

欽定四庫全書

集部四

秋崖集

別集類三【宋】

提要

臣等謹案秋崖集四十卷宋方嶽撰嶽字巨山號秋崖歙縣人紹定五年進士淳祐中爲趙葵防議官移知南康軍以杖舟卒忤荊帥賈似道後知袁州又忤丁大全被劾罷歸其集世有二本一爲秋崖新稿凡三十一卷乃從宋寶祐五年刻本影抄一爲秋崖小稿凡文四十五卷詩三十八卷乃明嘉靖中其裔孫方謙所刋今以兩本參校嘉靖本所載較備然寶祐本所有而嘉靖本所無者詩文亦尙各數十首又有別行之本題曰秋崖小簡較之本集多書札六首謹刪除重復以類合編並成一集勒爲四十卷嶽才鋒淩厲洪焱祖作秋崖先生傳謂其詩文四六不用古律以意爲之語或天出可謂兼盡其得失要其名言雋句絡繹奔赴以駢體爲尢工可與劉克莊相爲伯仲集中有在淮南與趙葵書責葵馭軍之失指陳切直不失爲忠告至葵兄範爲帥失律致襄陽不守所系不輕其罪亦復不小嶽以居葵幕府之故乃作書曲爲寛解載之集中則未免有愧詞矣乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

秋崖集卷一

宋方嶽撰

詩五言絕句六言絕句七言絕句

山居十六詠

入山林處

窮塗一何慟多岐一何泣指似世間人路頭従此入

幽谷

入林不厭深避世不厭獨倦飛鳥知還毋憚下喬木

便是山

東臯或巾車西園亦飛蓋以我方古人兩腳大自在

石梯

山險者夷之梯以石齒齒於間遂成臺有梅適堪倚

淸樾

山林有灌木其大可蔽牛蘚石眼淸陰坐間天地秋

雪林

若以雪見我以林爲吾家君其非詩人不能識梅花

小山

拳石以爲山勺水以爲池我觀於世間何者非兒嬉

桃李蹊

竹逕轉西麓山花能白紅要知造物心政在無言中

歸來館

歸來遽云出旣出又歸來自處茍如此淵明安在哉

著圖書所

鐘乳三千兩胡椒八百斛笑殺山中人破紙塞故屋

艸堂

煙低一片春畱與貧受用阿連自能詩吾衰不復夢

錦巢

佳日春酣酣一色錦步障誰知山中人如此富貴相

寒

子盍觀於泉遇險維其止流行非所知一寒淸到底

飯牛庵

寧與厓下人煙雨耕犖確讀書亦何爲謹勿累吾角

秋厓

鑿空爲此名忽已落眾口聊結一間茅承當作厓叟

田園居

秋風新飯香蔬亦美可茹寧知世有人萬錢無下筯

次韻方蒙仲髙人亭

此君欵吾室髙人跂吾亭邂逅兩相逆保此嵗晚靑茗盌漱藜莧詩腸許堅頑是間可無我不可無此山鷗鷺之與侶竹石之與居子虛亡是公付之渇相如苔寒兩不借對面寧爾勞欲語二三子卑之母甚髙愛之不我疎狎則不我親山耶其竹歟君子哉若人吾儕磊塊胸所見不相逺借我竹外山一榻供晝偃煙霏日夕佳隠固勝於顯孰従而詩之要亦山一蹇終南有捷徑澗恧而林羞其人豈其山寧勿相累不相從文字盟不與如此酒他日有移文毋令猿鶴受老子可林壑諸公自煙霄緬懷歸耕歸底用招隠招以嗜酒愛風竹卜居此林泉爲韻作十小詩

居千卿者三至九卿者四不博牛背眠鹹酸信殊嗜玉虹橫吾腰金貂直吾首寧知千載名不如一杯酒事有俄頃間遺臭及萬代吾觀於斯人不過一字愛東坡眞天人落筆蓬萊宮何如赤壁一鶴橫秋風周有說愛蓮陶有詩愛菊吾居則誰與其諸子猷竹朝吾一笭箵夕吾一觳觫詩腸其殷雷此事底須卜秋云七尺藤夜雨一卷書寂寞空山人防此誰與居吾心如鐡石命則薄於紙借口見古人則亦賴有此彭殤同此軀顏跖同此心哀哉宇宙間羣生政林林吾猶金在冶惟冶者所甄謹毋出光怪夜半號龍泉以人生五馬貴莫受二毛侵爲韻送胡獻叔守邵陽

燈寒嶽麓雪帆飽湘江春過家誰起予豈無獨醒人襄蜀莽萬里戰骨髙於城湖南寧幾州耕鑿偸餘生民愚一何防民怒一何虎謹毋芟刈之持以報九五寧騎踏雪驢莫驟追風馬霜蹄失銜勒多是快意者三十已専城斯亦未足貴潘輿歸故鄕吾樂寧可旣維東有夕烽維西有秋柝行春獨何悰此段待民莫餂以瀾翻口箝以霹靂手俗吏訾儒腐吾曹自甘受吾道一而已惟誠一之至毋或參以三亦勿貳以二借籌渭陽幕邊畫分毫毛邵州二千里能勿鑑寐勞迢迢煙水寒獵獵霜風侵此行何當還民瘼簡帝心

此君室

匪書誰與稽匪竹誰與居以書造竹所俯仰千載余亭亭幾長身斯可謂之士以我爲隠乎指以二三子不肯一世人艸木自賓友舉杯問樵嵐見有此客否可臞不可腴可獨不可俗君看室中人今已不翹足曲士多在今節士多從古此君豈易得僅可一二數翛然數竿玉帶以一溪水惟我有是夫孰能與於此泉石寧我癖煙雨寧我惛是間有佳趣不可無此君一逕自明月誰能此婆娑牀頭易未了如此良夜何竹意吾爲誰山曰子非我未知回孰賢自贊午也可俗士不足語之子誰與娯閉門但癡坐爾輩寧可無

山逕

一逕淨於秋山中夜來雨倚松不知還幽禽妙言語

湘源莊舎

饞虎過新蹄怒貍爭舊穴悲哉兩翁姥西山采薇蕨夢書十字史記冊上太史公此書眞是筆斡造化夢語非誇也因足之識於策

禹穴探幽眇神功接混茫絕麟才此筆春夢試平章

斑竹夫人

山谷靑奴娯夜秋崖斑媛專房爾家婕妤失笑爾孫流落荒涼

演雅

蠨蛸网羅遺逸離畱勸課農桑鳴蜩吸風飲露反舌吹笙鼓簧

蒼鷹守株待兔白鷺臨淵羨魚鳲鳩婦嘆於室蝸牛亦愛吾廬

趙玉汝自作戱墨各題六言其上

鵓鳩

村北村南雨暗舎東舎西水生去婦復還何日煙簔處處春耕

鷺鷥

雪以一江煙水風乎兩岸菇蒲但得魚磯無恙曲肱之外何須

脊令

水落寒塘初冷霜倒枯荷半傾莫倚尾能涎涎踏沈一片秋聲

鸜鵒

晴樹暖以流憩霜實飽而倦飛何與人間世事再三自整緇衣

立春【國忌謂之啞春】

適禁樂令春啞先辦秋治社聾銀勝鬢毛班白瓊絲菜縷靑紅

謝人致蟹

樵嵐無蟹有監州已負詩腸過一秋莫怪淵明便歸去得渠自合老菟裘

此去江頭只兩程寒蒲解縛便橫行無腸政要空虛腹滿貯蘆花與月明

雪砍雙螯玉一壺樵中曽有此奇無始知張翰思歸意不爲秋風只爲鱸

除卻金虀霜後棖更無一物可詩情誠齊配以彭生臠豈不寃哉五鼎烹

送荔子方蒙仲

風枝露葉走筠籠玉潤冰寒擘縐紅自往胸中評史記久聞格調略相同

曽識坡仙海上山淸冰寒露洗熇袢老天不與詩爲地卻欠閩中住一畨

卽事

自刈香秔稅水舂旋篘新酒搦泥封晚菘種已無餘地不枉歸田學老農

贈詩僧

瀑泉癩可能詩最畢竟難爲本色僧要識廬山眞面目一溪明月冷於冰

從來佛法無多子底用芒鞋半九州贏得諸人詩滿袖艸深一丈法堂秋

蒙恩予祠

堅臥牛庵飽嵗寒恩書初許作黃冠孫僊彭老如相問筋力猶堪上醮壇

月明弄影雪巓臒只似胡僧不似吾忽予牙緋稱羽客道官儒黻釋頭顱

禱晴福善

稻壓田塍米似珠老農爲說幾年無一晴不費君王力莫等香煙上化鑪

夜落檐花未肯晴燈寒等不到天明自憐短髮垂垂老一滴秋霖白一莖

背犢腰牛忽觧顏摩挲一飽政相闗王於霓望無終極孰與侯邦年嵗間

題致堂新州坐石【辛亥】

蒼寒瘴面新州石直不話頭傳不休秦負儒耶君誤矣二書今與大江流

稜層不隔梅花嶺萬里相従識兩翁卻怪牧牛亭下路石麟咫尺臥秋風

九日墨紫開

九日年年負物華野香未肯到山家今年九日風光別不獨黃花更紫花

中秋日社未五鼔祀社歸月明如晝

月明如水帶寒流飲福靈壇曉未収不是社公喚我起何緣一日兩中秋

次韻杜監簿

風雨重陽又一秋白衣人至復何憂東籬只此黃花是未必淵明風馬牛

社曲無邊風露秋甕頭酒熟了無憂一詩連夜穿兵衛略似齊城戰火牛

嬴得蕭蕭兩鬢秋山城斗大轉多憂人間縦有萬錢鶴身外何如十具牛

不須把淺不防秋底事山樵亦過憂說與諸公那解此但知兩角戰蝸牛

明日詩至過相稱謂次韻還之

捲還一幅玉壺秋無實之名我所憂不似蒙莊解齊物以吾爲馬以爲牛

次韻程弟

一船月自不嫌貧伴我荒灣理釣緡歸去莫橫深夜怕驚溪友與山賓

三徑風煙手自開春猿秋鶴幾徘徊松根石銚烹魚眼老子行山又一回

防援茅茨隠者家底須日曆記年華山花山艸無終極秋後寂寥春自葩

眼中轉覺可人稀得似孤云自在飛花落花開俱有意略於閒處見幾防

艸堂四壁一瓢空舉世無人與我同黃犢山南又山北犂春猶有古人風

柴門𨿽設不曽開俗面向人三寸埃卻是前溪雙白鷺門闗不住又飛來

壘麯成臺糟築丘衰遲無復少年遊君看煙艸離離外不問人間第一流

莫爲盤飱烹不鳴借公松石聴溪聲貂蟬只是麒麟楦寄語諸公卿自卿

魚鳥相忘不世情浮生於我一絲輕夜涼月色光如水莫遣微云滓太淸

此腹寧須文字香漫淹虀甕半靑黃午一枕睡世上何人最得忙

書維揚張君梅捲

平生何遜揚州夢到得揚州月自寒誰遣雪蓬春半樹詩情更作故人看

月明臨得霜橋影只恁橫斜自一奇喚起江南歸夢逺竹村煙水有茅茨

雪中迓新憲

踏碎瓊瑤千里寒新年才此試吟鞍不須更說逢迎惡只作防橋詩興看

雪後艸亭

梅花面目冷於冰亦笑山翁艸作亭一夜雪寒重整過碧琉璃瓦水晶釘

雪後梅邊

老來筋力倦登山契濶梅花幾日間莫與梅花筋力倦且推一雪阻躋攀

其二

與君只隔竹笆籬踏雪過從自一奇開口便遭花問當老夫媿面了無辭

其三

半身蒼蘚雪槎枒直到頂頭才數花看盡玉林山上下還須渠是當行家

其四

花中淡竚只梅花未見梅中蕚緑華一色瓊瑤裙織翠尙嫌紅蠟蔕村些

其五

玉防五出是天姿六出時時更絕奇夜半同參雪花去春風元自不曽知

其六

小小茅亭面面寒玉花能薄雪花幹今年不是開遲著等得羣花比並看

其七

一枝宻宻一枝疏一樹亭亭一樹枯月是毛錐煙是紙爲予寫作百梅圖

其八

野逕茅茨竹作墻嵗寒曽亦幾平章髙人風味天然別不在橫斜不在香

其九

寒雀羣飛最上頭啄殘香玉翠云裘老坡詩裏麼麼鳳待與梅花渠是不

其十

春風且莫一齊開畱與山翁逐日來只恐難將冰雪面伴渠桃李並塵埃

觀梅

蒼煙喬木野人家數掩山籬一徑斜此老不知何面目只將空手對梅花

其二

臥屙半月不曽來等得來時漸次開世外交情無久近嵗寒然後始知梅

其三

幾日商量雪不成竹邊寒得瘦稜層秋崖老子縮如蝟撚斷吟髭寸寸冰

其四

片片隨風隔塢飄野香相逐過溪橋今年便覺春風早雪不成綿到地消

其五

較似年時劣不如花頭小小兩疎疎但令半防微酸在憔悴空山盡有餘

其六

老樹槎枒只一花气條亦不放橫斜無風無雨無煙月獨立人間莫怨嗟

其七

去年今日雪平檐燒葉談詩酒屢添一笑今年又今日不成飛絮不成鹽

寄梅

枝北枝南恨未除春風誤到壽陽居詩家不識梅花諱把做好看誇道渠

代贈

碧玉香深冷翠篝夢魂不到玉搔頭暮天欲雪寒如此且問梅花愁不愁

壬寅元日

一元坱圠先天易萬物胚腪太極圖自嚼梅花冰片片無人先後飲屠蘇

癸夘元日

政坐聰明誤廼翁莫將鞭影戱兒童春臯本分扶犂手共駕烏犍待嵗丰

其二

逺色蒼茫艸際煙春風也到雪崕邊不知醉後屠蘇酒增一年歟減一年

立春

冰絲玉縷簇靑紅已逗花梢一信風夢到謝池新雪盡暖煙含雨緑匆匆

其二

防燕雙簪翡翠翹巧裁銀勝試春韶東風已到闌干北看見嬌黃上栁條

其三

池痕吹皺緑粼粼才見池痕認得春香沁防鞭旗腳轉自題蘭帖記春新

立春都堂受誓祭九宮壇

欠伸殘夢雪松只等三茅午夜鐘傳鑰省門星斗濕不知春已轉蒼龍

其二

輦路香融雪未幹雞人初唱五更寒瓊幡第一畨花信吹上東皇太乙壇

立春謝司法有詩次韻

明日瓊幡繞鬢飛土牛才出艸痕肥送寒正不闗渠事雪不來時未肯歸

其二

誰將健筆破天葩淸曉園林盡是花寒入崖云齋未久詩腸𨿽吼尙禁茶【私忌】

其三

一夜挼云作雪飛池塘已自緑生肥憑君檢校闌干北栁上新靑歸未歸

其四

艸亭亦欲識詩葩連夜開將雪樹花淸處盡彊陶學士不闗羔酒與龍茶

君用致紅梅云不開數年矣

山家已作枯槎看帶雪移來卻自春一夜揣摩花意思寧將醉面向村人

再用韻奉酬

防橋洗淨冰霜面拂略潮紅笑向春莫作野桃看過了煩詩說似武陵人

昔公安在見何晚寧欲霜埋不受春不是三生曽一面寧堪開向世間人

婺源道中

夢中緑徧謝家池夢覺山村雪擁籬盡道春寒花未在曉來開到野棠梨

春夜

酒不能多詩又塵欄幹月午柰何春天寒莫到海棠瘦一夜東風吹倒人

湖上八首

沙暖鴛鴦傍栁眠春來亦懶避湖船佳人窈窕惜顏色自照晴波整翠鈿

今嵗春風特地寒百花無賴已摧殘馬塍曉雨如塵細處處筠籃賣牡丹

輕塵不動雨霏微堤外芹香燕子飛庭院日長簾幙靜含情脈脈看春歸

緑波如畫雨初晴一岸煙蕪極望平日暮落花風欲定小樓弦管壓新晴

春連禁籞緑陰交對面晴煙舞翠蛟最是君王遊幸少宮花渾未識鳴鞘

連天芳艸晚淒淒蹀躞花邊馬不嘶蜂蝶已歸弦管靜猶聞人語畫橋西

遊人抵死愛春韶風暖花香酒未消須向先賢堂上去畫船無數泊長橋

秋千人散雨千絲誰把秦笙隔院吹但覺小橋煙外栁春風無力逞腰支

夢中

屋頭晴哢已交交更向春風打一遭花片已肥紅欲綻栁絲煙重緑如繅

社日

燕子今年掯社來翠缾猶有去年梅丁寧莫管杏花俗付與春風一道開

社日益明叔見過

溪云醒釀社公雨肯踏寒莎過阿戎亦有小詩拈未出且攜瀑布煮春風

春思

楊栁生寒莫上樓夕陽芳艸泥人愁情知社近迎新燕盡捲湘簾不下鉤

杜鵑花落石闌干新染晴波緑繞灣小立佇詩風滿袖一雙睡鴨占春閒

淸明日舟次吳門

篷恰受夕陽明楊栁梨花半月程老去不知寒食近一篙煙水載春行

片片飛花更異鄕人家插栁抵愁長晴沙煙艸幾今古春去春來燕子忙

淸明

淡煙疎雨淸明日飛絮落花遊子心燕話春愁初睡起一簾艸色暮池深

次韻梁倅

把住新花做好看傷春時共倚闌干醉中不記暮煙碧楊栁樓深燕子寒

次韻陳侍郎謝送牡丹

人在金華殿角頭詩情卻遣爲花畱春風不入臒仙眼六六峯寒隔幾州

手劚蒼苔玉一欄山家初見眼猶寒移根莫厭凡紅紫只做春風一樣看

次韻牡丹

銀壺貯雪褪輕紅費盡思量句不工若使春風但桃李春風殊未可雌雄

嬌紅深倚翠雲團髣髴三生吳防鸞詩眼頓驚春富貴雨侵衫袖不知寒

次韻雙頭牡丹

春入多情艸木妖霓裳相倚奏咸韶玉欄一樣紅如洗不比觚稜鎖二喬

溪店回文

啼鶯幾處垂垂栁乳燕雙飛片片花溪淺度雲山帶雨岸崩欹樹艸連沙

春望

春深酒熟溪橋鼔午過齋聞野寺鐘花不知名香自永倚風臨水爲誰容

聞鶯

緑愁寂雨淒淒春老江南花亂飛鶯亦自知人意思垂楊深院盡情啼

約魯山兄

莫說尋芳巳後時春蔬解甲茗搴旗松風石銚晴雲盌不是吾曹未必奇

春暮

卷中未有好詩看艸滿池塘夢已闌客又不來春又暮一簾新雨杏花殘

春晚

一樽無計遣春畱落日傷情獨倚樓柔緑拍堤如可染老紅滿徑爲誰愁

靑梅如豆帶煙垂紫蕨成拳著雨肥只有小橋楊栁外杏花未肯放春歸

山杏溪桃睡欲昏靑旗客過孤村楊花不肯隨春去惹住晴風自入門

秋崖集卷一

欽定四庫全書

秋崖集卷二

宋方嶽撰

詩七言絕句

次韻謝兄立春戱擬春帖子

泉脈晴融太液池內人初曉玉參差東風認得農祥正吹作丰年禦制詩

天家觀闕玉重重逼入東皇一信風生意無邊靑欲動微茫淡靄暖煙中

天地春回萬壽杯宮云畱雪玉崔嵬曉供帖子瓊幡重攜得韶風下殿來

天與君王共一仁只將仁與物爲春要令率土無枯槁未賞冰池皺玉粼

靑旗簇仗賜銀幡共以升平奉至尊閶闔千官花底散紫泥香熟詔書溫

春思

煙艸茸茸匝岸齊晴天鳬浴喜淸溪一春造化花開盡大欠渠詩共品題

春風多可太忙生長共花邊栁外行與燕銜泥蜂釀蜜才吹小雨又須晴

春詞

翠鼎香深旋作茶餘酲牽夢幾還家夢中記得春池緑曽共丁寧下畨花

花不知愁句又塵晚寒獨自倚欄頻一分心事一分雨春負予耶予負春

剪得春詞不忍看雨深怕近碧闌干春無些力吹成雪未必杏花能耐寒

艸色將寒上客衣柔情只了得花飛湘簾不隔社公雨百姓人家燕未歸

一春直是栁風流只恁風流只恁愁客又不來寒食近碧蘅紅杜滿芳洲

道中卽事

春泥滑滑欲濺裾肯爲梅花顧艸廬喚作詩人看得未兩籉笠雪一肩輿

家人不寄扊扅詩直恐槁砧官尙微到了不過相愛耳未論此語是耶非

十日山寒雨不休僕其痛矣得無愁老夫自愛歸程好肯爲春泥怨鵓鳩

梅已飄零尙典刑防魂籬落野煙靑靈均憔悴廼知此到老可人寧獨醒

犖確連雲路不分云侵衫袖白紛紛亦知云自靑山出不見靑山只有云

衡雨衡風莫管渠晨炊蓐食便巾車能無幾日到茅舎睡到日髙相折除

對竈何妨客燎衣溪翁且莫鍵柴扉日之夕矣樵風冷觳觫一牛將犢歸

上到春山頂頭更攜煙雨入吾州梅花便作鄕人看飛落酒杯相勸酬

畫中亦愛雨中山連雨山行卻厭看一夜東風吹作雪問誰畫我訪袁安

野漲平溪已斷橋悔將辛苦上岧嶤朝來雨防才堪厲依舊緑楊山逕遙

晨光漏日鳥深春況此泥行雨宿人夜半瓦鳴驚夢覺悔將蓬笠當勞薪

田翁不省雪糢糊閉柴門擁地鑪自許小厖分席坐是間寧復著吾徒

剡溪船後防橋驢著我荒村一筍輿卻後幾年俱作畫未知雪句定何如

農謠

春雨初晴水拍堤村南村北鵓鴣啼含風宿麥靑相接刺水柔秧緑未齊

問捨求田計未成一蓑鉏月每含情春山樹暖鶯相覓曉隴雨晴人獨耕

小麥靑靑大麥黃防田沙逕繞羊腸秧畦岸岸水初飽塵甑家家飯已香

雨過一村桑柘煙林梢日暮鳥聲妍靑裙老姥遙相語今嵗春寒蠶未眠

漠漠餘香著艸花森森柔緑長桑麻池塘水滿蛙成市門巷春深燕作家

觀天井

雷斧何年鑿翠成老龍吟苦雪濤驚霜晴未用爲霖在畱與春蓑作太平

上已遊顯親寺題其壁

一犂初試繭栗犢兩岸對鳴晴雨鳩搖落碧桃花片片石闌干下釣魚舟

其二

松房小小雨畱客竹逕深深鳥喚人爛醉不知三月暮等閒又是一年春

其三

芳艸垂楊水底天半晴半雨作春妍幅巾道服篷船坐不是詩僊卽酒僊

其四

屬玉雙飛水滿塘石鑪柏子掩山房一瓶瀑煮春風濕只聴松聲意自長

胡登仕送花

一年春是牡丹時不負花時只有詩老去自知才思盡枉分風月到山籬

其二

紅酣紫膩不勝春肯上先生墊角巾芳艸醉眠今老矣惜花心在怕花嗔

題八士圖

雅聞八士春俱秀未覺三賢迹已陳投分不論曽識面此圖到手便情親

飛絮遊絲芳艸路淡煙疎雨落花天偶然畫出尋詩意未必新詩待畫傳

次韻酬率翁

戍樓夢不到中州杜牧新愁亦倦遊畱得荷鋤雙手在山寒芋栗要人収

但得淸溪裹艸堂溪頭山色有炎涼秋崖一出四年矣想見松花滿石牀

山樊

只有江梅合是兄水僊終似號夫人季方政爾難爲弟每恨詩評未逼眞

竹屋寒無石鼎煙春風吹作白龍涎平生奇處何闗染字以山樊亦自然

重宿儲文【乙已】

只有詩囊澹似僧卻嫌官屋冷於冰桃花盡賴春風笑慣與劉郎靣熟能

次韻別友

長汀艸色恨連天一片飛紅漲緑川寒入湘簾君又去只隨燕子過年年

有客

河漢微明星乍稀碧蓮香濕襲人衣夜涼如水琉璃滑自起開放月歸

山家

午陰蒙宻路縈紆兩兩麗黃對引雛自可曲肱驚短夢南山叢薄有於菟

明月相看未厭貧好風無價一披襟苔檐不掃少來往兩部鳴蛙艸自深

夜大風

一夜東風太放顚艸塘打破釣魚船賴渠自任修船費無數亂堆楡莢錢

夜雨屋漏

莫怨乖龍橫見治滿牀詩卷盡淋漓人間書疏何爲者徑挽天河一洗之

重午

重午無人肯訪臨竹低沙淺緑連陰倚松自讀離騷坐一笑獨醒江水深

茉莉

閩雨揉香摘未稀鉤簾頓覺暑風微只應雪外梅花笑肯與兒曹入枕幃

素馨

雪骨冰肌合耐寒怕寒卻不離家山老夫懷土與渠等一鐝移來得許頑

次韻楊梅

筠籠帶雨摘初殘粟粟生寒鶴頂殷眾口但便甜似蜜寧知奇處是微酸

方紅

炎蒸官屋如樊籠安得雪嚼郎官紅海山僊人隔千里忽到眼中宗派同

羣仙南遊三神山親畱冰丹祛暑袢蘂珠侍宸輙分似我其詩之累百畨

次韻至能湖上

春山如染費人詩驟馬新堤拂栁絲杜宇一聲春欲暮海棠睡去未曽知

楊栁枝

緑陰深防碧闌干拂拂春愁不忍看燕子未歸花落盡一簾香雪晚風寒

抝盡靑靑恨未消春風一夜長新條多情也似相欺得愛惹釵頭翡翠翹

晴日遊絲亂入簾夕陽更忝酒家簾粥香餳白淸眀近鬭挽柔條插書檐

小橋風定緑煙垂幾送行人此別離蹀躞玉嘶艸去啼鶯寂寞雨千絲

幾日春寒怯上樓樓頭煙縷拂簾鉤相看瘦盡渾無柰一種風流各自愁

觀山

一層雲放一層山小市人家翠欲環檢防只疑低數尺一層山向隠雲間

過湖

才出城來便不同緑楊微拂藕花風過湖船用百錢買臥看雲歸南北峯

暑中雜興

一刻之間值萬金苦無人可共幽襟幾年不作西湖想聴得啼鶯不自禁

不慣山中夜月寒滿樹影蘚花幹移牀近壁不敢臥恐是龍蛇之屈蟠

今年不上一竿竹渠豈於人亦世情風雨尙餘千个在結巢吾欲聴秋聲

白鷗吾有一日雅疇昔見之相與親滄浪忽欲従此逝嗔我手揖無詩人

是非不到野溪邊只就梧桐聽雨眠睡熟不知溪水長鷺鷥飛上釣魚船

平生多可曹修士說我唐詩最逼眞不道蹇驢風雪裏何如黃犢過比鄰

俚謂革鞾烏腳鬼吾尊毛頴黒頭公與鞾作傳何爲者頴則萬世文辭工

只鋤蔬甲亦妨閒久與溪云防往還今日偶來僧卻在共煎茶喫話廬山

立秋

秋日尋詩獨自行藕花香冷水風淸一涼轉覺詩難做付與梧桐夜雨聲

書元可扇

南薫殿上薰風老雨便飛來占取涼書帶香眠愁杳渺云侵淸簟竹方牀

記畫

閒雲古木山藏寺野渡孤舟水落磯秋色無人空黯淡竹門未掩待僧歸

漁父詞

晚晴鋪网占鷗沙各自分魚就酒家洞口醉眠船正暖碧桃流出兩三花

陰陰深樹晚生煙雨急歸來失系船白鷺不驚沙水淺依然共在緑楊邊

煙波渺渺一輕篷浦漵生寒蘆荻風昨夜新霜魚自少滿江明月笛聲中

沽酒歸來雪滿船一蓑撐傍防磯邊誰家庭院無梅看不似江村欲暮天

巢夜宴

落日鴛鴦睡淺波荷花初醒水微波玉簫吹斷晴雲濕最覺池寛得月多

送劉子就試

竹雨梧風滿袖涼踏槐仍逐眾人忙一觴共滴蟾蜍露並遣五千書傳香

小技文章道未尊入時新樣更難論鵠袍才脫須重讀六籍久爲場屋昏

羮蒓

煙雨中間幾白鷗藕花菱葉小亭幽紫蒓共煮香涎滑吐出新詩字字秋

鄭文振席上

香篆燒殘小玉虯荷花深處浴鳬鷗談詩未了催行酒忽送淸歌淺黛愁

寄越友

茂竹修林已陳迹禹穴剡溪俱勝逰秋風倘未理歸夢我欲買船官渡頭

湖山掩映信樂國煙雨淒迷非故鄕靑燈何日一杯酒江頭極目吳山長

跋至能所書西湖洞天事

西湖天下奇絕處定有老僊時下觀重來俯仰已陳迹但見孤山煙霧漫

圯上老人親墮履衡山道士共聨詩向來此事亦多矣我故於君了不疑

陪劉提察少集四聖觀

江山於我故眼靑我亦輙以詩酬之東華昨夢已塵土千萬勿令鷗鷺知

詩人胸次倒磊塊試澆之酒將何如作詩不壓林逋倒正恐湖山亦厭余

宿芳潤用壁間韻

只爲梧桐怨夜長不知楊栁老年芳林梢一片過雲雨便作秋聲占取涼

次韻牟監簿

幾攜筆硯傍書林吟到更寒月未沈有客忽從天祿至人間便隔五云深

秋聲滿院有誰來亦欲従君話老懷隔竹已敲茶臼雪不知何日又淸齋

夢放翁爲予作貧樂齋扁誠齋許畫齋壁予本無齋亦不省誠齋之能畫也

晴欲曉鳥聲春喚起藜牀入定身老去不知三月暮夢中親見兩詩人

早春山中

空蒙山翠濕烏紗逗宻穿深一逕斜誰畫秋厓滿頭雪石檀倚竹看梅花

其二

竹邊門自不須闗畱與山云共往還芳艸初齊梅防防緑絲茸地鹿胎斑

其三

蘭未曽芽栁未絲是渠春早是春遲艸塘尋見春風處問訊如何自不知

其四

吟入梅花倚樹腰不知聲撼雪飄飄山翁只道春無力半日黏須未肯消

其五

同時乞得杏花栽一樣髙低一處裁自是春風不齊整半零落盡半胚胎

元夕

團蒲曲幾雪鬅鬙寒入靑燈澹似僧只有梅花一林月酒杯詩筆已無能

其二

去年人老已蒼華野蔌山醪辦咄嗟到得今年人又老也無筋力看梅花

其三

莫道山家不掛燈修身寶月一團冰淸寒照見諸人膽卻問諸人見未曽

其四

老去歡悰久已無病來瘦骨不勝扶山居幸自依靑士身事何曽問紫姑

入村

十日春霖一日晴打包作意辦山行月明夜半雨聲急不道老天無十成

其二

山深未必得春遲處處山櫻花壓枝桃李不言隨雨意亦知終是有晴時

其三

閉門覓句每無悰句在茅茨煙雨中和雨和煙収拾取等晴卻寫與東風

其四

宿雨初晴曉日晶彌川滿谷白雲平爛銀堆裏素螺髻畫出江潮萬里橫

雁來紅

是葉靑靑花片紅剪裁無巧似春風誰將葉作花顏色更與春風迥不同

其二

秋入山籬葉正丹老天渾誤作花看不知宋玉今何似雁欲來時霜正寒

月下

月明正午一聲雁山靜如秋兩袖風鶴與蒼頭齊睡著無人知我此山中

其二

春風不到莓苔石山月自隨煙水身窮是世間常事耳不知顚倒防多人

買蘭

防人曽識離騷靣說與蘭花枉自開卻是樵夫生鼻孔擔頭帶得入城來

秋崖集卷二

欽定四庫全書

秋崖集卷三

宋方嶽撰

詩七言絕句

荼防

山徑陰陰雨未幹春風已暖卻成寒不緣天气渾無準要防荼防繼牡丹

其二

手插春風十萬條野香落絮玉搖搖黃鸝莫誤看花眼等得南薰雪未消

牡丹多不開花

少作花頭多作叢十分能有防分紅春工自不容人力抱甕窮年笑此翁

其二

韶風萬物照吾廬昨嵗駢頭今並疎自是愛花心不足何知物物有乘除

觀荷

南薰獨擅水雲鄕不許人間別有香是艸是花開一徧春風卻似欠商量

其二

春紅樹樹或叢叢一一托根塵土中不道獨淸冰氏子炎天玉立水晶宮

其三

紅紅白白兩娉婷一種風流各典刑紅亦非紅白非白阿嬌微醉阿環醒

其四

蓮有濂溪梅有逋兩家言句滿江湖自憐尙與梅花隔曽識先生太極圖

其五

花葉根莖迥不同略無些子犯春風羽衣縦落尋芳後解作淸涼烈日中

山橋月夜

寒聲策防瑯玕碧香气浮浮菡蓞紅六月人間苦炎熱獨搔殘雪月明中

秋熱

蘊隆日日等西風等得西風更蘊隆四十日秋無防雨誰將消息到梧桐

其二

山气爞爞旱火光墻頭枯艸半靑黃饑腸慣作晴雷吼且乞梧桐一夜涼

晚秋猶熱

九月年時已肅霜今年九月尙追涼幸吾絺綌猶無恙杜老何煩苦自傷

其二

適自相遭各有時莫悲團扇與秋辭班不死天無準定悔當時作許悲

卽事十首

窺園何物慍無端疥手偸將玉雪團不道主林神忌諱鳥烏聲樂並催殘

野塘尺水亦生煙寧有餘波可及田商略且爲魚作計須臾毋死待丰年

畦丁嚲懶欲誰欺趁我山行始一犂只有山花山鳥笑主人元自不曽知

藤蔓穿籬礙艸扉與僮扶起繞松圍髯龍鱗甲動雲雨縛著空山莫遣飛

龍骨翻翻水倒流藕花借與稻花秋魚兼熊掌不可得寧負風光救口休

記得秋風此削偶遺子亦自成花生生造化無終極但有根芽未可涯

巖暝林霏日夕佳百年寧復此秋崖不須更問靑烏子一鍤相隨死便埋

赤日黃埃槁欲焚賽神迎佛正紛紛天公老手何闗汝一雨晴無一防云

得搖牙處盡搖牙底用鳴聲繞鬢嘩政自爲渠眠不熟西風吹葉打紗

殘鬢蕭蕭不滿梳秋風椎髻立庭除日明照見崚嶒影自是山僧不是予

釣臺

羊裘偃蹇釣煙沙不肯雲臺定等差漢室了無塵土在滿江風月自蘆花

題雄觀

送出靑山防防愁數聲柔艣隔滄洲白鷗不受人間暑明月一江天地秋

次韻酬因勝老

誤脫農蓑拾漢科空山柰此月明何秋風又跨揚州鶴行路正難愁思多

雁落平沙字字愁打包不肯與山畱一篷煙雨載秋去詩在江南蘆荻洲

淺山如霽水連天江北江南路防千入夢老親雙白髮歸歟早及菊花前

客饟銀茄不敢送場屋士

秋風誰怒水中蠏昨夢不疑杯裏蛇迸齒淸寒銀粟粟不隨鹽酪供毗耶

次韻鄭省倉

買魚聊復醉船萬事從來付老天欲辦把茅無計可不量吾力更籌邊

歸去來兮月一船世途難似上靑天煙蓑自與輕鷗狎卻在風濤阿那邊

丁祭

紫薇花下玉丁東夜午牽牛亦未中孔壁尙餘金石奏捲班翻過玉成宮

中秋

黃塵茫茫行野馬白髮混混爭蝸牛老心如水夜聲寂明月不減山間秋

次韻齋宿

可是詩邊欠老幹蘚牀相對話燈殘秋城一夜江湖晚風雨重陽菊自寒

黃花白髮兩闗情並入齋房長短更久客自知秋意思底須蛩雨做寒聲

題甘露寺中峯

六朝晴樹一江秋盡入風煙頂頭老手更擎江色出小亭景卻勝於樓

金焦兩防自東西著我於中亦一奇菇葉蘋花秋共晚山寒未必白鷗知

送琴遂還楚東

一生坐與蛇添足萬事不如縮頭亦笑軍持太多事孤桐自了月明秋

腳根踏地袈裟破鼻孔撩天拄杖橫歸掃秋云趺足坐荻花半落晚風晴

夢中

凡我同盟鷗鷺羣旣盟之後亦幽欣山中芝術香堪煮鶴未歸來空暮云

同前

樹擎晚色柔枝碧兔睡晴香老月寒自滴玉蜍秋滿袖輕雲片片泊闌干

東津

秋老江南隔岸山防云衰艸雨斑斑煙帆未可橫江去鳴艣恐妨鷗鷺閒

雨宿

雨宿疎篷不耐閒蘋花菇葉老江幹鷺飛欲下忽驚起秋水新添一寸寒

次韻梁倅秋日白牡丹

自掩紗防夕陽碧壺深貯澑晴光可曽見此春風靣淨洗鉛華試曉霜

赬桐花

厥艸惟夭簇絳繒猩紅初滴尙炎蒸西風坐閱芙蓉老合是花中耐久朋

其二

似子圓紅不似花緑叢擎出野人家亦知吟骨今當換火候初成獨體砂

題偶愛

每評吾郡佳山水當以水西爲最奇徑向水西非具眼不眠偶愛不渠知

長汀宜日山宜雨盡在鷗看鷺聴中想見夜寒畱客醉倚闌拍手喚漁篷

隨行茶竈曽同宿看盡朝嵐與夕霏一片詩愁秋渺渺樹林深處見僧歸

溪云莫怪塵埃面更與靑山把一杯未省此詩容寫否聞渠曽識謫僊來

湖上醉題

山知吾亦以詩豪疇昔於山只淡交淸得不多贏得瘦一生悔讀楚離騷

夢過湖

萬柄風荷秋渺然百錢又買過湖船菇蒲鷗鷺渾相識驚怪人間已十年

行田

屋頭烏桕午陰宻牛與牧童相對眠不是官中催稅急十年前巳學耕田

老農具榻茅茨底準擬先生欲岸巾笑道巳呼兒貰酒月明且不厭家貧

月蝕

老兔酣眠一夜霜妖蟇健啖未渠央人間今欠玉川子生語聱牙滿世香

次韻陳帳管秋思

秋風吹裂舊荷衣自讀離騷倚落暉巳覺蘆花洲渚冷水天歸雁著行飛

人家一樣捲湘簾惹起新愁到酒邊久客不知詩瘦損小樓孤倚月娟娟

訪恭率翁不值

且容晴夢泊鷗沙傳語茶頭莫防茶山客不歸秋自老滿城風雨又黃花

還畱石亭

枯荷折葦臥鳬鷗小雨輕煙畫出秋自喚短篷將老硯石亭尋客了詩愁

次韻客饟鱸蟹

江鱸淮蠏不論錢肯到湖邊明月船玉鱠雪螯新煮酒桂花香後菊花前

戱簡王尉

半牀明月老秋風未必詩人一例窮比似樂天猶欠在是非已落酒杯中

楚云遲上木蘭船惹得秋辭亦浪傳不直翠眉親唱與故應無分學彭宣

少微樓

不柰梅花爾許愁天寒孤倚夕陽樓近城鷗鷺逢人慣肯與漁蓑共釣舟

洞元小集

鶴骨淸寒不受吹白雲侵硯懶題詩雨深更覓山寒甚過了重陽菊未知

答恵楮衾

吳宮金蹙鳳花綾春暖燻籠換水沈那似冰橋楮夫子滿牀明月解微吟

次韻別友

硯香不肯與山畱雨浥寒花防送秋後夜酒醒詩更好淡煙荒艸並漁舟

重陽

帽不禁吹怯酒觴只攜老硯了重陽黃花未抵淵明瘦卻做離騷以上香

九日道中淒然憶潘邠老之句

滿城風雨近重陽城腳誰家菊自黃又是江南離別處寒煙吹雁不成行

用呂宗卿山亭韻

約住山云倚斷欄云如秋薄與山環爲山醉矣無山句山不負予予負山

田頭

田頭科斗古文字石上臼窪山鼎彛勘破世間煩惱障醉而已矣不吟詩

秧田多種八月白艸樹初開九里香但得有牛橫短笛一蓑春雨自農桑

嚴陵待鎖

一舸秋風夢亦寒津人只作賈胡看防橋袖手暮煙合等得蘆花雪滿灘

闗卻疎篷只恁休莫畱霜月伴孤舟津亭萬一商分數鎖到明朝何處求

過陳湯卿溪堂

手葺溪堂旋補茅好山帶郭轉林梢與君共有吟詩癖月下柴門不厭敲

宿珠溪

一錢不直管城子萬事稱好孔方兄山房自做松風夢星斗闌干霜月明

種芥

不論靑紫已離離煙濕春畦手自治一笑摩挲空洞腹是間盡納防須彌

種韭

下秧巳覺齒生津坐想堆盤雨夜春政恐廚人無變饌庾郎貧不似吾貧

種菘

老圃相傳秋後菘磚鑪石銚一年冬寧知遲種遲於我又見南薰上畨風

采笻

此君有節瘦如許老子無心酷似之莫向人間危處去溪云逕雪盡扶持

觀刈

石田犖確底須嫌苦說頻年不下鎌煙雨一犂經老手翻匙香雪十分甜

鵝鮓

翠篛紅泥麯米春篆灘風月入廚珍誰令渠識黃庭字且醉胸中無字人

擘蠏

秋來何但食無魚老去寧須腹有書空洞略容君防輩艸泥郭索一從渠

次韻姚監丞斫鱠

冰盤飛縷落芳馨雪色微紅糝玉霙喚起笭箵十年夢詩腸平截鷺波淸

旋搗金虀刴玉蔥半盂膏酒洗冬烘吳中風物今猶爾說與廚人寧舎熊

少微山觀橘

手劚蒼煙竹逕深霜寒錯落萬黃金何年共話商山舊分種歸來欲滿林

聞角

殘角吹霜月欲斜天寒無柰客思家不知野竹滄江上開到梅梢第幾花

聞雪

黃塵沒馬長安道殘酒初醒雪打客子慣眠蘆葦岸夢成孤槳泊寒江

風月堂夜飲

霜洗橫枝月上初春彛更可共談無玉杯一一寒於雪貯以詩腸渺似湖

嘲鷺

曽有詩矜白鷺閒一生詩眼乞山漫朝來更覺忙於我雪沍蒼溪不道寒

劉遜子架閣餉江茶

琵琶亭下春寒夜濕盡靑衫竟爲誰江艸江花恨何極雪甌如此卻無詩

醉眠彭澤防何日只與吟詩辦秫田靈艸獨醒山雨外可曽持到漉巾前

光孝寺作茶供

一藤碎踏兩山云看盡朝嵐與夕曛畱得如來舍身相共敲蒼雪了鑪燻

次韻君用寄茶

茅舎生苔費夢思竹鑪烹雪復何時北山怕有移文在謹勿便令猿鶴知

除夜

云片初飛嵗已除竹籬梅自可吾廬歸來只有窮相守未議移文送卻渠

其二

莫笑靑衫霜葉枯六年不攺舊稱呼人間書疏非吾事菜縷春盤何處無

其三

更與梅花把一杯醉題帖子等春來須臾便是隔年事畱得寒香一並開

其四

春入荷葭塢亦奇塢名不枉與天知緑章並按閒池沼豈但烏臺要勘詩

其五

幸有牛衣暖似春可曽半字日邊人不知相國何爲者撩得諸公屋大嗔

其六

眼底童烏巳七齡吾伊略亦記羣經丁寧莫就中書試只可松邊竹下聴

山庵

枯松煮瀑香可啜野竹生萌甜可掘山中道士歸不歸一夜猿鶴老明月

題趙漕小蓬萊

乾坤不盡一蘧廬方寸中間防太虛辦著海濤三萬里乃翁底用費分疎

其二

老夫曽到道家山太乙靑藜夜叩闗著作承明今付子仙壺元不隔人間

寄遊山友人

不是山陰訪戴船眞成迷局爛柯仙徑行處用規摹取歸與都人作畫傳

紫極宮用呂宗卿韻

云濕棋枰不堪著滿壑松寒鳥聲樂向來石鼎老彌明松下無人啟鑰

書客星閣

平生看破劉文叔不肯依乘赤伏符底處只緣曽識面故應人喚作狂奴

小畱不過貂蟬耳亦恐遭人白眼看已自費辭侯覇輩歸來潄石暮江寒

紫虛觀

小炷鑪燻待瀹茶瓦盆添水養蒲芽江南地暖得春早開盡雪籬無數花

寄題章氏起靑樓

結樓多與靑山對卻是靑山不對渠見說蜃巖排闥入一晴色共殘書

寒靑拔起二千石山是一分云一分切莫向渠談世事怕渠說與沈休文

題郭氏繼一堂

繼一翁掛衣冠神武門而去其時理宗賜處士號以嘉寵之睿藻奎文照映千古名卿大夫自退傅越公而下咸爲歌詩所以贊頌之者甚備嶽無所復容其喙乃爲反離騷以規之曰

徑與三茅借一峯自攜周易聴松風隠居本爲逃名計結入頭銜卻不中

漁蓑釣艇越中居底處煙波不屬渠一曲鑑湖須勅賜卻令鷗鳥費分疎

寄題趙徳成東巖

好山倒合詩人新出東巖付此公略向畫圖曽半面石牀定許聴松風

人間無處著我輩只可飛泉蘚石邊習气猶餘子虛賦苦令猿鶴怨風煙

空山誰可閒來往自種梅花伴月明小築便爲身後計此奇千古未忘情

陳湯卿致紹梅

林下風流自一家縦施朱亦不奢華冷香猶帶灞橋雪不比春風桃杏花

秋崖集卷三

欽定四庫全書

秋崖集卷四

宋方嶽撰

詩七言絕句

次韻徐宰集珠溪

瀑煮春風生意長梅花吹雪入詩香夜寒記得僧房夢修竹半云一牀

林和靖墓

結廬舊與靑山對修竹蕭疏半不存惟有亭前古梅在暗香疏影幾黃昏

晴夢

塵土侵人懶出門小容我負晴暾夢騎瘦馬尋詩去曾到梅花深雪村

逄梅

水僊婉弱山樊冗自我視之兒女曹魯直徑令相伯仲至今未敢廣離騷

人言艸沒孤山冡從此梅花不要詩卻是未嫌吾軰在一枝開過竹巴籬

梅花

竹繞疏籬水繞村一枝無語更黃昏暗香似識騷人意月澹無風自入門

枯梢橫出竹疏疏挾雪吹香夢自孤立到夜深難著語怕渠去說與林逋

雪壓橫枝臥淺波三花五蘂不須多平生爲爾添詩興今日無詩柰爾何

茅茨煙水隔孤村雪冷誰敲月下門只與梅花曾有舊暗香時肯到窪尊

尋詩

蹇驢踏雪灞橋春畫出茅茨野水濵才見梅花詩便好梅花卻是定詩人

次韻趙尉梅句

冰雪之晨艸木屯南枝亦有未招魂一愁泥就孤山骨正恐詩談太不根

疏花不受世間寒得聖之淸自可餐今日湖山人已朽何如茅屋雪中看

雪中

行纒不了醉生涯空宿沙頭賣酒家最是曉寒吟未穩雪深無面見梅花

次韻李山

一船明月秋江冷曾與梅花有約來誰喚雪溪回短棹寧孤何遜莫孤梅

閒居無與酬答因假庭下三物作諷答

桃諷梅

不肯春風時世妝歳寒崖谷倚冰霜人間亦有知香者盍遣一枝橫出墻

梅謝桃

下欲成蹊春已殘雨紅猶自有人看極知不與君同調但守平生一防酸

梅問竹

一壑煙寒孰與娯橫斜影對此君臞風饕雪虐轉彊項惟我與君其是夫

竹答梅

不隨桃李共爭春猶作疏花向世人聳壑未妨吾獨步要看晚節玉璘珣

書趙相公梅捲

一梢兩梢曉灘月三花五花暮江雪春風到手眼生寒煙水村深有茅蕝

次韻酬奚兄

亦笑詩書記姓名到頭爲祟若爲情漢家禮樂今塵土不欠當時魯兩生

但得梅花過一冬那須聖酒送文窮揚州不見梅花面莫是何郎句未工

昭儀春浴

紅薇滴露防輕寒微鬢香絲卸玉鸞只道春風庭掖祕外間已作畫圖看

貴妃夜逰

鳳鞾又上玉花恩在君王一笑中三十六宮瑤艸碧不知多少恨春風

淨明齋

山徑畱雲雨未幹松聲長共澗聲寒靑鞋莫踏蒼苔破借與秋厓半日看

次韻菖蒲

瓦盆猶帶澗聲寒亦有詩情幾硯間抱石小龍鱗甲老夜雲气故斑斑

貸錢買牡丹屛

作劵西家貸子錢略容書卷識春妍杜陵婦忍長貧面誇與樵靑亦自賢

宿不老山

未必催租能辦詩不妨扶老上煙霏彭仙一去夜壇冷老鶴不歸云自飛

借得松風一覺眠旋燒枯葉煮山泉人間蟻蛭王侯夢不到梅花紙帳邊

得祠

十年夢不到淸都云滿寒簔雪滿顱一片靑山一黃犢底須更著舊稱呼

其二

石牀散髮灑松風安用黃冠累此翁但喜太平今有象漁樵亦在萬幾中

汪運幹餉酒

長須手挈一壺酒問識浣花工部無簔笠荷鋤煙雨外再三不信是耕夫

其二

酒吾甚愛徑須醉快洗平生老瓦盆中有筆峯能畫我一牛橫笛過孤村

自嘲

耕雨𨿽微負郭田臥云不用買山錢春簔健犢寧無語又寫前防見集賢

被劾

鹿走山林盡自娯寧知性命系庖廚一杯羮足爲奇貨野弋山漁何防無

其二

誰將物命作勤渠黃雀頭行萬里餘每爲世情三太息不知吾亦是苞苴

報旱

將軍此腹忍饑慣時事乃爾當何如百骸受病憊甚矣微此一脈民其魚

貓嘆

雪齒霜毛入畫圖食無魚亦飽於莵牀頭防軰翻盆盎自向花間捕乳雛

次韻程兄投贈

北裏南鄰盡往還那知有客住雲間相過肯作鄕人面問訊春溪兩岸山

知無燕頷可封侯索米長安亦彊畱輸與鱸肥菇葉滑吳中風味老孤舟

次韻趙尉

世於吾道轉﨑嶇是與非耶一子虛借得祁山兩間屋一間分與月明居

別子才司令

不如意事常八九可與語人無二三自識荊門子才甫夢馳鐡馬戰城南

簡徐宰

雨外茅茨黃葉村老農相語一燈昏山深未識新官姓但說無人夜打門

自織春簔學治田山寒辛苦不逄年摩挲此腹何時飽黃犢夕陽相對眠

西山有蕨北山薇荷雨鋤煙不療饑但得縣官如卓魯此言只恐未曾知

俗吏相傳作縣難及民那有一分寛聞君猶逮從諸老說到民貧鼻亦酸

受誥口號誥詞謂爾嶽精習六藝長言詠歌有風人和平之意

歸我南山老不遭孟亭幾夢赭黃袍彊渠枉費平生力不直君王一字褒

雪寒月瘦鬢成絲緣底天家聖得知從此江山盡驅使小民奉勑遣吟詩

元英先生家鸕鷀步當文正時其裔孫楷登進士贈之詩云唐家三百年冠蓋誰有詩書到逺孫予家自嚴徙徽而譜系逺矣因覧石刻次韻左方

唐人猶有故家存山裹鸕鷀步下村宗派儻容詩嗣續橫枝吾亦是兒孫

贈寫照吳生

山須未壓稜層骨詩不能平磊磈胸煩畫雪溪詩意思梅花蒼石一橫笻

幾人堪畫麒麟閣萬事不如鸚鵡杯只謂故吾詩瘦耳寒沙鷗鷺莫驚猜

題刋匠圖書冊

黃金漢鼎靑錯落緑玉秦璽紅屈蟠龍翔鳳翥入刀筆寶晉山林風月寒

次韻葉宗丞湘梅

防娥灑泣凝春竹粉落脂殘不忍妝開作疏花寄幽獨雪中仍作楚騷香

庾嶺以南非楚產離騷不載亦堪嗟行吟儻見靈均否且與辛夷定等差

贈談命蘇秦

一蓑牛背飽看山扣角前岡煙雨寒客自縱橫三尺觜與吾煙雨不相干

書手實簿

隨緣常住薄於秋不了鐘魚粥飯頭嘆息結繩人逺矣例教吾負剡藤羞

部索印紙

瀑澗茶煙雪屋燈亂家更入亂雲層老僧今已倦行腳不用維那喫飯憑

贈算數汪生

十年不讀牀頭易山雨鳴蓑爲口忙行矣公無落吾事水田漠漠正移秧

其二

貂蟬勲業麒麟畫自有防龍向上人數本不爲吾輩設風煙之句水雲身

堪笑

堪笑平原血濺衣但知忠義未知機命懸鬼貌千秋事年及懸車自不歸

其二

堪笑蕭生入受遺八年師傅不相知偶離廷尉癡如昨直等朱防和藥罙

其三

堪笑劉安苦學僊雲中雞犬事茫然早知官職乃如許悔不人間差自賢

其四

堪笑山陽漢鼎移智如文若豈難知定嫌佐命居人後略識昌言死亦癡

其五

堪笑張華死不休謾精象數古無儔中臺星拆何曾識祗識龍泉動斗牛

入閩

山云底事夜來雨藏卻奇峯不與看政說雨中看更好劃然捲起出晴巒

雪龍怒吼出山去二十里云行上天老去極知詩力退只將日曆記山川

遊九曲

掀篷仰看玉崢嶸借得漁船一日晴九曲水窮山雨急老僊於我豈無情

鶴怨空山久勒文買船又訪武夷君一聲銕笛不知處但覺滿身生白雲

莫問神僊定有無地靈斷不著凡夫我來便覺芒鞋好飛上前山不用扶

又和晦翁櫂歌

燒藥鑪存艸亦靈煮茶竈冷水猶淸老僊一去無消息只有飛泉落佩聲

桃花認得捕魚船醉著歸來月滿川山鬼已磨蒼玉碧要畱名字與風煙

家在淸溪第幾峯誰搴薜荔采芙蓉漁歌未斷忽歸去翠壁一重云一重

羣仙曾此醉船挿向蒼厓不記年蕙帳夜寒聞鶴語人民城郭自堪憐

宿雨畱雲被半巖晴光飄散雪毿毿沾衣不識骨輕重下有老龍無底潭

竹繞寒棲蘚徑深莖莖手種玉成林翠屏向晚無人對猶識先生一寸心

又撐小艇過前灣竹外庵居晝掩闗桃李無言開未了春風元自不曾閒

雲气藏山雪捲灘地靈不與俗人看一篙略借秋崖便九曲欲窮山雨寒

莫說山窮山勢開匆匆急棹酒船回溪山欲盡興無盡撐入白雲深處來

乘興而來亦偶然誰將陰壑作晴川筍輿更問星村路去看溪南一綫天

次韻方教采芹亭

手劚風煙不占多春來物物是陽和極知山與詩爲地老去無詩柰若何

亭與樵嵐一樣新詩書不受世間塵淸風明月來無盡不在溪山只在人

竹外淸溪溪外峯誰搴薜荔采芙蓉所思渺渺隔何許我欲從之騎九龍

終日看山自一奇寒溪更與月相宜采芹人去夜岑寂政是先生得意時

莫問秋風八月槎一簔欲老水之涯筆牀茶竈肯同住畢竟吾宗是作家

客懷老去向誰開白雪莖莖不用栽只有愛書余習在待擕殘槁過溪來

黙坐焚香盡自佳莫隨俗眼亂空花古今人物不相及元只中間隔一些

山自西來玉作層千峯住處一溪縈宜晴宜雨乍明滅不是老天無十成

山是烏山落一支徑煩詩眼相亭基舞雩人在春風裏淸坐不言山更奇

研朱滴露月三更見說羣書作堵環君自苦於經傳癖不如借我去看山

次韻宋尙書山居

日涉園

老石山苔手自治愛閒詩最與山宜園官莫惜頻來往破費春風又幾時

虛靜堂

世事鷗忘句肯卑云深料理舊花枝了無一鳥傳幽意只對靑山自觧頥

息齋

塵途長逐眾人忙不抵齋扉一枕涼世路巇嶇吾倦至底須辛苦爲膏粱

見南山亭

能令詩腹化神奇香到黃花秋力微我醉悠然山亦醉竹深啼鳥自忘機

賦梅堂

夜艸春牋奏玉皇橫波曾識水曹郎硯香畱得東風在一吐嵬崔冰雪腸

然堂

心亦元如止水淵斷無塵想到諸賢左蝸不斷追夢說與靑山恐未然

亦樂堂

分得雲山老一瓢夢寒不記紫宸朝無人畫出閒中味吟入梅花雪逕遙

醉陶軒

時復中之興已髙是非一付與春醪向來醉眼略四海粗記柴桑人姓陶

題鄭尉愛山樓

靑山不入俗士眼誰肯著樓招喚渠徑艸不鋤花又老一簾新雨了殘書

其二

三間屋與佛同住紙帳梅花煙雨寒有客肯來淸話否上樓借與好山看

雨中

春泥得雨滑於鏡曉樹帶雲淡似圖只作尋詩看便了梅花曾識灞橋驢

別湯卿不值

云深只以竹爲墻新雨才幹逕艸長野鶴巳隨溪客逺一方玉帶詩香

將入僊都

客如我亦未爲俗著我於中何忝渠苦作春陰愁又絕蕙花香冷雨疏疏

洞元觀

林緑气冷香彛山帶斜暉半入溪幽鳥似嫌人至數瞥然飛過隔林啼

過縉雲胡君作茶古松叢蘭中

十丈蒼皮帶雪僵山雲歸晚泊書牀不緣曾讀離騷熟蘭亦欺人未肯香

飲荼防花下招蔡公慶

春工管不了霓裳風自南來占取香一夜謝池晴雪滿無人說與蔡中郎

次韻酬淸修老

玉堂老作淸修記曾許渠爲我輩人髣髴三生虎溪笑偶然一見面如春

過楚道人舎

紛紛俗子俗到骨對面有山那得看不料楚髯能辧此夜深月冷石防幹

平生詩友劉賓客醉墨曾傳到雪廬煞說竹溪茅屋好便能詩亦不如渠

次韻淸修老墨梅新茗

此詩合讓簡齋老盡洗世間聲色塵我更鑿空難著語蹇驢粗記雪橋春

次韻宋尙書山居十五詠

駐屐亭

等得輕晴便一來逢花不住等花猜丁寧莫掛桄榔去怕損亭前稱意苔

金沙荼蘼徑

露浥晴光對洗妝柔條無力不成行阿環淡竚阿嬌麗一種風流各自香

竹徑

此君老去更風猷冰雪生寒我輩流穿徑略容攜客共交情疇昔雅相投

淸音亭

淨洗從前兩耳埃溪聲並逐雨聲來此奇賴有詩能領一笑鐘期安在哉

海棠徑

酒瀉銀壺莫近傍怕驚花睡損殘妝擬題報答春風句也恐春風未敢當

爛柯臺

玉行敲斷欲生塵翻手那知局面新到了不妨饒一著旁觀自有識機人

茶巖

壑底云香不等雷便攜石鼎與俱來鵓鳩喚得西溪雨頓得春從齒頰回

見一庵

有山如此且深登等一逍遙鷃與鵬只作住庵看便了華陽防亦不須稱

臥云庵

半塢云侵蘚石牀向來憂樂已俱忘墻西有竹曾畱鶴夢亦相攜入帝鄕

梅坡

風雪防橋籬落間寒驢乘興寄曾攀三生習气除難盡也許渠分一半山

木塢

與山作計未爲疏盡有奇功可屢書但得相尋防腳健不須論報計瓊琚

見溪亭

碧壺時與故人提山帶僧鐘日去西深不知寒防鷺浴雪灘煙重碎玻璃

正已亭

少日橫刀屬兩鞬玉花曽幾試戎韉歸來聊復觀仁耳不在驚鴻落勁

紫陽閣

隔岸煙雲一望間夜深笙鶴與俱還不緣曽識謫僊面未必煙雲住此山

東齋

佳木扶疎漏曉曛書牀畱得夜來云幽經談盡無功課自理東芝術燻

記客語

蒲萄鬥酒自堪醉何用苦博西州使我堆錢一百屋醉倒春風不掉頭

其二

嬭婆闗節入書館政可倨坐令庭防吾曹致身苟如此九淵驪頷令誰探

次韻趙僉爲趙宰畫野山多於地春山半是云蓋宰之尊公詩也

竹屋無人肯見過寒云自傍釣船多老僊更在云深處柰此春山野水何

賣花翁

不論袍紫與鞓紅一朶千金費化工人共醉花花亦醉莫教山圃不春風

汪聖權自開壽域作小亭其前植桂環之謁予作扁有詩云不分桂籍一毫月枉踏槐花十八秋其志亦其悲也已爲題曰桂穴而系之詩

老蠶作繭自纒裹不肯生前只麼休卻後百年牢記取滿身眀月桂花秋

其二

白頭不了秋風債桂穴鋤云種一枝舉世今迷日五色莫教地下有人知

獨立

村夫子挾兔園冊教得黃鸝解讀書能記防求中一句百般嬌奼可憐渠

従來人說天難做才怨春陰又怨晴昨夜雷驅三尺水更愁橋防不通行

贈談命者趙生自號千兩金

人間萬事一杯酒之子五行千兩金聴我自窮詩自老半江眀月葦花深

至日

至日觀書不幾行梅梢橫影月昏黃漢家紅影無人見未必曽添一綫長

梅花十絕

盡道春風有等差従前謾語待詩家今年雪屋親曽見的當南枝先著花

日日尋梅未肯春防畨和月倚吟身一枝斜入叢篁里人不見渠渠見人

自有詩來幾許詩玉堂吹徹又茅茨阿誰不愛梅花句未省梅花愛阿誰

是處溪橋淺帶流山中別有一深幽規模略比林君復開上風煙頂頭

自插斜枝墊角巾詩狂又有老精神黃昏酒醒欲歸去月出山來喚住人

老樹生苔凍欲枯山邨雪意晚糢糊一梢橫打竹邊過造化工成水墨圖

逋僊解道影南斜二百年來蔑以加別有脫胎詩一句自従梅後更無花

三分香有七分淸月冷霜寒太瘦生山澤之儒君識否樂天姓氏謫僊名

有梅無雪不精神有雪無詩俗了人薄暮詩成天又雪與梅並作十分春

竹緣貨殖比封君松愛微官不避秦至竟羞與噲等伍嵗寒誰障庾公塵

卽事

野外孤橫雪外枝嵗寒了不受春知世間所謂奇男子除卻梅花更是誰

荒煙疎樹野人家竹外尋詩一逕斜山鳥亦知人意思忽翻殘雪啄梅花

二月朔日食陰雨不見

飛飛細雨濕花朝不省陽烏影動搖晚色漏晴山又紫始知陰沴已潛消

苦雨

稼欲登場只等晴入倉方始是収成雨須小住爲佳耳已約鄰翁話太平

其二

翁自無田望有秋有秋翁自飽此愁不遣吾人管欲遣何人管此愁

除夜

日月無根走彈丸年來年去幾椒盤秋崖老卻渾閒事老卻梅花不耐寒

其二

莫嫌工部太侵尋老杜稱呼直到今我但六年應攺口不知老杜更年深

其三

春缸落面滑於油旋潑醅來不用篘窮鬼相隨政相熟莫題荼壘惱渠休

其四

山中寒盡不知年只道梅花欲雪天未到五更春已動乾坤生意本無邊

其五

不是催租夜打門那知寶祐攺新元人間測度春風意李白桃紅又一畨

其六

盡處生機衮衮新花情栁思已精神嵗堂堂去誰能守睡到明朝又是春

立春日雷

勝裏春従午夜回自挑生菜壓春醅阿香不解人間事便駕雷車送雨來

出地奔霆便發聲寒花衰艸亦欣榮天公只要新羣聴不等春來蟄已驚

獨立

茅茨煙樹水溶溶籬落人家帶晚舂獨立西風無一事自撐短艇看芙蓉

悼棲雲主人

羽士巖前煙樹深亂雲堆屋自無心鶴驚蕙帳夜岑寂霜月正寒愁不禁

山居七詠

經史閣

買書堆屋當藏珍硯水生春玉作麟此老大蒙稽古力至今疎艸墨花新

省齋

聖處終難舉似人二三子在最情親於中檢防平生看香縷縈簾眇此身

中隠洞

終南少室苦躋攀巳入先生一笑間不學劉安便仙去屋邊盡自有佳山

丹桂軒

何年進入玉華宮香到君王紫禁楓月府歸來衫袖冷蟾蜍滴露洗秋紅

乳泉

正爾淸寒與世殊地靈不受栁詩愚晝長何似醒幽夢碧玉壺深貯雪腴

瑞萱堂

攜得春歸通徳門等閒萬木亦霑恩母桃未熟蓬萊淺連夜吹開堂北萱

湛然亭

一念惟餘睡作魔鷗閒不與世同波邇來定力空諸妄如以摩尼照濁河

趙僉見過不值有詩次韻

艸廬不慣髙軒過莫怪樵靑久未譍一片斷雲尋宿處有詩誰與錄侯鯖

其二

向來曽管重湖月五老當門但讀書見說邦人猶感慨恨予不學藺相如

湖山紀逰

兩山南北詩三百付與秋風趙倚樓忽憶老逋墳下路梅花夜雪上孤舟

其二

鳳凰城裏花如海選集諸人守部門此老久漁雙腳浪島煙湖霧又黃昏

次韻趙端明萬花園

萬花錦繡同民樂不比靑山獨樂園辦得春風共花醉盡教蝶閙與蜂喧

其二

和气能消塞上寒卻於邊事頗相干酒旗歌鼔秋千外新緑柔紅又幾般

其三

風逗湘簾雪絮飛池痕雨過麯塵肥揚州十里春猶在細栁營深解鐡衣

其四

玉簫吹防知何許栁徑日長嬌燕舞鶴城半掩人未歸數防春愁杏花雨

贈相士

老來學劍已無成眼底邊塵猝未淸此輩束之髙閣耳且容黃犢伴春耕

雪中觀梅

落盡梅花合一杯雪深無復舊莓苔山谿莫遣人行破安得酒従天上來

月中觀梅

何物蒼頭不自量踏梅踏月上山堂月明幸是無痕迹可惜瓊瑤一徑香

病中

折鐺破釡底堪修縦使修成已不侔誰與吾身自珍重暮年藥籠漫勞収

觀池中鸂鶒逐其自外來者

久住成家不見猜傍船水暖逐毰毸岸沙能占春多少長恐諸侯客子來

有嘆

月如此好吳牛喘雪不勝寒蜀犬狺莫怪叔孫並祿父不知周孔是何人

小醉

日淡風恬獨倚笻一池艸色自溶溶我猶未醉春先醉政不闗渠琥珀濃

秋崖集卷四

欽定四庫全書

秋崖集卷五

宋方嶽撰

詩五言律體

挽曹侍郎

諸老各凋零公乎獨典刑艸堂春得句雪戶夜談經嵗月頭從白江山眼共靑斯文今已矣天亦自防一角玉麟寒何心獬豸冠滿腔秋沆瀣披腹玉瑯玕講入經三昧書成義不刋陽城遺碣在老淚不勝彈筆槖上嚴宸眞爲侍従臣袖中周禮在言外孔堂春亟艸閒居賦寧慙勇退人空餘文作冢書帶已成塵我昔識平川初鳴偃室弦議題春雨夜探榜晚秋天兩栁今安在枯梅畫不傳向來詩酒地獨立意茫然先生宰吾鄕時相期甚至秋闈徹棘步至南門橋接榜而某適黜於有司良負盛心縣有兩栁一梅特奇先生嘆賞不已以爲行半天下不嘗見也今皆戕矣有懷角弓之什嘆息久之

齋宿學宮

竹外一燈靑殘書伴古防葉幹聞雨急山近覺嵐腥多病身爲累無心夢亦靈明朝有癡事須到采芹亭

山居十首

我愛山居好林梢一片晴野煙禽誶語春水栁閒情蘚石隨行枕藤花醒酒羮吾詩不堪煮亦足了吾生

右一

我愛山居好紅稠處處花云粘居士屩藤覆野人家入饌春焼筍分燈夜作茶無人共襟抱煙雨話桑麻

右二

我愛山居好閒吟樹倚身田園無事日天地自由人野外窮三逕山苖艸八珍醉歸渾不記黃犢自知津

右三

我愛山居好林霏曉未開龍蛇松薜荔虎兕石莓苔太古云猶在常時雨亦來暝巖眠處冷不記到蓬萊

右四

我愛山居好堆豗忽坐忘艸塘銀潑刺庵戶鐡瑯璫只道雲藏塢那知市隔墻人嫌吾寂寞吾亦笑人忙

右五

我愛山居好躋攀繚暝煙偃松只可坐橫石劣容眠菊徑重陽酒梅花雪後天一笻吾事足與世自無緣

右六

我愛山居好乾坤自一丘牡丹新富貴楊栁舊風流婦喜醅新熟兒誇麥有秋人生行樂耳身外更何求

右七

我愛山居好新篁欲上竿艸蕃侵路狹地濶占云寛山響棊聲濕堂深樹影寒柴門底須掩非意不相干

右八

我愛山居好遙岑碧四圍云沈平釣石艸蔓亞樵扉野水喧姑惡春陰怨姊歸坐來還失笑吾道是耶非

右九

我愛山居好畦蔬手自耘鳥聲穿戶過鶴唳隔村聞石澑渾如雨溪船盡是云煩君謝逋客不用北山文

右十

意行

小彴通幽徑半山生夕陰鳥聲花外急春意栁邊深人事云無定吾生日已沈不知松作麼也換去年心

送章監丞守廣信

近世無佳郡中朝第一公再三疑壊癥第一是貪風野雪深耕耒春苔蝕缿筒龔黃只如此爲問玉山翁勇去何爲者尋何可人雁聲江國曉梅蕊雪籬春同舎誰如子爲州獨有親月巖吟處碧物物是吾仁

社日次韻

社日神林鼔丰年處處祈水痕深浸谷野燒暖生薇農務相尋急吾詩不療饑夜長閒扣角亦喜飯牛肥

又

邂逅治聾酒春風免破除燕來雙鬢雪花覆一牀書野碓生茨艸山盂飽飯蔬宰平無此手自覺老懷紓

五月初四大水

山云一夜雨溪漲疾於飛小市通爲壑幽居半及扉木披龍有迹墻防鶴無歸書帙方狼籍誰看舊釣磯

不寐

不寐何爲者幽居事更稠怯風思鶴冷聞雨爲花愁艸合妨逰屐沙崩壓釣舟春蓑故無恙欹枕數更籌

其二

不寐何爲者閒人最號忙釀方傳得法詩未足成章藥艸霜多損寒蔬雨半荒幸無天下責夔卨在巖廊

次韻林同年

嵗月半行李與君荊蔞間十年場屋夢何日道家山徵棹江千里雩壇月一間豈無經濟意生世政多囏

次韻話別

一雨桐江滑佳哉月一篷歸猶慙怨鶴悔不蚤防鴻渉世書無用尋山酒有功諸人如見問貧耳卻非窮

程伯茂尊公挽詩

雨昏先友記猶復有斯人周易相傳授唐衫自隠淪翳桑秋廩共結艸夜臺春爲酹月塘月何年琢石麟

知瑞州羅大夫挽詩

污俗狂瀾倒公平今獨賢折腰慙爲米絕口不言錢筆槖名臣後簞瓢素士先只消亷吏字題作墓門鐫

用趙尉韻寄題約山樓

可人期不至樓外有佳山幾防寒林畫一簾秋水環只煩詩五字相與月三間貴賤交情薄何妨自往還

阻風

佳處何妨住江晴倚落暉野船穿樹過沙鳥帶雲飛寺有唐碑古山羞漢鼎非長安多過客畱墨滿苔磯

知郡陳告院挽詩

舊隠眞僊宅論詩得老干云沈海屋古書擁雪燈殘一棹橫秋色九華生暮寒空餘靑眼在肯作故人看

次韻酬戴式之

山房秋蘚滑吾亦爲詩來家逺雁初到邊寒菊未開貧知心事古老覺鬢毛催能共淸談否呼童急洗杯

再用韻約式之

已掃秋庭月蹇驢來未來一官連我俗雙眼向誰開書癖工爲祟詩窮不受催是中惟酒可到手莫停杯

寄侄

爾亦爲貧驅間硯欲枯自從村墅別曽到陜山無寒圃應肥菜秋霖怕損租有書供夜讀時一喚吾雛

送呂提幹並簡謝泉

山云一夜雨穩放過閶船坑發寧遺壙民貧不爲錢範碑秋寺古楚觀暮江前寄謝東山老靈砂並欲僊

送劉子範倅宜春

一念到吾親人間萬事輕鄰州才半刺行李只諸生問路重陽雨迎家兩日程笑談燈火夜邊雁自秋聲

送應武諭倅廬陵

乞倅廬陵郡予爲第一人天慳終未肯人好自相親諸老詩書在平園艸木春鷗朋嘲薄分山屐蝕京塵

敬亭道中

小謝曽臨郡山應自識詩空餘春艸夢無復敬亭碑暝色如相覓秋云不受吹買魚尋宿處煙水有茅茨

宿奉聖寺下

幽事隨人撰玆行亦屢逢飯多依釣艇宿喜近僧鐘野水連秋暝溪煙急晚舂誠齋題石老細讀得從容

舟次當塗

一似余杭路寒洲半是蘆客依秋泊岸漁帶晚収罛逺樹齊於薺平蕪雜以鳬可憐沙上月相見又當塗七夕鄭文振席上姬有楚云者爲作三弄

帝子經年別秋風逺客情斷雲含宿雨古木落寒聲河漢低逾潤江潮夜未平巫云莫吹笛吾意正淒淸

次韻王尉

雪屋誰堪語惟愁鶴共居夢靈山有分門冷客無書詩豈於人癖吾元與世疏窮知書作祟牽率費春鋤

寄湯卿

書冊依官屋何如自在身且無山得看猶有竹相鄰性野回書懶詩癡易槁頻便歸吾已俗往往白鷗嗔

舟次嚴陵

人語山相應舟行岸自移魚因寒越雋鷺到晚猶饑嵗盡難爲客江晴易得詩渺予煙水濶何以此行爲與雁分洲宿連云做夢淸江風人事老夜雨客心驚潮急仍吞瀨更寒不過城子陵吾所韙簑外底須名

送別史僉

二月寒如此君胡不少畱夕陽隨水去春艸泥人愁江上三年別詩邊兩鬢秋折腰貧尙爾天地一扁舟

熱甚有懷山間

終是山間別寒泉在腳邊戱魚爭美蔭啼鳥破佳眠山寂夜如水僧閒日抵年欲來來未得戽斗救枯田

寄魯山兄

搖落山城暮行人返照邊亂蟬鳴古栁獨鶴下遙川秋事無多日寒花又一年故應深夜雨重憶對牀眠

次韻王尉天寧晚飯

借得山房住淸溪帶晚林云應隨鶴宿詩亦對僧吟杯滑知能雋深苦易陰劇知歸思浩吾亦識琴心

煮茶

瀑近春風濕松花滿石壇不知茶鼎沸但覺雨聲寒山好僧吟久云深鶴睡寛詩成不須寫怕有俗人看

猿

三峽巴江水何年離爾羣艱難俱未免淸切不堪聞羈旅仍春浦愁懷況暮云尙思靈澗冷蘿蔦月紛紛

觧榻

觧榻畱云宿山居事事幽長貧吾道在多病此生浮野色連溪暝虫聲滿院秋那知一丁字蚤白十年頭

聽雨

竹齋眠聽雨夢里長靑苔門寂山相對身閒鳥不猜客應嫌酒盡花卻爲詩開莫下簾尢好恐妨云往來

初秋

殘暑何時退秋風日夜生已嫌湘簟冷稍覺楚天淸山路晴猶濕星河夜自明時聞梧葉落一似打門聲

晚興

山淡長疑雨看山自撚髭暝云延晚逕秋蔓亞疎籬院靜涼於水人閒瘦似詩移牀眠對竹莫與俗人知

送子用弟逰學番易

頓覺溪流滑番湖艸欲春船輕攜硯易家近寄書頻山雨同離別寒自寵珍但於燈火夜報子倚門親

唐律十首

云木上蒼防行藏只艸亭雁隨秋到早山入市來靑投老余漁具能詩例鶴形髮根風露入肺渇喜初醒盡日此徘徊靑粘兩屨苔鳥聲穿戶去暝色過溪來象齒劙鞭茁銀刀罾繪材空山人自老醉眼向誰開有客共攢眉蠶叢事可悲渡瀘諸葛表哀汴老韓詩誰又靑防鉞吾方白接防神謨自堅定豺虎莫恫疑松露滴深幽山寒艸逕秋蔓藤行伏兔野竹上牽牛日月雙車轂乾坤一傳郵功名成底事何苦覓封侯捲雨對遙岑詩寒不自禁猿猱三徑小虎豹九闗深道眼虛空界閒身自在心荷鋤今亦倦年與病相尋老去腳猶輕吟邊不杖行孤亭深野色髙木易秋聲嵗事才中熟山居亦太平不辭遭泥飲謹勿殺能鳴經月魃爲妖連宵雨似潮山田禾側耳野漲樹平腰古語天難做民生日不聊忍饑吾亦慣古色一簞瓢寂寞防過從行山又一重煙村秋色畫茅屋夕陽舂得句多題竹觀書半倚松心閒身已老悔不早歸農谷口豈其卿胡然朝市爭逺山長晚色幽鳥乍春聲老覺人情薄閒於世累輕早紅香可飯何必又魚羮吾亦愛吾貧樵山采墮薪百年雙短鬢九職一閒民秋蔓茶僧老春酒母淳兩生誰可致此外不闗身

挽彭制機

場屋崢嶸气𨿽平豈易幹江湖雙鬢古師友一燈寒戍柝猶傳檄漁煙自釣竿極知書有種吾道未凋殘山中亦云樂蔬甲手耘芟面熟鳥窺戶眼生云穴巖樹蟠根可坐路礙石休劖每笑陶景猶將隠結銜

簡杜子昕節邠

買屋湖邊住湖光入酒巵向來多說劍老去只耽詩時序寛衣帶年華上鬢絲肯収湖海气了事覺兒知

出闗

江雨正防防江鷗聚晚汀云深城闕麗潮落海門靑宇宙雙蓬鬢江湖幾驛亭不須闗卒邏吾亦厭銅腥

泊歙浦

此路難爲別丹楓似去年人行秋色裏雁落客愁邊霜月欹寒渚江聲驚夜船孤城吹角處獨立渺風煙

重陽

古岸維舟夜蕭蕭秋葉丹野煙連竹暗江雨灑燈寒亦喜重陽健誰知行路難吾親應念我更把菊花看

九日

逢人提菊賣方省是重陽山曉雨初霽江秋樹亦涼年華猶故我烽火更殊鄕有客那無酒令人憶艸堂

秋曉登山

發興在丘林其如老見尋身余持蟹手腳負看山心秋色蒼厓暝曉籬黃葉深惟應負苓者來往古松陰

蘭溪晚泊

岸岸蘆花白空江多月眀一簾秋色老千里暮云平寒入霜前韭香傳雨後橙煩詩題品看此酒舊知名

八詠樓

郡古低臨水城荒早閉門岸沙分路細江雨帶雲昏山豈緣詩瘦樓應厭市喧前朝碑尙在半已蝕苔痕

次韻趙尉

括山隨處好況復有詩人粘壁多詩槁看山少訟塵夜寒琴伴月香冷硯生春鶴亦能畱客敲門不厭頻

次韻陳湯卿

括蒼煙雨頂客木晚巑岏家逺書難到云深夢亦寒僧邀攜茗試客許借詩看琴冷梅花月何時爲一彈

其二

野逕漁樵共霜寒江上村亂山橫紫翠孤笛送黃昏滿壁題詩暗連墻貰酒渾往來今已熟稚子又譍門

次梁倅錄囚上饒

此老淸如許寜求使節知檄分風憲重山到月巖奇秋色深宜雨寒花並入詩聖朝本仁厚防軰亦吾兒

陳帳管尊公挽詩

不獨於書癖論邊語亦奇丘園身竟老場屋世誰知客下陳蕃榻人傳竇諫碑九華山翠外煙艸正離離

道中連雨

老屋村舂急歸鴉半暝煙斷厓畱宿雨野水沒春田昨夢山須記幽情鳥不傳也知晴更好艸木已爭妍

其二

蚤晏逢人問荒村店亦稀竹輿穿雨過沙鳥帶雲飛野渡疑無樹春山盡有薇不緣詩是伴誰與倚荊扉

其三

塵蝕貂裘敝吾生柰爾何雷聲春蟄怒山意暮寒多窮不彈長鋏歸應負短簑自知機事淺或可共鷗波

次韻汪少卿贈別

一詩傳防外春亦肯隨行老不論圭瓚寒於嚼水晶夢驚池艸合香泛墨花輕立盡沙頭月鷗淸睡不成

次韻詶其乂

心事一鷗輕郵籖夜卜程春寒眼對雨別久語連明硯有詩能秀山於夢亦淸歙溪多老石一一待題名

再用汪卿韻

畢竟春晴好楊花也送行驛程寒冉冉江樹曉晶晶水長船能駛詩多擔轉輕江湖吾倦矣茅屋幾時成

次韻別元可

防帶春風夢鷗知逺客心暮愁隨雨做逸興與江深書不厭頻讀詩須放淡吟絕憐寒食酒與子不同斟

次韻趙尉

昨過騎驢尉香深茗一杯杏寒春且住芹老燕初來山自相知甚僊今安在哉晚洲分鷺宿了不受嫌猜

送別薛丞

肯爲祁山住晴浮艸木春溪晴隨硯轉心逺與鷗親幾佐歌舊寧矜硎刃新蕭規元好在傳語憇棠人

其二

題徧南墻玉與春相伴歸花眀晴岸濶帆轉暮江肥鵑老催紅藥云香近紫防檣竿兩燕子也帶笑聲飛

灼艾

人生不滿百憂患況中年藜莧工爲祟參苓那得錢不虞波及晉聊復火攻燕一笑遭秦厄殘書累腹便

次韻程兄見寄

舊日曽來處防寒雲月閒坐忘無局務起晏不朝班苔竹闗幽事湖山怪老顏一生憂治世今轉覺多艱

被盜

防輩眞成誤吾墉底用穿近詩貧有槁舊物冷無氊輦路沈秋柝幹掫老禁堧故應萑葦外薄暮不堪船

山墅

竹逕裹茅茨荒煙晚未炊氄禽爭灌木吠犬守巴籬渉世終於拙歸田已自遲老親頭白盡眠雨話吾私

其二

山沍雪云低荒蕪略有蹊逢人多說虎隔塢忽聞雞寒剖蜂房戶晴分麥町畦邇來神亦健薄飯厭羮藜

其三

且莫嫌窮僻山居盡自奇候樵分玉簟燻穴得香貍杯雋明冰片崖寒孕雪芝不遺吾一美慙爾野人爲

其四

近況居然野稱呼只墅民有詩供課最無債惱比鄰性亦無嫌懶人多不觧貧毎過田父宿吾自認吾眞

其五

牛背夕陽暖沙頭霜葉寒酒生寧可薄橘老尙多酸友昔幾相賣山吾素所歡墻陰有茅茨畱得菊花看

趙尉催築秋崖

只爾三間屋吾貧未易云與山先定諡有客屢移文竹喜今年活梅従隔塢聞猶嫌灌園力多爲讀書分

送王尉歸覲

喜有吟詩癖吾儕得往還客惟依竹語官只似僧閒夜雨燈誰共秋厓槁未刪柴門黃葉下別後正須闗

其二

不以登朝急歸歟有母慈新炊甘野薺秋思老江蘺薄宦惟琴在孤徵與月隨幾時湖上去吾欲報鷗知

次韻縣圃卽事

鳬鴨能閒暇相依睡淺波海棠經雨過楊栁受春多未必詩窮在其如酒病何閉門春艸長吾亦防經過

阻雪

客飯江豚美仍須滯此畱竹深通酒舎沙冷歇漁舟専與詩爲地眀將雪作愁此行乘興耳吾亦盡風猷

其二

風煙兩不借此嶺復南崗陰石無霜滑寒梅未雪香逢山貪看畫得句不成章月下門須掩多應說短長

其三

猶及幹淳舊廬山一老儒典墳行楚蜀科目不臯防秋迥人何在江空樹欲無重陽風雨近誰與束生芻

題宋氏小赤壁

自有梅花賦何煩苦覓詩鶴能嗔客俗山亦忌人癡岸斷流春急峯髙吐月遲吾詩不須刻萬一老坡知

題湯郎中玉峽

平擘蒼厓破晴空雪澑湍雙湫嵐气重一派雨聲寒自有云相伴只消僧共看括芽春可煮移鼎對巑岏

離括日子安湯卿子貫同宿天寧

數月蒼州住山猶有故情雨如知去日詩亦了行程官栁因寒損僧茶帶雪淸怕無書信便一夜語連眀

次嚴陵

二月寒如此楊花不受春路生尋店早家近夢歸頻白鳥無塵事靑山自故人幾時茅屋下卜與爾爲鄰

入歙

野竹吾鄕路逢人似故知社寒催燕早夜雨勒花遲艸入思連夢山邀到歙詩客中春一半煞是負春彛

到家

路逺都無信燈花亦未知晴看寒食近歸及牡丹時親卻俱差健兒猶不觧癡在家貧亦好雪夢幾相思

寄曹雲臺

尙記梅花否相看只有君肯辜淸夜夢去管華山雲帆到知何日詩今瘦幾分惟應問安處曉角月中聞

其二

難得宜春便經時不報書雨多花較損雪盡艸頻鋤燈火貧如故山林拙未除有詩無話處一向閉門居

訪僧

夏气仍淸美疏林緑未交舊移花亞竹新乳鳥爭巢池地多宜箭山寮只蓋茅毎思分一榻從客借書抄

次韻王尉致香

客有知吾癖能分一雪涼只將詩意思自與夢商量竹宻雨聲雋深山意長研朱對周易老鼎亦英揚

挽孏庵處士

萬事從吾孏庵居隠者家酒深牽率月詩辦事治花健犢閒耕具輕鷗憶釣槎歸來誰晤語野艇渡寒沙

漫題

投老自山林灰寒寸寸心鶴眠漁屋小僧語雪籬深夜讀貧如昨春犂懶到今松根有蒼石抱膝一長吟

次韻羅制幹投贈

中秋眀日是雨色半蒼厓無月可吾子有詩傾老懷人間棊局面身外酒生涯莫及邊頭事誰知濁與淮

送石孫赴童科

聖澤被捲阿髫童亦置科兩蝸從小競三豕至今訛亦漫爲官耳其將柰若何豈闗門戶事翁已老漁簑

澆花

籬落花無賴春寒手自治但畱根本在終有發生時雨露曽何擇山林未易移吾知勤抱甕一任化工爲

徐仁伯侍郎挽詩

諸老遺書在情親獨考亭學卑時俗陋文起眾人醒壯筆扛周鼎危言聳漢庭羣公俱避易吾道未凋零綸綍泥封璽蓬萊月鎖防冰霜寒挺操霄漢倦梳翎有碣畱南劍無心徙北溟一襟梅野雪半世艸堂星晚對螭防墨親探虎穴猩豹闗傳曉蹕蟄戶動春霆彼相隳人紀臣言準老經綱常通宇宙機阱駭朝廷宿驚宵隕乾坤爲晝防囊封爭論切詔勑費丁寧憤極空流涕時平竟失刑憶曽歌楚些忍復弔湘靈光蝕星奎璧寃沈古鼎鉶茫茫千載恨不盡月巖靑

新晴

久雨村仍暝新晴物自欣蝶翎穿戶過禽哢隔溪聞野徑忙穿屐山泥盡濺羣栁垂春寂寂花落雪紛紛半月風雷雹四郊煙水雲畫圖寒不捲林壑逺難分好在魚蝦侶甘同鳥獸羣塢深藏曲折竈冷郁氛氳野碓多舂藥山庖少膳葷瓶儲徴士粟澗煮野人芹美可冰甆茹香惟瓦甑醺鷹芽長一寸貓筍重兼斤淡泊諳貧味熹防策睡勲意行隨逺近髙臥送朝曛原隰桑麻沃衡門卉木薰隠居捐世累處士應星文詩憶春池艸書忘祕閣蕓桐孫涵古色柏子吐奇芬載籍悲千古枰棋憗兩軍烏藤同寢飯黃犢了耕耘目爲蠅頭肱緣鸛觜皸一科曽不補四體正須勤陋巷瓢供飲文窮硯待焚剛腸猶木彊皺面自靴紋夜帳猿孤憤山籬犬怒狺怪哉空復咄老矣尙何云我亦輕餘子人誰愛此君避喧方匿影走俗枉勞筋日月雙飛鳥江湖一聚蚊相攜聊醉去酒不到劉墳

秋崖集卷五

欽定四庫全書

秋崖集卷六

宋方嶽撰

詩七言律體

次韻秋崖落成

髙亭著處出奇峯不枉平生此興濃力士鐺隨狂李白華陽巾墊郭林宗菊花籬落秋寥廓山市人家翠疊重病起不論雙足繭層巓更欲試詩笻

次韻田園居

帶郭林塘盡可居秫田𨿽少不如歸荒煙五畝竹中半明月一間山四圍艸臥夕陽牛犢健菊畱秋色蟹螯肥園翁溪友過従慣怕有人來莫掩扉

次韻閒中

玲瓏壓轡系絨鞍付與詩人洗眼看老子只憑雙腳健梅花相對一溪寒吾用焉往不三黜此樂未央並四難並與竹間孤鶴語倦飛底用插修翰

牛庵睡起

自束生芻起飯牛隔林扣角更深幽半分不得詩書力一飯常存畝憂老去有腸堪貯酒生來無骨可封侯開荒厓下田無幾種秫寧須與婦謀

牛庵後古松五株

山中老子一間屋屋後秦人五大夫丘壑得専閒日月衣冠甚偉古眉須計今當是百年物著我添成六老圖已有茯苓巢可俯待烹石鼎療詩臒

竹下

松陰竹影當行窩日日扶笻一再過與世無求幹牘少對人可語笑談多一防一契付公等某水某丘如我何嵗晚只愁年谷盡杞其母棘菊母莎

山行

野鶴相將拄杖前倚松穿竹各欣然山行一匝又一日云作四鄰今四年名教之中元有地吾心以外別無天平生老僕猶疑我不是凡夫不是僊

山中

久無筋力踞虯龍西崦東塘漫倚笻白練帶隨紅練帶木夫容並水夫容寧消幾兩生前屐忽憶當年飯後鐘孤負艸堂今夜月徑眠誰與吐奇胸

其二

觧纓聊復濯滄浪晞發松陰蘚石牀有味是貧琳館俸無功於懶玉函方自參老子鼻端白未羨諸公腰下黃蔗境漸佳惟習靜筆牀茶竈並荒唐

其三

已付身心畢竟空念頭了不到窮通旣愚寧免日三省是聖未妨時一中物外禽魚相爾汝生前烏兔幾西東誰云雙手都無用自種山田嵗便丰

探梅

穿林傍水幾平章合有春風到艸堂自入冬來多是暖無尋花處忽聞香枝南枝北一痕月山後山前兩屐霜直看過年開未了醉吟且放老夫狂

梅邊約客

昨日今日雪欲落一梢兩梢梅正開攜壺野亭醉復醉折簡故人來不來山翁意重百金值俗士面有三寸埃臨風嘆息重嘆息玉飛片片相徘徊

與客觀雪

鶴帳奇寒被欲冰開門千嶂雪崢嶸頻年無此丰年玉一夜移將不夜城富貴園林行樹宻糢糊水墨畫圖橫與詩小住爲佳耳莫管梅花太瘦生

再和

未怕風威酒亦冰憑虛吞以气崢嶸何人出此六奇計我輩賢於五字城松壓釣簑銀獨速麥分棊局玉縱橫自然石鼎煎魚眼解致鄒枚漢兩生

三和

肺渴初供醒酒冰又思攜客上崢嶸十分宇宙無塵事一色瓊瑤是化城病起未堪論斗醉詩狂且莫到參橫剡溪可是忙回棹凍合琉璃作麼生

次韻梅花

嵗晚何人肯卜鄰梅於我輩最情親兩山盡是經行處一雪不知多少春先後花隨人意思橫斜枝寫月精神寒香嚼得成詩句落紙雲煙行艸眞

其二

雲藏山塢塢藏梅春意適従何許來天與此翁娯寂寞日攜扶老上崔嵬艸堂須小難爲客霜月正髙誰與杯分上下畨開自好登臨且莫遣詩催

次韻鄭總幹

底須咄咄漫書空未覺人間欠此翁黃犢自隨諳寂寞靑山亦諱話窮通人方怒及水中蟹我亦防如天外鴻醉眼不知人幾品久將樵牧等三公

其二

我亦思兮天一涯樊川詩老此曽家九夫容隔秋風浦一獨速眠春雨蛙竹屋有燈誰與共秫田可釀不須賖何年又賦髙軒過豆粥猶能辦咄嗟

其三

過従一笑酒瓶空不是樵翁卽釣翁偶種竹成俱崛彊旋移花活尙神通前身已化歸遼鶴醉帖猶傳戱海鴻新貴少年吾自老世間白髮幾曽公

其四

蟻丘得喪事無涯冷眼難瞞老作家公等功名千里馬山居鼔吹兩池蛙牛羊野逕通村近虎豹天闗去國賖本是秋風釣竿手故吾猶在復何嗟

宿多景樓奉簡吳總侍

客懷孤倚夕陽樓煙老平蕪岸岸秋往事六朝南北史晴江一片古今愁嘅其嘆矣山吞吐何以醻之酒拍浮此意政須諸老共容分蘆雨寄漁舟

書戴式之詩卷

石屏逰諸老間蚤得詩名又蚤諸老凋謝獨石屏巋然魯靈光耳予生後三十二年才此一識秋風別去因書數語集中

七十行年戴石屏同時諸老各凋零扁舟歸去自漁舎冷骨秋來更鶴形天地無情頭盡白江山有分眼終靑剡溪定有人乘興月下柴門不用扃

石孫受命

聖澤如春雨露寛棄遺猶不絕衣冠萬釘寶帶翁無分一幅花綾孫有官得免白丁何啻足親曽黃甲不堪看九經幸自瀾翻熟但守靑燈雪屋寒

答趙玉汝

人間無處不風波潮打西興雨一簑難與命爭俱老矣徑尋詩去柰吾何園成次第自花艸山是知聞空薜蘿賴有月明千里共煙寒數筆落行

夢陳和仲如平生交有三言覺而記其一曰錯後亂夢中了了以爲事錯之後此心撩亂不如早謀其始也

睡殘寒月海東頭不起斯人孰與遊天下事寧堪幾錯夢中語亦借前籌江湖浩浩二三子風雨寥寥十五秋莫向防云多感慨孔顏無命不伊周

夢餘義夫以劍請銘

黒水梁州百二闗靑天蜀道古云難貔貅夜柝身何在麋鹿秋風骨未寒寵辱可驚漚起滅荒涼只有月悲酸蒯緱忽墮空山夢不道幽人意轉闌

次韻費司法

有客誰爲數擊鮮西風孤我雁聲前酒無多酌何如醒詩不能奇莫浪傳秋色淡於人寂寂桂花香得月娟娟五經不到山翁腹且聴便便引老邊

其二

山居未省佩韋閉柴扉不問誰自釣鱖魚西塞雨久盟猿鶴北山移古今不遇豈惟我宇宙無窮付與詩直道背時寧敢爾白雲深處要耘芝

其三

空谷跫然余故人且談風月未論文長房僊去幾何日陸羽泉邊多少云誰向唐詩參句律只將周易對鑪燻縦無今古飛談屑稼穡平生亦飽聞

次韻滕和叔投贈

猶及溪齋識老成萬瑯玕外一溪淸諸郎與我雪燈共兩眼觀書霜月明二十一年如夢過五三六籍尙誰賡鹿車忽到蒼厓底老木驚秋亦向榮

其二

白髮相過各暮年顏間老气自軒軒滄浪供硯心猶在博雅藏書手自翻舉世共知名父子此身莫負晦翁門重陽風雨何堪別只和名章當贈言

觀諸弟子射石孫七齡亦能二十步四十的

飽聞吾季藝穿楊試手春風百步彊赤白羽飛低日月東西朋立凜冰霜共觀棲鵠如環堵亦笑童烏敢擅場莫計艸間狐兔盡闗河久已失耕桑

次韻汪宰見寄

行行驄馬劾麄豪叱叱黃牛倦作勞窮則有餘名迹在言之無作語聲髙誰求封禪家徒壁自謂羲皇人似陶見說醉鄕天地濶此生聊向此中逃

其二

半世靑燈眼欲昏誰知曽亦望中原雨荒塞艸秋如洗雪擁春蓑夜自溫寵辱易生分別想是非政可鶻侖吞不論茅屋鋤犂外但守平生六二坤

石孫試童子郡廣文贈之詩代賡爲謝

不緣靑紫不眀經科目多慙舊兩生三豕魯魚曽未學一蝸蠻觸已爭名棟梁材欲丘山重滄海珠遺星斗明未必童烏能辧此乃翁先已荷陶成

其二

命窮久已付之天艸木閒兮月一川無地可容攜鍤處有孫猶在佩觿年老夫耄矣耕方熟小子識之攻益堅萬嵗石田今爾耳當家衣鉢底須傳

次韻胡兄

釣蓑煙雨防磯頭戀闕丹心付子牟腹有一丁長作祟背無三甲不封侯慣貧已識山林趣投老空從造物逰自笑骨寒臒似鶴忍饑猶未怯茶甌

其二

猿驚鶴怨老江蘺畱得離騷到景差愚智共知窮有分浮休俱與醉無涯人間狡兔自三窟身外鷦鷯只一枝非意相干吾豈敢年來端爲冷虀吹

輸棋

半崦山云舊艸堂鳥啼花落幾平章酒無賢聖同歸醉風有雌雄各自涼賴與鷗同保社不隨蟻垤夢侯王未償詩債逢棋敵誰信閒人最得忙

次韻劉簿禱雨西峯

句律淸圓蚌剖胎斷無塵土到靈臺開張九虎排云入約束五龍驅雨來造物無私心感動太平有象筆追回焚香小待生呈物未放靑天萬里開

其二

愛民端與共胞胎消得黃金爲築臺一道香煙隨牒去五更風雨入詩來雪燈字暗心猶在霜葉衫枯首獨回气格老蒼能過我柴門不厭爲君開

感懷

獨擅松風一壑哀竹門𨿽設爲誰開宦情已矣隨流去老色蒼然上面來已慣山居無歷日不知人世有公臺天生此手終何用只解持杯亦快哉

其二

三十年前气掛天老來身世竟茫然窮愁正坐識丁字生事不聊稱子錢得見古人千載上已忘今我一漚邊劉伶墳上寜須酒並與聲名不用傳

其三

異人曽授相牛經奇字初傳瘞鶴銘敲月不知僧某甲鋤煙賴有老畦丁山靈呵防閒居賦象緯森羅處士星俯仰中間無愧怍芋區隴亦朝廷

其四

去國何年老一丘於今已換幾公侯不知我者謂爲拙是有命焉那用求舴艋舟應容釣蟹麒麟閣不畫騎牛百年長短身餘幾付與西風汗漫逰

其五

野壙風髙一欠伸平生俯仰已成陳老天無意獨窮我直道有時能誤人悔不可追身是膽怒何堪觸腹生鱗忍饑罷乞祠官祿只麼扶犂亦幸民

其六

非干寵辱不能驚一付之天莫我攖舉世忙時贏得懶是人愛處放教輕生爲柱國身何在死象祁連冡亦平千古在前兒戱耳且容髙枕聴秋聲

其七

從古幽閒在澗阿不將齒髮犯風波共知韓愈亦人耳子謂伯寮如命何野處生成盤谷序襟期寫在醉時歌尙嫌山淺人知處更與移牀入薜蘿

其八

拄入風煙更一層瘦藤對倚玉崚嶒左花右竹自昭穆春鶴秋猿相友朋五畝園爲終老計半間云住在家僧蹲鴟生嬭菇如臂莫道山翁百不能

其九

四壁空空長物無松風之外復何須竹夫人爽夜當直木上座臞新給扶老去雲山空跌宕秋來風月不支吾何人能敗吟詩興自在成章不欠租

其十

曩昔行藏已熟籌最爲上策是無求看人面孔有何好如此頭顱只麼休艸艸園廬山北住匆匆嵗月水東流莫因一片梧桐葉瘦損能詩沈隠侯

山居

春溪甘滑漱山瓢歸臥藤陰蘚逕遙雲气釀成巫峽雨松聲寒似浙江潮書生與世例迂濶山意向人殊寂寥卻喜庾郎貧到骨韭畦時一摘煙苗

次韻行甫小集平山

不柰花時兩手閒共攜詩硯對孱顏江南江北音書外春去春來楊栁間騎鶴重尋煙雨句徵鴻欲沒夕陽山百年風物一杯酒嘆息人間兩觸蠻

再用韻

春風多可幾曽閒又爲平山入醉顏流恨不窮江萬里與翁長在月三間半淸半濁聖賢酒似有似無煙雨山試問黃鸝相識否緑陰深樹自綿蠻

三用韻

一片花飛不等閒對花空手亦何顏醉鄕別在乾坤外詩社寧容季孟間妙句屢移靑玉案佳遊仍隔小金山只應江上煙霏笑蠻府參軍語自蠻

四用韻

欲將春睡了春閒誰遣楊花防暮顏世事不如眠白墮人情何啻抵黃間茫無措手句中句悔已噬臍山外山蚤晚定編長慶集並教傳寫落烏蠻

五用韻

客愁聊以酒防閒非復春風桃李顏北裏未忘諸老在中興已是百年間非無煙雨無奇語自有乾坤有此山楊栁豈知興廢事夕陽依舊舞腰蠻

次韻潘令君訪予半村

鋤煙荷雨自村村不慣髙車入裏門石老只堪麋鹿伴山寒未放蝶蜂喧欲分桃李春何限共話桑麻道轉尊但得諸公如卓魯晚菘早韭且窺園

再用韻

終須西塞老漁村抵用南昌隠市門時序略如飛鳥過世終何啻聚蚊喧竹其安否六太息梅自臒然三可尊貧味卻愁兒輩覺未妨壁立病文園

三用韻酬諸丈

家在江南黃葉村歸來重葺栁邊門溪云排闥硯猶濕山澑通池水自喧但得梅花容著語無煩桃葉爲開尊逢迎車馬荷衣老面目何堪向綺園

四用韻才老

江山帶郭數家村窮僻誰敲月下門謝絕往來緣事盡爭論勝負爲棋喧愛閒寧有萬金產投老當誇兩足尊不惜梅花三寸雪並令回施給孤園

勸耕

郡如斗大亦何堪耕雨鋤煙亦飽諳共話桑麻眞有味久拋蓑笠得無慙野田春水自深淺晴日鳥聲時兩三安得一牛橫短笛南山之北北山南

其二

歸歟我亦耦耕人麥隴桑畦意自親才出郭収連日雨已花負一年春農安用勸村村急文不須工字字眞自是非材頭白盡不緣方寸在吾民

熈春臺用王簿韻

共攜社甕上春臺踏破緣云一徑苔嵗月略如飛鳥過賓朋不爲看花來霜前老翠依然在眼底凡紅不用開未害慳風相料理放遲歸與月徘徊

又用胡尉韻

便覺尋春負一籌老懷無復少時遊茶桑天似鵝黃酒楊栁花飛狐白裘試問獨醒觀眾醉何如一笑失千憂不知多少人間事付與溪聲自在流

別陳尉

市橋晴栁拂朱旗天際九華勞夢思防灘深猶昨日鸕鷀杓醉復何時防官梅隠亦風度寒食梨花更別離蚤晚暮云春樹底烹魚倘有入京詩

寄別參政

一見臞仙眼爲淸寒溫未了與談經有書欲問文中子無策重窺傳說星馬瘦不妨吟下澤鶴歸寧復唳華亭獨於知已難忘在投老殘編儻乞靈

次韻王尉賀雨

老天自不負吾君誰向靈均三沐燻鶴立待収連夜雨龍歸看帶入山云摩挲一飽豈易得愁嘆多年不忍聞亦欲買牛橫短笛華山一半倘容分

觀稼西庵用文懿壁間韻

太平只是丰年做山雨不休公出遊捲野晴雲堆作堵翻匙香雪滑如流人行黃犢夕陽外詩在丹楓古渡頭老我無田歸自種可憐鶴怨賈胡畱

禱晴

曽幾何時屢乞晴鑪煙未斷己収聲天於老子亦多可國有丰年方太平風土不堪人佩犢月眀無復夜啼鼪及今便可歸田去牛背斜陽一笛橫

聞罷

面骨巖稜不入流放歸何止四宜休束書自可供兒讀鬥酒聊須與婦謀舊槁如山應有誤老夫於世本無求一犂春雨平生事莫與諸公作話頭

報具闕

百不如人且罷休又攜書冊上孤舟歸歟雅有一黃犢愧甚向來雙白鷗但得濁醪供燕社不妨明月老菟裘研冰自補山人處莫爲區區費廟籌

得歸

日日言歸始得歸歸歟好在舊牛衣靑山未害欠詩屋白鳥倘能看釣磯欲問古人今在否不知吾道是耶非裏中父老如相過應嘆艱難帶解圍

山行漫興

野性惟便水竹居老來自覺轉迂疎圖書四壁飯不足煙雨一犂春有餘紙上古人俱已矣山中今我定何如春風獨立鳥聲碎不是言詩亦起予

次韻雨阻遊人

村塢花飛片片紅橫遭澁雨又慳風無何春事三分過不肯遊人一笑同窮勝園林惟我輩儻來軒冕付諸公煙雲一屐亦堪醉莫問聖賢時一中

秋崖集卷六

欽定四庫全書

秋崖集卷七

宋方嶽撰

詩七言律體

登山

一畨雨過長莓苔乘興登臨倦眼開花落無聲春取去社寒有信燕將來人間事已不啻足海上翁今莫見猜負郭曽防耕雨處自題詩句覓榿栽

其二

物華無處不東風只恐東風笑此翁雙鬢不隨春艸緑一尊聊借老顏紅棊聲未急雨聲急眼力無窮腳力窮穿徑本爲行散計卻將籃筍上空蒙

種松先公墓下

一壑風衰二十秋俛行詰曲翳松楸冢前無路艸欲沒泉下有知山亦愁翁仲不言闗气運衣冠如在想神遊何年夾道虯龍侶淚濕春泥兒白頭

采蕨

野燒初肥紫玉圎枯松瀑布煮春煙偃徐妙處元無骨鉤弋生來已作拳蚤韭不甘同臭味秋蒓𨿽滑帶腥涎食經豈爲兒曹設弱腳寒中愁未然

舟行省墓

半篙新緑落寒沙芳艸王孫自物華春事已隨蝴蝶夢人情猶有杜鵑花百年易盡一彈指兩曜不停雙轉車手種寸苗今老大滿山鱗甲動龍蛇

次韻所居龍池巷

從來絕技似屠龍莫倚神奇阿堵中但得直聲如汲黯盡渠曲學付孫洪艸堂自作防鴻計藥市寧收汗馬功古井無波門巷靜再三不用起雷風

次韻羮莧

琉璃蒸乳壓防膏未抵齋廚格調髙脫粟飯香供野莧荷鋤人飽撚霜毛斷無文伯可相累比似何曽無大毫見說能醫射工毒人間此物政騷騷

次韻閒中

區中何日了塵緣落艸牛須驀鼻穿幹沒一生空嵗月見成三逕老風煙山林有味從今我鐘鼎無心付老天田彼南山多種豆不愁饑火苦相煎

麥嘆

田家望麥在須臾何啻中流濟一壺黑雨漫天殊未已黃雲委地不堪扶禽聲快活眞成誤鳩婦流離空自呼亦笑此翁長負腹又尋杞菊誑齋盂

舊傳有客謁一士夫題其刺云琴棋詩酒客因與談笑戱成此詩

癡書到底成何事只有窮愁上鬢絲鑄錯空糜六州鐵補鞋不似兩錢錐誰歟莫逆溪山我幸甚無能詩酒棊依舊掛書牛角去笑渠到底是書癡

次韻張錄攜書見過

家在屏山東復東髙軒肯過白雲中石橋自是神仙處竹屋相傳詩律工日暮春江愁李白山寒秋菊老防時平莫袖揮毫手此論於予卻未公

其二

君家自有神奇在底用濃燻到馬班黃石一編燈火外紫芒雙劍鬥牛間誰能莫府初開印聞有詩人便入山雨過勘防春艸緑與吾意思政相闗

西崦

西崦東岡取次行倚松小立又詩成山風溪月寶無價牧笛樵歌畫有聲半頃萊田供伏臘一間茅屋老升平未知沮溺今何佀卻怕諸生問姓名

答客問

本自滄浪一釣竿秋風還我舊沙灘未論袁聖宜休去只作劉蕡不第看書授我猶慙取履位因人莫便彈冠不然林下何曽見靈澈能拈作笑端

以越箋與三四弟有詩次韻

無復花生掘筆頭一生長負剡藤羞過門盡是陳驚坐得句今誰趙倚樓社友書來煩寄語山翁鬢已不禁秋老幹仙去吾宗冷有繼華星一字不

百十一弟致陶印

不妨主掌舊林泉山澤臒儒半列仙判月可無方寸印勘書猶有一朝權陶人解作虫魚篆道號寧須金石鐫約束風煙聴驅使吾家季子似差賢

小集次韻

才能詩便不能閒與客提壺且看山紫翠夕陽煙漠漠緑陰深樹鳥闗闗酒杯不負林泉約春事已非桃李顏我醉欲眠君莫去竹間自有月三間

時事

閒身久矣屬煙波時事誰傳到釣蓑無一可忻眞老矣有三太息柰渠何君爲堯舜寧非幸人在羲皇不啻過擊壤共歌年谷熟此生帝力已居多

買菊栽

新綠叢叢手自培東籬凖擬白衣來荷鋤政欠半畦雨抱甕空遺滿逕苔說與園丁重九近毋煩老子再三催徑須尋覓誰家有帶土移將一兩栽

木犀

香到人間香更幽月明風露正颼颼天開金粟如來藏人立廣寒宮殿秋防許多淸冰腦片一些來大雪花頭此生若並凡紅紫安得奇芬死不休

其二

葉葉寒淸粟粟黃何年月斧落吳剛秋風誤到人間世幽壑難藏天上香立塵氛羣玉府獨餐沆瀣碧雲鄕生來不並凡紅紫合在蟾蜍硯滴旁

其三

羽觴和月嚼冰黃自笑詩腸老更剛四出雪花些小大五千書傳一齊香君從底處移仙籍日飲無何作醉鄕風露淸寒付誰可攜歸天祿校偏旁

枕石

短簟相攜入薜蘿且容眠石略婆娑未曽八月暑如此何處中秋天最多一壑風煙貧受用百年時序老消磨夕陽籬落誰橫笛似識山樵扣角歌

八月十四月食中秋遂無月

妖蟇不爲中秋地老兔先奔昨夜寒世事相違劇晴雨人生何苦許悲歡云窓自照靑藜杖月戶重修白玉盤坐想西風萬袍鵠政飛健筆冩瑯玕

山中

繚碧縈靑一逕深倦隨扶老上遙岑耕云自識本來靣曝日誰知見在心浮世事如風雨過貴人頭亦雪霜侵艸庵𨿽窄乾坤濶野鶴孤云不可尋

其二

十畝荒園斸野煙蔬畦麥隴帶平田相防魚鳥無餘地自信貂蟬有老天靜處亦忙詩意思貧中之樂酒因緣梅花不隔前村路只在霜橋雪屋邊

次韻探梅首尾吟

三花五蘂把春來縞袂誰將玉尺裁世外風煙甘寂寞胸中冰雪自崔嵬提壺東閣詩仍在檢防南枝暖獨回已辦藤溪防寒月三花五蘂把春來

次韻魏監丞鹿鳴詩

捨蓋中堂肯治齊山川人物鳯師師拔鯨牙一添賔貢歌鹿鳴三樂聖時郡有龔黃金玉汝君爲堯舜蓼蕭斯老農扣角風煙外但播中和樂職詩

十二月十日

酒醒開門雪滿山徑穿疎竹上危欄溪山與我俱成畫艸樹惟梅大耐寒畱伴夜深銀鑿落莫緣春近玉防老枝擎重供詩嚼一洗相如渇肺肝

送程伯茂僉書武昌

平時浪說筆如杠誰不玉堂雲霧牕采石月明才夜講武昌魚美又春江洲橫鸚鵡天爲限竈列貔貅陣未降重國西門煩老檄秋風莫倚暗埋樁

飯牛

北闕南門各路頭不才多病兩相投無錢使鬼貧何害有句驚人死亦休春意不關花代謝吾生聊與世沈浮挼挲雙手煙嵐濕笑向前坡飽飯牛

上已溪泛

舴艋舟輕暖欲酣鸕鷀杓重老何堪風霜兩鬢五十五楊栁防畨三月三禊帖又逢今癸丑蘭亭仍是舊東南死生政亦尋常事卻笑諸賢苦未諳

次韻貽侄

鶴形煉得不勝臒樵笛漁竿只自娯人倚艸亭今夜月天開山市晚晴圖片雲畱住吾焉往鬥酒能攜誰與俱三十年前頭已雪久知共道世間無

鑿山爲墳貽侄有詩次韻

著書無復可藏山朽骨何堪定眼觀從左右旋天倚蓋哉生死魄月循環虛空身亦爲吾患見在心誰乞汝安試問春風舊蹤迹不知天上與人間

郡爲表弟程起狀元坊並爲陳人重起省元坊

場屋華然采選圖采來喝雉偶成盧敢同君子名吾裏不料公卿出此塗華表自旌新進士廢人並起躄浮屠少年三五時堪笑差覺今吾非故吾

墐屋

旋墐山寮準備冬石鑪松火盡從容功名那及生前酒機防多如飯後鐘誰寄一詩同保社自將千竹比侯封客來欲覓秋崖去知在白雲何處峯

老態

看書之眼看山腳二事俱妨可柰渠藥自不能專忌蟹酒吾甚愛未浮蛆處人間世每如此防造物逰誰與居衰病老來常態耳莫教左右手孤予

九日

把住秋云繞菊籬野情未覺老垂垂古今不遇豈惟我風雨相過不問誰未郭索前空有酒自陶潛後久無詩底須計較明年健只麼悠然自一奇

雪後

雪後山齋鶴睡殘登臨等得蘚泥幹毋多酌酒亦成醉盡足看梅不道寒籬落十分春意思人家一色玉欄幹小詩未足冰生硯洗盡人間渴肺肝

梅邊

野人暖入狼頭帽雪後寒生鶴膝枝杖屨與峯回路轉溪山又物換星移酒能作祟可防酒詩不窮人未是詩筆走秋蛇情爛熳誰知方寸太平時

復雪

老夫茅屋住冰壺山市人家亦畫圖世界空花春勢力神仙幹汞水工夫詩情浩浩迷髙厚元气茫茫混有無一夜東風天萬里並歸石銚小磚鑪

再賦

自領蒼頭挈短壺興成何必剡溪圗有難爲者梅兄弟豈易卑哉竹丈夫賔從野情紛爛熳山川雲气上虛無相隨石鼎淸如水底用侯家暖玉鑪

轉孫初生程弟有詩次韻時予頭風適愈

一庵深掩兩三峯白髮從渠自不公但有孫同開口笑縱無檄亦愈頭風鳶肩火色非吾事牛背煙霏在眼中要識之無堪底用歸鋤荷月且扶翁

病目

病眸未老已昏眵近廢秋堂防卷書世事難看寧閉卻人生自擾正紛如棊聲久避燈前雨菜本猶堪月下鋤靣壁且容趺足坐此心雅與俗人疎

山間逢梅

自脫羸驂野水濵隔橋孤倚欲迎人經年不覩雪霜靣一夜頓回天地春姑射仙猶疑昨夢首陽人恐是前身嵗寒莫問香何晚畢竟凡花落後塵

胡得惟索冩近詩

生涯未辦濶疎酒書冊相攜檢防梅過眼事眞如墮甑向人口合且銜枚昨窺古鏡十分瘦病起晴窓一硯埃舉世好竽吾好瑟故人猶索冩詩來

簡王尉

買書終欲寄幽村槿樹籬遮水際門滿聴秋聲移竹母徑眠明月枕桐孫諸公未逸市朝累六籍坐爲場屋昏有客不來吾亦病欲推此語與誰論

用葉司理韻簡趙尉

灞橋曽系雪中鞍本自無愁可得寛山雨吹燈畱客醉官梅隔屋挾詩寒月明烏鵲占佳晤蒓老鱸魚夢故闗住近短墻通艸徑卻須時一過方幹

十月六日園丁置墨紫

已是年時欲雪天誰回冷落作芳妍極知品在羣葩上忽與梅爭一著先顏色依然香墨重花頭不減暮春圎人言桃李多如此有底能移造化權

歐陽相士謁書詣梁權郡詩以代之

江臯誤洗荷鋤手滴盡滄浪書滿家第一諱窮人謬甚再三稱好子虛耶霜眠茅屋可無酒春到梅梢怕有花煩見歙州梁別駕爲言詩骨雪槎牙

病起木犀已謝

一年秋是桂花開誰道今年負酒杯造物小兒眞惡劇癡頑老子久摧頺淸風明月不常有溪友山翁試與來夜寂尙憐詩骨在時能引手作敲推

桂子白大監饟酒冰炭

尺雪專爲我輩寒故人亦肯記袁安麒麟紅作千金直鸚鵡綠隨雙玉幹貸米不煩臨古帖敲門未敢兀吟鞍明朝第一畨花信也辦瓊絲翠縷盤

除夜宿桐廬

才有佳山便歇程島煙汀雨正闗情世於吾道亦聊爾我與梅花各瘦生無處不曽供夜話有田誰肯廢春耕年華俱在客中過只爲天公乞一晴

除夜

年華三百六十日塵勞八萬四千門髙眠茅屋人亦老相對梅花燈欲昏靜中頗窺造物意極處是爲天地根生菜春盤一杯酒明朝花栁又村村

其二

挑盡寒燈嵗又殘一年彈指防悲歡人情何啻吳江冷世路從來蜀道難春酒正須今夕共梅花並作百年看團欒但得吾親健未辦生涯意自寛

上已修禊社謝兩園

海棠過了只垂楊合與良辰卜醉鄕定勝永和三月禊並逰社謝兩流觴定州刻石猶眞贗晉代衣冠今在亡陶冩豈無絲竹在不醻酒渴與詩狂

檢校塢中

檢校平生芋區鋤云荷月盡堪娯山中鶴帳依然在天下魚羮何處無古蘚蒼厓松老大夕陽黃犢艸荒蕪縱無田亦歸來是說與秋風不爲鱸

次韻鄭僉判

老我菟裘月一間仰眠黃犢看靑山有詩倚竹猿猱逕無夢排云虎豹闗城郭是非溪隔斷風煙滅沒筆追還底須一局銷長日並不能棊方是閒

其二

不論山北與山南是處移將竹兩三亦愛村深工部屋尙嫌門對相公潭夕陽歸鳥占花塢山雨飯牛規艸庵口掛壁從生白醭是中除酒有無堪

其三

漁村畱得舊蓑衣鷺侶鷗朋共斷磯衰髮三千餘丈白倦逰五十二年非淸風明月天四壁老木蒼藤艸半扉寂寞相從交有道驪駒未可遽言歸

其四

一枕羲皇失午熇久知吾道定寥寥客來且撥浮蛆甕事過眞成覆鹿蕉野性從來便水石此生自合老漁樵移牀更入深云處厥木惟喬厥艸夭

其五

十畝山園賦遂初左花右竹了無餘擇陰老我自麋鹿甘帶何人不蝍蛆佛社獨容陶令醉帝城難作子公書行山且不攜詩卷只許鴟夷載後車

其六

白菇紫芰更紅蕖不枉平生水竹居醉眼豈知吾是我機心亦笑子非魚無能涉世何妨睡有道登山只是徐六月好風淸樾底付渠天地一蘧蒢

其七

煙藤云木捲蒼虯更放瑯玕出一頭山下人家方酷暑此中棋局自驚秋圖書如昨不堪煮風月無多誰與醻怪得縱橫蘇季子嵗寒也憶舊貂裘

其八

詩窮不易辦亭材只恁荒寒處處苔種秫便當終老去愛花能有防人來生前盡足竹三逕身外無窮水一杯未必諸賢知此意柴門𨿽設不曽開

次韻陳祭酒直舎木犀

西雝夜直秋風底斷是龍涎不敢香月府肯分金粟粟書牀相對玉瑯瑯人間富貴夢不到世外髙寒味盡長亦笑柴桑千載士同時只識菊花黃

雨花臺

孤云落日倚西風歷歷興亡望眼中山入六朝靑未了江浮五馬恨無窮客愁已付葡萄緑逕雨空餘瑪瑙紅我亦欲談當世事無人喚醒紫髯翁

鳯凰臺

白髮久孤鸚鵡杯碧梧自老鳯凰臺管夷吾亦僅知許李謫仙今安在哉城郭是非秋雨外江山形勝暮潮來小畱只等中秋月且放靑防萬里開

白鷺亭

荻花蘆葉老風煙獨上秋城思然白鷺不知如許事赤烏又復防何年六朝往事秦淮水一笛晚風江浦船我輩人今竟誰是只堪漁艇夕陽邊

次韻王兄

江分曉色洗徵衣吾道非邪儻是歟與世無緣傷骨鯁歸田有日放眉舒虎頭食肉亦安用牛背看山卻自如畱得荷鋤雙手在盡堪老瓦一軒渠

次韻陳料院

紅旗克敵本非才白首爲郎更此來羣玉府應羞噲伍碧油幢誤築燕臺江行莫等蛟鼉怒雨歇能令鷗驚猜三逕未荒歸路好秋風籬落菊花開

其二

涉世曽經防折肱徑須歸臥北村燈往來屑屑無家燕去住匆匆旦過僧浦漵舟寒秋婉娩江湖人老雪鬅鬙艸堂便在山深處無復蒓鱸累季鷹

其三

書冊元非幕府才江山牽率老夫來略分秋色歸吟捲又誤春蓑下釣臺有意及時常轗軻無心於物莫驚猜幽居亦有窮生活麥隴蔬畦手自開

其四

久矣寒窓美曲肱絕交書到短檠燈向來問舎漁樵侶肯作歸田粥飯僧耕罷夕陽牛觳觫睡殘明月鶴鬅鬙年來老懶略相似見兔何能便放鷹

烏衣園

吳宮晉苑半桑麻路入長幹野艸花秋晚夕陽空巷陌春來燕子防人家不攜妓與東山醉曽賭碁輸別墅嘩已近重陽風雨少菊花籬落酒旗斜

次韻吳樞密烏衣園舊韻

舊家門巷緑岧嶤尙憶狨韀馬意驕金鑿落浮朱雀浦玉丁東上紫宸朝燕隨往事秋蕭瑟鴈帶夕陽江泬寥九日黃華晴亦好底須風雨又瀟瀟

九日集淸涼佳處

老筆盤空墨未漧最佳處與著危欄江山分與諸賢管風雨專爲九日寒白髮自驚秋節序黃花曽識晉衣冠未須計較明年健別做茱萸一等看

秋崖集卷七

欽定四庫全書

秋崖集卷八

宋方嶽撰

詩七句律體

移飲治城樓

亭臯葉聲幹更與西風一倚欄鸚鵡杯深遺恨在麒麟冢沒莫煙寒山如有約欲排闥詩不中書屢免冠采菊東籬偶然耳有人傳作畫圖看

金陵懷古

過江諸老盡風流煞有佳娯竟未酬杯滑釀成千古恨角寒吹老一城秋蟹初上籪詩仍雋燕已還家客自愁漁父不知興廢事月明多在荻花洲

病中酬王尉

造物無何亦小兒一生心事只山知江湖晚嵗勤行李風雨重陽倒接防硯老自研明月露蟹香新在菊花時與君共住維摩室何日重攜鶴膝枝

雨夜持螯

白鷗盟在且歸休吾道非邪自白鷗識字不供餘子笑能詩贏得一生愁寒花已共嵗年晚薄酒難禁煙雨秋郭索解圍功獨雋中書君擬內黃侯

呂宗卿以病謝客明日約飯則予行矣詩以代簡

長松落落雪霜姿欲往從之我所思剝啄始知摩詰病推敲誰話賈僧詩可羞吾事蚊防等坐失先生雞黍期細雨斷雲秋晚路此情猶有菊花知

寄別季桐廬

一湖寒淥記傳杯三見孤山雪底梅脫我素冠惟骨在聴君淸話得眉開底須政事喧京輦例合詩人管釣臺債縣近來那可向江山𨿽美盍歸來

次韻趙同年贈示進退格

半生湖海老元龍不肯函書問子公蓬鬢此來眞潦倒荷衣久已倦迎逢春風期集防年夢夜醉比鄰一笑同已洗從前箏笛耳豈堪奉缶雜倕鐘

其二

鬼自揶揄劉伯龍文窮斷不怨天公諸侯王表今安用中聖賢人時一逢凡事無心從我拙獨詩有癖與君同檐花細雨從容夜待發華鯨鏗鉅鐘

有蟹無酒

左手持螯欠酒杯枉烹郭索亦寃哉老饕借爾爲詩地多病憑誰作睡媒歸釣興隨春浩蕩獨醒人與月徘徊淵明未必窮於我薄有公田辦秫材

九日與同年沈貫卿飲月墅

自摘黃花挿滿頭誰憐白髮不禁秋同年肯過盧仝屋九日共登王粲樓天气政爲吾輩設酒香莫對俗人篘渠儂盡把茱萸看更與淵明風馬牛

春行

蘚石防幹一欠伸垂楊無力不禁顰淸明此去防何日燕子未來誰可人病起不知雙鬢雪雨中老卻一分春西山云臥蕨拳紫待約溪翁飽食新

饒監丞恵詩有未能上下逐東野之句次韻寄呈

誰肯低頭老孟郊譬之艸木等荃茅倚松人好傳聞久采蕨山深夢寐勞飛兔妙摛靑玉案胎仙重脫紫雲胞小奚容入西江社四海眼空毋甚髙

修胥山路

兩山壁立束防行石齒參差半已傾莫等危時扶使穏但逢險處放教平一毫以上諸人力半月之間樂事成安得坦夷三萬里家家門外是鵬程

宿耕捨

題詩蘚壁墨花新俛仰之間迹已陳檢防不同今老大受持只是舊淸貧蓬虆笠漬班班雨荷葉衫枯防防塵枉廢春鋤成底事重來慙見耦耕人

僧至

生計蕭條老杜陵秋風檢校又東屯碧雲句好山圍屋黃葉村深僧扣門雨滑且畱煨芋栗夜長聊欲話田園掉歌笑指風僧耳已喜聞思斷一根

郡宅舊有飛泉湮廢不治予接竹重理之

竹泉重理舊潺湲能費亭前玉防竿云臥半檐晴亦雨雪飛六月午猶寒野人久有煙霞癖官屋何如天地寛白傅極知兒戱耳一生水石作奇觀

送史子貫歸覲且迎婦也

久住西湖夢亦佳鷺朋鷗侶自煙沙江行楓葉防何裏春到梅梢次第花盡有好山容對榻卻因吾子轉思家靑燈書冊夜深雨莫爲乘鸞學畫鴉

官滿將歸與同幕別平山堂

鷗未寒盟儻可尋歸與雅不負登臨江南山作故人靣云北鴈知遊子心淮海三年雙鬢短乾坤萬里一杯深秋風正愜蒓羮腹松菊猶存月滿林

其二

貂敝那禁塞上寒所成何事許悲酸雪深茅屋歸巢冷月老蘆州鴈影單官薄偶書三考滿客懷已受一分寛秋防但趂好風便酒在不愁行路難

陪吳總侍集研山用趙端明送行韻

煙波畫出暮江天著我蘆花明月船官滿只稱前進士路貧休問小行年一歸已後陶元亮眾論寧無班孟堅不負登臨重九約過江猶及菊花前

次韻鄭司理時以掌故贅梱幙歸未能也

二月江南栁正花扶攜貧病又天涯愁予夜雨蒓鱸夢老卻春山筍蕨芽太白有芒兵未歇殺靑無補事堪嗟書生迂濶多如此不爲吟詩兩鬢華

恵山月印師用予尋家韻詩見簡輒復賡載寺前老松僵臥風雨中月印因其摧剝而封殖之返成奇觀欲爲下一轉語未暇也故卒章及之

相逢僧話了幽尋不負滄浪一訪臨對菊莫談當世事品茶猶識古人心白雲共住山前後黃葉自知秋淺深龍臥蒼髯曽有約鴈回分月供叢林

九日道中

重陽卻喜無風雨野菊迎人亦自花年去年來秋又老江南江北鬢將華離騷如此那無酒羈旅𨿽諳不佀家但得東籬堪種菊盡容吾子岸烏紗

送蔡子奇節推之官廬陵

春不多寒風已柔數君到日正紅稠庵藏澹叟詩成集山防醉翁書滿樓岸栁欲眠維鷁首幕蓮俱起看鼇頭無防曉殿三千字一洗公孫富貴羞

宋君挽詞

持家不廢夜窓書未了功名志竟違是處靑山曽對飲秖今白羽爲誰揮楊花亂落春無極燕子重來人已非手斸蒼煙營葬地可堪晴樹轉斜暉

次韻謝兄見寄

寒入吟肩兀蹇鞍灞橋風雪防躋攀諸賢有意起更化老我無能悔出山談到時文眞破碎情知吾道轉間闗武元衡事傳聞否倦翼孤飛正欲還

蟹至十數日而價比異時特貴貧者只得忍口薄暮有以爲餉者作詩回餉

蟹之風月元無價只賣百錢那是錢醉墮多生貪愛業貧隨現在喜歡緣以名怒爾吾何敢謂腹負予誰不然新與客嘗秋已老豈堪持到菊花前

陪汪少卿遊紫陽次梁倅韻

此行許老亦津津連夜摧將雪樹春溪隔更無塵土事山矜便識謫仙人云依欄過香仍濕墨帶冰磨句轉新丘壑自容吾入社不論五馬兩朱輪

次韻酬洪監倉

我輩從來不入時知心粗有硯相隨肯分雪屋十年夢冩作秋山一段奇簾靜堂深無比客嵗寒亭老有先師梧桐帶晚西風起笑拂牀頭鐵蒺藜

再用韻簡趙簿

相逢傾蓋防何時世俗於君亦詭隨但覺文名驚朽鈍徑令詩腹化神奇別來已賦三秋句久欲尊爲一字師洗耳正須過習簿彊於太乙夜燒藜

次韻王尉贈別

十載春泥濺客衣江湖半已入吾詩事今豈得文章力心亦難求世俗知山意向人如有語鷗盟於我合歸誰月明昨夜欺寒夢未了西齋竹外棊

再用韻

摩挲老硯欲生衣煞欠梅花別後詩明月夜憐無客共故人心豈不吾知相看白眼了無伴除卻靑山更有誰但得秫田供醉夢世情付與爛柯棊

次韻王尉白事莫府

一癡便了公家事盡可與詩寛作程書冊不嫌官屋冷香匜相對歙溪晴熟知白鷺難爲伴煩見靑山且寄聲此別不過旬日耳又攜孤嘯上江城

山中用放翁韻

一盂之飯一盤蔬底用橫山犯毀譽與世無緣空落落登山有道但徐徐體中不快惟讀易老去更貧常典書四海誰知今夜月梅花飄雪縞吾廬

其二

山畦夜雨入春蔬此手猶存足自譽甚愛踏靑人已至未能浮白子姑徐有山拄頰寧須笏無防資身不爲書莫向夕陽多感慨百年長短一蘧廬

元日

釣寂耕閒老病身何堪附翼與攀鱗山中是處有詩思天上自來無故人嵗事共知雙鬢雪梅花又過一年春晴妍已有溪村興牛下柴車或可巾

元日【甲辰】

坎止流行一任他年華其柰老夫何貧知醉有回天日早得閒爲卻日戈野燒靑歸煙髣髴溪防晴漲雪坡陀屠蘇只對梅花飲茅屋竹籬春意多

元日雨

那得工夫作往還一犂取日破荒灣春今又緑山中艸酒不能朱鏡裏顏六十隻餘三嵗在百年亦是霎時間村村雨色防蒙外已覺天公露一斑

其二

云泥隔斷拜年人天自憐予老病身薺菜共挑元日雨梅花未放去年春風煙不盡惟吾老造化無他只此仁小試園林栽接手山中亦是一洪鈞

立春

初信東風入防幡自挑雪薺飣春盤土牛又送一年老野鶴不知三逕寒筋力尙堪耕緑野鬢毛並欲掛黃冠無人共跨南山犢便作尋花問栁看

其二

詩儻窮人莫送窮但窮詩亦不須工銀幡雪栁人何似翠縷瓊絲菜則同百事到頭惟早白一年彈指又春紅漁溪亦喜溪冰冸新緑生肥撼釣筒

立春前一日雪

入冬妍暖防兼旬明日銀幡嵗又新絕意六花無復臘等閒一尺不勝春老天咳唾何難事瘦地耕鉏亦幸民徑就梅梢嚼淸冷相如渇肺久生塵

其二

歷眼看看剩浹旬山河大地一齊新不成過臘都無雪只隔明朝便是春夜半有誰過剡曲年丰無處不堯民艸亭只在梅花外知與人間隔防塵

立春

花栁胚胎午夜風一尊聊與破紅封醉餘安用淄澠口妙處元無涇渭胸紙帳不知寒浩蕩銀幡自愛雪髼松小樓認得春來處晴靄蒼茫南北峯

人日

栁思花情曉夜春空山煙水亦精神閒中富貴陽和月靜處乾坤自在身久悟前三吾是客又經上七日爲人一蓑耕緑山南北有賦何煩問大鈞

其二

賴有空山著此翁不然髙論與誰同百年防盡尙白一气不停春又紅詩卷每隨煙水外鳥聲多在夕陽中年丰已卜晴人日亦是平生畎畝忠

人日吳明輔招不往

江湖老我百無堪嬾過防書太史談雨腳又連人日暗酒腸那佀少年酣一生出處藏六萬事乘除狙賦三且試半篙春水緑南山之北北山南

元夕

茅屋相看冷佀冰蒲團孤坐澹於僧數行老墨閒居賦一炷寒燈耐久朋時異不供三太息吾衰何啻百無能後山亦有梅花月不復年時興可乘

元夕雪用韻

山蹊一色輕明玉遮盡靑靑印屐苔元夕不知今日是春愁政用此時來年華鼎鼎雙蓬鬢身世悠悠一酒杯好事斷無人問字竹門隔塢不須開

歸來館成再用韻

後門穿過荷葭塢春艸池塘一逕苔盡廢秫田妨醉去旋苫山館號歸來知無骨相取金印莫與春秋著玉杯自有梅花可人意南枝開了北枝開

上元大雪重賦

愁霖半月辧此雪元夕山城特地寒頓有園林春富貴略無燈火夜防年饑那得花成市天巧聊將玉作欄百紫千紅生意動不知后土防時幹

明日登後山用韻

雪林籬落行淸曉畢竟山人太耐寒酒聖坐來春泛泛梅仙飛去玉艸塘喚就荷葭塢竹逕生成花藥欄詩敵只愁成小怯邇來自覺筆頭漧

聞雨

夜聞一霎兩霎雨春著村南村北花紫綿撲撲海棠藟翠毯茸茸沙蔣芽遊芳要非老者事幽意自屬山人家東風莫漫盡桃李畱與繞屋深桑麻

大雨正月二十二夜迅雷大雨牛庵一巨松有物拏攫而上自本至末爪防宛然

蟄龍怒欲起春霆並挾髯虯上杳防老色干云鱗甲動蒼皮粘雹爪防腥物方神變誰能測山不髙深亦有靈誰與防持詩墨在略無風雨損吾亭

春雨【庚戌】

茅齋堅坐日日雨竹杖長閒處處苔半靣不曽梅別去四愁無柰艸生來好山能費防兩屐勝日須傾三百杯說與海棠毋造次不論蚤晚待晴開

雨中有感

山蟄驚塵已發聲移花移木正忙生相成老子一春事只費天公防日晴何以消憂惟酒可無能爲役以詩鳴身其隠矣名安用寄語諸賢月旦評

百舌

巧語如簧不待頻東皇已爲轉洪鈞五更風雨知巢冷防處宮商隔塢春時說一篇新陸賈橫連六國舊蘇秦恃吾舌在吾何患從古不無渠輩人

泗州之約令君以雨不至次韻奉酬

已料天公作好晴近山初試一笻輕溪平染就縠紋縐雨急眠驚瀑布聲醉裏梨花俱瘦盡夢中池艸太愁生未知誰是文昌段看得春風亦世情

次韻徐宰集珠溪

山家鳬鶩散平田沙路云深屐屢穿半醉半醒寒食酒欲晴欲雨杏花天春能醖借如相識栁自風流未肯眠野老不知詩思好但言啼鳥亦欣然

其二

僧不須敲飯後鐘自攜茶去借松風斬新山色佛頭緑依舊桃花人靣紅春甕貯冰搖玉螘夜堂烘蠟綴釵虫山靈共欲畱人住新月隔溪煙霧蒙

乙酉嵗遊浙中道聞盜起霅川遂寓珠溪

未到山陰興已防相傳道路正間闗故人坐隔月千里老宿肯分云半間有客誰家無白酒能詩何處不靑山一聲啼鳥長廊靜花落花開春自閒

過北固山下舊居

池塘燕子舊人家楊栁春寒一逕斜夜讀自生書帶艸朝饑曽對米囊花侯誰在矣山如昨今我來思鬢已華捨館不知何日定竹輿鳴雨又吚啞

有感

桃花紅雨栁花綿風物愁予重惘然滿目江山分楚越舊遊池館鎖塵煙朝云漠漠今安在夜月荒荒空自圎只有雪衣孤鶴在竹間曽共聳吟肩

社日萬監招飲不往

土潤如酥麥已鞭社公滿意作丰年吹筒撾鼓兒童競宰肉分膰父老専欲事田園供嵗課未甘花鳥老春煙客中不飲聾何害正厭夜窓啼杜鵑

約君用

十日春寒挾雨俱新晴物色總歡娯花曽識靣若含笑鳥不知名時自呼流水短橋宜畫取暖風遲日有詩無儻來須蠟登山屐村北村南路欲蕪

畱別

喚得篷船載幅巾島煙畫出渭城春匆匆笑語情何限艸艸杯盤意甚眞經嵗別家千里夢浮生寄我一鷗身舟人報道潮平早舉白浮君莫厭頻

子魚

桃花水暖正肥魚子脹連胞迸腹膄黃栗玉燖春寸寸水晶鹽醋粟銖銖鮫人泣下甘孥戮龍伯刑淫並孕刳老子胸中兵百萬酒船不枉到江湖

上冢

煙水初平穏放閶解纓聊復濯滄浪每年上冢天無準是處下田春正忙嵗月可驚寒悄悄賢愚同盡緑茫茫早知識字能爲祟不廢吾翁百本桑

其二

一杯麥飯灑悲辛不盡煙蕪舊與新地下豈無擔板漢世間但有乞墦人荼防芍藥防何日寒食淸明又一春自是老懷多感慨非干芳艸負蹄輪

春日雜興

漁翁樵叟自行藏裹飯過從樂未央撲滿自緣錢作祟鴟夷聊以酒爲鄕老來願棄人間世病去欲荒墻下桑黃犢不嫌人日雨村村犂曉緑防茫

其二

殘雪初消月正明茅檐自雨竹窓晴肩寒聳聳吟詩骨肺渴泠泠醉酒羮茍有梅方成野趣不多松亦作江聲髙人合著山巖裏縱有窮愁徹底淸

其三

野性最於魚鳥親自知不是世間人生成雪壑冰崖靣收得煙蓑雨笠身楊栁春來靑眼舊山林老去白頭新毋多感慨令君瘦獨立斜陽一欠伸

其四

吾生身世信天緣聞道何須較後先未怕時逢眞太嵗或言壽過古稀年窮余祿料虀百甕醉負生涯囊一錢又見山林春意思辦隨芳艸落花眠

其五

天與之愚竟不移經年兀兀槿花籬拙於生事可無粥工乃窮人賴有詩只恁麼休身是客知何以故鬢成絲寒欺雪屋靑燈夜六十猶癡始是癡

其六

緑繞西疇小作勞溪村寒入舊綈袍五窮政坐沒梁斗百技不如無口匏獲稻條桑雅頌紉蘭餐菊楚離騷客來更話唐虞上盍且卑之毋甚髙

其七

鶴骨嶄嶄疾未瘳怯行山亦倦登樓久知老去事當爾自入春來雨不休虛器甚慙居士屩實封難覓醉鄕侯小遲須有佳晴日待試山翁已健不

其八

春來多病感頺齡艸藥泥瓶不暫停身似漏船難補貼齒如敗屐久凋零炎黃豈解畱年壽莊老聊堪恱性靈長劍拄頤兒戱耳底須麟閣更圗形

其九

花栁村村柰老何一春門巷斷經過無繩可系西沈日有水皆隨東逝波妄想已空騎鶴夢勞生亦厭飯牛歌正須秉燭遊淸夜轉眼蘭亭舊永和

其十

幽蹊防日不曽來半是紅香半緑苔樂事每從忙裏過好花偏向雨中開慣貧可使居無竹髙隠共忻山有萊投老田廬筋力倦不才多病兩悠哉

其十一

髙下雲藏野老家縱橫水漱竹籬斜勒將春去許多雨流出山來都是花白首風煙三逕艸淸時鼓吹一池蛙身閒不耐閒雙手洗甑炊香夜作茶

其十二

南岡北嶺對窓扉看盡朝嵐與夕霏社後未曽聞燕語雨中誰不惜花飛山醅約莫防時熟沙筍輪囷一尺圍莫怨風光損桃李荼防芍藥又芳菲

其十三

衝雨衝泥處處行物情殊不可詩情牡丹又是一年過春事略無三日晴先後筍爭滕薛長東西鷗背晉齊盟山居寂寞誰堪共杞菊苗俱可耕

其十四

緑陰芳樹鳥啼春與客相攜發興新半落杏花初過雨防酸梅子已生仁每尋詩去必遷坐穏跨牛歸不問津筋力尙堪蓑笠在莫欺老子發如銀

其十五

淨掃山房不以貧旋炊野飯喚比鄰子規啼處一村雨芍藥開時三逕春丘壑自成安樂國漁樵尙有老成人茅檐相對坐終日只說桑麻語自眞

山中

山中從事亦賢勞安得眠云獨自髙兩席地栽靑紫芥一株樹接碧紅桃春風多可移花信夜雨無聲入土膏那辦工夫到詩句溪燈穿屋未編茅

其二

世間塵土隔丘林竹繞松圍不厭深一片野雲人寂寂防畨山雨夜沈沈桑麻事業本來靣竹帛功名過去心持戒十年今始定邯鄲夢不到寒衾

其三

人間久矣倦迎逢歸路牛羊帶夕舂千防梅沈山店月一溪煙咽寺樓鐘窮猶羞澁巉巖靣老自平夷磊磈胸曽笑古人多晚謬艸庵𨿽小幸相容

其四

消閒未必在林泉要自胸中別有天靣壁九年曽悟道觀棊一局偶成仙不知老圃風煙外請祝聖人香火緣莫道秋崖長是懶無求何處不超然

其五

寂寞空山久掩扉殘書誰與解重圍推豗時作槖駝坐恍惚化爲蝴蝶飛春事已歸雙雪鬢生涯盡在一荷衣夜寒扣角悲聲壯但得牛肥道亦肥

其六

溪村楊栁好藏鴉春水池塘已吠蛙詩外共誰千里月雨中老卻一山花蝶將夢去客欹枕燕寄聲來社到家數掩斷籬春且住莫隨芳艸遽天涯

其七

艸艸庵居絕似僧不同劣有發鬅鬙空山一夜雷驅雨老屋四圍云擁燈詩骨瘦來人似鶴書幐懶去字如蠅開門桃李俱塵土春到園林曽不曽

其八

漫道髙眠晝掩闗南岡北嶺防曽閒隰桑已作蝦防眼山筍時窺虎豹斑一味懶堪醫傳僻五窮技不害詩孱著身何幸山巖裏多閱人間百險艱

其九

暄風已愜緑陰涼小簟初橫六尺牀如宇宙寛容膝地與塵埃隔及肩墻鳥烏聲樂櫻桃熟田舍人忙麥飯香畱得壁間雙不借尙堪鉏水共移秧

其十

黃紙紅旗總不宜緑蓑靑笠久相知躬耕莘野一犂雨親見豳風七月詩老已自催蠶作繭死時須用豹畱皮山深未省人間世黒白縱橫防局棋

其十一

寂寂門無長者車穿深逗密愜幽居花能紅白錦相似山自靑蒼畫不如鶴骨政應先狗馬雛孫殊未辧龍豬皇天老眼何緣錯髙枕松風莫管渠

其十二

只合空山著此身野猿骨相鶴精神何關親戚儻來物自笑癡頑向上人手可持杯寧是病瓶猶儲粟未爲貧公卿滿壁非無畫不畫公卿畫釣緍

送春

不等薫風已問津小樓無處認蹄輪極知中嵗難爲別未必明朝不是春黃鳥閙時山寂寂緑陰深處水粼粼老來寧與芳菲競俯仰人間迹已陳

山行

亦愛盧仝屋數間野猿臯鶴共躋攀才登樓見一溪月不出門行十里山有興自攜殘槁醉無人得似老夫閒樵靑莫掩柴扉路畱與春風作往還

其二

詩卷空畱紫翠間風花飛絮豈堪攀埋云已笑夢中夢敲月更煩山上山長短百年誰是主死生一槪匹如閒病餘勘破人間事底用瞿曇說八還

其三

寒食淸明數日間靑靑楊栁與誰攀乾坤不盡云邊眼冰雪相堪屋上山時序只將詩撥遣窮愁聊以酒防閒無心自是長生藥莫誤丹鑪覓大還

其四

聲名空自落人間要是龍鱗不可攀春水白鷗多載酒夕陽黃犢飽看山老吾於傳懶成癖之子有詩忙是閒四海流傳如見問爲言飛鳥倦知還

其五

人情何翅抵黃間鴧彼鴻防杳莫攀寵辱可驚浮世事是非不到好溪山怒鵬已較三千里老馬寧思十二閒丘壑儻容詩入社肯將宗派繼還還

其六

不肯諸賢季孟間歸來雲月盡躋攀誰憎命達昔工部未必詩窮今巨山兩鬢雪霜多是病一蓑煙雨可曽閒花前得酒防成醉歡頰春紅覺頓還

其七

住世間須出世間世情何事苦牽攀蟠胸自作三分國覿靣相懸兩戒山大好閉門贏得睡不多識字煞妨閒長須赤腳頑於我未必淳風不再還

其八

髙臥只消云半間隨緣栽菓與猿攀不將此手遮西日安用吾文移北山雙燕來時春晻靄一牛耕處月寛閒溪居已息機心久莫遣驚鷗去不還

其九

亦笑吾身立兩間古人轍迹難攀斯文在昔豹窺管吾力不量蝱負山有識共知方寸好無求方得防多閒一春大欠渠詩在準擬晴時到處還

其十

老子浮沈田裏間犢車轅許野人攀飲中仙去東西玉行處人傳大小山天且莫教三月盡我今無負一生閒春寒正愜牛衣暖富貴從渠晝錦還

乞梅花

晚云撩亂商量雪家傍梅花合有詩不寄一枝春苦吝相思五夜夢先知乘雲而下惟姑射得聖之淸者伯夷已戒管城三盥沐詎令空手對冰姿

約黃成之觀瓊花予不及從以詩代簡

杜宇聲中鬢欲華春風將緑又天涯欠隨江夏無雙士共看揚州第一花想象煙雲人跨鶴淋漓詩句字棲鴉蹇驢不唐衫濕醉兀歸鞍暮雨斜

再用韻

處處春風自物華有詩不了醉生涯別離苦憶平山栁題品翻疑后土花獨倚斷雲愁戰馬重歌流水帶歸鴉夢寒飛過江南岸茅屋依然竹徑斜

三用韻

倦遊久已厭紛華欲問春蓑未有涯宇宙一杯詩潦艸江湖十載眼昏花恨身不及隨陽雁將母何如反哺鴉家在靑山煙雨外春寒防立暮江斜

秋崖集卷八

欽定四庫全書

秋崖集卷九

宋方嶽撰

詩七言律體

趙龍學寄陽羨茶爲汲蜀井對瓊花烹之

三印誰分陽羨茶自煎蜀井瀹瓊花數間明月玉川屋兩腋淸風銀漢槎團鳯烹來奴僕等老龍畢竟當行家相思防夢山陰雪捜攪平生書五車

蠒窩

百年三萬六千塲擬挈乾坤入睡鄕世事何常云聚散古人安在艸荒涼不禁杜宇催春老莫怪吳蠶作繭忙已擅一丘吾事足人間蟻垤自侯王

夏日簡王尉

松蘿爲屋芰荷衣只與鳬鷗共釣磯雌霓橫溪遮雨斷雄風吹雨作塵飛山林誰可閒來往世俗難論眞是非頗喜雪舟王逸少夜涼吾欲扣齋扉

葉祕書致白龍涎

閉門老去著幽禪趺坐時參柏子煙書冊懶隨黃犢角巖霏寧識白龍涎蓬萊山復在何處杞菊賦今誰與傳不道寶書天尺五肯分風月到林泉

去年五月十七廬山禱而雨嘗有詩今年五月十七昭武禱而晴因用韻

浪漫東西不自期此公猶有鬼神知江閩易地誰爲祟晴雨在天皆及時年熟且從犀首飲宦情聊付虎頭癡舉杯試問樵溪月今世寧須我輩爲

黃倅饟鱟一徐尉饟蝤蛑十同時至

誰饟螯如徑尺盤更分鱟似惠文冠麯生醉嚼玉五殻劍客生劙珠一簞我與爾元同蠢動寃哉烹亦到蹣跚不知南食詩何似待問昌黎老子看

熱

脫巾無計避炎熇安得長風上泬寥自浴寒泉眉子硯時澆蒼石膽瓶蕉老來轉覺身爲累貧甚豈爲山可樵坐想艸亭新竹上一林碎月玉翛翛

其二

借使長空挿羽翰人間無地著髙寒一丘自作淸涼國兩曜誰司赤白丸老去詩猶堪杖屨快哉風亦懶衣冠貴人要與常人別寶帶圍腰大耐官

熈春臺用戴式之韻

山城無處著鼇頭與客相攜汗漫遊六月亦寒空翠合一溪不盡夕陽流有蔬筍气詩逾好無綺羅人山更幽白雪翻匙秋已近洗吾老瓦起相醻

宿芙蓉驛

鳯皇山下芙蓉驛零落殘碑半蝕苔黃鳥有時穿戶過靑山無數折溪回麥秋天气半明暗蠶月人家忌往來俯仰十年如夢耳舊題剝落已塵埃

寄至能

江上歸來卽定巢墻陰野竹破新梢有人問字時相過無事觀書手自抄世態十年多客夢月明千里少朋交茅齋亦有秋崖槁畱與靑山作解嘲

山中

此身只合著林泉安得纏腰十萬錢百事懦無拖地膽一生愚似信天緣靑山有約不知老黃犢與人相對眠問訊春蓑故無恙亂雲深處更超然

其二

茅葺山堂竹打籬尙餘老鶴共襟期一生朝市防何日五畝園林都是詩身後誰澆胸磊磊命中不帶印累累薄田有秫聊堪釀盡足秋崖作受持

其三

老去筋骸轉覺衰間忙猶復費支持傍山新接頭屋爲菊重編麂眼籬仕宦已忘如隔世力田斷不佀逢時北窓髙臥美無價山鳥竟知吾是誰

其四

古木蒼藤自一丘艸廬吾亦愛深幽斷無俗物敢排闥盡有好山堪倚樓已老始知書作祟不才寧與命爲仇石牀只在松陰底拳手支頭百不憂

送畱圯父寺簿倅嚴

才立班行便佐州九年回首不渠畱千峯謝與柯山對七里灘從嚴子遊未用笑談驚五馬只銷詩句狎雙鷗團綱殿最非吾事夜半一編歸借籌

過李季子丈季子晦庵門人也

易在牀頭注未成晦庵往矣與誰評深衣靜對山逾好語錄重抄眼尙明春晚有詩供杖屨日長無事樂鋤耕家風終與常人別只聴芭蕉滴雨聲

獨往

黃冠野服隨孤鶴竹逕松岡共往還不肯避人當道筍相看如客對門山窮居作計未爲左造物於吾本不慳徑掃石牀供晝寢自憐詩骨尙堅頑

趙尉送菜

虛老空山學圃翁荷鋤頭白雪髼松芥臺如臂何曽夢菜老生筋漫自供不料官園蒼玉束絕勝禁臠紫駝峯更煩詩手剪春雨剩與一畨風露胸

其二

豈可常貧料此翁齋盂頓有玉瓏松春山藥艸能同飯夜雨茅堂未缺供杞菊共傳寒緑賦柴桑不隔紫霄峯冰甆嚼出宮商羽一洗人間芥蔕胸

其三

山云一塢住山翁菘韭成畦帶雪松飛食肉奚闗我事乳蒸豚亦爲誰供衡茅髙枕人間世蓑笠歸鋤雨外峯曽讀坡公菜羮賦斷無塵土到奇胸

江尉見過

夢筆諸郎住筆峯斷橋春水肯過從千巖萬壑眞仙吏兩屨一蓑予老農鐵硬脊梁長偃蹇糊塗靣目易迎逢半生誤我難相誤只許秋崖獨自惷

太廟齋宿

正爾梅蒸苦翳霾翛然淸廟得心齋云連魏闕天尢近樹暗吳山雨亦佳黃道正中垂日月赤囊猶遽接江淮思皇列考神靈在儻許孤臣借玉堦

山中

莫怪山翁老更迂竹庵終日一團蒲萬言萬當不如黙百技百窮同是愚往事自驚天大膽近詩空撚雪成須未憂卒嵗無衣褐紫鳯天吳拆海圖

其二

長嘯出門山月髙古來寧獨我蓬蒿拙於生事豈無粥猶有故情焉用袍壠畆桑麻豳雅頌亭臯木葉楚離騷不知公相今誰是已與人間久絕交

其三

野煙啼鳥各忻然一枕山籬又防年不可柰何天有命久當已矣世無緣跨牛仰靣自橫笛騎鶴纏腰那辦錢蘆葦秋聲石橋月只餐荷气亦成仙

其四

半塢幽深近物情一笻老健愜山行月於水底見逾好風打松邊過便淸鶴睡不驚舂藥臼鳥啼時作讀書聲山翁兩手渾無用只把犂鋤做太平

其五

剰斸荒寒地百弓盡供弄月與吟風太平世界丰登外小有洞天閒適中野服染成駝樣褐山花開到鴈來紅夕陽籬落誰呼喚盂酒蹄肩賽社翁

其六

無心出岫懶於云生死交情一付君五栁當門陶令宅百梅共塢老逋墳山𨿽甚淺略堪隠硯不能靈並可焚我亦平生輕俗子向來魚鳥自同羣

次韻才老

藏拙欲分蘿月陰十年回首愧重臨吾徒空倚橫天劍此老長閒布地金案有法華山寂寂門無俗客竹深深瘦藤莫厭頻來往同社壺觴手自斟

性老致廬山茶

枉作江南半世人安知五老不吾嗔自參茶壑風煙美略識廬山靣目眞澗汲每思佳客共云眠誰謂老師貧秋崖只有詩如此回向山靈報答春

息軒

種田盡辦甕頭春倦矣風波謾損神萬事不償雙短鬢百年等是一防塵只今蝸戰誰知誤凡我同盟人認眞夢亦妄生顚倒想何如明月自由人

入局

鴈鶩行余紙尾箝岸湖老屋壓題籖印文生緑空藏櫃艸色蟠靑欲刺檐茶話略無塵土雜荷香剩有水風兼官曹那得閒如此亦奉一囊慙屬厭

僦捨

僦捨眞如百漏船一畨風雨一騷然從頭避席徧遷坐並手移書已絕編嘆息敢爲三宿戀支吾那得一囊錢世間事更多如屋聊復因循過目前

葛帳

水紋湘簟碧雲廚從舊詩窮一例無豹腳羣飛相料理塵毛並落不支吾冷然欲作乘風興老去誰臨卻暑圗付與北窓黃葛帳逍遙略與世人俱

水月園送王侍郎

送別孤山步繞湖防幹盡處倚菇蒲翁之樂者山林也客亦知夫水月乎萬事不如歸自好百年聊與醉爲徒藕花初醒蒓絲老喚住罾船鱠腹腴

次韻章太博遷匠丞不入

誰喚山民亦此來蒼浪猶帶野田埃秋風弔古琴三疊夜雨論文酒一杯巨筆防成鸚鵡賦細書飛過鳯凰臺恨君不入秋堂瑣校定雄文鼎亞魁

其二

問字無人載酒來渴思老瓦洗晴埃半生自作鷗盟主何物遽移蛇影杯官品彊令松出世家園苦憶芥生臺靑衫潦倒枯荷似慙媿鑪亭夜聚魁

其三

解頤鼎鼎得匡來淨洗詩脾萬古埃何以報君靑玉案誰其醑我紫霞杯此生只可誇耕墅小槁曽經到講臺富貴自嫌吟骨瘦底須雌甲問河魁

直汀晚望

沙頭新雨沒潮防獨立蒼茫欲斷魂如以長江限南北何緣勍敵共乾坤中年嵗月疾飛鳥舊隠文移驚夜猿鷗鷺不能知許事煙寒袖手與誰論

泊龍灣

安得蓬籠雨一蓑蘆花深處臥煙波籌邊事付韓擒虎種樹書傳郭槖駝從古市朝如此耳攙閒天地柰之何秫田𨿽少亦堪釀底處不容人醉歌

登步山

系船孤嶼重躋攀衰艸荒煙亦厚顏丁日不爲春燕許卯年猶放佛貍還諸賢所恃江千尺立馬奚爲第一間欲訪前朝無故老浪防自濺蘚花斑

次韻徐太博

宗鸕鷀煙雨外釣蓑能得防多淸坐無相印田二頃撚到吟髭雪防莖剡曲船今寒昨夢灞橋驢亦笑塵纓南州髙士難爲客卻許相從文字盟

其二

沈郎吟處秋風老今代何人詩斗南鏈石補天君特妙追云逐月我何堪極知才倍曹丕十不但人如漢傑三欲與東湖傳活法當家衣鉢付誰參

其三

湖山雨過晚云濕解榻文堂夢亦淸秋入黃香金粟粟苔侵蒼翠玉莖莖虫魚枉注書連屋蠻觸令人笑絕纓講罷肯同詩保社有如江水敢寒盟

其四

蘆荻花寒山月小西風吹鴈又江南夜談往事六太息老覺吾儕七不堪舉世人情如格五平生分量等朝三次山亦復漫吾耳淸夢何曽到四參

次韻牟監簿齋宮

蠻觸追犇競一豪市朝酣戰萬靈鼉齋房只在秋山外吟捲自隨明月多問字人須煩謝絕敲門僧亦莫誰何竹宮曽見神君否且乞天瓢爲挽河

漫興

秋風寂寞斷過從只有殘書伴夜蛬官職到頭三品石世情對靣九疑峯人間漫浪老元結鬼物揶揄劉伯龍明日黃花定何佀無錢相待若爲容

古巖

廿年前此借僧單畱得松聲入夢寒嵗月可驚吾輩老風煙仍作故人看山泉與佛結茶供石屋無人蝕蘚瘢亭角雨晴秋更碧斷雲片片泊欄幹

晚眺

晴沙漠漠水沄沄更倚翠防搔白紛不可以風秋後葉何傷於月晚來云憂時自有防龍在投老政須麛鹿羣旋拾枯松澆瀑布小奚亦足張吾軍

七夕

明河此夕防雙星滓穢圓淸太不經牛豈其然耕觳觫女何爲者嫁娉婷閒中但覺人間巧老去誰邀帝子靈千古文章栁州事解將蹇拙說惺惺

題登雲約

昨夜秋風到漢庭又催鵬翮上靑防同年前有三人傑渾化今聨千佛經路入桂花通月府筆搖霜气動文星宮商十四弦俱應總向祁山一處聴

偶題

空煩社友問何如筋力猶堪月下鉏爲米折腰長乞米緣書損目苦觀書山翁迂濶每如此吾道寂寥誰與居獨立西風人自老枉悲宋玉不關渠

野步

秋風欲下題詩葉午枕初醒破悶茶六七里行溪詰曲二三子共酒讙嘩乾坤何佀一傳舎日月不停雙轉車富貴政妨人作樂抵須辛苦問乘槎

次韻

云埋莎徑閒看竹瀑煮松風旋作茶山骨未如詩骨瘦澗聲欲亂語聲嘩相逢杯有友名玉所恨坐無人姓車到手新詩遣誰冩驚鵶棲壁落枯槎

送別趙尉

細艸輕煙畫出愁一船明月大刀頭苔防欲暗藍田記楓葉正寒江渚樓無酒可澆鸚鵡賦有山頻典鷫鸘裘功名正恐不免耳拄笏練溪南北秋

次韻吳侍郎同集硯山

晚寒閒袖揮毫手曲角欄幹倚斷雲丘壑盡容詩獨步江淮相望月平分艱難鬢葆成霜茁冷落梅花帶雪芬酒不能平詩磊磈杯行到手已醺醺

再用韻酬退庵侍郎

飛蓋重臨霜葉老江山吞吐自煙雲詩情不論隔千里酒令何妨寛一分到處經行多舊感等閒談笑亦奇芬平生不負梅花月未是黃昏已半醺

洲晚渡

天地中間一葉舟與鷗等是此生浮江淮千里水天碧南北六朝煙樹愁浪挾禹功吞巨海寺騎媧石礙中流漁蓑不涉興亡事自醉自醒今白頭

晚眺

摩挲倦眼風煙上萬木歸根葉已零衰發不知何事白遙岑只是舊時靑功名一夢屈伸肘身世百年長短亭莫向夕陽多感慨夜寒重勘相牛經

次韻秋夜

雨浥浮梁逗碧紗短更催睡不停撾一聲鴈帶塞愁過八月槎隨鄕信賒別後故人頻入夢秋來燕子已還家相逢卻喜詩無恙醉墨淋漓黒老鴉

中秋

曉入云堂已起單病畱法喜太無端當塗月擬中秋見建鄴水仍江上寒舉世不供三笑別暮年轉覺四並難鸕鷀杓有銅花綠最負今宵白玉盤

月夜

人間執熱難爲睡起聴松風眎月明天淨略無雲一防夜深已是鶴三更自經秋後可曽雨才入山來如許淸能得防多殘暑在艸根何處不蛩聲

閏中秋

摩挲倦眼一登樓鴈落寒聲半古愁付與老天推甲子徑將明月閏中秋功名不直一杯水人世寧須萬戶侯坐對靑山談到此政應舉白與君浮

月墅

老我初營茅蓋頭墅成林壑恰中秋詩人例合三間月餘子從教百尺樓已斸荒畦秧早韭旋呼老瓦壓新篘客來問字煩傳語扣角前岡政飯牛

次韻梁倅中秋日雨

天公不吝常時月每到中秋苦作難醁又孤今夕醉梧桐仍是去年寒萍花風老鱸魚夢蘆葉雨宜鷗鷺看我欲與公天柱去月明多處倚防幹

次韻梁倅

只與靑山對靣居白雲侵屨有詩無故人咫尺隔千里明月嬋娟共一壺鷗鷺盟應憐久客梧桐雨亦問歸塗近來煞得秋風力老桂吹香滿座隅

此君亭

此君雅有冰雪操阿堵難爲金石交亭上月明晚色淨江頭潮落秋聲髙舉杯相屬非俗物著我於中亦世豪對之淸坐欲忘日凜有直气如吾曹

送胡兄歸嶽

風飽橫江十幅蒲秋聲正有玉花鱸淮堧一夢雨中別嶽麓諸峯天下無場屋抵須新議論書堂更做好規模未知雪徑靑燈夜誰記臨分岸岸蘆

秋崖集卷九

欽定四庫全書

秋崖集卷十

宋方嶽撰

詩七言律體

次韻吳殿撰多景樓見寄

多情王粲怕登樓誰遣人間汗漫遊蒓菜夢回千里月蘋花老卻一江秋人如沙燕年年別騷到湘累字字愁正爾相觀衣帶水角聲孤起暮云稠

旅思

索米長安鬢易絲向來書劍亦奚爲無詩傳與雞林去有賦羞令狗監知兩戒山河饒虎落五湖煙水欠鴟夷喜無光範三書艸此段差彊韓退之

寄友人

靣熟靑山亦故人霜逢肯負月粼粼如聞行李且家住未必梅花知路貧薺老自堪供野飯罾寒誰與鱠溪鱗商量只有歸耕是不料歸耕也誤身

次韻葉兄云崖

以酒爲鄕墨作莊厓寒云亦爲詩忙春山藥艸誰同斸云逕梅花只自香竹不礙山靑入戶蘚緣謝客緑侵牀豈無楓葉吳江句夜雨何時稻韭黃

客有餉水毋綫者坐人賦之因次其韻

蒼潮漱雪盡風流寒擁春沙了雋遊霜髓英英矜客夢冰絲一一做詩愁有騷風味秋能老非酒生涯誰與酬解佩楚臯云杳月明正在玉搔頭

山行

嵗晚誰同澗谷槃一牛呼犢野煙寒村如有雪蕎花白山未著霜桐葉丹是處丰登茅店酒老夫閒散竹皮冠醉歸更艸郊居賦傳與詩人作畫看

其二

亦笑先生蔬一槃云沈作塢臥荒寒童顏並已無班白槁靣舊曽如渥丹底用魚烹雙素尺共知鶴化一黃冠芙蓉冷落秋蕭索只有籬花耐久看

送別季觀

山畱遷客秋風寺想得梧桐怨夜長正欠蹇驢相就語其如徵燕欲歸忙蘋花思與晴江桂樹寒生老月香一路有詩煩拾取寄書猶及鴈前霜

偶閱夷堅志見梁鄭公有九月梅花詩因復次韻

秋容正待滿林雪春色因何到艸堂地脈頓回消息早天葩不作等閒香丹楓欲老已如許黃菊同時未敢芳不等嵗寒催鼎實角聲自與月平章

道中

山寒苦厭連宵雨溪滑頓添兼尺水輿行兩驛費十程篷臥一篙餘百里世事乘除類如此人生俛仰知何似紫螯美不負秋風但媿前頭子陵耳

呈知郡汪少卿

集英賜對已專城竟拂鑪煙上翠瀛蹕靜共傳新太守硯寒仍是舊書生詩如霜月五更曉人與梅花一樣淸昨夜紫陽山雪外漏傳鼓角亦分明

次韻汪少卿禱雪有感

梅梢了未知寒在剪取淸溪作雪飛正艸緑章箋玉帝頓驚碧宙舞瑤妃賣刀我亦耕侯土歌袴今誰典客衣想得夜窓春滿袖燕彞香暖醉吟歸

三巖

山入蒼州翠作層何年鑿此玉崚嶒瀑從峭壁飛將落雪沍蒼崖危欲崩寺老尙堪支古佛地靈不肯著凡僧定應嫌客畱名姓雲逼人寒一硯冰

簡竹外

山肯相容作此行又攜老石寄江城毛錐於我獨無補歡伯向人如有情防夢不知連鴈逺一詩元只爲梅淸蹇驢欲過吳門尉云凍商量雪未成

得家信

云凍窓櫺香未殘月欹沙渚角聲幹相思千里夢初斷又是五更霜正寒客路不知花代謝家書只報竹平安詩情卻與山如舊但做吾鄕一等看

次韻方叔

江樓識靣一跫然語帶煙霞佀欲仙山雨竟寒淸夜約好風吹落碧雲篇相逢客路思歸日防立梅花欲暮天有興話詩吾儻住一蓑須辦雪溪船

簡王尉借書畫

雪屋燈寒費廿年春臯悔不早歸田書無靈聖今猶爾句有神奇亦偶然如此溪山那得酒幸而風月不論錢三三習气除難盡忽憶朱家書畫船

次韻山居

孤亭危受眾峯朝嵗晚移牀借避囂梅次第花春漠漠鶴相隨睡夜寥寥諸公安用怒生癭老子豈爲饑折腰更入亂雲深處去極知與世不同條

其二

諸老鳴靴日上朝有人幽處厭喧囂江鄕十月稻成熟茅屋一燈山寂寥天不與生犀挿腦人今能防寶圍腰從吾所好寧相誤洙泗壇荒有玉條

其三

文如翻海百川朝不說從前兩耳囂徑與此山俱寂寂未應吾道竟寥寥一生不辦雕龍口十萬誰纏騎鶴腰但得艸茅休歇去何如快活有新條

其四

閒民亦幸樂淸朝蓑笠過從語不囂儵忽豈能知混沌防頗亦識參寥年華鼎鼎分杯靣筋力時時借樹腰月冷霜寒驚鶴帳住山活計太蕭條

重題釣臺

落防曽傍蘆花宿借得先生月一灘鷗鳥未忘吾道在江山肯作故人看樹昏斷岸潮聲急雪洗孤臺石罅寒最喜吾宗詩有每依蒼石挿檣竿

送客

瘦馬孤徵雪滿衣山長誰不念庭闈燈寒竹屋無人共月到梅花有夢歸抵掌相逢連夕語轉頭頓覺十年非武夷人老君行矣莫待墨池春浪肥

次韻鄭省倉見寄

倦客京華鬢已疎詩顚艸聖了無餘別離菊酒才秋晚流落椒盤忽嵗除東閣士應羞噲伍北山人有絕秦書艸廬十具牛如辦卻是求田勝本初

其二

老年夢不到歌姝一笑離尊孰與娯嵗事沈沈江上月世情泛泛水中鳬路貧如此誰來往山意於人定有無牢落不堪持說佀詩成時一寄奚奴

訪張居卿不值

與客敲門野竹邊蹇驢何許兀吟鞭蒼頭不訪孤山鶴素手空回剡曲船書不療饑聊爾耳酒能作病豈其然曽畱一則山中話可問南湖雪後天

湖上

老藤支我步湖漘借與晴光一欠伸楊柳得春靑眼舊山巒畱雪白頭新鐵瑯璫語尋齋鉢銀鱍刺肥収釣緡有兩黃冠共棋局相攜便作所歡人

易地昭武去之日與家人集新作南門書水鏡壁上蓋十一月廿六也

晦庵呼我住山南五老人知百不堪極目無窮江滿頭歸去雪毿毿吾生只可藏六世事何如狙賦三政有梅花管迎送嵗寒行路飽曽諳

十二月二十四日雪蓋予三年於淮才見此耳時東師援淝水捷書西來走筆呈趙公借官奴與幕友一醉

淝水風聲欲破苻文城雪意趂禽吾詩筒擬醉玉跳脫捷羽已飛金僕姑剡曲但能乘興逸灞橋僅不負詩臒那知莫府文書外更解飛瓊打陣圗

除日雪甚約客不至乃擁貂驟馬於郊外獨飲摘星樓舉鞭謝客曰未可使城下諸公知之但當誇與灞橋驢子上鄭五耳

揚州二十四橋月莫作灞橋同調看詩果位登銀色界酒風流倚玉闌干六花比佀瓊花巧一嵗翻成兩嵗寒明日屠蘇催短鬢過從更覺欠袁安

催雪

作箋擬上朝元殿爲說梅須雪轉香杯雋已生詩意思硯寒更作夜商量輕明玉費天工巧頃刻花催帝子忙醉夢蓬萊宮闕冷共題新曲按霓裳

次韻梁權郡喜雪

雪易商量不等詩徑傳寒令舞冰夷夢分曉殿香仍悄心到春蓑帝未知擬寄新花誇北客共憐英气小南枝凍雲滿有丰年意並與農謠入燕彞

雪作泊七里灘

春聲賔鴈鴈賔年倚盡沙頭欲暮天蒼石生成嚴子瀨雪篷畫出剡溪船相望江樹隔千里不與梅花畱一錢此去更尋林處士南山之後北山前

次韻汪少卿雪晴

夜寒吹角落孤城吹得詩成天未明雪沍賔鴻催嵗事霜晴烏鳥作春聲一牀書老客中夢二頃田防郭外耕但得年丰歌袴飲茅齋猶有舊甆觥

次韻陳祭酒喜雪

曉聴鑪亭防竹聲老仙呵墨已詩成春連宇宙開皇極天與君王作太平艸木有生皆潤澤山河無處不淸明寒蓑莫袖垂綸手萬里長江一艇橫

其二

飛到裘茸不肯飛危樵孤倚暮江時袁安家在鴻蒙外剡曲人誰汗漫期氛祲不傳靑海箭丰年又入紫皇詩春風吹落人間世只有梅花聖得知

餐雪轆轤體

酒渴來時海不供山寒餐玉有奇功柘漿滴處絲糕紫冰盌擎將片腦松透骨洗淸煙火气滿腔頓著水晶宮人間塵土何堪住徑住瓊瑤第一峯

嵗晚

山云之東東復東一蓑寂歷鳴霜風儻來軒冕外物外別有宇宙中扃中春容已自栁梢碧人靣未必桃花紅六十看看遽如許世間白髮何曽公

除夜

雪甕冰韲了嵗除停杯且聴話迂疎山居𨿽窄可無竹家計甚貧猶有書但覺是非驚化鶴不將喜怒等羣狙耦耕久與鄰翁約春雨寧辭手拮據

嵗朝

靑山不佀嵗華老白酒最於鷗鳥親十事九休書作祟百無一有硯生春貧中只是尋常日醉裏何知見在身卻喜東風公道在池塘吹緑漲防新

約劉良叔觀苔梅

雪侵橫驛苔枝古莫作江南一樣看醖借春情何遜老稜層詩骨孟郊寒也知餘子十分俗雅有書生半防酸政恐劉郎識桃耳相從冷澹亦良難

再用韻

黃昏疎影橫斜月說似詩人子細看蘚樹臥龍鱗甲老霜橋立馬骨毛寒共尋雪句心猶苦只嚼冰須齒亦酸涪老未爲知已在水仙畢竟弟兄難

三用韻

自洗銅壺倚碧欄丁寧莫遣俗人看春柔轉覺沈郎瘦雨重那知範叔寒東閣酒深詩興浩南枝月冷角聲酸孤山逋老曽題品到得吾曹著語難

四用韻

白玉爲堂月一欄何如茅屋雪中看笑堪索否便堪醉盟可尋歟不可寒枝北春風驚婉娩江南煙雨防悲酸淸香吹落騷人手墨妙筆精並二難

五用韻

水曹爲骨逋爲髓風雪灞橋誰共看千里夢回歸路逺一枝春占暮江寒飛飛兩片猶堪醉防防晴香亦帶酸雙玉瓶幹情正洽與君落筆不辭難

以梅送王尉

雪澗偶逢山澤臒相攜茅屋對團蒲古心不爲世情攺老气了非流俗徒三讀離騷多楚怨一生知已只林逋詩成不值渠爲伴持醉主人雙玉壺

再用韻

才有騷情例合臒只銷淸供老伊蒲孔方兄自非吾黨木上座堪尋酒徒寄子梅花逢驛使敗人詩興苦催逋夜寒夢到西窓竹明月一牀冰一壺

正月盡山間梅花猶有未放者

南枝寒盡著花遲入我新年第一詩明月向人應有語老天於物本無私自逋之後誰相得未雪以前春不知盡讓世間凡艸木再三守此嵗寒姿

次韻海棠

暖酣翠袖倚淸妍露洗輕紅待舉鞭嬌懶不知春二月風流堪聘晉諸賢天生富貴家何在花有神仙譜未編誰鎖二喬深院落只將愁思過年年

其二

殘風剩雨今如此莫遣胭脂雪滿枝洛浦夢酣花半醉華淸浴困手雙垂一杯而別亦何恨十日之春能防時不遇少陵休悵惋醉中試作補亡詩

次韻

海棠寂寂香埋玉山雨浪浪負雙足閉門長憾虎頭癡對客不供貂尾續徑呼伯雅相拍浮試坐毛錐三沐浴滿身花片爲誰春政欠太虛明月燭

海棠盛開而雨

閉門十日雨淋漓洗盡紅香了未知才一霎晴齊睡去防何人見半開時世無解語玉超脫春欲負予金屈巵自是晦明天不定非干工部欠渠詩

其二

醉紅睡去不勝扶遮盡丹荑蓋緑蕪四立壁成花世界一年春在錦屠防山中富貴遽如許詩外豪奢有是夫已與婦謀須鬥酒不知明日定晴無

又次韻謝司法

風光已是二分時翻覆人間防局棋山雨不容春到眼海棠無復曉凝脂情懷未必禽魚識嵗月何堪駟馬追只有荼防香佀酒等閒開自不妨遲

接花

楚籜並刀社雨前掇紅接紫自年年顚風稗子僧成佛白日爛柯人詐仙半霎時移愚智性一丸泥奪化工權可憐人自生荊棘卻變初心失本然

種瑞香

自種幽香傍短櫺荷鋤政用雨防防山家安得瑞龍腦春事不專紅鶴翎持向東風論甲乙與遮西日費丁寧何年得似燻籠錦茗盌時時爲乞靈

食貓筍

此君乃有寧馨兒犀角丰盈玉不如老去煙姿元聳生來風骨已專車詩腸慣識貓頭筍食指寧知熊掌魚莫遣匆匆上竿緑一春心事政闗渠

楊妃牡丹

馬嵬殘恨久銷沈花撚妝防尙不禁當日願爲連理木春風不負合歡心病維摩減詩情盡窮孟嘗添酒債深醉靣欲醒如有舊沈香亭北記曽吟

次韻牡丹

洛陽兒女惜花殘認得愁防入黛巒夜雨正驚春冉冉晴風欲墮玉一詩自直連城璧千葉誰分徑尺槃煩與丁寧畱醉在窓綃深掩防輕寒

答惠牡丹

不識桃花過一年已甘無分牡丹邊開園肯剪夜欄雨抱甕亟分山澗泉書室乍驚春富貴艸廬誰結酒因緣如聞花貢今成例獨未時情也自賢

水仙初花

叢叢低緑玉參差抱甕春畦手自治地暖乍離煙雨气嵗寒不攺雪霜姿太眞妃以香爲骨虢國人嫌粉涴眉莫道秋崖無造化解令朽壤出神奇

晚泛艸塘有魚入舟呼童鱠之適見瑞蓮駢植與客賦首尾吟

艸塘晚泛亦佳哉誰爲貧謀獻鱠才自入船來銀潑剌且畱客共月徘徊不須溪友投竿綫徑與詩人上酒杯著意出奇殊未也柳邊又報瑞蓮開

其二

栁邊又報瑞蓮開持與南薫討論來君子花寧兒女態隠居人豈艷陽才一經在昔曽雙薦三世於今不異財自有老天知我在艸塘晚泛亦佳哉

次韻瑞蓮

得種初非相府蓮誰令連蔕擢山泉東西玉已防相屬大小喬今雙欲仙塢曰荷嘉眞是矣人言花是豈其然山居但憶逺公社卻與遺民孰後先

效茶山詠楊梅

五月梅晴暑正袢楊家亦有果堪攀雪融火齊驪珠冷粟起丹砂鶴頂殷並與文園消午渇不禁越女蹙春山略如荔子仍同姓直恐前身是阿環

次韻紅蕉

霜林蕉葉尙橫陳不易禁寒夜向晨以貌取人通體佀其心如我別般春兩年開就花何晚千里移將句有神待學伊蒲修淨供自烹菡蓞當猩唇

再用韻

籬根宿艸已陳陳誰防蕉紅到此晨雪裏寸丹長似舊人間萬緑未知春翻經曽識觀身法乞種親爲土地神孤負晚風生酒興維摩示疾不霑唇

三用韻

山花山艸雜前陳誰解芬芳霰雪晨紅菡蓞肥如欲焰緑玲瓏捲過於春化工有意憐丘老我無詩泣鬼神待喚麯生相暖熟雨晴禽哢是歌唇

次韻林同年見寄

水驛山城防往來雪鷗亦怪靣生埃徑歸不爲麒麟楦多病竟孤鸚鵡杯老子地寒餘艸逕廣文官冷合蘭臺山居美不堪持贈云濕墮樵羮芋魁

用韻簡趙尉無牡丹

亂山深處有誰來詩硯荒寒一寸埃特未可知天下事斷無相負掌中杯人傳梅隠近入幙我但糟丘髙築臺竹友松朋眞耐久可曽將口問花魁

三用韻酬沈同年

兩屨適從何許來雙蓬無處避風埃江湖誰共月千里軒冕眞同水一杯縱有窮愁侵病骨斷無榮辱到靈臺只銷處士星明潤未用三臺入斗魁

汪校正送鸚鵡

山中寂寞無與語隴客適從何許來每慨俗人言少味寧知凡物忌多才關山坐隔月千里湖海相忘酒一杯畢竟與渠毛羽別窺檐羣雀漫驚猜

秋崖集卷十

欽定四庫全書

秋崖集卷十一

宋方嶽撰

詩七言律體

寄範參政

逐客無書入帝城靈光今闕防公卿當時何敢書三宿諸老誰招魯兩生雙碧崔嵬容雪臥一黃觳觫了春耕極知窮薄難爲力猶幸林間識太平

寄史監丞

云臥空山抱月明不將此手揖公卿詩狂肯換五花馬酒興徑乘雙玉缾老子胸吞云夢澤夜寒筆捲雪濤聲三生杜牧能容否醉眼何妨一笑橫

挽謝公王

白鹿遺書山澤臒歸來花木盡堪娯功名之夢晦庵晦禮樂其家迂叟迂雪屋一燈春夜半竹山千古暮雲孤雨寒愁絕蘭亭禊靈壽空餘九老圗

謝管轄挽詩

劍吼空山鶴夢寒聶仙夜訪碧雲冠兩山拔起煙塵外一壑歸來天地寛月滿石壇朝鬥罷云眠竹所乞詩刋松花落盡不知曉畱得殘碑與世看

內翰程端明挽詩

倒瀉銀河洗肺肝初傳冰句落人間吾州誰繼龍溪老內相寧論豹尾斑汲冡以來書盡讀商盤而上筆追還豈無名字藏金匱只與君王丐一閒

其二

旋踵之間政事堂掛冠神武一何忙松風醉臥山前後梅障畱題春在亡八十磻溪才事業百年落水自平章老天肯使斯文墜劍履已空笙鶴翔

次韻程汪二兄投贈

未論知已定誰歟卻恐春臯失故吾窮老不隨時世薄行藏猶識聖人污陶元亮已覺今是祁孔賔毋費夜呼便擬耕桑教豚犬不令渠輩指之無

其二

誰放詞林出一頭窮愁自欲著春秋傳杯有手堪持蟹解佩無刀可買牛何苦文章驚海內已甘煙雨老巖幽芷汀蘭渚離騷在付與春江自在流

寄題鹽城方令君搖碧閣

有山無水山枯槁有閣無書閣未淸作計者誰三太息美君於此四難並宰官身落秋城柝處士星寒雪墅畊蚤晚檣竿挿蒼石重拈禿筆與逢迎

次韻程兄見寄

萬事於吾一羽輕未忘情處聖人淸抵須賦奏長楊館只以詩爲細栁營嵗月凋零霜後葉交遊聚散水中萍短書忽到維摩室未信已寒文字盟

簡季桐廬

愧靣何堪見客星移舟且莫近前汀鷗沙艸長連江暗蟹捨潮回帶雨腥歸去尙餘初蠒栗生來能費防笭箵詩膓一夜生芒角試問故人雙玉缾

始見臺章彈予靣目可憎唇脗可畏

生無燕頷可封侯貧有牛衣可省愁老矣江湖雙短鬢悠哉天地一歸舟野夫疇昔友麋鹿人世是非風馬牛口角雌黃吾豈敢並忘皮裏有春秋

次韻辟雍同捨用予魁字韻

行輩參差落後來未經老筆掃氛埃閒知天地摩銅狄莫誤春秋著玉杯斷槁略堪供醬瓿騷人徑欲築詩臺更煩同捨郎題品只欠同年舊榜魁

送寺丞韓君守新安

君家集有陸參序老筆誇張歙大州三百年來非昔比二千石喜得今侯早田已槁曽關念舊石𨿽奇不到收沃沃桑麻山雨外歸歟甿亦買羸牛

其二

吾州可但佳山水薰沐詩書自不同牧守曽畱今相國郡人況有我文公諸賢雅欲相俎豆一念底須多缿筒三十六峯吟更筆只將無事過年丰

夢平山

擊楫濤江二十春平生蹤迹已成陳秋城一別芙蓉老夜柝防畨楊栁新社燕欲歸仍擇木佛貍不死每驚塵如聞露布今三捷莫遣天驕返隻輪

寄呂宗卿

昔我林臯麋鹿姿云胡今我復來思舟行嚴瀨多逢雨山識吾宗少有詩風月厭談當世事乾坤獨與古人期西湖煙水春無恙坐想梅花聖得知

次韻李君攜示唐告

唐家甲乙尊門族誰有流傳直到今一代衣冠王子表三朝雨露聖人心曽經竹巷醉雙玉盡出花綾諾百金湖海半生今見子摩挲未負老侵尋

次韻黎倅

幸自靑山肯見分一蓑何不竟眠云魚肥西塞盡堪釣鶴怨北山誰勒文自脫唐衫尋輦路只將周易對鑪薫追犇蠻觸非吾事終欲茅廬老聘君

次韻盧監

蘭亭人寂防何年著我糟丘亦冗員尋訪雪溪無酒債主張禊帖有詩權千巖秀處書如堵五月涼時藕似船隻麼拍浮眞足矣底須妄想到花邊

次韻徐宰題嶽王祠

殺气猶纏嶽字旗秋風鐵馬已南歸和之一字誤人國今且百年遭禍機白骨自荒公論在靑山良是物情非一壞誰弔長陵土淚落囊封禦筆依

悼祭酒徐仁伯

皇天老眼定何居禍酷如公古亦稀酖毒不令猜叔子藥家誰實死顏畿人心縱崄難淸白世變不磨眞是非畢竟若爲書史冊暮江倚徙淚沾衣

其二

同謁翹材話直前別才信宿訃驚傳等之百世無今日殺我三良不半年公與朝端淸到底人言次相直如奏篇共上寥陽殿未必精忠隔九泉

次韻徐宰齋宿學宮

孔堂雨宿盍儒簮自與諸儒守誨箴白髮一經流俗眼靑山千古聖賢心夜窓燈冷書如堵春艸壇荒杏滿林想得夢回科斗壁隠然絲竹尙遺音

別羣玉同捨

才入蓬山路已迷靑虯夜吼又東西荼防略有一日雅蘚石未幹千佛題冊府敲荼鶴舞軍門艸檄玉騘嘶羣仙定說粗官在臺史今占太白低

次韻劉架閣和予壬寅入局詩

入開圗籍底須箝誰校蓬山三萬籖有竹兩窓聊下榻爲梅一笑防巡檐虎頭食肉亦安用熊掌與魚那得兼好事人來勤載酒縱無奇字不渠厭

銓瑣

緑漬苔防蝕斷碑摩挲名字笑衰遲云寒昨夜人何佀雨鎖重門春不知莫倚離騷堪僕命從來造物亦兒癡轉頭十五年前話獨立東風舉佀誰

送滕廣叔銓試【廣叔尊公自補入上庠至賜第皆爲上十名】

矮屋曽分雪夜燈相期各已上靑防得官誰謂非黃甲如我今猶祗白丁別久不論淸濁酒情親或夢短長亭一生科目十名上自有君家舊典刑

和知郡史監丞鹿鳴宴詩

文物聲明極盛秋傅巖人不待形求筆扛龍鼎雄豪在手拔鯨牙汗漫遊溫飽定知非雅意治安誰與借前籌老予曽到慈恩頂更放諸賢出一頭

縣送邸報

緑陰門巷冷沈沈何許文書忽見尋誰愛屋烏方引玉同騎竹馬或登金今吾久已防人世故紙焉能損道心只有斷雲知此意爲驅一雨洗山林

次韻淨照

一笻一衲出山相不道斯人故可人我已久聞揮翰手師寧相對坐禪身山林有味靑燈古天地無情白髮新認取本來眞靣目瀑泉詩好未知津

贈談命者

客有攜詩夜扣扄典衣何惜倒吾缾山城難覓葡萄緑竹火終彊鵓鴿靑迕俗坐談捫虱略治生欲讀相牛經向來人亦多稱好正坐無錢語不靈

贈術者王髯

王髯過我秋崖底未識靑囊且對棊萬事只銷三字好一生寛破百年癡有田種秫便可耳無分讀書姑寘之苦勸勿寒塲屋夢此言卻恐白鷗知

次韻葉宗丞約遊括蒼

一詩不了蒼州債曽泊春沙問水程山自彊如吾郡好酒今聞有括灘淸文章未得半分力故舊難防少日情已斸莓苔新種竹恐無辭與此君盟

題歸來館

莫問淵明隔防塵歸來甕靣緑粼粼醉眠明月元無價對畫淩煙自有人絕口不談當世事掉頭寧作太平民春來春去棊聲外不管人間局靣新

與蔡吏部林直院別江樓

又拋蓑笠出山來那得江鷗不見猜一醉眞成吞溟涬三人曽共住蓬萊翰林詞伯玉爲骨直指繡衣霜作臺莫笑樵溪窮太守短篷煙雨亦佳哉

次韻楚客

戍角吹將短鬢華此情付與酒生涯兩淮無事山如畫九日明朝菊未花有客敲門緣問事無田負郭卻思家鴈來不帶江南信帶得新愁落晚沙

苻堅之苻從竹者非載賡呈似

天與西頭掃澤苻飛英亦暗合孫吳冰肌起粟愁雲母水骨浮槎立雪姑竹丈夫哉能崛彊梅兄弟者亦淸臒一蓑誰傍篷籠宿畫出寒江獨釣圗

過吳江

風借吳松十幅蒲春愁際煙蕪傍船時有能言鴨舉网今無巨口鱸欲訪防前杞菊誰憐麋鹿舊姑蘇一尊重酹沙頭月物色分流到我無

種桂

山翁不辦碧油幢辦與秋風斸老樁嚼雪未論香世界眠云已愜月軒窓誰分兔臼玉千杵不費鴻門璧一雙蚤晚乘槎問銀漢呼童多釀酒成缸

次韻鄭省倉

月滿長汀晚沐新一涼猶下耐冠巾江連碧樹自今古我與靑山疊主賔乞巧未能從帝子坐愚寧免辱溪神向來鷗鳥間何濶莫是炎涼不我親

再用韻

雨過苔磯片月新黃琉璃簟岸綸巾平生不負楊臨賀半夜誰呼祈孔賔堪傲軒裳中酒聖肯污筆硯論錢神北山猿鶴應驚怪已覺塵埃不可親

又次韻

半夜江城久已諳白鷗眠處落煙防詩窮政有牛腰軸身散寧爲馬口銜時以酒澆胸磊磊或嫌山似靣巖巖春田蕪沒歸耕是待與丰年賦載芟

其二

緑陰政自可羸驂舴艋何堪暑气惔沙磧稍涼客且住水程𨿽逺未須貪吾儕焉往不三黜此段無勞忍一慙山際有田歸自好休論暮四與朝三

風作

年光何啻蛇赴壑仕宦略如魚上竿疇昔本無溫飽志歸來只作等閒看人間萬事風濤急雨外一蓑天地寛潮落海門煙樹緑舉頭已不見長安

七夕潘宰招不往

投老歸歟拙獨存剖亦欲問天孫故人有約夜堂醉老子不禁秋暑袢卻恐長防縻日月政須髙枕問乾坤北窓風好難爲客未辧冠巾數門

海棠

半吐柔芳暖正妍趂晴何不試籠鞭玉環醉矣春無賴金屋貯之人孰賢花比紅兒誰作譜詩傳嬌客已成編湘簾燕子人家月一笑春風不計年

其二

黃州不識春風靣噲伍漫山桃李枝銀燭夜深妝額褪錦屏睡足鬢絲垂半醒半醉淩晨酒防雨防晴寒食時莫怨家人多命薄緣愁卻入老坡詩

用程兄韻奉諸公題跋還人

老硯生苔爾許時誰憐官事落兒癡江湖十載春無據天地一舟歸有期客有相從蝸殻語詩來云受鶴山知皮毛剝落惟眞實那用諸公絕妙辭

次韻鄕友

書生作計已差殊況復眞窮五技鼯空費寸陰酧急羽還同斗米飽侏儒鷗盟正爾隔千里鶴夢何曽到九衢茅屋春寒明月夜梅花曽與寄聲無

次韻三四弟

入手功名不厭遲政須努力莫傷悲二難寧共姜肱被一染誰憐墨子絲仕宦金吾吾亦愛饑寒玉汝汝當知靑燈夜寂聊參取侑坐爲銘只此詩

石孫偶中童科程弟有詩次韻

衰暮安能六出奇桐孫賴有嶧陽枝九經庫謾無遺讀千里駒寧不受羈薄命久遭時俗態此心莫倚老天知待歸共買黃牛去耕落煙村月一眉

花謝

駭緑紛紅醉欲沈晚風不易阿環禁雙回姊弟瓊瑤靣獨試先生鐵石心春事略如飛夢過人生莫到受恩深霓裳一曲今何在不盡長吟復短吟

晚春

倦眼忽驚三月暮杜鵑啼處緑陰多春今且住爲佳耳雨不能晴將柰何紅紫只催人老大蒼浪莫怨命蹉跎貧中政自難畱客賴有詩情尙不磨

遣興

莫怨乘桴道不行身方否處道方亨大千世界愁中老八萬障門嗔上生了了不如都懡防休休便是力修行夜缸酒熟誰堪喚共啜人間骨董羮

其二

老去犂鋤易作勞藤陰才午臥衡茅須眉甚古松當戶羽翼初成燕出巢安所歸乎惟酒隠宛其老矣只詩豪忍窮不欠魚羮飯每向人間笑獨髙

除夕

生菜春盤艸八珍燈前殊未覺家貧防多荼壘中間事第一屠蘇最後人衰病不圗今夕健須臾又是隔年春東風自此無閒暇萬里乾坤一夜新

其二

梅花繞屋栁遮門不是閭閻不是村歸寄柴桑人自老就荒松菊徑猶存事闗時命才何與技止文章道未尊燈火半生堪底用只將黃犢教吾孫

其三

一牛西崦又東臯獨宿中年共作勞世事略如雲變滅人生未抵玉堅牢山林性气與時背霜雪髭須得酒豪野屋難爲春帖子自研冰雪冩離騷

其四

當年意气亦堪悲嵗晚胸懷只自知十有九分天不管百無一遂老如期燈寒夜雪漁蓬屋春共梅花野竹籬衰白東風那解緑底須苦向鬢邊吹

其五

薄薄村醪旋旋篘一杯又了一年愁化爲道士前身鶴驅向禪林露地牛今我何如惟老圃古人安在亦荒丘牡丹且莫相孤負已爲春風著小樓

其六

一枝紫竹兩靑鞋只麼窮年亦自佳理亂不知閒世界浮休自若老情懷竹居可使食無肉艸具寧須菜與鮭春入燈花供別嵗葛巾隨分對荊釵

其七

家世無年事可知況吾久矣嘆吾衰玉丸不住嵗華老鐵硯未穿筋力疲一笛跨牛終寂寞萬錢騎鶴兩參差年年此夕椒花頌能費先生防首詩

其八

守嵗團欒謝兩侯堆盤水陸有珍投鱘香透白瓊瑤片醉殷紅瑪碯鉤湩酪逺分閩嶠雪枝柑猶帶石橋秋老饕兀兀陶陶外一笑人間百事休

其九

短髮蕭蕭老侍祠夜壇三上華封辭皇儲天啟重輪日帝座春環萬壽巵材具不供當世用林居亦望太平時羽衣舞手香如霧報答空餐但祝釐

其十

追風逐月費攀躋苒苒流光欲乳羝命薄最於窮鬼厚气髙不爲貴人低交情安得玉連瑣世路眞同鐵蒺藜未及龍鐘且行樂池塘吹緑又萋萋

府公徽猷餉酒

長須翁臥甕頭春醉不勝扶絕可人琥珀色濃紅透肉瑚鉤嫩冷生津欲酬野句不當價粘出侯家總是珍此法縱傳無此料石橋雪水玉粼粼

夜渴挑菜

酒醒山月欲侵樓小摘園蔬雪滿溝春入石鑪然翠釡濤翻銀海走靑虯十分脫出詩書味一色本來風露秋莫怪諸人難與語滿腔元只爛羊頭

送徐太愽守莆中

南州髙士心如水夜雨鑪亭嵗欲環朝迹只如初到日州麾猶在兩年間秋來竹屋多歸夢天與莆人一破顏館下諸生能戀戀眼中循吏故班班相傳士子多於鯽共喜府公淸似山慶曆諫臣書在否幹淳文賦筆追還郎官紅熟海風靜通印子肥春网閒心事太平兒女語詩家尊宿鬢毛斑歡迎騎竹來何暮贈別垂楊不可攀辧與老夫同一念不憂吾道久間闗

效演雅

山谿斗折更蛇行逗密穿幽見物情蜜爲無花糧道絕蟻知有雨陣圗成飲風吸露蟬尸解聳淩霄鶴骨輕鸜鵒能爲祖仁舞狎鷗欲與海翁盟未忘王謝尋常燕不肯酈生吾友鶯鷺以後先爭食邑鵲占南北啟門閎春池潑潑魚當乳霜渚喑喑鴈不鳴啄木畫符工出蠧提壺沽酒爲催耕蚌何知識三緘口蟹坐風騷五鼎烹巴郢畫眉翻律呂儀秦反舌定縱橫鵝嗔晉帖得奇字雞喚祖鞭非惡聲飽臥夕陽牛反誤投榦葉鹿虛驚一枝棲息鷦鷯足三窟經營狡兔科鬥艸泥文字古蝸涎蘚壁篆書精首昂蝜蝂貪寧死臂奮螳螂禍自嬰山麂見人頭卓朔野鴟得防腹彭亨雉傾族類甘爲翳鴨解人言略自名羊狠濫稱髯主薄蟫肥薦食楮先生色𨿽甚美猿深逝骨不須多狗必爭蛙爲公乎緣底怒鳩寧拙耳了無營勞形大塊皆同夢蝶化莊周月正明

秋崖集卷十一

欽定四庫全書

秋崖集卷十二

宋方嶽撰

詩五言古體

小集垂絲海棠下

春風定何物所至成芳妍墻陰樹憔悴寧識嵗月遷今晨步吾屧珠纓粲紅鮮餘酲不勝扶背靣低晴煙風日不貸人坐恐隨翾翩彊起從吾遊一笑俱嫣然

又

酌我紫金盞醉此紅玉防爲經老天手元气之所滋萬生有不齊時至俱紛披一一得自性亦豈造化私君看枝上花榮落方自玆所可必者性不可違者時

南窓偶書

吾徒例迂疎與世自少可不工口囁嚅正坐胸磊砢折腰迂人情髙論常轗軻歸哉夜窓雨喜不失故我琴尊日多暇未覺此計左秋風挾佳月流光侑孤坐持觴酹伯倫彼豪眞蜾蠃

其二

西風忽淒厲皎月流素光客從何方來蘭佩芙蓉裳揮琴發哀彈夜寂山蒼蒼可人者麯生挽我無何鄕醉中萬物拄頰歌滄浪

其三

毛頴輕俗子孔方疎吾曹未須奴事錢正可僕命騷持此將安之聊足以自豪向來與諸儒尙論防與臯此言終當酬時命不我遭欲語恐驚紛卑之無甚髙

夢方飲藥或告之曰攻伐太過斯傷天和覺而識之

過恭爲足恭過敬爲繆敬禮猶不可過況以毒攻病甚毒傷沖和一快喪軀命萬事有厥中毋使血气橫子姑小徐徐亦或見自性勿輕夢中語克念可以聖

和三四弟韻

淸明乍佳遊適與元已並但有松葉醪寧須杏花餳漁篷半篙緑煙雨涵幽淸懷蘭亭人髙冡亦已平空餘數行墨日月老送迎不知狂李白醉靣騎長鯨宇宙曽防何一笑吾詩成

用韻還學者詩卷

制芰以爲衣緝荷以爲屋樵水秋夜寒悲風入琴曲不怨山澤臒有道式金玉百年肘屈伸萬事手翻覆拙哉富貴人胡椒不論斛何如遺編詩自足寄幽獨貧者士之常前言炳如燭

畦菜

踏雲課園丁趂雨鉏菜甲土甘春繞畦煙重曉攜鍤毋令蔓艸滋旋拾枯篠挿詩腸風露香碧脆已可搯誰言庾郎貧未覺三韭乏那知世有人猶嫌萬錢狹

丐祠不獲

老馬倦長路歸鴻愜深林廬山共江左久已費越吟樵川邈何方豈解操南音三書光範門香火盟初心頗聞丞相嗔竟欲煩窺臨寧知新種梅條�雪霜侵誰與旋移竹藝此十畆陰所嗟飯不足未能決投簮出處方兩難搔首成孤斟

亨道至能對棊月下文振聞後堂歌聲逃席而起

髙梧動涼吹月色如新磨吾儕冰雪胸如此良夜何二客信不凡一局欲爛柯中庭人語寂玉佩鳴相摩勝士何灑落俗子誰譏訶安得玉跳脫酌我金叵羅昭華不露靣獨蠒抽長歌徑令鄭子眞飛夢巫山阿

泊釣臺

落防鸕鷀步倚策羊裘軒紛披穉篠閒森欝古木尊幽蹊石齒齒醉袖風翻翻懷臺上人老蘚雙骭存寧知天九重不博月一防咄哉侯君旁坐受富貴吞先生無乃誤肯與癡人言吾詩亦贅矣眂舌不可捫

牛屋

苫以連茹茅編以帶葉篠俾予繭栗犢安臥煙雨曉架犂初學耕敲撲固不少我廩何時髙爾室勿嫌小半山月荒涼四壁云繚繞相期一飽外短笛秋黃鐘忽滿脰聲欲撼林杪豈嘆不耕人華榱上云表

山行

山欲而深路欲繚而曲向來始開荒惟恐日不足松行四五里云繞上下谷振衣千仭岡邀月噴橫玉於今曽防何此興不可續一笻筋力疲籃筍或更僕平生愛山心安得兩黃鵠昔如鴻翩翻今如駒局促盛衰固其常細甚太倉粟付之琉璃黃澆以葡萄緑

又

吾州固多士霞佩相上下懿哉考亭老伊洛與並駕淸廟薦鼎彞黃琮加繅借遂令晉之鄙嗜學如嗜炙豈徒挾老筆秋風趂雄跨奇文吐寒芒明月夜相射要當抱遺經與帝陳廣廈平津二三策夫我則不暇士以器識先蘭鮑在所化行矣其勉旃勿爲子虛詫

寄陳國錄

秋宵一何長客夢一何短坐爲識丁累彈鋏落孤館所思寒江苦惜防靣罕豈無相攜人情話誰與欵昔爲防下桐今爲溝中斷江風搖靑燈幾硯塵欲滿不慣事典籖與子書亦嬾傳聞教辟雍如樂得嶰管諸生聲利塵頗欲一湔澣何時夜雨牀共話晴雲盌

感風謝客

閤閤官蛙鳴老牛喘政坐一朝喧作此十日沴天公信難料气隨手轉吾貧了目前遽脫春衣典寧知昨夜雪縮若蠶作蠒坐令鼻流沫客邪閉闗犍畏風甚防秋畏酒甚把淺呼童語之故有客姑謝遣使吾早自覺安得訛謬舛乃知天下事以謹失者鮮

采菌

溪行近裏所雪菌朶寒萚久晴危欲枯抱甕日商略可憐書生愚爲口不計腳腸慣饑虛雞肋忍饞嚼獨奇白雲芝風露專一壑自尋墮樵歸逺掬飛泉瀹此豈不足歟更嫌村釀薄世塗語百車官倉陳一龠胡爲犯譏彈而負兩芒屩甘餐自當肉石鼎香漠漠寧憶武昌魚況復揚州鶴

有以晦庵眞迹見寄者乃寒棲精舍詩也因次其韻

富貴不可期貧賤未易驕山人乃爾昩過眼風煙飄鷦鷯一枝足不知有層霄我知古之人千載俱寥寥寒棲訪精舎野緑搖輕一屏直聳聳萬里直蕘蕘至今空堂云巾屨遺髙標笛聲橫者誰有些不可招卻後五百年容我摩靑瑤尙憐沈東陽燕雀空喧囂【謂劾翁者也】夢有饟予寶器一奩者曰僧某甲入寂奉以別也一念不敢受當與善知識作供耳顧眂僧在傍恢然偉岸與之揖甚野劃然笑曰我不管也因墨格上筆書云老藤一枝孤云萬里如是我聞我聞如是放筆趺坐而逝旣覺因作偈言焉知僧非異人與予宿有緣契庶防聞之

何師何許人何用與世絕向來修何行於今得寂滅復以何因緣夢與老夫訣是身如虛空而有何差別云何作我相饟別何屑屑彼分香賣履何者謂豪傑老師出世間亦復何戀結我法一切無何以此寶訣問寶何從來豈爲我輩設師今何方去更吐廣長舌

燕來巢

吾貧自無家客戶寄村疃槿籬月三間荒寒天不管燕亦何所聞乃於我乎館豈以菊未莎而有竹可欵不叩富兒門寧爲老夫伴此意殊可人然亦佀吾懶所須半丸泥不費一秉稈云胡及風薫相宅無乃緩勉哉爾翁姥坐席寧暇暖主人當賀成落以晴雲盌

次韻久雨

老我不解事束書別溪堂寧知十日雨換此兩鬢霜苔滑螾爭席云蒸蝸篆梁移牀夜避濕仰見天隙光長安亦何好肯墮聲利場人情愛吾廬對此良自傷蚤知一官誤悔不三逕藏沙觜竹萬个屋頭木千章晴當相與屐雨亦可以觴毋令鼃黽曹張王喧我傍

客有致鸂防者

沙禽有鸂防偕老矢靡他語語浴晴渚處處眠春莎三生愛欲牽不避弋者羅雙籠致厓下窮蹙愁相睋吾將逸之歸如此紅裳何方池尺有咫亦足供逶迆眷言樹之柵結屋如漁蓑相攸奠爾居謹勿思江河豈但林外鳩晴雨不我訛人斯其視斯妻柔而夫和

答吳尙書

今夕復何夕翠籠蒲艾香明朝做端午節物追楚鄕客從何方來寄我錦云章江山何許宛然挹淸揚忽憶老先生方上千嵗觴北園竹萬个想見淸簟涼安得子列子禦我蘚古傍劇談坐抵掌一吐冰雪腸當時冩巴曲本擬書數行筆閣不得下聊與歌慨慷乃今亦復爾歌短意則長

社日以旱蔬食

驕陽挾融風合力爲此旱南山膚寸云六合望彌滿怒吹不待族赤日行火繖幽窓防長身玉立拯蕭散中幹不自持槁項何足算以玆占西疇可想一本稈社公亦耐事水舊不渠管方勤玉食憂下令屠牛坦坐令宰平手無肉醉町畽但聞寛大書已責寧使緩龍湫有潛鱗欝屈睡欲嬾移文頌風伯九闗誰可欵

秋熱

衰老不耐暑喜甚秋咫尺秋來防何時炮煮乃爾劇老夫大失望亦自媿兩屐靑山吾故人可想不可覿農家請言田使我舌屢唶六月瀦爲泥七月稿爲臘十無一二存政昔蝗【音橫】狼藉吾饑不能臘子熱不能夕子熱猶可涼吾饑那可常

又

殘暑何姦雄酷烈不肯退穉秋太君子斂避不敢對薰風來無期民慍良憒憒吳牛方喘月渇想蓐収代金行旣用事炎赫乃故在於今防何時秋夏終晦昩畏熱如畏虎悸汗流浹背南山殷其雷崛起雲霮防誰當牋老天與世思盥�風雨一洗之此熱不可再

與至能夜話

吾生如徵鴻嵗月如脫兔江上煙雨寒花老春已暮肯辭白髮親我蓋坐貧故文章未得力儒冠豈余誤至能我輩人未隨時俗惡靑燈竹窓底健論時一吐風雷萬馬犇滄溟百川赴防名借奉常顏色若有迕堂堂湖海豪豈供折腰具欲於我乎館西山美無度謹勿袖笏來恐犯西山怒

山莊書事

晨興抹兩屨爲口見駈迫課童督秋刈野獲夜彭魄田翁適過予防縷黒而瘠具言土力貧年登苦囏阨一飯不自期未議了穪責昨者耆長來名復掛欠籍截絹入官輸官怒邊幅窄拋擲下堂階退字印文赤賣牛重買絲篝燈不停息明當扣東鄰假牛下牟麥久貧少人情恐復不見惜旣去重感傷行行猶欠息我歸不能眠艸根鳴蟋蟀

八月十四夜對月

澄空四無雲明月如凝霜岸巾南窓下領略今夕涼鴟夷渇生塵風味不可防欲上排九關箋此世故忙百年防今夕今我持空觴竹君自可人淸影飛度墻挹彼風露姿浣此冰雪腸明當醅甕熟春澑翻糟牀良夜難虛拘當復防此堂所不償予言有如明月光

明日雨再用韻

竹君頗介特髙節淩秋霜朝來雨聲寒意色俱淒涼此豈子敗盟而不能相防秋色雨亦佳遣我冥捜忙離騷日在眼捃摭方濫觴安得靈運屐共窺公幹墻涉世三折肱悲秋九回腸脫巾漉浮蛆醉臥六尺牀竹意亦自持儼立何堂堂防當有良夜披戶延寒光

讀白詩效其體

我貧良亦囏未老生白須策名奉常第年已三十餘半生苦無防寧不欲疾驅山麋野而僻所至皆﨑嶇一登督視府兩駕太守車意見有不合索去不待炊所以二十載同一優侏儒豈如雲水身自適芋區夕吾酒一瓢朝吾飯一盂貧賤與富貴本自無差殊寄語劉伯龍毋煩鬼揶揄

人生有窮達不系才不才造物所付與聖賢不能回君看孔孟氏遇世何如哉豈其有不如王驩與桓魋以玆自忖度所遭已逾涯前瞻固不反後顧又可咍同時第進士或未離蒿萊歸來亦云幸瀟散月下杯山池芰荷過野岸芙蓉開幅巾一笻竹適可眠秋厓

左耳聴比鄰哀哀哭其夫家破肉未寒欲與死者俱右耳聴嫠婦呱呱哀其雛夫亡僅一女不自禁毒痡攬衣夜向晨鐃鼓何喧呼誰何過喪車送骨荒山隅中年自多感人世何所娯聞見又如此坐嘆嵗月䢐明朝計安出痛飲眞良圗

寄題朱塘晦翁亭

吾州斷雲邊山水則大好不知防何年有一晦翁老去爲考亭人艸樹日枯槁兒時所釣遊豈不槪懷抱歸來乎令威杖屨費幽討寒緑翁家塘昨夢防傾倒田田君子花籍籍書帶艸誰其月三間聊以寄吾浩翁今爲飛仙落葉紛不掃滕侯所書紳嵗月略可攷諸郎表章之三峯倚晴昊藐予抱遺書生世恨不早至今章句間兀兀首空皓懷艸堂云春風動芹藻

簡劉尉

秋風昨夜起碧宙已澄穆肯乘雞棲車逺過蝸殻屋縱無二頃秫亦有兩窓竹喜逢諫議靣未負將軍腹燈寒一夜話夢破十年讀貧味故自佳柔蔬雨中緑

藝蘭

猗蘭杳幽茂深林自吹香何必九畹滋一枝有餘芳春鉏斸寒煙懷江湘靈均防未死憔悴歌滄浪

夏日珠溪賦八音體

金篩薜蘿月玉戛瑯玕風石根一睡美幽尙誰與同絲棼俗士懷顚倒崔烈銅竹笻肯俱來獨予兩詩窮匏瓠亦纏藤永日閉梵宮土花侵道碧晚翠初空蒙革華共徘徊愛此山叢叢木犀約重遊小待香玲瓏

再賦

金穀已塵土珠履如飈風石崇與平原癡處正爾同絲毫掛世网空錮南山銅竹窓理殘書久已不諱窮匏樽吾秋人許訪靑蓮宮土甘蔬亦香小摘空蒙蒙革革有鳴禽畱我幽花叢木屑落飛談煙霏晚蔥瓏

與胡子安眺雲林

共捜括中奇邂逅瘦笻兩溪甘茶自香雪盡梅更爽硯寒了佳娯林迥答幽響日暮僧不歸山云自來往

嬾庵

坐兀防晝長睡熟苦夜短一衲六十年肘見不渠管華鯨撼林樾飯香雲子盌欠伸起臥堂云何師不嬾夜夢至何許巖深石上苔防隠起如小篆有僧謂予曰楊誠齋範石湖題也明日續洪舜兪登玲瓏詩有防人記曽來老苔蝕雕鎪之句恍然如夢因次韻記之

大楊風日春小範林秋去予防何年各已如雲浮誰歌黃金縷共醉白玉舟夢中到蓬萊名字畱巖幽寜知地下郎艸記天上樓老石翠嵐濕古篆蒼蘚稠摩挲踞虎兕欝屈蟠蛟虯想當得意時落筆不自休江山有二老文字照九州神物儼防持剝蝕吾奚憂是間定何許玲瓏相綢云根與僧憇雪罅如神鎪欲呼古時月爲洗今人愁夢耶其非歟起坐搔白頭

題陳叔茂二亭

觀瀾

噴騰浙江潮犇放呂梁水人情駭奇觀所見濤浪耳見浪不見瀾滔滔者皆是天晴風日佳試叩二三子

弄月

月從東峯來豈但千里共四天本無壁誰不得受用而彼山中人塞向以自擁徑煩子陳子普請作淸供

秋崖集卷十二

欽定四庫全書

秋崖集卷十三

宋方嶽撰

詩五言古體

雙頭蘭

夷齊首陽餓宇宙難弟兄同心倚雪厓世外一羽輕紫莖孕雙茁豈有兒女情賢哉二丈夫萬古離騷情

次韻詶季兄

客夢落江外時情付杯中願言烽火低不到甘泉宮吾道易荊棘此身久萍蓬鶴眠伴官屋猶有林下風吹燈讀離騷佳處時一逢

再用韻

嗟哉蠧書魚生死文字中向來阿房賦誰奏明光宮長江一帆雨半世雙鬢蓬酒邊得吾子擘談秋風江南有茅廬山色相迎逢

與同幕集南樓再用韻

飛蓋臨邊城敵在吾目中古今一俯仰衰艸迷隋宮書生故倦遊龎眉感秋蓬安得雙飛鴻跨此萬里風下視塵土毋與俗士逢

又次韻

月寒防淸琴石齒鳴澗水寥寥古音在難入箏笛耳鐘期秋江停手子姑已齊竽雜秦缶乃傾市門倚歸從柴桑人醉漉春甕蟻

次韻酬章教授

江山愁予嵗月如羽疾適烹雨前茶已擘霜後橘夜窓秋气悲栩栩夢圭蓽荒唐失飯牛迂濶坐捫虱書生夫何愚因子請具述端平元二間舊學賚良弼聘賢驛流庚馭吏魚去乙人言萬化新太平適今日起與鉏耒辭欲補萬分一寧知事大謬靑衫乃吾桎五月謁吏銓禁營幹宥密六月道南徐宵掠無寧室七月絕濤江秦亂師律戍樓角聲哀夕烽酣戰卒兵精晝經天肉食者遑卹臨風一長嘆歸計吾已必胡爲癡兒事屢奏齊王瑟願言猛士心化作班侯筆

次韻舒尉

故山渺寒江抱此明月睡煙簔失春鋤萬事同一喟可人期不來乃獨以詩至持觴聘梅花我醉花亦醉

再用韻酬朱制幹憶梅

風挾柳花狂晴酣海棠睡玉人山之阿爲爾增嘆喟春妍花欲僊敢不一告至惜哉桃李場獨醒紛眾醉

三用韻酬行甫平山之約

我家江南村煙雨對山睡與山防何別塵土發深喟歐陽有佳踐花驄一鞭至亟報江南云共此故人醉

四用韻

花愁牽勝遊禽哢破佳睡防爾春何如妙在夫子喟宇宙一瑟閒誰知道之至而彼章句儒心爲六經醉

五用韻

能官不如歸能詩不如睡春風遽如許對酒每三喟駕言平山遊嵗月驚屢至豈不賢於人逐逐利名醉

次韻楊先輩古調

陌上有蕩子金鞍飛華韉閨中有思婦玉指調悲弦當時兩相得誤作容易防那知新婚別負此如花顏妾身如秋葉君意如春煙恨妾不恨君勸君長加餐於飛者雙燕人獨胡不然悲哉結交行難語之時賢

南山有於菟雪齒雙銅睛霧深忽軒鬐孤嘯開靑防槲林嵗月老猶以文炳名胡爲食牛志無復當時英吾聞楊儀之筆落風雨驚乃今已老矣囊錦攜一兵平時號詩將窮處圍愁城何當胾西昆與爾樽南溟髙談動星斗萬物皆欣榮秋風吾亦歸空山多月明

次韻範侍郎寄趙校正

嗚呼小雅廢邊角搖軍聲采芹舊靑衿亦須事力徵朱轓挾武將白眼輕儒生區區眾濁間嗟子難爲淸向來意何如豈惟以文鳴乃今事大謬老气猶崢嶸論事抉石猊摛辭吸川鯨久抱一束書空山臥月明竊憂邊警至鉦鼓搖神京幸存三寸舌寧守二尺檠有愚欲獻璞無意望報瓊云何山陰興莫寫塞下情竹牀撼夜柝茅屋荒秋城回首閶闔門何啻九萬程願言大白低滁山足春耕堂皇坐醉翁開閤延羣英

題王尉半竹

吾始過西齋破於玉川屋中有山澤臒雪燈共夜讀秋聲入雨聽手攜墻下竹攜鋤斸荒苔寧甘食無肉今春初行鞭稍覺風月肅旣成爲詩喜破奉起新築舊聞君家猷興寄尙幽獨一日無此君亦自憎面目君其防代孫秀色若可掬萬事不掛口翛然對寒玉城中寸金地官舍迫林麓曽微百肘寛難雜以花木尙遺一半何畱之與云宿

蟄室

室中度以幾其修去尋一廣長尺而贏崇爲咫者七牖一以爲明墐三以爲密不供並橫肱所貴劣容膝蠖屈防春霆龜穹美朝日防方用事萬木僵欲凓窮陰易中人戒子謹無出於時則然耳天者儻可必相爾室外寒磚鑪坐捫虱

鄭僉判取蘇黃門圖史園囿文章鼓吹之語爲韻見貽輒復載

掛冠與結綬孰者爲良圖忍貧殊亦難乃有山水娯一官落世网耳目皆非吾以此裁量之回也終不愚茅屋八九閒左右瓜芋區旋篘薄薄酒美如步兵防醉中天地寛視騶侏儒六合日淸曠吾道寧榛蕪何幸畆閒身親見唐虞不學張季鷹秋風但蒓鱸

其二

骯髒自山林伊優自朝市是耶其非歟一笑付圖史紛華勿與戰深溝閉堅壘嵗月曽防何折北俱披靡問君胡能然待以不爭耳北山有微行聊足屣吾履未莎者維菊未棘者維杞擷之復湘之寒緑冰人齒秋聲在樹閒餉我一睡美誰其驚周公山鳥亦逝矣

其三

澡身乎書圃晞髮於禮園靜中觀我生父乾而母坤寧不自愛重日夕聲利昏前修亦人耳而我何沄沄飄流眾濁間我者能防存人言千丈淸不如一寸渾吾方洗吾耳爾舌寧可捫人情習華競何啻於乞墦此固吾不能歸袖風翻翻寘矣勿復道荷鉏過前村

其四

我觀眾艸樹等是气所囿蓬茅一何荒桃李一何秀榮悴固不齊受命了無繆所以山中人翩然拂歸袖丁寧語泉石此誤不可又開簾受微颸排闥入孤岫是身如虛空一室寛宇宙夫何不訾省與世爭決驟天分有固然吾力豈其究

其五

往年鄭子眞口語掛吏文寧知世間事變化紛如雲有司出納吝但守吾見聞參互漏一錢怒气欲嚼齦鞭笞敢誰何竟取眾犬狺大官飽谿壑此特其毫分奮髯一軒渠要亦何足云人言老先生膏以明自焚歸來北窓底寸田得鉏耘諸公直汲黯羔防當成羣乃肯巾柴車林壑伴野防相從亦何樂賴有中書君

其六

我本耕田夫老矣紆郡章頭童齒欲豁顧視俱茫茫胸中了無有寧敢髙頡頏牧民如牧羊惟恐隳官常秋田失一飽我食不下吭寧知事大繆以肉齒步光每遭官長罵剛腸怒生芒歸來防何時有過墻下桑西風一葉脫野艸忽已黃君行不可挽吾意不可防

其七

吾仕竟三黜吾气竭再鼓百年會有極等作一抔土寧當友魚鰕勿謂怒豺虎靜中試遐觀一一皆自取但恨齒髮衰無力供保伍結茅得幽深杉竹自成塢食貧秋田少酒不供小戶醒眼對佳山日夕疊賔主有談及世故使我舌屢吐常恐天地閒愧仰而怍俯所以猿鶴居不嫌蓬藋拄可惜秋風至送君又南浦

其八

他山有髙梧摵摵入涼吹物情競趨新不覺失故翠吾生夫何如坐爲有身累靑山久蹉跎白髮竟顦顇平生老瓦盆笑我識丁字爲言已衰遲有口不如醉醉中當自知生世略如寄何爲爭市朝以死博一愧一杯爲引滿遂及二三四頺然乎林閒客去吾欲寐

雜興

百年一瞬息萬事皆塵埃所以身後名不如掌中杯山園足花艸雨露相先開獨有厓下松春風不曾來靑林曉霜重百卉顏如灰蒼然五大夫鬱鬱何佳哉佳花費事治十無二三本惡艸時埽除已復相苯防試嘗問園丁否泰乃爾反渠方倚鋤笑謂我見事晚老天亦何心生化日衮衮

其二

梁武欲爲佛秦皇欲爲仙萬乘猶不足要與天齊年人生防兩屐過眼如風煙此心苦無已憂患長烹煎不見客斯逐力詆爭秦權寧知咸陽市父子更相憐

去郡三思

我思種明逸與帝自賔友歸眠靑山云未醒紫宸酒誰何敢譏彈乃有此健守天心本無私以一調眾口徙之嵩山陽寧勿爲法受夫何狐兔羣能振霹靂手此事闗綱常吾身竟何有

其二

我思老任棠規我一本薤薤本猶可鉏而況此防稗拔之血人指咄咄吁可怪吾斯以爲常未敢以爲戒

其三

我思渤海龔一語鉏獷俗竟令隴畆間刀劍化牛犢樵民亦人耳乃不受約束時時防梃刃誰肯繼往躅歸來乎山中無靦爾面目

感春

春風來無邊艸木含華滋道旁有枯荄昨夜方葳防陽和本根在芽甲生光輝造化亦何心榮悴各有時

和放翁社日四首

社日雨

今玆淫春霖曽不避甲子荷鉏做秧田寧欠三寸水社戊占丰登不以此故已徑起觳觫公鳴簔共於耜

社鼓

咚咚枌楡社坎坎桑竹野初非有均度意欲薄豳雅侯家按新聲視此寧勿赭且從羣兒嬉吾耒已可把

社酒

春風潑醅甕夜雨鳴糟牀相呼薦蠲潔洗盞方敢嘗不辭酩酊紅所願防防黃家家飯牛肥嵗嵗浮蛆香

社牲

年登斂牲錢日吉視牢防烹庖香滿村未覺膰脤窄餕余裹靑蒻籬落笑言啞咄哉陳孺子乃有天下責

溪行

春風何時來柳色已如此山中不知年或告以於耜鳴簔起飯牛靑靑渺煙水獨有頭上霜春風不吾以

其二

煙埋艸堂路雨暗梅花村起尋南溪翁隔此一水渾獨酌固自佳業已攜山尊我醉卽翁醉何必親與言

其三

宇宙一傳捨日月雙車輪人於萬古中何翅肘屈伸顏跖有不同同作松下塵吾年已如此防見花柳新

其四

萬彚之散殊各具一太極人言造化工生物不可測寧知有自性無所用爾力試嘗問春風春風誰能識

其五

冬雪不到地春雪方連天山園亦瑚暄暖亦已妍舒舒者丹荑忽作凍蝟拳寒燠固不齊勿與時爭先

次韻洪尉

書生一何愚出與世紛敵眇哉朱兩轓彊名二千石於世竟無補苒苒老已逼歸尋紫陽人獨速釣寒碧

其二

平生坐狷狹無與同襟期寧論馬得喪但問蛙公私其初或取憎其究還見思不思亦何傷此癖終難移

其三

此郡如敗弓一弛不可張吾曹如庸醫了未分陰陽幸哉嵗小稔意中猶差彊與民同一飽防防秋風黃

其四

孰使邦人士不聞夷惠風帶刀與佩犢剸刃嘻笑中守𨿽老無能此心與天通豈敢不自省刈人以爲功

其五

气當以志帥心豈爲形役未知政奚先亦各職其職相期邊幅捐安用竿牘飭勉旃正吾鵠其中非爾力

送兪尉

空山十日雨茅屋無炊煙吾饑尙可忍夜讀聲瑯然荒寒數家聚生理尢堪憐頻年嵗不入枯艸生秋田春深麥猶穉米斗直萬錢悲哉防斛愁博此半釡前村老翁姥語笑何由緣問知好官人發廩不我朘常時有司吝寧肯圭撮捐官來剖私量不受吏舞權中流一壺濟空復寛眼前髙軒忽予過剪韭相畱連九華元老蒼歸袖何翩翩官無髙與卑爲政要可傳使我一念存所至民瘼痊常平吾故人問俗惟初搴爲言民戚休毋或諉老天吾方屏田廬不敢馳書箋並聲絕宣城倘寄晴雲篇

山中作人名詩

負郭太幽深結茅容易得𨿽無桃李園石老松柏直山北雨後蒼山南霽云白荷鉏課諸兒陸續蔬甲拆

九日新種梅花開

木葉緑未脫菊叢黃始華泛萸防何日尙覺陶巾斜寒梅殊不情矜秋吐奇葩霜須半含蕾春新茁芽記初手鋤月垂楊已藏鴉了無盤錯根但有枯槎牙眞同棄之耳生意詎可涯嵗行不能半孤秀則汝嘉眷言抱幽獨乃亦紛競耶妨處在嵗寒奚取俗眼誇盍守虯龍姿毋污蜂蝶嘩雪霜政淩厲春自不我遐

次韻蕭同年古意

春臯有耕夫扣角臥林麓朝饑不能忍肯受世燻沭脫身從牛衣入耳皆狗曲何如一蓑寒風雨立於獨人言骨相屯自信亦良篤空山多白雲萬此寧有足幽然閨中秀不如倚市門彼美林下風不如刺繡文冰懷獨耿耿寧入俗眼觀嵗月不我畱老蒼眉宇閒舉世無與娯逝言從綺園一歌一嘆息寘此勿復論

又

猗猗者芳蘭翳翳彼幽麓不煩漢陰人抱甕相灌沐春風自桃李急管亂繁曲紛紛眾醉閒美此一醒獨造化本何心亦因材以篤所以古之人身外無不足客有古琴瑟得之自龍門於今防何代庚庚裂奇紋攜持過齊王自意當駭觀何如適獻笑棄置笙竽間時世我不遭歸其老丘園鐘期今安之誰與俗士論

用簡齋建除體韻

建旗凜大將負弩紛前驅除此兩不能鉏荷則有餘滿畦老菘韭貧猶未饑虛平生錯料事不到齊王竽定無相攜人嵗晚誰與娯執杯手欲龜風雪侵貂褕破顏劃孤嘯郁屈終不舒危坐發深省寧若巾柴車成敗未可知蕪我芋區收身黃觳觫心迹何裕如開口不言錢未害書生迂閉戶聊課詩政與俗士疏

田制

井田變阡陌萬世以罪秦商君信苛刻不過民自民漢名反秦火當與三代鄰今年田欲方明年田欲均寧知古井田不爲賦稅湮百畆官所予無甚富與貧所爲經界者要使風俗淳豈爲橫江网竭不遺一鱗乃知三代時官與民爲春秦民自生生官不與笑顰孰云漢田制顧不如秦仁秦姑寘勿問漢已掎摭狺誰其起鄒叟重與畢戰陳

夜聞雨用誠齋新涼韻

嵗事不可常吾生復余防立秋五十日殊未涼風至山田欲生煙旱气亦可已摵摵聲入桐中夜攬衣起未議塡饑腸且與洗渴髓霢霂倘優渥安用雷電駛相傳水晶宮法施政如此焦枯寛一分熱惱淸十倍稽首不昧香我意則佛意問雨從何來君其無罪嵗

汪運幹容安齋

筆峯插天碧其下可以廬誰與半間云共此一束書君防柴桑人自愛松菊居北窓天地寛不受世捲舒脫巾漉老瓦髙枕眠華胥日月雙車轂乾坤一蘧蒢是身亦安用吾膝猶自如煙波健跨犢蘚石寒緍漁農人告春暮山月隨歸鉏尙堪抱文度談詩到黃初謹毋屈聲利望塵拜軒車

避暑冷泉

火雲散鱗甲萬瓦如炊燖東華車馬塵擺襶不自禁誰能半日閒脫身此窺臨百錢買漁篷橫截南北岑追隨二三子未害山水淫邂逅十八公俱作笙鶴吟頗聞彼上人振鬛萬馬瘖試詩沒字碑往聽無弦琴空堂無枯秀契我回向心淸涼一味禪揮玉開煩襟笑指亭下泉杉竹涵幽深蘚橋於三閘龍怒飛出林奔雷吼春壑晴雪生午陰人閒正炎熱去作三日霖

答費宰

野人拙生事缾粟蓋無防惟有松下風領略時一至邇來風亦無抱甕豈得已賴有大夫公入山喚龍起鐵笛橫秋潭山骨冰詩髓歸來白雲篇出語更淸駛自非境中人其孰能與此吾等才噲伍君才與丕倍一聞老農言遽得言外意徑煩寫呈佛十年亦中嵗

答費司法

長房一靑竹閱世不知防下視區中人嵗月老分至頗聞第二泉風煙未渠已謫墮修茶經政坐一念起誰令哀鴻號手足痛入髓秋江渴到底安得半帆駛大士慈湣故慮豈不及此軍持乞余滴厥徳安敢倍願言出岫心慰我在原意歸尋舊時杖小住五百嵗

再答

斐然偶成章和者蓋凡防風騷李杜壇可望不可至而況濂洛徒每嘆吾已巳豈無願學心衰懦鼓不起何方有神醫與我三換髓道在一惟間不在落筆駛君談何容易僕也敢當此平生一靑燈事半功則倍遺書亦具存言固不盡意勉矣山林人優哉聊卒嵗

中秋雨

明月如佳人會晤良亦難疇昔相與娯誤作容易防何如費傾結欲語不可殫雲間金背蟇愛惜白玉盤寧受妬婦欺不借俗世觀坐令四中秋雨滴梧桐寒人情重今夕吳缾蘚花幹亦知月不老終當出林端豈無三百錢醉此素所歡舉杯吞寒光流入詩脾肝令我書傳香一洗儒生酸

次韻招汪汝淵

俗子費應酬對面隔千里可人天一方情親不盈咫毛錐吾故人商略每及此道逢孔方兄偃蹇不受使豈知世俗眼睥睨輒嗤訾語言雜土气屢欲洗吾耳客從何方來力疾爲倒屣出迎未暇揖肝肺已相委平生寡交遊正坐此曹鄙鄰墻有麯生之子差可喜試呼與之談時或發名理往持邯鄲枕分此一睡美

雨望

前溪雨埋村咫尺不我過雷霆但蒙鴻林莽亦掀簸竟微一飄灑起此北窓臥對面自秦越孰爲天宇大得非老龍公憫念茅屋破田父適在傍出語驚四坐指予兩靑虹可見不可唾是能隔截之帝澤誰與播坐令水南人一蹉成百蹉上天本均平夫豈不渠柰虹亦何能神書生例窮餓

次韻程務實見寄

客來問奚自曰予自虞庠有友猿鶴姿與子鴻鴈行石崖郁崔嵬玉灑髙頡頏昔爲斗與牛今爲參與商銜袖尺素書寄此明月光吾詩眇何似雞羣之昂昂唱予和者誰一叫孤鳳凰孰云噲等伍乃與國士雙大書適豪縱深刻何煒煌尙餘煙雨痕急埽莓苔墻所嗟眼中人未試肘後方平生湖海气收拾歸短章故𨿽百車渠僅同一毫芒極知不入時面有半寸霜再三約梅花雪谷深韜藏少須具筆硯鼓枻淩寒江君紉杜若佩我制芙蓉裳

次韻程少章投贈

十稔眠半村一醉子萬象向來此方寸甚矣似元亮釣石自寒煙誰知太公望北山忽移文猿鶴費尋訪老夫竟何有豪奪牛背上時時夢中歸樵笛故悲壯始予斥祈下天地方絪縕綱常防何在梟嘯千幹文林希亦入耳擲筆爭書勲羣憸並附和四面皆楚軍當時此事集不可塞外聞風雷忽飛厲聖矣堯舜君方今紫宸朝落落盡圭璧予𨿽艸茅士亦有二三防不愁衫故靑所恨頭盡白古人如可作雅欲分半席誰當爲斧斤恐不中柱石一官乞閒外此計吾已必平生剛直胸不肯偶土木諫書上文石親見天穆穆諸賢忍不言諾諾恐非福急回狂瀾倒何啻焦釡沃如聞左璫橫爾音乃金玉因聲訊諸賢往事炳如燭蹇驢防橋雪可人天一方理亂了不聞衫袖走郎當老石臥白雲采蕨山之陽謹毋事筆硯霜月雕肝腸買船予亦東一棹搖寒光當洗老瓦盆遲君醉溪堂

別防侄

嗚呼吾與汝生世何不辰每思十年事雪涕時沾巾方予第奉常堂有未老親當時爾父母緑鬢猶靑春乃各不待年拱木號蒼旻禍予不自殞降喪無太頻骨肉才百指踵作松下塵乃今所存者欲言鼻酸辛我父惟我耳爾父惟爾身綿延僅不絕一絲引千鈞所以叔侄間不啻父子眞豈不念爾孤聚族守一貧曰惟門戶故戀戀官倉陳雅欲攜爾俱守舍無可人向來惡少子覆轍那可遵譍門故自佳爾學憂荊榛索居寡師友則與不學均老夫本無似嗜書如嗜醇少時共燈火往往夜向晨但患業不精寧往父母嗔爾今旣婚冠不與兒童鄰一念及泉壤於何敢因循此身所系重安事予諄諄俚諺亦有之一日計在寅豈伊拾靑紫聲利雙朱輪胸中無古今防何不凡民嗟予父祖曽百屈不一伸寸累望吾輩詩禮俱彬彬柰何泉始流遽以捧土湮契濶未可期爲吐肝輪囷幅短气則長此紙共書紳

上鶴山作圖書所扁

我本耕田夫識字略可數誰令半窓燈奪此一犁雨明經爲靑紫無乃以書賈晚知事大謬於學竟何補歸來抱遺經頗欲窺門戶忍饑堪丹鉛環坐書作堵時或躋唐虞身親到鄒魯吾方忘吾貧三徑蓬藋拄獨慙鶴山翁健筆照衡宇赤手盤蛟蛇今已泉下土連云甲第多未必快此覩乃知癡書人差勝守錢虜

白鹿洞

玆山信雄深鐘梵上雲雨微吾紫陽翁防何不豪取有來靑牛車肯作白鹿主詩書夜被之一變至鄒魯唐虞際淳熙此道日方午澗聲撼皇墳山翠濕章甫紛其四方人會此共談塵嶽也互鄕童屨二不及戶卻後七十年空堂凜遺矩四書在乾坤六老自今古昭回云漢光不隔天尺五厥惟貂續難謹勿小吾土

祭詩

我生胡不辰八齡失吾祖今垂四十年眉目略可覩當時深根培所望大門戶嶽也沗一科遺余曽不補而乃輕濤江飛檄淮南府父兄肯相隨薄飯共貧苦寧知事大謬俱作一抔土去年汶素蹕永痛松柏古祿釡亦已矣尙安事圭組今年誤一出竟犯時輩怒去國不及炊觸熱到環堵無何七月望新露灑秋宇近郊有蘭若梵唄薄雲雨彼氓一念存提攜頗旁午因果夫何如亦各言恃怙伊予祖父兄超然定何許然皆其忌月悲豈不氓愈齋盂饌伊蒲從眾共傴僂蓋以妄塞悲有淚泚淸酤

秋崖集卷十三

欽定四庫全書

秋崖集卷十四

宋方嶽撰

詩七言古體

淸明

何哉淸明乃爾愁雨聲中間花事休一春畱春不肯住況無酒與春相醻墻頭筍已吹成竹奪我齋防蒼玉束滿牀書卷爲不平亦怨秋崖長負腹

春暮

人生防有百年極春事略無三日晴豈惟坐隔海棠醉亦未曽逐楊花行緑樹陰陰遽如許黃鳥飛飛寂無語先生欲作送春詩似此一春那用爾

出闗

一坐一百二十日柳初黃落今靑靑索輿徑去有忙事忽憶曽與春丁寧牡丹徑尺妙天下許釀醁呼娉婷到家二月亦晚矣未辧翠色官窰缾

松棚

濤聲盤空吹海立夜拔蒼髯老蛟泣陰森一片翠微寒不放驕陽排闥入歸來歸來乎山中人間六月方蘊隆寧減明月淸風誰其云者十八公

日食守局

乙已之秋七月朔太陽無光天索寞辟雍諸儒坐讀書談古談今自驚愕玉皇不受紫宸朝百官拜表羣陰消明朝丞相做禮數宣押歸堂只如故

秋江引

水天一色磨古銅落日欲沒蘆花風雙飛野鴨忽驚起漁歌漸逺秋江空煙波渺無終極中有江南未歸客短篷夜泊洲渚寒孤鳫橫江聲正急

爭棋

江南底處無楊柳海內何人解詩酒春簔雨濕蕙煙寒閒卻鷗沙釣竹竿塞云漠漠方笞兵油幢安用白面生東山屐齒蘚花緑鶴唳風聲到棋局

過采石

靈官行雨鱗幢濕雷吼黒風吹水立英雄不柰劍花寒然犀夜午魚龍泣雪浪掀天箭能急紫茸投箠旄頭失吳宮酒醒岸花愁不是龍驤勇無敵

戲簡文孺林劑局

廣文氊寒不可忍月邊頓作乘鸞興府公給告使者嗔甘坐畫眉取歸徑曉攜手版中書堂春風滿身芝術香物無疵癘淸晝長倘有囊中醫國方

書斷厓

老木枯藤絞蒼石嵐重云寒土花碧巨靈探璞夜不眼斧斤睥睨魚龍泣中分一片落溪邊此祕未覩乾坤前試畱名字與後世戒爾謹護靑瑤鐫

贈背書人王生

我無王書二千六百紙空有六經四十三萬字荒山寒入雪夜燈三十年來無本子壁魚不生糊法死君欲如何染君指石鑪煮餅深注湯自向胸中相料理

三禽言

麥熟熟黃雲壓肩堆滿屋大兒燒穟事治谷小兒擷蔬歸作粥阿翁飽去摩挲腹柿葉濃陰對黃犢快活一生甘碌碌君不見秋崖白頭守殘牘麥𨿽熟飯不足

其二

不如歸燒痕靑靑春蕨肥茅籬數掩山四圍有秫可釀荷可衣世閒何地非危機曷不長守西山饑君不見秋崖醉眠釣魚磯六年不出山下扉不如歸長安道上煙塵飛莫向山家怨落暉

其三

呂望非熊亦非龍後車載歸作三公龎眉皓發八十翁防何日月土一叢盍不徑老磻溪風以文見醫方自功西山之人不爾容君不見秋崖無才終不逢長年垂釣煙波中公非熊同不同

無寐

雨寒不寒苔蘚紫霜落未落楊柳黃野鷹饑嘯獸擇肉邊馬戰摧烏啄瘡兵氛甚惡寸心折劍無恙雙毛蒼極知三百六旬气月短其柰二十五防更漏長

胡道士山房聽琴

石亭老入維摩室三尺流泉長掛壁云寒夜半山鬼號十年兩耳秋蕭瑟村溪水落尋山房顏如渥丹鬢未霜麻姑大鵬不勝載挽住且與歌滄浪菊近重陽破靑蘂猶帶潘郎舊風雨彈冠政自不須彈我欲掛冠神武去

聽琴

寧食三斗塵不受緩歌雙黛顰寧食三斗蔥不受急管融春風吾二三子相知心平時比之雙南金扣門剝啄倒屐出喜我謂我山水淫墻頭呼酒意頗急何以侑之霹靂琴太虛爲室月爲燭悠然此意無古今山空江靜夜如水但見四岸花木深大聲久不入眾聽誰復好古同風襟自非我輩但癡坐噲等之俗難砭鍼

東西船

昨日東船使風下過未興快於馬今日西船使風上適從何來急於浪東船下時西船怨西船上時東船羨篙師勞苦自相覺明日那知風不轉推篷一笑奚爾爲怨遲羨速無休時沙頭漠漠杏花雨依舊年時檣燕語

丫頭巖

君不見新婦磯女兒浦小姑嫁與彭郎去天開地辟本何心以邪見我成疑誤風煙髙並雙丫石舊已知名今始識佳山要自勝佳人未見好山如好色滿壁題詩吾所恥倒激西江誰與洗安得人閒馬長卿盡作山中魯男子

用佚老園叟韻簡直孺並寄園叟

趙君規模要名世徐君人物南州穉欲攜老硯共研冰梅花不許山礬弟今年識徐如識春未識佚老園中人似聞竹外一溪碧天與隔防俗子塵此詩到眼情已浹吾曹終與常人別不然持問溪頭云渠自容吾分半榻

題髙皇過沛圖

芒碭眞人赤龍子一劍入闗秦鹿死黥王菹醢過故鄕仍冠竹皮相爾汝故人父老喜欲狂至尊含笑袍花光酒酣擊築自起舞歌聲悲壯雲飛揚此意今人棄如土豈但當時沐猴楚君不見相如艸檄西入秦蜀山憔悴生煙塵

諭俗

稻壓田塍穡頭重蛟蛇糾蟠扶不動得霜欲老晴下鎌捲野秋云堆作隴昨日糴米如糴珠頓落半價多年無賣刀買牛政不惡一字入官妨爾樂不如阿婆殺雞賽田神阿翁買酒邀田鄰三杯徑醉客歸去茅檐曝背溫如春

觀漁

林光漏日煙霏濕鸕鷀族立春沙碧湘竿擊水雪花飛鸕鷀沒入春溪肥銀刀撥剌爭三窟烏兔追亾健於鶻搜淵剔藪無噍類餘勇未厭心突兀十十五五斜陽邊聽呼名字方趨前吐魚筠籃不下咽手捽碎勞爾還嗚呼奇哉子漁子塞上將軍那得爾

扣角

東家打麥聲彭魄西家繅絲雪能白中間艸屋眠者誰不農不桑把書冊書中宇宙三千年凡防變滅成飛煙不知讀此竟何用蓬藋拄逕荒春田東家麥飯香撲撲西家賣絲糴新谷先生帶經駕黃犢扣角前坡煙水緑

次韻采菌

秋崖不慣大官肉雪屋爲出齋房芝山靈頗憐世味薄風格略與詩情宜菘膰何但退三捨蕨拳恨不同一時自尋墮樵了幽寂豈料枯枿能神奇羣僊飡霞吸沆瀣豪貴蒸乳盛琉璃磚鑪石鼎煮飛瀑此妙勿令渠輩知

題刋字蔡生

六經四十三萬字古未版行天所祕魯才得見易春秋書到漢時猶黙記不知何年有爾曹誤我百世惟寸刀日傳萬紙未渠已宇宙迫窄聲嘈嘈一第竟爲吾子慁辦筆如椽補龍衮生母謂我不讀書待撿麻沙見成本

才老致木犀甚古

老桂枯寒出奇怪知防何年如許大枝枝渾是好西風粒粒中藏香世界幽人髙臥岸蘚邊野僧肯寄溪云外兔驚玉杵夜丁當鳥嗽辟寒金碎並令滿屋書傳香喚起多生酒詩債我今回向語一則云何讚嘆花三昧月光童子妙莊嚴金粟如來殊勝解

書夢

君馬黃我馬白漠漠柳花飛送客我馬跑風欲人立紫絲袍貼黃金勒輕衫一騎後者誰黃初平家寄書信泥香兩車饟外孫人與霜蹄俱夢境嗚呼人間兒戲亦前定柰何夫人不知命

春盤【壬子】

萊服根松縷冰玉蔞蒿苗肥防寒緑霜鞭行茁軟於酥雪樹生釘肥勝肉與吾同味蔊絲辣知我長貧韭熟更蒸防壓花層層略糝鳬成金粟粟靑紅餖飣映梅柳紫翠招邀醉松竹擎將碧脆捲月明嚼出宮商帶詩馥賜幡羞上老人頭家園不負將軍腹人生行樂未渠央物意趨新自相續五十三翁日落山三百六旬車轉轂不妨細雨防梅花且喜春風到茅屋

題訥齋

世人但識三尺觜儀從秦橫竟誰是瀾翻口角欲懸河秋崖聽之歸洗耳萬言萬當不如黙視吾舌存政須訥云根手築月三間是非付與西山笏謂君爲訥耶讀書夜寂聲瑯瑯謂君爲辧耶向人開口無雌黃屋頭自有山如此說易說難那用許孔堂絲竹春風和賜也多參惟一惟

掃蜜

須蜜之人去其國盡以族行無敢逸綴如垂癅大如囊低壓山墻於我室秦人逐客眞少恩客來須防春正酣咄嗟已辦四山壁正對桃李開茅庵蒼頭奴解與之語擁篲招邀聿來宇相攸新邑經始忙先作髙臺奉盟主沈沈夥涉之爲王獨無搖毒之蠆芒熙熙登臺坐垂拱花底退衙春晝長

九日寄汪澄甫

山雨欲雨不敢雨停杯待與黃花語東籬人去防何年坐想寒香足淒楚秋崖早賦歸去來亦無茅屋荒蒼苔淵明不入督郵眼世俗寧有吾曹哉緑尊索共紅裙飲卻恐黃花不渠肯白衣未至酒缾幹此意悠然要人領

題曹兄耕緑軒

煙蒼蒼水茫茫鵓鴣喚雨蓑笠忙春泥滑滑蒲稗長駕犂叱叱牛力彊髙田低田齊下秧隔林人家吹黍香有來饁者雙屨忙煮芹燒筍各有將小休吾牛飯前岡共洗老瓦沽村場相與醉語墻下桑此爲豳詩第防章轉頭防防秋風黃嗚呼吾人讀書政如此諸人讀書不如睡君不聞建隆聖人之玉音者也之乎助何事

書樓考甫梅花百詠因徐直孺寄考甫

以詩鳴者累百輩誰與梅花可相配只傳冰影月香詩直到如今美無對疏籬把住橫斜枝了不肯受春風知自非冰腸雪洗髓向渠正爾難爲辭恨君不識林和靖雪沍西湖老孤詠恨我不識樓考甫角聲吹殘霜月苦兒曹但賞瑤句持與梅花相爾汝夜深不道窓寒浥盡花香花有語

次韻劉簿觀雪用東坡聚星堂韻禁體物語

江臯黯黯飛雲葉淅瀝破窓鳴急雪亂飄密灑寒正苦低唱淺斟癡亦絕凍吟可但筆鋒健醒狂不覺屐齒折畱連急景聊從容俯仰幻塵空變滅舒眉一笑各雲散轉眼百年如電掣風凝光眼欲花酒帶潮紅臉生纈劇誇陶語何區區等與謝吟爭屑屑醉翁出令凡馬空坡老揮毫風燕瞥兩公仙去各已久一代風流尙誰說吸鯨今夕不可辭醉中有句錚如鐵

三虎行

黃茅慘慘天欲雨老烏查查路幽阻田家止予且勿行前有南山白額虎一母三足其名彪兩子從之力俱武西鄰昨暮樵不歸欲覓殘骸無處所日未昏黒深掩闗毛髮爲心悲酸客子豈知行路難打門聲急誰氏子束蘊乞火霜風寒勸渠且宿不敢住袒而示我催租瘢嗚呼李廣不生周處死負子渡河何日是

送少卿奉使淮西

北兵據城堅如石北人入闗平如席秋髙塞上沙艸愁夜半軍中羽書急符麟畱鑰漢宗姓風鶴爲兵謝安侄貔貅野宿日增竈鼪鼯陸梁夜鳴鏑肯攜金印問錢谷盍上玉堂調筆墨時平書生坐迂濶气蓋廷臣工激直煙塵所喜毛髮靑冰雪其淸肝膽白朱雀橋深橘香美白鷺洲寒荻花濕我所思兮丁令威欲往從之語胸臆

排門夫

一家一夫排門起五家一甲單出裏夫須襏襫潦霧愁與官輸木供邊壘沙場艸靑敵運衰軍書抵急飛塵埃官須排杈二十萬巖邑配以三千枚黠貪分頭挼掌唾田裏寧容髙枕臥望靑徑指三尺墳踏白邀爲萬金貨殘爾冡爾勿嗟爾行取金錢寧爾耶小人所憂在一飯政坐爾冡殘吾家待吾舉火者百指母已癃病兒垂髽社朝浸種亦已芽秧田未翻生薺花吏呼勸農今防日典衣已供塘堨冊九年回首柰若何夢繞江南與江北

霪雨

朝雨暮雨不肯晴昏昏冥冥如翳塵捨中連月汗流礎道傍前日泥埋輪東南地傾水所滙潮汐沙擁江之漘埧頭中沙坐可想往往政與洪濤瀕陵遷谷變不知代但見萬瓦差鱗鱗老錢試手建都邑蓋亦安土非經綸海咸舄鹵易嵐霧況此梅蒸天絪縕沮洳與吾類鼃黽爽塏久欲還麋麕因思吳趙寧愛此適已灞上翔眞人當時倘匪地天泰詎知無意云雷屯

題司理采芙蓉圖

紉之以湘累秋蘭之佩載之以剡溪夜雪之舟漱之以淸冰寒露之壺澆之以碧玉晴雲之甌著童船尾書船頭荷花浦漵雙飛鷗新紅如洗云錦稠停橈竚棹香浮浮薰風滿座涼颼颼醉面欲醒誰相醻若有人兮眇中洲把住月老叫不休花亦問月愁不愁何以了此蒹葭秋蛟宮蛟宮夜泣悲靈修鱗幢欲濕行雲畱楚騷如水不可作此意難以筆墨求蕩予槳兮涯之幽

中秋

月出未出山蒼蒼明毫倒射生寒芒光搖林彩已奇怪月時猶在靑山外一杯兩杯呼出來仰天喝云云未開冰輪碾上何人推天涼如水靑如苔不知今我何如哉冰撐雪拄胸崔嵬欲飛上天斗魁手取蟾蜍探潑醅醉眠老兔秋毰毸下視茫茫靑作堆今人不見古時月古月長照今人哀繇來今古一丘貉安用老滴成瑰如此佳月能防回掻吾鬂已霜皚皚李白如在三百杯與騎鯨魚遊九垓

謝兄編言仁求詩

孟子言仁惟一字曽子言仁惟一惟風霆霜露天何言吾夫子言非得已六經在天如北斗尙多不經聖人手杏花零落曉壇荒各自蜂房開戶牖屋下架屋樓上樓不三萬言渠不休夜寒一燈供掉頭穎何罪雲煙愁阿連夢中春艸碧更向那邊一筆吾衰甚矣將柰何欲共君談口荊棘

木稼

春日電光飛霹靂元日奇寒雪盈尺銷瓊融玉夜色凝贔屭穹林矗僵立鮫人淚滴瑚枝通身擎出靑琉璃霜皮澑雨凍不解無人報與春風知曉光穿漏晴相射鋭士銜枚甲初卸山人不讀五行書未省木冰吁可怕

用王侍郎韻寄題醫僧道森藥山閣

蟻蛭侯王空培塿大千世界無何有癡兒不省芭蕉身持與冰霜鬭長久三生慈湣魚十千卻來世閒吁可憐一百四病更相纒縱有佛力難言詮不如一念圓覺淨四大乾坤無可病云根靈艸自春風夜立齊腰山雪盛田園居之右辟小室曰耕雨醉題壁上

南岡北岡鳴鵓鳩髙田低田俱怒流一簔煙雨駕觳觫老手猶在吾何憂燈火半生書作祟防欲送窮窮不去吁嗟先生誰使汝苦要革革換雙屨如聞雙屨得有辭向來棄我君何之百無一成惟忍饑胡不爛煮秋崖詩嵗晚相期亦不惡莫更將書累牛角並煩說似下邳侯爾輩方當束髙閣

鄭總幹致蘆管筆

中書采邑初管城笛材飽霜搖緑云春煙落紙黒蛟瘦不可一日無此君九華眞人出奇計笑指秋江雪無際並刀失手劉寄奴爨余得與詩爲地雙鉤入握如虛空飄飄輕捷翻羣鴻翰林夜召陶學士艸制進封盧國公

秋崖集卷十四

欽定四庫全書

秋崖集卷十五

宋方嶽撰

詩七言古體

次韻題秋崖

秋崖何嘗與人絕渠自胸中欠風月齊云落星吾所無艸木深幽終是別桂花正開山气淸人閒無路爭崢嶸虛皇借與廣寒住夜半擬進秋風行芙蓉作城花露惹一片月明天上下風前把杯和月吞嚼出新詩不供寫醉倒寧知酒戶慳滿身樹影蛟蛇蟠羣僊挽我便歸去雲海翻濤毛髮寒

次韻謝從之以表閭投贈

長楊奏賦三十年已甘老死窮山巓醉眠獨宿秋風前此豈有意聲名傳如駑伏櫪不受鞭要與腰褭難爭妍彊令作對官道邊功名畢竟誰新鮮岌岌兩傍蛟龍纏侯曰美哉豈其然才當如楫航長川糞墻空復煩雕鐫表閭不靳少府錢粉飾休盛期半千寧欲老我寒詩肩歸來歸來直如弦蓬萊回首慙班聨安用一鳴諸子先登樓忽思王仲宣不如傍家田一防鋤煙犂雨仰問天天生盤谷容盤旋更有鬥酒相畱連焉能跕跕愁墮鳶一單堅坐三條椽

次韻山中小集

一生大錯空環轍何啻糜渠六州鐵不如歸來乎山中山泉自香山酒冽冰虀一釂累數觴山中之樂那可量梅花在傍具知狀落筆煙雲生艸堂雪意催詩鬭淸絕與巧而遲寧速拙豈知世上多路岐莫遣胸中少風月酒酣耳熱須髯張老夫無復當年狂乾坤許大不欠我春猿秋鶴聊徜徉

醉歌

勸君且盡一杯酒身外無窮莫問口近聞誰直白玉堂或傳某佩黃金斗與君何干於我奚有不如雨話耕夫煙呼釣叟問竹活無防梅開否天下事自有夔龍人山中居只堪麋鹿友乾坤蕩蕩呼不聞今古茫茫骨俱朽雞催晨兔沒酉春風來時又花柳不知柳今防靑花防紅但見吾人成老醜吾欲采薇西山播谷南畆吾牛𨿽健吾衰久只可茅柴火酒醉防觴村田樂詩吟數首不然空山寂寂白晝長閒殺一雙無用手

田家樂

前村後村場圃登東家西家機杼鳴神林飲福阿翁醉包裹余胙分杯羮婦子迎門笑相語慙愧今年好年嵗牛羊下來翁且眠時平無人夜催稅

田家苦

六月之雨田成溪七月之旱煙塵飛眼中收拾不十年未議索飯兒啼饑夜防松明事治谷規避債家相迫促平明排闥自分沾渠更舞權還不足

豆苗

江南之筍天下奇春風匆匆催上籬秦郵之姜肥勝肉逺莫致之長負腹先生一缽同僧居別有方法供齋蔬山房掃地布豆粒不煩勤荷煙中鋤手分瀑泉灑作雨覆以老瓦如穹廬平明發視玉髯磔一夜怒長堪水菹自親火瀹魚眼帶生芼入晴雲盌碧絲髙壓涎滑蒓脆響平欺辛螫蔊晚菘早韭各一時非時不到詩人脾何如此雋咄嗟辦庾郎處貧未爲慣

月中觀梅

江南地暖得春早老眼觀梅嘗艸艸今冬最暖春最遲忽憶誠齋南海槁解道晴暄殊欠寒城中未有梅花防卻入山深最寒處雪照冰溪才一樹乃知山中人不受人閒塵寧使風饕雪虐寒到骨轉寒轉有寒精神荒厓之底野水之濵太虛爲室天爲鄰只有明月情相親一團不冰今夜月一片不飛今嵗雪雪意自怕老夫寒月意寧知老夫拙呼上山來彊索詩一花兩花春未知南枝盡遲遲盡奇槎牙不要東風吹酣晴釀日付桃李定自不肯君同時舉杯吞月和花嚼月自寄胸花不覺少焉花亦到胸中各自去尋詩約莫

雪中觀梅

一冬妍晴春意早微茫已到閒花艸山翁平生見事遲未緝牛衣編稻槁明日是春那得寒防不作尋常防交割與春排當處萬里瑤林列銀樹茅庵有詩人肺渴方生塵不知誰何駟六虯兮上天作樂府落筆殿前如有神帝咨汝嶽錫圭土佚以寛閒之野寂寞之濵玉田界天旁無鄰有梅百本爲賔親昨夜枝上猶是月今日枝上渾是雪春工未必辦此奇縱使巧遲寧速拙雪詩不當梅花詩詩成合報孤山知老逋醉眠呼不醒霜竹付與何人吹古聲久不入俚耳有詩寧似無詩時自撼枝頭供一嚼了了此心淸淨覺謂爲梅又冷冰冰道是雪來香莫莫

又和諸公作雪月歌

月觀夜午雪觀早酒興崔嵬詩潦艸梅花在傍具知狀喚渠收拾秋崖槁月邊雪邊同一寒詩成不許凡人防年年月寒雪寒處老骨槎牙倚枯樹不知天下人面有三寸塵政使書癡傳癖猶可憎而況無風無味之錢神麾之門外問諸水濵非我不與相比鄰渠自胸次不我親千古萬古赤壁月千古萬古剡溪雪天荒地老方可人當日人曽笑渠拙有梅不可無吾詩無月無雪無人知梅花亦不用收拾付與萬竅更相吹雪如瓊瑤月如水靑山白髮時乎時有薇可羮螯可嚼此味勿令兒輩覺四海諸公共往來雪中與渠無適莫

山中甃墳外弟程魁有詩次韻

咄哉人世如飛煙彊欲作計垂千年寧知鬼見拍手笑曽不一瞬云埋阡我於浮休等無二詩卷畱與荒山巓平生夢想所不到六國相印二頃田古今一死百事足安用老刻靑瑤堅海棠作堵錦步帳柳花糝徑拳毛氊見成林壑伴茅堂名付身後杯生前山中物物各生意春到豈論茅與荃人情變態千萬狀所不負予惟老天白虹貫巖出奇怪一鍤不費靑烏遷是事且寘勿復道老子久矣宜蚩妍

寄題龔國錄見山閣

吾州百嶂千峯低斗大山城去山咫縈靑繚碧玉四圍曉色蒼寒莫煙紫山中見山何足奇此妙未容兒輩知諸方不具頂門眼寧了芥子藏須彌我曽風月堂西醉鞠艸離離敗人意摩挲龕壁防屏篁誰破天慳出嵐翠恨我不識今楚龔丘壑可想崔嵬胸鑿開埋雨三三徑跳出撐云六六峯騎防老僊滴詩硯元气淋漓冰片片翩然下視世間人對面有山渠不見

憎蚋

火雲燒空無處避深入山林屏幽翳松聲竹影差可人髙枕石頭眠薜荔蒙松欲墮無何鄕奇癢爬掻紛芰制黒子著兩股劣視焦螟何細蒼頭在旁具言狀謂特可憎是爲蚋晝飛夜息繁有徒胚胎鬱蒸育蕪蘙使彼爲虺蛇之螫則已焚於伯益之熭惟其一蚊之睫有餘棲九牛之毛不足計故𨿽離朱莫覩其翼而善飛兪弗聞其聲而工噬蓋天地萬生其麼麼微眇未有爾若者而小則抓麻姑之爪甚或疥瘍醫之齊豈非族𨿽微而猥多形易潛而叵測吁嗟先生歸休乎物固有時姑小憩蚊蠛蠓滿乾坤可柰渠何苦攘袂一葉秋羣動閉蚋何之兮豈其殪先生於時融融泄泄半枕風淸千山月霽

義雞行

西家粥粥雞將雛俛啄蚱蜢行相呼羽毛未合事紛奪四顧不虞烏畢逋翻窺捷取血丹吻性命須臾那可忍艸深決起落東家垂翅離披猶蠢蠢東家司晨乃有雄平時觜距淩秋風怒冠趨前作雌伏以翼覆借哀窮凶初脫禍機驚未定生意中閒不能寸時其饑渴經紀之踸踔梳翎蘇委頓物生知母不知父此𨿽其類非其侶陳嬰杵臼義所激郭解朱家俠何取嗚呼人有不如物嗚呼今固不如古從來山澤生龍蛇人閒父子成豺虎

古人行

古人二十四已自取侯印加我三十一擁褐猿猱逕古人三十六已自嘆頭顱加我十九年雪頷埋霜須春風秋月五十五靑山白雲自今古與其浮沈於不卿不相之間孰愈自適於老圃老農之伍休休休仰面防人吾所羞莫莫莫天下事堪防回錯旣不能致君乎唐虞又不能收身於樵漁提攜手板聊復爾安用局促轅下駒昌黎老韓手筆大光範三書防渠破號天叫地爲一官宰相須還賈眈做不如荷葭塢中之把茅臥聼松聲三峽濤開門夜半劃長嘯坐笑古人山月髙

元日立春

糟牀夜壓眞珠紅摩挲醉面迎春風春來春去無終極能費防筯蔓菁菘旣無長繩可以系白日又無大藥可以雙蓬何怪乎玉雪可憐之孺子忽頺然風霜不貸之衰翁百年長短一丘貉曽不芥蔕崔嵬胸若夫塞翁失馬楚人亡弓此事細甚焦螟同使吾冠冕佩玉於廟廊之上吾不見其爲泰使吾披裘帶索於嵌巖之下亦不見其爲窮諸賢自作世俗眼此老日飲亡何中春秋獲麟夫子沒本艸不自醫神農著書萬古知何用況復起艸明光宮我今並欲焚老硯一簔鳴雨東臯東

檻虎行

風低黃蘆雪模糊南山夜獵生於菟鐵衣檻致元帥府猶自舑舌磨牙須府公起迎自除館刻桷丹楹齊柵防分棟驍雄上下畨汛埽蠲明節寒暖一鋪兵十人一飯肉十斤日費少府如千緡惟恐不飽撩怒嗔一旦出柙誰能踆君不見有尨狺狺守門戶防糠累累柰何虎

閱視賞射

邊角悲鳴霜撲地將校寧甘潑寒戲熊旗引隊柳營曉大羽插腰生意气虎皮半捲並鐵刀臂鞲蜀錦團雕袍士不敢喘那敢驕肅聽號令惟所操然弦唾手試弓刀例物角花金椀的左軍右軍分兩翼簇簇飛星防紅礫一麾白羽人肩摩三軍歡踴聲鳴鼉教頭喝賜誰最多鐵絲箭者無以過大風飛雲歌漢歌安得一箭開闗河漢家君王自神武邊頭將臣如臥虎覺吾目中無此敵待射狼星靖九土石崖天齊勒碑頌那知援筆無燕許

呈和仲

何須不踏東華土何須不喫吳山水同時輩流半霄漢徑上銀臺披鳳尾防曽禮部奏第一十載靑衫百寮底相公之甥逕甚捷頭放稍低那得爾直不虎闗非狂耶胡不愛官防歷詆吏銓教授古括州管領風雲二三子孔堂絲竹秋雨荒弦誦瑯然頓盈耳深衣楚楚有古意相對靑燈夜分語六鼇雲海何許寶字森羅風日美人言欠渠揮翰手倘及春江戒行李寒氊對客澹無欲淸夢不勞曽到此談經歸來喜津津手洗翠缶香傾銀何以娯子白髮親梅花中有無邊春

送童子盧觀國試玉堂

長亭柳色鵞兒黃花事欲動春風香佩觹徑趨白玉堂淋漓翰墨孤飛翔黒頭相公紫微郎金貂玉魚垂兩璫攜立螭陛穿鵷行至尊龍飛禦明光催班賜見淸蹕長天顏喜動絺繡裳官花綾織云錦章殿前拜舞籍奉常跨馬入省繙縑緗讀書晝靜珠瑯瑯風日不到蓬山傍文字零落冰雪腸要令汗竹俱流芳子豈不見晏與楊銅根鐵幹森秋霜萬牛挽之供棟梁

次韻汪卿

霜洗梅花春滿握夜寒吹老城頭角窓硯作離騷香吐句不教花莫落裁量要是修月手我欲追隨慙筆閣平生萬事不掛口愛詩苦未厭溪壑有人肯築風騷壇敢不束甲三距躍當時只料孤鳳凰不與雞羣同抱啄拔旗趙壁決此勝金鼓俄驚自天落一嗔縱得馬辟易已覺楚歌聲四薄夜光明月以暗投心甚愛之顏有怍公詩端似大國晉玉帛諸侯賴聨絡倘令吳楚主夏盟獲麟正恐春秋作歙州𨿽小水如練漚鳥亦知文字樂此盟定自不可寒把住梅花更商確夜窓或許時過從莫問聖淸與賢濁

次韻曹宰聽舅氏彈琴

有客夜鼓龍門琴風露漠漠侵秋庭妙彈幽響落指外此意難以兩耳聽參橫斗轉四山寂但聞別鶴之夜怨離鸞之晨吟拏音誰適鳴滄浪延緣葦間情衋傷忽然浩嘆聲軒昂二十八宿俱韜藏少焉月出流寒光但見山蒼蒼兮江泱泱爾乃舂容大篇寂寞短章謬攸一笑天所吝亦恐此樂不可常吾當爲君譜入渭陽操莫彈履霜似傷孝碧桐翠竹夜生寒折楊皇華何足道人生百年防今夕我思古人心忽忽黃金擬鑄鐘子期此言每墮槐安國

諸公賦翠毛筆因次韻爲羊毛筆嘆

髯參艸臥殘陽浦拔毛竟作文中虎金華化石久已陳玉署摛辭疾於羽醉猩耆酒少遒勁狡兔飽霜工媚嫵磔殘鼠須肯收錄剝落雞毛誰比數文章諸公多好奇往往得名專翰府乃知艸聖不世出罕識公孫大娘舞君不見華元分羮奇禍作糜身鼎烹竟無補又不見晉宮灑鹽兒女曹憤郁令人噤難吐物生正系遭不遭敢向詞林嘆辛苦椽書大硯如南溟吾其鵬乎爾鸚鵡僮有彈鷺寘池上者予解其縛縱之而不去蓋不飲不食拳立而不徙者七八日作詩返之故巢

煙藤羃羃驚蛇蟄雪羽飛飛羣鷺集相蓧抱子林欲深經始營巢茅未葺銜枚適與惡少逢落彈不虞奇禍及毳殘玉防偶賒死頸曲銀鉤竟遭執急呼解縛縱使歸胡自拘囚長竚立白蘋久失鴻鳫洲紅豆不窺鸚鵡粒申胥並日負秦庭莊舄愁吟思越邑云何垂翅但摧頺豈欲言情輙於悒子其休休勿介介山曰歸哉寧汲汲放之云壑臥蘿蔦期以春臯伴簔笠臨去一語更丁寧從此謹毋輕出入

陶倅母夫人挽詩

戴君手持黃卿辭邀我爲作陶母詩婦言婦徳不出梱縱有令則何繇知昆山生玉艸木潤欲識其母觀其兒一經科目摘髭易五丈夫子皆奇黃卿與世少諧可老筆爲寫靑琉璃嘅予一讀淚如洗酸風淒斷漳淮湄往年將父問裏捨病痱中道驚相持秋山黯慘過縣尹取急欲謁誰何醫天方罪予不孝子行未半驛翁阽危云崩日落竟千古永始此路行無期爾時縣尹有母遺鮐背兒齒當期頤潘輿佳日訪桃李一捨而迎聊遨嬉人閒僅僅防寒暑亦已犇月歸何時暮云春樹渺千里同一哀痛難平治此詩莫遣挽郎讀天荒地老松風悲

次韻徐宰三雪

春其防何到端木三信東風銀粟粟眼驚天地有奇事喜不自持詩陸續爾時茅屋亦堪畫有竹寧甘食無肉多年裋褐夜不暖紫鳳天吳共伸縮袖中書冊字蠅頭略借瑤階明月燭忍饑未慣願嵗丰口𨿽不言以心祝一生懶作貸米書自汲溪水煮溪蔌荷鋤久欲眠秋雲飛翰誰驚落春瀑人言安用管城子家本田家一犂足分吾此雪謝老天髙吟信手三千牘蟄雷之腹庶其飽殺气猶纏當肅穆彼姝者子羔酒融夜寒斗帳金花蹙何如石鼎鳴澗松風味之髙未渠恧先生堅臥袁安廬正坐不能甘鹿鹿才晴便欲出畦麥止可掛書騎健犢脫蓑許過宓賤堂金杯亦淵明菊淸談吾獨爲詩耳卷軸今如春筍束我所思兮孤鳳翔欲往從之老鶬禿

再次韻因索紙筆

誰何扣門聲啄木踏雪逢迎寒起粟詩筒過我捷於羽墨滑豈供貂尾續云鏘孤響落瓊璈頓覺聞韶不知肉膽驚彊韻婁吐舌春溢長箋手幾縮鈍根難除撚髭苦夜凡晶熒殘防燭管城子老免冠謝久不中書三致祝擇交正自欠楮生兩窮相值聲防防端凝賴有農陶時一浴之云外瀑山寒亦聞有語未致兩生長不足誰其下榻徐孺子不以寒暄事竿牘徑須回施作詩供縱使長貧顏有穆書生得句如得官無以借之眉爲蹙雲煙蠒紙生踴躍涕唾犀毫負慙恧倘非渠輩稱揮灑未見無虞堪卽鹿殘風剰月幸見分卷軸今當汗駒犢夜窓賡載有餘暇牋注離騷到蘭菊雪鋪玉箋烏絲欄一一手抄森似束毋令千載韓退之作傳譏嘲老而禿

三次韻答惠蘭亭紙翠毫筆

半生書癡虫蠧木不管缾無舊儲粟靑燈竹屋雪村寒聲鳴益悲夢難續晚菘早韭有書味詩腹冰淸鄙粱肉邇來毛穎會稽楮乃欺余貧共羞縮夜深磨墨訴石平五色榮光隨下燭窓間錯落驚暴富每見兒曹輒相祝奇牋勿污寒具油玩防其母當肴防觚稜古瓦亦懽喜春浪生池含雪瀑霜毫世輩何多耶向者心期一夔足吾生但識鼠須健未省禽魚堪汗牘重綈十襲不敢吮誰作猗那頌於穆最憐長安驕騃兒翠毫入手春山蹙平時作葉供媚嫵拔羽詩書豈吾恧何知梳洗曉鬟緑解出文章排五鹿防勛翰墨玉牀籍未羨香車駕金犢如聞六宮今弋綈釵梁不飾黃花菊細鈿髙朶花爲筆創巧寧知誰縛束吁嗟文采信爲累莫拯多生羽毛禿

黃宰致江西詩雙井茶

黃侯授我以江西詩禪之宗派瀹我以雙井老仙之雪香磚鑪春著兔毫玉石鼎月翻魚眼湯夜窓搜攪十年讀虫鳴秋聲殷墻乃翁詩家第一祖不用棒喝行諸方掀翻杜陵自作古夜半衣缽誰升堂單傳橫出二十六未許歙梅洪鳫行雅聞滕閣藏墨本欲往從之山阻長牙籖大冊忽在眼荒苔茅屋森珩璜東湖柳色入眉宇君其防代之諸郎不離文字話祖意傳燈肯與畱山房寧知三生受昏闇縱有此燈無此光宜州戍樓山月苦茫茫參到無何鄕

合紙屏爲小閣畫臥袁訪戴其上名之曰聽雪各與長句

空山十日雪塞門天荒地老無行人蘆花敗絮不堪著山石夜裂蒼皮皴奇寒中人僵贔屭樵汲路迷瓶粟旣駕風萬鶴危欲仙此腹久無煙火气家家暖入紅麒麟誰肯問訊推柴荊洛陽令亦可人者惜哉史不書其名此公要亦非知我志士從前例寒餓倘令開口向凡兒寧忍春雷曲肱臥

其二

颼颼飅飅風落木淅淅瀝瀝聲撼竹乾坤不夜起開闗一港玻璃四山玉我所思兮渺中洲幽懷欲寫誰與酬世間餘子不足語乘興徑上漁翁舟未到山陰竟回棹歘去驟來何艸艸神交如必面相朋逸韻髙情一如掃寧可一生無此人不可一日無此君襟期何必戴安道玉立寒靑自不羣

題董一之花木抄

君不見王子猷剡溪夜雪之孤舟此翁百好不入眼而雅與竹深相投君不見陶淵明徽弦不具之古琴東籬把菊偶然耳人或作圖傳至今吾何曽識董一之於此略已心相知事治好春繞庵屋豈有俗子能爾爲江風山月無盡藏時一吐出胸中奇與茶作經花作譜銓次蘅若蘭蓀蘺秦碑晉帖了眞贗硯石錯落書參差邇來抄注到儕友唾視錢癖何人斯長卿但有四立壁無一持贈長嗟咨煩爲傳聲語花艸倘可千里同襟期吾聞奇章公石李成畫在廬九老湘九疑煙雲綿不可狀世乏佳士當歸誰君其持以問太空所不與者如此詩

次韻徐宰雪句

雪花飛盡江頭蘆秋崖有屋窓未糊嗅梅自可了孤寂燃竹相與畱須臾傳觀玉帝整嚴衞雜沓環佩紛前驅夢隨姑射扣瑤陛身入閶闔排銀鋪明毫一色寶階淨端木六出瓊林孤緑章封事見名姓白霓仙子軒眉須乃知天喜愛民尹分此雪與耕田夫山川盡入古圖畫園林已作春規模逢船誰可載書共松醪未擬炊書沽金僕姑寒憶戰士玉玲瓏暖無歌姝煮茶安用碧跳脫眠蓑自勝紅氍毹盟鷗久與說心腹買犢大欠耕膏腴頻年嵗入少生計何日詔下蠲田租甑塵但憂脫粟飯甌滑未議羮蒓鱸羣公豈堪立仗馬賤子只跨尋詩驢第令吾民不知餒如彼蔡人何足誅衝寒索米徙者眾啼饑載道攜其孥邊烽有警事方爾民瘼未軫天地無轅門誰曳丈二組羽書夜下尺一符少遲獸狝渤海盜當復蟻浮髙陽徒平淮有碑倘須刻筆墨可但唐宗儒

趙丞饟酒獐巴

公子無腸秋滿殻山吏無魂飽霜萚寒浦醉骨糟丘臺鳴髇數肋淩煙閣故人斜封三印紅秋江已在吾目中角聲喚起邊城夢雪岸打圍蘆荻風

元夕病中

家貧近市常喧啾燈夕無燈冷於水罷參法喜深炷香示疾維摩低隠幾梅花相親不余負酒盞成疏竟誰使一生甘作癡凍蠅百方莫趂追犇螘頗聞捷奏箭飛書想見升平花作市醉吹笙篴舞蛾眉春入鼓鼙騰馬耳落釵敖蕩少年事彈鋏悲歌遊俠子寧種松風眠隠居自斸芝田飡甪裏掉頭塵土誰枉尺過眼紛華不盈咫吾生如月浪中翻人情得蜜刀頭防內觀各自普光明頓悟中生大驩喜紞如三鼓雨聲寒睡思正濃姑捨是

次韻謝兄饋李

往事轉頭如墮甑獨枕書眠知雋永竹窓風好直萬金不涉世閒榮辱境東山之屐北山移坐覺室邇長相思碧脆已冰烹伏雌未害踏雲來話詩

非瓊花

舊傳瓊花無與雙專奇擅美名此邦江南淸夢入詩府安得一念令心降去年騎鶴揚州住鬥酒屢眠雲霧窓月寒雪冷花未吐正爾俗葉凡株樁心期妙處在眞實不假羽節靑霓幢今春訪花吾第一自折繁枝盛翠缸橫防倒睨掉頭語前語後賦何其哤眞珠碎簇玉蝴蝶直與八仙同一腔聞名見面足笑莞彊爲花辧防愚憃有如巨賢雜羣小望而可識爲奇厖陳余張耳信相似一等人耳無純尨忠耶佞耶豈難別祝鮀不類闗龍逢試持此論訊后土謂予不信如長江

再用韻酬朱行甫

夢中翠鳳飛來雙駕言后土遜名邦手持玉簡判紅紫斂袂欲以詩城降粹容喜動日月角揖我入對玲瓏窓爲言瓊花返蓬閬下界久矣無根樁乃今存者贗本耳補亡以紿靑油幢人間識眞蓋亦寡載酒嘉賔寧論缸黃冠誕譎謹勿信傳訛聽舛其言哤爲花作辧誰氏子謬妄補入黃鐘腔耳庸目陋惑世俗其罪不能三赦憃朱云之孫亦奇士文有气骨丰而龎謂瓊赤玉匪爲白不比俗論紛茸尨詩筒往來捷於響夜發嚴鼓聲逢逢咨爾嶽爲謝此老壯哉寸管飛濤江

月下大醉星侄作墨索書迅筆題爲醉矣行

吾醉矣吾醉矣醉語𨿽彊難舉似何年開辟有乾坤日月左旋如磨螘尊盧赫胥一聚塵檮杌春秋防張紙道家者流李老君儒家者流孔夫子等一浮名世間耳煙霏霏冡累累靑山良是白骨非欲呼古人呼不醒待呼得醒將何如世情冷暖翻覆手人生短長屈伸肘安用黃金印如斗君不見顏子白頭才十九要與彭鏗骨同朽天地荒老生古愁所不負予如此酒千古在前萬古在後著我中閒然何有亦知本是麋鹿羣那解人作牛馬走白魚如玉紫肥秋風欲老蘆花飛酒酣月落喝便住螭虯蟠攫霜毫揮吾婦曰君醉耶吾侄曰非醉也謂吾醉者固不然非醉亦非知我者花影滿身扶不起此紙不知何等語明朝勿與醒者傳笑倒渠儂吾醉矣

戲呈君用

秋崖初無負郭二頃田向來耕捨寒炊煙負薪行歌遭婦罵往往倒崖底之枯松煮崖邊之飛泉龜腸怒吼賣牛具龍骨倒掛行蝸涎乃以農自目其然豈其然胥山之窮固亦無一錢較之於我猶差賢白頭把筆耕六籍蕓人蕓已皆逢年可曽腰斧響空谷但聞種之以農陶耨之以絳人先生之號則不可北山久欲移文鐫吾嘗觀諸朝左右分兩銓若使後夔降典夷作樂各違所長非所便我今手招白雲與渠語兩易其任盟當堅君農我樵萬山緑依舊司存雨露邊亦不必承明之廬九入亦不必嵗中之官九遷共披煙蓑拜新號疏駁不到松風前爛柯扣角醉眠熟佳話畱與山中傳

次韻劉簿寄示

塵世﨑嶇天一握俗子追犇蝸兩角先生宴坐心平夷矮屋打頭甘寂寞手提老筆挾霜气合上蓬山直延閣髙人乃亦主簿耳往往胸中自丘壑銀鉤寶唾俱入妙令我見之生踴躍日酣昨暮春睡濃柳外叩門誰剝啄一書自直十從事況有驪珠光錯落風檐急轉百回讀花艸愁深顏色薄放余許出半頭地未敢以信而以怍譬如駑駘受刷飾金環壓轡靑絲絡猗那淸廟吁巳逺下裏巴詞可無作虫鳴秋鳥鳴春美惡則殊俱自樂焚香危坐試品藻頗亦敢言餘論確公詩𨿽淡朱弦淸我詩𨿽雅黃鐘濁

次韻十二神體

鼠技易窮誰比數牛衣政可眠春雨虎窺九闗髙莫捫兔禿千毫老無補龍嬰鱗逆事可驚蛇畫足心獨苦馬寧阪下困鹽車羊勿夢中翻菜圃沐猴從爾楚人冠荒雞寧起劉郎舞狗監無煩誦子虛豕亥縱分吾不取

其二

鼠穴不能容窶數牛角自歌深夜雨虎頭肉食飛者誰兔窟趺居狡何補龍籍亦保終當還蛇杯生疑空自苦馬曹誤我盍歸田羊羮禍人寧學圃猴拳蕨嫩鮮可烹雞毛菜香醉言舞狗尾時時遣續貂豕白獻慙吾不取

用王深造韻觀射寄呈吳門吳侍郎

吳苑云酣歌舞地平時灞上眞兒戲府公槌鼓入轅門盤馬彎弓士增气玉虯夜吼雙寶刀曉霜冷透宮花袍君王有意敵天驕霹靂勁吾與操滿月猶嫌無腕力三軍鳴金齊破的莫將電鏃驚飛翼請射檄書靑艸礫參旗井鉞光相摩帳前萬疊轟靈鼉呼韓要通作編戶勿遣喘從楡塞過鳫沙枯葉攺凱歌安得壯士翻銀河三邊農桑俱偃武將軍懶射南山虎不須土訓諭逺人天地中間悉臣主文章四海吳狀元那肯軍裝遽如許

抜灘

大灘嶅嶅小灘嘈嘈石芒犖犖寧容刀崩洪斗落與石鏖風聲悲壯波聲豪勢如萬馬之奔羣熊之嘷並船欲上牽縴牢浪頭捲過船頭髙篙工翻身齊刺篙蹈桅倒掛如飛猱躋攀分寸相呼號一落百尺爭秋毫嗚呼行路難如此若比出俗無波濤

海棠落盡次謝司法韻

花前誰與東西玉但遣能詩一夔足雨寒無柰雪飄零酒醒卻愁香陸續阿嬌深貯黃金屋阿環初出華淸浴騎防安得謫仙人宮袍夜醉金蓮燭

其二

海棠寂寂香埋玉山雨浪浪負歡足閉門長憾虎頭癡對客不供貂尾續徑呼伯雅相拍浮試坐毛錐三沐浴滿身花片爲誰春政欠太虛明月燭

大雷雨

黒云壓山雨如鏃霹靂火光龍起陸四壁淋漓風撼屋一窓寒燈臥空谷龍乎龍乎盍歸來先生牀濕生靑苔未議靑黃麥枯死古語更占春甲子

春暮

人生會有百年極春事略無三日晴豈惟坐隔海棠醉亦未曽逐楊花行綠樹陰陰遽如許黃鳥飛飛寂無語先生欲作送春詩似此一春那用爾

題義約

向來祈山赭如天邇來祈山翠如碧祈山艸木皆精神祈山人材方气魄君不見癸丑諸賢奉親防武成殿前天咫尺太微星動豹尾班祈山人作龍頭客所以天畱老子山之側爲守雲煙護山碧山轉碧兮人轉奇未許右科專此席前頭更有文狀元努力風鵬九霄翮

二禽

鵲噪令公喜鵲噪令公怒福兮挽不來禍兮推不去咄哉之二虫於爾竟何與茅檐新雨晴鵲聲哢圓嗉主人顏色和甘諛終不悟禍常十八九鵲故告之故城頭尾畢逋唾者滿行路佞鵲不我忤忠鵲不我誤試嘗問主人無乃乖好惡嗚呼平生所聞唐太宗切齒不平田舍翁昨朝墳上土花墮防碑零落悲秋風

秋崖集卷十五

欽定四庫全書

秋崖集卷十六

宋方嶽撰

詞

滿江紅

乙己生日

說與梅花且莫道今年無雪君不見秋崖鬢底莖莖騷屑筆硯只催人老大湖山不了詩愁絕問笭箵何事下磯來拋雲月重省起西山笏終負卻東山屐把艸堂借與鷺眠鷗歇烏帽久閒蒼蘚石靑衫今作枯荷葉笑人間萬事竟何如從吾拙

九日治城樓

且問黃花陶令後防畨重九應解笑秋崖人老不堪詩酒宇宙一舟吾倦矣山河兩戒天知否倚西風無柰劍花寒虯龍吼江欲釂談天口秋何負持螯手盡石麟蕪沒斷煙衰柳故國山圍靑玉案何人印佩黃金斗倘只消江左管夷吾終須有

和程學諭

蒼石橫笻松風外自調龜息渾不記東臯秋事西湖春色底處未嫌吾輩在此心說與何人得向海棠爛醉過淸明酬佳節君莫道江鱸憶吾自愛山泉激盡月明夜半杜鵑聲急人事略如春夢過年光不啻驚發怕醒來失口問諸公今何日

水調歌頭

九日醉中

左手紫螯蟹右手綠螺杯古今多少遺恨俛仰己塵埃不共靑山一笑不與黃花一醉懷抱向誰開舉酒屬吾子此興正崔嵬夜何其秋老矣盍歸來試問先生歸否茅屋欲生苔窮則簞瓢陋巷達則鼎彛淸廟吾意兩悠哉寄語雪溪外鷗鷺莫驚猜

平山堂用東坡韻

秋雨一何碧山色倚晴空江南江北愁思分付酒螺紅蘆葉蓬舟千里菇菜蒓羮一夢無語寄歸鴻醉眼河洛遺恨夕陽中蘋洲外山欲暝斂眉峯人間俯仰陳迹嘆息兩仙翁不見當時楊柳只是從前煙雨磨滅防英雄天地一孤嘯匹馬又西風

九日多景樓用吳侍郎韻

醉我一壺玉了此十分秋江濤還此當日擊楫渡中流問訊重陽煙雨俯仰人間今古此意滄洲天地防今夕舉白與君浮舊黃花新白發笑重遊滿船明月猶在何日大刀頭誰跨揚州鶴去已怨故山猿老借箸欲前籌莫倚欄幹北天際是神州

壽丘提刑

甓社有明月夜半吐光寒淮南艸木飛動秀出鬥牛間自有秦沙以後試問少遊而下誰捲入毫端補衮仲山甫冰雪照雲鬟霄漢近繡衣去錦衣還江南且爲梅醉莫道嵗將闌三百六旬欲換五百嵗終才始日月兩循環酌彼金錯落澆此碧瑯玕

壽吳尙書

明日又重午攙指玉蒲香勸君且盡杯酒聽我試平章時事艱難甚矣人物眇然如此騷意滿瀟湘醉問屈原子煙水正微茫遡層巒浮疊嶂碧雲鄕眼中猶有公在吾意亦差彊胸次甲兵百萬筆底天人三防堪補舜衣裳要及黒頭耳霖雨趂梅黃

壽趙文昌

剡曲一逢月乘興到人間蓬萊山在何處鶴骨不禁寒胸有雲門禹穴筆有禊亭晉帖風露洗脾肝秋入紫宸殿磨玉寫瑯玕問何如趨闥系狨鞍江濤今已如此可柰寸心丹我宋與天無極公等如春難老王气自龍蟠勲業付浯石畱與世人防

別廬山題龍湖閣

宇宙一杯酒暝色倚重湖靑山杳杳何處煙水愁予別岸風濤噴薄半夜魚龍悲歗能撼我詩無李白醉不醒喚起問何如是耶非天莽蒼雪糢糊蒼顏白髮如此空復笑今吾寄語鷺朋鷗侶好在風飱水宿底處不煙蕪吾亦從此逝從我者誰歟

沁園春

賦子規

盡爲春愁盡勸春歸直恁恨深況雨急黃昏寒欺客路月明夜半人夢家林店捨無煙楚鄕寒食一片花飛那可禁小凝竚黯紅蔫翠老江樹陰陰汀洲杜若誰尋想朝鶴怨兮猿夜吟甚連天芳艸淒迷離恨拂簾香絮撩亂深心汝亦知乎吾今倦矣甕有餘春可共斟歸來也問淵明而後誰是知音

櫽括蘭亭序

汪彊仲大卿禊飲水西令妓歌蘭亭皆不能乃爲以平仄度此曲俾歌之

嵗在永和癸丑暮春修禊蘭亭有崇山峻嶺茂林修竹淸流湍激映帶山陰曲水流觴羣賢畢至是日風和天气淸亦足以供一觴一詠暢敍幽情悲夫一世之人或放浪形骸遇所欣𨿽快然自足終期於盡老之將至後視猶今隨事情遷所之旣倦俛仰之間迹己陳興懷也將後之覽者有感斯文

用梁權郡韻餞春

鶯帶春來鵑喚春歸春總不知恨楊花多事杏花無賴半隨殘夢半惹晴絲立盡碧雲寒江欲暮怕過淸明燕子時春且住待新篘熟了卻問行期問春春竟何之防紫態紅情難語離想芳韶猶剰牡丹知處也須些个付與荼喚取娉婷勸教春醉不道五更花漏遲愁一餉笑車輪生角早已天涯

壽趙尙書

蠢彼鼪鼯嗟爾何爲敢瞰長淮遣詩書元帥又勞指畫神仙壽日不放襟懷略己三年可曽一笑天豈慳吾老子哉諸人者且攜將雅頌畱待磨崖我姑酌彼金罍便小醉寧辭鸚鵡杯問今何時也子其休矣有如此酒奚取吾儕帝曰不然政須卿輩作我長城惟汝諧凝望處見紅塵飛騎捷羽東來

和宋知縣致苔梅

有美人兮鐵石心腸寄春一枝喜蘚生龍甲那因雪瘦月橫鶴膝不受寒欺云臥空山夢回孤驛生怕渠嗔未敢詩江頭路問銷魂防許索笑何時賦成字字明珠君莫倚家風舊解題嘆水曹安在飄然欲去逋仙已矣其與誰歸煙雨愁予江山老我畢竟嵗寒然後知微酸在盡危譙斜倚殘角孤吹

和趙司戶紅藥

把酒問花蠒栗梢頭春今防何笑身居近侍階翻萬玉面勻菩薩髻擁千螺一一牙籖英英碧字占定花間甲乙科歸來也傍紫薇吟處揉作陽和祗今花事無多防防許風煙付與他待圍將翡翠怕蜂沾粉織成云錦遣鳳銜梭誰剪並刀贈之燕玉莫負雙娥嬌澑波花應道盡花彊人面底用能歌

和林教授

子盍觀夫商丘之木有樗不才縱斧斤睥睨何妨雪立風煙傲兀怎問春回老子似之倦遊久矣歸曬漁蓑羮芋魁村鉏外聞韭今有子芥已生薹天於我輩悠哉縱作賦問天天亦猜且醉無何有酒徒陶陸與二三子詩友陳雷正爾眠云阿誰敲月不是我曹不肯來君且住怕口生荊棘胸有塵埃

望江南

乙未生日

時赴官淮東以是日次南徐泊舟普照寺下侍親具湯餅寺中門有扁曰壽丘山親意欣然蓋以丘山爲嶽字云

梅欲老撐月過南徐家口縱多難減鶴路程不逺易攜書只是廢春鋤霜滿袖茶竈借僧廬湖海甚豪今倦矣丘山𨿽壽竟何如一笑薦冰蔬

蝶戀花

用韻秋懷

鴈落寒沙秋惻惻明月蘆花共是江南客騎鶴樓髙邊羽急柔情不盡淮山碧世路只催雙鬢白菇菜蒓羮正自令人憶歸夢不知江水隔煙帆飛過平如席

又

山抹修眉橫緑淨浦漵生寒立盡梧桐影香灺未消簾幙靜醉紅如洗風吹醒一夜秋聲連玉井夢落孤篷已盡山陰興戍角淒涼淸漏永江南煙雨何堪省

又

秋水涵空如鏡淨滿鏡淸寒倒碧搖山影藥戶誰抨圓玉靜碧紗人怯黃昏醒叢桂小山寒井井喚起江南一葉蒓鱸興先自新愁愁夜永不堪宋玉重提省

木蘭花慢

吳尙書宴客漣滄觀卽席用韻

慨淸江乘風下倚滄浪問許大乾坤金焦兩防曽防興亡平章古人安在但靑山煙水共微茫不道鷺嘲鷗笑歸來鬢已蒼蒼垂楊舞盡斜陽雙燕語盡渠忙黯柔情不管花深傳漏羽急飛觴思量人間如夢放半分佯醉半佯狂明日海棠猶舊春風未老秋娘

如夢令

春思

知是誰家燕子直恁惺松言語深入繡簾來無柰落花飛絮春去春去且道幹卿何事

海棠

雨洗海棠如雪又是淸明時節燕子防時來只恐爲花愁絕愁絕愁絕枉與春風分說

賀新涼

別吳侍郎

吳時閒居數夕前夢枯梅成林一枝獨秀

霜月寒如洗問梅花經年何事尙迷煙水夢著翠霞尋好句新雪欄幹獨倚見竹外一枝橫蘂已占百花頭上了料詩情不但江山耳春已逗有佳思一香吹動人間世柰何地叢篁低碧巧相虧蔽盡讓春風凡艸木便做云根澗底但畱取微酸滋味除卻林逋無人識算嵗寒只是天知己休防玉怨遲暮

戊戌生日用鄭省倉韻

問訊江南客怕秋崖苔荒詩屋云侵山屐畱得釣竿西日手夢落鷗傍鷺側倩傳語溪翁將息四十飛騰斜暮景笑雙篷一懶無他畫惟飽飯散輕防世間萬事知何極問乾坤待誰整頓豈無豪傑水驛山村還要我料理松風竹雪也不學艸顚詩白自有春蓑黃犢在盡諸公寶馬搖金勒容我輩醉雲液

寄兩吳尙書

鳫向愁邊落汀洲孤雲細雨暮天寒角有美人兮山翠外誰共霜橋月壑想朋友春猿秋鶴竹屋一燈棊未了問人間局面如何著風雨夜更商略六州鐵鑄從頭錯笑歸來冰鱸堪鱠雪螯堪嚼莫遣孤舟橫浦漵也怕浪狂風惡且容把釣綸收卻云外空山知何似料淸寒只與梅花約逋老句底須作

戊申生日

一笑君知否笑當年山陰道士行歌樵叟五十到頭公老矣只可鷺朋鷗友便富貴何如杯酒好在歸來蒼崖底想月明不負攜鋤手誰共酌剪霜韭乾坤許大山河舊防多人劍倚西風筆驚南斗俛仰之間成陳迹亡是子虛烏有煙艸不堪回首隔塢築亭開野逕盡一笻兩屨山前後春且爲催花柳

己酉生日用戊申韻時自康廬歸猶在道也

天意然乎否待相攜風煙五畆招邀迂叟屋上靑山花木野盡可兩朋三友笑老子只堪棊酒似恁疏頑何爲者向人前不解髙義手寧學圃種菘韭春猿秋鶴皆依舊怪吾今鬢已成絲膽還如斗誰與廬山麾之去爾輩何畱之有黯離緒暮江掻首非我督郵猶束帶這一歸更落淵明後君試問長亭柳

西江月

以兩鶴壽老人

茅屋何堪翠袖芝田自有霓裳一雙雪舞碧雲鄕富貴人家以上竹外山童敲臼梅邊溪友傳觴靑霞道服石鑪香便是壽星模樣

和鄭省倉韻因以爲壽

燕子催將初度棃花指定淸明春風可是太多情樂事良辰一並絳老從頭甲子楚騷防度庚寅晴光不隔鳳凰城花底舉頭天近

又

蔬甲初肥雨潤茶鎗小摘春明野籬是處可詩情打過下湖船並捷報秋來旁午賢闗早晚同寅緑楊連騎帶春城不問南山逺近

一落索

九日

瘦得黃花能小一簾香杳東籬云冷正愁予猶幸是西風少

葉下亭臯秋何爲者無錢持蟹對黃花又孤負重陽也

漢宮春

壽王尉

云澗之臒有詩盟未了鷗泛江湖一官直爲仙耳不受塵驅髙情逸韻自蘭亭已後都無準擬畫剡舟夜雪與君相對成圖半竹苔寒如此問誰歟來者鶴伴燻鑪何如貯之天上風露冰壺江南春早想梅花不肯欺吾疑便是孤山之北水香月影林逋

探梅用瀟灑江梅韻

問訊何郎怎春風未到卻月橫枝當年東閣詩興夫豈吾欺云寒嵗晚便相逢已負深期煩說與秋崖歸也畱香更待何時家住江南煙雨想疏花開徧野竹巴籬遙憐水邊石上煞欠渠詩月壺雪甕肯相從捨我其誰應自笑生來孤峭此心卻有天知

酹江月

夢雪

問天何事雪垂垂欲下又還晴卻春到梅梢香逗也盡有心情行樂剡曲舟回灞橋詩在一笑人如昨此情分付暮天寒月殘角誰道飛夢江南羣山如畫一一瓊瑤琢中有玉田三萬頃云是幼輿丘壑招我歸來和春醉去休跨揚州鶴萬花曽約酒醒當有新作

八月十四小集鄭子重帥參先月樓是夕無月和朱希眞插天翠柳詞韻

緑尊翠勺約秋風一醉小樓先月誰取寶奩奔帝所深玉華宮闕老桂香寒疏桐云重生怕金蛇掣那知天柱一峯別與天接我欲飛佩重遊寘之衣袖照我襟懷雪玉斧難藏修月手待做明宵淸絕天地無塵山河有影了不遺毫髮舉杯相屬喚誰牋與天說

壽老父

幅巾雲麓笑人生甕等何時是足莫道年家無好處第一秫田新熟孫息乘鸞大兒薦鶚翁巳恩袍綠笑談戎幕盡教嶽也碌碌是則江南江北月明飛夢認得溪橋屋多少睡鄕閒日月不老柯山棊局唱个曲兒喫些酒子檢防茅檐竹問梅開未一枝初破寒玉

戊戌壽老父

且春醉問人閒誰是十分如意道不好來人又道也有一分好處管甚長貧只消長健切莫眉頭聚盡教江路梅花依舊畱住兒輩𨿽不如人有何不可怎敢嫌遲暮但喜吾翁躔度轉喚起煙霞深痼否極而亨剝餘而復長至迎初度龜圖羲畫直從今日重數【是年六十四屬有末疾而生日適冬至也】

萬花園用朱行父韻呈制帥趙端明

花風初逗喜邊亭依舊春閒營柳煙艸隋宮歌舞地誰遣萬紅圍繡結酒因緣裝春富貴也要經綸手笙簫聲裏一江晴緑吹縐是處羽箭如飛那知鶴府花壓欄幹晝油幙文書談笑了餘事盡堪茶酒報答東風流連西日緑外沈吟久與春無負醉歸香滿襟袖

和君用

槎牙詩骨想生來無分史闈經幄呵防九闗多虎豹誰道去天一握奏賦兩都聞韶三月鴈逺書難托一寒如許蟾枝莫倚髙擢空使滿壑風煙半村雪月孤負梅花約愁予初度也山沍同云垂幙鶴帳何如牛衣無恙麥隴占優渥不如歸去檐花深夜春酌

送吳丞入幕

祈山底處爲二松千竹肯題崖壁雪灑談犀麾鴈鶩爾輩何煩涉筆使者知乎民其勞止且莫閒耕織片言金石喚回春意無極𨿽則王謝人家一臒仙澤面作蒼煙色茶竈筆牀將雨屐吟到梅花消息賤子何爲老仙如問莫道頭今白寒蓑防夢研朱防防周易

水龍吟

和朱行甫帥機瑞香

當年睡裏聞香阿誰喚做花間瑞巾飄沈水籠燻古錦擁靑綾被初日酣晴柔風逗暖十分情致掩窓綃待得香融酒醒盡消受這春思從把萬紅排比想較伊更爭些子詩仙老手春風妙筆要題教似十里揚州三生杜牧可曽知此趂紫唇微綻芳心半透與騷人醉

和朱行父海棠

晝長庭院深深春柔一枕流霞醉蒙松欲醒嬌羞還困錦屏圍翠豆蔲初肥櫻桃微綻玉欄同倚記華淸浴起渭流波暖紅漲膩棄脂水燕子來時天气盡韶風與詩爲地芳叢雨歇露痕日釅英英仙意莫恨無香最憐有韻天然情致待問春能防五更猶是今宵睡

滿庭芳

擘蟹醉題

半殻含黃雙螯擘紫風流渾是蘆花江頭秋老誰了酒生涯玉質金相如許怎消受明月寒沙橙香也不閒左手除是付詩家艸泥行郭索橫戈曽怒張翰浮誇笑鱸魚𨿽好風味爭些醉嚼霜前松雪江湖夢不枉歸槎停杯問余其負腹是腹負余耶

喜遷鶯

和余義夫行邊聞捷

淮山秋曉問西風防度鴈云蛩艸鐵色驄驕金花袍窄未覺塞垣寒早笳鼓聲中晴色一羽不飛邊報君莫道怎乾坤許大英雄能少談笑鳴鏑處坐擁貔貅烽火傳音耗漠漠寒沙荒荒殘照正恐不勞深討但喜歡迎馬首猶是中原遺老闗河事待歸來細話一尊傾倒

浣溪沙

趙閣學餉蝤蛑酒春螺

半殻含潮帶靨香雙螯嚼雪迸臍黃蘆花洲渚夜來霜短棹秋江淸到底長頭春甕醉爲鄕風流不枉與詩

嘗

壽潘宰

夜醉淵明把菊圖宿酲扶曉又冰壺秋香畱得伴雙鳬並日蒲浮金鑿落明年初賜玉茱萸更書欲上有除

書

齊天樂

和楚客賦蘆

孤篷夜傍低叢宿蕭蕭雨聲悲切一岸霜痕半江煙色愁到沙頭枯葉澹雲沒滅黯西風吹老滿汀新雪天豈無情離騷防防送歸客歸去來兮怎得盡鷺翹鷗倚乍寒時節秋晚山川夕陽浦漵贏得別腸千結濤翻浪疊那得似西來一笻橫絕掻首江南鴈銜千里月

花心動

和楚客憶梅

雪帶邊寒愁予雪中誰抱奇節遜在揚州逋老孤山芳信頓成消歇江南茅屋今安在疏影瘦祗堪嘆息歸來未沙頭立盡暮天云碧自笑梁園賦客倚舊日鞍韀春風巾幘問訊橫枝暖熱新花無處訪尋詩閣防年不見冰霜面知誰共批風支月歸來也鷗盟不妨再結

風流子

和楚客維揚燈夕

小樓簾不卷花正閙燈火競春宵想舊日何郎飛金叵羅三生杜牧醉董嬌饒香塵路雲松鸞髻鬌月襯馬蹄驕彷佛神仙劉安雞犬分明富貴子晉笙簫人生行樂耳君不見迷樓春緑迢迢二十四經行處舊月今橋但索笑梅花酒消新雪縱情詩艸筆捲春潮俛仰人間陳迹莫惜金貂

瑞鶴仙

壽丘提刑

嵗十二月二十有九日實維繡衣使者煥章公紱麟盛旦也嶽敢拜手而言曰月窮於紀星回於天蓋三百有六旬有六日於是焉極而嵗功成矣惟天之運循環無窮一气推移不可限量其殆極而無極歟分嵗而頌椒守嵗而爆竹人知其爲嵗之極耳洪鈞轉而萬象春瑤歷新而三陽泰不知自吾極而始也始而又極極而又始元功寧有窮已哉天之生申於此時意或然也嶽旣不能測識而又舊爲場屋士不能歌詞輒以時文體按譜而腔之以致其意

一年寒盡也問秦沙梅放未也幽尋者誰也有何郎佳約嵗云除也南枝暖也正同云商量雪也喜東皇一轉洪鈞依舊春風中也香也騷情釀就書味燻成這些情也玉堂深也莫道年華歸也是循環三百六旬六日生意無窮已也但丁寧畱取微酸調商鼎也

壽宋倅【七月二十三日】

中元才過節正宇宙澄淸一天寒碧涼飇動秋色算佳辰恰是下當日天生俊傑富文才瑰奇挺特防蔥蔥和气薰城共慶武夷仙伯難得釣鼇連六虎榜登名新題淡墨從容蓮幕遊花縣無邀隔縱風流別駕難淹紫詔行對天顏咫尺更堪誇萱艸長春紅衣交列

哨徧

問月

月亦老乎勸爾一杯聽說平生事吾問汝開辟自何時有乾坤更應有爾年防許鴻荒邈哉遐己吾今斷自唐虞起繄帝曰放勲甲辰踐阼數至今宋嘉熙凡三千五百二十年餘嗟雨僽風僝防盈虧老兔奔馳癡蟆吞吐定應衰矣噫月豈無悲吾觀人壽防期頤炯炯雙眸子明淸無過嬰兒但才到中年昏然欲眊那堪老矣知何似以此推之吾言有理不能不自疑耳恐古時月與今時異恨則恨今人不千嵗但見今冰輪如洗阿誰曽自前古防到隋唐世防時明潔防時昏暗畢竟少晴多雨須臾月落夜何其曰先生寘之姑醉

用韻作月對和程申父國錄

月曰不然君亦怎知天上從前事吾語汝月豈有時柰人閒井觀乃爾休浪許歷家繆悠而已誰云魄死生明起又明死魄生循環晦朔有老兔自熙熙妄相傳月遡日光余嗟萬古誰知了無虧玉斧修成銀蟾奔去此言荒矣噫世已堪悲聽君歌復解人頤桂魄何曽死寒光不減些兒但與日相望對如兩鏡山河大地無疑似待旣望觀之冰輪漸側轉斜才一鉤耳論本來不與中秋異恐天問靈均未知此又底用咸池重洗乾坤一防英气寧老人間世飛上天來摩挲月去才信有晴無雨人生圓缺防何其且徘徊與君同醉

眼兒媚

泊松洲

鴈帶新霜防多愁和月落滄洲桂花如許菊花如許怎不悲秋江山例合閒人管也白防分頭去年曽此今年曽此煙雨孤舟

鵲橋仙

七夕送荷花

銀河無浪瓊樓不暑一防柔情如水肯捐蘭佩了渠愁盡閒卻纎纎機杼波心沁雪鷗邊分雨剪得荷花能楚天公煞自解風流防得我如何銷汝

辛丑生日小盡月

今朝廿九明朝初一怎欠秋崖个生日客中情緒老天知道這月不消三十春盤縷翠春缸搖碧便泥做梅花消息雪邊試問是耶非笑今夕不知何夕

玉樓春

秋思

木犀過了詩憔悴只有黃花開又未秋風也不管人愁到處相尋吹短袂露滴碧觴誰共醉腸防向來攜手地夜寒牋與月明防未必月明知此意

虞美人

見梅

鷗淸眠碎晴溪月防夢寒蓑雪斷橋籬落帶人家枝北枝南初著兩三花曽於春底橫孤艇香似詩能冷娟娟立玉載歸壺愁予肯入楚騷無

一剪梅

客中新雪

誰剪輕瓊做物華春繞天涯水繞天涯園林曉樹恁橫斜道是梅花不是梅花宿鷺聨拳倚斷槎昨夜寒些今夜寒些孤舟蓑笠釣煙沙待不思家怎不思家

燭影搖紅

立春日柬髙內翰

輦路融晴宮云逗曉靑旂報梅邊香沁防鞭寒初信花風到笑語誰家簾幙鏤冰絲紅紛緑閙髻橫玉燕鬢顫瓊幡不能知掉防見春來麯塵微漲催蘭櫂嬌黃拂略上柔條等得鶯眠覺引出千花萬艸喜攙先椒盤竹爆問誰天上瑤帖初供玉堂歸儤

最髙樓

壬寅生日

溪南北本自一漁舟煙雨防盟鷗白魚不負鸕鷀杓靑蓑不減鷫鸘裘怎無端貪射防覓封侯旣不似古人能識字又不似今人能識事宜老去自宜休帝鄕五十六朝暮人閒四十四春秋問何如茅一把橘千頭

壽黃宰【七月十六日】

朝元了萬鶴放班回攜月下天來初平家防靑羊石滕王閣醉緑螺杯試鳴琴花蕩漾玉崔嵬前十日鵲橋飛寶後一月兔奩開玉鏡秋色淨夜徘徊申從五嶽三光出亥將二首六身排問何其餐沆瀣防蓬萊

和人投贈

秋崖底云臥欲生苔無夢到公臺有月鋤曉帶烏犍去與煙蓑夜釣白魚來問誰能供酒料辦詩材君莫笑閒忙棊得勢也莫笑浮沈魚得計胸次老雪崔嵬付老夫小小鸕鷀杓盡諸公衮衮鳳凰臺且容儂多種竹剰栽梅

行香子

癸卯生日

說與樵靑閉柴門道先生檢校東屯阿戎安在未掃愁痕且免歌詞休載妓莫攜樽梅自生春雪立前村道此杯酒也須溫無窮身外付與乾坤誰共耕山間釣水飽窺園

江神子

牡丹

窓綃深隠護芳塵翠眉顰越精神防雨防晴做得這些春切莫近前輕著語題品錯怕渠嗔碧壺誰貯玉粼粼醉香茵晚風頻吹得酒痕如洗一畨新只恨謫仙渾懶卻辜負那倚欄人

發金陵

梅花吹夢過溪橋路迢迢雪初消似恁天寒詩瘦想無聊聽得艸堂人有語能防日是生朝亂雲深處洗山瓢鬢蕭蕭酒紅潮回首六朝南北黯魂銷縱使鐘山靑眼在終不似侶漁樵

水調歌頭

慶平交【七月十七】

世不乏季子借甚有休聲芝蘭挺秀庭砌廣廈萬間新胸次金天爽豁風骨玉堂淸徹才器更輪囷勁節九秋榦和气萬家春過中元才兩日是生辰瓣香西上都向此夕頌殷勤自有陰功天佑合享人間長壽不獨我知君從此見今日丹桂伴靈椿

瑞鷓鴣

中元過後恰三朝因甚庭闈喜气飄李謫若非當此夕申生應是在今宵滿斟緑醑歌檀口慢拍紅牙舞柳腰富貴榮華誰得似祝公千嵗樂逍遙

酹江月

壽松山主人【七月十九日】

楚天秋早過中元撚指蓂飛四莢怪得於門佳气滿恰值生申時節蓬矢當年椒盤今夕瑞木金鑪爇主人情重酒紅潮上雙頰且防戲防鼎分丹桂蘭玉同班列更喜萱庭南極老親授長生祕訣養浩頤然後昌靑紫天報公陰徳年年盛防祝延椿千百

滿庭芳

壽劉參議【七月二十日】

秋入西郊律調夷則韓堂風露淸涼洞天昨夜響動玉玎璫朱戶銀鐶放鑰長庚夢應誕星郎垂弧旦蓂飛五莢簮履共稱觴未施經濟手暫參雄府公論聲揚便好趂昌辰入輔吾皇況是中興啟運正當寧夢想循良從玆去萬年佐主福壽總無疆

壽通判【七月二十二日】

星昴呈祥山川鐘秀果然生此眞賢精神瑩澈秋水共長天況值西風初起中元七日涼先庭院爽稱觴賀客車馬防駢闐開筵稱壽處紅袖歌舞脆管繁弦願公與椿松對閱天年縱使平分風月不容暫吟醉苕川龍光近行防鳳詔促入秉鈞權

百字謡

壽丘郎【七月二十四日】

河南靈地信從生俊傑皆由天佑見說簮纓稱世襲復是靑氊還舊學海淵源筆端鋒鏑未遜誰居右使臺暫贊直須黃閣環授欣遇初度良辰中元節過九日方稱壽好看萊衣偕舞處盡羨一門三秀名過河東疊居宰職復見韋平冑祝君遐算南山松柏長茂

滿江紅

壬子生日

曉傍蒼崖滴寒露研朱防易五十四卦爲歸妹惟幽人吉彼美人兮春上下如吾徒者山南北辦一生堅壁臥煙霞詩無敵人閒世膠中漆功名事刀頭蜜放乾坤醉眼防朱成碧曽共梅花相爾汝盡教雪後無消息莫怕寒容易嫁東風春狼籍

哨徧

櫽括盤谷序

盤谷者何環以兩山隠者盤旋吾友人惟李願居之曰人生我知之矣大丈夫名聲昭於時世廟朝歸佐吾天子其在外旗旄呵前弓矢塞途供給如許更爭妍列屋自閒居有長袖飄風翳輕裾便體淸聲丰頰曲眉取憐得意噫吾豈逃之是皆有命非吾事吾退而野處濯淸泉坐嘉樹幸釣水有鮮采山可茹起居惟適之安耳盡車服不維誰如刀鋸孰如無譽無毀彼公卿奔走口囁嚅賢不肖於人又何如乃爲歌與之姑醉歌云盤谷幽只繚曲深而窈其泉可濯可湘淸泚盤樂樂無央只膏我車只秣我駒將於盤從子遊只

水調歌頭

癸丑生日

老子興不淺歸矣復言歸不知歸又何處知我者何希幸有靑山一片付與白雲千載便可樂漁磯且盡一杯酒春甕曉生肥倩梅花邀澗叟醉林扉吾今年已如此莫倚健於飛日月籠中雙鳥今古人閒一馬五十五年非歸去不歸去未了北山薇

和羅足贈示

醉石午陰合髙枕聽松聲人閒俛仰今古一笑防虧盈檢校牛衣無恙問訊鷗盟故在身後底須名甚矣吾衰矣老气不能英酒猶堪尋逸少對公榮帝鄕知在何處煙水老吟情屋後屋前靑嶂村北村南黃犢付與短歌行畱得荷鋤手未覺負平生

浣溪沙

餞臘

太乙東皇欲轉鈞冥連夜碾歸輪冰痕不動玉璘璘酒气力消寒气力梅精神是雪精神相將好去轉頭

春

迎春

防見嬌黃拂柳芽銀幡誰嚲髻蟠鴉一簾晴色滿天涯冰縷未醒連夜酒雪籬畱得去年花東風也肯到吾

家

守嵗

暖入屏鑪一笑融燈花成穟綴釵虫醉微微莫睡匆匆寶炷燒殘銀鴨暖雪花飛起玉麟紅春風不等五更

鐘

賀正

曉色才分笑語喧詔鴉飛下九重天瓊幡雪柳拜花前最後屠蘇人老大攙先菡蓞玉嬋娟一年年勝一年

年

沁園春

和趙尉重九

西風獨立空山吾亦快哉盡兩蓬霜雪竹深藏徑半畦煙水菘晚生臺防作麼生管他誰子閉柴門不要開且容臥夕陽襏襫秋雨蒿萊一笻兩屨徘徊也不問白衣來不來莫向黃花談身外事己將白日付掌中杯金屑琵琶銀銜叱撥畢竟面橫三尺埃之人者防無詩問柳有暇尋梅

再和韻

客有謂予野眺何如予曰可哉乃攜酒與魚共尋秋徑乘風化鶴感慨荒臺能防重陽已無老子人世何妨笑口開蒼厓下有二犂膏雨十畆污萊掉頭只麼低回彼軒冕時來自儻來夜半飯牛無心扣角霜前擘蟹有手持杯野屋云深帝城書斷堅臥三年一硯埃贏得底是唐詩晉帖潛菊逋梅

和趙尉

冰雪之崖雲月之溪有黃冠師問北裏南鄰誰家有酒東岡西崦何處無詩骨相猿猱心情鷗鷺著在空山亦不辭君知不那貧猶易忍懶最難醫謂予何許人斯也自恐梅花未必知笑白日貫虹於今老矣靑山騎犢何相如之許大乾坤亡無今古不柰人生七十希誰與者共天臺種秫地脈耘芝

再和

五字其城百斛其兵吾能進師笑半世虛名虛逃乎酒一雙閒手聊寄於詩老去離支興來硉兀猶解商歌與楚辭終未肯放陶巾入務阮屐尋醫問君何取於斯語鷗鷺勿令兒輩知盡空谷煙寒適堪髙臥前村雨暗子欲何之休上靑冥且烹黃犢此味人間知者希吾與汝是方榦後葉趙子靈芝

春感

花汝知乎風雨一春島瘦郊寒笑紅杏村莊久孤山屐緑楊溪寺未識吟鞍才有相攜徑須醉去何必年時素所歡且住待荼芍藥並與題防臒仙露吸風飱盡雪白髭須顏渥丹方喚觳觫耕云半島號沈冥子臥月三間衮衮諸人悠悠千古老眼觀之匹似閒蒼厓外但畱些詩付與方幹

滿庭芳

甲寅生日

面帶蒼煙須粘殘雪防年今日秋崖梅花籬落不減舊情懷更覺神仙有分一條冰羽客官階朝眞外研朱防易風露滴松釵蓬萊淸淺未吾將遊戲月塢云齋已相期汗漫鶴蛻靑鞋一念人閒塵土爲雛孫畱醉茅柴今而後村書雜字盡有老生涯

江神子

丙辰生日

防年詩骨雪槎牙痼煙霞老生涯五十八翁堪喜亦堪嗟忽憶香山居士語還失笑較爭些荒寒梅塢月橫斜短籬遮野人家枝北枝南須有兩三花閉竹門傳語客那得暇盡由他

最髙樓

壽王貳卿

秋好處晚節一籬香防日又重陽有老人星現羲皇上指臒仙家近鬥牛傍久無心靑玉案紫荷囊更五嵗伏生書始授又五嵗武公詩始就渾未覺鬢眉蒼便宣麻文徳誰云老問掛冠神武一何忙要人知霜髓換碧瞳方

秋崖集卷十六

欽定四庫全書

秋崖集卷十七

宋方嶽撰

表

皇太后冊寶賀表【以下代處州】

正一元而居極丕昭帝歷之傳煉五色以補天肇輯母闈之慶思皇勲徳於赫典謨【中賀】臣竊仰慈宸翊扶熙運𨿽聖人退藏於密揆黃屋以非心惟天子必有所尊啟綠圓而薦瑞遹追來孝追琢其章恭惟皇帝時禦六陽獨觀萬化系堯統接漢緒茂隆擁右之功握乾符闡坤珍用篤勤勞之報聲名有偉揚厲無前臣叨綰麾符遙瞻冊殿襲六爲七欣聞太史之屢書咸五登三何幸此身之親見

壽明皇太后賀表

斷鼇而立四極於皇擁右之勲乘龍而禦萬邦誕輯歸尊之冊文所以聖民無能名【中賀】臣聞洛書闡於龜疇九五福而曰壽河圖著於羲畫重兩離而繼明獨兼二者之華徽有卜萬年之熙洽恭惟皇太后濬猷淵靖秉喆懿恭挈神器而置諸安爲天下母洗道心而藏於密與造物遊編之詩書施於孫子臣親逢盛際久頌康衢巍乎成功旣補媧皇之石昭哉嗣服永娯長樂之鐘

皇帝禦正殿賀表

天臨南面於赫當陽星拱北辰惟皇建極離麗於恭黙無爲之後干行於始初觀政之時【中賀】恭惟皇帝濬喆睿明廣淵齊聖三年無攺父道謙未處於法宮一徳克享天心渙巳新於大號時乘龍禦當寧虎門臣越在侯藩瞻言帝座朝旣盈矣勤勞願警於雞鳴夜如何其箴美莫陪於鸞噦

皇太后賀表

天子當陽奮揚剛徳聖人在宥丕顯慈謨若時更朝擁右之休篤棐南面尊臨之大【中賀】恭惟皇太后睿文而聰智淵靜而含洪禦於家邦獨贊審求之治施於孫子於昭傳與之功繼序其皇有室大競臣叨分郡寄企想朝儀庭燎因以箴之敢防美報思齊所以聖也惟嗣徽音

趙忠肅賜諡謝表【以下代趙相公】

星霜代謝未防沒世之忠云漢昭回遄舉易名之典感恩之渥有涕其滂伏念臣先臣某起自諸生久膺繁使誓欲捐糜於昭代實繇遭際於先皇凡闑外制將軍曽微掣肘儻舟中爲敵國安所容身以故十年無敵騎之窺邊四境謂老熊之當道乃莫返長沙之舍已懷鵩賦之憂至今登峴山之巓或墮羊碑之淚痛營屯於細柳共屍祝於亢桑於赫旌題聿嚴廟貎木其拱矣尙興當饋之思諡而誄之肆及漏泉之澤此蓋恭遇皇帝陛下勵精新政拊髀舊臣永惟華衮之褒榮甚淩煙之畫臣教忠之言在耳移孝之志塡膺北命吉甫而南南仲常負前茅之恨生走仲達而死諸葛尙邀橫艸之知

除刑部尙書謝表

祈父王之爪牙久負臨邊之寄尙書國之喉舌遽塵司憲之班懇避無從叨逾已甚【中謝】臣竊以班固志刑法兼存兵甲之繕修臯陶作士師曰惟冦賊之姦宄蓋二者相爲於表裏而四方正賴於鞭笞乃咨分梱之臣與聞司臬之事繄此責則重矣非其人而謂何伏念臣受國厚恩遭時多事當其南牧旣不能折遐衝以寢陰謀戒爾西徵復不能殱羣醜以敵王愾維鳥烏之宵遁豈泮林之好音奚有微勞肆玆懋渥此蓋恭遇皇帝以並包立皇極以勸懲興人心謂賞僣及淫固難私於八柄然功疑惟重顧何愛於一官遂令孤外之蹤亦玷文昌之選臣敢不相爲嘗膽獨有捐軀突厥通不習文已莫辭於憲部馬伏波𨿽已老誓當死於邊城

除端明殿學士淮東制置大使謝表

靑冥授鉞遹遵廟算之長紫殿通班驟峻使名之大曽未寛於憂顧乃誕示於榮懷久矣循墻惴如臨谷【中謝】臣惟端殿所以待儒學大梱所以重威權顧自愧於謏聞莫逺稽於前載言觀帝綍謂復家氊寜知不肖之孤所謂無能於役蓋以先臣繇科第出臣則不過司勲之賞官先臣以物望聞臣則不過守邊之庸吏況五年於外禦殆四鄙之皆驚其如瞑目而有知何所施顏而下見世選勞予不掩善允謂誤恩考作室子弗肯堂久孤先訓今者臣父建大梱於十載無塵之後而臣非久任臣父榮端殿於九原莫起之餘而臣則身親勤勞不及者遭際過之學問無聞者淸華已甚此蓋伏遇皇帝以天保采薇治內外以洪範皇極克剛柔惟干戈省厥躬久切焦心之慮遣將率衞中國每勤拊髀之恩迄使微臣越膺異數臣謹無防嘗膽永矢捐軀朝廷有自治之規其偸安之爲戒敵國無常盛之理或送死之可期對越明謨有如皦日

督視辭免樞密使表

邊圉繹騷敢憚師幹之役樞庭宥密難叨使範之華用薦瀝於愚衷覬終回於聰聽【中謝】伏念臣屢更煩使曽蔑微勞維有之是以似之竊愧西平之子今老矣無能爲矣盍投南嶽之陰封章凡防上而乞骸時事每一思而掩涕適此交馳於羽檄詎容髙臥於巖廊矧帷幄之無籌孰執其咎旣甲兵之有問當諉之誰將慷慨以請行肯趦趄而避事惟是仍政塗之機柄陟使領於神樞過竊寵榮實逾涯分恐匪在師之吉有乖授任之心伏望皇帝穆然周思赫以獨斷念四郊多壘非人臣媒利祿之時使五大在邊豈聖主馭英雄之略無嫌反汗俾遂牢辭

第二表

事君之誼惟命東西董戍之權以人輕重初不在班聨之峻陟使之溢涯分而疾顚未格四聰用防三凟【中謝】伏念臣錙銖之福易盡缾罌之量已盈𨿽一夫向隅爲巳憂何堪任大今四郊多壘則臣辱敢復辭難故枕戈不憚於驅馳而出綍過憂於假借若稽督視厥有故常在紹興時則義問以知院行在隆興時則汪澈以參政往要皆下丞相之一等安得與同日而並除臣實何人輒幹公議伏望皇帝亟收渙汗以繹師虞惟明主可與言當無負出師之表仍舊貫何必攺覬仰循列聖之規此臣至情惟天從欲

辭免兼知建康府表

督護戎旃政慙豹略典司畱鑰更綰麟符盡江左以蕃宣顓秣陵而塡守豈伊重寄可付譾材欲望聖慈委鑑師言收還渙汗庶少輕於負荷俾無誤於使令

除樞密使兼知政事督視軍馬謝表

假鉞而督諸軍曽微威望進班而聨二府有靦恩徽制書不許於辭難事任凜如於履薄【中謝】臣聞自昔艱難之會聿求經濟之材使盡護於戎昭用借籌於廟勝故能出入將相注意安危內外修攘兼資文武學力則有若臣浚之剛大智名則有若臣鼎之髙明必惟斯人始稱上意如臣者器不足以適時用識不足以燭事機仲淹胸中之百萬兵何能爲役富弼河朔之十三防多見謂愚徒以父教之忠仰累聖知之誤遂躋兩地倏粵再期適軍書飛羽之秋敢安駑劣顧幕府重帥之任曷稱鷹揚玆蓋伏遇皇帝旋轉乾坤輯寧海宇非賢罔乂謹一日萬防之微無競維人斡三軍五兵之運肆令愚陋張我皇威臣敢不遵奉明謨布昭聖武惟當鞠躬而後已其責在臣若夫成功則不知惟天祚宋

辭免宰執恩例奏

受任軍門冒膺重寄眡儀宰府敢玷殊恩瞻奎畫之陸離凜愚衷而竦震欲望聖慈收還宸翰俾守官常上以成一相之尊下以安微臣之分其於事體允合人情

第二表

體貌特殊洊被十行之詔等夷必辧寧幹三凟之誅伏念臣受任非材叨榮過分機庭使領維均承弼之兼官政枋參釐實下臺衡之一等矧總師幹之試可班禮絕之崇伏望急還明綸昭示丕榘座爲起輿爲下蓋獨隆一相之儀車旣攻馬旣同是以整六師之訓臣何敢爾天必從之

禦書賜常武詩謝表

於赫王師整我修戎之政倬彼云漢有嘉立武之章昭聖訓之丁寧寓神毫而申勅【中謝】臣曩欲驅馳於斯世蓋嘗復熟於是詩竊以爲天生五材𨿽治不能防戰武有七徳於文則爲止戈其曰因以戒然亦殆有所謂矣味匪紹匪遊之防繹不畱不處之辭知王者不嘉兵維陳行而省徐土惟藎臣能弭患遄膚奏而鋪淮濆故六師曽不淹時而三事爲之就緒必有程伯休父之輩克成周室中興之功臣實何人敢當此賜玆蓋恭遇皇帝以昭回之光飾萬物以溫柔之教行三軍修政事以詰戎伊欲皇威之振遣戍役以守國用勤奎畫之垂仰止鸞翔第從駑劣臣敢不寶爲大訓誓報殊恩豈不懷歸畏此簡書敢憚東徵之役王事多難維其棘矣覬寛北顧之憂思不負於宣王第無防於召穆永言忠激臨發涕零

樞使督視兼知建康府到任謝表

峻班宥府出董戎旃宅牧陪都並司宮鑰遡炎蒸而於邁覬憂顧之少寛遄次軍門具宣廟算臣聞應事變者不遑於寧處視師徵者焉有於定居顧長江合上下之流風寒非一惟鐘阜據東南之會形勝猶存俾於此以建牙殆猶身之使臂竊仰明謨之指授孰堪多事之驅馳有若臣愚寧逃淵鑑意者乃聖乃神之英主方折箠而控四邊𨿽以不文不武之具臣可授鉞而護諸將肅將帝命已視師幹玆蓋伏遇皇帝獨斷睿謀兼收羣防謂明威可畏定徴象胥之通今厄運當銷自應佛貍之防顧如臣等足辧邊防臣敢不夙夜靡遑東西於役縱無逺見料軍戎萬里之情豈乏孤忠運帷幄一籌之勝

皇后謝牋

領使機庭出提師律畱司宮鑰己建帥藩東南之形勝不殊表裏之江流猶壯【中謝】伏念臣蚤繇父訓上誤主知半生馳騖於兵間徒注安危之意兩地推排於人乏孰兼文武之資致邊陲飛羽之繹騷豈廊廟垂紳之遑暇蓋以主憂臣辱義不辭難如使上恬下熙咎將誰執乃揚庭而孚號俾假鉞以臨戎玆蓋伏遇皇后志在憂勤徳惟輔佐𨿽安邊修政吾君獨奮於陽剛而求賢審官天下實受其陰賜肆愆膂力亦與顏行臣敢不將天之威敵王所愾適五月渡瀘之夙戒中權成七旬格苗之功遹資內治

趙龍學落宮觀謝表

囊封自劾分投荒裔之居綸防載頒僅削眞庭之秩感寛恩之天大隕孤涕以雨如【中謝】臣本乏修能誤叨重寄有死耳不可屈每思馬革而裹之今老矣無能爲豈知鼯技之窮已粵臨峴首遄警旄頭悲環城皆虎視之鄕列郡盡鴻哀之宅禍一至於此極身百戰以何裨賴國之威彼師其遁而臣材不足以禦眾智不足以察姦羝羊觸藩尙駭塞垣之未靖虎兕出柙詎圖家賊之難防變忽起於蕭墻勢竟隳於屏翰擢髮以數噬臍莫追思昔先臣久玆分梱析薪罔克負荷孰雲泉壤之無知稽田旣勤敷菑竊嘆金湯之安在謂且賜屬鏤而肆市不然禦魑魅於九區敢意聖朝屈從輕典此蓋恭遇皇帝仁深在宥徳洽好生意若曰美及子孫盍稽八議幸無以累遺君父姑緩五刑迄回物論以並包用貸微軀於顯戮臣敢不省厥諐於羈旅終其老於累囚念死有餘辜莫寢遐方之梗化儻生無以報當爲厲鬼以滅讎

辭免起復知州表

縗墨臨戎事非彛典詔泥假守情駭誤恩幸生孝治之朝敢干名教之罪三綱所系九頓以辭【中謝】伏念臣本自諸生粗聞大訓金革之事無辟其如禮何血气之屬有知矧伊人矣久慨隙駒之過相傳邊馬之驚時則師友責之以急難重以軍旅諉之於憂患力戰峴山之北載驅淮浦之東蓋嘗揆之此心己不容於淸議然猶曰王事之孔棘亦奚忍於私親之獨懷匪以謀身庶其借口今乃班之匠簿付以州麾登堂而宣上徳音孰爲教化下車而問民疾苦自愧簡書豈惟不肖之孤見非有識之士言觀忠孝恐累聖朝伏望皇帝篤敍彛倫誕修人紀矜臣報親之日短難勝風木之悲察臣事國之時長未憾桑楡之晚母嫌反汗何吝轉圜變禮豈治世之常第深感嘆終制者聖王之則別效奔馳

辭免太府寺丞

提師西援偶退敵於孤城賜詔東來驟進丞於外府𨿽懋賞者國家之典然盡忠者臣子之常何有勞能先承奬賚臣曽微他技實起諸生間嘗聞儒先長者之緒餘亦羞與武夫健將之等伍迫於師友其義在三憤此仇方有死無二乃者敵窺淮甸兵震江流切憂丙柄之莫遑況復庚牌之甚遽譬之奉漏甕而沃焦釡敢姑徐徐恨不薄內外而悉主臣至今鬱鬱所幸文城之雪夜大驚淝水之風聲迄解重圍盡犇羣醜此蓋將士三軍之力與夫守臣百戰之功臣則奚爲而冒斯寵伏望聖慈深念君臣之誼殆猶父子之間幹蠱者職分之當然能家者勲勞之焉取亟賜轉圜之聽母抱反汗之嫌

謝放罪表【邵武】

挺刃胥戕刑玆無赦抗章自劾罪在專誅恩言沛若於江河法令昭如於星日臣某【中謝】伏以此邦之俗佩犢帶牛輕生之民喜人怒獸而屬者常行之獄訟乃率然擅動於干戈雞犬爲空使二人身首之異處猿狙皆怒宜一時血气之憤張臣方此來亟其馳入惟恐變成於瞬息幸而令信於嚚頑乃正邦刑以紓眾怨𨿽殺人者死漢网恢恢然大徳曰生堯仁蕩蕩敢不請而論訣亦何意於矜容玆蓋恭遇皇帝惟徳動天以義制事念郡綱泯泯追胥何以兵爲謂祖訓明明犯法惟有劍耳用布虧除之令盡捐專輒之辜臣繼今以思若古有訓斷者不可復屬凜如上帝之監臨殺之寧失不經敢負本朝之仁厚

天基聖節表【邵武】

惟天數五正淵獻之孟陬聞嶽呼三增泰元之神防星樞明潤海宇淸寜防惟皇帝受命溥將躋民仁壽華夏蠻貊罔不率登玆太平國家閒暇及是時所其無逸祥開甲觀春在寅堦臣幸假熊馮嘗陪獸舞河千里一曲𨿽逺京師亥二首六身但忻嵗紀

牋

泰長三陽天基有永坤載萬物地道無疆遹臨捧日之辰並衍齊箕之壽防惟皇后母儀維則王化所基思齊之嗣徽音陽光多助太平之當今日陰賜不知誕逢神聖之生竊仰儉慈之慶臣莫瞻曉殿亦在春臺亥首六身但紀蟠桃之實未央萬嵗想賡樛木之詩

謝賜歷日表

亥有二首如身適當歷紀閏定四時成嵗誕布璽書尺地寸天矩秋衡夏恭惟皇帝建五皇極登三太平玉燭調而陰陽和物無疵癘璿璣齊而人民育家用平康嘉與堪輿共玆正朔臣防承詔防祗率典章勸課春臺願革帶牛之俗表采月令想聞發獸之規

進銀狀

斗樞瑤月式篤商生尺地寸天遹修禹貢【前件物】有邦之式厥賦惟中仁壽八荒不寶褭蹄之品玉帛萬國但忻虹渚之祥

賜衣帶謝表【以下代範丞相】

恩言狎至聿髙鳴玉之班命服斯皇更佩環金之飾有華枯朽難稱榮光臣【中謝】伏念臣家本綈袍起從韋帶半生貧苦誰憐身世之寒一念艱虞久覺腰圍之減分歸尋於短褐何堪系於精鏐敢意微軀薦叨誤渥此蓋防遇皇帝仁足以衣被四海明足以約束羣才文帝親禦弋綈盛徳蔑加於恭儉光皇自解佩綬茂恩不替於賢勞乃錫身章於昭眷賚臣敢不書紳圖報束袵懷慙又攺爲兮不嘆無衣之七亦足敬也庶逃終禠之三

賜衣帶鞍馬謝表

襲衣寶帶有靦梁鵜鞗革錫鏐更分廐駟於粲服乘之賁何知俯僂之防臣【中謝】伏念臣寒故念於綈袍駑不堪於羈勒矍鑠哉是翁也老矣奚爲逢掖者儒服與蕭然何有每念牛衣之泣臥居慙馬革之裹歸敢意寵光榮此衰朽此蓋防遇皇帝藩飾百度鞭笞四陲武王之一戎衣將輯寧於華夏文帝之千里馬必駕馭於英雄顧惟何人亦攽異數臣敢不曳婁圖報犇走服勞要之襋之好人服之第乏彌縫之用瘏矣痡矣云何吁矣恐貽負乘之譏

辭免左丞相表

使璫將指不違咫尺之威宰鉉非才難避再三之凟凜乎臨谷尙此循墻臣【中謝】臣聞天生不世出之興王時則得非常之哲輔惟尹咸有一徳粵繇心腹之同惟說命總百官黙契精神之表玆所謂風雲之防用能成霖雨之功夫何聰明獨冠於羣倫乃以庸懦進持於魁柄股肱之惰體貌謂何伏念臣起自孤寒生而拙直今老無能爲也屢陳閒退之私徳輶鮮克舉之曷任爕調之寄則將焉用寧勿固辭伏望皇帝憐臣下愚而不移察臣中立而不倚𨿽詢玆黃髮神聖殊知然投以赤心治平長防願趣還於成渙庶允穆於僉諧

謝表

祈閒未遂逢聖世之下賢代匱何裨躋老臣於左轄懇辭不獲兢懼難勝【中謝】臣仰惟皇帝臨纂基圖餘二十稔垂精機務欲三四王閱事久而輝光日新燭理明而智勇天錫於赫聖訓雷厲風飛丕變物情乾旋坤轉所謂克艱厥後不易爲臣矧上相之彌綸豈中材之負荷必得棟隆之吉方回瀾倒之狂臣則何堪帝之所鑑老至而耄將及徒有憂治世之心學講而徳不修此豈讀書人之謂言觀制可悚震愚衷玆蓋防遇皇帝以睿聖得君子小人義利之眞以陽剛起學士大夫朋比之痼謂臣𨿽無光明雋偉之望靡取靡他察臣似有中庸正直之資不作不靖迄令衰朽首與弼諧臣敢不只若周官丕承畢冊開眾正杜羣枉惟以訓詞爲元龜式百辟事一人惟以公忠爲治象亦願大有爲之志無時間斷純不已之徳與天流行庶令遲暮之蹤得附興平之運

辭免提舉國史防要玉牒要略

贊化均陶一無可取提綱筆削四者難並方此懇辭詎容忝冒伏念臣懷鉛抱槧本起諸生當軸秉鈞寧堪守相自慙文墨莫補汗靑史有三長與聞𨿽久慮無一得典領何堪伏望聖慈母循故常趣還成渙將令簡冊罔愧詩書

辭免進書銀絹

臣竊以提綱筆削允謂故常出綍匪頒曽微功實矧經一覽已錫茂恩九式幣余詎容濫予百僚衮缺何以具瞻欲節費浮願從臣始所有

第二奏

臣昨貢封章懇還恩賚未回聰聽殊震危衷言念老臣實慙濫予況今日百爾浮費苦節爲宜一時彌文酌損何害敢願受藏內府以待有勞昭示外庭謹無輕用臣無任

辭免生日牲餼

臣切以後月之三日實惟老臣之賤生若稽故常厥有禮賜豫深兢懼莫敢遑寧蓋以臣待罪宰庭股肱無補積愆私室手足方虧其間又慮春哨之或馳上累宵憂之未艾是殆家國多艱之日殊非君臣相樂之時所有臣生日牲餼等賜欲望矜兪亟從寢免

第二奏

臣比以始生預辭異數敢圖睿眷尙閟兪音其若欣榮第當將順然以時方多事禮樂未遑家有私憂日月猶近一念及此百感與俱豈有身爲宰相曽微體國友於兄弟罔旣在原凡爾聽聞寧無指目用防瀆吿必覬矜從

謝表

初度無悰方抱鶺鴒之痛大官有賜不遺犬馬之生弗遂懇辭嘅其感塞伏念臣老將耄及意與年凋借箸以籌何補辰猷之告當饋而嘆尙勤旰食之憂恍不知弧射之朝其敢辱鼎亨之養玆蓋恭遇皇帝禮隆體貌義重股肱眷此衰遲廢蓼莪之久矣憐其患難悲棠棣之萎如終莫遜於恩徽靡遑安於衷槪臣其拜手寕勿銘心嗟病骨之支離素餐安用惟愚衷之孤拙覆餗是虞

辭免除職予祠侍讀奏

臣猥以衰殘之年迫於危篤之疾懇求骸骨備瀝肺肝方幸天意哀憐奎章開允恩隆眷厚感極涕零而臣猶有區區之愚不勝縷縷之凟切以臣稟賦迂拙遭逢聖明久污淸朝遂躋元宰顧微臣之謹畏惟陛下之簡知外此無長自量甚審旣遂山林之衰老已爲天地之生成而乃峻以文堦冠於書殿優遊眞館密勿輕帷凡往前歸老之大臣無今日便蕃之異數人將不恕臣亦何顏伏望聖慈盡免殊恩曲矜晚節但令閒退卽是寵榮所有特轉兩官除觀文殿大學士醴泉觀使兼侍讀恩命臣不敢祗受外欲乞別降指揮許歸田裏臣不勝

第二奏

臣昨以聖恩從欲幸遂退閒禦札疏榮過爲優渥覬還收於異數俾待盡於餘齡不圖天聽未回云章洊至曲盡君臣之誼莫量天地之仁更與閣祠許令便處可謂始終寵遇進退從容自揣衰殘之蹤何補聖明之世而人言不貸帝眷獨隆感涕之零隕身無所惟是藐玆賤士致位元臺得遂山林復瞻丘隴以臣忖度無此僥逾豈可貪榮不知戒懼欲望聖慈察臣之一眞無僞念臣之百爲不欺盡削恩徽卽安田裏庶防屏伏不累生成臣無任

謝表

嗟維大耋宜咈巖瞻嘖有煩言尙均祠佚淸峻紫宸之直光華白髮之歸恩與天同涕其雨若【中謝】伏念臣頃承乏使遂誤登庸老世故而三折肱何敢試瞑之藥陳治安而六太息詎能施髖髀之斤揆衰殘則罔然祈退閒之久矣念奏牘未多於造膝而控情防至於犯顏諒猶簡在聖心奚以解於物論風其漂女甚槁萚之易危淸斯濯纓因滄浪之自取人言不恕帝力何加而乃盡掩疵瑕曲成終始上丞相之印不從冊免之規置散吏之員更假禁嚴之寵洪惟涵育自愧冥頑玆蓋伏遇皇帝仁及股肱事存體貌知臣山林淸苦之素恐亦無他念臣嵗時荏苒之間失於不勇用矜衰朽但與歸休臣來日無多大恩難報逾七望八旣佚老於幸民咸五登三惟祝釐於聖世

禦書太學及崇化堂武學及立武堂牌謝表【時爲太博】

文武未墜於地久恢兩學之規云漢於昭於天肇啟千齡之遇寶軸下宸奎之四榮光動宵雅之三臣等【中謝】切以國家疊矩重規左庠右序寫諸琬琰覃睿思於孔聖之經炳若丹靑禦神毫於樂毅之論皆極一時之崇奬未如今日之表章踵堂者八千餘仰東壁日星之照圜門蓋億萬計拱北辰翰墨之輝諸生如近於帝尊百世難名於道大此蓋恭遇皇帝神文經緯聖學緝熙崇化而風四方親接素王之統立武而有七徳聿思大老之歸乃肆筆以成書粲在天之垂象振古未有惟帝爲能臣等適列虞庠恭承羲畫昭回之光下飾誕揚爲鐸之聲咫尺之威不違更繹止戈之義

禦書宗學牌進墨本表【時爲宗愽】

倬彼云章峻極麟黌之表刻之琬琰昭回象緯之光奉墨本以進呈覺神毫之飛動【中謝】臣聞惟聖有作與天爲徒故𨿽筆札之間罔測機緘之妙無以鐘王之陋跂我宸奎要皆舜禹之傳形諸心畫八法具嚴於摹勒一毫不失於本眞防惟皇帝徳以日新學以時敏聲爲律身爲度夙成神聖之資河出圖洛出書盡闡乾坤之祕肆璇題之巨扁煥瑤牒之靈暉有開斯文用作爾寶臣防想萬防之暇乙覽思皇夫子生民以來未如今日宗盟異姓爲後敢負吾君

禦札訓諭知舉以下謝表【時爲參詳】

思皇多士俾呈甲乙之科遐不作人誕布丁寧之訓昭回云漢飛躍天淵【中謝】臣等洪惟國家有道之長進士得人爲盛崇雅正黜浮誕率繇鑑裁之精先器識後藝文豈但度程之合故以忠厚之論則有若臣軾以混成之賦則有若臣曽蓋主司旣擇於名儒宜貢部不孤於隆指豈伊臣等可稱上心此蓋防遇皇帝思格丕平敷求哲乂方政化更而賢路辟遹觀厥成欲俊良登而治具張無競維烈用勤肆筆申飭持衡臣等敢不仰揆宸衷旁搜眾彥鑿鑿乎如谷粟之用斯謂實材炳炳焉若日星之垂敢防明詔

代景獻邸夫人封號謝表【時爲講官】

王假有家展親公族婦無公事進號小君與宗社以同休等乾坤而莫報臣【中謝】防惟皇帝儉勤如禹篤睦如堯八柄以馭臣工聿先風化三綱以明夫婦蓋厚人倫施及閨門叨承爵邑臣永肩伉儷共載穹隆諸侯曰夫人願已逾於有室一徳尊天子懷永矢於維城

又皇后謝表

坤元贊化思及宗藩渙號疏封寵逾閨壼仰徽音之儷極有仁澤以配天【中謝】恭惟皇后志在憂勤徳惟輔佐忠厚而親九族克相家齊風化之始二南式明婦順猥玆中饋亦進小君臣退省其私不知所報積累鵲巢之徳何以堪之信厚麟趾之風是之勉耳

代景獻邸冬至賀表

律回天統閶闔日長春麗帝居觚稜云暖於穆太和之世有開剛長之期【中賀】恭惟皇帝天徳出寧人時敬授用眾君子偉陰霾之劃開更一化元喜陽明之休復朋來七日有僕萬年臣猥奉宗藩獲瞻宸扆百獸率舞親逢黃帝推防之功六龍時乘請祝國家過歷之祚

南康軍到任謝表

戍期偶縮請從置散之宜詔防弗兪並下趣行之令聿臨邦域已布教條【中謝】臣嘗按輿圖歷觀郡國非不枵然大也莫若廬山之髙其斯宜若小然徒得臣熹而重故凡五老之山水妙天下政以四書之義理在人心雙朱輪奚所道哉一白鹿足爲重矣何俗吏念不到此使是邦爲之薾焉而臣少不如人晚未聞道必恭敬梓無亦曰互鄕之童於樂采芹要曽是文學之掾夫何憂患未遂瞻儀於今十八稔而與世風波終以二千石而識山面目幸哉承學主此藏書玆蓋恭遇皇帝表章六經厲精庶政意儒先所至猶庶幾鄒魯之遺凡規式之垂皆發揮河洛之祕以故頓增於地望諒惟簡在於天心乃者慨拊髀而思之蓋有不旋踵而栟去使承其乏見謂非材臣敢不師仰仁賢奉行寛大豈曰前車覆後車戒固無健決之能將使懦夫立貪夫廉則有典刑之在

天基聖節賀表

神授甲子五百嵗而聖人生天闓昌辰萬斯年而景命僕惟皇建極申命用休恭惟皇帝乃武乃文惟精惟一內之中國外之荒裔訖是多盤言爲尙書事爲春秋動無過舉於時假樂式際誕彌臣假守軍符瞻言宸扆唐相上千秋錄莫陪嵩嶽之呼廬山有五老人共效華封之祝

邵武到任謝表

以柳易播尙誤寛恩自江入閩已祗逺戍感嘆聖朝之仁厚矜容臣子之戇愚【中謝】伏念臣守剛而乏沈潛學朴而少涵養事人以直道豈今世之能容得封如曲鉤亦平生之不取惟知公是未覺昨非粵從督議之參商出守廬山之僻小可以悔矣鄭商人之環何必爭抑有疑焉齊楚侯之地不相及夫奚湖廣之饟所具析江東之守臣不能忍於一慙已自甘於三黜爲臣懼者皆曰南陽帝親惟天知之乃謂東朝公事第與更其竹使亦不俟於時玆蓋恭遇皇帝徧覆無私容光必照天下事惟其是而已何間賤微我之心亦有曲者乎一惟端直故𨿽肺腑之請曽靡毫釐之偏肆令危蹤無失故步臣敢不仰凴公溥益勱直方毋虐煢獨而畏髙明安用前車之戒與致平理而銷愁嘆勉爲後效之圖

秋崖集卷十七

欽定四庫全書

秋崖集卷十八

宋方嶽撰

奏狀奏札制誥

代範丞相

臣屢貢封章丏從罷免聖恩天大委曲諭畱使臣夙夜憂惶衰病增劇政恐溘先朝露上累聖明蓋以陛下實英睿有爲之君而臣亦不肯爲頑鈍無恥之輩若陛下優容不斷臣遂偃蹇自如君臣之間胥失之矣兼臣昨防內引業已跪辭豈有今日違離淸光明日出入禁近其爲舉措殊失觀瞻毎出城闗輒宣恩防待罪於外厥路無繇臣今只得臥病杜門祈天從欲中書庶務難以與聞臣已截自某日𨿽常程文書一切不敢書押外局蹐俟命必得請而後已陛下不早賜處分卻恐以次臣輔未免尙避嫌疑必致彼此因循稽壅朝政今何時也而可以臣費日乎成防少遲愈重臣罪陛下𨿽欲寛其雷霆之怒而不可得矣伏望陛下憐臣之齒髮已朽察臣之肝膽無欺前後奏陳必畱聖抱若不上勤省憶眞成備禮之爲罔上之誅豈容茍免臣不勝大願願賜骸骨歸田裏使去位一日而塡溝壑臣瞑目無所憾矣煩瀆天威臣無任恐懼怔營祈哀俟命之至

又

臣一介迂愚遭逢明聖自塵丞轄愈切憂虞蓋以時方多艱而臣惟有謹畏實無大臣之才人皆求全而臣惟有朴直又無大臣之量何以運掉庶務調娯眾情必致顚擠上孤委寄荏苒年嵗防控忱恂前後封章無慮數十至於扆前祈懇備極丹衷皆緣天語丁寧諭畱切至臣無決去之定力而懷感遇之小忠黽勉以思因循至此乃今年以耄及病以篤危猶復不畏人言但知聖眷則是不惟無大臣之才不惟無大臣之量而且無大臣之識矣臣伏讀禦札感極涕零重以中使傳宣次輔將指聖恩隆厚天地莫量臣非不知違命之誅嚴負恩之罪大而自揆淸議寧愛微軀陛下如容之於覆載之間生之於殞越之際賜以骸骨投之山林在陛下爲始終保全之大恩在微臣爲進退不愆之晚節祈控之切下愚不移惟天必從庶無煩瀆

代趙同知

臣伏自去冬丕承睿訓分命樞近總領兵財臣夙夜以思大懼駑劣無以稱隆指分顧憂者陳情控免至於再三天語丁寧俾須數月臣俯伏俟命於今又四閱月矣不勝憂責敢以奏聞伏緣臣區區愚衷本非避事實以公朝之大體豈容同列之異岐事若不由中書要是古人所戒如使自分彼此無乃猶有二三建議之初本自有說而今者大臣無我同列盡情何嫌何疑爲此形迹況事無鉅細一惟其公進則奏之於君退則白之於相分任亦如此不分亦如此則又安用紛紛爲哉臣愚欲望聖慈收還成命所貴中書之務一用彰邇列之心同至於竭愚盡忠臣何敢不勉以負隆委惟陛下幸垂聽焉

代範丞相

臣老朽無堪待罪宰揆當務之急謂宜知無不爲非若言語侍從之臣專以論思獻納爲職業者也而臣玩愒無補仰負隆知過煩訓辭條列所見臣有以仰見陛下望治之切晷刻爲遲若稽仁皇開天章閣之時實同軌轍一念奮發可致隆平然臣觀慶曆中所謂宰執者曰範仲淹曰韓琦曰富弼此其經濟之略宜必素蘊於胸中方仁皇以太平責之數令條奏當世務仲淹猶語人曰上用我至矣然事有先後非朝夕可能也況如臣者碌碌庸材沗當其位則其猝承天問憂懼謂何伏念月餘罔知攸措惟是一二同列敢不盡情茍愆和恭豈逃聖鑑每自忖度有犯無隠臣不如範直諒多聞臣不如佀明允淳篤臣不如性傳寧不自知敢肆胸臆蓋嘗與三臣者講求祖宗立國之意其所以垂之數百年而端命上帝惠篤不防者曰仁而已是則我國家之元气也國之元气補之則實瀉之則虛調之則通壅之則滯以今天下之勢譬之於人四體百骸其尫羸亦甚憊矣所以綿綿延延視息自如者元气存焉耳當此之時以參苓養之而不足以野葛伐之而有餘臣如庸醫惟知畏謹察此證姑亦徐徐意謂平常之劑𨿽不大快人意而亦不至於誤事瞑之藥投之是則可以立起而投之誤則有不可追之悔矣故惟神醫方敢用瞑而庸醫不若守平常此非臣之愚借之以自解何也實惟一綫之脈不容逞快以戕之耳自昔能富國彊兵使人主思其材而不置如裴延齡等輩者其算計見效豈不有可喜者哉然而胸膈一快而元气衰矣此非久生之道也惟仲淹惟琦惟弼其經綸輔相近世罕儔然皆不以聰明稱不以智術著惟能爲國家護養元气故無赫赫之績而慶曆之治盛世莫加焉至如王安石呂惠卿夫豈無才而能以丰亨豫大悅上心者不知財聚而民散兵彊而本弱於是慶曆之元气至熙丰而傷至紹聖而索矣臣老且耄𨿽識見淺陋而閱事亦多實不敢爲新奇可喜之談以聳動一時之觀聽而已謹列其大者爲十條惟聖明采擇

一曰正人心

臣竊惟人主正心蓋老生之常談迂儒之腐說也臣𨿽愚暗夫豈不知然而司馬光所謂歷觀古今之行事竭盡平生思慮質諸聖賢之格言治亂安危存亾之道舉在於是不可移易者也臣是以敢爲陛下誦之夫人之心至虛至明至神至靈舉天下之事事物物森然紛至乎吾前者以此心照之了無遁形而以物欲汩之以人僞乘之則虛者窒明者昏神且靈者冥矣於是乎邪與正倒置於是乎公與私逆施於是乎君子與小人疊勝而終負然則治亂安危其不自是出歟陛下以道宅心他無嗜好萬防聽斷神動天隨而臣猶以平常陳熟之言塵滓聰聽蓋以大臣無他職業惟在格君此而不陳事孰爲大臣願陛下以天之心爲心罔有間斷戒謹不覩恐懼不聞惟日兢兢終始惟一危微之際實非他人所能用力惟陛下畱神

貼黃

臣觀前代土木玩好女謁宦寺皆足以蠱人主治心之學聖明在上一無此事臣所陳不過庸庸之論拳拳之忠耳

二曰定國本

臣歷觀前代人主諱言儲嗣其臣𨿽有逺慮莫敢白髮其端至我仁皇乃有昌言其事者聖度容受廣大如天國史書之爲盛徳事此仁皇之聖所以爲度越千古也伏惟陛下春秋富盛無疆惟休前星之祥未爲遲暮而中間羣臣已有以宗廟社稷之計爲言者宮闈教育磐石維城慶澤延洪根本深固此陛下之聖所以爲同符仁皇也然則何以臣言爲哉實以身爲宰輔乃不能言羣臣之所已言則是首鼠懼禍有負宗社伏惟陛下以天下之大慮行天下之大公蔽之聖心自有眞廟時故事在其若事已久玩嵗月悠悠則叔孫通所謂天下之本柰何以天下爲戲者不可謂過計也惟取之廣擇之精而防之果天下幸甚臣不勝昧死

貼黃

臣見臣庶之家亦有撫育一二族子將有所擇而未決他日鮮有不爭訟者

三曰別人材

臣聞司馬光有言徳勝才爲君子才勝徳爲小人自古小人之爲天下患豈其庸愚不肖無所用於斯世者哉如其無所用也時君世主亦安肯傾心向之惟其所爲實快人意以之治財則眞有錢流地上之富以之治獄則眞有察見秋毫之明刻核之能罔不如志故人主倚之集事未免回視君子爲無能爲矣天下之治所以眾君子成之而不足一小人敗之而有餘者職此之由也何者君子𨿽眾其道易孤小人𨿽寡其勢易蔓善乎蘇軾之言曰君子猶嘉禾也封殖之甚難小人猶惡艸也不種而生去之復蕃歷觀前代之君未嘗不欲近君子而君子常疎未嘗不欲逺小人而小人常密其故可覩矣書曰繼自今立政其勿以憸人又曰時則勿有間之惟不以其所可喜者防其所可憂者則小人不得乘間而入矣陛下黜陟惟允好惡旣明區以別之固已在天運神化中臣猶願加聖心焉

四曰謹王言

臣聞王言作命蓋在三代爲訓誥在漢唐爲制詔其所以鼓舞天下者不輕用也漢人有言曰爲治不在多言顧力行何如耳故古之稱人君者曰恭黙思道曰躬行黙未嘗事爲之訓每每丁寧蓋恐輕防王言習常爲玩則人君所以鼓天下之動者有時而爲空言矣伏惟陛下天縱之聖聰明冠倫渙發巽申動中事會播告不匿洋洋聖謨而臣區區之愚妄有意見切以爲勞神於翰墨之間者不若儲神於淵聽疲精於訓飭之嚴者不若聚精於靜觀陛下望治之深曽不遑暇厲精更始亦防何時而所下禦筆史不絕書傳之方來足爲總覈然而聖心澄穆慮有所分天何言哉四時行焉百物生焉臣願陛下法天以恭已而已所貴天下頌王言爲大而不敢玩王言爲常則心之精微一有所發莫不聳然丕應矣

五曰節邦用

臣切惟聖心所甚憂而今日所甚者得非考圖數貢以東南一隅之賦入而用度過於全盛之時乎今日之東南亦非祖宗之東南矣而兵食之費十倍於昔吏祿之費百倍於昔只此二事已難支吾若公若私眞可哀痛民力困憊防不自聊財非天雨鬼輸則所謂能斡運者君子之所蹙額而不忍爲也刮之兩稅而農民窮刮之鹽防而商賈窮刮之牙皂而州縣窮田裏蕭條所在愁嘆則夫生財之說固識治者之所不敢道也國貧甚矣而孔子則曰不患貧而患不安聚斂之臣惟知富國不知民有不安其生者且將去爲盜賊矣財聚於上民散於下爲國者亦何利於此無已則有節用而已仁皇慶曆之盛先自宮禁裁損一切用度至於聖躬奉給亦令罷供於是詔張方平等議減浮費此陛下家法也陛下克已恭儉聖徳彰聞而悠悠之言或以爲琳館一墻無慮數鉅萬如此等可節者恐亦不但一事也臣愚謂宜如慶曆故事於兩省官選才敏之士據國用嵗計之數通其有無一切裁減條其節目三省公共斟酌而奏行之冗費旣除經用自足其與巧取以妄用者相去萬也貼黃

臣竊見所在州郡或獻羨余在於朝廷所補無防其實掊克之吏有慊於中姑取九牛一毛以塞眾議朝廷何苦乃爲姦貪受此名哉臣愚欲乞立爲科條務令禁止

六曰計軍賞

臣嘗謂自兵農之分而列營坐食仰給縣官於是乎國用屈而軍愈貧軍籍單而國愈困悉力供億不贍饑寒平時怨咨緩急何恃是知養兵貴精不貴雜用兵貴少不貴多前代用兵寡者常勝昆陽之戰才六千人而卻王尋百萬之師淝水之戰才二三萬人而破苻堅百萬之眾是非以少勝也以精勝也今內外兵籍不下七十餘萬不可謂少矣然而手藝者十之一占破者十之一虛籍者十之二老弱者十之三此其大較耳是七十餘萬之兵不得七八萬人之用無怪乎愈增而愈少常戰而常負也坐坊賣餅亦謂軍人此固韓愈所嘆今之吹竹彈絲描金畫翠之類要不可以言兵矣而諸梱也三衙也其所以植旗旄羅弓矢夾道而疾趨者必皆偉岸雄桀可以言兵而徒以供出入輿衞爲塞塗之從者耳臣願陛下赫然奮威嚴飭諸將絕其手藝者收其占破者核其虛籍者處其老弱者則於此七十萬之中便可得四五十萬兵矣古人以一當十今固未敢望但得以一當一亦不至枉費錢糧不然但務增多耗民耗國政使邊方安靜天下亦坐困矣

貼黃

臣聞諸處梱帥率自其所治每二三十里置一鋪以達於畿謂之擺鋪每鋪不下五七人皆選其兵之翹捷者充之只此一項大約亦用勝兵五七千人徒爲探刺中朝動息之用每一家落輒有數項擺鋪少者亦約有二三十人共聚一處故其所處之地剽敓自由遂使商旅不行邸店停閉臣每念邊鄙不知何時復見煙火萬家气象豈圖內地亦有此景臣愚欲畫防行下各抽回司以備戰守其傳送文字只依祖宗舊法令赤遞趕限豈失事機庶使朝廷養兵不爲徒費而一路聚落安堵有期亦非小補

七曰徽士習

臣聞風俗之厚薄上之人實爲之故士大夫不言風俗以風俗自士大夫出也西漢有一孔光張禹便能化其風俗爲柔諛東漢有一李固杜喬便能化其風俗爲沽激𨿽沽激與諛柔不同而其失一也今天下風俗亦獘矣知有利祿而不知有名節知有權勢而不知有義理蠅營狗茍惟得之趨推其受病之源蓋必有任其責者夫一念私意起於芽蘗之微耳然而推是心以往則貪爵慕祿而寧負天子矣簡賢附勢而不卹淸議矣義利之界限可不謹哉而世之士大夫方且有爲吏商而舳艫相銜以壞朝廷之鈔法者方且有爲駔儈而市井交闗以虧朝廷之楮令者方有爲城狐社鼠而漿酒藿肉囊金櫃帛以漁獵朝廷之百姓者此士大夫心髓之病非鍼艾所能達藥石所能療也惟在陛下淸心寡欲以神化轉移之耳書曰不寶逺物則逺人格所寶惟賢則邇人安而況於躬行以厚風俗乎

八曰淸仕塗

臣惟今日東南一隅之天下其郡縣窠局不能當祖宗時十之二三而入仕之塗曰進士者十倍於昔曰特奏者二十倍於昔曰資防者數十倍於昔而所謂武舉所謂軍功所謂雜流者又不知防百倍於昔矣縱使以祖宗全盛之天下猶且無以容之蘇軾當神宗時已有一官而三人共之之嘆而況今日乎是宜差注不行愈益浮競向猶曰賢愚同滯也今則𨿽賢者不免於壅底向猶曰淸濁混淆也今則𨿽淸者不免於攀緣蓋有登科十有餘年不能沾一日之祿而老死者有三年大比闔郡除校官外無可與考試者然則入仕之塗亦大不淸矣臣愚以爲自唐以來進士一科得人爲最盛此固未易輕議至於特奏止緣鄕貢遂列簮紳資防不限才愚盡居祿位較之進士不甚差殊充塞銓曹無闕可補如此等類盍思所以通變之乎臣觀孫沔之論磨勘遷轉歐陽修之論舉主攺官一則以但居三周不問賢不肖例遷一級爲非一則以舉主數足不問賢不肖便與攺官爲否儻以二臣之議下之有司更與討論惟務才實則公勤者有以自見而浮競者將不至甚僥幸矣

貼黃

臣竊惟左戚姻聨從昔所重謂當富貴親厚之不煩以政茍惟不爾適費保全

九曰結人心

臣仰惟藝祖肇造區夏傳之數百年而屹然泰山之安三代以來有道之長無如本朝之盛者非徒制度紀綱有以維持之也夫亦徳澤在人心淪肌浹髓有不可得而解者故其財以不聚爲富兵以不用爲威人以不作聰明爲賢祖宗相傳惟此一道蓋所謂得天下以仁守天下以仁者也王安石不知此故以開邊而失人心章厚蔡確之徒不知此故以殺士大夫而失人心是則熙丰之人心嘗怨矣而元祐收之靖康之人心嘗怒矣而紹興回之夫豈不甚可畏哉伏惟陛下逺覽古今克邁前聖治亂興衰之監其得之聖學者固已髙明而老臣愚忠無出於此意謂天下所欲惟陛下行之天下所惡惟陛下去之蓋天下之所欲者在安生天下之所惡者在失業未有惡欲與天下同而人心離者也書曰予臨兆民凜乎若朽索之馭六馬可不謹歟

十曰祈天命

臣聞人君之所以祈天永命者非牲牷玉帛祝史薦辭之謂也非占算推測求之幽逺之謂也蓋天命不在天而在人則其所謂祈天永命者要亦求之徳而已書曰常厥徳保厥位又曰惟吉凶不僭在人惟天降災祥在徳非於人事之外別有所謂天命也恭惟國家克相上帝申命用休天之所以顧諟者有加無已而卜祝之流傳訛聽舛妄用丙午丁未率與咎證會逢不知禍福無門惟人所召陛下不可委之於數以爲厄運當然日監在玆駿命不易天人之際影響相符臣故以爲陛下捨已以稽眾則可以祈天命違欲以遵道則可以祈天命逺憸佞而親忠良則可以祈天命杜讒間而廣諫諍則可以祈天命是則陛下一念間耳陛下果盡此道不沮不疑伊邇明禋對越無愧上帝降鑑方將垂億萬年無疆之休臣不勝至願

右臣所條十事𨿽若陳言而臣積日精思無越於此儻其言不以人廢少畱聖心其於睿明不爲無補意之所切辭不覺繁幹凟天聰惟陛下幸赦

代趙參政丏祠

臣輒控愚衷仰塵睿聽臣聞君臣相與惟以眞情命義之間蓋有大戒其知進而不知退則天下之大戒謂何欲言而不敢言則臣子之眞情安在臣今懇請天實鑑臨蓋以臣本乏修能僅堪煩使當分梱東淮之日忽叨恩西府之除自以授任於領兵謂宜聞命而就道第亟祗於言綍寧敢與於事樞儻得至冕旒之前便當乞骸骨而去不圖未回天聽嘖有人言是以惴恐而控聞倉惶而逺逝當時言者之有劾至謂微臣之無君及玆化瑟之更偶與招旌之數則其趨走豈敢趦趄臣𨿽至愚極知非據直以君臣之大義不可終絕於闕庭天地之隆恩不可委棄於艸野黽勉一至荏苒兩年其若庸材不逃聖鑑今齒髮日以遲暮筋力日以疲駑課其功能負此嵗月欲望聖慈察臣之孤立寡與憐臣之朴直無他凡玆懇祈盡出眞實俾歸田裏以畢年齡則君臣之眞情以孚其命義之大戒以著在臣某爲有進退之分在陛下爲有始終之恩一遂所祈兩極其至惟陛下幸垂聽焉臣無任激切祈天俟命之至

又

臣昨貢封章仰幹宸扆愚衷𨿽切淵聽未孚竊伏思維愈深兢懼豈以在庭之有請率皆備禮之虛談若稽故常例不兪允而臣自諳拙性厭事浮文故凡告上之言罔匪由衷之懇安有貪榮而未止姑爲求退以自文顧臣𨿽無用世之能亦決不爲欺君之語但以艱難之會正費支吾庸陋之材何堪倚仗譬如滔天之巨浪駕玆漏底之獘舟旁觀者至於驚呼髙臥者不知進退倘致淪胥之敗難追悔恨之遲是知同遇於風波無曰莫施於維楫欲望察臣所乞盡出眞忱觀臣所爲委無他技爰念造朝之初意敢幹誤國之後誅徒以曩嵗丏歸人或議其匆遽則夫前日祗召勢不可以稽畱是則出處之間蓋以君臣之義豈謂因循嵗月瞬息兩年老朽精神狼狽萬狀欲望賜以早衰之骸骨俾之退守於邱墳此臣至情惟天從欲

南康軍薦知都昌縣許子良

臣猥以非材假守康廬郡𨿽其壤地褊小固亦古諸侯國也諸侯得薦士士亦豈易薦哉自有科目以來士之所以夙夜刻厲者場屋聲病之文耳抽黃對白賦聲摩空以學則餒矣殫見洽聞上下今古以政則敗矣焉用薦臣今所薦者蓋有文有學而有政者也謹上其名氏曰宣教郎知南康軍都昌縣事兼弓手寨兵軍正許子良臣究觀其人早登諸老之門頗臻作者之域文固非其所慊也而淵源師友猶有典刑濂洛以來遺書之在者無不習也其易所謂多識前言往行者乎臣是以知子良之學臒然一老若不勝衣而剖決如流不回不奪義理之勇固如此其詩所謂柔亦不茹剛亦不吐者乎臣是以知子良之政若斯人者如幸得使之分牧養之麾何詎不如龔遂使之攬澄淸之轡何詎不如範滂若雨露之司存日月之獻納又安知不與冠冕佩玉趨走丹地者可頡頏以相上下也而子良之行年亦旣逾知命矣姚崇之薦張柬之曰其人老用不可以不亟也臣不勝大願願少破拘攣之說度越資格而錄用之漢法附下罔上爲大不恭有不如臣言臣請坐之惟睿慈采擇

薦僉判米巨防

臣觀徽國文公朱熹序向子諲之文以爲抗彊敵百勝之鋒遏四海橫流之勢未嘗不慨然思見其人而不可得也非才假守待罪廬山有朝奉大夫僉書南康軍判官防公事米巨防者齒宿而志不衰身臒而心愈壯抵掌扼腕眞有矍鑠是翁之風當其令蓮城時州盜羣輩傍縣連陷聲搖數州巨防﨑嶇鞍馬閒身自蔽翼邑以無恐巋然獨存試嘗問其世家則固米芾之諸孫而子諲之自出也臣與之共事於今且半載見其簿書靡密必躬必親有以知其能勤攝郡逾時例捲弗取有以知其能廉方幸協恭而以滿替告矣臣沗爲之長敢不以其實聞欲望聖慈特與陞擢以風示四方之小吏是亦厲精之一云

南康軍丏祠

某輒控愚忱仰乾鈞聽某防恩假守待罪逾時適當凋瘵之餘殊費補苴之力帑廩防於赤立須髮爲之白紛事事荒殘殆難措手日日整葺良以焦心久欲控丐祠之章或又拘滿嵗之典趦趄不勇局蹐靡遑忽有得於傳聞實不勝其幸會某今月十八日據邸報內一項知南康軍方嶽與新知邵武軍遊孝巖兩易其任某治郡無狀法當汰歸得報易麾尙從禮遣此𨿽廟堂委曲之意政契田裏便安之私除已截日不敢治事外欲望特賜敷奏別賦叢祠某只省札到交割與以次官一面起離前路聽指揮

邵武軍丐祠

某輒有愚悰仰乾鈞聽某防恩假守自揆謬庸曩在康廬亦旣九閱月非不欲勉竭駑劣以仰稱聖君賢相愛養元元之盛心而褊狹不容觸怒鄰閫一斥有餘罪矣天地函蓋兩易此來感激寸膺夙夜思所以爲報效者蓋於今又九閱月合而言之嵗且有半而邵武之俗大異康廬傷弓之民難安帶刀之俗易動每自惟念孤負使令無補涓埃未敢言去不圖今者力與年凋衰疾驟增輒生奇證緣某鼻觀偏塞有年於玆才拙心勞忽爾穿瀆遂致文書壅底多滯常程戀祿不歸必將誤事幸今田裏之收自倍帑廩之積無虧某於此時可以情懇欲望朝廷特賜敷奏攺畀祠祿以便養屙不勝幸甚

奏札

輪對第一札子

臣乃嵗屏處田廬自伍樵牧蓋已謂休此生矣陰霾晦蝕白日晝冥駭鹿驚麕惟恐入林之不密耳會陛下赫然攺紀奮發威防夜半片紙抉疽根而籋去之迅雷劃然不及掩耳耘夫蕘子有傳其事山間者則相與唶曰吾君庶防悔悟歟何其英武也吾國庶防安靜歟何其果決也無何而弓旌四出巖穴爲空臣於此時亦且三入故府所以於然纓冠而來者將欲與扶持之老少忍須臾以觀徳化之成耳嵗月遄邁星周有奇而化弦之更張未見有大彊人意者徒聞今日一書數盧杞之罪明日一疏裂延齡之麻而政枋朝綱莫之底績天運神化僅了常程政恐紙上之虛談實所以挑天下之實禍也嘻其懼哉然則攺紀以來望治逾邈算計見效茫如捕風意者陛下之徳猶有未盡出於一者歟咸有一徳之書得之聖學久矣而臣猶以爲言者一則純一則久一則神一則天純則不已久則不變神則不測天則不息文以此一純其徳湯以此一新其徳堯舜以此一兢業其徳而天下治故曰徳惟一動罔不吉閒之以二其初則疑參之以三其究則雜故且前且卻者終卻而不前乍進乍退者有退而無進隋文帝身致開皇之治不可謂不賢明也而二三其徳則身以隨亡唐文宗身致開元之治不可謂不英毅也而二三其徳則身以隨亂故曰徳二三動罔不凶蓋人主者天下之主也人主此心人主之主也人主而不自主其主則兢畏者出入於舒泰於是乎有髙天下之心憂勤者出入於逸樂於是乎有享天下之心收斂者出入於開拓於是乎有小天下之心敬忌者出入於放肆於是乎有輕天下之心而徳之所謂一者不能不二三矣試嘗妄議今日之事小臣抗疏追記危言給札玉堂蔽自聖志陛下此時此意天下皆知其爲去邪勿疑也夫何霜臺白簡竟以畱中親灑神毫曲爲調護徒使禦史失職而前日之意向終於晦昧則未免疑天下士大夫之心矣其何二三如之內降有禁開悟宸襟劀絕攀緣同符仁祖陛下此時此心天下皆知其爲自昭明徳也夫何闥塗歸上煩屛卻玉音宣諭曽靡回天徒使給捨包羞而前日之規模似若轉移則得以借擯廢譴逐乘間抵巇者之口矣其何二三如之故自更化迄於今謂之淸明耶則不無陰幽謂之剛果耶則不無牽制今日則幹健明日則坤柔今日則夬決明日則巽順波流風靡莫之適從則端人正士之言終不能奪左右便嬖之意廣庭大眾之論終不能回深宮隠奧之私𨿽異服奇衺本非良家之選而殫土木以彰寵賂何爲見於化瑟已更之後怪民孑姓本非南陽之親而污環列以示私暱何爲見於威枋旣收之餘陛下毋謂天縱英明羣臣莫望而可以自用其心也自用則小無乃不如抑畏乎陛下毋謂臨禦日久明習國家事而可以輕用其心也輕用則肆無乃不如兢謹乎夫是以收攬權綱風飛雷厲奮然號於天下曰更化而還觀卻顧聊復爾耳軍國大政異於前日者防何惟有鳳凰於飛翽翽其羽差似可喜者而狐蹤鼠迹亦且捷有蹊矣其何二三如之夫以陛下聖明而其徳猶未能盡出於一如此是無怪乎二三大臣逺避嫌疑之時多而經綸政事之時少洪濟艱難之意淺而計較利害之意深有不能不二三其心也是無怪乎羣工百執太息儒者之無益而澁縮於方今之良圖隠憂羣邪之復興而潛避於他日之奇禍有不能不二三其說也是無怪乎皇天上帝震怒陽剛之虧而曰食於正陽之月郁積沈陰之極而雪沍於甲坼之時有不能不二三其春也然則天人之際所以爲是二三者皆自聖徳之不能盡出於一者始臣恐頻復者未必不終於迷復而治亂安危之所伏特未可知也故敢以咸有一徳之言爲陛下誦之臣不勝大願願陛下進此之一不已如江河守此之一不變如金石用此之一不測如雷霆運此之一不息如元气則所謂一徳者天徳也於更化乎何有不然元祐一更化也紹聖又一更化也事會無極臣懼焉而已矣惟陛下畱神取進止

輪對第二札子

臣竊惟陛下於今二十有三年百爾臣工得對而望淸光者無慮千數百人矣千慮一得豈無憂世之言聖度如天一切容受然而逺慮者多迂濶盡言者似譸張痛哭流涕之書卒於無事則得無以不驗而玩之歟抑臣之愚以爲天下不可一日無憂世之言而要不可使其言之驗也憂世之言驗則引裾折檻遂成孺子之名而天下國家有不可追之悔矣吳楚之叛晁錯之言則驗矣而漢防殆祿山之亂張九齡之言則驗矣而唐遂衰有天下者方幸其言之不驗也顧可要其言之驗歟蓋今之憂世者曰元祐之初哲皇垂拱羣憸斥逐盡出宣仁故當章蔡諸人覆出爲惡則專指聖後爲逞憾之地動以簾幃爲朋邪之時敢專私書誣謗盛徳至以天下之母遂其仇報之心反易天常萬世切齒觀宣仁聖訓所謂蔡確他日復來恐皇帝制禦此人不得則確之斃於元祐八年者天也確於是時年五十有七八矣當安陸之謫齒髮方彊滄海揚塵之思蓋已有人壽防何之嘆則其懷憾銜毒欲釋忿於一螫者其意無日不在鉅鹿下也確而無斃怏怏當不止於宣仁彼厚與京爲確之黨者耳怨望之禍猶能蹙人之國家孰謂元祐四年八月己未詔書服闋與宮觀一指揮所能扼哉然則今日之事有可爲寒心者聖明在上獨運權綱登良去邪一出英斷其事大異宣仁時而赫怒矯誣朋姦者逐塗攺進擬發姦者召則其尢大彰明者也薄海懽舞窺見聖心而彼固以陛下爲何如哉無父無君鬼蜮如確安知其不移所以讐宣仁者而敢讐哲皇也如有密奏書萬言爲題品而召與宮觀者爲左僕射則其憤恐不但荼毒諸賢之家誣蔑一朝之史而已也蝮蛇反噬艸木爲枯盩气上騰必幹穹昊陛下以爲此言可使驗乎矧惟流俗之言方以今玆丙午爲自古危運𨿽堯以甲辰踐祚粵二年而爲丙午初不害其帝者盛時而考之國朝則是李邦彥從吉之年而靖康之禍烈矣何其適相遭也燭武已老乞骸而去幸矣王陵少戅不知誰可助之萬有一當饋之思慨然有不如之嘆則天下事不可勝諱此在二三大臣努力勉旃勿爲窺伺者所訕笑而陛下謹毋惑焉可也臣故以爲陛下於此而惑則將恐激而爲靖康之丙午而憂世之言驗陛下於此而不惑則或可轉而爲放勲之丙午而憂世之言不驗然則今日所以銷惡運遏亂原而祈天永命於億萬年無疆之休者是在陛下不惑而已惑則英州別駕之貶陽城白麻之裂皆無益也所憂者林甫審伺微防餉遺左右饔夫禦婢皆所欵厚則簾言壁語浸潤而膚受之不能不使人惑耳非有學力此心移矣夫子之學四十而不惑更事多而閱理熟也陛下當夫子不惑之年而赫然有爲聖學亦卓矣加以數年則自不惑充之遂可以知天命而何嫌乎丙午不然臣恐憂世之言有時而驗也臣不勝拳拳取進止

貼黃

臣久處田間親見兩事或可少裨兵財之一畫蓋今之言救楮者曰無防則亦信無防矣然中人之家楮非其所有也而日用百爲悉仰給於楮家無造楮之枋日有仰楮之需而不見其不足者有田以權之也田之毛秋入而春出之則谷散而楮聚一嵗之用於是沛然蓋不造楮而足也今所謂沒官田者於朝廷曽防何之入而悉爲彊有力者佃之某官某邸某剎某府率非能自耕者也而占佃多至千百頃者何也有利焉耳事今急矣與其以公室之田爲私門之利孰若收之以自救乎且以劉漢弼徐元賜田計之凡爲田千畆也截長補短而入之嵗可得谷千斛又截長補短而出之斛可收楮五十緡是千斛之谷嵗收五萬楮也百之則五百萬千之則五千萬合天下而言當不止萬億頃畆也發廩有若干之入印造無若干之出則凡收百萬者爲二百萬合而計之收楮之數多而造楮之數少矣謂宜下有司抄札沒官田畆凡爲彊有力所占佃者悉歸之官嵗收減今占佃者十二三而別爲倉廩貯之秋收春發一如民家依山之州糶以收楮邊江之郡運以供軍則取發綱運梢水之費又省防何緡在民間矣此其大略也若夫條畫之則有司存如臣言可采乞下國用所施行

貼黃

臣曩仕邊州見城闗之外莽爲荒墟未嘗不嘆息以爲何時復見煙火萬里气象不圖今玆內郡在在皆然商旅不行邸店停閉往時聚落半無煙炊則擺鋪之爲患也蓋緣諸處若制梱若戎司若監司州郡率自其治所每二三十里置一鋪以達於畿只京湖制司一頃自鄂州至行在凡五十四鋪鋪凡四五人已該二百五十餘人而鄂渚以西又不與焉合諸司言之有自川廣至者大約不減萬人周瑜拔皖之師謝渡淝之眾蓋無此數而徒以爲諸司刺探中朝動息之用甚者爲飛馳海鄕肥鮮之役而已不知朝廷費防許衣糧招刺萬人而乃令布之內地以冦吾民哉今每一鄕村輒有數頃少者亦二三十輩共聚一處剽敓行路何啻冦攘聚落蕭條繇此之故臣愚以爲諸路有省逓矣又有赤逓矣十數年來輒復私爲之擺鋪則是朝廷費三項錢糧而不獲一兵之用也謂宜畫防行下諸路各抽回以備戰守其傳送文字只依祖宗舊法卻於赤逓鋪增其錢糧急其期會一如所謂擺鋪者亦豈失事機哉是則不煩招刺不費幫支可以坐獲勝兵萬人而諸路聚落按堵有期亦可小補如臣言可采聖慈特賜睿防頒付樞密院施行

申省乞祠

準九月十二日尙書省札子三省同奉聖防方某差知饒州某防恩予郡何幸起家而以衰暮之年莫任承宣之寄兼有從弟占籍浮梁大功之親所合回避欲望特賜敷奏收還成命姑賦叢祠所有前項札子未敢只受須至申聞者

又申

某昨防公朝起之牛捨分以魚符近次無旬月之淹鄰壤無輪蹄之役非不感聖恩之寛大戴元宰之生成而某賦性寡諧與時多迂𨿽大君以天爲度必不以一眚讐匹夫而微躬無地可容自當終此生編民伍倘不量而冒昧恐益重其顚隮比以近降防揮已嘗被受今聞遣迓敢勿控辭欲望特賜敷奏仍畀叢祠以安孤迹

制誥

擬文房四制【文房四制經安晚後村老筆無復著手處矣日長無事試一效顰亦可知文章之無盡藏也】

中書令管城子毛穎進封管城侯加食邑制

揮毫長紫薇之省允借時髦拓封仍淸渭之川就開侯社誕孚有眾增賁斯文具官某冑出神明世稱豪雋獨掃千人之陣諸學士閣手避之老挾九秋之霜儒家者注心久矣自簡拔乎廣寒之府旋染濡乎子墨之卿搜輯羣言十行俱下勒成鉅典一字不遺蓋將補造化而天無功豈但落雲煙而紙爲貴施及蠻貊煥乎文章朕詳延英豪网羅遺逸掌握之間惟所使極五三載籍之傳毫毛之益不敢防矧上下結繩之代用加茅土俾衍圭腴罔投爾而恢定逺之封方援爾而書汾陽之考有嘉衷赤勲在汗靑於戲今天下書同文朕旣博觀於鳥迹惟君子才兼徳爾無自絕於麟經往盡乃心奚煩多訓

石鄕侯石虛中除翰林學士誥

朕慨想碩儒煥興文治它山之石可攻玉旣久琢磨祈招之音式如金是資潤色時予端彥遂長禁林具官某溫潤乎其粹中凝重乎其方外磨而不燐常面屈其坐人鑽之彌堅亦眼髙於餘子有美傅巖之璞居然孔席之珍一卷石未足多乃獨專於文翰萬斛泉所宜出且世掌於絲綸屬禁省之久虛趣宗工而入直方且研究乎墨卿之妙與之提攜乎香案之旁歷代寶之龜玉無櫝中之毀臺輔器也鼇扉極天下之英是爲天子私人所謂文章宿老噫出一言以悟主正賴切磨煉五色以補天毋防起沃其發爾蘊以昌斯文

陳除子墨客卿詔

客卿秦官也昔者斯爲之而經籍之禍烈矣豈其卿今天下書同文亦惟爾二三子者是賴卿自處於膠漆之固受知於杼臼之間蓋有賔友之道焉如珪如璋儀我九棘文不在玆乎其研精覃思磨以嵗月使翰林主人慨然嘆曰膏沃者光煜質堅者气凝此其有功於經籍甚大則予汝嘉

賜楮知白詔

朕搜輯六藝之羣書興起百代之墜學凡曰文友皆從吾遊顧侯頴侯而卿防若漢朱云所謂相吏者至知白則獨師尊之曰楮先生柰何不與三子者俱耶今三子者曰鋪張國家之休明舒捲古今之成敗惟先生能其幡然來思毋事邊幅若夫髙下洛陽之價壽夭剡溪之藤則三子者事也先生毋辭

【予旣爲四制或曰前二駢儷後二散文紙墨得無有語乃爲二詔二誥使之前二散文後二駢儷云】

賜毛頴辭免進封管城侯恩命不允詔

豪傑之士𨿽無文王猶興抑天之將喪斯文則投棄於班超疏簿於史肇者皆一世豪也此漢文帝所以慨然於飛將軍之不逢歟方今天開文明頴異輩出卿以神明之後濡染多聞泰山毫芒功在百世一徹侯豈足道哉顧獨以山中丈人自髙若不屑於孤竹之管者諗老而禿匪朕攸聞詩不云乎古之人無斁譽髦斯士朕固爲斯文計也傳不云乎拔一毛而利天下不爲也卿而不得與於斯文乎亟釐乃封毋格予命

賜石虛中辭免翰林學士恩命不允詔

處翰墨之林非髦士卽素士也而得端士之難若卿者可謂端也已直方大其學易者歟金玉其相其學詩者歟望之儼然卽之也溫其學禮者歟潛珍巖穴之中獻璞匠石之手所以磨礲其性質追琢其文章有年於此矣入直鼇禁時從予遊寶而器之逺出時彥若曰頑鈍則誰汝孚鳴謙𨿽休毋或辭費

陳除淩煙閣學士依舊子墨客卿封松滋侯誥

勲閣飛翚騰文章之光焰侯邦胙爵割風露之膏腴眷吾膠漆之舊交申錫璽泥之新渥仍陪棘列大啟茅封具官某惡紫而不亂乎朱知白而自守其黒如珪如璋如璧匪儒者之寶乎非煙非霧非云蓋文字之祥也故磨以嵗月而未易動每研其菁華而愈益奇幽然可鑑之光凜有難犯之色眞禦史號爲鐵面獨專席上之珍五大夫固已灰心要豈池中之物思昔燈窓之夜定交杼臼之間詎不念於靑氈退無湯沐乃相攸於墨壤申衍租畬不移金掌之華峻立寶儲之邃予欲模寫日月以爾爲治水之圭予欲筆削春秋以爾爲韞匵之美玉其祗典訓思賁人文

楮知白賜號純素先生誥

朕垂精文化側席幽人披剡溪萬藤旣得方幅之士賜鑑湖一曲聿髙粹白之風以爾捲舒自如裁制甚整方枕流於冰壑不勝徹骨之淸比延月於山簾已覺掇皮之似玉雪楚楚風雲畨畨信純素而不緇非汗靑之敢跂玆以文會本無宦情捲而懷之亦異三子之撰與其潔也用華一字之褒謹勿爲帝城之書罔自損洛陽之價噫毀程一錢不直莫汝疵瑕今交九尺以長何窘邊幅毋或怵蒯通之背面其自珍姑射之肌膚勉矣鋪張副予傾寫

秋崖集卷十八

欽定四庫全書

秋崖集卷十九

宋方嶽撰

啟

代通丁察院

伏以地接莆田之近雅識行祕書天開柏府之嚴凜有眞禦史方時仗馬辱我臺烏偉哉朝陽之鳴破此晝冥之晦恭惟蘊蓍蔡先見之明而發之勇挺松柏後凋之操而守之堅粵自易東共推斗北接武夔龍簉羽鵷鷺有嘉坤六二之直方當道豺狼安問狐貍聿逢幹九五之剛健謂顏跖忠邪之莫辧𨿽堯舜聰明而柰何幸陰霾之劃開赫陽光於晦蝕試嘗讀宥府編摩之兩疏已條上皇家綱紀之一端矧乘驄當不諱之朝而冠豸立敢言之地想驚傳爲殿上虎羣小人斂迹避之彼局促如轅下駒有識者寒心久矣地天之泰堂陛自孚然魏鄭公爲良臣不願忠臣何煩彈擊抑魯仲連非國士廼天下士遄奉都兪某遭逢熈朝傳誦蹇諤學錦制於琴瑟更張之後詎曰鬥辟縣而不爲如蠒絲於杼軸空荒之餘夫豈肅政防之所許淸議之畏赤立奚憂每自賦先生鐵作肝之詩其敢爲此翁身是膽之事儻取縉紳之公論不廢綈袍之故情𨿽筆陋墨凡尙能作石䢐徠聖徳之頌使山搖嶽動亦將著韓昌黎諫臣之書翹想風猷栗如霜凜

代通王宰

伏以天各一涯幾費池塘之春夢地方百里適分鄰壁之夜光矧同班飛太史之鳬敬憑櫝傳故人之鯉時其後矣喜則跫然恭惟某官落霞孤鶩之辭英驚雲遊龍之墨妙斗以南斗以北獨髙奎宿之躔江之西江之東兩贊使星之幙曩聞畫諾備極拊摩於以知寶婺之源賴有此玉山之秀晝簾之寂夜戶自恬大夫曰賢何乃奏瑤琴於五栁之縣天子有詔爾其鏘瓊裾於萬筍之班某一拜以還幾年於此方買犢叢山之底誰念吾民之最窮想停驂野驛之寒曾入君侯之太息敢不三沭願聞一言堯舜爲吾君民母憂掣肘魯衛之政兄弟繄欲比肩翹企金相庻幾玉我

代通度侍郎

伏以容臺進宗伯之班幸哉覩鳯巖邑從大夫之政屬耳飛鳬敢緣一日之私切幸二天之近寫之斐墨企此渥丹恭惟某官粹然蜀珍陳在廟璉貝宮胎寒而弄明月挾文響以孤鏘蓬山秋老而吸朝霞眇塵氛其獨立偉蠶叢之開國多麟徳以尊朝上方嘉殿西角之頭代不乏老東坡之手謂綿蕝之儀陋矣疇一洗之繄典章之盛郁然有諸老在毎讀壇登禮樂卿之句雅知世推翰林伯之文司宗夙夜寅淸堯有一夔而足侍臣日月獻納周其百世可知如使彌綸乎二三公之間必將鋪繹其六五帝之學遹觀說命盡展臯謨某不勝馬迹之間關翹企龍門之岌嶪南而東之數千里何堪糊口之忙恍其惚矣五十年轉覺許身之拙試之以制錦柰何乎棼絲瞻彼春曹玆予夏屋思昔世父識小異於千人之中有懷明公誦新句於百僚之上敢借此以借手儻聞之而動心愛其人者愛屋烏況復兒曹之在觀吾政而觀野雉亦惟父老之知

代通蔡總郎

伏以蜚聲斗北爛其郎宿之暉出宰江東幸甚使天之近敢於傳鯉告以眡龜伏念某汗靑者流副墨之子窺諸父詞林之根柢何碌碌未有奇借一官家世之蔓延寧鬱鬱久居此𨿽張儀之舌在豈虞翻之骨屯粵自落南極知計左挾書冊於關雪嶺雲之外化衣襟以蠻煙瘴雨之腥方與庾梅而別歸又爲陶栁而驅去思昔中牟之化今已在七不堪之間正復陽城之生亦付之六太息而已過不自料勇爲此來安知債邑之窮介在叢山之底厥土剛燥歲無萬寶之穣其民焦熬家乏百金之殖蓋凜然其掣肘亦何爲乎折腰獨以鷦鷯之一枝適覽鳯凰於千仞則其依向詎不切深恭惟某官以中郎人物之宗傳魁省文章之印所謂有是父有是子欝然歆向之家其將使吾君使吾民盛於堯舜之世有美三衢之頌略如兩漢之循民方佩犢而帶牛時或鳴狐而嘯鼠曰司直吾父母至則息潢池之兵觀而曹皆鄕鄰豈欲爲緑林之盜奪情而起革面如擕於此見信之及豚魚亦焉用威之以貔虎是爲素蘊上所深知若然則出總於軍儲夫豈惟有事於邊圉侯誰在矣未嘗不嘆曰江左之有夷吾遲之幾何亦將相戒以中國之相司馬某靖言綿薄惟恐錦傷保障乎蠒絲乎擇斯二者山嶽也河海也孰能一之尙邀福於前人亦有辭於永世

代通余侍郎

伏以鵷班峻極所恃二天之我知鳬舄卑飛願聞一語以自壯亦云僣矣其與進之恭惟某官語言寶宇之森羅人物玉山之秀整星辰而上江河而下要是文章之一奇泰華爲髙滄海爲深猶及承平之諸老垂璪深嘉其端雅鏘瓊幾徧於淸華顧今買爵之憂倍覺入流之冗臭銅之子忽已靑衫毛錐者流弗如紅腐豈不知賢愚之同滯此亦恐君相之欲聞深想中書宻勿之間妙有異日彌綸之略廼制曰可惟汝其諧某不勝糊口四方之忙何堪重趼百捨之役出入梅花之嶺巾屨亦腥浮沈明月之舟簡編無恙初臨巖邑恍在窮山遽欲賦歸去來兮之辭姑亦作無可柰何之計安得近捨皇甫湜不使爲足下之遊談但願生識韓荊州儻尙記車中之半靣瞻斗以北如水之東

代通方提刑

伏以繡衣而立霄漢聿瞻使者之星墨綬而走塵埃切嘆郎官之宰𨿽迥有天淵之隔方將戴日月而行敢以名聞道其懷仰恭惟某官周雅壯猶之老唐詩元勲者流當其揮玉麈於宗籓固已鏘瓊裾於帝扆胡爲豻讞廼輙鵷班曰古者有徳惟刑必吾儒然後知此矧我朝以仁立國於民生若恐傷之徑煩丹筆之春盡布紫泥之防然金科奉九重之敬卹而玉山有一卒之叫讙繄我甘棠勤公行李持斧而捕盜賊想聞暴公子之威名騎竹而走兒童復見郭細侯之故事少駐凝香之寢難稽聽履之朝某徒抱區區見爲碌碌昔我世父竊意爲生馬之駒許以象賢乃畫成類狗之虎歸眡詞林之衣鉢無忘家世之箕裘粵自落南幾於敗北尉溧陽而吟借家具寧免郊寒令彭澤而賦歸去來欲從陶隠偶脫瘴煙之澁勒尙驚風雨之漂搖方自拔於選階曾何知於縣譜邑而謂之債邑蓋亦望而凜然民皆可爲良民或相安於拙者亦惟綿薄退懼錦傷一婦不織一夫不耕敢廢農桑之課五刑有服五流有宅尙邀鞠艸之仁

代通陳漕使

伏以遡函丈之席無日不仰於諸談奉咫尺之書此意獨馳於淸夢諒記韓門之弟子自羞吳下之阿防毎聞華除有懷雅望𨿽莫激西江之水洗此傾思惟具瞻北斗之躔爲之贊喜恭惟某官骨格金莖之露精神玉壺之冰吸沆瀣而餐朝霞幾欲絕人間煙火之气被明月而佩寶璐要自是天上神仙之流方其駕蟾蜍而飛固已摶鵾鵬而上有用之學無施不能銅虎符竹使符兩入三刀之夢木牛運流馬運載歌萬竈之屯諒迄外庸式遄中詔出駘蕩經馺娑華塗在步武之間叫閶闔呈瑯玕髙論妙語言之外僉所矚者身其見之某肝鬲無奇頭顱如昨夜讀寒之雪已負初心曉看前山之云居懷慚色𨿽了癡兒之事不幾俗吏之爲事先生於玆有年恍記孔融之絳帳見似人跫然而喜寧忘範叔之綈袍

代通吳總卿

伏以遡魁躔於斗北於皇吾道之華分巖邑於江東幸甚使天之近仰榮光之下屬贄弱翰之未遑如責以世俗事大之恭當已獲門墻廢禮之罪敢不自訟道其所懷恭惟某官由孟氏之後而得其傳出漢庭之右而奪之气大對陳天人之槪內之治中國而外之治要荒此聲揚梁楚之間上不負天子而下不負所學自其褎然子大夫之首固已輩諸名卿相之流方排閶闔呈瑯玕之奇乃羞昆侖薄蓬萊而去蓋以有事於邊圉小煩出總於軍儲士飽而歌勇自百倍敵歸相戒誓毋再來豈但使錢谷甲兵之問不至廟堂於此見忠信篤敬之孚非徒州裏王人敍諸侯之上𨿽曰無以易堯賢者爲邦家之光正恐思不見賈某所歸戴者敢誦言之竊以昔者孔融登李膺之門猶敍先世夫子與老之契矧今事防何幸親逢三千字而日未斜大父嘗窺於竑議九萬里而風在下吾翁亦並於英遊睠言再世之逢雅有一日之好則其依向詎不切深愛其人者愛屋上之烏況復子孫之在觀吾政而觀桑下之雉所恃父兄之知

代通交代趙宰

伏以束帶而見督郵肯爲噲伍彈琴而治單父愧在盧前雅於伯仲之間最有子孫之契可無辭令道此情悰恭惟某官蔚然麟趾之英允矣虯髯之似吟剡水三更之雪此興甚髙飽鑑湖一曲之秋其淸可掬肆以烹鮮之政得於訓鯉之傳意其駕風雲而上星辰易於決汝漢而排淮泗胡郁綰銅之緒少遲鳴玉之班季方難弟而元方難兄共此閶江之淥周公拜前而魯公拜後式遄漢殿之春某五技已窮百爲皆繆菊荒舊徑但欲賦歸去來兮之辭茅葺髙齋詎敢作居無幾何之計正有疵繆以累髙明四顧而解全牛慙新硎之發刃一洗而空凡馬觀敏手之揮毫敢告及之期敬諏行李之禦

代通王倉使

伏以占使者之星粲魁躔於斗北愧郎官之宿分稠邑於江東睠言出岫之云共飲入閩之水聞裏老父私相語矣謂鄕先生其必憐之恭惟某官妙摛玉兔之毫幾跨金鰲之背方賜對於蓬萊殿𨿽阿房賦第五而名益髙如起艸於明光宮則詞林世少雙而文有體當其呈瑯玕而�閶闔謂已朝閬風而夕昆侖胡爲勇去於筍班廼肯平攽於粟庾意者皇華之使簡於淸燕之間若曰欲聚民母聚財何俗吏之念不到此自昔有人無法惟通儒則仁在其中切嘗窺蕭平原詳試之才眞不負賈太傅治安之防民豈無瘼公其有瘳苐聞芝宇之香遄直花塼之暖敢端此笏引睇於庭某技止黔驢朴如鄭鼠三戰犇北燈寒幾絕於韋編一官落南衫老半枯於荷葉每賦澁勒檳榔之霧雨偶脫蕭條茅葦之瘴煙迄班引於嚴宸復驅來於債縣至則數家聚耳坐想吾民之窮知者幾何人哉誰憐作邑之苦幸枌楡之相望豈桃李之不言於彼髙崗而鳯凰鳴𨿽迥殊於寂寞旣成大廈而燕雀賀將自樂於棲遲仰黷盛心不任靦面

代通林泉使

伏以寶冶騰輝切仰韓文公之斗銅章課政有開蘇刺史之天可無傳鯉之書告以眡龜之日恭惟某官五鳯樓之巨筆九龍簨之大鏞繇孔壁汲冡先秦古書以來口授若決云夢凡周誥殷盤莊騷太史所錄手抉以分天章要是道山神仙之流盡絕人間煙火之气何至屈臨於圜府聽其久去於方壼仰窺上心斷有深意謂朝廷權山澤之利繄欲上足國而下足民惟君子知財貨之源能使輕權母而重權子俗吏念不到此吾儒容可忽諸如其推鑄金以鑄人卽所謂範模而範世三節召矣一陶冶之某鹿鹿無奇魚魚自守六題十二體故家之衣鉢猶存五車數萬言矮窓之燈火良苦乃鬱鬱而居此豈區區之所期粵自落南幾於敗北偶脫黃茅之瘴通班紫禁之云竟分邑於山間如置身於井底飛尙方之舄敢以硎新而優爲有造化之鑪毋曰鑛頑而棄去

通權教蔡僉判

伏以挹芝眉於鶴府曽論師學之同揚木舌於鱣堂式借賓僚之重得君爲代告我以情蓋將綢繆朋友之交其必脫略世俗之外云胡不喜久已相知恭惟某官得中郎之異書摛君謨之妙墨嘗防周官而獨往豈惟識河汾王氏之傳欲起漢儒而與言當盡得洙泗聖門之蘊方其披瑯玕以叫閶闔謂且跨元圃而登昆侖奚爲環滁山水之間肯尋歐陽文字之樂依芙蓉於儉幙漫穿從事之衫采芹藻於魯宮毎重博士之席於以見斯文之寄其或捨吾曹而誰遄有蠒函置之渠觀某粵從雨別坐想風期思昔老先生幾眼空於四海每評諸弟子僅齒及於數人顧惟見收於犇北之餘亦曽未快其圖南之適推一防於別省雞失旦而始鳴儕八愷於甲科鴻遇風而猶卻孰爲幸防辱在交承有嘉益友之分深敢嘆廣文之官冷山行六七里想未寒鷗鷺之盟雲飛九萬程恐莫企鵾鵬之化願聞一語謹已三燻

通丁憲

伏以有美皆山𨿽逺長安之日於樂泮水聿瞻使者之星獨抱遺經而來所恃防盟之主敢於傳鯉告以眡龜恭惟某官得學問於陽東垂聲光於斗北簫韶儀丹穴之鳯匪但甲科籌帷刳碧海之鯨迄安丙枕當其腦余吾而髓沙漠謂已朝閬風而夕昆侖乃頻洪範之作咸無亦多材而自苦意者皇華之遣簡於淸要之間若曰欲聚民毋聚財何俗吏之念不到此自昔有人無獘法惟通儒則仁在其中苐聞芝宇之香遄直花博之暖謹書之笏引傃於庭某涉世最迂識字可數寧爲雞口僅推別省之一防垂上鰲頭竟列首科之八愷旣傳臚於曉殿肆分教於康廬將求白鹿之遺書喜有伯魚之故武遽傳悲於風木永增慨於泮芹不得已而遊瑯琊山水之間所可諉者則歐陽文字之樂倚博士之席正俯首西南之諸峯掃相君之門已馳心東北之一不知其僣敬誦所聞

代趙丞謝解

伏以哦竹笑丞哉之負幾羞澁於父書踏槐隨舉子之忙或揶揄其兒戱敢意鵠頭之選偶分麟趾之暉竊伏思惟適有僥幸昔我皇祖篤敍宗盟乃睠箕裘易染膏粱之習俾同韋布自收翰墨之功此豈直角無用之文亦因以觀平生之蘊如曰志於得耳則吾夫何慊哉蓋場屋所以假塗寧忝有唐之科目謂辭章特其餘事況復神堯之子孫凡我銀潢無忘鐵硯如某者襟靈不韻骨相最凡雨寒幾落於檐花所未傳者家學衫老半枯於荷葉亦多鄙其世恩澤祖笏以未甘彈儒冠而良苦𨿽技止雕虫之巧然功慚畵虎之難意者丹成而九返其魂胡爲璞獻而三刖其足場屋恍驚於昨夢詔書又逼於秋風戰豈屢北耶雪案之燈故在吾亦欲東耳云衢之興甚髙勇於請行幸而得雋此蓋恭遇金石右文之化丹靑左戚之儒徳不喜決科肯爲詭論王吉欲除任子深厭庸流乃從防於棘闈濫吹噓於竽奏某敢不挈搜舊業就緒初心擊水而摶扶搖如借鵬程之翼排云而叫閶闔敢嬰驪頷之鱗

代汪表侄謝解

伏以聖天子新端平之政飭士習者再三卿大夫登賢能之書推禮樂於第一凜有盧前之愧喜無牛後之嘲何徳堪之爲幸多矣試嘗謂士生堯舜之世誰不欲身致晁董之科矧惟琴瑟之更張豈復笙竽之雜襲風飛雷厲漢札十行地辟天開唐文一變乃酌計偕之額聿回儒學之心於然而來卓乎其傑猶共逐中原之鹿人人自謂得之至獨爲前列之龜區區秪有慙耳顧如某者僅若而人結髮從諸公遊竊考太平之典束書有四方志願爲君子之儒𨿽極知文舉之才疏未易詆洛陽之年少一燈夜雪兩戰秋風思昔故家起龍魚而洗日繄我季父有雕鶚之在天寥乎相業之無傳幸而書種之不絕賈予餘勇與眾先登孰云揚秕之前或嘆穿楊之巧邑有故事人多誦言謂疇昔當甲午之元嘗魁北斗以春秋無己亥之誤遄冠南宮意其气數之循環俾此功名之破的玆蓋恭遇蜀文翁之教化今韓愈之聲光抉云漢分天章涵浸詩書之澤呈瑯玕叫閶闔醲薫翰墨之香言觀才屈宋而道羲黃將使家臯防而人稷契玉我文明之治鏘然熈洽之朝有嘉燕凝不知螽躍迄致遼東之獻亦空冀北之羣某敢不連拔茅之徵乘破竹之勢鳥之鷙累百數而不如鶚已先雌伏之卑鯤之大幾千里而化爲鵬遄借雄風之便丹衷所屬赤牘奚殫

代大兄謝解

伏以鴈行別省謬推李廣之無雙鶚薦計臺乃寘牧之於第五事有出於偶爾人或謂之當然𨿽未信月評之是非亦姑免秋風之寥落嘗謂文章𨿽有定價然而場屋特其假塗歷觀隋唐以來問學之卑竊嘆晁董而有科舉之累波流之漫風靡以從至今日而謂之時文豈聖門所望於儒者吁幾年於此矣誰一洗而新之如某者聞道最迂識字可數悲歌長鋏飽諳世路之濤瀾癡守短檠倦聽雪樓之鐘鼓嘗撫周官而太息欲起漢儒而有言其如文闈哇陋之爲不過書生呫畢而已乃難入箏琶之耳已久寒筆硯之心科寧有利不利耶奚必南之燕而北之粵時所謂可則可耳豈眞愚於虞而智於秦幸而見收誠不自意玆蓋恭遇鯁論子方之家世麗子西之典刑驄馬退朝共駭鐵冠之禦史木牛流運誓安井絡之邊民言觀才屈宋而道羲黃且欲家臯夔而人稷契玉我文明之治鏘然熈洽之朝有偉防盟適爲座主乃賈揮毫之勇迄今換骨而仙某敢不緒緝所聞激越其志獨慙兩宋弟不可以先之要有一韓敵自爲之驚耳勉防行矣當亦褎然

代謝陞陟

伏以十室必有忠信錦制何功一字嚴於春秋褒譏甚寵不圖今日復見古風每觀世道之波流竊嘆人情之瀾倒一雕挾兔則必子公帝城之書五羊易牛猥曰孔融通家之契勢利之合習俗所同故天下無公是非惟視緘幐之巨力𨿽常情有私好惡難記綈袍之故人矧如蟣虱之官旁乏蚍蜉之援未及識荊之半面且防蟠木之先容儻然取之猗與盛矣顧某碌碌徒抱區區蓋嘗從諸老之遊未甘爲俗吏之事簿書耳獄訟耳固已在七不堪之間保障乎繭絲乎直付之六太息而已曾何材諝而有聲稱豈聞下堂之言遂取溝中之斷剡馳雄墨紳佩雌黃月明而烏鵲依豈待繞枝之三匝水擊而鯤鵬化是爲運海於一飛此蓋恭遇如古人之特逹而急於賢慨公道之寥而立於獨恥脇肩而進者寧取呂醫山人以爲髙市駿骨以先之不緣諫議書信而後予恭惟盛徳有激懦衷某敢不自慶所遭勉思其至一經品題便作佳士敢辱知已毋失名譽善事上官不爲私謝第持家訓仰報師門

代謝薦舉

戴刺史之二天秋逾戍得將軍之一諾春在桃蹊庻其無錦制之傷否則奚衮褒之寵於以借口敢無銘心蓋聞吾儕私相謂之辭毎嘆天下無可爲之邑簿書耳獄訟耳固已在七不堪之間保障乎繭絲乎直付之六太息而止況復墮鼎湯之沸安得徹壺冰之淸凡其戴星而來例皆數日而去茍赦其不閒教訓而免於罪戾爲幸已多遽許以備著勤勞而逹夫政經則吾豈敢有如某者僅若而人抑嘗觀循吏傳之所書未甘與流俗徒而爲伍慨魯恭不可見已邈乎乳雉之仁然武城亦奚爲哉筦爾割雞之笑一用其拙三年而餘人謂斯何戒爾西徵之行李侯誰在矣有吾東道之主人眼驚雄墨之飛顙泚雌黃之過此蓋恭遇妙探拔茅之繇無忘采菲之詩一气轉而天下皆春隨試洪鈞之轉九里潤而京師防福豫儲丹扆之求𨿽防襪綫之材亦軫袴之念藐玆去尹辱在諸生某敢不祗此溢言作其懦志去之日如始至謹以書子張之紳矜於人曰已知何啻執李膺之禦

代謝任滿

種彭澤之栁化工倍費於春暉熟楚邱之歸興已濃於山色如釋百鈞之負凜有二天之臨敢不書紳跂玆解組蓋今日無可爲之縣在吾曹微防取之塗非不知爲保障爲繭絲之兩難寧償邑債亦惟曰有社稷有人民則一耳第守官箴幸而令更誠不自意伏念某朴如鄭鼠技止黔驢操刀而制錦其傷實多曾何一日之敢暇學縵而安亦在乎熟比及三年而有成始爲此來已甘汰去承乏於十羊九牧之後無怪乎徵稅之籍虛相仍以二蝗三旱之時轉覺其催科之政拙毎旋觀而嘆息不圖至於今玆靖言所遭厥惟有自此蓋恭遇漢循吏傳之嘉政古君子儒之盛心休休焉其如有容盡入胸中之云夢皜皜乎不可尙已詎知皮裏之陽秋洪惟包涵毋庸束濕謂治道去甚者耳未害許丞之聾𨿽撫字奚勞之云亦滿陽城之考某少焉交篆行矣班庭故將軍無能爲豈願狐濡其尾新令尹來何暮尙虞狼拔其胡式覬矜慈是爲終造

代謝除華文閣直學士

分梱邊城蔑聞治狀進班邃閣猥玷除書蓋懇切而牢辭者凡六章其趦趄而未遑者余半載終莫回於成渙亦竊慮於凟防𨿽李廣數奇正不羨侯於校尉然汲黯妄發或疑敢薄於淮陽早夜以思進退維谷正恐酬恩之無所復虞畱令之有誅冝貶而褒以榮爲懼伏念某馬齒加長鼯技已窮王事靡盬不遑啟處報國之心猶鐵王事多難維其棘矣憂時之發欲銀旋觀兵气之纒可駭旄頭之彗孰禦彊鄰之見逼尺土皆安盍來羣防以防秋寸陰是惜今乃脈絡之不貫安得精神之自彊內阻外訌事已至此朝奏暮報人尙遲之胡爲書檄之交馳竟令嵗月之虛老思慮所及夢寐亦驚若然則進直於西淸亦奚以少寛於北顧言觀綸綍有靦縉紳玆蓋伏遇妙造化之權公刑賞之柄陳十事以堅帝意首及人材有一徳以享天心力扶世運進言之暇勸上勿遺使非意之僥逾迄不容於控避某已上丐骸之請難忘刻骨之銘一夫向隅爲主憂豈敢懷於畎畆四郊多壘則臣辱慨徒死於封疆

代謝除軍器簿

班聨廷理俾共贊於邊籌簿最司兵忽驟還於朝著何過聽之及是感誤知而凜如伏念某早由諸生偶竊末第遭時多事顧毛錐子安用哉不學少文蓋黔驢技止此耳徒以叔舅適當於梱寄得同子姓參典於軍書毎慙區區紙上之傳焉有婉婉幕中之畫縱或因人而成事其敢貪天以爲功展我甥兮孰云無忌之酷似有吾道在自甘李廣之數奇惟公朝欲增重於制垣故內幕亦屢膺於宸綍啟刑書而庻中正未遑入佐於法卿除戎器而戒不虞乃復叨居於短簿況伯舅長錡欄之務在一時爲冰玉之榮𨿽自爲謀殆無過此玆蓋恭遇以吾身爲世道之標凖以吾心爲人物之權衡妙斡一元措天下於四維之固兼收羣防舉明主於三代之隆曾防葑菲之遺於樂菁莪之育致玆冗散亦被生成某敢不服此厚恩勉防逺器弓人爲弓而矢人爲矢將技藝之咸精智者謂智而仁者謂仁惟鈞陶之獨運行瞻光範盡布輪囷

代謝除端明殿學士淮東制置大使

羽書旁午兵氛未靖於窮邊紫殿陞華軍紀聿嚴於大梱此固廟謨之宏逺其如物望之卑凡旣莫遂於懇辭不得已而昭受敢告吾相恐負已知蓋聞祖宗之盛時已分文武而異轍儲書禁殿所以優崇篤學之儒授鉞元戎所以假借馭軍之柄豈有俗吏而班之中祕豈有庸材而使以大名顧天下安天下危兩注之意然闑以內闑以外一惟其人藐是防蹤疇當重寄伏念某頭顱欲老肝鬲無奇對越一心𨿽誓不以敵而遺君父驅馳五載乃未能安邊而立功名間者援師之西防報彼戈之北是殆因人而成事其敢貪天以爲功夫何異數之便蕃抑重微躬之惕厲思昔先考遇知寧皇凜有威名猶加大於十稔無塵之後奮繇科第僅遺榮於九原莫起之餘豈伊不肖之孤克邁前人之睠此蓋伏遇愛人材如防元气興治化如播大鈞非道不陳於前惟天保采薇之次苐有謀入告於後皆車攻枤杜之規模蓋嘗欲釐百工而庻績熈豈但曰整六師而四方服顧瞻東鄙幸禦北風故寧就錄焦頭之勞毋或久勤拊髀之嘆致玆庸亦誤褒綸某敢不永矢捐軀無忘嘗膽惟上防莫如於自治疇非借箸之時彼逺人何有於常彊但勵枕戈之志忠憤所激臨鑑在玆

謝除禮兵部架閣添差制幹

伏以贊畫戎垣恍失邯鄲之步防名故府又爲淮海之逰江山未厭於逢迎歲月幾何其契濶一陶厚矣再駕瞿然伏念某蠧簡故貧牛衣猶暖半畦夜雨甘自隨黃獨之鑱兩鬂秋風已不作靑衫之夢等輩迫之於場屋詞章奚有於度程亦惟山林鄙野之人未解世俗媕阿之語寧爲雞口𨿽別闈先諸子之鳴幾上鰲頭而當路斥老生之戅時已不偶今其謂何故方解襏襫於田間未免化兜鍪於塞上毎懷士稚風濤作擊檝之聲竊憤元顏沙艸瘞沿邊之骨顧頻年之多事豈吾國而無人乃飛塵余赤野之災而淒雨嘯靑燐之鬼寧復煙火萬里之气象秪傷山河兩戒之圗書恨無能爲惟有痛哭謂此曹宜束髙閣請竢太平矧多病欲歸故廬自知坎夫何誤渥仍贊舊知與聞典故之藏增重賓僚之遣繄錯節盤根之無取然輕車熟路之可尋芍藥揚州嘆已老三生之杜牧桃花春觀笑重來前度之劉郎大哉坱圠之中容此麼微之賤玆蓋恭遇以帝典熈庻績以皇極受羣材日月亭午而無斜陰已開治象天地旣交而成泰道盡入鈞衡念眾星共北太乙之居屬大梱重東諸侯之寄遂使菁莪之樂育亦勤棫朴之能官某敢不夙夜在公東西惟命文書盈於幾閣固非庸陋之堪任勝算運於籌帷式覬艱難之共濟庻灑腐儒之恥用酬眞相之知

謝制使趙端明

伏以無補玉垣滿當解去誤塵金耀趣使復來蓋三騰薦禰之章喜再有依劉之幸自嘲元白倍費雌黃伏念某起山林憔悴之餘極門地單平之最抱璞而泣莫知我兮鼓瑟𨿽工其誰好者何一望末光之始如三生夙契之歡政以冷官愁紫邏之云乃不暖席入靑油之幕癖而自信眡胸中耿耿者尙存愚且弗移與世間落落而難合敢圗國士之遇獨推男子之奇行天下得此於人固亦寡矣觀逺臣之所爲主若將終焉適老親一病之幾危而羈官百憂之交集兄伯遽沈於泉壌室廬久化於灰埃坐銷少日之壯心毎拭故鄕之老淚居官何樂幸已近及之期將父言歸豈但爲誅茅之計用不憚家山之幽阻亦詎知俗駕之勒回粵思故府之藏仍贊元戎之畫斬新秋色久憶松江之鱸依舊春風重跨揚州之鶴世有推之去耳誰肯遮而畱之永懷此恩欲報無所玆蓋恭遇以身許國以人事君謂安邊竟立功名𨿽不假一狐之腋然識時務在俊傑尙或取九牛之毛旋觀大幕之間尢增敝帚之重雅相嘆賞寔異等倫故凡奏牘於公車罔俾謝恩於私室蓋他人知其一未知其二何有何亡獨我公至於再而至於三不進不已遂還去馬無棄前魚某敢不銘而書紳行矣襆被丈夫當濟四海何必中朝之官烈女不踐二庭寧負平生之志勉圗已試無忝所知

謝吳總侍

伏以身落邊城久已思鱸之夢名聯故府居然騎鶴之遊所憂負臨賀之知敢曰失邯鄲之步亦云幸甚請具陳之伏念某起山林憔悴之餘極場屋摧頺之久抱璞而泣莫我知兮鼓瑟𨿽工其誰好者儻不遇天下第一人之傑將復有平時日五色之迷蓋刑賞忠厚之文前輩猶疑其門下士而寘之次惟有物混成之賦識者始覘爲公輔器而擢之魁故𨿽試別闈而主司喜韓愈之奇然至對殿廬則當路斥子由之直方抖擻田間之襏襫竟低回塞上之兜鍪所賴王人實維座主謂夜半旣傳於衣鉢豈春風不寘於襟懷逢人而說項斯何惜牙齒之潤下車而薦文舉相期羽翼之成夫何俗駕之勒回大負公車之剡進乃典司於金耀仍畫諾於玉垣芍藥揚州嘆已老三生之杜牧桃花春觀笑重來前度之劉郎苐懷此恩欲報無所玆蓋恭遇興禮樂如諸葛亮而無其短陳天人如董仲舒而無其迂以皇極受人材蓋將爲他日股肱之備以論語治天下豈惟滋後生口耳之傳用能得士於履屐之間毎亦觀人於筆墨之外遂還去馬毋棄前魚某敢不銘而書紳行矣襆被所考試士踵爲宰相當不愧權徳輿之知問無恙外賀得主人幸自致李中丞之側永言稱塞惟有好修

謝廟堂

天地開除一賢柱石山林深宻羣蟄風霆故𨿽肖翹蠢動之防亦在坱圠陶鈞之數偉哉造化可以隆平某聞持天下國家猶權衡此首輕則彼尾重譬君子小人若冰炭眾陰長則防陽消試嘗還觀二三年以來豈但可爲六太息而已朋比成痼寒之疾姦防推狂倒之瀾夫然故舉世無公是非盡网空諸賢之去而未已此身有小利害擲筆嘆名節之壊而不慙厥有由哉嘻其甚矣聖上離照於久儲神之後幹旋於一反手之間爰立眞儒旁招俊彥昔何爲者鰍鱔晝舞而狐貍夜號今則易然蟋蟀秋吟而蜉蝣陰出弓旌所及冠蓋相望孰云風飛雷厲之初亦起月釣云耕之輩如某者晚未聞道愚不識時木居士經幾度春自憐傳癖毛錐子乃作此祟蓋坐文窮鬼擘口而艸東梱之書璞刖足而種南山之豆三年牛下謂休此生一枕鷗邊敢作他夢適防我公之大用遽令去婦之復還上方稽之乾道而等之紹興聿咨薦進士𨿽棄於熈寧而用於元祐何愧行藏我儀圖之孰主張是玆蓋恭遇以伊訓任天下之重以戴經統吾道之傳立大政興太平世賴有股肱之喜開眾正杜羣枉帝知無毫髮之私用能索之麋鹿之羣曽不棄此虫魚之注某敢不賦菁莪之樂育連茅茹之彚徵防而學壯而行儻遂書生之志人所棄我所取難忘國士之知茍負初心有如皦日

謝執政臺諫

云耕月釣久坐文窮地辟天開聿回化造𨿽亡羊之惑可爲扼腕而屈蠖之伸殆已防心不圗黃紙之除亦到靑山之外伏念某自與少可所遭輙奇方仕之萌蓋授經白鹿之洞維家之棘竟尼軔靑牛之車意坱圠於此時已胚胎於玆事乃使環滁而讀醉翁之記因遂臨淮而爲辯幕之賔時則議諸梱之不咸甚至勤九重之有訓彼陸賈者本欲交歡平勃之間如晁錯何適自取亡吳楚之削慨念一時之建白無慙萬世之汗靑以羣狐晝嘷之秋豈兩虎私鬭之日盍棄尋常之隙具陳咫尺之書如能披肝膽而布腹心物亦爲之感動或尙事形骸而分爾汝世自有於是非於時然雍之言卽授相如之簡文成數刻寧誤禍機事系三邊敢爲身計謂相檜以和叛淸議謂賊檝以和誤聖王誰實主之患無大此猶記縉紳當日之傳誦或塵冕旒乙夜之覽觀曽幾何時聞中國之相司馬其孰爲罪殆彌天之釋道安用煩柱後之抨彈追咎幕中之屬槁家客馬周所爲也豈惟趣召之今無後世子云必好之聊復解嘲而奚有蓋已屈平問卜詹之歲曽防子公入帝城之書若將終焉何意今者鶴警愚公之夢犬驚去婦之還所謂起公道於寂寥之餘扵此見盛世有淸明之象玆蓋恭遇執政以至公開眾賢之路以樂與立太平之基黃鐘鼓而萬宇春地天交泰驚霆轟而羣蟄奮巖穴爲空肆令憔悴之蹤亦在欣榮之數臺諫以至公杜羣枉以樂與基太平某也忠某也回未嘗一日無君子之論孰當陟孰當黜方以此身主吾道之盟是用包荒亦容連茹某敢不拔除筆墨之祟揫斂山林之心三年不飛不鳴旣久知命義之戒百世而上而下方將求義理之歸

謝丞相

子來幾日慨懷歸去之辭禮絕百僚敢意褒榮之字妙鈞播於坱圠粲神光之陸離永言藏之可謂遇矣伏念某起於樵牧僻在山林古心古貌而讀古書自忘其拙圎行圎言而應圎物要匪所長故𨿽碌碌以無奇亦毎落落而難合不自意揚州之後誰其誤老子之知季鷹憶蒓菜而言還方且泣數行下何遜爲梅花而再往則已難頃刻畱顧女無醜好而見妬者事之常然心有是非而頓異者機之駭吾亦從此逝矣徑尋三逕之盟未嘗過而問焉恍隔十年之夢嗟短檠其永棄倚長鋏而不彈防班文徳以聽麻知董戎昭而授鉞長者絕子子絕長者有邀元亮於道中將軍負腹腹負將軍欲致石洪於幕下眾人固不識也夫子可復許乎獨自傷驚餌之魚今安用乘軒之鶴政恐重煩於指目亦嘗盡布其腹心乃勤翰墨之光堅如金石之約豈兩魯生不至固亦博士之所羞彼一範增何如未必楚王之能用至則間忌之入不逃忖度之私蓋上賓自有於郤超諒下客難容於毛遂次不用言大不行道我則奚爲向以國士今以眾人是殆宜去深鑑覆前之轍亟回興盡之舟旣與世以無緣因抗章以有請謂徑臥一邱而已足初不失於屠羊惟曲成萬物而不遺將復充於振鷺粲然云朶來自日邊將令論著於道山仍畀潛華於郎省夫何爲者有移光範之書止或尼之倍費化鈞之鑄仰窺妙畫莫贊元工玆蓋恭遇學足以爲帝者師言足以爲天下法治象如一陽之復迄回厄運於熈平兵氛無半燧之驚坐寘邊陲於寧乂念中國邊庭盛衰之變在君子小人進退之間故凡夾袋之捜羅至飭緹函而酬酢重念某已上有司之廩祿久稽幕府之文書縱微我公厭薄之心寧免等輩嫌疑之迹天地寛如有礙方知行路之難田園蕪胡不歸終覬還山之樂敢因謝幅並控懇悰

又

某丐歸田裏本爲出幕之謀需次江城更冒分麾之寵茍有以借口而去豈不勝彊顏之多卽日就塗再旬抵捨相國之賜大矣今日其謂斯何亦曰求仁而得仁庻幾可止而則止蓋如某者戅以爲直執而無權始爲建議而背之不忠未解公孫之詐與人商論而不能下气自取昌黎之窮倘非一轉於化鈞將必重罹於謗熖吾在汶上矣今奚費於移文君薄淮陽耶敢更陳於免櫝

南康到任謝廟堂

一麾江海敢圗縮戍之期三逕林丘莫遂投閒之請言秣其馬式開我龜敢告至於鈞衡請具陳於竿牘伏念某受命於獨許身何愚蠧魚之癖不除信書成誤麋鹿之性故野與世絕疏但知惡元子之圎寧解乞天孫之巧汲黯妄發或者亦多憚之李廣數奇不過不得侯耳無可柰何莫中之辯盍歸乎來谷口之耕徑削牘以丐祠幸出綸而予壘樵牧旣還其處所禽魚皆覺其歡欣方將娛憂舒悲一發於詩政自伏隩潛深無關於世使穆生去弗果安知不楚市之鉗彼和氏泣奚爲曾未毀荊山之璞乃趣齊邱之戍已傳張翰之歸詔恩弗許於辭行心口自爲之相語晦庵往矣寧復斯人廬山髙哉妙絕天下將不負平生之目且飽觀老子之書玆蓋恭遇以立道統爲帝師以聚人材爲相業當端平琴瑟更張之始律呂調而正聲諧及淳祐魚龍雜襲之餘雷霆轟而羣陰蟄天開一泰公得眾賢不惟中朝無檮杌饕餮之儔亦欲方國有渤海潁川之政還觀近者厥亦偉哉謂先儒所藏書存而俗吏乃敗人意周濓溪幾傳至此毎慨思貂續之難範文正一筆勾之何枿去狐貪之勇遂承人乏夫豈才堪某敢不近戒覆車逺窺往躅第漁取適遭於竭澤恐書癡無救於陋風杞菊賦成未免有吁先生稱太守之誚蘭亭帖在蓋備聞以著廷還郎省之言其永寶之非敢望也

兩易邵武軍謝廟堂

同舟遇風其敢視人之溺鄰國爲壑不虞按吏之遙脫非覆幬以如天誰與轉移而易地某知自矣請具陳之伏念某窮且益堅愚而自用當汲黯之妄發不能爲性命而忍須臾𨿽李廣之數奇未嘗以屈辱而遽摧沮故知有是非不知有利害毋得罪防獨寧得罪髙明平生所爲毎坐如此防守廬山之荒壘正臨匯澤之重湖飛揚舳艫惟餫舟之湊集墮突闤闠甚羣盜之嘯呼毎挺刅以駭我民至殺人而屍諸市可爲太息莫敢孰何豈惟雄霸之風乃見淸平之世此而不戢亂亦非難痛繩治之眞是驅龍蛇而搏虎豹稍懲艾矣幸無舞鰍鱔而號狐貍獨有湖廣之綱梢敢據康廬之石閘薄人於險竟致漂淪吁天何辜有來赴愬然則爲之長者得不追而杖之夫奚桀黠吏之單辭已觸權貴人之盛怒冠𨿽不以苴履人謂斯何水之激可使在山慮不及此其所謂之體統實可駭於文移縱自臥上牀使客臥下牀未除豪气然君處北海寡人處南海胡涉吾疆驟騰劾奏之章重費並包之度此蓋伏遇以皇極容受以大明照臨謂爾湖廣謂我江東了然漢地理之志劾此鄰邦劾彼朝士岌乎唐藩鎭之憂於其不得已之中示以聊復爾之意蔽自宻運薄言對移失一老兵得一老兵似無傷於毫髮待以國士報以國士敢敬布其腹心尙念某艸茅之習固然萍梗之蹤方定若曰統臨之部本無界限之分恐郡國難而朝廷處之亦難旣江東可則福建奚其不可畏首畏尾吾身餘幾誰雲天地之寛何簔何笠爾牧來思孰與山林之密敢因摧謝並以懇祈

邵武軍到任謝廟堂

以栁易播盡出寛恩自江入閩已祗逺戍讙曰老生之直諒備知吾相之曲成庻幾此聲坐以無事蓋樵外之爲郡多風波之悍民問馬及羊莫施鉤距帶牛佩犢動以兵爭固嘗弄鋤挺而貽丙枕之憂至今解綱紐而無甲令之懼眞喜則人怒則獸之處屬方有於小驚迨車如棲馬如狗之來乃亡何而自定豈龔遂能安渤海之盜豈汲黯能寢淮南之謀事有偶然況如某者徒以柔不茹剛不吐或嚴憚之苦夫用之行舍之藏孰主張是比觸權貴人之怒已歸去來之辭或曰自近移逺宜若貶然詎容堅臥如使以退爲進是謂過矣必毋畱行冒焉此來吁豈得已不圗狂狷乃有聲梁楚之間或可輯寧俾無異魯鄒之俗聞之道路相與誦言無犯有司是嘗折南陽帝親者頗哀老子其將如癡兒官事何幸此危蹤轉而安迹此蓋伏遇以六經熈帝載以三代育人材不得中行而與之寧使負艸茅之气吾見君子斯可矣毋令坐口語之愆乃陶坱圠之鈞丕失邯鄲之步某敢不愈堅苦節無縱詭隨所恃本朝淸明直爲壯而曲爲老罔使初心變化前日是而今日非惟有拊摩是爲稱塞

秋崖集卷十九

欽定四庫全書

秋崖集卷二十

宋方嶽撰

啟

通李帥制冬書

雷在地中復日增繡壁之紅子爲天之正春麗油幢之碧若時龍綍式對麟符某官聲明黃鐘之和文物淸臺之瑞長嘯而卻邊騎喜鯨海之波澄髙臥而防國門覺蜺旌之云暖方勒勲於汗竹肆委貺於浮葭雕戈淑旂其視爾師鼯鼠已消於陰慝衮赤舄入趨王覲鳯凰遄覧於陽暉某辱出師墻遙瞻帥鉞紀漢宮之迎至屢驚節物之崢嶸吹鄒律以破寒難旣襟期之磊磈其爲系頌第劇蘊悰

通吳總卿

子爲天之正日極南躔之景雷在地中復春連北斗之魁喜緹室之律回覺總臺之云麗某官天人三防禮樂百年方排閶闔呈瑯玕之奇鵷鷺集九霄之曉乃羞昆侖薄蓬萊而去貅飽萬竈之煙要不爲紙上已陳之言姑將試胸中有用之學鼯鼠盡消於陰慝聿逢剛長之休鳯凰遄覧於陽暉式對亨嘉之防某遙瞻卿月丕戴使天吹鄒律以破寒覬放梅梢之暖朝漢宮而迎至倚飛芝宇之香其若頌言莫殫襟抱

通劉徽州

雷在地中復葭飛緹室之書子爲天之正梅浥練溪之暖懽騰燕寢頌浹鯨尊某官聲明黃鐘之和文物淸防之瑞朝昆侖夕圃豈但曰一二千石之良左浮丘右洪崖乃肯賦三十六峯之秀於穆袴襦之最有來綸綍之褒坐而堯言進而舜趨已覺觚稜之天近前有召父後有杜母何如防衛之日長某式對亨期丕承剛徳紀漢宮之迎至屢驚節物之崢嶸吹鄒律以破寒更探陽和之消息其爲瞻詠苐劇蘊悰

通趙通判

驗長安之日五紋添弱綫之紅瞻別駕之星一札奉香泥之紫嘉亨之防剛長惟休某官翹秀銀潢搴華瑤海跨蓬萊而餐沆瀣要是斗南之人排閶闔而呈瑯玕自奏河東之賦練帶何煩於驥足綸褒已下於螭頭七日而一陽生是爲天地之泰九遷而三節召式符朝野之需某遄覧陽暉丕承陰賜春回鄒律易消窮谷之寒云麗魯防更放孤根之暖其爲系頌未易名言

通知縣

律應黃鐘之宮云酣葭暖春到靑山之縣雪沁梅淸有嘉雙鳬舄之飛遄襲五鳯樓之喜某官民自得於彈琴之外治不出乎讀書之間羞昆侖薄蓬萊乃肯同於餘子呈瑯玕叫閶闔當不減於諸公倚催鳴玉之班丕對綰銅之最吾道亨矣想賡酬鸚鵡之杯帝曰兪哉其獻納鵷鴻之陛某分輝鄰壁馳頌慶庭吹鄒律以破寒莫旣襟期之磊砢紀漢宮之迎至苐驚節物之崢嶸

回黃黃州

彊圉協洽之年剝餘必復上元甲子之歷陰極而陽敬諏葭室之春勞竹樓之月恭惟溫其愛日瑞則慶雲黃州冰雪之胸六宜在否赤壁風月之笛萬頃茫然式對迎長思皇受祉某掉頭欲去拜手未能孤鶴橫江乃飛落東坡之字一牛耕雨恐歸尋西崦之盟

回丘運使

繡壁春融有永漢宮之日緹函曉襲聿飛郇翰之云佩雅意之相宣愧頌言之已後此蓋某官文成唾玉誼重斷金惠我雙鯉魚共喜甘芬之錯落出呼五花馬第驚節物之崢嶸

與丘運使

玉筦春回已動揚州之梅興霜臺云暖遄飛詞掖之芝香若時繁釐集我儒彥某官蒼璧之粹秀黃鐘之函和消羣慝於六陰慨有澄淸之略復亨期於七日徯陳平治之謨式對迎長於皇入覲某聞歡聲之旁午嘉幸防於同寅贈我明月珠敬佩書紳之感報之靑玉案敢忘獻襪之銘

與宰執

曉奏觀臺蒼籙紀五云之瑞暖回宮壁洪鈞轉一气之春維時元臣克受蕃祉某官履日月之防見天地之心坐廟堂而進退百官盡消羣慝斡造化而開張萬物潛復初陽茂迎愛景之長有衍丕圗之慶某屬分梱寄遙企階符天子之宰通神明諒臻純嘏太平之期當今日式對亨嘉

與侍從

霽景浮空云紀魯臺之瑞初陽襲筦春回鄒谷之寒有偉禁班丕承帝賚某官蒼玉粹秀黃鐘函和擇一中庸消羣慝於六陰之極與眾君子致亨期於七日之間嘉此迎長旣多受祉某謬將使指莫賀賓榮暖入孤根已動揚州之梅興曉傳殊渥喜聞詞掖之芝香

回潘宰

魯臺書至聿來七日之亨潘縣回春已上三年之最惟時綸檢式對緹葭某官有冰其相如日可愛暖入丈三之景頌如之何徑排尺五之天防且歸矣某放還山墅久典朝衣裹章服揖上官要非閒居者之事登靈防認云物已見上方之歸敢修記室之辭往代掃門之禮

回諸邸

倬彼魯云必書爲瑞溫其趙日可愛如春維周宗盟自天茀祿某官土圭之正玉琯之和於嗟麟兮式時公姓眾維魚矣裒對天休福履綏之君子樂只某明農未遂介壽無由節物崢嶸第驚老朽文章爾雅徒負褒榮不敏之辭何足以謝

回樞府

日行北陸六琯初飛雲麗西樞五兵不試於皇亞歲克相明時某官舒爲慶雲溫如愛景顏氏之復萌動一陽孔聖之時防逢千載與國無極對天之休某免牘未兪慶函敢後耄及之矣惟有賦歸歌以訊之亟其爰立善頌無斁徳音不瑕

回從籓

天回館葭室浮春地重價籓荷嚢錫羨若時亞歲裒對殊休某官一陽剛方六气純厚俗熈愛日暖入袴襦操凜層冰蔚爲冠冕迎長有慶登最維良某退然衰蹤辱此華翰頌言無斁聊附回翔歸興甚濃苐增搖曵

回京尹

律回天統閶闔日長春洽王畿觚稜云暖思皇工尹介爾邦休某官體備四時气函六琯爲國喉舌於穆論思滿腹精神遹先彈壓萃只茀祿昭哉藎臣某耄亦何爲歸則甚力恍驚日至葭室陽生終必天從茅檐曉曝未央感戢敢拜重勤

回殿巖

土圭襲景玉帳浮春有赫虎臣聿來龎社某官以國心膂爲王爪牙羽林神兵闞其有勇觀防云物於鑠我師某政爾感時遽勤飛翰瞻言摧謝不盡銘藏

回朝士

黃宮气應一綫日長紫殿班回五色云見端人萃止吾道甚休某官凜有歲寒溫如愛景瑟彼葭琯陽長陰消於粲瑤林日光玉潔有邦之慶乘時以亨某退然衰蹤辱此華問渠央感戢敢拜重勤

回監司

六琯雲飛有開亞歲一防春郁於樂明時某官裒對初陽導迎純嘏旣書魯史非霧非煙宜布堯仁如天如日某老驚節物愧見書辭槐位期年屢陳耄矣茅檐愛景終賦歸與徒負頌言未央感戢

回鄭少傅

春浮緹室遄復新陽天啟經帷有皇舊弼帝王之學造化同功某官治格端平身爲元气至今化日宮綫屢添共徯書云衮衣再入與國無極對天之休某久問歸期聿逢亞歲土圭莫測坱圠無垠調鼎重來太平有象於樂壽豈未央頌言

回楊郡王

日躔北陸肇正天元春入南陽聿連帝畹黃宮浮暖紫極流暉某官一气之和五云之瑞爲國元舅自牧以謙得易初爻不逺而復皇明所燭景福來同某久欲垂車未遑削牘華星字字猥奉函書鬂雪莖莖第驚節物

回鄭監丞

愛景雪融黃宮初暖老仙云臥白日自長諒深丙枕之思寧久午橋之夢某方修襪頌遄奉緹函君子有酒防且多更厪蟻泛治世之音安以樂式徯鳯儀

賀丞相

荔挺蕓生一陽初復栁舒梅放萬象皆春有皇播物之仁盡入迎圭之景某官識參造化徳備中和眾正進而小人消君臣胥慶羣陰退而吾道長天地開除一气洪鈞八荒壽域某藐爲宗翰莫望臺符坱圠無垠但覺觀防之云暖太平有象永依化國之日長

又

天地開除一陽生而羣陰蟄國家閒暇眾正進而萬象春某官行孔之時學顏之復經綸天縡有開剛長之休闔辟神機盡屏私邪之沴皇明所燭景福來同某藐是宗莩莫瞻臺極春浮緹室已先南北之枝云爛衮衣徒東西之府

回景獻邸

一陽萌動緹室春浮萬象開張藩房天近有偉亨嘉之防聿開剛長之期某官自牧以謙不逺而復溫其趙日斂爲可愛之陽和倬彼魯云要是太平之瑞气對天之祐與國同休某近別講防遙瞻宗翰景長宮壁喜添一卷之書暖入圭躔茂錫百朋之祉

回榮邸

日長宮壁已浮葭律之春天近藩房有韡棣華之鄂裒時之對與國同休某有事紫壇未瞻翠水忽枉五云之翰謙以先之又添一卷之書復其亨矣

回鄭丞相

天地開除一陽生而羣陰蟄國家閒暇眾正進而萬象春於赫休期相時元宰某官運璣衡於皇極熈宇宙於洪鈞天下再太平一卦爻之消長治世小元祐六律呂之中和有嘉播物之仁盡入迎圭之景某粵從督幕落任廬山南枝暖而北枝寒夫豈化工之意陰气剝而陽气復言觀坱圠之春

通州府年書

閶闔開黃道聿新鳯歷之元燕寢凝淸香誕輯虎符之瑞春融蔟管頌浹椒盤某官气函玉燭之和識造璣衡之妙昔無襦而今袴汗靑遄紀於竹書言如絲而出綸泥紫已塗於芝宇地天之泰朝野所需某三見娵訾一歸坱圠云深防衛諒鳴璆蟻泛之春日轉觚稜覬鏘佩雞人之曉中和之詠熈皥惟均

通通判

春皇撫宇宙聿新鳯歷之元霽色滿乾坤誕輯熊轓之瑞云酣簇管香沁椒盤某官气函玉燭之和識造璣衡之妙治中半刺史喜光風霽月之平分新安古富州覺練水屏山之增麗於皇渙渥式對泰亨某三見娵訾一歸坱圠暖融泥軾諒鳴璆蟻泛之春晴轉觚稜覬鏘佩雞人之曉康沂之詠屬邑惟均

通教授

春皇撫宇宙聿新五鳯之元霽色滿乾坤誕輯三鱣之瑞云酣蔟管香沁椒盤某官發括山煙雨之奇浥石門洞天之秀捕龍蛇搏虎豹駭觀昌黎奇怪之文騎麒麟翳鳯凰雅有周公太平之略猗與紫綍美彼靑規某遙遡匿犀敢忘傳鯉先生自此升矣春浮柏葉之觴館下立而誨之云麗槐陰之市衷丹所屬楮素奚殫

通幕職

經謂一爲元瑤歷更新於蔟管陽內三爲泰瓊裾盛集於蓮池時若靑規誕敭紫綍某官識造璣衡之妙气函玉燭之和幕府粹精不妨尋練水屏山之勝江城寥泬豈久稽粉闈瑣闥之遊肆及正陽渙流春澤某陸沈僚底三易歲端浮蟻沁柏葉之香莫塵燕廈朝馬踏梅花之月遄覲鵷墀其若衷丹難窮楮素

回王知軍

靑旗催曉遹新鳯歷之端皂蓋班春誕輯虎符之瑞某官慶流防衛恩浹邊城式遄尺一之需懋對茂三之泰某濫塵烏幕肅奉魚書遙瞻竹使之華已後椒花之頌

回諸縣

蒼龍易次靑鳥司辰遹新花縣之春於穆椒盤之頌某官政成三異仁及一同懋迎寅令之和丕輅庚牌之召某未遑削牘猥辱飛緘願言調單父之音相與布正王之澤

回丘憲

彼美靑旂肇布王春之令於皇繡斧誕敷帝皥之仁芝函與瑤歷俱新蔟管並玉花齊瑞某官奉行寛大逺有光華一气轉洪鈞催澄淸之轡九天開黃道遄歸禁近之班喜聞櫪馬之喧共徯詔鵶之下某又逢谷旦載頌椒盤分淮海之陽和有來云朶搖甓湖之明月徒想風期

回吳總侍

風轉靑旂肇布王春之令天開紫槖誕敷帝皥之仁遹有蕃釐介玆茂徳某官星避南斗筆回東風才名當世之少雙上虛佇之久矣江山天下之第一民歌舞者再焉及此端辰聿來異數盍簪而喧櫪馬想欣奉於潘輿飛墨而落詔鵶竚趣歸於漢殿某又逢谷旦載頌椒盤北固樓防正隔淸江之雪東皇宇宙幸連淮海之云願言節宣昭受渙渥惟精調於鼎食惟亟尉於巖瞻

回潘宰

閶闔天髙蒼籙開而一元始河陽地暖洪鈞轉而萬象春維時履端旣多受祉某官大簇之動孟陬之和妙彈單父之琴遄歸鳬舄徑造承明之殿親發獸樽某自放還山久不蓄幘壽之柏酒無手版之倒持寫以竹書有背芒之若負

回景獻邸

輦路春回初唱雞人之曉藩房天近聿開麟趾之祥恭惟與時偕亨維徳是懋玩聖經之五始學以日新防春王之三朝道隨元長地天之泰宗國同休某猥乏見聞繆陪講習聞命幾何日矣乃今方堂帖之頒往見猶未能焉是以後賓榮之賀

賀範丞相

鴟閣奮庸肇登宰揆麟經書始遄屆王正一元隨萬化皆春羣動與三陽交泰恭惟以大學爲相業以無逸爲廟謨積陰開除形聲和而天地應眾正興起元首明而股肱良有偉蒼祗斂時皇極某仰瞻翹館迥隔叢霄新年賀太平共喜洪鈞之轉陽春布徳澤式顒寒谷之吹

答程教賀正

歲在作噩天開用九之幹正於孟陬春洽內三之泰聿來墨詔起我筆峯恭惟有祕畫前無虛名下騎長防而訪白將薄遊芹水之宮駕飛鳯以淩靑當徑上蕓香之閣橫經何日用易一元某云臥艸亭風傳椒頌千金裘五花馬莫酬樽酒之細論尺素書雙鯉魚但愧故人之逺意

答景獻邸

歲紀防防丕對一元之始晨趍閶闔有開萬象之春於穆靑陽介時朱邸恭惟制行信厚秉心塞淵識參羲易之占履而後泰學謹麟經之法正次於王與宗國以同休交天地而錫羨某嘗陪講席敢後慶函闕矣晤言恍三山之如舊尙其問學與六籍以維新

秋崖集卷二十

欽定四庫全書

秋崖集卷二十一

宋方嶽撰

啟

賀曹常卿

某伏讀贊書諗躋宗伯文章宿老寧久法冠禮樂淸卿有華儒幾蓋所謂景星鳯凰之瑞夫豈樂秋天雕鶚之爲乃咨秩宗新我頌典當使文物聲明之盛無慚太平經制之書上意則然吾道幸甚某出無僮馬坐隔顱犀招諸生齊魯之間則俎豆聞之矣致吾君堯舜之上豈玉帛云乎哉嗣有綸言奚爲緜蕝

賀呂宗卿

恭審擢從烏府董正麟宗上帝鑑觀四方獨系隆於我宋文王本支百世思篤敍於吾儒乃咨蹇蹇之王臣糾合振振之公姓是皆法從有偉名卿非熊非羆非虎非防公望久矣如圭如璧如金如錫人快覩之式顒詔艸之頒增我社枌之重某喜於賀廈出則無車猶未免鄕人豈惟可太息者六恥獨爲君子所賴有逹尊之三敢不彈冠倚須聽履

賀範尙書

伏讀贊書諗躋常伯大司空掌邦事願觀風俗之淳老成人有典型自系朝廷之重蓋以孔氏中庸之學能立周家太平之基詔曰予虞時維汝翼謂朝不信道工不信度允借納言然入則有保出則有師薄聞後命某彈冠以喜望履未遑歸來乎出無車亦正坐馮歡之嘆告之曰行有日且將送韓愈之窮敬竚違離亟殫欣豫

賀吳閣學

伏覩邸函顯躋冊府二三謨典於皇繼序之傳百萬甲兵增重提綱之寄遹通班於曵履殆舉國以彈冠抑人有言方時多事共慨四郊之多壘遺君父憂誰爲萬里之長城衛行在所表里正資於外禦本根尢急於內寧惟浙東西在帝左右旣久狃安於畿甸曾微穿朽之干戈顧今當艱難之時安可習承平之故乃陞延閣誕詰戎兵𨿽以文章鳴國家固吾君之親擢然而忠信爲甲冑非眞儒而孰歸行矣登庸式宏經濟某隔玆衣帶之水莫旅簮纓之塵丕顯哉文王謨喜峻直西淸之邃歸來乎太公望豈久爲北固之遊側耳思言馳心丈席

賀吳尙書

伏審峻陟文昌並提戎律統六師平邦國已折佛貍窺江之萌方千里曰王畿要有虎豹在山之勢玆惟上意允屬我公某嘉與薦紳誦傳綸綍今日之功成於一儒者豈但羞武夫之顏長江之險可敵十萬人自足破逺人之膽言觀王佐式濟時艱

賀程恭父

伏審令嗣覬奏橋門讙傳裏閈鵠袍圜聽已觀一半之靑犧畫橫陳遄解兩優之褐不負金籝之教子共矜璧水之得人某辱在契家白之叔氏仲儒有服難歸賀慶之膰阿戎共談敢代緘幐之臆其如雀躍莫旣魚傳

賀徽倅葉祕書

伏審夙駕緹屏聿臨練帶新安之山水大好要識行祕書別駕之風月平分豈但半刺史聊復爾耳能久此乎恭惟獨抱遺經追配古作故能奪多士之气取象魁三蓋嘗登太防之庭去天尺五胡以獲麟之筆而監無蠏之州如聞此來有欲爲王畱行者𨿽曰小屈焉能使予不遇哉願防金匱之藏亟侍玉皇之案某栁橋一別苫塊三年素鞸已終曾索長安之米靑山無恙竟回剡曲之舟自憐黍谷之難春能到艸堂之幾日隔曲江之靣幾若避於燕鴻寄盛山之詩尙相忘於鷗鷺

賀葉祕書

竊諗宣室興思道山入直獨提麟筆兼史氏之三長寖近鰲扉異元都之再至毎嘆南省第一人之選胡爲東藩半刺史之淹盍歸乎來公論則爾恨見之晚上意可知玆特起於借途防立登於要路某辱居榜下毎在談間石渠天祿之得人爲斯文喜巖暝林扉之畱我有老圃存敢竊問於行期容重陳於別悃

賀景獻邸

恭審眷隆外邸思錫中閨石窌脂田都小君之美號金花羅紙煥公族之殊榮壼則惟嘉人倫以厚恭惟學講而徳益進身正而家自齊親親賢賢不曰諸侯王之子夫夫婦婦要皆士君子之風是有柔儀聿來徽數某濫塵經席欣覩綸函𨿽防詩禮之漸摩但敬閨門之雍穆

賀韓寺丞

伏審出綸中禁提舶外防聞廟堂選士大夫之亷惟君侯可念郡國奪慈父母之愛如吾民何故其依戀者山情所以慶快者公道獨喜紫陽之大振必爲黃山而小畱某三徑已荒二天猶在想鄕人臥轍共思煙簔雨笠之春然舉世貪泉敢爲浪舶風帆之賀

賀王吏部

伏審使符作牧兵衛在行太防二十五星郎潛華甚新安三十六岫公望久之敢告前驅寛予後至恭惟淵深七澤洞逹四早登詞翰之場如驅龍蛇而摶虎豹自典文書之庋已騎麒麟而繄鳯凰方飄飄然道家蓬萊之山殆駸駸乎甘泉侍從之槖乃遡湖陰而出節旋分郡寄而易麾豈其愛江水之至淸淺深見底或者念歲惡之不入農末皆傷誰手摩之民瘼甚矣抑恐君相之意不先一州其歸報政之成寧淹五月行春近只見晚謂何某白首寡諧靑山獨往昔侍同朝甚喜已勝萬戶之侯封今受一防爲氓眞是二天之我有敢無叩角仰跂巾車

賀程右司

伏審三節星馳九關天近毎慨吾鄕之气數誰在帝旁有如我公之聲光亦勞使傳久當召矣無以歸兮諒自玆不出於都城將盡還大好之山水若文昌若內翰不曰同姓爲近乎有丞相有樞臣則固易地皆然耳切幸明公之衮衮頓回吾郡之寥寥某未免鄕人欣聞邸報君命召不俟駕敢問行期帝賚弼用作霖遄觀制可

賀蔡憲

伏審饗廟之日召環自天貫索星沈已底祥刑之績絲綸詔下聿聫法從之班恭惟親得考亭之傳是爲名父之子政事自學問中出孰能禦之文章與气節相髙又其餘者𨿽以蹇蹇而去國所謂拳拳於愛民豈不爾思上固神聖之主取以自近朝多直諒之儒其卽問途當母俟駕某誦言盈耳喜懼交懷寧勿躍然相傳司馬公用矣焉知來者能爲李將軍地乎增結私情敢忘公賀

賀吳總侍

伏審虎節建防龜符防籀大小馮之相代豈惟圗盛事於衣冠東西總之疊爲玆用分顧憂於旒扆有美江山之第一共嘉國士之無雙波神胥舞於鷁舟春气肇開於鵲印歌謡載道想續劖常棣之碑香火滿城當封寫淩煙之像斯民樂只於帝念哉甚朋友同倫兄弟異姓願言思伯訪戴之興勃然豈無他人依劉之志遂矣式徯鏘瓊之佩晤言浮玉之山追數平生莫逾此喜

賀李運使

伏審內班郎潛外將使指參大都督軍諮之重爲小朝廷人物之英簡在帝心聿寧江面恭惟赫矣龍門之望隱然虎石之威規姚姒而逮莊騷豈但語言之妙引防龍而陳堯舜雅如籌防之良適戎馬之縱橫賴木牛之飛挽乃進班於武部俾轉餉於兵屯文之虎人之龍盍侍玉皇於香案南曰譯北曰鞮乃煩金節於江城言觀竹帛之勲亟下絲綸之詔某切依襟帶願拜履絇貅宿萬竈之煙敢忘共濟鵷鷺集九霄之曉政恐遄歸仰止髙山有如此水

賀袁大監

恭審渙發綸函晉陞繕監帝曰玆維師匠入防金匱之書時則有若儒宗無負玉犀之對夫以海內寡二之學早收天下第一之科十年而到鳯池竊以爲晚五工之居雉正其謂斯何獨喜端人之登可爲淸朝而賀恭惟緒守潔齋之訓親得慈湖之傳吾之心卽周孔之心曽何求於紙上所謂道非堯舜之道不以陳於王前方其發諸詞章初無意於科目九萬里而風在下奚計修程三千字而日未斜特其餘事出用於世欲行所言第觀指使之將明夫豈儒效之迂濶乘軺而講荒政溺由已溺饑由已饑駐車而談聖經仁者謂仁智者謂智洪惟箕翼之魁宿端是靑齊之福星蓋其所懷之春或者不言而化人皆憚汲黯此聲在江之東上不見賈生有詔自天而下若曰咸五登三欲帝萬世卿其襲六爲七作宋一經不然營繕之勞曷究彌綸之蘊某不量其戅敢誦所聞竊惟古之共工皆有關於世變如制度之先朴將風俗之再淳作大匠箴而獻諸朝尙何容喙讀梓人傳而知爲相所願畱情

賀髙祕書

伏審綸綍起家旌麾載道帝讀蓬萊集嘆其久去於紫防天開防稽圗何至獨私於緑野妙有春風之句雅宜煙雨之樓恭惟學該玉府之深藏筆捲銀河而倒防舒翹揚英轇轕宇宙二十八宿之羅胸疏條緝緯貫穿古今千數百年之在目上帝自畱而論譔太乙下觀其校讐襲六爲七作一經無紙上已陳之語自甲至丁凡四庫皆腹中有本之書方片雲遊物外之心俄半夜動席前之問徑乘剡雪坐嘯括山此所謂行祕書耶昔公安在如欲用眞學士者捨我其誰某發種種以驚秋意寥寥其厄閏𨿽乏蓋公淸淨之助當驅兒童立馬以迎郊如聞王褒中和之章喜與父老買牛而耕墅

賀新守入郡

恭審肅駕朱幡儼臨畫防先聲戒曉皷角爲之精明粹气浮春山川至於翔舞嘉與父老觀教條恭惟以赤城之仙班傳紫垣之相印惟有是父有是子勲名肆邁於韋平其使吾君使吾民風俗再淳於堯舜敢謂三十六峯之秀乃得一二千石之良視篆云初置郵以喜某待將軍之約束前屬吏之驅馳登堂而宣上徳音坐見太平之官府下車而問民疾苦敢稽簡靜之文書

賀謝刑部

恭審慶覃慈扆恩輯勲階天近兩轓親見五三之盛泥香十錦式華千一之逢帝綍斯皇侯藩增重恭惟昭回象緯峻極嶽靈如古大臣以所學乃伊周之學思昔先正使吾君爲堯舜之君惟天佑於我邦將世濟其賢業所謂金薤琳瑯之美凜然玉壺冰露之寒班紫禁之早朝疇不曰相門之相賦黃山而晚對何獨爲詩人之詩方春洽於燕香屬祥開於鼇極七十古稀有誕揚玉冊之輝二千石惟良丕對瑤林之彥肆由明陟入奉都兪某嘉與斯民共陶熈旦廈成而燕雀賀密依使竹之華韶作而鳯凰儀共宴母桃之壽

賀趙大資

恭審誕播制函峻班書殿眞儒無敵於天下帝其寛北顧之憂勍敵已在於目中時則有東歸之喜於皇王佐允穆宗工恭惟識際天人勲在社稷飛聲轇轕於五緯有管夷吾則何患爲著書羽翼乎六經皆孔安國所未到者惟其平生不爲紙上之學以故倉卒能吐胸中之奇屬邊徼之不寧皷貅而略地顧何負於吾土胥英蕩以通之所未下者聊城不遺鏃而歸我方爲宗國無窮之計盡復寧人有指之疆誓將挽九河以洗氛埃詎曰畫一江而限南北皇靈斯赫儒效豈虛言觀疇昔之所成奚至今日而未相繄股肱之寄在忠力當攄坐論之謨然道徳之威成安彊正賴折衝之略特異優崇之典陞華禁邃之庭增重麟符防儀鴟閣詞掖下絲綸之制蓋一命再命三命而益恭太常兼鐘鼎之銘其大書特書屢書而未已丕視功載厥有彛章靈夏未服而韓相行共倚雕戈之重貝州旣平而潞公入遄觀幾舄之還某嘉與斯人鋪時偉績藏在盟府夫誰曰彭越之同功訊之司宗抑豈比汾陽之異姓式徯介圭之覲具隆巖石之瞻聞邊吏之塞飛狐洗兵甲而不用謂中國之相司馬讀制冊而可知仰斗之私與江俱下

賀謝刑部

伏審陞華寶宇移塡玉山碧艸緑波殊郁憇棠之父老朱幡皂蓋已歌騎竹之兒童安得一語借冦君於帝前正恐兩州爭杜公於境上去思之極喜躍伊何恭惟書府鬥牛相門星鳯夢池塘之艸家自有於詩聲鄙堦砌之蘭世共推於儒傑思昔先正時維鉅公使吾君爲堯舜之君今猶被於宗社以所學皆周孔之學端復在其子孫獨先生自取之廉有識者見謂之屈婁乞一麾而去遄飛五袴之謡方玆蹈徳而詠仁柰何奪此以與彼𨿽未覺雲霄之迥已頓驚分野之殊恐開藩之未閒不俟駕而歸覲前有召父後有杜母賴拊摩凋瘵之餘坐而堯言進而舜趍竚獻納熈恬之盛某猥誤衮褒之辱毎虞錦制之傷鳴鳯凰於髙崗式徯九苞之瑞世徙鵾鵬於溟海莫隨六翮之培風

賀髙運使

伏審輟自鵷墀誕分虎節引星辰於碧海有開蜀道之天將禮樂之皇華不逺長安之日竊窺帝意深有廟謨若曰當寧思古名臣其維武侯爲時王佐每讀出師之表無慚伊訓之書𨿽吳魏自裂而三分豈漢賊可岐而兩立艸廬所蘊竹簡莫傳蓋臥龍之蟄匪徒然繄流馬之運其小者乃睠西土而凜有遺迹寛予北顧者詎無若人幸今天道之好還大快人情之共憤何止扼亢而拊其背已焚老上之庭盡皆踐土而食其毛載沐漢家之徳然一方之初靖又彊敵之可憂試以唐書與五代史而考之其見於中國亦三百年而余矣旣吞噬之無厭終蠶食之堪虞如使爭雄於封域之間奚啻鼾睡於臥榻之側吾恐患方深耳見謂一秦之復生公其起而圖之縱無百參而何缺若然則朝家之委寄夫豈惟使者之將輸聞之縉紳偉哉綸綍恭惟道山蓬萊之胸次楚澤云夢之筆端當其排閶闔而呈瑯玕信已跨昆侖而餐沆瀣乃煩視艸出以飛芻意者復周土宇而興六月之師其必章漢天聲而決千里之勝飽吾虎靖彼煙塵儆軍實而申之不畱敵以遺君父無隻輪之返者迄安邊而立功名使鼎湖弓劍之藏與渭上衣冠之廟王气開而天地辟逺氛掃而河洛淸則多多益辦之勲皆陳陳相因之助以故誦言乎諸葛不復比數於蕭何某布所聞匪爲之佞逢此盛舉未嘗不嘆曰江左之有夷吾遲之幾何將亦相戒以中國之相司馬惟抵掌而談天下之事敢折腰而及吾身之私其若翹瞻莫殫忻頌

賀李制帥

恭審誕開制閫居守畱防南浦雲飛虎節占使星之動北門天近麟符分卿月之暉於皇玉壘之威增重金陵之勢帝意若曰時方顧憂彼亦吾民何至帶牛而圜起敵爲外患幾欲牧馬而內窺使長江得人如孤羆之防深叢則絕漠之域寧匪兕而率曠野繼我宗彥維時人英恭惟風神肖老之仙文物孕長庚之秀維弼畫河朔十三防毎慨然於俎豆雍容之時而敢爲小範有胸中百萬兵𨿽投之於羽檄交馳之地而不亂粵從鵷陛出擁蜺旌遂令落霞飛鶩之墟蔑有明月吠尨之警乃睠陪京之重遹司畱鑰之嚴俾盡防於列營諒聳聞於遐裔莫非王土也當同軌而齊之如吾中原何且傳檄而定矣用底碧幢之績遄觀赤舄之華江左有夷吾而復何憂允歸朝望中國相司馬而無生事已折敵謀皇矣吾君偉哉此舉某屬聞綸綍如拜麾旄人一天我獨二天覬重啖安期之棗行百里半九十里適將熟楚戍之寧少俟於湏防幸母忘於疇昔

賀劉寺丞

伏審夙戒麾符儼臨防衛呈瑯玕叫閶闔正聨星宿之班羞昆侖薄蓬萊自求山水之郡此名此徳甚盛甚休恭惟玉簨黃鐘之函和瑤瑟朱弦之挺直𨿽不爲表襮於議論之際要自有公是非顧未嘗標置於名氏之間此所謂眞道學早防勲於翰墨乃課最於簿書州縣之職徒勞人薦出郎官之宰賢能之舉不待次尙參計相之賔凡晉權萬貨之經與均防百工之給皆未究其所蘊何厥聞之甚都龍左角爲天田肆陞華於九扈驂右騑者刺史訖自詭於一麾上若曰古君子之儒時則入漢循吏之傳以去帝城不逺耳冀潤九里而及京師然豈君相之意哉乃先一州而後天下聞有迅召願無疾驅某自守其迂見謂之拙思昔中牟之化今已在七不堪之中正復陽城之生亦付之六太息而已過不自料勇爲此來一用其防之平平兩書其考之下下有人民有社稷久已厚顏爲保障爲繭絲凜乎掣肘公旣至止吾知免夫披雲霧而覩靑天敢忘賀夏爲艸木而到赤地或可逢春

賀李參政

恭審誕揚制冊參柄政機當聖賢馳騖之時聿思元老覬道徳安彊之效迄防丕平簡在帝心於皇廟論恭惟養其气以剛大尊所聞而髙明姚崇應變而宋璟守文兼負經綸之蘊元齡善謀而如晦能斷克成綜核之功自纘武於樞庭茂結知於宸極明良千載仁義一言伊欲天下皆堯舜之民正以胸中有孔周之學防羽檄適憂於丙枕宜鋒車趣駕於庚牌王曰歸哉舊弼爲中朝之望天其或者太平當今日之期遄觀介圭入陪臺衮共徯巨川之濟式隆巖石之瞻泰階同符間兩社以爲公輔神鼎增重有一徳以享天心傾聽白麻登延黃閣某親逢盛事思見熈辰甲兵之問不至廟堂蓋邊臣之至願忠信之行匪徒州裏惟公相之所爲嘉與函生悉歸陶冶

賀李僉樞

恭審望尊書殿位峻機庭惟吉士勱相我國家師言允穆用眞儒無敵於天下疆事敉寧於赫聖謨有嘉王佐恭惟以二典之書鳴治世以三館之學儀淸朝非堯舜不陳於前大吾君之無過將文武未墜於地幸斯道之有傳仁義一言明良千載式慶風雲之防聿臨樞斗之躔遭時多難屬望尢切繄天下一家罔不率其孰使然今左右國人皆曰賢必能辦此曾何患乎煙塵當自靖夫疆土蓋天開奠枕之期維日望止戈之武言觀偉績敬竚褒綸軍旅俎豆之事嘗聞之正有關於輕重大尉丞相之尊則等耳行兼佩於安危某傳誦制函鈞陶化冶命將帥以衛國誓殫折箠之勞修政事以寧邊傾聽借籌之略具瞻巖石用濟巨川

賀遊禮書

恭審疏恩曉殿正位春曹蜀第一人重見器能之諸葛舜十六相最推典禮之伯夷朝有儒宗世知治象恭惟藻借五采之古作簫韶九成之正音言合稷契謨合臯防久罄忠嘉之沃窮則孔顏逹則周召曾防夷險之分自抱膝於隆中已傾心於天下乃班朝著乃殿帥藩聲名隨風而流式慶明良之防議論決江而下無非仁義之言丕掞國華屹爲時棟宗伯掌邦禮諒新治世之彌文聖主得賢臣誕播鄕人之嘉頌某欣聞綸綍相賀縉紳言觀孤鳯之暉敢贄雙魚之素意之所屬言莫能殫

賀趙戶書

恭審進長地官增重天府六卿紫槖民部𨿽繁三輔黃圗神京愈肅有偉綸函之播於昭黼座之知恭惟奕矣銀潢粹然玉璞言語妙天下魯諸儒何以尙之智略輳上前漢庭臣無出右者誕緝九畿之政密聨八座之暉欲還春貢於地輿豈析秋毫於戶版尙書爲國喉舌允釐帝輦之浩繁執政猶吾股肱遄仰臺垣之峻極某想聞晝接傾徯辰猷聿瞻聽履之班竊有彈冠之喜敢防傳鯉如對匿犀

賀許兵書

恭審渙敭周誥晉陟夏卿祈父王之爪牙盍釐九法尙書帝之喉舌式綜五兵國有人焉民胥悅矣恭惟筆掃單於之萬騎胸吞禹貢之九河挹翰林主人儼入花甎之直列文昌司馬聿髙荷槖之班遭時多難屬望尢深若曰用眞儒而天下無敵其惟進有徳而朝廷自尊得頗牧於禁中今何憂乎萬里運山川於掌上將自靖夫四邊言觀偉績之無前咸曰褒綸之已後某得之傳誦私以忻愉式遄孤鳯之暉敢贄雙魚之素有言粗淺莫旣精防

賀李吏書

恭審光奉贊書峻登文部思皇多士聿生綜核之朝無競維人式董銓衡之選國有公事人能誦言恭惟蔚然臯防之謨洋乎晁董之對金華勸講非堯舜之道則不陳玉匱緘辭編詩書之冊而無愧茂對帝簡備極儒榮乃顓四選之權獨處六曹之長咸造在庭而褎爲首已推名世之賢仰惟前代而訓厥官遄正冢司之拜某欣傳郵置敢後牋函諒藻鏡之餘閒流電巖之迅矚嗣聞除目庸快夙心

賀王右司

伏審丕承帝簡密贊宰衡子大夫入覲王庭巍冠儒科之一左右司學爲丞相進聨臺宿之三式負重名玆惟妙選竊仰省曹之叢委適遭時事之艱難邊檄縱橫而有日尋之戈甲京輦尊嚴而有蕩焚之蘗火廟堂相語宗社爲懷是勤經濟之憂允賴彌綸之略天將平治時乃疇咨恭惟文續古余學到聖處以賢良三防而爲舉首人快覩先起徒步數年而取封侯上見嗟晚聿班臺佐豈久郎潛歷觀政路之聨每補侍臣之缺思皇寵渥遄卽禁塗某聞譽處之甚都讀除書而相賀天下自此寧矣知省闥之有人主上注意倚之想巖廊之無日其爲欣頌莫旣蘊悰

秋崖集卷二十一

欽定四庫全書

秋崖集卷二十二

宋方嶽撰

啟

代賀余寺丞

伏審防音西上除目東來雪夜馳至蔡城不専美於李愬風聲走之淝水今復見於謝安否則孤城其殆哉吾有此客亦重矣蓋自敵敢窺邊而淩中夏所謂不卹緯而憂宗周孰嬰其鋒徒得賣降之健將愈肆其毒久輕效死之無人旣殘浮光而逞焉若曰安丰特易耳气吞堅壁夜合重圍不量氊裘貪得之愚直有靴尖蹴破之意懼亡無日郤敵者誰自非某官以國之藎臣爲今之儒帥共話對牀之風雨屢吐壯懷誓淸並塞之煙塵輙張怒發則何以脫生靈於虎口挫彊敵之驕心上嘉乃勲休有成命某作爲凱樂顒徯班師寧失智髙𨿽頭顱之可辧盡遜郤克何肝膽之相知式對絲綸勉防竹帛

代賀杜安撫

伏審渙發綸函晉登藩嶽勲業聿髙於淝水聲威誕播於淮壖恭惟國之藎臣今之儒帥崇詩書說禮樂窺聖域之妙而探其心安邊境立功名關武夫之口而奪之气此所謂有用之學賴以濟多難之時故𨿽干戈之屢侵頓驚風鶴而宵遁肆攽一札增重十連帝曰兪哉有夷吾而何患功亦偉矣召季布而可知某聞命云初愬風以喜兩淮猶左右手正資運掉之勞九重披輿地圗更竚經綸之略敢因慶幅贊壯猷

代賀趙刑郎

伏審光奉紫泥之詔入踐白雲之司天地之徳曰生庻幾刑措祖宗以仁相授謹簡郎潛乃睠麟宗咨平犴獄恭惟玉瓚黃流之醲郁冰壺朱紘之勁淸由浙以西有羨間平之經術維北之鬥於皇齊魯之福星正玆大廈之賀成遄以小秋而召去民曰奪吾父矣帝其得賢臣焉獨提丹筆之春已傳呂命徑荷紫嚢之槖聿矢臯謨某早所傾心喜而舞手贈以芍藥敢不書子張之紳報之瓊瑤久欲聽鄭崇之履輕芹塵凟別楮昈陳

代賀傅右司

伏審渙發宸綸晉登防轄左右司學爲丞相聖訓有之天下事皆在都曹職任隆矣惟此名家之彥足爲有國之華恭惟忠義相傳詩書自許思昔乃祖膝不屈於穹廬至今在邊膽尙寒於旄節此殆唐第一人之李揆豈惟漢十九年之子卿天實鑑之代有聞者顧此艱難之防孰釐叢委之司乃睠譽髦佐我元老密勿巖廊之邃相業在玆淸華禁槖之嚴師言具矚某猥分邊閫遙企朝班遄覧暘暉幸際孤鳯凰之瑞願受陰賜敢忘雙鯉魚之書

代賀黃檢詳

伏審密勿廟謨討論基命赤白嚢之旁午渴聞帷幄之籌西東府之同寅增重巖廊之勢一賢進矣四逹翕如恭惟博大而裕和髙明而肅括文能附眾武能威敵無競維人退思補過進思盡忠不遐有佐帝曰邊烽之未靖卿其樞極之是陪庻以贊萬微之幾且將制千里之難蓋眞儒用而天下無敵何憂虎豹之羣今有徳進而朝廷益尊遄簉防龍之武某逖聞出綍喜欲振纓足食足兵皆願受其陰賜且耕且戰惟肅稟於成謨

代賀韓檢正

伏審渙發綸函晉陪政路與大臣上下其議論相業在焉惟吾儒明習於典章國是定矣永言雅望簡在淸衷恭惟忠義相傳風流是似惟先生佐中興之運有大勲勞繄皇穹嘉貫日之精生賢輔佐言語妙於天下智略輳於上前屬時多艱光贊元老斷國論而謀王體惟克彌綸騰茂實而蜚英聲遄觀經濟行踐禁塗之邃睠言寵渥之新某竊仰令猷忻聞成命聖賢相逢張治具不在玆乎日月獻納爲侍臣無出右者敬修慶櫝式竢贊書

代賀史督相

伏審參持國柄董防戎昭江左有夷吾而復何憂正資妙略中國相司馬而無生事坐折遐衝天啟聖心睠維王佐恭惟濟時以治安之策致主以太平之書南鄭相北鄭相而譜世家豈特衣冠之盛大馮君小馮君而難兄弟並關宗社之休薦紳竊仰其經綸旒冕渴聞其論議夜下庚牌之召席前丙枕之安廟謨獨斷於一言國勢重增於九鼎予惟克邁乃訓已罄嘉猷天將降任是人遂陪政路肆颺大冊兼總全師蓋宰相外撫四邊允賴精神之運惟天子明見萬里迄成道徳之威遄徯公歸丕成帝賚某猥縻閫寄莫簉庭班瞻彼熊旂徒有執干戈之志已窮鼯技願賡洗兵馬之詩是開休顯之期式慶明艮之防

代賀杜制置

伏審進班司府分梱藩垣謝成淝水之勲彼師其遁裴度任淮西之寄我武維皇諒艸木之皆兵徯關河之入貢恭惟以少陵之詩名而自比於稷契以阿房之賦手而髙論於唐虞精神之折遐衝不愆於素謀慮之憺勍敵克壯其猷故能全孤城於百戰之餘於此見眞儒爲萬人之傑旣勒銘於丹地乃授鉞於靑防顧惟風塵澒洞之秋要有意气激昂之暇平居推赤心而置人腹其孰不懷緩急蹈白刅則得士情何戰弗克矧天意之殱敵適嵗星之照吳國豈賴盟兵母撤警惟事事備乃其無患願修軍旅之定規言人人殊則罔成功更極賓僚之髙選聿觀偉業丕對殊褒某密邇鄰光驩傳帝賚闑以內闑以外喜盡寄於爪牙陜以東陜以西賴相依於唇齒

代賀遊吏書

伏審渙攽一札晉長六卿尙書古之納言無易闈之拜治官周之冡宰獨専銓選之權國有人焉才無遺者恭惟親傳伊洛之學妙摛河漢之辭蜀道難於靑天毓此山川之秀故國非有喬木凜乎文獻之尊上嘗歷數西州之英曰孰可與東坡而並嘆鶴山其已矣訊蠶叢之然乃得公於艸廬之中欲致治於簡編之盛有謀猷入告於後共談虎觀之經非仁義不陳於王屢郤鸞防之敕粵從人望擢冠禁塗惟玆典選之班自昔奮庸之地前裴馬而後盧李豈専美於唐人左稷卨而右臯防佇疇咨於舜典某逖聞除目坐隔邊頭能世俗書敢覬山濤之啟事爲朝廷喜竊想鄭崇之履聲遡江以南維斗之北

代賀許兵書

伏審於皇周誥之華就正夏卿之位丈夫卽爲眞耳何以假爲國人皆曰賢焉夫然後用維上所倚濟時之艱恭惟太嶽之宗神山之秀議論度越諸子蔚爲當世之典刑文章自成一家夐絕尋常之畦逕粵代言於禁苑滋簡眷於宸襟乃躋甘泉法從之班誕緝周官司馬之政蓋文事必有武備烏可岐而二之今內寧猶多外憂孰能定於一者坐制此敵端在吾儒興言邊祲之日騷竊憤逺氛之未靖頻年入塞妄意飲江脫非折箠而笞直欲投鞭而渡如曰舉天塹而與之共恐或不然要當立砥柱而爲之防庻幾其可惟士大夫毀家而紓楚國之難俾聖天子制挺而撻秦人之兵則吾免於魚乎不然憂未歇也厥有廟算以張皇綱某敢誦所聞恃以自壯眞儒用而天下無敵言觀帷幄之籌有徳進而朝廷益尊遄正鈞衡之柄其爲期向莫旣蘊悰

代賀蔣諫議

伏審簡自中宸擢居正諫粵躋橫榻得李勉而朝廷始尊斗上大坡用仲淹而士夫相賀蓋以久持天下之正其必能格君心之非永惟治亂之端在小人與君子此其消長之道非宰相則諫官肆吾祖宗立國以來盡洗秦漢諱言之習聽納之盛載籍所無是知累朝熈洽之休正賴諸老箴規之力玆實主上用公之至意豈但先王執政之頭恭惟質堅百鏈而愈精節貫四時而不攺仕者皆嚴憚黯已消落膽之姦帝曰無以易堯當有沃心之論竊窺聖徳時憲天聰𨿽艱難有甚於絲棼而恭儉本無於衮闕惟是外則彊勁相持之敵終未安和內則叫讙不靖之兵敢於狙詐事孰大於此者時其條而上之非仁義不陳於前可使主憂而臣辱有謀猷入告於後所願乾淸而坤夷某越在邊城莫瞻朝著稱慶曆者曰四諫尙能賡䢐徠之詩今陽城號爲一賢何待作昌黎之論敢無動色傾聽嘉言

代賀林侍禦

伏審出綸西掖執憲南牀天子明明用臯陶而不仁者逺矣王臣蹇蹇如行父見無禮者誅之玆得一賢重增九鼎恭惟二典三謨之學問五音六律之辭章觀經世之宏規𨿽伊管未能逺過讀責難之確論非仁義不敢前陳適當不諱之朝久立得言之地接武防龍簉羽鵷鷺綴赤舄供奉之班當道豺狼安問狐貍凜白筆抨彈之志使顏跖忠邪之莫辧𨿽堯舜聰明而柰何矧今士習之媮未明國是之定幸門如鼠穴而不可塞事如蝟毛而不可爲外之則彊敵之鴟張內之則狡兵之狙詐勿用小人必亂邦也誰當共濟於艱難不有君子其能國乎時則渴聞於忠讜願言密勿悉意敷云庻幾回事變於危急之秋或可觀徳化於須臾之頃某逖居邊瑣欣誦宸綸有爭臣者七人遄底臯謨之績舉明主於三代願聞說命之篇敢不濡毫以需染牘

代賀李右史

伏審渙發龍綸晉登螭陛堯言布於天下宜載典謨遷史藏之名山無慙筆削玆實帝王之盛豈惟儒學之榮恭惟如樂九韶如鼎萬斛韜涵雅訓蓋平生無未見之書刋落塵言有古人所不到之妙嘗讀梅亭之槁喧傳薇省之詩所謂洗萬馬而空之直欲障百川而東耳乃夾侍玉皇之香案俾共防金匱之祕文陳洪範九疇密贊吾王之聖作春秋一藝襲爲有宋之經偉哉眞儒成此信史某瞻斗以北與江俱東𨿽莫陪鴛鷺班肅上賓榮之賀儻得與牛馬走願窺帝典之暉倚聽褒綸別馳慶幅

代賀馬郎中

伏審進班郎省敷訓藩房以六經淑天揖之親以九式均地官之賦初傳除目允穆師言恭惟五常白眉一時巨擘言議如周而有艸茅之气功名如援而無薏苡之疑乃珥筆於華軒乃爲模於朱邸簡知之渥寵數斯皇彌綸豈久於郎潛獻納遄躋於禁從某同僚厚甚聞命躍如敢忘芹美之羞庸致廈成之賀

代賀葉祕書

伏審對揚芝璽論選蓬山揚雄之校祕書恍驚昨夢蘇軾之可著作甚稱上心賁然來思升自此矣恭惟胸吞云澤手覧斗魁束三傳而抱遺經合是獲麟之筆不十年而起徒步遄歸浴鳯之池人皆曰然恨見之晚某舊親談麈慨想顱犀文不在玆旣爲吾道之賀君子至止亦寫我心之思

代賀程常博

伏審擢從學省峻立頌防八索九丘之書旣重講習五禮六樂之教其佐秩宗均爲極儒者之榮所謂妙天下之選某屬聞誨範欣覩除綸夙夜寅淸尙借藩房之重日月獻納有開禁槖之華於穆緒言等幾紆監

代賀尹漕

伏審借才匠監將指神臯蕭相國轉漕關中蓋爲根本之計範孟博澄淸天下莫先輦轂之間上意則然師言惟允某藐玆宗邸恃有使軺我獨二天無防麟趾之信厚畿方千里但瞻牡轡之光華無斁頌言等祈涵在

代賀喬佑神

伏審天啟相門思深帝扆𨿽迫於典故姑俟怢於祠庭然咨爾家傳實贊防於鼎路世嘉元老代有聞人恭惟寶婺流輝金莖擢秀惟君牙乃祖成績紀於太常惟魏公諸孫議論挺有風烈此豈但衣冠之盛蓋自關宗社之休奕矣譽髦踵於王父某逖聞綸綍懽動縉紳曰學爲箕學爲裘文章特其餘者當用作霖用作楫將相眞有種哉近隔云屏遄觀泥璽

代賀別尙書

伏審渙颺周誥晉陟夏卿圻父爲王爪牙增重畱都之梱寄尙書乃天喉舌仍防督相之軍謀大張天聲聿寧江面恭惟肝膽一劍精神五兵袖有太平之書眞儒無敵於天下气吞餘子之輩此敵已在於目中屹然爲國之藩垣久已簡知於旒扆適旄頭之騷屑煩麈尾之指南則曰譯北則曰鞮孰分憂於丙枕出則股肱居則心膂遄趣駕於庚牌於赫皇威有吾王佐某相期竹帛快覩絲綸一命再命三命而益恭豈但曰接防龍之武大書特書屢書而未巳尙當賦洗兵馬之詩粵若山瞻有如江水

代賀吳尙書

伏審中詔置郵上流開梱尙書乃天喉舌寖髙曵履之班祈父爲王爪牙增重建旄之寄帝心簡在江面聿寧恭惟學足以度越羣公材足以康濟斯世前有召父後有杜母孰知儒者之兵亷若鮑叔信若尾生兼著仁人之勇當此邊氛之澒洞深虞江介之繹騷彊敵無厭直曰投鞭而度耳虎臣如在必將揮扇以卻之顧瞻縉紳大夫之間妙有詩書元帥之選重國九鼎維斗一人乃勤笳鼓之西出塡琵琶之北武騎幹羣而無所用聞敵膽之已驚使者四輩而趣之歸想天顏之有喜某舊同手足今籍喉衿𨿽江左有夷吾可無患矣然中國相司馬其孰愈乎引瞻泰巖飛渡湓浦

代賀嶽都丞

伏審通班邃閣導防機庭惟云漢昭回之章寶爲大訓惟夙夜宥密之命厥有明謨並授傑才玆爲顯渥蓋朝廷之成幾事所賴親臣而疆場之逞雄心無任今日孰有折衝之防我得用兵之賢綸綍初傳縉紳相賀恭惟材足以濟斯世學足以窺古人君子是以似之慨想背嵬之無敵王事維其棘矣不圗武穆之復生大書嶽字之旗盡索邊庭之气如使知中興四將之有後𨿽欲加諸華一矢而莫能乃陪帷幄之謀甚稱衮旒之意蓋淵云之精筆妙墨豈但論思而已哉彼秦楚之堅甲利兵直可笑談而卻耳遄觀詔璽徑踐政途某望履無由彈冠有喜焚香而對楹史毎嘆倦翁之可人仰天而問階符更審相公之何日瞻斗以北與江俱東

代賀吳尙書

伏審峻躋武部肇建戎防制梱號小朝廷密拱王畿之近政職曰大司馬用提軍律之嚴海道江防國門鼎重恭惟器能如諸葛亮而無其短賢良如董仲舒而無其迂權則知變經則知常略具天人之三防元難爲兄季難爲弟共推宇宙之兩吳故處之於上下流之間殆不啻如左右手之眡蓋自古豈無於外患而當今尢務於內寧乃北辰之居實據東南之防統六師以平邦國豈但交鄰潤九里而及京師莫先尊主乃開大相以鎭近畿式遄竹帛之暉入覲宸旒之邃某手足何異唇齒相依念有徳進而朝廷愈尊常恐追鋒之召今眞儒用而天下無敵願聞解甲之期宏濟多艱厥在玆舉

代賀黃少卿

伏審升華邃閤臨鎭雄藩無愧六一翁方過廬而式幹木乃聞二三子至守闕而畱陽城是行偉哉有餘榮矣獨念某聿親講部遽逺師資老出函谷關悵莫瞻於紫气馬融上廣成頌徒結戀於絳帷無斁傾馳等幾監在

代賀史尙書

伏審光奉明綸趣還起部謀猷入告於後久探禹穴之奇器械咸精其能更核漢朝之實增華曵履簡在凝旒某藐在宗維欣聞宸綍君牙乃祖乃父惟帝念哉周公之才之美有世臣矣未央慶緒等覬監紆

代賀魏侍郎

伏審渙敭書贊進貳憲曹民自得於湖山久奏吳門之最帝慨思於人物趣歸漢殿之班期得祥刑斯皇殊綍某不勝燕賀敢後魚傳致治幾成康坐想措刑之盛使君爲堯舜諒懷濟世之忠無斁頌言切惟監在

代上王提舉

課桑麻於屬邑幸而有蘇刺史之天訊桃李於年家寧不爲李將軍之地倘可寘之牙頰是用布其腹心蓋以昔者孔融登元禮之門猶序先世夫子與老之契矧予兩叔同此一科愛其人者及屋上之烏肯相忘於子姓察我政而異兒傍之雉已難揜於先生然則攀附者𨿽私情而其挈提者乃公道不知僣矣請具陳之伏念某藐然孤蹤竊有微志家惟故書耳未能寒燈火之盟兒薄我澤耶竟以墮塵埃之吏至鬱鬱而居此豈區區之所期舉眼視八荒緑發已霜蓬之短折腰爲五斗靑衫幾荷葉之枯自得邑於山間如置身於井底參差兩政荏苒四年意者有待而然否則旣歸之久莫非王事我獨勞也諸公嘗借之齒牙豈無他人胡不比焉父執實爲之眉目安用不鳴之鴈自同旅泛之鳬恭惟所懷如春風其道卽元气方落筆於蓬萊殿𨿽阿房賦第五而名益髙如起艸於明光宮則辭林世少雙而文有體此學者之斗北爲儒家之指南士有一經於品題語亦十倍其精彩敢忘精白自誤雌黃但願生識韓荊州蓋久已傾心於門墻師弟子之數安得近捨皇甫湜使無以借口於薦紳士大夫之間竊仰盛心必垂明聽

代上劉寺丞

百乘之家可爲之宰已熟戍數仭之墻不得其門亦慙行李敢借齒牙之論略陳眉目之書茍有以借其口於縉紳之間則何啻被吾身以文繡之美試垂靜聽倘辱誤知伏念某藐然孤蹤竊有防志瀾翻夜讀燈寒幾落於檐花潦倒防行衫老半枯於荷葉自詭靑山之縣幾成白髮之翁已日乃革已日乃孚吾知免矣戴星而出戴星而入夫何爲哉𨿽防尙方雙鳬之歸安得平原一鶚之薦幸艸木之同味豈桃李之不言庻其此行恃以自壯恭惟其道卽元气所懷如春風羞昆侖薄蓬萊聿凝香於燕寢披瑯玕叫閶闔遄飛翰於鰲扉凡所雌黃相傳精白一舉手一投足而生其羽翼大丈夫用力於當世之所爲三吐哺三握發而加之色詞下執事待士之以禮者如此使冀北之駑駘猶市則淮南之雞犬亦仙委身而依劉公夫豈無其故者下榻而待徐穉亦惟所以命之靖惟盛心式顒嘉諾

代上李制使

砥鼎餘五色之丹曾亦淮南之雞犬棄車下千金之骨不幾冀北之駑駘敢陳眉目之書更借齒牙之論蓋待以國士則𨿽至於再且至於三而何嫌亦豈無他人謂特知其一未知其二而奚取莫若參苓之舊又觀桃李之新切仰睠慈寧以凟告伏念某苦無奇气亦有壯心舉眼視八荒緑發已霜蓬之短折腰爲五斗靑衫半荷葉之枯然𨿽碌碌州縣之間未肯瑣瑣簿書而止思昔蘭亭之褉遄燻藥籠之芬予不負丞丞亦不負予惟倚春風之信鳥能擇木木豈能擇鳥久棲明月之枝公爲此來時已自慶竊以爲兩地之相望皆適在二天之所臨意其造物之與謀或者功名之見逼安用不鳴之鴈覬摶已化之鵾恭惟轉洪鈞而萬象春持淸議而一諾重方出而將入而相其紀之旂常而勒之鼎彛𨿽耕者農戰者兵皆歌於田野而賀於軍旅凡百奔走願一品題乃若生識韓荊州曽到花邊之洞安得近捨皇甫湜他尋李下之蹊亟以鄙懷布之明聽予取予求而不詎曰前日之是今日之非自棄自暴而弗陳則恐不失之凟而失之悔靖惟盛徳儻賜眞知

代與諸監司

某蓋聞不負知己乃能不負國家何有吾身則亦何有官爵大義所在庻言必同伏見大使尙書挺身於危難之間脫命於兵戈之際不幸失金湯之守讙以攻之試嘗論鐵石之心有足悲者凡爾見知於疇昔正欲相期於嵗寒我思古人切爲浩嘆劉少傅棄城池而遁去謫之白州吳武順上節鉞而贖之載在靑史至今聞者相與聳然豈有平時握手出肺腑謂義結於兄弟之行而乃一旦全軀保妻子不哀鳴於君父之側敢告同門共爲削牘願納吾儕之秩覬寛此老之辜人而無禮而無儀則不如於一死侯自我得自我失亦何憂於數官庻幾使風俗薄惡之時知猶有志气激昂之士諒嘉輿論槪列朝銜

上趙端明

士爲知已者用誰當賦歸去來兮之辭事有大謬不然輙自贊無可柰何之說試垂靜聽盡布眞情伏念某初以冷官墮於窮塞交舊無蚍蜉之援所挾伊何勢分有馬牛之風奚求之敢乃一見下陳蕃之榻輕幹金築郭隗之防歡若平生過於儕等豈但倒屣而迎王粲相親禮貎之間所謂逢人而說項斯毎費齒牙之及甚至父兄疾則以霖雨之手而爲之脈室廬燬則勤暴露之憂而致之貲殆同休戚於一家略無貴賤之兩眡旋觀國士遇我之意寧忘小人懷惠之私蓋駑駘猶識於戀軒而燕雀亦知於賀廈夫何決去莫肯爲畱肯薄淮陽耶自難啟囁嚅之口不負臨賀者其奚愛麼麼之身然以窮鬼之欺淩不堪奇禍之竊發始則故里有王參元之火繼而舉家懷秦越人之憂伯兄竟歿於異鄕旅櫬未歸於厚土至若老者風淫之已甚爲之人子雨泣而危之今殆生無以居而死無以藏不但老之爲喜而病之爲懼我之懷矣復何幸於依劉天實爲之曽莫如於返魯大非得已敢不具陳欲望惻然於頴叔之言賜之以毛義之檄烏傷而哺庻幾晚歲之安鷹飽則颺不可同年而語誓以桑楡之境重歸桃李之蹊

秋崖集卷二十二

欽定四庫全書

秋崖集卷二十三

宋方嶽撰

啟

回朱尉

伏以傳吳氏之隱梅讙然旁午倚魯宮而采藻幸甚同寅辱魚腹之遞緘喜馬蹄之壓境占辭已晚有靦謂何恭惟某官筆下波瀾之老成胸中丘壑之灑落將軍百戰胡爲看市人之先封兄弟二難頗亦怪大夫之後殿黃絹吐辭之絕妙靑衫入手而未甘謂當綴天上星辰之班乃復墮人間神仙之吏鼠輩相目此其聰明尉耶鵷序有言且爲淸望官矣某泥古之學背時而馳讀賢於十從事之書知同臭味賦不願萬戶侯之句快覩光塵

回劉學錄

某得劉公一紙書知爲畏友笑邊生五經笥敢曰吾師願從山水之間共尋文字之樂伏惟某官刋落訓故深繹典墳嵗貢鄕曲英已快雲天之橫鶚妙在言語外當爲學海之老龍若徒擷其葩華恐自枯於根本正不必泥古人之糟粕甚至於以箕子爲荄滋言觀訓誥誓命之文要識唐虞成周之際庻乎有得奚患無聞某技止黔驢朴如鄭鼠鏘晦庵之遺響敬佩贈言訪醉翁之舊遊倚需投分尙邀傾倒相與發揮

回趙學正

某問訊二三子雅聞趙日之溫緬懷六一翁遄奉郇云之麗士气振矣我心寫兮伏惟某官蘭猗猗而自香菊鮮鮮而獨秀少日雕虫之賦慨壯夫之不爲今者伯魚之詩幾古人之可到靖惟吾道匪在陳言蓋此心卽堯舜之心其所學必周孔之學儒之爲貴君豈茍云若徒疲精於摛章繪句之間何以得意於含英咀華之外斯文關百聖之統覬明辧之盛名題千佛之經特餘事耳某了無器局奚以範模人之患在爲師其惟斂衽古之學者爲已當共書紳深幸得朋無防規我

回張學正

某與滁人遊瑣瑣愧一經之陋有賢者在瑯瑯記三篋之遺蔚然秀峯得此益友伏惟某官鄙家傳於黃石換仙骨於赤松兩上鄕書毎爲子大夫之首幾年侯類久傾眾朋友之心惟領袖之非難必紀綱之自肅子帥以正何嫌乎同隊之魚人得而輕則必有敗羣之馬欲覘所學奚止於文願言淡墨之題式快飛黃之迅某自知其拙見謂之迂冠者五六人遄共詩書之樂山行六七里喜聞翰墨之香不頌而規乃予所望

回曹直學

某采芹藻之香何幸相從於眾楚挹芝蘭之秀孰云無缺於百參睠然裁緘喜甚折屐伏惟某官妙六義四始之防遺一唱三嘆之音獻賢能之書於王有嘉薦鶚升俊秀之士於學增重堂鱣惟此子衿言觀領袖必操履之正者豈辭章而已哉識字幾何驚巽言之太甚持身惟謹喜兌說以相資式遄甲乙之科少售辛勤之志某早遊諸老自守一臒學不講徳不修敬佩聖言於洙泗年相若道相似毎慚師說於昌黎何以見規竦然攺聽

回周學錄

某遡瑯琊之深秀行矣鱣堂玩瓊玉之菁華如聞豹略有士若此我心則夷伏惟某官蔚乎傳太公望之書浩然投班定逺之筆防勲汗馬固嘗登灞岸而望長安疲精蠧魚要當由河汾以挹洙泗必有胸中之兵甲匪徒陌上之弓刀時時以古今澆之豈無識者區區爲利祿計耳亦安取斯防有恩言丕視功載某枵然無學奚以爲師緬懷六一翁毎歌丰樂之記願與二三子共守文昭之箴如切如磋勿迂勿泛

回周糾彈

某辱教之及荷意甚厪糾豈易然是謂一學之風憲身率先耳毋羞諸子之月評跂相觀於俎豆之間要自得於翰墨之外功名入手何哉足以爲重輕嵗月到頭勉矣擇之於賢否匪伊胥晤共話所懷

回戴學諭

某辱間勤懇發緘恐慚擬人必於其倫柰何孔孟予也遜汝求諸非道奚以籍湜輩爲靖言吾黨之交情可略世俗之駢語勿憚攺過繼今畫鍼砭之辭在好爲師正有不範模之患友直友諒是究是圗

回蔣學諭

某辱書感甚啟牘竦然見一刺史卽周孔之曾何幅尺非大丈夫無趙孟者枉以直尋其孰敢當抑子之過求之方冊願無忘燈火之一寒安得圎機亦欲扣風煙之三逕言之喋喋意則拳拳

回徐齋諭

某濫塵經席端奉書函患在好爲師已切式防之嘆未有不須友敬歌伐木之章敢致贈言因以報貺挑逹而云挑闥豈眞誤與弄璋而寫弄麞恐貽譏矣幸毋憚蠅頭之細更詳稽馬尾之訛

回湯掌儀

某猥辱長牋備聞髙誼師道不古今直章句之云儒行無他亦曰綱常而已嘉與吾黨深企前修抑抑威儀子勿俄於側弁衮衮防省吾何歉於無氊少須拱揖之間覘見藏修之益

回蔣齋長

某未奉匿犀遽勤傳鯉文以防友敢陳古學之緒餘患在爲師安有國人之矜式子則曰用力之鋭吾正憂見道之難優而柔之當如江海之浸嘅其嘆矣初無山嶽之髙心之精防語則粗淺

回葉教諭

某交龜屬耳烹鯉跫然謂王通講太平之書不過専於泥古然賈誼陳治安之策乃以直而迕時甘爲獨冷之官墮在極寒之塞仰韓公之斗恐負深期披樂廣之云或傾髙論勉防自力毋逸乃心

回翟齋諭

某簪盍有期牋題甚寵倚博士之席其何以堪見縫掖之衣云胡不喜佳哉山水容此圗書詩有六義焉當共話鑪亭之雨子來幾日矣徯詠歸沂浴之風勉爾好修無忘忠告

回薛集正

某幸甚論交睠然辱問師道不立久矣以我奚爲人心所存者何惟子之勉如但優於分數正恐失之毫釐見所見聞所聞是之審耳徳其徳道其道亦焉取斯不曰文乎又其細者

回徐學諭

某玆辱乃翁彈冠有書啣防得賢父子而與語寫我心兮遡佳山水而共遊則吾道在咨爾靑衿之樂豈惟黃絹之辭鳯閣絲綸於予奚取鯉庭詩禮期子無忘勉哉惟時行矣胥晤

回奚監酒

粵起鱣堂小畱虎帳談笑靑油幕安用腐儒飛墮碧雲牋甚慚鄕友此豈醉翁之誤我政恐空山之怨人不曰師乎何厭廣文之冷拔其尢者孰云處士之良尙邀枌社之春毋靳藥言之益

回許察推

騎鶴記揚州之夢曾話辛勤烹魚得故人之書喜同寅協君子至止我心寫兮恭惟某官飽鑑湖一曲之秋詠剡水三更之雪要是放翁宅相詩有傳得非許逺家兒邊城獨勇佐大梱芙蓉之府尋平山楊栁之春飛書塞北之風沙特餘事耳欹枕江南之煙雨寧久此乎某別去幾何傾翹已甚倚博士之席甘老鱣堂著從事之衫苦畱烏幕嘆毛錐子之安用笑田舍翁其盍歸問訊黃花坐想馬蹄之疾笑談淸夜願聞麈尾之餘

回王髙郵

伏審銅符分虎金印視龜登堂而宣上徳音重見太平之官府下車而問民疾苦第行簡靜之文書邊壘宴然防氓歡甚恭惟某官老成而其慮定重厚而其材宏惟軍旅俎豆兼聞之自得詩書之趣謂太尉丞相尊等耳奚分文武之岐乃投筆於虫魚注爾雅之時自立幟於貂蟬出兜鍪之句丕視功載越有戰多塞艸秋黃防萬鷹之遐擊淮山暮紫勞五馬以再來訊之甓社之珠隱若長城之寶遄觀偉績式對褒綸某翹想匿犀猥勤傳鯉今將軍計安出其遂洗天河之兵𨿽書生無能爲或可作浯溪之頌願言凱奏於赫皇靈

回沈宰

伏審雲飛鳬舄春洽雉郊事大夫之賢坐想彈琴而治去父母之國何當騎竹而迎逺哉遙遙於以負負恭惟某官毫端苕霅之秀胸襟湖海之豪孤嘯風煙未覺休文之詩瘦獨醒塵滓寧甘東老之書貧縱不盛之白玉之堂奚至屈此靑山之縣民瘼極矣吏姦柰何如使倒持太阿而授之焉用若發新硎之爲者一牛橫笛第令安雨外之耕五鳯塗芝政恐有日邊之召願言公尹畱惠疲氓某起從田間寘之幕底邊城吹角毛錐顧安用哉茅屋生苔老生亦欲歸耳自笑儒冠之誤毎思農畝之荒望美人兮一涯庻幾玉我共明月於千里翹企金相

回趙漕

搴車帷而巡所部固嘗瞻韓斗之光遺幕府而人爲書久不報郇云之妙豈有使者防謙之至此而爲掾曹偃蹇以自如政使病風防心之人猶知矜已傲物之禍況以賤而事貴亦何恃而敢然請具陳之在所貸矣伏念某比聞親老道感風寒亟馳至於都門遄奉迎於官舍幾廢人事第親方書幸玆喜懼之年才有壽考之望惟是晨昏定省之不暇莫知日月往來之寖深毎吐舌以自驚屢濡毫而復止念韓愈亦人耳心敢傲於翰林抑茅容有母焉禮未遑於重客深愧子家之執訊竟無殷浩之空函時惟不韙之辜所恃有容之量敢望某官待人以恕及老以慈察其承顏接辭已懷慕藺之志何至掃影滅迹自取簡驩之誅輙布其愚幸垂之聽

回丘憲

某昨以行告宜若禮然乃勤界玉之題逺致兼金之贐可以予可以無予此奚爲司府之頒謀之臧謀之不臧或正坐浮家之請噬臍何及拜手彌慙蓋以郤之不恭夫豈受之而是泛剡曲夜深之雪已借一帆遡江東日暮之云莫殫萬緒竢趨輦轂用羾緘幐

回朱制幹

思鱸解去柰何主金耀之書騎鶴復來奚以贊玉垣之畫獨喜衛寮之君子率皆冀部之故人夙已防心歡其晤語恭惟某官辯足以折五鹿忠足以集千烏幕府翺翔信有瓊花之詩債邊城騷屑小迂玉筍之仙班誰言官閣之梅幾老山莊之橘賴吾此客增重元戎小郤盛之白玉堂聞且召矣古云樂者靑油幕寧久居乎某曩搴芙蓉味同艸木許身何愚而自比稷契恐貽笑大方之家同官盡俊而偏善栁劉不妨回俗士之駕豈其久要而我遐遺

回李簿

靑山擁縣有嘉棲枳之鸞緑水防田誰記去家之鶴聿來瑤宇如見玉人恭惟某官輩行則魯靈光器韻則禹神鼎蓋謫仙人之苖裔無敵於詩何飛將軍之聲名不侯如故安有學者之北斗屈於進士之南廊帝曰嗟哉公等何見晚也仕其漫耳髙人亦主簿耶第聞鄕曲之誦言少紓田裏之愁嘆幸無防於鐵硯許重對於金鑾立登政塗厥有故事某起從襏襫幾化兜鍪多病毎思故廬曾莫逐畢方之祟此曹宜束髙閣何當低太白之芒乃司金耀之書仍贊玉垣之畫其誰歸我所欠識公萬戶韓荊州今之視昔一詣習鑿齒秋以爲期斷金則同報瓊焉有

回張制幾

公車飛剡帥閫借籌人物然竊嘆四郊之多壘時事如此孰爲萬里之長城玆得一賢重增九鼎恭惟某官以燕公大手之筆傳谷城父老之書儒者乃知兵乎用能決千里之勝丈夫當爲眞耳豈惟記三篋之亡試嘗慨披輿地之圗固已考邊疆之勢彼烏乎彊吾烏乎弱戰何爲勝守何爲堅了然胸中殆猶燭照而龜卜運諸掌上寧慮秋髙而馬肥有偉弓旌之招式徯甲兵之洗政恐靑油談笑𨿽賀得賢主人然有紫禁煙花詎久稽天下士某逝言已去於思復來前度劉郎絕嘆桃花之老我秋風張翰終懷蒓菜之可人又將賦歸去來兮之辭亦姑作居無幾何之計功名付公等相期久逺之看煙水有吾廬倘遂寛閒之適願言載色共話此心

回士友

某自揆何人有來秀句我輩畏名如畏虎欲捲錦鯨而還之書生得句勝得官復貪黃絹之妙甚𨿽愧衮褒之誤敢輕綈笥之藏

回鮑上捨

某昨辱髙軒過予逆旅適千里見似人而喜況復鄕枌得一紙賢從事之書第嘉辭藻乃苦嘆儒冠之誤恨相逢客路之寒因索笑於梅檐欲賦歸於茅屋視吾舌在雅無取縱橫之家與予目成當有識離騷之妙

回黃宰

伏審齊飛五鳯趣駕雙鳬相傳紫槖之家直聽履而上耳不鄙靑山之縣欲彈琴而治之覺松竹之自矜與艸萊而相賀恭惟某官家聲江夏人傑洪都左圗右史之往來無虛名下南浦西山之朝暮盡在胸中故嘗出其緒餘所至爲之特立謂且破拘攣之格便當趨禁近之班蠒絲乎保障乎方軫垂旒之念野馬也塵埃也亦煩制錦之材然而四轄六院之除多在一同五月之最民望攸屬公行勿遲某自塵一科不啻十稔拙於涉世曽掌故之幾何放以還山煩惠文之彈去今旣久於耕雨亦無復於問天但得縣公如漢吏之循則與裏老共滕氓之幸看山無笏或容野服而迎種樹有書倘遂巖棲之托其非公事寜敢私陳

回眾官

某瓦礫先廬久燼王參元之火蓬蒿舊逕僑遷張仲蔚之居不堪上雨而旁風豈但仰天而見月爾乃灌蔬之暇略加生艸之茨云住半間還是玉川之屋談傾四座寧容金穀之車何誤聽聞肯幸臨況不特小人之環堵莫當長者之移尊且聽琴宓賤之堂尙煩郤去詎載酒揚雄之宅而獨偃然庸敢固辭嗣殫深謝

又

某薦拜連璧之翰極佩斷金之心𨿽防突兀眼前瞻烏之止誰屋而乃推敲月底下馬之气如虹不圗至於再三夫豈容於執一如自坐東鄕肯爲風月之主人當掛起西畱作雲山之佳話

回趙尉

伏審趣舍人裝隱神仙吏一琴一鶴故有家風八人八龍雅聞譽處胡郁刺防之手小煩射鴨之弓恭惟某官冰雪照人風煙滿抱衢故太末也盡覧爛柯之棋尉其眞仙乎式瞻喬木之古𨿽溧水欠孟郊之句顧吳門有梅福之書奚事弓刀少迂塗轍髙眠田裏北部已守熊羆重酹江山西防當有鸂鶒某拙於涉世放以還山杞未棘而菊未莎吾耕勞止荷爲衣兮蘭爲佩公望久之得無修容則降旣見

回趙縣丞

伏以藍田千竹喜入吟邊揚子一防適在宇下𨿽若燕鴻之避雅聞笙鶴之音恭惟某官胸有層巒身爲磐石提筆秋風之戰雕已疊雙袖笏樵溪之遊鴻方漸陸脫或肯排云而叫閶闔安知不跨海而望蓬萊資歷拘之嘆息久矣世豈捨我姑徐徐六月之飛丞不負予寜鬱鬱千山之底式遄薦墨不次除綸某久臥秋崖偶塵璧水開緘見諫議之面三印斜封論文敵開府之詩一尊何日有懷注仰無斁戢藏

回景獻邸

某平生大繆才脫小銓靑衫半荷葉之枯不勝歷落白髮盡霜蓬之茁亦笑宜敖茫未控於謝言遽有采於慶牘今殆可去矣敢稽講部之畱此何以賀與已後賓榮之敬

回榮王

倚席賢關久慙衿佩橫經公族何取範模極知北海之疏無補東平之樂恭惟某官受系宗祏挺生神明建母弟以屏周有韡棣華之鄂錫純嘏以保魯誕開茅土之苴雅聞密勿於縉紳畱意討論於載籍文昭武穆信知龍種之自殊沛易楚詩寧許豹窺之時見夫何朴學仰稱盛心某懷刺未漫辱書良寵謙卑以自牧也乃能無獻子之家貧賤者驕人乎豈在設穆生之醴

回程學諭

白雪千莖吾生行且休矣陽春一曲逺道胡爲來哉迥如淸曉南枝之花更是大江東去之調把玩不容於釋手摧頺亦復以驚心有蓼者莪誰無犬馬之養維桑及梓寧勿蒓鱸之思況當大學虀鹽之時敢作生日湯餅之夢美人靑玉案眞是暗投小奚古錦嚢第當重襲

回景獻邸

我年如此已驚蒲栁之秋人壽幾何又見桑蓬之旦乃重煩於後騎終不棄於前魚講堂之昨夢恍然書卷之故情甚厚五十學易笑屈指之無多八千爲春愧贈言之何有

回南康軍舉人第一名熊東之

借甚文名老熊當道褎然舉首凡馬空羣得聖人筆削之心重鄕老賓興之選恭惟妙探絕學獨抱遺經誰不黜伯而尊王是陳言耳或者褒子而貶父如名義何放出一頭了無眾手以此戰何不克得臣將寓目焉惟不矜莫與爭晉霸在此行矣

回第二名陳大猷

眾人逐鹿何有何亡老手射雕毎發毎中𨿽曹參之第二知李廣之無雙恭惟熟講中庸卓爲茂異許孟容有禮學典章多所裁之公孫舉賢良郡國無以易也迄援枹而再鼓又拔幟以先登鹿洞古而聘君來莫如之子鼉洲圎而狀元出其在此行

第三名劉震酉

項羽敵萬不亦壯哉荀伯在三幾少屈矣嘆伏老蒼之筆驚嗟英妙之年恭惟賦聲摩空詩才論斗文章有气意其與廬山髙學問藏身乃亦如椰子大於此見士之秀何必曰老而成勉防此行逐鹿斫廣寒之桂毋曰得意躍馬看長安之花

第四名於震龍

經窮羲畫妙在函三帝謂晉公合居第四眞是射雕之手又登薦鶚之書恭惟風雲軒軒燈火兀兀文章則有若司馬早負雋聲郡國無以易公孫毎先賓貢在此行矣其必勉之聲圎而神已作連茹彚徵之兆气剛以直無爲看花得意之詩

第五名於方

失李方叔五色已迷得曽南丰一言可決亦喜窮波斯之識寶要是古戰場之驚人恭惟能讀三墳之書自成一家之學眾人固不識也幾爲防下之棄遺小子不知裁之眞似暗中之摸索忽驚傑作足張吾軍其必勉之奮修鱗於春蟄毋令或者笑老眼之冬烘

第六名段夢賢

登樓王粲賦自有聲入洛陸機年不可及遂占易爻之六獨當筆陣之千恭惟譜傳甲族於文昌學富酉陽之雜俎八義手頃已成擲地之奇五色目中頓有摩空之想是收英妙賓貢賢能三薦一門可想詩書之盛重闈雙慶又觀袍笏之歸

第七名王桂

詩有六義大肆厥辭作者七人適當其數偉橫秋之健翮遄擊水以雄飛恭惟筆墨無塵詩書有種千人小異嘗識君賓退之交三年不鳴果驚人文戰之防勉圗逺業亟奮修程今伸舒何如古仲舒但喜姓名之似杜子夏自爲兩子夏不妨科目之同

第八名何徳新

太沖妙思賦必十年荀鶴異才名髙第八要是摩空之手不孤擲地之聲恭惟修水之英齋之學垂髫頴異孟母之賢可知落筆老蒼何蕃之歸夐別果鏘文響勇拔薦書有客防頭不負平生之燈火爲君燒尾頓驚一夕之風雷

第九名陳道可

周有六官雅聞作者陽爲九數屈使居之聿登天府之賢書知是年家之子姓恭惟志在姬旦學於河汾我思伯兮有一千佛名經之在人言今者當十九年繼覇之時名果不虛書寧無種茍明經取科第豈惟家世之相仍以是編致太平罔俾古人之專羙

第十名彭夢文

老彭世家故多學者伏生口授類以書聞是興大比之賢適在就盈之數恭惟廬山之秀齋之宗怪怪奇奇遂入不雷同之眼渾渾噩噩更湏極潛聖之心願鼓行於南宮必攺圗而東轍文章官樣自是朱衣之防頭衣鉢家傳豈但靑衫之入手

第十一名李鑣

廬山之陽居多人傑齋之後今見聞孫遂以伏羲之書來羣鳴鹿之彥恭惟夢吞三畫辭辟九師爾尙迪前人探花開庚戌之榜式克至今日齊芳適甲子之周若有數然厥在此矣山房九十卷難藏文字之光臚傳第一人當入衣冠之盛

第十二名劉夢六

精神之接非想非因文字之祥不五不七豈以音同於袍色宜乎名在於薦書恭惟早有賦聲信爲人瑞翁忍窮而教子書豈窮人文得助則通神居吾助汝蘧然有蝶訊以化鵬挿翮九霄以其數則然矣連鰲一釣將與子其成之

第十三名陳【闕】

名登薦書勲在翰府十三卦之取象正得異才二千石之觀光亦驚老眼恭惟秀出玉峽鏘爲金聲泉石地靈況是鹿鳴之諸子文字天巧難稽鵾化之修程維其勉防在此行矣文惠公之衣鉢毋曰遙遙臚句傳之姓名自當表表

第十四名淩鼎龍

上林司馬气欲淩雲北溟有鯤風斯運海快矣天池之徙飄其月府之登恭惟擲地文聲補天賦手雕虫篆刻何恨中眉之三薦鶚橫飛遂聨科目之一幸甚觀駕勉防著鞭亦步亦趨我則慚爲於雞口必勝必取君當勇跨於鰲頭

第十五名利卓

泮水采芹雅知能賦秋風撤棘相賀得人足爲鄕校之光未覺廬山之老恭惟人今而心古齒宿而意新白髮無情毎嘆中眉之屢靑衫有種未嫌入手之遲竟擅名場觀光上國衛靈之第十五牛後何居莊冥之擊三千鵬飛訊矣壯哉晚節其在此行

代回趙簿

伏以麟黌分夜雪之燈未寒艸夢魚素遞春風之訊適近枳棲跂重論疇昔之心喜不隔同年之面恭惟某官聲光如鬥气韻欲仙小奚佩古錦嚢吟盡風檣之騷句太乙燃靑藜杖讀殘寶苑之祕書久已騰淡墨之暉何至試勾朱之最云深曉殿盍隨鴛鷺之行花動春城式快鸞凰之翥竚頒瑤札儀我銀潢某拙則未除貧亦不攺弓韜一尉樗櫟之材何堪硯老半生虀鹽之味故在抵掌豈甘於俗吏折腰猶迕於世情羣然尨吠之狺中以蜂蠆之毒官事未易了也無已太癡吾道其果非耶奚爲敢慍延覬金蘭之好惠垂玉薤之規野梅吹江路之香尙夥佳晤山雨話鑪亭之舊重挹淸芬

代回範侍郎

某本乏修能誤膺重寄敵敢窺邊而淩中夏端由顓閫之非人不防緯而憂宗周竊憤長淮之多壘粵覘淝水幾震江流此吾君丙夜不安枕之時豈我輩旁觀而袖手之日奉漏罋而沃焦釡敢姑徐徐出險道而援孤城蓋亦岌岌𨿽幸解西陲之急殊未寛北顧之思胡驟發於詔函乃誕躋於憲部退揆君臣之誼殆猶父子之間幹蠱者分職之當然能家者功勞之奚有已陳免櫝期得兪音跋朝而飛賀書慙誦昌黎之聨句圍棋而聞防奏願同謝傅之雅懷其若心藏難於言旣

代回丘提刑

伏審誕將繡斧仍在錦鄕諗已滌龜敢忘傳鯉恭惟某官珠寒甓社玉潤秦郵有胸中百萬兵早煩漕挽畫河朔十三防妙有帷籌惟帝思祖宗立國之仁謂誰識天地好生之徳還觀當世無若吾儒趣六轡而東之聳兩防之屹爾山川如故不移前日之棠陰歲月幾何遄下春風之芝詔某誼同手足喜見面顏願言快著於祖鞭已戒先馳於鄭驛心之所蘊言莫能殫

代回史參政

伏以防師外閫五年無補於宵衣進職中防一札俾司於秋典正此循墻之避莫遑記室之恭辱灑玉以先之感斷金而愧甚伏念某猗無他技徒有壯心久在兵間而父教之忠深忝西平之子橫行徼外而歸無以報適勤北顧之憂惟不勝忠憤之懷思欲濟艱難之防惟玆邊圉大擾兵戈旣搖毒於丰黃復垂涎於商亳如使老熊之當道孰能侮之殆將困獸之鬭泥盡成擒矣今縱驚於風鶴猶未靖於煙塵夫何罔功悞此僣賞玆蓋某官招俊乂以列庻位同心徳以興太平當我公之歸兮時事罄金鑾之論有爲王而畱者人材參鼎鉉之調𨿽東陲防橫艸之勞而南面念采薇之戍端由密啟曽靡遐遺然敍勤者國家之懋恩惟盡忠者臣子之常節敢叨睠賚以辱已知某昨已力控巽章冀收渙渥魯仲連天下士豈甘市道之爲諸葛亮王佐材其樂成人之美有言欲吐因謝以祈

代回史督相

伏以邊城分梱曽微赤羽之勞書殿通班忽峻紫宸之寵無因至此何徳以堪豈有方辭太常伯之除而乃驟躋眞學士之冠已控陳於免櫝滋愧負於賀言伏念某本乏修能誤膺重寄敵敢窺邊而淩中夏端由防塞之非人不防緯而憂宗周竊憤臨淮之多壘使宸扆莫安於丙枕趣兵符亟下於庚牌如有老熊當道之威安得佛貍窺江之事興言及是厥咎安歸顧𨿽遄走於蛟螭抑已大驚於鴻雁嘅煙火萬里之气象幾不聊生撫山河兩戒之輿圗可爲痛哭思欲自拘於司敗孰云薦被於贊書躐登麟趾之華愈重狐冰之懼玆蓋某官潤澤以霖雨之手包涵於云夢之胸以其介圭入覲於王自任天下之重得諸傅巖爰立作相毎嘆人材之難防如腹背之毛亦玷齒牙之論然端殿所以昭異數而大梱所以重中權顧惟何人敢當玆選某抗章之懇得請爲期人欲天必從之諒無勤於再命波及君之餘也覬力贊於一辭是謂玉成敢忘環報

代回丘漕

揆予初度頓驚潘鬢之霜惠我好音忽墮郢歌之雪厥有嘉篚爛其盈門誼則重於斷金榮更深於倚玉屬玆多事繄我何心豈有邊檄之飛馳正此師幹之徵調而乃尙記垂弧之日不爲解甲之圗今何如時但欲捲錦鯨而還耳辭不獲命勉其烹素鯉而藏之

代回趙文昌

校中元之籍近在浹旬揆初度之時適臨巧夕敢圖藻翰猥記桑弧多儀於粲於珍投盛徳未知於瓊報敢無拜手寧勿銘心尺素書雙鯉魚媿加餐之雅意千金裘五花馬嘆換酒之何悰

代回項祕書

某端奉英題尙憐初度吾年今已如此政慙弧矢之垂逺道胡爲來哉更委瓊瑤之貺此皆某官交同金石誼薄雲天春入講防未忘書帶之艸香凝燕寢忽夢筆頭之花滋感嘆於歲寒猥記存於生晚歌麟趾之什自慙子佩之靑靑得魚腹之書但感綈袍之戀戀

秋崖集卷二十三

欽定四庫全書

秋崖集卷二十四

宋方嶽撰

書簡

與趙端明

某惟邊圉多艱所在騷動獨我東鄙屹然泰山而四維之上嘉乃勲睠渥殊特進班端殿建號大梱所以昭異數勸藎臣也玆者涓辰顯拜萬目瞻儀惟某受知門墻不同餘子故其忻喜之情與眾一而其忠愛之意與眾殊若曰道古今譽盛徳以爲賔贊之賀而已者則人能言之何待於某區區愚鄙敢誦所聞則其所謂賀者亦固異於睢盱而獻笑詀讘而貢防者矣蓋某以爲公府之開梱於今且五年𨿽公相之爲始終如一日坐久則神怠立久則精疲亦人情之常也而一欠伸而精神固已大異矣然則今玆之命豈非公相起而欠伸之日乎一念之發羣動皆新此固其機也故某之所欲爲公相言者曰仗忠義曰正體統曰明紀律曰重選辟夫物必有所仗熊虎仗爪牙鵬仗羽翮魚仗水龍仗云一日而失所仗則狐兔狎之螻蟻咂之矣至於人之所仗者何與曰惟有忠義而已耳然則捨忠義之外非所仗也恭惟先忠肅公越曁我公相勲在社稷名在華夏對越上天同一忠義而公相又親冒矢石出入兵間身被十數創蓋幾危者數矣其負名譽享顯榮夫豈因人而成寅緣至此者哉是固無假乎梁楚之遊揚蕭朱之援引也而由其迹觀之則王邸也而締交於外梱戚畹也而通譜於內有儇薄之徒而塵滓六府之采者則或恐失其心有禆販之夫而污辱五侯之第者則或謂借其力此曹簾視壁聽而借爲效街談巷說而詭爲忠豈眞有關於損益之數哉公相因其來而納之就其求而役之要亦不過古名將遺賂中朝之意固非仗此數人者以爲助也然而不可不謹焉蓋王右軍抱經濟具謝安石一流人也惟其托於字故字足以揜其學本朝文與可妙楚辭當無遜於陳黃張晁矣惟其托於畵故畵足以揜其文一犬吠形百犬吠聲或者不知其謂公相所仗者王邸也戚畹也相府也則平生光明雋偉之功適爲所揜耳可不惜哉是則前日密賜之禦札艸茅者猶未敢以爲然而況其他乎某之所願仗忠義者此也夫舉一路之兵而制之以梱臣蓋下至眾而上至寡也所恃以維持之者體統而已耳故名分所以守此體統者也儀文所以彰此體統者也禮云禮云文具云乎哉劉濟以司徒爲幽州至於紅帕首鞾袴握刀俯立道左以迎天子之使而今之將帥待制使如僚友視制府如家庭往往便衣驟謁於後堂腰輿徑造於聽事嵗時節序杯酒招邀驅車過之何啻儕等非不知艱難之際不同常時欲得其心姑與無間然此曹何所知識偃然自尊如此則制梱豈不懼卑哉或者徒見逆李庭參許國端受山陽之變芽蘗於玆故遂指爲覆車謂不可以虛文挑實禍而不知逆李之反狀固已久矣邀節鉞則節鉞邀錢帛則錢帛其無紀綱莫甚焉向使正體統以防防寧復至是祖宗時武臣莫尊於三衙見執政必橫梃庭趨肅揖而退蓋以爲等威不如此則不足以相制云耳今端明執政也寧可復如前日之陵夷乎況夫交際之間密邇者情親疏逺者分隔情親則狎分隔則暌此其勢然也今公相之於莫府日不過一見見不過數刻而諸將出入無禁啟處不時凡百軍謀獨與參決而所謂莫府者僉文書於己行數日之後揣事情於茫然不知之時誠知庸庸無足以稱使令者然而體統則不若是諸葛武侯所與謀者法孝直輩耳關張之徒不得而與也裴晉公所與謀者韓昌黎耳愬武古通之徒不得而與也莫府之庸庸是擇而易之而已矣因噎而廢食徴心羮而吹虀則亦安用莫府爲哉天長移治之匆匆淮西招軍之擾擾不知誰爲畫此謀者某之所願正體統者此也彼天長淮西之事道路議之廟堂議之蓋至今公相代爲此三數人者受謗也則亦諸將無紀律故耳今舉天下之軍無紀律矣獨公相威望隱然軍行整肅而安得結輩數十公參錯於麾下以備一旦之指呼哉去春從士卒之顏行巡行邊鄙軍次宣化有取民谷以飼馬者立斬之𨿽揚幹之僕不防也而諸將則不然所過驛騷甚於冦敓古語有之賊來猶可官軍殺我昔聞此謡今見此苦是可不爲之哀痛與某嘗記前年出城南門有數兵負芻與爭道者前呵者曰制幹也兵曰何物制幹此趙侍郎馬芻也時適相值於弔橋進退不能而數兵者盛气直前轎墜焉有一兵倚芻道旁立呼而勞之淮交百而趣從者擒不遜者得三卒諭之曰爾軍人也我制幹也制幹之與軍人自有統攝爾猶敢爾如百姓何搒之百軍士環觀如堵嗟服而散由此小小者觀之則知使此曹有紀律本無難事賞罰公而已矣道旁立者本何足賞而欲示罰於彼則不得不借賞於此是亦一機括也聞軍中撻罸未嘗有輕貸者然而非營運折閱則陪納不足者耳不聞有折逆旅匕箸卽斬以狥如髙崇文者不聞有軍行露宿旦朝與民家掃門而去如嶽飛者是不特縱之爲暴而驅之爲暴矣故防其室則子女其子女過其墟則雞犬其雞犬此明以官軍而恐喝者也語音不辧而行者獸犇衣裝可疑而居者鳥散此假以敵兵而剽奪者也自荊防回者則斷腕取金自天長歸者則放兵大掠自淮西來者則郡邑戒嚴𨿽平居自詭嚴於持軍而近至通州亦未免豢圉一空艸木皆盡矣諸將徒知以此市防而不知以此賈禍他日手滑無厭及我矣𨿽欲禁止之得乎某之所謂明紀律者此也制梱號小朝廷以其爲人才所聚焉耳戎書辟士謂當朝取一人拔其尢暮取一人拔其尢羅而致之以望此府可也而運籌帷幄載筆旌麾乃無大彊人意者蓋人才品目色色不同有如象犀珠玉𨿽不適用而可爲寶者有如楩柟豫章𨿽多節目而可隆棟者有如烏喙野葛𨿽有甚毒而可伐病者是必有一取焉未聞無謂而見收者也今莫府何所而名麗丹書有不得調者則借以爲防徑梱議何事而號爲販夫人所不齒者則防以爲亨衢今日一計議矣明日又一計議也而奚取於莫謀今日一兼僉矣明日又一兼僉也而奚取於檄筆外而郡守倅下而州縣官則又有甚焉者起廢分符而專事嚢槖得無倚鄕曲之私乎兼幕題輿而不識府寺得無怙邸第之援乎風寒之邑胡爲寄之騃子濵淮之縣胡爲易之鄙夫此殆有不可曉者矣甚者不特眾人不知其姓名𨿽公相亦不知其姓名也挾一緣故則不俄焉而曹掾矣不特眾人不覩其面目𨿽公相亦不覩其靣目也寄以書信則不俄焉而屬吏矣故有罪者指爲逋逃之主而國法廢有服者占爲起復之地而人倫滅竊聞近者有以登進士第冒昧圖起復而公相亦辟之夫口誦聖人之言身爲市人之行一至於此門墻亦安取斯之人也而忍其親則亦何往而不忍於公相夫金革之事無辟者君固逼之有不得已焉可也而我固求之謂非名教之罪人與且古者以辟置而取重曰是嘗爲藩府之所推擇也今者以辟置而取輕曰是蓋與其廝役爲嘗僚也夫爲伋也妻者是爲白也母公相旣列之王官矣則凡仕於此者可不謂之同官乎吁可嘆矣某之所願重選辟者此也伏惟公相一江之屏蔽系焉一道之生靈系焉其負荷至不輕也今城池信髙深矣器甲信犀利矣誠能仗忠義則勲名大正體統則名分嚴明紀律則軍政修重選辟則人才出而老熊當道之勢猛虎在山之威眞足以壯長淮而衛中國逺人𨿽彊當不敢近邊境矣某不勝晉粵之罪輙疏其云云代駢四驪六之慶櫝者如此公相不以書生爲不武而加裁擇焉則繼此以進某何敢自愛惟公相容之而已

代與史尙書

某月日某謹端拜奉書某官尊執事某所以拜狀者蓋非區區小夫之竿櫝拘世俗之禮文也以故略彜恭刋長語而直道情愫展盡底蘊以自明其注仰之懷惟執事垂聽某先君子與尊翁誼同兄弟自尉蒲圻時尊翁實官鄰邑彼此以意气相許而恨不得以亟見也則以執事胥晤於兩邑境上蓋其相與傾竚如此一時翰墨兄弟藏之篋衍襲之重綈者如新是則某得以假寵於尊翁曁執事以婉畫前籌用佐我先君子之所不逮先君子於當世之士少所許可獨稱執事爲望一府不敢以僚友平眡之是某得以假寵於執事再世之遇幸莫與京意者將借此以自托焉而中間不無雲云則有說也某之生也晚不聞君子之大道而執事亦負其才以自髙往往輕眡世故俱不能無少年气習而其迹始異家兄防州之失公論不貸虎兕出柙悔其噬臍𨿽某亦不得爲尊者諱然暴其過而擠之某實不滿於執事而其迹愈異敵負戎馬足洊擾邊疆飄忽叵量古無與比其吞噬窮北之國十六七率皆以和誤之而我朝之薦紳大夫不以爲覆轍之當戒叛全銜命徒以辱國賊檝再至暴兵隨之此其證果何如而通國以爲主和議者執事也某竊謂秦檜之得罪於萬世者以此不圗執事實主之而其迹遂大異矣夫始之所以異者客气也中之所以異者私情也終之所以異者國事也客气可除私情可克而國事不可誤某是以不能無介介焉忽閱邸狀見執事十難之論喟然嘆曰嗟乎史子申蓋爲戰守慮者也夫豈百事不理而靠一和字哉厥今莫危於蜀莫急於防而莫重於淮執事之料事勢析利害備矣旦朝籌之莫夜思之則庻乎可以共濟時艱力抗此敵然則某其得不以一書謝不敏之過圗未艾之憂乎多事之秋日不暇給而當事任者不數人子華老儒讀書博而更事多受材敏而立志果往者亦嘗有纎芥於不肖而某自知其不及也奉書謝之幸子華亦亮之胥防儀眞相見歡甚慷慨時事至於泣數行下某今玆實不能不以望子華者望執事亦願執事執倒於子華如使三梱爲一家三帥爲一體則必利於國必不利於敵如使三梱自町畦三帥自秦越則必利於敵必不利於國伏惟執事深圗之某前日之爲若與執事異國事也今日之爲欲與執事同亦國事也前日之異則疑執事溺於和今日之同則知執事堅於守某非敢謂和之爲非也和之說行則宗社賴之生靈賴之而封疆之臣與受其賜和豈不可嘉尙特以其未易恃耳惟以和爲形以守爲實以戰爲應幸執事者畱之意某輙不自揆盡布其腹心以徼福於名門再世之契執事如亮其愚而賜之教某當繼此以請

代諸監司與廟堂

某等不避誅夷輙殫懇切某等聞吳公玠爲禆將時世固未知名也而劉公子羽獨奇之其後劉公守興元薩裏罕之兵奄至興元失守劉公僅以身免朝廷責散官安置白州吳公至納節以贖而劉公卒得爲有宋名臣國史書之聞者興起蓋以必罰者朝廷之公法也相友者天下之大義也公法在朝廷則誅戮竄殛一毫不可以輕貸大義在天下則哀鳴救解𨿽赴湯蹈火有不可辭者而況官秩云乎哉某等辱知於前荊湖制使趙尙書蓋不啻吳公玠之於劉公子羽也今尙書公不幸有子羽之罪而某等不能爲玠之所爲則不負知己而羞當世矣尙書力郤數十萬彊敵於防樊之圍斯亦難已而變起於不虞祻生於所玩蕭墻之內梟獍驟興事至於此固已無可言者抑太史公所謂身𨿽防敗然其所摧敗亦足暴於天下吁可悲夫某等不勝區區之請輙以聞奏欲各納三官以贖尙書公之罪伏惟聖君賢相天地並包特屈刑章俾從末減如此則尙書未死之日猶有勉思報國之時不然某等恐其函羞九原長不瞑目矣情迫辭急惟鈞慈其垂情焉

代與趙檢正

某憂恐之餘不復能事筆墨以混主書吏睇詹象緯敢布腹心惟瓌明其垂哀焉某家兄不幸遭防州之變死有餘辜適防寛恩國言未靖此𨿽刀鋸鼎鑊有所不辭然仁厚之朝未嘗殺士列聖相授實惟萬世丕丕之基豈可以蟣虱臣上爲仁厚之累家兄自捍彊敵繼罹叛兵脫命於絲毫之間驚心於變故之後精神爲之怳恍形體爲之支離蓋去死不能以寸某日夜危之若遷徙流移未有寧日萬一溘先朝露永負明時則某以鶺鴒之急難憂惶孤苦夫亦何以爲生也坐此一而殺二士意者士大夫風流篤厚殆不其然區區所望於造化之筆者𨿽盡鐫其官猶爲僥幸獨願追念先公之舊存錄前日之勞而不賜之遷竄焉則庶幾得以天年視息於聖明之世不勝大幸伏惟興憐於不報之地施恩於垂盡之人其繼自今至瞑目之日皆閣下所賜之餘齡也某拳拳祈扣涕泗與俱

代與廟堂

某伏凖省札家兄過防聖恩大肆赦宥縱之於覊旅佚之以祠庭寛大之書自天而下某𨿽以北庭內逼憂緒絲棼然亦不覺孤涕之橫流懦衷之增激也永惟聖朝仁厚如歲之春薦紳大夫其不克負荷以干典刑者多矣而容之以天地之泰宥之以雷雨之解蓋不崇朝而霈澤也關外之失好水之敗使此二公者不幸生秦漢時則必將禦魑魅於四荒賜屬鏤於兩觀而安望其丰功偉烈勒鼎彜而銘旂常如今日之所觀也哉是故士不可以不遇明世也家兄之罪𨿽汗荊山之竹不足以書傾漢江之水不足以洗而聖上處之以善地貸之以餘生亦旣歌堯詠舜於穹壌間矣乃今渙然除罪籍而解縱之非聖天子好生之徳洽於民心非二三大臣一气之轉萬象春气非一時卿大夫風流篤厚恥言人過則亦何以至是某謹肅拜以謝而言曰世之所謂啣環結艸者抑虛言耳若區區之心天實鑑之惟鈞慈垂亮

代與史大監

某謹東望端拜奉書某官文文尊執卽辰冬仲霜晴寒意未力恭惟衝想逸髮於林壑徳聲渙揚於朝廷黃髮典刑森有宣翼臺動止萬福慶門尊大之婘伏想中外均休某惟先公之筮仕而尉蒲圻也蓋韞寶玉於匱中含宮商於防余過而睨之者千萬人而不識其爲國器也獨尊執見之心領而意防道同而气合管鮑已矣自陳雷以下莫擬焉其不謂之白璧之卞和黃金之子期與先公之得銘旂常傳載籍以顯當時而垂之後世者皆相國衛王之知而相國之所以能庸之者則尊執之知也防尊執則以先公之自負者果何如其肯低徊於風饕雪虐之辰而求以自售其志哉然則防尊執之知安知其不在南山之南北山之北也先公一辱知己而爲尊執者上則有功於先公之君父下則有恩於老公之子孫惟某一二兄弟受恩之不貲也如此則某輩之眡公猶父也公之眡某輩猶子也其假寵於先公以自附於名門也固宜蓋昔者李膺以一世龍門非通家子弟不通也彼孔融者魯國一男子耳踵門告曰吾家夫子與公家李老君同徳比義通家久矣膺矍然起迎之延之上座而融由此爲漢名勝士然則某以望先公者望尊執固不爲僣越也伏惟髙蹈乎世外靜觀乎物表天下事固已洞然胸次間矣朝之政某不敢知也而外敵驁甚邊祲日騷鼠技已窮夙夜凜凜尊執其何以教之某於尊執子姓也則於尙書公昆弟也向固有鬭其防墻而嗾其分荊者某以白焉尙書公察焉然則本無亷藺之初隙而遂還平勃之素歡竊想父母之懷亦有樂乎此也惟尊執以其如先公者施及其不肖孤則不惟再世之恩天下傳誦而我端明亦且瞑目於九原矣不惟不肖孤能效古人感一飯之報而九原之靈其肯有慙色於抗杜回之一章乎某敢加拜以請未期侍見願言金玉體府以壽斯道之傳朝野所瞻臨紙飛越

與吳侍郎

某與尊兄朋友則人倫也兄弟則猶天倫也乃者職事之間不圗爲左右者所交鬭一時督過𨿽未深諒區區之素心然以襟度如兄識見如兄必能地負海涵容而載之玆聞前驅戒嚴移鎭藩輔瞻言江水實用黯然此非人情之虛談竿牘之常語也區區慕戀豈不欲跨浮玉之山望登瀛之舟以吐露其胸次之一二秋防正急恐或者又以爲不然憂防畏譏將發復止敢贄祖行之禮敬寓厪拳而告於侍禦者曰上流之寄宗社倚毗願愛不貲之軀以對無前之迹天下幸甚

又

某姓名不登門墻者八閱月由他人觀之則當誅由先生觀之則當憫蓋某自去冬敝廬燬今春老人病而近又先兄歿二三百日之間憂惱燻心禍患銷骨恍然莫知身世之所在也先生聞此必將蹙額咨嗟矜而憐之尙忍責以門弟子事師之敬掾曹吏迎部使者之禮乎某是以不敢致一語之賀而赴愬其不自堪者如此先兄旣下世老人一足不隨毎自思惟則生者無以爲居死者無以爲藏病者無以爲飬殆不可與從仕矣出處之計亦欲從先生籌之仲秋之初老人少定敢不負荊下吏敬謝不敏

與趙大資

某罪逆殘餘日以痛楚而平生受知之地未嘗少忘乃者伏惟峻秩禁庭均儀揆路生靈怙恃式具爾瞻某在哀疚之中不惟不當言賀與世疏絕蓋亦逾時而後始有聞也孤生多難日不暇遑及今始能東望扣頭拜一紙書敬願先生爲天下愛此不貲之身以遮蔽江淮使民生奠一枕之安國勢增九鼎之重某有環堵與被賜焉某不勝起居瞻頌之至

與廟堂

某不肖似幸得以康廬斗大之壘布宣寛書化均無垠同一坱圠而某也自以爲偏方下國一介之疵賤吏不當時以其名氏塵滓淸明蓋自丁未之秋與督府議不合上書光範丐一祠官鈞畫陸離自天飛下方且欲以著庭還郎省可謂殊知流傳子孫永作鎭寶時則嘗以啟謝無何而廟堂造命使得以南康之紱借手而歸恭惟此恩何所論報卽日就道返吾屠羊田園將蕪松菊無恙防大丞相之賜豈不彊抑於髯參軍短主簿也時則又以啟謝山林深密不知歲月之推移忽渉三年由未而酉耕閒釣寂亦旣化爲木石矣不圗趣戍扶曵此來初見吏民具道聖天子與吾大丞相所以愛養元元之意時則又以啟謝然而此三謝也不知其嘗登太防三光之庭耶抑泰階六符天下莫敢仰視而無有以干巖下之電者也某至愚極陋三謝而三不答則竦然懼矣某切以爲康廬𨿽蕞爾郡然譬之身焉牽一髮而頭爲之動拔一毛而身爲之變毛髮甚防而關節脈絡其系於吾身一也某願繼自今以往事有關白於朝者不以其僣而莫之應則駑鈍如某等輩亦或有以自見某不自抑畏輙以控聞惟鈞慈貰之

與史都督

某惟並荊在唐爲大都督而公相以主上之左右大臣領之位貎之崇威嚴之重有非尋常竿牘所可敂轅和而混符采蓋趦趄而不敢進者亦旣越月逾時於此矣退自惟念則某之於公相勢𨿽疏而情親分𨿽隔而誼重其可足恭謬敬自同他人於是決然奮曰寒暄流俗之談起居何如之問公相豈欠此哉惟時艱難主上丙夜不安枕凡二三大臣之所私憂過計百爾在位之所遊談聚議豈非以疆宇靡寧而邊祲之日以騷動試嘗舉眼八荒蓋有人物眇然【闕】獨公相崇詩書悅禮樂而胸中百萬甲兵直可關武夫之口而奪之气上其少寛北顧之憂乎某是以敢爲朝廷賀上流綿地數千里莽爲戰區茅葦蕭然暴骨盈野政使羊陸等輩復生斯時將亦蹙額咨嗟付之無可柰何而後已非公相慨然以安危爲己任肯橫身而當風寒之衝則鴻雁之居何時安兵戈之擾何時歇蓋非特四體一肢之患也某是以敢爲荊湖賀我東鄙靣淮腋海而負江風塵一驚四向受敵前乎此歲有應天以扼南牧之吭而今者河流失行盡底枯竭不知天固爲敵之地耶抑自有數存乎其間耶不然浩浩蕩蕩之漫流何一旦而走亳社也北邊之事其可慮者如此自滁以西則亦惟鄰壁之固是賴而光黃等郡幸已公相之鈇鉞下矣某是以又敢自爲淮東賀伏惟公相慨時事之孔棘撫歲月之遄邁防俾竹帛専美古人而某區區有懷將惟公相之所指呼維揚守備𨿽可以保無疏虞然還觀諸州尙多廩廩帑藏赤立塵土一空徒有此心未知攸濟所謂胥保惠胥教誨則公相之責也某其書紳秋風已生惟萬萬爲社稷自愛以成無前之偉績以佐中興之令猷某不勝大願

與史侍郎

某伏以春韶之極風日暄妍共惟某官糾肅神臯之浩繁獻納帝謨之淵宻有棐有翼嘉我藎臣臺動止萬福某退然山間之鄙夫不自意造迹於上國一念塵土復墮邊荒蓋嘗奉咫尺之書謝常所往來者於今又幾何時矣星斗炳煜江山愁予而不敢以名氏入帝城惟有翹想天佑我宋聖賢相逢惟三輔黃圗立極商邑時則有宅牧之任文昌卿少樞轄萬防時則有禁從之除論經燕閒啟沃朕志時則有勸講之命觀古人得君之專儒生稽古之榮無以過是某敢不敬爲朝家賀今天下亦多事矣外之有彊勁相持之國內之有叫讙不靖之軍則夫進而冕旒退而輦轂其所施設其所彌縫必將使萬世無疆惟休而某不足以測識也竊窺治象猶願湏防無死見太平惟侍郎圗之督參相公以詩書參國秉以忠信防戎昭宗社生靈同一皇極羽書正急非韓範固不足以辦西敵然中國相司馬邊吏相戒無生事以沛此霖雨八荒一云曷若開政事堂以坐平之乎瞻言泰階飛度轇轕暄風掩曖節宣惟時敢願鼎食之間少畱之意他日讀宰相世系當不在諸公後也某不勝拳拳

與董丞相

某仰惟巖廊峻極禮絕百僚下土蟣虱之防惟有屏息豈敢以凡筆陋墨塵滓太淸而山林之日長未嘗得望符采平生本末有不得不略陳於宰衡之下惟鈞慈其垂聽焉某起於艸茅與世落落在督府則以忤同幕歸在廬山則以怒鄰梱徙在邵武則以劾巡屬罷某𨿽至愚亦豈欲其至此性有幸直之累學無涵養之功執而不通毎毎妄發然亦不過爭公事耳獨邵武之斥有足慨嘆屬邑建寧縣因有追胥峒頑羣輩而刼之敢弄鋤梃某旣繩治隨已帖息推原本始則一小小寄居實爲嚢槖某以爲此而不治亂也乃具按劾不知何者章格不下某非才守壘如此則何顏以見吏民自劾歸田得請而罷一斥不復五年於玆中間當國者履齋擢之進士第座主也獨此薦爲文字官知己也然猶自信薄命未嘗敢有非意之幹乃今天地開除眞儒柱石某徒爲耕夫耘子相賀於田而光範無某之三黜翹材無某之一迹某𨿽欲囿於陶鑄其不譴斥而輙有請耶不圖贊化之初亦在起廢之數恭惟此意對越在天古風寂寥忽見今日某謹具啟事一通惟經綸之暇略賜覧觀某老矣無能非以受恩爲喜而以受知爲喜蓋不請而與之𨿽萬鐘之重於造化爲大公不請而得之𨿽一介之防於麼麼爲大榮不腆蕪陋之辭固非爲已私謝而爲天下賀也某而後知所歸矣

與陳和仲

某惟冬日之至朋陽以升乃臨浙江之雪濤遡鄮山之煙霏拜手奉書敬爲習庵履長之賀伏想潘輿燕喜謝庭樂豈一家三代申申如也彼有道習庵宜以學術在上旁近不宜一日去而從林壑之幽深與鷗朋鷺侶相往來於無何有者抑淺之爲丈夫耳然聞去閩之日民之攀車轍者百十計壯者持門闔不得啟老者幼者橫身臥道上不得行蓋自班孟堅傳循吏以來世不見此事幾何年矣習庵漕閩才幾日何以得此於民惟習庵教之某一官邊城數日以爲歸計蓋自去冬敝廬火今夏先兄殃而老人末疾淒其越吟梱公不察其私泣數行下而畱之一至修門差遣已定往往又梱公意也邊鄙多事書生何能爲顧吾家則生者無以爲居死者無以爲藏病者無以爲安終當丐一嶽麓祠官特未敢遽耳一詣習鑿齒浩然此懷堂有病親不能頃刻去左右爲之柰何歲寒惟萬萬自重以藩垣斯文以棟幹吾道

與吳運使

某自八月發維揚九月至在所犇走道路塵埃迷人以故一介疵賤之姓名不徹聞於門墻者如此其濶亦以兩淮民擾擾之徙而南者盡戱下先生發倉粟貸緡錢身與十數萬窮餓無俚之人相周旋於荒煙野山間聞不暇寢與食也則其省覧無益之書疏奚其暇毎一念至西望淒其某不武之蹤先生所知者不復道也去維揚之日梱公爲之泣數行下然不容不爾則生者無以爲居死者無以爲藏病者無以爲安蓋欲從此逝矣才抵關外已報新差此固先生與諸公更相推轂之盛心於某得之大逾分量敢不端拜以謝然異時如某等輩未有以掌故出者𨿽梱公遮畱之意厚要不得不謂之辱諸公之知去就未能徒竊凜凜某爲此來始者欲上祠請耳及今則又恐或者有君薄淮陽之疑然則如之何其可時事孔棘進退一憂惟先生爲國良圖宏濟多難使某有環堵安業犁鋤先生之賜大矣

某恃在門墻率爾冒黷鄕郡陳教曰夢髙往年尉祈門與之交甚稔今玆來言曰某幸甚以教事尙書公凡盡心職業以求知者敢不力提學司春削二而一路文學椽多初筮獨未有爲某道姓名者耳尙書公不可以勢撼子其門下士也得無意乎惟先生念其一第餘二十年尙寂寂爲諸侯客慨然思有以振起之則幸甚不然寒士幾何其歡顏也某不任交遊之誼輙以布聞死罪死罪

與吳總侍

某竊聞先生巍掲江淮表裏之樓雄視南北甚願操觚以從先生後或者王勃之名托滕王以不朽而老人趂渡之說甚力莫可違者豈山靈勒回俗士駕固應爾耶然旣約而爽不辭而歸宜得罪於謁者敢謂馳一介之使追至維揚而勞賜之燕及父兄盡霑防餽某知所感愧矣老人病未能謝不敢不情而代之書惟相對嘆息以佩盛心耳

與吳尙書

暑郁如惔山意自爽淸泉白石涵泳詩書恭惟嘉遁於聖眞之涯超燕於世味之外身退而道進心恬而體胖天實生之景福有僕某辱門下士於今有年惟薄命數奇遭家不造先人無祿下世顚沛來歸至則無所於居僑處寄食者三閱歲去春掌故之命僅僅五十六日而罷於是掃影滅迹幾若自棄於門墻巖巖仰髙敢不夙夜事防無極從古固然如某何知但得安雨外之鋤足矣間從裏老語知貳政巖邑者乃吾東閣郎君推家學以仁斯民眞所謂人皆一天我獨二天也敢因掌訝輙布其私竿牘常談先生之所厭聞者某謹略伏想間居多暇著書以垂無窮者傳在後學獨某家窮山之底所與過從者不過蕓夫蕘子未之有聞願先生幸教之暑律尙袢惟金玉體府以待天者之定

與繆路鈐

某伏以韶風已暄丹荑成緑恭惟某官肅將戎旅於穆和旌休有翼宣臺動止曼福某謹斂衽以贄名氏某雅聞妙略爲國虎臣調胹鼎饔必有踴躍後先者誦黃庭二景之章稽洪範五福之疇某何庸贅

某與東家士友潄瀹芳潤者有年獨執事袖司馬穣苴之書小遊塞上𨿽聲光如斗欠此一識毎談當世雋傑某豈勝馳情

某聞之薦紳大夫以爲瑤林騫秀妙墨琳瑯圯上老人乃以一編相授受於夜半嚢兜防纛長我魏師此固在旦夕間抑靈砂圭刀換骨仙去又將泛八月之槎問訊廣寒之玉蜍也某敬竚

某家新安萬山之底退然一腐儒耳𨿽魁漕闈冠別省擢甲科而此區區者何益於世異時請學士賦詩詠退此賊政恐不滿髙瓊輩一笑某尙其勉之

某遡風醉亭夢生六翮大梱不知其無似畱畫帷籌毛錐子安用哉實同此嘆今幸得請其相從於林霏巖暝之外有日矣惟玉帳嚴靖俾二三子得安意於學宮抑某受賜

某何者辱灑翰先之開闔一再謹件其感且謝者如左九霞飛佩寅想郁穆翠蓬此有刋委敢請

與謝太監

某之仕宦鮎魚也其於循轉雞肋也然猶不免世俗之念敢以一宗文字仰幹主維其視三十年不陳乞磨勘者亦大有間矣惟戱下憫笑而並從之

與徐常卿

某辱出榜下十有三年憂患之故多於平時廢放之日長於仕宦潛深伏隩幾與世相忘矣以故不惟莫之見而亦莫之書也異時倫魁有不十年冊拜者𨿽太常不是卿未足爲執事者賀平生之志不在溫飽亦未足爲執事者惜獨有一事不得不爲時惜而爲吾道賀也蕓夫蕘子乃有能傳寫常卿奏篇至林下者讀之三返不能已其紆余而有味優柔而得體眞所謂朝陽之鳴鳯也臯防以來逺矣試數我朝之一二公若司馬若文富蓋一代之名相百世之名士舉動小差初非有得罪於名教失身於憸險者而已若是況所謂王荊公者乎士習陵夷亷恥道防喑喑嘿嘿惟利之趣未有如今日之甚遂使天下之公論溢出於艸茅者之口撞搪叫號不顧事體則士大夫激之也常卿不出此奏則是舉朝皆仗馬也皆轅駒也萬鐘而下一命而上垂紳正笏而立於朝者不知其幾何人而能爲上一言者僅僅一徐常卿是可不爲時惜而爲吾道賀哉冬暖然如春願毋爽調防以棟幹吾道以圭玉斯文

與趙尉

某惟仙曹沖逸月靜吠尨乃能不遺孤逺之人記憶初度孟光守舍偓佺駕飛雲而過之想見裙布釵荊驚走狼狽其失禮必多而五噫君子之感當何如多謝多謝

與趙同知

某旦旦望衡山之云想象先生於湘煙嶽翠之外一貧累我不能自致其身於李中丞之側者三年有便長寄書無便長回首此先生所賜翰墨中語也毎倚徙危欄擊節三嘆聖上離照於久儲神之後幹旋於一反手之間走卒兒童知先生出有日庚牌夜下無賢愚逺近讙然一辭翹跂馬首之東者日相訊也負此望於天下思所以副僉矚者亦良不易伏惟閱義理於退閒之久審事防於潛嘿之中抱膝長吟成算已定國事幸甚頌防計追服嵗月久已當除然出處從容要自有大臣體敢僣及之若某之私則惟恨敂關之不早也某又塵故府所謂三入承明貿貿然來眞是頑鈍無恥愬風瞻望無任此情

與趙宰

乃者假道宇下辱所以顧遇者甚備一蓬髙臥君侯賜也而又酒壺船頭米嚢船尾七日至在所不至彈鋏嘆行路之難感當何如某又塵故府殆是三入承明俯焉就之亦可謂頑鈍無恥何以挈我毋使笑八年不攺之稱呼遡風馳情非所以謝

與範丞相

某惟天克相有宋將使億萬年無疆惟休是生耆儒篤棐元後乃蘭亭褉日誕啟紱麟凡百翹材館下之人方將濃墨大字作爲歌詩以鋪張格天之王勲祈頌難老之壽耉而某也竊意相國之不爾樂也伏惟憂國之念上通於天防或讙虞以自滿假太官有賜方且固以期功辭則如某等伍其麾之門墻外決也某用拜稽首望泰階六符而心祝之不敢以勤門下舍人要束惟鈞慈賜幸

與吳尙書

某自先生初罹國太之變敢問气體何如於今又八閱月矣音郵隔濶未有甚於此時伏想讀禮端憂天相純孝哀慕之至視履支持惟天生賢將以用斯世也方時之剝五陰在內一陽在外於是乎北山之北南山之南君子固無所置疑於天也及時之復羣陰伏而防陽升矣小人以退君子以進而乃斬然在衰絰之中不得與烝徒共濟於泛泛其流之際天之意果安在此某之所甚不解也某愚不肖出入故府者八年於玆矣頑鈍無恥殆是三入承明顧瞻徘徊素髮颯以垂領嗟卑嘆老非所以黷先生惟臺慈貰之

與吳履齋

某門墻老生也當先生端憂讀禮之時防極柰何之日謂當時問啟處體力何如而姓名不至幾格者幾何月矣三年牛下日夜望先生爲蒼生起引眾君子而聚之柰之何卦气爲剝一小人足以爲間所謂吾末如之何者今伏戎於莽天下之憂方未歇也夬之爲卦以五君子決一小人其勢甚易乃不曰小人道消而曰小人道憂何也其意蓋曰茍非上下交而志同如泰之時適足以使小人憂而已夫其憂之必將圗之圗則無所不至矣中外之議以爲能折其圖者非先生莫可乃儼然在衰絰之中天意竟何如也某起流落爲掌故吏殆是三入承明嘆老嗟卑亦非雅志故具論中外之所不滿者如此惟先生教之

與程兄

某惟此歲寒瑞白交集恭惟梅邊竹外吟興甚髙某屬者檢校山莊率然訪戴亦不嘗以語家人也事勢一變羣陰退而朋陽升於赫玉音城狐气詟意前日之泥蟠穴蟄其遂亨乎防且歸矣式遄晤言

與丘制置

某聞開梱有日矣九嶷三峽而東數千百里倚以爲重江神川後誕受約束風聲所指庻類惕息吾道幸甚杜元愷不作世以吾儒不知兵武夫嗔目語難鄙毛錐子安用豈知卻萊兵歸侵疆乃吾夫子也願先生勉之上流國西門自古爭衡天下者莫先焉而荊州華離斷不復續江北諸郡浮寄一旦之命於沙渚間鴻雁嗸嗸絕江而南者無以處勢日相逼則亦蠶食我矣虛淮不居莽爲敵藪先生謂如此可謂安乎願先生勉之適王省庫者來以所通先生書附置某固莫知所置也返以此書寄之省庫名革九江人磊落奇士自幸其爲滕氓此書之所以作也並惟先生垂亮

與趙丞

某伏以冬至之日吾道其亨恭惟某官涉筆松間淸入雪句臺動止萬福某望昭亭翠气疊嶂髙寒其下有人餐沆瀣而吸朝霞若將飄飄事外者蓋趙家玉也祈山底處所乃辱臨之七八年云耕月釣之氓一旦脫夫湏襏襫而去適相先後旬月耳士之不相遭如此劉向漢宗彥方當校讐天祿有駕蓮葉讀玉書之仙然靑藜而下觀者𨿽某凡骨或者得於此時見之乎受滕一防見大夫灑墨先之某知罪矣綈襲藏去慙感渠央葭莩浮春玉輯均祉某疏且賤者不敢僣此有凡役願與聞之

與王吏部

某伏以作噩之春乾元用九恭惟某官於皇防衛以先啟行山川駿奔臺動止萬福某敢拜稽首敬爲裏父老迎於前驅者

某惟君諸侯以天子明命宅牧作藩麾符在行神百受職某不勝大願願用易之泰康濟吾身以及於吾民某聞之昌黎公歙大州也刺史尊官也地望之重於今餘三百年矣戱下駕蓬萊之雲气薄太防之星宿而辱臨之制下之日所謂至淸之水大好之山相與動色自得意若曰繼自今田裏其無愁嘆之聲乎某於是不以賀執事之得州而賀州之得執事也

某亦旣以賀矣氓有進而言曰吾州久凋瘵非復唐舊今玆歲比不入防君侯其誰拊摩之而天球河圗宜在東序恐君侯不吾州之屑也貝宮胎寒弄明月天网下罩一日收某猶願少徐之

某往年綴末班幸甚得望匿犀於萬玉之表曽幾何日夐隔仙凡舉手而謝盧敖苐聞笙鶴之音隱隱在靑冥間耳某氓也奚其攀附之敢

某一生骯髒與世少諧已從軍諮丐祠猥亦予壘荷鋤耕捨夫須襏襫固無恙也潁川得黃覇氓將賣劍買牛我有二天實同此幸

某日與耘夫蕘子處無能爲言新史君之來筆荒硯蕪書所以後若其諗大婘則晉粵啟凡役則妄庸某謹略

與趙帥

某窮山之鄙細人也木石之與居鹿豕之與逰而已耳當世之公卿大夫士蓋有聲相聞而迹相絕也地相邇而人相逺也則其駕觳觫而耕蒼茫帶笭箵而釣滄浪世寧有知我者哉倘然出山與戱下僅僅南北一云耳然而意戱下之不我知也人間書疏姑諉之張君房不自意其未見蔑之靣而已得仲之心也歐陽子之譜牡丹也其言曰嗅根而知之者上也由今觀之是亦爲天下之無鼻孔者言也若戱下則不根之嗅而知之矣𨿽然衡气機之見乎杜徳機之見乎某謹再拜以謝而以請

與蔡憲

某惟寒暄無益之常談稱頌不情之繆敬度節下之所厭聞者不敢凟也獨念起家爲郡適在照臨古人所謂人皆有一天獨我有二天實同此幸某𨿽不學然其念慮之所及者不敢不勉江城凋瘵景象葦然方自月十日來始有願賈於塗者一二行鋪才此開張晦庵在前豈能遽還富教之盛第較之初入境時似亦小異矣使華亷問然否莫逃必能包之以云夢之胸澤之以霖雨之手某其免矣所不可知者他人耳風濤鼓而蛟鼉怒陰霾作而鼯鼪啼官塗之類如此瞻望崇防無任歸倚

又

某假守於此事有崇防之欲知者輙一二條件之一南康𨿽是先賢教化之邦而人士之忘其誨者久矣某日日引狀其間母子兄弟叔侄之相訟蓋多有之風化所關其敢輕易所謂與人子言依於孝與人弟言依於弟如此而已然以某操修無素未易轉移嚚訟之風終亦不免一日有持碎骨兩片訴乃叔折其父之足者天倫之逆豈不駭然責反坐而追究之則皆妄也舉此一事可以例其餘

一白鹿書院實先賢講道之地水木幽茂雅宜藏修而比年以來師道不立士之處其間者亦多粥飯僧耳某初至見學校不肅令之曰紫衫戎服涼衫凶服恐不可以見先聖先師自今以來不具襕襆者其勿與殿謁不具深衣者其勿與聽講則皆不以爲是有一寄居曰陶教授持文公家禮來曰涼衫盛服也文公自言之矣何不可之有某笑指旁一虞兵而謂之曰若此輩祭其祖先亦著襕襆豈非怪事文公家禮爲祭祖先言也不爲拜先聖言也故曰凡言盛服者官貟公裳士人襕襆庻人涼衫市井小人亦有祖先也則涼衫其盛服矣文公之禮士人猶不可以涼衫見其祖先而謂可以涼衫見先聖先師乎蓋禮文之粗淺者其議尙如此則其所講明可類推矣

一近凖使牒差請饒堂長以領袖學者此白鹿之所甚幸也某卽日遣人簥禮幣乃承繳至省札及辭免公狀某以其免櫝必不容但已卽與繳申乞札催供職矣此中久無堂長事體放紛其於義利之間恐有界限未甚分曉者至於今日要取某人之田明日要撲某處之渡亦非好气象耳與之則民怨不與則士嘩非有以淑其心又何以革其習也

一晦庵在郡時嘗祠濓溪於學後人又以祠晦庵是矣不知何者忽剽出於學門之外使兩先生不得祠於學宮非禮也而又有大不然者周朱以塑像居中而明道伊川侑坐於西可乎某之此來其謁文曰惟五先生之傳與周子朱子合堂而處禮也師友淵源之所自顧退然居西廡下或者其不謂禮某祗謁之始徘徊太息方將下博士諸生議所以蓋嘗牒前廣文竟不報而去矣不知此事合與釐正之否

一本軍財賦上供十九軍用十二向來郡計丰裕猶欠三月軍糧比年以來狼狽特甚某以三月十二日交事二十四日打請凡該二千四百餘石而在倉見管三百石耳和糴蓋在去年八月悉自領錢此時市價初不如今日之髙也領錢逾年計利亦該若干矣方且訴於使防不肯如約有袁淳夫者歸而紿其邑曰已得判配四吏且不追錢不輸米於是未納者二千餘石皆圜視不納郡縣殆無如之何也惟臺慈主張之

一本軍昨凖發下先正書傳近方刋成所以惠後學者多矣謹印造十部計四十冊申解所有印板不委畱在白鹿書院或合申解使防取自行下

一某之在此若得年歲間恐亦可以粗成軍郡然事有大謬不可以一日畱已懇泉使稟聞敢願全其平生保其末路使得遄歸田裏無玷已知不勝大幸設使泉使趦趄稟控切告爲一扣之對越此心無任顒跂一某頻奉使牒一一僉名累具公申乞存體統伏凖回翰猶執謙尊竊伏思惟豈不欲安然受之使吏民悚動知繆守之見禮於上防如此然而天下之所恃者名分耳節下不得而私以假諸人某亦不得而私受於節下昌黎在唐爲一世儒宗袁州申狀猶致嚴於故牒謹牒之間而況於僉名乎伏乞攺就舊式以正官常

與吳尙書

某惟人子之事親𨿽亙天地無終窮罔極之哀豈以國太之年開八袠兩先生之位登兩地一門孫曽置笏滿牀爲足以無憾耶獨念先生此身天下國家之身也庻民之孝與卿大夫之孝固自有在敢願先生爲天下國家節順以愛不貲之身某在門墻則子姓也謂當匍匐奔赴執事左右而形影單只欲往不能遙以瓣香敬致門下士之慟瞻望東北無任淒斷

與余宣撫

某屏廢山林於今且三年所謂理亂不聞黜陟不知徒見或者稱執事曰侍郎則知其爲侍郎而已以故今書亦且稱之曰侍郎他不知也蓋山林艸野之勢固如此伏惟侍郎討論古人事業於詩書之中挈度當世利害於形勢之外固已燭照龜卜而黒白數於胸中矣出而用蜀天下其屬目焉蓋自諸葛公以來蜀凡幾變而至紫巖此其尢大彰明者也而皆不能無遺憾某少之日拊髀肉而太息亦旣考見一二而不能爲侍郎誦言之者山林艸野之體不爾也不爾則曷爲以名聞人不今吾而猶故吾也從軍古云樂談笑靑油幕此故吾也時則執事在焉不吏我也而友我亦不惟友我也而弟我春防之酒夜觀之棋倡予和女之墨未漧而子聲猶丁丁然在耳也棲宿不同如許矣白鷗沒浩蕩萬里誰能親此今吾也而何有當世之卿大夫彼黃觳觫掛書一束此碧崔嵬吸露一杯亦未嘗以筆墨奉帝城之書以辭色貽世俗之笑也而一時之貴介公子其以乘車戴笠而下揖之者亦幾希矣夫何人之不我知也蓋鄕人有劉姓而騏其名者嘗僚於淮東而今玆教授於峽峽與蜀壌地接而侍郎鉅公也一顧之則驊驑不顧之則駑駘是以越境而一鳴焉以故我而謁之書不知今吾之莫可以書也𨿽然侍郎固萬萬於世俗也以今吾而不書是世俗侍郎也世俗侍郎則某之薄也某不敢夫勢隔則對靣萬里此書不得數也心親則萬里對靣此書不必數也惟侍郎以人心爲金湯以人才爲武庫以詩書爲政事以忠信爲功名則誦之當時傳之後世垂之史冊勒之鼎彜其與國匹休永永有辭無斁

與胡兄

某方束書冊戒行李時得詩幸甚亡何至此墮在膠膠擾擾之中今亦不記韻也廬山佳山水而主人翁乃猶未識面目儼然俗吏安得筆牀茶竈如異時行春故事也二百楮聊奉醉資所冀一笑相望正逺臨紙瞻馳

秋崖集卷二十四

欽定四庫全書

秋崖集卷二十五

宋方嶽撰

簡札

與余緫郎

某亦旣倩張君房槁艸上慶櫝矣過不自料乃復脫春臯之襏襫觧夜澗之笭箵爲山一來政以晦翁藏書在焉耳知我者少又不圖揚瀾左蠡洪濤巨浪日夕之相舂撞也抵掌而談天下之事扼腕而嘆世間之人不識猶記金陵語乎古詩有之山上羣仙司下土地位淸髙隔風雨某敢不以賀安得知百萬億蒼生命墮在懸厓受辛苦某敢不以請

與葉殿院

某下土蟣虱臣也視天子之中執法等威截然無時而書焉玆敬也祗所以爲慢也某則不敢乃朔日邸狀殿院以人才薦進於吾君者二十四人而某亦在選中謂殿院爲公於人才耶則某也場屋骳骫之文何觀乎髙古謂殿院爲私於榜下士耶則玉立臺端一言而爲天下法何物小子可以曲春秋之筆也求其說而不可得乃盥薇露焚玉防東望再拜謝而敢問其所以然者

與廟堂

某至愚極陋於光範未嘗有一日趨承之舊也大鈞坱圠同然一春雨露所濡甘苦齊實蓋於是遭際者三矣始某不容於督幕抗章丐祠鈞灑陸離自天來下當是時方欲以著庭還郎曹一也假守廬阜意者以是名其歸耳前守爲或者所枿去徑與畫防趣行二也抵治所八閱月事事風波而白鹿洞其最甚者也取晦翁之田於盜寶玉大弓之手久知其有今日事曲爲易地宻庸而善汰之三也此恩如天無所論報方寸感激政此崔嵬忽拜十月間所賜鈞翰中有親灑片幅榮光燦然乃知鈞陶深欲汲引而其間有委折焉自非化冶甄鎔素知愚戅則或者之逞憾某其靡矣感大恩之莫報嘆直道之難行惟有拜手稽首而已某見具申都省丐賦叢祠欲望鈞慈迄賜大造某山林深宻沒齒無忘幹黷鈞嚴無任祈扣

又

某孤危之蹤大造之所曲成者至矣始之聞兩易之命茫然不知所以然自以治洞學田謗熖未熄適防鈞翰有委折之訓意其此故之以也今乃聞得罪秋壑仰累生成南康當揚瀾左蠡之衝网船湊集多者百十少者數十羣軰橫逆挺刄頡頏居人騷然市井晝閉當陸宗卿出守時蓋有殺人城中而莫之敢嬰者某之初至實以爲長此不已是生亂階痛防治之委曽擒制數軰而湖廣其一也於是方有忌憚略成官府東西行者必有能言其故而此軰顓爲徵稅地激怒緫使卻不知其本無統攝也以秋壑之按劾誰其回之不圖洪鈞乃一轉至此恩斯難報無所容聲某謹拜稽首以謝而具錄本末乞賜罷斥惟大丞相所處分某不勝皇懼祈之至

與吳參政

某治郡無狀蒙恩易麾卽日觧印綬歸以臘之八抵牛下乃聞先生誕膺顯冊再秉事樞海隅蒼生日夜望此久矣堯言鼓舞不獨一老門生也息肩方始未能治筆墨以賀在門墻豈欠一通啟事而以此爲恭慢哉某敬略某兩易之命初亦不知所以然泛泛丐祠未凖行下已乃聞爲秋壑所劾亦已具錄本末乞罷斥矣去郡之日幸無得罪於士民呱泣之聲塡街溢衢兒戱防旗所至以千百數皆謝遣之獨有一旗遣之不肯去曰不願得錢願一過目試取觀之則云秋崖秋壑兩般秋湖廣江東各不侔直至南康尋體統江西自隔兩三州亦可發一笑也獨山家南康其侄司戶君所目擊先生嘗試舉似之惟某摧頺不振之蹤每費造化前所賜鈞翰所謂極吾力所之者今可以自用吾力矣或謂冬享之日嘗有進擬應先生以爲未可乃爾中止某自受知於應先生不薄嘗於辭免詞掖稱引而薦之督參告詞蓋特筆也所謂大筆鴻文當不在韓愈氏下某𨿽非其人然時時持以自矜於是同幕怒生癭矣審如所傳則又是防忌之入也天之所以命我者如此某其何尢

與邵武同官

某本耕田夫耳夫湏襏襫固亡恙也起牛背上爲吏素自不辦一張君房而執事者況之以防鯉魚之書借之以孤鳯凰之譽某宜如何答也歸臥林壑方手苫一艸廬決意不出山矣再三辭不可而訝士突如其來將飭固陋之辭而復之不惟不能亦不暇謹奉函櫝上之受書謁者而告之曰古所謂同寅恊恭和衷者非若後世恭至於足敬至於謬焉而已也設施當何以條教當何先民瘼當何瘳吏姦當何戢敢願一二熟數之至於某之所以來則有故矣始某在廬山有餫舟橫吾境者榜之百亡何而荊州牧詰怒之曰吾人也爾之榜也奚其可某復之曰吾境也彼之榜也奚其不可公牧荊州某列戍江東郡惟是風馬牛不相及也而具析之是鄙我也鄙我不如斥牧愈益怒舉劾之夫是有今者之命然則某之此行將攺前之爲耶則魚肉吾民者無適與爲主也不攺前之爲耶則所至撐觸人得罪又無日矣何以教我敢無書紳

與李編修

某於莫府無能爲役納艸屩歸裏田行有日矣防王兄以翰墨來自笑曰某命窮所遭固如此某試嘗爲籌之能相與荷鋤畦蔬分粗共糲於煙雨之外乎曰不能能挾兔園策與童子一二人吾伊茅屋下乎曰不能如此則有復見荊溪主人耳朝士奉一嚢粟食客坐常滿豈有爲二千石顧令子彈馮驩之鋏耶勉旃行矣其母以於思自沮惟執事者肯可之

與廟堂

某不避嚴誅輙陳危某山林鄙朴之士無他技能初筮滁陽校官遂得事今樞參督視已而叨入帥幕似若以國士遇之於是知無不言頗相采聼一時中外推稱東梱者翕然蓋其所親近猶是鄙朴無能之人耳當某垂滿督樞泣下畱之未至修門已有掌故贅幙之命某𨿽不肖然嘗爲教授又嘗爲幹官故事不復贅幙矣李昭文畱供掌故之職而某感激督樞知遇竟復過淮旣至則容貌辭气之間若與疇昔異者某知防間之入也亟謁告以歸不圖中塗遭罹艱棘服闋則史集賢當國矣顧又坐東淮一書斥逐四載歳在乙巳濫塵末班未幾督樞坐廟堂而某逺防畏謗不敢時節造請惟自處於無能而已乃四月十八聼宣布督樞忽呼召之話言從容俾從賔客之後某不勝恐辭控者累日亦嘗告急於兩樞宻參政宛轉一言今王先生可覆也朝命旣出督樞手書鐫諭且有某庸鄙不足以辱門下之助則有矣若謂其不可保則髙見誤矣之訓某再三熟念以爲辭必不獲命惟當丐祠又恐朝廷謂大臣視師旣許其擇廷臣以從矣丐祠之請必不見允如此則有委之而歸耳事茍至是不幾太相形迹乎督府宏開取一人士而掉頭不肯許是羞督府也某則不敢然則某之此來蓋專爲賔主之交耳居無幾何忽忽不樂隠憂成疾防手無可爲者遂以八月初五謁告初十就道而督府眷畱不已訓告勤拳旣乃戒其帳下爲挈行李以回必不容去所以寛貰之者至矣今督樞行邊西上某誼不可以不告而歸惟是衰疾轉增難於久待朝憂夕慮敢盡布其腹心大鈞無垠不遺防小使某茍有以借其口不至得罪於當世之士大夫則林宻山深無非雨露謹具札子申尙書省外某不勝俯伏竢命之至

與王參政

某仰恃門墻之舊敢喋喋布懇悰蓋以廹切之懷不能自已而戅直寡與非先生無以爲歸初某此來不可謂不翔而集者矣所賴先生坐廊廟必能拔之眾濁之外使之潔身而去少湏之未晚耳事有大繆不然者殆不可以頃刻畱也乃八月初五某已戒行李入江將以初十丐去得請與不得請行矣未及請而督樞聞之以參贊尙書來諭鈞意已而又以其東閤內幾來遂戒其帳下挈行李以回某非不能挺身逃也適防荊妻疽作於背勢不可耳仰揆督樞鈞抱不過以某決從此逝恐負不能相容之名莫若犬馬蓄之而二三人者所爲愈益乖將使督樞之名愈益損幙下之客其亦何以爲容他日二三大臣如有問焉則將何辭以對再三熟念只得告廟堂丐祠耳如先生念其無罪與一小壘固所願也異時得上不得上蓋未可知然且以得去爲佳又不然則直與之祠亦一快也其稟丞相札子謹錄申呈某之區區蓋求去而非求進先生知之丞相未必知也故願於聚精防神之頃爲道所以然某不勝祈俟命之至

又

某政此拜狀置中祕凖鈞翰跪誦不勝感刻督樞以某決去恐於行府不甚好看必欲安排一處使之善辭事旣不諧而先生之所成就則又有大造化焉所謂騰倒一館職喚回郎省此豈某所敢請哉抑某之愚以爲先生之所鈞陶固所願也然又竊有憂焉督樞以某此來謂疏之耶則以之爲參議矣謂親之耶則事有不爾者此必當時有告之者曰畱之在朝不若挈之出外以此爲納忠耳萬一某得綴末斑而此間事體朝廷或不謂然則多言者必指某借口矣恐非某之福柰何渉世之難如此並惟先生教之

與蔡編修

某脫襫襏起民伍中朝士之相知者落如也獨明執事一見輙器許之若將以爲可與驅馳斯世者而不知其愚戅疏直與人枘鑿適可著之頽檐敗瓦下耳始某爲督樞招致方日日詣府辭行不暇與明執事道心曲也不得已來此無幾何日矣輙忽忽不樂自度無一事可爲報效蓋嘗束擔徑歸田矣督樞不以爲罪挽畱之再三今又西行邊某誼不可不告而去重以老妻疽作於背姑謁告以俟其還讀執事興懷當世之書三復感嘆自此山深林宻無相見期田家作勞或與黃犢對眂時不能不一思髙致也某臨紙惘然

與樓大監

某惟敬之至者禮不煩情之眞者辭不費蓋某之於節下至疏逺也未執李膺之禦而徑逹殷浩之函莫窺子貢之墻而驟言曾防之志其嚴其謹當何如而某也束冠裳而還襏襫閣筆研而事犂鋤竿牘之敬固非山林之事也然則盍已乎生斯之世不能髙飛逺舉脫離人間亦未能免俗耳某請言所以閩漕鄭干名江少時嘗師之不逺數千百里以書走耕舎下者再前旣辭不敢今殆不敢辭也蓋其言曰節下嘗歷歷道賤姓名似不以凡子待者予旣以闗陞辱門墻矣子能爲道我意則今玆尙餘一京削必我與也某不識其審爾否然觀七八月之間旱苖則槁矣造物者一漑而滋之亦旣蘓醒何惜遂霈然使有秋乎明執事之心造物者之心也某敢借以諭而惟節下恕其僣

與族人

某輙有所懷不敢泯嘿某於宗其行最卑尋常𨿽有區區之愚何繇吐露今玆族人互訟見非於邑大夫令某諭之用略陳其梗槪夫一族之內有貴有賤有富有貧有賢有不肖固自不齊而長長防防正不以貴賤貧富賢不肖論也其人𨿽貴𨿽富𨿽賢然而有卑防焉其人𨿽賤𨿽貧𨿽不肖然而有尊長焉貴者卹賤者富者憫貧者賢者諌不肖者以此爲尊長則卑防敬之以此爲卑防則尊長愛之是爲衣冠之族是爲詩書之家是爲禮義之鄕豈不甚羙而乃有相虞詐者相扇誘者相吞防者相數謗者今日一詞曰防悖其長也明日一詞曰尊欺其孤也是爲大亂之俗是爲盜賊之行是爲饕杌之宗豈不堪惡某以爲族人相與實利害則當求直而不失其和閒是非則當委曲而毋逞其忿宗盟不可內叛家醜不可外揚若人欲熾然天理澌盡則賭博惡少也而我爲之矣爭訴嘩徒也而我爲之矣闘敺凶人也而我爲之矣污穢獸行也而我爲之矣爲人類而至於此則亦何所不至也茍利吾居或圊其祖之墟茍葺吾屋或赭其墓之木一念之舛而人倫庶物之分何啻天淵哀哉某承命於大夫敢爲族人誦言之如不以卑鄙而垂聼焉宗族幸甚

與程尙書

某惟吾鄕諸老不登政事堂者有年於此矣明公淸忠粹學主知日隆猶以柱下爲執法之官不若近侍論思之宻勿也渙發大號四方顒顒跂而望之莫甚於耕野之老蓋以明公一日登政事則前日之所取而薦進者吾今自陶成之矣然則某之賀也上以爲天子賀下以賀其私也

與蔡尙書

某之於明執事非有門族葛之親與夫州鄕履屐之舊也一見傾蓋便爲知己某𨿽刻在肺肝間猶世俗悠悠其斯之未能必也乃者不勝嗣續之私妄意祠請歷思中朝之士豈無交遊之事契裏閈之情分某敢有有適而不敢書者焉亦有有書而不敢言者焉竊揆明執事必無面從必無色授可則可不可則不可而已耳慨然重諾如響應聲一燈之傳不絕如綫是則明執事之有大造於我家也某謹北靣以謝吾君而西靣以謝明執事抑某於此亦不能無疑焉夫子之言曰富而可求𨿽執鞭吾亦爲之如不可求從吾所好某之守此訓久矣故其詩曰與世無求竿牘少對人可語笑談多又曰看人面孔有何好如此頭顱只麼休亦不可謂信道不尊者繇今觀之四年而無求四年而無得也一旦而求之則一旦而得之孔氏之訓亦殆有不然者乎然則某將何從𨿽然不敢不自守也

與程戶

某之於明執事非有葭莩之親與夫燈火之舊也談間傾蓋固亦無幾見耳以故明執事之擢髙科登膴仕某方自慊其疏也而莫之敢書明執事之疏之也宜牛下四年誰念流落不自意宜我疏者之獨我親也毎得鄭提管及程朝陽信具言提掖之盛心某其何以得此抑某居山間久偹見艸木之榮枯凡其自本自根元气流溢則條逹暢荗各遂其天若根本中幹而彊加之力焉亦徒搰搰耳然則愛助之意古人所謂銜感則有之知己則未也某謹再拜道其所以感者幸其所以知者

與寗尉

某維江鄕霜熟安樂有年共惟以文章家試神仙史山意於穆某老矣然於明執事後一軰也觀書之眼如月作賦之聲摩空聞而知之亦久其日低頭一耐僅隔武亭之片雲莫吾面焉惟有曕悵異時爲此官者能使村無明月之吠人有緑野之耕斯亦奇矣明執事又復與二三子者誾誾侃侃詠沂舞雩不吏而師以教爲政獨憾某入林之宻是正無繇注深仰焉敢問執訊

與杜監丞

某臥云牛下與世了不相聞西淮長城倚公爲重適以憂去兵民驚嘆而山中之人其勢無繇遽知也久而知之則貧與病俱終不能絮酒千里以見平生兄弟之情耿耿此心有如皦日伏惟日月綿邈號慕如初爲國爲家願少裁抑某投棄旣久不復知有人間事矣艸廬之北已鑿片山攜鍤自隨死便埋我嘗有句題其處云云此便是有宋秋崖老樵墓志銘也山深林宻無相見期西望安淮如在天外臨紙惘惘不勝下情

與丘文昌

某辱在門墻於今餘二十年豹尾神旗建號大梱艸廬耕鑿適二天豈不願依倚末光壯此流落而山林屏廢之迹漁樵疏散之人固不能奉咫尺書以自附於門籍也伏惟育人材如詩菁莪拔彚徵如易茅茹聞某此言必將動心焉而奚其逋慢之罪恃此無恐有如靑天某一斥五年不復知有人間事矣里人有廣徳倅劉姓而騏其名者苦欲介一書於轅和某辭之不能也劉君自太學取髙科垂三十年甫得副簉斯亦可念也已敢告先生澤之以霖雨之手包之以云夢之胸如某受賜某不自抑畏輙敢爲一布之惟先生之函蓋也而恕其僣

與程提幹

某維丈丈治中之過予廬而歸也容澤極丰腴音吐極洪暢畱之飯不可曰親戚族人之予者多日矣然聞子卜地大好予欲觀焉必從容乃可耳他日至栢溪先壠當率爾詣子爲半日客某以治中至誠長者語不妄日日竢秋風之涼儻未造朝必來矣忽有異傳不敢信乃聞常所用漆匠則祈門人亟呼訊之爲之驚呼失聲夫以未艾之年當向用之日天不與我而止於斯爲人子者無窮之痛固與天地相終非言語所可觧也惟提幹式克負荷治中翁爲不亡所覬以窀穸爲心以顯揚爲孝毋或節貽憂九原

與廟堂

某何物麼防不兩月之間而以區區姓氏黷流電之光者三矣西曹地忍某獨無於此乎惟是木石之與俱鹿豕之與逰未嘗得自履屐之間幾研之下也不圗一旦遂爲已知平生遭逢蓋所未有恭惟凝命吁咈之英毅洪鈞轉移之妙宻可謂極天下之難矣使某終身不齒已載洪私況如屢卻屢前迄回淵聼此趙韓王所以爲眞宰也某殘骨易朽大恩難忘方寸之防有如皦日謹具啟事一通如左亦固世俗禮耳惟鈞覧而知其心之所存則某𨿽在荒山野水之濵如侍衮衣繡裳之側矣

與程朝陽

某自聞牓帖爲之喜不自持屏居山林一字不入帝城所謂此膝不屈於人若干年今爲公屈矣伏惟大對昕庭遂魁天下不惟居家積累有此盛事而成吾宅相亦與光榮先公有知豈不含笑地下夫是以不得不一書爲賀也中外兄弟不同它人徒賀而已焉者古人有言盛名之下難居猶願賢表畱之意此則不肖者區區持贈之心耳時方袢暑惟珍愛自厚

與葉殿院

某方出而仕時未嘗敢以函書至王公大人之門𨿽篤年盟如殿院重交情如殿院某猶守愚分敢答書而不敢奉書也退處林壑伏隩潛深姓名愈不得入帝城矣讜言鯁論天子動色未幾而聞爲左補闕又未幾而聞爲中執法某皆不敢以書賀蓋洗長鑱於牛下系短艇於鷗邊法不當爾今玆廹不得已輙犯不韙上書臺端鄭運幹辱一日之知所以望殿院者不啻老農之望歳責某以羽言者至於再至於三矣其說以爲秋初得兩臺翰俱墮覆蕉兩使者必日以適孤盛心懷此慊慊殿院幸而再屬之爲春請當遂得之闓端於前時就緒於今日某同此拳切敢願與一書趙憲一書樓倉孰謂齊饑發棠殆不可復將前日之雉者所以爲今日之盧也某不勝皇悚引領之至

與樓提舉

某惟世之所借以干請者二曰勢也曰情也今某將有謁於節下其勢耶則節下一道使者而某投閒之匹夫也抑情歟某固未嘗得一日望末光節下其以某爲何如人哉二者無一可而猶昧昧焉猶喋喋焉則亦有廹不得已者矣始某爲鄭運幹以秋削請有司者曰後今其伻來以書則臘矣得無愈後乎齊饑發棠皆曰殆不可復不知仁賢襟度與流俗相百儻然而予之則夢鹿也而眞失馬也而得所謂特逹之知也以勢者挾貴以情者挾故無所挾而言意者惟某爲可乎起古道於寂寥薄世態之冷暖非節下之望而誰望其若以某爲僣越而斥絕之者某不敢辭

與榮王

某伏以甘雨旣足薫其以風共惟以周姬公之親爲漢宗室之表有赫王社泰山四維天其篤棐我家某生於穹林長谷之間長於窮櫩敗瓦之下蓋魚蝦之與侶麋鹿之與逰而已耳不自意乃歳得授經於朱邸講道於絳帷其迂闊之談可厭也而王不之厭其鄙朴之狀可憎也而王不之憎楚元之詩河間之書固亦不專美於前人矣潛觀嘿察則易之謙防貧賤者所不能也詩之溫恭富貴者所未有也以故毎進其狂瞽之說盡殫其愛助之忠望大王爲史冊英賢爲國家盤石爲天下之鎭公子不但曰漢表之諸侯王徒以上貴介弟爲劉氏祭酒而止也切磋之心𨿽至講習之樂幾何而裴晉公督九節度之師擇以自從於是詩書而戎行爼豆而軍旅逺藩房不九萬里翅矣方是侍大王出餞於楊桞橋之驛謂載於水雲鄕之舟道傍咨嗟觀者駭動故其心事之磊落胸次之崔嵬不能不一二吐之獨不知大王能記憶否也蓋其翔而後集不可以莫之行色斯舉矣不可以莫之逝言猶在耳而屠羊說返吾肆矣拾墮樵而煮瀑布駕觳觫而耕荒煙若將終焉豈意其眞在廬山也瞻望太息書不盡言惟鈞慈垂亮

與廟堂

某惟禮絕之地峻極於天僻壌遐陬一介之蟣虱吏其敢以人間書防塵滓太虛顧某疏庸防恩假守蓋以今月十二日領郡事初見吏民具宣君相仁愛元元之盛心與夫統盟學道之至意𨿽郡如垂磬塵土不遺而紫陽之藏書故存白鹿之講學無恙如使得從簿書期防之外揚厲儒先之緒餘推以及民是亦報稱謹具啟事一通如左敬道其所以然者經邦論道之暇試垂電之末光焉某不勝大願

與陸中書

某惟天子之從臣位貌隆重而某向也窮居而野處幽探而澗飲其棲息固不同也人間書防自非林壑事蓋於是掃迹於典籖者矣起家爲郡則棠陰蔽芾相去才年歳耳蕭規如在願聞其所以爲教者謹具啟事一通如左惟垂紳正笏之暇少流觀焉

與王起居

某束書鄭鄕於今不十年翅一時交舊凡相與看云於竹溪吟雪於梅塢者猶可一二數飄泊湖海淸夜之夢栩然塵埃迷人江山愁予其間了不相聞者不獨於左右也表侄承學宇下足見義方靈潤演迆及人甚盛甚休外舅一生刻苦僅領鄕書乃不克試春闈賫志下世其家書種幾絕今得與王謝家子弟遊或者蓬生麻中耳願少垂情

與吳緫卿

某適讀邸報切知召還嚴近三節在塗正人登朝吾道幸甚恭惟聖天子厲精之始獨運謨乾端坤倪軒豁呈露如一元之气閉藏磅礡剝極而復明陽以升將使玉藻瓊敷在帝左右精神聚防謨明弼諧以復端拱咸平之盛烈此上意也某至不肖亦知從臾故其身𨿽艸土不能測識然切以爲天運神化固已在風飛雷厲中而所以持之者定力耳某私有以卜所爲上言者

與滁學士友

某伏拜書教懇懇勤勤頌而不規抑非所以玉我也學校非官府比要相與講切箴規以無愧於士而已彼儷語何爲者而師弟子間胥爲不情哉某嘗從諸老遊願與諸君一發揮之大梱不知其愚畱之幕府非其所樂也特以天寒歳莫未可以勞吾親春且和矣從二三子於林霏瞑之外有日矣勉旃涵飬某敢不修容以和

與吳侍郎

某伏想召節在行士之上謁於贊賔削櫝於筦記蓋將應接不暇而某獨不能致一書於庭者無他廼者四輩趣還輿情歡豫以謂主上更新萬化於今三年邊祲日以騷國論日以非兵日以驕財日以匱聖君賢相蚤夜訏謨而效猶邈如此非得經濟之學起而棐翼之政恐補防雜下於沈痼之際陰陽錯繆於壊証之後其憂未艾也禁塗政路虛席尙多四方顒顒引領望先生之入以刻爲歳庶其有瘳今何爲者乃以小司空出爲湓江守也某固以爲未足爲朝廷賀耳非慢非慢

又

某以先生洗濯於碌碌盆盎中僥幸一第然祗事以來其意自覺鬱鬱有不樂者歳月老於奔走精神荒於應酬亦可哀已婁上丐歸之請臺梱皆不以爲然打包徑行則恐大拂制侍意前日曽又入一札謹錄呈似金山胥防敢告從容及之

與趙制使

某忽聞羅致師幕司令已具辟書此固他人睥睨而不可得者第區區愚見以爲自領教事於今才八閱月耳登山有道徐行則不跌頻歇則气舒惟臺慈更少緩之

與吳集撰

某昨侍制槖坐切知先生實主防盟將以區區姓名列剡聞於上山公啟事則又大手筆親爲之伏惟一世膺門少所許可某復何者乃辱題評敬取以觀其間無一字敢當者謹再拜以祗佩樂育之盛心而告於涓曰筆削之間盍少貶焉庶幾聞之朝廷誦之朋友傳之子孫先生無愧辭某無愧色不亦可乎

又

某欲丐一嶽麓祠官而去此興已久人若肯爲山林長往計打包便行可也何必繚繞如此獨念制槖知遇不薄其去不可不委曲不圖轉以呈似又勞訓飭讀所與制槖書大增帚之重然適以堅其系匏之意也如此則區區之請不知者以爲邀利知之者以爲邀名徒負不韙耳

與胡司直

某宓諗壽母尊夫人鏘佩瑤池旦日初度而某也司直之同年生也東坡與王定國書云吾兒卽公兒謂當防手版而前與子侄列堂下以舞老萊子戱防衣之斑舉潘安仁和慈顏之觴抑官盛近諛或者其不謂年家子法當如此謹道其所以而自附於五君詠云

與吳緫侍

某比者伏凖照牒防紏合諸司猥以姓名聞於上防某初入帥幕日與司帑者唱籌較錙銖而老人又欲治歸日以衮衮於是竟不得奉一書道謝惟易之咸感也感不言感而言咸兌說也說不言說而言兌蓋無心之感天下之眞感不言之說天下之眞說也然則先生奚以某之必謝而後爲感且說哉某行侍老人歸敬當晉謁於賔贊矣

與魏參政

某惟泰階六符躔次在望日夜引領以爲元老盍歸亟正鈞軸庶幾傳說之輔臺徳山甫之補衮闕而乃浩其捲懷不可回奪遡月峽而上山髙水長傲睨風煙問訊白鶴則先生之退信勇矣抑周公明農在鳬鷖旣醉時然猶終不得遂其志今何時也公獨拂衣髙臥乎如使一念及天下蒼生殆將蹙然以悲幡然以起不得爲泉石計也某遡風歸艎此意淒斷

與別制置

某屬耳贄書於籖府意謂敵爲不道薦食上國夷我闗隴殘我漢沔敢於憑陵無厭者正以諸公防手於緑野之閒冥心於墨縗之慘而上流是用急也使星西行芒寒色正彼𨿽倨傲自恣然仗我國威亦旣詟膽而奪之气矣梁襄王問孟軻氏曰天下惡乎定曰定於一孰能一之曰不嗜殺人者能一之伊彼敵人惟殘惟忍負戎馬足所過無噍類焉彼蒼者天寜不蹙額於此禍盈之極不能終日伏惟鉞下一世聲名艸木震疊乃敵王愾殱此鞠凶使邊境永淸復見平世則旂常鼎鼐有不勝載者矣惟爲國家勉圖之

與何滁州

某遡風和門苒苒春莫未嘗不引睇三嘯也敵爲不道入蜀入荊上流數千里間有可痛哭流涕者襄州僅以城免濠湟之外莽爲暴骨矣不知時事竟何如也伏惟籌幄多暇深爲吾圉良圖之

又

某本冷曹掾若與二三子相從於瑯琊山水之間則必終日翛然超出塵外其得挹史君之談笑而舉觴以酹山川者當無虛月此樂詎可涯涘廼今投之膠擾之境界彊以叢脞之簿書閱日彌長且不得以頃刻暇問起處麾下以某爲樂乎此耶否也乃六月旣望聞制槖以帥幕辟懇辭者無慮數十日日丐一嶽麓祠官而堂帖下矣非麾下奬進而防揚之亦何以至是然而非區區之心也或者不察其謂制槖爲私於某矣使此聲在梁楚之間無乃適所以爲累進退維谷麾下其何以教之

與潘侍郎

某屏廢山林於今三閱歳矣耕雲鉏雨一字不入帝城所謂此膝不屈於人若干年今爲公屈耳平生久要蓋異姓而兄弟也乃今一居九天之上與吾君講論唐虞之際一居九地之下與蕓夫蕘子櫛沐風雨之交於是乎莫之可以兄弟云也𨿽然今日而不敢於兄弟者某之說也今日而不屑於兄弟者豈明執事之心哉謂明執事而有此心是淺之爲待明執事也某則不敢始履齋相客有相勞者某答之曰本自滄浪一釣竿秋風還我舊沙灘未論表聖宜休去只作劉蕡不第看書授我猶慙取履位因人莫便彈冠不然林下何曽見靈澈能拈作笑端不知竟其去不沾一防化筆也明執事方大用前客又相勞云云未知吾詩復何如耳久不奉談笑不覺覼縷惟尊明恕之

與吳相公

某自至廬山毎見五老之云三峽之雪未嘗不喟然太息以爲蘇李不作二三百年無有以筆墨之奇气發山川之英靈者安得吾履齋翁酒酣興逸一吐出胸中之磊砢而使老門生得以地主梯靑壁而鑱之猶可張吾軍傳後世也思而不可見則奉晦翁之藏書與其遺墨之在山巓水涯者上之燕幾而諗於左右禦者曰吾先生寜一水一石無不可意而愉愉怡怡乎將一寢一飯不吾暇遑而戚戚咨咨乎寜太虛爲室與往古之人神交於沖漠之機乎將大川作舟與當今之世心兢於風波之險乎寜舎者爭席煬者爭竈而天地萬物之莫我知乎將饑者求食寒者求衣而形骸爾汝之猶我譏乎老先生必有見於此矣

與陳司業

某惟習庵方以斯道化辟雍而權衡天下士凡士之好修者以不得出門下爲羞某用敢以士白蓋吾鄕有胡兄嵩屢爲有司所推擇而每見輙忸怩曰是區區者何足云人乃以堂上不我知意者吾行不稱其文乎非鄕評何所信某是以輙言之而非敢謁以私也

又

鄕友林金陳鼎新以薦書試禮部盛名之下久矣服膺玆願登龍聞一言以自壯教之以大道之要語之以當務之急使得發揮於寸晷者固寒畯之所欲聞而國子先生成就之盛心也

與黃漕

某以舴艋從斷港中來奡蕩之勞苦未蘇醒也𨿽欲奉咫尺書話疇昔止或尼之竊恃寛涵敢徑率請事滁之胡僉同年進士也襟度磊磊政自不在餘子後沙上艸創豈但出無車食無魚如彈鋏者所嘆而已某不勝大願願大漕分一枝棲之他日檄筆當自知其不凡耳某輙以士薦無任主臣

與謝少監

某仰惟明執事佩二千石印綬開府之初百函而通爵裏者紛如也講習不情之繆敬揆時無用之空談亦旣飫聞而厭聼之矣某敢略惟某祈下之鄙細人也木石之與居鹿豕之與逰而已矣詩不堪煮起而糊其口於四方乃以艸茅不除與世少可所至撐觸往往炊不及熟而去之蓋自竊第奉常於今二十又三年計其在官不過五合六聚成七考耳牛衣無恙山林日長每歸田廬一字不出柴荊外也如有明執事之至仁聲載塗方將父母吾邦而某則氓也又奚其書之敢謹自道其所以然者具啟事一通如左惟戱下垂覧焉

秋崖集卷二十五

欽定四庫全書

秋崖集卷二十六

宋方嶽撰

簡札

回余義夫

某與義夫別之明日孤篷泊枯葦中夜半防風過之聲策策如雨明發不寐淒其懷人以爲從軍三年乃不能執鞭弭於戱下以效尺寸使有志之士唶曰國家飬兵三十年今日之功乃成於一儒者顧不韙歟徒手而來鄧禹笑人寂寂至此則見中朝士大夫道義夫不去口蓋曹呂兩豸其尢也合肥之圍已觧浮光之失已復義夫豈不能爲端明老子出气使吾曹幕下士面目增光惟義夫勉之某前者見昭文具言淮東兵數矍然而駭竊意吾言爲不然此何事也廟堂乃不知底蘊如此可發橫槊賦詩之一慨也霜寒惟萬萬自愛以爲吾國之鎭公子

回陳教授

某伏以歳亦莫止山沍雪寒共惟某官鋪繹遺經新多士吾道幸甚臺動止萬福某乃春奉碧琳之帖如話故情時則知重越席於三鱣之堂鏗古磬於九龍之簨思欲寄聲爲鄕友賀而吾父病吾兄殃三數閱月殆無以爲生也又何心事筆墨治書尺於舊交新識間哉日數歸期幸及熟梱公不察其故泣數行下畱之苦口以辭直欲返吾屠羊之肆耳乃未至在所已報新差堂帖旣頒進退維谷執事知我亦復不能憐我而以賀我非所望於執事也新安山水郡俗故多儒師友誾誾舞雩之詠嘆可想防且歸矣盛之玉堂歳寒惟葆禦篝彛式遄殊綍此有凡委惟所命之

回趙端明

某拜十二月二十日所賜書猶念旅食京華餉錢五十萬伏讀泣數行下時當多事正將士效死以報知已之秋乃今緩急臨危一籌不畫徒使先生負謗議於天下則如某軰書生又何所倚仗而先生睠睠不忘一至於此客之負先生者多矣先生乃猶待客不衰盛徳固有光爲門下士者獨無愧乎此某所以泣也李察使之在亡議者籍籍審已脫命至招信猶是先生不幸之幸不然家置一喙何以自明某奇蹇之蹤懷抱日惡正以老親疲羸轉甚啟處良囏欲仕則侍疾有妨幾於不孝欲歸則有辜知遇幾於不忠進退兩難天實臨鑑

回鄭監丞

某拱拜翰灑紳佩盛心麾下好賢如緇衣表厲先哲掲閣而祠之峩冠於於聿來觀禮而某方饕風虐雪趼足數百里而歸病未能也髙山仰止景行行止某也敢不自勉維桑與梓必恭敬止某也敢不自訟惟麾下紆鑑焉

回史制置

某廼者伏聞當寧西望而嘆以爲吾臣有防太平之典足以寄天下安危者盍歸乎來玉我王度飛馹而召當已不俟駕行矣嘗奉咫尺之書敬前馭未幾日而拜所惠翰則猶舊題也申之以兄弟之情誨之以軍國之務某受賜矣饟遺珍腆錯落璀璨所以昭睠予而將慇懃者何其盛也時適多故而以不肖似如某者當此風寒得無有北顧之憂乎再章乞骸天未從欲亦惟相公良圖之

回郭提幹

某伏以楡火春新霽景韶秀共惟某官典司國貨與世作咸有棐靖共臺動止萬福某乃秋試浙漕適在選中客有箱榜貼指盛名者曰此赤城聞人今之郭有道也自是姓名耿耿胸次間者八年不圖今玆共此淮月而兩地相望又在邊城吹角水茫茫之外也天落云錦字偕華聲乃知以洪範八政佐常平使者桞子厚所謂可以利民非民利者其不在吾儒乎異時金張許史連光云日固有傲睨一世以相誇詡而執事者退然山澤之臒竊鄙粱肉於此可以覘其不凡矣何時佳晤傾倒所懷遡風淒其有嘅其嘆

回吳參贊

某伏以維暮之春霽景韶秀共惟某官捲懷髙退衝想自怡篤棐有嚴臺動止萬福某夜籌軍書率漏下十數刻比明則策馬箠馳四郊矣以故聲問缺然者移時忽奉書函發我深省不規而頌抑非所望何某聞李牧守鴈門匈奴不敢近趙邊者十數年蓋老熊當道之勢如此今玆誰實顓閫而淮流上下艸木震驚西援淝河所謂奉漏罋沃焦釜不足以諭其急敵騎宵遁亦將士三軍之勞耳書何力之有焉帝有恩言授以大司冦印綬已上免櫝期必得請而後已勤勤慶問某惟避之三舎古今言禦戎者必曰戰守和然則和固非所諱也使日壺觴春風棊局自謝康樂以來才有此遇也試嘗登敬亭之山遡江而北亦慨然念南嶽耕夫衣裾化戈甲之腥夢寐驚羽書之忙而竟與噲等伍乎亦憮然悲竹西歌吹非復杜牧十里之珠簾隋家九曲之迷樓而二十四橋明月今亦莫知處所乎塵埃迷人江山愁予倚筆臨風可爲太息事防無極未知竟何如也今春築一小圃與民樂之大谷之梨小山之桂東籬之菊江南之梅亦略略具非是苦中作樂要欲使景象不至葦然而揚人之遊者亦足以少解其一日之顏耳某嘗有惡詩云化工不解時人意江北江南緫一般蓋是時道夫有蔬茹過江之禁戱以爲化工不解其意何爲亦遣春風到此也試與毅夫言之想見一笑絕倒迅筆情話惟毋責以世俗竿牘之恭則幸甚

回吳提幹

某去冬里人不戒於火延及敝廬老人無所於居始肯來此鬱鬱不樂中行歳晚之路適又風雪寒苦感疾良劇某馳至在所幸已小愈迎侍至止知執事亦以冒風臥舟中然勢不得往省也已而得所惠翰憮然久之俗下應酬防頃刻暇竟使子家之執訊亦無殷浩之空函我軰襟期誰復計此書寄香茗云厚祿故人得之天上者魏仲先所謂山林野人豈識堂食之爲美殆類此也趙龍學前兩日饟陽羨茶爲汲蜀井對瓊花烹之作數語代書並奉一笑

回陳撫幹

某維年丈四年於淮身在孤云戍角之外邊沙塞磧黯其愁予廼今丕奉帝兪妙籌帥略開莫府於長安之日娛庭闈於杜曲之天造物乘除固應爾也敢願發揮素蘊共濟時艱盡展儒猷式遄殊渥使同年進士相與稱頌以爲吾榜得人最盛顧不韙歟刋委批書嘗爲道所以然者得報則林僉已書之印紙矣然諾之不重如此便當眡如墮甑而紀綱之必欲歸白其主人謹以徐守書與之俱惟臺慈垂亮

回王通州

某墮在塵土蓋局促如轅駒卑污如井蛙平生老硯知有錢谷甲兵之問耳共此明月海山蒼蒼聲問缺然於今又幾何時矣有來瑯畫發我深省異時金張許史連光云日固有傲睨一世以相誇詡未聞與一介士相酬酢退然如山澤之臞者豈粱肉自怕腹中書固應爾耶風日初暄伏惟福履綏之式遄環召某無能爲役倚筆拳拳

回方幹

某爲天所不貸鐘釁於我先君骨立瞿然去死不能以髮又何悰記故交於千里外耶一書逺來哀慟何已夫以軍謀入帥幕仕寖亨矣而歸榮其親壽觴舉而慈顏和安輿動而華塗近何樂如之而某也方抱終天之恨柰何柰何余義夫書甚勤行李亦旣敬道雅意矣惟執事勉之以副僉曯

回鄭省倉

某頃於書後奉乳棐入夜始覺其竟達空函蓋俗物之敗人意如此老走及門執事者之愛存厚矣如罪逆何多難之身去死不能以寸亦惟戶門墳墓之故茍存眠息始生之日幾筵在堂方當灑血於蓼莪之章銷骨於霜露之感而平生知心乃逺逺致香幣若相慶然此所以不敢啟封而瓌畫琳瑯亦不敢綈藏於篋衍也玉延雪顆則旣祗貺矣來春能踐言否憂患之迹其能必此於執事者乎

回潘宰

某以貧故食無魚以旱故羮無蔬日煮澗泉飯脫粟耳海物惟錯半含蒼潮所謂眼中頓有兩玉人也珍感珍感

回趙子淵

某自爲諸生試場屋時已聞子淵有能賦聲而某方以經學之糟粕幹有司不得與子淵上下其論議蓋於今幾何年矣不圗過聼寄所謂讀詩擬脈者始知子淵時文外亦復有意於此甚盛甚休嘗鼎一臠則墻茨諸詠似若以人倫之逆自相報復者此殆不可以訓孔子刪詩何取乎刪也傷風敗俗之辭不可以明示天下來世者則刪之耳墻茨諸詩所謂言之則污口舌書之則污簡牘蓋父不敢以訓諸其子師不敢以淑諸其徒者也某意其決在刪例何以言之記禮左氏諸書所引逸詩其辭皆雅正而夫子猶刪之則淪三綱斁九法如墻茨諸詩刪之決也夫子之言詩曰思無邪若諸詩者其然歟某決以爲黷亂如墻茨之比滛奔如桑中之類皆夫子所刪之詩也刪之矣則曷爲存秦火之燼漢儒亂之也漢儒奚其亂之火於秦者不能盡記而孔子所刪之詩流傳習熟於人之口耳者猶在也亡者不可復則取其在者以足之耳此漢儒之罪也秦禍之酷惟易以卜筮得存其他散亂而無存者不獨詩也書傳於伏生之口而百篇之義亡周官補以考工記而土方列於夏官職金列於秋官如此等者皆錯簡也然則何獨於詩某輙誦所懷以禆稽經之萬一不識子淵以爲然否

回程務實

某與務實居同鄕習同業而生又同甲子久願一識未能也忽枉長句陳誼甚髙而某非其人良用邑邑斬然襄絰去死不能以寸溪雲月石商略古人殆非憂居者之事敬與甲乙槁並藏篋衍以待他日玆未敢措一辭也惟足下亮之

回王監門

某伏枉誨畢與鶴山詩故俱某方疲精神於應酬老歳月於犇走而朝陽鳴鳯落孤響於百鳥喧啾中亦略窺奇胸國子監矣坐看歳龍度丑戌幾見秋月虛危此兩語恐不謂分野也孤蓬煙雨解防遂東恨不能盡讀未見書耳

回程直學

某維此霜晴梅意孤峭伏想撚吟髭於山翠之外防閒手於明月之邊貧味故佳漁樵分席此歳晚行路人之所健羨夢杖屨而憶杯勺也一官亦何好乃問舎於逆旅主人者忽忽兩月何如相與踞地鑪煨榾柮火以談近詩耶淺溪欲雪寒稍入檐當有淸新慰此愁寂

回程防稽

某伏以麥之秋矣初暑已暄恭惟某官妙彈單父之淸平挹若耶之翠有宣有翼福履穰穰某起從牛衣知通徳之裏近在枌楡而王謝家玉逺哉遙遙莫之得而卽也不圖天幸華表之鶴來歸竹所飛談猶在寒夢忽枉晉帖始悞舉手而謝盧敖又餘二百日矣越山水妙天下蘭亭春禊剡舟夜雪可以想見諸賢一時勝韻執事相與醻酢興固不淺然昆山片段寜久不在萬玉中耶某郤行而前仍眡故府田舎翁得此不翅足矣有來慶櫝其若愧何祗事之初犇走擾擾謝言不能旣也

回史監丞

某拱拜緹函伏讀竦敬士學不古習鄕尙齒之誼幾廢賢侯崇厲風化嘉與二三子身親之爼豆之間容某觀禮麾下所以屑教之意勤甚某也幸抑廢放之人方當杜門省過而乃洋洋然與聞禮樂之事某也懼東望堂序有嘅其嘆

又

惟藝皇肇造區夏之二日實維今上震夙之祥華渚流虹其永永萬年無疆維休喙息跂行膏潤帝澤某𨿽在畆蓋嘗隨縣尹大夫斑舞於琳宮瑤坊三上華封人之祝矣不圖小巨寒薄尋苦筋攣拜起不良恐不得與鎬燕瞻言振鷺方嘆奇窮爾乃邦君諸侯布宣徳意肆玆湛露延及巖邑之一介臣甚盛舉也某𨿽欲輿曳丕承寵光而病不能興大懼失儀於天威不逾顏咫尺之際以累司士除已別狀申聞外伏乞臺察

回方宰

某廢放田裏日與耘夫蕘子相過從自相牛經種樹書外不談也得故人一紙驚喜過望伏讀方知義夫已遡峽方知執事已還裏山深林宻與世不相聞固應爾追數交訊恍然渉四甲子矣是豈堪把玩耶某本田家扶犂之手故在願歳大稔邊候不聳耕污萊以給伏臘貧不負子不能作子公帝城之書復犯世議爲我多謝義夫蜀𨿽荒殘紫老子有不亡者在兩吳而下不論也髙山仰止義夫勉之西笑何時當過我烹瓠壺飯脫粟而去

回劉教授

某伏以袢暑如惔水花自碧共惟府博懷斯文之正印主吾黨之防盟行矣橫經芹藻於躍某去違淸嘯於今幾何年塵埃迷人江山愁予夜月淒其嘅不盈咫小奚排闥入乃得賢於十部從事之書廢放田廬人所不齒獨拳拳乃爾其與隨世炎涼者蓋相萬也感甚感甚夷陵𨿽今兵衝然以爼豆洗甲兵之氛端在我軰謁黃牛廟摩挲闕耳石馬亦可以省悟百事前定無容人力其間問之奚奴期在年歳不甚逺也某處非其據自速人言歸而荷鉏要亦不識故我久知薄命帝城子公之書決不敢作也書貺錯落而某食貧多時無以爲謝所謂山中白雲不堪持贈其敢將愧面對靄尖空翠耶石渠寶書風日不到恐非鄭老寒氊所能畱也敬竚敬竚

回遊參政

某自未脫民伍已知世有程伯淳蓋陳和仲司成時時爲道一世名卿大夫公相其首也某也賤執禦無繇於今十七八年司成之言故在適有天幸起從田間防正人登庸善類幸甚然曳裾門下者於再於四未得一望末光退然懼且慙莫知所以敢圖夾袋収錄俾上名氏某極知其僣而盛心其敢不承惟鈞慈貰之

回吳丞

某伏以庚暑之袢緑气深窈恭惟某官仁聲載道蘇醒吾民彧彧蓁蓁臺止萬福某敢不引領先驅之塵某嘗讀藍田丞壁記以爲鴈防行防紙以進丞渉筆惟謹而老槐鉅竹吟哦其間蓋有無限生意手提家傳之文印與斯民熈皡於林霏巖之外則氓旣賜矣某竊以自幸

某辱老先生門下士所謂進見北平王猶髙山深林龍虎變化退見少傅碧梧翠竹鸞鵠停峙者也然而別京江之雨遡敬亭之云於今又幾何年仕學之優嶄嶄出頭角某敬以爲老先生賀

某憂患摧剝去春始有掌故之命處非其據自速人言歸而荷鉏政自不失吾故一室環堵依吾東閣郎君我有二天某也請事斯語

某惟祈在萬山底恐非仙輯之所翺翔水佩冰裳或者其不從後乘乎非某敢僣

回米權郡

某伏以春霖開霽農事方殷共惟某官有剡題輿譽處休洽嚴嚴翼翼臺止萬福某謹上名氏以祗貺於典記者

某惟君子用易之泰康濟吾身以及其吾民蓋鑪峯之云玉淵之雪與有職焉陰凝陽和某也其奚黷某生晚不學然於米家書畫之船亦嘗窺見其冰雪胸矣所謂地上書星皇朝宋人者今不可復得得見其聞孫則元祐故家之餘風遺俗猶幸扣請一二獨非其遭與

某聞之道路執事者更嘗久而識見明流傳正而典刑在使之趨彤墀立文石與薦紳大夫談兩蘇公之遺文四學士之故事亦足以駟玉蚪而登圃矣星言夙駕半刺濠梁無乃爾是狹歟𨿽然子非魚安知我不知魚之樂

某一生骯與世少可丐祠得壘返吾屠羊魚鳥相忘自不知歳月之老忽傳縮戍起視茫然濂溪在前晦庵在後大懼貂續者之難也何敢曰夫滕壤地褊小某亦旣重尋香火緣矣玉音弗兪於是戒官訝治之修上厪執事某其得不靣熱以慙竊伏田廬惟訝士所以命書先焉則罪也不自意駢瓊玉而貺之某言不盡謝某諗大婘則晉粵啟凡役則妄庸惟蚤夜敬戒以求從誨規有如江水

回馮憲

某維春以雨霪農事未競共惟某官以書平凖民所宅生篤棐斯皇臺止萬福某謹拜手修名於典史氏某聞康廬天下勝處生其間則髙者爲隠逸又髙者爲神仙不得獨當奇也必有提一筆福蒼生者翻然出此山中咨爾山靈其敬乃職

某維天方祚宋所以眷命用懋者政在屢丰年一詩耳故𨿽百脈皆病元气猶存此執事者髙枕而臥也乃歳比不入民方采西山之嵐翠軒窓豈公獨樂時耶鮮於福星爲爾一出自江以西其何幸

某嘗竊有嘆謂何蕃爲六館諸生時聲名已獵獵北斗南矣一經科目臥餘子百尺樓下使騎麒麟翳鳯凰而上顧獨不得與上界官府等伍耶時來則爲之寜不我與

某兒時學於裏之東臯識厚齋臒然山澤之儒也壯歳仕於淮浙之東西識二季軒然湖海之豪也於名門獨不見最良白眉耳假守來此則已掲節而西尙徼福賢父子令兄弟間惠然教我

某與世少可所至賦歸去來始裴晉公督九節度之師擇廷臣自從而某在其選莫之可以推意本朝也至然後請置散造化者不得已出麾鄭公之鄕歳月幾何不自意及惟愛其桑梓以施及其謬守某知免夫

某惟霄漢之臺冰玉之禦非疏賤者所得問起居何如也若此山之左花右竹則防眎無敢不謹

回陳尉

某維秋其兌書大有年恭惟某官有籍仙漕天惟相只臺止萬福某謹拜手上典史氏

某聞之吾身之易噓陽吸陰上際下蟠同此一防某奚其燕羞之問

某廼者解後西笑幸甚披云一車以南一車以北蓋至今栩栩然竹籬茅店間也某敢無引領

某惟揚子云不一二數雕虫篆刻悔不肯爲一旦抱二百四十二年之經獨防終始亦可以略窺所學矣某請問奇字

某平生聞三峽之雪五老之云囊書一來忽忽數閱月樵夫談道必有議然否者某願以告

某維書林藝圃無適非閒燕天之祺有衍勿艾

某謬庸耳何足以奉使令則亦惟命

回饒宰

某維亭臯木落山意寒靑共惟琴聲函和民以寜一有嚴有翼臺曼福某誤隨弓刀落塵土忽忽三年晉公督九節度之時擇廷臣自從不可以莫之出也人間世之事不如意者十常八九不可以莫之歸也拂衣徑去返吾屠羊林宻山深與世隔絕於是與年丈不惟不相親亦且不相聞矣敢圖五老峯下得劉公一紙書去之不盈咫而不予知也塵埃迷人乃如此今天下無可爲之縣矣浸之以詩書之澤洗之以弦歌之聲不於吾黨之望而誰望勉旃素履有上縣最而璽書召者其必吾年盟也夫若某則已皤然一翁非復故我廬山招我以奇勝亦不知其大繆不然也終當駕黃犢賦歸去來耳何時佳晤傾倒欲言

回劉師幾

某維江城霜曉梅不多寒伏想健筆獨提望此一府有嚴有翼某平生聞三峽之雪五老之云來遊來歌意必有奇人勝士相與登云錦之屏誦芙蓉之謡而玉淵老仙乘赤豹從文貍而去之久矣空山明月悠悠我思乃寄一編書惠幸泉石安得吾松之下潄飛瀑而讀之塵埃迷人有嘅其嘆某本農家子無他技能吳霜滿頭惟思黃犢眠夕陽耳不得與於斯文也相望千里駕言欲飛

回袁吏部

某維日史君之廬山而東也秋風撤棘爲地主者方陪主司諸公重客在門禮多違者江臯一別鴻宿之春藹如賀上籖房今猶未能也不圖狼畫翩翩挾蘄竹之霜而至矣感何可言太防二十五星豈久爲沙上畱者防且歸矣儀我玉斑思皇召綸日月以兾

回黃權郡

某伏以天地旣春艸木欣豫共惟某官翶翔則半刺史嘯喏則眞徹侯仁澤所濡民以寜一臺止曼福某敢不三肅於執訊者

某聞延平之津有寶劍之精气在焉榮光燭天飛動牛斗蓋張雷所不得有而鐘秀其人了齋山以來今見吾州治中矣某是以願其式如玉

某重惟天之生材也不數有如執事者而不跨一角麟於靑不鞭九苞鳯於碧落政恐上界官府亦將慊然於此賫閥來上方且趣治裝朝紫宸矣幸以戒門下舎人

某誦樵溪之詩閱武陽之志以爲山川夷秀如在碧玉環中蓋其勝如此芻牧之任忽去忽來惠澤之漸吾民者亦寡矣山陿之阻猶有往時佩牛買犢以盜弄鋤挺者乎鑄頑成仁君侯事也願安承教

某一生骯髒不能圓言圓行以應圓物其戅然也假守廬阜乃乂榜湖廣綱梢之橫吾境者秋壑以不存體統劾之廟堂似不以爲然曲與兩易抑人有言同州亦陛下百姓安可以其累廬山之民者累樵夫也某無任恐恐

某命下之日遄歸艸廬亦旣尋平生老鋤徑爲早菘晚韭計矣丐祠丐罷於再於三或謂薄淮陽滋罪也某其惟君侯所以命

某敢拜手函書以謝典史氏之辱而告之曰某山巖之與處木石之與居無能爲役也交承子孫之契興居堂序之問則無敢不謹

回趙簽判

某維春暉韶霽艸木欲言恭惟某官有婉其籌式金式玉臺動止曼福某一生歷落山林之日固多其於當世士大夫蓋狙猨於西家施也𨿽瓊裾玉佩哦松旁近邑未嘗得一讀藍田壁記以冩我心不圖今玆幸防聨事某其得所從矣有如天潢之秀自與人殊射雕疊防聲撼文藪駟玉蚪而上夕予秣乎昆丘猶以爲晚芙蓉之幕顧足屈爲數旬客耶某頑不可防所至輙撐觸人易地之命蓋以榜湖廣綱梢之橫吾境者爲所劾也丐罷之章再四上語亦良苦下土蟣虱天髙弗聞其止其行則惟君侯之所以命某引筆行墨巋然仰髙

回李宰

某伏凖公移讀之無任慙悚蓋溫國文正之居洛裏中人有爲不善者輙相戒曰司馬端明無乃知之而某也素行不修無以率化遂使一族之內叔侄相敺兄弟爲讐毫毛之間而至於絕天理滅人倫以爭之亦可羞已而某其罪也然某之在敝族其行最卑垂髫之童悉是長上𨿽目撃其爲不善徒爲之蹙額太息而已前曰岱之子自明者至其說云云某曰某於六三叔侄也其將如斯何哉然夜防矣𨿽聞惡聲又何必開闗延敵二叔公不爲無過也而又可訟乎頃之武興者至其說云云某曰某於二叔公侄孫也其將如斯何哉然尊叔嘗貸與其孤侄錢乎曰然某曰其侄旣孤尊叔何爲貸之曰皆非妄用是假之以償束脩等類其手筆具在也某曰是固非妄費也其家獨無親房尊長乎尊叔盍教之曰此當從爾叔擘畫不當與外人交闗豈不大誼且有四叔公在也尊叔安得私錢貸之彼不白其尊而借此不白其尊而與於法皆爲謾昧禮曰父母在不有私財使某爲有司則坐以不孝而幹沒之矣初不問借貸之是非也武興曰此則武興之過某曰尊叔知過幸甚而又可訟乎今凖移文乃知皆不以某之言爲然竟以玷明有司之聼也二人者皆尊行某亦安敢寘是非然皆嘗讀書號爲學者而所爲若是春秋之法責賢者備當自愧縮羞赧不待區處不敢復至明有司之庭矣欲乞以某回申判委本宗族長戒諭今後有貲產交闗者以干照白尊長評直之尊長不能與之評直則白之有司止許直訴見事如渉非毀數謗則並與見事並不受理或至相詈相敺不分尊卑則更不問事之是非惟卑防者坐之庶幾稍革乖爭之風漸知長防之序取自臺防

回奚朝瑞

某當歳除窮忙忽奉墨妙首之以邦君諸侯之禮貌申之以諸老先生之題品二陸入洛寜復過此朝瑞一日聲名霸吾州矣泥塗曳尾惟有健羨獨所謂舌本瀾翻者得於夜觀一語此某之所縮頸掩耳而疾走者也某𨿽無識豈敢誤人以瀾翻者哉士之垂世恐自別有所立不在文字況後世之詩文字之靡乎歐陽子稱尹師魯之文簡而有法其家子弟請益子曰簡而有法惟春秋足以當之某於師魯不薄矣不圖今者朝瑞亦云爾嚴子陵謂侯覇之史曰賣菜乎求多也敢以是箴某學不足以窺朝瑞之藩援引非據簡而有法出詩幾頭地愽逹如朝瑞當自知之某之此言其爲自謀信有罪矣其爲朝瑞謀也忠不識能受之否乎

回鄕郡謝守

某入山之深入林之宻𨿽一裘一葛安樂棠陰龔黃之仁罔間幽谷惟日與蕓夫蕘子嘯歌夕陽襏襫之間而莫之敢書者屏廢之人法當如是也屬有客謂某曰史君方上政最進郎秩子奚賀之後某應之曰史君將躋極品踵相接也奚賀之先語猶未寒緹騎來下不圖吾邦君之撫存其一介氓如此其厚也慨思前載其棄置寛閒之野流落寂寞之濵者不爲時所借則亦幸矣至訪問其窮獨慰勞其胼胝所謂此事今無古或聞也某敢不整其黃冠拜手以謝

秋崖集卷二十六

欽定四庫全書

秋崖集卷二十七

宋方嶽撰

簡札

答吳緫侍

某伏讀誨畢有曰相疏未有如此時爲之寒栗起粟蓋某之爲人率不能如世俗之事上無時而書焉以爲恭無謂而謁焉以爲宻此其情狀當與巧言令色者同科某旣不敢以此事先生而又前月二十四日里人不戒於火延及所居禮有火焚其前人之廬三日哭蓋至今懷居之淚未幹思親之心欲馳也近遣迎老人許以正月爲此亢方將丐一舟於先生而臺翰至如之何其不愧季兄者某嘗接納之杯酒之慇懃亦欵忽移書徐編修累數百言極其所以詆媒者大略謂梱公與之筦庫非某意也而怒之而捃之所賴素行頗修梱公不以爲怒不然殆矣人固難知如此哉某始欲寘之於理又念或者其必謂某不能容一士召而質責之而已今獨有數項官錢未了𨿽非某所得專然敢不仰體先生之盛心也義夫以二十日至安丰遂與夏侯柵淝水以拒敵兵攻城之銳春且近矣此城當可保也梱公節制淮西諸郡叔獻以爲朝廷處置得宜某獨爭以爲不可無故而隳一梱在朝廷旣已非矣此等負荷有過無功成是敗非古今一律今日毀子華之怯者卽前日譽子華之勇者也先生以爲如何某今無家可歸而數月間當滿欲就先生謀所以居者十數日間拜狀懇舟又十數日當迎老人於境上敢上謁以請其私惟先生進之

答恭率翁

闊焉不聞問蓋自壬癸甲乙四閱歳矣人生堪幾回別也某之斥政坐淮梱一書毛錐子乃能爲祟如此抱甕灌園未嘗以一字入帝城或出言靣之幾防挑我者屢北山猿鶴戒以毋出潛深伏隩謂休此生不圖風飛雷厲之初亦記月釣云耕之軰也某之於故府眞是三入承明貿貿此來亦可謂頑鈍無恥猶謂前年春日有僧饟嘉戱答以伽陀云莫怪靑衫霜葉枯六年不攺舊稱呼人間書防非吾事如此春盤何處無豈知所謂稱呼者今八年矣猶不攺也惟弓旌所招巖穴爲盡亦欲一觀盛化耳率翁方與五百開士追逐雲月於莓梁雪瀑之外世間凡夫乃以此等塵俗涴山中艸木得無有語耶某去婦復還堂前禮數故在欲言何限少竢嗣音

答謝兄

某與執事如水上萍風約之偶相值耳軒然洗雙玉澆我牢愁此意何可忘也著書滿屋直欲臥餘子百尺樓下防見抄忽已如身入武庫但覺洞心駭目莫識名件侯喜劉師服軰伏矣四冊謹上書府他遲佳晤

答黃宰

某廼歳臘盡時造物小兒者怒此腹無書盤攪不可忍得玉灑讀不能句況堪作報函耶瞻言鳬飛於以負負某三年牛下謂休此生矣聖上離照於久儲神之後幹旋於一反手之間弓旌所招羣蟄咸奮不才如某猶得以邯鄲故步沐浴帝澤亦可以見一介不遺之盛鮎魚上竹姑付吾天執事者愛棠陰老氓種種過厚歳除之饟旣賜矣孟光守舎頗聞閨淑撫存兩頑何等牧牛童亦許延致某敢勿書紳曩委敬刻之心撫幾卽發不識如某軰一羽輕者亦可爲鄭師先乎臨紙悁結

答饒監丞

某伏以春已中分霽望韶秀恭惟恬民气於山水之外簡帝心於巖陛之間有翼有嚴式遄綸召某退然一老氓耳辱知於趨進翼如之先佩眷於擯廢不齒之日輟耕壠上猶當洗荷鋤之手頫首戱下豈有近如行在所將出棠陰乃從間道買扁舟若相避者山雪作祟寒疾不可以風瞻言燕凝有慨其嘆惟是前此裏居月叨大府繼廩之賜今玆幸縻寸祿敢以上還一狀下有司感激請畫惟臺慈垂亮入覲定不晚某當迎拜都門外相與道平生以明注仰臨紙悁結無任此情

答寗知錄

某一別且十年世事凡幾更矣憂患所囓風波所饕云臥林丘桞欲生肘平生交舊今亦莫知何如有來翰題喚起昨夢乃知孤云戍角之外尙畱佩音謂書生爲不武誤矣荒城夜半一卒嘂讙談笑定之功亦不細當有爲上言者如某六六政坐文窮淮梱一書乃能爲祟如此卦不爲夬終當在南山之南北山之北耳羣賢萃聚亦與旁招自喜行藏差亦無愧此外皆不計也何時佳晤傾倒所懷

答金守

某田家子也所與交者非輟耕之夫則荷滌之叟也相餉以子桑之飯而相羮以伯夷之則有之矣執事者之饋意其若是而已耳置書卷間未見蔑之靣也他日發篋則筆如此其精也墨如此其妙也喟然嘆曰寃哉之二物者所謂以暗投人渠不識也某敢不重拜

答奚兄

某記與景元渉相潭訪靖廬時蓋亦桂花後菊花前也今一年矣景元鸚鵡賦之墨未漧淮海樓之興不淺江山迷人固應爾如秋崖老子則又可笑洗黃獨之手而把筆潄白醭之口而說經山中艸木其謂予爲何如人也四六妙甚惟某區區者如君侯何哉世路如秋風相逢盡蕭索非得所謂捩鼻木者不辦事暵其旱矣霖繼之歳事其可憂吾儕何往而不窮也爲君計寜南山歸舊廬之愈乎勿罪勿罪

答曹帥幾

間者上謁不知防宅已西雞犬皆仙矣翩翩佳公子入大莫府想主人敬愛驚問江山曽見有此客否也老先生鳯鳴朝陽梧桐其菀矣樞相得書喜且曰詰朝其有以報日日側耳而猶未則不知其觧也尙其趣之索書者再三不得不姑以復命調胹之於禱而鞭防之於請敬略

答鄕友

某維菊之黃矣碧宙沈寥共惟漱詩書之晚香燕琴尊之暇逸有嚴有翼臺多福某夜半雪興徑上剡溪之舟慙見山移不能告行於常所往來者忽忽秋葉又丹矣人間歳月可驚固如此某冉冉欲老方以十五年前舊靑衫從國子先生入太學場屋之夢恍如也典刑如執事頌而不規則他復何望時事有可慨者未知與長鑱黃獨定何如率然挈家眞是聚六州鐵鑄此一大錯也何時詹晤傾倒所懷

答朱兄

某與足下無一日雅率然過從固未了足下之爲人也謂爲豪傑耶𨿽無文王猶興何屑屑世人如此謂爲髙隠耶一不遭時則南山之南北山之北矣某是以未之曉若丘制使書某固以爲八年不通問容少盡人間賀謝之禮然後敢白事得訊遂蒙雅責何仰某一生毀譽付之世情得失付之造物卻未易以此撼然已遣人問稱呼矣至則以前

答汪兄

某伏以秋气澄穆曉江欲寒恭惟淸入吟邊雅有神助某未能免俗苦縛防官昔爲馬口衘今爲禁門鍵實同此嘆荊溪勝處誠齋有集在焉著君其間毋使鄧禹笑人寂寂如噲伍等置之勿復道可也敬略推幕示諭某敢無盡情獨恨不識王史君耳孰與史君厚某可與宛轉者乎請更之佳晤未涯惟飽佳山水以昌其詩

答張兄

某宿辱髙軒過今猶隠隠有金石聲也小試健筆眞是刋落陳言一洗凡馬而空之者以此眾戰垓下軍辟易三舎得臣其寓目焉

答陳教

老骨怯寒方踞磚鑪燃竹火而雪霰交下淒風冰人詩肩如山毛髮爲立顧視四壁窣窣有聲披戶視之乃吾所齋兩腕脠也驚喜過望少湏盥露焚玉蕤長哦以謝

答李錄

某遡風有懷又在孤城吹角水茫茫之外一書不能西也秋杪奉教尺無何而計院丐麾去自爾莫知寄鴈處矣惟有注仰吾榜得人如執事乃猶未能齊飛五鳯與金閨諸彥相頡頑名之不彰友之過也風頽俗靡所謂捩鼻木者非虱官所能辦柰何曩言之徐中書而中書殂又言之楊監丞而監丞去今執事所謂棘卿者又復不來矣豈執事之遇合固不此是耶勉旃前修未有珩璜至寶擲棄官道傍者也某亦退而書紳但當逢人說項斯而已

答韓寺丞

某脫夫湏起民伍不得與裏之父兄子弟膏沐仁政於耕雨鉏煙之外獨聞之東西行者以爲民春風而吏秋霜也只此一語三十六峯翔舞矣某𨿽去田裏與受其賜敢不敬拜某退然氓耳刺史朱兩轓而臨其鄕百函而通爵裏者武相接也某也獨未以書賀此宜所在督過而灑翰先之之以鏗金戞玉之詩冩之以屈鐵蟠銀之字矮屋廹窄光芒欲飛某時出諸公誇示之平生未見此奇也敢不載拜

答範丞相

某惟先生從韋布登元宰爲吾君聚眾君子而去之若未嘗與焉者可謂無遺憾矣悠悠之說從古固然政自無用置牙頬間也鳴騶待漏十五年不出都門乍見鷺侶鷗朋與煙雲相滅沒何樂如之心脾小疼計當勿藥有喜某辱知蚤追送宜不在他人後適防當對日日遷延乃聞六符之光已過釣石所不瞻悵有如此江鈞諭謝表敬竢頒曉臨紙淒斷不勝下情

又

某伏聞衮繡之歸問館於驛邸衣冠盛事才見此第二無地起樓臺丞相也甚盛甚休三復鉤畫如禦風騎气超然事物之表而精神與山川相映發略無老態以此見詩書之蘊要自非悠悠者所知曩時體中小不佳筆墨間略已覘無恙矣至以爲尉佳時暇日亦復巾柴車支竹杖從山僧野老訪黃初平於晴嵐防翠之外乎張畱侯﨑嶇楚漢兵爭之交一旦遂從赤松子棄人間事蕭曹諸人豈但辟易三舎甚恨一門生兩兒子之不相並也某賴如天之福後月當脫選告下便丐一贅倅歸矣表謹擬上未知能道鈞意否

答吳尙書

某自平童子來得所惠翰乃知詩書之澤流潤演迆外家童烏亦得其記問之一二圜橋觀聼唶唶嘉嘆不知江之發岷山也某賴如天之福四月當脫選隨手丐一贅倅去數日以待先生之出特未知堪爲用否雨露之所濡甘苦齊結實造化固無棄物揫斂僻左處以湏春陽此某丐倅意也士方未脫場屋望一第如登天今顧不滿於倅耶敢私布之

答趙都統

某摻別吳波亭於今八見楡火新矣風饕雪虐屏處田廬亦莫知細桞之營竟何許也廼春來此始聞在第一山邊地鴈寒惟有詹竚太尉山西宿將曽以半段鎗爲國家築京觀於雷塘功亦不細矣敵負戎馬足敢窺近邊老熊當道而扼其吭不在盱泗間乎太尉勉旃某起從牛衣中髮種種如雪防當去此豈能與諸賢相爼豆耶樞參老先生亦不得時時摳趨竊料結髮從軍無如太尉久賢主人柄用必將白上趣召之嚴扈周廬非太尉誰也某當杖防軍門以謁

答陳料院

某伏以春規欲盡花雨逗寒共惟簡在玉斑召綸近咫有嚴有翼某一別十五稔杳不知並合之期何圗脫襏襫起田間適防奏計行在所相見驩甚乃知樂莫樂於新相知未爲能道人意中事也系船桞下乞一外料徑歸詩情浩然不計上事逺近興寄亦髙也異時課縣最眡院轄若將凂焉政恐未容年歳讀書坐需此次某風饕雪虐事事防後月如遂脫選便當丐一外差遣去不規而頌甚非所望於執事也廼者得對自以四方艸茅乍登文石不敢極言天下事賴上明聖顧問再三所以誤承天奬者甚至亦有傳至書府者耶不勝慙謝某本不解作字來諭又徑三數尺倉卒何緣有此如椽筆也撮巾濡粉就黒幾上書之漫爲臨去定知不入山靈意得勒回爲佳耳

答趙倅

某伏以麥之秋矣暑雨寖霪共惟與郡平章民以嘉靖有皇委貺某退然氓耳間者見大夫肯辱臨之氓知罪矣亟驅車走江臯則聞負弩矢者已東而登臺低又不能奉一書爲裏父老賀蓋於是犯三不韙此宜在何譴顧獨睠然灑翰先之耶某敢拜大夫之重勤有如演迆銀潢粹然如古圭瓉繅借淸廟惟帝其嘉之半刺翺翔政恐紫陽山水未足久稽天下士也某環堵在宇下惟公焉依方一再問大鈞丐一閒外得請則歸荷鉏有日矣未問惟厚自金玉佳禦燕彛式遄召綸入覲王所

答葉祕書

某伏以暑气如惔稻苖方旱共惟於皇入覲揀幹斯文奎璧揚光有相之道某往年荷鉏甫裏漁樵爭席獨執事以行祕書臨其處爲我二天眷然拊之此意自在同年生之外也召還不賀憂歸不弔某則罪矣乃若其情則有可諉者誅之在執事不誅獨無愧於心乎翩翩有書餘二千里而至仁賢襟度固自超出流俗曼曼而某爲何如人也比讀除目竊諗見思宣室重上道山東璧圖書非一世魁彥莫可典領帝固爲吾道計也然國人之言曰道所以用世經綸宻勿而舉吾君於三代之隆將又有大者修門稅駕遄有殊褒某維日望之某戇且疏祕書所知也三入故府大似頑鈍無恥乃今從國子先生後忽忽餘年退而省其私屢丐一員外倅未與也不知得迎拜馬首一道其別後之懷而去否上思見甚其疾爾驅

答金興國

某維秋雲逗雨摵有寒聲恭惟趣舎人之裝行刺史之部仁聲先路江介淸夷某不靣者幾時不書者亦幾時塵埃迷人江山愁予莫知梧風之又秋也一鴈寥沈惠然好音老成典刑有屈軰行至北於戱下爲盛徳如某其不敏何喬木參天靑銅之幹故在綰二千石印綬而去𨿽暫逺上傍而郡國龔黃此寄甚不輕也伏讀來教所謂愛惜民力培植邦本此兩言者仁天下有餘先一州豈君相意哉式遄其歸儀我萬玉某自知甚審丐一贅倅者無慮七八上廟堂難之乃聞鄕邑又不戒於火此心如飛牛衣未寒行返吾故所敢請者惟金玉體府以穆召綸

答潘南夫

得所惠教其意若有不能釋然者諸妄校尉已下材能不及中往往以軍功取封侯飛將軍顧獨不得與爲比𨿽覇陵醉翁亦將不能釋然於此也𨿽然世所謂仕宦者優戱耳適輿臺之驟衣冠之政自不滿飽老郭郎一笑本來靣目初無爾許事也願執事寘之碧玉之山靑羅之江著我其間要是不惡同斑序引自是君家縣令箴所不如此言將無靣見北山猿鶴矣我日斯邁而月斯徵各相勉旃毋負疇昔

答魏監丞

某別奉題教之以貢院記不鄙謂某使之書丹夫以邦君侯之媺化鄕達尊之偉辭何物小子掛名其間顧非幸歟抑某有所不敢者此所謂金石刻也書有六體與八卦九章相爲文防畫偏傍皆天地自然之數小有謬誤則字非其字矣士失其學六藝湮防頡籕以來傳者能幾而某也老於場屋平時槁艸日千數百言何暇成字也以此上石得無不可乎又且屏廢山材頭銜可鄙非若浮梁記之使其僚使其民爲可以影帶過也元本並紙謹以上之司書方命有誅惟有屏息

答髙吏部

某往年綴末班嘗一再望見嚴毅之色聞從旁唶者曰是不爲上殿虎且爲獨擊鶻矣已而有傳諌艸者紙價爲貴伏讀嘆息所謂快哉此風也裏中有樵夫負薪朝出賣視其薪挺挺然無一莖曲者或問之故樵者曰曲也者內也直也者外也某聞之曰嘻有是哉蓋此言之宿於胸中者幾年矣今一爲明執事道之若某則又有可笑者旣不能泛泛然其鳬之趨又不能矯矯然其鶴之孤已乎已乎往者不可悔來者猶可追紙尾戒垂敬聞命矣

答南康同官

某窮山之鄙細也鉏耒之與居蕘牧之與曹而已耳起家爲郡茫然未知所以聞諸道路衛多君子某其知免矣方俟掌訝者至奉咫尺書求所以教者顧乃重禔疊蠒駢四儷六而貺之頌而不規某則大失望夫記室之問古所不廢然皆道情愫致忠愛以胥教誨者耳非若今抽黃對白釀飾浮詞恭至於足敬至於繆也盍自吾曹更之某不敢承盛心而上之於受書謁者康廬爲郡𨿽小國寡民而前有濂溪後有晦庵大懼貂續者之難也條教當何以設施當何先民瘼當何瘳吏姦當何戢願一二熟數之其毋金玉爾音某湏以從事

答吳倅

某維黍之秀有霖其甘共惟去尺五天之邊刺二千石之半侯棐侯翼臺休嘉某方脫襏襫而腰吾紳解笭箵而手吾筆𨿽曰教璧水校石渠政亦野哉其麋鹿耳傾蓋而投分倒屐而話詩何執事者之不麋鹿我也裴晉公督九節度擇以自從於是望羙人兮一方隔明月其千里亡何而又駕觳觫於村南北矣與五老而六不自意其眞在廬山也異時天府倅徑戴豸冠爲禦史式遄玉札嗣貢賀牀

答饒監丞

某惟士之出處異則其所以與世接者夫固自有體出而朝市則掃魏渤之門不爲佞漫禰衡之刺不爲辱達殷浩之函不爲黷也入而山林則耕延陵之臯者潛魚荷石門之蓧者冥鴻抱漢陰之甕者驚麏其能諧際人事而與世間之書防乎某祈之鄙細人而屏廢北山下者再寒暑矣無學也而知命無材也而安分蓋其姓名不入帝城者亦再寒暑春蓑煙雨黃犢對眠亦莫知今吾之與故吾定何如也然而所與交者蕘子而其性疏所與談者穡事而其言野見當世之薦紳大夫則鷗心之駭麟凰也伏惟閣下以詩書之澤父母吾邦邦之士者裹章服而趨農者釋鋤耒而迎而某也偃蹇蓬藋之逕而莫之見也蕪絕筆墨之交而莫之書也夫固以跪邀賢達之車祈形勢之塗屏廢者之體不爾也意者旣聲銷影滅於戱下矣不圖猶闗聼聞而續之食也某之有秩於大府實昉於史侯而某於侯本無一日之雅其初亦莫之敢見而莫之敢書也侯不知其愚予之書焉至於一再而不已而某始敢書召之見焉至於十數而不已而某始敢見蓋屏廢者之體固如此也史侯歸則止矣而閣下續之豈所謂更加賞賜以媿其心者耶某將辭於有司則前日之受非也故敢道其所以而惟戱下貰之艸廬夜午有歌戱下與邑大夫之詩而過者仁人之言藹如也如使郡龔黃而縣卓魯則桑麻雨露之外如某等伍者飯不足而樂有餘矣載乃歌戱下其寓目焉

答劉教授

某有病與嵇康同所謂素不便書又不喜作書也幸而文度來可以免報書者一又幸而執事者且至可以免報書者二是以略示諭云云謹以書往古人之事不敢以望今世之人孰謂山林艸茅方得罪於時而其言可以動天子侍從之臣之聼哉𨿽然死諸葛走生仲達亦未可知也

答葉兄

某爲爾寂寂得所示髙文九鉅編何其多也老嬾未能盡閱然亦嘗鼎臠矣詩自明良載降而爲五子之歌又降而爲三百篇之什又降爲離騷之經至漢唐而爲五言爲七言爲歌行引嘆辭謡之類蓋千數百家而未已也杜奇而法李豪而逸白質而醇韓壯而深桞淡而雅𨿽各自名家而一出於正有所歸宿蓋不法而奇則怪不逸而豪則蕩不醇而質則俚不深而壯則觕不雅而淡則俗故詩𨿽小技而亦未易言也某雅不能詩然讀君所謂羊口行諸篇則誠不觧爲何等語也古人逺矣君試取時今諸公之文參讀之如讀蘭辭則參以髙續古之秋蘭如讀責蚤則參以洪舜兪之烘蚤蓋有不待言語而了然胸次間者矣至若探馬籌等作是何市井鄙事而可爲文也感君所以惠教之意輙效愚忠如欲求譽而已者當世之能譽者固不少奚爲於某適因灼艾創甚欲言不能旣惟足下亮之

答湯侍郎

某儲文未至固嘗挹浮丘之袂拍洪崖之肩矣侍宸碧落今隔幾塵不自意玉書行行翩其飛下南斗旁也上思輯方夏譽髦斯徵有翹弓旌日夜望珥貂之入至切牽云畱月遲遲吾行道則髙矣顧今天下如駕百漏之舟於風濤浩渺之中徐而言曰如此將安之耶非所望於明公也若某等軰則所謂增之不爲髙去之不爲低者也挾其骯髒而不山林固亦徒取世憎耳欲言何限瞻望慨然靑玉峽老敬聞命矣

答程教

某畦菜塢中忽得所惠翰竊諗斯文多幸駕言采芹絲竹遺音隠隠孔壁不獨爲當塗矜佩賀也時文破碎六籍久昏振木鐸而新媺之非廣文先生之望而誰望某老不能從事兩不借送君筆峯聞月盡方成行或可寄一詩筒爲別耳

答李兄

某歸自廬山方苫艸築一室號歸來館作勞休於樹蒼頭奴持一緘書來睨眎題識則兄也此非門外人亟取亟讀恨不洗老瓦館中相與作淵明後辭耳正月且盡兄何不遂鼓行而西以逸待勞奠而後發敵人當應倒矣宸章與硯與礪淸哉兄之饟也山中艸木得無修容某之此歸本非戮揚幹僕也撻一丹子何至是邵武之命丐祠丐罷皆不許柰何蒼頭至樹下時方營度一詩並申省狀冩去可以知本末矣是事姑寘但湏一兩月後作賀書君行勉旃某自今數日以竢

答馮此山

某在鄭公鄕時每登金芙蓉觀望此山艸木堇堇一墻隔未嘗不喟然嘆曰嗟乎使蘇長公而在未必不又以爲寜不識靣目之眞不可不使身在此山也某住山八閱月竟不識此山而歸獨不可謂大欠乎𨿽然某之不此山之識某之不足以識此山也煙雲吐吞衣屨猶濕前之日則身乎此山矣山窗夜寒時入幽夢今之日不心乎此山與某之不識此山安知其非深識也特未知此山老仙亦識某之骯矣乎亦識某之艸茅矣乎羣軰叫號挺刃隳突使吾民邸店晝閉如避劇盜甚至廹人於險漂淪風濤昌黎爲其長安得不追而杖之然則固骯而非艸茅也卽日觧印綬去贏錢十四萬緍米萬餘石少遲歳月自詭不乞朝廷一錢環城而築之此意不遂乃借以付後之人初亦覺老先生拳拳此城敢於記事今方成兩門固不足煩大手筆也是事姑置獨喜退然耕夫而當世部使者不逺千里一書而訪問之意者此山識某猶某之識此山也並田廬而北荒山餘十畆歸則苫艸其間號歸來館手自塗塈作勞小休意行幽谷中發土得石發石得泉殆天久閉藏始出以娛其老者豈畸於人者不畸於天而其艸茅而其骯則不但此山識之老夫固亦識之矣一笑一笑欲言何限遽數之不能終式遄召綸野服迎拜

答葉兄

某南山采杞北山采薇爲口正忙而捨弟守書不肯去然則某之艸野不特云厓不見知𨿽舎弟不知也詩壇復古前書蓋未盡其媺云厓割裂其書以爲防是眞不我知也繇今觀之韓栁歐蘇特其土苴者耳𨿽吾夫子且將北靣壇下何也夫子之於詩也敢刪而不敢復也夫子不能復而云厓建壇以復之其將使夫子北靣非歟謹奉以還某固不得與於斯文也

答趙推

某維農事欲動一雨膏之共惟有婉其籌式金式玉某屬有天幸得與同僚甚喜其戇直也而濟之以溫恭某疏頑也而佐之以縝宻所謂和如和羮某旣賜矣汲黯妄發竟以罪移驅車盡境而後還眞是追送不作逺者一書旋踵問勞渠渠此意何可忘也耕釣寛寂與世固不相聞英妙之年環秀之抱惟勉旃仕學以就逺業而已

答操尉

某金陵一別驛亭栁旣三四靑矣意鸂防飛下飄飄西臺而乃者伯氏墨其縗以來知有變故二親棄榮飬相繼歸仙佛中人子之情何可堪忍逺日旣廹攀慕柰何幽堂之銘自當屬之大手筆某固非其人也再四辭不獲則取行述刪定之筆陋墨凡正恐無以仰當孝子順孫之意耳

答蔡憲

某碌碌亡奇嘗誤知奬有一不善惟恐司馬端明知之比在南康自謂可以對越無負獨天與褊狹疾惡如風勇決不疑上累函蓋然觀古人於傷風敗俗之事不敢少恕晦庵在郡尢惡此等蓋所謂士者豈以其能伸紙行墨而已耶行如市人而口誦聖言則虎而翼者也況不誦聖言而誦潑時文哉世降風移始有惡傷其類之說不知以此爲類則我亦何等類也晉殺鳴犢夫子及河而返非爲其殺大夫也爲其殺賢大夫也若少正夘則夫子自誅之矣今之摸稜不事事而以容姦長惡爲近厚者不過憂防畏謗之私意耳非賢於夫子也李廣殺霸陵尉固是武夫悍將之爲然今將軍尙不得夜行何故也之語亦人情所不能堪也不惟此也故將軍而一亭得呵辱之則下陵上替將無以爲國矣故𨿽不以法殺一尉而武帝報之曰報忿除害朕之所圖於將軍也此明執事所謂豈易與俗人言者某不足以當耳某謹重拜以謝夫以此軰皆是黥吏之子孫而程有開者其父身爲客將見此尙存而其子可無禮太守乎某輙盡布之惟明執事力主維之名分幸甚風教幸甚

答方教

某維莫之春思樂泮水共惟誾誾侃侃涵泳聖涯言采其芹淑我多士某宛其老矣無以亢宗平生聞莆中詩書之傳於吾譜莫彊焉而某也世農聚族而居者率蕓夫蕘子耳奚其攀附之敢不圖易地有廣文先生者在方將執經以往而攷世系焉某其何幸然聞上厲精思治旦暮間當給札玉堂使條天下事則又未知得相從麗澤之兌以遂其志否某天與褊狹幾爲世之狼籍人執事所謂齧謟子之鋩抗上流之鋒眞艸茅耳然地以此易天固不以此易也惟執事矯揉之某敢無順下風而立

又

某於函櫝外更得小楷亹亹數百言意宻情親不兄弟語翅也吾宗之盛莫如莆中而某則自鄶以下無譏者焉狄武襄不敢拜狄梁公此故之以今也何幸將從執事者間之至如民瘼當何瘳士習當何媺尢某之所傾耳以聼降心以從者也欲言何限遽數之不能終

答髙宰

某維莫之春桑雉新乳共惟琴意防雅以恬以熈一仁所濡耕野秀緑某往年識鶴山翩然列僊之臒也詩書之寔自諸髙則旣知海內有名門矣不圖易地及君同寮出家集共讀之當自玆始郡縣相與休戚一家勿欺此心何事不濟曩在廬阜其宰修水者亦華宗也縣無乏事郡無疾呼不過兄弟語耳謂予不信試嘗諗之上嘉蜀珍陳在廟璉旦暮間當立文石斑矣恐某之不得澤餘潤也某一生骯又坐觸權貴人是行蓋再四辭藐不見聼侯誰在矣使防其成某甚不能無望於明府行矣胥晤盡略敬彛

答費宰

某伏以一犂雨足農務村村共惟仁聲載塗民以蘇醒山川奔屬某氓也初上其賤姓名於贊賔者蠒而件具之猶以爲簡抑其木石之與居鹿豕之與遊蓋林邱之耕夫甕牖之退士也於竿櫝乎何有請略之始某出而遊四方時聞士大夫之賢業也有年數矣頡頑飛舉之佩弄明月之珠蓋某前乎此之願焉而不可得者也不圖僻左之縣介在山峽之間而明執事不鄙辱臨之疲民其遂瘳乎然則相攜春雨之鉏對臥夕陽之犢蓋某今乎此之安焉而得自遂者也獨念拱璧大寶方當與天球河圖陳在東序百里豈展驥地耶夜下恩書遄入王覲恐民氓之不得久其澤耳某𨿽不肖似平生非公事不至偃室但能與蕓夫蕘子安樂耕桑惟明執事其鑑之羣仙在行瑤玉先後其訊興居焉某奚其僣之敢

答鄭提管

某伏辱顓使之臨𨿽未啟緘固已心知其爲存念矣開闔一再仰見髙情使自爲謀寜復至此感激大不可言惟是某六十之年日就衰朽自計塵忝於今二十有三年大都五合六聚僅成七考以此山林之性已痼仕宦之路甚生今殆言農夫重農夫無往而非農夫也山猿野鹿豈堪位置於鸞和之間追念平生亦欲少有以自見而與世落落名實不浮費人提撕乃至於此使吾君吾相重違名法從之請而予之是亦不過犬馬畜臣本非縶維駒谷之意淵衷鈞抱其將以某爲何如人前此乞祠政恐溘先朝露破戒爲一燈之續耳旣已得此他復何求戶曹不愛裏言垂念鄕晚此固今人所無也某不可無一書謝之然曲其辭以干之耶則非不肖之雅意直其辭以絕之耶則拂君子之盛心其姑少徐某終當道所以感刻不忘也

答汪運幹

某方飯牛於渚袢暑中殊聵聵也廼得執事者書諷讀醒然受賜無量抑執事之所以殷勤其文辭千數百言而未已者豈非深攻玉之憾而得獻璞之刖者耶跫然似人則吐其胸中之介介耳不然某不足與語此也昌黎師說自其當時固以爲蜀之日越之雪矣風俗趨薄如水之就下以今視昔且又四五百年天地中間父之不父子之不子而兄弟之不兄弟者何數況所謂師弟子云也以桞子厚之不可學韓愈氏之可猶未爲善學昌黎者而某奚其敢且執事之師云者文乎爾文乎爾則𨿽幽怨如離騷憤悱如太史公固不若先秦古書之師也先秦古書𨿽辧詭如左氏雅奧如莊周固不若先聖法言之師也執事能自得師則此諸書者具在有易焉以觀其有詩焉以觀其情有書焉以觀其治有春秋焉以觀其斷凡天地之所以奠江河之所以流君臣父子之所以立而古今天下國家之所以治與亂盡在是矣夫豈曰文乎爾若子厚之不敢於爲賤人固曰非有慊於其文也某則曰懼有慊於其文也乞巧之文招海賈之文斬曲幾之文謂子厚而無慊於此乎然則子厚之不敢爲師亦非吾之所願師也執事所以枉教者非某所敢當則以上之執訊而已

答龔國錄

某臥云牛下所與遊者非山南之蕓夫則溪北之漁子也當世之士鄙而棄之叟亦且與世忘矣爲詩踏雪過茒屋不領一騎驚山猿前日執事之顧我厚甚門前車馬倦逢迎塵滿荷衣不堪著則不自意老農之貧病不能出門戶也夜半扣角有懷其人而棲息不同奚其書之敢琳瑯金薤忽落巖扉目視缺然何以得此有如一世儒彥合在帝旁政今報成防且歸矣安得摩挲西園之石淋漓北海之樽酒酣气豪一吐其胸中之浩浩者而某方屏廢孤負此生東望屏星有嘅其嘆

答許教

某與執事不靣者幾年不書者亦幾年矣山塢荒寒忽奉翰題眞如拱璧大寶之墮吾前也一詩一記開闔不能釋手斯亦奇矣名其處曰天多許得無大傷於奇乎蓋執事平生所爲文往往亦坐此某故嘗以爲易奇而法昌黎之言也好奇自是文章一病山谷之言也然則學者將何從秋崖曰奇可也好奇不可也夫人而好奇也夫人而不能奇也長江大河滔滔沄沄此豈有意於奇哉而奇在是矣至其絕呂梁衝砥柱則堰而風雷噴薄魚龍悲嘯又有不得而不奇者若夫激溝瀆之頑石而落之爲犇放舒之爲淪漣不謂不奇而與夫長江大河之滔滔沄沄忽然而絕呂梁衝底柱之奇則有間矣執事以爲何如寒暄常談一切掃去無則與塞白以故聊復狂言如此惟執事者教之阿戎妙年筆勢已自汗漫厭家雞而嗜野鶩則非所敢聞

秋崖集卷二十七

欽定四庫全書

秋崖集卷二十八

宋方嶽撰

簡札

答範丞相

維元老大臣夷逸於林丘之幽髙蹈於事物之表山君川後時節起居其年壽等喬松福嘏彌子孫一念之仁簡在上帝理固然也訊之蔣幹知骨淸神健萬萬坐政事堂時胸中乾坤同一泰定甚盛甚休乃聞無地樓臺至今猶往來傳舎只觀此事亦是近世宰相所無獨恨不能從一門生兩兒子之間舉手以挹溪山勝處耳某無慮五六乞倅終不與旣乃頭銜換一字遂不敢以白今丞相無舊故誰當知之翹防門墻神爽飛越

答同官

某屬有天幸得從羣仙飛佩之後鑪亭夜話隠隠有金石聲而煙水蒼茫翩其駕蓮舟讀玉書而去梧風竹雨詩夢亦寒瑯畫飛來眞所謂跫然足音也玉麟一角與世作儀昆侖蓬萊寜久羞薄獨恨某軰碌碌分當歸耕方且丐一貟外倅恐不得迎拜上東門外耳別紙垂諭如某規行矩步不敢失尺寸者何能爲度外事耶幸爲我多謝方君功名之亨固自有時也瞻晤未涯神爽飛越

答陳料院

某從飛霞之佩餘二十年夫亦有舊故矣函書每下則必釀虛譽飾浮文如仰惟等語抑何世俗我也甚爲執事者不取敢略金陵天下形勝表裏江淮煙艸夕陽六朝之遺事故歷歷也暇日亦嘗倚靑龍之浦溯白鷺之洲舉觴酧酢以籌經略南北之畫乎今何如時賞心風月自宜束髙閣以竢太平也如聞餉計塵土亦空所在皆然寜不直如此廩廩願言出所素蘊爲國良圖同舟風波轉眼又秋髙矣欲言何限遽數之不能終

答吳兄

某維暑風初暄緑气窈窈書林夷逸衝想甚休某一別垂二十稔老非故吾江山愁予不知人世事之幾變更也乃春阿連至得書恍然訊之則擊檝渡江而北矣前書未報今書踵來不惟不督過之且愈益厚之某之愧玆甚某晚得一第不補遺余初佐淮東軍以職事迕都督府無何督相坐廟堂矣髙臥牛下謂休此生化弦旣更亦與弓招之一山麏野鹿豈堪樊而圄之遄亦當去此耳尊翁今官何所過庭幸爲道問訊何如

答陳司直

某之於執事交疎而心親勢睽而道合與世之詡詡相逐逐者有間矣去之不能二百里而江山愁予塵埃迷人甚恨交一臂而失也人間之世事變萬端英英白雲忽已蒼狗要是不滿虎溪一笑而弄精防者顧自謂奇特亦可嘆已劉忠烈表表如此輙書數語系老筆之後眞所謂珠玉在側覺我形穢也防且歸矣臨紙惘然

答陳提幹

某廼者過鄭公鄕迓勞之使裏至至則授以大館連日夜相燕畱去又載之輕舟所以爲行者之慮甚至世所謂親戚雅故何以過此一步一感言莫能殫獨恨所至膠舟與軍饟爭道於牛涔之水僅而獲濟所假舟亦良苦矣旱旣日甚念亦未可以還畱之京江豈不知此軰廢務而其勢有不容已者玆稟嚴戒方敢遣回要非皇恐兩字所能盡也

答張丞

某間者闊焉不聞問良用詹馳有來誨函見大夫之所以顧惠其氓者甚厚不規而頌如非所望何某歸思浩然亦旣買舟載月矣山靈勒回俗士駕田園久蕪菊籬正秋終當訪裏父老南山下耳王琴堂政事乃爾竟亦不免爲之嘆息祈門蕞爾邑民無十金之產更堪摧剝耶惟執事者手摩拊之某與受其賜

答應武諭

某伏以江城霜曉梅意欲春恭惟小紆玉斑相我藩翰有嚴有翼某不學甚乃得頡頏九霞飛佩相從於西雝鑪亭夜寒金石隠隠所謂藝苑手祕寶文堂耳驚霆樂莫樂於此矣孤鶴飛去忽舉手而謝盧敖瞻之在前有嘅其嘆至今淸夢猶時時聞胥濤萬馬之犇也某何爲者顧從中祕書出參軍書道山能幾日之客又墮塵緣意平生故人亦旣羞薄之矣一書二千里依依交情乃獨能不麤官我耶幸甚幸甚六一翁之鄕裏以道徳文章名天下者相望暇日亦嘗訪平園之艸木訊澹庵之閭巷乎遺書滿家應接不暇爲況想甚適正自不必祝餐飯也別紙敬悉此曹此態在在皆然瞻言何時相與傾倒

答葉正言

某屬方拜狀欲附逓行矣明日使星至又得所賜書伏而讀之則揆時寒暄撫問餐飯甚非天子諌官所以待庻寮體也然則某之爲竿櫝敬者當何如前書旣已略之今書不敢不情也以情事正言某知免於戾矣淮堧一稔逺勝江浙又幸邊烽不動収拾淨盡似可以茍且過此厄運卻未知來春何如耳敵國外患要與法家拂士同恐不可遽以是爲賀如某山林鄙朴士每事迂闊以故落落與世無緣今此羈縻殆是自嫌不能相容之名犬馬畜之耳正言其亦憐悼之否乎龍涎薫香共承嘉惠時時橫書卷對之但覺徳馨襲人不知冰霜之凜可畏也

答程都大

某比讀除目竊論誕分侯紱就擁使軺過家同衣繡之榮接畛幸搴帷之問光華所被甚盛甚休始某此來亦欲一布心腹蓬山之集謂可晤言舉手而謝盧敖九霞之飛佩逺矣送目詹悵無任此情今一車以南一車以北所謂上有加餐飯下有長相思而已

又

某久出乍歸墻屋穿宂旁風上雨手自苫茅苴補之有從籬竇呼問之者曰此爲杜工部家乎夫子安在防視之則斜封三印蓋當路使者書急洗塈塗之泥拱揖而諾曰予是也誠不自意溪煙山雨之外猶爲明執事所訾省幸甚感甚始某金陵之役日日詣府辭行不暇與明執事道心曲也不得已而去則所謂髯參短簿能令公喜怒者正自不滿人意蓋嘗拂衣欲徑歸田矣輙爲督樞勒回之丐祠之章未免自從某所上廟堂賜之翰謂將召之著庭督府有書欲畱只得中輟然則廬山之命其廟堂意耶某亦何人乃繼鄕先儒之後且得此郡之歳適皆四十有九遺書所在某何足以知之然未敢遽引辭政以權郎予待闕軍壘恐或者有薄淮陽之疑耳闕到卽上免牘矣相望正逺敢布腹心中朝如明執事者幾人豈宜一日去上旁近芝山之酒定非久畱公處也某無任延竚

答方僉

某竹扉雨寒有剝啄前者手其書恍不能記熟何也徐讀徐問則知執事者脫鶡冠爲新進士而今少遊卽是太虛甚盛甚休西笑入秦此興固不淺萊山堂記蓋嘗略識之矣驊驑馳九執之道中間自無駐足處功名不足爲執事言也一書萬里忽落云耕月釣之濵豈猶未知其寂寞耶始金陵之行雅非鄙朴者之意丐祠得壘需次兩年亦幸返吾屠羊得以暇日理鋤耒耳兩地相望各天一涯棲息不同無任注仰

答黃正奏

某伏以雨勤花寒一晴方競恭惟討論入對星宿光芒某日春官與一時名儒鉅官焚圖告穹昊退而奏號上前夜漏下十刻禦史以璽封入羣公盛服執事則大名在焉一軍皆驚不獨爲吾鄕喜也祈山久寂寞气象頓還西南諸峯競秀崛起斯亦奇矣而某也陳人也道山幾何日風輙引之而去一書至今未能與世無緣丐祠之章再三上出幕得壘猶幸以暇日理鉏耒耳翩其飛翰極佩盛心方苫艸廬未涯佳晤所覬益宏逺業亟上奏篇

答趙寺丞

某歸耕祈下日與遊者蕓夫蕘子而老硯荒矣賢太守與民介福掲防妥靈乃不鄙屬筆於牛衣之間刻之廟道字畫褊陋不足以導迎景休而執事者一念在焉神人其忘諸某敢不與裏父老再拜受貺

答林兄

某窮山老樵也然於四方之奇人逸士竊嘗傾心焉有書自東乃知崇蘭之佩芙蓉之裳近在吾州風月堂邊而不得靣也鴈蕩妙天下四靈所釣遊處固多詩人而今又得君獨恨某不足與言奚其題目之敢田家作苦一再讀之快哉快哉乃姑記一日之適如此非防語也

答洪宗諭

某屬以見大夫之請敢犯不韙某知罪矣共承墨妙宛然淸揚一時鷺侶鷗朋亦自驚喜先相公奏議蓋當時與天下賢士夫傳誦以熟者墨本分教如獲拱璧盥澗泉燻石鼎而讀之不覺發嘆以爲大音不聞蓬萊宮又幾何年於此矣某𨿽不肖猶幸一識老仙嘗得尺牘數行有下馬之气如虹應門老走當自識其不凡之語而某老益亡奇大負此帖第綈襲之以爲子孫藏耳敢因謝致幅並及其所以自幸於名門者如此旱旣太甚山邑蓋連四五年如是歸耕望一稔又墮渺茫李將軍固數奇也上梁文誰實傳醜輙往奉一笑

又

某窮居山間自五月至於八月不雨不惟薄田盡槁搰搰然抱甕而汲久無可濯可湘處也廼夜半檐陋如瀑布聲𨿽無救枯旱之苗蹶然起飯牛畦麥矣震雷以電適又是秋甲子吾儕畎畝之憂何時而已也行李問訊鷗鷺爲驚不自意其一介氓得此於見大夫之賢者敢不再拜以無忘盛心先相公以一世儒宗丕顯諡冊發揚徽羙上軼歐蘇甚盛甚休某𨿽不材然嘗辱一字之褒恃以自壯需錄瑤帖謹具如左方某因有區區之愚請於下執事先子初得封其制詞亦出老仙之手欲得大筆爲取善慶兩字書之以扁先祠是公家再世有造於某也豈不幸甚

答潘兄

某麋鹿之野乍返吾廬方決驟山林自與世絕書防非所堪也執事者作小楷具件幅若施於所敬則有驚而避耳某謹以上之典史氏而告之曰某祈下之鄙細人不得與於斯文也少時不觧事率意妄作今老矣每爲之縮頸咋舌而噬臍執事出所有使品題之某奚僣之敢然恐執事之不予諒也掛名其間珠玉在前覺我形穢某無任主臣

答蔡憲

某歸耕牛下蓋山翁溪友之所狎易而富兒俗子之所排突也部使者不有其貴肯問訊於寂寞之濵髙誼凜然感嘆無斁每記鑪亭誨語以爲廟堂嘗訪人物明執事謂眼中所見獨此可人讀今所賜書與前語吾相者無以異𨿽漆雕開所謂吾斯之未能信而亦決知明執事發於至誠非尋常世俗竿牘浮虛之談也顧某不學祗益懼爾敢不夙夜敬戒以無忘知已

答吳丈

某維久枯得雨才有秋聲共惟衝想自頥相在林壑某雨別山寺於今幾何年老成典刑栩栩入夢意洲上之竹玉立固無恙而鷺朋鷗侶相與往來於沙煙溪月之間甚適也何物小子過厪音書乃知老仙超然有燕翼子而東閣郎君能自修潔取友必端君家世不乏季子矣甚盛甚休記文當屬大手筆某何以堪之又念辱交賢父子間而先友和仲甥館之自出也願徐之毋廹苫屋小休敢不作數行字附仲亨求教未間尊生自愛以引以恬

答胡兄

某辱詩饟石淸矣哉二妙也雪巖云壁鳬泛而藏君之規我多矣正恐豪奪髙齋風月澗松不能無語耳珍感珍感

答金臨江

某自里人不戒於火先廬燼焉蓋無所居者十餘年矣歸自江上手苫艸堂斧斤雜然非匠事不接於耳也千騎旣東之數日始有爲某言者爲之頓足扼腕而噬臍執事者不惟不督過之且賜之翰鄕長上之於後一軰其勤勤乃爾某知愧矣世塗日狹何往而非風波歸興浩然傲睨林壑方將左花右竹以寄吾髙而宣室受釐巳有久不見賈之嘆行矣王覲恐非芳薌一覧所能畱也

答趙運管

某十有餘年之別落落參辰老我山林幾不記車中半靣矣黃獨無苖山雪盛又洗長鑱有朱兩轓正自不滿一笑晦翁書在而半生所聞五老峯今不是夢山負予耶予負山耶惟明執事教之

答趙教授

某不學幸甚得與麟黌犀彥翔集於立教堂下見執事粹然玉潤心竊敬之不圖此來任棠固在邦域之中也朋友與君臣父子而等鍼之石之執事與有責焉摩挲民力之窮爬剔胥姦之蠧所以教者似矣抑言其證而不言其方何也某敢以請某所謂以法爲師弟子者執事諱其名弗穪足以厚薄夫矣然系銜則固職方氏郡縣也獨可得攺歟願繼自今無然遄矣晤言冩我幽抱

答胡文叔

某一生骯所至艸茅南康俯重湖餫舟湊集往往挺刃隳突市無寜居適防湖廣綱梢豪據石閘薄人於險竟致漂淪有訴於庭爲昌黎者安得不追而杖之秋壑怒焉顓匣具析某意鄰路體不當爾一判頗自痛快固知其不見恕也廟堂似不以彼爲直堇堇易地失一老兵得一老兵要無虧於名實而某固不可無恥又挈挈而南也一丐祠一丐罷皆不許而昨日邵武人已至頗費區處後山種梅十七八活歸又趂冬晴築一艸塘只可挾冊其中手畦菘韭以了此生耳野處集甚愜所欲見獨編抄工力百倍板行儻然取之得無太傷亷乎願少畱山房讀一過卽奉趙璧歸矣龎老何日入城府傾倒欲言

答費司法

某維暮之春緑陰淸羙共惟懷章容與遄上風霆亨衢方開某屬有天幸執事者駕飛雲而辱臨之楚山叢叢快此一識所恨者秋風斷鴻鴈之行明月還鶺鴒之影不得相與掬窪樽醉崖石以吐其胸中之耿耿者歳月遽如許乃猶擁書家林未肯爲幕府屈耶若某者隻字不至中朝不知何爲忽有啟擬乃復爲結一重案又可笑也知縣公墓刻以戒不得辭筆墨凡蕪於謝奚有伏讀惟有感媿山林鐘鼎棲息不同瞻望無期第深注仰

答汪兄

某歸老秋崖下所與遊者蕓夫蕘子耳人間書疏要非所堪顧小楷而條件之此山林野人之所驚而避也謹以上之執訊者潘君詩防亦何取於摧頽不武之人掛名其間使旁觀者爲之捧腹兄殆不無過試一取讀而還示教焉某至

答許知縣

某山林之習未除麋鹿之性故野一生落落與世無緣歸自金陵方住云半間畦菜一席不自意別猿鶴矣趣行有防貿貿然來誰實知者函書盈幾忽得何所獨無芳艸之騷冩我心兮三讀太息有此令尹吾知免夫揚瀾左蠡朝夕之舂撞恐自有云銷風止水鏡淨時也頗哀老子使蒙其成某也抑何幸

答林倅

某荷鋤畦雨有軍將持斜封三印至者驚走艸廬下不自意見大夫能拊存其一介氓如此方緹屏過巖邑某實病不能興懼前驅之不予諒也輿曵上謁𨿽心知其落落如長松夭矯冰崖雪壑之上定自非世間凡艸木而某也一語而三引其气不能攀飛車接英論也共此明月有懷其人一書自東共承嘉惠不謂荒寒漁釣之處見此甘艸下拜珍感言不盡謝

答楊元謹

某往離金陵時行李卒卒亦嘗厓略數行字道所以負朋友之意讀今所惠翰似覺墮石頭驛水中矣吾儕用世必諌行言聴然後可以士薦言不重則並士輕不若拂袖而歸予輕者猶予重也寜使人失士不可使我失身否則山中白雲何靣相見天下事大略如此請姑置之獨念老書生歸耕窮鬼亦可以見貸矣一旱酷甚望秋便哦飯不足之詩未知此後此腹如何而揚子云終不觧事乃記其初度歌白雪而壽之竹逕艸亭孤此妙曲未知何日傾倒欲言

答汪知觀

某緬惟梅花欲雪鶴骨淸寒碧玉森森髙出塵外恨不得一詣其所相與道話宸章飛落增重琳房非師何以得此拜手瞻敬敢不爲山川賀賤生碌碌久已厭之正君家老師所謂吾有大患者也師何爲不守家法更祝長年感意則深未有以謝皇恐

答陳教

某惟愽士非它官比一語一嘿師嚴道尊某將取式焉顧厪厪觧何記室之後故筆精墨妙一紙書略已窺斑侯喜軰伏矣抑所望於執事先生者不在玆也知爲所齋昆玉喜甚合並何以教之敢不三拱

答髙宰

某惟鶴山負一世之望慶源演迆實自諸髙詩書之傳未艾也執事者出其家學弦歌斯民夫奚有於邑之難錯節盤根方見利器某何幸防成焉縮手防間使汗顏於血指大匠必不肯坐而旁觀也明以告我聞斯行之

答曹工部

某自兒時聞昌谷先生以斯道之傳慨然爲已任後生晚進猶得聞幹淳以來諸老之緒餘甚願執鞭焉而未能也非才假守適在鄭公之鄕不見其人得見其子孫斯可矣靑冥之靶弭節裏門非天之以工部惠教其繆守乎遄矣式幹木之閭拜手以請

答劉知府

某惟乞祠不獲貿然來思如聞幹木之閭去城才咫此天之以賢寓公惠幸某也康廬天下勝處一童一鶴往來乎南山之北北山之南其與淟涊吏塵者相去豈但弱水隔也須我暇矣式從公遊

答鄭運幹

某山林深宻與世殆不相聞屋後一塢荒閒眞漫郎所謂不隔人家便是山也近開竹徑種梅將百本作艸亭其間亦足供老子杖屨矣此外不復計也安得奉琴尊相與一笑又念執事者方鞚靑冥之靶意欲鞭鸞鳯而上之未有此暇耳歸耕厓下旱不逢年生日酒螯甚負左右手不圖記憶於千數百里之外遙遙送將發函讀之皆非窮人家所有方欲捲錦鯨還客而子用大聞弟持不可則旣下拜矣珍感珍感生日諸弟作酒方一再行徑醉去狂歌賀新郎曲今往一咲或出或處棲宿不同山中白雲難以持贈惟有詹向

答程教

某惟嘉平之月天地將春恭惟獨抱遺經行矣重席有棐有翼某宛其老矣意與年凋負暄艸亭戀戀黃綿襖子不能起又豈辦事治筆墨與世俗相酬酢禮文間者哉靄峯倚天惟有詹跂妙語飛下方知歳行且周有事西疇又添老大但拭目吾道之泰如廣文諸公衮衮發白虎之尊以彊人意耳逺與歳別惟厚自金玉式遄召綸

答趙提刑送春衣冬絹

某投閒林壑得耕侯土已幸矣敢復他望有司繼廩忽焉得二十縑歳暮天寒不復使紫鳯天吳曲折短褐今工部定勝舊工部矣一笑一笑

答朱尉

某伏以作噩之春乾元用九恭惟僊曹淸峻畫諾賔僚有翼有嚴某艸廬云臥不知歳月之老冰題到手驛亭栁又依約矣執事駕驊騄之禦出門問塗振鬛長鳴便有一訊千里之興朝昆侖而夕圃殆未可量也某老矣藝菘兩席滋蘭一畦正亦足了此生無復他望故人不遐棄寄聲山民照之以銀燭之光勵之以石蔊之辣而未知今我之闇時情而螫世味也遡風孤鶩敢拜執事者之重勤

答胡簿

某伏以天地旣春艸木欣豫共惟譽處休洽公車交書有嚴有翼某自上東門一別驛亭桞幾靑靑矣田家作苦時或嘿數平生故人意執事者久已給札玉堂使條天下事馬周軰不足道也兩使者一世之望出半言從防之便當背負靑天而上一防累數百言豈特四軰召而已某自屏迹田裏一字不入帝城常所欲遊又皆耘夫蕘子無能道古今而譽盛媺者孤負柰何華炬見分厚意無以報未知何日傾倒所懷

答謝司戶

某竊伏艸萊野哉其麋鹿耳平生聞三峽之雪五老之云爲天下最佳處奇人勝士往往家焉駕黃犢於喬松飛瀑之間久有此興乞祠得壘其貿貿然來者山故之以也至則錢谷之問犯其慮簿書之塵裝其懷山吾靣焉而不吾卽也柰何一書自西孤響逸髮顧所謂浩然之气匪某其人山近而逺焉浩然者不爾其橛株拘也曷日反魯傾倒欲懷

答陳常博

某去違門墻俯仰年歳𨿽防然在疚生意不聊而省發覺悟之機洗濯磨淬之助未嘗一日置也方麗澤之聚防潤不知至離羣索居乃復動念耳待盡堊室姓名不齒於諸公間郵傳及門恍然莫知所以伏拜書教讀未旣而泣下所謂攀號摧剝處正是古人發深省處某敢不夙夜以無忘誨言創鉅痛仍何有於學然少時蕩搖於意念之萌驅馳於血气之使在今皆以荒迷忘之矣獨念先母一生貧苦不及祿釡之養此不肖子不孝之罪何知其他刋委云云已具彛仲書中惟習庵坐進此道惠幸後學謹上狀不宣

答吳殿撰

某從元戎於髙沙凡七日而歸驅馳鞍馬間曽幾何而已有疲曵之態腐儒眞無用也正此盤礡云灑飛來爲之矍然起拜南徐冦攘甫定气象葦然若非兼領緫司自是掣肘伏惟百廢經始不無勞勩乃能從容整暇於翰墨間甚盛甚休某始爲此來意謂十日別耳忽忽逾月浩然思蒓三五日間恐得一至麾下矣

答李實夫

某至自髙沙得雪雅於凡間梧桐月多秋思防防於其下作商聲歌之宋玉之悲故在不一再讀喚起江南鱸蒓之夢時事如此旣不能得尺寸以靜鯨鯢之濤瀾又不能退林麓以娛猿鶴之煙霏不知竟何爲也負負何言

答史湘潭

某一別幾何年恍然不記鵾鵬之徙天池也鄭秋此來有書銜袖出示之則瑯畫爛然始知春洽於湖湘之間雲飛於嶽麓之表碧蘅紅杜渺予芳洲蓋屈大夫之離騷故無恙而九歌之遺響猶在也暇日亦嘗壺觴以弔靈均之古愁而發吾胸中之浩浩者乎如此佳處執事乃勇於去之何維揚𨿽古都防然所謂朱簾十里迷樓九曲二十四橋風月今不知在何許然則移執事爲元僚湘水得有語獨吾曹十餘年之別忽此同寅喜當如何

答洪侍郎

某昨已聞之吳農卿以爲侍郎齒及下士思欲見之玆拜翰題勤勤不知何以得此惟天開一泰羣賢萃朝鳯鳴朝陽涵海嘉賴如某等軰亦願一望立玉之光然起從田間山林之鄙朴故在惟君子愛人以徳母使之趦趄囁嚅於門下吏以沮其平生韋布之气不勝幸甚

答胡文叔

某癡不觧事不知區區者適爲形役蓋自二月初犇走往來曽無寜日問訊竹間水石沙頭鷗鷺已望望有鄙我意亦知愧矣淮鄊士友未必如中州盛防朴知可售否從此相望夢墮天一涯玉我於成正不隔此衣帶水也雪云醸寒惟萬萬自重

答葉巡檢

某維時霜晴寒意未競恭惟某官謹防邊瑣百爾相攸臺動止萬福某曩上謁於計臺司賔者有客負隅坐亟問之則鶡冠子也徐察之則鶡冠子而非也去之幾何時有移書僕者手其函恍如目其題懵如啟而讀則向負隅坐者也憮然嘉之抑其言曰吾蘧徑門弟子也東閣郎君薦襧正平甚力而此書竟未至得無有石頭事否僕幸與侍郎接又幸與常簿厚不可以莫之答也其徯之忽閱邸狀常簿峩豸入臺矣官盛近諛容可以莫之答也其止之是以若此其也幸爲我寄聲烏府先生而後書愈不敢入帝城矣未見厚自愛重

答葉華父

某伏以寒气曉集南枝生春共惟某官翺翔諸公之間鋪繹六藝之粹凡爾次舎求福不回某旦旦望九華山渺立塵外以爲何當挾太乙靑藜杖擕李長吉古錦囊以從兄於泉石佳處而不知乃在京華軟紅中也某從田間起爲吏事事生防每思曩時云澗雪崖與山僧野老幾醉幾醒今不可復得老人以吾落邊上舎之而歸視其家則詹門無稚子掃地無老婢兄以吾爲樂於此乎官屋荒落門前之雀可羅而人亦知其愚癖無敢以貨來者月俸不滿十萬錢計口而食日所受用則老禿中書君而兄來索上色牋兄以吾貧爲有異於疇昔乎何其不相知也使人索書甚古有懷欲言不能旣

答吳運幹

某鄕枌後一軰知有達尊者三十年相望家山百里而近乃不得從小奚奴晉拜履舄亦枉爲嚴助邑子矣效官邊鄙竊聞薦紳大夫穪道盛媺爲之瞿然汗下以慙則自訟曰抑吾互鄕獨未牋名氏於筦記者敢圖謙下灑翰先之老成人之典刑固自超出流俗萬萬也執事以二十年前取科第乃今猶著集英殿下舊靑衫畫諾臺幙得無有鬱鬱於此者乎何時弭節行臺快此先覩

答宋尉

某誤辱制垣剡之帥幕此固采葑無問下體之意而又分炙於不自言之人豈不紳佩惟退撥其私有不自安者堂帖至已多日始猶祕之防邸吏報行遂不可掩至今踧踖辭受兩難鄊曲老成人當有苦語以相鍼砭而奚以賀爲某謹再拜謝不敢當

答楊宰

某以文學掾畱莫府幸甚一再瞻立玉之光正欲從容燕琴願聞先生勲烈將操觚染翰以庶幾栁河東紀段太尉遺事而馬首東矣正此翹企有來環畫乃以某辱在帥幕勤渠而賜慶問焉某前月初始聞之懇辭不獲朝命旣下進退兩難至今未之敢承亦惟執事者所以教何時飛舄洗此傾瞻

答陳守

某二十年前舊民苒苒老矣脫夫須起民伍幸接茵憑方將從容話疇昔而執事者丐麾去惘惘不自已呼車造門乃聞蘋洲歸棹西矣重悵然也日夜翹注有來音書其睠睠一介氓顧如此感不勝情某濫此序遷正自愧見二三子甘棠舊地意必有苦語相砭鍼頌而不規則又大失望長才磊磊處繁劇如破竹此豈睛檐傍日婆娑負暄者耶式遄召綸迎拜鷁首

答趙運屬

某與明執事爲同年生於今垂二十年意者靑之靶淩厲鸞凰固已舉手而謝盧敖久矣得所惠翰無以大異於巖寺邂逅時爲之太息士固有不遭如此蒼顏白髮非復曩所見一生骯與世少諧始以議不合丐祠猥亦予壘蓬藋深宻若將終焉忽聞縮戍之期亟上前請趣行有防顧瞻茫然翩其貺書所以告語者甚備非篤敍年盟不及是何感之如抑聞蠧宂疽根殊費防剔尙賴一二教之此非靣不能盡也艸艸占復別容式幹木之閭以請

答程兄

某與世應酬不過兔園冊中語耳諸公愛而不知其慇至欲刻畫無鹽蓋亦數數謝不敢今已久爲兜率寺冢矣君其問諸劉復愚

答趙尉

某辱分碑刻所以愛我者至矣抑人有言已知富不如貧貴不如賤特未知生之與死何如耳以某之鄙等作如是觀屏廢田廬豈堪棲壁獨古可愛當時出舒捲髣髴其似近也千感百謝

答謝太監

某閉門黃葉之村久已無意人間世矣獨憾不得進瞻犀玉之表剽聞笙鶴之音投老空山永絕此望不圖星宿明潤時焉流光有如不振之蹤忽有啟擬平生方拙莫知所從意其爲鄕參汲引之盛心恐非丞相意不得不固以辭也方控於朝未敢稱謝而屈鐡盤銀之字裁雲組霧之辭已自飛到山人家矣拜手稽首感塞彌襟竣得防揮別容顓布

又

某玆諗大府賔賢羣賢咸集備禮盛樂歌鹿鳴之三而送之甚盛舉也某以山林僻左莫與榮觀何貺如之更勤折爼某謹再拜受賜而勸駕之章瓦缶烏烏殽亂鐘呂惟少流巖電而擲之

答謝守

某伏防臺慈念其老朽也而扶之以上藥知其寒苦也而被之以純綿思其貧薄也而飫之以甘芬皆非田舎家所嘗見也尊上之賜猿鶴爲驚再拜以還不盡珍感秋崖集卷二十八

欽定四庫全書

秋崖集卷二十九

宋方嶽撰

簡札

代與髙紫防

某望西掖在紫防碧落之間夐絕人世不敢瀆以塵埃之名氏雜以荒蕪之書問者於今又幾何時矣永惟鶴山不可作臨風淒其中書乃以一日之知遇相引重齒牙餘論芬澤溢流每觀揮翰紫宸雅防題品筆端春意芽甲光輝𨿽某非其人而所以徳奨借者何有窮已鶴山仙去西土騷然今不知果安歸乎東閣郎君近況奚似因來刋示式慰懷思

代與許侍郎

某邊吏也驅馳戎馬之間騷屑干戈之際蓋噲等之與伍耳望天上羣公玉佩瓊裾翶翔帝所何啻隔弱水三萬里也敢謂一念下土施及陳人照之以三辰之光鎭之以五嶽之重某所恃以無恐者惟侍郎許公論之防盟耳聞之道路侍郎不愛齒牙之論奨借過情碌碌如某奚自而得此於左右稱於人曰知已誰不謂然淮山叢叢亦有徳色某敢不再拜謝

代與陳尙書

某自北敵東侵憂心如搗度尊兄內爲朝廷憂外爲鄰梱憂尢無以爲懷也而又忽聞令弟某官之訃以某之驚呼失聲則又度尊兄上爲時事慟下爲手足慟必若無所容身於天地間者嗚呼天果不使有志之士有爲於當世乎艱難之時使之一心於憂國猶且不逮而家禍又如此其將柰之何哉某感時之淚正不自禁而適聞此豈但泣數行下而已謹專書以唁尊兄而吿之曰匈奴不防何以家爲誠不勝大願尊兄國爾忘家母過戚戚以傷沖和以分忠嘉之謨也某無任至扣

代與史督相

某伏以韶光之半春老丹荑共惟某官入覲於王都兪淸燕聿參政秉盡護師千鈞動止萬福某遡江而東敢以顯冊揚庭爲天下賀

某嘗讀唐宰相世系其間銘彛鏤鼎蓋有不再傳者惟元勲巨徳有大勲勞於天下則名卿材大夫往往萃於其門殆天意也天固生之必固相之此某所以不敢請節宣於茵慿之有司者

某惟聖天子厲精圖治蓋將六五帝而四三王臨禦於今其朝於伊訓夕於臯謨者郁如也乃睠西顧則有袖周公太平之書而越在外服者邊鄙於何而寧謐廟社於何而尊安必如卜燭照而一二數矣馳四軰而驛召之至則對中祕之庭漏下十數刻君臣之遇於斯爲盛蜀先主之與諸葛武侯其劣諸

某聞古者文武無二事孔子也而有夾谷之防周公也而有東山之詩其巍巍煌煌至今光於簡冊者眞儒之效如此皇上作文侯之命付相公以天下大政而使之盡防諸將意固有在也蓋唐之討淮西四年矣帝有恩言相度來宣則開明堂以坐治之耳蜂蝟斧螳實非盛徳事伏惟詩書之所滲漉仁義之所漸摩要皆吾聖人六經之訓也甚盛甚休

某五年於淮鼯防之技窮矣時當多事使吾君北顧而隠憂則繄誰之罪也𨿽不以敵遺君父凜凜此心而折衝以禦邊庭挽河以洗兵甲其將且柰何哉日夜冀投之丘樊以毋敗乃公事

某自制下之日嘗東望拜手而言曰維天維祖宗克相有宋世祚名輔愚不肖似如某者何幸親見盛舉謹件副墨如左蓋上以爲宗社之幸而下以幸吾私也某於徳門尊大之婘抑子姓耳敢不敬問起居狀而請其所以條約者

代與史防政

某伏以春之暮矣雨逗花寒恭惟某官從容基宥之庭參決鈞衡之務神天闓懌華夏底寧鈞動止萬福某謹遡泰階六符端笏以謝典史氏

某惟天以宋克肖其徳誕開熈明篤生英儒與世立極將使以太平六典禮樂皇家覃及龍荒沭浴帝澤是爲有宋迓續億萬年無疆之休命咨爾司鼎爲國棐共某恭以皇上英武睿明慨然南面而嘆志未嘗不在中原也旄頭塵彗羽檄騷騷夜披輿地圗問天下何時定久矣乃睠西顧驛召一賢發冊臨軒晉參國秉士大夫動色相賀以爲越衛兩王前日未旣之功名端待今日舉明主於三代開壽域於八荒在此舉矣某蓋嘗操觚爲國家賀

某愚且不學所不敢忘者先公教忠之訓耳遭時艱棘鼯防之技易窮顓梱者誰乃使君大夫其旰食也受詔西援幸解重圍然退省其私且不足以謝過而奚功之云忽奉綸函顧以大司防印綬褒借而寵光之共惟皇上風厲之防相公薦進之造際天蟠地不可殫紀抑某非其人也惟有惴恐

某昨陳免櫝具述君臣大誼猶子事父孰有以干蠱爲勞績能家邀功賞者乎天必從之期得請而後巳夫是以不敢攄其感刻之萬分一從門下吏以謝不圗五云之朶春韶與俱𨿽淮山介在邊寒頓有生意某也則惟顙之泚

某惟二三執政大臣也典章文物夐絕百僚駢儷四六之文慇懃五七之體不宜謙損於逺外之一邊吏謂當重綈十襲悉上送於中防而某懼其凟也永寶之以爲子孫藏

某仰止鈞閎何啻隔弱水三萬里九霞飛佩同燕春祺若曰啟居何如某奚僣之敢

親書

某區區戴徳之悰具在顓櫝者不能萬分一也心之精微言則粗淺然懷不自已敢盡布之某惟敵國之彊威震蟠際窮髮之北所至無噍類焉貪心無厭犯我王略長驅南牧淮左右幾無立艸矣主上當寧太息驛召明公入對延英漏下數十刻某𨿽不能測識然卜所以爲上言者必周公太平之書賈生治安之策也甚盛甚休某邀幸解安丰之圍郤新疆之敵一皆廟謨指授而將士三軍之勞也書何力之有此於某不足以贖過而又何足以言功然時適隆冬風雪寒苦士卒皸裂墮指者百數十人今出萬死戰大雪中四五十日者朝廷未有以存防之而安坐維揚之帥臣獨受上賞投醪之誼恐不如是此某之所以決不敢承也相公謙損威重飛賜賀言感徳則有之矣抑非不肖似者所宜蒙耳第當重綈十襲藏之子孫某巳控巽章斷非尋常禮數之謂薦進之謝何敢以云惟鈞慈垂亮

又

某伏以惟莫之春霽景韶秀共惟某官妙參基宥道葉干心謨明弼諧與宋立極鈞動止萬福某謹件畫以謝翹材之掌書記惟六符委光焉

某恭以表采陰陽佐天子以洪範九疇者二三大臣道化之運也若曰列鼎自重云者滋贅然越王衛王之所授受荊人楚人之所戴慕要皆以無前之偉績仰成眞儒相公宜愛不貲之軀以畢能事

某廼者聞皇上夜坐宣室慨然有久不見賈生之思驛飛庚牌外數千里召公於黃鶴入對中祕相得甚驩一都一兪而天下事定矣其將作臯陶說命爲萬世開太平覃及窮荒同我文軌蓋伊尹自任之重如此地天之泰在此一舉甚盛甚休

某惟姬公作周六典實鳬鷖旣醉極盛之時也文中子窺見其精微以爲治家治國治天下具是書矣如有用我者期月而可今幾百年才遇公相坐於廊庫出冡宰之緒餘以與吾君上下其議論一轉移間而乾淸坤夷已見治象夜半下尺一詔趣百僚班文徳殿聼宣麻案則周家禮樂粲然復興惜不令王仲淹見之有嘅其嘆某邊吏耳無故而進班承明綸綍之頒大驚羣聼此𨿽聖主激昻之微意明公篤進之盛心顧惟書殿隆名所以極儒生稽古之榮酬大臣久次之勞而某也何人乃在玆選一命而傴再命而僂三命而俯循墻而走其奚冒昧之敢

某退自揆度旣無以仰當恩除對揚天子之休命則不得輙羾其名氏以聲區區感謝之萬分一禮也敢圗相公略位貌於不有灑翰以相先榮光炳然如自天落某謹重綈十襲而識之曰世世子孫其永藏之

某遡詹中臺惟有屏息敬願老先生眉壽無有害與國匹休燕及翠蓬同一禔福

親書

某惟相公位貌穹崇禮絕百辟駢四儷六豈宜謙損於邊吏之賤微跪讀再三毛髮爲立謹件斐墨如左殆不足盡此心之精微敢重陳之惟我先忠肅公辱老先生之知最深則其不肖孤之於公相𨿽勢分遼夐而以契家則兄弟也聖上簡記之誤進班承明公相以兄弟之私情則當教之以控辭以君相之大誼則當啟之以兪允牋函璀璨光動艸木感恩則有之矣如非所望何謹九頓首以謝不敢當某昨上巽章期必得請而後巳惟公相彌綸之暇論奏及之使幽則無愧於先公明則無愧於當世之士是公相有大造於某也篆之肺腑永矢弗諼

代與何總卿

某伏以南風之薫水花姢碧共惟某官妙幹吾國如漢蕭何有斐翼宣臺進止萬福某謹三肅復命於典史氏

某惟王人握數路財賦盈虛之柄蓋國之命脈系焉山君海王時節啟處調胹鼎鼐作宋寶臣則區區善頌云者庸何贅

某疇昔之日有薦紳大夫峩然纓其冠而前賀者曰朝廷驛召何少卿爲西總矣少卿負一世之望蚤防邊城知軍戎萬里情而才又非劉晏軰所敢望當今貅野宿日增竈未已也士飽而歌馬騰於槽以相我皇上麾荊柄之幡而防此敵者其不在少卿乎某得之師言敢不以吿

某東梱也公西總也壤地之相去固有間矣脈絡所在則癢屙疾痛舉切吾身遭時多艱事防無極所謂同舟風波秦越相救猶左右手之日也敬願節下無彼無我以克成共濟之勲俾某得自附旂常竹帛之間抑何幸甚

某所自慶幸者然耳獨聞之道路則謂一代偉人當從容萬玉之班吾君上下其議論四軰其在行矣蓋期其入者曰式遄其歸而覬其畱者曰毋以我公歸兮此二說也而一說也由後之說則某之私

某四年於淮憂時之髮幾雪矣敵負戎馬足悍然有飲江之心此何如時而使不武如某者以身當之賴天之宗社之福往往不得志於我靡夙靡夜磨礪以湏亦惟忠於國家者之所教誨

某緝輿人之誦如左而吿於門下舍人曰蓬壺其惟襲慶乎蕪城其無委役乎謹拜手以請

代與曾參政

某伏以天地兌說稲雨欲涼恭惟某官訏謨帝庭妙參元化巋然舊徳格於皇天海宇阜康六气以序鈞動止萬福

某竊惟一徳元老端委巖廊恢張時邕天同神比風雲之防與國匹休陰凝陽和要不出爕理之囿惟聖天子儀圖黃髮方以二典三謨之盛仰之宗工敢願公相愛不貲之身如金如錫如圭如璧以畢能事云

某仰惟皇上奮發英武旋乾轉坤陰霾劃開洗光日月爰立舊弼盡出獨防於時公相優防緑野復出而與二三大臣緝熈元功八荒一云物物蘓醒聲气之感天地開除內前宣麻縉紳舉笏相慶

某身在逺外遡魁衮以自快蓋上以爲朝廷之賀而下以爲吾父母國之賀

某筆凡墨陋安能藻繪文字贊頌對天之休竊謂公相自韋布時抱吾夫子仁義之澤禮樂之具對延英鋪繹之臚句初傳太史奏日中五色蓋已極天下選矣黒頭秉政霖雨滲漉而乃捲岱宗之澤禦風騎气與造物者防聖化一新中外日夜徯大老來歸爲國蓍蔡中臺焜燿太平之期可跂矣某庻幾見之

某畎畆愛君以謂皇上飬聰晦明於不作不知蘊積渾融更十寒暑一旦動蕩振拂駕風鞭霆有不及掩耳者皇乎休哉非漢宣帝唐太宗所能跂已方今收召眾雋拔茅彚徵太陽朝升羣慝自伏然小人爲國病猶癰疽之爲身患羸豕蹢躅金柅系之小人之勢孤矣而童牛之牿欲剪於始萌否則安知其不狙伺於吾旁乎狐旣獲矣隼旣射矣若遽然不虞則伏戎於莽升其髙陵彼將伺間而乘也伏惟公相堅持之以致天下之泰某至不肖方公相以天地爲鑪人人物物盡歸槖籥往者望赤舄於翹材之館六符昭然不圖分絕百僚而所以慰藉之者甚寵九鼎一言自雲霄飛下某庸有以借手於經略監丞調防此來丕戴陶鎔之賜有懷感激浩蕩如江

某分邑萬山間井落數家聚耳气象葦然無以大異於嶺雲闗雪之外初見父老未知何以拊摩凋瘵上恃鎔冶端有化工大鈞無垠萬象春气某區區歸倚之心雲天在上

某仰止鈞庭迥在峻極豈敢冒昧自幹不韙之誅惟當恪共官箴以無負驅防

代與浦城塵宰

某伏以秋雲逗雨桂壑香寒恭惟某官仁洽雉郊琴意閒暇元穹錫羨臺動止萬福某敢不爲裏父老賀某觀頥之象曰山下有雷以山之生物而雷蟄之則根荄芽甲怒長而拔起君子蓋不獨以自飬焉飬其身以飬人某猶願少加之意

某比讀除目竊承遄飛鳬舄臨吾父母之邦和气先驅山亦翔舞漢制郎官上應星宿出宰百里其委寄至不輕也聞之東西行者宓賤之堂畫簾閴靜而耕雨之簔荷月之鋤皆自得於歌謡之外某旣稔政聲矣

某自兒時聞宻令爲三公故事此固近世無有然延英曉殿鵷鷺雝雝瑯佩瓊裾在帝左右如公軰蓋已簡注凝旒矣孰謂玉瓚黃流之醲郁冰壺朱弦之勁淸廼猶未在鐘呂間耶式遄其歸儀我班著

某往年官越幸甚辱在寅恭代庖秋曹又忝交承之契一間何濶蓋自前之歳贄訊以來今玆幾缺然雪溪之舟蘭亭之禊未嘗不墮淸夢也倚茟飛越

某謬庸無似試邑窮山之間民貧歳饑百短呈露亦惟疇昔教訓無斁無忘今幸已書滿代者來暮去心已馳然猶未知下裏門之日也田彼南山吾實受防焉豈無他人不如我契家某竊以爲請

某寅想翠蓬之聚蘭玉因依燕此佳涼多棋蓁彧未行有骫顒覬刋垂

代與江西陳漕

某伏以春野雨深俶載東作恭惟某官肆殫忠藎玉節於皇元穹翼宣臺動止萬福某謹遡江而西興敬於侍禦者

某寅想西山南浦之春云暖而乍寒雨新而驟霽所以調胹饔膳者眡時益加謹伏惟將明隆指之暇少垂意焉以幸僉曯

某竊惟聖天子奮發英武獨運謨乾端坤倪軒豁呈露其敷玉防於丹扆鏘瑤佩於文墀皆端士也薦紳相目以爲搴華昆圃冰碧藻曜如先生者不二三數飛馹自東奉尺一詔而歸有日矣故不敢道蕭何闗中故事以請於節下

某睇瞻璇極仰斗宿之光寒拜手稽首而起敬者蹙踖如也蓋自昨嵗贄詗於筦記者今復見春風矣眡吾篋衍有瑯畫在時一燻鑪而讀之如侍函丈

某不武書滿者余半年至今迓代者三蓋其初爲墮甑再爲棄帷而今所與交承者又在嶺之南曰曲江三千里而遙𨿽其疾驅而至恐入夏秋之交末路煎熬虛老歳月惟先生幸教

某敢問師門蓬仙之輯恭惟燕喜洪都蘭玉翹秀某門弟子也非僣

某伏恐巖邑有可偹驅策者某奔走先後

代與姚簿

某伏以麥之秋矣風日淸微恭惟某官輿衛在行啟處嘉靖臺動止萬福某敢不爲前驅賀

某竊惟吾身在造化之囿不息則悠久自彊則精明此君子素學也惟防履勞貰某猶覬於鼎餁畱情

某聞之孫子嚴其言曰髙士不爲主簿而大夫君以寶爲可士安得獨自髙某意此公棲身枳棘間而胸次之蕭蕭者超然塵埃之外矣伏惟執事以劍律之光寒乃惠然辱臨之繼自今英材館增九鼎重矣某謹拜手延竚

某嘗與有識共談天下士嘆科目之陋以爲重厚典刑如執事者其落筆爲文章猶能掞國之華廼獨屈之南廊試耶或者天將大其聲名如董體仁故事則黃閣紫樞無不可者某蓋已誦言於甲櫝矣

某思昔夜之誨如信宿耳栩栩淸夢笑談瑯琳曾不自知其幾何年矣試邑靑山之縣瓜熟而不得去意者天之所以惠佳晤也前軰老成人必有苦語以相鍼砭某肅襟竢之

某爲邑長於斯今殆五日京兆耳不圖謙下灑翰相先謹條其所以感且愧如書然不能酬執訊者萬分一某其知罪

某寅想九霞玉輯郁穆惟嘉百爾委條式顒栞曉

代與袁太監

某伏以天地旣春艸木欣豫恭惟某官使華焜燿對敭帝休臺制靖深臺動止萬福某敢不端笏爲吾道賀某觀頥之象切謂起居以飬形消息以飬气操存以飬徳贊育以飬人則所謂金玉體府爲國保綏此吾黨至願惟少加之意

某望紫垣奎璧之間榮光炳然占者曰是謂魁躔將有以鴻筆麗藻陶鎔帝皇舒翹揚英玉我王度者出未幾而皇帝禦集英殿親擢公爲第一在廷薦紳舉笏相賀曰今之董仲舒也蓋幾何年於此矣某惟有防敬某恭審茂服帝兪緝釐匠事並載董狐之筆入刋司馬之書伏惟驩忭某切觀祖宗盛時凡上所親擢者時謂儲相不十數年間告庭大拜不自意公今日而以繕監召也然則所喜者端人登朝眾正其彚徵乎某豈勝延跂

某以世祿得官一俗吏耳然逮事先尙書見其訓誨諸父得聞慈湖絜齋兩先生之學卽其書而讀之者有年矣某官以慈湖之的傳嗣絜齋之遺響其以斯道自任當世不一二數某安得執禦以驗吾心之本靈本明者某奔走節下於今兩考而余幸而大父於先生有同朝之喜季父於執事有同年之盟抑人有言長於伯樂之廐生於匠石之囿而不見取則信爲不材下乘矣惟先生拊之使薦紳大夫目之曰是嘗登防齋之門某倚以爲重

某屬吏也不敢上僊輯之問條教所及某願趨承

代與趙大使

某伏以天地旣春艸木欣豫共惟某官緝釐閫制玉帳靖嚴有偉麟符兵民夷懌鈞動止萬福

某惟天惟祖宗克相有宋篤生元勲咨爾嶽靈夙夜受職其將翼宣帝澤與國同休某敢問所以調鼎防茵者某恭審顯膺明制誕吿多方峻躋祕殿之班增重畱都之勢若稽彛典式對宗儒實維富文忠之綏北庭範文正之拊西徼有此異數加以大稱自非勲徳與侔不在玆選制除之日乾淸坤夷某敬願公相肅稟廟謨益殫忠藎

某仰惟國家以深仁厚澤滲漉函夏如天覆燾以飬以容而荒陬僻壤負恃搖毒參旗井鉞肆戮鯨鯢江淮不波安樂含哺者伊誰之功深惟鄆讙之所以來歸蠻荊之所以自服蓋用儒之效如此所謂徳在生民功無宗社勒之彛鼎書之旂常者不勝載也某思與天下頌之某毎讀漢史見所謂山河帶礪之盟未嘗不喟然嘆曰嗟乎已薄矣絳灌武夫鳴劍其習气耳使胸中有古今何至是張畱侯人傑也退然一山澤臒意者圯上老人之書未可遽謂黃石兵法子房之與韓彭英盧異者如此伏惟公相沈潛乎義理奮發乎功名詩書所傳了然在目某僣誦漢事以布其愛助之區區

某一賤有司在坱圠中不啻肖翹之細退自惟念公相𨿽禮均宰揆夐絕百寮然大無不包惟所翕受者大臣之能事也某用是以染墨黷鈞造

某仰止九霞飛佩屏息以之其若奔走趨承之心有如皦日

代與丁察院

某伏以天地之肅蓐收司聲共惟某官鶚立朝端霜凝臺簡讜言鯁論炳炳如丹臺動止萬福某遡風烏府敢條其所以爲朝廷賀者

某聞國有蓍蔡山川寶藏陰凝陽和上下蟠際將使蹇蹇諤諤爲紀爲綱以壽我宋億萬年無疆之休胹鼎芼饔願少加之意天下幸甚

某竊惟皇上飬聰晦明一十載淵嘿髙拱無聲無臭殆如春霆久蟄發則轟厲震迅不及掩耳陰雲解駁大明劃開乾淸坤夷纎埃不翳於是曩時城狐社鼠仗馬轅駒一洗而空之蓋歐陽余蔡之在言路也宗社靈長繄此盛舉

某伏惟剛大之气充塞天地不吐不茹雷厲風飛汲直在庭姦膽驚落皂囊數十疏剴切上當帝心意若曰有李勉而朝廷尊是知天下不可一日無儒者之論正色山立內陽外陰此吾宋之一泰也顧惟經濟底蘊堯薫舜醸謨明弼諧有政路在

某退自惟念上厲精如漢宣帝欲宇內無一愁嘆之聲偃室宓堂維卓維魯祈𨿽斗辟縣意必在海涵春育中某何如人敢辱銅墨若曰安問狐貍庻其免夫栢臺在望毛立骨寒

某往年望瑤玉之光如五云絢爛非煙非霧流影浮空泥蟠天飛惟有屏息區區依慿一日之雅矜以爲榮染翰操觚晉於防制

某賤有司耳其於九霞飛佩夐隔仙凡惟當祗畏簡書奔走先後

代與髙漕

某伏以霖雨霈如稲畦蘓醒共惟某官使華焜燿風聳江壖防网靖深天所開右臺動止萬福某謹端笏爲朝廷賀

某聞之曰通天下一气耳舒爲慶雲粲爲景星流爲醴泉瀼爲甘露而其在人者則爲盛徳君子蓋天地之至和也某願節下葆此至和以幸一道

某思蜀士惟無出出則噐能政理卓然如諸葛武侯躬耕南陽而天下事固已卜燭照於艸廬中矣方節下以西州第一人入對延英漏下十刻蓋上見謂晚也願及大有爲之時建立磊磊掀天地事業磨浯溪之石椽筆大書以傳無窮某與拭目焉

某不肖似蓋自去年之八月已及戍代者毎參差一至於心今所與代者又在嶺以南迓人之往幾何時計當壓境矣某𨿽旦夕去客其詎容簡於禮

某載以崇防岌嶪其視九霞飛佩天人也惟有屏息教條所及某猶覬趨承

代與度侍郎

某伏以秋云之澹桂壑香寒共惟某官禮樂熈朝黼藻王度忠嘉啟沃有相藎臣臺動止萬福某遡風泰階之符飛越轇轕

某聞君子用易之泰消息一身陰凝陽和不出吾圃惟防金鏤玉方鳴國家無疆之丕休其鏘九龍簨以聲之適當今日猶覬金玉體府丹靑太平

某惟皇上張漢天聲復周土宇北窮碣石西盡流沙乾淸坤夷一統無外方將挽天河以洗兵甲包虎皮而櫜之誕開文明緝熈容典中禮和樂以節以序上下蟠際春融雨濡喙息跂行沭浴膏澤猗歟休玆時則我秩宗制作之妙已其咨爾伯維帝之休

某嘗謂三蘓公不作西州英靈之气扶輿磅礡郁積餘百年蜿蜿蜒蜒萃爲瓌粹筆精墨妙掞國之華翳鳳騎麟儀我萬玉惟藻旒凝左臯右防簮槖荷嚢去兩地僅一武每大除拜之冊薦紳聳聞鴟閣巋然夙暮延竚某摧頺甚矣亦惟依倚一日之知恃以自壯仙凡夢防如誤入武陵源一望九霞飛佩終墮塵土回首閬風三萬里矣汗漫之防未知不舉手以謝盧敖否

某領邑叢山之底數家聚耳顧風作浪湧與海同波極目茫然孰我維檝敢寅緣先契緝其蕪陋之辭端笏以告下執事

某敢想蓬仙玉輯怡燕佳涼琳瑯瓊琚中表夷懌若有可偹馬牛走者共恪以之

代與方憲

某伏以梧風旣秋奇暑滋武恭惟某官皇皇麾節民以靖嘉丹筆流春髙垕申錫臺動止萬福某敢齋宿奏記瞻遡使垣以冒聞於典史氏

某竊惟天地扶輿之气鐘稟人英負陰抱陽和粹流浹顧惟斯人愛助之意猶覬翼宣天縡金玉鼎饔一道幸甚

某恭惟國史見寛大之書爲民而下者十八九未嘗不嘆曰我朝以仁立國期於無刑將使海宇皆春沭浴帝澤而際天所覆防有一夫之向隅者吾君之心其天之心乎夫是以掲節平反屈六轡而東之堯有臯陶好生之徳洽民燻爲太平布在謨典甚盛甚休

某聞蓬萊隔弱水三萬里風引孤防而去莫近翠云此某所以未能弄明月之珠頡頏飛霞之佩也然嘗從薦紳大夫後知其琳瑯翰墨搴秀瑤林使鞭鳳笞鸞羽儀萬玉謂當朝元圃而夕昆侖矣緑綈夜下尙竊遲之某聞惟兵與刑自相表裏防賊姦宄蓋作士者事也班孟堅志刑而不志兵亦竊取之矣玉山藩輔一卒叫讙禽狝而獸薙之無難者皇帝若曰公有甘棠在焉移鎭燕凝將紛然騎竹馬而迎於境何以弄潢池之兵爲恭惟廟謨天運神化

某以世祿得官一俗吏耳然雪燈火之夢未寒也身墮嶺雲之外衣屨瘴腥朝家憐其艱辛賜以班攺自謀不審分邑萬山間地瘠而民貧未易摩拊二天丕覆敢不件副墨以修告至之恭

某仰止翠瀛如在璇極屬邑令有屏息而已若以職事奔走洗手敬承

代與趙宰

某伏以寒林新雪春注梅心恭惟某官丕對殊綸儼臨民社皇明簡右臺動止萬福某謹藻沭精爽薦牘於執禦者

某聞君子之所以與造化俱者其動靜爲天地其噓吸爲陰陽其語嘿爲風霆其喜怒爲寒暑則某敢僣以請者不但曰兩廂毺五鼎芍藥而已惟少畱意

某比聞除目蓋嘗延父老而語之曰令不肖似得從爾父兄防者三年矣催科撫字兩維其艱今幸新明府之來爾民其有瘳乎今敬舉觴賀爾民之得此尹也於是童牙華顚式歌且舞其騎竹於境上已久某私以吿某時旣諭祈民矣歸而滌塵研燻香匜端拜整襟而修告之書𨿽筆陋墨凡不足以形容萬分一然竊意珩璜玉佩爛其至珍於頌美乎何有廼若心之精微溢於毫楮之表者則已先使人飛越矣

某不武廼八月旣望實以滿考書今將軍尙不得夜行何故也每誦此語歷日如年盥手奉承以需條約之下蓋迄今猶未也某無任惓惓

某竊不自揆輙以名氏冒聞於參政知院黃閣之下某非不知蟣虱防賤僣則有誅然交代受迓於宥宻之庭而爲之代者廼不能翹詹天樞以黷大鈞之播辜當何如惟髙凝爲之容焉某端受其賜

某敢問冰佩霞裾之仙誾侃防階式燕禔福邑有拜委三肅惟恭

代與喬樞宻

某伏以天地委和玉霙凝瑞共惟某官訏謨基宥開張時雍道葉干心永綏宗社鈞動止萬福

某切惟陰陽宻移於八極之表其機緘斡旋實在工宰道化之妙一身自有天地方將采明堂月令使天下不出爕理之囿於消息何有某窺見洪造如此

某嘗謂君臣防逄之際蓋有天人交感於其間精神一堂無疆惟休是爲天下之泰豈偶然哉相公一徳元老格於皇天典冊揚庭正位樞極都兪吁咈與參天下大政伏想綸言誕吿公門省戶縉紳喁喁舉笏相賀吾道幸甚某嘗嘆士局於用至不知兵必有文武之兼廼能自任以重吾夫子粹然禮樂之宗主而夾谷之防聲光炳如此固儒者能事也然則疊兩命以踵拜中外知有爲之秋矣金鑾艸麻亟正魁軸某尙竊遲之

某恭以文明之世禮樂之用粲然實維一二眞儒緝熈大典猗歟休玆六气以序三光以齊亦旣防金而鏤玉矣永維經濟之略具見於洋洋大對之初蓋上不負天子下不負所學吾宋之陸宣公也某竊有比擬僣不容誅

某窮居讀書嘗竊有嘆以爲彊敵無百年之運國家有十世之讐事防方來天怒人怨一朝顚蹶噍類靡遺則旣報我祖宗在天之靈綏我中原遺黎之望矣此皆公相宻勿天造執神之機運動天樞洗此氛翳乃知眞宰彌縫宻妙決非蒼生所能測識甚盛甚休

某翦翦謏聞知誦相公之書餘三十年蓋大父尙書辱出相公榜下士方休慿慈恩之舊沐浴華暉獨某坱圠之中不啻艸芥執贄而望赤舄如隔雲霄六符之光照耀參井某惟有屏息

某仰惟大鈞之播無間洪纎一气所春芽甲自遂某是以得不棄於化造之外然以蟣虱防賤坐通名氏於光範門時謂之僣交代受迓於紫垣而爲之代者不能修鴟閣之敬時謂之慢僣與慢皆罪也而與其慢也寧僣某俯伏惟謹

某惟分絕峻極豈當冒昧不韙寅想天樞崇惟石巖巖與國同休式燕禔福

某牛馬走之力不足以奉骫令誓當靖共無負噐使

代與趙宗判

某伏以霽景融春俶載農事恭惟某官殊庭怡逸頥天之情皇明受釐臺動止萬福某齋宿奏記惟髙凝幸鑑其

某切惟天地合气陰陽委和其神淵澄其徳玉潤猶覬凝情滌慮混和天倪使國有老成亷貪立懦則豈惟善類之幸

某辱在子姓事尊有彛謂當晨省鼎亨昏定茵寢於此心猶以爲慢顧惟徳一爵一齒一兼天下逹尊之三而某也卑且賤其敢以書防之數爲禮

某聞士大夫飬恬眞館逸想自閒門下之士則必稱述裴晉公緑野之逰與謝太傅爲蒼生而起故事以致其歸慕之萬分一若某則以爲出處無愧進退裕如使天下聞伯夷之風一洗貪競其有補於世教孰多某切深嘆仰

某試此巖邑不自意兩考而余防技旣窮百短呈露彊弩之末如魯縞何安得老先生一言爲我鍼砭朝夕以冀某其書諸紳

某幸甚辱與贊府公同寅亦旣假寵矣天啟佳晤乃今又得以秕糠之政累吾明府公雅好稠重夫豈人只鯉庭詩禮某實與聞之以口語心庻幾借此得以一拜靈壽之杖

某贄詗翠蓬之輯具嚴令判縣稟函中矣某奚凟之敢茍有以教之惟所以命

代與王倉

某伏以金穉而柔涼宇未肅共惟某官香凝淸燕玉節於皇臺綱靖嚴百爾宣翼臺動止萬福某端拜爲斯民賀

某聞盛徳君子者天地合气陰陽委和其神淵澄其徳玉潤某猶覬凝情滌慮混和天倪使國有宗儒黼黻河漢豈惟善類之幸

某切惟聖天子膏澤宇內如歳之春廼者下寛卹之詔所以愛飬元元者至纎悉也根蟊節蠧防剔剗除當寧慨然猶以常平使者爲重意若曰俗吏富國旣而國富而民貧民貧而國亦貧矣其能均齊斂散以壽我宋千億年無疆之命脈者其惟吾儒乎夫是以屈六轡而東之甚盛甚休

某望紫垣奎璧之間榮光炳然占者曰是謂文明將有以鴻筆麗藻陶鎔帝皇舒翹揚英金玉王度者出未幾而皇帝禦集英殿親擢多士公時𨿽在第五而廷紳之相賀者曰杜牧之乃爲第五人何爲不廷魁也蓋幾年於此矣某惟有防敬

某以世祿仕藐然一俗吏耳顧雪屋之燈書味固無恙而諸父詞林之衣鉢其牙籖之挿架者尢足以玉我爲也廼碌碌不武落其家聲防梗漂流墮在梅花闗月之外僅以自脫法當班攺而爲縣忝冒來此則气象葦然無以大異於嶺南聚落心之憂矣臍噬謂何

某聞之薦紳大夫以爲天下無可爲之邑正使陽城復出亦付之六太息而已滌伊昉敢於吿至之書而道其所以然者伏惟節下嘉我獻簡公之勤勞王家憫我忠肅公之殺身不辱而施及其後人則幸矣某猶桑梓也輙私布之

某埃賤微望蓬翠隔弱水三萬里此非塵凡名氏所敢瀆惟條教之及某也趨承

秋崖集卷二十九

欽定四庫全書

秋崖集卷三十

宋方嶽撰

簡札

代回王都丞

某伏以梧風已秋碧宙如洗共惟某官銀莵有偉偃防龍潛天棐靖共臺動止萬福某謹寄聲爲南州父老賀

某惟寶婺之秀揚光鬥牛篤生儒英棟幹吾國敢願采明堂月令以爕調一身之陰陽山川百示予曰有先後某自亷車使江上嘗得屬櫜鞬具鞾袴以迎於風濤浩之間不自意一世偉人乃能相與握手出肺肝以共談天下事憂國之淚衣襟尙寒

某時則目送歸艎倒指奏事榻前之日想象上問江防利病使者聚米爲山谷處應答如響天顏喜動將以安危二柄付之不謂事乃有大謬不然也抑古語有云不難無以見君子

某試嘗謂武夷當天下勝絕處而西山老子之闕裏也都丞以衣鉢的傳擁麾其鄕孰瞻孰儀有像在堂然則以詩書澤斯民者蓋老先生之枌楡而賢刺史之甘棠乎幸少安之天子有詔

某鼠技窮矣無以分上顧憂於皇絲綸班我端殿亦安知先翁十年邊瑣蓋身後始得之豈其不肖之蹤克邁前人之寵巽櫝行得請敬避賀言之三舍

某伏想防衛飛瓊之佩郁穆仙壺疏逖者不敢僣起居而惟請所條委者

代回陳同知

某伏以庚暑正袢一雨蘓醒共惟某官駕言緑野簡在帝心行爲蒼生再起巖隠鈞動止萬福某待罪東梱遭時多艱夜籌軍書率至漏下數十刻𨿽泰階兩兩色正芒寒亦莫敢以世間賤姓名塵滓物表惟與賔客僚吏談道相業以爲今何如時獨一謝太傅乃云臥東山當如風塵何也敢謂公相捲懷衝想髙蹈世外而琳房瓊帖飄落東西跪而捧之不啻如獲拱璧大寶之爲貴也刋委淸流王尉敢不奉承已趣入幕中一如戒命邊頭多事稟報不能以時大鈞之於肖翹當自不計其去來耳

代回趙提幹

某伏以春老緑荑風日閒美共惟某官賔謨有婉臺幕靖深皇明棐翊臺動止萬福某廼者辱次舍下邑得望魁宿之光瑤玉琳瑯飛談春洽崇防岌嶪畫諾使華仰而睇之已不啻隔弱水三萬里如悁結何異時擢甲科有不煩佐軺車而教璧雍班朝著者惠然肯來廼以平凖書贊常平者是安用例哉書生迂濶至恥談谷錢而古人所謂均利權以養天下者漫不復考則賈生之哀痛厥有任之責者有用之學豈淸談以爲髙如晉人之誕而紫薇之省紅藥之堦要自有嘯詠時也願少需之某去年之仲秋旣書滿矣代者毎參差不至今所迓者又在嶺以南望其來如望嵗何以惠我式覬深規佳晤未間敢以珍禦燕彛倚遄殊綍爲執事者請下邑凡役某敢稟承

代回丞相

某蒙朝家誤奨晉陟秋卿𨿽君相之恩與天無極退惟庸劣未之敢承此所以區區謝言不得自致於防閣惟鈞慈垂亮新疆之敵久此垂涎上慿廟謨幸已淸肅鈞翰所謂和使之來正自不能不爾吾之爲偹尢當致謹仰見經濟之略陰闔陽開不爲晉之晏安亦不爲漢之窮黷兩處其當一惟厥中某爲邊臣敢不紳佩此訓兵應者勝兵憤者亡漢過不先惟當謹守以待其定耳安丰將士日趨類功不敢以一級之差上累綜覈並乞鈞察

代回喬佑神

某伏以霽景怡融暄風掩曖共惟某官陪貴逰於琳館參相業於鼎司元老是毗上帝所賚臺動止萬福某一違王矩幾易璇杓仰瞻槐府於叢霄如隔蓬山於弱水實勞鑑寐莫寫詠思有來雙鯉魚之書快覩孤鳳凰之瑞惟是曾防勞效忽奉恩除禁林班端殿之崇梱寄正使名之大玆固聖天子激昻之防意與夫大丞相樂育之盛心然省其私斷非所據殆無因而至此其何徳以堪之已布不移之愚力控由衷之請人情所在天意必從胡未諒於襟期乃遽貽於慶問謹退三捨而避第重十襲之藏旣無以仰當綸綍之恩亦奚敢輙羾巖廊之謝問安之暇願道此懷某正逺詹承竊深翹頌冀防鼎彛之節對揚旒扆之知百爾委垂一惟命戒

答云居老

某維此炎暑緬維宴坐多暇山靈獲持忽奉音書恍然不記巾瓶之舊蓋於是去郡六七年矣別如此其久猶不相忘老師此心無負泉石始某臨郡方欲興起諸山而與世無緣坐不暖席老師乃能與眾竭力銖葺寸修殊恨不及見耳願無退轉如某見之珍重珍重

答賀生孫

某宛其嘆老方此抱孫翁已支離安有鳳毛之似兒其壯長尙傳牛角之歌敢拜重勤莫殫感戢

與謝大監

某不武之蹤屏伏幽翳惟是國有大賚昭天漏泉下則一燈之續上則九原之思猶得與慶澤者此夲朝之仁厚所以爲與天無極也敢以二宗文字上干主維是戱下有大造於我家將子子孫孫其佩服之無斁

與毛察院

某負罪引慝不敢自儕於薦紳玉節皇皇惟有屏息聞之有司旣戒若將過之某用敢贄其不肖之名惟是土木形骸久化山鬼贊賔容接如許其野服而前則又幸甚某無任主臣

答李兄

某臥云牛下與世了不相聞亦未記君之嘗過予也橙將詩香入我茅屋猿鶴驚嘆始知老子衰遲健忘之爲可憐耳感愧三復有嘅其懷

答謝守

某入山之深入林之宻𨿽一裘一葛安樂棠陰龔黃之仁罔間幽谷惟日與蕓夫蕘子嘯歌夕陽襏襫之間而莫之敢書者屏廢之人法當如是也屬有客謂某曰史君方上政最進郎秩子奚賀之後某應之曰史君將躋極品踵相家此奚賀之先語猶未寒緹騎來下不圖吾邦君之撫存其一介氓如此其厚也慨思前載其棄置寛閒之野流落寂寞之濵者不爲時所躪借則亦幸矣至訪問其窮獨慰勞其胼胝所謂此事今無古或聞也某敢不整其黃冠拜手以謝

又答謝守

某仰惟皇上神毫之妙冠絕前古平生妄想以爲萬有一得侍淸閒敢拜稽手乞千崖秋气髙之詩以歸乃自絕於天此念永已不圖戱下分其有餘者以鎭茅屋乃又適是秋气淸之句𨿽非上之所以親賜小臣者而云漢昭回何往而非近天子之光也某九頓首以受賜

答趙尉

寒臥雲山未省葭浮之暖晴融墨沼忽分梅隠之春𨿽髯參軍有趣疏之心而管城子無食肉之相第深感戢不盡謝言

答費宰

云臥茅檐方扣飯牛之角春浮葭律有來烹鯉之書廼於粲其甘芬曾靡遺於寂寞敢拜祗若惟感與並

答李監

某惟云酣霞室春盎麯臺諒惟朱閣之閒華不待緑尊之斟酌輙修菲薄所覬莞存

與縣官

某冬日之至冠佩履長而某也水北山人久不蓄幘葛巾芰制豈當造公卿之門願戒中涓姑貰其野

與謝大監

某安樂雨露無日不仰於緒風屏幽山林奚黯之敢於是缺焉執訊之問者又幾何時矣夏五之月有薫自南伏想居髙禦涼中外禔福鴉翻詔墨入侍舜弦某不得私一日之春也謹奉斐櫝以承興居

與謝大監

某惟冬日之至皇帝旣受紫宸朝招徠親賢渙發大號於赫璽玉東歸我公固非三十六峯所得畱也某謹以其日深衣再拜奉上一紙之賀繼自今以往朝野夐殊山林姓名且不得列鸛翹豹尾之間矣瞻望霄漢臨紙馳神

答趙兄

某枕鉏牛下病不能興雲臯人來莫之可以病諉也扶憊作數行字敬授使人亦莫知爲何等語吾儕涉世𨿽病不自由可哀也已若來教所謂成此一段聲名政恐在彼不在此惟君思之

答汪兄

某與兄不面者幾年不書者幾年矣臥云牛下身世兩忘不獨於兄爲寥寥也忽奉函教楷字細行松風古澗之邊梅花野雪之外豈識此體謹再拜謝不敢當縣家如寠人家而某又飯不足周郎此行得無諸公誤之耶略此謝過不旣欲言

答朱兄

某廼者辱不鄙以夫亦可堂記屬之筆焉不知老矣無聞其文不足以發之可以六言者聖門事也某之學又不及此旣已輕諾豈無食言謹稾艸介從之稟呈所覬以其有得於學者還以教之耳

答趙倅

某維此端月韶風暄妍共惟午橋花栁之邊春山煙水之外何者非適以昌吾詩某曩聞廬山趣裝歸矣忽有云云𨿽不能不爲之悒然而人間世之事又安用擾擾寘吾懷抱以此自解雲散月明知執事之不吾餒也晴檐曝背爾汝文字之間空山野人安得從杖履琴尊之後愛而不見寄之詩曰人間無處不風波潮打西興雨一簔難與命爭俱老矣徑尋詩去柰吾何園成次第自花艸山是知聞空薜蘿賴有月明千里共煙寒數茟落行窩此外無復語也惟爲忠簡公愛重而已瞻望太息不旣欲言

與趙尉

恩榮端午淸穆昌辰聿宣北部之威入侍南薫之薄言野蔌敬旅香蒲

答朱兄

某惟小暑之至陰陽方爭共惟齋戒厥躬綏寕月令中外禔福甚盛甚休某乃日耕輟有言仁裏不戒於火者意詩書所在神明扶持豈知玉石俱焚有如來教畢方吾祟安知不適以爲王參元之賀耶亦可記文不得不道諸公之說今堂旣羽化而記又不可君意他日落新堂當爲取文公語名而扁之卻幸別徴記以毋負教樂之盛心也

秋崖集卷三十

欽定四庫全書

秋崖集卷三十一

宋方嶽撰

簡

與謝丞相

某屬者不自抑畏妄有敍陳謂當干冒昧之誅顧已在記憐之數以故乃心之望賜甚於前日之無言三年不鳴鳴則驚況五年於此矣一鼓作气气不竭寜再鼓以湏之舉而上云漢之間是亦惟造化之命蓋受賜今相國久非眾人遇我之知謂可爲文字官必無夫子前言之戱惟不崇朝而雨天下將一出令而雷域中仰天問鈞局地待罪

答王宰七夕

拂石眠云方尋拙賦乘槎問漢寕記巧期有來鵲聲醑我羊酒千感百謝一言再慙

與榮王

某不肖似然嘗得親講堂書帶之艸矣十年去國徒切巖瞻蓋自廬山一奉書於今又七稔山深林宻絕意人間望朱邸之慶雲隔翠簾於弱水追念疇昔恍乎其若夢寐而已不圖忽有所擬莫知所從自非大王念講習之舊僚憫空山之棄士則亦何以及是謹具啟事一通如左惟巖電之流觀焉

答趙都昌

某伏以陽剛之復君子以亨恭惟妙彈春溫之琴髙舉雲飛之舄某宛其老矣不能與世相酬酢於茟墨之畦逕久矣件具而條陳之固莫能如執事之賜之謹也廬山一別忽忽七年意者控靶於靑冥弭節於碧落而某也夕陽牛背之上未之有聞瑯畫飛來僅隔一壁鼎鐺有耳何愧如之某流落有年固已無意人間之世忽有啟擬莫知所從自非防揚何以至此某猶未祗命則亦未敢謝也一髯參十從事之貺足佩盛心不盡感藏東望端拜有懷千百尙俟顓書

答戴正字

某夕陽牛背之暖與世了不相聞天上羣仙影響不接固莫知鏘佩於瓊瑤之第幾也客有自日邊至林下者爲言明執事給札玉堂翺翔蓬巒之日久矣斯文多幸某敢不敬爲朝廷賀也

答朱兄

某居深山之中先隴又在深山深處移松補挿蓋數日而後歸則使者在門久矣恐滯其回也手削冰而答書固不能如來教之整某於化地未嘗得登平津之閣奉光範之書予之以鄱江易之以宛冰皆莫測其所從得之傳聞已爲墮甑執事以此賀則某固所不敢不下拜也謹用復璧感愧則均

答黃簿

某維歳亦暮止春其盎如恭惟小試枳棲聿來芝信某北承騎气賁我蝸廬獲同杖屨之翩翩共話杯柈之艸艸遄聞行李往及期莫皇賀上之書政坐閒牛之懶恭承云朶良紉風襟有如老成之典型必取諸賢之賞識剡章交薦環召匪伊某久臥空山無求當世忽易麾其甚駭旋墮甑以何疑幸而牛簔之暖無他以此鹿蕉之夢如故嘉平惟臘元朔立春惟金玉其厥躬遡絲綸之不日

回趙宰

伏以有澤之膏平秩東作共惟駕言飛舄式谷我萌翼翼嚴嚴敢不洗荷鉏之手敬前驅

某惟宰百里者列宿也前列缺後丰隆蓋自有職其職者惟次捨之少畱意

某深山鄙細人耳木石之與居鹿豕之與防固未嘗得望已同然之光幽然之深也惟日注仰太息以之某云臥牢山栁欲生肘然而北山之叟南山之翁過我而言曰吾甿其遂蘓乎聞新令尹之仁雨露林麓耕食鑿飲繼自今何者非宓琴之春某也幸某旣又惟念拱璧大寶當在明堂淸廟之間繅借而薦之以爲吾國之鎭公子恐祈人之不得久其澤也公歸勿亟遂及我私某夲農家乃自以書爲祟者六年於今齒髮衰殘已無一念到人間之世冰溪雪澗蓋將終焉亦惟賢尹賜之某釣寂耕閒久已焚硯書固不盡言也至於瓊琚玉佩起居何如某則奚其僣之敢

答胡登仕

某云臥東山無復花事嘗有牡丹又是一年過春事略無三日晴之句寂寞甚矣不知一春奇特獨在君家分到山居更有槎頭縮項豈俗所謂陪酒又陪歌者耶珍感珍感

札趙寺丞

某伏以麥之秋矣風日淸妍恭惟建牙於藩宣布寛大天人闓澤臺動止萬福某滌筆滄浪之水挹蘿月而冩之惟淸

某私竊惟念郡刺史佩二千石印綬綏寕一邦而某也帶笭箵於鷗邊臥襏襫於牛下則野人也奚其茵慿之敢問

某屏廢林壑且十稔於當世士大夫遙遙乎蓬萊之隔弱水也然碧宙寥泬月明在天林宻山深亦被光景某蓋嘗防浩露而搴長風矣

某惟執事先生家有周公之履舄廟有山甫之鼎彛其气吞餘子而蓋當世也退然素士方且與枯槁爲春風以幽隠作皓月此其尺度未易量也是以有衮衣兮無以我公歸兮某未敢以誦者邦人之私耳

某窮老不學所謂婞直而無涵養之功徑率而無矯揉之力巖居穴處化爲猿猱政坐鬼擘口耳天所以與我者如此恬然安之山北山南掛書牛角上而讀某與受其賜

某舊常學氓事大夫之禮矣遣一介之使奉咫尺之書迎前驅惟所進退者此其常也乃今負罪引慝潛幽而伏深固不得與薦紳比卒然以名聞恐執訊者之斥其野則林慙無盡而澗愧不歇也某如之何而可某日與蕓夫蕘子安樂耕桑竊聞寛之一分折劵而捐之者動爲緍錢數十百萬相與贊嘆誦言愛民抑不知其能下士又如此也何物小子鄙在山林不吾書而吾先之非自學問中來不我怒亦不我屈矣某拜手書諸紳

答棲賢老

某維此袢暑緬想玉淵淸寒四大安穩爲慰之劇某去郡六七年矣𨿽三峽之雪五老之云未嘗去心而一時巾瓶之逰亦漫莫知其誰何也聞諸山更易不啻如逆旅主人忽奉音書獨專舊席豈差帖不作鐡腥者自無魔事耶但辦肯心爲眾竭力使諸方衲子道吾軰亦不是肉眼凡夫則無負山林矣相望正遙珍重珍重

回葉兄

某一牛耕雨已老空山五馬行春久寒舊夢初不惜折腰而爲米寧勿懲捩手而覆羮方問戍之甚遙欲循墻而不敢豈非省元先軰感動金石噓呵雲煙使此聲在梁楚之間防揚多矣念有道出羲皇之上窮餓以之姑欲其収之桑楡未免於誘我松桂而某久無意人間之世奚煩問官路之津明月淸風幸不用一錢而買凝香畫防豈必待三年而淹感未渠央謝於何有伏几臺亮

又

某技老空山久已無意人間世矣舊交新識相忘江湖忽奉瑯題茫然莫記其孰何也昏繆如此又安得與於斯文有如執事先軰英聲爲當世鉅公所稱道又焉取深山窮谷無聞之一羽士哉往年爲郡時亦欲奉薄少爲入梓費率皆炊不及熟挈之而歸今又窮臥荒寒徒有愧色負負何言凡與某之文願一切刋去毋使不振之蹤重爲識者所指目前軰畏名如畏虎不肖者其奚以堪相望正遙豈勝翹注

答葉兄

某孫石忝與童科略如兒戱小時了了恐非千里之駒髙誦瑯瑯寕是九經之庫偶先行軰方悔乃翁蓋以本自農家安用摘髭而収科第旣爲書祟曷不買牛而教子孫政維記問之如流或者浮沈之類我半千孫固應爾奚誤聼聞七歳童古所難第深慚謝

答陳簿

某臥病牛山下與世不相聞者幾何年矣西望黃鶴聲問缺然則固其勢也伏奉瑯畫爲之縮頸以慚帝學名流世所敬羨春風小削必有爭而致之者而某何力之助每歸耕捨一字不至修門諸公賢人縱不我鄙而某亦自鄙其得爲非意之幹乎他日訊之或者某何書之敢而獨於執事書之靳則擯之絕之斥之誅之某其甘心焉

答魏監丞

某入林深宻與世濶疏當路名卿大夫之書固非某所得數數也一牛雨外徒與耘夫蕘子樵歌牧詠以受陰賜於不言之中敢圖記存訪問寂寞感激重感激其何可言晦庵遺書布滿天下紫陽精舍云漢昭回頋獨無有是不謂缺典與戱下興起斯文以幸後學某旣賜矣瞻望凝香無任注仰

又

某云臥深山無一迹於籬域之外邦君侯與民同患除其病渉之憂而山中之人若罔聞知亦足以見其不擾而集也記事當屬之名筆而某也敢於承命是謂不遜將辭焉則虞兵畱縣久或者又以慢爲罪柰何輙稾艸呈似願明執事又攺爲之毋大爲斯橋之辱也

答劉運屬

某方荷鉏鑿土規以自藏衰病侵淩作此死計歸則見使者至爲之恍然平生交逰一別七載意必有以起其憒憒者亟啟亟讀則講徳之誦請事之述乃若未相識然甚非所望於畏友也師門一燈惟君在矣某茍可以效牛馬走者當無所不盡其力事有大謬不然者則亦且柰何哉罪廢之人一旦以名字入帝城使執事者得之不能不按劍而況他人乎曲折云云又非有茟舌所能宣者執事而不相悉則亦罪而已矣一生骯髒所至迕人名旣不彰惟感仲業去冬一病爲之骨立至今六十六年相去甚近又未知閻老子肯容至此時否以故不能以將死之身與世詡詡相徵逐也窮居野處棲息不同相見無期臨紙淒斷

答魏監丞

某日以其不腆之文詠歌甘棠非敢謂可刻樂石也六經閣記南丰旣上稾而主人迄自爲之亦欲以此望戱下耳模示墨夲爲之汗下以慙然古之爲詩多出於小夫賤之口而采民風者取焉以其事爲可歌也某敢再拜受賜

答陳簿

維夏之五水花晚淸恭惟養居枳棲休有譽處嚴嚴翼翼某墻西雨別忽忽又幾何時每念朱墨印曹非所以久處名軰縱不試玉署亦盍教辟雍蓋誦此語之日久矣上流古雋乖崖翁之遺迹尙多沃沃桑麻無非惠愛暇日亦嘗賦靈均之騷詞登髙望逺以慨然想見其彷佛乎然則矮屋打頭亦固有樂乎此圖示遺像得以朝夕瞻儀每嘆此翁方窮爲士時遽斬一尉卒不遭盛世豈不是一大公案執事試爲酹江山而問之時方鬰蒸惟厚自愛

答黃尉

某辱教之以放翁詩文殊副所欲閒中得伴又可攜塢中了數月矣珍感珍感文公語續錄一部聊以報貺因亦自謂不啻瓊玖也一笑一笑

答杜司令

某於名門昆玉知交最深飯牛南山未嘗不喟然太息以爲安得把手一笑傾倒別後之懷而不知蓬藋掛鼪鼯之徑煙霞隔鷗鷺之朋也長公班玉亦嘗自日邊寄聲而某終老山林望帝城不敢以一字入抵京絡繹幸爲一言之樵人何辜罹此札厲余粱棲畆至無收刈之人忝是故侯聞之酸鼻所賴紫府仙伯一仁不遺時時有以振徳之耳

答方防仲

某惟雪平地尺是書有年恭惟以詩書澤民以政事佐郡公車交聘聲聞甚休某飯牛南山歳且遒暮老眼欲暗與書爲仇不過問竹平安訪梅消息以了此生耳或聞交舊作一好事寄一好詩則爲之數日喜如防仲以郡文學入史館獨非一可喜事乎自是而推之蒙仲之可喜當大書特書屢書不一書也勉旃勉旃某山中之人旣不當作生日而今年又無此日愈不當作雪晴曝背方自哦小詞云云蓋坡翁詩白髮蒼顏五十三家人彊遣試春衫而是歳方爲趙挺之諸公攻所作策題也逺寄妙制擊莭而讀之夜招鄕裏之惠詩者雜諸公之作以誇坐人明日視之獨失錦軸往往爲後生不觧事者竊取物色之不可得矣老子失妙曲固可憾而此後生能知其爲寶而貪焉亦可喜也

答胡尉

雪平地尺歳當大穣伏惟鏘佩仙曹行簉鵷鷺某適天幸同寅者其讀書史如君識義理如君蓋籍溪致堂之家世猶可想也歸臥牛下靡日不思有書自南猶記初度執事之意愛厚矣抑人無貴賤將爲親舉觴乃爲可樂尊翁與先子齊年耆艾未渠央而先子無祿下世於今十有三祀君之壽我轉悲耳獨陽春一曲體制奇甚畱之幾研足爲茆屋作鎭寶耳言不盡謝

答謝提舉

雪平地尺宇宙皆春共惟髙逸園林燕彛淸適瑤階琪樹壽我老仙某深山老農夫耳與當世之士少所諧可不圖一見長者讙然許與之泛舟碧溪之灣把酒靑山之閣傾倒肺肝至今殷殷猶聞金石聲也胸中丘壑一一皆奇出其緒餘位置亭榭亦自幽深窈窕無不可人苐聞朝廷冊拜一新非復曩舊旦夕弓旌聘召必將空巖穴而起之安石固不能專東山之勝耳

答危學諭

雪平地尺歳將大穣伏想剡溪之橈防橋之蹇盡入詩意卷軸流傳侃侃乎亦足以樂也士患不貧耳貧則士益髙勉旃行藏無憂其所以爲貧者而失其所以爲士者若某則老矣無能爲也已補梅冊竹筋力已不足而況詩書乎哉牛背夕陽自有餘暖此外不知也陽春一曲猶記初度此豈山翁事耶感刻無已

答黃桂陽

某歸臥艸庵與世久相忘矣獨春山年歳事事拙疏而執事者每嘉嘆之出於至誠非世俗謬爲敬重者比此殆不能去懷也淸貧至老某所深知而綿力薄材不能有所振起至今愧之巖石一新非復曩舊貧如老先生者可以彊出矣如某無用於世久已心後門入山穿幽透宻扶杖一繚繞又了一日此外無復云也曕望太息

答髙帥參

某山林深宻與世不相聞者年歳矣當路書尺忽落牛衣間蕘牧惘然不知所以眞是此事今無古或聞也感甚感甚廬山一別昨夢已寒平生艸茅所至落落易地昭武本不當攘馮婦之臂適有小閧朝防趣行某於此不得固以辭也至則宰附郭縣者亦是華宗但相與道風猷致仰懷而已坐席未暖又以斥歸執事亦知其所以然者乎屬邑建寧連宰督賦於峒頑峒中嘯聚干戈而出者數百人殺傷相當略無官府某以爲如此則亂矣必擒制之其渠魁旣已伏辜而爲賊嚢槖者乃一小小寄居某按劾以聞章竟不下越一兩月某卽再具奏申自乞罷斥朝防方下帥司覈實某以爲如此則郡守按一寄居爲虛妄矣不能不自劾也章上則所謂寄居亦已略略施行降資未得參注又越旬浹方有指揮方某奏狀气憤詞率殊失事上之體可與放罷某至今莫知其所自來也謂廟堂之意耶則旣行某之章矣謂寄居者之力耶則何爲有此回天之勢也是亦可一笑矣同寅繾綣不覺覼如此相望正逺惟願諸賢滚滚各出其力以濟斯世使某林間橫笛得見太平斯亦堯壌之一幸也寵頒錯落意愛甚厚獨念仕宦所至一物不儲今在田間猶更蕭索茫然無以爲謝爲之柰何猶記往年辱餉蜀附某莫之敢拜也去冬感寒濕市無佳者亦悔當時受之亦未爲貪今願便中分極佳者一二枚爲衰朽之偹蓋今投棄田裏無復出期固非深山中所可得耳

秋崖集卷三十一

欽定四庫全書

秋崖集卷三十二

宋方嶽撰

簡

與胡憲

某皇懼重皇懼又有白事𨿽節下容人之度汪汪萬頃之波而今日一書明日又一書節下亦厭之矣抑居官者律人以法居閒者待人以情法則有是非情則無彼此舊同官者千數百里而求一言某固不得辭也邵武司馬秋之事節下之所警飭亦可謂極其稱停者矣伏讀山判竊意必以溫公之故無復後命而其人也恐恐又於某而有請焉某輙不避煩凟惟節下並其凟也而貰之

答王宰

某屏處山林蓋木石之與居麋鹿之與曹而已函書於當塗之士納謁於顯貴之門固非伏艸萊耕田廬者事也以故音響昧昧苔封其扉閱歳歷時無一迹於籬域之外𨿽執事不鄙夷其邑儼然飛舄而辱臨之先聲洋洋要自不到夕陽牛背之上此固某所不得聞也山翁溪友縦或有能談新令尹之至者某方廢放則氓也氓也而自通於執訊則罪矣此亦某所不敢也不圗謙下飭緹騎而先之某悚惕疾走而避不及也則下拜稽首而上之記曹某𨿽不才豈不能倩一張君房所謂依樣畫葫蘆者以復之執事而法不當爾有如前所云者惟瓌明知之抑某又有請焉某芰制也不畜幘荷鋤也不斂笏前驅及境某固不得以黃冠野服雜襲於玉佩瓊琚之下也願並貰某之不除道不迎郊而容其他日以艸衣見則又幸甚過望不然無所逃罪

答應武諭

維穡頴栗山意未霜共惟半刺翺翔玉我侯度民物祗豫某適樵之歳未甚得暇道君家林乃不能爲一停驂至今以爲撫機不發之憾也歸臥牛下與世了不相聞林壑夜寒每思一時同捨郎之盛意如執事者鞭笞鸞鳯與天上諸公逰垂紳帝旁日月獻納久矣誠不料其猶駕箳篁之車爲藩翰之簉士之不遇固有可嘆如此騰騰任運道眼甚髙如某賤丈夫之言恐執事者之洗耳也某屏居深僻謂不知執事之臨吾州則欺也故吾爲僚今吾爲氓皆當奉一書以自托於二天而廢放之人勢則不敢放翁所謂有答無倡蓋山林之體然耳執事者儼然自處而民視之頋何所不可而先之書於是執事爲盛君子而某爲鄙野人矣吾州𨿽陋昔人謂大好山水題輿無事亦足以自適政恐嚴召非晚不得以久故人之私東望紫陽惟有注仰

答戴書記

某與執事不面者幾年𨿽嘗於庚戌登科記爭先覩之時則以撐觸權貴人移地閩嶠奔廹上道因莫之書焉爲故人賀曾不黔突屏之山林牛背夕陽自有餘燠亦不知諸公之鞭笞鸞鳳於今在蓬萊第幾峯也忽奉瑯畫野煙爲開辟雍髙流異時自齋捨挈筆研書冊入坐學官直廬中頋尙煩陳琳檄於公異露布以望一府耶已頒殊綸遄有迅召但願受持所謂好官易做好人難做八字永永無斁而已山林深宻瞻望正遙春樹暮云臨紙淒防

與方書監

某宛其老矣已自無意人間客從平山來惠我書一札則吾宗故人小字行艸也方欲盡布心腹屬爲觧何於賢主人忽聞除書已入學省盛名之下久合與於斯文防書金石之藏典制絲綸之閣計今不一書而山林耕夫與世不相聞者特未之知耳某敢黃冠野服東望拜手而賀

答黃尉

某臥病山林栁欲生肘當世之名卿大夫士蓋已相忘於牛口之下久矣曾亦莫知明執事之去氓幾何時也山田渇雨髙下生煙有云自西南來霈然傾注多稼蘓醒農歌相聞某於此時適得郇翰其忻快當何如耶訪問於寂寞之餘訾省於泬寥之久公爲盛徳事而某其逋慢矣故家文墨單傳一燈諸公貴人爭欲羅致往往少湏資歷背負靑天而上之交剡公車未足多賀如聞小憇潭趨莫何時惟淵沕自珍式遄嚴召

答魏監丞

某晚而不學無以事諸老先生𨿽嘗望見先太師六符之光固亦不得端拜而師之也遺書垂世方與學者共之某爲何人亦有此賜敢不夙夜復熟以無忘盛心所憾棲息不同猶不得從鯉庭質疑問難以開固陋耳

答趙尉

某伏以炎熇之劇水花自涼共惟駕言飛雲於穆仙隠有引有翼某往年執經麟黌幸甚得與一時羣彥上下其議論與與如也今無幾何耳而山林深宻與世不相聞有來英題恍以瞪若於是驚年歳之旣老嘆人事之不齊而幸其黃犢夕陽得自安於水之南山之北也祈底處所執事者辱臨之使雨後有緑野之耕月明無花村之吠某與裏父老並受其賜防且召矣願少徐之某野服黃冠久不蓄幘不敢以是迎前驅於境上少湏視篆上謁梅曹此氓所以爲敬也非慢

答程提幹

某伏領誨函無任感刻竊審支持痛割罙極罙深頗聞跋履尋山此惟大事節哀防奉猶當俯順禮經然讀來書其所云云者𨿽未盡觧亦不能不以其大槪爲之一愴然也某屏廢五年不攺稱呼者十年安於山林心迹已熟固無意於人間矣忽有唘擬莫知所從近以書謝廟堂並上控免之牘似聞念其闕逺意欲易之今且月餘辭免之指揮竟未下英詞妙畫某何敢承謹以上之執訊俟有成命別居謝悰

答魏監丞

某耕閒釣寂固亦與世不相聞顧名在有司廩人繼粟一書逋慢要不得以山林爲懈也戱下不督過之而又勞賜之種種甘芳錯落庭戶某也其何以堪之山中白雲不堪持贈若其他猥猥者某又奚其僣之敢惟有感愧

與費宰

某惟云酣嶰琯春盎宓琴有翩者鳬方趣朝天之舄言駕吾犢相安耕雨之犁覺陽和之無邊皆陰賜之所及敢修菲薄仰覬莞存

與趙尉

某惟云酣葭管春盎梅曹北部安問狐貍巳消陰慝西臺當有鸂鶒丕對陽剛不腆菲芹仰漧笑莞

答王侍郎

某伏以梧風巳秋山意蘓醒共惟希夷事外與造物逰於千百年爲國鎭寶某歸臥崖底謂休此生不自意山峽荒寒老仙來下使得一望笙鶴塵濁洗然乃又進之履屐之間與聞咳唾之末每引臥內輙漏下數十刻情話暱暱未嘗以丈人行自居也臨分之日頋不得傾盡所懷日短江空爲之惘惘者累晝夜送還吏至得所惠者其爲惘惘也滋甚山林寒寞忽奉瑯題亟開張之驚喜欲抃蓋英英乎老硬之字灑灑乎懇至之詞寔吾韋齋手書也連紙引墨至六七百字而不倦踞食蛤日以淸神天生異人耆耉福艾求之近世惟陸放翁爲然所謂閒中眞富貴壽外更康寕者公之謂矣某最爲寒晚後乎老先生三十年而生气力摧頺學不加進衰之態乃似不啻前乎老先生三十年而老者安貧知命不汲汲於眾人之所共趨故猶不至於戚咨無聊云爾近詩十首亦足以槪見其情輙用錄呈或可少奉嘻笑之頃刻也橋記何足辱命謹上一夲往往邦君以其位卑才下不能承當大題目故以貢院記屬呂宗卿而以此記見委此記之體法當戱茟耳不識老先生以爲何如旱旣太甚所在熬熬西州之傳又復可駭或謂余養明除從宣撫不報也不知果然否吾曹無所用世進退一憂固亦不能忘情也老先生必不復肯出某又方屏山林跪履無期惟有瞻悵漢詔公孫丞相所謂嗇精神止思慮者長生不老之訣也願老先生永永受持更共防戱人間數百年耳

與胡憲

某歸臥牛下忽忽三年意明執事與吾君講論唐虞於廣廈細旃之間久其日矣客有過予而南者蓋宗簿陳同年慶勉子也問之則猶弭節憲防尺一詔何遲如此是故老農所不能辭敢以爲問履齋方相有相勞者曰子且起矣某答之以詩有莫言表聖宜休去只作劉蕡下第防之句不謂明執事與某皆不霑一防化筆而歸也某山林懶甚夲不能作貴人書此兄具言乃翁拜參面承訪問且曰吾將寄聲此某所以不得不書也陳同年幸得走履屐之下其心豈無望於挈提𨿽四海九州之人偶同一榜夲自無情明執事見謂剛方亦決不私一榜下士然茍非其悖理傷道不可與居者亦豈能恝然於此然則明執事獨不可捐一陞陟狀爲同年地耶棲宿不同無任馳系

答葉兄

某臥云空山無人剝啄吾門者四三年矣忽奉手華則若詩若雅若論若防累數巨編是何夥渉之爲沈沈者某老且病平時意气無毫分在於是駭然驚退然避而巳矣

答魏監丞

某不學無識埋沒塲屋者餘三十年賣文諸公不過俗下應酬無一言幾於道者譬之雞肋漫藏楮中假守樵嵐時有廣文者後村羣從也耳目濡染可與話文一日出之則並攜以去意其欲盡過目耳不謂鋟之木也已而聞之則巳無及乃酬其直而載之歸不使遺臭蓋其始末如此某豈不識次第者哉不知誰誤聼聞至勤命戒於是某不得掩其醜矣謹上一本願賜丹墨是否之而還以戒焉紙不能佳亦不能裝飭者以其文不足當非簡下也字亦多誤惟以意逆之塵滓電巖慚愧無地

答魏監丞

某屏棄山林人所不齒蓋與他寓公相萬也凡百有位不隨世躪籍之則旣幸甚有司繼廩自其建麾而盡捐予之某豈有祿者哉明執事不自以爲惠之私而曰稽之令甲令甲豈爲罪廢者設哉今所在州縣見任官多不時得俸而況於寄寓乎而況於罪廢乎某故曰此明執事之私賜也介之推不言祿祿亦不及此其所以爲綿上之懟與戱下及之矣某而辭之則不敏杜少陵天吳紫鳳顚倒短褐之時一旦而得絹千尺兒其不號寒矣某而辭之則不情除巳別具申外某謹東望再拜以謝

答魏監丞

某一生骯髒所至輙撐觸人不武之蹤夲不敢爲戱下道也因有司給之祿意者或知其無大過乎請具陳之始某郎祕省時趙丞相開督視府將以某參議某意其所信任者某也某也若某某者自予肺腸予不得而與之辭也辭焉之末至金陵無一不如西府所云者一日某人擬其事某不謂然揖之同稟督相督相欣然是之命某作一榜檢旣押判矣明日入議事防則盡爲某人者塗去亦不頋後有鈞判也某意以爲此不可以口舌爭索輿徑去自此與某某者愈落落不能一日安矣夫是以有假手南康之命南康𨿽以先儒名天下然而敗壊極矣渺然小壘前此爲守者不自持他路諸防例以屬郡視之押字如鵶四面而至此不過示之以防梱尊大欲過船耳初不計其非我屬也一日有荊湖餉綱碎客舟而取其貨客舟有辭某以爲我地主也其得坐視其橫於我土地乎逮而決罸之亡何秋壑下一直押公移具析其守臣追逮其都吏某奮然謂制梱𨿽尊荊湖之制梱也列郡𨿽防江東之列郡也夲路監司猶不能具析屬郡之守荊湖之於江東直追其吏且不可況可具析其守乎一判極爲痛快回牒報之秋壑大怒上朝廷廽避不知各路無統攝夲無廻避也夫是以有兩易昭武之命昭武佩牛帶犢習以爲常負固峒頑所在而是建寧連宰遣一寨卒追稅在縣道固自失之峒民七八百人干戈而出殺此卒而臠之猶爲有官府乎某爲之黥縣吏捕得其首亂者數人乃有一寄居廖教授者實嚢槖之某旣防遣峒頑而以其不得專決者劾上夫以郡守按一郡屬是亦當事不知何爲下帥司覈實如此則郡守爲虛妄矣某不得不自劾也不知廖教授者自有回天之力耶或又曰下政欲上合力而爲此也比防評及下政蓋嘗有此語矣夫是以有可與放罷之命此命之下更無他望止以气憤詞率爲罪耳省札錄呈試一觀覽若某則亦自不見其爲憤其爲率也歸臥牛下忽忽三年一字不敢入帝城又何敢更乞祠祿安之有命苦無戚嗟近有十詩亦足以槪見其意並錄以千一笑覼縷如此等惟臺慈貰之

答魏監丞

某晚字兩郡所至皆不暖席性亦未嘗蓄所謂人事者以故空然四壁無以大過未第時自昭武歸得李思定文集一部近日潘宗卿惠狨褥一鋪敢輙以上之下吏此固非可以爲凟者某所有獨此耳

與杜監丞

某牛下三年栁欲生肘蓋巳化爲石精山鬼無意人間𨿽樂莫樂兮新相知忘之久矣不知執事今其淩紫淸遡碧落耶抑猶前日城南諸社也臨流洗耳固自與世不相聞不自意有書及門爲道明執事以使者節肅臨淮南仁恬以熈盛澹以遐鴻嗸鼪啼按堵寧一甚盛甚休而某也木石之與俱鹿豕之與逰莫之可以名聞也莫之可而不得免焉則惟節下察之而巳

答鄭提管

某自訊後病瘧至今尫然支離而子用弟下世少且壯者如此老且病者頋豈能久耶前書所謂家人之言此豈可使他人聞之也不攺則令人怒攺之則令人笑今後謹不敢爾以故此畨得妙句惟有仰嘆不敢和也杜憲書亦不敢不遣但恐渠亦笑蚍蜉之不自量耳處今之世豈論投分云乎哉肴核皆珍受賜無以報惟有合掌慚愧且得老先生卽日通籍了此一事獨平時相與最厚者無力得助毫分盡出他人此爲可憾天寔爲此某其柰何哉北望九華感愧無巳

答趙漕元

某臥病崖下蓋蓬藋掛乎鼪鼯之徑跫然不聞人之足音也妙賦飛落大雅起予老退無文𨿽欲嘈嘈鐘呂之間不能也專使至止則又難乎空手以回勉以追隨大不量力惟有仰羨髙逸莫旣乃心何時佳娛相與傾倒

答曹司令

某不肖似平川先生獨奇之如得以不腆之文薦之幕下顧非其幸與獨念先生以道徳文章爲世師表名公鉅筆又且退然不敢當某爲何人敢爾不遜是以遲之至今而終咨且也歳越三稔不懈益勤執事固以爲先生所嘗奇之者與執事可謂能孝矣某其敢固以辭謹稾艸如左惟執事裁之

答鮑參

某維霜酣妍暖梅次第花共惟婉婉其畫士飽而歌邊聲正寒森有嚴翼某與執事不面者今幾何年矣石渠東觀位置尙多何至使辟雍髙流籌我邊貔貅萬竈張漢天聲固甚盛事不知者直爲執事也別紙示諭所謂名之不彰友之過也某則何敢辭獨屏廢山林以勢則不可耳諸公惟識朱長卿然在督幕與之爭事不直某所爲拂防歸者也執事以爲可與書乎世道陵夷可爲浩嘆瞻望淒防惟有此心

答張錄

某臥雲林壑蕘牧與曹明執事未及下車而過之此意良厚道中寄贈蓋嘗和之今幾何時莫之呈似正以山林屏廢法不當逰諸公間而奚書之敢竹屋詩卷安用無聞之人趙令尹嘗言之未之能信玆勤命戒不敢不承獨荷鍤山中學蠶作繭𨿽悲鳴益苦終亦不能奇也惟明執事教之

答趙丞

某維玆霜熟梅共歳寒共惟竹外淸吟行矣歸覲某嘗僚樵嵐蓋亦無幾何耳一去三稔猶有故情丞不負予感嘆何巳翩翩佳公子識見敏明渉筆且更頋獨無一賞音者耶天下事如此者多何足介介吾儕但當不失其所以爲我者耳在天在人吾無所容吾力也醫說之諭意則甚厚不知其衰年多病自不能醫往時黃犢尋山白魚博酒之興今亦罷休久矣而況其他上印何時式顒除目相望千里臨紙悵然

答吾兄

某投老山林巳是春蠶欲繭時矣有山一片荷鍤自隨不問陰陽家者流手自基鑿賤生之日飲少輙醉山翁鄰叟押勒賦詩乃作水調聊以奉寄尊夫人仙去巳久乃猶未卜其藏然則秋崖老眞早計也

答危簿

某昔在鄭鄕與執事蓋亦無幾見耳一別三稔戀戀故情有書自南感嘆何巳是日有舊友自九華寄詩某答之今亦以寄執事其意固略相似也何時賀上日徯光榮剡交公車當在旦夕

答王簿

某自初一見執事固巳知其不凡風骨飄飄定非餘子嘗僚無幾何耳亦自喜老眼猶在獨憾歳月不與不得在薦賢錄中竹臞詩編亦欠爲下一轉語他日若不棄騎牛翁者當奉寄也一別三載戀戀故情上印欲離猶寄此紙感激重感第聞先廬煨燼賜書盡焚此禍固巳烈矣奪地與彼得無太甚者耶相望正遙何由傾倒來教所云一臞如昨一迂亦如昨所願永永受持無失此兩言而巳不必外求也

答趙推

某維時歳晚梅雪雙淸共惟抱玉鳴珂行矣賀上某三年牛下栁欲生肘一時僚舊久巳相忘於無何有之鄕不圖雲飛劍津遙遙千數百里而至乃猶記其墮地之日被之弦歌銀燭沈材海物爲錯祗所以爲愧而巳世情轉薄可嘆者多當其爭妍取憐翕翕爲一日貴者無所不至曾未旋踵固巳闗口不復道矣江閩兩地寒暑五遷拳拳音書此意良厚不知老子方爲死計一鍤自隨手斸山云學蠶作繭夫亦安知其爲生日也端故佳郡闕次亦非甚遙吾儕但當安以處之時節固自定也未涯瞻晤所兾厚自金玉遄踐亨塗山林之人無能爲役者不敢請也

答趙推

某伏拜別紙之論豈於故人而不用吾情饒左司不惟不識之自來一歸田廬使絕迹於諸公間隻字不作也妙齡如此榮進自定綿薄之力愛莫助之惟有慚負而巳

答金臨江

某仰惟先正尙書不惟一代端人而故國喬木在鄕曲長少之分大相遼絕非某晚學所敢僣致一言也臺諭至再或恐以方命爲誅敬書賤名以致歸仰告勿儕之末簡使識者以某爲不遜也

答魏監丞

某除夕臥牛下方扣角而歌曰云云未放茟而瑯畫至明朝花栁信亦有春意矣東望拜手以爲天地開泰萬方一春皇帝坐紫宸朝渙發大號必將趣龔黃歸侍同我太平雨外一犁棠陰之愛未愸也某謹再拜受賜

答趙倅

某自公之西旦旦焉望五老之云遡三峽之雪想公吟哦其處隠隠然金石聲也一旦趙尹出所作春山野水一幅相與讚嘆則旣題詩其後某輙和之曰竹屋無人肯見過寒云自傍釣船多老仙更在云深處柰此春山野水何自爾常常欲奉一書乞數茟而耕閒釣寂棲息不同𨿽嘗厚貺山中固亦莫之答也時方明盛羣賢萃朝如公人門不落第二山深林宻切計在帝傍近久矣忽得所翰乃依然廬山之陽此又野人所不能觧如何如何湖山紀逰妙響落耳開闔一再輙書兩小詩不知可以題作山麏野鹿帖否一笑一笑

答陳兄

維仲之春其耕澤澤共惟一念純至上通於天翼翼嚴嚴昭哉維孝如某不武於先正則氓也嚶鳴乎棊酒之社逰戱乎文字之盟今殆三十年不啻矣頋獨於東閣不得數數見也金陵晤對炊不及熟而去西徵康廬南入閩嶠率是與世落落猶吾鐘山艸堂時以故先正之得輿也莫之賀先正之捐館也莫之弔九華在望有負幽忽奉音書知故人之有子如此其競爽也大事之有期如此其切至也告院公於是爲不死矣某無所用世久與死期林宻山深末由曕企所覬孝思維則勉勉奉防天相顯揚克紹厥世

答陳兄

某伏辱嚴諭仰佩純孝之盛心某𨿽名位卑微其文義不足以傳世然於先正有三十八年之舊交好稠重何幸得以不腆之文托名家乘頋今有不可者某自廢放不敢以一字入帝城南康念之屢勤薦進而山林之迹不以書相聞者四年於此矣一旦執事者以某所述先公行實乞銘於南康得無重其不可逭之罪乎玆某所甚懼不得以奉執事者數百里傳介之意也九原有知必貰之惟執事者亦貰之

與胡曕軍

廼者學生同孫言歸甥館進望賔榮是太外家敢下升堂之拜何物小子更勤折姐之頒有百其慚再三莫旣

與黃都倉

廼者學生同孫進叩門防久勤館谷吾兒豚犬耳方將躬半子之勞惟君羽翼之乃有如大賔之至言不盡謝感若何慚

答趙宰

維莫之春一犁雨外共惟初見民吏仁聲洋洋有翼有嚴中外禔福某深山云臥與世久不相聞誰何及門猿雀驚避徐而問故知爲滄州故人別四三年而不忘閱千百里而見勞所謂此事今無古或聞者也感激重感激竊稔通班文石出宰武城是開九軌之途豈待五月之政多賀多賀天下無可爲之邑薦紳大夫所共嘆也某則曰天下亦無不可爲之邑山林鄙朴者所親見也某𨿽未嘗作縣然得郡則皆敗壊不可支撐曾未幾何元气遂復使樵中更得年歳當不止如前日所觀以此知邑之猶可爲也執事誦西山之言只此一字舉而均四海調庻邦有餘用矣況一同百里之地哉敬母忘此言以起民瘼問之來使太夫人康彊如五十許人東閣競爽亦旣二十餘歳有親而壽有子而才樂莫樂於此矣有綸抑其次也某敬略

答羅兄

某云臥空山栁欲生肘筆研荒老不得與於斯文忽枉巨編知小山故家人人有集之未渠央也敬嘆敬嘆不圖老朽自去臈苦頭風至今乃今日方得奉酬和所贈示明謂左右以其罪也而罪之某其何辭𨿽然亦惟以情亮之而巳

答汪管轄

某維夏之穉桑麻陰森伏惟衝逸自髙方外多嘏某空山云臥與世不復相聞莫能記竹所老仙於今別幾何時也忽奉蘂帖廼猶未忘夕陽牛背上之人感甚感甚獨寄贈珍核未有以報柰何少湏別書玆不能記惟道眼照之

答劉倅

某臥云牛下與世不相聞自君之西亦莫知歳月之幾何時也先之以玉壺淸露之詩繼之以冰條云朶之翰其所以記憶溪翁山叟者勤亦至矣乃不知其適自去臈頭岑岑至今出無陳孔璋此病竟未愈於是獨速生菌笭箵上苔所謂耕寛閒而釣寂寞者亦且廢闕則人間之書疏俗下之應酬槪亦可知也相望正遙臨紙馳情

答王提幹

某伏以歸奇余暑良苗懷新共惟一念端憂於天罔極純孝之至神明支持某維古君子之居廬有恫無貳則夫講徳不情之繆敬考祥無益之空談某固不自襲尋常以亂方寸也敢略獨娛親膝下期於百年菽水杜門有官不調此固卓行傳之所不幾見也某𨿽木石之與居鹿豕之與逰亦毎每樂與山翁溪友道之以致注仰乃不知昊天不弔遽成古今伏奉瓌題惟有悵惘某自放歸田裏老巳廢書煙簔雨鋤不失吾故此外無足道也末涯瞻晤惟有馳情

與謝大監

邑有徵官李君宰叩閽言蜀事甚偉余義夫之經略蓋亦一二施行之每見其抵掌髙談殊有馳驅當世之意而邑中無酒無稅兀然敗屋中甚寂寞也辱其手筆如左輙以繳呈一轉移之政在口角之春風耳

答趙宰

某方暑气憒憒中伏奉珍帖眞執熱之濯淸風也士自一命以上茍有志於民必有所濟今所謂縣古子男之邦也人民社稷自我剸裁鑄頑以正夫豈有不可爲者坐席未暖凋瘵立蘓有如來教云云良副傾矚某旣老矣與世無求乃者序進貟郎具鈔方上廟堂垂念一燈之續忽其予祠此亦殊不自意也拜恩口號云云想見讀至此爲一笑也

答謝大監

某投老幽樊一字不敢出柴扉外也水南山北耕雨鉏雲秋夏之交禾黍秀茂摩挲此腹自知一飽可期豈非賢史君生育之仁醸爲嘗熟方與蕓夫蕘子感荷棠陰之中不圗寶唾銀鉤訪問流落山深林宻猿鶴皆驚某整野襟盥巖澑而讀之幸甚過望謹頓首三肅以拜大夫之重勤

秋崖集卷三十二

欽定四庫全書

秋崖集卷三十三

宋方嶽撰

樂語

壽宴錫慶

伏以斷鼇而立四極丕胎媧石之功儀鳳而成九韶先介母池之慶堯樽流渥禹甸懽騰恭惟皇太后秉喆髙明濬猷淵靖𨿽聖人退藏於宻右神噐之安榮惟天子必有所尊賴慈謨之英粹肆我皇家熈洽一如帝典華徽奉寶冊而朝何幸五三之親見上玉巵爲壽對揚七十之古希皇帝天啟聖神日嚴愛敬勤過文王之問寢曉入龍樓禮髙唐帝之起居云隨鳳輦式衍鹿蘋之惠共陶魚藻之仁臣等世習治音生逄熈旦敢因鎬燕肅奏康謡

翠華隨曉上慈明云繞蓬萊暑頓輕三殿珠環分喜色一庭璆玉奏懽聲桃呈瑞實知云重荷舞香風染露淸四海共陶文母壽只將慈儉作升平

王母望闕

伏以遡明光而亙長樂益增寶冊之華隔弱水而跨蓬萊敢獻瑤池之頌好是天家日月一如洞府煙霞恭惟皇太后以徳爲儀以仁爲度心防淸靜月娥進新搗之丸道契希夷天老奏長生之籙祥開七袠懽動三宮皇帝丕守慈謨思皇帝澤謂有天下傳歸於子纂承璿歷之長亦惟聖人能奉其親肅上玉巵之壽乃陳九奏燕及萬方臣妾雅慕淳風言防熈旦敢挹壺中之淸露用歌物外之春秋

云引蓬萊島上山相呼瓊侶趂仙班也隨太乙靑藜杖來獻仙人白玉環采得芝香朝露重催將桃熟暑風閒帝鄕更覺乾坤大半顫宮花未忍還

天基錫宴

伏以聰明而作元後天開甲觀之祥富壽以祝聖人春洽乙飛之旦罄四海呼三之頌上萬年第一之觴恭惟皇帝如日華暉如幹粹健用眾君子裂陰霾而劃開更一化元洗陽光於晦蝕言觀左臯防右稷契直欲駕唐虞軼商周徳新日新而又新有赫泰平之象道大天大而亦大於昭震夙之符嘉與函生共陶熈旦臣親逄聖世雅習治音擊壌有歌望云以奏

春緑晴融太液池好風都在萬年枝宮墻璆玉韶音逺合殿珠環曉漏遲天近六龍扶翠輦云深五鳳挾瑤巵鎬京長啟需云宴先奏端平第一詩

對防

伏以五百歳而聖人出有開繞電之祥萬億年而景命新肇啟需云之宴斯皇帝渥嘉爾臣工恭惟制使聲震闗河勲在社稷賦靑丘吞云夢豈但安邊而立功名登防岸望長安誓不畱敵以遺君父都運珠寒甓社玉潤秦郵有胸中百萬兵籌諾聿髙於郎宿畫河朔十三策挽飛遄倚於使天闔坐文武親傳黃石公之書妙贊碧油幢之略筆補造化固將朝元圃而夕昆侖風肅邊陲行且協象胥而通龍節式逢熈旦於樂治音肆虎拜以惟均想龍顏之有喜敢因燕衎揚厲休明

玉階分賜紫霞杯萬歳聲環繞殿雷鶴府春酣花蕩漾龍旂云麗錦闗河百二車書舊簮履三千將相才共挹堯樽歌湛露紅塵飛羽防書來

王母望闕

伏以蓬萊三萬里來逰熈洽之朝荘椿八千秋初奏端平之頌覺帝所乾坤之大如仙家日月之長恭惟皇帝道邁崆峒世綿郟鄏詔士夫更始化行昆閬之西與天下爲春仁及闗河之北屬階蓂之紀五罄嵩嶽以呼三臣妾式際休明言觀燕喜前六羽後璈曲雅聞治世之音左雙成右緑華更聼長生之句

五云深處帝王家趂得仙班進紫霞治世年華新玉曆揚州春信又瓊花天階初奏千秋鑑洞府曾畱七寶車騎鶴來歌酣醉玉帝鄕日日樂無涯

又【邵武】

伏以歳重光而開景運海岱同春河一淸而生聖人乾坤齊壽華星流渚霽色浮空恭惟皇帝乃聖乃神惟精惟一仁義旣效陰陽和五穀登金革巳平邊鄙寕四方服農桑萬里書軌一家洪惟龍禦以來無此鳦飛之盛慶彌普率頌洽盈成律八十一寸則一分又定閏餘之歷算二萬三千有三百遹臨亥首之期申命用休維皇建極臣等生逢堯舜世習師防敢傾魏闕之心肅奏康衢之頌

曉蹕初催上壽班東風連夜到人間九重春醉金鑾殿萬歳聲函碧玉環大地山河年谷熟太平日月羽書閒明朝第一畨花信並與瓊幡下虎闗

對防

伏以虹電協重光之歳於穆嵩呼雨露湛熈春之防思皇鎬燕九天綸綍萬玉簮紳恭惟知郡魁下一星文中宿老校讐天祿閣曾燻畫省之香供奉蛾眉班親見玉巵之壽無邊風月寕久樵嵐提舉老成典型文雅醖借觀風梅外何煩嶺海舊逰釣雪竹邊自有園林勝事寄聲緑野如彼蒼生凡此坐中人無非天下士爵一徳一齒一有三逹尊侃如誾如與如則半刺史衣冠畢集盞斚敍行玉兔金烏億萬年之日月雲龍風虎千一載之君臣共樂淸時靄然輿誦

帝有恩言下九天守臣押宴集羣賢春回宇宙長生月地接江閩大有年振鷺倦班花掩靄驚鴻入座雪蹁躚詔歸同侍金鑾殿親祝天皇萬八千

王母望闕

神山隔三千里有不老僊聖壽過一萬春進長生籙又見蓬萊淸淺來逰郟鄏岧嶤恭惟皇帝天命時幾道心惟一禦飛龍而逰四海適登太平錫神龜而敍九疇建用皇極藐是仙家塵世外亦知中國聖人生駕言熈春防奉流霞之一醉且聼支離子歌湛露之四章蓬萊淸淺不生塵中國今知有聖人羽檄三邊無事日農桑萬里太平民乾坤別是人間世日月長存物外春卻笑秋風漢皇帝玉盤承露漫精神

趙制使防吳宣參

伏以飛書諭蜀未誇錦衣之榮擊莭渡江匪戀綈袍之舊抵掌而談當世事知心者有我軰人要共淸並塞之塵煙初不爲今宵之風月恭惟某官秀出於魚鳬叢之國儼立於夔龍鵷鷺之班口伐可汗漢庭無出右者泥封函谷齊國其庻幾乎上嘉殿西角頭世有老東坡手咨爾王佐宣我皇威安邊竟成功名不再舉矣識時務在俊傑思一詣之春生淮海之樓光動斗牛之宿我某官情深鳴玉誼重防金江國幾離亭邀淵明於半道宇宙一杯酒餞相如於故鄕少停皓齒之歌各吐壯懷之略挽河而洗兵甲想忠義之相期卻馬以糞田疇當太平之自致敢陳俚頌共徯雋功

二老風襟了不羣笑談自可卻塵氛詞臣舊奏平淮雅裏老今傳諭蜀文吳國隠然如一敵趙邊足以張三軍莫辭整頓乾坤酒防羽飛來共策勲

防李知縣

近市有小人之宅得壘來歸居邦事大夫之賢舉杯相屬溪山幸甚田裏晏然某官親得橘山之傳自有月林之稾東西兩天目筆底風煙南北二髙峯胸中丘壑乃肯駕上方之舄使相忘單父之琴以無事治之晝簾春寂聞有詔召矣曉禁花深知郡適返滕防敢羞魯酒世治而倡優拙安用生張八爲燕酣而起坐嘩則有歐陽九在但陳謡頌仰侑笑談

工部歸尋舊艸堂老農相與耕農桑誰爲栗裏溪山主盡是橘山書傳香次第璽泥催卓茂殷勤薤水訪任棠村歌底用生張八把酒論詩語自長

南康防考試官

思皇多士偉制詔之賔賢作者七人實文章之司命甫爾徹棘幸哉識荊敢敬奉於壺觴竊願聞其衡鑑恭惟主文胸羅斗宿手抉天章五經紛綸取靑紫而芥拾地八韻晷刻補造化而聲摩空乃持玉界尺以裁量無復古戰塲之遺失監試與聞選事獲並英逰煩彈壓於秋風諒屬厭於春藻而我知郡身盡之駕言畱爾驅何幸斯文日五色而不迷過眼勸容此老酒一樽而細與論心尙有黃華可無淸句

廬山誰與主文盟分得光芒北斗星筆可補天親奏賦芥如拾地久明經諸賢等是良眉白五色難迷老眼靑來歳不妨連舉送編排詳定又彤庭

南康鹿鳴防

廬山髙哉幾千仞士學如林禮部試者七十人公堂勸駕君子豹變工歌鹿鳴觧元髙詞嫓皇墳勁气沮金石自臥牀上使客臥牀下想一時揮翰之豪僕戰河北將軍河南極數路得人之盛凱書飛驛賔貢充庭凡月府之曾來並春闈而送上莫不登髙能賦稽古明經胸著千年取靑紫而芥拾地茟裁五色補造化而聲摩空不孤學海之鯨呿快覩云津之龍躍宗卿侍禦皆前進士古卿大夫親防集英自是文章宿老賔興通徳欲分姓字光芒凡此坐中人盡爲天上客知郡親逄盛事恍記舊逰笑老子到頭曾動搖於星斗爲諸公燒尾催變化於風雷何以鼓行聼予好語

廬山千仭倚天靑人傑如林挾地靈一片宮商詞客賦百年禮樂聖人經秋橫鵬鶚登天府玉作蟾蜍對帝庭盛事公堂賔與主琳瑯滿眼盡魁星

南康防趙安撫

海上三山喜碧幢之移鎭云邊五老紫气之度闗小駐牙檣試揮玉麈恭惟河漢滌濯雪霜防淸來自爛柯識盡人間之局靣賜之節斧恬無江上之秋聲要難著琵琶之洲巳吹上蓬萊之殿式是南國徒得我公邃列西淸簡在上帝虎渡月明笳鼓咽龍驤風柂樓飛幸此廬山髙畱得靜庵住我知郡防乎防之舊部樂莫樂於新知南山雲起北山云夲無限隔長亭栁復短亭栁不盡別離醉此一觴可無半語

山南山北久相聞不隔中間一片雲五老人迎秋婉娩三神山近海氤氳乾坤軒豁臯防事日月光華堯舜君莫遣潯陽愁送客荻花楓葉自欣欣

邵武防交代權郡

半刺史行刺史豈惟風月之分今將軍故將軍共喜星辰之聚碧玉環收霖雨黃金印領山州歡奉壺觴相傳衣鉢共惟交代書潛犠極劍躍龍津江夏之才無雙幼余有此奇志潁川之政第一今何爲乎假侯時近在一日間芝宇飛從九天下小徐王覲有爲民畱謂且握手出肺肝尙邀陰賜其將與帝作喉舌於赫陽光我知郡式開我龜乃發爾爵念生平之少可無今此之佳逢舉扇障西風公毋多問持杯勸北斗夜未渠央略駐皓歌試聼輿誦

誰作山城三日霖老天自識兩賢心樵溪畱得琴龜住廬阜飛來笙鶴音綸紱泥香千里共袴春暖一杯深薫風輦路重攜手夜對金鸞月滿襟

邵武防翟通判

伏以天子使來監汝共管溪山史君於此不凡且談風月醉我一壺玉熈然千里春恭惟府判大音函胡老气硉兀罨畫溪無邊煙雨盡有佳逰退思巖不盡經綸聊復小試未必一官落拓只今半刺翺翔長史𨿽老宰相材何當驥展丈夫安能州別駕遄巳雄飛而我知郡及爾同僚幸玆合席西風防防不妨無蟹有監州北斗防幹何惜吹龍將進酒待歌輿誦誇與樵人

肯駕緹屏入古樵熈春山更緑岧嶤人如第二泉淸冷路亦無多秋泬寥碧色玻瓈供笑語黃雲防防入歌謡山城斗大能畱否見說弓旌有特招

邵武防新進士

伏以碧玉環中詩書多士黃金榜下禮樂兩生鄕閭榮錦繡之還郡國圗衣冠之盛共惟兩新恩禮園書種道圃文芳摛藻掞天庭初唘九闗之鑰掛防拾海月共航八月之槎新題鴈以來歸覺詔鴉之猶濕春山一脈斷者續之泰階六符今其再矣自此書林上星斗直從科目上公臺而我知郡幸挹天香偶爲地主招邀先軰未忘三五少年時風厲後來防取一科新進士栁色共宮袍緑重蓮燈與舞防紅酣雪兒詞妙絳都春雲母屏畱仙客醉敢陳蕪句聊侑綺談

禮樂當年兩魯生一經科目共春城數回地脈中興相文動天家正奏名詔墨泥香題處濕恩袍艸色坐中明莫嫌老守衰遲甚曾向慈恩頂上行

秋崖集卷三十三

欽定四庫全書

秋崖集卷三十四

宋方嶽撰

上梁文雜文

淮東制司儀門上梁

揚州都督府表裏江淮制梱小朝廷鎭安中外乃考防門之典禮重新防衛之威儀云麗崇閎春生列棨時則防羽連飛於凱奏綸函誕布於恩言嘉我藎臣進班端相偉棟梁之倚重適梓匠之落成神旗豹尾而長魏師增煥古邦君之制雕戈凖旟而寕涇俗有嚴大元帥之居咨爾防神聼玆輿頌

東東華瑞色曉曈曨無雙花對無雙士暖入春皇一信風

西西平有子气虹霓新塘煙艸連京觀欲與平山一樣齊

南南面垂裳萬化覃兵祲已淸淮左右君王咸五更登三

北北敵何勞戎馬力待取鯨鯢瀚海淸萬里車書今混一

上上界星辰開治象兩兩臺符夾泰階夜艸黃麻拜端相

下下視雲臺麟閣畫防衛重新漢舊儀耽耽气象傳區夏

伏願上梁之後棨防風淸塞垣塵靜闗河萬里重開有宋之乾坤文軌一家盡沭吾皇之雨露相玆同徳迄底丕平

招信軍譙樓上梁

淮南第一山盡揵金湯之勝樓髙數百尺新傳鼓角之雄俯峭壁於雲中浮孔壺於天上咨爾山河表裏政湏更漏分明巍掲麗譙雄跨堅壘秋風蘆葉敵騎聞之而引歸夜月梅花井熈然而髙臥少停鼉鼓待頌虹梁東五云扶日曉瞳曨鯨歸海嶼波濤靜虎視淮山气象雄

西角聲吹月浸玻瓈長淮蘸碧馮夷舞逺漢森寒太白低

南宮闕云深萬象涵夜奏防書今混一秋成樂歳又登三

北劍气巳淩秋月窟誰取中原四百州喜有惟良二千石

上天與渾儀無兩樣待挽銀河淨洗兵見說玉階催放仗

下浮嵐晚翠鱗差瓦弓彎曉月落雙雕劍臥秋風無匹馬

伏願上梁之後月冷夕烽云沈秋柝山對峙堵安玉壘之畫圖淵魅不波家樂銅壺之晝夜一聲鼓角萬里車書

工部艸堂上梁

折腰五斗米未寒鷗鷺之盟蓋頭一把茅聊作魚之主浩然卜築雅矣倦逰秋崖老子夲自犂鋤誤親筆硯朋友相過而問字勸趨文石之班君王頗說其能詩每與儒臣之選政爾抽書於冊府誰令贊畫於軍門如彼同寮可羞噲伍退而問捨孰與仲多引歸防而拂天星攜束書而臥云壑百十年相公牌下久矣寂寥數日間工部眼前忽焉突兀山林有味花栁無私鐘山之英艸堂之靈當識秋崖之此意太虛爲室明月爲燭未問康廬之主人咨爾工師聼予謡誦

東朝暮祈山望眼中霜韭雪菘供夜話磚鑪石鼎煮春風

西彌勒同龕石路低自挹長庚吟皓月曾經太乙照靑藜

南白石尖如碧玉簮小小浣花工部屋粼粼吹緑相公潭

北政與乃翁松檟直山雪行鞭竹子孫溪煙破蕾楳消息

上心與太虛元一樣良辰樂事不難並明月淸風無盡藏

下不用風亭連月榭行春白鹿底湏忙耕雨烏犍盡堪借

伏願上梁之後靑山無恙白日自長早韭晚菘不欠園官之菜把左花右竹更添工部之艸堂蟻甕之春易熟牛衣之暖難忘物外乾坤廣大胸中星斗光芒

福星門上梁

天下廬山江東道院重湖千里直朝畫防之居上界一星下作名邦之福獨城闗之庳陋覺襟抱之疏乃伉髙門以賔勝勢諸侯七雉可以彈壓風煙一壘萬家可以包羅气象始陳工載巳兆薦書諸縣丰登適是久無之樂歳十年生聚方知此老之用心咨爾司闗聼予輿頌

東五云扶日上曈曨神林浦靜蒲萄醁松口渡晴楊栁風

西福星下照碧玻瓈滿城和气春三月到處丰年雨一犂

南正與芹宮共碧涵此去鳳城才尺五秋來鶚表已魁三

北王京路與湓江直絲綸夜艸巳封泥劍履曉班新就日

上一晴兩月惟天相築巖星宿夜光芒抱日雲煙春蕩漾

下城郭鱗鱗差萬瓦家誦詩書亦盛哉民歌袴無貧者

伏願上梁之後福星所照化日如春庠音序聲無負周朱之訓家給人足使爲堯舜之民五老之風雲長在重湖之水鏡無塵千里盡歌袴九天飛下絲綸

歸來館上梁

鼻吸三斗醋方是能官眼空四海人故應歸隠還家屬耳築館終焉秋崖老子道踦蹺來又無踦蹺合懡防處不肯懡防眞一彊項動是撩虎頭而編虎須凡三折肱幾欲寢吾皮而食吾肉曾不沮悔或相驚嗟比在康廬汲黯之戅復妄發縱移邵武淵明之醉胡不歸徑穿半塢之云髙臥一牀之月自謂羲皇上飽諳杜宇之啼此聲梁楚間孰愈式防之賦無梁可舉有句堪傳

東有宅十弓盍歸乎來春韭秋菘

西有田一畦盍歸乎來煙簔雨犂

南有竹兩三盍歸乎來暝靄晴嵐

北有池數尺盍歸乎來枕流潄石

上有霓千丈盍歸乎來云觀月賞

下有書滿架盍歸乎來酒徒詩社

伏願上梁之後花無短折竹自平安一日一回能幾費生前之屐百人百意不煩憂郭外之田卿自用卿我寕自我但辧風煙娛老去莫拋簔笠出山來

繭窩上梁

老作繭聊以自藏健犢扶犂依然故隠南宅北岡之比近左花右竹之見成樂哉斯丘癡絕此老蓋以其等彭殤於一視顏跖而兩忘世亡是翁未覺乾坤之空缺吾有大患何爲造物之贅疣知蟻窠昨夢之非問蜩甲幾時而化便爲死計是處佳山只銷紫翠之間爲畱詩卷安用靑鳥之子更說塟書生前獨愛其寛閒夜後豈無於唫嘯不量綿力小築繭窩軒冕犂鋤畢竟百年渾似夢壺觴杖履未到五更猶是春咨爾山靈聼予野頌

東祈山橫展玉屏風丁寧牧笛並樵斧新甕春泥十八公

西石山壁立與天齊鑿開蒼翠藏詩卷畱與秋猿夜月啼

南春入層巒滴翠嵐借與繭窩供上簇知渠已是大眠蠶

北龍躍云津相拱揖老夫誤脫舊芒鞋底用晴潭出靴石

上只有老天堪倚仗平生百事付無心作劇得山麟鳳樣

下莫與山翁翻地卦自有乾坤有此山付與詩人不論價

伏願上梁之後松篁茂宻山水淸深尙有吟情且作魚之主縱埋醉骨無忘鷗鷺之盟

瘞牛伯耕銘

牛氏之先蓋出宓犧氏爲風姓宓犧畫卦爲坤說者曰坤爲牛其繇曰魁然而形牟然而聲乃庾乃京三登其泰平此其利子母牛之貞乎子孫因自別爲犧爲牛氏帝炎斵木爲耜揉木爲耒始教民播種於是牛氏功在百世矣至伯耕不知其幾傳也其可考見者丑生農太守特因占名數爲農人特生犂積勞至農都尉大司農奏課連最犂生伯耕伯耕雅不肯仕獨喜與蕓夫蕘子同臥起夫湏襏襫間旦暮從事於田農觸隆曦陥霖潦甚苦嘗輟耕之隴上嘆曰吾何爲若是哉人生長短相除亡慮二萬五千日日飯二百籥凡五百萬籥自籥以登則爲斛五百鱻薧菜茹塩醯稱是顧不能有毫分於世則是五百斛者盜天之時殄地之財以養區區塊然無用之臠也則又等而上之爲千石爲二千石爲萬石顧有貪如狼者有狠如羊者有不忠孝如梟如獍者則是千石二千石萬石者盜天之財殄地之財以養狼養羊飬梟獍也是率獸而食人也而吾芻豆不飽吾何爲若是哉無何墜崖死予不忍其尸解也�土爲竁而封之以其功在天下而不得保其生利及後世而不得食其力法應銘銘曰

有貂其冠有螭其碑匪韓侯栁金玉厥辭而於伯耕亦或愧之不稼不穡眂此銘詩

後義倡傳

義倡者何秦郵之下賤優也倡則奚其義端平乙未秋秦郵軍亂斬闗刼守將陽以鼓吹導臨其營嗾悍兵露刄先後烹其客於前以嘗之視奄奄不敢喘則放兵四掠捍城以拒王師日驅子女城上髙防羣賊淮東兵攻未下朝廷遣使者以武翼郎招之賊僞諾降乃縱酒大言議幹使者頭當是時一城之倡優與凡良家子皆在無一人敢出聲气優獨前折賊酋營其姓與王安者曰始謂太尉降方將歌以進酒爲太尉更生賀今欵降而閉闗不納使猶賊也抵其觴於地曰倡𨿽賤不能事賊羣賊怒斬之越三日都統制李虎誘開其門明日帥入撫定以其幹使者之幹幹渠魁而賞罰其從亂不從亂者予時在行得優事謹上之幕府曰古之以忠義奮發罵賊死者有之矣其尢大彰明則顏杲卿罵安祿山死孫揆罵李克用死張巡許逺罵尹子奇死姚洪罵董璋死皆卓卓可稱道然杲卿巡逺爲一時士大夫儒服儒言講聞古烈士之操其爲國死忠則宜姚洪起行伍固巳度越餘子而所謂倡者天下之穢賤歸焉平時所爲不知封髮防臂爲何等事一旦慷慨引大義折逆賊乃一城士大夫所不能而發於其口優可謂倡名而士行者矣請封土表其死以愧天下之士名而倡行者師還作後義倡傳

揚州勸農文

乃二月壬寅守廣陵趙某誕進其州之父老而吿之曰淮海惟揚州厥土惟塗泥厥田惟下下矧廣陵越在邊圉曩則亦有繹騷以患苦吾父老荒而敷菑用不遑於厥家爾父兄子弟亦惟艱哉今天其佑我宋歳仍大熟伊彼勍敵自速斃於防州有逋防劉宵遁窮北爾父老其修乃疆畆濬乃澮洫簡乃錢鎛谷乃鋤耒無敢不良以敬迓天之大丰美守閱再寒暑罔不一念在爾民東作俶興用咨爾一二父老惟田裏熈熈以董泰和時則有丰年毋訟惟仰父俯子勤勞於厥躬時則有丰年毋防惟不滛於非彛以慆乃心時則有丰年毋博惟不狎於甲兵以寕爾婦子時則有丰年毋狠惟爾一二父兄念哉其無斁

又

捍邊所以衛農也淮左東盡漣海北控宋永幸無一塵之驚而北敵自西而東擾我疆圉俾爾父兄子弟蕩析流離竊爲爾農痛之故凡安集勞來無敢不盡其心民徙則官賑廩焉牛饑則官予芻焉此爾農所知也今玆敵以敗遁而東作興矣爾農其歸而田裏葺而室廬簡而鋤耒正而疆畆以修稼事有欲給種者給之貸牛者貸之爾毋憚以吿我

秋崖集卷三十四

欽定四庫全書

秋崖集卷三十五

宋方嶽撰

榜祝文

宗學

某祗事之始敢自布其愚鄙某四方艸茅士未嘗一日得處庠序也永惟公族有學訓齊親賢國之宗盟異姓爲後豈可過自貶損於太武兩學哉郡國之學士大夫進而望三學之彥如在洙泗退然不敢鴈行而某偹貟西雍歳且有半耳目之所覩記頗乖舊聞倚博士之席者可以痛自刻責矣有如乃日杯酒之失澒洞一時流傳四方往往發策以相姍笑豈有堂堂帝學顧爲偏方下國場屋之所敢予侮如此然則盍自重而巳某不學無識奚其師之敢然竊思諸君之所以輕千里而防聚於此堂者父母之心爲何如哉其大者固望以坐進斯道窺見羣聖賢之心以成其徳而其小者亦望以博極羣書稱雄於二三子之間以成其名然則問學不可不專工舉子業亦不可不精習也一念到此則奉父母之遺體而儻蕩以取輕於天下不惟不敢亦不暇柰何以不貲之身忍自輕哉學校非他有司比如一以三尺法從事嘻巳薄矣凖防規矩不在有司之法而在聖賢之書不在聖賢之書而在諸君之一念故曰惟聖罔念作狂惟狂克念作聖聖狂相去何啻天淵一念差殊遂至此極某不自揣度輙道其區區如此惟諸君幸教

南康諭俗

此邦久被先儒之化同與他處不同所以正士端人項背相望執經問道遺俗猶存政應家家詩書人人禮遜入孝出弟洙泗同風古所謂鄕之八刑要非此邦所宜有也蓋古者不孝之刑未有若後世子而悖其父者也晨昏定省禮有愆違便是不孝古者不睦之刑未有若後世少而淩其長者也九族之親情意不接便是不睦姻婭而乖爭則有不婣之刑兄弟而暌異則有不弟之刑朋友不相信者謂之不任鄕鄰不相賙者謂之不卹至於造言以惑眾亂民以敗常皆古者有司之所必刑也此邦人士習聞前賢之訓語親見先逹之典刑固自不至此如使父子有親長防有序夫婦有別朋友有信𨿽使晦庵復爲此郡方且敬之慕之而況於某有如非才假守去此不能五百里桑陰接畛實同鄕邦蓋長老其父兄而幼少其子弟也亦豈忍以三尺法從事哉不勝大願願懲忿以息爭窒欲以省事攺過以逺罪力夲以安生守之所望於邦人士者甚厚也守固無足道其幸毋負晦庵以重此邦羞惟父老時其告教之毋忽

南康軍免設醮

拙守此來有道士謁於路文書銜防出視之則提督官申請入宅醮例也問之曰爲官乎爲私乎曰欲婘輯之安斯寢爲是禱也拙守曰嘻福不如是祈也昔象山先生守荊門歳有醮以祈民福先生爲講斂福錫民之說以代醮事其言曰此心若正無不是福此心若邪無不是禍而今玆之醮又不爲民此心果安在哉拙守不學不敢講經敢誦所聞以諗邦人士彼詩不云乎上帝臨女毋貳爾心謂上帝只在此心不必他求也人人有此心則是人人有此上帝若念念是善念事事是善事福固不待祈而得也所謂作善降之百祥也若念念是惡念事事是惡事禍固不可禳而去也所謂作不善降之百殃也然則福從何來哉從此心來也禍從何來哉亦從此心來也禍福無不自巳求之此之謂也茍使拙守艸芥其民蠒絲其郡貨賄其獄嚢橐其家上帝方將譴怒之固非一瓣香所能回也世之士大夫有以苞苴變黒白者人皆賤之孰無上帝而受人之私乎拙守不敢以私凟上帝也惟當不昧此心對越於上下福禍之來非所敢知也修巳以俟天命而巳邦人士之所以求福而避禍者蓋亦不過如此父慈子孝兄愛弟敬夫和妻柔姑慈婦聼上帝臨之福莫大焉父子不親夫婦不別長幼不序朋友不信上帝臨之禍莫甚焉因並布之煩提督官鏤榜曉諭是所謂撰述詞防者矣

南康大比勸諭

某惟廬山多士之邦異材傑出適玆大比謬守得以勸駕與寓目焉豈非甚幸輙不自揣度敢以其身之所親歷者爲諸賢吿此𨿽齷齪者之事然而一試至重事體則同諸賢其幸聼之某家夲窮空無力就學父兄攻苦食淡遣之從師以故每至秋闈所以自愛其身者無所不至惟恐不得盡心於一試以負父兄率先眾人入城數日蓋恐暑塗之衝突亦憂狹路之喧爭旣至邸中杜門跧伏未嘗追逐同隊一出城闉深慮玉石不分或遭毆撃精神散逸何以爲文如此而見黜有司不可一歸之命也每記辛夘淅漕試林大卿介爲臨安尹與陳司業塤爲姻家司業防待試於江漲橋臨安供帳如逹官居一時朋友凡十七人某寔與焉十四日尹送酒殽甚設邸中主人適又以桂花來朋友之豪者作興劇飲某固不得辭也薄暮乘醉相攜出遨止之不可則逃之幸邸中主人閉予於其他室諸人者久而不返勢亦難尋夜半待試者四起矣方見洶洶百十人擁入邸中則朋友皆爲羣小所傷流血被靣臨安卒防之以來者也向使非司業之客是亦安保性命者耶匆匆入場气息不屬有永嘉方兄者匍匐棘門外曰吾不能試矣欲歸邸如何某時怒之曰君但自去場中防不到得尋老兄不見將合千人杖一百也旁觀者莫不大笑是十七人者亦有三四人筆端極髙盡在孫山之外惟某僥幸耳蓋爲人毆擊如此𨿽有百二十分文章亦自一辭不措矣諸賢固不至此而區區愛助之意不敢冺嘿蓋學者不可以一日之樂易終身之憂而三年燈火之勤亦常敗於頃刻間血气之使可不戒哉夫公卿大夫繇此其選知讀書之苦識作文之難者豈肯以其可以爲公卿大夫之身而輕儇以爲閭閻市井之行意者鼓噪場屋喧閧街衢必不知讀書不能作文不望爲公卿大夫者也謬守𨿽不肖不得不代其父兄教之茍至於此不惟非其父兄之所望亦豈謬守之所欲哉鄕曲之英相觀而善其胥教誨胥保惠以仰稱國家選舉之盛心毋忽

邵武軍勸諭

太守夲深山農夫不習爲吏閩中風土尢所未諳誤恩此來再三辭不獲君命所在勉巳祗承蓋以前在廬山防決湖廣總所綱梢之彊橫者至勤總使舉劾廟堂無以處之姑與兩易若所易之郡地望稍髙則可以終於控辭堅定不出今邵武與南康無以大相過而又以近移逺宜若貶然此太守之所以不得不來也太守愚鄙一生艸茅但知有公是非不知有實利害今至邵武豈能攺前之爲惟爾士爾民頗哀老子諒其拙直毋犯有司太守得之所聞未知信否不敢不以吿也此邦山水峭刻土騂以剛人生其間負气而好勇甚者相劘相刄讐殺爲常佩犢帶牛習於陵暴此豈太平之世所謂王民者哉太守以爲風土之剛夲是天賦之美爾民自繆用之耳李忠定公生於此邦亦稟此气中興事業只是剛气中做出來今爾民卻把這好底剛气做出無限不好底事豈不可惜諸人气稟與李忠定公气稟一般若養此气勇於做好事則爲功名爲節義載在史冊千古馨香若縱此气勇於做惡事則爲人爲刑徒傳之鄕曲千古臭穢所謂惟聖罔念作狂惟狂克念作聖卽此之謂也人心天理夲自不相逺只是一時忿气不能少忍耳太守今勸諭爾士民不過懲忿兩字忿心忽起卽忍之頃刻間有終身受用不盡者若刻核太甚則有不肖之心應之矣若一朝之忿忘其身以及其親不得謂之考終命矣生爲頑民死爲狠鬼亦何樂而爲此自今其無闘毆無陵犯無嚚訟無生傷將使俗厚風醇入孝出悌鄕鄰有義宗族有親則豈惟此邦大守與受其賜幸聼無忽

帥幕謁夫子廟

某祗惟先聖之言曰軍旅之事未之學也而某何人敢贊籌幄其敬率聖訓勉哉惟忠

諸廟

某未學軍旅何以畫諾帥藩懇辭不獲亦旣祗厥事矣敢不以吿境內之典祀

代督視府謁廟

乃四月辛丑皇帝制詔臣某敵國彊悍窺我邊陲汝往視師以張我夲朝之大烈惟某力綿任重夙夜不敢康誕將天威旣巳建牙於江表於赫王愾普天丕承爾明神與有責焉敢告

代督視府拜學

某待罪二府不能宣皇威遏防虐以上勤天子之憂顧乃發大號俾出視師任重力緜夙夜懼弗克勝任惟古者受成於學獻馘於泮兵固非司馬法也聖門大訓具在六經昔者嘗竊聞之某不敢諉曰軍旅之事未之學

南康到任祝文十首

先聖

某從諸生假守未知所以爲政永惟道千乘之國聖有大訓某𨿽不敏請事斯語豈敢曰夫滕壤地褊小

兗國公

某惟聖門有仕者矣四代禮樂獨先師得聞之克已之功用固如此某敢不三省思所以爲邦者

鄒國公

某假守康廬郡𨿽其壌地褊小亦固諸侯國也惟先師之訓諸侯一言以蔽之何必曰利某敢不奉以從事

社稷

某惟有社稷者其惟曰雨曰暘曰燠曰寒曰風曰時祗事之始敢不敬率國典蒞視壇壝爾明神克相之防哉有土

二賢

斯道之傳至我有宋元公蒙鴻之開辟也文公絪緼之防合也而皆嘗辱臨郡繼之者何人哉𨿽然遺書具存某也童而習之白矣茍負明訓遺像在堂

西祠

某惟五先生之傳與周子朱子合堂而處禮也師友淵源之所自顧退然西廡下或者其不謂禮某祗謁之始徘徊太息方將下博士諸生議所以敢不以吿

東祠

廬山天下勝處也士之髙者爲隠逸又髙者爲神仙不隠不仙偉哉五賢

谷源

某互鄕童子也生三月而公騎鯨白雲之鄕假守此來聿旣老矣猶幸遺書在焉講切而揚厲之學者事也某其與夫二三子者敢不力

諸廟

某蒙恩假守蓋與爾明神分職於是邦使曲如鉤濁如泥而貪如狼某則罪矣爾明神其亟去之時雨暘平寒暑使物不疵癘而年谷丰熟則將誰責而可某亦不敢不以吿

三聖

惟三大士發慈悲心𨿽一小邦賴饒益故敢於入境致此瓣香願出普光迄成樂歳

邵武詣學

某自近移逺冝若貶然不得以終辭也祗率聖訓其敢悔前之爲

諸廟

某治郡無善狀寛恩此來其臨政猶廬山之某也若夫時雨暘弭疵癘則有此邦之典祀在敢不以告

祈晴

春秋書六月雨志喜也然時則民喜過則民憂神寕以向之甘霖爲今之苦雨而害於有秋乎敢告

歳薦饑矣吾民之望此麥蓋中流一壺也麥旣穗而雨滛之神豈棄吾民爲溝中瘠乎某敢拜手以請

謝晴

常雨爲罰憂民之憂端笏以吿伏陰以收斂氛戢云相我有秋尙其相之時若維休

麥欲蛾而得晴蠶欲蟻而得暖刈云繅雪有望矣某敢拜手以袛明神之休

祈雨

中夏大雩月令也相彼南畆維其矣有芃者苗亦旣萎矣吁嗟雩兮雨其時矣

謝雨

田矣而雨耕之秧艾矣而雨挿之此則爾明神之有大造於吾民也令敢不端笏歸貺

祈晴

某入境則霖雨於今不三日翅矣意者山川之神不以某爲可乎抑民之望此麥蓋中流一壺也某不可則去之尙毋以某累斯民

土潤暑溽而禱晴某則罪矣然禱者再晴者亦再晴固以黷雨固以溽歟今玆雨又晴某敢薦拜以謝而以請某宿聞雨翻九河而下之勢未渠央也亟起盥颒私有禱於境內之典祀蓋夜寐之不暇遑也且朝視之如飛將軍漢矢且盡突然解甲其小休如公輸般攻械已窮忽焉衘枚以退而無亂行也爾明神之應如響矣乃率僚吏並走羣祀尙劃劙其陰雲而軒豁其陽光也

焚黃

乃秋九月天子禋祀合宮誕錫釐薄海內外士自八品以上同休其親於是先府君秩親衛尉匠丞而妣則嘗封孺人矣不肖子官未至貟郎法無以加是曰姑俟之則某假守康廬掌訝者適至過家上冡古以爲榮敢奉先府君贈宣義郎告以白而焚其副瞻言善慶臨發涕零

秋崖集卷三十五

欽定四庫全書

秋崖集卷三十六

宋方嶽撰

賦記

序

秀錦樓賦

直寶謨閣汪侯守歙之明年政恬事熈民以嘉豫間從賔客僚吏登城西北隅挹其山川而樂之喟然曰吾先世郡人也今吾適守於是其得自比於晝錦之榮乎乃作秀錦之樓樓成大防賔客落之而使其民方嶽賦之其詞曰

俯春城之杳渺兮遡碧溪之紺寒搴朝嵐與夕霏兮秀色蔚其可餐挹浮丘而欲仙兮撫玉蜍以盤桓曰山川其信美兮吾曾祖之所家幾何時其此去兮空老於汀花鶴千載而來歸兮覽城郭而長嗟皇畀予以左竹兮豈錦衣之晝行森防衛之靚深兮燕香閴其欲凝睠童牙其予姓兮耋老予之父兄羗暱暱以兒語兮肯自詫於新硎幸裏黨之我與兮散佩犢於春耕嘻無事其可了兮寄吾筆於鷗盟偉飛樓之聳翠兮納風煙於檐楹洗古彛之姢碧兮與暢敍其幽情激沙彈與豪吹兮落孤嘯於靑岡巒忽其翔舞兮紛不暇於逢迎紫陽繚以西轉兮倚謫仙而自矜北黃山其六六兮軒後軼而上徵巋問政之東峙兮逗春霧於花屏飄吾袂以輕舉兮訊許聶乎深云紉崇蘭以爲佩兮綴明月而成纓受山气之朝爽兮截鷺波之晚淸夕陽澹其未收兮指素娥以將升弄林影以扶醉兮酹吾樽於江山曰堯民其熈皥兮吾何心於鑄頑鹿擾之則駭逝兮魚自樂於深潛審左餐而右粥兮桁楊臥而晝閒來牟蓊以相依兮桑麻沃其蓁蓁吾與客而樂此兮覬枌社之皆春公在樓而燕喜兮民歌袴而遨嬉孰有筆其如椽兮梯靑壁而劖之釃練江以爲壽兮取玉兔以爲巵起祝公其少畱兮聊暇日以委蛇

茶僧賦

林子仁名茶瓢曰茶僧予爲之賦

秋崖人問茶僧曰咨爾佛子多生紏纒今者得度以何因緣豈其能重譯陸羽之經飽參趙州之禪也與累彼灌莽翳於原田扶種族之匏落引苗裔之蔓延系有尼父之嘆磊若壺公所懸彼軀體之擁腫而猥大者君子𨿽噐之而未知其孰賢或刳而中或剖而邊士操取飲於夜澗鳥行沽於春煙曾未若爾出家在許瓢之後而成佛在魏瓠之先也試嘗爲掃除霜茁提攜出山衣以駞尼之淺褐喜其梵相之圎與之轉法輪於午寂戰魔事於春眠山童敲云外之臼野老掬雪中之泉瞬木上座其少休與竹尊者而畱連冰玉之一再捜文字之五千然後掛維摩拂臥潙山缾未嘗不嘆曰奇哉此僧之精研也

白鹿洞後賦

晦翁先生去洞之六十又九年其裏中學子方嶽幸得主藏書徘徊顧瞻有嘅其嘆蓋歳行之無幾而世變已不古矣乃次翁韻爲白鹿洞後賦招我同盟而防之其詞曰

始予眺眠鹿之町疃界白雲以爲畺嗟五老人者之無恙獨有於二千石之維良朝予樂兮紫陽夕予夢兮朱塘訊風泉與云壑勞降巘而陟岡慨夫子其未逺寕吾道之易荒言瑯瑯其猶在將彌久而彌芳皇拊髀其永懷一天視於帝庠倬云漢之昭回紛恩溥而徳洋嘻同盟其念哉毋諉焉於气運惟命義之是閒豈善惡之可混與有獲以詭隨盍無悶於嘉遁道烏在乎髙深體吾身其學問將諭利以尺枉抑向方而寸進念日用之常行奚先傳與後倦今來歌而來防尙及門之子孫匪執經而問焉誰與歸兮共論予旣互鄕之晚生又主藏山之遺書悵莫企乎前修思盡復其舊橅疇去籍以放紛肆予度而予諏二三子其來前矩吾今之步趨枕寒流以潄石有書右兮左圗老仙之在旁何玉我之勤渠日三省以澡瀹時四勿以掃除古之人何人斯而予肯同夫讀書城南之符也駕長風而來思抱明月以翔集毋空谷其遐遺幸聖域之優入以經籍爲友朋以泉石爲供給佩猗蘭之秋香紉芙蓉而手緝盍歸乎來山中兌麗澤其講習淸斯濯以自防起風雩而獨立挹煙雲而進之問孔聖之何執將玉林其與遨期瑤艸之共拾辭曰有鏘其佩琳瑯璆兮風蕭蕭然山川摎兮翁乘白雲駕言防兮道斯在斯如泉流兮勿遐爾心爲翁憂兮歸來歸來吾與子求兮

水月圗後賦

吟嘯翁謚其圃曰水月圗而賦之以寄秋崖方某使掇拾其遺余次韻爲後賦詞曰

有秋崖人者云半間以堅臥天四壁其皆空翳顏竇之寂寂絕環轡之瓏瓏一我之外是人不通蓋其固如此而又何有於手攬碧海气摩蒼穹吟嘯翁聞而陋之曰子獨不見吾之水月圖乎餐沆瀣以淋漓與造物而撞舂少焉定則不滓以云不波以風此吾心之水月不可得而圗者也吾惟寫之以碧玉調釂之以琉璃鐘蘚花乎其屐齒松吹乎其裘茸容與緑淨嘯歌朣朧則亦可以下視九垓之塵渺立千仭之峯夫豈但樵風之可笛而釣煙之可蓬安得與子共橫此笻談閒飛白酒半潮紅落醉墨之汗漫鏘文響其丁東雲合霧滃冰凝雪溶然則是不可得而圗也而圗已具吾之胸中子能起而從吾逰乎亦聊以知吾興寄之適而筆墨之工秋崖人忻然笑曰吾家蓬茒景孰與翁吾硯荊棘詩孰與翁然而翁方騎鯨魚跨蟾蜍將與飛仙以遨遊而莫之我同則夫之二物者豈無淸暉誰適爲容固未必如秋崖之人兮穿深逗宻若將終焉久矣吾身於亡何有之鄊等斯世於大槐安之宮

繭窩賦

秋崖人飯牛而耕雪緍魚而煮煙以此與山相周旋者亦有年矣爾廼攀蘿而上陟云之巓則有若蒼虯龍之矗吾後靑玉案之界吾前峙焉者環而不玦流焉者弓而不弦秋崖人顧而笑曰噫嘻天其以吾蛻鶴骨之寒而僊乎抑亦知吾隘蝸殻之凡而遄乎不然將遂冺沒其胸中之耿耿者而使無傳乎我之勞於生也久矣𨿽閱宇宙於一瞬吾猶厭其贅又奚以徘徊乎人間之世淟涊於區中之緣廼營斯丘自成一川所謂如蠶作繭自裹自纒者也而吾於是桑旣逺以百劙箔已簇而三眠矣旣事之夕山月正圎顧見吾影風防翩翩舉杯而屬之曰聞子行且有日敢問身後之勲鼎孰愈目前之酒船且生而神奇我則與彼異矣死而臭腐彼不與我同乎是區區者而爲羣狙之喜怒不亦鄙而可憐彼爵有穹於柱石冢有大於祁連今皆荒煙滅沒野艸芊綿則桓司馬之石與劉伯倫之鍤均之爲雍門之一笑也吾焉知其孰賢蓋自神農始方不能以無疾老獨壽不能以無死子柰何其遷延昔子之蠶也物也其股躍不如春虫翼鳴不如秋蟬造物之所以予之者則然也今予之繭也化矣安知不經緯而有用於世黼黻而爲章於天人之精靈往來變化於大塊而無窮者是不可得而致詰也行矣勉旃影未及對月沈於淵起而視之不見其處惟吾在焉

耕捨記

耕捨秋崖人學稼之所茇也一之日葺茨二之日曁塗三之日入此捨居捨中續斷薪爲牀以牛衣借夫湏襏襫掛壁左右耰鋤耒耜與凡耕之具皆在其朝夕相勞苦不過蕓夫蕘子而常所談道者惟播種耕耨鎌獲之事意自得甚而客或陋之曰始吾見子於南橫捲案上搖膝長吟如春禽防蚤夜不自休予曰是子也成科第如摘頷髭勤於業矣旣又見子於西湖葛屨布裘且行且歌視世間木居士眞若不介介者予曰是子也成豈直爲今場屋士進於學矣廼今其識字田夫耶秋崖人笑曰嘻古者無不耕之士而今世有不耕之農子不駭農之不耕而鄙士之耕子過矣夫士而在畆之中吾意古不獨一伊尹讀豳七月見其人勸相穡事气象郁然如嬉春臺如飲醇酎非眞謂士者不能爾其歳時推擇興於甿者不少南山有臺北山有萊此豈與少室山人等伍要亦幡然於畆如伊尹者顧其事業不至於堯舜君臣耳故古之士起田萊而巖廊釋鋤耒而簮紱而其在東阡西陌之間者猶能夫耕婦饁以醸成醇風噫天下不見是幾百年矣而子以大冠峩如大佩防如坐而堯言進而舜趨若是者以爲士與然則耕捨之我庸渠知非南西湖之我也語未旣秋崖人戴蓬累笠掛書牛角上而出曰吾牛饑矣子且去

重修珠溪院記

珠溪有古尊宿曰謙禪師其言向在傳燈而院於職方顧非禪豈其菟裘與閱方誌師以唐光化二年蕝焉而裏有朝議大夫在武衛方長史良弼者爲建以爲院吾意師故倦防歸而追寂於崖谷茅竹自覆將不覬覦一艸則院亦非師意其奚禪之以後三百有六年當國朝之慶元丁已院絕不繼裏老父曰是於長史公爲檀莫若其子孫之爲僧者嗣於是得法秀睥睨者引謙左據讕謂之禪思所以枿去之得自代者有司顧職方氏之籍在而秀之徒普觀度爲珠溪僧矣遂畀秀秀旣沒其三傳子大才嘗以語予先是某甲者日飲無何蔑然無一分顧籍意山羞泉忸艸木悒今玆亦幾何年自吾秀師之來不出半語抄一錢而翼翼言言化爲佛事蒼藤翠篠安樂雨露俛入防宻云寒而石幽者此前日之荒煙野蔓而椔翳也延宇垂阿百楹相扶其岑閴靘深以廬吾佛而憇僧者此前日之頺櫩防礎而藂墟也鐘磬鐃唄華鬘幡蓋朝夕贊揚以祝世界主萬壽者此前日之螾吟鼃怒而眾狙之悲嘯也秀信有力於此願書以無忘吾師又曰吾師積十有餘年之勤以克登玆蓋其難已甚且物之成壊相尋無窮當謙老時知見之香普燻斯人院必瓌偉傑特渠翅於今至其中防一臥榻不復棖拄憶吾師披徑則入景象葦然不自意遂能起廢如此今謙爲前第一代住持秀爲後第一代住持不書無以示後之人廼爲書曰嘉定五年秋九月庚申僧法秀修珠溪院成嘉之也

依緑堂記

客有名其堂曰依緑而謁記於子方子子方子曰何哉子所謂依緑者豈平沙漫流襟帶左右碧淨一色煙霏吐吞而水搖山動於倒景之滅沒乎曰否吾嘗見雨簔雪篷嘯歌而漁江鷗沙禽浮沈下上於玲瓏窕之外曰此惠崇郭熈得意小景也寜有是乎曰否吾鄕無陂湖而溪淸不塵春染而鴨頭秋吹而龍鱗往往自多幽處子亦與溪友提攜山翁往來而朝夕於是乎曰否如此則子何以名而予何以記曰吾嘗手防澗泉匯爲淸池時雨新霽春艸怒長吾酣然醉臥不知阿連之夢我少焉醒但見白鳥閒暇深翹於平蕪短莎之間有魚圉然倐爾逺逝藻翻荇亂牽動寒碧吾以爲有江湖之思焉若是何如子方子曰噫心與境忘則幽想逸髮神防飄蕭極意所到忽若有遇𨿽未嘗登稽山而識賀老鏡湖憶子猷訪戴安道處猶可想見而夜半之雪興故在未嘗泛沅度湘而見娥皇舜英之古愁班班於蒼梧之竹上者未歇而屈大夫滋蘭之秋畹采若之春洲固無恙也然則餘三問而子三否者不旣在幾研之間履屐之下與曰某也恐未能子姑記

狼山寺重建僧堂記

狼山靣江腋海以山水之勝望淮南而寺又最古異時戶外之屨常滿鐘魚鏗鍧出雲雨獨所謂僧堂者久不葺防樞縻棟懼將壓焉率翁居無幾何徹而新之向之靳不捐一金者讙施惟恐後積至三千萬不日月而成百楹相扶有嚴有翼而明樓閎麗軒豁殆與此山相雄長蓋今之所有而昔之所無也余聞學道者巖棲而谷處巢跧而雪立其木石之與居鹿豕之與逰𨿽把茅蓋頭猶以爲泰乃今防華屋連髙甍有五侯邸第溟涬然弟之者不趺而坐不脇而臥其亦有所思乎海山茫茫江月洸洸率翁試嘗以餘言問之翁名慧恭字敬可是役也始於端平三年十二月之戊子成於明年嘉熈正月之已已而記於是季四月之壬午云

淮東安撫司幹辦公事題名記

余教授滁學之明年今端明趙公以書幣聘之佐帥事辭不獲則考前人之嘗爲此者而石燬於兵老吏無傳焉蓋自洪內相咨防而下僅僅得若干人余旣爲屋三楹於防事西乃刻而龕之壁而記之曰維揚古都防帥嘗選用重臣辟士公車豈但取陳琳檄魯仲連書於公異露布以望一府而已軍旅之事吾夫子以爲未之學而今畫諾藩嶽者有軍事焉可不謹與夫气餒者不足以直是非識污者不足以明利害欲牽者不足以防可否噐拘者不足以寄安危蓋必如董生相江都王時乃可耳夫然故官卑而望則尊職輕而責則重列其名氏必有指之者曰某也直某也防某也回某也正而又可不謹與

休寕縣修學記

學校與井田並古未有去田裏而爲學者也故自五家之比鱗屬而午貫之於是乎家有塾黨有庠術有序此非古所謂鄕校與族有師州有長鄕有老此非古所謂鄕先生與士生其時出則相耦於同井之田入則相友於同門之學蓋知父吾父子吾子老吾老以防吾幼而已然而堯舜禹湯文武之道具是矣井田壊學校廢士之贏糧外逰者無方而專門名家之學興大師眾至千餘人其不違父母捨墳墓而去者幾希而人心始漓故漢之號爲儒者其下者爲桓榮之稽古其髙者爲鄭康成孔安國之訓詁又髙者爲董仲舒之明天人而止耳三代之所以一道徳同風俗者不在是國朝學校之盛布滿郡邑𨿽田不井授而欲士之不去其鄕而爲學則猶古也休寜壯哉縣其道經訓以相傳習者率嘗最吾州異時校官有望府溟涬然弟之者蓋錫山陳公之茂尉邑時之爲也於今百有六年矣厥棟維摧厥甓維頺瞻言宮庭士顙有泚歳時祭采僅僅無落事而已內相程公之歸裏也壹大葺之言言新宮殆不舊翅是歳某起家入掌故道休陽聞公之言曰是鄕校也吾長於斯學於斯而可諉吾父兄子弟爲聞士之謂公者曰是鄕先生也學如此其行也仕如此其亨也而可忘吾父兄子弟爲然則公之興學校𨿽微井田其猶井田意與邑大夫吳君遂與凡有職於學者交謁更進而屬記於某辭不可則諗於眾曰聖有大訓言忠信行篤敬𨿽蠻貊之邦行矣言不忠信行不篤敬𨿽州裏行乎哉然而行於蠻貊者易行於州裏者難獨何與州裏得之於其常蠻貊得之於其暫暫者易勉而常者難持也士固有冠冕佩玉天下之通貴而不爲鄕士大夫所齒者矣月旦之評其可畏如此故士之所以修其身者愈近則愈難事容可以欺天下而不可以欺婦子也夫子之所以聖不過鄕黨一書而所謂治國平天下者無餘蘊矣諸君能耕而遜畔則畆而伊周能行而後長則道塗而顏冉奚必曰稽度數以爲博談性命以爲髙而後謂之學哉是則鄕先生所望於鄕校之意也皆曰惟敢不夙夜敬戒以無忘公之徳公名珌字懷古先皇朝翰林學士今爲端明殿學士通議大夫提舉嵩山崇福宮云

野堂記

可使食無肉不可使居無竹蘓長公語也秋崖人衍之曰可無肉不可無竹可無帷不可無書可無餐不可無山可無口不可無酒鑿空作此想有年數矣先廬燼於鄰火之明年予歸自維揚至則無所於居乃僑寄於別屋裏人所謂相公牌下者屋敗甚疲吾力苴補之然後向之上雨旁風僅可牀幾而予心焉祈𨿽在萬山間不過數十家聚耳邑屋庫矣然能礙山市聲少矣然能聒書則亦且將柰何哉予友余義夫知予食貧寄錢萬予歸諸婦曰謹司之是可買秫田醸矣無何而鄰有售其居而遷焉者則又謀諸婦曰酒亦可無而彼三者眞不可無也盍以秫貲易之吾將撤老屋以放山井方池以捨水而刜污萊以行竹吾貧無聚書能讀見書其中亦堪老矣彼麯生來不來無足計也婦始猶靳之曰某氏屋以居貨某氏屋以居孥子何爲者汲汲然落窘貲事閒屋得無左乎予曰恬者所娛誇者所迂亷者謂得貪者謂失天下事皆然不獨此也予不能畫計然半策以糊予口向營十一必喪十九又不能識仕塗防徑邪出旁行三入承明四至九卿吾其委耶順耶自浮自沈人生行樂耳湏富貴何心婦旣無柰予何則取而貿之因其舊而葺以宇者堂丈方而庋堂之上者閣蓬以屬步於堂者航而皆謚之曰野蓋予野人也於野宜旣成山吾門焉何其比鄰也竹吾閨焉何其友朋也堵環不能畆而野意略具則指謂婦曰鬥酒安在今欲令封徳彛見之何如乃相與笑而書之壁

徽州平糴倉記

淳祐二年春太守鄭侯農於郊有荷蓧而歌者曰田彼南山維石齬齬言刈我黍不盈其筥旣又歌曰糴而珠乎其曷春吾乎炊而玉乎其曷果吾腹乎侯式車而聼之喟然嘆曰噫是力穡而嗇收有年而貴糴者也徽民鑿山而田髙耕入云者十半其力貧而食貴吾念之甚獨郡挻於火民廬官寺百役具興今幸復故初而力且匱而吾且去矣𨿽然吾渠以其匱渠以其去而恝吾民哉於是防觀之娛廚傳之飾歳時交鄰之聘苦積酌損得十萬緡掲以爲平糴夲俾有司秋入而春出之以相循於無窮氓也其何幸𨿽然知及在初仁守在後使耿壽昌而在常平法通百世無矣代石以屬之後子云氓也抑何幸𨿽然涸轍之升斗孰與相忘於江湖夏畦之桔橰孰與無徳於雨露侯歸而報政推此類爲上具言之氓也重何幸侯名崈字謙仲吳人是歳二月旣望郡人方某記

方氏萊山堂記

吾宗元美入蜀之年欵吾扉而西也爲之烹伏雌相勞苦意其單車爲萬里別不能無惘惘然者顧作而言曰某解邊縣印綬屬耳旣築屋於溪居之北山取詩所謂北山有萊者而謚之萊山堂子爲我言其意予曰元美之爲是也將爲隱乎則方溯瞿唐灔澦而上訪諸葛公平沙之石蕝而考求曹劉諸人褒斜出入之塗此其意未休也子何有於萊將爲仕乎則山人去而蕙帳空矣意其碧叢翠頴遺風罷月而子摟之以爲名萊且有辭於子𨿽然古之人不必隠時而隠不必仕時而仕莘野一犂之雨磻溪一絲之風蓋將終焉及丹書陳溪惟空碧耳伊訓作野惟寒靑耳是以君子有感於時也詩固曰南山有臺北山有萊樂只君子邦家之基此成王周公極治之時乎故其山中之人方且出而觀鳬鷖假樂之光以媚於天子則其所謂防萊者夫固詩人所以興也勉旃行矣子毋謂古逺乃爲反招隠以寄聲北山之萊曰萊萋萋兮山之幽翩王孫兮駕言西州松桂寒兮蛟龍樛嘻山中兮不可以久畱萊艾兮山之扉渺王孫兮孤鶴與飛芙蓉裳兮芰荷衣防山中兮云誰之思是歳淳祐三年夏六月乙丑里人方嶽記

只恁麼軒記

秋崖老農於耜勞止生怠惰相輟耕而逰意行澗岡可五六里至阿蘭若號曰珠溪有小齋房朴素幽潔趺足而坐松風可人住山老才作茶供已卽從座起而白予言我觀世間何者非幻玆是陋室彊爲我名爾時秋崖告才老師但只恁麼於名何有師大喜此卽是名名只恁麼無可不可佛所說義亦復如是乃是作扁而說偈言是心如虛空夲自無一事若能只恁麼緣累從何生而一切凡夫不肯只恁麼妄生顚倒想流浪五濁中見種種欲樂熾然起貪癡無名著愛根念念在富貴由此一念故戈矛生於心猶如瘴毒蛇竟日思噬齧又如彼陰賊含沙而射人是人墮邪見展轉無是處我有一法門非作亦非止麄茶與淡飯直防現在身於十二時中無復起妄想得安穏常住不以苦爲樂如鵬與斥鷃無適非逍遙如魚自潛深不齅鉤上餌浮念一掃除心逸而日休我今作是偈付囑於諸人能只恁麼者君子坦蕩蕩是名佛境界安樂常喜不能只恁麼小人長戚戚是名魔境界云何離垢纒若人了此言防竟漸淨覺淳祐四年三月望日

月荘記

直山居之西衡爲室者五牖一以爲軒墐二以爲廩而虛其兩夾以居用蓋村墅云而成之日適中秋也晚色新霽羣山蒼蒼碧宙寥泬月明如霜歸謀諸婦洗吾老瓦落之因以月名吾荘嗚呼噫嘻二十四橋物是人非戰血作碧腥風爲悲曾不若崖逕秋老寒光入扉竹露自防梧風尙防是知月與山家爲宜庾樓夜午乾坤一巵據牀豪嘯川險山曾不若林影瑣碎澗彩陸離引聲長哦莫知孰誰是知月與詩家尢宜蕙房藥戶翠帷翡幄怨之以鵾雞之哀彈激之以雌鳳之孤龡曾不若冰霜竹屋煙水茅茨窺孱顏以排闥冩橫斜而出籬是知月與貧家大宜予貧也而山居天又不靳其與乃窮於詩是兼三者而有之月固莫宜於予也然則臥予於元龍百尺之樓延予以郭隗千金之防而欲與予荘易也請固以辭

吳元鼎友梅堂記

疇昔之夜夢與客行溪谷間沙淸水寒微霰暮集有梅焉蒼皮半皴偃蹇苔石相與頋而樂之客曰寒江蒼蒼山月荒荒側倚崩崖幽然自芳非釣瀬之嚴光乎於君意何如秋崖人曰髙矣抑未也離世而立於獨藪澤處閒而已矣客曰天地旣春艸木旣津憔悴惟臘於澗之濵非離騷經之均乎於君意何如秋崖人曰介矣愈未也非世而異於俗枯槁赴淵而已矣居吾語子吾將進子而易其可以希賢可以作聖則指而謂之曰彼萬仭立壁煙昏雨寒老色如鐡凜不可千子盍夫孟軻氏之巖巖此頺櫩敗瓦野意蕭疏有美一人雅澹沖虛子盍觀夫子顏子之如愚若然者於子意又何如也語未旣有剝啄驚周公者則東方白矣秋崖人蹴樵靑曰起扣門者非曩客也耶窺之則竹洲後人訊也君之言曰吾鄙在山林無與從吾兒防者旣擇於梅使友之作堂其間以識吾訓子其爲吾發焉噫嘻曩旣與君言矣欲爲記者無以易是君其語而子資深菊吾知其爲隠者也柴桑之遺民也蓮吾知其爲君子也濂溪之老仙也若人者隠君子而非也顏與孟丈人行也而其友之云乎逢原勉之毋或使玉立堂下者割管寕之席作嵇康之書也竹洲後人曰吳鉉元鼎秋崖人曰方嶽巨山而是歳爲淳祐之著雍涒灘云

就日堂記

出五老門不數武道西有敗屋相撐拄曰翔風亭者蓋守臣率其屬迎拜制詔處也臣至郡之再月一夕暴風雨枿去之顧而嘆曰玆其所謂翔風者耶康廬在前左重湖渺茫無際風蓬蓬然起於鄱子之澤踔數千百里撇巨浪而蹙於揚瀾左蠡之口突怒奔放長驅而直前其鋒鋭不可當也而廬山幾千仭橫其身捍拒之以故反射回薄震撼叫號不連日夜不觧也其可驚可愕略如是而何取於風乃壹大新之而易其名曰就日堂夫吾君以帝堯之仁臨照宇內赫然離日之麗也臣於離聖人以南面聼天下而重離六爻惟六二爲元吉重離君象也黃離臣爻也君離其明而臣離其吉何也二五交者離其照也不交則丰其蔀矣然則方國奉細書之札而使吾民近天子之光將何責而可毋但曰天威不違顏咫尺小白無敢不下拜

歸來館記

始予守廬山有餫舟橫吾境者榜之百亡何而荊州牧怒詰之曰吾人也爾之榜也奚其可予復之曰吾境也彼之榜也奚其不可公牧荊州老僕列戍江東郡惟是風馬牛不相及也而具析之是鄙我也鄙我不如斥牧愈益怒舉劾之朝廷薄其罪亶移武陽卽日觧印綬歸問訊竹樹亡恙外步雪林而下繚山之以西屋其防處爲三間號歸來館間與客醉起而歌淵明之辭則和之曰歸去來兮靑山白雲今始歸人生其幾何奚一喜而百悲曩輕渉於世途駟予馬兮弗追今幸返乎林壑將兩忘於是非天地寛兮蝸殻風日釅兮牛衣朝土銼其無煙飽空山之翠防陟彼髙岡如麏斯奔我松我閨我竹我門不知今吾若亡若存有冽者可瓢可罇防瑯玕以淸閟洗吾前之媿顏彼蒼生其柰何笑東山之老安林木寒其秋秋禽鳥樂而闗闗山喜歸兮獻奇露崖防以駭觀檜喜歸兮逺來龍蛇走而夜還宜老子之杖屨野色暝其盤桓歸去來兮吾防斯人誰與防此腰折於兒曹盍與世而無求匪吾郵而我督時則然其何憂惟出處之在我寜稽決於疇乃苫樵捨乃篷釣舟命山翁與溪友專一壑兮一丘有談及於當世浹吾背之汗流百有餘其已足三不啻之宜休已矣乎吾行吾止時乎時時乎不時其誰畱不吾乎館將何之間從春沂歸不與黃石期羮煙蕨與雪饁春臯以耘耔或作勞而小憇枕蒼石以哦詩闖吾籬者推去曰洗吾耳其無疑歌旣書之壁是爲記

荷嘉塢記

並吾廬而北有山環焉版圖姓之曰何家塢自吾之家於斯也墻其口而圃之而沼之而亭之蓋思所以易其塢名而蕓夫樵子之熟於口吾易之而彼之不吾易也乃元黓困惇之歳有蓮駢生於其沼予忻然笑曰玆其所謂荷嘉塢者與蕓夫樵子之不彼易則吾易之矣於是具著所塗而次序之凡我同盟毋惑多岐一東一西孰指爾迷作入山林處彼癡窟郎堆錢百屋我無儲胥一燈夜讀作著圖書所他山有梅矯矯玉立不同眾芳春風遲日作百花頭上之亭我秫我田亦足以醸西風吹塵曾莫可向作歸來館有濯者蓮處污而防勿遐爾心濓溪風月作君子亭山下出泉有坎其泚寒斯冽斯幽人所履作寒言抺其芻田彼犖埆對眠夕陽亦勿扣角作飯牛庵惟春嫋嫋惟夏蹻蹻惟冬悄悄惟秋杳杳作秋崖耕不一�鉏不五畆耳目口鼻皆吾之有作田園居至是則復於圖書所以歸吾廬而山之觀止矣方子日一再行不大風雨不廢也顧其老竹窮木非有繁華之奇艸亭茸屋非有榱題之而山之豁如谷之奧如林嶺之翳如亦有足樂者穿幽逗深繚繞嵐翠蓋窮日之力而後饜也然則聲色之蠱其心孰與禽鳥之適吾情軒冕之梏其身孰與泉石之忘吾形當世之名卿材大夫幸得遭時淸明謨格長治安得而從予逰乎樂哉斯丘山翁野叟之所同而髙人勝士之所獨也予其可哉寶祐攺元第一日塢主巨山自記

徽州重建慶丰橋記

寶祐攺元新安郡浮橋成太守臨卭魏侯克愚使某僚王宗說庀之而使其民方嶽記之詞曰

自古在昔胙邦建侯四達其疆廬積梁舟有圮弗興是謂失政君子卽之覘陳議鄭匪川靡梁不能爲國乃心匪民則莫我防周官呂命職在有司民自爲民曾爾勿思憲憲魏侯鶴山之子鶴山之子寜弗知此乃辟貢闈乃增貢籍政恬事熈靡纎不葺廼梁廼川廼心廼民廼寢廼興維勇於仁維歙之溪朝宗於京江吳荊楚南東其行滛潦悍湍兩涘千里有比其舟坦坦如砥始誰作之劉侯炳名厥旣歷年午縱卯橫今侯曰嘻是不在我匪用之裕惟仁之果慮事屬植乃巡爾功爾功爾傭毋失爾農出斛於庾百又五十出緡於府六萬有溢四十其艘修六百尺以今視昔益三之一治銕爲笮翼其兩旁賦文倍修以時闔張上春經始民趨之季月告成侯來落之有翩者鳬泛泛漣漪背負長虹作鱗之而侯曰美哉旣堅旣良民曰允哉廼康廼荘習坎重險維其夷矣過渉滅頂汔其濟矣不川而逰不徑而逾凡人有心履此正塗於休我侯惠我無疆匪惠伊教子孫不忘歙山叢叢其水淸寫刻此銘詩以諗來者

頥齋記

予與從之共燈火於珠溪厥旣三十年而余矣予苒苒日以老學益落而從之謁予記其燕居之室頥齋予曰此非予所及也盍見孟子而問之古今言頥未有如吾孟子者其言曰養一指而失肩背是爲狼疾人矣養樲棘而失梧檟是爲賤場師矣何哉子所養而有省於斯也昔者聖人之畫頥豈但象其竪頰頦挿齒牙率天下後世爲飲食之人哉其所養必有大於此者故曰養其小者爲小人養其大者爲大人小人者以三釡爲榮以五鼎爲貴所養者外也大人者不三釡而榮不五鼎而貴所養者內也然則萬錢之食一頥也一瓢之飲又一頥也侏儒之飽一頥也首陽之餓又一頥也子將奚擇焉五色令人目肓則如非禮勿視以養明五聲令人耳聾則如非禮勿聼以養聰囁嚅於勢利之塗則如非禮勿言以養神顚於嗜欲之境則如非禮勿動以養志必如是而後可以觀頥矣子亦識夫君家諸人之頥乎由頥者安石也不出則如蒼生何從之曰僕謝未能朶頥者暉希逸也唫風嘲月以垂涎於世利之鼎而已從之曰僕敢不戒顚頥者運也猖狂妄行而禍及之矣從之曰僕𨿽不敏然亦知所擇矣然則子其勉旃於觀頥乎伐牛山之木非也揠宋人之苗尢非也如欲觀之則孟子所謂以直養而無害者也朋友司過敢告靈

在庵記

予歸耕窮山與世不相聞者三年矣今嘉禾治中曹君鄲歳歳焉屬記其所謂在庵者君之言曰吾家許峯下故旌陽所嘗井臼也因姓之云突兀撐空斗起雲海上數千仭而派其支爲小嶼意象閎風气盤互則不肖孤所以奉吾先君子衣冠之藏也爲人子者不敢以其心死其親亦不敢以其力儉其親則延之而宇之翼之而榭之繚之而港之規之而湖之千嶂所環嵐暝噴薄邇靑逺碧縈幽逗深吾所不能言者工所不能畫也吾獨能言致思其堂履濡敬享其室朝暉暮云其亭而又著軒焉爲齋居精舍焉爲僧館最其凡者曰在庵而已吾固也其惟子之記嶽惟平川先生以經學爲師儒以論諌爲禦史以言議風防爲侍從天下之名能文章者非其軰則學徒也顧平生於予文也嗜之尢治中君不彼之諏而予之諉千數百里走車牛口下而曰此先志也其斯之謂在與一念所存無在而不在也立則見其參於前在輿則見其倚於衡是謂之在矣正明目以視之而不見傾耳以聼之而不聞不謂之在乎由前言之則羮墻亦堯河洛亦禹凡宸奎寶畫奏篇進捲之藏此山者皆平川也由後之言則赤舄非周蒙倛非孔其環金植象形色繪畫之畱此堂者謂平川與我儀圗之惟仲山甫舉之平川有焉惟其有之是以似之治中君勉焉然則所謂在固在此不在彼也廼若先生之行事則其狀在太常其傳在太史不書寶祐攺元重陽日新安方嶽書

朱氏六可堂記

孝經非純聖人書君家文公疑之矣不惟文公致堂先生疑之不惟致堂玉山先生疑之至所謂六可者則又裂取北宮文子道楚令尹圍之言文公筆而削之固已在刪去九十字之中矣君今掎以扁其堂而又屬其記於予得無家雞之厭而野鶩之嗜與試嘗與君慨想夫洙泗之上神逰乎孔曾之間親見其穆然燕居席間函丈精聚神防熈熈泰和則堯舜禹之典謨具存而伯夷後防之禮樂固無恙也此其言行徳義容止進退蓋已粲然在目中矣故夫動容周旋之間君子於是而觀學焉孔子之所謂仁不過視聼言動之四曾子之所謂道不過容貌顏色辭气之三然則六可者固學者用力涵養之地主敬持守之則也君姑毋問其爲漢先儒之訓詁唐開元之章句而以夫之六言者就其所謂可去其所謂不可則一貫之指不言已傳六可不在忠恕乎自任之重死而後已六可不在宏毅乎好修者三省自得者一惟曾何人哉希之則是君名某經略公之諸孫徽文公之族子也予𨿽未識其人而能作堂儲書以夫之六言詔厥後其斯亦可書矣於是乎書寶祐甲寅除日里人方嶽記

方長者祠堂記

畆而有後世名韋布而爲眾人利此其忠信之行乎州裏睦婣之洽乎比鄰必有非聲音笑貌之所能爲者大夫卿士身都顯榮而生無益於人沒無傳於世者多矣乃吾祖吾父退然寒素爲鄕人所推尊一言折兩訟消彌蓋有王彥方之遺風焉平生所爲力不足而心有餘事𨿽微而利無窮義役特一事耳邦之人士安樂無事者五六十年兩公久沒已而思之不能忘也乃爲作斯堂而表之系之詩而使歳時歌舞之其詞曰田彌彌兮山蒼蒼甿秋獲兮春條桑雞豚兮保社夕下來兮牛羊逸我兮谷我云誰之思兮此堂有臞其仙兮有白其鶴與翁而三兮禔福吾鄕鼓坎坎兮丰年予胥樂兮烝嘗

送許允傑序

往時許太空見予竹西才洛陽賈生之年耳得其文一通怪怪奇奇坐人盡驚亡何以其性奇者取巍科怪奇何負於文哉後二十年太空以書介其從子允傑來見讀其編則亦怪怪奇奇問其年則亦僅僅陸機入洛之歳是何許氏之多英妙而怪奇也予方老退不得與於斯文見所謂怪怪奇奇則驚而異耳固嘗問太空曰昌黎謂易奇而法文奇可也山谷謂奇是文章一病文奇可乎法而不奇程衛尉之治簿書也縱無勝亦無敗奇而不法李將軍之不擊刁鬥也不大勝則大敗矣其曰文章一病非與若歸盡取六經以來至於諸子百氏以及稗官小說騷人賦客之所論著反覆熟之當自見左氏怪奇於春秋荘騷又怪奇於左氏子云相如同工異曲者又怪奇於荘騷愈降而下之則文人相髙務爲艱澁難字生語棘人喉吻而以不能句讀爲古則亦陋矣子其毋文勝而理負毋言深而意淺毋論卑而气弱毋思殆而學防則怪怪奇奇將又無負於子矣

滕和叔尙書大意序

吾州以經名家者多矣書爲最以書名家者加多矣滕爲最書自程文昌王大監皆有所論著天下所謂程泰之禹貢圖志王晦叔尙書小傳者也至溪齋先生與其弟合淝令君同登晦翁之門學者謂之新安兩滕和叔漸涵於二父之淵源披剝於百家之林藪蓋自與予別三十有五年矣一日訪予崖底出其所著書曰尙書大意者十二萬言教予曰子亦知夫凡書之有大意乎猶之木焉本而非節目也猶之水焉源而非別也若書之大意則一中字而已允執厥中書所以始咸中有慶書所以終以此一字讀此一書迎刄觧矣予受而讀之旣請曰以中爲書之大意吾未之前聞也子於何有所聞曰予聞之先君子先君子聞之紫陽翁紫陽翁聞之濓洛諸老而予發其祕者也寶祐乙夘重陽日友人方嶽謹序

秋崖集卷三十六

欽定四庫全書

秋崖集卷三十七

宋方嶽撰

銘贊

箴

鼎硯銘

劉仲子有鼎硯禿耳缺足而質甚良予爲之銘

防其耳兀其趾以貌取人失子羽誰其櫝之子劉子能出神奇金玉汝

惟塾銘

一貫之傳曾氏子家學也余取以名番陽曾虞之塾曰惟則爲之銘

方人者賜起予者商於道則逺向若望洋昔者曾子惟聖所許微果防藝厥妙維魯吾道之一匪言可傳受授一惟口耳俱捐中心爲忠如心爲恕咨爾門人於予爲贅勉哉聞孫歸其掲之勿迂以髙勿狹以卑毋曰忘言又焉容力三省吾身其自玆入

敬思庵銘

從弟質庵於其親之墓而問名於予爲名曰敬思記曰君子生則敬養死則敬享思終身弗辱也銘之以爲故犬馬有養豺獺有祭彼人是哉不敬胡異厥維敬矣柰何勿思忝爾所生何辱如之我卜斯藏是畚是鍤我考斯堂於享於茇景彼髙山有楸梧曰予蒸嘗曾是孝乎孝思伊何勿親之辱言禔其身維親之欲我庾則經我經則籯孰爲親榮厥聞惟馨允敬允思相爾終慕嶽作銘詩敢告司墓

野航銘

雪乎子猷剡溪也月乎子瞻赤壁也有入其中者則告之曰虛舟耳請無自爲敵國也

致存堂銘

海門令方君元舉旣塟之明年其子處義謁予曰吾與子系神農氏同姓吾祖父自歙徙同裏子教辟雍吾爲士同道吾籍是爲親請不爲僣吾父之墓艸宿矣惟是兄弟前日之苫塊廬故在因葺以爲風雨雪霜展省處惟子教之以惠幸其不肖孤乃爲誦致愛則存一章扁以致存而銘之曰

允矣孝思與天無極何存何亡蠢蠢薄夫致死死之則靡天常孰槪於懷如將見之於羮於墻維樂正子永言憂傷頃步弗忘伊晉之裒沒齒蓼莪有涕其滂閴彼幽泉如臨其上質之在旁毋曰邈矣目其存之則顒則卬毋曰寂矣耳其存之誨爾瑯瑯嘻海門君仕則不昌式是義方我庾我京我經我籯曾靡不綱咨爾令子而弟而昆思輯用光我則好修跋翁誨之如鏘佩璜其斯其存誰謂騎箕白雲之鄕我作非彛懼翁聞之如負刺芒其斯其存誰謂埋玉奧嶺之岡蔚蔚奧嶺侯松侯檟翁在在堂燕爾曽孫眡此銘詩以烝以嘗

潘令君刷絲硯銘

繭絲而硯毋或繭絲萬民綈民以仁硯之春

三石銘

客有饟予三石其泛泛若沙禽者命之曰忘機之鷗其引吭長鶩而半身不隨者命之曰不鳴之雁其鱗介穹然似伏而無首無尾者命之曰藏六之各爲之銘久而狎之吾亦不下廹而玩之吾亦不舞與輕波盍眠雨於嗟鷗兮

不飛而鳴其孰驚不鳴而飛亦或亨不飛不鳴誰爾爭於嗟雁兮

毋曵其尾寕滅其趾不靈於人靈於已其如予何豫且子於嗟兮

吟瀑圖贊

客有畫予巖谷中抱膝而觀瀑布者予目爲吟瀑圗而贊之

有山叢焉其蓄泄雲雨者谷也有水垂焉其淩厲冰雪者瀑也有人兀焉其膏肓泉石者僕也

季觀眞贊

不崖以不波以隨蓋嘗曰古今一笑耳天地一醉耳此自若人胸中之奇耳彼毛錐何從而知之

牛衣贊

月寒寗戚之歌雨濕王章之泣借盤礡乎愛景之春忍觳觫於繁霜之夕予取而棲耕捨之壁間亦聊以愧夫無補於世而襲重綿之麗宻者也

晉謝文靖公眞贊爲建安謝說作

絲竹雲林妓女冥壑此亦一安石鬼蜮老姦風鶴勍敵此亦一安石蓋太虛之云無心空谷之響無迹要未易窺敵手之棋而訾折齒之屐也

自贊

謂爲士寜有識謂爲農又無力面如巖崖耳如壁此其所以爲山中之黔而非人間之晢也與

又

三事之所不事四民之所不民謂爲阨窮耶則廊廟未必同一丘之逸謂爲寒餓耶則簞瓢亦何異五鼎之珍嗚呼噫嘻予非淮陰侯之所羞與噲等伍而柴桑醉夫自謂羲皇上人者耶

復齋六箴

不逺復

適燕南轅爾迷爾岐尙其未逺跂予攺之

休復

休者止也能復則止拳拳服膺顏氏之子

頻復

而旣得之則又失之曾幾如是而不踣爲

獨復

萬物皆流止者金石眾狂一迷惟君子特

惇復

爲復有道患不自覺君子以厚小人以薄

迷復

爾有廣居曷其勿歸惟聖作狂差之忽微

蒙侄名訓

星侄將除喪與名曰防而字以飬正乃就其身之所當體察者釋蒙以訓非釋經也

蒙亨匪我求童防童防求我初筮告再三凟凟則不告利貞

童蒙者何赤子之心凟則汩矣惟幾惟深

彖曰蒙山下有險險而止蒙蒙亨以亨行時中也匪我求童蒙童蒙求我志應也初筮告以剛中也再三瀆瀆則不告瀆蒙也

塗人皆禹毋曰爾蒙允哉養正作聖之功

象曰山下出泉蒙君子以果行育徳

夙喪父母惟險之極何以出險果行育徳

初六發蒙利用刑人用脫桎梏以往吝象曰利用刑人以正法也

習俗桎之利欲梏之法以正之庻或脫之

九二包蒙吉納婦吉子克家象曰子克家剛柔接也

彼愚且闇亦有一得能受能容維家之克

六三勿用取女見金夫不有躬無攸利象曰勿用取女行不順也

相彼烈女防玉淸冰毋失爾身小人之朋

六四困防吝象曰困蒙之吝獨逺實也

孰發爾蒙維賢君子爾則逺之困斯吝矣

六五童防吉象曰童蒙之吉順以巽也

順則毋我巽則毋必維順維巽童蒙之吉

上九擊蒙不利爲防利禦防象曰利用禦防上下順也

孰爲爾防血气以之勿或使之惟其弭之

謝謹習字訓

學飛曰習其在厥初相彼雛矣鶯其茁矣萬里一息維其習矣咨爾謹習靡日矣

秋崖集卷三十七

欽定四庫全書

秋崖集卷三十八

宋方嶽撰

題跋

趙景山村田集

宋魏諸王孫率以詩名後世至唐盛矣賀白其巨擘也怒鯨橫鶩捲海倒流而其盛止於詩夲朝出其才與天下共麟趾之彥滋盛獨詩乎哉四靈淸語不枯秀語不迂抑紫芝其尢也續遺響於寂寥發妙彈於孤曠將從村田叟問之

程務實詩集

夏六月務實寄甲乙槁予時未暇讀也自意登斷崖酌窪樽與務實招雲月而話襟期在此行矣至則務實病子春之足予又病退之之瘧不知溪煙沙艸眞愁我軰耶子璋觸髏血糢糊手提擲還崔大夫只此兩語瘧鬼辟易三捨今當寘君詩牀頭試觀定何如也

吳晞之家集

醫而世十一世而藝百一藝而儒千一不藝世耳不儒藝耳奚其醫晞之之醫自其祖曾七八傳而所謂隠微處士南薫老人者率有集方誌所書宜信晞之勉之涪翁評畫謂使其胸中有數百卷書下筆當不減文與可矧醫乎哉晞之勉之予以掌故過都之年道病晞之投方七劑立蘓醒因書以附家乘

王周卿注鶴山詩

前軰詩多矣周卿獨爲鶴山故鶴山詩亦多矣周卿獨爲其在渠陽時故風雨淒淒雞鳴喈喈鶴山以之他山有石可以攻玉周卿以之淳祐二三十九歙人方某書於桐廬舟中

董同年先生所得仁皇禦書刑政二字

此神文之所以聖也慶曆之際於斯爲盛臣某恭書

董仲鈞所藏晦庵殘帖

淮南王安丹成其遺余於杵臼間者猶能使雞犬皆仙此瑤殘帖意與甚哉董氏之好學也後學方某敬

李氏唐告

往年泊呂城尋竹巷李氏求王仲言所謂唐告百餘軸者主人翁入城府辭焉他日館丹陽客有攜咸通中大花綾告相示者問之大鄭王之冑家金壇西岡又非仲言所見也唐家三百年冠蓋誰有詩書到逺孫蓋範文正公道吾宗事嘗爲客誦之甚恨不曾作衛公故物記也後十年客復來請余記當時語客名夢得連取薦書爲名進士歙人方某

朱祐之詩

余義夫稱祐之與其季書一筆萬頃讀之不能休今此集乃蘓長公所謂收卷波瀾入小詩者耶秋崖人方某

竹所主人所藏餘詩

竹所主人謂汪君正已也其師面目嚴冷出語輙撐觸人君每每以樂易左右之屬聞其師亡爲藏劍履問政山能使其徒竭力無幾防見於顏面此李將軍不擊刁鬥法也李廣程不識皆爲漢名將然士卒苦不識而樂從廣吾未知其孰是君歸見所中靑士問之

程少章文槁

少章少時挾老筆場屋間大略如李將軍與匈奴左賢王戰時漢矢且盡吏士無人色而意气自如軍中服其勇也旣不得與諸妄校尉等伍輙棄去更爲表啟箴頌以從諸公貴人逰則又似東方曼倩與郭舍人戱爲隱所謂伊優亞狝吽牙漫不知爲何等語而應對鋒出莫能窮者今老矣見予辟雍視其謁官人矣亟屣履迎謂之曰飛將軍迷失道天也非有先生得無嘗給騶朱儒乎何其恩澤侯也少章曰士有桑樞甕牖矻矻窮年而莫之與者有髙冠侈袂放浪江湖而莫之返者要之亡羊等耳予家筆峯下有田一壥予將駕黃犢其中時或作勞酤老瓦盆以醉𨿽與子州裏吾將洗吾耳也況諸公貴人哉予笑曰少章今又一變爲漢陰丈人耶書以爲別

奚朝瑞詩

月夕坐叢桂下鼓歸耕一再行有伻以詩卷自休陽至明日有客以詩卷自黟至喜吾鄕之多詩人也倒屐亟迎客沽鬥酒相勞苦醉語客曰吟安一个字撚斷數莖髭詩可以苦而攻學詩如學仙時至骨自換不可以苦而悟也優而柔之使自得之吾見子蟬蛻矣

韋禦帶論孟集語

國朝有以論語爲相業者矣兌戈和弓屬鞬左右而用心鄒魯之書則四姓小侯所絕無而僅有也予不及識韋侯而有道其子閣門君之意者他山之石可以攻玉乃翁以之惟其有之是以似之君其哉

胡氏乞米詩

鄕人有胡君者夲衣冠子奮空拳與窮餓敵幾爲所得者數矣蓋其計有三左去筆峯下而家行在所以寂易喧一左也脫夫湏襏襫而衣縫掖以實易虛二左也不能拾墮樵煮瀑布而防桂炊玉以有易無三左也繞腹之篾如束濕而驚雷怒號亦難乎其爲情哉間嘗自作乞米帖與裏中人世無監河侯將如子何也他日予訊之曰士有朝不食夕不食而使饑餓於我土地吾恥之周之是也然爲所識窮乏者得我而爲之孟軻氏亦謂之失其夲心已之亦是也繇前之說子窮其瘳乎繇後之說子窮未渠央也𨿽予亦將如子何哉淳祐六七九里人方某書呂左史所與詩後

程達原字訓

始逹原邀予半道班荊相與語偶及世所稱謂曰官人者予嘗離以爲謔人而不官者蓋有之官而不人者滿天下也達原憮然笑曰非謔也因出字訓示予爲題其後曰史宏肇不識字固也張禹孔光學爲帝者師不識止字謟王鳳栁河東文如五緯麗天芒寒色正不識正字防伾文黨屈原離騷與日月爭光賈誼痛哭流涕之書漢廷無出右者皆不識命字一斥不復至於憂愁悲不得其死然則古今大儒不識君字訓之字者蓋多謹毋曰小學家

思齋說

客有防思齋說以來者曰願有謁也予讀之曰思固有說乎此心天也至神至明至虛至靈意見之萌重淵風行適波其澄念慮之興太空云生適滓其淸故寂焉而凝不將不迎閴焉而精靡爲靡營此之爲無思無爲此之謂何思何慮此之謂不思而得蓋天命之謂性也奚其思然而均一物則此何爲而堯彼何爲而桀均一陰隲此何爲而回彼何爲而跖是知弗慮胡得惟其欲之窒否則鑑明也而墨有物之食弗圖胡獲惟其義之集否則蹊南也而北有茅之塞故曰思無邪故曰思則得之故曰心之官則思蓋率怪之謂道也奚其勿思哉嘗語子周公待旦之思此思也所思者何事楊子深沈之思亦此思也所思者何謂子歸思齋而思之如火斯然如泉斯達則謹思其在我者勿思其非我者可也客曰惟請筆之

代題同銓小錄

淳祐五年春皇帝下明詔嘉與士大夫更始一時羣彥魚魚雅雅集闕下於是國之貴逰子弟銓於有司者與觀光焉何其幸也越四月甲子合凡與推擇者若千人集於依光敍同盟侈殊遇也酒行有執爵起祝者曰吾儕賴上恩借祖父澤今玆幸且仕有敢負爾君辜而祖父者乎有敢黷於貨荒於政者乎有敢以麒麟之楦而狠如羊貪如狼者乎皆曰不敢審不敢則爲我釂此其所以識也坐者皆釂旅酬而進曰吾儕勉之毋使人謂徒讀父書澤祖笏以庻幾祝規某旣書紳遂輯以爲小錄題辭

郭氏種徳庵記

水心挾老筆名一世至爲種徳翁記庵大似辭費翁家槖駞種樹之說曰其夲欲舒其培欲平其土欲固其築欲宻此種徳說也君其問諸槖駞水心猶落第二歙方嶽

忠烈劉公遺事

比有上功幕府讕以陣歿爲死節者予書其牘云死事與死敵異死敵與死節異意以爲驅馳戎馬之間邂逅鋒鏑之下未得謂死節耳議不合則爲一筆勾倒嗚呼吾獨不得如忠烈劉公事使執簡從太史公牛馬走後顧使此筆爲一殺死健兒辱也耶天寶時誰實富貴以疽潰天下而不識靣之顏眞卿死之此可爲忠烈公六太息也淳祐丁未良月晦歙人方嶽書於金陵

林君詩卷

予耕祈下自五月至於七月不雨搰搰然與鄰翁井隧而甕之苗則槁矣歸臥蝸牛廬有寘一卷書牀頭者取讀之如挹髙人勝士而忘予之與蕓夫蕘子伍也如藐姑射之飄飄吸風飲露而不知門外火雲之蒸肉山也如三日之霖沛然建瓴而下之不自意山田之生煙而澤田之飛塵也嘻其甚矣予所謂藜藋拄乎鼪鼯之逕聞人足音跫然而喜矣敢無順下風以立淳祐八七廿四秋崖人方嶽書

潘君詩卷

潘徳久詩不宮不商自成音調水心謂永嘉言詩皆夲徳久意其傲兀試席如深叢孤羆一第混渠耳顧乃鶡其冠爲老閣門士固有不遭如此今君與之同姓也同裏也同鶡冠子也而窮於詩又同豈其苗裔耶何酷似也𨿽然毛錐子安用哉

徐貳卿與彭監帖

巢元修間闗萬里訪兩蘓公嶺海之南意斯人不復可見而何人毒徐仁伯彭君自臨川絮酒防其葬於玉山斯亦奇士矣仁伯斃時蓋司成也予以博士與辟雍諸公日日守光範門白其寃天子爲下中執法治詔獄而竟鶻突不得賊時豈無許孟容呂元膺等軰哉然則唐之中葉彊藩悍鎭疽裂癰潰猶爲有紀綱也因讀彭君事寄此嘆息

跋人防稽詩卷

予未嘗絕胥濤而東得功甫詩眞可臥逰然禹穴自是後人一疑獨喜吾家老於墨池無恙耳

書景獻府講詩終篇

某猥以疏蕪濫塵講席起采芑止殷武凡百二十有九篇𨿽不能析微闡幽該貫融徹而依忠依孝未嘗敢不謹焉惟尊聞不貴博而貴精惟行知不貴敏而貴力邇之事父逺之事君豈但多識艸木鳥獸之名而已者一字之訓一事之義蓋有先儒之書在承宣爲學日益其自得於遺編者久矣某敬略

跋月潭淨照詩

予平生喜從山僧野老逰而出世間者抗塵走俗又有甚於世間者以故所見多是畫庫門鑰匙色淨照師出詩卷爲讀之竟如盤饌春多筍廚薪濕帶苔能道當家風致雲歸大似諳風勢水咽多應恨世情有味乎言之也𨿽然政使如貫休齊已於子法中猶是六十四種口業未知與畫鑰匙僧孰愈子歸扣碧潭秋月而問之

跋謝正夫論語言仁

謝正夫出此編三復敬嘆蓋亦知學者所用心矣至請爲下一轉語某則不敢孔門惟一顏子三月不違然其於仁也敢問而不敢言也若宰我子貢開口便遭鉗錐矣君歸見堂下老斵試以予言問之

跋嶽武穆帖

王之討楊麼也過師吾裏畱題東松庵壁上老墨飛動忠義之气煜如所謂因邀後軍王團練者蓋後來告變之王貴號王雕兒者也天兵濯徵偏禆之在行者多矣獨邀斯人者飯其愛之必異於餘子孰謂其報知已一至此極哉司馬文正公之邢恕王荊公之呂惠卿世固不少而逢防殺羿孟軻氏顧捨防而羿之責又何也淳祐九年六月朔敬觀於廬山郡圃之愛蓮堂附此嘆息

跋崔菊坡洪平齋與髙守帖

崔丞相所至幕府極天下選觀此諸帖亦可想一時賔主之際矣天目之老猶及以鴻文大筆行端平元二間而臨卭史君特麾屢麾不一麾而歿則天也自我得二士意气橫九州菊坡於此信不凡主家十二樓一身當三千之二客者抑豈今世之周旋獲笑顚倒逢嘻云爾哉三復感嘆淳祐第九重陽歙人方嶽於江東道院則史君令子爲修水尹云

題朱兄文

晦庵諸孫訪予秋崖下適防昭武之役不能烹伏雌爲半日畱但相與苦話一頓因嘆曰夜來與泉使言吾軰遂爲世之狼籍人矣東邊去撐觸人了歸西邊去撐觸人了歸已自可笑今日只與朋友談文又不能道妙道好眞狼籍人也然竹坡喜誘進後軰見詩卽李杜之見文卽歐蘓之後軰不解其意多是顚了至有自號詩壇復古者然則予狼籍人不狼籍矣他日見竹坡出予此紙必撫手曰前言戱之耳君歸盡取晦庵書讀之予無以贈君也

防徐衡伯詩

始予與衡伯別祈山時未有能詩聲也亡何而寄詩維揚已非吳下阿防不數年見予辟雍則詩又進予曰此脫殻之雛也離混沌矣又數年見予樵溪則詩大進予曰此泛駕之馬也籋空虛矣𨿽然雛之脫殻也啄菢之馬之泛駕也覊靮之子謹焉而已抑予所望於子者非詩也不知子之進於學亦有如子之進於詩者乎試嘗問子學者之學至於孔孟而止矣孔子刪詩不自作詩也孟子言詩亦不自作詩也孔孟之所不作而今之學者窮日夜廢進修而學之髙者曰選詩吾師也下者曰唐詩吾師也學唐學選者幾何人矣不能唐不能選不論也茍選矣鮑謝諸人而已耳茍唐矣劉栁諸人而已耳況又不劉栁不鮑謝而曰某磵某某磯某云者詩乎哉不學孔孟之不作而學唐選之作不學唐選之不茍作而學某磯某澗之作予憂子之詩之進而子之學之退也於其歸也不敢以頌而以規

跋金尙書奏藳

誠齋防尾之明年某實始生然則於尙書公猶未得爲互鄕童子也其所論著某何敢贅一辭顧無以復命臨川史君則拜手而筆之曰蘓長公有言問世之治亂必觀其人問其人之賢不肖必以世考之共惟阜陵之聖自堯以下無譏焉一時從臣適相防聚有若我尙書公者四人而小官之謁吏部銓避而窺屏間者蓋楊誠齋也五人者皆千載人而同出於一時嗚呼盛哉此阜陵所以聖也寶祐攺元除日後學方某敬書

跋李君蜀議

漢騎城防仲謀懼艾氊入劍孫吳平素船倒峽長江一昶俘入朝江南下無蜀則無吳李君之論偉矣然猶是余毅夫未入蜀前議論耳前救敗棊之著固應爾今日活死棊之著當何如王積薪軰幾無措手處矣使遇驪山老母必自別有一著寶祐二閏廿二方某書

跋許兄桐嶺書院本末

某之生也後不逮識所謂桐嶺者然觀一時師友之盛可以知主人翁矣他日識其再世孫簡於廬山問書院無恙乎曰嘻是十年前猶巋然魯靈光而今其無是公矣予曰廼翁之以貲甲其鄕孰愈裴晉公之以勲髙天下也夫以勲髙天下不能永緑野之存則夫挾貲以聘士云者又烏能必書院之不亡也哉盛衰之難常而富貴之易及固如此𨿽然緑野晉公一身之所逰處私之也書院廼翁與四方學者之所藏修公之也功業不冺則𨿽一身之私而彊藩悍將爲之興懷孰謂義理在人心而象山翁季瑟書冊之所防乃翁羣六籍萃百氏以與四方學者共之之處顧獨無一嘅於角弓之詩三復於甘棠之章者耶子其識之淳祐甲寅臘七新安方某書於荷嘉塢中

跋陳平仲詩

雲谷謝公使治鑄之年過予崖而西也手其友陳平仲詩若詞三鉅篇示余讀且評曰夲朝詩自楊劉爲一節昆體也四瑚八璉爛然皆珍乃不及夏鼎商盤自然髙古後山諸人爲一節家也深山云臥松風自寒飄飄欲仙芰荷衣而芙蓉裳也而極其摯者黃山谷詞自歐蘓爲一節長短句也不絲不簧自成音調語意到處律呂相忘晏叔原諸人爲一節樂府也風流蘊借如王謝家子弟情致宛轉動蕩人心而極其摯者秦淮海山谷非無詞而詩掩詞淮海非無詩而詞掩詩若西君所謂奄有二子成三人者與窺豹一班則娥眉不及宮前栁一度春風一度開唐人得意句也白露橫塘一片孤山幾夕陽眞情順下風而立矣因筆其語集中明當白山水焚不乳盡觀之

防趙兄詩卷

予非知詩人趙公廹而與言詩過矣然予觀世之學晚唐者不必讀書但彷佛其聲便覺優孟似孫叔敖掇皮皆眞予每嘆恨夫晚唐之不昌也君其肯之則以吾之不可學栁下惠之可寶祐甲寅良月中休秋崖方某書

題命書後

已未戊午爲天上火術家以日月配之固非凡木之所能生凡水之所能尅也胎元卯爲震辰時午日而拱已是爲巽離之方子月爲坎蓋出乎震齊乎巽相見乎離勞乎坎也坎�也其於人也爲加憂則其大略亦可想矣冬夜月明寒入澗水使人肌骨淒冷毛髮爲竦胸中有丘壑者多受之而王公大人金玉其身者以爲澗月皎防淸寒逼人凜乎其不可近也日出離明正當亭午容光所及纎毫不差所以幽林壑之魑魅魍魎陰崖寒谷之冰霜雪霰人所畏而仰也日西沒而月生月西沒而日生周天三百六十度蓋無一息之暫停故其爲人勞已未數至戊午六甲包藏然自丙辰而已未連珠逆而上行故其爲人抝日煜乎晝月煜乎夜坐離照子至淸至明而風雨足以晦之已有風夘有雷雷風相薄而日月之淸明隠矣

跋趙漕元文藳

吟嘯翁謂秋崖人曰予詩旣參諸方受記於吾鄕內相證印於劉后村諸公不假餘人更下注腳獨所謂文者子試言之予曰子濯孺子之言曰庾公之斯學射於尹公之他尹公之他學射於我夫尹公之他端人也其取友必端矣今子之先君子學於汪太初太初學於紫陽夫子遡桐柏之源濫岷山之觴有以知子之文矣博者不雜約者不陋子所知者予何言哉

跋吳兄詩卷

予嘗於何人卷中見左史公稱說著梅花定說君之句不知爲竹洲後人也意王愷之瑚扶疏二尺美止此矣比賢君過予崖下出其寶則髙三四尺者六七株如燕未成家寒食雨人如中酒落花風者尙多也子其祕之母使荳粥韮蓱韲爲帳下人所賣彼愷軰者那得與君爭長

跋師紹書華嚴經

乃歳壬午予學星於九龍山識婆塞亡何得度號曰智仁別三十年如一彈指忽生億念不厭疲勞自其山居來詣予所瞻仰作禮而白予言仁者我於別後不敢怠於我末法妙飾荘嚴堂殿齋廬非復曩昔有徒師紹庵於髙環誓願精勤而作佛事以大海墨及湏彌筆積日累月書華嚴經推仁垂慈同一贊嘆予聞言已生大歡喜思昔大父在家出家嘗書是經作我鎭寶予嘉爾紹慨念我祖合爪西向爲說偈言

我聞昔有善知識發大勇猛精進心

欲書諸經了無有但握爪爲書空相

其人旣去其處存𨿽無是經經不防

天龍防持此處所自然嚴淨兩不濡

彼剎塵中所見聞無不贊嘆罕有事

而一比丘獨撫掌乃言止是半藏經

是知一切有爲法受想行識皆爲累

世主妙嚴及行願豈可色見聲音求

揮毫徑入佛三妙人人淸淨華嚴經

我觀經卷八十一卷凡幾品品幾字

一字一畫一心具心心修習盡未來

於一毫端能放光一一普現法界性

稽首吾翁大長者所成就非冩經故

爲我問訊彼上人云何了證眞實際

百一十城無可參陶毛頴俱成佛

淳祐壬子七月下澣居士方某見聞隨喜並此妄語一懴悔之

秋崖集卷三十八

欽定四庫全書

秋崖集卷三十九

宋方嶽撰

祭文

祭魏參政

嗚呼蜀自三蘓公不作於今幾何年兮予嘗意其水恧而山羞天地之祕寶韜光鏟彩屈而不平兮故其發也勃焉而有斐君子特立於西州學探古之奧文洗時俗之陋而浩然於胸中者自一宇宙兮蓋蹴訓詁之圃而姫孔之與防以其精防者治身以其粗淺者治世是心固將堯舜吾君民兮而不知一葦杭之何以障百川於橫流彼誰其秉國之均如重陰且霾日月爲之晦兮而矯然獨鶴之嘹唳乃欲空百鳥之喧啾抱遺經於荒遐之裔樂斯道於寂寞之濵者與歳月而相忘兮亦旣築山房於白鶴之而眠云臥雪吟風醉月侃侃乎其無物外之但遨嬉於翰墨之林而秦篆漢籕流落人間者太山一毫芒兮至其妙於心則伏羲以前之大易而筆於書則獲麟以後之春秋忽云翳之劃開豁中天之大夜下尺一趣諸老以來歸兮人固以爲適當太平之期願觀徳化之成而眾君子之聚在夲朝者殆將人稷契而身伊周曆觀近歳諸賢之志各欲出其力以救斯世之淪胥兮而彼蒼者天豈其不欲平治耶胡駕言中道而摧輈西山其頽而天目之老晉陵之魁亦相繼而凋落兮獨吾白鶴山人在而且猶旁睨如棋之局孤閒橫水之舟然庻幾其可以系中外之望以待天人之定兮而復乘雲气騎箕尾渺松江以上徵而不爲蒼生其小畱疇昔之夜謁公南徐曰眾歡之不可息而予亦信以爲然兮及今見之則嘅嘆其爲李西平之子而嘉奨其爲異於臧宮馬武之儔人生傾意气耳故今聞公之防晝喟而夜吁兮而況朝失元老士失宗儒其將付斯世於悠悠乃作白鶴之些曰白鶴飛兮山之幽梳雪羽兮風颼颼時不與兮吾誰尢白鶴歸兮河之洲蘓防杳兮云正愁唳華表兮天知否

祭趙龍圖

某窮居讀書常竊有嘆曰嗟乎士固有精忠皦日星勁气勵金石勲勞在社稷名聲震闗河而卒爲當代之所咨嗟後世之所哀痛者矣庾稚恭鎭防州此其志何如也北伐一防气吞朔方當時自河以南皆懷歸附則亦不可謂有經濟之意而無其略者丹水一衂遽可以成敗論哉國步多艱慚憤而歿是殆可悲也已某故於公之云亡以其悲稚恭者而重爲公悲之嗚呼公之失守防陽蓋所謂人能搏猛獸而不能不卻步於蝪能砭劑風寒之客邪而不能不傷生於尋常不虞之酒色也與當其麾敵兵十數萬而卻之以嬰孤城於百戰垂亡之餘功亦不細矣而梟獍驟興於肘腋之間虎兕突出於檢柙之外遂使曩時之竹帛晦昧於公議者之口而後世之簡牘不知又能如庾稚恭有爲之嘆息以否孟明不復貸則亦負殽之恥而死在傍奚而憾而累彼靑山傷哉素輀獵獵霜風訣玆一巵

祭杜丞相

嗚呼天下不見司馬文正之忠淸粹徳兮於今百六十有二年世道之升降凡幾人材之消長凡幾蓋有不勝其嘅然者矣而公方起從海濵共更化弦一時之兒童走卒亦皆論名氏兮而都人士之攀緣相登爭覩其儀形者亦皆咨嗟太息以爲甚矣其似文正也是何退然山澤之儒臞如列仙上方舉國以聼焉而四方顒顒延頸跂踵以望太平之期兮柰何乎心勦神疲於應物其胸中之所欲爲者曽微江河之一防𨿽移疾者婁然猶國有蓍士有砥柱若不見其運兮而君子恃之以無恐小人詟焉而莫前今夬矣而未遇復矣而未泰兮正升降消長之一機也而公乃騎箕尾而捨旃將恐上心漠然於此矣而元衮亦無與相彌縫兮凡吾黨之所扼腕者固匪人之所垂涎天下之勢方如駕漏舟於風濤浩之衝兮忽檝摧而維絕則旁觀之損神亦不自覺其失聲而呼天試嘗評之公之與文正其淸介同其公忠同其夙夜盡瘁以遺其身者無不同兮獨秉國不及於逾年而靑苗役之未蠲然而靑山流水居無五畆之園以獨樂花木之秀野而藝風煙兮則公之貧又似乎差賢意公之心使天下淸明常如今日不至於變怪雜出舞防鱔而號狐貍兮方瞑目於九泉古所謂死而後已者其公之謂兮吾爲天下悲而已矣不自知其涕漣

祭徐侍郎

靈之防兮淒其以風噫慟以軷兮洶胥濤而與東噫世無羊叔子兮莽吾寃其曷窮噫非此其悲兮羗世變惟時恫噫時耶勢耶天乎人乎求所以死公者而不可得也吁帝兮深噫

祭徐知郡

始予棲遲如桐未絲璞未規也防者薪之有刖其洟孰予奇也公顧曰嘻非熊非羆非虎也文士追隨一雄萬雌獨已知也風暑池髙論炎羲夜以曦也醉墨淋漓急驅龍驪走蛟螭也予起鋤犂歸防披披喜不貲也迎笑以嘻謂非羣兒我蓍也曾幾何時東臯語離哽相持也聚散參差而我心期鍼與磁也歳如何其物換星移天一涯也簮盍勿遲於宦之岐或並馳也今我來思有傳者誰公其萎也我心則疑天實生猗竟何爲也風鬛霧鬐長鳴之逵孰與覊也煩劇之治如理棼絲愈劂剞也老筆聼辭如冰之澌潮之滋也落落松姿秀目疏眉休顯宜也立之文墀則麟儀儀鳳師師也柰何乎噫濓溪之漪終一麾也有翩者旗回鴈之陲古驛悲也時方偲偲放予茅茨莫爾咨也歳則一期防問我貽涕漣洏也曰阡有碑爾作銘詩謹勿辭也朋友道絮酒則醨誰其釃也長夜渺彌晤言如箎今已而也下亭之祠有扈江籬尙薦詞也

祭胡文偉

惟公蜚英場屋飬浩丘園雍齒且侯長負秋風之恨劉蕡不第空餘月旦之評駒陰奄及於禫祥馬鬛永懷於窀穸屬某負薪之有疾吁嗟執紼之無繇乃遡芻靈漬予絮酒嗚呼兄子猶子愈增坦腹之悲吾翁乃翁徒灑交頥之淚

祭杜尙書

鳳城巖嶤湖山春只月戶云房愜幽人只有臒者仙翩綸巾只左吾詩書右菇蒓只藐予過之孰主賔只偕一道士鄭子眞只詩以吾盟不吾嗔只月窮星回幾何晨只槖兜防纛來宣旬只銘常勒鼎粲經綸只文昌太防履星辰只天飛泥蟠邈無垠只駕朱兩轓適予閩只公旣乘雲騎麒麟只聿其祥琴迅羲輪只敢拜稽首誄慿茵只植象環金儼綏紳只斚緑彛黃薦吾醇只列星在天杳音塵只詩情不磨黯湖漘只

祭外姑李夫人

世所謂婦徳者將續巴淸之傳乎抑爲姜母之詩乎徒舉梁鴻之案乎寜防樂羊之機乎我外舅氏維書之癡曷其相之維婦之儀我姑我嫜我饋我飴勉勉夫君勿或爾思孰爲親娛俯靑以歸書旣薦只家則棘只杞城其崩惟其嫠只乳余呱呱有三其雛爾鞠爾育亦孔之悲丱兮弁兮𦇤者褓兮曰有室家艱且兮四十一年靡澤靡脂言撫其書有涕其洏我思古人懿其庻幾疇昔謂某玉潤吾楣伸乃翁者匪予子誰𨿽則一科莫補余遺永懷契濶官轍差池古今在傍奚而憾而累彼靑山傷哉車輀獵獵霜風訣玆一巵

祭費宰

土山焦兮金石流赫炎曦兮焮予輈公之來兮山幽幽梧桐凋兮楊栁黃星防千兮澹不芒公之去兮山茫茫仕何樂兮忽今古以輀歸兮秋月苦君子別兮萬山阻

秋崖集卷三十九

欽定四庫全書

秋崖集卷四十

宋方嶽撰

墓志銘

奉議郎淮東轉運使幹辦公事吳公墓志銘

予頃佐淮東軍休寕吳伯玉幹饟餫間以事白府輙過予予輙爲具雞黍酒行輙撐拒曰平生母酒長母多酌我然覺其意酣如也最後望其靣深墨與之揖三引其气而語厪屬旣坐閣閣然喘不休徑起索輿去畱之飯不可無幾日公亡矣於是紹祖適歸裏旁無彊近之親予白府移書漕防屬西幹主後事兩司賻特厚斂以無憾是歳端平三年也年六十有六矣公諱天球伯玉字也曾大父某大父某父某諸父連取科目伯氏天驥爲尙書郎公登嘉定七年進士第官自修職郎至奉議郎歷廬州廬江尉防提坑冶司檢踏官淮東轉運司幹辦公事公於是將遂亨矣事有大謬不然可爲流涕痛哭者蓋不爲公惜也國家失汴至是百有餘年未有窺左足向夷門一步者朝議以三梱兵復三京凡淮東泗宿宋永南北軍之在行者趙公葵實將之遂以公爲隨軍錢糧受給中原淪胥久河失故道運漕絕五河口遡大小淸河略葛驛以達於京師綿千數百里無人煙率虎豹所嘷魚龍所家也軍無乏興遂入汴趙公於是盛服行宮闕省宗廟弔遺黎故老以布宣明天子威徳亦一時之盛已方是時將下制書定功令而潼闗以敗聞趙公遂班師公事格矣不然豈直一陞朝官哉公以某年月日生某年月日歿二子前卒其承重者孤孫紹祖以淳祐三年十二月甲子塟縣之睦親裏富潭銘曰能否人也窮逹天也成敗時也離合機也允乘爾時而孰揠之允投爾機而孰蹳之翼翼神京旣挈以倫勞而不勲其天其人我窮曷嗟黍離之復復哉復哉有瞑其目

鄕貢進士汪公夫人李氏墓志銘

某兒時見里長老數一時之勤於學者必曰汪淸英某嘗問焉曰公今安在曰嘻死矣其勤何如曰淸英讀書無晝夜寒暑居窮山荒絕處日一脫粟飯不再也霜晨雪夕擁黃防被披吟益苦僧或爲束緼火松釵輙搖手卻之曰來睡思矣母湏此自六經諸子史無不蠅頭字抄節之歳辛夘貢禮部防者及門而母亡淸英素羸坐自刻勵以苦其身而又罹母憂乃不逾年而歿蓋毀云後二十有二年某壻於公夫人季氏出其平生所爲文數十百首他所抄節巾箱冊號中堅若唐綱等類者又累數十百萬言泣曰未亡人不能訓其子將無面見夫子地下始君未十歳兄公試君鄕人儺墨義君操筆立就一座盡驚歸以其遺孤女女君其將使夫子瞑目於數十年後者非君也望而誰某旣竊奉常第夫人喜曰可矣吾遂得借口下報夫子矣嗟夫自有科目以來得士最盛然以破碎聲病之文決得失於一夫之目亦豈盡然哉觀公一生刻苦曾不得與等軰試禮部何其難也而今之場屋士至有言伏獵而書弄麞者率皆拔髙薦躐危科又何易也公諱某淸英其字夫人後四十一年當淳祐某年月日歿二子某一女歸於予以其年某月日塟環村之原銘曰

翁乎空山夜不眠風抄雪讀四十年人皆靑雲翁沈泉彼防機者誰其賢噫何時兮書始傳

朝奉大夫知道州徐公墓志銘

始予耕祈下聞有新令尹至者約其民曰爾士爾學爾農爾耕母或以非爾事姦有司令不敢爾貰其敢以防徼嗇夫踵而門尺寸圭撮非法取而羸爾其唾予裏父老旣爲予道之問孰氏曰不知也墻壁無文移來幾何時曰不知也催租吏去不來者月十日矣居無何令尹枉車騎顧予予以甿辭不見不可則迎拜延土座問其所以來者曰子防爲武城宰識澹防滅明子獨能終老牛口之下乎吾是以來子母愛於言也旣去問知其浦城人魯國徐文肅公之孫任以爲承務郎方是時其諸父茂翁直翁言論風防爲一時名卿大夫而令尹能自濯磨落落不肯出人下意徐氏世不乏兩翁也去之十年乃官不過朝大夫位不過郡刺史死矣謹按文肅公諱應龍任光祿大夫守兵部尙書以徽猷學士提舉西京嵩山崇福宮贈太師五子防知南劍州將樂縣榮叟參知政事淸叟工部侍郎今爲煥章閣學士知漳州所謂茂翁直翁者也深叟軍噐監丞獨其伯曰予愚早卒贈朝奉郎公其子也諱拱字拱辰曾祖智接贈太子太傅曾祖妣楊氏秦國夫人祖妣吳氏繼施氏魏氏皆魯國夫人妣施氏宜人累官朝奉大夫歷任監臨江軍新淦縣酒稅知紹興府防稽縣丞知徽州祈門縣廣東提防刑獄司幹辦公事通判南雄州知南雄州兩易知髙州知興國軍攺知道州淳祐四年夏某月代歸某月甲子次衡陽驛暴病痱以卒得年五十有六公資明鋭瘦隠立見老猾吏不敢嘗以事所在識辧於新淦寛徵通商庚前之逋有司者不訾而算以羨於防稽浚曁湖漑民田歳以不暵於祈門飬士如諸侯學聘進士之裏居者使教焉歳饑畫荒政以振窮而安富部使者下其事爲四十三縣式於廣東峒防羣軰張甚監軍督捕最於南雄攝守事以治狀知其州於髙州海盜晝掠以州兵擒其渠戮於市事聞知興國以嫌自列攺道州州以寧一於是作湖南道院以表章濓溪之學而安樂其民可謂材也已初公爲令尹旣過予一見定爲莫逆交率晨興飯讀書林已則商略古今人物抵掌談天下事後當成敗劃然聲撼林木或時把筆爲詩若引酒一再行往返酬以十數蓋其防疾若風雨以是爲笑樂每夜漏下鴈鶩行抱文書以進輙可否之多至千數百言不停綴其剔久蠧剖滯訟若束三峽之湍流而落之也若注馬於千尺之坡而奪之槊也若干將出於櫝蛟龍截而虎兕剸也予所親見如此夫有才者未嘗不欲用於世而用世者每患於無才則理相求而勢不相遭也事相湏而年不相待也悲夫六年某月日夫人與其孤塟公於縣之下亭夫人鄧氏封宜人孤曰銓孫廸功郎新潭州長沙縣尉嘗爲兩浙轉運司發解進士曰鋐孫將以公致仕恩補將仕郎公旣塟之年銓孫走行在所見予辟雍請曰先君子塟未有銘非敢後也惟是春秋窀穸之事不肖孤不敢委之以來知吾父者非子而誰願有述以碣諸墓某其奚辭則爲之銘曰

有鈆其刀不可以切太阿無前匪闕則折蠢蠢不材何有何亡曰維材矣不柱不杗栽者培之而固摧之曷畸於天公則隕之楚山叢叢淒其以雨鴈驛荒寒一碧萬古公歸來兮下亭有松有松有檟尙式來者

鄕貢進士柯君墓志銘

故人子柯應鼎以國子愽士何景顏書介其所爲柯從周行述來離席泣曰先生辱與應鼎之父逰敢請銘始予從劉耕道先生館薦橋門時朋友則陳彛仲劉至能兄弟從周末至於後至能以丙戌進士得黃巖尉未上而歿其仲其季亦相繼歿彛仲甫陞捨而歿從周僅僅名薦書今又歿一時防從惟予在矣予銘從周其奚辭則發書讀之曰嘻愽士之言信抑船粟以哺饑梁川以利渉者其細行耳予獨悲從周贏糧千數百里餘半世於外以從師問學爲事而志不克就以卒死於行在所也從周諱維翰興國人嘉泰三年春正月丁酉生淳祐七年冬十月戊子歿得年四十五明年十有一月壬申塟其郡東六十里曰鈞山曾大父震逺大伯父壽以慈明恩授廸功郎制所謂孫爲俊士身燕髙年者也父必勝三子應鼎習周禮冠鄕書應時習詩應明習易貢太學銘曰

嗚呼古之君子捨親戚捐墳墓贏糧以從師者爲學也今之君子捨親戚捐墳墓贏糧以從師者爲仕也爲學而忘其身非也爲仕而忘其身尢非也吾於從周有不釋然者矣𨿽然薦紳之士死社稷介冑之士死封疆而吾從周死庠序則亦死於其職矣吾烏乎有不釋然者耶歸余舟兮千里封余土兮一抔悠悠兮江波柰何乎從周

操處士葉夫人墓志銘

操君明甫家浮梁予不能知其人也而識其二子且十年伯氏節甲午癸夘貢其鄕仲氏斗祥登淳祐元年進士第予參督視府議時實以江寕尉爲同僚他日節墨其衰以來予迎問故趨且泣曰節之先父母就養斗祥亡幾何代矣忽有若所訾省趣治裝先斗祥歸歸不再閱月棄諸孤今玆卜逺日維食乃月正元日節不敢寕於幾筵徒跣數百里來乞銘予一再辭不熟子之先君子不肯去則取其行述讀之云云其凡謂君盡渉獵羣書耑以論孟爲實踐履所謂子帥以正孰敢不正蓋其常常口之而不置者也平生環書一室畫司馬公其中四壁列晦庵先生白鹿洞規𨿽晚讀釋老書特取其言合論孟者謂泡影露電似逝者如斯遣其欲而心自淨澄其心而神自淸此吾飬心寡欲之說也非與故能居家不以私蔽義居鄕不以富害仁在金陵時府方理圜土移數十囚尉捨夫婦惻然憫其瘐貸鄕商衣食之予讀至是慨然曰是可以知君之先君子與其夫人李氏矣乃予銘曰

禮曽考也莘祖考也志淵考也升之其諱也淳熈某年夏閏月某甲子其生也淳祐九年秋八月甲子其歿也十年之夏四月辛酉其塴也安東之桂林其藏也葉其氏而諱純眞者君夫人氏也後君一年而生前君兩月而歿與君同日而塴福西之塩梅嶺合而書之而日之而地之也節斗祥之季待補太學生斗樞其暮子也壻某人其女也十男女其孫也嗚呼雙邱尙或式之者曰此維操處士君與其夫人氏詩書之澤也

汪公墓銘

處士汪公前塴之兩月孤亮請於方某曰我妣爾老姑宜誰銘乃爲序曰予嘗讀馬伏波傳喟然悲傷之其在浪泊西裏時毒霧薫蒸仰視飛鳶跕跕墮水中愁苦甚矣歸而誦其從弟平生之言以爲士生一世但取衣食裁足乘下澤車禦欵段馬鄕裏稱善人斯可矣文淵於是悔仕進之自累知功名之累人思欲爲閭閻畆無聞之士而不可得者乃防鞍矍老而不能忘於世後車薏苡豈獨羣兒謗傷之罪哉少防平生之言豈其忘之耶予嘗評公爲人三似新息侯而能暗合少防有足觀者觀其恂恂似不能言謙約自敕年八九十無一迹於官府則其於龍伯髙杜季良之間固自知所擇矣鄕貢公黻叔兄也歿則爲之衰麻終其喪視行服期年不離墓所亦無不及者獨舉進士一不中則退而治田園教子弟爲重厚長者所謂鄕裏稱善人非與公諱黻字景漢生八十一而歿歿百有三旬有一日而塟某旣敍而銘之則請予及東嘉潘凱使書銘曰

生乾道及諸老歿淳祐孰耆舊維十一祀扄幽宅厥冬仲月曰丙申嗚呼善人泐玆瑉淩靑之山髙嶙峋

月孫塟磚

月孫生未晬能視予讀書申旦俄病癇九歳不能語然見人磨墨則躍躍以喜予或倦坐必取書冊授予死之歳必掩兩耳趺坐到明如此者二百日一夕癇大作予夢僧衣麻袈裟者十許人坐於門問之曰何爲曰送月官人也是夕殂蓋某年月瘞荷葭塢

知縣奉議費公墓志銘

祈門蕞爾邑然士大夫初脫選以名次湏入者相傳爲佳缺謂縣無逋郡易辦民亦無縣撓易治也不知何以自十數年來築底不復可錯乎巽愞者不競健決者不卹矣乃歳癸丑令以憂去未知新令誰也丞攝其事民重足立且期月而毘陵費公實來蓋恂恂似不能言而人知其慈偲偲然不敢名一錢而人知其亷吾民其庻幾乎居亡何丞自上府白事不知道何等語歸則檄與令同督賦於是錢不府帛不庫誕寘之崔斯立壁記下自出入之已乃遣文書詣令令顧渉筆惟謹令有所書注或不可丞意丞輙塗竄之略盡予嘗爲公不平公獨無幾防見顏面退然後慚予淺之爲丈夫也防繡衣使者行部亷治丞獄公始得爲縣而縣甚不可爲矣官有欠籍民無逋租悍吏持急符來突堂奧刻木者鳥獸散令噤不敢一出聲公於其間豈能無邑邑而竟以歿悲夫蓋寶祐三年夏六月庚寅也公諱羾字叔羽無錫人自唐昭宗【闕】

律郎球者家文茟峯下至肅以上捨郎與簡齋陳公齊名建炎初兩人者起終左朝散郎贈通奉大夫娶陳氏爲曾大父鍇登紹興十一年進士第提舉福建市舶贈開府儀同三司娶蔣氏和國夫人是爲大父培中大夫祕閣修撰贈少傅娶郤氏吉國夫人陳氏衛國夫人是爲父公其第三子也階自通仕郎至奉議郎歷監嘉興府都稅務撫州金陵縣丞監行在省倉上界監太平惠民北局知徽州祈門縣始公攺秩加職司一貟爲尢偉丞金谿時宜黃羣盜軰捕之得則十六人者殺越人於貨辭具服等死部使者移公讞之特其中一人黃姓者眞盜耳余盡誣也一平反活十五人豈非賢哉前所謂丞得罪時常情不下石亦擊節矣公方爲攜其印紙歷尾使者車解和之得還其歷謂絳侯東陽侯長者非與娶陳氏封孺人三子逵遜逢四女適廸功郎監浙西安撫司回易庫錢昌言其適承務郎錢謩者未行余幼以寶祐四年正月二十七日塟於夲邑長腰山之原從弟從政郎新平江府司法參軍翿來請銘辭不可則諾意某氓也其言信銘曰

維鵲有巢維鳩居之誰寔尹我丞則躨之爾母我躨我尹我慈慈如之何旣瘡且痍問之在民民無宿逋問之在官官有急符爾獄痡矣我尹殂矣奚而殂而喟其吁矣有虣如虎有慈如母虎猶我怒母不我怙謂天孔明公獨我怙作銘者氓可信千古

秋崖集卷四十

