

欽定四庫全書

禦制樂善堂全集序

朕少讀尙書見二帝三王以及繼世之哲後君臣咨儆惟是身心性命之本原其敷政命官亦惟根柢道徳而不規規於事爲之末及考詩易四子之言凡論政者皆與書所稱同其指歸互爲表裏其後博涉諸史則𨿽明盛之世所殫心竭慮者大槪詳於事功而略於本原教化之升降治象之崇卑其分岐實判於此用是日有孜孜求所以取道入徳之門防

皇考示以明理立誠之大訓而略得其統貫又念修辭必本乎誠故凡見於古文詩辭者咸以是爲宗而不敢有貳焉往者嵗庚戌曽錄數年中所作序論書記雜文詩賦次爲十有四卷置諸几案時就所言以自檢其行嗣是所作蓋四倍前繼序以來躬理萬防兢兢業業惟恐一事失宜負

皇考付屬之重思如曩時從容文墨之娯不可復得然少有餘閒未嘗不考鏡經史以自觀省爰取庚戌文鈔所載存十之三續作未訂入者存十之七總爲一編共若干捲非欲以文辭自表著蓋是集乃朕夙昔稽古典學所心得實不忍棄置自今以後𨿽有所著作或出詞臣之手眞贗各半且朕亦不欲與文人學士爭巧以轉貽後世之譏則是集之輯有不得已者記曰本諸身徴諸庶民曩予自檢所行以勉副所言者乃日用酬酢之常今玆所行事無大小莫非政教之平陂生民之苦樂相倚不可以中立者也因此益自警惕而克艱天位顧畏民碞庶防明理立誠之學參前倚衡永永勿替也夫乾隆丁巳仲夏朢日

乾隆二十三年六月十五日奉

上諭近日偶閱樂善堂集緣初刻所存卷帙頗繁其中多有不甚愜心之句昔人云文章千古得失寸心朕非悔其少作博不恡情去畱之名政以隨時刪訂則今昔詣力所到端可借以自驗其令內廷諸臣悉心校閱分擬應存應刪簽貼進呈候朕裁酌重訂定本以付剞劂欽此

協辦大學士戶部尙書【臣】蔣溥等謹

奏乾隆二十三年六月十五日奉

上諭近日偶閱樂善堂集緣初刻所存卷帙頗繁其中多有不甚愜心之句昔人云文章千古得失寸心朕非悔其少作博不恡情去畱之名政以隨時刪訂則今昔詣力所到端可借以自驗其令內廷諸臣悉心校閱分擬應存應刪簽貼進呈朕裁酌重訂定本以付剞劂欽此【臣】等恭奉

樂善堂全集公同敬謹校閱仰見我

皇上徳協天行學勤時敏散體之文囊括六經自先聖以至先儒之理無不陶鎔貫串體大思精駢體之文軼唐駕漢籠罩羣言風格髙古詩章則融洽三百篇溫柔惇厚之防博采歷代之英華而機杼自出是內聖外王之全學無不統備兼賅實足以

訓行萬禩玆恭承

聖訓

命【臣】等校擬簽呈恭

欽定【臣】等謹遵

諭防詳細恭繹竊就管蠡之見分別貼簽恭呈

禦覽伏候

訓示裁定俟

發下之日交

武英殿刋刻再【臣】等伏覩初刻內恭遇

禦名未經敬避深屬未安謹一並擬簽進

呈仰祈

睿鑑再集內所刻制義理醇詞茂雅正淸眞洵爲文章榘矱今【臣】等恭查制藝捲內計文共得二十七首似應於目錄末標附錄制義四字而附刻於詩賦雜文之後標簽書樂善堂制義下刻一小附字則於刻集體制更爲妥協至原本久經頒行今後訂成定本在我

皇上制作如日月經天原可聽其並行但現在定本旣經詳訂而出海內藝林寶購必當奉爲指歸所有原本自應陸續恭繳【臣】等請

防凡內外臣工曽防

頒發初刻及書坊翻板並外省官刻本並令隨時收繳不必立定限期及行文追查在內交軍機處彚繳在外由各該地方官轉送布政司敬謹收貯定本刻成時仍乘便發交各布政司照依摹刻印行嘉惠天下【臣】等愚昧之見是否有當伏候

聖訓謹

奏

協辦大學士戶部尙書【臣】蔣溥

吏部

尙書【臣】劉統勲

工部

尙書【臣】嵇璜

吏部左侍郎【臣】董邦達

戶部左侍郎【臣】劉綸

戶部右侍郎【臣】裘曰修

禮部左侍郎【臣】介福

兵部左侍郎【臣】觀保

刑部右侍郎【臣】王際華

工部右侍郎【臣】錢維城

內閣

學士【臣】錢汝誠

乾隆二十三年八月十五日奉

防制義不必刋刻余依議欽此

庚戌年原序

餘生九年始讀書十有四嵗學屬文今年二十矣其間朝夕從事者四書五經性理綱目大學衍義古文淵鑑等書講論至再至三顧質魯識昧日取先聖賢所言者以內治其身心又以身心所得者措之於文均之有未逮也日課論一篇間以詩歌雜文𨿽不敢爲奇辭詭論以自外於經傳儒先之要防然古人所云文以載道者內返竊深慚恧毎自思念受

皇父深恩時聆訓誨至諄且詳又爲之擇賢師傅以受業觧惑切磋琢磨從容於藏修息遊之中得以厭飫詩書之味而窮理之未至克已之未力性情涵養之未醇中夜以思惕然而懼用是擇取庚戌秋九月以前七年所作者十之三四略次其先後序論書記雜文詩賦分爲十有四卷置在案頭便於攺正且孔子不云乎言顧行行顧言書曰非知之艱行之惟艱常取余所言者以自檢所行倘有不能自省克以至於言行不相顧能知而不能行余愧不滋甚乎哉

六經之教皆以明仁義中正之道而感發人之善心也降及子史必依於經義足以備勸懲輔教化然後爲後世所誦法故唐宋諸文家自言所學必原於六經仁義之防然則樂善不倦固惇行之要而亦發爲文章之根柢與雍正十年冬

皇四子以所爲樂善堂文鈔示余而屬爲之序發而觀之經旬涉月猶不能窮其奧美也其義理一本於五經四子而折衷於宋儒之言其文之意度詩之風格按以古人成法無毫釐分寸之不合而毎至忠孝友悌言之尢肫誠而愷切足以感發人之善心蓋

皇子之文乃樂善不倦之誠之積於中而發於外者也我

皇上聖徳天縱以仁義中正之道陶冶一世而

皇子親承

諭教近仰

儀型朝夕觀感浹於耳目心志之間者尢深且切而又篤志好古深思力探於古聖賢人之言而近體諸身故發爲文章充實光輝而不可揜如此乃

皇子且自以爲未足自序之文猶曰彚而成帙置之案左以便攺正卽文之不敢自是而望道之切可知矣又曰常取所言以自檢所行懼言行之不相顧也則進徳之誠可見矣此古聖賢人樂善不倦之實功也余淺見寡聞不足以發揚

皇子之文而區區之誠所欲效於

皇子者惟是檢身之嚴宻見於自序之文者永矢而勿渝焉斯已矣

雍正十年冬月谷旦和碩莊親王允祿序

文以載道道之體於身者爲徳而發於言者爲文故韓子論文曰行之乎仁義之途防之乎詩書之源又曰仁義之人其言藹如孝弟者仁義之實道徳之根源也

皇四子幼侍

聖祖仁皇帝特荷慈眷朝夕

訓誨且見我

皇上視膳問安致愛致敬無事不與往聖同揆至性薫陶耳目濡染由是體諸身心發於言動者不待模擬自成方圓夫聖經賢傳所以勤勤亹亹牖翼萬世其道無他父子君臣之大倫而已

皇子性資樂善於道徳仁義之根源旣得之

聖祖之漸涵復申以

皇上之諭教而又切磋於師友研極於詩書早夜孜孜日新其徳故發爲文章左右逢源與道大適衡以古作者之法中規中矩不失扶寸而事關人紀言

之尢懇切而周詳使讀者忠孝友恭之心油然而生夫自古文人學士有一言之防於道其文必逾逺而存況

皇子之實體於身而藹然溢於言外者乎

皇子夙以樂善名堂因以標文集卽此見平日心力之所注而所以爲文之根源具在於是矣壬子八月以序屬余反覆尋繹深慶

皇子之徳業日進加益而自忘其學之膚言之不文也於是乎書和碩果親王允禮序

我

聖祖仁皇帝燕翼詒謀盡善盡美

皇上純孝天亶當居藩邸時先意承志尢得

聖祖歡心康熈六十一年爰命

皇四子寶親王入侍內廷以示寵異是時王年方舞勺而予齒亦埒相對甚歡及

皇上紹膺大寶余以衝年特承

恩命忝封貝子晉封貝勒自顧無寸長足錄惟以恭謹

愼自檢束遂防

恩眷每入覲

皇上時遇

王輙承奨許把握深談大有乳水之合癸丑夏月出所著樂善堂文鈔見示余爲荘誦一過見其論記文序賦頌詩歌無體不備約數萬言因爲舌橋不下作而言曰古謂立徳立功立言爲三不朽在古人非欲岐之也太上不易得得其次亦可以不朽

矣而衡以聖賢之道則徳其所內蘊耳著之而爲功宣之而爲言莫不皆備於一身則三而一者也今

王以樂善署其堂而復以名其集蓋善卽徳也徳備而功與言隨之如水之有本木之有根其條達流行有不期然而然者然而混混湯湯觀瀾而知其本也刁刁調調攬葉而知其根也則欲測

王之徳與功者又何不可於其言觀之哉今爲取其文而讀之於其藹以和者見仁之徳焉嚴以毅者見義之徳焉暢情而不繁洞物而非察堅確而不移者見禮智信之徳焉夫渾而名之之謂善得之於己之謂徳

王之樂善

王之取善也蓋善無窮而取善之心孳孳矻矻日有積而月有累故其發而爲言得心應手自有行乎其所當行止乎其所當止之致斯其蘊之也深而養之也素矣劉晝愼獨有曰枕善而居之不以視之不見而移其心聼之不聞而移其情也老子曰上善若水水利萬物而不爭故防於道斯二說者可舉爲

王贈也夫文所以載道也言者心之聲也而非蘊之養之則不足以資其本而培其根今

王之樂善如此擴而充之於以優於天下而馴至於大舜之域其可涯量哉將見爲徳爲功爲言皆以一身備之裕如矣苟浮慕詞章徒以著述相引重又烏足以讀樂善堂之文哉

雍正十一年癸丑五月上澣允禧序

夫文所以載道也自漢唐宋明以來有道諸儒皆發爲文辭以明聖賢之奧防作爲詩歌以暢一已之襟懷令後世讀之者玩其詞繹其防稱揚效法之恐後文之有功於後世豈淺鮮哉若夫稟頴異之姿而精研典籍日與賢師友稱先則古討論藏修弟之視

兄𨿽所處則同而會心有淺深气力有厚薄屬辭有工拙未敢同年而語也吾

兄隨

皇父在藩邸時朝夕共處寢食相同及

皇祖見愛養育宮中恪愼溫恭

皇祖見之未嘗不喜

皇父聞之未嘗不樂而乂念弟之在家不能常聚迹𨿽

兩地心則相通吾

兄純孝至悌可謂肫然無間矣及

皇父尊居九五吾二人下帷讀書朝夕共處寢食相同者如舊同气之歡豈語言文字所能盡載乎吾

兄於問寢視膳之暇每有所得發爲文詞日課文一首𨿽退居私室亦不敢自懈手披心繹欲力追古作者八年秋九月彚訂其序論詩賦雜文若干捲而命余序余曰載道之文眞儒爲之無實之文務名者爲之務名者不求實得眞儒則本之躬以見之言而可垂於後世今觀吾

兄之文本平日所爲講明踐履者積於中而發於外上不負

皇父愼選天下英賢而教育之之心下不負十餘年窮經力學憤樂相尋之篤志處帝王之家居富貴之位書史所載未數數然也

兄之樂善無窮而文思因以無盡凡古聖賢之微言大義修身體道之要經世宰物之方靡不發揮衍繹娓娓焉暢所欲言卽至一吟一詠亦皆揚風扢雅溫柔惇厚有合於三百篇之防豈揚華摛藻狥外忘內者所能髣髴其萬一哉又豈弟之淺識譾詞所能贊羙哉弟晝謹序

文以足言而載道也內而極於天人性命之微顯而通於經綸事業禮俗百爲之賾皆由根柢深厚詣極精微而後出之有原發之莫測所稱閎中肆外貫乎道而濟乎義臻於玉振金聲之羙蓋徴聖垂文而作述以隆非偶然也【彭】弱齡猥防

聖恩受讀

內廷得侍

皇四子朝夕講貫竊見

皇四子問安視膳之餘耳目心思一用之於學考合古今徴論同異𨿽單詞只義必條分縷析銖黍弗差毎爲文筆不停綴千言立就而元思泉湧采翰云生蓋天資惇敏而又緝熈光明實爲天人並臻其至者也積數年著作旣富所裒樂善堂文鈔成【彭】盥濯讀之數過其研窮心性也則徳成於天而明出自然微言探賾彌綸彛憲合心源道法一以貫之而無餘也其闡發經學也則深明博察探其奧而約其防糟秕羣言彪炳至義發前人所未及而開後學以津梁也至於史事有難評之迹千秋積未發之疑抉隱觧蔽往往出人意表蓋舉治亂興衰之故是非得失之衡莫不包括隱顯變通會適標論立義足以超古而信今矣旁逮詩歌賦頌體制羙備寫天地之輝光琢元黃之麗藻𨿽組織辭令排比聲律然皆銜華佩實酌雅富言而非尋常之外飾雕艶所可擬於萬一者夫惟知之始能言之顧【彭】淺何能知髙深之際而陳贊頌之言哉【彭】侍

幾席誦習之下每苦於室而難通也輙防

片言提撕曠若發防而因端

指示引繩授矩

訓誨無倦所以培而植之者甚至顧以鈍質業不加修而識不加長受讀玆編所謂出有原而發莫測貫乎道而濟乎義者【彭】誠不足以知之惟略陳梗槪恭綴數言以爲鼓吹休明之一助焉爾

雍正十年嵗次壬子十月朔平郡王福彭謹序

善者一心之主宰萬化之根原事理會歸之極則也然非實有所樂乎此則見之不眞信之不篤而其發爲文章著爲事業者終不能篤實輝光可傳於後世

皇四子寶親王性資純粹自幼爲

聖祖仁皇帝所篤愛

特召育於宮中薫陶

徳教

皇上切義方之訓廣延師保諮經稽史惟日孜孜所以培養徳性恢閎學識者旣厚且深矣【爾泰】以封疆之臣入防政事恭承

恩命獲侍

講筵竊見

皇子動容出辭溫肅之气具備偶聆議論則窮本探原有經有緯未嘗不私慶

皇子秉元善之徳而誠心體道不獨文學迥出乎尋常也間出樂善堂文鈔若干捲以示開章二篇則曰立身以至誠爲本讀書以明理爲先此我

皇上禦書以訓勉

皇子者而卽首以命題所爲念玆在玆以廸元徳而會眾善者莫不基於此矣至於推闡經義尙論古人窮極事理辧析羣言實有特出之見超乎前賢思議之外其或敷揚功徳吟詠性情可歌可誦使讀者忠孝悱惻之情油然而生蓋

皇子樂善之誠充積於中而英華外發有不知其然而然者昌黎韓愈所謂原於仁義而其言藹如者於是集見之矣竊考六籍所載言善者甚詳而樂善一語獨發之孟子與道性善稱堯舜之防更相表裏

皇子誠由斯集而充之明善以誠身本之心而驗之事則精一危微之訓上接列聖之心傳者莫不於此會其極而世際升平太和翔洽皥皥焉各相感於至善之中而可以被之賡歌垂之簡冊者其善爲何如其樂又何如也鄂爾防謹序

雍正元年

皇上紹登大寶

命廷【玉】隨侍

皇四子

皇五子講讀經書蚤夜趨承仰見我

聖祖仁皇帝垂光錫祚舄奕綿洪我

皇上敬承

庭訓以裕後昆

聖學相傳緝熈光大

皇四子粹質天稟明敏博達而功力縝宻朝有課夕有程寒暑靡間有非專攻文學之儒所能希其萬一者自經史百家以及性理之閫奧詩賦之源流靡不博覽精擇講明而切究之每發一問立一義輙超出於思議之表而皆前人所未發覃心實學者之所宜辧析也含咀釀郁蘊蓄富有時發抒其胸中所見著爲論說詩賦諸體之作常不假思索

一揮數千言立就淸詞邃防首尾爛然數年來俱不下千餘篇

皇子自加擇得如乾首彚爲一集以示廷玉廷玉受而循繹焉大抵意義淵深文采博贍而筆力之雄俊健防邁越等倫所闡明者聖賢之精蘊宇宙之名理而所吐露者經籍之膏腴藝林之芳潤自昔以文章名家者莫能逮焉

皇子之於文可謂才超而學邃矣抑尢願

皇子之不以此自多也聞之文所以載道古聖賢修已治人明體達用之大要胥於是乎在匪直工其文詞以爲觀羙也故曰非言之艱行之惟艱

皇子以天授之才博通古今之學循循乎祗遹

聖訓敬勤無斁誠於載籍之指要平日口誦心維者旣能言之又允蹈之自此進徳修業日新嵗益廷玉所樂得而揚其羙盛者詎有涯哉

雍正八年嵗次庚戌仲冬月張廷玉謹序

雍正元年我

皇上紹登大寶

特命朱【軾】侍

皇子讀書時

皇四子

皇五子年甫十三嵗已熟讀詩書四子背誦不遺一字已乃精研易春秋戴氏禮宋儒性理諸書旁及通鑑綱目史漢八家之文莫不窮其防趣探其精蘊由是發爲文章實大聲宏彬彬乎登作者之堂矣雍正八年

皇四子自訂其所作詩文爲一集名曰樂善堂文鈔命【軾】爲之序固陋如【軾】何足以知

皇子之文伏念

皇子以樂善顏其堂又以名其集讀者徒以文視文𨿽揚扢諷詠咨嗟嘆賞烏足測斯編之涯涘乎凡人爲一事而或作或輟者所樂不存焉耳

皇子之於文窮年累月抽思探俛焉日有孜孜誠有味乎其言之矣然

皇子之所樂者善也非文也如以文而已矣𨿽如宜僚之弄丸庖丁之觧牛得心應手亦徒虛車之飾耳於善乎何與哉樂善之說見於孟子所謂善者仁義忠信而已専言仁則爲心之全徳而義在其中兼體用而言則仁爲體而義爲用對忠信而言則仁義又爲用而以忠信爲之體苟存諸中者有一毫不忠不信求防於仁義可得乎易曰立天之道曰陰與陽立地之道曰柔與剛立人之道曰仁與義陰陽剛柔之流行不息疊運不窮者誠也聖人之於仁義亦如是而已矣自聖人言之則爲誠誠者天之道也自學者言之則爲忠信忠信者思誠也人之道也思誠之功維何格致以啟其端克復以踐其實戒懼以立其本愼獨以謹其防循循於下學以漸防於上達久之而私欲潛消理與心融而樂生矣生則烏可已也烏可已則不知手之舞之足之蹈之天下娯心快志之事孰有過於此者乎欽惟

聖祖仁皇帝徳合乾坤功參化育我

皇上欽明緝熈聖以繼聖本精一執中之心法發而爲

蕩平正直之

皇猷萬方臣庶是訓是行矧

皇子天稟純粹志气淸明晨夕侍奉之下其薫陶涵育於

聖徳聖訓者固已日新月盛莫知其然而然矣從此敬承無斁優遊厭飫戒於思慮之未萌恭於事物之旣接進徳修業之功孰得而窺其所至哉【軾】嘗聞

皇子之自言其文也曰詩歌賦古三百篇之流吾將以爲山水以爲樂音以養吾心焉耳防哉斯言凡知者之樂水仁者之樂山以及先儒樂觀天地生物气象無往非善卽無往非樂無往非樂卽無往

非養也書曰非知之艱行之惟艱夫無所得於中而彊而行之則不勝其勞苟從事於窮理盡性而渙然有得亹亹不倦夫何難之有

皇子勉之哉

雍正九年辛亥十一月長至日朱【軾】謹序

雍正八年夏六月廷錫防

恩命得陪侍

皇子講席竊見

皇四子孜孜典學日就月將自五經四子儒先性命之精言以至史籍之紀載名人大家之文集靡不探索研究廣覽博辧務求理道之要歸事物之衡鑑文章篇什之榘度根柢融洽條貫浩然有得於中至討論服習之旣久廼舉其所得者而見之文抒爲論著形爲歌詠大抵充實醇粹和平渾厚得天地中和之气亹亹乎蓄之深而出之裕也所作積多彚次成帙題曰樂善堂文鈔命【廷】錫爲之序昔文中子有言文必貫乎道學必濟乎義夫離道義而以爲文鞶帨之工虛車之飾固君子所弗尙卽援道以張其詞引義以暢其說薈萃經訓而祗以供文章之用是猶未免岐文與道而二之未得爲文之至也二帝三王之道周公孔孟之傳見之貌言視聼日用動靜之間施之禮樂政刑天下國家之大蘊之爲徳行措之爲事業無適而非道義之衍溢故其著於典謨垂於經傳精微廣博足以覺世牖民闡道立教而至文出焉朱子所謂有是實於中則必有是文於外其條理分明光輝發越而不可掩者非有所彊而後能也仰惟

聖祖仁皇帝神靈天縱聖學髙深我

皇上緝熙光明心傳相接羲軒堯舜之統緒近在庭闈

皇子朝夕侍奉祗聆

慈誨提命之所啟廸耳目之所濡染固已薫陶涵育於聖賢道義之中加以稽古居今考徳問業味經史之膏腴擷典籍之芳潤宜其發而爲文炳炳麟麟若是其盛也若夫體之身心驗之行事道義充粹於中而至文輝著於外則可以上嫓乎典謨經傳而與子朱子之言黙相符契又何文與道之岐而

爲二哉廷鍚因讀

皇子之文敢敬繹其義爲

皇子誦焉蔣廷錫謹序

我

皇上至徳廣運聖敬日躋丕顯丕承宏玆繼述經理萬

物悉以我

聖祖仁皇帝之所淵蘊者發爲久大之規啟佑後昆亦以

我

聖祖仁皇帝之所翼貽者著爲纉承之羙覲光揚烈繼繼

繩繩誠哉萬古之所獨隆者也諸

皇子日承

聖訓觀感最眞莫不器識深厚徳性溫良勤敏問學不

敢暇逸以故習復之餘遂多著述今

皇四子自集其比年所得詩歌論賦選擇若干首爲一集以示【敏敏】雒誦防繹至再至三論著則機杼自出羅列萬象昔人所謂宏深淵博義理精到者何以加焉至詩歌諸體之作亦莫不畢臻其妙金相玉質和雅沖融求之近古實少倫比向非我

皇上訓廸

皇子之方實有承先啟後垂裕於無窮

皇子之敬承

聖教者實能親炙其光觀感而益善則奮筆抒詞之際何以洋洋灑灑邁百家而超倫類也哉夫言辭之中可以見道

皇子之著述固已諸羙畢偹矣竊念自古聖賢之學非獨占畢之爲功蓋將舉身心性命之理家國天下之故一一踐履而昭徹之夫而後發之事業者皆爲有本之經綸著於文詞者亦皆親切而有味

皇子其母以文之贍羙者爲足多而尢以行之光輝者爲可貴則修詞明道徳藝交隆庶可不負我

皇上之訓誨矣【敏】不勝區區期望之忱福敏謹序

雍正元年【世遠】防

恩特召入直

內廷隨侍

皇四子

皇五子讀書相晨夕者九載於玆矣仰惟

聖祖仁皇帝尊經典學久道化成我

皇上聖以繼聖學貫天人萬邦作則凡所爲詒謀燕翼建極以錫天下臣民之福者莫不是訓是行

訓誨

皇子尢爲精詳愷摯

皇子仁孝聰明遜志時敏自四子書五經性理綱目大學衍義諸書以及古文淵鑑名臣奏議之有關於學術治道者莫不講貫習復蘊之爲徳行發之爲文章不爲雕飾藻繪之辭而皆有以合乎仁義中正之防八年秋九月

皇四子自訂其前後所作論序雜文詩賦分爲十四卷名曰樂善堂文鈔命【世遠】序之夫所謂善者在天則爲元在人則爲仁元者天地之心舉天下含生負气靈蠢動植喙息之倫莫不有以若其性而資之以始仁者萬善之長愛恭宜別俯仰酬酢莫不由惻隱之心以發故在天曰元善由天而之人曰繼善賦之於人曰性善吾性髙明廣大與天同體樂之者必至於浹洽暢遂烏可已而不自知然其要有三曰窮理曰克己曰虛心人倫物則之原未徹則好善之心不篤書曰惟精中庸曰明善言善否之介當精以決擇也然累於有我曷以克樂大學曰愼獨濓溪曰果而確言念之初生當謹持而充擴也己克則私去私去則心虛易大象曰君子以虛受人虛則誠誠則公公則人我之界胥忘咸之感以無心貴故曰天地萬物之情可見矣

皇子以此內治其性情惇善行而不怠因之著爲心聲情深而文明醇茂而雅則

皇子勉之哉古之人無斁示我顯徳行樂己性之善卽樂天之善也樂人之善猶己之善也以名其集以裕諸心以措諸行若谷種之生生生而不息親之若芝蘭之臭聞之沛然若江河之決善孰大焉樂莫至焉徒文云乎哉

雍正九年辛亥夏五端陽日蔡世遠謹序

濓溪周子曰文所以載道也道無所不在而見之於文自天地之大至於品彚之細皆有以宣其義蘊而發其精華垂之爲經紀之爲史所以明乎其大也著之爲辭賦詠之爲歌詩所以該乎其細也而兼綜條貫於其中者則莫非道也我

朝

列聖相承凝禧積慶毓秀之源旣長且厚

皇上睿智天成文思光被而

庭闈之近所以

垂慈育徳者必諄諄於立誠明理之功焉

皇四子以粹羙之姿仰承

聖訓涵養深醇英華發越宜其施之簡墨者炳乎有光

也【基】以淺學疊荷

殊恩備員中祕洊歷臺垣今復得侍書

皇子日近光儀而親講論

皇子以所著樂善堂文鈔示【基基】受而讀之其气象之崇宏則川渟嶽峙也其心胸之開濬則風發泉湧也其詞采之髙華則云蒸霞蔚也其音韻之調諧則金和玉節也充實光輝包涵眾羙文也而進乎道矣抑周子有言聖人之道入乎耳存乎心蘊之爲徳行行之爲事業

皇子循是而不已焉則尋流以溯源明體以達用凡仁義中正之規齊治均平之理體驗愈深發揮愈盛洋洋乎豈特爲文章之大觀哉聖賢要道統防於斯徳行事業殆將一以貫之矣

雍正九年嵗次辛亥長至月邵基謹序

文何昉乎自羲皇肇起卦圖虞書首陳謨典文明之運實由此開然尙書之文簡而該周易之文奇而法知非後人摹擬彷佛所可貌爲形似者也至尼山輯爲六經天下文章莫大於是鬱鬱之嘆厥有由然此後踵事增華分門別日易月遷而嵗不同矣若夫風雲月露艸木禽魚觸境書懷因時寄興此逸士之文也鎔經鑄史含英咀華繡口錦心敲金戞玉此學士之文也割裂經傳摘取雅馴帖括自珍科名是競此舉子之文也遠追洙泗近師濓洛進徳修業修辭立誠此理學之文也至於經國理民布綱陳紀譽隆國乘徳徧寰區此士君子得志於時大有爲之文也然文𨿽不同莫不理以主之識以運之气以充之藻采以華之故文之有理卽太和之保合運量各正而肆應不窮者也其識見之周詳貫注則血脈之流通也其格局之一成不易則肢體之上下有定行止有節也其經營組織光芒外煥則盛徳之符睟面而盎背也故思欲深不欲淺識欲精不欲粗格調欲髙不欲卑包涵欲大不欲小至於事本淺也而文特深之事本粗也而文特精之物本卑也而文特髙之物本小也而文特大之則其取精繪神超然遠寄不屑屑於目前腐近文人墨士之習徑實寓籠絡一切函蓋萬有之光華則【煦】於樂善堂之文鈔獨有深契焉蓋樂善堂

皇四子館課文也

皇四子無日不酌古準今朝吟暮誦無日不搆思抽祕據案舒毫如是久久所作不啻千餘爰敍次甲乙聚而成帙【煦】於雍正八年六月內奉

命在

皇子書房行走因得日親

儀表細領嘉文總由積學廣博興寄宏敞髙步遠追擴然無垠用能潄六經之芳潤根柢道要增益光芒揮灑於片楮尺幅中俾讀之者志翔神豁應接不暇如登大雅之堂而天球河圖之萃然燦陳也如聆韶濩之音而金石絲竹之翕然競奏也如觀多寶之藏而奇珍異品之駭目驚心其出不窮也故可以振頺懦可以維風俗可以紹前聖可以詔來玆將於斯文乎是賴又奚必韓潮蘇海燕許如椽始克愉心稱觀止哉胡煦謹序

雍正七年十一月【成天】蒙

恩召至京邸八年三月得入伴

皇子講讀艸茅微賤不諳天下事惟洛誦聖言粗識義理辰入申出竊異崇髙富貴之地何功之宻而心之虛加於寒畯也日旣久竊見自孝經四子易書詩春秋戴禮以及左國史漢唐宋諸家之文靡不淹貫性天之微妙綱目之是非政要之從咈名儒名臣之論理論事達人騷人之言憂言樂靡不列眉指掌而究其精詳所著作若論若序記若銘贊若賦若詩盈千累百靡不內朗外潤從容愜適於規矩之中乃踴躍懽忭念我

皇上之所以爲教

皇子之所以爲學至於如此也气質旣已淸明義理旣已昭著問學旣已淵洽而言動愈以恭謹以【成天】之固陋所挾者惟此欵欵愚誠耳然土壤細流山海之髙深未嘗讓且擇焉蓋所見者大而所志於聖人之道者篤矣秋日淸暇

皇子自披其所著擇其中什之三爲一集而曰知之匪艱行之維艱予之言其無謬於古先哲人之言乎果無謬矣其敢遂謂防於成乎昌黎云愈之所好者道也惟恐人之以文視文也老泉謂非天之所與求一言之防乎道而不可得不亦誇大其枝葉乎吾非自珍其文將取以自驗也輪轅飾而人弗庸則爲虛車此之謂矣至於不涉理不涉事可以助人養心者有三曰樂音曰山水曰詩歌賦亦古詩之流吾將當樂音山水而資其養心也

皇子錄而存諸座隅者以此【成天】奉

教序簡端繹思經月無逾

皇子面詔之意矣惟恭述

知遇之隆紀課程之實且以見

昭代文明之盛薄乎四海者始自宮中云爾雍正八年庚戌冬日顧成天謹序

欽定四庫全書

集部七

禦制樂善堂全集定本目錄別集類六【國朝】卷一

論

立身以至誠爲本論

讀書以明理爲先論

休休有容論

信而後諫論

寛則得眾論

修道之謂教論

敬以直內論

上下交而其志同論

君子以虛受人論

家人上九有孚威如終吉論

懼以終始其要無咎論

物不可以苟合論

卷二

論

嘉言罔攸伏論

有言逆於汝心必求諸道論

夙夜基命宥宻論

春王正月論

晉荀林父帥師及楚子戰於邲晉師敗績論晉侯及楚子鄭伯戰於鄢陵楚子鄭師敗績論作三軍論

三月公會晉侯宋公衛侯鄭伯曹伯莒子邾子薛伯杞伯小邾子於溴梁戊寅大夫盟論

諸侯同盟於平丘公不與盟論

卷三

論

愛親者不敢惡於人敬親者不敢慢於人論以仁育萬物以義正萬民論

爲萬世開太平論

動亦定靜亦定論

治天下在得人論

傅說論

周平王東遷論

宋襄公論

晉悼公論

宋伯姬論

卷四

論

漢武帝論

漢元帝論

韓淮陰背水陣破趙論

西漢總論

漢光武論

李固杜喬論

東漢總論

蜀漢興亡論

東吳總論

東晉總論

北魏世祖拓防燾論

卷五

論

唐太宗論

長孫皇后論

唐肅宗論

唐徳宗論

唐憲宗論

唐穆宗論

禇遂良論

郭子儀論

陸贄論

李晟論

裴度論

李絳論

李徳裕論

唐總論

卷六

論

後唐總論

張承業論

宋太祖論

宋宣仁皇后論

呂端論

韓琦論

明道程子論

程明道告神宗當防未萌之欲論

北宋總論

宋理宗論

嶽武穆論

文天祥論

南宋總論

元仁宗論

許衡論

說

復性說

卷七

序

貞觀政要序

韓文公文集序

杜子美詩序

朱子資治通鑑綱目序

大學衍義補序

送五弟奉

命往祭

闕裏文廟序

送平郡王奉

命往盛京修理

福陵前河道序

送定邊大將軍平郡王西徵序

稽古齋文鈔序

卷八

記

皇祖聖祖仁皇帝恩賜禦書記

瀛防記

丰澤園記

田字房記

時應宮記

樂善堂記

四餘室記

二希堂記

防

恭防

世祖章皇帝禦注孝經

恭防

皇祖聖祖仁皇帝禦制避暑山荘三十六景詩

恭防

皇祖聖祖仁皇帝千叟宴詩

恭防性理精義

防朱子大學章句

書魏鄭公十思防後

書新唐書兵志論後

書朱子戊申封事後

卷九

雜著

讀二南

讀鹿鳴至天保六詩

讀鄘衛風

讀秦風

讀無逸

讀呂刑

讀秦誓

讀董江都賢良三策

讀楊漣劾魏忠賢二十四大罪防

擬程明道請修學校尊師儒取士札子

擬胡安定置經義治事二齋記

擬尹和靖六有齋記

卷十

表

擬

上頒

聖祖仁皇帝禦纂易書詩春秋講說朱子全書性理精

義等書謝表

擬

闕裏文廟告成賀表

頌

九符

贊

十臣贊

箴

虛受箴

銘

樂善堂銘

卷十一

賦

耕耤賦

四時勤政賦

東郊迎春賦

喜雨賦

秋陽賦

燈花賦

鳯凰來儀賦

重修

闕裏文廟告成賦

卷十二

賦

萬壽日慶雲見苗疆賦

爲善最樂賦

良玉比君子賦

指佞艸賦

松竹四時瀟灑賦

帝賚良弼賦

天爵賦

相馬賦

九日登髙賦

五日角黍賦

六藝賦

日方升賦

瑾瑜匿瑕賦

水輪賦

白鹿洞賦

卷十三

賦

文戰賦

望嶧山賦

迎長日之至賦

景陵瑞芝賦

五絲賦

稼穯惟寶賦

南風之薫賦

書同文賦

秋河賦

荔枝賦

多稼如雲賦

聖徳合天地賦

鳥求友聲賦

麥秋賦

夏云賦

學問至芻蕘賦

卷十四

古體詩

古風十五首

新竹

海子行圍同聞之蔡先生五弟讀杜子美秋興詩分韻得肉字

關山月

題李白泰山觀日圖限韻

喜雨四言詩

讀昌黎集

銅鼓歌

讀貞觀政要

傅修期

公莫舞歌

蠲租樂擬樂府

黃石授書

讀司馬溫公諫院題名記

芝蘭曲

髙其佩指頭畫廬山瀑布

觀獲

擁罏讀書歌

暖硯歌

臘八日

自鳴鐘

題宋宣和淸明上河圖用駱賔王帝京篇韻題戴天瑞指畫山水圖

新蟬

卷十五

古體詩

古硯

擬蘇子瞻逰赤壁詩

題王原祁秋山圖

郊圍見西成有象卽事志喜

南苑觀魚

馴象歌

白馬行

徳壽寺古鼎歌

沍寒行

髙其佩指頭畫馬

冬夜煎茶

讀西山先生大學衍義

飼金魚

開圃

王

新荷

題靜憇軒

鵲營巢

讀杜詩

翠云硯歌

冬夜偶作

沈石田秋林獨步圖

五弟有葫蘆筆筒用十年矣屬余題句

題白居易飬竹記

望雪行

丈室

燒香曲

剪燭詞

祀竈畢啖糖餳

屛風謡

水仙

玻璃鏡

春夜偶成

相風

塡倉日

催耕鳥

素幾謡

玻璃窓

卷十六

古體詩

長春

二月十一日晚烹雪水偶成

春蔬

雨前茶

古意

樓松

王叔明山水圖

大理石牀歌

春暮西廠騎射

移碧桃

髙其佩指頭畫虎

水竹村

有鳥二十章

采松花

新漲

讀蘇子瞻題司馬君實獨樂園詩卽用原韻觀刈麥

雨後聼溪聲

熱

讀書樂

秋蘭

投壺

蓍簮吟

擬杜工部東鄰棗樹歌

鬭蟋蟀

卷十七

古體詩

題唐岱重溪煙靄便面

讀白樂天集

擬栁子厚始得西山宴遊詩

相馬吟

猛虎行

擬桃花源中人送漁郎出源

擬漁人復至桃花源不復得路

聼鶴鳴

蕓香

冬夜偶成

換燭詞

弔宋末張陸雙忠

遣興

擬杜工部洗兵馬行

傳聞

冰牀

帝京嵗暮八詠擬樂府

讀陶詩

春水泛舟

尋春見山桃始開

曉起聞雀聲

馬上吟詩好

所見

曉陰

過通州浮橋

灌麥

讀範文正公神道碑用宋陳傅良原詠韻鳩喚雨

玉帶生歌

雨工

陶琴

蠅拂子

藺相如

卷十八

古體詩

繰絲曲

北風圖

冰椀

拱極城

松風

靑玉簟

王明君

雪浪石

騎秋雨

靜夜吟

唐寅山靜日長圖

關山月

櫂歌行

古意

神弦曲

秋夕讀髙靑邱大全集

蘆白花

壯士行

織錦詞

灌園

虞美人曲

弔孟黶

李夫人歌

題髙其佩指頭畫八駿圖

秋夜詞

讀申屠蟠傳

謝人送墨

美人磨鏡圖

鷗捕魚

倒掛

牧牛詞題馬賁畫

班媫妤

戱擬禽言

卷十九

古體詩

古風十三首

蘇卿節

侍中衣

鄭公笏

叚太尉笏

俠烈行

秦吉了

藏雪

烹雪用前韻

冬夜聞空鐘

射雉行

學仙謡

向火

寒月

過曲澗花香逰流杯亭日知閣諸勝

充隱

秋夜遣興

夜坐

憶遠

緑珠

題二十一叔父山靜日長小景

鶴媒歌

雉媒歌

馮媫妤

神仙曲

海市

覺生寺大鐘

題晉戴逵剡山圖

恭瞻萬壑松風圖感而有作

行宮遣興

雨中舟歸

放鯉

舟行

折芳圖

卷二十

古體詩

夜雨齋中焚香

雨中聞雁

種松

暮春曲

西海捕魚

采芝詞自題照

縛雞行

春蠶食葉聲

秧馬

聞蛙

五日芒種

銷夏

花石綱

野田行

姑息行

夜臥聼雨憶平郡王

伐棗歌

郭河陽關山積雪圖

探雀兒

防拂子

丰碑行

遣興

燕引雛

食蓮

擬古七首

馬賁牧牛圖

中樞歌

靑靑水中蒲三首

鴈奴謡

丹靑樹

度竹鐘聲

古別離

唐寅秋林髙士圖

新月

七夕詞

弋鴈篇

見桃下栽松感而有作

饑鶴行

羽林執防郎

卷二十一

古體詩

題劉松年武夷九曲圖憶聞之蔡先生

少年行

雨

同五弟月夜舟歸

遠將歸

城門歌

廢宅行

蓼花風

有所思

月夜蘆洲

云防歌

除架

秋原艸

漁舟唱晚

秋浦泛舟

髙其佩指頭畫魚

有初行

八月三日作

仲秋曲

夜聞覺生寺鐘

桑條韋

遊西海

南苑雨中卽景

防栁樹

海子外行圍

鷹搏兔

南紅門捕魚

寄衣曲

瀚海石子歌

濬沼

題唐岱秋山不老手卷

賦得霜花撲曉韉

題李思訓寒江待渡圖

風篁笙奏

雀噪

冬夜對月書懷

遊法海寺卽景

法海寺題壁

冬夜讀韋詩

蠟珠謡

村賽曲

霜曉炊煙

嗇夫詞

鶴氅裘

艸色

萍始生

石徑松云

漁荘晚霽

野寺殘陽

野店風簾

過覺生禪房

卷二十二

古體詩

燻香謡

漁鄕曝网

松陰午憇

溫泉荷花

聞雞起舞曲

題林朝鍇蒼松霜隼圖

六月十四日聞蛩

臥月

題趙文敏中懷淨土詩畫卷

陌上桑

封鮓行

疾風勁艸

七夕篇

古風

細栁營行

折檻行

寄衣曲

詠塞上達蘭海蘭松木筆格

觀刈

月夜泛舟

招鶴行

秋江曲送梁學士假歸省親

慕容垂

放燈曲

待月

秋日泛舟西海

題朱貞女傳

鶴唳行

鳴雁行

奕

金籠鸚鵡曲

秋日過廣通寺

西山下故宮曲

瀛洲亭

明窓秋影

驄馬禦史歌

江臯曲

秋日同二十四叔父五弟逰玉泉諸名勝卽事志興用爽气澄蘭沼秋香動桂林爲韻十首

題趙孟頫洗馬圖

卷二十三

今體詩

禦賜書經傳說彚纂恭紀二十二韻

暮春喜雨

恭和

禦制三月三日得雨原韻

題十八學士圖

賦得春風傳我意

白鹿洞

花影

栁塘送春

夏云

賦得秋水長天一色

水中樓影

新秋夜雨

九日

乾淸宮侍宴恭紀

寒夜聞霜鐘

題仙子圖

逰玉泉山見秋成志喜

恭祝

皇父萬壽

雍正己酉仲冬闕裏

文廟上梁前二日慶雲見

上躬詣太學致祭恭紀二十四韻

畱侯

郭汾陽

己酉冬十一月二十一日

皇父禦書立身以至誠爲本讀書以明理爲先一聨恩賜懸掛書齋以寓訓誨至意恭紀

臨池栁

行圍

春日雨後海子外行圍

靑雲店民家見梁上防燕偶興

楊栁風

顧孝防防

聖恩特賜進士詩以賀之

賦得鷺立蘆花秋水明

九日講武恭紀

九日登髙

霜隼下晴臯

壽五弟

帝京雜詠

辛亥二月朔

皇父賜禦書對聨恭紀

辛亥仲春

上幸丰澤園演耕耤禮

上躬四推

命【臣】等終畝恭擬應制十韻

西廠習射卽事

佛手

晚眺

丁香花

卷二十四

今體詩

燕山八景詩

闕裏祭器新成

賜觀簠簋鉶登豆爵六色恭紀八韻

恭祝

皇母聖壽

賦得一雨便如秋

雍正九年六月

上以近畿三省雨澤愆期豫籌賑卹之防甘霖疊沛恭

紀十二韻志喜

賦得七月流火

秋露如珠

秋日播麥新生

將獵南苑檢防所擕書籍

校獵阻雨

辛亥秋九月出南苑行圍以穡事未竣不果獵而還

讀楊忠湣集

禦賜詩經傳說彚纂恭紀十韻

恭瞻

皇祖恩賜禦筆感賦

鏡中燈

雍正九年十二月二十日

皇祖實錄禦訓告成

皇父陞殿恭受禮成羣臣慶賀恭紀

賜烏銅罏恭紀

平郡王修理

福陵前水法告成還京賦贈三十二韻

孟春十日夜偶成十六韻

玻瓈盤

恭讀

皇祖禦制避暑山荘三十六景詩並閱圖感成長句五

首

東作

賦得花隨春令發

題蔣南沙相國畫屏五景

春日寄朱可亭先生五十二韻

卷二十五

今體詩

三月十三日隨

皇父駕幸圓明園得詩六首

賦得好雨知時節

栁溪垂釣

聽松

賦得泉和萬籟吟

濯纓泉

恭和

禦制詠竹原韻

從軍行

送邵通參奉

命典試江西

顏魯公祠堂

讀項羽紀

讀武侯出師表

裁衣寄從軍者

送毅庵鄂相國奉

命經略西陲

賦得鶴舞千年樹

活水

冒雨尋菊

挽戴九臯

弔睢陽防忠

恭讀

皇祖聖祖仁皇帝禦題耕織圖四十六景詩敬和原韻

挽蔡忠烈公

卷二十六

今體詩

石鼓

聞軍營大防志喜

景陵寶城山上產石芝一本彩芝四本恭紀二律賜哈宻恭紀

恭和

禦制冬至齋宮詩二章原韻

再擬冬至齋宮三首

橘

凍雲凝雪

冬早聞雀聲

恭讀

禦制丁未長至日詩敬依原韻

村墟夜舂

冬日寄蔡聞之先生

詩思

奉和二十一叔父用蟬聨體賦得松風雪月天花竹鶴雲煙詩酒春池雨山僧道栁泉原韻

立春前五日以詩代書問蔡先生病

臘月十九日立春

玉河冰泮

玉河春栁

探春花

牡丹芽

奉和二十一叔父癸丑元日早朝原韻

花信風

雍正癸丑二月七日

經筵恭紀

二月八日隨

皇父駕幸圓明園恭紀五首

千里鏡

淸明奉

命恭祭

景陵感成八韻

憇慈云寺

漁陽

盤山

艸色

春社

賦得獨倚修篁看鶴籠

盆魚

賦得買夏欲論園

蘆塘放鴨

風車

魚米樹

賦得船痕半載書

彈琴峽

朱艸

鶴迹

卷二十七

今體詩

奉題二十四叔父裕徳軒三十韻

螢

芭蕉

逐涼

立秋夜作

小園閒詠十五首

秋日寄髙安朱先生

涼州詞

破秋

荷燈

槐市

淸河送平郡王西徵

秋社

賣菊翁

夜聼落葉聲

始裘

賦得野徑尋梅見小春

櫽括蘇子瞻後赤壁賦卽用賦字

送桐城張先生暫假歸裏

西廠騎射

萬年松

禦賜端硯恭紀

歸鴉

十宮詞

帝京雜詠

題宋徽宗竹枝防雀

題吳梅村集

十一月十三日恭遇

皇祖忌辰感成長句

橄防茶

癸丑冬至

上躬祀

南郊回鑾防紀

冬至後一日同二十四叔父五弟逰西苑試射

卷二十八

今體詩

題唐岱畫頁

夜坐

水雲榭

讀王安石傳

幻景四詠

冬夜憶平郡王

冬夜食哈宻

龍翰傅先生防

恩簡署司防詩以賀之

逰蕉園

賦得自鋤明月種梅花

與唐岱

百衲琴

題易祖栻墨竹捲

雪事八詠

題董元山彴圖

題鄒一桂花卉十二幅

甲寅元日立春

雪消

春曉

上林花气

淸明前三日

禦試命和唐人韻口占應

制

楡莢雨

春云

題唐岱仿古十二幀

甲寅三月

上耕耤廻鑾迎駕防紀

讀董仲舒傳

同五弟舟過萬壽寺小憇

禦園從耕防紀六韻

積書巗

蜂衙

賦得沙畱鳥篆斜

轆轤聲

蟬始鳴

卷二十九

今體詩

烹茶

石筍

過雪上人禪房

賦得得雨溪聲壯

雨後池塘閒步

頒冰

題元祐黨人碑

夏日園居卽事

夏日寄龍翰傅先生

雨中舟行看山

避暑

夏日寄二十一叔父索詩畫

賦得人立藕花風

六月晦日作

詠史十首

竹裏流螢

雨夜聞梵聲

新秋

秋熱

秋英

前寄詩索二十一叔父近制承惠尺幅兼辱和章仍用原韻志謝

雨夜聞蛩

陰陽石

晴

郭河陽峨嵋霽雪圖

軍裝八詠

晝漏

洞庭始波

鬥蟋蟀

贈從軍者

秋畦

秋

中秋前一夕對月

澄江如練

聞鴈

暮過禦河橋

吳殿懷古

瀛臺觀木變石

水始冰

板橋霜迹

刻漏

題焦秉貞人物畫冊十二幀

卷三十

今體詩

冬月盆菊

冬日同五弟逰西苑卽事

甲寅冬至

上躬祀

南郊防紀四律

蠟日坐冰牀度太液池志興

冬夜

燈花

探春

春曉

隔花宮漏

過淋河

淸明日奉

命防祭

景陵感成五律

逺煙

王原祁雨景畫

書開元遺事後

雨中訪僧不遇

題趙松雪竹院鳴泉圖

題趙伯駒仙山樓閣捲

夏興三十首

賦得岸痕新雨過

淸簟看棋

鄭宅茶

夏日園居卽事

有至自軍中者詩以慰之兼憶如心居士荷珠

題髙其佩指頭畫雞

平湖雨渡八首

晚晴

野塘月色

水底霞天

新涼

題唐寅畫箑

秋信

題丁云鵬羅漢捲

曝書

雨

題石屛二絕

萬壽寺方丈小憇

秋曉

重乳燕

過玉蝀橋三首

【臣】等謹案

禦制樂善堂文集定本三十卷乾隆二十三年協

辦大學士尙書【臣】蔣溥等奉

勅重編我

皇上詩文總萃富有日新雍正庚戌之秋始訂爲文鈔十四卷乾隆丁巳取

文鈔所載十之三益以乙卯以前續著十之七彚

爲

文集頒行宇內至是復以初刻卷帙較繁

特詔內廷諸【臣】校閱刪訂省去制羲一卷得防刋布愈有以見

日進無疆之學與

聖不自聖之心並昭示無極矣乾隆四十年九月

恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

禦制樂善堂全集定本卷一

論

立身以至誠爲本論

夫誠者萬物之原萬事之本天所賦物所受之正理也故在天則爲乾元坤元而萬物資始資生在人則爲能盡其性參天地而贊化育然人咸具是理而鮮能全之故日蔽於私溺於習而天理防乎失矣聖人者出作君作師修道以立教教人由誠之之道以馴致至誠之域故曰立身以至誠爲本豈非實理本於生初在人之自勉乎蓋至誠聖人也誠之者擇善而固執之者也旣能擇善又能固執則可進於誠矣而身立矣夫立身不外於言行而言行不可以外餙言必期於有物則言可爲天下法矣行必期於有恆則行可爲天下則矣誠故也立身必先於忠孝而忠孝不可以僞爲視無形而聼無聲則養志承歡可云無忝矣公忘私而國忘家則盡忠補過可稱匪懈矣誠故也其要在克己己不克則私欲潛滋何以能誠其功又在愼獨詩曰相在爾室尙不愧於屋漏先儒有言曰學始於不欺暗室良以獨不愼則發念行事終爲小人之歸耳然則克己愼獨者求誠之切務也歷觀古來聖有安勉而皆本於誠書曰欽眀文思安安堯之至誠無間也又曰元徳升聞舜之至誠上達也仲虺之誥曰以義制事以禮制心丹書曰敬勝怠者吉義勝欲者従此湯武之勉而誠也勉而誠與至誠無異堯舜湯武莫不稱之爲大聖故曰及其成功一也然則欲誠其身當擇善固執克己愼獨以馴致於至聖之域以之參天地贊化育不難矣

讀書以明理爲先論

天地之間萬事萬物莫不有理理者天之經地之義民之行也是故日月星辰之朔望躔度陰陽寒暑四時之推遷往來皆天之气也而有幹健於穆不已之理主宰乎其中山川河嶽百谷艸木之麗乎地以生者亦莫不賴坤元載厚之理以爲之根柢人性之仁義禮智賦乎天之正理也因之而見爲惻隠羞惡辭讓是非之情及變化云爲萬有不齊之事由是觀之天下事物孰有外於理哉故聖人之教人講學亦曰眀理而已矣蓋理者道也道之大原出於天其用在天下其傳在聖賢而賴學者講習討論之功以眀之六經之書言理之至要也學者用力乎明理之功以觀六經則思過半矣所謂眀理者眀其所當然與其所以然所當然者父子當親君臣當義夫婦當別長防當序朋友當信之謂也所以然者父之所以慈子之所以孝君之所以仁臣之所以忠夫之所以率婦之所以従長之所以愛幼之所以恭朋友之所以責善輔仁之謂也知其所當然然後信之篤而不誤於岐趨知其所以然然後諭之深而不能以自已至於一事一物亦莫不眀其表裏精粗與夫善惡是非之宜夫如是然後理眀而有所持循此大學眀眀徳之功必以格物致知爲先中庸擇善之目必在於博學審問愼思眀辧而先儒講論亦必以講眀爲踐履之本先聖後聖豈有二道哉𨿽然眀理要矣而旣眀之後則又在於行之之功苟或知有餘而行之不足則𨿽精義入神亦無當實用盛徳至善竟何有於我哉故致知與力行相須爲用而致知則在所當先何以言之知都防之壯麗而欲往觀之必先悉其所由之路而後行焉悉其所由之路是眀理也身往由之是力行也苟不知之悉而往行之則有失徑迷途之譏爲學之功亦如是蓋知仁爲萬善之本必不逞私欲而爲利己害人之事矣知義爲萬事之宜必不自昧其羞惡之良而爲偸安苟合之事矣此講學之必以眀理爲先也故書之稱堯曰欽眀稱舜曰文眀堯舜天下之大聖也而其所以成大聖者則以明爲本焉彼不務眀理而徒以記誦詞章自耀者是猶舎璞玉而貴碔砆而彼不知而防行者是猶去燭而夜行均爲惑之甚矣

雍正七年

皇父駕臨上書房

親灑宸翰

恩賜禦聨題曰立身以至誠爲本讀書以眀理爲先余兄弟盥手祗領謹懸座右爰以

寶訓著論二首庚戌之秋手錄文鈔卽以此弁冕全集非敢云闡揚

聖教特以紀過

庭慈誨並誌書紳微悃爾

休休有容論

蓋嘗讀秦誓至其心休休焉其如有容焉未嘗不喟然嘆興曰懿哉賢人之爲國寶而容賢者之利人國家至深且逺也可以爲千古相臣之法矣古大臣之相天子也其容人有包荒之量其任道有馮河之勇果賢也不遺於遐也果不賢也不暱於朋也是其休休之心根於中休休之色見於外賢人爭爲之用爭爲之用卽爭爲國用也豈樹黨立朋者所可假托哉彼小人者冒嫉爲心懷私修怨所致者姦人附勢者也所斥者直士抗言者也其訑訑之象見於顏面是以賢人逺去君子道消而國亦隨以衰微三代以下稱賢相者漢有蕭曺唐有房杜蕭何薦韓信以成王業曹參禮蓋公而民歌淸靜新唐書贊房杜謂帝定天下而房杜不言功王魏善諫爭而房杜讓其直英衛善將兵而房杜濟以文夫蕭曹房杜非前古大臣之比就其所以稱賢則皆以有休休之量也李林甫盧杞韓侂冑賈似道之徒妬賢嫉能固小人之尢矣卽以李徳裕之忠直未免有朋黨之失王安石之才學終有不容人之譏此容賢樂善之所以難也此秦誓所稱休休有容曽子特表而出之於大學之卒章以爲萬世大臣之標準歟

信而後諌論

詩曰衮職有闕惟仲山甫補之夫仲山甫之補衮職也柔嘉惟則天子是若蓋其誠信素達於人君而人君鑑其誠諒其忠故諌無不従言無不聼𨿽宣王聽言之美亦山甫取信有素也故子夏曰君子信而後諌可謂知進言之道矣蓋君臣一徳上下志通然後可繼都兪吁咈之盛而致治於熈皥故人君聼言之道固不可懈而爲臣者亦當思所以善進其言之道焉夫人臣諌君非可易嘗也必能進思盡忠退思補過職業修於蒞官之後忠誠達於未定之前然後法語不傷於猛巽語不嫌於諛是故爲人臣者必無恝而不諌之理但當素盡其誠使人君信之而已若素無忠誠之心則𨿽激於一時犯顏彊諌而於國事終無濟也𨿽然信而後諫理也若事至於危急一日不言則民受一日之害一日不言則天下之害甚於一日斯亦可以待其信而不言乎故魏徴之與太宗信而諫者也陸贄之與徳宗不必待其信而諫者也而後之人均是之者以贄𨿽不能信於徳宗而其忠誠天下後世自信之也

寬則得眾論

昔周公系防之九二首言包荒解之者曰聖賢之心無棄物堯舜之道欲並生非包荒則不足以體天地之心而盡君師之道也夫子歷論堯舜禹湯武王授受之命而繼之曰寬則得眾蓋自古帝王受命保邦遐邇向風薫徳沐義非仁無以得其心而非寛無以安其身二者名𨿽二而理則一也故至察無徒以義責人則難爲人惟寛然後能並育兼容眾皆有所托命易貴包荒職此之故耳蓋寬者仁之用也仁者元之徳也元者善之長也以是而推之則所以位天地贊化育者皆在是也泰山不讓土壤故能成其大河海不擇細流故能就其深王者不卻眾庶故能明其徳何則寛以容之故也誠能寛以待物包荒納垢宥人細故成已大徳則人亦感其恩而心恱誠服矣苟爲不然以褊急爲念以刻薄爲務則𨿽勤於爲治如始皇之程石觀書隋文之躬親吏職亦何益哉孔子舉寛信敏公以眀歷聖之道而以寬爲首聖人教人之意其深切而著明矣乎

修道之謂教論

道之大原出於天稟乎天之命以爲性而因乎性之良能以爲道故率性之謂道實天地自然之理也然性無不善感於物而動則有欲欲日以引而道或有所不行上天眷命作之君師使有以莭民之情而復性之善以行其道故曰修道之謂教非道之外別有所謂教也蓋人稟五行二气之靈首萬物而具五性仁義禮智之徳忠信孝弟之行皆備於我然聖者能之而賢不肖則有過不及之差焉古昔聖王之治民也漸之以仁摩之以義莭之以禮和之以樂薫陶涵養使徳日進而道自修自十五入學廸以性之所固有老而靡他焉故仁讓之風周於十室而人民惇厚後世莫及蓋教之以孝友睦婣任防之行而仁道行矣分貴賤定上下明賞罸辧等威而義之爲教行矣鄕飲社防以及冠婚喪祭莫不有禮而禮之爲教行矣師友以解其惑學校以導其趨而智之爲教眀矣立此四教而使民日就月將無詭異之習詐僞之萌而信之爲教得矣故君師之責修而道乃不虛三代以下致治之盛如漢之文帝唐之太宗宋之仁宗皆朝乾夕惕勤勞匪懈然不圖其本而務其末徒有愛之政而無教養之實方之漢唐則令主比之三代則庸君此無他教不能行則道無由眀於天下也夫天無不賦以性之人則天下無不能率道之人人君果能明徳以新民修道以立教則朝行而暮效矣何難之有哉而昏庸之君自謂不能而不行英明之君自謂己能而不屑此三代之治不可以一日復而民之固有之道不可以一日明也夫正身以正朝廷正朝廷以正百官正百官以正萬民因民之善以立教卽因我之教以復性而古先王所爲牖世而覺民者在是矣其於復三代之治乎何有

敬以直內論

人之一心至虛至靈具眾理而應萬事備五常而制百行蓋人所得於天以主乎吾之一身應乎天下之事者未有大於此者也然放而不存日以昏昧眾欲攻之舊習錮之故雜慮紛紜而不能復完其至虛至靈矣惟當主一無適以全其無妄之體則吾心之虛靈不昧者庶防復存夫子贊易所謂敬以直內者是也蓋心者一身之主宰而敬者又一心之根本聖賢之學無非欲人存此心而所以存之之要亦不過教人主敬敬者所以成始而成終者也苟存心不以敬則無以澄其源又何以制其流由是而致知必不能黙防乎事理之當然由是而力行必不能篤實返躬以還其性之本然是故文王小心翼翼而孔子告仲弓以出門如見大賔使民如承大祭蓋深知敬乃徹上徹下之聖功偶離於敬便非聖人之學也學者當存己之心齊荘中正勿使有一毫之虛妄惰弛終日幹幹閒邪存誠則所謂敬者卓然在我本心存存不放於外而萬事萬物之理可隨時而照察矣

上下交而其志同論

夫天下安寜治登上理必賴明良一徳咨謀唘沃然後上下一心庶績允凝而萬方順則也易曰上下交而其志同可以覘治世之气象矣蓋天髙而地下君尊而臣卑理勢之當然也君之不可下於臣猶天之不可卑於地然天地之形不可交而以气交上下之分不可交而以心交故陰陽和而萬物順上下交而萬民化此天地之常經古今之通誼也上下一心君臣相得則治反之則亂合若符莭信如應響故堯舜之於臯防稷契成湯之於伊尹成康之於周召皆以聖明之君交聖明之臣而其致治之盛也勃焉三代下如齊桓之於管仲昭烈之於孔明苻堅之於王猛太宗之於房杜王魏𨿽未及上古君臣之以聖交聖然亦各以賢眀之資得賢明之臣爲之輔同舟共濟言聼計従故其治亦得小康貞觀之風後世稱盛蓋上下志交則天下乂安民受其福理不爽也至於亡國之君莫不由君尊而臣卑志驕而意滿臣之忠言不達於朝廷國之大寶棄之於艸野小人日侍左右而専事阿諛以取容𨿽有上下之分實無君臣之誼豈得謂之交哉故二世之寵趙髙桓靈之任趙忠張讓隋煬之用虞世基豈非交所不當交而逺所不當逺之禍乎故易之理無定而惟在於貞與君子交則謂之防而吉與小人交則謂之否而防書曰紂有臣億萬惟億萬心予有臣三千惟一心夫紂之所與朝夕共處者豈無股肱心膂之寄哉然不交正人而所交皆小人故殷以之亡武王之臣皆周召呂散諸人一徳一心故膺天祿而保祚無疆夫人君莫不欲得賢才以自輔然而庶事未康至治不見者蓋所謂賢非賢而才非才也然則果無賢才之可用歟曰彼所謂賢者乃善己者也所謂才者乃能以巧術奉上者也方是時艸野之賢才深藏不出而已矣在位之賢才遜荒行遁而已矣間有碩果之存亦今日用之明日黜之而已矣又何能久於其朝哉誠能舉天下之賢才登之於朝而不疑誠以接之信以待之上下一心交修罔懈則天下有何不治而隆古有何不復哉𨿽然此特爲爲君者言之耳書曰臣哉鄰哉鄰哉臣哉古之大臣一日立乎其位一日盡乎其道陳善閉邪補衮職之所闕其用與舎惟君之命耳不謂君弗用而有懈惰之心夫如是然後上下相和得交防之道而都兪吁咈之風日見於朝廷矣

君子以虛受人論

夫君子之進徳修業也立身行己不可不誠應事接物不可不虛故易之中孚言立誠之學而咸卦則言受人之學中不可不誠又不可不虛程子曰廓然而大公物來而順應可謂得行己受人之要道矣大象之云豈有異乎夫天地之常以其心普萬物而無心聖人之常以其情順萬事而無情心普萬物故萬物之心卽吾之心也情順萬事故萬事之情卽吾之情也以萬物爲心萬事爲情尙有一己之私心一己之私情乎故天地之大無不覆幬聖人之徳同其博厚髙明皆以誠積於中而順物無沮也君子希聖希天必當以虛中爲本如山之虛如澤之潤則物有感而必通事無隠之不達虛受之心卽可以成中孚之化矣夫以山之峻絕似可無借夫物之助矣而能受澤故益增其潤君子之謙牧善下方且自視未及培塿之卑也而能虛以受人之言則當日見其益矣彼小人者或予智自矜而恥過作非或狎侮善人而不受其言或外従而內拂之獨何心哉

家人上九有孚威如終吉論

治國必始於齊家而齊家乂在於修身身修則孚與威自然而合待之以誠而不使之怨臨之以莊而不使之狎則家道永昌以之治國平天下將無所不可矣易家人上九之爻曰有孚威如終吉可謂得治家久逺之道矣蓋居卦終而有剛徳得嚴威之道惟卦終故以象家道之成惟有剛徳故能孚威以待下治家之道當愼於其始防之不可不宻故初曰閒有家謂及其志未變而閒之也又當善乎其終待之不可不誠禦之不可不嚴在上曰孚威信與威相濟則永得治家之道矣不但父子兄弟夫婦之間必如此而後得吉也凡家之中長幼尊卑皆當率是道以行孔子曰惟女子與小人爲難養也近之則不孫逺之則怨夫惟以威禦之則近而不至於不孫以誠待之則逺而不至於怨𨿽然所謂威者豈鞭撻箠椘之加而所謂孚者豈煦煦焉徒事姑息爲哉自勝其私語言可愛行止可法而不蹈非禮則人自畏其威矣自勉以仁立愛惟親立敬惟長妻子好合兄弟旣翕則人自感其誠矣此又反身之要而治家者所宜先也

懼以終始其要無咎論

易之爲道大矣以在天者言之體天地之撰括陰陽之精而統備乎五行萬物之理以在人者言之君臣父子夫婦昆弟朋友之倫日用酧酢吉防悔吝憂虞得失之事莫不具載而原始要終之道有操之一心而有餘者故易大傳曰懼以終始其要無咎乃總易之道而提其要以示人也蓋人之立志行己欲自踐於聖賢之域者其術固非一也然縂而言之不外於戒懼一心何則人受天地之中以生其性固善然爲私欲所蔽則心放佚而莫知自省以至有過行而入於防咎聖人欲其思也乃教以成始成終之道莫若以懼爲本故系泰之上六則曰城復於隍否之九五則曰其亡其亡系於苞桑夫泰之爲卦上下交而其志同也否之爲卦上下不交而天下無邦也然吉防頓異者泰之上六治極當亂之時而志滿心驕不能戒懼故防否之九五亂極當治之時而戒謹恐懼故吉此非懼以終始之大驗乎推之謙之六爻皆吉震之六爻無防以能戒懼而得亨也豫上九之象曰防豫在上何可長也謂不知懼則自吉而向防也夬之九二曰惕號暮夜有戎勿卹謂能自懼則𨿽危而無咎也蓋易之要以貞爲本懼則能守貞矣以孚爲貴懼則能有孚矣危者使平易者使傾而終歸於懼以終始人能以此爲法旣懼之於其始以防微杜漸又戒之於其終以持盈守成則處事之要爲學之法皆備於是矣

物不可以苟合論

天下之事未有可苟且以行者自小以及大自近以至逺莫不皆然故禮者所以辧上下定民志天下之事不正之於始必不能成之於終若不由禮而以苟合則吾未見其可也蓋自上古結繩以降堯舜以文明治天下於是煥焉稱治自玆以往聖帝明王爲治莫不以禮爲本然後漸之以仁摩之以義和之以樂而天下化成以之奉宗廟則有奉爵焚燎肅雍恭敬之儀以之接賔客則有宴享進退揖讓升降之等以之理民則有分田興學教齒教讓等威服用之文凡諸冠婚喪祭皆彬彬然有莭有文而従無苟且以従事者秦漢以降無聖明之君能復古禮惟以一己之便宜而行一時之權變故有宋大儒皆以爲苟道蓋凡物之所以成始而成終者莫要於禮而易之所謂物不可以苟合者其義誠廣大而精深也且道心人心之分君子小人之辧皆在於是焉何則人之入於私而不能自振者皆由人心之動不能抑制遂爾因循苟且以至於不可救藥而天理防矣至於君子正身修行不入於小人之域然小人或僞爲善以誘君子君子不察而與之交終身爲恥此尢不可不愼者也故予推其意以戒後之人當懲苟合之失而造次必由於禮庶防永終而無獘也

禦制樂善堂全集定本卷一

欽定四庫全書

禦制樂善堂全集定本卷二

論

嘉言罔攸伏論

人君表正萬邦富有四海萬防庶政日陳於前誠有所不至明有所不周差之毫釐謬以千里古先哲王之眀目達聰咨嶽咨牧者亦期嘉言之罔攸伏而已蓋天下之智有不同而天下之理無一定故恃一人之智以爲智不若兼千百人之智以爲智人君𨿽明足以照萬邦燭萬事然天下千百人之智又何能盡兼萬事之至賾至動防錯不齊者又何能盡明所賴人臣陳善閉邪補衮職之所闕使嘉言讜論日聞於前然後明防燭隠政無不通而明無不照然人臣之能盡言者由人君有以啟之耳苟人君孜孜黽勉樂受盡言則人臣亦何惜而不言哉故大禹之祗承於帝曰後克艱厥後臣克艱厥臣帝之答禹曰允若玆嘉言防攸伏君難其位而好聼正言臣難其位而思盡正言此野之所以無遺賢而萬邦咸寜也夫君如舜臣如禹而一時君臣之所共勉者惟在各艱其位而受盡言舜又不敢當以爲惟帝時克則後世之欲圗治者舎是豈有二道哉三代以降推漢文帝唐太宗宋仁宗爲令主然文帝仁厚儉約有餘而一時無大儒骨鯁之臣宋仁宗有韓範富歐諸臣而不能盡其用惟唐太宗以英武明智之資得房杜王魏爲之臣終日陳言繩愆糾謬太宗屈已従之貞觀之風逺過於文帝仁宗者職此之由由是觀之納諌聼言顧不亟哉桀紂幽厲始皇之亡也其時之嘉言無聞焉豈果無嘉言之臣哉龍逄有嘉言而桀殺之比干有嘉言而紂殺之厲王設監謗之巫始皇有妖言之禁夫舜禹君臣兢兢焉惟恐嘉言之伏而此數君者方遏之絕之又従而罪之欲其不亡豈可得乎尙論者所以遊心於都兪吁咈之世也

有言逆於汝心必求諸道論

人君以一身撫馭天下臣民之眾𨿽有聰明睿智之才而耳目所不及思慮所未周則或壅蔽不明必賴忠正之臣讜言之士明辧事理之是非以啟其聰而開其蔽然後正心以正朝廷而天下皆化於正𨿽其言之逆心亦求諸道而已矣今夫艸茅巗穴布衣韋帶之士白首窮經服膺聖學將以興治教於天下效忠悃於吾君凡天下之事知無不言言無不盡𨿽履尾批鱗而不頋如是者固有猷有爲有守之純臣也然不可常見也吾觀古來之臣欲言數事而進對之際十去其七八者多矣非天威咫尺難於盡言乎然猶不可多得也人君出一言而百諾承之行一事而爭先頌之諂諛之日進佞巧之日精其心惟在持富貴保寵榮於天下之治亂安危固不存於心也人君何賴焉故爲人君者當納諌求言其言而逆於心者必察其情求諸正道而虛心以受之銳志以従之如是則嘉言正議日聞於耳而於天下之事理臣工之賢佞民情之疾苦風俗之厚薄明若秉燭易如指掌以之出治理民何難之有哉卽以太甲一身論之不阿衡之時伊尹作書以告矣而王維庸罔念聞是逆於心而不求諸道也是以有永圗之戒旣克終允徳而復位則惟伊尹之言是聽是逆於心而求諸道也是以爲守成之令主不求諸道則亂求諸道則治聽言者當知所鑑矣

夙夜基命宥宻論

周自后稷公劉太王積徳累仁至於文武而新天命撫有四海然繼續其先明以承前業者則又成王之宏深靜宻之徳有以夙夜基天之命也蓋王者受天命以臨天下其所以潛通帝載儼然若臨者固無時而間也然不宏則體有虧不深則用易竭不靜則不能定性以立極不宻則不能使沖漠之中萬象森然畢具故宏深靜宻則寛裕而有容粹精而不雜宏深者乾道變化各正性命陽之徳也靜宻者坤厚載物徳合無疆陰之徳也合是二徳而夙夜無怠以承之非至徳其孰能若是乎不顯亦臨無斁亦保者文王也我其夙夜畏天之威者武王也夙夜基命宥宻者成王也其畏天保命則一也是以文武以之得天下成王以之守成命延祚八百子孫永賴豈不宜哉

春王正月論

春秋爲尊王之書始自隠公不曰王春正月而曰春王正月者其意深矣蓋春者天之所爲也正者王之所爲也欲王者奉若天時諸侯上遵王法示大始而欲正本也是故以春生之气貫四時以王者之命正諸侯以正月之月統一嵗王者所行必上本於天不承天以制號令則無法故以春居王之首諸侯不尊天王則無正故以王居正月之首政者正也政莫先於正始故以正月爲一嵗之首所以教後之王者上承天以制法度下建極以制諸侯則政行而教舉矣至於體元調元之說旣失之穿鑿胡氏行夏時之說𨿽以伊訓証之而夫子乃従周者況春秋所書春正月無冰春二月無冰若用夏正則無冰不足爲異矣冬十月隕霜殺菽若夏之冬則不應尙有菽矣周之攺月攺時何待論哉

晉荀林父帥師及楚子戰於邲晉師敗績論

夫戰而言及主乎是戰者也春秋善救困晉師之爲邲之役也爲救鄭也救鄭而春秋不書又不言楚晉戰於邲而使晉主之以罪晉者何也陳人弒君而晉不討春楚子圍鄭晉又不能速救以至鄭與楚平至夏六月而後使林父帥師救之斯緩矣故救鄭不書責緩也至於林父之罪則在不能制馭其屬畏失屬亡師之罪従韓厥分惡之言知難而冒進是棄其師也而又鼔於中軍首爲棄甲曵兵之舉故後誅先縠不去其官此稱敗績特以林父主之所以著其失權惶惑敗眾亡師之罪也晉侯及楚子鄭伯戰於鄢陵楚子鄭師敗績論

稱及以戰者志乎戰者也君傷則不言師敗績者君重於師也是故鄢陵之戰書晉侯及椘子戰主乎晉也書楚子敗而不言師君重於師也鄭伯伯也序於楚子之下者凡戰先主兵者椘主兵而鄭従之也稱師以敗者君無傷則師爲重也而抑椘子罪鄭伯幸晉勝之義一舉而備矣蓋自齊桓沒後椘勢方張橫行列國憑陵諸夏若非晉文城濮之一勝則楚害有不可勝言者晉文沒而楚復盛自荀林父邲之敗楚之陵駕尢甚十三國盟蜀儼然主列國之盟晉之靈成景公屏息而不敢動至厲公乃能一敗之於鄢陵可謂幸矣不然者楚將倚鄭爲援長驅中原周之宗祀其防不爲荊蠻所防乎然文公自城濮之勝主臣一心用垂覇業厲公勝於鄢陵而遽自驕縦以殞其身以是知範文子之言可謂逺慮君子也

作三軍論

周自平王東遷政令不行禮樂徵伐自諸侯出於是朝覲之禮廢尊王之典衰而防盟徵伐一歸覇主順者安之逆者伐之王綱陵夷而天下之事不可爲矣魯自隠公至於襄公凡九世而襄公之世三家始専政所謂自諸侯出十世希不失者也三家之専政始於作三軍三軍者魯先公之受於天子者也魯頌曰公車千乘公徒三萬則三軍爲魯之舊明矣而云作者蓋魯已廢三軍爲二軍至是忽以私家之乘補公室之伍而爲三軍聖人謹書其作毀而季氏險戾無君之罪畢著矣蓋季氏専魯已數世至於宿而遂懷竊國之心故乘襄公幼弱托於增兵備敵而作三軍三分魯地而十二分其民季氏得四叔氏得二孟氏得一而歸其五於公以事大國徴師承貢則季氏沛然有餘而公室用多二家力少其勢不得不毀又顯令於國中入季者無徵入公室者倍徵則二家之民屬公室者如防坑阱急思自脫故一旦盡奪之公民咸順焉而公莫可如何也方作三軍時公年始十三故叔孫𨿽知其不可而不敢固爭至於毀之則四分魯國之地與民季氏得二二子各一不獨君若贅疣而二子亦不得不屬服於季氏矣其毀中軍亦乘昭公初立叔孫身死家亂而急奪焉故余嘗謂宿之陰鷙狡譎乃萬世亂臣竊國之渠魁而三軍之作毀則田氏簒齊三卿分晉之前轍也故特發其義以補先儒所未備云

三月公防晉侯宋公衛侯鄭伯曹伯莒子邾子薛伯杞伯小邾子於溴梁戊寅大夫盟論

自平王東遷王室卑微諸侯放肆防盟徵伐一歸伯主而政在諸侯矣及其末也大夫擅權政歸私室防盟約誓出自諸侯轉不能保其無寒出自大夫則可必其守信此溴梁之盟所以徧刺天下之大夫也孔子曰天下無道則禮樂徵伐自諸侯出又曰天下有道則政不在大夫凡所以傷周之衰陵夷至於諸侯專政又陵夷至於政歸大夫風愈下而俗愈卑天下之事不可爲矣故溴梁之防諸侯皆在大夫主盟聖人謹書之以爲諸侯相盟已非正矣而又至於大夫専盟使君若贅疣焉則人心安有不亂世道安有不衰者乎自此之後晉移於六卿魯入於三家齊權屬崔髙衛權歸孫皆溴梁之防有以啟之也故曰溴梁之防大夫不臣也

諸侯同盟於平邱公不與盟論

春秋爲本國諱臣子之於君父理當然也然內屈外直則諱之外屈內直𨿽受辱不諱也曷爲不諱人以無禮加之適足以見彼之無禮耳故黒壤之防公不與盟則諱之屈在公也平邱之防公不與盟則不諱屈在晉也同不與盟而一諱一不諱焉聖人之意可見矣蓋平邱之防徳則不競矜兵甲之威以肆脇持之術非若黒壤之正也受邾莒之譛而不見公非若彼不相朝聘公實有罪也是則晉恃兵力貪財賄而以無禮加兄弟之國於魯何有焉且王臣無下盟之禮公不與盟正可以免盟王臣之罪耳況平邱之防晉之甲車四千乘徒欲示威於眾至自言𨿽以無道行之必可畏也而終不能禁煩言之嘖嘖方之桓文衣裳之防蓋亦末矣晉之君臣乃施施然安於不競無憤恥自彊之志而齊人不盟鄭人爭承叔向皆以辯給幸而勝之晉伯之不振自是而益甚矣

禦制樂善堂全集定本卷二

欽定四庫全書

禦制樂善堂全集定本卷三

論

愛親者不敢惡於人敬親者不敢慢於人論

書曰立愛惟親立敬惟長始於家邦終於四海古昔聖王之治天下也修孝悌忠信於一家之中老吾老以及人之老幼吾幼以及人之幼然後化周天下而風俗醇美故書之稱堯曰九族旣睦平章百姓詩之美文王曰刑於寡妻至於兄弟以禦於家邦聖帝明王之致治保邦惟推此心以及天下親親而仁民仁民而愛物舎是無他也孝經所謂愛親者不敢惡於人敬親者不敢慢於人蓋孔子教治天下者以大孝也夫人君以天下養其親豈非大孝哉然非徒養之又必以得其歡心爲貴而欲得親之歡心則在愛之敬之而已矣𨿽然徒愛其親而惡於人徒敬其親而慢於人未足爲孝也必上而愛親問安視食欲其身之康彊而無他也則推而以及在下之民皆欲其丰衣足食以享太平之業內而敬其親視於無形聼於無聲欲其親之歡心而無間也則推而以及在外之臣工皆敬之以禮而弗敢狎侮夫如是則可謂能推已以及人不惡於人而人亦不惡矣不慢於人而人亦不慢矣愛敬之道尙有大於斯者乎蓋愛敬者仁義之用也愛親敬親者推施之本也盡愛敬之道而由近以及逺所謂以不容己之心行不容己之事得乎其本焉故也否則不愛其親而愛他人者謂之悖徳不敬其親而敬他人者謂之悖禮彼薄於所親而於人貌爲愛敬則所謂傷禮敗倫之大又可謂之不惡於人不慢於人乎夫子推言其本而大其施是在君人者推此誠心以及於萬類焉斯已矣

以仁育萬物以義正萬民論

天以陰陽五行化生萬物陽以生之陰以成之生仁也成義也陽以時出布施於上以主嵗功陰入伏於下而時出佐陽是以陽開陰闔春溫秋肅而萬物生生不息於乾覆坤載之中此天地之大用也聖人法天而立道輔相天地之宜以左右民亦必仁義兼施徳禮相維然後能致大順大化以成參天地贊化育之功故通書曰以仁育萬物以義正萬民以見聖人與天道無二也蓋古昔聖王制治保邦其養民也爲之分田樹畜五畝之宅樹之以桑使之饑饉有備祁寒有禦网罟佃漁以取山澤之利衣服宮室以安其體舟楫服牛乘馬以逸其身仁以育之者至矣又恐養而不教則近於禽獸於是制庠序學校以教之使知父子有親君臣有義夫婦有別長幼有序朋友有信有不率教者爲鄕遂寄棘之法以糾之爲嘉石圜土之罰以懲之終不移而後附於刑其以義正之者又如此於時之民冺知識而順則者徧於作息耕鑿之倫被聲教而曁訖者屆乎東西朔南之逺是以黎民於變而教化大行不然者仁育而不義正則民卽於慆滛義正而不仁育則民苦其嚴急二者本相資以爲用也後世人君施一二善政於民曰此仁育也然其實於民何有焉甚者以刑殘民以罰困民曰此義正也則民反受其毒而生靈苦病矣故仁育義正君人者治世之大本位天地育萬物皆由是以達之耳

爲萬世開太平論

夫天下和平萬世永賴者以聖教之昭大道之行可以垂之於天下後世也去聖久逺道喪文衰故民有相爭相怨之獘士有偸惰苟安之習無奮然而起以拯天下之溺開萬世之業者惟賴聖王盡己之性以盡人之性明明徳以新民使天下禮明樂備雍雍然於光天化日之中爲千載之規範然後謂之貽厥孫謀萬世永賴可也蓋民受天地之中以生仁義禮智咸備於我首萬物而最靈惟溺於私欲無明善復性之功故尊卑上下智愚賢否彊弱眾寡不能秩然而受範然其本心之良未嘗盡冺聖賢者興因其固有之良而施其禮樂刑政之法聚之於庠序學校董之以孝友睦婣使民咸歸於善大道燦然於天壤𨿽有後聖者出不易斯道此張子所謂爲萬世開太平也然其所以開太平者亦不過窮理克己修此身以治人而已是故堯舜禹湯文武周公衍道統之傳有敬徳勤民之功孔子孟子𨿽不得用於時亦修道明倫垂世立教其爲天下後世計至深逺也彼管商申韓之學徒以刻薄詐僞之私防溺天下後世之人心而已太平之開尙何望哉張子謂爲天地立心爲生民立命爲往聖繼絕學爲萬世開太平目𨿽有四其理則一而已耳何則天地之心卽所謂大哉乾元生物之心也人能體天地生物之心去私以行健仁心以愛民斯亦開萬世之太平也爲民立命卽教養之謂也苟能養之有道教之有法禮樂刑政平中明允而可以爲千載法斯亦開萬世之太平也繼往聖之絕學卽道統之所由以傳也果能修身體道闡精一執中克己復禮之學以紹先聖之微言開後來之志士斯亦開萬世之太平也故曰其事𨿽殊其理則一也有志於聖賢者當用直內方外之功知行並進使體立而用行徳崇而業廣則所謂開萬世之太平者當不爲虛語矣

動亦定靜亦定論

天地之大徳曰生終萬物始萬物而萬物莫不生長収藏之各得其時然其所以大生而廣生者亦曰易簡而已矣聖人體天以治其心以修其道以合體用而貫顯微然其所以聰明而時乂者亦曰定性而已矣定性者豈不思一事不慮一物兀若槁木而已哉動亦定靜亦定乃其所以爲定性也善乎易之咸九四曰貞吉悔亡憧憧往來朋従爾思貞者定也定則吉而悔亡矣憧憧往來者不定也不定則朋従爾思朋従爾思防可知矣程子亦曰天地之常以其心普萬物而無心聖人之常以其情順萬事而無情無心無情者非無心無情也無私心無溺情也惟無私心故心普萬物無溺情故情順萬事非動亦定靜亦定之謂乎君子之學廓然而大公靜之定也物來而順應動之定也靜定故主一無適虛明洞徹而內邪無自而生動定故順理而行措施咸當而用志不紛於外內外兼修本末俱備入聖之功豈外是哉

治天下在得人論

夫人君受天明命表正萬邦必當使天下熈皥治登上理澤被蒼生仁及庶物然一人之聰明有限堯舜之聖猶待臯防稷契之輔以亮天工而熈庶績況未及乎堯舜而可不以用人爲急乎古之聖王自公卿大夫以至百執事皆稱其任賢者在位能者在職故天下治而華夏安百姓樂業風俗淳厚惟其用得其人而已歷觀三代以下願治之君必求賢良之臣故漢髙祖之興漢有張良蕭何故也光武之復漢有鄧禹馬援故也唐太宗之興唐有房杜王魏故也宋太祖之興宋有曹彬趙普故也卽繼世之君使天下富厚治防三代者如漢之文帝則有周勃申屠嘉宋之仁宗則有韓範富歐陽故當時大治後世頌聖而人君亦享其安康詩曰濟濟多士文王以寜書曰惟後非賢不乂苟人君知用賢爲貴上焉者待以師傅之禮隆其體貌推以誠心聼其謀猷専其職任俾有以行其道而盡其才𨿽中才之人亦待之以禮朂之以誠使之黽勉以任百執事之職則天下有何不治而政事有何不舉者乎若曰用賢非難而得賢爲難則是自畫矣夫以人主之勢心之所向天下景従𨿽珍禽異獸逺方難致之物外國絕域之所生心苟欲致之亦可以致也況賢人君子未出寰中也其心亦未嘗絕世也而獨以爲難不亦惑乎今夫爲巨室必求工師雕璞玉必使玉人焉有治天下而不求賢才是何異夫卻行而求前乎使人君好賢之心若渇聚天下之英才任以朝政信之無疑又使各以其所識舉之朝廷如是則天下之賢咸登用於朝大臣有臯防之風牧民有龔黃之績庶司小吏各稱其職百僚師師中外相維𨿽有一二小人苟容於朝亦如裴矩之佞於隋當太宗之時則化而爲敢言者矣由此觀之人君一用賢而其效如此彼昏庸之君妬賢嫉能親小人而逺君子者其亦惑之甚矣孔子曰去防逺色賤貨而貴徳所以勸賢也蓋賢人君子正己不屈若人君聼防君子將救禍之不暇又何能盡其謀猷乎近色則心昏貴貨則志鄙尙能用君子之言乎君子亦將飄然而逺去矣此又用人之最要而人君不可不知者也

傅說論

昔在髙宗舊勞於外爰知小人之依舊學甘盤乃切求賢之意用能恭黙思道帝賚良弼而嘉靖殷邦論者謂髙宗素知傅說假以夢寐乃聖人之神道設教耳夫髙宗苟知說可相矣以人君之力何難於擢用而爲此詭詐之行哉誠以精誠通於神明純一不二與天無間故夢寐之間帝賚之以良弼亦如舜之見堯於羮墻文王之卜得呂望孔子之夢周公此皆非機心巧術之所能爲乃聖人至誠感通之妙道也說以版築之人一朝履相位左右殷宗首以従繩従諫進說用能啟沃王心納誨輔徳迹其交勉之言皆經世綜物之要克副鹽梅舟楫之任君臣相得益彰豈不堪與帝廷之賡歌比隆哉或謂君奭之篇稱武丁甘盤而不及傅說者何也蓋成就君徳則盤先於說綏民治世則說多於盤且周公推本髙宗求賢之美而歸其功於甘盤耳至若招俊乂而列庶位曁海邦而仰皇風紹乃辟於先王對天子之休命則舎說孰克當其任哉

周平王東遷論

夫武王營洛邑使周公居之以監殷頑民非有意於遷也卜居九鼎以象天下之中以撫殷民而已其後平王遷居洛邑而周室遂防𨿽未卽亡然終以不振矣故蘇子瞻曰周之失計未有如東遷之謬信哉是言蓋王都者本也本揺而末安者未之有也今平王舎其本而求其末欲求其安其可得乎詩曰古公亶父來朝走馬說者謂古公遷岐而興周當是時太王一小侯耳廹於狄難不得已遷岐以立國也盤庚之遷復殷之舊也廹於河患非捐所有以與人也今夫有盜賊之患者必隆其焉防其戶焉斯盜無由而入矣未有一遇盜而棄其宅者也平王之東遷也一遇盜而遂棄其宅者也棄其宅而求安此平王之所以謬也羿浞之亂也少康能興之厲王之中衰也宣王能興之是皆不棄其舊物而有所恃以爲安者也東遷之後諸侯不朝政歸盟主𨿽有天子之名而無天子之權非平王之過其誰之過哉故曰周之失計未有如東遷之謬者也

宋襄公論

夫修內者王修外者覇湯武行仁義而王天下齊桓假仁義而覇天下修內者本於心物來則應事畢則止修外者以一人之智力應天下之萬事故一日少懈而智力窮焉此齊桓之所以九合諸侯一匡天下功盛業熾而終不免於意滿心怠身沒國危何則修外而不修內也若宋襄者內不修徳外不修政至愚而可嗤至陋而可憫者也夫齊桓用管仲而信任之城邢救許存衞圖伯之日如是其勤也協比諸侯輯寕東夏垂二十年內外無患然後問包茅之不貢而楚受盟定伯之功如是其難也而宋襄欲以頃刻覇天下甫納孝公而謂覇統在已矣邾曹來防而謂諸侯歸已矣至於用鄫子執滕子圍曹邑其暴虐無道已甚矣而欲求諸侯於楚不求之已而求之人盂之防執之自楚薄之防釋之自楚辱亦甚矣爲宋襄者當修己睦鄰養威植徳以圖後舉而不自量力伐鄭致楚之戰猶狃於迂論以爲不鼓不成列不禽二毛身傷而死亦可憫矣夫防公無所樹立而列於五覇之中諸儒多論其愚謬而不言其所以覇及其所以敗者余嘗考之左氏傳宋襄公之爲世子也讓國於目夷目夷不肯旣卽位以目夷爲仁使爲左師以聼政於是宋治則知宋之所以治與其所以覇及其所以敗皆由目夷之用與不用也使目夷聼政而信任之則宋治用鄫子目夷常諫矣圍曺盟鹿上伐鄭目夷皆諫矣而皆不聼於是前有被執之辱後有身死之恥由是觀之用一賢而一國治失一賢而一國亂不惟國亂身且死焉豈不可鑑也哉桓公用管仲而覇文公用子犯而覇秦穆用百里奚而覇楚莊用孫叔敖而覇宋襄始用子魚而覇後不聼其言而死覇天下者猶當以用賢納諫爲急則欲行王道而正身以正天下者豈可不以用賢納諫爲急乎

晉悼公論

自晉文倡覇後之子孫世嗣其業然靈成景厲四公之時楚勢漸張晉覇不振靈公政墮柄分無抗覇業之志成公力弱事淺無覇諸侯之權景公心勞謀舛無馭天下之略厲公外彊中漧無服人心之道至於悼公乃能以幼沖振覇略其入國也施舎己責逮鰥寡振廢滯匡乏困救災患禁滛慝薄賦斂宥罪戾莭器用時用民欲無犯時以定國本其圖覇也舉不失職官不易方爵不逾徳師不陵正旅不逼師以靖內而撫外忠厚而不迫堅忍而持重有長慮卻顧之思無逞志快意之舉是以無防譚滅遂執曺衛之失而諸侯従之不令而來豈非覇業之盛方之桓文爲己過哉然稱覇者獨許桓文爲盛而不言晉悼者豈其蕭魚之後覇業遂衰大夫用事之故歟且不討孫林父殖之惡而盟之以定衞剽則桓文必不若是也豈非中行偃貽之患哉蓋其始之盛也以用知防其後之衰也以用中行偃用知防則討宋魚石九合諸侯服鄭弱楚而悼公亦淸明而無失政用中行偃則伐秦遷延不討衛賊悼公亦怠終而不振余故表而出之以明君天下者必自擇相始

宋伯姬論

春秋乃聖人經世立教之書忠臣孝子義士莭婦之事未嘗不大書特書屢書而不一書所以奬人爲善之意深矣故紀宋二姬屢見於經豈非以守節不渝貞義昭著足以爲天下婦人之軌範乎然紀叔姬之守義善終又未若宋伯姬之遇災而守莭不渝之難也其處變不攺其常遇災不失其志實足以爲天下後世之標準也今夫安居無事之日自許其身爲賢聖不以死生患難動其心者豈鮮也哉及事變之猝至橫禍之突加失其志易其心者多矣男子猶然況婦人乎而伯姬年至六十火炎其宅必待傅姆之畢至其心以爲越義求生不若守義而死遂逮於火巍乎防山不足以爲髙暴虎馮河不足以爲勇若伯姬可謂大勇矣是以聖人筆之於經以戒後世之處變者此義若行天下豈復有亂臣賊子哉伯姬非特天下婦人之軌範亦天下男子之軌範也

禦制樂善堂全集定本卷三

欽定四庫全書

禦制樂善堂全集定本卷四

論

漢武帝論

世之論武帝者以爲窮奢極欲好兵黷武與秦皇無異貶之矣然余則以爲猶有可嘉焉何也人莫難於知過莫難於悔過莫甚難於攺過武帝卽位以來內多欲而外施仁義繁刑重斂崇尙方術內侈宮室外伐四夷中外疲敝逺近困乏實無以異於秦皇而秦皇身死國危爲天下笑武帝歿後稱爲世宗上配太祖子孫承之歷數世者豈非輪防悔禍之功哉蓋武帝英眀之主其向之所爲者固溺於一時之私而不自知及其翻然攺過旋乾轉坤視昔之所爲恍如二人非英俊眀智其能如是乎至於興太學舉孝亷修祭祀攺正定歷數恊音律考禮儀則又有功於後世者𨿽然與其知過而能攺孰若無過之爲全哉況天子一時之過卽天下無窮之害也使武帝而無前非加之以休養生息用賢進能𨿽古之賢君亦何以過哉

漢元帝論

自古亡國之君或失於剛暴或失於柔懦剛暴者其亡速柔懦者其亡緩亡速者一知其將危而濟之以寛和猶或可救於末路亡緩者日甚一日淪胥以漸𨿽有賢者亦無以善其後矣故剛暴之亡國也或聚斂誅戮之已甚眾叛親離而祖宗之徳澤未冺身𨿽亡而國祚有不絕者焉柔懦者或權臣或國戚或宦寺或女謁大權一失威福下移身𨿽苟安於一時而至子孫未有不亡者是柔懦之亡國又甚於剛暴也元帝之失失於柔懦當卽位之初蕭望之劉更生周堪張猛皆正人也使元帝早能英斷收攬乾綱誅殛恭顯爲國除害豈不與宣帝比隆哉顧乃信宦寺之防望之死而更生廢堪貶黜而猛自殺望之之死僅得恭顯軰免冠一謝而已小人亦何所憚而不爲哉𨿽質本仁柔性好儒學貢薛韋匡疊爲丞相然所謂仁柔乃姑息之愛婦寺之仁也所謂好儒乃徒事文墨嫺典故之儒而非篤學守道直節不阿憂國忘身之儒也漢業之衰不自元帝始哉吾故因元帝而備論剛暴與柔懦之失著於萹

韓淮陰背水陣破趙論

兵以正合以奇勝所謂出奇無窮者乃由謀審志決𨿽外見危形而實立於不敗之地若韓信背水之陣是也蓋以數萬烏合之眾深入逺鬭以當二十萬守險待敵之兵若以正合必無幸矣信謂驅市人而戰之非置之死地則皆走其自審可謂眀然使置之死地而無必勝之道是以其卒與敵也故以精騎二千伏趙營側然後誘趙以背水之陣趙方以信爲失計故空壁而出而二千赤幟已入趙壁矣旣背水爲陣以固士卒之志又伏其營以乘其隙趙人果空壁而出而營防於漢動其本矣還頋則本旣動揺以戰則我有固志奮死之卒彼軍𨿽多亦無如之何矣所謂謀審志決外見危形而實立於不敗之地也白起自言其破楚敗魏潰韓乃計地利軍勢自然之理不足爲神與信之破趙參觀則知兵法之奇變皆握必勝之謀知己知彼而非嘗試以徼幸眀矣

西漢縂論

自秦失其鹿海內擾亂英雄羣起以爭天下項羽防秦以暴易暴而髙祖用賢任能豁達大度平定海內卒踐帝祚傳之子孫爲三代以下享國長久之首𨿽天命有歸亦髙祖之英眀足以爲開創之賢主也觀其以張良爲謀主以蕭何爲相以韓信爲將而終以防楚豈非知人善任之眀驗乎獨卽位之後刻薄少恩有功之臣鮮能全者𨿽帝之失亦諸臣之身無兢兢於當世之禁云恵帝天資仁厚乃遭呂后之虐耽於酒色以自戕其身若無周陳之忠宗藩之彊則漢室之祚防何不爲呂氏所竊哉文帝入繼正統寛仁恭儉愛民務本身衣弋綈帷帳無文繡約已師儉爲天下先南越自立以徳懷之匃奴入盜令邊備守専務以徳化民培養漢祚帝有力焉景帝遵父之政與民休息亦稱小康然聽鼂錯之言遽削七國又怵七國之彊而殺鼂錯周亞夫以方正功臣被殺則景帝不無少恩之譏云武帝內多欲而外施仁義窮兵黷武疲民獘國宮室苑囿盤逰怠敖神仙方術開疆擴土凡害民之政無不行焉獨其崇儒重道求賢納諌爲可稱耳孝昭以幼沖之年辧霍光之忠可謂眀矣使天假之年得儒學名臣爲之輔則周之成康不是過也宣帝起於閭巷知稼穯之艱難褒賞名吏信賞必罰官稱其職民安其業可謂賢矣然好刑名而雜覇道趙蓋韓楊之死爲累多矣至於元帝優防不斷賢望之堪猛而不能用惡恭石顯而不能退漢業之衰始起自帝孝成荒於酒色委政王氏哀平短祚王莾乘勢遂簒漢位夫自古國家有盛必有衰理勢之必然也然所以亡其國者亦在人君之自取耳使元帝不任恭顯成帝不任外戚剛眀以蒞政則漢祚之傳孰絕之哉天不祚漢遭漢中防國統三絕而孝元皇后以壽考爲之宗主使新莽得肆其姦慝以成簒盜之禍幸而文景之化在人百姓未忘漢故光武起而天下響應遂成中興以是知人主朝乾夕惕愛民培國不敢少遑者所以上承祖宗之重下植子孫之福豈特一時稱賢君而已哉

漢光武論

自古中興賢主夏有少康周有宣王漢有光武尙矣考其所以興皆由英眀大度用賢任能寛以愛民仁以撫下天下歸心用復舊業豈非天順民歸受命而帝者乎當王莽之亂也漢家宗室防絕廢斥王侯以翦漢祀城邑爲墟邱隴發掘其禍甚於羿浞之亂奔彘之辱而光武乃以布衣仗義奮袂大呼天下響應鄧禹馮異防恂耿弇吳漢軰皆一時之傑光武得而用之用平赤眉張步之亂成隴蜀之功戡亂誅暴平定海內卒踐帝祚功烈不讓於少康周宣矣及天下平定口不言兵尊儒重道褒賞循吏西域遣子入侍卻之不受又非好大喜功者比而保全功臣恩昭九族則又逺勝於髙祖可謂賢矣是以培養東漢二百年之祚眀章繼之休養生息至於靈獻董曺之亂甚於王莽而建安之位號依然豈非光武垂教立則有以培其風俗庇其子孫哉石勒絀光而尊髙非尊髙也彼蓋見夫當時若項籍淮陰軰咸勇智絕倫髙祖皆得而蕩滅臣伏之故不得不俯首北面光武仁心厚徳與勒異趨亦豈勒所能窺測哉曺子建之論漢二祖卓識閎議信百世所莫易也

李固杜喬論

東漢自光武眀章孜孜學術培養气節故𨿽數傳稍衰矣而袁安楊震何敞朱穆張綱傅燮諸君子皆靖共正直臨患難死生而不易其摻若李固杜喬者尢疾風勁艸之卓然傑出者也蓋梁冀擅廢立之權利於幼弱二公與胡廣趙戒共爭之旣而廣戒順冀而二公之志終不可移爭而不得繼之以死其爲漢室忠矣夫權姦之欲擅國柄也必害其忠直不撓不與己合之大臣以震其餘梁冀之於李杜是也彼以爲此人一去則在上之勢孤在下之望絕其餘皆軟靡易制貪位苟祿之人耳後世姦臣多效其爲而人君咸不悟焉卒之一身孤立於上而左右前後皆彼之人豈不可哀也哉漢末忠臣李杜並稱者三李雲杜眾李膺杜宻是也要當以固喬爲冠

東漢總論

自王莽簒漢處非所防敗禮亂度以文姦言毒流華夏民不聊生由是人心思漢光武起於南陽撥亂反正平定海內克承丕業較之少康周宣中興之盛用力尢難成功尢大及卽帝位守之以文興學校選亷能尙風化惇士行西域遣子入侍拒之不納方之漢武開邊致釁相去逺矣不任功臣以吏事使得終享福祿又逺過於髙祖之少恩獨廢郭后殺韓歆爲盛徳之累眀帝以英睿之資加以好學重道親臨辟雍尊桓榮李躬爲更老所以勸賢勵能崇尙聖教者至矣而友愛東海王則又常棣匪他之意始終無間也章帝寛厚長者愛民務本休養生息尊信東平王用第五倫爲相而天下以治和帝幼沖嗣位行政無失能用鄭眾五人以誅竇憲然宦寺之禍基於此矣殤帝早世安帝庸昏順帝賴常侍之力以得反正外戚之禍息而常侍之亂起其後梁冀用事衝帝短祚質帝中毒桓帝有可爲之防而不能自彊外有彊臣內有常侍正士廢斥賄賂公行迨及靈帝黨錮之禍益烈獻帝猶寄生之君而漢祚移矣夫西漢以文帝培養元气入民之深故光武起而民心歸之東漢光武眀章皆令主也愛養元元培壅國本亦未嘗不善也乃自和帝以後外戚常侍相繼而作羅天下之賢才置之网罟防阱之中如是而民心不離天下不亡者鮮矣然董曹肆虐守臣位者二十餘年昭烈繼統延漢祚者四十餘載豈非祖宗培養气節之餘烈乎開國承家貽厥孫謀者當知所尙矣

蜀漢興亡論

漢自桓靈以來王道中絕姦權乘釁曹操孫權公孫瓉袁紹疊起窺伺名器而昭烈以王室之冑懷忠義之志抱雄傑之才欲恢復天下掃除大憝然歸於陶謙依於公孫瓉寄居於袁紹爲客於荊州其間遭危困被禍亂不可枚舉而英雄不得用其武狼狽奔走防二十年旣得孔眀於是待以股肱寄以心膂用其計謀而得荊州諸郡之地有涪城成都之險以成鼎足之勢然終不能克復天下僅得一州者固緣曹孫盛彊立國旣固不能卒防亦以不専於圖魏忿兵伐吳之所致也使如趙雲所言居河渭上流以伐逆防漢事未必無成卒至大敗於猇亭威挫勢蹙是亦昭烈之失矣延及後主信用孔眀成都大治守父之餘烈保土安疆七擒之威六出之銳敵國畏之如虎迨孔眀歿黃皓陳祗用事殄民誤國而漢祚告終嗟夫治亂之理豈非系於人君之用賢與不用賢哉當昭烈之狼狽奔走以未得孔眀故也後主之克守前烈爲敵國所畏者以孔眀在相位故也其用黃皓陳祗而喪國敗家者以孔眀旣歿故也賢人爲國家之寶豈不信哉

東吳總論

自劉氏中衰孫堅據江左之地虎視中原子防繼之與周瑜相友收合士大夫江淮之間人咸向之善於用人濶達有度弟權因之用賢納諌周瑜魯肅張昭頋雍陸遜皆被擢用於是成鼎足之勢開有吳之基兵彊將勇敵國畏之曺操智計殊絕於人而大敗於赤壁曺丕累興大眾臨江而阻蓋以英雄布列內外共展防力故也延及亮休物盛而衰禍亂內作孫綝小人爲亂於內然亦外無邊患政無大闕降及孫皓苛刻用刑肆虐日甚任旣非其人刑復非其辜使黔首有倒懸之苦而吳隨以亡𨿽有忠臣死節之士亦復奚救是故王濬之才非如曺操之雄也王濬所統未如八十萬之眾也而赤壁之戰孫權以之興石頭之戰孫皓以之亡者豈戰守之道險阻之利有異於往時哉劉禪以昏而亡皓以虐而亡天厭之矣於魏晉乎何尢

東晉總論

晉自賈後亂朝八王疊起劉石交亂中原人民塗炭元帝據江左之地繼而中興是時有王周顗爲之謀卞壼頋榮賀循之徒分掌庶政祖逖劉琨各擁雄兵使元帝果有恢復之志親統荊吳之眾興除暴之師速誅劉石克淸天下則晉業永安六合爲一而乃遷延日月苟圖偏安識者於是知晉業之不復振矣及其晚年復有王惇之亂以致懷恨而崩眀帝少而聰敏躬殄大憝然歷年不久君子惜之逮及成帝內有蘇峻之亂賴溫嶠陶侃卞壺忠勤爲國社稷無虞然勤儉愛民亦當世之令主也康帝享國日淺國家無事及至穆帝外有桓溫之防扈哀帝短祚至帝奕遂爲桓溫所廢晉氏之政於此遂衰簡文孝武孝安數帝不過庸庸無爲尸位於上而已而內多粃政權姦數出至恭帝而司馬氏之天下攺而爲劉氏之天下矣嗟夫創業難而守成亦不易惟在人君用賢納諌則天下自安而國家永固晉氏君臣崇尙浮虛無用之詞風俗旣薄天下澆然故王惇蘓峻桓溫王恭殷仲堪軰疊起爲亂向非王導溫嶠陶侃謝安數君子則晉防乎不國矣況能轉危爲安光復舊業哉國勢之振莫過於劉裕之時裕不忠誠爲國而思簒盜君子所爲三嘆也

北魏世祖拓防燾論

北魏自拓防珪以來國富兵彊政和民安逮及世祖借二世之資奮英雄之志南侵北討東徵西伐使魏國地廣兵彊者大抵皆其功也𨿽好尙異端壇受符籙是其所失然能聽髙允之言又從而羙之尊祀孔子祭以太牢令公卿子弟入學徴世冑遺逸亦駸駸乎令主矣獨功業不終卒有宗愛之禍蓋亦平日任術好殺所致如悉誅境內沙門不太苛乎伐宋之後河南赤土無遺歸燕巢於林木不已酷乎吁天道好還可不戒哉

禦制樂善堂全集定本卷四

欽定四庫全書

禦制樂善堂全集定本卷五

論

唐太宗論

當隋煬之時天下瓦解羣雄睚眥窺伺名器扵是太宗以英雄之資備仁義之徳復得髙祖之賢爲之父易曰包防吉納婦吉子克家蓋髙祖以柔中之徳賴太宗以陽剛之體發而用之以安天下固宜唐室之興也勃焉然太原興兵長安立帝不必詭行詐僞以兾利也不必尊江都而立代王也宜正其罪名聲大義以討之卽位之後勵精圖治損己益人愛民従諫躬行仁義用房元齡魏徵之儔君臣相得不敢怠遑用致貞觀之盛令徳善政不可殫述可謂三代以下特出之賢君矣𨿽徵遼之役志滿意盈然旣失之後卽復魏徴之碑勞其妻子深自損責其扵攺過亦已敏矣夫賢君不世出成康以降數百年而有漢文帝漢文以降又數百年而有太宗要之以虛心待物損上益下用致天下之盛太宗與文帝率用是道文帝質美徳純過扵太宗然致治之盛豈能及貞觀哉人或論太宗有魏徴而身修國理魏徴旣沒而驕滿之意生者是不盡然惟其有太宗之君然後有魏徵之臣使太宗中人之主則𨿽有魏徵其亦如之何哉獨心無知道之實而身有好名之念屈己從諫而不免以術馭人故不能致天下扵熈皥耳然後世有逆諫而惡賢驕奢而自滿者方之太宗則又不啻倍蓰矣

長孫皇后論

夫閨門王化之始也詩三百而必以闗雎爲首禮嚴大昏書重釐降易上經首乾坤下經首咸恆蓋知正家之道必本扵閨門閨門正而後家齊國治也王者立後上法乾坤必求令徳有以禆成內政安貞載物然後協厥坤儀爲天下母故太任太姒秉防徳而昌周眀徳馬后克恭儉而光漢古今所稱不可誣也文徳皇后長孫氏者實閨門之令望也仁孝恭儉少好讀書贊成內政禆益多訓諸子常以謙儉爲先太宗亦敬其有徳常朝回怒曰防殺此田舎翁後問爲誰帝曰魏徴扵是後退衣禮衣而稱賀扵上曰臣聞主聖則臣直乃陛下之聖故也妾敢不賀扵是帝喜而徵言無不聼夫唐太宗豈實欲殺魏徵哉然𨿽無此意亦微有不樂諫之心皇后一聞此語卽借賀以諷諫之徵益寵信而帝善益彰然後知正內之益所不可少而有幹之健必得坤之貞以順承之也易曰牝馬地類行地無疆蓋馬陰物也陰之徳利柔順然必利貞而行地無疆然後輔幹以行澤及天下若徒柔順而鮮貞則又何能助乾道而沛膏澤哉若長孫皇后不預朝政𨿽帝問之亦終不對可謂知安貞之義者矣其資送公主諷諫以安直臣得疾不事道釋之教尢爲賢眀名垂百世嫓美周姜宜哉

唐肅宗論

天寶之亂眀皇幸蜀肅宗畱靈武其秋卽位尊帝爲太上皇君子曰肅宗之立非禮也𨿽云依眾人之情順眀皇之命而速取大位開後世幸亂之端豈非悖扵子道哉及其削除大難防天下迎上皇還西京奉養晨昏親修子職可謂善矣然聴嬖幸之言遷上皇西內以兵守之又非人類之所爲矣世稱其克復之功目之爲中興然而慚徳實多當是時子儀效力扵外李泌謀之扵內故平逆亂易如反掌迨反正之後肅宗之志荒矣始則興復方隆而建寧身死後則身沒未防而良娣被弒身爲人子而不保其父爲人父而不保其子爲人夫而不保其妻三綱淪矣夫何足論之有

唐徳宗論

世之論徳宗者以爲有三失焉一曰事姑息二曰任閹宦三曰好聚斂而不知其致亂之由則在扵用小人而忌君子也觀其卽位之初用崔佑甫爲相而天下淸寧屢有善政卻李正己之幣而賜其本軍非務姑息也杖中使邵光超非任閹宦也詔罷四方貢獻非好聚斂也故翕然稱治防扵貞觀而盧杞一用三者皆反之馴致涇原之亂豈非治亂興衰之眀驗與在奉天時朱泚圍城救兵不至扵是始信陸贄言聴計従下罪己之詔而軍士感泣懷光再叛帝幸梁州中路失贄至扵痛哭用其謀社稷復安至扵復國之後鳥盡弓蔵以讒見逺懼藩鎭之禍而繼以姑息念窘窮之敝而加以好貨中使用事天下衰微是猶弱病方愈而懲其不能飲食加之以飽食酣飲豈不殆哉原其本末則始之淸眀由用崔佑甫其亂由用盧杞其復故都由信任陸贄其後復防至扵亂由不卒用陸贄而貶斥之一人之身所爲如是蓋能戒之扵有事之日而不能謹之扵無事之時也其致亂頋不宜哉

唐憲宗論

自天寶之亂天下分崩民人塗炭藩鎭彊梁權移宦寺肅代徳宗屢致播遷國勢陵夷叛臣棊布迨及憲宗以英武之資用賢能之相聴言納諫約已安民翦除藩鎭易扵發防扵是平夏滅蜀朝江東從澤潞致魏博防淮蔡來成徳奮五世不振之威拔數傳擅命之冦威福在上政由人君發號施令防有不臧𨿽有彊鎭順従朝廷奉命惟謹號稱中興不亦宜乎及其天下平定四海無事乃進言利之臣信方士之說志滿心驕禍起所忽惜哉使憲宗克永其終任裴度而行其道斥皇甫鏄程異之徒加以休養生息爲萬世業則貞觀之治復興未可知也

唐穆宗論

自古亡國敗家未有不由子孫昏弱乖先王令典以致喪亂唐自眀皇末年不修太宗之業外用小人內寵妃子天下大亂職此之由延及憲宗獨能奮前世之威烈監扵成憲削平藩鎭天下歸心至扵穆宗復不能修憲宗之政逰畋聲色放心嗜欲宰相蕭俛段文昌杜文頴輩又無逺略扵是朱克融作亂扵盧龍王庭湊倡逆扵成徳魏博諸軍以次叛亂數十年經營而得之者皆不復有而唐竟以此亡豈非後嗣不肖不能守父祖之業而以致喪亂哉歐陽公曰憂勞可以興國逸豫可以亡身觀憲宗之延英論事汗浹禦背與穆宗之耽湎好色其勤逸何相逺哉

褚遂良論

夫天下之治亂系扵人臣之邪正而人臣之邪正又在人君之用與不用也當有唐之興也太宗以英武之資得魏徴佐之言聴諫從歷有年所用致貞觀之盛天下安寧防扵三代迨及髙宗昏庸淫欲內政旣傾天下亦亂𨿽有褚遂良之忠正而無私攻君之惡適足受其斧斤耳又何能輔弼匡救以安天下哉由是觀之正士忠臣世不乏人而人君信用與不信用實相爲感召也是故有堯舜之君必有臯夔稷契之臣有桀紂之君必有飛防惡來之臣堯舜在上則𨿽有飛防惡來之徒必竄之扵逺方桀紂在上則𨿽有臯夔稷契之臣亦屏而不用雲從龍風従虎其气相感其理固不易也故太宗居帝位而魏徴用髙宗居帝位而遂良棄使魏徴及髙宗之世則亦不免有廢黜之患矣致使忠臣陵夷女後用事姦臣竊福國家殄滅非髙宗之咎其誰之咎哉遂良以公滅私憂國忘家當太宗之時卽數著忠諫及武后欲立時帝召大臣遂良曰今日之召多爲中宮上意旣防逆之必死乃請已獨諫旣進上果言後事遂良極諫不聴乃置笏殿階叩頭流血上怒出爲都督旣而長孫無忌防皆得罪遂良死扵徙所嗟夫遂良可謂忠矣君有非也乃諫之旣不聴又諫之又不聴又置笏殿階叩頭流血而諫之卒致顚沛流離死扵徙所豈非髙宗之過哉然遂良𨿽貶黜流離一至扵此而忠名垂之千古浩气森扵史冊身𨿽沒而可見太宗扵地下爲唐名臣志存社稷偉哉

郭子儀論

自古大臣出將入相爲國安危者必有忠誠之徳經世之才有以扶危防傾安邦守國然後立非常之功萬世之業漢之孔眀唐之子儀信其人也二公皆以忠正老成爲當世人望加以非常之才功蓋天下是故亮沒而漢亡子儀存而唐復古今所稱不可誣也當天寶之亂眀皇幸蜀肅宗嗣位河南河北兩亰皆爲賊有蜂屯蟻雜不可爬梳而子儀以方之兵平防中原収復兩京唐祚中復其有功扵唐大矣及天下略平大難略防讒臣伺間奪其兵權然朝命夕至無纎介扵心單騎見敵感以誠信非篤扵君臣之義動天地而泣鬼神者能之乎事上忠禦下恕待人和馭將誠故朝恩以小人而知化承嗣以傲狠而拜使回紇以蠻貊而慕誠靈耀以據汴而衛幣勲名顯爍千古不朽惟其忠義篤誠根扵心故也

陸贄論

治有不生扵治之日亂有不生扵亂之時有國家者宜正其本而辧之扵早也吾讀史至唐徳宗之時謂朱泚之亂不生扵姚令言而生扵用盧杞復唐之功不在扵用李晟而在扵信陸贄天下之治亂社稷之安危在扵人君用一人由是觀之用人可不愼哉當奉天之難天下反者十四五藩鎭擁彊兵虎視中原而朱泚兵勁將彊圍城累月其破圍解難冒矢石觸鋒刃以救帝復國者固李晟渾瑊諸將之功而經營大計調和天下使諸鎭人人思慕唐徳者非陸贄之功其誰之功與余故曰復唐之功不在扵用李晟而在扵信陸贄也贄爲人剛方嚴正而有經世之才其奏疏皆可行可法措之扵天下則有治安之效大抵以仁義爲夲根貨財爲末務論深切扵事情言不離扵道徳至扵君子小人之分忠厚苛刻之別推誠任術之判未嘗不反復爲徳宗言之故在奉天之時悉聴其言而藩鎭畏威梁州幸道路相失號痛如失左右手及天下略平大難略定乃置扵閒散者數年𨿽命爲相不能信用又聴裴延齡之讒而貶扵逺州蓋君子小人之分若此其難𨿽贄反復言之而身亦不免扵廢黜也順宗卽位復欲用之詔未至而沒惜哉

李晟論

唐室之亂始扵藩鎭彊梁虎視天下相連爲朋河北諸鎭爲尢甚蓋自肅宗之時僕固懷恩懷不逞之心欲結彊鎭以賊將爲節度遂世襲以爲已有而不奉命朝廷其後涇原之亂徳宗幸奉天諸鎭𨿽有戮力王家以拒朱泚如李懷光者而稍有不合則復叛而歸泚扵是藩鎭之勢益橫而天子之權益弱惟李晟則不然晟以數千之兵破朱泚解重圍復居二冦之間卒以收復西亰身居寵貴爲唐宗臣功亦偉矣而張延賞之徒讒言一行則流涕目瘇人徒議其怯而不知此其所以爲純臣也使晟如懷光之徒受讒則叛豈其兵力才武不足爲與亦眀扵君臣之分忠義篤而邪私不能動耳世稱郭子儀忠厚誠信爲唐名將故其麾下諸將如李晟馬燧渾瑊皆有不世之功而晟尢其傑出者與

裴度論

憲宗首卽大位卽有削平藩鎭之志用賢能之相時若杜黃裳李絳裴度諸人皆在相位而出將入相功烈顯著者又推裴度爲首焉當是時憲宗方望治扵度而度亦以治平爲已任國有賢相外冦拱手理固然也方吳元濟之欲爲亂也自請襲節度使朝臣皆務姑息欲與之帝曰吾用度一人足破二賊乃聴其謀猷専任責成扵是成徳魏博淄靑三鎭皆歸朝廷天下方翕然望治以爲武功旣成度相天子居廟堂煥文治眀良之遇何如也不知志滿驕生小人乘間方士鼓其邪說利臣中其膏肓而裴度出爲河東節度使矣穆宗時三鎭叛亂復以度討之而小人沮之扵內使無成功敬宗聴韋防厚之言用以爲相而復出之文宗有優崇之典而無信用之心度亦遂優防緑野而無志天下事矣嗟夫君臣之間若此其難哉以裴度之忠誠正直加以經國之才歷事四帝獨憲宗初年信用防篤以有成效余則或用之不専或出之扵外皆由小人在朝而正直之人日以疏逺以憲宗知度之深功烈顯著猶不能保其終況扵穆宗敬宗文宗哉

李絳論

唐自肅代以降威令不行藩鎭跋扈憲宗初卽大位卽有削平之心用賢相聴直言而繩愆糾謬靖恭匪懈者以李絳爲首絳繼杜黃裳裴垍爲相憲宗欲治之心方殷常以太宗之治自任而絳亦以魏徴自況故君臣相得魚水交歡言聴計従無所違拂是故寵莫如吐突承璀則逺而出之扵外信莫如佛氏之教則斷而斥其碑樓朋黨之疑一言而開貨財之好一言而解行之數年內安外靖承宗束手元濟就擒𨿽云裴度之力亦由絳開之扵先也余嘗論太宗之扵魏徵憲宗之扵李絳其用與不用系夫治與不治未始不同軌焉何也太宗用魏徴天下大治米斗三錢夜戶不閉而魏徴旣沒則有東徵之後天下罷敝公私困乏憲宗用李絳藩鎭畏威不敢橫肆民財充足天下乂安而李絳一出則聴言之心稍怠迨及平蔡而志滿心驕愈不可制矣由此觀之以太宗憲宗之英眀猶賴賢相爲輔況扵中材之君哉

李徳裕論

唐自眀皇以後爲國大害者外則有藩鎭彊梁抗橫天子內則有宦寺秉權威福已出武宗卽位用一李徳裕而河北三鎭效命昭義軍拒命卽以兩鎭兵討之仇士良屏息而致仕後復籍其家何其威命之行至扵如此哉蓋由賢相用事垂紳正笏不動聲色而天下自畏其威也當是時武宗方信任徳裕期以必治而徳裕之才亦足以制服諸鎭故諸鎭使者至京必面諭之曰語汝使與其使大將以求官何如自結眀天子以是三鎭不敢有異志爲國輕重者防數年功烈顯名肩扵裴度然而不能免扵朋黨之習因公以報私挾勢以復怨君子未甞不惜之以徳裕之才加之公正無偏𨿽古名臣何以過哉

唐總論

治天下之道當以正風俗得民心惇士行復古禮爲先故其末也人思之而不忘後世子孫賴之以安唐承五代之末髙祖創業之後休養生息易武以文太宗以英武之資加之以忠貞之輔聴言納諫用賢錄能興學校勸農桑行租庸調之法爲子孫萬年之計可謂謀之詳矣髙宗以柔暗之君承父餘烈初卽位時頗有善政末年嬖武后身沒而祚移唐室子孫誅殺殆盡中宗循其覆轍爲婦所弒方之髙宗殆不如矣睿宗以眀皇爲之子復辟之功不與焉然父以子貴故眀皇討賊而睿宗入卽大位鑑建成之亂立嫡以功繼以傳位可謂知權者矣眀皇卽位欲治之心方殷用姚宋爲相二十年間政治防扵貞觀後寵楊貴妃用李林甫以致祿山之亂而乘輿播遷天下分裂遂始扵此肅宗用郭子儀削平逆黨復唐社稷然遂以賊黨爲節度使而河北三鎭之禍終唐之世莫能定矣代宗徳宗皆以中材之君好務姑息而內復有宦寺之禍順宗卽位數月傳國冢嗣憲宗有平一六合復祖宗功業之心扵是杜黃裳裴垍李絳裴度諸人相繼爲相河北三鎭效命不敢橫肆然末年惑扵方士之說志復驕滿故有陳志之禍穆宗不克負荷三鎭再失敬宗卽位三年而爲宦寺所弒文宗受制家臣鬰鬰而沒武宗用一李徳裕而藩鎭屏息宦寺斂足以享國日淺不遂其志宣宗以刻爲眀多用智術然納諫不懈盡心民事不敢少怠懿宗驕奢無度元气已壊迨及僖昭而唐遂亡矣嗟夫觀太宗之立法垂猷爲子孫計者豈不詳且深乎然而終至扵亡者蓋所謂得之難而失之易也總之眀皇以前內亂爲多禍多興扵女色眀皇以後外亂爲多禍多起扵藩鎭又加之以宦寺內訌然而僖昭數遷京城數危而羣雄相視不敢去臣位𨿽朱全忠篡位而奉正朔稱天祐者尙數鎭可不謂太宗之餘烈乎書曰監扵先王成憲其永無愆亶其然乎

禦制樂善堂全集定本卷五

欽定四庫全書

禦制樂善堂全集定本卷六

論

後唐總論

余讀五代史五十年間易國凡五未甞不廢書而嘆也曰嗟夫世道衰微人心偸薄朝梁唐而夕漢晉迄無定向然考其得國之正彼善於此者猶以後唐爲差勝焉蓋李國昌平龎勛之亂略有微勞克用當黃巢之亂有克復之功𨿽其擁彊兵拒朝命亦不爲無過然較之朱溫賢且逺矣末年兵弱鋒衰全忠倡亂不能復平僅以自保莊宗首承父烈加以英勇之資屢戰屢勝遂殱巨宼建國立社然徒溺一時之娛而不爲萬世之計甫得大位沈溺聲色致使身沒伶人之手豈不哀哉明宗本無欲立之心資性寛厚無苛猛之政然目不識丁而輔佐之臣不過馮道諸人欲期致治之盛亦已難矣閔帝幼沖享年不久潞王猜忌石敬瑭終以亡國嗚呼使莊宗立法垂紀貽厥孫謀後嗣復得賢明之君則天下之乖離當不若此其甚也而一得志則寵女色比頑童艱難之際與太宗同英武逸暇之日與太宗殊兢惕宜乎僖昭之世已亡而猶存而後唐之業至於一敗塗地也

張承業論

韓子曰人固有儒名而墨行者問其名則是較其行則非是亦可以與之逰乎如其墨名而儒行者問其名則非較其行則是是亦不可與之逰乎吾於後唐張承業亦云蓋自古宦寺誤人家國者多矣其類蓋不可以殫數獨承業以孤忠丹誠終身爲唐其節用愛民爲晉聚財者蓋亦欲平梁而復唐耳豈非閹防其名而忠良其行君子之所取者乎嗚呼五代之際世道衰微王綱掃地讀書學聖之人皆入山林而求自樂當時如張文蔚楊渉蔣元暉桞璨之徒皆以國輸人爲朱溫羽翼而獨於宦寺之中有可取者一人焉則五代之事亦可知矣

宋太祖論

自三代以下治極生亂亂極思治者有之矣然未有如前五代後五代之分崩離析而亂若彼其久者也故吾於開創之君獨以唐太宗宋太祖爲不可及焉二君者皆以不世之才平一天下而以仁愛之心寛平之政保養百姓治功燦然昭於千古然家門之政兄弟之友則唐弗及也太祖繼周世宗之後據有河洛卽位之初首以安內爲本興學校褒忠良度民田開言路懲節鎭之禍命文臣知州又以常參官知縣事國內旣定然後興師出兵伐南漢克西蜀無不望風披靡稽首來廷偏師北指劉鈞喪膽舟師南下李煜歸命𨿽諸將效力之功亦由太祖處之有道也夫五代之君旣得天下外則猜忌諸鎭內則溺於聲色太祖退藩鎭之兵只在杯酒片言之間君臣之分情義兼隆而儉約是務治定功成制禮作樂傳之來裔爲萬世法其成功致治之盛幾乎唐太宗而規模之正則又過之矣

宋宣仁皇后論

易曰家人利女貞言閨門王化之始必女貞然後至於兄弟以禦扵家邦故內助之賢人君治國之本也至扵母后臨朝尢難其任三代以下賢後不爲少而臨朝者未有能全令名以施恩扵天下宋之宣仁人稱之爲女中堯舜洵以臨朝無闕政而用賢錄能以成元祐之治也當神宗敗常亂度信用小人天下大壊宣仁起而拯之用司馬光呂公著諸賢放棄姦回大變其法於是海內欣欣知有生之可樂豈非宣仁之施恩於天下哉天不祚宋宣仁崩殞小人之萌蘗復生大肆姦毒凡司馬光諸賢死者追貶生者斥逐至欲追廢後號賴向後而止小人之心欲快其意而不頋天下之治亂何其忍與嗟夫天下之事數君子成之而不足而一二小人敗之而有餘韓歐爲治於英宗之朝僅能紹於嘉祐而王安石一變其法天下遂大擾司馬光諸賢孜孜矻矻窮盡其力方使天下解倒懸之苦而章惇蔡卞一肆其毒諸賢固受擯斥之辱而海內復有塗炭之災再傳而爲南宋矣小人之害國可勝言哉

呂端論

吾讀宋史至呂端閉王繼恩於室入立眞宗然後升殿審視以拜未甞不賢其能定大計而想見其爲人當太宗升遐李后方異議主幼時艱而端乃從容定計沮其邪謀扄其羽翼頃刻之間嗣君以定昔東漢李固當質帝之崩不能沮梁冀之謀徒以死自靖是時宰相權輕而梁冀威熖甚熾根緣蟠深故也宋初淸明信任賢相端能不動聲色處之晏如可謂善於應變矣端器量寛英才表表眞宗雅重之先是李繼遷叛軍人獲其母以聞太宗欲誅之端曰今日殺其母明日繼遷可擒乎徒堅其叛心而已太宗乃悟後繼遷死其子竟歸欵端之力也太宗甞稱呂端大事不糊塗可謂知端者矣

韓琦論

夫爲人臣者當國家淸夷之際進言納諫理國致治固一代名臣也然值主幼時艱之日而能不動聲色措天下於泰山之安者則又所謂國之柱石棟梁非具經濟之才學問智勇迥出流輩者不能韓魏公兩定大計輔相英宗調防兩宮處之裕如天下以治豈非國之柱石棟梁而天下倚賴以安者哉及神宗卽位出之於外然未甞頃刻有忘君父之心故靑苗之法琦極論其病民遼使之來琦上言處置之方最爲曲盡誠可謂古大臣矣當仁宗中年𨿽君子道長而小人時或並用及嘉祐以後專任魏公朝廷淸明天下樂業英宗卽位又用之不疑君子在朝用臻至治故用賢人者必使小人無以間之然後疑貳之心不生而向用之念彌篤也

明道程子論

自古兄弟俱爲名儒徳行顯於一時流風被於百世無如二程夫子者蓋明道伊川同受學於茂叔淵源旣正探防尋微卓爲儒宗上承孔孟之絕學然雍容衝邃規模宏濶有自然之矩者則伊川若遜於明道焉明道以王佐之才大用則大效小用則小效所上章疏引義陳善酌古變今可以坐言起行甞勸帝防未萌之欲神宗拱手曰當爲卿戒之政事堂議事一言而安石爲愧屈蓋其誠敬所孚𨿽異己者亦心服所謂僞者獻其誠慢者致其恭是也使神宗以用安石者用之內聖外王之道不外是矣而卒沮於安石不得顯用及司馬光入相方將大用而先生竟長逝矣使先生之道不得行於天下而天下之人不得覩先生之道之行三代規模不可復見豈徒有宋之不幸哉

程明道告神宗當防未萌之欲論

舜之告禹曰人心惟危道心惟微夫人心者至難防遏而易蠱人之聰明溺人之志气故大舜首以告禹禹聖人也而舜猶戒之如此蓋謂不必見之於行事不必托之於語言略有所動卽私心之萌也不謹防之於始可乎明道先生以當防未萌之欲告神宗誠大儒格心之至要也蓋天理人欲二者不可並存於念慮之間如冰炭之不相容薫蕕之不相入不入於此必入於彼人或以爲略有其幾未至已甚而不防之於漸則天理從此冺而人欲從此熾矣是故微有貪聲恱色之意也則吾以爲聲色之私動而致力以防之微有愛珍奇欲富厚之念也則吾以爲貨利之私動而勉力以絕之微有不樂親正人不樂聞正言之心也則以爲驕心之萌也而遏之惟恐不至微有宮室服玩之好也則以爲侈心之萌也而杜之惟恐不嚴夫如是則何私心之不滅欲念之不冺哉易曰履霜堅冰至解之者曰霜陰气所結盛則水凍而爲冰此爻陰始生於下其端甚微而其勢必盛故其象如履霜則知堅冰之將至也夫欲念亦如霜之始結也不防之於未萌則必私欲大熾而有堅冰之禍矣神宗之行新法蓋萌於欲富彊好大喜功之心而安石有以中之也使能體程子之言以誠正爲心而用其道以輔成其大有爲之志則治功所就豈難逺過於仁英哉

北宋總論

夫北宋之亡外無藩鎭擁兵之橫威福自上內鮮宦寺擅權之禍廢立由已而金兵一至皆爲俘虜者何哉民心解而士气弱也蓋太祖太宗開國承家眞仁英三宗休養生息至於神宗物盛而衰信任王安石用其新法取利盡於錙銖掊克罔不在位於是民心已瓦解矣而哲宗復庸暗無知宣仁臨朝則爲太平之盛世宣仁崩隕則爲否運所肇端宣和繼之信用小人奢華無度日甚一日而金兵至闕矣𨿽讓位於欽宗而不久用李綱狃於和議致父子俱爲臣虜而宋業中衰豈非民心解而士气弱賢人之正不能勝小人之邪哉幸而祖宗之徳尙在民心故康王立而爲南宋然朝奔夕逃無復朝廷之禮苟延宋祚而已由是觀之人君修徳愛民厚培元气非惟一時之治亦所以貽厥孫謀而爲天下後世無窮之利也

宋理宗論

理宗爲沂王時凝重寡言潔修好學待漏禁中諸王或多笑語獨凝然自持矩度有常爲史彌逺所愛遂繼大統觀其始非不雍容有度而可尙也而卽位之後徳彌逺之立己委以天下之政威柄下移不得自主孤立於上朝多小人及彌逺黜而丁大全賈似道之類復聨翩而進帝終弗悟以致姦臣貪功生事邊防兵連禍結境土日蹙迄及於亡豈非理宗昏庸之罪哉惟表明正學崇信周程張朱爲有功於名教然西山了翁見在朝而不克究用則知周程張朱生於理宗之朝亦難得其信任也尊旣往之賢舎當時之賢夫亦何補也哉

嶽武穆論

夫北宋之亡河北之失宋祚之不復振中原之不恢復人皆曰由徽欽而致然髙宗實難逭其責焉當欽廟北去社稷爲墟髙宗入援順人心而卽大位非不正且大也及卽位之後當臥薪甞膽思報父兄之讎而信用汪黃貶黜李綱不復以河北中原爲念豈非髙宗庸懦用人不察之過哉其後諸將用命嶽武穆以忠智出羣之才率師北驅所戰皆克而以金牌十二召之班師淮北之民遮馬痛哭曰相公去我輩無噍類矣然而武穆亦不得以自畱也夫如武穆之用兵馭將勇敢無敵若韓信彭越輩類皆能之乃加之以文武兼備仁智並施精忠無貳則𨿽古名將亦有所未逮焉知有君而不知有身知奉君命而不知惜己命知班師必爲秦檜所搆而君命在身不敢久握重權於封疆之外嗚呼以公之精誠𨿽死於檜之手而天下後世仰望風烈實可與日月爭光矣獨不知爲髙宗者果何心哉

文天祥論

夫士君子被服儒行以學古自名才徳兼優者上也其次則以徳爲貴而不論其才焉故自古因有才而無忠誠之行敗人之事者多矣未有忠誠有徳而敗人之事者卽勢至於不可爲亦必竭忠盡瘁死而後已不肯忍恥偸生以辱其國也當宋之亡也有才如呂文煥畱夢炎葉李輩皆背國以降元而死君事分國難者皆忠誠有徳之士也然此或出於一時之憤激奮不顧身以死殉之後世猶仰望其丰采若文天祥忠誠之心不徒出於一時之激久而彌勵浩然之气與日月爭光蓋志士仁人欲伸大義於天下者不以成敗利鈍動其心也公初被執旣而得脫猶奉二王窮居海濵至於亡家沈族而不顧兵敗身執視死如歸而元人弗殺冀其忠義之心久而懈也於是歸其妻還其族在中常之人固將感徳而有轉計矣而公方以百折不回之气行萬變不渝之志妻子在前而不顧髙官大祿而不慕心惟宋室是向自書其志曰孔曰成仁孟曰取義惟其義盡所以仁至可謂行踐其言矣

南宋總論

人君立法垂猷培養元气仁施乎百姓教被於蒼生非徒一時享治平之休亦子孫萬世無疆之利也南宋僻處江南窮居一隅人君無英明出類之才在位多姦邪小人彊敵在境軍弱民貧然猶享國百五十年忠臣義士孝子節婦親其上死其長不以倉卒死生易其操者屢見於時史策爲光豈非太祖仁宗仁澤之厚徳化之深而後世子孫猶防其休澤哉蓋自髙宗棄淮北而中原不守前惑於汪黃後制於秦檜有武穆而不能用有可復故都之幾而屈膝請和失中原之罪髙宗不得而辭焉孝宗有猷有爲足以興復而天不祚宋值金世宗之賢無釁可乘光宗寧宗昏庸不振理宗合元滅金而渝盟棄好任用權姦𨿽有尊儒之名而苛刻小民疏退君子南宋之亡兆於此矣度宗荒於酒色亡國不於身幸也帝防身爲臣虜然大木之傾亦豈一繩之所能系哉端宗帝昺僻居海濵國不成其爲國而文天祥張世傑陸秀夫諸臣猶盡心力而爲之亦忠臣義士舎命不渝之秋也卒之端宗驚悸而死帝昺投海而沒國亡宗絕社稷爲墟其亦可哀也已然自古無不亡之國漢唐宋爲三代以下享國長久之朝漢唐立國彊盛過於有宋而宋及末運全節死義之士逺過於漢唐者則又祖宗之餘澤與周程張朱講明正學之功也嗚呼誰謂徳教學術非治天下之大本乎

元仁宗論

當成宗崩隕國家多難仁宗入定大艱克安宗社身讓大位而不居可謂得友讓之道逺異簒竊攘奪之人矣及其卽位首罷尙書省錄用舊臣信任李孟開科取士尊尙孔子之道罷營繕屏言利蓋有元數君之中帝實首出焉至於爲政一遵成憲不事逰畋不喜徵伐待宗戚老臣一以禮貌大辟上讞慘惻移時其寛厚仁愛有以培養民心後世永賴稱之曰仁帝實無愧焉

許衡論

人君開國承家創業垂統必有通經明道規模宏大之臣爲之立法垂猷使子孫有所鑑成憲而持永久斯立國之要也元自太祖太宗以及世祖並有天下莫不率服亦賴有一二名臣爲之左右於其間使敷政設教有以成一代之紀綱則耶律楚材許衡其人也二人立綱陳紀爲國成憲才智兼全經理庶務衡讓於楚材而明道通經匡君定國講明禮樂立一國之規模則楚材又讓於衡焉觀其首陳四防其立國規模一疏世祖累用其言已有成效至於言治道勸用賢言養民皆天下急務而不見大用於世乃天下之不幸亦有元之不幸也自朱子以來繼傳之儒代不乏人然推西山魯齋爲尢卓西山生於宋末𨿽爲防政不究其用魯齋當元初尊信朱子倡明正學世祖累見信用其功效頗著於西山云

說

復性說

性者體也情者用也制情以從性性其情也拂性以縱情情其性也情其性則性爲情矣烏在其爲本性也然則如之何而後可曰有復性之道焉復之之道何居曰克己以復天命之本然使和其情以順其性而已在易復之初爻曰不逺復無祗悔孔子觧之曰不逺之復以修身也言性本無失有失而能速復則身修矣在天爲一陽復見在人心爲本性復明豈有悔哉孔子舉此以贊顏子劉屏山舉此以教朱子以其爲修身復性之要防也六二曰休復吉孔子觧之曰休復之吉以下仁也初陽乃天心之見仁也二近初陽有下仁之美言復之之道又在好徳親仁涵養薰陶以日復其性而休休然有餘裕也六三曰頻復厲無咎頻復與不逺者殊科故厲然能復則無咎矣六四曰中行獨復卦五陰獨四與初相應處眾小人之中獨能與一君子合志同方不言吉而吉可知故孔子以從道美之至五之惇復則曰無悔上之迷復則曰凶以此見復性之道當謹幾察微不貳其過修身以克之下仁以休之獨復以持之惇厚以居之而不使之頻復而迷復焉則所謂天命之性五常五倫之美皆在我而不爲習所逺矣吾故曰復性之道在克己以復天命之本然使和其情以順其性而已禦制樂善堂全集定本卷六

欽定四庫全書

禦制樂善堂全集定本卷七

序

貞觀政要序

夫三代以上君明臣良天下雍熙世登上理自東遷以降風俗日薄天下無復熙皥之美𨿽有質美之主望治甚切而所以屈己從諫力行善政者終不能有以震古而鑠今及唐貞觀太宗以英武之資能用賢良之士時若房元齡杜如晦魏徴王珪諸人布列左右相得益彰蓋自三代以下能用賢納諫而治天下者未有如此之盛焉史臣吳兢纂輯其書名之曰貞觀政要後之求治者或列之屏風或取以進講元至順間戈直又刋其書以行於世余嘗讀其書想其時未嘗不三復而嘆曰貞觀之治盛矣然其所以致治則又在於用此數賢而數賢之中又推魏徴禆益爲多然魏徴不能自必信用於太宗以見其功業則又知太宗所以獨信魏徴言聽計從而見效若彼者固人君所當服膺書紳而勿失也書中分目目中有條條之末引先儒之言而論斷之其有望於後王也深矣人君當上法堯舜逺接湯武固不當以三代以下自畫然觀爾日君臣之所以持盈保泰行仁義薄法術太宗之虛己受言諸臣之論思啟沃亦庻防乎都兪吁咈之風矣

韓文公文集序

天下之事有其藝則必有精於其術無論小大精麤能使機應於心技疑於神則外物不能紛而後之習其藝者皆奉以爲師法養叔治射離婁治規矩師曠之於音聲倉公之於病匠石之斤公孫之舞皆造其堂而嚌其胾傳之後世而無窮夫文亦天下之一藝也精其術可奉爲師法者周有左氏漢有賈誼董仲舒馬遷相如劉向此數子者𨿽非見道之文要皆卓自樹立不合流俗而其文之古朴亦非浮華澆漓者所能及迨自五代剖分文獘質窮天下之言文者務以藻繢爲事娓娓如婦人言世道衰防人心由之僞薄至唐幷天下蔚興文教殆百餘年而後昌黎以六經之文鳴天下由是言之文之繋於世道人心亦大矣蓋昌黎之於文所謂造其室而嚌其胾因文以見道以蘄至於古之立言者也其自用之功在於培養仁義以爲立言之本而其所得之趣則气盛而言之短長與聲之髙下皆宜至其不蹈襲前人一語不煩防削而自合規矩不顧世人之笑譽反刓以朴剗僞以醇粹然一出於正後之習文者皆奉爲師法而莫有能加焉噫亦至矣𨿽然公非徒長於文者其道徳謨猷皆有唐一代之特出而不能大顯於憲穆之朝者气運之遷流非人力所能挽耶抑使之少抑於一時而終揚於萬世耶將全於此則不能全於彼耶孟子距楊墨而道以之傳昌黎排老佛而道亦因文而見起衰反正始若未之信終大顯於時蘓子瞻以之上擬孟子豈過譽哉

杜子羙詩序

夫自上古康衢有擊壤之歌虞廷有卿云之詠帝與臯陶禹益諸臣勅命賡歌拜手颺言於一堂歌詠之興有自來矣爰逮姬周公旦公奭調宮協徴律其節族舂容乎大篇堂皇乎雅辭化自二南達於列國上自公卿下至黎庻至於變風變雅亦莫非忠臣義士攄其忠悃發爲歌辭好色而不滛怨悱而不亂皆可以勸懲當時爲教後世詩三百一言以蔽之曰思無邪孰謂詩僅緣情綺靡而無闗於學識哉然三百萹之詩不拘格律而音響中度所謂太羮不和而有至味也漢變四言爲五言間亦有七言之體至魏晉而音韻愈盛入唐而格律益精鹽梅之設太羮之害也七竅之鑿渾沌之賊也至有不言性情而華靡是務無勸懲之實有滛慝之聲於詩教之溫柔惇厚不大相剌謬乎是以言詩者必以杜氏子美爲凖的子美之詩所謂道性情而有勸懲之實者也抒忠悃之心抱剛正之气𨿽拘於音韻格律而言之愈暢擇之益精語之彌詳其於忠君愛國如饑之食渇之飲湏臾離而不能故𨿽短什偶吟莫不睠顧唐祚繋心明皇蜀中諸作尢致意焉屈原放逐離騷是作後代尊之爲經子羙之詩亦因其顚沛流離抱忠秉義不究其用垂於詩以自見故後世宗之參之於三百篇之列若夫較一字之長爭一韻之巧摛華藻於萹章誇博贍以耀眾者藝也非所以求子羙也

朱子資治通鑑綱目序

孔子作春秋而亂臣賊子懼夫春秋亦一編年之書而曰亂臣賊子懼者蓋謂彰善癉惡比事屬辭誅姦諛於已往杜僭亂於將來使亂臣賊子不畏王法者讀此書而知懼豈非有功於世道人心者哉三代而下孔子之道防乎息矣故臣叛其君者有之子背其父者有之而亂臣賊子無所忌憚子朱子生於周程之後修明絕學深痛而甚憫之祖夫子春秋之筆削因溫公通鑑之書更創義例爲書曰資治通鑑綱目其自序曰表嵗以首年因年以著統大書以提要分注以備言洵哉善善惡惡是是非非具於一篇之中而無不備矣然後人知忠臣義士必獲天休也𨿽不用於一時而後世莫不褒嘆效法之恐後也亂臣賊子必攖天誅也𨿽幸免於當世而千載以下公議莫逃也彰善癉惡比事屬辭𨿽不足以盡春秋之義抑其大略則可謂同揆矣夫三代以下傳世久逺者莫如漢唐當其盛時政教恩澤入民之深非不可稱然其易代之際死君事者可數焉自修綱目之後士知顧禮義亷恥以事二姓爲辱故南宋之末忠臣義士捐軀而徇王事不肯忍恥偸生以求苟活者屢見於史防之中且元代宋明代元無分析割防如前五代後五代之亂者亦因忠姦賢佞褒嘉貶斥凜若衮鉞人知有所懲勸懼見誅於後世也如是而謂之綱目修而亂臣賊子懼其誰曰不然

大學衍義補序

學貴於博乎堯舜心傳十六字有終身不能行其一語者焉學貴於約乎往聖先賢作述相接有言之而不厭其詳者焉大凡言理則欲其精簡明切當而易守也言事則欲其詳條分縷析便於中材而易行也吾於邱瓊山大學衍義補蓋知其義云夫聖經二百有五言爲學之道備焉爲教之法具焉爲治之理盡焉所謂理極精而易守也至於後世道衰文敝賢者且不能窺聖經之閫奧又何怪於中材乎故西山先生作衍義之書至齊家而止而治國平天下之道備具不待瓊山之補然亦不可無瓊山之補所謂多備規軸而易行也聖人言理賢人言事先代言理後世言事亦學有所不齊世有所不同而所以啟廸當時爲教後世之心則一也然於此亦可以見瓊山之有志於君民上下言事極其詳而言理亦極其精矣至其書之條目義例則詳於邱氏之序余因嘉其明於理而便於事故爲序如右

送五弟奉

命往祭

闕裏文廟序

雍正八年冬十月新修

闕裏文廟告成殿廡門陛黃瓦丹雘旣宏旣隆圭瓚俎豆罇罍之器

頒自上方

聖天子親書大成殿大成門匾額復命良工重摹聖祖禦制文廟碑文孝思繼述重道崇儒兼備於此旣成例宜遣官祭告

皇父特重其禮

命皇五子齋居潔誠治裝減從以行余與吾弟夙夜之與俱飲食之與共講習討論之日親至於今二十年玆往千里之外能無依依繋戀而不忍捨顧思人自孩提以至於老大讀孔子之書未必能志希賢聖窮理探源以至於知孔子之道也幸而知之矣而私累之未捐精進之不勇則鮮能行之旣行矣未有不心慕孔子欲登其堂而入其室者吾弟力學惇修不敢自懈於聖人之道者有年矣今奉

命往祭闕裏瞻宮之數仞則欲得其門而入以見宗廟百官之美富也對聖貌之巍巍則思溫厲恭安如在其上而自省其躬修也逰禮樂之區想見金聲玉振之气象是行也不益以增其向往服行之心而爲有生一大快乎

皇父猶有後命命吾弟祭闕裏畢卽往致祭岱宗吾弟往哉昔孔子嘗登泰山而小天下孟子述之蓋謂得登聖人之堂與聞聖道之精深廣大則諸子百家羣言皆小也猶之登泰山之髙者得觀其嵚岑峻極則峛崺培塿皆不足言也吾弟旣登聖人之堂又登泰山之髙誠敬之日積仰止之日深視瞻之廣濶胸次之豁然古文人學士所謂逰名山大川以助其文思筆力者又烏足云哉

送平郡王奉

命往盛京修理

福陵前河道序

皇淸承

天命爲天子

太祖肇基盛京奄有三韓

太宗積功累仁式廓疆宇以及

世祖拯明室之亂興仁義之師平一六合定鼎燕京順治八年

詔封

福陵山爲天柱山

昭陵山爲隆業山附祀

方澤四時大祭必命宗室一人往蒞其事雍正八年四月

詔曰

福陵前水法歷年旣久稍更故道朕萬防事重不能親往經理惟是平郡王福彭小心畏愼克當斯任其代朕以行余與王敬業樂羣相晨夕也玆之往也其可以無贈竊惟古者山川都防恆隨有徳者爲發皇我

太祖之肇基盛京義同於周文王之在丰我

世祖之定鼎燕京義同於周武王之在鎬盛京爲王業之丕基而

福陵實靈祥之所由孕育綿衍今以前河稍更故道聖天子愼重所使

特命王往王其愼哉祗謁

皇祖山陵敬恭將事宏仁孝之思審向背之勢必能相地宜因利便計丈數度髙卑揣逺邇物土方分司授職董其大要而責以成功以不負

天子任使王其可以勝任而愉快矣王𨿽年少而器識深沈謙卑自牧嫻學問通事理余喜王之果足以當斯任也於是乎書以贈之

送定邊大將軍平郡王西徵序

惟

上帝眷顧我國家

太祖

太宗肇基盛京旣創旣承順天休命以造萬世無疆之丕基惟時英藩良弼防不一乃心力克宣乃猷董防附先後奔走禦侮之臣而甄其才以致其力用贊我王室式辟四方若川有舟實共濟之若木有本實枝榦之詩所謂維藩維垣維屏維翰偉哉隆古以來懿親之宣力未有若斯之盛也逮我

世祖章皇帝定鼎燕京奄有九有惟時平郡王之始祖禮親王實統貔貅之旅以勤襄王事功績彪炳載在國史王其七世孫也王防而侍

聖祖仁皇帝宮中躬承恩眷我

皇父臨禦凡事皆仰體

聖祖之心祗承勿替況在宗藩尢所惇敍以養以教防不勤朂其身誘廸厥徳而王以孫枝之近眷顧尢隆雍正六年

皇父特命王同我兄弟讀書內廷以培其才又二年知王之可用也爰命管理旗務及爲宗正理益以明政益以練又二年知王之果可大用也遂有定邊大將軍之命而統西徵之師夫凖噶爾自策妄阿喇布坦造孽據有波羅搭拉背我

聖祖皇帝曲賜矜全之恩及我

皇上赦過宥罪之徳跳梁躑躅至於今十餘年今其丑子噶爾丹側楞襲其防逆抗我顏行幸不可禍不可踵此蓋天亡凖噶爾之日而王建功立業之秋也王器量寛宏才徳優長在書室中與之論文每每知大意而與言政事則若貫驪珠而析鴻毛也夫戰者孔子所愼王者不得已而用之所以止戈戡亂遏劉誅暴我皇上克承

先志思維小醜累世負恩實天人所共憤王法所必誅而歷年以來董兵之臣率不能宣徳威而奏膚功用是以西陲重任畀之於王王必有以副

皇父簡用之恩佐國家赫聲濯靈之大業相事宜愼權變和輯我士卒淬厲我將校恩威並行信義昭著克殱逆憝永息邊氛皇哉堂哉莫與京矣王以八月三日之吉禡旗啟行余與王敬業樂羣者六年於玆今之往也其可以無贈然惟贈人以物不若以言之爲切也贈人以頌不若以箴之爲益也言而以箴宜贈王矣復念王日承

皇父聖謨凡軍機要務制敵禦將之方籌餉治兵之略聞之熟而奉之謹以是始之以是成之總不出

聖天子定算之中而更何俟余之以言贈哉故爲王敬述王祖父爲國宣力勲名赫奕之事於右及引書傳所言者欲王效法乃祖而以敬謹將事也王其勉之哉祗迓天之明命惟聿將其恪恭整我六師以伐不敬在此行乎在此行乎余自今數王至軍之日請勒爲飲至之歌以俟之

稽古齋文鈔序

天地間有大本焉孝悌是也有大文焉詩書是也有本有文積於中而發於外有徳之言是也孝悌以立其本詩書以暢其支而因發爲有徳之言英華暢達而不可掩能全此三者寡矣至若生帝王之家居富貴之地子道臣道交萃於躬夙夜匪懈篤念天顯尊聞行知究極於髙明光大之域非以道自勉者能乎哉吾弟少於吾甫三月

皇父在潛邸時育吾二人於東西室及九歳讀書同受經於傅先生至十二嵗時吾隨侍

皇祖宮中不能朝夕共防者蓋半載及我

皇父位登宸極妙選天下之英賢以教育吾二人凡八年於玆矣斯邁斯徵日就月將以期不負

皇父頋復燕貽之至意無時敢自懈也八年秋九月吾弟彚訂其序論雜文詩賦凡若干捲而屬序於余余曰吾輩所重豈止於文而已耶必若向所云三者皆克全之然後盡吾職焉吾弟在

皇父膝下二十年愛敬懇摯從未有過愆與吾自孩提以至於今且孺且眈怡怡如也從諸先生敬業一堂旣饜飫於詩書矣而發爲文詞觀其言藹如考其意不外古聖賢名儒之旨所云三者翼翼焉亹亹焉日進而無疆豈止以文自鳴者哉余旣以同气之親相親相朂於平日晨夕之與俱筆硯之與共爾我形骸之悉化玆序其文其夷懌欣暢又當何如乎

禦制樂善堂全集定本卷七

欽定四庫全書

禦制樂善堂全集定本卷八

記

皇祖聖祖仁皇帝恩賜禦書記

憶自年十二時隨

皇祖聖祖仁皇帝駕往熱河避暑朝夕隨侍

皇祖萬防之暇輙流覧書史或

親灑宸翰從旁竊觀心慕而未敢以請也

皇祖顧諭曰汝愛吾書乎賜長幅一復賜橫幅一扇一皆持以告我

皇父寶而蔵之其年冬

龍馭上賔哀痛沈篤每展閱

禦筆手澤猶存涕涔涔下乃肅容拜手而爲之記曰嗚呼

皇祖之孫百餘人其中聰明才識好學博聞年長於【孫臣】而任事於朝者彬彬濟濟【孫臣】年甫弱齡性復鈍魯顧特被

恩寵迥異他人者豈非我

皇祖推愛我

皇父之心比諸孫有獨摰乎今𨿽八載

聖訓慈顏宛然如昨豈徒杯棬之慟已哉昔歐陽修作宋仁宗飛白記謂仁宗徳澤涵濡於天下者四十餘年田夫野老猶悲歌思慕況得望淸光而承恩寵者尢相與流涕不置我

皇祖君臨天下六十餘年聖徳之廣大化澤之深享年之有永過於仁宗萬萬歐陽修不過受知近臣爲僚采作記尙流連咨嗟慨想而不能自禁況【孫臣】日侍晨夕誨愛特深親侍

皇祖之揮毫躬受錫予其流連咨嗟慨慕更當何如因書以志不忘云

瀛防記

入西苑門有巨池相傳曰太液循東岸南行折而西過木橋邃宇五間爲勤政殿自勤政殿南行石堤可數十步階而升有樓門向北匾曰瀛防門內有殿五間爲香扆殿殿南飛閣環拱自殿至閣如履平地忽緣梯而降方知爲上下樓樓前有亭臨水曰迎薰亭東西奇石古木森列如屛自亭東行過石洞奇峯峭壁轇轕蓊蔚有天然山林之致蓋瀛防惟北通一堤其三面皆臨太液故自下視之宮室殿宇雜於山林之間如圗畫所謂海中蓬萊者名曰瀛防豈其意乎

丰澤園記

西苑宮室皆因元明舊址惟丰澤園爲康熙間新建之所自勤政殿西行過小屋數間蓋

皇祖養蠶防也復西行歷稲畦數畆折而北則爲丰澤園園內殿宇制度惟朴不尙華麗園後種桑數十株聞之老監云

皇祖萬防餘暇則於此勸課農桑或

親禦耒耜逮我

皇父纘承丕業敬

天法

祖世徳作求數年以來屢行

親耕之禮皆預演禮於此乃知

聖聖同規惇本重農用躋天下於熙皥之盛若瀛防之建於有明飛閣丹樓輝煌金碧較之此園固爲羙觀而極土木之功無益於國計民生識者鄙之行一事而合於天心建一園而洽於民情身率先而天下丕變吾於是乎知

皇祖

皇父之爲首出之聖也

田字房記

流杯亭之西南有田字房焉丁未四月十八日

皇父萬防之暇燕接親藩逰豫於此是地也西山逺帶碧沼前流每當盛夏開窓則四面風至不復知暑其北則稲田數畆嘉禾生香藹聞於室蓋我

皇父重農之心𨿽於燕閒逰觀之所亦未嘗頃刻忘也古昔聖王臨朝視政之暇必有怡情娛覧之地故靈臺之詩美文王也捲阿之詩頌成王也今田字房所以命意重農者豈徒怡情娛覧已哉至若黛掃山顚風來蘋末麥畦浪起栁岸煙開馴鶴從容而起舞文鴛匹偶而泳逰蝶裁五色之文蜂喧萬花之穀物華景麗則思飲和食徳熙穰於光天化日之下而怡然以樂其或涼飇四起鴻雁來賔白露如珠緑云攺赤千家之砧杵遙聞百室之倉箱盡實則思遺秉滯穂誰遺寡婦之利而悄然以憂時引儒臣坐而論道或率諸王公子弟修家人之禮講燕好之歡所觸目而防心者我

皇父之同憂同樂憇息於斯較之靈臺捲阿意更深長矣謹爲之記

時應宮記

夫天一生水坎精發祥凝靈聚液流爲江海江海乃天地間物之防鉅者也江海之有神自三代漢唐以來莫不祠祀惟謹有宋大觀四年詔天下五龍神並封王爵龍神之尊自是始厥後春秋犧牲之祀代有常典皇淸受

天命禋事

上帝

后土懷柔百神江淮河濟五嶽四凟之祀載在太常犧幣之數俎豆之器旣丰旣隆神歆以格雍正二年天子以爲龍神之位旣尊宜特修宮觀以致防禱乃於西苑內丰澤園北建時應宮所以致誠明神俾雨暘時若稼穡以成者也夏六月霖雨彌旬防至於澇

皇父步行往禱其日卽晴又明年黃河淸百餘里此非神人效靈河海淸晏之明驗乎夫以

天子精誠通於神明以之事

天饗

帝防不昭格而況於龍神乎信哉誠之能感物也是爲記

樂善堂記

凡人之性未嘗不善仁義禮智全備於我所謂得天地之正气而爲人也然有智愚賢不肖之分者气拘之私誘之遂日以蔽錮而昏昧有能復其性者鮮矣人能自彊不息以復性爲功已有善念擴而充之人有善事喜而從之則本性呈露而有馨香之徳矣是故明徳之馨勝於稷芝蘭鮑魚與之俱化未有樂善而不能修徳者也余有書屋數間淸爽幽靜山水之趣琴鶴之玩時呈於前萊圃數畦桃花滿林堪以寓目顏之曰樂善堂者蓋取大舜樂取於人以爲善之意也夫孝弟仁義乃所謂善也人能孝以養親弟以敬長仁以卹下義以事上樂而行之時時無怠則能因物付物以事處事而完所性之本體矣是故大舜聖人也猶存虛受之心聞一善言若決江河漢明帝嘗問東平王在國何事最樂王曰爲善最樂余𨿽不敏然賴

皇父之明訓師友之切磋於大舜之善與人同𨿽有志而未逮而東平王之爲善最樂則不敢不勉焉是爲記

四餘室記

康熙壬寅三月

皇祖聖祖仁皇帝特命予隨侍宮中承歡侍顏之暇每得追陪諸叔父諸叔父推

皇祖愛育之勤咸善視予而二十一叔父尢肫然有加也及我

皇父踐阼謂諸叔父年尙少養之宮中擇師以授之業二十一叔父克遵

聖訓勵志向學每返諸身以達於事

皇父嘉之用是於雍正八年三月封爲貝子未數月又晉封貝勒叔父曰

天子友於篤愛之心有加無已顧自慙譾劣特受褒異中夜以思惕然而懼乃以四餘名其室而屬予記之且曰吾所謂四餘者除惡樹徳以餘慶捨巧用拙以余智知足安分以余樂存理遏欲以余壽也予惟人生於世不能無好惡則樂其有餘者不能盡適於正視軒冕冠裳如饑之於食渇之於飲趨權附勢以自求媚者欲其貴之有餘也倉箱以貯之扃鐍以固之不受命而貨殖者欲其富之有餘也髙其堂華其屋錦繡其土木鏤刻其梁棟者欲其宮室之有餘也絲竹之亂於耳靑紫之蠱於目者欲其聲色之有餘也叔父服膺正學好尙旣端若富若貴若宮室若聲色皆不足動於心惟慶智樂壽則好之而欲其有餘而所以求其有餘者又皆本之於秉彞矩之以聖學以實其功可謂得立身之本矣予嘗繹其言而有防焉書曰樹徳務滋除惡務本徳與惡不兩立樹徳至於滋長則惡之本盡除矣惡之本除則身心泰然何慶如之孟子曰所惡於智者爲其鑿也又曰如智者亦行其所無事則智亦大矣捨巧用拙以蘄余智者孟子之意乎晉人王昶曰知足之足常足矣知足則安分知足安分求樂之道也宋人王昭素曰養身莫若寡欲君子之求壽也非偃仰屈伸若彭祖噓嘔呼吸如喬松也惟存天理遏人欲而已矣然養身求壽之道亦豈外是哉叔父以此四餘名其室優而遊之以求於心饜而飫之以得於己慶無疆而智靡窮樂日生而壽嵗增於以養徳修身對揚

一人之寵命𨿽書史所載若河間東平何多讓焉是爲記

二希堂記

吾師梁村蔡先生以二希名其堂而屬記於余且曰士希賢賢希聖聖希天此古人之言也或者謂余不敢希天故曰二希然余之意固非若是也嘗慕宋儒範希文眞希元之爲人因名堂以志之餘曰羙哉先生命堂之意也君子之立志也必以聖人爲可學而至故孟子願學孔子顏閔諸賢皆曰姑捨是昌黎亦曰世無孔子不當在弟子之列而諸葛武侯之自比也則以管仲樂毅卒之學術事功逺超於管樂之上先生以漳浦名儒追紫陽之正學表率鼇峯因以所得於道徳文章者發爲經濟事業嘉言讜論日陳於朝𨿽古之名臣名儒亦無多讓然猶曰稷契伊周之所以致君而澤民者非余所敢望也請希其次其次曰範氏希文孔孟程朱之所以傳道而繼統者亦非余所敢望也請希其次其次曰眞氏希元夫希文之事業非稷契伊周之事業乎希元之道徳非孔孟程朱之道徳乎希希文而至希文希希元而至希元漸而進之稷契伊周之事業孔孟程朱之道徳孰得而限之乎先生之立志蓋可知矣抑余又聞呂本中及朱子論宋朝人物推範文正公爲第一而朱子之後惟西山之傳得其宗則先生之有志於希二子乃實見以爲不可防與孔明志希伊呂而自比管樂之意異蓋孔明以語於人故慮其或爲時俗之所驚而卑之毋髙而先生自名其堂以志尙友之切則義固各有所當也故抒所見以質於先生而因以爲記云

防

恭防

世祖章皇帝禦注孝經

惟

上帝眷顧我

皇淸克馨其徳

太祖

太宗丕顯丕承逮及

世祖提仁義之師救溺拯敝奄有四海天下已定韜黃鉞捲白旄歸馬投戈討究先王之道播聖人之訓以休中外以育萬民念孝經一書爲孔子明倫治世之大法而自漢以來去聖日逺古文今文之互異注防訓釋之未精廼集古名儒嘉言懿論考訂采輯間出

宸斷名曰禦注孝經備一經之體要明至性所周浹俾夫搢紳之士農野之民皆有以知孝爲百行之本而愛敬尊親篤摯有加𨿽古聖王木鐸之徇路辟雍之鼓徴曷以加玆我

皇祖聖祖仁皇帝上諭十六條以惇孝悌重人倫爲首及我皇父嗣登宸極迪光繼述衍

聖諭廣訓之書於惇孝悌重人倫反覆開明惟恐人之弗知知之弗行而行之弗切以此見我

皇淸

聖聖相承莫不以孝治天下依人性之本然以成淳羙之俗而開宗明義則自我

世祖禦注孝經闡發天經地義民行之確然而不可易肫然而不容己者以昭示奕葉垂之無窮爰盥手而謹書於後云

恭防

皇祖聖祖仁皇帝禦制避暑山荘三十六景詩

曩年十二時防

皇祖聖祖仁皇帝推愛我

皇父之肫摯特令【孫臣】隨侍宮中朝夕承歡不離左右其年四月隨

駕往熱河避暑凡三十六景之地無不周覽聆

聖訓被賞賚不可勝紀【孫臣】時𨿽少然受

皇祖深恩嘗思久侍

慈顏長領

訓誨謹身約已庻無過尢以報髙厚之徳於靡窮昊天不弔其年冬

龍馭上賔我

皇父哀毀過禮食不甘味時同兄弟問安必勉怡顏色以舒

皇父之憂退而自號哭於廬次澘然不絕蓋恐傷我皇父之心而每念我

皇祖哀慟思慕實不能自已也數年來

皇父屢命往祭

景陵冠劍猶存音容安在一望

山陵魂飛魄越雍正七年冬敬讀

皇祖禦制避暑山荘三十六景詩兼披圗畫回思曩時承歡侍顏防恩寵而被誨愛者如在昨日興言及此淚欲霑衣夫以

皇祖天亶之聖卓越古帝王深仁厚澤六十餘年浹於民心載在史冊固非言詞所能贊揚於萬一【孫臣】在諸孫中最爲鈍魯然天地之澤靡不均被而有得之最深者焉【孫臣】得

皇祖之澤最深者也敢恭紀於後以志思慕之誠久而益篤云【孫臣】

謹書

恭防

皇祖聖祖仁皇帝千叟宴詩

古昔聖王誕膺天命表正萬邦建中立極漸仁摩義胥天下之民躋之仁壽之域者必其身爲繼天首出之聖人然後能斂福以錫民而受非常之慶帝堯在位一百一年帝舜三十登庸三十在位履至尊者又五十載時若禹臯陶稷契夔益諸臣同心同徳白首黃髮賡歌喜起於一廷之中而擊壤老人含哺鼔腹耕田鑿井於光天化日之中者莫不忘帝力於何有用登世運於郅隆而後世頌其巍巍蕩蕩三代以降淳風寖防惟殷中宗嚴恭寅畏天命自度肆享國七十有五年髙宗不敢荒寜嘉靖殷邦肆享國五十有九年周文王受命惟中身厥享國五十年然其時君若臣以至庻司百職及耕夫野叟同登壽域共宴一堂者自古無聞焉洪惟我皇祖聖祖仁皇帝久道化成深仁厚澤六十一年官稱其職民恆其業羣生霑濡徳被乎方外所謂繼天首出之聖斂福以錫民而受非常之慶也康熙六十一年春皇祖於乾淸宮開千叟之宴

命年六十以上者乃得預惟時在位之臣自大學士以下至翰林禦史凡七十人庻司百職及致仕之員近畿之民又六百六十人雅歌賦詩和樂壽愷

皇祖命子姓孫枝百餘人執爵獻酬濟蹌在列逺追饋酳之義弗限三爵之儀【孫臣】時年十二歳得與有事之榮覯玆盛典

皇祖又作爲歌詩

命儒臣依韻疊和爲圗以壽世傳之無窮雍正七年冬得詩與圗而披讀之竊見我

皇祖如天之徳如天之福與春陽秋露同其煦嫗甘雨和風同其潤澤合朝野臣民老耆期艾而錫之以寵光介之以繁祉方之帝廷賡歌之景象華封頌祝之休風規模宏且逺矣敢恭紀於後以志太平之盛事云

恭防性理精義

夫欲致天下於熙皥振風俗於隆古煥禮樂於三代興孝弟於十室者必本之於崇王道而王道之崇則又在於尊儒學古昔聖王之治天下也設爲庠序學校以教之每嵗孟春遒人以木鐸徇於路戴記司徒修六禮以節民性明七教以興民徳凡所以重教化之道致天下於文明者也我

聖祖仁皇帝崇儒重道仁民育物興學校舉孝弟勵風俗崇禮讓凡古昔聖王所以治天下之道靡不畢舉而又諄諄勉勉黙契夫堯舜之授受孔孟之心傳謂有宋諸儒上繼絕學下開來裔實有功於世道人心乃因性理大全之書刪去冗雜摘取精要命儒臣斟酌損益而親爲折中之乙夜披覽歷久成書勒序簡端以詔後世偉矣哉自三代以來未嘗有也𨿽漢明帝之幸辟雍唐太宗之講太學不過取美於一時又何能開示天下後世爲儒學之宗主接堯舜之心傳實政鴻名輝爍於振古哉采羣儒之精華而去永樂大全之泛自明徳以及新民格物以至平天下先其本而後其末探其源而考其實周子太極圖通書明天地神之奧張子正防西銘發萬物一體之微至於皇極經世律呂新書皆自成一家言則總載之以成一卷而集羣儒之言分門別類又各於其類爲之辧世次先後學問淺深寜純勿雜寜精勿濫讀是書者必先究心於論學之篇立志以端其本主敬以養其中致知以窮理力行以踐實然後玩味乎治道以明治民立政之方沈潛乎全書以見天地之所以顯神之所以幽造化之所以運行而無窮聖功王道之所以燦然而可循確然而不易夫如是則我聖祖仁皇帝造物育材之心化民成俗之意欲天下後世之共臻於理學之盛者不虛矣

防朱子大學章句

六經之文備眾理該萬事集羣聖之精華以立言君臣父子之大倫往古來今之大法莫不於此取則焉所謂煥天下於文明而聖人之所以垂世而立教其意蓋深逺矣六經之外則有四子書大學爲曾子所述反列於孔子論語之前者以聖經亦孔子所制其言由近以及逺端本而肇末則又實爲入聖之階梯云自漢以來此篇載於禮記而莫知尊重至宋程子始登之於四書朱子從而解釋之蓋孔曽之道絕於漢唐紹於周程張朱五子孔曽之書亦幽而不顯於漢唐之間逮程朱表章然後赫然昭著而大行蓋道傳斯學傳非程朱無以傳孔子之道故孔曾之書亦非程朱莫能盡發其精蘊也傳有之古之人自十五而入大學教之以明徳新民之事夫格致誠正修身明徳之功也齊治平新民之事也內聖外王之道豈外乎此由近以及逺自小以至大言簡而味長理明而詞約誠兼備六經之防而又便於初學者可不知所致力哉蓋人心惟危道心惟微明徳者明道心而遏人心也推而及物則新民也允執其中止至善之謂也堯舜之道不外乎是而朱子所以解釋此書又理明詞逹得歷聖傳心之要尢學者所當體驗而服膺也

書魏鄭公十思防後

人臣責難陳善防愆糾謬必本之以忠誠將之以公正匡救將順補衮職之所闕尢以格其非心爲先務焉蓋君人者天下萬民之主而一心又人君出治之主也心一正則事事無不正矣唐太宗三代以下能納諌之賢主也其朝亦多諫諍之臣而必以魏鄭公爲首者以其能格君之心也鄭公之奏防多矣而必以十思防爲冠者以其就發謀出慮之始而俾知所致謹也夫木本水源之譬非謂人君之一心爲理天下萬事之本乎固其本而浚其源非欲正其心以爲出治之源乎思者心之發而未見者也心之將發未及於事則有此十思焉又何入於邪徑而不光明正大之有哉易曰君子見防而作書曰惟防惟康鄭公之所謂思卽謹防之意也謹防而心正矣心正則天下之事無不正矣故貞觀之治多鄭公之功豈不偉哉

書新唐書兵志論後

治天下者以徳不以力故徳盛者王徳衰者滅湯東徵則西怨南徵則北怨武王東徵篚厥元黃惟恐後豈以甲兵攻戰爲取天下之具哉徳盛而王天下莫不順之故黎民歸之如父母尙有以其子弟攻其父母者乎然自秦漢以來風俗日偸人心日下則有以甲兵得之以甲兵守之者矣其因時一切趨利苟便𨿽可用於一時終無傳於後世惟唐立府兵與租庸調相表裏其制頗爲近古子孫廢之遂至於亡以此見祖宗之法制不可以變更也唐初取兵於農分畨入衞四方有事命將出師事成兵歸於府將歸於朝故民無怨心將無兵權及其後也府兵之制廢而爲彍騎彍騎之制又廢而爲方鎭方鎭盛彊天子微弱竭天下之力以養兵而方鎭用之以抗衡天子欲其不亡豈可得乎夫養兵所以禁亂及其獘也足以爲亂不養則不足制變於一時養之則坐食而驕故規制不可不善也則爲開創之君者固當深謀逺慮以立法於永久而爲子孫者兢兢於修徳愛民以制治保邦又當謹守祖宗之法以無授權於他人而資亂階焉則防矣

書朱子戊申封事後

朱子立朝四十餘日前後所上凡七十餘防皆切於事務不畏犯顏𨿽古名臣以極言敢諌著稱未有過此者焉至於戊申封事直指本原痛陳時事皆洞中窽要若倉扁緩和之能起已錮之疾而惜乎其時之不用也嗟乎此殆所謂正心修身齊家治國平天下之本爲先生封事中第一憊精竭誠不遑自顧以告其君者乎其大本急務之說與中庸九經相表裏而大本則有一曰正君心急務則有六曰輔翼國本選任大臣振舉綱維變化風俗愛養民力修明軍政及末又以時之獘政與古不合者反覆陳之累累數萬言而其文之灝气流行變化開闔使人讀之鼔舞激發沈吟防繹而不自禁蓋大儒之啟沃宏矣夫學術與事功二者本相因而傳道之言與濟時之言二者又一致濟時有大小而傳道有全功能爲濟時之言而身非傳道者有之矣未有身膺道統之寄而功不見於時者也先生傳道之人也則其有濟時之言也固宜

禦制樂善堂全集定本卷八

欽定四庫全書

禦制樂善堂全集定本卷九

雜著

讀二南

夫閨門王化之端生民之始致其貞淑輔佐君子然後夫倡婦隨內以閒邪僻而養中正外以施女教而化閭閻易首乾坤書重釐降而我夫子之刪詩復冠以二南其防深逺矣蓋二南所以著周初風俗之盛由閨門而逹之邦國推之天下者也謂之風者其體制別於雅也繋之於周召者古者陳詩以觀民風各以其地別之故作於岐周封域之內者則謂之周南召伯巡行南國采風而得之者則謂之召南然周召之政教卽文王之政教也文王之政教本之關雎得內助也終之麟趾關雎之應也於是及扵江漢逮於汝墳則國中莫不化其政教矣施於南國而南國諸侯化則鵲巢之詩作匪特人也且及於物焉則騶虞之詩作推而至於行露摽梅則南國之人莫不化其政教矣室家之道修則天下之理得夫婦之義正則室家之道修男敬身以率其婦女敬身以從其夫有關雎麟趾之意然後可行周官之法度其語豈或爽哉

讀鹿鳴至天保六詩

嘗讀易之泰象曰天地交泰觧之者曰陰在上而陽居下君下交臣之義也又曰天地之體不可交而以气交君臣之分不可交而以情交古昔聖王所以維持世教平章百姓使萬邦協和黎民於變者亦賴有此情以相維繋耳故禮以節之樂以和之飲食以薦之賓主以親之歌詠以侑之使愜其情而不流焉其在詩曰我有嘉賓鼓瑟吹笙人之好我示我周行燕賔客而欲其示以大道則君臣交警之意亦寓扵其中矣使臣奔走於王事故作四牡以勞之曰豈不懷歸王事靡盬所以逆探其念父母之心而卹之俻也皇皇者華教使臣曰其諮事而爲諏乎諮難而爲謀乎諮禮而爲度乎諮親而爲詢乎欲其俻五善而事無違行也常棣之華燕兄弟也疏其所親而親其所疏失其夲心者也故其詩曰凡今之人莫如兄弟又曰兄弟旣具和樂且孺猶恐人之弗諭也又曰是究是圖亶其然乎旣樂兄弟且逮友朋焉曰相彼鳥矣猶求友聲矧伊人矣不求友生人君以情接其賔客使臣兄弟友生者如此故其臣作天保之詩以答之其詩曰羣黎百姓徧爲爾徳蓋旣頌且規焉樂而不滛上下和穆醉以酒而飽以徳吾於鹿鳴之什見之孔子曰鬱鬱乎文哉吾従周言其化行於關雎麟趾而施及於天下禮明樂備豈非文武周公之餘澤哉

讀邶鄘衛風

孔子刪詩三百篇以周南召南爲正風以下十三國爲變風而以邶鄘爲變風之首均諸侯也聖人列衛於首何哉魯衛爲王室之懿親旣登魯於頌矣則其次莫親於衛又有康叔武公文公之賢是以聖人登之邶鄘衛三國也而所言皆衛事何哉蓋衛之子孫稍並此二國而一之耳旣並之矣又存邶鄘之名者土風各異其詩蓋作於二國之遺民者也邶首栢舟首栢舟衛首淇澳賢侯貞婦有愷悌之徳無邪僻之行作爲詩以自見所遇不同而終歸於正然君子讀綠衣終風之詩而知衛之無以爲國矣繼以墻茨偕老之刺興桑間濮上之音作而國社以亡由是知閨門爲王化之首而男女之際生人之大欲存焉可不大爲之防哉張子曰周之興也商民後革及其衰也衛風先變蓋衛卽商之地書所謂沬土詩所謂沬鄕也其民爲商紂所漸染日汨於酒色而不知故𨿽康叔武公之賢凱風之孝子北門之忠臣北風之智士幹旄之大夫簡兮之賢人考槃之隠者亦莫挽其頺風而至於滛蕩而不自禁以是知惡習之易染而難革也

讀秦風

秦防公以兵送平王東遷王封之爲諸侯能逐犬戎奄有岐丰之地君子於是知平王之庸委舊都以與人而周竟以不振也岐丰乃二南興化之地其民質其風淳其土厚而水深秦之興教之以猛驅之以利其彊毅果敢之資足以成富彊而諸侯畏之故其詩如車鄰駟驖小戎無衣諸作莫不美其車馬之盛戰陣之勇而無室家之思論秦風者或哀世道之衰或嘆彊秦之敝而余獨怪平王東遷之謬至於此極也夫以秦民之質秦人用之尙能鼔彊毅之气成招八州朝同列之勢豈其以天王之尊守祖宗之法而反不能興起於仁義厚集其國勢以懷天下哉故定都立國者當審其居重馭輕之勢自上臨下之方而祖宗一定之基切不可苟變也邵康節謂夫子定書以秦誓綴周魯之後知周之必爲秦也刪詩亦然齊桓晉文之後惟秦駸駸始大周亡而秦興夫子早見其兆矣余則以爲不然魯宗國也秦誓悔過之辭也故載於書至於秦風之後尙有陳檜曹豳四風何所見秦之代周乎錢天錫引吳椘詩無傳而秦風卒不削以證邵言之不謬蓋夫子刪詩其存者則間存之其無者不求以補之也吳椘之詩夲不列於周太師之所采則夫子亦置之不論又豈可以此而汨聖人刪定諸經之義哉

讀無逸

尙書自二典三謨以至商周之誥皆古先哲王明臣良輔相與咨儆一堂以爲久安之圖後之言治者捨是無他求焉然取其近而切明而審天子臣民皆當奉以爲規則銘之於座右者則無逸一書又爲最要無逸者周公以成王初政懼其知逸而不知無逸故作是書以警之也始言稼穡艱難重務夲也次言前王之所以享國長久與後王之所以防或克壽戒怠荒也次言太王王季文王之抑畏卑服者欲其法祖也又言嗣王無淫逸逰田而以萬民惟正之供者欲其無荒寧而省賦斂也又言古之人猶胥訓誥胥保恵胥教誨者欲其納諫也又言小人怨汝詈汝則皇自敬徳者欲其謹已而無責於人也終言嗣王其監於玆者言𨿽有盡而情則無極故丁寜反覆欲其永監也自天命之精微至畎畝之艱難無不俻具豈獨成王所當奉以爲鑑乃萬世之鑑也或曰蘇子瞻謂周公作無逸上不及湯下不及武王以爲成湯武王非聖人此固非經防矣然所以不及成湯武王者抑亦有說乎曰成王守成之君也無逸爲守成之君而作也與守成之君言守成之事則欲其法守成之君故殷三宗皆繼體之君文王𨿽維新周室亦繼王季而爲諸侯也故不及成湯武王者蓋謂湯武伐夏滅殷固不可與守成之君一例耳詩詠豳風書陳無逸周公之教戒維慇成王之敬勤無怠八百之基定矣

讀呂刑

武王命康叔之言曰惟乃丕顯考文王克明徳愼罰又曰用肇造我區夏越我一二邦以修是明徳愼罰者文王之所以造周而修及鄰國也武王敬明乃罰成王辟以止辟乃辟是武王之代殷興周成王之繼志守成亦在愼玆祥刑也文王以之維新周室武王以之保有四海成王以之嗣受厥命其夲皆在於愼罰用綿八百之基而過夏殷之歷穆王用呂侯爲司防命之作刑以詰四方其有意於乃祖乃父之愼刑乎論者以爲穆王老而耄荒車轍徧天下而財用不足作贖刑之法以斂貨然孔子采之於書者亦取其諄諄教誡官伯族姓哀矜惻怛以民命爲重耳其言惟敬五刑以成三徳罰懲非死人極於病則與大舜明刑弼教之意何異然虞廷之贖止於鞭撲而此則及於大辟故令人疑以爲斂貨也讀者知其五刑並贖之非取其矜卹民命之意則幾矣

讀秦誓

孔子刪詩書以商頌魯頌次周頌以費誓秦誓次周書商卽周所代以王者魯則宗國而父母之邦也其登於詩書均宜至秦則西戎又非夲國夫子何取於秦而收其誓於尙書之末哉或謂伯禽徵徐奉王命以討亂著其是也龍鄭之役無王命而擅兵著其非也或謂秦代周有天下夫子逆知其然而存其誓也二者皆非也何也予奪是非者春秋之權也逆知後事者誕妄之說也二者扵書何有哉登秦誓於書者取穆公悔過之篤而諄諄於良士也孔子曰過而不攺是謂過矣子貢曰君子之過如日月之食焉聖賢之誨人攺過昭昭甚明今夫布衣里巷之徒自信其志以爲可行及遇差慝明知其非而不悔又遂之者皆是也況以千乘之尊自貶其志而従人之是豈非易之所謂見善則遷有過則攺者乎且致戒於截截諞言之不可用黃髮無愆之不可棄休休者好善容賢如此其篤有利於國家者如此其至冒嫉者妬賢嫉能如此其甚有害於國家者如此其極故夫子収之簡末以繼典謨訓誥之遺其垂訓也大矣或曰春秋譏秦晉用兵之失起釁於龍鄭卽一事而聖人於書則嘉之於春秋則譏之何哉曰書之意主於勸善其詞恕春秋之意主於懲惡其法嚴聖人何容心哉

讀董江都賢良三策

漢承秦敝文教未興髙祖撥亂返正文防休養生息至於孝武表章六經興學校之政首舉賢良方正之士策之於廷而董江都以宿學碩儒實對其問首策陳天人相感之理二策言修明教化興太學以養天下之士三策勸帝法天盡性知仁義重禮節安處善樂循理蓋內聖外王之道修己治人之方無不偹於三策之中而所謂諸不在六藝之科孔子之術者皆絕其道勿使並進武帝用之以罷申韓蘇張之學尢爲有功於聖教使武帝信任仲舒大究其用則將有光於文景而賢相若蕭曹軰俯出其下又豈有窮兵黷武之禍舟車緡錢之失哉而擯之江都以終其身君子讀其策想見其爲人蓋不爲江都惜抑爲武帝惜也世之論者謂漢儒通曉經術宋儒深於理學夫窮經卽所以明理而理學未嘗不衷之於經術漢之董子宋之程朱又豈可以經術理學限哉程子曰董仲舒有儒者气象可謂的論矣

讀楊漣劾魏忠賢二十四大罪疏

自古寺宦之亂人家國者多矣其始未嘗不爲小忠小信以結人主之知使外言不得而入人主信之不疑然後攬權肆虐無復忌憚而君上之操柄失矣縦復疾其所爲欲引外廷之助以除之而近在肘掖禍起蕭墻望夷之事甘露之變良可寒心予讀楊漣劾魏忠賢二十四大罪疏而知其不爲趙髙仇士良之所爲者亦防希耳而熹宗略不加省専意庇璫吾以爲熹宗之黯直甚於彼二主耳蓋二世文宗猶能知其爲不善而欲去之熹宗則始終信任之靡他且屬懷宗以信任忠賢吁惑之甚矣然使熹宗而有欲去忠賢之心忠賢其遂甘心以受熹宗之斥哉是知人主不可不延納賢良以自爲助而宵人在側附者如蟻大權已歸𨿽欲去之豈可得乎故熹宗之用忠賢也王心一首言之侯震暘繼言之周宗建又繼言之文震孟因講學之疏而直陳其姦劉之鳳因內操之疏而指其不測至楊漣二十四罪之疏上而忠賢之姦佞畢露蓋不可一日而容於天地之間矣使熹宗觀此疏而赫然震怒大振乾綱申春秋無將之誅比漢法不道之律則忠賢之羽翼猶未成而忠賢之流禍固亦未甚酷也至楊漣左光斗軰駢首被戮而毒流縉紳元气凋喪余謂明室之亡不亡於崇禎之有流賊而亡於天唘之用魏璫然則楊漣此疏明室存亡之所繋也而不用且加誅焉甚矣熹宗之黯也

擬程明道請修學校尊師儒取士札子

臣聞天得一以淸地得一以寧聖人得一以爲天下貞故天地之大無不覆幬而春夏秋冬分其序山川河嶽效其靈天地惟以一元之气主之而已矣聖人之徳無不光被而三公六卿分其職百司庶吏效其勤聖人亦惟恭已南面而已矣何則大本已立而所任者得其人也古昔聖王之治天下少則習之業長則才諸位是以人君南面正位而人稱其官天下以治萬邦以寧與天同意者也有宋五星聚奎實主文治而教化未興郅治未隆者蓋事不師古未得其道耳臣愚以謂使賢者在位能者在職必先於取士取士之道在於興學校而學校之興又在於尊師儒請條其事陳之於左記曰司徒修六禮以節民性明七教以興民徳書曰天降下民作之君作之師又曰若有恆性克綏厥猷惟後三代而上未有不明道重師以覺斯民者也秦漢以降聖學不明異端蜂起各守師說簧鼓於世是以上無以持一統而愚民不知所遵守爲今計者莫若尊明正道選天下之賢才擇其學業大明體用醇俻者以爲太學之師其餘以爲天下郡縣之師不數年間郡縣州裏皆有英俊之士矣此興學校之必在於尊師儒也古者王公以下至庶人之子弟自八嵗而入小學教之以灑掃應對禮樂射禦書數及其十有五年然後入大學而教之以窮理正身修己治人之道是以國有學鄕有校黨有庠凡所以教民於幼稚以成其徳而正風俗也漢唐以後學校爲具文無教養之實願陛下申命有司俾州縣各立學校鄕學則散處於鄕以教八嵗以上之小學擇其者以教大學成人之士取民之俊秀者充弟子員則民知禮義防恥而賢才可得矣師儒立而正道明學校修而人才眾然後使郡縣各以其學之子弟舉其賢者貢之京師萃之太學以考其才任之以事以觀其績察其善否而黜陟之則天下之英俊皆登於朝而取士之道得矣此取士之必在於興學校也夫如是則賢人在朝風俗隆美使天下後世謂陛下爲有宋致治明主子孫承之萬世永賴臣不勝欣幸

擬胡安定置經義治事二齋記

學校爲養才之地所以淑其性情俾歸於道徳明禮義防恥之習興孝弟慈譲之行以俻國家異日之用古者百官得其人萬事得其理未有不由於斯也今天子聖神宰輔賢明建中出治使天下郡各立學學有教授之員以誘廸秀民膺斯職者宜體君相牖民覺世之心彰古聖成徳達材之教講明正學陶冶羣英方爲無忝余承命來是邦爲多士師敢不殫盡心力以佐休明謹就學中立經義治事二齋其有學識開通潛心義訓能辧同異不乖正道者入吾經義齋相與講求至是而浮泛剽竊持其偏見者不與焉農田水利會計邊防事之不可不治者也明於此者入吾治事齋相與究切實用而拘牽不通與夫俗士功利之談不與焉蓋明經所以立夲治事所以逹用夲不固則用何由精而用之所以能達端惟夲立是賴二者𨿽不可以分而教者當各就其性之所近多士尙體予意窮經者必因經以明事治事者必因事以求經體用兼修夲末一貫而不爲空言則豈惟不負教者諄諄之苦心將見才成徳立濟濟彬彬異日立朝廷之上引經執禮守正不阿贊治分猷天工能亮者皆吾黨之士也多士勉乎哉

擬尹和靖六有齋記

余嘗思古之學者爲己今之學者爲人春秋時文人學士徇物喪已孔子已深切言之至於今更有甚焉其背馳聖道毫不爲己固不待言卽世所稱爲建功立績思效時用以自見者原其心勢利而已矣夫學也者古以養徳今以飾名古以利人今以欺世思反其初其在內外兼修存存不已乎善夫先正橫渠先生之言曰君子言有教動有法晝有爲宵有得息有養瞬有存夫言期其有教則必不敢爲悖道之言動期其有法則必不敢爲非禮之行晝有爲宵有得則無一日之玩愒也息有養瞬有存則無俄頃之滑湣也以是持已則內外兼修存存不已之道也於以反其初不難矣人之生也其性無不善而其情有善有不善吾亦人也吾安知吾性之果能制吾情乎吾安知吾情之果能若吾性乎情可制也性不可流也何以防其流而使之若哉有吾六有之法存焉六有者非吾言也橫渠之言也非橫渠之言也有言有動以晝以宵以息以瞬者所同有也日従事於六有之中而私與邪莫之有焉則所謂有其有有其有然後天良存恐吾之志不終也因以名其齋

禦制樂善堂全集定本卷九

欽定四庫全書

禦制樂善堂全集定本卷十

表

擬

上頒

聖祖仁皇帝禦纂易書詩春秋講說朱子全書性理精

義等書謝表

伏以承

先啟後實維

首出之君覺世牖民共仰

生知之聖亶聰明以作

元後紹庭敢懈於淵一道徳而同民風建極不忘於典訓

王言用布

祖制聿頒億萬年道運丕昌共覩文明之式煥五百載心傳若接咸遵刪定之維新至道光昭湛恩汪濊【臣】等誠惶誠恐稽首頓首上言竊惟羲皇畫卦以開天性命之精始著堯舜傳心以明道危微之義乃彰三百十一篇之詠歌教惟淑性二百四十年之筆削法在尊王是以窮本溯源不外諸經之防然而循流竟委又有翼道之書故周程自濓洛以揚徽而張朱起闗閩以建幟首尋聖緒刋落陳言他如同時之儒與夫私淑之士莫不抱遺經而叩其終始望先聖而溯厥淵源然而易道幽深孰識由來之理數書辭佶屈或參當日之方言箋注紛紜詩義因之而漸晦傳辭糾錯麟經反致扵難通議漢儒者曰無明道之功訾宋儒者謂鮮詁經之實惟知經自經而道自道豈觧經載道而道傳經𨿽宋儒極力以廓淸而明季復多端以煽惑未有經明道顯開通萬世之津梁作聖述明昭揭千秋之模楷如

今日者也玆蓋伏遇

皇帝陛下云日爲瞻羮墻如見治薫蒸爲淳古允邁百王學緝熈於光明式敷五典昭格

上帝時時以

聖祖之心爲心涵育下民事事以

聖祖之政爲政事惟師古道在率先念

聖祖仁皇帝探賾鉤深旣同韋編之絕執中建極實承道統之傳扢雅揚風何異宣尼之刪定屬辭比事盡芟眾說之支離至羣儒皆已表彰而朱子尢加尊禮謂其言精而義盡允宜身服而力行幾經

乙夜之勤猶分

萬幾之暇俱加纂輯重獲編摩𨿽開雕備續於昔時而頒行有待於玆日我

皇上繼承志切誘廸心殷永維

先志之宜遵嘉與薄海而共守徧頒直省俾鋟版於學宮廣勵師儒使鏤心於經術近自畿甸逺曁寰瀛聲名文物之邦益霑

聖化嶺徼遐荒之地共覩

皇猷洛閩綿澤於無疆洙泗流芳而不竭從此遵道遵路悟斷潢絕港之差學者是訓是行識宗廟百官之富自天雨露育成濟濟之人材特地恩波釀作熙熙之大化【臣】等識同窺管學謝雕虫占畢徒呻每望洋於學海近光有志賡復旦於堯天叨與

賜書凜遵

聖訓伏願治如雨化學以日新蘊周情孔思以修文法放勲重華而禦世黙成太極豈惟歌詠怡情逺接心傳自爾是非立辧以引以翼存陟降之小心

作君作師布雍熙之大化則防其有極歸其有極無不同之車書自西自東自南自北無不被之聲教矣【臣】等謹奉表以

聞

擬

闕裏文廟告成賀表

伏以

帝治崇儒九有仰干行之健

皇猷重道三無炳離照之光辟雍振鐘鼓以和聲樂華層吐膠序集珪璋而制器禮葉旁敷元和洽而泰階平文教昭而王道坦宮墻藻曜指檜影以增歡爼豆祥開望杏壇而色喜儒林雀躍文囿翚飛【臣】等誠歡誠忭稽首頓首上言竊惟分野奎婁原屬文昌之宿儲精泰岱實稱禮樂之邦非造化所獨私實生民之厚幸聖而防萃開萬世以儒宗集厥大成等百王而未逮是以尼山木鐸響嗣千秋繡紱神區宅安萬古牲牢過魯昭漢祖之遺徽麟鳯升歌著唐宗之芳軌然而祖述憲章之美上律下襲之隆旣莫造其堂階又孰知其閫奧音聞絲竹壁𨿽完好於魯共像設冕旒宇僅葺寕於明代未有廟堂式廓應景運而維新典禮優崇際昌期而悉備煌煌鉅制恰應珠聫璧合之期奕奕模適當復旦卿云之日人文與天文並燦聖居與聖澤偕新如

今日者也玆蓋伏遇

皇帝陛下胞與無私羮墻有慕節儉以先天下階茨遵茅土之風仁孝以育兆民堂構美丹黃之雘太平有象郅治難名弛張寛猛咸宜樂利貽夫四海雨暘燠寒時若懷柔曁乎百神頻行

釋奠之儀屢舉

臨雍之典觀書則政惟由舊講易則義偹畫前旣化雨之旁施亦恩波之普被稱先道古奚襲乎三老五更綱舉目張悉恊夫周情孔思

帝謂至人之廟貎宜增美於重熈累洽之餘

天眷元後之精誠不屑循夫玉檢金泥之舉借經營於昭代貽締造於

一人旣革故而鼎新益光前而裕後經始甲辰之夏落成庚戌之秋璆鐡瑯玕寶藏競輸精於魯望楩楠杞梓楚材爭矯首於秦封大木掄自工師髙敞煥龍文五彩色瓦成於內府陸離瞻翚翟交翔黙呵防於神如松如竹顯監司於卿尹其正其平凖魏闕以定規仿巖廊而布象域顯文明之气云呈卿矞之華靑鳯盤乎觚稜赤螭臥於榱桷聖時道新顏從入之門立體通方務塞奇衺之徑儀物重修古制祭器

特頒上方允爲前代莫覯之休宜在生民未有之聖【臣】等志存入室學僅面墻溯流以窮源粗識先河後海正誼而明道謹思義路禮門宗廟百官之美富難窺唐虞三代之隆平幸際伏願岡陵鞏固磐石奠安髙以下爲基若築室之必根於堅磢誠以眀爲牖如容光之旁燭於四隅無反無側無黨無偏元愷升而僉壬悉化有馮有翼有孝有徳珠囊挈而玉燭常調行舉言揚隱致慰於猗蘭之操耿光大烈永垂庥於闕裏之居【臣】等謹奉表以

聞

頌

九符【有序】

粵若稽古典墳厥初生民低處者巢髙處者穴取艸木皮革羅鳥獸漉水物以爲衣爲食君臣父子上下長幼男女夫婦莫有倫紀聖人伏羲氏作始畫卦以通神明之徳類萬物之情造書契以治百官察萬民政令行民用遵約束時則有龍馬負圖之應迨黃帝軒轅氏宰制羣動垂衣以治作甲子天用錫以日月合璧五星連珠造律呂播其八音而鳯凰巢阿閣與蚩尢戰扵涿鹿之野有雲气止於帝上其後復有聖人曰堯治象置州牧四嶽明俊徳以親九族恊和萬邦時則百獸率舞廷生五色瑞芝舜承是道重華恊於帝建學飬老敕命賡歌卿云復旦鳯凰來儀上下艸木鳥獸魚鼈咸若曁禹湯文武祗徳建中無逸執競時則有錫洛銜鉤鳴鳥流烏之瑞揆古聖帝王罔不得天嘉祥爲受命之符亦罔不在徳其惟時敍罔不克加抑畏用兢業於有邦以答天之眷命自時厥後由漢迄明英君誼辟天亦黙相厥徳眎其所履以爲恊應其有矯誣防佞詐作符瑞以欺中外以惑蚩蚩氓天弗與民弗信也洪惟我

皇淸

聖聖相承宅中圖治以撫四海徳威並行汪濊曁訖天用錫以洪庥敬戒不怠用培我丕丕基雍正三年三

月太史奏日月合璧五星連珠

皇帝曰惟予

丕顯考聖祖克聖克仁克膺

天佑予一人是賴有司其擇吉薦牲以告

景陵羣臣固請陞殿受賀不許嗣是嘉禾瑞繭慶雲芝艸醴泉甘露河淸鳯儀之瑞先後疉奏我

皇上祗承

天眷弗敢自居或則歸美

聖祖或則不以宣示且曰朕所喜者丰年爲瑞及汝諸臣宣力四方斯朕志也【臣】謹按王者必世而後仁天人葉應嘉祥駢臻必俟仁而後益顯故生民公劉之詩作於周召淸廟明堂之什成於衝子我

太祖

太宗肇基新命我

世祖

聖祖克成先志永綏兆民功崇徳溥累洽重熈勝於成

周我

皇上歸功

聖祖蓋本於世而後仁之義然非

皇上以聖承

聖覲光揚烈恩澤覃敷民飲其和

天歆其治應感之符必不若是速也且周之盛時𨿽宅丰作洛撫有千八百國而幅員尙小孰若我

皇淸東至於海南盡交趾西屆哈宻北之七十四部籝賫槖負致誠貢獻者嵗嵗不絕自京邑大都以至山村僻壤耕鑿順則各勤所業武夫戰卒有老不識兵戈者由斯以談

天之眷我

皇淸於周有加焉記曰聖王在上天不愛道地不愛寶

人不愛情考之今時洵合其語

天子猶謙謙自牧敬徳弗遑修我人事撫我烝黎方將上溯堯舜欽明文思溫恭允塞之徳中考湯武表正萬邦敬勝義勝之徽以措諸政令以爲萬載規敬迓

天庥永永無極敢敬擇其符之顯奕者有九各系以詞

以效頌祝之忱云爾

合璧連珠

昊天有命眷我

皇淸奄有九有曁乎八紘以養以恬灝灝和寕曰惟聖祖文思欽明

皇帝纉之濬哲丕承

天鑑孔昭厥符惟禎自古在昔黃帝握歷璧合珠聫昭哉藝極旃防之嵗單閼之月聿見嘉祥其祥長髮宿躔營室位在娵訾防璧輪囷五珠迆邐星臺告瑞太史書呈

帝曰休哉惟

皇考實膺爰陳於詞爰告於

陵有謙其躬有讓其惟

皇孝思格乎

蒼穹豈惟民哉屆於昆虫

黃河淸

銀漢煥光河精發祥九曲彌亙浩渺汪洋宿列昆侖流經積石匪澄伊黃浮天浴日曰旣淸止休符顯奕徐邳淮泗千里靜碧馮夷息浪河伯安瀾五老上告紫蓋繽翻滌而濯矣旣淸且泚漉其濁矣旣迅且駛鏡流彌彌素波漣漣上映下澈天水相鮮疇克澄其源疇克致其然貺自

蒼旻景福永綿以光我萬年

孝陵神蓍

景陵瑞芝

煌煌神蓍奕奕靈芝百莖九光神物應期

帝命東皇分植

兩陵無節而秀不根而榮潤以仙露燦於

寶城於皇

世祖開物成務逺至邇安金甌鞏固

皇帝敬承羮墻見慕齋戒神明建中飭度是用產蓍以應嘉祚於皇

聖祖握符壽世育之以仁正之以義

皇帝敬承同歸一致乃文乃武以葆以藝是用產芝以昭上瑞芝旣蒼矣蓍旣長矣貞符彰矣壽而臧矣曁萬邦矣

嘉禾

有猗者禾在彼中田爾農來思越陌度阡芟之奕奕柞之澤澤五穀旣播三時無失載甲載坼載長載褎載穟載實載碩載茂

帝實顧矣稷實助矣風披擭矣雨灌注矣綏我屢丰言呈其瑞休我

皇風言多其穗逺自滇南近兆

帝耤匪防伊九匪寸伊尺先民有言食爲民天百谷用成自古有年

瑞繭

帝念民依惟農與桑孰饑莫食孰寒莫裳雕鏤必黜爰勤三農纂組是省用紓女工

旻天維顯聿降瑞繭瑞繭維何萬蠶同簇曽不經緯曽不杼柚苑窳致力西陵效勤神功黙相嘉繭乃成爾純爾素匪紅匪紫爾質爾實匪錦匪綺言徴其應言發其祥祐此蒸民成以報章太平之澤五十衣帛夏凊冬溫太和充溢

甘露

奕奕吳都沃壤甫甫有苖有禾有絲有紵其農於田侯主侯旅其賈於市侯笑侯語維時之泰飲

帝之和含哺以嬉渥澤孔多

上天錫瑞降玆甘露零我吳都佑我休祚其凝如脂其甘如飴湛湛瀼瀼如珠之垂曰旣零止天下寧止曰旣溥止萬邦安止以兆嘉祥降福孔穰

醴泉

坤元載物厚徳安貞孕祉毓祥乃效厥靈有醴者泉載甘載防莫尋其源載淸載泚惟泉之功養而不窮我皇之心濬哲宏通惟泉之防流膏潤下我

皇之澤物無遺者惟泉之源用之日新我

皇基命浩浩淵淵惟泉之發挹之不竭我

皇虛已聞言若決在易井六勿幕元吉勞民勸相中正作繘

闕裏慶雲

巍巍

宣聖上律下襲祖述憲章斯文舄奕我

皇膺命心契聖時以養以教作君作師爰新闕裏慶雲式煥糺兮縵縵郁兮爛爛廼映杏壇廼覆檜榦金枝蓊鬰玉葉璀璨惟

帝之誠致云之卿以彰我文明以賁我太平

房山鳯凰

四靈之一厥惟鳯凰感我

聖化遊我帝鄕帝鄕之南聿有房山雝雝喈喈來集其巓亦集爰止惟

皇之祉藹藹吉人維君子使六象其體六府是修九苞其文九夷來柔明明

上天鑑我

帝徳朝陽葉應文明萬國

贊

十臣贊

張子房

卓彼畱侯家世相韓嬴殄韓宗心瘁力殫東得力士擊之博浪匿遊下邳受書圯上乃得其傳乃遇其主謂沛公英仁是殆天所與帷幄運籌千里決勝魚水之歡諫從言聼旣遂其志亦遁而肥優遊赤松煙水鴟夷眄彼渭濱同歸一轍渺矣風淸泠乎冰潔

諸葛武侯

南陽之藪有龍而蟠金玉其音碩人之寛昭烈下賢三顧彌防風雲蒸變乃出其淵東聘吳都綸巾羽扇嶪嶪樓船煌煌火焰摧曹和孫克定益州乃集其勢乃成其謀白帝托孤實肩鉅任盡瘁鞠躬王臣之藎七擒六出八陣千井集思廣益澹泊寧靜察變以明動物以誠姦回丕革宮府肅淸諸葛大名星輝云爛惟公一身存亡系漢

髙伯恭

渤海之疆篤生偉人元气所蒸厚徳無垠元伯夙譽陽平早庸淸平自守讞獄惟公乃抗雷霆乃蹈虎尾尢恐玆心負翟黒子忘身濟物卒感主明數千人命賴以全生才本於學知發於仁惇仁力學品乃大醇黃中內潤文明外照百齡純嘏六朝光耀

魏鄭公

隋失厥政豪傑並爭孰驅而除孰創以成有唐文皇龍凖日角杜斷房謀偉哉降嶽九有同軌仁義施治爰有鄭公鹽梅之器防糾謬愆獻納忠讜安國利人浩然盛養屢陳直諫事君以誠十思十漸防患未萌維山巖巖維松植植猗歟鄭公古之遺直

郭汾陽

河之曲賊厲其屬矯矯汾陽疾馳搴其纛槁之城淪於思明皤皤汾陽偏師挫其萌乃搴乃挫祿山防謀卒帥虎臣克復神州滅安殱史旋定河中吐蕃夜潰代宗復國繄惟公之功招之卽來麾之卽去往說葛羅仗此忠恕靈耀衛幣承嗣拜使朝恩嘆爲長者懷恩麾下亦愧從於不義惟誠感物惟明保身孰克當此維公之云

陸宣公

維山有玉惟璞藏之旣斵其璞不圭璋之維水有珠惟蚌孳之旣剖其蚌卒棄置之卓哉宣公明珠羙玉施之不窮守之彌篤弱齡侍從歌詩宴遊興元戡難乃展厥猷獻納論思興利除害舉直錯枉靖內安外曽史之行管樂之才經綸奏列不待安排事急則需事緩則捨徳宗猜刻庸主以下君用則行君捨則藏宣公忠藎邦家之光維公一言自知甚確不負天子不負所學

韓魏公

奕奕相州維天之中孕祉毓靈間气所鐘爰生魏公金堅玉潤相厥明時輔成景運弱冠登第聿見嘉祥雲輝日下五色呈光大材不器小用亦效西夏寒心兩宮諧孝齊範駕富宏展經綸臨事決疑正笏垂紳皎皎易污峣峣易缺維公徳量山崇海濶材旣軼世學亦通方光輝事業燦爛文章肫然而仁毅然而醇猗歟魏公古之名臣

範文正公

嶽嶽希文學修行淑本仁祖義正直明肅陶鑄人材心宏誨育成兩大儒橫渠明復公之心事天光日照諌垣气凜西夏威耀進憂退憂江湖廊廟天章論對十事聿陳長沙之策敬輿之文參政九月譖毀交聞志未大展千載經綸公有至性內行克惇周友卹族率祖率親義田之舉大惠宏仁有宋人物公尢彪炳維云之卿維星之景

司馬溫公

仁英繼統韓富當朝諧孝兩宮伊韓之勞爰有溫公維持左右直斥守忠議禮匡救熙寧元丰新法聿行惟公上言辧之甚明宣仁臨朝自外召之爰立作相心乎好之維士與民萬口如一僉曰休哉相我君實旣遇其時亦伸其志有猷有爲補偏救惟公一生悉本於誠言可對人達於生平徳化遐宣膏澤普沐於何見之社祭屍祝

耶律文正公

一代之興必有偉才元室肇造公實鹽梅幼齡質異長究儒宗律曆術數靡不精通誠以事君公以律已糾謬防愆救惡將羙育才舉士立法垂猷元政之成維公之謀均稅均科愼選守牧不去君旁國用充足懼法之涼錫民以福懇欵陳忠爲百姓哭有元諸臣公爲賢相允如公言治天下匠

箴

虛受箴

天地之心普物而發聖人之情順事而達其情其心無彼無此厥故維何惟虛而已矧玆下學亟宜自勉胡不虛已以受萬善天賦以性我受此中五常百行善量無窮黽勉終身猶懼有闕矧其自足善心斯遏告我以過乃我之師訑訑聲色誰則我規捨已之非從人之是如圜斯轉如影斯徙曷虛爾中曰克爾已爾不克已自滿則圮相彼溝澮雨集則潰過而不畱其涸可待瞻彼渤海浩浩浮天厥惟不滿克納百川旣虛而虛復實而實允爲中孚豚魚皆吉

銘

樂善堂銘

秉彛惟民气具理存聖愚曷異善惡是分其善維何仁義忠信知誘物化遂亡其正惟危惟微人欲天理操之則存舎則已矣曷惟其操是曰樂善動靜弗違斯湏弗間我旣受中我則蹈之我有秉彛我則好之聞人之善我則友之非徒友之又克有之雞鳴而起孳孳不已至樂因心其味孔防樂正好善鄒孟稱優東平樂善厥徳允修嗚呼念哉善可樂哉樂而不倦天性其培誠能好之萬福之根反是則殆眾禍之門爰作斯銘服之無斁朝斯夕斯果行育徳

禦制樂善堂全集定本卷十

欽定四庫全書

禦制樂善堂全集定本卷十一

賦

耕耤賦【幷序】

皇上禦宇之五年靑帝司方之二月春風普扇陽徳方

亨

天子乃耕於千畝之田禮也臣聞聖王務本耕耤以勸

農功明主孝親親推以供祀事我

皇上孝以事

親勤以率民二載甲辰旣耕加一玆又

躬行耕耤之禮急粢盛重民食致誠匪懈其典則隆洪

惟我

皇上道洽天人化霑艸木誕敷文徳廣運聖謨渥澤周於羣生至治昭乎天壤乃猶頻興重農之典時勤保介之咨追厥唐虞播種之蹤爲彼率土民人之勸萬眾觀儀上農終畝迨厥秋成登於天廩薦之

皇天供於

祖考【臣】知

皇天

祖考鑑

皇上之精誠歆

皇上之大孝必錫嘏降祉永保無疆明徳惟馨聿懷多福【臣】不勝踴躍懽忭之至謹拜手稽首而獻賦曰

繄惟重華之命稷兮播谷實繼乎禹功必烝民之粒食兮始風動而時雍親耕肇於姬籍兮意往聖之皆同我大君之首出兮屢三推以勸農豈玉食之是享兮惟簠簋之防供秉耒耜以率先兮符澤物之元功於是春陽初布靑帝司方嘉萬物之昭蘇值千卉之勾萌農祥旣見土脈方昌協風應律陽气滋彰

皇帝乃順月令撫嘉辰念民力飭甸人當前期而致敬用有事於靑春於焉載師淸畿封人淨路常伯獻儀掌舎設枑爾乃靑壇蔚其聳立華蓽森其崔巍云移翠幕栁拂靑幃啟千畦之平壤欣四塗之腴肥逮夫元辰旣屆曉色方鮮

天子則禦藻冕佩蒼瑌被龍衮鳴和鸞載靑旂揚朱旃接防車之轔轔施梁輈之戔戔爾乃稷宮將近樂具班陳

天子乃降禦輦饗農神祈嘉谷焚燎薪禮成而退有事耤田衣被襏襫趾履陌阡王侯衛后虎賁導前太僕秉轡牽牛奉鞭乃歷廣塲撫禦耦執縻手底不辭瘁乎三推載耒禦間試躬親乎千畝王公卿貳或五或九白叟黃童歌呼奔走維誠敬之聿昭知樂愷之孔厚於是黛耜方輟紺轅遂旋雨防纎以灑潤風縹緲而淨天侍從偕來睹

天顏之有喜馨香上達卜慶兆於丰年夫元鳯下親耕之詔永平垂開耤之篇魏主望公田而發趾晉帝帥羣後以祀先尙傳爲古今之盛事並書之史冊而爛然況乎我

皇至仁大知旣事治而府修亦成天而平地修稼穯以勤民謹神倉而蕆事所無逸以知艱重明粢而將癸三春暖兮播百谷四野寧兮進防穗也哉乃爲之歌曰田之興兮稷之功澤萬物兮助鴻蒙我

皇展事兮千耦其同和協天人兮一哉

皇旣耕旣耨兮我稼其丰爰播爰植兮麻麥幪幪又歌曰思樂甸畿千頃其耦

鸞輅載臨

躬耕其畝登於秋廩斯箱斯倉薦之

宗廟供之明堂神之格思綏祉無疆

一人有慶永奠萬邦

四時勤政賦

惟聖人之建極兮法天運以自彊歷四時以勤政兮亦日就而月將堯兢兢而舜業業兮萃芳軌於我

皇禹惜陰而湯浴徳兮繄日進以無疆道旣立而化淳兮羙光天之徧育如雲日之爲瞻兮統要荒而臣服大哉

帝徳輝光被乎八埏允矣

皇風恩波沃乎四瀆爾其一日萬防宵衣旰食誦抑戒陳無逸昧爽丕顯夜以繼日旣勞謙而匪懈亦健行而不息勤問夜於未央𨿽寸晷而猶惜若乃春居東以首嵗夏居南而執衡秋居西而司藏冬居北而主成春動也物以之起夏任也物以之生秋收也物以之結冬凍也物以之貞聖人推本萬物之理而欽象四時之行政刑準之以有度治教由是而皆平燠寒應而時若雨暘順序而咸亨此吾

皇四時之勤政而用致九有之和寧者也又若政要書屏箴規刻佩日移崇政之餐汗浹延英之背彼古事之雲遠睹今玆之盛代厪夕惕與朝乾用持盈而保泰信日昃而弗遑豈臣鄰之可貸

聖主圖治以勵精庶政分司而用乂於是喜而歌曰九鼎奠兮泰階平

皇風普兮庶物亨萬邦惟懷兮歌永淸

帝心猶戒兮無荒寧朝夕兢惕兮象天行錫極敷言兮惟至誠拜手稽首兮於王庭

萬壽無疆兮久道成

東郊迎春賦

震宮初動兮靑帝司辰勾芒節屆兮木徳惟仁條風入律兮鳥歷紀新展東郊之盛禮兮觀畿甸之迎春旣備禮而備儀兮亦有則而有倫蓋欽承上帝而敬授於下民者也爾乃迎春東郊旣著於月令靑珪禮神亦載於周禮斗柄東指而萬物生地气上騰而蟄虫啟出土牛以示農駕玉輅而防祀於是服蒼玉載靑旂宗伯前導王公後隨有嚴有翼不疾不遲樂奏而凝寒頓減舞進而陽和自滋於是歡迎白叟笑舞黃童夾道霏微而灑雨平林縹緲而搖風喜鴻鈞之气淑知大有之年丰自南自北自西自東此皇都迎春之令典而萬國莫敢不來同者也於是勅庶司決獄訟非終必赦惟祥是用象暖律之發生乃省刑而寛眾又若降制詔勞三農助萌陽勸田功法恩光之普扇布仁政以胥融於斯時也戶裊防旛檐飛輕燕栁緑綺宮梅榮芳殿和風拂兮簾惹遊絲暖日長兮鶯啼睍睆金屛麗而帖冩宜春寶扇開而漏傳玉箭溥禁裏之春光煦閭閻而皆徧乃爲之歌曰迎東郊兮肅以將舞云翹兮歌靑陽乘時布令兮徳施長億萬斯年兮紀春王

喜雨賦

客有駕輶軒乘雲軺展軨乎南畝縱轡於東郊遨遊容與徘徊逍遙爾乃白雲起乎空谷甘霖降於崇朝震雷防防飛電熛熛乃往田舎而息焉有二三老人逡巡而前曰斯雨之降時則時矣膏澤之濡普而施矣抑誰之功乎請吾子明言以告之客奮袂而起曰猗歟休哉盛世之民也飲其徳而不知其力坐吾明語子方今龍飛九五聖人在位徳配乾坤功參天地精誠通於神明政教化乎萬類故上天眷命俾雨暘時若而萬方以治乃致含哺鼓腹耕田鑿井者實不知帝力之賜也老人曰聖人之徳某旣知之矣請吾子賦雨之澤及蒼生者可乎客曰若夫金烏收景層陰蔽空雷殷殷以振響電灼灼以搖紅鼓河伯之驚濤湧海若之幽宮防天池之巨浸走萬里之長虹逺迷三島近失千峯回生意於眾卉消渇望於三農此則雨之方作而其勢最雄也乃其雲開雨止霽景澄鮮山宛宛其染翠木蓊蓊其逞姸鳥嚶嚶其鳴樹艸芊芊其含煙栁暗歸鴉檐喧幹鵲槐影濃兮庭宇淸花陰轉兮簾櫳薄纎歌動兮髙樓紅袖飄兮綺閣緗帙開兮蕓編博山焚兮繡幕莫不欣膏澤之滂澍喜霤聲之頻落此又雨之旣足而萬方共樂者也至若烏犍耕白水之涯黔黎藝緑野之畝白叟歡呼黃童奔走土脈旣滋兮禾麥如雲灌漑不勞兮田疇以阜爾倉爾京爾荷爾負此又二三子所終日服事而知利我之孔厚也於是老人倚杖而歌曰雨玉不可食兮曷若嘉苖滿目屯黃雲雨金不可衣兮曷若五風十雨利耕耘惟天降康兮稽首蒼旻惟皇感天兮永眷日勤千秋萬嵗兮樂吾之君

秋陽賦

有畏炎公子駕輕車乘駟馬停驂乎曲畛展軨乎廣野見秋陽之髙曝看流光之徐下乃油然而喜曰此其蓐收司乎三秋祝融謝於九夏故炎者變而爲晶畏者化而爲愛也懸淸大夫過而揖之曰公子之樂秋陽者徒以昔之炎爍今之淸明也愛其溫和而畏其歊蒸也不知寒暑相遷而陰陽相生請爲子賦秋陽之功而萬物以成可乎懿夫坤兌司方商金屆時潦收寒渚波淨橫池肅肅兮爽气森森兮梧枝萎芳蘭之茁茁燦黃鞠之離離於時日出扶桑耀乎東方六螭爰騁兮光熒熒而閃閃九道發輝兮气灼灼而煌煌商飇助其淸暉閶闔翼以髙翔明無幽之不照朗無微之不彰爾其金門朝啟玉漏初宣千官鵠立百辟鵷聨晃朗兮照帝座而明衮扆熠焴兮浮鳯繖而映龍旃合璧兮彩煥抱珥兮祥連魯戈返舎兮彼詭誕之徒爾漢世再中兮亦荒唐之空傳豈若炳煥彤庭靄貢金之來萬國焜煌玉闕恍會海之致百川哉又若六街三市甲第崇嶐庭懸肆堵席列千鐘當秋日之淸爽兮喜拂筵之金風愛蜿蜒之六龍兮惜光景之融融緣隟通輝乘虛炫彩園林掩映以潔淸庭宇當空而爽塏散菊圃之叢金霏桂苑之珠彩信照耀之無私而盈虛之莫攺亦有黃雲滿目稼穯在望多黍多稌千倉萬箱朗旭髙懸兮舒農甿之炙背肅霜惟時兮屆穀麥之登塲歌堯年兮大有樂舜畝兮盈筐至若楡關罷戍玉塞晏兵萬里寒光兮生鐡防三邊曙色兮動危旌喜烽煙之久息俄懷鄕之念生爍彼雕弓耀玆寶鉞莫不壯戰士之雄心蕩邊氛於窮髮乃其林泉曠達隱士髙人此日兮何日幽蘭兮可紉霜零我園兮秋早露我徑兮淸晨羨朗日之一照旋洗垢而滌塵是察察而皓皓者庶比潔於秋是於是公子撫掌而歌曰秋容淡兮秋日明冒萬物兮晶以熒惠我百谷兮登西成吾欲系之兮以長繩

燈花賦

夫何三冬之夜永兮聼玉漏之丁丁耿宵寒之不寐兮羌讀史而論經對銀燈之熠爍兮何用夫隨月與囊螢松風蕭蕭於戶外兮爰閉窓而掩櫺獨兀坐於幽齋兮賴詩書之是娯引短檠而置前兮瑤篇卷而復舒注膏油以續餘燼兮光燦爛而晃如何生意之忽發兮開花朶於斯須曽不根而自華兮熖炯炯而扶疏蕚蓓蕾而金輝兮葩晶熒而錦敷丹艶灼灼兮火蕋煌煌離精發瑞兮內隱外光飛蛾嬉其來往兮恍如蛺蝶探擷乎春芳乍蔽乍虧兮若續若離匪靑匪緑兮參錯葳防可逺觀而不可近玩兮花無葉而有枝歷四時而皆榮兮又如火蓮冬秀乎雪池爾乃釵綴玉虫兮枝堆寶粟光炫縑緗兮影搖帷幕度長夜之迢迢兮喜銀釭之續續靜對而意蕋欲生閒吟而筆花交錯方作伴於形影兮信有佐於誦讀若夫庭燎通晨九華達旦雞踏蓮花之巧龍銜火樹之艶麗乎未央之宮燦乎承明之殿斯金闕之壯觀豈書齋之淸玩又若帝城三五上元佳時鼇峯千仭金蓮萬枝縟防與繁光共絢銀花與寶炬爭奇固遊觀之雜遝非靜賞之所宜乃爲之歌曰幻非幻兮色可親實非實兮報先春朗瑤室兮席上珍照蕓編兮日月新

鳯凰來儀賦【以聖化感孚泰平瑞應爲韻】

惟

聖皇之建極兮膺九五之寶命沛仁恩於四海兮教化洋溢乎萬姓天不愛道而地不愛寶兮百福畢致而延慶乃威鳯之翔集兮符

一人之神聖嘉彼休徴應我

王化向畿輔而髙鶱覽徳輝而載下惟羽族之三百實超羣而莫亞

聖徳惟純祥禽潛感稟鶉火之靈曜資和气之融暖信鹿後而麟前亦雞喙而燕頷必梧桐之是棲非琳瑯而不噉爾其九苞六像兮五色紛敷戴仁纓義兮蹈信惟孚負禮向智兮順徳不渝晨鳴賀世兮飛鳴郎都行鳴歸嬉兮止鳴提扶是皆斯禽之神異掩余瑞於瑤圖者也若夫黃帝阿閣之巢雝雝喈喈帝嚳六英之舞萋萋翽翽虞廷來儀而神人格岐山和鳴而聖道泰孰若當郅治之休明集

王畿而遠邁曠千古而一覩昭徳感於

聖代是以六府治九功成金甌固泰階平上瑞騈臻歡聲徧乎閭裏嘉祥疊奏喜气達於寰瀛乃爲之歌曰鳯凰來兮

皇之瑞集天畿兮拱

帝位

帝徳光被兮靈祥萃

聖心彌寅兮勤自治敬

天貺兮罔或肆又歌曰吉士藹藹鳴鳥協應曷由臻玆我

後徳盛萬有千載遐荒安定

重修

闕裏文廟告成賦

丕鑠惟淸

聖祖神宗旣承顯之式谷允精一而執中欽明文思克讓允防洋溢潏沕萬國來同

皇上禦極是法是則煥天下於文明登九有於衽席重道而

先聖是欽崇儒而

素王惟式

天鑑孔昭佑我

一人謂闕裏之經營旣久斯尼山之廟貌宜新借締造於昭代貽制作於

聖君

天子乃命司空勅匠作爾經爾營乃量乃度走羣靈而驅八神鳩工徒而諮眾略劚無閭不注之巉巗伐泰嶠嵩髙之參錯良材川委大木神輸授模定式審方辧隅陶埴鍜厲之俱備丹靑圬冶之咸臚凡工倕與匠石莫不奏技而待須爾乃日嘉時良爰動鼛聲鍤徒奮力人充盈旣陾陾而薨薨亦登登而馮馮大冶耀兮金煙霏屑噴兮瓊英斧斤丁丁兮觀捄度之胥法繩墨綿綿兮看約椓之咸平矯枉兮旣直削腐兮用貞曉畚橐橐晝杵訇訇俄而確輝玉磶杗煥云楣丰融曼衍掲嶪陸離祕殿聳兮盤鳯傑閣矗兮臥螭何巨麗之方建乃卿矞之呈奇曜藻流光兮郁蓊而承日麗懸華曵紫兮糺縵以布天垂斯固天文與人文並燦聖居與聖澤偕丕者也若乃級層階於東西拱修廡於左右大成殿大成門實

禦筆之親書聖時門道門更

睿思之口授圭瓚爼豆之式新犧牲幣帛之加舊添配祀之羣賢增執事之奔走色瓦頒自尙方

禦碑摹以重鏤丹楹列乎瓌材采桷掲乎纎繡則其爲狀也邈穹窿以宏壯亙砰燐而窅防殖殖兮其庭噲噲兮其正宏卓爍以輝赫兮若燭龍蜿蜒而鬇鬡紛攢羅以崴磈兮若巨鼇贔屭而崢嶸斯翼斯棘兮屬閣道之駊騀如松如竹兮衛鉤陳之縱橫仿巖廊而布象準魏闕以爲程磢磑旣堅知爲髙之基下綺疏交映悟立誠之牖明至夫旣落旣成乃祭乃饗

命皇子而䢐徵昭

一人之敬仰牲牷肥腯黍稷丰穰衣冠肅防進退雍容籩豆旣旅樽罍斯崇以間兮笙鏞於論兮鼓鐘神旣安兮和衝降多福兮隆隆蓋尊聖之典無以尙統前後而莫有或同者也於是爲之歌曰堂皇靈宇

天子是新旣輪旣奐乃防乃璘杏壇蔥欝檜幹繽紛宣聖是安佑我後人歷億萬禩丕煥斯文

禦制樂善堂全集定本卷十一

欽定四庫全書

禦制樂善堂全集定本卷十二

賦

萬壽日慶雲見苖疆賦

惟

皇淸肇三韓而定業鞏盛京以立基旣應天而昌運亦撫民而順時

世祖白旄黃鉞仁義興師於是乎撫有四海宅燕京而向離於皇

聖祖作則生知正義育仁以馭世制禮作樂以定規六十一年之湛恩渥澤逮我

皇而克享其雍熈丕鑠

皇徳

聖祖是式精神通於神眀聲色允其恭黙勤政亶乎八年至仁孚乎萬國擊壤者歌何有之帝力含哺者順無爲之帝則

昊天曰眀鑑我

皇情何祥弗應有瑞畢呈乃防謙而自牧更持虛而若盈或歸

親而不居或讓羙而弗稱斯固

一人之大徳巍巍蕩蕩而難名者也嵗在上章月惟淵獻

帝澤均施

皇風普扇坤輿載辟紅苖允致其共球版籍初登六里亦安其服甸乃宣布化誨之初辰實誕防吾

皇之聖旦鴨保寨之大吏初臨地良坡之苖民同忭池河營之猺獞咸臻萬榮江之老幼共見異地而

王命頒陳同時而卿云燦爛歸誠之愚民稽首何異華封之祝三宣意之將吏傾心允似嵩髙之呼萬氤氳捧日劈碎錦之千重縹緲麗天幻榮光於萬變爲樓爲閣拱黃道以旁敷非霧非煙被淸風而不散五文絢彩於璇霄十色流虹於碧漢此重譯之來不聞奏於越裳七旬之格不聞歌其糺縵者也況於嘉時正午恰當景命之辰歷未及申允愜綿長之彼夫升堂於黃帝之時起河於伊耆之代入房於殷湯之宮浮洛於周成之載穆天子之王母爲謡漢武帝之泰山紀再或一色而無文或旋聚而忽分豈如歷三時之久當聖壽之辰現新附之地昭歸化之民又何足稱函關紫气帝鄕白雲哉乃爲之歌曰於赫

聖治兮格於

蒼天嘉瑞聿昭兮於彼苖田格愚孚頑兮王化普宣祝我

聖壽兮億萬斯年

爲善最樂賦

居空齋以探索兮繹書史之幽深感前芳之羙則兮遺予以嘉音渺管蠡之窺測兮天與淵其難防惟玆善之具備兮信足悅夫吾心伊吉甫之淸風兮謂有物斯有則民咸秉此天彞兮孰不好是懿徳私與欲其相爭兮天良因以窒塞致儵忽之鑿竅兮感渾沌之戕賊譬望舒之圓滿兮蟾蜍乃以侵蝕智者覺以先反兮愚窮年而終惑觧迷途之往轡兮回余禦於中逵駕言騁乎義路兮謂先聖其可師紛旣有此內羙兮胡爲汨以外務也何旣知而弗由兮夫惟己未克之故也味宣聖之教淵兮禁視聴言動之非禮旣天君之泰然兮百體從而受紀斯已善之可樂兮樂孰能以愈此彼友朋之輔仁兮亦示我以周行日相親於理道兮容與而相羊發我防而鍼我疾兮善日進而無疆嗟蚩蚩之庸眾兮昧虛靈其如狂忽背禮而棄義兮乃智力之相彊薋菉葹以爲美兮謂蘭蕙其不芳彼是非之顚倒兮夫何樂善而日將緬東平之修美兮爲炎室之宗臣帝問王以何樂兮王惟樂善之云髙宮崇隆以入天兮綴珠玉而爲珍詞士紛其侍座兮姱女翩其奉巾露雞臛熊以爲羞兮華文黼繡之錯陳何耳目之不移於玩好兮乃惟徳之日新吾將從此以防樂兮庻澡浴乎眇身

良玉比君子賦

焜彼太璞有韜其精蘊玆良玉爾晶爾瑩潤林薄兮凝秀輝岡巒兮挺英伊美徳之莫匹吾將配君子之潔淸爾乃湼而不緇素有餘也防而不劌堅如初也珪以爲瑞軼碔砆也佩以致餙章衣袽也庇防嘉糓用敷也气比白虹光發舒也文質彬彬徳均如也君子比之於焉自鏡溫潤其形宻栗其性一塵不雜無疵纇之可防全體胥瑩有光華之交映夫何大璞之不完而匿瑕之爲病哉

指佞艸賦

銅龍曉啟玉漏初傳氤氳曙色縹緲祥煙朝萬國之球璧列百辟之班聨爰有靈苖曰指佞艸非時不見實天地之無私應而生允皇王之有道則見夫峙丹陛而蔥菁秀彤墀而縹緲金莖露灑潤貞幹之稜稜玉殿香凝靄斜枝而裊裊無心而應獬冠之觸何殊有佞則知金鏡之洞已早至若元愷登而憸壬化眀良慶而庻績熈𨿽間生於堯代實藏用於眀時對右平兮左墄承日照兮風披千官劍佩三殿威儀則屈軼亦呈其瑞而已矣又安得夫邪佞而指之

松竹四時瀟灑賦【以題爲韻】

觀鴻蒙以元探步庭砌而從容伊植物兮不齊固賞心兮莫同或春榮兮秋萎或冬枯兮夏丰則有蕭蕭翠竹落落蒼松勁枝戞玉貞幹蟠龍歷寒暑而妍媸莫易冒冰雪而綠防偏濃得天地之正气乃吾心之所宗若夫蜿蜒拏空扶疏繞屋不羨五株之封兼有數竿之綠三友稱號仍須林氏之梅三徑標名更待陶家之菊呈彼秀姿動予雅意匪賦性之或殊實秉气之獨粹森森挺翠鄙木主與花奴矗矗淩虛笑桃三而李四於是潛意淸心凝神搆思而賦曰偉坤元之播育何磅礡而無私松竹之淸勁獨秉性之不移峙泰嶠而雲霞並繞防淇澳而風雨咸披伊何人斯移植助我興兮猶夷暮靄朝煙之際輕風澹月之時栁絮因風每遜榮於冬日芙蓉貼水難競羙於秋朝況乎飄風弗弗暮雨瀟瀟嗟柔紅兮嫩綠或墜瓊兮隕瑤惟枝篠之挺出恆葳防而莫撓故曰逞妍者易摧仗節者不攺宜賞之以吟哦樹之於爽塏照晨暄之煦嫗潤宵露之沾灑惟四時而如一是松栢之所以乃

帝賚良弼賦

昔在髙宗踐丹扆之位居紫極之宮志恭黙以思道心殷憂其如忡何精誠之弗懈允帝載之潛通神悠悠其若往夢忽忽而淩空於是陟昆侖歷元圃遊碧落之庭升玉淸之宇謁乎上帝旣拜且舞乃致詞曰惟川有水惟舟濟之惟鼎有羮惟鹽梅偹之帝集命於臣武丁將俾三無而治之臣恐徳弗類請賚良弼以貳之帝乃命巫咸冊之曰若有人兮山之窈云峩峩兮波渺渺淸眀兮其躬怡恱兮其貌資汝武丁以佐有道俄而曉鐘催曙漏箭停傳乍廻淸夢恍憶前緣爰徴繪匠造進廷前肖乎獨見之容訪其惟似之蹤而說也乃在傅巗之野傭築之中旣威儀之不忒知經緯之靡窮置之左右相於厥躬允啟沃之是賴資誨諫以折金之礪兮差可比木之繩兮將毋同是知天之載兮無聲無臭誠之通兮無感不就惟髙宗之聖敬日躋斯上帝之賚賢若授彼神道設教之言蓋執理而疑誠不似宻而實漏哉

天爵賦

帝渾沌之苖裔兮全眾美而尊安伊沖气之絪緼兮胚渾司乎五官處方寸之福田兮辟靈防其洞寛宏泰宇之坦途兮施耳目之屏翰蹈中正而爲轍兮何姦匪之能幹紛旣有此內羙兮乃上帝之鑑觀帝用嘉其完備兮詔天君其聽焉若曰予有四徳厥首惟元廓然無我順應無偏是用錫汝莫或不全在事有宜在理有義應酬裁度發彊剛毅是用錫汝外以制事節文之詳厥惟有禮淸眀在躬中立不倚是用錫汝以綏福履人爲物靈惟智盡之是非臧否洞然不疑是用錫汝以揆厥時惟是四徳服行母怠惟信之功大小咸在是用錫汝動罔或悔心官旣受此五爵於上帝也乃再拜而言曰皇天無私兮賦徳在躬五典有秩兮委任實隆期篤守而莫忒兮副簡命於蒼穹庶天職之常保兮弗憧擾於朋從

相馬賦

伯樂過冀北之野見羣牧焉在坰之野在阜之岡惟騂惟騏有矞有皇長嘶兮於林之下低飲兮在水一方或伾伾而繹繹亦袪祛而彭彭𨿽騏驥之在望恐駑駘之相妨於是舍舉肥用心鏡不觀其外附之毛獨察其內秉之性窺其心兮不趨於險相其目兮惟視乎正以之禦兮則旣佶且閒以之馳兮則進退惟命是蓋獨擅駉駉之場而所謂馬中之聖者也於是飽以甘芻浴以淸水旣範我之馳驅可不加夫鞭箠星角目兮電發鐵踣蹄兮風駛耳鳳聳以防峻鬐龍騰而孤起蜿蟺堤陌之間徘徊閶闔之裏是𨿽斯馬之迥異亦因斯人之知己於是呼造父招王良騰六合歕八荒朝稅駕於咸池暮返禦乎扶桑顧羣駑而若遺繼後塵而難望蓋養之者有方用之者有矩節其力而不勞因其時而不苦不然者何異於撲緣之拊而東野之舞哉

九日登髙賦

嵗九秋之暮月兮天肅霜其寂寥羲和倐忽而躔在房兮又值重陽之令朝何景物之慘淒兮艸木之蕭條悴繁緑於寒渚兮萎柔紅於荒郊命駟馬余阻徵兮駕言往乎山之椒淩髙巒而遙瞪兮度回壑以逍遙旣流眄於平隰兮見落日之還臯鴻雁翩翩而來賔兮聼霜翮之翛翛至若龍山髙防飇館傳觴楚防馬戱沙苑鴻翔咸宴凱而吟詩兮仰淸風之髙遐何好事之傳說兮獨稱落帽之孟嘉今視古其猶昨兮節物之堪誇聊容與而徜徉兮請采佩乎茰華

五日角黍賦

嵗辛亥月天中客有以角黍請賦者主人曰唯唯昔在三閭大夫抱孤忠而無貳矢靡他而莫移悼方正之不容殷憂之日離搴芙蓉兮木末采薜荔兮江湄浴蘭湯兮詎潔乃浮游塵外而自投於汨羅之涯蓋仲夏之月而正陽之期也於是楚人哀之截彼竹筒貯玆糯米塞以楝葉縛以防緹望水濵而相投亦社祭之變禮今角黍之制乃出於此也客曰此夫人而知之矣更請進焉主人曰伊五月之爲卦實下巽而上干惟五陽其旣盛乃一陰之是旋覩菇葉之裹米方陰陽之包連此亦扶陽抑陰之意而聖人之大道存焉若夫煮之骨爲葅烹鶩之羮以薦百索之號徒傳九子之名空擅旣無取於懷賢悼古之風更無渉乎扶陽抑陰之善𨿽養口體之防亦不可以不辧

六藝賦

居髙齋以逺紹娛情志於典墳借義府之息防望宮墻其聿新伊六藝之爲懿𨿽宿儒而必親餘下學其何知敢玩愒而不遵矧夫禮緣情以制物樂平情而返初射必先乎正直禦必範乎馳驅書貴六文之不忒數窮大衍而有餘於身爲終始之伴於道爲行邁之輿請爲言其羙備俾達者其聼諸原夫禮儀三百威儀三千旣安上而治民亦緯地而經天其制之也必傳道之聖其行之也必守道之賢郊廟有饗祀之典朝寧有聘防之防尊尊則衣冠拜舞親親則酬酢蕃駢尊卑賴以等殺進退恃以周旋是蓋禮之大者而其細尢莫能以盡焉粵自軒轅雲門定樂溯源必本於中和相濟必分其淸濁以歌則管聲噦噦以舞則鷺羽翯翯五音六律之交宣八風九歌之相續審音兮旣換羽而移宮吹律兮復度商而揣角入耳兮心以釋傾聼兮欲心以平𨿽宜觀於韶舞必先放乎鄭聲以宣民志以和民情惟樂舞之至正斯風俗其可成若夫惇弓旣堅四侯旣均可緣此而觀徳亦因之而序賔在澤在宮必有一定之制少算多算難紊不易之倫騶虞之節兮天子所用貍首之風兮諸侯是陳愼其所舉取制於中聖王合射以眀教男子蓬矢而桑弓在昔宣尼曰執禦矣平心正體兮在玆自下奉上兮以此四黃旣駕兮總轡分鑣兩驂不倚兮過都越鄙追電兮逐風發豝兮殪兕鄙組舞於東野羨辭乘之王良愛蘧瑗之過闕馳造父於康荘孰謂禦爲賤役非君子之所方哉至若畫始羲皇字肇蒼頡史載觀於蹄迒易稱代乎繩結百官以治兮宣猷萬民以察兮仰哲迨書契之大眀快苞符之盡泄於焉籕斯造乎前驅羲獻繼乎後乘文皇飛白張顚艸聖顏栁法嚴蘓黃筆勁𨿽歷代有作者要悉歸乎心正乃若司天之職推步萬端黃鐘定其分至玉律辧其暑寒旣參天而兩地亦稽坤而考乾下至內府外府之嵗防郊人防人之定田無一則何以成十有百則至於累千參伍而其法備錯綜而其數全豈若商鞅近功始按人而立稅羊心計算舟車與緡錢蓋所以裕國計敬昊天惟損上而益下乃自古而云然懿玆六藝用借防求若行逺兮駕車若溯川兮泛舟嗟不學兮面墻期佩服兮優防庶不忒兮我心用黽勉兮前修

日方升賦

伊蒼旻之懸象兮煥二曜之重眀麗中天以臨照兮終萬古而健行分宵旦之行藏兮仰瑞應於升恆維光華之烜爛兮百昌欣以向榮偉魄淵之繼照兮請仰觀旭日之方升眀萬彚其伊始兮符天心之生生方其玉防罷繋斗杓收指望舒隠曜以西馳啟眀藏輝而逺徙覧東方其生白眄海水而煥紫滄溟罷浴駕羲禦以遄徵火馭載臨邁天衢其自此璇圖不忒兮正羲仲之寅賔玉律無差兮合容成之步晷銀虯渇兮燭龍翔陽鳥飛兮曜靈揚出渤澥兮經若木歷暘谷兮拂扶桑瀛海燐燐洗寶輪而皎潔咸池炳炳拱神鏡以汪洋玉衡隠約兮低度瑤華烜赫兮含章照彼鮫宮添輕綃之晃朗射玆龍窟增寶藏之輝煌則見金門初啟玉漏停傳天雞喚兮報曙寶鼎列兮生煙陽侯執轡兮炫彤墀之璀璨后羿揚麾兮催靑之班聨云旗縹緲兮映百川之防海霞車陸離兮靄萬國之朝天此出震一人之有慶向離敷治以無偏者也至若六街香霧九陌紅塵曙色方升晉謁之驄駉駉晨光乍爛計偕之車轔轔瞻祥光之錯落覩瑞靄之氤氳此王路馳驅之士鸞翔鵲起而欣欣者也又若幽人曠逸竿甫逾三學士淸嚴甎未倍四梳翻云髻兮曉景透乎香閨經開貝葉兮晨鐘鳴乎古寺舟橫野渡兮驚月落而烏啼獵合平原兮喜黃牽而蒼臂艸木向曙以敷榮飛走和鳴而得意此又臨照無私恩光徧及於萬類者也斯時也後天一度而輝燭於大荒出地咫尺而宣耀於無疆夜光無所施其用火齊無可耀其光杖何爲兮誇誇父戈何爲兮稱魯陽蔀何用兮其丰繩何施兮其長考盈虧兮何與驗中昃兮無妨若太極兮始判而將分如元防兮方流而未央又何必記合璧於伊耆之代舉抱戴於晉帝之堂侈談王字之瑞徒稱五色之光哉客有興寄泰山之嶠神逰日觀之峯覩初陽之煒煜攬顥气之沖融開懷抱暢心胸鄙熊曜瑯琊之迹追靑蓮登眺之蹤將逰心乎太始觀造物之元功

瑾瑜匿瑕賦

爾其林薄生光岡陵煥美矚寶气之爛然知太璞之在是命彼良工呈其巧技旣剖旣琢成文成理𨿽連城之比價亦防瑕之在裏磨爲器允稱夫圭璋調之音甚和乎宮徴若精求其瑕輕棄其瑜則以分寸之防翳累徑尺之瓊琚譬夫水至淸無魚人至察無徒故求全者捨細謀大者略小不瑣以求眀不察察以致考瑾之玼弗以否而混臧瑜之瑕掩其裏而揚表用成韞匵之材爲彼希世之寶尺有所短寸有所長伊尺璧之爲貴詎防瑕之足妨程材以辧器捨疵而取良願寄言於銓才銘座右而莫忘

水輪賦

削竹爲管揉木爲輪假廣川之利潤代膏雨之宏恩因時制宜奚必資乎匠伯澤民利物乃有待於梓人爾其東作云興西成在望大田多稼或懷旱魃之憂宻雲不雨每厪旻天之貺𨿽抱甕之勤奚爲卽挈瓶之利亦讓於是轉岸上之飛輪汲江中之巨浪方來旋去詫機軸之周環已納而吐欣洪波之奔放劃如雷鼓之聲翩若飛鳬之狀揚淸激濁兮大澤旁通救患分災兮連畦滋暢鄙桔橰之小恵殊轆轤以致功匪疾匪徐兮運旋而不竭突如來如兮灌注而莫窮盈科而進兮施有次第轉轂而輸兮用無始終流洋洋兮比潤甘霖苖薿薿兮同舒律暖垂稻穗兮壠畆勻黃築場圃兮篝車載滿是知輪者木之體旣巽順而有功水者坎之盈亦剛中而有信相資以濟引重之象何殊因物而施救暵之功以迅敬陳澤物之奇勲用備風人之雅訓

白鹿洞賦

流鄱陽之洪浸峙五老之奇峯星分軫翼以上耀境接吳楚而旁通諒地靈之所聚實間气之攸鐘吾聞山蒼蒼其含翠水渺渺其如油松蒙蒙而黛蔚石磊磊其云浮伊眠鹿之町畽乃是創而是修架修椽以爲屋聳髙構而成樓聚羣英以逰息惟古訓之研求陸有登鄒之屐水有泛泗之舟想前修其未逺知遵路之所由是地也李氏爲之開先晦翁爲之善後講一理之淵源致四方之奔走旣道藪而學淵亦書左而史右綘帷捲處月霽階前書帶抽時翠迷洞口緬遺迹於匡廬仰先賢之啟牖此向風者所以爭先而至今長垂爲不朽也

禦制樂善堂全集定本卷十二

欽定四庫全書

禦制樂善堂全集定本卷十三

賦

文戰賦

甚矣人之好爭也軒尢鼓怒扵凶器羿浞鬭技於霜鋒賁育逞力扵舉重般婁恃巧扵雕虫良增騖智扵劉項儀秦馳辯於橫從是蓋所居者髙則惡人之我並所操者異則嫉人之我同未有觧搆釋紛齊天地扵一指和光同塵歸大化之元宗者也吾意文人學士知命樂天謙卑自牧愼重爲先其防心扵淡也若太羮之味其麗澤相滋也若共濟之船宜其煦煦爲儒魚魚爲賢不恧我之防後不憎人之防前而孰知所謂文戰者更有甚扵前言當其屬詞鋒排筆陣萬夫之雄莫擬六籍之奧並進徹札之鏃必期乎中堅露頴之囊何妨扵防刃鶚視而張弛咸宜虎變而雷霆用震於是緗帙繽紛盡作鼓鼙之響絳帷掩映俄興旌斾之思呼十二之龍賔發攄奇策揮五千之文字奮迅偏師臨局早分其勝負當場疊用其正奇弟子降心而斂手先生談笑而觧圍是蓋厲兵扵學海藏甲於文山請纓同弱冠之子投筆似定逺之班硯石如砥兮紀功莫盡霜毫飛白兮露布爰頒齊物子見而笑之曰是蓋以文爲戰者夫文以載道而又何戰乎請與子觧干戈之擾而歸洪荒之都

望嶧山賦

居義府之邃深兮借藝苑以遨防慙綆之汲古兮魄淵其如流邈髙山而景仰兮余獨媿夫前修矢中志以日徵兮庶自畫之免羞聞嶧陽之聳峙兮厥維在乎東鄒余仲氏其再經兮爲余道其緣由子車氏之故墟兮溯芳軌之尙防欲躋攀以顧瞻兮阻川原之亙悠爰徘徊而永念兮運綺思而裁句於麗則乎何有兮名望嶧山之賦昔神禹之任土兮取玆陽之孤桐魯僖公之保有兮乃遂荒扵大東固坤輿所鐘靈兮气旁薄而莫窮配浩然之至正兮挽戰國之頽風卑衍詭與儀辯兮非大丈夫之謂也排楊墨之滛辭兮曰維正道之足貴也丁鉅艱而獨往兮邁仔肩扵千載也其功不在禹下兮斯言確其可味也惟樹徳之旣堅兮吾獨羨夫孕育之所由來奚必誇夫川原之綿衍兮侈形勝之崔嵬重曰望嶧山兮魯之邦隔千里兮天蒼茫竊仰止兮路修長愼自邇兮勤就將指余駕兮息彼鄕徜尼山兮猶可望

迎長日之至賦

惟大祀以事天爰考而迎日時履端扵方始迓初陽而誠壹旣展奉常之儀乃協用牲之吉稽古之典黃鐘正應乎宮縣行夏之時葭灰亦飛乎緹室蓋所以欽承上帝宜調象緯之平布政萬方必始璣衡之一仰斗柄其始旋望扶桑而將出斯日也符上春以備儀詣泰壇而將祀迎祥迓福兮必惟其時气延和兮爰修其始遲遲暖律與圭影而並長烈烈凝寒避鑪煙而自徙豈惟靈鼓之聲不止陶匏之禮維父天而母地實覃誠而在此是知經紀不忒乃貞眀之有常疾徐中度胡躔緯之失次蓋日者陽之精君者徳之成表著眀扵君象乃致敬而用迎萬國共球望金門而和防千方輻輳仰旭日之長眀羣僚景從而有秩千古輝煌而莫京斯固一人法天而有慶九有戴帝以咸寜者也

景陵瑞芝賦

蓋聞王者孝慈則芝茂又曰君有至徳則芝生仁恩覃敷扵率土艸木爰葉夫嘉禎考夫瑞應之圖稽乎符命之經未有治功允協乎郅理而祥應不驗於山靈者也欽惟

聖皇禦世敬

天法

祖煦嫗之澤比陽春汪濊之防如膏雨亮功則克諧三事歌敍則允治六府凡溥大化扵雍熙悉循

聖祖之遺矩

上帝是鑑靈瑞斯頻河淸海晏之紀麟逰鳯集之文與夫嘉禾甘露之疊見蓋不可以指數陳是皆

一人格

天之元功而厚澤永逮夫生民者也乃若瑤光發辰象之精金色吐陰陽之秀衍

鼎湖兮億載休徴鞏

福地兮萬年鴻祐繽紛芝彩表

聖祖盛徳之常新煥爛芝房驗吾

皇孝思之孔厚金枝瓊葉浥瑞露扵

寶城十色九光燦祥霞扵仙囿鏤瑚而作榦葩蓋髙擎肖龍鳯以呈形卿云低覆氤氳並日月以爭華蔚靄與松楸而並茂豈與夫生扵石室產自珠宮王母之防虛紀宓妃之館成空秀甘泉之庭而傳誇晉帝產延英之座而稱美唐宗也哉

聖聖同揆徳惟其至旣丕顯而丕承信格

天而格地嘉祉效乎百靈景運凝乎二气謹拜首而颺言賦太平之至瑞

五絲賦

律中蕤賔時惟臯月賞天中之令晨值薰風其南發撫玆佳景浴蘭爰徧乎寰區文此太平競渡亦盛乎楚越乃有金閨雅制綉幕芳思不止綫添對日長之何遣聊同錦織象云爛以交披憑玆十指運彼五絲觀寶縷之續續粲文采之離離延壽算扵萬禩傳勝事扵一時爾其香奩才罷彤管方陳麗學天孫之樣巧開地臘之辰鴨綠鵞黃選色而艶分八彩淺紅深紫成章而手拕雙紋皓齒含霜意運神工而不語靑蛾斂翠心追天巧而宜嚬鶯其羽鶯其領難比方其爛熳絲五紽絲五緎更觸緒而繽紛則見夫續比貝連艶羞花朶色如防蝀逥射乎虹橋舞比羽霓直通扵馺娑瑤筐用盛錦袱是裹方攜蒲酌願萬年以祝君亦比葵忱借一綫而達我重曰當午日兮結五絲綜萬緒兮抽巧思綿寶命兮壽無期紀嵗華兮長如斯

稼穡惟寶賦

天之鐘異物也石韞玉而山輝蚌含珠而川媚金在沙而待披綃織鮫而成瑞火齊共木難而交朗都梁與五木而爭貴繡毯紅赤羽文翠固海舶之誇珍亦大賈之网利者也然而饑不可食寒豈能衣惟土物之是愛乃民命之所依希代之姿莫匹連城之價在玆此聖世之至寶羌歌詠扵周詩爾其旣耕旣耘旣方旣皁沃時雨而霑濡熟西風而堅好珠顆滿車兮無慙照乘之光玉粒盈倉兮絕勝瓊瑤之報故珍重上厪乎一人而滋培全仰乎大造爲植物之獨貴豈異賄之足稱勤耒耜而莫怠謹播植而乃成爰借亞旅之眾如施追琢之精力作三時兮類藍田之種玉有秋不日兮誇赤水之求珍兾千倉與萬箱兮寜必不貪爲寶慶崇墉與比兮懸知有道則生信饑寒之可禦陋瓊瑰之爲輕不假居奇以市何須韞匵而藏余滯穂兮伊寡婦之利匪異物兮實餽貧之糧故曰寶金玉者心勞而鮮益寶稼穡者心逸而獲臧其爲利也最溥其爲物也孔良尙計九年之蓄以期兆姓之康

南風之薰賦

祝融司方朱眀應節蒸溽暑兮郁陶遲火輪兮炎熱羨萬物之敷榮坐池防之淸絕猗珍簟兮如霜皎冰盤兮沃雪乃其堦塵初動羅幕微飄協巽方以律轉應鶉火而調出谷泠泠輕才偃艸入林習習響不鳴條蒲劍刺波兮岸畔斜縈乎翠帶荷珠承蓋兮池心低曵夫紅綃觧煩襟於九夏扇淸景扵崇朝客有廣廈披衣北窓延賞喜噓拂之及時欣凱樂之有象郁佳气兮氤氳埽祥雲兮澹蕩爰符五日之期可卜三秋之穣吹來閶闔何須辧其雌防布自郊原欣可覩夫長養時也虞弦鼓堯廚吹有道聖人之世無爲郅治之時著物如薰疑度籬邊香芷乘陽欲動微飄座上輕絺中八音之節族葉三光之舒遲豈比夫蘭防徒侈其詞華沛裏空思夫勇士舞掌中而懼飛賞亭畔而稱美彼宮殿但泛其蕙蘭伊閭閻豈被其福履惟睿作聖惟風時薰宣和觧郁澤廣恩均旣揚颸扵八表亦應扵五辰冬暖吹葭管之律春和拂梅栁之津防南風之入夏尢徧被乎無垠斯所以醖醸太和之气而王者法之以施仁者乎

書同文賦

偉哉書契之盛也麗光天而有耀敷海宇而無垠掌之保氏而肇夫小學觀乎人文而成彼大勲代結防而爲治因載道以稱神洋溢之風普扇光華之治聿新書紀遵道遵路記稱同軌同倫固艸野咸欽其法式抑巗廊用布其絲綸繄夫庖犧造書倉頡創字蝌蚪成形鳥魚志瑞原所始作不一其類迨後八體漸分六書遂制或篆而殊科或殳戈之異制或偃露湧泉而稱工或離星垂珠以布勢或掲象魏之條或質嵗成之計或逰元圃之麟或折蟾宮之桂莫不依乎典則遵我王章錯綜以盡其術采摭以備其詳藻耀乎典冊之府輝煌乎翰墨之場指事象形之中則協聲轉注之允臧潤太平而有色宣文治扵重光扵是靖萬慮之紛拏布一人之大化金殿春永而閣帖臨余玉筆龍飛而黃麻艸罷欲加防而無有詎一畫之可假昭萬里之同風自一人而逮下眀廷敷奏曽無馬字之訛在野遵從何有魚書之詐則知聖人有作書文大同自南自北自西自東光如日月之燭遐屆舟車所通布章程扵畫一闡治理於鴻蒙豈操觚而濡墨者徒工技雕虫也哉

秋河賦

暑風退秋月眀麗銀浦扵碧落映金漢扵丹京耿耿之波瀾皎潔皚皚之气象澄露下而天津可渡風飄而微浪不生經漸防而逶迆亙玉防而淸淺從碧海以分來豈黃河之上轉入三秋以杳茫直萬里而曼衍深莫測兮懸東井而昭回逺莫知兮歷南箕以舒展客有閒庭容與梧砌逍遙感砧聲扵野墅驚蛩響乎淸宵眄眀光而寄興抒曠懷於泬寥夫其龍駕將臨星橋初起弄機之女停梭河鼓之旂近止霞妝斜整映牛渚以非遙閣道潛通望鵲梁而甚邇樂莫樂兮舊相知悲莫悲兮久別離嗟陽烏之欲上又天雞之早啼何絳河之傾而不竭兮抑天限固若是其難移徒見夫皓如白練之披皎奪景星之燦當霽夕而逾眀吐霄光而猶爛興無邊之秋思漫題句扵紈扇

荔枝賦

气稟純陽根植炎方燦瓊華之爍爍垂寶實之煌煌蔡譜爰稽紀方紅與江綠白圖聿考誇雪肉與冰瓤領味者嘆爲仙液觀色者驚若絳囊張公之梨難並美安期之棗莫擅長江城之橘謾比擬瑤池之桃洵荒唐信乎天下之奇產而果中之稱王者也爾其瘴雨初収炎風微扇條宻抽旗花開綴霰殆有積而後彰豈無實而自炫翔彩鳯以輝煌合彤雲而絢爛紅丸萬斛紛玉樹以流光神丹九成射瑤圃而掣電燕支顆顆欲盈閩客之筐火齊累累乍佐畨舟之宴豈云憇之者如雲葉之垂寶之者無斧斤之患而已哉時惟遐邇同風盛徳昭融𨿽限山川之逺竟如堂奧之通彼宣風之大吏乃方物之是共樹植皇州豈分幅之隔實垂上苑應知造化之功賜出金門羣捧玻璃之盞恩分靑瑣攜歸筠籜之籠此蓋叨仙味扵閬苑而沐聖澤扵無窮也夫其朱殻才分脂膚照眼朗若玉壺之冰潤似淸涼之散熱中之始消豈病渇之用遣佐玉杯兮輕含白露之團列華筵兮共賞冰蠶之繭唇未沾而已香手含潤而莫盥亦何必羨嶺南之三百堆驪珠而滿盌哉

多稼如雲賦

出郊原而縱目愛金秋之气淸艸霏霏而露濕天寥寥而風生寒蟬収響陰虫載鳴繡錯溝塍乍靑連而散漫綺分隴畆正黃茂以縱橫酬勤劬扵東作告丰稔乎西成逺而視之如膚寸之出石也近而睨之似朝隮之凝碧也當夫公田旣雨霑膏澤之調勻嘉種徧敷披薰風之順適厥田上上兮芒旣抽而散芳實發芊芊兮花已飛而帶白奄觀南畆之収何異西郊之積則見夫綿邈鋪川丰融亙田層阜遙分似無心而出岫千畦徧滿若奇峯之連天氤氳散潤兮旣史書以占嵗曼衍流膏兮果戶慶扵有年豈坻京之足諭恍薈蔚之愈綿於時庤乃錢鎛築我場圃以樂農夫以禦田祖丰滋漫若且聞束晳之詩悅茂油然欣聴籥章之鼓方苞旣實慶髙廩扵茨梁堅好不秕喜盈疇之稷黍故曰谷爲君寶惟農是親遺秉盈場玉食亦登其芬潔餘糧棲畆金枝轉掩其輪囷豈非聖徳之格天而多稼乃得以如雲乎

聖徳合天地賦

聖人膺寶籙握靈圖躋含生扵富壽致萬類之昭蘇澤允覃乎九有道克奉乎三無欽眀文思帝堯無以逾也溫恭允塞虞舜曷以加乎紀巍巍與蕩蕩信一揆而同符天無不覆地無不載蒼蒼者昭丕冒之宏混混者順發生之大窺博厚而難名測包容而無外是亙古此天地也而誰與爲對待哉王者中和位育並立爲三規模旣同乎幬載對越尢致其精嚴故升中扵天而神格告成扵地而恩澤覃茂以對時而行無妄卑以自牧而體福謙扵是歌一徳之允若與二儀而脗合布政則溫如春融育物則量同海納眀如日也麗九華以昭宣散如風也紀八莭扵閶闔然而髙眀旣被朝夕彌防昭事則幾康是飭行健則元防永綿小心翼翼是曰法天若夫廣大咸亨品物必遂旣柔順而利貞亦履仁而行義安土能惇是曰則地扵是乎乾坤合徳君師並修海宇仰崇髙之象羣靈樂靜謐之休徧尊親扵血气成參贊之謨謀豈非與淸寕而永奠合上下而同流者哉

鳥求友聲賦

暮春日永修褉風輕栁依依而始綠桃灼灼而載榮山含翠而水秀云觸石而气淸想羣賢之盛迹追永和之芳聲命我樽斚招我友朋旣窺花而拂竹足樂志而怡情乃有流鶯傍乎髙栁乘春載鳴知時不苟旣擇木而遷喬亦因心而求友翺翔寡侶兮爰懷切切之思睍睆呼羣兮用發嚶嚶之口枝頭乍囀兮念知我之猶希陌上頻啼兮恨相應之恐後蜂蝶來往兮疑尙阻扵羣猜鸞鳯遙逺兮兾以引爲吾耦嘆離羣之已久謂知音其可期友旣不我棄兮吾亦豈不爾思自秋䢐冬業過時而已矣穿堤泛栁盡今日以求之取則寜逺流音在玆莫使鵩鳥兮得讒言之是肆應同鳴鶴兮願好爵之與縻乃其谷裏春深林間交訂始也以類而相求終焉同聲之是應是謂其音旣諧其志亦正爰符金蘭之契雅合風人之詠彼夫烏衣國裏紅縷樓前叫邊秋之孤鶩啼蜀月之杜鶻豈得義同金石韻佩管弦也哉

麥秋賦

繄鶉火之司令疑商金之屆期影度朱眀始散芳扵橊圃律侵白帝獨抽穂扵麥畦愛芃芃之連纈亦離離之下垂南畆正勤扵此日西成偏紀乎玆時披梅風而含顆潤谷雨而雙岐是蓋四時之代序而萬物各遂其繁滋者也乃其堤上鶯啼隴間雉雊芳艸未歇而猶霏緑樹成陰而始就何銍艾之奄觀兮當隆曦之永晝覩黃雲之滿野兮驚白藏之應溽寒露而朝濡兮潛陰呂而夕秀雜収斂扵長養兮參結實扵紛茂炎炎當令碩碩成行紫莖兮韞爽靑穂兮含涼大有占而丰登肇象兮中和順而隴畆飛香對銀縚而偶穂兮散珠顆而分芒豈非化工之獨運而爲盛世之嘉祥哉

夏云賦

夕陽退暑晚籟吹涼蟬嘒嘒其曵響橊艶艶其含芳揮羽扇兮納爽坐冰簟兮生光旣澄觀兮瀟灑爰延步兮徜徉策杖淸流之畔響屧疏林之旁見夫夏云矗峯無心出岫峩峩而其气始升氳氳而其勢漸就晻靄岡巒之崇蔽虧松杉之茂其方起也似迎日而流霞其上騰也如淩風而散華其紛郁也狀防纈而錦疊其輪囷也類玉葉而金葩或現神女之佩或駕王母之車依稀漢帝兮望祥而書紀寶鼎彷佛安期兮成仙而棗大如同昆侖兮五色突嵩少兮三花驅不勞鞭兮乍峭峯之崒嵂斵何須斧兮已空竅之谽谺爾其炎蒸頓歇池防淸絕抱翠石兮影畱俯淸波兮紋潔暝煙杳靄兮隔栁岸以深沈余景紛綸兮鏤殘陽而眀滅思添棐幾之淸病消文園之渇豈非覩郁興之勢而忽觧心中之熱哉

學問至芻蕘賦

原夫泰岱之髙不譲土壌而尊五嶽河海之廣不擇細流而納百川載萬物而不盈者曰地覆羣有而不居者惟天是以有大而能謙必豫見善而能遷始賢固至理之如此豈入道而不然蓋自先民有言詢於芻蕘旣下問之不恥乃大徳之孔昭野無遺才英俊彈冠夫廊廟政皆丕應庶人罷議扵市朝固已五風順十雨調集濟濟之多士覩師師扵百僚然而謙謙君子延訪不遺夫艸莽穆穆元後諏諮乃逮夫薪樵是以禹下昌言之拜湯勤有莘之招髙宗防黙而得左右扵巗野周公勤思而傳吐握扵崇朝凡其守謙以受益用是居上而不驕爾乃設鐸設鞀而蒿萊亦及爰咨爰度而艸澤無餘道至廣也豈必備乎垂衣之主心之虛也乃旁求扵戴笠之夫邇言不棄良才必選大度扵是乎彰隆業因此而顯戒損用以持盈得師期乎主善此聖王樂取之誠心而非徒規仿乎先民之舊典

禦制樂善堂全集定本卷十三

欽定四庫全書

禦制樂善堂全集定本卷十四

古體詩

古風十五首

天地有至徳健順運萬善陰陽疊往來寒暑互流轉大生而廣生疇能體其撰根柢祗一誠神功何易簡羲皇初畫卦猶以結繩治後聖繼心傳法夬興書契豈徒充簡編卽是傳道器君看六經中言言道仁義有苖蠢弗率大禹爰䢐徵三旬猶逆命豈云無甲兵伯益贊讜言感神由至誠惟昔號旻日克諧致烝烝文徳旣誕敷逺人亦來庭動物物不動今古無其情

髙宗求良弼簡在通夢寐傅巗版築人一朝履髙位和羮作鹽梅朝夕資納誨阿衡豈專美嘉靖殷邦治惟此防黙思尙賢天所賜

隆冬無溽暑盛夏無祁寒寒暑協太和往來相推遷蚩蚩彼眾氓努力籌逢年我當惜寸陰黽勉期前賢泰山不讓土河海不擇流爲學亦如此取益在廣求見惡當自戒見善期自修三人有吾師近取乃日休孟山何岧嶤有獸曰騶虞賦性本仁慈舉趾惜蘼蕪終爲王者瑞見乃盛世符南山有猛虎食肉如食芻饞嗜飽腹腸何論有無辜一朝獵者至咄嗟喪其軀仁殘天道顯視此何所殊

銅鑑正衣冠人鑑別善惡人苦不自知箴規已病藥疑事莫蓍揲疑謀莫灼但聼善人言萬事免乖錯秋聲何瀟灑翏翏刁刁然吹萬忽奔騰千里澹雲煙振羽階下虫吟風樹上蟬物類本無情菀枯感變遷謾說蓬瀛洲居住不老仙三山阻且遙荒唐徒爾傳我有不老藥不用求金丹淸心與寡欲可以延長年嗟彼名利人營營凋朱顏

郭公解布谷王孫能促織區區禽與虫因時亦有識人生性本靈充然備五徳私利一薫蒸靈防因窒塞譬彼瑤臺月忽被蟾蜍蝕克已萬理明處事乃不惑

春風二三月花嶼爭芬芳出門踏靑人車馬沸如狂芳甸布綺席繡陌遺琳瑯幽蘭在空谷詎肯生道旁地僻人莫賞誰識王者香我來采盈把歸植讀書堂同遊不同趣對爾聊徜徉

平原昔聚客毛遂乃下列備數入彊楚碌碌何分別一朝脫頴出歷階騁辧說手招十九人從約自此決防士且垂名矧乃匡時傑

燕昭用樂毅連下七十城惠王信反間全功一旦傾齊威察毀譽左右計不行烹阿封卽墨戰勝在朝廷外間與內間一伺主疑乘所以爲政者去讒心乃明

屈原沈汨羅孤忠光日表賈誼過長沙臨流抒懷抱楚懷本庸昏漢文稱有道胡爲志未伸悲歌賦鵩鳥絳灌豈子蘭洛陽英鋭早龍門作合傳孰謂善品藻

鳯凰鳴昆邱惟食琳與瑯九苞耀奇彩天宇恣翺翔豈比藩籬雀卑棲飽稻粱達人豈自枉鄙夫巧趨蹌尙父年八十猶自釣渭陽一朝遇西伯殊績展鷹揚是知賢路辟斯爲邦家光

新竹

新筍已成竹檀欒影簾箔風翻翡翠林露灑瑯玕籜猶然婉孌姿已具堅貞格蕭疏戞寒玉曆落吹竽籥長房漫騎龍公輸寧飛鵲撫摩畱仙人棲托遲鸞鶴梁園防萬个盛事今寂寞森森階砌前添我興寥廓煙凝翠欲流枝篠紛參錯莫謂無姸華嵗寒猶可托

海子行圍同聞之蔡先生五弟讀杜子羙秋興詩分韻得肉字

秋曉獵平原露重林如沐歸來息離宮繞砌開黃菊豈以漫遊荒往籍閒披讀維昔天寶初楊李竊威福道旁有餓殍朱門饜粱肉漁陽鼙鼓來驚破霓裳曲杜老時隨徵殷憂積誠篤傷心秋興詩令我勞往復硬語蟠虯松蒼渾神味足錦江波浪愁巫山眉黛蹙何如屈問天空同賈賦鵩遙遙千載心文囿仰芳躅

關山月

玉門關外秋風淸玉門關上秋月明戍兒歸卜刀鐶鳴離家見月防虧盈天河淨洗兵不用早晚可得酒泉封燕頷將軍飛食肉每同甘苦均寒凍遙憶千家砧杵聲舊衣未解新衣送舉頭皓魄又重圓邊笳四面方吹動

題李白太山觀日圖限韻

供奉沈香亭遣調若鐘銑意在諷色荒不獨詞華擅五嶽峙胸中磈礧難消遣長嘯登太山日觀峯當面東望滄溟洲坳堂杯水轉陽烏浴未幹魚龍乘曼衍扶桑已三竿猶不聞雞犬遐觀小宇宙形勢天下選咫尺大羅天天帝端衮冕叩閽謁通明從容陪玉輦醉踏靑芙蓉豈以佯狂免騎龍恣天遊白雲共舒展帝女賜錦裳聞說冰蠶繭長鯨不復回奇傳類詭辧何人冩丹靑壁上裊香篆披時泰嶽雄收處滄波捲卽此當臥遊悠然興不淺

喜雨四言詩

明明

上天照臨有赫至誠克應無感弗格穆穆我

皇幹惕朝夕鑑在

帝心九有是宅

皇帝膺籙丕顯丕承洋溢曁訖被乎八紘民安其居物樂其生爾畊爾桑以成以平

瞻仰

昊天昭回云漢未曰如焚亦云微旱

帝心用憂徹懸減膳亦保亦臨曰明曰旦

有頒其絲有降其綸訪自三公延及百臣式陳爾言庶禆我身用沛恩施以答

蒼旻

有曀其陰有虩其雷云旣油然雨亦沛哉曰霑而濡曰滋而培自我京畿徧乎九垓

民鼓其腹谷潤於田溝澮潺潺沃壤防防匪以灌而鮮匪以漑而妍

聖帝是防致雨澤是宣

雨而暘矣澤則洋矣徧農桑矣碩且長矣萬斯倉矣供明堂矣祝無疆矣

讀昌黎集

建安騁駢儷斯文體一變俳優務悅人靡軟風相扇自此八代間羣言紛汗漫起衰昌黎公鋭然負謗訕刓僞還淳古籍湜愧流汗渤海收眾瀾斗建失星爛尊聖衛藩籬幟樹先登岸因文道以見一語千秋贊

銅鼓歌

雍正庚戌秋九月廣西撫臣金鉷進銅鼓一云民間墾田所得名諸葛鼓相傳諸葛亮以鼓鎭蠻云因歌以紀之

赤帝失禦火不燔冠以苴履翻坤乾靖王後裔英且賢慨然奮義振中原南陽之藪臥龍蟠下車三顧意何防龍飛雲路見在田君臣相得魚水歡東使吳會騁辧言八十萬眾成灰煙西入益州奠本根鼎足峙立固且完永安宮裏龍髯攀調和宮府整而閒命師南指定獞頑七擒七縱服諸蠻鑄銅成鼓永鎭旃風雨侵蝕年復年數易時代陵谷遷下巢蚯蚓鄰黃泉照臨無復資魄淵濡潤還沾雨露偏崇鼎貫鼎增斕斑獨於厚地全其天由來奇物終播宣一朝光气騰荒阡施厥畚鍤瓦礫翻有聲鞺鞳非絲弦宛然銅鼓形不刓洗剔苔蘚光澤鮮驚看老幼何喧闐大吏表進

九重前爲陳檀案撒包氊聚觀羣下充庭軒試加擊伐聲啍啍大鵬搏風長鯨噴上有四蛤猙獰蹲旁有雙耳綬色緼文虯篆隱隱存覆之黃縑加束純方今舜目辟四門兩間並獻貞符繁不誇寶鼎出河汾詎數劍气沖斗躔我聞置鼓召諫臣訪察民隱牧元元此應其兆無乃然坐見讜議日聯翩鏞鐘大叩張宮縣

讀貞觀政要

薫風何習習朱明屆長北窓髙臥起洛誦勤時懋貞觀政要編覧罷再三復文皇治世功在漢文景右斗米值三錢太倉粟腐臭關東曁南開門夜無防論古緬遐思治功非幸覯文貞立朝端彌縫而匡救九重亦虛已勤政夜繼晝勵精圖至治俗用臻富厚二十餘年間中外稱明後徴沒明鑑昏志滿漸差謬東徵無成功幸能自引咎復碑念前規厚賜撫其後猶不負初心終身無罅漏信順立丕基尙賢天所祐先哲畱嘉謨後人當勉就

傅修期

昔有韜鈐士投筆願從戎終生美少年請纓志甚雄讀書貴有用躍馬馳邊烽所在戰必克豈是虛譽崇偉哉傅修期卓然儒將宗擊賊萬人前掃筆三軍中勇力駭豺狼流文貫星虹非云尙血气詎是工雕虫小戎賦良人溫然美玉同讀史撫靑編芳蹤千古隆

公莫舞歌

昔人有公莫舞歌道項伯翼蔽漢王也然但言漢王有天命未及項王不聼範增之言及增不知防而事項故歌以補之

刳牛割猩殪封豕羞鉶實豆堆盈幾錦繡筵開藏壁壘甲宋盟無乃是亞父腰下玦三視項荘劍气寒如水公莫舞兮行且止以身爲衛拂衣起增卻顧兮良色喜隆準果是眞天子怒撞玉斗亦徒爾同雲集霰已如此

蠲租樂擬樂府

勾芒布令土脈濡荷犁早向東阡趨男耕婦織閒時無料理粟帛供正需食毛敢辭王稅乎春回蔀屋大澤敷小吏旁午捱門呼竊疑督賦驚農夫卻宣王命傳蠲租傳蠲租蠲租樂新絲繅後新谷登換取金錢娯老弱

黃石授書

智勇非深沈難言天下事稍挫便拂顏斯爲杯缶器畱侯不世才佐漢膺重寄當其圯上游與眾了不異何來一老翁猝然命納屣三進不爲羞深折少年气所授是何書乃擅帷幄議當時林隱人蹤迹略奇祕郤令谷城石受祀永不替

讀司馬溫公諫院題名記

丰碑聳立髙尋尺銀鉤鐡畫生光澤累累若若同時榮莫混賢姦一片石天風凜烈防剛堅表列平生勝竹帛他年元祐鉤黨臣義形石工傳安民豈知後世翻寶愛防與諫院題名鄰君不見山可礪兮河可帶桑田滄海還相代此名一畱不復敗

芝蘭曲

芝蘭者芝花如蘭非芝與蘭也見陸象山集

碧空星耀明離離下映瓊圃三華芝玉英綽約如蘭猗幽姿特借五云奇九光攢簇寶蓋垂珊瑚玉樹紛葳蕤畝畹之間斂蔥蒨國香得並芝房薦瑤艸琪葩種獨擅采上彤廷露華

髙其佩指頭畫廬山瀑布

廬山髙髙揷天瀑布千尺飛其顚擘開玉峽白龍走空蒙萬古生雲煙七十老翁戱作此不用霜豪用十指丈山尺樹都不論壁間彷佛流寒水

觀獲

秋聲入園林涼風動髙閣偶出步郊坰斜陽照墟落眄彼隴畝間黃雲堆漠漠錢鏄已早庤銍艾聲參錯畦東與畦西是處竟秋獲手刈賽疾遲背負爭彊弱遺秉與滯穂寡婦亦云樂吾聞四民中惟農苦莫若有年谷價低歉年委溝壑卽今丰稔收租重主人索益信爲政者仁民最先著

擁鑪讀書歌

首山之銅出天然何人鎔冶精雕鐫鏤蟠刻螭無斧鑿天吳紫鳯紛騰鶱巋然不共桑海變萇血色生新鮮嗟予好古忽得此寶之不啻珊瑚鞭丰隆布云靑女降淩空裁玉落地繁飄風弗弗起天末千里萬里沈寒煙有懷趙衰苦莫遇博山獨擁紅炭然溫懷續續吐防气性根理窟資探源我有會心非獨樂常思衣被天下大小無號寒

暖研歌

陰凝北陸寒風多燕山雪片紛相摩山積皜素池停波翔陽隱光倐忽過指頭冰凍眞無那我方臨窓事研究空齋賞玩煩磋磨縱有翠濤端石可柰何呼童爲添暖硏火更濟之水陰陽和寒熱均調融墨气安置幾上平不頗浮光含潤露精彩佐我終日之吟哦抒長句歌暖硏君不見當時此法無人傳乃令嬪妃呵筆於便殿

臘八日

索饗大蠟伊耆始夏曰嘉平殷淸祀周家蠟禮舉嵗終文武之道均張弛秦復夏名緣祈仙權輿定臘實劉氏蠟八相沿訛臘八八日號臘何所指當年飲粥成風俗果糜雜和期相侈或傳此日浴佛節阿誰能辧非與是嵗在庚戌月己丑羲娥丸轉窮次紀哉生明後後五日作粥吾亦聊爾爾松榛棗栗杏胡桃黍稷粱豆堆累累水火旣濟入鼎烹聲防松風萬壑起便啜數椀潤詩腸侑以新句加綺靡明窓靜賞送流年不隨獵騎平原裏

自鳴鐘

扶桑日出海門紅大秦西洋颺景風懸撞度索底貢同於皇聲教敷天通梯航山海來朝宗厥獻奇物自鳴鐘銅輪鐡弦凡防重機軸循環運其中應時滴響聲舂容挈壺無所施其功精巧絕倫疑鬼工倕班流汗難追蹤異哉玆物無始終周曆晝夜春與冬懸置幾上勝金鏞晚報日昳曉嵎東我聞寶賢寶物𨿽不同咸賔亦足效球共考時定律佐三農此鐘之利貽無窮

題宋宣和淸明上河圖用駱賔王帝京篇韻

大禹敷水土導河過龍門漭泱萬里間卓爲羣瀆尊流經積石走函谷東過洛汭繞甸服土中自古稱洛都襟帶山河雄地軸維昔宣和全盛時寒食初過一百六淡煙輕雨淸明天踏靑嵗嵗侈華屋華屋朱樓金闕隈千門萬戶天邊開飛花香滿宜春苑稱觴獻壽柏梁防佩響千官入山呼萬乘來簮裾艶文藻云漢儼昭回梯航萬里至輻輳日中市綺縠揚衯裶連袂如雲起栁陰暗沙堤花光明禦水寶蓋蔡京車髙牙童貫裏中樞甲第起崇墉相國髙堂列鼓鐘道君禮樂三千盛孱國山川百二重春入上林迎旭日雲開水殿躍飛龍龍樓鳯閣相輝映山城鼓吹春遊盛春逰處處多貴臣靑驄駉駉車鄰鄰明月樓中邀上客紫薇花下宴嘉賔滿堂珠履珍羞錯從容欵曲金蘭親斜陽返照天欲暮汴水橋邊車馬度橋邊街市何喧闐萬貨千商夾道路路旁桃李紛芳菲逰人雜遝白馬肥朝催玉勒花間去暮拂金鞭栁岸歸頗厭錦繡服新裁白紵衣劇孟風未峻郭觧力猶微五陵擅遊俠戚裏相因依平生但言慿義气捨身許友未覺非郊畿靄靄帶晴雲稻田桑圃望中分村墟景象多幽趣防綴蚩蚩忘帝勲婦子嬉無節長幼略無文常樂升平烽火息覇陵閒卻故將軍栁堤逰客艤船待一棹輕移山勢攺嫣紅粉白夾岸矯蘭橈畫舫中流在中流競渡各紛馳渡口魚磯疊石爲更有一川風景別身在蓬萊自不知蓬萊宮殿何繁華瑤島瓊臺入座賒仙人鑪煉長生藥羽客丹成九轉砂靈素作安期遺我棗如驅山走海丹靑變筆底煙雲紙上見神思妙藝出淸新偶然展軸驚萬人巧贍奪天工結構含精气逺過顧虎頭不數陸仙尉仇子此卷何爲哉燕雀嬉嬉畫裏來驅鄰自召彊鄰侮繁華侈泰禍之媒牛車俛首受縛去冰天雪窖嗟徘徊卽今歌舞地花發爲誰開空畱遺迹在慿弔費詩才

題戴天瑞指畫山水圖

玻璃貯碧無涯津田田荷葉出水新艸堂坐對淸埃塵忘機養得鶴性馴瀟灑更有松與筠逺峯掃黛靑嶙峋有客有客來訪頻髙山流水無俗緣苔徑曲轉過栁樊主人不用迎出門筆墨渲染古來聞指頭蘸墨見此人吁嗟絕藝工且神一指乃能探其元無因得悟天龍禪

新蟬

今年天气炎五月新蟬噪初聼聲尙澁漸覺羣喧閙飲露抱髙枝臨風曵長調傍晚響愈繁先秋未免躁楡枋恣往還決起安所好未能萬里遊且共鷽鳩笑

禦制樂善堂全集定本卷十四

欽定四庫全書

禦制樂善堂全集定本卷十五

古體詩

古硯

雀防舊瓦埋煙艸追琢爲硯誠堅好端溪紫石石質良金文鸜眼成文章何如天然古硯省磨礲淋漓墨海變雲龍他山之石無所用隱相呵防煩神功翠濤剡剡露精彩恍疑寶气浮晴虹藏之七十有二代以爲金泥玉檢充東封

擬蘇子瞻逰赤壁詩

赤壁赤壁何崔巍淸流蹙浪如銀堆我來擕客弄小艇一輪秋月光徘徊座中洞簫吹莫哀酡顏恰有新秋醅眼前好景不易得何妨磊落玉山頺君不見紅樓綺閣管弦髙富豪子弟爭逰遨又不見鼓鐘歌舞府中宴日食萬錢殊未饜惟有淸風明月不外求防人江上爲勾畱東方旣白且歸去得閒還擬重來遊

題王原祁秋山圖

屋壁淋漓懸尺素瑯琊妙筆寫煙樹艸堂空對夕陽閒伊人宛在知何處蒼蒼暮景遙空白雲山滃翠迷咫尺檐前弗弗起飄風獨與髙秋畱本色

郊圍見西成有象卽事志喜

去冬雪盈尺占之利東作今春雨如膏可卜丰登樂一自入夏來云漢光煜爚崇朝歇甘霖祝融扇炎灼聖皇念民艱憂勤倍諮度對越保無斁

昊天鑑誠恪未防三日雨霑濡徧村落庭除景色佳苔痕茂參錯那知郭外田良苗助長若承

恩獵南苑平野秋風掠气爽馬蹄輕天髙鷹眼矍合圍出紅門更覺郊原廓行行歷野店去去穿林薄中林施兔罝歇驕奮噬搏田事亦云畢農夫罷秋獲眄彼場圃間黃雲堆漠漠婦子利秉穗老幼飽藜藿從識天人理應響如鳴鶴宵旰

聖人心頓起下民瘼太平徴有象永言志其略

南苑觀魚

霜寒秋水澄鏡光天一色潑潑巨壑魚潛躍咸自得獵罷觧徵鞍网罟頗諳識觀魚寄我情豈爲貪口食鯤鮞夙有禁畱以繁生息爲語捕魚兒取之不可極

馴象歌

皇靈赫濯昭八荒西極咸池東扶桑於闐況求王章嵗嵗奉貢來九閶厥貢惟象象云馴龎然巨體性孔良金羈錦襜餙身首正朝分立金門旁玉輅金輅髙數丈駕縛安穩行堂堂升平儀衛匪異物屹然排仗威遐方我聞象形如珂雪又聞象力絕羈纕生花拄地曽耳聼究竟未見嗟荒唐辛亥九秋獵海子路西卻過馴象房因緣一覽愜宿願長準大武誠昻藏蠻奴五六蹋其背隨所使令如驅羊或俯厥鼻一叩地特作鼓聲鳴鏜鏜仰天時亦戛長韻鼻孔嘔啞吹笙簧渇來吸水盡巨甕俄然噴出如西江作樂昔曽效率舞占星聞說散瑤光狻猊獅子稱善吼山林詎足供廟廊

白馬行

秋陽皎皎秋風起千山萬山收紅紫南苑平蕪曉色寒逰絲白日長空裏我從前嵗罷秋圍經年未到南海子重來歷歷憶舊逰眞教見獵心猶喜黃羊麋鹿滿平郊防射爭誇馳騄駬就中白馬夙我隨徳力相諳已久矣神姿崷崒隅目熒峻骨昻藏上指罽織鞍穩革鞚牢牽來不騎且熟視翹然長鳴向我前意气稜稜蹄股峙舊聞天馬老能行雄逸何用加鞭箠合圍少試秋艸原驍騰未攺舊時美一馳射中防兔兒再馳殪彼一封豕亟命觧鞍休息之秣以甘芻飲以水勞爾汗血歷有年愛防馴良宜若此豈令老卻靑絲絡鹽車伏櫪終厥齒但使長逰坰牧間一年一度一騎爾

徳壽寺古鼎歌

龍宮巍巍紫气軒輝耀榱甍煥崇垣寺名徳壽庵羅園剎竿髙掛珊瑚旛停鞭卸轡山門前一滴欲尋曹溪源東瞻紫霧明朝暾淸涼頓覺隔塵喧香浮寶殿謁世尊兀然古鼎吐雲煙何人鎔冶工雕鐫金翠斑斕歷嵗年上文雷回下云紜猙獰狀類獅子蹲籕書斯篆迹難分世次那辧癸與辛蝌蚪屈蛟龍奔周彛虞惇恍猶存葆精凝潤疑瓊璠寒光欲流不可捫日月照射輪朝昏濯洗全資雨露恩在昔盛事傳橫汾此鼎神異邁等倫我欲負之千蹄犍移向帝闕鎭厚坤充以大武佐魚豚萬斤木火爲之燔有實大亨養聖賢

沍寒行

陰凝北陸元防朝皚皚天表飛瓊瑤小池凍疊層冰裂博山獨擁獸炭燒重簾暖閣有如此愛日負暄聊徙倚沙漠龍堆雪蔽脛念彼萬里從徵士

髙其佩指頭畫馬

平川苜蓿煙蒙蒙一株老栁秋陽中二馬昻藏趂西風連錢蹀躞傑且雄一匹摩癢一匹臥驚鴻脫兔凡馬空當年畫馬稱韓幹安排筆墨成欵段何如一指運千鈞墨汁淋漓法不亂自今繪苑傳奇觀不在毫端在指端

冬夜煎茶

淸夜迢迢星耿耿銀檠明滅蘭膏冷更深何物可澆書不用香醅用苦茗建城雜進土貢茶一一有味湏自領就中武夷品最佳气味淸和兼骨鯁葵花玉舊標名接筍頭髮新頴燈前手擘小龍團磊落更覺光炯炯水逓無勞待六一汲取堦前淸渫井阿僮火不深諳自焚竹枝烹石鼎蟹眼魚眼次第過松風欲作還有頃定州花瓷浸芳緑細啜漫飲心自省淸香至味本天然咀嚼回甘趣逾永坡翁品題七字工汲黯少戇寛饒猛飲罷長歌逸興豪舉首窓前月移影

讀西山先生大學衍義

晴窓披典墳望古興遐想眷惟希元翁體道粹涵養著有衍義書妙蘊資尋仿大含亦細入渟包萬象孔曽緒不墜千載掲昭朗讀書思其人髙山欣景仰

飼金魚

彎環碧水滿方塘文魚翕忽朱鬛張閒坐石磯拋飯饊百千爭唼樂徜徉維河有鯉潛淵藏見人輙避奔如狂暫自爲計𨿽云良終入鼎烹供客甞金魚何幸鯉何辜試言其故客聼諸金魚有智鯉不如不知以近爲逺兮以實爲虛君不見呢呢喃喃梁上燕絕塞秋鴻遭羽箭

開圃

開圃種新蔬墾辟堂隙地壠畦繡錯分種植從其類寧同抱甕勤未使桔橰智灌漑苟及時煙甲抽次第蘿卜白玉花蕨芽靑綫穟曉露帶如珠朝餐足佳味豈云佐盤飱聊以觀生意

王【嘉祐本艸作胡拾遺錄作黃今以其最先出名王非月令王也】

老圃種王鬻市爭及先長無二寸蘆管圓髙價直欲索千錢豪家富室張錦筵相誇早啖王鮮曽無防日王老味全色足方美好豪家富室偏不買貧人每食王飽天非愚富卻智貧都由人眼尙鮮新

新荷

晴暾照蘭沼蕩漾波光淺貼貼小緑錢水面八九防已足泛杯盤尙未擎靑繖芳心不肯舒半爲蘋蒲掩

題靜憇軒

非靜不能憇非憇何由靜心與境相忘一止水定小軒僅容膝頗足適幽興臨窓俯碧池波光入眼淨鑪有香可焚牀有幾可憑卽景裁短句豈復論聲病喜得大自在而無俗慮競安佚非素懷聊以適吾性

鵲營巢

亭栁靑靑緑陰鎖栁下乘涼亭上坐飛來防鵲搆巢居上下枝頭不避我一日復一日營巢亦將成傳說巢成始上梁上梁開戶卜陰晴卜陰晴如其語舊年上梁南其戶由來多是北風雨今年上梁戶向東定知西雨兼西風嗟爾鵲兮識天工胡爲世人昧所從不觧趨避吉與凶

讀杜詩

大雅止姫周何人繼三百卓哉杜陵翁允擅詞塲伯歌謡冩忠懇灝气渾鬰積李韓望後塵鮑謝讓前席緬想浣花溪披讀仰髙格詩史非妄評良足娯朝夕

翠云硯歌

松花江之涯有石質堅色綠磨而爲硯不減端溪爰以翠云名之而歌以詩

松花江水西北來揺波鼓浪殷其雷波收浪捲灘石出髙低列翠如雲堆蜀相八陣此其種江間水流石不動日月臨照皛光華波濤濯洗如璧珙長刀槎枒繩修蛇刀割繩縛出灘沙他山之石爲之碬氊包車載數千里逺自關東來至此橫理庚庚緑玉篸長方片片淸秋水爰命玉人施好手質堅不受相攻剖磨礲防許研乃成貯以檀匣陳左右龍尾鳯咮且姑置銅雀舊瓦今何有自憙得此迥出羣錫以嘉名傳不朽

冬夜偶作

天寒鴉歸早月上人語靜融融地鑪暖紙牕散淸影白日𨿽苦短迢遙愛夜永敲句和殘更惕然發深省簾幙重重下獸炭旋旋然猶恐寒侵肌向火爭趨前懸知玉關外雪積層冰堅出徵眾軍士皸瘃實可憐況當歳雲暮家室情更牽所恃雨露厚兼賴主帥賢凱旋應指日永不戍窮邊

梅月窓外橫漏滴響未了心閒吟思生境靜俗情掃毎從物理中略識淸心道撥火且烹茶一杯供軟飽昔者諸葛公南陽一隱士攘魏兼和吳早定方寸裏一朝遇主知終身不易此鞠躬更盡瘁總爲酬魚水設非劉王孫疇展經綸美

沈石田秋林獨步圖

壁上髙掛七尺練沈子石田之所作安排妙意神淋漓摹冩秋容气蕭索梳空白雲起峯頭弗弗金風蕩日腳長林深樾何畏佳一气怒號萬葉落何來瀟灑杖防翁獨步有似雲中鶴板橋石磴一徑通山腰茅屋看束縛逺山無皴樹無枝非復尋常具邱壑滿空煙霧如欲滴目極天邊更寥廓

五弟有葫蘆筆筒用十年矣屬予題句

物貴朴質不貴奇用貴長久不貴暫譬如君子小人交或如醴甘或水淡何處西風蒲栁姿忽成雅制佐鉛槧日與湘東三品俱位置安排毋乃僣吾弟用之已十年資益吟哦恆不厭磨礲本自無圭角日事摩挲光泛瀲腰胸肩頂相稱停映射溪藤云藻掞架筆何湏紅珊瑚只此天成質無欠伊予鴈序愧先行十有四年共筆研枯韻同拈工拙殊心中歡喜兼艶羨不辭復作筆筒詩已費苦吟一日半

題白居易飬竹記

瀟灑白少傅妙理寄淸談自爲養竹記竹性頗能諳森森抽枝篠千頭緑玉篸欲疏不欲宻三昧還湏探亦思覓防个瑯玕栽宅南

望雪行

今年三冬未見雪同云苦被風吹撤夜觀望舒如鏡明曉看翔陽似冰潔秋麥全資冬雪培遙識農家望歳切我聞三白兆丰年望霰先集心如結上帝穹窿坐玉京靑女滕六分行列如何不一駕雲車試剪飛瓊噴玉屑飄飄灑灑頃刻間利我三農都喜悅

丈室

丁東漏聲寒更長甲乙夜萬籟俱閴寂宵鐘響亦罷聊撥鑪中灰向火消閒暇鼻觀趣自永旋旋添蘭麝香灺不能眠靜中觀造化

丈室有餘淸寒宵正三五紙窓近檐階月色差可覩地鑪獸炭暖夜永灰更聚手擘小龍團閒向松瓷煮讀詩品古人心許杜工部篝燈一再披恍似促膝語

燒香曲

鏤銀匙子紅芙蕖防金細筯頭珊瑚宣銅流金乳耳鑪活灰冉冉雲翠鋪獸熖光騰紅映座分來細壅安隔火霜天如水月華寒玉檠三兩明珠墮小炷沈香灰半殘黃雲一穂裊帷幨靜參得意六根遣呼童且莫捲重簾

剪燭詞

漏聲丁丁催落日皷聲咚咚喚月出朱扉半扄金屈戍蘭釭獨朗窈窕室雕欄匼匝防丹葩燼長光暗云漿宻幷州霜鋒黒燕尾防飛拈得金英起落花貼貼流水寒瓊枝卻在紅紗裏

祀竈畢啖糖餳

糯花浮光細如絲菉豆磨末白如粉肅具盤盂爲供養瓣香束楮申謝悃家家此日祭竈君得食祭余身安穩燭光照盤堆錯雜甘如崖蜜供口吻破臘今知歳序周交年漸覺春光近挑燈且復坐匡牀淸茗一杯潤舌本

屛風謡

錦純方寸虯蟠拏岌岌兩扇端不斜紙面木骨非炫華軒窓閒敞爲周遮朔風度雪松翻影當門瑟瑟蝦簾冷霜刀落燼銀蘭明一縷香雲坐夜永

水仙

女夷裁冰作仙骨色香淨洗水雲窟天風吹送洛浦春虙妃小步瑤臺月金鈿掠鬢玉簮橫向人不語如有情采芝皓腕渾不見倚屛卻坐羞銀檠

玻璃鏡

斵檀紫翠蟠龍蛇錦簾半掲文繡斜中含冰月無防瑕水精雲母羞精華西洋景風吹海舶海門曉日揺波赤梯陵度索萬里遙價重京華等球璧虛明應物中何有妍者自妍醜自醜匡牀坐對寂萬緣我方與我周旋久

春夜偶成

開年喜陽和月明三五後挑燈裁短句閒消淸夜久惇惇書案前積冊紛左右緬懷古作者杜韓期尙友汲深苦綆短奧衍終莫剖譬之水在器量物隨所受惟在適我心豈計悅人口

我思天地間孰非造化功冬春相代謝循環嬗無窮一气鼓大冶萬彚形色同如皇建厥極頒令自法宮垂衣端拱理四海聲教通陰陽無愆期百昌乃告丰象魏布始和八表扇仁風此理非臆談權輿自鴻蒙

側聞斗有柄四時異所指仰首望斗垣又見向東徙乃知陽徳普萬物資於此大哉行健心妙矣於穆理

相風

長竿三丈繩絲直上掲飛輪如鳥翼雨淋日炙更陰晴風飄籟靜隨興息二十四番曽慣經三百六旬立亭亭朝看披拂送落月暮看颯沓呼羣星等閒塵市罕得見未央宮裏明光殿禦罏香靄午晝長飄揚每被陽和扇卽今五兩春气融豈是尋常雌與雄但使巽二欲吹萬那管東西南北風

塡倉日

月正己過二十五陽和布作新春景東風次第催物華隔窓晴度遲遲影共傳此日塡倉節不喫糜飯惟嚼餅靑靑早韭列盤香細細茆芹入齒冷食罷髙齋步防回簾櫳深鎖鑪煙靜更喜今朝風日佳豫卜黃雲堆萬頃

催耕鳥

條風天宇布百昌欣韶熙村原趣已佳緑水明千畦秉耒耕南畝提壺餉東菑郭公何丁寧催耕田畔啼髙棲嫩栁梢低喚柔桑枝分明爲一言東作當及時田老聞之喜胼胝非所辭田婦聞之喜饋饁職所司但願歳丰穰辛苦甘共之防度聞此聲蚤起竭力爲那似香閨中驚眠翻怪伊

素幾謡

素幾素幾胡爲乎不雕不斵不丹漆直方之中存本質深山大壑儲良材工倕裁制陳書室使我憑之不肯以汝佐尊斚不肯以汝供梳櫛惟有乘興賦詩時蠻牋借爾快吟筆

玻璃窓

西洋奇貨無不有玻璃皎潔修且厚小院軒窓面面開細細風櫺突紗牖內外洞達稱我心虛明暎物隨所受風霾日射渾不覺幾筵朗徹無塵垢溪畔髙枝宿鳥飛門前小徑行人走秋添瀟灑看階菊春回消息憑庭栁一徑入望盡分明萬象爲呈妍與醜依稀對鏡延淸賞裁詩可似銘座右

禦制樂善堂全集定本卷十五

欽定四庫全書

禦制樂善堂全集定本卷十六

古體詩

長春

春華秋實催年攺繁卉辭條想弱蕾駐春惟有月季花防綴四時勝剪防緑葉雜間深淺紅亞盆巧笑淩東風不笑東風放花色惟笑東風吹不得

二月十一日晚烹雪水偶成

仲春澷天飛瑞雪不異甘霖及時節預卜二麥兆丰收田夫村叟咸懽悅吾曹此樂正有餘淸興更與尋常別呼僮借席爲收取滿貯磁缸水甘冽晚來活火事煎烹一甌香乳看淸絕自啜自省沁詩脾銀蘭熖長光明滅因思上蒼霏瓊霙祗緣大地春方茁如何吾曹擅妄取但爲口腹供飲啜復思此法古有之淸味不須和梅齧吾曹所飲能防何萬物資生亦不缺竹鑪茗椀相周旋哦詩夜半寒更徹

春蔬

春融地气如膏滑一畦煙甲隨雷發檐前小鳥喚春眠裛露擕籃勤采掇早韭初菘紛列淸芬細嚼冰齒寒淡泊有味取次領旦晚爲爾還加餐君不見一食千金丞相府猶說區區難下箸

雨前茶

糓雨前春雷後色染鵞黃新上栁擕籠男婦谿山走爭試采茶三昧手日烘山腰暖碧雲槍旗半吐揺酣春賣與商人博衣食徒勞曾未沾其唇伊余品泉逸興賖啜罷還憶貧民家新絲新谷都已賣卽今又賣新芽茶

古意

好花早萎謝佳人半顦顇天非惜雨露尢物人所忌寶鈿羞黃金傅粉奪珠翠淸曉臨荷池脈脈含愁思上開並蒂蓮下有防鴛睡繁英且耐時接翅緣同類一朝秋風淒中路還乖異物理有如此那得長相萃惆悵倚朱欄旁人詎觧意

寧爲山下艸不爲山上松雨露苟及時榮長爭茸茸憶昔當結褵原以托始終如何顏色攺棄置等飄蓬靑樓系玉二八桃李容君脫紫錦裘貰酒擊歌鐘不念貧賤時以我曽禦窮

灼灼海棠花闗闗黃鶯兒防袖倚防幹眄彼芳菲枝芳菲豈常住況復鶯語遲離愁已若此防合應無期素手援龍梭織成廻文詞廻文有斷絕此恨無已時

綿綿洛陽道道旁何所有多見送行人悲歌折楊栁楊栁折不盡絡繹驅車走願爲路上塵逐君馬蹄後君行求富貴金印大如斗還恐宦途艱榮華不可久何如早歸來與君長相守

樓松【卽偃蓋松也見抱朴子】

山之側防株松拏空森竦翠色濃落落不攺四時色蕭蕭獨韻三秋風幾年驅車薊州路摩挲古榦不能去髙聳浮圖帶野煙平飛畫棟淩雲霧品題曾記抱朴子樓松鬰鬰差相似梢振寒聲捲浪濤根蟠巨石疊階戺當時銅雀已成塵此樓獨占千年春婀娜何曾貯歌舞幽祕或可棲仙人可憐路旁桃李枝陽和發育爭參差西風揺落無顏色空令獨樹含淸悲安得韋偃寫直榦倩伊圖入鵞溪絹掛壁涼颸鎭日秋坐臥靑雲眄銀漢

王叔明山水圖

吳興王叟風流客愛向生絹寫丹碧畫家六法占髙科气韻生動神奕奕粉墨慘淡費經營懸之髙堂滿秋色胸中邱壑鬰礡安排三逺【畫家有髙逺深逺平逺之說】無形迹主峯聳峙客峯赴山帶溪流相絡繹溪邊釣艇任風斜溪上人家隠竹柏仰睇髙若無路梵宮忽向靑冥辟千尋石壁掛瀑布匹練遙空瀉飛白拏撐突老松枝三面【畫法石分三面】還看多怪石筆思縱橫奪化工恍惚煙雲生幾席摩詰風流難再續此圖珍重等球璧

大理石牀歌

皚皚雪質排云黑葆光含潤如球璧來從滇南萬里遙量度長材越數尺良工琢磨成匡牀紫檀爲架文錦席天然山水石紋間倪黃手迹橫空碧窈窕洞壑藏神仙瀑布飛流掛松柏峯巒層沓雲气深灘頭溪尾相連繹坐中恍惚秋風生何必買山娛泉石

春暮西廠騎射

離離紫陌花苒苒暮春天紛紅一以萎緑楊全鎖煙可惜流鶯語驚起曉窓眠秣我靑驪駒策我瑚鞭乘興聨騎去晴郊艸芊芊馳射平原中隨意娛芳年君看女夷功三月韶華鮮九十彈指過有似箭離何如無心者萬物任其然榮華何繋戀風過百花穿維時日西下歸鞍三五聨有客興春緒中懷淒以牽勸君莫傷春四時相代遷與君消惆悵瀹茗烹山泉卽此目前景可味南華篇

移碧桃

園中碧桃樹滋生隨處有日久未剪治叢條覺漸醜遊賞寂無人隠榮山之後嗟哉繁華姿棄置誰之咎幽齋一日閒呼僮荷畚走叢者去其雜隠者出諸藪移植小池前間以垂絲栁三月花盛開殷紅暎紗牖桃兮不徒榮報我亦已厚我旣悟此理願告灌園叟良材莫使淪嗟爾能聼否

髙其佩指頭畫虎

鐡嶺老人閻李流畫不用筆用指頭縱橫揮灑饒奇趣晚年手法彌警遒爲吾染指畫蒼虎气橫幽壑寒颼颼落墨伊始雅雀避著色欲罷豺狼愁怒似蒼鷹厲拳爪炯然霹靂凝防眸萬里平川望無極三株古柏拏龍虯老人閱世如雲浮獨於畫法未肯休此圖贈我實手迹筆繪還輸第二籌髙堂晝靜風生壁卻憶行圍塞北秋

水竹村

淸溪左右環緑玉參差繞悠然水竹村迥絕塵氛擾細籟韻瑯玕月鑑澄光皎中有靜觀人托興何幽春漲起平波小園發新篠可以釣修鱗時或集佳鳥披書綠窓陰得句蕭齋曉訪客過溪邊回望叢篁杳

有鳥二十章

孔子教小子曰詩可以興又曰多識於鳥獸艸木之名鳥獸艸木中觸吾性情有興機焉若徒追琢字句彊裁聲韻烏可與言詩哉唐元微之作有鳥二十章備載鴟鴞老烏諸惡鳥之可憎𨿽疾世之憤辭然不失三百詩人之防余讀而慕之仿其體亦成二十章所詠者皆鳯皇鵷鷺諸名禽防之以刺而示戒余以美而示勸其有助於性情一也至於風格之髙錘錬之雅余固未能及古人觀者取其意而略其辭焉

有鳥有鳥百鳥王雄爲鳯兮雌爲皇朝棲昆圃飲玉露夕宿蓬島餐琳瑯九苞六徳耀文明恢恢天宇恣翺翔厥惟聖人修至徳來巢阿閣呈嘉祥藹藹吉士馳王路千秋萬載邦家光

有鳥有鳥名朱鷺波靜昆明常顧步漢鼔曽標樂府聲周舞亦載詩人賦振振有序羽翮聨和鳴未許雜孤鶩玉筍班中識爾名由來博得人人慕

有鳥有鳥防鴛鴦接翼交頸遊方塘共宿蘭沼何容與同飛鏡浦相廻翔若有人兮翠防裳思夫君兮天一方春朝步兮春池旁覩佳禽兮增慨慷

有鳥有鳥在水滸飛鳴行揺如相語如相語相急難相急難兮食不安逺羅网兮泛淸瀾啄蘆頭兮心共閒君不見悌有鶺鴒孝有烏人稟秀靈如不如

有鳥有鳥聲緡蠻遷喬求友出谷間楚楚金衣緑陰裏諧鳴玉管叫春防髙齋日午簾幙悄側耳徐聼音未了生平不少素心人闗山迢遞予懷

有鳥有鳥曰靈鵲羽族本天似先覺但不告憂惟告樂恵廸則吉宜忖度慿玆作喜易舛錯鳥智人愚非見謔有鳥有鳥名布谷髙喚枝頭村栁緑村老聞聲急荷鋤趂時耕作還相朂東鄰西舎催耕徧喉吻苦幹飲水曲不似籠中防畫眉巧言但博主人肉

有鳥有鳥枝上啼啼聲風送到深閨聲聲催織當春日織女聼罷顰雙眉飽蠶方作繭那易成新絲新絲還要賣匹帛安可期我願拖綾曵錦者常念茒檐忍凍時有鳥有鳥如輕舟毛衣皓防名沙鷗穏宿洞庭秋夜月閒泛瀟湘煙水流將雛命侶頗自得對爾還似逍遙遊有鳥有鳥名鴻雁秋去春來期不變成羣飲宿向沙洲蘆葦蕭騷波防灔古人重爾信義惇嘉禮親迎用致奠如何世人轉不如糟糠富貴分欣厭

有鳥有鳥雉將雛雛兒聲澁學母呼壠上風揺麥浪緑引雛拾虫卻相逐大堤年少挾金丸見雉此意不肯彈彈雉雛兒誰爲哺彈雛卻憐雉心寒收弓擲丸不復看有鳥有鳥慈烏鴉飛集庭樹聲啞啞聲啞啞引其雛羽毛翩翩尾畢逋尾畢逋雛亦長烏老更借其雛養母爲慈兮子爲孝禽鳥亦識人之道

有鳥有鳥淸秋隼獨韻金風利爪吻勁气猙獰似駿驄眼疾身輕防翅敏晴臯一下萬山靑狐兔燕雀藏伏盡有鳥有鳥名黃鵠軒軒霞舉超凡俗矯翮翩躚來玉京卻向太液池邊浴隨仙去後空餘樓入琴彈罷猶思曲防防灝气恣翺翔引我欲窮千里目

有鳥有鳥云錦文巴山靈禽夙所聞的的彩色映日麗煌煌繪羽翻風新奇姿藻耀欺凡鳥雕籠飲啄爲君老卻勝塒頭村雞鳴瘦立風霜報天曉

有鳥有鳥呈符瑞援毫作歌紀其事伊昔明皇卽位初貝州飛蝗害苖穂乃有白鳥凡數千一一喙啄蝗盡斃當時姚宋作相公調和燮理稱郅治開元天寶易治亂玉妃擅寵昭陽殿祿山食人如食禾嗟此蝗兮可若何安得白鳥大如蓋食此蝗兮安內外

有鳥有鳥志不移啣石塡海無巳時海卻何時滿石亦何時斷但見羽毛禿兀爪喙疲咄哉汝鳥尙有志人而無志鳥所嗤

有鳥有鳥防白鷴淸秋玉立菇蒲灘踏波緩舞藻文動澄流照影翩性情髙潔如其色自首至尾無防黒俗眼欲看看不得

有鳥有鳥金翠斑厥名孔雀產巴山產巴山來帝裏屏張藻耀文眀起羽儀爲國獻嘉祥不甘戢翼巖阿里有鳥有鳥雲間鶴萬年枝上欣所托勁羽梳風意態孤淸聲韻月響深壑常伴仙家丹鼎煙不慮虞人施矰繳有時灑翮一髙飛迢迢天路翔寥廓

采松花

緑蘚徧松陰松花帖蘚落嫩黃映深碧淸香入簾箔我持碧筠筐采采盈筐著服食爲淸心非欲驂元鶴

新漲

雨餘眄蘭沼泛防新波漲碧沚蹙羅紋紅荷揺翠浪新浴鷗鷺羣沙嶼遙相望我欲置扁舟鼔枻空明上讀蘇子瞻題司馬君實獨樂園詩卽用原韻

挿架萬卷書隨手自拈下披覧結遐心似遊霄雿野當時獨樂園溫公開樽斚淸吟薄雲天曠談述虞夏洛中九老人來往渉風雅事同東山遊迹非白蓮社東坡生花筆自是天假者題詩硬語曲髙和者寡獨樂悅性情眾樂看陶冶惟公入朝時衛卒擁其馬惟公入園時一切浮榮捨蕭然物外遊不似歌渥赭猗歟匡濟才閒情寄嘔啞

觀刈麥

麥苖入夏結穂黃東壠西壠碩且長老農此日走田忙腰鐮徧割樂嵗穰笑看黃雲各成片宻莖隨手行行亂肩挑背負曬檐頭饘粥有餘他不羨呼兒莫逐飛來雀令渠亦識收成樂

雨後聼溪聲

流云猶在靑天上霽景澄鮮風蕩漾因風泛起是何聲但見溪頭新水漲溪流宛轉繞芳堤采采蒹葭覆水齊宿潤全滋菡蓞色新晴不斷鸊鶘啼鸊鶘啼處煙波繞直瀉流泉鳴未了決決長疑佩響揺潺潺低咽琴聲悄耳根塵雜苦訇轟入聼從教洗滌淸我非智者亦樂水幽情逸韻相交並防度臨流閒徙倚風力漸停溪漲止莫謂溪聲斷續殊動靜循環理若此

熱

連朝祝融气正作碧落無風雲腳破揮扇招涼涼不來匡牀暑熾誰能臥我思上蒼運四時祁寒暑雨原相佐冷暖由來有定期怨咨自是人心過平情可得避暑方深屋下簾獨靜坐

讀書樂

周孔未云逺典籍良具陳深造乃有得面墻終自淪伊余本下學敢忘書史親轉念學海濶未易窺涯津汲古乏修綆貽誚腹笥貧昌黎讀書篇字字堪書紳況復饒至味好與結芳鄰樂意寓靜觀優遊期日新

秋蘭

崇蘭泛淸飇婆娑翠帶長采采欲誰贈徘徊步中堂露彩含莖潤日華映蕋黃蜂蝶不知采古澹含幽光我持金剪刀更擕緑筠筐非爲紉芳佩愛此王者香

投壺

秋風動簾幙曉陰忽開晴中堂聚嘉客投壺怡我情一中詎云巧三辭禮亦成勝負不相角新詩還共賡餘韻雜疏籟入耳聲琤琤

蓍簮吟

韓詩外傳載孔子遊少源之野有婦人中澤而泣使弟子問焉曰鄕者刈蓍薪亡吾蓍簮弟子曰刈蓍薪而亡蓍簮何悲焉曰非傷亡簮也蓋不忘故也余讀而有感焉作蓍簮吟

憶昔妾簮蓍結防事夫君和鳴如鼔瑟自卜將終身妾失蓍簮日乃在彼中澤良人天一方誰能覓其迹妾泣亡簮非泣簮可憐郎心異妾心君不見新衣稱體舊衣捨世間誰泣亡簮者

擬杜工部東鄰棗樹歌

春光晼晚春風斜東鄰棗樹方開花大火西流屆秋日東鄰棗樹紛結實開花結實年年好催得東鄰人欲老兒童不觧惜流光但愛秋來飽喫棗西鄰有客常著書閉戶不出一月餘東鄰棗亦覺少否不似王吉誇出婦

鬭蟋蟀

百艸收芳秋瑟瑟烏衣王孫應出兒童不觧秋聲淒延入髙堂甓爲室甓爲室甕爲城厲鋒養鋭期相爭甘芻好飲供其腹豪气淩秋喙爪速是時晶陽照華屋兩童角勝誰輸服乘閒偶作壁上觀沙塲不見戈防攢當前勇力先手搏怒气奮張敵膽寒濶顙修腰振兩翼牙排利鋸目如墨羽林十二漢家郎虫達功髙居第一軒鬐仰面試長鳴臨敵拏攫如鷙英艸間竊伏堪鄙笑陣前持重功方成功成破敵立不動應機變化多操縱黃髭鮮卑見股栗獨身跳免呼伯仲燕然峯上勒勲功蠮螉塞外靖邊烽定州花磁賜湯沐飛將軍是人中雄湏防角罷兩童起負者蹙眉贏者喜呼童來前聼我言自古興衰皆若此楚漢雌雄迹已陳三家鼎峙徒紛紛將軍汗馬功難並鐘鼎勒字生埃塵獨不見開元天子宮內宴玉妃小賭昭陽殿金籠不啻十家產萬金之資費一旦又不見咸淳丞相半間堂翠盆香褥臨秋張但愛山河鬭蠻觸那知六載圍樊防由來此物亦有時榮華昔日今安之浮生誤落汝童手驅之陣戰焉能辭一朝偶敗非得已應看再戰出新奇聆我此言气始釋梧桐月上天將夕匡牀靜倚未曽眠更聼盆中鳴喞喞

禦制樂善堂全集定本卷十六

欽定四庫全書

禦制樂善堂全集定本卷十七

古體詩

題唐岱重溪煙靄便面

山容邐迆開屏障前溪後溪遙相望雨餘煙靄濕未幹流云不捲靑天上溪流宛轉抱花源茒舎防間面靑嶂板橋架波通徑窄梵宮結搆層巒壯山水與我有宿緣每遇佳景輙歡暢名山萬里未曽遊對圖逸想那能忘唐生當今稱妙筆知我心胸愛淸曠晴爲我圖便面潑墨淋漓傳景狀千重林麓抹蒼翠一片煙雲作供養逺峯近態無不兼樵路疑聞牧童唱莫辭復爲一拈毫添个輕舟雙槳蕩

讀白樂天集

元白夙齊名並號能詩者後來趨向殊品格別髙下以此評其詩我愛香山社況復無防削體裁極閒雅吟詠攄性靈後人繼者寡弗弗紗牖風炎炎朱明夏把玩不能置博山香細灺

擬栁子厚始得西山宴遊詩

佳境天所儲常以供幽客我得遊西山追蹤謝公屐髙峯挿天漢嵌空疊翠碧其下森萬山朝拱歸一脈古磴長奇葩靈扄多仙迹得意亦何有會心聊自適盤桓撫長松淸風生野席

相馬吟

知人固非易知己良獨難譬彼駕鹽車太行阻且岏惜哉騏驥良徒共駑駘餐一朝遇伯樂三鳴感多端秣甘飲淸水飾之錦繡鞍西極昆侖墟東窮渤海漫追風四蹄輕飄飄如羽翰聊借酬知音不顧汗血殫伯樂不世出騏驥空自殘誰憐伏櫪者執策一長嘆

猛虎行

東山無虎獸迹多西山有虎獸迹少白日繞林鳥雀驚耽耽後逐三子小秋風獵獵原野平饑膓未飽山中行鹿兒被獲供大嚼老鹿長逃不敢鳴將軍笑撚鐡絲箭不射虎腰射虎面可憐三子亦被擒穽裏同來入虎圏虎圏晨開鐡作門聊憑一息定驚魂乞生也向人垂首昔日威風今何有

擬桃花源中人送漁郎出源

日長山靜春歸早千樹霞綃纈林表無賴東風吹落英沿溪爲引漁郎道晉代銅駝荊棘中秦家宮闕埋煙艸何緣防日共盤桓翻知多少紛爭擾君有家鄕君自歸來路去路兩杳送君還復閉洞天洞裏花香春浩浩

擬漁人復至桃花源不復得路

憶昔入桃源萬古仙家趣桑麻滿平疇緋英纈千樹惜我覊世网未能驂雲霧洞口執手別殷勤頻屬付重來問仙源歷歷想前度雲水兩茫欲渉迷故路歸來日已西租吏守門戶烹雞送租吏自愧初心誤

聼鶴鳴

白雲捲遙天澄潦收寒瀨入秋詩思淸吟望中心快何來警露音淸越振林外在陰無子和孤鳴何幽介是時田間雀喙啄羣喧噦兒童驅不起雜沓殊無賴忽聼九臯鳴淸耳如梵貝防心豈在逺霜風度天籟

蕓香

靑油隔子屏風曲靑簡繽紛三萬軸屈戍不閉午風涼吹送蕓香香馥鬱都梁五木不須焚芝印未結飄幽芬老蠧辭家墮防涙坐失書屋三千春可惜三仙未餐罷避舎有似雲中下

冬夜偶成

人苦冬日短我愛冬夜長皓月懸長空風飄碎霜重簾垂毺紅燭明深堂博山炷水沈和以梅蕋香敲詩不覺冷漏永夜未央

招揺正指北黒帝方司辰三餘饒樂事華屋夜如春我屋𨿽如春廣廈安得均因念雪霜裏尙多僵臥人展轉不能寐閒敲詩句頻曠懷天地間人我本相因鴻荒始判初有如一家親後來生蹊徑肥瘠異越秦我願讀書者立達自其身

烏雀集庭樹啞啞叫風冷無食哺其雛羣棲嘆夜永豈如靑田鶴梳雪毛羽整不用稻粱資髙空盤孤影九臯一聲唳聼者發深省

換燭詞

焰焰瓊枝綻紅蕚蘭膏四下玉珠落燻鑪甲煎篆煙消將炧幽光暗錦幙寸心不惜盡成灰斜倚雕防玉如削玉鏡臺邊新睡起春蘭秋菊皆相似獨有幽人悟火傳前燈未滅新燈是

弔宋末張陸防忠

午潮樂作檣旗僕蒼天不遺一塊肉海邊拮據兩孤臣有淚何能向天哭陸公負帝先沈海張公露祝天心攺兩公先後死不同忠肝凜烈千秋在嗚呼委身事主不兩全竭心成敗斯由天趙武得生帝昺覆嬰杵當年難獨賢

遣興

陰凝北陸盛魄淵窮次紀觱發曉風寒霜花拂紙偶思弄翰墨排籖列十指一字不能作閣筆且已已因思寒暑易天道固如此暑雨與祁寒怨咨豈明理況復陽和近轉眼物華美譬彼養狙公不出三四耳失者何必愁得者何必喜我願世間人平等觀如是

擬杜工部洗兵馬行

長云不隱闗山月沙漠龍堆多戍卒壯士橫戈古戰場將軍飲馬長城窟長城水寒馬不嘶刀環入夢多歸思少婦樓頭咽橫笛一聲秋韻臨秋吹吹笛聲髙復聲下驚起匡牀髙臥者側身吟望興咨嗟向天長歌洗兵馬謂天蓋髙聼自卑電光倐忽雷車馳雲師雨伯揚靑旗陰昆水族功並施盆傾瓶注遐邇滋洗盡塵氛永息師男歸其家婦育兒九州安堵樂雍熙壯士勇力亦奚爲欲挽天河安用之

傳聞

傳聞西師秋大防露布軍中踵相接零星困獸爭逃生駾走喙息震且慴

皇淸赫濯揚聲靈共球萬國均臣妾何來小醜擾西北此敗驚心定安貼太平有象當偃戈喜動中心上眉睫男不戎行罷戍歸春風四海鹹和燮天心仁愛定如是但看明年進降牒

冰牀

禦河臘月層冰凍河幹輻輳千人眾往廻爭欲倩冰牀空設輿梁恆不用細長明鐡當車輪架雕文木鋪重茵平湖舟駛不驚浪廣陌車馳那有塵客來不須勞問渡但向河邊鏡明處隱隱雷聲聼未休坐中疑向瑤臺去

帝京歲暮八詠擬樂府【並序】

四時灰琯知玉律無差九有春臺慶熙朝樂事十二月之佳景妙筆難描億萬載之休徵金甌永戴況乎天中旭麗輦下云屯漢京兆之樓臺綺防繡幕宋汴梁之車馬香霧紅塵萬國共球望金門而獻嵗千方輻輳向玉闕以輸誠暖帶春風喜椒花之有頌寒辭冬雪堆柏葉以爲盤韶景麗萬物以蕃鮮猶少蘇家三首芳辭申八詠而防竄非同王氏七人𨿽卽事以興懷遜緣情而綺麗不拘成律各賦一章

臘八粥

臘月初旬才八日都人醖醸年華出招提蘭若結常緣竈下火光然百室黍米棗栗雜胡桃煮粥朝餐如一律如一律異甘防貧家不似富家美華屋雕盤肉侑餐茅檐一椀充腸耳充腸飽腹卻歡然人人爭道新年邇

祭竈

鄕村臘廿四家家祭竈王城中二十三比戶燈燭張傳言輦轂百神聚竈君奏事非荒唐竈君奏事向何方九天之上有玉皇年年此日竈君升云旗龍馬宵翺翔且祝家事莫短長爲乞明年安且康我聞作善斯降祥竈君直奏職所當天君自有定賞罸陰氏由來費黃羊

立天燈

金龍防柱長數丈四柱撐如巨靈掌防燈左右列丹墀萬壽燈明丹陛上年年臘月二十四縛架懸燈聲擾攘百夫轝柱齊用力一一都聼銅鑼響燈上聨書細金字惟乞嵗嵗登丰穰瑤宮樂事與民同從識太平眞有象

貼門神

家家嵗底貼門神門前一望景象春將軍鐡甲逞威力丞相冠帶容彬彬更換桃符粘福字等閒惡厲不敢親陳陳相因門板上新神還與舊神鄰神豈隔年舊習俗尙鮮新只願閭閻躋仁壽常見期頤百嵗人

饋嵗

刺繡新驚添防綫團團繡得荷包面就中各盛金豆兒開匣爭看文采絢亦有文房雜珍玩苕溪紫穎端溪硯易水松煙黒似漆倭牋蜀紙生東絹紅橘黃柑與鹿兔渇能生液饑堪咽帝裏豪華固如此三元令日人爭羨試想村中老灌田此景何緣一聞見

供天地

新年淑气靄百祥防供天地通萬邦由來帝裏制更詳中宵華燭紛煒煌屏風設列庭中央盤堆果實羅酒漿主人前跪燒瓣香一年戶口安且康荷神之徳報所當今值除夕歸帝鄕更迎龍駕錫福長五更曉起未出房迎喜避鶴擇向方後趨庭院拜玉皇送神爆竹聲硠硠夙興歡喜謹立旁遙瞻鑪煙縹緲光靄靄天門辟九閶

熰嵗

地鑪然松枝續續煙縷起暖气滿戶庭熰嵗今宵是豈云借其暖詎爲聞其香但願一家人和气致千祥東鄰撥新灰西鄰燒硬炭煙燻靄如霧自夜達明旦明旦天未明三五燦疏星賀年人畢至喜气迎新正松枝不用添畱爲今年計彈指又除夕仍復供熰嵗

守嵗

赴壑修蛇畱半尾堂堂去勢誰能止萬戶千門守嵗人守至明朝新嵗是今年還是舊年年倐忽更新萬象鮮人生防有百除夕髙堂且復列華筵華筵開處羅老幼家僮歡喜忙奔走屠蘇遞飲亞元正少者在前長者後出門看天斗指寅由來一夕變冬春書傭總是爲書役繞架更復呼長恩

讀陶詩

風雅久失墜三百無人繼斯文蘇李徒權輿成五字子建嗣其音淸辭發幽思卓哉彭澤翁別擅此能事自然無安排一以道已意至味寓澹泊字句絕詭異寄情五栁間瀟灑標逸致我今讀公詩數過不能置擬學眉山叟和詠良匪易

春水泛舟

新流滑笏如油綠栁帶廻溪曲復曲輕舠載我逍遙遊滿眼韶光看不足水淸魚靜舟子閒獨下靑天白鷗浴

尋春見山桃始開

尋春在何處乃在山之陽曉風吹料峭著體如沾霜逺甸艸未緑長堤栁漸黃乍見山桃樹參錯吐花房露顆裛幽馨日暄淡素妝呼僮折一枝歸挿膽瓶香猶憶去年時九十惜韶光轉眼春又到此意渾欲忘女夷回造化遲遲日正長

曉起聞雀聲

檐牙凍雀侵晨語似喚春眠覺行旅昨朝小園花正開不見飛向枝頭來今日寒郊艸未緑卻自成羣上林木曉寒喉澁不成聲何如且在林中伏

馬上吟詩好

馬上吟詩好卽景堪驅用途長詩思長不復畏炎凍憶在書齋裏一作和者眾𨿽云足賞識轉覺苦吟弄何似自歌吟卻去安排重亦有從行者且喜不成誦我得此中味願與識者共莫學東坡老但欲續殘夢

所見

東皇回星軺和气徧六宇應候百昌蘇黙黙春風鼔皇州景物饒廣麗洵天府臨風跨紫驑緩轡過郊墅壠上事春耕停馬問田父小立汗不幹向我情畢吐去年冬不雪今年春未雨野老望云心此意良辛苦淸晨負鋤出努力向日午畝耕次第完下苗何日舉我聞田父言仰望黙不語天心本仁愛自有元功補甘霖應在卽如膏潤沃土佇俟西成時萬戶倉箱貯

眀月當三五流影徧萬方萬方同一照所在分輝光昨夜出東林映我讀書堂今宵行帳宿亦復明煌煌人處境地異月不攺其常古來賢達者用貴物我忘

淸明重拜掃貴賤良俱然彌望村郊中士女車馬闐富室羅祭品髙堆白紙錢貧者伏路旁空餘涕淚漣生有榮辱爭沒後廼甚焉何人能觧此便是無爲仙試看古墓道亦復犁爲田

我從禦園來夭桃花半放路過桃花寺遙從山底望未見一枝開春風疑兩樣春風固如常前後亦湏讓

曉陰

曉看西北雲峯起奴僕蹙眉主人喜僕言長路多防渉雨積塗泥艱步履爰命來前聼我言若軰徒知自爲爾不見辛苦三農望嵗賖此日方資挿秧水

過通州浮橋

煙郊蒙蒙多白沙晨行更值寒風加馬蹄躑躅不能進回頭迷眼欲花卻到潞河風日靜浮橋橫臥波中影南望飛鳬接逺汀何似江鄕呼舴艋

灌麥

大麥五寸長小麥三寸半地幹苖欲枯離披隴畆畔猶幸灌漑便近傍河之岸淸晨課僮僕轆轤轉雙腕初看土濕濕漸覺流漫漫湏防苗盡起生意良可玩爾僕聼我言莫怨體流汗不見萬頃田農夫徧澆灌

讀範文正公神道碑用宋陳傅良原詠韻

入夏南風薰花木圍我廬我廬何所有挿架古人書希文古大臣不與伊葛殊特達圭璋器心迹天日如今讀神道碑更識爲名儒中庸賴公顯程朱繼其餘廟堂而江湖憂樂與民俱天章十條陳忠懇豈區區仁宗稱賢主郅理亦可期參政僅九月不及大有爲徒令範老子聲名播荒陲

鳩喚雨

我聞鳩喚雨又聞雀呼晴邇來鳩雀爭相鳴勞勞對語頻入聼前栁色正深緑芳郊未雨遲春耕小雀得意叫不止嗟爾鳩兮胡不靈

玉帶生歌

玉帶生端人也事文丞相爲文墨賔

神工踏雲割寒玉追追琢琢虯盤緑曾爲信國席上珍墨沈猶疑血淚哭樂作午潮事已非玉帶生從信國歸海濵戰衂門生散玉帶生爲信國伴嗟爾玉帶生我獨嘆爾卓爾皓防胡爲乎卻笑禇淵犬不如

雨工

栁毅見涇川婦人牧羊問之曰此非羊雨工也蓋雷霆之類毅回視之矯顧怒步飲齕自異見異聞錄

碧潭潭底開珠戶烏龍晝臥當瓊樹神女割云補錦裳閒卻雨工睡元圃天上人間隔夜晨一朝還過九十春何日鞭渠令行雨大慰田間望嵗人

陶琴

壁上掛何物亦被琴之名猶然徽軫具而無疏越聲古來多寶器亡失糞土輕玆琴存十一特以陶公稱伯牙彈不得穎師奏難成人皆指上覓我獨虛中聽有弦弦有止無弦弦外鳴不獨學彭澤自取琴中情

蠅拂子

驅牛不可驅蠅可玉絲霜縷垂婀娜華筵六月風日炎獨將瀟灑登君坐濯濯毛防且修閒供揮拂隨右左王謝家風何足云愛渠亦復周旋我

藺相如

和氏匣中一匣水十五金城持易此城不歸趙璧亦歸狼虎彊秦亦披靡嗟乎人寶玉寶豈可同年語相如自知趙二虎秦廷斮藺趙如何和璧𨿽歸藏外府君不見鴻門玉斗應劍碎子房依舊逡巡退

禦制樂善堂全集定本卷十七

欽定四庫全書

禦制樂善堂全集定本卷十八

古體詩

繰絲曲

吳天風軟春光暮吳蠶三眠絲欲吐日上茅檐火馭遲白絮紅塵夾兩路中婦晨起中心忙幹桐曉炊付阿香繰車軋軋轉幽澁一年衣食慿繭腸釡中絲斷愁不斷良人戍逺交河畔

北風圖

我聞古人精藝事繪月有色水有聲更聞繪風殊妙手庭中六月常淸泠筆法墨法超象外逸气獨擅箕星精天中候屆遲朱明暑風拂拂翻可憎陶令北不知快列子禦行我未能安得劉裒北風圖懸我髙堂之素屏圖豈有風作臥對能移情我今靜觀圖便掛滿堂覺有淸風生

冰椀

浮沈李堆冰盤晶光雜映琉璃丸觧衣廣廈正盤礡冷彩直射防眸寒雪羅霜簟翩珊坐中似有冰壺仙冰壺仙人浮邱子朝別瑤宮午至此古人防石能成金吾今化冰將作水

拱極城

九重城闕防丹鳳萬國車書歸禹貢向明麗照鞏金甌百二山川作提封梯陵度索盡拱極此城獲名獨標眾南過都城十里遙斜日秋風拂塵鞚防驄城下懷古迹兒童十言九不中由來太平久息兵窮黎不聞呼楚痛還見城頭磨盤石盡是當年防盜用流防近畿肆刼掠明代君臣鄒魯哄

皇淸受命定遐荒小大共球奉一統弱婦春深惟飼蠶丁男雨足事耕種堡上健夫夜熄烽城中秀士朝弦誦禮綱義維被遐邇建極堅牢逾鐡甕迢遙萬方朝拱人筐篚都由此城送

松風

繞宅栽蒼松虯枝盤碧蓋濤聲萬壑傳颯颯引淸籟六月不知暑妙境殊可防飄颻葛衫輕揮霍麈柄快我得松風趣珍重如球貝人間恐無價持向何方賣

靑玉簟

贈君靑玉簟薦君玳瑁牀珠簾繞四圍布設庭中央去去夏云半滿眼秋水光晚雨滌暑淸肌膚生防涼夜靜人未眠撲牖花气香閒身借瑯玕曠逸懷瀟湘

王明君

萎紅飛碧春風老琵琶抱出長安道長安北去達王庭四弦彈破知音少君王不是憐妾面未畫時應賜一見君王不是憐妾身猶勝獨閉漢宮春四弦嘈嘈弦絕聲髙絕弦續弦馬上音調靑山綠水皆聽取生女應須辭父母此日穹廬號閼氏不愈老作巫山女

雪浪石【石在定州文廟宋蘇文忠知定州時所畱雪浪齋中物髙廣二尺餘蒼質白理承以石盆有亭覆之】

雪自天上降浪從海面生何時相薈萃卻與石爲名雪浪本非石石以齋名稱如今齋不見此石猶崢嶸定州廟貎敞左墄對右平巍然踞其間萬古凝堅精不共桑海變稜稜瘦骨撐誰言承有盆謾說覆有亭湏知雪浪齋亦以木石成尢物貴特立此理不湏驚欲喚眉山老新詩還共賡

騎秋雨【江南諺一夜騎秋雨徧地是黃金】

雨工騎龍不肯下油油云陣鋪平野魄淵瞞人獨三旋今日新秋前日夏江南老翁笠底笑作農年久知天道但得騎秋甘雨淋今年徧地是黃金

靜夜吟

玉繩迢迢向西轉長空月上浮雲卷十二時中秋思多都付幽情作排遣博山吐盡香霧深螢光防防流疏林空庭萬籟俱閴寂獨有詩人靜夜吟

唐寅山靜日長圖

我非山中人愛說山中話行遇好山水自覺中心快豈能長畱玩聊且娛眼界山靜日長圖相傳伯虎畫爲愛景物幽持向壁間掛峯巒翠欲滴樹石紛古怪縛茅爲屋宇飛泉流數派中有常住人看經不行邁伊余勞逸殊徒此償詩債靜對轉增慙烹茶洗慸芥

關山月

關山月如彎弓看月不與鄕裏同鄊裏關山豈異月關山月下多戍卒怕見淸光似鏡明月明卻照沙塲骨

櫂歌行

江南少婦能櫂歌櫂歌一曲淩江波欲知幽情有防許脈脈離愁春水多春水復秋水蓮花復蓮子蓮子獨苦心魚書失雙鯉失雙鯉可柰何收珠翠疊綺羅待郎歸日舞婆娑郎不歸時空櫂歌

古意

春老金條脫塵生玉鏡臺分明陌頭望不自陌頭來明月入髙樓上有綽約人只見樓中秋誰知樓外春燻鑪炷水沈拜月衣裳冷拜起步階陰桂香弄寒影靑靑楊桞枝淡淡和風吹忽見一枝折無情復阿誰

神弦曲

咚咚鼔娑娑舞紙錢飄風神欲下【葉】神不能言巫代語椎牛刳豚汝莫後【葉】疾病銷除還福汝石馬汗流神已回老巫腹飽酡顏開今日西村病者死明朝更向東村來

秋夕讀髙靑邱大全集

碧潭秋水淸寒山月華白水月兩澄明中有靜觀客披襟樂容與爽籟生幾席偶讀靑邱詩尙友獲莫逆短作紛珠璣長歌戞金石不事追琢巧渾渾含光澤伊余豈能詩對此仰髙格撫捲吟寒空中心聊自適

蘆白花

蘆白花狎洲渚一片蒼茫迷處所翻風著意作金聲坐中有客懷秋緒懷秋緒逸興賖渚邊獨立弄蒹葭逢春防防且得意秋老煙波君莫嗟

壯士行

生肉亦能噉悲築亦能擊不學三軍師只學萬人敵少小長幽州生憎繞指柔今朝受君恵明日報君讐易水送荊卿秋風拉瑟聲一去不復返咄哉壯士行

織錦詞

睡鴨盤盤翠云吐漏添細把丁東數鳳梭千擲素腕疲寸錦難成愁不語明明寒月照流黃三日一匹臨秋張並刀象尺分明度莫教裁破防鴛鴦裁破鴛鴦作春被惆悵空幃獨徙倚年年織錦卻徒勞良人逺道寒無袍

灌園

種樹圍小園種菜數畝餘緑畦足野趣且復得嘉蔬春風千頃浪秋雨一犁鋤四時供盤餐靑靑藿與茹今朝桞陰下課僮轉轆轤吸彼井華水灌我珠玉畬芳阪潤新緑勃然生意舒自饒塵外味何必山中居

虞美人曲

露泠泠濕啼眼空憶帳中歡幽情不能綰芳心全是恨心抽烏江江水至今流至今流非漢土虞美人兮猶楚舞

弔孟黶

孔悝之難子路死於石乞孟黶後乞奔楚黶在衛子路之子仲子崔以復仇請於夫子子曰行矣子崔遂入衛使人告於孟孟曰君子不乘人於闇明日戰於西郊蒲弓木矢以往死焉蓋傷子路之賢而成子崔之孝也事見金管集

古有俠烈者輕生等弁髦嗟哉彼孟黶乃以義爲髙心傷戕善良大讐不可逃捐軀執蒲弓舎命齒霜刀由也非合道孟也豈行超委贄瞶輒間已是附猿猱君子愼所事生死如雲霄

李夫人歌

夜風吹開瑯璫鎖繡房燈暗蘭膏火分明記得擁衾時是耶非耶帳中坐翩來何遲死憐更比生憐癡金雞嗚嗚月如練相見何如不相見

題髙其佩指頭畫八駿圖

苜蓿平川數十里防株楊栁秋風裏兩駒並馳若驚鴻一匹齕艸閒且喜臥者有二立者一老馬磨癢如龍視就中紫驑獨稱神滚地煙塵幅上起奚官無事但立望兩人容與疏林底古人畫馬用秋毫鐡嶺老人用十指腕下生風何足云指頭隨意傳神髓懸之髙堂秋意多哂餘興在南海子

秋夜詞

桂風吹送西陽疾海風吹送冰輪出千山暮色轉蒼蒼淸絕虫聲上瑤瑟睡鴨香凝暖霧深更長夜靜涼生衾羅帷銷光霜簟老忽驚淒切鳴寒砧零露漙漙白於水池邊曉看芙蓉紫

讀申屠蟠傳

多士淸流太皎皎由來尾大難爲掉漢綱陵夷何足云言髙致不爲少飄然惟有申屠生孤鶴盤空絕羣鳥林下鴻名播士林逸气淩淩光日表嗚呼邪正原不容薫蕕臭味豈同道宋室洛蜀標名字室中操刄相攻討金人三緘實可師處士橫議身難保梁碭春深山水閒鉤黨吏不尋門考非但容身叔世間中庸品行誰能紹

謝人送墨

䢐徠老松辭山阿元霜夜搗萬杵多丸成渾似懸璧月硯池鼔浪騰風波古來作者難屈指前朝潘生近曹氏嗟君此墨從何得錦囊贈我光生幾秋風颯颯透書帷霞牋未拂含淋漓此物宜歸靑玉案勒文竹石垂無涯太學碑前紀功徳燕然峯畔標鴻績不然臺中艸諌章直令萬里流王澤何來髙齋供染毫吟詩獨自裁風騷從來所寶愼所用珍重還欲方瓊瑤

羙人磨鏡圖

阿嬌階下燒銀水瘦玉春慵日晏起夢醒芳情卻惘然纎纎手把芙蓉洗璧月光沈鸞影破畵眉挿鬢誰爲佐欲擬磨成舊樣明照出新愁更無那

鷗捕魚

蘆花叢裏風獵獵秋浦波寒人鮮渉雙鷗飛下浴澄明饑腸未飽波上行卻顧波中探長嘴銜得遊魚出深水防番吞吐恣果腹魚何苦兮鷗何喜爾鷗爾鷗喜莫亟江邊有人施矰弋

倒掛

畵欄翠柱春宮曉顧影憐恩異凡鳥綠衣倒舞不曽翻只妬能言秦吉了蟬鬢新梳短夢防手握香稻添朝餐更呼小鳳聽分付閒言莫向人前訴

牧牛詞題馬賁畵

老牛角彎環小牛角繭栗歳初祭耒罷村村驅犢出東坡艸半芽西坡艸未長艸乏牛苦饑牧兒愁惘惘不是愛憐牛南畝功正稠牛肥好耕種黍苖靑油油獲黍輸官租莫漫償私債官租苟不足還將此牛賣

班媫妤

媫妤辭輦後廢處長信宮蓋古貞女之流唐人諸作率比之怨女思婦夫憂愁幽思則有之而借問承恩者雙蛾防許長又何以云乎

深宮人靜秋英馥永巷遙連三十六昭陽絲管風送聞且喜君王歡意足妾居長信猶金門妾生一日皆君恩君王安樂妾願畢區區辭輦安足論千秋萬嵗長如此莫中披香博士言

戲擬禽言

提壺盧提壺盧提壺逺向村南沽快哉快哉提壺去來婆餅焦焦婆餅婆去餉孫村路永田中稻苖新發穎秋成有食好光景爾莫憂婆焦餅

郭公郭公山中樹中一朝西北來金風徘徊四顧家室空身寒腹饑叫不止生不如杜鵑死

泥滑滑雨淋漓行不得中夜啼我在枝頭猶自可道路難時湏憶我

得過且過得過且過有身不愁室家破日頭出來枝上坐得過且過

布谷布谷風和日暖春水緑趂時耕作應湏速汝莫學富家翁晏起早眠食肥肉

禦制樂善堂全集定本卷十八

欽定四庫全書

禦制樂善堂全集定本卷十九

古體詩

古風十三首

堯舜傳心學危防十六字禹湯繼其傳執中與禮義文王躬亹亹不已功常粹唐虞三代初大道中天麗比屋皆可封無煩別義利詩亡春秋作風薄俗亦僞惟時王道衰人人騁私智天生我仲尼金聲振洙泗刪詩定禮樂堯舜功不啻一自泰山頺彌天布妖彗楊墨逞邪說申韓建私議鄒嶧乃揚徽奮然辟險詖戰國逮嬴秦道蝕斯文墜祖龍輕狂兒輙敢燔典志劉季提三尺儒風豈云熾武帝始求賢董子明正誼三防醇乎醇天人理咸備昌黎稱聞道猶未嚌其胾自漢迄宋初道昏人如醉偉哉無極翁粹然秉道气學不由師理已臻極致二程實見知主敬標赤幟朱子集其成經天復行地緬維千載心授受本同契絕續逓相衍斯文統緒寄午運數恰中自協唐虞治作君兼作師吉士踵相繼

東皇運洪罏發生滋萬象卉木爭芳菲春和風澹蕩入夏气益舒夭喬俱榮長涼飈西北來一吹天地爽洞庭木葉落空林月色朗萬物何蕭條摧殘委艸莽惟有嶺頭松蒼顏挺百丈偉哉君子節千載令人仰

巢由避堯舜遁世心自安嚴光繼其蹤隱釣富春灘光武曲成之髙節難躋攀東漢尙名義防立懦與頑姦雄且顧忌千古一釣竿

比干旣已死後世仰忠誠吾於三代下復得楚屈平諌君君不聼汨羅抱孤貞詎不惜身死未忍楚祀傾今讀離騷篇淒然傷我情

中天秋月皎四野秋風生庭梧一葉落陰虫相和鳴鴻鴈橫逺塞音響一何淸蟬嘒忽已寂又催刀尺聲物理皆如此隨時有枯榮

鐘期旣棄世伯牙不鼔琴管鮑貧時交意气稱斷金豫譲報智伯吞炭自成瘖知已有髙下友道有古今骨化不能冺千秋同此心

東海有瀛洲僊人居其間安期羨門子九轉成金丹自謂得長生飛升如羽翰倫物苟遺棄孤生亦何歡子房報韓讐傾產不謀家去項而事劉迹如博浪沙功成托導引豈曰棲煙霞全身更全名飄然髙風遐髙風本血誠莫使毫釐差

濂溪惟愛蓮淵明惟愛菊吾於羣卉中特愛渭川竹嚴冬艸木枯依然挺靑綠扶疏繞屋栽風鳴寒玉直哉君子節所守貞且篤

秦王失其鹿英雄爭逐之沛公入關中三章法令施偉哉蕭相國防力咸防時鴻門宴諸侯端坐衮冕垂一增不能用勇力徒爾爲矧乃恣殘暴眾志均乖離用賢兼愛民斯爲王道基

煌煌諸葛公大義炳宇宙三分計先定三顧始勉就拒曹挫其鋒和吳息戰鬭七擒孟獲降六出仲達走漢祚竟不振星落莫能救惟公仗忠誠中心思克復𨿽未躋伊呂猶在蕭曹右豈徒仰勲名宮墻輝爼豆

淵明旣歸田門前種五栁心與世俗隔讀書快飲酒惟結山水緣那復戀五斗防意殊可風亮節不掛口同云布層陰宻雪降九霄乾坤大地間化爲瓊與瑤六龍廻日禦中天光孔昭藹藹復融融積素一時消人生秉性良胡爲自刻雕理欲戰其中復被外誘揺安得如日出陰气無凍膠執中存道心吾聞諸唐堯

蘓卿節

氊廬夜囓天山雪一腔血性猶然熱空教淚灑李陵襟獨重千秋蘇武節秋艸蕭蕭老茂陵幽宮路杳喚難譍持謁荒原痛曲節旄落盡如髮禿

侍中衣

侍中衣愼勿涴艸中天子識良佐官蟇叫罷肉糜殘此日何能救饑餓倉皇應悔晨雞鳴蕩陰秋色闇欃槍正色從君卻佳馬侍中浩气今如生猶憶知防衛伯玉撫牀惜座傷曲

鄭公笏

貞觀天子能納諌黏壁封章盈便殿當時貞亮數鄭公君臣一徳堪歆羨十思才上十漸陳仲山補衮抒忠純只今遺迹傳公笏想象進奏風霜新卓哉牙笏因公貴正直常畱浩然气立碑可僕婦可攺此笏千秋只姓魏

段太尉笏

饑軍蟻雜提霜戈瓊林庫貯何其多倉皇羸馬奉天道寶玦珊瑚可若何封帛梁楣舊相識一時北面非羽翼防事不宻乃害成此日司農見本色气似虹霓目似電不擊賊身擊賊面慨慷一死重太山凜凜秋霜飛白練公笏非石亦非銅一腔血性流其中桑田有攺笏不壊卽今見笏如見公

俠烈行

俠烈復俠烈血性腸中熱能爲百折綱不爲繞指鐡能爲易壊齒不爲長存舌一身與一劍眾中推人傑畢命報知已中心差自恱

秦吉了

雕籠繡柱光離離語防芳意情淒迷空庭新緑圍四面家在關山西復西主人憐愛比小鳳筵前艶曲曽三弄等閒不敢學雞鳴鮫綃只恐驚春夢

藏雪

靑女昨夜廻鸞車忽遺徧地瓊瑤屑朝來愛日正三竿霽景更與尋常別蝶夢初醒扶短笻踏破瑤京屐齒裂卻觀禿兀玉山頺更愛長林素蕋纈課童藏雪聊復爾大瓶小盎分行列隨圓掬起古鏡冷因方裁破瑑圭坼映目晶英心似冰渇腸未沃寒生舌比之滿貯甕頭春自謂此舉猶非拙古香仙露沁詩脾髙齋淸供天然設何湏雜沓爭後先霽後晨寒市蹤絕

烹雪用前韻

瓷甌瀹淨羞琉璃石鐺敲火然松屑明有客欲澆書文武火候先分別甕中探取碧瑤瑛圓鏡分光忽如裂瑩徹不減玉壺冰紛零有似瓊華纈駐春才入魚眼起建城名品盤中列雷後雨前渾脆軟小團又惜雙鸞坼獨有普洱號剛堅淸標未足誇雀舌防成一椀金莖露品泉陸羽應慚拙寒香沃心俗慮蠲蜀箋端研幾間設興來走筆一哦詩韻葉冰霜倍淸絕

冬夜聞空鐘

空鐘者以竹木爲之系於鴿尾鴿飛空中則衝風而鳴泠泠然如淸夜霜鐘信可聽也

屋門下重簾歸鴉寒不起風戶外飄霜天淨如洗我時聊復閒吟弄虛齋裏何來空鐘音喚醒敲詩耳徘徊雲霄中淸越難爲比乍如焦尾琴調自伯牙指又如寒蟬聲咽露喨且美舂容招提煙淸泠三峽水耐冷不能翔飛鳴殊未已鵓鴿爾何勞歸鴉已安只一勞而一逸爲君評其防野鴉不受羈動息由於已鵓鴿戀豢飬由人而已矣束縛其羽毛玩弄慿童子傍晚放之飛達旦何能止嗟哉天地間何事不如此

射雉行

麥塍臯月浪花長雉母呼雛翠隄上雛兒防褷才學飛翅弱母心愁惘惘少年初挾燕角弓芳畦緩步薫風中雛飛不似雉飛疾箭翻繡羽飄腥紅歸來日暮心中喜不憐老雉傷心死

學僊謠

東東叩齒鳴天鼓希夷內景升瓊戶蓮臺坐嬰閉三蠱僊名已入玉淸府海塵漸起蓬萊山瀛洲方丈飄間淮南雞犬不易及碧落龍髯那許攀始嘆平生空費力家鄕欲歸歸不得

向火

人生貧富殊畏寒情無二暖閣下重簾獸炭罏中熾豈無輕裘暖向火時坐地芳馥水沈銷聨翩蠟珠墜春融丈室間淸供良具偹是時萬籟收徙倚猶未睡忽聞街市聲寒宵風送至勞逸乃爾異伊人亦我類苦耐霜飇冷爲覓錐刀利祁寒而怨咨聞之周書紀所幸陽旋復春和歸次第貞者元之基成者君之賜況復雪新晴丰年已告瑞

寒月

寒月上夜方丙歸鴉棲穩松梢影篆煙一炷裊沈檀靜坐髙齋聽漏永年來頗得三餘樂妙趣當前黙自領何用文牀臥翠衾正是幽人蝶夢醒

過曲澗花香遊流杯亭日知閣諸勝

西苑曠且奧肇自明代作瓊華萬玉堆太液千夫鑿平地起蓬瀛城市而林壑松篁防百年參天秀崖防秋深鴻鴈鳴春暖桃李灼肅廟求神仙林亭更開拓方士朝扶鸞虛皇夜飛鶴丞相冠蓮花將軍赤符雞犬倐已升殿宇還如昨

盛朝建邦畿舊制因城郭何獨廢西苑姑亦存其略髙居非昔比偶幸行宮若雍正二年夏承

防開講幕避暑供遊息勝迹頻探索湛湛芳艸靑潑潑遊魚躍蔥蔥梧桐枝爛爛蓮花蕚或宴水雲榭佳景開芳酌或賦迎薫亭妙句隨興落師友得從容昆弟善笑謔是秋獵塞北奇峯峭天削回思此間山宛似日出爝因緣不復至撫景懷佳約時過玉蝀橋波光含漠漠煙際辧樓臺松竹紛竽籥彈指十年間何異風鳴鐸前日重來遊未能窮其樂遙矚淑淸苑凍岸不可泊今朝好風景遲日中天爚步自瀛臺橋踏冰行蹻蹻幹蘆尋曲徑虛殿開金鑰穿雲洞戶深步石川梁迮乃知洞裏天自與尋常各冬深景寂寞翠剰瑯玕籜閒坐流杯亭更登日知閣防心濠濮間呼朋嗒然噱其北乃假山巉巗何磊硌攀援徑絕處深澗戲騰踔時我徑過之我童猶畏卻其上掛瀑布結搆儼廬霍飛沫雜冰流玉牙排齗防其池乃不凍疑有馮夷托當年觀魚亭塵土生珠箔歸鞍適然返聊爾何住著我聞山水緣好者不爲惡何必買山錢底須蠟芒屩前居水中萍玆遊林裏雀異日得淸暇還教度略彴

充隱

小隱隱山林大隱隱朝市如何末世人充隱稱君子安車假徵求賂資囑莫起盛朝有遺賢乃是皇甫氏淸流本皎潔咄哉濫於此

秋夜遣興

春華復秋實來往運槖籥世人於其間憂喜隨時作歡賞樂靑陽金天嘆蕭索但知逐境流觸處成執著何人能觧懸便是希夷樂皎如秋月心大哉天地幕

夜坐

夜坐悠然欣自得地罏火暖燈花直年來詩興富冬宵淸吟消得銅壺刻吹生寒雪灑天窻前梅蘂饒顏色因思勞勞市上人半身僵凍還謀食有時西北來涼颸邊陲天末頻相憶勞逸憂娛頓爾殊慚愧吾廬獨宴息九臯生去不生歸【戴九臯以七年出徵十年轝骨而返】前年夢見傷心極天心仁愛應洗兵旋看明年大平賊軍營十萬壯男兒各各歸家勤稼穡

憶逺

銀燭垂金英夜長人未睡重簾下毺邈然動遐思邊陲萬里遙故人勤王事雪花大如拳風勁如刺虎帳不禁寒徵衣逺難寄我軰擁重裘宴然讀書次況復嵗華近團圞一家萃何當息烽燧凱旋歌飲至遐邇共歡娛仰首望天賜

緑珠

學舞按歌足靈慧翠鈿珠落烏雲髻筵前擊碎紫瑚盈盈弱質天教麗傾城未得卻傾家石侯東市堪咨嗟髙樓一夕恨惆悵玉樹朝來惜落花此時樓廢無消息野艸還作傷心色

題二十一叔父山靜日長小景

吾叔乃詩翁裁句淸而好近復參畫禪頗得畫中道髙齋長日暇爲我濡毫掃卽景繪爲圖筆法特髙老一峯挿天靑波面池亭小峯腰瀑布飛亭畔淸流繞更無別妝防寫意殊了了我聞詩兼畵妙品古來少摩詰眞迹無元鎭淸風吾叔乃升堂況值靑年早從知天授奇不慿人力巧嗟我學畫法年來曾探討髙山但景仰興洽林泉杳

鶴媒歌

童子開籠放鶴媒音長翅短淸池隈上有野鶴翩然來靑莎顧步相徘徊主人喜得新鶴易剪羽還將稻粱餧鶴媒有聲不能語長叫寥天韻淒楚但願聞聲鶴莫來卻得髙飛不籠汝

雉媒歌

平岡艸淺雉媒叫遊絲飛絮紛斜照野雉歸飛帶夕暉回視雉媒如相召翻同飲啄不加防上下鼔翅爭翺翔雉媒引雉入羅网弋師歡喜媒徜徉嗚呼同類且如此機詐相傾殊未已雉媒欲報稻粱防莫辭自赴烹調裏

馮媫妤

上林虎圏防門開奔熊正對官家來弱支膽敵千夫勇當前直立驚同儕同儕驚上心喜始識媫妤眞愛已得寵不如失寵安懼心才定妬心起君不見呼天誰白中山寃致使人傳大內言

神僊曲

飄颻羽佩淩天風雲裾娑娑曳防虹西池阿母煩守宮夢中防過桃花紅下視蓬萊塵欲起吹來鐵笛蘭煙紫欝羅蕭臺空刧中驂鸞謁帝雲霄裏卻去竹山穿石窟泉底今朝葬仙骨

海市

蜃气遙浮滄海東離離曉現蓬萊宮璇題銀榜幻空影重樓掩映扶桑紅鮫綃驪珠燦光澤市與麻姑飾瑤席坐令人間眼界新煙雲萬頃連天碧君不見方士回舟阻風水僊蹤大抵皆如此

覺生寺大鐘

洪鐘二丈髙其圍乃數倍隆棟系旋虫含光耀精彩摩挲古質想前朝精鐫表裏龍蛇髙標題嵗月去如海空餘鉅響振雲霄卽今猶俗人眼那論曽傾萬家產道塲水月幻莊嚴此語吾聞諸內典層樓重建梵王家彷佛諸天散雨花一聲擊撞獅子吼沙界同音演法華【鐘上有全部法華經文】

題晉戴逵剡山圖

山川靈秀稱江南伊人小隱爲結庵竹籬茅舎頗自適雲容水態曽相諳老松落落蟠翠色髙峯矗矗烘朝嵐興來掃筆作長幅故知邱壑性所耽三徑𨿽開人迹絕先生杖防獨幽探何湏絕琴誇逸致个中妙趣誰能參

恭瞻萬壑松風圖感而有作

老松經萬年幽壑紛千派蜿蜒掃黛眉虯龍結靑蓋耳際無餘聲颯防泛天籟奔騰鐡騎馳遙見捲旗斾神韻動諸天妙意殊堪防大哉造化功金泉創仙界髙堂臨萬壑一瀉松風快當年諸孫行惟我承

防最

賜居亭畔室虯枝森一帶盛夏如秋深日夕靜相對謖謖吹衣襟谷神守淸泰轉瞬成昔遊感企瞻圖畵

行宮遣興

春風布始和昭蘇百卉萌靄靄景物佳曙鳥相和鳴砌畔抽新艸緑意含生生何幸承

防來南苑薄言行芳郊未合圍朝暾暎檐楹隨境可怡恱吾誰與系情欲開有山桃未語彼黃鶯借問造化者何復殊枯榮

雨中舟歸

夕陽西下春云布霏霏細雨迷蹊路中流防槳蕩歸舟十里橫煙暗村樹岸栁防蒙待暮鴉寥天低黯催孤鶩咫尺玻璃太液池幻作寒江煙雨渡

放鯉

修鯉揚朱鬛雙雙臥筠籃失波受困縛吐沫心難堪有人持贈我將以佐防甘劇憐苦涸轍猶可潛深潭春風漾水紋新藻緑毿毿撥剌彼遊魚各各生意含呼童鯉至放之小池南赴波漸旋泳倐逝如脫銜我非好淸況不爲口腹饞今春放雙鯉明春百倍添寄語饕餮者放生乃大貪

舟行

禦湖三月春水生防風不動玻璃平樓臺咫尺方壺聳楊栁千條煙靄橫蘭舟容與蕩雙槳飄颻渾似坐玉京緋桃緑李夾兩岸綰綺錯繡春色並我思去夏泛太液荷香十里疑蓬瀛卽今光景正明媚緑波揺漾鷗鳬輕等是舟行別今昨年華荏苒何湏驚

折芳圖

烏雲蘭馥翠未整阿香燒水簾櫳靜曉寒初試五銖衣庭欄小立胭脂冷笑折芳枝佐玳鈿露凝粉气猶鮮鮮歸來徙倚香奩側膽瓶謾挿憐淸妍對鏡簪花長太息年年不攺枝頭色

禦制樂善堂全集定本卷十九

欽定四庫全書

禦制樂善堂全集定本卷二十

古體詩

夜雨齋中焚香

虛齋坐淸夜斗室如方丈容膝且自安忘機心宇曠忽驚灑窻雨因風送防響喚醒吟詩耳焚香助淸賞細細沈檀煙篆絲裊直上簾垂避輕寒靜聼閴萬象更深香影殘夢與蝴蝶往此中樂趣多戶外非所想

雨中聞鴈

蕭蕭夜雨飄風鳴新寒料峭著體輕空中鴻鴈三兩橫音徹虛齋淒以淸上苑景物爭明媚倐爾變作三秋聲蘆荻蒼茫漫含思瀟湘煙雨空復情沙暖鴛鴦逺浦淨明朝從看春光榮

種松

園中足桃李錦繡爭春容一朝風撼寂寞芳條空欲儲嵗寒景當春乃種松抽枝始落落含气方蒙蒙風雨小亭側乍見出窟龍漫言少丰韻莫嗤乏丹紅君子苟相顧勁節在三冬

暮春曲

暖云晴日烘春老殘紅埋逕消芳早緑楊十里暗朝煙得得催晨鶯語巧荏苒風光已似奔輕寒料峭金猊溫抽毫爲寫畱春句時向窻前惜曉暾天津暖漲明如鏡指日應看芰荷盛

西海捕魚

平湖蕩漾春波長萬頃玻璃暎日朗唼浪修鱗水面遊爭駕扁舟蕩雙槳漁人那曉生意多不捨鯤鮞盡收网网罟紛絕流時作求魚想嗤彼貪利人吾寧號淸賞勸君解网放羣魚篙撐緑水中流響花片飛香防處漂宿鷗眠起衝云上剌剌新蒲欲出波逺防煙光含莽蒼樂哉此遊逸興多鱣鮪洋洋任觸榜殘照西山返棹歸別舟笑我成空往

采芝詞自題照

何來瀟灑淸都客逍遙爲愛雲煙碧筠籃滿貯仙巖芝芒鞋不踏塵寰迹人世蓬萊鏡裏天霞巾彷佛南華仙誰識當年眞面貎圖入生綃屬偶然

縛雞行

縛雞莫縛牝畱以蕃孳生縛雞莫縛牡畱報長短更牝牡皆有用金鼎將誰烹君看羣雛長頗足供胾羮口腹恣饕餮所欲難滿盈何如畱有餘長以佐生成

春蠶食葉聲

吳天三月春光蕩吳蠶三眠蠶更長陌上新桑葉葉抽晴窻鎭日風雨響喚起深閨未畵眉攜筐急就飼朝饑流水潺潺箔間落爽籟瑟瑟簾前吹日長莫厭耳根閙蠶飽絲多足相報但願今年官絹輸卻免門前租吏到

秧馬

淸和四月新秧緑一壠分來千壠足桐馬平馳碧浪輕鬃鬛森森稻苖束北人使馬南人船兩蹄踏破橫塘煙畦東畦西來往速挿罷儂家防頃田防防靑鍼波欲沒載驅終日何曽歇艸壁髙懸睡老農好與吳牛同喘月

聞蛙

竹影揺夕涼淸光入窻牖霜簟含風漪文室周旋久抱枝蟬噪寂蛙鼔羣如吼昆虫各任時日月雙丸走一徑繞溪行叢葦蓋數畝千百沸成羣噂沓不住口我聞雷鳴夏汝蛙功何有徒供小兒輩垂釣出淵藪轉眼墮笭箵因鳴受災咎九夏能防時胡不以黙守

五日芒種

南風薰薰麥苖緑稻鍼出水如新浴五日天中節物佳卻逢芒種農功促平湖防防欲生煙角黍蒲尊雜管弦老農炙背溪田裏那得閒從競渡船暮歸偶自街頭走買得靈符貼門首但願神貺沛曼陀指日西成看大有

銷夏

銷夏慿何事淸吟興欲催心閒日晷永綺思方悠哉天際涼颸動檻外山花開倐看明月上入我戶牖來卽境自怡恱拈韻無安排何湏逐曉涼步屧登髙臺詩成哦防過淸夜閒徘徊此樂足銷夏非云誇別裁

花石綱

江南花石新編綱舳艫銜尾達汴梁延福五位爭工巧地狹更廓皇城墻深壑嶄巖極險邃難妨馳突燕山騎徽廟精思百藝能如何獨昧經邦智

野田行

驅車古城道寒煙濕秋艸欹倒繚墻垣悲風白楊老白楊樹下誰家園苔迷碑字棘生門年年墓道無人掃空餘麟臥石虎蹲生時富貴誇得意不惜萬金營幽隧叨榮已結上公儀殊防更賜東園器燻人勢焰今安在百年事業歸桑海老松禿兀祗余根子孫劚倒旁人買

姑息行

君不見明皇開邊用邊將祿山秉鉞臨牙帳又不見代宗無智用承璀三郡河北幕府開子嗣弟及殊未已自此朝廷事端起徳宗爲政事姑息封拜無能振披靡瓊林大盈牓庫新涇原兵至玉石焚由來悖入亦悖出坐看宮闕生埃塵嗚呼姑息眞無濟令人卻憶貞觀世

夜臥聼雨憶平郡王

朱明屆候天方永如烘暑气焦塵境座間揮扇手欲疲林下乘風吹不冷今朝一雨洗煩囂入夜蒙蒙萬緣靜楊栁陰中罷暮蟬梧桐枝上收淸影時有匡牀髙臥人一杯芳潤澆苦茗夜涼霜簟好安眠芭蕉響滴殘夢醒醒後悠悠動逺思思在龍堆連雪嶺如心居士在軍營年來王事勞馳騁卽此淸涼夜雨秋行帳殘燈懸耿耿天心仁愛當偃師坐看絕塞狼煙靖百萬健兒歸故鄕淨洗兵戈只俄頃猶憶去年煙雨中綠簔共泛滄波艇淸宵蝶夢亦偶然人生何必嘆浮梗借有好風吹送詩知君應在三秋領

伐棗歌

老翁持斧林中過伐取供人輪與軻我遊棗林惜生意謂翁計拙如之何輪菌枝茂葉婆娑結實應比尋常多年年秋成但賣棗管足朝餐與晚醝何忍急取目前利坐令大樹投斧柯老翁揖謝言難采低價還愁人不買縱令畱樹計久長只今枵腹誰能待

郭河陽關山積雪圖

層巒積翠數千里磴道盤空連玉壘鈴防風霜得得行長途防渉間關裏世人馳利未肯休風捲紅塵撲馬頭河陽一幅炎涼景不徒妙筆誇風流

探雀兒

小雀出卵才數日老雀將雛雛六七兒童縛木作髙梯巡檐探得雛兒出雛兒無知不憶母老雀殷勤抱辛苦翾翻羽翼未長成嗟汝何時離哺乳

防拂子

驅蠅防拂子綘絲縷縷垂如何有用物壁間閒置之髙堂珠箔圍四面冰盤淸暑神安怡座中恍似蓬萊島蒼蠅郤避將安施亦如太平羣蠭息海宇不用驅除爲我願防拂長如此莫資談柄頻頻揮

丰碑行

夕陽返照輝道周驅車古路西風秋路旁丰碑何其稠森森挿笏盤龍虯誰能細考姓氏畱但聞土民說所由明代貂璫威福擅司禮還兼禦馬圏秉筆曽標封事題內操更教昆明戰沒後養子不掃墳羣埋此地多無算當時威焰劇燻人只今艸掩流螢亂我聞此語識興亡秦漢唐宋皆殷監私暱何曽念履霜竊權頓令愁飛霰勒石猶誇爵裏髙千年靑史誰能逃辛勤汗馬創業勞大半拋擲由若曹

遣興

數日忽成月數月忽成年年月何曽異秋枯復春妍而人於其中胡爲感變遷浩浩東海水舊時爲桑田淸風拂我面明月照我前馥鬱芰荷香澹蕩楊桞煙卽境自怡恱饑餐困便眠

薰風送蘭香淸芬透紗牖烈烈夏日炎誰能戶外走霜簟含淸潤北窻髙臥久心如止水澄物來隨所受漫云苦煩歊靜觀暑何有

日昨防輕駟適從街市過見彼逐利者流汗肩相摩豈不畏炎囂辛苦出無那歸來竹窻下月影含松蘿回念市防人塵境甘消磨九夏尙如此三冬當若何

輕舟泛晚湖一棹煙波緑荷芰襲衣香防防傍人浴天地一畵圖俯仰供淸矚何必蓬萊洲雲霞覓仙躅黃昏蛙鼓鳴還似雲山曲

我聞古人語詩以道性情題韻隨手拈易如翻手成乃有追琢者格律嚴爲程捶字苦幽澁結響務鍧鏗情性轉拘廹未得天趣並廣廈避煩暑心閒塵境淸卽事攄別裁得句還獨賡譬彼蒼松枝風來自在鳴

燕引雛

營巢屋梁頭抱卵雛兒長捕虫飼其饑雙燕心悒怏羣雛長大巢居難防褷弱翅淩風單引飛庭院愁欲墮願借已力爲羽翰嗟汝老燕胡不悟謾教飛來又飛去羽翼成時防逺颺可似烏鴉能反哺

食蓮

平湖參錯芙蓉紫看罷蓮花食蓮子輕舟棹入碧洲灣猶有新紅才出水出水新紅未吐花晚風輕度香雲霞防回流賞冷衣袂蚤秋消息知非賖笑對冰盤珠玉淨淸芬恰與幽懷稱莫教入口嫌苦心從識生成有本性

擬古七首

離離山頭花靑靑墻上艸夭夭松下桃芃芃阪田稻雨露苟不及指日成枯槁空谷有佳人幽閒而靜好憶昔出門時蛾眉未曽掃日夕侍舅姑小心奉栗棗夫君久不見出身事君早只戀洛陽花不返洛陽道日暮掩柴扉脈脈空房老

露蟬掛髙樹聲入西北樓晚景可憐生傷心樓上頭羅衣掩秋扇風度寒颼颼伊人天一方逺戍並涼州家居有如此冰雪況遲畱深悔失斟酌卻令覓封侯

織成鴛鴦錦裁成鴛鴦被鴛鴦本同心同生亦同死嗟哉末世人其心不如此朝愛芳艸靑暮憐野花紫野花得意時芳艸正委靡

堂堂復堂堂羲和何奔忙三日不見君見君髮半蒼五日別故人故人天一方世事如飄蓬聚防那有常中庭羅酒漿烹豚刲肥羊滿酌金屈巵笙簫奏兩旁勸君且飲酒莫負好時光

天地一逆旅光陰乃過客如何百年中更促駒過隙勞勞長安道役役洛陽陌車馬爭春風管弦擁上席但見庭中花那見路旁柏柏樹日以老落葉無人掃朝夕牧兒來拋磚擊神道

冬至羣芳歇松柏乃靑靑眾人賞後凋松柏轉傷情傷情亦何爲見賞嵗寒時嵗寒不可回良材將安施不如同枯槁免使獨樹奇君子苟相顧莫信桃李姿

玉防橫長夜斗柄向西指寒風拂象牀爽气生蘭戺美人傷獨處拜月更衣起去年月圓時良人同妾視今年月滿時出門求金紫金紫亦難求得之何足喜不如早言歸與君長共此

馬賁牧牛圖

平川苜蓿含煙緑牧童羣集雲山曲烏犍逺放晚風涼偸閒笑語相徴逐但願禾稼如雲收足供租賦免賣牛安得太守如龔遂腰間樂勸解吳鉤夕陽在山尋歸路煙气蒙蒙暗林樹河中一幅景物繁監門圖繪意略具

中樞歌

秉鉞托幹城坐謀稱媼相奏對百官前供奉金華上防詞飾進報功勲中樞威焰天下聞健兒自衛弱攻戰董兵權重唐監軍嗚呼徽宗猶不悟自恃可用惟宦防艸竊𨿽平內寺橫坐令宋室成南渡

靑靑水中蒲三首

靑靑水中蒲如劍森池沼下有雙鴛鴦同生亦同老靑靑水中蒲間以芙蕖花自問無顏色相對重咨嗟靑靑水中蒲忽萎秋風裏終始不離波嗟君不似此

鴈奴謠

臨秋霜信排空書雌雄一失爲眾奴飛隨天際不敢後爲恐羣鴈相招呼蘆荻蕭蕭白花亞成羣分偶眠秋夜寄語彎弓羙少年當時何不連雙射

丹靑樹

終南有佳樹其名曰丹靑孤榦挺百尺上結車蓋形靑赤葉相間望若錦繡明崔黃好手筆一一畵難成抽條應春和呈祥借地靈鳥雀不敢巢映日獨蔥菁梁棟未試用徒傳奇樹名不如松杉質猶足架軒楹良材苟終棄空勞造化生

度竹鐘聲

月窻淸映檀欒影細吟輕籟孤梢靜蕭疏透響送霜鐘招提何處山僧醒韻雜瑯玕度綺寮防滴寒更發深省玉露頻敲淅瀝防斷續如傳靑籜冷今宵參破耳根禪乍回殘夢淸懷永

古別離

古別離天上牽牛織女星一年一見徒含悲銀河淸淺欲度難何況白槐虧蔽之人間有怨婦七夕夜半嗚嗚啼空抱心事不得訴仰窺雙星欲寄詞鵲橋嵗一駕猶有交防期那似良人戍隴上生去未必生還歸

唐寅秋林髙士圖

寒溪引入仙鄕深一川風景含秋林霞衣云帔結知心徘徊稱意羞華簮或浮輕舠或臥岑把釣蘆防垂絲沈有來童子斜抱琴髙山流水彈淸音拏空松柏虯龍吟白鷗爲伴浮碧潯商山遺迹復見今箖箊晚籟寒窻侵生綃一幅重南金唐君妙筆何森森乘槎他日擬追尋只今臥遊瀟湘滌煩襟

新月

七月哉生明露坐寥天濶碧梧影漸稀淸映蛾眉月古鏡吐防芒銀鉤光出沒況當早秋夕素娥逾皎防對此新光流逸想隨時發盈虧始何年照耀無休歇古來對月人胡爲流波忽際玆玉輪生胸懷正淸越無須秉燭遊何用上探窟對月不暢吟轉瞬三五闕

七夕詞

孤桐泣露防幹濕絳河迢逓離懷急雙星契濶動經年寶婺生塵掩雲笈歡娛卻被離恨牽天雞喚曙良宵殘誰家弱婦髙樓上何處金鍼玉指穿弱婦穿鍼羣乞巧那知个裏光陰老萬里逺戍祁連城十年不返長安道長安月夜臨風嘆空羨雙星渡銀漢龍輈旋轡鵲橋收天上人間腸共斷

弋鴈篇

三秋月如水風雜喧菇蒲羣鴈自北至飛飛集平湖穩向沙汀宿夢與秋波俱誰與弋鴈者巧計突澤虞潛身葦防側持燈照鴈奴鴈奴嗷嗷叫羣鴈驚眠初避射各分飛旋顧矰繳無無端回幽夢共疾鴈奴誣喙啄更爪擊忍辱聲嗚嗚雌防各安眠孤身痛始蘇弋者還復來噤口不敢呼隨意恣弋取滿載尋歸途我聞傳此事把筆長嗟吁嗟吁意何爲覧古興懷紆諌官君耳目讒者百計圖一朝誅斥盡旋亦亡其軀幹刳周代殷員沈越滅吳自閉其耳目古今至愚嗚呼興亡事視此竟何殊

見桃下栽松感而有作

園中種樹羣芳滋防年榮長紛葳防或列山側或傍池同防雨露爭參差阿誰位置失其宜山桃下植靑松枝蜿蜒未放拏空奇甘爲蓊蔽嗟何辭春日抽條緑葉彼勢髙獨占陽和私蔥蘢待到嵗寒遲吁哉已過煦嫗時我欲借問場圃師種植顚倒意何爲靑松磊落龍鳳儀山桃弱質人所胡居松上茂防垂因循坐令虯枝萎自古掄材還若玆坐對感慨抒幽思安得槖駝妙手移或棄山桃付芟夷良材俾沐三春曦他年梁棟誠堪期

饑鶴行

松陰顧步霜翎拂徘徊本是山林物秋澄鏡浦魚深潛饑腸獨立金風疾雲間萬里靑田遙雙翅新剪難衝霄主人稻粱防未報仰唳長空天泬寥

羽林執防郎

香衢走馬雄風生蹴踘塲開連夾城朝遊玉埒春如畫夜醉靑樓酒似澠靑樓畱宿金貂脫卻一生花底活野老吞聲哭忍饑兒今執防黃金闥

禦制樂善堂全集定本卷二十

欽定四庫全書

禦制樂善堂全集定本卷二十一

古體詩

題劉松年武夷九曲圖憶聞之蔡先生

武夷層巘嵐煙碧水墅山村變朝夕桃源祗許一舟通就中疑有神仙迹聞之先生八閩客爲余曾說山川僻當時興寄玉筍峯嗟吁道阻未尋屐錢唐筆墨超凡格半幅霜綃圖咫尺題詩九曲足臥遊還似書窻話疇昔

少年行

邯鄲羙少年平生好仗義白日佩劍出裏門一聲叱吒千人避舍身只爲意气投生憎富貴誇交遊爲君復讐望君報千杯一醉酒家樓

雨

夜窻響芭蕉曉荷亞洲渚誰知夢覺中一枕新秋雨牀頭蠟屐閒起走繞廊柱葛衫不禁風防涼添防許

同五弟月夜舟歸

湖波防灔當秋澄一輪寒浸秋月明上下淸光星斗燦輕舠打槳中流行萬籟閴寂天在水蘆葦防防飛流螢長空泬寥堪妙防鴈行拈韻欣同賡詩成泊岸松窻臥還聼沿階蟋蟀鳴

逺將歸

欲別恨時促將歸恨日長庭前繋馬雙垂楊爲君再整羅衣裳去時路卽歸來路別後新歡應勝故記得曾攀弱桞枝卽今瀟灑成枯樹今宵夢不到天涯垂垂銀燭初成花欲訴離愁猶未了一聲雞喚東方曉

城門歌

城門閉兮言路開羣驚鐡騎燕山來城門開兮言路閉處堂燕雀欣得計同盟已悞復和親坐令汴水成灰塵小舟黎陽渡五日卻笑南朝無一人君不見當時首禍由童貫才見邊烽先防

廢宅行

蛛絲宻織瑚箔銅扉雙敞堪羅雀花開寒砌爲誰妍鳥啄風箏珠玉落當年甲第禁人窺此日塵生祕閣帷繚垣欹倒村童入折取庭前丹桂枝老翁驚視傷曲憶種茒檐領芳馥薰人勢焰彊移栽曽拆儂家數間屋

蓼花風

秋潭徹底淸岸蓼紅低映西風水面來娉婷舞腰競蒼茫蘆葦花寂寞芰荷柄日落晚煙橫韻寫寒芳淨

有所思

置酒髙堂上聼歌有所思所思在何處迢遞天之涯有恵雙南金不如心相知南金用有盡相知無已時眄彼中庭樹忽生連理枝連理非爲貴所貴不相離同心而契濶咄哉徒含悲

月夜蘆洲

似雪蘆花滿洲渚搖曵西風夜深語喚回淸夢水亭幽秋色秋聲迷處所淸光防防月在江隱映漁舟過寒浦

雲臺歌

紫气欲奪炎天赤南陽布衣提三尺昆陽一戰掃豺烽洛中布治敷天澤攀龍附鳳爲侯王二十八將名煌煌中興功烈資贊襄雲臺圖貎千秋揚君不見淮陰葅醢英彭死子房從遊赤松子何似榮名保始終卓哉君臣能濟美

除架

白露零場圃瑟瑟西風寒可憐含甲蔬生意忽摧殘垂架靑靑葉引蔓已半幹呼僮爲除治蕭然景物防猶喜逺山翠乍入疏窻觀無須感代謝漫愁乏盤餐冷畦旋種韭防當淩霜攢

秋原艸

迷離鋪翠露珠濕村郊寒颭西風急錦蹊繡阪憶春遊秋光滿目扶笻立霜林葉落疊殷紅猶疑紫艶堆芳叢寒雀成羣噪新霽平原晚景煙蒙蒙

漁舟唱晚

蒹葭戰夕風明霞入澄水罷釣蕩漁舟欸乃波面起雲山列逺屏坐臥鏡光裏孤篷掛玉鉤濁醪宴妻子短笛咽涼颸詎解調宮徵秋來景寂寥漁樂獨無比

秋浦泛舟

西風拂水煙波綠櫂過寒溪三四曲采采蒹葭颭白花臨流驚起雙鷗浴雙鷗忽入芰荷叢可憐寂寞餘殘紅錦帆畵舫披薫風猶憶競渡誇天中轉眼秋湖明似鏡雲山倒影澄波靜岸桞寥蕭咽晚蟬艤舟月掛孤篷正

髙其佩指頭畵魚

玻璃防頃孤煙橫修鱗數尾不辧名晴光蕩漾耀金碧泳遊波面依浮萍誰知瀟灑濠梁興付與一指傳其生掛壁滄浪秋意渺彷佛當年在藻情

有初行

君不見晉武曽焚雉頭裘平吳還駕羊車遊又不見明皇珠玉焚前殿太眞寵盛長夜宴人心靡不有其初防見歷久常不渝當時焚寶博虛譽誰知欲熾翻焚軀漢文卻馬輕千里崇尙節儉輝靑史不聞號令付炎官祗覺中心淡如水

八月三日作

金烏才西下歸鳥集疏林乍見中秋月弄影淸池深徘徊倚石欄閒望抒淸吟卻憶昨年秋今夕送知音【癸丑年八月三日平郡王奉命西徵】邊陲渺天末颯沓霜風侵撫景懷契濶躊躇思不禁南仲方出車頡利未生擒月明人盡望壯士秋思沈我方宴臥余風景聊追尋夜深蛩語咽涼露濕衣襟

仲秋曲

銀壺滴滴更漏長疏梧月影含秋光夢回幽枕蛩響切曉看殘荷露气涼蓼花翻風亞洲渚驚起賔鴻飛別浦一聲孤唳碧天髙二十四弦調玉柱

夜聞覺生寺鐘

紗牖度涼颸桐枝弄疏影睡鴨篆紋消一榻深宵冷忽聞野寺鐘十里傳音永不知十方界誰歟發深省

桑條韋

桑條韋繼娬媚娘一朝封劍斬五王后車仍蹈前車轍可憐唐室多専房本爲相憐更相倚誰知祻在椒房裏神龍餤餅不可言總爲龍裘欲加已嗚呼開創事亦難太宗圖治頗英賢惜哉家法未盡美致令女祻相連綿

遊西海

輕舠蕩入蒹葭叢波澄西海連長空雲山倒影弄明媚寂寞殘荷搖晚紅蕭齋習靜過三伏今日扁舟晚景逐煙汀沙渚轉蒼茫卻憶薫風吹岸緑

南苑雨中卽景

蕭蕭緑槐枝徹夜滴疏響檐頭喚曉頻野雀三與兩閒從閣道行金風透颯爽含潤艸猶芊淩寒菊初放墻外馬聲嘶悠然動遐想

雙栁樹

雙雙髙栁拂長空繁枝低亞相靑蔥不知植此者誰氏秋來疏葉淩西風露浥平原獵騎出得意誰知消嵗日南苑徘徊雙鳥飛煙栁蕭條僅存一漫言艸木本無情可憐獨樹傷無朋寒郊彷佛靈和殿月上空餘孑影明

海子外行圍

朝霧斂秋空遙天白如水獵騎出郭門寒郊行邐迆箭逐雙雕飛鷹伺羣雉起相逢倚杖翁農話斜陽裏悠揚墟裏煙淡掛疏林紫歸鞍拂晚風獵罷心猶喜

鷹搏兔

風吹衰艸寒颼飅蒼鷹在臂凝霜眸瞥然狡兔走平疇三窟已失空含愁髙盤云翮孤星流厲爪下擊勢更遒怒气一奮誰能收嗟彼韓盧有技徒增羞嗚呼汝鷹性匪柔卻邀富室千金求古來英鷙半埋沒凡雀嘈沓何其稠

南紅門捕魚

煙蓼亞寒汀澄波漾秋浦垂綸玉鏡明潛鱗堪指數蕭然秋意深數聲離岸櫓漁笛橫西風雲山入新譜

寄衣曲

夜涼漏永聲咚咚徵衣自裁還自縫素絲牽恨紛難理銀釭照淚闌干紅香閨無那秋蕭索頻憶龍堆朔風作及時遙寄禦君寒只恐到遲君不著

瀚海石子歌

昔聞瀚海石子奇今日幾席得玩之瀚海渺在天之涯艸不抽莖樹鮮枝春光罕照秋風悲長年那得雨露滋其中產石誰爲嗟彼從軍戍邊陲更過萬里無歸期故人天末相贈貽開匣忽覩光離離逺寄用表長相思紅如瑚碧琉璃硬黃深靑各有差大如雞卵未剖時小如釵上紛珠璣亦有奇峯異壑姿天然那事追琢施感君贈我置蕓帷長日靜對心神怡髙歌消得梧月移吁嗟故人知不知

濬沼

圓池寛數畝秋水涵淸虛植以芰荷花畜以文錦魚嵗月旣云久其下積泥淤潑剌礙遊鱗相忘憶江湖物亦含其生與人豈異趨一朝深濬之爰爲安其居快哉玉鏡中潛躍隨所如何殊濠濮上撫景襟懷舒

題唐岱秋山不老手卷

唐生胸中有廬霍爲餘一寫秋山狀毫端气韻擅蕭疏壑縱橫出心匠逺峯螺髻翠欲滴飛龍直下噴銀浪招提想象晚鐘鳴森列松杉作屏障我聞山水貴可居臥遊亦足娛淸曠展對蕭齋秋意深拂拂金風侵幾上

賦得霜花撲曉韉

山路散晨光行人殘夢醒欵叚嘶寒風落月掛斜影空林霏素霜萬壑朝嵐靜愛日晃徵鞍防滴畱淸冷彷佛踏春遊花落餘殘景

題李思訓寒江待渡圖

輕嵐淡抹西風肅徵人趂曉紛馳逐啞啞羣雀噪渡頭漁舟猶伴殘燈宿千林紅葉正凋殘欲落未落古月寒勞勞名利何時歇一幅寥蕭幾上看

風篁笙奏

明窻愛日多几案光生暖檻外竹千竿翠影欣疏散何來笙簧韻寥寥風送逺繁節乍敲鏗低拍殊幽緩淸如嘯遇孫勝比咸撥阮漫云耳根囂天籟三千滿

雀噪

東方欲生明纎月西南落平林曙景通啞啞鳴寒雀霜風斷續吹繁音轉髙閣似話五更寒如語棲枝樂蕭晨入聼幽明窻興堪托愛日已三竿暖影侵帷幕快哉黃棉襖人鳥同時著

冬夜對月書懷

烏鵲棲穩人行少弗弗霜風窻外掃曲屏銀燭含幽光獨愛侵帷玉蟾皎地罏然炭暖气徐俯仰丈室慚溫飽此時緬想饑寒人茅屋欷歔愁未了境遇由來不可齊消懷聊把陳篇考忽聼霜鐘送林杪疏櫺影度梅香悄喜對淸光延佇吟殘更欲盡雞啼曉

遊法海寺卽景

纎月掛空林曙鴉帶寒影匹馬衝霜風爲訪招提境村墟散炊煙回首眄斜嶺扶桑耀朝暉寒谷添晴景我行已覺疲禪僧坐方靜稍然石竈煙爲我烹苦茗尋古斷碑存探幽石徑永誰能問法源暫可息浮梗帝京佳气多煙火籠萬井卻供眺逺閣一覽餘淸省【寺有眺逺閣晴明望帝京如咫尺】

法海寺題壁

百年蘭若云封戶山僧靜坐絕往還我來杖防尋幽勝啾啾山鳥鳴空山欲落未落楓葉赤乍斷乍續秋雲閒煙蘿石徑歸路杳孤月已上臨禪關

冬夜讀韋詩

焚香對銀檠夜靜見明月遲遲玉漏寒萬籟此時歇蘇州五字詩披覽逸興發園客事獨繭格調殊淸越七竅總不鑿安排活潑潑終捲不能釋玉繩橫未斡

蠟珠謡

香篝斷續蘭煙吐月窻細把長更數銀檠明滅詩思遲一天霜影簾垂戶誰敲仙掌鏗鏘鳴猶疑滿斛珠璣傾卻教吟興娛淸夜窻外寒賡緑玉聲

村賽曲

老巫伐鼓聲咚咚冬醅初熟霜柑紅合家羅拜致防恭村村樂事傳豳風黍稌堆西稻堆東倉箱萬億快年丰謝神黙佑防何窮賽罷福酒先酬翁老巫牽羊別家去來年大有神應助

霜曉炊煙

村墟寒曙暉霜重烏啼少防辧炊煙橫旋向疏林繞縷縷披風寒依依散晴曉晨粥想已成曵篆絲漸小長祝茅檐裏歡然溫且飽

嗇夫詞

上林虎圏當晨開六龍飛騎官家來苑尉小臣乏口給諜諜獨顯嗇夫才覇陵漢帝稱仁厚特地褒嘉頒墨綬若非采取釋之言坐令佞者羣奔走君不見正色立朝周大夫廷議期期不出口

鶴氅裘

翩翩鶴氅如披銀望之直是仙中人可憐落魄籬邊者中心歆羨良艱屯君不見仙人不住人間世瀛洲方丈誰能濟長安比戶豪富家朝坐華堂暮空第吁嗟仙人不若此豈如垂釣披裘學嚴子

艸色

勾芒鼓吹招搖東羲和禦日騎蒼龍暖云晴旭當天烘皇州十里輝春融女夷小試龍梭慢春信遲遲歸別院繁紅猶未上瓊枝嫩黃乍覺鋪芳甸光風轉蕙物昭蘇暗報陽和日日殊輕寒料峭天街曉試辧茸茸色有無

萍始生

潑剌遊鱗才上水嫩萍拖翠春流始牽風搖漾縠紋輕試詰生生忘所以緑發新梳濕未幹半含淸潤淩波寒誰家一匹冰紈素忽織參差藻無數

石徑松云

石洞盤紆云掩門長松落落拏云根虯枝颯沓泛淸籟幽勝不數桃花源緑陰掩映蒼苔翠仙家孤鶴偸閒睡醒來雲气忽滿身疑是丹鑪煙繞翅

漁莊晚霽

夕陽天外明逺浦歸颿疾吳童盼阿儂獨倚柴門日晚煙漾澄流漁莊足蕭瑟何來欵乃曲忽自叢蘆出霽影射波紅曬网椶皮室共擬金波上數杯醉椰蜜

野寺殘陽

斜日照林低野寺鐘魚靜亭亭塔影孤川風淡晚景片雲出岫間餘霞橫抹嶺誰歟牛背人歸路歌聲永暮色逺蒼茫金波忽流影山僧獨趺跏炷香觀平等

野店風簾

杏花村裏春光好人家隱暎回巒抱招得遊人防蹇來一尺靑簾掛林表輕風搖曵髙復低斜拂垂楊緑未齊曉煙羃防溶溶月夕籟低徊淡淡溪東皇鼓物標靑幟臨風無限悠揚意韶華撩眼興陶然不緣野店新醪醉

過覺生禪房

十里輕陰路便覺非塵境緩轡到招提颯然松風靜禪房花木香小憩耽淸景上人息萬緣跏坐觀平等徘徊石徑紆徙倚松軒永且喫趙州茶莫問雲門餅歸騎漫教催餘霞亙西嶺

禦制樂善堂全集定本卷二十一

欽定四庫全書

禦制樂善堂全集定本卷二十二

古體詩

燻香謡

寶鴨昻頭綠云吐湘簾防扇垂當戶廣座風生六月涼水沈一片燻鑪炷燻鑪棐幾淸無埃芝印欲就光徘徊誰家才子紅蘭署何處佳人玉鏡臺篆絲細裊香煙散萬境都來參鼻觀主人日午正髙眠夢中畱得殘香伴

漁鄕曝网

殘陽西落射柴扉漁翁蕩槳前溪歸歸來枯栁扁舟繋長竿曝网溪風防風吹网眼千珠落网得魚歸兒共索老翁不與意非慳換取靑錢供晚酌江鄕有酒更有魚一家長享丰年樂丰年樂雨後明霞抹林腳

松陰午憇

長松夏亦寒嘉防如張蓋白石堪坐臥淸泉流一派有時防風起瑟瑟泛虛籟繄餘閒步屧小憇松陰內枕簟延淸芬濤聲涼可愛徙倚林泉間興寄雲霞外

溫泉荷花

首夏荷葉才田田溫泉開花已如然六月池塘荷始盛溫泉花謝余靑柄溫泉水暖荷花早羣驚艶質淩波好那知消長不須時九夏未半先枯槁我欲乘興弄扁舟蒹葭靑靑壓防頭可憐荷花轉不若已作一段橫塘秋

聞雞起舞曲

聞雞鳴中夜舞英雄志气沖天宇聞雞鳴舞且歌功業未就可若何古來壯士多消磨待旦不寐空枕戈君不見士雅擊楫意慷慨越石淸嘯胡兵退當年事迹略相同恨不功成靑史載

題林朝鍇蒼松霜隼圖

長松落落拏龍虯下暎淸淺之碧流何來霜隼脫覊鞲髙枝獨立態轉遒搏風羽翮橫九秋電光閃閃輝雙眸掛壁直使燕雀愁啣泥怯上雕梁頭君不見將軍臂上軒勇气饑飽由來受人制又不見王孫愛汝雪毛奇髙飛不得遭縛繋豈如幻化生綃裏厲爪秋空攫飛雉五方小兒謾張羅因風直欲淩雲起

六月十四日聞蛩

今年秋信早六月蛩已鳴月檻納涼天籟寂喞喞忽作三兩聲主人哦句繞徑行砌旁幽韻如共賡防度振羽音逾亮轉動經年離別情仰看疏梧魄影明銀河如練碧落橫葛衾生寒羅幕靜秋聲秋色今宵並

臥月

新月掛玉鉤露下空庭濕髙懸緑湘簾盡放淸光入桃笙漪翠浪桐風來習習獨臥看流螢千防星光集

題趙文敏中峯懷淨土詩畫卷

了得心如幻西天卽東土多少念佛人覓佛在言語妙哉松雪翁筆意脫凡腐借問是佛非燈籠答露柱

陌上桑

離離陌上桑桑葉初染綠郎在姑蘇城妾在大隄曲相隔迢迢如萬里大隄秋冷芙蓉紫風光春去復秋來可憐郎心不可恃郎心風中燭妾志水中石願作白馬逐君行天宇寥寥覓無迹

封鮓行

曽聞陸氏子懷橘餉其親又聞陶氏母封鮓謹持身懷橘可云孝封鮓可云仁兒豈無母遺官物非濟貧卓哉陶士行其後爲顯臣運甓久習勞分陰常所珍教子以義方湛氏眞其倫

疾風勁艸

金風颯沓至羣卉皆委靡豈無芳華姿時過不堪恃矯矯彼勁艸特立秋原裏枝葉已蕭條堅心猶未死回顧羣卉悲非甘眾所奇春和苟回煦願共芳菲時

七夕篇

白月皎皎欲上西風送爽侵帷筵秋聲秋色相婉孌撫景防杖庭梧前迢遙碧落橫銀漢此夕雙星得相見脈脈盈盈一水間經年話別情何限桂宮云帳罷龍梭羽蓋初嚴欲渡河天下人間兩無異惟有今宵秋思多秋思綿綿亙今古離愁渺渺迷處所可憐羅幔暗驚秋不比尋常乞巧樓誰家砧杵傷獨宿何處邊笳淚欲流邊笳砧杵斷復續恨比蛛絲縈萬曲仙人掌上露華寒曝衣樓畔金颸肅天雞唱曙各東西楡影茫茫路更迷可知此夕雙星防便是當年古別離

古風

矗矗山頭峯忽爲山下道泛泛水中萍倐作原上艸何異人間世夢幻頻顚倒朱墨分貴賤彭殤齊壽天萬境何縈心瀟灑舒懷抱池水淡以深一秋月皎

暮出城東門見彼耘田者傴僂畦壠間紅日正西下揮汗立片時薰風散平野指日卜西成篝車賽秋社還憂租稅重催廹不相假終嵗事辛勤農夫獲利寡

黃金鏤爲鈿明珠飾爲珥裊裊瘦腰肢若不勝羅綺佳人命多蹇嫁與薄情子勸君覓封侯出門求金紫𨿽去萬里遙脈脈甘守此朝遊花陌間暮宿靑樓裏終老迄無成妾身安所恃

有客天一方遺我尺幅書開緘肅起拜如獲雙明珠還君以空函非緣友道疏相思在曲覼縷不能抒明月照髙樓上有窈窕人秋風冷蕙帯舞防欲生塵腸斷望斑騅心灰憶錦鱗疊我鴛鴦被收我芙蓉茵相思隔萬里羅帳爲誰春

獨樹少嘉防兩樹陰扶疎彼此相托借春風擺葉初蘢蔥森天宇綠影含綺疏雨露豈有私生理頗自殊忽然萎其一孤立等無徒艸木尙如此交情愼莫渝

秋風西北來庭砌涼以淸玉魄映疏梧喞喞寒蛩鳴雙星在河漢新傷離別情誰家砧杵動良人方逺徵而我晏然臥涼颸拂畵楹殘夢廻枕簟吟哦月影明

細栁營行

壁壘傳呼天子來將軍無令門不開介冑不拜識軍志棘門防上眞兒戲君不見淮陰多多稱益善漢王夜入恣調遣從知持重勝多謀亞夫名望從玆顯掃平六國智不淺

折檻行

建章殿上垂龍裘槐裏小令面請求願斷佞臣一人頭佞臣爲誰安昌侯觸犯天威攀殿檻拋將血性塗肝膽免冠叩首老將軍卻令遺直出屯坎嚴威忽霽回春暄令勿完葺畱斷痕徒教事後旌忠直何如聼取當時言

寄衣曲

綘河西亙天欲秋聲聲砧杵雜風流誰家少婦傷離別並剪裁衣明月樓新棉絮罷開香笈手把金鍼燈下泣舊衣棉少不禁寒新衣棉多綫縫澁綫縫澁衣寄遲夢中識得龍堆逺衣到愁過沍凍時

詠塞上達蘭海蘭松木筆格

迢遙絕塞隔萬里其間乃產海蘭松虯枝勁直傲霜雪盤盤偃蓋蒼翠濃故人戍回言其略懸知風景邊壌同開笈更贈我筆格云卽此木已所攻視之脈理頗宻致內黃外白如兩重磨礲光澤全天巧素莖幻出幽蘭崇背上題字選名句疑鏤玉葉鐫靑銅吁嗟沙漠所生物何期得伴書齋中韻助揮毫楊栁月秀生覓句梧桐風蕓窻宛覺添芬馥研山更似增玲瓏感君雅意恣吟玩良材朴斵思無窮

觀刈

秋露零場圃金風气蕭索百谷已告成呼童庤錢鎛爲地只盈畝頗可驗耕鑿屆玆西成候防杖課收獲轉憶東作時雨暘卜時若入夏秀以實日中驅鳥雀念此終嵗勤亦得一朝樂園林喜空明爽气侵簾箔撫景獨吟哦允矣興所托

月夜泛舟

西山斜照秋江暮東林乍湧銀蟾露隊隊歸鴉噪樹煙一葉扁舟淩晚渡風閃冰輪縷縷光波含玉鏡如如去長天一色望欲迷防防疎星堪計數髣髴河漢坐乘槎白楡茫茫夾兩路秋景寥蕭已可人更兼秋月明寒素便臥蘆花任所之何須更問歸來處

招鶴行

主人招鶴鶴不來雲中灑翮空徘徊徘徊有語不得訴一聲長唳告鶴媒翁家白石間蒼苔林園勝絕無塵埃飲啄更喜稻粱足翺翔無復駕鵞猜淡沲淸池供暮浴迷離曉防衝煙開絕異華亭怨明月不殊瀛海棲瑤臺吁嗟不返胡爲哉臞骨自知與世乖主人𨿽容奴僕恨不如小鳳巧語諧珍重深防從此去煙嶠茫茫不知處

秋江曲送梁學士假歸省親

秋江月印秋水明行人弄棹江上行帆指錢塘促離恨防來北塞多淒聲淒聲離恨何時已只爲髙堂念遊子從知計日賦歸來繞膝承顏無限喜秋江防颭荻蘆花故鄕風物依然嘉慈親早慰門閭望再謁金門捲綘紗

慕容垂

慕容奇男子低頭初入鄴馬上歌丁零得預陰山獵髙繋白鼻騧共醉燕姬家燕山不知處健馬如飛去莫怪王景略封劍用詭計早知未遂時已有虎狼志

放燈曲

中宵弄槳蘆荻洲幻成萬朶金蓮稠涼露涓涓月華白澄波防頃連天碧詩思因秋一快哉放燈滿湖歸去來

待月

銀河流素寒宵永檐牙掛樹疎無影石欄徙倚望金波時有金風送防冷瓊樓半開天際紅香燻睡鴨沈煙濃繡屏十二秋無色頻聼階前細語蛩蛩音畱客爲久立寥空露重衣衫濕

秋日泛舟西海

金颸漾蘭渚霞光射明川兩防荻蘆花中流獨放船水气含防冷棹破秋湖煙一派空明景與我相周旋憶我臨薫風輕舠弄淸漣彈指九夏過秋水連長天擊檝暢吟懷鷺起橫塘前

題朱貞女傳

卓哉朱氏賢女子柏舟矢志志不徙蔡公獨展大手筆質言傳紀書盈紙窈窕少長相公家笄年禮聘許適李李未昏姻中道捐女乃慟哭爺前跪兒已命字不可移兒未成婦不可死權衡生死兩塗間兒惟自盡兒心耳江頭秋冷水無波市中火煽房不燬貞心幸托蔡公傳傳存人亦歸蒿裏伊余耳聞此事熟防年宛轉詩腸裏今朝檢傳作題詞題成凜凜秋風起

鶴唳行

長松落落經千嵗下有孤鶴石邊睡睡醒臨風唳一聲聲中無限幽憂思欲上松梢臥月明可憐剪卻雙飛翅主人稻粱豈易餐獨步靑莎不得意漫誇衛國乘華軒空傳瑤島陪鸞馭爭如野鶴不受覊飛止由心無个事

鳴鴈行

洞庭葉落寒林空雁行斷續鳴金風煙波浩渺望無極好共銜蘆明月中流黃弱婦起長嘆銀河皎皎夜將半可憐鴻鴈尙知歸郎似斷蓬何處飛

奕

長夜苦無眠銀檠燈花落丁東漏聲寒風響葳防鑰消遣慿何物楸枰差可樂布子定規模就勢覘彊弱棄取大小間幾許費忖度何須分勝負妙理應思索試從奕罷看本來無一著

金籠鸚鵡曲

芙蓉小苑曲欄東緑衣深貯黃金籠春來景色潑眼濃杏花防雨紅蒙蒙翠毛丹咮饒佳麗獨傍罘罳剪雙翅主家歌舞按涼州毎聞入破垂珠淚稻粱飽飲金籠裏不如饑飲壠頭水

秋日過廣通寺

鳴鞭禦街過小憇招提境瀟灑松竹秋因風弄淸影咫尺紅塵中便是山林景欲去夕陽西颯然衣袂冷

西山下故宮曲

蕭晨防馬西山足嵐气才分萬峯緑颯沓霜風冷野橋霏防露气搖寒竹野橋寒竹接宮墻何年帝子黃金堂苔鎖雙扉人不見空餘寂寞山花香當時緑鬢承歡處燕巢蛇穴迷煙霧金牀文毯已成塵井欄想象梧桐樹華淸宮殿絕鳴鑾建章萬戶圖中看徘徊追賦前朝事蘚篆題碑字未殘

瀛洲亭

木天儲羣彥古迹畱芳馨咫尺樹石間舊結瀛洲亭淸風振瑤席花影落階庭渺茫弱水遙荒唐白玉京誰知通仙籍不隔水盈盈院松四時色天籟萬古聲成器皆琳瑯裁詩或瑤瑛寄語亭中客莫負登仙名

明窻秋影

秋日上窻窻紙明閒庭梧竹紛縱橫扶疏更復含涼籟爲我乍作蕭騷聲霜林敗葉如染紫遙漏螺峯淨初洗引入文防弄影枝倍添一叚秋光美

驄馬禦史歌

行且止避禦史官道開驄馬來驄馬禦史眞雄才令行無阻厲風雷五日京兆誠惜哉民擁處驄馬去君不見鉤黨祻起玉石焚一時淸流羣避路

江臯曲

蘭洲防灔春波緑十里橫塘曲復曲歡跨靑驄上大堤妾在吳船夜獨宿船頭恰見冶遊郎立馬贈我黃金璫還君金璫君莫惱不作錢塘蘇小小

秋日同二十四叔父五弟遊玉泉諸名勝卽事志興用爽气澄蘭沼秋香動桂林爲韻十首

秋光淡空碧蕭蕭天地朗令日勝遊招雙槳扁舟放倒影鴻鴈寒澄翠玻璃廣殘香度荷風颯然襟袖爽輕舸溯遙波荻防蒼茫意眼界淡煙光心宇澄秋气便狎鷗鷺羣詎羨笙歌沸舊遊境頗諳玆遊足淸味我聞好事者萬里勞攀登咫尺苟防心邱壑咸可慿艸枯石岸出霜落溪光澄泊舟古寺邊欲覓淨名僧漁村互掩映遙矚憑防幹三秋稻已熟空畦野水寒繁艶萎堤花幽香剰澗蘭最喜螺峯靑不隨時序殘層臺接曲阿梵宇淩霞曉紅舒野蓼花翠防殘蓮沼川泳而雲飛無心適魚鳥觸景樂相忘如遊寥廓表蕭晨步名園況復值髙秋晴旭隔林上天宇嵐煙收長空淨如洗爽气澄雙眸坐看眾木末如登百尺樓西風搖梧竹泠然泛笙簧石梁古月明華池淡冷光已見蒹葭白漫憶荷芰香妙哉嵇中散髙懷一嘯長云日掩映間遙峯乍淸聳霜染槲葉丹臨風枝亂動野鶴唳髙空忽被閒雲擁我亦棹歸舟明湖泛澒洞書帷捲午晴小山賦叢桂衣袂足淸涼雲山復開霽故知素節佳況是神仙地卽景暢襟抱陽烏已西逝涼風起天末落照掛疎林棲鴉噪樹杪寒煙濕衣襟勝遊那可戀逍遙本無心歸來坐明月蒼然暮色深

題趙孟頫洗馬圖

平郊拖邐迆一川寒且泚怪石刺波靑槲林紅間紫奚官驅天閒盡就明波洗酡顏斜坐鞍奚童任指使計數約百千量材皆騄駬名駒志气殊好境亦知喜或馳若龍飛或靜若鴻止並驅爭先後滚地煙塵起或牡求其牝或母乳其子亦有獨立者昂昂鬃上指駿馳千里遙怒破萬軍壘我聞李伯時畵馬夙擅美雪翁傳宗派妙意得神髓如遊汾漢間似歷渥窪裏是時金風奏郊外秋搜始擬欲試金鞭一箭落雙雉

禦制樂善堂全集定本卷二十二

欽定四庫全書

禦制樂善堂全集定本卷二十三

今體詩

禦賜書經傳說彚纂恭紀二十二韻

帝治布寰瀛天心佑永淸奉三宏建極得一允居貞禮樂觀明備詩書恱性情石渠掄碩彥天祿聚羣英謂是典謨語由來齊治程先朝曾纂輯今日重明諸子收精粹羣言費品評孔門傳伏氏漢代著康成自合抽絲細非如聚訟爭紫陽經校定仲黙防研精多士承明命儒臣殫悃誠午窻幾上列乙夜案頭橫防嵗靑藜照逾時全壁呈奎文光有蔚

聖語奧難名非僅筌蹄得將俾天地平恵民符保赤卜相法調佑起明良盛栽培宅俊宏千秋傳治典萬國仰躬行喜荷縹緗

賜防叨雨露榮臚陳明國是往復繹歌識淺難窺祕心防等捧盈從知文治化海宇慶同聲

暮春喜雨

正是三農望雨時甘霖應候爲頻施緑添香稻抽初頴紅綻名花壓故枝澤被園林新似染膏流村落滑如脂黃雲防見田疇盛大有人歌擊壌詩

恭和

禦制三月三日得雨原韻

知時甘雨動春荄潤物流膏澤孔皆綠野空蒙生意滿平疇霢霂兆情諧丰亨景象占多慶晼晚風光喜更佳自是

天心馨至治嘉祥允慰

一人懷

題十八學士圖

風虎雲龍自景從畵圖冠佩盛雍容緱山無客招王子盡向瀛洲傲赤松

賦得春風傳我意

轉蕙催瑞靄紛十分春色占三分泠泠入律渾難識習習過條靜不聞岸栁待梳靑碧縷池波欲縐綺羅紋吹噓到處皆生意傳我窻前大塊文

白鹿洞

李渤結廬後綘帷開紫陽經綸歸性命道徳煥文章剖析危防防從容禮法塲祗今傳鹿洞幾席有餘香

花影

花散淸陰傍砌移半疎半宻影遲遲鵲飛空自周三匝鷦羽應難借一枝輕防錦苔方掩映低臨文石更參差香紅競逞尋常事那比風前月下姿

栁塘送春

惜春無計可稽遲花信更畨欲盡時惟有栁枝低拂處煙絲依舊戀淸池

緑栁煙濃度鳥聲流光荏苒最關情年年春事成功後消得長條防送迎

夏云

出岫還成岫從龍更似龍何當化霖雨沛澤潤三農

賦得秋水長天一色

天涵靜碧水涵虛本色今朝見太初決眥空明無下鵠印心澄徹有遊魚已包物象三千界不數玻璃萬頃余試想滄浪垂釣客一竿相對意如如

水中樓影

淸池防灔映長空蘸影樓臺入水紅軒爽龍盤金鏡裏觚稜鳳翥玉壺中仙翁宅近人難到帝子居遙路未通眼底景光天外想畵圖一幅水晶宮

新秋夜雨

西風驅溽暑細雨送防寒洗竹枝逾緑經楓葉未丹乍披襟颯爽不覺夜闌干秋色今多少來朝仔細看

九日

乾淸宮侍宴恭紀

繡錯仙枝煥彩霞重陽侍宴佩茰華牋分

禦筆親標韻席撤

皇恩別賜一徳賡歌仁壽世太和景象

聖人家獻詩爵躍追天保宴畢歸來日未斜

寒夜聞霜鐘

夢醒不成眠鐘鳴欲曙天一聲淸夜气到處警官聨繞闕華紳肅趨朝玉佩傳披衣更危坐無逸誦終萹

題仙子圖

紫芝瑤艸滿丹山特向髙峯取次攀披荔不須霞作帔帯蘿何用玉爲鬟緑華去後畱條脫洛浦逢時觧佩環行地暫辭鸞鶴駕五銖衣袖接仙班

遊玉泉山見秋成志喜

天未風吹溽暑淸家家銍艾慶西成宜人爽气山前景載我扁舟畵裏行田父村頭閒共語牧童牛背笑相迎年來屢見三秋稔擬報農祥慰

聖情

恭祝

皇父萬壽

太平天子應昌期五十欣逢獻壽時華渚波澄虹爛縵瑤光霄燭月琉璃野農芹曝精誠防仙仗衣冠拜舞隨正是太和充宇宙春暉照耀萬年枝

雍正已酉仲冬闕裏

文廟上梁前二日慶雲見

上躬詣太學致祭恭紀二十四韻

化洽文明世風登熙皥時車書九有共禮樂萬方綏至治乾坤應仁防艸木知崇儒欽往聖重道禮

先師特舉

臨雍典頻行釋奠儀宮墻新棟宇殿廡整罘罳【文廟以雍正甲辰年重修】軒爽盤靑鳳觚稜臥赤螭桷成輝玉磶杗立煥松楣上瑞方呈日卿云恰應期非煙籠紫閣似霧匝丹墀掞藻流光徧懸華曵曜奇郁蓊承日麗糺縵布天垂文運重離炳嘉祥眾目窺守臣封表進大吏露章隨喜气三宮滿歡聲九陌馳龍墀渙大號

鳳詔凜如絲

聖徳誠光被

宸益愼持命期勤

翠輦卜日展

鸞旗

詣學行殊典文答景禧因加登選額【防防明年防試加至四百名壬子科鄕試十名加一名】用勵作新思藝苑薫風普膠庠膏雨滋唐虞風更洽洙泗道逾彌玉燭綿

皇祚金甌鞏

帝基萬年綏福履端拱樂無爲

畱侯

博浪金椎中屬車圮橋遁迹得奇書坐謀帷幄追秦鹿立定中原覆楚狙烏喙事成多變詐鴟夷功遂棄簮裾復仇當日因韓出滅項興劉亦緒餘

郭汾陽

朱邸方酬蓋世功蒼蠅猶惑曙雞中淮陰須讓全身防諸葛應輸破敵雄涇覲惟聞一老卒宋盟祗用數家僮中孚可信豚魚格博得朝防泣令公

已酉冬十一月二十一日

皇父禦書立身以至誠爲本讀書以明理爲先一聨防賜懸掛書齋以寓訓誨至意恭紀

文明雅化敷重譯咫尺

奎章賁玉除妙義直須十四字至言已勝萬千書天顏有喜龍鸞動緗案承

防雨露舒從此就將當益奮敢違提訓負居諸

臨池栁

皇州春色滿夾防栁先知漸吐鵞黃色低臨鴨緑池每當韶景麗偏沐好風吹入水分斜影含煙潤細枝波光搖上下帯縷漾參差魚唼疑牽荇鶯梭欲織漪絮飛洲防雪花落水添絲防防空含雨章臺競逞姿何如上林苑嵗嵗渥防滋

行圍

春郊萌動沐陽和嫩艸新抽翠欲波回首鳳城佳气繞林風時送牧童歌

芳圻剪剪艸痕生桞浪聼鶯鶯未鳴獵騎云馳心更愜平原千頃不曾耕

春日雨後海子外行圍

雨後觀新栁垂絲帶玉珠村村生意足處處早春殊馬健方堪騁鷹雛未解呼萬家煙火裏簔笠快何如繡陌連芳嶼韶光十里繁綠深楊桞防紅暗杏花村時雨占年稔新晴愛日暄遊觀回勒晚殘照落柴門

靑雲店民家見梁上雙燕偶興

春來吳楚方成別社到幽燕又見歸掠水塘邊相對語采芳簾外故低飛欲尋謝宅迷長巷不借盧梁愛短扉一任處堂巢自穩等閒竈突事應稀

楊桞風

江南二月麗晴暉楊桞風和乳燕飛堤上馬嘶芳艸去湖中防帶夕陽歸柔條漫著遊人眼弱綫頻牽過客衣待到淸明寒食後池塘輕絮又霏霏

顧孝亷防

聖防特賜進士詩以賀之

薄海同歸雨露培宣尼寧獨鑄顏回得君初不緣多遜及第今還勝栁開靑班聨宵漏永彤墀臚唱慶雲來防看五色生花筆長日揮毫視艸臺

賦得鷺立蘆花秋水明

風起蘆洲鷺翿斜欲飛還竚水程賖淩波雪羽輕翻節倒影羅紋皎奪花宛在伊人深白露防分秋色淡明霞遙看景物蒼茫意擬共鷗盟荻浦沙

九日講武恭紀

四海徧雍熙三秋閱虎羆代當全盛際節應大搜時日月中天麗旌旗曠野麾軍容森甲冑坰牧物黃驪爽气浮仙仗卿云映

禦帷虎賁爭蹻蹻戎禦盡師師拂劍霜華動彎弓月影披馬嘶黃菊野鴈過白雲陲組練生光焰衡鑣中式儀九宮羅畵防六甲載云旗舞鍔遊絲裊穿正閃電馳古來歌七徳今日炳重離

聖治輝千載

天威震四夷

鑾輿歸紫極扈從詠周詩

九日登髙

節物推遷秋气深重陽今日此登臨東籬露潤花將放北塞風寒鴈有音气爽天髙秋颯沓山靑水碧樹蕭森松梢鶴韻和淸瑟竹裏泉聲雜古琴吹防還須窮絕壁整冠且復盡前岑地寛自覺塵埃逺境靜全無俗慮侵白石臥云苔漠漠靑巗引徑洞沈沈已從蘭若聼僧梵更雜寒村送旅砧觀海何湏登泰岱到山已足散胸襟歸來觧卻茱茰佩閒看東岡月上林

霜隼下晴臯

九臯秋气肅沙淨水痕明蒼隼低靑岫孤飛下碧摩空盤勢矯收羽削風輕墉上無人射溟東防度行攫拏藏利爪爽豁湛圜睛萬里悠悠意金聲寄一鳴

壽五弟

繡綫添端始桑弧慶履長云書卿矞爛琯度褓襦香音羽調分候天心復一陽慧根資豈弟醇意發文章著紙霞朝麗揮毫玉夜光鴒原欣得侶鴈序愧先行願挹層霄露言斟初度觴同攜瞻紫極靄靄萃千祥

帝京雜詠

雪瓣初收放曉晴西山一帶湛虛明玉屏重疊玲瓏樣若个神工造得成

嵗臘欣逢蚤立春銀旛防勝逐時新漫言春色知多少寒谷陽回自此辰

兒童隊隊趂閒行市口新張賣畵棚不惜金錢多買取歸來弟妹笑相迎

古禮原稱老婦祭於今禮拜祗諸男云車龍馬升天去戶戶爭傳二十三

大官淸曉布

王言濟濟鵷行錫賚繁領得天庖鮮羙味親朋防食說君防

君王錫福溥防施鳳翥龍翔莫並奇頃刻漏聲傳玉箭聨翩

禦筆下彤墀

紛紛爭向地鑪邊添滿松枝颺碧煙熰嵗成風傳自昔一家烘暖話團圓

送舊迎新未得眠一畨守嵗列華筵卻將舊學商量過培飬新知勝往年

辛亥二月朔

皇父賜禦書對聨恭紀

夾鐘應律普條風浩蕩春熙造化同雨露澤來三殿上壁奎文降九天中漫言北海書稱健可識山陽句獨工【聨句系唐人趙嘏詩】最是

萬防無晷暇

防頒宸翰荷無窮

辛亥仲春

上幸丰澤園演耕耤禮

上躬四推

命臣等終畝恭擬應制十韻

大地陽和淑景韶濳蘇土脈應風條洪鈞普扇百昌序大造均舒萬物調

翠輦臨耕旗閃爍

金輿載駕玉鎪雕行行西苑停鸞輅泛泛天池蕩畵橈帝耒四推膏壤沃

皇躬一墢甫田遙先期已見寅恭懋終畝還思

教澤饒種布期生連理穗壠開願長九岐苖追思聖祖觀耕地卻值吾

皇演禮朝丰稔嵗功九有徧太和景象萬方昭放勲久頌

堯功茂恊帝重瞻

舜徳超

西廠習射卽事

行行西廠路猶賖習射非關玩物華怪底今朝寒料峭平明宿雨濕桃花

拂栁穿花過小溪紫驑不用錦障泥東風可是能裁剪飄灑香紅散馬蹄

西海淸流漾碧鮮相將此日蕩蘭船溶溶新漲春蕪合始識分來自玉泉

佛手

天龍一指稱禪伯接引猶聞爪甲香瓶鉢罷持忘色相瑚閒撇愛淸涼靈根疑長兜羅樹慧質原生選佛塲何事全身藏丈六玻璃盤內笑拈芳

晚眺

沈沈暮色迷煙鬟髙樓半出松篁間樵牧歸來晚燒起駕鵞飛集斜陽閒窻開蝶逐花片入簾捲燕啄香泥還極目芳菲將九十楊栁春風爲掩關

丁香花

細葉纎英不染塵防風時度暗香勻兩般顏色分枝麗四出瓊瑤著樹新淡洗露華披寶粟斜翻堦影臥花茵縱令百結猶須觧那鎖芳園荏苒春

衘制樂善堂全集定本卷二十三

欽定四庫全書

禦制樂善堂全集定本卷二十四

今體詩

燕山八景詩

瓊島春陰

瓊華瑤島欝嵯峨春日輕陰景色多雲防鳳樓松掩映瑞凝仙掌竹婆娑低臨禁苑滋苔蘚逺帶郊畿防麥禾更向五云最深處好風時送九韶歌

太液秋風

秋到宸居爽籟生玉湖澄碧畵橋橫荷風晚送殘香气竹露涼敲緑玉聲翠合三山連閬苑波涵一鏡儼蓬瀛由來禁籞林泉好行樂還同萬物情

玉泉垂虹

湧湍千丈落垂虹風捲銀濤一望中聲震林梢趨眾壑光浮練影掛長空跳波激石珠丸碎濺沫飛花玉屑紅自此防波流處處公田時雨澤應同

西山晴雪

銀屏重疊湛虛明朗朗峯頭對帝京萬壑晶光迎曉日千林瓊屑映朝晴寒凝澗口泉猶凍冷逼枝頭鳥不鳴只有山僧頗自在竹鑪茗椀伴髙淸

薊門煙樹

蒼茫樹色望中浮十里輕陰接薊垂栁依依村舎隱新苖漠漠水田稠靑蔥四合鶯畱語空翠連天鴈逺遊南望帝京佳气繞五雲飛防鳳凰樓

盧溝曉月

蘭若霜鐘斷續鳴盧溝曉月正西橫蒼煙淡接平蕪迥曙色才分逺水明傍防人行聞犬吠蹙波風動見魚驚車馳馬驟長安道何限低徊旅宦情

居庸疊翠

居庸天險列峯連萬里金湯固九邊雄峻莫誇三峽險崎嶇疑是五丁穿嵐拖千嶺浮佳气日上羣峯吐紫煙盛世祗今無戰伐投戈戍卒藝山田

金臺夕照

燕臺遙望澹煙蒙返照依稀禁籞東是處人家圖畵裏一川風景夕陽中溪頭棹響歸漁艇牛背簫聲過牧童千古望諸畱勝迹防回慿弔向西風

闕裏祭器新成

賜觀簠簋鉶登豆爵六色恭紀八韻

代啟文明炳崇儒

聖道光

皇心欽日月禮噐偹宮墻舊譜稽成式新圖發尙方斑斕紛有耀簠簋列成行

頒示來三殿傳觀徧兩庠涵光呈玉質絢彩燦金相萬國同文軌千秋肅典常從玆先後聖一揆頌吾

皇

恭祝

皇母聖壽

蓬萊曉日照金扉糺縵云成五色輝觴捧六宮趨防仗嵩呼四海仰

慈闈瓊筵恭進仙人膳文錦歡呈玉女衣叨沐

防勤逢令節年年拜舞慶春暉

賦得一雨便如秋

園林新霽後徙倚小亭前宿雨催殘暑餘霞抹逺天風隨輕扇度爽隔薄衫穿泉滿澄潭裏鷗閒野岸邊苔痕侵履濕梧影落階圓秋思先秋發於今卜有年

雍正九年六月

上以近畿三省雨澤愆期豫籌賑卹之防甘霖疊沛恭

紀十二韻志喜

帝念民衣食端惟農與桑粒民符后稷熙績法陶唐幹惕通朝夕中和善弛張朱明三夏永甘雨萬民望睿慮周三省

宸達九蒼普天頒惠澤特地厪諮商精禱思無逸殷憂問未央貯倉施舊積轉漕截新航更降停徵

詔仍頒捐賦章

防綸過所望膏澤應非常對越何昭爽誠通自溥將從知

天佑

聖萬國慶丰穰

賦得七月流火

玉律商聲應金天大火流祝融朱斾捲少皥素車畱炎气驅天末涼颸拂樹頭潭中波影淨盤裏露珠稠興助西風客思添明月樓授衣期在卽砧杵響淸秋

秋露如珠

七月涼初至三危露漸零圓凝成顆粒紛墜散瓏玲只許盈眸洗無能傾耳聼平分素秋景梧葉老階庭

秋日播麥新生

釐牟徧壠拂參差正是西風八月時翠毯乍抽新頴細緑波輕泛早苖披芊芊不畏秋陽暴靡靡長霑白露滋此日種成來嵗獲化工四气爲全施

將獵南苑檢防所擕書籍

入髙秋气肅郊坰南苑將除信宿停檢防行幐整書籍不因校獵廢談經

校獵阻雨

崇朝秋雨細絲絲艸濕平原滑似脂罷卻行圍何所事吟詩未穩獨尋思

閣道遊廊鬭角齊侵堦嫩緑艸萋萋卻憐苑外隨圍者上雨旁風下濁泥

辛亥秋九月出南苑行圍以穡事未竣不果獵而還

耞翻云板敲塲圃錢利霜刀刈大田一幅風圖畵似肯教獵騎悞民天

霜後平原地已堅靑驄不用錦連錢相逢野老扶兒笑今嵗丰收倍往年

讀楊忠湣集

家學關西素行淳浩然惟與義爲鄰一生名節堂堂在兩防風霜字字新報國不辭履虎尾排姦直欲犯龍鱗開編省識忠良气不愧牽衣折檻臣

禦賜詩經傳說彚纂恭紀十韻

學古初循壁承

防尙面墻二南風化首六義詠歌長邦國由閨闥聲音叶紀綱孔門傳卜氏漢代著毛萇考訂慿先哲要歸守紫陽膠庠遵注釋藝苑借翺翔秉一先生訓排諸愽士場羣言難約達萃羙得防臧纂定遵

皇祖裝潢出上方趨庭慚寡昧雒誦敢遺忘

恭瞻

皇祖防賜禦筆感賦

亭俯玻璃荷芰芳【賜書處名觀蓮所】孫枝獲侍

聖人旁寸心已覺趨陪幸尺幅曾頒翰墨光羲畫軒書叨賜屢玉函金笥貯

防長只今空對

宸章麗瞻仰徒回九曲腸

分陰宵旰萬防繁餘暇精神寄筆端運腕力如撐海嶽揮毫形似舞龍鸞當年歡忭承

榮賜此日依遲忍重看詎止宋臣飛白記涕流頻拭那能幹

鏡中燈

數尺玻璃鏡中含燭影橫光凝千樹焰彩散一燈明圓相分來滿空花對處生撲蛾渾不用剪燼笑難成乍似冰壺漾還如水月盈若令長照物莫徹玉堂檠

雍正九年十二月二十日

皇祖實錄禦訓告成

皇父陞殿恭受禮成羣臣慶賀恭紀

承平嵗久共尊親萬類欣遊浩蕩春六十一年緜郅治百千萬國沐洪仁行昭日月瑤篇富言揭山河寶冊新聖主紹庭欽陟降顯承允萃一人身

寶袱金輿瑞靄盈恭迎

帝輦出乾淸起居本是當年注紀載欣看此日成佑啟萬年隆國祚繼承四海仰

皇情告成應受千官賀金殿曈曨旭影明

績奏修和被管弦只今載筆尙依然精研始識

天心奧防繹從知

聖學淵久道化成仁正漙重熙累洽慶方緜朝來閱罷升平禮寶歷初周已十年

史館修成

聖典垂一畨歡喜一畨悲提擕舊憶

音容在愾慕今驚嵗月移光發瓊嚢臨殿陛祥開玉帙煥罘罳防回拱手丹墀立感事沈吟七字詩

薄海霑濡雨露勻

九重咨儆煥絲綸典謨從識唐虞聖功敍還同覆載仁憶昔追隨

宸極久祗今瞻仰史書新光天黎獻歌思永況復躬承渥澤人

吾

皇至徳懋重華

實錄成書自帝家經國大猷延宅俊務民本業重桑麻載功多借羣工手紀實曾無一字誇受賀禮成還紫極中天日燦五云斜

賜烏銅罏恭紀

迢遞三餘永研精書室中窻眀欣向日簾宻爲禁風布澤從金殿

頒恩自法宮名罏傳雅制新樣出良工素色靑鉛似圓形寶鏡同細雕檀木案巧鑄首山銅夜爇蘭煙紫朝燻獸炭紅袖來寒卻避著處暖頻烘拜

賜回春徳榮分解凍功年年長至日永得奉

恩融

平郡王修理

福陵前水法告成還京賦贈三十二韻

薄海承平日光天丕冒時奉三宏郅治得一普

恩施

列祖貽鴻業吾

皇紹大基

聖心通陟降孝治本型儀緬想

山陵地欽惟功徳垂殿堂宜戎煥水法度重爲

簡命賢藩往工程鉅任禆星軺辭輦轂駟乘望

靈祠九十韶光半逶迆周道遲嫩茵鋪古路山鳥喚髙枝日腳來孤鶩云邊現彩芝奉天春滿目望海翠凝眉【山海關有望海樓】言邁勞徵騎遄臻止繡麾命徒勤匠作鳩眾發工師月斧千人舉云斤萬手持尋源防舊道鑿石濬新陂利便因形勢髙卑物土宜敬公常惓惓愼事毎孜孜不惜司農帑還餘禦府資兩年寒暑易再往路途知晴旭光明照和風左右吹歸輿旋帝裏返斾邁通逵蕆事封章奏論功

聖澤推逾時成契濶此日喜追隨分韻箋同劈探防冊共披心知才磊落意欲共磨治古有登臨士遊窮山水奇因之健筆力用以助文思況復三韓舊猶然萬載防省風思

祖徳考俗問鄕耆益重圭璋品應叨雨露私篇章聊志喜詎比穆如詩

孟春十日夜偶成十六韻

天宇祥風布東方木徳生入春旬已過望月璧將盈獨坐披緗帙無眠對玉檠推敲裁律句吟詠費精評自憶髫童嵗粗知書史名但能覓梨栗豈解協音聲顧復皇恩厚提撕

聖訓明選師皆宿彥教我盡披誠學識尊周孔詩知道性情韻宗金石響詞薄僞刓輕繭紙浮光淨蘭毫蘸墨並綺思抽乙乙俗慮靜營營堪防天人理兼消長短更燼生霜燕翦茶沸玉壺鳴旋裊沈香細迢遙永夜淸吟成梅月朗天際玉繩橫

玻璃盤

棐幾無塵罽毯平玻璃盤子伴髙淸一般皎潔羞雲母四射光芒突水精巧質非緣周玉府【周禮天官玉府合諸侯則共珠盤玉惇】嘉名詎數漢金莖防回拂拭澄如鏡靜對冰心一片明

恭讀

皇祖禦制避暑山莊三十六景詩井閱圖感成長句五

首

天開勝境比捲阿浩蕩春熙萬物和祗爲養

親溫凊備非闗奉已豫遊過迎涼臺榭依山迥延爽軒窻傍水多頷領孫曽難數計扈遊何幸沭

恩波

猶憶壬寅三月春隨

鑾方始奉恩綸

天顏近接承歡久

日角時臨賜喜頻在耳

徳音猶似昨開函

禦筆鎭如新祗緣深眷吾

皇意愛育餘波及小臣

金泉避暑辟離宮行樂還期兆庶同書史研求遵古訓桑麻藝植愛豳風追陪六膳分銀鱠趨侍三驅躍玉驄指防圖中當日事

鼎湖何處可攀龍

靈臺不見文王禦仁壽空傳唐帝宮樓閣簾櫳虛夜月殿堂松柏老秋風當年遊賞疑天上此日酸辛對畵中賸有

宸章恭洛誦防回靑睞憶

重瞳

鼔響舂音夢裏遷披圖不覺淚澘然詩侔風雅傳千載畵聚煙霞扄一編爽籟秋風噓大塊云章星彩麗髙天冷窻課罷頻吟諷回首光陰已八年

東作

東作三春始滋生萬物稠公田平似掌新水緑如油虫捲柔桑葉鍼抽嫩頴頭乘時功力備多稼定今秋

賦得花隨春令發

靑陽消息到春臺嫋嫋風光費剪裁滿院猶遲千樹放傍檐早覺一枝開日烘不借溫房暖令至何須羯鼔催嫩蕚半含春力薄悠揚蜂蝶莫頻來

題蔣南沙相國畵屏五景

桃栁

金絲錦浪舞東風防綴陽和尺幅中見說花源春靄靄遙知防防雨蒙蒙輕綃雜間參差緑翠帶低臨深淺紅消息化工歸燮理丹鉛未許畵師同

蒼松牡丹

錦繡堂中開畵屏牡丹紅間老松靑日烘始識三春麗嵗暮猶看百尺亭夭矯拏空欣得地輝煌散彩正當庭一般都是生生意坐對從知筆有靈

荷

玉鏡平鋪一帶長紅衣翠蓋儼明妝不爭艶麗當春日獨濯淸漣傍夕陽云髻峩峩疑洛浦秋風嫋嫋憶瀟湘鷺鷥可是知人意雙落明波領晚香

黃蜀葵

色是黃金花是盤迎風未舞已蕋珠宮裏仙人佩姑射山頭玉女冠承露更添千葉碧向陽還有寸心丹鵞黃淡抹饒深意漫作尋常渲染看

梅

天上春陽回未回早傳消息到庭梅暗香和雪尋常放嫩蕚侵寒三兩開每傍階前照淸淺更於月下重徘徊一枝風物資淸供調鼎還看濟世才

春日寄朱可亭先生五十二韻

遲日山河麗靑春風物妍皇州籠淑气天宇燦祥煙景媚韶華世人遊熙皥年先生方抱病靜室獨安眠當代窮經彥淸時守道賢事

君欣際遇奉職佛仔肩

寵命登臺輔鴻才掌選銓寅恭朝寧右弼亮

聖人前只此冰兢志那忘對命防

皇情常有眷臣節總無偏早嵗承綸綍成童授簡編芳防看表帥函丈獲周旋義府優遊永春風坐臥便賦詩閒檢韻味道細烹泉每自威儀謹從知學問全董生醇治術朱子續心傳十載如旬日髙山復大川汲長難試綆質魯詎窺淵惟借開陳力常資接引緣前途粗省識往籍事精研方示尋鄒屐旋招泛泗船髙深終莫測言象未忘筌竊意精神固何期衰病連道存看潤貎身老惜華顚觧習安心法參明樂性禪三年常疢疾晚嵗每迍邅更受

宸注頻防

恩防宣賜醫經嵗月賚食列甘鮮防度秋梧落經時春艸芊尊生資攝理養靜悟魚鳶入臘魔才退頻年疾稍痊經帷常一過日暮薄言還早識文如斗新叨筆似椽風披重幙外晴照綺窻邊坐久添光霽來頻領蕙荃如何新嵗到轉覺舊防牽呼僕長扄戶飛花未撲韉竹鑪朝自焙湯劑晚仍煎消悶慿書籍無心托管弦神淸依素幾守寂坐麄氊未及頒春俸應勞買藥錢東皇今布令黒帝久收權坦履宜悠爾沈屙定霍然追隨私念切趨步寸心懸況乃須調鼎方看用作舷時平交正泰君道健如幹宣力疇堪並陳猷未或先陽和敷化國膏澤被王田何日趨朝陛多時隔講筵裁詩羞未穩有暇賜雕鐫

禦制樂善堂全集定本卷二十四

欽定四庫全書

禦制樂善堂全集定本卷二十五

今體詩

三月十三日隨

皇父駕幸圓明園得詩六首

春園初見百花開日午欣隨

禦輦來纈錦蒸霞呈麗景東皇雨露好栽培

最是蓬萊浩蕩春東風如剪物華新裙腰艸合平於毯滑笏溪流色似銀

邇來甘雨潤苖新走馬天街絕防塵試防金鞭回望處翠條如染拂行人

黃繖當中映午暾

太平天子幸春園靈臺靈沼同民樂夾道齊呼

萬嵗尊

寒食常年桃已謝今年寒食正開花天工有意供宸賞特教東君駐物華

禦鑪香暖恵風晴日映墀頭喚上卿不是物華供玩少殿顏勤政意分明

賦得好雨知時節

漠漠春云布蒙蒙時雨飛防空方霢霂入夜轉霏防正助資生徳從知造化機東郊明曉步阪上麥苖肥

栁溪垂釣

傍岸靑靑一帶遙玻璃鏡淨拂煙條持竿不爲貪鱸鱠天水空明萬慮消

花嶼南頭曲水東石磯晚坐綠陰風臨流暫作垂綸客興與漁郎卻不同

聼松

涼風過院裏疏響度庭前乍覺蛟龍吼徐聼絲竹傳春濤盈峽漲沸茗滿壺煎入夜心偏靜慿參天籟禪

賦得泉和萬籟吟

野逕無絲竹飛泉亦可聼千條流澗白萬古韻松靑自是饒天籟多緣借地靈跳波珠絫絫激石玉丁丁樂奏簫韶曲圖開十二屛何當鋪翠毯終日對淸泠

濯纓泉

碧映一淸當年誰濯纓滄浪衣帶水到此亦成名

恭和

禦制詠竹原韻

瑯玕敲雅韻蒼翠布淸陰逺映山光入低臨階影侵寒梢蓊雨潤勁節颯風吟仙苑供

宸賞還同松柏心

藻砌紛靑籜芳園滿緑陰最宜時雨洗不礙嵗寒侵宸暇方遊豫

皇情暢詠吟年年常近日淸節與虛心

從軍行

三邊烽火照軍營十萬丁男夜練兵但使腰間懸寶劍丈夫何處不成名

關山月冷夜黃昏指日應擒吐谷渾誰憶樓頭新少婦一聲橫笛正銷魂

沙漠風髙列戍連寒侵行帳不成眠狼山夜半聞新警披甲爭聼號令傳

辭家萬里路迢遙龍虎軍中夜擊刁底事成功如約早將軍聞是霍嫖姚

橫戈結伴共遊盤日久翻忘行路難卻恨此方無鴈到慿誰傳信報平安

夜戰洮河馬不嘶無邊殺气與云齊偸閒一枕金戈臥半是人膏半是泥

二十三畨月缺盈君王防重致身輕轅門試射誰穿的十萬軍中最有名

戍兒約計看刀環對鏡新驚發半斑不是親擒生頡利何顏復進玉門關

送邵通參奉

命典試江西

天門旭日耀晴明

帝簡儒臣典試榮虎觀暫教違問難龍門旋見擷瑤瑛徵輪正愛山花繞歸路應看鴈迎一載春風頻坐臥可能不動別離情

昭代文明重棘闈雄州遙指四驄騑三秋瞻鬥龍光射一月搜才紫气圍堂上頻呼添蠟燭日中俄見擲珠璣迢遙驛路回鞭日好載公門桃李歸

豫章佳气鬱蔥蔥牛斗光芒映彩虹

帝遣文星司玉尺人欽精鑑詠惇弓驊驑遇主鳴方健雕鶚摩天勢更雄宗西江還在否慿君一振古人風放榜懸知聚彩霞歸輿歷歷雪初花縱橫禮樂文章盛來往山川道路賖日照金臺迎畫幰風吹滕閣送仙槎天街十月陽春早光霽重看捲絳紗

顏魯公祠堂

艸長華淸作古原魯公祠宇至今存松圍四面濤聲颯戶守千靈道貎尊一片忠誠光日表防遭貶斥別君門平生浩气消姦气盡節從容且謾論

讀項羽紀

鹿走荒郊壯士追蛙聲紫色總男兒拔山扛鼎興何暴齒劍辭騅志不移天下不聞歌楚些帳中惟見嘆虞兮故鄕三戶終何在千載烏江不洗悲

讀武侯出師表

燎滅中原鹿又亡獨畱防燼熾炎方三分已是輸全局七縱猶然保小康此日欃槍須北指當年魚水憶南陽魏宮艸樹終搖落千古丹心表兩章

裁衣寄從軍者

玉關天气涼六月已飛霜驚理篋中素寄與逺行郎長短尙如初寛窄想非舊那堪孤燈下縫紉聼寒漏中庭度金風緘刀著手冷嘆息厚裝綿行將寄雪嶺裁衣何所願願郎早樹勲郎爲萬戶侯妾作郡夫人

送毅庵鄂相國奉

命經略西陲

淸秋霽日照徵鞍上相臨戎劍气寒

詔防欽承三殿宻機宜默運寸心殫馬騰士飽來裴度鶴唳風聲避謝安欲別先生何所贈臨風握手勸加餐書文一軌泰階平蠢爾戎夷敢弄兵

天子運籌頻下顧相臣經略此西徵風翻武帳三臺入日耀軍門萬防明佇看對颺歌虎拜邊烽永熄玉關淸

賦得鶴舞千年樹

太液池邊千嵗松飛來白鶴愛陰濃雪衣斜掠披風態丹頂髙昂舞月容閬苑有書傳祕信緱山無處覓仙蹤翩翩還就三淸路翠蓋徒看攫老龍

活水

滑笏流波不暫停防防鷗鷺滿沙汀眼前觧得空明理淸濁何勞辧渭涇

冒雨尋菊

秋雨霏霏碧蘚滋閒情今日步東籬不知冷夜寒朝裏開到西風第防枝

我愛秋來菊蕋開天工偏爲洗塵埃倚欄閒詠衣衫濕應是才從籬畔回

挽戴九臯

都門握手別淸儀生別重添死別離蒿裏應懷埋玉恨龍堆想見致身時魂還故宅三秋冷名列新編萬載垂惟我思君勤懇意裁詩灑淚不勝悲

弔睢陽雙忠

蚍蜉援絕守孤城遮蔽江淮九死撐可惜絕繩無復續翻教越俎共捐生一時慷慨多全節千古春秋有令名籩豆生光祠宇在雙忠浩气煥丹楹

恭讀

皇祖聖祖仁皇帝禦題耕織圖四十六景詩敬和原韻

浸種

气布靑陽造化功東郊俶載萬方同溪流浸種如油綠生意含春秀色籠

耕

宿雨初過曉日晴烏犍有力足春耕田家辛苦那知倦更聼枝頭布谷聲

耙耨

九重宵旰厪民依課量陰晴總不違縹緲雲山迷樹色緑蓑扶耙雨霏霏

耖

新田如掌水潺湲扶耖終朝那得閒手足沾塗渾不管月明共濯碧溪間

碌碡

帶雨扶犁一夕周作勞終畝敢辭休縱橫碌碡如梭轉膏壌勻鋪惣舊疇

布秧

二月春風料峭寒原田鱗疉入遐觀最憐舊谷生新頴欲布秧還仔細看

初秧

栁暗花明春正深田家那得冶遊心老翁防杖扶兒笑卻喜初秧擺緑鍼

淤防

短杓盛灰淤畝勤髙原下隰望中分鳴鳩喚雨聲聲好嶺外旋看起白雲

防秧

勻鋪緑毯滿平川萬井風和花欲然移自南疇向西陌防秧時節日長天

挿秧

甫田萬井水彌彌防得新秧欲挿時槐夏麥秋天气好及時樹藝莫教遲

一耘

新頴鵞黃逺似波揠苖助長槁如何惟應芟薙勤人力自鮮苞稂害穉禾

二耘

壺漿饁婦大堤行最是畦邊莠易生勞苦再耘還再饋可憐農叟望年情

三耘

朱火炎炎日午長三耘曝背向林塘那無觧慍傳風信天遣防薫動緑芒

灌漑

抱甕終輸气力防桔橰輪轉迅如飛池塘水滿新禾潤樹下乘涼待月歸

收刈

桐風瀟灑露珠晞滿野黃雲映落暉是處腰防收獲徧擔頭挑得萬錢歸

登場

登場此日望西成大有頻書慶帝京防防滿車皆玉粒比鄰亦覺笑顏生

持穗

塲圃平堅灰甃成如坻露積最關情殷勤婦子爭持穗好聼千家拍拍聲

舂碓

木末金風陣陣吹松明火燒隔疏籬何來舂相深宵裏可是村謳唱和時

簏

秋成那得暫遊盤顆粒精粗欲別難周折不辭身手瘁猶餘一掬防回看

簸揚

郭外人家茒舎深門前揚簸趂風林莫令飄墮成狼戾辜負耕夫力作心

礱

相將南畝苦胼胝望嵗心酬庶免饑石磑碾來珠顆潤家家鼓腹樂雍熙

入倉

霜防楓林似火然千倉滿貯賜從天輸官不假徵催力喜值如雲大有年

祭神

擊鼔吹豳報屢丰朝看索饗萬家同更期來嵗如今嵗苖碩不知願莫窮

浴蠶

曽讀豳風七月篇遲遲日景麗光天新蠶未起先宜浴盆滿明波人滿川

二眠

女桑搖綠葉參差曉起人慵欲采遲雙燕入簾長晝靜再眠恰是仲春時

三眠

淑景頻催喜載陽防行步步采條桑三眠三起新蠶老篝火看時夜未央

大起

春光荏苒去堂堂無那黃鶯一日忙箔上吳蠶方大起冰絲色映綠筠筐

捉績

蠶筐髙下架頭紛食葉聲煩似雨聞捉績欣看光練練一家婦女共辛勤

分箔

栁絮飛時晝下簾桑柔蘩細食徐添卻慿纎手爲分箔未暇朝餐日過檐

采桑

墻畔靑條著雨滋繁陰初覆葉齊時春深八繭蠶爭餧稚子攜筐上緑枝

上簇

覓樹尋枝手足疲柔桑采采飼蠶饑今朝報道新抽繭老幼羣欣上簇時

炙箔

重簾不捲畏風寒猶爇松明向夜闌皚雪霏霏堆滿箔殷勤弱女把燈看

下簇

獻繭由來重女功繪圖今見列璇宮

聖人不爲丹靑玩玉谷珠絲此意同

擇繭

弱繭何時成綺紈拮據冀免一身寒八蠶獨蛹還須擇幾上分明取次觀

窖繭

春日遲遲執婦功何心戀賞牡丹紅繭成好向村頭窖荷鍤攜兒緑防中

練絲

煮繭炊煙颺短籬絲腸累累練成時探湯試展纎纎手那聼枝頭叫畵眉

蠶蛾

蠶蛾絲淨方生子送向溪頭任所之黙祝明春盛今嵗隔年生理計家資

祀謝

年年勞苦事耕桑及早還將租稅償今日蠶成防祀謝西陵功徳戴無疆

緯

蠶繅輪捲徧千家午靜人慵鳥語嘩浸緯欣看供織作阿香軋軋轉雷車

織

織女工夫午夜多何曽已自著絲羅銀蘭照處方成寸卻早循環擲萬梭

絡絲

秋惹深閨無限情可堪蟋蟀送寒聲玉關萬里徵夫逺惆悵新絲絡不成

經

砌下風飄待女蘭新絲經理欲成紈安排頭緒分長短約伴同來仔細看

染色

經緯功成尙染絲晴光萬縷燦離離天工奪處關人巧棚上還看五色施

攀花

簇簇堆成錦繡紋攀花鬭巧最精勤堪憐織婦空勞勩著體無過大布裠

剪帛

溪尾如藍秋水淸裁衣寄逺重關情金刀欲下躊躇意絲縷皆從素手成

成衣

戔戔束帛費縫紉只爲祁寒事切身

聖意憂勤圖畵裏宵衣永庇萬方人

挽蔡忠烈公

公諱道憲號江門閩之晉江人爲長沙司李獻賊攻長沙吉藩及撫藩監司相率遁衡州公攝太守事爲死守計總兵尹先民叛附於賊城防百計脇降公不屈怒罵愈甚賊遂錐其胸斷其手割鼻舌毀齒寸磔以死事聞贈太僕謚忠烈先是公就擒時有從役九人隨公不去賊先殺五人以懼公公不動及以次斬及淩國俊國俊者九人之一也國俊請葬主而後就戮賊許之後與公同祀長沙

牧民身不典戎曹爲守孤城展六韜振鼓縱能摧賊銳倒戈先已樹降旄夜臺有路丹心炳帝闕無門白日髙沅芷澧蘭芳不歇招魂只合誦離騷

禦制樂善堂全集定本卷二十五

欽定四庫全書

禦制樂善堂全集定本卷二十六

今體詩

石鼓

橋門森矗兩蒼松翠護雕鐫舞鳳龍漫說晉臣精博物難稽周帝耀軍容銅駝已見藏荊棘石鼓依然鎭辟雍百里聲聞今試扣太平畱此溯遐蹤

聞軍營大防志喜

旭日揚輝氛沴消光天雨露九瀛朝行間效命票姚霍斗畔推車相國蕭沙漠忽聞收戰馬泮林佇見集飛鴞勒功一片畱何處更過燕山萬里遙

蠢爾西夷敢跳梁凶殘肆取武維揚淮山無騎聞淸鶴大漠千師掃駭狼破竹功成歸有日采薇歌作嵗云陽從玆徳水淸無外天際長懸日月光

轅門鼔角萬軍鳴執訊連連繋大營日照三山光四壘風回千隊動雙旌已聞魚海全銷燧更看天河淨洗兵最是王師徵不戰金甌永固萬方淸

閫外専徵將帥雄防年區畫厪

宸欣看防盡窮荒北可卜兵歸漢苑東萬里露章初奏凱千年麟閣定論功賡颺志喜葵忱切咸五登三祝聖躬

景陵寶城山上產石芝一本彩芝四本恭紀二律瑤光星耀麗重霄瑞產芝英玉露調最是顯承通有赫可知陟降本於昭日暄

寶頂金幢粲風拂

明樓玉節飄千載嘉祥綿國祚由來虞舜繼唐堯扶輿積气炳貞符芝蓋繽紛護

鼎湖上瑞兩逢得未有靈根五本自來無光天雨露謳歌切大地防波浩蕩濡總是覲揚同一揆休徵艸木慶昌圖

賜哈宻恭紀

玉琯灰飛候璇璣斗紀辰陽從一气轉

防自九重新異品遐陬至名

賜賚頻分餐消永夜獨喜沁淸神霜刄絲絲剖冰瓤片片陳靑門應讓美朱火漫誇珍堆處盤添冷嘗來齒潄津中宵詩思潤轉盼是三春

恭和

禦制冬至齋宮詩二章原韻

五云糺縵防齋宮晴旭才升暖綺櫳气轉初陽回玉律天開子月應祥風百昌新慶昭蘇景萬彚均沾槖籥功可識泰禋綿福履

一人誠敬早潛通

日朗瑤宮瑞色新履長納慶協芳辰精禋共識

皇心恪齋宿羣瞻

聖敬純和气初融丹禁曉葭灰乍動玉衡春

宸居此際幹幹意爲懇

蒼穹佑兆民

再擬冬至齋宮三首

瑞靄氤氳滿太淸九華髙曜鳳墀明齋宮晝靜鑪煙直廣殿風和梅蕋生气復一陽璇象轉福凝五位泰階平春回大地鴻鈞普始識天心饗

聖誠

亞嵗芳辰景福臻歡聲陌上

九重聞琯中鼓動回元气臺上丰亨兆五云金闕祥光浮雉尾玉鑪斜篆裊煙紋賡歌拜手葵忱切長仰經天日月文

帝禦齋宮敬且莊

泰壇寅祀亞初陽斗邊看日方移晷谷口占風又協祥郅治平成過夏后

聖躬雍肅邁周王至誠已自通

天貺

萬壽應知卜算長

橘

朱橘團團嶺海濵年來包貢逺通閩玉盤盛得瑚色爲識江南霜信頻

離離不譲洞庭南玉液瓊漿珠顆含未免一籌輸土物春前進到九頭柑

凍雲凝雪

出岫云嵐凍飛空雪霰凝漫天寒欲逼大地气難騰淅瀝朝逾宻氤氳日始升地鑪燻不暖梅谷踏何曽過屋馳蒼狗敲檐落細冰誰能分白黒乍不辧村塍列嶂眉如洗平湖鏡似菱陽和期尙逺觱發候相仍錦繡簾重護玻璃窻暫憑喜看三白瑞預卜九秋登

冬早聞雀聲

防日晨窻鳥亂鳴似來報曉最關情霜凝凍翅看雙落冷逼寒喉辧數聲乍似庭中吹急管忽思春杪聼遷鶯想伊預識陽和近爲見南枝梅蕊生

恭讀

禦制丁未長至日詩敬依原韻

鴻鈞气轉中黃鐘六出飄飄喜應農臺上雲霞看紀瑞天中顓頊正司冬陽迎葭管方萌動禮薦蕭馨倍祗庸知是履端逢景運太平天子福重重

村墟夜舂

霜落園林時屆冬稻粱全獲罷三農田家作苦無休息更聼村墟半夜舂

萬籟全收夜已分寒舂聲急隔窻聞髙齋識得丰年景篆裊鑪香獨自焚

冬日寄蔡聞之先生

一綫陽回節近春先生獨臥病兼貧釡漂白水薪爲桂簾捲寒風雪作銀未識命車期防日已經伏枕過三旬藥鑪靜對無餘事應有新詩付錦鱗

書齋十載接輝光屈指暌違一月長試問鑪錘何忽忽可知嵗月亦堂堂腰圍定減冬前帶髮際應添鏡裏霜佇待春風重坐臥新知舊學總商量

詩思

詩思竟如何都於靜後多繭絲抽更細春水皺生波得意全由此忘言亦任他古人多達者誰是破詩魔奉和二十一叔父用蟬聨體賦得松風雪月天花竹鶴雲煙詩酒春池雨山僧道栁泉原韻右二十字宋太宗試進士趙昌國題也叔父取以自詠創爲蟬聨體屬予和之予愧非所習勉彊奉和觀者得毋以效顰笑耶

龍鱗含秀色偃蓋欲拏空不畏嚴霜偪偏宜細雨蒙貞堅有本性瀟灑與誰同天籟還堪聼笙簫愧下風浴日紀堯淵生云傳禹穴何如孟婆風泠然亦可恱飄飄散幽襟裊裊起蘋末莫漫向春園吹攪梨花雪千山瓊瑤堆萬樹靑蔥沒砌面足虎鹽波心冷石發凍鴉叫不已樵客歌獨歇誰與把筆人孤吟對寒月良宵值三五皓魄正髙懸海上初籠樹空中恰印川徵人楡塞外才子綺樓前對景情偏別盈虧欲問天蒼蒼標正色浩浩逺無涯气結山河秀光分日月華問曽傳正則補欲憶皇媧聞說空桑法曼陀更雨花薜荔繚爲墻芙蓉蓋成屋人疑是仙源客來探丹谷淩晨采春蘭裛露掇秋菊爲恐腳踏殘短欄縛湘竹幽篁令人逺隔亭看約略檀欒淸影圓森疏餘粉落冒露振靑竿韻風鳴紫籜伶倫十二管吹集雲中鶴振翮盤霄漢淸標迥不羣九臯空外響午夜月中聞緱嶠隨王子瀛洲駕太君千年遼海上鄕裏隔浮雲因風勢欲牽出岫轉悠然乍可同蒼狗猶然防一蟬梳空紋似浪映日白於棉樓上分明看還疑谷口煙野燒致偏奇停車一望之初從山腳起俄向樹頭披最是村郊裏愛看濃淡時右丞雲水幅佳景妙於詩終朝靜裏吟聊試拈毫手卽景自怡恱裁句覓對偶但期合古人未許甜俗口不學李靑蓮百篇酣鬥酒甕裏香醪熟杯中湛露新麯紅傳綺席蟻緑獻佳辰錫嘏尊三爵言歡歷再巡兕觥方上壽天子萬年春麗日烘窻暖條風拂面宜愛看民析候更值物華時鳥語呼名急花嬌放朶遲寒冰已觧凍料可泛前池夾鏡抱花源曲欄圍瓊戶淩曉逺浮煙俯波倒映樹水心舟響檝岸上人接武最愛夜深時隔窻聼防雨霏微迷逺近徙倚小亭間樹潤蒼龍甲花明織錦斑塵氛歸閴寂澗水落潺湲更向天邊望珠簾隔萬山列嶂碧崚嶒乘間一眺登峯靑髙旋髻泉迸逺拖繒誰識丹梯路羣觀白玉稜飛來小鷲嶺防遇淨名僧招提搆靈境滿樹蟬聲噪中有老尊宿拈芳坐深窕鐘魚共朝昏物外恣尋討卻笑紅塵客勞勞洛陽道人歌行路難誰肯蓽門守學士錦輪飛將軍鐡馬走終日逐紅塵爲客成白叟何爲祖離亭更復折楊栁防岸千條色章臺萬縷煙待看飛絮日正值暮春天搖綠棲新燕成陰噪晚蟬最憐橫古渡漁父釣淸泉滴瀝復琤琮幽人詩料供尋源迷半嶺擘峽走雙龍入眼心方防烹茶興更濃瓦盆聲叩罷翹首望髙松

立春前五日以詩代書問蔡先生病

早起披衣喚小僮新裁柔翰走詩筒問師冷日迍邅景憶我春風坐臥中最是能安天與命況於所遇病非窮寄詩正值韶華近可與宜春帖子同

臘月十九日立春

气轉鴻鈞萬物新寶旛防勝總宜人韶光破臘都逢霽玉曆周年兩立春暗數元正才防日須知殘嵗只餘旬朝來喜啜盤中餅明庶風飄送暖頻

玉河冰泮

靄靄春歸帝裏新玉河觧凍泛淸淪東風細拂紋如縠暖日晴搖色似銀隄上愛看初綠栁汀邊凝望未生蘋朝來添得流澌擁還恐遊波礙錦鱗

玉河春栁

春栁碧如煙春流宛轉沿低垂金鏡畔斜拂玉橋邊眉細波中畵腰輕風裏旋章臺千萬樹羨爾沐恩先

探春花

寶粟堆枝翠葉飄年年長自報靑韶隱辭殘臘偕梅蕊逗漏陽和先栁條無事冶容爭麗景別餘芳气散疏寮庭前試問春來未坐對方知春信饒

牡丹芽

消息東皇淑气調嫩芽新發防姑梢芳菲已許詩人賦麗艶猶遲畵筆描風信頻吹還未綻露華暗潤不須澆莫驚禿兀看來熟防日如霞映綺寮

奉和二十一叔父癸丑元日早朝原韻

昭蘇萬物樂春臺初日天門曉景催雉尾風搖云影動龍鱗色煥曙光開蓼蕭禮異周詩詠湛露

恩從漢殿來深喜圭璋成特達髫年書史共追陪

花信風

欲識春來處先看花信風未搖枝上綠已綻蕊頭紅長飬元功普吹噓大造同何須催羯鼔列繡杏園東

雍正癸丑二月七日

經筵恭紀

風光駘宕鼔春和講幄宏張俊彥羅稽古直探謨典祕談經逺邁漢唐多鑪煙裊裊香凝座鵷列響振珂羣仰

九重敷化雨從知大地沐恩波

二月八日隨

皇父駕幸圓明園恭紀五首

金輿赤羽鳳城隈上苑

宸遊向日開最是東皇偏有信都於此日送春來和風披拂物華妍細泛松篁勝管弦緑野陰濃供勝覽紫驑一路不須鞭

韶光先已到

楓宸芳籞迎陽景倍新

聖徳體元七字裏【是日禦聨有節屆仲春欣長養之句】由來化育卽皇仁

栁隄冉冉才舒緑桃塢菲菲已吐紅從識

禦園春信早不關二十四畨風

平湖解凍泛龍舸打槳中流一字過謾憶荷塘紅十里且看春漲綠千波

千里鏡

誰歟巧制過工倕玩景何須出綺帷視逺惟明元在我鑑空無礙卻慿伊光如水月初圓際了若湖山盡歷時聞道離朱能燭眇還疑千里未曾窺

淸明奉

命恭祭

景陵感成八韻

猶憶髫齡際趨承

禦案前可憐逾廿載瞻拜

鼎湖邊錫類

皇仁切蠲辰孝享防應期春二月奉

命九重天晴旭輝徵防和風拂錦韉松楡深石路殿宇鎖雲煙盛禮陳今日

深恩隔往年孫枝思

祖徳回首淚澘然

憇慈云寺

曉跨徵鞍日漸斜暫教小憇梵王家云深古殿苔衣潤風入髙松天籟嘩語僕且閒從繋馬問僧何事亂鳴鴉比來塵境都消盡不用曼陀更雨花

漁陽

漁陽古名郡沃野徧桑麻士俗能知禮民風喜不奢長途來百里懷古憶三撾恰值淸明日迎神晚出衙【州民以淸明日鼔吹迎城隍神謂之出巡】

盤山

盤山山色翠空蒙我欲登遊霧半封寄語山靈還訂約他時擬上最髙峯

艸色

次第和風日日殊裙腰嫩合翠勻鋪芊眠大地春方半防綴寒村景不孤撩眼畵圖分別墅惹人詩思滿歸途淩晨卻欲遲徵馬恐踏芳郊破露珠

春社

社日慿誰報梁頭燕語新才看如畵景已是可憐春風軟遊絲重晴烘花气醇賽神村鼔響酣舞太平人

賦得獨倚修篁看鶴籠

萬竿寒雨鎖寒煙瑞鶴籠來不計年漫憶松梢餐玉露且從竹外飲秋泉風霜縱幸離身畔鳥雀難堪噪耳邊看鶴不如看放鶴一聲嘹唳碧雲天

盆魚

圓池蓄水不須寛依藻文魚自覺安待到夜深防雨滴跳波還似躍層瀾

緑荇靑萍可避陰一滿貯足浮沈个中也有相忘樂不羨滄浪萬丈深

賦得買夏欲論園

夏日慿誰買名園略可論靑山列圖畵修竹是庭軒冰椀寒生簟香醅緑滿樽泉聲鳴石砌鳥語報松門消得三庚永渾忘九陌喧支公應問價欲告已忘言

蘆塘放鴨

新蒲防防才生緑夏水油油欲縐波防隊看他輕放去消閒不作右軍鵞

老鴨湖中欲去遲回頭著意顧雛兒沙塘蘆岸蒼茫意一幅徐熙落墨時

隱映蘆洲是鴨洲一羣唼喋逐波流勝他霜信勞長路饑餓瀟湘夜雨秋

風車【湯時奇肱國來朝所乘車禦風而飛】

異物原非貴風車亦可稱輕輕隨籟動冉冉似云興聖徳寰區普遐方瑞應徵來賔非限逺奉朔自相仍謾說鸞凰翼何勞騄駬騰夕轅指帝裏朝軫發奇肱列子應慚防工倕不擅能還輸西旅貢魯壁未曾登

魚米樹【一名康洋樹出宜興其結子似米則年丰似魚則多水農家以此占年云】

春入靈根枝葉抽嘉名聞道數興州求魚緣木須防澇聚米成林定有秋砌莢饒他能識朔庭萱空自解忘憂那如望樹占年好嵗嵗農家社鼓稠

賦得船痕半載書

春水弱無力春船行覺遲饒他乘興日是我讀書時桂棹逍遙去蕓編左右披綆長堪汲古何用釣竿垂

彈琴峽【居庸關水流石鏬聲若調琴】

彈琴峽口聼彈琴淸韻悠揚入聼深漫數成連工奏曲不須鐘子始知音調髙流水誰能和響薄焦桐更耐尋卻笑陶公空掛壁何如大地是琴心

朱艸【地祗格則朱艸生賢人出】

聖徳光天壌宸修格地祗瑞呈朱艸出祥應紫雲垂防防抽莖宻離離擢榦奇朝芳珠露潤午秀恵風吹不數椿知嵗休誇蓂應時彚徵占有吉濟濟助無爲

鶴迹

曲徑苔迷路幽棲鶴作鄰舞階猶惜影步月不生塵印出畱深迹翻將疊軟茵松門未曽掩幸得接嘉賔

禦制樂善堂全集定本卷二十六

欽定四庫全書

禦制樂善堂全集定本卷二十七

今體詩

奉題二十四叔父裕徳軒三十韻

聖治崇棠蕚天心重鶺原諸藩多俊乂吾叔擅璵璠麟趾祥符厚宗璜介弟尊性情恆靜正體貌更恭溫尙友希千載成文易百言夙嘗勤典籍頻自惜朝昏深領書中味渾忘戶外喧銘辭方刻器裕徳重顏軒爽宜涼燠幽閒類澗村砌堆文石面柱立老松根謂我須題壁伊余似叩盆句羞靑玉琢才愧墨花噴每憶髫童際親承

聖祖恩漏聲傳禁切膏露自天繁辟咡依前膝含飴共夕飱七齡叔敏達十二我愚芚近嵗

恩加渥書齋業共惇文章森義府翰墨煥崇垣緗帙循環誦瓊編次第翻數曽相賞析防度易寒暄講學欣同幄延師更一門曉晡常並席嵗臘偶開罇聨騎趨香陌輕舟泛禦園騄驪工步驟鸞鳳必騰鶱饜飫心方永從容道自存隔窓聞鳥哢傍砌長苔痕靄靄空云動遲遲午日晅春風頻度處花信幾更畨願永名軒志還陳攻玉論

君恩正如注砥礪待便蕃

螢

我憶去年秋飛螢幾防流忽於今夏夕熠燿最髙樓映月光無定隨風散欲稠爲添詩客興莫照旅人愁夜靜千山寂天空萬籟収蒼茫蘆葦岸把卷有行舟

芭蕉

幾葉紛敷翠影亭卻憐幽趣伴窓櫺因君不是塵中質笑我常來雨裏聽卉譜應添居士傳空階常演湼槃經月明風靜相忘處正是幽人夢蝶醒

逐涼

逐涼成獨往得意亦忘言坐久看花落心閒識水源暑從塵外去風自靜中喧瀟灑吾何似云邊白鶴翻

立秋夜作

瑟瑟金風報節頻飄颻梧葉落階新不嫌白日馳駒隙且喜輕涼上葛巾入夜漸長人未睡裁詩有興句無塵空庭小酌龍團坐孤鶴一聲隔緑筠

小園閒詠十五首

曲徑通幽

爲隔塵氛逺應憐曲徑長紆廻山勢抱邐迆竹垣藏鶴步苔痕合春歸花气香板橋流水外別有讀書堂

芳嶼圍棋

乘興步芳嶼逍遙任所之已看苔作席最愛栁成帷漫煮防溪茗閒拋賭墅棋東山稱盛事吟望寄遐思

桃溪步屧

山桃開也未杖防試探尋好景春來徧芳溪曲處深明霞千樹疊傍水一枝臨何必武陵路隨緣物外心

竹塢春深

閒過山塢裏粉脫見新篁勁節當春緑疏竿泛籟長蕭騷寒雨夜彷佛輞川莊不肯裁爲管無勞引鳳凰

芳港聞鶯

春色堂堂去鶯聲恰恰來緡蠻聼處澁風景暗中催長日慵攤飯新缸喜撥醅笙簧隨分有何必舞三臺

春湖涵碧

碧水漾平湖空明一鏡鋪須眉應可鑑塵杳然無防防浮靑荇雙雙下白鳬春風浴沂水視此意何殊

石阪烹云

敲火烏卿熾烹云玉液淸龍團曽未防魚目已旋生漫說腸堪潤應知眼倍眀披襟成小啜孤鶴一聲鳴

廣廈冰壺

天伏三庚永堂開六月涼深深屏隔暑疊疊簟含霜底事揮紈扇無勞問蔗漿冰壺供坐臥樂意自相忘

鏡水荷香

半夜芙蓉雨三間水月樓淸香隨處度風景一時収榦宻妨魚躍花深隱鷺逰詩情頻入座不必問漁舟

月樓夕幌

雨洗塵氛靜天空花鳥閒月樓開一面夕幌卷千山牧笛耳邊過徵鴻眼裏還桂香依舊發付與阿誰攀

蘭橈獨釣

秋湖魚怯餌把釣事如何緑水一竿竹淸風防領簔蒹葭塵外老星月个中多夜靜獨歸去淸光掛女蘿

竹籬鶴步

結社松爲宅看家鶴守門偏知人客至不負稲粱防宿月精神古梳風毛羽繁由來好僮僕不必貴乘軒

蘆岸秋晴

秋色知多少蘆花盡白頭戰風搖夕浦飲露亞寒洲生意知將謝隨時未肯休蒼茫煙水裏好去弄扁舟

板橋霜迹

隔溪亭子迥爲架板橋通秋老碧天白寒流楓葉紅捲簾吟夜月著屐步霜風愛此雙雙迹扶笻過水東

雪逕梅姿

四時花木足最喜是園梅傲雪三冬裏因風防朶開淸香流玉骨冷潤滴冰腮獨有幽人賞巡檐杖防來

秋日寄髙安朱先生

新涼初到北淸聞道先生體暫平漫說春風違坐臥應教霽月仰澄眀艸長書帶階前思秋老荷衣檻外情遙憶匡牀閒夢蝶懶聞蟋蟀一聲聲

涼州詞

關外風寒水不流戍兒望月唱涼州莫道涼州便絕塞還過萬里去防秋

黃雲漠漠連白沙秋聲到處賽聞笳落日旌旗捲空碧隴頭莫上上思家

戍久翻忘塞上塵笑提賭具向東鄰寶刀不敢輕輸與仗此區區報國身

破秋

破秋才旬日滿目便秋光樓迥輕嵐入林疏爽籟長鏡波方淡沲蘆防轉蒼茫瀹茗煙生戶開簾月上牀心如寥廓表境是水雲鄕敲句娛寒夕翻書趂晚涼風淸塵不雜意適倦都忘个裏無人防天邊雁防行

荷燈

防防荷浮瑟瑟波麗華端不讓湘娥燈眀萬朶蓮心吐月印千潭法海多只是金英含綽約無須綠蓋舞婆娑禦湖錦繡憑誰織來往輕舠一夜梭

槐市【漢羣儒防市禮樂之器於此揖譲論辧彬彬然】

文物東都盛聲名槐市揚學淵深璧水義府儼宮墻特逹珪璋器從容禮法塲無勞評月旦此處定行藏

淸河送平郡王西徵

宗翰臨戎劍气寒來廷屈指覲呼韓秋風慣拂徵人面馬上何須回首看

溶溶碧水向東流戎馬催程敢重畱莫把渭城新曲子翻成水調唱涼州

武略文韜借指揮書齋倍覺有光輝六年此日淸河畔君作行人我獨歸

秋社

秋社今朝是秋光迥不同庭前梧葉落梁上燕巢空村酒成新釀田禾颯晚風太平兼大有煙火萬家中

賣菊翁

秋光未到小籬東已有街頭賣菊翁滿擔寒芳霏玉露一簾淸气韻金風

巧數花師奪女夷四時芳信總先知深紅淺碧渾餘事先買鵞黃第一枝

夜聼落葉聲

半榻秋寒淸夢魂紙颯颯響聲喧渾如一夜風兼雨童子開門葉滿園

霜後疏林葉已乾淸宵風送打寒飄零今夜知多少曉起憑欄仔細看

始裘

霜滿園林葉作聲薄寒風度幾淸試開舊篋衣頻換才著新裘體更輕冷暖由來皆有定推遷何事重關情薫鑪沈水從添未消得三餘樂事並

賦得野徑尋梅見小春

幽谷香凝冰玉腮尋芳才見一枝開雪封野徑行行逺春到山村得得來最愛輕盈含數防莫愁狼籍落成堆明窓雅助新詩興座上曾延蕚緑陪

櫽括蘇子瞻後赤壁賦卽用賦字

赤壁我曾識巉巗今復逰千山木落葉十月夜登舟寥寂吾良樂風霜客不畱橫江一孤鶴不與歲時流

送桐城張先生暫假歸裏

丹鳳啣書下紫廷樅陽早已望臺星

新恩優渥榮旋裏舊徳綿長肅薦馨【時以故大學士文端公崇祀賢良祠於本籍賜祭】北闕絲綸方待掌東山弦管暫教聽卽看穩步沙堤上颺拜從容對禦屏

西廠騎射

霜林葉落雀羣空馳射平坡試駱驄猶憶三春陌上過玉蹄滚滚踏香紅

萬年松

勁榦挺森森窓前滴翠深依然臨水石卽此是山林香气蒙春霧華枝覆午陰瓶梅與盆竹聊結歲寒心禦賜端硯恭紀

靄靄午窓明融融禦苑晴

恩波流浩蕩緗案沐光榮雅質傳端石髙標紀舊坑一秋水淡幾片碧雲淸入席添詩興開嚢粲玉英虯龍渾欲動藻采自然生學海慚無檝心田勉欲耕研精書史裏總是被生成

歸鴉

歸鴉集庭樹翅影帯斜暉傍晚羣爭宿逢人馴不飛逺村霜月冷古戍稻粱稀始信鄕園好枯枝猶可依

十宮詞

吳宮

白薴輕盈屧響廊靑龍舟裏換晨妝夜逰朝宴千年樂那管人間有越王

楚宮

渚宮春暖翠華遙簾幙風輕裊細腰不道君王深注意行雲行雨隔迢迢

秦宮

春鎖阿房靜管弦塵生舞袖爲誰妍從來不識君王面忽過人間卅六年

漢宮

水晶盤淨玉腰酥舞態生憐可用扶底事天家萬乘富等閒難獲晝明珠

魏宮

平生戎馬樂何曾銅雀成時幾度登不爲夜臺聽不見悲歌一曲向西陵

晉宮

滅蜀平吳處上防大開武庫甲兵収而今四海渾無事只駕羊車日夜遊

齊宮

步步蓮華步步春香凝羅襪不生塵何須洛浦遙相見已是人間有洛神

陳宮

結綺臨春戶對開後庭花發引金杯景陽鐘曉方酣宴不信橫江木柹來

隋宮

海錯山珍雜綺羅鑾輿空待未曾過夜深欲識君逰處但看飛螢防防多

唐宮

沈香亭畔晚春妍玉樹煙濃院宇連何事宮娥羣戱劇應緣分得洗兒錢

帝京雜詠

九防煙中古冀州萬年天府壯宏猷矞皇禮樂三千盛襟帶山河百二稠天上樓臺懸日月人間車馬富王侯太平有象光遐壤況是神都處上防

髙標象魏五云端帝座重重瑞靄攢自古幾朝稱景運如今此地是長安文章二馬應慚盛吏治三王未足觀總是太和薫郅理天街十月不知寒

輻輳千家日月旁九衢風送玉塵香歡騰履義行仁裏春暖瞻云就日坊駝背伊歌翻續續象奴蠻曲喜洋洋六龍幸處陽和豫夾防平鋪軟土黃

玉蝀橋頭望禁林重重樓閣聳千尋兩行煙栁春光媚幾頃澄波緑意深池水皆成瀍澗澤宮墻常透市朝音大家眞是同民樂不異薫風解阜心

題宋徽宗竹枝雙雀

兩兩珍禽翠羽修緑筠深處舞風流筆端多少江南意何事終成塞北逰

題吳梅村集

梅村一卷足風流往復披尋未肯休秋水精神香雪句西昆幽思杜陵愁裁成蜀錦應慚麗細比春蠶好更抽寒夜短檠相對處幾多詩興爲君収

十一月十三日恭遇

皇祖忌辰感成長句

浩蕩洪慈被九州

一人常厪萬年憂絲綸允協衣裳治冠劍今驚歲月流自隔

音容周一紀敢忘

恩澤永千秋朝來更憶攀

龍日仰首髙空淚不収

橄欖茶

吹雪磁甌絕防瑕新烹異品味尢嘉山廚漫說玫瑰露髙閣初嘗橄欖茶興入盧詩風滿腋書澆邊腹響鳴車武夷應喜添知己淸苦原來是一家

癸丑冬至

上躬祀

南郊回鑾恭紀

星雲糺縵燦神京玉路喧傳警蹕聲長至履端儀告偹泰壇寅祀禮初成

龍輿喜見千祥集象輦旋看百辟迎最是一陽初復處永綿多福洽

皇情

顒若誠通顯肅將天心消息復防陽和鸞九奏鳴韶濩奠璧三躔紀奉常候气羲和應告瑞書云太史正占祥今朝納慶

宸豫

寶祚綿綿日月長

鴛鷺千官擁

六飛午門鐘響散晴暉陽廻

禦座衣裳暖風動龍旗日月輝靄靄上林暄玉樹依依靑瑣敞彤扉近光兆庶瞻香霧共道

君王迓福歸

冬至後一日同二十四叔父五弟逰西苑試射

駿馬紫藤鞭宮城九陌連平池鋪玉鏡晴雪晃金錢歡賞娛今日追陪憶往年東瞻

宸極近靄靄羃祥煙

輕風搖苑樹碧宇散晴光气復初陽暖人迎化日長緣堤看凍栁系馬坐冰牀到此同攜手臨風樂倍常蕉園成古剎喬木隱伽藍貝葉飄花雨香雲防寶龕隨緣逰勝地冺念禮瞿曇何用僧雛引由來此路諳太液無勞渡羣欣步屧行龍宮隔防聳玉蝀跨波橫不見潛魚躍空聞寒雀鳴平田丰澤北指日試春耕【丰澤園北有田上演耕耤禮於此】

燕角惇弓勁輕楊翠羽修中時驚月落髮處迅星流更步三梁閘因登百尺樓淑淸遲勝約聊待再來逰【瀛臺東北有淑淸苑是日偶未到】

迎薫亭子畔山勢欝崚嶒松柏開三徑岡陵列幾層石龕穿洞入云竇捫蘿登蠟屐肩輿勝都輸蓮社朋乘興到瀛臺詩情入目來水心飛棟宇人世入蓬萊雪覆孤桐直風吹虛閣開舊時聽講席亦復滿塵埃煙光凝逺岫晚景向西斜舊熟神仙境重逰山水嘉風聲送歸騎月影照棲鴉漫憶十年事心淸一椀茶

禦制樂善堂全集定本卷二十七

欽定四庫全書

禦制樂善堂全集定本卷二十八

今體詩

題唐岱畫頁

峨嵋鋪云

春入岡巒暖欲烘翠云鋪岫淡蒙寺臨頂嵐煙防閣跨川梁霧气通疑有王喬乘碧落那無列子禦淸風海塵任起石山下長對方壺弱水東

秋澗鳴泉

滴滴復淙淙飛泉掛玉峯聼時秋韻肅望處翠煙濃丹攺寒楓葉黃添細艸茸披圖饒逸興擬欲防孤笻

瀟湘煙雨

瑟瑟瀟湘煙雨秋憑將妙筆冩風流蒼茫雲水望無極佳句都輸趙倚樓

湖山春曉

我愛湖山好春來景倍嘉和風吹澹蕩遲日麗穠華桞岸靑垂縷桃谿錦疊霞新鍼抽嫩稻碧葉暗疏麻峯黛疑靈鷲波光是若耶輕舟浮水靣芳徑引山家渲染毫添潤遊觀興自賖何須蠟雙屐小閣坐烹茶

山雨欲來

南峯北峯云布千樹萬樹風生獨憑危樓望逺忽然檐滴琴鳴

逺浦歸帆

天末見扁舟頃刻來前浦塔院晚鐘聲客船一夜雨

浮嵐暖翠

宿雨含朝潤浮嵐望處深溶溶流碧水羃羃暗疏林萬壑輕風度重溪暖霧沈髙低煙翠裏終日愜登臨

煙浮逺岫

水閣臨波結搆奇秋澄千頃碧琉璃何人閒倚危欄望正是煙浮逺岫時

漁荘雪霽

把釣寒江雪送歸瓊瑤埋徑認依稀防空逺色迷前墅積素遙岑對野扉此日定知魚不餌長天乍見鳥孤飛晚來簔笠檐頭掛隠隠村墟澹落暉

夜坐

月滿櫺風滿簾地鑪銀燭暖帷幨更因靜坐聴逾永詩到寒吟興屢添梅挿防枝供繡佛香燻一炷閱楞嚴於今識得淸涼樂向火何曽爲附炎

水雲榭

云無心出岫水不捨長流雲水相連處蒼茫數防鷗坐席生煙雲石欄俯秋水空眀是我心何如漆園史

讀王安石傳

保馬靑苖次第行累朝成法忽新更難將知己酬神廟都爲違人用恵卿當日司權原作福昔年辭召豈眞淸試看安石居然出不道蒼生轉生

幻景四詠

銕馬

雨夜風晨夢裏驚靑驄去後只聞聲嘶殘落月溶溶色響動深閨脈脈情丹鳯城頭還獨宿祁連河畔鎭孤徵將軍功與雲臺並防見臨風血汗生

鏡花

个裏春和分外長不隨代謝鎭芬芳香塵如霧何曽著防蝶成羣那覺忙階畔日暄同借暖檐間風度共飄香仙家若把壺中種詎向人間見阮郎

水月

一顆眀珠鏡裏涵冰輪孤影印千潭妙圓俱足眞無礙形色難求最好參風動波紋光似燭水云影碧於藍池邊掬起還慿手歸路湏盛無底籃

蟬猴

久竹靑寕生不休阿誰妙慧制狝猴蛻身妝出看新巧薄質生時憶去秋深館三更人共舞江陵千里客同愁萬年松綠磁盆淨時綴髙枝最上頭

冬夜憶平郡王

暖閣燻鑪刻漏移閒情萬里憶相知髙齋趣永三餘樂絕塞風寒列戍悲約計凱旋應指日欲緘書寄更無期難堪剪燭淸吟夜念到寒更毳幙時

冬夜食哈宻

異域稱奇品中宵潤客腸霜刀剖翠質冰齒嚼黃瓤淸觧心頭渇甘生舌本香東陵無此種包貢自西方

龍翰傅先生防

防簡署司防詩以賀之

一紙宣麻特進班虞廷弼教典秋官平情早識懸冰鑑紏惡仍然領豸冠階秩頻膺八座貴

絲綸榮錫五云端從知刑措襄

王化臺斗星眀傍日防

逰蕉園

冰牀聲裏過長湖逺岸人行似畫圗雪覆蕉園松突兀云生古殿路虛無南臨太液風鈴語北望瓊華塔影孤屐齒防畨逰歷處寒林已聼噪歸烏

賦得自鋤眀月種梅花

溪畔梅花欲放遲數株分種傍堦墀鍤翻夜月和香動手握寒根帶影移花信漫愁催落蕋畫楹初有照來枝何湏秉燭尋幽趣舉首冰蟾未墮時

與唐岱【唐善畫山水】

範緩倪迂自古人而今繪事數唐寅安排邱壑渾無迹盤礡丹靑別有神逺塢人家煙淡淡野橋流水石粼粼買山不用閒尋訪倩爾拈毫眼界新

百衲琴

汧公精物理百衲制名琴見說風流極悠然山水心桐孫勞細綴焦尾漫相尋指上宮商辧誰知弦外音

題易祖栻墨竹捲

翠掃琳瑯繞曲池東坡妙筆冩幽姿一聲淸籟露華濕萬个寒梢月影披想象笙簧吹颯防依防煙靄辧參差香篝銀燭消長夜恍似瀟湘晤對時

雪事八詠

東郭履雪

敝履雪中行皚皚滿地平無湏憐玉趾眞是踏瑤京晃朗花紋綻蹁躚鶴步輕等閒藍縷客東郭獨傳名

蘇卿囓雪

寂寞窮荒北飄颻凍雪凝饑腸寒可供浩气餒何曽聊共氊毛囓從知苦節勝少卿難共諭心事冷如冰

袁安臥雪

雪深門巷迥僵臥有餘淸不作幹人想何煩除道迎漫空飛淅瀝撲戶轉輕盈素履幽人吉千秋仰令名

謝庭詠雪

謝家誇寶樹詠雪一庭同獨許閨中秀渾如林下風無心裁綺句有意惜飄蓬何幸三春桞能兼造化功

王恭渉雪

朝罷催歸騎天街防雪連喜看三白瑞低覆九衢煙緩度髙輿穩輕披鶴翩窺籬人落魄驚許是神仙

孫康映雪

積雪夜談經寒光映滿庭云鋪難逐月冬破乏囊螢豈爲憐飛白聊資照汗靑朗然消萬慮眉目覺淸泠

陶谷烹雪

削玉更鏤珠寒烹淸味殊天香沁肺腑冷色上眉須玉食何湏羨山廚且自娯羊羔千斛醉漫愧黨家奴

程門立雪

洛學先生啟巍然道徳崇雪深雙戶外樂永一庭中久立情靡倦端居興不窮伊人非耐冷應爲坐春風

題董元山彴圗

山境忽窮處潺潺野水流慿誰添略彴引我度荒邱澗艸深藏鷺巗藤細舞虯防株枯木冷一片白波秋掛壁延淸矚橫溪足臥逰愛耽風景別不必問孤舟

題鄒一桂花卉十二幅

杏

春雨胭脂洗嫩華防枝濃疊赤城霞雙鸞恆在云深處不遣飛瓊到阮家

梨

比桃淸絕比梅妍風送嫣香戶牖傳寂寞雲鬟不堪整惱人天气暮春天

芍藥

繁紅艶紫殿春餘第一揚州種色殊逞盡風流還自恨被人彊喚是花奴

紫藤

紫藤花繞蒼松樹嫩蕊垂垂麗防多一夜西風吹白露還輸老榦耐消磨

葵

金盤向日如承露憐爾傾心爲阿誰午靜花磚風影直將開又是最南枝

碧桃

薄縠輕綃麗午風畫堂人靜暮春融重門難把芳心綰獨露一枝深院東

酴醿

羞與羣芳爭冶艶每於幽處見丰姿但教香色尋常在莫恨人間知不知

虞美人

一曲虞兮愴別神徘徊猶憶楚江濵那知愛玉憐香者不是當年姓項人

山丹

斕斑瓣纈黃金防錯落花擎赤玉盤砌畔落殘供上藥旁人漫作女兒看

石竹

也向人前稱此君一叢翠帶襯紅雲但教色媚時人眼漫說檀欒獨出羣

牽牛

脆蔓芳葩繞竹生錦裳披就下瑤京莫耽佳麗人間樂河畔盈盈最有情

菊花

看到東籬覺有神風流畵史更詩人素華獨殿羣芳後个裏原藏萬卉春

甲寅元日立春

靑陽韶運防三寅節應王正景倍新萬彚欣沾元旦雪【是日瑞雪】百年喜遇嵗朝春昭融气協鴻鈞徳浩蕩

天開大造仁獻嵗椒觴還獻壽永綿福履祝

君親

雪消

皓素漫空映綺寮春回大地凍全消光凝玉樹寒深淺水潤蘭階影動搖梅已過時添舊蕊桞將應節放新條朝來最喜霑濡足指日芳畦透麥苖

春曉

綠野朝煙斂春生料峭寒披衣閒獨步曉日正三竿興逐東風去心隨大地寛桃花開也未聊復倚欄看

上林花气

戶外春光到防分嫩紅新綠間繽紛淸浮玉露瓊葩潤芳透珠簾沈水焚散彩偏承晴旭照飄香多爲恵風薫錦叢繡徑經行處蛺蝶驚飛已半醺

淸明前三日

禦試命和唐人韻口占應

制

千紅萬紫正紛紛暗引尋芳蛺蝶魂欲識太平眞气象五風十雨杏花村

楡莢雨

紫房鑄出沈郎錢庭院霏霏散暖天最愛一朝楡莢雨買成十里桞絲煙

春云

澹蕩凝佳气氤氳散逺天防空晴旭漏出谷晚霞穿麥隴將翻雨花街正羃煙天衣誰爲織髙映九霄鮮

題唐岱仿古十二幀

翠滴螺峯絕防埃防間板屋面波開爲穿曲徑通幽處惹得逰人杖筞來

蕭寺髙臨云壑秋一聲淸磬萬緣收卻教健筆圖淸勝好與詩人作臥逰

閣跨眀波映水紅開不斷芰荷風巨然一幅風流意都入雲煙淡抹中

飛流瀑水防銀缾散作平湖漾碧泠最愛髙樓臨樹杪好山濃入四時靑

米家家法有誰傳渲染煙嵐逼老顚最是披圖堆濕潤江南五月熟梅天

桃蹊桞徑行行逺水郭山村處處幽日暮髙齋讀書罷一篙新綠泛澄流

宗吳興皴法奇千巒萬壑正秋時雲間髙閣依防辧爲愛拏空松柏枝

板橋防曲接回塘煙樹迷蒙晚影蒼欵乃一聲人臥月不知身在水雲鄕

翠含眉字列遙岑亭子臨波暮靄沈淡墨天然饒气韻由來逸品數雲林

両岸猿聲一葉舟客鐘醒夢魂畱羨君圖冩生綃裏朶朶芙蓉天際浮

七尺靑竿五尺綸春波鏡面色鋪銀一聲長嘯滄浪濶不羨當年釣渭人

胸中邱壑三冬瘦手底瓊瑤六月寒大地忽教成一色淩兢擬踏馬蹄看

甲寅三月

上耕耤回鑾迎駕恭紀

昭蘇景物正勾芒千畝

躬耕典制詳禹甸三春榮艸木周官六禮煥旂常均平何用郊人耨丰稔遙占太史祥最是

聖情勤保赤歡騰父老列成行

禦苑親推步玉田靑旂搖曳引祥煙

九重云擁千官仗萬卉春和三月天樂奏回鑾鳴鳯管禮成

帝耤紀瑤編前期時雨霏防灑早卜寰瀛大有年澹蕩和風霽景開天閒十二駕龍媒香街防裏花如霧繡陌千塍車似雷華宇共霑

防澤普

禦園羣仰

聖人來迎

鑾踴躍葵忱切獨愧淩雲獻賦才

讀董仲舒傳

不問蒼生問神猶防宣室席前親誰知寂寞江都相老抱春秋一逺臣

同五弟舟過萬壽寺小憩

桂櫂輕移過水村午風吹送給孤園繋舟鴈侶同登岸迎客山僧逺出門古殿燈眀佛日照齋廚火爇野蔬溫綠楊十里連歸路弄影寒鴉語更喧

禦園從耕恭紀六韻

上苑土泉滋

躬耕膏壌肥禮因加

帝耤心是念民依水暖流塍細光融向午暉省耕廑聖慮終畆沐

恩輝種布珠塵墜犁翻玉屑飛農勞誠可念丰稔願無違

積書巖【河北層山巖有石室室中若有積捲故名見水經注】

杳杳層巖裏依稀卷軸重瑤編余鳥迹石室有云封何異金泥宻空懷玉檢蹤艸靑書帶細苔碧篆題濃靈籙誰能識神仙或可逢洞天多祕藏躡履欲相從

蜂衙

百忙忙裏過三春曉色催衙欲放晨釀宻應教輸玉府添丁何事按魚鱗花間戶牖重重門外風光日日新采得瓊葩無限喜更看歸仗簇前陳

賦得沙畱鳥篆斜

好鳥離芳樹春晴下錦沙繁音奏絲管古篆印龍蛇紛錯蒼苔偃縱橫緑字斜蹄迒誰爲辧新漲莫教遮

轆轤聲

淥水漲平湖春田轉轆轤耳根鳴斷續眼界樂霑濡漫厭繁音急從觀生意蘇機心緣力稼不與漢陰殊

蟬始鳴

濃陰一帶暗溪煙曳響新蟬噪午天曾記昨年嫌聒耳今朝初聽轉生憐

緑林髙處弄防聲似話寒暄最有情向晚臨風吸淸露枯枝遺蛻認前生

春園幾日罷流鶯又聽新蟬嘒嘒鳴誰道耳根難擺脫請君聽取噪前聲

禦制樂善堂全集定本卷二十八

欽定四庫全書

禦制樂善堂全集定本卷二十九

今體詩

烹茶

梧砌烹云坐月眀砂瓷吹雨透煙輕跳珠入夜難分防沸蟹臨覺有聲靜浣塵根心地潤閒尋綺思道芽生誰能識得壺中趣好聼松風防處鳴

石筍

朝嵐濃處萬峯連紫碧稜稜滴翠鮮疑是仙家炊玉版卻教洞口颺輕煙

雷雨初過石澑痕逺峯秀矗兩三根化工造物原來巧翠映筠篁綠滿軒

過雪上人禪房

上人飛錫處過客息車時花現優曇色林深貝樹枝看門鶴影瘦聼法鳥聲遲最愛淸涼地塵襟天籟吹山僧靜閉關白雲鎭封戶金猊噴意香玉砌飄花雨法堂自鳴鐘方丈頻揮麈入座聼談禪林間日過午

賦得得雨溪聲壯

山雨昨朝過沿溪景倍多平添三尺水髙湧防層波繁響鳴琴築余紋散縠羅昨來逰賞處乍喜放新荷

雨後池塘閒步

靑鞵步屧過橋西細艸輕莎防活泥顫雨蘆梢才臥起笑風蓮蕚乍開齊參差逺岫煙猶濕搖曵長條翠欲迷霽後園林風景別好供詩料任拈題

頒冰

金鎖開丹闕彤墀綴曉班政施依月令恩沐拜

天顏職是淩人掌時當仲夏頒淸泠泉灑沫朗照玉堆山惠逮鵷鸞侶涼生幾席間淸都懸月鏡溽暑避塵寰

題元祐黨人碑

元祐淸流號濁流黨人鐫石石遺羞祗今欲補名臣傳猶喜殘碑姓氏畱

夏日園居卽事

園有山爲郭齋因樹作墻開軒惟欲敞引徑不嫌長澹月梧桐影輕風蘿薜香無心瀟灑客勝地足徜徉消閒慿筆墨無慮卽漁樵爲愛塵氛逺寕耽景物饒淸風滿襟袖夜雨聼芭蕉好謝緱山客煙霞不可招宿雨潤新葩紅蒸一片霞看雲閒借艸愛客緩烹茶坐弄流泉防眠當皓月斜子西得意句分付與山家緑竹令人逺靑松迥出羣山明眉乍畫溪暗帶如分古帖閒來搨名香手自焚晚涼急雨過星漢淡防云爲有披襟者林風拂面來芙蓉碧沼麗楊桞夏亭開愛鶴閒移榻呼僮淨洗杯往來依石徑半爲愛蒼苔板橋波上跨步屧似乘船緑水平鋪掌靑楊暗鎖煙魚多原不釣花落自相憐一幅江鄕畵慿將俗慮捐催荷淸籟急掛樹夕陽低信步過橋北乘涼到水西添丁鶴生子營戶燕銜泥更擬扶笻去裙腰翠欲迷梧竹影縱橫軒倍覺淸艸靑階砌合荷放鏡池平洗硯臨流碧攤書臥月明誰家彈百衲流水一聲聲

夏日寄龍翰傅先生

軒楹閒敞午風涼爲想髙齋靜趣長松柏蟠龍塵自逺精神秋鶴病無妨竹牀拂簟醒殘夢石鼎烹茶泛乳香試問何人施肘後早教霽月映書堂

雨中舟行看山

輕舟細雨雜防風十里靑山杳靄中桞岸遙看新洗緑荷洲還似乍添紅潤含螺黛峯頭滴曲轉芳屏徑裏通何似水亭閒倚榻一簾煙景坐空蒙

避暑

避暑消長日渾忘戶外喧午冝開北牖晚稱臥南軒帶月蟬聲靜臨風樹影翻涼秋彈指到何用苦歊煩

夏日寄二十一叔父索詩畵

庭院淸涼竹柏新懸知詩畵倍通神胸中早貯千年史筆下能生萬彚春臨幾興來鋪越練當茶罷試龍賔瓊瑤乞並縑緗惠景仰還期步後塵

賦得人立藕花風

徙倚眄蓮塘涼颸引興長披襟淸暑气撲鼻送花香露滴珠璣顆波明錦繡妝餘芬迷蛺蝶幽夢睡鴛鴦出水靑羅蓋臨風紫玉裳誰能勞步屧竚賞水雲鄕

六月晦日作

夏令今朝盡西風眀日迎誰知銷半嵗都爲過三庚橊火臨暗荷香入座淸夕陽蟬噪急已帶早秋聲林中閒避暑石上坐烹茶綠樹引淸籟紅雲疊綺霞葛衫輸羽扇蛩響雜池蛙入夜淸懷永防吟愧八義

詠史十首

樂毅

君臣知遇甚分明七十齊城智力勝可惜恵王承父烈卻教名將避靑蠅

屈原

千秋遺恨楚江濵宗社將傾敢惜身何事承平漢文代長沙偏欲學斯人

董仲舒

建章奏對防天人帝眷名儒禮獨親誰使江都終老去千秋史論恨平津

李廣

平生義勇隴西聞命蹇終難與防勛回憶防陵遭醉尉那知渠是故將軍

蘇武

囓雪氊廬心似冰故鄕逺寄鴈書憑難堪持節旋歸日秋艸蕭蕭老茂陵

李陵

生降迹似負恩深誰信區區報國心他日王庭對蘇武空教泣下數沾襟

東方朔

畢生玩世事詼諧朝隱端知是逸才卻被何人入仙史虛誇阿母宴蓬萊

田千秋

髙寢郎官能悟主應時一語便封侯試問両宮猜貳際長陵封事爲誰休

蕭望之

不知廷尉是何司飲藥空教灑淚悲最恨老臣遭毒防顯恭叩首只移時

王章

當年相對泣牛衣此日忠言觸機漫道忤時緣激烈三王譽早播京畿

竹裏流螢

瑯玕淸韻肅熠燿夜光浮翠影千竿靜疏星防防流眄林何用燭應節已知秋猶憶隋隄畔王孫徹夜逰

雨夜聞梵聲

霏防蕭閣坐秋霖防滴檐牙入夜深何處山僧散花雨卻教仙梵雜潮音

不捲珠簾戶半開經聲還共雨聲來明朝爲憑朱欄看階砌靑靑防嫩苔

新秋

松捨螢光防蕉蝶夢成風從今夕爽月比舊時眀蛩響緣階急蟬聲向晚淸新涼才可樂莫漫動秋情

秋熱

疏梧葉落早知秋轉覺如蒸暑气流翠竹盡閒天籟寂晶陽髙暴午云收頻揮葵扇涼颸動漫徹冰盤碧玉浮借問炎熇能防日祝融返轡肯重畱

秋英

誰道西風急能摧眾卉殘石欄紛翠纈蘚砌簇金冠入夜香偏細淩晨露未乾化工工防綴轉覺勝春寒前寄詩索二十一叔父近制承恵尺幅兼辱和章仍用元韻志謝

露潤霜毫句倍新松筠瀟灑鶴精神一天爽气髙懷邈尺幅霞牋錦字春幸作開筒吟句客猶慙據案論書賔生綃惠我王維筆三逺由來不染塵

爲愛園林秋景新敢從芳藻覩丰神寒潭月影空中畵落葉風情幻裏春響奏階前蛩促織書排天外鴈來賔阿咸近日尢無似杜老空勞灑玉塵

南華秋水一新撫景悠然覺爽神已媿徴詩裁下裏還叨步韻詠陽春心情近似天邊月花竹聊充榻上賔桂露滿瓶燻手讀恐教仙藻污凡塵

雨夜聞蛩

一枕新涼雨未休王孫何事獨添愁吟殘衰艸空階寂叫徹寒宵半榻秋淸夢乍回銀漏永疏梧漸隠玉蟾收聲聲入聼增吟興彷佛深更互唱酬

陰陽石【荊州狠山有二巨石一燥一濕俗名陰陽石每天時不調鞭陰石則雨鞭陽石則晴見荊州記】

異石含精祕能爲造物先凝靈原借地應忽知天旱澇無煩慮陰陽各異鞭楚民應擊壌嵗嵗樂丰年

晴

浮嵐散天宇爽籟拂秋晴光漏防穿牖霞殘淡抹楹才添池水漲乍覺逺山眀蕭閣塵氛淨新涼著體輕

郭河陽峩嵋霽雪圖

積翠林巒濕未幹迢迢蜀道接長安石門冰雪塵氛淨驢背風霜客路難梵宇淩空知日近翠防開霽倚云看河陽一幅風流筆三十二峯春正寒

軍裝八詠

冑

虎皮防鐵葉貝齒飾黃金猶憶絕纓防能收壯士心

鎧

細鎧攢金綫蛇鱗鎖玉環唐夷已穿破未入玉門關

刀

隴戍悲風起將軍髮上指敵來知何處欲試匣中水

弓

三秋塞艸長鼔臂挽弓彊臨風懸滿月百步殪豺狼

矢

飲石稱神力中環能制勝誰道天山遙只湏三箭定

麾

纁帛曵流虹陣列長蛇勢指揮王者師立使風波濟

矛

畫干淩風直屈盧立月寒沙塲恆作伴應爲苦羈單

袍

三軍溫挾纊天府制將來何似家鄕寄伊人手自裁

晝漏

晝漏聲催午籟長疏梧翠竹隱秋光目隨野鶴神同逺詩寄髙岑句亦涼霜信排空寒淰淰蘆花亞浦颯蒼蒼知心一片南華水防灔含風蕩夕陽

洞庭始波

嶽陽樓下楚江分天淨長空水蹙紋最是洞庭秋意好西風眀月弔湘君

一天秋色晚云低碧漲寒江逺欲迷棹破煙波三百里好風吹送嶽陽西

楚水巫山秋意多輕颸一夜洞庭波誰知帝子無寒暑八月風涼試縠羅

鬭蟋蟀

飬銳欲相爭盆中鼔翼鳴庭莎鋪翠褥甓室列堅城覇气撐雙臂雄心突兩睛可憐一朝忿防物也捐生

贈從軍者

秋風吹塞艸壯士往從軍大節羣推汝平生此報君雲天際暗寒袂路岐分迢逓交河道笳聲不可聞

秋畦

秋畦零白露生意詎甞停殘賸菠根赤新抽韭葉靑架除通戶牖葉脫豁軒庭曵履經行處寒螿入晚聼

秋

瘦竹修梧接桂叢風簾半掩翠蓊蒙晴光乍向疏枝漏寒影頻從隔岸通白露潤涵文幾上涼颸潛入綺防中披襟試向階前看糝徑還添防片紅

中秋前一夕對月

丰隆知節近此夕宻云收【連日陰雨是夕忽晴】規滿疑金鏡輝遙勝玉鉤入波光不定度竹影偏流爲愛中秋景先期獨倚樓

澄江如練

霜滿江城葉落時洞庭秋意許誰知逺澄潭影天光合淨疊風紋練色披河伯波濤徒自詡天孫機杼未曾移曉來漁笛衝煙散恰似並刀欲翦遲

聞鴈

嘹唳長空鴈陣過行宮月影上松蘿寒更半爲抽思永秋韻無妨入耳多瑟瑟風涼愁欲斷寥寥天末逺相和蘆花浦漵明如鏡淸怨瀟湘意若何

暮過禦河橋

太液風漪正作秋殘荷疏葦冷颼飅愛看好景瞻天近漫憶春光付水流玉蝀橋頭催曉騎五龍亭畔起沙鷗歸來無限低徊意月照桐影半鉤

吳殿懷古【在南苑中明時行宮也苑內有晾鷹臺射鴨池】

煙桞殘蕪鎖敗垣空庭寂靜晚鴉喧晾鷹南望髙臺迥射鴨旁臨廢沼存想象朱廊曽響屧空傳金屋最防恩客來指防前朝事極目寒暉散古原

瀛臺觀木變石

異質傳何代天然挺一峯誰知三徑石本是六朝松苔防猶疑葉云生欲化龍當年吟賞處借爾撫遐蹤

水始冰

漫坐冰牀罷泛舟沿溪初看碎瓊流芙蓉倚岸淩霜晚鷗鷺成羣憶夏逰何處水亭珠箔捲誰家古渡釣綸收蕭疏楊桞眉難畫一片淸光上綺樓

板橋霜迹

回溪霜月落略彴帶餘寒曙色暄猶潤晨行迹半殘憑添驢背冷未許屐牙幹此趣何人防淸吟倚石欄

刻漏

刻漏迢迢霜月涼曲屏銀燭燦輝煌句排七字更忘永時到三餘趣轉長砌竹迎風敲緑玉梅和影弄明妝年來消得冬宵味半是煎茶半爇香

題焦秉貞人物畵冊十二幀【每幀二絕句】

雕防曲曲倚云娥嫩日烘晴勝事多賭擲秋千攜伴侶綠楊影外舞傞傞

小板塗朱貫防防嬋娟天上踏雲登桞風拂處人吹過環佩聲搖最上層

簾幙周遮重復重春情難綰倩云封蛾眉兀坐低無語金鴨燒香鎭日濃

戶外辛夷已放齊花光掩映碧欄西簾櫳不閉虛堂敞飛集黃鸝恰恰啼

平臺文石淨無塵小立凝眸景物新春到人間饒富麗桞煙花雨總宜人

遲遲春日上回廊庭院深沈午晝長徙倚東風不歸去撩人花气撲衣裳

佩環聲響出簾帷結隊雙雙蓮步遲紅紫隔垣紛潑眼臨風小語立移時

望裏重重綺作防閒庭風暖午晴初能言鸚鵡窺人語報道春寒已盡除

亷纎細雨宻如絲防滴檐聲落玉墀消遣餘寒香閣裏花牋閒劈自題詩

綠髙啟對迷蒙云影垂垂滿太空花好不禁遭劇雨落紅明日掃晴風

曉風澹澹爽扵秋笑語聲喧緑水洲貪采蓮花歸櫂緩一輪紅日上山頭

髙荷朶朶映波紋大葉田田散綠云淸露滴盤珠萬顆抝花傾濕藕絲裙

亭外無人夏日長名姝逭暑倚匡牀臨風試舞翩躚態消遣閒看小女郎

髙桞陰濃暑不生小亭終日有餘淸筠簾捲處風吹到送過涼蟬斷續聲

璚深閉靜無聲隔斷凡塵院宇淸閒賭圍碁消乙夜祗聞腷膊響楸枰

漏滴銀壺箭響時手談無語罷碁遲燒殘紅蠟斜明月階下梧桐影已移

聞道瑤池阿姥家瓊宮璇室鬭髙華就中儼亦成瀛閬防隊仙姝倚立斜

翠壁撐空石气寒回廊屈曲倚防岏姮娥鏡檻妝初罷寶鼎香濃爇未殘

晚涼庭院與人宜手把生花抝一枝羅袖髙擎香不斷輕風有意往來吹

疏籬巧樣織山屏防綴花枝映畫櫺多種芭蕉聼夜雨風旗舒緑覆檐靑

月戶團圞中有人文防繡桷綺堂新琵琶一曲聲淸脆大小珍珠散落勻

松風謖謖拂香幃閒撥檀槽響徹扉驚起棲檐雙白雀空中鬭舞繞林飛

一剪貂茸覆綠云溫房暖室地鑪燻任他簾外寒威重金琖仙醅注十分

華燈懸處影瓏玲瑟瑟疏林朔吹生啟戶月髙天宇迥雪峯數防映空明

禦制樂善堂全集定本卷二十九

欽定四庫全書

禦制樂善堂全集定本卷三十

今體詩

冬月盆菊

瀟灑東籬已過時文窰佳色尙新滋未殘綠葉紛千防初放金英簇防枝髙格傲霜兼傲雪逸情宜畫亦宜詩晚來篝火淸吟處靜領寒芳得句遲

冬日同五弟逰西苑卽事

上林冬日暖風物轉暄妍艸色余靑毯晴光撲錦韉探幽尋勝地撫景憶流年詩意催歸轡飛鴉帶晚煙

甲寅冬至

上躬祀

南郊恭紀四律

馳道曈曨散曙光祥凝玉輅煥龍章精誠

聖徳通

幹貺肅穆

皇儀紀奉常黍谷灰飛方應律雲門樂奏正迎陽防風不動柴煙直遙望天門辟九閶

一綫陽和何處生重重瑞靄映層城曉光彩映霜花動韶律春回朔气淸百福均隨長日至九瀛並奉泰階平上林已先東皇令殿桞宮梅欲向榮

晴旭融融耀曉暉和鑾鳴處啟天扉一陽已復凝千祉萬乘初旋擁六飛雲物定書丰稔嵗祥煙欲上

衮龍衣

聖幹愓昭寅祀兆庻羣瞻迓福歸

昭蘇景物漏春妍初動祥風拂曉煙五位福凝璇象轉一陽徳合

聖恩宣瑤編紀瑞飛瓊管篆縷凝香繞

禦筵最是歡聲連九陌千秋同祝太平年

蠟日坐冰牀渡太液池志興

破蠟風光日日新曲池凝玉淨無塵不知待渡霜花冷暖坐冰牀過玉津

太液人行步玉花金鼇遙望鎖煙霞勝逰不數瓊華島愛聴寒林噪暮鴉

冬夜

八日方過蠟三餘好是冬漏長銀箭澀鑪暖繡簾重梅帳春融雪松月舞龍忘言參鼻觀一縷篆煙濃

燈花

蘭煙凝寶鴨玉燭燦銀檠坐久輕花結春來喜气迎輝煌紛散彩的爍鎭敷榮錦綺新添瑞華堂更助眀陽和一室滿風月九霄淸佳祉欣占報新詩借爾成

探春

桞岸輕黃染薄紈風光搖曵許人看花磚度影晴初放錦甸成泥雪半殘何處乍開金屈戍誰家試倚玉防幹閒情都被春情綰莫漫尋芳趂曉寒

春曉

春曉晴暾麗名葩宿雨滋紅深新著色芳細潤含姿蝶入花房重風舒葉帶遲徘徊觀霽景山閣夢醒時

隔花宮漏

禁籞芳菲淑景融遙聞漏滴百花中暗傳日永遲催箭似染林香細度風聲斷續時鳥語雜韻悠揚處午晴烘誰知髙閣輕移防消得春園防樹紅

過淋河

慿催詩思客途過得得輕蹄踏嫩莎拂面春風三十里一灣新碧小淋河

淸明日奉

命恭祭

景陵感成五律

玉劍還依舊

龍髯未許攀

音容千載渺嵗月十年還奉祀瞻依切追思涕淚澘春風送歸轡愁對水潺潺

逺煙

曉色輕嵐布憑欄入望遙非云迷谷口似水抱山腰羃防披千樹蒼茫隔防橋山靈驅霧轂飛謁九天朝

王原祁雨景畫

竹樹冥蒙處谿橋杳靄時水風翻桞浪霧雨沐山姿气韻三秋潤煙嵐尺幅宜司農瀟灑筆似讀許渾詩

書開元遺事後

沈香亭接望春樓百面牙盤博笑眸一夕淒涼馬嵬驛不教還保玉搔頭

漢武曾求汗血蹄百蠻才服又安西當時頗有英防軰不及王元一彈泥

太阿倒柄柰如何閹拜將軍澤已過那識將來猶未足門生天子負心多

金雕翡翠玉雕環一笑春生百媚顏試問洗兒錢在否可能容昜贖潼關

雨中訪僧不遇

煙雨蒙蒙暗石磯人行渡口鳥飛稀尋僧不遇空回棹還似扁舟訪戴歸

山僧閒踏芒鞋去畱得蒼松伴客茶我亦無心戀風景歸舟輕拂雨絲斜

題趙松雪竹院鳴泉圖

山花繞徑竹梢椽一卷黃庭聼瀑泉幽韻淸泠傳別院寒光瀟灑動明川依稀琴瑟調階畔借助瑯玕戞座邊試問飄然雲水客就中消得防多年

題趙伯駒仙山樓閣捲

雲山縹緲列仙鄕海隔紅塵路渺茫只許人間圖上防廣寒宮殿午風涼

彩鳯騎來閬苑西瑤華枝上暫教棲晚來畱卻乘雲去輸與王喬一局棋

云衣散作防絲霞淸淺蓬萊似若耶莫倩麻姑說接待此間不是蔡經家

霞帔蹁躚瑞靄生飄飄金舄步風輕飛花一任隨流水劉阮何能借問程

夏興三十首【用上下平韻】

水亭簾捲芰荷風香錦堆波防防紅一幅生綃誰爲展不知身在畫圖中

落落松篁緑防重髙齋閒對樂無悰逺山雨後堪摹似螺髻新梳黛色濃

梧桐月影上冰涼露防侵暑气降堦際蛩聲才喞喞庭前螢火故雙雙

只將無事消長日不用松枰一局棋淨洗端溪焦白硯憑欄又是課詩時

閒踏靑莎憇石磯淸風細雨正霏霏三庚預作三秋意潤气輕沾白紵衣

勻碧玻璃萬頃虛采蓮一曲午風初南華秋水何須讀都入扁舟一覽余

風度修篁月上梧藥鑪茶鼎興偏孤生綃欲覓倪迂筆好作髙齋消夏圖

疊疊紅霞映碧溪逺山猶在夕陽西防回步過橫橋去十里輕莎覆軟泥

溶溶月色淡空堦未盡蟬聲咽綠槐髙臥匡牀風味好從知陶令亦吾儕

雨餘靑篆長莓苔洗盡塵氛爽气來日暮涼颸拂巾履扶笻獨上最髙臺

冰椀冰廚不受塵閒心消得作閒身桃花源裏風光別來捉蒲葵得防人

一瓣名香靜裏焚篆煙縷縷白如雲幽情未許旁人防手自繙書到夕曛

古樹月眀鴉影翻空堦露淨泣王孫誰家少婦傷離別未到秋來已斷魂

西池荷葉大如盤六月春光爛熳看【蘓詩繞郭荷花一十里誰知六月下塘春】笑煞雙鴛花底宿不勝香霧欲飛難

采蓮少婦滿溪灣露重紅裳涕淚澘轉眼秋光到前浦依稀風景想楡關

安石橊開照檻鮮綠衣小鳯語庭前遣情花鳥知人意爲報山中過小年

茉莉香風透綺寮天街夜靜漏聲迢桂宮只在星楡裏無那銀河一水遙

石磯晚坐釣綸拋蘆荻蒼茫兩岸交添得一畨新鼓吹宮蛙雨後滿池防

席間暑淨三庚退樓上涼生百尺髙白紵輕衫消受得西風閒倚吮霜毫

紈扇初收疊綺羅夜涼人靜蹙雙蛾幽情卻恨秋風到細數流螢防防過

慿誰催得朱明去爲有庭前夜合花三度芳菲俱已過一彎新月照枝斜

架上縹緗玉軸裝呼童趂夏曝書忙緑槐庭院無人語時有天風送古香

松陰攤飯石牀平靜聼寒濤汗不生那更閒情逐蝴蝶逍遙一枕臥桃笙

碧水彎環俯小亭倚欄獨坐閱金經問誰識得菩提趣恰有芭蕉側耳聼

紗竹簟靜無蠅香吐金猊碧縷凝休向人間求避暑个中自有玉壺冰

漫憶秋涼秋昜到不堪夏熱夏難畱眼前風景渾無定供我閒吟獨倚樓

林泉瀟灑愜幽防興罷歸來暮靄侵涼月照人人不寐一甌香乳聼調琴

冰盤葵扇何須戀沈李浮瓜底事貪俯檻早占秋景近一灣水色已成藍

昨夜防風拂屋檐荷亭爽气一畨添今朝夢醒披衣處飛瓣飄香到繡簾

消夏才教脫葛衫藤蘿月影上巉巗秋聲欲倩歐陽賦白帝明朝又署銜

賦得岸痕新雨過

急雨初過溪尙喧緑堤苔漬帶新痕煙低岸桞根疑失翠染平蕪浪欲翻波漲漁船方弄棹景供詩客正慿軒那知野老情偏異預卜丰登笑倚門

淸簟看棋

松枰消夏日竹簟納涼颸任爾機心宻皆吾靜賞時鼎鳴濤泛峽香灺篆縈絲黒白分明看疏簾月漸移

鄭宅茶

橊枕桃笙午晝賖紅蘭香細透紗夢回石鼎松風沸先試冰甌鄭宅茶

水逓何須古辣泉滿杯香露侍兒煎浮沈李渾無事爲詠盧仝七椀篇

夏日園居卽事

爲愛林泉入座淸臨溪結屋敞軒楹枝頭閒弄笙簧奏階下平調水石聲苔漬云根成古篆鷗閒沙浦結前盟午餘底事尋荘蝶恁逐晴莎信步行

綠苔滿徑竹梢檐午靜薫風撲畵簾鹿柴間開知客到魚苖新漲識丁添藤牀恍帶三秋爽竹簟渾忘六月炎晚憑欄幹閒極目紅霞猶繞數峯尖

鏡浦輕颸漾碧漣池亭霽景正澄鮮蝶依芳艸能防路鶴習茶鐺不避煙任去任來防防鷺半開半落數枝蓮晚來弄棹無人畔水滿淸溪月滿船

古香齋伴防枝桐百尺扶疏翠色籠杖防每緣尋勝景披襟半爲納淸風篆煙結細簾方靜棋局敲殘日已中不住吟哦緣底事防心原與物偕同

有至自軍中者詩以慰之兼憶如心居士

萬里楡關罷戍回情懷如舊鬢毛皚如心居士知無恙兩字平安借送來

系馬都門正落暉三庚未脫夾徵衣因君略曉邊庭令八月祁連雪已飛

防年別去經風雪今日歸來話別離想象伊人歸未得龍堆握手送君時

荷珠

曲池彷佛鮫人宅一夜明珠萬斛傾翠蓋敲風紛聚散紅衣映旭轉晶瑩虙妃佩上熒熒墜帝子釵頭顆顆盈分付蘭舟爲停棹露盤終日鎭教擎

題髙其佩指頭畵雞

淮南曽伴升仙去畱得生綃幻裏身秀埭昂昂誇獨立可能風雨報寒晨

平湖雨渡八首

一堤楊桞樹數里白蓮花細雨霏霏處輕舟泛若耶煙雲暗逺天獨坐孤蓬裏颯然風滿湖衣履皆寒水欲覓古渡頭煙波不知處我亦無心客輕舠任來去參錯漁樵捨隱映菇蒲叢冒雨一聲笛吹破千絲風細雨滿湖秋扁舟泛碧流平分詩景去恰有一羣鷗掛帆風力健不湏蕩雙櫓遙望翠防峯蒙蒙亂煙雨乍聼芭蕉鳴卻是殘荷響夢中萬里逰只在扁舟上山圍天欲暮風過雨初晴余景猶堪賞平湖落照明

晚晴

淨洗塵氛天宇淸溪流新漲一聲聲芭蕉葉綠經雷長茉莉花香帶雨榮蟬抱桞枝初放響螢黏荻岸轉添明東岡隠約金波上彷佛年來秋夕情

野塘月色

菇蒲亞水正靑靑月色寥蕭淡晚汀野景乍疑秋寂寞新涼且喜夜淸泠波紋防碧翻輕縠鏡影流光閃碎萍獨對池塘空濶意防家茅舍防郊坰

水底霞天

晚籟閒登百尺樓明霞倒映十分秋餘光綺散鮫人宅返照晴搖蘆荻洲雲際鷗閒波蕩漾日邊魚躍景沈浮須防天末殘紅捲依舊髙空接碧流

新涼

連朝防雨促新涼獨倚寒空意渺茫庭樹早驚金气幽人爲換葛衣裳月流梧榭添疏影風入荷池泛冷香欲效廬陵工體物含毫詩思共秋長

題唐寅畵箑

蘆荻蕭蕭颭碧流月明獨去放扁舟誰知一枕荘周夢占斷寒江萬里秋

秋信

今年秋信較分明白帝初旋暑气平梧落井邊天籟動蛩吟砌畔晚涼生已輸紈扇三分爽閒對銀河乙夜淸占斷一畨瀟灑意金風玉露動關情

題丁云鵬羅漢捲

幻化空中傳幻化卻教圖作紫磨身機心息後龍能伏業境忘來虎亦馴缾鉢繽紛饒法味伽黎圍繞足精神懸知笑防拈花處倒退聲聞八百人

曝書

天末金風至庭前晝曝書古香飄座永秀色入虛次第排靑簡縱橫打白魚繞廊吟賞處爽度葛巾徐

雨

驟雨催余暑幽香濕畹蘭從知秋颯防漸覺夜防幹蛩咽階前細蟬吟桞上殘蕭晨憑賞處添得防分寒

題石屏二絕

扁舟夜泛正秋淸赤壁巉巉類削成欲共坡翁圖畵裏月眀風淡聼江聲【赤壁圖】

片石本來邱壑物卻將邱壑个中看千林日上嵐煙淨七十二峯濕翠寒【木蘭山圖】

萬壽寺方丈小憇

門枕秋河冷堂堂法界寛坐參眞瓠落小憇且盤桓塔影含煙直檐鈴奏響殘徘徊無一事何用覓心安庭有參天柏階饒匝地花鳥棲喧皓月鶴立對晴霞寥寂鐘魚靜蕭閒山水嘉闍黎公案熟譲客趙州茶禪房隱修竹杖防試幽尋路僻莓苔長人閒花木深梵經書貝上古衲掛庭陰掃石聊跏坐悠然塵外心

秋曉

閒步空庭倚石欄寥蕭秋色入澄觀千章樹葉隨風落一夜蛩音到曉寒鴈字排空長不斷荷衣貼水那勝單招提何處晨鐘度隠隠霜聲帶月殘

重乳燕【雛燕長成本年卽能營巢更伏新雛】

才學翻飛下畵堂泥旋復上雕梁未能返哺同烏子且乳新兒作燕娘斜掠西風誇得意卻歸南國儼成行盧家少婦淒涼甚兩見雙棲更斷腸

過玉蝀橋三首

蘆荻蕭蕭颭碧流長空渺渺望中收禦河八月芙蓉紫彷佛江南一叚秋

秋煙漠漠散輕綃斜日西風玉蝀橋乍聼扁舟歌欵乃蘆花深處望迢遙

楓林葉落漏斜陽遙望瀛臺隔渺茫卻憶十年逰息處水風吹送芰荷香

禦制樂善堂全集定本卷三十

欽定四庫全書

禦制樂善堂全集定本防

乾隆元年冬

皇上萬幾餘暇取前後所著散體古文詩賦彚爲一集

而

命疇昔侍學之臣防之【臣】爾泰以雍正十年入侍旣嘗

承

命敬序樂善堂文鈔今年秋復敬序日知薈說

聖性之誠一

聖學之廣淵

聖治之淳懿皆備於前文所稱述而熟復是編益信先儒所稱天下無二道聖人無両心洵深探本源之論也夫道之體於身者爲徳施於事者爲治而見於言者爲文道以久而益明徳以久而益懋治以久而益光卽文亦以久而益粹惟二帝三王能一以貫之故徳爲聖人之徳而非大賢以下所能防也治爲聖人之治而非三代以後所敢望也文成典誥後賢後儒力追而終莫能及焉然其所以致此者則惟誠之不息而已【臣】始入侍我

皇上之學已大成而惟日孜孜未見有晷刻之懈也及

登

宸極布徳明教敷政寕人無一不與民心相應萬邦忻戴如天地之蓋容而猶欿然自以爲未足文與治之日新皆由於

聖心之誠一可見矣伏讀前後

禦制序文所時切於

聖心者於樂善堂文鈔則因文以檢躬行於日知薈說則卽文以考治法而是編之序言之尢深切焉體道不息而與時偕行將見

聖徳

聖治直接武於三王而是編之傳布於寰區皆以典誥

奉之矣是則【臣】心所厚幸也

乾隆元年嵗次丙辰仲冬月少保大學士【臣】鄂爾泰恭防

【臣】聞文以載道而道本於身故必實能明道而文始可貴必實能身體而道始能明我

皇上躬濬哲之姿夙承

庭訓緝熈光明聖學淵茂【臣】自雍正元年防

世宗憲皇帝恩命得侍

左右於今十有餘年伏睹我

皇上稽古遜修研精經術於六經四子之書儒先之緒論諸史之成迹博觀約取剖晰精防舉天人性命之理政治之所從出皆有以得其大本大源之所在所學之正如此寒暑晨夕矻矻孜孜熟復防究融洽貫穿進進不已與道大適學之精且専又如此故發之於文日新富有麟炳矞皇充溢緗帙曩者

親定樂善堂文鈔十有四卷【臣】旣承

命而敬序之矣

禦極以來敕防淸宴乃合前後所著選定編次爲

樂善堂全集【臣】受而讀之其義蘊之宏深則經緯天地無乎不包其辭藻之贍博則鎔鑄古今無乎不備仰泰岱而知眾山之卑觀河海而知行潦之細誦聖言而知百家眾說之凢淺巍巍乎煌煌乎洵宇宙之鉅觀也【臣】仰惟

皇上聖學髙深固非擬議所及而竊謂其所以發而爲至文者由至道之蘊積者深也夫道豈獨爲文而已聖賢本是道而垂彛訓帝王體是道而成治功

皇上本皇極之敷言旣已見諸行事中外欣欣文徳誕

被矣而猶夙夜孜孜因言考行所謂

聖天子建中和之極金聲而玉振之者誠在今日而是編也天徳王道合爲一焉乾坤之容日月之光與詩書相表裏而世爲天下則又何疑哉【臣】校錄之次伏讀

禦制序文竊有以知

聖心之所存玆奉

命綴言簡末仰至文之炳蔚而拭目以觀至治之日升

海內臣民涵泳

聖澤偕登大道區區蠡測所及蓋不能自己云

乾隆元年嵗次丙辰仲冬月少保大學士【臣】張廷玉恭防

【臣福敏】叨陪侍從謬側細氊廣廈之間十有八年於此矣親見我

皇上以天縱之聰眀殫日勤之學問自六經四子以及諸史百家無不登其堂入其室嚌其胾味其腴於道則宗二帝於法則統三王於學則承孔孟凡作爲文章以及偶爾吟詠皆藹然以萬物爲一體而與天地同流

禦極以來以仁心布爲仁政四方萬姓莫不喁喁向風從欲丕變向也見之文章今也行之政事洵典謨之繼響雅頌之嗣音匪徒有其文確有其實也夫聖神之徳作式萬邦今天下臣民皆以躬逢

聖世爲至幸而【臣】不惟逢其盛且近其光不惟仰瞻殿陛之間而且侍從

左右積嵗積時至於如此之久蓋視天下臣民爲尢幸也【臣】聞傅說之告髙宗曰知之非艱行之惟艱魏徴之告文皇曰始之非艱終之惟艱

皇上舉平日所常言無不見之於實政則其知生知其行安行行旣與知一則終必與始一如天不已應地無疆斷可知矣【臣】又聞古人言禮樂之興俟以百年王者之仁要諸必世我

國家定鼎以來

列聖相承於今百年正禮樂大興之防而我

皇上好生之徳洽於民心立之斯立動之斯和漸仁摩義防於影響【臣】𨿽衰朽無能未克仰贊

髙深猶得優防

禁籞曲沐

慈仁與海防羣黎共逰升平盛世作爲歌詩以詠王化之成豈非至幸中之尢幸也歟【臣】區區至愚不勝厚望焉

乾隆元年仲冬月太子太保左都禦史【臣】福敏恭防

欽惟

皇上躬天縱之資單心稽古夙夜維勤粵自沖齡研精六籍旁及諸史百家以逮有宋大儒之書靡不薈萃貫通得其大本大原之所在致知格物誠意正心修身齊家治國平天下之道一以貫之矣臣竊惟二帝三王之學備見於尙書所謂上天垂文象有節度者是已其軼見於他書若帝堯戰栗之戒帝舜南薫之歌成湯之銘帝甲之箴片義單詞類皆闡發道妙昭玆來許後之賢君如唐太宗宋仁宗間有文詞表見要亦隨其所得之淺深以著爲篇章善乎唐臣李漢有言文者貫道之器也不深於斯道有至焉者否也我

皇上味道之腴聲律身度夙承

世宗憲皇帝明理立誠之大訓純亦不已緝熈光明以聖賢之所得者治其心卽以聖賢之垂訓者顯諸文包蘊天地鎔鑄萬有而渾然黙契於聖人制作之

原【臣】自辛亥入直

禁庭親炙

聖顏敬聞緒論庚戌以前所制序論書記雜文詩賦十

有四卷【臣】皆得而伏讀之數年以來

聖徳日新極深研防文益充玆者

繼序乘幹敕防餘暇取前後諸編

親加刪定合爲一集【防臣】恭與校對自懼爝火之照末

由上測

髙深第就臣管見窺之舉凡天地四時之行雨露風霆之變山川艸木之麗名物象數之繁帝皇王覇心術事功之分井牧農桑禮樂兵刑之用仰觀俯察援古證今千彚萬狀不可端倪而悉貫之於道至若泳性情流連光景無非萬物一體之懷流露於翰墨間在易之賁曰剛柔相錯天文也文明以止人文也

皇上學貫天人參贊位育觀文以察理修辭以立誠自臨禦後薄海內外蒸然向風蠕動蠉飛無一物之不得

其所良由

聖心與道爲際而本身徴民悉以驗其言之實效向之蘊涵蓄積者已一一見之治法矣【臣】幸依

日月獲窺

聖學淵防集古先哲王之大成謹拜手颺言推原於道徳文章一貫之防【臣】以知天下臣民由

宸章之炳煥求

皇極之防歸

帝光所被與天無極而【臣】得附名簡末竊嫓於景星慶

云之先睹可不謂厚幸歟

乾隆元年嵗次丙辰仲冬月吏部左侍郎今授江蘇巡撫【臣】邵基恭防

【臣】竊惟帝王禦世有心源而後有治法然必基於學以成而文其學之散見也在昔唐虞授受危防精一爲言心之祖未甞以學名而千古之聖學苞焉二典之垂三謨之作爲帝王言治之極未甞以文著而千古之大文煥焉則夫文章之與政事通而治本於學學本於心一以貫之而已矣欽惟

皇上聰眀天亶秉睿哲之資切就將之學

世宗憲皇帝甞以眀理立誠

宸章錫訓

聖敬祗承孜孜夙夜上探四子六經之淵防旁渉諸史百家之浩博精究於身心性命大周於天下國家細及於日用行習彚三才萬物之理莫不探本索原兼綜條貫而一發之於文自闡道眀教之篇以至體物緣情之制無格不具無盛不臻大矣哉合作者之聖述者之明而一之故學爲

聖人之學而文爲天下之至文也【臣詩正】新進小臣甲寅入侍

內廷仰覩我

皇上學問髙深日新嵗益敬讀

樂善堂文鈔自庚戌以前凡十有四卷年來復數倍於

昔爰於

萬防之暇總彚全編

親定成集【臣】以在籍防

特防宣召侍直

南書房恭與校對自惟扣槃揣籥之愚何足以殫測海窺天之識竊見

聖主臨禦以來至徳覃敷千載未有倫比凡行政用人仁民愛物之際羣生沾濡太和翔洽𨿽在萬里之表四海之遙號渙言傳罔不曁訖因以知

盛治郅隆實本於

皇心之純一而緝熈光眀之原基於學古之日者舉尭咨舜儆之憂勤禹儉湯仁之典則文謨武烈之覲掦穆然如見心源治法之相接而陶鑄羣言發皇

睿藻亦遂與典謨渾噩炳焉同風所由統自古聖君哲後之緒金聲而玉振之用集制作之大成也詩曰訏謨定命逺猶辰告書曰皇極之敷言是彛是訓【臣】知

天章焜燿倬云漢而麗星辰傳示萬世永永無極而【臣】

蒙被

厚防身侍

禁闥親覩

日月之光摹繪萬一謹附於拜手颺言之次是則【臣】之

殊榮也夫

乾隆元年嵗次丙辰仲冬月侍講學士【臣】梁詩正恭防

【臣】聞乾坤之容無從仰繪而川流惇化所以爲大未始不可明言

皇上以生安之聖學倍懋於儒生蓋惟聖而始盡學之能事也唐虞授受論學而未顯言說命首掲之不及政事惟曰學於古訓乃有獲而萬有悉包舉焉尼山木鐸諄諄勉人亦諄諄告君大哉學乎此先聖後聖所同揆者乎【臣】沐

世宗憲皇帝殊恩艸茅之身偹員

禁近親炙於

聖徳者深而竊窺於

聖學者略稔謂不博於文禮不可得而約也故自通經貫史而後諸子百家以及詩歌騷賦靡不究其條理窮其防趣所以灼見性天而正大之情充周洋溢全體太和昭融於翰墨之下機動神隨自然合度今者

紹承大統惟日孜孜無刻不以敷政寕人爲念間於萬防淸宴取向所作各體文詩賦彚爲全集而以【臣】譾陋復得防

防與於校對之列乃拜手稽首而爲言曰凡物皆性凡人事皆天道而不眀乎性與天道之防則見物不見性見人事不見天道矣故捨本狥末者騖華而不旣於實而稍窺理域則又簡棄乎文辭以爲非所急皆蔽也六經之垂顯萬世之道開萬世之文道與文有二乎哉

皇上旣惇敏夙成又承

先皇立誠眀理至訓一以貫之於文見道卽於道見文斐然外見者皆粹然內蘊者也類萬物之情以通神眀之徳禮樂之陶淑仁義之漸摩偹於其中矣【臣】願

頒之學宮播之天下以教育乎多士俾知

靑宮養正之年崇髙之地不自暇逸而學古以獲治平之本勉勉我王綱紀四方疇弗仰

聖人而思聖功哉

乾隆元年丙辰仲冬月編修【臣】顧成天恭防

樂善堂全集自頒示海宇凡在臣子操觚誦習訓行近光殆如仰曜靈者求暉於暘谷導積石者向若於昆侖矣我

皇上聖學日新衝懷謙抑近復以全集卷帙綦繁命【臣】等重爲釐定編節恭聆之餘無任惶悚以【臣】等淺

識膚學何由窺溯巓涯顧

聖徳下濟之謙至於如此敢不勉竭區區祗承

盛意爰敬謹校閱數過精益求精擬爲三十卷恭呈乙覽

上復親加裁定重付剞劂較之全集存者十之五六云

伏惟

鴻制昭垂萬世發乾坤之祕奧煥奎壁之精英又何庸

【臣】等頌揚贅述惟是防繹初本

禦制序文有云自今以後𨿽有所著述或出

詞臣之手眞贗各半【臣】等日侍

禁籞朝夕見聞竊於此有未能安於心而已於言者

皇上臨禦二十四年以來求衣問夜勤政健行每防務餘閒卽濡毫摛詩或數篇或數十篇文則煌煌鉅制或數千百言爲時不逾晷刻脫稿渾若天成

禦制詩初集四十四卷久已風行天下戶誦家弦今二集且將編次告成矣篇什之富爲古今大家所未曾有其他紀功書事碑版之文以及序記論贊無體不偹皆詣極精防兼綜謨誥若平定金川伊犁諸碑勒石學宮

駿烈大文並燭天壌尢爲有目所共覩此在廷諸臣流

汗頫首竭管蠡之見且不能窺測

髙深而尙有能贊一辭者乎然則前

禦制序所云乃

大聖人謙尊之徳自然流溢於毫楮閒亦與刪訂斯編同一淵乎若谷之心云爾【臣】等榮與編校謹拜手稽首識於簡末

乾隆二十四年嵗次己夘上巳東閣大學士兼管戶部尙書【臣】蔣溥協辦大學士吏部尙書【臣】劉統勲禮部尙書【臣】嵇璜吏部左侍郎【臣】董邦達戶部左侍郎【臣】劉綸戶部右侍郎【臣】裘曰修禮部左侍郎【臣】介福兵部左侍郎【臣】觀保署刑部左侍郎【臣】於敏中刑部右侍郎【臣】王際華工部左侍郎【臣】錢維城內閣學士【臣】錢汝誠恭防

禦制樂善堂全集定本跋

