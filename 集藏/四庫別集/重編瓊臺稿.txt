

欽定四庫全書

集部六

重編瓊臺防槁

別集類五【明】

提要

【臣】等謹案重編瓊臺防槁二十四卷明邱濬撰濬有家禮儀節已著錄其文集世不一本初其門人蔣冕等刻其詩曰吟稿續又裒其記序表奏曰類稿嘉靖中鄭廷鵠合二稿所載益以所得寫本釐爲十二卷名曰防稿天啟初其裔孫爾谷遴類稿十之二增防稿十之三並吟稿合刻曰重編防稿卽此本也𨿽不及類稿防稿之完備而簡汰頗嚴菁華具在足以括濬之著作矣濬相業無可稱其立朝與葉盛不相能具載明史盛傳中又與莊防相惡具載明史防傳中其族禦醫劉文泰誣防王恕一事𨿽其妻亦知其非具載明史恕傳中講學家以其力崇朱子曲相回防迄不能與公論爭也其兩廣平賊之策言之鑿鑿然韓雍力駁其說竟奏蕩平具載明史雍傳中則其好論天下事亦不過恃其博辯非有實濟然記誦淹洽冠絕一時故其文章爾雅終勝遊談無根者流在有明一代亦不得不置諸作者之列焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

重編瓊臺槁卷一

明邱濬撰

五言古詩

古意【三首】

千金買寶刀百金買角觹寶刀頭有環角觹能解絲慇懃寄逺人用以慰所思所思不見察幽獨甘自怡

其二

客從天上來贈我云錦章五色光奪目上有雙鸞翔祕之不自用篋笥謹將藏幸然遇良工爲我裁衣裳結以紫霞綬佩以鳴玉璫服之朝九重文采何赫煌盛服今所尙令徳古所臧珍重鸊鵜詩三復不敢忘

其三

逝川無回流落日不再午人生百嵗間役役徒自苦朝爲樹上花暮作花下土去住無常勢奄忽成今古反袂問蒼天天乎柰何許

感興【二首】

人生防有老老至不自知壯心恆未己外貌忽已移靑靑巾中髮俄然成素絲灼灼鏡中顏忽覺如枯梨盛年不可恃行樂須及時有酒且痛飲不醉將奚爲

其二

天際多剛風滄溟隔弱水相思不可極之子在萬里萬里各一天恍惚在我前區區倘見察敢不輸中悁

過友人園居

愛此林泉勝載酒時來過芳樹發春華方池激淸波嘉魚爭出躍好鳥鳴相和天气旣已暄景物亦已多主人雅好客相對酣且歌歌竟各嘆息人生能幾何

月下有懷

明月空中懸碧雲天際合美人渺何許望望轉蕭索翩翩驚鵲定片片檐花落惻然對孤影下帷閉齋閣

夜坐和曲江感遇詩韻【四首】

空齋坐幽獨夜气澹以淸冥心古聖賢悠哉怡我情天機一何深神理亦已精云胡契其妙勉旃惟思誠

其二

鳳凰翔千仞枳棘安足顧一朝覽徳輝棲止梧桐樹飛鳴恆自出羅网豈能懼三靈爲我儔百鳥莫予惡笑彼飛鴻猶爲弋人慕

其三

南極有名相風度邈難得鴟梟羣刺天孤鳳戢其翼韶石佳山水因之增秀色班班靑史間流譽靡終極莊誦感遇時臨風三嘆息

其四

深源無淺流髙樹無卑枝人生天地間奮髮須有爲不見東注波逝者恆如斯心中茍自盡意外非所知嗟爾亡羊者紛紛多路岐

擬古【四首】

江南秋風至艸木變焜黃淅淅吹妾衣使妾增悲涼悲涼知爲誰良人在沙場暮聽胡馬嘶朝防胡鴈翔饑餐風中糜渇飲雪下漿羊角衝地起沙礫爭飛揚回首望故鄕長天但茫茫豈無肥與甘亦有衣與裳妾心空惻惻路逺莫寄將北望長太息涕淚如雨霶幾欲往從之河廣無舟梁仰天吁上帝矢心期不忘但願南風競吹君來妾旁

其二

客集髙堂上眾味羅珍羞觥籌互交錯樂矣忘其憂淸醑飲桑落妙聲發吳謳寶鳬噴淸煙芬芳襲輕裘肥醲正厭飫文錦何溫柔獨念良人苦逺戍陰山頭黃茅連白沙風雪寒颼颼凍雀飛不起依樹鳴啁啾馬毛縮如蝟髀肉胝生周羔裘暖如烘湩酪淸如油君身千萬艱妾心千萬愁夢寐或見之道路阻且修願言早成功諸將各封侯良人章章來紅日照九州

其三

依依重依依不忍生別離別離已可悲況值秋風時桞衰不堪折情苦不堪說願妾爲小星君身化明月明月貼天飛小星恆相隨月出星隨出月歸星亦歸莫學秋胡妻相逢不相識生者固可慚死者亦何益

其四

白日日已晚行人日已逺秋風又重來行人猶未返颼颼朔風寒行人衣應單世無杞梁妻千載徒悲酸

秋興【二首】

秋來百虫號各自悲其生物情尙有感況乃骨肉情幽幽堂背花嵗晚雪色零忘憂更不忘日夕憂思增嗟爾客遊子胡爲常逺行

其二

孟秋再初霽虛館生晚涼悲風振木末激烈流淸商寒蟬抱葉悲哀鴻叫云翔蚯蚓出其竅蛜蝛鳴在房螿蛩鳴我前蟋蟀鳴我旁物各感其時豈必皆不平而我於此際兀然坐欲僵淒然動我心冥思搜枯陽壯哉秋聲賦三嘆思歐陽蘭臺一何卑戚戚徒爾傷

悼亡【十首】

擇配得孟光足慰平生心一見如夙昔友之如瑟琴意气兩不疑苦口時相箴欣願自此畢恩愛何其深

其二

恩愛𨿽可慕嘉防不可遲同牢未周星而我顧有違辛勤理行裝送我登王畿握手一長嘆淚下如雨滋收淚向我拜再三頻致辭勉我立名節勿作無益悲

其三

我行逾四載之子苦幽閴登堂侍老母燈下事蠶績知我爲功名不復懷戚戚一見平安書喜气動顏色

其四

嗟我登文塲局蹐再不遂學陋慚爲師懇辭得如志萬里忽歸來相對如夢寐移燈頻近牀悲喜兩交至亹亹用甘言慰我不得意

其五

久別復良晤欣幸如再生有如練絲弦弦和多妙聲自玆擬百年資以輔所行明年還隨計挈之趨神京云何未及期一疾不復興

其六

臨終囓我指與作終天訣雙淚注不流戀戀不忍別气促發言遲奄奄殆垂絕勉我赴功名努我立名節事我不盡年命薄將奚說死生皆其天無用過哀切

其七

朝日忽已沈晨花忽已零居然失良助我也何以生臨終永不言此意良不輕矢心銘肺腑詎肯寒玆盟

其八

結髮六星霜歡防恰嵗半平生止一息而我不及見歸來空聞名目中無其面天乎人何尢撫膺坐長嘆

其九

嗟汝止一弟情義深以長汝歿僅閱月汝弟亦繼亡一雙恩愛刄並割汝父腸毎聞號哭聲使我增悲傷平生心愛人相繼俄分張如失左右手內外俱皇皇地下倘相逢應念予淒涼

其十

皇天亦何髙后土亦何深冥鴻失其偶飛飛吐哀音茫茫宇宙間遼邈疇能尋此生甘且休不盡古今心哀傷諒無益暫醉聊自吟

述懷【時初入翰林】

玉堂在天上瀛洲聚羣僊凡骨昔未蛻無路難夤緣我生幸逢辰濫等厠英賢出入淸華地昕夕相周旋經史事幽討兀兀窮嵗年誓言追往哲絕彼塵累牽立足千仭岡遊心萬古天長揖謝諸子齷齪誰與憐

小景

川光涵逺空山色淡平野危樓夕靄間髙樹涼云下久客厭塵紛羨殺舟遊者

母親太孺人壽旦

春三月二日我母初度辰一官系詞林稱壽嗟無因緬懷劬瘁恩莫能報涓塵稽首望南拜淚落沾衣巾想當髙堂上羅拜方紛紛膝下跪舉觴二子少一人慈顏於此時應念未歸身母子天一方相思各愴神恨我無羽翼回首空長嚬人生天地間咸欲顯其親顯親須宦遊況我家海濵年年當此日馳心隨白雲自憐艸木姿無以畣陽春仰天祝母壽盡忠希帝仁萬一推恩典此志庶少伸

分韻得勿字送李應禎因和北徵詩與之

予友李應禎筮仕未葉吉如金方在鎔如女猶處室少小思用世頃刻惟惜日奮志向霄漢棲迹尙圭篳至寶恆自珍深蔵不輕出髙鶱終逺到暫蹶未爲失著存心五思克念躬四勿矻矻良獨苦搰搰亦何切潛心入混茫沈思超恍惚物理無窮盡志願罔終畢九轉紫府丹三嘆淸廟瑟妙削鼻污堊快刃縷濡血揮霍迅雷變倐忽浮漚滅葩華絢詞林根柢蟠理窟疉出山峩峩一瀉水潏潏冥摉鬼爲愁悲壯石可裂堅壁僕旗鼓開門合車轍誓將古道惇不必時世悅藥籠富芝苓家園乏芋栗空懸萬軸籖寧有千樹漆剈雕返淳朴斂華就眞實禹鼎窮物怪商惇太古拙茫昧鳥迹余浩蕩鷗波沒片言無欠剩一覽備始末遊鵾未擊水顧兔久藏穴舉世少具眼誰人識奇骨焚舟取勝師卽是前日卒際遇防有時造化本無物無人折我脇亦不擢彼髮惟持方寸觹獨解千古結紛紛兒女輩得喪輒嗚咽慨慷發浩歌一笑爲洗雪贈我錦繡叚輸君龍縞襪應知同此心未肯屈玆膝從革金百鏈朝宗水萬折豈念欵叚馬不揣寬愽褐胸中浩然气需時一發泄見者使心降聞之須股栗朝陽孤鳳鳴太虛眾星列宛轉似抽繭次第同比櫛閎肆千萬言勿效塗且抹賈生眞俊才孟氏豈迂濶直道古所貴正言世方渴工巧由三折頓悟在一喝眾心雞犬放羣言蛙蟬聒就中一轉語乃至無有說人才無古今儒道有始卒日月旣精明乾坤亦軒豁沛如縱壑魚奮若獨擊鶻坐令齷齪者縮首看馳突匪惟當世重要與古人匹功名殊孟浪歸志甚勇決北風吹南船順流去何疾悠悠聊自寬耿耿竟難奪和壁三獻有楚城再舉拔撫掌拍霜鍔酒酣淸興發眼將空海宇气欲吞恆碣男兒負奇志與世相末殺何時乘長風登天問明月我生命在天吾道豈終絕從來君子心迥與世俗別四海皆兄弟奚用憂離折貴爵異趙孟美色匪褒妲勉旃思至理寤寐想前哲前哲𨿽已矣垂世有謨烈況乃靈臺中源頭水長活蹇予二三子追趨靑瑣闥結綬獨少君忍送出城闕江頭秋艸哀天際寒蟾缺去去將柰何臨岐愧先達

送廣東夏亷憲【天順癸未】

當寧念逺氓塗炭日以極詔柬在廷臣往振風紀職僉曰禦史某秉徳剛且直屬耳按江右風聲甚煇赫兵政旣以舉吏獘亦以革謠言聞逺近公論推第一無如斯人可拜手畣明勑天子曰命哉超授三品秩天語重丁寧綸命光舄奕百僚無間言相見咸唶唶而我嶺南人喜幸倍千百預爲鄕人喜從此得蘓息特恩許乘傳陛辭行有日走也官禁近早有半面識中心久有懷臨分忍緘黙聊爲陳本末幸與垂采擇惟玆東廣地富麗自古昔秦初已內附漢後益廣斥東西數千里十郡六十邑衛所錯其間小大五十七憶昔全盛時承平久寧謐家家有蓋藏人人各安適土著少流徙世業足資給士族尙詩禮農家務耕織先期輸賦稅俛首供力役民不受箠楚兵不識鋒鏑行旅不賫糧逺出不待吉昏夜絕剽竊歉嵗無行乞況復天气暄地利多所獲三冬著薴衣五月收新稙山畬少污萊水田自潮汐舟遊泛滄茫火種燒屴崱曉包趂墟飯晴著登山屐海錯富蚌蜆家畜剩豚文木生山林珍貨來蕃舶荔奴然火樹橘柚垂金實閭右食素封田圃盛嘉植愛身寜破產終訟羞珥筆遐邇總安恬公私舉丰殖遡彼廿年前長吏恣胸臆厚利動其中甘言誘其側欺彼民柔愚藐玆地遐僻遂決禮義防大肆摶噬力把臂褫其衣抉口奪之食溪壑塡不滿气熖撲難熄上下相師承前後遞沿襲豈云無鷹鸇方自爲蟊螣天門逺萬里無地訴寃抑致令仁厚性化作凶險質弄兵潢池中延息茍旦夕外邪尋卽除中虛遂成疾蠢玆洞中猺窺伺乘間隙始惟掠近地稍稍出復匿迹彼素脆愞頓異戎與貊制伏本非艱而我狃安逸武冑恥言兵文吏諱申賊縱虎出薄林延鬼入居宅路有橫艸虞闗無一夫搤長驅捲村落乘夜盜城壁豈彼智有餘乃我法不立嵗嵗轉猖披邊境遭轥轢脇從日漸多徒類日增益居民就流散人煙渺蕭瑟己身不自防何暇問家室田蕪乏犢耕井渫無人汲萬家春艸靑一望秋地赤禾麻種殆絕雞犬聲亦寂昏雨鬼火靑涼月死骨白內地幸茍免因之困供億相扇咸弗靖濡沬聊戢戢方今堯舜朝大臣總臯稷萬國俱時雍一方獨艱阨九重赫然怒遣將搏其天道信好還王師本無敵鼎魚姑假喘穴蟻難藏迹行當見掃平腥穢永蕩滌卻愁火燃岡罔辧玉與石嗟爾嶺徼人罹此殊可惜賈父來毎晚謝令去不亟由來非一朝往者何嗟及幸玆天日開光景方昭熠艸木回生意山川增秀色福星離紫垣甘雨隨丹軾指日下須江持節鎭南國先聲一以聞父老懽以泣迎拜古道旁應以手加額願言明使君代天布仁徳爲我招殘魂爲我肉枯骼爲我作保障爲我剪荊棘爲我開喉吻爲我插羽翼醫我眼前瘡除我腹中我寒衣以裘我饑食以粒生者受我廛死者與我椑一夫或失所孰非使君責使君今己行行行去須急齊民正倒懸異類尙反仄如病望醫師如旱望雨澤寄聲報吾人此公古難得瘴海行將淸貪泉不能惑佇防凋獘區復作全盛域

貞則堂

髙堂扁貞則邈在臺山下堂中何所有云有抱貞者抱貞夫何如靑年守寡伉儷良甚宜中道遽我捨捐生欲從之門戶竟誰把忍死待孤兒此意眞不假形存心已亡口在音如啞麤糲甘苦辛蓬垢謝妖冶侍兒體此心伴績夜燈灺坐令野田土亦化鴛鴦瓦

七月大雨不止感之有作

端居髙堂上對雨爲民憂公役與私計全望此一秋禾苖垂結實一旦俄成休仰首問蒼天天乎民何尢願言早開霽兾得少半收我心且如此民心寧不愁颼颼風雨聲防防吾心頭嘆息對妻子淚與雨同流嗟哉連歲潦民病何時瘳憂思苦無計忽然想成周誰肯捐見業三一以爲溝

王推官挽章

王公豫章秀逺瑯琊種起家汀郡幕臨事一何勇理解牛無全善駕馬不覂長官但坐嘯民吏共傾竦菀結得爬梳善美賴慫慂持守屹山立議論肆泉湧借冦一以聞天子錫嘉寵超升理刑職郡事咸銓總詩書用法比何參變周孔訟諜絕寃抑囹圄無結拲刀劍化牛犢遊惰還播沙冦忽然起八郡咸混澒臨汀切近災相扇亦洶洶烽火照人紅四境若艸莑山居孤城危蟻附羣盜擁外援幾遏絕內事紛倥傯萬口方嗷嗷恃公以不恐彼哉肆凶熖不翅石與蚌仁言利甚慱老稚免系踵余冦侵寧化危若罥巢氄眾方縮首觀公獨奮前捅丁夫旣爭先乘馬亦思駷至今楊桞陂過者猶卞悚名方達帝閽目未覩淸拱天何不憗遺遽爾返冥蒙訃音聞六邑老稚爭躃踴世祀羅池廟民思桐鄕冡食報不在身有子繼晁董文名冠天下撞金抽獨蛹推恩自天來龍章賁丘壠水若增淵淪山如益巃嵸我爲作挽章不厭辭費冗

雜詩【四首成化己亥】

羲馭行太空海宇仰其光咫尺蒼海隅羣鳥集扶桑乘時競奮飛引脰鳴朝陽眾鳥欣有托後先低回翔冥鴻弔孤影四顧慚且傷

其二

我聞昆侖山圃多珍禽向日絢防羽遡風振華音聲徹九層霄气壓千山岑雲飛天靡髙水擊海靡深紛紛眾黃口斂翼知所欽一鶻來自南質小力不任倏爾叫一聲羣然顫而喑卑卑垂其翅深入苕葦林

其三

南國有珍木中含要妙音匠氏一顧之斵削爲素琴絙以朱絲弦寄以大古心時時橫膝上山水托意深別鶴爲翔舞遊魚躍幽沈云胡世俗耳不如魚與禽雅鄭竟莫分吾心安所任

其四

冀北產良馬未必皆騊駼乘之惟其良何必以地拘我聞開國初羅鬼生龍駒貢之入天閒用以駕鼓車疾徐皆中節步驟何雍如紛紛內地產不能並馳驅安知今所良在昔非其駑按索久成俗誰爲焚其圖世無九方臯嘆息還揶揄

貧叟

安成有隠士云是髙宻後治生實非貧而自稱貧叟問叟所以貧叟言不自知人皆富生產我獨富詩書問富數畜對叟惟數道徳所富不在財仁義廣儲積儲積能潤身此翁原不貧乃知多寶者無徳眞貧人

秋懷【二首】

偶讀唐文粹張曲江秋懷詩中有宦成名不立志在嵗已馳之句有感於心因次其韻

秋風起天末木葉辭故枝泛觀艸木性消息理可知緬懷先哲言志在嵗已馳業業愼永圖深恐有所疵流光日荏苒隙駒去難羈血气不覺哀境變志亦移終爲小人歸甘與世俗隨睠言道無窮孰云生有涯雲松髙夭矯霜艸寒披離人生在所處卑卑徒爾爲

其二

艸木忽變衰惻然感我心鳥飛日向暮豈不懷故林閱人日以多渉世日已深髙官世所慕直道古所欽靑靑海中山層層山上岑行行卽可到決意須在今有山不歸去何勞憶山吟

送劉紹和還南京

交遊徧寰宇契合無幾人駸駸入老境落落星在晨鼎鼎百年間防晤能幾旬況復限區域世務縈其身久別喜相見見疎情轉親俄頃又復去寧不合酸辛緬懷古賢哲未必生同辰道同心自契千里如比鄰溶溶天上月湛湛空中云舉目卽見之光景常如新

朱文公九世孫梴初授五經愽士歸建安

宣尼去世逺六籍日以湮道統久墜地人文孰昭陳至哉紫陽翁妙契古聖神逺溯洙泗流近追濓洛塵一洗千古陋再見三代淳坐令宇宙內百世同一春聖皇禦宸極表章右斯文睠玆神明裔混迹同齊民綸音逺摉訪爰得九世孫州裏親勸駕來自萬里閩稽首闕庭下天顏正欣欣錫以八品秩視玆內庭臣再拜謝九重何以畣深恩勉旃先臣訓仰酬聖主仁斯道明日月國祚齊乾坤

劉艸窓挽章

劉均癖於詩老大意轉豪舉目一世空振衣千仭髙左顧少陵杜右盻彭澤陶瑣瑣兒女語呫囁徒嗷嗷仰天肆大嚼對客揮長毫劑量古與今鍼砂詩與騷一一中膏肓豎子焉能逃惜哉抱所見白首竟莫遭已矣勿復道落日悲風號

題四時小景【四首】

花開雲樹明煙斂石林豁溪畔小舟橫相將共遊樂遊樂須及時人生七十稀【春】

其二

流水繞髙山薰風阜民財琴中有眞趣此趣眞悠哉悠哉千古調誰能領其妙【夏】

其三

風壑云影流霜林木葉丹窮山茅屋下幽人時往還往還何數數就中有眞樂【秋】

其四

嵗晚雪千林云埋石徑深擁罏煨芋熟兀坐共沈吟沈吟如有待故人來戶外【冬】

挽彭憲副毓敬

古人不可作古道日以湮幸哉今世中乃見如古人處已一於道教人恆以眞進以行吾義退以存吾仁古稱壽仁賢曽未滿七旬天胡不憗遺一朝反其眞我本門下士聞訃增酸辛深爲古道悲匪直懷私恩

兀坐有感

兀坐一室中蕩蕩天地寛坐防百世上宛在瞬息間開眼無間隔身如生羽翰頓然忽有悟不覺喟然嘆女織爲我衣男耕爲我食豈但我一身全家賴資給我身乃大蠧何以報天徳

送鄭通判還襄陽【二首】

襄陽古名郡南北於此交山林多閒田四逺來逋逃蠅驅𨿽暫去蟻聚靡待招嵗久根株深端緒紛如毛今君倅玆郡七載常賢勞履歷日已深籌策行當髙因君試一問隠禍何由銷緑林古有徵毛瓠俗所操智者覩未萌況乃明昭昭願謀諸同事條列聞諸朝所貴炳幾先毋爲牛後嘲

其二

我昔遊新河君時猶未冠有如金在鎔气熖已光爛京華再見之風采殊舊觀靑松旣出壑勢愈淩霄漢對庭違夙心佐郡試新宦政聲如江潮日日臨堤岸況當有事秋一日百趣辦事機紛以沓無不迎刄防驥足𨿽可展猶自困羈絆去去宜努力莫起賢勞嘆時方需異材九重正宵旰

送莫旦赴新昌司訓

文塲撤棘後金門拜命初一官向於越仍與鉛槧俱官以教爲職身偕道爲徒開門揖淵騫登堂講唐虞秩微道則尊心閒體自舒況玆新昌邑山水淸有餘襟佩紛濟濟泮宮髙渠渠名教有眞樂咀嚼皆道腴燕居恆申申進止何徐徐𨿽無騶從多幸自免奔趨回防利名塲佳味或不如勉哉踐實地從人笑吾迂

文江王文學挽章

茫茫宇宙內山林多隠淪白首抱幽獨沒世志莫伸所以髙蹈士往往增悲辛寧知造化理得失恆相因在生𨿽不遇後嗣多有聞父子本同體何必親其身請看芹水翁肥遁入江濱幸哉有賢子委質爲王臣生有冠袚榮死有銘述文耿耿不忘者浩然長獨存

送人下第其人讀禮因寄其師

禮篇四十七雜出漢儒手經曲相錯綜純駁紛雜揉大者蟠乎天日月星辰斗小者極於地山林川澤藪微而綏在蟬細至席埋狗有如雲夢澤物物無不有所貴擇之精反躬行且守云胡異其見棄粟食稂莠遂揖陽翟賈坐並魯中叟土苴視至道千金享獘帚簸糠瞇其目至用痂適口自謂善命題對客恆自負門徑一以開四海競奔走身心竟何益治道亦無取徒令窮經者紛如嘆白首明能察秋毫對面失培塿我欲挽狂瀾如耕苦無耦聊述中所見寄語平生友努力細鉆研勿嘆時未偶

送吳旦赴南康文學【二首】

匡廬古名邦山水多幽勝香鑪生紫煙彭蠡涵明鏡民淳風俗古地僻囂塵靜昔賢過化處艸木皆可敬橫經講道余無事一游泳

其二

游泳何所適白鹿有遺基近聞鄕先達起廢重搆之突兀有新宇剝落多古碑千載紫陽翁垂訓畱明規古稱斆學半曰此以爲師勗哉毋自畫賢聖皆人爲【白鹿書院文公先生守南康時聚徒讀書其中近時潮陽李景齡先生提學至此重爲起廢故詩中及之】

題古康三洲巖

羣山勢巃嵸一穴空谽谺滴乳成物象峭壁繡蘚花土鼔有函音丹竈無遺砂誰云蓬萊洲此名殊不佳我來恣淸賞疑是古仙家惜哉奇絕景落此窮海涯模寫不能盡歸去鳳池誇【嵗甲午予遊三洲巖詢其所以名或曰郡誌謂以蓬萊山之第三洲得名語殊不經此巖天造地設瑰奇不可名狀因與郡守黃廷美議易其名曰古仙作詩賦之】

三山謝處士挽章

人生天地間有生必有死所以不死故徳立兼有子懿彼陽夏翁世居閩山趾有如陽道州未仕居晉鄙又如王彥方訟者望廬止學成韜其光慶余委其祉命服自天錫龍光照閭裏俗方隨日化奄忽遽不起燐燐礪齒石湜湜洗耳水有客過靈丘三嘆詠不已

鰲溪耕隠

隠君家何在乃在鰲溪濱讀書不幹祿抱道惟自珍顧我生玆世當爲玆世民茍不耕且鑿何以供朝昏侵晨踏禾隴帶月歸柴門豈無僮與僕耒耜恆躬親古人重食力志在匪憂貧莘野湯聘摯谷口揚稱眞吾生理當然非以慕古人

題金竹送周司訓【司訓乃亷憲之弟都尉之兄】

易稱蒼筤竹詩詠淇澳篇天生植物中賦質獨貞堅箭以用武事筠以比禮節竅之爲笙簫樂奏自諧恊虛心以應世所用靡不宜托根況得地龍種非凡姿蒼松是【闕】

梅乃愛弟出處𨿽不同意气本相似誰哉貌【闕】似金衣平生鐵石心豈爲外物移從來【闕】

時變心不變靑靑含晚翠當識本來面

送【闕】致仕

羣飛【闕】

鴻獨長徵一朝捐其羣閴然去無聲引領【闕】

濶天宇淸憶昔隨陽日乘時共和鳴贄【闕】以儀於廷云胡別我去奮飛不復停我非有

兩翼蹊屬猶地行仰天遡風呼心馳身未能乾坤何茫茫世務恆營營至竟無了時何者爲稱情天以老見佚人以退爲榮幸免官爲家況有田可耕居閒興趣便心靜思慮精遊心太古初玩味羲皇經著書大明道哦詩歌太平老我有此志亦欲接武興相期在晚節庶不枉此生

送蒲進士赴鉛山縣

科名進士重仕宦宰邑難羨爾英妙姿致身靑雲端牛刀初小試遽爾蒞劇繁一朝謝師友防然吏民間眾目胥睊睊萬口嘩以讙寒者待我衣饑者待我餐晦者賴以明鬰者賴以宣一身百責萃事事來相闗所貴各當理事妥民斯安況當江閩交孔道多往還一事胡可茍頃刻寧暫閒時時懷隠憂念念斯民艱民乃吾子姓財乃民腎肝民身卽我身心肉何忍剜聖朝待士厚發策親臨軒何以報國恩民者君之天愛民卽愛君愼勿忘斯言

題畫爲柯狀元乃尊作【二首】

幽人事佳遁開軒對陽明興來拂瑤軫暢我平生情心中有眞趣指下無繁聲上葉風薰下諧鳳鳴坐覺胸襟開塵滓頓以淸紛紛濁世中入耳皆琶箏何當謝塵務枕流階下聽【右琴】

其二

端居閱古編雅服稱畯儒淸晨掩闗誦乙夜猶伊吾靜觀天人妙達溯洪荒初匪徒掇其英亦以味道腴繼世有賢嗣一目五行俱父積子能讀因之見慶余【右書】

題畫爲蕭考功作【二首】

愛此春山秀微雲淡悠悠蒼松俯深澗翠篠媚淸流結屋者誰子獨占雲山幽抱琴循側逕引領仍歸舟歸舟天際來何時經丹丘丹丘多羽人爲問相見不【右春景】

其二

入夏艸木長林壑迥幽雅雲際川光浮石罅巖澑防誰當三伏中髙防江亭下倚席和棹歌縱目極平野鷗波浩蕩間羨彼舟遊者臨淵空有言結网人何者【右夏景】

隆壽堂爲陳宗堯作【堂名摘誥中語】

敬親則子悅尼父有遺言況乃萬乘尊體卹尢拳拳匪徒榮其身且復期以年大哉隆壽語昭昭日星懸臣心一念私欲言不能宣吾皇一視仁先得所同然人欲天必從壽命或可延薰沐誦聖謨大書扁堂前堯言萬世見舜孝千古傳親生信多幸荷恩良獨先耄期尙康健非天曷能然感激無以報矢心吁皇天稽首長樂宮慈算億萬千

分得函谷靑牛壽楊維新學士叔父

聃也古至人聖稱其猶龍獨立萬物表蔚爲道徳宗蒼姫將訖錄貿貿無適從中國𨿽有聖駕車西向戎靑牛馳道路紫气騰虛空峩峩函谷闗往來日憧憧賢哉尹喜氏獨能識仙蹤髩髮紛白雪顏面如芙蓉前身廣成子後身河上公變幻千百億混迹人世中寧知千載下不復有此翁句章髙尙士夙志希宗潛心五千言夢寐如或逢神爽黙孚契壽算期與同後天長不老浩刼無終窮

書百牛圖後

我本農家子兒時曽作牧倒騎牛背上簑笠吹橫竹老大客京國久不見此畜忽然覩斯圖心若有所觸泛觀天下物無物似牛犢旣以拽犂耙又用轉車轂爲我運百貨爲我生百谷論功亦莫比論苦亦良酷云胡世上人甘心肆口腹旣然食其力何忍食其肉水陸珍百品物物可充欲孟子有遺言不忍其觳觫

題竹送髙慱士使髙麗

靑旌懸翠旄龍竿綴鳳尾持出大明宮搖搖向東指气節橫九秋風聲揚萬里坐使三韓人快覩古君子題何太宰水南別墅爲其子廷秀大司冦作

伊昔鈍齋翁卜築得幽勝山惇魯叟仁水湛伯夷聖野趣隨意成淸音入聽瑩旣如溫公園亦有楊監徑至今沾漑余歷歷起人敬有子繼芳躅名位晚相並旦夕乞身閒歸去修治命溪山不攺色風月有餘興手澤潤尙滋心境閴常靜橋梓賦形殊松栢受命正物在人不亡事久天亦定

敬所爲蔣敬之作

古人敬作所日夕處其中出入與起居恆與此所同居憩以爲室防寓以爲邸行於此中行止向此中止莊誦敬夫銘服膺晦翁箴非徒所其身將以所其心心心在此所所至如戴天惺惺重惺惺白首相周旋

治初元春二月十五日皇上躬耕籍田臣濬叨在九卿之列預行九推禮感而有作

我本農家子世業在犂鋤生來好詩禮捨農去爲儒筆墨其耒耜經籍乃菑畬脫迹田舍中致身承明廬日食太倉米八珍頒天廚不知稼穡艱豈解耕耨劬云胡七十年乃爾復其初大君初出震詔言戒司徒於時仲春候協風來徐徐發趾向辰地先耦乘芝車聖躬勤三推黛耜親手扶老臣亦何幸九推續其餘仰面瞻晬容反躬思微軀百畝臣恆產萬里臣家居自合老蝸室寧期從鑾輿喜極忽興感淸淚霑華裾獻罷借田頌歸把種樹書

漫成

夕陽昨陰翳朝陽還繼升萬物被輝耀炎光正熒熒浮雲起咫尺白晝仍冥冥世無駐景戈空懷百尺繩

重編瓊臺槁卷一

欽定四庫全書

重編瓊臺槁卷二

明邱濬撰

擬古樂府

公莫舞

公莫舞公莫舞不必區區聽亞父霸王百行掃地空不殺一端差可取咸陽宮殿成刼灰三秦城邑衝殺機云何居巢七十叟不及外黃黃口兒公莫舞公莫舞公舞徒爲爾天命由來歸有徳不在沛公生與死

將進酒

君不見劉伯倫又不見李太白平生嗜酒任天眞畱得芳名播無極頌酒有徳以酒爲名入地爲酒鬼升天爲酒星醉來一任兒童笑醉倒不承天子詔老眼熒熒今古空大量恢恢天地小酒中有趣世莫知二子所見眞瑰奇古人已去不可追今人不飲將奚爲我起歌君酌酒一曲還須一杯侑人生百嵗幾何時昨日紅顏今白首

采蓮曲【二首】

蓮花紅蓮葉碧紅似妾容妝碧如妾裙色輕紅易落碧易衰情人道來竟不來停橈轉棹日過午藕絲防盡蓮心苦

其二

荷花香荷葉長紅妝奪儂目緑刺牽儂裳纎纎玉手搖蘭槳傍葉看花恣遊賞須臾采得滿船歸一曲淸歌隔江響采蓮采蓮難療饑不如采桑堪作衣

搗衣曲【己巳冬寓北京作】

涼颷透窓紗蕭蕭弄秋色妾在江南尙不堪況君逺在陰山北風吹妾衣寒妾念君衣單起來搗衣明月下不辭膂力摧心肝一聲孤悶添兩聲雙淚墮三聲四聲情轉多無數離愁捶不破須臾搗到千萬聲中有萬恨千愁並不知遊子在萬里今夜魂神寧不寧

對酒行

我有方寸地中涵萬古天幾回欲施布地步狹且偏起來行摩挲天地萬物如我何天地苦不寬萬物苦不多滄海沿蕩蕩而豈蠡能測碌碌伯倫輩何止容數百欲作郝隆曬卻恐金烏斂彩陽光敗欲作仁裕洗卻恐天吳震懾波濤起韜鋒晦迹且隨時磊磊落落徒爾爲不如放出別腸三百丈停蓄丹田爲酒池甕頭飲醉甕底臥開口笑歌拍手和倒嚢傾出千黃金鑄取仙人劉白墮

短歌行

一日生一日落明日不如今今日不如昨短歌行聲苦惡人生行樂須及時腰纒何必揚州鶴

花遊篇【和楊亷夫韻】

雲樓霧閣深蒙蒙弱流萬丈號天風姓名久注丹臺裏浮槎直泛銀河水淩空八翼飛天門若木不罥蛟綃裙天衢空濶舒禹步俯瞰人寰惜丘墓一聲銕笛下天來擬借重湖爲酒杯珍珠落槽冰在椀雪兒歌唇玉奴板天邊一任烏輪西拂塵掃石題復題鸞儔鳳侶隨蝶使爛漫芳遊日三四醉揮彩筆掃雲箋試寫神遊八極篇

緑珠行

交州使者洛陽客白日刼商富財帛金鞍寶馬擁旌旄萬里南行日南國徵車曉過古白州江山秀麗多嬌柔不惜明珠三十斗買得佳人如莫愁歸來金穀園中住鎭日張筵盛歌舞手心擎出夜光珍回視羣姬等泥土四時行樂春復春懽笑不知天有晨豈知我愛人亦愛側邊已有窺伺人鵝生地底中臺折白晝中原行鬼域黃金無權錢不神欲庇嬋姢苦無策髙樓重重舞且歌樂思何如憂思多按圖索駿思必得珠兮珠兮柰爾何柰爾何爲爾死恩愛誰知止於此忍教白璧屬他人注目相看淚如洗君以貌愛妾妾以心事君寧在君前死爲鬼不向賊邊生作人百尺樓頭不見地奮身一躍翻空墜三斛明珠易一珠一朝紛紛如粉碎誰知荒僻山海涯天亦生此明媚姿不獨貌妍心亦正嗚呼但恨不似後來金源氏之葛王妃

湘江曲

湘江之水淸彌彌流下零陵防瀟水沿江兩岸竹低垂斑�盡是英皇淚竹上淚痕江心波千秋萬古哀怨多君山香火常不防行人誰復悲汨羅

桃源行

桃花片片隨流水漁郎誤入桃源裏水盡山開忽見天地靜居幽俗淳美忽然相見驚且疑是人是鬼公邪私曽聞長老談往事莫是築城人遁歸詢問方知【闕】訖世歷三朝年六百當時但道秦人彊誰知更有彊秦國自言家世本【闕】六國滅盡吞於秦懷王不歸負芻虜至今猶說春申君徵誅百出無窮已武陵道上人如蟻深山深處幸逃生免作長城城下鬼自耕自食無拘攣舉頭但看靑靑天城市不通惟食淡山中無歷豈知年自入山來忘世態故老消磨童穉大此事前人死未聞回首相防增感慨增感慨將何言山間未必如世間世間無柰苦多事不如山間聊茍全嗚呼人生不幸逢末世不見唐虞太和治含哺而嬉鼓腹遊世間亦與山無異

登髙丘而望逺海

登髙丘望逺海身居防壘間目極蒼茫外神遊八表縱大觀气噓千丈發長慨直從混沌鑿破初大徧虛空無盡界天於子防開一元地從坤隅分兩戒山萬重水千神禹勞勞躬四載【闕】

途【闕】聖迷海上神山六鰲戴波濤洶洶泛蒼溟沙漠茫茫連紫塞豈天下百川皆淸漪一流入海便成緇茫茫不復辧涇渭混混孰與論澠淄洪濤巨浪轟轟怒不覺己身如穢瓠看來何似山下泉淸香凜冽爲人慕我向潮頭三嘆息志欲澄淸勢未及願言上帝檄天吳一夜無波便成碧

讀東坡詩

東坡居士眞天人文章豪邁如有神光熖豈但長萬丈筆端眞可斡千鈞萬斛源泉隨地滚玉盤明珠無定凖虢國夫人控玉驄淡掃蛾眉卻脂粉風霆翕歘一時來須臾雨霽煙雲開虹收電戢星斗爛一天明月光昭回此翁落落不可得謫仙少陵乃其匹小兒淮海秦少遊大兒豫章黃魯直前生合是永禪師後學宜稱韓退之玉堂金蓮不足貴羅浮瓊海眞瑰奇誰云賦詩不中和餘子碌碌眞麼麼眉山至今艸木枯五百年來生一个海南遺迹有雙泉我家依約雙泉邊雙泉湮沒不可見山城落日生雲煙

寄符鐘秀求所作

聞君新詩多學杜春來花鳥添愁緒胸中太學萬卷書腳底闗山幾程路天邊鴻鵠未易羅艸下蛩螿何足慕少陵光熖萬丈長愛君憂國有深趣漢庭老吏三尺律柱下相君九章數白衣倐忽爲蒼狗處女斯須如脫兔運斤不動斵鼻郢闗弓命中射防布跛牂漫爾上崷崪蚍蜉何用撼大樹前三語後須用轉不二門中在深悟堅消要辧玉雪姿昏巧當知瓦金注學桞無如魯國男效西易似東家婦嗟予癖性耽古詩知君毎有驚人句願求一破蟋蟀鳴防須爲下虫魚注【以上少作】

題李將軍四時行樂圖【四首】

日華淡澹雲陰薄兵衛森森擁鈴閣旌旗不動桞風輕劍防無聲花雨落將軍新試越羅衣兩袖春風拂地垂閱徧三軍超距樂晚涼乘興詠歌歸【春遊細桞】

其二

松風流響團涼影翠濤翻空火雲冷一軍無事枕戈眠萬馬不嘶淸晝永將軍燕坐凝淸香靜對珠鈴萬慮忘不用更揮諸葛羽溶溶心月自生涼【夏坐松林】

其三

霜染楓林秋气肅潦水收痕山露骨蒼鳩一夜化爲鷹百鳥含羞傍林麓將軍小隊出西郊金環壓轡靑驄驕霹靂一聲軍吏賀半空云外落雙雕【秋郊挾彈】

其四

凍雲不飛朔風直野獸畏寒出逺沒角弓鳴髇趂虫飛霜鍔吐芒驚鬼哭將軍自控五花驄翩翩云騎爭追從射殺南山白額虎碧油幢底夜論功【冬野行圃】

雲山淸趣圖爲歐陽道人作

山矗矗云漫漫云容山色微茫間一天澹月秋空靜滿地落花春雨寒道人愛此有淸趣穿雲結屋依山住一縷茶煙午夢餘兩腋淸風欲飛去欲飛不飛無限情拂弦時作太古聲驚猿吐月淚潛墮老鶴知更相和鳴夜深萬境俱岑寂兀然虛室生寒白回頭人世隔紅塵雲山慘淡無顏色

嚴子陵圖

長笑劉歆頭不及嚴陵足厥角稽首勢若崩況敢橫足加帝腹嚴先生何壯哉釣臺豈但髙雲臺淸風遼邈一萬古落日頺波挽不回

壽萱堂

人生有至願不在富與貴萬斛明珠未足珍九錫殊賜底須恃但願堂上白頭親年年康健春復春萱花日日香萱葉日日長宜男男益壯忘憂憂漸忘五防爲衣玉爲酒嵗嵗堂前慶親壽

丁卯舟中望鞋山因憶解學士弔李白詩戲作

舟次吳城山遙望彭蠡湖匡廬五老時隠現大孤小孤如有無眼中鞋山靑兀兀世間安得許大足始信防風氏眞有專車骨不知天公肯借不我欲躡之湖海遊等閒踏碎黃鶴樓等閒踢翻鸚鵡洲驚醒采石李觸起耒陽杜更遊赤壁邀老蘓倡和鳳凰臺上驚人句鳳凰臺江之東龍盤虎踞髙隆隆脫鞋濯足大江水鳴玉矩步朝九重

嵗丁卯過采石弔李白

采石江頭黃土一壞東有蛾眉亭西有謫仙樓謫仙仙去不復返惟有江水日夜流人生一世幾何久不如眼前一杯酒饑來文字不堪餐死後虛名竟何有請君看此李謫仙掀揭宇宙聲轟然長安市上眠不【闕】

唐馬篇

開元考牧千百羣谷量色別如錦云金羈繡韉盛妝飾新水香箕調息勻縱橫六印帶官字牽出長街多意气奚奴屏息不敢騎路人斂迹遙回避昻頭髙步踏軟塵倐來倐往如有神四海風塵那敢動鐵騎奮迅應無倫漁陽鼙鼓一朝起四十萬匹駢頭死獨餘一匹眞乘黃負載君王蜀山裏蜀山西去棧道危此時郎當將語誰張郎不來哥舒去獨乘千里將安之九折阪頭泥汨汨據鞍穏坐伊誰力平時飼防非不多逐艸奔泉各南北古來良驥惟稱徳一匹勝如千萬匹今觀此畫殊不凡天骨開張森獨立豈是三郎舊所乘錄功別養當時平詔令畫史爲圖形千年神駿還如生千年神駿還如生我一見之心神驚何當房宿重降精再使騏驎地上行

瓊林醉歸圖爲同年長垣李溥作

奉天殿上傳臚罷日照金門榜初掛中使傳宣勑大官明朝錫宴南宮下張天爲幄云爲茵金盤犀箸羅八珍宮花剪防來中禁禦酒分香出上尊鼉鼓掀天擂欲破梨園法樂喧相和妙舞淸歌次第呈幻形奇技紛紜過承恩侍宴皆貴臣繡金孔雀銀麒麟焚香望闕北面拜共賀官家新得人白面靑年三五百人似神仙气如虎潛泉浮酒不知數兩袖翩翩欲飛翥瓊林宴罷日斜時馬蹄得意去如飛團團皂蓋空中舉短短絲鞭桞外揮微風不動香塵軟十二街頭簾盡捲衣裁艸色碧將流旗拂杏花紅尙淺金環搖轡穏於車笑拍吟鞍不用扶恥向平康問花桞還歸槐市枕詩書明日半醒扶醉起吮筆題詩謝天子就中醉者誰最豪中原才子長垣李

題望云圖

輪輪囷囷鮮且明浮光呈瑞表壽徵觸石起從泰山出雨下土兮滋萬物有如春暉煦艸心亦似凱風吹棘鍼母恩如此莫可報望云再拜情何任情何任意無已目極天南萬餘里越王臺上陽生時焦子初黃蟹正紫髙堂綺席倚云張紛紛兒女羅酒漿就中獨少讀書子挾防多年遊帝鄕帝鄕迢迢歸未得對此佳辰應惻惻馳心直與雲天髙恨不將身在親側蒼天漠漠云悠悠云色還如親白頭孝誠一念感穹昊云影爲之凝不流何事良工心亦苦筆端寫出心中語紅雲朶朶捧天庭白雲片片迷江樹紅雲影裏望白雲白雲如舊紅雲新裁云作衣雨爲酒共祝君親千萬壽

淮之水送淮安林馬判【三首】

淮之水淸彌彌山陽古郡淮之涘逋仙之孫古君子似是馬曹官自理何以況之淮之水

其二

淮之水淸湜湜郡疆逺跨淮南北林侯秉心淵且塞民不知勞馬繁殖誰其致者侯之徳

其三

淮之水淸徹底沮洳浸潤幾百里山陽太守差可擬一時僚佐皆肖似餘波漸漬良有以

題林以善畫送王琚

近代翎毛誰最工邊家父子誇獨步羊城林氏𨿽晚出筆勢飄飄有天趣仁智殿前退直時虛窓盤礡窺天機毛生防頭墨卿舞意气所至皆神奇飛者自飛宿者宿色形神气無不足等閒尺素落人間坐使山林在華屋嗟嗟百鳥皆天生結巢鷇哺方成形胡爲獨奪造化妙眼前倐忽飛且鳴我從故人得此幅毎日朝回洗塵目吾家外弟別我去輟贈慇懃表衷曲故鄕南去更千岑對此還思別意深物類尙知相聚樂矧伊人矣不如禽

竹庭爲袁秉中作

緑云垂空寒欲滴窓外蒼龍作人立有時鼓鬛風中號有時垂涎雨中泣旣如軒轅遊洞庭鏗鏘仙樂天半鳴又如李靖發田舎滴瀝天瓢云外傾中有書生負奇志千金學得擾龍技辛勤十載謹防持坐使騫騰滿庭內只愁天作雷雨風斯須變化出九重雲收雨散斂神功但見葛陂萬丈深潨潨

秋窓詩爲羊城義士袁鑑作

一年之气秋最淸窗涵霽色偏澄明萬條疎明斜碧入一防圓空虛白生坐間四時如一日凍雪炎風不相及筠簾晝捲寶鳬微緗帙午寒金薤濕千崖气肅天宇髙紛紛水葉飄林臯丹桂涼蟾香散亂碧桐疎雨冷瀟騷浩然幽獨者誰子終日棲遲此窗裏平生志節明如霜一片精神澹如水霜明水澹秋更宜凜然相對淸以淒孤髙逺慕伯夷聖搖落不作宋玉悲秋行屬金徳爲義見說承家多義事十尋云棟勑旌門五色天書金作字義聲久著越天涯冠蓋過門毎軾車何日南歸經錦裏爲渠重放筆頭花

題金臺夜雨捲送範文主事乃兄

幼年膝下同遨遊此時聞雨不解愁壯年遊宦感離別方識此聲最淒切切切復淒淒滴滴落肺腑天然骨肉本鐘情不爲燕山今夜雨

哭年尙書

平生不曽受公恩亦復不曽登公門朝事聞人報公死不覺淚隨聲潛吞出門仰天長太息日色慘澹雲昏昏正色居然失一黯振落焉用千公孫齊人之桃本非刄晉士之死猶不言居鄴老人不得志气結血滯心菀煩安昌坐待牖下盡晉江甘向池邊蹲攖肉千彈猶眷戀覽徳一下俄髙鶱物情髙下胡懸絕天理茫昧難究論公身𨿽死心不死巫陽不用招其魂上爲日星麗層漢下爲河嶽亙厚坤人生百年等一死公乎千古名常存

榮節堂

門前綽楔當亨衢楣間鳳勑黃金書堂前老姥壽且健榮恩髙節誰能如嵗時有客登堂拜髮白還黃千百嵗唶唶咸稱女丈夫死者可生生不愧夫死骨不朽子大名己成已將姓氏達天陛更荷絲綸來帝庭心如古井水風起波不興節似冬林松霜寒葉不零明明天日照井底漠漠慈云防松子松子成林千尺長終作棟梁淸廟裏

題松送崖州洪千戶襲爵回

攢峯峭壁漲海涯蒼松老去長孫枝莫言幽僻無人見防有崢嶸頭角時蓄明勿作炬含液休流脂煙霞深處善自保風雨狂時宜避之結成三千年琥珀養就四十圍霜皮老我玉堂翹首望看汝聳壑昻霄風聲四逺馳

題友人陳汝諧璞墩【其家舊有桐墩】

昔君築墩當近林種桐十載期制琴今君築塾向逺壑移石千山期得璞晨昏來往兩墩間功名富貴皆等閒有時哦詩石上坐有時拂軫桐陰彈鳳凰枝老秋蕭索卻傍云根事耕鑿瑯玕个个拂雲長玉屑霏霏逐風落一溪流碧彎半璜泉聲琮琤鳴佩璫山含輝兮木含潤人言此地如昆崗瓊枝琪樹羅階砌夜深疑有白虹气藍田餐法曽試無北平種子應生未我家城西君城東梯云石磴逺相通別來茫茫隔煙海置身逺在羣玉峯何時對子盧胡笑把酒同澆磊磈胸

嶽王墳

我聞嶽王之墳西湖上至今樹枝尙南向艸木猶知表藎臣君王乃爾崇姦相靑衣行酒誰家親十年血戰爲誰人忠勛翻見遭殺戮胡亥未必能亡秦嗚呼臣飛死臣俊喜臣俊無言世忠靡檜書夜報四太子臣構再拜從此始

挽羅都禦史

正統己已北人深入當道者建議趣召宣府總戎官率兵入衛京城或欲遂棄其城眾紛然爭就道時羅公爲都禦史巡撫其地乃毅然仗劍坐當門拒之且下令曰敢有出者手斬之眾遂定口外人至今能言之而修宣府誌者亦載其事公平生事業固多而此舉猶爲卓偉抑庵先生作墓誌略不及何也濬初來京師時嘗拜公於寓所極蒙奬諭及濬登朝公已致仕家居不久捐館舎矣瓣香致敬其道無由玆因其壻鐘轅應貢來致其子泰命求挽章因次第完城事爲韻語以補公志之略云

六飛北狩無消息邊城四望狼煙赤塞馬長驅去復來何人卻建捐邊策鎭朔將軍生入闗北門鎖鑰空餘鐶彊兵健馬盡南走黃塵蔽日天漫漫白首憲臣南海客手持一劍當門立誓與孤城同死生怒髮衝冠气千尺車輪生角馬駐蹄居人不動行人歸叱吒之間樓櫓具金城銕壁湯爲池云州失守赤城破敵人躡足城邊過老妻稚子盡登陴公亦援枹雪中坐山前山後無數城此城屹立如巨屏邊騎南來資扼塞王師北出恃屯營屏蔽京師功卓偉謾有長城長萬里江淮果賴張眞源河朔僅餘顏禦史憂國勞邊兩鬢霜事成乞骨歸故鄕肘金腰玉者塞路無人上書訟陳湯一葉扁舟五湖水漲海邊頭亂山裏拆簡不通朝貴書抱膝長吟聊爾爾羅浮山崩天墜星乾坤一夜收英靈公兮生死已無愧邊人至今嗟未平邊人能言不能紀慚我鄕生官太史聊述人言作些詞書罷長歌淚如洗

望云思親

白雲在天不可呼仰天望望增煩紆蒼茫四顧宇宙濶去住彼此無寧居昔人望云憶親舎親舎依稀白雲下君今望親不可畱何處荒臺閟長夜長夜漫漫無復晨舉頭見云不見親誰展白雲書楚些臨風爲爾賦招魂魂兮去去招不返沒齒白雲長在根

送張端

才見挾書來又見拂衣去出門大笑气如虹閩海萬山如跬步男兒四海志婦人不下堂名駒墮地走千里生男三日垂蓬桑功名富貴身外事得喪悲歡須底計君今歸去蚤歸來莫向山林久淹滯只今蒼頡茫昧伯喈亡待爾重刋石經字

梅花爲儀曹主事彭君題

君不見一陽之气昭窮泉此花獨爲萬物先又不見一年生色凋零徧此花獨爲萬物殿百花未開獨早開挺挺出色花中魁百花落盡獨不落凜凜自守嵗寒約世間艸木紛且繁能紅能白呈嬌顏花朝月夕競歡賞朝開暮落斯須間何如此花獨得造化理萬物資之作終始誰云姚魏花中王評量只合輿臺比世人愛色兼愛香繁花疎影爭誇張就中道理少人道對圖一笑天蒼茫云慘淡十年不見眞花面扁舟何日遂南歸羅浮庾嶺重相見

六龍圗

顥蒼生萬類行天莫如龍純稟至陽精卓爲鬼物雄大小靡定形去住無常蹤一之已難見況乃六者相騰衝一龍昻首揚其鬐奮起直上拏虛空一龍掉尾出淵沄回身轉脊如宛虹其餘兩兩峙相向戲弄明月雲濤中矜牙露其爪气勢何獰凶是時元气濕蒙蒙河海起立地天通鬼神晝泣眞宰怒呵叱屏翳驅丰隆嗚呼神物變化不可窮胡爲羣聚如昆防無乃畫工巧爲此潛以翰墨偸天功君不見古來好者稱葉公眞龍聞之降其宮又不見近來畫者有洞微馬龍現相來相從君從何處得此本彷佛似是陳所翁精誠感通理或有愼勿輕易爲防瞳防須一夜波濤去轟靁鼓驚天風澤下土霑耕農霖雨普被垓埏同

竹林七賢

太行之陽修竹林昔賢於此閒登臨江山如故人何在空有淸風傳至今晉人曠達尙元語棄置禮法淨如土神州陸沈二百年當時豈但王夷甫

竹溪六逸

䢐徠之山竹滿溪溪中流水淸漪漪昔人已往不可見至今陳迹猶依稀酣飲狂歌者六子就中最豪孔與李爲龍爲蛇誰豫知白也逃生巢父死

海屋添籌壽徐助教

茫茫瀛海浩無津弱水無力勝纎塵中有仙山三萬八千里平地拔起淩蒼旻瓊臺玉宇金銀闕罡風盤旋舞香雪琪花不落瑤艸芳天气長如二三月朱橘如斗蓮如舟脯蒼麟兮駕紫虯木公金毋互來往天鹿人鳥時嚶呦銀濤凝碧漫山麓山麓渠渠列華屋黃金布地玉爲階五色雲霞長蓋覆屋中插架皆仙籌非金非木非琳球連楹克棟十餘屋堆積髙並昆侖邱山中老人若童孺洗髓伐毛知幾度桑田變海海成田下得籌來已無數仙境變幻無定居仙人綿邈不可呼誰知仙凡了不隔人中亦有列仙儒列仙之儒服仁義不乘風兮不禦气辟雍環水如道山衿佩趨庭總仙裔考古直遡盤古時積書多與桃核齊仁人自爾享遐壽海屋添籌徒爾爲

題山水圖

昔年棲迹雲林下舉頭見山不見畫如今置身朝市間開眼見畫如見山山耶畫耶孰眞假具眼之人世間寡景當好處背起樓趣到佳時急驅馬居山不見山中佳厭飫林壑輕煙霞一朝別山出城市黑風黃日昏塵沙廣庭曲巷通幽處壘石栽花修勝具眼中彷佛𨿽逼眞畢竟人爲靡天趣回思舊隠隔世間欲一見之千萬難殘縑防素才尺咫傾嚢倒篋不復慳君從何處得此幅千里雲山數間屋逺山淡淡橫翠眉近山亭亭削靑玉山頭處處飛白雲樹頭樹尾晴輪囷平林忽防天光露暝色遙連雨气昏蒼苔白石羊腸路平麓盤盤幾家住就中老人華陽巾手把瓊芝滴淸露山光水色相渺綿漁舟泛月江吞天長風浩浩起天末髙堂白日生雲煙興來卻憶竹鶴老見畫何如見山好人生卽景須盡歡尋仙何必蓬萊島

蟬聽軒爲常州謝同知題

世間何物聲最淸秋髙嘒嘒寒蟬鳴常州別駕日無事公餘徙倚軒前聴物聲妙與人心合聲入心通無限樂鼓吹何須兩部蛙淒淸絕似三更鶴初聞一聲如撥弦含商轉羽如有言一聲未己一聲續千聲萬聲防復連夕陽欲下雨初霽樹影不搖風細細奏出千腔雅樂聲帶得九秋露气有如伯牙鼓瑤琴鐘期聽音知其心又如南郭聞天籟至理在心不在音天機气到自然應隠幾坐忘眞聽瑩承蜩手與此耳同用志不分神乃定忽然飛去君不知目中彷佛當垂緌聲殘響絕寂無有但見委蛻黏髙枝

送張茂蘭黃自立二同年回南京

前年棹鞅翰墨塲英雄三百齊翺翔靑雲滿眼多契合就中最厚張與黃二君英英气如虎明目掀眉論今古酒酣拂劍落霜花興發揮毫灑秋雨今年同自江東來我一見之心眼開長鯨吸海海欲竭巨靈擘山山爲摧摧山竭海懸河口風雲變化龍蛇走盤古以來二百二十餘萬年一一成敗興亡如指手相看一笑气味投典衣沽酒鎭日畱憐翁侍吏共驚訝平日見我曽有此客不此客何昻藏此主大癡絕牙闗齘齘戛金聲口角齗齗飛瓊屑帝城春暖百花香軟紅塵土飛悠揚明朝馬背向東去燕云一碧天蒼茫燕云不防吳雲起兩京相望四千里桃葉渡頭生碧波淸夢隨君渡江水

四友圖爲安成劉進士秩之父作

三友松竹梅其間一友我萬物於人同一理意契神交無不可君不見明月在天光在尊李白對影成三人又不見書酒琴棋集古錄醉翁與之合成六古人將身混物中遊心太古窺鴻蒙此翁妙得古人意白首山林無物累毎將富貴等浮雲卻與幽貞結深契左挹大夫袂右拍君子肩羅浮美人相後先翁居其間吟且嘯一笑相防同嵗寒市道豈所論金石未爲堅耐久且莫逆忘形更忘年

尼邱山壽封給事中孔公

尼邱山髙髙幾許平睨岱宗小齊魯下盤坤軸橫萬畝上切穹蒼才尺五自從天一生水凝且聚屹立巍巍奠東土油然作云沛然下雨發生艸木滋禾黍毓秀鐘靈澤斯漙彼東方之人兮仰此山以煦嫗夫誰知天降元鳥興商祚始契歷湯六百祀啟封於宋迄孔父鄒邑大夫顏氏姥禱玆山兮帝眷注乃爲斯文誕宗主吾道不喪天后世重見古山之功兮誰與伍天地賴以位人極賴以樹邇來一千九百嵗五十又八代孫曰忠伯甫讀書耽古道篤行踐前武出言制行不敢同常人跬步惟恐羞聖祖少年挾所學裒然奮髙舉姓名蚤已登天府髙堂有親待我哺親在逺遊違祖語寧向雲林老布衣懶趨朝市縻簮組閒締靑松盟靜結白雲侶蕭然四雨軒不慱萬金塢七十四年樂詡詡教子成名登諫輔載筆螭頭侍當寧幸逢上號尊皇母錫類推仁徧寰宇一旦蒙恩膺典數七品宮袍白鷺翔五色天章彩鸞翥帝心嘉汝方簡在皇覧揆予又初度瑤席張斑衣舞三子六孫羅膝下殽核維嘉酒維醹年年嵗嵗屇斯辰常對玆山祝純嘏山峩峩人俁俁气勢兩相髙壽算同堅固【家有軒曰四雨】

風木圖捲爲鄞江錢侍禦乃尊作

樹欲靜風不休子欲養親不畱人生此恨同今古當時豈但臯與由問天天不言叩地地無路寸心莫報春暉長百計難回白日暮君不見燕趙良家子棄親事戎行一朝崛起封侯王推恩及親許攺葬賜以東園祕器玉魚金盌塡黃腸坐令枯骨生輝光又不見山東章句儒辭親逺遊學一朝徒步登臺閣推恩及親蒙顯衮賜以五花官誥金函玉軸翔鸞鵲坐教死魄膺穹爵黃金寵錫非不多九重優錫誰能過富貴來時親己逝縱有榮光柰爾何所以孝子心拳拳惟愛日日復日兮嵗云䢐志願未酬所期失茫茫四顧將誰從依依一身無所容人生到此嗟何及養薄徒勞祭薦丰古有臯與由今有錢氏翁來今往古此心同同此心同此恨此恨終天不可窮不在木不在風只在區區方寸中

題李都督虎

陰雨颼颼振林木百獸魂飛艸中伏舉首爲旗尾作旌白晝橫行誰敢觸汝虎𨿽猛何如人愼勿夜逢李將軍將軍射石尙沒羽薄肉淺毛何足數

題楊廷玉忠義

幽燕自古多奇士勃勃胸中抱奇气要畱世上不朽名羞見人間不平事金臺峩峩易水寒相逢意气何桓桓君臣義大此身小問甚鴻毛與泰山荊生不還田生死地气翻爲時勢使西風吹散壯歌聲百錬精鋼柔繞指文皇建國來全燕風聲震地雷轟天聲明獨出百王上風气還回三代前闗西後裔範陽客二十辭家侍君側出入勾陳太乙間一片丹心皦如日落落身無七尺長忠肝義膽無他腸前年持矛刺狂賊去年上書論流甿有勞不伐言皆應四民按堵三邊靖丹心自結明主知時時持節銜王命禁庭之獄非等閒生死都來掌握間昨日九重親錫命三軍百姓總開顏好生惡殺天之道聖主仁明法天造楊君楊君聽我歌臣心盡處君恩報

送彭郎中彥充

歸田樂歸田樂爲圃爲農殊不惡便從天上謝朝防直向山中事耕鑿朝登東林臯暮陟西山壑欵叚四蹄牛八角一心坦坦有餘閒四體舒舒無縶防春早耕秋晚獲捐卻簿書痔錢鏄田翁野老時往來淺種深耕共斟酌任從紅日升不管銀蟾落朝鼓鳴時眠正著竹葉杯深寛放懷蘆花被暖長伸腳也不慕登膺龍門也不羨騎揚州鶴偸眼看他嚼復嚼詳箋一部種樹書淨寫數行買僮約足不躡錦窩夢不到天祿閣睡餘支枕試尋思往事眞難供一噱人生只怕老來忙世事何曽閒裏錯預爲諸季歸老圗重把祖基大恢拓隠居嵗月便從今仕宦程途休論昨身邊無累心無憂萬事無如歸田樂

懶詩爲莆田許氏作

莆中有懶士踵門求懶詩君但懶於事我乃懶於辭君來索詩日數次我欲揮毫俄又廢看來我更懶於君所以深知懶中味懶中滋味人知少第一是閒次是睡古人何人最好閒陶令棄官江上還閒中卻作閒情賦胡爲屑屑不憚煩古人何人最好睡老摶翻身驢下墜睡餘卻詠好睡歌無乃勞勞愛多事問君之懶何如哉曰吾喪我忘形骸過午枕頭方擁被一春屐齒不沾苔也不學莊叟逍遙遊也不學龎老團欒坐任他門外事如天管甚鄰家燈是火千呼萬喚才欠伸十回九轉難出門時人但見應世懶就裏誰知學道勤一年三百六十日日十二時時八刻閉門搬運紫河車畢竟勤耶是懶耶

題山水圖

一气流行天地裏結者爲山融是水世間何處獨無之舉目孰非仁智理人人有此智與仁柰何好假忘其眞尋常登渉厭險峻卻對圗畫融心神得非作宦風塵下擾擾塵勞苦無暇層城深院鎖重門景色無由到官舎我聞逃虛空者見似人而喜況乃平生舊棲止驀然相見楮素間有如縮地來千里山勢髙低防復連江流抱村涵逺天山中有寺江有船故鄕彷佛橫在欄檻前記得當年讀書處白沙翠竹江村路多年古樹欹欲倒鎭日閒雲飛不去溪中魚可圃內蔬堪茹載酒攜琴多故人戶外時時恆滿屨山中景景多趣夢中時作著屐遊覺來尙憶尋芳句久動思靜心懸懸樂哉斯邱今在若个邊對圖忽悟樂壽意三復淮南王小山叢桂招隠篇

題艸虫

春雷驚動蟄虫起日暖風和花弄蘂肖翹蠕動飛且行盡入君家畫圖裏問君何從得此圗仁智殿前揮灑余門來細玩格物理有如一部埤雅書

畫菜

世間食品何者佳淡中滋味眞無加富客何須悅芻豢神仙謾爾餐煙霞聞君作縣官河側繞屋築畦供日食食餘摩腹繞園行喜得邑民無此色

送嘉禾伍公矩歸桂林兼問訊海鹽張靖之

平生故人伍公矩少年學文今學武胸中豪气老更豪境變情遷寧少沮酒酣耳熱歌烏烏手執如意擊玉壺興來拔劍爲我舞電光熻歘云披敷仰天大噱向人語顧儂豈是噲等伍筆端一萬丈虹霓胸次三千嵗今古憶年二十三十時風中快鶻嚢中錐廣寒紫桂白手斫滇池緑駿赤腳騎奉天殿下丹墀底頃刻雲煙生滿紙璚林宴罷馬如飛一轡穿花三十里功名富貴皆等閒致身承明殊不難覓得一州如斗大又被秋風摧紫蘭瑤篸玉筍山如畫靜韜鈐意閒暇堯山祠下拜放勲干羽兩階祈日化絳灌之武隋陸文今人未必下古人長籌入手一運轉溪山失險鬼不神李廣數奇顏駟老弓束書尋舊道英雄回首卽神仙忙處人多閒處少靑天浩蕩云渺茫吳山髙兮粵水長南歸若見張給事引杯燒燭歌我送行章我亦頭顱如雪白毎憶故人心惻惻明當歸棹過嘉興看劍檢書話疇昔

爲王侍郎題鯉魚圗

世間萬類水族多魦鱨鱣鮪蛟黿鼉就中赤鯶公最貴三十六鱗如星羅陽鱗九九陰六六𨿽稟魚形有龍骨禹門寧肯防額歸鯨海終須揚鬛出誰哉貌此化龍姿丁紋錦片光陸離淵潛一躍勢直上波濤起立云下垂太平時世無頳尾悠悠洋洋安所止江湖處處皆恩波於牣常如靈沼裏

靈壽杖壽徐庶子乃尊

我聞仙山有奇木似木還非又如竹豢就天池走陸龍削成圃輝山玉天生尺度齊人長淸如冰雪堅如鋼偶然爪甲相擊觸鑑金戞玉函宮商赤城九節殊怪詭蜀江桃竹未爲美不知漢家何處得此枝骨格不凡足文理經年閱代何靈奇在處神物常防持上端或炳太乙火節間容刻丹書辭天子用優老老臣恃扶危誇父寧忍棄長房不敢騎變化去來那可測旣失千年今再得當時北闕賜師臣今日南州壽仙客南州仙客髙士孫白頭釣隠荊溪濵至今傳與養生訣步履如飛不動塵聞道今年年七十柱杖趨朝此其日玉堂令子隔稱觴望拜南云寄詩什緘題寄逺祝長生共願年髙身轉輕曉起�云穿竹逕夜深挑月扣松扄嵗嵗年年持此杖長伴神仙地上行

梅窓琴樂

髙人好琴得天趣開窓靜對梅花樹江空嵗晚夜深時丁丁似共南枝語淡香疎影太古音个中樂趣淸且深等閒三弄梅花曲花不在梅花在琴

題竹送湖廣湯僉憲

古來修竹何處多鄠杜之間淇水阿塡河落澗竹官廢但見土岸流渾波北風寂歷南風起千里飛靑渡江水瀟湘兩岸遙相連班班盡染虞妃淚鵜鴂鳴時艸不芳杜衡掲車總荒涼獨有此君不攺色挺挺植立如人長頺云壓頭底復舉細雨斜風任梳洗渭川豈但千戶侯孤竹詎云止二子君今持節騷人鄕眼中所見皆鸞凰淸風明月有眞境寫境何必勞香平生愛竹應成僻此日移栽近霜栢滿堂秋色寒蕭蕭一笑出門楚天碧

題竹石圗送陳宗堯

竹君平生何所尙寶晉齋前米家丈昻昻髙節抗浮雲托根仍在云根上誰言金石交堅剛相遇難久調誰言梅竹友時去繁華竟何有此君落落非凡夫此丈豈是柔佞徒相依自古貴得所世間朋類疇能如吳興沈郎有深意發泄胸中剛大气筆頭淩厲帶風霜眼底空明賤松桂君今得此從誰何此意知者良不多與君結誼亦如此興來感激爲君歌我爲君歌君勿怪一笑相防兩無礙君應吟嘯攜我逰我當抱笏爲君拜

商山四皓圗

商山有路通秦畿溫谷爪禍獨見遺四翁無乃亦多智不但博浪沙中椎惜哉逢時苦不早龍顏一見驚純皓豈不聞太公八十遇文王壯心豈逐年華老

睢陽五老圗

炎光熖熖中天明歸徳節鉞從此升髙年耆徳致官政同來此地娯餘生五人四百三十九鶴髮酡顏並眉壽座中越客眞達尊不似相如居客右

題松

蒼龍挐云欲上天鱗甲飛動頭嶄然碧風吹海翠濤湧笙簫一空中懸深山大壑無人到琥珀埋光兔絲槁家家束葦作屋楹未必長材此中老

題月桂圗爲呂希仁儀曹作

我昔神遊廣寒宮瓊樓玉宇髙重重吳剛停斧望舒笑邀我醉飲香雲中素娥起舞仙風暖翠袖離褷珠歷亂金蟇背上影長寒玉兔臼中香不斷酒酣滿防攜古香回看倒影塵茫茫世人有眼竟莫識誰紅誰白空譸張十年不作遊仙夢萬事悠悠總醯甕窣錦窩前看寫眞妙趣惟應故人共相防一笑情自和步云舊約今如何此時剩有閒田地想是淸光應更多

十龍漱潤壽泰和封學士尹公

澄江江上逢原村村後仙巖髙入云蜿蜒神物久變化鄕人傳說名空存巖中空洞無塵土石壁流泉注如雨一碧玉淸照人寒藻遊魚澹容與白石爛爛泉涓涓泉不涸兮石常堅誰其肖之吉甫裔徳潤九族壽千年屈指明年七十嵗久矣恩封因子貴侍講經幃未得歸卽景分題寓深意十龍之景我所分祝公淸潤還嶙峋崢嶸頭角長滿眼子如諸葛孫如荀

壽四明隠者

彩雲輪囷紺宇淸南極一星天外明先期太史奏壽徵四明洞天甬東城長眉廣顙朴而雅鄕裏咸稱有道者皇揆初度八月初人人賦詩祝純嘏

題童志昻都憲諭蜀圗送其再使蜀

蠶叢之國妖氛生羽書雜遝來天庭九重天子赫然怒咨誰可仗西南徵虎頭將軍攘臂起怒髮衝冠爭裂眥長鎗大劍置不問朅來獨運毛錐子毛錐子藏鋒鋩貯雲含霧飛電光鋼刀百錬非不利蛇矛八百空自長螭防當日曽簪白釁血流丹今變赤捫參歷井掃欃槍坐使岷峨回秀色卻笑漢家功業卑臨邛犬子騰虛辭唐蒙已通僰中道呶呶筆舌將奚爲何如此日功尢偉赤子弄兵潢池裏輕裘緩帶笑指揮曳帛書功報天子平地誰知有伏機中山篋書終致疑張嬰就擒滕撫黜古來往事多如斯外境息來專內養往古來今門俯仰邊機事動問陳湯枹鼓聲聞起張敞劍閣峩峩棧道連髙樓百尺仍籌邊君不見積功滿千簡上英雄回首卽神仙

送進士蔣昪得告還鄕

平生故人河西宰宦轍所至多遺愛用才不盡慶有餘天意分明猶有在二子食報非偶然一日聲名播中外大者如麒麟頭角定趾無非仁小者如鳳凰胸臆羽翮咸成章奉天殿前試制策文彩翩翩聲赫赫人家得一已爲多同气聮芳更奇特仲也讀書簉中祕飲食坐臥皆文字伯兮賜告歸故鄕周旋舉動皆恩光人生生子有如此地下有靈應亦喜昪兮昪兮今汝歸歸拜先塋爲致辭後死故人無恙在鐘情還似有生時

赤壁圗

烏林赤壁江東注千載曹劉爭戰處黃州遷客雪堂成水落山髙天薄暮扁舟一葉溯流光洞簫吹月鶴橫江自從兩賦畱傳後世人不復談周郎

剡溪圗

滿天風雪江漫漫我所思兮在江幹興來拿舟欲相訪中途興盡俄然還古來友誼惇信行情好在心寧論興月梁夢覺動遐思夙駕遙遙千里命

笠澤圗

我聞在昔天隨翁浮家浪迹笠澤中筆牀茶竈隨所寓潤物搜腸情興濃七澤三江通甫裏一葉扁舟五湖水年來遁世避風波不知長在風波裏

彭澤圗

幾年作縣山城裏只緣五斗官倉米終朝汨沒簿書間矮屋擡頭頭不起可堪時事日已非賦歸豈爲鄕裏兒候門童子望我久奮飛不得嫌舟遲

重編瓊臺槁卷二

欽定四庫全書

重編瓊臺槁卷三

明邱濬撰

五言絕句

應制【七首】

祖宗功徳大卓冠百王前淨把乾坤洗重將日月懸

其二

三光五嶽气此日復完全治道唐虞上文章秦漢前

其三

堯舜禹相傳典謨書五篇當知心法要祗在執中言

其四

古今平治理大學一編書萬世行無獘終身用有餘

其五

帝王爲治道要在致中和若也能推極嘉言不用多

其六

二帝三王道詳於四代書致君堯舜上方顯是眞儒

其七

聖祖崇文化開科主五經所行非所學豈不愧平生

靑宮勉學【十首】

祖宗功徳大創業苦艱難欲永千年祚常祈萬姓安

其二

文王爲世子一日毎三朝燕寢詢安否天廚視酒肴

其三

孝在延宗祀延宗在愛民常知民疾苦傳祚萬幹春

其四

祖業起艱辛皆由儉與勤每當溫飽處常念凍饑人

其五

光陰駒過隙一刻値千金白日休虛度經書好用心

其六

治必期堯舜學須宗孔朱百家皆小道不是聖賢書

其七

貴爲天子子富貴與生生不怕無隆福惟憂少令名

其八

一物休輕費五更勤起朝時時思惜福災患自然消

其九

念念常思祖心心謹畏天才聞人諫說便省自家愆

其十

用賢須信任聞善要推行立志功方就心淸理自明

客中對月

萬里思歸客傷心對月華願憑今夜影回照故園花

思親

別後經三載斯須不暫忘慇懃問季主報道壽元長

思兄

一自新河別經今三月餘聞鴻卽延佇恐有帶書來

中秋有感

客裏逄秋景思鄕倍愴神依然今夜月不是去年人

山居晚宿【二首】

地僻夜沈沈愁雲結暝陰隔林燈火起照見並棲禽

其二

倦馬晚投村荒郊日色昏前山多猛虎囑客莫開門

題畫【分金】

多取不爲貪多與匪云譲丈夫相知心豈在黃金上

其二【麥舟】

父有張氏湯子有劉家歆千年髙平範父子同一心

其三【漂母】

推食解衣意非徒一飯恩如何別豨語忘卻拒通言

題扇面小景寄鄕友

逺樹平連野微云低度山黃龍靑雀艦不似釣舟閒

題扇面小景寄吳克譲知縣

天外仙鳬逺云邊旅鴈沈豈無回棹意空有倚樓心

明妃曲【三首】

朔雪凋宮鬢胡霜裂漢裙畫工𨿽可恨不似奉春君

其二

嬌態能傾國蛾眉解殺人妾身亦何幸爲國靖邊塵

其三

骨已成胡土魂猶戀漢庭千年遺恨在孤冢艸靑靑

明妃圖【三首】

生長陽臺下分明見漢君孤彈破夢恍惚一行吟

其二

使回煩寄語莫殺毛延壽君王或夢思畱畫懸中冓

其三

功徳施夷夏聲名播古今人言漢恩淺妾感漢恩深

宣和遺墨【二首】

雪暗紇幹山凍雀飛不去何似南飛烏月明時繞樹

其二

炳炳宸奎熖靑宵照羽翎可憐運神思不肖傅巖形

古別離

嵗月苦無多其如又別何被人催上馬一路黯悲歌

蘇武圖

蘇卿持漢節百折死不移誰知向胡婦猶有動心時

二喬觀書圖

門防多喜气兩壻總英雄坐使江東大能無內助功

拜月圖

新月初上天焚香拜且告拜到月圓時行人應解到

閨愁

嵗暮風霜勁路長山水多聞郎駕船去願作楚江波

春江曲

雨過水添波鴛鴦來漸多春江深可愛其柰別愁何

初寒

北風吹枕席寒气覺侵肌況乃白頭母髙年血气衰

秋聲

颯颯秋風聲才生便不停去年猶可耐此度不堪聼

聞鴈

越客不識鴈聞之心輙悲自憐長作客不似鳥知時

秋風

客裏渾無賴樹頭俄有聲倚窻頻側耳無限故鄕情

徵婦

君身上船去妾目送防飛江空人去逺猶自立殘暉

聞鶯

春盡始聞鶯嚶嚶似有情管弦𨿽可樂不是自然聲

自君之出矣

自君之出矣妝鏡暗塵生妾心似君影隨處逐身行

別意

暮景難爲別將行又且停離筵多鼓樂淒斷不堪聽

絕句

云腳垂平地雷聲震半天可憐三日雨只是漲深淵

白髮

短髮忽絲絲天公示老期百年將及半有志未曾施

讀易通【二首】

羲文千載下易道乃復通濓泉一勺多彌漫六合中

其二

天開明道年道州營道縣千年道復傳上應奎文現

解嘲【五首】

南人登宰輔首自曲江公江浙甌閩士彬彬起繼蹤【南士唐以前未有以文入相者有之始曲江張九齡】

唐士掄魁選南儂未著名道侔伊呂后開建有宣卿【南士唐以前未有中狀元者有之始開建莫宣卿】

禪教來中國始終由嶺南千年衣鉢在四海逺來防【禪教自逹摩航海至廣州回至黃梅新興盧能復得衣鉢南歸】

炎海生翁仲修然如許長誰云駱越產體貌少能揚【翁仲交州人】

白水孕明珠一顆當三斛逺過漢明妃生長巫山麓【綠珠博白縣人】

夜行郊外

四際星垂野微霄與地連恍疑天盡處近隔樹林邊

夜立

斜月懸空近流星入燭微夜深人立久涼露沁秋衣

新秋晚興

日沒餘霞彩雲移露月尖忽防螢影度一防綴筠簾

春日卽事

蝶趂飛花舞鶯和睡桞酣日長人境靜聊爾試春衫

畫龍

黒風吹白雨海立水翻波老龍空作勢不救旱山禾

九日有懷

寂寞重陽節籬邊菊未開倚門空悵望不見白衣來送蔣敬之歸省和宋先生送方正學韻【十四首】

文章有大家制作稱妙手欲知爲文法如造內法酒

其二

旣如蜂醸蜜又似蠶吐絲不見勤織女嫁有百襲衣

其三

至理須靜觀防心休外慕戀戀憂子母一步數回顧

其四

欲任萬鈞重寧免赬兩肩急就無鉅功凡事無不然

其五

生意暢於春淸气生於夜防鐵可成金糖霜原是蔗

其六

老我悼無傳賴汝以攺憂我有百車貨寄汝萬斛舟

其七

悠悠天盡頭勤行亦可往有事勿預期勿忘勿助長

其八

丁寧出我口妙契在汝心愛身如愛玉受言如受金

其九

織錦由寸縷成山豈一簣譬如農耕田不爲旱潦廢

其十

與其求人知孰若求之天西子防不潔反羨嫫母姸

十一

采木來山中彼此初不異一入工師手乃獨成良器

十二

試金當以礪磨玉須用沙春融冰化水日映云成霞

十三

我心日思歸後防難數遇須知歲月馳疾似追風驥

十四

老景難爲別愁懷未易開髙堂寧覲後念我早重來

送陳雲和南歸【八首】

見子歸家去翩然亦欲歸腰懸鈒金帶身重不能飛

其二

昔日輪堂地於今學士莊煩君爲料理莫遣牧牛羊

其三

曾作野花亭栽花花未成敢煩鄕裏彥爲我重經營

其四

老我思歸切天恩未肯從幾時林樾下坐我白頭翁

其五

見說靑山上郁然成茂林幾時攜酒果約友共登臨

其六

少日同袍友先歸得我心好培靑翠樹遲我共乘陰

其七

寄與吾兒道謙卑謹自持丁寧休怙勢似我未官時

其八

見說吾家侄年來肯讀書書香今有繼忻幸欲何如

禦溝

一碧如瓊瑤徹底無泥滓誰知太液波原是西湖水【闕】

天道

仰觀天宇大空濶似吾心月漾銀河水風傳淸籟音紫垣光燦燦玉漏靜沈沈坐對曾無愧披襟一朗吟

海儀

逺觀滄海濶萬總朝宗溪壑流難滿乾坤量有容潛藏多寶貝變化起魚龍自覺胸襟大汪汪無乃同

地理

俯察坤儀靜承天代有終振河河不泄載物物無窮太極儀先立昆侖气上通平寧由得一人在四遊中

物理

泛觀天下物物物是天生一物有一用萬爲期萬成當爲天愛惜莫肆我欺淩惜物卽惜福自然延壽齡

太廟齋居【三首】

齋居幸無事一物不嬰心祖考期昭格神明坐顧歆洋洋如下降翼翼若前臨此念能推擴斯民受恵深

其二

齋居在宣室恭黙對銅人眼底無他物心中有至神時時思嗜欲念念在明禋偶憶蒼生苦閒將問近臣

其三

齋居何所念念念在先皇建立千年業間關百戰塲春秋五時祭旦夕一鑪香每對神明誓惟期海宇康

文廟齋居

此日齋居裏誠心念聖賢降臨如在上瞻望若居前萬世文儒主千年道統傳大恩同罔極菲禮少將防

南郊齋居【二首】

齋居何所爲大祀報皇天少假塵間物聊將心上防再三祈永祚第一願丰年何以酬洪造天民謹愛憐

其二

專致精明徳依稀似見之先期宣誓戒臨祭肅威儀盛服齋三日存心謹五思明乎郊社禮至治不難爲

先農齋居

恭黙齋宮裏敬神似愛氓春祈秋又報朝惕夕還兢風雨時咸若禾麻嵗有成將何答神貺備禮表心誠

祈禳齋居

報享皆常禮民因有所祈洗心期感假端坐靜尋思奠獻非求福神明肯受私妖巫投間隙預爲絕姦欺

閒居雜詠

鼎鼎百年間誰人未老閒古心惟自得塵事少相關風定一花落簾開雙燕還簞瓢隨處有不是故睎顏

竹軒

越客愛淸致開軒對此君龍孫階下立鳯吹枕邊聞膩粉落蒼雪涼陰屯翠云嵗寒同節操桃李謾繽紛

村行

萬里勞行役驅車趂晚晴鴉邊殘照逺雨外斷虹明山徑髙低路村舂逺近聲隔林人語寂一犬吠相迎夢亡侄光祖光祖以歲己未生時余兄弟俱未有子得之甚爲宗祀喜不意其止於此偶夢之覺而抆淚口占

此子吾兄子兄兒猶己兒平生最鐘愛六歲遽分離自覺吾宗冷誰憐汝叔癡夢回人不見揮淚彊裁詩與友人遊寺中遂登山薄於日暮未及絕頂約次日重遊

擾擾世塵間聊偸一日閒尋僧因到寺乘興偶登山野色供春賞鐘聲送晚還明朝重有約躡屐上孱顏

村居

郭外幽居好橋邊小逕斜紅飄桐井葉黃落菜園花淺淺浴鳬水團團宿鷺沙板扉靑布斾記取舊東家

滕王閣今南昌有第一樓

傑閣已塵土佳名傳未休雨雲朝暮景霞鶩水天秋歌舞須臾罷文章百代畱漫勞誇第一不是古時樓

夜泊近漁舟有感

漁舟何處泊淺水荻花邊風月全家樂江湖到處田烹魚邀賈客乞火與鄰船自笑謀生拙臨淵卻爾憐

晚泊

風定帆初落籬根泊晚晴寒潮隨月上秋水共天淸隔竹見燈影橫江聞鶴聲有懷愁不寐坐數驛樓更

感寓

生來海邊住慣識海中舟才喜開洋便俄驚閣淺畱風雲多變態波浪少安流卻羨垂綸者年年守步頭

夜到山莊

艸徑直穿園溪流曲繞田村舂應谷響炊火散林煙雨過池添水雲開樹露顚主翁聞犬吠迎客出門前

江湖遊覽圖

地於東南下方舟處處通半生身是客一任鬢成翁吳楚眼中盡雲山天下同何當來赤縣觀覽帝王風

雪

雲谷四野合日色斂光華一夜寒生骨滿天風散花逺山云鶴聚老樹玉龍斜預報丰年兆甌婁定滿家

挽全州蔣隱君友人蔣良之父

髙人厭世氛一夕斂天眞花落閒庭晚鳥啼空谷春藥嚢余舊劑茶竈冷香塵埋玉湘江上悲風起白蘋

一笑辛未嵗下第作【三首】

一笑出都門春風正晏溫逍遙閒嵗月俯仰舊乾坤戀闕心徒切談天舌謾存滿懷今古事誰可細評論

其二

萬里一遊人自憐還自嗔無錢堪使鬼下筆或通神孰識琴中趣空懷席上珍欲憑詹尹卜如我豈長貧

其三

壯志冷如灰歸心疾似飛白雲長在望淸淚欲沾衣五月收新稙三秋采嫩薇故鄕𨿽僻逺生計未爲微

悼亡【三首】

夙慕幽閒徳靑年彊委禽𨿽無傾國態雅稱隠居心物在人何在情深痛始深冰弦忽然絕塵土翳徽金

其二

萬里歸來日移燈照別離防稀疑是夢歡極轉成悲生別已堪恨死傷應可知平生湖海气爲爾重淒其

其三

刀尺存余澤衣箱閟故封情知是死別猶兾或生逢憔悴非因病悲傷不爲容九原今已矣何處覓仙蹤

書房四幅爲新河許生作【四首】

斜日照窻紗深沈晝不嘩蟾咮淸滴露兔穎暖生花硯沼雙玉書籖萬軸牙个中有眞趣莫向俗人誇

其二

鎭日掩書窻心閒萬境忘汲泉烹苦茗添火試沈香琴韻淸宵逺詩聲白晝長靑編長在手倦倚竹方牀

其三

一室淸如洗翛然絕俗囂字臨春景蚓畫辧午時貓煙靜蕓香細風微竹汗消還期太乙老藜杖燭淸宵

其四

心齋坐忘頃光景自朝昏水沁硯屏潤香薫墨汗溫燈花紅作蕋屋漏白生痕此景無人防長歌缺玉尊

廬山瀑布

何處飛泉好廬山自昔聞懸空一水立驀地兩山分直瀉崖前月平霑樹杪云源頭如可到乘興訪匡君

寄題金山寺

岷江萬里下梵剎半空開吳樹風吹斷淮山水蕩回潮聲雜鐘磬波影動樓臺千載張公子題詩防雨來

人日有懷

七日逢人好三年作客賖塞云晴度鴈城日曉翻鴉雪化經冬水梅開隔嵗花欲歸歸未得惆悵惜年華

早朝【二首】

落月傍西山初開虎豹關銅壺龍滴水朱戶獸銜環玉佩趨馳道香煙拂近班去天才咫尺不敢望龍顏

其二

曙色催仙仗祥光繞禁闈門開雙象侍鐘動萬鴉飛江漢宗滄海星辰拱紫微疎愚亦何幸每日近淸輝

除夕

節序三冬盡鄕關萬里遙一年餘此日百嵗幾今宵天暝云垂地春回斗轉杓孤燈伴岑寂坐待五更朝

送人入蜀

嗟君萬里去孤棹下云安地濕天常漏時淸道不難江流春泛雪灘石午生寒如過臨卭令琴心莫浪彈

都下逢友人問訊

京國忽相見蒼茫問起居如何三載別不寄一行書共訝鬢毛攺自憐生計疎故人應遲我未得賦歸歟

題空上人方丈

地僻少風塵僧居卽隠淪煙霞方外境水月定中身長日飯畱客夕陽鐘送人他年如結社還許醉相親

秋日寄友

雲海懽遊地別來今幾何壯心隨日減歸思入秋多細雨滋蒼蘚寒風剪敗荷有懷誰與共搔首短長歌

雨中有懷【丁丑六月】

風雨晝防防閒愁不自寧只宜長日醉何可片時醒花落隔簾數鳥啼欹枕聽願言頭蚤白歸去農星

劉宣化學士挽章

明月蝕東壁文星落北門英靈還海嶽聲譽在乾坤道徳今劉向風騷古屈原百年公論定褒防荷君恩

送人歸鄕

年年京國裏日日送行頻又別海南客重思堂上親輿圖垂盡地江海獨歸人爲報吾兒道官居只舊貧

秋晚答友人

朝罷歸常早官閒客自希少書隨處借多病與時違訪舊憐俱老逢人厭說歸傷心秋又暮未寄北堂衣

送杜侍禦出宰英徳

墨綬綰銅章還乘下瀬航重沾新雨露猶帶舊風霜官舍依山淺溪流到海長邑人遙爲喜令尹得張綱

洞庭圖

八月湖面濶天低地盡浮四山通潦水萬景聚重樓木杪仙人過雲中帝女遊何時乘雅興徙倚豁吟眸

甲午除夕【五首】

嵗事又雲暮歸程未有期想應兒女軰此際正相思功業知難就精神漸覺衰便從明日起奮發莫遲疑

其二

嵗去何勞守春來不用追明朝想今夕便是隔年期嵗月添中減人情黠處癡元正與除夜相去幾多時

其三

去嵗當今夜停車寓古恩今年在京邸明日拜天門把酒懷兒女連牀念弟昆家鄕千萬里注想黯銷魂

其四

老境侵尋至憂眉取次攢一年行已盡此夜度偏難世事轉頭別功名袖手觀捫心了無怍仰面一長嘆

其五

守到三更盡光陰去莫攀心馳萬里外愁介兩年間客裏情懷惡燈前鬢影斑幸哉窮不死又得覲龍顏

偶成

往事今如此前途已可知但求身健在屢遇嵗丰期自分爲人拙誰來問我癡朝回髙枕臥夢見孝文時

思歸

忽動思歸興封章擬乞骸明時𨿽可戀老景苦難排逺道天爲界窮鄕海作涯九州輿地外絕壤是瓊崖

瓊山【少作】

環海三千里珠崖第一山名馳四海內秀出萬峯間月下森瑤簡風前振佩環孤髙尢潤澤臘屐未容攀

過峽山飛來寺

三過飛來寺今朝始一登恍疑山是客頓悟我曾僧鐘響出幽壑猿聲啼古藤本無來與去明日問南能

哭劉文燦

我憶劉文燦才全徳不形鎔金猶在範淬刄未離硎搜索終千古勤劬老一經夜來翹首望天上失文星【文燦名瑛潛山人有聲場屋不得一官而死嘗賦十詩哭之今失其槁僅憶此篇前四句因足成之】

糓日

入春才八日無日不晴明嵗有丰登兆人懷喜悅情物皆安物性吾亦樂吾生對景題詩句遙傷杜老情客有談龍太初沙詩者或謂其有體無用因足成之

茫茫黃出塞漠漠白鋪汀鳥去風平篆潮回日射星築堤連相府度磧到龍庭聞道西河裏漂流不暫停

挽遼東都帥

聞說遼東帥安邊屢有聲烽煙稀夜警部落競春耕共悼營星殞空餘塞月明幾多門下士流涕濕長纓

挽廖監正隨駕亡口【外二首】

久總羲和職深明甘石經微云才薄日逺海竟沈星虎旅神旂拆龍沙鬼燐靑靈臺舊知己含淚誦碑銘

其二

已見旄頭滅重看豹尾還靈臺亡一老紫塞杳千山魂逐南風競名懸北斗閒承家況有子文武列朝班

挽金尙書【二首】

聖主中興日名臣獨數公鬢因憂國白計爲愛民窮物議終難掩軍儲不自充百身嗟莫贖誰復繼髙蹤

其二

職任公卿重才兼將相豪時難甘任怨志決頓忘勞气返山河壯名垂宇宙髙九重猶軫念無乃正忉忉

送謫宦者放還揚州

曉日都門道西風酒一巵幾年悲玉後萬里賜環時古木前朝寺殘花后土祠淮南風景好歸去莫教遲送友人塗景晏下第歸五羊與同船來

曉日都門道春風酒一杯爲憐君獨去卻憶我同來楊栁春堪折芙蓉秋始開臨岐凝望邈目斷越王臺

送韓敬夫下第因柬同志王璠

憐君失意去一笑折垂楊老劍閒霜鍔新詩重錦嚢人歸盤谷逺山繞太行長好約王摩詰來薰漢殿香

送未忱弟

南人不識重況此北風吹桑梓久違後弟兄相見時歸云孤度影老樹短垂枝一別又萬里重來未有期

其二

嵗晚水成冰驅車陸路行感君難別意動我孔懷情望眼天同逺歸心鴈獨徵百年能幾許容易白頭生

送僧還山

山人慵出山才出卽思還舉世惟僧樂誰人似汝閒風花空色界水月靜禪關了卻塵中事方能出世間

送袁秉誠省兄回【東莞主事秉中之弟】

一見驚騏驥雙騫羨鶺鴒郊祁應接武徳聖本同經海錯思鄕味風防數驛亭還期隨計吏蚤晚到天庭

挽伏伯

一代知名將三邊屢建功帝憐何力義人比秺侯忠異鳥鳴牙上盤蛇墮鏡中九原終不作大樹起悲風

陳員韜方伯挽章【四首】

海內知名久朝端屬望頻未登三事位遽殞百年身士憶無言教民懷有腳春淸風逾十載今世少斯人

其二

學古今時用爲儒吏事通頓忘身已顯但覺道難窮白日郎官雉淸風禦史驄甘棠曽憇處過客淚無從

其三

半百人問世名途二十秋官登二品貴家乏十金畱治行中牟最才名北海優九原終不作風雨盡蕭颼

其四

名垂世英英子克家生前心不死身後秩還加霜凜崇臺栢春餘古縣花平生剛勁气散作赤城霞

胡廷外舅挽章

白首隠明時雲山足自怡翠深栽竹徑淸淺浴鷗池塵世眞如寄浮生忽若遺幽情誰爾發光彩在門楣

梅莊居士挽章【方伯劉公福之父】

梅莊老居士酷愛嵗寒枝淸夢化云處淡香浮月時調羮畱子在種徳有仁遺追想幽貞態長歌和靖詞

送梁叔方行人養病還嶺南【二首】

得告辭丹陛承恩歸故鄕暫除金殿籍閒檢玉機方嶺樹秋云白潮田晚稻黃居家將息好況得侍髙堂

其二

使節行初返君恩許暫還聊爲六月息且得幾年閒白繞飛雲捨靑連過海山自憐家更逺臨別憶鄕關

送陳修撰表兄

擾擾都門道徵車日夜行人皆爲名利爾獨念親情天際歸防影云邊旅鴈聲飄飄無所系來往一身輕

春日遊小城南花圃

步出小城陰人家艸樹深花容十樣景柳色七成金陣陣來香气時時聞妙音誰知京國裏乃有此園林

晚適

向晚乘殘興穿林透水隈空林客鳥過樹動覺人來山戴雲頭日風傳澗底梅村居多石磴步步踏蒼苔

梅溪處士挽章

惆悵淸溪上梅飄雪後枝茶煙無鶴避梁月有人思披氅經行處巡檐索笑時空餘陳迹在風雨艸離離

姑蘇陳氏佳城十景【十首緝熈學士先塋】

佳城何處在地脈逺從東古木前朝寺殘花異代宮日光晴散彩樹色曉生紅千古鐘靈秀令人嘆鬰蔥【靈巖晴旭】佳城何處在南望太湖隈地脈藏風宻波光送月來天髙桂子落岸濶浪花開霜露沾衣濕令人起暮哀【震澤秋蟾】佳城何處在西指古招提日淡暮山紫雲重曉嶂低梵鐘林外隔歸鳥樹邊迷對景懷潛徳令人掩袂啼【光福煙霏】佳城何處在雲气接穹窿曉起皆白秋來樹不紅灑空晴作雨出岫杳隨風毎動河陽望令人恨未窮【穹窿雲气】佳城何處在近北是天平蕭寺林霏斂範祠松雨晴鶴來山防破云去樹通明今古棲賢地令人感嘆並【闕】佳城何處在咫尺海云庵出定僧飛錫看碑客住驂樹連空翠立苔映落紅酣想象茶屏景令人思不堪【海云茶屏】佳城何處在古廟倚寒松髙頂唳云鶴老枝擎雪龍秀鐘如石幹神防若堂封香火遙相望令人景慕重【古廟喬松】佳城何處在修竹滿禪林風起送淸籟月斜移翠陰晦明隨日異靈爽或時臨按畫看塋域令人憶寄心【寄心修竹】佳城何處在一水抱田流望望渾無地芃芃大有秋白拖江練逺黃臥隴云稠嗣嵗粢盛備令人百不憂【沃壤西成】佳城何處在望斷伏龍山逺勢蜿蜒動羣峯迆環奇觀殘照裏好景暮雲間翹首頻凝佇令人思忘還【伏龍殘照】

送錢塘楊凱之南京膳部【六首】

共愛南京好江山气槪雄山形同洛下江勢極天東帝闕紅雲表皇陵紫气中晚涼公事暇瞻眺廓心胸

其二

共愛南京好江幹气和風來塵不起雨過景偏多丹桂團淸影金魚泳碧波家家足幽賞吏散任經過

其三

共愛南京好春官事更稀禮儀咸有秩官守但無違晝靜棊聲逺風淸香篆防花陰初轉動已盼散堂歸

其四

共愛南京好玆行愜素心逺山天外景團蓋日中陰竹簡閒挑蠧槐庭坐聼禽有時最逺出送客到江潯

其五

共愛南京好官聨得故人宦情同一淡鄕語倍相親藥裹調胹共詩篇唱和頻朝朝常接見忘卻客中身

其六

共愛南京好因君憶舊遊气浮龍虎壯臺古鳯凰畱白下吟詩社烏衣醉酒樓幾時乞恩命亦得從華輈

朝回偶書

自分居人後那能與世同且須隨日過長是祝年丰晝日多陰晦涼天亦蘊隆朝回閒嘆息祿食有何功

卽事戊申

豈有隨時態常懷隔世憂許身徒稷契知己卻孫劉海上孤飛燕沙頭決去鷗斂將經世志終老向菟裘

書懷

己爲天所佚苦被帝頻畱未遂首丘願深懷負乘憂極知千不允豈但七宜休萬里還家夢分明駕海舟

雪

毎嵗祈無有今年不用求無風與吹散有日爲融流眼見糓平岸心期麥有秋紛紛六花落防防是來麰

辛亥除夕

一年將盡夜好似我殘生短晷無多刻通宵欲煞更心期應已畢身事亦垂成嵗去毋庸守從他天自明

雨後過訪友人山居

竹杖穿雲過柴扉冒雨開好山如洗出幽鳥似呼來感舊哀絲結開懷醉玉頽人生歡防切欲去重遲回

感舊偶書

憶昔歡遊處靑林蓊翠茅竹皮消舊粉榔腹解新苞沙暖雞幹浴泥稀燕濕巢故人誰復在夢裏或神交

重編瓊臺槁卷三

欽定四庫全書

重編瓊臺槁卷四

明邱濬撰

五言排律

李布政顒旌異捲【歲庚辰旌異天下朝覲官十人賜宴及衣服】

萬國朝王日三年述職春乾坤開泰運嶽牧賀昌辰期防逢千載褒嘉僅十臣天顏臨下赫聖語爲民諄魚藻歌王在龍光荷帝仁賜衣明黼黻尙食出珍醇金縷盤銀鶴鸞刀擘玉麟賔筵張錦綺仙樂奏韶鈞共載需云厚親承湛露均朝廷旌有徳臣庻愧無因豈是恩偏厚由來治最循一方勞撫字九徳克忱恂匪懈勛庸著無華悃愊眞姓名書國史風彩動朝紳品藻殊猷異丹靑眷顧頻暫教還外服行見據通津有美山東牧同爲嶺表人寸心顓爲國余恵尙畱閩新政孚靑社先聲逹紫宸上方期汝作詔再許於旬日下辭丹扆天邊候皂輪此行應不久四海待陶甄

苖學士挽章

一代文章伯才名海內傳道隨時共泰身與節俱全謙退心常下幾防見獨先九重思舊學萬口頌髙賢愛國丹悰切還鄕素志堅憂如侍朝日貧似未官前風月閒情適溪山野思便當權無怨敵歸老卽神仙暑簟涼風坐寒檐曝日眠逢人談往事訓子校遺編進退恆依禮行藏不愧天眞堪惇薄俗自合享修年河嶽收靈气星辰失舊躔九原今已矣四海共澘然

寄題南華寺大鑑禪師

佛法來東旦禪宗肇嶺南一溪香气水萬縷藕絲衫結子花開五先人棗示三心燈受忍梵派演瞿曇山頂靑螺聳波心碧玉涵眾流歸大海孤月印寒潭藹藹花云暖瀼瀼法露甘未回煙水棹空費葛藤談奏樂黃岡石讀書張相巖也知祖堂近無暇一登參

哭呂學士逢原

忽得先生訃人心共有疑只期仁者壽豈意哲人萎慨念斯文誼同增世道悲儀型今已矣英爽果何之人竟空期望天胡不憖遺孤寒齊下淚輿亦賫咨物理難憑甚儒流更仗誰上心孤倚注後學失師資徳量應誰繼猷爲未盡施平生無忤物矢口出眞辭寵厚何曾怙才髙不自知學成尢亹亹身貴益卑卑世競瞻威鳳人皆識瑞芝飲河咸滿量挹水輒沾滋事業方隆日光華待滿時气還河嶽去名並日星垂當寧懷遺直同寅想令儀自天來防典舉世動哀思此別成千古無由酹一巵詩成二十韻聊以哭吾私

六言

春日卽事

晴日花間蝶拍暖風栁畔鶯聲沂水詠歌气象前川隨傍心情

秋思

水落淺灘石出霜冷疎林葉丹天外數聲過鴈人在髙樓倚欄

江行

翠竹白沙村逕落霞飛鶩江天倚杖夕陽影裏閒看江上歸船

晚思

虹截長空收雨日放殘光照霞午睡醒來無事獨立閒庭數鴉

卽景

天通屋漏生白日映窓紗透明掃地焚香坐處湛然心地淸平

客窓三景次友人韻【三首】

明月欲上未上烏鴉東飛西飛物類皆知所憩何事遊人未歸【右黃昏】

漏滴銅壺恰半月到天心正圓人在子規聲處幾回欲眠不眠【右半夜】

樓上更傳五防鄰家雞叫三聲正是銷魂時候倚牀坐待天明【右五更】

廂房前有一檜樹夏熱甚向晚散堂閉門倚之而坐頗有林間之趣

午睡醒來無事斜陽轉過松陰倚樹科頭箕踞宛然身在山林

夜半口占

虛室天光止止華池春水津津瞑目澄心定志明朝要用精神

梅窓

疎影橫窓似畫暗香拂鼻如焚天助梅花淸趣微風澹月黃昏

冬夜

鐵硯烘冰研墨瓦鑪化雪烹茶月下忽來詩友窓前只欠梅花

偶書

方寸間潛天地書卷中來聖賢誰道先生無事一日萬里千年

春意

借問春光何在花容栁色鶯聲日暖風和天气霏霏微雨初晴

四時吟【四首】

暖日輕雲天宇芳叢幽艸園林此景此時難遇悠然暢快人心【春】

桃花李花結實楡葉栁葉成陰眼前物物生遂自無熱惱到心【夏】

天上片雲無有江心孤月自明水淨何如心淨風淸亦似人淸【秋】

蕩蕩光明世界淸淸防白樓臺人在玉堂髙處絕無一防塵埃【冬】

七言絕句

靑宮勉學【五首】

一有元良萬國貞重離繼照普天明承師問道知仁孝遇廟斯趨過闕行

天然理義在人心抗法何勞惜伯禽教育從來需禮樂薫陶變化用功深

好讀虞書大禹篇潛心玩味執中言帝堯咨舜舜咨禹千古人君出治原

誰道爲君最是難看來只在一心間人心若與天心合一念才興萬姓安

創業𨿽難保更難朝兢暮惕不遑安請看積土爲山者九仭功虧一簣間

興王分封之國【十三首代言】

天生骨肉素鐘情一旦那堪送逺行華萼樓頭凝望處鴈行淒斷作離聲

千里分封向郢中牙檣錦纜趁秋風不堪手足分攜處一曲離歌意萬重

慇懃步送出宮門骨肉情深不忍分別後相思何日防燕山荊樹隔重云

千里封疆百雉城荊山疊疊漢江淸陽春白雪歌樓上無事頻登望茂陵

治國從來在愼初淸心寡欲近文儒瀕行贈別無他物祖訓條章一卷書

陟彼髙岡有所思舉頭愁見鴈分飛何時共醉荊花下把酒同歌韡韡詩

人生進學在嬰孩情竇斯時尙未開若是過時方去學層層塵土翳靈臺

天生來在帝王家事事如心物物佳第一勸渠勤惜福莫貪莫酷莫豪奢

自古親王誰最賢唐寧王憲漢河間遵依祖訓師前哲子子孫孫永守藩

勸爾靑年勉用心莫教辜負過光陰光陰似箭催人老白髮紛紛忽滿簮

爲學工夫在養防恰如泉水出山中涓涓淸徹無泥滓云影天光上下同

藩屏皇朝殿一方英名千古永流芳尙賢好古耽經史記取吾家蜀獻王

生長天家富貴中錦衣玉食樂無窮宮中晝永無他事正好勤修日進功

代勉大臣【二首】

自古明良際防難此時魚水幸同歡鹽梅麯蘗期交輔好竭中心一寸丹

創業艱難百戰餘此心無日不躊躇自慚涼薄無他技賴爾輸忠啟沃予

代言勉文臣【九首】

爲君不易做臣難上下交修在克艱業業兢兢互相儆一時休放半時閒

知賢不用是違天用了瘝官是隱賢君若不賢當自咎臣如不職是誰愆

世上何爲最不祥不祥之罪蔽賢當自身不肯陳忠悃又忌他人有所長

三復髙皇大誥篇同遊一語冠篇端予方法祖求賢佐誰謂君臣際防難

宮殿千門萬戶開一塵飛不到靈臺四方八面無遮礙蕩蕩空明何快哉

聖朝開閣待文儒廣讀人間未見書功業直須期丙魏文章應莫讓歐蘇

當寧虛心用老臣弼成臺徳濟斯民一時少俊非無見不似耆賢體認眞

先朝倚注老成臣白首如今有幾人莫效阿時甘曲學千年史筆笑平津

幼時初學壯行之效用於今正是時予也推誠方任用人爭洗眼看施爲

代言勉武臣【五首】

爾祖功成百戰餘勲名曄曄著丹書旣爲世冑侯公子須作人間大丈夫

東徵西伐累經營基業非由一日成共秉忠貞延國祚各思建立振家聲

將帥成功在協和一心爲國更無他閒中無事觀前史看取相如遜老頗

剖符賜鉞坐專城功業非由一日成共秉忠貞扶國祚各思建立振家聲

父祖勲庸播古今今人當本昔人心濟時勲業隨時勉莫待頭顱白雪侵

代勉文武臣【四首】

文臣不肯用虛文武將能思報國恩文武股肱同協力萬人安樂一人尊

本朝革去中書省政事平章付六卿但得和衷期共治坐令四海永平寧

公卿率屬行王道將帥嚴兵振國威海內軍民咸樂業邊方萬姓盡來歸

文吏存心不害民武臣盡職肯捐身予端拱深宮裏四海熙熙萬物春

代勉儒臣

每日文華禦講筵一時進說總儒仙中宵防繹明揚意盡是忠君愛國言

代勉百寮【二首】

祖宗功徳大如天子子孫孫萬代傳我爲祖宗守基業一言一行敢忘愆

祖宗百戰起間闗夙夜憂思敢自安惟願一時諸俊傑交修不逮濟時艱

代勉百官

眇予願治意惓惓政賴忠良爲率先最念當今尢急務民無衣食庫無錢

代勉宮禁【二首】

萬里窮荒漲海涯遊心一日幾千回𨿽然破屋低檐下飛夢時常亦到來

王化風行自掖庭管弦無譜有書聲人人解得闗雎意月下謳吟對小星

代勉宗藩

天生枝派本同根都是髙皇一气分叨主宗盟承正統敷施敢有不均恩

祖宗家法逺流傳聖訓諄諄在簡編願與宗盟共遵守謹身惜福畏人言

代勉勲戚

從來勤儉在身先競惜分陰若惜錢自古化行由貴始丁寧勲戚聽吾言

代勉邊將【二首】

勿貪小利競虛名有志須知事竟成誰道君門隔萬里予心切切在邊城

皇朝邊將用賢勲坐運韜鈐撫漢軍此日宣威向沙漠他年圖像在麒麟

代勉內宦

天宮深邃地蒲靑不是親臣不得行莫道內家人不見凜然常似在朝廷

代勉節用

用財休彊無爲有積聚須從少致多滴水涓流能愛惜不消旬月便成河

過梅闗題張丞相廟

平生夢想曲江公五百年來間气鐘行客不知經世業往來惟羨道傍松

初過梅闗

當年未過梅闗上但道梅闗總是梅今日過闗堪一笑滿山荊棘野花開

題梅【少作】

自是花中一世豪林逋何遜謾呶呶占魁調鼎皆餘事更有冰霜節操髙

荔子

世間珍果更無加玉雪肌膚罩絳紗一種天然美滋味可憐生處是天涯

題希夷長睡圖

墜驢一笑便歸山衾枕乾坤分外寛一汴二杭閩又廣依然春夢未曾防

七夕【三首】

枉將佳防玷髙名一夜難償百夜情何似月宮孀宿者凜然千載有餘淸

得失乘除理自然別多防少不須憐相逢三萬六千歲便是人間一百年

天上佳期果有無可憐千載被人污銀河一帶淸如許不爲天孫洗厚誣

曉閨【少作】

曉起梳妝傍鏡臺忽聞一陣好香來亟呼侍女推窓看定是薔薇昨夜開

因事有感唐人有詩云公道世間惟白髮又云惟有東風不世情又有云花開蝶滿枝花謝蝶還稀惟有堂前燕主人貧亦歸是皆憫世悼俗之言味其詞可以知其時矣由今日以觀尢有甚於此者故反其詞爲一絕云

白髮年來也不公春風亦與世情同於今燕子如蝴蝶不入尋常矮屋中

春閨怨【二首少作】

春雨池塘艸發芽春風庭院栁飛花韶光尙有歸時節何事遊人未到家

舊歲花殘今又開去年人去幾曾來不知明歲花時節人在天涯回未回

梅嶺

馬踣車摧夜尙行從教林外鷓鴣鳴世人若有移山力嶺海多年地已平

客京師作

遊學他鄕未得回夢魂常繞望鄕臺西風曾到幽閨否寒到身邊衣未來

題文丞相廟

舉世紛紛敗名節獨捐一死正綱常英魂千古誰褒奬自有眞人出鳯陽

紅梅

瓊妃夜宴蘂珠宮歸到人間便不同誰把秋香浪評品此花眞是狀元紅

閨怨【二首】

膏粱無味管弦哀欲候歸舟怕上臺羨殺春江潮有信等閒朝去夕還來

百歲光陰能幾時年年心事苦相違恨人不似巢梁燕一度春來一度歸

庚午歲客中重九

淵明無酒對黃花子美無錢尙可賖不似天涯牢落客無花無酒度年華

讀悟眞篇【三首】

眞鉛眞汞結眞丹易簡工夫不在繁道是悟眞應未悟悟眞寧用許多言

天然義理本來眞自古原無不壞身若道神仙長不死世間應有漢唐人

張翁自謂得眞傳喫教人學大還今去翁時未千載如何不見在人間

題明妃圖

莫向西風怨畫師從來暘谷日光遺當時不遇毛延壽老死深宮誰得知

題淵明圖

桓公事業晉山河觸目傷心可柰何籬下菊花門外栁時時相對醉吟哦【陶侃諡桓】

思親

薊北天南萬里長欲歸無計苦思鄕帝城品物多佳味毎恨慈親未得嘗

遊揚州蕃釐觀

蕃釐觀裏艸芉芉不見瓊花見八仙豈是花神知厭亂香魂先返大羅天

夜泊淮安西湖嘴唐詩稱揚一益二是天下繁華地揚州爲最今其地闤闠人煙之盛視淮陰反若不及焉有感書此

十里朱樓兩岸舟夜深歌舞幾曾休揚州千載繁華景移在西湖嘴上頭

古意【二絕】

簾幙沈沈窣地垂重門十二掩斜暉慇懃更把殘機理待剪徵夫寄逺衣

獨守空閨不自憐憐郎歲晚尙防邊秋來莫作還家夢妾貌於今異少年

花徑【二首】

春滿長安富貴家淺紅深碧競豪奢書生掃地開三徑只種忠花與孝花

閒來無事學栽花毎日朝回玩物華不是偸閒作時態要分春意到貧家

題蘭爲李時習作

蕭艾年來三尺長世間誰制芰荷裳深山深處無人到獨立西風自在香

題李閣老愛竹軒捲【二首】

軒外靑靑自作林暖風和日散淸陰閒來坐玩中虛像契得羲皇畫卦心

先生愛竹異常情不爲淸陰與妙聲應似濓溪窓外艸滿庭靑翠自生生

王抑庵尙書挽詩【三首】

西昌文獻冠東南東裏元來有抑庵一代典刑今已矣望洋多少客懷慚

祕閣當年應列星淩晨惟見一參橫澄江落木天低處耿耿寒光伴月明

獨掌銓衡十五年陽春生物幾曾偏孤寒南望長垂淚暮雨空山啼杜鵑

題沈主事荊溪山水

對圖撫景思淒然似與溪山有夙緣擬學坡翁來問捨無人贈與買山錢

十月見菊

淺紅淡白間深黃簇簇新妝陣陣香無限枝頭好顏色可憐開不爲重陽

竹軒

種得幽篁傍小軒每依淸影酌芳尊春風不惜階苔破願汝多多長子孫

暮春不見花偶成【二首】

春來無日不風沙踏徧街頭不見花又負一年遊賞意滿園桃李是誰家

三月京華景物佳獨憐無地可移花紛紛紅白桃兼李盡屬朱門富貴家

讀郝經系鴈帛詩偶成

北鴈曾聞系漢書又看南鴈逓還胡迎鑾鎭上修書處還似蘇卿雪窖無

題小景

石橋流碧水潺湲千樹桃花萬疊山謾道仙家有靈藥看來終不似人間

夢亡妻

越南冀北路紛紛死別生離愁殺人誰信十年泉下骨分明猶有夢中身

書所見

錦衣公子气翩翩老去心情尙少年笑折海棠呼酒飲醉來猶自戴花眠

晚感

寒鵶日日晚投林卻憶山家隔萬岑豈是不歸歸未得暗風吹淚落衣襟

爲林學士題十二紅畫

丹杏香邊翠竹中幽禽兩兩立東風不知毛羽紅多少卻得人呼十二紅

送樊景瞻河南大防【五首】

十年簪筆立螭坳屢奉綸音駕使軺此日承恩佐藩服一車甘雨到陳橋

分得周家陜以東黃河千里界提封到時多種甘棠樹畱取他年防老農

河水趨淮不用挑緑林深處亦通樵中原可是都無事靜倚晴窓檢詔條

天光近處地蒲靑記得君王問賈生謾向河南望河北碧天涼露滴金莖

二十年前舊托交少年意气兩相髙只今漸覺成衰老猶自臨分解夢勞

二絕句

閒官深與拙相宜懶散過於未仕時萬事不知春睡穩任他門外吏催詩

了無毫髮負公私苦柰年年尙欠詩不是阿諛卽啼哭等閒償足是何時

送馮副使士定之廣東憲臺【四首】

故人持節下南溟臨別云云話別情若過深山更深處停車莫聽鷓鴣鳴

百雉層城鴈翅開陰陰古栢擁霜臺登臺正好頻西望千里荒煙接野萊【時廣城以西被猺冦】

春風不到海邊天喜見煌煌使節鮮料得吳兒心似鐵不妨多飲石門泉

家在天南地盡頭白雲歸處海悠悠君行是我家居處莫謾逢人嘆逺遊【時老母在南士定之親在北】

春寒

九十春光將過半淒淒猶似舊冬天依稀記得江南景小扇輕衫戲水邊

望居庸闗

千里坡陀亙厚坤龍蟠鳳翥虎猊蹲靑山也恐邊塵擾疊疊層層防北門

和友人別牡丹詩韻

天香國色冠中州花卉叢中第一流白晝倚防宵秉燭臨行猶自屢回頭

過某氏園亭有感

危墻薦棘鎖重闗不許遊人取次攀一夜西風零落盡牛羊成隊下空山

經舊遊有感

當年同醉習家池歌舞流連醉不歸今日獨來墻外望亭臺依舊主人非

覽鏡有感

與老無期遽見侵不知不覺忽盈簪朝來把鏡驚還笑已到頭顱未到心

題金本淸鉤勒竹

四明倦客多幽趣傳得陵州法外心應似唐人臨晉帖茂林修竹在山陰

南行途中見北人

旅食京華數十春飽諳霜雪慣風塵南來忽見幽燕客還似當年遇越人

客中夜雨

旅館秋風夜雨聲思家愁路憶神京寒蛩亦似知人意相伴哀吟直到明

甲午歲舟中偶書

老到頭來不自知畏途猶自苦奔馳不如歸臥長林下掃地焚香待死時

五十駸駸入老鄕世間滋味飽經嘗匡時有術無施處旦夕惟焚一炷香

樂土何鄕似醉鄕昏昏沌沌度年光恨天戒我平生酒苦被醒眸擾悶腸

地角天涯最逺鄕我家住在海中央他年乞得身歸去追憶經遊夢一場

戲和友人韻

劉郎老去尙風情對景時時逸興生盡日看花心不厭夢中猶自繞叢行

夢中食荔枝

故鄕荔子正嘗新應念區區行路人夢裏忽然嘗此味覺來猶自口津津

題馬

天生駿骨異尋常午夜房星照地光冀北隴西捜索徧歸來內苑有飛黃

思家

故園松竹漸成林無夜思家不上心何日得酬投老志杖藜隨意踏花陰

偶書寄友人

故人日日漸消磨死別生離可柰何午夜夢回閒防檢在人何少去人多

題程彥實尙書晴洲捲【十首】

舉世昏昏夢裏過晴明時少晦時多一生日月光中老閒向沙頭弄碧波

二水中分未是奇萋萋芳艸亦奚爲何如司馬程休父一片晴洲到處隨

少居河北老江南風月隨身到處防最是芳洲晴景好泥融沙暖水光涵

月明芳渚山微潤日照平沙水不波萬里中間千載下此時此境亦無多

雲行雨施總霑優收斂奇功向一洲白日在天光在地杖藜徐步看魚遊

羨公所至有晴洲常遇淸明好轉頭多少江湖遊衍客陰風晦雨不知休

晴天朗日景熙熙旦晝皆佳晚更宜踏徧白沙鷗不起無心待物物無疑

宛宛芳洲臨水濵趂時歸老理絲綸世人莫作磻溪看不是當年待載人

一片溪山景最奇空蒙瀲灔兩皆宜靑天白日好歸去不待沾裳濕足時

天气淸明洲渚平忘情魚鳥結幽盟人間樂事輸公手況復承家有寧馨

睡起

白日愁將醒眼看柰何生與酒無緣幸來尙有安心處閉閣垂簾盡日眠

嘆菊

菊花開是晚秋時𨿽是開遲落亦遲謾羨東風花卉好等閒開落又空枝

冒寒早行有感

世味經嘗盡飽知衝風冒雨欲何爲得來外物猶非我況是茫茫未可期

偶書所見

年過知非心總灰千思百計欲求回忽然驚見同袍客白首初隨計吏來

哭子昆【二首】

至性奇資迥異常老懷切切不能忘尋常不下恓惶淚剛爲宗祊灑數行

暮年失卻慰心兒合眼時時似見之安得感通如顧況非熊還有再來時

除夜

惆悵年年年復年年年年夜一年添一年添處一年減可惜年光就裏淹

元旦戲筆

今年年異去年年眼底般般不似前掛起眞容笑相問靑春行樂在誰邊

題傅巖圖

何事君王感夢頻騎箕天上有星辰自從版築形求後惟見丹靑畫美人

寄題釣臺

祚終四百已無漢灘歷千年尙姓嚴終古祠堂釣臺側水光山色擁髙檐

擬唐宮詞【二首】

娟娟霜月冷侵牀更漏沈沈抵死長正自淒涼眠不得又聞歌吹過昭陽

衾裯疊疊積塵埃何處宮門徹夜開窓外履綦才入夢雞聲又到枕邊來

爲徐尙賔乃尊題竹

勁節髙標不世情此君眞似此翁淸一枝分作虞庭用編入簫韶學鳳鳴

題墨梅

老龍半夜飛下天蜿蜒斜立瑤階裏玉鱗萬防一齊開凝雲不流月如水

過防通河有感

淸江浦上臨淸閘簫鼓叢祠飽餕餘幾度防通河上過更無人說宋尙書

題兄弟送行捲

交遊分手尙含情況是君家好弟兄因憶我來曾別處鴈行淒斷不成聲

挽人母

風雨寒窓夜辟纑幾年門戶賴支吾榮恩未及慈顏老愁殺空林返哺烏

過大通橋有感

玉河金水接天津水暖泉香泳錦鱗流出大通橋未逺等閒便有泛槎人

松月

素娥夜駕玉蟾蜍來訪云亭五大夫十里人家總驚訝老龍擎出夜明珠

戲答友人論詩

吐語操詞不用奇風行水上繭抽絲眼前景物口頭語便是詩家絕妙詞

鸚鵡

爲禽只合作禽言水飲林棲任自便只爲性靈多巧慧一生常是被拘牽

憶亡子

通宵不寐閒思想恨結幽懷淚濕腮老鶴倚巢空叫月飛雛應是不歸來

二十四夜宿池亭

月照庭池生夜明遊魚躍水忽聞聲夢回驚見窓紗白樓上咚咚打四更

題虞美人墓

自古英雄數霸王喑嗚叱吒萬人亡只消幾句悲淒語柔盡平生鐵石腸

春思

暉暉初日照窓明風定飛花落地輕境靜不聞人語笑隔林鶯囀一聲聲

詠史【二首】

奇貨暗居南國楚長城苦備北邊胡秦人本意愚黔首畢竟誰知是自愚

萬人叢裏擊龍車說道民愚卻不愚天下簡編焚毀盡圮橋依舊有遺書【一作編簡總成煨燼未圮橋猶有未燒書】

題紅梅【三首】

淡質幽姿絕防埃乾坤間气幻生來花神昨赴瑤池防一夜春風與換胎

淸姿元自玉爲容一餌仙丹便不同怪得風標異凡品托根今在蘂珠宮

素心的的結成丹節操依然耐歲寒他日調羮如見用故家風味一般般

都城東北有枯樹廟予初到京時猶見其長過廟檐今三十年矣僅餘三四尺馬上見之有感因口占此

紅廟前頭枯樹枝我來曾見過檐時如今摧折余無幾猶自槎牙立路岐

題竹送鄕生還教本郡

此君生長海南村還自敷陰芘本根莫道風聲聞不逺年年春雨長龍孫

卿竹

白髮蕭蕭老奉常掛冠歸臥水雲鄕胸中千畝煙霞趣尺素能如萬丈長

畫馬【三首】

俗眼紛紛看畫圖不求神气論形軀世間不獨孫陽少韓幹江都今也無

追風逐電去如飛奮迅長鳴不受羈莫向人前誇駿骨將軍偏不喜烏騅

冀北由來是馬鄕尋常十匹九飛黃不知地產隨時變剛把凡胎詫作良

王初陽尙書致政家居以姚少師道余錄見示意欲予爲之分析書此復之

儒生不讀佛家書道本無虧豈有餘請問前朝劉太保西來作用竟何如

小景【二首】

獨坐空山萬慮忘時從林隙見天光白雲滿地紅塵少覺得閒中意味長

行過山邊又水邊眼中非樹卽寒泉囊琴漫遣樵靑抱流水髙山不在弦

寄題曲江張丞相祠堂【十首】

嶺海千年第一人一時功業迥無倫江南入相從公始衮衮諸賢繼後塵【南方人在公前無爲相者】

伊尹興商呂佐周匡時有道孰能侔誰知嶺表千年後公向中州出一頭【公應道侔伊呂科】

英英气節蓋中朝風度嚴凝竦百僚嶺表因公增勝槪溪山無瘴路非遙

孤燕遙從海上來乘春偶見玉堂開前身自是天庭鶴挾兔饞雕卻浪猜【公有海燕詩一雕挾兩兔見李林甫傳】

身似防鴻气似龍紛紛羣小混中虫荊州長史今猶祀誰問豳公與晉公【豳公牛仙客晉公李林甫】

漁陽鼙鼓擁豬龍萬里君王老蜀中羯虜果如夷甫料始知曲突徙薪功【豬龍安祿山宗謂公無以王衍知石勒】

都觀裏詠桃人剛道公家絕後昆請問宋朝追錄者韶州文學是誰孫【劉禹錫作詩譏公無後】

五嶺名宗首說張始從燕國得明揚一支分作綿溪水直遡淵源到洛陽【公與張說通譜張南軒公弟九臯後】

兒時夢寐慕鄕賢購訪遺編四十年祕閣抄來郡齋刻文章功業兩皆傳

擬向祠前炷瓣香自慚老病未還鄕曲江一派源頭水十里波瀾到海長

初入閣

平生性僻耽書籍正好觀時不得觀坐對水天長嘆息眼花撩亂涕汍瀾

偶成

世途險似萬重山面面巉巖步步難我欲直行行不得曲行逆理詎能安

嶺南雜錄【二首】

曲江罷相唐中否南海辭官宋不支誰信孤生生僻壤等閒去就系安危

桂戍亂余王是賊崖宮舟覆漢爲畨千山萬水趨南盡包括中原在此間

詠虞姬

垓下當年戰勝還虞姬飲憾戚姬歡後來人彘遭奇禍欲乞悲歌一曲難

題梅【二首】

有華有實有精神歲歲先天占早春三絕俱全香色味就中更有一腔仁

木出天三味作酸六經言果最爲先眼中未見心中想洋溢華池滿口涎

癸丑首夏偶書

殘年短景急駸駸一刻淸陰直萬金生在世間能幾久莫將閒事苦操心

昭君詞翻白樂天詩案【二首】

奉命將身事朔酋出門已分此生休使回致語無他囑但願君王惜好逑

受醮登車不敢違嫁雞直合與雞飛黃金畱作邊功賞縱贖妾身難再歸

感懷【甲寅九月作】

憶昔堂前別母慈號天哭地淚淋漓想應慈母肝腸裂亦似當時育我時

題周都尉墨竹

森森出地傳龍種挺挺防天結鳳巢人道此君惇世契風雲气槪歲寒交

受一品封【四首甲寅十月作】

鳳誥奎章十四通一家四代受褒封君恩如海無能報感極慚深涕淚從

官居一品位三臺都是無心幸得來又得推恩及曽祖此生榮幸亦多哉

君恩代爲報親恩誓以報親心報君暮景病軀難著力丁寧徒以囑兒孫

如此恩封嶺海無家居況在海南隅鄕人問我緣何得世積陰功子讀書

吉貝

吉貝傳從海上來性尢溫暖易栽培富貧貴賤皆資賴功比桑麻更倍哉

題寄南華寺【三首】

達摩傳得藕絲衫浮海東來到嶺南人向西回法東轉曹溪溪上建伽藍

佛法興從漢永明始傳四十二章經當時未有禪和子縱有花開子未成

紅梅過去到黃梅正遇曇花五葉開當日傳衣從此去又從此處轉回來

內閣晚歸

內閣歸來日已沈無端世事苦縈心自憐老景無多在一刻淸閒值萬金

春窓睡起

惱人春色困人天暮夜無眠盡日眠啼鳥一聲驚夢破飛花舞蝶滿窓前

感懷

夭桃暮殞飄風外朱槿朝榮委露中惟有菊花能耐久淩霜傲雪閱秋冬

客有談及修眞事偶成

山中七日世千年修短仙凡總一般若是自家渾不覺何如生順死爲安

表甥蔡齊宸以鄕進士屢試春官得乙科不就今以舎選擢知信丰縣臨行求教言因述予平昔所聞信丰之鄕俗爲五絕句與之非但勉齊宸蓋以勸化其邑人云

江西儉朴聞天下最好紛華是信丰送汝今朝爲邑宰好惇古道變時風

聞道年來冦破城慢藏誨盜理分明物扃暗室墉猶穴況是昭昭白日呈

土脈膏腴地稅平人人疎俊室充盈若還北學廬陵俗殷實才華兩得名

當官不用設機闗但得人安我亦安記取而家應門戶也曾執役縣庭間

老受朝廷委注深閭閻休戚每闗心偶因宅相之官去南望梅山試越吟

聞人談及李文祥鄒智輩死口占

古人無意討名聲事到當爲名自成討得名來無了命到頭無命也無名

因誦白樂天詠昭君漢使若回寄語之句偶成三絕

君王驚見妾容顏臨去含情帶怒看咫尺宮門畱不得龍庭萬里贖應難

君王非不惜蛾眉臨到行時悔已遲咫尺宮門畱不得龍庭豈有贖回期

妾身非不戀宮闈一涉胡兒心已非縱使君王憐見贖也應無面更南歸

長明燈偈

種得芝麻已作油蜜房堅器謹藏收心燈一防長明照補助三光徹九幽

觀音偈

觀音菩薩妙觀音兩眼睜睜到處尋不用臨風側雙耳聲容言貌總歸心

重編瓊臺槁卷四

欽定四庫全書

重編瓊臺槁卷五

明邱濬撰

七言律詩

靑宮勉學【五首】

世上無如帝子尊生來福祿自隨身普天華夏歸眞主萬世宗祧屬嗣君須讀正書行正道更親賢傅任賢臣溫文恭敬元良徳前星防北辰

其二

宮中無事好觀書況是春秋鼎盛初目對聖賢思不雜心涵義理體常舒五經四子非無道二帝三王總是儒不必拘拘泥章句帝王學與眾人殊

其三

每日孳孳起五更問安視膳禮頻行聖經賢傳宜勤讀邪說妖言愼勿聽梁武宋徽終防國唐堯虞舜豈長生從來爲學宜端本第一先教心上明

其四

自古英明願治君敬天法祖尙斯文淸心寡欲勤修徳薄斂輕刑廣愛民廟號人人皆諡孝史書筆筆屢書仁欲行古道宜師古親任忠賢逺佞人

其五

出多入少用無餘庫藏焉能得不虛幸矣茍安猶自可卒然急變欲何如寸絲粒粟皆珍惜片楮分銀漸積儲官府足財民足食萬年基業永無虞

偶成

絕島窮荒面面墻偶從窻隙得餘光浮雲盡斂天還碧斗柄初昏夜未央燕語鶯啼春在在鳶飛魚躍景洋洋収來一擔都擔著肯厭人間歲月長

五指參天少時曾作瓊臺八景郡侯程公已刻之梓今不復存惟記其首一章謾錄於此

五如指翠相連撐起炎州半壁天夜盥銀河摘星斗朝探碧落弄雲煙雨餘玉筍空中現月出明珠掌上懸豈是巨靈伸一臂遙從海外數中原

春日卽事【少作】

天气溫和景物熈天時人事兩相宜惜花每怕花開早愛日偏欣日出遲生意翠隨庭上艸芳情紅入樹頭枝此身隨在東風裏不逐東風上下馳

送趙公子還蜀【少作】

栁花飛白綴徵袍擊築酣歌別思豪老气逼人防劍古好風送客一防髙五湖煙水歸程逺三峽雲山入夢勞別後相逄更何處引杯燒燭論龍韜

主一齋爲陳敬作【少作】

沈沈天宇定生光人得心齋已坐忘學奕幾曽思射鵠挾書爭肯更忘羊靈臺有竅春常滿止水無波晝不揚好把敬箴書座右常如先正見墻

過曲江謁張文獻公祠

丞相祠前日色明我來端拜仰儀刑君臣萬古天無愧嶺海千年地有靈曲水波澄寒玉潤韶山壁立翠鸞停依稀猶似瞻風度九鶴翩翩集在庭

過沛縣弔故友張克勤

靑山迢逓緑蕪深欲弔孤墳無處尋萬里遊魂今古恨百年交誼死生心雲霄竟折升天翼文彩空餘擲地金幾度泗河河上過悲風淒慘動哀吟

春吟

一春長是晝昏昏景色三分減二分別院飛鶯衝宿霧遙空歸鴈叫重云踏花庭畔難尋影隨桞江邊不覺曛天意似晴還似雨擬將早晚問東君

浮生夢

人生浮泛似萍蓬得失歡悲總是空出口孰非啽囈語行身常在黒甜中光陰冉冉炊梁熟世事蘧蘧化蝶同畢竟何時是眞覺華胥國裏見周公

春日郊行

三月韶光滿帝都郊遊士女競歡呼五花戰馬防紅袖百結柔絲絡翠壺晝困桞眠鶯急伴春濃花醉蝶爭扶書生對景愁虛度也學乘風詠舞雩

題常熟王節婦捲

所天蚤逝可柰何終始一節矢靡它貞松自無桃李態古井不起江湖波九重綸綍褒奨厚百世綱常關系多淸風凜凜惇薄俗虞山千仞同嵯峨

寄張練師

辭家學道入靑曉汲淸泉晝斸苓衣染春云同鶴色劍防秋水帯龍腥吟成白雪風生席歌徹靑天月在庭幾度緘書寄仙侶蓬萊空濶隔滄溟

多景樓

多景樓前景致多倚防吟眺柰愁何浮雲京國生春暝落日鄕關起暮波浩蕩乾坤心共逺蹉跎歲月髩空皤醉來擊碎玉如意仰面看天發浩歌

挽張處士

少防星殞海天秋漠漠悲風起暮愁郡乘定書耆舊傳仙遊眞訪羽人丘雲中鶴去茶煙歇架上書成竹汗収盛徳不隨身共化百年有子紹箕裘

十四夜至十七夜月中秋夜客有誦楊眉庵十四至十七夜月詩者或謂其命意造語𨿽奇然中所謂自對嫦娥歌宛宛誰教揚柳舞纎纎繞樹鴉驚霜落早吹簫人恨夜眠遲等句移之他夜似亦可通命予別作席上信口占此非敢儷美前人聊以適一時之興爾

佳期明夜是中秋豫約朋登待月樓度數期於三五望精華仍有一分畱含輝尙覺金波淺具體還須玉斧修莫向尊前嗟未滿從來盈滿卻堪憂【右十四夜】

九十秋光此夜分一年月色更無論東西望防日同道上下間光滿輪玉斧修完無欠缺仙娥妝具倍精神就中好吸團團影明夜重看少可人【右十五夜】

昨夜才開賞月筵今宵再見覺防偏廣寒宮減一分景后羿妻添二八年隔宿光明那遽少隨時情態易爲遷餘酲未解重歡賞何用區區較缺圓【右十六夜】

光景虧於兩日前空庭信宿罷華筵金蟇影斂初生魄仙桂香銷欲下望後未經三十度出時已是一更天休辭連夜頻頻賞從此寒光不再圓【右十七夜】

金陵卽事

六朝城闕久蒿萊紫蓋黃旂帝運開鳷鵲漏傳云外觀鳯凰簫奏月中臺千山勢連吳逺萬里江流自蜀來此日江南非昔比吳山詞賦莫興哀

和李太白鳯凰臺韻

鳯凰臺上共春遊詩思滔滔似水流仙女吹簫來碧落羽人乘化下丹丘等閒俯仰成千古取次翺翔徧十洲酒入壯懷豪興發豈知人世有窮愁

姑蘓懷古

西風黃菜葉幹時【吳時言】城郭人民半是非九四不成龍或躍【時稱張士誠行九四】萬三無復燕於飛【沈萬三秀吳之富民也】玉虹百尺形空壯【吳江有虹橋】金虎千年气已防【虎丘故事】何事章縫袂相接等閒廟算出禪機【此說姚少師廣孝】

寄題虎丘可中庭

玉宇澄淸寶界平一庭寒影恰相應柱頭千載歸來鶴石上三生過去僧蟾窟依然光滿滿虎丘空有气騰騰生公說法神聽處此日來遊記我曽

辛未歲過揚州懷古

秋風歸棹倚蕪城一片閒情對月明錦纜起鷗傷往事靑錢跨鶴笑狂生吳公塘路已陳迹後主觀花空有名欲訪平山舊防檻有無山色暮雲橫

歲庚午來自金臺寓新河有金陵卽事之作明年復至因觀髙槎軒詩不意暗與之合有如剽竊然初實不知也用廣其意爲雜詠二首云

雲中雙闕俯秦淮天外三山對鳯臺二水合流趨去六峯飛翠過江來金陵王气千年盛鐘阜晴雲曙色開愧我才非班馬匹可能無賦奏蓬萊

其二

父老依稀說六朝當時伯气已全銷新亭別淚何須墮古井妖魂不可招步客防朝帶雨長幹僧艇晚隨潮行人不用誇天塹南北輿圖總屬堯

辛未下第還至金陵寄友

都門艸艸惜分羣把酒防花每憶君四海弟兄同素志百年交誼在靑雲陸沈共笑安蛇足霧隱還期變豹文鐡硯未穿心不死文塲重與策奇勛

和李太白韻寄題金陵

昔年曽作鳯臺遊萬里長江入望流龍虎峙形長擁闕金銀厭气謾成丘眼空八表人間世興寄三山海上洲卻笑古人多事在煙波云日起閒愁

挽李處士

平生髙誼重鄕評見說溫仁更老成惡少盡孚王烈化婦人亦識伯休名空山一夜霜薇老孤冢三春露艸生玉署賢郎能繼述死生終古有哀榮

和李子搆都門春日韻【二首】

碧桃花底共鳴珂雲淡風柔气候和輦路雨餘生嫩艸官河冰泮動微波近天樓閣逢春早向日園林得暖多我有新詞三百闋興來呼酒對君歌

其二

寶馬雕鞍白玉珂花云澹蕩柳風和梵宮宻宻開金剎海子深深湛碧波郊外踏靑遊客醉水邊修禊麗人多誰憐寂寞揚雄宅門巷無人自嘯歌

哭唐【時應舉道亡】

洗耳沿途聴捷音捷音未到訃先臨苗生南畝初成秀云出西郊未作霖天上遽傳宣李詔世間空有鑄顏金靑年妙質歸防漠負我平生望汝心

歲癸酉赴京至羊城有感

落落江城鴈翅開誰人到此不徘徊藤盤泛水浮丹荔木屐穿花踏翠苔載酒舟遊江上寺題詩人醉月中臺故人有約來遲暮不得追陪漸老杯【廣人新娶者具錢相賀爲漸老防】

舟中遇重九示同行友曽光啟

秋水蘆花似故鄕客中無那又重陽籬邊摘菊人應異蓬底防山興更長把酒不如前防健登髙無復少年狂同行賴有曽光啟共買村醪醉一場

初入翰林

萬里家居五嶺南也陪英俊預朝參棘闈發解曽居一楓陛傳臚尙讓三入館共通金殿籍拜官常帶玉堂銜不才遭遇眞多幸編纂無能祗自慚

初讀書中祕預修天下誌書柬陳宣之【四首】

五鳯樓頭百八鐘萬鴉飛動曉天紅玉繩影轉瑤階日金薤香生紫閣風奪錦文章淸禁裏登瀛人物玉堂中回防人世仙凡隔弱水浮埃迥不同

其二

雲霧重重畫閣深防風不動晝愔愔詞垣依約連華蓋兵衛森嚴列羽林文石九層人步玉牙籖萬軸客防金平生夢想登瀛選此日回翔愜素心

其三

崢嶸傑閣殿東頭聖代儲才禮數優四庫有書資檢閱九關無禁任觀遊日華暖暎三珠樹雲气晴浮五鳯樓海上仙山眞浪語玉堂深處卽瀛洲

其四

玉堂縹緲聚羣仙此日追隨豈偶然塵土不生宮裏地雲霞常繞日邊天詞臣應制時摛藻閣老承恩夜賜蓮嶺海幾人曽到此期君白首共周旋

壽陳太常

大雅遺音久寂寥天教鳴世振詩騷千年瑞紱蒼麟角五色光生彩鳯毛云漢昭回卿月迥紫垣依約壽星髙一杯不爲遐齡祝風虎雲龍慶所遭

家居瓊山之下田村七月二十四夜夢髼頭童子問予以村之所以名夢中作此詩畣之覺而呼燈疾書於都城東之逺遊軒

瀛海中間別有天寧知我不是神仙請言六合虛空外曽見三皇混沌前圃麟洲非逺境延康龍漢未多年有人問我家居處朱橘金花滿下田

寄所知

晉人風度楚人騷不爲悲秋嘆二毛席地夢回雲气濕仰天歌罷月輪髙鳯兮覽徳翔千仞鶴也揚聲出九臯有約蓬萊淸淺處碧桃花底聴云璈

座中有搊箏者作白翎雀曲因話及元事口占此詩

往事消沈漢道興氊車宵遁土城平興隆無復殘笙譜劈正誰知舊斧名起輦谷前駝馬迹居庸關外子規聲不堪亡國音猶在促數繁弦叫白翎

南京給事中童志昻和李商隠無題詩韻南京諸公多和之意蓋有寓間出命予屬和予村學究也不能外題以爲詩姑詠史以復之【四首】

大雅無人繼古風周家轍迹一朝東越裳白雉音塵絕庸蜀金牛道路通鳥首百年終不白宮煙二月尙餘紅淳風死去無回日天下紛紛類轉蓬

其二

莫向鴻溝覓舊蹤一場春夢五更鐘也知賜醢緣情薄豈是分愛味濃萬里使槎來苜蓿半空仙掌出芙蓉蒙蒙黃霧連天起不見秦關百二重

其三

一自銅仙入洛來天開艸昧幾云雷千年晉水飛龍起午後周宮控鶴回山下玉環啼粉面嶺南金鏡憶良才繡袍華幘開金統眞信人間有刼灰

其四

【闕】

之事庻乎異於泛言者

天啟昌期五百年虹流電繞早開先歡聲萬口當天視表目千通對禦宣畨國獻琛陳闕下圉宮呈馬過階前防臣亦有千秋錄擬欲緘封進上天【右聖節】

黃道天開第一朝萬邦述職覲神堯春云乍起依唐殿暖律初調恊舜韶更始歷頒新歲月履端慶錫眾臣僚史官記注螭坳立試筆先書瑞應條【右元日】

庭燎煌煌照殿光日當長至拜君王天心合璧開天統國史書云表國祥廣漠風生光藹藹黃鐘律應樂洋洋履長共喜沾嘉慶萬口嵩呼祝壽昌【右冬至】

京尹先春進土牛百官趨賀拜宸旒條風細細來天表旭日暉暉照殿頭緹室候灰通玉琯辛盤賜餅離珍羞君臣茂對維新日願布陽和徧九州【右立春】

挽茅山隱者

三茅下華陽洞鶴怨猿驚失隱君載酒無人問奇字招魂有客賦騷文塵埃長鎖揚雄宅車馬頻尋白傅墳曽記題詩詠髙致不堪哀訃此時聞

冦都禦史挽章

轂下舟中事莫期紅煙白雨曉淒迷函胸誰謂同馮敬掩靣人言異子西深井有人俄自斃山棚無客更潛棲知公一死良非偶靑史書名與古齊

送錢學士使交南

五色天書玉作函手持龍節使交南玉堂金馬才名重丹檄朱鳶徳化覃一防文星明海島萬山晴日斂煙嵐歸來應有詩千首畱與詞林作美談

送尙寶淩卿使交南

旭日初升萬國明鈿函玉札下南溟符臺自昔瞻卿月逺道於今望使星老樹古香生桂蠧亂山殘雨帶龍腥玆行萬里眞奇絕好把新詩紀所經

送李景齡江西提學【二首】

嶺南朝士似晨星眼底惟公最老成深計每爲天下慮淸心不愛世間名半生宦迹多文學四海交遊總俊英鄕曲論心嗟獨厚臨分贈別若爲情

其二

文風此日盛江西臺閣求賢特見推列郡洗心瞻憲節諸生翹首待經師春風發育原無迹化雨滋榮正及時應有政行文教外佇聴佳譽慰吾私

春日田園雜興【四首】

二月春融土脈蘇趂時農圃正耕鋤曉犂破艸翻新塊晴甕分泉養嫩蔬鴝鵒飛來牛背立鵓鳩對向樹頭呼老妻擕酒花間勸醉例殘陽手就扶

其二

生意津津樂趣深一犂春雨萬家金繞畦菜莢初生甲出水秧苗漸露鍼藻漾池心魚撥動花藏葉底蝶穿尋就中興思知多少盡是東皇發育心

其三

二頃湖田五畞園百年世業遺兒孫風和鶯語笙簧巧雨過蛙聲鼓吹喧木屐穿花沾露濕桔橰防水帶泥渾老妻報到茅柴熟相約鄰翁醉竹根

其四

漠漠平疇沙鷺飛畇畇樊圃野鶯啼緑鍼白水秧千畞黃蝶靑苔菜幾畦腳踏莓苔隨意往手持竹杖與眉齊興來獨得幽閒趣滿眼春光取次題

挽彭彥充內子

淑徳由來天所慳人間佳偶到頭難淸秋桂子終歸月緑水芙蓉不耐寒鸞鏡掩塵妝靨暗鳯梭停織錦文殘可堪昆仲同玆戚幾度臨風淚共彈【時乃弟編修彥實亦防偶】

送王給事中使交南

中原才子稱華簪萬里翺翔快壯心論俗好傳司馬檄歸裝寧載尉陀金川原遼邈荒唐縣父老依稀說漢音莫過遺墟問前事鷓鴣啼處亂山深

聞人說海北事有感【二首天順癸未】

故鄕歸路隔髙雷見說年來事可哀村落日中眠虎豹田園雨後長蒿萊海隅久已無春色地底貞成有刼灰荊棘滿山行不得不知當日是誰栽

其二

四海平寧獨亂離轉頭已是十年期獸啼旁午侵城郭燕壘縱橫傍樹枝逺客歸來前路失遺民假息故城危荒郊白骨宵飛燐風雨啾啾正怨誰

病起寫懷

寸心千里日懸懸歸計今秋又似前身似凍翎飛不去事如春蔓苦相纏還家路梗須浮海報國才疎只望年幾度自憐還自笑羨魚何事屢臨淵【時廣西徭侵海北界道路不通】

送陳緝熈修譔使髙麗

海上天風吹節旄玉堂仙子錦宮袍詔頒龍闕恩初下詩到雞林價倍髙萬頃鼇金浮曉日一江鴨緑漲秋濤逺方未靖凴膚使寵錫鸞章五色毛

分得都門曉日送彭閣老歸省

承恩歸省出蓬萊曉日都門祖席開三尺陽烏離海上九苞威鳯下天來霞光流彩明宮錦雲气浮香注玉杯此際道傍誰不羨幾人親在位三臺

都城春日

宮闕巍峩紫气髙西山東去碧周遭天晴魚躍龍池藻春老鶯含禦苑桃映日暖云流似水浥塵香雨潤如膏太平有象尋常醉不用平原辧濁醪

秋興【匕首天順甲申】

楚客多悲況值秋都將心事付東流病來豈有空靑石寒到兼無粹白裘丘隴累累多宿艸江湖泛泛總虛舟芙蓉零落空洲暮一夜閒情白盡頭

其二

水葉蕭蕭下樹柯禦河流碧送晴波西山鳥雀飛鳴徧內苑菱荷積漸多日映鳯凰新出穴云迷烏鵲舊塡河寂寥燈下悲秋客懷古思鄕柰病何

其三

西風吹鬢冷蕭疏宦況無多客影孤海燕知時辭舊壘塞鴻趂暖就新蘆渇懷甫裏烹茶竈醒愛髙陽醉酒徒百尺髙樓千里眼岸連蕭艾水沈菇

其四

曉色蒼涼日色新小窻睡起鳥聲頻千秋蕭瑟三秋景九陌紛紜萬井塵雲气乍生猶淡淡波光將動漸粼粼都門供帳多離別誰是臨岐贈防人

其五

六街晴色散秋光一片浮雲接大荒塞鴈隨陽如有約嶺猿叫月已無腸褰裳花下愁沾露散步林間怕履霜此日不妨多酌我壺中廣大醉鄕長

其六

風掃長空積雨晴短槐疎柳亂蟬鳴沙頭鷗鳥尋常去江上防蕪日夜生嘉樹有蹊荒蘚合好山無數斷雲橫卻懷九曲飡霞客獨抱寒蟾遡紫淸

其七

秋風秋雨夜淒其憑幾沈吟有所思驚鳥故投曽宿處開花還是已殘枝喜看澹月穿雲出靜數遊絲隳地遲萬里鄕心千古意興來聊誦少陵詩

舟次直沽簡彭彥實同寅

潞河澄徹衛河渾二水交流下海門直北回看龍闕近極東遙望蜃樓昏孤城近水舟多泊列戍分耕野盡屯我有好懷無處寫欲沽尊酒對君論

王氏繼母挽章

繼母仁慈今古少寡能守節尢爲奇無兒不必自己出有身每恨從夫遲鳴鳩哺子少飽食貞松挺節多苦枝我聞作詩惇薄俗非爲令孫求挽辭

挽常熟劉母

海虞仗義數劉翁共說多由內助功家教堪爲鄰里範姆儀端有古人風寒蟾靈藥仙蹤逺紫鳯天吳舊繡空遙想繐帷哀弔處幾家孤杵夕陽中

閒中有懷

燕山越嶺路迢遙意气相逢卽久要處處處皆君共處朝朝朝是我同朝桂庭醉月依瓊樹柳館吟春綰翠條回首只今成老大秋風霜鬢共蕭蕭

書懷

覽鏡俄驚白髮新吾猶衰邁況吾親客邊每日營歸計海北何時息戰塵人世幾何能百歲客程無柰隔千津不堪防檢心中事萬種愁縈百病身

送遊經衛致仕還雷陽

蕭蕭白髮老參軍此日歸休荷主恩但得有官封父母不妨無物遺兒孫趨朝慣識天邊路投老還尋海上村遮莫相逢嘆衰暮同袍回首幾人存

送張城中書使朝鮮國

玉節煌煌照海東羨君去意拂晴虹鳯麟瑞世人爭覩魚鱉成橋道自通天入莵低沒鶻江浮緑鴨澹蜚鴻玆行喜從文章客多少豪吟唱和同

送昆陵蔣春卒業南雍

束書擕劍去匆匆此日眞成防額龍天意不孤淸苦士世間寧有輟耕農春回南國鴻飛急云滿西郊雨气濃莫謾相逢嗟未遇秋江隨處看芙蓉

哭張書紳大尹弟紀

故鄕迢遞客居貧苦爲功名欲顯親畢竟十年成底事等閒一第是何人燈窻枉費平生力旅襯空歸旣死身想得難兄聞爾訃西風老涙正沾巾

送王給事中使占城

銀漢淸秋泛使槎節旄晴拂海東霞扶桑水接南溟濶析木天遙北斗斜鷁首衝風龍伯助鳯毛瑞世島夷誇皇明威徳今無外莫諱中朝第一家

送吳克恢南歸因柬王用先生

話別匆匆欲去遲送歸因憶別來時平安有信因君寄竊祿無能報母慈風雨十年多舊約雲霄萬里更深期寄聲爲問王夫子何日相逢慰所思

挽羽士

十二樓頭海月空朝元人去蘂珠宮形銷忽作良非子物化眞成亡是公牝養來神不死庚桑過去歲猶丰牀頭一卷參同契謾有彬彬萬徧功

壽蕭通政之父七十

髙隱澄江老歲華待看朱雀長金花錫名初度皇予揆賜誥重封帝汝嘉梓裏晝衣明皦日蘂宮春宴泛流霞千年尙祝椿齡永七十於今未足誇

南歸經髙雷境有感

萬里歸來二十年野花啼鳥亦蕭然頺垣敗屋人何苦剩水殘山景可憐芳艸路岐迷轍迹夕陽村巷斷炊煙籃輿穩坐思前事卻恨淸談誤晉賢

鸚鵡予家居守制有惠予鸚鵡者每見予伸足輒低頭展翅盤旋起伏殊有可觀鸚鵡能言未聞其能舞也予憂制中頗得寛慰旣免防爲追書此

鳥解人言已自奇更兼能舞益爲希數聲剝啄敲丹喙兩羽披離展緑衣鶴識樂音時按節鷗知人意亦忘機憂中賴爾相寛慰鎭日依依不忍違

郊行口占

朝來防杖出城隈信步徐徐踏翠苔林下聞鐘知寺近溪邊待渡喜舟來一聲淸唳橫江鶴幾防寒香映水梅老我歸來機事息等閒鷗鳥莫相猜

過采石弔李謫仙

蛾眉亭下弔詩魂千古才名世共聞江上波濤生徳色磯頭艸木帶餘醺光爭日月常如在思入風雲迥不羣岸芷汀蘭無限意臨風三復楚騷文

蘇武歸朝圖

茂陵煙樹碧蕭疎白首生還志不渝面目依稀猶似昔節旄零落已無餘歸期不待羝生乳逺信眞成鴈寄書頗有幽懷忘未得夢魂時或到穹廬

運籌亭爲韓都禦史題

五嶺中間數仞亭海雲山月總關情三千稷下諸姜客十萬胸中小範兵談笑已看功業就指麾能使鬼神驚先憂後樂平生志須仗忠貞畣聖明

春興【四首】

塞鴈乘春又北飛越人何事未南歸十年館閣虛縻祿三月庭闈阻換衣樹背時時勞夕夢艸心寸寸戀春暉幾回喜懼交並處屈指親年近古稀

其二

百計思歸未得歸夢魂夜夜到庭闈愁心苦似丸和膽淚防多如綫在衣愛日每憐駒易過臨風卻羨鴈能飛朝來聞報髙涼捷萬一歸程或可幾

其三

豈是身榮忘卻歸宵行寧用繡爲衣海天波浪難飛渡嶺嶠風塵未息機十載宦情愁裏過萬山歸路望中防思親懷土心千折病骨何時也解肥

其四

制得斑襕五色衣年年準備故鄕歸家書展處心偏急邊報聞時願又違母氏老來思季切弟兄別後定誰肥寄聲猿鶴休嘲怨早晚承恩出帝畿

挽彭月蓬

依舊滄江月一蓬碧竿淒防釣絲風柳塘水落鵝羣散松徑煙消鶴夢空旅襯寂寥千里外故鄕迢遞萬山中哀哀孝子情何極泣對秋旻恨不窮

分題得試院持衡送李克述侍郎先生南還

幾日文場鎖醉翁幾看官燭夜銷紅九重寵命來天上四海英賢入彀中炳炳丹心明皦日煌煌文熖貫晴虹菲村沗在甄陶末臨別依依思不窮

送區正進士歸榮遂畢姻

鹿鳴宴罷赴瓊林拾芥功名不費心龍闕曉鐘鳴佩玉羊城春信托泥金靑年得第人皆羨白晝還鄕寵獨深況是防鸞消息近紫簫吹月夜愔愔

挽人母

孺人去世已多年嬴得賢名裏閈傳翟母尙餘新織屨李家長瘞舊藏錢庭萱寂寂秋風裏宰水蕭蕭夕照邊見說佳兒今宦達佇看恩寵賁重泉

壽曹尙書乃兄【句容人】

生值髙皇啟運初家居復近帝王都千年地肺鐘神異一代天官是友於祝【闕】人隨蒼玉杖稱觴客薦紫琳腴八旬康健誰能似況有鳴陽彩鳯雛

和童志昻給事自蜀督軍還貶壽昌令畱別韻

才捧綸音出禁闈潢池赤子遽來歸安邊自謂無遺防平地誰知有伏機送客江亭休贈防逢僧野寺謾畱衣從來六月鵾鵬息不久乘風又奮飛【闕】

散閒中歲月水東流哀弦淒防聲難續醉墨淋漓迹尙畱卻恐鄰家更吹笛老懷哀颯不禁秋

送東莞張昕之莆田司訓

莆中自昔多文獻羨爾靑年振說鈴俗古野人能尙禮家貧稚子也談經日烘荔子紅千樹水繞壺公翠萬屏髦士如林詞藻富好惇忠信示儀刑

哭陳宗堯侍講

昔年鄰住禁城東朝退聨笑語同南北暌違千里外死生契濶十年中修文地下君爲鬼袖手班行我亦翁長慟一聲湖海濶幾宵魂夢繞靑楓

送祁至和郎中使髙麗

鸞鵲天書五色裁中原使者下天來白山緑水莵境玉佩瓊琚繡虎才絕域喜沾新雨露逺人驚見古鐏罍懸知不是乘槎客肯帶葡萄首蓿回

送王侍禦赴江西僉憲予昔在場屋時感故大司空慈溪王公鑑識於眾人中屈指今三十三年矣公旣捐館捨幸與公冡子禦史鑰同朝今有僉憲江西之命於其行也追和公舊所賜詩韻以送之公詩並識於此五十名中第一人才華惟子獨超倫經明禮樂行文健防對圖書究理眞春榜英才期角勝夜窻燈火莫辭頻從來顯達由稽古事業輝煌在此辰

曽向薇垣拜偉人一時名勝更無倫雲龍矯矯機神異野鶴昻昻賞鑑眞北海淸樽傾瀉盡西州舊路感恩頻喜看東閣郎君貴接武蜚騰正及辰

予於學士莊中搆堂名以瞻玉取歐陽子語也四壁繪圖各卽其景賦詩四章

玉堂春晝寂無嘩咫尺天官是帝家金屋瓊樓天上景琪林珠樹禁中花閒揮麟筆書靑史細染龍香艸白麻嶺海幾人曽到此他年回望渺天涯

其二

校書天祿憶前賢太乙燃藜照簡編東壁圖書在人世北門學士卽神仙文鳥篆千年具金薤琳瑯萬軸懸他日歸休雲海上卻從須女望奎躔

其三

鈴索無聲夜漏沈絲綸閣下靜愔愔宮袍香拂麒麟【闕】

哭子昆【二首】

莫怪頻頻嘆息聲天生我輩正鐘情早知今日防有死何似當初莫要生垂老可堪增拂郁養兒何用太聰明思量於我眞無益落得橫斜兩淚傾

其二

百念俱灰眼欲枯平生意料總成虛眼前犀角今何在天上麒麟不可呼汗血謾誇千里驥與亦似九齡烏不堪端坐閒思想防汝分明是防予

學士四榮

史館進書

朝廷凡有纂修必勅翰林院涖其事於實錄尢加重焉書成禮部定儀注以進進之日設鹵簿及樂於殿庭上服衮冕禦奉天殿百官朝服於丹墀內東西侍總裁官以下纂修官謄錄官俱朝服北面立鴻臚寺官以案捧實錄由中道升班首隨其後至殿門外上起立案至禦前班首詣案前跪展書史官以下皆跪上觀畢內侍捧案入內上復坐班首及諸史官俯伏興乃進表進訖百官行慶賀禮乃傳制曰先帝功徳配天紀述詳實朕心懽慶與卿等同之百官舞蹈山呼如儀明日賜宴於禮部賜襲衣白金其餘史書則止於便殿進禮儀視此稍簡矣濬入翰林凡四預纂修成化三年八月二十四日英廟實錄成隨禮部尙書兼翰林院學士陳文等進呈夫翰林之事莫重於此而進實錄恩禮尢爲優渥故以爲四榮之首

一代人文已就編裝潢進入九重天禮官捧案陳階上閣老開函近禦前文武侍朝喧九奏典章垂世詔千年厠名卷末眞叨冒愧乏三長似昔賢

經筵進講

經筵之設其講官以翰林院官充每月旬遇二日上朝退禦文華殿知經筵官及同知經筵官六部尙書左右都禦史通政使大理卿國子祭酒翰林學士皆服緋袍分左右班侍其展書官及執事官立其後給事中禦史各二員北面立講官每日輪二員先日具講章二前署直講官職名進入內臣以一置禦案一置講案至日各官行叩頭禮畢鴻臚寺官二人捧案至禦前二人捧講案寘殿正中鴻臚寺官唱進講翰林院展書官二員對立禦案前稍南以進跪案前展所講書鋪章其上用金界尺鎭之二講官詣講案前並叩頭起立展書講講畢合書復同叩頭退就班上命賜酒飯眾官齊聲承防出就殿外叩頭退饗於左順門畢北望叩頭謝恩而退天順甲申八月二日今上首開經筵時知經筵官太保防昌侯孫繼宗少保吏部尙書兼華蓋殿大學士李賢濬於是時叨充講官

奉天朝罷日暉暉鳳輦東行禦講幃五色龍光騰黼扆兩班獸錦絢緋衣敷揚帝典明如見對越天顏近不違共荷聖恩親賜食相將霑醉出彤闈

奉天侍宴

凡大宴公侯駙馬伯及在京文臣四品以上武臣都督僉事以上文東武西侍坐殿上惟學士以五品特坐四品上蓋祖宗以此優禮文學之臣其餘次第宴中左中右二門及丹墀內宴之日該宴官朝退卽更衣立奉天殿外俟上飲訖乃起卽席簮花啐酒如儀是時樂舞疊奏百戲呈應酒凡九進湯五進羣臣則殺其二上屢命禮官滿酌俾羣臣飲釂禮畢各官各以囊盛其酸餘者擕出濬以成化三年八月二十五日陞侍講學士繼陞學士幸皆預焉

聖代崇儒禮數優特陪禦宴殿東頭八珍厭飫恩波洽萬舞回翔樂意周勸釂頻承丹扆詔餕余親用福囊收逺方艸介何多幸坐侍從容近冕旒

謹身讀卷

凡廷試禮部先期奏請讀卷官故事以命內閣及六部都察院通政司大理寺正官而翰林學士講讀學士皆與焉試之明日上禦便殿次第進讀禦筆親批第一甲第一名及第二第三名又明日未朝之先上禦謹身殿讀卷官以所讀三名捲進對禦拆封中書舍人塡其名於黃榜出禦奉天殿傳臚是日上服皮弁設鹵薄具樂百官朝服慶賀致辭曰天開文運賢俊登庸行五拜三叩頭禮謹按國家三大殿謹身殿惟讀進士捲大臣一得入餘日無由至其地云濬以成化己丑三月十五日叨充讀卷官是年得狀元張升第二名丁溥第三名董越

多士充庭伏玉墀攄忠同對禦前題進來試卷臣分讀選出魁名帝自批殿內拆封天咫尺案旁塡榜甲髙低須防姓字臚傅出炳炳文星聚在奎

秋夜偶吟

涼風淅淅透窻紗隱幾無言感歲華千古閒愁心上事萬山歸路夢中家遐方豈有傳書鴈近苑殊多借樹鴉恰好歸時便歸去底須憔悴久咨嗟

冬日朝回城束書室中偶書

宸居咫尺覺天低每日朝回坐靣西窻透日光塵作縆硯凝寒水墨成泥書成不爲窮愁著人老多因【闕】

南北於今兩玉堂儼如東壁望文昌趨朝暫免通門籍視事榮看綰院章竹汗消靑春晝靜槐龍屯緑午陰涼軟紅塵土長安道還憶聨鑣傍苑墻

題山水

山色空蒙樹色深人家住傍碧溪潯半江月照天在水五月風來秋滿林遁世獨輸髙士隱披圖因見昔賢心人間何處有此景我欲因之寄越吟

送李立之赴南京太常

奉常自古號淸卿君去南京分外淸案牘盡懸周典禮官僚並列魯諸生函香每月朝鐘阜訪古常時到冶城卻恨無由追驥尾鳯凰臺上聴簫聲

挽劉員外【以謗累謫戍死遼東】

遷客年來盡賜歸獨憐君去杳無期春秋防獄古今少暮夜辭金天地知遼鶴空聞畱語在燕烏堪嘆白頭遲百年公論今初定欲擬招魂托楚詞

醫士挽章

業精岐扁更能文不出門庭自逺聞常笑宋淸書藥劵每非徐孺謁邦君窻前生意餘春艸江上愁心結暮云他日生芻何處奠松間碑碣竹間墳

市隱

靜閙由來在一心市廛原不異山林稽疑聊賣君平卜貨殖能營子貢金九陌塵埃從滚滚一簾風月自沈沈閒中卻笑終南隱雲樹重重有客尋

秋日有懷

木落風髙九月天一聲塞鴈叫霜前黃花冷落愁殘蝶紅樹淒涼咽暮蟬夜枕雨聲添別淚晴窻云影伴孤眠故交契濶成今古俯仰令人倍愴然

送雲南憲使劉丈和致仕

九重恩命許歸田猶是康彊未老年忠湣家聲成父志春秋世業付兒傳歸鴻影度云邊樹夕照光回雨後天后防不知還有否臨岐分手各淒然

送畫竹屈生【昆山人】

東風吹散漕河冰旋買吳船載酒行野樹依依連故國雲山防防引歸程郢中誰和陽春曲吳下多傳子夜聲白首奉常無恙在韈材應已付鄕生

挽貝靈臺

官居昔日幸爲鄰朝退過從笑語頻別後憐君先作鬼老來愧我不如人靈臺落落今非昨室漫漫夜不晨幾度中宵相憶處空庭無語看星辰

謁文丞相廟用老杜蜀相韻

泮官西畔偶來尋香火祠前气肅森柴市陰霾存積恨崖門驚浪散哀音更無地滿包胥淚祗有天知豫讓心我爲綱常連下拜淸風颯颯襲衣襟

和楊鐵崖風月仙人詩韻【二首】

風月仙人生海南拜官常帶玉堂銜九天雲霧口中吐萬古乾坤肩上擔【闕】

萬萬龜書錫範數三三予心有喜君知否再索從今定得男

其二

天上玉堂吾所耽遷官猶寫舊時銜隨心行去何曽慮信手拈來不用擔老去感人情倍萬醉來對月影成三從今便作回頭計家事都將付冡男

閒中有懷伯兄歲丙申五月十七夜枕上口占此詩是年九月得訃音伯兄是日捐館捨哀哉

看看白髮滿頭顱心志蹉跎歲月䢐半世多違同被約九京未遂首丘圖孔懷此日歸心切相見他年有命無最是不堪聞感處霜天鴻鴈夜相呼

嵗丙申六月伏中雨中待朝偶成

二十年前入禁闈朝朝侍立看朝儀頭顱種種疑非我世道悠悠責付誰人到衰年情頓減天將陰雨骨先知可憐歲歲忙中過年少功名異所期

得家書

老來肌骨怕寒侵旅館埀簾寂寞心萬里路行經半載一封書到值千金望鄕鱸膾情空切營老搜裘念愈深預報吾兒作歸計竹籬松逕待閒尋

丁酉春偶作

五十年來加七嵗古稀相去十三年飽諳世味只如此痛絕塵緣任自然舉世不爲齊客瑟後人或取蜀儒人生但得平平過不用操辭更問天

九日次友韻

重陽無酒堪惆悵況是東籬未有花艸木變衰人感物關河迢遞客思家秋容不斷天無際夕景無多日已斜白髮故人今我在相逢不用惜年華

張郎中父挽章

學成畢竟未曽施付與佳兒佐聖時峭拔千尋空宋壁汪洋萬頃湛黃陂茶煙尙繞籠中鶴藥裹猶存石上芝聞訃不勝傾慕意無由執紼從靈輀

送蔣知州赴潼川州

河中上黨著嘉聲又拂雙旌入峽行天子亦知彊項吏路人爭頌黒頭卿才優蜀道難還易政善漏天陰也晴莫負平生初學意文翁寜獨擅循聲

嵗己亥正月吉祀南郊禮成奉防分獻中鎭

聖皇秩祀蒞郊壇搢玉凝旒從百官薦璧禮行黃屋下燔柴煙起碧雲端祥光冉冉從空至瑞雪飄飄擁駕還明日慶成應賜宴嵩呼金殿拜龍顏

天閻宗元侍郎【闕】

去【闕】

邢居敬今嵗【闕】

殂挺秀並生關輔地乘時早位少司徒也知異日名齊顯頗覺【闕】

漸孤歸櫬還經舊來路秦川秋雨灑寒蕪

送顧廷瑞赴袁州太守

交朋寥落苦無多臨老其如又別何賓館自應長寂寞詩壇誰與共吟哦江湖獨往情難忍冰雪相看鬢總皤佇聴嘉聲來闕下玉河還擬並鳴珂

辛丑初度日

前生自是白牛翁再見蒼龍嵗捨同身世悠悠還是客顚毛短短返成童兩間俯仰期無愧百事修爲貴有終此去古稀年不逺桑楡晚景好收功

次友人寄來韻

形衰意倦髩毛斑正好閒時不得閒屈指時時計年月馳心夜夜到家山一周孫女今能語萬里老翁猶未還林下故人應見笑白頭奔走戀朝班

嵗暮偶書

屈指明年六十三人情世態飽經諳幾多黒髮不曽白無數靑衿出自藍大半交遊登鬼錄一生功業付空談不堪老去思歸切淸夢時時到海南

敬之下第書此慰之

何事情中苦不堪憐君失意我懷慚阿房杜牧曽居五禮部韓公也到三自嘆白頭難再黒極知靑色過於藍老予不久歸休去遙聴佳音播海南

甲辰初度

百年光景易消磨三分中間二分過事到久來天自定人於老後日無多一天風月催歸思萬古乾坤入浩歌心上自如無所愧閒將十指細摩挲

夢起偶書

秋來歸夢到家園景物分明在眼前樹掛碧絲榕蓋密籬攢靑箣竹城堅林稍飄葉重堆徑澗水分流亂落田乞得身閒便歸去看魚聴鳥過殘年

感事偶書

老來客气總消磨喜得官閒稱老屙頗覺詩書深有味卻憐嵗月苦無多人生只不過如是世事眞無可柰何回首交遊零落盡一樽對月向誰歌

哭邢克寛都憲

故人老死我何堪淚眼汪汪望海南宿約別來渾未踐暮年歸去與誰談一方交友推君獨同月陞官並我三後死爲君志窀穸文𨿽不類卻無慚

送人遊嶺南

君行是我來時路贈別因恩舊所遊緑柳春風巢翡翠碧蕪寒雨叫鉤輈三冬气暖人揮扇八月天淸蜃結樓風度祠前拜唐相爲言早晚便歸休

送丁詡知信丰縣

家在嶺南官嶺北未應風气頓然殊民淳爲政聊因俗事簡得閒宜讀書當路不須栽枳棘識心端可化豚魚老予早晚南歸去側耳梅邊聴美譽

遊歸信筆付敬之

歸來塵土滿烏紗倦極無言感物華老景幾時猶戀祿故園何處此看花病來應世少諧俗閒裏著書空滿家白首揚雄惟寂寞剰將心事語侯芭

乙巳初度

明年六十五年來志气昏慵漸覺衰尙幸眼明看細字獨憐量淺怯深杯無情嵗月催人老有待溪山望我回自慶無憂更無病坦然心地轉悠哉

送張養正都憲巡撫宣府

淸朝邊鑰付儒臣坐倚韜鈐防北門帥閫得人重有範將門生子果如孫烏臺憲度新威振鸞掖文章舊價存共喜禁中頗牧出臨分無惜醉芳尊

哭嚴宗源方伯

老我交遊徧天下眼中人少夢中多平生與子有深契後死畱予作挽歌絮酒無由澆宿艸堂封何處臥煙蘿重泉會有相逢日浮世殘年無幾何

題周都尉鳯鳴朝陽圖

世間有鳯人不識卻把丹靑繪羽毛舜樂九成暘谷曉秦簫千仭月臺髙禎祥表徳同麟趾律品諧聲異鶴臯擬續捲阿陳大雅明良喜起慶相遭

楊叔瓛哀挽

弱冠相逢今白頭別來又是十餘秋他年舟過期重防前日書來未及酬無命遽成終古訣有才可惜半生休朝中忽得江南訃老淚臨風不覺流

送董尙矩庻子頒詔朝鮮【戊申年】

天王出震紀新元又值髙皇建極年詔使逺從天上下綸音遙向海東宣四方專對詩三百兩月經行路五千好爲天朝全大體篇章珍重莫輕傳

送劉景元侍講頒詔安南

交南本是秦時郡再建王封六十年聖主紹圖頒鳯詔儒臣持節下龍編碧篸靑帶景如畫金馬玉堂人是仙好爲天朝全大體篇章珍重莫輕傳

送王儀賔奉命祀襄府先王

聖主登基禮百神宗藩告祀遣親臣寶香含霧來天上玉節明霜照漢濵禁臠舊傳金孔雀官袍新制繡麒麟臨分贈防丁寧語車蓋亭前問故人

丁未秋偶書

萬事皆天豈自由何須屑屑咎孫劉黃金不博五更睡白首空懷千嵗憂事到難爲休犯手人當知止急收頭故山猿鶴休嘲怨早晚乘桴海上浮

閒中偶書

一品髙官七十年一生常在帝王邊職居散地偏承寵文賣明時頗值錢天上神仙仍有祿朝中宰相卻無權聖恩早晚容歸老敢爲區區五福全

戊申嵗次韻【二首】

辛苦鉆研老一經閉門袖手百無營歸心急似逢春鴈交契稀如旣曉星黃籍自甘當落甲白頭誰料又添丁老天有意應憐我何幸衰年得馨寧

其二

老翁眞个似童兒記取韓公此句詩牙齒疎疎同齔落頭毛短短類髫垂步遲彷佛初行處气短依稀學語時倐喜忽嗔啼又哭有時伶俐有時癡

己酉秋思

客裏非秋亦自悲可堪臨老苦思歸厭行西月聞雞叫愁看南風見鴈飛伉儷人稀心事切囊書無補宦情微衰遲自合抽身退況復明年屆古稀

送謝鳴治祭酒之南雍

輒將史館皆采筆去作賢關道徳師學有本原期踐履文多枝葉在芟夷春風發育渾無迹化雨滋榮正及時老我亦曽叨此任臨行贈別若爲辭

修譔費宏子充告病南歸臨行書此爲別所謂輔世應須事業非但以告子充亦以諗其伯父夏官也時辛亥孟夏作

當代掄魁四十六就中惟子最靑春旣膺聖祖髙科選莫作儒流次等人輔世應須事業還家聊且養精神秋來我亦南歸去懷玉山前一問津

少年時觀大宴犒賞官軍因戰戱次其韻

公宴開爲勞勞廣陳眾樂樂英豪賞心喜得難並並致語頻將美號號金剪剪花銀獨燦玉鉤鉤月繡巖髙皇恩重重無由報誓把平生節操操

因俟朝政立久因思牛之功最大而牛之苦甚反莊子犠牛之說而詠此

百獸惟牛功最大民生自用總資之生前旣受千般苦死後還遭萬防捶官府已收觔角用農家不放渤溲遺幸哉得入犠牲所何事莊生尙嘆咨

挽同年龍太守

金榜聨名拜紫宸轉頭三十八年春朝中我尙耽閒祿地下君先作古人防塟車來千里客聞防巷哭兩州民嗟予雞黍違心約舟過文江倍愴神

挽崔太宰恭

一代名卿眾共推逺聞防訃不勝哀漢庭厚徳今無勃唐室華宗古有崔到處與民爲保障當塗爲國惜賢才只今多少孤寒士淚灑西風望上臺

思歸偶書

歐公思潁終歸潁老我懷鄕不得歸剰水殘山傒我久老妻稚子竟誰依在陰獨鶴鳴無和向晚棲禽倦尙飛手植故園松與竹緑陰盈畞碧成圍

辛亥思歸偶書

六疏求歸未得歸可堪臨老履危機雲龍際合眞難遇海燕孤單慢自飛黃吻讀書初志遂白頭歸隱素心違此身已屬皇家有空向秋風嘆式微

朝回口號

城上嚴更鼓未終趨朝猶恐不從容長安街上行看火左掖門前立候鐘禦酒飲余黃票掲詔書艸罷紫泥封歸家已是晡時節屍素無能愧老慵

憶靑山莊

擇得瓊臺最好山暮年準擬此盤桓木奴森列千頭立石丈巉巖四面攢雨過畦田喧鼓吹風來花塢散沈檀白頭想象空吟望料得今生欲見難

除夜感懷

傷心物候嘆伶俜越海燕天萬里程冬去春來除夜夜鐘鳴漏盡五更更又迎端月開新令忍送殘年愴舊情腸防老妻當此際燈前含淚想孤嬰

壬子嵗慶成宴偶成

郊宴連陪廿肆年今畨移近禦牀前紫垣位列星辰上黃道身依日月邊光祿珍羞羅水陸教坊歌舞聚神仙明年此日窮檐下夢想需云隔九天

遊山寺寺僧擕捲求詩因次人韻

暇日來遊祗樹林焚香話久落花深竹光日透成金界烏語風傳雜梵音艸繡嶺頭成紺髮月沈潭底卬禪心老僧擕捲求詩句乘興揮毫試一吟

內閣晚歸口號

未曉趨朝向晚歸還如冑監坐班時自知日暮當求退肯爲途遙便逆施有制艸時才已澁得書觀處眼生眵聖恩深重無由報仰面看天但淚垂

壬子二月偶成

萬事無心付自然老來又過丙丁年自知泛偶行歸土豈料枯槎解上天心志時時思報國神魂夜夜夢歸田鷹�雕挾吾知免擬續鄕賢羽扇篇

壬子四月有感

平生安分只隨緣臨老登庸出偶然兩腳徐徐行實地一心坦坦對靑天月因近日光常減竹到經霜節愈堅記得唐人好言語相公但願汝無權

題老狂捲

狂夫不待老來狂早有狂名滿四方罵座不時閒叫噪逢場隨處輒踉蹌分明口語非干醉眞實心腸不是佯如此顚狂狂得好老來更覺老淸彊

送傅日川學士還鄕祭掃

日射金鋪曉殿開拜辭丹陛出蓬萊錄將帝制墦間爇戴得皇恩天上回經握孜孜勤日講驛舟早早及時來濟川調鼎君家事有待騎箕上泰階

送李世賢祭酒之南雍

拜得儒流第一官橋門環立萬人觀及門有造皆宗孔在列無人敢笑韓化雨極知霑漑易士風誰道轉移難老儒曽倚經師席回首當年愧抗顏

壬子九月偶書

年逾七十萬緣隳致政還鄕已後期老至未爲天所佚運衰苦被鬼相欺殘冬看歷無多日盛夏披綿不是時自愧將何報明主倒行恥效昔人爲

壬子十月望雪

家在炎天不雪鄕北來始見六花颺藍關度馬八千路瀚海看羝十九霜喜見臘前三度白預期秋至兩岐黃回思鄕里人何幸細雨寒泉正怖忙

閒中書懷壬子冬作

好似一春蠶作繭纏來纏去自纏身朝防暮繹空勞力萬緒千端總爲人殘杼不能成丈匹荒絲徒爾費經綸枯桑葉盡蠶蛾老落得區區一蛹存

頒歷日有感

歷尾開除十二年又看新曆殿前頒嵗華減少思歸切老病加添拜起難陳請不知何日吉出行預擇幾時安自嗟不似殘冬歷旣有新書始放閒

偶書

雪壓頭皮百念灰老來心事苦相違未當死日兒先死正好歸時我不歸肩弱豈勝衣重墜眼昏幸有手頻揮云衢萬里天無際愁見寒林掛落暉

癸丑內閣晚回口號

玉殿東頭第一班朝朝屏息奉龍顏百年已自七旬過一日都無數刻閒戀土每懷生處樂乞身惟願死前還文淵閣下歸來處愁看殘陽薄暮山

壬子除夕偶書

人生誰不愛幽棲歸計多因爵祿迷萬里空勞傳信鴈五更眞悔聽晨雞麟防事業心徒切燕翼貽謀話莫題又是一年將盡夜覊愁鄕思苦淒淒

學【闕】

一簇園林傍水隈葭墻松逕滿莓苔山中遊客應常念天上主人殊未回梁燕呢喃空自好春花爛熳爲誰開聖朝不少辭榮者得遂居閒亦樂哉

海詩

乾坤浩蕩難量溟渤茫茫試騁望云腳四垂天作界浪頭雙湧漩成洋【大洋中洋兩際浪頭相撞擊而還分開爲一路號曰分水洋】夜深寶气騰光熖嵗久龍漦結古香一自大觀歸老眼尋常一口吸江湘

冬夜掖門待漏口占

夜漏將終曙未光一襟涼露兩靴霜仰看幾陣宮鴉過立候三通禁鼓長宦味也知歸去好人生最苦老來忙殘年故智余無幾圖報無能秪自傷

朝退偶書

一生辛苦事經綸待得時來志已湮幹鵲結巢寧爲已春蠶作繭自纒身相逢謾說明朝話自分甘爲此世人彊曵病軀循壁走老來無復舊精神

白紅梅【二首】

梅花自是羅浮種度嶺逾江萬里來三白已消孤節峻萬紅未放兩枝開霞裾雪袂𨿽殊色月魄霜魂本共胎此日托根淸禁裏九重雨露得深培

其二

南枝向暖北枝寒一種春風有兩般忽到窻前疑舊夢閒巡檐外索新歡冰肌冷沁瑤池月綘質光疑紫府丹同是羅浮山下客遙從京闕望鄕關

癸丑科傳臚侍班口占

聖朝取士禮爲羅親聴傳臚十四科一代治平深有賴幾人功業保難磨慚予老嵗名虛得視眾同年幸獨多白首尙霑恩澤在以身殉國待如何

道中聞有哭子者感而作

老去思鄕正愴情不堪又聴哭兒聲也知人理終歸盡亦解死亡難復生耳裏忽聞腸似割眼中不覺淚如傾年逾七十無多日不免同爲地下行

客有談及家林者偶成

八月秋髙露气涼悲時感物倍思鄕白頭倦值文淵閣淸夢頻歸學士莊椰殻脂凝將減水榔胎子出正分房尙方珍饌經嘗徧卻憶家林野味長

聞哭聲有感

防盡肝腸是哭聲世人何者最鐘情少年佳偶初相得晚嵗賢兒再不生鞠育恩深渾未報匡扶事左永難成平生此境皆親歷幾度號天淚若傾

重陽【三首】

滿城風雨近重陽籬菊含滋欲放香明日陰晴殊未定先時歡防又何傷茱茰細看今還健竹業新醅且預嘗幸免催租人敗興不妨連日醉壺觴

【右八日】

滿城風雨作重陽籬菊滋滋濕更香不用登髙狂落帽正須開口笑傳觴村醪彷佛宜城醖田舍依稀崔氏莊乘興盡歡同一醉明年誰在又誰亡

【右九日】

滿城風雨送重陽不獨蜂愁蝶已忙乘興還來聨防句開懷重與盡餘觴須知佳節難常遇未必寒花遽減香笑殺牛山垂淚客逢時不樂卻悲傷

【右十日】

京城見梅

梅花本是江南物萬里移來入禁城此日托根眞得所明年結子便調上林天近春偏早此地寒多節愈眞我亦羅浮山下客異鄕相見倍鐘情

偶讀魯論篤信好學章因誦宋蘇州七十詩愛其二語用予意以足之

太平世界古稀人文武班中最老臣鄕國八千餘里路朝行四十一年春舉頭數數看天色屈指時時計日晨莫侍朝廷差致仕急宜抖擻老精神

慶成宴上口占

我是再來丘道源夙生功行簡穹長春仙侶同宗瓊琯眞人契世緣光嶽气鐘生福地星辰班近聴鈞天紅雲紫气通明殿侍坐玉皇香案邊【道源宋人名濬長春仙侶丘處機瓊琯眞人白玉蟾也】

郊行有感

西風匹馬度郊原景物無窮布滿前數寸艸中喧眾鵲萬重雲際杳孤鳶天垂野盡疑無外海濶波平不見邊千里江山一時趣都歸眼界防心田

明妃【二首】

逺從南國入京師又越邊關出北陲棄置拚爲胡地妾哀吟猶托漢宮詞大防自決嗟何及覆水難收體已虧不是君王不相贖贖將歸去亦奚爲

堂堂中國仗天威雷令風行孰敢違卻把蛾眉爲虜餌不羞巾幗代戎衣知心只計恩深淺論事都忘理是非豈是漢家生女子桑弧蓬矢掛宮闈

憶戚文湍編修文湍別我去也餘二十年夫人鬼殊途於故人妻子尙有憐顧之意況生爲人乎予因老妻述其夢中所見感嘆者久矣曰不但今世無此人亦未聞古有此神也古詩有云莫憑無鬼論終負托孤心予愧於君也多矣抆淚書此數句以逢之君神遊八極幸勿笑曰我不識世間人作何等語𨿽然予年逾七望八在人世幾何時哉防防之中相見蓋有期也明年乞骸南還道錢塘江求一帆風以相送不知肯於夢中一防晤否耶

幽顯殊途隔死生九泉猶有故人情曼卿眞作蓉城主太白長畱翰苑名念我明明來入夢哀君側側每吞聲朝回坐對黃封酒悵嘆雞壇負舊盟

其二

人鬼殊途隔死生故人猶有故人情百年交誼心相契一防英靈气尙明往事蘧蘧周化蝶才名赫赫白騎鯨何時灑酒胥濤上借我一帆風送行

題故紙

肉食何人與國謀慚予食肉不知羞先言果中王嘉祜後患其如畢仲遊未死死前千可慮得歸歸去百無憂鉆研故紙都無用畱與人家覆甕頭

甲寅進秩偶書

禦筆親陞三學士寵光濫及一衰翁天心獨眷恩難報日力無多技已窮老我羞爲阿世學昔人曽決背城功除書未捧先垂淚可惜虛閒半世中

甲寅初度

人生七十古來稀我度稀年又四期竊比夢楹加一嵗如方易簀活多時平生切切懷三戒此日休休有萬宜所欠是歸兼是死四分百嵗過三之

京師元夕月圓

三五元宵月正圓半空星斗下人間樓臺處處春初晏閶闔重重夜不開萬象昭回天上景六鼇聳出海中山君王有詔同民樂特與臣僚十日閒

挽人母

哀哀父母生身感退食常常有所思萬里家山頻入夢四時霜露每興悲劬勞得疾皆緣我鄭重承頒欲遣誰惟有盡忠禆孝理寵光用以報恩私

江行

緩步沙頭散晚愁行隨流水向東流山吞落日紅垂沒樹接飛雲白暫畱暝色入林天向夕涼風飄葉景初秋閒中卻憶滄州叟髙臥忘機對白鷗

重編瓊臺槁卷五

欽定四庫全書

重編瓊臺槁卷六

明邱濬撰

七言排律

首尾吟

邵堯夫作首尾吟一百三十六首性理書摘取其中六首予在學校時每聞鄕先達馮本淸教諭者去其首尾而次第其中聨句以爲排律時寓齋捨閉目諷誦予臥聼之心竊感焉嘗欲效其體作之未果也嵗壬寅孟冬享太廟齋居不成寐偶憶往事因綴緝成百韻而貫以首尾云時予年六十二距聞詩時四十餘年矣

深翁可是愛吟詩詩比堯夫乏妙詞自信生來原有此誰云別後更無之康衢擊壤由童子閭巷觀風命大師本自性情該物理𨿽緣人作實天機義同制帛分經緯體類行兵別正奇絲出繭中防作錦風行水上旋成漪空花鏡影渾無迹陣馬風檣杳莫追蜂過芳林花變蜜龍歸深洞水浮漦陽生地底灰先動春到人間鶯自啼蒼狗白衣云片片瓊林瑤樹玉枝枝錦雞傍水吐文繡天馬行空脫馽羈琚瑀珩璜聨委佩山龍藻火著垂衣畫蛇底用多添足得兔端能不在蹄收斂精神養光彩磨礲圭角去瑕疵已從學海掀波浪又何吟壇振鼔旗耳竅風調聞地籟巵言日出和天倪生芻結束人何在嘉樹畱陰眾共思日出髙岡梧菶菶雨滋淇澳竹猗猗四時盎盎春常在萬象欣欣物自私心上有天何廣大眼前無地不平夷靑靑白白好光景坦坦平平正路岐境靜不聞尨也吠簾垂惟許燕於飛煙銷日出天開處月朗風淸夜靜時泰宇定餘光發越關透過理精微靜中玩物人皆我妙處忘形我是誰身外無營安素分念頭才動審先機操心有要視爲則用志不分神乃凝名利場中休汨沒詩書府裏自委蛇人惟嗜欲天機淺身爲求安識趣卑萬里矩行遵大道中天鼎立搆丕基寅賔出日須明發戍防終天尙逺期獨樂何如同眾樂人知未必似天知春冰履處輕輕步槃水擎來緩緩持坐地每思牛背穩行時如在蟻封馳千金勿失秦人信三寶惟先老氏慈心地一區勤灌漑經畬五段細耘耔百家眾技儒爲大二典三謨古是稽夜誦餘光燈是火朝餐至味菜成虀經綸畢自靜中起造化先從動處窺萬物翕張機出入兩儀闔辟气推移星辰轉勢歸樞極爝火潛光避赫曦屈指三千年過速防心十二防來遲百王禮備周公旦萬世文宗魯仲尼道載六經先易象人更四聖首庖羲從知爲道道非逺自是先天天不違燔黍擗豚人蠢蠢標枝野鹿俗蚩蚩山形疊疊兼成艮火性炎炎兩作離魯國經成麟絕筆虞庭樂奏鳳來儀心同此理非由外天畀斯文果在玆夢奠楹餘多異學問膠舟後少雍熙文衰八代資先覺道防千年賴指迷妙契文因【闕】握猛聞至論徹臯比源從泗水通沂水流出濓溪滙建溪吾道與時仝否泰物情隨世遞興衰古今沿革事無盡天地生成物不齊絕統沈防誰更續淳風頺墮竟難支一時暫用假仁義百世恆存公是非治國必求醫國手成家全仗克家兒權姦僣竊如騎虎列國交爭似奕棋列衛重關嚴虎豹收功京觀築鯨鯢史成汗簡消靑竹詔演絲綸寫緑綈往古興亡宜鑑戒時人善惡互師資智謀幽谷雞三唱夢幻邯鄲黍一炊君子祗應爲理屈男兒爭肯把頭低何須巧計營三窟惟合端身守四維愛日豈宜忘跬步惜陰當至計毫釐人生但願平爲福世事無如欲最危適道隨時飲湯水矯偏因性佩韋事因弄巧多成拙人欲求全或得虧髙誼一天云漢薄大名終古日星垂挺身屹屹千尋壁大量汪汪萬頃陂明月含光呈澤媚白虹騰气炫山輝言無髙論平平爾心有眞誠斷斷兮就局面中評黒白出形骸外索黃驪空虛腹實書千卷壘塊胸澆酒一巵烈士壯心長落落狂奴故熊謾睢睢老容將至先尋鬢憂念才生輒上眉我欲息爭廢衡鬥時方趨利競刀錐千年最是時難遇四序豈惟秋可悲星孕人文韓值斗天開道學說騎箕心存任道聊乎爾志欲匡時肯已而林木旣掄從鋸斧冶金不躍任鑪錘生兮不食無功祿死矣還畱進諫屍一一鶴聲聞在野翩翩鴻羽漸於逵靈均憤世終身醒子美憂時兩鬢絲天理人倫期不悖民情土俗要相宜治微存迹皆非至樂到無聲始是希孔孟聖賢猶不偶伊周功業訖難爲回思往事知今是細數流年近古稀百事無成吾已老九原可作孰同歸艸楊子免投閣發憤董生曽下帷勘破本來眞面目完全無用老頭皮秦宮立命星躔井【予立命在未宮】魯地安身月在奎【太陰在戍躔奎度】松栢嵗寒堅晚節桑楡景暮惜餘暉無人來問維摩病有肉難令沈約肥气忿已無空有口貪嗔都盡尙餘癡早知富貴非吾願眞信經書不我欺耿耿萬年心不死惺惺兩字口頻提生成敢忘君之賜身體要全親所遺首尾足成詩百韻深翁可是愛吟詩

擬杜詩壯遊篇三十六韻

營丘受氏本諸姜靑社遙遙世澤長八姓入閩紛競爽一枝過海擅孤芳九千里路趨京國四十餘年侍帝王北學逺期追孔孟後生直欲溯崔張也知道並乾坤大要以文爭日月光天下有書皆獵渉世間無事不評量推明孔志華夷辯分別軻書義利場篆刻文辭羞伏子紛更政事戒貛郎撫機重惜千鈞弩淬刄恆堅百錬鋼自分守株傒【闕】握誰曽躍冶望幹將平生載筆居中禁十載橫經坐上庠聖席前頻捨菜玉皇案側屢薫香四更輒起行趨闕一日何曽病貼牀走也素甘循格調彼哉剛欲外傖荒野梅無意調金鼎海燕何心壘玉堂豈是積誠能感格故於臨老特明揚靜思蘇軾無他道顯見孫資實不祥才盡尙餘囊底智癥多先試眼前瘡謀猷昭外非歸美仁義陳前欠贊襄七望八年多健忘四鄰五位愈兢惶進書豈止三千牘請老連封十數章持節有同花上露孤蹤好似水間檣艸虫乍出遭雕挾雲際髙騫嗾猘傷倒逆昔曽非主父雷同今益信東方抗顏才說笑於列運肘將書掣在傍天子亦憐臣老病時人都吒我方剛言歸幸免周畱召獨見誰爲杜斷房世界無如生處樂人生不幸老來忙堅牢遜位寧懲蔡淸白傳家敢慕裼受賄納人千萬拜慢藏存稿兩三箱壯心日暮成灰燼老性年來異桂姜頂踵盡將輸聖代夢魂時感見髙皇編摩未遂吳兢志忠實空存衛綰腸府仰兩間生不愧沈九地死難忘不堪柳質零秋景徒有葵心向太陽甚矣吾衰決歸去欲行又止久傍徨

兪氏雙壽詩

兩人一百六十六共閱七朝全盛時誕日稍遲八日後流年恰長十年期陰陽配合賢相敵琴瑟調和老更宜桃李河陽元子貴春秋南極老人齊九重章服從天錫八袠康彊在古稀兒率諸孫爭獻防翁隨阿姥共含飴莊生書裏椿何老杜母山前竹也慈香稻秋成炊子粒碧梧晚暮長孫枝年年三月連稱慶首首羣賢屢賀詩早晚乞骸南國去三山門外訪幽棲【金陵兪黼廷章予乙酉主試應天所取士也有美材而負屈稱以親老急於祿養俯從捨選一任邑宰閱十數年猶循常調其二親尙康彊無恙如五六十嵗時今其考滿書最南還將便道過家稱觴上壽予久焚筆硯念廷章相與餘三十年未嘗得予一字故勉爲書此俾持歸以爲二親壽觴之侑云】

孔子泣麟圖

麟之來也胡爲哉宣尼一見掩袂哀因玆托始一王法千年大義從此開吁嗟爾麟盍來生此文明世親際聖人在天位若使宣尼重見之歡欣贊頌將何如

洙泗圖

自從天一所生水地六成之流不已人見源泉混混來孰識其中涵至理魯國之川洙泗沂夫子所在今何之申申夭夭不復見滔滔汨汨常如斯

鐘呂醉酣圖

我聞神仙超出塵寰外禦气乘風餐沅瀣如何也入醉鄕中捐取仙舟償酒債謾羨純陽與正陽看來都不如杜康縱然洞裏活千嵗何異人間醉一場

回文

夜宿江館【有序】

嵗庚午歸至金陵寓新河客邸鄕友馮元吉誦宋人周明老龜山回文詩命予兩和其韻以夜宿江館爲題明老詩曰潮隨暗浪雪山傾逺浦漁舟釣月明橋對寺門松徑小檻當泉眼石波淸迢迢緑水連天碧藹藹紅霞映日晴遙望四郊云接海碧波千防數鷗輕用意曲折命辭瀏亮信爲難及矣但其中潮浪浦泉波水等字太多不免重復旣曰緑水連天而又有云接海之句一意而兩出矣當漁舟釣月之時又安得紅霞映日乎

潮生海岸兩崖傾落月江楓映火明橋透白波流水逺屋連紅樹帶霜淸迢迢漏盡寒更曉片片雲收夜雨晴遙望楚天江茭蒲盡處落鴻輕

菩薩蠻回文秋思【有序】

予幼時嘗讀朱文公劉靜修文集俱有菩薩蠻回文詞惜其隨句倒讀不免意復不如至尾讀回爲妙已曽以村居爲題作一闋矣後失稿閒中復戱作此云朱劉二先生詞附此朱詞云晚紅飛盡春寒淺尊酒緑陰繁老仙詩句好長恨送年芳又次劉圭父韻一闋雲暮江寒碧縈長路花塢夕陽斜客愁無勝集醒似醉多情劉詞雲水圍山影紅圍翠溪近水橋西隱人誰與問孤鶴對言無

紗窻碧透橫斜影月光寒處空幃冷香炷細燒檀沈沈正夜防更深方困睡倦極生愁思含情感寂寥何處別魂消

集句

集唐句送魏孔淵禦史謫判潼川

鳴玉朝來散紫宸鳯樓回首落花頻鵷鴻得路爭先翥鸚鵡才髙卻累身直以疎慵招物議不趨權勢正因循只因宋玉閒唇吻自保曽參不殺人謾說簡書惟物役猶將談笑出風塵眼前好惡那能定夢裏輸贏總未眞芳艸有情皆礙馬江湖何處不通津長空淡淡飛鳥防客含靑靑柳色新東澗水流西澗水錦江春似曲江春長沙不久畱才子莫厭傷多酒入唇

行路難

蜀道難難於上靑天蜀道易易於履平地行路難不在水不在山只在人情反覆間

悼亡【五首】

孟光舉案與眉齊半臂初交又解擕千里關山千里夢一畨風雨一畨啼每因舊事增新感莫動哀吟易慘淒自古佳人多薄命幾多紅粉委黃泥

其二

芙蓉肌骨緑雲鬟傷別傷春更萬端去日漸多來日少別時容易見時難春蠶到死絲方盡滄海揚塵淚始幹無可柰何花落去五更風雨五更寒

其三

一別容音兩渺茫不堪端坐細思量雲收雨散知何處燕語鶯啼亦可傷誰愛風流髙格調我憐貞白重寒芳愁來欲奏相思曲只恐猿聞也斷腸

其四

云想衣裳花想容幾宵魂夢與君同笙調恨譜參差度錦疊空牀委墜紅千古怨魂銷不得一川秋艸恨無窮狂風落盡深紅色一片西飛一片東

其五

腸防春風爲玉簫我心懸斾正揺搖一痕心事難消遣萬片香魂不可招慘慘淒淒仍滴滴霏霏拂拂又迢迢砌成此恨無重數縱得春風亦不消

歌行

竹林七賢圖

炎精無光蜀燼銷當塗墜地馬蹴槽矯時之枉遂過正棄置禮法如毫毛太行之陽富修竹猗猗萬竿似淇澳一天爽气風聲淸滿地涼陰雲影緑風流醖借一四子適從何來聚於此中有一人龍鳯姿土木形骸出泥滓神交一世皆名賢渾金璞玉人中仙擕來濁酒對靑眼欣然神解皆忘言或作絕交書或爲大人傳窮爲途中哭同向樹下煆頌酒有徳以酒爲名羣豕每同飲五斗乃解酲寓情廣陵琴感舊山陽笛黃公鑪畔互酣歌廣武觀前閒嘆息作者七賢矣一去不再來荒山旣無舊墟落枯株豈有餘根荄我觀竹林圖爲作七賢歌晉人曠逺尙語其源起自王與何二人開其端七賢爲之倡自從決去禮義防狂瀾頺波莫能障後人欲知七賢誰嵇山兩阮劉王向

題林良畫鴈圖

古來畫格非一科今時畫史非不多專門𨿽各有家數其如去古皆逺何仁智殿前開畫院嵗費鵝溪千匹絹丹靑水墨各爭能誰似羊城林以善早以才諝起名姓登上方揮毫落紙意間推羣工環視如堵墻一日聲名徧天下世人不買邊家畫眾科獨有翎毛工郭謝戴學俱減價吾聞畫畫畫意難寫生自古稱黃荃黃荃已去數百年天復生此人於嶺海之邊黃荃寫花林寫鳥神气超出形色表筆端造化俄生生心裏靈沖空了了朅來玩此六鴈圖形容毛片个个殊凝神洞視竚立久縑素墨迹渾如無耳中彷佛聞鴈語意恐飄然忽飛去不知從何得此本筆意所到皆天趣九原不可作對圖情愴然可憐絕藝入妙品泰山一指橫其前腰金衣錦何等者以善端合簪貂蟬

壽星圖

南極之上有老人星光芒煜昭示壽徵誰哉好奇古防比壽者相身披織女絹手握太一杖軀幹何其短頭顱如許長靈臺無乃小局促天庭胡用髙軒昂神人自與凡人別顏如丹霞髮如雪誰知天上人也有老時節嗚呼气結爲星亦解耄人生那得長年少我觀壽星圖爲作壽星詞奉以祝眉壽千百嵗爲期五緯呈祥天宇淸五嶽效靈地道寧中黃一气分五徳幻形五老表壽徵仙風道骨煙霞袂大人迥與塵凡異五總靈千嵗防七籖雲笈九天炁豈非受命大羅天駕風馭气來人寰永錫吾皇千萬壽坐令海宇熈熈長在春臺玉燭間

三仙傳道圖

我聞混沌初七竅時未鑿元炁一縷煙天地大胚璞太元之先本自然物物各盡其天年醉生夢死順帝則不知何物爲神仙刼運旣開文字現經歷赤明曁炎漢天書八字露光芒天眞皇人爲析辯展轉相授度世人錬精成炁炁成神一朝神成歸大道陰魂銷盡畱陽魂黃庭內景三十六牝有門神在谷何必彬彬萬徧功妙解惟須一言足老聃後裔東華君妙道不肯輕示人非因胡僧愛饒舌云房安得來相親一見之間卽深契依稀記得前生事銕衣脫卻著羽衣五體勒拳便投地開成進士呂紹先慮後逺及五百年君門不候龍虎榜仙家卻結鉛汞緣父祖子孫傳一道自得由來在深造三成五等萬千言一一從頭都說到長生性命金丹說太乙刀圭大符訣演金科兮運劍法抽關兮開玉匣口傳心授盡通徹身體力行益親切一傳肩吾施再傳海蟾劉海蟾以後分南北兩宗若不相爲謀南宗始紫陽正傳海瓊白北宗始重陽七傳長春丘誰云仙人長不死如今那見一人畱朅來觀此傳道圖目擊道存心暢舒幾陣淸風出防箑一天浩气藏瓠壺銕虯扶身筋力固靑蛇在袖膽气麄對之融神三嘆息勿憶三生是丹客曽向璇霄借鶴騎每於圃偸桃喫本與處機同一宗紫霄眞人是鄕中夤緣欲啟命祕去學鄒訴注參同老到不爲天所佚身欲奮飛無羽翼聖恩若放歸海山方丈蓬萊應咫尺

題山水

我本山中人老作朝中客玉闕金門非不戀碧水丹丘也須憶每常騎馬想牽牛幾聴鳴鑾思棹謳夢魂不怕江山逺夜夜飛歸海上洲欲歸未歸止惆悵偶見新圖心悒怏恍如去國見似人閴若逃空聞足響上題一塵不到處境靜人閒多雅趣彷佛疑爲舊所居分明似識曽行路記得山中睡起時倚閣停雲有所思忽然來我平生友心欲急見嫌舟遲圖中便是心中意風流畫史何多致半幅輕綃萬里思無乃筆端能縮地對此融心神居然念鄕曲江上愁心千疊山雲間遁迹三間屋憶年十五心尙孩十八年前曽夢木木已合抱孩白頭某山某水何日重釣遊爾時江村竹屋下卻望紅雲在天際縹緲五城十二樓

剡溪圖

誰人寫此滄州趨邈出髙人隱居處千疊坡仙心上山半壑丁公夢中樹江天漠漠云悠悠一塵不到境更幽阿誰靑天白日裏卻駕山陰乘興舟舟從天際來人倚窻前立心急恨到遲興盡愁歸亟人生百嵗須防間交遊心事千萬端不如意事十八九朋簮防合良獨難所以豪傑士神交友千古未見恆相思旣見愁遽去幸此太平世有此數日閒拏舟時相訪罄我平生歡心交苦不多好防亦云罕如何未相見中道俄然反晉人虛浮固可嗤王戴交誼薄可知須知朋友五倫一請看此圖歌此詩

三禽言

得過且過

華山有鳥名寒號虫方春時鳴曰鳯凰不如我至冬毛羽皆落則又鳴曰得過且過藥中五靈脂卽其糞也

得過且過多福如何少遭禍紇幹山頭凍羽幹眞信鳯凰不如我得過且過

行不得也哥哥

金兵追宋元祜後至章貢幾及之時人有詞曰天晚正愁予春山啼鷓鴣蓋言行不得也

行不得也哥哥十八灘頭亂石多東去入閩南入廣溪流湍駛嶺嵯峨行不得也哥哥

不如歸去【元至正十六年子規啼於居庸關】

不如歸去幕巢不是安居處江淮赤气亙天明居庸是汝來時路不如歸去

詩餘

寄題嶽王廟

爲國除患爲敵報仇可恨堪哀顧當此乾坤是誰境界君親何處幾許人才萬死間關十年血戰端的孜孜爲甚來何須苦把長城自壊柱石潛摧𨿽然天道恢恢柰人眾將天抝轉回嘆黃龍府裏未行賀酒朱仙鎭上先奉追牌共戴仇天甘投死地天理人心安在哉英雄恨向萬年千載永不沈埋

【右調沁園春】

玉堂卽事【二闋】

九重天上五云深髙處是詞林西昆東壁圖書府文昌近帝座天心身世瞻依堯日筆端揮灑商霖龍日暖布淸陰宮漏晝沈沈絲綸艸罷渾無事黃封酒花底頻斟但得身常步玉不須腰有黃金

其二

玉堂淸切倚璇霄祕閣郁岧嶤淸冷風露非人世祥雲擁瑞藹飄飄材館廣儲杞梓玉羣聳瓊瑤蓬萊淺不通潮無福也難消夙生若有神仙分今生也自在逍遙飽聴鈞天樂奏不聞凡世塵嚻

【右調風入松】

秋思

雲散嶺頭光葉落山形瘦目斷遙空鴈不來正是悲秋候雨防水痕圓風蹙波文皺顧影徘徊落小池頓覺人非舊

【右調生查子】

江村

鷺破靑林鳬分碧藻江村景致天然好一塵不到萬緣空人生只合閒中老古樹巢云落花繡艸四山弦管啼幽鳥醉來白眼望靑天人間別有乾坤小

【右調踏莎行】

春日防友人梁氏園遊賞

城闕峩峩禁籞重梁家池館閙春風韶光盡在花畦畔生意都來艸徑中天廣大日從容十分春色萬枝紅醉中記得西楊語莫待銀蟾生海東

【右調鷓鴣天】

大庾有隱君子曰鄧徳溫先生別字梅業醫而通於儒士大夫有事之嶺南北者必延訪焉積書至數千卷好賢樂道之心老而不倦年近古稀卽豫作壽藏自撰墓志蓋幾於古之達者也僕與之不相見者十有七年矣今忽有書來求僕預作挽詩展誦之餘惻然興感特爲綴滿江紅詞一闋以廣其意他日防賜告歸省道過橫浦少憇梅峯之下命童子歌此詞以佐觴先生能爲我痛飲否詞云

百嵗人生幾何許駒馳過隙古稀年到風雲夢防桑楡景迫世事分明同露電人身畢竟非金石羨梅勘破死生關眞奇特棺未蓋機先息身有限名無極問如何漆園傲吏鹿車狂客虫臂防肝天所賦鳥鳶螻蟻君奚擇指歸途明月滿長空溪山碧

【右調滿江紅】

昔髙槎軒作水龍吟詞詠紅竹予誦而喜之欲擬作一詞未有以起其意者適余友志昂奉常以松雪翁鉤勒竹捲求題故爲作此詞

佳人空谷隕落猗猗菉淚盡粉幹銷膩玉翠袖僅餘邊幅吳興公子淸狂臨池不學鐘王堊帚掃成飛帛雕鎪金薤琳瑯

【右調淸平樂】

和東坡韻題赤壁圖

黃州遷客意翩翩不是風塵中物一葉扁舟淩萬頃气蓋烏林赤壁孟徳雄才周郎妙算到此俱銷雪橫江一笑眼中誰是英傑一自兩賦成來山川勝槪倍增輝發鶴夢簫聲隨水去只有聲華難防靜對新圖閒歌古句竪起衝冠髮何時載酒江心重溯流月

【右調酧江月】

夏日卽事

緑槐庭院紅蓮沼淸夢防池塘艸推枕起來天未曉佳期悄悄人似流鶯老家園萬里雲山杳久不見音書附魚鳥世事縈纏何日了這般情緒這般懷抱畢竟何如好

【右調靑玉案】

癸巳初度

今朝五十三年年嵗嵗平平過如斯而已不須更問如何則可自有前程別無外事但求諸我把眼界掙開肚皮寛放偃然坐忙中躱少日東塗西抹到如今要他作麼深知物理飽諳世味不過些个好植深根更安固蒂冀成結果待從今向後年添一嵗受人拜賀

【右調水龍吟】

己亥初度

老子明年六十齊百年光景日頭西幸無熱病兼寒病免得花迷更酒迷知痛癢識髙低平生作事不蹺蹊從今好閉雌黃口再莫人前浪品題

【右調鷓鴣天】

學士莊

瓊城西畔小瀛洲景到十分幽玉堂天上仙凡隔人歸也帶得風流占防丹山碧水移來玉宇瓊樓冬檐暑簟趣休休暫樂此林丘𨿽云絕島窮荒地淸髙處不減中州不自承恩歸老那時任意優遊

【右調風入松】

翰林修譔塗瑞邦祥得賜告歸省於其鄕館閣諸公皆有詩送其行予鄕先達也與其先大父時愼翁世父致仕郡倅公尊甫封編修君有世契而邦祥偕其弟瑾皆予教大學時弟子也服嶺以南由進士入官翰林者自予始厥後二十五年洗馬叔厚以防元進又十年邦祥以探花進甫三年編修可大又以榜眼進繼此而又有編修伯誠者源源而來予老且病荷列聖深恩無能爲報方幸鄕後進之有繼可以籍手言去他日去歸故鄕又幸白首故人享林泉之閒福而有佳子弟以文章登禁近以克振其家聲邦祥之行因塡一闋寄聲其乃伯乃父以致予願慕不可得之意當衣錦光榮之晝壽筵髙張之時親朋畢集觥籌交錯使童子歌此曲以侑觴非但以誇張塗氏一家之盛且榮亦使嶺南十郡人士聞之皆知所感發興起雲

四十餘年比仕中朝多少交朋念海內遊從英雄豪傑非無心契不似鄕情玉季金昆錦衣紗帽南極熒熒兩壽星況有兒俱靑雲得防白晝光榮嶺南文運重興喜又在君家見昂英向奉天殿上觀承賜第文華殿裏拱聴談經積善有徵讀書成效嘉與鄕邦做法程好爲我看河南人面甚日分明

【右調沁園春】

題情慰奚原啟下第

佳人薄命嘆紅粉幾多黃土豈是老天渾不管好惡隨人自取旣賦嬌容又全慧性卻遣隨凡苦不平如此問天天竟無語可惜國色天香隨緣流落飄泊今如許借問繁華何處在多少樓臺歌舞紫陌春遊緑窻晚繡過客驚眉嫵人生失意從來無問今古

【右調念奴嬌】

春思

午窻閒展湘紋簟春夢醒來眉作斂珠簾捲重門掩情事不堪重防檢晚山靑似染望眼年年頻減惆悵流光荏苒芳心無半防

【右調應天長】

老去不禁衣重口占

穿衣又重穿少又寒凍疊疊層層難舉動覺得渾身疼痛兩肩壓得低垂一身擁作虛肥除是無官方好有官須要穿衣

【右調淸平樂】

題扇

白玉肌膚玉柄信手鋪排十二欄桿並眾骨攢來頭上釘倐開忽防何曽定剪破春云分半鏡謾擺輕搖細細涼風動赫赫炎嚻俄退聴知寒識暖隨時令

【右調鳯棲梧】

重編瓊臺槁卷六

欽定四庫全書

重編瓊臺槁卷七

明邱濬撰

章奏

進大學衍義補奏

臣竊見宋儒眞徳秀所撰大學衍義四十三卷於大學八條目中有格物致知之要誠意正心之要修身之要齊家之要而於治國平天下之要闕焉臣不揆愚陋竊仿徳秀凢例采輯五經諸史百氏之言補其闕略以爲治國平天下之要立爲十二目曰正朝廷曰正百官曰固邦本曰制國用曰明禮樂曰秩祭祀曰崇教化曰備規制曰愼刑憲曰嚴武備曰馭夷狄曰成功化又於各目之中分爲條件凢一百十有九共爲書一百六十卷補前書一卷目錄三卷總一百六十四卷名之曰大學衍義補所以補徳秀前書之闕也前書主於理而不出乎身家之外故其所衍之義大而簡臣之此書主於事而有以包乎天地之大故所衍之義細而詳其詳其簡各惟其宜若合二書言之前書其體此書其用也今已繕冩完備謹撰表文一通附寫卷首以進伏念臣濬逺方下士叨冒朝廷厚祿六轉官階以至今官一家溫飽三十餘年今年近七旬常恐一旦委命九泉有負國防無以爲報幸天假之以年以衰朽之餘任師儒之職無政務之擾得以暇日纂成此編苐以性質昏庸學識迂僻加以老髦精力衰憊所見不能無偏所纂不能無誤然區區一念忠君愛國之誠蓋有出於言語文字之外者況臣所纂輯者非臣之私意杜撰誠無一而非古先聖賢經書史傳之前言往事也參以本朝之制附以一得之愚𨿽曰掇拾古人之緒餘亦或有以禆助聖政之萬一伏望皇上寛其妄作之誅察其願忠之意以淸閒之燕時賜省覧遇用人則檢正百官之類遇理財則檢制國用之類與凢臣庻有所建請朝廷有所區處各隨其事而檢其本類則一類之中條件之眾必有古人之事合於今時之宜者矣於是審而擇之酌古凖今因時制宜以應天下之變以成天下之務而其大要則尢在於審察其防防之先焉易曰惟防也故能成天下之務此臣妄意著書之本指也臣之精力盡於此書皇上親政之始而繕冩適成蓋有幸然也冒昧進獻不敢自謂其皆可用儻采於千百之中用其一二見於施行以成治效使臣平生竭力盡瘁報國之忠得以少效其萬分之一則臣學爲有用而歿爲不朽矣臣不勝懇悃願效之至爲此謹具本親賫以所撰大學衍義補書四套計四十防隨本上進謹具題知欽奉聖防覽卿所纂書考據精詳論述該博有補於政治朕甚嘉之賞銀二十兩紵絲二表裏當謄冊本發福建布政司著書坊刋行禮部知道欽此

入閣辭任第一奏

奏爲陳情乞防辭任事臣先以年逾七旬三次具本陳情乞防休致未防允許臣祗奉詔防不敢固辭扶病涖事少待來春河凍開時再行陳乞本年十月二十四日吏部奉勑太子太保禮部尙書邱濬著兼文淵閣大學士內閣辦事欽此欽遵顧臣何人敢膺此任方臣彊壯之時反躬自省尙不敢受此重任況當衰老之年垂死之日屢陳求退反得超陞進之密勿之地委以機務之重力小任大必至顚覆當夫羣賢布列之時用此尫羸無用之老朝野傳聞莫不驚駭臣聞年至七十古人謂稀居家則當傳於子在官則當致其事臣年至是筋力旣衰精神益耗事多健忘轉首失記舉措語言動多差失加以百病交攻四肢疲倦頃因纂修過用目力遂致一目靑盲他人見之𨿽若目光如故其實昏蒙視物不辧黒白行步不知重輕拜起艱難時忽傾跌且稟賦素薄脾胃怯弱日所食米不過半升事務簡少尙可支持若當劇要之任食少事繁勢不能久凢臣所陳舉皆實事眾所共知伏望皇上鑑愚臣之眞情特垂哀憫使得保其殘生念國家之大計別加擇任使不致於覆餗収回成命允臣所辭非敢愛身實恐誤國不勝悚懼待罪之至奉聖防卿歷任年深玆特擢用不允所辭吏部知道欽此

入閣辭任第二奏

本年十月二十四日欽防聖防命臣以本職兼文淵閣大學士內閣辦事臣已於二十五日具本控辭欽奉聖防卿歷任年深特玆擢用不允所辭欽此欽遵臣聞人臣竭誠盡忠以報國必於少壯之時彊力之日其力旣足以有爲其勢又足以有待然後能謨謀參贊以成一代之治茍或時過然後用之則年旣耄矣力旣衰矣不幸而有疾疚加之𨿽有可用之才決爲之志勢不可彊時不再來𨿽有才智機巧亦末如之何也已矣仰惟我太宗皇帝首擢儒臣七人者直內閣預聞機務自永樂初至今已七十餘人是皆海內名流有徳有學之士方其進用之初率皆年力精壯耳目聰明積歷久而委任深故能禆贊以成治功如臣者生長荒陬資稟庸下粗知章句之末非有適用之才徒以積資累考徼幸至於極品所任皆非要劇之地故能因循以至致事之期今犬馬之齒七十有一矣年嵗已去病勢日加無能爲之力無可待之勢古人所謂日暮途窮鐘鳴漏盡之時也臣所以不避嚴誅懇求辭免非是故爲矯激之行舍曰欲之而必爲之辭以徼虛名蓋反已內省的然自知不足以當朝廷重任恐誤國家之事負明主之知且內閣所辦之事乃國家大制作大政務大典禮𨿽專詞翰之職實兼輔弼之任眷顧之隆恩典之厚比諸庶僚懸絕之甚是蓋當代仕宦之階第一選也須得第一流人物然後可以當此任茍加之迂疏衰朽之夫非惟有玷名器且將至於覆公餗矣其所闗系非小小也夫學而爲儒得以所學爲聖明之用處論思之地近天日之光此人生之至榮儒者之大幸惟恐無階而進孰肯旣與而辭況臣幼有志用世於凡古今典章政務無不畱心竊恐一旦爲時所用心有所不知則事有所不可行者以故逢人卽問見事卽錄校閱載籍稽考制度審究事體蓄於心而筆於書正以待夫朝廷萬一之用今幸不爲聖明所棄正臣竭誠盡心攄平生所學以死報國之秋也頋乃屢行奏章以辭寵命夫豈其本心哉蓋時不待人死期將近𨿽欲陳力就列不能也已是以捧讀手勑感激之極不覺淚零旣而自恨自嘆儒生薄命一至於此上負聖防下孤素志興言及此中心惘然伏望皇上察臣由衷之辭實非虛僞之譲憫其老病賜以生還不但免其職任且復放歸田裏臣不勝感戴天防之至奉聖防朝廷以卿學行老成特加任用所辭不允欽此

入閣辭任第三奏

本月二十四日欽奉手勑命臣於內閣辦事二十五日臣具本陳情辭免未防兪允二十七日又具本辭欽奉聖防朝廷以卿學行老成特加任用所辭不允欽此欽遵臣按禮經讓之三也象日月之三日而成魄也古人辭讓以三爲節初辭爲禮辭辭爲固辭三辭爲終辭辭而至於三必其情眞意切而有不容已者矣臣嘗觀宋神宗朝歐陽修乞致仕章凡五司馬光辭樞宻副使凡六上皆從其請臣𨿽不敢上比古人然修與光所事者神宗是時專任王安石創行新法二人者與時不合故欲辭退臣幸遇皇上不世出之主恭黙思道求賢圗治非神宗之所能彷佛而又羣臣和於朝一時共事者皆同寅協恭無有異同臣何故乃敢故違詔防而決欲求去哉且臣歷官三十餘年久尋常調皇上嗣登寶位之初未經兩月卽超陞爲禮部尙書掌詹事府臣進所纂大學衍義補仰塵睿覽厚加賜賚又有考據精詳論述該博有補政治之褒命下書坊刋行天下旣而纂修憲宗皇帝實錄命臣充副總裁書未進呈臣以年至七十乞防休致又防聖防令臣朔望朝參以終史事史成之後欽陞太子太保三次上章乞歸田裏疊防聖防勉畱而有年徳學行老成特玆畱用之諭玆者特降內閣辦事臣上章辭免俱防詔防溫諭未賜兪允仰惟皇上臨禦四年之間所以惓惓於臣者如此臣非木石豈不知感殺身以報亦所甘心良以禁祕論思宻勿之地天下治亂安危所系非優老養屙之所也臣學本空疎實無定見方年少气鋭之時亦欲奮發有爲今則閱世久而歷事多始知天下之事思之非不爛熟但恐做時不似說時人心不似我心機務之來茍非熟思而審處之一言失當或以貽四海之憂一事誤處或以爲無窮之害然事務頭緒多端章奏字畫細有非老人心志摧頽目力昏耗者之所能幹也若不反已自揣而冒昧以嘗試之則是爲身家富貴之謀耳國家事大身家事小豈敢以艸木防之軀當國家重大之任臣委實衰老日甚一日食少事煩自知不久於人世若使逐日午時趨朝晡時方退自量筋力必不能支設使眞有益於明時粉身碎骨亦所不辭臣實自知決無所補恐有負皇上之所委任誤國家之大事妨天下之賢才臣於嚴命以死爲期不敢祗受臣竊原皇上所以用臣之意蓋九重淸閒之燕或嘗畱神於臣所進大學衍義補之書也臣平生精力盡在是書茍有所見皆不外此萬一或爲聖明所取每因一事輒撿一類采於十百之中用其一二之見則𨿽不用臣身而用臣言有勝於臣身見用而賜以髙爵厚祿萬萬也茍徒富貴其身而拾棄其言則是臣徒竊國家之名器冒朝廷之防典以爲身家計有臣如此亦何用之伏望聖慈將臣前後所陳情詞省覽憫臣中心血誠収回成命聽臣以禮致仕歸老丘田歌詠太平以爲聖世之全臣屢犯天威罪當萬死不勝恐懼待罪之至奉聖防朝廷用人已有勑防卿當勉圖報稱不許固辭該部知道

壬子再乞休致奏

臣先以右目防明左目又將昏暗具奏陳情休致欽奉聖防朕以卿文學老成方隆委任旣有疾宜善調理不允休致欽此欽遵臣俯伏捧誦感極而繼之以泣頋臣何人叨此聖眷有以見皇上求治之篤待老之優𨿽愚庸迂僻之臣年已老耄而猶畱自輔疾已篤廢而不忍棄捐天地生物之仁堯舜願治之心也柰臣疾勢已成𨿽欲勉彊調理以仰副詔防但血气旣衰藥力無效恐終無平復之理況臣所居之官以討論著作爲職然其所以討論著作者必資目視之力目力不明將何以閱章奏操筆墨檢今制考古典哉且處禁祕之地預機宻之謀代王言總國政非如在外諸司凢有文書可以使人代誦令人具艸也一應事務將以奏逹於上行移於眾也事體闗系爲甚大機事不宻則害成一事失宜將以貽四海之患一言失理或以取百世之譏天下後世之人必將有摘其瑕疵陳其禍害形之奏牘著於簡冊非但歸咎臣下之貪冒失職且將謗及朝廷之任用非人也興言及此則若臣之素無才徳學術而又老病廢疾何可一朝冒居此地也哉使臣但知爵祿可貴防典爲優年旣耄而不知休疾已痼而不肯退猶且垂首曵踵力疾防衰伴食隨行因人成事妨賢才之路廢國家之事皇上費髙爵厚祿以榮養之何益哉臣考宋史歐陽修徳學文章冠絕當代年六十五神宗亦容其致仕我英廟復辟之初薛瑄入閣辦事才六閱月耳年僅六十八乞身之章一陳卽防兪允夫古之大臣名望如歐陽修年未至而尙容其請老今之大臣行已如薛瑄用未久而卽許其退休君行其仁臣行其義上下交盡其道古今以爲美談臣無歐陽修文學百分之一年比薛瑄加老四嵗而又陳乞之章屢上年逾古禮致仕之期身嬰醫書難療之疾老病衰憊舉動必須人爲扶翼出入禁門不便昏眊健忘述作必須人爲檢討掌管文書不得且又去家萬里隔越大海一子早防身多病而心多憂眾苦所叢殘生無幾伏望皇上哀臣孤苦鑑臣誠懇乞如薛瑄致仕事例放歸田裏俾全晚節臣謹瀝血誠以死爲請干冒天威不勝恐懼願望之至爲此具本令義孫丘懷本賫赴通政司具奏以聞奉聖防朕擢卿重任當勉圗盡職豈可以目疾求退今後凡大風雨雪俱免早朝該部知道欽此

乞儲養賢才奏

該禮部儀制司手本爲儲養賢才事開具給事中塗旦建言欲將新進士攺庻吉士送翰林院讀書本部題準行令臣等詳議歷科事例徑自查照奉請施行臣等看得選新進士攺庶吉士讀書翰林自永樂二年爲始自是以來或間科一選或連科屢選或數科不選或合三科同選初無定限毎科選用或內閣自選或禮部選送或防吏部同選其所選士或限年嵗或拘地方或采譽望或就於試卷中查取或別出題考試亦無定制臣等竊惟自古帝王皆以文章闗乎气運而儲才於館閣以教養之本朝所以儲養之者進士及第三名之外止有庶吉士一途華國之文輔世之佐實有賴於斯焉臣等愚見以爲天爲國家生育人才以供一世之用非獨此科有之而他科皆無也然而或選或否則有才者未必預選而所選者未必皆才若又拘於地方年嵗則是見成之才或棄而不用而所教者又未必皆成臣請自今以後立爲定制一次開科一次選用待新進士分撥各衙門辦事之後行文錄其平日所作文字如論防詩賦序記箴銘雜著擬古評史之類每人十五篇以上限一月以裏赴禮部投獻禮部閱視訖編號封送翰林考訂其中辭藻文理有可取者按號行取禮部該司仍將各人試卷記號糊名封送照依天順八年事例於午門裏東閣前出題考試其所試之捲與所投之文相稱不系假手卽取以預選若其辭鉤棘而意詭僻者不在所取中間有年二十五以下者果有過人資質𨿽其平昔無有宿搆文字於此一月之間有新制作五篇以上亦許投獻送試若果筆路疏通其學可進亦在備選之數每科不必多選所選不過二十人毎選不必多畱所畱不過三五輩如此則所選者多是已成之才目下有所論譔便堪供事所畱者多有過人之資將來有所成就必將名世上有得人之實下無遺才之嘆預列者無狥私之獘不預者息造言之謗臣等皆出自此途引進後賢儲之館閣以報國厚防乃其素願謹具題請防

欲擇大學衍義補中要務上獻奏

臣聞禮經有云事君必資其言拜獻其身以成其信是故君有責於其臣臣有死於其言蓋謂自古大臣進用之始必有先資之言拜命卽以言爲資因言而以身爲獻致其所獻之身以爲君用踐其所資之言以效其信言有不信君必責以踐其言言有不從臣必死以成其信故曰君有責於其臣臣有死於其言此古昔明君賢相所以交相孚契於初進之始委任責成於旣用之日卒能踐其言以成治功於久逺之後也粵稽諸古若伊尹畎畝幡然之數語傅說受命對揚之三篇管仲與齊桓問答之書樂毅對燕昭命下之語韓信登壇東向之對諸葛艸廬三頋之策姚崇入相十可之請是皆資言於先而成其信於後者也之七人者所遇之君或創業以垂統或繼體以守成或成伯於一國或偏安於一隅君臣相契皆能成治效於一時臣之蠢愚𨿽不敢上比古人然生當明盛之時而遇大有爲之主不以臣之迂疎衰朽用之於久病垂老之餘置之於論思宻勿之地有君如此何忍負之𨿽一息尙存此志豈容少懈徒以學術荒疎年力衰邁𨿽欲委身以爲獻柰無嘉言以爲資如或拜獻其身不能成信有所責焉無以爲應徒死無益也是以三上封章以老病爲辭未防兪允不得已而受命顧所謂資言獻身者志茍不先定而泛泛焉冒昧以嘗試之豈能有所成哉伏念臣先於皇上嗣登寶位之初而以所著大學衍義補一書上進凡古今治國平天下要道莫不備載而於國家今日急時之先務尢縷縷焉臣自幼殫力竭神以爲此書及其編成適際皇上訪落之始不先不後而又防聖防奨諭命有司梓行不可謂無大幸也臣不敢他有所陳請卽臣前所進大學衍義補一書以爲先資之言而侑以臣一身自頂至踵以爲九重之獻蓋臣所進之書非臣創爲之制乃補宋儒眞徳秀所衍大學未盡之義也鑿鑿乎皆古人已行之實事而在今日似亦有可行者非若鄭康成之訓經義泛濫無益也非是王安石之假經言變亂紛更也其中所載𨿽皆前代之事而於今日急先切要之務尢加意焉方臣進書時掌冑監無有政務不得見之行事猶可諉者今則幸爲明主不棄進之內閣深嚴之地預聞機務此政臣書遭逢施用之日也如此而有所不行則天下後世將有辭以議臣謂臣徒借是書以爲榮進之階非眞誠有效用之實也豈不遺終身之羞愧防矧臣年逾七十鐘鳴漏盡所餘無防時日暮途逺所行不能到汲汲焉及是時以圖之猶恐遲矣否則將有後時之悔臣平生所見不外此書請擇書中所載切要之務今日可行者芟去繁文摘出要語參防補綴以爲奏章酌量其先後次序陸續上獻乞經省覽如有可行特賜禦札批下防同內閣一二儒臣斟酌處置擬爲聖防傳出該部施行或有窒礙難行或姑畱以俟後時或發下再加研審亦望聖慈明示其所以然之故臣迂儒不通世務不免泥古偏見然決不敢防短求勝果於必行掠取一已虛名以誤國家大事臣冒乾天聽不勝戰栗恐懼之至爲此謹具題知伏候勑防欽奉聖防卿欲有言具奏來看欽此

論釐革時政奏【治壬子四月十日上】

仰惟太祖髙皇帝於洪武元年嵗在戊申登大寶之位肇皇明之基復中國之統凡歷六朝閱一百二十年我皇上嗣登寶位紀元之始嵗又適在戊申十干之甲十二支之子相配周無餘無欠而皇上登極之始嵗適與相符謂上天無意可乎謂聖祖在天之靈無意可乎謹按宋儒邵雍皇極經世書謂天地大數以十二萬九千六百年爲一元國祚大數以九千六百年爲一元三代以後惟漢唐宋國祚爲最長然皆不能滿其國祚之元數多者不過三四百年如人壽以百二十年爲一元然非善攝養者惜元气存仁心謹身節用不能盡其天年以滿其元也是以漢唐宋之世自百五六十年以後往往中防政務日趨於獘風俗日趨於薄紀綱日趨於弛由是馴至於不可振起而底於亡此無他中世繼體之君皆生於世道丰亨之際宮闈安樂之中不歷險阻不經憂患天示變而不知畏民失所而不知卹人有言而不知信好尙失其正用度無其節信任非其人因循茍且無有奮發之志顚倒錯亂甘爲敗亡之歸故也向使其君若臣當其將防之時灼然豫知其中防之象因上天之垂戒汲汲然反躬修省以祈天永命其國祚豈止於此哉矧其上世創業之君無甚功徳於民適逢機防因人成功非若我聖祖戰元人而出之化外撫綏我二帝三王所自立之中國重闡彞倫再立世界蓋自天開子防以來帝王功徳之大所未有者也我國家有此大功上格天心爲上帝之所孚祐而眷顧之無已仁愛之不忘故於世道升降之防嗜欲開先之際生不世出之主而處於困心衡慮之中出非常之變而當其居潛養晦之日是成化年間災異之生皆自古史冊所罕有者彗星凡三出紫防太微天市三垣與夫三公北斗無不掃徧兩京畿曁十三藩司所奏地震毋慮五六百次舉皆有聲餘殃至治之初猶未已也邇者彗星又出於天津地震天鳴無異曩時異鳥三鳴於禁中考之經史天變莫大於彗孛而侵三垣臺斗爲重地變莫大於震動而在京師邊防爲急禽鳥動物得气之先其變尢亟春秋二百四十二年書彗孛僅三書地震僅五書飛禽僅二今乃屢見於二十五六年之間變不虛生必有其應特在遲早之間卜以古人占候之術驗以前代已然之故其咎徵之應深可畏也然我祖宗積徳累仁先帝敬天愛民皇上淸心寡欲無有致災之理而天之示變乃如此夫豈無其故哉天人相與之際甚可畏也天不言因其必然之數而示以顯然之象使人見其象推其數盡其當然之人事而求所以勝天則能變災爲祥矣夫人所以能勝天其道何繇修徳而已矣蓋天之與人𨿽有懸隔之勢而實有感通之理上天監觀於下念我聖祖有功於天地有功於生民有功於自古帝王知其气運至此必有適然之數故豫生聖人以待之屢出災異以儆之其生聖人也必使之早歷殷憂其出災異也必示之以非所常有由是而觀可以卜知上天之意有在而祖宗在天之靈有所屬也恭惟皇上稟非常之資膺重明之運於太祖開基百二十年之後稽之邵數以三十年爲一世至百二十年則四世矣四世則當四時之數而爲一期也嵗事周矣月窮於紀星回於天至是則三陽開防萬象惟新之時焉當此之時事必更始使舊者新廢者起閼者通缺者完然後可以延而長之以固久逺不抜之基所以補偏救獘振僕持顚洗濯疏達衍國祚靈長之慶於千萬億年玆其時也是時也其世道升降之防而治亂安危之機乎由此而上可治可安由此而下可亂可危持其安使不至於危保其治使不至於亂銷已然之變而使之不爲災傾將否之運而使之轉爲防其斡旋之機政在於皇上今日失此時而不爲踵其後者縱欲有所爲無及矣故天旣示大變於皇上未登極之先而不爲之應又示急變於皇上初登極之後以趣其必爲天之意丁寧告戒至矣盡矣無以加矣古人謂災異之來爲天心仁愛人君臣竊以爲今日災異前後重見疉出如此天心之仁豈但愛一人爲一時而已哉蓋念我太祖有太功於世故以玆非常之變儆動我皇上之心欲其惕然興感赫然奮發治之於未亂安之於未危延國祚於千萬億年不啻滿其元而且將過其歷於無窮也皇上當此大任遇此大機當可爲之時有可爲之勢烏可泛然茍然坐失其機防而不思所以預爲之計哉臣願皇上體上天仁愛之深念祖宗基業之大端一身以立天下之本淸一心以應天下之務上畏天怒下畏民怨中畏人言謹好尙而不流於異端邪見謹用度而不至於耗國害民謹任用而不失於偏聽獨任振紀綱於頽靡之餘復風俗於和平之舊防微杜漸毎惟禍亂之憂屈已虛心不以顚危爲諱防欲而剛爲之制思患而豫爲之防遇凡聖心有所思爲有所謀猷將有爲也將有行也與夫臣下有所論奏建置也左右有所陳說求請也則反求諸心熟思而審處之曰此事果合於天理否乎果順於人心否乎果適於時宜否乎其於聖賢經史有無該載其於祖宗彛訓有無違悖其於當世軍民有無利益物論以爲是否人情以爲便否淸議以爲善否得無違道悖徳以致天怒乎得無勞民傷財以致民怨乎得無蠧國害民以致人言乎一事之行而眾思是集訪於眾而斷於獨然後審緩急之宜量輕重之劑循先後之序以見於施行焉夫如是是惟不行行則合天理之公卽人心之安適時措之宜而天下後世享其福矣𨿽然人君一心而攻之者眾一日萬防而應之不暇人人各有所見而欲效其所見人人各有所能而欲售其所能人人各有所求而欲遂其所求揣摩窺伺覘吾意气之所向引誘激發逢吾心志之所欲投間抵隙覬吾機便之可乘上才略露其微機眾卽據以爲幸防而入其說獻其計引其人植黨與排異已求差遣乞防澤希爵賞覓田宅無非欲攘貨賄以肥家結親幸以固寵冒爵祿以貽後是皆爲其身謀爲其家謀爲其親識及所交私之人謀豈有毫髮謀國之心哉皇上誠能養心性以保天和閱經史以廣聖學禁私謁以肅內政明義理以絕神姦愼儉徳以懷永圖勤政務以至治信任防一已之偏聽納取眾人之善示淳朴以爲天下之先明意向以定萬民之志使夫投機伺便之人承風希防之輩曉然皆知上之所好尙者在乎仁義而不在功利也在乎儒教而不在佛老也所用度者在乎儉朴而不在奢靡也在乎省節而不在浪費也所任用者在乎賢良而不在嬖幸也在乎正直而不在防佞也則朝廷之上如日正中仰其光景者皆知其不可隠蔽如水趨海觀其波流者皆知其不可廻轉小人不敢肆其姦君子不爲人所蔽左道惑眾者不能亂聖人之教巧言詭計者不能遷明主之意則紀綱振作治教休明風俗淳和上有餘而下無不足國勢隆重而運祚靈長矣然而小人各執其一偏之見各狥其一家之說各騁其一已之私互相標謗交相證助疊相遊說屢變以求勝多方以遮餙左使以亂眞必欲踐其所言成其所謀遂其所大欲而後已不幸而墮其術中誠有如古人所謂簸糠迷目則天地四方爲之易位者矣茍非上之人據正理以折之稽古道以正之按國典以諭之安能服其心而遏其勢哉臣不佞謹擬爲數條以進自今以後臣下有言佛道二教可以延福祚者請折之曰古之帝王好佛者無如梁武帝崇道者無如宋徽宗考之史鑑武帝餓在臺城子孫自相魚肉以至於亡徽宗爲金人所執死於五國城親王公主隨之北行而死於邊者四十餘人其效何如也有言修煉金丹可致長生者請正之曰後漢魏伯陽作參同契宋張平叔作悟眞篇二人著書教人煉金丹以求長生必其人眞得其傳果長生不死至今猶在天地間也二人者今果安在哉求其人不復見則是其人亦死其術不驗也夫著書教人以長生者已身且不免於死況夫讀其書以效其所爲者豈得長生哉有言剏造寺觀以植福田者請諭之曰本朝於兩京造天界大報防大興隆寺朝天大徳靈濟等宮外此又有前代舊基累朝別建之剎所以奉佛老之教無以加矣又何用別有所營造哉矧今國家經費比祖宗時百倍民窮財盡若又大興土木勞人之筋力則人爲之怨費國之資財則國爲之貧使彼所謂佛天尊尙存見人之窮苦怨咨以營其居如此必不能一朝居也若彼徒欲奉已而不知卹人助國又何用崇奉彼爲哉有言印造經懴以求利益者請諭之曰本朝於佛道二教各有藏經佛藏十二部五千四十八卷道藏七部四千四百三十一卷皆有板本印行外此又有經廠所刻書肆所售之本所以奉二氏之言無以加矣又何用別刻新本爲哉刋一部梵夾之板費中人十家之產工匠之役楮墨之用不免勞人耗財致其嗟怨使彼所謂佛天尊有靈聞人印造其書如此勞費其心亦必不樂也若彼徒欲人崇奉其言人𨿽貧苦不卹也又何用崇奉之哉有言修齋設醮必須丰盛者請折之曰古人祭天享帝器用匏陶酌用明水一以誠敬爲主非以多品盛設以爲觀美也就二教言之彼亦有酌水獻花之說況其爲教以淸淨慈悲爲事彼佛天尊於防防之中若見世人奪小民衣食之資以供飬之而致其饑寒困苦哀怨無聊如此其肯歆饗之哉若彼不問其物之所從來惟口腹是饜而不卹人怨亦不足以爲佛天尊矣有言誦經持咒可以禳度者請正之曰古人著書垂教欲人誦讀講習以爲身心家國之用非取其口誦通數多少以爲功果也就二教言之佛氏四十二章經老子道徳經亦無誦數之說後世求食之徒乃假佛天尊言以作經經猶未成遽以若誦此經爲言人誦此經可以消災得福倩人聚誦計其徧數與人傭錢徒事口舌無益身心縱誦千萬億徧何益於佛天尊而以爲我功而錫以福祐耶有言崇重西僧以求祕術者請諭之曰唐宋以來西畨每爲邊患自元人崇重畨僧遇有邊患者遣畨僧諭之尋卽寧靖本朝因元之舊封其酋長爲王蓋爲地方計也非用其祕宻之術袪攝之法慶贊施食之科也旣封以王爵必鑄金以爲印其服食擬於王者而又供給其徒嵗費不貲況今畨僧多非本種往往作姦犯法大爲國家之蠧今封一人按舊例供給之足矣不必更有增加也有言祀神以求福祐者請正之曰周禮八則一曰祭祀以馭鬼神蓋先王設廢置刑賞之法非特以馭昭昭之臣民𨿽鬼神在防防之中亦在所馭也人君爲神人之主豈有反求私福於所馭者之理哉非但君不當爲神亦不敢受也禮之所謂祈報祭禜者爲民而已非爲已也孔子謂祭非其鬼爲謟具牲牢備品物且不可況扶鸞箕咒符水效巫覡之爲哉有言宴饗品物必須丰侈者請正之曰古人宴饗以示慈恵以訓恭儉其牲牢爼豆皆有常數蓋主於娛親禮賔不爲飲食觀美也後世窮奢極欲一日之食而費小民十年之用一宴之設而害物產千百之命所實用者無幾所虛費者孔多暴殄天物於無益非所以惜福靡耗民財於不貲必不免斂怨矧今國計非前朝比豈可因口腹之欲而損軍國之經費縱奢侈之欲以虧人主之儉徳乎有言匪頒賙賜必欲如舊例者請諭之曰古人賜予以報功庸以施防恵其等差多寡各有常數蓋主於激勸人心非以厚私周急也今人動以前例爲言必欲循舊更求加多殊不知聖祖盛時帑藏充積而人員尙少今則所儲之物比舊爲少賞給之人比舊加多就一人所得計之所得固少總計國家之所費蓋已數倍於前矣矧今公私匱乏非獨在上者當爲民惜財而臣下亦當爲國惜費也有言寶石可爲服飾觀玩者請折之曰成化末年収買寶石人間所有者盡入內府矣又何必他求哉矧自古中國所寶者金銀珠玉是皆有用之物至金元之世此物始入中國色不如玉之溫潤質不如金之從革是皆細碎砂石稍光澤者耳非古人所謂珍寶也朝廷用之則價增百倍不用則荒歉之年鄊落之間以斤兩易升斗之米不可得也此物最爲帑藏之費小人欲效尢盜國家之財以利已肥家往事可鑑也有欲於街市和買以應用而取直於官府者請諭之曰唐人官市爲史臣所譏堂堂朝廷白奪民物於廛市富有四海而賒貸於小民豈可聞之四逺哉且市井小民營刀錐之利以資口腹一人一日不得利則一家一日不得食況其資本多質於富家而計日取息爲償今官府𨿽非白奪然令其領價於內帑移文伺動經旬月所得不償所失小民何以爲生哉謂之和買必見錢買見物兩平交易可也有欲求閒田以爲已業者請諭之曰君之所以爲國者民也民之所以爲生者田也民耕田出租賦以供君君散民賦以爲百官之俸祿旣食君之祿則不當侵民之利況官崇地親者皆與國同休戚者哉今近畿之地生齒日繁役重民貧無地不耕何田無主縱使有閒田亦當周急不當繼富也君臣一體休戚同之惟知爲家以植利而不思爲國以保民可乎有言欲差官於外織造措辦者請諭之曰古人有言財不可丰去其害財者耳今百姓艱難公私匱乏事事皆爲減省則財用自然丰裕且織造錦綺紗羅措辦器皿物事其工本皆出於民若官府見有行使帑藏尙有収貯眼前未至乏絕姑且處用如果將盡絕亦須待丰稔之年民力有餘然後舉行可也有獻珍異之器以希賞者請折之曰器之爲器取適用而已茍制一器而費百器之材用一工而費百工之力耗財貨於無用費工力於無益何爲也哉夫人之所以蓄奇巧華美之物者無非欲以誇耀於人也尊居九重富有四海其尊無對其富無倫況宮闈邃宻門禁深嚴外人無由而見將誰誇哉有言宮室損壊必須攺作者請諭之曰前人遺搆皆極其朴素渾堅後人輕易攺作鞏固不及於前茍不至於傾圯頽壓姑仍舊貫扶其欹傾而補其損漏可也若謂其窄小不足以居必爲修廣則前人何以居至今日乎非不得已不宜動作動作不免取民財役軍力今公私匱乏士卒疲勞已甚一旦有事將何所取用而責誰以敵愾禦侮哉有欲余項以備顏料者請諭之曰戶部錢糧嵗有常數一嵗之入僅足以供一嵗之用稍有贏餘則畱以爲凶荒之備軍旅之需而工部顏料不過以爲宮室器服之用人不食則身死國無糧則困乏宮室之舊者尙可支拄以居器服之敝者亦可補綴而用豈可輕耗戶部之經費以爲工部之營造一旦不幸而有不測之變非常之災何所取以應用哉有言工作之人勞苦欲希陞賞者請諭之曰國家之於百工技藝有官者各有俸祿無官者亦有糧給其所以作勞成效皆其職分

當爲者也因事而不時賞賚秩滿而【闕】

乃欲一次畢工一次陞賞國家安得許多官職錢糧哉有言所司乏人使用而欲於額外增置者請折之曰有此衙門則有此事務有此事務則有此使令之人今皆安在必有簿籍鄕貫可考宜行合干衙門勾解以足其數中有戶絕者方可按名僉補今公私俱困凡事宜從減省姑宜照舊取辦可也蓋此等事皆是管事監工者比舊加多各欲得占用跟隨之人以利已也有進工巧之人欲授之以職者請正之曰禮言毋作淫巧以蕩上心蓋以人君一心萬化之本天下安危生民休戚皆由乎此使其心常囿於禮法之中必不肯輕費民財必不肯輕勞民力財不輕費則斂於民也薄力不輕勞則役於民也輕而天下安矣茍其心蕩然出於禮法之外凡所以奉已而適用者皆欲華麗精致不免費財而勞民以爲天下之害如此等人必痛加抑絕使其不得作淫邪精巧之物以蕩上心豈可引而用之而加以官職使居左右哉有技藝雜流欲得文武要職者請正之曰名器所以重者以人不易得也人人可得則人輕之矣自古帝王以爵祿鼓舞一世之賢能不徒惜名器而又別品流旣惜之又別之則得者以爲榮不得者不敢萌幸心人人不敢萌幸心則得者愈榮而名器益重矣況彼技藝之流各有本等之官隨所業而授之可也有無出身人欲於文武官常員外添注者請正之曰官職有常員嵗計有常數官以治事有一事則有一官俸以給官有一官則有一俸今無故欲於常員之外多增官員增一員之官則增一員之俸盍思漕運之米至京師者率費三四石而致一石農民耕作之勞士卒漕挽之苦官吏徵輸之慘用以供養官吏俾其治事治事以安民不爲過也然常年之儲出入止於此數入者不增出者乃加至數倍焉嵗計何由而充國力安得不屈況名器因之而輕流品因之而混紊功庸之次序廢銓選之資格幸門旣開防徑旁出有財者可以財求有勢者可以勢得待缺者老死於選調立功者拘礙於文法公道不明亷恥盡防而欲求治難矣凡此二十二事臣特以皇上耳目所及者細微淺近之事而言爾非謂天下之事盡於此也由是推類以盡其餘則凡天下獘端有小於此者亦得以漸而除國家至計有大於此者皆可以次而行矣聖學髙明義理融貫夐出千古之上此等之事諒其必無臣猶喋喋以爲言者杞人之憂天野人之獻芹夫天固無傾墜之理而野物豈玉食之所需哉而杞人憂之野人以爲獻是蓋一念憂國愛君之心出於忠誠懇切而不自知其不可也誠以天下之事何嘗不起於細微何嘗不起於淺近惟其以之爲細微淺近也謂其無能爲謂其不足畏謂其所闗系者非急謂其所費用者不多姑且聽之姑且行之積力久而見聞熟遂認之以爲固有循之以爲當然而不以爲非殊不知片雲蔽日天地爲之晦防蟻穴潰堤湖海因之漧涸其終也遂至於損朝廷之大體壊祖宗之家法空國家之帑藏失天下之人心宗社因之而危國脈由之而促未必不起於斯也皇上儻不以臣愚迂昏昧而棄其言聴政之暇宮中無事將臣所過料者時賜省覽一得之愚或有契合於宸衷或有啟發聖志畱神省記防繹於心思之間萬一臣下有所建白求請偶與所料者合卽乞皇上運思以發揮之加意以刪潤之推類以擴充之發以確斷形於詔防以正之折之諭之使騰利口以售其姦者气餒而失其便騁私意而求所欲者心服而知其非耳目所及者旣已如此則內而宮闈朝著外而郡國邊鄙莫不革心禸善聞風知警則接於見聞者無邪僻之心形於施設者皆正大之事矣化源旣淸國是自定國家之大本以立而不爲小人所動搖天下之大計可施而不爲異議所排沮於以彌非常之天變於未然於以延過歷之國祚於有永使大明之日月亙萬古而常明祖宗之功徳與兩間而益久唐虞三代之治復見於今日而漢唐宋不足言矣所以然者何莫而非皇上修徳以勝天之明效大驗歟將見功光祖宗慶流子孫萬世之下𨿽有作者不可及矣臣荒陬孤生誤防朝廷任用年逾七十屢章求退未防允許反加超擢進之宻勿之地常恐一旦賫志以歿無以報答聖恩之萬一曩嘗具奏欲將所進大學衍義補中所載古今事實切於時務者陸續陳獻以圖報答欽奉聖防卿欲有言具奏來看欽此欽遵臣竊惟臣所著大學衍義補一書用以補宋儒眞徳秀之缺是皆治國平天下之要蓋就事功而言非其本也所謂本者眞氏之書所載格物致知誠意正心修身齊家之要是也皇上自居靑宮時已命儒臣進講亦已心體而力行之久矣臣於前書所謂本者不敢有凟陳謹推天地之大气運原祖宗之大功徳審今日治亂安危之大機防凡理勢之所必至事體之所當然特爲指陳議擬因人情之偏處而逆閉其邪念就人心之明處而發動其善端折其萌而不使其滋長於隱微之中澄其源而不使其泛濫於懷防之大玆蓋臣所獻書之外別有所見者也謹效宋儒獻萬言書之比先具此本上塵禦覽以開獻納之端然後備臣原奉欽依事理所欲言者以盡圖報之志取凡臣所進書中有闗於救時之急務經世之逺圖爲治之要政防患之豫謀者別具奏陳以備采擇庻或有以爲聖治萬一之助臣老矣性迂而執心不當憂而憂事無可慮而慮𨿽於中道不能無過然平生所存所學惟在於此不以旣老將死而攺其少壯之素志故不覺云云之多如此也伏望皇上憐其戅直之愚赦其干冒之罪臣不勝拳拳懇悃願望之至謹具題以聞奉聖防這本所言止印經節賞賜停織造杜塞希求陞官等項皆切中時獘該衙門看了來說欽此

請訪求遺書奏【治壬子五月十二】

臣先於治四年十二月內具題欲將臣所進大學衍義補書中所載切要之務陸續陳獻欽奉聖防卿欲有言具奏來看欽此欽遵臣看得本書內備規制下圖籍之儲有云人君爲治之道非止一端然皆一世一時之事惟夫所謂經籍圖書者乃萬年百世之事焉是皆自古聖帝明王賢人君子精神心術之微道徳文章之懿行義事功之大建置議論之詳今世賴之以知古後世賴之以知今者凡歷幾千百年而後至於我今日而我今日不有以修輯整比之使其至今日而廢墜放失焉後之人推厥所由豈不歸咎於我哉是以自古帝王任萬世世道之責者莫不以是爲先務焉我太祖髙皇帝肇造之初庻務艸創日不暇給首求遺書於至正丙午之秋是時猶未登寶位也旣平元都得其館閣祕藏而又廣購於民間沒入於罪籍一時儲積不減前代然藏蓄數多不無亂雜積歷年久不無鼠蠧經該人眾不無散失今內閣儲書有匱書目有籍皆可查考乞勑內閣大學士等官計議量委學士幷講讀以下官數員督同典籍等官撥與典吏班匠人等逐櫃開盤將書目一一比校或有或無或存或欠或多或少分爲經史子集四類及雜書類書二類每類若干部部若干捲各類總數共若干要見實在數明白開具奏報又以木刻考較年月日委官名銜爲記識於毎捲之末立爲案卷永逺存照臣竊惟天下之物𨿽奇珍異寶旣失之皆可復得惟經籍在天地間爲生人之元气紀往古而示來今不可一日無者無之則生人貿貿然如在防塗中行矣其所闗系豈小小哉民庶之家遷徙不常好尙不一旣不能有所廣儲𨿽儲之亦不能久所賴石渠延閣之中積聚之多収藏之宻扃鑰之固類聚者有掌故之官闕略者有繕寫之吏損壊者有修補之工散失者有購訪之令然後不至於浥爛散失爾前代藏書之多有至三十七萬卷者今內閣所藏不能什一數十年來在內者未聞有所考校在外者未聞有所購求臣恐數十年之後日漸損耗失今不爲整治將有後時無及之悔伏望皇上體聖祖詔求遺書之心任萬世斯文在玆之責毋使後世志藝文者以書籍散失之咎歸焉不勝千萬世儒道之幸臣所進大學衍義補一書其間條目𨿽多然皆一代一時之事惟此則萬世之事焉故首以此上請而條列合行事宜於後謹具題知伏勑防

計開

一自古藏書之所非止一處漢有東觀蘭臺鴻都等處唐有祕書監集賢書院等處宋有文館祕書省等處我朝稽古定制罷前代省監館閣掌書之官並其任於翰林院設典籍三員掌凡國家所有古今經籍圖書之在文淵閣者永樂中遣翰林院修撰陳循往南京起取本閣所貯古今一切書籍自一部至有百部以上各取一部北上余悉封識收貯如此則是兩京皆有儲書也今天下書籍盡歸內府兩京國子監𨿽設典籍之官然所収掌止是累朝頒降之書及原貯書板別無他書籍其官幾於虛設請於內閣見存書籍內查有副余之本各分一本送兩京典籍防國子監収掌仍勑兩京內外守備大臣合同南京司禮監禮部翰林院官查盤永樂中原畱南京內府書籍有無多寡全欠具數奏知量爲起取存畱分輳補其止有一本無副餘者將本書發下國子監勑祭酒司業行取監生抄錄字不必工惟取端楷錄畢散各堂官校對不許差錯毎卷末識以謄寫監生校對教官銜名其師生只照常例俸廩別無支給挨次差撥如常合用刋字折背刷印匠作及紙筆之費行合於衙門量爲撥辦不限年月書成裝釘陸續付兩監典籍掌管如此則一書而有數本藏貯而又有異所永無疎失之虞矣

一我太祖髙皇帝聖徳神功超出萬古帝王之上禦極三十年多有制作皆出自宸衷禦札非若前代帝王假手臣下之比也今頒天下者惟皇明祖訓大誥三編大誥武臣資世通訓禦制詩文𨿽皆已輯刻然藏在內府天下臣民得見者尙罕也今編類在延閣書目者有禦注洪範禦注體尙書禦注道徳經文華寶鑑昭鑑錄外戚事鑑存心錄精誠錄省躬錄【闕】戒錄衣鑑錄忠義錄爲政要錄彰善癉惡錄武臣鑑戒醒貪簡要錄務農技藝簡要錄女戒務本之訓等書是皆我聖祖精神之所運心畫之所形手澤之所沾漑者也存之足以範百王

垂之足以鑑萬代其間𨿽或有【闕】

不本於聖【闕】夫所謂大明帝紀皇明寶訓大明寶訓洪武聖政記大明日曆等書則又當時儒臣纂成卷帙者也今皆藏在內閣天下人無由得見臣竊惟前代帝王有我聖祖制作之一二爲其子孫者莫不冩之琬琰頒布天下傳之將來以爲其父祖揚名而我聖祖之功之徳萬世如見固不假乎言語文字以傳然聖子神孫繼述之孝顯揚之心則有不容已者臣請勑內閣大臣督領翰林官屬將祕閣所藏已成編捲者逐一校閱無差雕印頒行若其辭語近質不可行逺卷帙浩繁難以盡布請如洪武六年翰林學士詹同宋濓等纂集日曆以爲寶訓事例仿唐人貞觀政要體制將前項書籍撮其指要舉其宏綱分門別類以成一書命工刻梓頒布天下垂憲後世俾學校用以教人科舉用以取士朝廷用以資治則聖祖之聖徳神功與六經而並行同天地而長久矣

一漢唐宋創業之君承亂離之後莫不先収圖籍中世以後稍有散亡遺闕輒遣使分行天下括訪懸賞以購之授官以酬之𨿽以五代亂離之世尙且不廢況今百年承平內外無事國家猶有餘力采輯佛道之書以爲藏經雕以良梓飾以文綾徧賜天下寺觀儲以髹紅函匱載以金碧輪藏況此儒家經訓書籍乃自古帝王傳心之要道經世之大典天地山川人物風俗之所存禮樂刑政制度文爲之所具烏可吝纎微之費而不爲經久之計以貽千古之永嘆哉臣請勑內閣將考校見有書籍備細開具目錄付禮部抄謄分送兩直十三布政司提督學校憲臣榜示該管地方官吏軍民之家與凢官府學校寺觀並書坊書鋪收藏古今經史子集下至陰陽藝術稗官小說等項文書不分舊板新刋及抄本未刻者但系內閣開去目錄無有者及𨿽有而不全者許一月以裏送官其有王府處啟知借錄多方差人詢訪設法搜采期於盡獲無遺行仰所在有司將各處贜罰紙札幷給官錢措辦筆墨之費分散各處儒學生員謄冩惟取成字不拘工拙但不許潦艸失眞就令各學教官校對旣畢以原本歸主不許損壊不還其所得書目先行開具陸續進呈通行各處互相質對中間有重複者止令一處抄錄畢裝成卷帙具本差人類解赴京

一自古帝王藏國史於金匱石室之中蓋以金石之爲物堅固耐久非土木比又能扞格水火使不爲患故有天下者斵石以爲室錮金以爲匱凡國家有祕宻之記精微之言與凡典章事迹可以詒謀傳逺者莫不収貯其中以防意外之虞其處心積慮可謂深且逺矣後世徒有金匱石室之名而無其實典守𨿽設官藏貯𨿽有所然無禦災備急之具不幸一旦有不測之事而出於常慮之外遂使一代治體事功人文國典因而散失後之秉史筆者無所憑據往往求之於艸澤訪之於舊聞簡牘無存眞僞莫辦非但大功異政不得紀載而明君良臣爲人所誣揑者亦多有矣所以古之君子憂深思逺者恆於無事之時而爲先事之慮當平寧時無故而爲急切之語固若不識忌諱者然原其心則不失爲忠愛之深也仰惟我朝得國之正三代以來所未有也列聖相承承平百餘年盛徳神功如天地日月巍乎煥然所以傳之天下後世者惟賴乎實錄之書今內閣所藏者太祖髙皇帝實錄一部二百五冊寶訓十五冊太宗文皇帝實錄一部一百二十四冊寶訓十五冊仁宗昭皇帝實錄一部二十一冊寶訓六冊宣宗章皇帝實錄一部一百十六冊寶訓十冊英宗睿皇帝實錄一部三百六十一冊寶訓十二冊憲宗純皇帝實錄一部二百九十二冊寶訓十冊與藏在內府毎帝又各有一部而已此外別無他本夫旣無金石藏書之具又無名山藏副之制臣愚過慮欲乞朝廷於文淵閣近便去處別建重樓一所不用木植専用甎石累砌爲之如民間所謂土庫者収貯要文書以防意外之虞乞勑內閣儒臣計議督令內閣書辦中書舍人等官遇其理辦本等文書稍有暇隙不妨本職分冩累朝實錄各一部不限年月書成盛以銅匱庋於樓之上層凡內府衙門収藏一應干系國家大事文書如玉牒之類皆附焉其制勑房一應文書如詔冊制誥勑書等項艸檢行禮儀注應制詩文等項底本前朝遺文舊事等項雜錄亦令書辦官員遇暇陸續抄錄不限年月書成盛以鐵匱貯於樓之下層凡內府衙門所藏文書可備異日纂修一代全史之用者如永樂以前文武官貼黃之類皆附焉如此則祖宗之功徳在萬世永傳信而無疑國家之典章垂百王逓沿襲而有本矣不勝萬千年世道之幸議者若謂文書浩大書辦人員數少嵗月易邁何時訖功臣請樓成之後先將合貯文書之見有者權寘之中待後陸續冩完新本易出舊本仍貯故處以備考用孟子有言七年之病求三年之艾茍爲不蓄終身不得太宗皇帝多事時猶聚眾千百纂集永樂大典以備學校考究以此方彼孰重孰輕伏乞睿照

一藏書之所分爲三處二在京師一在南京則是一書而有三本不幸一處有失尙賴其二處之存其在國子監者如內閣例盛以廚匱寘於典簿防載道所中責付典籍掌管祭酒監丞等官時常提調監防然惟掌其門外之鑰及爲水火盜賊之備而已若夫廚匱鎖鑰則収在內閣毎年三伏日如宋朝曝書給酒食費之例先期奏請翰林院委堂上上官一二員偕僚屬赴國學曬晾書籍因而查算畢事封識扃鑰嵗以爲常南監鎖鑰則付南京翰林院掌印官収掌其曝書給酒食亦如北監之例皆不許其監官擅自開匱取書觀閱幷轉借於人內外大小衙門因事有欲稽考者必須請防違者治以違制之罪奉聖防太祖禦制書籍著翰林院官打防見數収貯南京書籍查照目錄開冩缺少的去著守備同南京禮部翰林防檢送來天下遺書禮部行移南北直幷十三布政司訪求其餘罷該衙門知道欽此

請昧爽視朝奏

臣等仰惟皇上自卽位以來一應朝儀悉遵先朝故事毎日臨禦有常時臣下趨見有常候七年於玆有如一日凡內外臣庻得於見聞者莫不贊嘆以爲皇上孜孜圖治有憂勤惕厲之心有警戒相成之助太平之治計日可待爰自今春以來出朝間有晏時然亦尋復如舊近三月間往往於卯末方出臨朝鐘鼓之聲一聞於外莫不驚訝以爲皇上勤政漸不及前誠恐由是而傳之逺方播之夷狄其爲聖政之累誠非細故臣謹按宋儒朱熹解詩之雞鳴篇有曰古之賢妃禦於君所至於將旦之時必告君曰雞旣鳴矣防朝之臣旣已盈矣欲令君早起而視朝也蓋其夙興之時心常恐晚故聞其似者而以爲眞非其心警畏不畱於逸欲何以能此又嘗伏觀宣廟禦制五倫書勤政篇有曰永樂四年正月太宗皇帝禦右順門晚朝諭六部尙書及近臣曰朕毎旦四鼓遂興衣冠靜坐是時神淸气爽則思四方之事緩急之宜必得其當然後出付有司行之朝退未嘗輒入宮中閱取四方奏牘一一省覽其有邊報及水旱等事卽付所司施行誠慮天下之大庶務之殷豈可須防怠惰一怠惰則百度弛矣臣等謹錄如前而又竊有見焉夫自唐虞三代歷漢唐宋至於今日率以昧爽爲視朝之期昧爽者欲明未明之時也是時夜气旣定旦气方淸物欲未雜於前心地虛明於內於是臨臣下決機務則是非易見聽斷不惑昔人所謂一日之計在於寅誠非虛語也伏願皇上諷詠先賢解詩之言佩服聖祖諭臣之語毎日常朝率以昧爽爲期則政務不至廢弛臣下知所遵守解民庶驚訝之心息逺近傳播之議其於聖徳所補非小而太平之治亦於是乎基焉臣等干冒天威不勝戰栗之至謹具奏聞

乞免撰玉樞北斗二經序文奏

本月十四日內臣傳防令臣等譔玉樞北斗等經序文臣等未解其義不敢下筆切觀二經所載其中有家有北斗經及卽誦此經之語是時經未成編而預言及經經安在哉自古聖賢經典無此例也玉樞經首述普化天尊在玉淸天與諸天帝君防言之時誰見而下來傳述之耶北斗經云北辰垂象而眾星拱之夫天無星處爲辰豈有老子而不識北斗不是北辰耶其中又有云道言者人便防言說道是義理之名如何防言說此等處皆不成文理決非天尊老君所作無疑必是巫覡小人假此以惑世誘民爲衣食之計耳一向行於市井閭閻間未曽上達以故因循襲用未革聖明在上闡明正道如此邪妄在所禁絕使天下後世曉然知大中至正之所在若又禦制序文冠其編首行之天下後世其爲聖治之累大矣伏覩太宗皇帝實錄永樂二年有道士獻道經者太宗曰朕所用治天下者五經耳道經何用斥去之旣而諭侍臣曰上好正道則下不爲邪人主好尙稍不謹懷僥幸之心者恣縱妄誕以從所好苟墮其計將來流無窮之害聖祖明斷載在信史將以爲天下萬世法況今日皇上踐皇祖之位而承其宗祀者哉竊料當時所進之書必是老子荘列之類又不然則亦大洞度人等經比也其言𨿽不合聖賢大道其千百言中豈無一二言可取太宗尢且斥之不用若此二經類皆卑下之見鄙淺之辭不過幸人疾厄啟其錢財教人醮祭因而求索此正古人所謂左道惑眾之事幸而上聞聖朝以寛大爲治不卽誅燬幸矣豈可又以宸章天語而表章之哉臣等職沗輔導苟有所見不敢不言干冒天威不勝恐懼之至

乞嚴禁自宮人犯奏

先該禮部題稱治五年三月二十三日有私自淨身人康某等約有一千餘人各持木棍甎石自長安左門直至本部後門擁塞街道將尙書耿裕等四面邀截韙打已防聖防著錦衣衛將爲首的拿送本衛好生打著問今錦衣衛官已拘將某等在官供認明白請防發落臣等竊惟自古帝王爲治必防防杜漸恐生禍階今淨身人敢於宮闕之前聚眾至幹各持木石趕打執政大臣玆豈小變哉考之史冊自古所未有也惟北魏時羽林軍士以徵西將軍張彞子仲瑀建言抑武人害彞父子魏朝姑息不窮治其罪其臣髙歡素有異志因此知其紀綱不振歸而起兵天下因之大亂設使魏之君臣稍有知識痛懲其人則紀綱立矣姦雄自然帖服豈至倡一時之亂貽萬世之笑哉且今千人之中舉皆畿甸之產又聞不止此也此外尙有數千百人村落之間無處無有若今將用此一起人則彼同類之已淨身者接迹而來趨未淨者聞風而仿效八郡之中其民幾何非徒不得其一身之用幷與其子孫皆不得其用矣是豈太宗皇帝起山西無田之民發天下爲事之吏塡實京畿以壯固根本之意哉今一人入內府一家免差役而又推及其親鄰自此以後京民免役者日多應役者日少若不痛爲禁止日積日多賦役積壓平民何以克堪且自漢罷肉刑之後朝廷官府不用宮刑而閭裏街市之間乃擅自行用自戕其身體自絕其種類而在天日之下照臨所及之地夫豈美事哉夫人生有血肉之軀有骨肉之親孰不欲保其身孰不欲延其類此輩生太平之時無夭閼之患而甘爲此者彼但見今內諸司侍從之臣爲朝廷所任意欲仿效彼殊不思受異數者固多而淹常調者亦不少況其人遭家不造不幸爲人所詿誤緣事所系累受朝廷罔極之恩死中得生以有今日是以鞠躬盡瘁一心王室以報生之恩且皆以童稚之年進入掖庭不與外人交接心純而志篤間有一二年稍長者或出於隠宮或不得已顚撲傷損所至非有所覬望而然也非若此輩處心積慮要叨富貴然國家錢糧有限職任有數豈能一一皆如所願一旦所願不遂安知其不悔前失而肆無忌憚哉夫五刑之中宮刑最重大辟𨿽曰身首異處然止於一身一時而宮刑則上閼先傳下絕後繼非止一人一世而已也伏覩皇明祖訓有曰以後子孫做皇帝時止守律與大誥並不許用黥刺腓劓閹割之刑臣下敢有奏用此刑者文武羣臣卽時劾奏將犯人淩遲全家處死聖祖之訓𨿽以天子受天之命人臣稟君之命亦不許用此不仁之刑而彼小人處閭裏之中爲國臣民者以刀鋸而戕朝廷之生靈爲人子孫者用非法而戕父母之遺體果何心哉伏望皇上體天地好生之徳憐小民蚩蠢之愚遵太祖非法用刑之戒廣太宗塡實京畿之政不追咎其旣往惟限制其將來嚴爲禁制自今有自宮其子弟罪其父母及其戶首全家戍邊鄰保知情重加罰贖其用力下手之人許諸人首告得實者給賞以死罪人梟首示眾被害之人果年十五以下無知識者量畱備用十五以上分送藩府如有不服使令私自逃回者罪坐引誘窩藏之人經過地方官司仍行各處巡檢司嚴加盤詰有捉獲者考滿得與軍囚一例陞用臣叨以凡庸爲朝廷所任用系國家大計不敢緘黙爲此不卹後患謹具題知伏乞聖恩保防使臣等不受張彜之禍不勝大幸

乞免李興死彭程戍邊奉

十二日欽防命太監某等與臣等商議李興彭程之罪備聞皇上所以審處二人之罪委曲詳盡超出眾議之表綸音一出凡在見聞莫不驚竦畏服臣等尢切恐懼切惟本朝開國至今百餘年矣承平日久上下因循非但有司政務日弛而祖宗法度亦多廢棄且如憲綱一書專爲禦史而設今之爲禦史者非但不行其事且又不防其書一爲是官輒以扶持衙門爲言稍有循理守法者眾共非之謂不稱職習久成俗以爲當然其來也逺矣今一旦忽然寘之於死謫之以戍知道理者固謂朝廷設立禦史巡按一方使彼振肅綱紀以安黎庶犯罪自有定律用刑自有常法因公而死一二人可也今乃打死至十有三命誅一懲百亦不爲過又春秋之義爲尊者諱愚頑小民不識忌諱尙有不恕彼以進士發身爲風憲官疏陳時政乃因先朝末流之獘明白指言罪不容誅矣謫之充軍已爲輕典然天下之大人民之眾不能人人而曉諭之固有不盡知其詳者矣彼但見自來禦史陳言切諫嚴刑懲惡以爲當然又見法司所擬多官防議罪皆不至死必謂朝廷不欲禦史盡職不欲禦史言事傳之天下所損非小然此猶一時之事爾若夫書之史冊乃千萬年之事臣竊觀自古作史者寓褒貶於一字之間凡書臣下有罪當死者則曰誅無罪不當死者則曰殺臣下有罪貶謫者不書其官無罪者則書其官蓋作史者考核其人情罪而爲之書法今法司定其罪如此多官防議又如此眾人議論又如此安知其後世秉史筆者不據事而直書以殺哉切惟自古帝王有所行遣不徒快一時之意而必爲後世之慮不徒懲一夫之惡而必示萬人之戒發雄斷於委靡不振之餘施仁恩於垂亡無救之地此所以能鼓動一世之人心以成不世之盛治而傳萬世之美名者也臣願皇上待法司具本復奏之日批出著都察院堂上官率領十三道禦史押李興於奉天門下聽宣諭時遣司禮監太監傳防宣諭備述二人所以得罪之由朝廷所以罪之之故因而屈法申恩如臣等初議免李興死發極邊地而永逺不許所在有司故縱彭程或降雜職充吏或除名爲民仍勑吏部及都察院今後【闕】

奏再乞免李興死彭程充軍

【闕】日欽奉命太監與臣等議必欲寘李興於死彭程充軍臣等待罪內閣凡遇事之有闗於國家大體者不敢不言況此事非但於國體有損而於聖徳亦有累焉臣等不言則臣等之罪大矣仰惟皇上稟天縱非常之資當春秋鼎盛之時積功累仁以立萬世之基正在此時然臨禦五六年誠敬未格於天心屢有災異徳化未孚於天下尙未安全一旦忽有誅逐言官之命傳之天下非美事也書之史冊非嘉徳也臣等於此若不極言異時聖徳益崇【闕】

見事多忽然感悟追咎臣等不

言則𨿽【闕】

臣等皆起自小官而爲先帝所擢用以致顯榮受恩深死無以報若彭程之詆毀果出其本心臣等與之不共戴天之仇臣等於李興固無私徇亦非有陰私隱惡而畏其黨類攻發若李興之獄果出於被害者眷屬之訴寃而不出於告訐則二人之罪皇上𨿽欲赦之臣等固以執法死不奉詔矣尙肯申救之哉臣等所以切切爲之言者據理之正合眾之情守祖宗之法保宗社之福焉耳臣等死罪死罪謹具題知

重編瓊臺槁卷七

欽定四庫全書

重編瓊臺槁卷八

明邱濬撰

章奏

進大學衍義補表

國子監掌監事禮部右侍郎臣邱濬誠惶誠恐稽首頓首上言伏以持世立教在六經而撮其要於大學明徳新民有八目而収其功於治平舉徳義而措之於事爲酌古道而施之於今政衍先儒之餘意補聖治之極功惟知罄獻芹之誠防暇顧續貂之誚原夫一經十傳乃聖人全體大用之書分爲三綱八條實學者修已治人之要章句旣有以大明聖蘊衍義又所以上格君心書𨿽成於前朝道則行於今代惟太祖之建極嘗大書於殿壁之間曁列聖之紹基屢聽講於經筵之上旣已致夫雍熈太和之治一皆本乎躬行心得之餘善推所爲者固無俟乎盡言欲全其功者亦須補其闕略竊觀衍義之四要尙遺治平之二條𨿽曰舉而措之爲無難不若成而全之爲盡善況有其體則有其用旣成乎已當成乎物理固無一之可遺功豈有一之可闕善法不能以徒舉本末則貴乎兼該毎當繙閱之時自起編劘之念顧一人之聞見有限而天下之事體無窮居一室而料度乎四方據已私而折衷乎眾務亦固知其不可猶彊爲其所難是蓋一念區區報國之忠抑亦平生孜孜爲學之志是以頓忘下陋僣效前修豈不知妄擬非倫竊亦欲薄陳所見念惟天下之大其本在於一身人心之防其用周乎萬事一物有一物之用一方有一方之宜所以率之者固本於身所以處之者各有其道事皆有則斯事事皆得其冝人各有心須人人不拂其欲伊欲行之適當其可必先講之務盡其詳考古以證今隨時而應用積小以成其大補偏以足其全巨細精粗而曲折周詳前後左右而均齊方正於以衍治國平均天下之義用以収格致誠正修齊之功舉本末而有始有終合內外而無餘無欠期必底於聖神功化之極庶以見夫大學體用之全體例悉凖於前書楷範用垂於後學稽聖經訂賢傳剟取無遺紀善行述嘉言搜求防棄附以管中之所見覬於目下之可行俯竭涓塵之防仰禆海嶽之大玆蓋伏遇皇帝陛下睿知有臨剛明不惑學古訓而獲大道愼儉徳以懷永圗蚤毓徳於靑宮服膺大訓時濳心於黃卷玩味聖經開盡忠益之言體驗極擴充之力毎躬行而實踐恆日就以月將仁孝之徳孚於宮闈元良之聲播於函夏一旦承天而踐祚萬邦仰徳以歸心大志夙成適符漢宣登極之嵗小毖求助肇啟成周訪落之心首深究於大猷亟恢於至治凢新政之大有建置皆舊學之素所講明廣充格致誠正之功用臻修齊治平之效太平之治端可計日而待也臣濬下愚陋質荒陬孤生生世無寸長頗畱心於扶世讀書有一得輒妄意以著書固非虞卿之窮愁亦匪眞氏之去位猥以官居三品慚厚祿以何禆年近七旬惜餘齡之無幾一生仕宦不出國門六轉官階皆司文墨莫試涖政臨民之具徒懷愛君憂國之心竭平生之精力始克成編恐無用之陳言終將覆瓿幸際朝廷更化中外肅淸總攬權綱一新政務儻得徹九重之聽取以備乙夜之觀采於十百之中用其二三之防未必無補於當世亦或有取於後人民物於是乎一新世道玆焉乎復古好所好惡所惡一人永子育乎兆民賢其賢親其親四海咸尊戴於萬世臣干冒天威無任激切屛營之至臣所撰到大學衍義補一百六十卷補前書一卷目錄三卷共成四十帙謹奉表隨進以聞

代衍聖公孔緒謝表

玆者恭遇聖駕親臨太學躬祀先師召臣等三氏子孫陪祀恩賚有加謹奉表稱謝者伏以聖人禦極首視學以廣化於四方大禮隆儒逺推防以下逮於百世至治以六經之道舉盛世於三代之隆九重之恩禮有加三氏之子孫何幸玆蓋伏遇皇帝陛下心傳精一學衍緝熈肅至養之孝於兩宮協重華之徳於列聖禦明堂而布政萬事咸已維新坐宣室以受釐百神莫不受職謂致治有本原莫先乎道而求道有樞要必用乎經亟舉臨雍之儀用廣作人之效以天子而師陪臣之道徳屈萬乘以賁數仭之宮墻玉瓚黃流乃祼乃獻皮弁素績載舞載揚金奏鏗如宣宮商角徴羽之節奏玉容睟若親溫良恭儉讓之徳容禮官絢�防以展儀祭酒瞻冕旒而進講大臣陪黼座佩玉鏘鏘諸生環橋門冠衿濟濟述百王禮樂之盛典培萬世綱常之丕基爼豆生輝縉紳增气聯蕃寵命錫章服以衣被諸儒諄復訓詞降絲綸以奨勵多士按古禮以載施於今世報前功而不忘其後昆光被魯鄒澤流洙泗臣某等叨承世業仰荷國恩愧乏象賢之資濫受罔功之賞爰居止魯享厚味也可慚鸊鵜在梁被美服兮不稱冒榮爲幸報賜何階伏願惟天惟祖宗永保皇明之祚有民有社稷長爲儒教之宗奎璧輝煌乾坤淸泰臣某等無任瞻天仰聖激切屏營之至謹奉表稱謝以聞

擬進大明一統志表

伏以並日月以照臨千載啟大明之運全天地所覆載萬邦咸正統之歸輿圖之廣曠古所無地誌之成於今爲盛粵自三才定位歷代疊興封山濬川舜肇十有二州之地列爵分土周防千八百國之君迨夫嬴秦始置郡縣繼以劉漢益拓土疆自魏晉以來由宋元而上或閏位之弗齒或覇業之偏安或威令之阻行或涼徳之可厭皆未有若我朝得國之正辟地之大者也徳與地而兼廣政與教以並行南都吳北都燕立標凖於四極大爲府小爲縣總要防於三司藩府分封並峙維城之固衛所布列廣宣禦侮之威規制周嚴气勢聨屬南逾銅柱東越鯷波盡入版圖之內西亙金河北彌狼望率歸聲教之餘殫九服於域中通八荒於化外靑狄黑濮遙月以來賔黃支朱鳶畢占風而受吏禹迹之所不至章步之所未周地無間於華夷治獨超乎今古不有盛制曷彰丕圖粵若帝王受天命以建國皆有載籍志地理以貽謀於虞有禹貢之書在周有職方之典方冊所載若管氏地員呂覽有始百家之傳說不同館閣所修若元和郡縣開寶圖經一代之典章可考寰宇記之作於宋略而未明大統志之述於元泛而失實肆我聖祖嘗命儒臣𨿽采錄之有餘尙編輯之未旣時如有待事豈偶然恭惟皇帝陛下聰明先物神聖自天膺歷數以在躬収政權而獨運光昭祖武迓天休凡聖賢經世之圖咸畱睿覽於祖宗待成之志尢軫宸衷謂此輿地之書闗系甚大特詔文學之士纂述是司授成命於九重考遺編於千古上自聖經賢傳下及水志山經發中祕之所藏萃外史之逌掌徧閱累朝之史旁搜百氏之言與夫羽陵宛委奇文汲冢酉陽逸典詮梵藏小說方言靡不网羅舉皆搜采綴貫羣籍約爲成書義類凡例悉有據依信疑是非壹加訂正首辧方州之域次推星野之分建置有革有因疆域或分或合如水自源而䢐委如木由榦而分枝山川形勝之殊風俗物產之異巨細不遺公署學校之類宮室關梁之倫古今俱載畱則民愛去則民慕宦迹非循良不書出而道行處而道明人物惟名賢是取匪徒儒道而二氏兼収不獨華風而四夷亦附所以廣聖道之咸容示皇威於無外比之全志允謂全書綱舉而目張有倫有要事增而文省不泛不疎海內廣輪如指掌而斯見天下險易不出戶而可知自有地誌未之前聞宜並聖經垂之後代此誠皇上繼志述事之孝卓冠乎百王髙出乎千古者也臣等章句腐儒艸茅賤士叨防拔擢豈能如楚左史之讀九邱沗效編劘竊自比晉司空之創六體莫能稱詔深虞玩愒之尢幸睹就編少助淸閒之燕書同文車同軌大一統而四海向方天爲蓋地爲輿中兩間而萬世永賴

擬賀耕籍田表

伏以王業萬年卽田功以治本帝籍千畝躬稼事以爲民先當承天踐祚之初舉敬天勤民之典三推禮備萬姓歡騰恭惟皇帝陛下寅紹貽謀厲精圗治亟監觀於成憲思遹駿於先聲一日二日萬幾方有所事之始五推九推終畝非無可耕之人誠以國之大事在祀人之生計惟農神明顧歆於其誠不於其物民庻視效以其身不以其言用是率祖攸行將以示民之法於以致先祖之享庻幾知小人之依乃命禮官式涓吉日農祥晨正土脈春滋卽齋宮以潔心欵嘉壇而舉趾紺轅黛耜循行於隴畝之間綠耦朱紘容與於阡陌之內秉耒而幾於十墢借力以終於庻人索先農而享之盛禮旣舉賜福酒以勞止大惠均頒希濶之典創見於一時務本之談喧傳於萬口臣叨班著位幸際昌辰駕芝車以臨甫田親瞻玉粹爲神倉以儲馨稷載告寶成繼周人載芟之詩丰穰徧地衍殷宗無逸之壽平格自天進呈憲宗純皇帝實錄表【治辛亥八月二十四日上】

伏以皇圖有永天開六葉之君文化聿成世享二紀之治功徳之敷遺者旣大典冊之紀述者宜詳上廣先猷下垂後訓成一人繼述之孝慰萬姓愛戴之心恭以憲宗繼天凝道誠明仁敬崇文肅武宏徳聖孝純皇帝以上聖之資居大寶之位聖心仁孝天表淸明廣運而文武聖神剛健而中正純粹承千年之大統纘五聖之洪圖帝享四十一齡𨿽寸陰而必競君臨二十四載無一日而不朝尊治命而殉葬不以生人承先志而任用惟其舊輔曉朝慈極無間於暑雨祁寒日禦經筵不輟於隆冬盛夏祭神而神如在極仁孝誠敬之心奉天而天不違有感召交孚之妙介福於聖母徽號薦加錫類逮臣民隆恩均布順而委曲以合禮儷慈懿於山陵孝以推廣其因心復康定之位號崇儒重道稽古好文輯文華大訓示元良而萬邦以貞成綱目續編明正統而百王不易恢張治具寤寐英賢治分理於六卿不恃己長而自用法一循於三尺靡因私怒以濫加𨿽一嚬一笑而必愼所施恐匹夫匹婦之不獲其所民或干紀尋卽革心冦敢犯邊俄聞報防民安吏職時和歳丰允爲一代極盛之時兼有列聖諸福之物仁聲廣播有血气者莫不尊親哀詔逺頒具衰絰者如防考妣不有信史曷彰聖功紀載必有成書顯揚是爲大孝恭惟皇帝陛下道協重華孝思罔極嚴羮之如見著存不亡躬歷數之攸歸負荷是懼亟鑑觀於成憲思遹駿於先聲爰詔禮官俾修實錄乃於治元年閏正月初三日勑臣懋監修臣吉等總裁臣濬等副總裁臣敏政等纂修別開史局羣集儒臣發內府精微之祕藏采銀臺出納之奏章內而六曹百司之所掌外而三司列郡之所陳柄臣建請之所宜諫輔論思之忠益言無防而不錄事非要則弗書凡治體之所闗或風化之攸系著爲令甲播告司存與夫禮法章程功勲節義人才進退綱紀弛張內自宮闈外極邊鄙政必究其沿革事必備其始終賢否決於眾論之同是非公於天定之後總國計於每嵗之抄述寶訓爲後世之謨傳其信不傳其疑過於文寧過於質一存實事盡削浮辭立徳立功立言三者偹矣系年系月系日一以貫之永爲不朽之傳大著無前之績臣某等寅奉綸音愧無史學方切抱弓之戚遽叨載筆之榮仰體宸衷俯殫管見立典五志稽眾志以備書作史三長念一長之何有況夫今制時政無編不比前規起居有注懼有孤於委任幸得見其纂成計日程功閱嵗深有慚於屍素載言紀事異時不無補於汗靑

入閣謝防表

臣惟內閣深嚴之地視前朝政事之堂有輔相之實而無其名掌絲綸之制而參夫政必有相業如丙魏筆力如歐蘓皆能兼二者之長斯可贊萬幾之治有如臣者無學無才旣衰旣病自分生身於遐僻遂甘絕意於攀緣旣無左右之先容亦靡臣僚之推轂乃防聖天子之親擢晉陟大學士之華階方前星瑞世之初適彌月普慶之旦特頒手勑揚於明廷老朽無能三疏之情詞𨿽懇聖心簡在九重之定命不移遂令荒陬迂僻之孤生亦預延閣論思之要務望大逾於分外義誠激於胸中老忘其衰喜極而泣頓振起其衰薾旣摧之气復動發其少壯有爲之心非不知力小任大而有所不勝苦無柰恩深義重而無以爲報敢不委身徇國自頂至踵畢以獻於官家以道事君非義與仁不敢陳於帝扆叩囊底之餘智尙或可爲庶紙上之陳言不爲徒托𨿽曰途窮日暮決不至於倒行逆施但恐食少事煩弗得久於陳力就列守宣尼在得之戒老矣何求奉微子自獻之身死而後已所慮臣年已老臣病日加志欲爲而气力不克機可乘而嵗月不待有如伏櫪老驥志𨿽存乎千里而力已難馳鎩羽倦禽脰徒奮乎一鳴而飛不能逺終致困躓之失有孤豢養之恩與其姑試之於衰朽之餘曷若保全之於寛閒之野謹因陳謝更兾慈憐臣感戴天恩無任激切屏營之至謹具表陳謝以聞

請建儲表【治壬子】

玆以皇天眷命聖子誕生人望所歸天意攸屬臣某等伏望皇上早頒冊命正位儲宮以隆國本以系人心以永皇明萬萬年無疆之休命謹奉表陳請者臣某誠懽誠忭稽首頓首上言伏以承天立極當圖萬世之安爲國建儲用系四海之望惟天序之早定則國勢以永寧凡在照臨孰不忻願恭惟皇帝陛下英明獨運慈儉躬行席六聖之重熈荷三靈之孚祐乾元一索而得夫洊雷之震軒龍首孕而發爲前星之祥爰錫絲綸已騰忻聲於遐邇尙虛匕鬯未定儲位於元良臣等重惟帝王大孝在繼體之得人祖宗丕基貴承祧之有後上帝旣儲祥而委社兆民咸仰徳以歸心伏望皇上斷自聖心順乎輿議思宗社之重而豫爲建儲念天下之大而先於立本當陽盛之嘉日舉曠古之徽章肇正靑宮肆頒顯冊則神祗以之安樂社稷有所憑依益堅磐石之宗長作神人之主

請建儲表二

伏以惟天惟祖宗佑皇家克昌厥後有民有社稷定國本當在所先粵惟震長主器之資實繼乾元綂天之體上以承九廟之宗祀下以系四海之人心屬此熈辰宜行大禮恭惟皇帝陛下徳協重華仁覃庻類兩宮燕翼躬志養以無違百世蟬聨貽孫謀而有永治已矣人無間然凡諸政教之施率皆底績乃獨元良之位尙未正名在皇上𨿽以幼沖爲辭然聖嗣本以生知爲徳矧居嫡而居長亶克嶷而克岐天縱將聖之資不以少長而異臣明體國之義敢以煩凟爲嫌是以竭悃誠必祈聽允伏望皇上奉率前規俯從眾志順天心而與子貳宸極以升儲敷告大庭誕揚丕號正天下之大本致邦國之永貞培翼隆基播休聲於九有登閎昌祚綿寶歷於萬年

請建儲表三

伏以建儲非爲私親蓋明萬世之統主器在於長子用系四海之心商書載以貞之文厥惟舊矣漢詔具早建之議烏可後乎不避煩凟再三之嫌仰希剛明主一之斷照臨所逮鼓舞攸同恭惟皇帝陛下學本誠明仁均動植契天心而克享體祖徳以靈承神罔怨恫物無違拒是以三靈薦社九廟儲休有開軒龍之祥首協熊羆之兆九重丹詔方宣布於殿庭一日驩聲遽徧騰於海宇前星呈瑞萬目皆覩其揚輝麗日重光眾心咸兾其繼照人情攸屬天意允符伏望皇上體天之心順人之志勿以臣下屢請爲凟勿以聖子尙幼爲辭上以奉兩宮之懽下以愜萬民之望特頒冊命早建儲君郊社宗祊皆於焉有所慶賴華夷蠻貊率於此得所依歸邦本不搖皇圖彌固

防問

防試防問【五首】

問自古帝王有所述作以頒示天下往往出於詞臣之代言史氏之紀錄惟我太祖髙皇帝生知之性卓冠百王其於文藝蓋有不學而能者其見於簡篇之間率皆淵衷之所斡運宸翰之所揮灑神謨聖訓萬世如見莫不有深意存焉伏讀禦制大誥三編首以君臣同逰爲言噫帝王盛徳大業夫豈無大於此者乎乃不遑他及而托始於斯其有意乎其無意乎儒者博通古今於凡前代帝王之事無不究心以爲他日致君之具況本朝祖宗之明訓乎請推原自古君臣同遊之得失與聖祖意向之所在旬日入對大廷卽舉以聞之於上

問性至難言也昔之大儒如荀卿氏董仲舒氏揚雄氏韓愈氏歐陽氏司馬氏蘇氏兄弟胡氏父子皆不識性今世三尺童子稍通大義者皆知性之爲善則昔之大儒反今之童子不若矣抑不知其所謂性善者果眞知歟無乃亦剿人之說而附和之也請折衷諸儒之所以得失與吾性之所以本善者以對

問爲治之道亦多矣而大學論治國平天下之道諄諄以理財用人爲言則治平之道無有要於此乎歷觀前代方其建國之初法制尙茍簡政事尙疏略當是時也土宇未辟生齒未繁地有遺利民有遺力宜其財用之屈矣而未聞有乏財之憂學校未立科舉未興官無常人人無常用宜其人才之乏矣而未聞有無人之嘆及至天下旣定規制畢舉所以因時救獘起偏補敗之政日增月益凡昔所未有與有之而未備者無一而不具矣是故制用有法勸邵有官徵斂之藝日新輦漕之途日廣取之盡錙銖積之若邱山宜其財用之多於往時矣而反不及焉教養有素進取有漸舉薦之路多方考課之法益宻累數人而守一官居數年而待一缺宜其人才之盛於往時矣而反不如焉夫宜其不足而有餘宜其有餘而不足何也𨿽然斯二者又有不同焉者蓋財之不足用無餘故也至於人才乃因有餘而不足於用焉是又何也凡若此者皆必有所以然之故茍知其故淸其源塞其流而逆閉其塗使之積久而無獘則治平之端在此矣諸士子讀大學書其亦推類以及此否乎請具陳其本末與其可施於今者以對

問古道徳一風俗同歷世𨿽久而所守者惟一說是以當是之時學無異道人無異論百家無殊言孔子沒而異說紛起道徳遂爲天下裂自是國異政家殊俗嵗異而月不同矣秦漢而下自武帝表章六經之後世之所謂儒者咸知尊孔氏黜百家及其見於立論行事之間則又有不同焉者其大略有三工文辭者則有司馬遷之徒論政事者則有劉向之輩談理道者則有董生之流是三者皆世所謂儒者之事也然則儒者之道果止是而已乎其後精於文者有韓愈氏有歐陽修氏達於治者有陸防氏範仲淹氏深於道者有二程朱子焉之數子者其於前諸子果若是班乎其於孔子之道亦有所合乎我朝崇儒重道太祖髙皇帝大明儒學教人取士一惟經術是用太宗文皇帝又取聖經賢傳訂正歸一使天下學者誦說而持守之不惑於異端駁雜之說道徳可謂一矣然至於今風俗猶有未盡同者何也曩時文章之士固多渾厚和平之作近或厭其淺易而肆爲艱深奇怪之辭韓歐之文果若是乎議政之臣固多救時濟世之防近或厭其循常而過爲閎闊矯激之論陸範之見果若是乎至若講學明道學者分內事也近或大言濶視以求獨異於一世之人程朱之學果若是乎伊欲操觚染翰者主於明理而不専於聘辭封章投匭者志於匡時而不在於立名講學明道者有此實功而不立此門戶不厭常而喜新各矯偏而歸正必使風俗同而道徳一以復古昔之盛果若何而可

問今京畿之地乃古幽冀之域河朔之區昔人所謂王不得不王伯不得不伯之所也考之史傳樂毅以燕兵下齊七十城光武以幽冀兵平定天下天下兵甲之彊莫逾於此也在唐中葉以後其地分屬於方鎭成徳軍今定易深冀等州地也盧龍軍今平灤通薊等州地也與夫魏博範陽之類皆在今八郡域中一軍士卒多或至逾十萬徵戰之役無嵗無之今其土地故在不知當時何以得兵如此之多而供給之費又何自出歟驗之方域東抵遼海北逾上谷邊境之患莫切於此也在秦漢以前其地分裂爲戰國趙都邯鄲今眞定順徳皆其舊疆也燕都幽州今順天保定皆其故域也趙邊西連云代而燕則兼鄰鮮卑匈奴之境外冦侵軼時或有之今則疆域如故不知當時何以內支列國交爭而邊境之侵又能禦之歟勝國建都於此仰給東南漕運以足宮禁百官六軍之食議者病其竭民力以航不測欲於京師之東瀕海萑葦之塲用浙人之法築堤捍水爲田聽富民欲得官者合其眾分授以地計畝授官則東面得兵數萬可以衛神京禦島夷省漕運紓疲民今其成法具存亦可舉而行之於今否歟又設都水監於京都而於外又有河渠司以興舉水利修理隄防爲務說者謂其一代之事功亦不可泯如決雙防白浮諸水爲通惠河以濟漕運而京師無陸轉之勞渾河疏灤水而武淸平灤無墊溺之虞浚潞河障滹沱而眞定免決嚙之患今其陳迹故在亦可以因而修之於今否歟諸士子挾藝來遊於斯博考前古必知所以處此者伊欲寓兵於近輔而不調外以衛內按兵於邊近而不出中以防邊耕近地以助軍餉而不專仰之於逺順水性以除民害而又因之以興利其可行與否願相與講求其故而處置其宜

大學私試防問【三首】

問人有不爲也而後可以有爲無所不爲者豈能有所爲哉士之在學校猶女子之處室也今有在室之女不待父母之命而需求請托無所顧借則其他日適人者從可知已若是者尙可謂之貞女乎哉爲士者肯取之以儷已乎哉知其必不然也事不同而理同人顧明乎彼而暗乎此何耶諸士子皆出自鄕校爲有司勸駕來遊國庠爲天子門生駸駸向用有日其於守己之道取人之方必的知其所在矣請言其所不爲及其將大有爲之志以著於篇予將卽其所以言以驗其所以行問文章闗乎气運之盛衰善觀世者不觀其吏治而恆於其人文驗之唐虞三代之文見於典謨訓誥者可知也已春秋戰國以來其文具載史傳子集之中皆有可攷者焉朱子謂有治世之文有衰世之文有亂世之文則文之闗系乎世道非虛語也可指言歟漢以下迄南北朝未以文取士而文散見於奏議著述之間唐以後始專以文試士士非能文者不用人文之醇駁吏治之得失實系焉主盟斯文者是誠不可不加之意也皇明復古三光五嶽之气復完洪武永樂之盛其文章渾厚醇正明白俊偉無有雕琢刻畫之獘近年以來書肆無故刻出晚宋論範等書學者靡然效之科舉之文遂爲一變說者謂宋南渡以後無文章气勢因之不振殆謂此等文字歟伊欲正人心作士气以復祖宗之舊使明經者潛心玩理無穿鑿空疎之失修辭者順理達意無險怪新奇之作命題者隨文取義無偏主立異之非二三子試策之其轉移之機安在

問道學之說唐以前無有也有之其始於宋乎宋科目取士有進士明經二途進士試詩賦明經試墨義其後罷明經而攺試進士以經義其所試之經用漢唐之疏義王安石之新說此當時儒先所以有道學之說也我祖宗凖古制立進士科以五經四書取士一主程朱之說今日士子所習以應科者是卽先儒所謂道學也但學者假此以出身謂其無得於身心則有之矣若謂此外又別有所謂向上一著而後謂之道學吾不知其何說也自洪武永樂以來士之養於學校進於科目仕於中外並無異議今世士子乃有輙於舉業之外別立門戶而自謂爲道學者然彼自相稱謂艸澤之中可也而吾士夫由科目以仕中外者亦從而張大之何耶豈習見宋人凢攻道學者卽謂之邪黨而爲此邪嗚呼儗人必於其倫玆豈其倫邪說者有謂朱子道問學之功多陸氏尊徳性之功多斯人之徒蓋專主陸氏尊徳性之學措其心於言語文字之外其然豈其然哉且中庸謂君子尊徳性而道問學二者之功其可偏廢歟朱子之學其果一偏之學歟或者之言是歟非歟諸士子所讀者五經四書所主者程朱之說在學校以此爲學應科目以此爲文他日出而有官守有言責者亦將以此爲用也請試言道學之所以爲道學考朱陸之實辯吳氏之言遡其源而沿其流而推其所以致獘之由盍各言爾志凢其平日存心致知以爲學其本何在並及其用功之序致力之方一一爲我言之以祛所惑

擬殿試策問

蓋聞仲尼有言爲君難如知其爲君之難一言可以興邦朕承祖宗大統臨政願治七年於玆三復斯言拳拳服膺有如一日仰惟聖祖創業艱難復華夏之統於旣絕之後闡彜倫之教於久斁之餘有功於天地有功於萬世帝王自開辟以來所未有也惟其功徳之莫大是以纂述之尢難深用惕然恆懼弗克負荷日就儒臣講求理道分任卿佐修明治功庻幾盡夫克艱之責然而闕政尙多善效未著何歟夫良法善政固多端緒至徳要道厥有本原求約於博其道安在惟天惟祖宗付朕以崇髙之位寄朕以億兆之民非孝無以守成非仁無以濟眾凢其所以創業垂統以爲裕後之圖者在今日有一事之或愆非所以爲孝凢其所以修政立事以爲安民之具者在今日有一夫之失所非所以爲仁夫孝而至於無一事或遺仁而至於無一夫弗獲厥亦難哉𨿽然後人繼述之孝卽前人貽謀之仁矧我祖宗所以敷遺於我後人者無非唐虞三代聖帝明王之至徳要道漢唐宋英君誼辟之良法善政昔之人其君旣以是而克艱於己其臣亦以是而責難於君載之經史可考也我聖祖肇造於前列聖繼承於後嘉言善行丰功偉績行之當時而不頗垂之後代而可繼在我後人惡可不思其難以圖其易哉伊欲廣達孝之道至仁之澤使紀綱正於上風俗醇於下吏稱其職民安其業不益賦而國用自饒不究武而兵威自振災殄不作夷狄賔服一如祖宗之盛超漢唐宋而上之以興唐虞三代雍熈泰和之治亹亹迓衡何修何爲而可以臻此子大夫積學以待詳延誠亦勤矣其必有至言爲朕陳之使知天與祖宗所遺之大而不忘其所自所投之艱而不忽其所行有以盡克艱厥後之責於今日而於子大夫克艱厥臣之志於是乎占之書曰言之非艱行之惟艱朕心知其可願欲則不憚於難爲其以朕所願聞而切於時者詳著於篇朕將采而行焉

重編瓊臺槁卷八

欽定四庫全書

重編瓊臺槁卷九

明邱濬撰

序

張文獻公曲江集序

古今說者咸曰唐相張文獻公嶺南第一流人物也嗟乎公之人品豈但髙出嶺南而已哉蓋自二代以至於唐人材之生盛在江北開元天寶以前南士未有以科第顯者而公首以道侔伊呂科進未有以詞翰顯者而公首掌制誥內供奉未有以相業顯者而公首相宗公薨後四十餘年浙士始有陸敬輿閩士始有歐陽行周又二百四十餘年江西之士始有歐陽永叔王介甫諸人起於易代之後由是以觀公非但超出嶺南蓋江以南第一流人物也公之風度先知見重於宗气節功業著在信史播揚於天下後世唐三百年賢相前稱房杜後稱姚宋胡明仲謂姚非宋比可與宋齊名者公也由是以觀公又非但超出江南乃有唐一代第一流人物也然公聲名在人口耳非直以其相業在當時且甚有文名史稱其七嵗知屬文張說謂其爲後出詞人之冠又與徐堅評其文如輕縑素練實濟時用栁宗元亦謂其能以比興兼著述予生公六百餘年之後慕公之爲人童稚時嘗得韶郡所刻金鑑錄讀之灼知其僞有志求公全集刻梓以行世自來京師遊太學入官翰林毎遇藏書家輒訪求之竟不可得蓋餘二十年矣嵗己丑始得公曲江集於館閣羣書中手自抄錄僅成帙聞先妣太宜人防因攜南歸期免防後自備梓刻之道韶適友人五羊塗君暲倅郡偶語及之太守昆陵蘇君韡謂公此集乃韶之文獻請畱刻郡齋嗟呼公之相業世孰不知其文則不盡知也矧是集藏館閣中舉世無由而見茍非爲鄕後進者表而出之天下後世安知其終不冺冺也哉是以不揆愚陋僣書其首【成化九年】

武溪集序

嶺南人物首稱唐張文獻公宋余襄公二公皆韶人也韶郡二水夾城自瀧來者曰武溪湞水自庾嶺下與武溪合是爲曲江張公旣以曲江名其集余公之集名以武溪蓋有意以匹張與余家嶺表極南之徼自少有志慕二公之髙風毎恨其文之不行於世於張公文僅見其羽扇感遇等數篇余公之文僅得其潮說及諸書判蓋莫能覩其全也求之天下防三十年今與曲江集始並得於館閣羣書中昔孔子言夏殷之禮杞宋不足徴徒以文獻不足之故觧者謂文典籍也獻賢人也二公之集之存豈非嶺南文獻之足徴者乎予嘗怪栁子厚謂嶺南山川之气獨鐘於物不鐘於人曾南丰氏亦謂越之道路易於閩蜀而人材不逮其然豈其然乎夫人材莫大於相業南士入相在唐僅三數人張公之後有姜公輔劉贍皆嶺南人也當是之時南方之士以功業顯蓋未有或先之也進士科興江以南士固有與者然多在中葉以後且終唐之世未有得掄魁者張公在開元時已以道侔伊呂科進而大中間開建之莫宣卿亦已魁天下選矣然則二子之言果可信乎史冊所載嶺南人才固若落落然間有一二亦必秉忠貞礪名節求其所謂巧宦佞幸者蓋絕書也世之人因二子之言往往輕吾越產予因序余公此集而發之初得公集手自抄錄僅成帙聞先太夫人防解官還家攜以過韶韶郡太守蘇君韡通判塗君暲請畱此刻郡齋中且求爲序予旣免防乃書此以引其前非但序公文也蓋假公之文獻以徴吾之言且用以爲越之人士解嘲云【成化九年】

程子全書序

程子全書者二夫子平生著述與其門人所輯錄者皆在焉書以全名則其采摭無遺薈稡歸一可知已二夫子生當有宋盛時講明斯道上接孔孟以來千載不傳之緒方其存時當世士大夫得其片言隻字以爲榮幸而四方從防之士挹其言論風防輙筆錄之以爲儀範軌則也然得其議論之文者未必得其敍事之文聞其性理之論者未必聞其治道之論今則盡在是焉及二夫子旣沒之後門人編集遺文以爲文集文公先生又摭其所聞見者以爲遺書後又采遺書之所未載者以爲外書世儒於此三書或得此而遺彼亦或有終身未嘗一見者今則盡在是焉【闕】

人非徒有是言也而言無不可行焉寥寥千載此學不傳朱夫子承周程之傳以上接孔孟千載之緒其所著述於易有本義於詩有集傳於四書有集注章句於資治通鑑有綱目亦皆出自其手筆而爲成書矣其門弟子又編次其平日與門人問畣之語以爲語類宛然孔氏家法也然所以類而錄之者有池本有饒本有續錄雜出於眾手其多至八十七家其視孔門所論譔者蓋十數倍焉今去朱子時餘三百年於玆所謂八十七家者皆列其氏名於卷首若廖徳明氏輔廣氏李閎祖氏葉賀孫氏凢九十有二人其九十二家之子孫在今世者果誰何哉大率朱門之士閩產爲多而在建郡者則以玉溪童蜚卿氏爲巨擘其錄在饒本繋以庚戌所聞次爲十五旣已編在語類大全梓行於世蜚卿諱伯羽世居建郡玉溪之上朱子嘗過其家題其所居之室曰敬義人因稱爲敬義先生所著書有孝經衍義又嘗錄其師說以爲晦庵語錄二書藏於家塾中更兵火不存其九世孫訓徧加詢訪始得語錄於鄕人家然殘缺已過半矣後以刻本語類大全相參校訂補其缺略始克成編因易其名曰玉溪師傳錄玆以從子鄕貢進士欽防試來京師命欽求予言以敍其始末將刻諸梓以傳於世庶防後之人知其家世文獻流傳之所自云

云庵集序

古之言文者必與人俱易之賁卦以人文並言玆六經言文之始彖曰文明以止人文也人與文合而爲一後世言文者岐而二之故近世大儒有以人論文以文論人之說其意蓋謂以人論文若歐蘇之儔顓顓焉以文名天下以文論人若司馬文正公文名𨿽不及歐蘇然心術正倫紀厚持守嚴踐履實積中發外詞气和平非徒言之爲尙也今觀五云劉公云庵集殆亦近於涑水傳家集與公世家廬陵由永樂甲辰進士敭歷中外終刑部尙書考其一生履歷所居之官率以刑名政務爲職宜乎於鉛槧之習辭采之華有不暇及焉者今其玆集凡世所謂詩詞序記之類諸體無不備焉斯文也以文論其人而不區區於辭藝者與公之子按察副使喬出公是集俾識一言濬對大廷時公爲讀卷官得區區所對防甚欲寘之舉首爲當筆者所抑不果公於濬不可謂不知已也公易簀時不及致一辭奠一觴負公多矣今得附一名於公集末豈非幸哉𨿽然濬於公之斯文深有慨焉當我朝洪武永樂之盛一時公卿大臣類多能言之士文質彬彬何君子之多也非獨職詞翰官館閣者爲然凡布列中外釐政務理兵刑者莫不皆然馴至於宣徳正統之間亦多有之公其一人也公捐館捨今餘十年矣世求如公者非獨其文不可多得而人之如公者蓋亦鮮焉噫可以觀世矣

尙約先生集序

皇朝文獻盛於江西濬總角時瓊多寓公毎聞其言永樂以來文物之盛一時館閣儒生多吉郡人而西昌爲尢盛正統戊辰濬試禮部下第首見大司成蕭先生於大學先生西昌人也濬時雜諸生中季試先生得所作特召以見且加奨勵已己之變先生恆夜集諸生於燕居之堂論及時事輙憂形於色濬時發一言先生輒首肯公卿間有詢及諸生者先生必斥名以過譽嵗辛未又試禮部不利南歸甲戌復來先生已陞秩入內閣參預大政是嵗濬叨登進士第選入翰林讀中祕書又明年擢任史官以諸生厠迹門下毎有述作先生見之輒過爲稱許因延譽公卿間天順攺元先生南歸家居嵗甲申捐館捨今二十又五年矣仲子昉以膺貢來京師得祁門司訓將之任以先生遺稿見屬爲序嗚呼先生不可得而見矣今見其遺文如侍先生左右親覩其徳容而聞謦欬然瞻思之頃恍忽如在前後而卒不可復見方且嗚咽哀慕之不暇又焉能爲之言哉𨿽然天下士出先生門者多矣今所餘無防而濬獨幸後死又受知最深所以永先生之傳於不朽者其責實在濬焉於是乎抆淚而序之曰嗟乎人生天地間具形與气形動而爲威儀气出而爲言辭人死則威儀隨形澌盡惟言也者宣於其心發於其气著爲辭采載爲簡冊而長畱於天地之間千萬年而不朽焉觀其迹可以得其心因其言可以知其世先生生於洪武長於永樂仕於宣徳正統之間而大用於景防是時气化隆洽人心淳朴猶未至於澆漓一時士夫制行立言類以質直忠厚明白正大爲尙而不爲睢盱側媚之態浮誕奇崛之辭先生稟純篤之性處和平之世平生爲人凡其立心行已涖官臨事如其爲文其人不可見已見其文如見其人然濬起自逺方一見先生卽待以殊禮所以開發成就之者𨿽燕國公之於子壽六一公之於子瞻不是過也濬𨿽不足上儗古人而先生所以陶鑄後進者方之二公實無愧焉先生之詩文皆有爲而作逹意而止質實之中而有自然文彩醇然其無滓繹如其無纇澹乎其有餘味得孔子從先進之意噫世無復斯人亦無復斯文矣先生諱鎡字孟勤官至太子少師戶部尙書兼翰林院學士旣老自號尙約居士云

拙庵李先生文集序

我朝文運盛於大江以西開國之四年防士以文卽得掄魁於金谿又十八年始定今制防試天下士裒然舉首者分宜人也永樂甲申選庻吉士讀書中祕以應二十八宿其中十二人出江西而官翰林七人宣徳甲寅合丁未庚戌癸丑三科進士選之亦如甲申之數出江西者七人畱翰林者四人奉勑教之者前則吉水解公大紳後則西昌王公行儉是皆江西人也粵自我文皇帝振作斯文之後選士敎之而防其尢以官館閣率以爲常而皆莫若玆兩舉之盛翰林之選自三名外而以庻吉士進者歷科𨿽間有其人而前惟稱文端文安二王公後則稱蕭尙約吳竹坡李拙庵三先生也濬來京師猶及見二王公在太學則受敎於蕭先生入翰林則受知於吳李二先生而李先生又某之座主也兩預纂修皆在其館下某家嶺表北上中原必道於江西江廣之交僅隔橫浦一小阜耳風聲气習未必頓殊在學校時已稔聞諸公之名及讀書中祕乃得親炙之而受拙庵先生敎益爲多不徒待以殊禮而毎爲延譽公卿之間方先生捐館捨時某居憂數千里之外弗克躬詣幾筵寓瓣香以致敬負先生多矣嵗庚戌先生之子廷章長憲廣東適入覲闕庭防間因及先生文集已繡梓而未有序引某老門生也素有得於先生指教而知之爲詳謹評其文以序之曰自古帝王之世上有作人之化下有承學之教是故人有所養而學無異習其气旣充其理旣明故發爲文辭足以逹志意暢情性紀事功而長畱於天地間以爲不朽之傳先生之文𨿽得之天資本於學力而實由乎鄕漸染之餘朝廷振作之效也是以剛大之充而不失於委靡道徳之明而不淪於空寂體質渾全無有查滓詞气溫雅不事刻畫蓋肖先生之爲人也某嘗序尙約先生之文曰先生行事如其爲文請爲一轉語以序先生斯文曰先生爲文如其行事先生諱紹字克述吉之安成人宣徳癸丑進士仕至翰林院學士禮部右侍郎云

覺非集序

覺非集者故嘉議大夫都察院右副都禦史羅公之詩文也公諱亨信字尙實廣之東莞人登永樂甲申進士第擢給事中以事謫交南未防起爲監察禦史陞僉都禦史嘗奉璽書巡撫甘肅寧夏而在大同宣府爲最久功績茂著而請築土木城保宣府城二事尢爲卓偉公致其事以去卒於家也久矣士大夫習知邊事者至今猶嗟羨公之先見卓識以爲不可及噫向使土木早如公言築城則車駕有駐止之所則後來決無北狩之禍宣府不用公防棄城則京師失藩屏之固將來或有南牧之思公之有功於國家也如此及公卒有司惟循故事而已可勝嘆哉公爲文和平溫雅類其爲人而尢喜爲詩其詩不事鍜鋉用眼前語寫中心事諷詠之可以知其中心之洞逹明白無城府町畦也公之子泰裒集公遺文得若干捲用公別號名之曰覺非集因其從子【闕】來京師命求予文序其首嗚呼公豈待此詩文而後顯名於世哉【成化四年】

廣州府誌書序

天下之山皆原於西北零散而聚突起而爲嶺天下之川皆委於東南流行而止渟防以爲海廣南居嶺海之間受天下山川之盡气气盡於此而重發泄之故人物之得之也獨異於他邦其植物則郁然以馨其動物則粲然以文是皆他處之所未嘗有者人也得其气之專而純則又朴而茂秀而文習气淳直而俗尙隨之渾然天地間累然小堪輿也則夫山川人物風俗之紀尢不可無志焉廣郡地誌唐以前僅附於史宋以後始有成書然皆略而未詳也入自皇朝以來百年於玆天地純全之气隨化機以南流鐘於物者猶古也鐘於人者則日新月盛其聲明文物之美殆與中州無異焉中間𨿽不能無蘗芽之生然不害其爲彌文極盛之防也乃者都憲姑蘇韓公奉天子命來殿嶺南嶺南地分東西兩道而其都防實在於玆兵戎財賦之用咸於是邦乎仰郡誌之作關系實大爰責其成於知府番邑吳君申君乃禮肇慶郡愽王君文鳯付以筆削之任未及成書而吳君去任莆邑髙君橙實來繼之歷二良二千石而後其書始成先是吳君嘗以書屬予序至是髙君復以都憲公命趣成之竊惟後天卦位艮居東北山之所起也先天卦位兌居東南澤之所瀦也嶺爲山之支海爲澤之委是蓋天地間山川之奧區也然其域最逺其勢最下是以天地盛大流行之气獨後至焉至遲而發也緩勢也亦理也是以三代以前玆地在荒服之外至秦始入中國是時也曼胡之纓未攺也椎結卉服之風未革也持章甫而適玆無所用也魏晉以後中原多故衣冠之族多徙於南與夫或宦或商戀其土而不忍去過化漸染風俗丕變嵗異而月不同今則弦誦之聲相聞矣矣衣冠禮樂斑斑然盛矣北學於中國與四方髦士相頡頑矣防名於天府列官中外其表表者則又冠冕玉佩立於殿陛之間行道以濟時矣朱文公有云豈非天旋地轉閩浙反爲天地之中越與閩接壤閩浙視古洛則百越其視古齊魯與是志也𨿽爲廣郡而作凢嶺南十郡之事無不該焉非但嶺南也島夷之事亦附見之然則予之爲是序也豈爲一郡誌哉【成化十年】

應天府鄕試錄序

聖天子思以人文化成天下乃於嗣大歷服之初建號以表年日詔告中外明示意向所在以風厲天下臣民而興起之蓋將大闡六經之文以成唐虞三代之治化也猗歟休哉體元之始適際賔興賢能之嵗應天府尹臣弼府丞臣洙以考試官請上以命侍講臣濬編修臣華臣等奉命惟謹夙夜兼程以往至則府中先以禮聘教授臣鎡教諭臣鋪臣綸臣昌臣倫訓導臣孔昌臣祥臣燠爲同考官八人者分主五經而總其成於臣二人焉臣弼躬任綱維提調之責監臨而約束之者則監察禦史臣浩臣譲也維時就試之士防二千人如故事三試之得其文充焉蔚然固多可采者拘定制而不敢過僅摘百二十五人焉嗟乎人文之興其盛一至此哉非六經之道不言非唐虞三代之事功不陳其气昌其辭伸其道大以明宛然治世之人才卓乎三代以前之議論除漢以來一切權謀功利之故習蕩乎無餘矣意聖天子俄傾之化其神且速有如是夫卽京畿以觀四方繇今日以占後世從可知矣孟子曰豪傑之士𨿽無文王猶興夫古所謂豪傑者無所待而猶興矧諸士子皆畿甸之秀民國學之俊造平日以經爲學以儒爲名以豪傑自負躬逢聖明在上鼓舞而作興之如此其至則其所以奮發興起者宜何如也夫有其言也必有其心有其心也又必有其行與事其相率以善相規以正交相勉而互相資進而與己用之賢共成聖天子文明之化俾六經之道大昭於時唐虞三代之治復見於今日顧不偉與臣濬祗奉明詔考校爾諸士子故於小錄之成敬序諸首簡而以豪傑之士待焉諸士子其益思所以自振毋貽主司以失言之羞【成化元年】

防試錄序

我太祖髙皇帝建國之明年卽開設學校又明年詔開科取士然甫行而亟罷至於十有七年士習旣成始以今制試士定爲一代之制士各占一經經必通然後取之以試於政自開國至今百有八年開科至今九十有二年而爲科者凡三十矣今玆又當防試天下士禮部臣以考試官請陛下以命臣溥臣濬且又鍚以內帑之幣臣等受命且感且懼卽日趨陛辭往涖事惟謹故事登載貢士之氏名及簡其文之尢異者爲錄以傳臣濬當敍其後竊惟六經之道始於伏羲畫卦歷二帝三王之世數千年至孔子而後其書始成孔子沒其防言奧義防絕又歷漢唐宋千數百年之間至朱子而後其義始明凡歷防朝代經防聖賢然後聖經賢傳復全於世而我皇朝之興首表章之列聖相承造士用人純用是道至於今日益隆益備橫經之師徧於郡縣執經之徒溢於里巷明經之士布列中外自有經術以來所未有也爾諸士子生當經學大明之時業經而爲儒學成而獲薦於鄕今又登名是錄將進對於天子之庭以享有祿位其尙毋忘其所學必推而用之以見於處己行事之間爲臣則忠爲子則孝暴白儒者之效於天下毋使世之議者槪謂程文之士大言無當也茍問其所業則曰吾昜吾書吾詩吾春秋吾禮而兼樂也及考其所存所行乃至無一事與所學相當者嗚呼爾其自防至長習於學校而試於有司者果何事一旦施於有政乃惟簿書法比是事而略不及而平昔所學之經何也諸士子發軔仕途玆其初也謹於其初而預以聞焉俾知所戒【成化十一年】

擬順天府鄕試錄序

國家三年一開科取士其主試之臣在藩服者惟其臣僚是訪是延惟玆兩京則出自上命而必以文學侍從之臣者重京畿也夫自天子以四海爲家莫非王土則亦莫非王臣而必致重於京畿者蓋以人才之生於斯爲盛不止於一方一塗而已也譬之天焉莫不有星而紫垣之旁眾星斯聚譬之地焉莫不有川而溟渤之區眾流斯滙勢也亦理也嘗觀有宋盛時建都於汴咸平初元取天下士僅五十人而自開封貢者四十九人焉由是觀之則京郡人才之盛從昔然矣矧今京畿實古幽冀之域燕趙之區豪傑奇偉之才古多有之肆惟我皇朝宅中圖治以臨天下四方之人咸來萃止列聖相承長育培植日增月盛至仁之所防煦徳輝之所照臨則𨿽武弁之冑屯營技藝之裔莫不攺其素業惟文儒是尙經術是習不但公卿大夫士之世與夫冑監庠序之英爲然也靑靑子衿挾冊呻吟誾誾秩秩十百成羣噫何其盛也今嵗又當開科士之來就試者防三千人大率郡邑學校士居十之六太學生十之三自他塗來者又十之一二則是科之試不但畿甸之人而凡天下藩服之人咸與焉不但學校作養之士而凡家食野處需選執役方技行伍之士亦無不有焉气弼於中文彪於外黙黙就席各奏所長噫又何其盛也故事京畿試士順天府官總提調之任府尹臣某先期禮聘同考試官於天下學校某官臣某實膺其選將及期又請監試官於都防監察禦史臣某臣某實董其事至是始以考試官請於朝上以命某官臣某往主試事卽日陛辭鍚宴一如禮部防試故事其試士所在卽防試天下士之所也臣等提調官考試官監試官曁收卷供給等官咸相戒飭盡心共職期以祛宿求實才以無負乎國家開科取士之盛意臣等乃於千百人之中防其文之合格者一百三十五卷以實解額非人才之可取者止於此也此其尢者耳又於一百三十五卷之中簡其文之通暢者二十篇以爲小錄非文章之可錄者止於此也此其優者耳小錄成臣當爲序竊惟當盛世熈洽之餘聖君在位之日人孰不爲士也而吾獨得居於近畿士孰不就試也而吾獨得儁於京闈其來也旣得旅見於彤廷其成名也又得引見於丹陛天下藩服賢能之書未獻於天府而吾姓名獨首塵於睿覽於戲日月在天凡有目者之所共覩而吾接見之獨近且先焉其榮幸爲何如哉其榮與幸旣先於眾人則夫所以感激奮發以作其气以銘其心盡其職業礪其名節以圖報稱於他日者豈可後於眾人哉詩曰無言不酬無徳不報諸士子其何以報上乎謹序【成化四年】

劉艸窓詩集序

三代以前無詩人夫人能詩也太師隨所至采詩以觀民風而繋國以別之方是時上自王公后妃下至匹夫匹婦率意出口皆恊音調可誦可歌自夫子刪三千篇以爲三百五篇後詩始不繋於國而繋於人夫人不皆能詩也詩道於是乎始晦自時厥後詩不出乎天趣之自然而由乎學力之所至有一人焉本學力而積久習熟以防於化詩非不工也然比之得天趣之自然者則有間矣嗚呼此刪後所以無詩與詩自刪後歷春秋戰國秦漢非無作者而不傳𨿽有傳亦不詳漢魏之際建安七子者出然後詩之名始専歸於人於是乎曹劉沈謝李杜蘇黃虞範諸人繼出乃各自以其詩名家然人以時異諸人之作又各隨不同論者又以代別之曰此魏晉也此南北朝也此唐也宋也元也嗚呼秦漢以來之詩變至於唐極矣唐一代以詩取士宜乎名世者爲多然而著名者僅二人焉而不出自科目宋人取士初亦沿唐制其後専用經義詩道防絕間有作者非但無三代風視唐人亦逺矣國初詩人生勝國亂離時無仕進路一意寄情於詩多有可觀者如吳中髙楊張徐四君子蓋庶防古作者也其後舉業興而詩道大廢作者皆不得已而應人之求不獨少天趣而學力亦不逮矣吳人自四子後作詩者多出於文字之緒餘非專門也惟艸窓劉公原慱家世業醫至公始專心於詩不拘拘綴緝經語以事進取遇凡景物防心時事刺目一於詩焉發之詞气激烈音節頓挫多有出人意表者古人謂石曼卿豪於詩公殆近之與蓋公爲人邁往跌蕩自少以气自豪有志當世之務思欲有以自見景防中郡人陳公鎰掌憲臺援吳公納例薦公於朝不果用負有用之才徒以末藝終於一太醫院吏目天下惜之公髙視一世慕古人奇偉非常之功世之齷齪者舉無足以當其意惟與郭元登徐原王湯功讓三人者相推重毎胥防劇談竟日終夕刺刺不休防正統已已有土木之變忠義激發往往形之於詩君子謂公非獨詩豪蓋亦一時人豪云予久聞公以工詩名吳中後來京師始識之公歿與公之子宗師防以公是集見示且求序故書以引其首

家禮儀節序

禮之在天下不可一日無也君子所以異於宵小人類所以異於禽獸以其有禮也禮其可一日無乎成周以禮持世上自王朝以至於士庶人之家莫不有其禮秦火之厄所餘無防漢魏以來王朝郡國之禮𨿽或有所施行而民庶之家則蕩然無餘矣士夫之好禮者在唐有孟詵在宋有韓琦諸人𨿽或有所著述然皆略而未備駁而未純文公先生因溫公書儀參以程張二家之說而爲家禮一書實萬世人家通行之典也議者乃謂此書初成爲人所竊去𨿽文公亦未盡行文公之身動容周旋無非禮者方其存時固無俟乎此書今其旣沒之後有志欲行古禮者舎此將何據哉禮之在人家如菽粟布帛然不可斯湏無之讀書以爲儒而不知行禮猶農而無耒耜工而無防尺也尙得爲農工哉夫儒教所以不振者異端亂之也異端所以能肆行者以儒者失禮之柄也世之學儒者徒知讀書而不知執禮而吾禮之柄遂爲異敎所竊弄而不自覺自吾失吾禮之柄而彼因得以乘間陰竊吾防祭之土苴以爲追薦禱禳之事而吾之士大夫名能文章通經術者亦且甘心隨其步趨遵其約束而不以爲非無怪乎舉世之人靡然從之安以爲常也世儒方呶呶然作爲文章以攻撃異端爲事噫吾家之禮爲彼所竊去而不知所以反求頋欲以口舌爭之哉失其本矣竊以爲家禮一書誠辟邪說正人心之本也使天下之人人誦此書家行此禮愼終有道追逺有儀則彼自息矣儒道豈有不振也哉然世之好議人者已懵然於儀文節度之間而忌人有爲也聞有行禮者則曰彼行某事未合於禮彼行某禮有戾於古甚者又曰彼行之不盡何若竟不行之之爲愈也殊不思人之行禮如其讀書然讀書者未必皆能造於聖賢之域然錯認金根爲金銀者較之並與金銀不識者果孰能哉濬生遐方自少有志於禮學意謂海內文獻所在其於是禮必能家行而人習之也及出而北仕於中朝然後知世之行是禮者蓋亦鮮焉詢其所以不行之故咸曰禮文深奧而其事未易以行也是以不揆愚陋竊取文公家禮本注約爲儀節而易以淺近之言使人昜曉而可行將以均諸窮鄕淺學之士若夫通都鉅邑明經學古之士自當考文公全書又由是而上進於古儀禮云【成化十年】

世史正綱序

世史正綱曷爲而作也著【闕】

事始也其事則記

乎其大者其義則明【闕】

正其誼不謀其利明其道不計其功非道非義功利𨿽多弗取也或曰自孔子作春秋之後大事有呂氏之記綱目有朱子之筆奚用此爲哉曰呂氏之記記其大而或兼夫細也朱子之筆筆其正而或専其統也愚惟錄其大而已細小不屑及也取其正而已統否不暇計也然則有所見乎曰有聖賢之書婉而正學者之書顯而直婉而正所以待後世之賢人君子也顯而直所以曉當世之學生小子也何則人之生也稟賦不齊賢者知者恆少而愚者不肖者恆多聖賢之書用意深而立例嚴非賢人君子不能知也是以知之者恆鮮愚爲此書直述其事顯明其義使凡有目者所共覩有耳者所共聞粗知文義者不待講明思索皆可與知也茍或因是而馴致夫賢人君子之地則夫聖賢婉而正之書亦可由此而得之矣愚所以作書之意有在於是非敢立異以犯不韙之罪也然則其宏綱大防果何在哉曰在立君臣之義在原父子之心夫君臣之義其體統在朝廷君君臣臣正也君不君臣不臣則人紀隳國不可以不正也父子之心其傳序在世及父父子子正也父不父子不子則人道乖家不可以不正也本家以立國正國以持世而一歸於人心道義之正則人極以立天地以位上天所以立君之意聖人所以立教之心或其在此乎請言其詳天位乎上者也地位乎下者也天地之所以生生者物也天生人而於人之中命一人以爲君以爲人類主闡教以立人極修政以安人生然必其生安然後其極可立也爲生人主使吾一世之民各遂其生而不罹其害焉於是乎吾政行而教施而世底乎雍熙泰和矣是則君人者之責也𨿽然君之所以爲此者非君之自爲也承天之意也能承天之意則能受天之命矣受天命者必奉天焉奉天者必大報天焉君秉誠以事天天垂象以示君必致乎精禋感格之誠必謹夫象緯災祥之故如是則天人合一天不在天而在君矣天之心則仁愛人君君之心則仁愛生民民之生也性天之理以爲其心形天之气以爲其身心有不明君必明之俾天之理不爲物所蔽身有不安君必安之俾天之气不爲物所戕故凡其號令之頒政事之施教條之布禮樂制度之具刑賞徵討之舉無非以爲民而已爲乎民所以承乎天承乎天所以安其位也然君於此豈能以其獨力爲之哉亦由乎小大內外之臣以爲之腹心股肱耳目牙爪焉耳君總於上臣分於下彼此相資逺近相維階級相承气脈相通各盡職以釐務畢同心以奉上本乎是以持世由一世而十世十世而百世百世而千萬世矣𨿽然天下之本在國國之本在家家必正而後國定其本亂而末治者否矣是故父有天下必授之於子子居大位必受之於父父非眞堯舜子非眞朱均必不可以與舜禹子非眞武王父非眞西伯必不可以舎伯邑考隠攝相位不可也宣傅繆位不可也父之所予必子心之所安子之所承必父心之所願非的見乎大義之決不可以行權非眞有夫必歸之誠不可以言假授受取予必原其心原其本心之初於序必順於理必正於心必安以此正名以此定位旣定其位必端其本本之所以端者身也身不可以不修身之所以修者心也心不可以不正知其身心之所以必當修而正者學也學不可以不講講學以正心正心以修身修身以端其本將見身正而令行家和而福生行乎上而效於下篤其近而舉諸逺矣是則大而一世所以綱維之者國也中而一國所以根本之者家也家則內和而外順國則上令而下從極乎一世之大則各止其所而不相侵陵則人之所以爲人者相生相養各盡其性各全其命一順於道義之正而不徇於功利之私是則所謂雍熙泰和之世也人旣得其所以爲人物亦得其所以爲物天由是而得以爲天地由是而得以爲地則人君中天地而立爲人物之主者其責盡矣上天立君之意於是乎無負而聖賢所以著書立言諄諄垂世立教者亦於是乎不徒托之空言矣區區一得之愚偶有所見妄爲此書始嬴秦庚辰之嵗終於皇明戊申之春凡一千六百二十有一年書成用僣書卷端以示夫當世之學生小子而後世之賢人君子容或有以取之否乎不敢必也於是乎書以俟【成化十五年】

學的後序

學的曷爲而作擬論語也昔人僣擬論語得罪聖門曷爲效之王通自著書以已儗孔子愚則采輯朱子語而竊推之以繼孔子之後非效通也效曽子有子之門人也豈謂僣哉朱子之言天下後世家傳而人誦之何用此爲朱子平生著述多是闡明聖經賢傳之防未嘗自爲一書此愚所以不揆寡陋而妄有所輯也今所輯者多經書傳注中語學者旣已熟聞之矣而又贅之者何此亦朱子輯近思錄采程氏周易春秋傳文之意也名以學的者何學以聖人爲的山楊子之言也而朱夫子於中庸或問論中和位育處亦以是爲言諭學者之必志於爲聖賢亦如射者之必志於中的也愚於九篇載之不無意焉自昔性理諸書皆始於太極今先下學者何書爲初學者作也論語編次無倫今有次第者何論語之書成於眾賢之所記而愚此書則采朱子之成書故也所謂次第者何姑以首篇言之人之爲學必自下學人事始下學則可以上逹矣是則儒者之學也儒者之學學所以至乎聖人之道也其要莫先乎爲己爲人之辧大學一書爲己之學也欲爲爲己之學必先效法於人而後用功於己其用功之要程子所謂防養須用敬進學則在致知是也以此立志用功循序積累則知與行偕進心與理昭融中外本末隠顯精粗一一周徧是則儒者之學矣古之學者始乎士而終於聖人不過下學上逹而已矣若通論一書則首篇是其凡第二篇

三篇是其功用之要是則程子兩語也蓋今人旣無小學工夫須必先於持敬敬不可以不立而理不可以不窮彼夫四書五經以及近世諸儒之書窮理之具也必欲窮理而又不可不知理之所以名故以字訓繼焉旣窮理矣由是而治心由是而治身以之正倫理成治功以至於窮神知化參天地贊化育而極其功用之全是則所謂聖神之能事學問之極功也學者下學人事而至於上逹天理如此豈非儒者全體大用之學乎此四篇至九篇之大意也其第十篇

效論語之鄕黨舉朱子平生言行出處示學者以標的也前十篇固已備矣而又續以後十篇者何上編如小學之內篇下編則其外篇也上編由事以逹於理下編則由理而敬之事一以進徳言一以成徳言也自昔先儒論敬皆自內而之外今而反之何自學者言使有下手處耳窮理略於格物而詳於讀書何讀書亦格物之一事今之學者無師授而欲捨讀書以窮理吾見其泛無歸宿矣六經次第皆始易次詩書春秋禮而今先詩書禮而後及易春秋何由淺以及深也人倫次第皆先君父而後夫婦長防朋友今以父子兄弟夫婦朋友君臣爲序何由近以及逺也上編旣言敬矣而下編又専以仁義爲一篇何孔門教人以仁爲先求仁之要由禮而入言禮則敬在其中矣終篇序道統載周程張四子贊而不取邵焉何黃直卿論朱子道統之所以傳亦云由孟子而後周程張子繼其絕而不及邵焉其意蓋本諸此非愚敢妄爲去取也愚編此書成恐或者不能無疑竊觀勉齋先生作朱子行狀擬畣或人之疑於後因效之書此於卷末蓋志所見耳非敢竊比大學中庸之或問也觀者尙矜其志而無備責云【天順七年】

本艸格式序

儒者之學不但有性理之學而又有物理之學焉大學之教以格物爲先而聖人敎人學詩亦欲其多識鳥獸艸木之名爾雅一書亦於艸木虫魚詳焉予防有志物理之學讀書之暇遇物輙加考究後見夾漈鄭氏通誌略序文所謂儒者逹詩書之防而不識田野之物必廣覧動植洞見幽潛通鳥獸之情狀察艸木之精神然後參之載籍明其品彚意其必大有所深造也徐而考之不過刪節醫家本艸而已及以本艸觀之凡藥有所疑者日華子曰是此物陶隱居曰非圖經曰宜治此病衍義曰不然嗚呼作書者尙不灼知其物之眞的考書者又何所據而用之哉況其所載藥品動至數千其中有世人所不識古方所不用者紛紜錯雜卒無定見心竊病焉後得王好古湯液本艸簡而且要心甚喜之然其中所載之藥如藿香本艸類也而載之木部之中譬則善風鑑者不能辧其人形之男女又安能審其人之气色而知其休咎哉竊念醫書之有本艸如儒家之有字書也不識字義者斷不能爲文不識藥性者又安能治病哉是故欲識藥性先識藥形然所生之物地各不同不皆聚於目前也不有纂要之書又何自而識之哉予以此故卽邵子觀物之說本周禮五藥之目擬爲本艸格式及采取條例一編藏之中笥以俟後人用焉夫自神農作本艸之後漢世始詔求其書歷唐宋以至於元代代皆加修纂無一代不然者然所命執筆者多儒臣儒者於方技固未能盡通而專業方技者又未必能執筆是以其書𨿽多然皆慱而寡要泛而無實非獨無益於世而或至於誤人也亦有之矣予學儒而不通於醫竊本儒家所謂物理之學者以爲醫家本艸之書較之舊本似亦有可取者頋惟欲成此書湏是足迹徧天下然後可也今頭顱種種矣拘於職不出國門者防三十年不日將乞骸骨歸老海隅諒於此生終無可成之期姑序其槪而藏之異時營老莵裘及正首丘之後萬一國家欲承前代故事成一代之書以嘉恵生靈或有以此聞之於上擇而用之緒而成之死且不朽矣謹書以俟

大學衍義補序

臣惟大學一書儒者全體大用之學也原於一人之心該夫萬事之理而關系乎億兆人民之生其本在乎身也其則在乎家也其功用極於天下之大也聖人立之以爲教人君本之以爲治士子業之以爲學而用以輔君是蓋六經之總要萬世之大典二帝三王以來傳心經世之遺法也孔子承帝王之傳以開百世儒教之宗其所以立教垂世之道爲文二百有五言凡夫上下古今百千萬年所以爲學爲教爲治之道皆不外乎是曾子親受其教旣總述其言又分釋其義以爲大學一篇漢儒雜之禮記中至宋河南程顥兄弟始表章之新安朱熹爲之章句或問建安眞徳秀又剟取經傳子史之言以塡實之各因其言以推廣其義名曰大學衍義獻之時君以端出治之本以立爲治之則將以垂之後世以爲君天下者之律令格式也然其所衍者止於格物致知誠意正心修身齊家蓋卽人君所切近者而言欲其舉此而措之於國天下耳臣竊以謂儒者之學有體有用體𨿽本乎一理用則散於萬事要必析之極其精而不亂然後合之盡其大而無餘是以大學之先旣舉其綱領之大復列其條目之詳而其條目之中又各有條理節目者焉其序不可亂其功不可闕闕其一功則少其一事欠其一節而不足以成其用之大而體之爲體亦有所不全矣然用之所以爲大者非合眾小又豈能以成之哉是知大也者小之積也譬則网焉网固不止乎一目然一目或解則网有不張譬則室焉室固不止乎一榱然一榱或虧則室有不具此臣所以不揆愚陋竊放眞氏所衍之義而於齊家之下又補以治國平天下之要也其爲目凡十有二曰正朝廷其目六曰正百官其目十有一曰固邦本其目十有一曰制國用其目十有一曰明禮樂其目六曰秩祭祀其目七曰惇教化其目十有一曰備規制其目十有六曰愼刑憲其目十有四曰嚴武備其目十有六曰馭夷狄其目九曰成功化其目一先其本而後末由乎內以及外而終歸於聖神功化之極所以兼本末合內外以成夫全體大用之極功也眞氏前書本之身家以逹之天下臣爲此編則又將以致夫治平之效以收夫格致誠正修齊之功因其所餘而推廣之補其略以成其全故題其書目大學衍義補云非敢並駕先賢以犯不韙之罪也臣嘗讀眞氏之序有曰爲人君者不可以不知大學爲人臣者不可以不知大學而繼之以爲人君而不知大學無以淸出治之源爲人臣而不知大學無以盡正君之法是蓋就其本體而言爾若卽其功用而究竟之君臣所當知者則固有在也粵自古昔聖賢爲學之道帝王爲治之序皆必先知而後行知之必明其義行之必舉其要是以欲行其要者必先知其義茍不知其義之所在安能得其要而行之哉故臣之此編始而學之則爲格物致知之方終而行之則爲治國平天下之要宮闕髙深不出殿廷而得以知夫邑裏邊鄙之情狀艸澤幽遐不履城闉而得以知夫朝廷官府之政務非獨舉其要資出治者以禦世撫民之具亦所以明其義廣正君者以輔世澤民之術譬之醫書其前編則黃帝之素問越人之難經後編則張仲景金匱之論孫思邈千金之方一方可以療一證隨其方以治其疾惟所用之何如也前書主於理而此則主乎事眞氏所述者𨿽皆前言往事而實專主於啟發當代之君亦猶孔孟告魯衛齊梁之君而因以垂後世之訓臣之此編校之前書文𨿽不類意則貫通第文兼雅俗事雜儒吏其意蓋主於眾人易曉而今日可行所引之事類多重復所修之辭不能雅馴弗暇計也臣逺方下士叨官禁近當先皇帝在禦之日首開經筵卽綴班行之末親覩儒臣以眞氏之書進講陛下毓徳靑宮又見宮臣之執經者日以是書進焉臣於是時蓋已有志於是旣而出教太學暇日因采六經諸史百氏之言彚輯十年僅成此書用以補眞氏之闕也繕寫適完而陛下嗣登大寶蓋若有待焉者臣學不足以適用文不足以逹意偶因所見而妄有所陳區區一得之愚固無足取而惓惓一念之忠讜爲聖明所不棄焉未必無少補於初政之萬一臣濬謹序

明堂經絡前圖序

明堂者黃帝坐明堂之上與岐伯更問難因雷公之請坐明堂而授之故謂之明堂云其書上窮天紀下極地理逺取諸物近取諸身不専爲人身設也而後人作爲圖經以明气穴經絡乃専以歸之明堂何哉蓋以黃帝之問岐伯之對雷公之授受所以上窮下極而逺取者不過明夫在人之理而已黃帝之問岐伯首謂善言天者必有驗於人蓋謂是爾夫人得天地之性以生凝而爲之形流而爲之气內有臓腑以應天之五行外有靣部以象地之五嶽以至手足之有經絡十二以應經水肢體之有系絡三百六十有五以應天度其气穴稱是以應周期之日上下有紀左右有象督任有防兪合有數是人一身生天地之間全陰陽之理聚五行之气備萬物之象終日之間動息坐臥百年之內少壯艾老無非是身之所運用而恆與之偕焉乃至有其身而不知其身之所有而凡在其身者若臓腑若脈絡若孔穴曾不知其形狀何如其气脈安寓其名稱曷謂是有其身而不知其身之所以爲身也取諸其近也且然況又欲逺取諸物而上窮下極也哉或者貽予以鎭江府所刻明堂銅人圖面背凡二幅予懸之坐隅朝夕玩焉病其繁雜有未昜曉者乃就本圖詳加考訂復以存眞圖附繋於內命工重繪而刻之考史宋仁宗天聖中命尙藥奉禦王惟一考明堂气穴經絡之防鑄銅人式惟一又訂正訛謬爲銅人腧穴鍼炙圖經上之詔摹印頒行其後又有石藏用者按其狀繪爲正背二圖十二經絡各以其色別之意者京口所刻卽其圖之遺制與嗟乎所貴乎儒者以其格物致知於凡三才之道萬物之理莫不究極其所當然而知其所以然也矧吾有是身至切至要長與之俱長老與之俱老而不知其狀不識其名可乎此予所以不自揆而纂爲此圖非獨以爲醫家治病用而於儒者所以養身之方窮理之學亦未必無補云

明堂經絡後圖序

聖人所愼者三而疾居其一是疾之爲疾系人之壽夭死生不可忽焉者也聖人猶且愼之況餘人乎欲愼其疾必知夫疾所自出之原而加愼焉則百病不生百病不生則能盡人所以生生之理而不枉其天年矣且疾所自出之原果安在哉身而已矣是身也稟气於天地受形於父母固非天地雕刻而爲之亦豈父母布置而成之也哉然而五臓六腑四肢百體骨骼經絡兪合孔竅無一而不備焉人能保而養之則全而歸之矣全而歸之則人爲吉人子爲孝子而無忝於天地之委形父母之遺體矣彼夫六合之間橫目而黎首者棼棼攘攘自戕自賊不自保者多矣然其間亦或有能保全之者蓋亦資稟之美爾非學問之功也所貴乎學者以其窮理盡性以至於命理窮矣性斯自盡而命隨之欲窮夫理當自吾身始吾身所具之理所謂天命之性率性之道聖賢所以建圖著書者固己明盡矣然其言深於理詳於气而於所賦之形質則容有未備焉者予述此圖蓋示學者以理气之所凝以成質者而使其知疾病根原之所自出而愼諸身學者誠能察之目而防諸心謹夫肢體之運動順夫气脈之流行則可以奉親以盡孝保身而全歸矣若夫世之學方技者以之求十四經之流注八法之運用九鍼之補防亦未必無所助云

皇明歷科會試錄序

皇明開國之二年首詔天下開科取士明年鄕試又明年會試仍參用勝國程式甫一科卽罷之又十有四年始定爲今制以試士子甲子鄕試乙丑會試初爲小錄以傳然惟列董事之官試士之題及中選者之等第貫籍經業而已其錄前後𨿽各有序然猶未錄士子之文以爲程式也次科戊辰始刻程文自時厥後永爲定式但此後五科其間命官列衘尙或隨時不一永樂以後其制始一定而不更易自乙丑至今再歷乙丑而逾其半凡三十又四科矣予來京師餘三十年於歷科會試程文甲申以後無不獲見者惟庚辰以前僅見其一二夫以京邑四方賢才所萃古今書籍所聚且官館閣以文字爲職業尙弗克盡見況遐方下邑之士乎予友少宰華容黎先生搜訪者累年始得其全暇日因假以歸俾諸生錄出益以家所有者編次通爲一帙以便觀覧虛其末簡以俟續入於乎是錄之編其所闗系夫豈小哉非但可以攷見皇朝一代取士之制與夫前後人才之髙下文气之偉薾而於世道士風亦可於是乎觀之

重編瓊臺槁卷九

欽定四庫全書

重編瓊臺槁卷十

明邱濬撰

序

吉水龍氏族譜序

自宗法廢而左戶之藏旣散肉譜之學不傳而士大夫家有譜牒者蓋鮮矣今天下分兩畿十二藩服而人家譜牒之作盛於江右而江右在吉郡尢盛迹其所以盛者蓋有四焉江鄕土綿地瘠季世割據者所不爭人家所藏圖籍不盡燬於兵火一也習尙淳朴不蓄一切珍奇玩好之物倉卒變起所持者惟文籍二也俗重世家婚配必先門地崛起之家𨿽盛顯物論終不之與所謂故家右族恃譜牒以爲文獻之徴三也人以讀書爲業𨿽田夫販客亦皆粗通文理渉獵書史防亂之餘文籍散失無所於稽亦往往有能口道而心憶之者四也用是四者故人家譜牒所以能獨盛於他方然其間亦不能無積習之失在於好攀援古名賢顯宦以粉飾其家世張大其閥閱凡劉姓者皆長沙定王之後張氏者皆曲江丞相之裔無一族無所自來者此𨿽天下通而於玆則殆甚焉者也予自宦遊以來交天下士多矣而於廬陵士尢相親厚所謂士夫者無家無譜牒者近同年友常郡太守吉水龍公遵序出其家譜見示且屬以序考防精詳援引皆有證據不狥前人之失而肆一己之見直疏而旁通之纎悉不遺切而實曲而盡如禹之川原其所自來疏其所由分會其所由歸其間分支異派𨿽若錯出散見其實條理脈絡未始混淆也使後人按圖而求之據牒而考之旣知其所以同又知其所以異其得古良史作表傳之遺意與予故序而歸之以示龍氏之後人且以告江右之爲肉譜者云

文昌邢氏譜系序

海內氏族所謂故家喬木者皆自中州來故其遺風流俗往往而在蘇長公所謂衣冠禮樂斑斑蓋指此也其散在四州者瓊爲多瓊屬邑文昌大族可數者五六家邢其一也邢之先自汴來蓋在宋南渡初至今子姓蕃衍散居邑中者殆居他姓什三四焉所謂五六大族其殷富一時𨿽或過之至論其盛且蕃未有或先邢氏者也豈非其一姓之尢大者乎族不徒大而且多賢隠而賢者予不能盡知也所及知者其顯而賢者耳所傳聞者則有宋故某官夢璜以文學政事著聲前代載在郡乘可考也所聞者今某處教諭貴明經潔行所至師仰所見者則予友蘇郡太守宥也宥字克寛登正統戊辰進士第擢四川道監察禦史陞知臺州府事尋攺蘇郡邑人自國初至今登進士第者僅三人然仕止郎官今克寛年未五十已官二千石守天下大郡淸名美政播聞朝野華階峻秩日進日崇不止此也然則今日邢氏之族又豈但大於邑中諸族而已哉邢氏舊有族譜久燬於火至克寛之先大父某府君諮訪故老搜羅散失粗錄成帙晚年以授克寛俾終厥志克寛承命惟謹寢息不忘者垂二十年始克承先志命之曰邢氏譜系間攜來京師以予同鄕且相厚也屬予序嗟夫氏族以名爵顯名爵以才徳著氏族蕃而名爵無聞樗櫟之材也名爵顯而才徳弗稱土木之偶也有名爵以表氏族有才徳以副名爵則𨿽在中州聲明文物之地亦云鮮矣而況遐逺之地也哉是則文昌之有邢氏邑裏之望也邢氏之有克寛族屬之光也後之承其統緒同其宗盟者益思所以繼之承之光之大之於無窮哉

廣昌何氏家乘序

後世作譜者率遵歐蘇二家說者多病其簡何也蓋家之譜視國之史史紀一國之事不得不簡譜錄一家之事不可不詳彼其世逺人亡載籍湮沒往事無所於稽不得已而略之可也茍耳目親所見聞明有徴驗可以貽逺而示範乃亦棄之而不錄博雅好古君子所不忍也曾謂仁人孝子而忍忘其先徳哉此廣昌何氏家乘所由作也予友大司冦旰江何公廷秀續其先太宰公所輯何氏家乘間以見示屬爲序蓋兼本二家之義例而折衷之詳書偹錄巨細不遺分爲六卷一譜序二族譜圖三宗譜圖四家傳五婦徳六先塋志而附載貤封制書贈送詩文而終以先世遺事其於廣昌晝錦何氏一族之事詳且備矣凡何氏受姓以來見於史傳者殆無遺焉予甞讀韓文毎疑其序送何堅何與韓爲近之說意謂古人因生以賜姓爲其後者非所出而冒之容或有之聲音偶爾相近出於一時方言者焉能彊人以必從哉疑其言無所本及讀史記周本紀注應邵曰氏姓注云以何姓爲韓後然謂之以爲後則固非聲音偶近者矣近世鄧名世姓氏書辧證亦謂何氏出自姫姓食采韓原爲韓氏韓爲秦所防子孫散居陳楚江淮間以韓爲何隨聲變爲何氏名世宋人去古益逺何所從而得此說哉考之孫愐唐韻韓滅子孫散居江淮間以韓爲何字隨音變鄧說蓋本諸此然則鄧說本於韓應氏生二子之前數百年其言必有所本且明言其出氏姓注非無徴之言也韓子偶未見與抑或別有所出與自昔觀人之國而論其世者必徴諸文獻予竊以謂論人之家世者宜亦然何氏之賢人在前代政事則有武經術則有休名位則有曾三人者其尢者也若以典籍言之則休公羊本防羽翼聖經得以從祀孔庭垂名千載其次則西疇常言鑿鑿乎布帛菽粟之文宛然濓洛宗防也今晝錦之何實出西疇太宰公西疇先生六世孫也先生諱坦仕宋爲寶謨閣直學士廣東提刑太宰公中興其後而司冦公實踵太宰公之武父子淸名勁節爲當世偉人俱以經術發身賢科歷官中外位八座爲時名臣本朝革中書省而専任六部今尙書執政大臣也視古丞相然百年以來大江以南父子相繼爲尙書者僅見何宗所謂政事經術名位至是益大以顯況公又多有著論大雅君子卓爾不羣其所以具瞻四方傳布後世文獻之足以徴者豈止一時一方而已哉昔漢韋賢父子相繼爲相成作詩以自劾其述祖徳也曰赫矣我祖慶流於裔於體厥徳於赫有聲其勉後人也曰誰謂華髙企其齊而誰謂徳難厲其庶而今公父子實足以匹休於漢之韋氏而爲其後人者盍誦是詩以相勵思齊其先人而庶幾其企及乎予與公皆登甲戌進士第同年中志同道合者也故不辭而爲之序

貴溪丘氏宗譜序

貴溪之周坊有鉅姓曰周氏者氏𨿽周而其實則丘也丘之先出自宋魏國忠定公公之子壽雋以字行生子汲知饒州汲子必防始居郡之樂平邑人稱所居曰丘村其孫亨通分居余幹之珠湖子眞寶者徙邑之墩頭墩頭宻邇信之貴溪世與貴溪周坊周氏連婚姻眞寶四世孫諱萬軒者生六子時周氏乏嗣因命防子惟政爲其後至今四世矣惟政生子旭鑑守臺有聲終浙江參政孫祺守栝致政家居曾孫鼐字宗用者又以進士簉屬刑書擢任陜西按察副使今攺任於閩將行過予謂曰某與子同年登第三百五十人中惟吾二人者同出丘宗然某之姓尙從於周屢曾上疏請復之而未遂其志某之心切切於是未甞旦夕忘也竊恐歷世日逺世有後者莫知所自思欲續本宗世系著其所以然以示後來豫求子一言他日譜成以冠編端予以歲甲戌登進士第同年中未有同姓者惟宗用一人與予同所出然而列名於金門之榜紀實於登科之錄者則又以周姓著予與君固知所自矣而天下之人曷以知其然哉是則宗用之譜不可以不續而予之序亦烏可以不作哉謹用考吾丘氏受姓之始末俾以系之世系之前庶其後之子孫知其源流之所自也按志氏譜者謂周太公望國於齊都營丘子孫因以爲姓及考史記齊世家太公望呂尙者東海上人譙周注雲姓焦名牙炎帝之後其先祖甞爲四嶽佐禹平水土甚有功虞夏之際封於呂或封於申武王平商而王天下封師尙父於齊都營丘其地在今齊州臨淄或云濰州昌樂有營丘故城凡二十八傳而田氏奪其國夫自太公一傳而爲丁公伋五傳而至胡公靜徙都薄姑山則齊都營丘僅四世爾其子孫以地爲姓者不知始於何時意者遷薄姑之後其畱營丘不去者遂以爲姓邪𨿽然天下之地名如宛丘潛丘黎丘之類非止一營丘也況丘氏之外又有所謂閭丘氏葵丘氏梁丘氏陶丘廩丘曼丘淄丘之類皆出齊國豈皆太公後與若左丘明見於魯論咸丘防見於孟子浮丘稷丘出於列仙丘林丘惇出於夷虜則後世以丘爲姓者亦云多矣安知其不如今世之人上宮氏之去上東方氏之去方邪自唐人著郡望而以河南望丘良以襄公父子之顯融故也然丘姓顯者多著於南朝齊梁之世率出於兩浙之間則江南之丘有自來矣宋人顯者莫如忠定公然史止載其子壽邁而不及壽雋壽雋仕理宗朝官至尙書其知州時甞援朱文公張宣公例請呂成公謚蓋亦崇尙道學者也是則周坊之丘本於丘村丘村之丘原於江陰江陰之丘其前也有忠定公之建功業有尙書公之尙道學自分丘材以來𨿽有顯者而不甚大著抑自墩頭變爲周坊之後四世而三人皆紆金曳緋殆若果木然必剝接而後始大榮茂邪𨿽然枝葉之茂由其根秪之大也茍非厚積其基培植其本防泉以灌漑之除穢以保養之而欲其蕃盛碩茂大至百圍長至參天多至成林無也予願凡爲丘氏子孫者世世相承積道徳以立其基惇仁義以培其本讀書學禮所以灌漑之也懲忿窒欲所以保養之也以是而持家保族則其博大而悠逺豈不有必然者哉譜成書予此言於卷帙之首非但爲周坊子孫告凡分自丘村而出於江陰者皆所當知也𨿽然豈但江陰哉凡天下丘氏者皆不可不知焉

丰城凃氏族譜序

古者姓氏皆著地望如王則太原瑯琊李則趙郡隴西崔則淸河盧則範陽之類是也自中正之官不設左戶之藏不偹而肉譜之學世不復講姓氏散於天下所在而有不復土著所謂郡望者特空名爾惟凃一姓望於南昌而其族姓亦特盛於所望之地今猶古也唐以前未有顯者至南唐有凃廙者補豫章志凃姓於此乃昉見於載籍在宋登進士第者有天明有正勝有壎元有溍生皆洪撫間人一郡皆古豫章也入國朝以來凃姓發身科第列官中外者比宋元爲盛然皆不出洪撫之間否則其鄰境也其他郡邑間有一二防其所自來其不自二郡分也蓋鮮矣丰城曲江凃氏爲邑著姓予所及識者今廣東按察副使凃君君自庚辰進士拜監察禦史一再出巡皆凜凜持風裁今奉璽書整飭兵備於海內予家瓊山時以內艱家居間過予出其所修族譜見示予觀天下姓氏不著地望也久矣今人求王於瑯琊太原求李於趙郡隴西殆猶昔人所謂求釜錡錢鑄刀鈇於鐡鑪步也名存而實亡矣孰謂數百載之下千百姓之中乃有一姓獨著舊望如豫章之凃者乎蓋絕無而僅有者也夾漈鄭氏謂凃因水爲姓而今南昌志無所謂凃水者豈古豫章郡兼今數郡之地而凃水乃在今他郡界邪否則古今水名隨時攺稱有不同邪或者又謂凃本古塗山氏南昌尉始去土爲凃塗姓別出散處四方惟凃至今居洪撫之間爲多豈皆南昌尉後邪二者必居一於此矣𨿽然王盛於瑯琊以祥覧兄弟之孝弟李顯於趙郡以贊皇父子之功業茍爲不然徒假此以市婚矜世亦奚取其爲望哉予願凃氏之子若孫若曾若覩憲副君之玆譜惕然感發以爲凢洪撫之間凃者倡使皆如憲副君之邁往有爲於時則凃在今世亦將如王李崔盧之在前代矣顧不偉與予因憲副君請勉書以爲曲江凃氏譜序非但爲一曲江也蓋以告凡今之爲凃姓者云

五一居士詩卷序

昔歐陽子自號六一居士蓋以己身均於五物之間而各一之以爲六也今潮陽有盧先生者亦自謂筆墨紙硯各一與已爲五而自號五一居士焉得非聞歐陽子之風而竊取其意與歐陽一五物而爲六人居物之間也先生一四物而爲五人資物以用也人居物間人與物猶殊也物資人用則物與人一矣夫凡受形天地間無非物也物物也人亦物也人以一物而物於眾物之間獨異而且靈故天下之物無一而不爲吾之所有故以之而並兩儀謂之三一可也以之而並三光謂之四一可也以之而並八卦九疇則又可以一共八與九矣推而至於百千萬億莫不皆然豈但此四物五物而已哉或者乃謂非吾所有過矣矧今所取之數得天地之中數河圖之中五太極也洛書之中五皇極也五之爲數又合一二三四而成之一水也二火也三木也四金也五爲土而寓於四行之中交相爲用以成萬物缺一不可也人以一身而居筆墨紙硯之間以運用之以紀古今之事以應天下之【闕】先生之意蓋取諸此與𨿽然四物亦眾人之

所同有者而獨有之可乎蓋以人用物眾人之所同以已觀物逹者之妙契當虛室生白之處明窻淨幾之間召陶泓而來陳坦楮先生之腹脫管城子之防發至理於心畫之微托幽興於運之末得之於心而應之於手斯時也人耶物耶混混然合而一矣烏有所謂五哉先生名昊字懷廣初爲潮郡司訓今陞邯鄲教諭云

樂閒堂詩冊序

東吳朱宗逺以樂閒爲號大理卿錢唐夏公季爝旣爲之記會其子水領京闈鄕薦會試春官以書來求予序夫已有之而後心契之契之深而後言之切茍想象而彊爲之言𨿽言之猶不言也予叨官於朝日在塵紛擾攘之中求頃刻閒不可得也已非閒者何以知閒之爲閒閒且不知又烏知其爲樂哉諾之久而未有暫時閒暇之隙矧以衰老思歸有志未遂其心戚戚然恆不樂也欲下筆輒中止曾不知閒所得閒閒而又樂者果何如也𨿽然閒樂之趣𨿽未克以躬享而樂閒之理則有可以意推者夫人情之所感者有七惟樂爲適意身之所享者非一惟閒爲實用適意於其所享用之實以斯人也享斯樂也其諸異乎人之閒也與何者七情之中其六者皆感物而動者也惟樂則生於吾之心而適於吾之意焉然人之樂也有樂於功名者有樂於貨利者有樂於詞章者有樂於聲色臭味者有樂於林泉花木者有樂於禪蛻仙眞者彼皆取之於身資之於人而於吾身心之實用則未必皆眞有所得焉惟閒也無所慕於外無所求於人實有之實用之休休然無虞優優然有餘油油然不拘肢體我所有也室廬我所有也親朋我所有也歲月我所有也山川我所有也天地我所有也一日也而兼兩日之適一人也而兼眾人之用無所事而閒隨所在而樂斯人也世豈多有哉𨿽然是閒也天靳惜而不輕予人人未易以得之也有父母之養不得也有子孫之累不得也有職業之拘不得也有庸調之給不得也有一於此閒且不可得況得而樂之哉蓋必有所不閒於其前然得以享其間於其後且宗逺自防辛勤承家業持門戶積久而成緒至是一一皆如其意上有益壯之親康和而淸健下有亢宗之子頴敏而通逹甘防之奉有餘詩書之香不防內而心也無意外之幹外而身也無疾疹之蝕意無向而不適用無享而非實一世之人有宗逺此閒而不知樂者多矣閒而能樂此宗逺所以賢於人哉予故推其意代之言以爲所居堂序

觀瀾閣捲序

天下之奇觀孰有過於水者乎水生於天一以成於地六方其生也其端甚防及其成之之後潛於地下則爲泉流於地上則爲川或爲窪池或爲沼沚或爲溝洫或爲澗溪大之爲江爲河及其至也則爲海焉隨地勢以賦形因天時而變態非若山有一定之形成於開辟之初不可以移易也是水之爲物中有至理存焉而人之觀之也何可以無術乎孟子曰觀水有術必觀其瀾瀾者水之湍急處也人能於是而觀之則天下之物所以竦人瞻視而啟人心思者孰有過於是哉太醫院吏目劍川張伯威致事將歸田裏介其鄕人林徽京庠生攜其所謂觀瀾閣捲求予爲之序閣在所居之東南蓋瞰溪流以爲屋也閣以觀瀾爲名其亦有得孟子之言矣乎孟子之爲此言蓋借水以形容道之有本也言𨿽在於水而意則不在於水而伯威之取是義以名其閣也其意亦猶是否乎想當風淸月白之秋長空無雲千里一碧湛然明鏡之中浴星斗而吞吐之防山樹而動蕩之亦可謂天下之奇觀者矣𨿽然未也若夫油然而云變色歘然而風震撼雷雨交作魚龍出沒激於石而爲噌吰之聲蕩於沙而起洶湧之勢盤而爲渦旋而爲湍揚波而鼓濤噴沫而飛珠夫如是斯可以盡水之變而天下之奇觀在是矣伯威登是閣而設或遇斯景焉其尙繹予斯言而有契乎其心矣乎於是乎序

忠愛祠詩序

汀郡推官王公歿於王事郡人請於朝立祠祀焉祠在郡治東臥龍山之麓有司嵗以五月二日行禮公生忌辰也方公歿時郡之人無小大臨其防次者莫不哀之冀其更生及其旣久也拜其祠下者莫不【闕】

海航詩卷序

進士陳君朝用起復來自錫山致其鄕人趙防廣洋之言曰某宋宗室盛國公之裔世居無錫之鴻山防承祖宗遺澤兢兢戒謹恆恐失墜居臨大海毎見商舟出沒其中一日之間阽危亡數矣因念人能於安居無事之時兢惕於心恆若舟航之在海也豈復有失墜乎因以海航爲號蓋用以自儆也鄕人能詩者多遺以詩然未有序文以發揮其意稔聞翰林丘太史名子之京師幸爲丐一言以爲終身之戒可乎君旣至首以見請予惟天下之至險者川也而川之大者尢險然則天下之川之大孰有過於海乎是故聖人作易示人以趨避之方往往曰渉大川川之大者蓋言海也觀易於需於同人於蠱於大畜於益於渙於中孚於頥之上九於未濟之六三皆曰利於謙之初六獨曰用於訟則曰不利於頥之六五又曰不可噫人能明於利用可否之際以之渉世無難事矣廣洋氏未嘗操巨艦以航海而以航海名其居且以自號其殆有得於大易渉川之義也乎則又不止於見危險而恐懼也予以進士君之請致一言以復之曰廣洋氏乎其尙以理爲航以海視世本諸理以渉世世道危險一吾理以渉之揆諸理而曰利曰用則持吾誠敬之柁張吾禮義之防揆諸理而有不利有不可則維吾防於聖涯下吾杙於道岸

南山主人詩序

嶺南之山其脈皆自大庾而來綿亙聨絡至芊城而止轉而西南或起或伏不過一二里輙中斷斷則五六里或十數里方一起往往枕水上或臥水中或瞰水際其面勢大率向南南爲陽明之地陽光所照得之多且先以故景物明媚艸木鮮茂視他方爲盛幽人荘士卜築者恆據乎玆去郡城四十里許有山囷囷焉輪輪焉居人名之以其形曰圓山景幽物茂而其陽尢佳有崔公松秀者世居具山之南因以南山主人自號一時縉紳士大夫聞之輒賦詩以歌詠其美其子鄕貢進士鐸稡成帙求予序夫艮爲山位東北天下之山皆起自北而趨於南南者山之面也觀人者必於其面居山者必於其陽居山之陽則得抱負之正順陰陽之宜向離明之光挹景物之勝可以久安居侈逰觀而爲終焉之計貽後之謀矣崔氏之先居此不知凢防世至公始以自命而詩人又爲發揚之噫是山也以人而重因詩而益彰殆將與三百篇所謂南山者儷美於天地間也乎予意其居處之固必有如所謂竹苞松茂者矣疆理之整必有如所謂原隰畇畇者矣不騫不崩之壽予敢以爲公祝至於臺萊杞李以爲邦家之基則又有望於公之子若孫云

心師軒詩序

潮郡陳衍於寛一日過予持一帙甚鉅揖予謂此衍所居心師軒捲也相知者往往爲詩詠之而翰林修撰安成劉公旣爲某記之矣未有序其首者幸恵之以一言予詰之曰子之有心自師可也何賴乎人之言旣以求記又欲求序乎且心之在人在內而不在外者也爲主而不爲客者也命物而不命於物者也今謂心爲師則是所以爲師者欲也抑不知所以師師者何物與若曰以心師心是有兩心矣予不曉其所謂又烏能爲之言願更求諸他於寛持捲去時日將夕歸而坐諸軒間四窓洞開無人萬籟寂然無聲矣斂容端視至於夜半俗氛消盡萬慮閴泯而淸明之气澄澈光朗但覺靈臺之中凜凜乎若嚴師在焉徳容尊嚴冠服整肅可敬可畏謦欬不聞言動中節可觀可法琴瑟在前不敢逾越夏楚在側不敢違犯頓然一悟然後知於寛所以名軒之意有所自也張子曰正心之始當以已心爲嚴師其以是與明日於寛復來因書所得者爲序畀之俾書諸捲端噫於寛所得者其亦與予同否乎【天順七年】

友菊詩卷序

五羊有黃處士者以友菊自號旣卒其子眞定府學司訓新宦遊四方遇天下之名能文辭者輙求爲之賦詠歳久積成鉅帙今年致其事南歸過予求識一言嗟乎善觀人者不於其人於其友觀其友何如人則其人可知矣周濓溪謂菊爲花之隠逸範石湖又謂其有幽人逸士之操處士於菊也志同道合眞如朋友之相契焉其爲人不問可知矣殆所謂幽人逸士而爲人中之隠逸者與處士往矣然而秋風三徑晚節寒香其友固無恙也古之孝子不忍忘其親親𨿽亡也見其執友如見之然此司訓君所以惓惓於其先人所友之菊也與昔栁子厚自記其先友於碑陰必歷敍其人之大槪以見其先人交遊之廣而司訓君於其先友則徧求天下之能文者以發揮歌詠之以見先人志操之同其用心與子厚一也而勤力過之然子厚之自記書其長可也而亦及其短此所以不滿君子之意而君則不自言而必徴夫作者之言而所言者馨香之徳介潔之節風霜之操甘美之液非徒不及其短且無短可言也其視子厚又不獨勤力過之而孝愛之情忠厚之意亦油然見焉嗚呼處士於物其友之篤也如此於其朋友可知司訓君不忘其親所友之物也如此於其執友可知予於此卷重有感焉故不辭而爲之序【天順元年】

京華勝覧詩序

戶部主事恵陽葉君養正之弟順來京師省其兄未防將歸凡與主事君同朝及素所往來者咸賦詩贈之且題曰京華勝覧夫自越嶠之南北轅以抵於燕所履歷者非止一所而専以京華爲言者紀其大也舉其大則小者在其中矣蓋以天下城池之壯宮室之麗人民之眾物貨之夥皆未有若京師者也地大而人眾一覧之頃而天下之大觀畢在焉如遊羣玉之府琮璜圭璧瑤琨琳瑯水蒼山之珍光明焜晃橫斜積疊使人不知所視如入武庫之中戈矛劍防羽旄甲盾鋒鍔犀利炫熠森竦使人莫敢注目如行嵩岱衡霍之間山輝川媚云蒸霞蔚龍拏鳯跂蒼翠詭異千態萬狀使人應接不暇信哉其爲勝覧也𨿽然覧之以目而無所得之於心則亦奚益之有昔之人如司馬子長者往往因遊覧以成所學非必深居簡出操觚染翰然後爲有得也順其勉之庶防不負諸公贈詩之意否則玆行爲徒行矣予與主事君爲同年進士又鄕人也故序諸首

江湖勝遊詩序

予友左吏部時翊持一卷示予題曰江湖勝遊將求諸名人詩寓歸以贈其姻契廖榮仲華者首以序見屬且曰仲華以商遊而志不在商蓋有慕乎司馬子長之遊假商以自名實非商也予曰仲華志不商爾身庸非商耶今夫天下之人不爲商者寡矣士之讀書將以商祿農之力作將以商食而工而而釋氏而老子之徒孰非商乎吾見天下之人不商其身而商其志者比比而然今時翊頋謂仲華商而不志於商可信乎哉𨿽然昔者太公望之釣也方其坐於磻溪之上持竿而垂綸語人曰吾志不在魚以其迹觀之人固莫之信也然求其心豈眞爲魚者哉吾意仲華之商亦若是乎耳試因時翊而問之子之江湖之遊西極乎岷峩東盡於海往來乎洞庭彭蠡震澤之間覧其形勝訪其人物山之涯水之澨曾見夫坐釣而志不在釣者乎斯人也業與子異而志與子同有則必見之儻見其人幸以告吾時翊俾轉以逹之於其長

栢庵詩卷序

客有庵居而環樹以栢者因以栢庵自號人亦以是稱之環其居之人稍能詩者皆作詩歌詠之旣而傳之郡城郡城之人名能詩者繼歌詠之又傳而至於京師京師之人每遇能詩者亦往往爲之詠歌焉積久成帙得詩母慮數十百首其子出以示予求序予得而誦之乃爲之序曰栢之見於歌詠也多矣在三百篇有曰如松栢之茂又曰新甫之栢其後騷人墨客亦往往寄情於斯然作者間一二篇而止未有若栢庵斯集之多且偹如此是蓋不栢其栢且人其栢栢之於人果若是班乎夫人之於物气異而理同人之生也受命於天物之生也受命於地受命於天惟舜獨正也受命於地惟松栢獨正也在冬夏靑靑人而有取乎受命有常之物意不在物蓋在乎受命獨正之人也受命獨正之人非舜也與子知客之意不在栢而在舜然則曷以知其然蓋栢之爲物心堅而實其允塞與枝條而逹其文明與子爇之則馨香襲人其徳升聞與柯葉貫四時而不攺易其烈風雷雨弗迷與然栢植物也舜聖人也擬栢以舜倫乎夫鳯儀儀禽也麟師師獸也古之人固常以方聖人矧玆貞材歳寒後凋擬之聖人奚爲不可𨿽然斯言也非予之言也南華生之言也客姓李名道羊城人隠而有徳者也其子名棨卿貢進士今待試於春官云

百里回春詩序

百里回春詩者瓊山人士爲邑大夫周侯作也或者傳至京師予聞之嘆曰嗟乎侯何以得此於吾人也哉自昔民之疾視其令若佐如人之患痎瘧投之以毒劑惟恐其不能去去之又恐其不亟𨿽受鍼砭熸灼之苦不卹也又如人誤落賊圍中鋒刅四面攢其身轉身動足輙恐爲所中傷一旦幸脫離之夢寐中猶爲之驚悸也況肯旣去而又畱之畱之而又爲之歌詠贊嘆不已哉詢其所以侯初蒞邑有部使者按部至郡微示有所需意侯素亷貧無以應之彼怒形於言侯不得已借諸官與之已而無以償後使者至典守者訴之邑之士民相率醵錢以代之償後使者知其故用是不拘以法旣得請闔邑之民欣欣然有喜幸之色其中能言之士乃至形於詠歌也如此然不敢直以事言而謂之回春蓋諭侯之徳孚於民猶春陽之气播乎物也夫四時之序春以生物爲功然其所生之物或形或色夭夭然以舒暢芃芃然以條逹而其所以生生者則初無迹之可見焉侯之爲治殆有類於是否乎予不得而知也然邑之人士親炙於侯政治之下必有所徴矣乎傳曰其政悶悶其民醇醇史曰日計不足月計有餘侯之謂也昔宋燝爲郡守愛民防物人謂其爲有腳陽春今吾邑人詠歌周侯之徳亦以春言然則彼哉彼哉其大暑之爍石流金祁寒之墮指裂膚者與使者今皆故物前使者不欲顯其名後使者豫章羅公經也羅公淸忠公恕持法而能用法外意君子人也噫溫然若春以煦嫗吾邑人者周侯也所以回春而使百里之間常發生長育如二三月者非羅公之功而何予故牽聨書之萬里寓歸俾邑人士書於諸作者之首

續溪項氏紹先詩冊序

徳興邑治之南若干裏有地名續溪邑鉅姓項氏世居焉續溪距宋張忠定公所居吳園村不逺張項世爲婚姻家有項生森者張出也予教太學時生爲太學生頴然出倫類中予已異之又以其舅氏張公英知吾府事數侍講下益知其爲人曁予官內閣生以捨選歷事都府時天下無事戎務淸簡得以暇日從事占畢予延之於家塾訓孤孫以端其防養之初且將期矣今系籍銓曹將歸故鄕溫習故業以俟再試臨行出二冊以示予且曰森髙祖養黙翁嘗去家一里許小茅山下建屋數楹卽山名名之以爲讀書之所山前臨溪又搆重閣而以風泉名焉一時名人多有題詠久傾圯詩文隨亦散失森間於鄕先輦遺文中得其一二慨然思欲復先業之舊然頋瞻故趾薄於先塋乃攺建於家居巨山之下其規制亦如先祖之舊仍以舊扁扁焉森來京師徧幹縉紳士大夫詩文以昭先志啟後人積久成帙敢希一言以弁其首嗟乎此正予所以延吾子訓孤孫之意也陽城有言夫學所以學爲忠與孝也孝本乎天性存於人心夫人有之而於父祖子孫一气相承尢親切焉孟子曰不孝有三無後爲大有後矣乃不克負荷乃弗善繼述有善義而不爲宣楊有基業而不能保守有之若無焉不孝之罪亦焉逃哉是以古之孝子旣謹嗣續之傳尢嚴義方之訓良有以夫生居予門下讀書訓防之暇未嘗一預外事其身𨿽處京師逆旅之中而其心無一日而不在桑梓松楸之下觀其於先世之故業遺文起其廢於數世之後播其美於眾賢之言裒爲鉅帙以遺後人使其對手澤而永君子之澤卽心畫而推廣前人之心世濟其美寜有旣邪所謂宣揚善義保守基業之孝生蓋有之項氏可謂有後矣他日必當大有所成就不但已也古人有言以身教者從區區所以托孤孫於吾子也其將來必有所效法而興起也夫

宦途履歷圖詩

金川盧公崇秩明尙書蔡氏傳由庠序歌鹿鳴遊太學試春官進對大廷擢監察禦史歷湖廣按察副使未防陞貴臬正使階嘉議大夫秩正三品冠神豸之冠腰鈒金之帯奉九重之命掌一方之臬事可謂顯矣好事者卽其平生履歷繪爲圖十有一各命以名縉紳先生聞而榮之隨其名而賦以詩成化乙未公覲闕庭出以示予屬序其首公自登進士以來凢三任皆風憲也夫仕進之途多矣而莫榮於進士歷官之階亦多矣而莫要於風憲世人之所以歆艶而愛慕之者得其一且以爲榮公乃兼而有之凡平昔所以講明於庠序者試於有司舉而用之於內臺紏察之時發而施之於外臺防問之際何者而非自唐虞夏商周四代書中來邪畵者得其形似詠者言其梗槪未必得公之心也公宅心平恕與人交不爲城府歷官所至忠愼亷正𨿽不爲矯矯之行赫赫之名而吏民自然化服蓋庶防有古老成之典刑焉此則公心也𨿽公亦不自知其所以然夫豈區區丹靑之微言語之末所能形容也哉卽是圖而觀之公仕宦如人之登階梯然舉足愈數則其身愈髙不致其極不止也𨿽然致身於崇髙之地固必假於階梯所寘之地必得夫平正固實之處然後有所憑藉而安以立焉不然吾恐其揺動而傾僕𨿽欲湏防焉以寄其足不可得已況欲致其身於崇髙之地乎所謂平正固實之地公之心是也予與公交防三十年知公之心最爲親切故舉以序諸作者之首使後之觀是圖詠是詩也知公之所以致顯榮而漸底夫崇髙之地者皆本其一心也所以養其心而擴之者則又本乎五十八篇之書焉於是乎序【成化十二年】

琴鶴東人詩序

香山何用中自號琴鶴東人嵗丁酉攜琴自羊城湞溪越庾嶺沿章江而下防於大江抵金陵歷淮泗齊魯之境以逹於京師凂某官何公爲求朝中名卿才大夫詠其所以爲號者旣成帙而以序引見屬昔宋趙淸獻公入蜀以一琴一鶴自隨時人稱其淸蓋眞有是二物也今用中所至攜琴而己未必與鶴俱也而並以琴鶴爲號何邪按蔡邕琴賦有云繁弦旣抑雅聲乃揚而繼之以別鶴東翔之語江總琴詩亦云可憐嶧陽木雕爲緑綺琴而繼之以戲鶴聞應舞之句則琴中有鶴也尙矣人患無琴爾不患無鶴也琴之所至鶴必隨之誠能調均而按徽渉緑水而奏淸徴分析節度窮極窈眇則聲音感召之妙理契合之符有莫知其所以然而然者矣奚必圓吭而修趾惟頰而耳蹁躚以起舞於搏拊之餘嘹唳以和鳴於操弄之頃夫然後謂之有琴與鶴也哉用中出自嶺海質美而气淸世以貲雄其鄕自防有志世用旣而擺落世務抗志靑雲之表性嗜古琴以禁邪之具與警露之禽物異而趣同也因以琴鶴東人自號蓋自方於昔人所謂東道主人者焉當夫風淸月明之時宴坐淸泉白石之間按徽而度曲以爲別鶴之操安知夫寥廓之表無有所謂裳縞衣翅如車輪戛然長鳴翩翩而來下者耶誠有之則予言爲不誣矣用中生淸明之時居淸幽之地以淸楚之姿而爲是淸物之東道主又得淸徳如何公者爲之求名公卿之淸詩妙句以發揮之豈非天地間一淸事哉予故不辭而爲之序【成化十四年】

南陵劉氏八景詩序

宣之南陵劉氏世業醫至時用甫繼其父爲其邑之醫學官所居之勝其景有八時用各命以名一時縉紳大夫多賦詩詠之旣成帙虛首簡以徴予序予觀時用卽景以爲之名者有深意焉蓋自醫而歸之儒本乎人而徴之天也夫黃泰之杏蘇耽之橘此固醫之妙用也至於感太乙防火之光寫淸淺橫斜之趣契中通外直之理固晚景寒香之節非儒者不能焉然亦人事之常耳若夫產駢莖之竹同穎之禾則有非人力所能到者矣非天孰爲之耶異乎哉時用卽景以命名也殆亦有意於合儒醫之道防天人之際者乎抑或其意不出於此而偶有合於彼乎使誠有意於此其必勉勉循循攻其世業反而求之乎吾儒之道無或少怠焉則人事盡而天理見矣祥瑞之來庸不可異乎予聞時用之尊甫年防八袠尙康彊無恙由醫而通儒者其於天人之際深有所契時用之命玆名必有所受持予言歸而叩焉而亦有合乎是爲序

重編瓊臺槁卷十

欽定四庫全書

重編瓊臺槁卷十一

明邱濬撰

序

送侍讀學士徐先生掌南京翰林院序

宋人有言宰相有任責之憂神仙無爵位之寵旣都榮顯又享淸閒惟學士然也學士之職在前代爲榮選然所掌者大封拜大詔令大制作之外下至於靑詞齋文口宣致語之類無大關系者皆俾爲之殆無虛日榮則榮矣然謂之淸閒則恐未也較之他曹局稍爲優爾我朝之制制誥詔勑之外編纂講讀之餘一切屏去浮文凡前代所謂禱祈宴會之事恆希有焉其職務尢爲淸以閒也予友徐時庸先生以翰林侍講擢拜侍讀學士往掌南京院事南京𨿽曰根本之地然自文廟遷都之後百官眾職咸隨以北凡諸司畱務比舊爲簡而翰林殆甚焉當崇儒右文之世爲文學侍從之臣據龍盤虎踞之盛有金馬玉堂之榮優遊容與於廣內延閣之間無簿書之煩無應求之雜印文生緑寶篆凝香纎塵不侵眾籟俱閴昔人所謂淩玉淸遡紫霄者眞誠有之豈但比方議擬之謂哉先生行有日矣予旣詩以送之其鄕人仕京者又求文以贈惟南京祖宗創業之地而翰林之建首昉於此而最先居是職者景亷先生也景濓先生際遇太祖髙皇帝肇造人物以開一代文明之治蓋當代文宗也今先生以文學之選居肇基之地繼大賢君子之後幸無他務相侵擾且多暇日而有餘力所謂鋪張宏休揚厲偉績繼前人之志成一王之制以詔方來予不能無望焉花磚日移槐閣風淸支枕睡餘日長無事先生於此時試一思予言

送林黃門使滿剌加國序

皇明之化與天同逺地所限者舟以通之凡在覆載之中有血气者無不臣屬非若前代但羈縻之僅通貢賦而己其四夷之酋長皆受封爵於朝有所更代輒遣使請天子特遣近臣持節往封之視內地藩翰焉於乎皇化一何盛且逺哉且三代盛時其疆域西不盡流沙南不盡衡山東不盡東海北不盡恆山地盡卽止漢始通西域開西南夷皆由陸以通隋唐以來航海之使始至然皆自君長其國未有受天子命者有之肇自今日然多因其故而封之惟滿剌加之有國實我文皇帝始爲之開疆啟土者也其地在中國西南大海之外舊屬於暹羅斛國永樂初命中貴駕巨艦自福唐之長樂五虎門航大海西南行抵林邑又自林邑正南行八晝夜抵其地由是而逹西洋古裏大國八防徧往支阿舟榜葛剌忽魯謨斯等處逮其回也咸至於是聚齊焉歲己丑遣使封其酋爲王建以爲國自是凡易世必請封於天朝世以爲常乃成化辛丑其國王卒子當嗣位遣使臣備方物來請封上命禮科給事中林榮仲仁爲正使如故事持節以行有日眾以爲仲仁此行乘長風泛洪濤經萬餘里外眞所謂汗漫之遊天下之大觀者咸賦詩壯之謂予鄕先逹不可以無言昔司馬子長上會稽探禹穴闚九疑歷吳楚之墟齊魯之都以觀其所謂名山大川者歸而大肆厥辭然所防不出九州之中而猶大有所得如此矧仲仁玆行越中國之外境所歷者皆天下之絕蹤詭觀者哉予聞滿剌加之地諸畨之會也凡海外諸夷歲各賫其所有於玆焉貿易種類怪詭物產珍異其尢異者距其境西南舟行約十餘日有幹韘國者卽所謂澑山也海水傾注其名爲澑水勢漸下力不能勝一芥舟行誤入其中卽沈下而無所底止神仙家所謂蓬萊弱水殆近是與又去古裏西南舟行歷三閱月有所謂黙伽國者謂天方也域中人物大異於常俗尙和美民物繁富而無貧苦者物產珍異色色有之罔有欠缺且地無雨雪霜雹惟夜霔濃露以滋物生浮屠氏所謂極樂世界似指是與仲仁至彼諸畨會集之地誥封禮畢宣布聖天子徳威徐觀其會通而詢察之重譯其言徧訪其俗將必有瑰奇之見詭異之聞所以開廣其心胸增益其志識者矣嗚呼天下事何所不有惟不見耳歸而尙歷歷以告我

贈許寺丞序

元許文忠公之孫曰顒孟敬甫者以名進士出知安平縣九年秩最陞太僕寺丞蓋異數也其鄕友秋官副郎劉宗瀾徴予賀言甚矣名賢之難爲後也何也蓋閭閻之子一旦崛起以叨有祿位一言茍善一行茍美一事爲茍合其宜人莫不交口稱之譽之傳播之不休若名賢之𨿽有徳善才美表表暴著於其時眾乃漠然若罔聞知間有舉以似人者則莫不曰爲賢者後固當也又莫不曰彼誠可矣較之厥先何如噫甚矣名賢之後難爲也士君子幸生名賢之後而爲眾所責備者如此𨿽欲同於眾人得乎孟敬登甲戌進士第選試都臺當道者知其文忠公之後也特注意焉或不足之遂出尹近畿地孟敬慨然發憤思大其家聲以振起先人之遺緒一言動一舉措咸惟先文忠是師曰此吾家法也未幾政聲著京邑間部使者以聞於朝遂荷旌異之典至是上計天官又以最稱故有是命嗟乎名賢之後果難爲乎哉無難也何無難爾象其賢文忠公在勝國時亦以名進士首擢同知遼州旣而入爲禦史贊理中書縂鹺臺參大政薦登樞要屢建大議隠然爲國大臣凡其謀猷建置皆足以師表百世後世人臣以道事君者所宜則而象之者也又況爲其後人也哉詩不云乎無念爾祖聿修厥徳請以是爲吾孟敬賀

贈呂郎中序

古之君子學成以待用惟所用之無所不可用爲夷防則禮樂興用爲皐陶則刑教舉用爲稷則農事成用爲垂則功用利如金之在鎔也惟大冶之所鑄用以割邪爲幹將則可用以照邪爲軒鑑則可如玉之在璞也惟玉人之所琢用以盛邪爲瑚璉則可用以佩邪爲珩璜則可是之謂不器是之謂有用之才永丰呂君景熈以名進士選入翰林爲庶吉士未幾擢爲工部主事九年秩滿陞南京刑部郎中若君者所謂有用而不器者非耶古之人終身仕一官專一職名一能天下後世稱能其官者歸焉如刑必曰臯陶工必曰垂之類是已古之人豈拘於一才一藝而他無所能哉亦惟上之所用何如耳君始讀書中祕以聰敏聞繼簉屬工曹以勤幹聞今之司憲南畿其以明愼聞於時必矣𨿽然刑者聖人不得已而用之也而設官以掌之所以期無刑也故凡有司百職皆以有事迹之多爲其功課之最惟刑官功課則以少者爲能無者爲上焉司刑而使其功課之少以至於無非眀且愼者不能也易曰君子眀愼用刑而不畱獄君其勉之予與君有同朝之好玆其行也求贈言於是乎書

贈王郎中往遼東序

遼左舊山東藩司凡邊備多寡之數出納之政咸其部使者主之近用言者擇用廷臣委以邊計上命大司徒簡其屬俾專其任僉議以屬山西淸吏司主事王君表倫大司徒以名聞詔陞爲山東司郎中奉璽書以往其同寅某等徴予文爲賀且以贈其行表倫故少保兼吏部尙書謹身殿大學士千之先生子也先生一代名臣表倫得於家庭之訓有素以三百五篇詩擢第爲名進士官戶曹雅有謹愼之稱一旦防出倫類而専任一方邊備之政其將無忝哉予昔簉屬太史氏於先生有舊方幸其有子有以慰其心於漠則於諸公求贈言也烏能已於言乎惟玆遼左之地與諸邊不同諸邊僅臨一方而其所備之地亦惟其方他邊往往地力不足以自給多假內力及鄰境輸運以足之今之遼實兼古渤海之地三靣臨邊我國家建立屛藩以扞蔽京師堅甲利兵名城列障相望也形勢爲天下最且地有山海之利土肥饒而宜谷粟地之所出者自足以給其地之用朝出內帑行市糴令召商賈行中鹽法用其地之粟供其地之兵內郡無轉輸之勞而邊境有積儲之富其良法善計度越前代矣柰何委之於疏外之臣一切行因循茍且之政朝議旣已懲前失而痛其矣今首以命召君眞足以當委任之重哉其尙盡乃心力講求其源之所自逆閉其途旁窒其穴而疎通其流立一定法以爲久逺經常之計使後之繼君者據玆以守沿玆以行永永而無從之則利違之則害如此則爲不負所舉矣自玆以往階是以躋顯位立盛名成大功以光纉前人者安知非其張本與

賀曹主客序

予友郴陽曹君邦盛以名進士任大行人滿九載擢禮部主客司員外郎說者謂君前所職者使於四方者也今之盛則任四方之使者也前以大而賔小玆則小來而以大主之彼此往來之間大小賔主之際反而觀之勢位不同而理同君讀書明理必知所以自處而克稱於其職也已予聞或人之言嘆曰斯人之言其善於反觀者與羣然天地間皆人也人之生也理同則心同心同則情亦無不同同其情則其所以喜怒好惡千萬人如一人焉所居之地所履之位所任之事所接之物萬有不同然人之情順則好拂則惡好則喜惡則怒初無彼此往來大小賔主之異也人能遇事物之來而知所以反觀焉知人之心不異乎已而人之所以待乎我者如是則順如是則逆如是則合乎理如是則不以其道凢我所以不喜而怒不好而惡者防斷乎決不以施之於人不恃其勢與位而惟其理之揆若是者握天下之大柄處天下之大事馭萬民而撫四夷可也大學所謂絜矩之道孔子所謂終身行之者其在玆與適司正林君萬容率其僚宷求予言爲君陞官之贈予因舉向所聞及所論者復之林君曰斯言也非獨可以爲君今日贈𨿽其他日位大僚柄大任終身用之有不能盡者矣遂畀善書者書於帛以贈

贈刑部李主事序

國家監勝國之純以經術取士而用之布列於庶位凡刑罰錢谷之事一委之士類以故今世之官非士不用士非明經不得進所謂吏者惟掌案牘而已他有所不得與也石李君子純以尙書蔡氏傳登進士第擢爲南京刑部主事方捨鉛槧之習卽從事乎刑名律令之間眾頗難之予曰非難也君専門五十八篇書典謨訓誥之所載堯舜禹湯文武周公之言及於刑者不一而足予不暇徧舉姑舉其要者言焉欽卹明允者有虞用刑之心也敬明審克者周人用刑之心也夫體古人之心而用之以聴今人之辭而求其情麗當代之法而定其罪夫豈難哉或曰若子之言是欲李君引經防獄如漢儒所爲也予曰不然古今殊時事機無一定之勢今案牘之所具者豈能一一皆如古簡防之所載者乎君誠存虞周之心而不泥漢儒之迹則𨿽以之掌刑以爲天下之平亦優爲之矣況一刑官之屬乎君行有日其同年進士新安兩汪君求予贈言故就君之所専門者而摘夫心之一言以爲君告君其念之哉毋迂視予言以爲老生之常談

贈董侍禦考滿序

予友四明董君廷瑞爲南臺禦史之六年也以秩滿上京師天官卿以陛見詔許復職行有日矣凡在交防謂予於君同年進士且相好也不可無言以贈之予以君之始授職及其初考未甞有爲一言以激厲其初政勉圖其後功者今則再書考矣造詣益深練逹滋久其名旣成其績茂著乃欲喋喋然以彊聒之無乃晚乎僉曰不然古之名臣建事功效忠力往往在久任之後如唐陽城爲諌議大夫旣七年始一開口論陸敬輿沮裴延齡蓋有待而然也𨿽曰有待然未必非朋友激發之功使當時無韓退之安知其不終黙黙乎然則言之有益於人也不誣矣子言之毋多讓又曰有初而鮮終宦成而心怠人之常情也董君前此六年固已著能聲播美稱矣假令而今而後稍萌毫髮茍且心則行百里者半九十山九仞者虧一簣𨿽其爲人明敏恪勤決不至此然君子惜賢人而憂正人愛助之心自有不能自己者欲不言得乎嗟乎之二言者皆韙也予尙何言哉𨿽言之亦不能有加矣然而諸君命言之意則不可虛辱也顧𨿽蠢愚言不足爲人輕重請誦古人之言以塞其責焉子朱子有言一日居乎其位則一日業乎其官一日不得乎其官則不敢一日立乎其位有所愛而不肯爲者私有所畏而不敢爲者亦私也敢以斯言復諸君俾其書於帛以爲君贈𨿽然此豈一董君責哉君歸南臺遇凡與我同道者請皆以是語之

賀丘治中序

太常寺丞雲間丘君允輝榮陞順天府治中命旣下有議者曰君官容臺十餘年於玆矣容臺職典三禮天子有事於郊廟及秩於羣神丞咸與焉其職任重矣今丞滿九載僅得佐京郡有如左遷然者君得無弗喜與又曰君發身文儒蘊有用之才而不施久矣其心恆欲以功業自見於時禮樂之司𨿽云淸切然用之則有時也倅貳京尹任亦匪輕有土有民功業易以下及大用之階蓋駸駸於玆矣君胡爲而弗喜或舉二者之言諗予竊以爲謂君非喜者非也謂君非非喜者亦非也均之皆非知君者也蓋眀則有禮樂幽則有鬼神事神治人初非二理未有得於此而不得於彼者也昔舜命伯夷爲秩宗典三禮勉之曰直哉惟淸是二徳豈但可以事神而已哉直其躬淸其心以爲出治之本吾未見形直而影枉源淸而流濁者也世儒乃謂伯夷長於禮故終一官而不易若然則伯夷非孔子所謂不器者矣豈其然哉豈其然哉古之君子深蓄徳而廣積學器扵身而不器扵用惟所用之無所不可又況有民人者斯有社稷之寄神與人惟一理而事之治之非二道也烏用置忻戚扵其間哉彼得意則忻忻然若將翔然不得意則戚戚然若不可旦夕生者此淺之爲丈夫者然也豈所以論君哉中書舍人張升之聞予言而韙之或者退因書以爲君榮陞之賀

贈鄕友林廷賔南臺禦史序

友人林君廷賔與予同邑而異學正統甲子偕赴秋闈予叨預薦列後二科廷賔始得儁予再試春官連不遇嵗甲戌乃獲與廷賔同登進士第若有待然也予以選入翰林爲庶吉士廷賔觀政大理寺又眀年有南臺禦史之命於戲人之出處固若有其時而予二人者生同地學同道宜無不同矣及其出處也則始而同同而異異而又同幸而同矣而同之中又有異焉豈造物者有意於其間哉𨿽然君子之相與固未嘗拘拘扵同亦未嘗戚戚於異蓋不同者出處而未嘗不同者此心也心𨿽無不同而亦不可以茍同也易曰上火下澤暌君子以同而異由是以觀則君子當暌離之時不可無濟暌之功可見矣濟暌之功無他焉不茍同而已昔者顏回之於仲由別也行者則曰何以贈我居者則曰何以處我然則廷賔將別予以去也敢不竊取顏子相贈之意而爲之一言乎且予居禁近所職者在文學而政事非所敢知也而廷賔之職則在夫振風紀風紀之要則在乎識大體大體旣正則余可略也贈廷賔者止於是矣廷賔之行其將何以處我乎謹洗心以竢

送山東張布政序

山東以布政使缺員走驛馬以閒時皇上禦正朝顧謂天官卿若曰惟天惟祖宗全畀朕以天下海宇萬里實賴藩輔重臣承流宣化以分朕治以紓朕憂匪得其人厥職或曠而一方民物或失寧居矧玆山東鉅藩宻邇京畿屬郡惟六廣輪數千里在古爲齊魯之疆生齒物產之盛視昔有加是尢不可授非其人爾其擇扵廷臣孰能任玆承宣之寄者輒以名聞朕將授之以方伯之任往撫朕師乃惟曰某其人皇上曰兪公受命卽行惟予於公素有同道之契於其行也不容以黙竊惟上之所以委任而責望於公者至矣公其念哉夫古之大臣後世所尊仰者莫如周公太公而二公實百世人臣之楷範也惟今山東兼有齊魯之地而二公之故封在焉周公之治魯親親而尙賢太公之治齊尊尊而尙功臨二公之故國必合二公所以爲治者兼施之師其心而不泥其迹酌其中而無蹈其偏庶乎彊教說安兩盡其道而得弛張之善矣是卽皇上委任之意天官推舉之公而士大夫屬望之私亦於是乎在矣公其念哉毋忽

送張方伯入覲序

江浦張公廷璽之爲廣東布政使也歷右而左通滿九載皇上以嶺嶠之未靖也詔復畱公三年至是將獻績如京師邦人士安其治入其化浹洽其膏澤而忘公之久於其任也賫咨涕洟戚戚焉相與言曰公之去我一何速哉始公以良二千石超拜方伯逾一紀於今適邊方多事之秋中間王師有事於峝夷者再冦攘荒札無嵗無之疆域民物日削於前而用度供億曾無攺於其舊至或有相倍蓰者公處事於難爲給用於不足施化於不可馴制謀於無可柰何之地其心一日恆周流於十郡六十邑之間𨿽窮山絕徼頺垣敗產之下無處而不到也今制官以三考爲滿限稱則陟之公三其考而又加一焉功課不暇上防同不暇與咫尺天顏之覲過家上塜之便竟不能得一日少遂其心焉者回視一時聫官共事者率多柄用於時入典政本外營四方偕馳而驟騰後發而先至而公獨當一靣之寄守一官之常遲遲至扵十有三年之久而邦人士顧猶戚戚焉賫咨涕洟以爲公去我速也抑何與蓋邦人士惜去公之心卽朝廷久任公之意也上皇皇於邊方亦猶下皇皇於室家也一急於謀國一急於謀家是固不暇爲公謀也而公又不自爲謀是以専於一方久於一官噫孰知久且専所以積功厚而流澤深與矧今上方寤寐英賢念切求舊所以爲天下國家謀者皇皇焉恆若有所不及公玆入覲必將有不世之遇邁等之寵非常之任用而區區一方固囿於謨謀之內矣邦人士奚用戚戚爲哉予家瓊海去防府二千里而近適免防聞邦人士言而釋其意且筆之簡時掌海南衛事都指揮王璲瓊郡守吳琛聞而韙之請書於帛馳以贈公行雲

張方伯入覲詩序

方伯張公廷璽在廣藩旣滿秩復畱三年閱寒暑十有三年玆將如京師予旣述邦人士之言序以贈其行矣而藩臬諸公又不逺千里遣伻浮海屬予以諸公贈行詩序夫詩有序古矣昔召公循行南國布文王之政捨甘棠下旣去而人思其徳不忍伐其樹詩以歌詠之凡三章章三句序曰羙召伯也召伯之教行於南國今張公之來廣其地裏遼邈非止召南也其在任之久非止暫捨甘棠下也其當嶺海多事之秋百責所萃非止布其政而教行也人之思其徳慕其化非止愛其樹而不忍剪伐敗拜也一時大夫士以至於輿小民所以嘆羙詠歌之者又不止詩三章章三句而已也世無采詩之官觀風之使則固不得采而序之幸而藩臬諸公念寅好之久情誼之篤各賦詩以寓其意而特諉以子夏之任予何敢當哉𨿽然諸公之詩𨿽以敍情志別而公之撡履气節治化功績咸因是見焉是固無俟乎予言𨿽欲有言亦不知所以言矣獨念公在嶺海之間最久勞績最多有功於廣人最大廣人所以思慕愛戴之者最深予適免防家居治下在儕類中最好頗稱能言者不能出一喙播揚盛羙以爲民倡顧使諸公先焉今諸公不見鄙又欲得不腆之文塵珠玉之首而公亦不以予不肖求言以規益之忍以瀆告爲嫌乎在易二與四同功而異位二逺五恆多譽四近五恆多懼何公居召伯之任凡事得以遂直固已多譽矣今公入覲朝廷聖天子憫其久勞扵外必將寵異而大用之佐理化以康四海玆其時矣能無懼乎譽扵逺而懼於近古之大臣如周召者所以事其君也皆然敢以是望公

贈湖廣楊大參序

天官屬最要而劇曰考功職専百官功課而殿最之佐其長以黜陟之任非其人不能一朝居也莆中楊君宗器自登進士第卽官於是凡三轉其階殆二十春秋矣今年夏五月大冡宰以其名聞擢拜湖廣藩司參政或曰君向所考者百官功課也今君出參藩政而人將於君功課乎是考亦猶君之考人也能無慮乎惟楊子有言大器其猶規矩凖繩乎先自治而後治人君旣知所以治人矣則夫所以自治者庸何慮焉矧君以閎大博厚之器開眀通練之才登朝以來服事元僚非止一人前後聫曺而共事者毋慮數十人內之百司外之藩服扵凡百司之職掌天下之政務人才之賢否莫不有以察知其詳究極其實而推原其所以然之故間或有所掩覆遷就之者亦皆有以灼見其而不爲所欺孔子曰規矩誠設不可欺以方員繩墨誠陳不可欺以曲直君之所以治人卽其所以自治者也異時以之而應夫人之治我夫豈異哉今一旦出而臨民蒞事舉向之稽文核實扵簿書之間者一一見之於躬閱實爲之際吾見其優爲之矣或者尙何容慮哉𨿽然君之此行姑試之焉爾昔之人有以片長寸善偶扵當道者有一日之雅尙不爲所遐遺況有器局如吾楊君者久處鈞陶之下相體悉而相知深寧能久回翔於外乎君行其同官陳君某等求予贈言謹書此以俟

送雲南傳參議序

天順三年夏四月翰林檢討嚴陵傅先生用內閣大臣薦超拜雲南布政司參議命下或以謂予朝廷引用文學老成之士儲之館閣養其才以待用若先生者恆在天子左右備顧問任纂修是固其所顧乃使之出佐藩服扵萬里外驅馳扵川窮山阻之地臨治乎鳥言夷靣之人豈其宜哉予竊惟此正朝廷所以任用儲養之深意也今夫朝著之間百辟卿士豈無先事情簡髮數米問羊知馬者哉又豈無內深刺骨舞文巧詆令行禁止者哉顧皆不之用而大臣之所論薦聖上之所寵擢乃屬之文學老成之士豈不以斯人也簡直而不苛鎭靜而不浮柔乎其形也而其气固朴乎其貌也而其心察施之當時見於行事𨿽若無赫赫顯功表表偉績然而天下之人陰受其賜也多矣矧雲南僻在遐荒民夷雜居種類不一所以治之者尢在成全安輯之苟用新進英鋭之人一切繩之以法刼之以威𨿽或取快於一時見效於旦夕及其久也知數窮而威嚴防而其害有不可勝救者矣此古之識治體者所以寧捨彼而取此也與先生乘傳將之官其鄕人仕於京者求予文以送之予故述朝廷所以選用之意爲先生告然則先生亦思所以副其用也哉

送陜西楊參議序

戶科掌科事給事中姑孰楊君應奎以秩滿陞陜西參議行有日其同官冉君尙彜輩謂予曰應奎之行某輩竊效淵路贈處之義將有所言以贈之假喙於子何如予曰不能尙彜曰子非應奎之同年友乎奚庸辭予不得已請一言以贈之曰憂範希文有言居廟堂之上則憂其民處江湖之逺則憂其君夫憂其逺而不憂其近非近無可憂者也常人之情愼近而忽逺君子之心則憂逺愼於近耳非有所偏也向也君以名進士擢官侍從出入禁闥多歷年所固已朝夕接近淸光凡上之起居言動與夫禮度之修政令之施皆身親而目擊之其臧否異同得以隨事獻忠固若無可憂者矣然而遐方小邑流離困之苦窮邊絕徼更戍輸之勞豈無一夫或失其所者乎又況失其所者不止一夫也寧能不動念乎是則可憂者也此則君之已然者今則異於是矣予願君扵向所憂者今則思所以解其憂毋徒懷憂之之心而無解之之術而又移向之所憂者以憂其所不憂則庶幾乎希文之用心矣希文者功業在鄜延環慶之間今君臨其經行之處以撫其遺民可不思所以師法之乎先憂後樂希文之用心也立志以希文自期待希希文者之用心也君以經術爲學以儒科發身有志古人者也故予亦以古賢人之用心者期待之諸君以爲何如尙彜曰然遂書以爲贈行序

贈廣西江按察使詩序

天順六年春正月朝命以監察禦史四眀江君元勛爲廣西按察使蓋異數也命下凡與之同朝及相往還者咸爲之喜蓋以公道信扵天下卓異之才卽有不次之擢不至與庸庸者同淹於常調故喜之也其在君之自喜又有甚焉者蓋君之母太夫人今春秋八十矣五月二十又九日其初度也君以職事縻乎朝恆懷知年之懼欲一展覲其道無繇玆幸拜恩命防察一方其之任也便道可以過家而又適太夫人初度之辰豈天假其便耶其喜蓋爲親也昔廬江毛義爲親故得一安陽令其捧檄也尙爲之喜動顏色矧君自登第未十年卽官三品超出同列縂一方亷察之任朱衣金帶照耀閭裏俾垂白之親躬見其子之成立卓卓不凡如此其喜爲何如耶若君者可謂無忝所生者矣𨿽然無忝所生必無辱所命無辱所命斯無負所學孔子曰防一樹殺一獸不以其時非孝也今朝廷防君於眾人之中而付之以數千里之地數十百之官吏數十萬之軍民使君制其命而進退死生之必其一一各止其所然後爲不辱所命不然其爲不孝非但防一樹殺一獸不以其時而已其忝所生而負所學也大矣可不懼哉是則所以爲君喜者適足可爲懼耳君行有爲詩贈之並祝太夫人壽者武選副郎範君徳章俾予序其端予故述所以喜懼之意以致朋友愛助之情云

送劉仗和提學浙江序

予友劉仗和以翰林庶吉士拜監察禦史將九年扵玆矣非獨以風裁著稱且有文學名適江浙提學憲臣缺當道者謂非劉禦史不可遂以名聞上可之卽擢浙江按察副使奉璽書専理學政蓋精選也行有日矣或者謂予曰子與劉君厚必有文以贈其行將何以立說予曰某將勸之以講學或者笑予曰子何迂哉君忠湣公之子世業春秋父子昆弟爲師友並登顯要海內所共知而君以名進士選讀書中祕𨿽爲禦史而文學之名恆如在翰林時天官卿知其然擢以玆任其文學固所優也子又欲勸之以學豈非迂哉予曰不然理無終窮學無止法學豈可一日不講乎哉君所居者𨿽風紀之職而所専理者則學校之政也學校之政所眀者君臣父子夫婦朋友長防之倫所求者伏羲神農黃帝堯舜禹湯文武周公孔子之道所習者易書詩春秋三禮之經所以惇化原厚風俗作成人材以爲朝廷異時之用其責任蓋不輕也兩浙十一郡之士子若冠若童無慮數千百人其賢否淑慝皆扵我一人焉是賴是系目睊睊然以環視乎我口呶呶然以擬議乎我蓄疑義者待我以決防迷途者待我以援懷私見者待我以正黯闇者待我以眀汗濁者待我以潔巽者待我以立震撼擊撞者待我以鎭定挑闥跌宕者待我以約束盤錯紛結者待我以解舒辛甘燥濕者待我以調胹必事事處之當其處人人止之得其所物物知其所自來然後庶乎其可耳茍或一事之弗知一理之弗究一言之偶纇一行之少頗彼且羣然笑先生於列矣又其甚者乃至疵議謗讟之蝟興可不念哉自非在我者講貫之有素撡履之有常一旦卒然以應其無窮之求偃然以當其全備之責抑亦難矣此講學之功所以不可無也書不云乎惟斆學半而禮亦云教學相長得知新於溫故之餘寓問學於教誨之際古之聖賢所以進修徳業師表天下用此道也予於仗和情誼深至非茍相諛說者故扵其行勸以古聖賢教學之道言若迂而實切豈茍然而己哉或者頷而去左春坊右庶子徐溥時用通政參議何琮文璧監察禦史馮定士定都給事中金紳縉卿給事中黃甄器之寗珍伯珍聞予言而韙之請書於帛以爲仗和之官之贈遂書之予及六人者皆仗和同年進士偕讀書翰林者也

贈福建憲副何廷秀序

予友盱江何君廷秀以秋官正郎擢副閩憲朝之薦紳士大夫咸賦詩贈行虛首簡俾予言以序其相贈之意噫予何言廷秀承家學以經術發身賢科簉屬省部歷禮而刑自貳升長聲名籍籍朝野間夫人能言之予何言矧廷秀勵行嗜學發於文章典重有法凡今之政務法比無不精鏈夫人能知之予何言𨿽然予於廷秀同年登進士素所推重者也欲不言得不言乎予聞古之君子其事君也憂治世而危眀主其交友也危君子而憂善人何則自古及今君子少小人多善人少不善人多善人君子在眾人中如斗在星也如眀燎之處羣燈中也如比屋中之危棟突出也如眾器雜陳而眀鏡爛然於其間也蓋其自處髙其爲質大而又致用光眀髙大而光眀如此人舉目斯見之矣有善羙焉固未必彰一有庇失人皆指摘之傳播之不少容矣豈非深可憂危者乎是以古之君子有志於扶持善類者恆切切然偲偲然過扵憂以危非固以是相黨比也其心誠有在扵斯世焉傳曰不有君子其能國乎使凡今之布列中外者皆若而人人人存此憂危之心自憂自危而又相與爲憂危則善類以植國脈以壽天地間之元气恆以完矣尙何憂危之有哉廷秀徳周而才敏讀書而又讀律一旦出刑曺以持一方之風紀固其所也而予猶必以是爲言也蓋推古君子相與扶持之心憂其無可憂之憂危其無可危之危是則予向所謂何言之言不得不言者也

送憲副徐君赴廣東詩序

尙書刑部郎中徐君徳容用大臣保任升廣東按察副使奉璽書専督海道同朝縉紳咸賦詩贈別通政參議陳君時用侍禦魏君孔淵授簡扵予曰請爲序之予觀諸君之詩所以道情寫景者𨿽無所不有而非徐君職業之攸系也予越產也知其地裏爲詳請以此序羣玉之首可乎二公曰可竊惟廣東之地爲郡者十而八境扵海自東䢐西相距三四千里國初扵此設衛若所大小七十餘處以爲海道防者甚至嵗久而滋戍守之具一切廢弛朝廷知將領之不足恃也乃增置憲臣以提督之扵凡海濵之地皆然而尢注意於是拜焉蓋以境外卽西南諸夷珍異所出得其物盈握立可以致富故人之冒險取利者視死如假寐𨿽伏歐刃者相踵終不悔也甚至招致外冦爲邊鄙患故是拜海道之寄非其人有過人之才亷聲素著者不輕畀也然往時所備者海慮冦自外來也今也廣右峒猺乘我不備越境以爲腹心之害則冦又自內生焉扵是始撤外之藩籬以爲內之捍蔽向所謂廢弛者復蕩然無餘矣不幸於此廢壊之餘而當夫一靣之寄其爲任不亦難哉𨿽然無難也大丈夫負過人之資而立功名於斯世惟恐不遇人所難爲之事而無以顯其無所不用之才苟紓紓徐徐處平時履坦塗乘易爲之機席可爲之資𨿽有所爲則亦無以異扵庸眾人也惟夫事之無可爲而人皆不能以有爲也而我獨優爲之然後表表偉偉著見扵天地間焉耳君行矣予所望於君者不止寧海道而已也異時出自羊城遵海而西曆城邑之丘墟覩村落之艸莽試爲我問諸海濵曰致此者誰與

贈浙江謝僉事序

刑部員外郎祁門謝徳澤用大臣薦擢浙江按察司僉事將之官其鄕人仕諸朝者知予與君相與也屬予贈言惟祁門春秋聞天下君始以是經起家進士旣而簉屬刑曺今又擢僉按察司事國家按察司以提刑列署蓋以憲事非一端而其尢重者刑也君往者旣以是經佐其長以眀天下之刑矣今而往僉一方臬事獨能外是乎哉先正有言春秋夫子之刑書也又曰春秋聖人律令也吾夫子假二百四十二年行事以寓賞罰之權其扵懲惡也尢深切著眀焉扵鄭叚之克則推見其至隱也扵齊俘之歸則結正其罪也扵公子嘉之獄則原情定罪也扵棄疾之惡則誅其本意也至扵商臣之逆則又推本所由而著其首惡扵士糓箕父之及則又本忠恕而無偏黨之意於乎聖人本公平正大之理以防輕重曲直之事的然中天理犂然當人心誠萬世防獄者之權衡繩墨也或者謂讀書不讀律則致君無術噫古今律理孰有外扵春秋一書者哉律而外乎春秋則司空城旦書也豈所謂律哉君専門是經旣用以發身致位然不知爲大司冦之屬七八年扵玆所防之獄奚翅千百曽有一二合於經者乎君亦常引經防獄如漢人也乎意亦或有之然惟助其長而已不得以専制直遂也今僉憲於一方故事凡天下按察司皆有分道道各有印章嵗各遣官巡行其部屬事無大小皆得以獨防専達君自是得以行其所學矣今夫天下事萬有不齊必權焉然後知其輕重繩焉然後知其曲直使在吾者無權與防則事至吾前其不至於枉其輕重曲直之實而倒行逆施之也者幾希春秋者輕重之權衡曲直之防墨也本諸此以防天下之大事決天下之大疑迎刃而解矣一方之臬司僉事云乎君往念哉毋迂視予言

重編瓊臺槁卷十一

欽定四庫全書

重編瓊臺槁卷十二

明邱濬撰

序

送恵州李知府序

今之郡守古之諸侯也世謂之邦君以其於民有君臣之道也謂之民父母以其於民有父子之恩也謂之民師帥以其於民有師弟子之義也民生三事郡守備焉其責任之重誠未易盡也盡之者代不數人嗚呼求數人於數百年間豈易得也哉長沙李君明逺蚤以進士拜行人司正出知蜀之敍州府其政聲固已籍籍在人耳目間近世縉紳大夫屈指數良二千石君必預焉尋丁家艱觧官家居今皇上復正大統之明年起復攺知廣之恵州府命下恵之人士寓京者聞之喜相告曰是治敍州有聲者也侍禦郭君以贈行序見屬且曰君必欲得予文以故不敢辭予惟民生於三惟君惟親惟師郡守兼焉其所系誠重也已歷觀往古盡玆道者蓋鮮陳寵治郡任王渙以簡賢選能任鐘顯以拾遺補闕𨿽明君之治國不是過也黃霸治郡力行教化而後誅罰務在成就安全𨿽慈父之畜子不是過也文翁治郡招下縣子弟以爲學官弟子爲除更繇行縣必與諸生明經飭行者俱𨿽嚴師之授徒不是過也若是者代無幾人人或専一事鮮能全之以一事名史尙以爲美談況其全也哉所謂全者必如孔子所謂庻而富富而教孟子所謂井田之制學校之教斯爲至耳秦漢以來言治者皆茍而已自非通經學古號稱通儒者烏足以語此也哉李君以經爲學以儒發身是蓋甞志聖賢之道者也故於其行也敢以是望焉

送潘給事中知興化府序

皇上復正大統一新庶政而於生民利病尢切加意焉首舉祖宗更賢育民之典去守吏尢無良者數十人妙簡在廷之臣以補其處於是刑科給事中潘君本愚得福建興化府知府廷辭有日凡鄕人之聨仕於朝者謂予以文字爲職不可無一言以爲君賀夫以天子左右侍從之臣得一郡守古人雅意本朝者所不樂就也而惓惓必欲一賀者誠喜其道之得行也士之仕也恆慮不得乎上受上知矣或拘於職而澤不克以下施澤得下施者又多不爲上所知焉道之所以常難行者坐此故也今君輟法從之近以有民社之寄不惟心結於上而澤又將得以施於下焉道其由是而行乎仕而行其道其於所學也可謂無負矣蓋道出於天具於人全於聖人主其責者君也分其責者臣也士生斯世所以學聖人之道而咸有志於爲斯世之用者豈直爲身謀哉將以行吾道耳不得乎上其施之也無階不親乎下其受之也無地得階以施吾道有地以受吾所施則道行矣如是而猶有不樂焉志於行道者不如是已君學古而通經其於致君澤民之道講明有素遭際聖明出入禁闥爲上所知首膺防擢而付以千里生民之寄所涖而治者又得夫海濱鄒魯之地學道易使之民而其澤易以下流道之行也可必矣敢以爲賀𨿽然道固行矣而未至大行也古今人以郡守入登宰輔者往往而有予不敏他日尙當泚筆大書以爲得道大行之賀

送潮郡黃知府序

古之人治潮有聲者吾得二人焉唐韓文公宋陳文恵公是已二公俱以除鱷魚之害著聲當時流芳後世世之人卒莫有能優劣之者予竊以爲戮之也以力感之也以誠力則動以人誠則動以天此二公優劣之判也噫繼韓之後有陳陳之後寥寥數百年未有繼焉若今守吳郡黃侯豈非聞二公之風而興起者乎侯自下車以來一惟二公之治潮者是法其心尢切切焉惟除民害是急𨿽古今殊時未嘗有鱷魚之除而其所以除害之心初與二公不異也然鱷魚之害僅及海濵鮮食之民而吾都鄙鄕遂之民則固無恙也且彼異類防頑不靈初非有意害人人適遇之因以肆其毒耳非若人與人同類也顧乃噬人以肥已傷物敗類靡所不至其設心措意罔知紀極其害非直鱷魚比也居民上者茍恬然不知怪伈伈俔俔袖手旁睨而不之問焉豈天子命官之意哉夫師其心而不泥其迹善學古人者也侯之爲治𨿽不拘拘於二公之故步而其心則殆有合焉所以繼陳公之斷緒於數百年之後者非侯其誰望哉𨿽然囿物以術術或有時而窮制物以威威或有時而防又孰若一誠之爲至哉是誠也在天爲實理在人爲實心大可以感天地幽可以通鬼神金石可洞豚魚可孚風可使之反旱可使之雨虎可使之渡河蝗可使之不入境珠可使旣去而復還況夫齊民也哉侯誠始終此誠而不雜則溯陳以上繼於韓也不難矣則夫治潮有聲者二公豈得専美於前哉侯報政趨朝書最將還府丞李先生潮人也命予代之言以爲侯贈予聞侯有志古人者也故以古之人望焉

送武昌章知府序

賢儁之士如良金美玉然隨其所在而光彩煜旁達四出則𨿽雜蓬藋瓦礫中而不可掩者自然迥與他物異小夫孺子足不入城市目不識珍異固未嘗見也偶一見之未有不驚詫而愛慕者也又況置之通衢大肆中而爲深識廣見者所接近乎予友桐城章君絲綸世所謂賢儁之士也登乙丑進士第擢給事中未防左遷趙州判官尋知州事居憂觧任起復爲應州秩滿起陞武昌知府方其自法從遷趙州也奔走州縣間與羣吏伍宜若不復振作矣然治聲然聞燕趙間入其境者嘉其政接其容者醉其徳人之敬之無異在禁近時然及移應州極邊之地戎馬之衝其事之難爲又有甚於趙者而其政績之章章視趙爲益著而人之敬之嘉之者又益加多焉所謂良金美玉隨所在而光彩煜而自不可掩君其是哉君其是哉𨿽然金錬數而愈厲玉用久而益澤吾知今之守武昌也其治在防府下其職任之重土地之廣人民之多事務之殷較之前政奚翅千百其堅彊之質溫潤之气發越之光於是乎愈可見矣譬則良金美玉在通衢大肆中者也則夫人敬重之賞識之者當百倍於前異時鑄爲鼎以象夫物用爲璧以薦之天又將於是乎取之予交君久而知之有素蓋所謂金玉君子者也故於武昌士大夫之請卽其有而似之者以爲君之官之贈

贈亷州邢知府序

嶺海之民困極矣而海以北三郡爲甚就三郡論而亷尢甚乃成化戊子秋七月朝廷從巡撫大臣言擢亷郡太守林君於臬司俾巡海以北而輯寜其人民乃以戶部主事宜山邢君直夫補其處特賜璽書而付以守禦撫安之任命旣下凡嶺海人士寓京者莫不忻忭嗟嘆以謂五六年前蚤有此舉則此方生靈當不至於此極也言而繼之以太息流涕者有之或曰亷郡得邢君固幸矣而邢君以名進士通朝籍簉屬地官持心勵行固不下於人人之不必如君者往往位通顯得善地君何辜乃得此殘破之區涖此瘡痍之民名𨿽二千石實不及江南一小邑也𨿽有才能將安施乎予曰此正朝廷所以用邢君意也夫居官於善地𨿽以中人之才茍有志焉皆足以自見於時惟夫勢之不可爲力之不足以爲用則無財役則無民於是而能起其廢成其功然後見其才之大過人耳朝廷用邢君而特有璽書之賜其意或出諸此乎𨿽然予於邢君玆行而有以卜夫三郡治亂興衰之機夫有此天地卽有此方域有此方域則有此人民固未嘗一日有地而無民也自峝夷搆禍以來今逾十年矣其人民死於冦死於饑死於疫死於官軍十無二三矣失今不爲之所吾恐數十年之後並此所謂二三者亦盡矣豈天道生生不息之意哉夫天道三年一小變十年一大變窮則變變則通此方亂極而治衰極而興其在邢君玆行乎君行矣其尙體朝廷愛養元元之心憫此困窮之殘民食之飲之衣之被之煦嫗之保障之休養生息之肉其骨翼其卵父母妻子其血屬隴畆其污萊棟宇其荊棘使之復有生之樂而重得爲太平之民豈非君之大賜哉夫然則芳名美譽與此方山川同其悠久矣裴主事秉彛郡人也喜郡得賢守而鄕人將有蘇息之期求予贈言予家與亷鄰於是邦有被髮纓冠之義故亦喜而爲言如此云

贈曲靖蔡知府序

成化五年春王正月萬方防同大明黜乃去郡守之尢無良者愼擇其人以補其處於是擢南寜府同知天臺蔡君廷白知雲南曲靖軍民府事命旣下議者謂若以通練之才處畿甸之間當繁劇之任尙不足以盡其用今顧置之遐外之域山窮水絕之處以臨夫侏鄙野之民不亦枉其才耶余曰不然此正朝廷用人之深意也今夫內地華民禮義素明風俗素淳政化素行茍得中材因其俗而施之以新政若因丘陵川澤以爲髙卑用力少也若用健馬駕輕車驅馳於康衢大道之中無阻礙也夫人能之無俟於擇焉若夫官遐外之地治鄙野之民而使一旦施新政以變其舊俗曷以異於平地方覆一簣乎範我馳驅於荊棘阨塞之間乎用力多而齟齬難行也必矣非愼擇其人曷足以勝其任哉𨿽然孔子之聖猶欲居九夷而班史之傳循吏亦詳載夫異俗之治是故修庠序之教於桂陽者衛子產也行嫁娶之禮於九眞者任公孫也通商賈之貨於合浦者孟伯周也滇南之在今日亦猶諸郡之在漢也君誠不鄙夷曲靖之人而以中國之治治之聖人之化化之異時之傳國史者亦將大書特書以著君之治績如班孟堅之於衛任諸公焉君將之任其鄕人官諸朝者徴言贈行而以屬余特舉漢循吏之治異俗者以爲君勉

送金華周知府序

金華東南文獻邦也自宋元訖於國初儒學之盛彬彬濟濟踵武相望一時稱文獻邦者歸焉亦猶春秋時之有魯鄒東漢季之有汝潁也文獻之邦非得儒者以治之則弗克以稱厥任大冶周君子正以膳部正郎拜知金華府事行有日宗人府儀賔王君求予言以贈行君安成彭文憲公之髙第弟子也以春秋經中庚辰進士第歷官兩京造次必於儒者予喜其以儒者而臨文獻之邦其必得夫治之之要而愜於士論也已然予於此竊有疑焉試舉以問之婺自宋南渡以還呂成公陳龍川唐說齋同時並興各以其學鳴於一時自時厥後北山何氏實得朱子之正傳以授王魯齋而金仁山許白雲以次相傳時則有若永康之胡浦陽之栁烏傷之黃東陽之張蘭溪之吳皆以文章擅名天下不特乎此白麟溪之鄭累世同居又以義聲借借著聞逺近迨於國初景濓先生佐我皇祖開一代文治當是時又有若王許吳胡蘇戴諸公實佐佑之鄭氏之彥亦有若濟若沂若栢者焉一時淸才碩學天下宗仰何其盛也今距其時防百年聲名文物宜其歷久而益盛然近日婺郡之民風士習回視於其前殆若有不及焉者何也蓋必有其故矣予求其故而不可得謹因君之出守也試一問之君至郡涖政之暇試爲求其所以致此者幸因風以見教𨿽然古之善爲治者咸以正風俗興人才爲當務之急文翁化蜀韓公化潮皆非有所因也尙能興起之至今兩郡之人百世猶有賴焉況婺故文獻邦前輩典刑去今未逺一旦作而興之以復其百年之故處夫豈難哉君以爲何如

送瓊郡葉知府序

瓊郡自昔號稱樂土而以易治聞於天下也舊矣蓋以一郡獨居海中無比壌接境也民皆安土無流庸外徙也冬寒不甚無皸瘃墮指之苦民不憂凍也田嵗再收兼有山林川澤之利民不阻饑也奇香異木文甲氄毳之產商賈貿遷北入江淮閩浙之間嵗以千萬計其物饒也風俗質朴資性巽愞鄕無武斷豪奪之家俗鮮椎埋懻忮之習其人淳也出賦止於供軍無漕稅輸將也養軍止於守土無外繇更戍也凡此數者皆他郡所無有誠所謂樂土而易於治矣然而世之仕者往往以難稱而不樂往何哉噫有由然矣豈非其人噐弗宏歟才弗贍歟望弗隆歟皇上復正大位之明年詔以臺州府同知葉侯爲瓊州府知府命下之日予往之一見之頃卽得其爲人大凡所謂有器有才有望者侯眞其人哉蓋器必宏然後有大受之地才必贍然後有運用之資望必隆然後有以愜物議而厭眾心是三者他人有其一則𨿽以之治四通五達繁劇要害之郡且無不可者況侯兼而有之也哉夫以兼人之徳臨和樂之地易治之邦非惟政事得其理民庶賴以安吾知一方之山川鬼神艸木鳥獸亦莫不寜者矣嗟乎瓊山人何幸得有器有才有望如侯者以父母師帥之哉侯昔佐肇慶嘗奉藩檄督戰舟於海南北諸郡畱瓊者閱月瓊之父老觀感愛戴恆有盍不我牧之嘆今侯之往式符其願先聲所至其喜可知矣故予扵侯之行謹書以爲贈以助吾鄕人父老之喜云

贈瓊郡王太守序

瓊州府知府缺員部使者章猶未至天官卿聞之謂其屬曰瓊郡去京師萬里顓顓居大海中屬邑十支郡三人民數十萬其命系於守一人守一日不可無也亟擇其人以名聞命下乃刑部正郎王君宗周也一時公卿大夫士同一朝者咸以瓊郡得良二千石爲予賀予詢其實皆曰君自第進士卽簉屬秋官凡厥攸司事有疑難輙以屬君君於法比而仁厚惻怛之意恆存於明愼詳審之中經君所論斷者人咸以爲不寃嗟乎吾郡何幸得不寃人者以爲之父母師帥哉君廷辭有日予念吾人十數年來無罪而受人之寃者多矣一旦得君以觧其菀煩幸因其行請卽朝之公卿大夫士所以賀予者轉以爲吾鄕之人之賀胡賀爾賀其得不寃人之人以爲其父母師帥也於戲吾鄕父老若朋儕曁諸子弟明聽予賀言吾與爾厥祖若考均生玆邦自吾有生以迄於今發種種矣見吾之守若倅亦旣多矣民有事逮至不寃之者亦云鮮哉矧無事而克推其不寃之心以不寃其無所寃尢其鮮有今吾人何幸得仁厚惻怛明愼詳審之父母師帥以養以教以全吾人之生以明吾人之性哉自時厥後爾之有罪惟當爾之無罪亦惟當爾有蓋藏爾其自用人不爾掲爾有田廬爾其自又人不爾擾爾之是則是非則非人不爾變幻爾之有則有無則無人不爾易置爾齊民也人不爾於尺籍爾良人也人不蔑爾於姦宄爾之肌膚爾其自保愛自今人不憯酷爾俾爾身疻痏爾之貨賄爾其自儉嗇自今人不攘攖爾俾爾室空罄昏莫無人叩爾門戶出入無人摭爾長短爾寢其安爾食其防爾骨肉其完全若斯之類皆爾前此十數年欲得之不可得去之不能去者一旦得之去之予用是豫以爲爾賀爾自今伊始其各守爾分供爾役輸爾租調非爾固有弗取非爾當得弗爭非爾宜爲弗行惜爾身保爾家和爾弟昆教爾子孫親爾族姻睦爾鄕黨裏鄰父訓其子兄諭其弟老長囑其幼少以毋違爾父母師帥之命吾言𨿽耄爾其聽之哉無斁君至郡涖事攸始幸召諸士民以予玆言示之於戲予言尙其有徴哉𨿽然予於是又不能不爲吾鄕人父老朋儕子弟慮方今聖天子明見萬里外股肱大臣孜孜以求賢圗治竊恐吾使君之惠不久専於玆一邦也漢廷張於之任所以使天下無寃民而民自以爲不寃者朝廷方將有待於君矣乎於是乎書於帛以贈

贈瓊州府知府彭公赴任序

入國朝來瓊郡守以王伯貞先生爲首稱先生吉之西昌人吏部尙書文端公父也自時厥後能繼其芳躅者蓋不多見乃嵗辛丑安成彭公彥積以辰州守起復攺知吾府事瓊人氏寓京者聞命下走相報且相賀曰吾人不防吉人恵者七十餘年矣十干十二支相配又逾十年始再得吉人豈天閔吾人困斃已極而將蘇之耶抑天生良守不易而郡得之亦有數耶謂予不可無言以預爲吾郡人賀予謂國家奄有四海而南北之勢視東西爲尢逺瓊在極南之徼又越海而過之吏於玆土者恆逺其地而外其人任而能不以逺近內外異其志節者閱數十年久而僅一見若伯貞先生者非但今鮮恐古亦不多得也嗟乎瓊之地之人固逺且外矣而中州士大夫仕於玆者亦何忍以逺且外自待其身哉此無他中心無主因境而遷逐物而移耳嗟乎安得治吾郡者皆中心有主之人哉予聞父老言伯貞太守澹然無欲忘已勢而盡人之情視民以子處官事以家一時𨿽無赫顯功然在郡十有六年斯人之受其惠也多矣今距其時近百年而人之談其美者如昨日然繼其後者非無閩浙江湘之人求其心有主而不爲境物遷者百年中所共稱者止一吉人而已郡之人習知吉人之政之善意吉人無不然也一聞吉人喜動顏色走相報且賀豈無故而然哉今彭公出廬陵忠節之鄕爲安成鼎族乃前提學東軒先生僉憲一齋先生之從子文憲公之弟詹事公之兄以名進士擢任司理出知辰溪綽有令譽家有宦譜鄕有典刑治有顯狀一旦而臨吾郡吉人善政之效殆再見耶予與詹事同年登第交好者三十年若兄卽吾兄也故自公爲舉子時予已知之有素其不負吾人之望也必矣吾郡之人再防吉人之惠也必矣故於其行述鄕人意爲文以贈之公至郡貳守永丰楊君通倅文江楊君二人者皆吉產也尙相與同心協力以蘇吾人使郡人士曰前此一吉也尙能爲吾人福矧一堂之上而三人合席也哉

贈瓊郡太守張侯赴任序

昔皇極聖人斂時五福敷而錫之以福天下之民然而一人不能以兼濟也於是乎就庶民中擇其秀而好徳者福之使之分土受民隨所在而福其民焉嗟夫天下大矣安得有福而徳之賢千百輩分布州郡間以福斯民哉吾郡去京師萬里中州士夫以其逺而僻也領郡去玆輒有不豫然之色惟鄱陽張侯徳威以太僕寺丞出知吾郡事命下之日略無幾微不平見於顏面顧忻忻然謂其所知曰某平生有志用世思以所學推以濟人徼幸一第得一邑如斗大念惟先哲有言一命之士茍存心於愛物於人必有所濟盡心竭力不敢暇逸方得有端緒而遽有馬政之司徒以一事之任而僕僕奔走道路間今幸得郡於嶺海之間地大而人眾如古侯封疆域然庶幾足展所蘊以償夙志乎其鄕友太學生項森舉侯言以告予予惟洪範五福攸好徳其一也侯得郡於遐外不徒有安和之色而又有好徳之言所謂而康而色曰予攸好徳者侯蓋有之是宜皇極之君錫侯以二千石之福也侯眞福人哉古人有言朝廷有以福君子則君子有以福小人然非其人有福於已則亦何所本以福諸人侯眞福人哉所謂福者非他徳而已徳而好之必謀猷足以造是福施爲足以成是福操守足以凝是福而有以立富壽康寜之本然後斯民賴以安集成全之而不罹於貧憂惡弱之極焉嗟夫吾郡吾人何幸而得有福有徳如侯者以爲之父母哉昔人謂部使者得人爲一路福星予則以爲環千里而爲郡郡而有良二千石則亦千里之福星也分野於斯居其所而有常舒其芒而久照豈徒行一時分一道而已哉予老矣去家萬里欲歸未得何幸身親見一郡福星出自天駟而駐景揚光於婺女之墟以敷錫我三州十邑之民之福哉故不勝喜而序以贈其行

送鐘太守詩序

羊城詩人在國初時有孫仲衍黃庸之王彥舉李仲修此三四先生者使生當唐盛時當與韋蘇州栁栁州輩相頡頏溫李而下不論也去今未逺繼者已寥寥然若今順徳鐘君必華亦豈多得也哉君在學校時已有詩名及仕知賔沔二州政聲與詩名日沨沨乎著夫人之耳韓子所謂性能而好者蓋庶幾焉余聞君名久而未及識今以九年秩滿需選京師始防君於寓所目其容偉如也耳其言溫如也及出示所和晏鐸輯明盛詩格調不凡音響淸越蓋有得於前諸公者然後信所見有過於所聞而名下果無虛士也居無何拜命陞知廣右太平府事將之任道必過羊城白晝錦衣榮歸故里或者豫喜以爲君榮嗟乎此淺之爲丈夫者所以沾沾自足也豈足爲君榮哉余所以喜君者以其益得推詩之用以見之爲治使民曉然知詩在天地間果非無益之空言是則可喜耳自三百篇後詩之不足以厚人倫美教化通政治也非一日矣風雲月露花鳥虫魚作者日多徒工無益是以大雅君子不取焉君子所取者唐李杜李杜而下有韋栁二人者皆郡守也考其平生所作佳者往往在郡齋燕集之際因俗設禁之餘聲習所加自足成化回觀眾作眞如丹砂空靑世外物寶何益之有哉君承鄕先正之後得韋栁之位廣詩之用以導化邦人感發其善心宣導其湮郁以厚人倫以美教化使太平之民翕然太和眞有以稱其名焉則天下後世稱守之能詩者必歸焉而與韋栁並傳於無窮也必矣豈非有以爲鄕先正之光乎君志廣而才周於事無所不能而余獨以詩爲言者舉其長敍諸捲端使人知求君於大而區區所以俗者不足道也

送劉端本知興化府序

古端劉君端本登天順庚辰進士第擢尙書戶部主事陞貟外郎進郎中歷官十有九年始拜興化府知府同年登第者至是往往擢長方面或佐都臺而君乃始得一郡所轄僅二縣戶僅逾萬數疆域人民粗可視江西南一望縣命旣下朝士大夫多爲君不平焉鄕人在京者來徴贈言且舉眾言以諗予予惟興化閩中文獻邦也疆域𨿽狹人民𨿽而風俗素醇文學素盛仕宦之家素多嵗大比登鄕書者幾居八閩之半防試南宮中甲科者無虛榜由乙科而分教天下者在在而有疆域不出數百里而其人仕者散見於千萬里之外版圗僅逾萬戶而其天民之秀分布中外者亡慮數十百人凡此皆他郡所無者也郡邑以人才多寡爲大小風俗醇薄爲上下而戶口之登耗不論焉得郡於此而治之亦得以行其所學矣乎自予居京師多與其賢豪防頗知其民風士習之詳所謂豪俠之徒武斷於鄕曲者無有也圉奪之家豪植以爲彊者無有也告訐之徒珥筆以健訟者無有也舞智之吏猜禍而忮害者無有也椎埋之盜博掩而公剽者無有也訾毀之言巧言而醜詆者無有也懻忮之俗驕揚而恣睢者無有也宦家子弟恃其肺腑之勢而公造請托者無有也倦遊士夫假以嘻笑之怒而詭辧關說者無有也於凡天下古今所謂不美之事薄惡之俗於玆郡咸無有焉豈非善地乎涖善政馭善民而爲之師帥父母豈非幸哉𨿽然予所聞者前二十年之故也風俗遷移嵗異而月不同今日其尙然乎哉否邪予不得而知也君行矣試以予言求之果有如向所云云者乎無也𨿽然君子盡其在已者而已彼之有與無政不必計也使其有之而吾之心不可以不盡盡之之道何如平而已矣何也吾爲人之郡之守也而吾之鄕亦有郡守焉吾治人之郡之民也而吾之家亦齊民焉鄕也人之守吾郡治吾人也其政之良與否吾固嘗是之非之今何怪乎人之是之非之於吾乎反觀內省彼是者之是吾從而是之益以勉彼非者之非吾從而非之亟以攺如是則得其平矣孟子曰君子平其政予則以爲欲平其政必先平其心吾平其心以平其政彼之不平其心反其是非之實肆其毀譽之端未必人人然也必有平心之人以平之吾弗與知焉可也君行矣請以平之一言以爲之官之贈

送慶逺葉同知序

廣右地多猺獠其爲居民害也久矣而莫若近時之盛蓋其性習凶獷輕生樂戰一聞赴鬭卽挾刀弩以從事惟恐或後顧惟財帛牛酒是好而自視其性命如艸芥卽不幸斃於兵其父母妻子視之亦不甚惜且又習其山川險隘出入溪澗攀援樹木如猿猱然而我官軍惜性命畏瘴毒而守將又多以謹厚存心毎毎以生事爲戒因循茍且度嵗月以須代而已間有撫機出奇者遇賊有可乘之機可用之間而權不已出茍或冒險爲之萬一小失利則怨讟加之矣甚或得罪焉以故賊勢愈熾而民愈不聊生民之居市井者借城以爲保障負郭之田猶得以耕獲鄕落之民去城郭特逺賊之出沒無常而官軍不能以時救援方耕作而牛爲所奪遇收斂而穂爲所躪一牛之直至於數金破一家之產不能具一牛得一牛不足以耕一嵗今嵗僥幸以過嗣嵗復然遂至無一嵗不然嗟夫民以食爲天食以耕爲本今爲民不得耕則無以爲食無以爲食則富者不免於貧貧者遂至從賊將見民日少而賊日多其勢不至於盡爲賊也不止嗚呼居民何恃以爲生乎官府何恃以爲治乎予少有志於用世而於邊防機務頗究心焉然皆得於傳聞非目擊也今予友古端葉夢吉以鳳陽府同知攺任於慶逺慶逺廣右之衝也夢吉亦嘗畱心世務者幸因其行書予所聞者以送之俾卽其地審其實焉果如所聞者否耶誠如是幸求所以備禦之方善後之計是亦其職分所當然也

贈潮郡周貳守序

潮郡與閩境其風土習俗語言嗜好大率相同以閩士而治潮之人無以異乎居其家而自臨其鄕郡也故其爲力也易而見效速長樂周君惟髙閩產也以鄕貢進士試禮部得校官屢矣而不屑就久之假捨選以發身銓試居第一首擢潮郡貳守潮之人士寓京者聞是命喜相語曰得周君以佐吾郡何以異乎吾鄕之人自治吾人也哉其諧於土俗協於人心也必矣四邑之人庶其有瘳乎咸欣欣然有喜色走謁予求文贈行且告予以所以喜之故予曰胡喜乎哉前此治若郡者豈皆逺地之人哉今其治效何如也昔之人治潮有聲如韓如陳或居南陽或居閬中其地相去何啻千萬里而其政事之施教條之布𨿽其裏之嗇夫家之父兄不若是之宜且切也治否在乎其人而不以地彰彰明矣胡喜乎哉其中交君久而知之深者進而言曰某輩所以喜者非無故而然也蓋有由也周君家世業儒以經術爲學以仁禮爲心其諸異乎大言而無當任情而咈眾者比言決不至與心違行決不至與迹反一旦施於有政鑿鑿乎如菽粟之必可療饑布帛之必可禦寒藥石之必可已疾而頥人之生也審矣況其裏居境壌相近而於吾之土風民俗又素習之者耶此某輩所以喜也嗟乎諸君之爲此言其必有所試哉何其稱美之不容口如是也抑予聞之理之在天下推諸東海西海南海北海而凖出於天理者自然合於人心不以逺近彼此而異也黃霸之生不必鄰於潁水文翁之產不必近於庸蜀然其爲郡皆以治稱者所行合於天理自然當於人心宜於土俗矣周君之爲人誠如諸君所言則其所存所學𨿽以之用之天下施之異域無不可者不必近壌也其治之必效澤之必究尢爲易且速焉耳此潮之人士所以喜與予叨以文字爲職業喜鄰郡之得賢佐也故樂爲之言以助其喜俾其人士書諸帛以爲贈行序

贈瓊郡陳同知序

錫山陳侯以泰安州知州需選天官陞瓊州府同知瓊之人士寓京者聞命下爭趨走其寓捨瞻拜焉旣退私相語曰瓊之民有幸矣去年得袁公爲之守儒者也今年又得侯爲袁公貳亦儒者也以儒佐儒吾郡三州十邑之民庶其有瘳乎語旣人人喜動顏色明日走報予曰吾郡又得賢佐子知之乎吾與子之父兄鄕黨下及艸木禽魚皆得霑被其教化沐浴其膏澤矣子寜不喜乎喜之可無賀乎賀之非文不可也顧今京師學士大夫非無能文者必吾郡人然後知吾民情風俗之詳賀侯之文子毋庸辭予忝以文字爲職且郡人也袁公之行旣謬言以贈之矣今侯之行又奚容黙哉𨿽然侯儒者也不出戶庭已於天下民情風俗無所不周知非必躬履其地耳聞目見然後知也則於吾郡之民情風俗皆侯平日博洽中一事而又何待予贅哉請言其略吾郡獨在海中廣輪幾三千里其地廣矣廣足以有容宜其民之眾今反寡焉嶺以南自昔稱多奇貨而吾郡所出者恆什八九其物產眾矣物眾足以自饒宜其民之富今反貧焉朝廷以其地去京師最逺特優待之凡百徴需比內地百不及一二其賦役輕矣賦輕得以有營宜其民之逸今反勞焉比年嵗屢登斗米僅十餘錢宜其民之有餘矣而耕者往往告饑府若州若縣學校共十有四科目外嵗貢士計十年總其凡無慮五十餘人宜其人材之眾矣而仕者恆不多見是五者宜若有餘而反不足矣豈無其故哉事之如此比者甚眾是蓋其易見者也予竊疑之久矣每求其故而不可得幸侯之往試一問焉所以致此者必有其故矣誠求其故而得之剔其蠧塞其源逆閉其塗而復其常處則三州十邑之民信乎其有瘳矣則夫教化之霑被膏澤之滋潤庸有窮乎

贈瓊郡林同知序

予友天下士多矣而尢厚於鄕人鄕人中最相厚者羊城則林宗敬也宗敬弱冠領鄕薦慨然有志當世以爲今世仕者非進士科不必得顯官孳孳焉畱心舉子業於凡經史子集茍可以資爲文者罔不研究而於三百五篇詩用功尢深嵗甲戌初試南宮得乙科不屑就丁丑再試又如之以至於庚辰甲申丙戌三試皆然乃喟然嘆曰吾之於學未必不如人也而進士卒不可得豈非命耶乃就選調得瓊州府同知予瓊人也何幸得平生故人以佐吾郡乎況今主郡者淸漳蔡公叔淸亦予友也而今而後吾知吾郡三州十邑之人庶幾得所覆庇矣乎而區區逺宦萬里外垂白老親亦將賴以慰安之少寛其倚閭北望之思是則一郡之人之幸尢莫予幸之甚也𨿽然予固幸矣然予一家之私未必一郡之人之公也使吾郡之人咸咨嗟怨望而吾一家獨欣欣然有喜色予心安乎且予於宗敬友誼素篤而予一日少長焉則固兄視予矣凡其之官或內或外予皆不能無贈處之言而況於吾郡乎則其所以勸勉規儆之者又不可以但同眾人也請問宗敬所以違膝下去鄕井間闗萬里外歷十數年以希朝命之榮也果誰爲乎亦曰以行所志榮所生而已假使宗敬一舉卽登髙第可以得五品官位大夫乎否也得以晝錦還鄕面慈闈以鮮其離憂乎否也得以佐大郡臨吏民以施其政教乎否也三者皆未必遽得也今一登仕籍卽階穹秩縷金以爲衣鏤銀以爲帯便道還鄕稱觴獻壽母子兄弟敍天倫之樂以爲族姻閭裏之榮況所得者大郡地方三千里支郡三而屬邑十人民數十萬家又當鄰郡凋之秋而獨富盛安樂如平時出則飛髙蓋躍滇池緑駿鳴騶載道前呵後擁行者屏息道左以俟其過入則居黃堂據髙座屬吏抱簿書魚貫以進輿臺皂卒左右侍立屏气側耳以聽其處分回視彼之登甲科者方且服事大僚惴惴然逡巡卻立如新婦之事嚴舅姑然一出詞一吐气不敢少肆果誰爲多哉𨿽然得之榮旣逾其限則失之辱殆有甚焉者矣所以保而守之其道尢難惟勤惟畏其庶矣乎蓋勤則無怠事而上之人不能目我以罷軟矣畏則無肆心而上之人不能名我以貪虐矣而又守之以誠濟之以斷本之以仁恕則在宗敬者可以常保其榮而在予者亦得以常恃其幸矣夫豈但一身之榮一家之幸而已哉

送伍通判序

國家承平百年海內無事久矣仕者恆以得山水之郡爲樂然郡之有佳山水者多臨邊徼當孔道或其地瘠民貧俗不尙文學不然則其民悍戾喜鬭訟多椎剽之盜武斷之豪訟牒紛冗欲求一日之暇有不可得者是以往往不如其意幸得佳郡皆無是數者之累矣而其人又多喜事功貪聲利胸中擾擾不能斯須寜者故𨿽得之而不知其爲樂予友羊城伍君尙節簡靜之士也爲人忠實無他腸不設城府爲崖岸與之交往數十年恆如一日蚤膺鄕貢試禮闈辭校官入太學者十餘年今拜命爲寜波府通判四明山水名天下形勝偉特羣山秀拔湖蕩淸溢眾流斯委號爲東南奧區內絡湖渠原田交灌外濵漲海海錯雜出號爲東南樂土詩書之澤相染弦歌之聲不絕世宦之盛如史如袁文學之尢曰麟曰鳳至於理學之宗則又有若楊黃諸人流風餘韻至今猶存號爲東南文獻之邦向所謂數者之累幸皆無之而君又居倅貳之職上焉有守以總其繁下焉有屬以分其詳君居其間以簡靜之徳臨淳厚之民豈非地與人相稱哉惟簡能禦眾之繁惟靜能應眾之動以此佐其長臨其下無難事矣茍其身自處於委瑣紛擾之中自治且不暇而況治人乎而況樂山水之勝乎君甚稱是官而官又與地相稱可謂得其樂矣凡相與厚者咸贈詩贈君行予尢厚者故爲序

贈叚通判考滿序

古人於官聨有朋友之義情好洽而志向同相觀而善故能共成事功以著休聞於無窮所以然者合以義而不以利焉耳永平太守周君徳明以其同寅段君汝濟之倅郡三年也將上計於天官不逺數百里以書抵京師求予文贈之予於是不獨見段君之善於佐政而亦因以得周君之寮寀相得也古道不見於今久矣夫以東西南北之人偶聚於一堂之上茍不舞智以相傾軋用術以相籠絡斯可矣況望其相觀而善如朋友也哉諸君之爲政與其所以相與者予不得而盡知也卽其求文相贈之意推之則其能以義相比可知矣道二義與利而已矣入乎義則出乎利義利之不並立如薫蕕冰炭之相反也彼孳孳於義此汲汲於利其能以有合也哉其有所合者必有所同也𨿽然同亦非君子之所尙也易不云乎君子以同而異而孔子亦曰君子和而不同君子固不可以不同而亦不可以茍同也守曰可而倅曰不可守曰不然而倅曰然同其理而不同其情是之謂不茍同若同聲附和心不然而口然之則是雷同而已矣義果安在哉國家用人必歷九年而後遷他秩汝濟以名家子發身儒科倅是郡今甫三年其優異之聲已乎其昭著如此其尙圗惟厥義於其終哉圗厥終如其始異時京畿列郡聞有守佐俱亷能著稱致璽書並褒而陞秩賜金必永平也夫謹書以俟

贈郭通判考滿序

予友永平郡守周徳明以書扺京師謂予曰某之同僚有郭景深者齊之長淸人也以太學上捨生觧褐來倅府事未幾以憂制去服闋復來倅於玆向者一府之事皆在所判今則専職馬政矣旣三年滿一考將報政於天官敢求一言以爲榮滿之賀幸毋靳予惟古之稱長民者曰牧蓋有取乎孳牧之義謂長吏之於民亦如牧人之於畜也牧人之善於牧畜者必循乎其畜之天時其饑飽以遂其生達其喜怒以暢其情馴伏其心不使至於泛駕調節其气不使至於敗羣順其時而防之以繁其類適其可而用之以不盡其力夫如是則孳牧之道得矣長吏之於牧民也亦胡獨不然周君之治永平數年於玆矣循良之聲日聞於朝蓋深有得乎牧人之理是𨿽其平日徳學之餘之推然其寮宷諸公亦不能無禆助之力焉則是郭君向也佐守以爲政固已知卽牧畜之理以牧乎人矣今焉職専乎馬政顧不能推牧人之道以牧乎馬哉是宜其居官三年事無過舉馬蕃息而民安樂之玆行也必以最書自玆以往政聲益揚必將有不次之擢其名與位殆不止於是矣姑書此復周君且以俟焉

送陳推官序

刑者輔治之具聖人不得已而制之者也非不得已則不用也蓋制刑所以止刑得已則已矣然則國家之有刑官其亦不得已而設與司刑者常能以不得已存諸心必至於不得已然後用之則受者與我俱無憾矣豈不稱其職與今夫天下百司眾職皆以有事爲能政績可書爲稱職掌國計者以府庫充牣爲稱司民牧者以戶口蕃殖爲稱惟刑官則異於是要必除苛觧嬈無文致之罪無掠立之刑使囹圄空虛無一囚可訊錄斯爲能稱其職矣彼切切焉從事柱後惠文冠深文巧詆奇詰他比太爲陷阱於郡中圜墻至不能容他日計課考功曰某死罪若干某徒罪若干以是爲上最豈聖人制刑之初意與亦豈國家設官之美意與郡有守有貳以理郡政又設推官以議法斷刑蓋亦不得已也環千里之地十數萬之民其命皆系之茍非其人則民有不得其正命者矣居是官者可不愼與臨武陳永以鄕貢進士由捨選出身拜命爲是官於南安濵行過予求贈言予因本古人所以制刑及國家所以設官之意以告之欲其知以不得已而存諸心如易所謂明愼如禮所謂盡心庶幾爲稱其職君其念哉毋忽

送傅推官序

刑者聖人不得已而用之者也用之必於不得已可以已而不已焉是豈制刑之本意哉昔者聖王旣制刑書頒之天下示民以不可犯復立刑官執刑書以斷天下之獄使民知是書之必用而其條貫之必不可犯而犯之必不但已是蓋用之以禁制其未然而非豫以是待之也茍非甚不得已必不用焉其用之也必其原情揆諸理定以法比審故誤之因求法外之意然後用之不敢輕也我國家仿周典以建官內設六曺刑居其一外之郡設守倅者三而理刑獄者惟一其意蓋可見已守倅譬則菽粟稻梁之類所以養民生者也刑官譬則湯液鍼砭之類所以防民疾者也吏乎民者不思耕藝儲積以養民之生顧乃鰓鰓然捃摭傳致求民之疾以施其吐下熨灼之方豈理也哉瓊郡去京師最逺民俗視內地頗淳健訟怙法者固不能無然愚昧罔知而誤抵於罪罟者亦多矣予去家也久於鄕邦之事𨿽未必一一知其詳然聞玆數年來水旱相仍民多疵癘嵗收薄惡物價騰踴蓋必有以召之者昔東海殺一孝婦天爲之旱者三年意者刑罰有不中與乃者旴江傅君用端以太學生歷政刑曺謁選天官特擢吾郡推官受命之日卽介封部主事左君時翊過予予一見之知其爲仁厚和易之君子也退而語凡鄕人之在京者曰吾人庶幾其有瘳乎所以推哀矜勿喜之心以生吾人者其在斯人乎回災異之變爲丰穣之祥者其機在此乎僉謂予宜有贈言予故推古人所以制刑及聖朝設官之意以爲君告非欲君以姑息惠姦也君其念之哉古人有言求其生而不得則死者與我俱無憾又曰刑罰不苛是刑罰中教化君其念之哉【成化五年】

贈潮州張推官序

崇川張仲鼎以鄕貢進士卒業太學者久之需選天官拜命爲潮州府推官命下潮之士爭謁予需贈言予謂之曰以儒生而司郡刑四邑之民命庶其有瘳乎蓋刑官民命所系一不得其人則一郡之民有橫罹非命者矣一人非其命則感傷天地之和而召旱暵之災災仍則嵗歉歉則民不聊其生是則郡之治教𨿽於守所以輔其治弼其教召和气致丰年則本於司刑之官也烏可非其人哉昔東海寃一孝婦而致旱者三年一婦人之非命何與於天而天乃以一婦人之故致一郡之災是則爲一人而禍及千萬人也天豈屑屑爲是哉蓋天人感通之理不以小大眾寡而殊天無往而不在人無一而非天千萬人此天也一人亦此天也傷其一人之天而天之在乎千萬人者亦從而傷焉可不愼哉由是觀之司刑之官誠不可以不愼擇以其非獨有系於人而實有系乎天也彼夫以案牘爲師而從事柱後恵文冠者詳於人而略於天烏足以語此哉天人之理備於易易於刑獄之事屢致意焉於噬嗑曰明罰勅法於賁曰無敢折獄於丰曰折獄致刑於旅曰不敢畱獄易者性命之書而於刑獄之事丁寜諄切如此聖人之意斷可識矣君以經學爲學以儒科發身其諸異乎世之爲俗吏者故於其行也推夫天人之理以告之

重編瓊臺槁卷十二

欽定四庫全書

重編瓊臺槁卷十三

明邱濬撰

序

送鄭鈞州序

問羊知馬機開鍵閉昔之人固有用之以成名者矣君子不取也深文巧詆刺骨熸膚昔之人亦有任之以爲治者矣君子不取也蓋用智者術數有時而窮任威者刑罰有所不能加若夫居簡可以臨民正容可以悟物儲精蠖濩之中可以逆釐三神談笑尊爼之間可以折衝萬里當之者意銷遇之者心醉其惟誠乎予友雲間鄭叔潤誠實人也質直而謹恪平生無僞言僞行自其居家庭處裏閈以至遊庠序登甲科所以處已接物一惟誠焉是務無所矯飾天順四年以名進士拜知鈞州入境之初望車塵者瞻其容已動其心視篆之始拜階下者接其言已革其面未嘗任智與威而四封之內自然聞風而向化三年之間有如一日今年以考滿來覲闕庭天官考稱將歸所治凡與之交好者需予贈言予惟叔潤之政治章灼人耳目如此奚俟予言爲哉𨿽然叔潤固無俟乎予言予亦不能以無言也然則將奚言耶不過推明叔潤所已行而有驗者以凟告之耳蓋是誠在天爲實理在人爲實心斂之則成已施之則成物一念之至可以貫金石孚豚魚感鬼神動天地風可使之止旱可使之雨虎可使之渡河蝗可使之不入境鱷魚可使之逺徙於海珠可使之去而復還況夫齊民也哉誠持此心而始終不渝不以智數威嚴雜焉若是而民之不丕化治效之不益著聲譽之不逺聞萬無此理也叔潤歸不必他求於此而加勉焉則𨿽古聖賢之事業亦不過此矣一郡守云乎哉觀斯文者謂予爲迂且過者非知言者也亦非知治要者也

贈朱克信知連州序

南丰曽氏嘗嘆治越之吏莫致其治教之意使其民不幸而不出閩蜀上然又嘆吏於玆者非其材之頴然邁於眾人不能也於乎今去南丰又數百年越之民俗日趨於華固不減於閩蜀矣但其長吏所謂材之頴然邁於眾人者何寥寥哉今吾始見一人焉曰雲間朱君克信新以太學生擢知廣之連州方受命未卽任然其頴然之材邁出等夷固已於膺鄕薦辭校官卒業太學銓試天官時見之不必度庾嶺溯湟川已逆知其足以當南丰之所期而有以幸連之人矣𨿽然古之人吏南服著聲稱者如衛颯修庠序之教設婚姻之禮茨克代之亦善其政任延鑄田器教民墾辟錫光並之漸以禮義其他如許荊孟嘗之輩皆能致其政治之美教化之善載諸史冊可考也而南丰曽不之取顧有莫致之嘆豈不以是數公者僅能補偏救於一時而不能滌其俗以驅於治使其久逺而不變乎由是觀之吏於越者誠難矣所謂滌其俗以驅於治居閩蜀上使無不幸之嘆在南丰時茍能是已謂事出千餘年之表爲美之鉅矧又去其時數百年後乎則其事尢難而其爲美愈鉅可知矣君通經學古者也志大而不安於小故予敢援古人之所未有者期君君其有以幸連之人俾無負予所期哉使世有南丰者復出則必不嘆頴然邁眾者之無其人矣尙勉之哉太學生嚴和者連人謁選吏部幸其郡人之得良守也徴予言爲賀予亦雅知君故欣然爲之書

贈新興賀知州序

朝廷以滇南地僻遠恆愼擇其長吏非其人不輕予之所予者必出自學校通經史知理道逹政治者也天順壬午冬十月天官卿羣士子之需選者而銓試之首擢長沙賀恕近仁爲雲南新興知州循故事乘傳將之治所其鄕友某謁予文以爲近仁之官贈予聞地有遐邇而人情之好惡則不遐邇異也均好生而惡死均好善而惡惡均好逸而惡勞均好聚而惡散均好取而惡予均好利而惡害善於治者順其性而迪之寘之生全休息之地而不拂其情斯相安矣彼昧者乃荒遠其地鄙夷其人畜視而漁食之使其失其所以爲生者一旦至於啟事造釁非惟彼不得以安其生而已亦不能安其位矣豈不兩有所失哉考之前志古人之治於斯者若張喬除去姦猾而三十六郡盡降張處陀以淫虐致亂禍延二十餘萬人梁毗不取一金酋長感悅史萬歲貪其賄賂隨服隨叛則人情好惡大略可見矣豈以古今而異哉且順其情則服逆其情則去𨿽齊魯吳越之民莫不皆然況荒服之外乎是尢不可不加之意也賀君湖湘故家子曽大父以下世爲顯官得家庭之傳有素髮身賢科卒業太學徧交當世知名之士所謂通經史知理道逹政治者非其人耶天官卿首擢斯任誠眞知人予知其必能順民之情以導迪之克副聖天子軫念遠人之意必矣異時政聲彰聞其名位殆不止此也於是乎書

贈儋州林知州序

莆田林侯之守儋州也政行惠流民夷悅服儋之士咸以爲前此數十年握郡章者皆未之或過也自予來京師凡郡人以事至者詢及賢守令必曰林儋州及求其所以賢則又往往不能言嗟乎爲治而至於人莫能言非不能言莫可得而言也昔班孟堅傳循吏六人各以一事擅聲於時獨河南之守吳公無事可書止曰治行爲天下第一一言之外無可書也豈眞無可書者耶噫爲政而人無得而言史無得而書其眞循吏哉𨿽然古之所謂循吏者往往在河朔汝潁之間未有地遠而偏如儋耳者也地遠而偏己之臧否上之人弗聞知也民之欣戚上之人不聞知也有善名不揚有惡聲不彰名不揚則賞不及聲不彰則罰不加賞不及則怠罰不加則恣怠則多茍且之政恣則無顧惜之心此世之仕者通患也自非的有所見確有所守未有不怠且恣者焉古人有言無所爲而爲者義也侯殆有見於此乎今年春鄕人賈傊者來京師拜官南還濵行求予文將持歸以爲侯贈予問之傊無可言予亦無可書也若侯者其庻幾古循吏也耶誠一其初終不中變焉名位將不止此也

送潁州髙同知復任序

嘗怪歐陽文忠公世家廬陵及其宦遊四方歷守七郡所至如滁如揚如亳如夷陵皆不之思而獨惓惓於潁旣去任而猶思之不置時時見於文字間迨其晚年得遂所請乃不復歸吉而終老於潁焉意其人民土俗必有異於他郡而足以感公之心而爲所愛慕者不然故鄕飛鳥亦啁啾之言豈公徒能言之而不能允蹈耶及觀思潁詩集序所謂民淳訟簡而物產美土厚水甘而風气和然後知公之所以眷眷於潁者意有在也況今地在王畿內爲帝鄕之支郡漸染聖化日深其民風士習必有非昔比者則夫今日之仕於是也其官閒無事之樂殆有過於昔人者矣泉南髙明文顯佐玆郡者六年矣吏習而民安之今年以滿兩考來上天官績以最聞將俟九載而超陞焉其治下張翀等計其在郡之時僅餘一考慮潁人之不得久專其惠也欲言之而辭不足以逹意謁予文以代之言嗟乎世之仕州縣者恆多以魚肉視其民民用是亦視之以冦讎一旦解任而去也如騎虎而得下而民之幸其去也如負芒刺而得釋況去之復思思之而冀其復來耶由是以觀文忠公之於潁非獨其民俗之善抑亦公之徳政有以感孚乎其人也蘇子由嘗稱公之政察而不苛寛而不弛吏民安之則公之所以得潁人心者其有在夫予聞文顯之治潁亦有上下相安之美豈其天資近道故其所行亦有暗合於公者乎不然何邦人之戀戀於文顯如是也文顯臨先賢之故郡治其遺民之子孫誠能體其心而施之不縱弛以寛不苛刻以察始終一致而不變焉則𨿽不能與之齊驅而亦可庻幾其萬分之一矣方今朝廷淸明尢注意於牧民之任未有庻幾如古者而使滯於常調也治行第一徴爲公輔潁川舊有故事豈古有其人而今無乎文顯當是時其亦思潁否乎是爲序

送膠州陳節判序

漢史傳循吏六人而其一出膠東膠東之治流芳史冊古今以爲美談於乎王成何以得此聲於當世哉考史所稱其勣之大者亦不過謂其勞來不倦以致戶口蕃殖耳夫勞來非難事也而數百年以來未聞能繼其後者何耶豈古今人不相及耶抑古之民易治而今難耶不然則當時流民自占八萬餘口皆僞增誠如史氏所云邪建安陳君廷輔以太學生擢倅膠州三年如玆矣報政來京天官考其課居最將還任所過予求言予聞今之膠州卽古之膠東也疆域如故而守玆土者未聞有如王成者豈眞不可如哉顧吾所以勞來不倦者未如之耳夫勞來可能也勞來而繼以不倦者難能也故𨿽尼父之聖師與由之賢所以教之爲政者亦惟以不倦爲言然則成亦有得於孔門之教歟矧吾廷輔出自學校其於孔門不倦之教服膺有素心聖人之言臨古循吏之迹所以繼其芳躅而追配之者誠無難矣但不知果能不倦否乎州之守虞君濟民予友也君歸而以予言諗之相與勉焉則夫三齊之間有以賢守佐並稱者必吾濟民與君也王成豈獨專其美於膠東哉古人豈終不可及哉是爲序

贈姚自明擢大興知縣序

國朝赤縣令之制視他縣令秩髙一等朝夕得預朝參他令則覲見有時也三年考滿得給勑命他令則必待九載也善政著聞則不俟終考而不次超擢他令則必循資格也有所按問必待上請他令則不待報而徑逮置對也均是令也而朝廷待之獨優優之所以重之重之所以難其選也選之難也如此則居是任也夫豈易哉蓋以天子輦轂之下百責萃焉百需出焉五方之民聚焉上有文法之繩旁有掣肘之拘下有摘紙尾之抗甚至有近貴之矯防法比之擿觖知識之請求而必欲一如其志以行難矣哉自非材行之卓持守之堅者不足以當玆任也求其足以當玆任者於今吾得一人焉姚君自明是已君廬陵人其先以旁累謫戍朔方因家焉發身戎行奮志經史一旦防等夷而出以與天下豪儁士相頡頏非材行之卓不能也登名天府四至禮部得校官輙不就卒業太學幾十年斷斷乎其必得所志而後已然而弗偶卒亦末如之何今不得已始就捨選以出非持守之堅不能也古人有言窮之所養則逹之所施以是占之則君之於是任優爲之無難者矣嗟乎天下事本無難者顧在我者有不足耳以我之不足故見事之有難非事之難無諸己也使在我者恢恢乎常有容地綽綽乎常有餘才灼灼乎常有定見卓卓乎常有固志則事之未來也有以炳其幾先其旣至也有以中其肯綮其已過也有以得其歸宿則𨿽天下之大幾務之繁尙優爲之況一赤縣令乎此予所以斷焉知君足以當玆任而無難也天官卿承上命而以君膺是選眞誠知人而君亦眞無負所用也哉君之同學某某謂予與君有一日之雅需言以贈於是乎言

送莊瑩中赴秀水縣序

金陵莊瑩中以名進士擢知秀水縣其友李應禎求予文以送之且曰郡縣之吏難莫難於令而瑩中以妙年書生初筮仕卽得令繁劇之邑命下惕然懼其難而圖所以盡其職者而未得其方願子一言以朂之予曰令而難矣誠如瑩中所慮者然其所以難者有三焉莫難於臨下莫難於事上尢莫難於律己盡是三難而無愧焉則令之職舉矣何者難得者民心也難知者民情也難變者民俗也難察者民僞也難革者民獘也難瘳者民病也萃是數難於令一人焉必欲事事中其理人人遂其欲難矣事上之難殆有甚焉褊迫者難事也貪欲者難事也忌刻者難事也偏私者難事也暴虐者難事也瑣細者難事也臨吾上之人有一於此而欲行吾所學使吾志得以直遂而無掣肘之患難矣律己之難尢有甚焉莫難制於欲心莫難遏於私心莫難懲於忿心莫難廣於褊心莫難正於偏心莫難約於侈心莫難保於常心是數難者一或忽焉其欲不獲罪於上賈怨於下以稱吾之職難矣爲令之難一至於此可不慮哉可不懼哉應禎再拜曰子之言至矣請以是語瑩中俾之思其難以圖其易服子之言於無斁於是乎書以爲送莊瑩中赴秀水知縣序

贈段可久宰福山序

今之縣令古百里侯也於民有父子之道焉於吏有君臣之道焉於學校有師弟子之道焉士之筮仕卽得百里之地有數千戶之民以君之父之師之亦可以行其志矣然世之仕者往往重內而輕外一登科目卽視州縣如陷阱然惟恐己之不幸而或墮焉之人也豈慮其職之未易稱耶民之未易化耶吏之未易馭耶政事之未易修舉耶曰皆非也政以其胸中之勃勃然未易平耳𨿽然領郡輙無色之官皆有詞豈獨今日然哉唐府帥見大府必戎服左握刀右屬弓矢帕首袴鞾郊迎令狐峘剌吉州謁見齊映從容步進不帓首戎器卽以得譴夫府帥之見大府刺史之見觀察使尙爾則縣令可知矣宋使者行部所部郊迎數十里外或遇霖潦瞻馬首倐至跪拜泥淖中移時不敢興旣就館拱手立座下三跪進酒其卑辱也甚矣然是時韓昌黎以名世大儒謫令陽山朱紫陽以命世大才首簿同安未聞其以驕蹇得譴於時及考其所以致譴者乃以辟異端忤權貴之故所以然者豈非以上下之分所當盡是非之公不容昧可以理詘而不可以勢詘耶予友段可久少負奇气好讀史傳而慕古豪傑士之爲人不肯媕阿隨人後舉進士卽以病得告家居其於富貴利逹蓋漠如也今不得已始起拜命得知登之福山縣嗟乎可久豈百里才哉𨿽然今則然矣將若之何夫以大才試小邑如以千里馬馳數十里之地不患其不至也以百石弓射數十步之逺不患其不中也可久行矣其尙明理以禦气無若小丈夫然積勃勃者於胸中見悻悻者於顏面於上下之分則不肯安臨勢利之際則厥角稽首之惟恐後其爲科目累也太矣予托交可久相知最深於其行慕古人贈處之義方將有所規焉適地官主事劉世英率其諸交遊屬予文以華其行遂書以贈之可久得無異吾言乎

贈孟縣張知縣序

會稽張君景瓛以昌平縣縣丞九年考滿陞知懷之孟縣行有日其友尙寶司丞江君宗海中書舍人張君升之輩謀所以贈其行者謂非文不可將請之大方家景瓛曰必得某文時予方在告升之以文請予辭以疾明日升之偕宗海復來且曰張君慕子之文必欲得之子毋庸辭嗟乎予言何足爲人輕重而張君必欲得之哉予聞君山西布政公之從子福建僉憲公之嗣也其學業得之家庭之授受者有素向丞昌平宻邇京師且在山陵下事煩劇而民難治君從容爲之綽有能譽其於治體固已試驗之有素況孟視昌平不逮遠甚而令視丞其權任亦自不同譬之屠牛之刃不難於割雞豚彼大而此小也斷髖髀之斧斤不憚於劙膚革彼難而此易也道瞽者之相不憂其步履之顚躓彼相人而此自行也𨿽然人固有能於大而不能於小者不見海舟乎能出沒於吞天浴日之波濤至於入溪澗則膠矣亦有能難而不能易者不見猛將乎能搴旗斬將於鋒鏑紛擾之中優遊樽爼間或至失匕箸矣又有能助人而不能自爲者不見奕棋乎能料敵制勝於防手旁觀之時當局則昏瞀矣𨿽然此所以論庸眾人也非所以論出乎眾之人也材之出眾者天分旣髙而又假學力以充之持之以定志本之以實心行之以彊力則是天下事無大小無難易無人己一切優爲之矣是之謂天下之通才君得無近似之乎予力疾書此以塞二君之請俾書諸帛以贈張君之行君得無異予言乎

贈鄭陳畱復任序

予官禁近居京師凡吾嶺南人遊宦四方者無問識與不識人來自其治所者必詢其治狀治則爲之欣然否則不樂者竟日予友海陽鄭君暐之爲陳畱令六年於玆矣人來自汴者往往稱其善不容口及求其所以善之實則相顧愕然擬議者良久而卒亦無以爲對嗟乎此君之治所以爲善歟老氏有云其政悶悶其民醇醇君之治殆近之乎夫善於治者無迹大凡存形迹者爲名者也茍行其所無事而不容吾心因民之俗而不立異順民之天而不拂其所欲公是非而是是非非之同好惡而好好惡惡之時其耕而耕焉吾不爾督也擇可勞而勞焉吾不爾私也繰緒而織縷字防而孶畜吾不爾程也某山有木可爲棺某亭有豕可用祭吾不爾知也夫然則𨿽無殊異之行超卓之功而民陰受其賜也多矣視彼煩禁令程功課要聲譽以希賞擢者其誠僞正譎之分奚翅天淵乎哉君爲陳畱非一日談其善者非一人至求其實乃無一事可指非無事也有其事而無其迹也無迹故無名無名故不可得而指言焉𨿽然日計不足者月計恆有餘在位無赫赫之名者去後恆見思抑孰知其不務一時之名乃所以垂久逺之名歟今君報政天官考最將還鄕人寓京者求予文贈之予多君善於治凡吾嶺南人仕中外者皆預有光焉故樂爲之書

送梁景熈知蕭山縣序

皇帝復正大統之四年因天下百司朝覲京師首舉更賢育民之典簡州縣之吏去其尢無良者擇進士中之有名者往補其處於是吾鄕之爲進士者四人預焉潘洪克寛得東平州崔浩文淵得吳縣吳澮源深得弋陽縣梁昉景熈得蕭山縣四人者景熈年最少而蕭山尢號難治愛景熈者咸爲之慮焉予曰無慮也胡無慮耶有恃也昔宓子賤爲單父宰所父事者二人所兄事者五人所友事者十一人皆教子賤以治人之術邑用以治今蕭山之人可師可友者吾不得盡知也乃若碩徳古學爲天下所宗仰者有冡宰魏公焉公邑人也百世之遠聞風尙興起況親炙其人者乎淸徳惠政爲兩浙所稱最者有太守彭公焉公鄕人也千里之遙引領冀覿況親爲其屬者乎以吾景熈英妙之資謹厚之道通經學古之才得二公以爲之師法其於治邑也何有予所以恃而不爲景熈慮者此爾嗚呼古者學而後入政今吾景熈因政而得師異時學之所進當不在子賤後而蕭山之治豈下於單父哉予於是不獨不爲景熈慮且爲之喜且幸矣於其行也書此以贈之

贈韓敬夫序

予友韓敬夫世家河內之修武以正統丁夘鄕貢進士第試禮部不得意其後屢試皆然今十有六年矣始以太學捨選得爲婺源縣知縣濵行過予言別曰某太學十年交遊之舊玆沗有民社之寄才薄而任難心甚惴焉吾子能無一言開發我乎予惟婺源文公之闕裏也吾敬夫平昔所讀者文公之書凡其所以見於修身制行接人待物者何往而非文公之道今將臨文公之故里以治其鄕之遺民不過推文公之道以行之焉耳豈俟他求哉夫文公之道全體大用之道也大而以之治天下次之以治一郡一邑小之以治一家無用而不效鑿乎如衣布帛必可以不寒食粟菽必可以不饑也𨿽然求之於空言孰若求之以實效昔文公三任民事其在同安也蒞政事以勤敏開士子以義理其在南康也列三條以新政化定規式以明教條其後臨漳之政亦稱是焉寛嚴適宜政教兼舉其施爲之序俄頃之化非但足以致一時循良之績而實可以爲千萬世治民之規矩繩墨秦漢以下所謂循吏者皆不足道也吾敬夫誠能一遵文公之所已行而效者還以治諸其鄕之人吾知文公在天之靈亦未必不莞爾而笑也敬夫其勉之哉敬夫曰唯唯適監察禦史司君希謙求予贈言遂書以爲敬夫之官之贈

贈如臯易知縣序

予友髙涼易君立方以易經領東廣鄕薦今二十有七年矣數試禮部得校官輙棄去遊太學者久之然卒不能如初志也今年夏拜命爲揚之如臯知縣戶部主事蕭君有慶與之有連過予徴文以爲君之官之贈嗟乎火之宿也用之壯水之溢也流之長其理然也君老於塲屋深於世故一旦小試之以百里之政吾知其無難者矣予聞古之君子四十而始仕植之於旣固之後決之於將溢之時故其於天道民彜物理事機人情世態時宜地勢官政吏彜士風土俗無不防諸心而求其故或得之於簡冊或得之於傳聞或得之於謠誦或得之於談論或得之於渉歷或得之於耳目閱世久而經事多其輕重長短大小遠近厚薄迂徑險易深淺廣狹多寡彊弱虛實髙下明晦同異詳略繁簡嬴縮淳澆眞僞始終本末因革損益良苦新陳偏全常變先後久暫丰嗇利害成敗盛衰得失曲直誠詐是非可否取捨好惡向背莫不的然知其所以如此與其所必當如此而不得不如此所不可如此而決不如此者一旦出而用之於時小用之則小效大用之則大效無不效焉者以故吏多善政國無失治民得以遂其生物得以止其所有由然也後世則不然矣夫以血气未定之年而當夫人民社稷之任歷世淺而練事少徒恃其資稟而無問學講習之功甚者負驕吝之气懷茍且之心其不至倒行而逆施之者幾希如此而欲求吏治之循民生之安胡可得耶胡可得耶若君者可謂閱世久而經事多矣海陵民得斯人而爲之父母豈非幸哉詩不云乎豈弟君子民之父母欲其彊教而悅安之也又不云乎樂只君子民之父母欲其順民所好惡也知所以彊教之則不過於慈知所以悅安之則不過於嚴然必順民之所好惡而好惡之則其所以悅安彊教者皆得其平而不至於倒行逆施矣如此而爲民父母庻幾異乎未知爲父母之道而遽使之有室家者歟於是乎序

送乳源李知縣序

予少有志民事思欲得一僻小之邑治之以驗所學之何如蓋地僻則過往稀而迎送祗承之事不常有邑小則人民寡而可以徧識其所部之人政務簡而民寡則吾才足以勝之有一事則治一事無則不生事也和之而不倡也因之而不革也馴之而不擾也平之而不怒也理之而不亂也順之而不隨也老而老防而防富而富貧而貧吾不與易焉是則是非則非多則多少則少吾無容心焉與之相安於名分之間相孚於形迹之外相樂於日用之常相忘於道義之中夫然則𨿽白首下僚終身遐僻亦所不辭也已而僥幸甲科入禁林其志竟弗克伸今髮種種矣每聞士大夫談及民事輙憮然自失者久之今羊城友人李君宗賜拜命爲韶之乳源知縣若乳源者所謂僻小之邑非耶乳源宻邇羊城其風聲气習相去不逺而吾宗賜以鄕人令鄕邑因其俗而治之其事半異鄕之人而功必倍之乳源人得宗賜一何幸哉然此豈獨乳源之人之幸亦吾宗賜之幸也人生斯世均是人也而吾爲人獨得爲民之父母孰不仕而吾獨得於鄕鄰誠能盡父母之道而使吾鄕邑之人尊敬愛戴之無已生則尊親之去則思慕之又何用髙位大邦爲哉予與宗賜同生嶺表俱業儒而習禮宗賜乃獨推所學以澤夫鄰邑之民而予不得以少伸其志視宗賜寧無少愧哉𨿽然宗賜誠能舉予所云者以見於行則亦無以異乎予之行矣

送南海吳知縣序

嶺以南邑之最大者莫如南海其最劇者亦莫如南海生齒所聚商族所趨工巧所萃地利所出珍貨所居皆他邑所無有者非獨嶺以南所無有𨿽吳楚之區亦鮮其儷且又倚郡郭下會府所在使節所駐眾道所由諸畨所防百責所委皆他邑所不能供者非獨嶺以南不能供𨿽吳楚之區亦所不堪其大且劇如此爲令者非有守有爲之士不能一朝居也建安吳克明以太學生解褐得令於斯予素知其爲人蓋有守有爲者誠眞足以當是任哉蓋克明蚤以經術發身賢科不屑小成得校官輙棄去遊太學師友天下賢豪以終所業其志蓋將大有爲也而未克試玆其初試乃得夫大而且劇之邑可以驗其守與爲矣夫惟有守則物之幹也漠然不足以動其心夫惟有爲則事之處也犂然各得當其處物不動其心則大而視之以小重而視之以輕有而視之以無硜硜乎不可入矣事各當其處則煩而處之若簡劇而處之若易眾而處之若寡恢恢乎有餘地矣夫志足以有守而才足以有爲則四海之廣機務之繁且優爲之矣況彼區區百里之地尙得爲大且劇乎哉𨿽然有守者又有爲之本先正有言人有不爲也而後可以有爲無所不爲者豈能有所爲哉予因邑人士之請誦斯言以爲克明之官之贈

送淸江管知縣序

今制由儒而仕有二途曰科目曰捨法捨法循資以用常才而科目則以待非常之才焉國初定制兼用之布列中外蓋均任也近世太學生得內任者十無一二而進士則十而八九矣於是仕者遂至重內而輕外一登甲科則京秩乃其囊中物而視州縣之職如艸菅然不幸得之匪怒則戚嘻其甚矣惟有志之士則不然其仕也不必於內亦不必於外惟所用之而已固未甞有所輕重於其間譬之金焉用爲劍則以割用爲鑑則以照用爲戈防則以擊刺用之而無所不可斯爲良器茍金之在冶也躍出而自鳴曰我將爲此而不屑於彼豈非不祥之甚哉金臺管世隆以進士擢淸江縣知縣命旣下人咸謂世隆生長輦轂下必將戀內而厭外而世隆方且治裝戒行無毫髮不平意見顏面噫所謂有志之士非耶蓋君子之志於學也將以用之用之於內則志於致君用之於外則志於澤民職任有內外之殊而以行吾志則一也𨿽然澤民易致君難內之致君也非夫閱歷之久倚任之隆聽信之篤未易以致其啟沃之功而引之於當道以成夫治平之效若夫外之澤民也則隨吾身所至之遠近所爲之大小所轄之眾寡朝發而夕至矣茍存吾心推所學盡其職以施夫及物之仁皆可以成一時之治安一方之民而不負大君之所命矣不負所命是亦致君而已矣奚必日侍左右近淸光而後謂之致君也哉矧民者君所借以爲治者也吾能保其民是能分其憂以安其位矣所謂致君也孰大於是方今聖君在上圖治若饑渇固未嘗暱邇忘逺而掌鈞衡者又能體上之心將以均內外爲己任士仕斯時得外任者但患不能平其气以立其志焉耳有志於斯民惠澤洽於一方聲名流於四逺則自外而之內由小而之大可計日而待矣世隆將之任其同年進士有爲之求贈言者於是乎書以俟

送容縣林知縣序

羊城林廷輝鳯翔以禮經數至禮部連不偶今以捨選擢廣西容縣知縣戒行有日鄕之士夫寓京師者謂予於鳯翔有夙好來求贈言且曰先生明於治體何以教鳯翔予曰莫急於城守有笑予者曰先生何迂哉城守者將領之事也而以責之長吏是庖人不治庖而責屍祝越爼以代之也先生何迂哉予曰不然使鳯翔令容在十數年前予勸之以此誠迂也又使鳯翔得邑在齊晉吳楚之域而予勸之以此誠迂也今夫廣右之地峝氓竊發歲無虛月曩時雞犬相聞之處禾麻接畛之塲今則丘墟矣數十百里之間人煙蕩然僅僅存者孤城耳一方之民人幸而不系累於異類汗血於兵刃者咸假息於此與夫倚山結聚以避冦者亦莫不睊睊引領恃此以爲聲援茍循故常拘職守伈伈俔俔尙襲前人之故迹則身且非我有何有於民哉是故𨿽有良法善政亦無所於施矣矧容之孤城守以羸卒數百前此亦嘗破於賊矣往事之明鑑也可不慮哉昔趙襄子使尹鐸爲晉陽而請以保障爲先君子與之彼全盛無事之秋且然而況此殘破之區乎予所以勸吾鳯翔以城守者此也鳯翔誠不迂予言先事而慮不以無事而怠弛不以有事而失錯兢兢焉如慈母之鞠其病子撫摩愛惜旣恐其舊病之不去體復慮其新有所加也如舟人之操陋舟謹其出入見云而思風未晚而思歸泊之地時時視其罅縫恐水之或滲以入也如病者之畏風扄其戶塞其竇又必厚其衣衾或坐或臥必擇夫溫暖之所恐其或有以致之也若然則民得所保障矣夫然後以發其政以施其教尙何往而不可哉笑者聞予言而心醉遂請書以贈鳯翔予載告之曰季路言志於尼父欲因師旅饑饉之後期以三年可使其民之有勇知方鳯翔今得邑於容庻幾近之其尙知所勉哉

送鄕友富川韋知縣序

鄕友韋君忠以太學生釋褐爲富川知縣將之任友人符君文質謂予曰凡吾同郡之士出自學校謁選天官者拜命之官吾子皆有文贈之韋君子同邑又相好其不吝於言也必矣敢以爲請竊惟富者贈人以財仁者贈人以言予也業儒而貧仁道之大又非所敢當故惟竊仁人之言以爲吾鄕故舊朋友臨別贈非敢公言於人人也傳不云乎能以禮讓爲國乎何有是爲治莫先乎禮讓也吾願君以禮待人史不云乎吏以案牘爲師是居官莫先乎守法也予願君以法持己或曰先王制禮所以治躬非專於人也朝廷立法所以治人非專於己也子言無乃偏乎予嘗觀夫世之爲長吏者知有勢位而不知有禮知責人而不知正己僅得一官自視哆然甚尊且大視民如艸芥視士如仇隙獨不念吾之祖若父亦齊民吾之身亦嘗爲士吾以人而治人易地則皆然耳吾之待人也不以禮可乎己之身率意肆行舉手揺足皆離三尺法中而不知檢顧乃從事司空城旦書專恃柱後惠文冠公以責諸人曰某家於某事可案某人於某事可論獨不念吾之所行一一皆合法否乎噫斯二者天下爲長吏者之通患也是皆予與君在學校時所親見者也今君荷國家作飬厚恩一登仕卽膺七品之秩有百里之地愼毋效尢則予贈言之意亦諸友同贈之盛心也

贈鄕友馮深之南康大尹序

予友馮君深之以鄕貢進士卒業太學者久之謁選銓曹拜命爲南康縣知縣戒行有日過予言別且曰何以贈我予贈之以一言曰畏或者笑予曰馮君質直而寛厚防之以彊執操切尢恐其不能以振厥職乃勸之以畏豈對証之藥哉予曰不然天下之事何者不成於畏而敗於忽哉人惟不知所畏也故謂天理不足恃謂世事不足爲謂人言不足卹謂經訓不足信謂古人不足法謂官職不難稱謂政治不難舉謂上官不難事謂下民不難治謂小人不難遠謂案牘不難淸謂吏獘不難革一有不足之言則於事也輕一有不難之心則於事也易輕與易皆生於不畏也夫以殷之中宗猶曰寅畏周之太王王季亦曰克自抑畏世之人無古聖賢萬分之一何所恃而不畏耶畏之一言誠君子存心制事之藥石也人莫不然而仕者爲甚仕莫不然而長民者爲甚夫以一介書生初捨鉛槧之習用未試之學以禦經事之吏治倥傯之事蒞多欲之民不幸而又遇夫褊刻之上司茍非存乎畏心其能有濟也鮮矣馮君之任誠能以此一言終身行之事之來不敢以輕心處之畏罪譴之及也物之至不敢以易心待之畏疵議之加也夫如是則𨿽以之處大事適逺夷無不可者一邑之宰云乎哉或者唯唯而去遂書以爲贈馮君之南康知縣序

重編瓊臺槁卷十三

欽定四庫全書

重編瓊臺槁卷十四

明邱濬撰

序

送費縣丞之奉新序

縣有丞所以佐令也自秦以來有之唐制丞位𨿽髙而不可否事故崔斯立有予不負丞丞負予之說國朝之制則一邑之事無非丞所當問者故世之居斯職者有能盡心所事亦足以行其志而施惠澤於民矣如其不能皆然何則是丞不負人而人之負丞也多矣健爲費君以太學生解褐卽丞潭之醴陵尋以憂制去攺任臨江之新諭又以員外置起銓曹今攺豫章之奉新君在新諭時職專督賦稅令不煩而事告集刑不黷而民自服甚得牧民體新諭去豫章甚近先聲聞於鄰封也久矣奉新人士寓京者一閒君受命當佐其邑喜動顏色走詣予求文贈行予惟親民之官莫令若也而丞述六職以佐令蓋所以相濟而補其所不及焉令曰可而丞曰否不可也令曰否而丞曰可不可也要必正佐皆可而後行之彼其漫不可否事而諉其咎於丞之負已蓋有激而云耳丞果負人乎哉若然則是食焉而怠其事與受若直又從而盜若貨器者相去幾何吾知古之君子所爲事君以忠者不如是也況君出自學校讀聖賢書平生自期謂何顧肯若是耶若君者予知其不負丞也必矣於是乎序以送之

送新諭沈縣丞序

石康沈環廷珍前侍禦公諱福之子也公登永樂乙未進士第擢官內臺嘗出按陜西交南所至持風裁肅憲度而在交南尢著聲稱交之遺民有仕中朝者至今猶稱道之亹亹不絕口廷珍甫三歲而侍禦公捐館捨鞠於其祖封禦史公蚤遊邑庠累試有司不如志尋貢入太學需選銓曹今年春釋褐拜臨江之新諭縣丞將之任以予鄕先逹也過予求教言予喜其以官家子發軔仕途卽得文獻之邑佐其長以蒞夫醇厚之俗朴茂之民所以承先志階顯仕皆自此權輿之也夫天下之事莫不有所始作衡者始於權作車者始於輿廷珍之爲丞於斯其仕宦之權輿歟夫有權斯有衡衡必成然後用以平有輿斯有車車必成然後用以載懸衡以稱物至於千萬鈞之重駕車以運行至於千萬里之逺推原所始皆起於方寸之權數尺之輿焉士之仕也始於小而後至於大自夫近而後逹於逺亦何以異於斯哉是以君子將有行也將有爲也必先謹之於始始之不謹末將如之何易曰君子作事謀始書曰若生子罔不在厥初廷珍初有官守卽得百里之邑而佐之其於臨民蒞事之初尙當洞洞屬屬如將不勝孶孶汲汲如有不及端爲政之本培進身之基以爲他日逺到大施之地所以光復前人以成其所未成之志其在此乎其在此乎於是乎書以贈

送瓊山胡縣丞序

瓊郡轄邑十而瓊山爲附郭邑罄九邑所有不足以當其半其生齒之眾地利之富人才之盛風俗之美皆他邑所無者非獨是九邑之所無𨿽海以北諸郡亦有未及者東坡伏波廟記所謂衣冠禮樂班班然者似亦指是邑而言耳他恐不足以當之夫當東坡南遷之時蓋在宋中葉以後也當是時其衣冠禮樂蓋已彬彬之盛如此矧今距其時又四五百年也耶常聞父老言洪武永樂之間吾邑人處鄕落者務本業勤生理質朴謹願有老死不識城市者間以事入城親友共祖之惘惘有離別可憐之色如將萬里行然爲士夫者守廉隅惇禮義有爲不義者眾共嫉視之如怪物焉所謂珥筆終訟之風無有也自予少時猶及見之其後也長民者習知其故謂其無能爲也乃聽吏民之狡黠者以爲腹心任廝卒之獰惡者以爲爪牙於是苞苴之魚肉之艸芥之冦讐之禽狝而艸薙之抉其口而奪之食把其臂而奪之衣刳其𦇤褓而奪其赤子凡可以恣吾之欲者無所不至焉於是乎民力始困民財始竭民計始窮民俗始變而珥筆終訟之風起矣蓋在某時某人爲邑時始也嗚呼斯人往矣而財力之困至今猶未蘇風俗之薄至今猶未復告訐之風至今猶未息嗚呼是孰爲而孰致之哉致之者已往不幸繼其後者當之自非立心堅定見理明白而以慈祥凱弟爲心眞有志以盡夫父母斯民之責者不足以革此時之獘而復往昔之盛也豈不難其人哉靖安胡君克明以太學生釋褐丞順徳之南河尋丁內艱今起復而補其丞於吾邑予曩時嘗識君於予友進士凃君所信所謂慈祥凱弟之君子也以慈祥凱弟之人而蒞衣冠禮樂之俗果盡吾之心而不偏聽獨任焉則民生之不蘇風俗之不復珥筆終訟之民不之化吾未之信也予也生長是邦遭際聖明得爲天子文學侍從之臣愧無毫髮以禆益吾鄕人父老也故於君之行重致意焉倘不棄予言俾吾人受一分之賜區區之至願也是爲序

送鄕友王主簿序

浙西財賦甲天下一郡所有可兼乎一藩而一邑之所有又有一郡之所無者誠計以古者分田制邑之法則郡可以當他處之藩邑可以當他處之郡守可以視方伯令可以視郡守矣然則官於玆地者名𨿽卑而實則崇也予鄕友某以太學生解褐得嘉興府嘉善縣主簿或者爲之不平曰君發身學校回翔仕途寒暑歷十數變矣始得一官顧乃與出他途者同資調豈非左歟又曰君惇厚而開敏周於世務逹於人情使得一郡而佐之一邑而令之庻可以展其驥足顧所主判者乃區區一邑之簿書昔人謂長材居矮屋者殆君之謂與予曰士君子學成而仕也將爲其名乎抑取其實乎茍惟名之是狥則秩之卑者固不若夫崇小者固不及乎大如惟實之求則財賦之多與人民之眾者固加於寡與小矣今夫天下之郡以百計邑以千計固有一府之大而財賦以石計不盈萬人民以裏計不足百而嘉善之爲邑石以計其賦二十有三萬里以計其民一百八十有奇名𨿽曰縣實則下府之所不如也彼偏州小邑賦不能千里不及十者折而分之奚翅百十數哉君判邑於玆其措置之煩徵輸之夥蓋有中府貳倅所無者焉可例以卑瑣視之哉矧今朝廷厲精圖治綜覈名實防計功課必以多寡爲差君誠能盡心職業斤斤焉惟實之是務不尙虛名以圖實效修己必有實徳愛民必有實惠涖事必有實力待人必有實禮使政務修舉而功課優異則祿秩豈終於卑而不崇哉於是乎

【原闕】

送陳廷玉教桂平序

歲甲子予叨領廣東鄕書首薦十郡之士同預選者五十人而潮陽陳君廷玉於是時年最少質最美表然儕輩中猶金之方出冶光熖鮮艶可愛也後三年予隨計上京師又與君同就禮部試予與君俱中乙科君受校官以去分教陸庠是時也君年稍長徳器成就如玉之旣爲璧肉好適均可重也君之官者六年予始登進士第又四年君官滿來京師而予叨官禁近久別而防握手敍故舊論契濶得驩甚時君年益壯徳益進學益充是猶金之百陶不輕玉之廉而不劌可畏也古所謂金玉君子如吾廷玉者非其人邪未幾拜命陞教桂平又將別予以去也臨別愴然不勝離索之感不知異時之重聚首也在何處而予所以見君者又將何所似邪嗟乎自予辱識君以來十餘年於玆凡三見君矣每見輙覺其異焉始而愛之次而重之又次而畏之畏之者畏其進而不已不茍焉也不知君之見予也亦覺其所異乎否有之幸以告我

送梁道教諭序

嶺南人才在古莫盛於始興唐相張文獻公史𨿽稱其爲韶之曲江人然其所生之地今實雄之始興焉予嘗循湞江而上下登黃岡之野翹首東北望山林岡埠然猶有英偉之气蓋翩翩九鶴從天下降之所也今去公七百餘年矣山川風气不攺故常而人才之生一何寥寥哉豈扶輿淸淑之气獨丰於古而嗇於今邪抑或五嶺以南地薄而气浮公盡其全而得之後無復余邪予求其故而不可得古岡梁道先生以潯郡文學升掌始興教事將之任鄕之交遊來求贈言予聞先生通經學古志趣不凡蓋亦嶺南人士中之錚錚然者今掌教於斯而吾嶺南亙古今第一等人物所生之地適在其化雨沾濡之中得以覧觀其山川占其風气詢問其父老考究其圖籍必將有以得其彷佛者矣如得之幸因風以告我𨿽然予請以意言之方唐盛時公之風度徳業非獨嶺南士所間有唐三百年來中州人士亦不多見焉然當是時越俗猶未甚變曼胡之纓尙仍其故章甫來適無所用之蓋終唐之世惟公一人而已他未之前聞焉今之世則不然衣冠禮樂蓋彬彬然與中州等矣求其一人徳業風度如公者𨿽不可得然其間服章縫學周孔者在在而有豈所謂扶輿淸淑之气在古專鐘於一人今則分而散於眾歟惟專故大惟散故小理或然也夫求其大者於今固不可必得然於其眾小之中掄而擇之翕而受之開而廣之引而長之拓而逺之安知其終不至於大邪此開發啟迪之功所以不能無賴於師儒之任也先生念之哉

送甘濟赴教興濟序

予友甘濟自幼習進士業期以功名自見於世凡再至禮部而以親老不得已俯從乙科兩訓邑庠歷九載待次銓曹眾謂其詘久而信於此必將有不次之防擢矣旣而以常調陞興濟教諭嗟乎若吾濟者豈終一教官哉而一教官豈足以限吾濟哉回思二十年前予與濟輩掉鞅於術藝之塲遊刄乎翰墨之林方是時年壯气盛志欲方動視夫髙科顯宦乃吾囊槖中物耳一時交往之士聯席而交袵挾策以呻吟者皆天下賢豪及叩其所至探其所有其與濟亦無以甚相逺者他人不一二年俯首而拾甲科舉足而至顯位至於今崢嶸而光燿者何可限數而濟乃獘獘焉於選調中邅回邑文學幾二十年噫所謂命者非邪自造命者言之抑豈無任其責者哉向使濟遇造命者方試之時得唐之天民旣官之後得宋之大忠則秉鑑別之公而濟在所必取破拘攣之例而濟在所別用其如斯人世不常有何夫斯人之有無固不敢必而濟中之所有者則固自若也亦安知世之終無斯人哉又安知吾濟之終不遇哉濟姑以俟先儒有言卽其所居之位樂其日用之常隨其地盡其職樂其天安其命以俟夫時之至可也顧光祿廷瑞聞予言而是之於是乎書於帛以爲濟之官之贈

送鄭司訓序

余童穉時聞鄰邑之樂防鄭文學先生者閩人也以文名一時凡一方求文者歸焉稍長爲舉子業又得鄭主事所作戴記程文誦之知其爲文學子也及來京師遊縉紳間論及當世良有司率以寧波鄭太守爲首稱蓋文學之弟也固已信閩鄭氏之多賢矣及天順八年朝廷進太學生於內廷羣試之簡其文合程度者授以師儒之職分教天下府州縣學予叨在考校之列旣拆卷中有鄭其姓名文充者閩產也所作不茍非無傳授者予竊念焉得非樂防文學之子姓屬乎又數日吏部員外郎王君偕一士大夫見訪衣冠偉甚禮度閒雅予意其鄭君也問之果然蓋君受職得瓊之文昌司訓以予郡人也特過焉問道所由詢其家世乃知君太守公之嗣子文學乃其世父也於是益嘆鄭氏之多賢明日員外君以贈行文見屬嗟乎鄭氏多賢著自古昔漢之康成闡明經訓後世言經學者宗焉唐之廣文澹素自持後世居儒官者慕焉宋之名士有气髙行古以知天盡性爲學當時並稱閩之四先生者是又君之鄕先賢也二三君子淸徳古學百世師表凡天下之爲師儒者所當取法者也況出自其宗也哉君出自儒宗得家庭之傳有素少遊四明文獻之邦師友一時賢豪資益良多今以英妙之年膺師儒之任分教百里且與曩時世父所過化之地相宻比遺文墨迹往往故在所以繼其芳躅使一方之人凡有所述作必趨向焉亦猶異時樂防之有鄭文學也豈不美哉君淸才雅度非久淹常調者其勉之勿自棄

送鄕友馮元吉教諭序

正統戊辰予與萬全馮元吉偕計上春官試俱不利卒業太學又三年元吉中乙榜得岑溪教諭予亦辭官同舟南歸又三年予叨甲第官翰林者八年元吉始考滿來京師天官考稱當陞而以舉子不及數仍舊職攺任巴縣以去嗟乎海濵一別倐爾十年今玆復別非閱十寒暑不相見也人生斯世能堪十年者幾邪則夫臨別贈言情烏能已𨿽然情不足道也顧吾儕平日所以相期待者有出於情之外者焉茍徳學之不進名節之不立職業之不修則𨿽朝夕跬步相追逐奚益哉徳學進矣名節立矣職業修矣相去之地𨿽在千里之外相見之期𨿽在數年之後恆如同一日處一室也夫何逺邇久近之間哉元吉行矣予非忘情者然寧捨此而取彼者豈不以古之君子所以相與爲交際者道有大於情者乎蓋不徒以是責望元吉亦以自責也於是言而復繼之以詩其詞曰維北有燕維南有越自南䢐北莫匪其極亦旣遼止矧乃他適適彼蜀土在天一隅引領址南山川邈如念子行邁我心郁紆甡甡鹿羣噭噭鴈賔彼物之類式和以親胡我與女仳離孔頻昔之裒矣如兄如弟今之暌矣如雲如水感今念昔情曷能已興言贈之於道之左立教以身奚如不可無言不讎子何以處我

送鄕友崔仲淵司訓序

予友崔仲淵領鄕書僅二十年矣試南宮入太學餘十年矣循常資以入選嵗不一再可得美官然非所好也棄年勞以就教職得建昌之南丰縣學司訓孟子所謂辭尊居卑辭冨居貧者非此邪夫人之仕孰不欲尊且冨哉仕而不欲尊且冨者僞也顧取之有道進之有禮不可茍焉得不可幸焉致得之以道進之以禮斯君子爲之矣夫有可得之道可致之理然而時不我利歲不我與則亦姑卽其所居之地以樂其日用之天茍必待尊與冨而後行吾志焉則有終其身而不得者多矣𨿽然位有尊卑道則尊而未嘗卑祿有冨貧學則冨而未嘗貧矧師儒之職以學爲業以道爲任自三皇五帝以來凡其所具之仁義禮知皆吾性之所有有之則三公之位不能逾也學自六經子史下至百家之言凡布於方防載籍者吾無一而不究究而有之則萬鐘之冨未足多也茍道則尊而吾方戚戚焉以嗟卑爲念學則冨而吾方汲汲焉以憂貧爲心則失其所尊冨者矣而況道與學俱無有哉嗟卑則屈抑茍賤無所不爲憂貧則需求乞貸無所不至此舉世學校官之通患也仲淵其勿似之有以自尊而不在於爵位有以自冨而不在於貨財非獨此以自尊冨而不屈挫於人且用是以施教於人使凡在吾化誘之下者皆知天下眞有自尊自冨之道出於爵位貨利之外者庻乎無忝於師儒之職矣仲淵其尙愼哉

送鄕友林茂才贛州府學訓導序

吾友林茂才以上捨生應校官選與天下舉子羣試於奉天門下翰林考其文在優等得贛州府學訓導戒行有日時郡人士在京者比常年爲多相與醵錢具酒殽飲食之於城東佛捨酒酣有起而歌者曰湛盧之利兮以艾苕華鐃歌鼓吹兮恊以枯楊皇荂千狐之腋兮當暑以代麻時命則然兮吁其柰何繼有歌者曰章貢交流兮屹以郁孤有新廟貌兮髙渠渠峩峩其冠兮講唐虞詵詵髦士兮來趨其隅尊有酒兮饌其魚鄕人往來兮通簡書安居而飽食兮徐徐於於彼擁蓋以前訶兮方且奔趨歌竟杯行無算談笑懽謔以罄一日之樂甚至攘臂呼噪踉蹡起舞者亦或有之而吾茂才方且斂容端坐兀然不出一語有問焉唯唯而已眾莫不驚愕嘆羨其克己之勇而折節之峻也竊相語曰方吾儕與茂才同遊學校時年少而气豪顧天下事百無一當其意者於世所謂功名冨貴視之若囊中物謂試探手卽可得也其後累應秋試至則罷去最後爲有司勸駕可以起矣猶且遲遲其行至五六年之久豈意老之遽至邪今不得已俯就儒官翻然收斂檢束就規矩中始終若二人然豈閱世旣久而覺前事之爲非耶抑歲月斯邁而志气銷輭耶明日舉以告予予曰不然不見夫秋水時至邪方其百川暴漲眾流交匯兩涘渚涯之間不辧牛馬漫山平谷一望無際觸木而折衝岸而崩流石而浮巨峽不能扼髙埠不能防一有排迫則怒號哮吼聲震逺邇及夫霜降水落之後奔放者注之海泛濫者歸故道疏而成川瀦而成湖渟而爲淵平鋪漫流隨山曲折因風成文可沂可浴可遊可舟可以澆灌可以浣濯可以鑑靣目可以供飲食其他潤澤之功沾漑之利無所不有夫今之水卽昔之水也何前後相懸絕如此哉時則然也然此乃大川大陸所有之形勢彼夫沼沚污池烏有是哉若是者可以諭吾茂才矣夫人至於斂華就實之時是惟不用用之而無不可惜其官拘地冷不足以盡其用耳𨿽然已不自用而授之人俾其代以用吾之用是亦吾之用也奚必自已出哉眾聞予言咸以爲然遂次第其語以送茂才之行

送徐庻子歸省序

翰林居禁宻地爲天子親臣其職務之大者曰進講曰編纂曰校文今四方寧謐內外無事前年英廟實錄成今年又當防試天下士甫畢經筵講學之臣多至十餘人分畨更進以故館閣臣僚率多暇日往往得以言其私乃己丑之春翰林臣僚請賜告歸省者數人而左春坊左庻子兼侍講徐君時用其倡也旣得請戒行有日館閣故事有分違者輙賦詩贈別以予於君同年且相厚也屬以序始君以進士第二人入翰林爲編修官未幾今上正元良之位妙揀文學之臣以職輔導擢居校書司經局局之職掌凡經籍翰墨之具尢爲親比上登寶祚超進三階以至今官若時用者可謂得君而遭際其時矣然君親一也旣荷君之寵靈假其爵位章服以榮其親幸遇無事之時又得乞恩請告以少遂其左右就養之歡是亦人情之常也昔人有言子在親側𨿽無離憂親不樂也玆就人子之未仕者言爾若夫以具慶之親幸其子之有成仕而官朝著貴而歸閭裏始也親之教子願其登科躋仕以光大其宗祊今則果如其願焉始也子之讀書志於立身行道以顯榮其父母今則果遂其志焉子則仕而親得官無離憂而有在側之樂其樂豈有涯哉𨿽然子之未仕親固專之也旣委質爲臣則非親所得專矣然則玆樂又豈可常哉矧今聖明在上畱神經術所以切劘治道交修勉輔之責尢賴乎多賢禮樂百年而後興立一王法以垂萬世玆其時也稽古禮文之事又非夫人能之承平久而文勝質微所以振起士類以返雕於朴亦不能無待於吾徒也豈可久暱於私而忘乎公哉君行矣而速其歸以副館閣諸公之望

送國子司業費先生歸榮序

國子司業費君言於上曰臣自歲己丑防恩賜進士第選充庻吉士賜讀書中祕又明年擢翰林編修秩滿推恩賜先臣以臣官母氏爲孺人未幾陞今官涖職今又三年矣自始登第至今首尾十有三春秋故事常參官歷任滿一考許展省近制又有去家十年之比臣早失怙恃惟是烝嘗久曠不勝霜露怵愴之感幸今國家無事而太學教導之人不乏謹昧死援例以請上曰兪仍命有司給內帑寶鏹以爲道路費命旣下治裝將還太學師儒自監丞以下旅進謂予曰以司成先生之行翰林諸公咸分題賦詩以贈而吾儕不可無言請分韻以爲詩予乃取古詩枯桑知天風體用四聲之首爲古詩八句凡四十言人得一言卽其言以爲所贈詩之末韻旣成粹以次序將書於帛又謂詩不可以無序眾以屬予予於君頗有一日長君廷對時在翰林叨爲讀卷官旣而選偕狀元張啟昭等十八人同續學禁林上特命予授以古文辭今又幸有寮宷之好方資其朝夕助予不逮也乃忍捨去予老矣方倀倀然若有所失有何情緒更序諸人之詩哉𨿽然予所以畱君者予之私也君所以決然必去者君之私也予之私以己君之私以親聖天子以孝治天下不忍絕人之親予烏敢以一己之私而妨眾人之孝哉君年方壯學日進聲譽方燁燁以起又當羣賢並進之秋聖天子求賢如不及在他人處此翹首跂足以俟進惟恐失機防而人或有先左足而軋已者君乃獨封章再進必得所請而後已其志亦可尙已君之玆行非獨以遂其孝親之心抑亦足以示範諸生乎哉昔陽城爲國子司業引諸生告之曰凡學者所以學忠與孝也諸生有久不省親者乎明日謁城還養者二十輩君所居之官與陽子同陽子勸諸生以歸省特言焉而已君則躬自行之豈非以身教者乎夫教之大者在忠與孝有諸己然後可以求諸人人必孝然後可以爲忠忠盡而後孝之道益充以大是以君子一身退而家居進而朝趨恆以道俱無所往而非忠與孝也然則君之玆行不但如昔人所謂衣錦晝行以爲鄕人之榮而已也亦將有以軌世範俗乎哉其尙有以爲天下之軌範矣乎於是書於諸作者之上方

送邢侍禦克寛歸省詩後序

景泰七年夏四月監察禦史邢君克寛巡按歸自遼東以其情言於朝曰國家著令凡廷臣歷官三載者許賜告臣自拜官至今凡七年家有老父幸防聖恩封以臣官贈亡母以孺人而繼母之封亦如之展省之禮久曠未行敢昧死援令以請上曰如令邢君於是陛辭將行朝之縉紳相與語曰賢乎哉邢君故事禦史歷兩考必有陞擢之榮矧君端嚴得憲臣體使少待旬月間不次之擢可幾矣且京師距其鄕幾萬里程限逼甚而防涉良不易而君一旦不謀於同列不告於朋友卽決然以去其視貪榮違親以冀非分之望於不可必得而茍安以徼幸其或至者眞不啻天淵矣賢乎哉邢君於是相率賦詩以華其行春坊諭徳林先生旣序諸首簡矣余於君同郡且相厚也不容以黙余惟吾郡自昔仕於朝得推恩以榮親者固有矣而及其親之存者前此未之有也有之實自君始嗟乎前之無者至我而肇後之有者自我以始其爲榮也孰尙焉君之歸抵瓊也父子婦姑相見於久濶之後載拜載問懽忻怡愉一堂之間紗防豸袍珠翟錦衣輝暎上下旣而有事於寢展祭於墓旣畢而燕宗屬姻婭朋儕故舊鄕人父老是集是臨玆時也必有目其實而賫咨嘆息以爲自昔未有者矣亦必有聞其風而感發興起爲父者思所以教其子爲子者思所以勵其志者矣又有必感其事而悲其生之不幸有子而不克肖有親而不侍養者矣於戲君之玆行此其爲鄕邦之光閭裏之勸非特今世爲然後此千百年之久又安知無傳其事以爲美談播之聲詩紀之圖志以貽無窮者哉余與君生同地學同道且又同官於朝顧獨蚤失所怙而抱無涯之戚母氏幸無恙而所志猶未得以直遂也於君之行不能已於慨焉謹書此於羣玉之後

贈史太僕歸省序

古者封建之世仕者不出其鄕朝而出則事其君莫而歸則養其親故忠孝之道恆得兩盡後世易地以爲仕惟仕於王朝者則不必拘然今四海一家輿圖萬里士而自遐外以入仕中朝者道裏之遙邈水陸之防涉不遑將父母者多矣聖天子閔其然於是有三年歸省之制且給寶鏹以爲道裏費噫一何仁之至歟太僕寺丞龍陽史君克明歷任六年矣母太孺人在堂年逾九防其省覲之心未嘗一日不展轉於懷顧以馬政軍國所需事有急於歸省者不敢輙言其私縱言亦未必遽從是以遲遲至於六年之久今則事稍集且有代者可以言矣於是上章乞告事下有司究竟君所涖事果無有解謾者乃兪其請君卽日戒行凡與君同僚者莫不爲君喜且賀喜者喜君歸省之志得遂也賀者賀君以儒科發身致身顯庸職務修舉朝廷旣已推恩所生存沒有光矣今又承恩寵歸故鄕以半百之子奉近百之親蓋人世所希也相與圖以華其行或者知予於君有夙好假言於予予於君玆行蓋有以見國家待臣子之厚不惟用其力而又卹其私卹其私而又委曲以周給之所以勵其亷節也謂之仁之至非邪又於是有以見今日臣子盡心所事之忠欲全其私必先盡其公公事未盡私情𨿽切不敢言也必待吾職務旣舉然後以吾私爲言若是者豈不亦可謂之義之盡耶古人有言君行仁臣行忠予於君玆行見之矣於是乎書以爲送太僕史君歸省序

賀封禮部郎中兪公序

國朝推恩之典著在令甲各有等差凡受恩典得之必以其漸未有越次而得焉者也越次而得焉者非有勲庸於國必其材行勤勞有以簡在上心者焉於乎玆非異數也哉天順六年八月尙書禮部郎中兪君振恭歷官三年例當得誥加封適其尊甫廷獻先生承其父淸節翁命來視其子於京師先事謂振恭曰吾家荷先世善慶致汝顯榮曩汝爲主事時已防聖恩封吾以汝官榮幸已逾素分切念汝之所以有今日者皆汝祖父教誨所致吾何力焉今吾願以所當得官封請諸朝移封汝祖皇上方廣孝治萬一兪允莫大之幸也章旣上上嘉之命某受封如令復賜其父以冠帶焉夫郎中階五品恩典止在其父今乃與其祖及之所謂異數者非邪一時公卿大夫士聞是命莫不稱頌感激謂於此一事而君之仁子之孝臣之忠皆於是乎見焉蓋體臣之心以榮其親仁也辭己之榮以及其父孝也然非爲人臣者盡忠圖報且不能循故事以獲常封況欲希越次恩乎吁越次之恩殊常之數也一旦集於兪氏之門祖父子孫三世並榮如此夫豈無故而然哉予聞兪故新昌世家有宋元以來代有顯宦而入國朝尢盛淸節翁躬徳秉義爲一邑望而廷獻先生又能嗣其徳厚以亢厥宗郎中君以盛年登賢科選入翰林讀書中祕擢主儀曹事繼陞今官材行勤勞大著聲稱用能簡知九重致玆異數有由然也異時崇階峻秩循序以得而優恩寵命亦必薦致當不止此也此蓋其兆耳先生南歸有日凡與郎中君交厚者授簡於予俾爲贈言兼致賀臆於是乎言以俟【天順七年】

贈增城吳君澮榮登進士第序

進士科始於隋而盛於唐故南士之登第者自唐始江右之有進士始於某七閩之有進士始於歐陽詹然皆在唐中葉以後而曲江張子壽則在開元前已以道侔伊呂科進矣然則南方之士之登第者其權輿於嶺南乎豈寧惟是南士在唐未有爲狀元者而大中中開建之莫宣卿已魁天下士唐三百年間南士登宰輔者才一二人而嶺海之間得三人焉說者乃謂山川之气獨鐘於物不鐘於人不亦誣乎夫大化流行賦予萬物得其偏者爲物得其全者爲人物得其偏而不全其精華秀實尙有如是者矧人之所得者乃天地之全气乎是誠一偏之論無足取者若謂气運有盛衰故人才之生也不能無厚薄多寡之異則信有之矣嶺南自入國朝以來進士科固未嘗乏人而近年以來日以寖盛今聖天子正大綂之初臨軒親策進士擢三百人而吾嶺南得十五焉其一增城吳君澮也君秀穎而篤實在輩行中恂恂然謹飭自持誠一嶺海之佳士也君旣登第其同學友某輩謂增城前此未有登進士者有之今日自君始不可無一言以志其始以予鄕人也特以見屬予惟增城菊坡先生之鄕也先生气節才名髙出一代當時朝廷虛臺席以待之詔旨丁寧趣召再四竟辭不赴議者謂當大拜而始終固辭者古今一人而已君生其鄕其流風餘韻去今未逺也尙當取法乎斯人由是以追蹤乎曲江公之淸風大節使天下之人稱之曰嶺南進士不獨古得其人今亦有之庻乎足以破栁宗元之論而洗吾嶺南之厚誣也君其勉之哉𨿽然是豈特一吳君之責凡我嶺海之士皆不可不知勉也予欲因君以發之

送太子少保禮部尙書西蜀周公致仕序

太子少保禮部尙書西蜀周公堯弼以年至乞致仕上命乘傳以行陛辭特勑光祿賜酒饌內帑錫寶鏹三千貫於時同朝公卿謂公行不可無言以贈旣而西洛耿公適來代公與其僚倪張二公議謂予與公同官且偕出翰林有斯文之好而以贈言見屬予少公一歲公行矣尋亦踐公之迹方資人言以爲贈言以贈公蓋將以爲人贈予之張本於是乎撮公志行之大者以爲公贈公蜀人也自古蜀多文學之士入皇朝來百年於玆而蜀之文名始大著於公公始以尙書蔡氏傳發觧於鄕入對大廷賜進士及第擢官翰林在館閣二十餘年凡國家大制作大纂修無不與焉旣而出教兩京太學爲天下儒宗晉陟春官長貳者逾十年稽古禮文之事多所建明屬朝廷更化大禮儀大防紀叢於一時如祧廟祔廟之議皆百年以來無前比者經公裁酌遂爲定制他如親藩典制外夷朝聘與夫學校科貢之類舉有成規公於春官邦禮之任可謂克稱而無負矣然而喋喋者猶或不滿於公豈孔子所謂命也哉蓋天之於賢人君子也每欲成全而扶持之使其道大行於天下然亦或有泥之者使之不盡行𨿽若廢之而實所以振勵激昻之使成全其大者焉公自防有志於聖賢之學繙閱簡冊輙有著述之意其在太學也嘗與諸生疑辧輯錄成書歸而進於朝矣然非其全也蓋當道學大明之世眾人勦說雷同之時進步於極髙之顚求罅於至足之餘甚欲以其所見表著於世補昔人之所未備而爲之忠臣然以拘於職務方爲聖天子所委注未暇也玆以年至方將具疏乞身於九重以償其夙昔之志而喋喋者乃趣其行豈天欲成全公之素志汲汲然惟恐其緩而尙或未決耶公歸矣古之聖賢不求合於時而求合於道不求知於人而求知於天一息尙存此志不容少懈其所著述多在晚年及是時成一家之言補先儒之闕垂後世之訓畱不朽之名於天地間此予素所望於公者也惡知喋喋於我者非所以盡忠益於我者哉孟子有言行或使之止或尼之行止非人所能也歐陽子亦言後世茍不公至今無聖賢公其念之哉好惡出於一時是非定於百世人其如命何公行矣予且尾公後公居西蜀我居海南相望數千里間幸而不死尙及見書之成

送太子少保禮部尙書涪陵劉公致仕序

太子少保禮部尙書掌太常寺事涪陵劉公淩雲年未至以足不良於行乞致其事上弗許旣而章再三上上以其情詞懇切特兪其請且勑有司月給糧米歲給輿以示優禮大臣之意嗟乎聖天子之於大臣恩禮一何厚哉然此非特以爲公蓋以公職所掌者國家之禮樂佐天子以郊天享廟者逾十年每遇大禮致辭於殿陛之上周旋於壇壝之間咫尺天顏以導引贊助聖躬以祼獻所以對越上帝靈承列聖在天之靈以致其顧歆於以受祿於天而錫綏和丰穰之慶於天下非但供一事涖一職者可比也公寅淸勤恪服勞有年爲先皇帝所眷注今上嗣登寶位方賴公之用而顧容其以私去噫豈得已哉蓋古者仁君之於其臣下也方其壯而彊也用之必盡其才而不遺餘力茍或疾而耄焉則亦便其私而不彊其所不能致事而歸猶必使之得所安養以終其天年其仁義之兼盡也如此後世則有不然者矣歐陽子嘗言由兩漢以來𨿽仕至三公每上印綬卽自駕其車轅一辭髙爵遂列編氓而韓文公亦雲中世士大夫以官爲家罷則無所於歸由是觀之則前代之仕者平生竭力以盡心所事一旦老而休焉蓋有不得其所者矣孰若公生盛時起家諸生而薦歷華要疊荷恩封及其祖考若妣官登八座位極人臣玆其歸也而又特給之日食資以人力昔人所謂𨿽有還政之名而仍享終身之祿者公實有之公世以農峻爲業有田園之樂有林泉之勝倉囷足禾稼亭沼饒花木有可以養生之具有可以適趣之景昔人謂閉門歸隱則俯仰山林之下者公亦實有之矧今年方五十有九距古人引年之期猶將十稔玆以疾而預告非以老而謝事近時公卿大臣有以老疾家居者朝廷有事往往起之具有成比公偶以疾去非廢不可起也國計之重甚於身謀民瘼之瘳急於己疾公之歸也其尙顓精神近醫藥以毋忘乎聖天子之所軫念九重之使朝臨而萬里之轅晡駕可也予犬馬之齒較公爲長歸裝久束第以國史事重未敢言私然旦暮間爾公之再來予已去矣予與公同年登第今三十有六春秋矣在班行中特相親厚公行其太常僚屬感公厚徳相率求予文以贈行於是乎書兼以致予意云

贈都憲彭公致政還嶺南序

入皇朝嶺南仕者惟寶安爲最盛予所及見者禮部侍郎陳公副都禦史羅公僉都禦史盧公陳公以文學顯名中外而羅盧二公則以才猷著功邊方然皆能始終以名節全歸其鄕是三人者並出乎一邑之間非獨嶺海所無𨿽中州內地亦不多見也今彭公景宜以工部左侍郎攺右副都禦史巡邊於遼幾九年矣故事歷官三考當陞其秩公年僅六十七卽上章乞致其事上兪其請鄕人在京者咸曰公嶺南仕宦者之巨擘也謂濬以文字爲職業而以送行文見諉惟公兼三人者之所任而又盡有其所長二都憲公立功西北而公則兼於東夫生極南之陬而馳功名於朔易之防以固邊陲孰謂南人綿薄也哉𨿽然方公輕裘緩帶指麾叱吒於朔云邊雪之中未足爲公勇也惟當眾人奔趨酣豢之秋屹然立截然斷毅然去無毫髮顧戀意然後見其勇耳孰謂南人綿薄也哉夫天道以南爲陽陽固剛矣而風气之在地者則柔百越處地之極南人生其間體柔而用剛蓋地气然也濬嘗歷考史傳嶺南人仕中朝者恆不多見若唐曲江之張日南之姜湟川之劉宋則南海道宗武溪安道潮陽元增城適子僅此數公而已然皆進以禮退以義求所謂幸進患失者蓋鮮焉若是者𨿽系其人所存所遭之不同抑亦由於地气使然歟公生諸公後遭際聖明起家科目官禦史則振風裁貳廷尉則愼刑罰爲郡守則藹循良之譽總方靣則廣甸宣之政兩任邊寄所至則威行而惠施撮其平生歷履藹然鄕先生典刑千百世猶一日也今又謹知足之戒決勇退之節優遊田裏以收桑楡之效巋然獨立於嶺海之間爲鄕邦之耆舊朝廷之遺老使鄕人子弟處者得以考徳而問業出者有以取法而遵承所謂天地間之全人也亶其然乎濬也於公有鄕契於其行也不能無言戶部郎中祁君順公通家子也請書之帛以贈

送王繼甫南歸序

予交遊海內賢豪多矣心所推重而樂相與者可屈指數也而宣城王繼甫其一人焉豪邁開爽不屑細故口論天下事亹亹有證據遇事奮發敢爲蓋亦一奇男子也然官止一縣令兩居其官輙不久竟不得究其所蘊年冨力壯可以有爲也乃毅然謝事以去嗟乎其進也何難而其退何易哉繼甫年弱冠卽領鄕薦試春官得校官不屑就卒業太學再試又不中居太學者久之尋以捨選得蜀之郫縣縣卑僻而民貧當西畨入貢道畨僧往來歲無虛月到則羣入縣治索庖廩稍不如意令佐以下咸被羣辱繼甫至嚴門禁不許擅入畨僧狃故常直至防事見令不爲禮大肆其凶繼甫目左右拉下痛杖之幾至斃吏胥以下咸吐舌久不得入嘆曰西僧爲西蜀人患非一日矣藩臬大吏不敢厲聲色臨之況加箠乎邑人於是大懾相戒不敢犯其令而西僧入境者自是亦少戢矣未幾丁家艱解任起復攺山東陽糓縣縣多推埋之盜白晝掠舟車焚廬舍罔有所忌憚繼甫至問父老以民所疾苦鹹言莫苦於盜不得聊生繼甫卽選丁壯嚴守備聞有盜者卽躬鞍馬具弓矢率壯夫馳赴之往無不獲者盜尋逸他境大扺其爲治以抑姦彊扶貧弱爲事兼並家忌之肆爲謗訕然其守正不回檢約嚴宻攟摭無所得卒亦莫如之何也其政績灼燿在兩縣人口耳者不可一二紀然能振發於眾人委靡之中此二事尢爲可喜今年春偕天下百司朝覲闕庭旣竣事卽上章乞致事當道者聞其名苦畱之繼甫堅欲去幸遂所志卽束裝南歸旣去數日交遊者始知之給事中河東樊冕景瞻西蜀冉哲尙儀姑孰楊璧應奎監察禦史東旲朱鉉良玉刑部郎中防稽謝廉允淸工部主事錢塘楊懋克勤謂予曰吾輩與繼甫相交好者知之深而善文莫如子今其去矣寧能黙黙無一言乎予曰諾嗟乎古所謂奇男子者今世蓋不多見也而繼甫豈非世之僅有者乎然而位不滿其才如以千里馬使之折旋畦徑之間縱有追風絕塵之足亦何所施焉今而又放之於長山茂林之間不復駕馭之可惜也哉𨿽然千里一蹶古人深戒又孰若遂其自然之性𨿽無馳騁之快亦免困踣之虞之爲愈哉予旣以是言復諸君俾書以寄繼甫又系以詩詩曰良馬千里姿逸態何權奇有足不得騁居然自鳴嘶伯樂世豈無道旁空嘆咨此事古已然不但今人悲世重冀北產按圖定黃驪謾勞耳批筒空有肉騣垂胡天賦奇質於地乃不宜幸哉免鞭防莫羨黃金覊長林多淸泉食飲聊自怡人生適志耳去去將何疑

重編瓊臺槁卷十四

欽定四庫全書

重編瓊臺槁卷十五

明邱濬撰

序

歸田樂詩序

歸田樂詩八章章十二句送衡州通判唐公履信致仕歸瓊山也公邑大姓以鄕貢進士卒業太學解褐卽倅衡嵗將一周以憂制家居者六七年衡之人至今無貴賤老防賢愚稱頌之不容口不以其去任旣久而衰今年起復至京師衡之人及瓊士寓京者咸喜公之來謂公才長器閎蓄久養充前日衡陽之政特其端緒耳未足以究所有也玆將復之官必將有大設施如古所謂循吏者不但已也方將拭目以觀其新政而公不謀之故舊不決之防卽上章乞致仕旣得請欣欣然喜溢顏面舉手加額曰吾一生之事畢矣嗟乎人生之事豈易畢哉貪功名者不能畢固權位者不能畢嗜貨利者不能畢圖徼幸者不能畢懷晏安者不能畢計身後者不能畢天下之物凡一有所系吝於心皆未易以畢之也惟中有所主外物不能幹而眞知天下之至樂者然後能畢之𨿽然是樂也亦未易知也禮不云乎樂樂其所自生蓋以生於斯長於斯老而休於斯百年之後又正丘首於斯斯蓋人生之至樂舉天下之事凡可樂者皆莫加焉者也𨿽南面之樂不足以當之彼區區之功名利祿又何足道哉公殆有見於此不然安肯以未老之年而遽爲歸閒之計哉公行矣濬因本公之意述鄕園之事分爲八謡賦詩以送之公歸抵家卽其事而歌其詩亦未必無以少助其樂之一二也詩列於下方【天順二年】

醉花

海南地防無冬春四時一气和且溫山丹佛桑到處有素馨茉莉隨時新花開不必盡應候村釀家家皆有酒披衣躡屐任意行遇酒逢花輙開口開口向天笑更謔一任花開復花落賞花醉酒過年年人生無如歸田樂

吟月

仙山一片平如砥天風吹散樓臺气月輪湧出海東洋光彩分明無障蔽公家正在城之東江流繞屋淸溶溶天寛水近多得月月光照人淸興濃興來長吟邀皓魄坐對東升到西落唫詩賞月過年年人生無如歸田樂

競渡

寒食淸明都已過枝上橊花紅朶朶龍舟擊浪去如飛鼉鼓喧天捶欲破掀髯岸幘坐船頭指揮白羽橫中流錦幖入手拍掌笑楚聲一曲帶醉謳向晚拿舟沙觜泊開筵把酒爭酬酢厭厭不醉夜不歸人生無如歸田樂

賽社

海上潨田歲兩收居民不識饑與流九月十月登塲後家家酹錢賽田頭刲牲醵酒歌且舞雞骨珓杯代神語須防徹饌餕神余劇飲狂歌忘爾汝古人蠟祭久遼邈鄕人報祀殊不惡蒼顏白髮翁獨尊人生無如歸田樂

觀漁

公家屋後臨流水水中潑潑多魴鯉盤渦莫測有縱鱗數罟不煩無赤尾大魚津津流白肪小魚濈濈盈尺長天寒歳暮艸木黃閒循江岸觀漁梁得魚作鱠鮮且薄旋發新篘動淸酌醉來江上枕流眠人生無如歸田樂

督耕

公家負郭多良田屋前屋後遙相連芒鍼刺水蹙如纈秧馬行泥疾若船三春農務村村急也隨鴉鷺田塍立還似衡陽二月中獨騎齋馬循阡陌田家風俗殊古朴瓦盆盛酒亦不惡酒酣仰天歌嗚嗚人生無如歸田樂

結防

未老得閒從古稀林下一人今見之故鄕況有白頭友平生意气同襟期洪崖老僊婚嫁畢臞軒後人正閒適昭川外史應時來共剪燈花話疇昔疇昔風流重振作不數香山與西洛相將擊壤歌太平人生無如歸田樂

厚俗

吾鄕風俗自昔淳依稀太古之遺民海邊鄒魯敢自謂江西道院未足云一自坡仙謫儋耳衣冠禮樂班班起齊民不習城旦書士夫動用文公禮聞道今來頗殊昨正賴老成惇鄙薄邦人翹首望公來人生無如歸田樂

岐山八景詩序

瓊城之東兩捨許有勝地曰條岐其山謂之岐山山之形若樹屏然蒼翠之色四時不渝山之下有水水之流紆迆若帶繚繞乎田塍之間其田彌望可數十里越田而南有墟市焉鄕人之貿易者恆晨集於是蓋亦一方之勝景也友人蒙亨時中世居其間居之前有池池之中有島島之上雜植花木而環其居者又有榕樹榔椰之屬遠而望之郁然深秀之中棟宇隱然在焉則又據山水之勝而獨得之者也君以易經發身賢科遊宦四方因卽其勝釐爲八景攜以自隨遇能詩者輙請賦之以予爲同學而特以序見屬夫蒙君明易者也而君之姓卽山下出泉之象而君之居上山也下水也又與蒙之象合觀於山也有艮之象觀於水也有井之象觀於水之流也有坎之象觀於水之止也有兌之象於田而耒耜也有益之象於市而交易也有噬嗑之象一寓目之頃而易之理備焉矧君之姓防也名亨也字時中也於防卦之義盡矣所以果行育徳者有自矣則其於俯仰之間顧瞻之際而八景者粲然於目油然於心所謂思不出其位積小以髙大以常徳行以資講習以足天下之食以致天下之民所以修身致用之具盡在是矣豈獨玩適而已哉夫天地間無往而非易易之象無往而不有有是象則有是理君專門以易其造於易之理也必深矣予因推易之義以序之君之子克昌從學於予亦傳君之易學者也質粹而防悟防九二之克家子其在玆乎岐山之山水不徒然矣是爲序

屏山聳翠

門外靑山列畫屏半空飛翠落檐楹曉天霞暎疑張錦春雨花明似寫生煙染嵐光晴欲滴云連樹色晚猶橫淸時未遂歸山誌謾對新圖想舊盟

帶水灣環

寒流如帶繞茅堂堪與詩人系悶腸斜束山腰分黛碧橫紆山腹界云黃石渠雨過灘聲滑竹檻風來水气涼羨殺江頭垂釣客綠簔眠月聽鳴榔

榕樹屯陰

繞屋扶疏碧四圍炎天唫嘯最相宜倚雲翠蓋童童立到地靑絲裊裊垂風動每聞蒼雪落日斜時見綠陰移閒來廣地支頥臥絕勝公庭聽訟辭

椰林挺秀

千樹榔椰食素封穹林遙望碧重重騰空直上龍腰細映日輕揺鳳尾松山雨來時靑靄合火雲張處翠陰濃醉來笑吸瓊漿味不數仙家五粒松

月池夜色

鑿破蒼苔玉半璜徘徊云影映天光素娥晚浴九秋露丹桂晴涵午夜香淡淡微風淸醉骨溶溶涼气沁詩腸个中妙趣人知少況有源頭活水長

花島春香

碧玉波心一島微春來花卉競芳菲輕風暖散芝蘭气麗日晴烘錦繡圍唫客幾回憑檻賞流鶯百囀繞叢飛可堪美景成虛負人戀明時未肯歸

山市曉晴

暉暉晴日照山隈野市柴門趂曉開木屐穿花遊子至綠荷包飯遠人來化居有道晨常集掛杖無錢晚始回防有僊翁來賣藥壼中咫尺是蓬萊

洋田朝雨

平田漠漠雨絲絲曉色溟蒙望眼迷雲腳亂垂沙鷺濕溪流新漲水禽啼喜防翠浪翻千疊眞信黃金在一犁白首歸田定何日追隨沮溺隴東西

送符鐘秀知瀧水縣詩序

曩予遊學校時一時儕輩奚啻數十人其相知深而相與厚者不過數人而已符君鐘秀其一也符故瓊之世家鐘秀自防開敏有志於進士業嶄然出頭角於時輩中於人少許可時予方混迹眾人中君獨首加愛重恆謂人曰他日爲吾郡出色者必斯人也用是深相契好朝夕相與論道義究世故同以戴記應試鄕闈予幸先登薦書君累試不利尋亦爲有司勸駕貢入南雝又十餘年予官翰林君始來京師謁選銓曹館於予者數月久別而晤如渴得飲饑得食每日朝回明燈坐對道平生談故舊驩如也未幾適朝廷有詔許嶺南人士還仕本鄕又有詔選試太學生爲州縣正員君用推擇得爲肇慶府之瀧水知縣濵行顧謂予曰以子平生相知之深今將之官也何以贈我予惟古之朋友相別之際各有贈處之言所以交相戒勉以底於成也矧吾二人情深而義厚弱冠相從今近五十矣一官燕之北一仕越之南限於官守固不能以朝夕相從然其戀戀不忍之心則亦安能頃刻相忘乎則夫臨別贈言之際𨿽欲不言亦不容於不言矣然言非一端之可盡也言夫今而不道其舊是忘其舊不可也道其舊而不勉之以方來則亦非朋友相益之義矣在他人且不可而況吾平生故人也哉於是乎述其舊情朂其新政賦詩十絕以贈之𨿽然以言相感者交之淺者也其尙索之言語文字之外

憶昔黌宮正妙年身輕如犢思如泉幾回席地閒談笑月過西齋尙未眠

輕衫涼防恣歡遊肯信人生解白頭三十年來如昨日不堪重話舊風流

升堂鼓笥眾誾誾頭角崢嶸意气眞屈指年年漸消減登名仕版幾何人

鴈飛不到海南天來集芹池豈偶然當日臨流同看處羨君偏自炳幾先

昔君北上我南還邂逅張家第一灣十載光陰如夢過爭教鬂髮不成斑

別後相逢意轉深朝回每共說鄕音於今又作天涯別不盡平生戀戀心

宦遊喜得近家山黃綬銅章晝錦還見說官軍新得防磨崖不日紀平蠻

小邑殘民久已疲相濡相呴待生時古人有語君須記𨿽是蒲鞭也莫施

一邑安危系一身登陴援鼓莫辭頻從來錯節盤根地方顯才能異眾人

盡心報國撫流亡莫道窮鄕譽不彰君看鄰封黃茂宰也曽從此位黃堂

送友人唐彥宜詩序

孔子曰去其故鄕事君而逹卒遇故人曽無舊言吾鄙之嗟乎是誠可鄙也哉予也去家萬里叨仕於朝得爲天子文學侍從之臣𨿽不敢遽謂之逹然於聖人所鄙者竊亦鄙之也凡吾嶺以南之人以事至者𨿽無一日雅茍通鄕音同出處莫不待以韋布之素而況其平生故舊而又累世通家者哉今年夏鄕人唐彥宜來京師館於予予之大父訓科公與彥宜祖交莫逆先父編修公又與其尊府締世好至予兄弟又與彥宜益相驩愛殆過前人久別之後卒然相見得以詢夫鄕裏親戚朋友故舊之詳其所喜幸非但若昔人所謂空谷足音而已也天道三年一小變而人事如之自予別來歲星一周天世道亦且屢更矣而況夫一郡之地數百里之內所相與者數百家之人其間存亡得防興替消長歲異而月不同者又不知其凢幾變也幸而彥宜來又幸其館於予每退朝暇相與促膝相對細詢而博訪之蓋彥宜之所與亦予之所與者也惟相與故相知他人容或有不知者而彥宜無不知焉別後十年之間數十百家之事可喜可悲可感可嘆可愕者一一有之於乎老成日以凋防壯者日以老少者日以壯今之始生者又且嶄然起矣人生斯世能幾何時彼蚩蚩者乃欲爲千萬年不可防之計何哉於彥宜行不能已於言勉爲詩十絕送之並以致吾意云

一別鄕園十載彊故人相見話偏長臨行無物堪爲贈細寫衷情入短章

平生交友徧寰中不似鄕情分外濃況是通家三世好肯將形迹論窮通

當時父老有誰存忠厚年來僅見君聞說平生多義气鄕邦風俗賴重惇

君來一載卽還鄕我獨棲遲過十霜忠孝古來難兩立煩將甘語慰萱堂

君住城東我在西兩家兄弟總相宜想當海上相迎正是吾兄憶我時

衡州通守近如何聞道新詩老轉多紅日半窓春醉醒坐臨池水防新鵞

畱耕亭上望桐惇一片靑山接白雲海內蒼生待霖雨可能長日自絪緼

陳氏孤嫠苦可憐防年失怙少無天也應不待旁人囑骨肉情深自惻然

逢人莫羨玉堂髙歲月侵尋已二毛寄語少年諸俊彥及時來奪禦前袍

海南風俗頗淳和山水淸幽海味多有約他年重結社下田畨蛋日相過

送陳汝翼歸瓊山詩序

詩有三經首之以風所謂風者民俗歌謡之詩誦之者則一方民情之好惡風俗之美惡得以考見非若後世騷人墨客流連光景之作顧於民情風俗有關於天理民彞可以爲世教助者漠如也予嘗不忘吾鄕風俗之厚其人大抵質直謹厚安土重遷無有所謂告訐之風矯僞之習富有力者往往篤姻黨節用度割欲畏義不忍以其身輕犯非禮之事干刑憲戕肢體以貽羞鄕裏有一於此眾共鄙且危之至於宦族子孫則又矜門地自愛重今𨿽貧且弱猶以先世衣冠自負不肯茍同眾人貧無力者亦各安其分勤生而務本服勞富室以爲衣食資不屑爲姦慝事凡此數者自予宦遊南北凡所履歷之地皆鮮有焉今予去家官禁近逾十年於玆其心未嘗一日不在大海之南而於下田畨蛋之門尢切切然也鄕人有以事來京者相見之際輙首問及之皆曰非復昔日矣近同邑陳君汝翼來爲予言尢爲詳切吁何乃至是歟豈老成前輩凋落殆盡後生晚輩無所漸染而然歟抑或後生晚輩剛愎自賢謂昔人罔聞知而弗顧歟不然則風俗日趨於薄如人旣老而不可復少歟吁可嘆也已汝翼邑故家子知禮重義而姻親交識又無非大家世族爲鄕人望者幸因其歸僣放古詩人國風之餘意賦詩八章追述吾鄕往昔風俗之厚以嘆今不能然汝翼歸抵家有相過者試歌以侑尊豈無因予言而惕然興起翻然攺悔者乎或有詆予言爲過者非知詩者也幸勿信之尙以質諸舅氏衡倅公必有所處矣詩列於下云

憶昔吾鄕全盛時人人如好不相疑親鄰來往情無間時節追陪禮不虧老大相逢惟講古交遊防合敢言私近聞風俗防非舊因爾南歸一問之

憶昔吾鄕全盛時富貧貴賤總相宜田園多少咸安分門戶髙低各自持詞訟不因私忿起科差一任縣官施近來風俗殊非昨惆悵令人有所思

憶昔吾鄕全盛時居民不識使君誰才興私念頻中止倍出官錢敢後期禮數粗疎情意好言談戇直內心慈相逢無用誇乖巧畢竟前人不是癡

憶昔吾鄕全盛時弟兄和樂共怡怡但知父母均遺體不爲妻孥競殖私白首相防能有幾黃金多積亦奚爲思量何似貧家好身後無人爭是非

憶昔吾鄕全盛時每逢時節共遊嬉元宵燈火明城郭端午龍舟競水湄書語摘爲燈上謎鄕歌暗射帕中詞只今無復當年盛懷古思鄕重嘆咨

憶昔吾鄕全盛時老翁遊衍後生隨散花蓮社同拋頌掃石榕陰對下棋釀熟甕頭連滓吸驏將果下帶駒騎年來文物𨿽差勝無柰淳風日漸漓

憶昔吾鄕全盛時一家門戶大家持心平那肯虧天理頭白何曽識憲司不爲薄貲疎骨肉忍將遺體受鞭笞淳風一變嗟何及遮莫渠前誦我詩

憶昔吾鄕全盛時逢人長是動遐思從來天理何曽冺誰道民風不可移表率正須前輩在匡扶全賴眾人爲知君質實能惇義臨別丁寧重致辭

送錢先生歸榮詩序

南京吏部侍郎雲間錢先生以萬壽聖節進表來京師年適七十有一因上章乞致其事上兪其請陞南京吏部尙書給與詔命贈其祖若考賜以璽書俾給驛以歸蓋異數也先生再上章謝恩固辭所陞秩繼有恩典寵頒以爲歸榮之詔一時翰林諸君咸欣欣然有喜色以爲儒者之榮請於先生願摘詔防歸榮二字以爲先生堂名咸有述作付先生歸寘諸堂間以侈上恩大哉聖人之言其所關系甚深且大自有史冊以來上下數千年間人臣之出而仕仕而歸歸而榮者代不數人間或有之亦皆其人老而自歸歸而人以爲榮未有出自君上之口顓顓然謂如此而歸歸而爲榮者也於乎先生何以得此於上哉蓋必其平日忠赤之忱積歷之素有以結於上心非偶然也先生歸搆屋以璽書歸榮二字揭諸楣閒稽首而仰觀恆如昔人所謂堯言萬世如見天威不違咫尺者然則先生自耆而傳之年以至於百年期頥之際何者而非上之所賜其爲榮不特爲今日之歸則𨿽異時全歸首丘之後以至於千百世之久子子孫孫尙永享其榮於無終窮哉濬感先生知愛最深臨別不能無言謹奉聖天子歸榮之防摭先生平生出處大凡爲七言詩十章用附翰林諸君大作之後先生歸老於九峯三泖之間當夫美具難並之際遊衍歡適之時時呼童子歌之以爲壽庻幾區區愛慕不已之心寓於音調抑揚之間戀戀之情恆在如左右云

蕭蕭白髮老詞臣此日歸榮荷主恩四十一年經世業斂將回去理田園

玉殿東頭第一班今朝宰相是天官新銜寫在文章上畱取人間百代防

歸榮兩字是天言髙掲楣間侈帝恩晝日炷香開鳳勑時時解說與兒孫

東南名郡古雲間位極人臣僅再看不似先生全晚節龍章鳳誥照江幹

呶呶謾爾沸虛聲敢保騶虞不殺生不待百年公論定九重天意自分明

出使藩邦卻贈金謫官海邑恵民深至今遺愛編成集寫出憂勤一片心

碩學宏才謾自持髙文大冊未完施歸閒好展經綸手頌徳論功畣聖時

歸去松江海上村坐惇雅俗化比鄰都將聖主恩榮意散作九峯三泖春

文如韓柳字鐘王詞翰人間已徧藏自古立言期不朽從頭葺理舊篇章

臨別依依感故知老來只恐見無期他年得遂南歸願重上髙堂拜令儀

送陳秉和南歸詩序

余通家弟陳秉和以閭右起實京師幾二十年於玆朝廷憫其久而且老也除其名籍放歸故鄕將行來別予於太學逺遊軒余家與秉和同裏閭先祖考皆與秉和祖考交好余兄弟與秉和兄弟尢相親厚余自二十有七歲卽離家居京師今年六十有一矣中間歸家者通計不過四五載平日官居所交與者皆九州四海之人惟秉和以通家弟來相與聚處朝夕過從談論家園往事鄕裏耆舊忘其身之在逆旅也今其歸矣餘年日老方以虛名爲內外所稱許乞骸骨之請未能遽得遂於秉和之去寧能不惻然於心乎嗟乎天地之間地界如許其大生人如許其眾人之於地界不能處處往於生人不能人人識所至之地固有限所識之人亦有數惟於所生之處同裏閈之人所生𨿽有先後長防而落地卽相與也其視彼偶然而邂逅暫合而遽離者豈不有間哉然則予於秉和之去也寧能不動首丘之念而起故鄕飛鳥啁啾蹢躅之感哉𨿽然秉和往矣予不久亦將尾其後而追之也於其行爲詩一十六解以寫我懷抱秉和將歸以報訊我朋儕子弟豫栽花釀酒以俟我歸若或尙遲遲未歸也歌其詞以想其人庻幾如或見之乎詩曰

萬里家鄕逺六旬年紀髙平生首丘念此際正忉忉【右一解】

見子歸家去翩然亦欲歸腰懸金鈒帶身重不能飛【右二解】

歸去下田村弟兄無幾存寄聲唐重器交誼約重惇【右三解】

學士莊中景年年趣不同諸公行樂處應念主人翁【右四解】

瞻玉堂前竹年來幾許長誰知淸景布只爲別人涼【右五解】

見說靑山上郁然成茂林幾時攜酒果約友共登臨【右六解】

老我思歸切天恩未肯從幾時林樾下坐我白頭翁【右七解】

昔日輪堂地如今學士莊煩君爲料理莫遣放牛羊【右八解】

曽作野花亭栽花花未成敢煩鄕裏彥爲我重經營【右九解】

佳景層層出幽花日日開江山如有待専望我歸來【右十解】

禾稼年年穗魚鰕日漸多乞身歸去日共飲醉無何【右十一解】

寄語故鄕儂須惇禮義風業農惟務本積學在專攻【右十二解】

少日同袍友先歸得我心好培靑翠樹遲我共乘陰【右十三解】

見說吾孤侄年來肯讀書書香今有繼歡幸欲何如【右十四解】

寄語吾兒道謙卑謹自持丁寧休怙勢似我未官時【右十五解】

老景難爲別那堪送故知家中凡百事仗汝爲扶持【右十六解】

送蔣生歸省詩序

禮曰老而傳所謂傳者非但謂其家政也而於其平生所守有所得者尢切焉夫人非生知不能不資於學學非一日之積也資稟有髙下所得有淺深而其所以得之也又有難易焉茍得之於己而不及用用之而不克盡或用矣而無所紀述焉方其壯也尙或他有所覬今旣老矣決無可用之期或用止於是而不可復進與夫用矣而或至於遺忘不有所傳一旦溘先朝露則所學隨身澌盡矣豈不可惜哉予自防有志於學凡身之所至耳目之所見聞心思之所注想茍有益於身心有資於學識有可用於斯世斯民者無一而不究諸心焉筮仕以來卽以文字爲職業凡其平日所學而似有所得者隨事以應用或用之而驗或用之而不驗或未及用用之不知其驗與否今頭童齒豁去死期不逺矣欲一一筆之書以俟後世冀或有知我者焉然精力衰而筆路荒不能如素志矣獨柰何哉每於中夜興思撫枕發嘆一世士子汲汲功利惟舉子業是務可與告語者誰歟乃歲戊戌予年五十有八矣距禮老而傳之歲僅十有二春秋焉耳適有防子之戚而淸湘蔣生以故人子來見憫予戚戚也而慰解焉跽而言曰先生幸與先人有一面雅冕願執弟子禮以終身予意其止欲習舉子業爾拒之生曰冕之志不專在進取先生進教之幸甚時生年未及冠發西廣解未利春官循例當歸家乃毅然畱居京師逆旅中從乃兄昪歷仕督府朝夕來予館下考徳問業者三年今玆再試又不利將歸省其母氏別予逺去欲畱之而不可得因念昔宋太史年幾七十始得方希古於其別去也作詩十有四章送之予𨿽不敢上擬太史公然得一英才而訓飭之喜動顏色而天理民彞不能自已其心則無以異於太史公也因步其韻特筆以送生其所以期望於生以永吾無窮之傳者意在言外生其念念不忘無徒謂彊聒一一宜書紳庻如太史公之所望於其徒者然詩曰

文章有大家制作稱妙手欲知爲文法如造內法酒【右一解】

旣如蜂釀蜜又如蠶吐絲不見勤織女嫁有百襲衣【右二解】

至理須靜觀防心休外慕戀戀憂子母一步數回顧【右三解】

欲任萬鈞重寧見頳兩肩急就無鉅功凡事無不然【右四解】

生意暢於春淸气生於夜防鐵可成金糖霜原是蔗【右五解】

老成悼無傳賴汝以解憂我有百車貨寄汝萬斛舟【右六解】

悠悠天盡頭勤行亦可往有事勿預期勿忘勿助長【右七解】

叮嚀出我口妙契在汝心愛身如愛玉受言如受金【右八解】

織錦由寸縷成山豈一簣譬如農耕田不爲旱潦廢【右九解】

與其求人知孰若求之天西子防不防反羨嫫母妍【右十解】

采木來山中彼此初不異一入工師手乃獨成良器【右十一解】

試金當以礪磨玉須用沙春融冰化水日映云成霞【右十二解】

我心日思歸後防難數遇須知歲月馳疾似追風驥【右十三解】

老景難爲別愁懷未易開髙堂寧覲後念我早從來【右十四解】

壽嚴陵先生七十歲詩序

嚴陵先生以少保吏部尙書兼謹身殿大學士致政家居之七年也歲在癸卯距其始防之年蒼龍捨甲午天運歷五紀而過之又將齊焉者也昔人謂稀有之年是已夫人徒有是年而無徳與位固已稀矣況又有徳有位而得其年其爲稀也豈不尢稀乎哉先期其冡嗣翰林侍講良臣得朝中名公鉅卿才大夫士祝壽詩若干首自閣老以下咸有之旣粹成帙將寓歸至先生初度之辰以爲壽以濬老門生也特以序引見屬嗟乎所以爲先生壽者豈可茍同眾人乎哉夫眾人之所謂壽者以其身身止於百二十嵗也先生之所謂壽者則以其名名豈可以歲計哉蓋將期之以千萬世而無窮也𨿽然先生稟扶輿淸淑之气生際文明極盛之時三光五嶽之气旣完而所以培植保合之者又益加厚保之以泰龢休之以元陽茹之以菁華其气淸以醇其質厚以全身無恙而心無憂旣已越下壽而駸駸夫中壽之域矣由是而底夫百二十年之壽則固其所固有者也固無俟於祝矣祝不祝於先生何加損若夫壽先生之令名於千萬世而無窮則固先生平日之所志所謂不在溫飽者之所充而極焉者也先生少有大志弱冠試秋闈卽第一他日試春闈又第一進而對大廷又第一所謂三元者皇朝百年以來僅於先生一見之甫入翰林卽防於眾人中而進於淸嚴宻勿之地預聞朝廷大禮樂大政事大議論凡國家有大制作多出先生手自筮仕至於休致始終不出禁門而名聞於華夷功著於逺邇中間𨿽或暫爲六月之息然所以培其負大風之力而爲九萬里扶搖之地益大以逺故其再出也位極人臣治效可稱述而疵議不加焉矧又得以未耄之年而享其淸閒之樂天錫之以全福人歸之以令名穆叔所謂三不朽者先生皆兼而有之眞足以傳之千萬世而無窮矣其爲壽也蓋將與天壤相始終所謂百年之期頥百二十歲之上壽烏足爲先生道哉

壽夏太常八十歲詩序

靜學夏先生以洪武戊辰歲生時髙皇帝肇造區夏之三十又一年也方是時三光五嶽之气分而再合漓而復淳蓋自開基以來彌縫保合至此一世矣然後天地之純全文物之聲明漸復其舊而先生之生適當其時得气正而賦質全自然渾厚而淸明先生又能充而養之本以經術加以問學遲遲至十有八年之久是爲永樂乙未時文皇帝在位之十有三年也向之合者益以固淳者加以深彪炳旁逹大明極備先生於斯時所養旣固所學旣成於是出以應有司之求進對明廷爲天子所親擢置之館閣朝夕接近耿光沐浴膏澤醺醲透徹四暢交通充積日富見聞日大至於書畫末藝亦能以餘力及之時聲名播揚逺邇天下之人稍知書嗜翰墨者皆知有先生矣先生官禁近最久經事列聖餘四十年嘗一出典郡未幾卽有太常之命年旣至乃乞身南歸居旲中者若干年今春秋蓋八十矣夫以先生一身生長出處皆值夫國家气運之盛之時首尾幾百年始而毓秀於元气磅礡之初中而效用於治教休明之際晚而養恬於徳化熈洽之餘噫是豈偶然之故哉歲丁亥八月二十三日先生初度辰也先期嗣子中書舎人文振乞告歸省預求縉紳詩爲先生壽而以序屬濬濬惟徳者壽之原徳之厚者壽必長理有必然者固不待於區區言語文字祝願亦非區區言語文字所能祝願也竊惟先生所以遭際承平之盛與夫光寵壽考之樂有如此者所謂亨嘉之防明良之逢千載一時者也於戲至矣濬不敏因中書君之請書此以先諸縉紳之作用以爲先生千百歲壽

壽封尙書劉公九十詩序

自我皇祖肇國以迄於今歲周於天而又將再焉蓋凡八紀元矣人生始元之初至是存者蓋無防矧有厚徳髙壽而又膺穹爵如吾博陵劉公者哉公生洪武壬申至是八十有八矣距九十曰耄僅再期焉以子閣老先生貴歷封至禮部尙書兼翰林學士天之髙壽人之顯爵世蓋無有加焉者矣嗟夫歲之數止於百公再歷一紀卽滿其數官之品止於九公再陟一階卽極其品壽得於天爵出於君人希其一而不可得天旣與之於防防之表君又錫之於昭昭之際其駢蕃綿逺也如此其厚是何故而然哉予聞劉故博陵故家其先世有仕前朝爲中臺禦史者世以詩禮相承仁風惠澤衣被鄕邑者蓋非一日矣至公之先大夫贈尙書公醇徳古道深憂逺思超出世俗之表一時鉅公名人罔不尊信敬服公自防隨侍居兩京間其得於家庭告詔蓋有素也公資稟淳篤朴茂而謹願於一切紛華聲利之習泊如也持身不茍處家有法閣老先生出𦇤褓中卽爲贈尙書公隨事指教甫成童公又遣從明師儒學古文辭用能積習以成器及其官館閣登公輔公三荷貤封之典未嘗攺其常度望之者知其爲篤行君子其厚徳懿行有過人者如是則其全盛大之福膺穹爵享髙壽者良有以夫矧有贈尙書公以開之於先閣老先生以大之於後公享其成於其中年及耄期視聽不衰孫曽滿前受上天之厚畀荷聖君之異數庸有旣乎所謂百年之上壽一品之極位可跂而待也歲己亥十有二月七日初度辰也太常少卿謝伯寛輩繪圖賦詩以祝公壽旣成以序引見屬謹書於圖之上方

壽李希潤七十歲詩序

壽之言見諸載籍者始於書詳於詩詩之言凡二十有八爲君父言者二十有七爲母言者一焉是皆詩人祝願之辭所以述人心之所欲臣子之至情言之不足而詠歌之者也後世祝人之壽必形於篇什者厥有自哉海虞成齋李希潤先生明年年七十六月二十六日其初度之辰也其子侍講世賢縻於職弗克稱觴膝下先期徧幹朝之公卿大夫名能詩者預賦詩以爲先生壽且及其母孺人馬予聞先生履道葆醇隱聲於海虞之區介以厲其俗如徐穉之在南州徳以薫其鄕如陽城之在晉鄙誠以召和而致歲穰如桑庚楚之在畏壘不出戶庭而知天下之事不求聞達而致逺邇之譽不希仕進而來章服之華以篤厚之資膺恩封之典享耆老之年齒徳爵三者俱尊其庻乎南山有臺之樂只君子者歟當夫懸弧之旦賔親畢至少長咸集酒醴維醹殽核維嘉爼豆旣碩且庻先生蒼顏白髮頽然危坐於髙堂之上以受子姓之賀以次及於姻親朋舊賀畢而燕以次起而舉觴爲壽安知其無效古人斷章取義以賦詩如左傳所載者乎爲此春酒以介眉壽於以致其親愛之祝者有焉稱彼兕觴萬壽無疆於以致其無窮之祝者有焉或歌黃耉駘背之章或詠令妻壽母之句一堂之間情意諧洽禮儀卒度驩忻交通其樂爲何如哉引而導之翼而輔之其所以享壽祺介景福眞有如松栢之茂也岡陵之髙且大也南山之不鶱不崩也古詩人所云云者莫不有之顧惟克家顯宦之子獨不與焉寧能不感於心然而命服之煇煌天詔之褒嘉瑰辭麗句之祝贊揄揚誰所致歟覩其服章佩夫詔旨諷其篇章則子𨿽不在側愈於在矣韓子所謂子在京師𨿽有離憂親心樂者殆謂是哉先生以詩學傳家侍講君受趨庭之訓旣以三百五篇取髙第爲天子文學侍從之臣予用是本詩爲說以冠諸作者之端以爲先生千百歲壽

壽吳餘慶詩序

斗牛之虛湖山之間有臞然一翁鶴髮酡顏靣如渥丹超然物外而不爲聲名利祿之所役蓋延陵季子之遺裔也歲在昭陽大荒落日躔鶉尾之次蓂開十又二莢是爲初度之辰溯其懸弧之始至是蓋四百二十餘甲子矣爰有甥館之賔衣繡持斧坐鎭於南海之涯予𨿽不識是翁因其溫然之玉潤澤可挹則其瑩然之冰淸粹可想見已門楣之光發爲孫枝蘭茁其芽金英瑤華來自劍江問安之餘載求珠玉之章將寓歸以爲翁壽觴之侑虛其右簡請予文先焉維南有星居狼之北秋分之旦耀芒於丙春分之昏收焰於丁是爲老人維東有峯峙岱之巓近依日觀視夜如晝旁睨介丘望河如帶是爲丈人是翁也其天之老人星乎其地之丈人峯乎星體在天光照下土芒色寒正光彩燁潤翁之朋徳不污比之山盤於地峻極於天意气端重雲雨勃興翁之厚徳澤物似之予也不佞請以是二者爲翁之壽且以弁諸作者之前翁吳姓餘慶其名其先自臨川徙丰城之甘塘又自甘塘徙少塘今五世矣其求予言者翁之外孫廣東憲副凃君伯輔嗣子耿也

壽古藤兩傅先生序

古藤兩傅先生伯曰肇本以經學發身爲茶陵文學旣而歸老其鄕講學授徒仲曰肇吉學成而不試嘗遊江湖間旣而倦遊家居服勤田畝藤之人士稱邑中賢士大夫必歸肇本至論隱君子之表表者則曰傅肇吉云先是十數年縉紳先生有題其所居之堂曰壽寧者蓋以壽考期之也至是歲己丑肇本春秋七十肇吉六十又一年至七十古人所稀而六十則古所謂三壽之下者也名堂之義至是乎驗矣肇吉子鑑發廣右解待試京師先期求詩文將寓歸以爲二父壽特以序見屬予惟人之倫有五而生之期止於百父之生子夫之配妻其最早者率以二十爲期幸而遂其偕老終養之願者不過五六十年若夫君臣朋友以義而合或蚤或暮或久或速尢有不可必者然舉其最久者亦僅四十年而已惟兄與弟自親生膝下相去或一二年或四五年自孩提以至髫齓髫齓以至弱冠相與講習旣壯而有室彊而出仕其間𨿽不能無分合然通計其始終多者乃至八九十年之久故五倫之中最長久者莫如兄弟茍情意周浹趨向相同豈非人意之至樂也哉今傅氏伯仲一仕一隱始而同中而分終而復合白首周旋友愛深至黃髮駘背不爽乎孩提髫齓之時杖履追隨無異乎竹馬嬉遊之日噫何樂如之樂則心舒泰而體安適自然疢疾不作外物不幹可以保其天和全其天眞而壽考無疆矣或曰鑑之二父俱當喜懼之年朝夕奉養猶恐其有所不及顧乃以功名之故違去萬里之逺且又值鄕邦多事之秋吾知兩翁者𨿽適友愛之願無乃缺慈孝之情乎噫彼蓋以世俗之心度兩翁也抑孰知其所志之大有出於常情之外者乎異時鑑名成徳立荷國家之寵榮增重宗祊光輝邑裏則兩翁之志遂矣其志旣遂其樂愈深則其壽益長也或者唯唯而去遂書以爲壽古藤兩傅先生詩序

壽致仕廉憲張公年七十詩序

禮百年曰期頥七十曰老而傳蓋人生自防而弱弱而壯壯而彊以至於艾以耆自學而冠冠而有室仕以服官政以至於意指使人由是而進於老境家事則傳之於子國事則致之於君則一生之事畢矣唐人詩人生七十古來所稀正防莊氏所謂天佚我以老之時也人生而得天佚之天佚之而能順天之所佚以自佚斯人也古人以爲稀有況今世乎予友廣西亷憲渝川張公良甫今年七十其同邑廣西參政胡公希仁爲之求朝中公卿大夫士爲之壽詩而以序見屬予予與二公皆同年進士歲甲戌登第張公時年三十六希仁年三十予年三十四轉眼之間三十有五年公年未七十已致其事去歸其鄕先所佚之期而自佚今居家十年矣予與希仁俱以逾六望七之年天佚我以老而不能自佚愧公多矣回思冕旒臨軒奏揚大對大臚句傳者三百五十人今其在者無幾而吾三者得以耆老之年居大夫之職朱衣金帶白首無恙享太平之福以爲吾榜中人殿不爲不幸也然公久歸故鄕希仁官外藩予不出國門老朝署間公年今七十希仁適以滿秩來京得與予防求詩作文以爲公壽豈非一快事哉𨿽然古人有言一息尙存此志不容少懈太公八十爲敬勝怠之銘衛武公九十猶爲抑詩以自警不以天佚其身而自老茍焉以自佚其心也尙相與勉之以至於期頥之年

壽嘉定範宗常詩序

歲在彊圉赤奮若嘉定處士範君宗常距其生時歷三百十二甲子矣日躔壽星之次哉生魄其初度也其子純舉進士居京師阻於稱觴深以爲歉先期徧幹縉紳大夫賦詩以祝其壽得若干篇乃以序見屬夫天下之物可欲者皆可力致莫之致者惟天而已矣壽出於天固非人力所能致又豈聲音言語所可祝願哉而仁人孝子必惓惓焉者愛其親之至情也不徒祝之而必徵諸詩人之言者情之至不能自已也而縉紳大夫亦且嘆詠永歌之不已者君子與人爲善之心也於乎諸作備矣予尙奚言哉先是歲丙子純領京闈薦書適以是日來歸時庭前菊盛開中有一本並蔕二花君觴客賞焉客咸以爲瑞且曰古人有以飲菊泉而壽者此君壽考之徵也又曰物以特異爲祥祥不虛生此進士甲科之兆也不然何以不先不後於是年是日耶今年春純果登進士第嗟夫甲科之兆旣驗之矣壽考之徵獨不可必歟子聞永樂初少保黃文簡公宗豫其玉堂廨宇前亦有並菊之瑞一時鴻儒碩士爭賦詩艷之其後果位登臺輔壽躋八袠迨致政家居之時其尊府思恭先生尙康彊無恙一門父子龎眉皓髮朱衣象簡照耀裏閭至今人以爲美談異時君家父子得無近似之不然何瑞應之先見不殊也如此哉旣驗其往安知其將來之不驗歟謹書此以俟若夫祝頌之詞願望之意見於篇什者故不贅是歲之秋八月吉日

壽鄧有文七十序

仁者必壽然乎曰然曷以徵其然曰於古有之古之仁者孰有過於軒昊唐姚者乎又孰有過於姒子及姬之二王者乎其次焉者則有若太公望衛武公又其次者則榮啟期張柱史之儔之數君子者其於仁也或安之或利之又或彊之故能安樂壽考以全其天焉考其年數軒轅百一十少昊百堯百一十八舜及禹湯皆百文王九十七武不及者四年太公八十遇文王衛武公九十五榮啟期九十鼓瑟而歌張蒼亦逾九十由是觀之仁壽之理斷斷乎其必然矣金陵有鄧君有文者今玆歷甲子四百六十矣陽生之月蓂莢退五其初度也騰驤千夫長範叔逹氏與之交莫逆先期防其素所遊者圖所以壽之者僉曰莫如文乃介鄕進士徐啟東謁予言予詢鄧之爲人徐曰仁厚君子也居於市而不爲市人之行凡其存心制行必依於仁慈祥惻怛之意恆溢於接人待物之間噫允如子言斯人也其亦幾於疆仁者歟有是仁則有是壽必然之理也奚假人言爲哉𨿽然仁道至大其器重其塗逺而其取效又最多愈行而愈不至予願有文益其心毅其行使徳與年而俱進如太公八十而猶有敬吉之言衛武公九十五猶作抑詩以自儆若然則其壽之日躋也𨿽不敢望乎隆古聖人而於二公也其亦庻幾矣乎予不識有文偶因啟東請而爲之言以畀叔逹氏俾書於帛付有文從子之寓金臺者持歸至日以爲壽觴之侑

廬江王氏雙壽圖詩序

雙壽圖者太常寺丞王恆克常命工作以壽其尊甫寺副公曁母孺人也中坐並坐者公與孺人也席前列拜舉觴者其諸子及婦也左右侍立各有執者其羣從率諸僮也循門徑而趨勢將入以賀者其鄕邦之族姻交友也惟恆也爲官守所覊弗得偕諸弟昆稱觴膝下此圖所以作也圖旣成凡與克常交遊者作詩祝願之克常旣綴圖之下方虛其上屬予序公於予有同朝之好又常命恆從予遊序之作不容辭易不云乎有夫婦然後有父子所謂人道之大綱也人莫不有夫婦而偕老者爲希人莫不有父母而具慶者爲難在子者得其父母之具慶則在父母者得其夫婦之偕老矣二老者龎眉皓首錦袍珠翟照暎乎一堂之上以享有子婦孫曽之奉旣而姻親畢來交遊駢集酒醴旣醇殽核維嘉觥籌交作旣醉且飽禮備而情洽其爲樂也孰尙焉矧嘗仕中朝膺顯爵司天下之平得以推其平日所學以濟斯人者乎矧嘗荷國恩推封厥考妣以榮名顯秩而厥配亦有貤封之榮者乎矧又以未至之年休致而歸得以優遊田裏遂其某山某水我遊我釣之樂者乎矧又有子朝夕禁近秉翰以侍天子淸閒之燕名位駸駸以起者乎若是者皆人情之所願欲而不可一得者也而公家兼而有之豈非人生之至樂至樂也哉是歲公年八十孺人六十又六六月廿又七日屆公懸弧之旦至於嘉平月望後一日又孺人設帨之辰也克常先期寓此圖並詩以歸俾其兄若弟至期前後兩獻焉吾知公於斯時目斯圖之華麗耳是詩之溫雅顧語孺人以其子孝愛之故將必悠然於心暢然於懷而有不容己之樂哉樂斯安安斯久吾知孺人之壽將由下而中而公之壽亦由中而上可必矣夫然則恆之身𨿽不在家庭樽爼之間而其心固已洋溢乎形容言語之外矣於是乎序

都憲張公挽詩序

僉都禦史濟南張公大振以成化五年夏五月二十日卒於其家其子鄕貢進士璿持其舅氏都憲李公廷章所述行狀旣徵銘於當世之名能文者又以其所得哀挽詩來求序予與公同舉進士第素相交好義不可辭惟公之性行履歷狀與銘述之詳矣而諸公哀挽之作又皆委曲詳盡予尙何言哉𨿽然詩之三百五篇篇各有序而又總之以大序焉無非以述其作者之意也今觀諸公之所以詠嘆乎公者凡其性情行義處家蒞官出處大節與夫政令之所施恩惠之所及及其平生交遊之好契誼之篤莫不備見於篇什之間展捲而誦之如見其人親覩公之眉宇而挹其言論風防而與之周旋焉又如見其人親接公之笑談而與之傾心露悃而意气相投焉又如見其人親聆公之誨言而遵其教條受其約束而爲之驅馳後屬焉又如見其人親承公之提撕拯防而得其煦嫗卵翼之恩而賴以生息焉又如見其人親臨公之防相見含襲斂殯匍匐而弔以舉哀傾觴而酧以致祭執紼而謳以從葬焉章異其體言異其旨或敬而慕之或愛而思之或感嘆而哀悼之種種皆有詩人之善詠歌一至是哉觀諸公之詩則公之平生爲人可知矣予因璿之請序敢擬諸公之詩以衛人二子同舟秦人黃鳥諸篇若夫子夏所以序詩之意其任在予者則亦有所不得而辭焉於是乎序

故都禦史姑蘇韓公挽詩序

成化十四年十月望日右都禦史致仕韓公卒於姑蘇之裏第計至京師凡知治體爲國惜才者咸哀公以謂公之云亡豈但公之一身一家不幸哉方天下承平四方無虞時公之有無亦若夫人耳惟一旦不幸而有倉卒之變意外之事恆得如公者一二人儲於無用之地以擬之猝然出之於久郁之餘一時之人素望其丰采飽聞其聲望心所厭飫而意所向往必將翕然應之羣然趨之帖然服之故事半夫人而功倍之不假智力營費而自然聲銷影絕於有萌將形之始於大體則不傷於元气則不捐其視夫爲之而後成除之而後去者其得失損益蓋千百矣斯人也世豈可一日無哉自公爲忌者所搆以疾乞身歸閒故鄕時春秋僅五十有三耳天下之人不問識與不識莫不惜公之去之速而有識者猶質以漢張敞言謂公終無不起之理特暫爲六月息耳使公常無恙居田裏間猶在朝廷邊鄙也譬則富者之貯金帛菽粟𨿽不日見於用然而家有儲蓄𨿽有水旱之災非橫之侵皆恃有此以無恐今公已矣而一時士夫可恃如公者幾何人哉此世之深識逺慮者所以於公之亡而深爲天下惜也然則其哀挽之作豈但如眾人泛泛然爲人子弟以悼其父兄而已哉公交遊徧天下而予交公日淺知公獨深顧頗爲公所許與故於公之捐館旣爲文酹以哀之又爲諸公引其哀辭之首如此云

丁守彞哀詩序

鄕進士寶安丁廉手一帙甚鉅踵門告予曰此朝野諸公哀先父菊莊先生之詩也願爲之序先生名恆字守彞予聞其人也久矣守彞以詩聞一方其詩衝澹淸雅頗有唐人風致蓋工於詩者也生而工於詩沒而人以詩哀之不亦宜乎蓋詩本性情而情有七哀其一焉三百篇中如二子同舟黃鳥諸篇皆悼死者而哀之之辭也漢魏以來之詩如七哀之作𨿽不明指其人哀傷之意隱然見矣有唐作者尢多至老杜之八哀則歷述其人之行實而終之以悲悼之情千百載後諷而誦之者莫不悚敬愛慕如其人之猶生悲思疾痛如其人之始死不必歷考史傳而斯人之生平大槪歷歷然在目中矣昔人謂杜詩爲詩史予竊以爲近世哀挽之作皆死者之實錄也夫逹官貴人功大名顯其卒也鼎彞有銘謚有議史有傳固不必借此以流聲實於後來若夫山林寂寞之濵髙人隱士名不載於仕版迹不至於都市𨿽有絕世之行探賾之學而昧昧無聞者多矣自非當代之能言者取其行之髙蹈悲其生之不遭形諸聲詩傳諸將來夫何以能壽其名於天地間哉此哀挽之詩所以作而孝子慈孫所以惓惓於斯也矧守彞博學能文而於唐人詩尢其所長其詩名固已著聞於一方矣今由諸公之作殆得以廣其名於四方永其傳於後世耶後有知言者采輯有明一代之詩因諸公之言而知有守彞使其詩得在所選焉未必不如唐音中之邵謁也是爲序

謝署正挽詩序

哀死以詩禮歟曰禮也曷以知其然於禮有之志之所至詩亦至焉詩之所至禮亦至焉禮之所至樂亦至焉樂之所至哀亦至焉是蓋發於人心之自然而形於聲音合於典則比於節奏有以動其怨慕哀痛之情是豈無故而然歟此哀死者所以必以詩詩必合於禮禮之中必有樂樂之至必爲哀斯豈無故而然歟一本乎人心自然之天莫之然而然𨿽欲不然不可得也近世挽詩說者謂其源流於田橫義士之作斯固然矣抑孰知其所以然者乃出於人心本然固有之善秉彞好徳之所同然者乎順昌謝公以善以子光祿寺大官署正昱貴勑封如其官以天順甲申嵗卒於家訃至京師一時卿大夫士咸爲詩哀悼之並及其內子王安人嗚呼所謂哀死以詩者歟禮知生者弔知死者傷傷生於死者而弔生於生人今謝公平生足迹未甞出其裏閈名姓未登於仕籍禮義所施僅在其姻族徳惠所及僅於其鄕閭而諸君子一聞其訃徒以其子故乃哀悼之不已以至形於詠嘆諧於音律恊於節奏成於篇章其辭悲以切其意幽以遠美乎淵哉皆有古詩人之風中夫禮合夫樂而極其哀傷感慕之情夫豈無自而然歟署正君旣稡成帙偕其鄕友求予序於是乎書以冠諸作者之前

侯教諭哀詩序

人莫不死也而死得其所之爲難所以難者非死之難處死之難也尢溪教諭天臺侯邦重以父怡素處士之沒哀過而至於毀不幸卒焉或者病之曰聖人立爲中制教人無以死傷生今君以親故哀毀以死無乃非中制乎嗟乎爲子死孝爲臣死忠可謂死得其所者矣然死忠與死孝實同而異子之於父天也臣之於君人而天也人而天者可以用義純乎天者一於用情而已義有所不計焉非不計也不及計也蓋人之有是身親所生也無親則無身親旣防矣吾身何有哉方其泣踴號慕之時創鉅痛深五內分裂上不知有天下不知有地中不知有己身又何暇計其死生也哉是故親死而哀哀而至於毀毀未必死也而或死之非故自戕其生以致之死地而忽不自知其至於死也是其死也蓋出於天理人情之至眞至切非若臣之於忠得以義權其輕重緩急以爲去就死生者比焉然則君之死也揆之中道𨿽不能不過然其志則可矜而其情則可哀也已矧君年方富學方進才方可以有爲乃弗得下壽乃不階貴位以死是尢不大可哀矜也哉誠宜訃音一聞一時縉紳大夫士無問識與不識莫不爲之嗟惜哀悼而又長言之詠歌之不一焉是亦天理人情之不容己者也君之季父方伯公稡諸公哀君之詩旣成帙俾予引諸其端予故推明君之志以見其所以死用以解或人之病君者云

王時暉挽詩序

予友慈溪王時暉卒於京師凡與之交遊者咸作詩悲之或稡成帙靑田潘舜弦袖以示予予披誦之餘不覺淚下乃爲之序曰嗚呼古之人不偶如吾時暉者不少於唐有一人字元賔韓文公稱之曰才髙乎當世而行出乎古人於宋有一人字逢原王半山稱之曰其言浩浩乎沿之而不窮其行超超乎追之而不至卒之二子者皆未至於大成以死二公以崇奬斯文爲己任故深悲之悲之非私之也今吾時暉之才之行其所以言及其所以行固若無愧於二子者使其及見二公則其所稱而悲之者亦將無異焉𨿽然元賔在當時固已登上第爲宮僚逢原不知其曽求仕否設求之未必不可得今時暉則四至禮部矣及需選天官又以能書預中書舍人選不旬日除書當下而竟不能得豈非其命哉且時暉平生苦心極力學爲文章又以其餘力學書其文最工而書次之及其以文試也乃不見省以書試也顧在所取失之此幸償諸彼眾方爲之喜柰何時暉自生而童而冠而壯間關三十餘年僅成此名而乃不能忍死旬日間以待朝家一命需其冠服以祔於棺借其名位以銘其旌況欲望其大行所志以惠生人乎哉嗚呼悲夫詩不云乎生芻一束其人如玉目有其容心忘其爲死也𨿽欲不悲得乎悲而不形諸聲得乎宜乎諸公詩以悲之而予亦不能不爲之序焉

贈洗馬羅君夫婦哀詩序

太子洗馬羅明仲先生之母誥封太宜人陳夫人卒於京師一時公卿大夫士咸賦詩哀之明仲將扶柩南歸與其先尊贈洗馬公合於其鄕因稡公始捐館捨時縉紳大夫所作哀詩與今日諸公所以哀太宜人者並爲一帙俾予序予托交明仲有年知其家世有素羅與陳皆西昌之鼎族而羅氏之先文獻之傳見故少師揚文貞東裏文集尢詳蓋詩禮之宗也公自防爲文貞公所鞠出自大儒之間薫蒸陶染衣冠步趨自與流俗不同望之者知其源流之有所自也而陳夫人以名宗子嬪於儒家禮節儀範迥與眾異然則人固不可無所本哉予嘗讀文貞公所著羅子理先生傳曁所謂慈訓錄者益知羅公之先其伉儷故多賢懿可爲世法而知公與夫人其持身之徳理家之教逺有端緒是宜其生也人敬之慕之而沒也人哀之悼之至形於詠歌以成篇什夫豈無所自而然哉況有洗馬君爲之子謹身好學名重當代旣已恪勤職務以來朝廷褒封之典又能重誼廣交以致士夫贊說之譽誠宜其親之棄其榮養也識與不識者咸爲之哀悼固以其二親之重徳髙誼素爲逺近敬慕之故然亦由洗馬君顯揚之孝有以致之歟朝之縉紳先生或述其狀或志其墓或爲之詩若誄而予爲之序

重編瓊臺槁卷十五

欽定四庫全書

重編瓊臺槁卷十六

明邱濬撰

記

霸州廟學記

我太祖髙皇帝開國建號之初元嵗在戊申是秋八月王師定元都明年冬十一月卽詔相臣定學校規制條教來上閱月頒下天下府州若縣期以嗣嵗正月開設學校時洪武紀元之次三年庚戌也霸州在勝國時大都路爲支郡至是更路以府而州仍焉州舊有學是時守臣因其舊起其廢用以應詔命邦人士甫脫干戈卽得從事於俎豆詩書之習浣百年之舊染復三代之至教其土地若始離洪荒其人民若始出胞胎頓然一新非復往昔之舊矣肆我太宗文皇帝建藩於燕旣而入正大統並建兩京霸州自是遂入邦畿內爲赤縣地宻邇皇化凡教令之頒先天下而首得之以故士風民俗日攺月化視前代有加焉乃成化四年太原李君庭訓來知州事始至循故事詣學宮謁先聖禮成退坐論堂進諸生講解經傳顧瞻廟貌月就頽剝堂廡日將傾圯大懼學政廢弛人才放失無以稱祖宗興學育才之意而有以來瘝官不事事之誚退而謀諸同知湯鑑判官韓志良訓導王繹等議以克合乃捐已俸節冗費究宿獘以資用度不足而又募之富民召工市材揆日興作自大成殿以及兩廡明倫堂以及三齋下至於師生之舍庾庫門墻之屬咸一新之凡五閱月而厥功以成太守率師生行舍菜禮以告成於先聖畢則大防僚屬以落之是嵗九月甲子也時監察禦史三山陳公奉璽書督學事巡行至霸師生合辭請文以紀其成乃具書遣生員孫昱代請於予粵自孔子夢奠兩楹之後中更秦禍漢興歷髙恵文景四帝至於孝武元朔五年蓋八十有三年矣而學始興𨿽以有宋崇儒右文之世亦必更四君八十四年之久而後有州郡之學惟我聖祖武功甫成而文教之興速在一二年之間霸於是時入職方僅逾期爾而遽得以沐浴教養之澤服儒服事文事以有弦誦詠逰之樂一何幸也始者南北相望猶四千里今又幸近在輦轂之下徳澤之沾漑條教之宣敷朝發而夕至舉目而見側耳而聞跂足而可以竢其至也得之旣先則其所以感發而興起之者烏可以後嗣今吏於玆師範於玆受教養於玆者其尙急所先端其本勉力以圖報稱以毋忘其所自哉是爲記【成化三年】

髙州府學記

髙涼郡學興於公私力屈之時可書也天下之事動之有機用之有要爲之有其方則不難於成十數年來海以北地爲峝猺所侵掠民什喪其七八官府岌岌然居民上凡事一切粗具上之人亦不甚拘以文法按以故事至於學校一事尢以爲不急之務視之蔑如也廣東按察副使闕裏孔公韶文獨慨然太息以謂民物凋敝甚矣必欲復承平之舊觀非振作士气固結人心不可得已必欲作士气結人心亦惟鼓之以其機提之以其要行之以必效之方然後庶防焉耳學校者申明教化之所義理之所從出也所謂動之之機用之之要爲之而的有可效之方其不在玆乎始公以名進士出知邊縣擢知髙州府事以撫綏得宜控制有方爲當道者論薦起貳憲臺奉璽書専理髙雷二郡兵務然其心尢惓惓於髙顧惟士气疲苶人心渙散所以鼓而舞之萃而聚之非學非廟厥道何繇所以申明教化使民知所趨向講明義理使民知所感發無有先於教學之事者於是節縮費用量度事宜取用於財屈之餘役力於民鮮之時其所施爲措置蓋視他郡尢難焉者凡學制所當有若大成殿明倫堂從祀之廡分教之齋其規制一復承平之舊而又有加焉知髙州府事豫章胡侯琳知茂名縣瓊山曽君英以書遣永福文學楊珙來求予記其成昔魯僖公修泮宮春秋不書說者謂常事爾彼春秋之世𨿽曰徵伐盟防嵗無虛月然當是時禍不及民是以學校之修蓋未廢𨿽不書可也若夫今日髙涼之境自夫有司不戒於其初遂馴致於田裏蕭條民無蓋藏凡所以養生送死之具一切蕩盡尙何有於教與學哉於此之時有能以餘力及於教學之修可例以爲常而不書哉孔公此舉可謂得其機要而必有可效之方蓋教化旣修義理自明義理明則仕者知有備無患之義先事則豫防而宿戒已事則謹守而嚴持知食焉死事之義無事則與民相爲心體有事則與城相爲存亡爲民者知入孝出弟之義時平則服勞樹畜以事其父兄患至則衛之如手足之於頭目知尊君死長之義平居則趨事赴工以奉其長上臨難則衛之如子弟之於父兄夫然則學校之設不但聚生徒以講學育人才以需用而已詩曰旣作頖宮淮夷攸服蓋理明則人心固人心固則士气作士气作則彼蠢然防頑者亦將惕然感動幡然歸順矣運其機舉其要行其方而必效者孰有過於此哉於是不辭而爲之書

東莞縣儒學記

嶺南人才最盛之處前代首稱曲江在今世則無逾東莞者蓋入國朝以來逾百年於玆嶺海人士列官中朝長貳臺省者無防何人而東莞一邑獨居其多君子推原所自咸歸重於學校育才之效焉東莞縣學肇宋歷元至今凡防廢防修矣然皆有而未備備而弗華成化丙戌予友範君彥理來知縣事旣三年振作斯文大興學校若大成殿若兩廡若防門若靈星門若防饌堂若齋廬若庖廚則鼎新之若明倫堂若左右兩齋若觀徳亭若三賢祠則修葺之若先師若四配若十哲若從祀諸儒則又飾其肖像與增塑焉規制大備文采絢耀邑人士以爲自有邑學未有如此之盛者也費一出於己資與凡士夫之樂助官與民咸弗與焉於乎若範君謂之知所先務非邪荀子有言上臣報國以人蓋謂薦賢也然薦賢止於一人孰若養賢得人之爲多養賢止於一時又孰若廣養賢之地以儲蓄造就之使人才有無窮之用之爲多哉學校者養賢之地也今天下郡縣無有無學之處而人才之生或有焉或無焉或間有焉不能一一皆齊而東莞人才之盛獨甲於嶺南則夫異時儲積所得教道所成以爲國家用者不獨在一時且將流於數世之後則範君報國之心寧有旣耶爾東莞士生長是邦而遊學於斯尙當奭然以賢才自居期以嫓休於鄕賢之先達者由是而進之唐宋諸賢使天下後世之人視今日嶺海間之有東莞亦猶曲江之在前代也顧不偉與於是乎書以俟

梧州府縣廟學記

梧郡介兩廣間實惟嶺海要地皇上以邊夷之不靖也命禦馬監太監陳公都察院右都禦史韓公平江伯陳公畀以節鉞専徵之柄以總鎭兩藩地未防平江公以召去而平鄕伯陳公實來繼之武功告成邊鄙肅淸於時韓公實任總督之寄諭於眾曰武功𨿽可以遏絕亂略然非聖人之所尙也所以柔人心而銷輭其彊梗之气莫若修文教修文教莫若興學校太監公聞而是之爰主其議而前後兩總戎公議皆克合一時兩廣藩臬諸公以事在梧者咸與焉於是庀材鳩工大肆興作拓其基而大之撤其舊而新之材足而良工能以勤都憲公視事之暇躬爲督視眾心齊同畢力殫藝曽未逾時規制咸備中爲禮殿翼以兩廡繚以周垣廣庭重門一一如制郡學峙其左邑學峙其右講誦之堂齋祭之室防食休宿之所以至於庖湢庾廥凡學制所當有者兩皆備焉閎麗靚深爲兩藩學校之冠議者謂非獨嶺以南所未有𨿽中州亦不多見也父老相與議於鄕曰鄕也室家之不保何有於學校士民相與議於途曰鄕也奔走之不暇何有於讀誦呻吟之聲化爲弦歌棘矜之用變爲俎豆伊誰之功歟是不可不知所自於是廣西按察司副使範君布政司防議黃君因眾心之所願欲者求予文以紀其實將刻諸石以垂永久竊惟有虞舞干羽於兩階而有苖格魯僖作頖宮而淮夷服孔子亦云逺人不服則修文徳以來之則用文徳以服逺其來尙矣𨿽然文徳之敷必在於䢐徵之後蓋先有以折其气而後有以服其心茍非大禹先有䢐徵之師則兩階之間七旬之舞豈能遽格有苗於萬里之逺哉是故文徳武功必相爲用又必有定所有常時而後可行之久逺焉學校者文徳所從出也於此明倫於此講道於此同風俗於此造人才出徵則於此受成振旅則於此獻馘鄕則於此飲酒射則於此比耦與凡嵗時禮節帥民讀法之類咸於此焉行之開人心忠孝之天立國家紀綱之地扶世教於不墜廣材用於無窮此先王立教之大端也若夫作士气於委靡之餘折姦謀於萌芽之始斂彊悍之气以囿之道義之區斯又其防意所在焉公建學立廟之意其有見於玆歟予旣敍其實而又竊魯人作詩頌泮水之義系之以詩俾邦人士歌誦公之盛徳永永不忘也詩曰

桓桓學宮於江之滸禮殿中峙翼以周廡左郡右邑兩庠夾輔經閣峩峩圖書之府講堂渠渠論道之所棲士有廬養賢有庾有庖有湢有庭有戶凡制所有莫不備舉室千斯楹墉百其堵式完以整鱗鱗雅雅如砥之平如翚之翥如日星之麗如枝榦之附像設維肖器用不窳有事上丁上下降俯於論鼓鐘於舞干羽麗牲有碑薦體有俎駿奔在列心防貌僂有翼其趨十百其侶誾誾啾秋篋笥斯鼓凖圓於規則方以矩容貌俁俁衣裳楚楚言笑詡詡和樂姁姁匪道弗談匪善弗取百越之墟千祀之下士風民俗變而中土如古鄒魯如漢潁汝揆厥所原夫豈無故曰安陽公今之申甫柔不爾茹剛不爾吐爾饑而寒我翼以哺爾凶而頑我碪以斧不飾而文不威而武新宮告成四方來覩父詔其子孫承於祖相話以言銘鏤肺腑曰今學宮昔焉艸莽倐然而成莫匪神助匪惟學宮我室我處我田我耕我子我乳今我所有孰非公之所與公不自有歸之當寧予因民心代天作語述此銘詩以詔終古【成化十年】

瓊山縣學記

孔子生於魯魯之南境則楚北境則齊當孔子時楚竟淪於蠻夷齊必一變而後僅可至魯魯聖人之鄕也亦必一變而後可以至於道焉然當孔子世魯之治化竟未聞其能於變而底於時雍之域況今去聖人之時餘二千年之久距聖人之居防一萬里之遙者乎瓊在禹貢荒服外漢武元鼎中始入中國其去聖人之居甚逺服聖人之教最後其於聖人之道蓋聞風而興起非有所觀感而過化者也然今日衣冠禮樂之盛固無以異於中州其視齊魯亦或有過之者豈孔子欲居九夷之志乘桴浮海之嘆豫有以定於千載之前萬里之外哉瓊山縣居郡郭下郡有瓊山譬則人身之有首面邑有學校譬則首面之有眉目也玆邑實爲諸邑之首其學校亦視諸學爲冠邑有學肇於宋始遷今地則在國朝洪武九年自是以來𨿽屢加修繕而僅取茍完無經久計成化乙酉廣東按察副使防稽唐君質夫行部至瓊始發官貲畀知府淸漳蔡君叔淸修復明倫堂曁崇禮養正二齋功未就緒嵗辛卯憲副丰城塗君伯輔奉璽書専鎭海南畱心學校乃市旁近地以廣學基兼助其費以畢前功又剏防饌堂及號房三十間知縣事五羊梁昕預力其間訓導髙涼周書専董其事旣迄工以記見屬予邑人也知瓊之教事爲詳說者謂瓊士未知學蓋自宋姜君弼從學蘇公子瞻始殊不然公作伏波廟記謂自漢末至五代中原避亂之人多家於此今衣冠禮樂蓋班班然矣觀公此言則其未渡海以前已有衣冠禮樂之盛至公始益變爾皇朝洪武中姚江趙謙古則來典教事一時士類翕然從之文風用是丕變至今瓊人家尙文公禮而人讀孔子書一洗千古介鱗之陋出而北仕於中州中州士大夫不敢鄙夷之者未必無所自也謂非學校教學之功可乎今世學校所以爲教者非六經孔孟之言在所擯斥三尺童子人人知性之本善而有荀董揚韓之所不及知者豈今世童子固勝於前世鉅儒乎教素行也教行則道明推諸四海而準瓊處大海極南之陬去齊魯防萬里而道之彰彰然者明如此是知聖人居夷之志浮海之嘆不行於駕說之時而著於奠楹之後蓋百世可知也昔之學者不逺千里裹糧負笈以從師於逺今聖人之道與王者之化並駕而偕行隨在而有經有常說不假於辧難學有常師不假於外求居有常所不假於遊從食有常廩不假於經營今之爲學者固易於古人數倍矣於此而不知所以自勉焉甚至於自暴自棄豈非聖世之棄材名教之罪人也哉予忝生是邦於邑士爲鄕先達故因記學之成廣二憲副公作興之盛意而規之以言非獨儆於今且以示來者於無窮云

萬州遷學記

昔史臣紀禹貢山川而終之以聲教所至其東西北皆以地言至於南獨言其方蓋以聖人體天爲治面之所向目之所視其明徳之光被初不可以地裏限計也廣海居中州之南瓊又居廣海之南瓊之支郡曰萬者又居瓊之南玆地在禹貢時固逺在荒服之外然當是時聲教所訖東止海西止流沙北止朔方今閱數十代更數千年其三方固未嘗越之而有所加也惟南則日辟日逺𨿽以區區四州之地去中國萬里之遙而郡縣之建學校之設與齊魯不殊豈不以南者離明之方文明之地萬物皆相見於此乎萬在前代爲萬安軍附郭邑曰萬寧皆有學國初攺軍爲州正統中罷萬寜縣而學隨以廢成化壬辰眾以州學湫隘縣學之舊基則髙亢而明爽也議欲遷之適廣東副按察使塗君奉壐書専鎭於瓊行部至萬爰主其議乃命守備指揮舒翼知州梁某董其事經始於是年某月訖工於明年某月新學告成眾謂不可無記乃遣鄕進士魯瑁來求予文惟郡邑有學校猶其有苑囿然儒畯在民間譬則艸木生於原野也殊形異種叢生散處藝囿者移彼置此區別而羣聚之栽培灌漑各順其性而不戕其生慮其不能敏成而速化也又易置其處以冀其速成使凡在吾所培植者皆足以資世用而不棄捐於人諸士子生民畯之家選入庠序爲弟子員何以異此上之人所以培植滋潤之功如此其至而又擇夫髙爽之處以廣所居其尙思所以挺立拔出以爲向陽之艸木欣欣然就陽明之光求以自異夫陰崖寒谷之所生者異時由郡圃而進於禁籞其爲臺萊爲桐椅爲新甫栢爲䢐徠松爲衛武公之篆竹爲召伯之甘棠爲周王之棫朴使夫天下後世之人咸曰聖化自北而南日逺日盛𨿽遐外之地不異中州百世之下不異古先顧不偉歟

崖州學記

昔者聖人述經於詩則懲荊舒於春秋則夷吳楚所以懲之夷之者蓋以先王之道不行於其地故爾抑孰知聖人百世之後而其道又越荊楚舒吳而南數千里之逺以至於百越之墟大海之外乎孔子曰道不行乘桴浮於海其言蓋至是驗矣凡天下郡國皆居海內惟瓊一郡顓顓居海之外而崖在前代再涉鯨波非舟楫之利渉不可以通今而釋奠之宮弦誦之所與中州等豈非聖人之道行於海之驗歟崖有學肇於宋淳祐中知軍毛奎始剏於城西元泰定中徙城東至正中又復其舊入國朝來𨿽屢更修葺然皆茍焉而已成化六年丰城塗君伯輔以廣臺副使者之節専鎭玆郡按部至崖慨學宮之庳陋憫學教之廢弛乃命知州事諸曁徐君琦拓其址而前之視舊少西凡學宮規制所當有者咸一新之其費一出於公民弗與知規模宏敞藻繪絢耀州人父老過者驚嘆以爲昔所未有徐守謂崖學剏於宋歷元至今未有文學之士爲之記者以書來徵予文記其事惟昔聖人興浮海行道之嘆而繼以從我其由之語夫當聖人振鐸之時必欲其道之行於逺尙有賴於賢哲之士相與佐佑之矧去聖人數千年防言絕異端起之後乎吾知聖人在天之靈固不能不望於後世賢哲之士相與佐佑而作興之也崖自入職方千二百餘年於玆立爲學校又四百年於玆聖道之行於玆土也不爲不久矣然而風俗未至於純美人才未至於大振夫豈無其故歟意者佐佑而振作之者未得賢哲之士如仲由者歟今崖學幸得憲副君作興之於上而又得徐守恊力以從防之自今而後誦說有其地休息有其所而崖之士民於此猶不知所以奮發勉勵以求漸進乎聖人之道使風俗純美而人才大振焉追原其咎必當有任之者因書以諗焉且以示夫後之人【成化癸巳冬】

南海縣儒學記

王者之化與聖人之敎並駕而偕行皇朝郡縣所至之處學校隨之無間於邇遐南海在中國極南之徼孔子沒後二百十有六年始入中國適在儒道厄絕之世歷漢晉而隋唐至宋慶曆以後學校之制始備南海古郡也隋開皇世始以名縣縣學附於郡學西廡之下元初始徙於今所薄於民居甚隘且陋景泰初姑蘇韓公來貳廣憲始謀拓大首徙近居民四家以地益學規畫甫定公以擢任還朝功弗克究又若干年公自都臺出督兩廣軍務武事旣修卽慨然欲畢前志乃出官帑白金若干授藩臬二司俾左布政使張公瑄按察使寧公良等經營之而以提學胡公榮専任其事曽未逾時凡學校規制所當建置古昔所未有及有而未備備而或廢壊者一旦咸截然方正窿然髙大完然周致煥然明麗甚稱都憲公作興之盛意藩臬諸公間遣南海文學陳賫書浮海來徵予記惟聖人之道放諸四海而凖儒道不立則王化不行南海在秦世已入中國方是時詩書之教廢而仁義之澤竭惟刑名功利是用華夏且不有於儒而況四逺之外乎漢興始崇文教重經術以至於今中間𨿽或有所廢弛然未有捨學校而能作人才正風俗以成一代之治者也我髙皇帝開基之三年卽詔天下立府州縣學頒示規制教本孔氏六經解經必用濓洛諸儒之說逾百年於玆學制大備文教日興故𨿽窮荒絕域之地前代所不能臣服者莫不皆有學校南海在前代若遐州然在今日則內地也其風俗視華夏不殊而且日趨於古人才之興日新月盛又非但文學一事能先北方之士而已也士生於斯固毅然以華夏自居而中州之士亦安敢藐然以遐外視之哉所以然者固由聖王教化積久漸漬所致亦總督大臣及藩臬諸公作興造就之功也後之逰學於斯者視其規制之備荷其教育之深可不知其所自而益思所以自勵哉於是乎記【成化八年】

鳳陽府重修儒學記

二帝三王所自立之道統陵夷至於宋之季世而禮樂防決彛倫教斁者防百年天厭厥徳乃生我太祖髙皇帝於山河兩紀之間其建國也首卽南紀之江依秦淮而立南京復欲於北紀之河依汴渠以立北京宅於二者之中據濠之防臨淮之防立爲中都旣已建九重之居奉百神之祀列千官之署而首開教冑之監焉旣而定鼎金陵罷建北京之議乃於中都置畱守司以鳳陽府直京師攺國監以爲府學名𨿽降於前而地則仍其舊也其創置之初具古天子辟雍之制今𨿽降爲諸侯頖宮然其面勢規模旣廣且大尙或彷佛其故焉則夫傾圯頽廢之餘一旦欲興舉而修復之夫豈易事哉成化乙巳四明章君銳元進來知鳳陽府事慨然以修政立教爲己任月朔望詣學宮謁先師課士子顧玆學宮頽壊喟然興嘆以謂郡凡百政務孰急於此矧玆郡實皇明鴻業所基山川人物非他州郡比於此而不用吾心烏乎用吾心於是乎謀之寮寀訊之師生與凡郡之父老攷其圖籍卽其基址乃因其舊貫缺者補之廢者舉之剝落者修飾之禮殿講堂之外凡爲堂者五爲樓閣者各一爲亭者二與夫神廚庫廩齋捨之類總若干楹經始於治庚戌之十一月落成則明年七月也甫成適邵武寧堅永貞來同知府事章君以永貞嘗及予門屬其書介推官廣南李渭長源求予記予惟建學教士固有司之善政而章君之修是學也其所闗系實大蓋山河兩界玆郡實居其中我聖祖於此生焉奉上天之正運承厚坤之王气據中原之要防而一時王侯將相攀附而起者如林之立今其子孫布列中外在在而有而其根本實萌蘗於玆譬則䢐徠之松新甫之柏旣己斤斧之斵削之棟明堂柱淸廟楹百室以立爲百世之規制矣原其所生之地則䢐徠新甫也地道敏樹土性所宜伐而復生必然之理也所以培植其根荄滋養其萌蘗條達其枝枚灌漑而封固之俾至於成材以復其故也烏可後耶章君謂此舉政務莫急焉誠知所急也已予因其請記而竊有感焉蓋堯自甲辰嵗卽帝位立執中之統又一千七百九十八年至周靈王二十二年庚戌孔子生作春秋以維王迹之熄又七十一年夢奠兩楹聖人旣沒其間一千八百餘年𨿽疊爲廢興歷聖相傳之道統不絕如帯而文儒之教因之而說長我聖祖始紹帝堯以來執中之統明孔子以後文儒之教王業所基實肇於斯九公十八侯與凡百辟卿士將率師尹分閫守職者乘時奮興翼成一代之大功敷百世之逺謨皆淮濠之產也昔有其人今無其人耶矧今郡之疆界包夫宿潁壽泗諸州非但一古鐘離國也郡之民黎實以江浙湖海之閭右非但一淮泗間人也郡之人材於六縣四州民間子弟之外而又兼育夫武弁之冑屯營之秀則是玆學之設其所教育者豈徒一方一郡之賢俊而已哉夫以明秀之山川膏腴之土壤向也所封樹者惟厥土之所宜今則合四方之所產以並植焉含地气之精液向陽明之近光受天滋之醲澤得之厚而最先林林而生芃芃而盛緜緜而久大之爲棟梁小之爲榱桷必直而不撓堅而莫能攻有大易棟隆之吉無鄭人榱折之虞合眾楹以共成屹一柱而獨立以扶翊禆贊我皇明之化於億萬斯年俾執中之統永延儒者之道恆明其大統防大根本皆基於此帝鄕之學焉後之蒞政於玆施教於玆受學於玆者尙有感於斯文

道南書院記

道學復明於宋起自西南而行於中州其後也復還於東南蓋天示奎文以開有宋一代文明之治生周子於道州營道縣歷四葉天子以明道紀年是嵗明道生於黃州之黃陂明年伊川生大賢所生其地其時皆不偶然也二程侍其父大中公宦遊南安周子適官於是承父命從學焉是則道學之興其始蓋自南也程子旣長歸北方乃以其所得於周子者教河洛之間一時南北士多從之遊南方之士其尢著名者遊與楊也遊之別也程子未嘗無贈言惟山先生之行特發爲吾道南矣之嘆所謂南者非道始之南也道終歸於南也嗟乎先生之歸豈但儒道隨之而南哉曽防何時而世道亦從而南中原遂失干戈載塗𨿽嵩洛間人亦不復知有程學幸而奎文道脈中興於南朱子者出斯道乃大明於甌閩之間使天下後世知有聖賢全體大用之學帝王大中至正之道萬世行之而無獘者其功大矣後之人推原所自咸歸其功於山先生蓋以周程二三子發明孔孟不傳之祕於絕學千五百年之後演斯道之脈而延之俾常行至今者非先生之功而誰功傳曰道待人而後行當宋運中否假使世無先生則無朱子矣無朱子則周程以上所傳之要堯舜以來相承之緒必至中絕其所闗系豈細故也哉是以尙友古人者不徒論其世而必表其地也謹按先生自五世祖來居將樂初師程伯子於潁昌繼師叔子於洛得道南歸以授其徒羅仲素仲素之先豫章人也避難來居南平後徙於沙仲素於楊門獨能任重詣極以所得河洛之學授其同邑李願中而朱子淵源實於是焉出是三先生者皆劍產也而朱子亦生劍之屬邑尢溪夫以一郡之狹四邑之小二三百里之近百年之中乃有四賢並生於一時上承下啟以延千萬年道學之脈其地蓋視東周之鄒魯也昔孔子生於魯當成周之旣東乃欲興其道於東方蓋謂魯也然而竟不得如所志惟以斯道傳其徒曽參參以傳聖孫伋伋傳於鄒孟軻氏後世稱斯文之宗必曰孔孟稱文獻之邦則歸鄒魯云方宋盛時孔孟之道大行於河洛之間是時尙未南渡也先生歸延平程子已謂其載道之南其後果有羅李二先生繼先生而起以傳其道集大成於朱子今天下家藏朱子之書人習朱子之學夫孰不知其淵源來自紫陽而聚徒講授於考亭雲谷之間以發揮程學上遡孔孟之傳抑亦或有不知劍浦之濵九峯之麓乃朱學所從來之要防者矣茍非當路君子有以表章之夫孰知其然哉鄱昜蘇章蚤習程朱之書以明經登進士第歷官郎署來知延平府事慨然欲推所學以見於行首以化民成俗爲政恆謂世之論道學所興之地必曰濓洛闗閩閩八郡而分上下玆郡實居上下之中西與建境其西之趨防府者沿劍津而下東與福境其東之朝京國者溯劍津而上或往或來何莫不由於斯閩中所產士以朱子爲第一流人物而閩士所建立者以重明道學爲第一等事功延平爲郡𨿽僻而小然其所闗系甚重而大如此非但有光於八郡也於是與其同寅通判府事應元徵推官王鐸圖所以厚報祀而大顯揚之者僉曰三先生於南沙將樂舊各有専祠近又於郡城北隅合而祠之毋庸致力矣今吾儕新構公宇以爲朝命重臣駐節之所甫爾告成而未有名稱盍掲道南二字以爲書院之榜以示八閩士民與夫四方宦遊士大夫凡使節往來及以事經行者俾知玆郡爲道學重興淵源所自之地不亦韙與侯曰然遣伻來求記於予予旣推原斯道所以南之故及其書院所以名者如前又爲記其規制嵗月日書院在府治之東廣丈十有一長十有七前爲三門後爲防事中爲堂最後爲燕息之所前後各六楹並翼以兩廂通環以周垣經始於治壬子春其落成則是嵗之秋八月也【治癸丑】

瓊州府學祭器記

我太祖髙皇帝建國之初秩祀百神咸惟其舊獨於先師孔子之祀用木主以易塑像蓋不敢以百神例之也至於祭器之用𨿽郊廟之大亦惟用時器獨於天下郡縣學春秋丁祭用古禮器焉得非以天地山川之祭爲人以祀神宗廟百神之祭因世以異用皆可隨時以制宜若夫先師之祭則主於明道以立教報本以復古故不容於不異邪夫禮器與樂音同一其質樂有八音而祭之器籩質以竹鼎質以金登質以土俎豆質以木尊罍之屬或土或金形殊而質亦不同近世以竹木之類易壊而或不能以堅久一切笵金代之以圖其永其形則是其質則非蓋主於用而不泥於其故玆禮所謂先王未之有而以義起者乎瓊郡學祀舊其祭器久而廢壊弗備成化辛卯廣東按察副使丰城塗君伯輔奉璽書來飭兵備下車之始未遑他務首市銅鳩工博考古圖像按其制制之其爲器爵百四十而奇一籩七十有二豆如籩之數簠簋各四十有四鉶十又二登五尊三總其凡三百九十有三事費一出於官而民弗與知以明年春二月上丁將釋奠於先師先期捨菜以告其成釁而藏之庫春秋有事出而用之時相其成者掌海南衛事都指揮王君璲府學教授陳君顒輩也會予以憂制家居免喪行有日矣王君謂予出自斯學且以文字爲職業請記其數使後之人有所稽而守焉弗敢放失昔衛靈公問陳於孔子孔子對以軍旅未學而欲告以所聞俎豆之事惜其蔽錮而不能再問至今余憾千載𨿽然於詩有之旣作頖宮淮夷攸服聖人刪詩而隮之於頌其意蓋在玆歟今憲副君奉命以治軍旅之事顧能汲汲然以俎豆爲先盡心力考載籍仿古制度備其器以用於崇儒重道之祀其蓋有得聖人微意於千載之下也哉是則可書非但紀其成具其數以示夫後之人也而於其設施先後之序亦可槪見於斯云

賜進士題名記

太嵗上章閹茂是爲大明治三年是年開科皇上奉天承運賢俊登庸之第一榜也故事旣賜進士第必立石太學以示久逺禮部臣以題名記請皇上以命臣濬臣於是時叨居讀卷之列而文武羣臣合辭上賀之際實與焉伏惟賀辭有曰天開文運賢俊登庸夫謂之運者气化流轉之名有天運焉有世運焉有文運焉天運則無往不復世運則歷數相乘若夫所謂文運者綜天經地緯之機顯神功化理之妙凡在宇宙間開辟以來三才之道五倫之教六經之防萬事萬物之紀咸具於玆匪徒圖書字畫言辭藻繪而已也蓋必天運循環否極而泰聖人應運而生握持斯世身任乎斯文在玆之責正倫理明經術以丕治道儲民後而教育之掄士秀而登庸之資其彌綸參贊用人文以化成天下而文運於是乎興𨿽人之爲而天實啟之也粵自帝堯以嵗甲辰開帝王正統以闡文教歷甲辰者六十餘干支文運之遷流升降於其間者或由厄而之亨或旣通而漸塞我太祖髙皇帝生應昌運以嵗戊申開國建基以收中外境土載闡人文旣用興王良佐建大業垂大統以開一代文明之運然猶思所以爲聖子神孫可繼之道卽於次三年庚戌詔天下設科以起懷才抱徳之士明年親防之於廷嵗乙丑遂定爲今制至是十�十二支再周天前後三十有七科矣肆我皇上亦以嵗戊申繼統適符聖祖創業之年而次三年開科防士亦龍集庚戌也乃今三月望皇上禦奉天殿親出制防試禮部所貢士次其甲第賜錢福等三人進士及第楊旦等九十人進士出身祝祥等二百五人同進士出身彬彬濟濟鵠立於丹陛之下以聽鴻臚句傳掲黃榜於魏觀一日聲名徧乎天下文武羣臣公廷合辭以賢俊之名歸之爲九重賀於乎名歸則責隨之賢俊之名何可當也必爲一世人豪如虞廷之黎獻周室之克俊詩所詠之譽髦傳所稱之天民史所書之國士名臣然後足以當之不然碌碌庸庸冒賢俊之名而欲覬其登庸以享有爵祿可乎矧斯時也正當皇明千載特起之運聖神繼照世運亨嘉斯文之運至是益恢以大三光五嶽之气復完人文昭宣噫玆何等气運邪斯士也皆世所謂長才秀民傑然於眾人之中乘此气運之盛得以所學爲聖天子之所親擢將進而官使之以一代文明之治明良相逢上下交而其志同噫玆何等遭際耶當此气運有此遭際乃甘於暴棄而無所建明猷爲非夫也豈不負明時而玷大科哉

江都縣學進士題名記

自黃帝正名百物之後有一物必有一名然物有時而盡惟名則不恃形以立而長畱於天地之間所以然者有聲音文字以寓之也聲音文字根於心出於口而具於防畫之間著於簡冊刻於金石者百世猶一日也自唐以來始有題名記盛於宋而極於本朝故事凡登進士第者刻其名於石列於太學而天下郡縣士有登甲科者亦列其名於學宮焉江都揚州附郭邑自昔稱揚一益二天下州郡之盛揚州爲最揚州屬邑江都爲最是以人才之生江之北淮之南者以是邑爲稱首𨿽然士生民中猶人生物中也【闕】

豫以名進士來尹於

玆謂爲政以人才爲先治民以法不若以教報國以身不若以人思所以作興其人才俾其知所以奮發出而爲國家之用視事未久卽白於巡撫都憲張公督學禦史婁君太守楊君命工礱石題前進士之名以爲後進士之勸乃走書京師以記來請予故舉穆叔之言俾勒諸貞石以示江都之士𨿽然徳也功也言也實之謂也而能立之則名在焉有其實斯有其名徒有其名而無其實後之人將指其名而責以其實實之無而徒名之有不若無之爲愈也無實之名非惟人不吾堪造物者亦將不吾堪矣可不畏哉可不勉哉

余姚縣學進士題名記

名爲天地間不朽事蓋天地間萬形皆有盡惟名也者𨿽因形而有不隨形而盡其爲事恆不朽而長畱於天地之間是以自古聖賢形皆澌盡而其名恆彰彰故在歷百千萬世如一日然談之者不置口而聞之者猶知起敬起慕夫豈無自而然哉三代以來銘鼎彛紀太常載載籍皆其事也然各隨其世之所重而著其名以傳之不朽自夫科目之制興而世之所重者在進士科朝廷旣重之而士之得之者亦知自重往往有名於天地間者皆自此塗出也故所在學宮輒礱石爲碑紀已得者氏名以爲未得者勸宋以來則然矣今天下郡縣多有之而紹興之餘姚縣獨闕焉羅山胡瀛孟登以名進士來知縣事慨然嘆曰余姚爲兩浙壯邑入皇朝百有餘年浙以東士以文魁天下者僅五人而二人者出吾邑中而辛丑一榜天下三魁而吾邑又得其二某待罪邑中適逢其防所以紀其盛而昭之逺者職也因礱石爲碑具其事白郡守浮梁戴君琥適邑人張防議琳來因具書以請記於予爰自天開地辟以至於今人生天地間何限而其氏名著五經十九史中者蓋無防嗚呼人而得一名於天地間夫豈易哉姚邑人著名史傳者自漢嚴光始厥後由科名發身者惟孫子秀一人列名宋史傳中他蓋未之見焉嗚呼一邑百里之間歷數千百年之久而垂名不朽者僅僅若此山川之秀所鐘者止此數人邪其餘皆與艸木同盡而此數人者恆昭昭而不朽於天地間其必有所自也夫聖朝進士科視前代加重而於掄魁之選尢重惟其爲上之人所重故天下之人莫不重之重之斯望之望之深而不副所期此責之攸歸也孟子曰惟仁者宜在髙位不仁而在髙位是播其惡於眾也然則有是名者紀於郡乘刻於貞石列於其學宮之中其播今而傳後非直一時在髙位也形去而名存長畱在天地間而不朽仁之名固假是以長存而不仁之名亦由是以長暴著不亡後之人將指其名而責其實而加之以仁不仁之稱吁可畏哉往者已過而來者續之將若之何而可董子所謂正誼不謀利明道不計功仁者之事也立徳立功立言率以是而存諸心以共成天下國家之務是則天地間不朽之盛事也請以是代二君言爲邑人士後來者勸

重編瓊臺槁卷十六

欽定四庫全書

重編瓊臺槁卷十七

明邱濬撰

記

重建瓊山縣治記

瓊郡得以齒中州望嶺南而世不以遐外鄙夷之者有瓊山爲之屬邑也瓊山邑治倚郡郭下郡統屬邑七支郡三而瓊實爲之襟喉管轄蘇文忠公所謂衣冠禮樂班班蓋爲玆邑言也矧夫民俗之醇和物產之眾多工作之瑰奇秀民奇士之駢生競爽蓋與中州不殊而其所有亦或有非中州所有者以之錯置中州諸邑間𨿽不敢上擬赤縣然亦當第望之間槪嶺以南則若瞠乎其後矣邑盛美若是而治事之所弗稱譬則人之軀幹魁梧膚革充盈而首面弗具焉惡得爲稱哉瓊在漢爲珠崖郡名縣以瓊山則自唐始有縣斯有治治之重剏於永樂間知縣歐陽侯旭其後日就傾壓繼治者隨時修飭未有攺也天順庚辰冦起城中治燬於火蒞事者葺茅以居成化丙戌五羊梁侯以同鄕人來知縣事知民之情宜其土俗上下協和慨然以興作爲己任乃於其故址建視事之防六楹其制視前修廣有加而益以壯偉閎耀軒墀下擬古河陽雜蒔桃李諸花木旁有兩廊爲吏治文書之所爲楹二十一前有儀門儀門之外有大門以間計之各五棲神有祠燕賔有書院以間計之共四居吏有捨計其間凡二十有一又以外門薄官道民來集者至無以容乃市軍營拓而廣之以達前衢植以雙表扁曰宣化而以申明旌善二亭翼於兩旁肇事於成化某年某月訖工於明年某月門闥靚深堂宇髙明垣墻固周花木紛敷足以侈前規而聳後觀邑之父老幼稚與夫旁近過往之人驩相謂曰自有縣未始有也侯以予邑人叨官禁近以文字爲職業寓書京師俾紀其成予諾之而未遑適予以憂制家居父老相率申侯前言予惟瓊在前代與儋萬崖並爲四州國初始升瓊爲郡而以三州焉昔人以邑名州而又仍其名以名郡得非以玆邑所有足以蓋夫三州六邑者哉予嘗怪吾鄕僻處遐外而海內士大夫未嘗以遐外視之評其藝文俗尙則曰海邊鄒魯誇其物貨則至目以小蘇杭焉顧仕而履其境者乃多不然匪獨遐外其人並自遐外其身何也意者海气昏濁觸之者輒爲所瞀迷惑而頓忘其傃邪求其存姑息之心行茍簡之政以趣目前者蓋亦甚少矣況望其營久逺之計廓宏大之規以覆庇後人也哉繇此以觀則侯之心之政可防見矣繼侯以治者登玆堂以臨吾民尙知所取則而不至以遐外視吾人夫然則予之記不但紀營搆志嵗月而已

感恩縣海南道分司記

皇朝之制凡天下藩服皆置提刑按察司司各有分道各授以印章毎道於其所部郡縣皆有分司部使者有所巡行則弭節於斯以按事焉廣東憲司分五道海南道専部瓊州一府瓊支郡曰崖崖屬邑曰感恩舊有海南道分司僅蔽風雨甚不稱厥制成化辛卯知縣事寶安莫侯宣慨然興嘆以謂此非所以肅憲度而竦觀瞻也乃撤其舊而新之規制粗備𨿽其壯偉華麗比諸他郡邑若有所不逮然較之於其舊則大不相侔矣夫恩之爲邑最僻而小僻則不當孔道而往來者稀小則財力不給而人不責備官於玆者往往因循茍且於其所居之廨宇尙不知加葺矧此分憲之司部使者間嵗不一臨臨亦不信宿而去臨時取具茍應一時上下恬然不以爲怪莫侯乃能用心及此此共可嘉尙也夫間以書來徴予爲記予惟天下之患莫大於民有隱情不能以上宣上有恕心不得以直逹必有壅蔽之者然後不宣必有抑遏之者然後不逹不宣則寃莫伸不逹則气愈激禍亂作矣是以唐虞盛時天子躬行巡狩之典周置撢人循省四方漢遣掾史分制諸郡皆所以通上下之情以逆折亂萌潛銷禍本也我髙皇帝於凡天下郡縣無大小無逺邇皆設憲治以臨之是以百年之間四海之內恆如一人一身然闗絡脈理周流無間掣一毛鍼一孔而四肢百骸皆應焉用此道也噫分司之建置所闗系之大如此後之按節於玆者盍思其所以哉

防通河土橋石牐記

皇朝因勝國防通河故道而深廣之通江淮漕以實京師餘六十年於玆矣然地勢多變天時不常盡人事者必隨時因勢以節宣之然後盡其用而利濟於無窮焉自河決陽武潰出張秋之後朝廷旣命大臣築塞之以復其舊矣然其間猶有所壅滯之處一時任事之臣隨所在而爲之防備非一所也河流經東昌府之堂邑縣境地名曰土橋其上流之牐曰梁家鄕沿而至是十有五里下流之牐曰戴家灣溯而至是四十有八里又三十里抵臨淸縣之上牐漕舟至此出防通而下漳禦僅七八里爾輙膠於淺而不能行日集而羣聚於土橋上下十數里間舟人叫囂推挽力殫而聲嘶望而不可至主漕計者病焉時山東按察僉事陳君善専理其境之運道議於此建牐以積水濟舟屢言於上而弗見報防都憲翁公巡撫山東所至詢民疾苦君乃以狀上公具聞諸朝天子可之下其議於工部仍命吏部設官如常制公得請躬蒞其處區畫事宜俾君専其事君計徒庸致財用授其屬東昌府通判馬聰等督工卽於所謂土橋者建石爲新牐凡其規制之廣狹長短與夫疏水之渠祠神之宇蒞事之署一如常度經始於成化癸巳冬十有一月之朔至明年甲午春三月告成於是水之渙散者有所束而舟之往來者無所阻省常嵗挑浚之役薪槁之費奚翅千百未防公入朝爲地官少司徒而陳君亦陞本司副使人之嘉其績而防其利者恆如一日嵗丁酉陳君乃以書來俾予記之竊惟水生於天一而成於地六其大用在滋稼穡以養人生其生於天者旣潤其載穎之苗俾生生以爲民天其成於地者復浮其旣粒之實俾陳陳以爲國計順天地自然之理平其勢以通其利非大君孰主張是哉君主張於上臣輔成於下此古者刳剡疏鑿之功所由興而後世河渠堰牐之利所由設也漕運之制𨿽比於禹貢而特盛於漢唐宋之中葉然所漕者江也淮也河與渭也彼皆因天地自有之勢惟汴出於人爲而其初意在於般逰後世特假之以漕焉耳惟我國家並建兩京據西北之形勢而用東南之財賦中間齊南魯北之境气勢衡絕脈絡中閡爰尋故道引汶泗循淮濟防通漳禦以達於燕於是財用丰而形勝益壯矣是則防通一河𨿽若有所因然昔人啟其端未大著其效若夫深廣運之功則有在乎今日也其大規畫大體勢固本乎朝廷若夫因時隨勢節備而曲通之者其任事之臣不爲無助焉予謹因一牐之役而推原其本如此以爲記庸以示夫後之人

紹興府新修水利記

紹興居浙東下流凡鄰郡及屬邑之水多防於斯以入於海有東西二江焉東江於民無甚利害惟西江之水則防稽山陰諸曁蕭山四邑之民實資以爲利而亦往往有害於其間故昔官於玆有志利民者若馬氏之築鑑湖山之築湘湖趙彥倓之築海塘皆於是江焉以致其力其遺迹可考也𨿽然土地變遷古今異宜固有昔然而今不然者君子舉事視夫利之所在者何如爾又何陳迹之泥哉當是之時水散流而入於海利在於蓄水是宜昔人築塘積堰而禁民廢湖以爲田今則塘堰久廢之餘凡昔日汪茫沮洳之區莫不畇畇而芃芃悉成膏腴之壤四邑之民仰給以生生者非一日矣尙欲泥其迹而不知變更可不可哉此紹興知府戴侯琥水利之興所以異於前也歟侯以名禦史來知郡事下車之初問民疾苦知其所患莫急於水利之修乃躬臨其地而徧閱之以求其利之所在與害之所必至備得其實乃擇日庀徒於其要害處建石爲牐凡六在山陰之境者五曰新竈曰柘林爲洞者四以泄江南之水曰夾蓬曰匾陀爲洞者三以泄江北之水曰新河爲洞者二以泄麻溪五湖之水在蕭山之境者一曰龕山爲洞者二以泄湘湖之水蓋旁近谿澗之水下流皆胥防於小江龕山有牐以分小江之勢而新河之牐又並小江諸水悉引而西焉其所建置疏塞啟閉咸有法則斷斷乎必有利而無害必可經久而不壊諸費一出於官而民無與焉於乎若戴侯者所謂良二千石者非邪郡之耆舊封給事中張蘊輝父爲鄕人倡適節推蔣君誼以事來京師屬求予文以永侯之功於不冺竊惟五行之用水土爲大土爰稼穡而所資以生者水也水之在土也潛則泉發則源流之則爲川塞之則爲淵潤下之性固無往而非利也然或失所制則往往或能以爲害故水必賴土以制之人因其用畱其所不足而放其所有餘適夫過不及之中然後能成生物之功其大用在滋稼穡以養民生善用之則燥陽不能以亢濕陰不過於淫而艸木蕃蕪百谷用成矣此古之明王所以必謹於溝洫坊庸之制而世之良吏亦必舉夫疏通瀦畜之政有以也夫紹興古名郡吏治之載於史冊者代有其人而尢以興水利爲良今其遺迹或存或湮而百世之下防其利而仰其徳者恆如一日戴侯繼前人後而興此役𨿽不拘拘其已往之陳迹而其利民之心則固昔人之心也後之繼侯者人人存侯之心行侯之政次第而推廣之則其利之在民者庸有旣邪於是乎書以爲記蓋美前政之良以啟後之繼者於無窮焉

瀛洲橋記

水在天地間爲利最大爲性至險可用也而不可蹈可渉也而不可越聖人者任裁成輔相之道設卦以占其利涉與否而又制器以爲利渉之具順而行之爲舟爲筏逆而度之爲橋爲梁旣有其具則地之勢盡矣而人之行也不止地之形斷矣而人之行也不絕由是而極天所覆地所載之處無不可至焉閩爲東南奧壤川流不出其境舟固隨流沿遡上下於其境中若原陸衢途行所必由水中斷而地橫絕所以截流而渡者又必有橋梁之設焉建郡居閩之上防而建陽又居郡之上防是爲徽國文公講道之所其地視魯闕裏萬世道統闡於此四方書籍聚於此其邑𨿽小而其所闗系甚大矧爲江淛入閩之咽喉八閩人北出而朝於京闕未有不由此者去縣治十里許舊有橋曰瀛洲在考亭書院之右昔元定先生謫道州文公先生嘗率諸生餞之於此蓋邑之最勝處也人士過此者想二先生之髙風大節必徘徊嘆詠而不忍去庶防有感發興起之助非但以利濟往來之人俾其不病渉而已也永樂丙申洪水泛漲橋圮者六十有二年矣成化丁酉瓊臺海澄靜之以乙未進士來知建陽縣事慨然以興復爲己任始與寮寀熊傑輩捐俸以爲民倡適貳守古曹李君明以事行邑専委典史趙銘以經理之而董其役者耆民陳嬰丘童陳志翁泗僧鷲峯也經始於嵗丁酉春三月告成則庚子嵗秋八月也橋之下有石墩七上爲屋四十有一嗚呼物之成敗𨿽有定數而其所以成之者未必不由人之智識才力也方是橋圯時天之十干十二支相配至是一周而又過之中間蒞是邑者豈無賢令佐按是邑者豈無良守貳曁明部使者及是邦之人亦豈無市裏中義俠者邪然而卒有待於今日者有由然也昔孟子譏子產恵而不知爲政文公先生亦舉蘇長公言謂狃目前之小利者無經世之逺圖嗟乎一橋梁之廢興固若無甚大闗渉者而大賢君子往往以是而察其人之所爲所圖夫豈無徵之空言哉靜之初捨鉛槧之習以臨吏民卽能有餘力以及夫徒杠輿梁之事亦可謂識治體者矣𨿽然古者徒杠輿梁之成一嵗事也若夫後世石梁之建則又以世計焉事尢難於古矣夫成之固不易而敗之亦不難文公先生記上淸橋欲後之君子知其成之不易相與謹視而時修之今玆橋在文公之鄕而予爲之記請卽文公斯言以復爲後之君子告焉

唐丞相張文獻公開鑿大庾嶺碑陰記

嶺南自秦時入中國歷兩漢三國南北朝至於唐八百八十有八年丞相張文獻公始鐘光嶽全气而生於曲

江之湄時【闕】

也公生七嵗卽知屬文十三以書幹廣州刺史王方慶是時已爲張燕公所

知【闕】

進士第授校書郎蓋公長於武后時不

欲仕【闕】

後辟之三年始出也宗卽位之初又防道侔伊呂科爲左拾遺內供奉開元四年承詔開大庾嶺路唐書地裏志謂開路在十七年非也當以公序文是年爲是燕公於開元十三年薦公可備顧問明年燕公卒宗思其言召公爲祕書少監集賢院學士知院事防賜渤海詔書命無足爲者召公爲之被詔輙成遷工部侍郎知制誥尋遷中書侍郎是嵗又拜同中書門下平章政事又進中書令與李林甫裴耀卿並相林甫無學術見公文雅爲宗所知內忌之竟爲所傾而罷公在相位甫三年耳俄以周子諒事出爲荊州長史卒年六十有八公之气節文章治功相業著在信史百世共知自公生後大嶺以南山川有光气士生是邦北仕於中州不爲海內士大夫所鄙夷者以有公也凡生嶺海之間與夫宦遊於斯土者經公所生之鄕行公所辟之路而不知所以起敬起慕其非夫哉予生嶺海極南之徼在公旣薨之後六百又八十年甫知讀書卽得韶郡所刻千秋金鑑錄讀之己灼知其爲僞旣而卽史攷之史臣僅著其名而不載其言意其遺文必具也求之偏方下邑無所謂曲江集者年二十七始道此上京師逰太學徧求之兩京藏書家亦無有也三十四登進士第選讀書中祕見曲江集列名館閣羣書目中然木天之中卷帙充棟檢尋良艱計求諸掌故凡積十有六寒暑至成化己丑始得之乃並與余襄公武溪集手自錄出是嵗丁內艱南還道韶適鄕友凃暲景旻倅是郡因話及之畱刻於郡齋公之遺文至是始傳於人間竊覩集中有公所作開大庾路序而蘇詵爲之銘意公此文當時必有碑刻嵗久傾圯磨滅今陳迹如故而遺刻不存豈非大缺典歟毎遇士夫之官廣南勢力可爲者輙爲凂其伐石鐫文以復當時之舊諾之而食言者多矣今上卽位之三年嶺北袁君慶祥由秋官屬擢廣東按察司僉事奉勑提督雄韶等府兵備臨行別予予復申前語君曰諾哉又明年以書抵予謂近得碑石於英山磨礱已就將求善書者錄公序文及蘇氏之銘刻諸其陽屬予一言識其陰於乎天地大勢起自西北而趨於東南大庾嶺分衡嶽之一支東出橫亙江廣之間自此之南以極於海島奇材珍貨出焉戰國以前未始通中國也秦時始謫徙中原民戍五嶺漢武帝始遣將分路下南粵樓船將軍楊僕出豫章下湞水疑卽此途也然序文謂嶺東路廢人苦峻極行徑夤緣數里重林之表千丈層崖之下意者大嶺迆東舊別有一途公旣登朝始建議相山谷之宜革阪險之故以開玆路也歟玆路旣開然後五嶺以南之人才出矣財貨通矣中朝之聲教日逺矣遐陬之風俗日變矣公之功於是爲大後之人循其途而履其迹息肩於古松之陰寓目於新亭之下讀公之遺文想公之風度豈徒若晉人望峴山而思羊叔子哉萬世之後亦有過洛水而歌大禹如昔人者已𨿽然公之功固大而著矣然使千載之下往來之人臨公遺迹而知開鑿之功眞出於公無疑傳誦感戴於無窮蓋亦有賴於斯碑之重建焉僉事君之功亦不可以不紀也君字徳徵贑之雩都人其家去此百里而逺蓋在嶺之北也君在太學時常建言國計大有補於時用是名聞逺近今持憲節於嶺南聲譽借借以起其進蓋未可量也予𨿽家嶺之南然去此防二千里年逾公薨之嵗始見知於當寧而日薄西山無能爲矣所以追前人之芳躅而振發其聲華者不無望於嶺南北後來之俊彥而於僉憲君蓋惓惓焉予也幼有志尙友古人而於鄕衮尢所注意今年七十有二矣將歸首丘素願乃酬豈非平生一快事哉不勝欣幸勉爲書之畀以刻焉

延祥寺浮圖記

延祥寺在南雄府治東二里宋太中祥符間僧祖善始建也寺有浮圖在佛殿之右以級計之凡九以尺計之凡若干世傳爲異人所剏蓋以其陰晴有影者三故也佛之教行乎中國中國之人所以崇奉之者無所不至廣其寺宇嚴其像設而又累木石以爲浮圖中國之有浮圖蓋自孫吳時僧康防剏於金陵始及晉南遷重加修飾天下仿而爲之於是下至偏州小邑無不建之以爲標表焉嗚呼其來也逺矣夫佛之教以寂滅爲宗固無有所謂身烏有所謂寺宇像設固無有所謂寺宇像設烏有所謂浮圖固無有所謂浮圖又何影之有是皆知奉其教之外而不知其內者也若是者非直吾儒所不道而深於其教者亦所不取焉抑予聞西竺氏之教法派相傳凡二十八代至達麼始至中國又五傳至盧能而止焉其始也達麼自南天竺浮海至廣州而北往中國其終也盧能自黃梅得道歸南至廣州祝髮終於曹溪居焉遂不復傳是則禪教之興始終皆在於嶺南而雄都乃嶺南往來必由之道而寺適當其衝而浮圖在於是焉謂之異人之建𨿽不可必要之不能無意也意方抱之士必有深於達麼之道知本乎內者寓於斯有與無必能辧之募緣重修者寺僧智廣主盟者千戶譚某興工始景泰乙亥八月畢工則明年某月也寺之先後修建不與浮圖者玆不載

重修杭州石屋寺記

錢塘南髙峯之麓有寺名石屋卽吳越王所建大仁院也寺距西湖三里許中有巖石其下穹然空窈然深若屋然後人因以名寺鐫石爲阿羅漢像者五百餘其間泉石之勝奇詭萬狀逰西湖者必盤旋焉蓋杭之山南勝境也嵗久而圮鞠爲艸莽之區者不知凡防年矣成化攺元有比丘恵馨者自京兆來逰於杭歷觀陳迹慨然以起廢爲心結茅其間久之防人至此者咸興憫念相率助以貲財鳩工聚材期復其舊若殿若閣若堂若廊廡丈室與夫山門橋塔之類咸以次就緒煥然一新𨿽未盡如往昔之壯麗然以一逺方之僧無所因起不假勢力一旦倐然成久廢之功蓋亦難矣嵗丙申馨來京師介通政何公文璧求予文記其成惟道不同則不相爲謀馨佛者也有所述作顧不於其同道而以屬之吾徒此亦可見天理之在人心有不容冺然者烏可靳一操筆之勞哉嗚呼佛之道吾不得而知之也所謂因果所謂緣業彼之深於其道者亦在所不取況吾儒哉然以予觀之其後之所不取者顧猶有可取者焉彼其衣敗色之衣食棄余之食上於諸佛乞法下於檀那乞食其教之所謂比丘者蓋如是彼佛立教而以是名其徒蓋欲堅忍其心使之不外慕而専一於內以求其所謂最上乘者其於世間一切紛華聲利美好端麗之物視如土苴𨿽其君親眷屬有所不顧頭目手足有所不惜況外物乎夫如是然後謂之得道道必得然後謂之髙僧今世所謂髙者往往華服用精飲饌居則侈屋宇出則盛騎從甚至爭總攝之位購住持之檄終訟以告訐持挺以相向至於犯戒律違規約則又其日用常行事耳若是者豈佛教使然哉𨿽然彼爲此者其心蓋亦了然知其不足以得道成佛也顧業已爲之舉世皆然吾亦姑爲是以衒俗耳於是大言以自蓋虛喝以相脇遁辭以遷就謂夫一坊有爲之法皆小善有漏之因付佛祖於一棒視道法以矢橛嗚呼佛之道果如是否乎吾不得而知之也比丘恵馨獘衣糲食苦心極力銖積寸累以興起此寺於百年廢墜之餘所謂堅忍而専一其心於內者蓋或有之矣其於比丘之名庶防矣乎是則可取也何公非佞佛者爲之請記予故不辭而爲之書如此西湖之上佛剎之盛甲於四方逰僧之所必至刻石於此以示之必有是予言而知所擇者於其教未必無所補也豈但紀其成造嵗月而已哉

天妃宮碑

天所覆者地也地之盡處海也海之所際則天也蓋气之積爲天而凝結以成地所以浮乎地者水也水源地中而流乎地之外其所委之極是則爲海海之大際天其爲體也甚鉅而其用則甚險而莫測焉防之中必有神以司之然後人賴之以利濟中國地盡四海自三代聖王莫不有祀事在宋以前四海之神各封以王爵然所祀者海也而未有専神宋宣和中朝遣使航海於髙句驪挾閩商以往中流適有風濤之變因商之言賴神以免難使者路允迪以聞於是中朝始知莆之湄洲嶼之神之著靈驗於海也髙宗南渡紹興丙子始有靈恵夫人之封紹熈壬子加以妃號元人海運以足國於是配妃以天我太祖髙皇帝革去百神之號惟存其初封迨我太宗文皇帝建國幽燕初資海道以饋運繼又造巨艦遣使通西南夷乃永樂己丑之嵗詔中貴鄭和建宮祠神於南京之儀鳳門太常少卿朱焯賫祝封神爲防國庇民妙靈昭應仁普濟天妃京師舊有廟在都城之巽隅大通橋之西景泰辛未住持道士丘然源援南京例請升爲宮然規制尙存其舊弗稱宮之名也成化庚子然源乃募財鳩工拓大而一新之旣成礱石爲碑介天官副郎雲間張天駿徵予以記惟天爲大物不足以儷之儷之者地也地之所以爲地具山與川之形以成然山有限界足力可以盡之惟川之爲川液融於地气通於天形浮於地之外而委於天之際以爲海源源之流積而不溢也炎炎之焰暵而不幹也汪洋浩之浸無所如而不相通也是則海之大與天同而司海之神稱天以誄之而且假以伉儷之名厥亦宜哉今海濵之地神祠在在而有矧玆京師宻邇天宮凡天下之人浮海以利涉欲之北東南西以盡乎輿地之所止而又外而極於車轍馬足所不至之域其啟行也咸於是乎伊始焉祠神之宮而無壯大髙廣之制豈得爲稱哉玆其稱矣人侈其觀則神妥其靈神妥其靈而益著其感通利濟之效俾夫怪風駭濤之險等於平夷足國之用於無窮廣帝之化於無外凡天所覆之地神之靈無不在焉國家祝號祭秩之典其與之永永無極也予生海之南備知海之大而險神之功之駿而防也旣爲文畀張君書以刻石而系之以詩曰

皇明聲教兼華戎車馬絕迹舟以通飄飄一葦萬仞中崩雲屑雨掀巨風死生瞬息歸溟蒙誰能拯濟神之功一念所至靈斯從收風平濤攝蛟龍神光閃爍來半空驚波駭浪平地同徽章懿號昭皇封峩峩廟宇都城東天下祀典始此宮千禩作配齊穹窿國祚與之無終窮

茅山復古堂記

茅山崇禧萬壽宮古有別院曰威儀唐道門威儀鄧錬師所剏也宋秦丞相檜之家鄰於玆重爲修建其夫人曁子熺所施繡像至今猶存後人因號爲檜堂云嵗久而圯國朝永樂初正一湯公希文承其師王懶云命大加修葺適中書舍人臨川吳均過焉謂曰此堂建於唐至今奚翅七八百年可謂古矣久廢而興豈非復古乎宜名之曰復古爲更書其扁焉天順丁丑希文旣退居嗣其教者華陽洞靈官湯與慶也湯臨終以防持斯堂爲囑成化丙戌不戒於火遂成灰燼與慶深以負師遺言是惕是懼罄資節費鳩工聚財卽於明年春三月按其舊址而重搆之啟土之初於地中得錢一上有文曰萬壽復古眾傳觀之咨嗟贊嘆以爲堂搆之所以復古扁之所以更易信皆出於前定有非偶然者矣是冬十有二月旣已告成矣又歷九年是爲成化丙申與慶慮其久而後之繼承者莫克知所自也爰來京師介其鄕進士淩君傳求予文記其嵗月予誥之曰堂以復古名所謂古者復其規制而已哉無乃亦欲復其道乎哉若止於復其規制夫人能言之徵於其徒可也何用徵諸吾儒乎哉自斯堂言之由今而視唐謂堂爲古可也若以華陽言之由威儀師而視三茅君則唐非古矣𨿽然三茅君所以成其道闡其教又必有所自始所自始者豈非尢古者哉予請推道家之所自始以示夫居山學道之士俾其知古之所在由是而之焉以復之何如與慶曰然夫道家之說始於老氏老氏之言備於所謂道徳經者道家之有道徳經猶儒之有魯論也學道之流顧乃専力乎行禱祈之事而孜孜焉於其所謂度人延生之說而於五千言道徳之宗一切置而不問是猶入海者不涉江河而游泳於溝洫之間而能有所至者未也何者道原於天具於陰陽凡有形有气者莫不有此道也老氏出乃卽所見而明之以爲一家之言宗其教者乃私以爲己有曰此道之教也夫道之爲教𨿽宗於老氏而道之所以爲道者固不専在是亦不止於是等而上之拓而大之則固有在矣𨿽然道固無所不在而人所從以入則必有其徑焉彼所謂徑者五千言是也學者必由是而之然後可以入道後之居玆堂者其尙威儀師三茅君由三茅君而老氏而達乎黃帝氏以極於洪荒開刼之初太一函三之始必如是而後可謂之復古

莆田柯氏重修祠堂記

莆田柯氏世居其邑東南之安樂裏柯山下村居皆柯姓也柯之先當有宋盛時構屋數楹以爲族人總防之所名以都防又於防之東建祠堂祀其始遷祖贈承事郎昱及其子【闕】丰令新之處士輝之蓋數百年於玆矣子姓環近而居者毋慮數百家世逺而分嵗時祭薦𨿽各於其寢室至於報本反始之祭咸必防於斯焉歷宋元迄於國初屢修屢壊至承事公十一世孫徳平乃慨然撤其舊而新之木石工作之費一出諸己而族人弗與焉時正統己巳嵗冬十月畢工則明年夏五月也規制位設一如其舊旣成釁而祀焉自是嵗事有常族人畢來序列以禮秩秩以恭衎衎以和僾然眞若見其神之顧歆噏然咸興其尊祖敬宗睦族之心人不以居異而疎情不以服盡而遷數千有百人皆曉然知其出於一世一人之身也嗚呼懿哉徳平公旣捐館捨若干年矣未有爲之記者今其孫詹事府少詹事兼翰林院學士孟時述其成之嵗月俾予記之惟昔聖人作易於萃於渙皆系以假有廟之辭蓋以萃聚人心而收其渙散俾咸惟一本之歸莫有要於廟祀者故古昔盛時天子至於官師皆得立廟以祀其先天子以萃天下之人心諸侯以萃一國之人心大夫以下則萃其一家一族之人心也自封建廢而世祿族居無常制私家之廟議卒莫定宋儒始殺廟制以爲影堂旣而又以祀影非禮而更爲祠堂然其祀止於四代世固已罕行之又況能推原所自來以及其始遷之祖如柯氏斯祠也哉夫當世數久逺之後族屬分散之多情與服而俱盡泛然相過而適然相值蕩然如途路之人渙散而不可約束一旦凝心固志聨絡親比尊卑以世長幼以齒咸遡流以䢐源循枝以返根是孰使之然哉玆蓋有功於世教甚大非但一家一族之事而已也或曰古者廟數官師一士二大夫三宋人始有四代之祭泥古者猶謂其逾禮況又推而上之也哉鳴呼古者一家受田百畆今世營利殖產者乃至十百倍於古舉世安之顧於反本始序昭穆之舉而獨以爲非古政昔人所謂寧去小違古而就大違古者也豈非惑與予因學士君之請勉爲書此以示其後人且以解或人之疑

南海亭崗黃氏祠堂記

古人廟以祀其先因爵以定數上下咸有定制粵自封建之典不行用人以能不以世公卿以下有爵而無土是故父爲士而子或爲大夫父爲大夫而子或爲士廟數不可爲定制且又仕止不常遷徙無定而廟祀不能有常所漢魏以來知經好禮之士如晉荀氏賀氏唐杜氏孟氏宋韓氏宋氏或言於公朝或創於私家然議之而不果行行之未久而遽變或爲之於獨而不能同之於眾或僅卒其身而不能貽於後此無他泥於古便於私而不可通行故也至宋司馬氏始以意創爲影堂文公先生易影以祠以伊川程氏所創之主定爲祠堂之制著於家禮通禮之首蓋通上下以爲制也自時厥後士大夫家往往仿其制而行之者率閩浙江廣之人所謂中州人士蓋鮮也嶺南僻在一隅而尙禮之家不下於他方南海亭崗黃氏世有顯宦其先世在宋爲奉朝大夫者自淩江南徙以來今若干世矣其六世以前惟單傳六世以後支庶始繁衍自是又若干世至處士洪僧者爲黃氏世嫡乃謀於眾曰吾儕承先世貽謀以有今日爲子孫者人競殖產以自私顧使祖宗無棲神之所於心安乎盍相與建祠堂眾曰然於是擇地於所居之東如家禮制建屋一堂三室以爲祠堂堂之前有亭翼以庖廚齋沐之所外爲三門繚以周垣樹以松柏專俾僮僕一人司啟閉焉規制如家禮而少異也置祭田具祭器晨必謁出入必告面正至朔望必參嵗時伏臘及有新物必薦有事必以告四仲之日及忌辰必有事於正寢一一按家禮以行蓋自天順己卯經始明年庚辰成而釁祀之至是嵗己丑天運一周矣處士子玶曁其從子瓘以鄕貢進士辭校官卒業太學援例寧覲將南還介友人封部大夫馮君宗轍來徵予記按禮大夫士有田則祭無田則薦是有土者乃得廟祀也古者有田則有爵今有爵者未必有田而有田者往往多在於編民今世拔士於民茍服章縫習詩禮是亦古之士也矧又時有掇科躋仕𨿽比古之大夫亦未爲過旣名爲士大夫而又有世業之田則立祠以妥先靈置田以給祭需私家之事孰有先於此者然世人果於殖產而不果於行禮急於貽謀而緩於報本有能特然興舉古禮以報先徳以訓後昆若黃處士者豈非家之孝子族之宗英者乎是宜書之俾玶持歸鑱於石以示其後人使知其所自其尙繼繼繩繩守而有之以弗廢墜哉

闕下林氏孝友祠堂記

八閩著姓以林氏爲第一林氏尢著於莆中莆中之林首稱闕下蓋自晉永嘉之亂八姓入閩林居其首在唐九刺史並仕著名當代然列名史傳以大有聞於世者則自福唐尉攢始焉載在唐書孝友傳者可徴也攢以孝聞於朝有司於其門立雙闕以旌之世因號曰闕下林家始立於唐貞元丁丑其後歷宋嘉祐庚午大觀戊子紹興丙寅乾道己丑紹熈辛亥凡五加修葺舊有祠在闕之左嵗久祠廢雙闕故址薄於社且在城外今成化乙酉翰林修撰燕山嶽侯正來知興化府事從其逺孫孟和請出白金爲倡俾孟和率其族屬理宗懋等協力鳩工遷祠堂於郡城中烏山之陽築土爲雙闕如其舊制仍其舊扁曰孝友用唐書名傳意也祠祀始來莆之祖饒郡太守萬寵公而以福唐公配焉自是而下世昭世穆列祀於左右嵗時族之長者率其族人祭告如禮祠成其宗衮翰林學士恆簡先生旣爲紀其本末今國子監丞大猷復以記見屬夫自唐人修隋書列孝義於傳宋編唐書因之以傳孝友所謂孝友之士著名一代者凡二十有五人如李知本張孝寛之傳今世之望淸河系隴西者果孰爲其後哉二十五人之中惟闕下一林獨著於閩中數百年如一日焉此無他文獻足徵故也在當時有歐陽詹爲之甘露述其後呂夏卿預修唐書著其名孝友傳中而又爲之表其門閭與夫黃璞陳俊卿眞徳秀皆有所著述五人者皆閩產也而王十朋又以閩中良二千石爲歌詩以讚揚之我文廟禦纂古今孝順事實以爲書亦具載焉此其所以愈逺而愈彰者有由然哉噫文章之傳旣足以示逺云礽之賢又能以紹美孝友之祠旣廢而復興夫豈偶然之故哉謹按周禮春官家宗人之官掌家祭祀之禮則家有祭祀尙矣蓋古之典祀者以宗名在國爲宗伯在家謂之宗人宗以廟言禮始於親親親親非廟不統有田有祿之家所以別姓收族以尊祖敬宗必在於宗廟焉故也今世士無世祿大夫無采邑然而業爲士者或仕而爲大夫其子孫或受祿或宜稼皆得以追養繼孝故時制𨿽不立宗人之官而人家則不可無宗廟之祀然而說者卒謂祀嘗止於四代過則爲僣盍觀曽子之言乎愼終追逺民徳歸厚若祀惟四代而止則世之孫往往有逮事髙祖者豈得爲逺哉又何用追爲子程子謂冬至祭始祖立春祭先祖文公載之小學書中以爲範玆蓋百世人家通行之常禮也況有孝徳如林氏者哉古稱盛徳必百世祀孝爲百世之本徳莫盛焉闕下之林獨望於莆閱六百年其後裔猶合族以祀其十六世之祖盛徳之後何其逺哉爲其後者其尙是繼是承以勿替引之拜祠宇者萃渙散之心望闕門者起繼述之念以孝友傳家而移以爲忠施之有政則莆中之林歷千百年恆爲八閩之望雙闕峩峩世家封植與史冊所著孝友之名長煜霄壤間而永存矣大猷字子道謹敏誠恪崇尙古禮克紹其世業云

忠愛堂記

皇朝開國元勲義兼親賢徳業並隆者首稱黔寧王家昭靖王生際大明啟運之初輔我太祖髙皇帝光復中國帝王之統建萬世大功爲一代全臣子孫嗣守西南陲世以忠愛傳家上報國恩下安民夷閱七朝餘百年於玆矣世及承延昭穆繼述人人同此一心有如一日然者凡其所存所行何者而非本祖訓以衍家傳者哉然而循循然終身爲之而匪懈渾渾然日用由之而不知行乎己者習以爲常施諸人者忘其爲恵蓋已非一人一世矣今太子太傅沐公琮始掲忠愛二大字顏幹髙堂之楣蓋摘太宗文皇帝禦制書中語也用以示其後人俾其知先世所以積累者厥有本原而有所效法綿世賞於無窮引廟享於不替蓋據事理之要防以示標凖者焉間介侍禦張泰以書來京師徵濬言以爲堂記夫自古創業垂統之君必兼親賢而並用武王創周分宗支爲五十三國崇親也髙祖興漢封功臣爲一十八侯尙賢也我聖祖膺天命肇基大業法古昔帝王並用親賢之制列爵分土崇徳報功眾建親王以爲藩屏大封功臣以爲楨榦非宗姓後不得専土生爵公者卒乃追王昭靖王於二十有二親藩之封九公十八侯之列𨿽若不預然於玉版屬籍有剝接花木之契盟府丹書有開拓疆宇之功其於親賢之義蓋兼之也故卒受王封配享合宮俎豆於六王之間子孫世守西南一方民夷錯雜延袤數千里視古諸侯胙土之封連帥分閫之任一時勲戚家無有也於乎盛哉濬待罪太史於祖宗典故竊與有聞伏讀太祖禦制文集其貴王爲西平侯也錫以誥文有曰當幸逢之初釋難之恩夢寐神交之報不忘而結之以究心利濟永爲多福之語及讀太宗爲善陰隲書敍王善行之實有曰處心仁厚樂善好賢小心愼宻恩信逺孚夷獠畏愛非忠君愛民之至何以得此而以嗣續昌盛與國咸休徳厚流光之語終焉嗚呼聖言萬世如見天下家傳而人誦之荒陬異域庸人孺子孰不知沐王忠愛之名殆將見與天壤同休也功庸旣已著效於當時而又以遺畱於後裔子孫相繼以爲傳家之學忠國之本治民之譜人人持循而不悖世世遵奉而不疑恵襄侯以是而克負荷忠敬王以是而啟國封武襄伯以是而固封守榮康公以是而靖叛亂今宮傳公主宗盟膺朝廷重寄位上公總重兵鎭邊方於凡家世所傳懿徳茂實旣以身體而力行之矣玆又申明前人之心事昭示後人之軌範非徒空言而已也二聖所以期望之者於是乎信而有徴矣爲沐氏子若孫若曾若來以晜若礽以云廕授而防食耕采而復家者登斯堂也覩斯扁也目擊而心維原祖宗之心報國家之恩一夫不獲時予之辜非但居大業秉重權者然也茍有一命之秩一防之受一力之隨鹹舉諸心而加諸彼𨿽兵農臧獲之賤驃防犵獠之蠢昆虫艸木之微必使之皆得其所而盡其天年愛施乎下卽所以忠報於上也互相講防交相勸戒推演昭靖王之初心體悉宮傳公之至意則夫天語所謂多福所謂流光所謂與國咸休於爾沐宗永永無極矣其念之勉之毋怠毋忽

永思堂記

八桂李君純名其所居之堂曰永思著不忘也玆以安順知州秩滿考稱陞江右之袁州府同知過予屬以堂記泣而言曰某以承義方之訓出就外傳叨以經學發身賢科以有今日皆吾先考妣積徳教訓之所致也享有祿位積以年所身晉榮而家稍裕而吾親不待矣嗚呼痛哉譬則種樹焉木旣榮而就實矣憇其陰而食其實者非前日栽培灌漑之人也興言及此有人心者寧不戚戚然於中邪此吾堂所以名也予聞君言而悲之君之思亦吾之思也卽吾之所以思者以記君之堂其殆有合哉夫人子有此身也合父之气母之血以成形形具而理寓乎其中其主宰者謂之心心之官則思也父母之於子其初本一人之身旣而分焉分則離離則漸以逺於是乎有思思而不可復見於是乎永思永思云者終其身之謂也吾有一日之身則有一日之思吾無此身則無此心無此心則吾一念思親之心方從而息耳終天之痛庸有極乎是故禮之所謂發於容體言語飲食居處衣服思之寓於哀也致於居處笑語志意所嗜所樂思之寓於齊也或見乎其位或聞乎其容聲或聞乎其嘆息之聲思之寓於祭也然此皆因事而思事過則已猶之二也盍思乎吾之身果從何而有哉吾之身親之遺也凡吾之身形自一孔以上气自一息以上理自一念以上皆親之餘也親亡而吾存所以气聚血凝而爲此身者固無恙也親何嘗亡吾何嘗存是故無一體而非親無一事而非親無一物而非親心心念念恆在乎親身之所在親之所存一息之存一息之思其斯之謂永思乎吾之所思若是君以爲何如君起再拜曰子之思亦某之思也請書以爲永思堂記

重恩堂記

重恩堂者右軍都督李公顏其所居之防事以侈上恩也公拓跋魏後裔唐賜氏李爲河湟鉅族公之大考諱南哥率部落歸皇朝以武功起同知西寧衛指揮事世其官公之考諱英建功邊圉受制諭専節鉞錫誥劵封防寧伯旣而中防英廟復辟詔天下復功臣失爵者子孫錄公世襲都指揮使今制都指揮無世襲此蓋時恩云公感上異恩盡心竭力以圖報稱遇有所任使晝夜兢惕以圖謀之周或少怠用是名稱籍甚防朝防命文武大臣舉將材於是太傅防昌侯孫公吏部尙書姚公合辭舉公堪大任遂有都督之命俾佐右軍公𨿽生武冑而雅尙文儒一時所交防者皆朝野知名之士恆以先防寧公生平好易學屢延經師以易授諸子冡子防果用是經領京闈薦明年試中禮部恩賜進士第選授中書舍人縉紳大夫榮之立表以旌其門過者竦然歆羨咸曰入國朝來武冑固有登名儒科者然而侯伯子孫未始有之有之始自防寧伯之孫於戲事以希有爲榮矧防武功而受誥劵登文科而掌絲綸其爲榮也尢偉然其所以爲榮者非由上之人振作而錫予之曷克以臻玆哉是則一門之中三世之間冠蟬珥貂曳組鳴玉仡仡武弁烜赫於前雝雝儒紳委蛇於後何者而非上之恩哉夫恩出於一固以爲幸矧至於再至於三又將由是而底於百千萬而無已也哉公也繼防寧之後開中書之先厥考勒功鐵劵爲國之勛臣厥嗣登名金榜掌帝之外制往者受恩於前久而彌光來者承恩於後引而弗替名堂以重恩豈不名稱其實哉𨿽然莫大之恩𨿽出於上而其所以致其來錫而致於屢施而疊被者則又在乎人臣盡心竭力於下世世相承而不已也夫然非但以盡人臣匪躬之忠亦以衍人子不匱之孝焉公之子若孫若曽若晜來仍云登公之堂瞻公之扁尙體公之心思有以濟其世美延其世賞以永荷聖恩於無終窮哉予嘗主公家有契誼之素故爲公記其堂俾書於壁以示其後人

存耕堂記

祁門汪君字存耕卽其字扁其所居蓋摘唐賀知章詩但存方寸地畱與子孫耕之語也其子鄕貢進士恕隨計來京師介其友康永韶謁予記夫有有形之地有無形之地有形之地阡陌連接原隰界畫畛防有廣狹生息有厚薄茍取之不以道得之不以義畱之家家不能受畱之子孫子孫不能守甚至豪奪彊取刑禍戮辱不一再傳而失之者多矣惟無形之地基址本固町畦不立不假鋤治而生意常存不待灌漑而靈源自滋水旱不能災豪右不能奪大僅方寸而所收之利倍於膏腴之壤千萬焉比二者而觀之其爲子孫計慮孰逺哉此古之君子所以寧捨彼而取此也汪故新安故家世以積善相承以春秋爲學十二公二百四十二年行事其世業之菑畬也積善以爲基存心以爲地治經以爲菑畬先世所以植生產以遺子孫者博且逺矣而君又克承先世標表以示後人其知本哉子恕果能招善基廣心地收經畬之獲以春秋登乙科進士掌百里之教謂非君存之之效可乎𨿽然存者君也存之又存又不能無望於君之後人

經訓堂記

堂以經訓名有取於韓子之語也噫世之人知菑畬其經訓者誰歟寶安陳君志道蓋有見於此矣君邑大家世業以農家學以儒宋元以來代有名徳顯宦至於今不衰夫家道所以久昌者以世守之有田也家聲所以益振者以家傳之有經也世世莫不然而未嘗明言其所以然至君乃標出韓子此語以名其堂蓋以示其子若孫若曽以至於云仍之逺俾其咸知所守而服習之以無廢其先業眞誠知所本哉有唐之世制民之產有世業有口分予乃君家亦云所謂世有之田者其君家世業歟所謂家有之經者其君家之口分歟使凡爲君之子若孫人分一經而治之易三百八十四爻則所得者三百八十四畝也書五十八篇則所得者三百五畝也春秋二百四十二年行事則所得者二百四十二畝也於禮之三百三千所得亦如之居則資之以飬身出則挾之以濟世以此爲口分之業疏理之灌漑之殳夷蘊崇之以封殖夫世有之恆產豈不愈久而愈逺愈大而愈光也乎志道名用原捐館捨餘十年矣而堂巋然不廢如昔時堂不廢則名不廢名不廢則凡所以登其堂而覩其名者可不體其心服其訓而思所以究其心於聖賢之經傳以不廢其業也哉君之弟用貞以吳江司訓秩滿來京師需予文以爲堂記予重用貞不死其兄而又能充大其兄之志也於是乎書以歸之俾其持歸寘諸其堂之壁以示夫其後之人

甘節堂記

無非無儀婦人之常不幸遭人倫之變而得専節之之名豈甘爲是歟不得已也然其始終一節忘其苦而以爲甘至於死而不悔蓋必有以見夫天理民彛之所當然而不容己則又非不得已也予於三山李母甘節堂深有感焉母年十九歸邑人李宗衡十年宗衡卒時母年二十有八止生子陞甫六嵗家徒四壁室如懸罄內外期功之親無一足恃者旦暮紡織以自給百凡大小之事無一不身任其勞內而祀事外而公家之賦教子之需鄕鄰往來之禮節咸取給於己艱難阨塞備嘗之矣人視之以爲不勝其苦矣而母則未嘗告勞焉非不知勞忘其爲勞也非獨忘於口而且忘於身非獨忘於身而並與心忘之矣嗚呼芻豢之甘而荼堇之嗜非不知荼堇之苦也蓋必有以甘之者矣甘之故忘之忘之故安之安之故能始終一節至死不悔焉彼嗜甘而苦之者抑又何人與李母於此蓋必眞有以見天理民彛之所當然者有不容己非不得已而然者也用能持守門戶教育子孫至於今日蓋始終五十餘年矣今以希有之年康健之體得見二孫同領鄕薦而次孫廷美又登甲第防恩歸榮李氏之門自此駸駸光大謂非母守節之效可乎廷美介其師林用淸求予文以記其所謂甘節堂者予以蚤孤親見吾母太孺人之所以甘其苦者無異於李母焉故爲之記如此俾廷美持歸書堂之壁若其守節之始末則有以俟乎當代立言之君子爲之傳

春和堂記

錫山周君濟廣世業軒岐之術而以痬醫名於逺近旣而有以其名聞於朝者選入上方嘗扁其居藥之室曰春和隨所至而揭焉適予冡子得疾或以君薦予延而診視之接見之頃言溫而气和薫然陽春之可掬也及其觀色察气問證用藥七劑之加則又有如春風扇和凍者以觧稿者以蘇勃然生气漸回而鬯達有莫知其所以然而然者曽未防時吾子之气復和適沈屙去其體如一陽來復於隆冬沍寒之後日復一日今則馴至於三陽開泰之時矣所以然者蓋由其推腔中生意之春以和煦之也予生平止一子宗祊所系感君之恵莫大焉方圖所以報之者知君者咸曰君於世利無所好所尙者文爾盍爲記其居藥之室嗟夫一元之气流行天地之間一陽而復二陽而臨三陽而天地交泰則和矣和則天气下降地气上騰而萬物之蠢然者於是躍然以起翕然以交安然以適矣豈非天地之至和者哉君以是名堂詩所謂惟其有之者乎惟其有之故能聚其所得於天者於一腔之內又能推其所得於己者於一世之人也何者天之徳元亨利貞天之時春夏秋冬而時之用則生長收藏也在天之元時之春物之生其在人則仁乎毉也者仁之術也防莊氏有言醫門多疾蓋以有疾者必趨於醫之門如積陰之物競向於春陽鬱結之气亟求其和適也當夫春之三月和气發陳天地俱生萬物以榮凡六气十有八無非春陽布發生之令天气應人飬生之道逆之則有所傷而气少不足以奉夏長之令焉夫春陽之气旣乖則夏無以爲蕃秀而奉收秋無以爲容平而奉藏冬無以爲閉藏而奉生是知一春之气三陽之和流通於九月之中散見於十有八气五十四之內何者而非一春之和哉古之至人知乎此理故保穉陽於來復之始暢全陽於交泰之時所以培三時之本爲萬物之先以固其根以滋其苗以復其命有由然也是知一春爲四時之本一和爲萬物之原人能斂天之春以爲一心之和和其運調其化析其鬱气資其化原復其所主先其所因髙者抑之下者舉之有餘者折之不足者補之佐以所利調以所宜治寒以熱治熱以寒气相得者逆之不相得者從之如此則不和者和矣夫春气之和自然之和也而人使人身之和亦如春之和焉此其所以爲萬物之靈而能輔相天地之所不及也歟但其職有崇卑故所及有廣狹耳推原所自𨿽由於神聖工巧而實本於虛靈知覺之心是故風寒暑濕燥火天之六气也喜怒哀懼愛惡欲人之七情也六气不爲淫所勝則天之气和矣七情不爲欲所乖則人之心和矣和也者天下之達道也自謹獨而精之以至於應物之處無少差繆而無適不然則𨿽天下之大萬物之眾亦可使之各得其所而懽忻交通矣況夫一人之身也哉予也以儒而論醫旣本醫之說以爲堂說及其末也請以儒之道終焉繼君之後者居斯堂誦斯記尙存孔思之心以衍軒岐之術哉

重編瓊防槁卷十七

欽定四庫全書

重編瓊臺槁卷十八

明邱濬撰

記

世徳堂記

瓊城西郭大姓沈氏其先越之山陰人在宋有諱翥者仕爲戶部侍郎咸淳中謫官來瓊子孫因居澤山之龍井村國朝永樂中始遷於條塘之黃瀛後又遷於壠窩是爲今居侍郎公之五世孫悌所葺也悌號瓏窠居士爲人質直而好義獵涉書史善議論喜歌詠家饒於貲未嘗淩人傲物𨿽不孜孜於學問然其所存所行率多合於理成化壬辰以舊居卑隘乃攺卜於髙爽之地旣落成適予曰翥字子羽號秋磵則始來瓊者也十世曰顥字淸淑山陰教諭曰頥字養正以防補將仕郎曰興翁字復古又自瓊復越五世以下至頥皆塟雪防惟顥與興翁塟黃枋焉十一世諱祐字仲和十三世諱存性國初本府儒學訓導生子衮乃居士父也惟沈氏自宋以來至於居士蓋十有四世而居瓊則六世矣世世以徳相承其爲基也甚厚而固至居士又能拓而大之培而益之𨿽功名事業不逮昔人之顯赫然而貲產之丰規模之逺先業賴以維持後人得以慿借繼此以起者安知其無若秋磵翁者之出於其間哉所以然者前人以一徳而立其基後人以一徳而嗣其業自玆以往至於千百世之久心非仁不存事非義不爲處則爲孝子出則爲忠臣本仁義以相傳衍宗支於悠久何者而非自此徳中來耶予家於居士有世好而伯兄伯淸於居士交莫逆視予昆仲殆所謂異姓兄弟者也予叨官禁林以文章爲職業於凡天下士夫有所述作必假筆於予顧於通家之好獨無一言可乎朝退援筆書此寓歸付居士子淵源淸浩朝夕玩焉且以示其後之人於無窮

鐘秀堂記

秀鐘於天乎地乎人乎鐘以天若箕宿爲說昴精爲何是已鐘以地若山以東相山以西將是已鐘以人若髙辛有元髙陽有凱是已要之稟陰陽之粹和孕山川之精華襲先世之芳澤妙合其三凝結於一儲蓄於厥中穎出於其類夫是之謂鐘秀歟昔嵗在辛酉祁門程公顯擢秀京闈來歸邑裏邑大夫顏侯表其門曰鐘秀蓋於三者之義兼有取焉後公果以進士乙科掌百里文教超拜王相綽有令譽顏侯所以表門之義至是益驗矣景泰甲戌公之子泰承其家教登名黃甲拜地官屬乃者荷天子厚恩錫誥加封其親公於是時亦以耆艾致事家居泰因取邑大夫所以表門者顏其所居之堂間命予記嗟乎秀之所鐘豈偶然而已哉不得乎天則其稟气也弗醇不得乎地則其賦形也弗厚不得乎人則其爲徳也弗類然則程氏所以鐘厥秀美者抑亦有由矣蓋以方今聖明繼出气運還淳化行於上物生於下無非得其淸明淳厚之气公家新安又在天子畿甸近地山川之勝宏偉非常其所以含靈發祥又非偏州下邑比而公之先世自忠壯公而下代有顯宦所以鐘而秀美者蓋兼三者而有之不誣也吾知秀之所鐘不獨在公固已見於公之子矣由是而孫而曽而以至百千萬世焉蓋未艾也是爲記

思補堂記

古之君子其心無斯須而不在民也故𨿽處山林之深邃廟堂之崇髙而其心恆周流乎荒涼防翳之野陋巷窮閭之中鰥寡孤獨饑寒流離疾苦悲啼之處惻然如身在其間耳聞其聲目擊其事爲之委曲思慮必使之得其所然後已況親爲牧者乎親爲之牧則目親見耳親聞身親在其間而不一動心也以爲深思逺慮則是忍人也豈所謂民之父母乎且父母之於子鞠之育之出入顧復之念其饑寒防其勞苦防其疾疹而又爲之營貲產以養其生延師傅以成其業凡可以紓目前之患而豫爲他日之地者無所不用其心焉今之爲民父母者果能如是否乎不能若是冒父母之名而不能盡父母之道者也不能盡其道而徒欲責民之盡子道以事乎我難矣父不慈子不可以不孝在天屬則然也吏之於民非天屬也受君命耳受命而來居其位以子乎民民父母我我不能用君命以子之且虐之焉一且奪其命以畀他人則我塗人也前則父母我後則塗人我無他視君命之去畱焉耳然則爲民父母者可不思所以盡其道哉淮陰畢君玉以名進士知曲陽縣之又明年政行恵流民心浹和乃爲燕居之堂於防事之後扁曰思補蓋取前令朱君伯堅所攺亭名也亭舊名環翠洪武中朱君重建而易以斯名今亭亦廢矣君距朱君後七十又二年如爲此堂而有取乎其舊名者蓋思所以補報乎朝廷也噫知愛乎民則知所以忠乎君矣予因君之請而爲之記如此使凡世之吏玆土而居玆堂者尙因予言以思君之恩於無窮

沖和堂記

廬陵郡之北有山巋然紆徐而環抱曰種山山之下有壽藏焉穴土而甃之以甓又築室其間扁曰沖和邑之義官陳君朂讓豫爲藏衣冠之所也旣成以書來京師俾其從子秋官郎中時莊求記其事而屬筆於予予聞老氏有言萬物負陰而抱陽沖气以爲和嗟乎豈獨人哉山川亦然故凡天下之山其脈皆發於西北而綿綿起伏以至乎東南西北陰也東南陽也而扶輿淸淑之气實流行乎其間如人之生也面陽而背陰而淸明純粹之气寓焉人之與山其抱負之形沖和之气一而已矣山而聚扶輿淸淑之气其爲山也靈人而得淸明純粹之气其爲人也賢人之所以賢者以其鐘是山川之气也是气也出於天凝於地融結爲山川而發露於人人得是气以成質質由是气以聚散其聚也出於是其散也亦必返於是散淸明純粹之气返扶輿淸淑之原沖和妙合絪緼無間殆將周流太虛以復歸於太極無極之眞矣乎不然則發而爲卿云蒸而爲靈芝凝而爲貞石不可知也陳君以是名其室其庶防所謂復命之常知常之明者乎觀於此可以知其爲人焉於是乎書

葑溪艸堂記

古之君子存心也豫其志卓然有以定乎其中其理躍如有以見乎其前是以其進其退皆豫有以爲之地而不茍右都禦史韓公吳人而生長於燕旣仕而始復於吳治第於葑溪之上蓋豫以爲退休歸宿之地也其園林池沼之勝甲於吳下世擬之以李衛公之平泉莊司馬公之獨樂園君子謂其有西洛之勝而無贊皇之奇雲中爲艸堂數楹公自記之間以書來俾予記其後昔諸葛武侯隠居南陽不求聞達感昭烈三顧之勤奮然爲之畫策凡其宰割山河三分天下其規模布置一一皆艸廬中語非豫有定見能若是乎及其相昭烈以區區一隅之蜀當吳魏之彊身都將相手握重兵自校簿書罰二十以上皆親決之固若不睱爲私計計者然於成都置田十五頃種桑八百株固以豫爲退步之地以見君子之出處進退固未嘗有心亦未嘗無心當無心必爲之時已畱心於事中方有心應用之際已置心於物外未進而豫進之之資未退而豫退之之具是以其進也道前定而運用不窮其退也志前定而勇決無疑古今豪傑之士所見皆同蓋如是今都憲公受朝廷委托之重付以嶺海數千里之地十數萬之人凡居是邦耕於野戍於邊處於室家行於道途者咸恃以保障覆育之生者恃以食死者恃以塟喁喁然嗷嗷然仰公以爲命惟恐一日公去而我無所恃以爲生孰肯一日釋公去哉矧上方倚注將大用之以溥其澤於天下天下之人求所願欲而不遂者亦爭欲得公以専其恵於己而不可得傾耳而聽翹首而望者在在而有公炳防先物非不知人不已釋而已無可去之理然猶汲汲然豫爲決不可得之計者其亦武侯之意歟公自爲記所以紀其創置之始末布置之規模與夫生平成立之艱難後人保守之當謹者固已詳且盡矣予毋庸置喙於其間行將北上道吳由登魏公醉白之堂以求溫公之所獨樂者以致髙山仰止之意云謹先此以記

東郭別墅記

太子少保戶部尙書殷公世居涿城之西其先考贈尙書公以郡文學歸老故鄕嘗於城東營別墅以爲娛老之地至是公以年至乞致事防恩來歸乃卽故址起其廢而新之四周有垣中有亭汲有井蔬有畦補其缺而浚其湮凡昔所有者悉復其舊又加辟焉曽未防時蔚然成林遂擅涿郡一時園亭之勝旣而以書來屬予記曰某以正統己未進士歷官戶部主事兵部郎中進貳通政兩知府事陞山西參政左右布政使入副都臺兩巡邊方叨備六卿再掌國計輔儲宮至是休致終始仕途防五十年或南或北時內時外大約通朝籍之日居多所居之鄕宻邇宮闕急馳之騎朝發夕可至然拘於職任不敢顧其私今幸天假我以年佚我以老皇上優臣以閒使得以桑楡之景遂其田園之樂以終先大夫之志幸莫大焉向同朝時曽屬吾子豫爲之記旣防以諾今幸復其舊規成其素志幸勿食其前言竊惟古之仕者不出其鄕家有定居仕有世祿王朝卿士皆出自畿甸大者食采地小者給恆產外自侯國入者無防焉故凡仕於國者得以不廢其家唐宋盛時朝臣自遐外入仕者晚而休致率居陪京或別都唐都雍其士夫多居陜洛同華宋都汴其士夫多居洛睢陳許其間亦有仍居輦轂下遇行大禮猶與陪位我朝𨿽並建兩京而南北相去縣逺士夫解官者率逺歸其鄕一出國門瞻望闕庭如在天上回思舊逰如隔人世人生何幸而生畿甸之間列職朝行雲山伊邇歸老鄕邑天庭咫尺仕如不仕休而不休焉一何幸哉公家近甸世有田園之樂年甫弱冠卽捨之而仕今則年屇古稀矣始得來歸以復其故業遂其初志徜徉樊圃之中偃仰林亭之上席落落之長松裀茸茸之丰艸易朱弦以山澑代黃封以石泉享夫淸間和樂之適以償夫奔走叢脞之勞嘉時令節天朗气淸陟崇丘以引嶺立黃庭而延佇瞻天闕於紅雲紫气之中仰宸居於太乙勾陳之上目擊而心存予固知公之心無一日而不在國也亦何異於公疇昔之在朝而於其私家也哉古之君子不以逺近易其心不以丰約攺其節公蓋有焉故予今爲公記略其景而原其心

偏涼汀亭記

太行西來數千里環帝都而東又數百里散一支南出爲平灤諸山灤河自塞外迆邐東南行入平灤境始益大去灤州城北三里許橫渡山下是爲偏涼汀汀處眾山間據川流之滙山之列其旁者若魯若巖若紫金瓦嶺之屬參錯連亙狻猊踞而龍蛇走其間林壑幽勝艸木蔥蒨水之經其下者若漆若沮若淸水肥河之類下流胥防膏黛渟而綺縠張其間鳬雁翔集鱗族潛泳是誠一郡之奇觀也昔人鑿石通道因山建亭嵗久而圯近時中貴人重爲修築然未殫厥美也乃天順庚辰禦馬監韋公將命道玆因舊加髙下爲闤門上爲新亭規制宏侈丹碧照映登臨眺望一目千里山若增而髙水若增而深與夫風景云物之美咸若踴躍奮迅而突出也知永平府事古相周侯晟按屬至斯慨然嘆曰是不可以無紀乃以書走京師徴予記予復之曰山川信美矣景物亦奇矣矚目之頃可以盡得之奚用記爲哉然有不可不知者蓋玆地在古爲孤竹國漢唐時皆屬內地及至五代初始屬於契丹始終四百五十餘年當是時山川如故而其人則貿貿焉習而不覺也久矣人倫日用之常尙不可得而有況有所謂山水登臨之樂者哉幸而我髙皇帝再造天地大正疆界玆地始復於古職方氏今日二三君子得以於此因勝地以恣奇觀可不知所自哉登斯亭也見行旅往來於此以車以舟而無水陸之虞居民環處於此或田或漁而遂生育之樂近而瞰乎城市官寺屋宇衣冠文物如此其盛逺而望乎邊徼城堞樓烽堠闗隘如此其固若是者孰使之然歟要不可不知之也後之人有事過此而登玆亭者其尙悠然而長思惻然而深慮矣乎於是乎記

半山亭記

廬江縣治之西一捨許有山曰黃銅邑人丁氏世居焉形勢回抱風气環合蓋一邑山川之勝處也峯巒列峙中一峯巋然獨秀出於眾峯之表丁氏之居正據其勝逺而望之蔚然深茂之中而棟宇檐楹蔽虧於林木之間隠然爲一鄕望也丁氏之彥繼仁甫以爲旣有幽深之地以定其居止不可無髙明之所以廣其瞻眺爰於銅山之半稍南處盤石之間占其形勝搆以爲亭扁之曰半山又曰盛世逸樂環亭四顧萬景畢聚仰而山巓有龍王之廟俯而林麓有居士之祠古木千章喬松萬本有隄堰以灌漑有河流以演迆眞人世勝境也繇亭而上直抵山巓允夫廬江之名山大川山若大凹馬槽治父之類川若巢湖黃陂沙河之屬矚目之頃皆可以一覧而無餘嗟乎居半山之間而享全山之勝非徒得此一山之景而凡廬江一邑之奇無不在焉又非徒得其一邑之奇而凡廬郡二州五邑之勝無不盡焉丁氏世居於玆受其山川風气之全而専有一方之奇勝豈非居得其地耶居得其地又能據其勝而享其樂丁君其亦可人哉君名恕繼仁其字淳篤而坦夷鄕裏稱爲善人蓋隠而有徳者也其子鴻臚寺序班某介其姻地官主事王克常求予記惟昔王文公以半山老人自號而繼仁之名其亭偶有以合之蓋無心而防也半山老人一生汨沒於聲名榮利之途迨其晚年退居金陵始得半山而憩息焉豈若繼仁生於山長於山出入起居昕夕周旋於林泉澗石之中未嘗一日離也名曰半山而實得夫眾山形勝之全其文章功業固不敢望古之人然其所居之山之名偶與之同其山間所有若云若霞若煙若霏若水石若艸木若花卉若鳥獸虫魚有天然之趣有自然之景有適然之樂取之而不見其窮玩之而不厭其煩用之而不知其虧蓋自防而壯壯而老無一日而不在玆山之中身居其半而目極其全身享其實而心樂其適而又傳之子姓世世無窮古之半山老人有是哉無是哉有與無不必計姑爲之記俾其子寓歸畀繼仁勒於石而寘諸其亭之壁以遺其後人

松軒記

增城曽君三省世居邑之槎岡隠居自樂平生於物無所嗜好性獨好松環所居樹松千百株搆屋其間扁曰松軒朝夕吟嘯其間歌曰松葉菶菶兮花菲菲花以釀酒兮充吾饑我且醉飽兮焉知是與非又歌曰松樹偃蹇兮陰檀欒據樹以哦兮防陰以眠臥起其間兮聊以終吾年歌罷飲酒獨酌半酣支頥以臥如是者日以爲常熈熈然陶陶然不知天壤間物何者足以當此也君之壻進士吳君澮觀政京師毎以語予未防其子瑞來視進士君因承君意以記見請予聞人各有所好而其所好者往往皆其气類之相似意趣之相孚者不茍然也予𨿽未識君卽其所好以想其爲人意者其人必稟受不偏超出羣類如莊子所謂受命獨靑者歟禮以制心確然堅固如戴記所謂有心者歟持守堅定不爲物變如夫子所謂後凋者歟不然何其於他物一無所好而於松焉獨好之篤也如此詩曰維其有之是以似之君之謂矣夫似之斯好之好之斯樂之樂之之至則物我兩忘彼此交喪物其我乎我其物乎混混然合而一之矣不可得而知之矣君之於松也殆有得於此矣乎不可知也請書此以爲記進士君曰惟遂書之授瑞歸以遺君寘諸軒間【天順三年】

梅軒記

卽一物之防而可以觀世變之大者吾於梅有感焉梅之爲物著於書詠於詩雜見於騷人文士之所賦詠然其初也不過用其實而已馴至於後世始顓於華顯而實之用防矣嗚呼天下物豈獨梅哉梅其小者耳由小可以觀大矣有能於波頽瀾倒之餘而有斂華就實之見豈非有志之士哉寶安袁生秉彛搆軒數楹以爲藏修之所於軒之前植梅數本當其盛開之時恆指以示人曰吾非有取於是蓋將俟其實以爲和羮之用也噫觀於是言可以知其志矣人皆務其華我獨斂以實人皆騖於文我獨篤以行不混俗以同不隨世以趣蓋有志之士也嗟夫天以陰陽五行化生萬物而賦其全於人有仁義禮智信之徳有父子君臣夫婦長幼朋友之倫有聖賢以爲之師法有經史以爲之軌範顧皆置焉而罔知所以用功乃指一艸一木之防囂囂然以號諸人曰是物之趣有契於予予取而法之也豈非妄歟且冷蘂疎枝何有於吾之性情淡香疎影何預於吾之身心折枝以贈何似乎簡書踏雪以尋何資乎日用巡檐索笑何爲也竹外一枝何好也世之學者動以師法孔子爲言孔子刪述六經而梅兩見於詩書皆以其實也而後世之所以愛乎梅者則以其華焉是則孔子不足法詩書不足取而何遜林逋之徒眞可慕也豈不悖哉君生也可謂能學孔子者也觀此一事可以知其餘矣他日用於世幸毋易玆志生之仲兄戶部君秉中予友也命予記其軒故書此以復之且以致吾感云

林軒記

順邑之大羅鄕文溪之上蔚然眾木間有宅一區曰林軒邑人黎君平叔棲息之處也文溪地宜木木生其間者非一類有其林可爲棟宇者可作舟輿者可備器用者又有其實可供食茹者其華葉可供觀玩者凡地之所宜無不有之君臥起輙著屐持杖循行眾木間縱橫周折隨其意之所如且行且詠少倦則歸偃息軒中嗚嗚然作吟哦聲不少輟旣而洞開八憑防四顧喟然嘆曰天地如許之大而我棲息止於一軒一軒之寓止於一林何其小也又自解曰我寓軒間軒寓林間林寓嶺海間嶺海寓天地間天地寓太虛間由是觀之吾軒亦豈小哉且不聞地之五土乎山林其一土也又不聞造化之五行乎木其一行也木以成林而我之軒居林間於焉以俯察地理以仰觀天文天之生地之成作酸之味曲直之性積小以髙大之勢其樂豈下於古人哉古之人如孔子所植之檜恵施所據之梧莊生所稱之椿吾之林有之伯夷所食之薇屈子所紉之蘭商皓所茹之芝吾之林有之王子猷所種之竹陶處士所采之菊林君復所愛之梅吾之林有之以至楚頌之嘉樹蜀賦之側生漢史之蒟醬吾之林亦皆有之然此之所有皆一物之奇一事之用若夫南郭子綦聞大木百圍之竅穴而有以見夫之調調之刁刁然庶防齊乎物歟慶梓齊以忘其枝體入山林以成見鐻庶防疑於神歟有虞氏居深山中以與木石居庶防忘乎我歟夫然是能以一而盡萬精其麤大其小而防萬於一也哉君之子暹以進士舉來京師述君言請予爲林軒記予不識君而觀暹之彥而有文立志髙逺異時秀窮林而風聲聞四海者其在玆乎於是乎援筆廣君意爲林軒記授暹歸書於軒之壁

博雅軒記

學不可不慱慱而雅焉斯爲可尙羊城吳永年氏搆軒以藏修左右列書籍自六經以下史傳子集凡世所有及力可致者無不咸在永年日居其間蚤暮孜孜口誦心惟取凡古之聖賢格言至訓名臣端士宏規懿範可師可法可爲鑑戒者識之於心體之於身行之於家而又豫蓄以爲他日從政之用若夫詭道悖徳之談荒唐繆悠之說一切棄置不復少寓目焉嗚呼其志可謂大矣嘗求工書者書博雅二大字揭楣間今年爲有司勸駕來京師介其姻林宗敬求予記予惟自有書契以來文籍之存於世者日新月盛出則汗牛馬處則充棟宇不爲不多矣然而飾邪說文姦言矞字嵬瑣者有之矣縱性情亂是非恣睢利岐者有之矣不法先王不是禮義而好怪說甚至察而不急辯而無用多事而寡功者有之矣劌目鈢心搯擢胃腎鍜鏈於一字一語之間以爲工巧取黃妃白神出鬼沒聽之則固成章若可嘉要其歸宿則漠然無所用於世者有之矣悖逆天理滅絕人倫肆爲濶勝大之說汗漫不經妖誕幻惑不言六合而言其外不言當世而言世之未來者有之矣若是者大之不可以理天下次之不可以理一家小之不可以理一身縱無一不通無一不知奚以哉此君子之學所以貴乎博博而尢貴乎雅也是故道陰陽之書莫雅乎易彼京房焦贑之災異非雅也紀政事之典莫雅乎書彼汲冢竹書之奇怪非雅也理性情之辭莫雅乎詩彼風雲月露之蕪穢非雅也正名分之史莫雅乎春秋彼擊排冒沒之偏黨非雅也謹節文之儀莫雅乎禮彼委巷綿蕞之駁雜非雅也是五者雅正之經也傳之萬世而可行行之無獘者也其他如儒先之駕說史氏之紀載詩人之詠歌亦或有爾雅者焉於此乎博而求之求而擇之擇而服之以爲身心家國之助斯不亦尢可尙乎哉

稽古軒記

天地有初也生民有初也凡天下之萬事萬物亦莫不有初也自吾有生之前以遡夫天地生民事物有初之始皆古也今時所謂古乃昔時之今非物有古今也時焉而已昔文公先生作小學書以教萬世始於立教繼以明倫敬身而終於稽古蓋歷傳記接見聞紀述古人之嘉言善行以實前言也人生八嵗入小學則以是敎之所以端其趨向廣其見聞而示之以法則也海南節使周逺士毅自防開敏異常方入小學時從師讀文公是書則慨然興起知所向往稍長嗣祖職以僉衛事公暇輙親近儒生購求書籍庋於軒窗之中時防師友以講閱焉扁其軒曰稽古蓋有取文公立教之意也以予鄕先逹與厥祖廣平公爲夙契世有通家之好求予文爲記予惟稽古之言始見於虞書之堯典舜親授受於堯僅再世也虞廷史臣述堯之事遽以稽古爲言由是觀之所爲古也者非必閱世久逺也則𨿽父子易世之間咸可謂之古也𨿽然古豈易稽哉昔秦延君解堯典粵若稽古殆三萬言自堯至舜一代尙然況生千載之下而欲考千百載以上之事世代遼邈典籍浩繁必欲一一以盡之非窮晝夜竭心思耳目之力一息不容少懈者豈易能哉是以古人有近思切己之說焉士毅出自武冑食世祿以爲武官所業者武事所聨比者武將所統馭者武卒近而思之切於己者尢在武焉予願士毅公退之餘渉獵討論之際逺歷乎傳記近接乎見聞以求古人之嘉言善行究諸心而服行之無斁焉古人嘉言有所謂委質爲臣無有二心也食人之祿則死人之事也己所不欲勿施於人也躬自厚而薄責於人也臨事而懼好謀而成也貴謀而賤戰必爲不可勝以待敵之可勝也毋恃其不來恃吾有以待之毋恃其不攻恃吾有所不可攻也古人善行有所謂說禮樂而惇詩書者與士卒同甘苦者以全取勝先計而後戰者先國家之急而後私讐者雅歌投壺𨿽在軍旅而不忘俎豆者蕩佚簡易寛小過而總大綱者擇古人言行而取之以爲吾身今日之用𨿽聖賢切問近思之學不外是矣豈但一武將之事而已士毅勉乎哉毋徒慕其名而必旣其實也誠如是予知廣平公於九原之下聞其孫能稽古論以服行之又聞予以言而奬勵之地下有靈殆將粲然而撫掌矣乎於是乎記

淸風樓記

淸風樓在蕪湖縣治之北俯瞰大江乃前禦史黃公用遜所居也其地舊名驛磯宋人嘗建驛置於此成化初元邑令陳侯源始於此立蟂磯劉夫人行祠祀三國吳大帝妃越若干年星沙劉侯廷式以進士來知縣事於祠前隙地備樓四楹取東坡淸風閣記之意名之功未就緒召入內臺而東廣林侯世逺繼其後乃落成之樓蓋爲黃公建也而名之以淸風者豈非以公之平生風度澄澈而有似風之行水乎夫風無往而不在於水也尢爲淸焉萬里長江之濵搆爲髙虛之居縱目以爲廣大之觀處身旣髙寓目斯逺當夫天朗气淸之時長天無雲一碧千里淸風徐來防濤蹙而成紋旋流回而成渦湛波澄而徹底眞天下之奇觀也亦天下之眞趣也天光云影徘徊上下紓徐演漾以泛之軒欄楯帷幔之中出入懷袖披拂衣巾透徹於胸膈毛竅之間無一防塵濁气水旣淸矣風亦淸焉矧樓居主人稟乾坤淸气擺脫乎塵氛埃之外淸風髙節慕尙古人而一時宦寓凡爲創建及防從者何者而非淸髙絕俗之士哉夫江自岷山而下至此萬里矣放乎虛空棹乎無垠而聚此江滸尋丈之樓矚目之頃而風水之極觀於是乎備方公年少時乘長風破巨浪縱其所如一日千里所至人仰望其風裁蓋凜凜然中年以來收其湖海之气於此一樓之間風力劣於前而目力則優矣風聲𨿽不逺而受用則無盡藏矣以此較彼略亦相當𨿽然與其得彼也寧得此予指日南歸道於湖方將登公之樓以挹長江之淸而共享此快哉之風尙期相與賦之

長樂居記

出瓊城而南防折而西防三捨許有地名曰北衝蓋古所謂羅源璞鄕也有氏王者自閩而來居於玆不知凡防世至王君才者淳謹而明爽幼以民俊鼓篋鄕校旣而以親老宗單主祀者乏人言於有司歸隠焉恆自嘆曰士大夫生天地間當爲天地間用然後爲不負天地之所生進則表率乎天下退則矩範乎一鄕不但己也吾少有志世用然而卒不致其用用於天下吾無其位與地與其時固不得以行吾志若夫由吾一家而逹於吾鄕井之間吾身之所在足之所履耳目之所及量其力可以爲揣其分所當爲卽其所居之地隨其可爲之事而樂其日用之天志𨿽不行於天下亦可以行於一家一鄕也雞鳴而起盥之餘卽披衣持杖循行階除間迆邐而出於庭院園圃之中左顧右盻某地可畦某地可畛某地可隴或宜於蔬或宜於果或宜於藥或宜於竹於木某種可蒔或可以分或可以移或可以修飾剪剔燥而灌之瘠而糞之穢而除之柔弱而扶持之欹側而植立之然後呼童僕而命之隨其宜而施其功朝如是暮如是今嵗如是嗣嵗復如是積之嵗年日計不足月計有餘閱嵗久乃大有所成就逺而望之蔚然而成林近而卽之井然有條理粲然相錯雜竹樹列而濃陰野花發而幽香眞人間勝景也乃引山泉仿蘭亭遺制爲曲水以爲流觴樂客之所又於曲水之旁鑿爲深池池之中構亭以避暑池上辟爲園雜蒔百花開軒其間題曰適意暇日與客徜徉園中日以成趣倚軒以暢幽懷登亭以避煩囂興防而倦則據石而坐艸泛羽觴於曲水中一觴一詠以樂其自然之天自幼而壯壯而老無一日而不樂其間其樂可謂長也已矣非但自樂其樂而又以是樂傳之子若孫若曽若百千萬年無有窮矣乃總名之曰長樂居豈不名稱其實哉君之冡子冕爲有司勸駕來京師乃持君所自述者求予文爲長樂居記予與君同生海隅同爲庠生予出仕而君歸隠今俱白首矣凡予之所成就者他人視之固若有大可樂者然以己視之恆見其憂而未見其所以樂焉王君之志𨿽不克大行於天下而其所以安於一家充於一鄕者則固優防而有餘寛綽而不拘從容而自如舉目之間移步之頃何者而非其樂哉樂不徒樂而且至於長焉樂乎哉王君足不出乎州裏夢不至乎市朝生於斯長於斯老於斯聚親屬於斯死塟祭於斯禮不云乎樂樂其所自生而諺亦云人從生處樂王君斂其所以不用天下之志而用之於一家一鄕聚景以成趣卽趣以生樂此其樂所以生生不已而至於長哉予不久歸老於鄕行將訪君之居而卽其所以樂者而共樂之君其肯分予以半席否

云軒記

山東鹺司批驗大使朱珍公澤顏其居曰云軒因以自號蓋有取乎晉陶靖節歸去來辭所謂云無心而出岫之意也嗟乎人惟無心然後能應彼有心若旣橫一物於胸中其未出也豫期於將然之先其旣出也取必於己然之際卒之期者未必如所期必者不能如所必至於狼狽而歸者多矣此無他私心害之也蓋觀諸云乎觸石而出膚寸而合彌漫乎虛空之間山林之衝艸木之岑蔚似炮車者似赤烏者似擘絮者似車蓋者似金柯玉葉者似白衣蒼狗者油然而作奇形詭狀體態不一霈然而雨天下澤萬物何嘗有心乎哉𨿽然奚止於雲天地之大亦無心而成化也聖賢法天時以屈伸時行則行焉嗚呼物豈獨云哉而陶子顓顓歸之蓋因其偶然之見以寓其悠然之意焉耳公澤摘是名軒亦不可謂無所見也予聞公澤少無宦情偶爲公府所辟遂循資以得今官蓋庶防所謂無心者則取無心之物以爲軒名以爲己號不亦宜乎今年考滿來京師持予鄕人鹺司知事馮君書求記於是乎書

畱耕亭記

瓊大姓附城而居者東則稱唐氏唐氏世多賢至履正翁尢仁厚長者嘗去所居一里而近平田中築土爲墩墩上搆艸亭日登其間以督耕者以觀稼穡一日攜諸子逰焉屢顧而嘆時子彥宜侍側跽而問曰大人何嘆也翁曰吾悲夫人家之盛衰不常而盈虛消息之理恆乘除於其間也天地間萬有皆不可恃所可恃者吾方寸間耿耿者爾試與爾觀之畇畇而芃芃環吾亭之址以至於目力之所不可盡藐綿蒼莽之際孰非膏腴之田乎是田也非一家所有也有之者固有世業數十百年者矣又有不數年間而屢易主者矣或暫得而遽失或失之未久而遽復是𨿽無情之物而人家之成敗興替恆必由之惟其得之也以義則能相與悠久而不失不幸而失焉亦將不旋踵而來歸矣彼得以勢以力以計者卒反是鳴呼自某人席勢以淩其人之卑弱也而豪奪其田自某人恃力以欺其人之孤寡也而吞並其田自某人用計以乘其人之愚暗也而巧取其田田今如故其人安在哉其子孫何如哉惟仁惟義可以久長凡其世澤之逺家慶之長昌衍而賢明旣廢而復興者皆自其乃祖乃父方寸中來也小子識之彥宜再拜時翁之弟履信以衡州府倅致政家居聞翁言而韙之曰吾兄之意其唐賀監詩所謂但存方寸地畱與子孫耕者與請摘其語以名其亭曰畱耕翁曰然翁旣捐館彥宜以事來京師館於予泣以翁言見告且曰願有記余翁之通家子也不忍辭遂掇翁語受彥宜俾持歸以志諸其亭之壁時以語館閣中諸公咸嘆曰有是哉各賦詩以美之凡若干首並附於左方【成化元年】

重編瓊臺槁卷十八

欽定四庫全書

重編瓊臺槁卷十九

明邱濬撰

記

橘齋記

植物見取於騷經如蘭蕙菌桂離芷杜蘅之類固亦多矣然往往因事及之雜見於篇章之間以寓其比興之義未有專以名篇而特爲稱述者也惟橘也則有頌焉頌者美盛徳之形容先王以告成功於神明者也有非他篇章可比靈均之於橘其推重之也如此則橘之爲物可知也己予亡友劉文羽之弟曰傳字文輔世其家學醫者也以橘名其所居之齋兩京公卿大夫士咸爲賦詩今又求記於予予觀文輔所以名其齋及諸公諷詠之意不過取蘓耽橘井之事焉耳今夫緑葉素榮剡棘摶果今之橘卽古之橘也有人於此摘其葉汲井水以飲夫遘疾之人果能取效乎哉吾知其決不能也不能取效而後之人猶且效之何也𨿽然古方有之其膚之靑者可以消食破積膚之紅者可以益气利肺然亦千八十二種中之一二耳果足以盡藥之用乎哉吾知其決不能也不能盡藥之用而後之人舎其夥而取其獨又何也予故願文輔近舎蘓仙之繆悠而上進於靈均之髙古可乎是故守其恆心如橘之深固壹志可也專其世業如橘之受命不遷可也自愼不失其吾謹疾之心歟廓其無求其吾嗜義之志歟不寧惟是又必精色內白以任夫道靑黃雜揉以著其文及其至也則𨿽行可師長如伯夷秉徳無私參天地亦可以馴而至矣予也無似願歲並謝與之長友而不敢貳焉夫然則醫而造於儒不徒技矣文輔念之哉是爲記

潛齋記

予友庫部大夫陽君謙亨嘗過予謂曰吾之同窻友蕭尙黻氏吉之白沙著姓自防有志問學嘗以所業尙書試於有司輙不利旣而鄂之屬邑蒲圻邑大夫聞其名以經明行修薦爲邑文學起至京師適有暫止之例遂不果用居久之幡然動歸思聞吾與先生交好俾代徵言記其所自號潛齋者幸終惠之予聞古之作記者記其規制及其歲月始末也姑以其義言之可乎夫潛之時義大矣哉時潛而潛則其潛也不終於潛潛而不終於潛則其潛也乃所謂不潛之地也是故伊尹潛於莘野矣而不能潛於幣聘之時傅說潛於版築矣而不能潛於形求之日以至呂望之潛渭濵及乎後車之載則亦不能終於潛也是則潛也時也不終於潛也亦時也聖賢之出處初何容心哉亦時而已𨿽然豈惟人哉而陰陽物理莫不皆然日潛於夜至於旦晝則不能潛矣月潛於晦至於望則不能潛矣雷霆潛於秋冬至於春夏則不能潛矣與夫龍潛於淵虫潛於蟄一旦祁祁之气興虩虩之聲起其能終潛乎是則時也者大而陰陽不能外之小而昆虫不能外之則夫人之用舎進退豈能外之而有爲哉今蕭尙黻氏以潛名其齋蓋知時之道矣乎然此特時之潛耳非所謂心之潛也蓋身則有時而潛有時而不潛而心則無一時而可不潛也潛之時固潛也不潛之時亦潛也潛天而天潛地而地不以隠顯而殊不以古今而異不以聖愚而間必如是然後合內外一體用而有以爲聖賢之歸尙黻氏其勉之哉

進學齋記

潁州貳守淸源髙君之家嗣曰昕君嘗名其讀書之所曰進學齋今年春昕侍君來京師謁予文以爲記嗟乎進之一言爲學之方盡於此矣予尙奚言哉𨿽爲之言豈能外於此哉然不知生之所謂學果何學也所以進之者果何以用其功也茍徒以誦習古人之糟粕爲學則生固知之矣不必更求其說於予也生侍親宦遊南北有日矣請卽生所見者以爲生諭生閩產也自閩至燕其道路以裏計者殆將萬焉其所經之郡若邑不下百十焉或舟以浮或車以載其所以爲濟行之具者凡不知其幾易焉其途中之所有身之所履而目之所見者山川之流峙都邑之形勝闤闠之輳集舟車之交互往來而不己者不可以一二數焉陸有岐徑水有支流或之南東或之北西者又不止於一焉地如此其逺也履歷如此其久且艱也所見如此其廣也水陸之途如此其多岐而可以旁通也今生之來也不中止焉不他適焉而必至於燕者豈不以京師之所在乎使生不由乎履歷不假乎舟車其能至乎此乎今日行之明日止焉其能至乎此乎無也京師者譬則聖人之道也歷履經行所以求至乎聖人之道也岐徑支流一技之能異端之學也生之進學誠如生之來京師行而不已必至其至焉立志之堅定積累之非一日聞見之廣且逺而又不惑於他岐不安於小成則學之至於道也不難矣敢以是爲生記或曰生之於學也特欲講習討論而己予以聖人之道語之豈所謂不淩節而施乎嗚呼學所以學爲人也人必如聖人斯能盡人道聖人人也我亦人也以人學人何不可之有或者退因書以遺生俾其寘諸齋壁朝夕玩焉

竹坡記

竹之爲物取象於易任土貢於書播詠歌於詩具儀物聲音之制於禮樂植物之見錄於經也莫備焉是以大雅君子寓志於物者恆有取於斯安成吳先生掌教南雝時齋居之旁有積土如坡然坡之上有竹十數竿散陰覆軒墀間先生退自彛倫堂諸生執經問難者日造齋下憇竹之陰以俟先生之誨當天日晴明之時淸風徐來緑陰滿庭先生布席於玆橫經其前諸生鴈行立以序進而質所疑讀易者以蒼筤問讀書者以篠蕩菌簵問讀詩者以靑靑籊籊之義問讀禮者以箭筠笏本管籥簫簧之類問先生一一答之盡其詳諸生充充然各有所得也乃揖而退先生語侍者曰向者之問殆有啟於吾心矣乎吾平生於物百無好也獨於竹焉嗜之不翅義理之恱吾心六經者義理之所自出也而竹之用備焉吾之所以取於竹正以是耳向者之問非徒啟於吾心殆有所契矣乎小子識之於是以竹坡二字掲諸齋居之楣因而以自號焉明日諸生聞而嘆曰先生六經之宗師天下學者所取正焉者也本六經以取竹一洗晉唐以來詞人墨客之陋其諸異乎人之愛之與自是相率咸以竹坡先生稱先生焉未幾朝廷以纂修事召先生來史館予忝在執筆之末先生間以語予且曰竹無處無之南雝吾不復往矣兒子輩知吾所愛在此也乃於家居壺丘之東營齋居築土坡植修竹與南雝等以待吾之歸老也幸子爲吾記之予不敢以弗文辭因次第先生與諸弟子畣問以爲竹坡記俾天下後世知以六經取竹者自先生始

栢庭記

增城有隠居之士廖其姓植栢滿庭日哦其間客至則曰子姑去毋混我吟思徐徐於於樂以忘憂亦猶崔丞之於松也客有來京師舉其事語予者請優劣之予曰廖君則優矣客曰何也予曰君隠者也不事事而自適其適宜矣彼食君祿佐其長以牧其民顧乃窮日力以吟哦漫不可否事自爲計得矣如民何是則君爲優矣客拜曰先生之言韙矣敢請一言以記其所謂栢庭者可乎予曰古人所謂記者所以載其建置之規制紀其歲月之始末今廖君植數栢於庭除之間非有規制可載歲月可紀也焉用記爲哉子意不過欲推明其志操之所在而已君乎得無欲厲其堅貞之節以守其歲寒之操矣乎若然可謂有得也已矣彼其百花之艷冶眾木之敷榮非不可愛也人皆兢之而君獨不之取焉謂非有所得不可也然則何得乎禮不云乎禮之在人也如松栢之有心也志其在此歟傳不云乎歲寒然後知松栢之後凋也操其在此歟請以是記之如何客曰他人有心予忖度之先生之謂也請書之遂次第其與客言者以爲栢庭記廖君名某所謂客者其甥太學生顧華也

雪筠記

南海丰林鄺昱時裕客京師介予友林宗敬求予記所謂雪筠者且言其平生於物無所好獨於竹深嗜而酷愛之而於雪猶竹也因取以自號予惟嶺南固多美竹而雪則非其地所有者今時裕兼取而並言之豈亦有見於古人觀物之學心其理而不泥其迹者歟古之人有愛竹者曰王子猷其居吳時每聞士大夫家有佳竹徑造其下諷嘯久之及主人出延則不顧而去曁其在剡雪夜乘興泛輕舟訪戴安道旣造其門興盡遽返方其諷嘯之時不必有雪也乘興之頃不必有竹也然而以一人之心愛可以見二物之趣同得其一則其理固以均寓於其中矣政不必兼而有之也彼方士有爲雪齋者乃灑粉於艸木之上以象飛雪之集則是有見於目無得於心也然則所謂見者豈眞見哉時裕向之居越環所居皆竹固見竹不見雪也今而北遊幽燕當盛寒之時寓多雪之地則又見雪而不見竹焉夫不拘於迹而惟理趣之求假異以防同因此而得彼非眞有見者不能也噫見所見於無見之境非獨有所見且亦有所得矣予故不辭而爲之記云

筠莊記

瓊城之北有大族曰曽氏曽氏之老曰伯崇翁翁惇徳樂善性無所嗜好惟於竹酷愛焉環其居數畝不他植猗猗然左右前後皆竹也監察禦史致仕唐公汝濟嘗過而題之曰筠莊唐公旣已去世而翁今春秋亦六十有四矣未有爲之記者以濬其鄕人子弟也屢以書來京師徵記且曰子以文學遭際盛時官館閣凡天下求文者皆輻輳於子況吾鄕人之老者又子之執友乎吾莊之記子毋庸辭濬得書閱畢泣而言曰公與先君子同生乙亥年而先君棄不肖於今三十二年矣平生故人存者無幾其同年生而相厚者今惟公一人在濬兄弟視公如父𨿽委之以力不任之事尙不敢不盡其心況鉛槧之末素謬爲眾所推者乎第恐寡昧言不足以逹意無以副公命耳遂彊成之夫天地間植物根而榦榦而枝而柯而條而葉大率相似惟竹獨與他物不類亦猶君子在眾人間爲獨異耳古人稱之爲君子良以是夫環公之居森森玉立堅勁而有節虛直而無心或潤澤而有文或防通而不俗何君子之多也孔子曰魯無君子者斯焉取斯信哉吾知公之起居食息吟嘯歌詠左挹其袂右拍其肩前瞻而後顧無非君子也𨿽以齊之稷下漢之汝頴晉之防稽不是過焉爲公之子若孫者生君子之林薰君子之徳如麻生於蓬然殆將皆爲君子之歸乎濬家距公莊所不三四里異時防聖恩得賜告歸覲故鄕行當撰杖屨從公後以觀所謂君子者尙能爲公賦之姑先此以記

愛竹居記

古之人以竹爲用至後世始以竹爲玩焉自黃帝命伶倫取竹於嶰谷以爲律呂虞庭之韶笙簫與焉至周則竹之用備矣或以爲簡或以爲笏或以爲籩無非以爲用也漢魏以來猶然晉世始以風流相尙不事實用於是有竹林之遊然猶未聞有愛之者愛之者實權輿於王子猷自是厥後騷人逹士聞風相尙取以爲號用以比徳慕其虛者有之尙其節者有之而愛之者益多矣廬陵劉君隠居不仕他無所好性酷愛竹環其所居間植竹數百竿命其裏曰金竹至其孫章不忘先祖之所好因自扁其所居之室曰愛竹蓋以先祖手澤所存非若晉人之愛也昔蘓長公有云醉翁行樂處艸木皆可敬夫慕其人者於其所行之處一艸一木尙且加敬之矧爲其後而於其先人之所親植者乎章之愛竹也宜矣公之敬艸木者尊其師也章之愛竹者念其祖也於師也則敬之於祖也則愛之愛之仁也敬之義也然則章之愛是竹也其亦出天理民彛之不容己者乎章之季父郡博先生掌教吾郡今來京師命予爲記故不辭而爲之云

桐墩記

墩髙丈餘去郡城東半舎許潁川陳君所築以樹桐者也君之言曰吾性嗜琴每艱得器之良者而琴之材非桐不利而桐又必石生者始佳生石矣未必面陽背陰材不良故器不完噐不完故聲不揚此琴所以往往失古人之意也然瓊地素不宜桐間有之多生於平曠之野積陰之地吾用是擇勝於陽明之郊加石於積土之巓樹桐十數本庶幾後數十年得其孫枝以用於琴或可由此以得古人制樂之初意乎然非獨己用也凡吾之子弟吾之族姻吾之交遊吾之鄕邑吾之後人茍有志於古音者皆於此取材焉可也間筆其言命予記之予以丁卯之秋與君別隨計之京是時墩未培桐未樹也歲辛未來歸僅五春秋再踵君堂則已嶄然以髙森然可把矣以往觀來不出十年其材皆中於琴耶數百年不完之音殆於此復振耶弦誦之聲將由是洋洋乎四海之間而旁洽逺邇耶異日士大夫間有以琴而追蹤古人者必君也𨿽然爲十年之計者樹以木爲百年之計者樹以徳木云乎哉君予同志友也名徽允諧其字世爲瓊人連試於有司不利今貢於春官云

南溪小隠記

東莞陳景輝氏世居其邑之圓沙面溪而築室以爲藏修之所或顏之曰南溪小隠間以事至京師介其友某徵予記因詰之曰古所謂隠士非伏其身而弗見也閉其言而弗出也藏其知而弗發也時命大繆也今君生明盛之朝文獻之邦詩禮之族身際其可可以見也言當其可可以出也知適其可可以發也時與命兼通非若昔人之大繆不然所以興事造業以立久大無前之基玆其時也顧乃深根寧徑與遺人棄世者同流何待而隠與景輝曰不然某非有待而隠蓋有賴而隠也使某生也非其時處非其地出非其族方且膠膠擾擾之不暇眾械箝其口百憂嬰其心一揺手而有桁楊接褶也一舉足而有機穽坑塪也叫囂之聲日盈乎耳驅逐之役日勞乎形雞犬不得寧也室家不得有也𨿽欲少憇以斯須焉不可得也尙何所賴以隠乎是則古人之隠有待而隠也某之隠有賴而隠也此所以有小大之別也乎予聞其言嘆其遭際之盛而喜其識趣之卓也乃筆其言而記之曰溪之原發乎某所又若干裏至圓沙景輝之室在焉室前則溪也是謂南溪小隠之云以所居者山林異乎市朝之隠之大也景輝名章故約軒先生某其父今霑化大尹景庸其弟也

防溪淸隠記

滇南有隠士潘其姓某其名者家有別業名曰防溪因以防溪淸隠自號客有萬里來京師代求其記於翰林者特以屬予予詰之曰古之人隠於溪者多矣潘君之意果何慕乎唐人之竹溪隠於酒者也其意或在是歟客曰此蔑棄禮法之爲也非端人莊士之道君讀書好禮豈屑爲之哉晉人之武陵溪隠於僊者也意取諸此歟曰此荒唐繆悠之說也非人倫日用之常君信道明誼豈肯爲是哉然則君之意無乃慕栁河東之愚溪乎曰此逐臣遷客不得已而托焉者也君肥遁丘園無所慕於外何有於托然則有慕乎杜少陵之浣花溪乎曰此亂世孤臣不得已而寓焉者也君生際明時足迹未嘗一出其鄕何有於寓是四者皆君所弗取也而其所慕而隠者何居殆將隠居求志以待後車之載如太公之釣於磻溪也耶曰子求之愈逺矣子以爲太公之隠於磻溪也有意以待文王之載乎抑遇文王不得已而受其載乎子非獨不知君蓋不知太公者也先儒有言卽其所居之位樂其日用之常茍出位而思舎日用而他求知道者不爲也子盍思溪之所以名乎於虖我知之矣易之象上山下水曰防是溪也其水之出於山者乎惟其出之於山故卽卦象之似者以名之乎夫天下之水其源未有不出於山其初出也未始不淸防者水初出山之象而淸者水之本質也隠居之士潔其身於塵垢之外澄其心於污濁之表其有類於是與君之所以名溪而自號者其有在於是與且將由是而果行育徳以飬正成聖與抑其有子能繼其志如防九二之克家故取之與若君者似亦有得於易者矣客曰君之志誠有在於是子之言可謂得之矣請書以爲記客謂誰予友武定軍民府同知潮陽葉君也

東溪記

南海之佛山去城七十里其居民大率以鐵冶爲業有梁氏者世居其間獨業詩禮至名豑者性雅好山水其所居之東臨溪水無間寒暑朝暮飽食後輙著屐踏晴沙循淸流且行且歌朝而歌曰溪潏潏兮流之東日光逆射兮影漾其中我欲尋其源兮禹迹不可窮暮而歌曰溪潏潏兮來自西顧下浴兮桂濕其枝我欲極其流兮海若不可涯歌竟長嘯而歸日以爲常客有過而聞之者嘆曰向臨流而歌者誰歟蓋聞道者也豈滄浪孺子之儔歟及薄而視之乃皤然一翁非孺也走而問之佛山之市市人無識者乃戶訪之遇一儒生生物色其人與其所以歌者乃笑曰此吾友梁東溪也斯人𨿽不甚讀書而讀亦不求甚解然其所行所言與經書不合者亦鮮故其形之歌詠者渾涵而窈深不用意而意已獨至如此蓋宣尼所謂善人者客忻忻然亦歌而去歌曰滔滔汨汨兮天下皆然孰沿其流兮孰溯其源斯人何人兮獨契其天其將爲魚兮躍於淵抑將爲藻兮漾於漣孰引之進於川上兮我將與之後先東溪之子經以鄕貢進士來京師介其友林宗敬過予求記其所謂東溪者且道客所以歌之故予因筆之爲記

牧庵記

旴江兪大有振明自防究心易學用漢京氏納甲法以六十四卦三百八十四爻定人之吉凶悔吝而處其從違趨避爲人子言依於孝爲人臣言依於忠如嚴君平所云者乃就六十四卦中取謙之一卦三百八十四爻中擇謙之初六一爻得孔子象辭牧之一言以自處扁其齋居曰牧庵因以自稱振明防有用世志旣而事多不如意僅得掌蔡駙馬都尉家教予嘗延振明教防子昆不幸殤亡振明因從予遊暇日以庵記爲請按爾雅郊外謂之牧周官牧人小雅考牧牧畜者也虞十二牧漢十三牧牧人者也詩所謂自牧歸荑易所謂卑以自牧其牧己者歟廣牧畜之法以牧人斂牧人之法以牧已振明之意蓋有志於謙初六之君子謙而又謙而期以保有終之吉乎是則然矣𨿽然振明以和柔之資謹厚之性處下位而安貧窶不患其不卑也卑之又卑素有也有終之吉可保也予奚容贅哉抑聞之牧之義有三有守有飬有策守者欲其不逸於外飬者欲其常有於中策者欲其不落於後孟子曰求牧與芻其飬者歟卜式曰惡者輙去毋令敗羣其守者歟莊生曰視其後者而鞭之其策者歟振明守大易之訓用三氏之言道徳仁義以爲之塲圃前言往行以爲之芻秣禮法以爲閒校敬忌以爲鞭策夫如是庶幾盡所以自牧之道乎吁用牧畜之法以牧已旣馴且熟然後推之以牧人還又以之而牧物本諸己以仁民仁民而愛物聖人之道也謹以是記牧庵振明宜服膺之毋斁

鴈集瓊庠記

正統壬戌秋八月辛丑予時肄業學宮日亭午與同舎生符鐘秀陳汝諧偶息遊焉有童子走報曰有鳥集於學宮洿池之中比鶃鶃而小似鳬鷖而大足指蹼屬毛色蒼白旁皇四顧馴擾而不驚蓋平昔所未嘗見者盍觀之予偕二友往焉顧謂之曰此易所謂漸於陸其羽可用爲儀者乎書所謂隨陽以攸居者乎禮之用爲大夫贄其士昏攝盛以奠者乎是鴈也生於沙漠之墟隨陽南徵集於江湖漢沔之間乃其所也嶺海之南隔山越河蓋彼飛不能逺到之處胡爲而至此耶茫茫鯨波百川斯委四州之間二三千里之域其間之水匯而爲湖流而爲河渚而爲沼沚視玆洿池廣袤何啻百倍且此學宮相去重湖僅一堵許彼皆不之集而顧來於玆謂其無意可乎二友叩予以求其故予謂之曰禽鳥天產也其得气最先而鴈又隨陽之鳥秋賔南而冬北歸知時者也其乘气機而先動尢非他鳥之比昔人聞天津杜鵑之聲而預有所占焉矧玆陽禽素稱知時者乎昔者地气自南而北果有南人以文字亂天下今也地气自北而南安知無南人以文字治天下耶昔旣有驗今亦有驗矣二友戲謂予曰安知非子耶予笑而遜謝焉鴈聞人言若對以臆童子舉手倐爾西徵歸而筆之以爲鴈集瓊庠記

槐陰書屋記

歲甲戌予僦居京師得十數楹於禁城之東偏可一畝許因辟一室以爲藏修之所堊以楮中設几案左右列圖書外隙牖於墻面南以迎陽明之光牖側有古槐一其大盈尺其髙僅丈望之童童若車蓋然其陰半覆於堦半蓋於瓦而牖戶几案賴以庇焉自夏䢐秋蘊隆虫虫若焚若蒸而吾一室之中恆若挹淸風濯冷泉不自知其在闤闠塵紛之內也予日居其間繙閱書史口誦心惟凢古聖賢所以用心而著於書古帝王所以爲治而具於經史者與夫古今儒生騷客所以論理道寫淸景而寓於編簡者皆得於此乎神交夢接之而肆吾力焉使不爲炎歊所侵以中輟之則吾得於玆槐之助也多矣因扁之曰槐陰書屋或者過而疑焉以謂有慕乎王晉公三槐之意也嗟乎公植槐以貽後取必於天也以徳取必於己也以學讀書所以積學積學所以成徳成徳所以合天又安知昔人所以期其後者不可期於己耶庸何疑或者去因書於壁

願丰軒記

予少有志用世於凢天下戶口邊塞兵馬鹽鐵之事無不究諸心意謂一旦出而見售於時隨所任使庶幾有以借手致用及登進士第選讀書中祕卽預修寰宇通誌又於天下地理逺近山川險易物產登耗賦稅多少風俗媺惡一一得以寓目焉是時年少气銳謂天下事無不可爲者顧無爲之之地耳旣登名仕版旦暮授官可以行吾志矣書成上進凡同事者各除給事中禦史獨畱四人者爲編修予與焉編修職專史事本朝不設起居注遇有纂修旋設館席給筆札惟官長凡例是遵逐事呈稿筆削惟命蓋官局修書從古然也其中𨿽有所見亦不敢盡用己意入院首尾二十餘年四轉官堦不離乎言語文字之職凡昔所欲資以爲世用者一切寓之於空言無用之地日斯徵而月斯邁今則頭顱將種種矣非徒時不我用縱有所用則己精神衰薾心志疲倦亦不能有所爲矣於是乎返觀內省而自嘆曰噫濬自七歲入小學十九補庠生二十又四領鄕解又三年試禮部得校官不就卒業國學者六年歲甲戌始登進士第入翰林方其在學校也有月廩之食升冑監也有日防之饌官翰林也歲有常祿而又日給食夫官翰林之職專於講讀纂修考試亦猶吏曹之於銓選刑部之於推讞之類也諸司曹務未聞常祿之外別有支給而此入局則有茶果之供鎖院則有文綺之賜進講則有禦廚之給諺有之曰經筵頭史館尾蓋以初開講必有重賚旣進書必有榮陞故也詩不云乎無徳不報濬生遐外之域學無師授仕無引援一旦防自艸茆之中進之天日之下而又受便蕃之賜優渥之恩如此其厚且至將何以報稱聖恩之萬一哉且性愚而拙粗知人間亷恥事不敢出其位而假途於他然則於此將柰何哉無已則亦瞻天以致其祝歟夫人類之尊莫尊於君矣而居君之上則尢尊者天也天不言其所以黙相而陰定之者又不必屑屑然露其聲迹惟陰陽之順序星辰之循軌雨暘之時若者人皆可得而見焉然其尢效驗而最顯著者又在乎雨暘也是故當雨而雨雨而不至於滛當暘而暘暘而不至於亢則五穀丰登萬物用成將見家給人足而禮義興行禮義興行則盜賊不生盜賊不生而禍亂不作矣夫然則君位之尊安國勢之隆重世祚之延長與天地相爲悠久而無窮焉區區報國之心庶幾在乎杜子美云憂國願年丰此之謂也謹摘其言以名吾所居之軒而書此以記於壁

藏書石室記

予生七歲而孤家有藏書數百卷多爲人取去其存者蓋無幾稍長知所好取而閱之率多斷爛不全隨所有用力焉往往編殘字缺顧無從得他本以考補時或於市肆借觀焉然市書類多俚俗駁雜之說所得亦無幾乃徧於內外姻戚交往之家訪求質問茍有所蓄不問其爲何書輙假以歸顧力不能収錄隨卽奉還之然必謹防愛惜兾可再求也及聞有多藏之家必豫以計納交之卑辭下气惟恐不當其意有逺渉至數百里轉凂至十數人積久至三五年而後得者甚至爲人所厭薄厲聲色以相拒絕亦甘受之不敢怨懟期於必得而後己人或笑其癡且迂不卹也不幸稟此凢下之資而生乎遐僻之邦家世𨿽業儒然防失所怙家貧力弱不能負笈擔簦以北學於中國中心愓然思欲以儒自奮以求無愧於前人反求諸心似知所愛慕者甚欲質正於明師良友引領四顧若無其人不得已而求之於書書又不可得而求之之難有如此者乃喟然發嘆自盟於心曰某也幸他日茍有一日之得必多購書籍以庋藏於學宮俾吾鄕後生小子茍有志於問學者於此取資焉無若予求書之難庶幾後有興起者乎歲己未補郡庠弟子員甲子領鄕書戊辰上春官卒業太學甲戌第進士卽入翰林自此日積月累所得日多歲庚寅丁先妣憂歸故鄕服闋敬謁先聖於學宮怵然動其宿盟顧南方卑濕竹帛不可久藏竭平生積聚鳩工鑿石以爲屋凡梁柱楹瓦之類皆石爲之不用寸木廣若干尺長若干尺經始於【闕】年【闕】月落成於癸巳年七月爲錢總若干督其工者鄕友吳云也中爲木樹若干內庋以書僅成予卽北上竊恐後人不知予得書之難而易視之或者又取之以去也乃自書其事而爲之記曰書之功用大矣由一理之防而可以包六合之大由一日之近而可以盡千古之久由一處之狹而可以通四海之廣由一事之約而可以兼萬物之眾其惟書乎嗚呼聖人死也久矣而道徳萬世如見古人往也多矣而事業終古常新合千萬世之心術聚千萬世之治迹傳千萬世之語言演千萬世之理道皆於書乎是賴士也生乎千年之後而知乎千年之前具乎一物之形而悉乎萬物之理處乎一室之間而周乎萬里之勢非書曷以致之哉人生天地間不爲儒則己有志於儒以從事乎聖賢之道未有舎書而能成者也古語有之通天地人曰儒一物不知儒者所恥一書之不讀則一書之事缺焉書之在天下自五經而下若傳若史若諸子若百家上而天下而地中而人與物固無一事之不具亦無一理之不該學者誠卽是而求焉則可以貫三才而兼備乎萬事萬物之理儒之道其在是矣𨿽然書不貴多而貴精學必由約而後可以致於博精而約之以盡其多與博則气質由是而變化心志由是而開明徳業由是而崇廣析其精而至於不亂合其大而極於無餘防其全而備於有用聖賢之道夫豈外乎是哉區區積書之心誠有在乎是所以期待吾鄕之後賢君子者甚逺且大其必有副予望者乎使誠有之恨予耄矣不及見也𨿽然漠之中無知則已萬一有知亦將暢然快囅然笑也謹書此以俟若其規條名目則悉具於碑陰

學士莊記

學士莊在瓊城之西北二里而近翰林學士邱濬仲深之別墅也或曰學士文學侍從之臣在天子左右載筆以視艸者也矧一登進士第卽通籍金門出入禁掖幾二十年始以太夫人喪一歸故鄕服除卽行蓋以官爲家以文字爲業固不待莊以居用耕以食胡以別墅爲哉嗟乎此正區區深意之所在也予先世閩人來居於瓊世數久逺自七世祖學正公以來代有祿仕惟先公早世𨿽不仕而亦有貤贈之命世業𨿽以士而率亦未嘗廢農蓋仕者其暫而耕者其常歟予家依城以居而先世多負郭之田去所居一里而近有田一區四際皆深窪而其中獨窿然以髙其旁田皆歲再熟而此僅一獲焉始予少時恆謂海外古無髙人勝士故其地無可以賞心防意之所藏修之暇求一息遊之處不可得也是時卽有意經營之力不能及且弗暇也防免太夫人喪家居無事思欲成夙志而謀之吾兄伯淸先生先生曰何用逺求盍卽丹陽田爲之卽日具圖釐其田而三之用其一爲村而田其二如故乃僦工起其二之土而畚之築實其一以爲村基周圍若干丈爲畝者若干余田遂皆深窪可再耕歲防其所獲登常數焉環村之址鑿溝引水繚繞之村之背旁際爲長壠壠上疊石爲三小山山下有亭環種野花村前際爲方塘周若干丈塘心砌石爲釣臺當其前積土爲圓堆名小鰲峯環村皆種芳竹雜蒔花果艸木於其間小三山下繚以周垣中構堂三間翼以兩室前爲圓亭亭之前爲渠九曲之其下爲月池各有扁堂曰瞻玉旁兩室左曰曝日右曰涼風亭曰一噱蓋摘歐陽子內制集序中語也其他如所謂小鰲峯者蓋擬館閣中之鰲石所謂小三山者則又以視道家之山蓬萊方丈瀛洲者焉直堂之前有門扁曰小瀛洲其外門曰學士莊又自村徑始渉田蹊有石門焉曰丹陽仙境本其地舊名也堂旣成吾兄伯淸防客而落之試與客立釣臺之上而四顧焉一城之景咸防於斯漠漠水田四際山麓直南吾先人之廬於是乎在喬木岑蔚之間華表檐牙露出林杪此朝廷旌吾先妣之守節不貳者也而吾之登甲科官侍從有司所表之綽楔亦於是乎見之與凡吾廬之所有若寶勑樓若可繼堂若願丰軒皆隠約可指示也稍南而東是爲郡城雉堞連雲樓閣倚空衢道之交互屋瓦之櫛比闤闠之雜遝或近或逺斷而續焉隠而見焉蓋四州十邑之大都防處舉目而東不半里許郁有叢祠祠之兩旁翼以居民極其目之所至金碧煇煌照燿林谷是爲佛老二氏之所宮其東北之近地則州將都肄之所月凡三校閱於斯金鼓之聲旗章之物耳可聞而目可見斯則吾莊之近景也試又登小三山而四望焉一郡之景亦莫不畢防於斯蓋吾郡所謂主山者西石也中防而旁峻有似馬鞍然故又以形似名原其山之所起自海北之徐聞之石門其脈穿海底而南卽蘓子所謂地脈何曾斷者橫亙郡城之西勢如奔馬爲眾山之脊朝夕日光霞彩數金抹翠排闥而入吾堂中有如屏幛之列几案間然引領而南越吾居可六七十里有橫黛隠隠然雲霄間者陶公山也道家所謂七十二福地之次二十四者焉天宇空濶煙霏之外有峯巒累然如貫珠列於東北雲海之涯者七星璵也林木蔚然如疊翠叢於東南坡坨之間者靈山也此二山皆有祠宇有司歲時祀之其他如蒼屹之幽雅東石之秀防雷虎之蹲伏銅鼓松林之渺茫隨陰晴而隠現或有或無或在有無之間其水之大者有南渡江源發自五指山經臨澄定三邑之境繞城之南而東之折北防諸溪以入於海距此半舎許舟沿溯其中往來檣防其末越林表而出可數也吾郡以海爲疆界自此北至海道僅十里所謂神應海口是爲港門防檣之聚森如立竹汪洋浩之間山防防如一綫舟杳杳如寸葦晨昏蜃气結成樓臺峯岫千態萬狀日光射之錯雜如錦繡光耀如珠璣眞天下奇觀昔人所謂奇絕冠其平生信非虛語矣玆又吾莊之逺景也凢吾一郡人物邑居之繁山水登臨之美皆可於此一寓目而盡得之伯兄與客觀望旣畢謂濬曰玆不可無記宜詳書之以示後之人使天下四方知吾窮荒絕島之間有此奇偉秀絕之景顧不可哉濬惟中國之在天地間如方舟之浮於池沼中然吾郡以蕞爾之地居寰海之外則又如浮一匜於方舟之側然可謂防而防矣今天子建都於燕而吾郡在越之極南何啻萬里也渺末小子無才無徳猥以文章小技遭際盛時寘身金馬玉堂之間側迹勾陳紫防之下豈非幸之幸哉𨿽然出處有其時而進退當以禮茍知進而不知退有以進之而無可以退之之地以是而事君則昧大昜隨時之義犯夫子患失之戒大不可也此區區所以預爲歸老之計而卽歐陽子之所云云者以爲堂亭之名非敢以誇諸人也聊以志我志焉爾異時上乞骸之章天子幸閔其愚而以柔逺之禮優之俾得以守其世業遂其初志歸與伯兄優遊容與娛老於是莊之上炊稉而飯之釀秫而啜之又推之以及夫鄕人父老醉飽之餘相與鼓腹而歌吟稽首以祝頌庶幾以報聖恩之萬一焉不幸一旦溘先朝露也又以是遺子孫尙亦有利哉

野花亭記

禮曰天地溫和之气盛於東南五嶺地當中國之南而吾郡又居五嶺極南之徼天之暘明貫通於四時地之淸淑旁鐘於庶類是以物之生於斯也形瑰奇而色鮮華味甘美而气馨香獨異而且多凢他郡所有者多有之而其所有又有他郡所無者予自蚤歲粗知讀書卽有意於物理之學而於花卉亦旁及焉凢名具於載籍文字間徧卽人家園圃求之亦多有其所無者無幾爾而時又於載籍文字之外得其無名者甚多意謂方名不同耳他處或有未可知也及遊郊野山澤中所見愈多中有甚奇特秀絕者詢之土人或有名稱或無名稱不止一類意謂遊歷未廣安知他方無其類耶旣長渡海而北歷髙雷之境抵於羊城由是溯湞溪逾庾嶺防章江而下浮大江歷吳楚齊魯宋衛之境以逹燕京所至遇士夫博雅好事者往往詢之所見不過同此數品其間載籍文字所具者亦或有未識焉或此以爲是而彼以爲非迄不知所定於是乎嘆曰花卉之生於中州可謂幸矣然人且猶有不盡識者矧不幸生於遐外之域者哉其不見知於人無足怪也是𨿽有瑰奇之容華艷之色芬芳之气亦無由以表見於世惟自生自落於荒山野澤間與蓬蒿榛荊伍而已一何不幸之甚哉使誠一日有所遇焉持之而北與他方所有者相比較固未必盡出其下或超而出之者亦未可知焉而彼生得其地遇得其人方且植之於庭堦之前培之於盆盎之內滋之以膏腴沃之以潔淸慮其弱也扶之以竹恐其燥也蔽之以蓬虞其或爲物所傷觸也而又防之以闌檻朝視夕顧以覬其長成開發迨其及時而開也設具召客以賞之分題賦詩以詠之詠之不足而或又寫之以圖不幸爲風雨所摧敗焉相與嗟悼之無已若是者豈其物一一皆足以動人哉得所處也歐陽子有言凢物之幸不幸視其處之而已予與是花同處遐逺之域目親見之者多矣皆他方之所未有者也其容其色其香一皆出於天然而未嘗假毫髮之人力且猶如此使其得與於人家苑囿軒墀之末而受園丁之培飬爲士夫之賞識殆將與之爭妍競秀未必盡出其下也其如所處不得其地何予每見而憐之思欲移入家圃中因其類而命之以名名有未雅者爲更之有志久矣歲己醜聞先妣喪歸自禁林明年抵家又明年始免喪乃謀於鄕友好事者徧於山野艸澤間遇艸木之花卉茍可以入目供鼻者盡移植吾學士莊中前後致數百種爰於其中構一亭以爲賞玩之所名之曰野花亭意將待其封殖旣成之後標其名而繪爲圖每種各詠以一詩使艸木之生吾土者𨿽不幸不見賞識於中州士大夫而亦有聞於吾鄕之人或可由是而傳播於四方焉惜乎客土新培气脈未屬旣而萎槁者幾盡予爲程限所薄遂爾北上竟未克如所志而重嘆是花卉之不幸也𨿽然予髮種種矣不日上章乞骸骨聖天子幸憐其老而賜之以休閒尙當成其素志安知其不終幸哉朝回無事坐願丰軒中時春雨初霽艸木競茁忽然動家園之思信筆書此寓歸俾子惇刻置莊間以爲亭記用著吾志以示夫鄕之人𨿽然是記也豈直爲野花發哉

可繼堂記

可繼堂者瓊臺邱氏之正寢也堂以可繼名摘先祖思貽公所題堂楣對句語也洪熙攺元公以臨邑醫官滿考赴銓曹畱京師又明年是爲宣徳丁未先考學士公卒於家時先祖年五十九伯兄源甫九歲濬七歲明年公歸自京師其祭學士公文有入門見棺之語聞者傷之先祖平生止一子上無伯叔旁無兄弟羣從推而逺之亦無宗族防防然僅二孫存上系宗祀之重如一絲之引千鈞也鄕人有唁先祖老而喪子者先祖指吾兄弟告之曰吾先世世以積善相承然未有發者今不幸而中防然古人往往因防而大著所以大發者其在二孺乎因手書二句曰嗟無一子堪供老喜有雙孫可繼宗命通家子陳曦書之掲於寢堂之楣鄕人多稱誦焉濬兄弟就外傅時一日先祖坐堂上兄與濬皆侍公謂兄源曰爾主宗祀承吾世業隠而爲良醫以濟家鄕可也謂濬曰爾立門戶拓吾祖業逹而爲良相以濟天下可也時吾兄弟俱防稚愚騃不知先祖之言爲何如然自是亦知惕厲自持不敢失墜兄年十有九濬少兄三歲而先祖棄去時正統丙辰歲也歲己未濬始補郡庠生甲子領鄕闈首薦己巳兄爲有司薦繼先祖職濬登甲戌進士選入翰林爲庶吉士除編修累陞侍講學士國子祭酒禮部侍郎嵗癸卯防天子推恩贈先祖爲通議大夫禮部右侍郎自先祖捐館舎至是四十有七年題二語後則五十有七年也玆二語者鄕人父老至今猶能誦之如昨日然而是堂則以旣壓而更新之矣濬兄弟佩服斯言兢兢如一日未嘗少置諸懷濬於官次嘗求能書者書可繼堂三大字寓歸以遺吾兄俾刻而寘諸堂之楣兄嘗命濬以記濬領之而未果歲丙申不幸先兄亦棄濬而從先祖於九泉不及見天恩之降矣嗚呼痛哉濬鬂髮亦種種矣久官於朝而乞骸之情尙未得如所願因述所以名堂之意以貽子惇及從子陶融俾買石刻之而立於堂隅使後之子孫知今所以名堂之意而思所以繼繼於無窮而又爲之言曰繼之爲言大矣哉天非人不繼父非子不繼人能繼天是爲聖人所謂繼天立極是也子能繼父是爲孝子所謂繼志述事是也然天有可繼之道然後聖人繼之父有可繼之業然後孝子繼之有天而無人則極不立有父而無子則世不延此古之君子所以創業垂統必爲可繼之道而承其後者必持循遵守之而不敢失墜使其可繼者世世接續而延長之父作之於前子述之於後必如是而後可不如是則不可所謂可者斷斷必爲之辭非僅可而未盡之謂也玆則吾先祖言外之意謹用推廣之以示後之人爲吾子孫者服膺吾言其尙如吾兄弟服膺吾先祖之訓然爲之先者必爲所可繼而不可繼者弗爲爲之後者必繼其所可繼而凢可以繼者無不爲如是庶乎爲丘氏之孝子矣乎不然則辱祖悖親其不孝也莫大焉

重編瓊臺槁卷十九

欽定四庫全書

重編瓊臺槁卷二十

明邱濬撰

傳

夏忠靖公傳

公諱原吉字維喆其先防稽人徙饒之徳興祖希政仕元爲湖廣行省都事父時敏國初爲湘陰教諭始家焉母夢三閭大夫入其室生公公生有異資年十三喪父卽刻志向學以詩經領鄕薦卒業太學選入內廷書制誥擢任戶部主事大爲尙書郁公新所委任防大朝覲執政大臣劾諸司之怠事者有防宥之郁堅請不已有劉郎中者忌公因奏公主使郁太祖以問鬱鬱對曰臣愚過聽堂後書算生罪甘萬死上意解宥之惟逮諸書算生於獄劉計不行復以公專部事爲言上察其姦並誅劉三載秩滿吏部引陛見公跽面陳母老請歸省且曰臣去家逺乏僕從乞寛其程限並暫假在官卒從行上特允之人以爲殊典是時公初爲部屬已爲上心所眷注如此三十一年陞本部右侍郎命充采訪使巡撫福建尋又出鎭蘄州太宗皇帝入正大統召還轉左侍郎逾月陞本部尙書上勵精圖治凡建文時教條政令有所更革者皆命公申明之凢三十餘事又明年蘇松諸郡大水奉命往治發浙西兵民數十萬疏決壅滯旣而上命僉都禦史兪士吉賫水利集往賜公俾講究拯治之法公乃集共事官屬濵河吏民及凢諳曉水利之人博求參考以復奏謂嘉定之劉家港徑通大海常熟之白茅港徑入大江是皆大川水流迅急之處宜浚吳淞江南北兩岸安亭等浦港以引大湖諸水入劉家白茅二港使之直注江海又松江大黃浦乃通吳淞要道今下流壅塞難卽疏浚傍有範家濵至南蹌浦口可徑逹海宜浚令深濶上接大黃浦以逹泖湖之水此卽禹貢三江入海之迹俟旣開通相度地勢各置石牐以時啟閉每歳水涸之時滌築圩岸以禦暴流如此事功可成於民爲便上從之公一一如所言而行水患乃息又以其民久勞而饑奏發廩三十餘萬石以賑之躬行督勸散給有方全活者甚眾永樂三年秋八月召回掌部事上諭公曰向以部事付郁新而專委卿以浙西農務庶內外克濟今新死付卿以部事卿其盡心毋怠公首請裁冗食以省浮費量有無以均出入平賦役以蘇民困又言鹽法邊儲所系不許勢要開中以妨商賈錢鈔國用所資不許富室專利以沮貿易以至禁包攬戒侵欺淸倉場廣屯種平價值皆請立定規以施諸天下上嘉納之時承建文廢弛之後靖難之師方息府庫空虛無有蓄積一時鍚予功臣賞給士卒大封親藩增置武衛添設百司而又召集天下儒生數百人於館閣編輯大典未幾遣二十五將軍大興安南之役遣內官造巨艦航西南大洋海以通西南諸畨財用之費以億萬計皆取給於戶部公晝夜焦勞經營綴葺惟恐拂上意而殫民財時初建北京采宮殿材於西南命公暫行督視自南京抵北京給以官校察其怠事者懲治之公卽榜諭軍民使其趨事懲一以戒百人人效用事濟而人安行至徳州有防召公還且諭公曰行止卿自度之朕不中定也七年春二月車駕巡幸北京命兼行在禮部都察院事扈從歲餘上以北敵犯邊親帥六軍徵之時宣廟以皇太孫畱守北京命公輔導兼行在六部都察院大理寺事庶事修舉京師肅淸上還大喜賜鈔幣鞍馬冬十一月車駕還南京以從行勞賜休暇十日尋命輔皇太孫周行鄕落以觀民俗繼命閱武於郊以知兵事公所至隨事納忠多有禆益九年秋九月九載秩滿上親宴之別殿降勑奬諭有循良篤實如古名臣之諭並賜誥封祖父母十月上以太祖實錄建文時修多失其實永樂初再修亦倉卒未備命史臣重修勅公與姚少師廣孝監修未及成而姚公卒公獨專其事七年始成上之十一年春二月扈從車駕巡北京十六年修天下郡誌命公提調十八年北京宮殿成奉勑召皇太子皇太孫於南京旣起行公先馳奏上命東宮宜緩行公見具傳上防東宮曰君親𨿽有命臣子其敢緩乎公旣至入見上問所以速來故公具述東宮言以對上悅公因言連年營造民疲轉輸逃亡者多今宮殿告成宜愛飬民力凢各處流徙之民請悉宥之新復業者蠲所負詔行之十九年夏三殿災公上疏極言請寛民力蠲負貸使民心悅則天意可回上嘉納之是歲因災羣臣各言南北建都利便不同科道官因攻大臣上命面辯於庭親禦午門樓視之宻命中使詢公孰是公曰臣等罪也科道言是上兩宥之或尢公背初議公曰不然天威嚴重吾輩歷事久言𨿽失幸上憐之若言官得罪所損不小眾皆嘆服冬十一月上以北蕃攜貳命公與尙書方賔呂震吳中等議親徵公等議宜且休飬兵民未奏防獨召賔賔言今糧儲不足遂召公問糧儲多寡公對曰僅及將士之用耳不足以供大軍卽命公往視開平兵儲吳中入對亦與賔同上怒急召公還賔聞懼自殺公至命系公於內官監籍其家惟得賜鈔千餘貫餘皆布衣瓦噐而已明年正月車駕復北徵出塞不見敵果以軍餉不足而還又明年上崩於楡木川仁宗皇帝卽位卽日復公官公以母喪未終辭仁宗勉畱之曰國家不幸有大事正賴相與共濟艱難安得遽去卿云有喪我無喪乎如卿辭職朕亦不當在此公不復敢言賜賻禮遣官防其喪歸營事宣宗以皇太孫正位東宮加公太子少傅時呂震爲太子少師班公右卽進公少保仍兼前職兼食三俸公固辭許辭太子少傅一俸同時大臣當受誥命翰林呈艸上取筆增二語曰勿謂崇髙而難入勿以有所從違而或怠且諭學士楊士奇等曰此實朕心蓋望卿等匡輔之功也繼召公等至扆前賜銀章一其文曰繩愆紏繆且諭曰朕有過舉卿卽具奏來以此誡之朕不難於從善也夏四月命兼掌禮部事特賜象牙字印以便僉押其文曰正直蓋以旌公也又以公有匡輔功賜第二區一在南京一在北京田五頃仁宗賔天預聞顧命時宣宗爲皇太子監國南京遺命徵還嗣位時有漢庶人之疑中外洶洶羣臣欲出郊迎太后命獨畱公佐襄王畱守京師輔臣郊見宣廟首問公及蹇少師眾等不能對旣至召公慰曰朕聞太后諭知畱卿意卿奉皇祖命輔朕有年非他人比卿當以所事皇祖者事朕賜寶帯宣廟旣嗣位公以舊輔倚毗尢重宣徳元年漢庶人反移檄誣輔臣姦邪亂政以公爲首蓋以大臣中公最爲列聖所委者故指以爲兵端上夜召公等入議公免冠謝曰臣不才致變親藩罪當死上曰卿何爲是言彼蓋假卿以興兵耳休戚與卿同之命公坐宻議屏左右語楊文敏公榮首勸上親徵上難之顧公公曰往事可鑑不可失也臣昨見命將而其色變退語臣等而泣在廷如此則其臨事可知又曰兵事貴速且有辭宜捲甲韜戈而往一鼓而平之所謂先人有奪人之心也榮言是上意遂決卽躬帥六師徵之晝夜兼程而往師臨城漢庶人懼欲降猶令人繞城上詈公罪人旣得大被恩賞賜公閽者三人掖公朝參出入公固辭曰舊制非勲臣不敢用上曰卿輔導忠勤非勲而何乃拜賜是歲扈從車駕巡邊旣還上以蹇公及公等四人年老不欲煩以有司之政勑公曰卿等事祖宗積效勤誠朕嗣統以來尢資贊輔夙夜在念圖善始終蓋以卿等春秋髙尙典劇司優老待賢禮非攸當況師保之重寅亮爲職不煩庶政乃副倚毗可輟部務朝夕在朕左右相與討論至理共寧邦家其專精神審思慮益致嘉猷用稱朕倚眷老成之意繼賜銀章一其文曰含貞靜蓋以褒公徳量云五年春兩朝實錄成賜宴於中府明旦入謝旣退得防疾命家人具湯沐浴正襟端坐召其弟及子告之曰吾以一介書生叨居重任愧無以報國家言訖而終時五年正月二十七日也享年六十有五先二日有星墜庭之西南隅光燭地者久之上聞訃震悼命有司制棺給賻營塟遣禮部尙書胡濙諭祭贈特進光祿大夫太師諡忠靖官其子瑄爲尙寶司司丞仍復其家自公侯貴戚下至郎曹將校咸往祭弔衛卒京民亦爲流涕公性至孝少失怙母太夫人守節公終父喪卽出教裏塾取束脩以資飬及通朝籍每出必候問起居公退非有客不離親側友愛諸弟其弟有使酒者破其釀噐家人奔告公笑曰弟又醉邪畱二俸在南京資其用度略不計平生與物無忤受人之惠𨿽防必報少時曾受知於邑教史九韶旣貴禮待如初恆分俸以濟其乏與人交忘勢分篤親舊有無通共胡祭酒僦屋以居公得賜第卽以所居讓之胡致仕去就鬻以爲贐谷庶人國於鄕郡有逆謀爲蜀王所發上疑郡人有預者公請以百口保之竟免究郭尙書惇使樂安州爲同事者所譖公力爲救解遂得免其他如寛諸城妖黨解袁忠徹危疑不念呂宗伯宿憾皆世所謂陰徳大量者公心無適莫渾渾然不見圭角小人有所觸犯虧損置之不問公平居無事坦坦如也一遇事明敏奮發嘗奉命兼理諸司政務吏牘滿前迎見立解防根適節各得其宜商功計利惟恐有恆曰不可使後人難爲繼而戕吾民也其掌國計最久凢所建置區畫明於闔辟斂散之術科分戶別有倫有要一一可爲後法歷事四聖隨事獻忠凢持論必歸仁厚存大體天下之人陰受其賜者多矣一時大臣與公同功一體者惟蹇忠定公時以蹇夏並稱然蹇公特以政事著稱於時而公兼有文學之譽自開國以來三大纂修皆公爲監修所著有文集若干捲傳於世云論曰天開一代隆長之治必其創造者有可祖之功而繼世者又得夫可宗之徳也功立矣徳修矣然非得夫股肱心膂之臣以贊助彌縫於其間亦曷能有以固其基成其治而綿其祚於有永哉公初入仕時卽爲太祖皇帝所知迨太宗入正大統首防防擢繼事仁宣二朝始終四十餘年專掌國計其間𨿽或兼他官釐別務總理諸司之事與聞機宻之政未始一日離計相之任也於乎大學治國平天下之要顓顓焉惟在理財用人夫治道亦多端矣聖門授受皆不之及而獨舉理財以並於用人誠以用人爲治莫先焉財用旣足天下事無不可爲者矣列聖所以用公之意蓋有得於孔曾之傳也歟昔人論大臣以徳量气節學術才能四者並言謂非兼是不足以當輔弼之任觀公掌國計當內難始定之餘多事紛紜之秋國無乏絕之憂民享和平之福非明於學術優於才能者其能然乎況又一時大臣中稱有徳量者以公爲第一公其無愧古人所謂大臣者哉

余肅敏公傳

公姓余氏諱子俊字士英眉之靑神人也其先郢之京山人元末入蜀父祥仕爲戶部郎中公生十歲而孤自幼有大志迥異常兒見者偉其不凢稍長從吳亷憲中受詩經中景泰辛未進士第授戶部江西司主事陞福建司員外郎在部屬中獨開敏精厲嘗有兩勢家爭田久未決部檄公理之其地名偶與所爭者姓同執爲其家故產公曰然則張家灣盡張產耶卒爲直之一時能名聞諸上下部有難理事輙以委公天順庚辰出知西安府府居防府下公務叢委訟諜紛紜三邊之事咸萃於玆而使車過往無虛日公處之裕如也在任六年治行爲關中七府之冠賜璽書旌異歲丙戌擢陜西右參政督三邊軍餉明年陞右布政使時有滿四之變用兵所需取給有司公在軍中督屬趣辦罔有廢缺是役公經畫之助爲多庚寅轉浙江左布政使關中軍民惶惶失所倚賴才六閱月防西夏有警廷議以爲公居陜久民夷信服莫如用公遂拜公右副都禦史巡撫延綏時北敵入黃河套久屯不出朝廷屢遣文武重臣總制諸路軍馬以備之公具疏言陜西有三邊延慶寧夏甘肅三邊之中延慶於內地爲近國初北敵逺遁黃河之外至正統初始渡河來犯近邊建議者始請於沿邊地立界石東西二千里於界石外開創楡林一帶營堡後累增至二十四所延蔓千二百里屯軍積糧以扼入冦之路又於營堡三十里外築墩臺以瞭望敵人闖境卽舉煙以示警用是邊境久寧天順以來敵知我東西諸邊各據險以守難於窺伺惟延慶一帯地無險阻可以馳突屢來犯邊掠我邊人以爲向道遂知河套所在入屯其中以伺機變自是敵顧居內而我列屯守圉反在其外一入其中不得其出遂至遣將聚兵以爲之備計以近日用兵所費芻糧銀鈔以萬萬計今猶屯宿重兵未見寧息將來供給又難計算臣愚以爲莫若於沿邊一帯墩臺空處築爲邊墻增立砦保𨿽非天險要爲有據況舊界石一帯多髙山陡崖間有川口亦有限數乞勑沿邊府領各統戍卒及行附近布政司起倩民夫付臣統領依山形隨地勢或鏟削或壘築挑塹延引相接以爲邊墻仍乞勑參副遊擊等官領兵於界石之外下營架礮以爲防蔽事下諸守將計議以爲敵未出套未可庀工敵旣出乃東起淸水營之紫城砦西至寧夏之花馬池延蔓幾二千里每二三里間爲對角敵臺崖砦連比不絕於其空處築堵者三橫一斜二如新月狀以偵敵避射凢爲堡十有二崖砦八百十有九小墩七十有八大墩十有五兩月之間厥功告成自是外冦稀矣初楡林列戍始於正統歲調延安綏徳慶陽三衛官軍分戍而以河南陜右客兵班上助之未有衛也成化初議者嘗請於楡林堡立衛然未就緒至是公始請以先年陜右淸出逺年不明軍籍及有罪責戍南土者之子孫免其逺戍就近編伍以實之且又拓其城比舊加廣凢軍中噐用百爾具偹率範銅鐵爲之欵識以歲月又擇軍中子弟之俊秀者爲弟子員奏請建學立師以教之楡林俗不藝圃公求種於逺教民種植自是蔬果與內地等又於界石外開地以爲屯田給軍民耕種得糧十數萬石以助經費自是楡林爲重鎭而與寧夏甘肅鼎立而三矣敵自後經城下必嚙指相顧不敢鳴鏑向之癸巳公以功陞左副都禦史又明年進右都禦史仍鎭延綏公在延綏首尾六年說者謂楡林之鎭國初未有也有之始於正統然皆艸創未備自時厥後鎭守巡撫者非一人至公而後守禦之具始大備云丙申以本官移鎭關中有詔命議弭盜安民之策選將厲兵之方公乃條上事宜凢七一曰衛國之計二曰保民之計三曰弭盜之計四曰安民之計五曰選將之計六曰守隘之計七曰善後之計其所建置皆關中軍民切要急務前人未舉者防入皆從之行之至今人以爲便是秋入朝議事奏免岷河洮三衛之民戍南方者一萬有奇易置南北之更戍者六千有奇就以分戍固原之胡盧峽並魏王城設平虜鎭戍二千戶所領之旣歸鎭岷州四簇生羌作亂移兵平之獲首級四百岷地險隘自國初指揮馬深入其地至是再見於公羌人逺遁相戒曰馬帥復來矣誓不敢叛防聞賜勅奨勵有北敵懾其威聲西戍遭其剉衂之褒初公在西安時患城中水多苦鹻民以爲病宋時東引龍首渠水入城以利民汲其後湮塞成化二年又西引潏河之水自丈八頭起修石以啟閉樽節放水二分至西門十有五里貫城中以足民用餘水泄出城積滯日多幾與城基等將至壊城公有意欲修之未果至是乃議亦如丈八頭開新渠以泄餘水經漢時故城以逹於渭以免公私之患人至今便之號爲余公渠又涇陽縣舊有洪口堰山髙水下不利灌漑乃出公帑責健吏鑿山開道漑田千頃至今永爲秦民之利過者思焉丁酉召拜兵部尙書論前功加一品俸逾年加太子太保賜金瑪瑙帶織金麒麟衣一襲丁內艱服除卽驛召攺戶部尙書癸卯秋大同有警僉議邊備久弛非公莫能振肅之乃命公節制沿邊諸軍事公請兵數萬分戍瓦刺入冦要路守將服公威望紀律一新瓦刺聞之引去尋召還甲辰以星變上言大要欲朝廷節財用而無浪費於土木禱祈重鹽法而無以實數作羨余以賜權貴禁奪民利而不許貴幸乞閒田罷中官俾歸給役宮中而無預外事凢此皆人所難言者時論快之三月上以大同宣府乃國家藩屏𨿽有鎭守巡撫等官不足倚仗兵荒之後疲敝已極必得重臣庶其有濟乃勅公總督兩處軍務自總兵以下咸聴節制公卽日出居庸歷宣府至雲中乃上疏言大同宣府兵民疲敝誠如聖諭然舉事必先其急者今日事之最急當舉者莫急於修邊墻臣向修於延綏已有成效乞以是法推而行之宣府大同及偏頭關自東抵西一千三百二十里各爲墩六百一十今舊墩現有百七十擬新築者四百四十每二里立墩臺一髙三丈濶如之對角爲懸樓二空內挑壕塹濶丈五尺深殺濶之五計用五百工十日可成一座以萬人十日計之可成二十座一月可成六十座兩月可成一百二十座以十人守之非但以瞭望而亦可以四面擊賊使賊不敢越每歲夏四月秋八月興工遇警卽休事已復作暫借用軍民之力𨿽曰勞擾然而一成之後歲省邊費萬萬命下如公所奏行之旣而宣府守將不遵約束公奏劾之而忌者因而造爲飛語俄攺左都禦史專鎭大同忌者攟摭公行事命工部杜侍郎及科道官往按之案卷明白無有所私乃止落太子太保以左都禦史致仕家居未逾年復起公典兵政比至屢疏以病乞休致不許悉復舊所兼官未盡兩月憲宗皇帝賔天今上嗣位屢以疾求去不允疾已亟猶命臥理部事屬楚蜀大荒公慮有變猶力疾艸疏乞遣將臣鎭壓之以消未然之患旣封進屢問左右章出未或曰否遂側身面內而卒時己酉二月二十二日也享年六十有一上震悼輟朝一日遣官祭贈光祿大夫太保賜諡肅敏公沈重簡黙外若和緩內實嚴毅自爲部屬時事事不茍有一事不當輙熟思審處之夜以繼日或對客猶沈吟未已或問之曰官中一二事恐不當耳凢奏疏文移必自起艸每夜至二鼓方寢𨿽疾病中不廢天下事罔不經心而於國計邊務尢所注意一生仕宦立朝之外皆在西北二邊而於關中尢久故於楡林事爲詳其功尢大而灼然在人耳目者在修邊墻一事其後又以大同宣府切近京師依仿所已行者爲之竟爲忌者所沮不克成論者謂其功程已有次第假饒未爲盡善但十得四五而亦享四五之利不猶愈於盡廢乎論曰古稱儒臣之守邊者首稱韓範然二公之事載諸史傳者議論居多鑿鑿乎見諸行事而有實迹畱於後世者亦不多見也今余公之建功在延綏環慶之間蓋二公故壤也而楡林邊墻之修延袤餘二千里敵人望望而去邊民優遊以嬉者餘二十年矣使繼公者人人皆體公心踵而葺之使毋至廢壊則公之功畱於後世者豈下二公哉夫天之於邊塞固限之以山川山川不足而以人爲補之因阨塞之闕順形勢之便以扼異類之衝突似不爲過是故秦人築城非非而不量力不卹民則非也烏可以噎而廢食哉北魏髙閭亦嘗建此議矣而不克遂而公則遂矣且有效矣而或者不廢其前功而顧逆料其後何哉忌之也亦非專爲公也方公建議時有云凢事務須足到目過似能經久者方始爲之予固知公非茍然而漫爲之者邊墻之修成不成不足惜而所惜者民財民財不足惜而所惜者國計嗚呼快一已之私而忘國計之大斯人何人哉

金侍郎傳

公諱紳字縉卿其先錢塘人洪武初以閭右實京師遂爲金陵人父潤號靜虛博雅好古工詩善畫爲時輩所重公生而頴敏讀書數徧卽成誦甫成童從石首汪初習進士業年二十以尙書蔡氏傳領京闈薦明年登進士第選入翰林爲庶吉士防詔修天下地誌公充纂修官書成賜名寰宇通誌有白金防綺之賜卽拜刑科給事中明年英廟復辟懲景泰舊事屢召言官面授以名俾舉劾公時與焉或賜食嘗諭內閣學士李賢令吏部毋以補外一日晡時有詔言官劾大臣之非法者事出倉卒公援筆立成彈文辭理俱到明日當廷奏劾聞者駭服今上嗣位陞本科都給事中首率六科疏論錦衣衛指揮門逹竊弄威福逹坐謫戍邊天下快之初逹以都指揮掌錦衣衛詔獄時逯杲者專伺百官過失每攟拾逹逹懼甚不敢恣及杲被害逹專委任以謝通爲心腹一切反杲所爲每事以忠厚爲務時論翕然歸之及通死逹專聽其同官呂貴言以右武爲事始任情張威大興羅織遣官校徧行郡縣緝訪事情有犯者卽遣官屬拘逮所至贓賄狼籍天下騷然李學士以爲言逹衘之屢欲中傷賴先帝仁明而止至是訴寃者紛然公時掌刑科奮然謂其僚曰此天下之大蠧言官責也此而不言又何用六科爲卽攘臂艸奏當朝劾之時天順甲申也尋陳時政八事上以其言有理詔曰前三事朕自行之後五事付所司集議三事者持恆久勤接見納忠言也三言者皆當時要務而勤接見一言尢爲切中蓋祖宗以來於凢燕閒之際執政大臣及左右近侍時常皆得接見自先帝以幼沖嗣位而此禮遂廢因襲以爲故事故公言及之歲丙戌漕河淤阻京師米價騰踴沿河盜起公建遣禦史及帥臣緝捕遂得安妥是歲陞南京大理少卿時公年才逾三十屬官深於法者意公於法比容有所未習姑以難事試之公剖決無滯𨿽老於法者不過是乃大敬服尢畱心獄事恆曰獄者人死生所系箠楚之下何求不得彼不能伸於法司而求伸於我我又不爲之理何用理寺爲故凢經公平允者輙無異辭公在大理九年如一日秩滿陞南京刑部右侍郎月躬視獄者再毎戒飭其屬俾無法外施刑故事霜降後防大臣審錄重囚必先召所屬郎署反覆詳審有可矜疑者必具錄之至期對眾言某事可疑某情可矜囚因而得生者甚眾戊戌江西荒歉上特簡任公往巡視許以便宜行事公委藩臬二司定計授畫俾各涖所部督責其屬勸興發而自居防府之行臺不輕舉動蓋以專往一方而他方有事則有所不及濟凢可以寛民力裕民食節財用弭盜賊者無所不用其心在江西幾二年凢措置得白金以兩計者十有七萬米谷以石計者幾二十萬所活軍民以口計者毋慮百六七十萬江西十有三郡之民賴公以安庚子回任又明年壬寅六月辛酉偶得疾越六日丙辰卒年四十有九公性簡靜而愼交遊且官故鄕故舊有以私謁者輙拒絕之始𨿽不樂終莫不信服其公侍靜虛翁家居者幾二十年不以公務而廢其私家之孝飬時人榮之平生儉約一無所好惟好積書號心雪所著有心雪稿若干捲存於家子三人長麒壽庚子貢士次麒永麒寧論曰公生長京師有靜虛翁爲之父年甫弱冠卽登甲第選入中祕讀人間未見書卽與纂修地誌之命書成授官近侍擢貳大理繼二秋官殆其歿也又有祭之恩年𨿽僅及艾然人世百年所不能得者而皆有之於乎是固其世積家教之素學問持守之功而亦遭遇其時歟同年登進士者三百五十人選讀書中祕者二十一人公年最少發逹最早仕不出其鄕而父母俱存兄弟無故一登仕籍卽蹈亨途未嘗一日齟齬而又推恩上封其祖下廕其子而長子者又以世業登天府名歷官二十有九年凢五轉官階所至有聲而人無異議公之死可謂無憾矣年𨿽不甚長而名之在天地間者則昭昭乎長不朽矣

毛宗吉傳

毛君諱吉字宗吉余姚人也性剛直尢嫉惡自在邑校時見鄕人顯宦者歸或挾勢以淩鄕曲而於郡之長吏則卑卑以希合輒毅然形見顏面曰我得志弗爲也歲甲子中鄕試再試禮部皆乙科不屑就歲甲戌登進士第授刑部廣東淸吏司主事故事十三淸吏司分理在京諸司刑獄廣東司當錦衣衛衛卒伺察百官陰事攟摭得分寸書片楮以聞不復核虛實輒當以罪公卿大臣皆惴惴奉承之惟謹公行請托莫敢違拒甚至以罪被逮法司亦不加箠君在淸吏司有逮至者一懲以法略無顧忌其人至以俚語目君曰毛葛刺時長衛者怙寵大肆羅織勢熖爍人百官遇諸途趨避惟恐後君遇之獨以一手舉鞭彼愕然顧左右曰此非刑部毛葛刺耶益衘之其徒百計求君短長訖不可得適君偶以疾誤朝參命錦衣衛鞫之其黨走報其長曰毛葛刺來矣乃預簡卒之彊忍者掄巨杖待君君至僅榜四支五骨見矣眾意君必死適有僧同在系見君創甚而無悲容苦曲事君得不死旣而隨眾例得復職眾咸曰毛葛刺自此懲創攺節矣及蒞職操法愈嚴未幾陞廣東按察司僉事時廣城以西流賊殺掠居民殆盡其東幸無事而豪宗大戶武斷吞並積習成俗君分巡惠潮首知其獘痛懲之豪右斂迹及其當代二郡民赴巡撫大臣願再借君一年於是檄再往先是程鄕民羅劉寧者作亂官軍平之其黨楊輝者遁往贑之安逺招集餘眾於閩廣江西之交大肆摽掠時官軍皆徵廣西君不得已招之而輝等從命復業比君還防府而輝等復起摽掠如故君再至賊勢益大輝據上下寶龍峒其黨曾玉等據石坑峒謝瑩據龍歸峒破江西之安逺福建之上杭二縣逺近騷然諜報賊期以十一月二十二日攻程鄕縣治君曰賊勢眾矣與其臨時拒敵孰若先事制之乃命縣長吏宻集民壯並召旁近官軍僅得七百人卽日倍道行三百里至赤硃坑翌日又行三十里至石坑峒賊數人負米出峒眾欲奮擊之君曰舎之毋驚動賊眾少頃賊知官軍至以其眾三千人陳山下賊眾我寡士卒有懼色君躬擐甲冑督戰於是士卒爭奮自辰至午戰數十合賊遂敗走生擒曾玉及其徒二十餘人斬首三百餘級乘勝破龍歸峒獲謝瑩又明日直搗下寶龍輝眾陳石崖上我軍陳水中相持守之君以戰不得地亟分兵繞出其後賊莫測遂驚潰前後擒斬一千四百餘人餘黨悉平是役也我士卒不損一人犒賞糧餉皆出於臨時調度不取於官不斂於民又獲白金三千餘兩悉以送官巡撫大臣以其功狀聞未報而君又當分巡雷廉髙三郡人民爲賊所殺虜十七八道路蕪塞數百里間無煙火君攬轡四顧慨然以削平賊防爲己任旣抵所部城門晝閉郡守猶鞭系城中殘民追徴不已君至首命止之百姓如獲更生分守都指揮等官嬰城擁兵賊或十餘人或三五十人驅脇子女以千百數口過城下不肯出一騎發一矢甚或燕飲酣歌若罔聞知吏民以賊告輙加箠楚有自賊中逃回者輙誣以通賊杖殺之自是生民進退失據無復生路矣君至嘆曰此方之人獨何辜哉是𨿽一時守將之責抑亦督責者之過也時雷州海康知縣王麒者獨奮不顧爲眾所嫉君獨奬勵之適報賊至大體等村君時在雷州卽移文都指揮出軍擊賊彼畏縮不敢出君又以大義激之亦不從君卽督麒領民壯躬抵賊所戰敗之斬首數百餘級奪回被虜人畜無數賊分三支犯吳川縣君覘知其一近河道卽命麒乘小舟出賊不意悉破之得首虜六十餘級其二支聞風遁去自是君所部稍寧君以平賊方略來上上嘉其勞內批陞君本司副使仍降勑奬諭委以一方邊務而麒亦陞本府通判勑至君益感激思報歲乙酉春正月賊東出惠之河源轉掠韶之翁源君率官軍二千兼程追之斬獲百餘級賊遂西奔三月新防告急君率都指揮焦用指揮孫壁等官軍三千人至新防又得民之自效者近萬人明日行至大磴與賊遇戰破之獲首二十餘級乘勝追至云岫山去賊營十餘里時二鼓矣君號召諸將曰賊營後山箐而前畈田左右皆山隴若敗必遁入後山爾等明日分兩哨進據後山我以精鋭衝其中爾兩哨左右合擊之賊可盡圖也約以雞鳴蓐食黎明進兵是夜無星月遂至後期不得已三哨齊進賊果敗走棄營攜妻子上後山君命潘百戶者帥精壯千人據賊營賊多遺財物軍士競取之賊據髙了軍士有爭奪者遂擁眾馳下刺殺潘軍士皆自營門擁出賊自後追之與右哨指揮閻華遇力戰久之君命某往援某承命不赴華馬躓亦爲賊所刺諸哨遂奔潰君勒馬持刀大呼曰札駐札駐眾以潰勢不可復君從吏廖振等勸君宜隨眾姑避之以圖再舉君曰吾誓不與此賊俱生今眾多被殺傷而我獨生全可乎汝等亟走勿顧我言未巳賊七八人持鎗趨君君且罵且敵猶手劍斬賊斷一人臂力支不能遂被害時三月一日也是日雷雨大作山谷皆震動連日陰晦又八日始得君屍面貌如生舁歸廣城官吏士民弔哭者相屬事聞贈君通奉大夫廣東按察使錄其子科爲國子生是時仕嶺南與君同志者惟麒一人麒字某雲南大理府人正統丁卯貢士由冑監擢知海康縣至官日以忠義激其民遇賊至輙率眾奮擊之前後多所殺獲雷人賴以少安而一時郡守邊將反惡之君奏其有守有爲同日陞本府通判未被命而先君死於賊至是有司並以聞朝命與贈君者同日下贈麒奉議大夫雷州府同知死時年四十四麒年若干史濬曰初君死時或傳至京師言藩司以白金千兩充行軍犒賞費委驛丞余文者從公行以司出入已用十之三矣文憫君死而貧無以爲歸費以所餘金七百兩宻授君僕持歸是夜僕之婦忽出中堂據正席舉止如公狀顧左右曰請夏憲長來舉家驚惶走告近居沈經歷沈報僉憲胡希仁急來視之瞪目視胡曰非也頃之夏至乃起揖而言曰某受國恩不幸死於賊固無餘憾但餘文所遺官銀已付某家𨿽官府無所稽考而某負污辱於地下矣願亟以還官毋污我言畢婦忽僕地少頃始蘓竟不知其所以云予始聞此言不敢以語人及夏君來覲予詢之果然嗟乎君生而亷勁不頗旣死而英爽不昧猶如此而世之便已自文者至或誣君以激變蔑君以贓私是尙有人心哉是尙有人心哉

孔侍郎傳

公諱鏞字韶文姓孔氏宣聖五十八代孫也元季髙祖克信始自曲阜遊學江西阻兵不歸而居蘓州父友諒舉進士知蜀之雙流縣公幼孤好學甫弱冠爲長洲縣學生時提學孫禦史鼎教人務先徳行學置一籍名惇本首著公名於籍公用是奮發益力於學登甲戌進士第初知都昌分民戶爲九等以均賦役設倉於水次以便収斂縣濵彭蠡毎風雨波濤澎湃若有物蜿蜒其中舟多覆者相傳以爲防精過者望而祀之偶歲大旱公往驗之乃巨木歲久爲荇藻所絡若鱗介然公火之其妄遂絕尋以弟銘選尙寧府郡主例避嫌攺廣之連山連山西連昭賀猺獞出沒無寧歲公至縣治無廨宇可居俸給殆絕父老間有至者公詢知民所在遣人招之不來公親詣其地民見公至驚走旣而公炊飯民舎輙畱錢米以償其薪水之費乃相率還拜伏道左公一一賑卹之俾復業由是趨事縣中縣治始復逾年大兵徵廣西巡撫葉都禦史檄公率民丁隨軍徵勦公所至招徠不事斬艾賊聞風降附諸將有欲殺人取馘者公必力爭之全活者甚眾時廣東州郡之界廣西者無不殘破而髙州尢甚僉謂公有撫綏才薦公試知府事髙州城外四山皆賊壘僅餘孤城城外積屍如京觀民外死於賊內死於疫城中軍民不滿百公至首呼父老問計咸曰城中人多有賊之戚屬切宜防之其來趨城者其心不可保惟宜閉門固守公曰不然髙州本無賊而賊之來也皆自廣西往時守土者無逺圖民攜家屬十百里來投城將以求生也乃閉門不納以致爲賊所葅醢其在城中者又疑之或加害焉用是眾心攜貳致外攻而內應往時城防正坐此也乃大開城門來者無不納而在城者相染成疫曲加撫摩調飬死者爲義塜於城外以瘞之流甿聞風來歸日以百數城不能容公卽城東北隅築土爲城以居焉時賊屯髙化境者凢十餘鄧公長據茂名之茅峒馮曉屯化州之西北界梁定屯畬禾嶺鄧辛酉屯於遊魚寨侯大六屯於信宜界皆劇盜也惟茅峒距城僅十里而公長尢黠驁公屢遣人撫諭之使退不從公不告之僚屬不謀之妻子黎明潛呼四疲卒肩輿出城徑抵賊巢公長見太守至倉皇不知所以亟呼其黨擐甲出迓怪公無騎從遣人逺偵回報無所見乃釋甲羅拜請公入坐定公從容諭以逆順禍福指天定約公長意猶豫而眾酋感悟泣下恨公來晚公長跪奉巵酒爲壽公飲之不疑眾齊喊舞約降防送公回夜四鼓逺近見火起賊自焚其巢也黎明開門納降者得數千人公長旣降諸賊聞風次第納欵馮曉久屯化州界結土民以爲內應久招之不服公詒以備他盜整兵夜進遣部下防浩率敢死士二百餘截其後而公以前軍應之二鼓搗其巢曉遁去執其妻子以歸曉意必戮其妻子也官軍屢招之不出旣而聞公存撫甚厚也遂以其黨五百來歸事聞有文綺寶鏹之賜特陞廣東按察司副使賜璽書褒奨俾仍守其地於是梁定侯大六鄧辛酉皆受公招撫處之內地分地與耕且爲我備他盜公部下有黎浩林雄數人皆有謀勇而雄尢爲拳防後死於賊公撫屍慟哭親爲殯一軍莫不感泣用是民夷感畏所至成功髙州人懷公徳惠立生祠祀之公聞母喪還守制軍民泣送有出千里外者服闋攺官廣西諸州猺獞聞公名有素相率逺遁未幾陞按察司賊起自荔浦來冦總督朱都憲屬公督軍勦之賊相顧愕然曰此髙州公憲副耶是不可敵也亟趨去公一鼓平之事聞進階食二品祿賜文綺寶鏹尋陞左布政使蒞事甫半月陞右副都禦史巡撫貴州賜勅許便宜行事公益殫心力淸平都勻二衛苖人據險肆掠垂二十年公至適來爲患公督諸將授以方略次第勦平邊徼無事公釐革諸奏請以貴州囚徒之戍雲南者撥補本處沿途驛逓軍夫之缺而給與月糧增設布政司官一員以專督糧餉皆前所未有也其他如省冗費黜貪殘減抑軍官之傔從卒反寃獄諸事皆足以厭服人心公淸心介行所至人望而愛之知其爲厚徳君子也故言出而人信之事行而人無異議今上初卽位公上章言歷任三十餘年無一任不在邊方冒觸瘴毒積濕成疾乞致仕上不允旣而念公久勞於外陞工部右侍郎召還道浙河而卒於富陽舟中治己酉九月三日也享年六十有三訃聞遣官諭祭命有司營事論曰吾夫子有言吾欲居九夷又曰道不行乘桴浮於海解者謂夫子特寓言耳豈眞欲浮洪濤而居瘴癘之鄕耶孰意其奠楹之後二千餘年而其聞孫乃眞以其卻菜兵墮三都之術而施之桂海鬼方之間耶公以神明之冑誦詩學禮乃其素業也況軍旅之事聖祖猶以爲未學而不欲以施之齊衛之地而又遑及於聲教漸被之遐外乎𨿽然儒者之道大而無所不通王者無戲言況聖人而虛言耶吾知聖人所謂未學蓋謂春秋之世所從事者爾唐虞三代所謂神武不殺所以戡禍亂致太平者庸有不學乎王者一視同仁無間遐邇所謂浮海居夷眞誠有是言必眞誠有是事特時無其事耳設或遇有其事未必不實踐其言也歷考史傳孔氏子孫顯者不過數人光不足道也安國穎逹輩皆以經術著名求其以功名顯於中州者固少而又況從事干戈以施之遐外之域乎哉尢其鮮也入國朝來孔氏子孫仕而官至卿佐者僅公一人足以爲聖門之光矣朝廷以聖人之經術取人而得聖人之子孫而能實用聖人之言以成聖人千載已沒之志豈但光孔氏哉誠亦儒者之光也予與公同科進士情誼視他人爲篤且生嶺海間知公事特詳故爲之傳云

學拙先生傳

天下日趨於巧矣所爲拙者世絕少萬有一人焉似拙矣而實寓至巧於其中學拙先生生而拙者也顧以學稱此其異於人而予有以取之也學拙先生者姓蕭氏名旺字應韶其先廬陵人也元末有起義保鄕井者國初編入戶籍遷戍廣東之惠州今居惠三世矣先生質實無他腸矢口出言無所避忌凢所云爲皆誠心直道未嘗委曲遷就或目之曰拙先生笑曰予豈能拙哉學拙者耳大書宋周濓溪拙賦於壁日三復焉一出言一動足退輙惴然懼且憂曰吾得無過於巧乎人因其然遂名之以學拙先生而先生亦欣然曰稱吾者甚宜故亦以自號焉先生少無宦情隠然居戎伍中而名動一方自郡將以下咸敬重之僉舉爲社學師其教人也甚有次第一時子弟經其指教者咸徐言緩步人望之知其爲先生弟子也先生平生善行可稱者甚多而事師卹鄰二事尢爲惠人所稱道鄕儒有黃東野者工於詩先生自幼師事之其人旣老貧且無子先生事之不啻所生日供其飲饌歲給其衣服凢衾枕幃幔噐用無不備焉旣死斂襲殯之具一一如禮又爲之服心喪者三年鄰人有徐姓者遭疫癘死者十餘口闔室出避其祖母老且病不能行𨿽至親者慮其傳染過而不之顧先生朝夕其旁躬具饘粥食之至死又爲之斂殯云其平生所爲大率類此二事皆世之號爲能巧者所不屑爲者也先生歿時年僅四十八平生止一子曰靑字庭翠由進士起家爲南京禮部祠祭淸吏司主事今陞郎中朝廷以庭翠貴贈先生如其子官君子曰先生非拙者也拙於取利而巧於取善拙於得人而巧於得天先生非拙者也𨿽然取善遲取利速得人易得天難舎其速且易者而爲其遲與難先生豈非拙者哉先生歿十有九年矣世之巧者日益其求拙如先生者何可得哉何可得哉

無逸子傳

無逸子者句容人淩其姓潭其名也字曰永澄先世以勤起家至無逸子五世矣千指同爨世守一勤至無逸子其勤益甚恆謂人曰我家之勤亦猶張氏之忍也彼以忍而相容我以勤而相勵玆其所以能久歟無逸子晝自旦至夕歲自春䢐冬生自嬰至耄未嘗少逸愛之者曰子家衣食幸有餘貲且多子姓童僕胡自苦若是無逸子曰吾求逸爾未逹曰人惟無逸所以終逸彼常逸者豈得逸哉觀之天天未嘗一息停也故能成夫物觀之水水未嘗一息舎也故能底於海人何獨不然人特懵然於其中而不自覺耳盍觀嬰兒乎方見其出胞胎也旣而可𦇤負也又繼而可提步也俄而髫且齔矣突而角且弁矣天所以生生長長之者曷嘗息乎彼其身不自覺也終日與之處者不之覺也久別而忽相覿者則驚且訝之矣由是而推之若動物若植物莫不皆然是孰使之然哉造物者所以生生長長之化其機未嘗一息息也天之於我未嘗一息息我何可自暴自棄而茍安怠惰以自逸哉彼遊方之外者曰大塊息我以死蓋知此矣人茍未至於結纓易簀之際皆非可息之境也一息尙存此志不容少懈非但欲勤已以成徳業也天道如是而人理亦當然爾吾之所以無逸我者蓋求以息我也無逸而至於息我之境報天地以生成我之恩還天地以生動我之機斯可以長逸矣吾之所謂無逸者蓋如是世豈人人知我哉因以無逸子自號人亦以無逸子稱之太史氏曰或有人傳無逸子言至京師予聞之驚且駭焉曰玆豈今世人哉玆豈今人言哉恨未之能一見也有一儒生謁予於所居詢其姓名乃無逸子子衍也因質其詳生告予以乃父所以謂其無逸者亦皆平平日用之常無甚過人者蓋自其幼而弱弱而壯而彊而艾而耆今且老矣爲子而奉其父母若伯叔父母爲弟若兄而友其弟若兄若羣從兄弟與夫處族姻友朋故舊一皆無悖徳無違禮治家殖產樹藝字畜事事皆不廢時亦不違時凢其所行皆與人同但人不能常而無逸子則常常如是耳噫資近乎道而自然存諸心行諸身施諸人者不詭異而有其常此無逸子所以合於聖人中庸之道也歟是以傳之以表見於世

錄

定興忠烈王平定交南錄

太宗文皇帝入正大統之初安南國王陳日煜爲其臣黎季犛所弒季犛詭姓名爲胡一元子蒼爲胡矯稱陳氏絕嗣其甥請權署國事上不逆其詐從其請未幾求襲王爵許之逾年陳氏孫天平始從老撾遁至京愬其實季犛聞之懼遣使上表請迎天平還以國永樂四年春遣使者以兵五十人送天平歸逹其境季犛伏兵殺之及使者上聞之震怒諭羣臣曰朕爲萬國主蠢爾蠻夷乃敢爲不道以戕其主奪其國朕不正其罪如天道何旣而占城亦告其侵軼疆界彊授以印服又聞其僭號大虞紀年號蒼僞稱尊號季犛稱太上皇毀中國儒教謂孟子爲盜儒程朱爲剽竊乃議興兵問罪羣臣咸贊成之乃遣大臣告於郊廟分遣近侍徧告天下山川秋七月癸未制諭太子太傅成國公朱能佩徵夷大將軍印充總兵官西平侯沐晟爲徵夷左副將軍新城侯張輔爲徵夷右副將軍丰城侯李彬爲左參將云陽伯陳旭爲右參將勅大將軍率右副將軍右參將又淸逺伯朱友領驃騎將軍朱榮劉札出鷹楊將軍呂毅方政神機將軍程寛羅文遊擊將軍朱廣王恕橫海將軍魯麟劉淸等二十五將軍統兩京畿荊湖閩浙廣東西之軍從廣西思明府慿祥縣進左副將軍率左參將領都指揮陳濬盧旺等統巴蜀建昌雲貴之軍從雲南臨安府防自縣進以兵部尙書劉儁贊戎機刑部尙書黃福大理寺卿陳洽給事中馮貴督餽餉於凢所過名山大川修祀事乙酉出師上親幸龍江禡祭將帥陪位受服維謹訖事駐驆江滸誓於眾曰朕命汝等奉行天罰罪惟元凶尙體朕心毋窮武毋殺降毋系累老稚毋毀壊室墓𨿽一艸一木亦勿妄剪除違朕命者𨿽勞弗勩且底於罰能等頓首受命萬眾鼓舞登舟以行是年九月師次龍州大將軍遘疾以師授右副將軍十月庚子大將軍薨眾議軍機事重不容以緩請右副將軍代總其兵行大將軍事急驛以聞上命輔就佩徵夷大將軍印代能總兵且降勅諭之曰昔太祖皇帝命開平王常遇春爲大將軍岐陽王李文忠爲偏將軍率師北徵開平王卒於柳河川岐陽王率諸將掃蕩殘冦終建大勲著名靑史爾宜取法前人以建萬世之功此定興忠烈王受命專徵之始先是王與大將軍榜示黎賊父子大罪二十以明天討之意數季犛兩殺其主以奪其國罪一凢陳氏子孫殺之殆盡罪二滛刑以逞視國人如讐重斂暴徵民不聊生罪三世本黎氏背祖更姓罪四旣篡主位乃詐稱權署國事以罔朝廷罪五表請陳氏孫還以國及朝命使送之乃敢拒遏罪六殺國主孫罪七侵雲南之寧逺州七寨罪八殺土官猛慢虜其女徴其銀罪九威逼近邊土官致其駭散罪十侵廣西之祿州地界罪十一擅防酉平州殺土官罪十二占城國王占巴的賴國新遭喪興兵攻其舊州格烈等地罪十三又攻板逹郎黑白等州掠其人民罪十四勒取占城象百餘仍加兵不已罪十五占城旣受天朝章服輙僞造金印帶服逼使其受罪十六責占城王惟知尊重中國而欲其以所以事中國者事之罪十七朝使送占城陪臣還其國以兵刼之於毘陵巷口罪十八旣奉正朔又僭稱國號僞紀聖元紹成開大年號罪十九朝貢不至陪臣輙以罪人充使罪二十初交人聞天兵南下罔知所以旣聞榜示咸知其曲在彼及見榜末云待黎賊父子就擒之後選求陳氏立之莫不延頸跂足以待王師之至王以十月丁未至慿祥縣禡牙入境並望祀其國中山川畢諭於眾曰皇帝非利安南土地人民乃爲黎賊害其國主虐其黎庶奉行天討以繼絕世蘇民困命我等以弔民伐罪丁寧告戒非臨陣不得殺人非稟令不許取物毋掠子女毋焚廬舎毋踐禾稼爾等宜奉承聖天子意以立奇功不用命者必以軍法從事無赦眾皆歡呼用命是日大軍入坡壘關掲前榜諭國中吏民以朝廷伐罪弔民之意以招徠之王詢知坡壘以南由隘畱關歷雞陵關至芹站山菁深險林木陰翳且多溪澗慮賊有伏先遣鷹揚將軍呂毅哨探及檄都督同知韓觀營於坡壘修道路繕橋梁督糧運戊申大軍次丘溫縣己酉哨至隘畱關賊眾二萬依山結寨毅攻防之斬首四十級生擒六十餘人是日驃騎將軍朱榮等亦破雞陵關斬首六十餘級生擒十一人賊聞二關破其屯兵設伏者悉奔散壬子大軍次雞陵關癸丑次芹站是日先遣鷹揚將軍方政遊擊將軍王恕等直抵富良江北岸嘉林縣是時左副將軍西平侯亦自雲南防自縣進兵經野蒲蠻入境都指揮朱濬等奪猛烈關兪讓等防柵華隘隨處築堡駐兵伐木造舟都指揮徐源孔斌等突出宣光江口奪其澳沕等沙左參將丰城侯領兵渡其上游都督程逹等中夜舁舟越山自間道以出逃水江縱火焚賊舟遂奪富良江十一月乙巳西平侯統軍至三帯州與王所遣都督朱榮防癸酉橫海將軍魯麟驃騎將軍劉札出防困吾寨是日有僞三帶州僉判鄧原南策州人莫邃等來降因詢降人知賊窠穴在東西二都恃宣江沲江富良江以爲險自三江府沲江南岸繖圓山起由富良江南岸東下直至寧江又自富良江北岸自海潮江由希江麻牢江直至盤灘困防山立木爲柵及增築土城於多邦隘樹柵立城連橋接艦七百餘里又於富良江南岸緣江下木杙悉國中舟艦泊其內凢諸港汊可通舟處俱下巨木以備賊眾聚屯守水陸者號七百萬蓋悉驅國中老防婦女以助聲勢非實然也大軍屯富良江北岸王以書諭季犛曰子奉命統兵來問爾罪爾能戰則率眾於嘉林以待不能戰赴軍門以聽處分王意欲挑其急戰也防朝遣行人朱勸賫勅至諭犛賊以禍福及許其輸金五萬兩象百隻以贖罪行人至其國季犛不出見以詭辭畣曰文書比對原發勘合不同此必非上所遣又云兵已入境若兵回卽貢否則自有準備王知此勑是欲以欵其兵而賊亦無攺過悔罪之意乃移軍三帯州屯个招市口與左副將軍西平侯防議造船置銃以圖進取時賊有劃船出沒江口王命魯麟夜舁舟從上游下水奪其船斬首百餘級自是劃船不敢出沒王與西平侯議於上流渡江乃遣朱榮等於下流十八里嘉林置舟筏爲欲渡之勢以掣其勢賊果分遣水軍於嘉林奪我舟榮等奮擊大破之十二月己亥大軍與左副軍合勢王與西平議曰賊邊江立柵勢逼地狹難以列軍惟多邦隘城外沙灘上平關足以容軍然其城峻濠深守具無不備而外設坑坎布竹籖賊所恃者此耳蠻人綿薄不耐苦不足慮也今我攻椇若云梯仙人洞之類俱備攻而取之易也乃召將士諭之曰汝等報國成功在此一舉宜奮勇爭先以立奇功先登者不次陞賞將士聞命無不踴躍乃議分地界大軍攻其西南左副軍攻其東南己酉各列軍沙灘之上布置已定別調軍距欲襲之處里許作欲攻之勢以出賊不意於是出內府所制夜明光火藥散軍士俾執之有先登者燃之及吹角爲號是夜四鼓都督黃中率官軍潛舁攻具越重濠抵城下用云梯先附城都指揮蔡福等數人先躡梯登用刀亂斫賊眾驚呼城上火齊明角應之士皆蟻附而上賊於城內列陣驅象來衝我軍乃出內府所制獅子皮防馬象見獅形驚畏而顫又爲銃箭所傷倒回奔突賊潰亂自相蹂踐及官軍殺死者不可勝計大軍乘勝長驅明日追至繖圓山又明日循富良江南岸而下縱火焚緣江一帯木柵煙熖張天辛亥直搗其東都克之王與左副將軍駐軍於城之東南給榜招諭吏民降者日以數萬計王召其父老諭以弔伐之意歡聲動地乙卯議遣左參將丰城侯李彬右參將云陽伯陳旭伐其西都賊首聞多邦破先已焚其倉廩攜妻子遁於海島我軍至焚其宮室據其城池餘黨依天建山困救山等處水陸據守乃分遣淸逺伯王友都督黃中都指揮栁琮等隨賊所在而徵勦之自是年冬至明年春前後斬首三萬七千餘級時王畱交州鎭過聞賊子黎澄聚舟黃江左副將軍左參將領軍循富良江左右水陸並進次於木九江對岸下營辛巳賊船三百餘艘來犯我軍水陸夾擊賊眾大敗斬首萬餘級溺死者無算二月乙巳王聞賊首遁於悶海口出魯江口與左副將軍防兵下膠水縣賊聞大軍至又逺遁大安海口王謂左副將軍曰賊聞大軍來不敢敵故潛遁他所以覘我動靜我若回軍交州畱兵於咸水關兩岸畱戰船守備彼必出悶海口以襲我我俟其出水陸並擊之賊必成擒三月癸酉大軍回交州甲午賊果犯咸水關報至乙酉王與左副將軍兵水陸並進賊以海船橫絕海口而以戰船劃船兩岸齊進旣而登岸植木爲柵王乘其柵之未成親督精銳攻之都督栁升等亦率舟師來奮擊賊遂大敗富良江水爲之赤積屍數十里右參將云陽伯乘勢長驅直抵悶海口黎賊父子聞敗乘船逺遁於靈源王諭諸將宜乘破竹之勢追勦殄滅乃回軍交州畱右參將守鎭備禦黃江等處四月乙亥王與左副將軍統軍由淸化府倍道兼進調栁升魯麟土官莫防等分領戰船由水路窮追戊寅舟師至淸化之磊江賊眾聚船以拒升等擊敗之斬首萬餘級五月丁卯王至演州栁升等舟師來防途中降者相繼詗知黎賊父子遁於乂安府之深江王議與左副將軍兵從陸路栁升等率舟師由水路追賊壬申大軍至乂安府土油縣王從舉厥江東路左副將軍從舉厥江西路進兵兩軍俱至盤石縣下營甲戌栁升率舟師至奇羅海口與賊戰大敗之獲賊船三百艘餘船分散賊首潛竄艸野乙亥升所領軍士王柴胡等七人擒賊僞上皇黎季犛黃中所領軍士李保保等十人獲僞衛國大王黎澄丙子莫防下土人武如卿五人獲僞國主黎蒼及其僞太子苪於髙望山凢黎氏親屬俘獲無遺安南地悉平所得府州四十八縣一百八十六戶三百十二萬五百象馬牛羊舟糧噐械無算遣都督栁升等獻俘闕下露布以聞先是王等受命時詔令求陳氏子孫立之至是平定王徧訪國中官吏耆老人等咸稱黎賊於己夘年殺光泰王顒立其子韶而殺之遂簒其國前後殺其近屬五十餘人及其逺族又千餘人血屬盡絕無可繼立者請依漢唐故事立郡縣如內地以復古王疏以聞上從其請乃於其地立交趾等處承宣布政使司都指揮使司按察司分其地爲十七府四十七州一百五十七縣據其要害設衛十一守禦千戶所三又於交廣分界處如潼關衛例設立溫衛及坡壘隘畱二守禦所軍廣西民屬交趾以相制馭是歲大詔天下以平安南復古郡縣之故並勅有司爲陳王贈謚凢其宗親爲賊所害者各贈以官又爲之建祠立碑葺墳墓禁樵采各給戶三十凢黎賊苛政暴斂悉皆除之擢用賢能優禮耆老賑卹窮獨革去夷俗以復華風使秦漢以來之土宇防於徼外者四百四十六年一旦復入中國版圖詔布天下文武羣臣親王藩服咸上表稱賀六年春班師入朝秋七月策功行賞進封王英國公西平侯黔國公淸逺伯王友進侯爵都督栁升陞安逺伯余擢官增祿有差賜王誥劵玉帯金帛命子孫世襲加祿米三千石旣大宴上親制平安南歌以褒嘉之是年冬安南餘孽簡定作亂定自稱陳姓本前陳舊官先已降附旣而遁於乂安府與其黨鄧悉鄧鎔阮帥陳希葛等謀反僞稱日南王旣而僭號大越稱興慶年號朝命黔國公充徵夷將軍從雲南往徵之久不能遏絕廷議謂非王不可七年正月乃命王佩徵虜副將軍印往共勦之王以四月至南寧防兵五月入境王躬督戰艦破孔目柵再破醎子關斬俘無數賊退保黃江乘勝擊之於太平海口賊竄乂安偈江冬十月師至淸化越四日生擒簡定於吉利柵之山並其黨陳希葛等轞送京師明年二月王還朝上嘉勞之未幾簡定餘黨陳季擴復嘯聚僭稱重光年號季擴乃簡定從子簡定爲阮帥等所廢而立季擴定敗潛逺竄聞王班師復與陳景異等同反九年春正月復授王前印往督師徵之夏五月師次東關六月進兵賊聞王至以石塡神頭海口三十丈許設拒木以抗王督將士悉起其石以通舟楫賊懼立堡常月江王戒眾曰此堡不足攻其山南險阻彼必設伏以撓我乃使驍將率土兵搜山果得其伏者斬之遂奪其堡賊遂逺遁王隨所至而追之賊或聚或散竟莫得其要領時關以東羣盜峯起所完者交州一城耳蓋新設州縣軍衛太多交人久外聲教樂歡縱不堪官吏將卒之擾往往思其舊俗一聞賊起相扇以動賊酋所至輒爲之供億隠蔽以故賊潰復聚朝廷屢下詔招撫之授季擴以布政使彼欲受命制於其黨服而復叛僞稱王孫以復陳氏爲辭大軍至則深入山海避之軍退復出用是官軍不能成功王旣蒞軍始大明賞罰而諸將疲於奔走往往因循玩冦都督黃中不用命王以軍法從事由是人民知懼不敢辭難避險是時賊恃荷花海險謂我師不能渡於日麗海口立堡以守王率舟師自奇羅海口洋過荷花海口直抵日麗賊焚堡而遁至茶偈江連進兵破之賊驚曰天兵飛來也遂大潰奪其化日城諜知賊悉眾守愛子江復追至其境賊伏巨象數十以爲前敵列人馬於後盡力以抗我師王戒將校曰擒賊在此一舉機不可失乃鞭馬先進象伏突起王一箭落其象奴再箭中其象鼻象叫號退走自蹂其眾乘勢擊之斬艾僵伏塡滿山澗賊徒散遁暹蠻等處王部分將領隨處搜捕至暹蠻昆蒲等柵山徑﨑嶇林麓陰翳馬不能前王乃下馬徒步履險兼程趨之士卒不能從惟將校百餘人僅屬與賊遇殺數千人賊首陳季擴曁其妻子皆就擒時十一年冬也明年班師還京自王出師至是首尾逾三年始獲首虜說者謂王此役較之前平定之功爲難云十三年四月朝命王佩徵夷將軍印充總兵官往鎭交趾又有平陳月胡之功十五年上以王久勞於外詔還京師王以正統己巳沒於王事至是三十有七年矣嗣子太子太傅襲封英國公懋出其家閽者歷任所錄王平安南時前後所上奏啟見示屬予次第之予因參考交趾郡誌所載露布榜文及胡文穆公奉勅作平安南碑楊文貞公撰東平武烈王及定逺忠敬王神道碑附以所聞以爲此錄云

重編瓊臺槁卷二十

欽定四庫全書

重編瓊臺槁卷二十一

明邱濬撰

題跋

題文公先生手迹後

文公先生平生著述與六經並行於世天下家有而人誦之若其字畫之傳世者多見於刻本其眞迹蓋鮮有焉天臺王廷儀氏出其所藏先生與趙子防手書見示噫某也髫而誦先生之言今發將種種矣始獲見其手澤之遺於其易簀二百七十九年之後豈非平生一快事哉昔人有得名人法帖者或欲得之誓防頭不易彼徒以其字畫之工也尙寶重之若此矧大賢君子道徳之餘澤哉則其所以寶重而愛惜之者宜何如也

題藍闗圖後

世傳韓文公侄孫湘有異術公命之作詩見志湘詩有能開頃刻花之句公試驗之湘倐忽間出異花一叢上有金字一聨云雲橫秦嶺家何在雪擁藍闗馬不前公初不曉其所謂後公坐言佛骨事左遷潮州刺史道次藍闗值雪忽見湘至公始悟向之詩意遂足成篇好事者因而繪爲藍關圖今封給事中吳興張先生得之寄來京師示其子給事中靖之靖之間屬予題跋公從子老成生子二曰湘曰滂湘登進士第爲大理丞滂未仕而死初公南謫時湘年二十七滂年十九皆從公以行觀公宿曾口示湘詩及在袁州作滂墓志可見而此詩末句所謂逺來者蓋公旣行而湘始追及於此而深有意之言亦不過感嘆之意焉耳竊意或者因是言又見世之所傳仙人有韓湘子者遂附防而爲此說歟抑主異教者陰欲破正論而故爲此以張大其事如學佛者圖公拜大顚像歟況公之貶在憲宗元和己亥又四年爲穆宗長慶癸卯湘始登第豈湘旣學仙而又出仕歟其事時出於小說家史傳不載及注公詩者皆不之取其有無蓋不可知也然觀此圖得以見古人當間闗流離之際而剛大正直之气不少沮而爲其子侄者又皆能奔走周旋無異平時如此然則作此者非獨精於繪事且能因古人之言而得其貌又能使觀者因貌而得古人之心良可加重先輩謂公體貌丰肥此圖得之誠非茍作也𨿽然詩爲有聲畫畫爲無聲詩詩與畫等耳昔公以詩示其侄孫今先生以畫示其子一以明己之意一以起子之志皆有深意也靖之其尙因而興起以求文公之意於數百載之上庶幾稱乃尊示以此圖之意【天順六年】

跋安成彭氏所藏盧溪手迹捲

宋三百年廬陵士以文章名世者三人六一居士後有雲龍劉氏盧溪王氏皆安成人也周益公謂雲龍生𨿽少後六一不害爲韓門籍湜劉靜春直謂廬陵自六一後惟盧溪可繼味二子言則王優於劉可見已予尙友古人每誦盧溪先生送胡邦衡詩剛大之气溢於言外深以不得見其全集爲恨及登進士第與安城彭彥實同官翰林而又辱交其兄祠部郎彥衷暇日出其家先世所藏盧溪十帖見示嗚呼昔也誦其言今也乃親覩其手迹之眞向也見其出處大節今也乃並得其家庭姻戚間丁寧告戒之防豈非平生一快事哉方先生謫辰時年已七十矣以年老處山窮水絕荒涼寂寞之濵而其帖中乃云我寓此泰然無毫髮可慮之事又云若以爲老是以眾人料我我殊未也噫旣不知其所處之非吾土又不自知其年數之不足古人謂老當益壯窮且益堅者先生蓋有之矣由是觀之則先生非但其文章後雲龍繼六一而於聖賢愼獨之學自彊不息之誠蓋亦有得焉

跋古賢像後

羊城黃氏子英越庾嶺而北沿章江下大江浮淮泗經齊魯之域直抵京師又東北至遼海之地所至見先代名賢遺像輒求善工模寫之積久得若干幅徧幹當世縉紳大夫爲之贊裝演爲一巨帙求淳安商閣老先生序之間特過予求跋數語惟此諸賢或生於漢或生於唐或生於宋相去或七八百年或三四百年或百有餘年或七八十年亦或有同時而不相值者今乃於一日之間繙閱之頃而諸賢之威儀容貌儼然聚於目前而其言論風防皆可髣髴而見之噫一何快哉或曰所得之像未必皆眞模寫之工率非名筆且其間人品不同而趨向各異以爲玩好耶則物非奇古以爲法則耶則人非倫類豈騖於外而遂忘其內耶予曰不然世之人各有所嗜好有嗜勢利者有嗜聲色者有嗜馳騁侈靡者有嗜虛幻怪誕者生之所嗜乃不在彼而在此其志亦可尙也哉昔人有言曰髙山仰止景行行止𨿽不能至而心好之殆近於是乎

跋江山雪霽圖

予友顧光祿廷瑞一日出古畫一幅示予題曰輞川圖乃其宗人宗仁氏所藏者陳太史緝熈目之以江山雪霽圖按輞川乃唐王維別墅圖維所作也新唐書備載其景有所謂華子岡欹湖竹裏館柳浪茱茰沜辛夷塢之類予嘗見李伯時所臨本毎景皆有詩題其上史所謂裴迪賦詩相酧爲樂者也今是圗於所謂數者之景皆無之亦無所謂詩者其位置布列固非維所作亦非伯時所臨無疑矣然其間有如所謂淺山燐燐亂石矗矗山石磽聳車碌碌山勢盤斜隨澗谷側轍傾轅如欲覆者又有所謂樹老石硬山路廻轉髙下曲直橫斜隠見妍媸向背各有態逺近分毫皆可辧者要之亦一代名筆決非尋常模仿者所能爲必求其人以實之而彊以附古人之名家者則大不可嗚呼天下事豈但畫不可哉豈但畫不可哉

題謝氏先人手書

潮陽謝景祥氏以太學上捨生謁吏部選居京師一日過予涕泣言曰某之先君畱心古文辭毎篇章出鄕人輒傳誦之不幸年僅四十三而卒時某甫七嵗遺文散逸弗及收輯而鄕先輩知先君者亦相繼淪沒未有爲之發揮者以故名不逺傳今所存者僅十數篇某用是深自悲懼恐其愈久而愈忘且失之也近來京師偶持先君手書一篇乃鄕先生某所作以贈先君之文也敬命工裝演成軸寘諸座右庶幾先人手澤常目見之不頃刻忘也吾子官翰林以文字名敢希一言題於左方嗟乎天地間萬形俱有敝能久而不敝者言與書耳言爲心之聲書爲心之畫古之大賢君子所以名世垂後者莫不假是以傳其人不可得而見矣於百世之下誦其言觀其書往往得其爲人豈非其精神心術之寓於是歟今觀謝氏之先人其心畫之莊重勁正如是意其爲人亦必稱之展觀之際令人起敬矧爲其子若孫者乎吾知景祥氏朝夕瞻視恆如其先君子之正容肅坐臨之在上質之在旁一出言一舉步而不敢有違於理也必矣後之爲謝氏子若孫者尙知所愛敬哉【天順七年】

跋萬里一歸人捲

右五言律詩一首七言絕句二十一首乃日本國僧作以送瓊之戎士蔡庸秉常者也詩以唐體字以晉書書以繭紙捲以萬里一歸人爲名蓋摘其詩中之句而是句則又剽唐王右丞送人下第之詩之句也嗚呼觀於是捲可以見孝之一念無間華夷矣蘓子曰天下豈有無父之人信斯言也秉常於永樂中隨由海將軍備倭海上遇賊於萬全我軍敗績遂爲所俘同時被執者皆死刄下獨秉常以母老辭得脫間關海東諸夷達日本投其國僧惠歳爲師祝發爲浮屠乘間言及母在彼僧惻然憐之白其主縱之得歸乃率其徒賦詩以送之如此云予於是不獨見秉常之克孝而因以知夫孝之在於人心放諸四海而凖也夫倭虜至爲不道日本東夷之人也一聞秉常母老之言卽惕然興夫惻隠之心使秉常之母子復得相見孰謂孝親之心以華夷而間哉彼秉常果如其志養繼母朱氏以終天年今秉常亦已七矣嘗以是捲見示予毎展誦未嘗不三復嘆息故書此於其卷末使愽雅君子有取焉未必不足以備太平禦覽之一也

書楊文貞公墨迹後

右書二幅計二十字字徑寸許少師楊文貞公之心畫也公以淸徳雅量爲一時名臣髙文古學爲一代鉅儒其謨猷功業著作議論藏在祕府播之天下傳誦於人人之口耳者在在而有世世不忘惟字畫之在人間者恆少見蓋公不輕以予人其所予者必其人之有以過乎人者也今太子洗馬西昌羅明仲先生其童稚時公親書此與之用璟以名又擬明仲二字付之俟其冠授之賔祝以辭而字其名者也於戲公之於明仲蓋以已許之第標古人以爲的爾古之名相守正不阿爲時所仰者於唐有一人焉廣平公璟也古之名儒議論英發爲世所宗者於宋有一人焉致堂先生明仲也文貞公於古人中擇其尢者二人以爲明仲名若字其期待之意深矣大矣一以功業顯一以文學著有功業者不必有文學有文學者不必有功業合二人之名與字以名字乎一人公之意蓋欲明仲兼二人之長以名天下後世也𨿽然蓋自道爾公遭逢聖明荷四朝之隆委擅一代之文名其徳其學蓋有二公之所有於一身者也公不欲自言而卽古人以爲的明仲其顧名與字之義而思所以體公之心以毋負其所期待哉吁爲學至於致堂先生輔治至於廣平公則爲人於天地間亦可以無愧矣明仲其念之哉

書百牛圖後

獸有百而畜於家者六惟牛最有功於世於農用以耕於祀用以牲於宴用以享於器與室之成用以釁於戎於畋於運用以駕迨其斃也其革用以甲以冑以履以帶以朴以冒鼓以貫編以箙箭以包干戈以緣席褥以鞍若轡焉其煮而凝之以爲膠其用而敗者以醫其筋若骨若角若蹄則用以弓以觹若簪導其他雜器用之者甚眾下至臭穢之遺亦用以滋五穀無一棄焉者嗚呼牛之有功於世也其大且多如此非但家畜之不如而百獸亦無與之肩者豈但獸哉人之生也無益於時卒也無用於後尙亦有愧之哉好事者繪爲百牛圖狀牛之形與其牧及其水艸牧放之處齕飲踶觸臥起搔鳴奔鬭遊行之趣殆且十百狀可謂曲盡其情態者矣其意亦猶昔人以耕桑爲圖欲世之髙閒富貴之士居於淸幽安樂之地觀於此其有以知稼穡之艱難也歟𨿽然耕而稼穡牛之一事也抑孰知牛之功之大且多如此哉中貴徐君以此圖求予跋一言予故述牛之功有益於世也如此而又系之以詩

詩曰

我本農家子童年曽作牧倒騎牛背上簑笠吹橫竹老大客京國久不見此畜忽然覩斯圖心若有所觸泛觀天下物無物似牛犢旣以駕犂耙又用轉車轂爲我運百貨爲我生百谷論功固莫比論苦亦良酷云胡世上人甘心肆口腹旣然食其力何忍食其肉水陸珍萬品物物可充欲孟子有遺言不忍其觳觫書潘克寛十八學士圖

右唐十八學士登瀛洲圖予友潘君克寛所藏者也君以工部正郎出理河道偶於士大夫家見此圖因命工臨之裝演爲冊暇日以示予俾識其後按史唐髙祖以秦王世民功大前代官皆不足以稱之特置天防上將位在王公上以秦王爲之開府置屬王以海內寖平乃開館以延文學之士其府僚杜如晦房齡等十八人並以本官爲文學館學士分爲三畨更日直宿秦王暇日輙至館中討論文籍或至夜分使庫直閻立本圖像禇亮爲贊號十八學士士大夫得預其選者時人謂之登瀛洲云所謂文學館學士者謂其爲文學之士云爾非官稱也以學士爲官稱始於宗開元十三年前此則未有也是時髙祖在禦建成爲太子固無恙也然髙祖乃爲秦王特置天防上將開府置屬而王又自開館以延文學之士彼自延其府僚而各以其本官所謂記室參軍典籖之屬相與講學論治非不可也君父在上乃捨其職名別立稱謂至形於丹靑著爲贊頌互相標榜其意欲何爲哉昔漢武帝爲戾太子立慱望苑使通賔客從其所好司馬公猶謂正直難親諂諛易合此固中人之常情宜太子之不終也夫太子爲國之儲貳國乃其國君父爲之立苑通賔客謹微之君子猶以爲非況太宗乃藩王功髙望重在危疑之地而可使之日夜聚徒乎在太宗非遵養之道在髙祖非教子之法而亦非所以安儲位定國家也今觀此圖見所謂十八學士者其遺像𨿽人人殊然其瓌瑋豪邁之气溢於衣冠面貌之表宋人謂眞宗爲王時其門下廝養皆將相器而此十八人者在秦王門下其气象如此豈終在人下者乎此太宗所以卒有天下也𨿽然唐家之社稷安危其兆皆具於此始也以房杜之能輔太宗而唐遂以安終也以許敬宗之姦阿髙宗而唐幾於亡一圖𨿽小所系實大予爲之慨然書以歸之【成化十九年】

跋虞山圖

錢侍禦承徳奉命往兩廣理邊儲臨行出虞山圖見示且曰此先世所藏鄕先輩王均章所畫者旣失而復得之蓋吾家百年前舊物也敢乞先生一言以識之予謂之曰古人繪畫之作所以模寫景像必其物世所有或有之而不常見不然則是其物可觀可玩而不可以攜取者又不然則去其地而思其物有不可以再致故寓之筆墨丹靑假其似以存其眞君家海虞爲邑中舊族自祖父以來長子老孫出入起居恆與山俱舉目卽見其林壑而步履周旋不在其顚卽在其趾有事出境逾百里外回首望之猶隠隠然見之於林霏煙靄之間旣有其眞又烏用其似爲哉𨿽然虞山橫亙海虞邑中何止數十里居民環其趾而居之面其勢而向之者何止數千家有此山以來自天地開辟至今何止數千萬年元人王均章者始爲此圖偶以適其意耳非有意於傳世也而適落君家邑中人士非止一家而君家獨得之得之不久而失之失之不久而復歸焉造物者亦或有意歟吾聞錢氏世居邑中之昆湖其先世衣冠體魄之藏皆在玆山中意者其沖和淸淑之气皆於此聚止而有以養其先世之畱骨其子若孫鐘其气以生者往往蕃衍而多貲龎厚而長年秀美而有文防防之中或陰有以相之者故使斯人爲斯圖付諸其家世藏之以爲符驗若世之置田產者必有質劑然此又理之或然者也書以歸之俾持歸以質諸乃尊未齋翁及其季父方伯公以爲何如

雜說

木說送沙文逺

蓋嘗觀夫近郊之木矣出於土也僅數尺茍可以搦或可以把極大而至於可以拱則固已掄於人列於肆登於匠氏之門隨其材質而成就之無所遺有弗中焉則揉曲以爲直束小以成大非甚朽腐破折不之棄其種之良質之堅與否不暇計也若夫深山大谷之中材之生非不魁然大也修長且也矧其種良質堅文宻致而臭馨香全用之可棟可梁拆而用之可車可舟凡宮室器具之用若大若小用之無不宜焉者然而僵立萬山之中地險巇而水湍駛𨿽有可用之材卒莫自致萬一致之非積以嵗月不可得也及其至也又往往有後時之嘆士之生逺方出而仕也何以異此吾友沙文逺使其生畿甸之間吳楚淮汴之域出其所有之一二以用於時固已登膴仕而著美稱也久矣然而奔走名利之途年逾彊仕而此志竟弗克遂是豈其才力學問之罪哉地也世之論人之出處者咸曰時時固然矣然彼之所以乘其時而我之所以違其時而不偶者得非以其地哉方其時之需才才之見售於時時之所急用人之所爭趨而我方漠然於窮荒寂寞之濵罔聞知也及其知而至然時已後矣逺方之士其艱於進取也往往如是𨿽然在我者𨿽有艱進之嘆而亦免夫幸進之譏吾之材誠中宮室器具之用矣用之則必有實效不用亦足以全吾之天其視彼之茍且以備用假合以爲資亦旣有間矣乎文逺將卒業南雍予惜其有才而滯於用作木說以解之於乎豈獨文逺也哉

說舟贈林宗敬

景防甲戌五羊林宗敬偕予就禮部試予辱在選列而宗敬得校官辭不就去又三年是爲天順元年宗敬復就試禮部又得校官不就買舟將爲歸計予適得吿與古岡蔣希舜送之都門之外指其所艤之舟而告之曰若知舟之爲器乎始之欲作之也茍不采材於山林取銕於冶煉灰以蜃其可以成舟乎曰不可也眾物備矣不責其成於工師不假之以歳月不依其度而以意創焉其可以成舟乎曰不可也舟成矣而樓櫓之不具檣柁之或闕與夫艎維防篙矴之屬有一弗備其可以爲全舟乎曰不可也用備矣而或艤之非其地所由者乃防港絕潢其可以達江河乎曰不可也艤得其地矣然或眾舟集焉而互系以相軋其可以行乎曰不可也材具而工良制合而用備其艤也得其地其行也無所礙若可以達河入海矣然而風不順焉則亦不可行矣士之爲學何以異諸此乎方其在學校也固嘗愽習夫詩書之文講明乎古今之變印正之以明師積累之以歳月其制作也惟恐不合有司之程度其彊記以待問也惟恐一理之不明一事之不知其進也旣由其道其用也又適其時若可以得志矣及其羣試有司也則有利焉有不利焉其利也固若舟之遇風一日千里直易易耳其不利也夫何以異於舟之阻風而不得行者乎行不行風也非舟之罪也利不利命也非學之尢也𨿽然有舟矣然後可以歸其咎於風使吾材之不良制之不合度器用之不素具艤之非其地行之有所礙風𨿽順也其能行乎哉舟譬則學也風譬則時也有舟而無風固不可行也有風而無舟將何以行之哉然世固有駕敝舟綴敗帆遇順風而僥幸以達岸者矣然不可常也卒然遇魚龍之出沒風波之洶湧吾知其愴惶而歸無全舟矣甚者或至於覆溺焉幸烏可常哉嗟乎人患無舟也風之不順非所患也患無學也時之未利非所患也吾之舟備矣器用足矣惟不遇順風則已矣茍待之以歲月之久而不輕試焉豈終無一日順乎使一日得借風濤之便張飽防於長江大河之中鼓枻而歌捩柁以行縱其所如無不如意矣士之積學以待時也何以異諸此乎然此就一舟而言非所以論眾舟也舟之制也稍異其形則其所從來也必異其地有來自浙者來自江者來自防吉者自鄞越來者有之自荊襄來者有之其遠者或自川蜀來焉所來非一地而作者非一人其創也未必同一時其發也未必同一日其爲形也或大或小或長或短或深或淺其載也有人有物所載之物或多或寡而物之殖或貴或賤其間萬有不同而期必至於此也則同然其行也或遲或疾或先或後有先發而後至者焉有後發而先至者焉有一路順風直抵乎此者也有初發卽阻而後無不如意者也亦有或行或阻有復行而復阻不知凢幾而後達此者也或有發之日同其至也不同或有發之日不同而其至也則同有先發旬月之間或一時之久或至於期年而後發者乃先焉由是觀之行止遲速皆天也非人所能也達之先者不足喜達之後者不足悲茍吾有舟而又得操之之要今𨿽未達安知終不達乎彼𨿽先達安知吾不及乎抑過之未可知也惟無其舟或有舟而無具有具而不能操則終焉而已矣𨿽然此特舟之小者非其大也特可行之江河也非所以施之於海也舟之大者長至於百尺大可以千圍檣如竟天之虹霓防若垂天之鵬翼上可以建五丈旗中可以容萬斛粟其爲器也大其爲用也廣非得瓊林大盈之材參天合抱之木付之以公輸子之手假之以數十年之久不足以成之也其成也有非尋常舟師所能操焉茍小試於江湖之間則非矣必待夫排山倒海之風吞天沃日之濤然後從容乎渤澥之中出沒乎滄溟之表以收萬全之功以享無窮之福回視舟楫之在江河間眞不啻泛一芥於坳堂之上也風之或順或逆行之或遲或速皆不足以動吾心矣孟子曰觀於海者難爲水士之學也誠以聖人之道爲凖的期必至焉不易其志不已其功不狃於近利不責其近效則吾之所造也深所成也大所以出而應世也無適而不可矣功名利祿得防遲速夫何足以介吾意哉宗敬積學有素其文又足以中有司尺度然累試輒弗偶焉予恐其自沮也而以功名利祿動其心故說舟以贈用以釋其不平且進之於道云

卞和三獻玉說

卞和三獻玉或疑之曰吾石果玉也一獻不售斂而藏之以待識者或自斵而用焉可也奚必至於再以取辱哉使三獻復不售而三刑焉吾恐無全軀矣以其外殘其內知者固如是耶予曰噫是吾所以見卞和之知者也古人所謂知者知之弗去是也使知之矣而去之是未足言知矣必知之眞守之固斯可言知焉和也惟眞知石之爲玉故再獻再刑而不悔使其知不眞則或人厲聲色以臨之方將疾走之不暇況千乘之君加以刑乎惟其知之眞守之固故是玉也不終爲石不終在野而終入於君王之匵器輕九鼎價重連城而千萬世傳之以爲受命之璽使和也𨿽知之而不能守之則是玉也一石而已矣或小用之則是玉也一器而已矣千萬世之後烏知所謂秦璽烏知所謂卞和嗚呼古人於外物守而弗去且如此況吾身乎

字說

陳惟學字說

古人之學與今異而其得祿也亦然三代以前士之仕也不出其鄕凢其平居行已踐言皆所謂學也非若後世焉必呻占畢考訓詁操觚以修辭染翰以爲文然後謂之學也其仕也亦皆身修於家譽彰於友名聞於上下然後束帛斯聘賔禮攸興爵祿有不求而自至者固不待夫投牒以求進羣進以就試奔走道途積歷嵗月而後得之如今世然金華陳祿氏其初冠時賔字之曰惟學蓋有取乎魯論學也祿在其中之義嗟乎生今之世乃欲修古之學坐以待今之祿豈非左哉𨿽然今之求祿也𨿽若與古異而其爲學也則異而實同焉今夫習進士業者其言修身非不曰誠意正心也其言講學非不曰格物致知也其言處事非不曰正義不謀利明道不計功也其言盡倫非不曰父子親君臣義夫婦別長幼序朋友信也顧其踐履之間異於操筆修爲之際戾於立言於是乎始大異而不同誠使今之爲士者皆學古人之學以希今世之祿夫何不可之有顧弗能皆然爾惟學以字呼交遊間久矣而未有爲之發揮其義者一日其友何克恭求予言以爲名字說予聞惟學宦家子也大父儀厚任山東憲幕先府君鎭疇爲京郡治中惟學亦嘗有志於繼世祿而未逮也故因以名之惟學其尙顧名思義勵志向學本古道而濟以時宜存古人待聘之心循今人入仕之路則爵祿之來有日矣於是乎序以俟

林弁宗敬字說

禮曰皮弁祭菜示敬道也嗟乎至靈者人至貴者道至防者物人而敬於心焉足矣必假物以示其所以敬聖人制禮之意深矣哉是故擎拳曲跽皆足以朝必爲琚瑀珩璜之制致情盡愼皆足以祭必爲冠冕黼黻之儀辟踴哭泣皆足以防必爲衰麻袒免之節豈固爲是縟節哉蓋以有形之物形無形之理使之內外相符故也鄕貢進士林弁旣冠而賔字之曰宗敬其取諸此歟宗敬惇敏士也予以丁卯歳隨計之京道羊城曽識之友人甘筠鳳所時猶童丱也已若老成人予心奇之歳庚午閱鄕書見宗敬名裒然於九十二人之間意或偶然爾明年歸自京師再晤焉則已嶄然出頭角容止端飭言論英發非復昔日阿防矣爲之悚息者移時嗟乎若宗敬者其無忝乎若名與字者乎名者父母之所命也字者賔師之所表也不忝乎其名與字則是不忝乎所生所教矣然則所以不忝之實果何如曰端乎外者如其名直乎內者如其字如斯而已程子曰整齊嚴肅其端外者歟朱子曰主一無適其直內者歟尙愼旃哉則聖賢地位可幾矣功名利祿云乎哉如或名然字然而其人不然非惟名字之羞抑亦名之字之者之羞

李時芳孟春名字說

天下之理一也而其所以爲理者其名目義類萬有不同人之始生也於萬理之中而摘取其一言以爲己名及其冠也又采其義之近似於吾身者以爲之字噫取一二於千萬之中認以爲己有顧乃茫然不知其名義之所以然可不可乎此近世名字之說所以作也羊城李碩夫之冡子曰時芳旣冠而賔字之以孟春其舅氏林宗敬徴予爲之說予惟人之生也自幼而弱弱而壯壯而彊彊而老亦猶天時之運自春而夏而秋而冬也人之一生其事業皆基於幼少之日亦猶物華之敷必在於春陽之時傳曰春者開辟之端飬生之始蓋萬物於是乎發生以甲以坼以華以舒以夭以包以碩以莩而蕃且郁夫然後夏而盛也秋而成也冬而實以固也何者不本於春哉人之有生何獨不然故禮謂人生十年曰幼二十曰弱三十曰壯四十曰彊五十曰艾六十七十則謂之耆與老焉十年一變皆有所事而所學者乃在幼稚之時蓋學不可不豫也要必養其心以義理飭其躬以禮節陶其情以詩樂端其志以經術慱其習以藝文使之有其徳有其言有其容而又有其服內外昭融文質相稱郁乎燦然如春陽和煦之時而艸木之英華芬敷穠麗也夫然後壯則見諸行老則收其功而終身用之有不盡者矣時芳年少而質羙勉勉循循以爲他日受用之資此其時也其尙顧名思義及時奮發俛焉日有孳孳弗得則弗止也則夫壯之所行老之所傳皆具乎此時矣予因宗敬請謹以學之一言爲時芳勉勉之勉之非但以無愧其名與字而天下之萬理皆可由是而得之矣

蔡國珍字說

物之可貴重者謂之珍珍而系之以國則其所貴重有非一身一家所得專者矣寶安蔡氏子名珍而字以國珍厥父若賔所以期待之者至矣國珍得是名與字夙夜祗栗奉以周旋如執圭如拱璧如握徑寸之珠借承蓋襲之惟謹不肯輕出以示人旣而因其質而追琢之切磋之磨礱之雕鏤之緣飾之者甚周且致溫然而津液滋煥然而文采章瑟然而聲韻淸渾然而規制備固已成器而可以適於用亦嘗效楚人之獻而未獲連城之償今年春爲有司勸駕進之於天子之庭羣試於奉天門玉堂校文優其等將育之辟雝之中以大成其才而大用之也未行天官卿又請試而用之國珍得樂昌文學夫以貴重華羙之器而置之詩書禮樂之區𨿽若小用之固其所也將之任以予鄕先達也求爲申其名與字之義以爲終身訓傳不云乎儒有席上之珍以待聘所謂珍者非世所謂荊璆也魯寶也昌城之蘂也西城之圓龍方虎也亦非所謂夜光明月眞白洞光三棘六異九品之奇也其惟吾身之所固有者乎是珍也匪金玉而金玉匪珠貝而珠貝得之天而具於人身有之則明徳內炳家有之則厚徳外潤國有之則朝廷以重府庫以充宗廟以華四表以光是則儒者之珍也藏之方寸之間列於幾席之上其气上徹而旁達無髙弗格無逺弗妥無幽弗屆無深弗入必如是然後足以當國珍之稱國珍其尙遵父師之訓顧名字之義反求諸身心益自敬謹而思有以爲天下國家之所貴重也哉

蔣冕敬之字辭【有序】

淸湘蔣冕予故人河西縣令希玉之子也年十五領廣右解首明年試春官卒業太學與其兄昪以故人子來見未幾又介其父執陳郡博先生執贄求從予學爲古文辭又明年昪爲之加布於其首旅邸艸艸𨿽弗能戒賓備禮然名必有字字必有辭不可缺也旣冠來拜予求字乃命之曰敬之又爲之補其祝辭於乎予老矣而冕年方艾予不日歸老於山窮水絕之處不能旦夕常相教益也冕乎聞人呼汝之字恆如聞予之聲出於心而宣於口誦予此辭恆如予之丁寧告戒以親臨乎汝之前也聖賢事業基於敬之一言其尙念念不忘而進進不已也哉其辭曰

人之有身首爲之元身之有章冠爲其尊戴冠在首法天之象冠中有冕人君所尙其上有延前後有旒文而得中孔子從周居眾體上人所具瞻惟敬斯尊惟敬斯嚴內存外形儼望而畏一弗敬焉則戾乎是名爾以冕式克似之父命斯在烏乎弗思旣冒冕名當實冕徳冠𨿽非冕視冕爲則首容必直心徳惟欽如大君在上如上帝是臨戴天以行念念斯在出入起居罔敢或怠字汝以敬祝以斯言終身服之奉以周旋

韓儉克愼字說

文昌韓儉領鄕書試春官不偶卒業太學適其同學林徽時文亦應貢來京師儉謂徽曰某名儉而字克用未有發揮其義者幸在大司成先生門下欲得一言以爲終身佩服敢煩吾子達之徽以爲言予惟儉而字用其義狹矣是就一事而言非所以進之於逺大也乃取伊尹告太甲之言易其字曰克愼而又爲之說焉夫儉有兩義有節儉之儉有儉約之儉所謂儉約者不侈然以自放之謂𨿽以孔子之聖亦必有是儉徳於溫良恭讓之間然後徳備於己而光輝著乎外焉況眾人無聖人萬分之一而可以不儉乎哉然聖人之儉徳自然而有者也眾人無聖人之有其於是儉也可無愼哉尹之言曰愼乃儉徳惟懷永圖噫儉之一言永逺圖謀之本愼之一言收斂身心之要儉也其尙顧汝之名凢事以儉約爲本如禮所謂言必稽其所從行必稽其所蔽可也念汝之字凢事以謹愼爲心如傳所謂戒愼乎其所不覩恐懼乎其所不聞可也儉乎因其名與字而反求諸其身與心兢兢焉常念孔子以約失鮮之言愼儉徳以懷永圖期必幾乎商阿衡所以告其君者焉愼之愼之念念在此而不已等而上之則𨿽愼厥身修思永如臯陶所以告大舜者亦有可馴致之理也自古聖賢進徳之方不外乎此勿謂聖賢非眾人所能學而乃自暴自棄焉語不云乎取法乎上僅得其中於是乎爲韓儉字說

馮顥子充字說

吾邑之鉅家曰馮氏馮氏之彥曰仕魯仕魯第三子顥予長女子壻也從其姑之夫鄕貢進士王克信來京師講易以爲進士業將歸克信謂予曰顥名而未字盍字之予字曰子充復請申其義按字訓顥大也而又謂之顥者大兼形气而言顥則似專以气言焉人天地生者也天地至大者也人至小者也人以至小之形軀而欲全天地至大之气體其道何繇亦惟充之而已矣充得盡時則上下四方之宇古往今來之宙皆吾分內事也然則所謂充者夫豈易盡耶必有其本如孟子所謂先立乎其大者必有其漸如孟子所謂知皆擴而充之則充實而有光輝之地可造而顥在我矣自有書契以來已有此顥之一言至於有宋程大中始摘以命名其子所謂明道先生者自是以來凢讀書者至於斯言未有不惕然起敬者蓋字以人而重也今顥承其父命用大賢名以爲己名其所以惕然起敬者宜何如哉盍思之曰我之名大賢之名也大賢之所以爲大賢不過盡人道而已人之道天地之道也人道盡則天地之道盡矣道有未盡必思所以充之涵養用敬進學在致知此程門教學者入道之要也充之之道莫先乎此顥其勉之哉勿徒諉曰此大賢事非我所能爲嗟乎旣受其名烏可不任其實哉

王文謨字說

昔者史臣紀聖世君臣之功徳以示天下後世也於堯舜曰典典常也於禹臯陶曰謨謨謀也所謂敍其君臣之間嘉言善行以備二典之所未備其間義理精深言辭簡奧是誠萬世之訏謨天下之至文者也鄕友王謨字曰文謨謨而又加以文其義蓋取諸此云文謨旣冠而字逾十年於玆矣今年防試來京師間過予請白其名與字之義且曰古人謂衣服在躬不知其名爲罔況名字之切於身心又非衣服在躬之比茍不知其義其爲罔也孰甚焉願惠以一言發其蒙昧庻幾聞人之呼之也口應之而心無疑幸莫大焉予曰子知乃翁所以命子以斯名之意乎其所以期望於子也逺矣大矣夫人有子則必教之以習夫六藝之文而期之以立夫古人之事業古人之事業孰有大於禹臯陶者乎所佐之君則堯與舜所成之治功則時雍而咸寧後世之人臣有能彷佛其萬一者乎觀其推允迪謨明之義而至於邇可遠也廣知人安民之防而至於哲而惠也衍九徳之用而至於五辰順而庻績凝也五典之敍五禮之秩徳而命之罪而討之人也而系之天天聰明曰自我民天明威曰自我民天也而歸之人都兪吁咈心心相契何如何言言言相質味其言玩其气象宛然如在一時同一室親見其人親聆其語也夫是謂天下之至文夫是謂萬世之訏謨乃翁命子以謨而或又加以文而字之是蓋以禹臯陶之事業而期之於子也子可不知所自勉哉勿謂聖凢異稟而古今異時非今我所能爲也蓋稟𨿽天而爲之則在乎人時𨿽今而古人之事亦非不可爲也若然則天在我而古在今矣聖賢豈終不可企及哉勉之勉之無忝若名與字則無忝乎所生矣文謨再拜敬受教於是書爲說以貽之

雜著

貪泉對

景泰辛未予歸自金臺舟次羊城之石門舟人曰嘻此貪泉也愼勿汲之予聞之舍舟觀焉嘆曰古人云飲此水者一防則懷千金又云飲之者見金寶之多思以兩手攫而懷之信有之乎予試飲焉以驗其如何旣而自念曰濟水可以墜痰菊泉可以延壽遼之侵澗能使人多發晉之石泉可以愈疽泉以貪名理或然也設入肺腑而易吾素焉豈不爲終身之累乎遂中輟而不飲歸而臥諸船窻之下恍惚之間若有聞者曰僕石門之神也受污辱之名數千百年於玆矣未有爲表白者幸子之來爲我一洗之而子之所見無異庸眾人予將何望焉請爲言之若謂泉之果能貪人也吏於玆土之多孰若居民乎民之飲玆水者日以百計嵗以萬計自有此泉以來民飲玆者豈可數計哉吏之吏玆土者不及民百之一而又不皆由玆道而行而道此者或數日一人或閱月一人或數月一人總其嵗之久不過數十人而已然其過也或憩焉或不憩焉其憩也或飲焉或不飲焉然所謂貪者恆見於吏而民不與豈不識不知者其心能常而讀書明理者其心易變也抑豈常飲者習而不覺而暫飲者卽動其心耶不然則泉之貪人亦有所擇耶皆不通之論也僕聞古之貪者有藏金以塢者夜算牙籌者胡椒五百斛者黃金至五槖駞者豈皆官嶺南而飲此泉耶不然何貪也嗚呼滔滔者天下皆是也不誣之以貪而獨我誣不亦寃哉彼其以廉以淸名者一又何幸歟今夫官吏之所宅者會府也郡邑也城市鎭坊也而吾僻在郊闗之外且一舎許特過道焉耳過者孰若居者之多且久乎大凢官署必有井也日日以汲焉飯水淅也酒水釀也湯水熱也手水盥也面水颒也口水潄也發水沐也無一日無焉者也彼之用久且數也如是顧不能使之貪一防吾者卽欲手攫珠璣心懷千金何神且速哉豈彼防頑不靈而吾獨靈歟噫有其實者無其名而名乃加於非其實者何居必欲名實相符必有歸矣僕聞之羊城之中越臺之下有九孔泉焉色淸而味洌最宜於茶汲者日以千數請以是名加焉庻乎稱其情也竊聞吾子以文翰稱毋惜一開口之勞以辯我千載之誣豈不有補於名教也乎予唯唯而覺起而錄之嗟乎貪者人心陷溺然也果何預於泉哉不此之咎而彼咎焉宜其忿忿不服也有人於此穿窬而盜也爲吏所獲將寘於法則方自解曰非某敢爲盜也吾之井泉使然也則爲廷尉者將信之乎其不信也決矣由是觀之則泉不能貪人也審矣大抵嶺南之地多南金珠璣玳瑁犀象海貝異香奇物皆他方所無者見者鮮不爲之動心焉且又去中國特逺吏之贓否鮮或上聞而其民素柔懷甘受害而不辭故吏得以恣其溪壑之欲貪風恣行上下交利漸染成俗一或屹中流之砥柱則怨讟叢之矣是以士之素負名節守亷恥者未入其境固嘗非其人一躡梅闗泛湞溪則其心與昔所非者合爲一矣人見其然因以是目之是豈水之罪哉嗟夫使人皆吳隠之也𨿽日飲石門之水不害其爲亷使人非吳隠之也𨿽不飲石門之水不害其爲貪貪與亷在乎人心不在於水也𨿽然是泉也不幸爲貪人所飲亦猶冉溪因柳子而愚也𨿽名之以貪也亦宜明年三月朢日書

書貪泉對後

嗚呼貪人眞可畏哉飲於泉而泉污世因以惡名加之則夫官同僚任同事居同室者豈不爲所污哉然人知以惡名加諸彼而反遺乎此何哉

鏡諭送李景修

景修爲令於江山將行過予願丰軒告別坐定起而言曰某奔走仕途逾十年幸得一官惕然反思所以免罪累而未能締交子最久宜相厚何以教我時予座隅適有鏡懸焉乃指而告之曰若之處世能如是物則可以善勝而不傷矣景修曰何謂也予曰是物也明而不用其明非不用也不自用也應物而生其形隨形而與之影物來不迎也而亦未嘗拒也物去不將也而亦未嘗畱也妍者應之以妍媸者應之以媸其妍其媸其固有也吾隨而妍媸之非有心於妍媸之也者應之以曲者應之以曲其直其曲其本然也吾隨而曲直之非有心於曲之也本媸也而欲吾應之以妍不可得也本曲也而欲吾應之以直不可得也始以媸來繼而易之以妍吾亦遂其妍不咎其往也始以曲來繼而代之以直吾亦遂其不泥其迹也以至於大小長短方圓肥瘠深淺莫不皆然各形其形而所以形形者未嘗無定形各色其色而所以色色者未嘗無正色靣焉斯照背焉吾弗知也近焉斯照逺焉吾弗知也不察察以爲明不規規以求照未至則弗逆旣至則斯應旣應則不藏如是則於物也無忤而在我者無傷而鏡之妙用止於此矣𨿽然用之之妙由其體之之全體之所以全固本乎鼓鑄之功而用之所以妙則在乎磨拭之勤使在我者無其體固無以應物矣有其體矣而所以拂拭濯磨之功須防有間吾見其垢翳昏蝕則𨿽泰山頽乎其前而不之見矣況秋毫之末哉此古人大學之教所以必先乎明其明徳也歟景修再拜曰敬受教予曰未也是鏡也所以置之者在阽危之地所以懸之者無堅韌之物其能久照乎曰不能也予亦曰不能也夫君子之處世固不可以有其心亦不可以無其心虛者其應物之要乎敬者其守身之本乎持是二者大而天下逺而夷狄無所如而不可矣一邑令云乎哉吾子其勉之

考送張正夫

字有五體曰篆曰八分曰曰行曰艸古所謂八分卽今之古之卽今之所謂楷世俗傳舛襲譌往往反稱之其來久矣字學之興自蒼頡始三代以前率用古文至周宣王始有大篆秦始爲小篆秦旣用篆奏事繁多篆字難成始令人佐書謂之字漢初王次仲又爲八分其法在篆間自秦漢以後唐宋以前凢典籍所載文章所紀皆謂楷爲未嘗易也至宋歐陽子集古錄凢漢刻皆目爲世人見漢稍異於鐘王遂謂八分爲相承至今世之通儒學士因之有不暇考者多矣間爲士大夫言之或爲所嗤因考秦漢以來儒先之言次第如左以証之按漢崔瑗艸書體曰爰曁末葉典籍彌繁惟作佐舊字是刪艸書之法蓋尢簡略成公綏體曰虫篆旣繁艸書近僞適之中庸莫尙於庾肩吾曰今之正書也張懷瓘亦曰書者程邈造字皆眞正亦曰眞書文告典籍字有五體有古文大小篆八分書而不及楷任分言五體有篆八分眞行艸而不及郭忠恕亦云小篆散而八分生八分破而書出書悖而行書作行書狂而艸書聖其言八分與先後𨿽異然亦只言而遺楷焉由是以觀則爲楷書而八分爲無疑矣延平張端正夫甫畱心古學者也今年以薦來自八閩過予因論字學偶及於斯正夫曰曩某道旴江拜程奉常先生南云其言亦若吾子也忻然領防予喜其眞用心於古而有得焉非徒然者也於其行作考一篇以送之【天順一年】

事宜

兩廣用兵事宜

伏以朝廷以兩廣賊勢已極議調官軍萬人制諭總兵官討之夫調軍止於萬人以言殺賊則不爲多以言供餽則不爲少況今兩廣人心物力軍馬財用大非顏總兵時比當是時賊徒未甚多軍威未甚挫民財未甚竭人心未甚離凢事易於措辦自其行師無律而我之軍威始不振自其縱兵擄掠而民財始大屈自其殺平民以爲功而人心始日離賊徒始日盛不幸而繼其後非盡反其所爲決不能成功也爲主帥者必亷以持己仁以存心信以待人嚴以立威然後倡勇敢以作士气通下情以收羣防則賊平可期矣𨿽然此主將之事也愚無庸論所有短見數事條列於左容或禆行軍之萬一焉

一今日兩廣用兵之防大要有二焉曰逐曰困而已非謂不必攻與戰也所以攻與戰者則在乎因機制變不可以逆料遙度也蓋賊之在廣東者當逐之在廣西者當困之逐之使其歸巢穴困之使不得出沒則賊坐斃矣何也蓋廣東本無賊賊之來皆自廣西而後居民之無所依歸者爲之驅脇於是爲賊耳使廣西之猺盡歸巢穴彼必不能獨立此所以必行驅逐之防也兵貴神速廣西之賊非不欲一鼓而直抵其巢穴禽狝而艸薙之但山嶺﨑嶇蹊徑狹窄𨿽有百萬官兵亦無所用之此所以必行坐困之防也

一所謂逐之之防蓋廣東十府賊所殘破者六府其地方相去一二百里或六七百里或逺至千里我出此賊往彼我往彼則賊出此巧相廻避所以不能成功若從一路逐之必不可得須分數路然後處處相遭彼來迎戰則與之戰彼不敢戰只得歸其巢穴耳所以逐之又當分爲四路皆防於潯州其一路自廣州三江口趨肇慶府歷開建封川等縣溯流而上至藤江直抵潯州其一路自肇慶府之新興過陽江抵髙州府界搗電白信宜由間道經岑溪等縣界防於潯州其一路自藤縣直溯北流江登陸由鬰林慱白陸川出石城抵雷州復自石城往廉州之靈山下橫州亦防於潯州其一路自廣州之連州經賀縣出樂平縣亦防於潯州所至之處必須窮搜極追且招且剿驅之出境而後已然愚所擬四路亦約其大略而已若分兵或多或少遇賊或邀或伏又在臨時處置

一所謂困之之防蓋廣西猺防如柳慶等府修仁荔浦等縣處處有之惟潯州大藤峽爲大大者旣困則小者不足平矣蓋大藤峽前臨河道後抵柳慶左界昭梧右接邕貴其中皆是髙山峻嶺只是刀種火耕蓄積有限惟憑劫掠爲生況其所種之田盡在山外大軍一至四面分守據其要害截其出路彼不得擄掠又不得耕種不過一二年則自斃矣其餘龍山粟山等處可以次第剪除

一向時官軍屢徵大藤峽不能成功者蓋由毎年霜降以後方才進兵此時賊已收獲預將禾米收藏峒穴所以官軍不能久困之今大軍之行必須以今年七月至潯州防廣西總兵等官相地安營分兵亟出蹂躝其靑苗使其今年無收如此則彼不虞我師之至出其不意而气奪矣然後次第修葺營壘以爲久困之計不然仍循舊例必霜降然後進兵則今年爲徒行矣

一屯軍爲久守之計宜調梧州藤縣等縣潯州桂平等縣民丁免其糧差俾其屯耕山下賊田時出官軍爲之防防

一今之賊徒所以倍蓰於前日者其禍起於前日總戎者之濫殺無辜也蓋此輩是平民方無事時輸賦稅供力役養兵奉吏將借以爲己之保障一旦外防入境焚蕩其室廬戕殺其親屬欲入城則閉門不納將入山則又與賊遇倀倀一身四顧無依不幸爲賊所虜姑從之以延頃刻之命賊劫持而虐使之行則使負擔息則使樵爨攻城則驅之以當矢石反奔則棄之以遺官兵僥幸不死賊去之後仍趨官府輸賦役如常時其心固自諉曰我之從賊豈得已哉他日賊平我等俱故良民也忽聞大軍之來喜得更生謂可以復見天日矣大軍旣至其眞爲賊者皆相率遁入深山了不可得顧將不得已從賊者甘言祕計誘而出之殺以爲功由是不得已從賊者皆甘心爲賊矣興言及此誠可憫傷今之爲總帥者宜深以前事爲戒旣至而防三司官設法遣官出榜招諭或給以印信票帖爲照其榜文須明白痛切明言前人之失決不效尢或時召其父老人等至於軍前指天發誓使其坦然不疑𨿽其平日從賊明有顯迹若能翻然攺過從善亦曲加寛貸或許其殺賊贖罪若其人不系賊所逼脇公然乘機自行劫殺者不在招撫之限

一兩廣之人眾口一詞不願再調官軍其故何哉蓋懲前日官軍之害尢有甚於賊也蓋總兵內官帶去旗牌等官及試驗報效等項名色此輩善良者少凶惡者多其中未必皆是總帥等官親暱故舊多由囑托買求志在貪功利己非眞欲圖補報也其在營哨則淩鑠將卒過州縣則劫制官吏居城郭則專利入鄕村則擾民當矢石則在後報功次則爭前所以使將領不和軍士離心人民失所皆此輩爲之也達軍𨿽曰鷙猛然性頗質朴所以誘引使之爲非皆此輩也今旗牌等官宜於見調軍官中選用其餘跟隨之人𨿽總兵官亦不許過二三十人其餘假以試驗報效爲名者一切不用必不得已亦須編成隊伍與隨徵官軍一例差遣

一管軍頭目所以不能鉗制下人者非但號令不明亦將以賴其用不免曲爲之地也宜特差彊幹禦史或給事中一二員不與軍事不入營哨不通行移專奉勅書隨軍所在紏察凢一應官軍敢有虐害居民妄殺無辜欺淩官吏奪人財物姦人子女者卽便指實奏聞區處縱有軍功亦不收敍如此則官軍知警居民有所恃賴

一以夷攻夷防之上者也廣西左右兩江土官衙門大小數十自來皆服調用近年以來總戎處置多失其宜以故調之多不時至宜差廉能給事中一員賫勅奬勞之俾其加倍起兵躬領赴軍前聴調許以成功之日重加陞賞給以誥命封贈其父母妻室

一所調各處土官旣至加厚餉賞俾其親立領狀各認地方從所徑便自抵賊巢所得賊之財物盡數與之官軍人等不許抽分科奪及其所俘獲賊屬許得變賣則人自爲戰勇气百倍矣

一廣西地方素不產鹽而兩江尢爲難得但私貨者多遂不甚貴宜嚴鹽禁不許於土官衙門發賣則土人以鹽爲貴然後用之以爲賞勞土兵之資立爲則例獲一功者賞鹽若干

一總帥所至宜延其父老及致事聽選等官家居者舉人監生依親者訪問賊情地勢俾其各陳所見裁擇行之如有願隨徵者聼

一官吏軍民人等有父母妻子被賊殺害有欲報讎許赴所司報名編成牌甲名爲義兵隨軍調遣

一賊所以取勝而我軍所以畏之者以毒矢耳宜令各處訪求善爲解藥者多方制合給散毎隊專委一人掌管

一官軍所至之處如有商販之人隨行貨賣酒肉等物宜嚴禁官軍人等不許彊買豪奪則軍中食物不缺不致生疾

廣東備禦猺防事宜

兩廣同爲嶺南地其地勢土俗大段不同廣西山嶺畸嶇林薄深阻其中皆猺獞窟穴編民錯居其間廣東十府惟肇髙防三府地方與之犬牙相入雷州惟逐溪縣廣州府惟連州與之相附近其餘皆濱大海地勢平易無有山林險阻自洪武永樂以來朝廷惟命總兵官鎭守廣西而廣東一方惟以備海洋倭防爲急未聞有猺防侵犯也自廣西總兵官山云物故之後繼以安逺侯柳漙又繼以田眞自是以來爲總帥者逓相祖述類以忠厚存心不復有山云嚴毅之風自此賊勢漸熾然亦只爲廣西患也而未及於廣東景防攺元廣東反賊黃蕭養作亂調廣西狼兵剿殺自此以來猺獞始習知此方山川險易地理逺近所歷城邑知其無備又與官軍共事知其脆弱無能爲由是竊犯邊境然惟在於鄰近村墟劫掠居民而亦未嘗敢離巢越境逺攻城邑也而我官軍承平日久不識兵革一聞賊至防心失魂望風奔潰守城者閉門不出守堡者捨營遠避棄民與賊縱其殺戮由是賊益猖獗縱橫自如若蹈無人之境遂至陷城邑掠吏民遇有所獲束防以需收贖屯聚旬月不復畏憚甚且三五分散無分部伍沿村搜索無敢誰何竊觀此賊素與民往來相親屬又無堅甲利兵深謀奇略亦非矯捷難制如西北之戎狄也其前後所陷城邑往往皆是晦防之夜乘人懈怠架梯登城守城官吏亦非食盡援絕力屈不支盡是因循放肆爲彼所乘而已近年以來兩廣城池爲所陷何啻十餘幸其志在子女財帛旣得卽去使其得卽據之其害可勝言哉失機官軍畏罪之及隨卽逃遁合干上司略不追防彼此仿效遂以失陷爲泛常事然此時賊只八九十爲羣至多亦不過四五百人而已近因總兵顏彪大徵之後賊眾遂多至於逾萬少者亦不下二三千人推厥所由蓋是此輩皆是良民方無事時輸賦稅供力役養兵奉吏將借以爲己之保障一旦外冦入境焚蕩其室廬戕殺其親屬欲入城則閉門不納將入山則又恐遇賊倀倀一身四顧無歸不幸遇賊姑從之以延頃刻之命賊劫持而虐使之行則負擔息則樵爨攻城則驅之當矢石反奔則棄以遺官軍僥幸不死賊去之後乃趨官府輸賦役如常時其心若曰我之從賊豈得已哉他日賊平我等皆故良民也忽聞大軍之來喜得更生謂可以復見天日矣大軍旣至其爲眞賊者皆相率遁入深山了不可得顧將不得已從賊者禽狝而艸薙之用以爲功以希官賞由是不得已從賊者皆甘心爲賊矣賊日益多民日益少職此之由也今髙雷廉三郡居民十去七八驛道艸木蕪塞無復人行數百里間寂無煙火雞鳴犬吠之聲殆絕不得盡力耕種今將十年矣惟城邑間有城隍處僅有存者然又城門晝閉食用不給積气成疫死亡相繼幸不死於兵又死於饑幸不死於饑又死於疫天之禍此方人何酷耶傳聞其事可爲心痛而耳目所及者恬不一動念獨何心哉然此旣往之咎方當慮方來之防此時猶有可爲者過此無及矣謹條所見爲合行事宜如後

一向時官軍徵剿蠻冦往往不與之遇蓋我出廉州則賊往髙州我出髙州則賊往肇慶所以不能成功今三路並守則賊之入境無往而無備虜掠無所得久久自息矣議者多謂兵須合一則力專殊不知地界不分則守備者得以互相推調不肯用心必須各守其分地則責有攸歸遇有賊入境卽便遣人飛報各營使其知預備或截殺或搪伏隨宜處置如果賊勢大至不能敵則急飛報二營並力剿殺並行廣西守把官軍邀截其歸

一髙雷廉三府地界當其中皆有官路路之東北近海者盡是平地路之西南邊廣西者半是山嶺賊之出沒皆必歷山嶺而後履平地宜差官相視於嶺中間溪徑可塞者塞之鄕村不可守者棄之擇其要害賊所必由之地立爲營堡差官軍守把扼其來路然亦不須多立恐調官軍不敷

一賊之陷城掠村多是掩襲無瞭望者故也宜於官路左右及邊界去處設立煙墩炮架置鼓柝烽火撥軍丁或民壯守了大賊至則放炮小賊至則擂鼔使知所備

一賊所以能竊入城池者蓋是軍衛有司彼此相推以至失誤今後府州縣有衛所去處宜將正軍盡數撥於近城三五里或十餘里要害處立柵守備所以然者屯軍近城使其彼此牽制賊決不敢捨柵犯城也其城池責付有司正佐官員設法與衛所掌印官率領軍丁老幼共守其無衛所去處令有司率民壯自守而鎭守大臣又移文軍衛有司責以大義俾其與城相爲存亡仍令寫立保守城池不致失陷結狀按月繳報合於上司遇有失陷並坐有司不但專罪軍官

一賊勢所以猖獗者蓋以守土官員畏以失機獲罪往往互相蒙蔽不肯申達今後遇有賊冦掠殺許令有司大小衙門徑自申奏或被害之人自行赴京申訴如此則可以消壅蔽之端不養冦以成大患矣

一廣西地方近年以來凢無城池去處人民自相團結聚爲山寨賊來則入寨自保賊去則下山耕種廣東地方惟開建瀧水封川三縣可依此法行之其餘地方山嶺頗少宜於官路東北近海去處擇地聚民團結爲村立木爲柵開土爲塹塹之外種竻竹植尖木列竹簽團繞村鄕三五里隨勢設法塞徑路防河橋毎村約一二百家或三五百家聚其父母妻子財畜其中則民必堅心守死矣仍令官軍於官路中巡哨扼防蠻賊往來之路毎村各立煙墩遇有警急卽急收牛畜閉門自守仍禁往來巡哨官軍不許入村侵擾違者治以重罪

一毎遇人民耕作收獲之時分散頭目綂領人馬於要去處截路搪伏擁防人民或主將親率頭目耀兵近地使彼知懼不敢入冦

重編瓊臺槀卷二十一

欽定四庫全書

重編瓊臺槀卷二十二

明邱濬撰

賦

後幽懷賦【有序】

昔唐李習之作幽懷賦宋歐陽子讀之嘆曰使當時君子皆易其嘆老嗟卑之心爲翺所憂之心則唐之天下豈有亂與亡哉朱子楚辭後語亦取之以繼騷經之後予讀之竊有感焉作後幽懷賦

嗟予生於遐僻兮夙有志於匡時理無一而弗防兮事經目而輙思幸致身於承明兮冀少見於施爲紛時制之各異兮羌所見之多違歲冉冉其將老兮顧所懷之弗遂徒兀兀以勤劬兮竟莫成乎一事撫中懷而自惜兮竊祿食而深愧恐終待而無時兮思從此而逺逝念明時之難遇兮心欲去而弗忍也戰兩端於胸中兮病悄悄如將隕也慨昔賢之賦所懷兮鄙眾人之嘆老嗟卑予則以爲捨位與時兮𨿽有道兮其焉施悼往者之不可復兮而來者之尢不可期爰因往以推來兮灼此理之無疑藐一身何足惜兮顧賦畀之甚大人皆放乎一己之私兮孰究夫天下之利害繄玆理之在天壤兮曠千載而一致欲推五運之逓嬗兮歷木金水火其焉濟我神祖之挺生兮載啟天而奠地承上帝之眷顧兮飛西湖之霞气大功垂於萬世兮百王邈其難配付聖子神孫於萬年兮圖久安而長治懸爵祿以待賢兮明經術以造士何紛紛而靡靡兮杳不知其所自忽事幾而不爲之審兮撫其時而棄之置其身於安逸兮忘其生之所依曰大廈不假於一木兮然廈非木又曷以成也人人皆謂然兮又將責誰以支撐也噫今人非不古如兮習俗使之則然駕大輅以眾馬兮禁其用古法以周旋驥伏櫪以老死兮尙按圖以招延向教之以何物兮今惟取其貌言誶曰已矣乎世固莫吾信兮余將喋喋其誰語世𨿽斯今兮余惟視之以古抱直道以終身兮矢不負乎尼父【成化六年】

石鐘山賦【有序】

石鐘山在湖口縣東坡居士遊山記千古無攺評矣曩予嘗遊其地誦其詞而又竊有所見焉夏官郎中王君尙忠縣人也近出示其圖求賦旴江何秋官廷秀旣爲君賦之矣大率本坡意而廣之意盡而語工予無容其喙乃卽所見爲後石鐘山賦云

巍乎髙哉玆山之天造地設也扼彭蠡之口拉岷江之脇鼓天聲而震動橫地軸以鎭壓豈非東南之巨障湖江之奇絕處乎爾其气勢巃嵸岡巒防嶫衍駊騀之幾里崇崛礨之萬疉危臨深而欲墮直倚空而如截下瞰馮夷之府上峙瞿曇之宮洞空明兮穴竅蓊蒼翠兮杉松予嘗艤舟其下履險陟崇爰窮幽而探防盡詭狀兮奇縱望天塹之茫極嶽祠之穹窿適晴空之過雨晃晨防之昭融云澄澄其歸岫波沄沄其成潨萬籟閴息一碧連空於斯之時但見石之爲石千態萬狀怪外而空中而竟莫得聞噌吰之無射窽坎鏜鞳之歌鐘也予乃悠然以思悚然以興揆厥山之所元兮始於酈注之解桑經繼以少室山人之博兮終以東坡老仙之精曰古人之名山兮多惟其形夫何獨玆一拳兮乃不以形而以聲矧石之在水兮不能自鳴必風濤之摶激兮然後滂濞而訇砰風或有時而息波亦有時而平名山者顧捨其天然常有之巍巍而下取夫適然作輟之硜硜吾恐君子之正物名以明民不如是之浮緩而不情也於是呼兒挹酒注之巨觥釃江流酹巨靈起而問諸以訂玆山之所以名【成化四年】

南溟奇甸賦【有序】

伏讀太祖髙皇帝禦制文集其勞海南衛指揮勅有曰南溟之浩瀚中有奇甸數千里地居炎方多熱少寒是時瓊郡入職方僅再期其地在炎天漲海之外荒僻鄙陋而我聖祖卽視之以畿甸而褒之以奇之一言豈無意哉謹按文集若干捲其中勞天下軍衛詔勅何啻百數大率敍其邊徼險逺將領勤勞徵戍艱苦而已未始有褒羙其疆域若此者噫聖人之心與天通物之羙惡必豫有以知其後之所必然於千百載之前則夫吾郡之在今日民物繁庶風俗淳羙賢才彚興無以異乎神州赤縣之間且復俊邁奇詭迥異常儔有由然哉濬世家於海南北學於中國偶有所見謹拜手稽首而爲之賦曰

爰有奇甸在南溟中邈輿圖之垂盡綿地脈以潛通山別起而爲昆侖水畢歸以爲溟渤气以直達而專勢以不分而足萬山綿延玆其獨也百川彌茫玆其谷也豈非員嶠瀛洲之別區神州赤縣之在異域者耶有奇一士全鐘其气北學於中國頡頏乎天下之士於是叫閶闔呈瑯玕翺翔乎玉堂徘徊乎道山肆言六合之外馳騁百氏之間自詫所生之奇勝敢爲髙論恣爲大言翰林主人聞之駭而訝焉曰吁子來前子生寰區之外漲海之邊學何所受道何所傳何所從而至此何所見而云然試爲我一一言之吾將卽子之所云云者以紀載於簡編士曰唯唯乃作而言曰自夫天一生水融而爲川地十成土結而爲山川者天地之血脈山者天地之肌骨血脈流行於肌骨之中浹於中而外出出乎外而環其中是爲一大堪輿也具元气之渾淪容日月之出沒然而大堪輿之外突起於浩溔之中而爲小堪輿者又不知其凢幾窟穴也是故其大而顯者爲帝王之宇其小而幽者爲神仙之丘帝王之宇是爲神州赤縣神仙之丘是爲員嶠瀛洲一則非骨脫羽化莫能到而非常理一則𨿽聲明文物之所萃而非眞遊惟走所居之地介乎仙凢之間類乎島夷而不夷有如仙境而匪仙以衣冠禮樂之俗居閬風圃之壖勢盡而气脈不防域小而結局斯全九州一大宇玆爲其奧四海一通川玆爲其竅上至北極僅十九度於天爲近逺至神京幾一萬里於地爲大茫茫巨浸兮與天爲界漠漠平川兮壯地之介豈非天造地設藏此奇勝於遼絕之域用以見天聽之孔卑表王化之無外耶其爲甸也可謂奇矣然奇而不怪焉翰林主人曰子之言辯矣豈其然歟載考諸古玆地禹貢之所不載職方之所不書郡縣始漢武之世分野僅星紀之餘在漢七世固嘗棄之蓋不以之爲有無也且甸者王畿之名非所以爲遐外之域奇者殊常之稱不可以加寂寞之墟子之言何所據而云乎士曰玆豈走之言哉於是乎惕然興悚然懼舉手加額北望向天百拜稽首而颺言曰此我太祖聖神文武綂天大孝髙皇帝金口之所宣也大哉皇言乎自吾玆地而得玆言地益增而髙物若加而妍山林艸木濯濯然如在昆吾禦宿之近封疆畛域整整然如與侯服邦畿以相連嗟夫地以人勝從昔則然蘭渚以羲之而著天臺以孫綽而傳夫以殘山剰水之勝一經騷人墨客之所賞詠尙揚芳於四外流羙於當年矧玆奇甸環海以爲疆者餘二千里縱步以行兮地𨿽甚遐仰首而觀兮天則伊邇一經大聖人之所品題山勢駸駸而內向波光躍躍而立起物則且然人可知己然則走所言者豈無所以耶主人乃仰然而思俯然而嘆曰良有以也願聞其所以士曰走也少而遊庠序壯而走四方𨿽生於是甸之中而甸之所以爲奇也容有所不能詳蓋嘗歷考夫禹益之所紀緬想夫章亥之所步古往今來之宙上下四方之宇天左舒而起牽牛地右辟而起昴畢天有四維地有四極東至於泰逺西逾於邠國南訖於濮鈆北底於祝栗管子言名山三千墨氏云名川三百三百之川總歸滙於東南三千之山皆發源於西北是則海者川之所委嶺者山之所積玆甸也居嶺海之盡處又越其涯而獨出別開絕島千里之疆總收中原百道之脈者也原夫天下之山皆自夫昆侖而來越戎而夏出險卽夷分爲兩戒折爲三支其中一支自中條經淮越江而極於衡霍遂散亂而紛披至北而地勢將盡乃益險嶃巖防峍崪崥嵽孰知一脈透出於瀛海之外其地可畫而井無以異於秦晉之近圻觀夫天下之川皆至於溟渤而止滔滔汨汨𨿽日趨於東然皆折於南西而後已大起而爲國都小起而爲洲坻其尾閭收萬水而瀦眾流遂浩溔而無涯涘自此而水勢益下弱莫能起防防沆瀁渺沔瀖泋孰知一島孤峙於瀛海之中其地可葦而航無以異於湖江之流水海可度兮不逾百里山可登兮不逾尋丈舟之行也朝斯往而夕斯返人之遊也足可屐而手可杖意其磈磈乃爾坦然夷曠意其汗汗沺沺乃爾悠然平漫蕞爾小方外之封疆宛然大域中之气象陽明勝而气之運也無息機土性殊而物之生也多奇相艸經冬而不零花非春而亦放境臨乎極邊而復有海泄其菀气而無瘴地四平以受敵無固可負歲三獲以常穰有積可仰通衢絕乞丐之夫幽谷多耉老之丈古無戰塲軾語信乎有徴地爲頗善符言防乎非妄民生存古朴之風物產有瑰奇之狀其植物則郁乎其文采馥乎其芬馨陸摘水掛異類殊名其動物則彪炳而有文馴和而善鳴陸產川防詭象奇形凢夫天下之所常有者玆無不有而又有其所素無者於玆生焉歳有八蠶之繭田有數種之禾山富薯芋水廣鱻蠃所生之品非一可食之物孔多兼華夷之所產備南北之所有木乃生水樹或出酎麵包於榔豆防於柳竹或肖人之面菓或像人之手蠏出波兮凝石防橫港兮堆阜小鳳集而色五並鱟遊而數偶修蝦而龍須文魚而鸚噣鱗登陸兮或變火鳩樹垂根兮乃攢金狗鼪緣樹杪而飛馬乘果下而走魚之皮可以容刀蚌之殻用以盛酒波底之砂行如郭索海澨之貝大如玉鬥花棃靡刻而文烏構不涅而黝椰一物而十用其宜榔三合而四徳可取木之精液爇之可通神明鳥之氄毛制之可飾容首有自然之器具有粲然之文繡天下皆有於莬玆獨無之豈天欲居民之蕃息於此常夜戶不閉而無觸藩之虞乎江南皆無蛜螂玆獨有之豈天欲寓公之久居於此使照璧見喜而無北風之思乎噫斯地也近隔雷亷僅一水耳而物之生也乃爾不同逺去齊晉殆萬里兮而气之通也胡爲無異若是者𨿽云生物之偶然安知造物者之無深意也然則玆甸之所以爲甸而奇之所以爲奇者庸有在於是主人曰然此物之奇爾如人何無乃奇之爲奇獨鐘於物而遺於人耶士曰不然天地盛大流行之气始於北而行於南始也黃帝北都涿鹿中而堯舜漸南而都於河東其後成周之盛乃自丰鎬又南而宅亍洛中蓋自北而漸南非獨天地之气爲然而帝王之治亦循是以爲始終蓋水生天一而坎位於北而艮之爲山又介乎東北之間自北而東折歸於南其气之所以融結而流行者非止乎一水一山山之餘而爲嶺水之委而爲海而是甸居乎嶺海之外收其散而一之透其餘而出之所以通其郁而結其解其域最逺其勢最下其脈最細是以開辟以來天地盛大流行之气獨後其至至遲而發也遲固其理也亦其勢焉是以三代以前玆地在荒服之外而爲駱越之域至於有漢之五葉始偕七郡而入於中國曼胡之纓未易也椎結卉服之風未革也持章甫而適之尙懵而未之識也魏晉以後中原多故衣冠之族或宦或商或遷或戍紛紛日來聚廬托處薫染過化嵗異而月或不同世變風移久假而客反爲主劘獷悍以仁柔易介鱗而布縷今則禮義之俗日新矣弦誦之聲相聞矣衣冠禮樂彬彬然盛矣北仕於中國而與四方髦士相後先矣防名天府列迹縉紳其表表者蓋已冠冕佩玉立於天子殿陛之間行道以濟時而堯舜其君民矣孰云所謂奇者顓在物而不在人哉主人乃離席而立拱手而言曰神矣哉聖神之見乎其所謂奇者蓋至是乎驗矣士曰不然何地不生才而才生不擇地人才之生何地無之奇哉奇哉豈止是哉當我聖祖肇基之初輿圖際天地兵衛極邊鄙絲綸之音云漢之章無日而不下無處而不至然而奇甸之言乃獨以專羙乎玆地非甸而謂之甸未奇而豫期以奇豈無意哉蓋帝王之言代乎上帝聖人之心通乎天地故能握乾符而妙奪神功闡坤珍而乾旋厚勢逺移而近書軌合以皆同質變以文聲教曁而靡異咫尺之間振舉乎萬里斯須之頃流通乎百世化庸腐以爲神奇變雜駁以爲精粹遐兮如邇未焉如旣凢其所期兮罔或不遂引而弗替兮終萬古而常常如是是則斯地之所以爲甸而甸之所以爲奇𨿽造設於天地然所以表而章之昭示於萬世者實本乎奉天啟運宰制山河之聖帝翰林主人聆玆言也囅然以咍憮然以喟曰祕矣哉天之藏此地也逺矣哉聖人之期此地也自夫天開地辟以至今日不知凢幾運幾世矣自夫開疆辟土以建此區不知凢幾王幾帝矣然而多視之以窮荒或遂至於遐棄孰謂其今日有是哉不假詞臣之代言不出輔臣之建議一旦發淵衷運睿思形之言言以爲絲綸之

制夫豈無所爲哉皇之言天之意也士言及此亦奇士哉於是三復士言而繼之以歌曰明明我聖祖兮載辟地而開天上帝眷顧兮付以其所覆之全仁周八表兮顧獨惓惓於窮海之一堧奇哉斯甸兮何幸得聖人品題之言千秋萬祀兮長炳炳瑯瑯乎天地之間

別知己賦【有序】

尙書戶部主事袁君秉中出知梧州府事命下同朝卿大夫士咸以君爲不當去駭愕嘆惜者累日甚至賫咨涕洟如失左右手然予之於君情好深至尢非泛泛然者比故於君之去也其戀戀之情視諸公有加焉朋友五倫之一孔子畣魯君問政於四者之倫直舉其目獨於朋友以交言之交之爲言道相合之謂也道不相合則情不相孚故其來也適然其去也漠然其去其來皆不足以動吾之欣戚也吁其來也忻忻其去也戚戚非平日道合而情孚者其能然乎予與君皆出自嶺南均以禮學起家同試南宮遊太學而又聨官朝著非但道合情孚也其出處大略又相似焉今君一旦舎予以去南北相望天各一方出入無朋防聚不常歳月幾何老將至矣在他人尙賫咨涕洟之不已況知己之深至者乎不揆菲陋竊效昌黎韓子之意作別知己賦寫予情以送君政事之餘試一誦焉庶幾千里如對面也君其念之哉君其念之哉賦曰

餘生五嶺之南兮嗟側陋而寡仇驅余車以北徵兮行取友於中州匪其人之弗交兮惟直諒多聞之是求紛總總其眾多兮咸言立而徳修亦有良朋兮如弟如昆薄金石之匪固兮謂蘭茝之弗芬夕連牀以共話兮朝並予馬以周旋足縮縮以相躡兮袂翩翩以相聨所與者非海內之名賢兮則天下之善士情亦或吾之同兮道亦不吾之異惟夫君之知己兮乃千百之一二皇天賦之以昭質兮蹇好修而練要扈蕙茝與菌桂兮芳菲菲其逺到靑天白日粲其光兮孰不仰其淸明麒麟鳳凰之昭於世兮人皆知爲瑞禎信一世之偉才兮匪直海內之英嗟予亦越之產兮追逸足以超騰心不約而自契兮徳相麗以有成期追逐於前修兮洗山川之穢腥恥齪齪隨人後兮相後先以同升亦旣聨袂於金門兮曰終遂此情愫也夫何一麾而出守兮羌別予以去也攝提貞於孟陬兮載雙旌以揚揚指斗牛之故墟兮驅五馬以周行蒼梧邈其何所兮歷雲山之蒼茫盼京國之日逺兮喜咫尺乎故鄕悲予心之戀戀兮亮君心之亦然忳郁悒之無解兮悵臨岐以永嘆幸歳月之未晏兮尙矢言以愼旃慕淵路之贈處兮罄中情以申言誶曰始與終兮志不可渝兮內與外兮道本不殊兮惟忠與孝兮臣子之楷模白首相期兮毋中道而捨諸【天順六年】

懷鄕賦【送友人劉尙徳有序】

毎因送人處憶得別家時此唐人詩也嗚呼爲此詩者其能深體人情者哉某去家今十有六年矣鄕土之思無日而不展轉於懷徒以國家之制貤封之典必限以歷官之嵗月以故情事尙未申也去年冬友人劉君尙徳應進士舉來京師久別而晤不勝空谷足音之喜今嵗試禮闈不合而去某於尙徳鄕曲交遊中最厚者也因其別而動乎情方寸惻然有不能自己者因述中心所懷者以爲賦一以寫吾鄕土之思一以慰吾母兄之望一以志吾朋友之別云

懷吾鄕兮何所渺雲山兮萬里界鯨波之浩漫兮途有梗之未通曰吾心之切切兮無日而不南徵晝神想以遐騖兮宵夢寐而靡寧母氏垂白之待養兮伯兮獨立以防防𨿽顯揚之足慕兮恆喜懼以交並桑梓蔚其深茂兮昔可把而今拱耆舊日以凋謝兮哀累累其多壠朝吾登乎金門兮夕偃蹇乎玉堂置身非不髙兮信羙非吾之鄕入結羣仙之綬兮出聨七貴之鑣遊從非不多兮匪吾髫齓之交退黙黙以獨處兮念平生之往事宛山川與閭巷兮黙其可指以示恨無縮地之術兮孰挿予以雙翅馳寸心於萬里兮幾將歸兮猶未惟人情同於懷土兮豈以窮達而異彼志得而情遷兮乃獨非人之類年洋洋其日往兮百嵗幾何較富貴之與名節兮所得孰多茍情義之不申兮焉用其他幸吾子之玆來兮若聞足音於空谷也申申告吾以鄕曲之故兮語再三而不以爲凟也或爲之忻忻兮或爲之戚戚或可愕而可駭兮或可矜而可惜或慚而爲之忸怩兮或傷而爲之怵惕崛然而興兮俄然而衰奄然其去兮儻然其來歷寒暑十有六變兮恍如一瞬天人倚伏有必然之理兮孰云邈而難信毎促膝以劇談兮輒嘆息而不休情悁悁而不自己兮涕或浪浪以橫流方資其朝夕以箴規兮胡數奇而不售彼惟索驥以其圖兮曾莫知神駿之求君子出處惟其時兮樂天知命夫奚尢又將別予以去兮仍海上之仙丘闡天人之妙理兮傳嗣子以箕裘翩翩然以遐徵兮嗟欲挽而莫畱矢吾辭以志別兮因以寫吾之心行何以處我兮毋金玉乎爾音自薊北而越南兮閱半載之光陰旣沿復溯止且行兮杳不知山髙而海深抵瓊臺而見鄕人兮道予心之永懷也慰吾親倚閭之思兮曰不久請告而歸來也【成化五年】

和韓子別知賦【有序】

別知賦者唐昌黎韓公爲其友楊儀之作也公謫陽山時儀之以湖南支使來連公嘆知心之難得好防之不可數爲此賦以別之詞古而意深有非後人所可彷佛其萬一者𨿽然人品髙下詞藻工拙古今固懸絕矣而朋友之誼原於天命之性所謂天理人倫之正者初不以古今智愚賢不肖而有間也予友吳本厚以福建市舶提舉上計課於京師館於予僅閱月卽以事竣言旋予於本厚累世通家且同裏閈落地卽爲兄弟有非萍水相逢者比於其行也情有所不忍而勢不可畱不揆愚陋步韓公韻爲賦以送之其詞異而其情則同也賦曰

紛交遊之總總於天下兮殆周𨿽雅志於四方曰惟先吾裏閈之求夙志同而契合爰互勉以交修進助余以相善退先我以同愁惟餘塞兮斯啟或其放焉是收偕鼓笥於鄕校繼奮起於遐陬矢特心以礪節詎忍詬以包羞何宦輙之南北結兩地之離憂嗟六年之一見僅閱月而還輈邈山川之修阻鯈歳月之如流雲從龍以上下葛附木以相樛膠投漆以堅固舟籍水以行浮顧夫人之弗如欲相從而莫由悵遙天以延佇覺形去而神畱

別知後賦【有序】

予友淩江李君時習有志之士也蚤以書經領鄕薦三試春官皆中乙榜當得校官君不屑就最後有司限以年不容辭乃授閩之南靖教諭攺永之寧逺南昌之丰城前後掌邑教者餘二十年所至率以身教以興起人才爲己任而於一切勢利泊如也嘗三典文衡初同考河南在江右山西皆主試一時號稱得人噫若君者豈今世校官中之表表者歟今年需選銓曹陞淮安府學教授予與君同出嶺表方君年少气鋭時謂功名可唾手取於同輩少許可獨與子及寶安袁秉中三人者交莫逆君教外庠秉中簉屬地官出知大府予叨登進士選入翰林相去各數千里三人者其心未始一日相忘也君初赴南靖時予與君同舟而南及君自寧逺守制家居予以家艱南還道淩江君逺至大庾下相迎候迨於北上君時在丰城去冬考滿上京師相聚者幾半年今又舎予而去顧予三人者頭顱俱種種矣秉中以永州知府養病歸寶安不相見者幾二十稔矣而予與君幸頻相防晤今君又幸教淮安郡居兩京間後防有可期者念惟人生以百歳爲期七十者古以爲稀今予與君去稀年僅僅十三四春秋耳歡晤之期寧有幾耶則予於君之行也安能嘿嘿無一語耶而其所以相贈處者又豈可泛同眾人者而已耶昔秉中有梧州之行予嘗爲之作別知賦故於君之行也又廣其意作別知後賦以寓予區區久要之情賦曰

嗟南州之綿邈兮在昔則爲遐荒迨有唐之五葉兮始發乎曲江之張原其所繇以奮起兮有燕國以爲之援予中懷之悁悁兮豈忘情於鄕彥顧時勢有弗然兮地若親而實遼結綬之約𨿽不可諧兮敢忘乎雞壇之要念疇昔之遊從兮予三人俱老以衰悵一人之先歸兮恐盍簮之無期今子又捨予以去兮焉能黙然以無辭曰道之同兮不以其位心之孚兮不必其暱情茍無變於貴賤死生迹奚較夫得失同異惟徳義之相期斯交情之爲至踵鄕衮之芳躅兮其有在乎吾徒隔百世而同此心兮奚必區區形迹之拘昔孔孟之垂世兮亦傳經以施教固不假乎位與勢兮然後可行其道矧淮海之名邦兮介乎兩京之間中講堂以振說鈴兮列襟佩之兩班明道術以淑人兮惇禮義以正俗懸以待問之鐘兮示以躍如之鵠泰山兮巖巖和風兮熈熈秋陽兮暠暠時雨兮祁祁偉英材之樂育庶斯文之在玆倘心期之克遂又何異乎步趨之追隨

頌

瑞菊頌【有序】

予友何東樊景瞻以禮科都給事中出佐汴藩是歲秋九月菊呈祥於其公宇之庭一蔕三華一時寮寀咸詠歌之傳至京師予聞瑞不虛生其生也必有所爲況菊之爲物芳香淸冽稟天地之正气純粹不雜得天地之正色髙防閒雅全天地之正性有幽人逸士之操有忠臣貞士之節蓋非他艸木所可比者予嘗評菊之品當在橘上而靈均之於橘乃特爲之頌至謂其可以參天地而儗之於伯夷而於菊特取其落英之可餐而已而又雜之杜蘅申椒蕙茝之間毎爲菊怏怏不平恆有意欲頌之庶其儷於橘而未果適聞景瞻瑞菊之事而有感焉夫菊固可頌矧此又非常之菊也哉則羙其徳而告其功也固宜頌曰

爰有嘉植號日精兮受命獨正天之經兮非黃白不禦地之恆兮特立不遷人之貞兮有尹之任夷之淸兮和如展禽介則魯兩生兮三才之防眾徳之凝兮物皆春茁乃獨秋榮兮雨露不能發霜雪不能零兮凢厥有生一華一莖兮胡獨此本參秀並馨兮一星在天下炳其明兮人之三壽於此作朋兮孰曰無知殆亦有靈兮不於其他而生此藩服之庭兮豈天之意假物以呈兮晚節之符壽之徴兮頌以羙之以繼楚聲兮

箴

令箴

官之至難者令也令之所以難者政也政之所施有其本焉敬也敬立乎中由是而見之行事形旣端矣表無有不正也由是而施諸人民此之所以感之者有其道在彼則未嘗無其應也承乎上焉必凜凜以畏則獲乎上𨿽不敢公拒而亦不曲從其非理之命也待乎下焉必切切以憂斯得乎下不適乎已而拂乎人之性也中焉而接乎人必公而恕謙而有禮委曲以詳盡設以己之身處其人之地則人人止其所而各自靖也於乎令之任難矣而爾以初筮之仕得繁劇之邑匪廉匪明匪愼匪勤曷能得其職之稱也勉之哉吏以案牘爲師有所猷爲則繙閱以爲證也政以前官爲比有所窒礙則依緣以爲徑也一邑之事無非己事蚤夜孜孜毋茍安以圖一時之幸也百里之民無非吾人念念在玆惟恐一夫之或病也行其所無事其來不迎其去不將一於靜也不以譽喜不以毀怒一於定也不主先入之言不爭無益之气已往者不求其故未至者不億其詐一於誠而與物無競也嗚呼本此一敬而愼以持之勤以行之公以生其明儉以養其廉是誠爲邑之要道處事臨民之鏡也念之哉勿謂我言耄而懵也

壬辰科進士奚銘自新自幼從予遊五至禮部而得一第焉今當彊仕之年始得一縣令令七品官爲百里大夫有民人社稷之寄其任蓋不輕也而世之仕者往往重內而輕外若是者皆爲其身謀非其所以學之初意亦非聖賢經傳之防也自新將之任求予教言故爲此箴以勉之兼以貽進士之爲邑者張瑛徳輝海澄靜之云

忠箴

君者臣之天臣之所以事其天者忠也是忠也與生俱生而由乎當然之義是則所謂天降之衷也衷降於天乃人所受之中人體之以事君必盡厥心必委厥躬不敢私其有不敢阿其同怒則弗逆以激順則弗曲而從也於戲戴天以生曷報其功一言以蔽之曰爲臣死忠

孝箴

親者子之天子之所以事其天者孝也是孝也與生俱生而本乎自然之仁是則所謂率性之道也道形於人乃天所命之要人體之以事親必用厥情必善厥紹不敢逆其志不敢違其好形則不毀以傷徳則克全而肖也於戲昊天罔極無徳以報一言以蔽之曰爲子死孝銘

徳馨堂銘【有序】

凢物有形斯有气臭有气臭則馨薌隨之三代以前求馨薌於蕭鬯膟膋春秋戰國以來求馨薌於椒蘭蕙茝漢魏以後至於今日則求諸沈檀腦麝隨世所尙而用之各有不同孰知斯徳之馨亙古今而無間不假气臭而自然發聞也哉知此理者其周公乎成王述其言曰黍稷非馨明徳惟馨蓋以見精華之上達果在人而不專於物也後此千餘年唐人劉禹鍚作陋室銘有斯是陋室惟吾徳馨之句蓋祖周人之意也又數百年安成書岡耘者張公如旭新居落成或人賀之以詩有眼前多少幽人宅寧似其中有徳馨之句則又述唐人之意也公去世已久而其子若孫席其徳善餘慶傳芳播芬書香至今不絕膏馥之沾漑蓋未艾也予友國子司業振烈公之孫也偕其伯兄振光摘詩言以顏其祖居之堂曰徳馨示不忘本也振烈間以語予俾爲銘乃銘之曰

有物至馨非气非味無假乎爇奚事於佩有韞於中必聞於外有積於前必延於世室以無陋人以無愧苾芬之播無逺不至膏馥之沾罔有攸旣伊誰則然書岡張氏祖以啟之孫子是繼繼繼承承尙引毋替【成化四年】贊

瓊州郡侯徐公畫像贊

詩曰豈弟君子民之父母濬嘗三復斯言而繼之以流涕焉方濬少時吾州之民質朴而謹願有老死不識官府者𨿽貧下戶亦有所蓋藏是時之爲守者率多循良豈弟之君子予所聞者西昌王公所見者義興徐公二公者以寛仁之徳涖古朴之民如洪荒之世而治之以大庭赫胥氏也噫民生斯時一何幸哉二公之後吏於玆者輙逺視其地而愚視其民而民不勝其害以貧而俗亦日趨於薄矣嗚呼安得爲吾人之父母者恆如二公哉二公不可見己見公之子若孫則如見公焉王公之子有抑庵尙書徐公之孫則時用宮僚循良之報天之於二公可謂厚矣彼以誅求爲事者吾知天必不輕恕之時用出其祖畫像見示濬童稚時曾隨先大父思貽翁拜公於座下令餘四十年矣猶能彷佛其形似之一二今幸與時用交好拜瞻遺像不勝愴然故追而爲之贊曰

此公何人曰古君子天徳好生而公是體視愚以智處逺如邇公何能玆徳備諸己溫溫其恭外見者爾中之攸藏不可涯涘公形𨿽化心則不死所不死故在人口耳公不人責天乃厚畀畀之伊何有賢孫子彼誅求者今安在已我拜公像悲極而喜圖臨以歸祠於故里

邢克寛畫像贊

五嶺之南大海之外山川秀气於此焉萃立朝著蹇蹇之節出守敷優優之治總憲网存法外之仁制國用寓利中之義眾方俟其有爲乃急流而勇退斯人也介而有執直而不肆不狥時之好必行己之志匪但秀出於嶺海之間殆所謂天下之士也與

彭學士畫像贊

大彭之裔昔有年其徳不爽克象其賢安成之彥昔有雲龍斯文在玆綽有古風我觀古人今世則有杜其徳機神巫見走志之所至如水必東气之所噓如冰斯融功名固有文章餘事望而畏之孰窺其際

許道中四像贊

世有大老居東海濱出而應世千億化身身且千億像何止四莫測其眞姑貌其似九門洞開咫尺天顏於斯之時朝衣梁冠有事防壇邦禮是執於斯之時端素韠或具袍笏直承明廬或常衣巾防金匱書服稱其容容稱其徳不肆不拘各有其色外四其像中一其心我思古人黙默愔愔愔愔希聲黙黙至道魯有君子天遺一老

李立之先生畫像贊

於戱此吾立之先生之畫像也肖邪否邪贗邪眞邪方其少也渾乎在璞之玉具珪璋瑚璉之質而未漓其淳也迨其壯也芒乎出冶之金礪豪曹巨闕之用而不露其神也今則老將至矣懸秋空之霽月閱西郊之宻云屹乎防山𨿽未嘗見其運用也然觸起於石者有霈然之澤浩乎長江𨿽莫能判其過續也然渙散於風者有自然之文是其少而壯壯而老也蓋三變焉而區區之畫工乃以其一時之見而欲形容其百年之身又烏足以盡吾立之先生之爲人

張汝弼畫像贊

視𨿽短而見則長容若隋而气則揚藏精神於內而外不露斂華彩於外而內斯光海內詩名世共稱乎短李吳中艸聖今再見於顚張混俗而居初不通而不介師心自用亦非狷而非狂斯人也豈詩所謂不忮不求何用不臧者乎

李時習畫像贊

謂爲越產與則長身修髯酷似乎河朔之士謂非越產與則鐘英挺秀實生乎嶺海之間有鄭防之文章而不隨官以冷有孟郊之才思而不爲詩而寒志剛而勁行介而端屹乎若山而無崖與谷沛乎若河而不波以湍之人也宜致身於鳳閣盍簉羽於鵷班吾知其鵲起有日而不終老於校官也決矣

蕭士髙畫像贊

求先生以名不若求以貌求先生以貌不若求以道鑑其貌而後知其名之稱情審其道而後知其形之克肖是蓋具天地之委形而不伐其和闖聖賢之門墻而期臻其奧者也

兄伯淸先生贊

儼乎吾兄之容也直乎吾兄之躬也烱乎吾兄之瞳也坦乎吾兄之胸也然皆貌吾兄之外而不能心吾兄之中吾兄之中其事親也孝其事君也忠其愛弟也友其處己也恭𨿽吾兄不知其所以然而況區區之畫工也耶

程尙書像贊

偉哉此公萬夫之特神鑑而幾風勁而力淬礪百錬之金屹立萬仞之壁不翕翕以求茍同不煦煦以爲徳色施於事不違其心居其官必任其責是以謀謨於內者王諒其忠經營於外者民被其澤未滿七旬之年暫爲六月之息人方望其再興天顧奪之何亟嗚呼不有君子其何能國景瞻令儀爲世道惜

李啟明像贊

晉人之風度唐人之詩句寄性情於物表得興味於天趣結詩社之侶人知其托史筆於少陵詰醫壘之戎抑孰知其假相業於兪跗也耶

耿少宰像贊

崧髙之秀溫洛之淸挺生人傑爲國之楨家傳之學韋氏成廷對之防漢室董生蚤績學於中祕研窮百氏繼掌教於國學樂育羣英修髯廣顙鵠峙鸞停坦懷宏度日白天淸噫如此人物天不茍生矧結九重之知馳四逺之名天將使其持鈞軸秉權衡用所造就之人才以分釐天下之政務以徧福海內之生靈

旴江西莊羅處士像贊

有偉一翁凜然髙風弗倚於立罔詭於從厲仲子之操而不絕物均墨氏之愛而不尙同達觀物表濶步山中矢口成章而不繡其鞶帨坦懷待物而不露其機鋒享林泉之淸福食田園之素封斂用世之志而卽家以爲政廣因心之孝而教子以盡忠旣介而通亦嗇而丰耿耿其衷於於其容斯人也其平心率物之陳仲子耶其謹身整俗之繆豫公耶

蕭閣老先生像贊

嗚呼先生捐館者十有四年矣濬不見先生者二十有三年矣歳丙午先生孫僎以畫像見示蓋先生在翰林時所寫者濬老門生也瞻仰遺容不勝感愴乃命工重爲裝褶焚香端拜爲之贊曰

庾嶺以北大江之西天生偉人爲天下師泰山出雲以雨天下旣霈於朝復沃於野五緯呈祥正色麗天光燭九土輝映三垣載思古人疇其肖似吳興道徳南丰誥制蒼然古色淵然徳光進有所施捨可以藏天勝於人事久終定世有公言帝有成命遺畱者像澌盡者身耿耿之天終古常存

大司馬王公像贊

世之偉人國之重臣如虎豹在山如山川出云如金之百鏈如努之千鈞在漢爲汲長孺在宋爲包希仁居廊廟之髙則憂其民處江湖之逺則憂其君昔聞其語今見其人

劉紹和祭酒先生畫像贊

此予友劉紹和先生六十嵗像也孤聳之峯亭亭晚翠之松鬱鬱景變情遷而閱於目者孔多憂深思逺而見於容者可掬浸光精而潤之斂鋒鋩而不出向之雄辯者發而爲咨嗟向之深憤者形而爲哀卹不求人知而求天知不爲物屈而爲理屈將無同於蘧伯玉之化殆有契於蒙莊氏之佚回視昔日容臺禮樂之司史館春秋之筆與夫今日太學之尊嚴異日廟廊之宻勿嗚呼若是者皆先生身外之長物也耶

謝大韶尙書像贊

坦然其平無﨑崯也朗然其白匪幽陰也聽其言而信其行覩其容而見其心其爲器也肉好之璧其應用也從革之金鑿鑿乎濟時之具沨沨乎鳴世之音文不離乎質古則宜於今故魁多士而震平地之雷位六卿而雨旱歳之霖其燕居則神閒而气定其立朝則思逺而憂深噫斯人也斯世不可得而見已求之秦漢之上焉鄭國之僑和焉魯國之禽

魁字贊贈丁未狀元費宏

維人之魁應天之星卓爾不羣大志夙成遊學者三載潛心乎六經甫芳齡之二十奉大對之三千褎然舉首領袖羣仙百年魁選最爲少年噫一天之星惟魁在斗一榜之士所重在元匪徒蜚英騰茂以著聲實於一世尙期文輔治以建功業於萬年

梅峯先生贊

梅爲百花之魁人爲萬物之靈若人與梅妙合而凝不色而白不气而馨節不雪而後見影不冰而自淸觀厥貌肖厥號審其名稱其情人皆曰先生有取於梅余獨曰梅有似乎先生

李光贊

人生有目具於其面惟能視人不能自見是以畫人則昜自畫則難自非蓄面於心焉能注神於顏老友實夫墨妙逼眞泛而貌物之似斂而聚己之神手澤尙新徳容儼在我思其人喟然永慨

西昌楊君像贊

生廬陵忠節之邦爲闗西淸白之冑源源世澤之長濯濯儒林之秀早含芳而咀華遂蜚英而騰茂發龍光射斗之鋒鋩騁天馬行空之步驟斯人也國倚之以爲屏翰家賴之以爲堂構其尙朝兢夕惕以合易所謂或躍在淵無咎者耶

某處士贊

其容偉然其髯修然置之丹崖碧水之間人望之以爲遺世之仙坐之華堂廣廈之上人擬之以爲輔世之賢心安而體舒气完而神全隨所遊衍之地樂其情性之天我欲狀之莫知所言風月雙淸度防云於河漢水天一色漾寒藻於漪漣

甘汝霖行樂像贊

斯人何人獨樂其樂某水某丘一琴一鶴挺乎鄧林之材渾乎荊山之璞彼哉畫工曷不圖其形於巖廊顧乃置其身於巖壑

魁字贊贈防元梁儲

斗中有魁爲星之宗人中之魁乃文之雄士超其羣如魁在斗萬象森羅獨爲之首爰有奇士嶺海之英魁天下士於昭文明太學賢闗英才攸萃表以魁名用勵多士

劉廉憲像贊

此公何人長沙定王之裔忠湣學士之子世承家學之春秋選讀禁儲之書史其人如玉其心如水其持憲也霜𨿽肅而不殺其提學也車所歷而成軌斂施爲不盡之才猷享受用無窮之淸羙巨艦歸而抵岸大樾防而覆趾我觀其像讚嘆忻喜恍平生之故人乃居然而覯止不言而心已諭相對而情無已何時還歸老之車數日畱養髙之裏

無心石贊

云行於天其根在地旣無心而出岫豈有心而應世惟此云根溫潤峭厲硜硜立辧之聲巖巖具瞻之勢不鑿而成不求而至予名之曰無心夫豈無意歟

周僧官贊

貌臒而淸行勤而苦味蔬筍以代膏粱被裓衣而捨簮組叢林仰其志之孤髙大眾服其心之公溥拈花鹿苑契空相於無言竪拂防牀斂機鋒於不語飄飄然虛空無礙之閒雲霢霢乎法界有情之甘雨體道以心與物無忤是宜奉綸命而握僧籙之印章震潮音而立禪宗之儀矩以戚畹近泒之賢爲寶剎開山之祖祝慈壽於萬年演宗風於千古

韓敬夫遺像贊

嗚呼此予友韓敬夫之眞也其人不可見而其貌空存貌𨿽得其彷佛而言則不可得而再聞想夫抵掌笑談之頃蹙額憂思之辰執而不泥朴而有文爲人則直爲吏則循不孑孑以立義不煦煦以爲仁其平生之志嘐嘐然曰古之人曰古之人今則親爲古之人矣眞作古之人矣噫

重編瓊臺槀卷二十二

欽定四庫全書

重編瓊臺槁卷二十三

明邱濬撰

墓志銘

太子少保禮部尙書謚文安周公墓志銘

蜀中自古多文學經術之士入國朝以來以政事顯者固多有之而以文學名世者殆不多見今餘百年始得一人焉旣居顯位有文名而又深於經術曰太子少保禮部尙書謚文安周公公諱洪謨字堯弼敍之長寧人也曽祖世祥本縣學訓導祖本原河間縣學訓導考永隆長陽縣學訓導三世儒官而祖考俱贈禮部尙書祖妣俱贈夫人公生弱甚甫三日適有異人見之曰此兒質𨿽弱而神甚全異日當成逺器公長而短小精悍貌𨿽不揚而精神健固自幼有奇志一時蜀中士子専攻舉子業公獨有志古學年二十五領四川解首明年廷試第二人蜀進士及第自公始初授編修景泰中陞左春坊左贊善仍兼舊職未防陞侍講又明年南京翰林院缺署事者進公南京翰林院侍講往署院事成化初召修英廟實錄仍舊本院侍讀通前任滿考進秩侍讀學士尋陞南京國子監祭酒丁內艱守制防北監缺祭酒吏部累舉數人者皆不愜上意有防畱缺以待公公起復至乃以命公近世儒臣未有並主教兩京者有之始自公世以爲榮再期陞禮部右侍郎仍掌監事甫閱月卽補禮部缺又四年轉左逾半載適禮部尙書張文質以憂去進公本部尙書三年考滿得加贈二代俄有防加太子少保今上卽位公以年至乞休致章凡再上不允或有言及公者遂命公致仕乘傳以行賜寶鈔爲道費公歸家居僅二年卒時治辛亥二月二十三日也享年七十有二訃聞遣官諭祭者四命有司營事賜謚曰文安公配王氏咸寧教諭錡之女累封至夫人子男二長汝端鄕貢士次汝靖邑庠生女三人長適李鯤次劉武臣二人皆鄕貢士又次適任琛孫男一怘汝端等將以某年某月某日公於某山之原公初入翰林以館閣無政事専以討論考校爲職一意古學朝退卽入中祕檢所未見書以資見聞而又以爲學必見於用尢畱心世務爲編修時卽上疏條陳十二事繼是歷官兩京以至爲學士凡有所見卽封章具聞前後毋慮十數宣徳正統以來館閣諸公上章疏未有多逾公者其在南京太學承安成吳先生寛厚之後事多廢弛公振作之士气爲之一倡及北來掌教適有士子納馬入監例科首士與之爭撥歷先後屢行奏擾公處之各得其宜異論始息在禮部者十有三年當承平之時國家典禮時舉四夷朝貢不絕親王冠婚公主下嫁妃嬪喪祭之類其儀注禮節皆公掌行禮成賞賚歳無虛月皇上在東宮行徴聘禮自永樂以來無前比也公與內閣大臣參酌古今定制行之憲宗祔廟祖宗有當祧者防大臣議議𨿽眾出而主之者公也遂爲定制先是大臣三品以上子孫得廕敍爲太學生後當道者沮之其例遂革公曰祖宗定制著諸司職掌廕敍大臣子孫一品至三品皆有官非止一太學生也吾幸爲禮官吾之子先已得敍爲監生而不爲眾申明可乎同列或難之以爲無所因借遂以職名自咨本部具疏以聞得請復舊制六部章奏舊無此比也時論以爲難他如奏加孔子樂舞爲八佾以珠飾璣象以復古制止月食不食爲不當賀給烏思藏印信勘合以爲入貢證據減日本人進奉刀劍價直其所建明如此類者多著爲令公自列官館閣已屬意天下事然性方直且眞率自任不設城府與人言竭盡裏底不復察觀其辭色人率以迂目之晚年意欲有所激發振拔遂爲人所指目賴天子明聖察公朴忠置之不問觀其致仕臨行恩賜及身後防典意可見矣公生於道學大明之後世方以五經四書取士而主濂洛之說士子勦成說爲文辭以應主司之求於其防言疑義不復致詰公繙閱之餘偶有所得輙爲闡明剖析其間卓然自得者於聖經賢傳亦有俾益積久得二百四事萃以成帙名辧疑錄在禮部時以獻於朝意欲綴於各經書本注於以梓行也公恆對人言吾爲此錄發經書之蘊正先儒之失破千載之惑𨿽三公之尊黃閣之榮吾不與易也公爲文章専主乎理不尙詞華信筆所書文從理順而不爲奇詭鉤棘之語滔滔千百言不窘也其爲人心地坦夷待物不爲猜阻人或有紿之者亦不之疑外若寛縱中有定見主執一定人𨿽喋喋言之不聴也居家孝友事母太夫人先意承志得其歡心待弟洪範曲盡友愛族屬貧者厚卹之或爲之嫁娶公少篤學非有急務手不釋卷所著辧疑錄外又有南臯子集二十卷菁齋集五十卷初公西歸蜀時西洛耿公好問爲之代故事僚友必以文贈行公以予知己必欲得予言耿公乃以見屬予旣最公平生志行之大者以爲公贈又謂古人著述多在晚年公宜及時成一家之言補先儒之缺垂後世之訓以望於公蓋公専門尙書學恆不滿於蔡傳屢舉以語予予嘗勸公著以爲書公曰俟予休致閒卽成之予曰人命修短不可必事當爲卽爲必俟閒恐無日也公卽毅然奮發歸語同僚宜興徐公南昌謝公曰丘先生言最是俟新春卽下手也旣而以部事繁劇竟不得如志致事命下喜曰吾志遂矣舟還次南京時值盛夏川江不可上乃寓新河樓居日具紙筆將畢夙志爲風所射行至荊州得病至家力疾艸安中國禦四夷策凡十事遣人賫以進大抵皆平素所嘗言及曽經進者也明年疾少間謂所親曰吾習尙書蔡氏傳以之取科第自幼讀之覺有未滿意處恆欲訂証之而未暇今幸得暇矣不及此時成之恐無及也乃艸定凡例若干條疾作投筆端坐而逝臨終遺囑必得予文志其墓時汝靖在京師示公未易簀前所作寄予書予少公一歳方有目在告痛謝絕求文者汝靖以治命來請不得已而勉書此以慰吾老友於九泉銘曰

明興百年多文學士士専一經惟用作義雷同剿說誰復致疑侃侃周公實惟經師剖析精防擿抉疎漏死者復生亦不予咎學旣宗經文必根理矧居顯位不徒言己人皆迂公孰知所存無待而興卓爾不羣山川斂神艸木回色庸蜀英靈歸玆宅

明故都察院左副都禦史盛公墓志銘

英廟復辟之初權臣之冒功者朋比爲姦鑿空起邊釁欲樹奇功以蓋其迹率師闖塞卽還敵因乘之而入十三道禦史欲有言同事有泄之者彼先入愬於上誣禦史中有與被系內臣張永同族者欲爲之報復以激上怒卽逮所誣禦史下獄明日眾禦史章始上上禦便殿召眾入盛气待之擲章付禦史誦之誦之至半上曰止摘章中所條事折之令其分疏復諭之以終誦上意稍悟然重違權臣意姑從輕典凡列名者俱調外仕其一人錫山盛公也時掌河南道事出知保定之束鹿縣先是權臣啟邊釁其勢焰可畏人無敢言者公首與同官淶水張公鵬謀謂事干軍國某等官臺憲烏可畏禍不言張公以爲然卽謀之兵科都給事中王鉉約以章交上機事因之而失時聨官者皆未知也亟召入永平周公賔倉卒誦所上章音吐洪亮略無阻滯及對上之言詞直理正天下聞而壯之而不知首啟其謀者盛公也同日出補外者若干人其後惟盛公年最髙官最顯而能以令徳終嗚呼天於忠直之報固獨厚之耶公諱顒字時望常之無錫人正統辛酉以尙書蔡氏傳得雋京闈在太學十年所交皆海內知名士景泰辛未始登進士第首擢河南道監察禦史尋以老成掌道事時初經己巳之變朝廷懲前政委靡之失稍開言路一時言事者毛舉細故攻訐陰私以張直聲公獨顧大體惜人才掩其疵疾不爲己甚善類賴之嘗兩奉命出按治按淮時值嵗大歉發倉賑貧全活者甚眾按閩時適當大比拔賢振滯是科得人爲盛及是首謀摧折巨姦直聲凜凜聞天下其知束鹿也邑多顯宦往往怙勢爲不法聞公至相戒曰是嘗劾奏石總兵者其人不可犯也公變摶擊以爲撫循吏畏而民安之未防丁內艱去民畱之不可俟其服闋相率詣闕乞公公得再任不復用刑法有爭訟者諭之以理輙叩首聽受不復辧鄰邑聞之訟多年不決者各來請判於公公折以片言各心服而去時人有淸如水明如鏡之謡邑介眞保間四境之民𨿽非所治亦聞風趨赴郊外有荒落地自然聚以成市邑人因目爲淸官店旣去任民築亭爲立去思碑請文士爲作記至今存焉歳甲申擢守邵武行所無事不動聲色而郡民大化旣而巡撫都憲以延平民狡而事繁請於朝移公治之延平與邵境聞公政聲有素莫不革心向化巡按禦史錄公兩郡政績請旌異於朝進公一階封贈父母及妻嵗癸巳陞廣西參政専督糧餉丙申陞雲南右布政使丁外艱服闋攺陜西尋遷左時廣西殘破之餘公委曲措注民夷賴以不擾陜西地臨三邊公在任日邊報無虛月適嵗多歉公調度有方而餽餉不缺入爲刑部右侍郎佐其長以明刑恆舉歐陽公求生不得則死無憾之語爲僚屬告有深文巧詆者輙不樂之刑用是平僅再閱歳調公南京蓋當道者之鄕人有欲得公處者或以爲言公曰吾南人往官於南固其所也明年山東旱饑盜賊將乘之而起廷議建遣大臣巡撫僉曰無如盛時望者攺公都察院左副都禦史乘驛往命至公卽日就道甫下車露禱於天雨卽大注枯稿復蘇公多方設法凡前人救荒之政於今有益者次第舉行而又因時之宜條數十防行下所司民賴以濟賑卹之餘所儲尙百餘萬又有餘力以及於前代聖賢有功於齊魯者爲建祠宇以報祀之公山東之政大抵以黜貪暴表忠良除苛政以固民心爲本在山東者三年齊俗翕然以變年近七十以老疾上章乞致仕上以其情詞懇切從之馳驛歸至徐州適所部有大獄以公知其始末有防命鞫之獄成後歸公自家食時家事一以付其弟頥至是抵家伯仲怡怡友愛加篤公家事一不聞頥爲之搆方塘書院疊山鑿池蒔花植竹以爲娯老之地公時靜坐一室焚香讀書以自適泊如也嵗丁未以上皇太后徽號防進公一階家居者六閱寒暑以嵗壬子正月二十六日卒享年七十有五訃聞賜祭如例卜以是年十月二十四日於惠山之原弟頥命其子虞持狀來京師求予銘按狀盛氏常州右族世多聞人曽大父諱茂之大父諱子實父諱文珪俱以公貴贈都察院左副都禦史祖妣吳氏妣馬氏俱贈淑人公凡三娶殷氏贈淑人顧贈恭人何封淑人子男二唐義官龍廕補國子生女三王洛彊朴吳玉其婿也孫男二欽釗女四曽孫女一銘曰

公爲循吏仁中有義公爲憲臣義中有仁公撫邦國變荒爲熟公佐邦刑於死求生最其功業所在烈烈曰巨而艱摧折大姦因銘及之補史之遺

明故工部左侍郎致仕杜公墓志銘

成化丁未予友昌黎杜公年六十有九以工部左侍郎致仕家居者八年治甲寅三月乙未卒於家距其生永樂己亥得年七十有六予少公二歳正統戊辰始識公於太學爲同捨生同登進士第同官於朝中間公出典外藩尋復入前後相與防四十年方公致位而去予固惄然若有所失矧今永訣耶幸而後死志墓之文何其敢辭按修譔李君旻狀序而銘之序曰公諱謙字益之先世中山人元季始徙昌黎曽祖彥文祖復祖考敏皆邑之聞人而隠居不仕公旣貴始封考爲工部主事加贈本部左侍郎妣王贈安人加淑人祖考妣之贈如考妣所加公初舉進士適朝廷欲輯天下郡誌爲一編柬新進士分往諸藩服采摭事實公奉命往山東還授工部都水司主事専理徐呂二洪甫三載以例代還攺禮部主客司尋署員外郎轉郎中以父憂解任服闋攺儀制司用尙書姚文敏公保薦超遷浙江右參政六年陞右布政使又明年轉左入爲順天府尹未防擢工部左侍郎始終凡八轉官歷任三十有四年散官至二品致仕後再奉詔進階資善大夫初筮仕卽涖徐呂二洪洪當運道中迅流立石齰齰如齒列盤渦蕩潨舟稍失制則人與貨俱沒公至相其地勢詢其水患稍加平治舟賴以濟嵗適歉山東淮北流離饑餓之民叢集兩岸隨舟上下號呼乞食公設法勸率得米爲淖糜以食之全活甚眾攺注主客司時天下承平化外畨夷及內地土人朝貢者雜遝不絕公防視彼輸獻方物酌量我回賜綺帛必稱其直逺人安之儀曹居四司之首一代禮儀典則攸屬而藩王奏請求取無虛日公援例據理處之咸當遇嵗大比士偕計至者參倍往時往往恃眾嘩閧公約束之以禮舉循規矩京尹之任尢爲煩劇百需所出百責攸萃公處之裕如也旣不拂權幸又不厲下民眾稱其得體在浙藩十有三年其施爲建制多可爲經久計者至今循行之天下每嵗上供防緞惟浙最多近比有造作不如常法者輙坐其閱視之官之罪藩司分守官每當閱視輙推延以避罪責有積數年更數人者積久蒸浥多損壞以致重造多費公初至閱視凡諸郡累年之積次第閱訖卽上進繼公者踵之自後官府閱進以時民免破家佐工部時漕河淤塞糧運不繼眾議舉公往任修浚之事公自通州循河流以抵淮揚相地勢去淤塞導源泉修牐壩漕河復通竣事復命上嘉之有文綺楮幣之賜先是余公子俊築楡林一帶邊墻已獲其利又推其法於人同用功已什六七矣或者計其用度不貲而多有幹沒且傳致其罪上勑公偕科道官往覈其實瀕行有以危語怵公者謂上意叵測公佐藩司嘗與餘同僚宜以嫌辭公不顧遂行至宣府不與余相見悉取前後案牘與凡出納之籍坐公館與科道官一一檢閱召見收支領用者人人覆諗之無不合又究其根由條分縷析事核情顯余公之誣遂白朝廷釋然公歸陛見賜以楮幣議者謂公平生行事此舉大有關系蓋以余公城邊鄕人有主之於內者所主之人與其同事者不咸故嗾人訐余非公卓有定見而敢任其咎者余公必不能保全云公性寛大深厚而其心仁慈惻怛人無貴賤皆爲之盡禮𨿽欺罔誕謾一以誠報之尢樂道人之善人有過多爲掩覆芘防甚相負背亦不忍傷其意平居怡然能自娯適待宗戚鄕裏極恩厚與人交遊始終無窮達之間其爲政以忠厚仁恕爲本所至有惠利於人在浙藩久浙之士民至今稱頌其徳晚年家居以身爲教卒之日闔郡之人無不嗟悼公娶楊氏有淑行累封淑人生子二長源萊州府知府次濬禮部司務女一適按察僉事楊祥少房子一漢以廕補國子生孫男五相櫰俱府學生杞某某孫女一源等將以卒之年九月丙午公於昌黎縣北門外衡山之陽從先兆也公天性孝愛跬步不忍離父母方爲郡庠生卽以家事付諸兄奉二親居郡城旣入冑監亦奉以行其後之官呂梁及前後侍朝署未嘗一日不在親側及任浙藩俸益厚而親不待矣時兄姊已老乃迎於浙藩事之如所生南方多珍味毎遇佳景對盛饌必惻然動思親之念若公者非但國之良臣其亦家之孝子也歟是宜登髙科居顯官享髙壽其卒也又得朝廷諭祭命有司營事嗚呼夫豈無自而然哉銘曰

惟古昌黎在今近甸百年以來卿佐再見所見伊何璞玉渾金今人之貌古人之心旣靡好奇亦弗立異徳政仁聲隨其所至位亞六卿年逾七旬今其已矣名立澤存官爲之帝諭以祭史銘其藏垂於萬祀明故中順大夫都察院左僉都禦史邢公墓志銘

都察院左僉都禦史致仕邢公以成化十七年五月甲午卒於家有司以聞皇上命禮部備牲儀翰林譔文遣官諭祭之其子頊以予與公交莫逆求予文志其墓先是公無恙時以書畀鄕人林徽抵予豫以銘文爲托得書未防而公遽捐館捨公長予五嵗予幸後死安敢負公托耶乃抆淚序而銘之序曰公諱宥字克寛其先由汴徙瓊之文昌其七世祖章煥仕元爲縣尹曽祖某祖世賢父文廣封文林郎監察禦史母許氏髙安知縣防祚之女贈孺人公以永樂丙申生自幼聰敏稍長補邑庠弟子員甚有時名臨汀曾先生蘭分教邑中於諸生中獨加器重同裏溪西林氏爲邑中宦族異其不凡以女妻焉嵗辛酉領鄕薦戊辰登二甲進士第觀政刑部己巳擢四川道監察禦史明年攺元景泰太監王振敗籍其家有告其家人孫太安匿其財者公與錦衣衛官於信者鞠之無實於必欲沒入之且曰不然禍立至公曰無其情而文致於法是我殺之也竟辯白被誣者二十人又明年邊事方興儲飼不給是年適當百司朝覲建議者請免來朝官被劾之罪俾運通州見儲糧四十萬石實宣府命公督運公措置有方不盈月邊儲悉足是冬出巡福建先是巡按禦史許仕達與鎭守尙書薛希璉交惡事聞因命公代仕達且覈其事公至一防以心無所回互時沙防甫平或言延平衛多其親黨欲以鎭東衛互易之章下會議薛尙書力主之公獨曰山海異習輕動或生他患卒得不動巡海官獲犯禁入海者十數人請於朝以梟首示眾而寃號之聲震地公獨疑其非眞盜請緩之未防果得眞爲盜者亂後增築永安等四城民力有不堪者公奏畱八郡之匠赴役工部者協助之城得以亟成甲戌出按遼東時禦史冦深巡撫其地副將焦禮有克敵功冦上其功狀乃先於主將曹義事下覆之防爲曹私囑公不從遂與成隙戊寅巡按河南奉革舊驛由黃河出頴上以達南京者數十所民便之得代還京時冦入總內臺憾公在遼東時事多方攟摭之無所得及公滿秩需選詮曹適知縣甄鐸有故勘人命獄有言忠國公石亨納其賂縱之者命下勘之眾畏勢無敢往者防以公奏名委覈其實蓋欲假是以中傷公也公審覈允當訖莫能害之庚辰陞知臺州府臺俗健訟公治之一惟緣情據理民自信服居臺四年兩以巡按時事就逮臺民爭持金帛出數百里外贐之公無所受又有耆民數十人赴京告畱然公竟坐是降職爲晉江縣知縣任未三月會赦復職攺知蘇州蘇之田賦甲天下丁役雜辦視他郡蓋倍蓰焉而俗尙澆浮公治之一本情理不出奇不立苛惟省徭均賦節浮費以便民爲主不期月政化孚洽歌頌之聲播聞逺近公性不樂華靡且厭浙西俗尙過侈凡百有爲務從簡素神祠惟涓潔其在祀典者廨宇惟修葺其切於用者成化丙戌江南大水而蘇尢甚公發官儲及勸富民得米八十餘萬石賑之然猶不繼饑民百十持券入富室借之不與卽彊奪公卽帖示俾饑民指其閉糴者名赴官官爲之借明年爭持狀赴府官爲署劵付鄕老俾同保借又得米八萬石又不繼乃會計軍餉一年之外餘二十萬石發以賑之同官有以事未上聞難者公曰民命在須臾奏允而後給則無及矣專擅之罪吾自當之是嵗稔活饑民殆四十萬口事聞加陞浙江左參政仍掌郡事降勑褒奬是年秋再陞左僉都禦史巡撫江南總理兵民財賦弁理嘉湖杭三府糧儲提督屯種公受命後汲汲於培植拯救采察咨詢於官吏則奬廉能黜貪懦於民則杜姦宄抑豪右浚孟瀆丹徒二河增築奔牛一牐以便運道又奏減嵗課之重者凡十餘事戊子奉勑飭理兩浙鹽法己丑又勑考察文武官員凡軍民利病悉聴從宜處置庚寅秋議事來京上章乞致仕不允章再上始得請時年五十有五也家居者十有二年至是卒年六十有六公配林氏封孺人生子三長頊林出次瑋次理少房劉氏出女三馮洛云霸陳繼宗其婿也孫一旦頊將以卒之明年某月某日公於邑中銅斗山之陽公稟性廉介於人少委曲言論之際是是非非不少假借性好讀書於詩文𨿽少作然所作有意趣不爲無益之語字畫亦遒美有法晚年家居時尊翁逾八袠公奉養備至友愛諸弟其田產多以讓之足迹未嘗至城市凡一切外務略不介意暇日杖藜徐行田圃自樂而已構艸亭於所居之前顏之曰湄丘因自號湄丘道人云銘曰

極天南隅環海一區孰知其中有此鉅夫爲邦司直凜其不詘明憲之典而不傷乎物爲民師帥不赫厥聲盡牧之職而必遂其生出處以正進退惟禮君子之心大臣之體鄕邦是賴焯有其光幸我後死爲銘其藏【成化十八年】

戶部郎中致仕陸公墓志銘

公姓陸氏也愷諱也元之字也吳中姓望首顧陸公之逺冑出自唐宰相贄也陸氏世居常之晉陵今籍於武進邑𨿽並而仍其地也曽祖文富婿於金生子朝宗出爲舅氏後姓其氏而承其系也是爲公之祖考二公者皆躬徳秉義潛徳而弗仕也迨公之考諱淵始仕而爲南樂教諭攺奉化卒而誥贈奉政大夫戶部郎中以公貴也公生而粹淸開敏殊甚而所嗜好惟篤意於詩書眾咸知其有志也嘗隨尊甫教奉化遇有新編奇文卽手自鈔錄窮晝夜之力以研究之不少怠以肆也年甫二十又一卽以毛氏詩領京闈薦書時正統甲子歳也明年合天下士試禮部居前例入對大廷賜進士出身第其甲在二也觀政天官時冡宰則西昌王公少宰則句曲曹公愛公惇謹而於儕輩中待之獨異也嘗以進士奉使邊方總戍者循常例有所餽公卻之至於再三置之而罔睨也一時仕者咸以出入禁闥爲榮而公獨求之南以母氏在堂便於奉侍也掌詮者嘉公孝誠特有南京吏部之除其階六品驗封淸吏司主事也封部掌封爵誥命及防敍然惟吏役爲難公一以公心處之因其人之能否而用之各當其劇易也曹務簡而日多暇得以從事於文籍故其學識日進而大有所造詣也旣而丁外艱起復攺主事戶部監督在京艸塲不動聲色未旬浹而盡革累年之宿也九載績最陞秩郎中涖官於南京之河南淸吏司所司者田土錢糧公淸以律已勤以涖事而吏以淸大爲官長所器也乃嵗乙酉長子簡發解京闈明年進士及第弟三人擢翰林編修公喜曰吾家書香今有繼也卽寄聲編修俾復祖姓而陸氏千年之宗祊始復其舊而不迷其所自也公之弟曰怡曰愉皆登名鄕榜愉尋登甲科爲刑部主事至是簡偕官於朝公曰吾可以休矣乃幡然乞恩以求致也歸家之日日與鄕之耆彥飲宴歌詠以樂太平而凡官政得失私家短長略不形於言議也公有至性事二親而能先意承志未嘗有所違忤致政家居太夫人猶無恙昕夕奉養備至嵗節及誕日率子姓稱觴上壽鄕人咸以爲榮曰昆陵顯官𨿽多致仕而歸親猶康健者僅見於是也公性好文而於五七言詩尢其所長語與意俱到體格渾成評者謂其殆將駸駸於漢魏也平生志尙古朴見世日趨於巧而間有不趨世好者又不恆其徳故以恆拙自號而因以名其槁所以防示其意也公生永樂壬寅卒於成化癸亥十干十二支一周天而又加以二紀也夫人徐氏先卒贈宜人繼娶蕭夫人封如徐氏公之配也男子子四人長卽簡由編修陞侍講今爲右春坊右諭徳次節庠生次範次籌公之嗣也女子子四人長聘於陸次聘於邵其二人尙幼穉也孫男含章其次某森露頭角皆將明經以繼其世引而弗替也簡歸將以卒之年某月某日公於某原以予於公有夙契求予以銘以爲墓之志也簡予主京闈考時所取多士之魁也而公之弟怡亦予防試所取士也予於公有一面之素而又於乃弟若子有斯文之契此所以序而銘之不辭而用以貽其來裔也銘曰

當世所重曰惟甲科間世再見已榮其多陸氏一門登名者四圭組蟬聨父兄子弟揆厥所元起家地官甫冠卽仕未艾遽還才不盡施澤未徧及畱其有餘

以還造物峩峩新阡藏魄於玆刻銘室永矣其詒

先兄臨髙縣醫學訓科公壙志

公諱源字伯淸其先閩之晉江人徙於瓊世居郡城西門外之下田村爲海外聞家在元再世爲海北海南道廉訪司照磨曽祖考諱均祿仕元都元帥府奏差祖考諱普以明醫舉爲臨髙縣醫學訓科妣柯氏新建縣學教諭博茂柯公孔傳之妹考傳年三十三卒贈翰林院編修加贈侍講學士妣李氏澄邁王村李公奕周之女封太孺人朝廷旌爲節婦沒賜諭祭進贈宜人公永樂戊戌年十一月十四日未時生正統己巳有司以通醫薦起繼祖職爲臨髙縣醫學訓科成化乙未始致其事公曆官二十三年率家居奉親涖任者僅四之一致仕之明年丙申五月十六日終於家享年五十有九娶沙氏同邑南橋沙公瑤之女先公八年卒生子一光祖六嵗夭繼娶王氏臨邑渡頭王公之女生子三長某七嵗夭次陶卽岱甫十七嵗聘鄕貢進士王忱之女次融甫十嵗女四長金徽適文昌縣王大梁村林士志次金蕤適澄邁縣七里村陳泰次金英金蘭俱幼卜以某年某月某日於澄邑那蓬山之原坐某向某公長身偉貌髙準丰頥望之若河朔間人性仁恕與人交際謙恭退遜未嘗擇便利惟恐於人少有虧損也當官不求茍得時臨髙縣有丞鄔眞者以私忿殺吏王理懼其家屬告理並系於獄欲盡斃之凡有死者計屬醫學補案遣醫視病兾事發得以病死解時公歸省聞之亟馳至與爭辧餘人賴以不死公臨事果次類如此平生寛厚長者與物無競未嘗恃勢幹人以私鄕鄰有疑事及構訟者咸帖然於公之一言遇嵗疫施棺數百具人謂其有先祖遺風讀書曉大義善作五七言詩有詩人風致先考棄世時公甫九嵗濬七嵗又九年先祖逝母氏寡居公私內外賦役禮節之事皆公主之濬自入郡庠領鄕薦遊太學官朝著所賴以守世業承宗祀奉母氏得以無內顧憂而盡心職業者有吾兄在爾今母氏旣終兄又棄去吾身𨿽存而其心固已與之俱死矣聞訃欲求當世有言之君子爲志其第以去家萬里日未定姑錄其行事之梗槪寓歸俾男惇刻而納諸壙中以志吾之悲思云

明故贈翰林院編修費公孺人朱氏墓志銘

京口費氏世以徳義相承如發於今國子司業廷言廷言之父曰直庵公儀觀偉甚性勁直是是非非無所假借人至有所不堪者或勸其少委曲公曰吾性爾也人之生也直吾豈爲人而罔吾生也哉因自號曰直庵人咸謂名稱其實云公諱升字淑髙曽祖諱覃祖諱周父諱筞母王氏配朱氏生子五人長讓次詳次詮次諄其季誾卽廷言也女一人適士族祝升公以廷言貴勑贈翰林編修階文林郎朱氏贈孺人費氏世居潤城中家數百指以貨居爲業而總於其長一人凡出而有所懋遷皆有所稽考時公季父掌家政獨於公一無所問或求其故季父曰小三吾家禦史也尙須防閒耶蓋公行第三故云公客江湖三十年一錢尺帛不爲私有所至與其賢人君子遊寓臨淸主劉子中家子中父死甫斂畢鄰火起將延及其家子中時寢疾母年逾七十公爲負其母出招同商者十數人舁其柩於他所得不爲煨燼而已所賁載者則不復顧又於河之西岸見有一女鬻娼家者詢之知其前代有仕元爲南臺禦史者因捐金贖之娼弗從訴於巡河丞丞以父母願鬻爲辭翁曰彼逼於貧不得己也今已知之安忍以衣冠後辱於娼哉世之爲官者又孰皆能保其後之不淪落耶丞悟以金付娼其女卒歸於良家居之鄰有竇姓者以持竿黏鳥雀爲業公屢勸之攺業不從時遊卒有掠小兒者公因令僕伺其幼子出潛誘之匿他所黏鳥者歸不見其子偕其妻號於道誓不獲與俱斃公紿曰得非遊卒掠之去乎乃益昏僕地久之稍蘇翁曰人與物受命等爾汝失汝子心痛如此安知禽鳥之失其子其心不痛乎汝能攺業吾爲汝物色之頥使僕呼其子出贈以緡錢其人拜謝卒攺他業公平生善行如此類者非一不能悉舉也公性節儉不好華靡初壻外氏時答以襲衣中有錦綺公曰我布衣也可衣此耶卻之公無他嗜好惟好讀書晚年病痿兩手顫至不能舉物猶以資治通鑑置案上目之不倦病劇忽舉首呼其子誾小字侍者問故曰某尙讀書耶言訖而卒時正統乙丑十二月二十九日也距其生洪武乙亥得年五十有一孺人朱氏同裏朱景榮女景榮以旁累謫戍邊以書歸索幹魚召鄰生讀之生讀乾如乾坤之乾時孺人十一嵗竊聴曰得非要幹魚乎母臧大奇之以語其兄臧同知同知爲擇壻以歸公母以愛女故厚其嫁資孺人力辭曰吾父在邊方方受苦忍攜家所有以適人乎盍用以資津送僅受其半歸費氏旣逾月卽親操井臼躬澣濯時家食口眾娣姒畨次直庖孺人當直其飲食必精潔俱足家人與食者輙知爲孺人不待問也家廟祀及數世凡十八主其忌辰孺人皆一一能記憶至日必先期率子女拂神位滌器具以俟不待翁之命也翁旣沒經理家事恆如其存日旣卽責諸孤以事生業遣誾爲郡庠生俾從鄕先生畢孟輝受經暮歸卽問其所業稍怠則諭之曰汝忘汝父垂絕之言乎繼之以泣誾悔過讀或逾夜半恐其勞瘁成疾則又泣以止之孺人平生懿行如此者非一不能以悉舉也孺人性至孝事舅姑能先意以承其志勇旣沒事繼姑益謹姑老病時時索飲食孺人謹備以俟其不時之需父景榮晚嵗宥還自謫所旬必一歸焉曰定省久曠姑以是補之景榮死無子其母就養娣家孺人數數過事問安毎有一味之甘必遣人致奉將死之夕母夢見孺人純素泣拜牀下連以手拍胸曰我不孝我不孝遂不見覺以語孺人之娣語未竟而訃音至矣時景泰乙亥二月十五日也距其生洪武己夘得年五十有七公以卒之某年某月某日於邑之華蓋山孺人亦以卒之某年某月某日祔焉銘曰嗚呼昔人有言造物之報人也不報其人而報其人之天人能順天之理合天之道則天必報之以其倫然天之報人也恆不必在其人之身蓋身之所事者有限心之所存者無垠直哉此公舉事以義存心以仁矧有內助心同行均以人而合天也蓋有因矣身之所享食者𨿽有所不逮而心之所存者則延及於其子孫有崇其阡風气溫淳畱骨不朽與天地長春獨樂處士王公墓志銘

鄂江夏王氏當國初有以武功應運授武略將軍世襲千戶守禦泰州者其後裔以事調廣南之昌化其畱不行者遂爲泰州人有號獨樂處士名昭字明達者捐武學文不顓顓於章句訓詁至於倫理道義古今世變亦能槪言之與琴川王禮莊者相友善禮莊亦武冑也一時士大夫以事往泰者必過此兩人兩人者泰之巨擘也處士行義多可取者而尢以孝聞父嘗得下痢疾名醫環視咸曰此死證也處士計無所出恆旦夕稽顙北辰期以身代疾勢益革乃於夜自刲左股肉爲湯以進紿曰藥也父飲之而疾已竟莫知其由處士平生未嘗以語人𨿽至親無知者後數年母徐忽中風倉卒不及治處士以爲終身恨晝夜號哭不絕聲至小祥遂失聲以瘖兩居喪一本古禮不用浮屠法泰城之人稱子之能孝者必歸處士焉於乎孝者百行之首處士之大節有如此者其餘細行可知也已處士生於洪武庚午閏某月九日卒於成化丙戌七月二日享年七十有七曽祖某祖朝宗父達陽母某氏配徐氏義民志道之女有賢行生子五人源澄淸溥潤澄以鄕薦任順義教諭女二人長適百戶龔盛次適士人曹鑑孫男十五人橚植棋極本檜橇某某女十一人長適田眞次適吳玉次適千戶劉某余在室處士天資頴敏偉儀表美髭髯自幼不慕祿仕善居貨而不黷好讀書史鑑及左氏傳而於方外修煉之術亦旁通焉處士之宗子世官昌化者於予外氏有連澄教順庠宻邇京師時予官禁近相往還者甚厚今聞處士訃遣其子棋持禮莊狀來乞銘將歸以明年某月某日祔處士於先塋之側於是銘之銘曰

體分於父而療父以虧體聲出於母而哭母以失聲嗚呼以其所生報所以生孝哉處士胡可不銘墓表

文公九代孫五經博士朱公墓表

公諱梴字孟齡姓朱氏徽國文公九世孫也文公易簀後一百六十七年入皇朝又九十八年始錄其世裔授以翰林院五經博士俾世襲之主文公廟祀公其始受封者也公系出文公長子受之世居建安城中紫霞洲故址世嗣紫陽祀事髙祖武平縣簿煟光逺曽祖建寧路照磨堂子升祖鐵剛中父浤智達俱弗仕公生於永樂乙酉年五十始受朝命又十八年是爲成化壬辰享年六十八卒於家孺人楊氏太師文敏公榮之再從侄年若干歸朱氏公歿後又兩閱月亦卒壽加公二年俱以卒之後次三年八月合城南陂頭之陽丈夫子二人長燉次爟燉旣免喪有司起以赴闕襲其世職間持鄕人所狀公曁孺人事行及志銘來謁予求文以合表其墓於乎此夫所謂大賢君子之世嫡奉朝命以主祀事者乎此夫承大賢之世徳而克自樹立者乎此夫循守先世齊家之法而克盡內相者乎是宜表識其歸藏之處俾百世之下知所敬慕焉志其墓者旣詳矣玆不復贅爰昭之詩詩曰

朱本春秋邾去邑爰生大賢繼聖立明倫立教心汲汲濂洛大成此焉集百世云仍繩蟄蟄聖明錫爵俾世襲世當九數防始及家學不墜光載緝春秋烝嘗禮躬執廟貌妥靈大修葺儀文秩秩牲子姓雍雍兄弟翕駿奔執事足拾級詩書是攻禮攸習疇其相之內資給儷徳匹休和以輯如阜斯成泉之潗白首同歸躋七十千載堂此同闟文以表之時煜熠世徳永延多戢孴

鄭徳崇墓表

予友鄭徳崇年三十有五以正統癸酉年月日卒於其家至今成化癸卯三十有一年矣予始爲表其墓嗚呼人生天地間落地卽相與其始也處乎一室稍出於閭巷漸至於鄕邑旣而逺達於通都徧及於異域所出愈逺所交愈廣然推原其始莫或先於故鄕之人是故君子之於交遊於其鄕人尢爲親暱且加厚焉予生長海南弱冠遊鄕校所相與者非一人而與徳崇尢相親厚徳崇長予二嵗先予入學旣而丁外艱去服闋回學與予偕試於按察副使王公瓊祐時郡邑二學試者毋慮數十人惟三人中式得預廩食之數三人者予與徳崇及今林憲副廷賔也徳崇少孤事母孝友於兄弟處鄕黨間以和在學校中恂恂雅飭朋儕以其美髭髯以髯目之徳崇心地坦夷不爲城府人或謔戲之有不堪者徳崇略不較自師儒以下若大若小無不敬愛之善於楷法毎嵗府中三大朝賀表文咸屬於徳崇及支郡所進者皆令閱視之有不可者輙爲之修整略無徳色郡之守佐皆重其爲人然未嘗幹以私溫然之中而有確然者存使其不死而爲時所用必有所成就不茍然者惜其有志未及施而卒卒之時予在京師聞其訃爲位而哭之時或形於夢寐每與舊故言及之未嘗不感念嘗記予領鄕薦家居徳崇時在學毎休暇請告歸省回還必一造予逮予北上餞予於海濵澘然出涕回思往事忽忽如昨予忝仕於朝餘三十年矣交遊徧天下求其如徳崇者何可多得耶何可多得耶徳崇諱勲瓊山烈樓人就產居於鄰邑之丰盈裏祖仲簡父觀懋母鄧氏娶王氏生子二曰穟曰稽稽補郡庠生學有進益所以成其未成之志者其在玆歟徳崇以卒之年某月日於龍府山之原予表之曰

明故庠生端懿鄭公之墓使千百世下人有過其墓者知徳崇爲予心友也庶知所起敬乎哉

處士周公墓表

吉萬安有善士曰周公尙信甫諱曰仕明生元至正丁酉得年僅三十有二卒大明洪武戊辰於其鄕之倉背園至是蓋八十有五年矣其孫廣東布政使鐸始以其爲刑部郎中時所述行狀來丐表墓之文布政君生而孤不及事其祖而能詳其祖之行事者有所受於祖母陳孺人也陳之言曰吾年若干歸汝家事汝祖僅若干年方其無恙時目熟其行耳熟其言意謂其所爲者夫人能之無異焉自汝祖死今數十年矣歷世久而閱人多然後知其爲人世亦不多有也初汝祖毎晨出輙戒吾曰善事我父母有所欲必先承之勿待其有所需也吾意其姑以是相戒耳所行未必爾也及察其平日所以奉其親者先意承志惟恐少有拂逆之自始至終無一不然者居嘗無事恆謂吾曰人貴有子以承宗祀娶婦所以助之物不必丰厚以孝爲主吾嘗相其祭見其進趨拜起持捧薦獻勤勤懇懇儼如其親之存而食飲詔告之然與人謀事不輕然諾旣許之必盡其心或有中沮者則曰我業已許之言不可食人有患難不啻若在已然勢有不可爲力有不能及者輙爲之不寧者累日嘗有盜其耕牛者或勸執之官曰此蓋爲貧所迫耳一旦系獄無所將送必瘐死烏可以一牛之故而寘一人於死乎卒縱遣之其存心仁厚此類者尙多餘不能盡憶也此皆汝祖平生之行汝其志之又曰汝祖爲人有器量處鄕曲平心下气與人未嘗有怨惡適里人有相搆訟者辭偶連汝祖逮系京獄論輸工作忽得疾臥金陵邸捨中謂從者曰我病必不起汝幸負我骨歸語我妻我死命也勿作無益悲幸養我母鞠我孤我卽死不恨矣又指牀頭書籍謂之曰是蓋我平生精力所鉆研者也世如我用執此以往今不幸賫志以歿汝其持是歸以屬吾妻謹什藏之以遺吾子孫萬一有能成吾志者乎此汝祖臨終之言汝其念之吾恆以此語汝父汝父不幸蚤逝不能成汝祖志使其徳善不白於天下汝幸以經術起家官朝著所以成先志而章明表揚之者其責在汝汝勉哉其毋忽布政君數數受斯言謹服諸心而不敢忘爰於政務之暇次第所聞以爲行狀距今又二十有三年矣始以屬予俾表其墓豈所謂有待者耶昔歐陽公作其父崇公瀧岡阡表議者謂非特可以見其父之徳而亦可以見其母之志至今天下之人傳誦之不少衰蓋以其言有徴而足信也嗚呼事必有徴而後可信信而後可傳於天下後世予不容別有所撰謹掇其狀中語於右而綴其世次於末云周氏邑故家世居邑城北倉前曽大父南甫大父景徳父同窻母任氏生子三人公其季也配卽陳孺人子一人存敏以子貴贈徳安府知府女二人適蕭孟魁劉仲升孫男二人長藻次鐸今有曽孫男八人女五人

兪處士墓表

盱江兪大有予延之爲幼子昆師昆不幸短命死矣大有恆往來予家以弟子禮事予後大有以駙馬都尉蔡君薦在淳安長公主府教其子天官試中【闕】上俾教讀三年授以官大有教防二年矣不久當受官而其父宇常卒於家時嵗某月某日也自予識大有君嘗再來京師視之亦嘗館予家其訃至也大有泣告予曰先人生大有甫能言卽教以書大字才及齔卽攜至闕下俾自書以進於朝一時以童子進者皆階顯宦獨大有少後時遂不得與焉旣而又攜大有防閩廣間所至遇名人賢士輙偕以謁其俾廣見聞顧大有性愚昧不能有所成以負先人之期望間關防二十年始有進身之階庶防得升斗祿以爲親養先人不待矣抱恨庸有極耶所幸者托在大人先生門下墓上之石先生不棄而賜一言則先人死不死而生大有也不徒生矣予聞其言愀然卽取所素知者略次序之以表其墓君諱經宇常其字也別號宇庵先世宜黃人遷南城之曽潭今有十五世矣曽潭之兪族大以蕃然以詩書教其子侄業爲儒則自君始嘗爲族譜世系分合粲然以明族人咸宗之嵗時聚會必推讓焉君爲人坦率勁直不屑世務家之有無不問也好堪輿家書遇有佳山水卽登髙履險必窮極其所止或若有所得焉者卽欣欣然喜見顏面其資稟甚完固且復彊健年僅六十三不意其遽死也死而有子如大有者位𨿽未顯榮然雅爲公卿大夫所重則君之死其不死乎曽大父某大父某父某母某氏配某氏繼娶某氏某氏生子男三人長卽大有也次大美蚤卒次大騶女二人適同邑劉平南丰程抑孫男一人某大有歸將以卒之明年某月日於某山之原予聞之君之同邑在宋有王無咎者嘗求其父之墓表於王介甫介甫曰無咎教授於常州其學彌勤其行彌勵其志蓋非有求於斯世而止能使其顯聞於後世庶其在此嗚呼介甫所謂教授於人學勤而行厲大有蓋似之顧予文不足以顯聞之於後世如介甫耳𨿽然亦姑爲論次之如此安知所以永其聞於來世者不在斯文耶

明故樂遊處士陸公墓表

人與物並生天地間而物爲人所用人心之存以否事之宜以否恆必因物之取予見之一取一予之間義利判焉古之君子其觀人也不必皆於其大與顯𨿽其人防其事小而其事之行茍合宜焉而無所私於己卽以義與之知其心之有恆而占其後之必將久且大𨿽然豈特人予之哉而天於防防之際亦予之矣予觀海鹽樂遊處士陸君於其外氏之所有有之而不終有焉殆有合於義哉卽是而觀則其生平存於心行於事者皆可於是見之矣初處士同邑有潘必甫者家故饒於財嘗逺戍邊顧家產厚且眾攜之則不勝攜置之則無與守者時一女已笄乃以女處士而館於其家悉付之以家之所有操縱用捨惟其宜必甫有二子偕其長者以行而畱其次之幼者處士撫而教之底於成立後十數年必甫歸處士籍其數以歸之凡前所有及所有之生息一一具焉未嘗利其分毫必甫彊與之一無所受乃出居於別所嗚呼世之人利人之所有越數千里而攘之歷數十年而謀之一入其手頃刻之間變幻百出矧身與其間旣爲己所有而又肯歸之人乎萬一有之而能無所侵牟者蓋鮮也予之而不受者尢鮮也若處士者謂之義士非耶𨿽然豈特處士之能義哉爲其配者其相助之功尢爲難矣婦人稟陰柔之資而性吝嗇其於財利尢甚若潘孺人亦賢也已夫義婦順一門之中吉徳參防是宜表而出之以爲世勸處士孫愈予考春闈時所取進士也由江都知縣擢監察禦史間持其鄕人過郎中所作行狀來求予表處士墓按狀處士姓陸氏諱成字彥澤別號樂遊世家海鹽之東陸塘祖萬四考世榮妣王氏世隠於農弗仕也處士生而孝友頗讀書知道義嘗挾所有遊梁沛間所至交其賢豪潘卽必甫女居嘗布服不事華飾在外氏時知舊有所乞貸則以己物與之或言其吝則曰吾夫婦爲吾父守耳豈敢用彼物哉其存心與處士若一人焉處士生洪武丁夘卒正統甲子得年五十有八孺人生洪武辛未卒成化己亥得年八十有九子男一桂女一適張承宗孫男三人長懋次卽愈次志女二人曽孫男四人女五人處士旣以卒之年在本裏之原今孺人卒愈將啟處士之藏以合焉嗚呼理出於天而具於人人之行之得其宜者謂之義是義也非獨宜於人且宜於天宜於天故天祐之宜於人故人稱之陸處士所存所行如是是以秀之人無貴賤老少至今稱之不以其久逺而少衰而天又爲之生賢孫以光大其門閭而顯榮之於其身沒三十七年之後予故書以表之以示夫世之行義者

景婁處士錢君墓表

世方以意气相尙自是其是而盡非一世之人有人於此人以惡聲相加非理相干乃能吞聲下气以容忍之豈非中庸所謂寛柔不報之君子人歟常之錫山有錢君者吳越王鏐之逺裔髫齓時就外傳於裏塾習四書句讀聴其講解若有得於南方之彊一語旣長渉獵史鑑於唐婁貞公誨弟唾面待幹之語深有省焉曰此人子處世保身孝親全宗之經驗方也因書景婁二字顏所居室而因以爲號人亦以是稱之云君號景婁諱曰淸伯淸其字也曽祖號文林諱曰伯剛祖號梅堂諱曰公達父號貞庵諱曰惟常三世相承隠居不仕然皆讀書尙禮爲鄕聞人君生十八日而母鄒歿在童稚時嘗夢見其母覺而質諸人其聲音笑貌宛然母也人以爲孝誠所感父嘗有疾君每夕稽顙北辰祈以身代割股肉以療之者再歷事繼母三人曰李曰吳曰鄒皆得其歡心而事吳者尢久人不知其不出於吳也有弟七人君其長一弟蚤亡以其子模後之而撫其孤甚厚其六人者父歿時尙幼爲之冠婚均受以產人無間於昆弟之言君先世自嘉興徙邑之新安鄕又自新安來贅周氏居垂慶鄕兩鄕父母二族待君以舉火者數十家君好善樂施出於天性人有緩急來叩門饑無食者寒無衣者死不能及欲而無地者隨求而應咸如所願其他如立義塾以教鄕之子弟建橋梁以濟路之病涉施藥合以救人疾病諸如此類皆世人所難能者也而君能之蓋自其寛柔以教犯而不校一念中來不徒言之而且行之不待彊而仁焉一方君子不足以盡之𨿽通之天下可也君儀觀偉甚未嘗疾言遽色善自保養老而益健邑大夫嵗行鄕飲酒禮以書速君正賔席終不赴家有祠堂晨必謁出入必告朔望必參有新物必薦忌及節祀時祭必率子弟行禮旣老且病不廢至是嵗暮病且革猶力疾欲如常時力不能支乃集長幼而訣之曰吾壽有餘而心不愧亦足以自獻於先人矣爲吾子孫勿墜先緒可也遂不語三日而卒時治辛亥十二月晦也享年七十有六君配邵氏繼孫氏皆恪修婦道先君而卒子男三長楨次卽模次棟女四華濂同樂司馬恱華昌其壻也孫男七人諌諤評訥誥詔議女二人楨等卜以癸丑嵗四月丙午君於邑之開化鄕父塋之左是嵗從子某以計偕赴京不及從旣而登進士第乃介太常少卿馬君宗勉持君從弟洪所狀行實侑以雲間錢文通公原溥武進王天官廷貴姑蘇吳少宰原博諸公所作詩文求予言表其墓據狀君爲人賢而孝且惇義好禮而諸公又皆不輕許可人者其言鑿鑿乎非虛庶防所謂文獻足徴者故不辭而爲次序其說使表於墓道以示於後人

海航處士趙君墓表

浙西自昔多善富之家而皆以田農起率守道循理各安其分而世其業近日或乃有離制而棄本忘其身之爲齊民而不知所以品節限制焉者有能於風靡波頽之中而知以持盈爲戒恐或淪於失墜豈非善人君子哉常之無錫鴻山趙山趙氏故宋室之逺裔有號海航者其言曰人涉世如舟之浮於海也盈滿而不知所戒則將有沈覆之患矣故以海航爲號人亦以是稱之予友陳朝用昔簉屬天官時常屬予爲作海航序今爲福建方伯以事上京師復請爲文以表其墓且出其所撰狀曰君諱淵字廣洋海航其別號也系出宋成國公叔黔後南渡初自汴南來居平江之臨頓裏平江今蘇郡也叔黔生朝請大夫本之本之生大中大夫公禮四傳至若勝若勝生吉甫君之髙祖也再徙長洲之南橋吉甫生繼道君之曽祖也國初來贅無錫唐氏故今爲無錫人繼道生公韞號聴鶴君之祖也公韞生汝明號怡菊君之父也君生稟異常類河朔間人時方以侈靡相尙意气相加遊玩爲樂君獨平心易气勤生務本斂華就實未嘗佚遊慢戲以棄日非禮恣肆以殄物恃財怙勢以淩人介介然以安分知足自戒畏刑惜福爲心嘗代父役爲糧區之長更繇租賦惟其公有後期者姑緩之或代之輸而徐取其償曰吾與若皆編戶也徒以物力優於彼爲之督爾租了官事幸無相貽累足矣父老代掌家事嵗取租於佃田者量歳丰凶而多寡其取予有所欠負未嘗盡其償曰吾借力於若若資食於吾皆不可相無者茍了官租而防有所得足矣人有不平事多質於君君曰吾非有司也曲直之判豈所敢當但是非之心人皆有之請以是非之理折之某人爲是某人爲非無不悅服有疑難之事多決於君君曰吾幼失學事體未有所諳因君之事而防以吾心之理如此則可如彼則否犂然鹹當於人心人之緩急叩門者必如所欲而不使之觖望去非禮相干亦必以理遣之而不爲已甚君之眞誠直道不但行於家庭孚於鄕黨而郡邑大夫遇有疑難亦進君議焉君盡言以達已意巽辭以啟上聴未嘗順防而後有言行已處事必畏淸議痛自刻責惟恐以短取敗而有以廢墜前人之基業焉至是疾革語其子曰吾祖宗寸積絲累成此家業傳序以及於吾終日幹幹如操滿載之舟泛不測之淵惟恐不幸遭值風波以傾覆所有幸而今日至於舟抵岸矣此舟付於汝宜體吾此心以保世業吾得以借手見汝祖宗於地下矣言訖而卒時治己酉正月二十八日也距其生正統丙辰得年五十有四配孺人過氏宋郡馬之後子男一楠以例輸邊餉得蘇州衛指揮僉事女一適邑士華基孫男一福齡以某月某日於某山之原君天性孝友事親能順適其意處二弟怡怡如也從弟傑幼孤貧爲婚娶置田宅居之女之子華某蚤失怙君養於家延師教之俾至成立其他義舉如施棺槥造輿梁通水利之類不一而足皆眾所共知者若君者豈史所謂貴誼而賤利三代所以直道而行者歟予目之以善人君子非過也玆因其請爲文以表於墓道用垂世楷範豈直紀其嵗月識其兆域以應其求而已哉

義泉阡韓氏先塋表

鳳翔府學教授韓彥夫致仕家居乃成化癸夘春二月自其家河內之修武來謁予於太學彥夫予故人婺源知縣敬夫之弟也坐定出敬夫手書示予曰先兄臨終時出此以授俊曰此吾平生之情志也汝持此以干瓊臺先生先兄之藏旣防先生賜之銘又爲文以祭之其平生行實固已昭於世矣但其所謂情志者則未伸焉俊幸後死敢請先生一言以成先兄之志嗚呼敬夫不可作矣見其手書如見其人然寧能已於言耶敬夫先世潞州之韓店人韓氏在宋時族大而蕃環店而居者皆其宗人故潞人以韓之氏氏店焉元初兵亂其六世祖徙居澤州陵川縣之椅子掌其地髙元居民患於逺汲所居不百步許有泉一每爲沙泥所汨乃市甓甃以爲井汲者便之眾義其所爲乃加泉之名以義焉祖卒偕妣某氏合於義泉之北五世祖諱某妣某氏亦祔焉生子一人諱成之者四世祖也邑稱爲善人元至正癸未享年七十有五卒亦於其側未防澤潞盜起其三子思恭思溫思敬奉母避地於懷慶定居於懷之東入十里靈泉鄕占籍修武今爲修武人者若干世矣思恭生【闕】生【闕】思溫生【闕】生【闕】思敬生【闕】生敬夫名儼彥夫名俊敬夫領正統丁夘鄕薦以婺源知縣致仕彥夫先敬夫一科領鄕薦以乙科得曲陽教諭進鳳翔教授嗚呼太行山綿亙數千里界乎中州之間其陽則覃懷陰則澤潞也韓氏之先居山之陰其後也乃越山而居其陽天地淸淑之气渾淪而深厚山之面受陽明之光鬯達而淸秀開韓氏之先者畱骨於防之地則有以養之而不朽承韓氏之後者發秀於陽明之鄕則有以衍之於無窮後之人有過義泉之阡覩斯塜之累然斯碑之穹然者常有所徴而加之意焉勑封翰林院編修文林郎丁公孺人蔡氏墓表

雲間有厚徳君子曰丁公諱鉞字孟威鄕人謂詒谷先生者也天子以其子溥貴封翰林編修階文林郎其配蔡氏封孺人受封甫逾年溥承防歸省僅三閱月而公捐館捨時嵗癸巳八月二十六日也距其生洪武戊寅享年七十又六又六年爲成化己亥七月十三日孺人卒距其生永樂丁亥享年七十又三溥聞孺人訃循例歸守制將以孺人合於公之宅兆衰絰踵門求予文表其墓按狀丁氏其先汴人有諱彥倫者仕宋爲修職郎始居秀之甫裏有諱紹祖者仕元爲荊襄總管棄官歸隠華亭之浦東華亭之七寶鄕有丁氏自此始紹祖生茂卿茂卿生子三人仁甫其長子也是爲公之髙祖仁甫生仲達是爲公之曽祖仲達生文政是爲公之祖文政生汝霖號素行處士始遷秀野卽今居也是爲公父公所生母朱氏有賢行公生而秀穎最爲父母所鐘愛年甫冠父爲仇家所誣逮赴京適公病滯下篤甚力疾欲從以行所親者或沮之公曰吾身父所生也父罹難而子以惜身故捨之惡用子爲哉卒從行幸無事歸後周文襄公總浙西財賦而於區長尢所愼擇郡守趙公豫首舉公以應命文襄於儕輩中特呼公出加奬與在官十有二年分毫無所私一時同輩席官府勢多所漁獵以殖私產或舉以諷公公笑曰人之肉可貼吾身乎吾之先累世積徳尙罹非禍況吾敢以不徳繼之其能免禍乎不見鄕人某某爲糧長乘勢欺貧弱攫其所有今皆安在哉其子孫何如哉吾知奉公而已他非所兾也久之謝事歸隠家事悉以付諸弟先是仲弟鋼承母命贅外氏公後召歸與居季鈇少失怙公撫育以至於成立是皆精醫善書以承世業公惟奉母教子爲事公私事一切置之乃於後圃築錦云書屋購書數千卷庋其中延名師儒居之以教其子溥用是専攻於學選入郡庠補弟子員領丙子京闈薦第二人己丑廷試第二賜進士及第擢翰林編修鄕人咸以爲公賀公曰豈某之力哉祖宗餘慶也公爲人儉約不事貨利於一切聲勢泊如也翛然一室未嘗蓄媵妾與蔡孺人最相得自壯至老相敬如一日孺人諱佛娥同邑七寶鎭南大族蔡文傑之子年十七來歸公時舅姑性溫嚴各異孺人事之各得其心舅病助公奉侍晝夜無怠倦意舅謂所親曰吾家何幸得此新婦天必將生賢子孫以報之姑性嚴毅婦女少當其意每與人言吾大媳婦甚賢且孝臨終召諸婦諸女立牀下諭之曰吾歿後汝等事大媳婦爲人家婦者能效之則無忝家門矣孺人勤儉五鼓卽起爲子溥梳洗課之讀書卽燈下紡績厥明治家事日以爲常及溥出就外傅遊太學校上京師凡有師友禮道路費必爲預備咸豐腆而曲備溥旣登第官禁林鄕人有之京者必再三寄聲以愼官守毋失朝參爲戒一時華亭人稱賢母者必歸焉孺人生男二長夭次溥是也初溥未生前養一子名安女二長適姜懌次天孫男一魁女二長適張深次尙幼公以卒之來嵗十一月九日於邑余陽之福壽山孺人以嵗庚子年某月某日合焉嗚呼國者家之積也方三代盛時比屋皆有可封之俗不獨丈夫子之能賢而凡一時之婦人女子皆有可稱之徳焉觀諸詩之正風可見己方今聖化大行訖於南國有若雲間之詒谷先生者與其配蔡孺人儷徳嫓行皆有古人風致是固其資性之美家教之素而亦國家承平之所漸漬歟則其生文行之予膺恩封之典豈無所自而然哉於是乎表其藏以爲世則

重編瓊臺槁卷二十三

欽定四庫全書

重編瓊臺槁卷二十四

明邱濬撰

神道碑

明故進階榮祿大夫兵部尙書致仕王公神道碑銘

天地間有大義因循之久則沈鬱而不明必得夫身任天下之重者遇事激發之然後大明於斯世焉國家承平日久道協乎中治循乎軌大義非不明也然而因循之久恬愉之極馴至於己巳之變公義郁而至於晦也甚矣江夏王公於是時奮不顧身以先天下世之君子深於公有感焉是嵗八月英廟北徵有防塵之變景皇帝以親王介弟監國禦午門左門六部並科道官交章劾王振誤國之罪帝曰卿等言是朝廷自有處置言甫畢百官皆趨進跪慟哭不起颺言曰聖駕畱北庭皆振専權擅政所致若不速斷何以安慰人心錦衣衛指揮馬順喝逐百官公奮臂捽順髮嚙其面曰順平昔倚振爲惡禍延生靈今日至此尙不知警眞姦黨也律有姦黨之條罪在不赦百官聞公言爭以手足捶死順眾猶哭未退帝起入宮令太監金英問所欲言咸曰內官王毛二人者皆振黨請寘諸法遂從門隙出二人眾又捶死之百官乃再拜而退是月庚午也公義激於衷捐其身以爲天下明大義由是天下士大夫莫不曉然知公義所在而皆振作其气以興起事功然而矯枉者或過於直以爲訐而迄於今然則公之斯舉其世道升降之會歟公諱竑字公度其先江夏人曽大父諱景仕元爲水軍翼萬戶大父諱俊卿洪武中以軍功起爲福州衛百戶坐事謫戍河西遂爲河州人父諱佐俱以公貴贈都察院左副都禦史祖母趙氏母周氏俱贈淑人公幼篤學有大度年二十一補衞庠生二十五以禮經魁陜右鄕薦明年禮部會試第五人賜進士出身觀政戶部連遭家喪凡八年始授戶科給事中居官又三年適國家有北狩之變是時明興七十餘年承平日久一旦事起倉卒上下惘然罔知所措忽聞公有廷擊權姦之舉莫不驚駭旣而事定人安公之名遂由是以起是嵗十月額森擁駕南還直犯都城景皇帝命都督孫鏜禦之於髙梁橋分遣都督毛福壽髙禮王敬王勇武興五軍策應之以公有時望命偕太監興安等督守九門或言福壽畨將也非公不能鎭壓之乃陞公僉都禦史提督各營軍務是時王敬等軍出彰義門爲敵所敗武興卒於陣內官有報效者或死或傷四散奔還京都大震公督餘軍將往援之遇敵於菜市口與之戰敵敗去放火燒廬舍公帥軍士撲滅之擐甲冑入朝面陳其故因奏髙禮被創回營毛福壽不知所在乃命錦衣衛指揮呂貴制二營不許逺出旣而有防命福壽聴公節制敵尋遁去朝命孫鏜範廣統兵五萬追之命公與侍郎江淵提督其軍追至涿州與敵戰於祁溝敵敗去旣出境眾議恐其復來推公守備居庸等關景泰攺元秋車駕南還公以疾乞還是冬用薦總督漕運力疾以行明年兼理巡撫江北諸郡時徐淮大祲民死者相枕藉公盡所以救荒之術凡可以救一時之急者莫不畢舉旣而山東河南流民猝至公不待奏報大發廣運倉所積京儲賑之近者人日飼以粥全活男婦九萬七千七百餘人逺者量散以米全活男婦一百二十九萬四千餘人流徙者給以米以爲道食四千六百餘人被鬻者贖其人以還其家一千二百四十四人共用米一百六十餘萬石六月濵河有麥舟來公以官價易麥四千餘石分給軍民一萬二千三百戶擇醫四十人空庾六十楹處流民之病者凡活一千四百人死者給以棺爲叢冢凡二千三百有奇公窮晝夜竭精殫慮事事躬理有所委任必委曲戒諭出於至誠人人爲盡力或述公行事爲救災錄世傳焉嵗甲戌入覲特陞左副都禦史丁丑英廟復辟權姦用事左遷公爲浙江防政尋除名爲民還江夏居半年英廟於宮中閱景泰時臣僚章疏見公所上疏有正倫理篤恩義等語顧左右曰竑爲朕也乃命中官傳防遣戶部官送公歸河州辛已敵冦莊浪起公以舊官防贊軍務公感激思奮聞敵犯靖虜之郭城公率十騎先馳會兵擊敗之明年班師仍命提督蘭縣以東一帶邊備尋召還入見英廟慰勞至再言者謂漕運自公後政多廢弛今西陲無事請命公往起其廢從之公奉命至徐揚老稚迎舟羅拜歡聲載道會旱公齋禱於神卽日江水泛漲公私舟楫通利人以爲忠誠所感甲申以科道會薦陞兵部尙書命下朝野驩傳天下想望其風采公亦矢心思報疏條時政令天下邊將各陳戰守方略簡京兵復武學一切庶務以次修舉時兩廣峒猺大肆刼掠北敵在黃河套時出侵寧夏延綏境民不聊生而四川徳陽人趙鐸又作亂邊報日至公居中調度允合機宜而兩廣功尢偉蓋往時廣西猺獞惟犯廣東城邑斯時則越江西湖南界矣公因禦史王朝逺建言遣都督趙輔往徵之起都禦史韓雍於浙藩爲防贊凡軍中一切事公皆預爲規畫諸將奉之而行果能成功而還先是京軍統以五軍三千神機三大營有部分而無兵數天下莫能測景泰中用言者分爲十二團營營軍萬公疏請復三營之舊使人不知軍數多寡因以革將多私役之不報會理軍職貼黃缺官公薦修撰嶽正都給事中張寧內批出二人於外公遂以疾辭章凡五上始允歸養病時年僅五十有三公抵家又二年上章請得休致公歸河州絕口不及時事惟日課童僕耕藝田圃以爲終焉之計躬營兆宅自志其墓且戒其子死後毋循眾例乞祭以治元年十二月初三日卒於家訃聞有司循故事爲請祭皆予之公配孫氏封淑人有賢行丈夫子八人曰經曰純曰約曰徽曰續曰纓曰防曰繹經爲山東按察司僉事純錄用爲太學生續纓防俱入太學公性剛毅少豪儁尙气槪義所當爲奮往直前生長西陲有志功名旣舉進士居言路見事有不平者輙爲之扼腕不平自廷擊馬順後所至令行禁止人望而畏之曰此捶殺馬順者公名自是滿天下然亦以此得謗蓋順死於眾手公特爲之倡耳二長隨之死則以平日巡視街道爲眾所惡乘間號呼出之非公意也後有譛公者率以此爲激怒之具故公不盡其用云公登第時年二十有六又八年始授職甫三年超拜都憲用僅七年卽退退四年復起又四年致其事以去家居者二十有三年計公平生爲朝廷所用者首尾僅十有四年公之用𨿽不久而公之功在國家澤在生民名在天下士大夫世有柄用四五十年者稽其成功或未能過之者也若公者豈非一世人豪哉公之子經嘗從予學故公之行事知之爲詳嘗記公歸江夏時經詣予辭予寄聲請公閱漢書張敞傳意公有復起之日也及公來握兵柄有事於兩廣不以予迂僻凡有規畫亦使預知時兩廣守臣以賊爲諱養成禍亂而同事者傾奪其位蓋各有失也公専主其一遂致中忤所請多不遂又因嶽張之出遂決於行然二人之出意初不在公觀公伏病上章請老上屢遣醫治療及章五上始得請可見矣公行時予適考士南畿歸復命會公辭朝以故不及一言而別嗚呼豈意遂永訣哉予因經請旣爲序其事復系之以銘銘曰

天地生人畀气與理理具一心气充百體心有所令體則從之把握運用弗假兵威烈烈王公百世之士理以養心气以行義目擊姦凶心爲不平敢於公庭黨庇其朋怒气勃然挺刄烏有旣捽以手復嚙以口臂指唇齒受命於心如發硎刃如出冶金雄名大義蓋於天下叚笏罔功朱劍徒借天爲國家生此偉人人心以愜士气以伸人人得誅亂臣賊子義切於衷曷論彼此彼何人哉黨邪害正弗竟公用匪公不幸偉哉是舉足蓋平生矧有功績赫赫可稱賑畿甸饑殄門庭防坐計籌防躬擐甲冑公用不久公功則多人眾𨿽勝如天定何有穹其碑趺螭首我作銘詩昭示不朽

明故瓊州府知府加贈資政大夫禮部尙書兼文淵閣大學士徐公神道碑銘

宣宗章皇帝在禦之日以天下承平日久吏惰民疲於是愼揀廷臣劬於職而著望績者以分守大郡賜之璽書以勵其行於是戶部郎中徐公得瓊州府知府上意若曰惟天惟祖宗畀予以大寶撫養元元比聞有司貪殘庸懦失牧民之術以致澤不下究民多失業今簡爾等付以郡寄瓊在萬里外尢艱其選爾其宣明教化通達幽隠奠民之生毋令失所使荒服之遐如在畿甸之邇予則汝嘉凡以公使至郡越職逾法者具實聞奏其屬若僚有治苛職廢者卽械以來公感天子知過之深委任之専卽日乘傳以馳旣至郡布宣詔防吏民俯伏環聴咸曰大哉聖言明見萬里之外矣公旣視篆次第行之民之耆舊語其幼稚以爲吾郡自王公伯貞去任二十年始復得公莫不室家相慶驩忻鼓舞如得更生瓊地多異產前此中使絡繹不絕而阮韋馮三人者嵗必一至以爲常而阮有所怙尢爲巧黠二人者見公端嚴勁正不可犯而又爲上所屬任稍斂戢旣而阮北上坐袁琦事棄市朝廷繪琦等受刑狀榜示天下琦之次名巨隊者卽其人也明年黃姓三人者繼來仍踵其故轍凡有需求非當得者公限有司弗與三人者以不得逞所欲避公行所部公輙騎從之使不得恣其害郡自永樂末以來民如枵腹負重走荊棘中至是始得釋所負履平地不然防於變矣公乘公私困乏之後節財用貸逋負防民隠民力少蘇乃起廢墜教民種藝興學校民俗爲之一變郡有民居深山中號曰黎自耕自食素不出爲害而軍衛利其所有生事啟釁以邀功利公一鎭之以靜終公世恬然各安其生然其性朴野別無所事耕獵所獲惟以易牛祭鬼近山之民頗爲所化有病不服藥信巫覡言宰耕牛以祈禳甚至鬻子破產亦不防焉公聞之嘆曰牖民必自其明處二氏之說𨿽非正然不害物命猶爲彼善於此乃許鉅室之爲民望者修飭寺觀以移其積習自是有病者不殺生而民用稍紓公之意蓋因民之好漸以化之次第以歸於正非以求福田利益也公在郡僅四年而郡中十數年之積一旦革去如水洗垢三州十邑之民方愛戴祝頌之無已而公病不起矣時宣徳甲寅九月二十六日也逺近聞訃巷哭家祭如喪所生時同知程某者先公數日逝民爲之謡曰千兩黃金買知府一張白紙送同知至今傳誦焉柩還送者塡塞海濵目送其舟不見乃還郡人作木主以公祔祭學祠今知府張英始爲専祠塑公像與王公伯貞並祀云公卒後若干年以孫大學士溥貴贈通議大夫禮部左侍郎兼翰林院學士又若干年加贈資政大夫禮部尙書兼文淵閣大學士命下之日濬於是時亦防推恩贈先祖如已官偕大學士先生同具朝服受誥於丹陛下先生謂濬曰某之先祖曽守貴郡吾子及見之知先祖治行之詳今世無過子者先祖神道碑文久缺非有怠也政有待於今日爾某幸與子同年登進士又同官神道之銘非子孰屬濬童稚時曽隨先祖今贈尙書公拜公於府治濬時方在童孺感公以異待今幸如所期固當有所報也矧公有功於我瓊人甚大濬其遺民也𨿽無屬筆者尙不容黙況今重以大學士之命何辭以拒耶按狀公諱鑑字【闕】其先鐘離人也七世祖令義興始徙焉曽祖諱【闕】祖諱【闕】俱隠徳不仕考諱【闕】贈戶部郎中母周氏封太宜人公生有異質在童稚已如老成人由鄕薦卒業太學授刑部主事究心獄事而於死獄尢不輕易故囚爲公所鞫者未嘗稱寃嘗有疑獄公從輕治之其人徳公持金幣以謝公曰爾罪輕吾不敢坐爾以重法當然也設爾罪當重吾敢輕爾耶輕重在爾我何與焉其人拜感而去一時法吏中公獨以廉愼著名適朝廷方大營造起丁夫十數萬采巨材於川蜀工部尙書宋公董其事宋公舉公爲佐公提督有方作息有節人勞而無怨十七年陞戶部陜西司員外郎是時太宗皇帝行督責政曹務叢委公處之一一悉有條理尙書夏公原吉總國計事多資焉十九年上以北冦攜貳將親徵命大臣議兵部尙書方賔言恐糧儲不足遂召夏尙書問糧儲多寡原吉對曰今所儲峙僅足嵗計恐不能供大軍卽命原吉往視開平邊儲工部尙書吳中入對與賔同上怒召回原吉遂系於獄罪及其部屬公與焉仁廟登極卽日復原吉官公亦得以赦原又五年陞湖廣司郎中公坐夏公累系獄者三年無防防怨望意夏公推重之有意薦公大用宣徳庚戌正月夏公薨於位公於是年出守於瓊一時奉勑出守者皆極天下之選如況鐘鄭恪輩後皆有名於時然皆在內地多以鋤擊得名而公獨以循良著績於萬里之外又能遏抑權幸之黨使害不及民由是觀之則公之所爲尢難也惜乎天不假年公不得終其惠使公如王伯貞之守瓊十有四年其所施爲者豈在古龔黃下哉公性孝友郎中公沒時水漿不入口絕而復蘇日不離棺側一夕倦而寐若聞呼曰速起火將及我公驚起火果燎於幕且延於屋矣公力捍之乃息人以爲孝感所致云公生於洪武庚戌卒時年六十有四以卒之明年歸於某山之原時某月某日也公配吳氏有賢行初封宜人繼以孫貴贈淑人加贈夫人子男四長【闕】封左春坊左庶子兼翰林院侍講沒後加贈如子官次珵早卒次【闕】次珍次瑾俱少房出孫男七人長溥卽大學士次濟次瀹次澍次瀚次渶次【闕】曽孫男【闕】公宅心仁恕人以非理相干未嘗畱怒程同知者與

公異趣累以事忤公及其死公爲之經理喪事略不以舊惡介意公開心見誠不爲城府待下有恩人人得其歡心是時瓊多寓公洪武永樂中以事遷謫來者博雅老成多知朝野舊事公暇日延致其人談笑竟日公爲政簡易不任吏胥事至立斷不立文案大率以勸化爲主不用刑法或以爲疑公曰守令者民之父母父母教之而不從然後從而撻之教而能從又奚用撻爲哉是時風俗醇厚而一時倦遊之士耆宿之民往往可托公時至寺觀中召集之命坐賜茗詢訪民隠公不逆詐不億不信而諸人化公之徳亦不敢有所隠伏公在任屢有年公卒之明年郡乃大歉民有殍死者惻然相謂曰徐公在吾民豈至此耶若公者豈漢詔所謂賢人君子者耶循吏不足盡之也是宜爲銘銘曰

天於所生必惠愛之有施惠者必報所施君之牧民視天所生受牧能惠祿食斯增君不及報天代報焉不在其身在其後人後人繼顯推恩上逮較所當得益厚而大允矣徐公體天之仁廣君之惠以惠逺民所施旣普所報未稱歿逾四紀疊受恩命華階峻秩位極人臣大哉皇言褒諭諄諄龍章犀軸螭首跗誥頒於庭碑峙於墓名傳有識澤流無窮云仍食報永昌而隆

都察院左僉都禦史恭惠楊公神道碑銘

正統己巳車駕北狩衞喇特乘機犯我畿甸時廣東左防議楊公坐事居京邸朝廷用言者起公守白羊口是嵗廣東都司囚越獄有司不能捕遂至嘯聚守土者閉門自守召邊將禦之至則爲所敗報至京師廣人士寓京者聨名上章乞公朝命授公都察院左僉都禦史乘傳往至則廣城被困者數月矣城中軍民喁喁然朝不謀夕見公至始有更生之望先是民之居鄕落者避亂趨城至則閉門不納及歸盡爲賊所戕脇從者日益眾公下令有司用木爲牌給民從其出入又榜示於外遣官招撫之於是歸附者日以千萬計賊勢日孤公偵知其有向順意遣使往諭之賊首黃肖養曰吾輩得楊大人一言死不恨矣尅期來見賊果至公毅然欲往藩臬以下皆沮其行曰賊意叵測柰何公曰吾以誠待之毋慮也公出見賊羅拜泣下公諭以禍福且示以更生之路賊眾以大魚獻公受之不疑遂讙噪而去期以再防未防董都督統大軍至賊遂中變嵗庚午三月五日有大星墜於城外對岸之河南十二日質明都指揮姚麟者來白事公出與之語姚旣出公忽病作扶入臥榻卽呼其子玧曰我死矣不能終始王事知我者其天乎語訖瞑目而逝城中居民聞公卒信疑相半旣得實爭走哭館下𨿽老嫗稚子亦至失聲滿城縞素具牌位哭奠者相屬陷在賊中者聞之亦曰楊公死吾屬終無生理矣訃聞天子悼惜遣官諭祭如禮公卒後僅閱月大軍卽平賊凡賊所經之處盡屠之民受刑者輙仰天號曰使楊大人在吾人豈受此禍哉旣而耆老黎善聚等赴京乞立公祠從之事下爲忌者所沮忌者旣去有司始立公祠於廣州府城隍廟之旁水旱疾疫必禱焉民有事訟於官不得其平者輙具詞焚於祠下廣人至今過其門者輙舉手加敬嗚呼古所謂生爲豪傑死爲神明者公非其人耶公諱誠字信民紹興之新昌人也少遊鄕泮領永樂庚子浙江鄕薦宣徳庚戌由上捨選工科給事中丁內艱起復攺刑科正統癸亥吏部尙書王文端公薦佐廣藩陛辭受防許以言事公旣抵任時按察使郭智奉勑整飭兵務事多自専公首疏其不法事郭遂去任而黃翰來代之黃所爲益甚公復上疏發其姦詞連僉事韋廣廣亦誣詆公俱逮下獄公就逮啟行時廣人爭攜金帛就舟相贐公一無所受而黃舟則爭以瓦石擲之旣至法司鞫得實黃坐除名凡奏公他事皆涉虛惟鹿鳴宴簪銀花一事行勘尋白廣之軍民狀公徳政相率赴三司保畱乞備其事上聞亦有防涉萬里直詣闕庭者前後以數千計及公在白羊旣受命邊城官軍不忍其去亦赴官保畱之公之所至得人心如此公宅心仁厚見人有患難不啻在己汲汲然爲之惟恐後疾惡太甚見人有不平事輙扼腕爭辯用是見嫉於人方在學校時見儕類有過舉者輙切切不置及有當爲事眾方推避公卽奮先爲之人多以矯激目之久之見其事事皆然亦皆帖服母時倩夫舁冢石每夫公代其舁數百步人徧乃止或曰何自苦如此公曰吾母而専役他人於心安乎居家時聞鄕鄰兄弟有不睦或構訟者輙至其家勸之不從明日復至人𨿽拒絕之不厭也必從而後已邑有朝妃渡每嵗爲暴漲所阻公率眾督工堰石爲步至今行者過之必曰楊給事中力也官禁近時嘗一奉勑整防江西軍伍所至求民瘼除害興利竣回條上所詢民情五事皆當時急務及佐廣藩善政在人者尢多方是時承平日久禁网疎濶嶺海之間民物殷富仕者類以黷貨殃民爲常事上下交徵恬不爲恥公至一以廉潔爲心而凡事行之以寛公退之暇卽出公署門徐步街衢間詢問父老以民間利病反覆欵曲必得其情而後已嘗有民以公事至長藩者欲送諸獄公曰彼無罪姑遣之去至期自來可也長曰彼無保認者公曰僕保之民感公恩信縱之去至期皆自來公爲政所以感人心者大抵此類也嗚呼今世之爲政者豈復有如公者哉公卒後二十年是爲成化己丑朝議凡大臣有功徳在人者皆加諡贈賜公諡曰恭惠又七年公之鄕人王溢者仕爲昌邑教諭始介其鄕人禮部侍郎兪公欽僉都禦史丁公川屬予紀其行事將鑱於石溢少嘗受業於公念公平生志節不下古人特以居官淸白身後無贏餘至今墓石未立恐遂泯於世也以予出嶺南知公事爲詳特以見屬謹按狀新昌楊出漢太尉之後世居其邑之彩煙山曽祖某祖某皆不仕父文吉以公貴贈給事中母丁氏封孺人公生洪武庚午某月某日享年六十有一歸於本縣上王山之原配石氏封孺人子男四玖瑄玧璦玖以公廕錄爲國子生任桃源縣丞女一適張棐予也於公嘗有一面之雅而於鄕邦之受惠也亦未嘗不與焉矧以紀事爲職業無溢之請恆欲書公之績以傳於世況重以溢之請乎旣紀其實復系以銘銘曰

楊公烈烈特立掲掲惡彼沓沓不茹不吐何懾何懼靡追靡拒介而能通拘而有容隨而不逢生爲正人仕爲直臣死爲明神愛而畏之思而企之廟而祀之徳則有矣名則久矣死則不朽矣【成化十二年】

都察院右副都禦史魯公神道碑銘

都察院右副都禦史古岡魯公奉璽書巡撫甘肅聞父喪歸守制行至西安卒於關內道公署訃聞朝廷遣官諭祭命有司營事其子文衡持戶部侍郎李公克承所輯狀來乞銘予與公同生嶺南偕李公登甲戌進士第是嵗鄕人聨名者十有六人官至臺閣者惟予三人及何都憲宗易也四人中予齒最長而公乃先予逝予叨以文字爲職業所以序公行事而銘於墓隧之碑者奚辭以拒哉公諱能字千之其先宣之涇縣人曽祖諱寶通以民兵守宣城爲隊長始調戍新防祖諱保輗父諱眞號行素以儒書教授鄕人子弟初封承徳郎戶部山西淸吏司主事進封奉直大夫山西淸吏司員外郎母周氏繼母陳氏初贈安人進贈宜人皆以公貴也公生而秀朗端重受教於家庭不勞而成甫成童選入邑庠補弟子員景泰庚午以尙書領廣東鄕薦明年試禮部得乙科不就卒業太學嵗甲戌登進士第觀政工部奉命往秦府營永興王事締造有方事舉而民不擾爲親藩所重嵗丙子除南京戶部四川司主事事比諸司爲劇公處之裕如一時能名聞於南畿尋丁內艱服闋攺任戶部山西司主事尋擢員外郎未防陞湖廣司郎中公在部歷三任逾十年久於其任司無滯事大爲上下所敬服時古濠年公爲尙書蒞屬嚴甚少有當其意者獨重公繼以長安楊公尢所加禮諸司有疑事亦或以質於公公時發一言多中肯綮嵗癸巳陞公陜西布政司右防議時部官至正郎者意希布政防政之職得亞防者輙不喜時人多爲公惜公欣然曰方面之佐分屬釐務大防與亞防等耳居官以盡職爲忠恐不克稱耳何必計資級哉戊戌進右防政庚子陞右布政使辛丑轉左公自部屬出官藩服八年之間凡四轉官階位方伯當方面之寄關陜重地三面臨邊巡守都憲四人總戎大將四人其他監軍防將之類何啻十餘人屯聚戎馬十數萬控制羌狄糧餉百需皆取給於藩司又值邊陲多事內地水旱相仍非有諳練之才見事明決者不能一朝居也公爲佐貳時在任之日少行邊之日多凡諸西北一帶山川阨塞屯堡要害儲峙多寡兵馬彊弱將士堅脆皆能心憶而口數之旣總方伯之任不暇一一躬蒞之慨然謂僚佐曰陜西一藩沿邊數千里屯重兵之處其大者寜夏楡林甘肅其他若岷洮等處營寨非一北禦韃靼西接羌戎外地有生蕃內地有熟羌所以控制之者𨿽在乎武將然數千里之地數十萬之兵所防之馬所食之粟所用度之軍需皆出乎民也茍非未事之先豫有以會計之臨用之際何所借手哉乃市近司地以易防議宅創爲會計堂六楹凡錢糧出納條例簿籍咸庋其中每嵗夏秋當徴稅糧之際會諸僚佐於此稽考凡一嵗之所入與一嵗之所出因登耗以加減量逺近以分泒用是算無遺防邊儲有備嵗用不屈而民力亦不至於困敝焉甲辰關內大饑民至相食時公私罄竭計無所出會朝遣大臣賑濟行一切權宜之政公勞心焦思隨事裨補委曲詳盡一方之民得以少蘇者公之力爲多癸夘述職赴京一時方伯數公爲最明年甘肅巡撫都憲缺貳夏官時論謂非公不可朝廷擢公都察院右副都禦史仍支二品俸錫以璽書付以便宜之任往代之公卽時上道時公父行素翁年防九十公命其子文衡等南歸侍養惟攜一童自隨至甘肅首述朝廷徳意以諭將士人人感悅於是條爲合行事宜凡十曰新號令曰謹練習曰修城堡曰明賞罰曰覈功實曰抑虛詐曰卹孤寡曰稽儲積曰行賑貸曰撫畨落行下之日軍民翕然歡呼載道咸曰數十年無此也方將翹首跂足以望新政甫三閱月而行素翁訃音至矣軍民大失所望相率赴闕上章乞畱時制守邊大臣有故非得代不許擅離公以墨衰從事者又三閱月代者乃至歸至會府而卒時嵗乙巳八月七日也距其生宣徳戊申得年五十有八公娶羅氏初封安人進宜人子男二長卽文衡次文鑑女四人長適邑庠生伍鴻次在室次適指揮倪麟次適義官鐘珠文衡以某年某月某日公於【闕】山之原公生嶺南北仕於中朝官兩京歷三職皆専錢谷之任旣而出受方面之寄乃在西北戎馬之地凡首尾十有三年所以宣布朝廷之徳意以安生民儲邊備給軍餉者克舉其職而又屢遭荒札之嵗民不聊生之時乃能因時制宜補偏救以紓一時之急凡所經畫多出人意表不動聲色而所至成功朝廷方大用之眾方望其有爲而乃遽止於斯惜哉銘曰

公生南紀顯於西陲內撫疲民外控黠夷曰夏曰涼於岷於岐宦轍所至功業隨之所最著者賑民之饑生其垂死奠其將移凡此方民子母夫妻有田有廬非公功誰昔寶安羅曽巡於玆亦吾越產建功孔奇去世已久邊人猶思公今繼之嶺嶠有輝孰云將才専出於西前羅後魯人口是碑公身𨿽逝公澤長垂後人考徳眡此銘詩

浙江按察司副使陶公神道碑

天下承平日久變起倉卒智者不及謀勇者不及禦有能奮身其間以爲民蔽繼之以死卒能作吏民之气以收遏絕之效其功顧豈小哉當宣徳正統之盛大江以南民不識兵也久矣嵗戊辰劍冦起於閩旣而括冦相挺以起猝然竊發如風盛火猛延燎於枯艸燥荻之塲無有障蔽限隔之者當是時郡縣宻邇於冦者其民蓋岌岌然矣一時官吏防知所措往往驚畏走避𨿽以朝命將領亦皆觀望以爲進退無有立一定之計決必然之防者而浙江按察副使陶公者獨能以身嬰賊鋒而死之嗚呼豈非毅然大丈夫哉公始以易經中廣西鄕試第四人以親老願仕近地得交阯某縣典史攺鳳山縣時黃忠宣公兼掌藩臬司事知公有學行俾掌諒江府教授事秩滿陞按察司檢校丁內艱起復攺山東憲司未防按察使虞公信以有守有爲堪任風憲薦公起至京師試如所舉擢大理寺右寺評事尋用戶部尙書劉中敷薦超拜浙江按察使僉事會倭冦犯邊公以計殱之朝廷有綺段寶鈔之賜至是冦起處州將薄金華眾議曰蘭溪乃賊所從出之路蘭溪不守則兩浙震動矣陶僉憲有謀略非得之以遏其衝賊不易弭也公至蘭溪首率民壯因故城址立木柵晝夜警備又於縣南五十里立山口蘇村太巖諸寨以扼其要害屢用計略擒賊黨數百人聲震逺邇賊不敢犯境百姓爲之歌曰僉憲陶君賊聞震驚始爲民患今則逃生由是諸邑晏然而鄰境亦恃以無恐時總兵官都督徐恭尙書石璞等屯師日久賊深入險阻乘間時出官軍詗知又復逺遁撫捕之計皆莫知所施會議遣藩臬臣僚一人抵賊巢招諭之莫敢行者公毅然請任其事至則感之以誠諭之以理賊首葉宗畱陳鑑胡等環聴竦動咸翻然悔悟率其黨出降朝廷嘉其功陞本司按察副使仍守金華賊黨陶得二者尢號桀黠嘗僞以名降總戎諸公授以冠帶俾招其黨得二殺使者不受招官軍莫能制公以計用賊之來降者殺得二黨前後共數百人生擒百餘人而來降者又三千人得二僅餘四十人深遁山谷中其勢日孤指日可就擒矣同事者有忌公成功而沮抑之者公計不得行賊勢復起公與都指揮崔源往武義謀所以備禦之者至甫數日賊至矣武義無城惟木爲柵時兵民無防而賊勢張甚或勸公稍卻以避其鋒者公嚙齒厲聲以諭眾誓不與此賊俱生旣而賊近城公麾兵極力與戰自夘至申俄而城中火起蓋賊有潛入城爲內應者眾回望見火起遂大潰公竟死之時景泰元年五月十七日也公時年六十有一兩浙人聞之如喪其親戚諸郡縣皆遣人致奠蘭溪民相率言於憲司塑公像立屋祠之又各出己田以爲經久計事聞朝廷遣官諭祭誥贈公浙江布政司右防政官其子魯新會縣丞公諱成字孔思粵之郁林州人也曽祖諱某祖諱某父諱某母鐘氏公五嵗而孤與兄祖弟源相友愛娶某氏繼某氏生子二人長卽魯次然魯以公卒之某年月日歸郁林之某原厥後都禦史昆山葉公盛巡撫兩廣復以鄕人意立屋祠公於郁城如蘭溪云魯累官廣東按察司僉事以公墓道之碑未立徴文於予予惟自南方有事以來死事之臣爲國家所旌表者僅四人其二人者予皆有所紀述獨於公缺焉矧四人中公與二人者皆出吾嶺南予叨官太史表忠義以翼世教其職也重以僉憲公之請何辭以辭嗚呼風霜別艸木之性禍患顯忠臣之節自古死封疆之臣多見於季世擾攘之秋而此數公者獨能於四方無事之時一遇倉卒之變以身試之使狃安久豢之士夫知所感發興起事功以救生民之禍成安集之功而公於眾人中又獨爲之帥先其功蓋莫大焉是宜表著之以爲世勸所謂三人者永丰知縣鄧公顒死於閩冦慶遠同知葉公禎廣東憲副毛公吉二人皆死於廣冦顒與禎皆廣東人吉則浙人也其死義與公同於法得牽連書銘曰

死國之臣多在末季公獨死義於承平世奮其一身爲民屏蔽我眾𨿽有匪怯則脆一聞風聲晝掉夜悸鼓不能起不待金退四無救援百莫可恃所恃區區曰忠與義公惟一身以死自誓食君之祿豈無他輩所以全身亦豈無計公之此心則不在是受人之祿則死其事身𨿽澌盡心則孔熾以我之死作彼之气彼弄兵者獨非人類亦或因之革心易志天理民彛於是乎至往古來今孰能百嵗爲臣死忠於天無愧帝誥以褒民廟以祀芳名流傳百千萬禩史臣作銘昭告來裔

哀辭

陳莊靖公哀辭

我太祖皇帝始簡儒臣入內閣司王言遂預機宻故事非負宿望通經術有文藝者弗得與列聖相承率用翰林儒臣爲之其選至嚴也一時臺省臣僚𨿽有奇才異能亦皆安然遜避不敢萌毫髮覬覦意近世乃有以攀援來自他途者於館閣故事多有所更革幸而褧齋先生由宮端復歸禁林稍稍復其故眾方欣幸之而先生不幸以嵗戊子四月丁巳薨於位嗚呼惜哉眾皆爲辭哀之予亦附其後辭曰峩峩禁林距天咫尺地宻勿代王出言居帝左右預機宻匪徒用文實以道徳任輔弼古相之權隠然寓中泯其迹黙契潛孚啟沃一人化八極百僚具瞻禮接情通不赫赫匪徳匪望匪有文學曷以入惟公挺秀生自廬陵忠節域髙科盛名簉屬史館任方伯英皇當寧侍講經幃多啟迪簡在帝心復位之初首詢及起身外藩入長宮端率羣職進握樞機寵以嘉名進淸秩領袖羣仙闡明經訓正史筆眾方翹翹期以壽考永終吉天不憖遺一疾弗瘳遽終畢訃音四聞九重震悼眾於邑矧在宮聨淸言光範日延挹曷寓我哀效古陳詞寫胸臆

蘭湖先生哀辭

嗚呼科舉興而艸澤無逸儒儒之書如五經四書非不盛行於時然而孜孜講究者惟用於文詞以假途榮宦不仕而能究心於聖賢之學者蓋亦鮮矣若蘭湖先生夏良輔者豈非世之絕無而僅有者歟先生名相余姚人宋文莊公竦裔孫生而天資近道年十六七卽慨然有志於孔孟之學年益長於道若有所得謂學孔孟者當自朱子始朱子平生著述𨿽多其大且要者論孟集注學庸章句或問四書而小學一書又所以立大學之基本也其言明白雅馴初非難曉者而初學之士或不能以的然無疑也於是本先儒之說而附以己意文以淺近之言名曰四書小學便覽或爲之梓行予得而觀之嘆曰艸澤之中科舉之外世乃有斯人耶後獲與其從子刑科給事中孟寅同舉進士選入翰林爲庶吉士孟寅毎爲予言先生之爲人凡其居家庭處鄕黨所言所行可稱述者非一又知先生於聖賢書不但訓其義說其理而已於是益嘆世之如先生者何其少也未防時而先生捐館捨矣嗚呼而今而後豈復有斯人哉乃爲辭以哀之辭曰受元陽兮明以淸承貞則兮順以寧儼古道兮在躬不汲汲兮利名世紛騖兮詞藻羌獨畱心兮聖經遡其源兮洙泗戒途兮紫陽之庭慨斯人兮鮮儷冠玉蓉兮佩紫蘅思其地兮何所虞山峩峩兮舜江泠泠气𨿽雲散兮名弗可滅後千祀兮其人如生

彭處士哀辭

吾友彭彥實聞其伯父東軒先生之訃命予爲之哀辭予於先生無一日之雅哀從何生哉昔程伊川狀明道之行謂識與不識者莫不哀傷夫識者哀之固也不識者哀之何哉噫其必有不面而神交非情而義感而出於聲音容貌之外者矣故不辭而爲之詞詞曰維少防之垂光兮於吉之野有美一人兮隠居其下葆醇熈兮服儒雅環裏之人兮薫徳以化徳不形兮知我寡山椒水湄兮以遊以冶水可釣兮田可稼溯風流兮心獨寫宜壽考兮介純嘏羌胡爲兮天不假生教於鄕兮沒祭於社嗟若人之𨿽亡兮中有存者

大司冦劉公哀辭

天順二年十二月十五日刑部尙書萬安劉公薨於京師裏第天子震悼下自公卿大夫士庶人聞者嘆息弔者盡哀如喪其私親然嗚呼公之所以得此於人人者豈無其故哉公濬殿試讀卷官也公毎與人言及濬恆見惜之固不敢謂公爲知已然已不敢謂非已知也方公在位時濬未嘗一造門下及公以疾得告方一造拜而公已不能起矣嗚呼惜哉𨿽然濬之所以不亟拜謁者非簡公也不敢以眾人待公也則於公之薨也又安敢以眾人哀公者哀公哉於是乎形諸辭以聲吾哀辭曰天之生公兮非爲劉宗帝之用公兮非以華公之躬丰年而豫儲峙兮以待荒凶陸居而具舟楫兮以備濤風朝有正人兮孰敢諭我以發防國有仁賢兮孰敢謂其虛空眾喁喁以徯望兮方眷注之日隆何一疾之弗起兮溘物化以長終天之意竟不可知兮羌欲問之而無從嗚呼哀哉我之哭公兮非止爲公

祭文

祭大司馬王公文

國家養士百年於玆振衰舉墜思報者誰惟公生於邊方超出等夷謂古人之言必可用謂今世之事皆當爲名一登乎天府身卽許於皇家盡吾臣節遑卹其他己巳之變事勢嶪嶪元凶餘黨尙相糾結義切於衷刄不在手手捽其髮嚙之以口激發人心危而再安自此公名布滿人寰駸駸進用所至著迹門庭之冦一揮而斥經營四方於東於西勦頑踣凶止流飽饑讒人防極翩翩緝緝乘機報怨落穽下石天道昭昭事久終定起公於廢付以兵柄公奮其庸坐運廟籌首令嶺表安如中州振舉宏綱塞絕僣令突未及黔遽爾告病西歸故鄕豈耽閒適身居於家心縣於國嗚呼居廟堂之近則憂其民處江湖之逺則憂其君走嘗卽是以贊公眞髙平公後疇克繼之惟公有之是以似之久辱公知曷以爲報尙竭心思紀公神道寓此香帛數十里程侑以斯文以表平生尙饗

祭李學士文

嗚呼世所謂貴貴莫如三公公居師保位重望崇世所謂富富莫如萬鐘公品第一祿厚秩穹名揚四海心結九重一世之人孰能逾公得君如此其久委任如彼其隆天下方待其膏澤百世共仰其威風胡木冰之是變忽楹夢之兆凶一疾弗起俄然告終訃聞中外孰不怨恫某等幸居禁近每親徳容賴扶持之有自咸涕淚之無從薄陳巵酒用表哀悰

祭西昌蕭先生文

於惟先生一世令則出處關世道之升降言論示學者以標的其在太學也示教以身愛人以徳文不取奇學必先識其在內閣也代言必醇秉筆必直言不茍同事多禆益民方荷其陰受之賜士多賴其提拔之力胡姦人之詆誣乃無事而生隙仁賢盡爲之掃除气勢亦隨之蕭索或伏歐刀之慘或受邊塞之謫幸其善念不至於盡亡猶俾先生全歸於鄕宅嗚呼彼獨何心肆行胸臆貪天之功空人之國嗟所得之防何流惡聲於無極天有時而終定人至靈而難惑天日一旦開明曖昧於焉昭晰乾元奮獨斷之剛雷雨霈作解之澤僕者以起疑者以釋𨿽先生之身不幸溘然先逝而先生之心則旣坦然明白嗚呼一自先生正容易簀士气日淪於卑卑事勢日阽乎岌岌講經者穿穴出於大道之旁摛辭者雕刻壞其本然之質道徳分裂鬼怪百出是則先生之出處存亡關乎世道之盈虛升降之消息念惟小子生於遐僻一經品題遂爾超軼念誨言之如昨緬儀刑而不忒心常切於幾筵迹久拘於仕籍期以歸省道經貴邑具一瓣之心香灑兩行之淸泣曩守制以南還拘於禮而未克玆免喪而北上謹陳辭而寓戚望佳城而致奠報殊知於萬一伏惟尙饗

祭韓都禦史文

嗚呼自古及今人才之生曰徳曰才爲賢爲能位皆隨時而可致望非積久而不成所謂望者必由嵗月之積累夫豈旦夕之經營良以國家用之而屢著其效逺近聞之而皆識其名如久旱之雨人望之而知其爲澤如積陰之星人見之而知其必晴其處也如在山之虎豹其出也如逐雀之鸇鷹用之固足以成天下之事不用亦足以系逺近之情泛觀一世斯人無防公其庶乎今又已矣公年弱冠卽振風紀僅及立年遽總憲體首按江西令行禁止如霜之嚴如風之靡再殿嶺南民安盜弭如防斯遏如水旣泚禁革之政在江人口耳保障之惠淪廣人肌髓聞之者膽懾見之者气餒轟轟然於一世之依阿昭昭乎於眾人之譎詭以此致譽亦以此致毀喜固以此怒亦以此嗚呼自古聖賢亦或如此人之小人天之君子天乎天乎盍緩公死才之生也固不易哉望之成也尢爲難爾已而已而九原莫起更防何年有此英偉嗚呼哀哉哀哀何已哀𨿽眾同痛實切已因令子歸緘辭千里英英之靈庶其鑑只尙饗

祭邢都禦史文

惟兄與我同生海外俱以文科北來出仕聨登朝籍益惇鄕契同於一月之間並命超陞顯位兄爲都憲我爲學士大馳朝野之聲增重鄕邦之气兄先我仕亦先我退家居十有二年得遂歸老之計憶惟癸巳之別至今僅及十嵗前年之秋兄以書寄他無所言屬以後事豈意去秋訃音忽至肯憑無鬼之論負我故人之意因兄所筆序以爲志更爲徴之顯者庶其永傳於世於戲瀛渤之間瓊崖之地山川淸淑物類華麗防千萬年秀气始萃生我與兄蓋亦無愧兄今已矣我獨後逝旣不能執紼以送又不克傾觴而酹舉首天南望風灑淚緘詞萬里命子代祭曰神交以心通諒死生之靡異嗚呼哀哉尙饗

祭周廷參編修文

嗟嗟廷參謂君不壽耶則已年逾四旬方之顏子固爲過矣謂君不貴耶則官居七品方之王令固爲多矣所可恨者七旬之父垂老六尺之孤尙稚學已優而未得可行之位以濟時道已明而未成一家之言以傳世善人命薄從古則然彼哉何修富貴長年豈見徳於人者顧得罪於上天天道茫昧無從質焉嗟嗟廷參天也柰何考其平生樂少苦多雕肝鏤腸以爲文章特施之於風雲花艸未見用於淸廟明堂矩行規步以端操履特稱之於親舊僚友未見知於秉鈞當扆嗚呼士之不遇乃士之常今𨿽未達後尙可望惟未下壽而遽死在善人則深爲可傷然反於心茍無愧則命𨿽短而若長百嵗亦死何以較量某生嶺南君居浙西均擢鄕魁均遊虎闈繼入翰林又爲僚友毎聞君言如飲醇酒觀君之持守莊重步履舒徐恆私心之竊念是皆壽考之符豈意以遊言之故遂飲恨以長殂嗚呼哀哉嗟嗟廷參何至於斯天耶人耶尙忍言之河冰旣解旅櫬載歸臨行致奠聲吞涕垂尙饗

祭吏部侍郎楊公文

嗚呼先生人中之鳳文中之虎其人則今其道則古一家之父子兄弟濟美聨芳一世之經學文名蜚聲獨步屢防金匱之書専掌玉堂之署擢貳天官之卿兼處宮端之副於徳可謂不孤所志允爲無負所惜者澤未洽於黔黎恩將推於祖父前朝之史垂成當寧之眷方注胡一疾而不起動四逺之哀慕喪我良朋居然寡助幸而後死行將歸去率僚屬以酹一觴表平生之衷愫尙饗

祭姚江戚編修文湍墓文

嗚呼文湍剛勁之資豪放之气髙誼激切直上薄於雲天巨眼空濶毎下視夫塵世凡眾人之嗜好不足以動其心舉一世之交遊少足以當其意於人之惡𨿽若不容於人之善未嘗有忌時發驚筵之辧臧否罔不稱情間有罵座之狂毀譽皆有所試醉言無異於醒面質不違於背有憤世嫉邪之心有勇往敢爲之志嗚呼文湍之爲人殆古所謂陽必剛剛則必明而異夫陰必柔柔則必晦者耶僕也於君若有夙契特於眾人之中許以斷金之利始落落而難合終偲偲以交勵柰何用之不盡期而未遂命與心違中道而逝老我後死餘二十禩孰知防漠之魂猶有舊交之誼老妻北來舟次江澨夢中彷佛如見報以風濤將至預告以期使知回避旣而果如所言幸免顚躓嗚呼文湍人傳君之爲神涖胥濤而享祀卽今所至而徴之無乃兼司夫江湖之事原其神之所以有靈政由其心之無愧气之聚也旣落落其不凡气之散也尙昭昭乎不昧其生也不盡用於明時其死也乃見錄於上帝嗚呼文湍友道之廢也久矣曰友曰朋如兄如弟指金石以爲期刑雞犬而設誓腰首稍殊情態頓異云泥隔則易交勢位軋則相忌對面如九疑之峯跬步有千丈之勢火炎炎於顯盛之時冰淸淸於困窮之際把臂才解遇諸途遽轉面而過宿酲未醒逾其閾卽滕口以刺過門不入室又爲操戈之舉落穽不援手忍施下石之計親其身也遑防況伉儷乎生爲人也尙然況下世乎文湍始終無二心生死同一致不忝爲聰明正直之神眞可謂英邁傑特之士緬想舊遊稠人廣會一飲百十鐘揮毫數千字故卽平生之素好用答故人之陰惠詩以寫不盡之情酒以侑有從之淚具別紙以焚化就宿艸而澆酹伏惟英魂如在來鑑於是不鄙人世之凡言特歆禦醒之醇味嗚呼痛哉尙饗

祭袁秉中太守文

嗚呼袁兄不相見者逾二十年愛而莫親中心懸懸意其後防猶或可冀豈期一朝溘焉長逝自玆以往再無見時念我年之亦老尙地下之是期念惟戊辰之春始見兄於京師一見之頃卽如素知亶心期之妙契恆跬步以追隨幸而同官於朝朝夕相與期白首以周旋日聨翩乎朝著旣而兄出守梧我送以賦謂不久而遄歸庶全交於末路豈知暫別之年卽是永訣之日追想平生音容如昔每過遊從之地輙興思想之心念念不已戀戀至今爰因哭兄之死遂爾惜兄之生有才而不盡用有志而不盡行彼哉爲卿爲相夫豈盡其才能兄僅終於四品専守乎一城況晚年之遘疾乃昏迷於物情嗚呼尙忍言哉言之何及揮淚寫詞中心於邑緘辭萬里表我交執哀哉袁兄尙饗

祭先兄文

嗟我與兄少年失怙賴祖鞠育未防亦故母氏寡居門戶單薄世情澆漓生理蕭索宗祀所系在我二人如鳥兩翼如車兩輪相依以成缺一不可我不可無兄亦如兄之不可無我我出而仕兄守以居內外相資彼此相須母老而病賴兄侍奉無內顧憂得以效用兄營家業弟顯祖宗基構日固地望益崇母也云亡我歸自京不見我母幸哉有兄別防二十載始復相見同處四年又復分散惟我兄弟同心協力餘四十年始有今日方期掛冠同樂晚嵗不意訃音倐然而至病不侍藥卒不拊棺兄弟永別何無一言聞臨終時亟呼我子意欲有言囑付於弟口不能言意已可知我心黙諭敢不遵依年近六十亦不爲天所可恨者子侄俱小九原之下見祖與考爲道汝弟不負所教昔與兄期早歸故里今兄旣逝弟歸何倚勉盡職業未卽雲歸惟子與侄成立是期兄弟二人一气分形死者非死生者非生人孰不死有後有先異時地下期無靦顏嗚呼我祖我父世惟一身至我兄弟乃有二人今侄與子又加以倍宗祀有承身後有繼兄𨿽亡矣有存者焉彼哉負我付之蒼天弟身縶此心已逺馳緘辭萬里以寫悲思南望長號腸裂胸摧哀哉痛哉再無見期尙饗

祭妻弟金鼎文

嗚呼鼎乎其何以死乎天賦汝以淸粹之資不宜死也帝降汝以聰悟之性不宜死也心孔仁而不傷乎物不宜死也學方進而未底於成不宜死也不宜死而死之豈非命乎百年之宗祀傳於汝不可死也千金之基業屬於汝不可死也父已老而望汝以養不可死也母已逝而冀汝以承不可死也不可死而死之豈非天乎天乎命乎無從致詰天不可諶命不可必靜言思之我心如刺想汝平生之音容念汝平生之恩義愛我敬我情過兄弟盡心教汝期以有成誰知老天不從人欲姊兮旣亡弟也隨歿一雙愛刄並割我腸我猶云可汝父可傷有屋渠渠誰其與居有田畇畇誰其菑畬空一生之辛苦竟今日之何如嗚呼鼎乎汝其忍棄我而去九泉之下儻逢汝姊應道我之傷心情切切而不已憶其臨終之言頻囑我以覷汝今也汝亦繼亡我欲報之無所玆者試期已逼我欲北行不能臨壙以盡我情聊寫斯文以表我哀嗚呼鼎乎尙鑑此哉

重編瓊臺槁卷二十四

