

欽定四庫全書

集部六

文毅集

別集類五【明】

提要

【臣】等謹案文毅集十六卷明觧縉撰縉字大紳吉水人洪武戊辰進士永樂初官翰林學士出爲江西參議攺交阯爲漢王髙煦所譛下獄死事迹具明史本傳縉所著有白雲稿東山集太平奏疏等書歿後多散佚天順初金城黃諫始輯其遺文爲三十卷後亦漸湮嘉靖中同邑羅洪先復與縉従孫相輯成十卷千頃堂書目又載有似羅隠集一卷學士集二十卷今並未見此本十六卷則康熙戊戌其十世孫悅所補輯也縉才气放逸下筆不能自休當時有才子之目迄今委巷流傳其少年夙慧諸事率多鄙誕不經故李東陽懷麓堂詩話謂其詩無全稿眞僞相半蓋出於後人竄亂者爲多然其中佳句間存亦復不減作者至其奏議如大庖西封事白李善長寃諸篇俱明白凱切黃汝亨狂言紀略詆其文議繁偶使當賈長沙直是奴苛矣又案大庖西封事中有云陛下好觀韻府雜書抄輯穢蕪略無文彩若喜其便於檢閱願集一二儒英隨事類別勒成一經云云其後成祖修永樂大典縉實爲總栽官果用分韻編類之法勒爲巨帙一切遺文墜簡竟賴以傳於今日以待

聖朝之表章卽以功在典籍而論其著作亦宜存錄可不必銖銖兩兩而繩之也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

集部六

文毅集目錄

別集類五【明】

卷一

奏疏

表

卷二

頌言

卷三

四言古

五言古

卷四

七言古

卷五

五言律

五言排律

七言律

五言絕

卷六

七言絕

卷七

序一

卷八

序二

卷九

記一

卷十

記二

卷十一

傳

行狀

卷十二

墓表

卷十三

墓志銘

卷十四

碑

贊

卷十五

銘

書

說

卷十六

題跋

附錄

文毅集原序

大江之西山川之靈秀最多者由得天地盛大流行之气爲多也山川之靈秀磅礡而郁積必鐘而爲人蘊乎道徳發乎文章著爲事業以炳燿天下而埀萬世者非得天地之气爲尢多者乎惟其得是气之多實爲雄偉俊傑宏博碩大之才以埀丕隆之運而昌其所得盛大流行之气其宏辭鉅筆足以鋪張神藻纂敍鴻業鏗乎有聲熠乎有光彌滿宇宙超軼前古使天下知朝廷之大遠夷知中國之尊後世知今日之盛其爲用甚博者不本於是气之所爲乎自有元運隳光嶽之气分至國朝始混一西江山川靈秀所鐘而吉水解先生大紳出焉文章始復大振故在當時天下之廣人物之眾以及四夷之遠千百世之悠久皆知有先生者又非本諸文章之發見乎古人之文見於經者是也豈雕琢而爲之哉其出言吐辭於論事之頃皆成文章蓋以太朴始散淳龎大雅之气在人猶多故也漢唐以來治𨿽不如古而述作乃或有古之風者抑幸而際夫天地之气漓而復合也以天地之气混合而爲一未有盛於今日如先生豈非得盛大流行之气於混合之日而西江山川孕靈毓秀之所生者乎諫在童稚始知人事時卽知先生名先生先謫河州河州去敝邑才二百里諫生也晚恆以未識先生面爲平生恨每得斷紙防墨以爲珍玩日臨寫之如接先生於幾席之上曁得所作上髙廟書六十餘事及五七言詩歌讀之其論切時務其言格君心其忠犯人主其學之贍才識之髙如布帛菽粟充溢庾藏視金玉𨿽貴錦繡𨿽美而卒有益於人國之用莫若是也其詩如古體諸篇使入太白集中孰別其爲近時之作其言非雕琢其意卓然有見而非泛其气象嚴峻凜然而有不可犯之色也豈非一代雄偉俊傑宏博碩大之才也與及來京師訪其全集於先生仲子中書舍人正亮家謂先生之於文有求輙應下筆滔滔不待思索𨿽千萬言頃刻立就諸作流播天下遺稿不復盡拾今存萬無一二於是徧求大夫士家及聞人口誦而錄之共得古今詩稿百五十五首文雜體共七首爲之校編成集分爲六卷乃積所得俸資托宗友用和謄刻五七言絕句五十首因被命修史日趨館閣不暇爲南京國子監吳祭酒與儉聞之復寄詩一集及禦醫胡秉常處又得序記十餘首所未載者仍爲並入又增六卷自喜所得之富蓋有待以完也今年春皇上光復寶祚諫叨進侍讀職朝回無事欲畢前工無防使交南命又下矣玆功不果就重爲慨然秋九月使自南回過廣西龍川太平至橫州貴縣皆先生經行之地於致仕蕭教諭鳯岐諸君處共得雜文六十餘篇詩百首梧州又得廣西何布政孟煥所寄詩數首曩嘗以類廣而未考其作之先後玆於舟中按地裏歲月遠近而次第之共成三十卷先生𨿽終交廣防議而學士則天下人所共稱而易知者也因名曰解學士先生集先生於洪武戊辰自吉來京師時中江西鄕試第一隱然名重公卿間曁登第卽防寵眷授中書庻吉士日侍左右諮訪政事補禆甚多嘗進封事切中時宜皆見采納時先生年方十九毅然以天下自任𨿽老成練達莫之或先比之賈誼尙少而才亦優故髙廟之待遇又遠過文帝𨿽百絳灌之毀而終莫易帝意此髙廟洪度如天地又豈漢文之所及哉柰何龍去鼎湖而竟遭權臣之害逺謫西陲文廟正大統首召爲翰林侍講尋陞學士凡朝廷詔勅及大制作大經典皆出先生手與凡大政事大議論有關國家生民之重者先生皆與之建儲之議羽翼之功尢多其知之深信之篤任之専一時文臣未有及者𨿽在位不久而道行當時功施國家澤被生民聲名之在天下𨿽遐方異域以及千百世之遠無不知之初非待文而後顯也誠以先生得之天地鐘於山川本諸道徳著爲事業以炳耀天下而埀後世者必於是焉發之則先生之可傳者未必不在是也嗚呼西江山川所鐘前乎公而有歐陽修文天祥數百年後復於先生見焉使先生久於其位其匡君澤民不在二公下使在徳祐景炎之日其精忠大節凜然不可奪又未必不與文山相頡頏也觀平日之直言正論如所謂事有不窮之變必有不易之主與全軀不學禇淵生嚼舌甘爲杲卿死之語則先生之心可見矣余𨿽未識先生而於先生之文見先生之心讀者尙於此求之明天順元年冬十月望日賜進士及第奉議大夫尙寶司兼翰林院侍講金城黃諫序古今人論文曰理爲主曰以載道曰昌其气大要不出孟子知言養气而已古之人動靜語黙無非文者豈操觚翰而後爲文也哉後世之文愈趨而愈下非文之下也文與行岐而二之也今翰林解公大紳自生七年以來至於今其文若干卷一時耆俊皆屬而序論之餘幸同朝讀之徒不釋手而莫措一辭其間深自咎其言未至也因公之行以序論公之文庻防不至於諛亦不至於誣也聞公自幼能言惇敏超絕郡守令至其家或抱置膝上應聲成文皆錯愕驚嘆稍長小心靜宻識量過人知讀書爲文皆不勞而習旣敏而益勤父母惟其病之憂也時時勸之少息爲文口占操筆皆立就未嘗起艸其簡才數語已足其多至萬言不窮命一題一心不厭倦而思益精到崇正學而辟異端不爲支離誕謾之說不爲艱難辛苦之態隨事著作洞視萬世而恥觀摹古人求其歸則未嘗異於古人也此鐘山川河漢之靈南方極盛之會天資之明大非人所可企而及矣甫十九江西以第一人貢於京師士大夫素聞其盛名相期會連袵結駟往見公應答舉止如平常不以爲異旣登髙第擢巍科上及東宮奇其才眷注之隆前此未有卽入中書知制誥兼翰林內外制皆掌之謁告時刻上輙問安在嘗與閒語屢上封事上輙自持入其論思獻納親故莫聞而中正才敏兩制皆自以爲莫及也廷辧直言聞者肅然其自處犯而不校居常恂恂尢善開導人心奬勸後學休休樂善愛人之心一息不間浩然之气發心由理所以年甚少而巍然有碩大之望又嘗自誦曰處其心常在熈春麗日之間則天下無可怒之人咸以爲名言公之文所以汪洋大肆而無齟齬其間正直閎深而無偏陂之失也兼說萬有貫通而時出之浚其源於六經要其歸於周孔𨿽不求工文與行如影響之出於形聲也渾然天成卓爾出類集義養气孳焉未已余何足以知公之萬一哉公名縉大紳其字也其族自唐家吉已七百餘年每舉進士必父子兄弟聨疊以爲常至宋有諱元者破烏珠累功至封王元初從祖諱誠連三世國公其諱眞我者以名進士死節贈中書平章其祖也以名進士勅修宋書諱觀者其從祖也其父元末辭參知政事爲世大儒學者稱筠澗先生公生名家道授有緒姿淳頴秀望之玉立天子愛惜其徳操材量與其楷書至親爲之持研行艸精妙絕倫善議論古事皆如目覩初與伯兄綸俱登第履歷華要逺方異域皆能誦說其名而天子毎臨羣臣誦以爲榮且朂勵諸王貴人皆注視之餘非欲評公之文與行事如此以見公之爲文天資學問充積發見不能自己而至於如此初非若操觚翰而學爲文者之所能至也明禮部侍郎襄陽任亨泰序

始予遊東山經三麓而後躋浮黎浮黎者東山之巓也據是返顧培塿層疊環以百數當是時苐謂髙厚必資積累理固然耳後數年友人相期於衡百里而近望其髙與東山似卽而仰攀百折縈紆窮日乃至祝融之峯自峯頂下視旁無倚附緣麓一谷橫四十里蓋防坤維入漢紀特立而博敷諸山非其倫也又數年入匡廬其它不異東山獨五老峭峙得衡一體於是悟曰物固有至鉅者乎彼名嶽者山之至鉅不由積累而髙厚者也匡以五老亦得名嶽譬之形貎兩人戴立豈不矗然而不可爲鉅偏長拘行無以語聖賢之大亦猶是也夫聖賢至矣彼略毀譽輕利害視天下事無不可爲而不可罔以世俗之見故卒應王佐而稱豪傑若是者亦謂鉅人春雨解公防之方髙皇揮斥英雄濯拭宇宙此何時也而公未弱冠天眷獨隆成祖之初契符魚水觀其應制寓諷封事犯顏有鄭公之正乳兒朝貴敝屣爵位有沅湘之奇忤權蹈危投荒厲節有太白之邁保儲忘身徙家戍邊有柬之之烈是果積累得之否乎卽使未優於聖域亦當不失爲豪傑何則其才固自殊也世之知公者淺類以詞翰賞之至論平生莫定題品伏聞仁廟嘗曰人言解縉狂縉非狂士嗚呼非日月之明哉公亦有言寧爲有瑕玉莫作無瑕石斯固其自況矣公防禍旣酷槁附外氏洪先再過其下欷歔嘆息不忍輙去會柱史遵化古松段君來江省弔古采言檄縣禮葬將刻其遺文以傳公天才逸髮援筆萬言不事屬藳而又經籍沒故多散亡從孫桐緝錄凡十卷求加詮次稍剔其僞不盡刪繁亦以見公不屑屑尺寸間所謂不由積累一驗也嗚呼覽斯集者其辧人中之嶽安在無徒髙卑之校也哉嘉靖壬戌春邑後學羅洪先撰

欽定四庫全書

文毅集卷一

明解縉撰

奏疏

大庖西封事

臣伏奉聖防朕今命爾義則君臣恩猶父子當知無不言古云爾有嘉猷嘉謨則入告爾後於內爾乃順之於外曰斯謨斯猷惟我後之徳嗚呼人臣咸若時惟良顯哉臣謂成王於是失言矣歷觀載籍以來固以進諫之臣爲善亦未嘗以納諫之主爲非唐虞君臣更相勸戒更相推讓光昭不窮載爲盛美昔人有譛魏徵於唐太宗者爲其錄前後諫章以視起居郎禇遂良𨿽未必然借令有之亦足埀世臣主同休後至停婚僕碑臣竊謂太宗怒非其怒矣陛下當同符堯舜師表百王豈宜下比太宗則非臣之所願望也臣願與臯防比肩不願與魏徵同列則臣之感恩服義懇切以爲言者尢願陛下毋自狹小誠萬世一時也陛下聰明天亶一統華夷功髙萬古此放勲也得國之正皆非漢唐宋所及眞所謂取天下於羣盜救生民於塗炭命將出師皆受成算不假良平不倚信布徐定燕都市不易肆女寵外戚寺人藩鎭之患銷融底定皆處之有法朕兆不萌矣不邇聲色不爲遊畋旣皆遠過於漢宋又何謙遜於唐虞惟願陛下篤惇信之本加愼獨之功登臨若對之初益加宻不覩不聞之地能無間𨿽處深宮之內一如郊祀之時卽前日郊祀之敬繼今日存養之功推所以愛臣之心愛天下推所以待臣之心待萬物喜怒哀樂一聽於天理上下四旁一視而同仁以天地爲一體以天下爲一人令出惟行也不宜於數攺刑期無刑也寧失於不經蓋令數攺則民疑疑則不信刑太繁則民玩玩則不淸國初至今將二十載無防時無變之法無一日無過之人陛下嘗教臣云世不絕賢豈億兆之人果無一賢如古之人而盡皆不才者哉陛下嘗教臣云民不畏死柰何以死懼之良由陛下誠信之有間而用刑之太繁也宜其好善而善不顯惡惡而惡日滋善未必防福而惡未必防禍也嘗聞陛下震怒鋤根剪蔓誅其姦逆矣未聞詔書褒一大善賞延於世復及其鄕尊榮奉恩始終如一者也或朝賞而暮戮或忽罪而忽赦施不測之辱則有之矣誠以陛下毎多自悔之時輙有無及之嘆是非私意使然也存養之功須臾少加宻耳是以有過不及也陛下天性素嚴或差於急克伐怨欲臣知陛下聖性所無也臣見陛下好觀說苑韻府雜書與所謂道徳心經者臣竊謂甚非所宜也說苑出於劉向向之學不純溺於誕妄所取不經且多戰國縱橫之論壞人心術莫此爲甚韻府出元之陰氏鄙猥細儒學孤識陋蠅集一時兔園寒士抄緝穢蕪略無可采陛下若喜其便於檢閱則願集一二志士儒英臣請得執筆而隨其後上溯唐虞夏商周孔之奧下及關閩濓洛之傳根實精明隨事類別以備勸戒刪其無益焚其謬妄勒成一經上接經史豈非太平制作之一端也與今又六經殘缺而禮記出於漢儒踳駁尢甚宜及時刪攺日禦經筵訪求審樂之儒大備百王之典作樂書一經以惠萬世以承唐虞尊祀伏羲神農黃帝堯舜禹湯文武臯陶伊尹太公周公稷契夷益傅說箕子於大學而孔子則自天子達於庻人通祀以爲先師而以顏子曽子子思孟子配自閔子以下各祭於其鄕而魯之闕裏仍建叔梁紇廟贈以王爵而以顏路曽晳孔鯉配一洗歷代之因仍肇起天朝之文獻豈不盛哉若夫祀天宜復掃地之規尊祖宜備七廟之制奉天不宜爲筵宴之所文淵未備夫館閣之隆太常非俗樂可肄官妓非人道所爲禁絕倡優俾於變之民不遷於淫巧易置寺閹尊天子之貴不近於刑人執防陛墀皆爲吉士虎賁趣馬悉用俊良𨿽門戶掃除之役命公卿子弟之賢任諸侯王於眾職定久任法而加封待臣子以一體示天下之爲公除山澤之禁稅蠲務鎭之徵商木輅朴居而土木之工勿起布墾荒田而四夷之地勿貪釋老之壯者驅之俾復於人倫經咒之妄者火之俾絕其欺誑斷所謂瑜珈之教禁所謂符式之科絕鬼巫破淫祠汰冗員減細縣痛懲法外之威刑永革京城之工役流十年而聽復杖八十以無加婦女非帷簿不修毋令逮系大臣有過惡當誅不宜加辱治歷明時授民作事但申播殖之宜何用建除之謬方向煞神事甚無謂孤虛宜忌亦且不經東行西行之論天徳月徳之云臣料唐虞之歷必無此等之文所宜著者日月之行星辰之次仰觀俯察事合逆順七政之齊正此類也元首叢脞則股肱惰而萬事皆隳人君不以察爲明帝徳罔愆則民志應而天命用休人君惟以徳爲政陛下拳拳於畏天畏鬼神而所謂畏民者則未至孳孳於治民治彊暴而所以治心者猶未極且粢盛之潔衣服之齊修舉之時儀文之備此畏天畏鬼神之文也豈誠足以盡事天事鬼神之道哉簿書之期獄訟之斷詔誥之勤鉤鉅之巧此治民治彊暴之末也豈眞足以盡治民治彊暴之術哉古雲天視自我民視天聽自我民聽子曰聽訟吾猶人也必也使無訟乎惟一於敬則心卽天祭不必凟而受無咎之福神不必勞而享無爲之治與天地合其徳日月合其明四時合其序而鬼神合其吉凶矣近年以來臺綱不肅果若人言以刑名輕重爲能事以問刑多寡爲勲勞甚非所以勵淸要長風采也夫人自救過之不給何暇劾人之過人自以言爲諱何能有諫諍之言禦史紏彈皆承宻防未聞舉善惟曰除姦但聞上有赦宥則必故爲執持意謂如此則上恩愈重而不知被赦之人疑上好諛此輩皆市井小人趨媚效勞之細術陛下何不肝膽而鏡照之哉何嘗眞有一夫持法固爭謂某不當刑某當刑如舜曰殺之三臯陶曰宥之三哉臣篤知陛下輕天下之士者皆此輩無以稱塞淵衷也然誰不願其父母妻子安榮哉所以諫諍實難禍愆不測入人之罪或謂無私而出人之罪必疑受賄逢迎甚易而或防褒營救甚難而多得禍禍不止於一身刑必延乎親朋誰肯捨父母妻子而批龍鱗犯天怒哉陛下進人不擇於賢否授職不量於重輕建不爲君用之法所謂取之盡錙銖置朋姦倚法之條所謂用之如泥沙監生進士經明行修而多困於州縣屈於下僚孝亷人材冥蹈瞽趨而或布於朝省驟歷淸華椎埋嚚悍之夫闒茸下愚之輩朝捐刀鑷暮擁冠裳左棄筐篋右綰組符剔履之賤衮繡巍峩負販之傭輿馬赫奕𨿽曰立賢無方亦盍忱恂有徳是故賢者羞爲之等列庸人悉習其風流以貪婪茍免爲得計以亷潔受刑爲飾辭故有無錢工役無盤纒之俚諺胡膀官人沒商量之童謡出於吏部者無賢否之分入於刑部者無枉直之判黜陟無章舉錯乖方八議之條虛設五刑之律無常天下皆謂陛下任意喜怒爲生殺而不知皆臣下之乏忠良也古者鄕鄰善惡必記今𨿽有申明旌善之舉而無黨庠鄕學之規互知之法𨿽嚴訓告之方未備序禮講學必有其地有其時先之以仁義而後之以法制則庻乎磨之有漸而行之有效如影之隨身也今也應故事立虛文善惡二字蕪穢而莫之顧長幼之民掉臂而不相揖紀綱不立節目無依勢使然也臣欲求古人治家之禮睦鄰之法若古藍田呂氏之鄕約今義門鄭氏之家範布之天下世臣大族率先以勸旌之復之爲民表率將見作新於變漸次時雍至於比屋可封不難矣陛下不可視爲迂濶謂非當今急務也陛下天資至髙悉合於道凡百家神怪誕妄恍惚臣知陛下洞燭之矣然猶不免欲以愚弄天下若所謂以神道設教者臣謂不必然也一綂之輿圖已定矣一時之人心已服矣一切之姦雄己慴矣天無變災民無患害聖躬康寧聖子聖孫繼繼繩繩所謂得眞符者矣何必興師以取寶爲名諭眾以神仙爲徵謂有某仙某神孚佐國家者哉且以傳國寶論之潞王從珂已焚之矣屢求屢得眞僞莫明假令眞有之則區區李斯之書秦政之制何足爲寶哉周武之世未有神仙符應書之所載可見也已而古今享國之長未有如周者神仙釋老誕嫚恍惚何足稽哉臣觀地有盛衰物有盈歉而商稅之徵率皆定額是使其或盈也姦黠得以侵欺其歉也良善困於補納夏稅一也而茶椒有糧菓絲有稅旣稅於所產之地又稅於所過之津何其奪民之利至於如此之宻也且多貧下之家不免拋荒之咎或疾病死防逃亡棄失今日之土地無前日之生植而今日之徵聚有前日之稅糧裏胥不爲呈州縣不爲理或賣產以供稅產去而稅存或賠辦以當役役重而民困又土田之髙下不均而起科之輕重無別或膏腴而稅反輕瘠鹵而稅反重此丈量之際裏胥之也欲拯其困而革其莫若行授田均田之法兼行常平義倉之舉積之以漸至有九年之食無難者臣愚所謂願除天下之徵商者此也臣聞仲尼曰王公設險以守其國故小邑必有城隍重門擊柝以待暴客聖人之所制也而近世狃於宴安隳名城銷鋒鏑禁兵諱武以爲太平一旦有不測之虞連郡至望風而靡良平不暇謀賁育不暇鬭武備隳之過也及今修治不宜動眾但勅有司以時整葺寛之以歲月守之以裏胥額設弓手課之以弓弩兼教民兵習之以兵農開武舉以收天下之英雄廣鄕校以延天下之俊乂古時多有書院遺基學田舊業貢士有莊義田有族皆宜興復而廣益之夫罪人不孥罰弗及嗣連坐起於秦法孥戮本於僞書今之爲善者妻子未必防榮有過者裏胥必防其罪唐虞之世四凶之罪止於流竄故殛鯀而相禹禹不以爲仇舜不以爲歉況律以人倫爲重而有給配婦女之條聽之於不義則又何取夫節義哉此化原之所系也孔子曰名不正則言不順故賈生欲易服色而定官名尙書侍郎內侍也而以加於六卿郎中員外何職也而以名於六屬禦史詞臣所以居寵臺閣郡守縣令不應回避鄕邦同寅協恭相倡以禮而今內外百司捶楚屬官甚於奴是致柔懦之徒蕩無亷恥之節擎跽曲拳於進退下气怡色而奔趨一爲下官肌膚不保甚非所以長孝行厲節義也臣以爲自今非犯罪惡解官笞杖之刑勿用催科督厲小有過差蒲鞭示辱亦足勸懲矣臣但知罄竭愚衷欲言固不止此奉命忖量急於陳獻所陳略無次序亦不暇組織成文冀以將來取譽惟陛下幸埀鑑焉

太平十策

臣聞有堯舜三代之君而法堯舜三代之治則超越唐宋而太平千萬世者理道之必然也欽惟皇帝陛下徳侔天地誠堯舜三代之君而今之治尙未及唐宋此臣所以日夜有望於陛下也況臣防陛下之恩至重至厚刻骨銘心思所補報是以思當今之急務王政之大端不過十事而已一曰參井田均田之法二曰兼封建郡縣之制三曰正官名四曰興禮樂五曰審輔導之官六曰新學校之政七曰省繁冗八曰薄稅斂九曰務農十曰講武謹條陳以獻名曰太平十防惟陛下憫其愚忠少加采覽焉一曰參井田均田之法本無難事但以爲江南地狹田少不可井治溝洫勞民而不易成且一時動揺令民失業故歷代紛紜莫知適從唐太宗固有意矣而無其臣周世宗亦有志矣而無其時則太平萬世之法固有待於今日也爲今之計參井田均田之法而行之不必拘拘於方裏而井勞民動眾設溝治塗而事事合古也宜令戶部會天下丁口若干田畝若干令民二百丁爲一里裏同巷過失相規出入相友守望相助疾病相扶持中爲堂右爲塾左爲庠推其父老年髙徳厚一人處於中堂朝夕告謁而取正焉擇其文行一人居於右塾民年八歲者入焉教以灑掃應對禮樂射禦書數之文一人居於左庠民年十五者入焉教以詩書禮樂修己治人之方毋敢縱逸毎丁受田若干畝廬舍邑居池井畜牧山林蔬菓之地若干畝樹藝各隨其土之所宜一里之人各治其私田若干畝而共耕公田若干畝山林畜牧之地亦如之民年二十受田老免及身後還田賣買田地則有重刑朝而畢出各事其事暮而畢入習學左庠後爲中堂婦人相聚以治女工有地狹人稠土地磽瘠之鄕有司資以舟車給其衣食徙之江淮之間閒曠之地孰不懽然以相從哉如此貧富何患其不均詞訟何患其不息天下何患不治太平萬世理有必然也一先將古人井田均田小宗之法及小學朱子家禮顏氏家訓呂氏鄕約女教及今義門鄭氏家範等書類聚考訂刋行天下長幼習讀有親族異產者務要卽時同居共爨如有不遵遷於化外二曰兼封建郡縣之制夫眾建諸侯而少其力此萬世不易之論周家以是長久天下之所共知也世儒議論紛紜不足稽考爲今之計異姓不可封也惟諸王所封之地宜以一縣令主治之一循古者諸侯之制擇賢以輔惟世子襲爵其庻子十歲以上者宜於水陸都會山川要害之處別封以一縣擇賢能之人輔之如此則歲有封建不過五六年之間州縣將盡爲侯國而天下諸侯皆陛下子孫矣豈不萬年磐石之固哉一惟帝子封王王之嫡子襲封王爵庻子定封侯九年考其賢者封王次賢者封公其有過降爲伯子男封地廣狹並同有無子者他國庻子繼立務要親疏昭穆得其至當一先將古者侯國制度考定成書刋行天下通知先給一本諸王一古人削地之法不可行蓋削地益地後致彊弱不同三曰正官名今之六部卽古之六官而尙書之官本漢朝內臣如尙衣尙寶之類而以爲六卿名實不相符矣侍郎之名亦自不通宜攺從古四曰興禮樂一今天下祭祀無樂宜詳定頒行天下一古者庻人皆通音樂今天下和平宜令百姓並習音樂一宜令天下訪求精曉音律通究禮典者條陳畫圖以進一天下生員每間日習禮樂如出榜畫圖曉示之後無能通曉者或選樂生往教或令自求師如是數年之後今太常樂舞生及教坊司皆可罷斥矣一禁天下胡琴羌笛一應俗樂禁庻人不可作圜社一京城及天下官路宜分爲五級廣若干步中爲禦道髙於地若干丈其左官員儒士路一農商行路一其右工人行路一婦人行路一使四民不收之人無自出焉古人男婦異路亦此意也並以欄墻隔之墻髙及肩於上印刻禁戒不許防越其士農工商之人異其衣冠使四民不收之人無容其身士緇布冠烏紗深衣漆爲之骨簪履襪以白皮布任用黑質白緣其常服許戴今之頭巾及明帽圎領衫絲縧皂靴等生員並同農工商賈不許農臺笠棕艸任用上衣稍長下及於膝布裳履襪以布布艸任用色以皂工帽以皂皮爲之布褶履襪以布布艸任用色以皂商臺笠以竹直領衫履襪白布布艸任用色以白五曰審輔導之官夫輔導諸王宜擇方正之士以佐王王必敬而禮之朝夕諮訪今後凡王府官宜審試之一教世子之法及左右前後之官今皆未備宜先令搜求古法及賈生之防而行之六曰新學校之政一每縣學生員三十人府學百人毎歲春秋二季縣之儒士試於學試中曰俊士始入縣學縣設公宴迎榜至其家縣官親送二年各縣之生員試於府以八月試中曰選士始入府學宴迎之禮亦如之三年鄕試會試殿試如今制始曰進士每歲府學貢十人於國學曰貢士試中縣官傳榜名至其家府縣濫取並有重罰一開科取士不用大臣保舉余從宋制宜少取數名並賜進士及第前進士及三甲者許應一宜令天下投進詩書著述官爲刋行令福建及各處書坊今國學見在書板文淵閣見在書籍防考有無盡行刋完於京城及大勝港等處官開書局就於局前立碑刻詳書目及紙墨二本令民買販關津免稅毎水陸通會州縣立書坊一所制度如前一法帖本亦宜求善本類聚刻石一本七曰省繁冗一州縣地方民戶大小不均宜均平之官員繁冗不足爲治州縣繁要去處止用正官一員首領官一員僻遠去處止用一員若所用得人一人爲之有餘矣一各處卷宗長幅大捲常有遺失今後毎年一縣將簿十二本赴京用結勘合回縣書寫案卷其各衙門行移狀詞等項刪去繁文上用小紙勘合一張廣狹隨文多少務要與簿相等立捲隨卽粘上於簿歲終六本解赴京六本收本處一後堂設案六隻櫥六个吏當官前寫辦丈書一置一櫃於公防専收文簿朝則官啟之暮則官封之一如事多未一年而捲滿者許奏添一以里長代吏胥禁子一年而一更此亦絕姦吏之良法也一各宜立鑄鈔庫一僞造鈔者滋多刑之不絕宜於鈔上置半印勘合流字號蓋一貫一號兩貫同號眞僞可辧矣八曰薄稅斂一宜令天下錢鈔金銀谷帛金銀使用一商賈之利有盈虧都會之地有興廢今稅有定額民必受害宜令各處稅課隨時多少從實徵收或令百姓各人戶上先行補納官收稅錢至冬均給還之則眾輕易舉官民俱利百姓無巡攔之困矣九曰務農農者天下之本而食者民之天故蓄積多而備先具兵荒水旱誠不足憂也及今天下丰歲正宜於天下要害之處每歲積糧若干民樂近輸而國受長久之利計之善者也一每一里設田畯一人以今之耆宿爲之専一巡察以警勤惰以農桑集要等書教之一先將農桑集要齊民要術及樹藝水利等書類聚考訂頒行天下令各家通曉一義倉之法宜悉講求卽令天下民自建立則𨿽有水旱不足憂矣十曰講武一宜依唐宋舊制開武科蓋郭子儀之徒亦出於是也一古今通患郡縣無城器械不完芻糧不給妖賊長驅所在風靡今太平之世正宜於各處州縣皆立城池令民冬月修築就各處立武學一各處夜則擊柝守城各處生員尢當講兵書習武事文武並用長久之術也一軍器木石艸穀宜於武學之後各置倉庫每歲成造時時檢閱務要堅良一武舉準科舉之制一國學宜髙大其制環之以水春秋教以禮樂冬夏教以詩書早則升堂一揖退而會食各處其所聽其自相講貫學門之內聼其自然止禁其戲言戲動無故而出學四時之季一試有不善責令攺之一不攺降之下等再不攺免冠責之三不攺加刑焉四不攺屏之逺方三年而不悔投之四裔終身不齒一將武經之屬考校而使之習武舉定式宜防唐宋制一大將凱旋宴於學宮凡武舉之子皆令入學可用則授之以職其不才則罷黜之右十防謹如前萬一可采伏望內降手勅付大臣施行臣復竊念前者妄論邊謀干瀆聖聽戰兢累日以待斧鉞之誅防陛下埀憐赦其罪戾臣愈感恩浸入心骨陛下旣以臣爲親臣矣臣固不敢自同於眾人也若此陳獻非云報國以見臣一介愚防拳拳之忠耳至於臣之許國天長地久皆建功立效之時惟陛下幸埀憐之

代王國用論韓國公寃事狀

臣聞君親無將春秋誅意臣子事嫌於不軌固天下之所共誅幽明之所同憤者也然於事嫌不軌之中辧析幾防之際此禍機之所不測骨肉之所難言者惟明主能察焉竊見太師李善長與陛下同一心出萬死以得天下爲勲臣第一生封公死封王男尙公主親戚皆被寵榮此人臣之分極矣志願亦已足矣天下之富貴無以復加矣若謂其自圖不軌尙未可知而今謂其欲佐胡惟庸者揆之事理大謬不然矣人情之愛其子必甚於愛其兄弟之子安享萬全之富貴者必不肯僥幸萬一之富貴今善長於胡惟庸則侄之親耳於陛下則子之親也豈肯捨其子而從其侄哉使善長佐胡惟庸成事亦不過勲臣第一而已矣太師國公封王而己矣尙主納妃而已矣豈復有加於今日之富貴者乎且善長豈不知天命之不可幸求取天下於百戰而艱危也哉當元之季欲爲此者何限莫不身爲虀粉世絕宮污僅保首領者防人此善長之所熟見也且人之年邁气頹精神意慮鼓舞倦矣偸安茍容則善長有之曾謂有血气之彊暴動惑其中也又其子事陛下托骨肉至親無纖芥之嫌何得忽有深讐急變大不得已之謀哉凡爲此者必有深讐急變大不得己而後父子之間或至挾以求脫禍圖全耳未有平安晏然都無形迹而忽起此謀者也此理之所必然也若夫天象告變大臣當災則殺人以應天象夫豈上天之所欲哉不幸己失刑而臣懇惻爲明之猶願陛下作戒於將來也天下孰不曰功如李善長今尙如此臣恐四方之解體也且臣至疎賤非不知言出而禍必隨之然恥立於聖明之朝而無諫諍之士始者側聽私室引耳朝端意謂羣臣豈無忠智左右近侍必有爲陛下言者公卿大臣必有爲陛下言者臺諫禦史必有爲陛下言者而事寃未已羣臣杜口究無一人爲陛下言者臣所以忘其疎賤冀陛下感悟臣甘就鼎鑊無所復恨矣

論袁泰姦黠狀

臣謹按袁泰本一姦凶素無學術謬登科甲忝辱憲臺居無鄕曲之譽仕無州縣之聲獲罪刑徒尙遺賄賂侈然自安陛下洗滌陞遷不思補報一恃權姦肆無忌憚亷恥蕩然放僻尢甚槪其大節則不忠疏其細行則無禮枉曲直之是非縱喜怒爲輕重法所當宥則深文巧詆必致其辜法所當刑或匿重見輕而緩其獄凡其防上之語盡是入人之私私賣恩惠於隱防詐受公平於奏對心毒口甘陽助陰擠伺察淵衷轉意簧舌包藏眾禍傾巧百端専行己意莫可誰何每有奏聞恣其攺削眾庶銜寃官僚蓄恨君恩不得下施輿情不得上達此固天地不容人神共怒者也而況數其鄙猥尢可羞慙久玷淸華大興怨謗面目可憎素乏溫和之气語言難狀絕無愷悌之詞輕佻肆虐躁怒發狂出穢詈於朝堂視同寅如奴微而服食之驕吝傳播兒童之笑言貪黷穿窬恬不知恥皆奴輩小人之所不爲者臣將悉數其罪然不覺自慙汗心伏望發自淵衷退人以禮解其機務投置四夷以稱唐虞之治

表

進實錄表

伏以聖人受命啟萬世之鴻基史氏纂書示百王之大法是故堯舜之事載於典謨文武之政布在方策昭明日月炳燿丹靑俾文獻之足徴實古今之通義矧創業垂統皆在於貽謀而繼志述事敢忘於紀載鼎彛有勒聖哲相承鋪張極盛之宏休揚厲無窮之偉績歷述前聞之作允爲達孝之規欽惟太祖聖神文武欽明啟運俊徳成功統天大孝髙皇帝應千年之景運集羣聖之大成天命眷顧之隆起徒步不階於尺土人心悅服之固未三年巳定於京都龍飛雲從而華夏蠻貊罔不率服日臨月照而山川鬼神莫不攸寧有過化存神之妙有綏來動和之應英傑不期而會遐邇不令而從盡收當世之賢才大拯生民於水火羣臣歸命不戮一夫元主遁荒禮遣其嗣四方幅員之廣亙古所無中國先王之典悉復其舊傳聖賢道學之統守帝王心法之言罷黜百氏彌綸六經範圍化工曲成萬物天休滋至而兢業貫乎始終諸福畢臻而謙抑統乎表裏在位之久三十餘年升遐之日萬方哀悼比於近古邈焉罕儔漢髙年不登於中壽光武運僅紹於中興唐髙祖因隋之資宋太祖乘周之業元世祖席累世之威皆未有若此之盛者也欽惟孝慈昭憲至仁文徳承天順聖髙皇後天生聖善克相肇基側微徳邁於嬪虞開創功超於胥宇永協坤元之吉夙開文定之祥鳴鳩均眾子之恩螽斯衍百男之應保合承天之慶簡能造化之仁歷考古之後妃蓋莫盛於周室然摯任誕聖而無輔運之績邑姜輔運而無誕聖之祥矧皆起於邦君或克成其世緒降及近世皆非等倫若夫同起布衣化家爲國調元翊運防機贊謀正位中宮十有五年慈訓昭明文徳通理家邦承式天下歸仁誕育聖躬萬世永賴自古以來未之有也欽惟皇帝陛下體合乾坤重華日月上天申命卓然中興煥帝堯之文章纉武王之繼述孝事太祖有見而知發蘭臺記注之書而徵以藩邸之副抽金縢石室之祕又考於世家之藏爰當嗣位之初首頒修史之詔臣縉總裁臣某等纂修愼選多士宴錫便蕃卽開館於禁中屢繙閱於防暇以百人之眾歷期年之久惟務校讐之事實無黼黻之能巍巍道冠於百王蕩蕩功超於千古是知禮樂徵伐所自必有訓誥之文雲霞華卉之生何勞繪畫之力仰靑天而瞻象緯尙奚罄於名言開玉府而見璠璵惟自慶其希遇因文序次莫抽一辭之贊揚據事直書永示萬年之大訓謹譔述太祖實錄一百八十三卷繕寫成一百二十五冊謹伏闕上進臣縉等無任瞻天仰聖慚懼屏營之至謹奉表以聞

文毅集卷一

欽定四庫全書

文毅集卷二

明解縉撰

頌言

河淸頌【有序】

臣縉承詔總裁太祖聖神文武欽明啟運俊徳成功統天大孝髙皇帝實錄自渡江七年辛丑冬十一月三門磧下黃河淸實啟聖之徴帝業由是遂成明年平江漢又明年服荊楚又明年定兩浙又明年克姑蘇廓淸中原四表寧一乃卽帝位紀元洪武之二年三門磧下黃河復淸帝業由是而盛髙麗來朝爲海外諸國先殊方接武而至逾三十年皇帝陛下重華協徳瑞應同符紀元永樂之二年冬十二月戊辰朔十七日甲申三門磧下黃河淸先是榮光燭天隱隱紛紛倐然捲收洞徹見底淪漣五采間日疊耀乙酉之旦河兩傍近白光蕩滉如金在鎔如鉛在汞如玻瓈色悠漾不定素練捲而掣之也居二日有文如綃輕幕水上如犂云隱空已乃若漆光可鑑黝然靜深非涅而緇洞絕渣滓又二日乃見濃緑又如翡翠如靑琉璃如逺山黛繞磧下如蒼虯翠蛟飛舞於流荇文藻之間望之而可掬也二日後如朝霞映日紅雲上波初陽迆邐花卉紛披倐如胭脂浮流薄膩一洗下見沙石如芙蓉丹砂燦然郁列於毺錦綺之間可指而數也後二日如泥金霏屑隱約浮沈流薄防鳯羽毛鱗鬛泳飛濳動金芝暈文琮玉在鏈錯雜班映瑩無纎塵又如築琥珀以爲堤釀金香而注之也己乃微碧與天一色橫渡亂流者扣舷鼔枻洞見眉髮疑若步空淩虛倒影挽銀河而下之也於是夾河觀者耄倪歡呼曠古罕遇自河津傳播於晉絳之人相率來觀肩相摩也自韓城播告於秦隴之人觀者扶擕背項相望足相躡也四方之人行旅過之莫不爲之驚喜嘆息閱玩坐起裵而不能去晉髙平王遣使馳奏之旣而吏民報至皆圖其狀秦王上表賀獻圗與晉人允合於是羣臣上表永樂三年春正月戊戌越十八日乙卯乃復其舊實三旬有二日按所上圗咨詢羣言旣審異同恭惟皇帝陛下謙抑弗居謂何徳臻玆稱太祖髙皇帝神靈然自陛下卽位以來四方萬國之外感恩慕徳不召不約咸至於庭瑞應大來震動天地不可掩抑太平之業由是而極盛臣縉職司紀載歡欣無已謹拜手稽首而獻頌曰

天啟聖明休命赫奕洪河屢淸龍門之碣昔在太祖廣運神武銀河昭回洗滌九土洪河孔神佳气協順應玆昌運歲在辛丑云雷搆屯河淸獻瑞旣肇龍門天戈所指六合風靡景貺朝宗如河之水功徳格天卽位紀元龍門河淸應於明年東夷始服三陲接踵如河奔趨有赴無壅我皇繼統永樂紀元龍門河淸亦越明年惟此龍門神禹所辟功在生民宇宙無極惟玆瑞應先後同符太祖在天昭昭不誣禹功帝徳世萬世億帝徳禹功與河俱東河源昆侖太古積雪九河駿奔濺自沃鐵辟石回瀧盤束地底龍門天開激蝟起衝奔九地滅電走影聲喧怒雷淖汨沸鼎經緯天文橫絕地紀貫一百川羅絡萬里五行之生莫先於水四瀆之列莫大於此於此考祥粵古是常昭玆大運塞其榮光虹飛雨翳霧宻霞流倐陽忽陰乍辟乍收其騰氳氳其下繽繽其旁囷囷其隙紜紜海市靑紅仙神艶淑翼鳯驂麟朝暾若木轉盼一空伏波凝席沈沙躍金堊壤薦璧驚鷗鷁羣下顧毛羽隔岸見魚空行曵尾星芒耀珠月影夾鏡倒浸回光動植交映旣白旣翕忽丹靑黃旗紫蓋春卉秋英五方歲融五緯宣精五運合一五彩流形事有絕世久而後應物有絕倫久而後盛地辟天開多歷年所堯舜重華卓冠萬古艸木咸若卿云爛埀干羽苗格簫韶鳯儀於時河淸榮光旣塞不遊不驚貢賦絡繹冀通島夷夾石兗導九河轉輸濟漯浮於積石龍門會於渭汭匪緩而渟曷勝舟載盈變謙流時移代易不有來今曷知古昔於昭大明聖聖相承殊音重譯日造在庭堯舜惟欽我皇聖敬寤寐丹書典謨金鏡祥不謂祥聖不自聖惟謙受益惟仁無競洪河載淸尙或如帶聖壽齊天萬世永賴河流載淸龍門如礪聖壽齊天永覆萬世

禦書贊【有序】

右丹書義字我太祖髙皇帝禦書今吏部尙書詹事府詹事臣蹇義爲中書舍人時洪武丁卯春三月七日賜名也十有八年於此矣義初名鎔洪武乙卯進士孝陵親擢爲侍從掌外制時最重兩制官非有文章學行親結上知不能得而得仕者亦皆合時譽義賜名後以憂去乘傳歸蜀臣縉以戊辰進士承乏詞垣兼知制誥親聞上語稱其篤實明年復起同官出示此卷俾識其下方辭讓而受命爲禦史監察本貫江西未暇也又明年侍父南歸縉之父載朝於京師許爲之頌以勸亦不果但歸而語縉曰聖天子知人之明事必傳於世宜有以贊揚之爲天下訓也縉嘗念之不敢忘玆防恩俱屬東宮又同官也義因復出此卷驚喜感泣不知所云尙惟君父之遺言加以朋友之同心仰瞻奎畫之照臨益竦寸心之惕厲繼自今而臣縉臣義之心敢有一頃刻一毫釐之非義乎他日史官書之可使之得無間然之義乎贊曰

神明載興開天應期經髙緯厚翊贊書詩謨明訓彰汪汪百川宣金絀玉要約一言天尊地卑非義不定人靈物生非義不成仁愛之施非義則墨禮貴適中非義則忒知有變通非義則僻忠信非義尾生守拙惟義在心理之中正萬物是制萬物是宜裁成輔相左右範圍造化非宜聖人制之尺度權衡是有是持勿長以欲勿短以私勿以好昻勿以惡低勿髙下手與人推移剛毅有執金石匪堅虹光貫日劍气徹天人惟愛生有重於生人惟惡死有重於死惟義之歸俯仰無愧惟義之全生順死安於穆髙皇天作君師殊音鼓舞庻艸蕃滋矧玆近臣日轂月軌朝漸夕摩淪肌浹髓丹書煌煌嫓於天光天光宵晦丹書不昩耿若河漢五緯昭回夜光明月拱璧瓊瑰古人命名侈言嘉瑞豈若大訓惟徳惟義豈若帝訓無偏無陂豈若丹書敬戒怠欲髙皇師善惟日不足今皇繼統圖任舊人凡昔簪履旣秉衡鈞孜孜贊贊戰戰兢兢思恩思義徧告在廷

嘉禾頌【有序】

洪武二十有八年秋九月壬辰朔庚戌北平永淸衛之龍門禾有異莖同穗之祥其三幹合爲一仍三穗者二二穗合爲一仍二穗者六是歲大熟今上爲藩王時遣使來進羣上表賀太祖聖神文武欽明啟運俊徳成功統天大孝髙皇帝親禦翰爲詩一章以賜今上其詩首言創業之艱天命之不易除暴禁亂之師撫民致治之略中言天賜丰登之屢史書埀示之嚴明堂禋薦之重末示謙沖戒謹之意爲善不足之誠大矜下民之惠與民同樂之盛心溢於言表蓋不以嘉禾爲可矜而以爲可懼而思以自勉聖不自聖兢兢業業足以埀訓於千萬年今上皇帝服膺聖訓念手澤之存諷誦追維不能自已乃永樂三年九月朔旦用摹勒於石拓本裝治成軸分賜諸王及近臣於是臣縉亦得與賜焉又適有嘉禾之瑞臣縉仰維日月之光華昭著於天地其溢而上者爲慶雲爲景星爲霞五色其下爲璿珠爲美玉爲丹砂使人欣慕而寶愛者皆日月之餘光也古先聖帝明王有日月光華之徳其禮樂文章流風遺韻之傳若詩書所刻百世之下光景常新猶足以使人欣慕與景星慶雲諸福之物同一快覩而況身被其澤目覩其盛鼓舞涵濡其有不發而爲華封之祝康衢之謡以自鳴其慶幸之萬一乎爰拜手稽首而獻頌曰

洪武乙亥秋谷登朔方龍門嘉禾生三穗二穗交兩騰異本同類同敷榮蕊珠金粟隔露凝親藩錫貢來神京玉匣上有黃雲蒸衮衣當日禦彤廷百辟忭嘉陳休徴四野歡呼傳頌聲帝曰兪哉稽之經旅命歸禾凜不矜作詩致戒大丁寧昌言受命畏天明降福穰穰恐弗勝庸錫親藩鐘聖情亦知元徳由玆宏十年事驗天威靈聖孝通天推至誠永樂重華信有正賜詩日閱心屏營手澤猶存訓服膺每禦翰墨懷墻羮想當睿思玉几慿智周八極通杳防重念稼穡憂農耕暑寒怨咨憐獨防祗願年登百谷成羣臣環列忭且驚百神降鑑來軒楹雲霞灼爍飛陶鴻章聖藻驅風霆造化萬彚皆流形工巧人爲何足稱奎章爛爛不可名但見東壁餘光精刻以端溪紫玉英摹本裝以龍鸞綾頒賜羣臣荷寵榮天球大訓河圖並人物至寶奠八紘夜夜紅光燭太淸聖子聖孫萬億齡萬世黎民歌太平

白象頌【有序】

粵稽成周輅之飾以象禮大夫之笏用象詩稱象揥禹貢言齒革則象之爲中國服用久矣交趾之國卽唐虞以來南交之地五服五長之所疆理以象爲貢豈古昔之常制也與惟我聖明受天明命全復唐虞成周之地迨南交順附而馴象蕃息於輦轂之下者四十餘年矣邇者交人作亂聖天子命將徵之師行未逾時而白象來獻臣按昔周獲白魚而勝殷漢得白麟而通西域唐得白龜而平淮蔡白象之獻安南克平之先兆也若彼漢晉魏唐宋九眞林邑陀羅文犀之獻以爲異者以求而得之又皆無其應豈可與今日之盛相挈而擬倫哉臣謹再拜稽首而獻詩曰

聖人埀衣朝太淸四方萬國皆來庭考圖按籍一疆理田賦貢錯稽諸經占城交趾古荒服漢唐列郡猶連城自從宋季歷當否淪入異域誰能徵蠢蠢小醜作威虐淸問赤子行天兵感玆白象來入貢執訊獲醜斯吉徴維南巨獸有馴性視瞻四體多震驚肉丰體厚鼻捲食齒貝側理雷紋縈時來變化比赭玉隱約有似蛟龍騰智能拒害思報謝駕車服防由性靈傳聞西竺多此物治平之世來南溟黃金羅轡晴雪琉璃絡索分水晶月光夜寒催立仗露珠下滴揺光星天河浴出云浪湧玉山迆邐空中行楊花暖風吹不起白雨一洗堆銀屏乃知和气有充塞地不愛寶皇華英中朝賢俊出濟濟澤及鳥獸通幽冥雞鳴犬吠桑柘黒百谷紛披野雲蒸聖情謙防勵宵旰慮及八表多鰥防聖徳萬歲白象顧但喜指日南交平南交赤子被聖徳萬歲萬歲歌神明

文毅集卷二

欽定四庫全書

文毅集卷三

明解縉撰

四言古

解氏世系歌

悠悠我祖系出平陽後徙鴈門累葉重光迄於退翁李唐進士諱隠官蘄徳逺其子作刺吉州因家於此肅宗之初世亂未靖同水臻善南山形勝鷓鴣迹符胥宇延慶禹字徳逺生幹宏材參軍武衞兄弟鼎臺軿字徳輿貞白賜諡進士兼善從美其諱金吾僕射一門皆貴桓桓世隆自西䢐東建第營寨吉陽肇封力走黃巢退不言功子弼臯謨吳加尙書吳唐叔世家襲紫朱文燦麗正儒將知兵保身亢宗迓宋之平希孟伯軻魁名天聖生安及定吉甫彥聖熙寧進士吉甫參軍五子文儒持國尢醇千齡千秋必達必文敬之諱寅世精典墳五世辟雍世亦罕同篤於生春漕魁神童進士選川其字厚甫龍翔天飛纂圖序譜莊山上舎忠抗姦權辰峯典教徳擬平園竹梧死節光於信史二妙同升人謂有子家君壽考訓我奉先拜手陳詩幾千萬年

五言古

題吳山伍子胥廟

朝驅下越阪夕飯當吳門停車弔古迹靄靄林煙昏靑山海上來勢若遊龍奔星臨鬥牛域气與東南吞九州排怒濤壯哉天地根落日見海色長風捲浮雲山椒戴遺祠興廢今猶存香殘弔木客樹古哀淸猿我來久沈抱重此英烈魂吁嗟屬鏤鋒寘爾國士寃峩峩姑蘇臺荊棘曉露繁深宮麋鹿遊此事誰能論因之毛髮落葉秋紛紛

過曲江謁張九齡祠

停舟曲江滸弔古謁遺祠偉哉始興公遺澤芬在斯堂傾風雨萃碑斷苔蘚滋芳春奠行旅落日歸文貍唐宮甘無事衡鑑良獨持弼諧展嘉猷讜論非詭隨雝雝朝陽鳳粲粲補衮絲側聞臥病沒九廟煙塵飛漁陽突騎來中華震鼓鼙壯哉砥柱功用舎共安危昭陵鐵馬空仙李祚久移惟聞蘭菊在千秋恆若玆我來薦微誠再拜當前墀顧瞻相貌間丰度猶可師武溪何淵淵芙峯亦巍巍只今相業隆就與前修期臨風一長嘯山雨來霏霏

題胡忠簡公敕書

渡江炎徳衰顚倒由姦檜胡公進讜言直欲掃蕭艾居然新州謫名震天壤內恢復事己非能保淸淨退孝皇眷先臣拔擢起滯廢羽儀廊廟間議論尢正大丘園將佚老耿耿丹心在耆朋旣凋謝一札重恩賚矯首仰幹淳芳猷傳異代龍章儼如新字畫有餘態前修不可作展卷一長喟

謁靑陽公祠

維舟大江滸西登皖城隅遐思浩無際懷古在踟躕桓桓靑陽公忠節溢寰區堅軍守玆壘七載枕戈殳上書久不報援絕形勢孤全家俱守死取義捐厥軀時去事己往令名天壤俱入祠拜英姿靈爽猶儼如褒封顯幽憤廟食揚休都起敬仰餘烈臨風發長吁嫓美巡與逺偉哉皆丈夫

墨菊

春苗茁芳露貞脆無異姿濯濯等鮮妍猗猗競華滋秋風颯然至殞落紛蓬茨獨玆異眾艸烈士當艱危佳色不爲艷貞心常自持稟性夙已定造化無容私

題杏林精舎圖

岐黃去我久世情恆忌醫所以盧扁儔韞光隠蓬茨我愛東垣公著述無瑕疵逝將有知巳千載能求師廬陵市闤闠同姓業在玆翩翩去炎熱寂寞山水涯再傳志隠逸湖海自遊嬉環州結精舎種杏成陰翳開花二三月繞天紅雨埀勃如赬霞爛郁若云離披朱實破緑葉金丸墜春泥未有馴虎異林宻眾鳥棲鳥喧景益靜坐起無愁思疾有不諱者問藥施與之嵗久功益茂孚信理不疑悠然順造物自詠精舎詩采椽無夢寐藻棁非所宜戶牖洞虛敞軒楹直無欹此居成豁達足與明軒岐我家文水上爽塏頗自怡倦遊二十載防有歸來時醫書亦通曉杏樹陰成帷斯民躋仁壽皥皥同雍熙環州許來往共享黃髮期

送劉日升南遊

楓落字江云霜侵寒夜月飄飄劉貞長揮手捐佩玦鴻寶篋中書久作紅罏雪近別心己遙遐思幾時輟明明空前鏡照見絲與發子行勿遲畱出門志己豁人心不如鏡對面異燕越佩玦無用捐贈以雙巨闕

西行寄同鄕諸友

昔與六七友頡頏麗江鄕上溯濓與洛下俯班與揚齊聲逞逸翮萬里雲中翔都兪冀稷契熙皥窺虞唐未重閭裏選誓作邦家光榮名各忝竊進退齊軒昂周子最英特雄劍白有芒春秋六經學明月抱文章上下數千載歷歷陳興亡劉君事髙節友誼金玉相輕財好結客慷慨非猖狂落落遂寡合悲風激淸霜於中獨步者江夏眞無雙總角貫經史下筆殊輝煌錯落燦星斗翻騰倒湖江典章夙所習不愧瓊與香風波蕩萍梗各在天一方十年屢屈指防晤不可常死生遂契濶悲痛切中腸緬懷鬻熊後喧嘲孤鳳凰飲啄旣孔時出扶桑安定得吾弟接翅迎朝陽我行忽萬里飄飄在河湟嚴親且百嵗慈母事未襄仰天指日哭淚若東海洋雞鳴引霜角羞逐奴輩行積雪照夜白羇孤轉淒涼侏邇羌羯被服馬與羊平波漉如赬鳥防淩蒼蒼人掘得鼠者此鳥悲傍徨神哉斯怪異稽首夏禹王禹功徧安丰此土功最詳我欲事著述有筆長如扛鬼神或呵防金石猶鏗鏘秋成買寶笈持以獻吾皇

南行寄友

結髮事明主摛文翔鳳池載筆侍帷幄衣繡當前墀防煌沐恩眷覲省歸庭闈十年遭運否河隴孤棲遲東還未展翮一麾復南馳時來過鄕郡訪舊同遨嬉畱連接歡宴不忍暫相違稚子知我去寤寐牽裳衣小妾中夜泣爲言歸何時丈夫志四方離別何足悲今逢天子聖底定如京圻多才實濟濟中外羅星棊治效日熙皥斯民信無爲自當安蹇拙守此年命奇聖恩喜謝事樂矣不復疑壺觴集羣彥遲我從南歸

題畫

春陽忽將違紅芳坐來歇山深云木稠流水鳴嗚咽樓觀隠空靑幽人息環轍望來不可親未得與世別夏云斂虛壑輕飈散林坰袒息坐幽宇曽無塵事攖磑泉響非聒聊且均凡情騏驥甘伏櫪飼秣便淸泠物情已俱逸樵路無商聲

秋山風露寒林莽忽摧落山家樂餘暇賔客時剝啄開門掃敗葉隔屋供醴酪忘情系城府野興轉淳朴白雲淡無心紅樹相羅絡山僧亦忘機逍遙俯虛壑此景良己佳何用翔寥廓

冬嶺森瑤林積雪縞絕壁天飛失孤鳥萬境歸一寂何物行路人旅騎猶歷歷天髙人事異長途未遑息獨有髙居朋綸巾座方適幽觀失歡喜感遇相勞逸孤舟盡日橫桂楫空倚石立待東方暾迢遙思無極

文毅集卷三

欽定四庫全書

文毅集卷四

明解縉撰

七言古

題文文山上己詩後

崖山云寒海舟覆六載孤臣老燕獄東風杜宇三月三五陵望斷春蕪緑墨花皇皇五十六寫出江南愁萬斛當時下筆眼如虎日落天低鬼神哭揚帆昔走儀眞船手持鰲柱擎南天間關嶺海血灑檄回首家國隨飛煙六宮粉黛黃埃裏漢火無光吹不起全軀肯學禇淵生嚼舌甘爲杲卿死薊門艸碧春淒淒髙官不換西山薇哀吟一曲肝腸裂勁气萬丈蛟龍飛當年恨殺葛嶺賊恨不刳心食肉血堂堂忠義行宇宙白日靑天照遺墨落花寒食風雨時展捲如對虎龍姿再拜酹公金屈巵有酒不讀蘭亭詩

題趙文敏杜陵戴笠圖

碧雞坊裏春風顚浣花溪邊晴日暄浩歌一曲花弄影慷慨不及開元前飯顆山頭憶相見歷下新亭舊時面吟詩未遣髭須愁愁絕邊塵暗河縣平生落筆五嶽搖調笑不作兒女嬌錦袍仙人伯仲耳孰謂有作徒相嘲詩卷長畱兩不滅玉顏臒骨俱淸絕萬古詩人照膽寒松柏蒼然傲冰雪吳興公子眞天人落影自與韓眾親新圖古色照秋水如此子美方逼眞槎翁老仙我所敬十年寤寐遊珠林新詩墨妙聚片紙今我觀之諧夙心嗟余豈是諸公徒靑天空行一字無紛紛餘子風斯下獨立惟見明星孤吁嗟杜陵焉可呼

題陳所翁畫龍

海潮怒捲天風急白浪嵯峩雪山立老龍戲浪蛟蜃隨爪甲盡帶煙雲濕古來畫者誰最工神妙獨有陳所翁嗟哉此圖多變化雷雨淋漓筆鋒下興來展捲爲君題不數僧繇擅髙價

吳山書舎詩

天開象緯日與星地靈川嶽萬彚形羲書奎畫河圖呈萬世照耀傳六經賢傳羽翼眾喙鳴博通貫一量重輕譬猶作室矩度程羣材咸萃無奇嬴曲可使直陂可平指顧左右集大成吳山屹立太古淸書舎臨髙疎牖櫺紫雲紅霧棲前楹萬家玉樹森在庭牙籖歷歷黃金縢萬軸架插明星熒鬥牛午夜紅光傾天官早嵗甞躬耕養志餘力篝火燈布帷黝黑積暈成秋囊或貯山下螢有艸如帶似堯蓂隠徳自足通山靈時來九萬隨風鵬橋門璧水揚華英鐵冠珥筆朝承明繡衣持斧白玉京從龍天飛掌銓衡春官侍從鴛鴦停乃知讀書助修能萬事轉圜無滯凝他年有待懸車榮錦袍山下濯冠纓買舟相送試一登吳中俊彥來相迎歡呼共覩賢公卿鄕人子弟傳頌聲重作吳山書舎銘

爲羅禦史賦葵軒

禦史羅公玉色奇示我葵軒之好詩種葵繞軒花匝地心與赤日同光儀錢塘本是繁華縣羅公猶有葵花羨嬌癡不恃兒女憐獨與太陽看正面金雞飛上扶桑紅湛露沾衣吹紫茸霞盞金盤日初上錦袍赤芾大星東須臾拜罷看重曈火龍巳駕靑天中不欹不側甚正直開口論事丹心同晚風吹天翠蓋偃濟濟重臣皆蹇蹇防手辛毗欲引裾毅色班姬正辭輦少年看花當作詩未覺造化如此奇暑雨移根補芳榭秋風折朶寄天涯惆悵相逢北闕下爲言舊宅多瀟灑開軒云影八窗流閉戶風泉兩楹防是時讀書奉母慈名軒已有靑雲期忽來移栽九天上誓與皎日明相隨舊宅又如官舎好醴泉甘露生朱艸葵性年年似舊時緑衣換得斑衣早防看驄馬晝遊歸故園葵色生光輝

題劉於京行樂圖

劉郎不是尋常者風流肯在他人下手中綰著靑絲韁街頭走跨靑驄馬狎兒挾彈黃金丸劉郎坐據黃金鞍防新衫子靑瀝瀝細膩棕粒光團團焦桐藏在紫金囊袖得玉帕花羅香回頭一顧二三子含嬌含態變鳴璫劉郎半掩東風面桃花上臉阿堵光人生行樂須及時河沙艸緑驄馬肥艸頭露晞君始出花梢月上君未歸門前曲巷新甃玉家有黃金無不足子孫孫子滿眼前如葉如花千萬斛

題龍山李氏行樂圖

金陵客舎驚秋早故舊相逢卽傾倒未詢市上新富兒且訪山中舊遺老李君自昔稱文儒雙瞳炯炯長髭須石田茆屋堪爲記流水飛雲山自娛閒來乘興無逺邇竹杖芒鞋隨去止世人笑吒任紛紛榮辱升沈同逝水別來五載未承顏幾回淸夢到柴闗借問君今年幾十龐眉鶴髮顏如丹有時髙齋成獨坐心事悠悠忘物我秋風吹老澗邊薇寒禽嗙熟庭前果開壺與客更忘懷天然之樂誰相猜杯中緑酒經年熟幾上朱弦舊日諧豪歌大醉便起舞華月前夜當午大兒三十喜延賢小孫七嵗能獵古知爾幽居樂更多渭川盤谷豈能過或從仙洞騎黃鶴每倚池亭看白鵝嗟予少小慕芳躅亦欲相從結茅屋禁林空忝受君恩爲賦新詩在空谷

聽琴歌

有美人兮彈素琴天風落指生徽音大弦泠泠小弦作九臯彷佛聞唳鶴初擬石間瀉出泉又似松飈鳴萬壑有時雪裏對玉梅還將三弄相裵數行吹度聽不見捲入仙闕金銀臺仙人聞之應嘆息乘雲便欲來相識手持一束白鸞紙與君掃卻瑤壇石請君便彈天上譜天香滿袖天花舞歸來不記海生田世事淒涼半塵土殷勤便待人間曲淸韻琳瑯少能續市橋太守那得知時時擊碎昆山玉

題萬竿煙雨圖

髙君豪气如長虹揮手畫竹如畫龍煙雲捲舒白日動霧雨變化當晴空長林倐忽千萬壘尺紙搖撼銀河通荊揚山開洞庭拆宇宙颯颯生涼風縱觀未辧節與葉脫略形似超凢庸畫名書法兩不論筆墨之外疑天工爲愛夏官少司馬極口稱道不覺言詞重便將妙墨等淇澳傳播四海來詩筒大篇短章悉絕好金宣玉振歌舂容此君心事比造化豈大聲色驚盲聾誓將松檜歷冰雪笑拂蔓艸紛靑紅夏官尙書更瀟灑邀我賦詠無雷同太平達官賸閒暇幾欲徑造軒窗中推窓見畫猶見竹燒筍作飯疇能供擊鮮釃酒集佳客爲奏流水朱絲桐劇談古今合風雅俛仰賢聖追冥鴻萬竿煙雨坐來霽共聽彩鳳聲

題龍門行樂圖

龍門山髙插天起龍門水淸深見底大風吼雪翻銀濤天上火雲燒赤尾東連螺浦西釣臺三十六灣相縈回白晝彷佛號春雷怪石如龍云作堆南陽公子好瀟灑行樂向此龍門下錦囊繡袱緑瑤琴紫裘烏帽玉驄馬有時躋險躡崔嵬洞觀波浪胸懷開小姑二山不盈尺鄱陽一水大如杯興來長嘯山下去自覺精華與神遇酒酣握筆賦歸歟颯沓吟箋有神助信知出處非尋常九苞之鳳巢梧崗天子龍門異巖穴何日攜手入廟廊

春萱堂

越州孝子事行役防侍潘輿映朝日嵗時力作禾黍登昕夕承顏起居吉薰風種得萱艸花北堂宴坐觴流霞人間五鼎未足羨世上浮名徒自誇雍雍琴瑟旣在禦嘒嘒塤箎亦相逓四時樂事滿庭闈一防閒愁無夢寐人言萱艸解忘憂不知和气能相求若將陟岵興哀嘆得見宜男應更愁信知艸木有同味薰蕕自古難同器屈生蕙茝落沅湘謝氏芝蘭長庭砌越州孝子獨苦心二親存歿思慕深生祥下瑞無休日孫子繩繩嗣好音

筠讀易

我家鑑湖山水僻七百年來讀周易化龍江上棲鳳林雲淡風暄奏金石後來端簡白玉堂鸞坡萬竹聽鸞凰蓍艸叢生紫雲擁文落籜占星芒君家亦在歐鄕住藜焰光輝舊遊處深叢宻篠映河圖人在筠淡思慮秋宵露華滴蕊珠涼月正照中書研朱和露畫奇偶轇轕造化論錙銖與君相見應明年細論一畫羲皇前變易不易乃易理孔聖晚嵗親韋編淡泊誰能味元酒希聲雅奏難爲傳髙攀璿璣飲玉醴醉倒宇宙空中船希夷歌詩念舊隠陶令作賦思歸田筠兮筠兮有生意春雨一夕龍騰天

送曽仲浚歸任海州

吉州屬邑雄西昌龍河武姥靑玉光霸先城頭霧气紫山谷祠下洪流瀧黃頭將軍擊妖賊萬鼓天齊響橋側至今父老傳誦之忠義名邦字深勒曽君世系出西昌初來吏部神揚揚三年佐郡壓靑兗九載相逢歸故鄕我服衰麻世所哀君今衣繡世所榮哀榮共在故鄕好明日分襟無限情

泰和普閣寺壁顏輝畫

凃生少與鬼神遇家在我鄕社山住踏破山河畫得名顏輝服役從之屢淸貧四壁自揮手旋題粉堊分新舊匣移好事爲汝畱百年風雨人間壽泗水一盂捲滄海娉婷妖孽顏如灰水平咄嗟具湯沐運持萬斛靑蓮開胡奴金童發拳曲鞀鼓聲喧叫萬回玉環堆壊不能扶天臺恵林遊國都杖頭三國幾英傑識者當時知有無忽從殿角出彪虎倉皇悔不彎弓弩走過盤拿值一龍前額披鱗咸爭武兩禪癡坐殊不驚松陰露滴秋冥冥寒山拾得笑何事老佛垂發東南行定光亦向長汀去千年狝猴作人語徴也光華照末來胡雛那得相賔主光中兵甲血相濺石勒諸兒眼如防括囊笑殺萬緣空醯雞起滅何匆匆男兒一身佩宇宙萬億刼後應相逢神交語了未可終金雞飛出扶桑紅靜巷道人正結夏赤腳擬踏崚嶒峯邀我題詩觀明月如此風流何逺公古來夢幻當相續天地茫茫有形梏生事不逢隨眼前世間何事非蕉鹿跨牛庵前芳艸緑直上靑天放黃犢機鋒禁署騰玉霄風流太史黃山谷

句容縣茅山觀道官東白能文章且長於詩予無以爲壽集杜子美詩二十句以贈

冰壺玉衡懸淸秋神仙中人不易得往時文采動人主自怪一日聲輝赫憶昨逍遙供奉班風雨不動安如山詞源倒流三峽水時聞雜佩聲珊珊先生早賦歸去來鯨魚跋浪滄溟開致身福地何蕭爽石田茅屋荒蒼苔繡衣春當霄漢立云近蓬萊常五色池上於今有鳳毛秋水爲神玉爲骨百花潭水卽滄浪星宮之君醉瓊漿西望瑤池降王母南極老人應壽昌

三峯嵓眞寺重修法堂

嵓眞之峯靑插天中有佛手盤之圓佳花美竹秀以娟艷艷嵓窟開金蓮大雄樓殿虯龍騫禪伯歌笑雲裏眠昔年曽此書石鐫當時賔客何駢闐卽今一十有七年梵宇咸備施周垣矧有餘力及福田離相興國危復存兩賢髙誼古所惇仁愛吾儒將赧然天龍守防鬼神跧坐看滄海思綿綿

題壽星圖

玉堂燕寢眠紫雲夢謁蓬萊東海君手招太白搴若木身騎箕尾跨南辰是時秋分日在丙南極老人坐眞境精神散作白銀光煙霧蔥蘢出東井蕭蕭兩鬢明如雪笑我靑年無華發手持緑玉當我前度我長生九還訣朝來旭日開曈曨按圖忽見白頭翁不知宇宙幾甲子丹光滿面生潮紅長松團空結深緑芝艸瑯瑯滿空谷一淸沼活靈數尺階除伏馴鹿滔滔逝水催時攺碧桃花發春常在請君細和白雲謠小住崆峒八千載

將進酒

故人手攀金屈巵進酒與君君莫辭仲子不援同產服孟公肯顧尙書期當歌感激風相結吳姬楚薴莫停舞黃河東走不復回白日經天豈能駐田文昔日甞經過朝酣暮樂艷綺羅髙臺己傾曲池廢只今誰聽雍門歌我有一曲側君耳世事悠悠只如此子云浪作投閣人賈生空弔湘江水春風南園花滿枝莫待秋風搖落時東山嘯起徒爲耳乘時莫負髙陽池

寄族中諸昆弟

自從到此忽三月每日揚鞭歷城闕花驄蹴踏禦苑塵南風處處飄香屑天闕黃雲身世髙親舎白雲情更切諸兄飄然絕世姿每念情親思激烈江湖千里多風沙恨不日日見顏色都門柳色長靑靑上林鶯聲如有情長淮萬古去不盡鐘山朝日摩靑冥又聞徵鴻叫河渚雙雙紫燕鳴雕楹縱觀萬物皆得所感我躑躅心未平鄕人前日西江至歡呼倒屣爭相迎家書一字千黃金何得許久無叮嚀夢寐常思誦棠棣覺來不忍歌鶺鴒我宗之盛聞自昔未有遺子金滿籝干將莫邪世不識屠龍斬虎人始驚丈夫落落事髙潔蒼蠅貝錦徒營營生逢堯舜難自棄況有門戶憑誰撐古云學非以干祿但願無忝爾所生天生富貴時與命豈肯逐逐爲縱橫況聞進鋭者退速人有髙才須檢束但能鞭辟近裏來左右逢源無不足古云兄弟眞天倫怡怡勿以疎間親千金萬戶皆外物豈以外物傷天眞千流萬派同一源千葩萬卉同一根如何同气有乖刺致使天下誇雷陳興言及此貴惇本毋以彼此分玉瑉我今慚愧臨風前鏗金戛玉聞鈞天諸兄歷落俱羣仙明珠孕蚌發光彩瑜瑾在璞晴生煙信知囊括自無咎遁肥可以棲林泉髙歌擊壤天地寛仰事俯育俱陶然簡夫軒軒气蓋世飄飄直有淩雲志銀河萬斛洗胸中日解千牛刄方試思量展轉不得寐零露瀼瀼鶴初唳同輩諸弟賴琢磨要使家聲無廢墜乘風翩然好下來素書先遣徵鴻至最念從兄及朝弟自從生長無遺戾臨池弦誦喜忘飱淸夜髙談不知寐江南江北萬重山今年去年別時淚在家長日思登天到此何由能縮地康寧足可齊中郎好與榮也相頡頏茅穿濺土利霜防寶劍出匣生寒芒讀書可以繼祖父有道自足輕侯王我言再三爾當記正宜弩力斯世康

與胡郭二駙馬奉天門和韻

珠簾月冷風驚幄翠被宵寒悄無樂小奴鼾睡呼不醒起見銀河漸將落金罏添火試沈香隅坐髙吟動寥廓當今貴人君最貴衮衮貂蟬事天爵甘心巳許同斷金苦口寧辭充一藥我曹一官自身致看盡浮雲生碧落少年莫學兒女情上古聖賢志當作宴安奢侈有深戒君不見漢家金張與衛霍

艸書歌

我生十載燈間學書晝夜何曾閒墨池磨竭滄海水禿筆堆作西眉山豪來酒傾八百斛醉後顚狂隨所欲手持兔毫任鋒鋩掃破鸞箋千萬幅一筆橫一筆直金鎗竪地錐穿壁白虹界破靑旻天淸泉瀉下丹崖石一防大一防小夜半流星隨月皦飛空彈石上雲霄出海驪珠燦穹昊媚如扱花美女逞新妝勇如操戈勇士當戰塲動如防鸞紫鳳爭翺翔勁如秋蛇春蚓各奔茫態如濃云千萬變勢若晴空閃雷電秋空排云鴻雁飛春江洶湧蛟龍戰君不見王右軍當年曽作籠鵝人丈夫有志亦如此筆下自有鬼與神

友恭堂歌

猗嗟鞠子之歌兮念父母及兄弟予信兮況妻子之好合兮宜兄宜弟之具兮樂怡怡且孺兮令綽綽而裕兮視鶺鴒之於急難兮瞻鴻鵠之於嘹唳兮感歷山之號泣兮與荊蠻之逃避兮𨿽我生之庸兮猶或授之大器彼聖賢之重誼兮視天下其如寄矧瑣尾之私利兮紛冥頑兮絆示聆漢謠於舂粟兮感鄭莊之投餌宜人類之不爲兮彼欣然而得計噫昏昏其流俗兮斯明明於今世堂赫赫以宏搆兮聯璧璫其瓊珶棠樣兮復承杜湑兮附麗琴雍雍而瑟和兮箎嘒嘒而塤遞尙由由其引類兮庻斯民之攸噫

琴淸軒

大瀛海上三神洲飛仙挾我同遨遊銀臺金闕麗霄漢琪花瑤艸涼如秋中有神人粲霞綺臉若丹砂玉爲指遙持三尺爨下之枯桐鳳喙龍唇半焦尾芙蓉隠褥靑石牀博山罏薰沈木香珊瑚鴈足水晶軫吳絲絙弦冰縷長一弦初試韻殊絕松梢輕縷鳴騷屑二弦再鼓聲瑯瑯石上寒泉灑晴雪彈之再三沈且幽空谷猗蘭香霧浮祥雲捧月海底出海色含光凝不流移宮變徴逾五六鳳飛冥冥秋气肅神棲貝闕凜乎不可畱離鸞翔飛鶴驚宿泠泠撫徧七弦終方壺員嶠來天風神魚躍出九淵浪濳蛟騰舞馮夷宮神仙驚駭攬衣起毛髮蕭騷颯如水恍然不知天宇皆淸肅只疑身在冰壺裏我亦與之渡海堧仙凡間隔三千年幾回夢寐想丰采妙音落落無由傳近登羣玉峯徧踏丹崖石望見紫蘭溪涓涓湛沈碧路逢當曰島中仙謫降塵寰人不識玉童猶抱一張琴囊封古錦徽黃金開懷爲我奏一曲坐令萬木含幽陰羣雄杳渺迥髙邁似就鈞天破聾瞶萬斛煩襟歘掃除目曠神怡絕纎芥君莫是攀龍曽上九天飛學得軒轅數曲之所爲又莫是早年出入宮禁侍虞舜記得五弦琴上南風詩不然何事列仙籍復向人間寄蹤迹收琴且莫尋舊遊共展飈車跨鰲極跨鰲極登玉京君彈山水調我續升天行與君唱和永終日盡寫乾坤萬古情

筆妙軒

管城子爾能圖天文又能貌地理六經修纂防畫明羣書著述文章美作之之始稱防恬後來毛州刺史傳近代喜稱陸文寶如錐如鑿還如椽善書不擇新與故一鋒殺盡山中兔江淹夢斷多才華班超投卻成奇遇聞君制作非尋常尖齊員健良有方當特書風雨作臨池防染煙雲香百體書中盡神妙金雀虎爪生輝燿懸鍼埀露更淸新不作拙工使人誚陸君早爲人所稱英气凜凜當靑春何時攜取獻天子圖畫麒麟閣上人

行路難

倚劍且莫嘆聽歌行路難世途反覆多波瀾焦原九折未爲艱君不見漢謠斗粟歌未闌長門瀟瀟秋艸殘骨肉之間尙如此何況他人方寸間又不見絳侯身榮轉系獄賈生空對長沙哭功成更覺小吏尊才髙寧避讒言逐所以赤松子逺避中林期誰能吳江上見笑鴟夷皮驪龍有珠在滄海勸君逆鱗無浪批子推介山下屈原湘水湄當時鑿枘一不量至今憔悴令人悲行路難難爲言滄浪一曲且歸去長安大道橫靑天

采石弔李太白

吾聞學士眞風流豪气直與元气侔金鑾殿上拜天子叱呼寵幸如蒼頭貴妃捧硯恬不怪力士脫靴慚復羞平生落魄嬴得虛名畱也曽椎碎黃鶴樓也曽踢翻鸚鵡洲也曽棄卻五花馬也曽不惜千金裘呼兒換取采石酒花間滿泛黃金甌醉來問明月月映金波流大呼陽侯出江海騎鯨直向北極遊我來采石日已暮潮生牛渚聊艤舟白浪一江雪滚滚黃蘆兩岸風颼颼我欲起學士相與更唱酬恐驚水底魚龍眠不得上天星斗散亂難爲收艸艸畱題弔學士學士不須笑吾儔磊落與爾同千秋

中秋不見月

吾聞廣寒八萬三千修月斧暗處生明缺處補不知七寶何以修合成孤光洞徹乾坤萬萬古三秋正中夜當午嫦娥韜光匿何所酒杯狼籍燭無輝天上人間隔風雨玉女莫乘鸞仙人休伐樹天柱不可登虹橋在何處帝閽悠悠叫無路我欲斬蟾蜍驅玉兔坐令天宇絕纎塵世上靑霄燦如故黃金爲節玉爲輅縹緲鸞車爛無數水晶簾外河漢橫冰壺影裏笙歌度云旗盡下飛元武靑鳥啣書報王母但期嵗嵗奉宸遊來看霓裳羽衣舞永樂中中秋開宴不見月上心不懌公口占風落梅一闋云姮娥面今夜圓下云簾不著羣臣見今宵倚闌不去眠看誰過廣寒宮殿上覽之歡甚爲停杯以待夜午月復明上笑曰解學士眞才子奪天手也命宮人滿酌宣勸盡歡而罷此事家乘向未及載見郎瑛七修類稿中附錄於此

月中丹桂歌

髙天桂樹五千尺廣寒宮中遮月色八月秋淸桂吐花天香散亂神仙宅西湖吳叟烏角巾帝遣伐桂三千春終朝倚困倦無力嬋娟兔笑嫦娥嗔我有開山新鉞斧手持直上淸虛府金橋銀橋忽在前笑觀霓裳羽衣舞一斫折枝柯二斫折婆娑三斫桂樹月中倒四海不覺淸光多太陰之君邀我見封章直奏通明殿玉皇親賜天樵民畱我天庭十日宴明日宴罷踏層雲思量惟有斧隨身袖中帶得一枝出天下方知第一人

霽月樓

夜夢乘槎度鬥牛直到黃姑天柱頭嫦娥手把一輪鏡邀我廣寒宮裏遊廣寒之宮九霄上玉宇瓊樓屹相向白羽翠煙紫霧籠蛟龍盛住黃金榜天孫裁衣云錦香玉女織綺成文章左招南極益遐算右攀北斗傾天漿一枝古桂陰婆娑吳剛持斧休蹉跎千載寒蒼塞宇宙八埏舉棹逢山河是時白帝行秋令天與初秋金气應金莖欲采露花宜銀漢無聲雲气靜我起問嫦娥員缺何太苦何不長教似玉盤一片團團照千古嫦娥笑我何太愚世間萬物有盈虧不論春花何濃艷當時秋葉還凋衰四時寒暑疊來往百嵗光陰猶反掌顏回好學隕靑春彭祖千年亦黃壤問答未及竟銅壺催曉籌金盤半欹倒忽向天西流金雞酬唱忽驚覺毛髮立寒颼颼向來行樂皆如此身在淸江霽月樓

元日作

喜鵲雙飛鳴飛鳴報春曉元日紅雲上赤烏萬國山河靑未了我曹與世眞奇逢年年此日朝飛龍幾回遙拜黃金闕幾回導駕乾淸宮彩箋曽獻平蠻頌蓮炬斜輝宮錦紅屢得升堂拜家慶防衣猶荷君王聖玉枕初疑鳳翼飄金聲忽響盤龍磬南鄰修善頌佛經東家吾伊讀書聲讀書誦經心總好同善同心歌太平

求志山房歌

云在山龍在淵云未霖養晦於陰壑龍未震蟄迹而蜿蜒所以古來隠居以求志長山大谷往往多才賢君不見孔明天下士志气淩蒼天當年未受三顧寵躬耕只在南陽阡又不見鹿門有英傑別是人中仙耕云自得隠居志日令妻子耘其前我甞寄迹文江裏獨抱遺經究終始亂雲堆土結松巢一片閒心徹秋水閒來卻訪朋江濵落花流水迷通津溪回路轉得幽勝深邃彷佛桃源春中有髙世徒隠居謝世棼身同鷗鷺侶盟與泉石親不識季倫富不知原憲貧胸中萬事等孤鶴獨立瑤臺百尺之上月色傳其眞冥觀六合間湛照無纎塵我時一見之翛然淸我神呼兒具酒鱠金鱗瑤琴古劍烏角巾自言足幽志不是甘隠淪酒酣壯气橫秋旻爲君起舞君莫嗔山房之下日云邁蒼生有待山中人鞭起九云之潛蟄共駕萬斛之飛雲致身直入九重內要使皇圖萬億茫無垠

送趙用哲赴舉

鳳飛五雲裏意欲周八極浩蕩乘天風超遙縱八翼趙兄英妙行玉山靑雲羃防巫雲間捫參附井弄明月挽汲平玉歸伊顏深灌莽絡羅美才子云相如安在哉何時破浪駕飛艇共看玉峽之水從天來

夢仙歌

明珠昨夜紛跳蕩天風吹夢直上九天上銀浦流云壓錦衾露腳斜飛濕羅幌是時月姨搗藥臨丹鑪霓裳曲奏皆仙徒泰階欲升若無力玉童兩兩爭相扶須臾丰隆阿香左右總來到駕風鞭霆飛過蓬萊島不老時吞玉液霜長生飽食金光艸周旋徧歷寰宇中九垓十極隨飛翀安期羨門幾同笑木公金母常相從手閱陰符與金纂往來玉房與瓊館或遇滕六巽二扇威不知寒或到暘谷扶桑行行不知暖覺來飛落洞庭壖猶呼我是雲中仙瀟湘極浦知何處雲雨荒臺空惘然嗚呼人間亦自有眞仙何必跨鶴淩雲飛上天

聽琴歌

君是洪都人文采何彬彬一生節操冰霜勵十載交遊湖海春有才不肯事生業往來慣作侯門客樓船海上釣金鰲車馬門前攢繡軛行囊只載書與琴秋來冬去尋知音文弦彈出白鶴舞武弦調出蒼龍吟一聲小盤內明珠走未了梅花落地聽無聲雲淡風輕天杳杳一聲髙狂風大海翻波濤梧桐葉落敲牕響半空靈籟聲嘈嘈一聲緩松篁戛玉瀟湘畔水聲嗚咽下寒川猿嘯靑蘿夜將半初弦急切二弦遲鶴鳴華表風淒淒少陵無人謫仙死黃金難鑄鐘子期三弦四弦間徴羽美人簾下低低語淸風明月不等閒白雪陽春奚足比五弦音韻諧宮商將軍劍佩鳴鏘鏘遊魚躍波側耳聽五馬仰秣思騰驤个中希聲誰曉防伯牙志在千山外一似仙人蓬島歸雲路天風響環佩琴中之樂樂孔多琴中之趣當如何琴調能使妻子合琴調能使君臣和琴兮琴兮有深意三尺枯桐托交契龍唇鳳沼擅嘉名玉軫金徽富精綴君不見大舜彈五弦又不見孔子操杏壇大哉聖人去己久天風漠漠難爲攀方今聖徳開光耀九重屢下求賢詔正當攜此造金門律應簫韶入廊廟

題山水

溪山有逸趣蒼崖淩紫煙逺峯落天半中有飛來泉蒼茫樓觀出林杪丘園四顧居人少夕陽往往見漁樵古樹陰陰亂啼鳥望中峯髙云錦張如此溪山猶故鄕元壇觀裏三峯出白鷺洲邊二水長碧梧翠竹連江岸菊潭秋嶼花爭亂好景偏宜白日遊年華每被靑春換寄語溪水如有情氤氳佳气常鐘靈山中美酒置千斛待我歸來尋舊盟

題雙鶴圖

翼軫白楡光隨地化作長禽如老翁瑤池蓮花雪中朶末葉微露丹砂紅軒昂有意出塵表九萬餘里騫長風上天下天訴眞宰朝食幽都暮瓊海月中淸唳露彈珠日下和鳴雲散防或隨天帝驂龍翔或駕羣仙翳鳳凰翡翠巢髙混茫上皇皇四達無門傍溟渤昆侖所棲息天地側身思咫尺吳都衞國兩無情芳艸含煙幾迥碧雞羣誤落終昂昂閒情不語春風長羈棲豈爲稻粱計且與髙士商行藏君不聞薛少保靑田寫眞出天造一筆能將萬壑開冰丸雪繭傳皆好又不聞杜少陵大篇短章鬼神驚長禽自可千百嵗加之詩畫何聲名嗟哉二老世豈無何將軍有雙鶴圖梅蕚橫絕角井孤水出花開香欲刳竹石落落莓苔敷飲啄不受愛者呼麾之不去喜欲舞招之不來不可笯落落豈有軒車污不饑不渴天爲徒如此髙潔世所無如此髙潔世所無上帝何不喚取歸淸都

題松竹白鶴圖

松壽千年齡竹苞四山植仙馭何方來偶此共棲息東遊扶桑略西極下上九天僅咫尺時回啄食向蒼苔防見培風展輕翼松花雪落金粉香竹食貯以供鸞凰九臯一聲徹云表怪此人立何昂藏臨臯夢斷洞簫譜但見赤壁山蒼蒼丹砂作頂耀朝日白玉爲羽明元裳金芝瑤艸尙厭飫肉食豈足充君腸淸風徐來山月白起舞琪雪參差光乘軒肯受淇澳侮攜琴羞與西山將天長地久防松竹鳳鸞備駕天門翔松爲棟梁竹爲簜羽衣常侍北斗傍北斗斟酌白玉壺南崖燦爛滄海枯萬壽千年應瑞圖

廬山攬秀圖歌

昔年拄玉杖去看匡廬峯逺山如遊龍半入靑天中四顧無人獨攬秀五老與我同舂容手弄石上琴目送天邊鴻二儀自髙下吳楚分西東洪濤巨浪拍岸下波光上與銀河通汲澗元猿弄晴影長松舞鶴號天風天風吹我不能立便欲起把十二靑芙蓉弱流萬里可飛越因之獻上蓬萊宮羲娥倐忽遂成晚往往夢裏尋仙蹤如今不知何人撫此景樹下一老與我襟裾同披圖題詩要相贈气騰香霧秋蒙蒙子歸煩語謝五老幾時白酒再熟來相從

朝天歌送周長史考滿

大夫益國之云仍髙曽累世家廬陵憶昨元季四海沸先親避亂依錦城錦城從來山水好岷峨髙髙倚晴昊扶輿淸淑鐘偉人容齋先生得名早丰姿不與凡俗同秀眉大顙仍方瞳攜書三載齒冑監折桂一日登蟾宮先皇召見延英閣除書逺逐遼東鶴練卒朝騎白鼻騧談兵夜坐靑油幕軍中勵志誇才雄飛書上奏明光宮萬乘解顏雙闕下千官回首五雲中訃音吹風動盈耳麻衣歸臥靑山裏賈誼先防太守徴謝安仍爲蒼生起天門重叩瞻飛龍承恩來郡佐花封化雨三春桑柘緑東風九縣桃花紅公餘掃榻看家譜靜念故鄕應在邇夢中聽雨懷松楸馬上看云敬桑梓去年入塞按邊儲將士百萬隨專車英風可繼李北海令名不讓侯尙書歸來螺浦春光早種得棠陰花滿道黃堂太守馳朱幡白髮仙人拾瑤艸又騎瘦馬來文江巽樓下榻書滿牀我時得侍文章伯再瞻風采題鳳凰別來相憶心如病聞道朝天思報政龐統元非百里才郭公自是中書令官船明日泛長河楊花飛雪南風多攀轅臥轍計無已揮毫寫就朝天歌

送劉孟雍之官淸漳

去年三月金門下愛子淸姿最瀟灑笑剪鐘山五色云贈君自是知音者我時正買西江船君亦送我龍江邊長淮無波碧於澱楊花落雪東風顚今年相逢春又暮之官復指淸漳去羅衫紅暎海橊天紗帽香生紫薇露一觴難盡別離情閩山楚水煙冥冥太平正好事綏撫若有人來煩寄聲

爲李士鼎賦南樓歌

昔年看徧江外山屐齒折盡今始還滿身猶帶雲气濕雙袖尙染莓苔斑歸家卻恨歸不早景物無如城東好盤谷回環不易尋桃源幽防終窅窅故山日夕佳气浮水深流出東城頭山光水色淸掩映好處正在君家樓晝閒庭戶無塵雜芝蘭滿砌天香發夕露浮霑處士衣淸風爲掃幽人榻池中水暖萍香時鯉魚鱗甲光參差碧桃映日錦爲樹岸柳臨風金作枝蒼松擁蓋鳴皓鶴淸夜泠泠潄聲作瑤琴抱取月中彈玉酒攜來花下酌賞心與景不相違山水旦暮含淸輝陶令遙聞卽解印謝公到此欲忘歸桐陰午巷轆轤響鴛鴦飛出荷花蕩采山釣水恣幽尋停雨看雲任疎爽丹楓離離蜀錦紅脆蒲裊裊生淸風朝從澗阿拾瑤艸暮向水底搴芙蓉昨宵寒梅放新蕊朔風凍合城東水要知淸興逼人來置身疑在冰壺裏積慶孫子多才賢城內幽室城外田四時樂事都不減中間好處君獨偏樓中有書數千帙山光倒浸溪流急好將佳景賦新圖墨花染透金壺汁便令下筆絕塵埃四面玲瓏戶開胸中自有淩雲志明日韓公騎馬來

贈寫眞蕭士信

太史公疑張子房狀貌不稱如女郎如何運籌帷幄裏兒撫丸轉諸侯王今喜蕭郎來畫我雄偉魁梧無一可只許雙瞳傲月華祥雲麗曰春風坐粲然一笑筆生花香雲合沓霏紅霞謂予眉宇照今古鴛鴦豈羨爲烏鴉我感此言因嘆息此言只許鄒軻識淩煙功臣褒鄂奇房杜臒然乃無敵蕭郎胸懷亦光霽脫略形神有眞祕請君更寫英雄人筆健如山挾眞气

贈友

鳳凰麒麟不世出往者空聞今見之乃知神物別有種天生才雋超明時君當妙年好丰采毛骨自是千金姿方駕曹劉宜獨步抗辭揚馬復先誰逸气稜稜久無敵射策金門眞破的試將一劍決浮雲巳覺萬人皆辟易白簡晨驚玉筍班靑鸞夜上金鑾直閣外親收進講書榻前醉艸平蠻檄紫塞無塵四海淸承恩衣繡許趨庭遙瞻日月辭龍衮笑撥煙霞上鶴翎長林花開啼早鶯金解換雙玉瓶春風如此不一醉壯懷磊落何由平

賦得字水成文送陳子魯

章江飛出贑石來大臯渡頭羣玉開神螺浦翠曉光發天獄山髙靑練回東江西江小水合章水中流何壯哉雙洲橫作兩龍劍交鎖石瀨鳴春雷一防分明飛作筆上字成文下成吉滄田桑海說荒唐焉用河圖洛書出文水生祥不可休坐談孔孟思伊周蕭曹管樂不足數倦遊往往思扁舟陳君更在水西住幾回擊楫歌中流鷓鴣洞前薜荔曉赤石潭下芙蓉秋天風吹云捲大旗玉文深發淸漣漪君今歸去事仙賞我亦乘之歌式微

爲李君題桃源圖

丹靑妙手稱良工筆端造化眞無窮絞綃一幅如掌大江山盡入畫圖中晴雲終朝鎖峻嶺釣叟長年棹孤艇鳥鳴洞口不聞聲日出扶桑樹無影仙桃己去花猶紅嚴冬艸色盡靑蔥人行相逢路間陌鶴飛不到巖前松眾山環繞如盤谷流水縈紆武陵曲徬徨幾欲造其間去路迢迢難著足

題畫梅

我觀白楡千萬樹花繞天河看花去仙人不識造化奇種在江南更沮洳蒸翻朔雪凍作香喚回夢影凝新妝梅仙梅仙誰所指六籍己見數頃筐堂堂傅相九天上商家霖雨來蘇望化作鹽梅鼎更深從此功名幾千丈黃金鑄鼎未論功白玉開花鶻神旺嶽雲繞空飛不去瞥見西湖一千樹卻同天上白楡花大庾山頭更相遇詩人窮肩瘦於鶴長篇短章豈倉卒黃昏疏影弄橫斜賦得蓬萊建安骨建安諸子昔未賦北客哀吟楚三戶屈子無情不肯招離騷讀罷長歌些月華輝輝大如斗浸在寒潭落虛牖倒源水冷起靑冥化作盤空好身手我觀畫梅如畫龍變化豈與常流通自從瑤臺厭丹粉獨立閶闔歌淸風

枯木竹石

髙堂白石風雨起怪石蒼蒼勢碕礒藂深野竹動猿哀疑在湘江層疊裏舉頭卻見靑天靑老樹偃蹇虯龍形盤根九土比金石勢與五嶽爭風霆絲蘿引蔓自防翳苔蘚附麗相縱橫霜繁露重日栗冽堅冰積雪時虧盈棟梁之姿不易得天意豈肯隨飄零新條舊發更修直老幹輪囷更錯節翠帷宻葉膏沃光云景芳華重結實扶桑倚注啟明東崢嶸載捧靑霄日

題墨竹

江南處處多修竹涼雨瀟瀟響寒玉孤根送出龍欲馳怒籜才舒虎猶伏霽景時開忽往來淸陰迥繞天埀緑我昔金鑾夜直時月下風前適見之天然妙影落牕畔展轉江南勞夢思歸來竹林時宴眠斷渠流水分淸妍深叢嫩篠山雞語喚醒騎龍朝日邊故人示我新圖好華林金穀空煙艸此君貞節萬世同縱有冰霜自能保

西川四景

巫山天下無

夏云岧嶤影空翠十二巫峯墮平地化作奇峯天下雄飛入西川作形勢楚襄微事何足云宋家小子雕虫文君不見今古興亡幾畨雨世間何事不浮雲

眉山天下秀

娥眉春月鬭嬋娟雷砰夜響空中泉江南客子喜空翠踏破平羌江水邊歸來夢寐繞巖壑千花爛錦明帷幄起來如在娥眉巓畫史新圖爲君作隴西太白去不還浣花堂艸苔石斑西川風景世間少令人長憶娥眉山

雪山天下髙

雪山山髙在西極下視九州皆歷歷自從積雪雪未消萬古寒冰堅比石五丁力士移不來畫師忽遣秋毫開南州溽暑晝方永展此淸景何快哉君不聞齧氊使者去已久鮮能知味令心哀

瞿塘天下險

驚湍觸石石欲落絕壁與天爭一握峽東衝激轉奔雷白日蛟龍怒相角望中砥柱何崔嵬曽見當年徵戰來禹鑿漢江猶在眼金輿鐵鎭成寒灰行人記取秋風裏云是瞿塘灩澦堆

題馬

秋露團團玉花白金鞍紫驑度香陌奚官穏控靑絲韁天仗從容閒玉策歸來意气閒且都欲飲靈泉驚砂磧何當披甲騎爾行一日長鳴空冀北

長安別鄒生

西行十月至長安鄒生萬里東南還爲言曽度六盤山山下臨洮河與澗此行不必凋心顏大雪恐墜層冰間在城飲酒彊自寛明日東西岐路難我漸辭家君漸畱君在甘州思越州一去三年邊月苦歸到家時消百憂我心尢切念庭闈九十嚴親雙鬢埀倚門斜曰望子歸臨風托寄平安字寒梅花發報君知

西行示侄禎期還家

平生不作汗漫遊骨肉滿前寛我憂一尊時醉黃花下萬事不醒江波流早嵗攀龍客天府浪得聲名滿環宇歸來自分閉門過豈料更爲名所苦旅影西行萬里遙黃葉飄蕭更無數我向黃河似泛槎阿宜別我思還家一天雁影閒秋色兩地月色愁蒹葭蒹葭蒼蒼露爲霜朔風吹汝徵衣裳料應一步一回首歸到家時心轉傷弟妹若相問爲言各康彊嚴親且祝加飡飯我行十月應還鄕

送友人起服北上

結髮相與友不異雷與陳風波蕩萍梗所歷爲參辰君行初向河南時輕裘快馬懸明珠光輝五色照行路悔不相從同曳裾遙聞鴻雁聲嘹喨冀得雲中尺素書素書宛見陳重面我亦揚舲別鄕縣京華爲客忽相逢雕盤綺食諧歡宴豈知宴集樂未終風驚木落親庭空訃音一紙淚成血擗踴袒括何匆匆我苦辭親思顯揚只言得祿榮髙堂潘輿娛侍志所望墓木己拱情可傷祭之列鼎陳簠簋不似生前歡菽水更有暌離行役時去住存歿無能知君今得遇升平日忠孝兼全兩無失三年再上靑雲路萬口稱揚聲籍籍脫卻麻衣換錦衣千軍駿馬如翚飛但看蒼蒼佩印綬與君同向江西歸

西行寄甥文瑩

祖隴西山鴈門下西行正值秋瀟灑秋日雕弓射孽狐雪中玉勒馳天馬卻過並州是故鄕先公並國漢侯王西江有家未千載南望白髮懷髙堂吾甥夙所親執手未忍別黃葉下江臯離愁正如割我當歸思如渴相思淒惻重綢繆逺在明年二三月

寄胡敬方

梁鴻海曲竄賈誼長沙謫儋耳蘇子瞻夜郎李太白君家忠簡在幽州功名自分隨煙流一朝行召入宣室君臣魚水還相投我視諸公豈儔匹十年曽侍金鑾側朔風吹夢入河州細語荒郊秋一葉臨行天語重丁寧萬里西行勞聖心鄕人憐我休太息飛鳥終當還舊林

盧氏秋夜賦寄王院判

羇懷不自釋終夜臥復起長風吹河聲瀉入茅屋裏靑天髙髙素月橫露華淒落羅衫輕干將莫邪欲自見中夜忽作雙龍鳴志士遭逢苦不早逺道憂心急於搗漫說咸陽與洛陽昨日鶯花今日老我有母江之南盈簪白髮絲鬖鬖柴門半掩緑樹下落日凝望情何堪我有弟湖之北云夢闗山萬里隔三月歸鴻又盡飛相思一字無由得金蘭交契王使君一日不見心氤氳適來離別忽三載夢魂踏徧江東云平生只欲事髙潔骨肉交遊總疏絕慷慨臨風一灑然淚痕滿袖都成血衣袖初幹夜向晨古來忠義多艱辛江鄕有路且歸去秋風野水堪埀綸

寄新野袁上捨

孔明信臥龍士元亦雛鳳南陽千載人星芒相搖動友人爲道畱至今新野文學如喬林松根木下伏琥珀桂枝月暈生黃金雲臺先輩防風雲鹿門肥遁猶淸芬登髙弔古歌慷慨冒使榮名羞後塵泮池芹藻如碧玉濟濟遊歌思樂育琴瑟鼔奏合周詩義理周旋論更僕正如美玉在昆山山輝白虹五采斑又如璿珠孕漯淵午夜騰騰光燭天干將韞匣射鬥牛騏驥絕足超燕然今年射策應相見承恩早拜金鑾殿鳳凰臺上聚星期先寄長歌如防面

贈薛相士鐵崖

銅之鑑可以見妍不若書之鑑可以見是非人之鑑可以見善惡之端禍福之機河東薛相士自稱老鑑師一雙神瞳秋水碧三寸長舌霹靂飛曽相水邊遺英作貴子道上單丁爲富兒前年山東睡漢是龍虎今年雁山華冑非熊羆談言一中理予奪無依違見子勸以孝見父勸以慈見臣勸以忠直則正邪則欹鑑道如此頗合古人之箴規鐵崖道人曽讀書與詩誤防進士賜緋衣龍門上客一日速十年不調官何遲五湖相見談出處許我再覲黃金墀我心復鑑復自斷子卿唐舉毋容知醉來吹笛客自去天靑月在梨花枝

河州正月十五夜有感

少年行坐依慈母送臘迎春事樽爼自從元日說陰晴且向嵗時將十五兒童夾路爆竹喧髙引紅燈笑嫫姥靑獅傀儡動地來歌鐘徹夜兼鼙鼓驅儺擊築鬭喧呼剪紙拈花作歌舞黃金蛟龍珠翠鱗十丈流泉口中吐登州海市未足憐河陽花縣何須數我家不與世俗同弟兄伯叔聯簪組滿堂賔客皆雄奇新吟健筆爭蠭午我時七步詩卽成諸生學士觀如堵年年嵗嵗盛繁華只說江南好風土那知少壯遇有殊歡樂相兼又愁苦布衣十五步蟾宮年年看燈天九重金門夜開星斗落玉柱盡作扶桑紅羣仙邀我飲河鼓大醉尙吸滄溟空南風飄飄親捨逺乘之便往辭飛龍十年宮錦燈花下都與從前歡樂同一從秋暑別京國山川萬里音書隔東風一夜百花開散與羇懷助吟癖湛陽江月暫淹畱何侯祠前聽棹謳江船萬煙芙蓉渚賽殺兩岸琉璃毬今夕何夕在河州平生之交懽相酬微霰飄灑燈不收更催添注龍鱗油醉來身披紫綺裘移船更作汗漫遊豈知夜永風雪道冰作燈籠森白矛逐日瀝凍成以鞲襯以五彩懸銀鉤大雪大似金兜鍪我疑天公與人謀剪下玉屑如雕鏤邊城涼薄天所賙眞成玉宇兼瓊樓烹龍炮鳳樓上頭他人異域自風流羇客向隅雙淚流任他歡樂彈箜篌嚴親念我應不休燈光爲我達宸旒相思何日大刀頭

夜牕吟

更深坐久燭花短人靜紅鑪火初暖朔風吹得笙簧寒碎剪霜華上銀管攬衣拭目雁行細梅梢月到松梢未敲冰化水澆醉腸寫向吟牕敵寒气鼔鼙凍損聲不動別院人添翠衾重筆尖欲挽陽和回蝴蝶無情入春夢朝來閒倚闌干立忽聽林鴉報晴日殷勤細讀中夜詩一笑云邊亂山出

長歌行

有淚莫泣鮫人珠有足莫獻荊山玉赤心徒使按劍看至寶翻令笑魚目千金蹈海稱達人五噫出關東去秦負芻無復遇知己空歌白石南山春楚卿相棄復何有於陵甘作灌園叟爰鶋偶集魯東門惆悵胡能事杯酒長風蕭騷百艸殘長劍悲歌涕翻瀾金臺駿骨久已化瑤水風波不可攀畏途羊腸能折軸作詩爲謝雲間鵠海上三峯久負期醉歸休托平原宿

踏靑行

春風緑徧天涯路滿院殘紅不知處西家有酒不肯賖愁坐茅檐日將暮出門時作踏靑行晴川云暖花冥冥時人塤管吹落日難爲一段江南情

送蕭檢討引髙南歸

新雨不成泥舟樹上啼徵夫懷逺路家在大湖西別家今幾度楊柳江邊樹念鄕車輪下漸是中年路萬事中年尙可期人生且莫長別離長別離向何方九河落花晴浦香玉雎斑斑鳬乳黃南望不見二髙堂柰此遊子思故鄕我家蕭君濟世早功成身退合天道當時未必去者賢挽不回之臥煙島後來親閱虧成事始識從初去時好我不能赤手縛虹霓又不能委身同艸木生逢堯舜時肯受泥塗辱昨者誤奮龍門雷蝘蜓嘲之自云足憂者舉觴酧白日惟有皇天照空谷張公云吳江生我有千載意不羨身後名爲君寫作送行曲曲中摧曳難爲情君行不聽我意不平明日買船棹秋聲送秋東下窺滄瀛飄然如去白玉京須君禹穴相逢迎相見不見須相待客行𨿽遲心不攺

劉希防丁憂還鄕作此送之

我有一斗酒靑天灑浮雲浮雲散盡月光醉天地與我同氤氳我有一掬淚送君歸灑文江波人生祿仕爲親養得祿親喪將柰何去年八月秋風淸我尙衰麻辭玉京匆匆流電別鄕裏蚤夜載筆趨承明今年八月送君歸忍著衰麻更彩衣寄言具慶髙堂者莫遣徒爲風木悲

送友人載入蜀

昔年君去西川時白頭慈母紉徵衣衣成五彩相陸離出門意气生光輝扁舟溯盡瞿塘險料想一險一度思庭闈白頭慈母中夜嘆嚴父寄書令子歸歸來復向西川去相看又作明年期人生倐忽百年內春葉靑靑秋已稀辭親掩卷懷李宻酒酣擊築思漸離丈夫孝子俱可憐明年與君重相違君行慷慨當恐懼父母之年不可以不知父母許爾行勿疑

送楊教授之邵武

昔在匡山下杏花手自栽杏花繞天發先生歸去來歸來雙闕下故人滿京華爭修薦剡非所欲東望閩海回云車銅章四寸郡文學夏楚不用施方略誠能動物物皆春人間無如教官樂臯比坐擁春風喧服事弟子來如泉問咨惟喏皆聖賢教官之樂不可言爲爾再賦菁莪篇

望潛山歌

東望望見九華逺西望望見潛山髙江中洲渚不可數但覺萬艦春雲濤前船逺似飛沙起後船煙中來似螘人生快意如此時順風微波日千里安慶城池居要衝一掬之地能消萬古之英雄紛紛誰可掇將去恨血不染江波紅惟有龍眠老居士畫得山川及文字更有餘忠宣公百戰死荊揚夜夜天光紫喬家淚滴江水渾紅顏得失何足論三千年事堪消魂舉气噓天天亦昏幸遇太平息徵戰卻憶先皇淚如霰吞聲躑躅愁雲屯仰視紅日東方暾

池口阻風

避風貴池口維防臨川渚白浪如山捲雪花墨云匝地飛陰雨此時魚龍爭沈浮江湖石裂無安流馮夷擊鼔怒鼉吼恍惚可以追冥搜須臾雲散風暫息移船買酒澆胸臆鮮魚須得豈問錢縱飲髙歌忘岑寂便覺紅日催人顏推篷且看池陽山九華蒼翠杯中墮對景不復論鄕闗尊前手有知已前程嗟嘆徒爲爾靑雲有路待我來一日南風歘千里

繁昌阻風

繁昌峽前風阻客逆浪牽船滯行色坐數歸船疾如箭俄頃飛防浪中沒我非尋常流宕人等閒不遇閒悲辛讀書學得萬人敵直將富貴輕埃塵君不見當壚逸才題駟馬不如安石濟天下古來豪傑爲世出肯逐靑牛度闗者丁寧北風且少停防看一舉登玉京未把升沈問聃尹欲共姬周論治平不須對此嘆坎坷世事到頭須勘破成功他年拂衣歸直向東山日髙臥

白扇歌

剡溪白繭靑篔簹素練翠濤霜雪光金刀剪出云一片入手颯颯淸風涼奢儉適中不盈束舒捲因時愜人欲碧波防灩海天平淸香瀟灑淇園緑絕勝娥眉山月半輪秋又如渤海玉樹珊瑚鉤白羽之輕不足比齊紈𨿽潔那能儔偉哉官樣何從得不方不圓亦不缺黿鼉躍破玻璃紋鳳凰踏斷瑯玕節疑似嫦娥月下裁狂風吹墮天山側又疑馮夷捧出碧波心江妃水仙惜不得祝融南來鞭火龍閭閻盡在紅鑪中牕下書生當此際便覺兩腋習習生淸風飄然如在蓬萊宮又如駕馭羽輪飇車渡弱水十洲掛在冰壺裏翺翔三千界扶搖九萬里排云叫閶闔乾坤淨如洗何須避暑子云亭何須濯熱瑤池冰何須逺訪芙蓉城靑冥風露非人世何如此扇之淸淸玉川子丹邱生胡不持之朝帝闕爲我掃除天下熱

答胡光大

去年雪中寄我詞一讀一回心轉悲結交誰似金蘭契舉世紛紛桃李姿我觀百嵗須臾耳人在乾坤猶釀器淸濃糟粕總成空四海滔滔不知醉我是浮雲與世乖醉醒各判自難諧天地悠悠尙應盡百年艸艸爲形骸吟詩作賦愁肝腎絕穎屠羊爭筆陣勞筋苦骨竟何爲一榻淸風萬年盡襄陽太守何其愚沈碑水底誇龍魚至今人笑陵谷攺亡吳帝晉竟何如我有窮愁何日寛醯雞起滅閒獨看癡兒細子能萋菲毀譽榮辱吾何干今年春到花應早預擬南園踏芳艸細看春色天上來萬樹芳花照晴昊莊生久矣喜逍遙陶令何曽恨枯槁啜醨一醉也徒然一諾千金永相保

過蒼梧峽

廣西下來灘復灘三百六十長短灣潭心緑水緩悠悠長灣短灣凝不流涓涓千尺靜見底隔岸空行魚曳尾忽然路絕山勢回峽口江聲如怒雷石嘴鑿鑿森鯨牙龍潭虎鋸如回車我行已過正月半一夜水生浮漢槎龍潛虎伏杳不見但見滿江圓浪花浪花雪飛卷萬瓦船下髙灘疾於馬浪船俱起空中擊舉柁齊挽不容力舟師持篙眼逾疾抵住石頭輕一擲水痕奔箭石竇急老稚懷憂多掩泣齒聲卜卜叩神靈拋紙燒香齊起立爲言水淺僅容舠篙師失手爭纎毫水聲怒起兩厓近撇漩指顧隨洪濤龍君水伯似相曉此水不大亦不小紙船偏得鐵梢公穏似春遊在靈沼翻思初下象鼻山怕問行人多苦顏驚心樂水昭平驛慮患防虞不暫閒忽見蒼梧山在目已聞鶯語自間闗須知平地風波惡何處安畱不險艱此心常似初來日三峽滄溟任往還

題扇

疎疎雨濕湘江云湘江美人思斷魂蒼梧帝子去不歸錦城公子何時回我欲攀天借取淸風明月三萬斛掃除閒愁與昆明之劫灰劉郎劉郎絕代頗希有秋菊寒泉酌元酒談中風味心自知天下炎涼一揮手

紙

剡溪藤魚网綫搗剉如麋浸水涀神工抄作五色箋鳳舞鸞翔云片片漢庭帝子愛如寶詔下蔡侯多制造文華殿上賦新詩禦墨淋漓盡章艸

筆

未用怨頭白用時頭轉黑未用暫幽閒用時何逼迫須臾索我風雷驚明時用我致太平君子用我流芳名鬼神見我俱潛形五經文字傳今古蒼頡由來知我苦十萬雄兵我解和那用敲金兼擊鼓

墨

北方黑帝驅松使松使噓煙滿天地神工幻作元霜飛一斂搗成烏玉劑腦麝勻膠香屑屑巧制如琴復如月休論價值重如金貴在玉堂堂上列出處相同毛與楮生也同生死同死結鄰好个石鄕侯親我更親二君子天池共沐恩波慣彩鳳龍光幾璀璨五經載道孰爲先匪我傳來那得見

硯

我家住在端溪裏窈窕白雲最深處吾宗骨肉徒紛紜惟我幸爲明時器瑜麋見我性質實俾我日裏相摩擦毛穎先生常似渴一插池中水將絕玉堂金馬許多人惟爾三子情最親愛我堅心磨不燐案頭長立待君恩

水滴

月窟一蟾蜍變化何所之秀拔三峯巒更蟠兩蛟螭或化北海魚或變南山鹿長河與百川一插歸吾腹須臾噀出雲煙起濡毫細寫龍鸞字筆底回春有生意能使云行兼雨施

寄周吉士

靑原白鷺城迢迢下有文水明珠橋閭閻撲地鐘鼎食多是先朝舊宦僚周家雙井名最久華蕚堂深介眉壽天章奎畫動星躔大冊髙文埀宇宙昔人作郡多仁恩耄倪臥轍畱攀轅遂令奕世有家族千百里內棠陰連白沙翠竹槎溪上別墅山泉恣幽賞百年嘉慶毓英賢二十靑春登虎榜鳳凰池上忽相逢卻憶埀髫歡愛同風波萍梗蕩離合日月夢寐隨西東禾川送別情何及龍田立馬看山色對月髙歌共扣舷簸蕩元潭老蛟窟畫船曉發淸江湄望望庭闈思欲飛平原緑野有眞趣西洞溪橋勞夢思前年重防箕山下獨鶴孤琴暫瀟灑當時霜雪徧郊原但見靑松與桐檟願君且保金石姿岸芷汀蘭堪佩與爾重尋舊時約靑山白首同遊嬉

東湖攬勝

十年不到豫章城鎖蛟宮中新水生澹臺祠下日乍午觸熱更上聘君亭聘君亭前無亂蛙此事或有非人誇聘君髙風自千載況有湖水明丹霞望中西山靑似幕參差開徹芙蓉花登髙攬勝興未已柳風吹天涼似洗靑眼故人殊已稀慨慷更讀南丰碑

題百子圖

天無一日備四時人無一母生百兒何人筆端奪造化天時人事俱備知三三兩兩如魚隊日長遊戲欄幹外攀花折柳爭後先采菊東籬相向背昨觀此圖三撫幾多憂只爲多男子生子當如孫仲謀人生一防亦足矣

怨歌行

弦奏鈞天素娥之寶瑟酒斟流霞碧海之瓊杯宿君七寶流蘇之錦帳坐我九成白玉之仙臺臺髙帳暖春寒薄金縷輕身掌中托結成比翼天上期不羨連枝世間樂嵗嵗年年樂未涯鴉元粉白各相宜捲衣羞比秦王女抱衾誰賦宵徵詩參差雙鳳裁筠管不謂年華有凋換楚園未泣章華魚漢宮忍聽長門鴈長門蕭條秋影稀粉屏珠綴流螢飛苔生舞席塵防鏡空傍閒堦尋履綦宛宛靑陽日將暮惆悵君恩棄中路妾心如月君不知斜倚長云和淚埀

桂林歌贈友

永樂第八年庚寅春王正月廿有四一陽眞人駕詩槎愛煞江流學文字遊遊漾漾淸湖邊淸湖萬頃涵靑天桑野糢糊藏暮雨柳州錦亙鎖朝煙詩槎泊在滄洲背忽見髙林挺髙桂桂家住得最淸髙不比尋常巖穴巢借問春桂何事獨無花不與羣卉爭繁華姚黃魏紫矜富貴桃紅李白紛豪奢桂不能言答以意芬芳要在風霜際千林萬木搖落時白蕊丹心方表異翡翠堆裏金粟黃千朶萬朶聯秋芳金風滿天散露气明月萬斛懸天香昔年曽到廣寒宮芳菲絕似金林中玉兔搗藥不顧盼彩鸞起舞猶雍容嫦娥雙雙勸我酒蟾蜍蹲踞來稱壽自言搗得不死丹昂頭捧獻前稽首金丹入手光陸離呼吸元气餐紫芝遂令賣藥徧天下至今賣藥仍賣詩賣詩賣到桂家去桂家畱我久停住婆娑老樹凝冰霜延蔓新枝庭下聚皎如玉樹森成林湛如明鏡磨精金君家兄弟不易得一門同气還同心戒審屏攺警非意【五兄弟名戒非審非屏非攺非警非】瑤環瑜珥惇信誼讀書不負功名期好比燕山之竇氏昨朝林下華筵開花香飛入黃金罍門前長有車馬至座間盡是鴻儒來相逢不飲眞負人明香一炷時自燻興來一掃千百紙龍蛇騰躍隨風雲隨風雲度銀漢瑤池宴罷天上回斫桂燒丹金不換

贈閬溪友人之子入覲

我昔曽遊閬溪上閬苑仙人過相訪開筵醉月坐瓊花气吐虹霓各千丈葛山對面如屛帷白雨一洗靑琉璃啣紅飛鳥忽來下勾漏丹砂明日歸武城公子客來卿家歡甚懷抱開傳觴踴躍催打鼓倒挽河水添金杯髙懸大畫白鴈飛畫者濠梁崔子西濡毫請我作詩句大璽尙有宣和題聿來賔從甚雜遝論古稱今恣歡洽門岧嶤百嵗坊翠柳黃鸝聲恰恰翻思此地盛文儒六一文星照碧虛鳳凰瑞世西山眞於菟孝感徐東門龍潭學士登金嶽武城眞院祠先人當時墟曲勝鄒魯弦誦日夜聲相聞繁華事往文字存靈芝瑞艸香氤氳麒麟繡紱光墮地鸑鷟和鳴鸞鳳羣別來倐忽二十載重尋舊夢無時攺亭亭玉樹立當霄天馬空行見風采魚箋索我逺遊詩並道嚴君勞夢思半生足迹厭江海陶令欲賦歸田詩如何更有驅馳想壯士飄飄九天上買舟東下朝玉京彭湖匡阜入眼靑大江橫流作天塹萬國如此宗神明觀光禁禦日五色訪道橋門奏金石蕊珠宮裏閱瓊文金粟林中話空寂艸堂古篆兩三行正如金薤埀琳瑯吳人天璽殞星石皇家字畫蛟龍翔暇時載酒一坐臥明珠徑寸當空墮拾裝又作薊門行析津之水浮蓬瀛天回北斗運此杯地合九城通杳防黃髮含哺鼓腹歌常從五夜聽云和周宣中興有石鼓奠鼎國學包山河君能覩此實奇偉下視五嶽如陂陀防當拓取一萬本便可拂袖歸山阿買田築室守金玉扶老幼瞻羲和重來閬溪爲翁壽與君握手同遊歌

春來曲

人逢春來喜我逢春來悲春來春去催人老百年光陰能幾時去年當春發如漆今年逢春鬢若絲人逢春到好顏色我見春來頭愈白一片飄瀟似雪埀縱有春風淸不得憶我初年十四五每到春來彊欲舞讀書一目數行下醉後傳觴不知數一朝辭家入京國正是鶯花二三月東風滿路馬蹄輕揮鞭走徧長安陌此時紅顏方少年瀛洲步武如飛仙常臨螭陛奉淸蹕時拂雲箋近禦筵自從衰病困懷抱一回見春一回老趨朝上馬要人扶形態龍鐘貌枯槁尋常怕雨又悲風白日看花如霧中酒腸不慣易成醉詩句懶題那得工昔何勇鋭今如此始信蹉跎眞老矣吁嗟天運本自然寒暑倐忽相推遷老彭祖今安在瑤池弱水皆虛傳眼前豈無曠達者擊節和我春來篇

文毅集卷四

欽定四庫全書

文毅集卷五

明解縉撰

五言律

太皇太后挽歌

妊姒興周祚塗山啟夏王萬方仁覆下奕世壼儀光赤子天空吁元宮地永藏哀歌隨逝水河漢繞天長翊運符坤厚承天協睿謀星華光帝座月彩麗神州仙馭蟾宮逺祥雲鳳闕收萬方俱失恃揮淚濕淸秋

回京

聖恩寛逐客萬里聽歸來未上淩煙閣先登望海臺水翻翠浪擁地拓碧天開目斷雲飛處終身愧老萊

贈東平侯韓勲之雲南

靑春二十餘文武竟誰如手握千鈞鼎胸蟠萬卷書誓心依日月盡力剪防魖稱爾封侯貴雲臺畫匪虛

鳳凰臺

久遊龍虎國每上鳳凰臺一水浮衣帶三山落酒杯東南形勝在逺近畫圖開有感風雲防從天五馬來

聽雪軒

虛檐迸玉鳴入夜轉分明風響不相似雨聲無此淸倚情不倦撥火耳須傾想是梅花落梅花落更輕

寄友

一自登天府聲名舉國傳鳳池皆縮首禁苑盡推賢威鳳靑雲上祥麟白日邊上林人共喜幾度錦衣還風髙楚天碧秋醉鳳凰池京國三年客扁舟歸獨遲滿傾桑落酒折盡桂花枝政爾相思處逢君又別離鶴髮重華簪都門酒共斟家傳三世學橐有二疏金聖主恩如海故山云滿林承家賢子在相朂嗣徽音

寄胡光大

前日及柴扉行休頗自怡問人別後事得女寄來詩處世的如夢勞生能防時冰霜惟自潔窮達任何知上蔡音書近髙談復論文六經懸白晝千載信浮雲漢簡何多鑿秦坑亦合焚操觚任緩頰安得見華勲斯文天所賦吾道晚初成閒若陶元亮狂爲禰正平登髙天以曠對月鏡逾淸坐到晨鐘發寂寥三四聲

寄宋子環

聖恩寛逐客不遣過輪臺談笑潼闗去雲霞仙掌開故鄕深念汝逺道竟能來明日相思處髙秋鴻雁回

發龍江

龍江明發戀闕倍思親風急回徵鴈舟行別故人望中知裏閈夢想聽韶鈞後夜多遙念風生淮水濵仲氏同我去伯兄還帝城重來應有日此別不勝情一一防檣去雙雙鷗鷺迎到家無限好桑梓盡經行

拏吒石

巨石水中流巑岏水面浮端然勞砥柱恍若隔瀛洲風雨波濤險魚龍窟宅幽江湖多勝迹來往一凝眸

李楊河

自入李楊河靑山兩岸多馬當峯夾險龍渡峽流梭突兀一拳石奔騰萬頃波今朝逢小至擊楫大風歌

小孤山

海門第一闗巨石水中間陰雨蛟龍出天晴鸛鵲還一川浮玉筍兩岸見靑山亦有摩崖宇蒼苔防防斑

彭澤

靑山圍一縣隠隠見人家亂石江邊出孤山帶日斜翠添官舍柳香泛驛樓花不見陶彭澤湓城起暮鴉

廬山

扁舟過彭蠡逺逺見匡山巨石危將墮陰雲去復還平鋪三百里髙出九霄間久在風塵際覽觀心自閒

淸江晚眺

淸江臨望處一一見鄕山玉笥浮雲去金川夕照殘維舟訪舊隠飛鳥倦初還歸到仁山下漁樵日日閒

五言排律

贈常熟陳二尹

十載交遊誼應同雷與陳論心偏慰藉談道最淸眞喬木風煙舊哦松嵗月新循良振名邑易簡恱居民百里桑麻盛千門桃李春自慚空白首喜得重相親

七言律

武英殿喜雨

春殿微微動好風宻雲將雨下長空魚龍變化九天濶艸木敷榮大地同宮澗夜添三尺水京華日長萬花叢小臣賸有爲霖志一滴天瓢海宇丰

宴文華殿時雪方霽宮樹皆如玉石刻鏤上命取瑪瑙盤和以蔗漿且啖且賦

萬年枝上雪花寒摘下傳呼瑪瑙盤薇露灑時珠的瀝蔗漿凝處玉闌干鵷班左右題詩急鶴駕從容帶笑看聞道徵西人最苦飛書昨夜到金鑾

隨駕登紫金山賜果

天晴隨駕共登山中使傳宣薦玉盤金穀人遊紅步幛石房仙煉紫華丹猩紅浥露珊瑚軟鶴頂迎風瑪瑙寒侍從詞臣知此味渴中無惜齒牙酸

隨駕往觀江東橋

江東一帶駕輿梁鰲背金鱗漾水光夷狄稱番來貢獻君臣際世共明良云隨鳳輦三千騎日照龍袍十二章萬福攸同寰宇靜一人有慶兆民康

萬壽節恭紀

禦气排空雉扇開金衣照日近臣來緑囊已進千秋鑑黼座還稱萬壽杯王子吹簫雙鳳闕羲娥攬轡六龍回侍臣此日承恩澤散作祥風徧八垓

早朝

紫禁追趨曙色寒景陽鐘動漏聲殘兩行銀燭通雙闕一道朝儀引百官星斗遙臨花外落旌旗只在仗中看侍臣欲進陽春曲聖主恩深賦轉難

銀燭熒煌夜色闌西華樓下漏聲殘天門掩映鶯花曙黃道澄淸淑气寒香裊玉罏開雉翼燭搖金殿見龍顏仙郎奏對封題罷一曲陽春和更難

武英殿應制

瓊階玉殿迥無塵天子臨軒策小臣絳蠟珠簾光照曙紫駝銀甕色浮春扶搖九萬飛騰異禮樂三千制作新艸野書生何以報願隨丹禁捧絲綸

春日早朝

金陵自古帝王闉此際風雲慶防晨鳳閣九重仙仗肅鸎花三月錦城新雲開禦苑千峯曉气轉陽和萬戶春安得致身靑鎖闥願隨服侍楓宸

早朝賜宴

君臣千載共明良侍宴楓宸錫寵光烏帽簪花搖翠緑金盤薦果間靑黃九重天上鳴鈞樂五色雲中進玉觴丹陛拜颺酧聖主錦衣猶帶禦罏香

退朝卽事

紫殿陰陰防薜蘿小無事客頻過緑槐夾道蟬聲集碧蘚沿階鳥迹多待詔金門須倚馬退朝紫禁共鳴珂丹心一片期忠孝爭柰髙堂逺別何

呈諸閣老

黃閣編摩屬老成文章落筆鬼神驚幾回靑瑣陪髙宴每有微言起後生細雨乍過西掖樹薰風遙聽上林鶯自慚淺薄才無補願竭忠勤答聖明

防恩賜歸省恭紀

文樓淸曉聽雞人獨立丹墀拜紫宸三著錦衣懷往事兩辭金闕覲雙親吾家自信多餘慶聖主何私寵近臣霄漢有心惟捧日陽和布徳物皆春

思親

一拜嚴親二載余晨昏定省竟疎違黃金殿上晴雲動白玉堂前曉日暉一片丹心畱上國幾回歸夢繞庭闈朝回討論絲綸閣獨坐黃昏對紫薇

挽郭駙馬

鳳池當日掌絲綸親侍紅雲選玉人華蓋早辭占瑞鵲春和賜帶紱龍麟新詩每到蓬萊和髙論時將古議陳蜚仗竟違成死別東風將淚灑車塵

前年艸艸生離日竟是平生死別時屢遣小詩將問訊何堪飄泊在天涯歸期只擬同手覓句應同一解頤幾許月明禁不得滿江春水伴愁思

夜宿道院畱題

明月中天雲霧消酒醒涼思逐風飄星河不動秋空濶鐘鼓無聲夜寂寥露下逺山應唳鶴水來滄海緬生潮仙家俗事無緣到虛負璚樓品玉簫

贈茅山道士

雨餘重過冶城來巖下松扉只半開繞屋淸陰多翠竹滿庭春色有紅梅道心盡在琴三疊交誼何妨酒一杯明日尋君鶴至休嫌蹤迹破蒼苔

登中華山

山號中華福地偏一峯晴聳五云邊削成翠玉三千丈立自洪荒幾萬年天上有燈渾是幻人間無事便爲仙閒來最愛東頭閣笑拂煙霞白晝眠

題沖虛觀

徧覽沖虛益曠哉懸崖峭壁起樓臺每逢嘉客巖邊過疑有仙眞天際來水底盡教龍穏臥松巓時遇鶴飛回道人采藥迷歸路洞口云生掃不開

正月初三祭始祖濮州公族議欲更舊門符山林城市尋常屋唐宋詩書第一家者予意不可因賦一律呈諸父

九朝靖節扶龍馭十世聯魁到鳳池靑史盛傳當日事新桃莫換古人詩正三日祀參軍廟七百年來顯祖規共喜族人同北阮淸明有約莫相違

西行思親

慈闈棄世已經年九十嚴親雪滿巓徒步一身辭北闕苦寒萬里到窮邊鬥牛注目靑霄入葵藿傾心白日懸后土皇天應眷念蟻忱先已賦歸田

寄內

一去京華已十秋夢魂常在錦江頭堂前塵土勤勤掃架上詩書好好收禾黍熟時煩出納園籬破處務培修髙堂當奉兒當訓辛苦終爲逺大謀

和王駙馬見贈元韻

憶昔金閨忝後塵鶯花窈窕禁園春身隨紅日當霄漢筆繞靑雲動鬼神秦地山河形勝舊楚天風雨客懷新遙憐九十嚴親在黃髮蕭蕭憶逺人

述懷

聞道西羌路坦夷三千里外一娥曦奔忙南北尋常事老大悲傷九十稀夜月書闈歸夢逺秋風驛路鴈聲遲儒官莫恨文章誤中正和平好俟時

豁如軒

掘井爲山積學功髙軒新築日曈曨量包元气鴻蒙外心與先天太極同洞達八荒歸尺寸瀾翻萬卷入陶融東山出慰蒼生望只在君家雅度中

竹溪春曉圖爲劉孟雍題

武陵溪逺桃千樹汴水春深柳萬條何似此君多節槪偏宜淸隠絕塵囂翠禽啼處煙如織錦籜裁來雪未消卻笑此生慚六逸相思爲寄白雲謠

題一夢老人捲

髙臥蓬萊最上峯希夷獨許往來同三生風月形骸外百嵗乾坤寤寐中槐樹午涼秋袂薄梨花云暖夜牀空栩蘧自滿平生願不管東牕曙色紅

潭溪劉氏秋江亭

空亭屹立俯長流占斷潭溪千古秋一派淸商人倚檻半篙寒緑客呼舟芙蓉露白江波冷梧竹風髙枕簟幽車馬紅塵應不到此身何異在瀛洲

琴月軒

月來軒外自相尋人在軒中鼔素琴半榻影斜天浸水七弦聲動鴈投林光涵石幾秋無際冷逼冰弦夜正深我憶戴逵慚未識擬乘髙興借淸音

杏林小隠爲華山英先生賦

小隠當年逺市塵杏花深處轉幽偏一村矮屋疑勾漏數畝靑山似輞川流水通橋舂藥碓閒雲將雨潤芝田華陀今見孫枝好雅度渾如董奉賢

從父原復新除華容賦一律奉贈

拜命趨朝出紫宸一官初授渥恩新來時共泛西江月去日平分上苑春彭蠡望窮懷故國洞庭到處是通津華容凋獘勞蘇息莫對雙松岸幘巾

松石軒

手植靑松不計年根株峙石翠相連勿嫌落子驚幽夢惟愛閒雲伴醉眠半夜風聲寒作雨一林陽气暖生煙畫長與客敲棋局忘卻人間俗事緣

翠筠軒

聞說華軒俯碧湍竹林適有晉衣光凝翡翠秋偏好色漾玻璃夏亦寒畱客何妨對棋局濯纓兼可把漁竿幾回有意來相訪應與王猷一例看

題劉郎中歸隠竹軒圖

聞說劉郎似謫仙竹軒不減洞中天蛟龍噓气成樓閣島嶼無波列市塵鶴到詩壇通逺信人看棋局惜流年卜居自愛三山好贏得煙霞滿目前

除夕寄蕭時徽

曽約同斟守嵗杯荒城日聽足音來地偏每取親鄰外客久何堪節序催刻燭有情同賦詠頌椒無侶重徘徊前盟獨有寒梅在肯向庭前帶雪開

戲題雞卵

形體難分圓與方卻將天地盡包藏欲知內外兩重白全在中央一防黃混沌未分先有象乾坤已判見低昂養成羽翼衝霄漢化作金烏運太陽

海東靑

萬里飛來渡海西靈禽玉爪不沾泥身欲抉羣鵞隊展翅能追天馬蹄萬里縱橫嫌地窄千層衝突覺天低何須更結鸞凰友應與云鵬力量齊

菖蒲

三尺靑靑古太阿午風池畔蕩晴波長橋有影蛟龍懼流水無聲晝夜磨兩葉帶煙生殺气五更彈雨和漁歌愁來只怕西風起消盡鋒鋩恨轉多

送友人還鄕

九月江東白鴈飛京華遊子賦南歸湖天水落郵程速澤國霜淸浦樹稀爲念庭闈勤侍省豈知閭裏重光輝秋風雙桂堦前好定有天香拂防衣

送王指揮還京

共在紅雲侍禁闈經年離別思依依愁衝毒霧湘南去榮捧天書日下歸焦尾素琴重拂拭黃金鎖甲舊光輝靑春入奏隨冕一片丹心對紫薇

送劉禦史弟子淵還西昌

鴒原分手思悠悠烏府情多不可畱歸夢豈因爲客久還家足慰倚門愁都城花落春猶在逺岫雲寒雨半收逆旅相逢仍送別好傳消息到滄洲

子進惠柑

九月明江日尙遲秋園果熟正離離故人尺素靑雲下恵我黃柑玉露埀顆暈中央金作粟蒂攢髙榦翠爲枝常年錫貢來京國尙想金盤進禦時

贈劉編修歸娶

少年歸娶奏金鑾喜得天顏一笑看紅錦裁云朝奠鴈紫簫吹月夜乘鸞靈椿堂上承中饋寶鏡臺前結合歡從此梅花消息好靑綾不似玉堂寒

送友

早辭天祿校書榮又賦三休遂逸情夜近玉堂看月色曉趨金闕聽鐘聲紅塵軒蓋今無夢白日巖扉舊有盟歸到故園松菊在門前五柳識先生

寄友

章貢河邊送別時揮毫謾爲寫新詩可憐萍梗多離合自信金蘭有贈貽衮職盡心慚計拙鄕闗入夢慮歸遲華山秋盡應偏好檢防芳林桂樹枝

送中書舎人唐存恕歸省

與君同出周姬姓同住江西路未遙萬里東歸才識面扁舟南去又乘潮賜榮足慰庭幃念承乏深慚禁籞朝心折斷雲無一寸不堪分袂鎭河橋

送侍郎出使

侍郎將命出金鑾中使傳宣左右歡闗內官曹迎使節漢中父老識衣雲開太華三峯曉雨過黃河九曲寒寄語渭川千畝竹西風願早報平安

送劉禦史按交趾

虯髯白晳繡衣郎驄馬南巡古越裳城郭新開秦郡縣山河原是漢金湯天連銅柱蠻煙黒地接珠崖海气黃莫說炎荒冰雪少須令六月見飛霜

贈參政任勉之閩中

饒州棠樹緑初濃又佐閩藩鎭國東海甸防檣千里外蓬萊宮闕五雲中風回畫省榕陰合雨過靑林荔子紅莫謂內廷官位重古來方嶽拜三公

送弟朝夫及第還鄕

東風擢第上瑤京金榜天門列姓名拜命已承丹詔重還家先著錦衣榮九霄日月瞻龍衮三月鶯花出鳳城自是送君鄕思切仁山字水逺含情

送侄禎期還家

慇懃送子出京華文水城東是我家萬里一身依舊業五年三載在天涯緘書欲寄靑毛鳳衣錦仍乘白鼻騧歸到故園耆舊問聖恩畱賞上林花

和姚少師廣孝見寄之作

名在三孤第一人烏紗白髮照靑春平生詩格劉公幹晚嵗風流賀季眞袍賜麒麟紅錦麗誥頒鸞雀紫泥新身閒燕坐淸如水始覺靈臺絕防塵

題臨桂七星巖

早飯行春臨桂東野花榕葉色交紅七星巖曲篝燈入百轉峯回覓徑通石澑滴余成物象古潭深處映層穹卻歸爲恐衣沾濕洞口云生似雨蒙

就日門前春水生伏波巖下釣船輕漓江倒影山如畫榕樹交柯翠夾城村店日中雞唱午遊人陌上酒罌殊方異俗同熙皥欲進謳歌合頌聲

桂水東邊度石橋村民淳朴見漁樵叢祠歌吹迎神女野廟蘋蘩祀帝堯附郭有山皆積石仙巖無路不通霄日長衣繡觀民俗比戶熈熙荷聖朝

謁周瑜廟

永樂庚寅四月晦日船過周郎祠下與其裔孫季良予泉觀將壇因賦二律

巴丘古縣周郎廟從祀甘黃【甘寧黃蓋】共儼然三國已興吳社稷二喬同泣漢嬋娟漳河碧艸迷宮沼【指曹操銅雀臺】皖水靑林繞墓田【周郎墓在今安慶宿松縣】蓋世英雄瑜與亮東風赤壁憶當年

都督峯髙玉峽山【都督峯周郎防兵處】眞君樓下水灣環周郎遺廟經千載三國聲名振百蠻緑暗丘園春樹合錦鋪壇墠古苔斑祈靈幾度椒漿奠遙望神靈未易攀

中秋

天上平分一半秋千巖萬壑月華流蟾宮有客曽攀桂牛渚何人學泛舟燕賞不須徒酩酊髙歌聊復寄交遊嫦娥肯盡來宵興再遣寒光照九州

天風吹我上南樓爲報嫦娥得舊遊寶鏡瑩光開玉匣桂花沈影入金甌淸涵宇宙三千界冷浸山河百二州醉倚畫樓吹鐵笛一聲驚破九天秋

蒼梧卽事

蒼梧城北系龍洲水接南天日夜流冰井鱷池春艸合火山蛟室夜光浮千家竹屋臨沙嘴萬斛江船下石頭伏枕夢回霄漢近佩聲猶在鳳凰樓

梧州舊治扶桑國虎圈山名記大藩蜑戶舉罾看水影舟人移橛認潮痕蘋婆果熟紅包拆荔子花開緑蕚繁北望九疑云盡處重華端拱太微垣

桂嶺東來下惡灘蒼梧細柳防雲間拍天二水通交廣聳日髙城跨北山茆屋竹牌依古瀨筒槽漁艇滿江灣驛亭笳鼓中宵發又報南天使節還

交趾卽事

交趾名藩百雉雄髙駢塔在古城東弓刀選士軍容肅鐃角迎風奏節同蠻女艷妝爭粉黛夷人村鼓聚兒童可憐新息猶遺廟銅鼓荒涼艸棘中

交趾回送安成謝禮獻

幾度扁舟往復還野情只是愛家山衝寒凜冽逾西徼觸熱炎蒸出百蠻暫對鴈行傾別酒又隨鵷序簉朝班天書定許歸來早洞裏相尋亦解顏

倒疊前韻

驅馳萬里覲天顏夜夢紅雲玉筍班傳道雷霆收北虜已將霖雨洗交蠻陳情白日辭深殿解綬黃雲返故山洞裏桃花煩致意葉心朱實待人還

北流勾漏洞

北流縣下古銅州平地山巖聳玉樓誰爲丹砂赴勾漏人傳蝴蝶滿羅浮楊妃井塌風煙古葛令祠荒艸樹秋卻憶故鄕山更好錦袍歸去棹扁舟

過思明府

太子泉頭曙色開仙桃花影覆層臺摩天嶺勢龍驤去交趾人從鳥道來蕃族金符猶什襲漢廷桐柱久傾頹西風笳鼓連雲起共看山中獵騎回

早春舟發文江時將赴都門

北風吹冷薄寒裘萬里遙憐上國遊雪色迷人明兩岸江聲入夜到孤舟春歸忽聽雲霄鴈晝臥惟聞渚水鷗葵艸向陽余素志故園𨿽好敢淹畱

遊閤皁山

閤皁云兼野水流漫傳先聖昔曽遊豈知漢晉遺風逺只有宋元文字畱山勢北來開菡萏闗門南下壯金牛野翁爲說天書降曽有紅雲捧玉樓

元宵泊豫章

寒雪微消畫舫輕晚來適泊豫章城萬家燈火遙看影半夜笙歌自有聲佳節催人驚老大月華照客喜分明同遊賴有知心在市酒相傾到二更

江西訪孔宅贈孔氏昆仲

卿家難弟復難兄詩禮相傳厪過庭派接魯邦承教雨天開東壁見文星八州事業空塵土三孔衣尙典型沐浴精光今寂寞願從洙泗受遺經

豫章懷古

地入洪都景物稠界分吳楚重幹掫滕王有閣空芳艸孺子無亭但古丘西去防檣皆北向南來江水自東流消沈多少英雄客李蔡封侯廣不侯

小孤山

兩巖相夾石爲門萬水東流去若奔拔地一峯形自險擎天獨柱勢尢尊魚龍並躍春初暖風雨來時晝易昏想見當年禹疏鑿神功萬古至今存

弔李太白

幾度靑山訪謫仙思君風格在髙天自爲采石江頭客無復長安市上眠問罪夜郎悲枉屈吟詩宮禁憶便娟浣花又有髙風在應與先生萬古傳

重陽

幾回客裏度重陽五嶺玆辰望故鄕薏苡肯將歸上國丹砂不爲向炎方竹林客散應多暇菊徑花繁尙未荒待得明年還上國登髙寵錫酒千觴

立春日寄蕭子郁

仙蓂七葉報初春气轉洪鈞雨露新已有香醪試生菜卻無故友賞芳辰梅花東閣千林雪烏帽靑山萬里身爲問錦官城裏客幾時借馬到江津

五言絕

小兒何所愛

余未言時頗知人教指夢人授五色筆上有花如菡萏者當五六嵗有作未能書往往不復記憶此由從祖淵靜先生戲命賦成詩頗傳頌不忍棄置因識於此聰明不及於前時道徳日負於初心益見韓子之言爲信

小兒何所愛愛此芝蘭室更欲附飛龍上天看紅日人道日在天我道日在心不省雞鳴時泠然鐘磬音小兒何所夢夜夢筆生花花根在何處丹府是吾家聖人有六經天地有日月日月萬古存六經終不滅

奉敕題虎顧彪圖

時仁廟未正位東宮讒言朋興因作此諷諫

虎爲百獸尊誰敢觸其怒惟有父子情一步一回顧

贈西平侯沐英

彩鳳有遺雛喤喤泣載途神龍親哺育躍馬贊皇圖

簡胡學士光大

聖主開東閣羣賢已滿朝早驂孤鳳尾側目望雲霄靑雲坊下路萬里此分襟俟有傳書鴈相期弋上林

謫西河

作吏謀全拙從軍事亦非鄕心秋塞鴈盡日向南飛

題白頭翁圖

倦飛甘白首竹實正穰穰不敢先嘗食畱之待鳳凰

贈寫眞劉士榮兼送還鄕

僕也慙瓌偉丹靑賴爾傳皇風淸薊北有待畫淩煙春盡故鄕來秋深別我歸宦情同紙薄只是念庭闈

送歐陽永淸訓導之官韶州

獻策黃金闕之官嶺外州送君離恨少江水共悠悠

題淸沂書隠

淸沂河上路芳艸東西渡時有讀書聲雲山自朝暮

李仲侃客蜀忘歸作此柬其子

寄語君嚴父烏江錦似花故園如此好安得不歸家

聞鶯

驚覺蘧蘧夢頻聞恰恰啼只疑紙外卻在柳陰西

題棠雀圖

秋實正離離低徊若有思朝陽鳴鳳起還向上林枝

題胡馬圖

破衲自風沙兼天壓雪花艸間狐兔盡歸去帝王家

鴈

昔與鴈同歸今來雁北飛殷勤吩咐鴈來往莫相違

芙蓉

木末有芙蓉宛在水中沚若向春風開無人看桃李

竹

春雨蛟龍變不妨苔蘚侵蒼蒼孤直者空洞本無心

文毅集卷五

欽定四庫全書

文毅集卷六

明解縉撰

七言絕

河邊緑柳

禦柳靑靑近緑池迎春濯秀不違時皇恩天地同生育雨露無私亦共知

漫漫春風入舜韶緑楊舒葉亂鶯調君王不肯娛聲色何用辛勤學舞腰

退朝卽事

聖主恭勤日萬幾每因朝退問前疑揮毫親寫蠅頭字常見宮官報酉時

赤欄紅映夕陽齊蹀躞天騏度不嘶侍講報來應鎖甲乘輿又過禦橋西

防子南來百粵中黃藤純束赤筠籠恩頒內閣分去猶有大官黃紙封

大將平胡兀亮阿旌旗云擁照山河明朝借我雙雄鳳直上靑天聽凱歌

北京官酒甜於蜜髙品傳宣侑膳珍聖主禦筵猶未飲便令分賜及儒臣

寄胡郭二駙馬並柬王左軍

年年榮近六龍車共拂紅雲被日華一自山中杜門後幾回淸夢到天家

白雞花

雞渾是胭脂染今日如何淺淡妝只爲五更貪報曉至今猶帶滿頭霜

夜雨泊江西

扁舟日泛水雲鄕夜雨秋風宿豫章預恐寒驚慈母綫起來先看舊衣裳

東劉日升

見說文園多病後又書冊臥鄕山新秋詔許歸來早藥裹詩籖任往還

安慶江上守風

莫嘆風波行路難舟船指日是長幹東山不爲功名出天下蒼生望謝安

登鎭江報恩寺超然樓

帝城天近甕城髙梵宇嵌巖結構牢試向超然樓上望大江東去漲銀濤

西行

八千里外客河湟鳥防山頭望故鄕欲問別來多少恨黃河東去與天長

貶河州述懷

夢裏心驚長樂鐘幾回趨侍語從容十年去國傷心淚灑向天河載六龍

一身去國片雲輕白薴衣單萬里程九十嚴親離別苦夕陽揮淚倚門情

堂上白頭親九十西行萬里赴輪臺人間此是生離別何日金雞遇赦回

萬里羇孤只憶歸將心日日到庭闈封書寄與南回鴈此去無勞更北飛

登鎭邊樓

隴樹晴雲萬里秋思親獨上鎭邊樓幾年不見南來雁眞个河州天盡頭

西行途中卽事

聖主恩深寛逐客西行不遣過輪臺河州猶在人寰內百二山河去卻回

四年寒食困羈囚山谷先塋無柰愁想見故園諸弟在夕陽揮淚更登樓

交年節日有感

白雲親捨楚江頭安得天河著地流惟有月明相識舊夜來相伴倚門愁

時俗江南重小年河湟此夜重淒然抱衾冀作還家夢想見嚴親尙未眠

去年我爲慈親哭此夜嚴親爲我愁萬里悲歡那可測何人燈下說河州

己卯元日有感

家住江南似鑑湖料他春色到平蕪不知此日防軍廟誰寫新桃換舊符

聞鶯有感

朝回緩步午門西煙柳和風滿禦隄塞北陣寒飛鳥絕鶯聲只戀上林啼

送董倫南還次其畱別元韻二首

九十嚴親兩鬢華孤身萬里倍思家髙飛卻羨南回雁又到金陵楚水涯

莫將琴劍老京華到處溪山卽是家惟有薫風能解慍不辭相伴到天涯

寄徐遜

十年天逺神京路榮辱升沈兩不聞此去雙江才咫尺崆峒山隔萬重云

客中元夕

去年今日宴傳柑兩袖天香禦酒酣今夜客中風又雨可無歸夢到江南

寄子享參謀

多病文園渴未消自從人日到花朝不知楊柳將春色緑到淮揚第幾橋

寄何嶽

君家伯仲情如海一望南云思一回好防庭前雙桂子初平去後幾花開

過新淦寄胡能定

紫淦提封十萬家市南多見使君車憑將舊日陽春曲散作侯官棠棣花

許遜山林紫淦邊彈琴耽酒過年年信知伴鶴遊諸洞何用攀龍上碧天

永樂己丑恭遇太祖聖節感舊

少事髙皇僅十年每因聖節賜歸船丁寧天語看嚴父八十閒居似列仙

瞻望宸遊又十年三年宦轍到窮邊天回地轉星河近夜夢陞朝奉禦筵

送淳夫弟南歸

扁舟新自海門來兄弟承恩入上臺金匱瑯函多寫徧錦袍新逐早春回

我家詩禮舊箕裘當代承恩孰與儔三入翰林眞忝竊莫言投筆可封侯

芙蓉山下有唐阡算到於今八百年歸去殷勤看松柏白雲常望五云邊

送張教授子彛之成都

之官逺向錦官城不用金牛役五丁庠序賢才古鄒魯獻王聲譽漢東平

送沈誠莊還臯蘭兼東徐叔拱

畫船載酒過楓橋送到東風雪未消此日相逢又相別藍橋西去路迢迢

送劉日升

灞橋輕雨落塵沙送子南行訪漢槎爲寄音書大庾嶺臘前有客看梅花

贈蕭世英

十九年中別更逢逢君又別意重重煎茶掃地同明月相對彈琴到曉鐘

再次前韻

江鄕一別異鄕逢十九年中意萬重沽酒滿船賖月色同尋流水聽疎鐘

贈蕭宗兼以畱別

鄕裏相逢簇繡鞍客中重見別離難新詩爲寫齊紈扇一度相思一檢看

峽江送髙峻

梅雨初收欲曉晴白沙官路馬蹄輕大安橋上簪纓集爲送髙人上玉京

從容語笑見天眞交誼平生有幾人明日分襟江上去多情怕見柳條新

新篁如防艸如茵錦江風細波粼粼忍歌三疊陽闗曲絕勝汪倫送故人

畱別周防

二十年前同虎榜八千里外客殊鄕匆匆又說明朝別離恨長江有許長

寄朝夫文夫朋至三弟

我已西行及早回南山松柏好栽培平生忠孝兼兄弟常有音書日下來

寄張叔豫劉孟恂二君子

繞縣淸江月一灣君家別墅在屏山當時故老猶能說晴日笙歌夾路還

節義廬陵古所誇宋朝蓋盛中華張君舊住禾川上里巷傳呼禦帶家

東華觀古防喬松先月樓髙倚碧峯莫向山頭吹鐵笛淸聲惟恐引蛟龍

送劉子齡

髙駢廟下靑松樹每到源頭駐馬看紅霧白雲多防盡只宜霜雪共淸寒

寄非空上人

禾川嶺上最髙峯飛錫時敲碧落鐘檐卜花香月明裏金盂分水受降龍

寄鄧維翰

經年兩度還鄕裏九載相逢話夙心曽見誅茅新築室門前嘉樹總成陰

寄黃元齋

來時蕭峽駐輕舟惆悵初年作逺遊夢裏相思不相見武功山下月輪秋

寄孟鏈

每到秋時只憶家鑑湖秋水浸明霞湖中蓮子秋成實粒粒涼心滴露華

微涼正好課書篇熟讀千回見昔賢七略五車多閱徧此心方解欲無言

零落歸來萬里身聖皇深眷語諄諄偸生抱病文陽水洗得西風萬斛塵

寄東湖詩隠仲山江丈

詩隠東湖看白雲靑蓮翠竹自爲羣一從亡友哀歌斷罇酒何人與論文

寄康中振

相別春云綰柳條相思千里路遙遙丘隅養就衝天翼遲爾乘風上碧霄

畱別劉南洲

禾水雲陽地勢連君家習隠在南田條桑種杏閒淸晝何必桃源別有天

待我懸車返故山相從吹笛月明間鷺江螺浦尋漁伴便勝神仙共往還

兵書峽

百尺蒼崖吼石麟兵書峽在楚江濵人心只是推諸葛木石無神自有神

湖南憶子

昔年隴右思嚴父此日湘南憶穉兒父子恩深總情切可堪回首望天涯

全州雜興

陶生巖畔午風淸唐介墳前江水平兩岸鷓鴣啼不盡畫船撾鼓到全城

全城三面臨湘水撲地閭閻著姓家侍女畫船爭渡處采蓮采得並頭花

淸湘書院何年起共說湘州柳仲塗想見臯比誦處孔顏名理訓生徒

國朝太守張君復種得靑松夾路長夏日行人多駐馬全州萬樹比甘棠

靈川發舟

百丈山頭雨乍晴靈川江上水初生薰風隔嵗如相約兩度吹船上玉京

桂林午日感舊

去嵗端陽奉禦筵金盤角黍下遙天黃封特賜開家宴回首薰風又一年

過三合驛

荔枝子結虫窠緑倒黏花開女臉紅望見石城三合驛便分岐路廣西東

上北劉

金雞驛前津吏迎金雞巖下江水聲金雞飛上九天去惟有空巖余舊名

三月藤江聽子規桐花細雨濕徵衣遙知鄕裏逢寒食處處人間上冢歸

化州

石龍江上水雲腥巨浸東南合四溟神電衛城何處是半邊山色一痕靑

龍州

龍州百尺石爲城萬戶層樓暮靄橫舉网得魚沽美酒滿船明月棹歌聲

波羅蜜樹滿城闉銅鼓聲喧夜賽神黃帽葛衣墟市客靑裙錦帶冶遊人

交州出到龍州路瘴雨荒煙泣鷓鴣始信玉闗長閉好欲將封事贊皇圖

過交趾市橋

上將勲庸動百蠻偏禆威略重如山市橋一堠當千里橫槊靑天白晝閒

市橋防郭千戶作

沙磧茫茫塞艸肥桔橰峯上暮煙飛交河北去天連海蘇武曽將漢節歸

交趾和友人

香羅著體疊雪輕賜出彤庭憶聖君午夜薇垣淸夢裏漏聲猶似日邊聞

淸逺峽山寺

繞澗木犀冬著花上方臺殿頫煙霞云迷石室和光洞猶是軒轅帝子家

重過南安

少年見說張橫浦曽訪南安舊謫居趺迹宛然存石礎至今重到已成墟

黃金市鎭水灣環屋瓦髙低竹樹間西北有峯如翠黛舟人說是酒壜山

六出飛花玉滿汀碧波江上晚揚舲羊裘不怕江風冷但看天邊兆客星

過十八灘

白浪灘灘跳雪珠靑山片片翠縈紆杜鵑啼得花如血正是行人在半塗

交趾還途中贈士謙

碧落嬉遊大醉中偶來嶺外寄行蹤玉堂金馬頻頻夢黃菊靑罇處處逢

處士年年種菊枝幾回霜雪滿東籬春風天上移根種又見新承雨露時

二十年前處士家淋漓宮錦醉黃花卽今童稚皆成長畱客焚香細煮茶

赤壁

蘆荻燒殘孟徳舟洞簫吹徹子瞻愁昨從赤壁磯頭過水冷魚驚月一鉤

九華山

忽報荊山有墮弓生民揮淚濕秋風孤臣淚盡丹心在一似扶桑曉日紅

九日南還紀程

廬阜橫江气勢雄飛流銀漢與天通八千里外南歸客肯靳鄱陽一夕風

曽上松湖看赤城仙人道士逺相迎一樽元酒十年醉此日經過始解酲

題孤鴉圖

棲遲顧影自堪憐肯逐羣飛噪野田海色曈曨朝雨歇又隨紅日上靑天

竹

河湟雪壓松千尺不似江南竹一枝龍臥肯隨風浪起朝陽還有鳳來時

題蘆雁圖

閒隨明月宿蘆花搖落江南未怨嗟萬里不辭天路逺帛書曽到帝王家

霜影沈沈起暮寒秋云荷葉防闌干形骸已在希夷外不怕王孫金彈丸

題靑山白雲圖送廷琛

宦遊誰不愛靑山世上浮名好似閒綰住白雲巗際宿任他流水去人間

南行題扇

行藏用捨皆由命舒捲炎涼動合宜莫向秋風怨搖落明春還發上林枝

記得天門頒賜時翚飛鳳羽下龍墀只今流落江南去還有淸風及四夷

題石田茅屋圖

石田茅屋歸來計長日呼龍種玉芝髙臥熟眠應不忘五更風雨道塗時

戲防堂

春風庭砌長蘭苕堂上慈親鳳翹防服尊前映朝日回鑾紫誥下靑霄

題蔡君謨眞迹

汴水東流宋社移中郎名字日星垂精神翰墨猶生气想見彤庭賜對時

端明書法繼鐘王佩玉瓊琚在廟堂見說當年推第一米家應自笑疎狂

爲王衡題畫竹

美人手持白紈扇畫出亭亭竹數竿爲愛此君心事好最宜炎暑最宜寒

題蔡學淵墨竹

能畫故人今不見空餘翰墨寄髙情何時歸到螺江上共倚瑯玕聽鳳鳴

題雪竹雙禽圖

雪壓篔簹翠葉低文禽聲寂不聞啼上林春好無情到荊棘叢卑只共棲

翠竹寒消雪未收雙棲夢醒更何求君王六合皆靈囿飲啄飛翔得自由

菜

蔬茹甘香可療饑莫雲長是在茅茨調羮寶鼎揮金椀肉食曽無厭飫時

題賢母捲

吾伊聲斷熊丸膽燈火煙消墨篆帷不但古人有賢母看碑揮淚痛慈闈

題觀奕圖

去年曽到爛柯山看著殘棋不肯還自是太平舒化日神仙都只在人間

題嵗寒圖

羣芳搖落盡凋殘惟有孤松耐嵗寒爲道滄洲深雪裏獨畱蒼翠與君看

松

石上靑松百尺長松花落澗水生香丁寧樵斧休戕伐畱待他年作棟梁

竹

修篁解籜出林梢勁節扶疎長鳳毛佇看他年堅似玉裁竿東海釣金鰲

桂

桂樹團團翠欲流靈根原自月中求東風吹動黃金粟散作人間富貴秋

梅

瀟灑寒梅吐玉葩暗香浮動老仙家應知鼎鼐調羮味幾向園林傲雪華

和山陰宋太史韻

大秀千峯菡萏開玉梁髙接九仙臺預從山頂結茅屋待等先生跨鹿來

令子能書逼右軍新詩妙墨總超羣明朝又向江頭別遙望文星隔五云

戲題卓撒

一斧不成兩斧成暫於低處立功名𨿽然未得居臺輔且在人間正不平

墨鷹

凜凜東風日未西珊瑚枝上暫幽棲千山萬怪藏蹤迹野曠靑天不敢啼

黑鷹度海下林巒怒目雄驚膽气寒良史筆端參造化爲畱英气畫中看

題畫

樓觀靑紅鎖翠煙樹寒濃鬱障空天此中誰是孤休客還有嚴裝下瀨船

退朝卽事

少年天子重邊功親到淩煙畫閣中勅賜勲臣繪圖本常將殿扆作屏風

延英影對碧衣郎端硯纎毫各別牀天子垂簾親考試宮人手裏過茶湯

云駁花驄各試行一般毛色一般纓殿前來往重騎過欲得君王別賜名

柬某明府

都門卿相盡彈賸有文章送縣官他日軺車采循吏蒲鞭應尙笑劉寛

趙廣文來辱寄詩開緘云采動漣漪字江不用栽棠樹丹桂林中寄一枝

贈澹泉羅彛倫

故人散盡獨君存風雨相逢海上村尊酒飲防情不盡更畱余燭照黃昏

送鐂若齋

社燕秋鴻各自飛我來君去若相違西湖西畔梅如雪應有林逋待子歸

萬柳千花拂酒旗南陵北苑艸離離居庸闗下泉嗚咽又是東風欲去時

寄友

昨日金門進講書君辭丹扆下階除遙知防服趨庭日何異神仙上碧虛

祖帳髙歌易水濵風波萍梗舊雷陳明年定有歸來日共醉靑湖玉帶春

黃金徑擬飱秋菊紫翠樓將倚晚松聽徹雨聲旋入夢喚醒恨殺五更鐘

寄於仲寛

欲寫鄕書寄故園行人已逺意空存舉頭忽見南來雁个个隨君度塞門

遊采石古塘寺

古塘姑熟小江邊一路芭蕉緑更妍破衲老僧餘九十細談太祖渡江年

過池州

日日南風送客舟舒州才過又池州九華云捲芙蓉帳掛在靑天白玉鉤

安慶道中

半防初日皖州城千古英雄此用兵金闕劍光騰紫霧龍眠山色趁新晴

連日桐城阻去舟長江無柰拍天浮川靈解識朝天客數遣風濤著意畱

小孤山

彭湖水合大江東孤柱中流勢獨雄千古狂瀾資汝障不徒行客仗靈風

鞋山

淩波仙子夜深遊遺得仙鞋水面浮嵗久不隨陵谷攺化爲砥柱障中流

泊江西贈友

江西水淸石鑿鑿士生其間多異才今去歐黃還未逺要須力挽古風回

慧祿寺

慧祿寺前江水流萋萋芳艸滿汀洲十年不到臨江郡依舊靑松接畫樓

新淦縣

早春遊望過歐潭靑竹紅桃水似藍釣艇畫船山色裏令人只是戀江南

憂患中哭滄江兄

爲憶螺陂字水西兄爲和墨我題詩看山縱酒賔客此是平生得意時

生離死別太匆匆兄騎西行我棹東回首白沙江上路夕陽黃葉怨秋風

弟兄同年復同道對牀風雨每相期那知但隔籬東水不見生離死別時

少小同遊白下門五人今有一人存江山花柳年年發折柳看花欲斷魂

共泛西昌月下舟家貧爲有稻梁謀卻云但得長如此不願人間萬戶侯

共看芙蓉天馬山遙憐世上幾人間田家有酒邀皆去盡醉相隨步月還

沖虛觀裏看江漲又上中華禮白雲還赴故人雞黍約沈沈春夜細論文

到家幾日南荒去文水江頭送別時惆悵吞聲淚垂血此情只有兩心知

送友人還山陰

金鳳洲頭倒玉壺銅塘浦口送飛艫他時記得分處花雨春深聽鷓鴣

挽鳳岐父尹平禦史

鳳啣丹詔下天來聖主臨軒策俊才二十三年悲短命鄕人空望繡衣回

靑春白簡繡衣郎六月寒飛滿面霜文水東流有餘恨此生不復見張綱

讀柴望小傳

故舊三喪不棄捐柴君髙望世人傳當時淚滴墳前土應作黃金徹九泉

題仲兄小像

彭城風雨夜連牀說盡眉山感雁行亦記建文初二載丹靑曽畫解中郎

詠小松

小小靑松未出欄枝枝葉葉耐嚴寒如今正好低頭看他日參天仰面難

夜泊茶陵

山繞荒村水繞城蒻蓬藤簟水灘聲秋風淅瀝秋江上人自思鄕月自明

白頭鳥

風景蕭條鳳不鳴雙棲田野更闗情爲誰愁得頭先白一段愁心畫不成

題許由棄瓢圖

白雲松下日逍遙時掬淸泉意更饒借問先生行此樂宮中聖主是唐堯

哭季嶽黃金華

旅邸魂驚月在牀昨宵夢裏見黃香廢城衰柳空殘雪哭斷斜陽過大梁

寄倪以孚

孔壁遺經義可尋都因傳注惑人心從頭且莫生枝節記得全文直萬金

憂患中寄友

金屋曉寒龍硯濕玉階春暖燕泥融如何一夜思鄕夢只在文山字水東

手扶日月歸眞主淚灑乾坤望掖庭身死願爲陵下艸春風常防萬年靑

文毅集卷六

欽定四庫全書

文毅集卷七

明解縉撰

序

廖自勤文集序

充充乎文哉詩書六藝之文禮樂法度之文與凡立言埀訓之文堪以載道者皆可謂之經天緯地之文也所以維持人心扶植世教事事物物各有條理非茍爲是無用之具而已故皆自聖人發之後世學焉譬諸由道以入國所由入者正大深逺而不可測則其出也無窮昔者仲尼於詩書六藝禮樂法度立言垂訓皆由下學上達以入於文王周公之道以至乎堯舜集其大成吐辭爲經尙懼夫天下後世學者不知所從入也刪詩書定禮樂贊周易修春秋以爲學文者所歸往舎是而他求者非惟不足經天緯地而且有害焉莊周之學入於遁世其出也荒唐而已申韓之學入於刑名其出也慘刻而已蘇張之學入於利害其出也縱橫而已其爲天下之害可勝言哉莊周簧鼓老氏之說因以起虛無之教而賈誼亦學申韓之文觀其鵩賦已深有釋氏之微意豈非人心世教之害至於今尢烈歟若夫學聖人之文者沛然而莫能禦粹然而入於正鄒孟氏而已耳其他所入者可量則其出也有限駁而無以議爲也譬諸商人身歷逺方珍怪之所象犀珠貝之物知之不密得之不多其出有限而應無窮則又假雜贗以欺人耳目非其文之善爲雜也由其學之淺少無以應人之求也近世爲文者尢甚患此反從事史漢戰國百家方外之書剽竊奇漏縱橫腐敗神鬼荒忽極其鐫巧形容以爲此古文也論及性理則以時文鄙之援及詩書則以經生目之是將爲天地人心世教之害有不勝言者此予之所甚憂也吾友廖君自勤乃祖及其尊君其叔父其季昆與予連世爲道誼之交講性理之學予與自勤少之所習耳之所聞惟六經聖人之訓𨿽傳注訓詁長而後能誦之也是以出諸其口而筆之於書爲文辭所謂荒唐慘刻縱橫駁雜之說不惟有所擇而取亦無所聞而不能焉予厥後稍喜觀歐曽之文得其優遊峻潔其原固出於六經於予心漑乎其有合也自勤之家法尢嚴目不覩非聖之書其先祖常舉爲訓是以自勤之文得於鄒孟氏爲多養气以直故充塞兩間而奔放渾灝知言有要故明辧切實而引諭曲當不矜談天雕龍之巧絕無怪奇隱僻之說卽其事之體而措之用語其理之常而盡其變未甞或昧於仁義道徳外經史而別爲之辭也間甞得其近稿觀之多所攺定蓋微近於荒唐輒攺之微近於慘刻縱橫駁雜輒攺之所謂沛乎其不可禦粹然而出於正者其幾矣且其於文不憚攺如此其學之所至心之所得有不可測者爲何如哉若文之淳龐駁雜過其目如辧黑白昭乎其不可惑也與之言理益辧而詞益謙學益進而心益下聽之而不厭誦之而不能已於予心益漑乎其有合而所憂者不必憂也其將息邪說正人心樹世教以進乎經天緯地之文也予何足以知之

周僉憲彥奇文集序

永樂庚寅春予自交廣入朝道經虎頭城下雲南僉憲周君彥奇奉表行在驛舟夜呼相見歡甚出其文一編示予詰朝別去自贑至吉五百餘里晝夜觀之幾忘寢食鄕山在望不暇應接忽焉泊舟文江至家而尙在手賔客皆傳觀之共嘆君之仕日顯而文與之俱進也蓋君生名家自少穎敏爲學官宣城宣城名郡君不以爲人師自侈也來試禁中問五經百史時務如古所謂宏詞科一揮萬言百解更端辭義俱偉廷中莫不嘆服尋除國博不拜擢刑科給事中日與左右司豪辧昌言力爭百辟皆靡遂超擢今官當方面之寄而奠夷夏之交勲舊宿將相與共事較之他方面實爲難能人有日不暇給者而君乃從容於文章若是其富也非不恃其敏而益勤學能如是乎及今又得其全而觀之蓋其所經歷山川之雄偉又有以豁其气識暢其志趣而煦以發之也慨予平生所履與君有小異者甞登華嶽窮河源而觀於周秦漢唐宋之所經營亦頗有以豁其气焉然不若君之所歷者逺且大也君之示予蓋甚幸焉𨿽然昔孔子惟南至楚西至河予與君之所歷者皆聖人之所未甞覩也而聖人之文存者可見議論有易大傳敍事有春秋其答問言行有論語是豈有待於外哉周君以爲然乎

顧太常謹中詩集序

臣縉少侍髙皇帝蚤暮載筆墨楮以侍聖情尢喜爲詩歌睿思英發神文勃興雷轟電逐頃刻間禦制沛然數千百言一息無滯臣縉輒艸書連幅筆不及成防畫卽速上進稍定句韻間或不易一字上惟喜誦古人鏗鍧炳烺之作凡遇咿喑鄙陋以爲衰世之制不足觀故天下之士爲詩鮮有能得上意者有詩僧宗泐甞進所精思而刻苦以爲最得意之作百餘篇髙皇一覽不竟日盡和其韻雄深濶偉下視泐韻大明之於爝火也蓋如泐者之不足以當聖意聖凡度量相越固如是耶近奉侍內廷獲覩先皇所禦書籍見其題曰顧錄詩集二編蓋先皇所甞置諸左右深有得於聖情者臣縉亟取而讀之見其有髙一世之懷而謂人莫己知洞萬古之志而謂聖賢可及謂麒麟鳳凰可馴狎而九天可安行帝所可趨而進也謂億千百年爲須臾而日月可撫弄星辰可擠擲也謂風雲可噓吸雷電可奔走造化鬼神可叱吒而使令也其所以自持者蓋將與金石常存而爲三不朽之一也此所以上合髙皇帝喜其詩不置而天下之知者以爲雲行水流與物無競而不知者以爲狂爲愚也此皆不足以知之惟髙皇帝知之臣縉知之於今而後世復有知之而將嘆其不可及矣謹中松江人初以太學生典太常簿髙皇帝郊祀有執事之榮後以才名數爲人所排毀髙皇帝憐而保全之今上嗣位擢爲蜀王府教授重以啟沃親藩之任予素相知而未相識也時年五十餘矣一見如平生歡傾情洽且以其詩集示予因序其意如右云

西遊集後序

余友康君以寧吉之永新人也洪武甲子舉進士爲太平府推官謫居橫浦二十餘年毎嵗集其迎送序述悲喜離合與夫玩物適情之作以較其今昔學問所進與友朋往來嵗時事物之代謝取以備閒居之覽而非有所刻削求工以誇多而鬭靡狥外而爲人也前序爲範君仲綸作稱廬陵文章自歐陽後世有傳續其論當矣特未知吾廬陵詩學之源流也蓋自周末有避秦者九人隠於玉笥多爲四言詩刻之石間郡人往往效之而廬陵四言詩始盛漢封安成王長沙王而淮南王賔客多往來荒祠古冢鑱文猶存至晉許遜郭璞殷仲文輩皆遊廬陵而五七言復盛唐初杜審言爲吉州司戶始大興詩學而廬陵之律詩尢盛此吉州詩人堂之作由是肇也南唐劉洞夏寶松擅名家宋盛時彭應求稱南國詩人江西詩派葛敏修擅其雄諸體偹矣至元初而範徳機受學於楊學睡而學睡之子又從師徳機卽邵庵虞公所謂得範公之骨者而廬陵之歌行太盛不可悉數矣康君年未老所作當益富他日歸鄕相與拜詩人堂而重論焉屈伸榮辱進退萬變而性情之樂易如一日雷電風雨晦防萬狀而日月之光華常新也康君其有以恵教我乎

王孟揚太史虛舟集序

永樂初勅修金匱石室之書繼是復有大典之命內外儒臣及四方韋布士集闕下者數千人求其博洽幽明洞貫古今學博而思深如吾太史三山王君孟揚者不一二見孟揚之爲人也眼空四海壁立千仭視餘子瑣瑣者不啻臥之地下以是名𨿽日彰謗亦隨之餘每擬薦以自代不果且孟揚視功名泊如每有抗浮雲之志期在息機與物無競故其集以虛舟名亦可見其志焉余第其人品當在蘇長公之列文之奇偉灝瀚亦相類至於詩則追逐漢唐眉山見之未必不擊節嘆賞思避竈而煬此余之論孟揚者如是他人未必知也孟揚在翰林越三年不欲示其長於人然一遇知己與論古今成敗人物賢否政事得失治道升降則目如曙光辧如懸河眞若超千古而立於獨者孟揚固不欲專以文名也越石父有言士絀於不知已而伸於知己余其有負於孟揚哉予其有負於孟揚哉握手都門出其集徴餘言遂敬書以復之

黃仲聚同聲集序

盛唐詩人江右不多見其下如鄭谷盧綸輩不足上擬髙岑何作者之寂寥也至元之盛而範揭二君子卓然起於千載之後雄視一世作者繼起至今復大盛豈非嗇於前而丰於後理固然歟予徧讀近代與當時作者之詩於鄕裏冀其復可雄視一世者得兩人焉鳳儀李君仲聚黃君也予甞欲與二君作詩集序因循不果者二十年今南歸偶得與黃君相見扁舟遡文江一日盡得其所謂同聲集讀之終日而不厭如逺行客過故鄕山水之華室居之麗耆舊之逢迎應接不暇何其快也何其快也予之所欲追蹤古人者君輒能髙步優入予之所欲出新意稍自淩厲者君輒能脫穎而出吁何其先得予心之所同然歟此猶未足以知君深造之妙也君壯遊湖海學窮髙厚而遁迹山林不涉塵累超然逺覽殆陶彭澤初年之所未能及也又豈若盛唐諸君子工於爲藝而後至於斯歟他日予亦將乞身於朝歸而與君謳歌擊壤取三百篇而和之使範揭二君子亦有光焉是又區區之志也鳳儀詩向讀而韙之他日倘示全集予亦樂爲之序焉

吉文水西十老宴集詩序

蕭侍禦楊忠襄文節之裏至本朝之初有十老者道存先生爲之倡和而隨之者蕭之良曰與善樂善楊氏則思忠思文道濟廷璋彥璋彥敬劉氏子通合而命之曰莊溪十老相與月爲一防防必飲飲必賦詩循環然亦時有嘉客若歐陽師尹孫廷望廷璧家季父元祿雞魚蔬筍取具隨時而文字之歡樂近所未有也且孰無老者田農艸坐未足與此樂也孰無宴者膻圍妓狎未足與此樂也孰無詩者孤嚶寂詠未足與此樂也陶淵明而得十人者其必不爲虎溪之遊也矣若此十人者偶聚一堂偶爲一防猶足爲後來者之美談而況皆賢皆文皆壽連防而連嵗也哉蘭亭數篇猶或以傳而況此盈帙者乎予平生亦甞敍論天下而是編也僅於吾吉見之且十老今皆有後賢能文令子仲素輩求予序則十老者又前顯後賢也難矣哉仲素諸賢勉之老而繼焉予時謝事又將繼予季父爲嘉客也

柏臺思親詩序

江西道學之士自陸夫子務以力行爲先故今之學者皆恥爲文藻浮華其於世教非小補也夫其學爲眾人所慕而興起尙如此而況於其子孫乎家君以洪武辛亥主考江西鄕試得臨川陸先生昂夫薦之而知其爲文安世家也歷官華陽衛輝歸老而令子以賢人君子舉守沂州旣沒而廣平以太學生爲監察禦史於衛輝公爲嫡孫沂州公爲冢子三世繼承仕而益顯是衛輝公以過八望九之年致引壽考所以教育廣平如其父母之存也衛輝公見廣平之成立亦若沂州之存也是其處也不能無思也今廣平之出而仕也祖孫之情相望千里又安能無所思乎此柏臺思親之詩諸君子所以爲廣平作也廣平之思親也出亦思處亦思其思殆非尋常之可比思昔沂州之情豈料其先父而隕伉儷俱逝遺孤孑然以累其父而父乃能俾其子以仕顯此豈非人情之所至願而孝子之所不忍聞固將銜哀罔極而抱恨於九原者哉衛輝公之情固不料其子之先亡也又豈料其享有多壽而及見廣平之成立至於今日如是之盛耶是沂州有餘未盡之孝在廣平之所思也衛輝公有餘未盡之慶在廣平之所思也廣平之思豈尋常之比焉然則固非徒思之爲尙也思如文安公之道學修明然後爲能不墜其家聲也柏臺之思又宜乎其思也文安公在當時政事卓然有聲而仕不至於柏臺也有材而無時也衛輝公沂州旣不媿其先而仕不至於柏臺也遇於時而無命也歷世沖和萃於廣平思所以稱柏臺之任必求無媿其家學也可

風木圖詩集序

風木圖詩集前後皆有序爲筠陽蕭君世英作世英父爲開國將臣以武徳將軍出鎭海南卒於官英防喪渡海歸葬筠陽當襲職赴官故崇文熊某之子所望爲此圖而翰林學士三吾劉公國子祭酒季安胡公爲前後序送之以詩者則瓊山學官趙君考古給事王君彥舉翰林丁君顯與一時名士大夫也嗟夫木欲靜而風不止子欲養而親不待此仁人孝子深悲疾痛之辭而凡有是心者莫不爲之撫捲流涕而不能自已也而諸君子所以慰勉蕭君者何其至耶蓋以親在致其養親歿致其思非徒思之爲尙必思所以顯揚爲孝之大也蕭君有文武才可以立功立事諸君子所以相期待者爲何如且二十年來諸君子皆已物故君亦歷涉四方馳射伊吾之北搴旗瀚海之南矣今方有事徵伐宜乘時大奮出其素蘊佐元戎入典樞機出擁旄節樹勲建徳與古名將等然後相期江鄕之上賁恩泉壤衣錦山林同歌風木之詩庻有以慰親於九泉而不負諸君子之所以期待者予之言庻乎其可傳信於後歟

李氏孝節堂詩序

古藤李伯方氏有女性至孝元季伯方仕爲貴賀兩州幕官女常隨侍賀之僚朱仕敏有子名童伯方許以適之將嫁而童死女爲之服喪三年畢見世方大亂父母年老遂不他適養父母終身撫諸弟成立年六十七乃卒人皆以孝節稱之予來藤其弟瓊具言圖爲之顯揚又云其先世家於藤髙祖瑤曽祖震叟在宋元皆舉進士祖文載有隱徳伯方元季以文學出身入國朝以賢良徴辭老不仕卒於京瓊負遺骸歸李氏哀毀幾絕事母廖加謹刺繡織絍以供甘防未甞乏絕母氏之喪棺槨衣衾之美封樹之固尢爲逺邇欽羨嗟夫藤爲縣嶺海之間孝節之士能與中州抗衡嫓美已足爲難而況李氏女子二美兼備豈不尢難乎且未嫁而守節𨿽若過中然以世變親老卽其所處以諒其所用心則庻幾能權而合道又女子之絕無而僅有者也余甞奉詔纂修古今烈女傳有眞定一女子與李氏事正相類蓋彼念其夫家父母老無以養而此見世亂己之父母老將爲扶持其設心操行同符合轍不計其利害而爲之也彼幸得朝廷旌之史官著之此不幸未及旌異而人傳頌之有弟圖顯揚之予爲史官將歸朝序述當世遺逸必大書特書不至使李氏落寞也況其家世儒者瓊亦年逾六十爲鄕先生其後必有興者將來藤之人士節孝相望而起未必不由李氏之風激勸之也其於世教豈曰小補之哉

王氏節孝堂詩序

海寧王氏女嫁朱士賢早死王氏年才二十六一子始生舅姑憫其年少彊使他適王氏以死節自誓未幾舅姑沒鬻其奩中物以葬之其父母亦無子紡績織絍以養無所缺乏母病吁天刲股和藥潛以進母病遂愈人皆以爲孝感王氏𨿽經紀兩家而不動其夫所爲一物以待其子之成立今其子明善旣長尢盡孝道新其居爲華堂以奉母而鄕人遂以節孝名其堂焉翰林曹景輝來請記曰俾有勸也余職太史焉能已於言哉王氏以一女子不爲欲動情勝毅然自處難矣而又能使兩家咸得其所是能以義報夫以正事其舅姑孝事其父母而以身教其子有若明善之賢而克世其家也豈不尢難乎哉庻幾可謂全徳其節孝又不待言而其才不亦可羨哉世有好爲膠固不通之論者恆曰婦徳無非無儀有才非婦人也有善非婦人也不論常變而拘以一律夫豈可哉蓋婦人處人倫之常閨門之內上有賢夫下有才子而彊務家政者𨿽不得謂賢可也若處人倫之變夫死子幼舅姑死父母無子孫如王氏者而其才不足以經紀兩家則亦何足道哉若有其才而不用則亦將何以全其節孝哉故若王氏者宜傳之以勸俾人家之絕而復續危而後安者將多有賴焉則豈徒以誦王氏之才其有功於世道爲不少矣

具慶堂序

予鄕於新淦舊邑爲同郡由淦而上幾百里由吉而下幾百里蕭峽之東山川淸華漢武梅福郭季倫彭眞逸袁景立杜曇蕭子云之遺迹在焉又有太白覆箱芙蓉赤松金柱雲臺瑞蓮紫虛之峯大秀郁水之洞白蓮金井流杯碧玉之泉金英碧茸水晶月華芝艸之祥黃氏居其間踞其地之靈勝玆非其慶歟憲文憲武與予厚善甞自蕭峽而東捨舟而上白沙翠竹溪橋嘉樹之陰有堂巋然髙明爽塏山川之勝奄而有之顧瞻顏署天官主事周君文瞻之篆曰具慶如玉樹交柯珊瑚碎网宏大壯毅與堂稱焉夫饛饋而牢醴具甘防孝順而敬恭具和悅且兄弟具其怡子孫具其儀賔客具其宴喜矣而其尊君蒼顏白髮讀書談道內而母慈閨範具其婉娩娣姒妯娌雍雍如也此其曰具慶宜也視他人有賢父母或子孫有不如意者外和而內乖外親而內疎烏可同日而道哉且憲武讀書郡庠明倫講學推以事親其又必有度越尋常者愛日之誠油然而生而一切外欲澹如也是蓋以父母之存爲慶之具而於世所謂福慶若富貴權勢之類而日求其具焉者非憲武兄弟之所爲具慶也何也父母具存外內怡悅此天理之具足者也求具他福豈理也哉舜被袗衣鼔琴正南面而不與惟以事其親爲悅斯純天理則篤其慶也憲武兄弟亦惟懽顏朝夕敬恭和悅以順乎親慶無不具者矣其他福慶之具不具無容心焉而亦未甞不具也己彼夫攀柏而傷讀書而戚歌廬而嘆者聞斯堂也寧不戚然而有感乎

北齋詩序

氏與赤氏爲友周流南北赤氏之居南郊也詫之曰天光赫曦萬物潔齊向景而夷明燭無蔽不栗斯以拘寒每熙夷而傲睨振衣千仭濯足滄涯其人不爲隩宻疏通易知渴飲不厭淸饑食不畏凝飲冰茹蘗無所僵抑子之居殆不如是矣氏瞿然而笑戚然而悲曰吾與子行日中子曰暍而淸冷之求也求之於外不若居於內吾𨿽與子身南交而心予所居也冥寂淨冰堅雪凝不以日熱不以火盛不隨焰以奔馳守吾而自怡不覺暑之切肌而莊生所謂入水不濡入火不熱者非其幾歟然吾未甞專其固而居之懷也吾可以南而子不可以北也子且之吾北齋而觀焉於是赤氏奮目舉頤赬吻庚眉勃然曰我且適之氏不之拒也乃未至乎朔漠之境而已愁於燕易之方盱衡於淩層墮指而栗脛曰予不能爲此行也心服氏獨與道俱不栗不熱猶不燐淄也予聞此久矣前年西昌尙仁蕭先生與觀夫羅氏孟昭之北齋予舉以詰焉先生喔然笑曰有是哉孟昭從予遊今其子又從予遊予甞謂道無不在也其信然乎今北齋之景士君子能言者歌之詠之無所不至矣不知他日孟昭與其子出是北齋而南也東西行也能忘其日與蕭公遊而讀書談道如在北齋時否乎如常以是爲心不炎之附而寒之栗也則先生所謂道無不在之言審矣今年先生沒孟昭出其詩凡若干首敍以弁之

墨氏終南書捨詩序

終南山述於禹貢與惇物鳥防積石諸山延袤千數百里禹道雍州往來經此故表識雍州之望而漢晉以來文人之歌詠侈矣至唐極盛韓退之作終南百有二韻形容可謂備矣少時每一誦之欲往造其間而不可得後來京師與長安諸君子交遊聞其勝槪則又爲之深羨慕焉嵗戊寅冬西遷河源過終南山下時大雪十日循山而至於積石窮愁羇旅之中遇瓌偉絕特之觀亦稍償其宿願而訪問往時故人皆無在者於是亦付之慨嘆而已明年冬歸又迫於星期倍道兼行但見煙雲縹緲欲往遊焉而不可得悵然者久之墨君某終南山人也早嵗讀書郡庠洪武甲子舉於鄕來仕柏臺與餘同官因語余昔甞讀書山中今書猶在而此心不能一日忘此山也爰求善畫者繪於圖士大夫咸贈以詩子其爲我記之美哉墨君之不忘舊也自昔與吾語終南之勝者若馬君金任君礪崔君敬謝君謙趙君節郭君文等十數人二十年來或在或亡各天一方今相見者惟餘曁墨君情誼與此山往來無少異也山未始有異書之所藏未始有缺墨君與山爲體則其鎭靜亦一終南山也仕與學理同而事異焉墨君嘉言懿行甞接乎目每警乎心此心無一日不在終南書捨也所謂出處一致者豈非墨君之謂與他日懸車還第予亦得相從擊壤一覩終南之勝詠歌太平之休必有期也且俾詩之流傳人或有忘其舊者讀之未必不惕然而有感焉

舒嘯軒序

聲之動也未有不由所感也雷霆之砰訇風水之震蕩聲之出於自然也鐘鼓之鏗鏘瓠匏之激越笙磬之擊發聲之出於使然也假於器以出是聲也人之歌呼悲號笑嘻哭咷噫嚶呻吟慨然而太息劃然而長嘯者假於口吻喉舌鼻嚏噏呼轉運動定以出是聲也聲有萬不齊感有萬不齊齊之以不齊而自然者出於器矣器虛而感生焉虛實相形動靜相摩也孰爲有形气爲之感孰爲無心理爲之主彼有無虛實動靜皆賔來而予從此之謂齊之以不齊也淦人毛仲鼎兄弟卽山林之淸逸無市朝之紛挐主於靜也而以舒嘯名其軒豈七聲體備乃獨有適於嘯乎登髙而望逺感物而興懷雷霆風水自然之聲日變其前而不能動其嘯之靜也舉足而近涉覩物而匱煩感人而匱應浩然思安而劃然之意塊然其中不實其虛也然則其主也固無時而非恬淡沖漠之地其感也固無往而非淸和防適之天也得於嘯不泥於嘯非若成公之賦蓋拘拘也歌呼悲號笑嘻哭咷噫嚶呻吟喜未甞不嘯怒亦未甞不嘯也嘯以舒其志意之所觸所傷亦必舒而後能嘯也何也山鳴谷應風起水湧此何如其感也仲鼎知使然之聲不異於自然之聲也天地萬物固一體也則一軒一嘯也心齋坐忘無以異也不然則春蚓秋蛩嚶嗄灌莽之中皆有聲也彼且何所感也此非知道者不足辧焉仲鼎兄弟與吾友子寧練君善旣已求其記他日以予言告之則聲感動靜之妙必有相契於防者焉諸大夫喜爲舒嘯軒詩因以此弁之

隨所寓詩序

余鄕蘭溪曽氏有諱三聘者朱子門人也奉使金朝死王事封忠節公弟三復三異亦皆有大名三異之後有諱師道者仕元爲桂林尹其猶子從之家焉今孟鼎其從孫也署其居曰隨所寓而士大夫皆爲之詩豈非有見於隨時之義者乎程子曰君子之道爲眾所隨與己隨於人及臨事擇所隨者皆隨也人君之從善臣下之從命學者之從師臨事而從義者皆隨也而豈同流合污之謂哉至於所寓則凡有形者皆寓也豈獨以桂林爲寓哉孟鼎不忘故鄕常語予曰他日諸子稍長將遣歸拜先墓復求故居是果能不徒以桂林爲寓而又將以隨時之義遺其子也孟鼎眞達士哉詩曰

太虛堪輿理气同寓人寓其間方以類聚下士拘拘窘步室廬達人大觀仁體寰區忠信篤敬蠻貊可居有如反此莫處州閭隨寓而安載歌考槃考祥元吉視履其旋

卓淸約詩序

卓君逸民自號淸約得翰林學士承防宋公所爲二篆字遒勁偉麗古意森然觀者目動神悚當是時公之子仲珩代書十數年已不多見矣況卓君節行防介時豈多有哉卓君善篆喜爲詩奉母隠居絕意聲利居山之久景趣漸涵時時見於翰墨之間奇峭深特自視米南宮父子以下不倫也然未甞可少屈𨿽甚權勢一語不合輒白眼相視近以能書入翰林膺聖天子寵待甚厚而君之志惟在淸約曰此吾之所從入道也間以語予予謂語稱陳文子之淸與虞仲夷逸朱張之淸使君處其地而充其操或能無愧者與而孔門自顏子之約禮與曽子之守約皆由博而反之約也而君之入道遽以約無乃固而有所不通歟君曰不然人之多言也吾約之則寡過人之多欲也吾約之則寡悔處身以約則易安處家以約則易足應事接物以約則易從也且凡事有淸濁彼利欲者世之所謂濁也防潔者世之所謂淸也至於讀書綴文登山臨水彈琴奕棋焚香煮茗之類世俗皆以爲淸事吾未能忘情焉則於淸事中而約之讀書不求甚解也綴文不求甚工也山水之樂不至於爲癖也若夫彈琴奕棋焚香煮茗之事有則舉之無其具未甞求之不因之勞神苦形務以悅人而又或絕世以爲髙也此吾之所謂淸亦庻幾約於禮者乎予曰廣矣哉書之以爲淸約詩序

劉濟川詩序

余親劉君彥濟故元義士知吉州劉公明道之孫士琛之子也少有峻才幹蠱用譽屹如成人未幾而士琛卒於外彥濟千里歸其喪營葬甚治未幾復喪母家難頻仍彥濟應機接物酬酢萬變人皆以爲難初士琛之少也鞠於嫂徐徐無子士琛奉之如母士琛旣沒彥濟尢能致孝今徐且年逾八十康彊愉悅無嘆息之聲予尢深喜彥濟之能繼其父志爲尢難也於是南耕許先生甞曰彥濟當家難方殷眾爲之危而彥濟生長綺紈乃能卓立濟難處有條理其在於易有渉川之才因其字彥濟也更字之曰濟川以美之且以爲人子弟勸也予聞而善焉今年來京師得名士大夫所爲詩若干首而請予序余惟昔義士公之在元也百戰以拒賊屹然爲東南保障至嵗乙巳仗節而死此濟川之祖大有功於世道不可磨滅者也若彥濟年少總理家政事長慈幼舉盡其道又豈劉氏所可少者哉是於世道亦不可謂無補者也予甞見舟人之濟川也檣傾柁危風急水駛舟中之人相視失色獨賴善操舟者凝神定志心無一息稍怠目無一息不存而後指揮轉移之間風力水勢輕重疾徐如六轡在手而使泛駕之足馴然聽命其未濟也無懼色旣濟也無矜色而後舟之人賴以爲安彼其恐懼失當者固不足道旣濟而有矜大之色亦無取焉蓋此心須臾之或怠則未能無失者彥濟勉之哉庻幾斯名之稱情也

蘭所序

竊甞讀劉肇慶梅南集觀其自序歷官嶺海位列諸侯未甞一日安朝廷之上而不怨也保身明哲卒老以終是以愛君憂國之誠往往聲之言詠使人讀而感焉其淸足以勵百世之濁其貞足以愧百世之邪諒哉其有似於梅也梅芳有歇譽芳益遐諒哉其又嘉於梅也梅南吾未與之晉接今見蘭所蓋其嗣也讀其文如縞鶴逸羣疏翎欲舉飄然有摩天蹍嶽之意老气橫秋不可嬉狎諒哉梅蘭同芳父子一致也竊甞觀於蘭矣有春蘭春風不能使其艷有秋蘭秋霜不能使其葳或懸空而益茂處困而能亨也或無人而自芳居幽而自貞也或與芝艸同則善人之室無愧或與椒桂伍則侈樂之宮不污握之事君不拂其情也夢感而兆不爽其應也若脆而堅知柔知剛淸眞而雅潔宜乎與君子同芳也且人之情未有不好善而惡惡喜馨芬而惡羴臭者惟其陷溺於蕕污也是以求潔與芳而莫適其所也蘭無所不用其芳君子無所不用其善蘭以芳爲所君子以善爲所蘭止於芳人止於善各止於其所而已曽以出處造次顚沛而離其所哉正如水之必涼火之必熱騶虞之不殺竊脂之不谷𨿽彊而變之不能也君子之不能變而爲惡蘭之不能變而爲蕕也卽撅而紉之焚而漚之終莫能變而移之其天定矣予甞謂不知蘭所之芳而善人之爲蘭所蓋久而與之化也而姑謂其然也蘭所字作吉壯遊嶺海中丁亂離搶攘四十年所謂撅拔而焚紉之餘本根固在貞性不虧春風秋霜鬱鬱然而芳未有艾也人皆稱之曰蘭所其宜也夫其宜也夫是爲序

李士鼎盤谷圖序

唐李願隠居太行之盤谷其後子孫碩大以蕃散而居四方者不可勝計今文水城東李氏亦其裔也有曰士鼎者讀書尙文克世其家多藏古器名畫一日示余以先世所傳盤谷圖且慨然曰過殷墟而悲離黍瞻周道而傷茂艸蓋滄桑變遷之餘人亡而事益以逺前日之盤谷不可得而復有前人之流風餘韻不可復覩矣其所賴者昌黎韓子之文幸傳於今不冺吾之斯圖藏𨿽已久詎能保其長存不至朽且壊乎今文章鉅筆子宜無愧盍亦嘉恵一言以昭來玆庻圖不虛作而前人益有賴焉余感其言展圖而玩之隠然盤谷之在目乃指而告之曰玆其爲太行之陽耶維谷之口維山之阿短橋匹馬琴劍自隨者非願之歸隠乎環乎兩山深窈有容樹林隠翳亭搆翼然者非其盤旋之區乎至若泉出山間澄涓潔衍之爲陂池者其可濯可沿之所也域平以曠土沃而肥原田之膴膴者其可稼可穡之處也洎乎彼丘之髙可升而望此樹之茂可坐而憩彼山有美可采而茹此水有鮮可釣而食者又其無適不安無往不樂之地也嗟乎俛仰之間其景象形勝數百年猶一日何斯圖之臻妙若是也𨿽然使求之於其圖孰若求之於其人求於其人則韓子之文得之苐緣文考迹思所以善繼善述引之勿替則今日之城東猶昔日之盤谷又何拘拘於太行之陽徒食其舊徳虛勤其景仰哉

送黃叔昭往汝寧序

今嵗夏暑倍於常年山中靜人事有泉石據依猶困匱廢誦兒童至忘飲食酣寢藂薄之間飛走喘暍思惟道途行役舟車鬰煬其爲煩苦尢人所不能堪也黃君叔昭來別余去視弟季嶽汝寧將觸熱二千里逺舟行出彭蠡亂九江乃自陽邏登陸步走又數百里而始達季嶽膺天子命寵美才處佚地巍然擁臯比夏楚治羣弟子而享其尊奉宣聖人之道而裨造化之機非有急難須持維也叔昭誠愛弟自三月得報卽乘鄕人便舟輒往視之行李粗足懽欣無地士友勸之姑緩不可初若不知炎暑之煩苦也謂非天理人情於是爲至耶季嶽筮仕年甚少父母鐘愛之太夫人惟其疾之憂致齋祈神翼其體往年歸覲省將別屏坐不忍視其出門季嶽曽與餘言未甞不終夜感切也其前日過湖口才三四日程不可一至家太夫人聞之曷勝思念而季嶽望慕之情當何如哉想其徙倚篷牕之間風颿云駛瞬息過之見匡廬之蒼蒼彭蠡之洋洋俯仰興懷未有不盱衡而悵望也夫彼此思慕如此其不容己非叔昭之行無以慰之也則是行亦太夫人志也人情天理於是爲至也想其至也怡愉接見之頃汝寧之人之觀感將有甚於昔時服櫜鞬而拜道左者何也學校所以明倫季嶽能得愛於父母兄弟如此其至者豈徒以情怩之私哉是天理至情之所感也夫天理至情人所同然汝寧之人有不相觀而化者乎叔昭行矣

送蕭觀復省兄安慶序

唐書史官有曰蕭氏有功徳於民余祉在其子孫至唐八葉宰相名徳相望世家之盛古未有也吾觀宋史郡乘言宋眞宗皇帝甞大書其殿柱曰彭齊之文章楊丕之淸謹蕭定基之政事可爲江西三瑞夫以江西三瑞而皆在吾鄕指顧之間玆非大宛之渥窪昆侖之元圃歟宜其至於今尙賢而競學令後人有可親而仰聞其風也余甞從觀復得定基蕭侯畫像而拜之凜乎可敬而藹乎可親畫且猶然矧在當時而聞議論乎又得宋君臣天章奎畫昭耳瑩心溫厚和平從容不迫君臣之間肝膽照應忠孝淪浹故家文物此其所以可貴而況觀復之念先啟後兢兢恂恂以家世自持令人安得不悠然而感仰而嘆耶唐史臣但知八葉宰相在當時以爲古所未有之盛又安知今日子孫尙能守其先徳令人有所興起耶蓋定基系在唐丞相復之後見於誠齋楊文節公所考據甚可信觀復去定基公才十四世耳予甞謂世有不言而化之師表有不道而進之學校吾鄕節行文章多出於三瑞之後則三瑞有以倡之於前其功徳益以逺矣而況子孫乎就蕭氏論之或以政事以文章以孝行以武功以貞節班班類相頡頏凡爲故家賢者之後莫不欣然思有以襲其榮而蹈其軌轍焉況若觀復一門爲其子孫者寧不以仕止隠顯念之深而持之重乎觀復之兄儀復仕於皖城牧民奉法亦惟先世爲之師表觀復不逺千里而往省之告別於予觀復以弟省兄固常事也以賢而仕又蕭氏之常事姑於觀復之行以念深持重朂之而能言者亦以此而歌之云

送習賢良赴河州序

國朝初置陜西行都司於河州控西夷數萬里跨昆侖通天竺西南巨川入於南海元勲大臣先後至其處軍衛旣肅夷戎率服通道置驛煙火相望乃罷行都司革河州寧河等府縣設軍民指揮司治之與中原郡縣等而善馬之出布於天下先是民商夷虜利相售易或相殺害而外夷之貨馬貴中國之貨以荈茗爲上蓋夷人肥羶潼則羣聚穹廬中置金煮荈茗調以童酪而濟其肉食如中國之用酒視酒醴反若荈茗者其俗非一日矣予前年謫居履其山川訪其圖志神禹之導河積石實自此始而積石西去河州數千里宋置積石軍固唐虞三代之舊治周衰而擯於夷至今數千年而復其舊則其飲食嗜欲宜稍近於中國而先太祖髙皇帝因其利而利之也置茶馬司河州嵗運巴陜之茶於司官茶而民得以馬易之夷人亦知有法禁忌畏殺害之風怗息而茶之粗惡亦少數年之間河州之馬如雞豚之畜而夷人亦往來慕知識效信義有仕爲臣者不但茶馬之供於利而已習君寅賔新淦之玉笥人初爲廣徳倉曹滿陞茶馬使於河州故備述其事以送之且知是司也中外之交義利之辧寅賓尙忠信而篤敬河州故唐虞三代之邦也且以告予內兄髙君焉

送葛維彰歸廬陵序

宋太史黃庭堅仕吾廬陵時葛敏修先生實從之遊後太史與蘇東坡同知貢舉得敏修文相賀以爲異人由是名起𨿽敏修之才學有過人者而非二公亦不能如是之傳也今太常丞淸隠敏修之後人也其兄維彰在太祖時有以其名薦者今年始赴京師以老得歸淸隠求予一言贈之曰使他日有傳也予曰君兄弟固無愧於先人矣若予者豈不有愧於庭堅與東坡而何敢妄爲君傳也哉𨿽然維彰歸而教其鄕人子弟已修其徳而又使人皆成其徳自有不可冺者而何慮其不傳也哉而又何假他人以傳哉

送髙仲仁赴官瑞昌序

先外大父在翁髙封州有弟曰觀翁博古善篆籀從封州官都下獨屛一室澹如也封州仕有名宗族多依從學有寸長同列上下官慕封州輒爭舉辟爲屬爲教官觀翁不屑也後家居食貧或勸之出爲學者師曰禮聞來學未聞往教竟以隠終子汝檝少從先太史公眞我學於縣齋遊學隆興益貧甚遇亂三十年無所屈家君素嚴正客少輕狎余幼時但見汝檝來家君未甞不迎門懽笑也歐陽可逺素淸倨甞謂終元朝無一人得其意獨爲汝檝飲連日汝檝去輒不辭永丰劉倩玉春秋學專門學士大夫踵門請授恐不得獨於汝檝仲子徳教之數年曰吾甞以吾受師春秋學今老矣恐自我遂不得傳他今徳也可吾無憾矣徳字仲仁又貧似其父然酒後耳熱嘐嘐然論說古今作文章瑯然自歌自喜了不知王公貴人在側也仲仁最善交余友申之兄弟每與予坐頃刻未甞不慨然思吾仲仁也申之向又同在翰林暇日輒矯首南望曰東山何在安得見仲仁哉仲仁所居東山故云仲仁事母孝而不幸貧且病尊君沒後貧病逾甚二十年來郡縣多方辟之不起今天子龍飛遂以瑞昌訓導之舉來試文章禁中對策直言慷慨殊不覺其貧病人也於是仲仁之貧守三世矣隠徳亦三世矣瑞昌在廬山下有濂溪周子之風在焉願無愧於濂溪以無負於三世無負乎師友也

送永丰令趙君季通序

古者百里之地爲千乘之國後之大縣倍之而自漢至今稱善治邑民戴之如父母者寥寥載於簡書何其少也予甞疑後之人不如古之人矣然觀載籍以來畫州分國其間賢諸侯與賢大夫則亦寥寥乎不見其甚多而又豈謂後之人不如古哉仲尼之門聰明才質亦多矣獨冉有季路爲政事稱首季路之言曰千乘之國攝乎大國之間加之以師旅因之以饑饉由也爲之比及三年可使有勇且知方也夫以季路之才當繁劇之間催科煩擾公私困逼猶待三年之久而後功可期也然則大國之未必善而當有以事之師旅之興不得已而當有以濟之饑饉之災不可測而當有以備之不可以緩弛廢又不可以急迫理譬之治亂繩解棼絲抽刀而斷之非不快意也而無全繩矣故不可以急迫理也坐視而置之非不安且逸也而尺寸之功無所期又不可以緩弛廢也惟定其心而不期急迫之效於其政而日新漸漬之功使其撫摩告誡熟乎人之耳目誠信惻怛入於民之心志而後率以事上也如子弟之事父兄用以濟師旅備饑饉如同舟之遇風家人之救災無難色無私計而事無不理民無不安也故甞觀聖門師弟子之問答皆實理之可行非若後世之喜爲髙大而無實也吉有永丰縣自宋致和中析吉水所置方二百里猶古千乘之國也比吉水爲小介於大府督責所萃今時方艱難師旅之興飛挽之勞幸未有饑饉之困而素以狹小之地雕敝之餘催徴者每欲與廬吉齊科而取具於旦夕玆卽以季路之善政者尙以爲難而天臺趙君季通涖政三年民皆悅之趙君惟其民是卹不計其身之利爲之也是以撫摩告誡熟乎人之耳目誠信惻怛入於民之心髓而永丰之人士君子至於細民稱道君如一辭也而餘同郡之民亦稱之無間言趙君初以學官起家讀書有得季路見之於言志而君果有以行其志者也而又遇其難也尙日試之不已則吾見其稱於當時而傳於後世也簡書之紀豈得而遺之哉

文毅集卷七

欽定四庫全書

文毅集卷八

明解縉撰

序

送張崇顯重遊北京序

北京地形天下之雄傑險要士君子壯遊奇偉絕特之觀而名能文章抱負慷慨者嘗終其身而不能一至焉且以孔孟汲汲於濟世幽薊之國欲行仁政豈不賢於滕費中牟絕長補短戛戛乎其難者哉而不幸當衰亂之時遂無孔孟之迹降及晉宋好奇之士若謝安王逸少之流宋南渡諸儒務爲格物致知之學者僻處一隅皆無因而至焉及有元入主中夏佐以姚劉許律諸君子𨿽因其邇於陰山以定都而形之彊實天下之雄傑險要撫據全盛將幾百年一時文章亦頗有奇气未必非山川形勝風气之觀感有以助之也至於元季四方鼎沸而國都固猶宴然自若也蓋其東連滄海西接晉冀前有彌瀦大陸之利北有重闗天險之固使非天命有歸其主自遜於荒而以勢利相持𨿽引百萬之兵頓之堅城之下嵗月之間成敗利鈍未知其勢孰爲得失也天朝太平三十餘年士君子壯遊北京者多矣若吾友張君崇顯蓋甞往來而不已者也而予乃不能一遂其遊觀之樂毎侍聞天語退而稽諸簡策所載信古人之不我欺當孔孟之時地之不幸而不得遇賢聖之人當晉宋之時人之不幸而不得居混一之世及元之時時之不幸有賢智之士在形勝之地而不獲智勇之主𨿽有文章其所稱道黼黻豈可與六經並傳哉故曰其皆不幸也張君今又將往焉其爲我訪灣河居庸與其豪傑俊乂而謝之吾君無爲而致埀拱吾民無事而樂雍熙一憂一豫無乎不宜吾將酌直沽之水磨碣石之巓作爲文章詠歌盛世自慶其希遇固千載一時也某行旅多暇先爲歌詩以俟

送徐廣成之定逺教諭序

吾鄕徐氏來自廬陵故宋孝子知道供奉選徳殿致仕楚州團練使子孫蕃至林隠先生尢以長者稱好施予家累千金教子孫爲儒者林隠先生先公外大父也先公少時大父宦遊京師由是往來外氏家尢密甞訓迪其子孫今先公捐館六年而廣成由邑庠貢太學太學以爲才廷試經義論防優等仕爲鳳陽定逺縣教諭余與廣成尊君耕樂爲內弟兄而年長再倍廣成與餘同年生而月日差長乃祖奇峯公遇亂時挈家與先公同居止余少時兩家子弟相過從無虛日情親愛厚不愧古人耕樂先以太學生分教山西旣而仕爲廣東縣官便道還鄕里人榮之先公喜甚甞指爲余兄弟勸後余兄弟忝竊髙科登朝而奇峯物故已久獨耕樂在又爲之喜甚而指以爲廣成勸今乃獨余得見廣成之仕而喜而先公與耕樂皆不及見矣可不爲之悠然而遐思乎原其家世積之忠厚疊出而顯榮又皆以儒術發身故宜以道徳相勉而無以學官爲秩位之卑廩祿之薄且邑小而英才之少也明時公卿必取經術有行誼者而防潔自著尢士之分內事也鳳陽中都天子鄕也廣成尙凜然思祖宗之傳序與父師之期望也哉

送端木員外郎歸溧陽序

聖天子尊臨大寶之初雅知端木公孝思名卽以問臣縉時公使朝鮮未還也及還與修太祖髙皇帝實錄書成受褒賞陞擢武庫員外郎階奉訓大夫合部人皆以老成推敬之未幾又念今書學荒落惟公在國初獲接諸老宿如翰林學士危公太朴侍制朔公儔皆甞受學於宋趙文敏公而公皆及師事之曁學士宋公景濂子仲璲仲珩饒君介之宋君克溫杜君叔循皆篤志於書公俱與之頡頏三四十年間遂空冀北無以爲比者此眾人所知而聖天子之所深賞嘆者也於是屢書上進上視其用筆轉折微妙處指以示臣縉曰恨老矣猶可以淑後進也遂命選天下能書者日就文淵閣命君董成之聖天子所以優待老成之意甚厚而公以疾不能造朝其子入朝告恩命慰勞還第以藥其疾且冀其復來也京師士大夫皆爲詩歌送之而縉忝附絲蘿之契末相與最久相知最深知天下之人知公之書者未必知公之措置設施知公之措置設施者未必知公之髙見逺識達道造微出乎事物之表也蓋國初公之父爲刑部尙書風裁壓於朝著一時俊偉豪傑之士仰尙書之髙風慕公之令譽皆願納交而自少學於金華範祖幹之門實朱程道學正傳而公之所得深矣其視區區利達爲何事哉宜當時俊偉豪傑之士知之者已鮮矣及後寓於洪州時趙鐵峯熊云西熊西宇諸公學問與範金華同一傳授其門人子弟如拱辰傅先生伯機熊先生一見而契所聞相與推敬之縉以晚學識公於洪武時但知慕公之書及見公之議論退而問於伯機先生未有不灑然自失也由是辱公不鄙敬之重之後與同在史館同直文淵閣蚤夜切磨未甞不自爲之深慰也今公謝病歸優遊家居以訓其子弟家人宗族鄕黨固甚適矣望餘光而仰後塵者能不爲之悵嘆乎𨿽然聖天子方思起公公之疾行愈金馬玉堂之間可坐而待也姑書此以識一時之別

送劉孝章歸廬陵序

學必有師傳朋友講習而後有所成不然𨿽至白首猶爲僻學也豈惟成徳文藝亦然余少時先君子教以書輒舉所聞於太朴危先生伯琦周先生而溯其源於趙吳興以上未甞自爲臆說也及教以爲文輒舉黃文獻公歐陽文公之說而溯其源於曽王歐蘇柳韓班馬董賈先秦以上極於六經之奧未甞自爲臆說也及進而語諸道徳輒舉所聞於大父竹梧公而溯其源於劉靜春楊伯子以達於闗閩濂洛又未甞爲之臆說也是以一得之遇間有所見實先君子師友之傳講習之餘之所及也繼而登朝以所爲文求正於平仲蘇先生先生與先君子受業於黃歐爲同門於是傾竭所蘊爲餘言余始益有所見焉詹君孟舉在元甞及子山巙公之門又甞聽教於危周二公於先君子又同門而予與詹君同官爲中書舍人虛心咨問又盡得其說與先君子之言無二不舎晝夜思惟至於今僅若有一發之見至於道徳則自先君子旣沒無復有講論及此者是以碌碌將爲庸人之歸方慨然而自嘆也廬陵劉君孝章家世忠厚父兄宗族各以道相朂及授徒環州甞與予友胡君光大遊余亦聞之甚熟也去年光大延致教其子余亦遣子從之遊孝章甚勤於學嗜爲文與書而於此來也其尊君惇信先生欲其講求於京師亦若先君子之望於予也惜乎爲文爲書吾黨有大愧於危詹諸君子而道徳之懿則又恐茫如捕風何以副吾孝章之意而承其尊公之志乎於是孝章將歸懼無以復其尊公也姑序余之所就者以相解歸而求之家庭之涵濡簡編之講求將必有大過人者異時重晤孝章必有以副吾之所望廬陵螺江二程之從周子實始於此則廬陵固濂洛之淵源也俯仰山川之餘輝寧不有超然而獨悟者歟孝章毋若予之徒自苦也

送彭君永年序

余在京師常起而送行有抱琴者隨焉彭君永年也永年學琴數十年人皆謂永年能琴永年行將以出政也古之學者六藝之文後世惟琴獨存傳有師法於古學其庻幾乎永年必造其防矣余且與原其制粵自庖羲氏作而琴始制非庖羲氏不能作也虛其中通八風合四時取諸離其長當期之日廣視六合前廣後狹以言尊卑上圓下方象於天法於地取乾坤取身取物與地之宜鳥獸之文備矣故其微妙感鬼神動天地回風裂石魚鳥仰而聽之也永年造其微矣則於從政乎何有宓子賤不下堂彈琴而單父治非彈琴之可治也如有庸夫兀坐堂上拂弦視徽事謾不省以求其自治治人如子賤不亦難哉蓋子賤學於聖人審樂知政事物之應如調若琴鼓宮宮動鼓角角應其體備而用周也子賤與琴相忘久矣而民亦與子賤相忘於無事也單父之民囿於一琴之中而不能出其胸臆之外也子賤何下堂之有哉子賤之琴學造其微亦可見矣故曰學古入官官猶是琴也不虛其中窒礙不通可謂琴乎可謂官乎尊卑定位方圓合宜法象旣具可謂琴矣鼓宮尊重則不荒以驕鼔商淸斷則不陂以壞鼓角區別則不憂以怨鼓徴感生則不哀以勤鼓羽淸趣則不危以匱琴之妙微至矣於從政乎何有永年每彈琴灉灉泠泠坐以待旦非與琴相忘能如是乎吾欲其施於政矣故說子賤之琴以贈之

送寫眞蕭士信序

余少時讀書得古之斷碑遺碣效其布置形似自以爲至矣間有諛之曰比之古碑刻如燭取影殆逼其眞則又喜自負聞有談用筆之法者未免非而不信也及稍見古人之眞迹𨿽毫髮運轉皆遒勁蒼潤如劃砂剖玉使人心暢神怡然後知用筆之法書之精神運動於形似布置之外尢不可昧而少之也世言畫趙縱者二人其妻曰皆似也其一獨得其形態其一乃兼得其精神二人之畫優劣遂判比之學書無異同者泰和蕭生士信十餘年前相見京師以傳神稱於士大夫間今又相見余爲之序而贈以言世之好畫者不以似不似爲工拙善惡醜好惟形態之美之是求誠世之大患也是猶學書者不擇字體但欲增減防畫一出私意析地之繁同天之省者其可乎今士信之畫形似布置旣肖若精神意態之微用筆遒勁之功幸亦取古人眞迹用心於毫髮轉移之間而有得焉則形勝與情態兩無可議不患世之不好也予之學字亦然所以勉士信也亦以自勉也

送廖伯琛教授滇南序

予鄕廖氏自宋中丞剛之裔孫來官吉水因家邑之東溪世有文章行義之士余甞接其老成交其英俊且相與有連而伯琛之謙恭自相識至於今將三十年不異也蓋予自爲童子時伯琛之諸父昆弟與余交及伯琛年已長所以相敬者如敬其諸父焉後予出而仕而伯琛壯遊四方間或相見未甞狎焉其客於滇南者累嵗滇南之人未有不譽其虛已不伐也歸鄕與故舊相慰藉如在家時未甞出一語相加譴也於是聖天子方綏懷逺人以禮義文物同中國而廖氏又素習詩書知伯琛師道之立於滇南久矣遂以爲宣慰教授赴京受命而朝之士大夫爲之詩文以華其行而予獨念伯琛名其堂曰自牧蓋力行所由始而學之所由進師道所由立也予可無一言以爲之助乎夫人惟自滿者無益非無益也其勢自不能受也自髙之人日就於卑污淪陷顚溢而不能已而不自覺也惟謙受者如大谷之生萬物也如滄海之納百川也納之壞壤而不以爲少塞之丘陵而不以爲多而況區區窮達得喪而足以動其心哉伯琛所以自牧之地其大蓋如此固非但有以自立於滇南已也亦非教授於滇南始也余所見三十年矣後此功深養防而獨立不浮者在於伯琛之所將從事毋自畫而怠也余於伯琛有厚望焉

送孝感令裴子彥歸省序

裴君子彥爲孝感之二年其所親劉何嶽就省之還言孝感之俗朴以忠其民儉而興於讓耕樵漁牧各事其業而不浮子彥文之以禮節鎭之以不煩孝感之民各適其適也予因謂孝感之易治而亦愛吾子彥之能因其俗也今永樂元年秋子彥以再考來京師其屬自府與布按兩司官課績皆言子彥防能爲政有方天官卿與之往復論難必欲窮其所以然且不明言其善於愛民者子彥顏色自若徐曰有愛民之心恨催科政拙耳聞者爲慙因曰若甞部饋餉程期急道裏逺孝感又小邑獨能僦商船蘇民力商人服其信而民懷其徳上司以無責而孝感以爲績若之何信孚於人而稱其易耶對曰信非一旦暮能立也惟事事信於民而且信於啇則易然耳又曰若甞部孳畜赴汝南時暑雨道逺同部疊多亡失若獨無欠闕若何術之以耶曰非有異也仁民愛物初無二理察其利害欲惡時其饑飽勞逸勤迪其下人心存乎是而嚴於其事無怨疾之程也其失或寡矣問者遽曰誠如是書上考休哉爾且去子彥悠然而退於是有母在年八十餘矣子彥援例得歸省扁舟衣錦耀榮金川之上京師士大夫想其意气之懽愉風采之華溢旣貴而有能名足以爲親之慶且可以爲鄕之勸也皆爲詩歌詠之予友金君幼孜請爲之序余甞謂孝感易治而愛子彥之能因其俗也及今而知子彥當催科之煩寓撫字之意處之有法豈非仁者哉是不惟長於鎭靜而又優於應變也書不能盡言且其言益不繁雜也而皆有防趣其意不迫切也而皆有諷諭豈不可書以爲序乎

送儲先生赴官序

公孫丑問於孟子曰夫子加齊之卿相得行其道若是則動心否乎孟子曰否我四十不動心此謂富貴不能淫也貧賤之不能移威武之不能屈窮達得喪禍福之凡自外至者皆不足爲之動可以類推也豈惟孟氏爲然哉飯糗茹艸若將終身被袗鼓琴若固有之舜之不動其心也鼓刀渭濵不爲之困心鷹揚牧野不爲之得意處畆囂囂然處阿衡囂囂然何阿衡畝之有異哉伊尹太公之不動其心也委吏乘田不足爲之辱大夫司防不足爲之榮者孔子之不動心也孟子曷不引以明之而北宮黝之徒之養勇嘐嘐然與其弟子辧耶立言以爲教辟而示之門引天下後世學者以入於聖人之途也驟而語之莫知乎其所用力矣柰何孟氏以來求若聖賢之不動其心者何其少也若今仕者之所患皆重內而輕外喜近而惡逺樂榮要而厭卑散至於外與逺之卑官散秩尢以爲厭憧憧然往來於心者日夜惟在於是也得所重所喜樂洋溢光采煥發於外而遇所輕所厭惡憔悴如被疾然嗚呼知言養气之功是曽有一日之義之集也哉於是可以觀人之甞學否也吾友延陵儲君爲先生有年矣一旦受命爲王府紀善冒大雪攜挈妻子適萬里外其友皆懽然送之行先生之不動其心可見矣蓋其心知奉命爲王府紀善不知其爲外爲逺爲卑官散秩也是以送者亦爲之喜而謂予不可無一言以贈之知君學聖賢之學爲眾人所難也紀善以輔導爲職非卑官散秩之比天子愼擇而命之寄以展親之任非學聖賢之學如吾儲先生者不可也況先生家世名宗讀書好徳予少時已有艷慕之心知言養气之功尢當致其力以進於成昔者滕文公之見孟子片言曉之而終遂不疑今之親王豈在諸侯之下歟吾知其不疑於先生也必矣

送徐崇威任宿州序

崇威徐君天性孝友在鄕裏以善事其親爲人所稱道後出仕時迎親覲省之禮未甞有缺及調居廣右邊夷煩劇之所崇威恐非其親之所宜處也勸以東歸其親不忍與之離也則曰吾安之未幾而崇威擢爲中書舎人與俱至京師蓋余自童時得趨侍後別二十餘年乃復見其父子娛樂於宦遊羇旅中而皆欣欣焉此古所謂慈父孝子者於是乃復見其眞而甞以此卜崇威之必將顯榮也旣而崇威連任跋涉水陸往返防萬里餘道淮入闗逾南山以出溯江入廣人皆謂崇威之仕爲不達也而崇威處之夷然無慍無怨安於義命不援不陵常有樂志古所謂夷險一節者復得見其眞而又以此卜吾崇威之必將顯榮也今果用薦擢知宿州宿州爲帝鄕重地民浮事簡崇威又將迎其親以就祿養而以身教宿之人凡交遊皆爲之喜其親必將聞而喜之也余之所以卜之者將由是而驗又私竊自喜也翰林李宗白輯送行詩得若干首屬余爲之序

送養防羅先生歸廬陵序

國初鄕先輩復仁羅公朴直無華受知先朝以宏文館學士致仕而歸玉帶裘馬之賜焜耀閭裏未幾卒而上思之不已卽其嗣將授以官而其從子養防以疾辭上亦不能彊之養防肥遁山林以詩書自娛從而受學者亦弗拒也於今埀四十年矣先朝至聖至仁天地之量於是亦可槪見其萬一而養防豪傑之才蘊於煙霞泉石之間而時時發於議論見於文章則人亦未必盡知而天之所以報之者蓋甚厚而不薄也予家君學士君之莫逆交也由是養防與家君亦密而予因得識其爲人及壯而歸自京師與防於文江之西諶溪谷平之間學士君之風流固在每髙談劇飲坐客盡傾間語余曰吾無以報朝廷吾將訓吾子以爲國家之光吾老矣死且不朽亦先季父志也余甚壯其言及永樂甲申予知禮部貢得汝敬之文而進之防上恩寵擢入翰林在二十八人之列則養防君之令子也又日與之遊恂恂然務學日夜思所以承君之志於是益知君之善教其子而其前所以語予非虛也又明年君來京師入見退就祿於汝敬未幾而歸興如建瓴矣其仲子汝完又乘舟來迓之予惟君之出處從容誠有道之士也孟子所謂進退綽綽然有餘裕者非羅君而誰歟君之膺壽考康寧之福以爲江鄕之重者天之所賦未可涯也

送蕭典祠序

舜之命伯夷曰汝作秩宗夙夜惟寅直哉惟淸季路問事鬼神子曰未能事人焉能事鬼甚哉祠事之難也所以動天地之感治幽明之故通隠顯之情積微著之漸其幾不可測而其應爲甚速其理不可昧而其事爲至神以方寸之光輝潔白括今古於須臾一六合而無間也而況祀事爲官守宗廟壇墠坎瘞柴燎之所爼籩簠簋缻鼎之器粢盛牲滌酒醴之物升降俯仰進退之容繁簡疏數往來之節紛乎其間非敬直內而盡事人之道者不能也聖天子推恩復怋王於舊國以蕭氏紫霞爲其典祠紫霞廬陵人自少有飄然出塵之想無物欲之累淸而不同於俗是以寄迹老子法中洪武癸丑應太祖髙皇帝寵召太常樂生陪郊廟之舞秩海嶽之祀爲樂師於藩府屢省其親與予見於朝三十年來不見其有傲惰之容舜與孔子之言庶幾乎其有黙契者焉而敬之一字終身誦之可也或曰秩宗司天下之祀而紫霞秉一郡之典且季路孔門之髙弟也疑未可同日語曰惡是何言也統萬事者固當謹專一職者不容忽持滿捧盈一杯水之微頃刻之心不謹覆溢之患響應幽明禍福應感之機豈有二乎哉孔門所以日致其省也於是紫霞佩印綬行矣其交與者籍田奉祠葛淸隠太常奉禮彭永年及其郡人相與餞而屬余序之

送朝夫弟歸省序

余弟朝夫名繪以字行同出髙祖莊山公莊山爲宋季大儒在太學以賦斥賈似道徑歸忠厚之徳精博之學富而好禮享髙壽以卒而二子八孫若先祖眞我與弟觀我求我朝夫大父淵靜公成我尢知名當世觀我求我謁進士舉而先祖登第爲顯官人皆謂莊山之積徳也旣而先公筠澗與弟恭先同舉冑監又謂先祖之積慶也入國朝諸父皆由科目出身仕著名聲人或謂先祖弟兄皆積徳也及余與祠部兄聯登進士第又謂先祖之積徳將多於前人也前朝夫弟文夫舉進士今爲翰林檢討今年朝夫又擢進士甲科且勅賜南歸績學所以期待之甚重人皆謂淵靜之積徳爲盛也況朝夫自少大父淵靜教之母劉養之及淵靜沒朝夫從予學靑燈勤苦甚與余相似今其歸也又與余遭遇略同眾皆以爲祖考之慶豈不信然哉朝夫尙日孜孜焉務徳俾後之子孫又有善繼者焉則人又將推而歸之先徳之無窮也今日之榮光他日之富貴皆不足自羨自期也

贈靈川教諭王君考滿序

國朝承運肇基革元之獘當經綸艸昧之際首務爲崇儒重道之禮是以太祖渡江之初辟禮賢館於建康幸京口禮秦從龍駐姑熟延陶主敬下金華幣聘宋景濂等皆爲名臣著在史冊其後定制𨿽要職皆或以他才進惟學官非明經飭行不得與其選其重爲人師範如此及其教養得人視爲成效陞之冑監陟之翰林其有材充徳大進位臺鼎惟上所簡拔其重學官之進用如此是皆以古大賢之事期待之也今聖天子繼志述事勒名太學以風勵四方自有學校以來未之有也延平王君洪武丙子以治禮經舉於鄕仕爲靈川教諭十有二年於玆矣靈川在桂林爲小邑其俗以家富子壯輒分爨異居各爲身計𨿽有聰明俊秀莫能自資以爲學入國朝舉進士者鮮有聞王君十年之間彬彬造就予因至其學捨取諸生所爲文讀之皆可與進於髙明也王君可謂有效於靈川者矣而又當滿去吾知其將就陞擢可期也其訓導譚某江某與諸生不能已於情求予言贈之予爲推本我太祖與今聖天子所以待學官之意俾王君知以古賢哲自期也且其去此而富貴不足云但自宋以來師儒之學仕於桂林者有廣陵張公東萊呂公至今桂林之人談者有矜色王君勉焉使他日靈川之人談者有矜色是所望焉不然是將有愧於靈川也

送河南參政夏君歸天臺序

天臺夏公廷簡以洪武丁卯舉進士歷官二十年擢爲河南參政恩例得歸故鄕京師士大夫莫不謂廷簡之榮也於是翰林王君孟暘爲序以送之而且謂余不可無言蓋予與廷簡爲同年廷簡學問文章誠不在同年後以疾不及試寄業太學中未甞有慍辭及歷臬司獄訟淸明聽決無壅同年中鮮能及者廷簡未甞有矜色後同輩多擢爲大官廷簡以事畱不果廷簡未甞有不足之意及出爲縣官上之人譽其能治劇下之人譽其能愛民廷簡未甞自負其能再陞爲理官繼掌銓衡人皆謂選士決獄事當不同廷簡皆優爲之如素習及當遷擢又如昔在臬司時畱不得遣廷簡未甞有過髙之望但聞其謙抑之言而輿論益不可掩矣聖明親擢付以重藩又得歸故鄕爲桑梓之榮自常情觀之廷簡不以常人之所慍惜者爲不滿而今豈以常人之所自喜者爲矜溢耶旣不以天官刑曹與有司之職髙卑煩簡爲勞逸爲難易則豈獨於今藩閫之寄而遽爲之動也哉想其桑梓之敬恭釣遊之思念固無異於葛巾杖屨之頃豈以黃金橫帶而有異哉若夫廷簡之素志則曰大行不加焉窮居不損焉又曰富貴不能淫貧賤不能移自今以往𨿽復入爲公卿老而休逸懸車錫爵夙心不異於彈冠三命循墻俯僂益恭於筮仕凡外至之榮無一毫動其意者此則廷簡之志庻幾在是而孟暘所以必徴予言者其亦在於是也庻可與廷簡鄕之人道之也

送州牧劉公潛赴漢川序

公潛劉君大父伯琛先生甞與季大父求我舉進士江西爲同年時年最少雋譽洋溢故家君尢相與莫逆晚爲郡學師家兄從之爲弟子往來必過予家或淹旬月予時甚少辱先生奇愛之爲之延譽繼而舉進士江西先生爲座主宴集堂中先生不勝喜後予歸鄕而先生沒久矣於是識公潛縣學中恂恂然先生之儀型也厥後廷試予受卷廷中從旁見所對策深爲嘆服公潛能以文學世其家已而除行人將命徧天下未甞有過蓋八年於玆始用薦爲漢川知州不知者以爲峻擢也知者則以爲不勝其晚矣蓋古稱近民之官必先豈弟之徳若吾公潛者始眞可謂愷悌君子者也吾甞私評當時之人其才智可取者不爲不多求其淵源家學而可與從事於聖賢道學之功者公潛殆絕無而僅有者歟時承恩歸故鄕上丘壠祭先廟爲閭裏之榮爲鄕人之勸士大夫多爲詩而予序之皆非溢美者也

送宋子環赴京序

子環居字水西時從鄕先生學余知其穎敏淳厚出於等夷也及居郡城時從余遊西昌遇景假物賦詩甚有奇气而其家世多大人長者積累忠厚予知必復振其家聲也後予遭讒西遷適防於京師情深意戚依依離別之懷甚使人不忍也因爲詩與之頗以古道相期及還聞其益務爲學繼入郡庠舉於鄕擢甲科入翰林舎子寓所一榻蕭然靑燈勤苦甚有加於前余又有以知其志之髙逺也間與論事則視一切在外者皆以爲適然隨所寓而安無所動於中不汲汲於崇髙不戚戚於窮困且不以眾人之毀譽而喜慍焉庶幾聞道而進徳者歟中間值其尊君捐館時予亦出臨桂藩相違者久之今年餘自京師還而子環遇當起復朋遊多爲詩以逺大期之餘惟見其自幼至長日有增益語言文章固已可喜每有制作鏗鏘炳燿浩乎偉然洞觀古今詞翰超卓予每爲之擊節凡今朋遊之所期者謂富貴顯榮乃子環之所不動心者可以坐而防之也凡爲儒者將無施不可而後無愧於天地孔子云不患無位患所以立子環以世徳之所鐘朋遊之所祝願勿以所能自足而以未能爲勉且愼無變其初志焉是能立乎其位而吾所深望於子環者也子環宋氏系出景文公云

送張用禮赴京考滿序

余觀嶺表民生之艱難與其山川之險惡風气之暄鬰憫其習俗之乖離察其性之本善而治化不難也蓋其地田少而土瘠拙於生業而習於傲惰敢於鬭爭而易於刼奪虫蛇毒螫艸木蔽翳寒暄不時而不知節適也故病者多枉死而生者多貧艱習俗之乖離由是也豈重可憫哉而其好尙淫祀宴樂歌舞供其豪戶惟謹至於猺獞苗獠號爲好亂生事叛服不常者無不皆然然間有得中州人士教之以識字不問久近遇之於塗輒拜跪盡恭然則孰謂其性之不善哉予甞以爲若猺獞苗獠者擇其豪戶之良因而管束之而有司與之分理以古者家塾黨庠之制而立之師以教之順其俗而習之以射禦田獵祭祀燕享以漸而歸之於正寛其賦役而漸摩之以禮樂則朝廷有司之力足以制其豪戶其豪戶之積威素足以服其土人比於中州似爲尢易也予持此論疑其未必行乃十數年來得賢有司治之良法美意亦漸施行矣抑其間尙有彊梗者豈後起有司未盡行中州之道而重有賴於化民成俗者歟桂林之屬縣有陽朔襄陽張用禮爲其縣官三年矣將赴天官而陽朔之人士頌之予問用禮曰陽朔之人易治也先是用禮由太學生出爲縣於義寧義寧與陽朔接境義寧之民至今識之猶曰吾縣父母也予問用禮又曰義寧之民易治也然則非可謂之得其道者歟予之所見誠是歟他日相見兩縣之民欣欣然而相告語政成而化洽益知官於嶺表者果不難於中州而必以中州之治治之也用禮將由是而擢大官亦理之可必也夫

修家譜序

解氏系出山西平陽府解州秦漢之際徙家鴈門今山西大同府也予甞道經農入函谷闗濵河而行百數十里太行中條在河東隔岸依依然如與人兼行問其土人云渡河去解州才一日程然以事拘系不得徑造其地未甞不爲之躊躇嘆息裵顧望而俛仰於百年之先也因是益知木本水源之義亙古不冺矧近而且親者詎可少忽乎哉故予於家譜自生七年以來卽知誦習爲之考證至於今三十餘年未甞廢以怠也舊譜相傳唐天寶中有諱隠字退翁與子禹字徳逺並舉進士及第退翁仕爲蘄州司戶參軍徳逺爲湖州安吉令值安史之亂父子皆寓於蘄由蘄遷金陵徳逺用薦爲吉州刺史因家廬陵同水鄕臻善裏今吉水縣西鷓鴣洞迹符南山之麓世傳許遜治蛟孽迹其所篆符於此地故得名俗訛呼爲積富而吉水縣則南唐後主保大八年析廬陵縣所置或云隋大業中甞置而旋廢史傳不載不知其果然否也黃巢之亂吉之世族相與率鄕兵拒卻之由是吉獨不罹害或云吉州有山名天獄巢亦聞而惡之遂斂兵去蓋得之傳聞云今吉水縣治有招義寨實刺史公之曾孫諱盛字世隆者所築以禦巢而子孫因家焉世隆在南唐追贈僕射子孫皆仕爲制置至宋仁宗嘉祐己亥僕射之元孫諱希孟字伯軻天聖進士茂州司戶參軍知防州致仕子安字吉甫熙寧進士濮州參軍祕書丞致仕父子始卽縣東之鑑湖書院居焉先是其傍有道院梁上二鐘以索自相擊一夕地陷名曰陷湖其曰鑑湖者因制置公之請而南唐烈祖賜名也書院本僕射公之所作環壘而可見者有五皆爲湖其前而傍皆有第宅周垣其南曰平湖北曰茭湖皆淤爲平疇西曰靑湖爲江水所決獨鑑湖與東湖夾兩山之脊而瀦其水𨿽淤泥不至冺沒尢多芙蕖繞岸林木蔚然解氏之居在其上者盤矗如舊而弦誦之聲不絕宋丞相劉衝之少時遊學其所題句猶在也縉上距濮州公才十世家譜之傳中更大亂收拾幸存世有纂續而其世年表婣家別錄先壠圖志宗支圖記姓原記畫像記顯揚記委曲詳盡比於他譜似爲尢勝又出於歐蘇之譜之先而世未能盡見也嗟乎自中唐以來七百餘年才三徙居而不出於州裏之間考其山川已有變易而一卷之譜猶存其舊子孫不失其業非連世之有積於已而有得於天之厚安能不與山川俱變易而與時世俱轉移也哉惟譜之所載旣久𨿽山川不能無異此考証之所爲作也譜有顯敭自唐至今每舉必父子兄弟聯芳襲武而起以爲常其諱元者累功封太原王諱誠者連三世國公可謂盛矣比於他姓功名富貴過此者亦有諸然求其能與此譜同久逺而無所闕遺者則誠所謂絕無而僅有者也然則欲長有家譜而永亢厥宗者固不徒在於功名富貴而有重於功名富貴之外者歟此譜之修續者爲親而作初非爲人而作也凡出於吾宗而或貧而賤而不通於文學之類而流落窮困者而可不念而卹之歟其在祖法有不義當黜譜爲諱其名字但書曰某而不絕其子孫者此又譜之所以爲忠厚也況解氏在今山西固多而江南之族甚少其在廬陵吉水安福永丰永新萬安新淦才數房又皆不及鑑湖之盛爲鑑湖之子孫者尢當凜然於斯也舊譜無序先人以爲不欲載之空言然予竊惟世年表記諸作可謂盡善而世未之知故序而傳之使凡爲譜者或來取法而有所激勸不爲無補此又區區之用心也

重修家譜題辭

吾宗得於天者何其盛不得於人者何其阨哉天定勝人久而必信人定勝天偶然一時耳安知非至阨所以爲至盛乎解在春秋之晉揚幾不免於楚張侯忍血制勝未聞功賞狐才得舉年不及施迨漢興福爲代相後𨿽位侍中僕射不大顯延年經學不傳乃傳他人萬年教陳湯立大功不賞竟罪徙燉煌東漢至勝才得世襲侯爵國除復微梁鄒侯父子顯魏晉遭賊倫之禍宗族流離隋大將軍忠鯁兵法夭死世但傳其書公琰事髙宗至元宗傳稱爲小人讒譖數屈若是之歷歷見於前世者固未暇更僕數矣而吉之有餘家也則自十九世祖吉州刺史禹始至唐末黃巢之亂世隆舉宗奮義保障吉陽全活甚眾才得朝奉郎告身數通而已彭玕刼眾歸馬殷時先制置公不從亂亦活萬餘人終身不言功濮州公不悅於蔡京父子棄官隱居太原王佐宋髙宗中興立殊勲沮於秦檜奮鬰以死元世修宋史史臣亦私憤不著其先世裏居但云不知何許人吉陽侯暉有文章而史云鷙猛木彊荊南制置潛忠義天知貶死南安其戰功甚多史不爲立傳評事公子宣於董徳元爲至戚徳元顯附權要公貽書切責不與相見江華公龍翔歿於王事夫人江氏能復其仇亦無褒卹國學莊山公以賦斥賈似道擯處於家易國公誠三世爲公竟亦絕享太史公元亡死義子歿北方一門勤王戰殞相繼伯中公兄弟連舉海內知名爲世所忌擯以不第後伯中奉詔修三史論以宋爲正統小人齟齬拂衣徑歸其他以節義自髙徴辟不拜官者譜不勝書世不易業視當時鬼蜮能爲禍害云化煙消死生堪羞耳正誼不謀利明道不計功吾宗有焉不致怨於人亦不責報於天天定勝人之說吾姑爲此譜發論後世子孫觀於此者庻亦將有所感也夫

歐陽文忠公家譜序

廬陵自春秋戰國以來爲吳楚文物之地伍子胥孫叔敖之徒多有遺迹若新淦子胥廟在羊山廬陵敖城叔敖之故居斷碑殘碣往往出於荒榛瓦礫之墟傳記所不及采史官所不及錄後世所不及知徒祕於私家子孫相傳今千數百年餘猶及見其一二得以補聞見之遺乃知歐陽氏譜比今所傳文忠公之所修續蓋猶未得其詳也按宋仁宗嘉祐中歐陽公歸廬陵得其譜於吉水與其所藏者參較而刻之瀧江蓋艸艸旬月間耳宜其不及詳也余甞過萬安見梁國公墓穹碑石獸巍然尙存國公諱忠與宋太祖爲布衣交梁國其追封也今宋史不及載而文忠公亦不及錄推其缺遺者豈不多哉文忠公平生亦念念於廬陵者故不逺千里歸葬其考妣刻石表阡期以不壊此其意可見也而或者咎其思潁而不思吉此豈知公者哉公沒後發奕辧子孫相繼歸於廬陵然始皆寓於新淦之萬全蓋歐公歸時李太伯在臨江公托爲買新諭田宅以居故也吉水同水鄕臻善裏則自發之孫紹世南渡隨髙宗至杭都堂審給部符今在迹符余猶及見之此其最可信者紹世生日俊日俊生三子長云居迹符次霖居新淦季雩字季澤始居吉水之螺陂雩生克用克用生炎起新昭州教授先六世祖生春之姻婭也炎起生夢旗進士擢靖江軍節推節推生我行我行生師尹諱衡至正庚寅貢士號莘云余少時甞從講學令子仲訥與予交莫逆予兄大經其妹壻也莘云旣沒仲訥亦早世其譜藏予家仲訥有子孝忠少鞠於予家於其長也授之譜與文忠公畫像俾謹藏焉永樂丙戌孝忠來京將謀之梓以遺後人而予爲序其事如此且俾知此譜蓋連世修明之比於文忠公所修輯爲尢備也

泰和楊氏族譜序

余甞讀先賢楊文節公自序其譜稱古書傳楊姓皆從木或者見子云傳偶闕其防遂以子云爲抑揚之揚非也徳祖答子建書云修家子云老不曉事則雄與修初非異姓也由是知凡謂楊有二族且以揚爲出於晉大夫解揚之後者其皆不足信也序又稱歐陽文公志大雅墓曰九世祖隠朝生燕客燕客生堪堪生承休而唐書世系表則曰朝生燕客燕客生寧寧生虞卿虞卿生堪何其自相異也及攷之宋文景公作虞卿傳虞卿父寧子堪乃與表合蓋志誤也今按歐公作在表之先意其時未有所攷或據楊氏家傳書之耳由是知家傳承訛類有可疑者不特此也大雅自序其譜云震之後承休在蜀從昭宗以子巖從眞宗時以家譜授職方公職方公復以授侃眞宗時巖固尙在也而文節序稱巖曽孫輅仕江南爲虞部侍郎按唐守官志無此官或者偏方創爲名不然則傳者之誤也今攷之九江蕭氏譜其曰霽者在吳幹貞初以策幹僞主得仕爲武寧長官幹貞之勅尙在鄕先生題識皆雲霽長沙人其舅楊輅守吉州因家廬陵則輅之守吉實在唐末楊吳之初年而虞部侍郎蓋僞吳官號耳以時勢攷之巖在唐末當尙少而豈有曽孫已仕刺史耶予意其必兄弟而皆承休之子耳而文節公所序乃如此何也讀王荊公所爲蕭定基神道碑銘亦以干貞爲南唐年號較然謬誤抑又何耶然楊氏旣多所至疊盛予甞觀其閫鄕譜大同譜四院譜龍圖譜靖共兩院譜蜀中院譜渡江院譜浙院譜浦城譜吉水楊莊譜上徑譜湴塘譜小南江譜今翰林楊公士奇所輯泰和譜何其隨寓而盛也龍圖已上不待言矣其曰靖共者長安坊名其在唐元和長慶間一院不下數十百口族長堂前有木榻朝退問安擲笏其上堆積明旦亂取以去俸錢所入至逾百萬祿仕之盛古未有也李唐之亂播遷東西浙院之盛相吳越王六十餘年與錢氏相終始吉水楊莊湴塘自侍郎長子鋭次子鋋始遷居其地文節序稱二族入國朝來至於今第進士者十有三人楊莊居其九曰丕曰純師曰安平曰求曰同曰邦乂曰邁曰炎正曰夢信湴塘居其四曰存曰杞曰輔世曰萬里楊氏自太尉以來大抵以忠孝文學相承而近世卓然冠吾族者忠襄公也公之死節有傳矣而十三人之中公父子及一孫一家而四人焉忠襄公卽邦乂而萬里則文節公也觀其自敍蓋亦以爲楊莊湴塘之極盛也浦城譜亦出自湴塘而至文公大年始盛及元延祐中公十世孫楊載字仲宏又以詩名顯亦有光於湴塘也今泰和之譜自鋭之孫延安從上徑其孫允素始居泰和又六世至徳明徳寛兄弟積善於前是以徳寛五傳而有賢可延祐進士與仲宏同年曆官翰林待制元史有傳爲泰和楊之顯盛自是而兩府君之子孫第進士與明經入仕者亦十有三人矣徳寛之後居其十二舉進士者賢可升雲起予自立相有官者公望公安公榮仲升子肅逸民及士奇也徳明之後居其一守吾也而公之子及曽孫元孫五世七人相繼益顯又何其與忠襄文節之合轍而同符耶豈非其本之一也歟天之報施善人不爽錙銖固如是歟今士奇以舊譜刻於延眞觀者不存而據舊之失其節序者列置後卷予考之世次華甫至定甫𨿽失其上三世然皆徳明之元孫於譜爲第十世恵可以下爲第十六世也元可至達觀𨿽失其上四世然皆徳寛之五世孫於譜爲十六世但以某字補其缺而上有徳寛徳明以爲之宗下有恵可升云著可緒引而申之𨿽百世而譜之昭穆尊卑序而秩之又何嫌於有所闕而釐之於他捲歟予請合而著之他日延眞之譜復出不易吾言也

吉水桑園周氏族譜序

桑園周雪江先生諱志逺仕元爲東宮說書其猶子子直爲太學生先君子與同出入於大司徒楚國歐陽文公翰林學士揭文安公之門子直不幸早卒雪江與其弟靜隠達泉交遊於金革之防復際明時予少時得侍杖屨聽其議論及其世系私竊識之後其猶子子用馳美譽博涉經傳尢長於史學得與之同鄕校予方修家譜歷訪名族質其疑難子用剖析據於周氏譜又加詳焉其曰吉有周氏顯者大抵皆出烏東世皆曰烏東系出公瑾而不知公瑾何以有後於烏東彼不知讀史者指公瑾爲都鄕侯有以公瑾爲漢周景從孫以忠爲太尉以異爲洛陽令則又讀史三國誌誤之也瑜實景孫而陳壽以爲從孫忠非太尉而曰太尉洛陽令暉也而以爲異且暉異遇害董卓而壽亦不知故曰壽誤之也今新淦峽江鎭有周瑜將臺臺下有廟去市北行可數里故漢巴丘縣治也本傳云下廬陵畱鎭巴丘卽此也後云道卒巴丘則巴陵之巴丘撰地誌者弗考誤以臺爲墓遂致論者爭言其卒在今之巴丘考其陵墓在今安慶宿松而不知其畱鎭在古之廬陵今之峽江也瑜長子循早卒次都鄕侯罪徙廬陵後當召還卒於烏東長子豫襲都尉居汝南少子泰畱守冢廬陵此公瑾之所以有後於烏東也其後子孫散處若今廬陵之觀艸永新之厚田安福之後林泰和之爵譽裏吉水泥田櫪坑是也桑園之有周氏由吾仲山翁自櫪坑徙也仲山翁之先屢更世變譜牒散逸其世次遷易之詳莫可考見此子用之辯同予少所聞未甞敢忘不幸子用早卒今年其兄子善子彥與其族人咸相與謂予曰惟予上及聞諸老之言與亡弟爲莫逆凡於氏族之書號能辧博庻幾下足以啟慈孫之心上有以正史傳異同之缺不可無一言著於譜牒之末庻乎可以袪其疑後世有賴焉非惟族人獨私感之予辭不敢則又遣其子恂來京求之予不得已爲著子直等數小傳記舊所聞敍之如此云

旴江胡氏族譜序

旴江胡君子昂出其家譜求予序按譜胡氏始於金陵五代末有曰公霸仕宋累贈廬陵郡開國侯家值夏遂爲廬陵祖至諱杞徙居南丰後遷南城則爲今健湖祖由公霸迄今十九世其間詩禮簪纓之傳歷歷可攷其尢著者宋資政殿學士忠簡公上髙宗封事乞斬秦檜大理評事剛簡公理宗朝言濟邸事忤史彌逺二公剛風毅气貫徹金石名昭史冊落落與日星爭光至今讀之凜有生气是爲胡氏之顯祖稽古自十一世禦史延禎山西僉憲子孫以來尙皆修飭禮義砥礪名節不愧負於前聞人是譜重編於延禎子完淳與其子原鵬從子原牧而成書則其孫承仕郎連江知縣子昂也遡昂而上世次歷官有詳有略自昂而下則名行官爵娶葬又特著之詳焉系其族𨿽貧且賤不棄匪族𨿽富貴在所不錄嗟乎明矣哉胡氏之譜也不彊其所難知不略其親且近昭昭穆穆秩然有序而無冒昧欺妄之愆俾爲子孫者知祖宗之一原則夫相親相愛相勉勵以相周卹孝弟之心油然而生不至於途人之譏者庶在玆歟子昂好學善仕宦於其忠簡剛簡之事業知之素矣予特嘉胡氏之多賢也故又表而出之是爲序

文毅集卷八

欽定四庫全書

文毅集卷九

明解縉撰

記

私淑齋記

有唐張文獻公之逺裔曰希顏生三十年而後從事於學志甚篤而堅守甚力而固以私淑名其齋索余記焉君顧名思義希顏者也而又喜孟子余豈可以無記哉孟子嘗捨顏淵而學仲尼矣君又捨顏淵而學孟子無乃戾乎曰否昔者王塤悅孟子韓退之告之曰求觀聖人之道必自孟子始若沿河以至於海沿而不止𨿽有遲疾必至焉賢希聖孟子可以學仲尼士希賢學孟子以求至於顏淵孔子不難矣希顏力學堅固吾知擇善廣矣今於其所以名齋也又知其擇善不騖於泛逺而工於切近也豈不眞可謂爲善君子哉夫人有身人知愛之也愛而自私凡可以取諸人者無往而不盡其力也愛其目私人之文繡好色以悅之愛其耳私人之管音律以樂之凡天下之物可奉悅其身者萬方致之以爲愛其身也不擇是非不量可否甚者至越禮犯分皆自以爲能奉其身而不知反以禍其身者皆是也惟聖人之道在人未逺非如芻豢而可以適口非如聲音采色而可以足耳目之欲非如文繡錦縠而可以華其身也取之而無與禁私之而無與爭有之而終莫之奪也任意所私而人不怒任情所求而人不惡如昬夜水火而人莫不與如谷種之生在我有餘而用之不窮也其近且易而無禍如此人不是之私而惟求其逺且難者其可指而取也如此人不是之私而惟取其僥幸而不可必得者吁此誠可爲斯民長太息也希顏家田心匡坐一室二十年餘傍無諠嘩其書滿家朝思夕諷得於今人者少而得於古之人者甚多味徳道性命之言如目擊古人考成敗是非之由如目撃古事而時出以驗之於今駸駸乎自源䢐流非有極也是以飯疏自飽而不願人之膏粱緼袍自安而不願人之文繡絕意於榮名利達之求而惟善言懿行之是則曰庶乎淵之拳拳軻之自反豈不眞知愛其身任所取肆意求而無禍哉於人之求其逺且難與徼幸而不可必得者豈不賢之逺歟余是以樂爲之記也嗟乎孟子防承三遷之敎長資參伋之徒逰梁適齊轍環千里之間其有得於見聞之頃日進於聖必有覺其進如孔子之自言非但謙詞而已也故猶以孔子之澤未泯而已得其傳爲幸於斯時也中庸其作矣然豈有軻書之七篇著明深切如今之不待於求人也哉是又使聖人之澤自五世而萬世軻之功也希顏今得以端居一室而私淑其身不忘孟氏之功宜矣玆非幸歟然以孟氏之賢去聖人未逺七十子猶有存者而凡載道之器又未火於秦也而孟子猶以爲幸而得之則凡不幸而失之徒知私於物以禍其身者如今之人亦豈少哉今又去聖人若是之逺而淑艾之道渺乎無傳吾道惟一端而異端百家雜出其間希顏而私淑也其可恃其幸而不思其不幸之大歟誠非百倍其功千萬其能不可也何也聖人之諭道也曰水哉水哉其自警也曰日新又新淑艾之功豈茍然哉艾之爲治旣有斬絕之義而淑之訓善亦有疏濯澄汰之功江河淮濟映徹萬象涵天地而虛明鑑纎塵之可指其湛然澄瑩若是而後謂之淸淑也潢污行潦其本非不淸也渣滓未融而澄汰之功未至曾可謂之淑也哉人之爲善何以異此希顏於潢污行潦也能不凜然懼於江河淮濟也能不惕然勵乎善其身而於聖賢似易而實難也而亦非在於髙逺也其惟日新哉又新哉要亦惟希賢而後可與發此論可爲此記也

南麓齋記

季琛楊先生令子民服述其先南麓齋之所以作而請記於余曰先待制忠襄公所居裏曰楊家莊由莊之西行四五里南山秀出曰鹿峯俗傳有老父乘白鹿於此飄然獨去近之不見故以名或曰以其形似也故又曰鹿角峯其前行爲平疇兩山對峙圓如覆釡曰金魚峯皆可愛賞山下有澗深倍尋文北溪之水自旛竿嶺東南注之疊石爲巖其流直下望之如瀑布噴珠擁雪聽之若鳴雷若震鼓若驟雨至聲逺益淸若鳴佩環若琴築然先髙祖學睡翁少傳劉靜春之學通詩書易春秋下及天文曆數靡不研究精宻著五經辧疑歷法五行論等書行世在宋太學與諸生上書斥賈似道之姦已而嘆曰水火怒文明將食此天道人事將代易時也盍歸乎哉中齋鄧光薦信國文公皆爲詩贈之稱學睡者寓迹陳圖南之意時皆稱學睡先生始築室玆山之麓而題其額曰南麓齋四方學者爭造其門以經學授淸江範徳機是爲文白先生以歷法授習吉翁而習以天文數學授臨川鐘朗南麓之學遂行天下至先曾祖文川公又與虞文靖公揭文安公歐陽文公申齋桂隠二劉公同卒業於範公之門範公嘗贈詩有曰始我南山居與子共朝夕服事子尊君恩義藹夙昔淵源秩然而文川公不自以爲至也退居南麓弟子彌進元末之亂齋燬於兵後先從祖濟川公復辟館於玆以授學者洪武中家君始爲堂宇繚以周垣髙明壯宏有加於前聚書數千卷俾黼與弟誦習其中而求得前中書舍人詹公孟舉大書南麓齋三字揭之朝夕思維繼紹前烈未幾而家君出仕爲令海隅調官山東貽書叮嚀兄弟凜然孤陋無與講明者昔先生嘗辱顧之願一言以自勵餘三復其詞而嘆焉余惟始遊南麓時民服尙少然已奇之不謂其能文能述祖也且自學睡翁至今百有餘年國家代遷陵谷俱變而南麓一齋誦之聲相續不絕是豈可以防常盛衰視之哉百餘年間經濟道學所以維持人心世道者皆出於是也今之世濟其美者豈非天之意歟民服兄弟勉焉毋以俗學文詞自滿無患講明者之不至也尊君淸修偉節所至著聲循良他日入爲卿相歸休田裏著書立言與功業益宏乃祖之風烈可期也余亦世家南山下忝爲鄰曲異時亦得乞身於朝與民服賢父子往來講習於玆亦可期也

時敏齋記

怠荒學者之戒也時敏學者之方也不敏未有能學者也聖如孔子猶敏以求之弓矢機張非敏不發輪輿斵削非敏不成攫獵馳驟非敏不獲文章政事非敏不傳不凝𨿽曲藝凡事猶是矧夫學聖人者哉堯兢兢舜業業臯贊贊禹孜孜湯日新文王幹幹聖帝明王猶然也徴諸說命曰惟學遜志務時敏則敏又貴於時有如不及之心與力而或有間之怠與荒中道之畫猶山溪之塞前功廢而徒敏也要而論之其一爲爝明血气之士功名歆艷其中忽焉企而赴之初心之發如火焰焰如水漾漾未嘗不甚鋭也然無浩然之气鼓動其間未幾心力俱困漸而昏然已而然水爲之涸火爲之熄矣其一說詩書論禮樂似有慕於聖人之道者然歆艷之餘人欲間之則一飯思堯舜置匕筯而莊蹻一觴慕孔子酒下咽而季貨者何限也烏在其爲學哉故學在敏敏在時無道不敏無時無處而不敏斯惟學者之方也可以一息怠荒間之哉餘思平生無不當敏之時以力敏事則事就以心敏志則志成心與力俱敏也知道以來十餘年聖人之所志洋洋焉未窺其際也勉勉焉未能罷其力也豈一朝夕之敏求可至哉郭君某以時敏名其齋固將以求聖人自勵也予喜與俱從事請因是說記於壁冀朝夕相講切焉齋在居之西仰有山俯有泉左右琴瑟書史麄足玩適余更以篤志於學進之堅其志也郭氏家自宋居東梅後吉之吉陽門系出汾陽忠武王三十六世孫云

博文齋記

翰林朱君文冕方舉進士來京師予識之稠人中容貌詞气望而知爲博學君子也後當廷對予爲受卷官見君所對策浩然切於理於時百餘人如君之文者甚少予又竊自喜識之稠人中者不謬也旣而君果登甲科爲給事於時學士髙君遜志喜古文詞數與予言君之文且曰吾於君鄕曲也嘗知之乎予嘆曰先生知其文猶或未知其爲人也公曰何爲不知非斯人安能爲斯文乎予又竊喜知君者非特予一人也後與予同修國史擢今官朝夕共事者數年又於君相邇也間嘗與出逰商確古今甚有增益君飲酒未嘗醉與予言未嘗狎有聞焉不知者鮮矣而君歉然自以爲未至也乃以博文齋記爲請而謂予有以增益之也嗟夫予少而讀六經之說諸儒之傳注訓詁未能博而歸之於經也天文曆數推步考驗之法觀變玩占之事禮樂制度得失之宜未能博而一之於道也日用動靜聽言處事之機未能博而歸之至當也細而萬物之理大而鬼神幽顯之情外而異端之所言舉未能博其書窮其所失而悉歸之正也予日夜之所孜孜也蓋以學顏子以至孔子者必從事於斯初喜朱君之博學而未及問其所以學今因名齋之意益喜江鄕之學源委固在而朱君果與予同志也𨿽然近世有論知行者或謂先知後行先行後知而不知皆不當有先後要以知行兼進爲務天之髙地之厚星辰之逺也豈有憑淩九霄顚倒溟渤而後能窮其所以然之故哉求之吾心有可以包天地之外而無不知也此顏子所以誦其所得於夫子而必繼之以約禮也不然幾何其不汗漫希夷徒博而終無所歸宿如彼荒唐之徒歟此又予與君之所當共勉也

潛齋記

余嘗怪王符曰潛夫又自作論自往見皇甫規至倒屣傾其鄕人此豈得爲潛也哉今觀謝君維賢以挺質如嶽髙斗極僻立於遐邃莽煙遁世而無悶如滄海渤澥流匯汪洋於四海九州之外不聞於世而澄自若如良材楠梓屏翳於極幽崇嵁霄霧之間人迹不至而滋茂自如是以優遊齋居而以潛自諭也夫龍之濳將云而升虫之潛將秋而鳴魚之濳將雨而躍與凡物類之濳者皆有待於飛騰而奮逸也是亦皆愈於不能濳者矣濳豈眞以不變爲可善哉蓋士君子不爲外動不爲利誘則不以物顯不以物休其潛其見隨時而應而非利害有所幹而有所避也夫如是而後可善也謝君蚤而聰眀時方防寧而君潛於學世方角逐而君濳於守晚而幸逢昌運而君潛於老君之潛其諸異乎人之潛也歟君之潛以天不以人以時不以身無所待而無所害也何也方元之季逞足勵翮橫騖而別駕爭趨於富貴功名之途者櫛比也而方窺規聖賢討豁端倪防心注目於圖書經緯之間非潛不可也及其壯而遇鵲起龍鬭之防烽塵戈甲盈於見聞而無所污折不濳而能之乎至於老而一門羣從靑紫交映而令子南昌君榮以祿養所至杜門自髙退享其榮而遺其名至棲居一齋方廣不逾丈尋瓦椽僅宻安於容膝山林原隰田疇畆禽魚水物泉石之供足以濳其觀聽男女耕織讀書鳴琴賦詩里巷過從神社宴防足以濳其起處名不辱於富貴貧賤人之口而凡一切之毀譽榮辱不能及於其身此濳齋之潛亦旣與王符異矣而亦何必若人之自污而獨往與絕世而必自臧者爲哉

廬陽書屋記

朱文公在南康創白鹿洞書院當時學者大抵皆四方之士其出於南康者甚少然余竊怪夫陶彭澤之髙風在前劉凝之之壯節周濂溪之道學相望而起居於其間而又若南軒張公相繼守玆土而作新之而尙不能與他郡比隆玆非可怪歟豈郁積於山水之間淸淑之气將久而後發歟抑地僻而民少歟不然與天遊者人莫窺其際故不屑與名物爭而中有獨得者歟白鹿洞書院在元猶盛先外大父灞雪髙先生嘗爲南康推官以名進士喜爲古文歌詩時出其所作以示諸生後五十年爲洪武庚午勅賜予歸省親阻風廬山下識黃君重美於學宮予至其家得拜其尊公知其家南康嘗爲白鹿洞學生先外大父倡爲古文歌詩時有和作其善之尢者獨推黃氏重美爲余誦父詩予時尙少不能識其中之所存然甚自嘆其識之之晚也重美請爲作廬陽書屋記余輙肆筆爲之今十有六年重美調官淮安出余舊作自視蕪謬爲之攺作然亦不能大有加於前也獨余嘗與重美逰廬山棲賢諸佛寺過壯節亭登臨之下瓦礫丘墟榛莽彌望而白鹿洞已無逕可通黃氏賢父子其家尙自若也非其中之所積者厚而物莫能與之爭也焉能至於是哉今重美尊公已矣仰其學行如見尊公也尊公非所謂與天遊者歟數椽之瓦萬卷之藏奕世彌昌𨿽與廬阜爭髙可也

吳山書捨記

吏部許公思溫吳郡人也少時躬稼奉親讀書吳山出登太學爲禦史歷職憲副遂擢今官於予有同寅之好乃請爲文記其吳山書捨予平生足迹半天下惟不得一至吳中靈巖虎丘天平之雄峙湖流海潮之奇漫四方人物之都防每讀昔人之文未嘗不爲之太息也且夫世人之於讀書也髙談道學者指以爲防志近務事功者棄以爲無用於戲是豈嘗知讀書之理也哉自怠而厭其勤苦者托辭以飾非自昧而不達其義理者謗言以防短故例以儒生爲迂濶而以文籍爲陳言耳究其心亦未嘗不知之也茍有因其心而直曉之有不赧然而愧者鮮矣是故文字之作聖人開天辟地之機行乎陰陽而通乎鬼神造化萬彚之所不能違者也而豈出乎此理之外哉而豈可指而謂之防志而無用也哉六經聖人之書也諸史歷代之書也諸子百家凡能言者之書也下至商賈技術莫不有書擇其善者而行未有不善也自天文律曆地理農田水利風俗人才學校選舉鹽鐡細務皆有書皆所以集事成功者也自昧而不通者而可謗之哉六經所以正心修身齊家治國平天下而爲道學之本也其餘皆可讀之以幾於道也自怠而厭勤苦者而可假防志之言以飾其非歟防志之云爲不精專者發耳不精專而務誇多鬭靡以爲人也則又反不如不讀書之爲愈此有激而云爾而豈可謂謂書之不必讀也哉余觀生民以來未有不知書之聖人者予嘗以爲流俗嘆也許公之意與予合故旣仕顯矣復請爲之記其書捨以爲子孫後世勸而使之有以興起於讀書也因爲之記

墨莊記

宋丞相劉公衝之少時學於予家後貴顯來謁有相儒仙客化龍棲鳳之詠至今人猶誦之是時吉水富溪劉氏與之同宗衝之爲之作敍知其與遷鶯灞上同所自出蓋世族也今其裔孫仲選遣其子九常來京師請余記其墨莊且曰祖宗以來惟事詩書以淑子孫墨莊劉氏之故實也幸弗辭而記之餘曰聞昔靜春先生嘗以是請朱子爲記朱子曰劉氏自國初有名所與通書記事皆先儒長者顧熹何人而敢度越眾賢上紀玆事辭不敢當如是靜春與之別五六年致書十數未嘗不以此爲言而後不得已而爲之記夫以朱子爲記如此其愼且重也今予又豈敢率意遽爲之歟𨿽然慕富貴功名者未必得富貴功名惟慕夫忠厚之傳詩書之習以淑其子孫者則有必得之理靜春之意夫亦曰耕道而得道亦在乎熟之而已不知者謂出於靑紫車馬之間誠切病焉是則墨莊之記有種斯獲有求斯得而的然不在於富貴功名之迹也仲選固靜春之裔歟是不可無記以告其子孫及夫世之不知者也況夫靜春與朱子倡明道學天下所共知者家本廬陵後居淸江晚年積書搆屋歸老螺川之上今才二百年其無有不獲者此理之必然也而或有不然者殆亦天之未定也仲選惟敎其子孫以仁義爲根荄道徳爲菑畬詩書爲灌培也墨之種必有丰年固將趾美禾川有聲廬陵而凡興衰得防系於天者豈仲選之所慮乎吾所志者亦志其可必之理以待夫天之定而已豈以不知者言爲吾輕重也

溪山讀書處記

吉水縣東行七里永丰江上鳳凰山勢翔動有釣臺瀑布與嚴陵君隠居無以異也其隔岸陂陀平衍風气回合於人居尢宜先曾祖姑令子巽湖胡隠君爲別墅焉有溪山風月樓在元盛時士大夫之詠歌至矣隠君令子仲芳爲余妹婿少時嘗往還顧瞻裵以爲便有書數卷臨淸流防佳樹登山而望俯潭而漁𨿽酌淸水飯脫粟擷園蔬而雜之亦曰樂哉千駟萬鐘何足道哉此予之夙志也予甥宗訓少從予逰聞予言甚熟於是優遊奉親讀書二十餘年予之所願慕而不可得者宗訓厭飫而深得之也豈若予之勤勞鞅掌哉𨿽然書不可不讀有不必讀者有不可讀者方外異端之書不必讀妄誕迂怪之書不必讀駁雜之書不必讀淫佚之書不可讀刻薄之書不可讀余少時無所不讀是以捨溪山之樂而從事於外至今欲爲山林之樂不可得也而後知昔之所讀有不必有不可而今始取六經正文端誦而求之也宗訓以溪山讀書請爲記予以此語之宗訓果能有得於聖賢也更以溪山樂處銘焉銘曰

溪流無窮山色不攺尋孔顏樂神明如在

獨秀山房記

魯王府紀善可貞請爲作獨秀山房記自述其事曰貞世家溧陽樊川之上逶迆其前如帶然東濱洮湖不二三里而近西望瓦屋諸山近一捨許樊川水北折而南至於遫江以達於震澤而旁皆入洮洮濵有山卑小地誌所不載故老相傳曰獨秀亦不知名所始也九世祖宮敎公在宋開寶間居於此爲堂曰平逺復湖居士養眞蘇公見於賦固已三百年而堂燬於兵先君子復其堂於故趾名曰逺山亦以承先志也貞又卽堂西偏營數椽爲讀書之室題其楣曰獨秀山房蓋先宮敎公與先君子名堂之意皆有取於瓦屋金壇諸山而於獨秀之卑也則無與焉貞則以爲諸山之髙不及數十仭周圍不及數十里而近不出雲雨興寶藏以利世澤民叢篁灌木紛然雜植大者不足充棟梁小者亦不爲榱桷之用至於玆山尢卑小直塊然培塿而已宜郡誌之所不載而貞獨取以類已旣以名其室而尙歉然於獨秀之名實不相符也但當讀書之暇則擕兄弟友生步而渉其極焉下視平湖汀莎岸柳風帆出沒煙波蒼茫一覽而盡得之又環視諸山雲煙浩渺金碧交映浮嵐爽气在我襟袖顧瞻徘徊而不能捨則先宮敎公與先君之樂又兼得之今幸際盛世智術淺鮮奔走宦途竊祿無補將老而衰病及之又甚有似於玆山而且有終焉退休之志宜某拳拳於玆山不能忘者願先生有以述之貞𨿽不足道庶以慰玆山之得名也可貞之所述如此是固足以傳也謙虛止足之懷髙明廣大之意豈惟可貞足以自淑其身而已哉是固可推以訓其子孫者也余固不能加毫末於是備述之以爲記

生春翰墨之隙記

六世祖號生春諱谷傳劉靜春之學篤行而惡近名嘗曰近世聚徒著書者多禍道學之名召之也由是及門講學者皆能篤信終身未嘗有叛去者淳祐已酉府君舉江西漕司神童第一明年南省試及第當廷對以病免歸與弟龍翔子孔暘及羣從子姓杜門講學爲業累世自唐至徳以來畜圖籍甚富家亦饒財卽所居之東因髙丘爲臺臺下爲屋窻戶顯廠園池交映東望則東山爲吉水之鎭山連峯參差秀麗雄傑嵯峩倚天靑翠如渥其溢出爲太平山如狻貓蹲伏正直屋上每初暘絢麗其色正紫望之郁然實所居髙丘山脊之連延也北望虎丘甘露兩山盤回先世嘗建書院其上遺迹宛然西則南宋思陵所居鑑湖一曲固爲大池唐末有道院書屋卽劉丞相衝之少時受學讀書處後相傳道院梁上懸兩鐘自相擊一夕地陷遂爲湖今益平淤多芙蕖蒲芷每盛時緑陰隱映鳥鳴上下不啻如春暘之月也南望巽岫一峯卓然如玉筍獨立於靑空之下傍無蔽翳芙蓉天馬諸山勢與章江文水驀然下馳虹銷雨霽捲簾坐觀不啻如丹靑圖畫也蓋居當山水之防林花澗艸騰芳獻秀與寒暑絕異而又與城市相去甚逺淸時防賞驩娛弦管之奏與彈琴讀書之聲相聞燈火相接無窮愁寂寞之感者亦其居使之然也於是府君之友丞相信國文公天祥大書生春翰墨之隙六字揭其齋而且以生春爲府君號謂當不忘靜春之意府君曰吾志也文公遂復爲之記今一百五十餘年矣中更亂離瓦礫丘墟至今大叔父季通先生首辟艸萊欲重搆之而未果叔父原璧纘承父志爲屋以居追惟信國文公之書與記皆失之命縉爲文述其事且仍書六大字將刻之叔父以爲不欲創爲美名不求文他人而屬之縉者惟欲紀其實以示後之人是亦府君之志也嘗聞信國之記有曰君家藏書有萬卷蕓香玉潤羣從子弟數十人言溫气和或臨池學書見風輕雲淡之時或振笈發籖卽傍花隨柳之興又云時紛利俗塵勞膠擾舉無累於其間吾安得不名之曰生春翰墨之隙耶味斯言也其所從事固當有道學之實而無道學之名歟叔父景前人之芳躅服先世之遺訓縉敢不服先世之格言效起予之往軌繼長增髙以綿前修於勿替乎府君生平讀書好學以盛徳長者聞仕終上猶尹歸塟折桂之韓陂沒泥蛇形於大叔父季通爲曾祖於叔父原璧爲髙祖叔父今見族中元孫則玆事流傳今又九世矣

樂志堂記

雩陽有川嶽之秀靑山黛環巧比壘削城屋壯麗地大以延可列萬家尙有贏隙以爲園池遊憩之所宜隱君子者之所樂至裵而不能去也西昌郭君善敷嘗作樓居以望山川宻邇市喧志不樂也其令子季政謀攺卜於今所在縣治之北地勢回環而邑之水縈抱焉徑通窈窕市隠防深陶然不知闤闠之紛挐泰然而有山林之佳趣也於是逺不離倫近不暱市淸華燕適兼而有之此固善敷之素志而季政克成之樂其志也非善養歟𨿽然善敷之志隠者也季政舉茂才爲天子儲養待用翔於京邑登於廊廟行有日矣豈志善敷之所志歟抑將志行義達道之志歟蓋處則承親之志一樂也出而行已之志亦樂也出也處也同一道也於是季政將無往而不樂也蓋爲善而後可樂若夫志於富貴則富貴得而憂之志於功名則功名得而累之祗見其憂未見其樂者惟能超乎富貴之外伸乎富貴之上而駸駸乎道徳之微處則有守於畆出則有爲於廟廊則其所樂之長由其志之大也彼何人哉希之則是予固喜季政之善處矣善敷儒者老成若梁縯劉嵩揭平仲諸公皆莫逆交季政紹聞衣徳學固有淵源也

奉親堂記

仲尼稱閔子騫之孝曰孝哉父母昆弟稱之猶曰私耳人無間言信矣哉聖人所以善成人之美光明萬古日月行天昭然不可磨矣孟軻說曾子輿之孝曰可也無過分者而分內幾乎盡矣孝子心無自足也軻之言參之心耳韓愈稱董生之孝被於犬雞人事天理一至於此哉予觀本朝兩制名卿之稱孫思逺辭榮歸養徴諸京師京師無間言徴諸江鄕江鄕無間言難矣予於子信彭君爲近戚而思逺又與子信厚善也知其搆堂以居而曰奉親有防哉夫人惟知奉其身耳膏粱極味以奉其口也文繡極致以奉其體也雕椽刻桷極奧以奉其居也與凡可以奉其身者無不至也不知身者親之遺體也微吾親身曷從有哉是以奉身者奉親可云孝矣然亦有極奢侈以奉親一如所以奉身而不得謂之孝者則以溺乎欲而背馳乎道也昔楚人有兄弟二人其一人者富貴隆赫享獻窮欲奉其親而卒以禍其身以及其親其一人貧賤非其力不以食非義不以享養其親數十年卒以無禍此豈極意奉親而反不若率意奉其親者之無禍哉義與不義故也奉之云何捧持之洞洞屬屬然兢兢業業然仁義以奉其身則孝敬以奉其親矣飲食供奉云乎哉予𨿽不識思逺子信爲予言蓋知所以奉其身矣閔子曾子董子者豈皆三釡五鼎供奉者哉若閔曾之奉親可以勉之

仁山堂記

徳莫大於仁萬物由是以生而天地所以爲天地聖賢所以爲聖賢皆不外是也言仁愛之理天地聖賢萬物之所同有也天地全之爲天地之徳聖賢全之爲聖賢之徳萬物有全有不全是以有仁有不仁之異聖門敎人諄諄以仁諸子務學孜孜爲仁觀之論孟所載何其詳且著哉孔子未嘗輕許人以仁亦未嘗輕絕人以不仁或言仁之理或言仁之事或言仁之道有全體之仁有一偏之仁言爲仁矣而又言近仁或曰如其仁或曰焉得仁誠可謂詳且著矣而門人復記之曰子罕言利與命與仁豈其相謬戾歟蓋聖人不輕言仁當日相與答問者無幾人非及門之髙弟子則列國之賢君卿大夫故曰罕言也後之學者見其粲然列於簡編習以爲常而不知察其所以然以全其有生之理章句之儒幾視此爲常談矣余所以深喜張氏宗瑀名其奉親之堂而曰仁山也其父字仲仁盡慈愛之道宗瑀盡孝養之禮著其親之徳期其親之壽而父子共爲仁也宗瑀好賢禮士少從予逰其取重於鄕裏者其能慕古聖賢之言仁也比於章句視爲常談者豈不逺哉又按吉水縣誌云東山下有仁山或謂以形似名或謂吉水素多君子有淳厚之俗而以爲裏仁人之表宗瑀居縣中玆山朝夕在望是所以名其堂尢親切而有深義也後之子孫升斯堂者仁愛孝弟之心有不油然而興者乎

宋氏永思堂記

工部侍郎宋君大本洛西永寧人也與余相知二十年每念其親未嘗不然以泣而其言出於誠未嘗不感動人也蓋初爲大學生從事栢府時余爲禦史家庭具慶兄弟咸在嵗一歸省則爲余泣曰吾父之棄我也久而嵗時不得視其松楸母之念我甚切而朝夕不得遂其溫凊均是人子也而何其不得於天也未幾而君擢爲山西提刑按察司僉事則又爲余泣曰今玆衣繡西行道經故鄕上先人冢松栢蕭然迎母以往顧瞻依依視人之具慶者又烏能無感痛耶予爲之惻然者久之及予旣失二親西遷河湟遇君爲陜西按察司僉事予方大戚幾欲無生而君慰之曰君之於親生者旣不遺其憂而沒者亦旣少慰其志而今但思所以持其身以爲顯揚也若余於沒者旣不能少慰之於生前存者又播遷東西而恐貽其憂也此尢所不能堪者而豈可以死傷生耶予亦收淚而謝之後予歸京師而君爲刑部郎中遇聖天子龍飛擢爲禮部侍郎君迎其母來就養未幾遂擢今官名其所居之堂曰永思取前國子助敎陳南賔所爲其父哀辭一通寘於壁間朝夕諷誦且以示其子曰奉觴上壽以慰其母慈而來請記於余謂昔之所以思其親所以告我慰我者皆是也余惟君之先人賢令也故秦隴之人至今祀之君嘗渉萬里求父遺骸而秦隴之人莫不爭先效力垂淚以相送者君之先人何以能得此哉君當致其思也君之先人位不稱徳而止一縣令故天以君晉六卿將成其志也而非徒食其報也是君當致其思也君之母慈淑壽考享有祿奉非以君爲榮所以榮君也尢當致其思也夫惟位不稱徳則子孫思之黎民思之如徳之不稱其位則豈徒黎民忘之𨿽子孫或不思也君宜致思焉君之位漸尊矣思所以顯揚甚不易也若夫思其居處思其笑語是則思之近者不足爲君勉焉君與余交久故不以頌而以規於是君曰唯唯書之以爲記

永懷堂記

同知吉安府均福周君敍洲人少失父母氏鞠之以長爲太學生授衞知事於廣寧廣寧極邊地植立不易而能抗摧貴人遂攺授京師府衞經歷初用薦得超擢今官自敍洲至吉安道途險惡湍悍將千里者六七母氏老未能至就養也均福作堂於私第扁之曰永懷蓋自爲太學生時懷朝夕養不可得爲廣寧極邊時欲迎養不可得及其在京師也遣使迎養冀可必得矣而不可得者道路之阻修也王事之鞅掌也歸省之期未及也十年之郁於懷而不釋者往來朝夕信乎其不能忘也而斯堂之扁民咸曰貴如周君而不逮養其父未見其母也憂思之深如此則吾凡有父母者可不知所以孝養如周君之他日懷之又若何可動民之志歟先王設之庠序學校而習以詩書禮樂所以敎民孝而爲敎之本凡有民社者皆當身任其責也耆艾思藿一味之需不能遂其欲建功樹槐一事之措不能如其志者感物而興懷豈可忘於朝夕歟如徒事其名而實之不然也又豈斯堂之扁能使之不忘歟周君當務其實而推斯心老吾老以及人之老也銘曰

睇彼視用悠悠其永君子有懷未克歸省惟孝克誠上通於天魚鳥之孚金石匪堅煥如之堂謹思勿濫一念辱親百神所監奉迎有期歸榮居鄕邦人來觀錦衣在堂錫類具慶邦人視效展也不忘

養志堂記

林平南直字正徳莆田之世家也今爲廣東人其尊君在元季逰學濂泉書院遇亂隠居入國朝卽遣直爲縣學生每歸必諄切訓誨服用稍侈正色飭之直舉進士爲吏部文選郎中出尹長沙調平南蓋二十年來其尊君告誡之書未嘗逾於三月之間也無一語及其私直嘗積俸銀購一衣寄還爲養尊君馳書戒之曰吾家舊業足供衣食無仰於汝惟盡心奉職慰老懷足矣輕暖非吾志也直嘗三復於斯祗懼惟謹尊壽母年逾七十康彊如少壯人間嘗告歸省因尊君之志搆堂而奉安居以命其家子與婦代養焉至是士大夫聞其父子之慈孝也名其堂曰養志咸賦詩以爲其尊君壽正徳不敢辭也且謂昔之舉進士先君子筠澗公實主考試求予一言以增益之餘惟正徳父之所以能敎正徳與正徳之能從教也誠可謂能養其志之大而有子代定省之敬侍飲食之間祖孫相樂深愛婉容而又有以成其志之小也士大夫所以名堂之意不惟以美正徳而又將有以教其子之孝也余何以增益之哉方今聖人以孝治天下侍養褒封皆著載令典正徳旣敭歷中外無忝尊崇之寄尙日孜孜於慈訓膺玆眾美進位公卿希聲簡冊豈不尢足以成其志之大而慰悅其親之心哉余將爲正徳重賦之先君子亦與有榮焉

孝友堂記

吉水徐氏大族也其先金陵人元初有字平逺者揭文安公稱其明達軒偉親賢好士周人之急或訪以政迎刄理解大徳初活饑民官橫浦條鹽法利害上府議有織金文綺之賜開新塲以便民民甚懷之其母年九十餘辭榮歸養終防攺官富州屢攝州事大治百姓頌其美上官薦其能其家世以尙書傳授故達於政事使之通顯當不在漢黃丞相下文安公富州人也卽今之丰城公得其實故常自負以爲確論於是郡太守率鄕里人士題其門曰好義之家而表其所居之坊曰普惠時元仁宗皇慶壬子也平逺諸子皆克肖而孫城南治尙書學有名又講於雪臞髙先生髙先生故宋儒有節槪城南學行益進遇亂與先公筠澗避於文水之西日爲歌詩更唱疊和傷時撫事自視𨿽屈平杜子美不甚相逺也城南子學臯尢爲鄕裏所敬服令子叔通謂其家世好義本於孝友之緒餘所謂親親而仁民也其弟叔遜叔迪合口一辭推原是意名其所居之堂曰孝友來京師請余記之餘觀世之爲善者其用心之誠僞𨿽不可知然觀其所感發何如而可以知之矣自予耳目之所及鄕之人自大徳以來以活饑民得官者亦有矣求如平逺得人稱道至以黃丞相比之則未之有也有爲善之名而富貴一時者又多有之求如平逺數世之後子孫益盛而推廣其志則未之有也蓋其好善之心一出於誠故活人之心重以周得祿之心輕以少而富貴之福其躬者又未極其報宜其有譽於當世而有傳於後世也不然自皇慶壬子距今九十餘年徐氏之好義如一日而子孫之孝友彬彬出其門也此豈人力也哉繼自今登斯堂而無愧於其門者固不可以自負而益當有所勉卽有愧於其心者亦不可以自懈而尢當有所懲此叔通名堂之意也或曰言孝必言友何也曰上堂具甘防以養其親其同胞失所父母食之且不能下咽卽以一事觀之孝者必友不友者必不能孝也又曰言好義必本於孝友何也曰人有散金帛慷慨赴人之急而與兄弟爭錐刀之末有喜聲名給賔客而親族流離曾莫之卹甚至其親亦漠然者則其好義皆僞而已予嘗從徐氏父子兄弟與其賔客故人宴飲於玆堂之上而頫仰無愧者皆非世俗之所能比也

師萊堂記

金華距城三十餘里曰白沙新溪其地壤沃田良有朱氏士安兄弟防失父賴母氏鞠育教訓之至於成立士安嘗仕爲河間府同知與弟士貞甚相友愛今其母七十餘矣攺築室爲定省之所嵗時宴享奉觴家人父子稱壽賔客致門以爲健羨閭裏縱觀咸欣艷焉而舉以爲勸曰曷不如朱氏兄弟之善事其母也於是余友翰林王君文英其郡人也名其堂曰師萊而請余記焉夫世之稱老萊子者皆言其老猶斑衣升堂兒啼以娛其親謂足以見其孝嗚呼此烏知老萊者哉夫常人自黒髮至白首應事接物是非萬變皆自外來非從已出朝暮之間有不可悉數者若老萊子能保其身於父母之膝下終身不異其孺慕之娛嬉想其一舉足不敢忘父母戰兢惕厲於六七十年之間無須臾稍懈而乃能然也是其爲人曾子輿不是過矣文英之善擬倫士貞士安之善學必有見於斯非若世人之淺視之耳又聞老萊子辭楚聘也其妻能與夫同志則其一家又皆有可師法者文英名堂之意尢不可以淺觀之歟

蔣氏永思堂記

蔣君用文揚之儀眞人父櫟軒先生諱宮有文章元季擢進士第丞蘭陽以沒母魏氏宋參知政事文山先生六世孫有賢行後蘭陽君四年卒用文克世其家當遷官而以兼知醫理用爲禦醫思其親之不逮養也築室奉祭如生存名其堂曰永思而自王公名卿大夫之能言者翰墨文章輝耀互映所以爲光榮而盡勸勉者旣無不備也余素多病蔣君輙愈之今年春餘方有公事不家食而兄弟皆病於家余又不得扶持也微蔣君幾危余深徳之欲稱述其事爲謝君辭曰曷不記吾永思堂也且吾先君子力學成家時命不保常恐無以顯揚萬一冺沒爲大戾先妣家世大傅常誨用文不辱其門俾人謂蔣氏有子魏氏有甥也言猶在耳而敢忘耶而謂一藝成名爲已足耶余爲赧然自咎知君之淺也君意不忘其親日進於道而將以訓其子孫也其爲思也不亦永乎其爲志也不亦大乎若永思之義則閩人吳曾客嘗有言爲善必果思爲親榮見惡必避思貽親辱當食而思當寢而思終其身思之不廢庶幾近之然猶末也蔣君於此審其幾焉

文毅集卷九

欽定四庫全書

文毅集卷十

明解縉撰

記

尊仁堂記

建陽有隠君子王君祐字彥眞所居爲堂列其世譜以時防其族人而名之曰尊仁示欲尊所從出以仁其族也且奉其譜來京師求余記余受而讀之知其出故閩王審知與五代史記諸書合曰嗟乎古今天下富貴利祿或有可以勢力之能爲而求者惟子孫之盛與其民思之沒世而不能忘則非勢力之能爲也余嘗南至嶺表見俗所謂白馬廟者嵗時歌舞享獻不絕蓋閩王云史稱王與其兄潮起固陵入福州多惠愛嘗乘白馬軍中因以爲號至今望廟中白馬儀衞若其平生時小夫稚子皆喜恱之此豈勢力之能爲哉余固知其必有後也今觀彥眞譜稱審知其先出自周靈王太子晉十八世孫武成侯離之子先避秦亂居瑯琊審知以故在唐進封瑯琊後攺閩王審知沒後諸子延翰延鈞延羲繼王及延政遭李景之禍族遷金陵延政有少子富沙王繼修所生母抱之匿民間皆曰吾君之子也相與共覆防之得免因家建陽其孫宜保擢進士第因名所居之裏曰唐科累官知易州沒諡文安諤宗初典禁兵建節鎭江入拜右羽林將軍兼禦史大夫進封瑯琊侯諡忠獻歸塟於邑之南林次子銘夙以孝聞廬墓而終其後爲南林族曾孫云壽舉進士爲禦史生三男長潛禦世家湖南爲潭州族其季孝子美世家唐科隠徳弗仕自號菊陂道人宋淳祐間朱晦翁爲扁所居曰君子堂五世孫仲孫有行義稱於鄕以園池花竹自娛喜延名士大夫而尢愛其族人則彥眞之尊君也彥眞名堂之意固本其尊君之意而其先自閩王之能施仁於建州也是以有後之不絕如此若徒傳其先王之尊而安食其前之所積吾恐非所以尊先王也誇譽而稱美奔競於名利飾文章爲膏馥求富貴而光華皆非所以尊祖之道俟其有饑者而食之寒者而衣之有窮困而後扶持之有放僻而後教訓之皆非所以仁其族之道也諄切於告誡之辭純粹其敬愛之實先寒而使之得衣先饑而使之得食凡事先戒而預防之不以俄頃忘其先王也始於名堂之義殆庶幾焉不然但揭譜圖敍先徳假文章爲稱譽計貧富爲親疏貴賤爲榮辱者其於名實爲何如也凡登斯堂者或將有取於餘言先閩王所以後嗣不絕而廟食無窮者夫豈一時勢力之能爲哉

愛敬堂記

子遊聖門髙弟也然余嘗疑其節文委曲於心或有所略蓋其言曰防致乎哀而止又與同志講難大學之道自灑掃應對一切皆易之疑其簡易多大略也故其問孝於夫子而夫子告之曰能養不敬何以別乎言今之孝不如古所以微示子遊而未嘗顯斥其過也善乎先儒之言曰直恐其愛逾於敬使知考其心術之微或有偏勝之過則與世俗無幾矣故事親如事天而必主於愛敬愛而不敬者常有之未有敬而不愛也予嘗聞給事中金防孜爲言新淦蔣山髙氏系出歸仙今宗舜宗益兄弟二人讀書能孝作堂以奉親名之曰愛敬蓋習於禮而篤於敬惟恐其或流於世俗之貴也其亦嘗味乎孔子告子遊之語歟不然何以揭之扁而又告其友而請之歟必其婉容愉色盎乎問安羞饋之節和气順承乖戾不生宗舜兄弟之養而能敬又必其母慈之愛而善敎懿行之誠豈無本歟尙日勉焉而不淪其家慶未可得而擬量也

誠心堂記

成湯一言雨數千里宋景公一言熒惑退舍韓愈一言而開衡山之雲天人之相懸絕如彼而感通若此何哉惟其心之誠而已茍爲不誠言與心違行與思異𨿽勞心焦思作僞揜之亦將日著其拙矣況望其感通於天地哉邑人劉道成以誠心顏其堂其亦有見於斯與今夫萬斛之舟制於數尺之柂人之一身制於一心行於州裏行於蠻貊邇之事親逺之事君誠爲之主安往而不感哉舟行而不制於柂卒然而遇風波且不得爲全舟矣孰可無主於內哉爲之銘曰

人之大體曰惟心耳動以言宣行由義起方寸之間萬物攸幹惟誠與僞善惡之闗登斯堂者思誠其意尙愼勉防愼終如始

後樂堂記

聖天子尊臨大寶紀元永樂臣縉當筆署詔奉天殿聖天子若曰永與民同樂此朕志也其以署詔紀年大哉聖言身修思永樂以天下二帝三王之盛心也斯世斯民萬世一時之遇也昔者二帝三王以是存心其臣臯陶稷契伊傅周召同心協濟下至嗇夫阪尹皆同此心至於海隅蒼生庶類凡有心者雍熙泰和上下一體何其盛哉亦感應然也今聖天子作於上寧無翕然應於下者乎北京刑部尙書黃公山東昌邑人洪武甲子舉於鄕入冑監事髙皇帝歷官至工部侍郎聖天子首擢調今官永樂四年師徵安南受命先次廣西鎭調饋餉給乏絕明年安南平總治交趾任按察司又明年盜起海上復遣師徵兵民事劇叛服情變撫摩帖抑應對周旋於以體聖天子之盛心平定安輯之俾同其樂無異於圻甸之中輦轂之下也是以竭其心思勞其耳目盡言而極論早作而夜思揣摩盜賊之情而惟恐一事失其機度量任使之器而惟恐一士失其宜身體黎庶之間而恐一物失其所此其心無時而不憂也乃以後樂名其所居之堂而謂余記之且曰余有慕乎範公文正公之言先天下之憂而憂後天下之樂而樂也嗟乎文正公之以使相出鎭立功西陲而仁宗未究其用故上視周召有所未逮今聖天子所以任公者過於仁宗逺矣而公豈惟慕於文正者乎𨿽然其言卽周召之意也其心卽周召之心也公慕之宜也今玆南交尋復綏靖公歸朝廷雍容廟堂聽都兪之聲睹干羽之舞公之樂也以卿相之榮有庭闈之慶裏門下車命服稱壽亦公之樂也夫是之謂後樂也若夫世俗之所嗜好而矜誇者豈公之所樂哉然則所謂樂以天下憂以天下而庶幾聖賢之樂者歟是將以名其家居之堂也豈不可以垂示其子孫哉公今所寓廨捨也亦將大書揭其間俾後之人知其樂之所自而詠歌聖天子永樂之治於千萬年

東臯艸堂記

艸微物也春而生夏而長秋而霜降則槁而偃貧者無以貨陶瓦則取以茨其捨故謂之窮檐蔀屋亦有隠君子者輕富貴而甘窮約則又居之以爲髙余吉有鄕曰文昌多聞人溪山之所縈郁艸木之所暢茂友人劉子植與其弟九江司訓子素居之自其先吾不知其幾世矣世有顯徳如子植正所謂隠君子焉爲人謙退不慕榮利歉然常若有不逮者所居有東臯之勝因作室焉吾未之見也訊之則曰與所居相邇廣不數步髙不數尺因山之竹樹以棟宇因其艸以茨之山光云影風雨晦防吞吐之間幽閴不可具狀於是歌於是息於是防焉淒風苦雨聽於其下有瀟瀟颯颯之聲虹銷雨霽觀於其外有氤氳之气嚴霜凍雪巡檐而嬉有鏦錚之響無丹雘之施采椽之飾中邊左右無一足以動人心目者至其淸風徐來眀月方皎萬籟俱寂足以忘塵勞融心神觀大鈞亦艸屋之一奇勝也余聞而髙之爲之言曰君不聞程先生嘗受學於周茂叔茂叔窻前艸不除每令尋仲尼顏子所樂何事蓋引而不發也寥寥窮壤間誰寔從事於此莫非利祿之有以動其心而易其志也子植兄弟可以語道者抑以爲孔顏之樂誠在簞瓢陋巷之間乎亦隨寓而安不系於是乎若必從事於是旦旦而念之曰今日之簞食安知他日之不千鐘今日之艸屋安知他日之不渠門桓圭衮裳視艸屋爲何榮廣土眾民視艸屋爲何安是固已動其心而易其志也夫孔顏自有樂豈必專樂窮居哉亦不遇於時耳方今大明麗天物物皆然出也處也隨遇而安可也

崇節堂記

忠孝人之大節也能無愧於斯二者使後世有述焉其人蓋亦有數耳然人孰無忠孝之心哉或衰於妻子或迫於利害見善而不能遷聞義而不能勇是以鮮能無愧也茍能鋭然立志不以私勝不以利昏聞義而勇爲見善如不及𨿽死生患難之際凜然而不變何古人之不可及哉蓋是二者本人心之所固有昔在宋季丞相江公萬里自少以孝友聞及爲吉州守創鷺院祠周程二夫子與郡之人士講求忠孝大節風俗翕然興起後入居鼎鉉扼於權臣懸車告老不忘朝廷襄樊之圍六年而上不知乃爲書數千言極道其事黜居鄱陽城陷之日從容就義此其忠孝皆無愧者後世述之而吉之人士咸景慕焉其流風餘韻猶在也江氏思逺以崇節名其堂蓋景慕之尢深者夫大節不可奪祗以言忠然未有忠而不本於孝則完節必忠孝兩全也思逺上承丞相之節旣以忠孝自勉抑將遺其子孫且並爲鄕之人勸登斯堂者能無感歟

友恭堂記

詩云兄弟旣翕和樂且耽而夫子曰父母其順矣乎至哉孝子之情見於兄弟昭昭也舜忘謀蓋之讐而但知富貴其弟斯弟也瞽瞍之所愛也泰伯文身而不用讓季歷以爲君季歷者太王之所賢也申生不詳驪姬之譖而辭或者之言曰君安驪姬是我傷公之心寧死而不忍傷其父之心如姜肱不忍於其弟王覽不忍於其兄皆本於愛親一念之誠推之耳季安英偉人也嘗搆堂以居未幾捐館長子原某綜其家原達弱冠原徳尙防相與升堂而念親之不可見也曰吾父之作斯堂固以驩聚余兄弟而豈料其遽止於是吾兄弟可以一毫利不利生嫌隙哉死而有知不孝孰大焉由是相愛益篤爲弟者愉愉而敬其兄未嘗有違其兄爲兄者怡怡而愛其弟未嘗計其弟之宜恭此其能久而益篤將白首無變也矣若夫兄而視弟之恭而爲友弟而視兄之友以爲恭交相責望兄施之銖而弟報之兩弟與之尺而兄與之分一飲食衣服芥蔕於其意一語言進退計較論量其間瑣瑣焉屑屑焉視人之交易鄙夫之計與稱裒引度沾沾焉其至參商也可坐而待此豈得爲友恭也哉原達兄弟相視如常而人爭譽之曰友恭且以名其堂非其意也彊而後從予遂從而記之

積善堂記

仲尼曰積善之家必有餘慶以釋坤之初爻履霜堅冰至意也蓋事必從微而至著君子當務其微必自幾而至成君子當守其幾必自始以至終君子當保其始故又曰善不積不足以成名小人以小善爲無益而弗爲也以釋噬嗑之終爻互相發明示人以善之當積也夫自一念之善一事之善以至百千萬事之善自一日之善一時之善以至百千萬年之善自一人之善至於一家之善一國天下之善爲百千萬年後世之善善之所積慶之所餘也一念之善有一念之慶萬念之善有萬念之慶百千萬年之善有百千萬年之慶必其善有餘然後慶有餘未有善無餘而慶有餘也亦未有善有餘而慶無餘也善外無慶慶外無善君子但覩其善之積而不期其慶之餘他人但見其慶之著而不覩其善之微則夫積善者豈非君子傳心之要歟鄱陽大舟許氏宗由其先來自樂平之銘口盛宗也遂以積善名其堂而遣其令子正印來求記其有味於仲尼之訓也其得傳心之妙也危微精一所以積也四端萬行所謂善也凡壽考康寧富貴福澤之來皆所不求而自至視以慶余名堂者有間其知本矣其自銘口之宗所積盛矣而大舟之積又可見矣其父祖以上不待言其父子子孫之積容有間乎𨿽然其請記也非欲有增益於此乎聞曹武惠王方冬不忍移其瓦甓慮傷蟄虫宋正獻公少時見羣螘墮水編橋渡之此皆小善而出於至誠無所爲而爲之者推類充之眞積力久善之所及庸有旣乎是可以爲斯堂之記

富溪堂記

廬陵熂下羅氏爲大族其析居富溪者今歷五世尢以詩禮相尙富溪發源帽嶺縈紆而來環匝其居乃下出於五坡東入於文江夾防多藂篁茂樹隠映蔥蔚信裏仁之佳勝也羅君永泰又富溪之傑者元季之亂舉義兵保障鄕井屢殄賊兵鄕人徳之年七十餘乃卒其子三人曰賢徳賢佐賢達賢達間從余上湘江度桂林導漓江而南凡百餘日請於余曰余家於先祖源淸始居富溪卽以名其堂曰使吾子孫與溪之源流俱永長也幸爲之記庶惠我兄弟且詔我後之人也蓋無日不以爲言余不得辭而於允泰之風流可槪見富溪之盛可徴驗賢達之意深爲可尙也嗟夫富溪之源出於帽嶺以注於玆不知其幾千百嵗而未嘗竭焉則由其有本故也若羅氏之在廬陵數百年子孫蕃衍隨寓而隨盛非其祖宗之積徳以爲之本安能至於是乎爲之子孫者爲能益浚其源毋竭其流若是溪焉乃毋愧於名堂之意也而亦豈有甚髙難行之事乎源泉有本不壅塞之則其出也無窮世徳在人不冺滅之則其盛也莫禦是故思祖考之忠厚也則不可以刻薄思祖考之謙抑也則不可以奔競思祖考之能學問也則不可以怠荒思祖考之務勤儉也則不可以驕奢思祖考之惠其鄕鄰睦其族姻也則不可以乖爭不竭其流能浚其源如是溪也必將入江轉海昭回兩間與河漢俱爲榮光也賢達兄弟子姓可不勉之哉余世家文水之上與羅氏爲世交喜賢達不墜其先業也樂爲記以遺之

素位軒記

余自洪武乙亥嵗客於贑城季大父山泉先生之門人髙君汝南爲郡學官由是寓學中久之盡得交其學生橫經論難情好漆宻若今之興安縣周君鳳祥其一也周君傳髙先生易學貢京師有聲於冑監旣而選試獨一人髙等擢今官予復與相見十有五年於玆矣昔也少壯而今且班白矣然於初見時情懷論議皆不異焉蓋人之常情方其未仕也有爭名躁進之心及其旣仕也有希髙望逺之意仕未崇顯而衰病及之未有不嘆老而嗟卑者也故其在學校一舉足而望仕宦及其仕宦一舉足而望卿相其身所處之地其心無一息之或安而何望其有所及於物也爲學官者無心於敎其子弟爲民牧者無心於愛其百姓憧憧然何暇於日用之所爲哉周君之學問固不如是蓋有得於通而異乎常人之變也故其情懷議論無所動於外而窮達出處隨所遇而安且以素位名軒而求余記焉余覩周君在郡學時安於郡學故學成而充貢在太學時安於太學故名立而登仕今其令一縣也安於爲令設心措慮惟在於令之所當爲其惠澤之施及於物可知也興安路當交廣湘漓渠水之所發源山林沮洳蒙昧險阻之間居民才二千餘戶以應府司大藩之供億周君爲政三年勉勉循循撫字而勸相之趨事赴功未嘗敢後由周君之心在乎此而無外慕之私也予觀古來循吏往往皆入爲卿相爲三公號知大體不爲爵位所動者非養之有素其能然乎故其爲三公不以爲泰由其爲守令不以爲勞也守令其可易而視之哉周君勉之將由此爲卿爲相爲三公亦安其心處之惠之及物也祗見其益多耳周君勉之毋忘其舊學焉爲之記而系以詩曰君子之學用心於內思不出位不願乎外見在所居隨寓而安俯仰無愧心廣體胖彼或小人行險僥幸憧憧其思胡能有定勒銘於軒致美周君依乎中庸與天其旋變而有常時則乘之存乎其人樂則行之

友鶴軒記

蘇子瞻作放鶴亭記謂山林遁世之士𨿽荒惑敗亂如酒猶足全其身而名後世南面之君𨿽淸逺閒放如鶴好之則亡其國故隠居之樂𨿽南面之君未可與易也夫鶴之爲物固不爲非常可喜之觀如金珠犀象之可悅以邀世俗珍重然丹珠其頂潔其毛羽馴而善飛又能舉其翼髙下起舞稱適人意𨿽世俗之徒鬭雞走狗雄俠馳騁之暇或一見之亦未有不忻然者也然終無篤好而畜之者每思寄托於山林之野逸夫山林野逸之士豈誠斤斤焉營情於此哉彼陶潛嗜酒皇甫士安嗜書以至商山竹林之徒莫不名爲有所好是豈眞有聲色臭味足以窮心志極嗜欲也哉寄情於物不拘於物也新淦黃君伯原自謂友鶴翁未及識其人觀諸君子所以稱道之者則其人固淸眞衝散不騖於外者非友鶴也有鶴者也莊周嘗稱莊丈人曰其釣莫釣非特其釣有釣者也吾故以云

蘭菊軒記

愼初周仲魯氏奉親之暇讀書鼓琴退掃閒軒尢喜種蘭菊謂蘭取其國香菊取其晚節是二物者春風百卉不能與之爭髙霜摧萬彚不肯與之俱瘁是皆出類而防萃者也士生天地間與凡艸木等亦何用有生也哉予以見仲魯立志之髙逺也予嘗以古之人擬之臯防稷契唐虞之蘭也夷齊屈子陶潛皆當時之菊也𨿽一

花卉之微而臭味乃有相似者仲魯豈非得尙友古人之義歟余嘗過之見其培灌此二物而與之相忘於賔主之儀其隆師取友一念拳拳然不忘尊翁先生所以啟迪之者其有所源流哉予請以蘭菊名其軒非若場師圃人耽溺於是之比也他日歸鄕復過吾仲魯能以其餘芳惠及於我乎系以詩曰

鬱鬱芳蘭春風澹如菊有黃花秋云粲如匪紉匪佩匪咀其英如賔如友實陶我情我節之眞我徳之純不在於物而在於人我謌朂爾心無外馳樂哉素履永保期頤

行素軒記

位之有不同時之有不一曰時與位不同耶而道則一也蓋時之泰可以進矣然君子有濡其首而止者時之否可以退矣然君子有賁其趾而行者故在易曰素履往無咎是知古君子不系乎時與位而貴乎行有素也使時泰而進然處貧賤而能安其素抑未嘗以不泰此予於吉水趙君名其軒曰行素而樂爲之記也君好讀書嗜儒雅恂恂樂易有長者之風防介自持無慕外之意是以平日視富貴未嘗有歆艷之色視貧賤未嘗有嚬蹙之容此據其素履之間直能履道坦坦而有幽人貞吉之象也昔子思子曰素富貴行乎富貴素貧賤行乎貧賤今君名軒以是是知正心修身以致夫樂天知命之實也歟趙爲吉世家勲庸爵祿其家之所素有衣冠禮樂舉世之所素知而子孫又能安於其素非賢而能之乎

雙淸軒記

錦衣衞鎭撫劉君卽其捨開軒樹松竹於前題其軒曰雙淸而語余曰余嗜好淡薄而玩物適情因物感懷自勵以崇徳未嘗至役於物也間取松之穉弱者畚土而築之培灌之未幾而其枝榦條達濃葉蓊郁蒼翠之色承霜雪而愈鮮葳蕤之影動日月而常淸也余公退之暇對之如接佳賔如待益友忘其鄙吝消其膠擾如在千巖萬壑之中淸風颯然淸響泠然吾心泰然亦莫爲他嗜好之所移也旣而思之屬詞比事可以審幾引物連類可以窮理將求夫是松之比未有過於竹者也則又取而種之及其長也二物甚宜風雨之朝霜月之夕端人正士之相語以去就也防夫節士之相朂以赴義也而晴日閒舒之際又如直淸之朋相與共立於朝也余因二物之相樹吾前也蓋不敢有怠心是非惟二物者之相宜也而又甚與余相宜也劉君之言如此是不幾於道歟然余聞寓於物者不畱於物淸於濁者不激其濁謝其濁必自持以爲淸其淸可易而撓也畱於物者其患尢甚也劉公宦達敭歷中外抗情物表對松竹之頃嗜欲澹然一劉君也議論樽俎之間敷奏大廷之上公淸直亮一劉君也髙懷雅量又豈拘拘然系於玆軒之內也哉吾知君之深有得於玆道也君名某字某鳳陽人嘗官閩中至今閩人喜道君之淸節非韋布士所能及云

蓮竹軒記

廬陽曾氏避新莽之亂來自魯國蓋千餘年而學士益初巽初兄弟以文學行誼名天下鄕裏兒童皆能道其姓字其家在龍潭自其父宋兵部侍郎東軒先生始自吉水分於永丰其鄕曰遷鶯則自其先始在南唐登甲科賜名也然龍潭之溪山環合九峯白覆連延其後如屏帷髙陂曲澗綺錯虹繞余嘗謂其人與居相宜也巽初之曾孫子棨間嘗種竹於庭植蓮於池開軒臨之以自怡而請予記予顏之曰蓮竹而本其家之故事而爲記焉其家在宋宣和中有諱閔者與其弟民瞻並舉進士其所植竹一本兩竿蓮二花共幹而民曕擢甲科至大官遂以雙秀名亭二百年於此矣今子棨所植娟秀榮甚其將復爲休祥趾美前修乎但其媚色朝芳舒霞立玉亭亭靜娟千紅萬緑或微颷之奏林或殊祥之動目千娃萬枝艷不綺縠羣賢聚止味不粱肉狎暱之愛莫嬰而眞淑之情至足比之亂淫哇而溺污瀆者天壤懸隔矣故凡一世之聲色有足乎人之觀聽者子棨必不能以此而易彼也𨿽然是二者一物也有嗜好必溺心惟觀物可窮理易稱震爲龍爲蒼筤竹爲蕃鮮爲旉艮於木爲堅多節竹於龍顏也故其發榮滋長朝夕文尋者與凡艸木大異出乎震齊乎巽成言乎艮震艮竹之始終故貫四時而不攺柯易葉也巽爲木爲白離於木也爲科上槁幹爲寒爲金爲木果巽蓮本也根於金故榮於巽華於離離色赤蓮之花其正色也金屬西方白蓮之本白者其實與本同也科上槁者其爲房宻也的中薏味苦離也性寒幹也故其芳以潔剛柔合徳也皆非艸木之比也子棨觀物而悟理窮則如竹之於冬日也使人以爲難達則如蓮之於夏日也使人皆悅之則庶幾無累於物也若於其榮瘁開落栽培傾覆爲祥爲不祥屑屑然如場師圃人之爲則又深爲物之所累者吾知子棨之無是也

右記一首餘十年前所作子棨今狀元及第同官翰林出其舊捲乃誤數字因爲重述之餘文視舊作無分毫勝處至於書則防畫間微覺有異不知何也因並識焉

觀瀾軒圖記

天下之美觀未有過於水者江河之浸溪澗之流方其安行而無齟齬也滔滔湧湧貼然而莫測其際恬然而莫知其所至寂然而莫聞其鳴聲及其風與之爭而水石與之鬭也則其聲發焉如鼔雷霆震天地其勢必下而歸移於東於此觀之有似乎君子當無事之際處常行之安便焉或無甚異也及其臨大節而不可奪當死難而不茍免鍧鏗炳烺震動天地不二其操與水之萬折必東何異哉𨿽然此苐觀瀾之一端耳若夫道體之妙由其靜而有本故能溥博而無窮其往者過非有所逐也其來者續非有所迫也可以觀理之通而致誠之徳焉林平南有觀瀾軒圖一卷爲之記於左

望雲樓記

京師天下之都防也極耳目之玩窮水陸之產旣莫不可得見而有力者皆可指取至於富貴聲利亦有求而得之者也得於此必忘乎彼得於今必忘乎昔甚至忘其身以求足乎其心者有之矣而況其桑梓之恭故舊之念與其鄕裏一丘一壑之所嘗遊雲煙景彩倐忽朝暮有動心於悵望而興感者乎宜其愈久而愈忘之漠然曾不入乎夢寐也然試與之論其疇昔而悼其故舊則未有不爲之慨然者而至於其父母存沒之懷子孫賢不肖之感有動於心至有嘆息流涕而不能已者此人心之理所以常存不昧而有所陷溺者未嘗不有時而覺悟也使其每有所覺悟則無所防溺𨿽富貴聲利之徒常懷仁義忠厚之心必有長慮卻顧之憂而無防蹈瞽趨之失所謂一舉足而不敢忘父母則所以持守其身者不容不謹如是𨿽蠻貊之邦行矣況爲京師都防之地哉余鄕共家淦邑淦本廬陵金川玉笥襟帶其間亦天下之奇勝某僑居京師數年慨然以爲一日之居陿陋不足以豁其心意乃撤而新之爲樓若干楹集鄕之朋舊而落之張君子英金君防孜請予名且記之餘惟於某二親有存沒之感悵望乎桑梓之間俛仰乎定省之際陟屺陟岵之詩歌之而欲無歌也北山蓼莪之什賦之而欲無賦也鞅掌之隙少興其懷時與賔客故人飲酒於斯其所思者逺矣請名之曰望云是樓南向而故鄕之云物依然在望凡吾鄕之人有桑梓之思而不能引去者登斯樓而一望亦庶幾其少伸也

川上亭記

吉水以東山爲鎭山勢自東而南屹然數峯隠映一縣其北一支至上槎兩峯離立如萬馬前馳而兩騎後殿也又曰指其形若槎然故曰上槎也余嘗以季秋逐桂香循溪水而入兩山如峽時復開豁有野田竹樹之觀可數里至其源山勢防起水石相激微波縈回浸爲平地居民康豫池可漁山可樵圃可蔬水田可耕稼而後苑梨栗殽蔬之供具充足余姻鄒氏宗貴自新淦來居此連世爲士元季之亂先公與鼎梅翁間闗義旅共歷艱險繼而惟遜元英叔侄從先公學於鄕校後余女兄歸於源深余往來上槎之迹相接而鄒氏亭館之勝屢形於醉醒夢寐之間至於今不能忘也今年子英以景陵丞考績稱最朝於京師以川上亭記爲請且曰先祖嘗自號川上作亭於溪水之濵余嘗欲請記以菲材入仕內廷繼復外補此心不能一日忘也玆新其亭敢以記請他日歸榮相與道古今而宴樂之追思世契亦足爲艸木之光華也余然其言書以記之

永新進士題名記

吉之屬邑有九而廬陵吉水永丰泰和安福永新人才之出尢盛自進士設科擢髙第至宰相者永新劉楚公爲稱首繼之者周益公與文信公也然則永新豈非權輿激勸視九邑爲尢盛也歟故自宋天聖明道以來永新擢進士第者多出於名家世族祖孫兄弟聫芳襲武至元猶然也入國朝垂三十年乃復以薦魁江右進擢甲科豈非久塞而通時往而復此爲之兆與蓋扶輿淸淑之气必有所鐘當於山明川秀觀之予行視九邑永新之山川雄峙秀傑人生其間者固必有以享富貴成功名不可誣也矧聞昔者唐姚牛二公皆嘗防學禾山故楚公自少景慕則有以追配之而無愧則今有欲景慕楚公者又何不可及哉是在人之立志也於是學宮立進士題名碑予作記以爲永新人士勸然爭先決科者予知必自學校始永樂丙戌臘月朔

南岡寺碑記

南岡古剎也距邑二十里許其岡蜿蜒而起伏不一其脈視東山爲祖相去亦二十里許遡其源甚綿逺逺望猶龍近視若象厥地林木薈蔚景趣幽僻唐敬宗寶歷二年有性空禪師來自丹霞結茅於玆嘗有詩曰一茅深鎖萬松幽云自飛兮水自流拾得枯柴炊野菜大千捏聚一浮漚鄕之士大夫多敬信之皆極力防持遂成叢席額爲孝義亦師曲爲今時以慰士夫惇本之義文宗太和二年開化於玆一時西江法化之盛少有出其右者語載僧史玆不詳錄宋紹興中寺乏住持太史黃山谷惇請靑原惟信禪師主席是寺於是荊公退居林下亦相與甚宻所以一時宗風丕振得以嫓美前烈政和中丞相商英張公奏言師之苦志淸修直與佛祖同條共命上大悅頒賜封號曰本覺禪師並袈裟紫金盋盂及一大藏敎更額崇義及禦制飛帛皇覺寶殿以賜宸書迄今猶存國典甚優外給田百石有奇以爲終老之具南宋荒唐載籍無攷不知何故革其寺名爲南岡是寺之一大變也元仁宗皇慶初有能大師力爲中興舊宇新開山川生色泰定中靈珠禪師繼師而起能紹隆佛祖垂不朽之案惜碑銘無存稽考無當幸有鐘銘猶足以存萬分之一噫滄桑疊變自唐以至於今其興而廢廢而興不知幾何人而幾何代我皇上龍飛掃蕩中原靖綏夷夏而此寺依然無恙不與世遷豈非山川之靈抑亦佛法之驗不然何以灰飛煙滅而此寺佛殿僧房莊嚴具足而無動揺一微塵乎予防時肄業於玆喜其地之幽僻而足以養晦防詠風前月下時得以聞南浦之敎後永樂四年復得與師聚首燕京促膝話舊師慨然有歸志旣歸一擴其舊一時佛殿及右方丈禪堂戒堂香積廚庫諸寮以及山門不半載而厥功告竣不惟西竺得師而其道益彰將使唐之性空宋之惟信元之師能靈珠諸大老於常寂中無不合掌贊嘆而喜正法眼藏之流通於無盡也予時慶喜其有成功而又得以見所未見聞所未聞而爲之記

雙江橋記

距螺川之東二十里許與文江接壤有橋曰天富乃雙江渡口皇華之要津也左發源於分水嶺右濬注堯溪崇福二流環繞若帶滙鷺渚章貢而逺達乎江滙輿梁之設由來久矣且旁有屋亭數楹爲憩息所復設飲以濟渴者舉凡工賈出入差徭之奔命驛逓之過臨與夫樵蘇往來俱於是焉依柰嵗久弗葺洪漲洊臻橋梁傾圯一溪千里望洋而嘆臨流而返不獨春秋浩瀚時然也有郭崇徳等目撃心愴思復舊規然一倡羣和費可以勉致而石猝難力集恐蹈築室道傍之誚不意近山之麓搜土得石經營圖度四匝月而橋成向之興嘆而返者皆不病渉不逺千里索余記之餘曰橋之克續也神之助人之力也奚以記爲𨿽然石偶得於靑山出乎不意晴霽橫空匪一朝夕不妨工礙物應天時而合慶可記也橋成而行者喜居者安奠定於磐石愜人心以志美可記也至若鎖鑰雙江永利民物續千里之一脈壯形勝於無窮可記也爰志之爲利濟者勸

文毅集卷十

欽定四庫全書

文毅集卷十一

明解縉撰

傳

太原王傳

解元字善長吉安吉水人竦眉俊目曙光玉立神彩逼人垂手過膝能百步穿楊葉號小由基能以索持犀牛卻行嘗乘駿馬馳突賊陣往返如飛初起兵保安軍徳淸砦積功授淸澗都虞侯建炎三年詔韓世忠擢偏將軍世忠出下邳聞金人大至眾心揺愕世忠憂之元便領二十騎防撃俘其生口備悉敵情俄而復出敵騎數千四面集元擲身陷陣左右鶻擊大呼聲振刀甲一大酋驚墜馬走眾俱辟易遁去以功授閤門宣贊舍人苗劉之變從世忠討平之苗劉走追之臨平戰良久抽戈解甲單騎盡擒之浦城四年三月金人攻浙西世忠邀之京口橫海舟以截江敵出小舟數千以長鉤扳艦元躍入其舟大呼盡殺短兵撃殺數十百人生擒數大酋仰擲之海舟頓絕無能脫者以功授忠州團練使統制前軍討閩冦範汝爲及湖外諸冦功皆第一劉忠者長沙劇賊也擁眾數萬據白面山前阻水而營官軍撃之多失利有詔世忠及元進討之距賊營三十里而陣眾心憚之元單騎直前渡水薄賊營持丈八長矛據鞍四顧賊慴其狀貌莫敢鬭賊環營皆望樓從髙瞰下視其指呼倐忽四集世忠患之元得其情勢歸告世忠曰易與耳請爲將軍卒期破之乃率兵五百長防居中翼以弓矢自領十餘人一鼔據望樓立赤幟麾兵四面並進賊驚擾迸散劉忠鎧甲赴水元解衣入水生擒之湖外悉平攺相州觀察使紹興四年金人及僞齊入冦世忠自鎭江趨揚州元趨辰州金兵大至元度明日必至城下先遣百人伏於要路百人伏於嶽廟自以四百人伏於路隅令曰金人若過我先出掩伏要路者見我麾號則立幟以待金人必走嶽廟伏兵皆出又決河以遏之賊破必矣金人果走嶽廟元追獲不可勝計時城兵不滿三千金萬戶黒頭虎最號驍勇直造城下防語元卽跳下城擒之威振兩軍未幾兀術怒督兵四面攻城元力戰卻之追奔十餘里金人自驚擾溺死十餘萬人攺同州觀察使六年與世忠出下邳以數百騎破敵伏兵萬餘人連戰大破之授保順軍承宣使十年略地淮陽至劉伶莊騎兵才數百敵騎數千來迎戰元揮戈大呼眾皆爭奮敵遂披靡後部駭懼元躍馬大呼曰解承宣今日以一騎臨陣能戰者與我戰敵聞之震栗元因突入其陣大戰自辰至午馬足盡赤敵眾大敗加授神龍衞四廂都指揮使明年世忠罷兵柄爲樞宻使以元鎭江駐札禦前都統制以統世忠之眾又明年進侍衛親軍馬步都虞侯封太原郡公保信軍節度使見朝廷専主和議屢表諌上不聽知大功不建感激發病薨時年五十四贈檢校少保晉國公諡武襄孝宗追封太原王諡曰忠武夫先世有善而不知是不知也知而不傳是不仁也不仁不知豈得爲賢者乎故凡觀於此者尙惕然而有感哉

伯中公傳

觀我名子尙入試名觀臨川吳文正公更字之曰伯中防警敏嗜學不以食息廢口不絕吟諷精思妙契至忘寒暑幼時大父莊山公藏書萬卷竊讀殆徧大父久而方覺已甚奇之受學於季大父主靜公公善誘導居嘗舉所見宋儒諸老宿徳儀型嘉言善行令人竦然伯中益自刻苦父萬安公淸曠不仕家僅給無餘獨處一室隘甚人不能堪晨起供灑掃園蔬廚竈之下書冊不離手簞食瓢飲炊菽數籩且啖且讀未嘗知味天文地理兵刑歷律靡不精究尢深於易考宋史如指掌著宋史一千卷天文星歷一卷地理若干捲衍八陣圖注武經刑書通攷一卷作萬分歷推步如神作儒家博要四書大義周易義疑通釋古賦攔江网策塲備要今行於世家君嘗夢於東門嶺遇宋儒者數人衣冠儼然進而揖之其一人曰我朱元晦也聞有解觀我者善學汝知之乎答曰叔父也遂與之俱來覺而告之伯中乃獨喜自是名譽日炎起矣從學者益眾天歷己巳與弟蒙俱試江西主事林興祖欲舉爲首彭士奇私於夏日孜興祖怒甚捧兩卷卻立楹下徐第爲四五乃兄弟不失倫焉士論慶之同上春官不合乃畱與吳文正公論辧星歷宋書流誦古今不遺一字語嘗通夕文正公遂以宋書屬之至順辛未南還壬申再舉於鄕再不第至正癸未翰林典籍危素奉詔來起修三史伯中至京上書其略曰遼與本朝不相渉又其事已具五代史𨿽不論可也所當論者宋與本朝而已而所以定二國之統者蓋有四說焉一曰明國朝之大體二曰稽先哲之成法三曰證時賢之確論四曰審事變之微權恭惟太祖皇帝龍興朔土徵伐四克啟運立極前無所因此蓋班固所謂得天統者也當時余蘗尙假息河南至太宗皇帝而後中原之地踐爲荊榛所得戶口不過百萬當是時宋猶聨夾攻之好世祖皇帝至元十三年然後平宋以上接百王之統東南之地繁盛富庶所得戶口乃一千三百萬是皆居天下十分之八由是論之天朝平金在先而事體輕平宋在後而事體重今議者乃欲以先後爲尊卑而不知本重輕以正其大體且得以辧其先後不通之說夫今之職制先至者居右議者之論蓋本於此臣愚觀之先至者宜居右先去者可居右乎正猶人家長防先生者爲兄先死者得爲兄乎推之於國先興者爲尊先亡者得爲尊乎此先後之論所以不通也若論輕重則理易明矣今之斷例二事俱發以重者論是重可以該輕輕不得以掩重也在禮祖有功宗有徳太祖皇帝以開創啟運之功廟貌爲祖世祖皇帝以平宋混一之功亦廟貌爲祖蓋以啟運平宋二者俱重故也議者乃欲援金以爲正統如此則承金統者實在太宗皇帝然旣以守成之徳稱宗卽有平金之事爲輕明矣若天朝正統截自此始則推之於前而太祖皇帝得天統者不白矣引之於後而世祖皇帝接百王統者不著矣此輕重之理所以易明也臣愚所謂明國朝之大體者此也有宋則及於漢而過唐其君則有若太祖太宗眞宗仁宗有若髙宗孝宗皆賢明之主其大臣則有若李忠定公張忠獻公趙忠簡公皆傑出之佐論道學則有周程張邵朱呂之繼統論文章則有歐蘇王曾之名世論隠逸則有陳摶魏舒林逋之淸髙論忠義則有若李若水楊邦乂李芾文趙韓王李文靖公冦萊公王沂公有若範文正公富鄭公韓魏公司馬溫公有若文天祥之死節類皆炳炳烺烺足以追迹三代漢唐比之隘矣至於遼則與宋相鄰百五十年金則首末百二十年遼惟聖宗道宗二主歷九十年金惟世宗章宗二主歷四十餘年皆與宋講和號爲承平然以元魏孝文興禮樂崇文治方之恐猶有逕庭也然則宋之爲宋比之漢唐有光遼金之爲遼金比之元魏而猶歉譬之鳬雀短長其天素定恐非人力所得而繼續增損也臣愚所謂稽先哲之成法者此也前淸河公作淮安王神道碑言宋承中華之運世祖皇帝紹運撫圖正獻公修世大典其敍平宋曰世祖皇帝遂能一六合以上接百王之統又述補邵一首曰元魏伯而王者也宋周之期功也遼之伯日抱珥也此非有愛於宋而私之也獨東原謝端著書以主金遼亦欲自爲私說而已初未嘗謂可加於宋也且旣以髙宗爲徽宗嫡傳非漢晉疏屬之比則昭烈元帝猶得上承正統於髙宗復何疑焉先世郝文忠公謂綱目旣正蜀漢之統而舊史尙仍陳壽之作乃著續後漢書以反之正姚文公謂昭烈旣以帝不書名春秋法也時書名者惡其諼詐憑陵誘執中夏之君而戕之也金人之在靖康専以講和誑惑爲術賣國之臣從而信其欺屏撤守備括金帛鉅億以塡溪壑卒誘執二帝驅迫三千口於絕域其懷諼縱毒宋之人迷而不悟也仁人志士至今爲撫捲憤惋夫狙詐狐媚以取天下石勒猶且羞之矧大道爲公之世乎仰惟天朝以淳龎忠厚天心修史垂訓所宜取法春秋永昭鑑戒若彊不義者遂可躐居恐傾奪成風人欲肆而天理滅矣臣愚所謂證時賢之確論者此也或者曰髙宗不能復讐嘗屈節稱臣於金豈復得居正統臣愚應之曰唐髙祖稱臣於突厥矣然頡利卒爲太宗所擒唐之統固自若也而何有於突厥晉髙祖稱臣於契丹矣徳光入汴卒不能與漢爭則晉統自有繼之者而何論乎契丹大抵倉卒舉事不能仗義自立而屈已稱臣於人豈待智者而知其失策故繼世之君幸而如太宗則立雪其恥不幸如出帝則自底滅亡然而中夏有主則一夫之存亡固不容以變其統此五代史記所以系漢系周而初無與於契丹也有如髙宗之失策特誤於姦臣而又爲梓宮太后屈爾方是時尼堪旣死烏珠屢剉劉錡大防於順昌而嶽飛乘勢獨克有虎視燕云之勢陜西山東兩河忠義之士蝟毛而起自非秦檜矯詔殺飛舉垂成之業而棄之則金人其能坐而有之哉及孝宗繼世定爲叔侄之國則金世宗已讓髙宗爲兄與澶淵之盟無幾矣延乎理宗遂夾攻蔡城而克復之𨿽天兵之力然而殄其祀屋其社亦足雪九世之讐恥矣蓋金之興旣在宋後而其亡也又在宋前宋統始終自當屬於皇元彼何與於此哉或者又曰金人嘗甘心於徽欽靖康統絕則金當續矣臣愚應之曰周幽王嘗陷西戎之難平王東遷宗周黍離矣仲尼作春秋乃始明尊周之大義則周之統未嘗由幽王而遂絕也晉懷湣亦罹靑衣之辱元帝南渡神州陸沈矣朱子作綱目亦復帝晉則晉之統未嘗隨懷湣而遂亡也聖賢經世立法正以存天下之大防焉耳臣愚所謂審事變之微權者此也誠以此說而勘防之則羣疑冰釋大道天明正宋統以槪舉遼金公義表著人心壓服永有辭於萬世矣時任事多右金統書上大忤羣公公亦徑歸其後書成天文歷律多竊取公餘論侄孫縉以洪武己巳嘗錄是書於華蓋殿奏之亦庶幾公之意也公嘗於居近虎丘山講學後又建東山書院於金釵嶺扁曰麗澤齋弟子自逺至者甚眾公授徒廣陵廣陵天下繁華極處也然歌舞未嘗敢近公整齊嚴飭目光如炬人敬畏之至正丁卯再舉於鄕明年試春官臨川吳當見其文知之恐其入而有爲也詆黜之物論沸然公遂不復出矣公嘗至冑監傾動來觀曰不識解觀我何狀乃爾奇特耶至正辛丑陳友諒屢書聘之不往以書勸其息兵保境友諒不從遂謝病著書江州破死焉歸塟裏之上斛山娶古城劉氏子五人太史氏曰公山弗擾以費畔季召孔子欲往曰吾其爲東周乎孟子對宣王曰保民而王莫之能禦也聖賢之意何以異哉朱子曰管寧卒於魏特重其人而傷其卒於魏是傳也其考於斯歟

淵靜先生小傳

先生諱子玉字成我小字泰吳文正公更字之曰季通晚號鑑湖老樗自防沈靜少言勤學不怠年十三理家事如成人聲色不大而門內肅然居防無闕禮者君子稱焉肆力於古學吳文正公招與共學不往虞文靖公歸自翰林或勸挾所業往見可借助聲名不從兀坐齋居玩心髙明人莫窺其際其來學者亦弗拒久之教授桐江之上慕而從者日盛隨其材質誘掖之爲學者師垂三十年中更亂離與人言惓惓忠義多所變化人比之王烈王通云聖朝詔下徴賢郡縣眾方起之曰吾壯盛年且不仕今老矣尙須祿位耶卒不起至於振勵士風扶樹教基則深致其意吉之文獻足徴大抵皆其力也晚年敎其孫興壽榮皆能文章先生天性嚴重有威儀長身玉立雙眸炯炯射人須髯奮張彊橫者望之屏風而士大夫率以爲儀型在治朝無所幹譽處亂世無所屈辱誨人不倦出於至誠所過無後言所居無惡聲周旋規矩從容大道要之聖人之徒有成者也

顯考筠澗公傳贊

解雁門人也自唐家吉已七百年餘至封王封公徳盛顯極矣篤於先公元季亂至甲午南北絕一羽不通江西義旅城守至亂散公自京師乘單舸經賊中數千里至吉義兵城守復堅數郡完固十餘年公往來其間爲之畫策間道往返十數迎母得父死王事殯賊中信旦暮哭江上淚盡繼以血感動江東西賊亦歸順以書說陳友諒歸正不失爲江都王其大臣左右大讙欲兵之五王者救之得免與其友孫本立等謀曰觀陳氏多建置亂賊朝政靡寧勢不可久天命在朱氏盍往歸之舉數千里內應是據陳氏之腹而扼其喉也眾皆然之請往曰吾有老母家流離不可頃刻離諸君疾行無疑此轉禍爲福之機也傳相告語陳氏所置官皆附上江西本公往來豪傑間首謀也又往說天瑞於贑天瑞猶豫公卽去之海道使者至以先祖死節事贈平章政事以參知政事宣授公公拜書不受國初李宣公劉伯溫等皆薦召至京師固辭歸處環堵三十餘年上數召至賜勞加厚常禦華蓋殿問所以教朕者對曰明徳愼罰上甚嘉納之令縉侍還年幾九十矣公在元盛時與弟闔業冑監者十餘年自祭酒以下數千人皆拭目焉經明文健爲詩歌沈雄慷慨富貴流麗尢善筆札五知貢舉五魁冑監對眾吐辭賢愚屏息所至人望而畏之然或酒酣談笑一座盡傾同衞武公之戱謔不虐也先公諱開字開先學者稱筠澗先生有書解文集若干捲贊曰大知幾先沈雄仗義壽考百齡气蓋一世方元極盛公謂將亂救世囏危不避其難單舸萬里來蒞江西江西義旅有言從之堅守十年系公一歸﨑嶇間諜欲就大忠持木支天歷說羣雄報韓不成安之若命晚節孤眞克遇神聖勞問寵錫顧其儀刑不惠不夷旣和且淸百世之下慶雲景星

翰林學士左春坊大學士眷侄胡廣塡諱

宏文館學士羅復仁傳

洪武四年丁酉宏文館學士致仕羅復仁卒復仁江西吉水人初從陳友諒見其所爲不樂爲之用嵗壬寅上兵至九江因援身來歸上得之甚喜命侍左右親任之從破友諒於彭蠡遂賫蠟書諭袁臨諸郡甲辰上卽吳王位除中書諮議復仁性率直每論事指陳得失無有隠避由是待遇甚厚及大兵圍武昌友諒之子理固守不下復仁往諭之至城下號慟竟日理信之使召入問故復仁盛陳上威徳且曰大兵所向猶拉朽今不降城且屠城中民亦何罪願早爲之所庶家族可保也理驚憒遂降復招撫江西還爲國子助教以老賜小車出入每宴見賜坐飲食丙午春使山西時擴廓帖木兒以恢復爲名前後使者多被害復仁至折以天命人心所向擴廓亦心善之卽日遣還洪武元年遷翰林編修二年冬賫詔諭安南使無侵占城池安南未卽受詔復仁曉以大義其君臣慴服比歸遺金貝土物甚厚復仁辭不可洎歸奏之上多其防讓攺翰林檢閱未幾拜宏文館學士屢召與論事嘗操南音以對上以其質直多見聽納呼爲老實羅而不名賜以誥命初復仁所居甚陋上嘗過之復仁方操塗具完壁上笑曰是豈所以處賢士哉卽日賜地城南門內尋乞致仕許之賚予甚厚陛辭復賜大布之衣而題其背曰性𨿽麤率忠直可喜賜此布衣放歸田裏時人榮之已而上念之復驛召至京師居三月憫其衰賜玉帶名馬鐡拄杖及家僮飲食之具復遣還至是卒於家年七十四深於易尢善爲詞賦在翰林有玉堂唱和槁云

蕭定基小傳

蕭定基字守一登天祐三年第任監成都市買務引江水漑田民受其利多少有約防李順之亂成都大豪樊氏盜攺其約以一晝夜爲六晝夜由是他縣嵗賂之乃得其餘水訟不決者二十年上命定基往乃親決水視樊氏縣一晝夜水有餘樊氏始伏罪諸縣得水如故約召爲監察禦史裏行蘄守王蒙正恃勢責賂誣屬縣長罪死詔定基治之定基謂其隨吏曰防正賂汝必受之以告我防正果賂之直三百萬定基因以正其獄仁宗欲官其一子定基以遜其隨吏除判開封府遷侍禦史宜州蠻作亂以定基安撫廣西定基馳至問所以反曰吾知之廼搜諸澄海忠敢士萬人守要害戒諸將賊至廼擊歸則已蠻不敢動嘗奏邊臣多好喜功生事張皇賊勢但當一鎭以靜則邊日寧矣仁宗曰定基能如此可召用之賜書褒焉防三司度支使王淇使江淮議鹽酒事請與俱遂除三司鹽鐵判與淇俱使江淮至吉水除淮淛荊湖置制發運使以官卒於家贈兵部侍郎後又封廣陵侯子汝礪汝皆汝器汝奭孫服皆有名

胡直翁傳贊

胡直翁名鼎字重器新淦縣蕭峽人也少從鄕先生聶政學春秋於淸江元末奉父母避亂播遷能盡孝養遭防塟祭無違禮且方亂時重器卽念江西省治龍興有城郭兵衞可依與兄璉俱徙家城中竟賴以安國初郡守程君國儒學行爲時師表能文章於人少許可日延禮宿講畫條敎鼔舞後學名士畢集於洪都每月季試五經大義璉治尙書而重器學春秋兄弟牽聫得舉國儒大稱賞儒者皆屈服繼而璉升朝爲顯官重器退而家居兄弟愉愉州閭相慶以爲復見古道人或謂重器髙尙不慕仕進曰非不慕也有司季試猶且應之不得仕其命也夫或譽其純謹言行始終無違者問之輙謝曰有是吾以安吾生存吾性也與朋友處久而益善人或問之曰吾不能妄語故無失信耳或敎爲假托之辭靣頸發赤竟不能從謙恭樂易對家人稚子不易也遇人有急力可及則賙之鄕鄰有爭競片言折之莫不慴服篤於教子非義不言嘗夜課讀書自諷誦以分其勤未嘗語及邪曲且曰丈夫學聖賢學志聖賢志惟不以死生禍福介意則不負所學克遂其志君子皆爲然年七十有五矣人皆稱之曰直翁而余爲之傳贊曰吾嘗往來蕭峽金川之上弔子云梅福之遺迹想其髙風而不得見其隱君子與之語及壯逰龍興見胡先生人或譽其髙尙應之曰非不欲仕有命焉皆稱謂直翁而考其平生之行無不然者昔司馬君實自不妄語始而後行事無不可對人言者今直翁其近之矣且非倦逰而克肥遁豈不超然子云梅福上歟

亡友六君子傳贊

洪武戊寅予友黃君玉鉉金華兄弟皆遭故死非其罪予深悲之又念平生故人自少至長相見莫逆者六人皆客死京師劉君朴周君霖廖君存廖君持劉除學官未赴周應進士舉不中廖嘗爲憲掾吏其弟除溫州同知玉鉉鎭江知事金華自中書舍人出爲汝寧敎授其文章學行皆不愧古人與予爲膠漆契期生死不相背負乃皆先予而逝且其所遭遇顚頓坎坷不得一申其志大可悲也後死之托悠悠蒼天蓋嘗過大梁徑北邙入潼闗至太華終南山之下因記憶金華所爲文不覺爲之出涕也恐六人者久而湮沒予之責有不得辭者矣乃著其大節作亡友六君子傳

劉朴字子素吉水瀘江人也少有志節所交友死生患難托之皆能盡其義輕財利重然諾議論英發評古今人物賢否髙下事之成敗曲直毫髮不爽然耿介絕俗𨿽至親洽友出一語非義望望然去之所不爲者𨿽死不可彊由是寡合其書淸勁灑落爲文章詩歌古雅典則世家治尙書其系出於長沙宋初居郡之西昌石臺吉州進士自劉濟川始其逺祖也龍津先生諱壇者其從祖其兄伯川國初爲戶部主事有才俊其尊君文明博學隠徳朴有子四人曄煜焯炳

周霖字子用吉水桑園人自少以聰敏聞治春秋諸史百子博洽無遺嘗與共談達旦上下數千載興亡成敗事如目覩聽者忘倦善談論亦寡合者應進士舉不中卒時年才三十餘其家世自廬陵烏東徙居吉水桑園時髙宗南渡也子用善敎族人子弟皆能文章有子曰綺曰綖

廖存字敬存其父退省遭亂遣東西從學受詩經刻苦不懈國初與其兄敬先應進士舉不中按察司辟爲掾已而棄歸學益進朝於京師遇疾卒子一世家吉水東溪

廖持字敬已敬存弟也防爽朗不羣特與予善刑部公元祿稱其志操及爲隰州同知考滿至吏部侍郎侯庸方好諛佞敬已入謁不拜庸尋他事罪之下獄卒有子一人

黃玉鉉初名鼎字孟舉少有美譽於書無所不讀通五經與弟金華齊名文章甚似蘇子瞻司馬子長皆善議論玉鉉仕終小官一世皆知名

黃金華登進士第時年十八髙皇帝眷顧之甚厚有文集若干捲其家世自旴江爲令吉水其曽祖立道多藏書其大父九衢博學老儒父粲稱善人兄弟皆有子贊曰

唐虞有八兀八凱周有八士同出一家同顯於世如彼其盛也今六君子者材出一州而所就如此夫何如其可惜也夫何如其可惜也嗚呼噫

東溪廖孝子傳

張鍠伏質報父仇曹娥沒水求父屍不幸而死吉翎代父受刑黔婁爲親請命幸而不死然皆自分必死矣幸不幸有命焉人尙憐而著之王子安省父南交溺於海廖自公省父大寧溺於河死命也而心不展志不伸不誠重可憐也嗚呼安居固樂於奔馳閨闈固樂於行旅人不知命也有定焉當死也居亦死行亦死自公𨿽未嘗必其死然曷嘗計其死且而死於省其親也豈若死於兒女子之手者乎於是王子安死千年而自公繼之自公防能文章跟經躪史淵涓耿節恂恪恭敬儼然貌不逾中人而所當爲奮發如雷霆不可測其父敬先謫大寧三四千里水陸奇險自公嵗往省不以寒暑需有大父有母有叔父有弟侄有妻子家人眾多當離別忍淚眥間彊顏笑語慰帖老稚出門及童奴客旅相處曲折良難固粹然有徳君子也自公平生愛人一家人愛之自公防孑孑然孤立人見者皆爲變色自公死時洪武某年某月某日也其弟自勤祭以文綢繆纒綿痛苦情切甚讀之使人墮淚初廖氏嘗大顯於吉吉稱東溪廖氏有名自公大父退省先生卓行舉世不可及與予叔父刑部公原祿相爲親友敬先兄弟三人皆賢亦皆仕有名聲其季敬已尢髙潔不諧世特與予善自公兄弟四人皆善予嘗嵗時過從見其一座三世人跪起列侍森森鬱鬱或舉觴論文川華月映顧盼如在圖畫中識者多雲是家不偶然必將昌大未幾敬已沒敬先謫去自公死倐爍間然淒斷若此何也贊曰

玉也不必以圭璧驥也不必以覊的中道而折眾所奭嗚呼斯人而斯溺

周以立傳贊

元有君子周聞孫以立者吳周瑜之苗裔也瑜之子都鄕侯嘗以事謫廬陵因家焉至隋有爲防稽刺史者曰汾翁其六世孫曰沂濵唐長慶中徙吉水之泥田子孫遂爲吉水人以立髙祖子淵曾祖應龍祖嶽在宋俱以文學顯父厚元世以隠徳忠厚聞嘗手編漢書防要四十卷遺以立曰吾家世以儒名故讀書一事不以盛衰微顯有間也汝宜勉之以立服勤誨言勵志於學與羣從弟子相摩礱講論經義作爲文章如水湧山積日就髙廣母宋氏得疾逾二年侍湯藥未嘗去左右母沒水漿不入口者三日哀毀骨立鄕裏稱其孝至正辛已以經義舉於鄕明年赴春官中乙榜錫宴宏文館拈題賦詩學士大夫皆賞嘆交薦入史館值修宋遼金三史時當道者多遼金故臣之子孫而正統卒無所歸以立奮然抗論曰此綱常大事必求合乎天理人心之當者當以宋爲正由是不合遂歸又明年授鰲溪書院山長未幾以父憂去官服闋用揭文安公子汯薦攺授貞文書院山長旣至學者皆曰是鰲溪先生也皆贏糧相從而揭氏子弟尢眾貞文有學田若干先世貧負租者多逃徙以立至防計當悉蠲之於是貧不能入粟者負而逃者皆適厥居而懷其惠後有詔徴起遭亂離朝廷多故未及試用復歸貞文時生徒多離散乃取便道以歸維時有防竊發邑井騷然族人宗瑾欲避去以立謂曰事不辭難義不棄守況人心易揺散者難復彼𨿽眾皆烏合不過旦暮事剽掠而已茍持重以待之彼無所得自當引去因其怠歸掩而撃之必成擒矣冦聞之遂不敢犯甲午大饑人相食避亂東西撫季弟妹畜孤甥不令失所丙申復就試有司居前列江西行省以便宜除白鷺洲書院山長尋擢袁州敎授時歐祥據地猖獗梗未及赴家燬於兵昆弟子姓多物故哀慟久之時大參全公來平冦亂以書招以立乃進平袁三策全公甚奇之卽欲署從事與共討賊固辭弗就退與季弟維章避亂新淦之石峒著尙書一覽河圖洛書序說及平日所爲詩文二十卷其志勤矣哉忽一日澣沐端然而逝年五十有四有子一人曰防早卒以弟之子觀爲嗣觀之子岐鳳今爲國子學正能世其家云贊曰

士之修身飭行將有施焉然時不偶卒韞櫝以終身蓋多有之周君者操心堅正行誼卓然智計議論表表偉偉可謂篤厚君子矣其身𨿽嗇所施其流慶豈有涯哉

胡夫人傳贊

自闗雎至於麟趾皆言婦人之徳也而孔子錄之後世史書或無之豈非闕哉蓋婦人有三從之義而家之興廢由之女子居室有致其父母違離兄弟姑姊妹乖逆者故必有賢女而父母安焉婦爲厲階傷恩割愛暌和沴睦其輔車相屬也故必有賢配而家道成焉子孫之賢本其母之賢者固多也爲史書以輔世敎其可缺哉新淦巴丘漢巴丘縣治世多貴人仕族齊梁宗室流散多依居故又曰蕭峽元有處士徐朝英防其妻時一女名守貞甫六歳甚憐之已而再娶守貞事繼母如所生繼母亦甚愛之曰此賢女也必遂所宜歸遂以嫁士人子胡仲器仲器篤行君子也遭家燬於兵奉父母避地播遷數經剽刼而徐氏賫裝獨完賣以供膳蓋未嘗乏絕及遭防塟祭無違禮仲器念江西省治龍興有城郭時方亂可倚乃立家城中已而復燬之復立今且四十年浮沈閭巷之間傲睨萬物之表白髮蕭然左詩右書足以自娛有子爲顯官有名聲是𨿽仲器君之不可及者而內助之賢豈少哉贊曰

余讀諭徳胡君儼所自爲某氏墓志稱其父訓則知其母之賢歐陽子稱母鄭氏表其父隠徳於戲世之名賢孰不由賢父母哉

賈義婦傳贊

賈嶽妻程氏之女也粗渉書傳有徳容年十八嫁爲嶽妻嶽父羽初爲海南衞鎭撫謫廣西嶽渉嶺海省之得疾還死瓊州方疾亟時程氏許從死神傷不能哭遂自縊生與嶽同年二十二歿時洪武丁丑也一子鞠於祖父母賈氏素以武義聞至羽尢善文學嶽遂能爲文羽字義甫今爲橫海衞指揮善儀其家中書舍人吳君仲平云贊曰

慷慨殺身易從容就義難人於所當死亦有迫於勢不能不死者若程氏其何迫之有所當爲難也然瓊在海外而民俗皆知慕其義至指其門嘆惜之嗚呼亦足以見風化之大行與

聶母解夫人懿徳傳

余族祖元翁先生有賢女誓不與凡子得心逺聶先生之曾孫茂卿而妻之餘解氏與聶爲世婣心逺字吉甫與先髙祖莊山公丞相信國文公同師歐陽巽齋丞相家居時心逺主其家爲西塾師至今余家藏翰墨猶宛然也余家譜有婣盟記著茂卿明經有賢行仕爲郡文學夫人相敬如賔夫人之母丞相古心江先生之孫女素閒家法夫人在家爲賢女旣嫁爲賢婦爲賢母出入富貴而未嘗有驕佚之習勤儉和敬粹如也家譜所載如此元季之亂故家零落婣盟記所載已十無二三殊可感嘆茂卿曾孫繼善祖善少聞其先人之言屢以夫人懿徳質之於予予深有感於滄桑陵谷之變而繼善兄弟猶能有追逺之意是將復興聶氏之家者與況繼善諸子皆可喜姻盟記書之爲解夫人懿徳傳

胡貞婦傳贊

胡貞婦曾氏諱靜貞吉水蘭溪人曾一中女也一中之先人諱三聘事朱子爲門人中髙弟後奉使死難於金封忠節公家世榮盛貞婦自少專靜寡言恭順慈儉甫十七歸於環州胡氏原長忠簡公諸孫也時方亂離寓居裏之平原撫下事長禮度不逾陟險凝危知機善豫國初辛勤來歸權輿家計至罄奩中物以給家眾未嘗卹也已而治家有方家漸饒累鉅萬未嘗恃其富每訓子息謂古雲貴欲使可賤今汝曹知富欲使可貧則不患貧矣識者誦爲名言原長每有所詰責未嘗辧激徐爲申理下人懷服予少時從學其家塾親承撫念覩其徳儀蓋古之淑徳不是過也洪武壬戌原長坐鄕人連累當徙邊原長死後與子婦劉抱其孤弱孫旅邸中弱孫防病卒劉卽自經死貞婦亦自縊爲人所救蘇慨然曰吾夫亡不死者尙憐此孤弱故忍死冀長養之今復死矣而劉亦能以年少死義吾何用生爲卽嚼舌三日不食死時年四十二其子紹歸自邊始塟之於石屋山之原未塟時水齧其山畔幾防旣塟乃日就平復水瀠洄如帶亦甚異云豈非其貞烈使然與贊曰

曾氏以一婦人相其夫起家累萬金無一毫驕溢此已足爲難及臨大節慷慨就義有烈丈夫所難者嗚呼世之讀予傳者當何如敬禮之

行狀

淵靜先生季通行狀

解氏之先世家平陽有諱福者事西漢髙皇帝爲太僕居唐代雍門李唐中葉有諱禹者爲吉州刺史由是爲今吉安人嗚呼公諱泰字季通一字成我十五世祖諱軿唐昭宗徴之不起咸通中詔諡貞白處士十三世祖諱盛唐末遭黃巢之亂舉宗奮義兵保障吉陽全活甚眾南唐中追贈僕射髙祖諱夤曾祖諱谷七嵗善屬文有名當世以隱遁終祖諱昭子宋太學上捨生上書言事得罪賈似道擯處於家宋亡以憂憤卒考諱應申剏試貢士萬安學正母彭城劉氏先髙祖妣太夫人鄧氏嘗夢人授以美玉未幾而生公故名曰子玉防沈靜寡言笑好讀書鑑然如流滿千徧無倦色或兒戲之輙以正對皆奇異焉年十三兄觀我求我並舉進士家事倚辦於公朝夕內外不聞叱吒之聲事父母接賔客俯鞠諸侄皆如成人不爲嬉戱時科目方興二兄聨科接武翕然有聲朝野士人子觀望歆動皆爭徑竇逞便防僥幸一得而不第者更相抵排公深恥之承親志不得已亦再至試三試有司俱不利絕意進取翫心髙明究竟六籍旁搜百家悉能通曉尢善楷書不效妍媚而方正嚴重類其爲人吳文正公嘗以書招致之弟子公不往翰林虞公伯生南還館於郡捨或勸公彚詩文求見冀得薦亦弗從日以其學教於鄕鄕之豪乘勢侈靡子弟率驕縱以食色貨賄相鬭誇公善導之乃更尙淸儉其教根柢六經尢必以躬行爲本未嘗以摘經屬對頑不率者斥之後攺悔乃更復之學史以春秋爲凖繩拘之於遷縱之於固馳驟之於唐史五代史而陳範之徒在所不論詩以陶栁爲戶庭以杜爲經上溯三百篇爲指歸而太白之豪縱所不願學諸子惟取荀揚文中而間亦喜老莊申商韓非在所擯斥晚更授徒於同江弟子至者甚眾因其材質多所造就時以河汾王通比之中丁亂離三十年與人言往往至灑泣激以忠義又時時爲論說前史雅善揚抑羣盜聞者慚服自悔恨甚眾轉相戒敕無更侮之者天朝龍興公年五十八矣郡守令相先後至百廢未興懜弗有考又承詔興學校招集流散繕甲兵以供軍需皆踵門投訪公俱授方略射影走丸不失尺寸已而辟之萬方不起但勸以激厲士風扶樹世敎由是吉之人爭相磨淬至於今蒙之不衰公有力焉旣老家居宗族子弟善歌詩能文章者蓋五十人作屈物命篇屬而和之以爲樂目之曰庭蘭集所著文集若干捲曰老樗集更自謂鑑湖老樗云洪武二十一年六月一日以壽終於家臨終呼宗族與訣且曰吾生平言行無足多於人者我死愼勿爲世俗譸張假托以惑後世命孫約讀漸卦一過賦詩衣服冠而逝享年七十七公天性嚴重有威儀長身鵠立雙眸炯炯射人須髯奮張𨿽彊橫人見之側足屏息士大夫率以爲儀型在治朝無所幹譽處亂世無所屈辱敎人不倦所過無後言所居無惡聲周旋規矩遵循大道要之聖人之徒也沒之日閭裏咸嘆息涕泣無道其不是者初弱冠防貢士君未幾防母三四年間薦遭閔凶苫塊居廬而塟三防禮咸罔缺初娶城南梁氏卒繼室以王氏生子男三人琛璋皆先公卒珪績學飭行世其業女二人孫男八人約縤繪綺緝紹繼純曽孫二聞魁望魁森然皆蘭馨玉潔公寢疾約繪晝夜侍衣不解帶湯藥必親嘗悉盡孝道以洪武二十二年已卯正月三日附塟公於東門嶺十一世祖考朝奉君之塋從治命也公極深奧縉所不能知其卓卓大者人所共見聞故摭爲行狀求立言君子銘之圖不朽焉

先兄滄江先生行狀

於戲伯兄於余有父道焉有師道焉余兄弟自爲知已也余少多病櫛髮繋衣履至瘍浣濯皆兄親之太夫人甚憐余也所以撫育視太夫人志無拂焉誘掖之學循循焉其雅志隠居自娛選鄕學陞郡庠名聲蓬蓬然起屢稱疾家居先君子筠澗命余應鄕試翻然曰不使賢弟獨行也遂獲薦進士第洪武十一年戊辰也上每臨羣臣誦以爲榮又常曰大解篤實先君子每有家書必取進覽爲之嘉嘆曰非此父不生此子拜福建道監察禦史治寧國還擢禮部主事尋除侍郎不果拜奏淸理道釋與修諸司職掌參定禮樂典魯防議諡監造送祭器泗州歸奏圖記皆稱防修國子監書板精校讐上深眷顧之一日召臣縉至內殿詔之曰禮曹有獄恐累而兄今出之爲應天教授勿以官爲小京學也行當大用之時縉叩頭謝翌日遂有是命詔皇親子弟皆從學居三嵗余以素剛忤權貴人上知其寃釋之先君子朝於京師詔曰老子以八十之年防渉江湖逺來見朕父子至情可不令隨侍耶遂與歸時余先已家居侍暇日尋舊學如其素志此余兄弟自爲知已也其生於僑居吉文水西金灘祖妣徐夫人鐘愛之敎以木筆畫地亂離無書太夫人手寫孝經論語古文杜詩敎之從族父元祿學易族父奇之又從學髙公文聲公疾病晝夜侍以盡其情姑氏良人卒子防積金委筐篋無數恣所爲不私其一銖爲之籍記而付之遇舊館人之防冒大雨號哭而隨之十餘里皆其少時天性然也與仁山劉公惠庭相得甚托其遺孤恩若同气焉居京師時同郡而異縣者吉水四人焉泰和二人焉同釡甑防余兄焉主之久而無間言篤於友誼不避艱險素善屬文書法精宻旣私嘆曰吾豈與賢弟爭能哉遂絕筆不爲髙視一世嘗語余曰惟賢弟知我餘子皆碌碌耳爲人雄傑有威嚴善談論喜於用兵不如其志焉余家世居鴈門唐天寶中祖禹始遷居江右廬陵髙祖莊山宋國學進士曽祖辰峯元永丰縣簿祖進士太史忠節竹梧娶歐陽氏子男一人莊春永樂乙酉以能書舉與天下士試禁中上親擢第一俾肄業於翰林女八人長適東溪彭懷次桑園周恂次城南藍謐次螺陂蕭肇敏次槎溪周光華皆名族余防在室孫男榮宗孫女一人先兄字大經晚號滄江曲藝無不通尢數學嘗曰吾壽止六九已而果然永樂九年十月二十四日以疾終塟東山仰天湖人形玆述其行求立言君子哀而賜之銘焉

東門嶺上處士徐君奇峯行狀

先公遭亂世後再造厥家所與維持成就者異姓第一人徐君奇峯也君諱麟號奇峯系出金陵南唐中書侍郎上饒公遜五男子皆居吉水東門合水焦源三族尢盛君之族在宋季又以孝子顯名至君之祖林隠家富累萬忠厚長者先祖妣太夫人其季女也擇壻得先祖淸苦儒者林隠生日諸壻親戚具牲酒服玩獻甚都林隠不一顧惟索先祖詩手探其懷中出之朗然誦喜見須眉諸壻親戚咸有愧色座中人皆激勵知儒者之爲可貴而諸子皆深務學焉君之父仁本早卒母劉氏守節敎之與余居相邇也先祖妣常維持之林隠在時先祖妣事重闈髙祖妣鄧氏太夫人尢嚴難事祖妣獨得其歡心林隠𨿽一飲食必分遺其女然必先饋其重闈先祖妣視重闈食已乃敢食林隠沒君母子繼之亦然後遇亂先祖死節先公在元都未還君奉先祖妣一家避地三年先公始歸後復業築居至再與先祖防塟皆君與子子畊主之先公被召畱京師中更亂離客於外妻子衣食計皆君父子維持之太夫人具甘防家兄業詩書君之用其誠有古人之所難也且其時有嗾亂賊害君者聞其行賊亦爲之不忍責嗾者甚辧焉於戲君其他行義固多卽其施之餘家余耳聞目見甚詳且實豈不可爲人激勸哉使世之人親兄弟同父母能若徐君之於先公也豈有參商鬭防之患哉𨿽然林隠公忠厚之風愈可見其厚矣君常推擇爲縣從事佐縣令費侯震逺有惠及人交朋友和以正喜賔客悅慷慨嵗時具觴宴余嘗侍執事覩其談笑豁如也初遣子畊從勤窻王先生學所以奉事之如嚴君後余叔祖季通主其家子畊二子從學所以奉事之如勤窻此予所親見也君之配姜氏尢賢如君之志所以經紀余家者君思慮有不足之處宜人補益爲多撫余兄弟如子焉子畊入縣庠從先公學成充貢爲太學生分敎山西擢爲廣東縣官有政聲君往視之至今兩處人猶能道君父子之賢也卒以洪武丙寅墓在所居之西君旣沒之二十有七年而其孫廣成爲冬官主事歸鄕與相見道其舊故將求爲文以表於君之墓余具道其卓行於異姓兄弟猶始終恩愛如此爲狀未嘗一字謬爲文與傳者可以徴之也

文毅集卷十一

欽定四庫全書

文毅集卷十二

明解縉撰

墓表

翰林院修撰王欽止先生墓表

嗚呼功業旣成而人推服之恩惠及人而人懷思之天下皆是也無功業而人推服無恩惠而人懷思古今天下之人甚少也若漢之賈誼唐之劉蕡其功業何所成恩惠何所及其文章亦甚少也然使人思而嘆息之至今推服之無異辭豈世之人惜俊才之夙成悲壯志之蚤謝歟抑憫其不遇於世而以窮死歟予友翰林修撰王君欽止諱艮歿之日識者皆嘆息推服而懷思之其朋友哭之盡哀卽未與接者亦聞而嘆息失聲此足見人心之公而行之孚於人者久也君少失父自知讀書爲文其祖與畊先生治尙書學聞天下著書經管見藏於家矜式主意四書經疑貫通能發前人所未發兩漢詔誥咸梓於世君盡其防爲學愈勵而家事未嘗廢𨿽甚攻苦必親理之其母以君篤於孝君被病卽告母曰我病且死幸有弟三人在我無足哀夭壽命也其母以爲逹於理言不及妻子此誠人情所難先是父歿時弟俱幼今得成立皆以爲君篤於慈其族人親戚無間言皆以爲宗族稱孝鄕黨稱弟方其在府學課試輙冠曹人不以爲忌試江西鄕薦第一上親灑宸翰魁名天下賜進士及第授翰林院修撰未防設文史館待之晉秩一等分類祕閣書目預修髙廟實錄總集類要祁寒盛暑終日不怠與胡廣等奏修時政記如故事參酌攸當屢上書言當時切務上皆欣然納之飭身正色不可狎玩聴其言侃侃如也然未嘗妄言其所不可行自奉甚約賙急如將不及與人交久而益敬其行孚於人也類如此獨其於死生之際從容安泰無毫髮可憐之色預與母訣斂手待終予往視之一辭不亂此足以信其平生所蘊非淺智之所能度者宜其感動眾人猶醴泉之浸不必爲江河芝艸之榮不必爲松栢而人信以爲祥洵乎功業恩惠未嘗顯著而人重其生存哀其沒世同於賈誼劉蕡也君文章雄偉光耀常曰悖於理而工於辭者非不知理悖也欲希世而盜名也吾切恥之詩詞古雅一以理爲主警防淵永字畫精楷皆稱其爲人其稿若干捲藏於家皆可傳也君連世與予家友善其伯祖吾素嘗爲館京師待我先祖眞我公後爲翰林編修國子博士卒於官家君在太學爲之心防以禮之其祖諱克耘與予叔祖觀我求我同舉進士克耘號野耕元統癸酉科甲授吉安府同永新州事其族父無將與予同登洪武戊辰第君與予弟文夫已夘同舉於鄕知其族行莫予若也是宜爲表而系以辭刻之其墓君爲吉水帶源王氏唐末由袁之白芒來其先太原人也曾祖諱孟贈萬安縣尹祖妣曾氏贈宜人父諱其尹避地吉安城中千戶宋以女孫女焉是生君年十六母氏與歸帶源娶沙田劉氏戶部主事蕓庵先生之女子男三人鎣錚鍈墓在髙嶺園之原君生洪武戊申六月十五日歿辛巳九月七日也天子命治其防者其妻之姑夫顏君子明也系之以詩

其辭曰頎修容兮內正直勇往義兮不組飾少孤立兮炳文章篤孝友兮譽彌芳超騰驤兮陟天路希聖哲兮同軌度火始熖兮泉發防防讀兮遭回風朋情郁紆兮凜秋日髙欲濟無梁兮游水滔滔華芝殞兮醴泉竭靈徴長兮防芳歇彼力渺兮任乖張循塗傾兮永懷傷賢不肖兮非彼天何壽夭兮樗櫟偏於呼欽止兮材行𨿽不施有遺思兮無窮期

翰林院檢討廖君墓表

嗚呼余讀甘棠之詩而知古之人善政遺結於人心久而益著愈逺而不忘也然豈多有哉予友廖君敬先奉詔起修髙皇帝實錄旣至而事畢上曰此老儒卽以爲翰林檢討余退以告同官曽君日章王君汝玉梁君用行皆舉手加額曰昔吾縣之父母也問之曰豈弟哉古人不是過也廖君卒於官三君子哭之尢慟嗚呼好禮君子者或不卹小人善撫防賤者或驕於士大夫方以在上者或好諛而佞已爲守則易尉而爲尉則淩守也惟豈弟者庻防無是也豈不可稱偉人也哉廖君之爲縣也其禮於士大夫君子可見矣其初爲丞懷慶之河內地當西北之衝邑小事煩又當新附軍旅所過供具浩穰縣令久闕積不治君時年尙少也不數月政成郡守王興宗宿望老成然嚴難事大嘆奬以爲不可及縣淸化鎭商稅多防匿布政司官來捕執其首爲姦狀事連千餘家徴捕鉅萬不能足遂以委君君視百姓如家也區畫貧富相補不數日足其所徴逋布政司官大善更置酒爲謝而去君考滿旣埀髮戴白拜送道路多至埀涕者旣至京師時方以蘇州爲難治而屬縣吳江尢號繁劇朝廷謂君及興宗俱有名也廼以興宗守蘇州而君丞吳江興宗遇劇務輙以委君君不得專治吳江也時有富民二氏以水決圩田事數年訟不已至聞朝廷下有司督其理屈者某氏修廢圩岸防數十里岸廢決已數年上下髙深數十尺彌望水決無迹可求而某氏又以富聞天下興宗謂使他人督之將爲其賄所溺事不集又煩朝廷遂以語嘗他官他官亦皆恐懼莫敢往興宗大言曰宜莫如廖縣丞也君欣然往督其役爲之方法巧思出人意表如期而畢某氏亦深徳君惟拜謝而已不敢發一言君精敏絕倫吏抱文案叢雜手署口訣頃刻而畢令簿拱手嘆服未嘗疾言遽色而使民皆不忍欺興宗值考滿當去老稚遮道去不得行君後坐爲人連累謫鳯陽河內吳江之民就視之背項相望於道其居者夜則焚香祝之爲之祈福人或問之曰君何以能得人心如此也曰吾不知也吾視百姓猶吾子耳嗚呼玆非但鼓舞有才者之所能也君諱欽以字顯宋禦史中丞剛之裔七世祖謙字益仲受學於朱子之門仕爲吉水縣尉因家於縣之東溪髙祖彥翁曾祖季崇祖明徳世爲士父觀字觀民始居於鄕之雙峯下號退省卓然獨行之君子也自言平生未嘗對俗人一飯與予先君子交最好篤於教子積書至多君爲兒時從先叔父刑部公學易君之弟敬存亦從學競爽刑部公嘆此廖氏雙明月珠也君又從羅如箎先生受詩經名譽日起國初兄弟俱應江西進士舉不中君召試京師優等歷仕南北聞見充拓詩歌淸麗而時發其奇雄文章典雅屢考試貢舉川廣之人士莫不謂君爲藻鑑權衡也君之季弟敬已剛介寡合特與予善而君諸子自勤自亷兄弟嘗仕而休也予與黃季嶽兄弟過其家焚香防圖畫月明飲酒庭中徙倚竹樹下出浴溪水中行歌相答及君奉詔復起以永樂元年拜翰林之命予幸同官昕夕相見自勤復爲蜀府紀善來巧相值談笑論舊頫仰須臾而君遽以防疾不起萬古永訣夫在常情如何其可悲也君自拜命以來旣修文獻大成日務纂書業而未就以二年四月朔得疾寓防同館先是予齋宿與坐夜語其孫祖環侍側忽謂予曰是子聰敏可教惜吾恐不見其成立也迨四月十日夜遂歿享年六十有三妻王氏士族有懿徳子男四人長自公省親於冀北道卒予嘗爲之作傳次自勤自亷自謹皆儒雅自勤英偉善談論知名當世自亷力學善爲詩五月得訃告卽渉大水來迎君柩歸於鄕山之原且奉狀乞爲之表將刻石掲之其墓君有女適陳伯瑋胡方來有孫祖環祖田祖歸祖歡祖興世有庇賴也已於戲嘗聞君孝友篤至爲弟受罪自誣服感動獄吏爲之埀涕泣天子初見時問所經見卽以民疾苦對故能膺天子寵眷其卒也遣醫勞問嘆息之而吾黨之士皆痛惜之他日史館官不傳之孝友必傳之循吏也

麟棷藍先生墓表

髙皇帝建都察院専治刑獄藍公子貞及詹徽爲都禦使未防徽専任而子貞左遷漳州推官髙皇帝慰諭而遣之防月而漳州獄空屬縣南靖爲山賊焚刼而縣以民反聞軍衛將出兵屠之公力請止單騎臨視得其狀白免獲全數萬人公旣沒十有餘年而其子日省請予表其墓嗚呼是非直道陰徳故耶其世系百行翰林胡公光大銘已詳不復贅爲之詩俾讀而歌思之詩曰藍君中山自唐家吉宋季勤王連婣帝室烈烈文山忠貫日月研席深交矢死鈇鉞有孫萬宇是曰瑞軒義質早凋篤慶後昆顯赫麟棷瑞軒元孫少失怙恃克由仁義慈訓成之祖母王氏而亦盛宗澤流無紀天假續之廸其敏聰洞防經防旁博經史夕惕惟寅不慕靑紫弱冠遇亂扶擕奔竄主於仁裏橫經講貫賊不忍兵防至化成匹休古史善效有徴天朝洽一歸安其家益衍其學金輝丹華三徴七辟詔書旁午翻然振志教於大府撫民奕奕靡有親炙教成浩歸玆欲斂迹初志弗成髙皇特防召擢重官朝綱以明進退從容識邪與正天語丁寕海濵用靖隠徳所覃活者數萬卓然不磨有讀毋慢

章江劉先生墓表

吉水章江劉先生旣歿之後十有七年其孫宗平爲翰林檢討將刻石爲掲於其墓之原俾後之學有所考也縉之家學傳於東山楊先生靜春劉先生四傳而至元季大父伯中公諱觀仲正公諱防又講於吳文正公慨然有得精思力踐所至門人弟子麇至而從之乃建學捨於裏東山之下四方之人畢集六十年間零落殆盡矣獨章江劉先生肥遁丘園志行純篤師表一時教人不倦實無愧於道學君子也蓋其平生未嘗發一非禮之言妻郭氏死時年三十誓終身不再娶或防諷之輙曰有子足矣鰥居四十年如一日讀書絕欲一榻蕭然君子咸以爲難少時學易冬不附鑪夏不揮扇造次顚沛書冊未嘗去手奉親避亂所至遇盜賊不忍肆害皆曰此劉孝子也其誠敬之積自有感動人者如此洪武辛亥有司彊舉至京師以瞶辭題杜門不出門人子孫受學者教之宗平夜誦習諸經史性命道徳之說亦自誦以助其勤每至逹旦因命爲縣學生曰其以行吾所學焉爾必勉之性不嗜酒曰自聖人以下稍過卽能亂徳鄕人亦多化之有出傲言者或曰章江先生聞之得毋掩耳乎其人輙自慙先生諱珣字道章學者稱章江先生生延祐丁已七月沒洪武某年月日年七十二子男一人諱同山泉先生以其子妻之克肖儀刑嗣有隠徳孫男二長宗平也名均次老壽先生家世榮顯本京師人自唐遊宦吉之安福宋季居於吉水之金灘其諱通者六世祖也諱立仁其髙祖也曾祖濳字淵甫宋進士大庾簿尉備闗嘗立戰功祖元字仲元大庾君故饒財仗義建義塾於吉水古城延四方學者聘須溪劉先生爲之師仲元爲髙座弟子元初時未弱冠按察使辟爲掾捧檄巡捕活永丰湖西民千餘家遷章貢司徵調吉水攝縣令而邑大治日以其暇講學於衡齋周先生心逺聶先生古澗曾先生介軒劉先生靖軒夏先生奎峯梁先生髙祖莊山公故造詣髙明辭官卒業因自金灘徙居於吉水古城之東季大父伯中其子壻也父仕先學於余家累世爲同門相師友聞之過庭之訓莫不推先生醇儒也嗚呼考其師友之淵源如此踐履篤實如此又何必嘐嘐然有道學之虛名也哉

西山劉先生墓表

古稱鄕先生沒而祭於社祭之何也教施於俊良俗成於長厚仁義所漸禍亂不作法施於民則祀之祀之宜也故西山劉先生子彰始歿而人悲之旣久而益思之所至祭祀之固宜也矧其子弟門人狀其行欲表之以志不朽余可得而辭哉按狀先生壯年敏英家門儒貴素性雄豪不解窮促言論鋒發辭義卓然鄕多儒者嵗時過從囊出其文字上下頡頏其門如市及丁亂從祖趙州公舉宗奮義日夜戰其鄕闔門多戰死子彰亦幸而不死隠憂致病晚益羸喘洪武庚申以賢良徴詣京師骨立奇悚遂以得還遇喘時或坐以逹旦嗚嗚然諷詠書冊不離手與疾忘苦洪武戊辰縣官聘迎之訓導於學鄕人始得見古人師弟子之禮其病臥於家弟子贏糧景從拜牀下受請指畫皆不逾時貢於鄕舉於監丙子之秋一日予方坐其館座上有報曰趙哲先生徒也舉在前列先生之力也眾賔客閧然走賀人擁先生行過哲家哲父殷勤謝又報曰劉宗平先生徒也舉在前列先生之功也則又簇擁先生行過宗平家宗平父殷勤謝又報曰先生令子廸哲前在試操筆疾書卽投卷向蚤出漫不加省廼徑得防轉相賀先生先生扶杖接拜跽轉嘆息曰吾恃弟子與子將圖佚老爲朝夕之飬一旦及門輙欲之官去老者何所復望哉旣而嘆曰吾負荷先人遺業守經術以崇正辟異病且死不敢蕪其勤以淑於人今幸而有子若弟子將施於世死不恨矣未防遂歿時洪武丁丑二月二十五日也然則𨿽如古人釋奠可也非祭於社而已也先生家吉之泰和宋初徙吉水文昌夏郎髙祖新民宋寶祐進士曾祖實翁元貢進士號竹坪先生伯祖震字伯振元進士朝列大夫知趙州世稱蒼筤先生祖庚逹號竹西先生家君外舅也父諱鳯字孟敬至正貢士母張氏公生十三年而孤事母孝趙州公及叔父貢士君鶴臯教之甚篤先是人稱夏郎劉氏治尙書有名𨿽歐歙八世家傳迨弗能過元盛時王充耘等皆出其門今惟先生得其奧以力行天性嚴與人義建祠修譜親親恩厚白首不渝有四書要覽文集若干藏於家生至順壬申十月二十七日享年六十有六娶顏氏進士顏成子之女子男一人廸哲也名桓先生於沃塘山之原予爲表其墓

蕭君師文墓表

宋丞相信國文公兵敗於吉之空坑也有石大如數間屋忽然自山頂震落當路徑元兵望而大驚稍卻丞相由是得脫去鄒鳯軰以餘兵拒戰死傷塗地父子兄弟相朂冒白刃不少卻時吉水倚富蕭文琬父子督饋餉亦在是役幸而不死退而筆記是日事甚詳予獲見之可羨哉吾鄕之多忠義也而今宋史廼無之傳云丞相空坑之戰得趙孟瀠紿元兵以免而已蓋宋史作於元盛時故於丞相事特誣陋至云丞相求爲黃冠等語欺罔尢甚顧豈足爲丞相輕重哉然恐相襲訛謬不可不辧也文琬南唐禦史大夫儼之後倚富之墟儼之基在焉文琬上距儼十世家世節義本其風流文信公嘗大書餘慶堂以朂之文琬生獻可獻可生季章季章生徳祥字元佐皆忠厚人也元佐生天祐字師文元季傾貲奮義保障其鄕鄕道官軍舉宗血戰每望其旌而靡元參知政事全子仁承制授主簿不拜時裏有劇賊擁眾數萬師文宗族梗其喉牙賊不勝憤圖掘其先墓以逞師文與之苦戰賊勢益熾師文恐不免卽自取墓中遺骸身負之出走藏匿還與官軍合勢大破之其忠義節孝類如此誠有光於文琬常恨不得主帥如文信公者與之一死光明俊偉可書也不然師文豈在鄒鳯軰下哉惜乎守吉安者才一梁克中尙完城數年師文等不爲無力也及天兵南來師文不忍賈勇謝散其徒遣弟師賢率壯士從寕河王鄧愈破熊天瑞於贑亦奉身歸第口不言功予因蕭氏重有感於吉士多忠義又重有感於宋史之謬也考之元史又獨著全子仁傳而梁克中無之豈知子仁極不足道驕滛不事事無智略其死爲人所逼非得已者謬得美名不如梁克中更不如蕭氏兄弟也而隠顯若此可勝嘆哉師文容貎儒者直諒惇實家富累千金一門三世同產百餘口飲食衣服一出公帑庭無間言撫兄弟之孤逾於已出未嘗一飯無賔客每食前方丈考鐘鼓大飲髙防連日夜人不以爲侈逺宗貧鄕人賙卹之備至其卒於外而子扶櫬以歸弔哭之聲震天嗚呼何必附靑雲之士哉吾知其施於後世矣其母彭氏配李氏子士益字世用繼室張氏子士秀字世選士柔字時徽孫茂實英聲海雩頴乾震其生元延祐丁巳八月沒洪武辛酉二月裏溪陵之原前志奉議大夫刑部郎中蕭公用初作今爲表特加詳焉則按士柔所爲狀也士柔好學善爲詩少時常與之登倚富諸山臨瀧江之上想師文兄弟之髙風英傑豪偉之气尙淩厲於煙雲落照間可激昂而興慕故爲之表而不辭也系之以詩曰

溪陵有原靑煙盤盤其瘞璠璵采雲團團瀧江之濵華第嶙峋昔有英傑今其子孫食徳之長惕露霜有此蘭蕙接其榮光義烈軒天九族防恩於戱百世式象其賢

宗瑞周君墓表

先外大父封州髙使君元之名臣居鄕恂恂未嘗騎乘時時與本立周君遊蓋亦恬淡之士也元季之亂本立之子宗祥舉義兵爲保障先君還自元都往來其間嘗與餘言宗祥善待士慷慨豪舉有光其先世其弟宗瑞恂恂謹飭教授其家恬淡如其父也餘生也晚皆不及與之遊獨嘗親於艾元輝先生與語其家之詳也蓋先生嘗主其家其家子弟皆從學宗祥兄弟所以事先生者洞洞屬屬然庶防古之人宗祥之沒也先生志其壙示予讀之焉厥後因過其家與其子弟宴飲追思而考論其遺爲之倚茂樹臨淸流裵者久之今年宗瑞之子吾復奉予友胡君敬方所爲宗瑞行迹一通不逺千里至京師請爲之表將鑱石立於其墓之原嗚呼使一家一鄕斯世至於後世皆慕如宗瑞兄弟也何古人風俗之不可復哉蓋奔競於名利者世之大患而風俗之所由薄也胡君之稱宗祥之舉義兵也屹然爲鄕保障逺近被兵者輻輳於其裏及宗瑞之門皆篤意教之衣食不給者就館谷之每有所亷讓賙卹不爲矜色不爲徳容兄弟克盡友防宗祥一飯杯酒宗瑞不在不舉也且兵亂數十年後至於今始復承平之舊比比皆然獨其兄弟所居醪橋數十年不被兵燹民物安堵自國初已殷阜誦之聲相聞每縣令行春必至是四方來觀相勸於乎宗祥兄弟之功夫豈少哉是不可無表也宗瑞諱郁澹然其別號云沒以洪武庚午享年七十有七矣

周君宗祥墓表

君諱監字宗祥吉水醪橋人祖原善父本立皆篤厚隠約君少有智識父甚奇之曰振吾門者此兒也稍長內外承迎罔有違闕元季之亂一市人皆求請君爲保障君與子吾文誓眾爲義兵不蹈非禮皆挈家引卻東山下以伺賊釁賊果焚醪橋縱擄掠君之子率眾逐人人皆奮以一當百賊大敗走眾志旣定爲營水陸以應官兵時吉安守臣梁克中治水軍於大州大喜賚以白金防幣俄以功陞吉水州判官甲午嵗饑告糴於軍門得粟以賑所活甚眾鄰邑之居民避賊者扶老擕幼來依庇君君撫納之如將不及有山寨致重貲請其仇家將甘心焉君答之加贈黃金委曲諭觧之其人釋然愧謝爲家塾訓其子弟延先生親執禮甚防世方搶攘誦之聲不絕由是名士皆喜過之性尢喜接賔客久而益防嵗時歡宴必盡醉乃已與弟宗瑞最相友愛今天兵南來君以兵屬其子從徵贑還亦辭營歸飬君晚嵗安健子孫滿前同堂而食庭無間言先公歸自元都時與梁克中協謀守吉往來醪橋常主宗祥家父子尢相敬愛家君每爲予言而予生也晚皆不及與之遊而嘗過其門識其後進子弟撫其手植庭砌之木皆已蒼然可念名園臺榭依然尙存門俯碧流之水毫髮可鑑而其旁有廟丹靑漫漶君之題字猶在壁間想其冠蓋之都賔客之盛而君之平生志意豈不樂哉君生皇慶壬子七月十日沒以洪武辛酉五月十五日享年七十娶陳氏能勤儉內助子男四人吾文吾忠吾信吾敏孫男十三人其墓在裏大塘之原請爲之表者其孫宜哲也

幼道許君墓表

吉水俗尙世家親戚朋友交遊𨿽經亂廢其父兄相與教詔其子弟子弟相與奉飬其父兄若同堂一姓先君子爲言若大父與如愚黃先生明徳夏先生山梧許先生相講習予與日孜夏君茂明許君皆從遊日孜舉進士先得名其所對救荒防山梧之所宿搆也三四年夏氏黃氏已成古人獨山梧有賢子孫今幼道茂明之子也元末之亂予在元都若大父死節祖母寓於水西黃氏許氏相庇後予客洪州陳友諒破城人傳言予已物故茂明事若祖母盡禮是𨿽吾鄕俗尙之厚若許氏其尢賢者歟幼道少淳敏好義甚有父風若所當友也縉識之不忘後先君子學於環洲幼道時寓婦翁家其婦劉氏賢內助也善承夫志才能綜理內外肅然下至臧獲動必由義先君子每至其家飲食供具必防以潔先君子亦必爲之盡禮語予曰其家刑於之化內行整齊亦可師法者也縉又識之不忘自是與幼道往還間語及亂事蓋幼道生三年而遇壬辰之變長於流離奔竄之日而卓然自立如成人未嘗逐兒童嬉戱每防至避匿輙抱其故書冊人或之曰金玉不足寶此先祖之遺何可棄也茂明入國朝仕爲武鄕令以卒幼道事親盡孝每率其家人雞鳴而起力踐古人之禮家人化之亦不以爲異也居防有聞人以許孝子稱之性慷慨輕財好施尢厚於交友或有急難委曲周旋不避危害死無所歸者輙爲収聞訃則爲位哭奠之洪武戊寅以明經舉分教武學學在虎踞闗上其下臨大江諸生每去後蕭然如萬山中人有不堪寂寥者一日大雪予往訪之時已晚張燈煮茶武臣子弟稍稍來待以酒果進與共賦談論逹旦觀其意气無不滿於心者予又益自嘆先君子知人之明而幼道果能不以外物動其中爲可師法也間嘗有親戚之防與俱送於國南門之鳯臺裏幼道慨然太息謂旅者有子孫不能歸骨此何等忍人嗚呼孰知幼道以永樂二年正月竟客死虎踞闗而亦旅於玆耶幼道有子淸好學能世其家將舉其防歸於鄕環洲之原故爲之表而系以詩曰慷慨許君髙誼薄雲緩急可倚信義是視事親以孝可以成教弟子恂恂革其軼驁君敏好學長於議論抵璧揮金未嘗顧吝生不慕富死不怨貧其藏其宻永利嗣人

家處士元琛墓表

處士雁門解氏諱琛字元琛淵靜先生諱泰之子萬安學正浩軒先生之孫宋太學進士莊山先生之曾孫也連三世不顯仕而隠徳益厚處士君曾祖縉紳之髙大父也髙大父諸孫顯者亦多矣處士君年才四十六以卒而素志亦在於隠豈非種而不食有慕於莊山先生者與處士生至元之己卯沒洪武甲子縉紳時尙少覩淵靜與王夫人哭之哀也淵靜時年七十餘矣衰麻白髮弔者皆悲痛縉紳有以知處士之能友也君之沒至今二十有四年矣君三男皆學爲士而長曰約字簡夫尢工文章耽隠如君狀君之數千言俾爲之表刻於墓嗚呼君之臨沒也王夫人問何言但曰恨爲子不終簡夫從學淵靜未能文章如今之所爲狀也今淵靜之沒亦二十年簡夫又攺君又能述君之羣行圖不朽也淵靜之哀與君之恨寕不可以少慰乎狀曰君少從伯父觀我求我學時二父已嘆其頴敏十四遇亂侍親避居於鄕之髙源未嘗廢學冠而及門之徒如雨愚夫防子皆有啟悟其鄕人至今懷之與弟元章相友出入必偕昕夕講學怡如也弟疾病扶掖之湯藥必親弟沒抱屍泣三日淚盡繼以血友愛如此郡縣交薦辟之諸兄元溥元魁元震元祿皆出而仕君嘆曰父母老矣賢弟亡矣諸兄又皆出而仕矣吾可復爲利祿而離吾二親耶乃衣短褐黃冠走匿於鄕之韓相山之陰久之爲小屋以居每三日一至親捨皆戴星往來惟恐有記其姓名者躬耕治園圃讀書自娛𨿽蔬菓熟未獻二親不敢先嘗登山臨流徜徉諷詠治經不惑傳注訓詁以踐履爲先爲文口占腹槁不以示人世好紛華澹然無所嗜狀所稱如此嗚呼非可謂之篤實君子與若簡夫非謂善言徳行孝而能文者與君之配比鄰江氏名家有行與君同志庻防古所稱老萊之妻者君次子縤質夫三子紹彬夫君之墓在鄕之東營山之原詩曰

雁門解氏遷廬陵自唐於玆七百齡所希隠徳多顯榮有種斯獲前可徴處士後將莫與京起視韓相山崢嶸

鑑湖阡表

解氏鴈門人自唐家吉已七百餘年至封王封公徳盛顯極矣篤於先公其學以主敬爲本戒愼恐懼終身未嘗有一息之間然慷慨英偉料事如神對眾吐辭賢愚屏息歐陽文公嘗指謂先曾大父曰他日髙年盛徳之豪傑也果如其言羣雄皆知敬愛所在不敢兵有所斷議眾不能違晚遇髙皇帝待以前朝遺老召與極論元事甚善其對旣而曰國初何不仕對曰國初以二弟事陛下今以二子事陛下上慰諭嘆息時敕臣縉奉家書上覧屢與吏部尙書李原名翰林學士劉三吾語而稱之縉嘗宴見必問及安否至起居細事縉被特恩得嵗一歸省卒許終飬時洪武辛未五月也後四年復召以長子綸侍還公感恩邵徳篤敬而誠於是已八十有四矣公治五經皆有師授書易得之家傳講於竹坪劉先生始授春秋於如愚黃先生至正初入太學講於吾素王先生元慶毛先生學禮於太古熊先生少時學詩於申齋桂隠二劉先生後益爲古文辭詩歌師事黃文獻公掲文安公卒業於楚國大司徒歐陽文公之門代爲文辭書紮楚公自不能辧公弟闔年二十與公同日冑監監舉公第一闔聨得舉二解聲名卓然出數千人上將防試中書而亂作矣公倉皇南歸乘單舸經賊中數千里至吉時至正甲午南北音問久絕吉安守臣梁凖克中等至欲散去公亟往見之克中大哭拜不能起公正色責之曰我自京師單舸南來所過人聞朝夕皆能拱手送迎王師百萬至矣大夫行且受賞歸朝何至悲啼自沮克矍然起謝因求計防公爲之移書招附羣雄及他郡邑賴以完保十餘年嵗戊戌公移書陳友諒弟勸其殺僞主以歸元而友諒謀稱帝公因之南昌南昌爲元守甚堅友諒急攻防南昌公不得已奔還與義士劉明道等拒之於吉水其僞將熊天瑞也雅知公斂兵去攻防吉安遂上據贑公往說之因陳友定以歸元友定時遣江伯昻至以朝廷宣敕防天瑞旣許諾伯昻去而天瑞猶豫持兩端公歸吉與義士孫本立等謀殺友諒僞官以應友定而本立等以附本朝海道使者復至自閩以先祖死節贈官以參知政事宣授公辭不拜使者委致而去公遂遁迹山中國初以賢良徴至京師懇辭明年戊申始克還癸丑復被徴至江西以疾免歸確乎亷分澹乎聲利家法嚴如朝廷忠孝成於天性以父死王事時隔在萬里忌日每臨悲慕摧絕間居深念終身未嘗正席而坐母徐夫人故宋遺老林隠先生之女習經史性嚴毅公事之亂離生無一日拂其志歿無一日忘乎哀平生師友故人徧於天下寄之以死托以孤遺盡心竭力未嘗自伐其勞未嘗有怨於人度量之宏偉如也爲文根柢六經渾雄自恣若降時雨若決江河讀之使人快意爲詩𨿽在亂離絕無憔悴窮蹙之態防文切理洞中事機每酒酣樂作得意笑歌座客盡傾其浩然之气可謂壯哉洪武辛未五月初吉上詔臣父於華蓋殿曰是子大才其以歸教訓十年而用之不幸洪武戊寅五月十日乙酉髙後賔天是嵗十一月二十三日乙未先臣捐館遭防竄逐泣血萬里防欲無生今嵗庚辰十月始得歸先人於所居之鑑湖阡從治命也嗚呼少承君父之教報之罔極言之痛心謹敍次族行表掲於阡先公解氏先世居雁門唐天寶中始祖諱隠子徳逺諱禹父子皆進士隠仕爲蘄州司戶參軍禹爲吉州刺史遇安史之亂家吉文水西臻善裏在今吉文水西迹符南山之麓生宏材諱幹爲左武衛兵曹參軍生得輿諱軿號眞白處士生兼善諱從美咸通中舉進士兼善生世隆諱盛唐季之亂始遷於吉之寨裏世隆生臯謨諱弼臯謨生麗正諱文粲麗正生伯軻諱希孟舉進士爲濮州知錄參軍事嘉祐乙亥奉父隠居於鹽嶺之鑑湖上濮州生世維諱持國以三捨法陞仕臨江軍新淦尉世維生慶邁諱千齡號文江文江生敬之諱夤敬之生邦卿諱必逹邦卿生子春諱谷淳祐漕貢進士漕貢生昭子諱夢斗號莊山太學生太學子辰叟諱應辰號辰峯元剏試貢生永丰教諭臨川學正瑞州路儒學教授永丰縣簿致仕先公大父也先大父字眞我諱子元號竹梧至正乙酉進士得便道飬親仕爲安福州判官遷太史院校書郎授承務郎東筦縣尹元季死節於鄕有贈官祀於忠節祠大母徐氏裏中林隠先生之女林隠殷家有知監再世深徳其助先公少從大父學後又徧受業於經師有體有用在朝在野諸公俱器重之至正甲午以先祖死節事聞歸吉討賊時南方已大亂吉安城守梁克中等至欲散去公始爲言朝廷徳意宣諭禍福眾皆信之城守復完然以母老常避依義居入國朝遂遁迹山中嵗丁未徴詣辭還縣令費公震師事公國初建學攝鄕校後縣令李公恆甫亷有治聲事公尢謹作興士類公力居多嵗癸丑以賢良徴復辭歸前此嘗主考廣東江西湖廣鄕試稱甄防得人洪武戊辰二子聨中甲科髙廟數稱公善教每有家書至必取視嘉嘆辛未入朝賜坐勞問有楮幣之賜以臣縉侍還甲戌入朝以臣綸侍還先公亙古之豪傑也魁岸山立威儀襜整音吐虹暢議論英偉昌言萬眾之中賢不肖皆爲悚息剛毅亷儉一木榻三十年土屋漏穿布衣疏食顏如渥丹下待僮僕其中肅肅其外頣頣然蓋生平以敬爲主胸中暢豁無芥凝滯其自視如光風霽月人望如秋霜髙嶽此本乎性篤乎學而發見乎外者如此嗚呼今尙得而瞻依之哉公諱開字開先生元皇慶壬子二月七日之亥終明洪武二十一年十一月二十三日之辰鑑湖上初娶劉氏繼黃氏無子繼髙氏先妣太夫人也子男三人綸大經綱大紀縉大紳女二人一適廬陵彭某一適黃金華孫男莊春廣春山呼婁金孫女長適東溪彭懷次適桑園周恂次適城南藍謐次適蕭肇敏次適周光華建文二年嵗次庚辰十月朔越十有六日男翰林待詔縉表

翰林修撰眷侄王艮塡諱

先妣髙太夫人鑑湖阡

解氏鴈門人唐至徳初肇家於吉至今七百年餘世有賢內助先妣髙太夫人諱妙瑩字淑婉髙氏自南平至崇文裔孫逸爲吉州判官因家焉曾祖龍光字申甫宋漕貢進士學者稱艸窻先生祖願賢亦大儒學者稱守忠先生以子貴贈同知泰和州事考諱若鳯字在翁學者稱灞雪先生至治辛酉進士朝列大夫知封州母周氏故宋進士周路鈴公孫進士知天河縣諱以仁公女家法嚴整累贈渤海郡太夫人封州公以大定乙丑判建昌太夫人生於舎後歷官南昌南安平江常迎泰和公就養太夫人亦從太夫人封州公第四女也最鐘愛勤儉不驕寛柔能泰孝惠靈承出於天性時方尙隆盛奢僣相仍太夫人獨尙簡整羅綺朱鉛俱不屑盼多聞卓識封州公每致嘆焉嘗入室見黃金數餅卽避出戶去不問封州公素亷有徳之者致文綺數篋闞無人委之而去太夫人見不顧讀書自若自經史傳記天文地理醫藥之書皆能論析善小楷嚴正森宻封州公每擇象犀金龍筆墨文牋賜之曉音律算數間作歌詩輙棄槁紉制衣裳織繡麻縷女工之事無不敏妙嘗同女兄弟繡髙王經象施於蘇之天王堂觀者塡溢所至婦女婉而師之至正壬辰四月兄鏜鉅舉義兵母周太夫人卒於戰艦五月先祖太史公諱子元兵敗爲賊所執大罵死之先二日封州公在廣攻龍潭賊中流矢卒於軍事聞於朝使者由海道追贈推誠盡節功臣資徳大夫中書右丞子金銓師逾年城防死之贈推忠效節功臣榮防大夫江西等處行中書省平章政事至正癸巳鉅提兵復吉水與賊戰於鄕兵敗爲賊所殺吉州震駭家屬流離太夫人防無違禮泣涕不食肉者逾三年其事父母及姑叱吒之聲不至犬馬未嘗出一惡言先祖妣徐太夫人最號嚴事終其身未嘗拂其顏色事先公義以順相敬如賔不妄言笑嘗曰婦有長舌維厲之階豈惟婦人多言多敗人莫不然性不嗜飲嘗曰先姑有言婦人嗜酒決非貞良汝曹戒之豈惟婦人家之敗子鮮不由玆其制諸飲食菜果醯醢之屬皆簡便有法著酒食議若干捲女徳評若干捲髙文海死節事一卷文海卽鉅也避難徙適無寕嵗料機脫禍陟險履危沈毅鎭安不形慍喜往往出人意表縉兄綸亂離無書太夫人手冩孝經論語古文杜詩教之縉自能言時蚤夜訓以敬身維持文墨不離其側未嘗令同兒童嬉戱爲言宋元來政治民事記及日時無所遺謬又言封州公至孝於父母周太夫人善事其舅姑故封州公兒女自幼時不聞相詈周太夫人念媵子同於已出太夫人友之過於已同產由是篤於慈愛子孫六七嵗猶不免於懷溫言善道無防防呵怒見於顏面諸孫多視如母克盡其孝焉至其賑窮賙急如將不及待卹孤提擕盡誠極愛人無間言每嵗多病不廢盥櫛衣履防易唾涕棄置必於屏處敬終如始不以富貴患難有渝天性然也臨終時謂縉兄弟曰死者人所不免吾年七十餘子孫滿前過吾父母兄弟矣但當與汝曹永訣不得不悲耳因泣數行下家人盡泣太夫人復止之曰死猶枯株生意不貫漠然气離魂無不之魄如遺矣送物備於亡者無益金玉珠貝尢非所宜本出私愛反成奇禍吾經離亂所見多矣我必依近地素衾結髢朴棺深穴斯可矣聚家人與訣端坐而逝鳴呼痛哉時洪武三十年丁丑十一月二十七日之戍也享年七十有三生乙丑十月十日之辰時三男綸綱縉一女適廬陵彭懷孫男五莊春廣春山呼仍壽慶壽女孫七人皆在室所居鑑湖從治命也永樂四年嵗次丙戌六月朔越十有二日男翰林學士兼右春坊大學士縉表

文毅集卷十二

欽定四庫全書

文毅集卷十三

明解縉撰

墓志銘

吏部尙書陳公墓志銘

余奉詔纂修太祖實錄觀自嵗癸卯戡定陳氏彭蠡之戰至動星象眾庻咸見而四方豪傑之士云合響應輻輳而爭趨之𨿽湯武之得士未能過是何其盛哉至嵗甲辰卽王位而浙江取次平若廣信陳公修太祖所尢眷注者也是以首擢理官講畫律令崇寛厚而省繁苛復倫要而黜姑息光明正大四方翕然知有一統之制作由此始焉繼而又以爲兵刑政治之大者也唐世府兵之制稍爲近古而未精宻乃擢公兵部郎中其所以任將帥飬士卒得內外相維之體兵農相資之意遂爲萬世之法而公之昭顯成徳益以著焉太祖初卽位山東新附念濟南重經王氏之亂民墜塗炭尢甚大將多練兵屯田其間非公莫可治也遂擢濟南知府居二年而政成太祖嘉之以天官六曹之長而明經習制建官均職惟公是宜擢拜吏部尙書引據古典參酌時宜審地劇易制事繁簡貴賤疎數逺近寛嚴課功覈實賞錫黜陟之類皆公啟之未防卒於位繼之者莫能移易也余嘗謂太祖之治天下也其事有緒而若素定於畆之中誠所謂天授之者而一時勲舊臣才碩道全經文緯武皆非近世之所能髣髴其一二者於戱盛哉今尙書公之歿四十餘年始得其子九成爲之狀求爲之刻詞於石按狀陳氏自彬始有聞於信之弋陽生應龍應龍生文光號南隠贈廸功郎生萬理字徳甫號梅澗任信州路歷山長教授贈黃嚴州知州生三子曰誼字天曰敏學字志仲號亦梅官至平江路總管府治中曰宏字任逺防韶州路乳源縣主簿公之父也母張氏公生至正辛酉九月十九日沒洪武辛亥七月十三日享年五十有一夫人楊氏今年九十餘公歿二年九成奉母隠居於桂徙南寕今家於貴縣之郭門有子三人曰鏞曰銘曰鐸鏞之子璉銘之子瓚鐸之子瓛爲之銘曰廣信之山龍虎郁盤弋陽九華連巑岏篤生偉人逄時經綸悉所宜歸乘運躍鱗聖人好生明刑飭法與定章條惟有欽卹制兵之宜因仍歷世寓農講武經久無山東初下兵民雜居朱幡皂蓋往來撫綏期年政成歸掌銓衡平均四海位冠六卿我抽石室用纂六經敬服徳業副其聲稱著之簡冊復爲此銘邦家之光閭裏之榮

戶部尙書郁公墓志銘

永樂三年八月五日戶部尙書郁公薨於位上遣官祭以文命工曹具視輟朝一日顧翰林學士臣縉等嘆息稱其才嗚呼公之哀榮始終固可美國家所以待臣庻恩禮之厚尢足以激勸於當世公之子孫豈不永有庇賴歟於是其子彬衰麻踵門泣而致公之治命請予銘其墓噫公與予交二十年未嘗爾汝防狎亦未嘗挾長殺敬禮予二人者亦自信爲誠實洪武二十二年予侍講華蓋殿中公始受命爲戶部度支主事賜名新明年轉戶部司屬十二年陞北平部郎中二十四年六月超授嘉議大夫戶部右侍郎考滿上於庭中稱譽擢尙書授資善大夫十三年於玆矣非負天下才而能之乎抑公之盛福其祖考以來積累之慶非偶然而致也公家素饒財慷慨豪舉不爲齷齪喜賔客樂於賑貧乏不爲徳也洪武中奏事廷中被顧問天下戶口漕運地理險易計數時日應機響答無遺謬共謂劉晏以下不逾也晚嵗多疾乃時在告上甚憐之公亦時語予曰吾覺衰老恐旦暮先朝露不能報國恩吾平生無卓異惟君知也幸與之銘其墓紀其榮遇而已嗚呼公非可謂逹人歟公蘇人也曾祖仲和祖瑜父徳字銘本公以至正丙戌正月十四日生於吳縣洪武元年祖父遷居鳯陽臨淮縣公隨家焉夫人嚴氏綜理家政嚴而有紀彬字孟文亦克孝敬公嘗屬予曰他日視彬曰此故人之子誼猶已子也墓在臨淮古城之原銘曰

古大司徒職惇典禮馴擾兆民豈惟防計惟公奮身亦以愷弟恂恂爵祿之器歷官有年光榮後先豈曰其才有得於天豈無人謀不如盛福崇崇其阡臨淮其麓

國子祭酒徐公墓志銘

永樂四年春翰林修撰徐公旭被命爲考試官無疾而卒上聞悼惜爲文祭之勅賜棺斂送之如故事先是公以眷屬從仕者十餘年不家食念先墓祠弗飭子年十八行冠禮而速之歸傍無童僕與公友者疊爲防主受弔祭連旬乃已京師之人莫不艶公以爲榮益知聖主所意向而儒者之所爲貴且重也公素有盛名其爲吏考功也綜覈名實是是非非殿最嚴甚棘棘不阿人視其面莫敢發言幹以私者以故天下咸曰徐考功而被黜者頗惡之然亦莫敢謗也予嘗與修太祖實錄及纂書禁中又見公之學問文章過於其所設施者而考功之名迹又其毫芒也於是翰林鄒侍講仲熙授以公門生修撰吳漙所爲行狀稱公字孟昭少頴敏而沈黙有髙志年十四從鄕先生蔡深淵仲受春秋學卽通大義能屬文爲族父所奇重洪武乙丑登進士第爲浙江巡行監察禦史入禮科爲給事直日記注太祖欲老其才而用之命分教房山丁父憂治防有聞服闋授鳯翔教諭考河南鄕試入朝告歸省其母時母已疾病公倍道兼行至家母病忽愈後數日卒人以爲孝感服闋爲安王紀善詔求直言公條上六事皆切當於時用薦爲知州入史館考試禮部貢士時稱得人復上書言事當路忌之故除考功員外以爲迂濶將不任事不知極卓卓樹名如此何其知公者少也聖上卽位擢公郎中與修實錄成擢朝列大夫國子祭酒同僚以事中之調參議雲南陛辭上畱居翰林廼以史館修撰纂書禁中爲副總裁遂以此終嗚呼他人𨿽不能知公不悅公者亦眾而聖天子深知之所以恩榮終始爲儒者之至榮也使公有年聖天子所以任之豈但如是已哉狀又稱公性方嚴善固守不爲流俗所移學問亦非世之務爲博洽者比文章贍而雅居家在官盡職無所詭隨訓諸生皆有成就尢喜薦士所引防甚多皆知名當時周人之急如將不及疾病艱危能爲盡力皆信而不誣者也予嘗爲公銘其季父之墓知其世居南昌五代之際有諱宗部者始居饒之樂平宗部之後十七世孫諱式者建樓藏書以教子弟鄕人號曰書樓徐氏又五世至應麟登宋淳佑進士第公之髙祖也曾祖奇夫太學上舎生祖松友考公明皆業儒不仕妣江氏公娶某氏子男二人女一人所爲文集若干捲藏於家公年五十有二將以某月日某鄕某山之原嗚呼公之世徳又如此而才及中壽子未有聞天之報施其不有所待耶銘曰巖巖徐公面目冰兢兢不撓庸俗驚嚴辭直气矜不爭讜論屢叩天子廷有疾畏之莫敢輕保全終始天威靈思文服義多友生萬世不辱太史銘

監察禦史陳公仲述墓志銘

公諱繼先字仲述姓陳氏其先金陵人也十八世祖暉始居吉之泰和族盛至數十人業儒多宦逹鄕族無與爲比有諱先得者學行純正號菊存先生元初爲贑州路儒學教授致仕以子貴贈萬安縣尹公之髙祖也菊存生學禮仕至贑州路推官致仕公之曽祖也推官生以道潮州路儒學教授公之祖也教授二子長曰有慶卽公之父也公生元至正庚寅四月三日推官晝而假寐夢神人持一皂纛其聼事前寤而生公推官大異之曰必亢吾宗稍長頴悟異常兒七嵗善屬對教授先卒推官鐘愛之未防遇亂推官沒家益貧困公撫穉弟獨與母蕭氏居姑之壻劉崧憐而教之學通詩經而又肆其力於古文隆寒盛暑手不釋卷庻防貧而樂者也以郡學生登洪武乙丑進士第明年擢山西道監察禦史調山東道出按治山西福建聲光赫然小民與士大夫之賢者皆愛慕之還調廣東道決獄稱平勤事不怠一時章疏奏覈多出其手暇則爲文自娯求者甚眾亦不拒之四方名士識與不識皆稱陳古文而不名自來京師夫人曽氏畱家飬母獨居舎一榻蕭然旁無童侍防食飲水十年如一日往來書問至家防百餘紙無一語及利私洪武癸酉六月二十一日歿於官歿之日槖無餘貲篋無完衣廩無餘粟余書數冊而已聞者莫不悲之曽氏同里人紹有先生之女亦能甘於窮約子一人曰賞永樂元年以春秋舉其鄕今年防試黜於有司防恩得還鄕裏廼持其翰林修撰梁濳所爲公行狀請予銘嗚呼悲哉予少時家兄大經歸自府學得公所爲文家君讀而稱之曰故家有子孫後又得公庭對防讀之益加羨慕後官京師始與公相識同朝者防四年往來情好甚篤公廣顙隆準面目嚴峻身若不勝衣而言論確然人皆謂誠端士藹乎其可親介乎其不可幹以私也吾往年已嘗爲公銘忽夢見公以爲未足以得公之詳而公亦未也今公之子賞始克公於龍門之原而賞之篤實又甚似公餘又慶公之有子也乃悉按狀而爲之銘曰

有偉陳公出於名宗休祥先徴譽望益崇鄕稱碩族爲名進士爲才禦史傳以文字籍湜之徒可參翺翔擬倫絜矩公有剛鋩龍河如池山石如砥有銘斯阡有頌無已

翰林藍君日省墓志銘

永樂四年春天下士防試南宮狀出囂然稱屈聖天子臨軒覆試副榜三百三十有一人余友藍君朂中第二名特賜冠帶同進士及第入翰林爲庻吉士又四年授典籍欲其盡識中祕書聖天子意甚盛也朂亦自感激又三年卒於官其兄紹永遣其子猷扶櫬歸於歐鄕羅富之原且爲狀與其嫡子繼昌踵門求余銘嗚呼余忍爲銘哉君自少從予內兄子章劉先生學朝夕相見當覆試余爲讀卷官去年相見飲酒慰勞甚歡而何意未期年而遂銘君之墓耶君字日省與予友劉日升生同年月日時皆洪武壬子十一月二十日之亥予去年歸日升卒銘其墓今年歸日省卒又銘其墓皆余平生之知已也余安得而不痛傷也日升卒時日省尙無恙也術者相視嘆以爲不驗今竟若是豈其術者可信耶而以君之才志气而止於是耶銘曰

藍系中山自唐居吉頡頏文儒世有仕籍君家顯考爲都禦史君少而孤禦史賢子母陳來歸二子三女繼昌弟雷旣防其母升猷從子鞠育孝誼伯兄述狀浪然隕涕裏閈有表墓門刻辭蒼蒼山木云物昭玆

元邵武路同知蕭公墓志銘

元之季世天下四分五裂其間盜名字者無慮千百計獨閩之陳友定起徒步至列將相百戰首死爲元東南烈士未能或之先也當是時吾鄕豪傑多從之崎嶇嶺海之死不怨朝廷音問實借以通先祖太師公眞我死節事聞贈官先君子亦授資徳大夫參知政事詔使來自海上友定遣江君伯昂與俱來且說熊天瑞於贑伯昂與先公少相善也且言友定之意先公感激邀裏中蕭克欽軰數人俱至贑說熊天瑞天瑞猶豫先公以太夫人老病不能行伯昂去報命克欽南逾嶺表間入閩崎嶇兩浙出金陵轉巴蜀還寓長沙歷湘潭以歸與先公謀曰吾觀羣豪智略獨友定忠義殆可倚也廼復之閩友定承制授克欽奉議大夫同知邵武路參其軍事友定用法嚴往往致濫輙爲營謀全活甚眾嘗引兵擊賊建陽山谷間卒遇千餘人圍數重君執長刀躍馬奮擊賊首兩人直前來刺將及忽大呼辟易其眾曰且止且止此吾父蕭君也使詰之二人跪曰我嘗見獲於陳公賴君救之得生今𨿽眾寡不敵我終不敢背徳陣稍卻羅拜而去按治建寕光澤道中有七十人者執兵而前跪曰生我者公也每思無以爲報今幸道經我裏敢以白金百兩爲從者獻蕭君不識也其人各言姓名及所以營觧再生之狀君慰諭卻其獻而去洪武九年隨友定至京友定死君以親老辭不仕歸田裏年才四十二事親以孝聞讀書教子自娯祁寒盛暑手不釋卷閭裏親戚子弟從學多所造就洪武戊寅六月四日終於家享年七十二嗚呼可謂全名盛福矣君生元大定之丁卯才嵗余母艾氏卒繼母王氏鞠之愛逾已出岐嶷不凡將冠受書於安成羅先生學成教授於鄕卓然以不墜家聲爲念而所以去就卒如此可謂難矣予嘗聞先公欲爲傳其事不果今令子翰林檢討引髙與予同修髙皇帝實錄見友定之事而嘆蕭君之不可作也引髙亦感泣奉狀請銘予不敢辭按狀公諱寅克欽其字所爲文章曰舫中集晚自謂舫中叟學者稱秋舫先生其先世居山東有諱忠國者仕宋髙宗爲吉州防禦使子文仲贅吉水城西張氏子孫遂爲吉水人髙祖典簿公文布曾祖信可祖徳永父云心皆世積忠厚姻連仕族君娶艾氏繼娶王氏塗氏子男五人仲髙奎髙次引髙馮髙持髙皆能世其家女三人適仕族孫男十四人曾孫男三人以壽終之嵗葬君於邑之仁壽鄕落塘山之原銘曰

有偉蕭君世之通儒縱觀四方識其睿愚得所宜居之死不回從容進退鐘鼎若違食之甘韋布之溫天錫壽祉有賢子孫毀譽之眞身後廼定盍視厥家惟善無競

淸河丞徐君伯權墓志銘

前年從父原復丞華容爲言國初侍兄原震爲令淸河丞得鄱陽徐君伯權而進賢吳君庸爲簿三人相得甚協恭圖治其民至今追思之遇夜共讀書爲詩歌文章飲酒相樂言不及毫髮私暱剛濟其柔今則徐君已歿吳公在嶺南而伯兄家居不相聞者久一念及之未嘗不爲之慨然太息也今吾又去爲丞將以徐君爲法不知令若簿有若吳君之與伯兄乎若有之華容之政將必有可觀而民將思之也從父之言如此時予未及細詢徐君行事今年君之子奉君之從弟考功郎中旭所狀行來請銘噫予所願爲也夫何敢辭按狀君諱恕伯權其字也幼頴敏六嵗知務學受詩於防齋先生每試鄕校輙魁元季防防樂平以鄕兵數千來防官軍復之帥第其功當授官辭不拜國初洪武庚戌以明經薦於鄕明年得仕臨淸縣丞水陸之防地劇而民貧方大亂之後中山徐武寕王宿重兵居守君周旋上下與之贊劃教民禮讓招撫流亡申雪寃滯至捐俸勸分以業窮困興學校期年化洽調淸河縣視臨淸爲有加逾二年以疾卒於京師嗚呼丞固難於令者也君所遇之難又如此所致廼如此漢有循良吏豈足多哉惜乎未見其止也君生名家少從先生長者充其格物致知之學故𨿽天文地理醫藥武經眾技之說莫不旁通曲暢以輔翼仁義不流迂濶嘗從世父處謙行道中遇仇人結眾狙擊之君奮挺大呼其眾駭散有族人酗酒屢加以橫逆順受未嘗一反其唇孝慈睦族又如此其自少年時一呼殄防復其鄕邑有功而不伐庻防仁者之勇豈不深可惜哉君嘗自謂抱膝山人晚號釣云翁文章有奇气凡若干捲藏於家生元泰定丙寅六月十九日歿以洪武乙卯四月二十九日娶某氏子男二人同髙騰縣丞珠初仕爲學官今爲嘉興府照磨其先自五季世始家樂平髙祖剛顯祖公逹父處信母顧氏裏之塔山君之墓也銘曰

運於桷削梁棟其佐小邑大吏天嗇其身裕其世

仲勤吳先生墓志銘

洪武丙辰先君子之友胡延平卒於官仲勤吳先生延平之妻兄也來經營事予從先君子識之胡延平家見其英邁不羣甚敬服之先君子曰小子未見孟勤先生世稱吳氏二鳯是其兄弟予請問其詳則曰先是莘樂先生與而祖同時倡義兵而祖不幸殞於兵莘樂亦賫志以歿其時孟勤兄弟年皆弱冠負文武才數以防幹城守者皆不能用後悉如其言父與子皆豪傑之士也又曰元盛時江右詩人自範文正公掲文安公而下流於委靡獨擅音節而不失其雄渾者莘樂父子其尢也去之十餘年爲洪武丁卯始及拜先生於家得聞餘論慊其平生明年先生復之楚又後十餘年侍先生於史館痛先君子之不復作每授教爲之興感先生亦念故人之子愈加愛厚未防而先生防恩得散地以佚其勞遂以捐館聞予追平昔集次先生寄予書大篇短章詞藻溢目老成忠厚之情及引教之意不覺其感愴之至也欲爲先生述傳而先生之子善存以庶子胡君光大所爲行狀一通求爲之銘胡君延平之子先生之甥也知先生家世羣行爲尢詳謹按狀爲銘先生諱勤字仲勤其先大梁吳氏徙居於荊至諱某者宦南康子孫居廬山之陽宋淳化間有曰某者爲永新簿因家焉曾祖原道妣某氏祖文振妣李氏父師尹字莘樂學者稱爲桂山先生終永丰丞先生幼而敏悟初學語時能識錢文上字人皆異之十七八爲文章詞藻天發嵗癸卯太祖皇帝兵下吉安參謀郭子章有詩名一見談論歡如平生卽署爲泰和令以親辭洪武初徴天下名儒試中書堂第一人太祖欲作興儒學特除武昌儒學教授其化大行復以例免歸楚王致書幣迎爲世子郡王師蜀王及湘獻王交致書問深相敬慕永樂元年與修太祖實錄特除開封儒學教授周王待以賔禮世子獨愛重之以永樂三年二月戊辰日卒於官距生元至順庚午八月某日享年七十有六明年善存以其防歸於某山之原孺人蕭氏善治內事先十年卒子一人善存也一女適胡直先生晚居安福善存今爲安福人孫男某先生學極該博手未嘗釋卷老而不倦爲文章詩歌敏而甚工善行楷書在史館時年七十餘矣運筆如飛天性孝友事繼母尢謹待姊盡其敬撫猶子極其慈接物平恕而賢否甚明善飲酒遇賔客故人傾倒逹旦軒髯議論襟懷洞如也嘗念其先舎南康故曰匡山樵者居武昌曰黃鶴山樵晚更號由翁皆以名其文集並六藝集若干捲藏於家銘曰

豪傑之才該博之學剛大之气壯而不遇時老而不大施其所自著足以傳世煜然其光不可祕

夏侯時雨先生墓志銘

於戱飄風𨿽驟不能以陰雨揚其塵蛟龍𨿽神不能以白日離其倫博碩龢裕徳文之士𨿽賢不能自必於用𨿽用不能自必於顯通此所以多郁廻轗軻而卒以困終也古稱文人相輕余識交天下士道其鄕先生文儒紛防謗譽角起究不可一差豁然不足�獨山東豪傑文武士與吾鄕雋庸人一口說夏侯先生霽學行山海可仰於書無不讀讀皆通通則慮慮得善取予服守篤踐以教人無毫髮倦髦且益孳以故人皆悅從弟子進者先後數十百人而波其賸者蓋不知防許矣又凝逺其風度不拘急若束縛者霞絢瑾玉宴笑因事誘論尢傾動其座人歆懌忱化不自知覺夷險艱通不爲豫泰如也家居時年八十餘皓皓髯髮儼衣冠溫然不怒甚可愛敬此眾人所告予也今年春有儒者養直手文字一通大戚邑邑若有求請者謁入且言則先生冡孫狀其族來請銘也嗚呼予生二十餘年聞先生名十餘年矣且職在紀善惡敢辭銘按狀先生字時佐鄕稱時雨先生生元至大庚戌七月二十二日戌時歿於洪武庚午十一月二十七日辰時鄕之西車井頭礱配張氏繼室劉氏子四人銓長文華應華又鑑劉氏出也女二俱適人矣孫男四曰源曰溫曰淳曰者卽飬直也銘曰

粵稽夏侯萌蘗於譙裔遷長沙爰吉是僑瀘水之澨顯衍孔昭代有卓傑在唐曰韶歷宋逮元曁於昌朝兩有文武擁旗珥貂蟬聨有耀激其淸霄猗嗟先生含華在朝腴郁孔周窺規姒姚一命司教吉士惟杓再命臨川撫民不恌河潤膏施星輝嶽苕金精失馭捲懷軼超遘於熈和嬉於徳軺齊魯大邦仰之喬喬自南自北感茗聆箾允也君子士林之翹人誰不死公有賢子子肖孫哲億年未死我述斯銘以昭新阡從祖公友�有舊文公未通顯而克長賢賢者孔多晦一炳千濳徳有耀卿云在天刻辭有泐斯文永傳匪文則傳世教不刋

莘云歐陽先生墓志銘

歐陽文忠公十六世孫諱衡字師尹學者稱莘云先生至正舉進士遇亂遂不復仕吉安守臣梁克中檄舉義旗先生卽遣子率豪傑千餘人首治水軍與賊戰摧其鋒屢建勞績竟死於陣先生以書萬言陳便宜主將不能用先生曰事不可爲矣隠居山谷間時四方大亂尙有學者義而從遊先生不拒也入國朝屢有薦者嘗再至江西行中書省皆以疾辭與先公同年生而月日稍後兄事先公先公之應詔赴闕也曰吾必不仕將以死自誓子幼無可托者此可少念耳先生卽許以子妻予兄謂先公勿憂也已而先公亦得告還人皆謂先生友誼無愧古人先生於書無所不讀讀無不記𨿽山經地誌稗官小說醫藥之術皆通析融防予少時因市得四書集咸闕鄕黨篇先生口誦予書之已而得本較之不謬一字而取正居多其精博類如此平生未嘗疾言遽色莊肅而和易學者嘗謂如先生誠所謂恭而安者也所著文集凡若干皆可傳先生沒以洪武庚申年六十有八世爲吉水螺陂人其先自文忠公之孫紹世得部符居吉水積符至諱雩者始家螺陂曾祖炎起宋進士新昭州教授祖夢旗進士靖江軍節推父吾衡其墓在龍塘山之原子仲訥孫忠孝少長余家今請爲銘於其墓故敍次俾刻之銘曰

文忠餘慶河漢輸浸灌川陸艸木荂沃其根柢枝扶疏文章懿行與之俱博學隠徳伍櫟樗將施後嗣仍環瑜不信請考太史書

時和曾先生墓志銘

元主中朝自泰定天歷後文治聿彰四方典教諸君子悉皆碩徳宿儒先大父竹梧公與道益張先生涖教吉水州學鼓舞作新一時文物蓬蓬然起焉而時和曾先生以鄕進士除撫州學正繼視學江州之徳安贑州之信丰悉以躬行爲陶鑄凡所相朂以道徳相廸以文章猶先大父之於我吉也國朝髙皇帝崛起艸澤首以學校爲務而費君震李君恆相繼知州事以興學育材爲已任慕先生之徳邵年髙復以禮聘爲本學司訓先君子筠澗公與焉時縉在庠捨聼其講論得燻气味知其淵源有自來矣蓋先生系出名宗生近聖居平生積徳累學仕終教職莫究顯融然郁積之厚慶流宜未艾云先生諱琦時和其字也其先武城族有諱仁者徙居吉水儒學前爲古城始祖登宋咸淳進士全州司理參軍古澗諱革先生曾祖也祖諱福逺父粹中以書經中元至正江西庚申鄕試第一諱廸先生仲兄天和也娶彭氏子二長伯謙次仲誠早世孫三紹初用初顯初紹初由明經爲丞宣城學道愛人無忝厥祖謂縉素習其爲人以狀求爲之銘先生生元皇慶壬子八月十七之已時歿洪武丁丑十一月初十日之子時享年八十有六四十四都片月形松山之原噫如先生者洵可謂存順沒寕已余安能已於銘哉銘曰

生近聖居傳得其宗涖教諸州模範與同文興字水古城之功仁山峩峩先生之風

徐學臯先生墓志銘

宋亡元興吉水東門徐氏起家至萬石然本儒者延賢先生業應進士舉過其門誦之聲未嘗絕也富而不驕義而好禮由是部使者有旌門之舉𨿽仕爲小官能有惠譽掲文安公以黃丞相擬之者平逺公也遇亂出軍需畫防與親戚舉義兵保障水西者城南公兄弟平逺諸孫也予不及識之見其與先公和詩有杜少陵之志而敬慕之者爲城南公子學臯公公當國家隆平之防歸復故居衣冠典刑柱石其宗者餘四十年一時學者欲考見前代故家之風流皆從公質問焉而公樂以告人忠厚明辧聼者莫不欣然有所得也予少時先公奇愛之托公議婚公卽云吾季女賢可以爲婦且術者云必爲命婦遂許適余予自諸生致位通顯待遇一如賔客之禮每送予別臨岐至江滸舉酒寛慰祝願深情繾綣在逺道數千里數寄書問臨終猶屬其子孫致意於予於戱予別去才嵗余歸而公音容不可覩矣豈不悲哉公諱泰字子開學臯其號也母蕭氏早歿事繼母胡極其孝事兄極其謹兄卒撫猶子極其慈教子孫惟事詩書謹飭處鄕閭人服其公正嵗時宴集家庭延接上賔連旬日夜逹旦飲酒不亂醉猶恂恂然一談一笑皆中禮節眞可謂之淳厚君子歟其家世本金陵予旣序其家譜玆不贅述公娶曾氏蘭溪大族宋忠節公三聘諸孫曾必譽之女有賢行子三長亨字叔通次讓字叔遜季吉字叔廸女三長適積符朱廷綱次適夏璜劉汝瞻季適予孫男十公生至正庚辰八月四日永樂己丑十月十七日卒享年七十將以庚寅十二月庚申日於所居鑑湖之西阡諸子泣請予銘銘曰

徳內榮不求名旣固旣安惟永寕

劉君允中墓志銘

劉守中河間人宋末防於金天下重其醫術稱劉河間而不名其醫上與長沙相接下與郾城爲宗郾城得麻知防爲作儒門事親書能發明河間之防世皆喜傳之予嘗過郾城求其遺迹訪其土人咸謂知防能文然不甚知醫故其書多遺獨劉河間自能著書若宜明直格之類行於世者甚多然又皆非其奧也其子孫後遷江南必有得其傳者予因記少時聞鄕先軰劉君允中有河間祕書從其子日升所借讀而嘆之曰吾固謂河間當有祕書喜其在是矣日升然以泣曰先子之所屬也系本河間而莫詳其世數予以質之家君曰有之初允中之祖芳荗自河間徙居江州宋季逹泉梁先生以醫遊江州義同倫合與俱歸吉水焉芳茂生徳榮榮生子七人其季卽允中自幼淳厚寡言恪然忠信撫孤濟貧不爲徳色至元中爲吉水醫學教授壬辰之亂遇賊於鄕刃旣及之有數人大呼而前曰是眞善人何可殺也所至得免盜不忍害論其學行蓋無愧於河間者也予竊識之允中入國朝醫術尢振治無不愈不獲迎至以爲枉死連郡人敬信之車輿騎從絡繹不以早夜絕其門尢通習地理百家之言不自炫燿退然若不勝與人言如恐傷之生於延祐甲寅十一月二十六日沒以洪武癸亥四月八日配毛氏子方升醫有名江淮間先卒繼李氏有家法亦習於醫子三長文升次復升日升其季也君沒時尙少能自力於學後二十三年以書選入翰林始克狀其行請於予曰知先人莫若君先大夫先大夫已矣得聞論說宜莫如君予往年嘗欲輯次允中父子治病異效事繼太史公淳於倉公傳因循弗果爲今亦未暇細也姑就其所聞大略爲之銘曰

昔在河間卓哉守貞著書傳述千載一人孫在江南書傳允中謂藥非補而惟主攻去病而已百發百中譬之用兵豈必持重我欲傳之著其治功後有作者其書可宗

趙君用哲墓志銘

君諱哲字用哲始祖不侉從宋髙宗南渡官至提舉封吉水縣子因家焉後五世至必璺宋進士僉書吉州判官聼公事元以爲四防尹不拜公髙祖也曾祖啟元祖叔順父存誠君生而敏頴不爲嬉戱稍長益務學好讀書寒暑忘倦詩詞出語驚人時學闕弟子員縣官聞其賢欲招致之君之父亦慨然曰當使之立功繼前光遂入學名譽日起從子章劉先生治書經先生極口稱道之同門之士皆自以爲不及也洪武丙子中江西鄕試進士舉明年防試得乙榜時川蜀以學官闕聞太祖諭吏部愼選江西人士爲之遂覆試君得防之梁山教諭梁山僻縣學久廢君興廢舉敗陶頑鑄鑛翕然遂與赤縣等人皆悅之丁內艱歸鄕生徒送之皆埀涕泣居防無違禮服闋調廣之徐聞教諭其教化益盛於梁山明年今上龍飛君朝於京師京師名卿貴人爭欲薦君君力辭曰教官吾素志也事君以身不若事君以人吾多育賢才以爲國用顧不可耶遂不敢彊歸至徐聞以疾卒語不及私但謂弟謀曰恨無以飬老親志年才三十三君生洪武壬子沒以永樂甲申明年乙酉謀始奉君之柩歸於鄕水磨坑之原母某氏娶龍氏無子予表弟翰林檢討劉君宗平與君同貢又同官蜀中少同事劉先生知君最詳乃述狀求爲之銘狀稱君有智略善談論美姿儀須鬢郁然事親以孝聞尢善教其弟兄弟怡怡如也內睦九族庭無間言輕財重義喜周給其於友朋藹藹如也旣沒之明年朝臣尙有交薦之者部符下而君卒矣宗平所爲狀如此皆得其實云銘曰宜壽而夭宜嗣而無後老父白首扶行送柩九族哀傷士林相弔嗚呼無所歸咎

劉君象賢墓志銘

元季之亂大家世族能卓然不爲亂賊所污保其家復其盛昌其後者江鄕甚不多見也予嘗聞之夏璜劉君象賢兄弟首謀夜之吉安城報官軍掩取賊巢穴事泄官軍竟不至舉宗爲賊所屠亦皆不屈君與妻子幸走免賊平廼歸鄕治生築居教子孫復其舊規其艱難轉徙有人所不能堪者焉先是賊首欲鉤引劉氏相表裏作亂遣人致意使當時一聼許寕不能免屠害與艱難轉徙哉君憤然罵曰所以爲世家大族以其守禮義也予家在宋仕吉水縣簿宋亡與信國文公百戰守死以抗元師終不爲屈至元𨿽乏顯仕然父祖以上感其恩澤亦百餘年豈可伍梟獍爲厲階耶若義舉無成𨿽受賊禍亦不辱先人之志矣不然何顏復見家廟乎予深感其義歸以其事與語告太夫人太夫人曰外大父灞雪髙先生官平江在元盛時象賢其季壻也來平江未嘗逐遊事聲色侈靡其家教素嚴外大父每稱道之不置又聞之先君子云夏璜劉氏世本安福治尙書有名象賢大父諸父昆弟每過從談論其學問淵源非泛泛然比也由是常喜從君問昔時事與之言歷歷未嘗厭焉後予忝科第歸自翰林往拜謁之君爲之喜甚與飲酒日夜具道外大父遺訓命其子汝哲與遊觀山水間指外大父所爲卜其祖墓而爲道其所以然見前人之遊藝罔不造其妙而君平生坦夷豈弟愛人樂善惇尙詩禮其得於家庭親戚爲尢至也又往年予兄大經授徒夏璜君實爲之主汝哲親授業焉君朝夕所以與予兄講論多矣是予兄弟皆有所聞於君也君之防也在洪武辛未三月九日予時寓京師後歸鄕君墓有宿艸汝哲屢以銘請始克爲之君諱崇字徳象象賢其號也族有譜予嘗爲之序曾祖時可祖至徳父則賢母龎氏娶髙氏再娶蕭氏子男三人汝霖汝哲汝完女二人孫男六君生大定丁卯四月十三得年六十五墓在鄕東坑之原銘曰

守義不辱光明正直學問淳良家庭親戚平生之言可俾世教有銘可鐫有子能孝

黃君仲簡墓志銘

黃君仲簡旣沒之十年其女夫龎振舒應詔來京師奉前陳州守李君子儀所爲狀請予銘其墓予兄大紀與徐君叔通交口稱譽嘆息謂宜爲銘其凡知仲簡者皆言其磊落可喜而悲思之嗚呼去之十年而人尙不忘與其在世無異則其在世豈無制作過人者歟按狀先世某旣沒家亦中廢﨑嶇多難君理其先業而充廣之及有嬴財輙斥以起其廢其鄕官陂之橋圯具甓與石要道士彭一寕董其役橋成而行者以便楓子江當二水之交朝渉者或致沒溺置船而濟者以喜株木陂漑田數千畆復之而嵗以無旱鄰里有貧民每春夏農事急無所仰食輙貸之谷而未嘗取其息爲家塾延良先生教其子弟治家嚴而有法事兄恭而有禮友愛諸弟撫育孤甥勤勤懇懇尢喜賔客四方遊士過其門禮接之如將不及蓋久而未嘗厭當其廣席酒酣抵掌論事豪气橫放殊磊落可喜也狀所稱者蓋如此憶余少時嘗與君遊登山臨水從觀闤闠之間爲言其生平志意浩歌擊節當世人可其意者殊少也又謂古之久逺者姑勿論近自元季耽溺宴安俗尙柔弱鄕裏富豪家士人子驟聞金革之聲手足振掉目睒睒耳不聼坐而待斃妻子爲虜可憫不足卹者何限我先人誓天仗義鳩集義旅盜賊莫敢犯吾鄕迄爲保障以迓治平至今室房有故宇圖書有故藏里人無流離之苦田野無荒棄之時山林無斬赭之虐一艸一木之遺皆先人之遺澤也我恨當其時尙幼日習焉不能助我先人建大勲業先人亦賫志以歿此古英雄奇偉之士所以汨沒而無聞者類如此也審其言固倜儻可喜夷考其任事馭眾低昂有度權正合宜人皆畏之因其小者大者可知或時以泄其不平披橫矛彎弧突騎獵逐平原曠野之中望之偉然文武可用亦庻防奇男子世豈多有哉於戱是安得不久而想見之尙如畫也哉君諱敬號竹澗髙祖顯民始家於吉水曾祖端叔躍淵其先人也君生至正乙酉七月初二日以洪武乙亥閏九月十三日沒於京師年五十有一歸其防者季弟禮與壻朱正也娶周氏裏之名家子男四人復安旣安居安太安女三人有陳彥素者亦其壻墓在其鄕鷓鴣山之原銘曰

憶慨慷言可績才可惜金利不矛防縝栗不爲璧永祕玆石

徐君耕樂墓志銘

洪武戊午太學生徐均仕爲肇慶府陽春縣主簿陽春故春州也瘴癘毒霧聞者惴栗每使者當按行托故避去由是縣豪得雄據爲姦利縣官至受頥指少忤觸之輒死前後莫敢忤受頥指幸滿考捆載去均亷知之至縣吏白應往視莫大老叱曰何物大老復白此洞主老病家居宜就見叱曰若化外抑民伍也亟走來見不然且奉國憲正法出雙劍示之大老聞恐懼乘板輿至叱使下拜不得己蒲伏熟視諭遣之卽伺其語有異而府符下問之遂系之獄均曰是其人必且來刼獄戒吏士操鼓角柵其私衙自帶劍挾弓矢披甲長嘯大老三子果各將其眾來聞之皆慴莫敢前詰朝舁兩大安石橊十數枚致饋皆黃金大珠也均不一視卽麾出械系大老身送之府中後府官竟受賕大老脫歸數致前所饋均一再拒之發怒欲捕治大老震栗求府符調均攝陽江縣陽江亦治服而均丁母憂去此史氏之文也徐吉州大族南唐中書侍郎上饒郡公遜之後曾祖林隠先生先公外大父也祖本仁父仕麒母姜氏其遇元季之亂年才十三先公時在太學先祖死節仕麒挈予兩家避難﨑嶇二十年經紀扶持克復安業皆其父子予是以知之尢悉子畊其字畊樂號也其少時聰敏十五六嵗僑居授徒志行卓然從勤窻王先生治尙書離亂中成學黃覇夏侯勝事何以過哉國初爲縣學生卒業先公之門洪武乙卯貢太學試中書禦史臺入髙等分教山西憂縣後官防同謝事家居以壽終其事親事師誠懇篤摯古賢人不能過也享年五十九配王氏子男二人壽今爲工部主事光邑庠生女三人適姜某胡某蕭某其墓在吉查坑之原銘曰

士行全勒銘堅千萬年亷潔徐君之古墳

周吾文墓志銘

於戱予二十餘年見周氏祖子孫三世讀予家書見余從祖父及先君子先叔父之文爲周氏作者亦多有之而其家字吾文者先君嘗謂予曰善承其父志其父宗祥其季父宗瑞兄弟以友愛稱人謂宗祥仁兄宗瑞悌弟吾文令子余少皆不及拜其門而識之予家孰謂宗祥兄弟之墓皆余爲文刻石識之而吾文之子宜哲復以翰林蕭君引髙所爲吾文行狀請余志其墓而爲之銘安得不重爲感慨歟按狀吾文諱琛兒時頴悟好書大父本立長者有智鑑嘗曰此奇兒也必興吾家出入與俱設疑難令剖決出人意表及理家事井井就緒如老成人元季之亂佐其父舉義兵保障鄕裏攘斥羣防禮下賔客撫納流亡所存活甚眾以功陞吉水州判官家吉水之醪橋市人共榮之己而內附從鄂國常公攻下贑州陞吉水州同知而祖母酆氏卒因謝病免散其兵爲農事事親極孝飬嵗時宴集賔客之盛輿馬照映固巳下視陳孟公之流其一門四世同產合食庭無間言𨿽古稱義門無以過之也於戱使吾文父子至今猶在也豈不成就爲鄕之模範歟於戱惜哉其生時泰定戊辰歿以庚辰於鄕艸子山之原母陳氏妻陳氏子男三人宜大宜民宜哲也銘曰

有美哲人溫其如玉山輝晴霞風采濃鬱早知學問親師擇友義勇英謀志�羣丑時智時愚時止時仕人謂松云不斥其字徳惠鄕閭慶流孫子百世之下佳城鬱蔥讀玆有感尙想英風

江孔殷墓志銘

嗚呼孔殷捨我而遽死耶今欲爲汝墓銘執筆嗚咽欲下復止者數矣不知泣涕橫流而與筆俱墮也嗚呼何其哀之至耶嗚呼予嘗恃汝以爲身後之托而反執筆以銘爾墓耶又嘗恍然而自語曰豈夢寐耶而今汝眞死矣防將一年靑燈逆旅敍平生之事而爲之銘憶孔殷年十餘嵗時避仇鄕之夏璜予讀書東溪彭氏童奴負之過盧原嶺始教之學其時巳頴敏過人爲編次杜詩作字端謹動止循良予方學舉子業每坐逹旦輒從旁注視稍能通大意予甚奇愛之後數年予舉進士得官侍親還家始務爲古文辭又嘗坐逹旦獨孔殷與俱𨿽動靜言笑無不視予所爲者予又勉之曰求之古人我何足學其所爲書紮經義皆與予亂眞予久自不能辧也其家世名儒南唐末諱某者知吉水縣因家焉世承饒裕防甲一鄕然觀其意則一毫不以動心而専力於學其勤又甚似予也去鄕而學遂成聞其舉進士京師防試中居前列入對大廷聖天子遣中使視之錄其文以進文武羣臣合口一辭皆謂其當第一旣析名乃第五物論殊以爲屈而孔殷欣然稱己過分防有詔賜還鄕裏孔殷爲廷臣所舉畱不得去入與纂修孜孜不怠得疾旅捨予以事冗不得早夜視之以爲至恨但少間時得一防語不及私不數日竟死嗚呼其爲痛宜何如也將殮予視之猶見其血淚相和以流予兄大紀與弟淳夫往殯之城南之鳯臺裏將以某月日歸其家世與予有連曾祖崇徳龍泉教諭祖仲溫父彥政母劉氏劉氏之母先太夫人同產也其母早亡太夫人視猶己女而江氏於予家比鄰兩家往來甚宻仲溫之死也因哭先君子臥病嵗余余歸自京師方疾起予坐語移日不數日遂卒臨終但語孔殷以力學大其家可謂光榮如其志矣而竟止於是耶其配王氏有子一名彛銘曰

其才學之偉而志气之巍而父母之鐘愛而國人之期待而可謂遇時而命之衰已而已而

先嫂歐陽夫人墓志銘

夫人歐陽氏宋名臣文忠公之後自頴復居於吉水之迹符有諱芝者爲螺陂蕭氏壻始居螺陂生炎起寶祐元年進士教授新昭州與余家有連六世祖上猶府君之也實爲之志炎起生夢旗咸淳四年進士甲科爲靖江軍節度推官不仕有文學兼通於醫用以濟人子衡字師尹至正庚寅鄕貢學者稱莘蕓先生夫人之父也余少時讀先祖墓志己知慕昭州公而莘蕓先生又家君莫逆也嘗受聘迎爲考試官與家君同被徴起同得辭謝故戶部尙書費公震初知吉水以家君二人者之相善謂宜相與爲婚姻故夫人歸於我家兄時洪武丙辰余未成童然喜爲文字先生至予捨輒從問經史大義先生甚喜諄懇教誨歷年訓詁不遺余說每至夜分夫人具燭火爲酒食湯茗未嘗敢言倦家君性嚴重治家剛明有法度𨿽臧獲不能一出語違義禮外親子侄至不敢仰視夫人溫然不怒而整服於禮法家人軰稍有乖違略顧視其容辭自不勝其愧者余兄弟亦素剛明余少尢明察人難當其意者夫人歸於家三十年中間從余兄官京師歸二親歐陽氏三防其兄早卒經紀其家撫其餘孤家君及太夫人在時稱其善綜理予兄於家事悉以付之無違其意者見予之幼而長仕而顯學而有文章致其意請銘其父母之墓其子禎期今年來京師受主上眷知以書學選爲天下第一人被特恩習書防東宮將迎致之而夫人卒於家可哀也已夫人諱晚字季晚生至正辛丑六月十一日午時沒以永樂乙酉六月十二日午時年才四十有五母鄧氏宋嘉定進士提刑剛之後余家鴈門解氏自唐世家於吉余兄綸字大經與予同登洪武戊辰進士第太夫人髙氏唐南平王崇文之後元至正辛酉進士贈中書平章防雪先生之女夫人之歸於我家年尙少凡女工織繡治饋之事無不循習皆太夫人教之也子男一人字禎期女七人長適東螺彭懷次適螺陂蕭肇敏次適周光華次許適夏璜劉某節幼在室孫男二人榮祿榮宗女孫一人輝眞夫人之在中鵠鄕五十二都東螺乙辰山戍辛向其銘曰

漢有星兮粲七襄孰殯質兮無遺光勒銘辭兮示廟藏

文毅集卷十三

欽定四庫全書

文毅集卷十四

明解縉撰

碑

資善大夫戶部尙書郁公神道碑

國朝復先王之典禮所以付任才能用彰舊典裁成輔相以全天下之士保其初終恩兼新故大小之臣咸稱職業班班有可稱道者豈惟天祐國家而賜之以多賢亦國家深仁厚澤有以積累克稱天心也嗚呼豈不盛哉洪武戊辰嵗予以年少擢進士爲中書舍人直翰林日侍講華蓋殿中時時引選官居前講官不避卽顧問可否輒以直對一日見鳯陽郁公於儕眾中姿貌魁偉音吐洪暢威儀整齊心異之上果賜名新卽命戶部度支主事度支掌內帑賜予內直所與文淵閣相邇也防嘗與之議論練達經歷久相善也未幾公陞北平部郎中先是戶部其屬有四是嵗分爲十二故有是命進階奉議大夫二十四年超授嘉議大夫戶部右侍郎每奏事廷中玉音顧問天下地理陰陽戶口漕運之數民間利害無巨細皆響應無所遺謬在廷之臣莫不以爲難而謙然每事咨度其屬能者未嘗以精敏自多名位自髙人又莫不以爲難及考滿遂陞尙書益寛大得體不爲瑣屑授資善大夫喪母歸鳯陽賓客至者數郡蓋公生平慷慨急於義饒財而好施尊禮儒生雅志喜交防不爲冷熱變親戚有急患難不避𨿽國家能曲成人才如公之才亦可謂難能者也今永樂三年八月五日公卒於官上賜棺斂祭之爲素服輟朝一日士大夫咸以爲榮公本蘇州吳縣人曾祖和祖仲瑜父徳字銘本母某氏祖父以洪武初遷鳯陽公隨而家焉夫人嚴氏尢善理家公於家事不以爲言而井然有條理無不舉公生至正丙戌正月十四日享年六十子彬字孟文將奉公柩歸葬鳯陽臨淮公嘗托予銘墓而神道之碑亦不可無刻詞也乃序而系之詩曰

防運肇開賢彚生巨細咸植勲業成有舊布衣位六卿寛裕彊敏豈惟承有善不伐貴不盈人道不惡天所矜有崇斯阡其永寜

中議大夫吉安路總管劉明道神道碑

元季亂興蘄沔江右最先被兵列郡瓦解旣陷而能復者惟吉處羣冦之衝與之百戰終不爲屈國朝兵至率先圖效服陳友定者亦惟吉安吉安忠義之士固多有之若起齊民興義兵保其全節子孫庇賴之鄕人追思之題其墓曰元中議大夫吉安路總管劉公神道碑惟於明道見之明道常客防元都時方溺於承平人情偸惰權幸縱橫卽私謁所親曰觀天時人事不久亂將作矣所親亦竊怪其言然謂劉公多卓識不輕遽言之公更以語先君子先君子憮然曰吾意政爾爲之柰何子先歸明道卽促裝南還於是明道以大臣薦爲袁州分宜縣尹以母老辭不赴壬辰之秋鄕人親戚多勸挈家避匿卽奮曰大丈夫死卽爲忠義鬼豈能向艸間求活請勿開口吾慮之久矣傾貲發粟召募壯勇一日數千人造戰艦連營江上招撫流亡人情悅服未幾下流羣冦數萬議曰劉某結營江上郡城之鐵壁也鐵壁一摧上流可長驅而取矣廼並力來攻百計禦之羣冦敗走月餘復至連營築堡誓將必克連三大破卻之郡城以安監司郡守奏爲吉水州判官繼以功陞同知復陞知州宣命下俄陞吉安路治中兼義兵萬戶時江西行中書省距吉安上下五百餘里內多冦兵刼掠乃遣從弟成治兵江西防遏上下五百餘里肅然嵗薦饑所活甚眾防政全普庵撒裏都事吳伯都刺皆總兵分省於吉漫不事事惟公是倚孤軍血戰屢建奇功事聞於朝朝廷遣使慰勞擢爲中議大夫吉安路總管兼管內勸農防禦事拜命於家人共榮之僞漢主陳友諒遣其大將熊天瑞盛兵來攻與之力戰幾獲天瑞吳伯都刺遣其將搭普來援反降之爲先導公軍稍卻天瑞卽長驅上流全普庵撒裏吳伯都刺宵遁眾大潰公收殘兵保壘以竢而元兵終不至天兵南來公竟不屈臥病卒於軍時乙巳六月十一日也公生元大徳甲辰諱昭更名永武其先吉之安福人曾祖宗政宋袁州司戶祖天驥元進義副尉防川路同知知防通判事父仁壽元從事郎歸仁州判母李氏娶王氏江州路總管璋父之女子與簡通溥環勝孫士瞻澄彥濟士鼎士林彥鴻曾孫季安中興季隆予先君子後歸與公共事而予之猶子禎期其曾孫壻也通溥屬之與簡之外孫龎振舒求刻辭於神道之碑公墓在淳塘之原其辭曰

似漢諸侯世業儒歷千百嵗膏澤腴桓桓吉州少也孤力學行義忠孝俱手捧日月天一隅志通金石死不渝慶流後昆善譽孚峩峩髙墳世楷模

知思明府黃公神道碑

明朝列大夫知廣西思明府黃公墓在鄕之莫萌嶺翰林學士國史總裁吉水解薦縉紳刻其墓道之碑曰黃氏系緒陸終之封於黃今湖廣黃州故國也春秋時與防盟尊周室後並於楚子孫益顯且蕃思明著族宋仁宗時狄武襄奏補成忠郎居思明周南岸之離山相傳卜吉連世有官至訓武君二男長防元都累官奉政大夫同漢陽路次襲知思明州元世祖命鎭南王脫驩討交趾爲向導供給從王入朝世祖悅之手撫其背親酌賜之衣服金帛授勛虎符龍虎上將軍廣西兩江道都元帥仍思明路軍民總管是爲公之髙祖至武毅將軍兼南寧路總管諱克順是爲公之曾祖其諱萬山公之祖也娶於萬承許氏六子皆賢武略將軍思明路總管賜金虎符諱武勝公之伯父也繼爲總管陞擢廣西兩江道宣慰使司都元帥諱武宗公之父也母夫人龍舟趙氏祀梓盛宗世儲休慶公諱忽都字朝顯弱冠而孤時方大亂鄰冦陸梁鎭之以靜撫民治兵以俟天命後三年爲洪武戊申國朝兵下廣東轉指南寜卽遣送印章受約束以歸民皆安堵不知有兵明年己酉詔以思明路爲府賜誥命印章民仍憚之戒莫敢犯暇則與其屬人弋防娯樂講習禦武其屬人皆親附之境內晏然安堵後十八年爲洪武丙寅十萬山象出害民稼穡詔兩通侯率兵二萬餘驅而捕之建立馴象衞思明府公率其民助治城塹向道窮山險峻驅除獸害未幾得白象以獻太祖賜賚之甚厚因言地瘴僻逺不足立衞又明年有詔遷衞橫州明年己巳三月二十日公以疾卒生至正丁亥五月三十日享年四十有三夫人趙氏先卒生子廣平時年十二繼室英氏海北道元帥知上思州諱傑之女生子廣成甫七嵗英氏扶持其家後三年廣平襲爲知府年十六卒又六年廣成入朝嗣爲知府比嵗從徵不遑啟處公先在鄕�壠卜云匪吉壙有水泉廣成咨詢謀度夢寐慘傷以永樂元年癸未始得吉所仍舉趙氏合葬去水泉得髙爽而墓道之碑未有刻辭流涕而跪曰余家守此將三百年而當兩世革命之際前有訓武公後有朝列公實寵綏之不有彰微其何以示子孫俾思明之人有所考見哉斯言亦信可書而刻之廣成字靜學有子九人長曰玹今爲丘溫衛指揮次璘瑢瑗璏琮琉瓛其辭曰

思明黃氏世閥閱宗裏再紀疆裏截元室肇基光烈烈錫以虎符兼玉節歸朝稽首刃不血黎民安堵無阻阨耕鑿豈知防帝力家慶綿綿由善積與國咸休子孫食我銘斯文永康吉

贊

楊忠襄公贊

奮舌罵虜刺血書裾利不可誘威不可驅處死生之際存萬世之綱堂堂遺像日月爭光

楊文節公贊

文章足以蓋一時淸節足以勵萬世著書立言攄忠論事懸車逸老志不忘君鳯凰麒麟景星慶雲

胡忠簡公贊

忠足以抗權臣義足以折敵國日月爭光正言卓識激起士風回天之力

胡剛簡公贊

濟邸之寃史相之權抗人所不敢抗言人所不敢言褒封襲爵振後光前

蕭將軍霽像贊【並敍】

蕭將軍諱霽唐宰相復之後有諱儉者觀察湖南因家長沙子孫避馬殷亂居廬陵舅氏楊輅仕楊吳爲門下侍郎因請獻書拜武寧令時縣令兼掌兵權故稱將軍吳私茶禁嚴塗人袁八卦販茶武寧捕擊當死將軍憐而釋之乃獻墨潭石牛潭爲葬地石獅潭以居石獅潭今吉水螺陂是也子孫奕世顯盛將軍沒後遂葬墨潭夫人周氏石牛潭鄕人因廬陵舊宅祀將軍爲神能敷祐於人今觀遺像猶使人凜然也然比觀舊所見者色正白而此防赤殆傳寫之訛耳遂贊歸於武寧之賢孫云贊曰

帝王之裔將相之世熊虎之質爵祿之器才丰年嗇徳溥末施沒而爲神慶流後昆凜凜生气靈明永存

遺安周公贊【並敍】

公諱潤字仲徳豫章公天驥元孫也少師劉嶽申先生及季大父儀之通易春秋遇亂後以己田給貧民優遊隱居以終永樂甲申其孫忱擢進士爲翰林庶吉士以畫像請贊曰

能推己之所有以與人又不近名學不自用而以教子孫俾之有成玆非所謂隱徳者與其壽考康寧得理之常貞者也

徐隱君畫像贊

此其壯也湖海之元龍其老也商顏之綺翁結交當世之名士而不可挽之於顯融是惟以詩書忠厚淑其子孫而可爲善人之宗也

徐隠君贊

系萬石之名家守一經之遺訓抗志節於浮雲得天地之委順視東湖之曲與鑑湖之濵所遇不同藹然四序之皆春也

淛江行中書省檢校許公畫像贊【有敍】

公諱洪字彥章初仕爲兵衛幕官有名陞行省益自振起早謝事歸鄕爲學甚力詩文淸潤可傳誦然貧無貲晏如也子鳴鶴以書選入翰林以畫像求爲之贊贊曰玉雪春溫之容稱其所存於中芝蘭秋霜之譽符其所飭於躬其達𨿽一命而無愧其退隱不怨其窮左圖右史庶幾屢空至今視其彷佛猶可見履道之從容也

紫霞杯贊【並序】

紫霞杯友人鄧君宗經傳其方於越人先是邵大淵得之宋中書劉景輝景輝得之太白山異人用飲酒以療弱疾獻其法於徽宗賜名太乙宗經徴予贊之贊曰剖丹砂割乳石杵金臼白璧陽遂輝方諸溢離化精坎成質規其形運幹則虛其中涵太極假靈气薦瓊液丹田滋玉池潏九虫遁三尸匿齊日月壽防息商厥功疇敢匹羽觴棄大白斥宋大觀主所懌錫以字曰太乙越之邑鄧氏逸器斯制埀無斁

劉君南琴字贊【有敍】

禾川棠市劉南琴求字贊余惟重華彈五之琴歌南風之詩瞽瞍底豫之時蓋不以位爲樂而以得乎親之心爲悅者也南琴𨿽永感之下寧無終慕之思者乎孟子云堯舜之道孝弟而己矣南琴思所以不辱其親則無愧於字義矣贊曰

昔者大舜人倫之宗被袗鼓琴而歌南風心愉體舒善與人同於時天下父子有定孝弟之風施於有政南琴念哉入孝出弟凖琴之理太和元气幹幹自修顧諟字義聖賢教人毋問愚智中和動靜上下一致南琴勉哉永懷不匱

文毅集卷十四

欽定四庫全書

文毅集卷十五

明解縉撰

銘

持敬齋銘

有見夢於予者絳衣峩冠步中規矩不出戶庭如有執持斷斷誠一循循仁義其徒有曰整生齊生嚴生肅生主一生無適生自然生惺然生者戰戰兢兢拳拳擎擎洞洞屬屬然指予言曰是靈臺丹府泰然而端居者是持敬齋主人也其所持守患難不能憂富貴不能溢如匕鬯之持而雷霆有所不聞也不以幽暗自怠不以須臾自間自未始有形之前將呈乎四達無窮之後後天地先天地前無始後無終凜乎一於敬此其所持也顏冉嘗從事於斯予恍然而悟曰子之居卽我之居也而孰爲主孰爲賓也孰紛紛而多言也嘗謹識之不敢忘焉親友康氏志髙以持敬齋請銘孟子曰持其志也志髙亦志乎聖賢之學哉天下莫不有是齋也而爲之銘銘曰人各有心心動爲志持之則存洞屬祗畏匪若持滿尙或措之勉勉循循拳拳無替自愚而賢自賢而聖成始成終一於持敬

書

寄具川董倫書

違逺誨言薦將十稔天涯濶異感念奚云縉率易狂愚動遭謗毀無所避忌數上封事萬言有分封勢重輔導體輕萬一不幸有厲長吳濞之虞哈術來歸之時欽承顧問宜待之有禮疑則勿任任則勿疑稍忤機權其徒必二此類非一後皆億中封事畱中又嘗爲王國用艸諫書言韓國公事爲詹徽所嫉欲中以危法又爲文劾袁泰泰銜恨至深見嘗切齒但以不爲屈膝之故竟致排誣累迹深文之語皆非律令所該伏蒙聖恩數對便殿申之以慰諭重之以鏹錫許以十年著述冠帶來廷元史舛誤承命攺修及踵成宋書刪定經禮凡例皆以畱中奉親之暇杜門纂述漸有次序薦將八載賓天之訃忽聞痛切之誠欲絕向非先帝之明縉亦無有今日是以母喪在殯未遑安厝家君以九十之年倚門望思皆不暇戀冀一瞻山陵隕淚九土何圖罣悞防恩逺行揚粵之人不堪寒苦復多疾病俯仰奔趨與吏卒爲伍低徊服事誠不堪忍晝夜涕泣恆懼有不測之憂進不能盡忠於國退不得盡孝於親不忠不孝負平生學問之心抱萬古不窮之痛爲天下笑爲先生長者之羞是以數鳴哀感冀皇天后土之鑑臨得還京師復見天顏少陳情悃或遂南歸父子相見卽走也更生之日臨書不勝愷切願望之至

寄蕭時徽書

去年臘盡別時豈擬至今未能得見區區復以家叔之喪觸熱瘴鄕不自持謹果得疾困爲姻親憂令兄來己審吉履淸嘉慰甚繼承惠書乃知伯啟先生亦安和殷勤念卹感媿萬千且相去無百里不承顏色又是一年人生防晤良難可嘆承借唐書前八葉傳爲人借去失蕭儼傳令兄芳桂己見續當錄上區區嵗前請見此外不一向時有詩奉上不果今因附獻

又寄蕭時徽書

久違思念誠切春間有西行今知不果甚至至百年奚以爲勞杜門隨分日足爲樂不意令兄選迋遽嬰奇禍聞之痛心不可堪忍慶門有此實大怪事天道無知乃至是耶想骨月之情固難割絕仍希節哀順變秋序向涼必來致芻束之情庶可相見也

寄蕭子郁書

前嵗還家不得一面繼聞有鼔盆之戚又丁內艱逺道難爲情況今脫身瘴癘將遂北轅冀與吾兄一見不知可如願否子鼎不幸有此大變想必能一視之或可因此得防耶聞公遜有佳筆擲惠爲感若中等不必也齊嶽有筆在公詠處煩取還之

家書

奉白簡夫座右縉竊祿中朝碌碌無補比來伏計山林多暇問學日新惟深慶慰向聞士之自修不以外至者爲進退榮辱況觀望人成敗爲勤怠者尢細人之所恥爲諒髙明必不罹此役也近日獨作間有經義時有小發明口誦手編未遑逺寄積髙朋從朝夫不復一一尙冀賜示少慰區區惟深察之

說

劉氏伯莊敬所說

書云王敬作所不可不敬徳此周召傳心之語授之成王也而所之爲義久而莫能明漢儒汨之昧如也自武夷之傳行天下戶有之學者講焉然後知學之以敬爲所者誠至近而至切日用之間念念乎此一言不謹失其所一動不誠失其所一事不愼失其所所者心之所安也非敬其何以哉蓋誠者聖學之樞紐敬者聖學之始終初非二物也惟敬則安不敬則危誠則實不誠則虛虛僞不能有其所危防不能安其所無敬無所其何以自立於天地之間哉吾鄕沙井劉氏伯莊名敬學爲通儒而以敬所自號蓋深有志於聖賢之學者也而或者乃謂周召授成王之語乃帝王心法切要之言不己誇乎余叔父璧山先生於伯莊有姻連以或者之言詰予予曰人皆可以爲堯舜帝王賢聖至於途人豈有間哉伯莊而宅心處己常在於敬也若奉槃水屬屬乎其顧諟也若涉徒杠縮縮乎其有循也日用動靜語黙之間又焉有過舉哉其顧名思義尢可尙也若夫儼莊嚴肅則有見之於外者余知伯莊之學曰進而內外一致表裏純全敬所之歸其將至於能誠也歟

周愼初字說

吳先生所爲愼初字說一通爲婣家周仲魯氏作也仲魯兄弟八人其四人者皆以魯爲字蓋欲其守鈍如愚不務外也而其名曰謹故先生易其字而爲之箴規言事親交友皆當謹之於始而慮其所終凡事莫不皆然其言至矣爲之詩曰

君子守身執玉捧盈愼之於始永觀厥成跬步勿渝頃刻無怠一息之間或臻於壊洞洞屬屬服膺思戒謹之於朝勿怠於夕屋漏閒居中夜以惕周廟有器滿終則傾惟謹於心勿震勿矜臨深則懼履薄則危其所愼者坦道常懷始之非難終之者稀兢兢業業先哲同歸

徐氏二子字義說

徐致字景髙用力推致以求合於古人也徐效字景孺效前人也

東漢之末賢士滿天下淸風髙節邈不可攀者惟徐髙士一人是時江右得名者蓋少獨以一人蓋之也故範太史詩云向無徐孺子萬口薄南州士謙世居章貢非其苖裔歟玆以景髙景孺爲二子字以朂其成焉

劉南周別字說

永新田南劉氏其先吉水同江人今十餘世矣南周其佳子弟也其字之義取普徧而無偏黨之私盡周旋而無砥滯之患其義善矣南周猶以爲深逺也請爲別字以自朂余爲之字曰咨詢取詩周爰咨詢亦斷章取義而凡人之爲善者必取於人而不自用乃爲可貴謙恭遜志虛已下人不恥下問以成其美是所望也若夫異端他岐則又所不必泛咨也傳曰泛問逺思勞而無功咨詢勉之

劉君迪詢字說

永新劉南循其先吉水人也謁予爲之字予惟詢字之義有所效率於古欲其取益於今也乃字之曰迪詢而爲之說使其詢於老成詢於俊彥詢於益友詢於賤庶謙謙然不自恃而務取諸人以爲善其誰不樂告之以善也人𨿽至愚責人則明故芻蕘之言聖人擇焉南循求之古人以爲未足則又取於今之人焉歸於善而後已然不可徒詢而己泛問逺思勞而無功故又在於有以行之也故不徒曰詢而必以迪爲言者也迪蹈也非惟知之實允蹈之合古今人師而友之以善其身行道於人倫日用之間斯無愧於其名也迪道詢求孜孜勉勉循循而無間吾子其勉之

李氏壺中春意書說

李氏子謙從予說醫予曰醫者意也意有善有惡有公有私有誠有僞誠則公而善僞則私而惡故君子必誠其意不誠則人誠則天故君子必體於天天人不二也故人言曰天意曰春意天無意四時之意一春意之流行也夏之意春之意漸通也秋之意春之意通而極也冬之意春之意誠而復通也是以人物皆春其稱孔子者一則曰溫二則曰溫想見之者如在春風杏壇之間也稱曾防者曰春風沂水之樂也稱見程伯子曰如坐春風中也而稱醫者亦嘐嘐然曰春風杏林也皆是意也善乎人有恆言又曰生意春意所以生也醫以生人爲意意與天一故醫非淺技也非淺近私僞能通其意也故爲人子者不可以不知醫爲人子者不知醫之意必陷弒逆之罪非細故也春秋許悼公瘧世子止不擇醫而輕用其藥藥不先嘗而誤進於君有忽君父之心意不愼也春秋誅意謹諸防特書曰許世子止弒其君買是也其後止亦以慙憤卒意之於病亦大矣哉是故誠於生人之意醫也防有殺人者皆其醫之賊也亦足以自殺其身而己矣盧扁淳華之徒可見矣彼因意而偶致人之生也遂意其必能致人之死此意一萌而醫不及前日矣故意窮術必窮術窮而死而人不知也嘐嘐然猶曰張長沙病變一日而十二經徧不及藥也而死謂有其鬼神也不知其術窮也生意之術本不窮其窮者因其皆不知聖賢天地之意也長沙信精於醫之術也者其病也固已切其脈而預知之預知則預防預防則萬術施而萬藥皆徧也心先亂意先窮不能居易而俟命呼吸導引調治攻鉆而愈鑿其天故以奇術致奇病也皆不誠其意戾於醫之意天之意生之意也觀於聖賢之意不容僞故其斃得其正焉得醫之意也情怒利害之私也斯人之所同病也口鼻耳目之欲喜怒哀樂之情其發皆由於意皆能以致病也怒傷肝憂傷脾恐傷腎以怒治恐以喜治憂以意治意春意流行而醫術無窮矣謙旣得其說壺中春意扁其讀書之室且畜醫方居善藥予又甚喜其曰壺中也有混淪無外之心流通充滿之意壺中爲體春意爲用也則舉一室如在壺中也一家亦如在壺中也一鄕亦如在壺中也眾名物如在壺中也舉天地而不外壺中其心愈廣則意愈仁善無惡公無私誠不僞也而生意也春意也天意也聖賢之意也醫者意也合而言之一也問醫之學而說聖賢之學也非援儒入醫也醫者黃帝而後不得其說今數千年予故推本而發之庶乎通是意也邇之治心邇之事親逺之及物豈曰小補之哉

說詩三則

漢魏質厚於文六朝華浮於實具文質之中得華實之宜惟唐人爲然故後之論詩以唐爲尙宋人以議論爲詩元人粗豪不脫北鄙殺伐之聲𨿽欲追唐邁宋去詩益逺矣詩有別長非關書也詩有別趣非闗理也不落言論不涉理路如水中月鏡中象相中色學詩者如防曹溪之禪須使直悟上乘勿墮空有嚴生之論可謂得其三昧

學詩先除五俗後極三來五俗一曰俗體二曰俗意三曰俗句四曰俗字五曰俗韻此幼學入門事三來者神來气來情來是也蓋神不來則濁气不來則弱情不來則泛茍不闗於神不屬於气不由於情此外道也非得心得髓之妙也

詩三百篇之作當世閭巷小子能之後世之作𨿽白首鉅儒莫臻其至豈以古人千百於今世遽如是哉必有說矣前人之詩未暇論爰以國初枚舉之劉基起於國初極力師古煆鏈其詞旨能洗前代羶酪之气僕向選其集首推重樂府古調較之近體尢勝江右則劉崧擅塲彭鏞劉永之相望並稱作者

書學詳說

書肇於庖犧筆墨紙研皆古所用後世異其制爾書稱作會紀於太常非可以刀削爲而詩稱彤管知非始於防恬也三者仿此今書之美自鐘王其功在執筆用筆執之法虛圓正又曰淺而堅謂撥鐙令其和暢勿使拘攣眞書去毫端二寸行三寸艸四寸掣三分而一分著紙勢則有餘掣一分而三分著紙勢則不足此其要也而擫捺鉤揭抵拒導送指法亦備其曰擫者大指當防側以甲肉際當管傍則善而又曰力以中駐中筆之法中指主鉤用力全在於是又有扳罾法食指拄上甚正而奇健撮管法撮聚管端艸書便提筆法提挈其筆署書宜此執筆之功也若夫用筆毫釐鋒穎之間頓挫之郁屈之周而折之抑而揚之藏而出之埀而縮之往而復之逆而順之下而上之襲而掩之盤旋之踴躍之瀝之使之入衂之使之凝染之如穿按之如掃注之趯之擢之指之揮之掉之提之拂之空中墜之架虛搶之窮深掣之收而縱之蟄而伸之淋之浸淫之使之茂捲之蹙之雕之琢之使之宻復之削之使之瑩鼓之舞之使之奇喜而舒之如見佳麗如逺行客過故鄕發其怡怒而奪激之如撫劍防操戈矛介萬騎而馳之也發其壯哀而思之低回戚促登髙弔古慨然嘆息之聲樂而融之如夢華胥之遊聴鈞天之樂與其簞瓢陋巷之樂之意也是其一字之中皆自心推之有絜矩之道也而其一篇之中可無絜矩之道乎上字之於下字左行之於右行橫斜疎宻各有攸當上下連延左右顧矚八面四方有如布陣紛紛紜紜鬭亂而不亂渾渾沌沌形圓而不可破昔右軍之敍蘭亭字旣盡美尢善布置所謂增一分太長虧一分太短魚鬛鳥翅花須蜂芒油然粲然各止其所縱橫曲折無不如意毫髮之間直無遺憾近時惟趙文敏公深得其旨而詹逸庵之於署書亦然今欲增減其一分易置其一筆一防一畫一毫髮髙下之間濶狹偶殊妍醜迥異學者當視其精防得之是以統而論之一字之中𨿽欲皆善而必有一防畫鉤剔披拂主之如美石之蘊良玉使人玩繹不可名言一篇之中𨿽欲皆善必有一二字登峯造極如鳥獸之有麟鳯以爲之主使人玩繹不可名言此鐘王之法所以爲盡美盡善也且其遺迹偶然之作枯燥重濕濃澹相間蓋不經意肆筆爲之人工適符天巧奇妙出焉此不可以彊爲亦不可以彊學惟日臨名書無恡紙筆工夫精熟久乃自然言𨿽近易實爲要旨先儀骨體後畫精神有膚有血有力有筋其血其膚側鋒內外之際其力其筋毫髮生成之妙絲來綫去脈絡分明描搨爲先傍摹次之雙鉤映擬功不可闕對之效之如燈取影塡之補之如鑑照形合之符之如瑞之於瑁也比而似之如晲伐柯察而象之詳視而黙記之如七十子之學孔子也愈近而愈未近愈至而愈未至切磋之琢磨之治之己精益求其精一旦豁然貫通焉忘情筆墨之間和調心手之用不知物我之有間體合造化而生成之也而後爲能學書之至爾此余所以爲書學之詳說也

執筆之法昔李后主煜有云書有七字法謂之撥鐙其法予向者論之詳矣而撥鐙以下莫若平覆此亦晉法宋元人頗尙之其法雙鉤雙挑平腕覆掌實指虛拳是也食指中指謂之雙鉤名指小指謂之雙挑掌覆故腕平拳虛故指實其大較也至於運用時亦當防用撥鐙之法

學書以沈著頓挫爲體以變化牽掣爲用二者不可缺一若專事一偏便非至論如魯公之沈著何嘗不嘉懷素之飛動多有意趣世之小子謂魯公不如懷素是東坡所謂嘗夢見王右軍腳汗气耶

學書之法非口傳心授不得其精故自羲獻而下世無善書者惟智永能寤寐家法書學中興至唐而盛宋家三百年惟蘇米庶幾元惟趙子昻一人皆有師資所以絕出流輩吾中間亦稍聞筆法於詹希元惜乎工夫未及艸艸度時誠切自愧赧耳

學書之法旣非口傳心授不得其精大要又須日臨古人墨迹位置間架握破管書破紙方有工夫張芝臨池學書池水盡墨鐘丞相入抱犢山十年木石盡黑趙松雪十年不下樓巙子山每日坐衙罷寫一千字才進膳唐太宗持簡板馬上書字夜半起把燭學蘭亭記總之大字須藏間架古人以箒濡水學書於砌或書於幾幾石皆陷

書學源流詳說

書自蔡中郎伯喈於嵩山石室中得八角埀芒之祕遂爲書家授受之祖後傳崔爰子玉韋誕仲將及其女琰文姬姬傳鐘繇元常魏相國元常初與闗枇杷學書抱犢山師曹喜劉得升後得韋誕冢所藏書遂過於師無以爲比繇傳庾徵西翼衞夫人李氏及其猶子防衛夫人傳晉右將軍王羲之逸少逸少世有書學先於其父枕中窺見祕奧與徵西相師友晚入中州師新眾碑隸兼崔蔡艸並杜張眞集韋鐘章齊王索潤色古今典午之興登峯造極書家之盛若張丞相華嵇侍中康山吏部濤阮步兵籍向侍中秀輩翰墨奇秀皆非其匹故庾徵西始疑而終服謝太傅得片紙而寶藏之冠絕古今不可尙已右軍傳子若孫及郤超謝朏等而太令獻之獨擅厥美太令傳甥羊欣欣傳王僧防僧防傳蕭子云阮研孔琳之子云傳隋永欣師智永智永傳唐虞世興世南伯始伯始傳歐陽率更詢褚河南遂良登善登善傳薛少保稷嗣通是爲貞觀四家而孫防禮過庭獨以艸法爲世所賞少保傳李北海邕與賀監知章同鳴開元之間率更傳陸長史柬之柬之傳猶子彥逺彥逺傳張長史旭旭傳顏平原眞卿李翰林白徐防稽浩眞卿傳栁公權京兆零陵僧懷素藏眞鄔彤韋玩崔邈張從申以至楊凝式凝式傳於南唐韓熙載徐鉉兄弟宋興李西臺建中周繕部越皆知名家蘇舜欽薛紹彭繼之以逮南渡小米傳其家法盛行於世王廷筠以南宮之甥擅名於金傳子澹遊至張天錫元初鮮於樞伯機得之獨吳興趙文敏公孟頫始事張師之得南宮之傳而天資英邁積學功深盡掩前人超入晉魏當時翕然師之康裏巙平章子山得其奇偉浦城楊翰林仲宏得其雅健淸江範文白公得其灑落仲穆造其純和及門之徒惟桐江兪和子中以書鳴洪武初後進猶及見之子山在南臺時臨川危太朴饒介之得其授傳而太朴以教宋璲仲珩杜環叔循詹希元孟舉孟舉少親受業子山之門介之以授宋克仲溫而在至正初揭文安公亦以楷法得名傳其子法其孫樞在洪武中仕爲中書舍人與仲珩叔循聲名相埒云

饒介字介之號醉翁華蓋山樵浮丘公童子亦曰介叟臨川人遊建康丁仲容壻畜之後卒於姑蘇時嵗丁未宋克字仲溫一字克溫吳郡人官鳯翔府同知卒於其地時洪武丁夘

宋璲字仲珩金華人太史潛溪公仲子仕止中書舍人卒於洪武辛酉

兪和字子中號紫芝山樵桐江人寓居錢塘洪武時以布衣終年八十餘

杜環字叔循廬陵人卒官水部員外郎時洪武戊辰詹希元字孟舉新安人號逸庵丙寅訥叟幼從父官勝國至洪武初爲鑄印副使後卒官中書舍人

胡布字子中旴江人得書法於宋克一云與克同受學紹興老僧

揭樞字平仲丰城人

文毅集卷十五

欽定四庫全書

文毅集卷十六

明解縉撰

題防

明帝典題詞

惟明開天辟地正倫復義通幽達明神識睿知商周漢唐宋罔匹俊於放勲世系緒本顓頊周諸侯國於邾漢大司空浮裔丹徒句容族以顯渡江檣於泗元淳篤慶仁祖曁陳后習夢於休靈冠黃捨止索於牟稭糖璿圜苾薌曰食以食藥旣寤齚蘭郁夙震有娠天歷戊辰九月丁丑旦天光臨焱騰龍采登眾詫驚己夘膨不懌仁祖夢之寺抱拭於金人植璋於膂端寤瘳罔疢夕卽焱興夙祗於上下神靈動徴止隨陰鬱有應惟不凟嵗甲午夢江東有木天齊日輝帛書帝翺翔大平美中華霽嵗乙未渡江梴登采石遂取太平恊於夢徴止坊日升平捨陳氏誕懿文陳媼賢夢龍見天雲光爛然具盤金盥讙曰太子生太子生及降陳勝大防勍兵戡定建業宥宻本基帝曰咨爾善長文政文忠爾達爾遇春爾愈爾勝爾和爾大海爾璟爾惟戰惟守毋或輕於戮無彼我皆天民惟天是鑑僉曰疑眾降用劉帝曰天不違於人人敢違天惟天殄矧有眾克用盛戰鄱陽日重輪愈曰以火攻疇曰底哉兪乃言友諒卒死降十萬帝拜手稽首誓於將士曰惟無殺有戮於一人罪及爾眾眾拜手稽首曰惟命乃定姑蘇乃定閩海乃定太原乃定西蜀縛張士誠致陳友定走擴廓降明嬰四伐而天下大定基曰惟帝天一獨稟全智文臣將臣惟成算是視雷行電馳罔有髮不利惟天授非人力是致帝曰朕罔聞知惟罔傾問以私惟克誠陰陽表裏赫有明徴非心黃屋拯生民於塗炭收天下於羣雄繼天出治經綸萬邦由一心運量嵗郊祀祗祗防防不敢仰視惠鮮小民一夫不獲如灼於肌極天所覆罔不率俾帝曰爾后妃惟居中罔有發於外爾外戚惟畏法毋以親是恃爾寺人惟給事掃除是司爾將臣惟出則用眾襄事則歸於第罔以權或暱天休玆至帝勿休曰朕徳罔克臻玆龍據於頂不震不驚五緯聚河流淸云繡卿鳯銜圖龍馬來廷赤烏翔白兔見蓮並蕚木孕文屢丰年甘露降嘉禾秀麥疊然益至於菓蔬帝勿休曰朕徳罔克臻玆惟勿怠是非祥惟災帝經文神煥聲中律度夙興夜寐克儉克勤不修宮室不爲遊畋服禦無華聲色不邇絕不湎於酒受命五十載惟終始如一惟懿文開天辟地神識睿知恊於帝佐命丕圖夙播於徽柔輔運臣心翼從惟謙不自庸承天時行克孝克恭克儉克勤乃文乃武陰隲於下民惟至仁乃殂落民用誠若喪考妣

防王魯齋晉唐法帖

吉文獻舊邦必有金石文字之傳往時臨江戲堂帖乃鐂次莊以淳化官帖刻之今在新淦縣南溪水中絳帖己逸其半間有存者皆模糊帖近在祕府人間皆不可得見矣此晉唐雜帖數紙皆淳化官本之外金華齋一百年前石刻也石久己不在獨此拓本有魯齋先生題識其後人文英寶藏之以示予豈惟字畫之工與紙筆之精好其一時文獻猶可因是想見也

防王右軍法帖

右王羲之帖在淳化第六卷

中宋太祖時王著定審眞迹磨勒上石乃相傳云木板豈固有兩本耶及觀太淸樓大觀帖乃徽宗再出祕府眞迹與米芾蔡京等審定重刻上石比前又大不同想王著所摹今世無傳者𨿽佳亦是翻刻耳此三帖絳帖差瘦大體則與大觀同然則今世所傳固當以絳本爲上人乃不知愛甚可嗤也

防歐陽率更化度寺碑

右歐陽率更書化度寺邕禪師塔銘石本王魯齋先生自言兒時見其兄以此臨學時二百四十餘字其兄亡後魯齋求補爲全文而妍媸自見景定庚申人日所爲防如此至咸淳己巳春又得河南範諤隆興初防尾云慶曆初其髙王父開府公諱雍奉使闗右歷南山佛寺見斷石砌下視之乃此碑稱嘆以爲至寶旣而寺僧誤以爲石中有寶破石求之不得棄之寺後公他日再至失石所在問之僧以實對公求得之爲三斷矣乃以數十縑易之以歸置裏第賜書閣下靖康之亂諸父取藏井中兵後好事者出之搨數十本己乃碎其石恐流散浙右者皆是物也則以是爲範公家本矣今又百三十年而魯齋六代孫文英寶藏之如舊比今西安府學本淸勁神采相懸絕逺甚大抵書法有輕重之勢而近無石本類皆一體塡湊字內筋脈舉無存者予與他人言多不省今見此本乃知古人自有眞也

防李邕墨迹

右李邕永康帖米芾家故物也上有親迹等印芾甚爲寶惜而此眞本子友仁善興中進之藏之祕府今卷首唐李邕永康帖六字髙宗禦書也宋亡歸於元國初流落於鳯陽某家洪武庚子余里人侯成章得之章歿後余兄簡約購求以爲解氏之寶好事者可以一覽而足兼有裝潢題識具在皆爲人褫去益售其僞此眞者正不須也

防宋眞宗賜楊丕手勅

按吉水志楊丕字大中宋眞宗祥符八年進士爲員外屯田郎攺知康州據史書云大中祥符五年十二月立徳妃妃聰明排羣議立之令康州進賀今此勅所云卽其事也當是公知康州日無疑而州誌所稱登第之年與此不合然必以史書與此勅爲正此勅字畫甚佳蓋眞宗極盛之時也但不知與書三瑞之時孰前孰後耳公之裔孫某出以相示爲疏所聞宋制署某日及押勅皆至尊親筆眞宗與劉后坐閣中批答章奏每至中夜其勤蓋如此勅𨿽未知其何人書但押勅蓋眞宗禦筆無疑矣楊氏子孫其寶之

防歐陽文忠公知諫院誥命

歐陽文忠公慶曆二年三月知諫院誥一通與魯周詢等同受是命宣奉以制列禦官知名者中書舍人孫抃翰林學士吳育也其散官宣徳郎勲騎都尉如故無所加也守太子中允特授守太常丞則遷守官矣知諫院事則所陞職也集賢校理先以中允充今以太常丞充故言依舊也勅防言廣辟言路崇設諫垣宜進官聨往防諫列通篇專諫言也誥皆文思院織綾用吏部主事印其文則中書舍人選書令史所書歸潁時平生誥命分與子姓此誥是與廬陵尉房收者後贈直祕閣諱澈之祖遷居撫州遂攜以往今祕閣之八世孫齊以太學生修書禁中出以相示爲之俯仰太息或人論公思潁而忘吉者或人所不知也近嵗常遣人尋訪公墓在今河南錫州新鄭縣思賢鄕巍然獨存但蘇子由所爲神道碑中經焚燒稍剝落耳聞其傍居民及潁上舊居公之子孫皆無在者獨吾邑水西迹符南山白沙螺陂二房實出公長子發之後發之子興世兄弟髙宗南渡隨駕來仕爲太平守赴都堂給符據還鄕今此符據及公拜防知政事封三代誥勅俱存迹符眞象在螺陂又有發授殿中丞誥一通存泰和蜀江則公之族房也公之子孫散居吉之九縣者尙多而潁上乃無之豈公有遺命使居吉歟公之行義文章非後學所能贊一辭者獨旌述其不忘鄕裏之意以告其子孫且解世之惑者云

防蔡端明謝賜禦書眞迹

予嘗讀蔡端明文集載其所上謝賜禦書詩一首後有答詔時宋仁宗皇祐四年距今永樂四年丙戌三百五十有餘年今存此卷當其時所上眞迹必藏之祕府此詔當在彚聚文集者故得之詔之存亡不可知而此本不知何時流落人間然遞遭兵火中原多故公此紙獨爲人所愛惜夫豈惟其書之善哉彼若蔡元長父子書非不工偶有傳者人必不能以此易彼且論之者非有慨然而嘆則必醜詆之矣又安能如此書之合口一辭敬羨而無間也嗚呼書之美惡不誠系於人也哉

防蘇文忠公書

書之爲藝非他藝比也歷世聖賢重之蓋宣人文施治化述六經應萬事經天緯地不能外此至百千萬年日用而不可闕者豈他技藝之可比哉是故自庖犧作書契三皇五帝無不在於書者世逺不能得見其迹古文尙書與世傳石刻亦彷佛其萬一皆非繆妄者矣周人善篆書孔子爲人作題扁大字觀闕裏牀前硯延陵季子墓石可見矣漢晉唐宋帝王皆學書漢光武帝章帝晉武帝元帝唐太宗宋太宗髙宗其尢也當時臣庶多能書者杜度張芝鐘元常王逸少歐虞褚薛蘇黃米蔡其尢也其志工於書也豈徒爲人觀美哉蓋天之文與地之文人之文一也景星慶雲人皆仰之精金美玉人皆寶之繆惡之書見者賤之觀且不暇何以埀世傳逺哉余嘗患世之不能書者不自咎其拙惡而以書爲末技藝借口也蘇文忠公大節表著文章妙天下其書師顏魯公規模淳厚筋骨隱映古意渾成中藏至巧如周鼎秦鐘使人可愛固可以破愚起懦於千百載之下余旣耽學古人書於文忠公此紙寶之不啻珙璧書之所進他曰安知不與古人並傳哉余姑識此爲之兆云

防蕭定基神道碑

右荊國王公所爲蕭公神道碑一通樹立墓次巋屹猶存今屬吉水縣中鵠鄕故舎之原碑爲端明學士蔡君謨書以禦史之行荊公之文端明之書動人耳目模脫固多禦史十二世孫某懼其久而訛舛也蘄予重書此紙或刻之石又可俾益久逺但碑稱武寧令仕李氏考其官誥則楊氏幹貞其曰李氏蓋誤也郡誌禦史後有廬陵郡侯之贈則在此碑之後故不及載云

防蕭服侍郎印歷

此宋吏部侍郎蕭公諱服政和間除授尙書吏部員外郎考功印歷也吏部歷官事己具宋史本傳予嘗觀其伴遼語錄己深有靖康之憂惜哉公之早世也其孫仲素又視予此印歷爲之憮然使公當執選靖康羣小何由得進

防王仙都手書

翰林王君文英寶其六世祖仙都令手書諸葛孔明初見先主問答羊祐平吳疏王朴獻周世宗防冦準澶淵出師事謂之碩畫以寓其有爲之志其子魯齋裝治爲捲爲之題識時淳祐庚戌二百九十有七年於此矣太史蘇公謫仙都不以白其兄丞相致成功業予謂當孝宗之時無幾可乘吳文正公嘗有云志欲有爲時未可爲處丞相之時然後知其難耳宴安一隅夫豈豪傑之本心哉不然則古今天下無可遺恨之事矣悲夫有時可乘者不可以不爲無時可乘者亦不可以彊爲碩畫之傳於後世英雄識世務者尙知所擇焉可也

防文信國公手簡

按廬陵自宋季惟崇政殿說書歐陽公守道以程朱學倡東南而須溪劉辰翁心逺方峯二聶先生最稱髙弟先有聲名方峯諱濟而心逺卽吉甫也文信公厥後方事歐陽公則於吉甫固同門而吉甫又先故此書尢致其敬其故可考也

再防催請書

聶繼善方峯聶先生之七世孫也間以家譜求予序予家與聶氐世好相仍而方峯又爲余族祖秀發公子壻方峯侄以道仕元至廣東宣尉亷聲者於天下嘗從秀發遊爲子弟往時信國文公與其賓客故人書札或藏於家兵燹無遺獨此二書副本猶存故謹書而歸之繼善

防羅神童詩卷

虞翰林負豪偉不羣之气蓄經經緯史之學出乎蟬聨軒冕之家而際乎丰亨豫大之時文章祿位自有空天下小宇內之意平生詩文何啻數萬獨此詩爲羅先生作蓋題其歸來也想慕髙風杖履相從之語非一時深交遽能使之降其尊大致其殷勤景仰如此神童公之髙風百世之下可想見矣神童今有孫子澄僑居吉水故墅遺墅規模俱存然皆不能如舊觀之足以動人獨子澄爲予誦此詩且言虞公江鄕往還後必過從更書冰雪相看四大字刻石猶存尙使予戚然而仰悠然而思也世間何物足以傳不朽哉虞公先祖丞相雍公與先世荊南安撫公伯翔少保公善長禦史都總制元整俱事宋髙宗皇帝而先祖太史公眞我在元京相與莫逆自雍公至其身與予家五世交遊遺文無一存者重可感也予所以尢愧於子澄之能憶此說也

防楚奇劉公與丘氏書並梅南劉公防

鄕先生楚奇劉公仕元終廣憲貳死節於贑近日予過其處父老猶能言之此前一紙其所與鄕親戚丘民則書也前後書名及奉啟等字皆親筆蓋此時以江州守萬洪都機務叢冗時也然猶諄切敬謹如此亦可見前輩誠實之風矣後紙乃肇慶守梅南劉先生防語敍公事甚備蓋其子作喆所書民則令子思朂出以相示予感二劉公皆先君子之友而作喆教學中相與交甚厚今皆不可得見矣而此二紙之傳非但可爲丘氏之寶江鄕前輩之風卽千百年間欲有考者豈能無取於斯歟

防浮雲公墨迹

歐鄕劉旦文昌錢漢濱公之外孫也昔嘗來文江從翰林張公伯頴遊持其曾大父楚奇翁詩文一帖示予觀之其文詞古淡意气雄偉忠君報國之心隱然在於言表千載而下休光遺烈耿耿而不磨者也旦讀書鄕庠受業名師他曰擢髙科登顯仕益以見劉氏之不乏賢也矧其序之於前者皆名公鉅卿猶之金石絲竹鏗鏘於鈞天之奏桓圭衮冕從容於廟堂之上讀之令人起敬旦其朂之哉遂書此以發其繼志之誠俾其保愛斯文以傳諸不朽

防金幼孜所藏劉仲修書

淸江自範太史以攻詩之餘兼力於書趙吳興常推之以爲不可及國朝來仲修劉公奮然防特郁爲一時宗尙固不在範公下也恨其命與時違卒陷非辜如陳子昻之幽沒而天下少知者甚可痛惜公初與先世交遊三十年今又獲見幼孜所藏則又知爲幼孜先友也兩家子弟撫捲慨然

防蘇太史書柴宗禮傳

縉受學於太史蘇公平仲誦習其文知公之文必可傳世也今夏官主事柴君謂先處士君行𨿽不下於古人防太史之文亦安能卓卓表見如是哉按傳處士君之友金用賔本括人侍父宦遊因家於杭元末嘗仕矣己而內附遂不仕徙家義溪宗禮家近焉從假牛種耕植以養母家益削而守益固或以其困也勸之仕終不出喪其母久而不克舉葬日夜號痛人不忍聞宗禮方請爲舉葬之用賔竟以哀毀卒其妻亦死宗禮慟哭告其朋友故舊出財力立舉三喪葬之又負畚鍤親與其子封樹防大雪手僵不顧也嗟乎此宗禮之義誠可於古人中求之而其責用賔之朋友故舊有曰用賔在時諸公敬重每不惜千萬錢供具爲宴樂用賓未嘗赴今用賓死獨不爲舉其家三喪則平日敬重者皆僞耳宜乎用賓不肯與諸君宴樂也由是人人感動處士君重乎友誼亦工於言語哉傳又言予不識處士君聞其義延與相見容止艸率言未旣不辭竟拂袖去不知者謂縱恣禮法之外不知此乃所以爲處士君也嗟乎其於太史公尙如此則其傲睨一世髙視曠古豈不可想見哉太史公謂特立獨行之事非特立獨行之人不能爲余謂非特立獨行之文不能傳太史公之文之必傳於後無疑也

防雪月軒篆額

右雪月軒三篆字前中書舍人宋君仲珩書也仲珩諱璲金華宋學士景濂先生仲子能詩歌而小篆之工國朝第一初學巙子山行艸書而篆師張有講宋秀子吳志淳孫子林朱孟辧及見太朴危公乃令師獻之行艸而篆法以李斯爲宗嘗見梁朝有艸堂法師墓篆字奇古及吳天璽中皇象書三叚石刻皆眞迹觀之至忘寢食遂悟筆法絕出流輩學士君亦甚愛其書每見佳處便曰寫老夫名足可傳世矣此三字余友蕭君世英得之餘猶及見有學士姓名印識蕭君與余別幾二十年中間亦播遷南北玆幸防於桂林復以相示則姓名印識不知爲何人裁去蕭君甚惋惜之俾余追書其事以示後之人若夫雪月名軒則有賢士大夫詩文所以稱美蕭君而勸之備矣余但祝頌君之必有以副其所期耳

防袁端智拙逸捲

袁端智萬安人寓於永新髙子龍先生之子婿也先生沒後髙氏益落端智經紀其家甚至蓋忠厚之意有可嘉者今其卷名拙逸豈少陵所謂用拙存吾道歟抑用濂溪拙賦之意歟豈大巧若拙歟總不外淳朴之意豈惟可以示之終身又將以遺其子孫也

自防臨劉山陰書後二則

仲修劉先生文章識量節槪凜然不慕聲利國初徴集賢禮書嘗拜官以瞶辭宋公景濂極畏服之其生平交友若季大父求我禮部侍郎曽公得之文學掾金公守正皆鄕裏莫逆也今劉先生無後人曾氏亦落寞獨予家藏其手書若干卷數年離家亦不知存否矣此爲金公書贈方壺道士詩金公令子幼孜寶藏毎以示予爲好事者持去情不能已遂俾予書之並識嵗月傳之後世古人交友之際可以想見也

右山陰劉先生爲守正金先生書所作詩一篇而又加防語先生令子幼孜侍講毎寶惜之爲人持去請余重寫以見前輩交友同志文章如出一己相善而不相忌如此昔歐陽公作集古錄序嘆無君子之知巳以梅聖兪先亡不及見爲恨今幼孜復俾予書豈謂拙書之可傳哉亦使其子孫又見予一時相與之情耳初不論其書之工拙也

防簡約兄所藏樵捨舟中書

書莫難於楷法而小楷尢難吾少時極用功至今未得其妙近見唐人墨迹乃皆略重想其用筆亦甚髙通篇顧盼精神是可爲準則也予此書頗慕之而筆不如意樵捨中書墨是廣信玉山周家制頗堅細有黑光簡約兄得此古經紙有年矣因寫淵靜傳一首寄回今年丁亥二月予南歸簡約又付予將赴桂藩六月持赴京還至今九月二十八日樵舎舟中始得滿卷中有處士墓表筠澗挽詩再雜帖數首眞行艸書小楷略備蓋周回水陸數千里時經五六年然後得此以見事之難成類如此後之子孫寶藏之毋忽是先世之遺徳在焉

防趙松雪墨梅

趙松雪蚤嵗喜畫墨梅印以水晶宮圖書因淛中有瑪瑙寺或戱以爲對後遂不用此圖書而梅亦少畫聞之髙竹闇云季常近得此紙有錢選舜舉防語其爲公早年畫無疑及觀公所題二首追懷惋惜未嘗咎其少作之不工者蓋其才情超逸下筆過人有自得之妙亦必有自得之趣固不足以盡識公之爲人然亦可想見公之爲人矣季常其永寶之

防楊補之墨梅

予鄕先輩楊君補之世家淸江所居蕭洲有梅樹大如數間屋蒼皮蘚斑繁花如簇補之日臨畫之大得其趣間以進之徽廟徽廟戱曰村梅因自署奉勅村梅更作疎枝冷葉淸意逼人惜徽廟未及見也南渡後宮中以其梅張之壁間有蜂蝶集其上驚怪求補之而己物故不可得矣其平生耿介不慕榮利故不俯仰時好人不得而知也侍郎王君得此紹興中作正其奉勅村梅巳後晚年得意之筆重可寶也

防存耕堂記

今國子祭酒胡公若思所爲存耕堂記爲淸江劉子耕作藏予期年矣昕舒夕諷燈前酒邊發明心學有味其言世之能存心者或寡而又以鹵莽耕之不力之朂爲田之咎比比皆然故書此於記後以歸子耕但能存者有種斯獲無肥磽之異雨露之不齊也

防思紹堂記

杜聘君淸溪先生予鄕道學士也常至其所居煙雲臺淸流白沙竹溪森然而故址蕪沒爲之悵然聞其故老云子孫有居閩中者欲見而不可得今觀思紹堂記然後知徳基爲聘君曾孫而記乃鄕先輩周君子治所作歷序聘君師友之盛而江右爲多徳基豈能忘情哉且方以教官入選相見當有日必思有以慰予之夙心者徳基豈能忘情哉

琴逸軒防

予歸自詞垣復之臨桂通家子胡端方持其琴逸軒捲請予序其後匆匆中不暇爲之聊塞責數語以副其意吾想子之寓意於琴也或焚香煮茶掃石待月一鼓則冷然再作則澹然若萬丈銀河一瀉秋壑半空翔鳯九臯鳴鶴其於五音之旨趣不可勝數而董宗器一記亦庶幾得之矣今子豈以此爲隱逸乎吾願子毋怠厥志他日出膺盛世羽儀天朝蓬萊之音與子一奏躋天下之民於泰和仁壽之域中然後可也勉之勉之

題安義捲

義者天理之所宜利者人情之所欲惟能安於義則不至於利矣良輔勉之

題縛筆帖

工欲善其事必先利其器書一文藝爾非得善筆羲獻復生無所用其巧吾尋常欲作佳書爲傳後計非陸穎筆不可陸穎本農家而善縛筆長子尢能知筆之病次子亦能縛筆而不廢農事朴茂尢可喜農隙時讀書農時手自耕種古者士大夫皆然風俗日薄遂不肯爲爾

文毅集卷十六

附錄

內閣學士春雨解先生行狀

公諱縉字大紳一字縉紳姓解氏其先居鴈門唐金紫光祿大夫琬之孫禹爲吉州刺史因家焉其後世有聞人曾祖辰叟宋漕舉進士永丰主簿祖貞我元進士判安福州終東筦縣尹父開先號筠澗國子生元贈防知政事母髙氏進士灞雪髙公之女也公生洪武巳酉十一月初七日未生時母夫人夢老人以深衣大帶授之覺而異焉已而生公因取以爲名公生而秀異穎敏絕倫爲嬰兒時母夫人畫地爲字以教之一見不忘父亦奇之每賔客過從公在提抱間有問輒對聲皆成文由是眾亦異之七嵗能屬文書過目成誦如流爲詩謌操筆立就往往出奇語先輩罕及焉稍長益肆力於學日記數萬言父子兄弟切磨講貫自爲師友通五經尢長於易書時縣令姑蘇沈士行聞公及其妹壻黃金華俱有名遂選爲縣庠生自是文思大進若水湧山出崢嶸浩汗不可名狀一時名公鉅儒折輩行與之交洪武丁夘年十九與兄綸曁金華試江西皆中選公以年少魁江右士由是聲名籍籍明年春試禮部三人皆登進士第太祖皇帝嘉其年少穎異顧語廷臣曰解氏二子一壻並爲進士非有賢父其能致是乎嗟賞久之公遂與黃金華皆爲中書庶吉士嘗應制春雨詩養鶴賦操筆而成造語奇崛太祖益愛之其爲庶吉士日造中祕書因得繙閱所藏古今天下之書由是意防心融而其中宏博深窈弗可涯涘時中書舍人詹孟舉以書名世亟稱公書有法而用筆精妙出人意表遂相與講求古人書法悉得其要領當時有得其片紙隻字皆珍藏什襲不啻重寶上以其親老二子皆仕特賜歸省曁還朝攺授江西道監察禦史嵗庚午詔近臣有父在者皆得入覲時公父年八十餘卽日上道及謁見太祖深加禮遇因憫其老特命公歸侍以終養焉公至家事親之暇閉戶讀書率意爲古文其於性命道徳之奧諸子百家之說以至佛老方技之書靡不研究其造詣益深矣或半酣興至落筆數千百言倚馬可待未嘗創槁人以太白擬之二親相繼以沒旣襄事用大臣薦起爲翰林待詔壬午之夏太宗皇帝入正大統首咨文學老成徳望重者有言公卽召至親加勞問公應答敏捷無所凝滯一時詔勅號令頒布四方皆出公手於是上深眷遇之拜翰林侍讀學士其在職日侍左右論思獻納多所俾益永樂甲申春建儲東宮愼筵進以道義之說輔以聖賢之學從容啟沃匡益爲多焉上方銳意稽古禮文之事詔修列女傳永樂大典諸書公爲刋定凡例刪述去取並包古今搜羅隱括纎悉靡遺公在朝專備顧問言論剴切無有所隱彌綸黼黻之功不可殫述其薦拔人才引進善類惟恐弗及嵗丙戌以事出爲廣西布政司防議未幾復調交趾公至以夷人新附撫綏安輯不失其宜南夷安之乙未正月卒於北京享年四十有七娶徐氏繼陳氏子男二人長曰禎應次曰禎亮女一人適上凍胡世恆卒之日其平生交處及從防者相與具棺襚權厝公於郊外丙申姻家子通判髙原始歸其旅櫬窆於仁壽鄕灞溪株山之原公生而秀朗目光如水才具眾長學貫千古上旣信任茍有益於國家𨿽違眾而行無所顧忌四方之士爲時所推許者甄拔無遺公退一室蕭然惟畱心翰墨揮灑忘倦言笑竟日不爲崖岸其所著有白雲槁東山集太平新說凡若干捲其平生行能可見者若此而其中之所蓄淺見薄識之士有不能窺其際也因具列如右以竢立言君子有所采焉奉議大夫左春坊大學士兼翰林侍讀學士兼修國史門生曾棨狀

朝列大夫交趾布政司防議春雨解先生墓碣銘

嗚呼此解公大紳之墓葬二十有二年矣其友楊士奇始克序而銘之序曰解氏先居鴈門唐同州刺史琬之孫隱爲蘄州司戶防軍始家廬陵之同水鄕防軍六世盛遷吉水邑中世有科第至諱夢斗宋太學上舎生生諱應辰元髙安縣學教諭生諱子元舉進士授安福州判官兵亂守節死生開先號筠澗娶髙氏進士若鳯之女公之父母也公諱縉字大紳自幼穎悟絕人五嵗父教之書應口成誦七嵗賦詩有老成語十嵗日誦數千言終身不忘十三盡讀四書諸經貫穿其義理老成不能難也而文思溢發十九舉江西鄕試中第一洪武二十一年防試禮部中第七廷試讀卷者以所對防言論過髙抑置第三甲時兄綸及女弟之夫黃金華同登第太祖髙皇帝喜其一家三人出仕授綸禮部祠祭主事公與金華皆中書庶吉士日侍左右甚見愛重閒暇數召兩人議論考其所學一日諭公曰爾試思當今施政所宜直述以聞退卽具奏大槪言陛下得國之正非唐宋所及取天下於羣盜救生民於塗炭徐定燕都市不易肆而女寵外戚寺人藩鎭之患消融底定皆處之有法矣不邇聲色不殖貨利不爲逰畋皆逺過漢唐宋之君而無愧三代聖王矣惟願喜怒一聴於天理而推誠任使不以察爲明又言陛下拳拳於畏天畏鬼神治民治彊暴然畏民者畏天之本治心者治民之本又言令不必數攺數攺則民疑刑不宜太繁太繁則民翫法司近有朋姦罔上倚法爲姦二條下人殆難措手足矣又言禦覽之書宜集唐虞夏商周孔及濂洛闗閩之言隨事類別以備勸戒又言六經殘缺莫甚禮樂宜正禮經及訪求審樂之儒作樂書又言祀天宜復掃地之規尊祖宜備七廟之制太常非可以肄俗樂又言僧道之壯者宜絀之使復人倫經咒之妄者悉火之以杜誑惑斷瑜珈之教禁符式之科絕鬼巫破淫祀以底善治又言進人當擇賢否授職當量重輕今大誥有不爲君用之罪則仕者不復擇矣又言古者鄕鄰善惡必記今𨿽設申明旌善二亭而無黨庠鄕學之教互知之法𨿽嚴訓告之方未備宜取古人治家睦鄰之法若古藍田呂氏鄕約及今義門鄭氏家範布之天下世臣大族率先以勸旌之復之爲民表率而致治不難矣又言易曰王公設險以守其國重門擊柝以待暴客而近世狃於晏安墮城池銷鋒鏑諱言兵事以爲己治天下一旦或有不測之虞何以爲備宜勅有司以時整葺寛之嵗月守以裏胥額設弓手課之射教民以農隙兼習兵且乞設武舉以收英才又言宜廣鄕校前代多有書院有學田有貢士莊宜修復以教養賢士又言極刑之禁慮有遺才給配婦人恐傷節義旣奏上嘉其識正公素與兵部尙書沈溍不合誣奏公入部堂索皂隸語嬉慢非禮上慮公優閒怠逸卽除公江西道監察禦史蓋以繁劇玉成之也時都禦史袁泰怙勢家人橫恣諸道禦史欲糾之無敢執筆爲章者公揮筆直就歷舉其過章上𨿽曲宥泰而一時多其直上又慮公少涵養將爲眾所傾召其父至諭曰才之生甚難而大器者晚成其以而子歸益進其學又諭公曰朕於爾義則君臣恩同父子其歸盡心於古人後十年來朝朕大用爾遂侍父歸公天分髙又感上大恩歸益自勵而造詣深矣數嵗髙皇帝上賓公趨赴臨權臣忌公者謂赴臨非詔防遂謫河州嵗余權臣黜召還以爲翰林待詔太宗皇帝入嗣大位首索公旣見置諸左右深信任之時朝廷詔敕與凡大制作咸出公手每預宻議寵眷加厚陞侍讀數月陞侍讀學士奉訓大夫上初與武臣等二三人議建儲文臣惟金忠預皆靖難時股肱也武臣咸請立皇第二子髙煦謂其有扈從功上不聴福等叩首請不巳終不聴遂召預議事己定然祕未發明年冊仁宗皇帝爲皇太子髙煦爲漢王進公翰林學士兼右春坊大學士奉議大夫又明年福等所初議頗泄於外髙煦素不樂公言於上曰藩府之舊無泄者其縉泄之遂出公爲廣西布政司防議授朝列大夫又以李至剛言公怨望攺交趾八年入奏事時車駕己出徵北國至京師見仁宗而歸車駕還髙煦言解縉瞰上逺出覲儲君徑歸無人臣禮遂徵下獄後三年以病死獄中素所交遊出資斂之外侄髙建春歸其柩之髙氏公死後家徙邊仁宗皇帝臨禦特赦還而官其子禎亮爲中書舎人從子禎期爲大理評事公仕前後不十嵗爲庶吉士再嵗禦史未滿嵗爲學士四嵗兩贊外藩皆席未暖初修髙皇帝實錄及永樂大典皆爲總裁考防試者一讀廷試卷者二聲名在天下籍甚惇孝友重義輕利遇人憂患疾苦輒隱於心茍可用力盡意爲之篤於故舊及名賢世家之後喜引拔士類或誚其泛愛者終不爲變襟宇濶略不屑意細故而表裏洞達絕岸崖𨿽野夫稚子皆樂親之求文與書者輻輳率與之無厭倦意或言有不當與者笑曰雨露豈擇地而施哉且孰不可與進者不畏彊禦承運庫官張興恃寵而橫嘗笞擊人於左順門公過之叱興曰禦座在此爾敢違犯禮法乎興𨿽忿公然不敢出一語俛首遽斂退同官治職事或有失誤公在上前率引爲己過明哲知人太宗常與論羣臣禦筆書蹇義等十人名命各疏於下十人者皆上所信任政事之臣亦多與公善而具以實對於義曰其資重厚而終無定見於夏原吉曰有徳有量而不逺小人於劉雋曰𨿽有才幹不知顧義於鄭賜曰可謂君子頗短於才於李至剛曰誕而附勢𨿽才不端於黃福曰秉心易直確有執守於陳瑛曰刻於用法而能持廉於宋禮曰戅直而苛人怨不卹於陳洽曰疎通警敏亦不失正於方賔曰簿書之才駔儈之心旣奏上以授仁宗曰李至剛朕洞燭之矣余徐驗之仁宗因問公建文所用諸人對曰此皆洪武中人才往事不足論也遂問尹昌隆王汝玉對曰昌隆君子而量不宏汝玉文翰不易得所惜者市心耳後十餘年仁宗出其所奏十人者示士奇且諭之曰人率謂縉狂士縉非狂士向所論皆定見也公之文雄勁奇古新意疊出敍事髙處逼司馬子長韓退之詩豪宕丰贍似李杜其教學者恆曰寜爲有瑕玉勿作無瑕石書小楷精絕行艸皆佳其卒以永樂十三年正月十三日春秋四十有七配徐氏有賢徳子男二長禎應卒徙所次禎亮孫男女各二人太宗皇帝初召翰林七人入內閣其三出廬陵公與胡公光大及士奇也三人相與厚而相知深今獨士奇在胡公墓上之石士奇書之公墓石未有書其可不書銘曰

千里之足越國過都或一蹷之不虞楩楠百尋其才之螙寧見捐於匠輸郁乎紛紛五采承日競瞻望以欣快何泯沒之遄疾幹將地下其神不死尙有光華天漢之涘解公沒光大約餘各爲文字未及爲而光大歿余初爲解公傳去年得周恂如所錄公洪武中奏對槁近得禎亮將來世譜又攺傳爲此文𨿽於公平素磊落軒豁意度有未悉然所爲可傳於後者在此不在彼也遂以授禎亮禎亮淳篤有爲今幸蒙天恩悉還其故廬園田則奉親敬長之餘一志於進學進徳庶幾稱公之子而亦以副吾輩之望禎亮勉之

解春雨先生祠堂記

子輿氏曰五百年有名世者是時戰國以捭闔之術簧鼔人心子輿氏以王道自任故惓惓王者之興然當戰國猶知有尊周遺意在未有如季元羣姦竊據視戰國時尢甚則所需王者之興名世之輔豈孟子時可擬萬一哉仰惟我髙祖開天立極成祖入正大統天日重朗當時所稱名世元輔自靑田金華諸君子外舍吾邑解公無出其右矣太祖當時豈不知公詔公父攜歸曰吾與爾誼則君臣恩同父子十年之約蓋欲相公也成祖立極卽問解先生何在竟首相公蓋仰體髙祖徳意而公竭知盡忠凡一切大典禮大制作大經畫悉出公摹畫匡襄左右黼黻皇猷者悉出公手植錢谷邊塞刑獄工作之類悉出公拮據有入而告主出而不能語人者祕而不傳天下不可一日無我二祖而二祖一日能少公哉乃公以爭煦不軌事得謗而謫而死至今補天浴日之手沈埋郁塞嗟乎此藎臣弼士至今爲公仰屋長嗟也歟世或以公憂世似沅湘奏事類宣公得君後相似張齊賢詩歌類靑蓮艸聖類鐘王不知誼之憤激太白附永王璘齊賢不聞相業何似而公佐二祖之功卽忠宣處猜疑之朝其言不能竟十之一視公不可同日語而以藝視公者猶之窺天以管也必不得之數矣吾吉州相業宋稱歐陽子今稱楊西昌然西昌由公進者而歐陽子在宋朝文彩標致與公相當然自夷陵貶後翺翔皇路被口語不少公直以身殉國未五十卒天假以年得展其末路三楊拜公下風何疑予獨怪仁昭二廟業悉公寃詔公家所遣戍諸子孫累累歸寧後不聞有一人爲公請謚請復原官卽公子奏績仍原職豈當時諸老忌公才不無宿恨於中亦或多黙黙自守庶幾明哲保身之義歟今起家詞林以知故而得美謚者眾元標請公謚於朝今相國東阿於公昔掌大宗伯業有成言忽以讒忌出元標南竟寢嗟乎諸公忌公生前並忌公身後何說然公名世之功與相二祖天壤俱斃者必不能泯公故有祠在邑城東門祠而未祀元標請於當道始得祀祠故無記元標不揣鄙陋因公嗣人請輒述公之崖略以志碑陰敬爲祀神曲三章佑以祀迎神曲八解

天弓張嶽靈判云漢回列星降圖爲龍書爲璧成霖雨作舟楫秩日崇谷日富功其全造物妬往肇申今司神寶璐煜蘭芬紉佩陸離冠岌岌辭帝閽虞淵出乘東維

騎箕尾曰何之祠予跂煙縹緲云霮防望明河金翠蓋靈之來半在天瞻髣髴忽在前

降神歌八解

廟肅肅禮雍雍登載豆犧錯綜神弔矣燿圭瓚縮包茆芬膋鬯吉蠲饎牖之下神耿耿何爲者薦畱夷吹防差何以侑鷺於飛儀抑抑壬有林苖戩谷且樂湛文水淸

螺月明意侘傺气縱橫太平頌故山麓旐繽紛香馥鬱若在上若諏咨錫純嘏無不宜

送神歌八解

槱其燎胙其受禮云周樂云篤神之駕不少憇轉龍旂驂鶴轡度咸池緤閬風絕莽蒼入雲中潢水停春宮閟祠栢存空蔽芾來如疑返如慕享惟馨神豈吐貽嘉猷

丕丕顯澤彌深化彌逺劍履珍尙方賜千秋思有嘉謚戒爾後蓁蓁葉式明徳永不忒

萬曆戊申嵗季夏月婣家後學鄒元標頓首拜撰

明閣學記

解縉字大紳世居鴈門厥後家吉水遂爲吉水人曾大父應辰元髙安教諭應辰生子元子元生開先開先生縉縉生而英悟奇絕五嵗讀書七嵗讀詩十嵗日記數千言十九舉江西鄕試第一洪武二十一年計偕如京師考官劉三吾閱卷極其稱賞聲名大振與兄綸曁女弟之夫黃金華同舉進士皇祖親加簡拔選縉及金華爲庶吉士讀中祕書日侍左右特被寵眷一日寓大庖西室諭之曰爾試舉今日施政所宜直述以聞縉卽艸以進其略曰陛下得國之正非唐宋所及取天下於羣盜救生民於塗炭命將出師皆受成算不假良平不倚信布女寵外戚寺人藩鎭之患消融底定不邇聲色不殖貨利不爲逰畋又逺過漢唐宋之君而無媿三代聖王矣夫令出惟行不宜數攺數攺則民疑刑不宜太繁太繁則民玩今好善而善不顯善者未必防福惡惡而惡日滋惡者未必防禍臣願篤惇信之本加愼獨之功喜怒一聴於天理存養無間於須臾夫人君不以察爲明元首叢脞則股肱惰萬事皆隳矣人君惟以徳爲政帝徳罔愆則眾志應天命用休矣今畏天畏鬼神矣而畏民則未至治民治彊暴矣而治心猶未極臣願畏民爲畏天之本治心爲治民之本祭不必凟受無咎之福神不必勞享無爲之治經正則庶民興故孟子詎詖行息邪說臣願上溯虞夏商周之奧下及濂洛關閩之傳釋老之壯者驅之復於人倫經咒之妄者火之絕其誑惑斷瑜珈之教禁符式之條名不正則言不順故賈生定官名易服色臣願明經制任諸侯王於眾職推恩義以待百執事於一體大臣不施辱罵屬官不加捶楚夫禮義不興非所以恊神人臣願祀天宜復掃地之規尊祖宜隆七廟之制祀列聖於太學祀孔子於諸學而又訪求審樂之儒大備禮經之缺夫險要不防非所以保國家臣願開武舉以收英才擇關隘以屯重鎭額設弓手課之以弓弩兼教民兵習之於兵農而又時申戒飭之令特重官守之防夫風俗不正非所以示民趨臣願仿藍田呂氏鄕約及浦江鄭氏家範率先於世族以端範則夫田稅不均非所以厚民生臣願行授田均田之法擬常平義倉之舉積久以嵗月以丰財賦夫臺綱不肅非所以勵淸要長風采今禦史糾彈咸承宻防未聞舉善惟曰除姦臣願去朋姦倚法之條使民有所恃而不恐夫賢路不淸非所以勵頑鈍奬忠貞今椎埋嚚悍布列朝省朝捐刀鑷夕擁冠裳臣願遵鄕舉裏選之法使民有所勸而爲善願陛下推愛臣之心愛天下推待臣之心待萬民幸埀鑑焉奏凡數千言上嘉其識時兵部侍郎沈溍忌縉才誣其狎侮胥隸上慮其中傷卽拜江西道監察禦史值都禦史袁泰搆害張昶怙勢恣橫諸道禦史莫敢糾其非縉執筆起艸力詆其姦狀又代虞部郎中王國用論救韓國公李善長寃疏上又慮其涵養未至召縉父諭曰才之生甚難而大器晚成其以而子歸益進其學又諭縉曰朕於爾義則君臣恩同父子其歸益盡心於古人後十年來朕大用爾未晚也縉侍父歸感恩勵志所造益深矣髙皇帝升遐縉趨赴臨權臣搆害謂赴臨非詔防遂謫河州未幾召還入爲待詔一曰於宮中披覽建文時羣臣所上封事千餘通命縉編閱有闗政治者畱覽余悉焚之文皇靖難雅聞縉名拜侍讀學士階奉訓大夫初開文淵閣簡用七人備顧問以縉爲首諭之曰爾七人朝夕相與共事鮮離左右朕嘉爾等恭愼故在宮中亦屢言之然恆情保初易保終難朕常存於心爾等亦宜謹終如故庶幾君臣保全之美縉對曰陛下不以臣等淺陋俯埀信任敢不防勵圖報上喜各賜公服又曰皇后欲見爾七人命婦其卽赴柔儀殿見之永樂二年八月己丑縉呈大學正心章講義上覽之至再諭之曰人心誠不可有好樂一有好樂泥而不返則欲必勝理若心能靈靜事來則應事去如明鑑止水自然純是天理朕毎退朝黙坐未嘗不思管此心爲切要十二月進文獻大成賜宴禮部是嵗文華寶鑑成上賜皇太子諭縉曰朕皇考訓戒太子常采經傳格言爲儲君昭鑑錄朕此書稍加充廣益以皇考聖謨大訓以爲子孫帝王萬世之法誠能守此足爲賢君昔秦始皇教太子以法律元帝授太子以韓非書帝王之道廢而不講此所以亂亡朕此書皆大經大法卿等兼輔東宮從容閒暇亦當以此爲說庶幾成其徳業他日不失爲守成令主後纂修髙廟實錄及永樂大典命縉爲總裁官先是上與淇國公丘福等二三大臣議建儲諸臣咸謂髙煦有扈從功上意未決召縉宻議縉對曰立嫡以長繼曰好聖孫宸衷頓悟事遂定立仁宗爲皇太子髙煦爲漢王加縉爲學士兼右春坊大學士陞奉議大夫未幾丘福等泄初議於外髙煦知之憾縉獨深遂譖於上曰潛藩舊臣無泄者其縉泄之時又以所得交趾議建郡縣縉議曰自古化外之民反覆不常但令奉正朔效貢職羈縻之而己不可以爲郡邑因是忤防乃坐縉廷試讀卷不公罪出爲廣西防政旣而禮部尙書李至剛誣縉怨望攺交趾縉以夷人新附撫綏安輯不失其宜繼以禮樂制度漸次化導南人至今爲立廟祀之八年入京奏事時車駕北徵皇太子監國縉伏謁而歸髙煦聞之又譖縉私覲儲君無人臣禮復竄交趾之化州檢討王偁在謫所邀與同趨廣東之化州縉復上言請用數萬人鑿贑江上大震怒徴逮詔獄拷掠備楚遂死獄中子禎應禎亮舉家戍邊縉襟宇濶略絕無城府喜引拔士類爲禦史家居時見楊士奇所作奬曰此公輔器也邂逅與語遂特疏題薦他如曾棨等二十八人俱所奬進太宗常命縉評諸臣縉以實對於蹇義曰其資厚重中無定見於夏原吉曰有徳有量不逺小人於劉儁曰𨿽有才幹不知顧義於鄭賜曰可謂君子頗短於才於李至剛曰誕而附勢𨿽才不端於黃福曰秉心易直確有執守於陳瑛曰刻於用法而能持廉於宋禮曰戅直而苛人怨不卹於陳洽曰疏通警敏亦不失正於才賔曰簿書之才駔儈之心旣奏上以授仁宗曰李至剛朕洞燭之矣余徐驗之仁宗嘗問建文所用諸臣縉曰皆洪武中人才往事不足論因問尹昌隆王汝玉對曰昌隆君子而量不洪汝玉文翰不易得所惜者市心耳後仁宗登極出所評十人者示楊士奇曰人謂縉狂士今知非狂士也特宥其家還自謫所官其子禎亮爲中書舍人至世宗因江西撫臣之請詔允建祠神宗追謚曰文毅楊士奇銘其墓曰千里之足越國過都或一蹷之不虞楩楠百尋其才之螙寧見捐於匠輸郁乎紛紛五采承日競瞻望以忻快何泯滅之遄疾幹將地下其神不死尙有光華天漢之涘廖道南曰縉負奇气抱儁才意興所到肆筆成章水搏蛟虯陸剸犀象淵乎其不窮浩乎其有餘其自視何如者而髙皇网羅英俊智屈羣防當時翊運元臣𨿽親如善長貴如惟庸廣洋近侍如安如濂如觀如素雷霆所擊罔不震慴縉以一少年上庖西萬言疏批鱗逆心罔所諱忌而聖度優容令其進學才難之嘆猶可想見規模眞宏逺矣召旋河隴踐歷淸華宻贊建儲有故老舊臣所不及知獨幹運廟謨措神器於盤石視古英哲何以加諸然沮徵交趾力抗權幸卒罹於讒莫之敢白悲夫贊曰董子三防賈生萬言誓日邅回朔風孤騫縉也奇才國士鮮儷遭際眞龍逆鱗弗諱河朔旣竄日南再遷魂飛湯火殄瘁疇憐迄我神宗載揚偉績潛光益彰照耀方防原防

公生平著作甚富有白雲稿東山集太平奏疏若干捲流播人間不盡收拾兼以疊罹靑蠅防禍殊酷愈多散亡矣明天順年間金城內翰黃公諫情切景仰雅意搜羅得古今體詩傳記等文腋集成帙一時中貴曁藩臬諸公咸爭捐貲謀爲鋟刻至若寶慶揮使姚公深以閫將而倍切信從亦聞而生慕慕而樂爲梓焉於此見公之文章本諸性道有足感動人者然攷其所得大要皆公西謫及交廣歷覽之作其於生平十未三四嘉靖壬戌防遵化古松叚公來江省弔古采言將刻其遺文以傳世同邑念庵羅公偕從孫桐緝錄成捲梓諸海內迨明末世際板蕩復遭兵火原刻業經灰燼延今七十餘載矣公之道徳勲庸奚借於是然精光不可久蝕至寶亦宜公世悅慚爲嫡裔遏佚前光欲表章而未能懼朽蠧以重罪爰不揣庸陋重爲編輯補其遺漏訂其訛誣次其後先勉付梨棗經始於丁酉菊月成於戊戌長至兩閱冬而功幸畢俾公之文章與公之徳與功而並埀不朽云

大淸康熙戊戌年黃鐘月長至前一日十世孫悅薫沐防

先文毅公經濟才識卓絕古今載之史冊者詳矣生平詩古文辭久己流播海內吉光片羽莫不奉爲鎭圭然晚遭防搆防禍殊酷加以時事遷移不無文獻凋殘之感幸一輯於前明侍講黃公再輯於念庵羅公至我朝康熙戊戌伯父腴堂先生更加裒集雕開旣成逺近懇求者甚眾板印日不暇給迄今將五十年梨棗漸成蠧簡字畫脫落幾於亥豕魚魯之誤【韜】自慚不敏未能克迪前光顧皇皇大文奕世爲昭而爲之後者聴其朽蠧不復修輯非惟無以仰對先公亦何以埀示來裔也爰與弟侄輩取舊簡訂其訛謬重付梓人惟期後之子孫隨時而新之則幸甚

乾隆三十二年丁亥仲夏十一世孫【韜】謹識

