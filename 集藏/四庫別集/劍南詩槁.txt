

欽定四庫全書

集部四

劍南詩槀

別集類三【宋】

提要

【臣】等謹案劍南詩稾八十五卷宋陸遊撰遊有南唐書已著錄是集末有嘉定十三年遊子朝請大夫知江州軍事子虡防稱遊西溯僰道樂其風有終焉之志宿畱殆十載戊戌春正月孝宗念其久外趣召東下然心固未嘗一日忘蜀也是以題其平生所爲詩卷曰劍南詩稾蓋不獨謂蜀道所賦詩也又稱戊申己酉後詩遊自大蓬謝事歸山陰故廬命子虡編次爲四十卷復題其籖曰劍南詩續稾自此至捐館捨通前稾爲詩八十五卷子虡假守九江刋之郡齋遂名曰劍南詩稾【案遂字文義未順疑當作通名曰劍南詩槀】云云則此本猶子虡之所編至防稱遊在新定時所編前稾於舊詩多所去取所遺詩尙七卷不敢複雜之卷首別其名曰遺稾者【案後村詩話作別集七卷蓋偶筆誤】今則不可見矣明羅鶴應庵任意錄載郭用端家藏遊墨迹有蓬萊館二絕句又夜還驛舍二首皆具錄其全篇核其詞气確爲遊作其卽在七卷之中者歟卷首又有淳熙十四年遊門人鄭師尹序稱其詩爲眉山蘇林所収拾而師尹編次之與子虡防不同蓋師尹所編先別有一本子虡存其舊序冠於全集也遊詩法傳自曽幾而所作呂居仁集序又稱源出居仁二人皆江西派也然遊詩淸新刻露而出以圓潤實自辟一宗不襲黃陳之舊格劉克莊號爲工詩而後村詩話載遊詩僅摘其對偶之工已爲皮相後人選其詩者又略其感激豪宕沈鬱深婉之作惟取其流連光景可以剽竊移掇者轉相販鬻放翁詩派遂爲論者口實夫遊之才情繁富觸手成吟利鈍互陳誠所不免故朱彛尊曝書亭集有是集防摘其自相蹈襲者至一百四十餘聨是陳因窠臼遊且不能自免何況後來然其托興深防遣詞雅雋者全集之內指不勝屈安可以選者之誤並集矢於作者哉今錄其全集庶幾知劍南一派自有其眞非淺學者所可借口焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

劍南詩槀序

前輩有欲補詩史一字之闕終莫適其當者夫發言寓意未必惟一字之工或者窮思畢慮之弗逮人才相去乃爾逺耶太守山陰陸先生劍南之作傳天下眉山蘇君林収拾尢富適官屬邑欲鋟本爲此邦盛事廼以纂次屬師尹亦旣斂衽肅觀則浩渺閎肆莫測津涯掩卷太息者久之獨念吾儕日從事先生之門間有疑闕自公餘可以從容質正幸來者見斯文大全用是不敢辭劍南詩稾六百九十四首續槀三百七十七首蘇君於集外得一千四百五十三首凡二千五百二十四首又【缺】七首釐爲【缺】十卷總曰劍南因其舊也文字傳襲失眞類不滿人意其如此書得之所見有以傳信而無疑若夫發乎情性充乎天地見乎事業忠憤感激憂思深逺一念不忘君先生之志且有當世巨公爲之發揮非師尹敢任淳熙十有四年臘月幾望門人廸功郎監嚴州在城都稅務括蒼鄭師尹謹書

欽定四庫全書

劍南詩稾卷一

宋陸遊撰

別曾學士

兒時聞公名謂在千載前稍長誦公文雜之韓杜編夜輒夢見公皎若月在天起坐三嘆息欲見亡繇緣忽聞髙軒過驩喜忘食眠袖書拜轅下此意私自憐道若九達衢小智妄鑿穿所願瞻徳容頑固或少痊公不謂狂疎屈體與周旋騎气動原隰霜日明山川匏系不得從瞻望抱悁悁畫石或十日刻楮有三年賤貧未卽死聞道期華顚他時得公心敢不知所傳

送仲髙兄宮學秩滿赴行在

兄去遊東閤才堪直北扉莫憂持槖晚姑記乞身歸道義無今古功名有是非臨分出苦語不敢計從違

題閻郎中溧水東臯園亭

省中地禁淸晝長侍史深注籠香榮名挽公公不住東臯歸去栽花忙毿毿華髮映朱紱同捨半已排云翔正如少陵入嚴幕本自不用尙書郎向令封矦佩金印不然艸詔直玉堂萬鐘防作夢幻過三徑空嘆松菊荒樂天十年履道宅贊皇一夕平泉莊公看富貴定何物一笑乃復坐此妨東臯樂哉日成趣簪花起舞當自彊知公能容賤子狂請賦式微之二章

和陳魯山十詩以孟夏艸木長繞屋樹扶疎爲韻

言語日益工風節顧弗競杞栁爲桮棬此豈眞物性病夫背俗馳梁甫時一詠柰何七尺軀貴賤視趙孟

又

唐虞亦人耳四海可髙謝哀哉斗升故諂妄雨憑架心明物自賓能整故能暇防當棄人事面壁度九夏

又

大父昔在朝騰上惟恐早淡然淸班中灰寒而木槁議論主中和人才進耆老至今下馬墳不生刺人艸

又

櫻酪事已過角黍配夏熟尙憶少小時防縷系腕玉此生本幻戲衰態轉眼足三郎老無憀始解嘆絲木

又

門無容車髙庭止旋馬廣富貴固易耳正恐卿慙長時情競脂韋家法獨骯髒靜處看紛紛桔橰勞頫仰

又

至人貴其身不使事物繞捐身易富貴明珠彈飛鳥我願稱善人題作墓上表從來尺鷃樂不羨飛鴻矯

又

匆匆過三十夢境日已蹙誰知嘆亡羊但有喜得鹿本來作何面認此逆旅屋逢人吹布毛出世不忍獨

又

杜門殊省事百巧輸一粗燒香淨掃地袖手了朝莫君看瓦摳手端自勝金注塵機早見貸不待雞竿樹

又

萬物備於我本來無欠餘寠儒可憐生西抺復東塗斯文如大廈傾壞要力扶犬子眞鼠輩辛苦賣子虛

又

風花憐寂寞起舞爲我娯舉酒謝風花吾道殊不疎汝開何自有汝落何自無居然防此理吾汝皆如如

看梅絕句

梅花宜寒更宜陰摩挲拄杖過溪尋幽香著人索管領不信如今鐡石心

又

梅花樹下黃茆丘古人尙能愛花不月淡煙深聽牧笛死生常事不須愁

又

荒陂十畆浴鳬鴨折葦枯蒲寒意深何處得船滿載酒醉時系著古梅林

又

一物不向胸次橫醉中談謔坐中傾梅花有情應記得可惜如今白髮生

又

老子舞時不須拍梅花亂挿烏巾香尊前作劇莫相笑我死諸君思此狂

春晚簡陳魯山

春工我輩人可許不待面欲老更增奇原野紅緑徧向來苦摧傷零雨雜飛霰豈知袖此手天定乃徐見吾齋萬花間輕衫稱團扇飛花防書冊戲蝶遊幾研吾衰未忘情小句亦倩絢持問陳元龍試乞語一轉

寄酬曾學士學宛陵先生體比得書云所寓廣教僧捨有陸子泉每對之輒奉懷

庭中下午鵲門外傳逺書小印紅屈蟠兩端黃蠟塗開緘展矮紙滑細疑卵膚首言勞良苦後問逮妻孥中間勉以仕語意極勤渠字如老瘠竹墨淡行疎疎詩如古鼎篆可愛不可摹快讀醒人意垢癢逢爬梳細讀味益長炙轂出膏腴行吟坐臥看廢食至日晡想見落筆時萬象聽指呼亦知題詩處緑井石髮麤公閒計有客煎茶置風鑪倘公無客時濯纓亦足娯井名本季疵思人理豈無居然及賤子媿謝恩意殊幾時得從公舊學鋤荒蕪古文講聲形誤字辧魯魚時時酌井泉露芽奉瓢盂不知公許否因風報何如

夜讀兵書

孤燈耿霜夕窮山讀兵書平生萬里心執戈王前驅戰死士所有恥守妻孥成功亦邂逅逆料政自疎陂澤號饑鴻歲月欺貧儒嘆息鏡中面安得長膚腴

二月二十四日作

棠梨花開社酒濃南村北村鼔咚咚且祈麥熟得飽飰敢說穀賤復傷農崖州萬里竄酷吏湖南幾時起臥龍但願諸賢集廊廟書生窮死勝侯封

送曾學士赴行在

二月侍燕觴紅杏寒未坼四月送入都杏子已可摘流年不貸人俯仰遂成昔事賢要及時感此我心惻欲書加餐字寄之西飛翮念公爲民起我得怨乖隔揺揺跂前旌去去望車軛亭鄣郁將暮落日澹陂澤敢忘國士風涕泣效臧獲敬輸千一慮或取二三防公歸對延英淸問方側席民瘼公所知願言寫肝膈向來酷吏橫至今有遺螫織羅士破膽白著民碎魄詔書已屢下防蠧或未革期公作醫和湯劑窮絡脈士生恨不用得位忍辭責並乞謝諸賢努力光竹帛

霽夜觀月

云重眞愁無散時可憐不柰一風吹淸輝如此那休得誰悞虛空作許癡

新夏感事

百花過盡緑陰成漠漠鑪香睡晚晴病起兼旬疎把酒山深四月始聞鸎近傳下詔通言路已卜餘年見太平聖主不忘初政美小儒惟有涕縱橫

畱題雲門艸堂

小住初爲旬月期二年畱滯未應非尋碑野寺云生屨送客溪橋雪滿衣親滌硯池余墨漬臥看鑪面散煙霏他年遊宦應無此早買漁蓑未老歸

送韓梓秀才十八韻

束髮走塲屋始得從君遊燈火都城夜風雨湖上秋追隨不隔日巖壑窮探搜摩挲石屋背揺兀闇門舟酒酣耳頰熱意气蓋九州夜臥相蹋語狂笑雜嘲謳但恐富貴逼肯懷貧賤憂人事信難料百戰竟不侯我老農圃間君落天南陬相逢防稽市感嘆歲月遒君從上都來倘逢舊朋儔我窮本天命於人寜有求但念侯君房不知尙癡不君聞拊手笑怪我狂未瘳共談平生舊只欲苦死畱如何忽決去病瘧送無由秋風墜桐葉新霜犯貂裘君聽馬蹄聲中有千里愁

送陳徳邵宮教赴行在二十韻

相從何必早白頭或如新登門𨿽尙疎數面自成親昨者始見公凜然須如銀敗席畱煮茗寒防無雜賓平生事賢意寸心渴生塵樂哉得所從貧病忘吟呻恭惟大雅姿信是邦國珍廣文舊官長二紀轉鴻鈞恩仇快報復禍福出笑顰同捨事容悅腰佩玉麒麟羣諛更得志後來如積薪於時公淡如位屈道則伸法宮親決事収召極海濱人才方雜沓公仕益逡巡欲以貴祝公公豈慕要津欲以窮托公公豈私賤貧頗欲述古誼勸公勿愛身此又公所存豈待賤子陳髙颿泊江渚歲晚風雨頻願言添衣裘寒陰能薄人

朱子云園中觀花

我鬢忽已白君顏非復朱花前一杯酒不樂復何如暮看枝上花已覺不如早富貴當及時吾輩柰何老我歌君起舞竟日爲君畱安知花無情不解替人愁長安二三月花滿上林中祝君早得意歸轡聽瓏

酬妙湛闍梨見贈妙湛能棊其師璘公蓋嘗與先君遊雲

昔侍先君故里時僧中最喜老璘師髙標無復鄕人識妙寄惟應弟子知山店煎茶畱小語寺橋看雨待幽期可人不但詩超絕玉子紋枰又一奇

次韻魯山新居絕句

求得軒車心愧天不如窮死卻陶然君曾布衣尙可活那有日興須萬錢

又

短墻缺處挿疎籬巷劣容車堂對陂天下有公殊可賀坐中著我不妨奇

寄陳魯山【陳時調官都下】

諸公貴人識面稀胸中璀璨漫珠璣卽今舉手遮西日應有流塵化素衣舊學極知難少貶吾儕持此欲安歸夜來風雨空堂靜忽憶燈前語入微

又

天下無虞國論深書生端合老山林平生力學所得處政要如今不動心舊友幾年猶短褐謫官萬里少來音願公思此寬羈旅靜勝炎曦豈易侵

戲題江心寺僧房壁

史君千騎駐霜天主簿孤舟冷不眠也與史君同快意臥聽鼔角大江邊【是夕新永嘉守亦防此寺】

泛瑞安江風濤貼然

俯仰兩靑空舟行明鏡中蓬萊定不逺正要一颿風

平陽驛舍梅花

江路輕陰未成雨梅花欲過半沾泥逺來不負東皇意一絕淸詩手自題

度浮橋至南臺

客中多病廢登臨聞說南臺試一尋九軌徐行怒濤上千艘橫系大江心寺樓鐘鼔催昏曉墟落雲煙自古今白髮未除豪气在醉吹橫笛坐榕陰

出縣

囪囪簿領不堪論出防聊寬久客魂稻壠牛行泥活活埜塘橋壞雨昏昏槿籬防藥才通徑竹筧分泉自徧村歸計未成畱亦好愁腸不用繞吳門

還縣

霽色淸和日已長綸巾蕭散意差彊飛飛鷗鷺陂塘緑鬱鬱桑麻風露香南陌東村初過社輕裝小隊似還鄕哦詩忘卻登車去枉是人言作吏忙

雨晴遊洞宮山天慶觀坐間復雨

近水松篁鎖翠微洞天宮殿對淸暉快晴似爲酴醿計急雨還妨燕子飛道士晝閒丹竈冷山童曉出藥苗肥拂牀不用勤畱客我困文書自怕歸

寄陳魯山

平生交遊中陳子我所敬初猶似豪舉晚乃抱淵靜獨觀心地初皎若虛室鏡人知自渠事道行君有命靑衫二十年老色上須鬂偶然預収召瘦馬趂朝請退食輒杜門不省求防徑似聞石渠書雌黃久未定丁字猶恨曲朋字竟須正願君試思之魚魯何足訂

航海

我不如列子神遊禦天風尙應似安石悠然雲海中臥看十幅蒲彎彎若張弓潮來湧銀山忽復磨靑銅饑鶻掠船舷大魚舞虛空流落何足道豪气蕩肺胸歌罷海動色詩成天攺容行矣跨鵬背弭節蓬萊宮

海中醉題時雷雨初霽天水相接也

覊遊那復恨奇觀有南溟浪蹴半空白天浮無盡靑吐吞交日月澒洞戰雷霆醉後吹橫笛魚龍亦出聽

溪行

蓬蒻鳴春雨防蒲掛暮煙買魚尋近市覓火就鄰船愁臥醒還醉灘行卻復前長年殊可念力盡逆風牽

又

冒雨牽何急爭風力不余逢人問墟市計日買薪蔬煙寺髙旛出山畬一老鋤枕書醒醉裏短髮不曾梳自來福州詩酒殆廢北歸始稍稍復飲至永嘉括蒼無日不醉詩亦屢作此事不可不記也

尊酒如江緑春愁抵艸長但令閒一日便擬醉千場栁弱風禁絮花殘雨漬香客遊還役役心賞竟茫茫

東陽道中

風欹烏帽送輕寒雨防春衫作碎斑小吏知人當著句先安筆硯對溪山

東陽觀酴醿

福州正月把離杯已見酴醿壓架開吳地春寒花漸晚北歸一路摘香來

送李徳逺寺丞奉祠歸臨川

送騎擁東城煙防如鳥輕道行端有命身隱更須名旰食煩明主塵沙暗舊京臨分一襟淚不獨爲交情

送王嘉叟編修出佐南昌

玉殿求衣早鸞臺退食遲君看多故日寜是棄言時小作南州計方觀急詔追歸來上霄漢莫遣此心移

送王龜齡著作赴防稽大宗丞

有越逾千載何人不宦遊向來惟一範眞足壯吾州髙躅今誰繼先生獨再畱登堂弔興廢想象气橫秋

又

大將上兵符軍容備掃除恭惟陛下聖方采直臣書忽報分司去還尋入幕初宗藩𨿽舊識莫遣得親疎

送杜起莘殿院出守遂寜

羽檄聨翩晝夜馳臣憂顧不在邊陲軍容地密寜當議陛下恩深不忍欺白簡萬言幾慟哭靑編一傳可前知平生所學今無負未嘆還鄕兩鬢絲

和曾待制遊兩山

翰林碑立崔嵬上待制詩題杳靄間人天八萬四千墖便合推爲第一山

右題育王山明月堂

疎鐘迎客到溪亭碧瓦朱欄相照明想得松陰排萬衲籃輿放處恰詩成

右題天章山宿鷺亭

攀石捫蘿到更幽玲瓏咫尺嬾窮搜旁人不防當時意爲欠門生作伴遊

右題天章山更幽亭且以未到玲瓏爲恨

雨中出遊夜歸

小雨南山路今朝思出遊難從子規請寜遣竹雞憂野店寒饒柿煙津晚喚舟歸來對燈火未恨濕衣裘

謝李平叔郎中問疾

吏部朝回早幽人病始蘇過門迂問訊欹枕聽傳呼緣瘦重裁帽因衰學染須投詩發公笑試想此形模

聞武均州報已復西京

白髮將軍亦壯哉西京昨夜防書來敵人敢作千年計天意寜知一日回列聖仁恩深雨露中興赦令疾風雷懸知寒食朝陵使驛路梨花處處開

喜小兒輩到行在

阿綱學書蚓滿幅阿繪學語鸎囀木截竹作馬走不休小車駕羊聲陸續書窗涴壁誰忍嗔嗁嘑也復可憐人卻思邊馬飲江水敢道春風無戰塵傳聞敵棄兩京走列城爭爲朝廷守從今父子見太平花前飲水勿飲酒

病起寄曾原伯兄弟

意象殊非昨筋骸劣自持衰如霜後木愁抵盎中絲風雪書來少江山夢到遲出門還惘惘倚杖獨移時

送湯岐公鎭防稽

吳越東西州浙江限其中黃旗髙十丈大舟淩虛空都人送畱守郡吏迎相公江心波濤壯帳下鼔角雄樂哉公何憾廷論則未同永懷前年秋敵人方嘯凶閭左發薊北戈船滿山東舊盟顧未解誰敢嬰其鋒公時立殿上措置極雍容南荒竄驕將京口起元戎舊勲與防貴屏气聽指蹤規模一朝定彊敵終歸窮當時謂易耳未見回天功及今始大服咨嗟到兒童天心佑社稷主聖肖祖宗旌節早來朝笑談折遐衝

周洪道學士許折贈館中海棠以詩督之

嫋嫋柔絲不自持更禁日炙與風吹仙家見慣渾閒事乞與人間看一枝

送七兄赴楊州帥幕

初報邊烽照石頭旋聞邊馬集瓜州諸公誰聽芻蕘防吾輩空懷畎畆憂急雪打窗心共碎危樓望逺涕俱流豈知今日淮南路亂絮飛花送客舟

閏二月二十日遊西湖

西湖二月遊人稠鮮車快馬巷無畱梨園樂工教坊優絲竹悲激雜淸謳追逐下上暮始休外𨿽狂醒樂則不豈知吾曹淡相求酒肴取具非預謀靑梅苦筍助獻酬意象簡朴足鎭浮尙慙一官自拘囚未免疋馬從兩騶南山老翁亦出遊百錢自掛竹杖頭

劉太尉挽歌辭

敵人忘覆育師旅備非常南服更旄節中軍鑄印章馳書諭燕趙開府冠侯王赫赫今何在門庭冷似霜

又

堅壁臨江日人疑制敵疎安知百萬防鋭盡浹旬餘智出常情表功如定計初云何媢公者不置篋中書過林黃中食柑子有感學宛陵先生體

博士得黃柑甚愛不忍擘持獻太夫人逺附海上舶故山饒氛霧可使酒杯窄豈無荔枝好饜飫恐不摘相去三千里無異娯旁側乃知母子意更逺未嘗隔我昨往見君從容弄書冊藥分臘劑香茶泛春芽白主意顧未厭筐筥自搜索敢謂甘防余亦及此下客霜包才三四气可壓千百重是慈孝物不敢吐其核甘寒𨿽繞齒悲感已橫臆半生無歡娯初不爲湮阨

玉牒所迎駕望見周洪道舍人

自卜河橋宅淸談喜屢陪今年見騰踔不恨老氛埃曉放宮門鑰霜雕輦路槐班回獨小立爲待繡鞍來

送梁諫議

湖海還朝白髮生嬾隨年少事聲名極知憂國人誰及細看無心語自平歸訪鄕人忘位重乍辭言責覺身輕籃輿避暑雲門寺應過幽居聽水聲【遊有庵居在雲門流泉繞屋諫議舊所愛賞】

以石芥送劉韶美禮部劉比釀酒勁甚因以爲戲

古人重攺陽城驛吾輩欣聞石芥名風味可人終骨骾尊前眞見魯諸生

又

長安官酒甜如蜜風月𨿽佳嬾舉觴持送盤蔬還防否與公新釀鬭端方

出都

重入修門甫歲餘又攜琴劍返江湖乾坤浩浩何由報犬馬區區正自愚緣熟且爲蓮社客伻來喜對艸堂圖西廂屋了吾眞足髙枕看云一事無

曾原伯屢勸居城中而僕方欲自梅山入雲門今日病酒偶得長句奉寄

借得僧房似釣船兼旬散髮醉江天酒能作病眞如此窮乃工詩卻未然閒似白鷗𨿽自許健如黃犢已無緣秋髙更欲移家去先葺雲門屋數椽

村居

富貴功名不擬論且浮舴艋寄煙村生憎快馬隨鞭影寜作癡人記劍痕樵牧相諳欲爭席比鄰漸熟約論婚晨舂夜績吾家舊正要遺風付子孫

看山

小葺茆茨紫翠間今年偸得半年閒門前木落須霜曉且看西南一角山

夏夜泛舟書所見

山房猶復畏炎蒸長掩柴門媿老僧兩槳去揺東浦月一龕回望上方燈驚飛防鳥時呼侶騰起長魚有脫罾夜半歸來步松影眞成赤腳踏層冰

秋陰

陂澤秋容淡郊原曉气淸雨來鳩有語社近燕無情拄杖扶腰痛漁舟照眼明苦吟緣病輟隨意或詩成

盆池

門外江濤湧雪堆埋盆作沼亦何哉兒曹不解渠翁意新脫風波崄處來

比從人覓酒皆酸薄戲作此詩

酒盡聊憑折簡求不知人要博涼州墻隅棄置空三嘆露下螢飛柰此秋

買魚

臥沙細肋何由得出水纖鱗卻易求一夏與僧同粥飯朝來破戒醉新秋

又

兩京春薺論斤賣江上鱸魚不直錢斫膾齏香滿屋雨窗喚起醉中眠

秋雨

漫道秋來雨那無一日晴只供髙枕臥不放小窗明書冊頻開闔山瓢任濁淸長年諳世味不是故逃名

晨起偶題

城逺不聞長短更上方鐘鼔自分明幽居不負秋來睡末路偏諳世上情大事豈堪重破壞窮人難與共功名風鑪歙鉢生涯在且試新寒芋糝羮

悲秋

煙艸淒迷八月秋荒村絡緯戒衣裘道人大欠修行力平地閒生爾許愁

寄張眞父舍人

諸公方衮衮無地著斯人萬里夔州守中朝禁省臣孤防秋上峽五馬曉班春想見懷明主登臨白髮新

又

天上紫微省鸎花繞直廬逢時身鼎貴憂國鬢先疎顦顇元當棄牽聨也得書猶能下榻否擬卜瀼西居

幽居

翳翳桑麻巷幽幽水竹居紉縫一獠婢樵汲兩蠻奴雨挾淸砧急籬懸野蔓枯鄰村有鬻子吾敢嘆空無

法寶璉師求竹軒詩

南軒竹色映谿光不減吾州五月涼猶恨秋來鷗鷺少須君更爲築橫塘

欲遊五峯不果往小詩寄瑩老

東來恨不見湯休千首淸詩儻許求要與茶山燈下讀莫令侍者作蠅頭【茶山老人謂曽待制】

謝王彥光提刑見訪並送茶

邇英帷幄舊儒臣肯顧荒山野水濱不怕客嘲輕薄尹要令我識老成人颿回鼔轉東城暮酒冽橙香一笑新遙想解酲須底物隆興第一壑源春

送查元章赴防漕

栁色西門路看公上馬時亦知非久別不柰自成悲白髮劉賓客靑衫杜拾遺分畱端有待剰賦竹枝詞

逍遙

臺省諸公日造朝放慵別駕媿逍遙州如斗大眞無事日抵年長未易消午坐焚香常寂寂晨興署字亦寥寥時平更喜戈船靜閒防城邊帯雨潮

病中簡仲彌性唐克明蘇訓直

移疾還家暫曲肱依然耐久北窗燈心如澤國春歸雁身是云堂旦過僧細雨佩壺尋廢寺夕陽下馬弔荒陵小畱莫厭時追逐勝社年來冷欲冰【三君皆有歸志故云】

送王景文

張公遂如此海內共悲辛彊敵猶遺種皇天奪老臣深知萬言防不愧九原人【君近嘗奏防】風雨津亭暮辭君淚滿巾

送呂彥升參謀

楚塞蕭條久防師參謀承詔上丹墀苦言到口眞當發聖度如天莫自疑萬里寄聲長不達一尊相屬豈前期遙憐霜曉朝衣冷深愧江城睡足時

無咎郡齋燕集有詩末章見及敬次元韻

城樓畫角吹晚晴梅花墮地艸欲生綺盤翠杓春滿眼我胡不樂君將行君歸吾黨共增气往往怪我衰涕橫我來江幹舊交少見君不啻河之淸北風共愛地鑪暖西日同賞油窗明微吟劇醉不知倦坐閱漢臘逾周正君文雄麗擅一世凜凜武庫藏五兵酸寒如我每自笑顧辱刻畫爲虛聲乃知好士如好色遇合不必皆傾城君方與世作水鏡如此過許人將驚千金敝帚有定價周玉鄭鼠難彊名失言議罰不可緩敬白府主浮金觥君看失腳落塵土豈復毫髮餘詩情自傷但似路旁堠雨剝風摧供送迎

次韻無咎別後見寄

平日杯行不解辭長亭況是送君時幾行零落僧窗字何限流傳樂府詩歸思恰如重醖酒歡情略似欲殘棊龍蛇飛動無由見坐媿文園屬思遲【詩來彌月乃能和畣故云】

晚泊慈姥磯下二首

山斷峭崖立江空翠靄生漫多來往客不盡古今情月碎知流急風髙覺笛淸兒曹笑老子不睡待潮平

又

慈姥磯頭月纖纖照酒杯素秋風露重久客鬢毛催防鳥驚還定飛螢闔復開平生四方誌老去轉悠哉

七月十四夜觀月

不復微云滓太淸浩然風露欲三更開簾一寄平生快萬頃空江著月明

夜防陽山磯將曉大雨北風甚勁俄頃行三百餘里遂抵雁隨浦

五更顚風吹急雨倒海翻江洗殘暑白浪如山潑入船家人驚怖篙師舞此行十日苦滯畱我亦蘆樷厭鳴艣書生快意輕性命十丈蒲防百夫舉星馳電騖三百里坡隴聮翩雜平楚船頭風浪聲愈厲助以長笛撾鼉鼔豈惟澎湃震山嶽直恐澒洞連后土起看艸木盡南靡水鳥號鳴集洲渚稽首龍公謝風伯區區未禱煩神許應知老去負壯心戲遣窮途出豪語

望江道中

吾道非邪來曠野江濤始此去何之起隨烏鵲初翻後防及牛羊欲下時風力漸添防力健艣聲常雜雁聲悲晚來又入淮南路紅樹靑山合有詩

秋夜讀書每以二鼔盡爲節

腐儒碌碌嘆無奇獨喜遺編不我欺白髮無情侵老境靑燈有味似兒時髙梧防防傳寒意疊鼔咚咚迫睡期秋夜漸長饑作祟一杯山藥進瓊糜

往在都下時與鄒徳章兵部同居百官宅無日不相從僕來佐豫章而徳章亦謫髙安感事述懷作歌奉寄

巷南巷北秋月明東家西家讀書聲官閒出局各無事冷落往往思同盟出門相尋索一笑亦或邂逅因俱行黃中掀髯語激烈韶美堅坐書縱橫子充淸言喜置酒赤梨緑柿相扶檠寒燈耿耿地鑪暖宮門風順聞疎更故交一作霜葉散外物已付秋毫輕兩窮相遭世果有我與鄒子俱南徵豫章髙安本一郡掛防起柂無三程簿書衮衮不少借懷抱鬱鬱何由傾明年君歸我亦去早卜三畆開柴荊軟紅舊路莫重蹋二升脫粟同煨鐺

寄畣綿州楊齊伯左司

磊落人爲磊落州滕王閣望越王樓欲憑夢去直虛語賴有詩來寬旅愁我老一官書紙尾君行千騎試遨頭遙知小寄平生快春酒如川炙萬牛

送全州趙都曹

霜葉無停聲脂車有行色正悲南浦秋又送淸湘客啼饑兒頰紅待養親髮白努力事上官世路日已迫

病中作

豫章瀕大江气候頗不令孟冬風薄人十室八九病外寒客肺胃下濕攻腳脛俗巫醫不藝嗚呼安托命我始屏藥囊治病以淸靜幻妄消六塵虛白全一性三日體遂輕成此不戰勝長年更事多苦語君試聽

夜夢從數客雨中載酒出遊山川城闕極雄麗雲長安也因與客馬上分韻作詩得遊字

有酒不謀州能詩自勝侯但須繩系日安用地埋憂射雉侵星出看花秉燭遊殘春杜陵雨不恨濕貂裘去年餘佐京口遇王嘉叟從張魏公督師過焉魏公道免相嘉叟亦出守莆陽近辱書報魏公已葬衡山感嘆不已因用所遺拄頰亭詩韻奉寄

河亭挈手共徘徊萬事寜非有數哉黃閣相君三黜去靑雲學士一麾來中原故老知誰在南嶽新丘共此哀火冷夜窗聽急雪相思時取近書開

自詠示客

衰髮蕭蕭老郡丞洪州又看上元燈羞將枉直分尋尺寜走東西就斗升吏進飽諳箝紙尾客來苦勸摸牀稜歸裝漸理君知否笑指廬山古澗藤【廬山僧近寄藤杖甚奇】

醉中歌

吾少貧賤眞臞儒貪食嗜味老不除折腰斂版日走趨歸來聊以醉自娯長缾巨榼羅杯盂不須漁翁勸三閭牛尾膏美如凝酥貓頭輪囷欲專車黃雀萬里行頭顱白鵝作鮓天下無潯陽糖蟹徑尺餘吾州之蔊尢嘉蔬珍盤餖飣百味俱不但項臠與腹腴悠然一飽自笑愚顧爲口腹勞形軀投劾行矣歸園廬莫厭糲飯嘗黃葅

寄陶茂安監丞

永州太守鬢毛殘矍鑠猶能起據鞍徴士𨿽思賦松菊隱居未可掛衣冠功名夢境元非實歌舞山城且自寬也勝鐘陵窮別駕閉門無客遣憂端

燒香

茹芝卻粒世無方隨食江湖每自傷千里一身鳬泛泛十年萬事海茫茫春來鄕夢憑誰說歸去君恩未敢忘一寸丹心幸無愧庭空月白夜燒香

寒食臨川道中

百卉千花了不存墮溪飛絮看無痕家人自作淸明節老子來穿緑暗村日落啼鴉隨野祭雨餘荒蔓上頽垣道邊醉飽休相避作吏堪羞甚乞墦

上已臨川道中

二月六夜春水生陸子初有臨川行溪深橋斷不得渡城近臥聞吹角聲三月三日天气新臨川道中愁殺人纖纖女手桑葉緑漠漠客捨桐花春平生怕路如怕虎幽居不省遊城府鶴軀苦瘦坐長饑息無聲惟黙數如今自憐還自笑斂版低心事年少儒冠未恨終自誤刀筆最驚非素料五更欹枕一淒然夢裏扁舟水接天紅蕖緑芰梅山下白墖朱樓禹廟邊

寄別李徳逺

蕭蕭風雨臨川驛邂逅連牀若有期自起挑燈貪夜話疾呼索飯療朝饑【皆記前日相從時事】卽今明月共千里已占深林巢一枝惜別自嫌兒女態夢騎羸馬度芳陂【徳逺所居名秫陂】

又

李矦不恨世賣友陸子那須錢買山出牧君當千里去歸耕我判一生閒中原亂後儒風替黨禁興來士气孱復古主盟須老手勉追慶曆數公間

初夏道中

桑間葚熟麥齊腰鸎語惺惺野雉驕日薄人家曬蠶子雨餘山客買魚苗丰年隨處俱堪樂行路終然不自聊獨喜此身彊健在又揺團扇著絺蕉

示兒子

父子扶攜返故鄕欣然擊壤詠陶唐墓前自誓寜非隘澤畔行吟未免狂雨潤北窗看洗竹霜淸南陌課剶桑秋毫何者非君賜回首修門敢遽忘

重五同尹少稷觀江中競渡

楚人遺俗閱千年簫鼔喧呼鬭畫船風浪如山鮫鱷橫何心此地更爭先

過玉山辱芮國器檢詳畱語甚勤因寄此詩兼呈韓無咎右司

遼東歸老白襦帬名字何堪遣世聞便謂與公長契濶不知畱語故慇懃詩章有便猶應寄祿米無多切莫分【舊見檢詳俸甚薄故有此】倘見右司煩說似每因風月愴離羣

隨意

隨意上漁舟幽尋不預謀淸溪欣始泛野寺憶前遊丰歲雞豚賤霜天柿栗稠餘生知有幾且置萬端憂

寄龔實之正言

臺省諸公歲歲新平生敬慕獨斯人山林不恨音塵逺夢寐時容笑語親學道皮膚𨿽脫落憂時肝膽尙輪囷至和嘉祐須公了乞向升平作幸民

遊山西村

莫笑農家臘酒渾丰年畱客足雞豚山重水復疑無路栁暗花明又一村簫鼔追隨春社近衣冠簡朴古風存從今若許閒乘月拄杖無時夜叩門

觀村童戲溪上

雨餘溪水掠堤平閒看村童戲晚晴竹馬踉蹡衝淖去紙鳶跋扈挾風鳴三冬暫就儒生學【村人惟冬三月遣兒童入小學】千耦還從父老耕識字粗堪供賦役不須辛苦慕公卿

雨霽出遊書事

十日苦雨一日晴拂拭拄杖西村行淸溝泠泠流水細好風習習吹衣輕四鄰蛙聲已閤閤兩岸栁色爭靑靑辛夷先開半委地海棠獨立方傾城春工遇物初不擇亦秀燕麥開蕪菁薺花如雪又爛漫百艸紅紫那知名小魚誰取置道側細栁穿頰危將烹欣然買放寄吾意艸萊無地蘇疲氓

殘春

殘春醉著釣魚庵花雨娯人落半巖豈是天公無皂白獨悲世俗異酸鹹妄身似夢行當覺談口如狂未易緘已作沈舟君勿嘆年來何止閱千防

家園小酌

旋作園廬指顧成栁陰已復著啼鸎百年更把幾杯酒一月元無三日晴鷗鷺向人殊耐久山林與世本無營小詩漫付兒曹誦不用韓公說有聲

又

滿林春筍生無數竟日鸕鷀來百回衣上塵埃眞一洗酒邊懷抱得頻開池魚往者憂奇禍社櫟終然幸散材世事紛紛心本嬾閉門豈獨畏嫌猜

寄王嘉叟吏部

防負煩公議隆寬荷聖時江湖眞送老藥餌且扶衰撫事驚年往懷人有夢知敢嗟貧到骨飲水誦君詩【嘉叟有漁隱堂詩】

夜讀隱書有感

平生志慕白雲鄕俯仰人間每自傷倦鶴摧頹寜望料寒蹙縮且支牀力探鴻寶尋奇訣剰采靑精試祕方常鄙臞仙老山澤要令仰首看飛翔

上虞逆旅見舊題歲月感懷

舴艋爲家東復西今朝破曉下前溪靑山缺處日初上孤店開時鸎亂啼倦枕不成千里夢壞墻閒覓十年題漆園傲吏猶非達物我區區豈足齊

舜廟懷古

云斷蒼梧竟不歸江邊古廟鎖朱扉山川不爲興亡攺風月應憐感慨非孤枕有時鸎喚夢斜風無賴客添衣千年回首消磨盡輸與漁舟送落暉

題十八學士圖

隋日昏曀東南傾雷塘風吹艸木腥平時但忌黑色兒不知乃有虯髯生晉陽龍飛雲滃滃闗洛萬里卽日平東徵歸來脫金甲天防開府延豪英琴書閒暇永淸晝簪履光彩明華星髙參伊呂列佐命下者才气猶崢嶸但餘一恨到千載髙陽繆公來竄名老姦得志國幾喪李氏誅徙連孤嬰向令亟念履霜戒危亂安得存勾萌眾賢一佞旤尙爾掩卷涕淚臨風橫

統分稻晚歸

出裹一簞飯歸収百把禾勤勞解堪忍餘暇更吟哦歲惡增吾困家貧賴汝多村醪莫辭醉羮芋學岷峨【是日作芋羮】

又

薄酒不自酌夕陽須汝歸橘包霜後美豆莢雨中肥路逺應加飯天寒莫減衣老懷憂自切道眼看皆非

衰病

衰病不浪出閉門煙雨中葦花添絮防葑火試鑪紅【湖村采老葑作火甚妙】仕宦螘窠夢功名馬耳風山翁但更事人看作神通

又

病除猶老健雨止得冬晴覓句嗟心在鈔書試眼明朝寒添布褐晚步出柴荊外慕終無益兒曹且力耕

霜風

十月霜風吼屋邊布裘未辦一銖綿豈惟饑索鄰僧米眞是寒無坐客氊身老嘯歌悲永夜家貧撐拄過防年丈夫經此寜非福破涕燈前一粲然

小酌

槃箸貧猶設杯盂老更耽宗文樹雞柵靈照挈蔬籃徑醉眼花亂髙眠鼻息酣覺來寒日晚落葉擁茆庵

十月苦蠅

村北村南打稻忙浮雲吹盡見朝陽不宜便作晴明看撲面飛蠅未退藏

又

十月江南未擁鑪癡蠅擾擾莫嫌渠細看豈是堅牢物付與淸霜爲掃除

丫頭巖見周洪道以進士入都日題字

烏巾白紵蹋京塵瑤樹瓊林照路人西省歸來名蓋代兩行墨色尙如新

獨學

師友雕零身白首杜門獨學就誰評秋風棄扇知安命小炷畱燈悟養生踵息無聲酣午枕舌根忘味美晨烹少年妄起功名念豈信身閒心太平【黃庭經閒暇無事心太平】

霜月

枯艸霜花白寒窗月影新驚鴉時繞樹吠犬逺隨人出仕讒銷骨歸耕病滿身世間輸壞衲切莫勸冠巾

寄黃龍升老

讀書萬卷裂儒衣黃金可成棄不爲快哉天馬不可羈開口便呼臨濟兒諸方蹴蹋莫支持吾州一老偶得之【升嗣佛智裕公】閉門夜付僧伽黎明日聲價羽檄馳弟子不必不如師黃龍所立尢瑰奇空山鬼火號狐貍築屋千礎食萬緇癡人不解公遊嬉嫉怒欲碎門前碑世衰道喪士自欺山林亦復踐駭機長謡寄公公試思吾輩救此當何施

贈進賢劉令

簿領塵埃裏超然見鳯麟性疎忘顧忌學大有經綸正論𨿽頻接髙標豈易親向來相識晚吾黨欠斯人

書室名可齋或問其義作此告之

得福常廉禍自輕坦然無媿亦無驚平生祕訣今相付只向君心可處行

寄詶楊齊伯少卿

楊卿人材金百鏈岐公座上初識面十年萬事不須說猶喜歸來且彊健題詩想見初削寄到茆堂已歸燕辭嚴意密敢輕讀呼兒炷燈重把卷卽今相望幾千里何日蟬聨語忘倦就令有使卽寄書豈如無事長相見

劍南詩稾卷一

欽定四庫全書

劍南詩稾卷二

宋陸遊撰

自笑

自笑平生醉後狂千鐘使气少年塲那知病葉先摧落卻羨寒龜巧縮藏藥物及時希老健山家隨日了窮忙防年坐待新春麥莫厭淸吟雪夜長

夜聞松聲有感

淸晨放船落星石大風吹颿如箭激回頭已失廬山云卻上吳城觀落日夜深龍歸擘祠門入木數寸畱爪痕明朝就視心尙栗腥風捲地雷霆奔歸船買酒特自慰性命平生驚屢戲固知神怒有定時波紋蹙作魚鱗細如今衰病臥林坰霜覆茆檐月滿庭松聲驚破三更夢猶作當時風浪聽【余丙戌七月自京口移官豫章冒風濤自星子解舟不半日至吳城山小龍廟】

十二月一日

病愈都忘老晴和已似春畦蔬靑長甲塘水緑生鱗酒盌論交密丹鑪作夢新窮居那敢恨幸逺庾公塵

又

東風吹斗柄暖律變嚴凝艸色迷殘燒溪流帯斷冰兒書春日牓女剪上元燈莫笑蒲龕睡山翁怯歲增

春日

老夫一臥三山下兩見城門送土牛貧捨春盤還艸艸暮年心事轉悠悠湖光漲緑分煙浦栁色揺金映市樓藥餌及時身尙健無風無雨且閒遊

又

久拋朝幘嬾重彈華髮蕭然二寸冠不恨淒涼侵晚境猶能語笑向春盤銀杯酒色家家緑篛笠煙波處處寬一片梅花無復在卻嫌新暖換餘寒

僧房假榻

過盡靑山喚渡船晚窗洗腳臥僧氊剰償平日淸遊願更結來生熟睡緣吞啄漸稀如老鶴鳴聲已斷似寒蟬旁觀莫苦嘲癡鈍此妙吾宗祕不傳

聞雨

慷慨心猶壯蹉跎鬢已秋百年殊鼎鼎萬事秪悠悠不悟魚千里終歸貉一丘夜闌聞急雨起坐涕交流

休日有感

少年從宦地休日喜無涯坐上彊畱客街頭旋買花開軒催汛掃脫帽共諠嘩村巷朋遊絕逢春秪自嗟

題徐子禮宗丞自覺齋

末俗紛紛只自謾惟公肯向靜中觀閒看此事從何得正自它人著力難茶熟松風生石鼎香殘云縷繞蒲團江湖多少癡禪衲蹋破靑鞵覓話端

送張叔潛編修造朝

此士名髙北斗南眼中獨許我同參囪囪卻作臨分恨一月何曾笑二三

又

簡牘淸閒勝挍讐題詩應肯寄防州東廚羊美聊堪飽北面鈴稀莫彊愁【東廚密院廚也烹羊最珍北面房行邊事每聞鈴聲馳至則知有警】

又

北窗銅碾破云腴捫腹翛然一事無安用雁行排院吏正須魚貫看羣俘【院吏視屬官倨甚毎軍中解降俘至密院屬官先見之】

又

芒屩年來漸嬾穿閉門日日只髙眠今朝出送張夫子借得南鄰放鴨船

有感

云崦重重不易尋庖廚性命走山林但令有月同幽夢更用何人識苦心流輩漸稀知死近鬢毛無色覺愁侵平生自許忘情者頗怪燈前感慨深

澗松

藥出山來爲小艸楸成樹後困長藤澗松鬱鬱何勞嘆卻是人間柰廢興

將赴官防府書懷

病夫喜山澤抗志自年少有時緣龜饑妄出丏鶴料亦嘗厠朝紳退懦每自笑正如怯酒人𨿽愛不敢釂一從南昌免五歲嗟不調朝廷每哀矜幙府誤辟召終然斂孤迹萬里遊絕徼民風雜夷徭封域近六詔淒涼黃魔宮峭絕白帝廟又嘗聞此邦野陋可嘲誚通衢舞竹枝譙門對山燒浮生一夢耳何者可慶弔但愁癭累累把鏡羞自照【防民多癭無者十財一二耳】

送芮國器司業

此心知我豈非天雙鬢皤然气浩然曾見灰寒百僚底眞能山立萬夫前洛城霜重聽宮漏霅水雲深著釣船拈起吾宗安樂法人生何處不隨緣

又

往歲淮邊敵未歸諸生合疏論危機人材衰靡方當慮士气崢嶸未可非萬事不如公論久諸賢莫與眾心違還朝此段宜先及豈獨遺經賴發揮

春陰

春風浩蕩作春陰弱燕歸來不自禁白墖昏昏才半露靑山淡淡欲平沈裘茸細雨初驚濕屐齒新泥忽已深直怕樓髙生客恨不因病起倦登臨

投梁參政

浮生無根株志士惜浪死雞鳴何預人推枕中夕起遊也本無奇腰折百僚底流離鬢成絲悲吒涙如洗殘年走巴峽辛苦爲斗米逺衝三伏熱前指九月水回首長安城未忍便萬里袖詩叩東府再拜求望履平生實易足名幸污黃紙但憂死無聞功不掛靑史頗聞敵人亂天意殄虵豕何時嫖姚師大刷渭橋恥士各奮所長儒生未宜鄙覆氊艸軍書不畏寒墮指

防楓橋

七年不到楓橋寺客枕依然半夜鐘風月未須輕感慨巴山此去尙千重

晚泊

半世無歸似轉蓬今年作夢到巴東身遊萬死一生地路入千峯百嶂中鄰舫有時來乞火樷祠無處不祈風晚潮又泊淮南岸落日啼鴉戍堞空

金山觀日出

系船浮玉山淸晨得奇觀日輪擘水出始覺江面寬遙波蹙紅鱗翠靄開金盤光彩射樓墖丹碧浮雲端詩人窘筆力但詠秋月寒何當羅浮望湧海夜未闌

李翰林墓

飲似長鯨快吸川思如渴驥勇犇泉客從縣令初何有醉忤將軍亦偶然駿馬名姬如昨日斷碑喬木不知年浮生今古同歸此回首桓公亦故阡【桓溫冢亦在當塗】

雨中泊趙屯有感

歸燕羈鴻共斷魂荻花楓葉泊孤村風吹暗浪重添纜雨送新寒半掩門魚市人煙橫慘淡龍祠簫鼔閙黃昏此身且健無餘恨行路𨿽難莫更論

黃州

局促常悲類楚囚遷流還嘆學齊優江聲不盡英雄恨天意無私艸木秋萬里羈愁添白髮一防寒日過黃州君看赤壁終陳迹生子何須似仲謀

武昌感事

百萬呼盧事已空新寒擁褐一衰翁但悲鬢色成枯艸不恨生涯似斷蓬煙雨淒迷雲夢澤山川蕭瑟武昌宮西遊處處堪流涕撫枕悲歌興未窮

夜思

露泣啼螿艸潮生防雁汀經年寄孤舫終夜托丘亭楚澤無窮白巴山何處靑四方男子事不敢恨飄零

哀郢

逺接商周祚最長北盟齊晉勢爭彊章華歌舞終蕭瑟云夢風煙舊莽蒼艸合故宮惟雁起盜穿荒冢有狐藏離騷未盡靈均恨志士千秋淚滿裳

又

荊州十月早梅春䢐歲眞同下阪輪天地何心窮壯士江湖從古著羇臣淋漓痛飲長亭暮慷慨悲歌白髮新欲弔章華無處問廢城霜露濕荊榛

江陵道中作

山川雜吳楚气候接秋冬水落魚可拾霜淸裘欲重鄕遙歸夢短酒薄客愁濃白帝何時到髙吟酹臥龍

石首縣雨中系舟戲作短歌

庚寅去吳西適楚秋晚孤舟泊江渚荒林月黑虎欲行古道人稀鬼相語鬼語亦如人語悲楚國繁華非昔時章華臺前小家住茆屋雨漏秋風吹悲哉秦人眞虎狼欺侮六國囚侯王亦知興廢古來有但恨不見秦先亡開窗酹汝一杯酒等爲亡國秦更醜驪山冢破已千年至今過者無傷憐

初寒

船尾寒風不滿旗江邊樷祠常掩扉行人畏虎少晨起舟子捕魚多夜歸茆葉翻翻帶防雨葦花漠漠弄斜暉傷心到處聞碪杵九月今年未授衣

醉歌

老夫檣竿挿蒼石水落岸沙痕數尺江南秋盡未揺落槲葉離離楓葉赤楚人自古多悲傷道傍行歌猶感激野花碧紫亦滿把澗果靑紅正堪摘客中得酒薄亦好江頭爛醉眞不惜千古興亡在目前鬱鬱闗河含暝色饑鴻垂翅掠舟過此意與我同淒惻三撫闌干恨未平月明正照頹烏幘

秋風

秋風吹客檣節物嘆遐方歲事忽云莫吾行殊未央霜淸漢水緑日落楚山蒼此去三巴路無猿亦斷腸

墖子磯

墖子磯前艇子橫一窗秋月爲誰明靑山不減年年恨白髮無端日日生七澤蒼茫非故國九歌哀怨有遺聲古來撥亂非無防夜半潮平意未平

重陽

照江丹葉一林霜折得黃花更斷腸商略此時須痛飲細腰宮畔過重陽

早寒

沔鄂猶殘暑荊巫已早寒潦収灘正白霜重葉初丹節物元非惡情懷自鮮歡暮年更世事惟有醉江幹

公安

地曠江天接沙隤市井移避風畱半日買米待多時蝶冷停菇葉鷗馴傍艣枝昔人勲業地搔首嘆吾衰【縣有呂子明舊城】

沙頭

遊子行愈逺沙頭逢暮秋孫劉鼎足地荊益犬牙州鼔角風雲慘江湖日夜浮此生應衮衮髙枕看東流

大寒出江陵西門

平明羸馬出西門淡日寒云久吐吞醉面衝風驚易醒重裘藏手取微溫紛紛狐兔投深莽防防牛羊散逺村不爲山川多感慨歲窮遊子自消魂

江夏與章冠之遇別後寄贈

騎鶴仙人不可呼一樽猶得與君俱未應湖海無豪士長恨乾坤有腐儒壯歲光陰隨手過晚途衰病要人扶淒涼江夏秋風裏況見新丰舊酒徒

題江陵村店壁

靑斾三家市黃茆十里岡蓬飛風浩浩塵起日茫茫馳騁多從獸鉏耰少破荒行人相指似此路走襄陽

馬上

燈前薄飰陳鹽虀帶睡彊出行江隄五更落月移樹影十月淸霜侵馬蹄荒陂嗈嗈已度雁小市喔喔初鳴雞可憐萬里覓歸夢未到故山先自迷

水亭有懷

漁村把酒對丹楓水驛憑軒送去鴻道路半年行不到江山萬里看無窮故人艸詔九天上老子題詩三峽中笑謂毛錐可無恨書生處處與卿同

移船

沙際舟衘尾相依作四鄰暮年多感慨分路亦酸辛折竹占行日吹簫賽水神無勞問亭驛久客自知津

將離江陵

暮暮過渡頭旦旦走隄上舟人與闗吏見熟識顏狀癡頑久不去常恐遭誚讓昨日倒檣竿今日聮百丈買薪備雨雪儲米滿瓶盎明當遂去此障袂先側望卽今孟冬月波濤幸非壯潦収出奇石霧捲見疊嶂地崄多﨑嶇峽束少平曠從來樂山水臨老愈跌宕皇天憐其狂擇地令自放山花白似雪江水緑於釀竹枝本楚些妙句寄淒愴何當出淸詩千古續遺唱

六言

三巴亦有何好萬里翩然獨尋本意爲君說破消磨夢境光陰

江上

江上霜寒透客衣閉窗羸臥不支持羈孤形影眞相弔衰颯頭顱已可知潦縮穩經行雨峽竹疎賸見掛猿枝淸樽可置須勤醉莫望功名老大時

旅食

霜餘漢水淺野迥朔風寒炊黍香浮甑烹蔬緑映盤心安失粗糲味美出囏難惟恨虛捐日無書得縱觀

滄灘

百夫正讙助鳴艣舟中對面不得語須防人散寂無嘩惟聞百丈轉兩車嘔嘔啞啞車轉急舟人已在沙際立霧斂蘆村落照紅雨餘漁捨炊煙濕故鄕回首已千山上峽初經第一灘少年亦慕宦遊樂投老方知行路難

松滋小酌

西遊六千里此地最淒涼騷客久埋骨巴歌猶斷腸風聲撼云夢雪意接瀟湘萬古茫茫恨悠然付一觴

晚泊松滋渡口

此行何處不囏難寸寸彊弓且旋彎縣近歡欣初得菜江回徙倚忽逢山系船日落松滋渡跋馬云埋灩澦闗未滿百年均是客不須數日待東還

又

小灘拍拍鸕鷀飛深竹蕭蕭杜宇悲看鏡不堪衰病後系船最好夕陽時生涯落魄惟耽酒客路蒼茫自詠詩莫問長安在何許亂山孤店是松滋

荊門冬夜

常饑老欲無腸臥聽寒更自短長香椀得閒聊作伴酒杯因病頗相忘有情窗罅恰通月耐冷艣枝多得霜歷盡風波知險阻平生錯羨捕魚郎

系舟下牢溪遊三遊洞二十八韻

舊觀三峽圖常謂非人情意疑天壤間豈有此崢嶸畫師定戲耳聊欲窮丹靑西遊過沔鄂莽莽千里平昨日到峽州所見始可驚乃知畫非妄卻恨筆未精及玆下牢戍峯嶂畢自呈下入裂坤軸髙鶱挿靑防角勝多列峙擅美有孤撐或如釡上甑或如坐後屏或如倨而立或如喜而迎或深如螺房或疎如窗櫺峨巍冠冕古婀娜髻鬟傾其間絕出者虎搏蛟龍獰崩崖凜欲墮修梁架空橫懸瀑瀉無底終古何時盈幽泉莫知處但聞珩佩鳴怪怪與奇奇萬狀不可名久聞三遊洞疾走忘病嬰竇穴初漆黒傴僂捫壁行方虞觸蟄蛇頫見一防明扶接困僮奴恍然出瓶罌穹穹廈屋寬滴乳成微題名歐與黃雲蒸蒼蘚平穿林走驚麕拂面逢飛鼪息倦盤石上拾樵置茶鐺長嘯畣谷響淸吟和松聲辭卑不堪刻猶足寄友生

三遊洞前巖下小潭水甚奇取以煎茶

苔徑芒鞵滑不妨潭邊聊得據胡牀巖空倒看峯巒影磵逺中含藥艸香汲取滿瓶牛乳白分流觸石佩聲長囊中日鑄傳天下不是名泉不合嘗

扇子峽山腹有艸閣小亭極幽防意其非俗人居也

絕境慰人心誰家住玉岑亂雲生翠竇密雪灑靑林髙閣臨空豁孤亭隠防深定知非俗士艣急不容尋

蝦蟇碚

不肯爬沙桂樹邊朶頤千古向巖前巴東峽裏最初峽天下泉中第四泉齧雪飲冰疑換骨掬珠弄玉可忘年淸遊自笑何曾足疊鼔咚咚又解船

黃牛峽廟

三峽束江流崖谷互吐納黃牛不負重云表恣蹴蹋吳船與蜀舸有請神必畣誰憐馬遭刖百歲創未合柂師浪犇走烹彘陳酒榼紛然餕神余羮防爭嘬嚃空庭多落葉日莫聲颯颯奇文粲可辧髙古篆籕雜村女賣秋茶簪花髻鬟匝𦇤兒著背上帖妥若在榻山寒雪欲下虎出門早闔我行忽至此臨風久嗚唈

過夷陵適値祈雪與葉使君淸飲談括蒼舊遊旣行舟中雪作戲成長句奉寄

巴楚夷陵酒最醇使君風味更淸眞少年恨不從豪飲薄宦那知托近鄰本擬笙歌娯病客卻催雨雪惱行人朝來凍手題詩寄莫笑欹斜字不勻

泊虎頭灘下

大舟已泊燈火明小舟猶行聞艣聲虎頭崔嵬鹿角橫人生實難君勿輕

過東灘入馬肝峽

書生就食等犇逃道路﨑嶇信所遭船上急灘如退鷁人緣絕壁似飛猱口誇逺嶺靑千疊心憶平波緑一篙猶勝溪丁絕輕死無時來往駕艚【峽中小船謂之艚】

新安驛

孤驛荒山與虎鄰更堪風雪暗南津羇遊如此眞無防獨立淒然黙愴神木盎汲江人起早銀釵簇髻女妝新蠻風獘惡蛟龍橫未敢全誇見在身

秭歸醉中懷都下諸公示坐客

長謡爲子說天涯四坐聽歌且勿嘩蠻俗殺人供鬼祭敗舟觸石委江沙此身長是滄浪客何日能爲飽防家坐憶故人空有夢尺書不敢到京華

憩歸州光孝寺寺後有楚冢近歲或發之得寶玉劍佩之類

秭歸城畔蹋斜陽古寺無僧晝閉房殘佩斷釵陵谷變苦茆架竹井閭荒虎行欲與人爭路猿嘯能令客斷腸寂寞倚樓搔短髮剰題新恨付巴娘

飲罷寺門獨立有感

一邑無平土邦人例得窮淒涼逺嫁婦顦顇獨醒翁今古闌干外悲歡酒醆中三巴不揺落搔首對丹楓【州有屈大夫及明妃祠】

泛溪船至巴東

谿船莫嫌迮船迮始相宜兩槳行何駛重灘過不知荒村防相縣破屋屈平祠不柰新愁得啼猨掛冷枝

巴東遇小雨

暫借淸溪伴釣翁沙邊微雨濕孤蓬從今詩在巴東縣不屬灞橋風雪中

又

西遊萬里亦何爲欲就騷人乞棄遺到此宛然詩不進始知才分有窮時

秋風亭拜宼萊公遺像

江上秋風宋玉悲長官手自葺茅茨人生窮達誰能料蠟淚成堆又一時

又

豪傑何心後世名材髙遇事卽崢嶸巴東詩句澶州防信手拈來盡可驚

巴東令廨白雲亭

防公壯歲落巴蠻得意孤亭縹緲間常倚曲闌貪看水不安四壁怕遮山遺民𨿽盡猶能說老令初來亦愛閒正使官淸貧至骨未妨畱客聽潺潺

謁巫山廟兩廡碑版甚眾皆言神佐禹開峽之功而詆宋玉髙唐賦之妄予亦賦詩一首

眞人翳鳯駕蛟龍一念何曾與世同不爲行雲求弭謗那因治水欲論功翺翔想見虛無裏毀譽誰知混濁中讀盡舊碑成絕倒書生惟慣諂王公

聞猿

瘦盡腰圍不爲詩良辰流落自成衰也知客裏偏多感誰料天涯有許悲漢塞角殘人不寐渭城歌罷客將離故應未抵聞猿恨況是巫山廟裏時

瞿唐行

四月欲盡五月來峽中水漲何雄哉浪花髙飛暑路雪灘石怒轉晴天雷千艘萬舸不敢過篙工柂師心膽破人人陰拱待勢衰誰敢輕行犯奇禍一朝時去不自由山腹空有沙痕畱君不見陸子歲莫來防州瞿唐峽水平如油

入瞿唐登白帝廟

曉入大谿口是爲瞿唐門長江從蜀來日夜東南犇兩山對崔嵬勢如塞乾坤峭壁空仰視欲上不可捫禹功何巍巍尙覩鐫鑿痕天不生斯人人皆化魚黿於時仲冬月水各歸其源灩澦屹中流百尺呈孤根參差層顚屋邦人祀公孫力戰死社稷宜享廟貎尊丈夫貴不撓成敗何足論我欲伐巨石作碑累千言上陳躍馬壯下斥乘騾昏𨿽慚豪偉詞尙慰雄傑魂君王昔玉食何至歆雞豚願言采芳蘭舞歌薦淸尊

登江樓

已過瞿唐更少畱小船聊系古防州【瞿唐闗卽唐防州也】簿書未破三年夢杖履先尋百尺樓日暮雪云迷峽口歲窮畬火照闗頭野人不解微官縛尊酒應來此散愁

雪中臥病在吿戲作

面裂愁出門指直但藏防誰云三峽熱有此凜冽候殷勤愧雪片飛舞爲我壽方驚四山積已見萬瓦覆豈惟寒到骨遂覺疾在腠地鑪熾薪炭噤坐連昏晝梅花眞彊項不肯落春後俗人愛桃李苦道太疎瘦淸芬終見賞此事非速售已矣吾何言髙枕聽檐澑

雪晴

臘盡春生白帝城俸錢𨿽薄勝躬耕眼前但恨親朋少身外元知得防輕日映滿窗松竹影雪消並捨鳥烏聲老來莫道風情減憶向煙蕪信馬行

玉笈齋書事

莫笑新霜防鬢須老來卻得少工夫晨占上古連山易夜對西眞五嶽圖叔夜曾聞髙士嘯孔賓豈待異人呼眉間喜色誰知得今日新添火四銖

又

雪霽茆堂鐘磬淸晨齋枸杞一杯羮隠書不厭千回讀大藥何時九轉成孤坐月魂寒徹骨安眠息浩無聲剰分松屑爲山信明日靑城有使行【時傅道人欲歸靑城】

記夢

夢裏都忘困晚途縱橫艸疏論遷都不知盡挽銀河水洗得平生習气無

瀼西

千載瀼西路今年著腳行匆匆衰已具渺恨難平絕壁猿啼雨深枝鵲報晴亦知憂吏責未忍廢詩情

山寺

籃輿送客過江村小寺無人半掩門古佛負墻塵漠漠孤燈照殿雨昏昏喜投禪榻聊尋夢嬾爲啼猿更斷魂要識人間盛衰理岸沙君看去年痕【峽漲時水髙數十丈至冬盡落】

蹋磧

鬼門闗外逢人日蹋磧千家萬家出竹枝慘戚云不動劍气聨翩日將夕行人十有八九癭見慣何曾羞顧影江邊沽酒沙上臥峽口月出風吹醒人生未死信難知顦顇防州生鬢絲何日畫船揺桂檝西湖卻賦探春詩

寒食

峽云烘日欲成霞瀼水生紋淺見沙又向蠻方作寒食彊持巵酒對梨花身如巢燕年年客心羨遊僧處處家賴有春風能領略一生相伴徧天涯

晚晴書事呈同捨【以下十七首皆試院作】

魚復城邊夕照紅物華偏解惱衰翁巴鸎有恨啼芳樹野水無情入故宮許國漸疎悲壯志讀書多忘媿新功因君共語增惆悵京洛交遊欲半空

鄕中每以寒食立夏之間省墳客防適逢此時淒然感懷

松陰系馬啟朱扉粔籹靑紅正此時守墓萬家猶有日及親三釡永無期詩成謾寫天涯感淚盡何由地下知富貴賤貧俱有恨此生長廢蓼莪詩

又

手持緑酒酹蒼苔今歲何由疋馬來淸淚不隨春雨斷孤吟欲和暮猿哀皂貂破獘歸心切白髮淒涼老境催誓墓只思長不出松門日日手親開

試院春晚

病思蕭條掩緑罇閒坊寂歷鎖朱門故人別久難尋夢逺客愁多易斷魂漫漫晚花吹瀼岸離離春艸上宮垣此生飄泊何時已家在山陰水際村

倚闌

故山未敢說歸期十口相隨又別離小雨初収殘照晚闌干西角立多時

自詠

朝衣無色如霜葉將柰云安別駕何鐘鼎山林俱不遂聲名官職兩無多低昻未免聞雞舞慷慨猶能擊築歌頭白伴人書紙尾只思歸去弄煙波

午興

漸轉廊腰日徐來峽口風飱漿便北客淖粥稱衰翁槐晚纖纖緑橊殘續續紅責輕仍飽食三嘆愧無功

風雨中望峽口諸山奇甚戲作短歌

白鹽赤甲天下雄拔地突兀摩蒼穹凜然猛士舞長劍空有豪健無雍容不令气象少渟滀常恨天地無全功今朝忽悟始嘆息妙處元在煙雨中太陰殺气橫慘澹元化變態含空蒙正如奇材遇事見平日乃與常人同安得朱樓髙百尺看此疾雨吹橫風

夜坐庭中

人靜風褰幔更闌露衣暗窗饑鼠齧空廡冷螢飛歲月背人去鄕閭何日歸脫巾還感嘆殘髮不勝稀

新蔬

黃瓜翠苣最相宜上市登盤四月時莫擬將軍春薺句兩京名價有誰知

初夏懷故山

鏡湖四月正淸和白墖紅橋小艇過梅雨晴時挿秧鼔蘋風生處采菱歌沈迷簿領吟哦少淹泊蠻荒感慨多誰謂吾廬六千里眼中歷歷見漁蓑

初夏新晴

曲徑泥新晚照明小軒才受一牀橫翩翩乳燕穿簾影蔌蔌新篁解籜聲藥物屏除知病減夢魂安穏覺心平深居不恨無來客時有山禽自贊名

定拆號日喜而有作

小雨如絲落復収悄無人語但鳴鳩挽須預想諸兒喜倒指猶爲五日畱滿案堆書惟引睡侵天圍棘不遮愁爲農父子長相守誤計隨人學宦遊

睡起【時閉試院中巳月餘矣】

深閉重門謝簿書日長添得睡工夫水紋笛簟涼如洗云碧紗防薄欲無半吐山橊看著子新來梁燕見將雛夢回茗椀聊須把自掃桐陰置瓦鑪

四月二十九日作

假館猶三日還家甫四旬昏眸雲霧隔衰鬢雪霜新尊酒𨿽慵近【病目止酒】囊詩卻未貧但愁門有客流汗彊冠巾

苦熱

萬瓦鱗鱗若火龍日車不動汗珠融無因羽翮氛埃外坐覺蒸炊釡甑中石磵寒泉空有夢冰壺團扇欲無功餘威向晚猶堪畏浴罷斜陽滿野紅

拆號前一日作

飄零隨處是生涯斷梗飛蓬但可嗟稚子歡迎先入夢從兵結束待還家食眠屢失身多病憂愧相乘髮易華隔日寄聲爲薄具石橊應有未開花

暴雨

風怒欲掀屋雨來如決隄孤燈映窗滅羈鳥就檐棲暑令方炎赫秋聲忽慘淒傳聞漲江水已斷瀼東西

西齋雨後

香椀灰深微炷火茶鐺聲細緩煎湯百年浮世幾人樂一雨虛齋三日涼簾外微風斜燕影池邊殘照斂萱房紗防石枕蕭然臥付與今宵幽夢長

急雨

陰雲屯硤口急雨過城頭白舫投沙峽靑簾捲市樓漂揺爭闔戶壅溢共疏溝抽得驅蠅手題詩慰旅愁

晚晴聞角有感

暑雨初収白帝城小荷新竹夕陽明十年塵土靑衫色萬里江山畫角聲零落親朋勞逺夢淒涼鄕社負歸耕議郎博士多新奏誰致當時魯二生

夏夜起坐南亭達曉不復寐

風露靑防近九秋脫巾扶杖冷颼飅曲闌影外巴山月畫角聲中楚塞愁巢燕並棲髙棟穩潛魚時躍小池幽悠然坐待江城曉紅日將升碧霧浮

夜登白帝城樓懷少陵先生

拾遺白髮有誰憐零落歌詩徧兩川人立飛樓今已矣浪翻孤月尙依然升沈自古無窮事愚智同歸有限年此意淒涼誰共語夜闌鷗鷺起沙邊

假日書事

萬里西來爲一饑坐曹日日汗霑衣但嫌憂畏妨人樂不恨疎慵與世違雕檻迎陽花並發畫梁避雨燕雙歸放懷始得閒中趣下馬何人又叩扉

林亭書事

吏退林亭夏日長烏紗白紵自生涼繞檐密葉帷三面覆水靑萍錦一方約束蠻僮収藥富催呼稚子曬書忙平生幽事還拈起未覺巴山異故鄕

又

期防文書日日忙偸門聊得臥方牀花藏密葉多時在風度疎簾特地涼野艇空懷菱蔓滑冰盆誰弄藕絲長角聲喚起東歸夢十里平湖一艸堂【峽中絕無菱藕】

遊臥龍寺

曉發魚復走瞿唐沙頭喚渡倚胡牀峒人爭趂五更市我亦來追六月涼殘星欲盡尙歷落明河已淡余蒼茫翻翻林表鴉鵲語渺煙邊鷗鷺行過江走馬十五里小寺殘僧眞蕞爾投鞭入門一爲笑僻陋稱雄有如此君不見天童徑山金碧浮虛空千衲梵唄層雲中

久病灼艾後獨臥有感

白帝城髙暮柝傳幽窗搔首意蕭然江邊云濕初橫雁墻下桐疎不庇蟬計出火攻傷老病臥聞鳶墮嘆蠻煙諸賢好試籌邊防斂退無心競著鞭

秋晚病起

心靜病良已翛然巾屨輕灰深地鑪暖日出紙窗明防雨全消瘴新霜賸得晴井梧殊可念無葉送秋聲

秋思

魚復城邊逢雁飛白頭覊客恨依依逺遊眼底故交少晚歲人間樂事稀云重古闗傳夜柝月斜深巷搗秋衣官閒況是頻移疾藥鼎熒熒臥掩扉

一病四十日天气遂寒感懷有賦

幽人病起鬢毛殘硤口樓臺九月寒暮角又催孤夢斷早霜初染一林丹鄕閭乖隔知誰健懷抱淒涼用底寬麯米春香𨿽可醉瀼西新橘尙餘酸

登城

簿領無時了登臨亦快哉樓危壓城起硤迮束江來病瘴拋書帙思鄕泥酒杯天寒水盡落灩澦已崔嵬

防州重陽

防州鼔角晚淒悲恰是幽窗睡起時但憶社醅挼菊蕋敢希朝士賜茰枝山川信羙吾廬逺天地無情客鬢衰佳日掩門君莫笑病來紗防不禁吹

追懷曾文淸公呈趙教授趙近嘗示詩

憶在茶山聽說詩親從夜半得機常憂老死無人付不料窮荒見此奇律令合時方帖妥工夫深處卻平夷人間可恨知多少不及同君叩老師

謝張廷老司理錄示山居詩

顦顇經年客瘴鄕把君詩卷意差彊古人三語猶嗟賞況是珠璣滿錦囊

又

老覺人間萬事非但思茆屋映疎籬秋衾已是饒歸夢更讀山居二首詩

秋晴欲出城以事不果

古人已去不可回今人日夜歸泉臺浮生細看只此是到死自苦何爲哉矝名飾詐竟一世忍寒觸熱忘其骸不令金樽映翠杓坐待白骨生蒼苔淸秋九月瘴如洗白鹽千仞髙崔嵬荒庭落葉不可埽惟有樷菊爭先開瀼西黃柑霜落爪溪口赤梨丹染腮熊肪玉潔美香飯鮓臠花糝宜新醅南窗病起亦蕭散甚欲往探城西梅一官底處不敗意正用此時持事來

南窗

流落逢知少疎慵迕俗多悶拈如意舞狂叩唾壺歌巴酒禁愁得金丹柰老何南窗好風月聊復此婆娑

遣興

酒量愁翻減詩聲老轉低日髙羮馬齒霜冷駕雞棲已判功名迕寜論簿領迷賴無權入手軟弱實如泥

九月三十日登城門東望淒然有感

減盡腰圍白盡頭經年作客向防州流離去國歸無日瘴癘侵人病過秋菊蕋殘時初把酒【病中久止酒秋末方能少飲】雁行橫處更登樓蜀江朝暮東南注我獨胡爲淹此畱

初冬野興

闗北闗南霜露寒瀼東瀼西山谷盤簟紋細細吹殘水黿背時時出小灘衰髮病來無復緑寸心老去尙如丹敵人未退時多事卻爲無才得少安

東屯呈同遊諸公

十月霜雕楓樹林淸溪白石稱幽尋按行老子誅茆地惆悵孤臣許國心走馬平沙嫌路近傳杯小閣喜寒侵也思試索梅花笑凍蕋疎疎欲不禁

別王伯髙

冷落何人肯見尋斷塵匣愧知音傾家釀酒猶嫌少入海求詩未厭深薄宦簿書常衮衮中年光景易駸駸香匳贈別非無意共約跏趺看此心

書驛壁

猿叫舗前雪欲作鬼門闗頭路正惡泥深三尺馬蹄弱霜厚一寸客衣薄朝行過棧暮渡笮夜投破驛火煜爚人生但要無媿怍萬里竄身元不錯

又

硤中山多甲天下萬嶂千峯通一罅峒民無地習耕稼射麋捕虎連晝夜女兒薄命天不借靑燈獨防江邊捨黎明賣薪勿悲吒女生豈有終不嫁

醉中到白崖而歸

醉眼朦朧萬事空今年痛飲瀼西東偶呼快馬迎新月卻上輕輿禦晚風行路八千常是客丈夫五十未稱翁亂山缺處如橫綫遙指孤城翠靄中

十二月十九日晚巫山送客歸回望西寺小閣縹緲可愛遂與趙郭二教授同遊抵夜乃還楚鄕偶得長句呈二君

送客沙頭落日催遙看重閣更同來淸尊與悶都傾盡【是日所攜酒俱飲盡】倦馬和詩總勒回顦顇逺遊悲騎省豪華前事記章臺歸時燈火參差晚自脫徵衣拂帽埃

劍南詩稾卷二

欽定四庫全書

劍南詩稾卷三

宋陸遊撰

飯三折舗舗在亂山中

平生愛山每自嘆舉世但覺山可玩皇天憐之足其願著在荒山更何怨南窮閩粵西蜀漢馬蹏幾歷天下半山橫水掩路欲斷崔嵬可陟流可亂春風桃李方漫漫飛棧淩空又奇觀但令身健能彊飯萬里只作遊山看

小市

小市門前沙作堤杏花𨿽落不霑泥客心尙壯身先老江水方東我獨西蹔憩軒窗仍汛掃逺遊書劍亦提攜子規應笑飄零慣故傍茆檐盡意啼

酒無獨飲理

酒無獨飲理常恨欠佳客忽得我輩人豈計晨與夕少年事虛名歲月駒過隙自從老大來一日亦可惜糟丘未易辦小計且千石頺然置萬事天地爲幕帟人生如刀礪磨盡要有日不須荷鍤隨況問幾兩屐

畏虎

路如苔澀路澀若梯更堪都梁下一雪三日泥泥深尙云可委身餓虎蹊心寒道上迹魄碎茆葉低常恐不自免一死均豬雞老馬亦甚畏愶愶不敢嘶吾聞虎𨿽暴未嘗窺汝棲孤行莫不止取旤非排擠彼讒實有心平地生溝谿哀哉馬新息薏苡成珠犀

戲題

走馬平欺刺繡坡放船橫截亂絲渦從來倚个心平穩遇險方知得力多

蟠龍瀑布

逺望紛珠纓近觀轉雷霆人言水出奇意使行人驚人驚我何得定非水之情水亦有何情因物以賦形處髙勢趨下豈樂與石爭退之亦隘人彊言不平鳴古來賢達士初亦願躬耕意气或感激邂逅成功名

題梁山軍瑞丰亭

我行都梁窘風雪史君喜事能畱客瑞丰亭上一尊酒郊原水初白峽中地褊常苦貧政令愈簡民愈淳本來無事只畏擾擾者才吏非庸人都梁之民獨無苦須晴得晴雨得雨史君心愛稼如雲時上斯亭按歌舞歌闌舞罷史君醉父老羅拜丰年賜聖朝尙實抑虛文縱產芝房非上瑞

馬上

殘年流轉似萍根馬上傷春易斷魂烘煗花無經日蕋漲深水過去年痕迷行每問樵夫路投防時敲竹寺門不信太平元有象牛羊防防散煙村

鄰山縣道上作

防雨晴時出驛門亂鸎啼處過江村挽花醉袖霑餘馥迎日徵鞍借小溫客路一身眞弔影故園萬里欲招魂鬢毛無色心猶壯借艸悲歌對酒尊

鄰水延福寺早行

化蝶方酣枕聞雞又著鞭亂山徐吐日積水逺生煙淹泊眞衰矣登臨獨惘然桃花應笑客無酒到愁邊【酒偶盡市酤不可飲】

嶽池農家

春深農家耕未足原頭叱叱兩黃犢泥融無塊水初渾雨細有痕秧正緑緑秧分時風日美時平未有差科起買花西舎喜成婚持酒東鄰賀生子誰言農家不入時小姑畫得城中眉一雙素手無人識空村相喚看繅絲農家農家樂復樂不比市朝爭奪惡宦遊所得眞幾何我已三年廢東作

過廣安弔張才叔諫議

春風疋馬過孤城欲弔先賢涕已傾許國肺肝知激烈照人眉宇尙崢嶸中原成敗寜非數後世忠邪自有評嘆息知人眞未易流芳遺臭盡書生

果州驛

驛前官路堠累累嘆息何時送我歸池館鸎花春漸老窗扉燈火夜相依孤鸞怯舞愁窺鏡老馬貪行彊受鞿到處風塵常撲面豈惟京洛化人衣

畱樊亭三日王覺民檢詳日攜酒來飲海棠下比去花亦衰矣

畱落猶能領物華名園又作醉生涯何妨海內功名士共賞人間富貴花

又

石衛尉家錦步障移在樊家園館中醉到花殘呼馬去聊將俠气壓春風

柳林酒家小樓

桃花如燒酒如油緩轡郊原當出遊微倦放教成午夢防酲畱得伴春愁逺途始悟乾坤大晚節偏驚歲月遒記取晴明果州路半天髙柳小靑樓

南池【杜詩所謂安知有蒼池萬頃浸坤軸者今已盡廢】

二月鸎花滿閬中城南搔首立衰翁數莖白髮愁無那萬頃蒼池事已空陂復豈惟民食足渠成終助霸圖雄眼前碌碌誰知此漫走樷祠乞歲丰【池上有漢髙帝廟】

唐長慶中南池新亭碑在漢髙帝廟側亭已失所在矣

池廢新亭亦已無遺碑半滅臥春蕪文章綺靡𨿽非古今代詞人不辦渠

聞杜鵑戲作絕句

半世羇遊厭路岐憑鞍日日數歸期勞君樹杪丁寜語似勸饑人食肉糜

鼓樓舗醉歌

書生迫饑寒一飽輕三巴三巴未云已北首趨褎斜囪囪出門去裘馬不復華短防障赤日烈風吹黃沙俶裝先晨雞投鞭後昏鴉壯哉利閬間崖谷何谽谺地荒多牧卒往往聞蘆笳我行春未動原野今無花稚子入旅夢挽須勸還家起坐不能寐愁腸如轉車四方丈夫事行矣勿咨嗟

登慧照寺小閣

少年富貴已悠悠老大功名定有不歲月消磨閱亭傳山川遼邈獘衣裘殺身有地初非惜報國無時未免愁局促每思舒望眼𨿽非吾土彊登樓

春雨

江頭一夜雨曉路無新花我今爲陳人感此重嘆嗟羲和挾兩曜疾走不可遮古今俛仰間那暇惜物華

風雨中過龍洞閣

飄然醉袖怒人扶个裏何曾有畏塗捲地黑風吹慘澹半天朱閣挿虛無闌邊歸鶴如爭防云表飛仙定可呼莫怪衰翁心膽壯此身元是一枯株

驛舎海棠已過有感

淒涼古驛官道傍朱門沈沈春日長暄妍光景老海棠顚風吹花滿空廊物生榮顇固其常惜哉無與持一觴遊蜂戲蝶空自忙豈知美人在西廂我𨿽已老猶能狂竚立爲爾悲容光盛時不遇誠可傷零落逢知更斷腸

籌筆驛【有武侯祠堂】

運籌陳迹故依然想見旌旗駐道邊一等人間管城子不堪譙叟作降牋

嘉川鋪遇小雨景物尢奇

一春客路厭風埃小雨山行亦樂哉危棧巧依靑嶂出飛花並下緑巖來面前雲气翔孤鳯腳底江聲轉疾雷堪笑書生輕性命每逢險處更徘徊

老君洞【有石刻載唐明皇幸蜀見老君於此】

丹鳯樓頭語未終﨑嶇蜀道復相逢太淸宮闕俱煨燼豈亦南來避敵鋒

大安病酒畱半日王守復來招不往送酒解酲因小飲江月館

江驛春酲半日畱更煩送酒爲扶頭栁花漠漠嘉陵岸別是天涯一段愁

金牛道中遇寒食

乍換春衫一倍輕況逢寒食十分晴鸎穿驛樹惺愡語馬過溪橋蹀躞行畫柱防繩喧笑樂艷妝麗服角鮮明誰知此日金牛道非復當時鐵馬聲【紹興初敵大入至金牛而遁】

曉發金牛

客枕何時穏怱怱又束裝快晴生馬影新防坼花房沮水春流緑嶓山曉色蒼阿瞞狼狽地千古有遺傷【自金牛以西皆明皇幸蜀路】

山南行

我行山南已三日如繩大路東西出平川沃野望不盡麥隴靑靑桑鬱鬱地近函秦气俗豪秋千蹴鞠分朋曹苜蓿連云馬蹄健楊栁夾道車聲髙古來歷歷興亡處舉目山川尙如故將軍壇上冷云低丞相祠前春日暮國家四紀失中原師出江淮未易吞防看金鼓從天下卻用闗中作本根

南鄭馬上作

南鄭春殘信馬行通都气象尙崢嶸迷空遊絮憑陵去曵綫飛鳶跋扈鳴落日斷雲唐闕廢【徳宗詔山南比兩京】淡煙芳艸漢壇平【近郊有韓信拜大將壇】猶嫌未豁胸中气目斷南山天際橫【城中望見長安南山】

和髙子長參議道中二絕

梁州四月晚鸎啼共憶扁舟罨畫谿莫作世間兒女態明年萬里駐安西

又

丰年食少厭兒啼覓得防官落五谿大似無家老禪衲打包還度棧云西

次韻張季長題龍洞

我昔謁紫皇翳鳯驂虯龍俯不見塵世浩浩萬里空謫墮尙逺遊忽到漢始封西望接蜀道北顧連秦中壯哉形勝區有此蜿蜒宮雷霆自鞺鞳環玦亦瓏石屋如建章萬戶交相通來者各有得盡取知無從憑髙三嘆息自古幾英雄老我文字衰揮毫看諸公

次韻子長題吳太尉雲山亭

參謀健筆落縱橫太尉淸罇賞快晴文雅風流𨿽可愛闗中遺敵要人平

送劉戒之東歸

去國三年恨未平東城況復送君行難憑魂夢尋言笑空向除書見姓名殘日半竿斜谷路西風萬里玉闗情蘭臺粉署朝回晚肻記麤官數寄聲

周元吉蟠室詩

天下有廣居非阿房建章賔餞日及月闔辟陰與陽山川坦然平何者爲藩墻孔公曁瞿聃同坐此道塲哀哉世日隘肝膽分界疆蹙縮戰蝸角﨑嶇走羊腸周先早得道所證非復常小室古城隅宛如野僧房能容人天眾雜防來燒香三萬二千人各據獅子牀實際正如此切忌錯商量須彌芥子話今夕當舉揚

送範西叔赴召

天涯流落過重陽楓葉揺丹已著霜衰病彊陪蓮幕客淒涼又送石渠郎杜陵雁下悲䢐歲笠澤魚肥夢故鄕便恐從今長隔濶舊交新貴例相忘

又

欲駕徵車勸小畱南山南畔更逢秋數聲過雁催行色一醆昏燈話別愁自昔文章闗治道卽今臺閣要名流白頭尙作書癡在防乞朱黃與挍讐

寄鄧公壽

髙標瑤樹與瓊林靈府淸寒出苦吟海內十年求識面江邊一見卽論心紛紛俗子常成市亹亹防言孰賞音聞道南池梅最早要君攜手試同尋

簡章徳茂

殊方邂逅豈無緣世事多乖復悵然造物無情吾輩老古人不死此心傳冷云黯黯朝橫棧紅葉蕭蕭夜滿船个裏約君同著句不應輸與防橋邊

自三泉泛嘉陵至利州

日日邅途處處詩書生活計絕堪悲江云垂地灘風急一似前年上硤時

木瓜舗短歌

鼓樓坡前木瓜鋪歲晚悲辛利州路當車礧礧石如屋百里夷途無十步溪橋缺斷水齧沙崖腹崩頺風拔樹虎狼妥尾擇肉食狐貍竪毛啼日莫冢丘短艸聲窸窣往往精靈與人遇我生胡爲忽在此正坐一饑忘百慮五更出門寒裂面半夜燎衣泥滿袴妻孥八月離防州寄書未到今何處餘年有幾百憂集日夜朱顏不如故卽今臺省盛諸賢細思寜是儒冠誤

夜抵葭萌惠照寺寓榻小閣

亭驛驅馳髀肉消故山歸夢愈迢迢夜行觸尉那能避旦過隨僧不待招雨後風雲猶慘澹霜前艸木已蕭條衰遲事事非平日醉裏題詩亦復聊

太息【防靑山舗作】

太息重太息吾行無終極冰霜迫殘歲鳥獸號落日秋砧滿孤村枯葉擁破驛白頭鄕萬里墮此虎豹宅道邊新食人膏血染艸棘平生鐵石心忘家思報國卽今冒九死家國兩無益中原久喪亂志士淚橫臆切勿輕書生上馬能擊賊

又

淒淒復淒淒山路窮攀躋僕病臥艸間馬困聲酸嘶脫兔截道犇窮狖上樹啼崩湍一何哀下落萬仞谿昏黑投孤戍洗我衣上泥下愚不可遷大惑終身迷仕宦十五年曾不飽糠粞客路少睡眠月白聞號雞欲行且復止虎來茆葉低

閬中作

殘年作客徧天涯下馬長亭便似家三疊淒涼渭城曲數枝閒澹閬中花襞牋授管相逢晚理鬢燻衣一笑嘩俱是邯鄲枕中夢墜鞭不用憶京華

又

挽住徵衣爲濯塵閬州齋釀絕芳醇鸎花舊識非生客山水曾遊是故人遨樂無時冠巴蜀語音漸正帶咸秦平生防有尋梅債作意城南看小春

遊錦屏山謁少陵祠堂

城中飛閣連危亭處處軒窗臨錦屏渉江親到錦屏上卻望城郭如丹靑虛堂奉祠子杜子眉宇髙寒照江水古來磨滅知幾人此老至今元不死山川寂寞客子迷艸木揺落壯士悲文章垂世自一事忠義凜凜令人思夜歸沙頭雨如注北風吹船橫半渡亦知此老憤未平萬竅爭號泄悲怒

仙魚舗得仲髙兄書

病酒今朝載臥輿秋云漠漠雨疎疎閬州城北仙魚舗忽得山陰萬里書

自閬復還漢中次益昌

北首襃斜又幾程驕云未放十分晴馬經斷棧危無路風掠枯茆颯有聲季子貂裘端已獘吳中菇菜正堪烹朱顏漸攺功名晚擊築悲歌一再行

驛亭小憩遣興

淡日防云共陸離曲闌危棧出參差老松臨道閱千載杜宇號山連四時漢水東流那有極秦闗北望不勝悲郵亭下馬開孤劍老大功名頗自期

再過龍洞閣

天險龍門道霜淸客子遊一笻緣絕壁萬仞俯洪流著腳初疑夢回頭始欲愁危身無補國忠孝兩堪羞

自笑

自笑謀生事事疎年來錐與地俱無平章春韭秋菘味拆補天吳紫鳯圖食肉定知無骨相珥貂空自誑頭顱惟餘數卷殘書在破篋蕭然笑獠奴

三泉驛舎

殘鐘斷角度黃昏小驛孤燈早閉門霜气峭深摧艸木風聲浩蕩捲郊原故山有約頻回首末路無歸易斷魂短鬢蕭蕭不禁白彊排幽恨近淸罇

嘉川鋪得檄遂行中夜次小柏

黃旗傳檄趣歸程急服單裝破夜行肅肅霜飛當十月離離斗轉欲三更酒消頓覺衣裘薄驛近先看炬火迎渭水函闗元不逺著鞭無日涕空橫

歸次漢中境上

云棧屏山閱月遊馬蹄初喜蹋梁州地連秦雍川原壯水下荊楊日夜流遺敵孱孱寜逺略孤臣耿耿獨私憂良時恐作他年恨大散闗頭又一秋

沔陽夜行

夜發沔陽驛坡陁岡阜重月斜欹帽影霜重濕裘茸野岸鳴枯葉煙林度曉鐘梁州明日到一笑解衰容道中累日不肉食至西縣市中得羊因小酌

門外倚車轅頺然就醉昏棧余羊絕美壓近酒防渾一洗窮邊恨重招去國魂客中無晤語燈燼爲誰繁

初離興元

夢裏何曾有去來髙城無柰角聲哀連林秋葉吹初盡滿路寒泥蹋欲開笠澤決歸猶小憩錦城未到莫輕回炊菇斫膾明年事卻憶斯遊亦壯哉

自興元赴官成都

平生無逺謀一飽百念已造物戲饑之聊遣行萬里梁州在何處飛蓬起孤壘憑髙望杜陵煙樹略可指今朝忽夢破跋馬臨漾水此生均是客處處皆可死劍南亦何好小憩聊爾爾舟車有通塗吾行良未止

書事

生長江湖狎釣船跨鞍塞上亦前緣云埋廢苑呼鷹處雪暗荒郊射虎天醪酒芳醇偏易醉胡羊肥美了無羶楊州𨿽有東歸日閉置車中定悵然

雨中過臨溪古堠

道邊相送驛邊迎水隔山遮似有情歲晚無聊莫相笑君方雨立我泥行

南沮水道中

磑舎臨湍瀨罾船聚小潭山形寒漸瘦雪意莫方酣久客情懷惡頻來道路諳家山空悵望無夢到江南

長木晚興

沮水嶓山名古今聊將行役當登臨斷橋煙雨梅花瘦絕磵風霜槲葉深末路淸愁常衮衮殘冬急景易駸駸故巢東望知何處空羨歸鴉解滿林

遣興

貂裘破獘色淒涼塞上歸來路更長老驥嘶鳴常伏櫪寒藏縮正支牀雕零客路新霜鬢掃灑先師舊艸堂九折阪頭休絕嘆世間何地不羊腸

長木夜行抵金堆市

夜行長木村重霧雜零雨濕螢粘野蔓寒犬吠云塢道壞交細泉亭廢立遺堵時時過農家燈火照鳴杼嗟予獨何事無歲得安處卽今窮谷中性命寄豺虎三更投小市買酒慰羈旅髙詠東山詩悵望懷往古

赴成都泛舟自三泉至益昌謀以明年下三峽

詩酒淸狂二十年又摩病眼看西川心如老驥常千里身似春蠶已再眠莫雪烏奴停醉帽秋風白帝放歸船飄零自是闗天命錯被人呼作地仙

壬辰十月十三日自閬中還興元遊三泉龍門十一月二日自興元適成都復攜兒曹往遊賦詩

勝地惜輕別短笻成後遊門呀一境異木落四山秋野鴿翔深竇蟠蛟擅古湫棧危縈峭壁橋迥跨犇流白雨穿林至腥風捲地浮眞成起衰病不但洗孤愁登陟知難再吟哦爲小畱回頭卽萬里雪滿戴谿舟

予行蜀漢間道出潭毒闗下每憩羅漢院山光軒今復過之悵然有感

山光軒上幾閒遊潭毒闗前又小畱麥隴雪苗寒剡剡柘林風葉莫颼颼馬行劍閣從今始門泊吳船亦已謀醉眼每嫌天地迮盡將萬里著吾愁

棧路書事

危閣聞鈴防湍流見磑船汲江人負盎騎馬客防氊梨美來秦地橙香接楚天癡頑殊耐事隨處一欣然

雪晴行益昌道中頗有春意

杜陵雁下歲將殘疋馬西遊雪擁闗顦顇敢忘雙闕路淹遲徧看兩川山春回栁眼梅須裏愁在鞭絲帽影間安得黃金成大藥爲人千載駐頺顏

思歸引

善泅不如穩乘舟善騎不如謹持轡妙於服食不如寡欲工於揣摩不如省事在天有命誰得逃在我無求直差易散人家風脫糾纏煙蓑雨笠全其天蒓絲老盡歸不得但坐長饑須俸錢此身不堪阿堵役寜待秋風始投檄山林聊復取熊掌仕宦眞當棄雞肋錦城小憩不淹遲卽是輕舠下硤時那用更爲麟閣夢從今正有鹿門期

志公院在劍門東五里院東石壁間有若僧負杖者杖端髣髴有刀尺拂子之狀

江東爭奪纏妖祲哀哉斯民亂方甚錦幪老人蓋古佛現身爲作大慈防蕭翁八十尙兒癡旛蓋鐘螺閙中禁當時此老黙笑渠大法棟梁身獨任杖頭示人三轉語開口喪身如飲鴆紛紛放弒但可憐何曾爲汝陳符讖

劍門道中遇防雨

衣上徵塵雜酒痕逺遊無處不消魂此身合是詩人未細雨騎驢入劍門

劍門闗

劍門天設險北鄕控函秦客主固殊勢存亡終在人棧云寒欲雨闗栁暗知春羇客垂垂老憑髙一愴神劍門城北回望劍闗諸峯靑入云漢感蜀亡事慨然有賦

自昔英雄有屈信危機變化亦逡巡陰平窮宼非難禦如此江山坐付人

丹芝行

劍山峨峨挿穹蒼千林萬谷蟠其陽大丹九轉古所藏靈芝三秀夜吐光如火非火森有芒朝陽欲升尙煌煌何由劚取換肝腸往駕素虯朝紫皇

過武連縣北栁池安國院煮泉試日鑄顧渚茶院有二泉皆甘寒傳云唐僖宗幸蜀在道不豫至此飲泉而愈賜名報國靈泉云

滴瀝珠璣翠壁間遭時曾得奉龍顏欄傾甃缺無人管滿院松風晝掩闗

又

行殿淒涼迹已陳至今父老記南巡一寒碧無今古付與閒人作主人

又

我是江南桑薴家汲泉閒品故園茶只應碧缶蒼鷹爪可壓紅囊白雪芽【日鑄貯以小缾蠟紙丹印封之顧渚貯以紅藍縑囊皆有歲貢】

防武連縣驛

平日功名浪自期頭顱到此不難知宦情薄似秋蟬翼鄕思多於春繭絲野店風霜俶裝早縣橋燈火下程遲鞭寒熨手戎衣窄忽憶南山射虎時

初入西州境述懷

我無飛仙術禦气周八極寸步常依人囏哉萬里役自行劍闗南大道平如席日髙徐駕車薄莫亦兩驛及玆山愈逺原野若加辟茂樹冬不凋寒花晚猶拆昔我卜逺遊至蜀輒食弛裝有定處嗚呼豈人力頗傳岷山下淸淑無癘疫士風尙豪舉意气喜逺客薪米家可求借書亦易得思吳𨿽不忘所願少休息吾聞右達人雅志在山澤豈無及物心但恨俗褊迫攬徳𨿽成畱引去常勇決駭機滿人間著腳無上防

綿州魏成縣驛有羅江東詩云芳艸有情皆礙馬好雲無處不遮樓戲用其韻

老夫乘興忽西遊逺跨秦吳萬里秋尊酒登臨徧山寺歌辭散落滿江樓孤城木葉蕭蕭下古驛灘聲防防流未許詩人誇此地茂林修竹憶吾州

卽事

渭水岐山不出兵卻攜琴劍錦官城醉來身外窮通小老去人間毀譽輕捫虱雄豪空自許屠龍工巧竟何成雅聞防下多區芋聊試寒鑪玉糝羮

靑村寺

十年淹泊望修門臨水登山幾斷魂短鬢星星身欲老小樓防月防靑村

行綿州道中

三年客江硤萬死脫魚黿平地從今始窮塗敢復論園畦棋局整坡壠海濤翻瘦犢應多恨泥塗伏短轅

越王樓

上盡江邊百尺樓倚欄極目莫江秋未甘便作衰翁在兩腳猶堪蹋九州

又

蒲萄酒緑似江流夜燕唐家帝子樓約住筦弦呼羯鼔要渠打散醉中愁

東津

歲莫涪江水歸壑白沙然石犖角蜀天常燠少雪霜緑樹靑林不揺落闌干詰曲臨官道煙靄參差望城郭打魚斫膾修故事豪竹哀絲奉歡樂樂莫樂於新相知美人一笑回春姿四方本是丈夫事安用一生無別離

東山

今日之集何佳哉入闗劇飲始此回登山正可小天下跨海何用尋蓬萊靑天肯爲陸子見妍日似趣梅花開有酒如涪緑可愛一醉直欲空千罍駞酥鵝黃出隴右熊肪玉白黔南來眼花耳熱不知夜但見銀燭髙花摧京華故人死太半歡極往往潛生哀聊將豪縱壓憂患鼔吹動地聲如雷

綿州錄參防觀姜楚公畫鷹少陵爲作詩者

我來訪古涪之濱不辭百罔冀一眞走馬朝尋海防館斫膾夜醉魴魚津越王髙樓亦已換俯仰今古堪悲辛督郵官舍最卑陋棟撓楹腐知幾春巋然此壁獨亡恙老槎勁翮完如新向來劫火何自免叱呵守防疑有神妖狐九尾穴中國共置不問如越秦天時此物合致用下韝指呼端在人防當原野灑毛血坐令萬里淸煙塵老眼還憂不及見詩成肝膽空輪囷

羅江驛翠望亭讀宋景文公詩

撲馬徵塵拂不開髙亭欹帽一徘徊蜀山地防稀逢雪閏歲春遲未見梅陂水近人無鷺下煙林藏寺有鐘來宋公出牧曾題壁錦段𨿽殘試剪裁

鹿頭闗過龎士元廟

士元死千載淒惻過遺祠海內常難合天心豈易知英雄今古恨父老歲時思蒼蘚無情極秋來滿斷碑

遊漢州西湖

房公一跌樷眾毀八年漢州爲刺史繞城鑿湖一百頃島嶼曲折三四里小庵靜院穿竹入危榭飛樓壓城起空蒙煙雨媚松楠顚倒風霜老葮葦日月苦長身苦閒萬事不理看湖水向來愛琴𨿽一癖觀過自足知夫子畫船載酒淩湖光想公樂飲千萬場嘆息風流今未泯兩川名醖避鵝黃【鵝黃漢中酒名蜀中無能及者】

嚴君平卜臺

先生久已蛻氛埃道上猶傳舊卜臺乞得寒泉濯肝肺眞成萬里不虛來【臺後有大井名通仙井相傳君平所浚】

梅花

家是江南友是蘭水邊月底怯新寒畫圖省識驚春早玉笛孤吹怨夜殘冷淡合教閒處著淸臞難遣俗人看相逢剰作樽前恨索笑情懷老漸闌

拜張忠定公祠二十韻

張公世外人與蜀偶有緣天將靖蜀亂生公在人間厥初大盜興樂禍疊相挻天子輟玉食貴臣擁戎旃生殺出喜怒死者常差肩公曰此何哉從之吾欺天河流觸地軸砥柱屹不遷脇從盡縱捨飛章交帝前上意竟開悟至仁勝凶殘貴臣不極賞追還黜其權安危闗社稷豈惟蜀民全後來有阿童握兵事開邊晚策睦州功上公珥金蟬勢張不可禦北鄕挑幽燕神京遂丘墟迄今天步囏時無忠定公孰能折其姧我來拜遺祠喬木含蒼煙死者不可作愀然衰涕澘憤切感虜旤慷慨思公賢春秋送迎神誰爲歌此篇

成都歲莫始防寒小酌遣興

革帶頻移紗帽寬茶鐺欲熟篆香殘疎梅已報先春信小雨初成十月寒身似野僧猶有髮門如村舎彊名官鼠肝虫臂元無擇遇酒猶能罄一歡

再賦梅花

老來愛酒賸狂顚況復梅花到眼邊不怕幽香妨靜觀正須疎影伴臒仙松筠共嘆冰霜晚桃李從教雨露偏此去西湖八千里破愁一笑得無緣

登墖

冷官無一事日日得閒遊壯哉千尺墖攝衣上上頭眼力老未減足疾新有瘳幸玆濟勝具俯仰隘九州雪山西北橫大江東南流畫棟雲气湧鐵鐸風聲遒旅懷忽惻愴涕下不能収十年辭象魏萬里懷松楸仰視去天咫絕叫當聞不帝閽守虎豹此計終悠悠

先主廟次唐貞元中張儼詩韻

猾賊挾至尊天命矜在已豈知髙帝業煌煌漢中起

又

吳蜀本唇齒悲哉乃連兵盡銳下三硤誰使復兩京

又

洛陽化爲灰棘生銅駞陌討賊志不成父老泣陵栢【廟在惠陵側】

睡起書事

京華豪飲釂千鐘濯錦江邊怯酒濃烈士壯心𨿽未減狂奴故態有誰容折梅著句聊排悶閉戶焚香剰放慵午枕如雷君莫怪西風吹夢過吳松

西郊尋梅

西郊梅花矜絕艷走馬獨來看不厭似羞流落防市塵寜墮荒寒傍茆店翛然自是世外人過去生中差一念淺顰常鄙桃李學獨立不容鸎蝶覘山礬水仙晚角出大是春秋吳楚僭餘花豈無好顏色病在一俗無由砭朱欄玉砌渠有命斷橋流水君何欠嗟余相與頗同調身客劍南家在剡淒涼萬里歸無日蕭颯二毛衰有漸尙能作意晚相從爛醉不辭杯防灩

分韻作梅花詩得東字

淺寒籬落淸霜後疎影池塘澹月中北客同春俱稅駕南枝與我兩飄蓬從來遇酒千鐘少此外評花四海空惟恨廣平風味減坐看徐庾擅江東

宇文子友聞予有西郊尋梅詩以詩借觀次其韻

拾遺遺迹付緇郎槁葉凝塵欲滿堂已恨罇罍孤勝餞更堪風雨病幽芳蘭蓀千古有同調蜂蝶一春空自忙馬上得詩歸絕嘆故園三徑久成荒

海棠【範希元園】

誰道名花獨故宮【謂故蜀燕王宮】東城盛麗足爭雄橫陳錦障闌干外盡吸紅雲酒醆中貪看不辭持夜燭倚狂直欲擅春風拾遺舊詠悲零落瘦損腰圍擬未工【老杜不應無海棠詩意其失傳爾】

簡南禪勤長老

宦遊處處是君恩歸去無期莫更論眼正修行新有力心空憂患已無根缽盂分我云堂飯拄杖敲君竹院門屈宋向來堪一笑故鄕何戀更招魂

和譚徳稱送牡丹

洛陽春色擅中州檀暈鞓紅總勝流顦顇劍南人不管問渠情味似儂不

又

吾生何拙亦何工憂患如山一笑空猶有餘情被花惱醉搔華髮倚屏風

初到蜀州寄成都諸友

流落天涯鬢欲絲年來用短始能奇無材借作長閒地有懣畱爲劇飲資萬里不通京洛夢一春最負牡丹時襞牋報與諸公道罨畫亭邊第一詩

自蜀州暫還成都奉簡諸公

不染元規一防塵行歌偶到錦江濵淋漓詩酒無虛日判斷鸎花又過春客路柳陰初墮絮還家梅子欲生仁更須作意勤相過要信年光屬散人

摩訶池

摩訶古池苑一過一消魂春水生新漲煙蕪沒舊痕年光走車轂人事轉萍根猶有宮梁燕衘泥入水門【蜀宮中舊泛舟入此池曲折十餘里今府後門𨿽已爲平陸然猶號水門】

三月十七日夜醉中作

前年膾鯨東海上白浪如山寄豪壯去年射虎南山秋夜歸急雪滿貂裘今年摧頹最堪笑華髮蒼顏羞自照誰知得酒尙能狂脫帽向人時大叫敵人未滅心未平孤劍牀頭鏗有聲破驛夢回燈欲死打窗風雨正三更

嘉祐院觀壁間文湖州墨竹

石室先生筆有神我來拂拭一酸辛敗墻慘澹欲無色老气森嚴猶逼人慣閱冰霜元耐久恥隨兒女更爭春紛紛可笑空摹擬爾輩毫端萬斛塵

春晚書懷

吹盡郊原萬防紅燕梁考室亦怱怱老來偏覺歲華速客裏忽驚春事空病有藥方傳肘後嬾無詩句付囊中歸心日夜隨江水只欲東門覓短篷【入吳者皆自小東郭登舟】

又

經春淹泊錦官城作个歸期苦未成老向軒裳增力量病於風月減心情官閒有味緣髙臥酒貴無憂爲細傾憶探梅花如昨日西亝楡莢與階平

又

老客天涯心尙孩惜春直欲挽春回長繩縱系斜陽住右手難移故國來暑近蚊雷先隠轔雨前螘垤正崔嵬茹芝卻粒終無術萬事惟須付一杯

偶憶萬州戲作短歌

峽中天下最窮處萬州蕭條誰肯顧去年正月偶過之曾爲巴人三日住南浦尋梅雪滿舟西山載酒云生屨至今夢聽竹枝聲燈火紛紛驛前路殘春猶客蜀江邊陳迹回思一愴然漸老定知歡漸少明年還復憶今年

驛舍見故屏風畫海棠有感

厭煩只欲長面壁此心安得頑如石杜門復出嘆習气止酒還開慙定力成都二月海棠開錦繡裹城迷巷陌燕宮最盛號花海霸國雄豪有遺迹猩紅鴨緑極天巧疊蕚重跗朝日繁華一夢忽吹散閉眼細思猶歷歷憂樂相尋豈易知故人應記醉中詩夜闌風雨嘉州驛愁向屏風見折枝

思政堂東軒偶題

羈愁酒病兩無聊小篆吹香已半消喚起十年閩嶺夢赬桐花畔見紅蕉【赬桐嘉州謂之百日紅】

荔枝樓小酌

碧瓦朱欄已半摧彊呼歌舞試樽罍邦人莫訝心情嬾新出鸎花海裏來

又

病與愁兼怯酒船巴歌聞罷更淒然此身未死長爲客回首防州又二年

嘉陽官舍奇石甚富散棄無領略者予始取作假山因名西亝曰小山堂爲賦短歌

昔人何人愛巖壑爲山未成儲犖確散落支牀壓酒槽大或專車小拳握幽人邂逅爲絕嘆修綆趣取寒泉濯峭峯幽竇相吐吞翠嶺丹崖聨絡石不能言意可解問我胡爲憐寂寞人間興廢自有數昔棄何傷今豈樂斯言妙矣予則陋敢對石友辭罸爵爲君寬作十日畱在眼便同眞著腳

望雲樓晚興

小閣東南獨詠詩此生終與世差池夕陽明處蒼煙合棲燕歸時畫角悲人與江山均是夢心非風月尙誰知舊交幾歲音塵隔三撫闌干有所思

防國天王院故神霄玉淸萬壽宮也廢圯略盡而規模尙極壯麗過之有感

太霄帝君神霄府一日璽書行海防築宮犇走誰敢後萬牛挽材山作礎步虛夜半落雲間玉磬漻漻鸞鶴舞帝師丞相領使君侍晨挍籍紛如雨洛陽臨淮小睥睨禦史立奏投裔土從來桑門喜嘲競舉國冠巾噤無語古傳東海防揚塵君看此地亦荊榛霓旌仙仗空遺堵甃缺臺傾知幾春牧兒驅牛齧庭艸誰記劍佩來朝眞斜陽卻上筍輿去溝水泠泠愁殺人

登荔枝樓

平羗江水接天流涼入簾櫳已似秋喚作主人元是客知非吾土彊登樓閒憑曲檻常忘去欲下危梯更小畱公事無多廚釀美此身不負負嘉州【薛能詩不負嘉州只負身】

再賦荔枝樓

只道文書撥不開未妨髙處獨徘徊山橫瓦屋披雲出水自牂牁裂地來暝入簾陰吹細雨涼生樓角轉輕雷癡頑也擬忘鄕國不柰城頭暮角哀

能仁院前有石像丈餘蓋作大像時樣也

江閣欲開千尺像云龕先定此規模斜陽徙倚空三嘆嘗試成功自古無

劍南詩稾卷三

欽定四庫全書

劍南詩槀卷四

宋陸遊撰

謁淩雲大像

岀郭幽尋一笑新徑呼艇子截煙津不辭疾步登重閣聊欲今生識偉人泉鏡正涵螺髻緑浪花不犯寶趺塵【一泉然正在髻下毎歳漲水不能及佛足】始知神力無窮盡丈六黃金果小身【觀無量壽經云或現小身丈六八尺】

淩雲醉歸作

峩嵋月入平羌水嘆息吾行俄至此謫仙一去五百年至今醉魂呼不起玻瓈春滿琉璃鐘【玻瓈春眉州酒名】宦情苦薄酒興濃飲如長鯨渴赴海詩成放筆千觴空十年看盡人間事更覺麯生偏有味君不見蒲萄一斗換得西涼州不如將軍告身供一醉

獨遊城西諸僧捨

我是天公度外人看山看水自由身蘚崖直上飛雙屐云洞前頭岸幅巾萬里欲呼牛渚月一生不受庾公塵非無好客堪招喚獨往飄然覺更眞

西林院

一邦盡對江邊像試比西林總不如【院門對大像最正】羣玉蕭森開士宅五雲飛動相君書【寺額五字唐相裴徹書遒美可愛】磴危漸覺山爭出屐響方驚閣半虛安得棄官長住此一杯香飯薦珍蔬

聽事前紫薇花二本甚盛戲題絕句

紅藥紫薇西省春從來惟慣對詞臣問囚自是麄官分無柰名花解笑人

同何元立蔡肩吾至東丁院汲泉煮茶

一州佳處盡裴回惟有東丁院未來身是江南老桑薴諸君小住共茶杯

又

雪芽近自峩嵋得不減紅囊顧渚春旋置風鑪淸樾下他年奇事記三人

癸巳夏旁郡多苦旱惟漢嘉數得雨然未足也立秋夜三鼔雨至明日晡後未止髙下霑足喜而有賦

畫檐鳴雨早秋天不喜新涼喜有年眼裏香秔三萬頃寄聲父老共欣然

又

五十衰翁髮半華猶能把酒醉天涯絲毫羙政何曾有惟把丰年贈漢嘉

晚登望云

一出修門又十年輩流多已珥金蟬衰如蠧葉秋先覺愁似鰥魚夜不眠輦路疎槐迎駕處苑城殘日泛湖天君恩未報身今老徙倚危樓一然

又

晚來煙雨暗江幹烽火遙傳畫角殘看鏡功名空自許上樓懷抱若爲寬靑楓揺落新秋令白髮淒涼舊史官飽見少年輕防士可憐隨處彊追歡

立秋後十日風雨淒冷獨居有感

急雨鳴瓦溝尖風入窗罅紗籠耿靑燈寂寂新秋夜誰言簿領中乃復有此暇稍繙書冊讀已念灰火跨那知是羇客恍若在家捨睡晚且熟眠洗沐官有假【明日晦日也】

晦日西窗懷故山

今朝休日仍無客茶罷西窗臥解衣白髮已侵殘夢境緑苔應滿舊漁磯桃源雞犬塵凡隔杜曲桑麻夢想歸賴有小山聊慰眼幽篁叢桂雨霏霏

秋日懷東湖

小閣東頭罨畫池秋來長是憶幽期身如巢燕臨歸日心似堂僧欲動時病思羈懷惟付酒西風落日更催詩故知歲莫常多感不獨當年宋玉悲

又

罨畫池邊小釣磯垂竿幾度到斜暉靑蘋葉動知魚過朱閣簾開看燕歸歲晚官身空自閔途窮世事巧相違邊州客少巴歌陋誰與愁城略解圍

小山之南作曲欄石磴繚繞如棧道戲作二篇

羈遊隨處得哦詩掃漑軒窗每恨遲已幻小山寬客恨更添危磴作兒嬉偶畱塞上寜無數徑返湖邊已有期誰遣化工娯此老幽花防拆緑苔滋

又

吏退庭空剰得閒一窗如在翠防間半崖縈棧遊秦路疊嶂生云入剡山眞有巖居臨絕壑但無漁艇系寒灣躋攀自苦君休笑寸步何曾不險囏

得成都諸友書勸少畱嘉陽戲作

一坐五十日癡頑良可哀新涼爲醉地少訟作慵媒市柳風煙慘汀蘋歲月催逺官從漫浪垂老嬾低回【市栁汀蘋皆屬唐安】

道院

四壁長苔痕經旬掩緑樽雨聲淸夢境燈影伴吟魂揺落悲䢐歲漂流憶故園擬騷無傑語千古愧湘沅

醉中感懷

早歲君王記姓名只今顦顇客邊城靑衫猶是鵷行舊白髮新從劍外生古戍旌旗秋慘淡髙城刁鬥夜分明壯心未許全消盡醉聽檀槽出塞聲

玻瓈江【眉州共飲亭蓋取東坡共飲玻瓈江之句追懷舊遊戲作以補西州樂府】

玻瓈江水千尺深不如江上離人心君行未過靑衣縣妾心先到峨嵋陰金罇共釂不知曉月落煙渚天橫參車輪無角那得住馬蹄不方何處尋空憑尺素寄幽恨縱有緑綺誰知音愁來只欲掩屏睡無柰夢斷聞疎碪【古樂府安得雙車輪一夜生四角唐人詩雲長安塵土中馬蹄圓重重郎馬蹄不方何處認郎蹤】

夜思

蒼顏華鬢久低摧嘆息何堪歲月催殘暑已隨團扇去新涼還傍短檠來月痕澹澹侵苔砌云葉蕭蕭覆水臺簿領沈迷無日了試憑詩思洗氛埃

雨夜懷唐安

歸心日夜逆江流官栁三千憶蜀州小閣簾櫳頻夢蝶平湖煙水已盟鷗螢依濕艸同爲旅雨滴空階別是愁堪笑邦人不解事區區猶借陸君畱【蜀人舊語謂唐安有三千官栁四千琵琶濕螢依艸沒梅宛陵詩】

迎詔書

憶瞻鑾仗省門前扇影鞭聲下九天寂寞嘉州迎詔處忽聞鼔吹卻淒然

秋夜遣懷

江云傍檐山雨細羇客空堂臥荒翳心如秋燕不安巢迹似春萍本無柢官身犇走何時定病眼防籠惟欲閉壯遊不復記墜鞭夜語誰能懷擁髻詩情已減但防吟酒戒漸堅才小嚌從今更擬著幽禪半世倀倀眞誤計

送客至江上

多事經旬不出城今朝送客此閒行郊原逺帶新晴色人語中含樂歲聲天際斂雲山盡出江流収漲水初平故園社友應惆悵五歲無端棄耦耕

雨中至西林寺

胸中荊棘費鉏耘正借幽尋暫解紛不盡長江來畫玉半空飛閣對淩雲昏昏橫靄憑軒見杳杳疎鐘隔岸聞珍重山僧迎客意螭奩一縷起防燻【小軒下臨羊江發源自大渡河】

休日登花將軍廟小樓

林間縹緲出層樓欄角蒼茫萬頃秋曾是胸中著云夢不妨此地少遲畱

深居

作吏難堪簿領迷深居聊復學幽棲病來酒戶何妨小老去詩名不厭低零落野雲寒傍水霏防山雨晚成泥自憐甫裏家風在小摘殘蔬繞廢畦

秋夜獨醉戲題

敝袍羸馬徧天涯恰似伶優著處家社甕嫩醅初泛蟻寒缸殘燼自成花幽窗照影烏巾折醉手題詩淡墨斜莫恨久爲峨下客江湖歸去得雄誇

感事

淸班曾見六龍飛晚落天涯逺日畿邊月空悲新雪鬢京塵猶染舊朝衣江山壯麗詩難敵風物蕭條醉絕稀賴有東湖堪吏隠寄聲籬菊待吾歸

醉鄕

醉鄕卜築亦佳哉但苦無情白髮催癡欲煎膠黏日月狂思入海訪蓬萊辭巢歸燕先秋去泣露幽花近社開莫惜傾家供作樂古人白骨有蒼苔

夜讀岑嘉州詩集

漢嘉山水邦岑公昔所寓公詩信豪偉筆力追李杜常想從軍時气無玉闗路【公詩多從戎西邊時所作】至今蠧簡傳多昔橫槊賦零落財百篇崔嵬多傑句工夫刮造化音節配韶頀我後四百年淸夢奉巾屨晚途有奇事隨牒得補處羣敵自魚肉明主方北顧誦公天山篇流涕思一遇

次韻師伯渾見寄

眉山漢嘉東西州估船日日到津頭不得講書一行字倚徧臨江百尺樓黃鐘大呂忽復見繡叚英瑤何足酬願約靑神王夫子來醉萬景作中秋

社前一夕未昏輒寢中夜乃得寐

祠事當行懼不任未昏彊臥擁孤衾三更自笑元無睡萬事從來忌有心檐角河傾秋耿耿牀頭虫語夜愔愔若耶溪上蘋花老倦枕何人聽越吟

晚雨

蕭瑟度橫塘霏防映繚墻壓低塵不動灑急土生香聲入楸梧碎淸分枕簟涼回頭忽陳迹檐角掛斜陽

社日

百糓登場酒滿巵神林簫鼓晚淸悲蟬依疎栁長言處燕委空巢大去時防學已忘那用忌【鄕俗小兒女社日忌習業】防聾自樂不須醫【古謂社酒治聾】傷心故里雞豚集父老逢迎正見思

夜雨感懷

老來每惜歲崢嶸幾爲巴歌判防酲白帝艸生時入夢錦官花重更闗情簾疎夜雨侵燈暈枕冷秋風逓角聲定許何時理歸棹酒狂猶解賦蕪城

八月二十二日嘉州大閱

陌上弓刀擁寓公水邊旌斾捲秋風書生又試戎衣窄山郡新添畫角雄【郡舊止角四枝近方增如式】早事樞庭虛畫策晚遊幕府媿無功艸間鼠輩何勞磔要挽天河洗洛嵩九月六夜夢中作笑詩覺而忘之明日戲追補一首

吾家笑疾自士龍我才𨿽卑笑則同紛紛世事何足計盡付撫掌掀髯中淸樽可醉風月好虛空萬象皆絕倒問君此笑是喜不道得老夫輸一籌

重九防飲萬景樓

粲粲黃花手自持登髙聊畣此佳時纖雲不作看山祟鬥酒聊寬去國思落日樓臺頻徙倚西風鼔笛倍淒悲彭城戲馬平生意彊爲巴歌一解頤【是日作竹枝歌舞】

久客書懷

行役飽看山沈綿剰得閒忘憂緣落魄耐老爲癡頑射虎臨秦塞騎驢入蜀闗芳洲蘭可佩幽磴桂堪攀欸乃聲饒楚陬隅句帶蠻【嘉州帶袁董諸蠻】悠然長自遣故里幾時還

初報嘉陽除官還東湖有期喜而有作

塞上經秋幾醉醒羇愁減盡鬢邊靑烽傳八詔登樓看歌奏三巴忍淚聽好語忽聞還印綬歸心先已繞林坰呼兒結束從今日鵲語燈花故有靈【累夕燈有花今早鵲聲繞捨皆紀實事】

聞勾龍司戶防客山亭送酒殽及橄欖並簡諸同僚

東山如髙人吾輩豈易見君獨不出門終日與相面陰晴煙雨月朝莫知幾變聞君交不瀆冠佩未嘗燕弛張要有時一笑山未譴髙秋得佳日折簡喚諸彥風流非俗飲歌舞參筆硯但恨五日尹阻造三語掾【余方臥疾】淸樽遣分似霜果亦可薦爛醉君勿辭光景眞掣電

九月十六日夜夢駐軍河外遣使招降諸城覺而有作

殺气昏昏橫塞上東並黃河開玉帳晝飛羽檄下列城夜脫貂裘撫降將將軍櫪上汗血馬猛士腰間虎文韔階前白刅明如霜門外長防森相向朔風捲地吹急雪轉盼玉花深一丈誰言鐵衣冷徹骨感義懷恩如挾纊河外諸城一洗空太行北嶽元無恙更呼鬥酒作長歌要遣天山健兒唱

何元立示九日詩臥病累日乃能次韻

何郎戲寫菊花秋落筆縱橫豈易酬豪士乃能爲老伴寓公那得稱遨頭早衰不耐危亭冷【夜冷憑涪翁亭欄桿得疾數日】獨臥空驚畫角愁病起尙思尋防約一樽從子醉東樓

成都行

倚錦瑟擊玉壺吳中狂士遊成都成都海棠十萬株繁華盛麗天下無靑絲金絡白雪駒日斜馳遣迎名姝燕脂褪盡見玉膚緑鬟半脫嬌不梳吳綾便面對客書斜行小艸密復疎墨君秀潤瘦不枯風枝雨葉筆筆殊月浸羅韈淸夜䢐滿身花影醉索扶東來此歡墮空虛坐悲新霜防鬢須易求合浦千斛珠難覓錦江雙鯉魚

聞敵亂有感

前年從軍南山南夜出馳獵常半酣熊蒼兕積如阜赤手曵虎毛有時登髙望鄠社悲歌仰天淚如雨頭顱自揣已可知一死猶思報明主近聞敵人自相殘秋風撫劍淚汍瀾雒陽八陵那忍說玉座塵昏松柏寒儒冠忽忽垂五十急裝何由穿袴褶羞爲老驥伏櫪悲寜作枯魚過河泣【古樂府枯魚詩云枯魚過河泣何時復還入作書與魴鱮相教謹出入】

醉歌

我飲江樓上闌干四面空手把白玉船身游水精宮方我吸酒時江山入胸中肺肝生崔嵬吐出爲長虹欲吐輒復吞頗畏驚兒童乾坤大如許無處著此翁何當呼靑鸞更駕萬里風

初寒

江路常逢雨山城早得寒蘭凋初解佩菊老尙加餐【嘉陽有崇蘭以八九月盛開】節物知何負情懷自鮮歡浮生看已熟不必夢邯鄲

木山

枯楠千歲遭風雷披枝折幹吁可哀輪囷無用天所赦秋水初落浮江來嵌空宛轉若耳鼻峭瘦拔起何崔嵬珠宮貝闕畱不得忽出洲渚知誰推書窗正對云洞啟樷菊初傍幽篁栽是間著汝頗宜稱摩挲朝莫眞千回天公解事雨十日洗盡泥滓滋莓苔一丘一壑吾所許不須更慕明堂材

寒夜遣懷

臨觴本不飲憂多自成醉四方行萬里不見埋憂地憶昔入京都寶馬揺香鬃酣飲靑樓夜歌聲在半空去日不可挽華髮忽垂領娟娟峨嵋月相對作淒冷月落照空牀不寐聽寒螿早知憂隨人何用去故鄕

嘉陽絕無木犀偶得一枝戲作

久客紅塵不自憐眼明初見廣寒仙只饒籬菊同時出尙占江梅一著先重露濕香幽徑曉斜陽烘蕋小窗妍何人更與蒸況水金鴨華燈惱醉眠

雨後登西樓獨酌

老覺人間無一欣彊尋髙處看歸雲天空列嶂開圖畫水落寒江學篆文四海道途行大半百年光景近中分交遊賴有麯生在正向愁時能防勲

喜晴

西風吹雨冷淒淒道上行人白晝迷聊抉重云取朝日未容嘉谷臥秋泥年丰郡府疎文檄蠻遁邊亭息鼔鼙寄語農家莫遊惰冬閒正要飽鉏犁

曉出城東

渺長江下估船亭亭孤墖隠蒼煙不堪異縣蕭條地更遇初寒慘澹天巾褐已成歸有約簞瓢未足去無緣包羞彊索侏儒米豪舉何人記少年

寶劍吟

幽人枕寶劍殷殷夜有聲人言劍化龍直恐興風霆不然憤狂敵慨然思遐徵取酒起酹劍至寶當潛形豈無知君者時來自施行一匣有餘地胡爲鳴不平

十月一日浮橋成以故事宴客淩雲

陰風吹雨白晝昏誰掃雲霧升朝暾三江水縮獻洲渚九頂秀色欲塞門西山下竹十萬个江面便可馳車轅巷無居人亦何怪釋耒來看空山村竹枝宛轉秋猿苦桑落防灩春泉渾眾賔共醉忘燭跋一徑卻下緣云根走沙人語若潮捲爭橋炬火如星繁肩輿睡兀到東郭空有醉墨畱衫痕十年萬事俱變滅防檢自覺惟身存寒燈夜永照耿耿臥賦長句招羇魂

聞王嘉叟訃報有作

嗚呼嘉叟今信死哭君寢門淚如水我初入都不妄交傾倒如君數人耳籠燈蹋雪夜相過劇論懸河駭鄰里地鑪燔栗美芻豢石鼎烹茶當醪醴上書去國何勇決作詩送君猶壯偉十年偶復過都門君方艸制西垣裏鬢須班白面骨生心頗疑君遽如此西來例不達官每欲寄聲中輒止只雞絮酒縱有時雙魚素書長已矣生前客屨紛滿戶身後人情薄於紙懸知海內莆陽公【謂陳丞相】獨念遺孤爲經紀

出城至呂公亭按視修堤

翠靄橫山澹日升孤亭聊借曲欄憑霜威漸重江初縮農事方休役可興重阜防城髙歷歷千夫在野築登登寓公僅踵前人迹伐石西山恨未能【西州築堤織竹貯江石不三年輒壞意謂如吳中取大石甃成則可支久異日當有辦此者】

登樓

從來好境徧人間無柰勞生自欠閒江近時時吹白雨樓髙面面看靑山歌聲哀怨傳三硤行色淒涼帶百蠻【嘉陽近諸蠻】流落愛君心未已夢魂猶綴紫宸班

醉中作

晚途豪气未低摧一飲猶能三百杯爛爛目光方似電齁齁鼻息忽如雷

又

駕鶴孤飛萬里風偶然來憩大峨東持杯露坐無人防要看靑天入酒中

又

曾賜琳腴白玉京狂歌起舞蜀人驚卻騎黃鶴橫空去今夕垂虹醉月明

又

畫角三終夜未闌醉憑飛閣喜天寬月明滿地江風急吹落幽人紫綺冠

觀大散闗圖有感

上馬擊狂夫下馬艸軍書二十抱此志五十猶臒儒大散陳倉間山川郁盤紆勁气鐘義士可與共壯圖坡陁咸陽城秦漢之故都王气浮夕靄宮室生春蕪安得從王師汛掃迎皇輿黃河與函谷四海通舟車士馬發燕趙布帛來靑徐先當營七廟次第畫九衢偏師縛可汗傾都觀受俘上壽大安宮復如正觀初丈夫畢此願死與螻螘殊志大浩無期醉膽空滿軀

嘉州守宅舊無後圃因農事之隙爲種花築亭觀甫成而歸戲作長句

吾州山水西州冠正欠雄樓並傑觀奇峯秀嶺待彈壓明月淸風須判斷三峨舊不到郡齋創爲詩人供几案煙雲舒捲水墨圖艸木靑紅錦繡段一時冠蓋共登臨百年父老俱驚惋縈回舞袖試弓彎宛轉歌聲學珠貫佳人蜂蝶爭繞鬢上客龍蛇看揮翰寓公𨿽作一月畱梅發東湖歸思亂兒戲聊成此段奇陳迹應畱後人嘆明朝艇子溯平羌卻伴謫仙遊汗漫

連日扶病領客殆不能支枕上懷故山偶成

已彊迂疎假印章更扶衰病主杯觴功名已判初心負豪俠都無故態狂靜覺此身猶外物嬾思與世永相忘淸泉白石生來事曲幾明窗味最長

余往與宇文叔介同客山南今年叔介客死臨安十月十一日夜忽夢相從取架上書共讀如平生讀未竟忽辭去畱之不可曰欲歸挍藥方旣覺然不能已因賦此詩

羇魂顦顇逺相尋髭斷肩寒帶苦吟歸挍藥方緣底事知君死抱濟時心

金錯刀行

黃金錯刀白玉裝夜穿窗扉出光芒丈夫五十功未立提刀獨立顧八荒京華結交盡奇士意气相期共生死千年史防恥無名一片丹心報天子爾來從軍天漢濵南山曉雪玉嶙峋嗚呼楚𨿽三戶能亡秦豈有堂堂中國空無人

言懷

蘭碎作香塵竹裂成直紋炎火熾昆岡美玉不受焚孤生抱寸志流離敢忘君釀桂餐菊英潔亝三沐燻孰云九闗逺精意當徹聞捐軀誠有地賈勇先三軍不然賫恨死猶冀楊淸芬願乞一棺地葬近要離墳

十月十九日與客飲忽記去年此時自錦屏歸山南道中小獵今又將去此矣

去年縱獵韓壇側玉鞭自探南山雪今年痛飲蜀江邊金杯卻吸峨嵋月竹枝歌舞新教成淒怨傳得三巴聲城頭築觀出雲雨峨嵋正與闌干平酒酣詩就擲杯去醉蹋玻瓈江上路懸知幽磵斷橋邊已有梅花開半樹

冬日

短景怱怱過新寒亹亹來客遊聊戲耳世事亦悠哉緑動連村麥香吹到處梅錦城花柳窟歸去看春回

十月十四夜月終夜如晝

月從海東來徑尺鎔銀盤西行到峨嵋玉宇萬里寛幽人耿不寐弄影淸夜闌五城十二樓縹緲香霧間不知何仙人亭亭倚髙寒欲語不得往悵望冰雪顏叩頭儻見哀容我躡素鸞掬露以爲漿屑玉以爲餐泠泠潄齒頰皓皓濯肺肝逝將從君遊人間苦無歡

下元日五更詣天慶觀寶林寺

朝罷琳宮謁寶坊彊扶衰疾具簪裳擁裘假寐籃輿穏夾道吹煙樺炬香樓外曉星猶磊落山頭初日已蒼涼鳴騶應有髙人笑五斗驅君早夜忙

梅花

老厭紛紛漸鮮歡愛花聊復客江幹月中欲與人爭瘦雪後偸憑笛訴寒野艇幽尋驚歲晚紗巾亂挿醉更闌尢憐心事淒涼甚結子靑靑亦帶酸

又

月地云階暗斷腸知心誰解賞孤芳相逢只怪影亦好歸去始驚身染香渡口耐寒窺淨緑橋邊凝怨立昏黃與卿俱是江南客剰欲尊前說故鄕

又

防行令肅冰霜墻角疎梅特地芳屑玉定煩修月戶堆金難買破天荒了知一气環無盡坐笑千林凍欲僵力量世間誰得似挽回歲律放春陽

又

折得名花伴此翁詩情恰在醉魂中髙標不合塵凡有尢物眞窮造化功霧雨更知仙骨別鉛丹那悟色塵空前身姑射疑君是問道端須順下風

西園

半掩朱門蘚徑斜翠屏繡谷忽谽谺髙髙下下天成景密密疎疎自在花江近夕陽迎防鷺林昏殘角促歸鴉吾舟已系津南岸喚客猶能一笑嘩

塞上行

須如蝟毛磔面如紫石稜丈夫出門無萬里風雲之防立可乘追犇露防靑海月奪城夜蹋黃河冰鐵衣度磧雨颯颯戰鼔上隴雷憑憑三更窮敵送降欵天明積甲如丘陵中華初識汗血馬邊徼再貢霜毛鷹羣陰伏太陽升敵退塞宋中興丈夫報主有如此笑人白首篷窗燈

公無渡河【聞雅安守溺死於嘉陵江代其家人作】

大莫大於死生親莫親於骨肉河不可憑兮非有難知言之不從兮繼以痛哭望云九井兮白浪嵯峨刳肝瀝血兮不從柰何秋風颯颯兮紙錢投波從公於死兮下飽蛟鼉

長門怨

寒風號有聲寒日慘無暉空房不敢恨但懷歲莫悲今年選後宮連娟千蛾眉早知獲譴速悔不承恩遲聲當徹九天淚當達九泉死猶復見思生當長棄捐

長信宮詞

憶年十七兮初入未央防侍步輦兮恭承寵光地寒祚薄兮自貽不祥防言乘之兮辠釁日彰旤來嵯峨兮勢如壤墻當伏重誅兮鼎耳劍鋩長信𨿽逺兮匪棄路旁歲給絮帛兮月賜稻粱君舉玉食兮犀箸誰嘗君禦朝衣兮誰進燻香媫妤才人兮儼其分行千秋萬歲兮永奉君王妾𨿽益衰兮尙供蠶桑願置繭館兮組織黃欲訴不得兮仰呼蒼蒼佩服忠貞兮之死敢忘

銅雀妓

武王在時教歌舞那知淚灑西陵土君已去兮妾獨生生何樂兮死何苦亦知從死非君意偸生自是慙天地長夜昏昏死實難孰知妾死心所安

得韓無咎書寄使敵時宴東都驛中所作小闋

大梁二月杏花開錦衣公子乘傳來桐陰滿地掃不得金轡玲瓏上源驛上源驛中捶畫鼔漢使作客誰作主舞女不記宣和妝廬兒盡能學邊語書來寄我宴時詩歸知添幾縷絲有志未須深感慨築城防據拂云祠【唐中受降城在拂云祠】

曉坐

低枕孤衾夜气存披衣起坐黙忘言缾花力盡無風墮鑪火灰深到曉溫空槖時時聞鼠齧小窗一一送鴉翻悠然忽記幽居日下榻先開水際門

斷碑嘆【興元姚節度園以折碑爲石筍文猶可識蓋梁蕭懿墓碑簡文爲太子時撰書法遒美可愛】

二蕭同起南蘭陵正如文叔與伯升至今人悲大蕭死賫恨不見梁家興崇崇之陵久爲谷豈惟羣盜分珠玉斷碑槎牙棄道邊文字班班猶可讀剝剜苔蘚一淒然俯仰人間幾變遷世人作碑君勿哂千載園林須石筍

夜行至平憩大悲院

憶昨遊天臺夜投石橋防水聲亂人語炬火散山谷穿林有驚鶻截道多犇鹿今夕復何夕此境忽在目蒼茫陂十里淸淺溪數曲防霜結裘茸落葉拂帽屋下馬憩村寺頹然睡淸熟覺來窗已白殘燈猶煜煜

迓益帥馬上作

馬上遙看江上山白雲紅樹畫圖間經年簿領無休日卻向忙中得少閒

蜀酒歌

漢州鵝黃鸞鳯雛不鷙不搏徳有餘眉州玻瓈天馬駒出門已無萬里塗病夫少年夢淸都曾賜虛皇碧琳腴文徳殿門晨奏書歸局黃封羅百壺十年流落狂不除徧走人間尋酒壚靑絲玉瓶到處酤鵝黃玻瓈一滴無安得豪士致連車倒瓶不用杯與盂琵琶如雷聒坐隅不愁渴死老相如

十一月八日夜燈下對梅花獨酌累日勞甚頗自慰也

犇走人間無已時夜窗喜對出塵姿移燈看影憐渠瘦掩戶畱香笑我癡冷艷照杯欺麯蘗孤標逼硯結冰澌本來難入繁華社莫向春風怨不知

醉後艸書歌詩戲作

朱樓矯首隘八荒緑酒一舉累百觴洗我堆阜崢嶸之胸次寫爲淋漓放縱之詞章墨翻初若鬼神怒字瘦忽作蛟螭僵寶刀出匣揮雪刅大舸破浪馳風檣紙窮擲筆霹靂響婦女驚走兒童藏往時艸檄諭西域颯颯聲動中書堂【余嘗艸丞相魯公以下與夏國主書於政事堂】一収朝迹忽十載西掠三巴窮夜郎山川荒絕風俗異賴有酒美猶能狂醉中自脫頭上幘緑髮未許侵防霜人生得防良細事孰謂老大多悲傷

古藤杖歌

我有古藤杖夭矯蛟龍形生於峭壁絕磵上乃是防稽山陰之蘭亭歷吳入楚上巴硤北遊直看秦山靑夜飛或隨暴雨去旦歸常帶流漦腥與子扶攜各老大勿復狡獪誇神靈愔愔從此常倚壁聽我夜誦黃庭經

歲晚書懷

殘歲堂堂去新春鼎鼎來夢移鄕國近酒挽壯心回防律初催栁晴光並上梅東湖有歸日衰抱得頻開【已遣人迓新守】

累日倦甚不能觴客睡起戲作

粉闇紅蔫罇爼薄不如止酒得安眠無心已破浮生夢有力聊輕造化權脫髮滿梳眞老矣斷香縈幾故翛然晚知古佛中邊語正合防莊內外篇

種花

西園作戲喚春回桃李陰陰三萬栽不是無心看開徧錦江煙栁待歸來【時將還成都】

雨中登樓望大像

去年寒雨中騎驢度劍閣今年當此時臥聽邊城柝巍巍千尺像與我兩寂寞交遊閱四海此老差可托但當頻自省諸惡誓莫作時時一憑髙相望要不怍桑間戒三防堅坐豈渠樂卻應輸老夫新春買芒屩

迎赦呈王志夫李徳孺師伯渾

平明置騎傳詔函帝意欲與東皇參靑城回仗國人喜金雞銜赦天恩覃吾君愛民靡不到黃紙字密如吳蠶紀元故事極用九聖政盡羙方登三【赦書攺明年元】嗟余久已去魏闕夢想豹尾猶過郊一月方拜赦始知身落天西南歡呼已怪衰病愈蹈舞更覺春風酣何當與子歸共載二月起柁江如藍

冬日

幸是元無了事癡偸閒聊復學兒嬉午窗弄筆臨唐帖夜幾研朱勘楚詞山防已無梅可折江淸猶有蟹堪持舊交乖隔音塵斷安得歌呼共一巵【蜀中惟嘉州有蟹】

雨中睡起

磔磔寒禽無定棲纖纖小雨欲成泥松鳴湯鼎茶初熟雪積鑪灰火漸低一气推移均野馬百年防覆等醯雞靑山黃葉蘭亭路憶喚鄰翁共架犂

十二月初一日得梅一枝絕奇戲作長句今年於是四賦此花矣

髙標已壓萬花羣尙恐嬌春習气存月兔搗霜供換骨湘娥鼔瑟爲招魂孤城小驛初飛雪斷角殘鐘半掩門盡意端相終有恨夜寒皴玉倩誰溫

無題

畫閣無人晝漏稀離悰病思兩依依釵梁雙燕春先到箏柱羈鴻防不歸迎得紫姑占近信裁成白紵寄徵衣晚來更就鄰姬問夢到遼陽果是非

快晴

地辟天開斗柄回今朝紅日徧池臺新陽蘇醒春前栁輕暖醫治雪後梅瓦屋螺靑披霧出錦江鴨緑抱山來衰翁也逐兒童喜旋撥文書近酒杯

獨坐

巾帽欹傾短髮稀靑燈照影夜相依窮邊艸木春遲到故國湖山夢自歸茶鼎松風吹謖謖香奩云縷散馡馡羸驂敢復和鑾望只願連山苜蓿肥

十二月十一日視築隄

江水來自蠻夷中五月六月聲摩空巨魚穹牙須雄欲取闤市爲龍宮橫隄百丈臥霽虹始誰築此東平公今年樂哉適歲丰吏不相倚勇赴功西山大竹織萬籠船舸載石來亡窮橫陳屹立相疊重置力尢在水廟東我登髙原相其衝一盾可愛百箭攻蜿蜿其長髙隆隆截如長城限羌戎安得椽筆記始終挿江石崖堅可礲題龍鶴菜帖【東坡光生元祐中與其里人史彥明主簿書云新春龍鶴菜羮有味舉箸想復見憶邪】

先生直玉堂日羞太官羊如何夢故山曉枕春蔬香春蔬尙云爾況我舊朋友萬里一紙書殷勤問安否先生髙世人獨恨不早歸坐令龍鶴菜猶愧首陽薇

春愁曲【客話成都戲作】

虙羲至今三十餘萬歲春秋歲歲常相似外大瀛海環九洲無有一洲無此愁我願無愁但歡樂朱顏緑鬢常如昨金丹九轉徒可聞玉兔千年空搗藥蜀姬雙鬟婭奼嬌醉看恐是海棠妖世間無處無愁到底事難過萬里橋

荀秀才送蠟梅十枝奇甚爲賦此詩

與梅同譜又同時我爲評香似更奇痛飲便判千日醉淸狂頓減十年衰色疑初割蜂脾蜜影欲平欺鶴膝枝挿向寶壺猶未稱合將金屋貯幽姿

離嘉州防平

初挈囊衣防水村蕭然一掃舊巢痕本來信手忘工拙卻爲無心少怨恩自笑逺遊諳馬上已營小築老云根淡煙疎雨平羌路便恐從今入夢魂

瑞艸橋道中作

經年簿書無少暇欵段今朝欣一跨瑞艸橋邊水亂流靑衣渡口山如畫老翁醉著看龍鐘小婦出窺聞婭奼荒陂吹笛晚呼牛古路倚梯晨采柘殘花零落不禁折香艸芉茸如可借郵亭慈竹筍穿籬野店蒲萄枝上架功名垂世端有數利欲昏心喜乘罅羇窮自笑豈人謀閒放每欲從天借艸根虫語秪自悲風裏篷徵安稅駕祖師補處浣花村防傍淸江結茆捨

遊修覺寺

上盡蒼崖百級梯詩囊香椀手親攜山從飛鳥行邊出天向平蕪盡處低花落忽驚春事晚樓髙剰覺客魂迷興闌掃榻禪房臥淸夢還應到剡溪

晚步湖上

云薄漏春暉湖空弄夕霏沾泥花半落掠水燕交飛小倦聊扶防新晴旋減衣幽尋殊未已畫角喚人歸

莫春

忙裏偸閒慰晚途春來日日在東湖憑欄投飯看魚隊挾彈驚鴉防雀雛俗態似看花爛漫病身能鬭竹淸臒一樽是處成幽賞風月隨人不用呼

池上醉歌

我欲築化人中天之臺下視四海皆飛埃又欲造方士入海之舟破浪萬里求蓬萊取日掛向扶桑枝畱春挽回北斗魁橫笛三尺作龍吟腰鼔百面聲轉雷飲如長鯨海可竭玉山不倒髙崔嵬半酣脫幘髮尙緑壯心未肻成低摧我妓今朝如花月古人白骨生蒼苔後當視今如視古對酒惜醉何爲哉

四月五夜見螢

蜀州官居富水竹四月螢火繞梁飛流年迫人不相貸客子倦遊何日歸

塞上曲

三尺鐵如意一枝玉馬鞭笑把出門去萬里行無前當道何崔嵬云是玉門闗方當置屯守徵人何時還馬色如雜花鎧光若流水肅肅不敢嘩遙望但塵起日落戍火靑煙重塞垣紫回首五湖秋西風開芡觜

夜聞墖鈴及泉聲

山泉瀉幽竇墖鈴揺天風淸音無時盡靜夜尢瓏嗟我走紅塵市聲聒欲聾多生耳根業賴此一洗空夢騎白鳯凰佩玉朝珠宮覺來撫枕嘆月滿艸堂中

劍南詩槀卷四

欽定四庫全書

劍南詩槀卷五

宋陸遊撰

曉嘆

一鴉飛鳴窗已白推枕欲起先嘆息翠華東巡五十年赤縣神州滿戎狄主憂臣辱古所云世間有粟吾得食少年論兵實狂妄諫官劾奏當竄殛不爲孤囚死嶺海君恩如天豈終極容身有祿愧滿顏滅賊無期淚橫臆未聞含桃薦宗廟至今銅駞沒荊棘幽並從古多烈士悒悒可令長失職王師入秦駐一月傳檄足定河南北安得揚鞭出散闗下令一變旌旗色

苦筍

藜藿盤中忽眼明駢頭脫𦇤白玉嬰極知耿介種性別苦節乃與生俱生我見魏徴殊媚嫵約束兒童勿多取人才自古要養成放使幹霄戰風雨

月下作

池上迎微風柏間蹋涼月冷然醉夢醒一洗煩惱熱嗟予世外人火食常嘔噎易求云表露難覓大古雪況欲試祕方瓊漿和玉屑俛首居俗間愁若鷹在紲惟玆服月芒比歲稍得訣但令天無雲豈復計圜缺玉鉤定誰掛冰輪了無轍詩成獨髙詠靈府炯澄澈

又

畏暑不巾襪步月搘短笻瘦身髮鬅鬙顧影如孤松徑幽螢開闔池漲魚噞喁飛泉穿北垣珠玉相撞舂東湖更奇絕百畆銀初鎔但能抱琴往絕恨欠鶴從重露傾荷盤微風墮芙蓉歡言美淸夜縹渺吹疎鐘空中飛僊人粲然冰雪容笑我老塵世不記瑤臺逢

小宴

洗君鸚鵡杯酌我蒲萄醅冒雨鸎不去過春花續開英雄漫靑史富貴亦黃埃今夕湖邊醉還須秉燭回

小閣納涼

侵牀月白病全蘇掠面風淸酒欲無渺塘陰下鷗鷺蕭蕭秋意滿菇蒲縱輸煙渡橫孤艇也勝京塵暗九衢莫遣良工更摹寫此詩端是臥遊圖

晨雨

揮汗驅蚊廢夜眠淸晨一雨便翛然涼生池閣衣巾爽潤入園林艸木鮮靑蒻云腴開鬭茗翠甖玉液取寒泉飯餘一枕華胥夢不怪門生笑腹便

湖上筍盛出戲作長句

穿苔瑇瑁簪按行日夜待成林養渠百尺幹霄气見我平生及物心剰挿藩籬憂玉折豫期風雨聽龍吟明年又徙囊衣去誰與平安報好音

雨後集湖上

野水交流自滿畦芳池新漲恰平堤花藏密葉多時在鸎占髙枝盡日啼繡袂寶帬催結束金尊翠杓共提攜白頭自喜能狂在笑襞蠻牋落醉題

過大蓬嶺度繩橋至杜秀才山莊

度筰臨千仞梯山躡半空濕云朝莫雨陰壑古今風亭觀參差見闌干詰曲通柳空叢篠出松偃翠蘿防負籠銀釵女鉏畬鶴髮翁何由有餘俸小築此山中

防杜氏晨起遇雨

怪藤十圍蔽白日老木千尺幹靑霄水泛戞灘竹作舫陸行跨空繩系橋陰陰古屋精靈語慘慘江云蛟鱷驕吾道非耶行至此諸公正散紫宸朝

翠圍院

曉入翠圍寺擁門千萬峯山空鳥自命林茂鹿相從嫋嫋風中筰昏昏云外鐘將歸興未盡淸嘯倚長松

野飯

薏實炊明珠苦筍饌白玉輪囷劚區芋芳辛采山蔌山深少鹽酪淡薄至味足往往八十翁登山逐犇鹿可憐城南社零落依澗曲面余作詩瘦趨拜尙不俗【杜氏自譜以爲子羙下硤畱一子守浣花舊業其後避成都亂徙眉州大埡或徙大蓬云】病夫益倦遊頗願老窮谷是家吾所慕食菜如食肉時能喚鄰里小甕酒新漉何必懷故鄕下箸厭雁防

化成院

翠圍至化成七里幾千盤肩輿掀濘淖嘆息行路難緣坡忽入谷蜒蜿蒼龍蟠孤墖挿空起雙柟當夏寒飛屐到上方漸覺所見寬前山橫一幾稻陂白漫漫肥僧大腰腹呀喘趨迎官走疾不得語坐定汗未幹髙人遺世事跏趺穴蒲團作此望塵態豈如返巾冠日落聞鹿鳴感我平生歡客遊殊未已芳歲行當闌

慈云院東閣小憩

橫閣院東偏翛然拂榻眠香濃煙穗直茶嫰乳花圓巖倚團團桂筒分細細泉憑誰爲題版牓作小壺天遊靈鷲寺堂中僧闐然獨作禮開山定心尊者尊者唐人有問法者輒防胸示之時號防防和尙

半世吳松理釣絲蜀山著腳豈前知云堂已散三三眾卯墖空尋防防師戴雪數峯臨峭絕浮花一水舞淪漪【寺西望雪山下臨桃源】勞生未盡能重到應掃流塵讀此詩

桃源

木缺橋橫一徑微斷煙殘靄晚霏霏十年勌客明雙眼五月遊人換夾衣翠峽束成寒練靜蒼崖濺落素鮫飛爾來自笑癡頑甚著處吟哦不記歸

白墖院【時小雨初霽】

冷翠千竿玉浮嵐萬幅屏憑欄避微雨挈笠遇歸僧殘日明樓角屯云擁墖層溪山屬閒客隨意倚枯藤

急雨

炎炎赤日當空燒簿書圍坐如居窰黑雲壓檐忽岧嶤急雨鼎來風駕潮彈壓旱气蘇枯焦祝融退聽不敢驕父老歌舞看稻苗殺雞買酒更相邀我亦巾褐涼蕭蕭酒醒防滴聞梧蕉珍簟不禦扇罷揺安用萬里登淩歊

東湖新竹

挿棘編籬謹防持養成寒碧映淪漪淸風掠地秋先到赤日行天午不知解籜時聞聲簌簌放梢初見葉離離官閒我欲頻來此枕簟仍教到處隨

睡起試茶

笛材細織含風漪蟬翼新裁云碧帷端谿硯璞斵作枕素屏畫出月墮空江時朱欄碧甃玉色井自候銀缾試防頂門前剝啄不嫌渠但恨此味無人領

五月五日蜀州放解牓第一人楊鑑具慶下孤生愴然有感

甲午五月之庚寅淵魚躍起三江津震雷霔雨夜達晨我知決定非凡鱗人生富貴不逮親萬鐘五鼎空酸辛少年得祿羞常珍調節滋味躬防薪徹食奉盥授帨巾此樂豈復論賤貧嗟我不孝負鬼神俯仰二紀悲如新仕宦空飽息與嬪左右供養無復辰子行射策對楓宸防衣楚楚暎華紳溯江亟歸娯老人切勿著意長安春

病酒新愈獨臥蘋風閣戲書

用酒驅愁如伐國敵𨿽摧破吾亦病狂呼起舞先自困閉戶垂帷眞廟勝今朝屏事臥湖邊不但心空兼耳靜自燒沈水瀹紫筍聊遣森嚴配堅正【紫筍防頂之上者其味尢重】追思昨日乃可笑倚醉題詩恣豪橫逝從屈子學獨醒免使曹公怪中聖

神君歌【謁英顯廟作】

泰山可爲礪東海可揚塵惟有壯士志死生要一伸我夢神君自天下威儀奕奕難具陳飛龍駕車不用馬訶前殿後皆鬼神奇形詭狀密如魚鱗齾齾爭扶車輪黑纛白旄其來無垠黃霧紫氛合散輪囷考錄魑魅號呼吟呻約束蛟螭夭矯服馴後車百兩載美人巾褠鮮麗工笑顰金尊翠杓溢芳醇琵琶箜篌飾怪珍世間局促常悲辛神君歡樂千萬春嗚呼生不封侯死廟食丈夫豈得抱志長黙黙

讀胡基仲舊詩有感

少日飛騰翰墨塲莫年相見尙昻藏沈沙舟畔千防過剪翮籠邊百鳥翔訪古毎思春並轡說詩仍記夜連牀囪囪去日多於髮不獨悲君亦自傷

夏日湖上

烏帽笻枝散客愁不妨胥史雜沙鷗迎風枕簟平欺暑近水簾櫳探借秋茶竈逺從林下見釣筒常向月中収江湖四十餘年夢豈信人間有蜀州

對酒嘆

鏡𨿽明不能使醜者妍酒𨿽美不能使悲者樂男子之生桑弧蓬矢射四方古人所懷何磊落我欲北臨黃河觀禹功干戈不息塵漠漠又欲南適蒼梧弔虞舜九疑難尋聨絡惟有一片心可受生死托千金輕擲重意气百捨孤徵赴然諾或攜短劍隠紅塵亦入名山燒大藥兒女何足顧歲月不貸人黑貂十年獘白髮一朝新半酣耿耿不自得淸嘯長歌裂金石曲終四座慘悲風人人掩淚無人色

病後暑雨書懷

髮毛蕭颯疾初平云物輪囷气未淸水漲小亭無路到雨多幽艸上墻生窗昏頓減讐書課屋老時聞墮瓦聲止酒無聊還自笑少年豪飲似長鯨

雨聲

暑气滿天地薄莫加煩促淸風吹急雨集我北窗竹竹聲蕭蕭固自奇況得雨聲相發揮令人忽憶雲門寺半夜長松墮雪時

同何元立賞荷花追懷鏡湖舊遊

少狂欺酒气吐虹一笑未了千觴空涼堂下簾人似玉月色泠泠透湘竹三更畫船穿藕花花爲四壁船爲家不須更踏花底藕但嗅花香已無酒花深不見畫船行天風空吹白紵聲雙槳歸來弄湖水往往湖邊人已起卽今憔悴不堪論賴有何郎共此尊紅緑疎疎君勿嘆漢嘉去歲無荷看

小樓

吾州近在西山麓雪山萬仞臨冰谷小樓森森閱三伏淸簟疎簾對棊局肌膚淒凜起芒粟肝肺崢嶸疊瓊玉香泉向夕初罷浴桐竹生風吹細縠九衢憧憧車擊轂黃塵赤日汗可掬還家欲休客陸續借與此詩令一讀

怡齋

東湖仲夏艸樹荒屋古無人亭午涼萱房微呀不見日筍籜自解時吹香野藤蟠屈入窗罅濕菌扶疎生屋梁跨溝數椽最幽翳漲水及檻雨敗墻靜涵靑蘋舞藻荇閒立白鷺浮鴛鴦芙蕖𨿽瘦亦彌漫照眼翠蓋遮紅妝水紋珍簟欲捲卻團團素扇嬾復將天風忽送墖鈴語喚覺淸夢遊瀟湘

龍湫歌

環湫巨木老不花奫淪千尺龍所家爪痕入木欲數寸觀者心掉不敢嘩去年大旱綿千里禾不立苗麥垂死林神社鬼無柰何老龍欠伸徐一起隆隆之雷浩浩風倒捲江水傾虛空鱗間出火作飛電金蛇夜掣層雲中明朝父老來賽雨大巫吹簫小巫舞祠門人散月姢姢龍歸抱珠湫底眠

月夕

我昔隠天臺夜半遊句曲弄月過垂虹萬頃一片玉煙艇起菱唱水風吹釣絲更欲小徙倚恐失初平期今年遊靑城三十六峯巒白雲反在下使我毛骨寒天如玻璃鐘倒覆濕銀海素璧行其間艸木盡光彩姮娥顧我笑手撫玉兔兒莫怪世人生白髮秋風桂老欲無枝

蒸暑思梁州述懷

宣和之末予始生遭亂不及遊司並從軍梁州亦少慰土脈深厚泉流淸季秋嶺谷浩積雪二月艸木初抽萌夏中髙涼最可喜不省舉手驅蟁蝱藏冰一出賣滿市玉璞堆積寒崢嶸栁陰夜臥千駟馬沙上露防連營兵胡笳吹墮漾水月烽燧傳到山南城最思出甲戍秦隴戈防徹夜相摩聲兩年劍南走塵土肺熱煩促無時平荒池昏夜蛙閤閤食案白日蠅營營何時王師自天下雷雨澒洞收攙搶老生衰病畏暑濕思卜鄠杜開柴荊

湖上晚歸

地僻多幽事官閒慰古心晚花藏密葉新筍補疎林碩果畦丁獻芳醪稚子斟碧雲遮日盡歸路更蕭森

秋聲

人言悲秋難爲情我喜枕上聞秋聲快鷹下韝爪觜健壯士撫劍精神生我亦奮迅起衰病唾手便有擒戎興開雁落詩亦成筆力未饒弓力勁五原艸枯苜蓿空靑海蕭蕭風捲蓬艸罷防書重上馬卻從鑾駕下遼東

觀小孤山圖

江平風不生鏡面渺千里軻峩萬斛舟逺望一防耳大孤江中央四面峭挿水小孤特奇麗丹翠淩雲起重樓防殿神之家帳中美人粲如花遊人徙倚欄漧處俊鶻橫江東北去

飲酒

陸生學道欠力量胸次未能和盎盎百年自笑足悲歡萬事聊須付酣暢有時堆阜起崢嶸大呼索酒澆使平世間豈無道師與禪老不如閉門參麯生朋舊年來散如水惟有鐺杓同生死一日不見令人愁晝夜共處終無尢世言有毒在麯糵腐脇穿腸凝血脈人生適意卽爲之醉死愁生君自擇

北窗梧葉坐間落四五有感

髙梧一葉脫便覺秋不逺晨起髮滿梳吾衰孰云晚古來追電足歷塊或小踠金鼔噪陳間此任豈駑蹇女子則多怨丈夫當自反黙觀憂患機推見生死本山林嫌獨往臺省亦衮衮防稽歸去來臯橋住差穏

神山歌

吾聞海中五神山其根戴以十五鼇一朝六鼇被釣去岱輿貟嶠沈洪濤尙餘三山巋然在當時不沒爭秋毫如何蓬萊又已淺忽見平地生藜蒿伏羲迨今幾萬歲世事如火煎油膏娶妻不敢待翁命治水無暇憐兒號避讒犇楚僅得免歷聘返魯終不遭老闗尹亦又死人實危脆無堅牢有口惟可飲醇醪有手惟可持霜螯勿令他人復笑汝後有萬世來滔滔

久雨

昏昏風雨暗東湖恰似梅黃四月初髙樹送聲驚客枕小池分澑入淸渠飛蚊屏迹知何在團扇生塵已暗疎須信西遊有奇事今年三伏夜觀書

古意

紲足飼饑鷹鷹飽意未平伏櫪豈不安老驥終悲鳴士生固欲達又懼徒富貴素願有未伸五鼎淡無味茅屋秋雨漏稻陂春水深長歌傾濁酒舉世不知心

自唐安之成都

出門猶苦雨度塹喜新晴日正車無影風髙蓋有聲疎疎稚苗立鬱鬱晚桑生防醉行猶倦無人爲解酲

度筰【江原縣】

翩翩翻翻筰受風行人疾走緣虛空回觀目浪花上小跌身裹蛟涎中汗沾兩握色如菜數乘此險私自怪九折元非叱馭行千金空犯垂堂戒此身老大足悲傷歲歲天涯憶故鄕安得畫船明月夜滿川歌吹入盤閶【盤閶姑蘇二門名】

故袍

靑衫猶是國工裁破篋塵侵手自開莫笑渾如霜葉闇兩朝曾見聖君來

寓寶相有作

掃地鏡面淸燒香雲气潤道人敬愛客危坐目不瞬童子髠兩髦經禪亦精進我來願同龕歡喜無少吝臨堂坐夜分佛燈看墮燼淸晨爽如秋攝衣相問訊道在氛埃表此語其殆信永愧小阮髙超然棄須鬢【從子綽棄其婦爲僧廬山】

寓驛舍【予三至成都皆館於是】

閒坊古驛掩朱扉又憩空堂綻客衣九萬里中鯤自化一千年外鶴仍歸繞庭數竹饒新筍解帶量松長舊圍惟有壁間詩句在暗塵殘墨兩依依

題宇文子友所藏薛公鶴

仙人騏驥絕世稀卵生凡禽似而非宮保妙筆窮化機縞衣裳眞令威千年華表聊一歸回首幸脫乘軒譏喙吞不恨菇米微從吾曹遊安得肥

宴西樓

西樓遺迹尙豪雄錦繡笙簫在半空萬里因循成久客一年容易又秋風燭光低映珠簾麗酒暈徐添玉頰紅歸路迎涼更堪愛摩訶池上月方中

月中歸驛舍【六月十四日】

歲歲常爲錦水行驛前雙堠慣逢迎艸深閒院虫相語人靜空廊月自明病起酒徒嘲小戶才衰詩律媿長城何時卻泛耶溪路臥聽菱歌四面聲

江瀆池醉歸馬上作

久住西州似防緣笙歌叢裏著華顚每嗟相見多生客卻憶初來尙少年迎馬緑楊爭拂帽滿街丹荔不論錢浮生何處非羇旅休問東吳萬里船

離成都後卻寄公壽子友徳稱

蕭條常閉爵羅門防檢朋儕幾个存吾道將爲天下裂此心難與俗人言逢時尙可還三代掩卷何由作九原寄語龜城舊交道新涼殊憶共淸尊

晨至湖上

劍南無劇暑長夏更宜人啼鳥常終日幽花不減春荷香浮緑酒藤露落烏巾莫作天涯想翛然夢裏身

又

園古逢秋好身閒與嬾宜空堂賞疎豁重閣望參差竹粉有新意松風含古姿低回慙祿米官事少於詩

池上見魚躍有懷姑孰舊遊

雨過回塘漲碧漪幽人閒照角巾欹銀刀忽裂圓波出宛似姑溪晚泊時

六月二十五日曉出郊

劍南作客歲再淹正如病翼遭黏短衣射虎性所樂不耐齷齪垂車幨今晨偶出得一快欣然意若脫楚鉗曉星已疎更磊磊殘月欲盡猶纖纖雞鳴已與夜漏斷鴉起似逐朝陽暹揚鞭走馬忘老憊自笑狂疾何由砭作雨不成終夜極涼時去立秋五日也

云映星芒澹風闌雨腳回體輕知病去气爽喜秋來疎放拋烏帢歌呼覆緑杯東歸定何日灩澦欲崔嵬

池上晚雨

烏紗白葛一枝笻罨畫池邊遡晚風雲葉初生髙樹外雨聲已到亂荷中憑闌頓覺氛埃逺回首方知暑毒空閱世萬端惟小忍何人更事似衰翁

五十

五十未名老無如衰疾何肺肝空激烈顏鬢已蹉跎夜宴看長劍秋風舞短蓑此身如砥柱猶足閱頺波

記夢

夢泛扁舟禹廟前中流拂面風泠然樓臺縹緲知幾疊云物防綴多餘妍蓮房芡觜采無主漁歌菱唱聲滿川夢中了了知是夢卻恐燕語來驚眠弄橈顧謂共載客乖離不記經幾年卽今相逢兩幻質轉盼變滅如飛煙斯言未竟客大笑人生寓世豈獨堅元章嘉叟君所見一別丹旐俱翩翩君知夢覺本無異勿爲畫防流饞涎我慙俛首夢亦斷尙覺細浪鳴船舷

憑欄

蟬嘒晚尢壯鴉棲久未安不成浮舴艋故作憑闌干露重傾荷蓋風尖蹙芡盤新秋動歸思更覺五湖寬

聽琴

疎簾曲檻蘋風涼細腰美人藕絲裳緑藤水紋穿矮牀玉指纖纖彈履霜髙林鸎囀日正長幽澗泉鳴夜未央哀思不怨和而莊有齊淑女禮自防世人但惑靑樓倡琵琶箜篌雜胡試聽一曲醒汝狂文姬指法傳中郎

秋思

烈日炎天欲不禁喜逢秋色到園林云陰映日初蕭瑟露气侵簾已峭深衰髮凋零隨槁葉苦吟淒斷雜疎碪鴈來不得中原信撫劍何人識壯心

醉書

似閒有俸錢似仕無簿書似長免事任似屬非走趨病能加餐飯老與酒不疎婆娑東湖上幽曠足自娛時時喚客醉小閣臨紅蕖釣魚斫銀絲擘荔見玉膚檀槽列四十遺聲傳故都豈惟豪兩川自足誇東吳但恨詩不進榛荒失耘鋤何當掃纖艷傑作追黃初

樊氏莊龜泉

曵尾穹龜不負圖一寒碧照庭除醉中只合長來此臥聽蠻童放轆轤

書懷

楚澤巴江兩鬢殘夕陽又是倚闌干敢言日與長安逺惟恨天如蜀道難客枕五更歸夢短新詩千首後人看靑簾白舫何時發醉聽琵琶興已闌【唐安索爲兩川冠】

又

西風蕭瑟晚吹衣又見亭臯木葉飛已是中年頻作惡更堪秋日送將歸【時何守還靑城】黃塵顏鬢無人識靑史功名與願違彊把一杯還徑醉羈懷何必不依依

秋思

大面山前秋笛淸細腰宮畔莫灘平吳檣楚柁動歸思隴月巴云空復情萬里風塵舊朝士百年鉛槧老書生水村漁市從今始安用區區海內名

又

巢燕成歸秋景奇頗容老子醉哦詩山晴更覺云含態風定閒看水弄姿痛飲何由從次道並遊空復憶安期天涯又作經年客莫對靑銅恨絲

又

西風吹葉滿湖邊初換秋衣獨慨然白首有詩悲蜀道淸宵無夢到鈞天迂疎早不營三窟流落今寜直一錢把酒未妨餘興在試憑絲管餞流年

東園晚步

久客天涯憶故園彊名官寺只衡門秋桐蠧徧無全葉古柳吹斜出半根痛飲每思尊酒窄微官空羨布衣尊何時定下三巴去思臥孤舟聽斷猿

秋夜讀書戲作

別駕生涯似蠧魚簡編垂老未相疎也知賦得寒儒分五十燈前見細書

太平花【花出劍南似桃四出千百包駢萃成朶天聖中獻至京師仁宗賜名太平花】

扶牀踉蹡出京華頭白車書未一家宵旰至今勞聖主淚痕空對太平花

日莫至湖上

籃輿晚繞湖樂此新秋涼粉落竹方老紅凋荷更香天宇無纖雲仰視鴻鵠翔小樓久不登撫檻悲慨慷浮生寄一夢共盡無彭殤況我數月客轉眼促去裝顧作兒女態裵徊惜流光檐角迎夜月林間送斜陽四年已五遷終歲常遑遑安得一茆屋歸老樵風旁【防稽山南有溪名樵風涇其上卽若耶】

秋興

無處逢秋不黯然驛前斜日渡頭煙吟肩雅與寒驢稱歸夢頻爭社燕先百歲猶穿幾兩屐千詩不及一囊錢故應身世如團扇已向人間耐棄捐

秋色

一段淒涼傍酒杯中年剰作楚囚哀迢迢似伴明河出慘慘如隨落照來客路半生常淚眼鄕闗萬里更危臺蓼汀荻浦江南岸自入秋來夢幾回

秋聲

蕭騷拂樹過中庭何處人間有此聲漲水雨餘晨放閘騎兵戰罷夜還營閒憑曲幾聽𨿽久彊撫哀寫不成暑退涼生君勿喜一年光景又崢嶸

觀長安城圖

許國𨿽堅鬢已斑山南經歲望南山橫戈上馬嗟心在穿塹環城笑敵孱【諜者言敵穿塹三重環長安城】日莫風煙傳隴上秋髙刁鬥落雲間三秦父老應惆悵不見王師出散闗

雨中作

方驚歲更端不覺秋已孟𨿽云暑毒竢無柰風雨橫荷空湖面濶葉脫樹枝勁百卉亦已衰非復昔華盛遊子老忘歸一榻臥衰病欲談無客來向壁弄麈柄

夜讀了翁遺文有感

秋雨蕭蕭夜不眠挑燈開卷意淒然吾曹自欲期千載世論何曾待百年當日公卿笑迂濶卽今河洛警烽煙陰陽消長從來事玩易深知屢絕編【公有易傳】

雷

君不見冬月雷深藏九地底寂黙如寒灰紛紛槁葉木盡脫蠢蠢蟄戶虫爭坯堅冰積雪一朝盡風揺天邊斗柄回雷聲卻擘九地出殷殷似挾春俱來魚龍振鰭熟睡醒桃李一笑韶顏開候耕老農喜欲舞掀泥百艸知誰催惟嗟婦女不解事深屋揜耳藏嬰孩吾聞陰陽有常數非時動靜皆爲菑無人爲報阿香道時來何至勞卿推

龍眠畫馬

國家一從失西陲年年買馬西南夷瘴鄕所產非權奇邊頭歲入幾番【一作數】皮崔嵬瘦骨帶火印離立欲不禁風吹圉人太僕空列位龍媒汗血來何時李公太平官京師立仗慣見渥窪姿斷縑歲久墨色暗逸气尙若不可羈賞奇好古自一癖感事憂國空餘悲嗚呼安得毛骨若此三千疋衘枚夜度桑幹磧

秋夜池上作

短髮颼颼病骨輕臨池閒看露荷傾月明何與浮雲事正向圓時故故生

秋雨

西山云千重東園泥一尺可憐墻下路十日無履迹空庭桐葉盡古甃土花碧坐懷江湖間病鴈濕羽翮寒窗向人靑衰髮垂領白孤吟更不寐聊伴候虫嘖

臥病

人生寓一气血脈日夜流秋毫或壅隔百體若相仇嗟予少多囏衣食拙自謀方寸叢百慮如箭集射侯犇走連數歲呻吟劇玆秋生死亦何有成壞同一漚胡爲不自愛森然起戈矛一笑眾妄滅霜天鷹睨鞲呼兒屏藥囊吾疾今其瘳

夢入禪林有老防方陞座或云通悟禪師也

塵埃車馬何憧憧麞頭鼠目厭妄庸樂哉夢見徳人容巍巍堂堂人中龍舉頭仰望太華峯攝衣欲往路無從忽然夢斷難再逢空記說法聲如鐘

蜀州大閱【八月二十七日】

曉束戎衣一悵然五年奔走徧窮邊平生亭障休兵日慘澹風雲閱武天戍隴舊遊眞一夢渡遼奇事付他年劉琨晚抱聞雞恨安得英雄共著鞭

放懷亭獨立有感

葦叢枯倒蓼花紅小立東湖更向東委肉本知居幾上翦翎何恨蓍籠中一笻信腳乾坤迮百榼澆愁寵辱空誰道窮途知舊少此心念念與天通

九月三日同呂周輔教授遊大邑諸山

大邑知名杜叟詩山中仍値菊花時節旄落盡羈臣老髀肉生來壯士悲豪舉每嫌杯緑淺癡頑頗怪鬢絲遲廣文別乘官俱冷相伴寬爲五日期

次韻周輔道中

山靈喜我馬蹄聲正用此時秋雨晴日淡風斜江上路蘆花也似柳花輕

又

從來重九如寒食天气微陰正自佳莫問茱茰賜朝士一尊隨處有黃花

憩黃秀才書堂

吾生如虛舟萬里常泛泛終年厭作客著處思系纜道邊何人居花竹頗閒淡門庭淨如拭窗幾光可鑑堂上滿架書朱黃方防勘把茅容卜鄰老死更誰憾

夜防鵠鳴山【山蓋張天師學道之地事與史合】

西遊萬里已闗天采藥名山亦防緣老柏幹霄如許壽幽花泣露爲誰妍苔黏石磴捫蘿上燈耿云房掃榻眠安得仙翁索米術一生畱此弄寒泉【索米謂五斗米法】

次韻周輔霧中作

一日籃輿十過溪丹茰黃菊及佳時端居恐作他年恨聨轡聊成此段奇側磴下臨重澗黑亂雲髙出一峯危何時闗輔煙塵靜太華山頭更卜期

山中得長句戲呈周輔並簡朱縣丞

鶴鳴山空無鶴來靑霞嶂深天壁開千巗角逐互吞吐一峯拔起矜崔嵬日光微漏潭見底【靑霞嶂碧玉潭皆霧中佳處】水气上薄雲成堆幽禽飛鳴報客至奇樹璀璨知誰栽花藤怪蔓白晝暗犇猨落狖無時哀路窮尙躡一千級忽見密竹藏樓臺共言神僧昔住此至今光景如天臺搘笻負笠出復沒喜動婦人驚提孩髙人何至作狡獪無乃翫世聊相詼不然學道窮實際詎捨正大崇奇瓌儒林丈人學擅世餘事尙壓蔡與崔名山未死可再到此士一失難重陪贊府摘山事如織擺撥領客何奇哉境幽神愴不可住歸倩玉手傳金杯【朱君有侍兒許爲客出】

搗藥鳥【霧中有此鳥鳴聲淸絕正如杵藥】

白髮無情日日生愁聊復作山行幽禽似欲嘲衰病故學禪房杵藥聲

出山

出山似與髙人別回首時時一悵然它日再來緣要熟徧題名姓緑巗邊

平云亭【大邑】

滿榼芳醪何處傾金鼇背上得同行天垂緑野三邊盡云與朱闌一樣平煙樹微茫疑誤墨風松蕭瑟有新聲黃花未吐無多恨也勝湘累拾落英

髙秋亭【大邑】

三日山中醉復醒徑歸回首愧山靈從今惜取觀書眼長看天西萬疊靑

九日小疾不出

病厭追遊嬾舉觴今年閉戶作重陽香煙裊裊閒縈幾書卷紛紛靜滿牀斜日更增秋慘淡黃花應怪客淒涼長安光景還如昨誰醉城南杜曲旁【昔官都下毎以九日遊西湖諸寺】

九日試霧中僧所贈茶

少逢重九事豪華南陌雕鞍擁鈿車今日蜀州生白髮瓦鑪獨試霧中茶

我有美酒歌

我有美酒起自斟勸君一巵爲君吟素衣未遂京塵化緑鬢已受吳霜侵三巴塗路何嵚崟五溪霧多毒淫虎豹夜嘯裂崖谷魑魅晝出矜山林身如槁葉墮幽穽窅窅何啻千尺深無因剖胸出此心一寸孤忠天實臨

次韻師伯渾見寄

窮鄕久客易消魂短髮秋來白幾分夢泛扁舟鏡湖月身騎瘦馬劍闗云萬釘寶帶知何用九轉金丹幸有聞欲與先生同此計防營茅舎近江濱【伯渾隠龍山僕亦有結茅蟇津之意】

自江源過雙流不防徑行之成都

斷笮飄飄掛渡頭臨江立馬喚漁舟少城已破繁華夢老境聊尋汗漫遊斜日驛門雙堠立早霜風葉一林秋詩材滿路無人取凖擬歸驂到處畱

過緑楊橋

過縣東馳十里遙行吟不覺度谿橋磑輪激水無時息酒斾迎風盡日揺半掩店門燈煜煜橫穿村市馬蕭蕭秦吳萬里行幾徧莫恨尊前緑鬢凋

五鼔自筰橋入府

曉月有餘光秋樹無濃影野煙浩無際陂路行愈永堰聲何澎湃露气正淒冷忽然客愁破更覺詩律整昔人千載意忙裏一笑領山林豈難歸吾計自不猛

客多福院晨起

萬鯨傳響徹修廊喚起衰翁曉夢長萬事可憐隨日出一生常是伴人忙馳驅深厭交飛蓋息偃何時靜炷香四到錦城身愈老更堪重入少年場

雨中出謁歸晝臥

防雨盈車轍秋風漲帽帬愛閒惟兀兀應俗苦紛紛病眼添花暈顏纈紋歸來炷香臥窗底看微云

長歌行

人生不作安期生醉入東海騎長鯨猶當出作李西平手杖旄鉞淸舊京金印煌煌未入手白髮種種來無情成都古寺臥秋晚落日偏傍僧窗明豈其馬上破敵手哦詩長作寒螿鳴興來買盡市橋酒大車磊落堆長缾哀絲豪竹助劇飲如鉅野受黃河傾平時一滴不入口意气頓使千人驚國讎未報壯士老匣中寶劍夜有聲何當凱還宴將士三更雪壓飛狐城

夜食炒栗有感【漏舎待朝朝士往往食此】

齒根浮動嘆吾衰山栗炮燔療夜饑喚起少年京輦夢和寜門外早朝來

秋夜懷吳中

秋夜挑燈讀楚辭昔人句句不吾欺更堪臨水登山處正是浮家泛宅時巴酒不能消客恨蜀巫空解報歸期灞橋煙柳知何限誰念行人寄一枝

遊三井觀

三井久知名暇日偶一訪棟宇壞欲盡基址尙閎壯畫墻皆國工煙雲儼天仗旌旄亞戈防佩玉雜弓防太古實傑作筆落九天上吳生名擅世睥睨未肻讓規模逺有考意象豪不放最奇老臒仙骨立神愈王石恪𨿽少怪用筆亦跌宕兩姝淡蛾眉非復火食狀塵埃久侵蝕風雨無蓋障好事未易逢寜能久亡恙雍洛劫火余妙迹盡凋喪斯遊恐難繼佇立增悄愴

僊遊閣

張公一去二百載傑閣依然橫靄中徙倚看碑仍看畫時聞柏子落秋風

寓居小庵才袤丈戲作

早衰甚畏寒颼颼壓空館登閣望東庵亭亭長一繖欣然願暫寓竹底門可欵外看磔蝟毛仰視覆鵠卵席才置錐地牖若窺天管瓦鑪香不去菅寢衾易暖頗疑漁庵結又類土室窽家具止囊衣弛擔著亦滿客來勿嗤陋老我善用短猶能設胡牀相喚共茗椀

送華師從劍州張祕書之招

三年相伴錦江頭一日翩然不可畱官冷蓬門無客戀時淸劍閣有僧遊闗山黙數來時路風月懸知別後愁禪版經龕有餘暇頻登髙處望西州

劍南詩稾卷五

欽定四庫全書

劍南詩稾卷六

宋陸遊撰

江上對酒作

把酒不能飲苦淚滴酒觴醉酒蜀江中和涙下荊揚樓櫓壓湓口山川蟠武昌石頭與鐘阜南望郁蒼蒼戈船破浪飛鐡騎射日光冦來卽送死詎能犯金湯汴洛我舊都燕趙我舊疆請書一尺檄爲國平氐羌

自嘲

華子中年百事忘嵇生仍坐嬾爲妨病於榮宦防心久老向端閒得味長對客欲談還憒憒讀書才過已茫茫靑縑帳暖黃防穩聊借東庵作睡鄕

暮歸馬上作

石筍街頭日落時銅壺閣上角聲悲不辭與世終難合惟恨無人麤見知寶馬俊逰春浩蕩江樓豪飲夜淋漓醉來剰欲吟梁父千古隆中可與期

臨別成都帳飲萬里橋贈譚徳稱

成都城南萬里橋蘆根蘋末風蕭蕭暎花碾艸鈿車小駐坡驀澗靑驄驕入門翠徑絕窕臨水飛觀何岧嶤判無功名著不朽惟仗詩酒寬亡聊迎霜早已足雉兔微冷便欲思狐貂喜防膾暎盤箸恨欠斫蟹加橙椒坐中譚侯天下士龍馬毛骨矜超遙烏犀白紵謫仙樣但可邂逅不可招今年一戰馘餘子風送六翮淩靑霄羙人再拜乞利市醉墨飛落生蛟綃我衰於世百無用十年不趂含元朝華纓肻傍蕭颯鬢寶帶那束龍鐘腰祝君好去事明主日望分喜來漁樵逰談引類亦細事寄酒且解相如消

夜宿二江驛

雞鳴原前風折樹夜到雙流雨如注樺皮濕透防不明旋設篝鑪燎衣袴重城回首一夢散錦障氊車渺無處新聲猶傍耳邊來殘酒半隨風力去飛觴縱飲亦何樂憒憒不堪長閉戶丈夫要爲國平戎俗子豈識吾所寓

渉白馬渡慨然有懷

我馬顧影嘶忽渉白馬津𨿽非黃河上撫事猶悲辛太行之下吹戰塵燕南趙北空無人袁曹百戰相持處邊敵堂堂自來去

瑞艸橋

柘葉颼颼雪意驕檐頭雙兔遇歸樵宿酲未觧題詩嬾虛過風流瑞艸橋

將之榮州取道靑城

倚天山作海濤傾看徧人間兩赤城【靑城山一名赤城而天臺之赤城乃予舊逰】自笑年年隨宦牒不如處處得閒行艸痕沙際猶餘緑楓葉霜餘已帶頳歸去還堪吒兒輩錦囊三十六崢嶸

丈人觀

黃金篆書扁朱門夾道巨竹屯蒼云崖嶺劃若天地分千柱耽耽壓其垠纓冠肅謁丈人君廣殿空庭吹寶燻摩挲畫橋手爲皸異哉山巙與土羵物怪齾齾冠丘墳仙人佩玉雜帨帉手整貂冠最不羣欲去不忍恨日曛道翁采藥晝夜勤松根茯苓獲兼斤人之植立彊骨觔狗杞羣吠聲狺狺山鑪小甑吹幽芬朱顏不飲常自醺我亦宿誦五千文一念之差隨世紛逝將從翁走如麋隱書祕訣何由聞

題丈人觀道院壁

斷香浮月磬聲殘木影如龍布石壇偶駕靑鸞塵世窄閒吹玉笛洞天寒奇香滿院晨炊藥異气穿巖夜浴丹卻笑飛仙未忘俗金貂猶著侍中冠【孫太古畫範長生作舉手整貂蟬像神气尢奇逸】

宿上淸宮

九萬天衢浩浩風此身眞是一枯蓬盤蔬采掇多靈藥閣道攀隮出半空累盡神仙端可致心虛造化欲無功金丹定觧幽人意散作山椒百炬紅【夜中山谷火煜然俗謂聖燈意古藏丹所化也】

自上淸延慶歸過丈人觀少畱

再到蓬萊路欲平卻吹長笛過靑城空山霜葉無行迹半嶺天風有嘯聲細棧跨云縈峭絕危橋飛柱挿澄淸玉華更控靑鸞住要倚欄幹待月明【玉華樓名】

長生觀觀月

碧天萬里月正中淸夜弭節長生宮廣寒忽墮人間世但怪步虛聲散瑤臺空四山沈沈萬籟寂夭矯髯龍舞娛客弭貂老仙期不來獨倚欄幹吹玉笛道人不怕九霄寒銀闕冰壺處處防天臺四萬八千丈明年照我扶藜杖

儲福觀【唐玉眞公主修眞之地】

路轉屏風疊雲藏帝子家窮幽行犖確息倦倚槎牙緑蘚封茶樹淸霜折藥花世無勾漏令誰此養丹砂

龍門洞

我來香積寺淸晨歷龍門孤峯撐蒼昊大壑裂厚坤古宂吹腥風峭壁掛爪痕水浮石楠花崖絡菖蒲根橫防意未饜褰裳探其源絕境豈可名恨我詩語煩須臾蒼云合便恐白雨翻東走得平野萬里扶桑暾

布金院

萬里西來了宿緣憑鞭欹防過年年山寒院落開鑪月霜重郊原斸芋天淺碧鱗鱗人度彴長空杳杳鳥衝煙夜投蕭寺淸無寐樓角三更月滿川

離堆伏龍祠觀孫太古畫英惠王像

岷山導江書禹貢江流蹴山山爲動嗚呼秦守信豪傑千年遺迹人猶誦決江一支漑數州至今禾黍連云種孫翁下筆開生面岌嶪髙冠摩屋棟徙木遺風𨿽峭刻取材尙足當世用寥寥後世豈乏人尺寸未施防已眾要官無責空賦祿軒蓋傳呼眞一閧奇勲偉績曠世無仁人志士臨風慟我遊故祠九頓首夜遇神君了非夢披云激電從天來赤手騎鯨不施鞚

登灌口廟東大樓觀崏江雪山

我生不識柏梁建章之宮殿安得峩冠侍遊宴又不及身在滎陽京索間擐甲橫戈夜酣戰胸中廹隘思逺遊溯江來倚山樓千年雪嶺闌邊出萬里雲濤坐上浮禹迹茫茫始江漢疏鑿功當九州半丈夫生世要如此賫志空死能無嘆白髮蕭條吹北風手把巵酒酹江中姓名未死終磊磊要與此江東注海

郫縣道中思故里

衰髮不勝簮馳驅豈復堪客魂迷劍外歸思滿天南江路灘聲壯云停雪意酣空懷小叢碧細酌破吳柑宿江原縣東十里張氏亭子未明而起

寸廩驅人卒歳勞一官坐失布衣髙劍南十月霜猶薄江上五更雞亂號孤枕擁衾尋短夢靑燈照影著徵袍客愁相續無時斷那得並州快剪刀

戲詠西州風土

衍沃綿千里融和被四時蠶叢角歌吹石室盛書詩緑樹藏漁市淸江繞佛祠吾行更堪樂載酒上蟇頤宿彭山縣通津驛大風鄰園多喬木終夜有聲

木欲靜風不止子欲養親不畱夜誦此語涕莫收吾親之沒今幾秋尙疑捨我而逺遊心冀乘雲反故丘再拜奉觴陳膳羞陶盎治米聲叟叟木甑炊防香浮浮芼姜屑桂調甘柔稚鼈煮長魚夜敷枕席視衾裯晨起燻籠進衣裘哀樂此志終莫酬有言不聞九泉幽北風歳晚號松楸哀哉萬里爲食謀

眉州郡燕大醉中間道馳出城宿石佛院

玻瓈春作江水淸紫玉簫如雛鳯鳴漏聲不聞防炧燭俠气未減欺飛觥單車萬里信有數二年三過寧防情釵頭玉茗妙天下【坐上見白山茶格韻髙絕】瓊花一樹眞虛名酒酣忽作檀公防間道絕出東關城淸歌未斷去已逺回首樓堞空崢嶸貂裘狐防醉走馬陌上應有行人驚徑投野寺睡正羙魚鼓忽報江天明

雙柏

雙柏屹相向剛嚴如巨人龍吟風雨夕山立雪霜晨閱世易成古刳心不復春扶顚要力量歳晚莫全身

戍卒說沈黎事有感

亭障曽無閱歳寕頻聞夷落犯王靈孤城月落寃魂哭百里風吹戰血腥瘴重厭看茅葉赤春殘不放栁條靑焦頭爛額知何補弭患從來貴未形

平道中望峩眉山慨然有作

白雲如玉城翠嶺出其上異境忽墮前心目久蕩漾別來二百日突兀喜亡恙飛仙遙舉手喚我一稅鞅此行豈或使屏迹事幽曠何必故山歸更破萬里浪

次韻何元立都曹贈行【元立用陳后山送蘓公詩韻】

嘉榮東西川此別不爲逺徘徊淩雲寺決去未遽忍登髙望故人煙樹參差見懸知今日夢不隔重城鍵平生相從意百年有未滿結巢靑城云期子在歳晚

次韻楊嘉父先輩贈行

貞元舊朝士太學老諸生半世不偶諧殘年正飄零危坐但愁悲一笑黃河淸佳客如晨星俗子如春萍奇哉今日事諸賢送東徵吸酒杯當空綴詩筆勿停明發復百憂君聽馬蹄聲

入榮州境

一起一伏黃茅岡崔嵬破丘狐兔藏炯炯寒日淸無光單單終日行羊腸村落聚防如驚麞亦有銀釵伏短墻黃旗翻翻鼓其鏜畫角鳴咽吹斜陽長筒汲井熬雪霜轆轤咿啞官道傍渺然孤城天一方傳者或云古夜郎其民簡朴士甚良千里郁爲詩書鄕閉閤掃地焚淸香老人處處是道場

井研道中

窮冬景方促下嶺路微平地瘦竹無葉風漧茅有聲客逰空自嘆歸計與誰評尙喜長亭下云穿夕照明

賴牟鎭早行

孤燈照影聽初雞攬轡情懷倍慘淒雪作未成云意閙茅荒無際客魂迷觸寒手指藏猶裂畏崄圖書棄不擕老去有文無賣處等閒題徧蜀東西

初到榮州

亂山缺處城樓呀雙旗蕭蕭晚吹笳煙深緑桂臨絕壑霜落殘瀬鳴寒沙廢臺已無隱士嘯遺宅上有髙人家鈴齋下榻約僧話松陰枕石放吏衙杯最珍慈竹筍缾水自養山姜花地鑪堆獸熾石炭瓦鼎號蚓煎秋茶少年逺逰無百里一饑能使行天涯豈惟慣見蓬婆雪直恐遂泛星河槎故巢肻作兒女戀異境防向鄕閭誇一杯徑醉幘自墜燈下髮影看鬖髿

城上

雙雙黃犢臥斜陽葉葉丹楓著早霜沙水自鳴如有恨野花無主爲誰芳郫筒味釅愁濡甲巴曲聲悲怯斷腸賴有生平管城子不妨驅使答風光

又

濯錦豪華夢不通巋然孤疊亂山中行歌滿道知人樂露積連村見歳丰萬瓦新霜掃殘瘴一林丹葉換靑楓鵝黃名醖何由得且醉杯中琥珀紅【榮州酒赤而勁甚鵝黃廣漢酒名】

西樓夕望

夜郎城裏嘆途窮賴有西樓著此翁溪鳥孤飛寒靄外野人參語夕陽中蒼天可恃何曾老白髮緣愁卻未公俗態十年看爛熟不如畱眼送歸鴻

醉中懷眉山舊逰

勁酒少和气哀歌無歡情故鄕不敢思登髙望錦城錦城那得去髣髴蟇頤路遙知尊前人指我題詩處我𨿽流落夜郎天遇酒能狂似少年想見東郊攜手日海棠如雪栁飛綿【漢嘉術者袁牧童謂予明年春分後當還西州】

登城望西崦

登城望西崦數家斜照中柴荊晝亦閉乃有太古風慘淡起炊煙寂歷下釣筒土瘦麥苗短霜重桑枝空恐是種桃人或有采芝翁何當宿樓上月明照夜舂

甲午十一月十三夜夢右臂踴出一小劍長八九寸有光旣覺猶微痛也

少年學劍白猿翁曽破浮生十嵗功玉具拄頤誰復許蒯緱彈鋏老猶窮牀頭忽覺蛟龍吼天上方驚牛斗空此夢怪奇君記取佩刀猶得世三公

齋中夜坐有感

荒山爲城溪作壕風鼓巨木聲翻濤鴟梟乘屋彈不去狐貍欺人怒竪毛雨來紅鶴更可惡爭巢一似嬰兒號城孤屋老艸木茂正坐人少此輩豪急呼五百具畚鍤欲掀窟穴窮腥臊忽然語罷卻自笑殘年何至與汝鏖浣花江色緑如黛春波灔灔浮輕舠行當系纜栁陰下仰聽鸎語傾香醪

晚登橫溪閣

樓鼓聲中日又斜憑髙愈覺在天涯空桑客土生秋艸野渡虛舟集晚鴉瘴霧不開連六詔俚歌相答帶三巴故鄕可望應添淚莫恨雲山萬疊遮

又

犖確坡頭笻竹枝西臨村路立多時賣蔬市近還家早煮井人忙下麥遲【榮多鹽井秋冬收薪茅取急】病客情懷常怯酒山城老景盡供詩晚來試問愁多少只許髙樓橫笛吹

昭徳堂晚步

笑喚枯笻蹋夕陽探春聊作靜中忙髙枝鵲語如相命幽徑梅開秪自香苔蝕斷碑驚世換鐘來廢寺覺城荒謫仙未必無遺恨老欠題詩到夜郎

龍洞【在榮州東南一里許】

峭崖磨天如立壁柟根橫走松倒植呀然一岫驚倒人空洞坡陁三百尺幽陰宜爲異物托角爪痕存猶可識想當蟠蟄未奮時腥風逼人云觸石一朝偶爲旱歳起捲海作雨飛霹靂向來伊呂正如此莘渭千年有遺迹我欲酌酒招蜿蜒安用辛苦常行天太平海內多丰年歸來故祠聽管

客中夜寒戲作長謠

孤翁癡鈍如寒蠅霜夕不暝愁嚴凝寢衣觸體起芒粟鼻息噓潤成冰淩咚咚黙數嚴譙鼓耿耿獨防幽窗燈支牀老共夜永號月雞冷同晨興白狐紫貂了不暖何況蜀錦並吳綾靜思忽得安樂法人生所欠絮與繒十年一衲尙可過不信請視匡山僧

髙齋小飲戲作

梅花又發鬼門闗坐覺春風萬里寛荔子陰中時縱酒竹枝聲裏彊追歡丁年漢使殊方老子夜吳歌昨夢殘白帝夜郎俱不惡兩公補處得憑欄【予五年間自防客榮】

太液黃鵠歌【有引】

漢始元元年春二月黃鵠下建章宮太液池中公卿上壽賜諸侯王列侯宗室金錢予夜讀漢書追作歌一首

建章宮裏春風寒太液水生池面寛中人馳奏黃鵠下龍旗豹尾臨池防芹香藻暖鵠得意左右從官呼萬歳須防傳詔宴公卿驩聲如雷動天地時平宮省逰樂多黃鵠刷羽涵恩波小臣珥筆龍墀下願繼前朝天馬歌自唐安徙家來和義出城迎之馬上作

身如林下僧處處常寄包家如梁上鷰歳歳旋作巢豈惟人所憐顧影每自嘲眼看佳山水不得結把茅造物困豪傑如視餓虎哮要令出精神感激使叫呶頗思投筆去走馬盤云旓三更冒急雪大戰梁楚郊

乙未元日【除夕得制司檄催赴官】

五十人間老大身更堪從此數新春咚咚漏鼓催窗色急急文書動驛塵病後光陰常自惜客中節物爲誰新壯心只向郵亭盡自揣頭顱莫問人

別榮州【正月十日】

浮生歳歳俱如夢一枕輕安亦可人偶落山城無事處暫還老子自由身嘯臺載酒云生履仙穴尋梅雨墊巾便恐淸遊從此少錦城車馬漲紅塵【嘯臺在富義門外一里號孫登嘯臺雙溪王氏有石穴黃太史牓曰地仙洞】

聞仲髙從兄訃

去國萬里逰發書三日哭久矣吾已衰哀哉公不淑寄書墨未漧玉立在我目天髙鬼神惡生世露電速丹心抱忠貞白首悲放逐九閽不可叫百身何由贖文章果何罪一斥獨不復上壽阿母前悔不早碌碌

夏日過摩訶池

烏防翩翩白紵輕摩訶池上試閒行淙潺野水鳴空苑寂歷斜陽下廢城縱轡迎涼看馬影袖鞭尋句聽蟬聲白頭散吏元無事卻爲興亡一愴情

早行

筰馬踐槐影紗籠吹蠟香憑鞭尋斷夢側防受微涼病骨更疎放衰懷罷激昻道邊雙石筍笑我伴人忙天中節前三日大聖慈寺華嚴閣燃燈甚盛逰人過於元夕

萬瓦如鱗百尺梯遙防突兀與云齊寶簾風定燈相射綺陌塵香馬不嘶星隕半空天宇靜蓮生陸地客心迷歸途細踏槐陰月家在花行更向西【予官居在花行距寺數里】

喜雨【五月二十二日】

黃塵赤日欲忘生一夜新涼滿錦城雨急驟增車轍水泥深漸壯馬蹄聲蚊蠅斂迹知無地燈火於人頓有情市逺雞豚不須問小畦蔬甲已堪烹

夜聞浣花江聲甚壯

浣花之東當筰橋犇流齧橋橋爲搖分洪初疑兩蛟舞觸石散作千珠跳壯聲每挾雷雨橫巨勢濳借黿鼉驕夢回聞之坐太息鐡衣何日東徵遼防枚度磧沙颯颯盤槊斷隴風蕭蕭不然投檄徑歸去短篷臥聽錢塘潮

暑行憩新都驛

細細黃花落古槐江臯不雨轉輕雷長空鳥破蒼煙去落日人從緑野來防防意行尋水石脫巾髙臥避氛埃羈逰未羨端居樂防月房湖又一回

早發新都驛

喔喔江村雞迢迢縣門漏河漢縱復橫繁星明如晝愛涼趣上馬未曉閱兩堠髙林起宿鳥絕澗落驚狖寺樓挿蒼煙沙泉瀉幽竇我行忽萬里坐嘆闗河澑官如廣文冷面作拾遺瘦今年盍歸哉勿落春雁後

謁諸葛丞相廟【彌牟八陳原上】

漢終四百天所命老賊方持太阿柄區區梁益豈足支不忍安坐觀異姓遺民亦知王室在閏位那乾天綂正公𨿽已沒有神靈猶假賊手誅鐘鄧前年我過沔陽祠再拜奠爼衰淚迸潔齋請作送迎詩精忠大義神其聽自漢州之金堂過沈氏竹園小憩坐間微雨

修修萬竹壓康莊碧玉掾圍一尺彊雪節煙梢誰暇賞馬蹄車轍可憐忙防邊忽墮吹香句肘後舊傳醫俗方更覺淸逰天所惜坐來飛雨度橫塘

自小云頂上云頂寺

素衣𨿽成緇不爲京路塵躍馬上云頂欲呼飛仙人飛仙不可呼野僧意甚眞煎茶淸樾下童子拾墮薪我少本疎放一出但坐貧縛袴屬櫜鞬哀哉水雲身此地𨿽暫寓失喜忘吟呻故溪歸去來歳晚思鱸蒓

馬上微雨

三日觸毒暑衣垢背汗浹今旦殊蕭然涼雨吹醉頰瘦松無橫枝蠧竹少全葉渚蓮乃可念泣如放妾豈惟人意適我馬亦振鬛逺村有歸人淸溪爭晚渉

彌牟鎭驛舍小酌

郵亭艸艸置盤盂買果煎蔬便有餘自許白雲終醉死不論黃紙有除書角巾墊雨蟬聲外細葛風日落初行徧天涯身尙健卻嫌陶令愛吾廬

遊彌牟菩提院庭下有淩霄藤附古楠其髙數丈花已零落滿地

綘英翠蔓亦佳哉零亂空庭碼瑙杯徧雨新花天有意定知閒客欲閒來【佛經雲天風吹萎花更雨新好者】

樓上醉歌

我遊四方不得意陽狂施藥成都市大瓢滿貯隨所求聊爲疲民起憔悴瓢空夜靜上髙樓買酒捲簾邀月醉醉中拂劍光射月往往悲歌獨流涕剗卻君山湘水平斫卻桂樹月更明【太白詩剗卻君山好平鋪湘水流老杜詩斫卻月中桂淸光應更多】丈夫有志苦難成修名未立華髮生

伏日獨逰城西

幕府重來老令威山川良是昔人非癡兒已遣了官事伏日元知當早歸避熱幽花房自斂迎秋髙樹葉先飛論詩敢補先師處僭拂江頭舊釣磯

五鼓送客出城馬上作

夜漏餘十刻涼颸如九秋灘聲聒酒醒月色照人愁落魄悲孤宦龍鐘怯逺遊此生那可料六歳劍南州

寓捨書懷

借得茅齋近筰橋羈懷病思兩無聊春從豆蔲梢頭老日向樗蒱齒上消叢竹曉兼風力橫髙梧夜挾雨聲驕書生莫倚身常健未畫淩煙鬢已凋

夜登城樓

上天何蒼蒼四序浩旋斡異哉今年熱炊鬻不可活夜分睡復起揺箑腕欲脫彊登城西樓月露渺空濶憑欄弄淸影涼颸入蕉葛濕螢沾艸根驚鶻起木末亦知難久畱襟抱資一豁人事疊廢興天理交予奪羲和不停馭去若上筈此熱防當衰歳晚備裘褐

試茶

蒼爪初驚鷹脫韝得湯已見玉花浮睡魔何止避三舍歡伯直知輸一籌日鑄焙香懷舊隱谷簾試水憶西逰銀缾銅碾俱官樣恨欠纖纖爲捧甌

成都大閱

千步毬場爽气新西山遙見碧嶙峋令傳雪嶺蓬婆外聲震秦川渭水濵旗腳倚風時弄影馬蹄經雨不霑塵屬櫜縛袴毋多恨久矣儒冠誤此身

書懷

萬里馳驅坐一饑自憐無計脫塵鞿身畱幕府還家少眼亂文書把酒稀客路更逢秋色晚故山空有夢魂歸芋羮豆飯元堪飽錯用人言恨子威

逰大智寺

脫髮紛滿梳衰顏不堪照百年忽已半去日如過燒平生功名心上馬無燕趙爾來閱世故萬事驚錯料豈無舊朋儔聮翩半廊廟誰能伴此老溯峽聽猿叫錦城得數公意气如再少偸閒訪野寺系馬追一笑新糟厭玉貍畏酒亦復釂古殿鼪鼯豪壊壁冠佩肖摩挲宋公詩句法嘆髙妙正如霓裳曲零落得遺調歸途繚長堤掠面霜气峭佳逰不可忘落筆君勿誚

看月睡晚戲作

香火課夙興風月畱晚睡直言散吏閒亦未盡無事舊聞雲臺翁髙枕閱塵世至今靑嶂間鼻息亂松吹平生寡嗜好所願防此味千年一欠伸笑防巖花墜

成都書事

劍南山水盡淸暉濯錦江邊天下稀煙栁不遮樓角斷風花時傍馬頭飛芼羮筍似稽山羙斫膾魚如笠澤肥客報城西有園賣老夫白首欲忘歸

又

大城少城栁已靑東臺西臺雪正晴鸎花又作新年夢絲竹常聞靜夜聲廢苑煙蕪迎馬動淸江春漲拍堤平尊中酒滿身彊健未恨飄零過此生

雙溪道中

曉山筰橋門天低日未暾緑陂寒淡淡白霧逺昏昏古路亂車轍行人驚雁羣徵塗不須厭蓬轉本無根

牛飲市中小飲呈坐客

牛飲橋頭小市東店門系馬一尊同已能自置功名外尙欲相期意气中褐擁紫茸迎曉日酒翻紅浪醉春風從今共約無疎索竹外梅花欲惱公

自警

乳烹佛粥遽如許菜簇春盤行及時艸木欣欣渠得意乾坤浩浩我何私懷材所忌多輕用學道當從不自欺旦莫置規君勿怪修身三省自先師

午寢

眼澀朦朧不自支欠伸常恨到牀遲庭花著雨晴方見野客敲門去始知灰冷香煙無復在湯成茶椀徑須持頽然卻自嫌疏放旋了生涯一首詩

白髮

我生實多邅九折行晚途憂傷日燻心驚見頰與顱稍生秋風時競出寒雨餘星星初尙稀不可除昔如春栁妍今作霜蓬枯蓬枯有再緑念我豈得如平昔樂方外固與功名疏投鑷三嘆息金丹豈無書

明日午睡至暮復次前韻

酒力醺然入四支華胥稅駕不應遲殘年已覺衰難彊萬事無如睡不知幸有琴書供枕籍安能冠帶更支持紅鑪過盡灰如雪獨守靑燈坐畫詩

醉中長歌

闌干斗柄搖天東人間一夜回春風注桃染栁歳相似惟我衰顏非昔紅可憐逢春不自感更欲使气驚兒童煙郊射雉錦臆碎水亭供鱠金盤空歸穿南市萬人看流星突過連錢驄髙樓作歌醉自寫墨光燭焰交長虹人生未死貴適意萬里作客元非窮故人夜直金鑾殿僵臥獨聽宮門鐘

對酒

扇邊生怕庾公塵索笑來逰錦水濵四野雲齊初釀雪一枝梅動已催春緑尊有味能消日白髮無情不貸人啇略此生何所恨太平時得自由身

人日飲昭覺

天涯羈旅逄人日病起消搖集寶坊雪水初融錦江漲梅花半落緑苔香家山松桂年年長幕府文書日日忙自笑餘生有幾許一庵僣與得深藏

上元前一日

異縣客逰久今年春事遲峭寒增酒價微雨惱燈期老態人未覺孤愁心自知停車呼病婦彊出伴諸兒

上元

細細香塵暗六街魚鱗淺碧莫雲開新妝褰幕全身見誤馬隨車一笑回酒釅頓忘風力峭夜長猶恨漏聲催京華舊侶雕零盡短成絲心未灰

又

病起衰顏非昔紅偸閒聊與少年同一規寒玉掛樓角千防華星來坐中久戍遺民𨿽困獘承平舊鎭尙繁雄歸時瘦馬崔嵬影定有遊人笑此翁

喜譚徳稱歸

少鄙章句學所慕在經世諸公薦文章頗恨非素志一朝落江湖爛漫得自恣討論極王霸事業窺莘渭孔明景略間卻立頗眥睨從人無一欣對食有三喟譚侯信豪雋可共不朽事天涯再相見握手更抆淚欲尋西郊路鬥酒傾意气浩歌君和我勿作尋常醉

春感

少時狂走西復東銀鞍駿馬馳如風眼防春去不復惜只道歳月來無窮初逰漢中亦未覺一飲尙可傾千鐘義魚狼藉漾水濁獵虎蹴蹋南山空射堋命中萬人防毬門對植雙旗紅華堂卻來弄筆硯新詩醉艸誇坐中劍關南山才幾日壯气摧縮成衰翁雪霜蕭颯已滿蛟龍郁屈空蟠胸鄰園杏花忽爛漫推枕彊起隨逰蜂繞防百匝幾嘆息吹紅洗緑行悤悤莫年逢春尙有幾常恐春去尋無蹤靑錢三百幸可辦且判爛醉酤郫筒

春晴暄甚逰西市施家園

稅駕名園半日畱逰絲飛蝶晚悠悠驟暄不爲海棠計長晝只添鸚鵡愁老去自驚詩酒減客中偏覺歳時遒東風好爲吹歸夢著我松江弄釣舟

花時徧逰諸家園

防花南陌復東阡曉露初幹日正妍走馬碧雞坊裏去市人喚作海棠顚

又

爲愛名花抵死狂只愁風日損紅芳緑章夜奏通明殿乞借春陰防海棠

又

翩翩馬上帽檐斜盡日尋春不到家偏愛張園好風景半天髙栁臥溪花

又

花陰掃地置淸尊爛醉歸時夜已分欲睡未成欹倦枕輪囷帳防見紅雲

又

宣華無樹著啼鶯惟有摩訶春水生故老能言當日事直將宮錦裹宮城

文

枝上猩猩血未晞尊前紅袖醉成圍應須直到三更防畫燭如椽爲發輝

又

重蕚丹砂品最髙可憐寂寞棄蓬蒿防當車載金錢去買取春歸亦足豪【小東門外有千葉朱砂海棠一株奇麗絕代在荒圃中人罕見者】

又

絲絲紅蕚弄春柔不似疎梅只慣愁常恐夜寒花索寞錦茵銀燭按涼州

又

飛花盡逐五更風不照先生社酒中輸與新來雙燕子啣泥猶得帶殘紅【今年二月二日社而海棠已過】

又

海棠已過不成春絲竹淒涼鎖暗塵眼防燕脂吹作雪不須零落始愁人

曉過萬里橋

曉出錦江邊長橋栁帶煙豪華行樂地芳潤養花天擁路防欹帽窺門笑墜鞭京華歸未得聊此送流年

自合江亭渉江至趙園

政爲梅花憶兩京海棠又滿錦官城鴉藏髙栁陰初宻馬渉淸江水未生風掠春衫驚小冷酒潮玉頰見微頳殘年飄泊無時了腸斷樓頭畫角聲

春晴

一庭舞絮鬭身輕百尺遊絲弄午晴靜喜香煙縈曲幾臥驚玉子落紋枰新春易失遽如許薄宦忘歸何似生安得一船東下峽江南江北聽鸎聲

劍南詩稾卷六

欽定四庫全書

劍南詩稾卷七

宋陸遊撰

題明皇幸蜀圖

天寶政事何披猖使典相國胡奴王弄權楊李不足怪阿瞞手自裂紀綱八姨富貴尙有理何至詔書襃五郎【天寶末下詔雪張易之兄弟】盧龍賊騎已洶洶丹鳯神語猶瑯瑯人知大勢危絫卵天稔奇旤如崩墻臺省諸公獨耐事歌詠功徳卑虞唐一朝殺气橫天末疋馬西犇幾不脫向來諂子知幾人賊前稱臣艸間活劍南萬里望秦天行殿春寒聞杜鶻老臣九齡不可作魚蠧蛛絲金鑑篇

春寒連日不出

海棠花入燕泥榦梅子枝頭已帶酸老去懶尋年少夢舂分不減社前寒著書敢望垂千載嗜酒猶須隱一官正是閒時無客過小庭斜日倚闌干

馬上偶成

城南城北紫遊韁盡日閒行防似忙刺水離離葛葉短連村漠漠豆花香夕陽有信催殘角春艸無情上繚墻我亦人間倦逰者長吟聊復愴興亡

夜宴

酒浪搖春不受寒燭花垂燼忽堆盤山川路邈人將老絲管聲遒夜向防四海交朋更聚散百年光景雜悲歡自憐病眼猶明在更把名花半醉防【是夕得範希元家晚海棠數枝繁麗一城所無】

觀音院讀壁間蘓在廷少卿兩小詩次韻

揚鞭暮出錦官城小院無僧有月明不信道人心似鐡隔城猶送搗衣聲

又

老去癡頑不受鐫姓名身後更須傳世間商略無歸處只合長齋繡佛前

錦亭

天公爲我齒頬計遣飫黃甘與丹荔又憐狂眼老更狂令防廣陵芍藥蜀海棠周行萬里逐所樂天公於我元不薄貴人不出長安城寶帶華纓眞汝防樂哉今從石湖公大度不計聾承聾夜宴新亭海棠防紅雲倒吸玻璃鐘琵琶弦繁腰鼓急盤鳯舞衫香霧濕春醪凸盞燭光搖素月中天花影立逰人如雲環玉帳詩未落紙先傳唱此邦句律方一新鳯閣舍人今有樣

晚起

新晴窗日弄春妍幌小屏深意自便長恨病多妨痛飲卻緣客少得安眠雛鸎故故啼檐角飛絮翩翩墮枕前欲著衣裳還孏起重尋殘夢一悠然

雨

映空初作繭絲防掠地俄成箭鏃飛紙帳光遲饒曉夢銅鑪香潤覆春衣池魚鱍鱍隨溝出梁燕翩翩接翅歸惟有落花吹不去數枝紅濕自相依

春晚書懷

萬里西逰爲覓詩錦城更付一官癡脫巾漉酒從人笑拄笏防山頗自奇疎雨池塘魚避釣曉鸎窗戶客爭棋老來怕與春爲別醉過殘紅滿地時

出朝天門繚長堤至劉侍郎廟由小西門歸

曉從北郭過西城十里沙堤似席平澹日向人供帽影微風傍馬助鞭聲歡情寂寂隨年減俗事紛紛逐日生到處每求佳水竹晚途牢落念歸耕

夜分讀書有感

光陰百歳已中分擬結茅茨老白雲萬里誰憐新臥疾九重猶記舊能文枕邊得句題屏疊馬上看山隔帽帬終恨無勞縻廩粟夜窗聊防讀書勲

中夜聞大雷雨

雷車駕雨龍盡起電行半空如狂矢中原戰爭五十年上帝震怒初一洗如今邊敵褫魂魄面防軍門爭請死已聞三箭定天山何啻積甲齊熊耳防書馳騎奏行宮近臣上壽天顏喜閤門明日催賀班雲集千官摩劍履長安父老請移蹕願見六龍臨渭水從今身是太平人敢憚安西九千里

春殘

石鏡山前送落暉春殘回首倍依依時平壯士無功老鄕逺徵人有夢歸苜蓿苗侵官道合蕪菁花入麥畦稀倦逰自笑摧頺甚誰記飛鷹醉打圍

武擔東臺晚望

顦顇西窗已一翁登髙意气尙豪雄關河覇國興亡後風月詩人醉醒中病起頓驚雙攺春歸一掃萬花空欄邊徙倚君知否直到吳天目未窮

行武擔西南村落有感

騎馬悠然欲斷魂春愁滿眼與誰論市朝遷變歸蕪沒磵谷谺谺互吐吞一徑松楠遙見寺數家雞犬自成村最憐髙冢臨官道細細煙莎徧焼痕【有大冢髙數丈旁又一冢差小莫知何代人也俗號太子基】

小飲房園

宦逰到處卽忘家況得閒身管物華疎索故人緣病酒折除厚祿爲防花泥新髙棟初巢燕萍匝荒池已集蛙斟酌人生要行樂燈前起舞落烏紗

飯昭覺寺抵暮乃歸

身墮黃塵每慨然攜兒蕭防亦前緣聊憑方外巾盂淨一洗人間匕箸羶靜院春風傳浴鼓畫廊晚雨濕茶煙濳光寮裏明窗下借我消搖過十年

自芳華樓過瑤林莊

春晚江邊艸過腰雨餘樓下水平橋名花未落如相待佳客能來不費招欄角峭風羅袖薄栁陰斜日玉驄驕此身醉死元關命敢笑聞雞趂早朝

書懷

詩不能工浪得窮幾年衮衮防諸公摧頺已作驥伏櫪畱滯敢嫌船逆風消日劇棊疎竹下送春爛醉亂花中倚樓防鏡俱癡絕贏取煙蓑伴釣翁

逰東郭趙氏園

淸晨呼馬出馭吏請所之錦城浩如海我亦無與期有花卽入門莫問主人誰下馬據胡牀傲睨忘訶譏人言白頭翁胡爲尙兒癡老翁故不癡借花發吾詩詩句帶花香東風不敢吹徘徊雙蛺蝶許汝鼻端知

卜居

歷盡人間行路難老來要覓數年閒供家米少因添鶴買宅錢多爲見山池靣紋生風細細花根土潤雨斑斑借舂乞火依鄰里剩釀村醪約往還

又

南浮七澤弔沈湘西溯三巴掠夜郎自信前緣與人薄每求寛地寄吾狂雪山水作中泠味蒙頂茶如正焙香儻有把茅端可老不須辛苦念還鄕

馬上

春殘馬上意倀倀縱轡微吟過數坊緑樹成帷連藥市淸流如帶繞毬場城荒鼓角增悲壯苑廢雲煙尙莽蒼堪笑年來向詩懶還家古錦只空囊

夜登江樓

平生胸中無滯畱曠然獨與造物逰天風駕我周防縣夜半忽過江邊樓樓前茫茫天地濶萬頃月浸空江秋云階無塵鸞鶴舞玉笛裂石魚龍愁肺肝澄澈納灝气毛髮慘栗臨寒流世間回首眞一夢誰能更念酬恩讎

書嘆

早得虛名翰墨林謝歸忽已歳時侵春郊射雉朝盤馬秋院焚香夜弄琴病酒閉門常兀兀哦詩袖手久愔愔浮沈不是忘經世後有仁人識此心

三月一日府宴學射山

北出升仙路少東據鞍自笑老從戎百年身世酣歌裏千古功名感慨中天逺僅分山髣髴霧收初見日曈曨橫空我欲江湖去誰借泠然禦寇風

對酒

閒愁如飛雪入酒卽消融好花如故人一笑杯自空流鶯有情亦念我栁邊盡日啼春風長安不到十四載酒徒往往成衰翁九環寶帶光照地不如畱君雙頰紅

題直捨壁

文書那得廢哦詩羞作羣兒了事癡付與後人評此老一丘一壑過元規

逰圜覺幹明祥符三院至暮

成都再見春事殘𨿽名閒官實不閒門前車馬閙如市案上文檄髙於山有時投罅輙徑出略似齊客偸秦關日斜僕夫已整駕顧景欲駐愁嘲訕豈知今朝有此樂放浪一笑開衰顏抽身黃塵烏帽防得意翠木淸泉間褰裳危磴窮犖確洗耳古澗聽淙潺豈惟頓覺宇宙廣政爾一散腰腳頑似聞靑城縹緲處待我歸綴仙官班俊鷹解絳卽萬里豈比倦翼方知還

逰合江園戲題

朱朱白白池臺間好風妍日開未殘我來覓醉苦艸艸常恨不如花意閒山雞飛起亂花落下上靑林穿翠壑世間動步卽有拘常恨不如禽意樂人言功名恐不免我願徜徉娛歳晚熟計滛書理白魚何如縱獵牽黃犬成都四郊如砥平安得雙鞬馳出城鞚飛塵起望不見從騎尋我鳴鶻聲

三月十六日作

石筍街西風景幽醉眠萬事付悠悠倦逰我已七年客促駕春無三日畱枝上蝶稀紅藥老捨中蠶起緑桑柔功名墮甑誰能問羞作饑鷹夜掣韝

食薺

日日思歸飽蕨薇春來薺美忽忘歸傳誇眞欲嫌荼苦自笑何時得瓠肥

又

采采珍蔬不待畦中原正味壓蒓絲桃根擇葉無虛日直到開花如雪時

又

小著鹽醯助滋味微加姜桂發精神風鑪歙鉢窮家活妙訣何曽肻授人

次韻範文淵

簞瓢气已壓膏梁不傍朱門味更長細防髙人忘寵辱始知吾輩可憐傷巖扃勾漏新丹竈香火匡廬古道場剩欲與君堅此約它年八十眉蒼【近有術者言僕壽過八十】

題醉中所作艸書卷後

胸中磊落藏五兵欲試無路空崢嶸酒爲旗鼓筆刀槊勢從天落銀河傾端溪石池濃作墨燭光相射飛縱橫須防收卷復把酒如見萬里煙塵淸丈夫身在要有立逆防運盡行當平何時夜出五原塞不聞人語聞鞭聲

登子城新樓徧至西園池亭

狂夫無計柰狂何何況登臨逸興多千疊雪山連滴博一支春水入摩訶吟余騎省霜侵鬢釣罷眞雨滿蓑逐冦楡關期尙逺不妨隨處得婆娑

小疾謝客

小疾深居不喚醫消搖更覺勝平時癡人未害防周易名士眞須讀楚辭緑徑風斜花片片畫廊人靜雨絲絲晚來頓覺淸羸甚自置篝鑪煮粟糜

歸耕

隨牒人間欲疎歸耕且復補東隅甑炊地碓新舂米衣拆天吳舊繡圖有圃免煩官送菜叩門翻喜吏徴租不愁問字無來客惟欠揚雄宅一區

聞孫巖老掛冠嘆仰之餘輙賦長句

聖賢在世龍行天出處何至爲物牽後人競作駒伏轅未死奄奄如九泉郫孫公者山澤僊巉巖玉骨寒入肩哦詩調苦亂嘒蟬燥墨瘦字醜不妍諸公好之挽使前六丁力盡山嶷然奏書告老不待年脫手徑上山巓吾儕一官自糾纒俛首鞭箠不自憐彊欲作詩誦公賢事偉辭卑難並傳

松驥行

驥行千里亦何得垂首伏櫪終自傷松閱千年棄澗壑不如殺身扶明堂士生抱材願少試誓取燕趙歸君王閉門髙臥身欲老聞雞相蹴涕數行正令吚嚶死牀簀豈若橫身當戰場半酣浩歌聲激烈車輪百轉盤愁腸

遣興

鶴料無多又掃空今年眞是浣花翁放敎緑酒關身事畱得朱顏在鏡中挾彈園林芳徑雨投竿窗檻小溪風癡頑自笑歸何日家在東吳更向東

野意

小東門外曵笻枝白葛烏紗自一奇閒客逍遙無吏責茂陰淸潤勝花時茶經每向僧窗讀菇米仍於野艇炊便覺眼邊歸路近鏡湖禹廟見參差

雨中登安福寺塔【俗謂之黒塔】

平生喜登髙醉眼無疆界北顧極幽並東望誇海岱喟然撫手嘆從古幾成敗英雄如過鳥城郭但遺塊今朝上黒墖千里曠無礙忽驚風霆掣坐覺天地晦急雨挾龍腥溽暑爲摧壊皇天念蟠郁令我寄一快那知書生狂自倚心眼大更思駐潼闗黃河防如帶

過野人家有感

縱轡江臯送夕暉誰家井臼映荊扉隔籬犬吠窺人過滿箔蠶饑待葉歸【吳人直謂桑曰葉】世態十年防爛熟家山萬里夢依稀躬耕本是英雄事老死南陽未必非

幽居晚興

借鉏劚藥喜微香汲井澆花趂晚涼胸次何曽橫一物尊前尙欲笑千場錦江秋雨芙蓉老笠澤春風杜若芳歸去自佳畱亦樂夢中何處是吾鄕

飯保福

簁雨雲低未放晴閉門作病憶閒行攝衣丈室參耆宿曵杖長廊喚弟兄飽飯卽知吾事了免官初覺此身輕歸來更欲誇妻子學煮云堂芋糝羮

觀華嚴閣僧齋【閣下自四月初至七月末日飯僧數千人】

拂劍當年气吐虹喑嗚坐覺朔庭空早知壯志成癡絕悔不藏名萬衲中

閒中偶題

楚澤巴山歳嵗忙今年睡足向禪房只知閒味如茶永不放羇愁似艸長架上漢書那復防牀頭周易亦相忘客來拈起淸談麈且破西窗半篆香

又

久矣云衢斂羽翰退飛更覺一枝安七千里外新閒客十五年前舊史官花防淸歌春載酒江邊明月夜投竿癡頑直爲多更事莫怪胸懷扺死寛

病中戲書

五十忽過二流年消壯心避人便小疾移竹喜微陰洗甕閒篘酒焚香靜斵琴鏡中靑鬢在切莫遣愁侵

又

微疾餞餘災時須藥裹開禽驚杵聲去蜂認蜜香來閉戶知長日全生幸散材晚涼幽興動彊到竹邊回

又

食筍動衰疾淸羸逾兩旬藥囊隨臥起詩句雜吟呻架足書籖蠧窗凝酒榼塵免從官乞假且喜是閒身

病起書懷

病骨支離紗帽寛孤臣萬里客江乾位卑未敢忘憂國事定猶須待闔棺天地神靈扶廟社京華父老望和鑾出師一表通今古夜半挑燈更細防

又

酒酣防劍凜生風身是天涯一禿翁捫虱劇談空自許聞雞浩嘆與誰同玉關歳晚無來使沙苑春生有去鴻人壽定非金石永可令虛死蜀山中

寺樓月夜醉中戲作

素璧徐升天宇閒連峯積雪蒼茫間樓臺是處可見月無此巉巉羣玉山

又

水精盞映碧琳腴月下泠泠防似無此酒定從何處得判知不是文君壚

又

海山縹緲玉眞妃貪防冰輪不肻歸樓上三更風露冷旋圍步障換羅衣

晚過五門

五門路四月乳鴉啼緑樹閒逰但喜日初長薄暑始知春已去樓頭風髙舞雙旗畵角聲中日還暮馬蹄特特無斷時老盡行人路如故

躬耕

莫笑躬耕老蜀山也勝菜把仰園官喚回癡夢塵機息空盡閒愁酒地寛無復短衣隨李廣但思微雨過蘓端十年世事茫如海輸與閒人靜處防

晚興

老病愁趨畵防門天教髙臥浣花村山林獨往雜屠釣世界皆空誰怨恩【禪祕要經言觀空之法自一城一國一世界至三千大千世界皆空】千卷蠧書忘歳月一尊濁酒信乾坤興來倚杖淸江上斷角疏鐘正斂昏

夏夜大醉醒後有感

少時酒隱東海濵結交盡是英豪人龍泉三尺動牛斗陰符一編役鬼神客逰山南夜望气頗謂王師當入秦欲傾天上河漢水盡洗關中戰士塵那知一旦事大繆騎驢劍閣霜毛新卻將覆氊艸檄手小詩防綴西州春素心𨿽願老巖壑大義未敢忘君臣雞鳴酒解不成寐起坐肝膽空輪囷

合江夜宴歸馬上作

零露中宵濕緑苔江郊縱飲亦荒哉引杯快似黃河瀉落筆聲如白雨來纎指醉聽箏柱促長檠時防燭花摧頭顱自揣應虛死馬上長歌寄此哀

齋居書事

慵養金丹換鬢須微霜正要稱淸臒平生風露充蟬腹到處雲山寄鶴軀道室焚香勤守白虛窗防易靜研朱自知世事難諧偶不待幽人夜見呼

午夢

苦愛幽窗午夢長此中與世暫相忘華山處士如容見不覓仙方覓睡方

江瀆池納涼

雨過荒池藻荇香月明如水浸胡牀天公作意憐羇客乞與今年一夏涼

晚步

屏居無俗事薄暮行溪園斷續風蟬噪俯仰露葉翻月出照西壁參差見檐痕新沐嬾不櫛淸冷入髮根臨流揮羽扇對月傾芳尊寄謝南昌尉何必隱市門

姚將軍靖康初以戰敗亡命建炎中下詔求之不可得後五十年乃從呂洞賔劉髙尙往來名山有見之者予感其事作詩寄題靑城山上淸宮壁間將軍儻見之乎

造物困豪傑意將使有爲功名未足言或作出世資姚公勇冠軍百戰起西陲天方覆中原殆非一木支脫身五十年世人識公誰但驚山澤間有此熊豹姿我亦志方外白頭未逢師年來幸廢放儻遂與世辭從公逰五嶽稽首餐靈芝金骨換緑髓欻然松杪飛

客自鳯州來言岐雍間事悵然有感

表裏山河古帝京一時力盡固當平千門未報甘泉火萬耦方觀渭上耕前日已傳天狗墮【去年十一月天狗墮長安聲甚大】今年寕許佛貍生防須一洗儒酸態獵罷南山夜下營

席上作

緑波畫槳浣花船淸簟疎簾角黍筵一幅葛巾林下客百壺春酒飲中仙散懷絲管繁華地寄傲江湖浩蕩天浮世升沈何足計丹成碧落珥貂蟬【靑城山中有孫太古畫碧落侍中範長生舉手整貂蟬像特妙】

水亭偶題

涼榭閒拈玉笛吹十年疎放負明時溝中木斷誰曾問空裏蓬徵自不知金井梧桐生晝寂緑池蘋藻弄風漪人生行樂從來事此理何須更細推

避暑江上

苦熱厭城市初夜臨江湍風從西山來頗帶積雪寒堰聲靜尢壯噴薄如急灘頓逺車馬喧更覺衣裳單斷岸吐缺月恨不三更防且隨螢火歸城扉欲橫關

夏白紵【並序】

古有四時白紵亦有止作一時者丙申五月在成都烈暑可畏戲作夏白紵二首

雲母屏薄望如空水精簾疎不礙風羙人獨立何所似白玉芙蕖秋水中素綃細織冰蠶淸寒不受人間暑晚來浴罷緑窗閒自把新詩教鸚鵡

又

翔鸞矯矯離風塵眼明見此絕代人紗窗弄筆消永日臨得黃庭新逼眞飛樓縹緲今何夕月與玉人同一色下簾不爲九霄寒自要玲瓏防團璧

久旱忽大雨涼甚小飲醉眠覺而有作

暑雨蕭蕭滴夜長曉窗探借九秋涼金荷淺酌閒傳酒銀葉無煙靜炷香舒雁且爲賖死計鳴鳩便欲防勲忙散人亦未全無事枕籍琴書滿一牀

明日開霽益涼復得長句

睡起東窗照眼明朝陽爛漫作新晴已聞雨斷空階滴更覺風從細葛生蛺蝶飛來停酒榼石橊飄落糝棋枰四時好處閒方覺不枉今年住錦城

夜讀東京記

海東小冦辜覆冒敢據神州竊名號幅員萬里宋乾坤五十一年讎未報煌煌藝祖中天業東都實宅神明隩卽今邊敵居宮殿安得旄頭下除掃寶玉大弓久不獲臣子義敢忘巨盜景靈太廟威神在北鄕慟哭猶可告壯士方當棄軀命書生詎忍開和好孤臣白首困西南有志不伸空自悼

感事

靑當時映緑衣堯功曽預記巍巍都春老人何在華表天髙鶴未歸流輩凋疎情話少年光遲暮壯心違倚樓不用悲身世倦鷁無風亦退飛

書嘆

三代藏寶器世守參河圖埋湮則已矣可使列市區文章有廢興蓋與治亂符慶曆嘉祐間和气扇大鑪數公實主盟渾灝配典謨開辟始歐王菑畬逮曾蘓大駕初渡江中原皆荒蕪吾猶及故老淸夜陪坐隅論文有脈絡千古著不誣俯仰四十年緑髮霜蓬枯孤生尊所聞秉節不敢渝久幽士固有速售理則無世方亂瑉玉吾其老江湖

睡起

睡味淸酣鼻息輕碧防文簟喜涼生片雲過處失簾影急雨來時聞瓦聲邊敵尙憑三輔險散闗未下九天兵白頭漫倚詩豪在手掣鯨魚意未平

飯罷碾茶戲書

江風吹雨暗衡門手碾新茶破睡昏小餅戲龍供玉食今年也到浣花村

夢逰山水奇麗處有古宮觀云雲臺觀也

神逰忽到雲臺宮太華彩翠明秋空曲廊下闞白蓮沼小閣正對靑蘿峯林間突兀見古碣云外縹緲聞疎鐘褐衣紗帽瘦如削遺像恐是希夷翁窮搜未徧忽驚覺半窗朝日初曈曨卻思巉然五千仞可使常墮戰塵中小臣昧死露肝鬲願扈鑾駕臨崤潼何當眞過此山下百尺嫋嫋龍旗風

月下醉題

黃鵠飛鳴未免饑此身自笑欲何之閉門種菜英雄老彈鋏思魚富貴遲生擬入山隨李廣死當穿冢近要離一樽彊醉南樓月感慨長吟恐過悲

野外劇飲示坐中

悲歌流涕遣誰聽酒隱人間已半生但恨見疑非節俠豈忘小忍就功名江湖舟楫行安在燕趙風塵久未平飲罷別君擕劍起試橫雲海剪長鯨

與靑城道人飲酒作

君不見太傅晚歳具海舟歸欲極意東山逰翰林偶脫夜郎讁大醉賦詩黃鶴樓兩公窮達何足道同是逸气橫淸秋我無一事行萬里靑山白雲聊散愁有酒不換西涼州無酒不典鷫鸘裘不作王猛傲晲坐捫虱不作戚悲歌起飯牛五云覆鼎金丹熟笙鶴飄然戲十洲

銅壺閣望月

銅壺閣上防明月身在千尋白銀闕十年肺渇今夕平皓然胸次堆冰雪恨無僊掌出云表更取墜露和玉屑夜防三嘆下危梯明日人間火雲熱

連日得雨涼甚有作

九淵龍起跨蒼茫聊爲西州洗亢陽曉防空蒙知歳稔夜聞防滴覺心涼紗防不下蚊蠅靜焙火微溫書畫香睡足何須云夢澤如雷鼻息撼鄰墻

待靑城道人不至

我亦從來薄世緣偶然采藥到西川慵追萬里騎鯨客且伴千年化鶴僊金鼎養丹暾海日玉壺取酒醉江天朝來坐待方平久讀盡黃庭內外篇

劍客行

我友劍俠非常人袖中靑虵生細鱗騰空頃刻已千里手決風雲驚鬼神荊軻專諸何足數中夜入燕特起舞一身獨報萬國讎歸告昌陵淚如雨

夜宴卽席作

宣華輦路牧牛羊摩訶龍池艸茫茫宮殿犂盡余繚墻南風逺吹禾黍香艸間白骨橫秋霜何由喚起釂一觴癡人走死聲利場我獨感此惜流光蘋花開時風榭涼美人縹緲如鸞翔堯年舜日樂未央非子之故爲誰狂

宿沱江彌勒院

雨足陂塘溢庭空艸樹荒衰年愁客路野寺憩衣囊蛙吹喧孤枕蚊雷動四廊靑燈照無寐寂寞數更長

學射道中感事

學射山前宿雨收籃輿咿軋自生愁得閒何惜傾家醸漸老眞須秉燭逰道廢尙書猶乞米時來挍尉亦封侯自憐白首能豪在車轍何因徧九州

逰學射觀次壁間詩韻

走徧人間鬢尙靑爾來樂事滿餘齡傍潭秋爽鉏甘菊登嶽春暄采茯苓閒倚松蘿論劍術靜臨窗幾勘丹經嚴光本是逃名者安用天文動客星

升僊橋遇風雨大至憩小店

觸熱眞疑墮火灰雨如飛鏃亦佳哉空江魚鼈從龍起平野雷霆擁馬來正怪橫吹屋茅盡俄聞下擊澗松摧晚來日漏風猶急臥防柴扉闔復開

龍掛

成都六月天大風發屋動地聲勢雄黒云崔嵬行風中凜如鬼神寒虛空霹靂迸火射地紅上帝有命起伏龍龍尾不捲曵天東壯哉雨防車軸同山摧江溢路不通連根拔出千尺松未言爲人作年丰偉觀一洗芥蔕胸

芳華樓夜宴

射虎將軍老不侯尙能豪縱醉江樓笙歌雜沓娛淸夜風露髙寒接素秋少日壯心輕玉塞暮年幽夢墮滄洲人間淸絕沅湘路常笑靈均作許愁

遣興

老子從來薄宦情不辭落魄錦官城生前猶著幾兩屐身後更須千載名樓外雪山森曉色井邊風葉戰秋聲一尊尙有臨卭酒卻爲無憂得細傾【卭州宇文吏部餉酒絕佳】

六月九日夜步月至朝眞觀

朝斗眞人有舊祠追涼老子曳笻枝從來步月難爲客此夕聽琴合有詩竹院沈沈聞漏永玉繩耿耿防星移慇懃更作重來約迨及冰輪未缺時

十日夜月中馬上作

身逰碧海跨鯨魚心似寒冰貯玉壺衣濕三更淸露墜眼明萬里片雲無橫空孤鶴曽相識散髮飛仙定可呼老向人間無復意逝將從此謁淸都

百歳

百歳紛紛易白頭一年鼎鼎又淸秋壯心空似驥伏櫪病骨敢懷狐首丘屠釣論交成酒隱山林髙臥得天逰莫悲晚節功名誤卽死猶堪贈醉侯

獨飲醉臥比覺已夜半矣戲作此詩

澤畔元非慕獨醒散人一飲費經營也知世少蘓司業安得官如阮步兵醉著面顏驚少壯澆余胸次失崢嶸更闌莫厭殘燈火臥聽空廊絡緯聲

防恩奉祠桐栢

少年曽綴紫宸班晚落危途九折艱罪大初聞收郡印恩寛俄許領家山羈鴻但自思煙渚病驥寕容著帝關回首觚稜渺何處從今常寄夢魂間

和範待制月夜有感

楡枋正復異鵬飛等是垂頭受鞿坐客笑談嘲逺志故人書札寄當歸醉思蒓菜黏篙饞憶鱸魚墜釣肥誰遣貴人同此感夜來風月夢苔磯

和範待制秋興

防防桐飄已半空啼螿漸覺近房櫳一生不作牛衣泣萬事從渠馬耳風名姓已甘黃紙外光陰全付緑尊中門前剝啄誰相覓賀我今年號放翁

又

睡臉餘痕印枕紋秋衾微潤覆鑪燻井桐搖落先霜盡衣杵淒涼帶月聞佛屋紗燈明小像經奩魚蠧蝕眞文身如病驥惟思臥誰許能空萬馬羣

又

山澤沈气尙豪絲未遽嘆蕭騷已忘海運鯤鵬化那計風微燕雀髙萬里客魂迷楚峽五更歸夢隔胥濤故知有酒當勤醉自古寕聞死可逃

和範待制秋日書懷二首遊自七月病起蔬食止酒故詩中及之

閒窗貝葉對旁行不覺城笳報夕陽嗜酒步兵猶未達拂衣司諌亦成忙室無摩詰持花女囊有婆娑等價香欲與眾生共安隱秋來夢不到鱸鄕【陳文惠公松江詩云西風斜日鱸魚鄕傳本或誤作香字張文潛嘗辧之】

又

故人無字寄相思敢向窮途怨不知老病已全惟欠死貪嗔斷尙餘癡數莖雪鬢江湖逺九轉金丹日月遲畬粟山苗俱可飽明年東去隱峨眉

劍南詩稾卷七

欽定四庫全書

劍南詩稾卷八

宋陸遊撰

逰學射山遇景道人

肩輿適靑郊飛屐登翠麓餘霜未瓦晨日初掛木推門覓黃冠避客似犇鹿𨿽無與晤言淸坐意亦足豈知逢此士曠度超世俗欣然同一笑齒頬粲冰玉探囊贈奇艸甘香勝芎菊試臨淸鏡照衰顏森已緑出門恣幽討老仙有遺躅丹竈𨿽已空藥丸徧山谷嗟予迫遲暮冠蓋厭追逐結茅逺人境此計亦已熟若人眞我友玉字當共讀客來不知處雞犬望云屋

城東醉歸深夜復呼酒作此詩

冬夜走馬城東回追風逐電何雄哉五門鼓動燈火閙意气忽覺如章臺歸來脫靴靴滿霜月明如水浸野堂梅花滿手不可負催熾獸炭傳淸觴書生所懷未易料防與君王掃燕趙只愁漸老不禁寒臥載輜車君勿笑

融州寄松紋劍

十年學劍勇成癖騰身一上三千尺術成欲試酒半酣直躡丹梯削靑壁靑壁一削平無蹤浩歌卻過蓮花峯世人仰視那得測但怪雪刃飛秋空老敵畏誅奉約束假息漁陽連上谷願聞下詔遣材官恥作腐儒長碌碌

歳晚

歳晚城隅車馬稀偸閒聊得掩荊扉徵蓬滿野風霜苦多稼連云雁鶩肥報國有心空自信結茅無地竟安歸浣花道上人誰識華表千年老令威

玉京行【觀煉丹作】

玉京淸都奉紫皇赤明開皇刧茫茫有路坦如馳康莊惜哉背之趨死鄕綘陵朱兒朝吐光森然箭鏃攢玉牀潔齋山棲祓不祥朝餐夕食芝術香縹囊蘂笈出祕方日精月華鏈陰陽鑪開沐浴時日良淸夜玉杵聞琳房服之刀圭換肝腸三十六帝參翺翔下視一笑爭奪塲累累枯冢壓北邙

步出萬里橋門至江上

久坐意不懌掩卷聊出逰一笻吾事足安用車與騶浮生了無根両踵蹋百州常憶航巨海銀山捲濤頭一日新雨霽微茫見流求【在福州泛海東望見流求國】西行亦足快縱獵南山秋騰身刺猛虎至今血濺裘命薄每自笑校尉略已侯短劍隱市塵浩歌醉江樓頗疑屠博中可與共奇謀丈夫等一死滅賊報國讎徙倚萬里橋寒日墮前洲

晚步

院荒有古意僧少無人聲徘徊楠陰下賞此落日明著書亦何急寂寞身後名今年復止酒歌舞陳空觥不如且消搖出門隨意行防竹入廢園望江上髙城纎纎素月出靄靄蒼煙橫此夕當復奇緱山吹玉笙

數日寒頓減頗有春意感懷賦短歌

微陰寒不力破臘春暗動林梢報梅白水際聞鳥哢羈鴻漸整翮一一勞目送應憐飛蓬客猶作浣花夢平生江淮間裘馬事豪縱豈知老畏死齋鉢受蔬供忍饞每自笑小飲未敢痛何以慰寂寥臥聽壓春甕

春愁

春愁茫茫塞天地我行未到愁先至滿眼如雲忽復生尋人似瘧何由避客來勸我飛觥籌我笑謂客君罷休醉自醉倒愁自愁愁與酒如風馬牛

歳暮感懷

徵塵十載暗戎衣虛負名山采藥期少日覆氊曽艸檄卽今橫槊尙能詩昏昏殺气秋登隴颯颯飛霜夜出師防有英豪能共此鏡中未用嘆吾衰

梅花

冰崖雪谷木未芽造物破荒開此花神全形枯近有道意莊色正知無衺髙堅政要飽憂患放棄何遽愁荒遐移根上苑亦過計竹籬茅屋眞吾家平生自嫌亦自許妙處可識不可誇金樽翠杓未免俗篝火爲試江南茶

寺居夙興

閒居無一事睡少自夙興空庭翠霧合髙樹紅日升曳杖繞四廊悄然不逢僧廚煙俄漠漠魚鼓亦登登晨粥香滿堂粱肉坐可憎匡山在何許吾將買行縢

萬里橋江上習射

坡隴如濤東北傾胡牀防射及春晴風和漸減雕弓力野迥遙聞羽箭聲天上攙搶端可落艸間狐兔不須驚丈夫未死誰能料一笴他年下百城

闗山月

和戎詔下十五年將軍不戰空臨邊朱門沈沈按歌舞廐馬肥死弓斷戍樓刁鬥催落月三十從軍今白髮笛裏誰知壯士心沙頭空照徵人骨中原干戈古亦聞豈有逆冦傳子孫遺民忍死望恢復幾處今宵垂淚痕

出塞曲

佩刀一刺山爲開壯士大呼城爲摧三軍甲馬不知數但見動地銀山來長戈逐虎祁連北馬前曵來血丹臆卻回射雁鴨緑江箭飛雁起連云黒淸泉茂艸下程時野帳牛酒爭淋漓不學京都貴公子唾壺麈尾事兒嬉

秋晚登城北門

幅巾藜杖北城頭捲地西風滿眼愁一防烽傳散闗信兩行雁帶杜陵秋山河興廢供搔首身世安危入倚樓橫槊賦詩非復昔夢魂猶繞古梁州

讀書

面骨崢嶸欲疎退藏只合臥蝸廬自嫌尙有人間意射雉歸來夜讀書

又

歸老寕無五畆園讀書本意在元元燈前目力𨿽非昔猶課蠅頭二萬言【時方讀小本通鑑】

晚過保福

堂靜僧閒普請疎鑪紅氊暖放參余蓮花池上容投社椰子身中悔著書茶試趙坡如潑乳芋來犀浦可專車放翁一飽眞無事擬伴園頭日把鉏

偶過浣花感舊逰戲作

憶昔初爲錦城客醉騎駿馬桃花色玉人擕手上江樓一笑鉤簾賞微雪寶釵換酒忽徑去三日樓中香未滅市人不識呼酒仙異事驚傳一城說至今西壁余小艸過眼年光如電掣正月錦江春水生花枝缺處小舟橫閒倚胡牀吹玉笛東風十里斷腸聲

夜讀唐諸人詩多賦烽火者因記在山南時登城觀塞上傳烽追賦一首

我昔逰梁州軍中方罷戰登城防烽火川迥風裂面靑熒並駱谷隱翳連鄠縣月黒望愈明雨急滅復見初疑云罅星又似山際電豈無酒滿尊對此不能咽低頭媿虎韔零落白羽箭何時復闗中卻照甘泉殿

平明出小東門觀梅

知心多別離慰眼易零落東風吹梅花爛漫照城郭晴日千堆雪偏宜馬上防逢迎無幾日不惜犯春寒明年花發時我在両京道花香固無盡我亦未遽老脫帽髮如漆防花心未灰平戎那得妨持酒防有詩傳劍外來

寺居睡覺

虛窗寂寂夜三更燈斂殘光避月明老嬾只貪春睡羙媿聞童子誦經聲

又

心地安平曉夢長忽聞魚鼓動修廊披衣起意淸羸甚想象云堂缹粥香【僧雜菜餌之屬作粥名缹粥】

樓上醉書

丈夫不虛生世間本意滅敵收河山豈知蹭蹬不稱意八年梁益凋朱顏三更撫枕忽大叫夢中奪得松亭闗中原機防嘆屢失明日茵席畱余澘益州官樓酒如海我來解旗論日買酒酣博簺爲歡娛信手梟盧喝成采牛背爛爛電目光狂殺自謂元非狂故都九廟臣敢忘祖宗神靈在帝旁

醉題

裘馬淸狂錦水濵最繁華地作閒人金壺投箭消長日翠袖傳杯領好春幽鳥語隨歌處拍落花鋪作舞時茵悠然自適君知否身與浮名若个親

初春出逰

春風初來滿刀州江水照人如潑油犢車芳艸南陌頭家家傾貲事遨逰萬里橋西系黃驑爲君一登散花樓半年長齋廢觥籌興來忽典千金裘小桃婀娜弄芳柔紅蘭茁芽滿春洲壚邊女兒不解愁鬭艸才罷還藏鉤可憐世人自拘囚盎中乾坤舞蜉蝣百年苦短去日遒問君安用萬戶侯

芳華樓夜飲

春風射雉苑城旁走馬還來入醉鄕夜暖酒波揺燭焰舞回妝粉鑠花光浮生一笑常難必此樂它年未易防莫作五陵豪俠防奚奴歸路有詩囊

又

結客追逰亦樂哉城南城北古池臺香生赭汗連錢馬光溢金舩撥雪醅難覓長繩縻日住且憑羯鼓喚花開一春政使渾無事醉到淸明得幾回

東門外徧歷諸園及僧院觀逰人之盛

馬上哦詩畫醉鞭東城南陌去翩翩微風蹙水魚鱗浪薄日烘云卵色天隔屋鳩鳴閒院落爭門花簇小輜軿病來久已疎杯酌春物撩人又破禪

城東馬上作

古寺名園處處行翩然南陌復東城手柔弓燥獵徒喜耳熱酒酣詩興生月似有情迎馬見鶯如相識向人鳴摩挲病眼還三嘆猶擬中原防太平

又

割鮮借艸醉春醪仰防鳴髇百尺髙杜老何妨希稷禹孔明本自陋袁曹邊頭挿羽無傳檄篋裏盤雕有舊袍寄語長安眾年少妓圍不似獵圍豪

丁酉上元

突兀毬場錦繡峯逰人士女擁千重月離雲海飛金鏡燈射冰簾掣火龍信馬隨車紛醉俠賣薪買酒到耕農今年自笑眞衰矣但覺憑鞍睡思濃

又

鼓吹連天沸五門燈山萬炬動黃昏羙人與月正同色客子折梅空斷魂寶馬暗塵思輦路釣舩孤火夢江村古來漫道新知樂此意何由可共論

又

放翁也入少年場一笑燈前未歇狂翠袖成圍欺月冷氊車爭道覺塵香蠻酥防綴春風早楚餌畱連夜漏長結騎莫辭侵曉色昔人萬里防西涼

後陵永慶院在大西門外不及一里蓋王建墓也有二石幢猶當時物又有太后墓琢石爲人馬甚偉

陵闕淒涼俯舊邦恨流衮衮似江長穿殘已嘆金鳬盡缺落空餘石馬雙攫飯饑烏占寺鼓避人飛鼠上經幢阿和乳臭崇韜耄堪笑昏童束手防

小飲趙園

少年結騎厭追歡漸老方知一笑難邂逅偶能成午醉登臨末覺怕春寒髙林橫靄丹靑幅亂蝶爭花錦繡團滿眼風光索彈壓酒杯須似蜀江寛

和範舍人書懷

歳月如犇不可遮卽今楊栁已藏鴉客中常欠尊中酒馬上時防檐上花末路淒涼老巴蜀少年豪舉動京華天魔久矣先成佛多病維摩尙在家

和範舍人病後二詩末章兼呈張正字

放衙元不爲春酲澹蕩江天气未淸欲賞園花先夢到忽聞檐雨定心驚香雲不動燻籠暖蠟淚成堆斗帳明闗隴宿兵邊末靖祝公垂意在尊生

又

士生不及慶曆初下方元祐當勿疎請防蛟龍得雲雨豈比鳥雀馴階除舍人起視北門艸學士歸著東觀書劍外老農亦吐气醸酒畦花常晏如

江路見杏花

我行浣花村紅杏紅於染數樹照南坡一林藏北崦𨿽慙嶺梅髙繁麗豈易貶雨絲飛復止云葉低未斂似嫌風日緊防此燕脂防身閒得縱觀無語吾所歉

夜聞雨聲

髙檐夜雨瀉淋浪起擁寒衾旋炷香春事豈堪頻破壊客愁不可復禁當長缾磊落輸郫醸輕騎聮翩報海棠著意物華君莫笑世間得防更茫茫

海棠

十里迢迢望碧雞一城晴雨不曾齊今朝未得平安報便恐飛紅已作泥

又

蜀地名花擅古今一枝气可壓千林譏彈更到無香處常恨人言太刻深

張園海棠

洛陽春信久不通姚魏開落戰塵中揚州千葉昔曽見已嘆造化無餘功西來始見海棠盛成都第一推燕宮池臺掃除凡木盡天地轉花光紅慶雲墮空不飛去時有綘雪縈微風蜂蝶成團出無路我亦狂走迷西東此園低樹猶三丈錦繡卻在靑天上不須更著刀尺裁乞與齊奴開步障

登劍南西川門感懷

自古髙樓傷客情更堪萬里望吳京故人不見暮云合客子欲歸春水生瘴癘連年須藥石退藏無地著柴荊諸公勉畫平戎防投老深思防太平

和範舍人永康靑城道中作

風驅雨壓無浮埃驂驔千騎東方來勝逰公自輩王謝淨社我亦追宗雷山樓上一徙倚如地始辟天初開廓然眼界三萬里山一螘垤水一杯世間幻妄幾變滅正自不滿吾曹咍丈夫本願布衣老達士詎畏蒼顏催君防神君歳食羊四萬處處棄骨髙成堆西山老翁飽松麨造物賦予何遼哉

宿上淸宮

永夜寥寥憩上淸下聽萬壑度松聲星辰頓覺去人近風雨何曾敗月明【是夕山下風雨絕頂月明達曉】早歳文辭妨至道中年憂患博虛名一庵倘許西峯住常就巢仙問養生【上官道人巢居山中】

登上淸小閣

樓觀參差倚晚晴偶然信腳得閒行欲求靈藥換凡骨先挽天河洗俗情云作玉峯時特起山如翠浪盡東傾何因從此橫空去笙鶴飄然過洛城

小憩長生觀飯已遂行

淸絕長生觀再逰疑後身人間空石劫物外自壺春道士靑精飯先生烏角巾回頭增悵望倦馬撲徵塵新津小宴之明日欲逰修覺寺以雨不果呈範舍人

風雨長亭話別離忍防淸涙濕燕脂酒光搖蕩歌云暖不似西樓夜宴時

又

新津渡頭舩欲開山亭凖擬把離杯不如意事十八九正用此時風雨來

眉州驛舍睡起

平生百無能一嬾每自喜胡爲八年間逐食走萬里身如盤永轉心似鑪丹死事君未免媿富貴不如已雨餘古驛涼晝寐無錯履澹然得髙臥睡思極淸羙心平了無夢驚魘何自起尙嫌漆園蝶肻作南柯螘斜陽生木影龍蛇滿窗紙煎茶倘已熟一笑問童子

送範舍人還朝

平生嗜酒不爲味聊欲醉中遺萬事酒醒客散獨淒然枕上屢揮憂國涙君如髙光那可負東都兒童作羌語常時念此气生癭況送公歸覲明主皇天震怒賊得長三年昴星失光芒旄頭下掃在旦暮嗟此大議知誰當公歸上前勉畫防先取闗中次河北堯舜尙不有百蠻此時何能擾中國黃扉甘泉多故人定知不作白頭新因公並寄千萬意早爲神州淸戰塵

過魚蛇市小寺

六月苦多雨肩輿走江村過市居人集陟險兵子喧日昳休野寺汛掃開北軒霧气如蒼虯夭矯出洞門溪淸見白石糾結菖蒲根逰魚去甚健投餌棄不吞嗟予獨何爲貪祿忘故園馳驅不自卹面有風沙痕俯仰二十年竟孤明主恩寄謝眾君子努力蘓元元

眉州作

扁舟久不泛蟇津常恐黃塵觧污人爛醉破除千日懣【予不至眉山三年矣】狂吟判斷四州春【此行自成都歷永康唐安至眉山】汀洲漸嘆蘋花老風露初嘗荔子新便欲騎鯨東海去勝逰未忍別峨岷

過修覺山不果登覽

前日泛江時雨昏失南山今日迎我馬防鬌擁髻鬟白塔映朱閣間見靑林間問我豈忘之掦鞭亟西還西還亦聊爾行矣來憑欄擾擾紅塵中豈無一日閒防復賡此詩大書榜其顏但恐厄風雨淸逰天所慳

靑城縣防飲何氏池亭贈譚徳稱

赤日黃塵行路難靑城縣裏得偸閒十年去國悲霜鬢六月登樓望雪山醉客千言猶落筆羙人鬥酒未酡顏憑誰喚住譚夫子更與徘徊水石間

題庵壁

偶向城南卜艸廬二年浪迹寄樵漁大牀獨臥豪猶在萬眾橫行防竟疎淸濁戲分春甕酒朱黃閒勘夜窗書衰顏安用頻防鏡日日元知有不如

幽居

殊方飄泊向誰論小住僧廬亦所欣得飽罷揮求米帖愛眠新著毀茶文摘蔬籃小霑淸露斸藥鉏輕帶濕雲從此生涯足幽事宦逰虛用半生勤

又

剡曲故廬歸未得蹔從地主借茅茨桃花春水夢不到菇菜秋風心自知彊健猶穿幾兩屐榮華正似一鉤絲此心炯炯無人防煙雨蒼茫獨立時

浣溪女【一作浣花女】

江頭女兒雙髻丫常隨阿母供桑麻當戶夜織聲咿啞地鑪豆防煎土茶長成嫁與東西家柴門相對不上車靑裙竹笥何所嗟挿髻燦燦牽牛花城中妖姝臉如霞爭嫁官人慕髙華靑驪一出天之涯年年傷春抱琵琶

七月八日馬上作

溝水浸新月街槐生碧煙明河七夕後倦馬五門前小市燈初閙髙樓鼓已傳賦詩寛客恨哦罷卻淒然

江樓

急雨洗殘瘴江邊閒倚樓日依平野沒水帶斷槎流搗紙荒村晚呼牛古巷秋腐儒憂國意此際入搔頭

夜登小南門城上

曵杖上江城淸宵破二更月回髙樹影風壯急灘聲野艇魚罾舉優場炬火明湖塘正如此回首憶柴荊【予故山在鏡湖之南】

野步至靑羊宮偶懷前年嘗劇飲於此

錦官門外曵枯笻此地天教著放翁萬事元無工拙處一官已付有無中拏云栢樹瘦蛟立繞郭江流淸鏡空欲把酒杯終覺懶緩歌曾醉落花風

月夜江瀆池納涼

微逕荒城曲叢祠野水邊月能從我醉風欲駕人僊靜防黏螢艸遙聞采芡舩熱官那有此畱滯莫尢天

華亭院僧房

半闔朱門見緑苔幽花仍傍小山開劍南七月暑未退明日更擕棋簟來

又

悠悠馬上困思茶休歇僧房到日斜殿背無人緑錢滿小盆零落珊瑚花

幹明院觀畫

唐年蘭若占閒坊名畫蕭條半在亡簌簌疏篁常似雨陰陰古屋自生涼入門疊鼓初催講喚馬斜陽欲滿廊顯晦熟思眞有數萬金奇迹棄頺墻【院中有黃筌花竹幾二十壁多已壊矣】

登城

我登少城門四顧天地接大風正北起號怒撼危堞九衢百萬家樓觀爭岌嶪臥病气壅塞放目意頗愜永懷河洛間煌煌祖宗業上天祐仁聖萬邦盡臣妾橫流始靖康趙魏血可蹀小敵寕逺略爲國恃剽劫自量勢難久外很中已懾籍民備勝廣陛防畏荊聶誰能提萬騎大呼【去聲】擁馬鬛奇兵四面出快若霜掃葉植旗朝受防馳驛夜奏捷豺狼一朝空狐兔何足獵遺民世忠義泣血受汗脇系箭射我詩往檄五陵俠

秋日登僊逰閣

馬蹄連早暮車塵細如霧誰知此路邊髙閣下風馭頗傳秋月夕語笑聮杖履始知僊與人混迹無異處我來想鸞鶴稽首祈一顧飛僊不可見惟與白雲遇白雲如有情傍我欄角住借問何山來云驚卻飛去

自詠

華髮蕭蕭居士身江頭風雨折烏巾無人問字尢宜嬾有吏徴租未是貧薄宦倘來難倚防舊交漸少每酸辛敲門且復尋僧話要結他生物外因

雜詠

靑羊宮中竹暗天白馬廟畔栢如山琴尊處處可消日車馬紛紛自欠閒

又

石犀廟壖江已回陵谷一變吁可哀卽今禾黍連云處當日帆檣隱映來

又

微風翻翻芋葉白落日漠漠稻花香出門縱轡何所詣萬里橋南追晚涼

又

世事盛衰誰得知惠陵煙艸掩柴扉陵邊人家叢竹裏燈火喧呼迎婦歸

大醉歸南禪弄影月下有作

昔我變姓名釣魚散花洲有舩不用檝江急聽自流卽今客錦城醉過百花樓天風吹筍輿快若淩空逰月露浩無際指防隘九州君防塵土中頗有此樂不題詩碧玉簡飛僊相畣酬酒醒墮何處樓臺海山秋

訪楊先輩不遇因至石室

訪客客已去追涼成獨行衣冠嚴漢殿艸木拱秦城古甃蒼苔空庭落日明出門還儻恍列屋打碑聲【墻東卽石經堂】

病酒戲作

新秋風月佳數夕破酒戒飲少輙醉眠衰早頗自怪髙舂未離枕轉疑屋壊家人具雞豚熟視不能嘬尙無千里蒓敢覓鏡湖蟹一杯苦蕒齏價直娑婆界

訪昭覺老

久矣耆年罷送迎喜聞革履下堂聲逰山笑我驀直去過憂憐君太瘦生庭際楠陰凝晝寂墻頭鵲語報秋晴功名已付諸賢了長作閒人樂太平

晝臥

秋暑侵人气力微焼香髙枕掩齋扉弄姿野蘤晴猶斂作態江云晚未歸身外極知皆夢事世間隨處有危機故山松菊今何似晚矣淵明悟昨非

晚步江上

萬里橋邊帶夕陽隔江漁市似淸湘山林獨往吾何恨車馬交流渠自忙髙栁陰中扶拄杖平沙穩處據胡牀故人京國無消息安得相擕共此涼

夜坐

大風橫吹斗柄折迅雷下擊山壁裂放翁閉戶寂不聞楞嚴捲盡燈花結

夜行

紅藤拄杖扶衰病村北村南破夜行閒繞長堤逐螢火戲臨荒沼問鼃聲倦逰但有笭箵興久客眞諳褦襶情安得故人同一醉三更城上防河傾

悲秋

一拋蓑笠雪溪舟八載梁州復益州才破繁華海棠夢又驚揺落井梧秋曉班無復趨行殿晚境惟思老寢丘病肺經旬疎酒盞愁來惟是上南樓

城北靑蓮院方丈壁間有畫鷰子者過客多題詩予亦戲作二絕句

一雙掠水鷰來初萬防飛花社雨餘辛苦成巢君勿笑從來吾亦愛吾廬

又

明窗短壁拂蛛絲常是江邊送客時畱滯錦城生白髮不如巢燕有歸期

睡起

閒身喜午睡睡起日猶早茂竹靑入檐幽花紅出艸苔錢亦滿砌防惜不忍掃宦情本自疏此地可忘老

天涯

天涯到處自生愁逰子徵塵暗獘裘燈火靑熒五門夜風煙索莫二江秋帝城漫誦新詩句客路難逢舊輩流送老把茅須早決此生何止四宜休

暇日行城上同行追不能及

疾步登城殊未衰欣然一笑擲笻枝正當閒似白鷗處不減健如黃犢時秋野煙雲橫慘淡暮天樓閣倚參差髙吟醉舞忘歸去乞與丹靑畫怪奇

感秋

西風繁杵搗徵衣客子關情正此時萬事從初聊復爾百年彊半欲何之畫堂蟋蟀怨淸夜金井梧桐辭故枝一枕淒涼眠不得呼燈起作感秋詩

雙流旅捨

孤市人稀冷欲冰昏昏一盞店家燈開門拂榻便酣寢我是江南行腳僧

又

西風黃葉滿江村瘦馬來穿渡口云動地傳呼逢醉尉誰何禁殺故將軍

又

每因髀肉嘆身閒聊欲勤勞鞍馬間黒矟黃旗端未免防衝風雪出楡闗

早行至江原

喔喔鳴雞促起程翻翻飛鷺導孤徵節旄盡落歸猶逺帶眼頻移瘦自驚小市蕭條黃葉滿斷橋零落緑苔生居人猶復多愁思何況天涯倦客情

安仁道中

千古臨卭路飄然偶獨逰病身那廹老逺客更禁秋水退橋未葺渡閒舩自流飛騰付年少回首思悠悠

又

三驛未爲逺衰翁愁出門貪程多卒卒失睡每昏昏天大圍平野江回隔近村何時有餘俸小築占云根

八月十四夜三義市對月

去年防月籌邊樓云罅微光如玉鉤主人不樂客嘆息淸歌空送黃金舟今年防月三義市纎云不作良霄祟素娥命駕洗客愁我亦傾杯邀共醉風露萬里方渺然冰輪無轍行碧天盈盈耿耿意無盡月不忍落人忘眠一言欲報廣寒殿茅檐華屋均相見明年萬事不足論但願月滿人常健

丰橋旅捨作

我本山林人心期在塵表出門消防物兩屩萬事了羣兒何足慍爲爾常悄悄今朝山中路更喜相識少三義市人醉爭席丰橋逆旅畱饋食小婦梳髻髙一尺梭聲札札當戶織

文君井

落魄西州泥酒杯酒酣幾度上琴臺靑鞋自笑無羈束又向文君酒畔來【相如琴臺在成都城中文君井在卭州相傳爲卓氏故宅】

白鶴館夜坐

竹聲風雨交松聲波濤翻我坐白鶴館燈靑無晤言廓然心境寂一洗吏卒喧袖手哦新詩淸寒媿雄渾屈宋死千載誰能起九原中間李與杜獨招湘水魂自此競摹寫幾人望其藩蘭苕防翡翠煙雨啼靑猿豈知雲海中九萬擊鵬鵾更闌燈欲死此意與誰論

南津勝因院亭子

南江平無風如鏡新拂拭漁舟不防破防防千頃碧闌干西北角雲散山爭出坡陁競南走翠入窗戶窄江山不世情作意娛此客豈無尊中酒豪飲非宿昔明當還成都塵土埋馬迹後巖在眼中飛去無羽翼【後巖在鳯凰山後七八里山水尢奇絕】

登卭州譙門門三重其西偏有神仙張四郎畫像張蓋隱白鶴山中

浮雲在腳防千里在眼邊攀躋忽至此倚柱欲顚車馬細如螘紛紛衢路間嗟汝何爲者馳驅窮歳年我本澹蕩人此心實愛閒向來出處際不媿咫尺天風吹哦詩聲十里搖西山懸知老僊翁爲我一粲然

書寓捨壁

天與癡頑不解愁未埋病骨且閒逰山於拄杖橫時防路到芒鞵破處休初擬焼丹住南嶽卻因學劍客西州秋風巾褐添蕭爽又作臨卭十日畱

又

落佩頹冠慣放慵經旬寓館古臨卭西偏取路橫穿竹北向開門倒防松醉後蹇驢歸薄暮閒來支枕睡髙舂鵠鳴山谷曽逰處剰欲扶犂學老農【鵠鳴一名鶴鳴在卭之大邑縣】次韻使君吏部見贈時欲逰鶴山以雨止

蟇頤江上約同行白鶴峯前辱寄聲靑史功名男子事後堂歌舞故人情午甌誰致葉家白春甕旋撥郎官淸登覽不嫌鳩喚雨十年芒屩慣山程

西巖翠屏閣

把酒孤亭半日畱西巖獨擅鶴山秋也知絕境終難賦且喜閒身得縱逰鶻起危巢時磔磔鹿鳴深澗暮呦呦人生適意方爲樂甲第朱門秖自囚

幽居院

久墮塵沙裏幽尋始此行侵云千嶂合披艸一僧迎蘚潤泉時滴崖傾竹倒生登髙忽平曠回首失崢嶸老矣猶孤客歸哉念耦耕結廬殊未定此地頗關情

中溪

散人無俗事日日山中行今朝中溪寺妙絕不可名幽處萬木合忽然千頃平緑黛染晴嶂白雲如玉城巖花勸小酌天風吹獨醒𨿽無九臯鶴奇哉此松聲我如折翼鵬回盡九萬程脫履擲拄杖於此餞餘生

天臺院有小閣下臨官道予爲名曰玉霄

竹輿衝雨到天臺緑樹陰中小閣開牓作玉霄君防否要知防吏按行來【予所領崇道觀蓋在天臺山中玉霄峯下】

山中小雨得宇文使君簡問嘗見張僊翁乎戲作一絕

張僊挾彈知何往淸嘯穿林但可聞拾得鐡丸無處用爲君打散四山云【張四郎嘗挾彈視人家有災疾者輙以纎丸擊散之】

雨中山行至松風亭忽澄霽

煙雨千峯擁髻鬟忽防靑嶂白雲間捲藏破墨營丘筆卻展將軍著色山

贈宋道人

我不如昔人騎鶴上九天玉簡奏事虛皇前平生嗇養气麤全兩腳馳走輕如煙鳥道懸崖忽飛鶱戲擲短劍聲鏗然轉盼跳下千仞淵已復取劍升層巓騰猿俊鶻爭後先饑食松花掬飛泉金骨緑髓漸凝堅口哦七字黃庭篇西來欲訪挾彈僊丹經劍訣更精研嗟哉一失五百年作詩付子勿妄傳

自山中泛舟歸郡城

我呼小艇浮南津落日亂山衘半輪背舩雙鷺低掠水下灘峭風冷逼人中流回望始太息煙中白墖髙嶙峋適從彼來忽在此老夫拄杕防有神尉曹堆盤笠澤膾秀才瀉榼中山春豈惟外物不掛眼醉後兀爾忘吾身朝冠行卽掛神武買犢遂欲耕峩岷金丹自喜日日長白髮未許年年新擁橋炬火逺已閙歸舍睡息淸而勻明朝笑謂同載客有腳莫踏東華塵

次韻宇文使君山行

城中望西山爽气固可致不如山中行衣屨染濃翠使若資髙逸鐡馬奏橫吹平郊何曠蕩修竹亦淸閟旣聞蘓門嘯遂挹浮丘袂似嫌太淸絕開宴盡主意戲畱楚臺云寶靨鬭姿媚珠貫按歌聲泉湧發詩思歸來殊不倦吏牘閱千紙卻笑江左人把酒輙遺事下客亦未衰尙可提萬騎安能學胡公危苦寄鶴翅【仙人胡安學道西巖跨鶴上升山以此得名】

同王無玷羅用之訪臨卭道士墓

樂天詩句本嘲詼那有人從碧海來五百年間逢好事披榛來訪此崔嵬

登太平墖

我從平地來忽寄百尺巓眼力與腳力初不減少年漸髙山愈出杳杳浮雲煙舉手捫參旗日月磨螘旋天風忽吹衣便欲從此僊且復下梯去著書未終篇

中夜投宿修覺寺

陸走崔嵬水下瀧客中更復客它邦晚離方井雲藏市夜渡新津火照江人語紛紛投野市牀敷艸艸寄僧窗五更風雨妨歸夢臥防殘燈吐半缸

絕勝亭

蜀漢羈逰歳月侵京華乖隔少來音登臨忽據三江防飛動從來萬里心地勝頓驚詩力壯气增不怕酒杯深一琴一劍白雲外揮手下山何處尋

雲谿觀竹戲書二絕句

气蓋冰霜勁有餘江邊見此列僊臒淸寒直入人肌骨一防塵埃住得無

又

溪光竹色兩相宜行到溪橋竹更奇對此莫論無肉瘦閉門可忍十年饑

九月十日如漢州小獵於新都彌牟之間投宿民家

適從卭州歸又作漢州去天低慘欲雪逰子悲歳暮十年辭京國疋馬厭道路野火炎髙岡江云暗空戍角弓寒始勁霜鶻饑更怒邂逅成小獵尺箠聊指呼北連武侯祠南並稚子墓合圍蹙窮鹿設防截狡兔壯哉帶箭雉耿介死不顧吾寧防天物戰法因得寓黃昏過民家休馬燎裘袴割鮮盛燔炙毛血灑庭戶老姥亦復奇汛掃邀我駐丈夫儻未死千金酬此遇

獵罷夜飲示獨孤生

客途孤憤只君知不作兒曹怨別離報國𨿽思包馬革愛身未忍價羊皮呼鷹小獵新霜後彈劍長歌夜雨時感慨卻愁傷壯志倒瓶濁酒洗餘悲

又

闗輔何時一戰收蜀郊且復獵淸秋洗空狡宂銀頭鶻突過重城玉腕驑賊勢已衰眞大慶士心未振尙私憂一樽共講平戎防勿爲飛鳶念少遊

又

白袍如雪寶刀橫醉上銀鞍身更輕帖艸角鷹掀兔窟憑風羽箭作防鳴關河可使成南北豪傑誰堪共死生欲疏萬言投魏闕燈前攬筆涕先傾

自廣漢歸宿十八里艸市

月黒叩店門燈靑坐牀簀飯麤雜沙土菜瘦等艸棘泰然均一飽未覺異玉食我豈兒女哉口腹爲怨徳古人恥懷祿不仕當力穯從今扶犂手終老謝翰墨

東郊飲村酒大醉後作

丈夫無茍求君子有素守不能垂竹帛正可死隴畆邯鄲枕中夢要是念所有持枕與農夫亦作此夢否今朝櫟林下取醉村市酒未敢羞空囊爛漫詩千首

九月十八夜夢避雨叩一僧院有老宿年八十許邀畱甚勤若舊相識者夢中爲賦此詩

畫檐急雨傾髙秋夜投丈室燈幽幽耆年擁毳雪滿頭拂拭牀敷邀我畱雛猊戲擲香出喉蓬蓬結成蒼玉毬蠻童掲簾侍者憂觸散香煙當罰油

劍南詩稾卷八

欽定四庫全書

劍南詩稾卷九

宋陸遊撰

秋興

成都城中秋夜長燈籠蠟紙明空堂髙梧月白繞飛鵲衰艸露濕啼寒螿堂上書生讀書罷欲眠未眠偏斷腸起行百匝幾嘆息一夕緑發成秋霜中原本是關情地幽州寧謂非吾鄕滎河溫洛底處所可使長作爭戰塲百金戎衣雕鶻盤三尺劍鋒霜雪寒一朝出塞君試防旦發寶雞暮長安

夜飲

引劍酣歌亦壯哉要君共覆手中杯秋鴻陣密橫江去暮角聲酣戰雨來莫恨皇天無老眼請防白骨有靑苔中年倍覺流光速行矣西郊又見梅

暮秋

時序中年速風霜客路長孤愁巴月白淸夢楚山蒼燈暗秋銜壁鐘疏夜殷牀端居有防祿不敢恨殊方

又

萬里歸無策八年淹此畱羞蒙子公力寜倦長卿遊聽雨瀟湘夜飛鷹鄠杜秋更須論富貴此計亦悠悠

夜雨有感

北風吹雨暗江郊十月僧廬旋補茆病馬敢希三品料驚禽聊借一枝巢少時諸老爭求識晚歳殊方罕定交閉戶不妨新得趣丹經盈篋手親抄

道室

一室冷如冰人疑在定僧手稱丹竈火紗護佛龕燈食減形𨿽槁心虛气自凝平生坐忘論字字欲銘膺

飯罷戲作

南市沽濁醪浮螘甘不壊東門買彘骨醯醤防橙防蒸雞最知名美不數魚蟹輪囷犀浦芋磊落新都菜欲賡老饕賦畏破頭陀戒況予齒日疎大臠敢屢嘬杜老死牛防千古懲禍敗閉門餌朝霞無病亦無債

初冬夜宴

絲管紛紛燭滿堂梟盧擲罷夜飛觴帷犀風定歌云暖香獸煙濃漏箭長泛菊已成前日夢探梅又續去年狂醉歸自笑摧頽甚冷逼貂裘怯曉霜

冬夜醉歸復小飲

野外歸來晚空庭露气新乍晴雲妬月多病酒欺人倚杖行吟久投杯起舞頻早梅消息動春事漸闗身

病酒述懷

閒處天教著放翁艸廬髙臥筰橋東數莖白髮悲秋後一醆靑燈病酒中李廣射歸闗月墮劉琨嘯罷塞云空古人意气憑君防不待功成固已雄

數日暄妍頗有春意予閒居無日不出遊戲作

小春花蕾索春饒已有暄風入紫貂村路雨晴鳩婦喜射塲艸緑雉媒驕花邊結客飛金勒樓上誰家弄玉簫莫怪夕陽歸獨後早梅喚我度谿橋【蜀宣華苑在摩訶池上】

遣興

耆舊日凋謝將如此老何懣拈如意舞狂叩唾壺歌郡縣輕民力封疆恃敵和功名莫防鏡吾意已蹉跎

趙將軍【並序】

客爲予言靖康建炎間闗中奇士趙宗印者提義兵擊敵有眾數千所向輒下敵不敢當防王師敗於富平宗印知事不濟大慟於王景略廟盡以金帛散其下被髮入華山不知所終予感其事爲作此詩

我夢遊太華雲開千仞靑擘山瀉黃河萬古仰巨靈往者禍亂初氛祲幹太寜豈無臥雲龍一起奔風霆時事方錯繆三秦盡飄零山河銷王气原野失大刑將軍散髮去短劍斸茯苓定知三峯上爛醉今未醒

江樓醉中作

淋漓百榼宴江樓秉燭揮毫气尙遒天上但聞星主酒人間寜有地埋憂生希李廣名飛將死慕劉伶贈醉侯戲語佳人頻一笑錦城已是六年畱【退之詩云越女一笑三年畱】

曵防【遊房園作】

慈竹蕭森拱廢臺醉歸曵防一徘徊紛紛落日牛羊下黯黯長空霰雪來三峽猿催淸淚落兩京梅傍戰塵開客懷已是淒涼甚更聽城頭畵角哀

謁漢昭烈惠陵及諸葛公祠宇

雨止風益豪雪作云不動淒涼漢陵廟衰艸臥翁仲畵妓空笙竽土馬闕羈鞚壤沃黃犢耕柏密幽鳥哢尙想忠武公身任社稷重整整渭上營气已無岐雍少須天意定破賊寜患眾興亡信有數星隕事可痛陵邊四五家茆竹居接棟手皸紙上箔【居民皆以造紙爲業】醅熟酒鳴甕𨿽嗟生理微亦足逭饑凍劉葛固雄傑閱世均一夢論髙常近迂才大本難用九原不可作再拜臨風慟

遙夜

遙夜雨聲急愔愔窓戶幽開編堯舜在得句鬼神愁同俗愚儒辠容身壯士羞燈殘不成睡曉角動南樓

逺遊

逺遊行復歳華新嬾學劉郎問大鈞一防不蒙稽古力十分合作臥云身苦寒與酒漸增價小雨爲梅先辟塵擬佩一壺江路去花邊醉墮白綸巾

大雪歌【累日作雪竟不成戲賦此篇】

長安城中三日雪潼闗道上行人絕黃河鐵牛僵不動承露金盤凍將折虯須豪客狐白裘夜來醉眠寶釵樓五更未醒已上馬衝雪卻作南山遊千年老虎獵不得一箭橫穿雪皆赤拏空爭死作雷吼震動山林裂崖石曳歸擁路千人觀髑髏作枕皮蒙鞍人間壯士有如此胡不來歸漢天子

簡譚徳稱

幼輿骨相稱山巖自要閒遊不避讒錦裏先生爲老伴玉霄散吏是頭銜探春苑路花篸防防月江樓酒滿衫惟恨題詩無逸气媿君陣馬與風颿

排悶

世事何知與願違十年髙臥防羣飛獵圍花市無人問漁艇煙村有夢歸銀燭焰長揺酒浪寶刀佩穩壓戎衣君防白首寒窓客俠气縱橫亦未非

夜意

名姓人誰記形骸老漸侵酒慳停劇飲詩退負髙吟雨隔疏更斷雲蔵古院深衰遲常兀兀惆悵少年心

又

心淸知睡少气定覺神凝但有一無媿何妨百不能燈昏如隔霧研冷欲生冰兀爾遺身世東窓待日升

又

瘴地晨霜薄郊墟暮雨昏啼螿如有恨微火解相溫末路眞無策孤忠敢自言輪囷肝膽在白首倚乾坤

玉局觀拜東坡先生海外畵像

商周去不還盛哉漢唐宋蘇公本天人謫墮爲世用太平極嘉祐珠玉始包貢公車三千牘字字岌飛動气力倒犀象律呂諧鸞鳯天驥西極來矯矯不受鞚飛騰上臺閣廢放落云夢至寶不侵蝕終亦老侍從晚途遷海表萬里天宇空豈惟騎鯨魚遂欲跨防蝀心空物莫撓气老筆愈縱粃糠郊祀歌逺友淸廟頌我生𨿽後公妙句得吟諷整衣拜遺像千古尊正統

心太平庵【余取黃庭語名所寓室】

天下本無事庸人擾之耳胸中故湛然忿欲定誰使本心倘不失外物眞一螘困窮何足道持此端可死空齋夜方中窗月淡如水忽有淸磬鳴老夫從定起

訪客至西郊

摵摵敗葉飛黯黯寒云低村墟與市裏觸目一慘淒今日病體輕駕言適城西丹柿滿野店靑簾出江隄獵騎載雉兔樵擔懸鶉雞居人各自得使我念故谿故谿不敢說況復朝金閨傷哉齧雪翁嵗晚猶牧羝下愚不自還大惑終身迷君恩何由報力耕媿黔黎

得都下八月書報蒙恩牧敍州

鳯城書到錦江邊故里歸期愈渺然掌上山川初入夢壺中日月尙經年方輪落落難推轂倦馬駸駸怕著鞭未佩魚符無吏責防花且作拾遺顚【戍期尙在明年冬】

晚起

賣劍捐書絕世緣掩闗髙枕送流年久從道士學踵息誰管門生嘲腹便化蝶飛時嗟昨夢睡蛇去後喜安眠欠伸防起東窓日也似金鑾過八磚

又

學道逍遙心太平幽窓鼻息撼牀聲栁花無蔕蠻氊暖甲有紋僧帳明起兒童陳盥櫛笑衰人客闖柴荊此生睡足無餘念安用元戎報五更

江樓吹笛飲酒大醉中作

世言九州外復言大九州此言果不虛僅可容吾愁許愁亦當有許酒吾酒釀盡銀河流酌之萬斛玻瓈舟酣宴五城十二樓天爲碧羅幕月作白玉鉤織女織慶雲裁成五色裘披裘對酒難爲客長揖北辰相獻酬一飲五百年一醉三千秋卻駕白鳯驂斑虯下與麻姑戲洲錦江吹笛餘一念再過劍南應小畱

晚登子城

江頭作雪雪未成北風吹云如有營驅車出門何所詣一放吾目登髙城城中繁雄十萬戶朱門甲第何崢嶸錦機玉工不知數深夜窮巷聞吹笙國家自從失河北煙塵漠漠暗兩京敵行如飛南至海寸地尺天皆苦兵老吳將軍獨護蜀坐使井絡無欃槍名都壯邑數千里至今不聞戎馬聲安危自古有倚仗相持黙黙非敵情棘門覇上勿兒戲邊人豈憚渝齊盟

夙興出謁

嗜酒狂無敵居家嬾有餘苦寒愁手版美睡付肩輿覓句吟哦慣逢人省識疎亦知歸去好無地著蝸廬

十一月三日過升仙橋作

早過升仙不暇炊橋邊買防療朝饑紛紜滿座誰能識大似新丰獨酌時

又

熨手金鞭天馬駒冰河雪谷笑談無只言燕趙多奇士豈必書生盡腐儒

又

橋邊沙水緑蒲老原上煙蕪黃犢閒老子眞成興不淺憑鞍歸夢繞家山

遣興

蓬壺舊隱已微茫浪迹紅塵樂未央縱酒山南千日醉防花劍外十年狂新詩刻燭驚詞客駿馬追風戲鞠塲要是世間男子事不宜臺省競飛翔

艸堂拜少陵遺像

淸江抱孤村杜子昔所館虛堂塵不掃小徑門可欵公詩豈紙上遺句處處滿人皆欲拾取志大才苦短計公客此時一飽得亦罕阨窮端有自寜獨坐房琯至今壁間像朱綬意蕭散長安貂蟬多死去誰復算

靑羊宮小飲贈道士

靑羊道士竹爲家也種都觀裏花微雨晴時防鶴舞小窓幽處聽蜂衙藥罏宿火熒熒暖醉袖迎風獵獵斜老我一官眞漫浪防來分子淡生涯

夜寒

淸夜焚香讀楚詞寒侵貂褐嘆吾衰輕冰滿研風聲急忽記山陰夜雪時

又

斗帳重茵香霧重膏梁那可共功名三更騎報河冰合鐵馬何人從我行

書懷

武擔山上望京都誰記黃公舊酒壚宿負本宜輸左校寛恩猶聽補東隅一官漫浪行將老萬卷縱橫只自愚甫裏松陵在何許古人投劾爲蒓鱸

記夢

烏巾白紵憶當年抵死尋春不自憐顦顇劍南雙鬢攺夢中猶上暗門船

又

團臍霜蠏四腮鱸樽俎芳鮮十載無塞月徵塵身萬里夢魂也復醉西湖

醉中出西門偶書

古寺閒房閉寂寥幾年耽酒負公朝靑山是處可埋骨白髮向人羞折腰末路自悲終老蜀少年常願從徵遼醉來挾箭西郊去極目寒蕪雉兔驕

訪客不遇

風急斜吹防泥深亂濺衣杜門常畏罵訪客卻空歸老馬舉蹄嬾枯槐無葉飛馳驅幾時了散髮憶苔磯

劍客行

世無知劍人太阿混凡鐵至寶棄泥沙光景終不滅一朝斬長鯨海水赤三月隠見天地間變化豈易測國家未滅冦臣子同此責浪迹潛山海嵗晚得劍客酒酣脫匕首白刅明霜雪夜半報讐歸斑斑腥帶血細讐何足問大恥同憤切臣位𨿽卑賤臣身可屠裂誓當函敵首再拜奏北闕逃去變姓名山中餐玉屑

故蜀別苑在成都西南十五六里梅至多有兩大樹夭矯若龍相傳謂之梅龍予初至蜀嘗爲作詩自此嵗常訪之今復賦一首丁酉十一月也

昔年曾賦西郊梅茫茫去日如飛埃卽今衰病百事嬾陳迹未忘猶一來蜀王故苑犁已徧散落尙有千雪堆珠樓玉殿一夢破煙蕪牧笛遺民哀兩龍臥穩不飛去鱗甲脫落生莓苔精神最遇雪月見气力苦戰冰霜開羈臣放士耿獨立淑姬靜女知誰媒摧傷𨿽多意愈厲直與天地爭春回蒼然老气壓桃杏笑我白髮心尙孩微風故爲作嫵媚一片吹入黃金罍

閒意

柴門𨿽設不曾開爲怕人行損緑苔妍日漸催春意動好風時捲市聲來學經妻問生疎字甞酒兒斟防灩杯安得小園寛半畆黃梅緑李一時栽

飲罷夜歸

老病畏多酌退閒愁夜行市燈疏欲盡樓月澹初生露冷莎蛩咽天寒塞雁徵歸來差自喜擁被聴疎更

江亭冬望

霜落江淸水見魚偶然徙倚艸堂孤雪天黯淡常如晚煙樹微茫直欲無下澤乘車終碌碌上方請劍漫區區擬將疎逸消豪气尋罷酒徒尋獵徒

大風登城

風從北來不可當街中橫笛人馬僵西家女兒午未妝帳底鑪紅愁下牀東家喚客宴畵堂兩行玉指調絲簧錦繡四合如垣墻防風不動金猊香我欲登城望大荒勇欲爲國平河湟才疏志大不自量西家東家笑我狂

書雨

仲冬候始寒丙夜天正黑雨來挾風助吼擊不遺力聲如拔髙山勢若伐敵國初憂老柏折遂恐石筍踣乾坤本無心百神各效職蛟龍鬭歳暮豪橫理莫測農功幸已成龍怒亦防息屋漏何足言袖手姑默默

一笑

半醉微吟不怕寒江邊一笑覺天寛莫愁艇子急衝雨何遜梅花頻倚闌萬事任從皮外去百年聊作夢中觀放翁縱老狂猶在倒盡金壺燭未殘

歳晚懷鏡湖舊隱慨然有作

公府還家鬢未秋鏡湖南畔決歸休讀書精舎豈輕出采藥名山成逺遊白墮興來猶小醉靑精才足又何求俗間毀譽惟堪笑常隘韓公咎斗牛

華發

華髮蕭蕭老蜀闗倦飛可笑不知還人生只似駒過隙世事莫驚雷破山光景半銷樽酒裏英豪或隱博徒間車帷閉置眞何樂書劍飄然未厭閒

嘆息

國家圖籙合中興嘆息吾寜粥飯僧賣劍買牛衰可笑壊裳爲袴老猶能曉過射圃云蔵壘夜讀兵書雨灑燈安得龍媒八千騎要令窮冦畏飛騰

冬至

歳月難禁節物催天涯回首意悲哀十年人向三巴老一夜陽從九地來上馬出門愁斂版還家畱客彊傳杯探春漫道江梅早盤裏酥花又鬭開

城南尋梅得

老子今年嬾賦詩風光料理鬢成絲靑羊宮裏春來早初見梅花第一枝

又

黯淡江天雪欲飛竹籬數掩傍苔磯淸愁滿眼無人說折得梅花作伴歸

又

靑煙漠漠暗西村問訊梅花置一尊冷淡生涯元不惡卻嫌歌吹合江園【城都故事合江園官梅開及五分卽府尹領客來遊】

又

籬邊細路竹間庵一段風流擅劍南吾國以香爲佛事客來試向鼻端防

書嘆

歷盡危塗井與參鬢毛飽受雪霜侵平生不可俗子眼後世誰知吾輩心河洛方行邊朔日山林虛度醉光陰浩歌未闋先投枕衰病常憂感慨深

感興

少小遇喪亂妄意憂元元忍饑臥空山著書十萬言邊冦負函貸江北煙塵昏奏記本兵府大事得具論請治故臣罪深絕衰亂根言疎卒見棄袂有血淚痕爾來十五年殘敵尙遊魂遺民痛胥溺何由雪煩寃我髮日益白病骸寜久存常恐先狗馬不見淸中原

又

髙帝王蜀漢天下豈易圖幡然用其鋒項羽不支梧嗟余昔從戎久戍南鄭墟登髙望夕烽只尺咸陽都羣防本無政剽奪常自如民窮訴蒼天日夜思來蘇連年況枯旱闗輔尢空虛安得節制帥弓刀肅馳驅父老上牛酒善意不可孤諸將能辦此機防無時無

暮冬夜宴

官機錦茵金蹙鳯舞娃釵墮雙鬟重寶鑪三尺香吐霧畫燭如椽風不動主人愛客情無已箏聲未斷歌聲起亦知百歳等朝露便恐一歡成覆水鑪紅酒緑春爲回坐上梅花連夜開堂前只尺異气候冰合平池霜壓階

枕上

枕上三更雨天涯萬里遊虫聲憎好夢燈影伴孤愁報國計安出滅敵心未休明年起飛將更試北平秋

謁石犀廟

閒過石犀祠登堂一嘆欷江回陵谷變碑斷市朝非【有王蜀時修廟碑銘】荒圃連寒壠斜陽映夕霏興亡俱昨夢惆悵跨驢歸

江上散步尋梅偶得

小園風月不多寛一樹梅花開未殘剝啄敲門嫌特地緩拖藤杖隔籬防

又

鐘殘小院欲銷魂漠漠幽香伴月痕江上人家應勝此明朝更出小南門【萬里橋門一名小南門】

又

小南門外野人家短短疏籬繚白沙紅稻不須鸚鵡啄淸霜催放兩三花

漣漪亭賞梅

判爲梅花倒玉巵故山幽夢憶疎籬寫眞妙絕橫窓影徹骨淸寒蘸水枝苦節雪中逢漢使髙標澤畔見湘累詩成怯爲花拈出萬斛塵襟我自知

芳華樓賞梅

素娥竊藥不奔月化作江梅寄幽絕天工丹粉不敢施雪洗風吹見眞色出籬蔵塢香細細臨水隔煙情脈脈一春花信二十四縱有此香無此格放翁年來百事墮惟見梅花愁欲破金壺倒置春滿屋寶髻斜簪光照坐百榼淋漓玉斚飛萬人辟易銀鞍過不惟豪橫壓淸臒聊爲詩人洗寒餓

浣花賞梅

老子人間自在身挿梅不惜損烏巾春回積雪層冰裏香動荒山野水濱帶月一枝低弄影背風千片逺隨人石家樓上貪吹笛肯放朝朝玉樹新

蜀院賞梅

十里溫香撲馬來江頭還見去年梅喜開剰欲邀明月愁落先教掃緑苔跌宕放翁新醉墨淒涼廢苑舊歌臺盛衰自古無窮事莫向昆明嘆刼灰

大醉梅花下走筆賦此

閉門坐嘆息不飲輒千日忽然酒興生一醉須一石檐頭花易老旗亭酒常窄出郊索一笑放浪謝形役把酒梅花下不覺日旣夕花香襲襟袂歌聲上空碧我亦落烏巾倚樹吹玉笛人間奇事少頗謂三勍敵酒闌江月上珠樹掛寒壁便疑從此僊朝市長掃迹醉歸亂一水頓與異境隔終當騎梅龍海上防春色【梅龍蓋蜀苑中故物也】

之廣都憩鐵像院

歳暮天苦寒風雨復乘之道邊得古寺欣然具晨炊瘦樹立中庭斷蔓絡短籬小僧爲設鑪童子燒槁枝坐令手足柔髭間失冰澌敬禮龕中像盡讀廡下碑少年志四方故里了不思晚知行路難更覺遊子悲一官始巴僰剡曲歸何時置之勿復道爛醉忘天涯

廣都江上作

微波不揺江纎云不行天我來倚杖立天水相澄鮮平逺望不盡日落自生煙梅花耿獨立雪樹明前川好風吹我衣春色已粲然東村聞酒美買醉上漁船

宿龍華山中寂然無一人方丈前梅花盛開月下獨觀至中夜

梅花如髙人枯槁道愈尊君防在空谷豈比倚市門我來整冠佩潔齋三沐燻亦思醉其下燕媠恐凟君敬抱緑綺琴酒挹古罇月明流水間一洗世濁昏摸冩香與影計君已厭聞老我少傑思尙喜非陳言

次韻張季長正字梅花

倚橋臨水似催詩戲伴鵝黃上栁絲萬里西湖驚斷夢二年東閣憶幽期【遊甞官唐安】揷瓶直欲連全樹簪防憑誰揀好枝一味淒涼君勿嘆平生初不願春知

次韻季長見示

倚徧南樓十二欄長歌相屬寓悲歡空懷鐵馬橫戈意未試冰河墮指寒成敗極知無定勢是非元自要徐觀中原阻絕王師老那敢山林一枕安

廣都道中呈季長

天上石渠郎能來伴楚狂風霜朝並轡燈火夜連牀江水不勝緑梅花無賴香劇談那得住出處要平章

防梅歸馬上戲作

平明南出笮橋門走馬歸來趂未昏漸老更知閒有味一冬彊半在梅村

又

本爲梅花判痛飲卻嗅梅香消宿酲日欲落時始上馬靑羊宮前聞發更

又

一防不雜桃李春一水隔斷車馬塵恨不來爲淸夜飲月中香露濕烏巾

又

江路疎籬已過淸月中霜冷若爲情不如折向金壺貯畫燭銀燈防到明

又

江郊車馬滿斜暉爭趂南城未闔扉要識梅花無盡蔵人人襟袖帶香歸

別後寄季長

俗子俗到骨一揖已混人不知此曹面何處得許塵我非作崖塹汝自不可親道途逢使君令我生精神頓增江山麗更覺風月新對牀得晤語傾倒夜達晨亟起忘縛絝小醉或墮巾繚出錦城南問訊江梅春煎茶憩野店喚船截煙津淒涼弔廢苑蕭散誇閒身暮歸度略彴月出水鱗鱗思君去已逺此防何由頻

中夜對月小酌

今夕復何夕素月流淸輝徘徊入我堂化作白玉墀棲鳥滿髙樹空庭結煙霏可憐如許景早眠人不知我幸與周旋一醉那得辭整我接羅巾斟我翡翠巵淸愁不可耐三嗅梅花枝

客愁

騎馬出門無所詣端居正爾客愁侵蒼顏白髮入衰境黃卷靑燈空苦心天下極知須雋傑書生何恨死山林消磨未盡胸中事梁甫時時尙一吟

詩酒

酒隠淩晨醉詩狂徹旦歌憫憐蝸左角嘲笑螘南柯風月隨長笛江湖入短蓑平生防心處最向漆園多

道室夜意

寒泉潄酒醒午夜誦仙經茶鼎聲號蚓香盤火度螢齋心守牝閉目得黃寜寄語山中友因人送茯苓

道室晨起

紙帳晨光透山鑪宿火燃雞鳴猶喔喔鴉起已翩翩形槁寒巖木心凝古澗泉何須更臨鏡斷是一臒僊

城南王氏荘尋梅

涸池積槁葉茆屋圍疎籬可憐庭中梅開盡無人知寂莫終自香孤貞見幽姿雪防滿緑苔零落尙爾奇我來不須晴微雨正相宜臨風兩愁絕日暮倚笻枝

遊萬里橋南劉氏小園

佳園寂無人滿地梅花香閒來曳拄杖臘月日已長朱橋架江面欄影揺波光奇哉小垂虹夢破鱸魚鄕汀鷺一防白煙栁千絲黃便欲喚釣舟散髮歌滄浪可憐隔岸人車馬日夜忙我歸門復掩寂歷掛斜陽

過筰橋道中龍祠小畱

江邊龍廟何年作白浪花中挿朱閣朝暾漸上宿霧收春气已動晨霜薄我來倚欄一悵然蘆花滿空如栁綿安得身爲雙白鷺飛上灘頭卻飛去

道上見梅花

載酒房湖風日美探梅喜折一枝新今朝忽向街頭見萬蕚千跗俗卻春

倚樓

減盡朱顏白髮新髙樓徙倚黙傷神未酬馬上功名願已是人間老大身太史周南方臥疾拾遺劍外又逢春一杯且爲江山助百萬呼盧迹已陳

寄王季夷

平生吾子最知心巴隴飄零嵗月侵萬里喜聞身尙健五更惟有夢相尋挿花意气狂如昨中酒情懷病至今共約暮年須彊飯天臺廬阜要登臨

丁酉除夕

浮生過五十光景如飛鴻寒暑俛仰間四序忽已終殊方感飄泊晚境嗟龍鐘桃符與爆竹嬾復隨兒童不寐非守嵗燕坐夜過中气定神自凝海日何瞳曨豈惟三彭逃坐覺六入空䢐年勿惆悵閱世方無窮

正月二日晨出大東門是日府公宴移忠院

成都春事早開嵗已暄妍藍尾傳杯後遨頭出郭前爭門金騕褭滿野繡輜軿白髮花邊醉何妨似少年

小飲落梅下戲作送梅

零落梅花不自由斷腸容易付東流與人又作經年別問月應知此夜愁已是狂風捲平野更禁橫笛起危樓何時小雪山陰路處處尋香系釣舟

立春

鬢毛蕭颯寸心灰生怕新年節物催幸是身閒朝睡美忽聞鼓吹打春回

初春出遊戲作

緑窓百舌喚春眠問栁尋花意已便京洛化衣無夢去邯鄲觀伎有詩傳銅壺閣下閒欹防石鏡坊前戲墜鞭酒隠人間君勿誚定勝山澤作臞僊

初春遣興【始於志退休而終於惓惓許國之忠亦臣子大義也】

爛熟思來怕熱官退飛心地喜輕安捨魚正可取熊掌食肉何須知馬肝放眼栁梢初暗動褪花梅子已微酸典衣剰作江頭醉莫謂天涯苦鮮歡

又

大隱悠悠未棄官俸錢𨿽薄卻心安人方得意矜蝸角天豈使予爲鼠肝佳日劇棊忘旅恨短衣馳射壓儒酸小桃楊栁爭時節載酒江頭罄一歡

又

白髮淒涼故史官十年身不到長安卽今天末弔形影何日上前傾肺肝孤憤書成詞激烈五噫歌罷意辛酸此懷欲說無人共安得相擕素所歡

予年十六始識葉晦叔於西湖上後二十七年晦叔之弟聲叔來爲臨卭守相遇於成都晦叔沒久矣訪其遺文略無在者乃賦此詩

故人零落久山丘誰記京華第一流曹霸揮毫空萬馬庖丁投刃解千牛相逢夢境何勞記追想淸言未免愁雷電取將遺稿盡他年虛有茂陵求

初春探花有作

燈山昨夢嘆匆匆便恐新春過眼空千縷未揺官栁緑一梢初放海棠紅金羈絡馬閒遊處彩筆題詩半醉中流落天涯何足道年年常策探花功

遊諸葛武侯書臺

沔陽道中艸離離臥龍往矣空遺祠當時典午稱猾賊气喪不敢當王師定軍山前寒食路至今人祠丞相墓松風想象梁甫吟尙憶幡然畣三顧出師一表千載無逺比管樂蓋有餘世上俗儒寜辦此髙堂當日讀何書

觀花

我遊西川醉千塲萬花成圍栁著行紅錦地衣舞霓裳翠帬繡袂天寶妝淸歌一發無畱觴嫋嫋餘聲縈杏梁黃金絡馬照路光自防羃防觀海棠搜奇選勝日夜忙不惟燕宮碧雞坊暮歸奚奴負錦囊路人爭防放翁狂

張園觀海棠

朝陽照城樓春容極明媚走馬蜀錦園名花動人意嚴妝漢宮曉一笑初破睡定知夜宴歡酒入妖骨醉低鬟羞不語困眼嬌欲閉𨿽艷無俗姿太息眞富貴結束吾方歸此別知幾嵗黃昏亷纎雨千防裛紅淚

月夕

醉從東郭歸散髮臨前楹呼僮淨埽地勿使黦月明庭空臥松影檐迥送鐸聲鐘斷心境寂露下毛髮淸出門碧霧合九陌無人行坐令錦官城化作白玉京

夜飲卽事

天涯久客我何堪聊喜燈前得縱談磊落金盤薦糖蟹纎柔玉指破霜柑燭圍寶馬人將起花墜紗巾酒正酣更作茶甌淸絕夢小窓橫幅畵江南

夜宴賞海棠醉書

便便癡腹本來寛不是天涯彊作歡燕子來時新社雨海棠開後卻春寒醉誇落紙詩千首歌費纒頭錦百端深院不聞傳夜漏忽驚蠟淚已堆盤

二月十六日賞海棠

常年春半花事竟今年春半花始盛衰翁不減少年狂走馬直與飛蝶競妍華有露洗愈明纖弱無風揺不定莫放飄零作紅雨剰防倩笑臨妝鏡溪梅枯槁墮巖谷山杏輕浮眞妾媵欲誇絕艶不勝說縱欠濃香何足病華燈銀燭揺花光翠杓金舩豪酒興夜闌感事獨淒然繁枝空折誰堪贈

卽席

觧鞅名園眼倍明殷勤翠袖勸飛觥海棠紅杏欲無色蛺蝶黃鸝俱有情去日不畱春漸老歸舟已具客將行倦遊短鬢無多緑生怕尊前唱渭城

東歸有日書懷

萬里橋邊白版扉三年髙臥謝塵鞿半窓竹影棊僧去滿棹蘋風釣伴歸防鏡已添新雪鬢聴雞重拂舊朝衣故人零落今無幾華表空悲老令威

睂州披風榭拜東坡先生遺像

蜿蜒回顧山有情平鋪十里江無聲孕奇蓄秀當此地郁然千載詩書城髙臺老仙誰所寫仰視眉宇空崢嶸百年醉魂吹不醒飄飄風袖笻枝橫爾來逢迎厭俗子龍章鳯姿我眼明北扉南海均夢耳謫墮本自白玉京惜哉畫史未造極不作散髮騎長鯨故鄕歸來要有日安得春江變酒從公傾

劍南詩藳卷九

欽定四庫全書

劍南詩稾卷十

宋陸遊撰

訪靑神尉廨借景亭蓋山谷先生舊遊也

造朝下白帝弔古遊靑神城頭三間屋聊得岸我巾元祐太史公世寧有斯人瘴煙侵玉骨老作宜州民至今杖屨地來者猶酸辛密竹翦已空喬木亦半薪陂池獨渺然中有鷗鷺馴人生能自足一尉可終身三嘆下城去捩柂春江津

舟過玉津

玻瓈江上送殘春疊鼔催颿過玉津蜀苑鸎花初破夢巴山風月又闗身幅巾久已忘朝幘短劍惟思隱市塵莫倚諸公容此老西曹許吐車茵

敍州

畫船衝雨入戎州縹緲山橫杜若洲須信時平邊堠靜傳烽夜夜到西樓【州治西樓】

又

文章何辠觸雷霆風雨南谿自醉醒八十年間遺老盡壊堂無壁艸靑靑【無等院山谷故居】

又

楚柂吳檣又逺遊浣花行樂夢西州千尋鐵鎖還堪恨空鎖長江不鎖愁【鎖江亭】

瀘州使君巖在城南一里深三丈有泉出其左音中律呂木龍巖相距亦里許黃太史所嘗遊憩也

雲間刁鬥過邊州沙際丘亭艤客舟漲水方憂三峽崄短笻猶作兩巖遊蛟龍矯矯拏雲起琴築泠泠繞榻流未死人生誰料得防來攜客試茶甌

南定樓遇急雨

行徧梁州到益州今年又作度瀘遊江山重復爭供眼風雨縱橫亂入樓人語朱離逢峒獠棹歌欸乃下吳舟天涯住穩歸心嬾登覽茫然卻欲愁

夜泊合江縣月中小舟謁西涼王祠

懸瀑雪飛舞奇峯玉嶙峋揺碎一江月來謁西涼神我𨿽不識神知是山水人不敢持笏來裋褐整幅巾出我囊中香羞我南谿蘋杯湛玻瓈春盤橫水精鱗出門意惝怳煙波浩無津安得結茆地與神永爲鄰

風順舟行甚疾戲書

昔者逺戍南山邊軍中無事酒如川呼盧喝雉連暮夜擊兔伐狐窮歲年壯士春蕪臥白骨老夫晨鏡悲華顚可憐使气尙未減打鼔順流千斛船

舟中對月

百壺載酒遊淩雲醉中揮袖別故人依依向我不忍別誰似峨嵋半輪月月窺船窗掛淒冷欲到渝州酒初醒江空裊裊釣絲風人靜翩翩葛巾影哦詩不睡月滿船淸寒入骨我欲仙人間更漏不到處時有沙禽背船去

漁翁

江頭漁家結茆廬靑山當門畫不如江煙淡淡雨疎疎老翁破浪行捕魚恨渠生來不讀書江山如此一句無我亦衰遲慙筆力共對江山三嘆息

涪州道中

逺客喜歸路淸遊逾昔聞雨添山翠重舟壓浪花分洛叟經名世張矦勇冠軍【郡境有伊川先生故居及張益徳祠】懷人不可覿袖手對鑪燻

涪州

古壘西偏曉系舟倚欄搔首思悠悠欲營丹竈竟無地【地產丹砂】不見荔枝空逺遊官道近江多亂石人家避水半危樓使君不用勤畱客瘴雨蠻雲我欲愁【太守招飲辭不往】

北巖【有程正叔先生祠堂】

艤舩涪州岸攜兒北巖遊揺檝橫大江褰裳躡髙樓雨昏山半失江漲地欲浮老矣寧再來爲作竟日畱烏防程丈人閉戶本好修駭機一朝發議罪至竄投黨禁久不解戰塵暗神州修怨以稔禍哀哉誰始謀小人無逺略所懷在私讎後來其鑑玆賦詩識巖幽

平都山【忠州丰都縣】

名山近江步蠟屐得閒行犇鹿衝人過藏丹徹夜明唐碑多斷蝕梁殿半欹傾洞口云常湧檐牙柏再榮行逢負籠客臥聽送船聲乞我誅茆地靈苖得共烹

忠州禹廟

古郡巴蠻國空山夏禹祠鴉歸暗庭栢巫拜薦江蘺艸蔓靑緣壁苔痕紫滿碑欲歸頻悵望回棹夕陽時

忠州醉歸舟中作

耿耿船窗燈火明東樓飲罷恰三更不堪酒渴兼消渴起聽江聲雜雨聲垂首道塗悲驥老滿懷風露覺蟬淸蘭亭禹廟山如畵安得飄然送此生

雨中遊東坡

木蓮花下竹枝歌歡意無多感慨多更恐他年有遺恨曉來衝雨上東坡

龍興寺弔少陵先生寓居

中原艸艸失承平戍火胡塵到兩京扈蹕老臣身萬里天寒來此聽江聲【以少陵詩考之蓋以秋冬間寓此州也寺門聞江聲甚壯】

遊萬州岑公洞【岑公隋時人居此二十年得道仙去】

大業徵遼發閭左軍興書檄煎膏火此時也復有閒人自引巖泉拾山果後六百歲吾來遊洞中正夏淒如秋乳石牀平可坐臥水作珠簾月作鉤十年神遊八極表浮名坐覺秋豪小試問岑公迎我不鶴飛忽下靑松抄

萬州放船過下巖小畱

畵船四月滿旗風飲散匆匆鷁首東醉裏偏憐江水緑意中已想荔枝紅斷碑零落莓苔徧幽澗淙潺略彴通一疋寧無好東絹慿誰畵此碧玲瓏

白帝泊舟

客路閒無事津亭爽有餘峽江春漲減瀼岸夜燈疎老矣孤舟裏依然十載初倦遊思稅駕更覺愛吾廬

醉中下瞿唐峽中流觀石壁飛泉

吾舟十丈如靑蛟乘風翔舞從天下江流觸地白鹽動灔澦浮波眞一馬主人滿酌白玉杯旗下畵鼔如春雷回頭已失瀼西市奇哉一削千仞之蒼崖蒼崖中裂銀河飛空裏萬斛傾珠璣醉面正須迎亂防京塵未許化徵衣

暮次秭歸

朝披南陵云夕揖建平樹啼鴉隨客檣落日滿孤戍惡灘不可說石芒森如鋸浪花一丈白吹沫入窗戶是身初非我底處著憂怖酒酣一枕睡過盡鮫鱷怒欣然推枕起曵杖散予步殷勤沙際栁記我維舟處

歸州重五

鬭舸紅旗滿急湍船窗睡起亦閒看屈平鄕國逢重五不比常年角黍盤【屈平祠在州東南五里歸鄕沱蓋平故居也】

屈平廟

委命仇讎事可知章華荊棘國人悲恨公無壽如金石不見秦嬰系頸時

楚城

江上荒城猿鳥悲隔江便是屈原祠一千五百年間事只有灘聲似舊時

新灘舟中作【三峽新灘尢險今已平矣】

江路桃花浪已生新灘穩過失崢嶸九年行半九州地三峽歸無三日程系纜便增笻杖興倚窗時聽棹歌聲衰遲未覺詩情減又擘吳牋賦楚城

舟出下牢闗

大舸淩驚濤飛度靑玉峽虛壁云蒙蒙陰洞風颯颯拂天松蓋偃入水山腳挿炎曦忽摧破亭午手忘箑懸知今夜喜月白宿沙夾曠哉七澤遊盟鷗不須防

峽口夜坐

三峽至此窮兩壁猶峭立估船無時行婦盎有夜汲風生樹影動月碎水流急艸根綴微露螢火飛熠熠吾行已四旬才抵楚西邑浩歌散郁陶還舟覺衣濕

峽州甘泉寺

江上甘泉寺登臨擅一州山亭喜無恙老子得重遊灘急常疑雨林深欲借秋歸途更淸絕倚杖喚漁舟

峽州東山

十年不踏東山路今日重爲放浪行老矣判無黃鵠舉歸哉惟有白鷗盟新秧刺水農家樂修竹環溪客眼明已駕巾車仍小駐綠蘿亭下聽鸎聲

江上觀月

暗浪衝舟鞺鞳聲夷陵城下正三更十分傾酒禁風力一防無雲祟月明久坐不知衣露濕浩歌時有水禽驚詩成莫駕長鯨去自是虛皇白玉京

初發夷陵

雷動江邊鼔吹雄百灘過盡失途窮山平水逺蒼茫外地辟天開指顧中俊鶻橫飛遙掠岸大魚騰出欲淩空今朝喜處君知否三丈黃旗舞便風

舟中夜坐

風露浩無際星河淡欲傾遙知並船客聞我詠詩聲水鳥橫江去漁舟背月行神淸不成寐隱幾待窗明

初到荊州

萬里泛仙槎歸來鬢未華蕭蕭沙市雨淡淡渚宮花斷岸添新漲髙城咽晚笳船窗一樽酒半醉落烏紗

醉歸

持酒江頭到夕霏愁城頓覺解重圍澄波宜月移船看醉面便風走馬歸末路已驚添白髮故人頻報上黃扉彊隨官簿眞成嬾乞我吳松舊釣磯

出遊

萬里﨑嶇蜀道歸荊州非復壯遊時行吟自怪詩情減坐睡人驚酒量衰捲地風號云夢澤黏天艸映伏波祠一枝藤杖平生事擊鼔開帆未恨遲

大堤

日晚大堤行莽然千里平天低垂曠野風壯撼髙城列肆居茶估連營宿戍兵累累北門堠淚盡望神京【荊州距東都才十七八程】

阻風

沙市三日風萬鼔鳴船頭欲去不得發臥對靑燈幽聽兒誦離騷可以散我愁微言入孤夢怳與屈宋遊睡起銅瓶響欣然喚茶甌吾道無淹速風伯非所尢

初發荊州

淋漓牛酒起檣幹健艣飛如挿羽翰破浪乘風千里快開頭擊鼔萬人看鵲聲不斷朝陽出旗腳微舒宿雨幹堪笑塵埃洛陽客素衣如墨據徵鞍

泊公安縣

秦闗蜀道何遼哉公安渡頭今始回無窮江水與天接不斷海風吹月來船窗簾捲螢火閙沙渚露下蘋花開少年許國忽衰老心折柁樓長笛哀

劉郎浦夜賦

平生逺遊心睥睨萬里窄今年下三巴放浪浮七澤菇蒲無逺近但覺風索索浪髙星辰濕天碧河漢白十年散醉發未易著朝幘守符倘可乞來作瀟湘客

小雨極涼舟中熟睡至夕

舟中一雨掃飛蠅半脫綸巾臥翠藤淸夢初回窗日晚數聲柔艣下巴陵

嶽陽樓

身如病鶴短翅翎雨雪飄灑號沙汀天風忽吹不得住東下巴峽泛洞庭軒皇張樂𨿽已矣此地至今朝百靈雄樓岌嶪鎭吳楚我來舉手捫天星帆檣才放已隱隱雲气亂入何冥防黿鼉出沒蛟鱷橫浪花遮盡君山靑黃衫仙翁喜無恙袖劍近到城南亭眼前俗子敗人意安得與翁同醉醒

再賦一絕

江風吹雨濯徵塵百尺防幹爽气新不向嶽陽樓上醉定知未可作詩人

乘大風發巴陵

雪濺浪方作翠颭山欲浮奇哉萬頃湖著我十丈舟三老請避風叱去非汝憂神物識忠信壯士憎滯畱擊鼔催掛帆揮手別嶽州仰視羣鵠翔下闖百怪囚衡湘淸絕地恨不從此遊聊須百斛酒往醉庾公樓

通濟口

朝發嘉魚縣晚泊通濟口睡起喜微涼船窗一杯酒長魚吹浪聲恐人巨黿露背浮奫淪今夕風生月復暗寄語舟人更添纜

醉書

靑艸渡頭波接天山翁吟嘯自悠然朝餐偶過賣魚市晚泊時逢迎荻船投老未除遊俠气平生不作俗人緣一樽酌罷玻璃酒髙枕窗邊聽雨眠【偶余眉州酒樽獨酌遂醉】

南樓

十年不把武昌酒此日防邊感慨深舟楫紛紛南復北山川莽莽古猶今登臨壯士興懷地忠義孤臣許國心倚杖黯然斜照晚秦吳萬里入長吟

黃鶴樓

手把仙人緑玉枝吾行忽及早秋期蒼龍闕角歸何晚黃鶴樓中醉不知江漢交流波晉唐遺迹艸離離平生最喜聽長笛裂石穿雲何處吹

頭陀寺觀王簡棲碑有感

舟車如織喜身閒獨訪遺碑艸棘間世逺空驚閱陵谷文浮未可敵江山老僧西逝新成塔舊守東歸正掩闗笑我驅馳竟安往夕陽飛鳥亦知還【庚寅過武昌與太守張之彥遊累日時頭陀有老僧持律精苦】

夜熱

觸熱行萬里煩促詎可論泊船鄂州步終日如炮燔揺扇腕欲脫揮汗白雨翻推枕再三起散髮臨前軒秋近更漏長天旱星宿繁甘澍何時來太息憂元元【鄂州頗閔雨】

舟中偶書

老子西遊萬里回江行長夏亦佳哉晝眠初起報茶熟宿酒半醒聞雨來漢口船開催疉鼔淮南帆落亞髙桅四方本是丈夫事白首自憐心未灰

燈下讀書

少年喜書防白首意未足幽窗燈一防樂處超五欲而況黃州路小雨漁村宿蕭蕭蒹葭聲爲我洗暑毒瑯然誦經史少倦兒爲續何必效萊公長夜醉畵燭

泊三江口

遲明離武昌薄暮次黃岡勿言觸熱行一雨三日涼北窗荻蕭蕭南窗江茫茫云一池墨碧綫半篆香尙無車馬塵況復爭奪場徐行勿掛帆此樂殊未央

自雪堂登四望亭因歷訪蘇公遺迹至安國院

我醉飛屐登孱顏拄杖出沒風煙間三山蔥曨鮫鱷靜九闗肅穆虎豹閒幾年金骨煉緑髓此日始得窮躋攀老僊歸侍紫皇案空有野水流淙潺蜿蜒翠阜圍緑野似嶺非嶺山非山向來龍蛇滿雪壁雷電下取何時還名花亦已天上去居人指似題詩處九十一翁不識公我抱此恨知無窮【定惠院已廢海棠亦不復在安國老僧景滋年九十一自言東坡去黃後四年方生】

月下步至臨臯亭

芒鞵踏松陰迨此船未發淸遊豈無伴三友風露月山川郁盤紆鷗鷺浩滅沒當年老先生想象散醉髮浮生等昨夢久已埋玉骨吾儕幸彊健何事拘簪笏

發黃州泊巴河遊馬祈寺

南望武昌山北望齊安城楚江萬頃緑著我畵舫橫雲帆不須掛鼉鼔不須鳴淡然隱曲幾山水相逢迎疎雨漏薄日非陰亦非晴晚泊巴河市小陌聞屐聲紫髯刑馬地一怒江漢淸中原今何如感我白髮生

舟行蘄黃間雨霽得便風有感

天靑雲白十分晴帆飽舟輕盡日行江底魚龍貪晝睡淮南艸木借秋聲好山縹緲何由住華髮蕭條只自驚莫怪時人笑疎嬾宦情元不似詩情

南烹

十年流落憶南烹初見鱸魚眼自明堪笑吾宗輕許可坐令羊酪僣蒓羮

泊蘄口泛月湖中

炎天倦長路月夕泛平湖晃漾披銀闕淸寒住玉壺釣絲縈荇蓬艇入菇蒲自別蜻蜓浦斯遊十載無【予故廬在蜻蜓港東南暑月常與客泛舟至中夜】

初見廬山

從軍憶在梁州日心擬西徵艸防書鐵馬但思經太華布帆何意拂匡廬計謀落落知誰許功業悠悠定已疎尙喜東林尋舊社月明淸露濕芙蕖

六月十四日宿東林寺

看盡江湖千萬峯不嫌云夢芥吾胸戲招西塞山前月來聽東林寺裏鐘逺客豈知今再到老僧能記昔相逢虛窗熟睡誰驚覺野碓無人夜自舂

舟過小孤有感

小孤山畔峭帆風又見煙鬟縹緲中萬里客經三峽路千篇詩費十年功未嘗滿箸蒲芽白先看堆盤鱠縷紅商略人生爲何事一蓑從此入空蒙

雁翅夾口小酌

墟煙淡將散江雨細欲無回風吹衣襟晴光滿菇蒲隱幾樂此時淸和如夏初犬吠船丁歸小市得美蔬歡言酌淸醥侑以案上書𨿽云泊江渚何異歸林廬

長風沙

江水六月無津涯驚濤駭浪髙吹花艣聲已出雁翅浦荻夾喜入長風沙長風自古三巴路檣竿參差雜煙樹南船北船各萬里淒涼小市相依住歌呼雜沓燈火明黃昏風死浪亦平勞苦舟師剩沽酒安穩明朝到池口

泛小舟姑孰溪口

姑溪綠可染小艇追晚涼棹進破樹影波動揺星芒荻深漁火明風逺水艸香尙想錦袍公醉眼隘八荒坡陁靑山冢斷碣臥道旁悵望不可逢乘雲遊帝鄕【溪東南卽靑山太白墓】

明日再遊又賦

舟中如甑炊端坐畏暍死未能增冰且復呼艇子纖纖新月低玉鉤沈野水微風生蘋末塵抱眞一洗可憐黃山塔突兀暮煙裏依然十年前看我行萬里兩槳且勿揺橫舟小灘尾得詩偶長吟宿鷺爲驚起

過采石有感

短衣射虎早霜天嘆息南山又七年唾手每思雙羽箭快心初見萬樓船平波漫漫看浮馬【一作深鳥】髙栁陰陰聽亂蟬明日重尋石頭路醉鞍誰與共聮翩

將至金陵先寄獻劉畱守

梁益羈遊道阻長見公便覺意差彊別都王气半空紫大將牙旗三丈黃江面水軍飛海鶻帳前羽箭射天狼歸來要了浯溪頌莫笑狂生老更狂

登賞心亭

蜀棧秦闗歲月遒今年乘興卻東遊全家穩下黃牛峽半醉來尋白鷺洲黯黯江云步雨蕭蕭木葉石城秋孤臣老抱憂時意欲請遷都涕已流

夜泊龍廟回望建康有感

我醉行水上身輕如飛煙魚龍互悲嘯伴我夜不眠羽扇揮浮雲月掛牛鬥間河漢橫復斜風露方浩然坡陁石頭城寂莫七百年世事感予懷竦身入靑天

將至京口

臥聽金山古寺鐘三巴昨夢已成空船頭坎坎回帆鼔旗尾舒舒下水風城角危樓晴靄碧林間雙塔夕陽紅銅瓶愁汲中水不見茶山九十翁【頃在京口嘗取中水寄曾文淸公】

荊谿館夜坐

河漢無聲天正靑三三五五滿天星艸根冷露黏濕螢幽人岸巾坐津亭憶下瞿唐浮洞庭陽臺系船夢娉婷朱門重重夜不扃四山猿鳥啼靑冥人生無蔕風中萍幸我夢斷狂已醒繡韉金絡帯萬釘何如故山鋤茯苓

溯谿

射的峯前禹廟東短蓬三扇臥衰翁閒攜淸聖濁賢酒重試朝南暮北風水落痕畱紅蓼節雨來聲滿綠蒲叢衝煙莫作匆匆去擬看溪丁下釣筒

歸雲門

萬里歸來值歲丰解裝鄕墅樂無窮甑炊飽雨湖菱紫篾絡迎霜野柿紅壊壁塵埃尋醉墨孤燈餅餌對鄰翁微官行矣閩山去又寄千巖夢想中

月下自三橋泛湖歸三山

素璧初升禹廟東天風爲我送孤蓬山橫玉海蒼茫外人在冰壺縹緲中茅舍燈靑聞吠犬蘋汀煙淡見驚鴻白頭尙耐淸寒在安得終年伴釣翁

懷成都十韻

放翁五十猶豪縱錦城一覺繁華夢竹葉春醪碧玉壺桃花駿馬靑絲鞚鬭雞南市各分朋射雉西郊常命中壯士臂立緑絳鷹佳人袍畵金泥鳯椽燭那知夜漏殘銀貂不管晨霜重一梢紅破海棠回數蘂香新早梅動酒徒詩社朝暮忙日月匆匆疊賓送浮世堪驚老已成虛名自笑今何用歸來山捨萬事空臥聽糟牀酒鳴甕北窗風雨耿靑燈舊遊欲說無人共

湖村秋曉

劍閣秦山不計年卻尋剡曲故依然盡收事業漁舟裏全付光陰酒榼邊平野曉聞孤唳鶴澄湖秋浸四垂天九闗虎豹君休問已向人間得地仙

夜夢與宇文子友譚徳稱防山寺若餞予行者明日犂明得子友書感嘆久之乃作此詩

夜夢集山寺二三佳友生相顧慘不樂若有千里行在門僕整駕臨道騅嘶鳴我友顧謂我天寒戒晨徵遲速要當到徐驅勿貪程丁寧及藥餌依依有餘情鄰鐘忽驚覺鴉翻窗欲明作詩謝我友有使頻寄聲

寒夜

小隱謝城市新寒尋褐袍秋燈依壁暗夜雨挾風豪俗自隨時異身寧與世鏖殘年更何事持蟹酌松醪

偸閒

老向人間未拂衣偸閒聊喜息塵機丹楓斷岸秋來早淡日孤村客到稀偶憶雪溪攜鶴去卻從云肆買蓑歸酒徒莫笑生涯別久矣淵明悟昨非

冬夜聞雁有感

從軍昔戍南山邊傳烽直照東駱谷軍中罷戰壯士閒細艸平郊恣馳逐洮州駿馬金絡頭梁州毬場日打毬玉杯傳酒和鹿血邊上降將彈箜篌大呼防幟思野戰殺气當年赤浮面南遊蜀道已低摧猶據胡牀飛百箭豈知蹭蹬還江邊病臂不復能開夜聞雁聲起太息來時應過桑幹磧

書懷

愁向東華蹋軟紅暫歸舊隱樂無窮石池洗藥防防水漁艇投竿嫋嫋風盡日醉醒菱唱裏鄰家來往竹陰中何須列防長安第四面雲山擁此翁

湖中暮歸

弄檝漁舟水濺衣興防卻傍栁邊歸風平別浦沈新月日落前村鎖夕霏乍起鷺行橫野去欲棲鴉陣暗天飛詩情自合江湖老敢恨功名與願違

題齋壁

葺得湖邊屋數椽茅齋低小竹窗妍墟煙寂歷歸村路山色蒼寒釀雪天性嬾杯盤常偶爾地偏雞犬亦翛然早知栗裏多幽事虛走人間四十年

新葺門屋

林棲四壁空百事從簡易缺籬寒未補幽戶夜不閉東偏欲廣屋厚費敢輕議設闗力可具稚子請遂事呀然兩竹扉寜復志容駟西山正當前浩蕩納空翠下臨漁樵路橫鎖風月地惟愁俗客來剝啄驚午睡

吾廬

吾廬𨿽小亦佳哉新作柴門斸緑苔拄杖每防歸鶴入釣船時帯夕陽來墟煙隔水霏霏合籬菊淩霜續續開千里安期那可得笑呼鄰父共傳杯

冬夜泛舟有懷山南戎幕

釣船東去掠新塘船迮篷低露篛香十里澄波明白石五更殘月伴淸霜飄飄楓葉無時下嫋嫋菱歌盡意長誰信梁州當日事鐵衣寒枕緑沈槍

夢至成都悵然有作

春風小陌錦城西翠箔珠簾客意迷下盡牙籌閒縱博刻殘畵燭戲分題紫氍毹暖帳中醉紅叱撥驕花外嘶孤夢淒涼身萬里令人憎殺五更雞

又

宦途元不羨飛騰錦裏豪華壓五陵紅防引行遊玉局華燈圍坐醉金繩階前汗血洮河馬架上霜毛海國鷹世事轉頭誰料得一官南去冷如冰

月夕

開戶滿庭雪徐看知月明微風入叢竹復作雪來聲俗塵不待掃凜然肝肺淸村深無漏鼔鶴唳報三更

將入閩夜行之雲門

東騖並偏門籃輿兀睡昏紡燈穿壁罅吠犬闖籬根久客悲行役淸愁怯夢魂餘生猶幾出回首付乾坤

山中觀殘菊追懷眉山師伯渾

空山菊花瘦如棘傾倒滿地枝三尺陰風冷雨不相貸爛艸蒼苔共狼藉人𨿽委棄渠自香詎必泛酒登華堂君不見仁人志士窮死眉山陽空使後世傳文章自雲門之陶山肩輿者失道行亂山中有茅舍小塘極幽防求見主人不可意其隱者也

陂池幽處有茅堂井臼蕭條艸樹荒小鴨怯波時聚散病蔬傷蠧半靑黃童兒衝雨收魚网婢子聞鐘上佛香我亦暮年思屏迹數椽何計得連墻

冬夜聽雨戲作

少年交友盡豪英妙理時時得細評老去同參惟夜雨焚香臥聽畵檐聲

又

繞檐防滴如琴築支枕幽齋聽始奇憶在錦城歌吹海七年夜雨不曽知

適閩

春殘猶看少城花雪裏來甞北苑茶未恨光陰疾駒隙但驚世界等河沙功名塞外心空壯詩酒樽前髮已華官栁弄黃梅放白不堪倦馬又天涯

欲行雨未止

幽幔依燈影空階送雨聲蹔歸仍客路投老倍鄕情眼澀書難讀心揺夢易驚病多常怕醉酒盡卻思傾比作陳下麯釀成奇絕屬病瘍不敢取醉小啜而已

翠蔓扶疎采擷忙麯生糸出古淮陽蹋成明月團團白釀作新鵝淡淡黃醅甕秋淒驚凜冽糟牀夜注愛淋浪西齋幽事新成譜首爲髙人著此方【酒方昔得之胡基仲】

大雨中離三山宿天章寺

苦雨催寒不肯晴晚來餘勢更縱橫云如山壞長空黒風似潮回萬木傾要借闗河供逺眼不辭泥淖困初程解衣一笑僧窗下幾兩靑鞵了此生

早飯幹溪蓋幹吉故居也

劍外歸來席未溫南徵浩蕩信乾坤峯回內史曾遊地竹暗仙人舊隱村白髮孤翁鉏麥壠茜帬小婦闖籬門行行莫動鄕闗念身似流槎豈有根

贈楓橋化城院老僧

老宿禪房裏深居罷送迎鑪紅豆萁火糝白芋魁羮毳衲年年補紗燈夜夜明門前霜半寸笑我事晨徵

雙橋道中寒甚

裂面霜風快似鎌重重裘袴晚仍添梅當官道香撩客山逼籃輿翠入簾男子坐爲衣食役年光常向道途淹古來共說還家樂豈獨全軀畏楚鉗

行牌頭奴寨之間皆建炎末避賊所經也

今朝霜薄風气和霽色滿野行人多沙平水淺木葉下揺檝渡口生微波建炎避兵犇竄地誰料白首重經過四十餘年萬事攺惟有靑嶂髙嵯峨安得西國蒲萄酒滿酌南海鸚鵡螺侑以吳松長絲之玉鱠送以邯鄲皓齒之淸歌向來喪亂汝所記大地凜凜憂干戈偶然不死到老大爲底苦惜朱顏酡

早發奴寨

暖徹衣篝蠟炬明鄰雞喔喔促殘更丈夫𨿽有四方誌客子終悲千里行月落龍蛇蟠木影山空風雨起灘聲上車莫恨晨霜冷又得修途一日晴

題繡川驛

繡川池閣記曾遊落日欄邊特地愁白首卽今行萬里淡煙依舊送孤舟歸心久負鱸魚鱠春色初回杜若洲防買一蓑來釣雨憑誰先爲謝沙鷗

夜行宿湖頭寺

臥載藍輿黃葉村疎鐘杳杳隔谿聞淸霜十里伴微月斷雁半行穿亂雲去國不堪心破碎平戎空有膽輪囷泗濱樂石應如舊誰勒中原第一勲

衢州道中作

耿耿孤忠不自勝南來淸夢繞觚稜驛門上馬千峯雪寺壁題詩一硯冰疾病時時須藥物衰遲處處少交朋無情最恨寒沙雁不爲愁人說杜陵

過靈石三峯

奇峯迎馬駭衰翁蜀嶺吳山一洗空防地靑蒼五千仞勞渠蟠屈小詩中

又

曉日曈曨雪未殘三峯傑立挿雲間老夫合是徵西將胸次先収一華山

宿僊霞嶺下

吾生眞是一枯蓬行徧人間路未窮暫聽朝雞雙闕下又騎羸馬萬山中重裘不敵晨霜力老木爭號夜谷風切勿重尋散闗夢朱顏攺盡壯圖空【連日風霜可畏自去梁州未嘗有此寒也】

道中病瘍久不飲酒至魚梁小酌因賦長句

我行浦城道小疾屏杯酌癬疥何足言亦復妨作樂此身防當壊百歲圴電雹胡爲過自惜憊臥困鍼烙未嘗膾噞喁況敢烹郭索今朝寓空驛窗戶寒寂寞悠然忽自笑頓解貪愛縛紅燭映緑樽奇哉萬金藥

宿魚梁驛五鼔起行有感

憶從南鄭客成都身健官閒一事無分騎霜天伐狐兔張燈雪夜擲梟盧百憂忽墮新衰境一笑難尋舊酒徒投宿魚梁溪繞屋五更聽雨擁篝鑪

又

少時談舌坐生風管葛奇才自許同閉戶著書千古計變名學劍十年功酒醒頓覺狂堪笑睡起方知夢本空他日故人能憶我葛僊磯畔覓漁翁【若耶溪有葛僊公釣磯】

夢藤驛

倦馬投孤驛一峯靑壓門蕭條秋浦路荒陋夜郎村地瘴霜常薄林深日易昏百年常作客排悶近淸樽

又

又入千山去眞成萬里行【今年自成都八千餘里赴行在又千餘里入閩】履霜常早駕秉炬或宵徵古驛怪藤合荒陂羣雁鳴客中常少睡歸夢若爲成

梅花絕句

空谷佳人洛浦仙洗妝眞態更嬋娟廣平莫倚心如鐵撩起淸愁又破禪

又

月中疎影雪中香只爲無言更斷腸曾與詩翁定花品一丘一壑過姚黃【曾文淸公嘗問予梅與牡丹孰勝予以此答】

又

折得梅花愧滿顏文書堆案正如山輸君一覺翛然夢長在淸泉白石間

又

濯錦江邊憶舊遊纒頭百萬醉靑樓如今莫索梅花笑古驛燈前各自愁

又

蜀王小苑舊池臺江北江南萬樹梅只怪朝來歌吹閙園官已報五分開【成都合江園蓋故蜀別苑梅最盛自初開監官日報府報至開五分則府主來宴遊人亦競集】

又

湖上梅花手自移【予所居在山陰鏡湖】小橋風月最相宜主人歲歲常爲客莫怪幽香怨不知

又

吾州古梅舊得名雲蒸雨漬緑苔生一枝只好儈窗看莫售千金入鳯城【山陰古梅枝榦皆苔蘚都下甚貴重之】

又

探春歲歲在天涯醉裏題詩字半斜今日谿頭還小飲冷官不禁看梅花

又

池館登臨雪半消梅花與我兩無聊靑羊宮裏應如舊腸斷春風萬里橋

又

今年眞負此花時醉防何曾挿一枝漸老情懷多作惡不堪還作送梅詩【去年在成都嘗賦詩送梅】

劍南詩稾卷十

欽定四庫全書

劍南詩稾卷十一

宋陸防撰

對酒

識字記姓名擊劍一人敵孫吳相斫書了解亦何益不如黃金罍防防春波碧欣然對之笑未飲愁已釋白頭生黑絲蒼顏桃李色金丹空九轉正恐無此力朝飲績五斗莫飲髠一石寄謝采芝翁無爲老靑壁

遣興

西州落魄九年餘濯錦江頭已結廬誰遣徑歸朝鳳闕不令小住奉魚書【余將赴僰道被命東歸】塵埃瞇目詩情盡疾病侵人酒興疎寄語鸎花休入夢世間萬事有乘除

建安雪

建谿官茶天下絕香味欲全須小雪雪飛一片茶不憂何況蔽空如舞鷗銀瓶銅碾春風裏不枉年來行萬里從渠荔子腴玉膚自古難兼熊掌魚

雪晴至後園

病扶藤杖覓殘梅牢落情懷怕酒杯約束園丁勤灑掃新年作意待春來

又

寶馬東風擁犢車碧雞坊裏擅豪華南來彊作尋春夢何處如今更有花

開元莫歸

白髮書生不自珍天涯又作宦遊身谿橋煙淡偏宜晚埜寺花遲未覺春日防登山思謝屐病餘漉酒負陶巾茹芝卻粒平生事回首巖扉一愴神【寺在紫芝山下】

書懷

濯錦江頭成昨夢紫芝山下又新年久因多病疎雲液近爲長齋進玉延啼鳥傍檐春寂寂飛花掠水晚翩翩支離自笑生涯別一炷鑪香繡佛前

遊鳳皇山

窮日文書有底忙幅巾蕭散集山堂一樽病起初浮白連焙春遲未過黃坐上淸風隨麈柄歸途微雨發松香臨溪更覓投竿地我欲時來小作狂

園中雜書

蕭蕭慈竹鳥呼風宛似山光小閣東欲杖藜尋昨夢更添紅綻緑陰中【山光閣在潭毒闗下】

又

北窗看鏡意淒然夢斷梁州已七年獵獵防旗春日晚不堪花外見秋千【山南秋千最盛巷陌處處有之】

又

筍生密密復疎疎來看偏宜曉雨餘乞與人間作圖畫幅巾短褐小籃輿

又

殘花委地筍掀泥香椀詩囊到處攜幽夢欲成誰喚覺半窗斜日鷓鴣啼

烹茶

麯生可論交正自畏中聖年來衰可笑茶亦能作病噎嘔廢晨飱支離失宵暝是身如芭蕉寧可與物競兔甌試玉塵香色兩超勝把玩一欣然爲汝烹茶竟

病中久止酒有懷成都海棠之盛

碧雞坊裏海棠時彌月兼旬醉不知馬上難尋前夢境樽前誰記舊歌辭目窮落日橫千嶂腸斷春風把一枝說與故人應不信茶煙禪榻鬢成絲

北齋

新竹侵幽幔疎蓮散遠汀研朱朝防易搗蘗夜潢【一作橫】經巖壑知心賞琴樽樂性靈防當煩太史一奏少微星

出塞曲

千騎爲一隊萬騎爲一軍朝踐狼山雪莫防楡闗云將軍羽箭不虛發直到祈連無雁羣春雷収陣鼔蜿蜿驚蛇射生弩落蕃遺民立道邊白髮如霜淚如雨褫魄敵人作窮鼠競裹頭顱不敢語陣前乞降馬前舞檄書夜入黃龍府

思故山

千金不須買畫圖聽我長歌歌鏡湖湖山奇麗說不盡且復爲子陳吾廬栁姑廟前魚作市道士莊畔菱爲租一彎畫橋出林薄兩岸紅蓼連菇蒲陂南陂北鴉陣黑捨西捨東楓葉赤正當九月十月時放翁艇子無時出舩頭一束書舩後一壺酒新釣紫鱖魚旋洗白蓮藕從渠貴人食萬錢放翁癡腹常便便莫歸稚子迎我笑遙指一抹西村煙

送錢仲耕修撰

姑孰溪邊識勝流十年重見豈人謀自應客路難爲別不是陽闗作許愁儤直公看鼇禁月倦遊我夢鏡湖秋殷勤爲報中朝舊睡足平生是建州

建寧重五

霏微入戶黃梅雨磊落堆盤碧筒黍病來一滴不飲酒但嗅菖蒲作端午人生忽忽東逝波白頭柰此節物何去年已作歸州客今年建州更愁絕歸州猿吟鳥啼裏屈沱醉歸詩滿紙【屈沱蓋屈原故居楚人謂江之別流爲沱】卽今憶此那可得西望歸州三嘆息

雨晴至園中

入夏經月雨園路久已荒今朝偶一到蒿艾如人長豈惟鼃黽豪頗覺蜂蝶狂悵然懷故山捨東百本桑迨此積雨餘枝葉沃以光父老適相遇借艸揮一觴一觴頽然醉笑語相扶將賦詩示兒子此樂未易忘

夏日

微風過中庭庭樹颯有聲穿簾徐入座巾屨有餘淸

又

展畫發古香防筆娛晝寂是中亦何好使我喜忘食

又

呼兒整吾駕駕言返林廬可使臨老眼常親吏文書

發書畫還故山戲書

昨日遣畫笥今日發書簏空齋惟一牀窗影亂風竹平生鉆故紙夙好老尢篤奇哉掃除盡蟬蛻三萬軸豈惟息煩心亦足養病目從渠褦襶生自獻公車牘

白髮

白髮千莖緑鬢稀臥看鵷鷺刺天飛平生竊鄙貢公喜故里但思陶令歸淸坐了無書可讀【近盡遣書笥歸】殘年賴有佛堪依君看世事皆虛幻屏酒長齋豈必非

懷譚徳稱

譚子文章舊有聲幾年同客錦官城江樓列炬千鐘飲花市聮鞍一字行人世絕知非昨夢天眞堪笑博浮名空齋獨夜蕭蕭雨枕上詩成夢不成

客思

千里闗山道路賒可憐客子費年華杯觴灩灩紅燒酒風露盈盈紫笑花孤月有情來海嶠雙魚無信到天涯此生那得常飄泊歸臥東溪弄釣車

又

兩鬢星星久倦遊淒涼況復寓南州未甘蟋蟀專淸夜已嘆梧桐報素秋綺語安能敵生死熱官正欲快恩讐空堂飽作東歸夢夢泊嚴灘月滿舟【舟行還山陰道出七里灘】

建安遣興

建安酒薄客愁濃除卻哦詩事事慵不許今年頭不白城樓殘角寺樓鐘

又

錦城重到嘆無期忽憶書臺步月時白浪黏天鮫鱷橫夢中識路亦何爲

又

今歲淸詩欠百篇彊尋筆硯意茫然秋風有句君知否合在嚴光釣瀨邊

又

古今淸絕沅湘路臥想蒲帆十幅開不是避人思遠適肺肝塵土要詩才

又

緑沈金鎖少時狂幾過秋風古戰場夢裏都忘閩嶠遠萬人鼓吹入平涼

又

刺虎騰身萬目前白袍濺血尙依然聖時未用驍騰將虛老龍門一少年

病起偶到復庵

經旬羸臥怯登臨偶憶東庵試一尋新竹初成迷棧路【庵後依古城有小棧百步】斷雲不散抱城陰陂池緑靜龜魚樂亭館蒼涼艸樹深欲把一杯無柰嬾病來觸目動歸心

前有樽酒行

虛堂雨過生涼颸勸君一醉君勿辭去年不知今歲事明年萬事今得知舊時扶牀同戲兒還鄕問訊令人悲冢丘累累在者誰紙錢雨濕抱樹枝君去六十有幾時更望七十何其癡求師學道亦已遲謝客努力從鴟夷

又

緑酒盎盎盈芳樽淸歌嫋嫋畱行雲美人千金織寶帬水沈龍腦作燎焚問君胡爲慘不樂四紀煙暗幽朔諸人但欲口計功茫茫九原誰可作丈夫可爲酒色死戰場橫屍勝牀第華堂樂飲自有時少待尅敵獻天子

遊南墖院

小破文書夢閒成杖履遊澗幽泉激激院靜竹修修病骨涼如洗歸心浩莫収舩輕不載石一葉亂沙鷗

感懷

半年建安城士友闕還往出門每太息還捨猶惝怳有酒誰與傾得句空自賞疎直觸人情低回泚吾顙豈無佳山水正爾寄夢想何當載親朋煙浦揺兩槳

雨夜

一雨遂通夕安眠失百憂窗扉淡欲曉枕簟凜生秋畫燭爭碁道金尊數酒籌依然錦城夢忘卻在南州

夜坐偶書

衰髮蕭疎雪滿簪莫年光景易駸駸已甘身作溝中斷不願人知防下音病鶴摧頽分薄俸悲蛩斷續和微吟向來誤有功名念欲挽天河洗此心

長歌行

人生宦遊亦不惡無柰從來宦情薄旣不能短衣射虎在南山又不能鬭雞走馬宴平樂惟有釣舩差易具問君胡爲不歸去片雲雨暗玉笥峯斜日人爭石旗渡渡頭酒壚堪醉眠白酒醇釅鱸魚鮮菇米如珠炊正熟蒓羮似酪不論錢翁唱菱歌兒舞櫂醉耳那知朝市閙城門幾度送迎官睡擁亂蓑呼未覺

雨夜不寐觀壁間所張魏鄭公砥柱銘

疾風三日橫吹雨竹倒荷傾可憐汝空堂無人夜向中臥看牀前燭花吐壯懷耿耿誰與論榰牀老龜不能語世間豈無一好漢叱吒喑嗚力如虎壁間三丈砥柱銘貞觀太平如更覩何當鼓吹渡河津下馬觀碑馳馬去

客談荊渚武昌慨然有作

去歲出蜀初東遊峩舸大艑下荊州便風轉頭五百里吟嘯已在黃鶴樓戲拈鐵笛吹出塞水湧月落魚龍愁明朝喧傳古仙過碧玉帶束黃絁裘豈知一官自桎梏簿書期防無時休丰城寶劍已化久我自吐气沖斗牛洞庭四萬八千頃蟹捨正對蘆花洲速脫衣冠掛神武散髮爛醉垂虹秋

書懷

靑城結雲巢擬住三千年禦風偶南遊萬里棲紫煙翠裘緑玉杖白日淩靑天招呼方瞳翁邂逅鳥爪仙朝詠陰陽歌暮誦道徳篇玉童持碧簡笙鶴來翩翩海邊武夷山小畱賞防緣火食非所樂巾褐常翛然淸時未免出頗息世俗傳行矣秋風髙去采玉井蓮

平生

平生渉世似虛舟不著胸中一防愁已用浮雲看富貴肯緣華屋嘆山丘戴溪寒釀千峯雪嚴瀨聲酣七里秋好景人間隨處有未埋白骨且閒遊

自詠

遊戲人間歲月多癡頑將柰此翁何放開繩箠牛初熟照破乾坤鏡未磨日落苔磯閒把釣雨餘篷舵亂堆蓑明朝不見知何處又向江湖醉踏歌

池亭夜賦

池上小亭幽淸宵秉燭遊荷盤時瀉露螢火早知秋有感歲時速無聲河漢流殊方不堪住歸夢繞滄洲

雨夜偶書

髙臥空堂風雨來更闌頻看燭花摧新涼蕭爽秋期近多病侵尋老境催萬事極知終變滅一官那得久低回牀頭幸有楞伽在更炷鑪香手自開

思歸

平生無宦情方外久浪迹往來梁益間一笑頗自得花穠錦城酒月白瞿塘笛咿啞下江艣跌宕登山屐巴東煙雨秋渭上風雪夕至今客枕夢萬里不能尺誰知建安城觸目非夙昔冥冥瘴霧細防防蠻江碧出門無交朋嗚呼吾何適歸哉故山路詎必須暖席

客懷

客懷耿耿向誰語世事茫茫空自知堅坐嬾窮牛渚怪倦遊何恨雁門踦眼前客共一杯酒身後人傳千首詩報與故交當賀我計歸猶及菊花時

伏中官舍極涼戲作

盡障東西日洞開南北堂漏從閒處永風自遠來涼客愛炊菇美僧誇防茗香曉來秋色起肅肅滿筠牀

夢與劉韶美夜飲樂甚

死生契濶十年餘欲話交情涕已濡夢裏偶同淸夜宴醉中猶攬故人須岸巾談笑今誰記滿腹詩書只自愚我亦與公同此病早収身世老江湖

暑夜

毒暑彌三伏微涼起二更月窗風竹亂煙渚露荷傾寂寞借書讀淸羸扶杖行無功耗官廩太息負平生

客意

山行曳杖水拏舟走徧茫茫禹畫州蝴蝶夢魂常是客芭蕉身世不禁秋早因食少妨髙臥晚憶茶甘作遠遊龍焙一嘗端可去無心更爲荔枝畱

夜香

投老誤乘傳竊食慙無功淸夜一炷香實與天心通忤物𨿽至愚許國猶孤忠一念倘自欺百年寧有終上帝職造化生殺操至公稽首矢此心其敢累兒童

柴懷叔殿院世防堂

捲服貂冠世間有榮悴紛紛翻覆手不如禦史老萊衣世防堂中奉春酒北斗爲觴山作豆鳳竹鸞絲太中壽今年宗祀降恩綸太中拜前公拜後嗚呼人誰無父母盛事有及公家否萬鐘苦晚三釜薄人生此恨十八九我欲殺靑書孝友愧非太史馬牛走聖朝若遣采詩官尙可爲公圖不朽

月夜

小醉初醒月滿牀玉壺銀闕不勝涼天風忽送荷香過一葉飄然憶故鄕

雙淸堂夜賦

陸子病少間獨臥谿上堂人靜魚自躍風定荷更香素月行中天流螢失孤光歸鳥飛有聲度此十里塘嗟我獨何事遲莫客異鄕太息搔短髮起視夜未央

采蓮

蘸水朱扉不上闗采蓮小舫夜深還一樽何處無風月自是人生苦欠閒

又

雲散靑天掛玉鉤石城艇子近新秋風鬟霧歸來晚忘卻荷花記得愁

又

帝靑天映麯塵波時有遊魚動緑荷回首家山又千里不堪醉裏聽吳歌

橋南納涼

曵杖來追栁外涼畫橋南畔倚胡牀月明舩笛參差起風定池蓮自在香半落星河知夜久無窮艸樹覺城荒碧筒莫惜頽然醉人事還隨日出忙

芒屨

芒屨一雙靑笻枝九節輕登山猶健在投檄太遲生滿意竹風冷入懷溪月明淸秋故不遠回首憶蒓羮

荔子絕句

驛騎星馳亦快哉筠籠露濕手親開不應相與無平素曾忝戎州刺史來

又

放翁遊蜀十年回病眼茫茫每嬾開怪底酒邊光景別方紅江緑一時來

官舍夙興

朝陽淡淡掛窗櫺桐葉無風忽自零不復扶頭傾白墮但知臨目養黃寧新蔬帶露來幽圃修綆飛泉灑廣庭一出文書又圍繞正應髙臥盡頽齡

書懷

功名富貴兩茫茫惟有躬耕策最長吏牘沈迷妨養疾囊衣結束待還鄕洲中未種千頭橘宅畔先栽百本桑書寄子公吾自嬾故人不是總相忘

風月

老來苦無伴風月獨見知未嘗費招呼到處相娛嬉披襟萬里快弄影三更奇淋漓蜀苑酒散落江樓詩狂歌撼山川醉墨飛蛟螭聊將調俗子更遣半生疑

大將出師歌

將軍北伐辭前殿恩詔催排苑中宴紫陌驚塵中使來靑門立馬羣公餞繡旗雜沓三十里畫鼓敲鏗五千面行營暮防咸陽原滿朝太息傾都羨天聲一震敵已亡防書奕奕如飛電髙秋不閉玉闗城中夜罷傳靑海箭山川圖籍上有司張掖酒泉開郡縣還朝策勛兼將相詔假黃鉞調金鉉丈夫未遇誰得知昔日新丰笑貧賤

媫妤怨

妾昔初去家鄰里持車箱共祝善事主門戶望寵光一入未央宮顧盼偶非常穉齒不慮患傾身保專房燕婉承恩澤但言日月長豈知辭玉陛翩若葉隕霜永巷𨿽放棄猶慮重謗傷悔不侍宴時一夕稱千觴妾心剖如丹妾骨朽亦香後身作羽林爲國死封疆

移疾

朝來移疾臥虛堂暫屏文書日更長鷗鷺近人情漸熟簾櫳欲雨意先涼紗巾自照淸池影蕋笈閒銷古篆香莫恨微霜侵緑鬢爲渠歇盡少年狂

病中懷故廬

我家山陰道湖山淡空蒙小屋如舴艋出沒煙波中天寒橘柚黃霜落防防紅祈蠶簫鼔閙賽雨雞豚空義魚有竭作刈麥無遺功去年一月畱行役嗟匆匆今年歸興動艤舟待秋風社飲可欠我寄書約鄰翁

夏夜不寐有賦

急雨初過天宇濕大星磊落才數十饑鶻掠檐飛磔磔冷螢墮水光熠熠丈夫無成忽老大箭羽凋零劍鋒澀徘徊欲睡復起行三更猶憑闌干立

緑淨亭晚興

緑淨亭邊物色奇放翁睡起曵笻枝新涼已似雁來後微雨卻如梅熟時緑竹成陰藏細棧朱防倒影入淸池登臨獨恨非吾土不爲城頭畫角悲

憶山南

貂裘寶馬梁州日盤槊橫戈一世雄怒虎吼山爭雪刅驚鴻出塞避雕弓朝陪策畫淸油裏莫醉笙歌錦幄中老去據鞍猶矍鑠君王何日奏膚功

又

醉墨淋漓酒百杯轅門山色碧崔嵬打毬駿馬千金買切玉名刀萬里來結客漁陽時遣簡踏營渭北夜衘枚十年一夢今誰記閉置車中只自哀

夕雨

屣履行莎徑移牀臥艸亭風聲雜溪瀨雨气挾龍腥奕奕空中電昏昏云罅星䢐年又如許吾鬢得長靑

又

獨夜初傳漏空亝半掩扉候虫燈下語水鳥雨中歸客捨愁彈劍京塵怯化衣故人招隱意字字莫相違

試茶

北窗髙臥鼾如雷誰遣香茶挽夢回緑地毫甌雪花乳不妨也道入閩來

莆陽餉荔子

江驛山程日夜馳筠籠初折露猶滋星毬皺玉𨿽奇品終憶戎州緑荔枝

初秋書懷

二十年前已二毛卽今何恨鬢蕭騷孤燈自伴詩情苦俗子從嫌醉眼髙煙外莫鐘來遠寺雨餘秋漲集空壕思歸更向文書嬾此手惟堪把蟹螯

建州絕無芡意頗思之戲作

鄕國雞頭賣早秋緑荷紅縷最風流建安城裏西風冷白棗堆盤看卻愁

憶昔

憶昔西遊變姓名獵圍屠肆押豪英淋漓縱酒滄溟窄慷慨狂歌華嶽傾壯士有心悲老大窮人無路共功名生涯自笑惟詩在旋種芭蕉聽雨聲

客思

裘馬平生喜遠遊莫年顦顇向南州文書與睡中分日衰病和愁總怕秋無復雪郊看射虎但思煙浦聽呼牛還家誰道無餘俸倒槖猶堪買釣舟

初秋夢故山覺而有作

陂水白茫茫艸煙濕霏霏牧童一聲笛落日無餘暉遙山已漸隱村巷亞竹扉老翁延我入苦謝柿栗微幸逢歲有秋一醉君勿違念此動中懷命駕吾將歸

又

犬吠捨前後月明村東西岸艸蛩亂號庭樹鳥已棲我僕城中還擔頭有懸雞小兒勸我飲村酒拆赤泥我醉不自覺頹然葛巾低著書笑蒙莊茗艼物自齊

又

昔我東歸時父老迎舩頭開篷相勞苦怪我領雪稠故山何負君且作數月畱豈知席未暖疋馬來南州蠻花四時紅瘴霧日夜浮歸哉不可遲勿與婦子謀

又

杜宇眞吾交勸去恨不速忠告輸肝肺厚意均骨肉陋哉鷓鴣語揣我貧念祿竹雞更鄙淺泥淖憂車軸秋風嚴瀨淸春雨戴溪緑行矣勿復疑照影巾一幅

寓嘆

千載前人每暗同眼邊俗客馬牛風作文要可張子布飲酒思從陳孟公半世氛埃成潦倒幾時蓑釣入空蒙一庵處處皆堪老莫怕無山著此翁

雙淸堂醉臥

客裏逢秋醉似泥空堂獨臥意淒迷亂號庭樹西風急斜掛城樓北斗低末路敢貪請鶴料微官久厭駕雞棲平生玉局經行地擬乞冰衘隱剡溪

醉書

半年愁病劇一雨喜涼新稍與藥囊遠初容酒醆親浩歌驚世俗狂語任天眞我亦輕餘子君當恕醉人

憶唐安

南鄭戍還初過蜀朝衫與鬢猶爭緑逢春飲酒似長鯨醉裏千篇風雨速唐安池館夜宴頻防防玉船揺畵燭紅索琵琶金縷花百六十弦彈法曲曲終卻看舞霓裳嫋嫋宮腰細如束明朝解酲不用酒起尋百畝東湖竹歸吳寂莫時自笑縱有詩情誰省錄今年二頃似可謀去斸云根結茅屋

秋懷

莫年身世轉悠悠又向天涯見早秋昨夜月明今夜雨闗人何事總成愁

又

星斗闌干河漢流建州風物更禁秋年來多病題詩嬾付與鳴蛩替說愁

晝臥聞碾茶

小醉初消日未晡幽窗催破紫雲腴玉川七盌何須爾銅碾聲中睡已無

月下獨行橋上

新秋未再旬月露已浩然放翁一幅巾與影俱翩僊飛橋掛澄谿幽竇鳴細泉開歲才俛仰已近揺落天殊方久滯畱感此歲月遷歸來看靑燈悄愴不得眠

夜意

火雲夕方收艸露秋已白堂空燈欲翳壁壞虫自嘖四顧寂無人獨立岸吾幘窮通何足論等是百年客何能爲一飽半世出下策布帆幸無恙誰謂江海迮

秋夜書懷

斷香漠漠繞藤牀新月娟娟轉畵廊鄕遠每勞千里夢雨慳未放九秋涼衰遲分作驥伏櫪斂退敢求錐出囊喜今年有奇事嚴遵灘下系歸航

思故廬

平生一束書不爲屋廬計微官寄郵傳俯仰閱半世艸堂白雲邊日夜長松桂柴門入幽夢落日亂蟬嘒宦遊有何好海角愁瘴癘拂衣便可耳勿使老春薺

雨夜

小雨初涼夜殘燈欲暗時病多愁近酒心弱怯題詩舊友殊方少歸耕晚歲宜回頭語孤影此意有君知

北窗哦詩因賦

二十年來賦遠遊一窗又復寄南州雙鵝戲雨陂塘曉亂葉飄風院落秋顏鬢蹉跎愁覽鏡江山重怯登樓平生事業詩千首殘稿從敎處處畱

又

露下螢飛仲秋月山圍水繞建安城病多不辧酒中聖身遠且令心太平數卷蠧書行老矣一盂蔬飯太憎生白雲只在檐間防聽我淸宵詠句聲

俶裝

絕物離人恨未能聊爲旦過打包僧蹇驢渺秋山雨孤榻昏昏夜店燈酒量已隨詩共退客愁仍與病相乘頹然衰颯嗟誰識俠气當年蓋五陵

追感梁益舊遊有作

西遊萬里倚朱顏肯放尊前一笑慳蜀苑妓圍欺夜雪梁州獵火滿秋山晚途忽墮塵埃裏樂事渾疑夢寐間浮世變遷君勿嘆劇談猶是詫鄕闗

莆陽昭武延平送兵漸集戲書

鼓聲晨紞紞角聲莫嗚嗚作官了何事空嘆歲月䢐送兵稍稍集秣馬脂吾車風霜迫揺落殘暑亦已無野渡明丹楓破驛吹黃楡聊收作詩料未用厭徵途

別建安

三十年來雲水僧常挑鉢帒系行縢信緣不作癡巢窟卽是吾家無盡燈

又

楚澤吳山已慣行武夷從昔但聞名北巖小寺長汀驛且喜遊山第一程

又

欹防揚鞭晚出城驛亭燈火向人明多情葉上蕭蕭雨更把新涼送客行

初發建安

小雨初收云未歸吾行迨及晚秋時寒沙新雁無人問露井殘桐有客悲徵袂拂霜晨喚馬驛窗剪燭夜題詩悠然且作尋山想夢裏功名莫自期

防北巖院

車馬紛紛送入朝北巖燈火夜無聊中年到處難爲別也似初程防灞橋【岑參詩云初程莫早發且防灞橋頭語意至工】

書感

溪路人家尙闔扉彊扶衰憊著徵衣百年朝露古所嘆一櫂秋風吾欲歸楚客長號沽白璧漢宮太息遣明妃鑠金銷骨從來事老矣何心踐駭機

長汀道中

晚過長汀驛溪山乃爾奇老夫惟坐歗造物爲陳詩鳥送穿林語松垂拂澗枝憑鞍久忘發不是馬行遲

黃亭夜雨【去武夷四十里】

未到名山夢已新千峯防地玉嶙峋黃亭一夜風吹雨似爲遊人洗俗塵

遊武夷山

少讀封禪書始知武夷君晚乃遊斯山秀傑非昔聞三十六奇峯秋晴無纖雲空巖雞晨號峭壁丹夜暾巢居寄千仞鴻荒想羲軒風雨蛻玉骨難以俗意論丹梯不容躡修蔓亦畏捫溯灘進小艇媿驚白鷺羣學道𨿽恨晚養气敢不勤宦遊非本志寄謝鶴與猿

泛舟武夷九曲溪至六曲或云灘急難上遂回

暮年腳力倦躋攀借得扁舟臥看山怪怪奇奇何所似緑蘿溪入下牢闗

又

一葉淩風入硤來山童指防幾崔嵬急流勇退平生意正要船從半道回

崇安縣驛

驛外淸江十里秋雁聲初到荻花洲徵車已駕晨窗白殘燭依然伴客愁

過建陽縣以雙鵝贈東觀道士爲長生鵝觀俯大溪鵝得其所矣武夷險絕處有仙船架崖壁間數日前大風吹墮船木數寸堅硬如石予偶得之皆此行奇事也各賦一詩

閒泛晴波唼緑萍卻衝微雨傍煙汀防稽內史如相遇換取黃庭一卷經

右雙鵝

斷崖幽洞白雲深縹緲仙槎無古今飛下一峯相勞苦卻疑天外有知音

右墮木

紫谿驛【信州鉛山縣】

它鄕異縣老何堪短髮蕭蕭不滿篸旋買一尊持自賀病身安穩到江南

又

云外丹靑萬仞梯木陰合處子防啼嘉陵棧道吾能說略似黃亭到紫谿

鵝湖夜坐書懷

士生始墮地弧矢志四方豈若彼婦女齪齪藏閨房我行環萬里險阻眞備嘗昔者戍南鄭秦山郁蒼蒼鐵衣臥枕戈睡覺身滿霜官𨿽備幕府气實先顏行擁馬渉沮水飛鷹上中梁勁酒舉數斗壯士不能當馬鞍掛狐兔燔炙百步香防劍切大肉哆然如餓狼時時登髙望指顧無咸陽一朝去軍中十載客道傍看花身落魄對酒色淒涼去年忝號召五月觸瞿唐靑衫暗欲盡入對衰涕滂今年復詔下鴻雁初南翔俯仰未閱歲上恩實非常夜防鵝湖寺槁葉投客牀寒燈照不寐撫枕慨以慷李靖聞徵邊病憊更激昻裴度請討蔡奏事猶裹創我亦思報國夢繞古戰場

信州東驛晨起

衣上徵塵鬢畔霜信州古驛憩歸裝悲歌未肯彈長鋏豪气猶能臥大牀半暗殘燈揺北壁常饑老馬臥東廂鄰雞唱罷衣篝暖自笑行人日日忙

玉山縣南樓晚望

小樓在何許正在南溪上空蒙過釣船斷續聞漁唱徵途苦偪仄舒嘯喜淸曠安得此溪水爲我變春釀

玉壺亭

玉壺亭上小徘徊閒對殘荷把一杯冠蓋交馳期防急長官未必辦頻來

步過縣南長橋遊南山普寧院山髙處有墖院及小亭縹緲可愛恨不能到

偶扶藤杖過南津野寺長橋發興新暫就淸溪照須鬢不妨翠霧濕衣巾山縈細棧疑無路樹落崩崖欲壓人朝暮有程常猝猝何因攜酒上嶙峋

枕上感懷

五更攬轡山路長老大誦書聲瑯瑯古人已死心則在度越秦漢窺虞唐三更投枕窗月白老夫哦詩聲嘖嘖淵源雅頌吾豈敢屈宋藩籬或能測一代文章誰汝數老不能閒眞自苦君王𨿽賞於蒍於無柰宮中須羯鼔

晚過招賢渡

老馬骨巉然虺尵不受鞭行人爭晚渡歸鳥破秋煙湖海淒涼地風霜揺落天吾生半行路搔首送流年

臥輿

白首躬耕已有期鳳城歸路卻遲遲臥輿擁被聽秋雨占盡人間好睡時

奏乞奉祠畱衢州皇華館待命

世念蕭然冷欲冰更堪衰與病相乘從來幸有不材木此去眞爲無事僧【見丹霞錄】耐辱豈惟容唾面寡言端擬學銘膺尙餘一事猶豪舉醉後龍蛇滿剡藤

寓捨偶題

轉徙身飄梗淹畱等系匏雁孤依遠渚鳩拙寄空巢寒日頳梨頰淸霜長橘包平生麯道士歲晚欲深交

夙興

客中睡眠少常以雞鳴興新炭熾防火膏油續殘燈焚香倚蒲團外靜中已凝榮辱兩不到淡如秋水澄出定窗已白炯炯寒日升廚人作芋糝供此在家僧

夜坐

老知世事謾紛紛紙帳蒲團自策勲一夜北風吹裂屋石樓無耳不曾聞

偶得石室酒獨飲醉臥覺而有作

初寒思小飲名酒忽墮前素甖手自傾色若秋澗泉浩歌復起舞與影俱翩僊一笑遺宇宙未覺異少年詩人不聞道苦嘆歲月遷豈知汝南市自有壺中天河洛久未復銅駞棘森然秋風歸去來虛老玉井蓮

午睡

風霜踐殘歲我乃羈旅人如何得一室牀敷暖如春午枕挾小醉鼻息撼四鄰心安了無夢一掃想與因逡巡起颒面覽鏡正幅巾聊呼蟹眼湯瀹我玉色塵

贈柯山老人

柯山老人九十餘亂髮不櫛瘦如枯百穿千結一布袴得酒一吸輒倒壺自言少年不蓄孥有錢徑付酒家壚人生辦此眞良圖棄官從翁許我無

寓館晚興

隨牒人間不自憐衢州孤驛更蕭然百年細數半行路萬事不如長醉眠髮短經秋眞種種腹寛耐事只便便晚窓商略惟當飲安得黃花到眼邊【今年九月將盡竟未見菊】

葉相最髙亭

髙亭新築冠鼇峯眼力超然信不同膚寸油云澤天下大千沙【一作法】界納胸中春遊到處羣花擁夜宴歡時百榼空劉白老來忘世味只思詩酒伴裴公【裴晉公畱守東都白樂天劉夢得以分務與晉公倡酬】

婺州州宅極目亭

尙書曵履上星辰小爲東陽作主人朱閣淩空云縹緲靑山繞郭玉嶙峋似聞旋敎新歌舞且慰重臨舊吏民莫倚闌干西北角卽今河洛尙沙塵

謝演師送梅

早梅時節到江南已判樽前酒滿衫輸與西鄰明上座解從大庾嶺頭參

又

折送江梅意不疎要敎相對鬭淸臞爲君著向明窓下試問山翁具眼無

訪毛平仲問疾與其子適同遊柯山觀王質爛柯遺迹

籃輿訪客過仙村千載空餘一局存曵杖不妨呼小友還家便恐見來孫林巒巉絕秋風瘦樓堞參差暮气昏酒美魚肥吾事畢一庵那得住云根

月巖

幾年不作月巖遊萬里重來已白頭云外連姢何所似平羌江上半輪秋

弋陽縣驛

大雨山中采藥回丫頭巖畔覓詩來喚船野渡逢迎雪攜酒溪頭領略梅久客愁心端欲折何時笑口得頻開慇勤記著今朝事破驛空廊葉作堆

弋陽道中遇大雪

我行江郊暮猶進大雪塞空迷遠近壯哉組練從天來人間有此堂堂陣少年頗愛軍中樂跌宕不耐微官縛憑鞍寓目一悵然思爲君王掃河洛夜聽簌簌窓紙鳴恰似鐵馬相磨聲起傾鬥酒歌出塞彈壓胸中十萬兵

雪中感成都

憶在西州遇雪時繡筵處處百花圍烏絲闌展新詩就油壁車迎小獵歸感事鏡鸞悲獨舞寄書箏雁恨慵飛愁多自是難成醉不爲天寒酒力微

雪後苦寒行饒撫道中有感

殘雪暮還結朔風晴更寒重裘猶粟膚連酌無騂顏指直不可握終日縮袖間十年走萬里何適不艱難附火財須防攬轡復慨嘆恨不以此勞爲國戌玉闗

對酒

溫如春色爽如秋一榼燈前自獻酬百萬愁魔降未得故應用爾作戈矛

又

嘆息人眞未易知暮年始覺麯生奇个中妙趣誰堪語最是初醺未醉時

梅花【臨州道中見梅數樹憔悴特甚】

我與梅花有舊盟卽今白髮未忘情不愁索笑無多子惟恨相思太瘦生身世何曾怨空谷風流正自合傾城增冰積雪行人少試倩羈鴻爲寄聲

雪中尋梅

莫遣扁舟興盡回正須衝雪看江梅楚人原未知眞色施粉何曾太白來

又

幽香淡淡影疎疎雪虐風饕亦自如正是花中巢許輩人間冨貴不闗渠

江上梅花

老來樂事少闗身猶喜尊前見玉人豈是淒涼偏薄命自緣纖瘦不禁春姢姢月上明江練黯黯天低糝玉塵絕磵斷橋幽獨處護持應有主林神

劍南詩稾卷十一

欽定四庫全書

劍南詩稾卷十二

宋陸防撰

擬峴臺觀雪

垂虹亭上三更月擬峴臺前淸曉雪我行萬里跨秦吳此地固應名二絕山川滅沒雪作海亂墜天花自成態狂歌痛飲豪不除更憶衘枚馳岀塞蘆摧葦折號饑鴻欲傅粉墨無良工摩挲東絹三嘆息収入放翁詩卷中明朝靑天行日轂萬瓦生煙失瓊玉世間成壞本相尋卻看晴山暈眉緑

舊在成都初春無事日訪昭覺保福正法諸剎甚可樂也追懷慨然因賦長句

憶在西川集寶坊幅巾蕭散日初長伊蒲塞饌分香積優鉢羅花散道場客路逢春增感慨舊遊回首已微涼新晴彊作尋幽計有底文書作許忙

園中賞梅

閱盡千葩百卉春此花風味獨淸眞江邊曉雪愁欲語馬上夕陽香趂人慰眼紅苞初報信回頭靑子又生仁覊遊偏覺年華速徙倚闌干一愴神

又

行徧茫茫禹畫州尋梅到處得閒遊春前春後百回醉江北江南千里愁未愛繁枝壓紗防最憐亂防糝貂裘一寒可賀君知否又得幽香數日畱

正月十五日出郊至金石臺

漸老惜時節思遊可忘雪晴天淺碧春動栁輕黃笑語寛衰疾登臨到夕陽未須催野渡聊欲據胡牀

又

開歲多休暇官身亦暫閒樓臺先晝永花栁向春慳啼鳥隨遊轡和風愜醉顏更憐歸路好破墨數峯山【晚歸見西南諸山如畵】

六日小飲園中光景鮮妍紅梅已拆恍記在果州偶得絕句

輕裘駿馬金泉路【金泉蓋謝自然輕舉之地】黙數新春又九年風景不殊人自老忽驚作夢到臨川

聞雁

過盡梅花把酒稀燻籠香冷換春衣秦闗漢苑無消息又在江南送雁歸

撫州上元

江月微云外街泥小雨餘人如虛市散燈似曉星疎覉雁同身世新霜上鬢須明年更淸絕漁火對茅廬

登擬峴臺

層臺縹緲壓城闉倚杖來觀浩蕩春放盡樽前千里目洗空衣上十年塵縈廻水抱中和气平逺山如醖借人更喜機心無復在沙邊鷗鷺亦相親

燈夕有感

芙渠紅緑亦參差睡起燒香彊賦詩萬里錦城無夢到豈惟虛負放燈時

庚子正月十八日送梅

滿城桃李爭春色不許梅花不成雪世間尢物無盛衰萬防縈風愈奇絕我行柯山眠酒家初見窓前三四花恨無壯士挽斗柄坐令東指催年華今朝零落已可惜明日重尋更無迹情之所鐘在我曹莫倚心腸如鐵石

初春懷成都

我昔薄遊西適秦歸到錦城逢早春五門収燈藥市近小桃妖妍狂殺人【蜀中入春惟小桃先開似垂絲海棠】霓裳法曲華淸譜燕妬身輕鸎學語歌舞更休轉盼間但見宮衣換金縷世上悲歡豈易知不堪風景似當時病來幾與麯生絕禪榻茶煙雙鬢絲

春雨

冬旱土不膏愛此春夜雨四郊農事興老穉疊歌舞相呼長沮耕分喜樊遲圃丰年已在目亭障靜桴鼓我歸未有期一官寄倉庾幸復寛簡書不敢恨覊旅

雨中遣懷

病中艸艸度年華睡起囪囪日易斜抵死愁禁千斛酒薄情雨送一城花鏡湖煙水揺朱舫錦裏香塵走鈿車此夢卽今都打破不妨寂寞住天涯

又

霏霏春雨細如絲正是春寒欺客時心向宦途元淡薄夢尋鄕國苦參差樓前新漲緑三尺墻外尙餘紅幾枝擺撥簿書呼酒榼南湖西墖有幽期

晚晴

水聲防防赴回塘簾影疎疎繞四廊靜院數杯傾白墮幽一枕夢淸湘潤侵書笥深防蠧防徹衣篝得香解組徑歸應更樂偸閒猶足傲羲皇

春晚

五十六翁身百憂年來轉覺此生浮山川信美故鄕遠天地無情雙鬢秋社後燕如歸客至春殘花不爲人畱一觴一詠從來事莫笑扶衰又上樓

春晚坐講忽夢泛舟飲酒樂甚旣覺悵然有賦

夢泛扁舟逸興多畫橈揺蕩麯生波微風蔌蔌生蒲葦小雨霏霏濕芰荷舞落烏紗從歲去歌酣白紵柰情何年來惟覺華胥樂莫遣茶甌戰睡魔

遣興

老子癡頑慣轉蓬殘年嬾復問窮通赦書𨿽未除詩債盟府猶當策酒功桐嶺市回人踏月柘岡月落鳥呼風浮生觸處無眞實豈獨南柯是夢中

老去

老去時時病春來日日陰文書有期防山水負登臨倦客風埃眼孤臣狗馬心餘寒欺短褐莫惜酒杯深

雨夜

百紫千紅占歲華又隨風雨捲泥沙卽今空有夢爲蝶當日曾將命乞花倦枕殘燈人寂寞幽小艸字欹斜悲歡變滅何窮已學得山僧自一家

簡黎道士

滿箔吳蠶繭漸稠四郊膏雨麥方秋道人昔是茶山客病叟新爲藥市遊耆舊凋零誰晤語篇章璀璨尙風流蘭亭剡曲春光好倘肯相從防釣舟

臨川絕無佳酒時得一醉戲書

有酒時劇飲無酒徒浩歌庭花五六株老子獨婆娑誰云苦寂寞在我亦已多筦萬二千一笑謝天魔夢作靑城去翠磴捫松蘿又爲平羌遊素月沈煙波覺來撫幾嘆柰此桎梏何流年不貸人去去如飛梭

醉中懷江湖舊遊偶作短歌

無渡河浪花無蒂髙崢嶸莫登樓茫茫芳艸難爲情華軒寶馬只好路旁看冶金伐石空畱後世名古來惟有竹林諸人稱達生一醉之外萬事鴻毛輕可憐癡人競聲利坐使方寸森五兵散花洲上靑山橫野魚可膾菇可烹脫冠散發風露冷臥看江月金盆傾

三月二十一日作

蹴踘墻東一市嘩秋千樓外兩旗斜及時小雨放桐葉無賴餘寒開楝花明月吹笙思蜀苑軟塵騎馬夢京華懽情減盡朱顏攺節物催人只自嗟

天祺節日飯罷小憩

臥聽午漏隔花傳簾裏花殘有斷煙莫放轆轤鳴玉井偸閒要補五更眠

思歸

白髮滿靑鏡悵然山水身那因五斗米常作半塗人渉世風波惡思歸懷抱眞防當求鈯斧送老鏡湖濱

齒痛有感

眼暗頭童負聖時齒牙欲脫更堪悲暮年漸解人間事蒸食哀梨亦自奇

南睡起

夢中忘卻在天涯一似當年錦裏時狂倚寶箏歌白紵醉移銀燭寫烏絲酒來郫縣香初壓花送彭州露尙滋起坐南成絕嘆玉樓幹鵲誤歸期

又

晝漏迢迢暑气淸不妨小倦帶餘酲夢從隴客聲中斷愁向湘屏曲處生風度簾旌紅浪颭明香岫碧雲橫閒情賦罷憑誰寄悵望壺天白玉京

初夏

百葉盆橊照眼明桐陰初密暑猶淸深深簾幕度香縷寂寂房櫳聞燕聲細煆詩聨憑棐幾靜思棋刼對楸枰浣花光景應如昨回首西州一愴情【浣花四月十九日也】

讀程秀才詩

程子晚相得居然一坐傾新詩欲飛動病眼爲開明英妙非凢質衰遲畏後生吾徒可相賀五字有長城

晨起

一官又寄汝江頭落魄文園故倦遊榻上鐸聲悲破夢檐邊桐葉冷生秋暮年作吏寧長防薄祿縻人尙小畱晨起憑欄嘆衰甚接防紗薄髮颼颼

雨夜

兩鬢新霜換舊靑客遊身世等浮萍少年樂事消除盡雨夜焚香誦道經

得京書或怪久不通問

慣向江湖鎩羽翰雲霄那敢接鵷鸞百年未必如炊久萬事眞須作夢看白首據鞍慙俠气靑燈顧影嘆儒酸手遮西日成何味還我平生舊釣竿

水亭

日淡暑猶薄雨餘風更淸翛然水亭立試此葛衣輕曬粉憐孤蝶穿枝喜晚鸎誰知簿書裏也復得吾生

醉眠

達士如鴟夷無客亦自醉癡人如撲滿多藏作身祟放翁亦何長偶自逺聲利胸中白如練不著一毫僞醉來酣午枕晴日雷起鼻寄謝敲門人予方有公事

感舊絕句

鴨翎堠前山簇馬雞蹤橋下水連天金丹煉成不肯服且戲人間五百年

又

鵝黃酒邊緑荔枝【鵝黃廣漢酒名緑荔枝出敍州】摩訶池上納涼時冰紈不畫驂鸞女卻寫江南白紵辭

又

南市夜夜上元燈西郊日日是淸明靑氊犢車碾花去黃金馬鞭穿栁行

又

十月新霜兔正肥佳人駿馬去如飛纖腰嫋嫋戎衣窄學射山前看打圍

又

半紅半白官池蓮【江瀆廟池】半醒半醉女郎舩鴛鴦驚起何曾管折得雙頭喜欲顚

又

紅葉琵琶出嘉州四彈盡古今愁胡沙漫漫紫塞曉漢月娟娟靑冢秋

又

美人傳酒淸夜闌欲歌未歌愁逺山蒲萄一斗元無價換得涼州也是閒

晝臥聞百舌

雨後郊原已徧犁陰陰簾幙燕分泥閒眠不作華胥計說與春烏自在啼【江南謂百舌爲春烏】

寄呂博士

薄宦東西蜀僑居太少城休論九年謫喜識萬人英別久心常折書來眼未明功名君自力丘壑我平生

遊疎山

我願匹馬飛騰徧九州如今苦無騕褭與驊驑葛陂之龍又難致兀兀安得忘吾愁幸餘一事差可喜雲山萬里芒鞵底曵杖行穿嶓冢云試茶手挹香溪水江西山水增怪奇疎山之名舊所知惜哉不見侏儒師尙想薪水俱空時寺門欲近山若拆老樹蒼崖含古色掛包便住吾豈能一來要是疎山客

疎山東堂晝眠

飯飽眼欲閉心閒身自安樂超六欲界美過八珍盤香縷縈檐斷松風逼枕寒吾兒解原夢爲我轉云圑【是日約子分茶】

山中作

朱墨紛紛訟滿庭半年初得試山行燒香掃地病良已飲水飯蔬身頓輕日落三通傳浴鼔雨餘千耦看農耕故巢光景還如此爲底淹畱白髮生【余書堂在雲門寺西】

觀蔬圃

菘芥可葅芹可羮晚風咿桔橰聲白頭孤宦成何味悔不畦蔬過此生

東堂晨起有感

不解飛車越九州靑鞵處處爲山畱百年未盡且作夢三日閒行聊散愁世上幾經華表柱尊前好在黑貂裘龍泉幸是無人斸暮露光芒上斗牛

金谿道中

云闇苦竹市雨來烏石岡駕犁雙犢健防繭一村香天地君恩重風埃吏責忙敢辭坡路滑且領筍輿涼

小憩前平院戲書觸目

道邊小寺名前平殘僧二三屋半傾旁分千畦畫楸局正對一山橫翠屏修纖弱蔓上幽援【一作防】堅瘦穉栢當前榮稻秧正靑白鷺下桑椹爛紫黃鸝鳴村虛賣茶已成市林薄打麥惟聞聲泥行扶犁吒新犢野饁燒筍炊香秔十年此樂發夢想忽然到眼難爲情上車欲去復回首那將暮境供浮名

遣興

小麥登場雨熟梅閉門病眼每慵開酒杯不解爲愁敵書卷才開作睡媒骨朽空名垂斷簡冢荒殘碣臥蒼苔紛紛傾奪知何得老覺人間但可哀

雨後獨登擬峴臺

髙城斷處閣橫空目力𨿽窮興未窮燕子爭泥朱檻外人家曬网緑洲中誰能招喚三秋月我欲憑陵萬里風更比峴山無湛軰論交惟是一枝笻

數日訴牒苦多甚戲作

江南五月暑猶薄梅子正黃風雨惡庭中訟獠不貸人急甚常如虎遭縛空亝鼠迹畱幾塵賦詩飲酒疑前身脫歸徑臥與壁語敢恨無人問良苦

與黎道士小飲偶言及曾文淸公慨然有感

臨川稅駕忽數月嗜睡愛閒常閉門君詩始愜病僧意吾道難爲俗人言秋雨淒淒黃葉寺春風酣酣緑樹村曾公九原不可作一尊破涕誦招魂

念歸

江城五月朝暮雨雨腳才収水流礎酒杯未把愁作病麈柄欲拈誰共語有時暫解簿書圍獨坐藤牀看香縷林塘渺鳩正懽簾幙陰陰燕新乳湖山舊隱入我夢白首忘歸獨安取一生花裏醉春風卽今願作扶犁翁五月十一日夜且半夢從大駕親徵盡復漢唐故地見城邑人物繁麗云西涼府也喜甚馬上作長句未終篇而覺乃足成之

天寶邊兵陷兩京北庭安西無漢營五百年間置不問聖主下詔初親徵熊羆百萬從鑾駕故地不勞傳檄下築城絕塞進新圖排仗行宮宣大赦岡巒極目漢山川文書初用淳熙年駕前六軍錯錦繡秋風鼓角聲滿天苜蓿峯前盡停障平安火在交河上涼州女兒滿髙樓梳頭已學京都樣

雨夜

墻西泥三寸墻東艸三尺可憐白鹿泉蛙黽紛狼籍濕螢如隕星入戶黏幾席病夫本嗜睡況此風雨夕永懷瀼西寺更憶山南驛陳迹不可追昏然墮吾幘

又

檐髙雨聲壯堂豁霧气入飛螢照畫棟相逐光熠熠向來經春旱蒼耳暗原隰微官又厚責撫事百憂集三日雨不休四野苖盡立登髙思賦詩簿書縛人急

焚香晝睡比覺香猶未散戲作

小屏煙樹逺參差吏散身閒與睡宜誰似鑪香念幽獨伴人直到夢回時

又

燕梁寂寂篆煙殘偸得勞生數刻閒三疊秋屏護琴枕臥遊忽到瀼西山

仲夏小旱方致禱忽大雨連日江水爲漲喜而有作

旱苖垂槁嘆何堪大雨誰知變立談翠麓靑林吞欲盡惡風白浪戰方酣江翻窟連云澤雷挾龍腥起雪潭從此年丰眞少事炷香終日坐蒲龕

冒雨登擬峴臺觀江漲

雨气分千嶂江聲撼萬家云翻一天墨浪蹴半空花噴薄侵虛閣低昻泛斷槎壯遊思夙昔乘醉下三巴

薙庭艸

露艸煙蕪與砌平羣蛙得意亂疎更微涼要作安眠地放散今宵鼔吹聲

蛺蝶詞

蛺蝶子去復來艸齊腰花亂開蜜蜂辛苦爲人計林鸎百囀胡爲哉嗟爾蛺蝶獨得意飛來飛去無嫌猜追花逐絮闌干角人生安得如汝樂

大雨逾旬旣止復作江遂大漲

墻角蚊雷喧甲夜濕星昏昏出云罅臨堂仰占久嘆吒懸知龍君未稅駕行人困苦泥沒胯居人悲啼江入舍便晴猶可望秋稼努力共禱城南社

又

一春少雨憂旱暵熟睡湫潭坐龍嬾以勤贖嬾護其短水浸城門渠不管傳聞霖潦千里遠榜舟發粟敢不勉空村避水無雞犬捨夜深螢火滿【民家避水多依丘阜以小舟載米賑之】

燒丹示道流

昔燒大藥靑牛谷磊落玉牀収箭鏃扶桑朝暾謹火候仙掌秋露勤沐浴帶間小瓢鬼神衛異气如虹夜穿屋防成黃金棄山海揮手人間一裘足明年服丹徑仙去洞庭月冷吹橫玉相逢只恐驚倒君毛髮毿毿垂地緑

書感

半世狂疎踐駭機暮年持此欲安居曾憑香火消前業已築茒茨訟昨非【余村居築小軒以昨非名之】薄俗慣看翻覆手憂心空復倒顚衣煙蓑雪笠家風在送老湖邊一釣磯

夏日

病退身初健時淸吏更休渴蜂窺硯水慵燕息簾鉤碁局每坐隱屏山時臥遊眞成愛長日未用憶新秋

寄統

大兒挈藥囊小兒負書笈共作蘭亭遊詎必羣賢集言此二十年白首終未踐汝復守荊扉經年不相見楚越天一涯書疏何由頻諸弟亦可憐說兄輒酸辛江城秋尙逺桐葉落可埽悵然懷故谿菱絲雨中老

自訟

家須微祿年衰尙遠遊未逃朋友責更遣吏民羞采藥思長往傳書卻小畱微風入桐葉分我一簾秋夏日晝寢夢遊一院闃然無人簾影滿堂惟燕蹋箏有聲覺而聞鐵鐸風響璆然殆所夢也邪因得絕句

桐陰淸潤雨餘天檐鐸揺風破晝眠夢到畫堂人不見一雙輕燕蹴箏

虛堂

暑气虛堂一防無爽如秋露貯冰壺滄州未遽浮舴艋碧井聊聽放轆轤肅肅淸風生薤簟酣酣美睡付紗防惱人不柰奴兵輩環抱文書待日晡【江西率以申初治文書至暮夜乃已】夢仙【夢朝謁大宮殿仰視去天甚近星皆大如月气淸寒如十月間時庚子六月一日也】

中宵遊帝所廣殿綴仙官天逼星辰大霜淸劍佩寒賦詩題碧簡侍宴跨靑鸞惆悵塵緣重夢殘更未殘

自嘲

夜作看花夢朝賦飲酒詩吾夢固忘矣詩亦聊自欺荒園無佳花牽牛漫疎籬給酒月四斗【官供酒月止四斗耳】一觴難屢持悲歡有定數未至誰得知願從大鈞問一笑在何時

長歌行

燕燕尾涎涎橫穿乞巧樓低入吹笙院鴨鴨觜唼唼朝浮杜若洲暮防蘆花夾嗟爾自適天地間將儔命侶意甚閒我今獨何爲一笑乃爾慳世上悲歡亦偶然何時爛醉錦江邊人歸華表三千歲春入箜篌十四

對酒

檐鐸鳴雜佩簾旌動微波我老嬾讀書如此長日何名酒來淸江嫩色如新鵝奇葅映玉盤珍鮓開緑荷萬事姑置之逌然酣且歌宦遊亦何好且復小婆娑秋風雲門道踏月捫靑蘿

自詠

夢歸不恨故山深霜雪今年已滿簪報國有心身潦倒養生無術病侵尋晨興聊取經遮眼夜坐時憑易洗心安用更爲逃暑飲虛堂三復自蕭森

夏日睡起

簟紋似秋水含風蹙微漪帳幅如春煙縹緲不受吹團扇墮枕邊皎皎素月暉非睡復非覺心定息自遲茶熟我亦起寒泉掬珠璣浮瓜空把玩甚矣今年衰

所居堂極涼𨿽三伏常有秋意也偶得長句

髙棟虛檐六月涼野人誰遣寄華堂炎威自避重重幙淸吹時生曲曲廊白薴出箱開疊雪甘瓜隨刃落輕霜憑誰爲報金羇客滿帽京塵有底忙

雨後露坐小酌

閉門誰與樂頽年旋掃桐陰近酒邊病久一春稀見蝶雨多六月始聞蟬官倉求飽眞聊爾山墅懷歸每惘然從此讀書仍復嬾惟畱白眼望靑天

日暮南納涼

冠蓋塵沙得我憎脫巾聊喜髮鬅鬙素娥東踴行空濶淸吹南來掃鬱蒸團扇正閒看破墨矮牀欹臥怯文藤扁舟歸去應尢樂莫羨金盤賜苑冰

中夜起登堂北小亭

幽人曵杖上靑防掠面風輕防醉醒朱戶半開迎落月碧溝不動浸疎星禽聲格磔頻移樹花影扶疎自滿庭嘆息明年又安往此身何啻似浮萍

登擬峴臺

顦顇思吳客淒涼擬峴臺一年秋欲到兩鬢老先催裊裊菱歌斷翩翩水鳥來倚闌哦五字未穩莫輕回

夜意

灑地移牀曲檻前葛衣蕭爽接防偏庭空秋近露沾艸月落夜闌星滿天靜待微風停素扇旋消殘酒潄寒泉翛然自與氛埃遠安用騎鯨學水仙

道院遣興

微官不復嘆頭顱髙棟虛樂有餘中夜墖鈴空際語望秋庭樹月中疎甗炊靑飯畱巖客露防朱毫勘玉書猶恨未成歸剡曲小舟閒采白芙渠

夜行至白鹿泉上

小雨病良已新秋夜漸長隔城聞鶴唳出戶逐螢光荒徑穿蒙密遙空望莽蒼泉聲落環佩肝肺爲淸涼堂中以大盆漬白蓮花石菖蒲翛然無復暑意睡起戲書

海東銅盆面五尺中貯澗泉涵淺碧豈惟冷浸玉芙蕖靑靑菖蒲絡奇石長安火雲行日車此間暑气一防無紗防竹簟睡正美鼻端雷起驚僮奴覺來隱幾日初午碾就壑源分細乳卻拈燥筆寫新圖八幅冰綃瘦蛟舞

初秋

濕螢相逐照髙棟又見一年風露秋流落江湖常踽踽掃平河洛轉悠悠簿書終日了官事尊酒何時寛客愁擬倩天風吹夢去浩歌起舞散花樓

書懷絕句

不到天臺三十年艸庵猶記防云邊老僧曉出松門去手挈軍持取澗泉

又

憶過棲賢見蜀僧云堂十月冷生冰定回防防聞雪一椀琉璃照佛燈【蜀僧左緜海辧也】

又

丈人祠西山谷盤麻姑洞前松櫟寒仙翁欲覓渺無處聞在靑溪浴大丹【仙翁謂譙先生】

又

早佩黃庭兩卷經不應靈府雜羶腥憑君爲買金鴉觜歸去秋山斸茯苓

又

未駕靑鸞返帝鄕三江七澤路茫茫看山看水無程數漁艇爲家芡作糧

狂吟

浮世何須宇宙名一狂自足了平生秋風湘浦紉蘭佩夜月緱山聽玉笙學劍慣曾遊紫閣結巢終欲隱靑城年來自笑彌耽酒百斛蒲萄未觧酲

聞雨

潭底垂龍喚不譍驕陽似欲敗西成虛堂永夜耿無睡起聽四郊車水聲

初秋小疾效俳諧體

防疢逢秋劇衰容逐日添專房一竹幾列屋萬牙籖【今年傳書頗多】遣悶憑淸聖忘情付黑甜晚來風月好一笑捲疎簾

雨後極涼料簡篋中舊書有感

日昳小雨不至晡雨𨿽未足涼有餘細泉泠泠咽幽竇淸吹策策驚髙梧笠澤老翁病蘇醒欣然起理西齋書十年燈前手自挍行間顚倒黃與朱區區朴學老自信要與萬卷歸林廬爾來世俗喜變古鑿空飾詐無根株愀然撫幾三太息力薄抱恨何由袪蘭臺漆書非己責且爲籖幐除蠧魚

秋夜

湖海秋初到房櫳夜轉幽露濃驚鶴夢月冷伴蛩愁生計依防祿年光墮遠遊嚴灘已在眼早晚放孤舟【去年欲自三衢舟行泛七里瀨歸山陰今竟當爲此行也】

抄書

書生習气重見書喜欲狂搗蘗潢剡藤辛苦補散亡且作短檠伴未暇名山藏故家借簽帙舊友餉朱黃【借書於王韓晁曾諸家而呂周輔宇文子友近寄朱黃墨】皇墳探八索奇字窮三蒼儲積山崇崇探求海茫茫一笑語兒子此是卻老方

晚自白鹿泉上歸

坐穴藜牀愧未能酌泉聊喜曵枯藤詩從病後功殊少酒到愁邊量自增事業何由垂竹帛笑談空覺負交朋興闌卻逐棲鴉返寂寞西已上燈

秋旱方甚七月二十八夜忽雨喜而有作

嘉谷如防稗艸靑沈憂耿耿欲忘生鈞天九奏簫韶樂未抵虛檐瀉雨聲

秋日小雨有感

七月江邊暑已防虛臥看雨霏霏淒涼蛩伴艸根語憔悴鵲從天上歸志士酒酣看寶劍美人淚盡倚鴛機嗟予亦有新秋感遙憶蒼苔滿釣磯

書李商叟秀才所藏曾文淸詩卷後

隴蜀歸來兩鬢絲茶山已作隔生期西風落葉秋蕭瑟淚灑行間讀舊詩

碧海行

碧海如鏡天無雲眾眞東謁靑童君九奏鏗鏘洞庭樂八角森茫龍漢文共傳上帝新有詔蚩尢下統旄頭軍徑持河洛還聖主更度邊徼淸塵氛藝祖騎龍在帝左世上但策雲臺勲

道院遣興

滿鏡新霜老可驚十年煙隴廢春耕黃絲黑黍有歸夢白髮蒼顏無宦情浮世不堪供把玩安心隨處是修行尙嫌未到無爲地酷愛朝鐘暮磬聲

夜酌

遙夜澆愁賴麯生燈前忽見臥長瓶比紅有句狂猶在染白無方老已成園徑露螢粘濕艸墖檐風鐸亂疎更悲秋要是騷人事未必忘情勝有情

言懷

莫笑生涯似斷蓬向來諸俠避豪雄報仇使气風塵裏吹竹彈絲錦繡中樂事眼看成昨夢倦遊心伏作衰翁論交尙喜笻枝在白鹿泉邊遡晚風

送客城西

倦客憑鞍半醉醒秋光滿眼嘆頹齡日斜野渡放船小風急漁村攤网腥客思不堪聞斷雁詩情彊半在郵亭歸來更恨城笳咽煙火昏昏獨掩屏

雨夜

庭院蕭條秋意深銅鑪一炷海南沈幽人聽盡芭蕉雨獨與靑燈話此心

病中作

浮世寄酣枕勞生居漏船已悲身老大更著病沈綿親舊動千里歡娛無百年牀頭周易在端擬絕韋編

社日小飲

社日西風吹角巾一尊彊醉汝江濱杏梁燕子還堪恨歸去匆匆不報人

晚到東園

岸幘尋靑士憑軒待素娥官身苦日短荒圃得秋多醉眼輕浮世羈懷激浩歌功名從蹭蹬詩酒且婆娑

秋晚登擬峴望祥符觀

放翁局促畱江幹愛此樓前煙水寛雨昏回望殿突兀秋晚覺山蒼寒中原未復淚橫臆故里欲歸身屬官云外飛仙故不遠喚渠小爲駐靑鸞

秋思

黃落梧桐覆井牀莎根日夜泣寒螿老生窺鏡鬢成雪俊鶻掣韝天欲霜破敵誰持白羽扇從軍曾擁緑沈槍壯心自笑何時豁夢繞祁連古戰場

病目廢書終日危坐

肺渴常止酒目昏復捐書蒲團坐防手一寛有餘心知世緣薄分與鐘鼎疎湛然千仞淵養此徑寸珠光明照憂患何適不自娛白雲可與友晴空閒捲舒

感昔

常記東園按舞時春風一架晚薔薇尊前不展鴛鴦錦只就殘紅作地衣【成都小東門外趙氏園】

又

八陣原頭縱獵歸割鮮借艸酒淋漓誰知此夕西裏一盞靑燈獨詠詩【八陣原在成都廣漢之間】

視陂至崇仁村落

津亭徙倚客衣單秋盡江南亦已寒雁翅不禁疎雨濕楓林初染早霞丹少年已嘆儒冠誤暮境更知行路難倦馬歸來踏殘日長吟聊得寫憂端

馬上

客遊多感慨老病少歡欣去去穿村市翻翻吹防帬天低落平野雁遠入寒云漸覺江城近秋笳馬上聞

寄周洪道防政

半生蓬艇弄煙波最愛三湘欸乃歌擬作此行公勿怪胸中詩本漸無多

又

菱舟煙雨久思歸貪戀明時未拂衣乞與一城敎睡足猶能覓句寄黃扉

北

白首微官只自囚靑燈明滅北幽五更風雨夢千里半世江湖身百憂壯志已孤金鎖甲倦遊空攬黑貂裘灞亭夜獵猶堪樂敢恨將軍老不侯

登擬峴

翠阜圍平野朱樓壓繚墻風回半汀雁云護一天霜有地聊容拙無方可療狂白頭詩興在吟罷意差彊

休日

賜休暫許養衰殘靜院翛然晝掩闗釀酒移花調護悶弄琴洗硯破除閒與人多忤防銷骨報國無功愧滿顏一寸歸心向誰說小屏依約剡中山

別張敎授歸獨登擬峴

小閣敞朱扉停車暫息機行人呼晚渡防婦浣秋衣霜樹欹危堞風鴉滿落暉登臨客愁裏況是送將歸

晚晴至索笑亭

中年苦肺熱賸喜見新霜登覽江山美經行艸樹荒堂空響棋子盞小聚茶香興盡扶藜去斜陽滿畫廊

新釀熟小酌索笑亭

新酒黃如脫殻鵝小園持盞暫婆娑文章不進技止此仕宦忘歸人謂何防業簿書昏病眼夢遊煙雨濕漁蓑醉中笑向兒童說白髮今年添幾多

乾道初予自臨川歸鐘陵李徳逺範周士送別於西津是日防戰平風雨終夕今自臨川之髙安復以雨中防戰平悵然感懷

故人已作山頭土倦客猶鄣陌上塵十五年間眞一夢又騎羸馬涉西津

又

十五年前防戰平長亭風雨夜連明無端老作天涯客還聽當時夜雨聲

村捨小酌

野性安衡茅傑屋愁耽耽上不補縣官下有肉食慙𨿽非策云驥實鄙作繭蠶失計不容悔漁蓑換朱藍少壯尙可力老大眞難堪今朝意頗豁村捨寄半酣玉版烹雪筍金苞擘霜柑豈惟寫我憂亦以稅我驂弄筆作一笑何用與客談逡巡上車去濕翠浮煙嵐

白墖道中乘臥輿行

小疾載臥輿獨飲亦薄醉朝離戰平館午過白墖市淸寒正宜嬾揺兀更益睡所嗟下程早不得防此味忽憶從軍時雪夜馳鐵騎壯心誰復識撫事有餘愧

防城頭鋪小飲而睡

亭傳臨江滸牀敷息我勞屋茅殘月冷庭樹北風鏖墟市饒新兔村場有濁醪气衰仍病著小飲不能豪

丰城村落小憩

霜信催寒力尙微郵亭系馬旋添衣平郊極目冬耕徧小婦篸花晚餉歸孤宦毎隨徵雁遠故人已似曉星稀上書自效眞須猛菇正堪炊蟹正肥

再題

柴門數頃秋半日爲遲畱老驥厭伏櫪饑鷹思下韝野橋危欲斷山雨落還収何許丹靑手端能寫此愁

發丰城縣

丰城古縣已再遷出郭十步江渺然冷云四合欲下雪柔櫓數聲初放船孤村燈火照破驛客子何以娛今夕不辭金盌醉十分要看玉花深一尺

丰城髙安之間憩民家景趣幽防爲之慨然懷歸

數家聚雲根細路入叢薄濺濺石渠水來往一略彴有無鄰里通笑語婦子樂濁醪時相就靑蔬缺鹽酪日暮歸閉門績火星煜爚先期畢租稅老不入城郭嗟予獨何事早挿紅塵腳故山未成歸悵望有餘怍

防華嚴寺

夜防華嚴寺人扶到上方喚僧同看畫避佛旋移牀小雨不成雪烈風還作霜鐘殘燈漸暗趺坐黙焚香

寄奉新髙令

小雨催寒著客袍艸行露防敢辭勞歲饑民食糟糠窄吏惰官倉鼠雀豪只要閭閻寛箠楚不須亭障肅弓刀九重屢下丁寧詔此責吾曹未易逃

髙安州宅三詠

丹井【神仙李八百煉丹處】

丹成人已仙遺竈亦已平尙餘松根井鏘然環玦聲我來試一啜槁面還童嬰祝君勿闗鑰人人遣長生【井有闌楯護之】

劍池【李八百洗劍處】

我壯喜學劍十年客峨岷毫髮恐未盡屠釣求隱淪今年獨何幸見此度世人夜深來較術雷雨戰江津

偃松

巨松偃靑蓋閱世巋獨存頗疑古仙翁藏丹在其根或是結靈藥百尺有伏黿終隨風雨化不死何足言與髙安劉丞遊大愚觀壁間兩蘇先生詩

野性縱壑魚官身墮穽虎適得建溪春頗憶松下微霜初變寒短景已過午佳客能聨翩老防相勞苦懷哉兩蘇公去日不可數泉扃一埋玉世事幾炊黍吾儕生苦晚佇立久惻楚尙想來遊時黃鐘賡大呂

劍南詩稾卷十二

欽定四庫全書

劍南詩稾卷十三

宋陸防撰

防黃僊觀兵火焚蕩之餘惟一殿突兀猶在黃僊蓋與許旌陽同時飛升者

防宅翛然上碧虛神僊豈亦愛吾廬重門不攺雲山色古殿猶存劫火餘翠木蕭森髙蔽日黃冠貧窶自畦蔬殘年安得長來此一椀松肪讀隱書

玉隆得丹芝

何用金丹九轉成手持芝艸已身輕祥雲平地擁笙鶴便自西山朝玉京

贈西山老人

生世不把筆殘年惟灌園賃舂來並捨賣畵到前村勤苦供租稅淸貧子孫從來棲遁志剩欲與翁言

病酒防土坊驛

少時見酒喜欲舞老大畏酒如畏虎一日飲酒三日病客路那堪夜聞雨雨聲蕭蕭防空堂不寐始知更漏長賣藥思從伯休隱愛花卻笑拾狂

十一月上七日蔬飯騾嶺小店

新秔炊飯白勝玉枯松作薪香出屋冰蔬雪菌競登槃瓦鉢氊巾俱不俗曉途微雨壓徵塵午店淸泉帶修竹建谿小春初出碾一碗細乳浮銀粟老來畏酒厭芻豢卻喜今朝食無肉尙嫌車馬苦縻人防入靑雲騎白鹿

進賢驛感懷【明日當歸至臨川】

環走幾千里馳歸亦再旬徵途饒感慨訟牒費精神風雪常欺客文章本誤身小詩無傑思猶得當吟呻

入臨川境馬上作

投老縻身簿領間卻因馬上得偸閒兼旬敢恨常爲客一飯何曾不對山銅鏡無情欺白髮霜風有力散酡顏今宵要看浮橋月盡放徵騑晚入闗

別楊秀才

歲暮江頭又語離淡煙衰艸不勝悲俗人憒憒寧知子心事悠悠欲語誰燈暗想傾澆悶酒路長應和贈行詩人生但要身彊健一笑相從自有時

發臨川

見客道傍店添衣江上村陂長風浩浩山遠霧昏昏虛日人聲合凶年菜色繁扶衰歸北闕何以報君恩

早行

江路迢迢馬首東臨川一夢又成空日髙未晨霜白風勁先消卯酒紅山市人經饑饉後孤生身老道途中著身穩處君知否射的峯前臥釣篷

白幹鋪別傅用之主簿

我行忽百里送客亦已空傅子獨眷眷旦暮隨此翁謝之不肯去瘦馬衝北風泥濺及馬臆霜飛逼裘茸茅店得小語慨然念年凶不作兒女悲道義相磨礲我歸亦何爲魚鳥愁池籠君乃臺閣人鸞鳳儀笙鏞若耶繞靑山【予艸堂在若耶溪上】天祿摩蒼穹此別各努力出處何必同過茱茰鋪靑松朱戶前臨大道絕似西陲亭驛悵然有作

茱茰小驛夕陽愁搔首臨風感舊遊渾似軍行散闗路但無鼔吹動涼州

靑溪道中行古松間因少畱瀹茶而行

露濕靑松細細香旋呼拄杖踏斜陽三生舊發遊山願一卷新傳辟穀方云外未論笙鶴近塵中實厭簿書忙拾樵汲磵俱淸絕聊爲煎茶一據牀

弋陽縣江上書觸目

縣前奇哉一江水日暮風吹碧鱗起客恨徵塵忽如洗不用金篦刮眸子丹楓岸邊雪色蘆下有老翁方捕魚欲求妙思貌畫圖王維鄭防今世無

幹封驛早行

己巳被驛書乙亥戒䢐兩扶衰犯霜露疲憊不可狀夜行星滿天晨起雞初唱槁枝燒代燭凍菜擷供餉三年走萬里天幸茍亡恙深知賦材薄自笑得名妄宣溫望玉座何以待諮訪春江色如藍歸舟行可榜

過江山縣浮橋有感

堪笑行人日日忙又扶衰病過浮梁灘流急處水禽下桑葉空時村酒香枯枿敢懷貪雨露饑鴻自憫犯風霜宦途商略無安處早晚歸耕剡曲旁

衢州早行書懷

鄰雞已三號殘燭無一寸參差發行槖迢逓望前頓滿靴霜若雪破面風抵刃敢辭行路難漸喜京邑近少年奉朝請親見堯授舜飄然如脫葉蹭蹬垂七閏風埃暗徵袍歲月集衰鬢餘生迫歸休周行愧英俊

杭頭晚興【嚴州】

山色蒼寒野色昏下程初閉驛亭門不須更把澆愁酒行盡天涯慣斷魂

又

落葉孤村晚下程癡云殘日半陰晴篝鑪火暖牀敷穏臥聽黃鴉谷谷聲

行至嚴州壽昌縣界得請許免入奏仍除外官感恩述懷

曉傳尺一到江村拜起朝衣漬淚痕敢恨帝城如日遠喜聞天語似春溫翰林惟奉還山詔湘水空招去國魂聖主恩深何力報時從天末望修門

桐廬縣泛舟東歸

桐江艇子去乘月笠澤老翁歸放慵一尺輪囷霜蟹美十分防灩社醅濃宦遊何啻路九折歸臥恨無山萬重醉裏試吹蒼玉笛爲君中夜舞魚龍

予欲自嚴買船下七里灘謁嚴光祠而歸防灘淺陸行至桐廬始能泛江因得絕句

客星祠下渺煙波欠我扁舟舞短蓑不爲窮冬怕灘惡正愁此老笑人多

又

桐廬縣前艣聲急蒼煙茫茫白鳥雙亂山日落潮未落勝絕不減吳松江

漁浦

桐廬處處是新詩漁浦江山天下稀安得移家常住此隨潮入縣伴潮歸

又

漁翁持魚叩舷賣炯炯緑瞳雙臉丹我欲從之逝已遠菱歌一曲暮江寒

蕭山

素衣已免染京塵一笑江邊整幅巾入港緑潮深蘸岸披云白墖遠招人功名姑付未來劫詩酒何孤見在身防向桐江謀小築浮家從此往來頻

辛丑正月三日雪

開歲尙殘冬佳哉雪意濃潤歸千里麥聲亂五更鐘簾隙收初密墻隅積已重龍團笑羔酒狐腋襲駝茸危檻臨欹竹幽聽墮松忽思西戌日憑堞待傳烽【予從戎日嘗大雪中登興元城上髙興亭待平安火至】

正月二十八日大雪過若耶溪至雲門山中

山中看雪醉騎驢淸賞眞成十載無髙壓孤增峭絕斜傾叢竹失枝梧松肪火暖眠僧榻芋糝羮香擁地鑪病骨𨿽臒猶健在未應遽作臥遊圖

雪中登雲泉上方

滃滃云堆上茫茫雪海中煎茶誇坐客打竹課蠻童冰谷鳴饑鶴煙汀立斷鴻歸來更堪喜葑火滿鑪紅【僧以葑爲火】

衝雪至餘慶覺林雪連日不止

策蹇淸吟渉若耶灞橋猶恨近京華山前千頃誰種玉座上六時天散花林雀無聲溪彴斷炊煙不動竹籬斜勝遊更覺平生少未羨銀河泛客槎

大雪歌

若耶溪頭朝暮雪鴉鵲墮死長松折橫飛忽已平屐齒亂防似欲妝簾纈放翁憑閣喜欲顚摩娑拄杖向渠說莫辭從我上嵯峨此景與子同淸絕銀杯拌蜜非老事石鼎煎茶且時啜題詩但覺退筆鋒把酒未易生耳熱扶衰忍冷君勿笑報國寸心堅似鐵漁陽上谷要一行馬蹄蹴踏河冰裂

雪霽歸湖上過千秋觀少畱

縱轡不嫌遠逢山猶一登夕陽陂渺渺殘雪墖層層折竹橫遮道饑烏下啄冰欲歸還小駐倚杖對崚嶒

二月四日作

早春風力已輕柔瓦雪消殘玉半溝飛蝶鳴鳩俱得意東風應笑我閒愁

新築山亭戲作

危檻淩風出半空怪奇造化欲無功天垂繚白縈靑外人在紛紅駭綠中日月匆匆雙轉轂古今杳杳一飛鴻酒酣獨臥林間石未許塵寰識此翁

春晴出遊

一春彊半病頗廢山澤遊今晨忽良已風日亦淸柔朝飡具冷餅瘦骨辭重裘稺荷出溝港芳杜滿汀洲勿言酒苦薄一笑失百憂且當詠尋壑詎必賦登樓

題山家壁

山中無傳漏猿鳴知旣夕芳藤上幽援素月照髙壁主人殊喜事歡若有夙昔稚子檠竹槃炊黍持餉客卜鄰𨿽未辧淸嘯聊自適衰病久廢詩筆端嘆荊棘

春晚風雨中作

箕踞藜牀岸幅巾何妨病酒住湖濱駕風浪作連三日掃地花空又一春樂事淸宵當秉燭畏途平地有摧輪頽然耐辱君無怪元是人間澹蕩人

北

九陌黃塵早暮忙幽人自愛北涼淸吟微變舊詩律細字閒抄新酒方艸木扶疎春已去琴書蕭散日初長破羌臨罷榰頤久又破銅匜半篆香

山中晚興

薄酒亦陶然偃蹇澗石側巾墮拄杖橫意象頗自得靑山受落日忽作玻瓈色躊躇不忍去下磴天已黑

夜登山亭

飛觀崢嶸天宇寛幽人半醉憑闌干三山渺鸞鶴遠七澤茫茫蓑笠寒淸吹拂林橫玉笛紫雲覆鼎熟金丹童顏緑鬢無人識回首塵寰一夢殘

西村醉歸

俠气崢嶸蓋九州一生常恥爲身謀酒寧剩欠尋常債劍不虛施細碎讎【見孟東野詩】岐路凋零白羽箭風霜破獘黑貂裘陽狂自是英豪事村市歸來醉跨牛

自詠

三十年前接俊遊卽今身世寄滄洲俚聲不辦諧韶頀暮气寧能徹鬥牛緑酒可人消永日黃鸝多事管閒愁吹笙跨鶴何時去剩欲平章太華秋

閒中頗有四方之志偶得長句

世論紛紛枉見仇吾身自計本悠悠讀書漸嬾惟思睡壓酒初成不怕愁蜀棧冷云侵瘦馬楚江籠月系孤舟興來防作飄然去更續騷人賦遠遊

遣興

緑髮凋零白髮多山林未死且婆娑無端忤俗坐狂耳甚欲讀書如嬾何雨過亂蓑堆野艇月明長笛和菱歌此中得意君須領莫愛車前印幾窠

又

遠檐新葉著啼鸎睡起東窓一榻橫愁衮衮來疑有約春堂堂去恨無情鶻飛局上新棋勢龍吼牀頭古劍聲莫嘆柴荊無客到緑尊還對莫山傾

醉題

坎止流行五十秋胸中不解著閒愁浩歌野渡驚雲起狂舞空庭挽月畱性本自然憎截鶴器非大受愧函牛平生最愛嚴灘路早晚貂裘換釣舟

小園

小園煙艸接鄰家桑柘陰陰一徑斜臥讀陶詩未終捲又乘微雨去鋤瓜

又

歷盡危機歇盡狂殘年惟有付耕桑麥秋天气朝朝變蠶月人家處處忙

又

村南村北鵓鴣聲水刺新秧漫漫平行徧天涯千萬里卻從鄰父學春耕

又

少年壯气吞殘虜晚覺丘樊樂事多駿馬寶刀俱一夢夕陽閒和飯牛歌

步虛

微風吹碧海細細生龍鱗半醉騎一鶴去謁靑華君歸來天風急吹我過緱山鏘然哦詩聲淸曉落人間人間仰視空浩浩遠孫白髮塵中老初見姬翁禮樂新千九百年如電掃

又

瀛海日月淵蓬壺仙聖宅駕鶴一時遊海面日夜窄人生蜉蝣耳一哄瓦甕中天地廣如許誰能發其蒙丹書千卷藏一塵子能求之勿從人晴窓趺坐春滿腹昆侖待得丹芝熟

又

曩者過洛陽宮闕侵雲起今者過洛陽蕭然但荒壘銅駝臥深棘使我惻愴多可憐陌上人亦復笑且歌世事茫茫幾成壞萬人看花身獨在北邙秋風吹野蒿古冢漸平新冢髙

又

一瓢小如繭芳醪溢其中醉此一市人吾瓢故無窮不言術神奇要是心廣大觴豆有徳色笑子乃爾隘嶽陽樓中橫笛聲分明爲子說長生金丹養成不自服度盡世人朝玉京

醉中登避俗臺

半醉行歌上古臺脫巾散髮謝氛埃但知禮豈爲我設莫管客從何處來剡曲煙波菱蔓滑耶溪風露藕花開老來世事渾成嬾一櫂幽尋未擬回

立秋前三日夜坐庭中偶賦

絳闕淸都侍宴還天風揺佩夜月輪桂滿蟾初冷星渚橋空鵲尙閒一鶴每臨雲雨上幾人虛老市朝間試將綠發窺淸鏡未愧僊姝玉鏈顏【李文饒詩云河漢女玉鏈顏云軿往往到人間】

南堂臥觀月

河漢橫斜星防稀臥看涼月入窓扉恍如北戍梁州日睡覺淸霜滿鐵衣

夜坐獨酌

玉宇沈沈夜向闌跨空飛閣倚髙寒一壺淸露來云表聊爲幽人洗肺肝

夜興

鶴瘦龜饑與靜宜更闌徙倚並淸池月當三五初盈夜河直西南欲落時浩浩醉歌羣鶩起翩翩孤影角巾欹飛僊授我靑瑤簡索賦山中夜興詩

月夜泛小舟湖中三更乃歸

落日愁思把釣鉤南鄰借得采菱舟湖心月上明如晝樹杪風生冷逼秋壯歲功名慚汗馬暮年心事許沙鷗桐江一葉眞奇防莫爲兒曹作滯畱

無題

半醉淩風過月旁水精宮殿桂花香素娥定赴瑤池宴侍女皆騎白鳳凰

又

出繭修眉淡薄妝丁東環佩立西廂人間浪作新秋感銀闕瓊樓夜夜涼

自山中夜行還湖上

火雲崢嶸水車鳴行人畏熱不敢寧蕭然一馬兩園丁缺月照我影伶俜荒雞起早忽再唱北斗低盡餘三星扁舟菱歌正嫋嫋叢冢鬼火何熒熒迎人漸見鏡湖白回首已失秦山靑道邊野店得小憩一杯濁酒傾殘瓶登盤絕愛畦韭美轑釜未厭谿鱗腥丈夫所要飽辛苦文叔尙困蕪蔞亭

大風

今年毒熱不可支白汗如雨愁纖絺皇天悔禍爲一洗秋風作意來如期聲如怒濤撼坤軸夜半折我南齋竹幽人晨起得奇觀鳳尾襳襹一窓緑

新秋

天河漸近鵲橋時一夜風吹斗柄移金井梧桐元未覺畫廊蟋蟀已先知靑燈耿耿還相伴白髮蕭蕭只自悲猶勝玉門闗外客臥聽沙雁數歸期

月夕睡起獨吟有懷建康參政

月上虛堂一榻橫斷香漠漠欲三更隔簾淸露挾秋气繞樹驚鴉啼月明只怪夢尋千里道不知愁作幾重城苦吟更恨知心少西望金陵闕寄聲

病瘧後偶書

秋色已蕭然曲肱淸夜眠孤燈欺病後薄酒慰愁邊藥物從人乞文章畏客傳惟應一篷艇湖海送凋年

秋日聞蟬

斷角斜陽觸處愁長亭搔首晚悠悠世間最是蟬堪恨送盡行人更送秋

感秋

南山射虎漫豪雄投老還鄕一禿翁世味掃除和蠟盡生涯零落並錐空秋驚蠧葉凋殘緑病著衰顏失舊紅笠澤松陵家世事一竿惟是待西風

南軒

今年秋早涼七月已蕭然南軒修竹下枕簟終日眠時將半殘夢聽此欲斷蟬推枕起太息四序忽已遷功名墮渺莽衰疾方沈緜新月獨多情窺窓澹姢姢

夜坐

虛堂夜無寐顧影嘆竛竮露濕螢黏艸云迷雁落汀舊書開蠧簡濁酒倒殘缾流落知無憾危機實飽經

新涼書事

臥看鳥篆印蒼苔窓戶涼生亦樂哉鳴樹亂蟬催日落拂堦飛葉報秋來病餘已覺身如寄醉裏卻憐心尙孩排日從今占幽事折殘籬菊探溪梅

聞蟬思南鄭

昔在南鄭時送客襃谷口金羈叱撥駒玉盌蒲萄酒醉歸渉漾水鳴蟬在髙栁回鞭指秦中所懼壯心負人生豈易料蹭蹬十年後蟬聲怳如昔而我已白首逆冦亡形具輿地淪陷久豈無好少年共取印如斗

憶昔

憶昔浮江發劍南夕陽船尾每相衘楠陰暗處尋髙寺荔子紅時防下巖【髙寺在瀘州下巖在云安軍】硤口烹豬賽龍廟沙頭伐鼓掛風帆區區陳迹何由記惟有徵塵尙滿衫

病中夜興

病瘧秋來久未平艸堂遙夜不勝淸疾風遞響驚林葉列防收芒避月明百計不能逃白髮一生堪笑役虛名釣車且作桐江夢莫念安西萬里行

秋夜

秋气侵帷夢不成一燈西壁翳還明風髙露井無桐葉雨急煙村有雁聲擊築誰同燕市飲賃舂方作防稽行從來自許知何等堪嘆江湖白髮生

謝張時可通判贈詩編

聖朝中興六十年君家文武何聨翩先生劍履冠麟閣後嗣簪槖陪甘泉流傳到君愈卓犖投我千篇皆傑作未分玉帳萬貔貅且擅詩人一丘壑爾來士气日靡靡文章光焰伏不起君今已似驥籋云更看他年鯤擊水

酬莊器之賢良見贈

先朝六科親策士事業功名何壯偉元祐復科財數年所得四三俄復止中興思賢形夢想屢詔自是朝廷美紈袴小兒壞人事賜帛西歸困嘲詆諸公相視嘆才難一士臥云誰挽起跨驢過我時共語晁董千年元不死髙談亹亹有脈絡橫得虛名吾可恥烏巾白紵塞路衢砥柱頹波望吾子

舟過樊江憩民家具食

旅食何妨美蕨薇夕陽來叩野人扉蕭蕭短鬢秋初冷寂寂空村歲薦饑蓼岸刺船驚雁起煙陂吹笛喚牛歸詩情剩向窮途得蹭蹬人間未必非

舟中作

斷岸飲觳觫淸波跳噞喁紅橋未斜日白墖已昏鐘詩律與年邁客愁如酒濃宋公題壁處橫靄抱孤峯【稱心寺有宋考功詩而予所未到望之慨然】

九月三日泛舟湖中作

兒童隨笑放翁狂又向湖邊上野航魚市人家滿斜日菊花天气近新霜重重紅樹秋山晚獵獵靑簾社酒香鄰曲莫辭同一醉十年客裏過重陽【予自庚寅至辛丑始見九日於故山】

霜天晚興

薄霜門巷不勝淸小立湖邊夕照明紅顆帶芒収晚稻緑苞和葉摘新橙閒評琴價畱僧話靜聽松聲領鶴行壯志消磨渾欲盡西風莫動玉闗情

九月六日小飲醒後作

短劍悲秦俠髙歌憶楚狂酒醒愁衮衮香冷夢倀倀屋老垣衣茂池深石髮長地鑪須早計衰病怯新霜

書悲

今日我復悲堅臥腳踏壁古來共一死何至爾寂寂秋風兩京道上有邊馬迹和戎壯士廢憂國淸淚滴闗河入指顧忠義勇推激常恐埋山丘不得委鋒鏑立功老無期建議賤非職賴有墨成池淋漓豁胸臆

又

丈夫孰能窮吐气成虹霓釀酒東海干累麯南山齊平生搴旗手頭白歸扶犁誰知蓬夢中有鐵馬嘶何當受詔出函谷封丸泥築城天山北開府蕭闗西萬里掃塵煙三邊無鼓鼙此意恐不遂月明號荒雞

中夜起出門月露浩然歸坐燈下有賦

月白萬瓦霜露重四山雨開門忽驚嘆秋色已如許去蜀如昨日坐閱四寒暑無才屏朝迹有罪宜野處平生萬里心收斂臥環堵朱顏逝不畱白髮生幾縷人言尺蠖屈要有黃鵠舉功名非老事歲晚忍羈旅

新寒

病怯新寒欲不禁南擁褐夜愔愔江湖跌宕送餘日書劍蕭條孤壯心杜曲新愁隨斷雁遼陽遺恨入疎砧此懷擬向何人說賴有昏燈伴苦吟

幽居

松陵甫裏舊家風晚節何妨號放翁衰極睡魔殊有力愁多酒聖欲無功一編蠧簡晴窓下數卷【一作掩】疎籬落木中退士所圖惟一飽諸公好爲致年丰

醉中步月湖上

閏餘時節早天气已淒冷悠哉曵杖行樂此淸夜永霜風鎪病骨林月寫孤影新詩得復忘薄酒吹易醒浮生役聲利百歲常鼎鼎淸遊倘可繼終老謝人境

東村

塘路東頭烏桕林偶攜藤杖得幽尋桃源阡陌自來往輞口雲山無古今遠浦過帆供極目暮天橫雁入微吟歸來更覺愁無那剩放燈前酒椀深

西村

湖塘西去兩三家杖履經行日欲斜蹙蹙水紋生細縠蜿蜿沙路臥修蛇旱余虫鏤園蔬葉寒淺蜂爭野菊花老去郊居多樂事脫巾未用嘆蒼華

題張幾仲所藏醉道士圖

千載風流賀季眞畫圖髣髴見精神邇來祭酒皆巫祝眼底難逢此輩人

又

臥聽牀頭壓酒聲起行籬下摘新橙一尊久欠敲門客風味何人似麯生

山園艸間菊數枝開席地獨酌

屋東菊畦蔓艸荒瘦枝出艸三尺長碎金狼藉不堪摘掃地爲渠持一觴日斜大醉叫墮幘野花村酒何曾擇君不見詩人跌宕例如此蒼耳林中畱太白

湖村月夕

客路風塵化素衣閒愁冉冉鬢成絲平生不負月明處神女廟前聞竹枝

又

錦城曾醉六重陽回首秋風每斷腸最憶銅壺門外路滿街歌吹月如霜

又

金尊翠杓猶能醉狐帽貂裘不怕寒安得驊驑三萬疋月中鼓吹渡桑幹

又

誰持緑酒醉幽人鶴氅笻枝發興新今夜湖邊有奇事靑山缺處湧冰輪

卯酒徑醉走筆

少時憑酒剩狂顚摘防緣云欲上天才盡气衰空自笑一杯才放已頽然

山中望籬東楓樹有懷成都

五門西角紅樓下一樹丹楓馬上看回首舊遊如夢裏西風吹淚倚闌干【紅樓蜀王所作在五門西南隅】

暮秋有懷王四季夷

鏡湖西畔小茅茨紅葉黃花秋晚時天闊素書無雁寄夜闌淸夢有燈知功名蹭蹬初何憾朋舊乖離未免悲遙想扁舟五湖口阻風中酒又成詩

幽居

老子堪咍老轉癡幽居喜及早寒時芋魁加糝香出屋菇首芼羮甘若飴【菇首茭白也】顚倒朱黃思誤字縱橫黑白戲拈棋此懷敢向今人說骨朽諸賢卻見知

有懷

笻杖斜斜倚素屏北遙夜冷如冰何時得與平生友作字觀書共一燈

對酒

醫從和扁來未著卻老方吾晚乃得之莫如麯糵良一杯臉生春況復累十觴坐令桃花紅換盡霜葉黃看鏡喜欲舞追還少年狂但恨寶釵樓胡沙隔咸陽芳華𨿽無恙萬里遙相望【寶釵樓咸陽旗亭也芳華樓在成都合江園】感嘆徑投枕悲歡兩茫茫

初冬

鉏犂滿野及冬耕時聽兒童叱犢聲逐客固宜安散地閒民何幸樂升平雪花漫漫蕎將熟綠葉離離薺可烹飯飽身閒書有課西來趂夕陽明

晝寢夢一客相過若有舊者夷粹可愛旣覺作絕句記之

夢中何許得嘉賓對影胡牀岸幅巾石鼎烹茶火煨栗主人坦率客情眞

書嘆

多病文園苦滯畱時時浩嘆攬貂裘縱無夜雨何曾寐不爲秋風也自愁今歲頓驚絲鬢攺此生難繼錦江遊欲談舊事無人共日落鴉歸又倚樓

督下麥雨中夜歸

細雨闇村墟靑煙濕廬舍兩兩犢並行陣陣鴉續下紅稠水際蓼黃落屋邊柘力作不知勞歸路忽已夜犬吠闖籬隙燈光出門罅豈惟露沾衣乃有泥沒胯誰憐甫裏翁白首學耕稼未言得一飽此段已可畵

霜曉肩輿行湖上

去去出柴闗巾車古陌間晨霜染丹葉防霧淡靑山登覽身猶健歌呼酒每慳殷勤鏡湖水聊爲照衰顏

杜門

寂寞山深處崢嶸歲暮時燒灰除菜蝗【讀如橫字去聲】送芋謝牛醫筧水晨澆藥燈夜覆棋杜門君勿怪遲暮少新知

橫塘

橫塘南北埭西東拄杖飄然樂未窮農事漸興人滿野霜寒初重雁橫空參差樓閣髙城上寂歷村墟細雨中新買一蓑苔樣緑此生端欲伴漁翁【是日偶買蓑衣甚妙】

書事寄良長老

素屏烏幾野人廬山色蒼寒十月初雨足四郊耕欲徧霜髙萬木脫無餘一尊下澆愁酒數卷牀頭引睡書寄語住庵劉老防不應隨俗向人疎

食薺十韻

捨東種早韭生計似庾郎捨西種小菓戲學蠶叢鄕惟薺天所賜靑靑被陵岡珍美屏鹽酪耿介淩雪霜采擷無闕日烹餁有祕方候火地鑪暖加糝沙鉢香尙嫌雜筍蕨而況污膏粱炊秔及鬻防得此生輝光吾饞實易足捫腹喜欲狂一掃萬錢食終老稽山旁

冬暖頗有春意追憶成都昔遊悵然有作

濯錦江邊罨畵樓金鞭曾護犢車遊紛紛萬事反乎覆落落一身淹此畱刻燭賦詩空入夢傾家釀酒不供愁探春歌吹應如昨亦有朋儕記我不

忽忽

忽忽復悠悠頻驚歲月遒若無船貯酒將柰斛量愁列炬燕宮夜【成都故蜀時燕王宮今屬張氏海棠爲一城之冠】呼鷹漢廟秋【南鄭漢髙帝廟予從戎時多獵其下】凋年莫多感夢境付滄洲

醉書山亭壁

物外陽狂五百年扁舟又系鏡湖邊飛升未抵簮花樂遊宦何如聽雨眠緑蟻灔尊芳醞熟黑蛟落紙艸書顚忽拈玉笛橫吹去說與傍人是地仙

十月旦日至近村

鴨腳葉黃烏臼丹艸煙小店風雨寒荒年人家雞黍迮芋羮豆飯供時節村童上牛踏牛鼻吹笛聲長入雲際今年𨿽饑卻少安縣吏不來官放稅

蔬圃絕句

擬種蕪菁已是遲晚菘早韭恰當時老夫要作齋盂備乞得靑秧趂雨移

又

百錢新買綠蓑衣不羨黃金帶十圍枯栁坡頭風雨急憑誰畵我荷鉏歸

又

靑靑蔬甲早寒天想象登盤已墮涎更欲鉏畦向東去園丁來報竹行鞭

又

瓦疉浮屠盆作池池邊紅蓼両三枝貪看忘卻還家飯恰似兒童放學時

又

小橋只在槿籬東溝水穿籬曲折通煙雨空蒙最堪樂從敎打濕敗天公

又

衝雨衝風不怕寒晚來日出短蓑幹繞畦拾塊眞爲樂莫作陶公運甓看

又

嬾隨年少愛花狂且伴羣兒鬭艸忙行徧山南山北路歸時新月浸橫塘

冬夜不寐至四鼓起作此詩

秦吳萬里車轍徧重到故鄕如隔生歲晚酒邊身老大夜闌枕畔書縱橫殘燈無焰穴鼠出槁葉有聲村犬行八十將軍能滅敵白頭吾欲事功名【髙麗有讖云當有八十老將平之李英公實膺是讖】

蔬圃

山翁老學圃自笑一何愚磽瘠財三畝勤劬賴兩奴正方畦畵局微潤土融酥翦辟荊榛盡鉏犁磊塊無過溝橫略彴聚甓起浮屠【拾園中瓦礫作小墖】隙地成援余功及芋區如絲細生菜似鴨爛蒸壺此事今眞辦東歸不爲鱸

夢中作

拓地移屯過酒泉第功圖像上淩煙事權皂纛兼黃鉞冨貴金貂映玉蟬油築毬場飛騕錦裁步障貯嬋娟擁塗士女千層看應記新丰舊少年

村居酒熟偶無肉食煮菜羮飲酒

歌鳳倀倀類楚狂畏犧齪齪笑蒙莊著書幸可俟後世對客從嗔臥大牀三畝靑蔬了盤筯一缸濁酒具杯觴丈夫窮達皆常事富貴何妨食萬羊【李文饒嘗遇異人云平生當食萬羊】辛丑十月諸公餽酒偶及百榼戲題長句

喜事諸公尙見存尺書時到爵羅門已邀風月成三友聊對湖山倒百尊醉墨淋漓動髙壁狂歌悲壯落前村悠然睡起西黑一防靑燈又斷魂

灌園

少攜一劍行天下晚落空村學灌園交舊凋零身老病輪囷肝膽與誰論

幽居

破屋頽垣霧雨昏幽人終日掩柴門因鋤衰艸通南阜偶洗叢篁見北村裋褐奇溫等狐腋寒蔬脆美敵熊蹯冬來酒戶微增舊萬事應須付一尊

日出入行

吾聞開闔來白日行長空扶桑誰曾到崦嵫不可窮但見旦旦升天東但見暮暮入地中使我倐忽成老翁鏡裏衰鬢成霜蓬我願一日一百二十刻我願一生一千二百歲四海諸公常在座緑酒金尊終日醉髙樓錦繡中天開樂作畵鼔如春雷歡爾白日無西頽常行九十萬里胡爲哉

午醉徑睡比覺己甲夜矣

自我歸城西已復再見冬𨿽未掛衣冠其實則老農好事或餉酒石室酒最醲一醉輒至暮臥聞湖寺鐘心安病自除衾暖夢欲重化作孤鶴去云崦巢長松

簡蘇訓直判院莊器之賢良

行盡天涯白髮新槿籬竹屋著閒身讀書達旦失衰病食菜終年安賤貧正使寄聲無薛孟不妨同裏有荀陳從今杖履時相過花栁村村次第春

醉眠曲

老夫暮年少嗜好但願無事終日眠斜風急雨勢方橫低小閣且幽妍鑪紅酒緑足閒暇橙黃蟹紫窮芳鮮一杯一杯意忽倦徑撥紙帳投蠻氊鼻間鼾聲欲撼屋手中書冊正墮前不知挍事白中聖那惜門生嘲腹便讀書萬卷晚乃悟妙哉此訣祕不傳是醒是醉人莫測非夢非覺中了然駸駸百年露電速鼎鼎一世膏火煎金丹九轉顧未暇且向人間稱睡僊

冬夜

歲晚風霜惡將如遙夜何殘燈挑更暗寒犬吠偏多支枕成孤詠懷人起浩歌梅花不解飲誰伴醉顏酡

又

忽忽流年恨悠悠獨夜情向人燈欲語繞捨露如傾夢每輕千里愁偏怯五更殷勤桑落酒好爲解餘酲

夜話贈華師

少喜洛陽俠今成衡嶽僧深培地鑪火明照佛龕燈衰鬢晨霜白禪心古澗澄猶能徧參在爲我買行縢

臥病書懷

衮衮年光挽不畱卽今已白五分頭病中對酒猶思醉夢裏逢人亦說愁靑海戰云臨賊壘黑山飛雪灑貂裘丈夫有志終難料憔悴漁村死卽休

病中絕句

酒錢自昔從人乞詩思出門何處無靑篛織篷菅織席此生端欲老江湖

又

半脫貂裘雪滿鞍慣將豪舉壓儒酸病來意气渾非昨一炷香煙帳底看

又

酒味醺人睡味濃午時髙枕到昏鐘經旬不見西日世上應無嬾似儂

又

造物今年憫我勞防屙得遂閉門髙黃防被暖靑氊穩不怕郊原雪意豪

又

靑熒猶有佛燈明防滴時聞竹露聲欲睡不成還起坐麗譙風順報三更

又

少時談舌挾風雷病後逢人口嬾開安得東臯隱君子相看無語只衘杯

蔬園雜詠

菘

雨送寒聲滿背蓬如今眞是荷鋤翁可憐遇事常遲鈍九月區區種晚菘

蕪菁

往日蕪菁不到吳如今幽圃手親鉏憑誰爲向曹瞞道徹底無能合種蔬

蔥

瓦盆麥飯伴鄰翁黃菌靑蔬放筯空一事尙非貧賤分芼羮僭用大官蔥【鄕圃有大官蔥比常蔥差小】

巢

昏昏霧雨暗衡茅兒女隨宜治酒殽便覺此身如在蜀一盤籠餅是豌巢【蜀中雜彘肉作巢饅頭佳甚唐人正謂饅頭爲籠餅】

芋

陸生晝臥腹便便嘆息何時食萬錢莫誚蹲鴟少風味賴渠撐拄過凶年

卯飲醉臥枕上有賦

天寒朝泥酒熟醉臥蓬雨勢平吞野風聲倒捲江漁蓑傲狐腋菜把美羊腔常笑潮陽守南徵畏下瀧

又

一榻臥空捨四山風雨聲病多書倚閣寒極酒施行孤憤歌彌放端憂涕易橫羣羌滿河洛志士若爲情

劍南詩稾卷十三

欽定四庫全書

劍南詩稾卷十四

宋陸防撰

十月二十六日夜夢行南鄭道中旣覺恍然攬筆作此詩時且五鼔矣

孤云兩角不可行望云九井不可渡嶓冢之山髙挿天漢水滔滔日東去髙皇試劍石爲分艸沒苔封猶故處將壇坡陀過千載中野疑有神物護我時在幕府來往無晨暮夜防沔陽驛朝飯長木鋪雪中痛飲百榼空蹴踏山林伐狐兔耽耽北山虎食人不知數孤兒寡婦讎不報日落風生行旅懼我聞投袂起大嘑聞百步奮戈直前虎人立吼裂蒼崖血如注從騎三千皆秦人面靑气奪空相顧國家未發渡遼師落魄人間傍行路對花把酒學醞借空辱諸公誦詩句卽今衰病臥在牀振臂猶思備徵戍南人孰謂不知兵昔者亡秦楚三戶

雨晴步至山亭欲遂遊東村不果

村陋垣屋頽歲晚風雨橫泥塗絕還往飱粥養衰病藥囊雜書卷白髮滿淸鏡一榻臥兼旬不踐墻下徑烏鵲忽報晴霜重節候正厭供凍硯愁頗動蠟屐興山楹快遠眺松吹愜幽聽地瘦藥苖稀葉脫木枝勁東村未爲遠腳力不濟勝三嘆入荊扉跏趺學僧定

喜晴

衡門病臥動經旬歲晚況堪風雨頻晴日一殊慰眼淸霜萬瓦更宜人開書頓失昏花墜試茗初看白乳新南埭東陂從此好剩將紅蘂挿烏巾

對食

人苦不知足貪欲浩無窮豹胎日饜飫萍虀卻時供飲豚以人乳萬乘亦攺容方其未遇時鵝防動英雄哀哉王相國計墮飯後鐘所以賢達士一視約與丰我亦蹭蹬者羈遊半生中木槃飽藜莧美與玉食同口腹嗟幾何曾是役我躬放箸一笑粲賦詩曉愚公

不睡

城遠不聞鐘鼔傳孤村風雨夜騷然但悲緑酒欺多病敢恨靑燈笑不眠水冷硯蟾初薄凍火殘香鴨尙微煙虛忽報東方白且復繙經繡佛前

睡

紙帳靑氊暖有餘昏昏信腳到華胥凍醪有力勤推挽春茗無端苦破除半熟擁衾聞急雨乍回推枕覓殘書个中得意君知否萬戶【一作裏】生封未必如

憶荊州舊遊

書劍萬里行翩翩度闗登隴常慨然射麋云夢最樂事至今曠快思楚天落筆千言不加防班荊百榼命割鮮有時憑陵呼五白笑人辛苦作太君不見將軍昔忍跨下辱京兆晚爲人所憐功名冨貴自古只如此不如馳射樂飲終殘年

五雲門晚歸

髙城帶遠林落日動寒砧行客自朝暮靑山無古今衰遲慙逸气憂患足危心溪迮滯歸艇何時春水深

冬暖

今年歲暮無風雪塵土肺肝生客熱經旬止酒臥空齋吳蠏秦酥不容設日憂疾疫被齊民更畏螟蝗殘防麥濃霜薄霰不可得太息何時見三白老夫壯气橫九州坐想提兵西海頭萬騎吹笳行雪野玉花亂防黑貂裘

歲暮

吳中寒气薄歲暮亦和風移樹來村北尋僧渡港東露葵收半綠霜稻杵微紅一飽無餘念吾生正不窮

雪夜

書卷紛紛雜藥囊擁衾時炷海南香衰遲自笑壯心在喜聽北風吹雪牀

又

村路雪泥人斷行佛燈一防絳紗明山前棲鶴歸何晚磔磔風傳勁翮聲

禪室

早誇劇飲無勍敵晚覺安禪有防因赫赫心光誰障礙緜緜鼻息自輕勻蒲龕紙帳藏身穏香椀燈籠作夢新勿爲霜寒憶溫暖少林立雪彼何人

炭盡地鑪危坐至夜分戲作

短景易黑長宵鑪少紅直令貧到骨未害气如虹志士元謀道儒生敢諱窮霜嚴雞喔喔但愧讀書功

夜汲井水煮茶

病起罷觀書袖手淸夜永四鄰悄無語燈火正淒冷山童亦睡熟汲水自煎茗鏘然轆轤聲百尺鳴古井肺腑凜淸寒毛骨亦蘇省歸來月滿廊惜踏疎梅影

雪後尋梅偶得絕句十首

雪晴蕭散曳笻枝小塢尋梅正及時臨水登山一年恨十分說似要渠知

又

靑帝宮中第一妃寶香燻徹素綃衣定知謫墮不容久萬斛玉塵來聘歸【橘中四叟博輸玉塵九斛】

又

銀燭檀槽醉海棠老來非復錦城狂疎梅對影太淸淡爲拂焦桐彈履霜

又

雪裏芬芳亦偶然世人便謂占春前飽知桃李俗到骨何至與渠爭著鞭

又

雙鵲飛來噪午晴一枝梅影向橫幽人防醉閒欹枕不待聞香已觧酲

又

竹籬曲曲水邊村月澹霜淸欲斷魂商略前身是飛燕玉肌無粟立黃昏

又

相逢未易可疎親不是登墻宋玉鄰林下風標許誰比直須江左謝夫人

又

春近山中日漸長重重門崦閟幽香神仙不飲塵凡酒素面看人醉後狂

又

蘂殿仙姝下界遊偶來稅駕剡溪頭君看月裏橫枝影盡是蒼龍與翠虯

又

淸霜夜夜柰寒何賴是知心有素娥枉道疎枝不禁笑主人歡意自無多

寄朱元晦提舉

市聚蕭條極村墟凍餒稠勸分無積粟告糴未通流民望甚饑渇公行胡滯防徴科得寛否尙及麥禾秋

村居冬日

溪轉樵風路林藏禹防村檐冰垂玉墖山月湧金盆畏客常稱疾耽書不出門尙嫌城市近更擬卜云根寓天慶觀有林使君年八十七方燒丹云一黍米大可化汞一斤爲黃金梅道人年八十五善醫

世路﨑嶇久已忘道腴禪悅度年光故攜開士降龍鉢來寄髙人夢蝶牀只道燒金有劉向不知賣藥是韓康日長坐覺非塵世庭檜花開蜂蜜香

防天慶道院

衰病厭多事淸遊諧夙心夜深樓突兀歲晚柏蕭森汲井洗靈藥焚香橫素琴身閒境自勝城市亦山林

贈林使君

使君物外閱年華厭聽奴兵早暮衙雙履踏雲呼野渡一瓢邀月醉梅花紅鑪防汞閒消日烏幾繙經不憶家我亦山有歸處約君同載溯三巴

又

松檜陰中百步廊我來剝啄叩琳房魚腸寶劍余蛟血鴉嘴金鋤帶藥香弱水蓬萊風浩浩赤明龍漢劫茫茫何妨付與神丹訣敎跨靑鸞到帝鄕

冬夜

窮巷蕭條早閉門北燈火夜昏昏老於俗事不掛眼愁憶故人空斷魂急雪打飛礫細狂風捲野怒濤翻土牀紙帳寒無寐彊把村醅不厭渾

宴坐

身窮寄山裏心安一事無新傳小止觀漸觧半跏趺急雪鳴紙孤燈耿地鑪老來元少睡且復兀枯株

夢中作

路平沙軟淨無泥香艸丰茸沒馬蹄搗紙聲中春日晚怳然重到浣花溪

夜寒遣興

道人頽然寄北愁魔百萬一笑降夜闌酒渇有奇夢吞楚七澤吳三江孤村蕭蕭雨觧雪寒犬噤臥饑鼠齧擁衾危坐待天明白首忍窮心似鐵

雪後出遊戲作

小巘平岡雪陸離幽人又賦探春詩典琴沽酒元非俗著屐觀碑又一奇大度乾坤容落托多情風月笑衰遲吾生也似梅花淡燕未歸來蝶不知

歲暮

半生浪走跨秦吳白首還如筮仕初凍芋濁醪邀里巷昏煙濕雪暗郊墟窮空敢恨寒無褐憂患元因出有車笑掩陳編聊自慰古來冨貴羨樵漁

記夢

世事紛紛觸眼新何由常作夢中身遠遊萬里才移刻豪飲千場不忤人鼓吹滿城壺日晚鸎花如海洞天春是間可老君知否莫信人言想與因

立春後三日作

拂面毿毿巷栁黃穿簾細細野梅香春回江表常年早日向山中特地長千古事終輸釣艇一毫憂不到禪房緑尊掩罷惟須睡髙枕看人舉世忙

短景

短景迫窮冬日月如鳥過衡門窘風雨衰病不可那疎疎屋茅漏獵獵紙破鼠豪冒燈出人倦掩屏臥中都舊朋儕零落今幾个弄筆欲遣愁孤吟誰與和

風雨旬日春後始晴

風吹過雁作斜行雨洗殘梅只淡香南浦春回波漸綠東庵睡起日初長詩囊屬稾慚新思博齒爭豪悔昔狂莫向晴對明鏡朱顏減盡鬢蒼蒼

乍晴風日已和泛舟至扶桑埭徘徊西村久之

十日風雨今日晴衰病忽減思閒行接防一幅煙霧薄舴艋八尺鳬鷖輕亭亭孤墖逺天碧曲曲深巷斜陽明數家茅屋門晝掩不聞人聲聞碓聲身似龎公不入城東阡南陌餞餘生新年倘有丰年喜買酒漁村看太平

晨起南晴日可愛戲作一絕

蕭散山林一幅巾天公乞與自由身茅檐不似宮塼暖日滿南也可人

攜癭尊醉梅花下

楠癭作尊容斗許擁腫輪囷元媚嫵肻從放翁來住山誰云置身不得所山房寂寞久不飲作意欲就梅花語我病鮮歡花更甚日暮淒涼泣殘雨人生萬事云茫茫一醉常恐俗物妨正須仙人冰雪膚來伴老子鐵石腸花前起舞花底臥花影漸東山月墮癭尊未竭狂未休笑起題詩識吾過

城西接待院後竹下作

水邊小丘因古城上有巨竹數百个一徑蛇蟠不容腳平處乃可十客坐裊裊共看風枝舞防防時聽春籜墮古佛不妝香火冷瘦僧如臘袈裟破門前西去長安路日夜舳艫衘尾過老夫本乏臺省姿且就淸陰曲肱臥

夜飲示坐中

胡雁叫羣寒夜長崢嶸北斗天中央達人大觀眇萬物烈士壯心懷四方縱酒長鯨渇吞海艸書瘦蔓飽經霜付君詩卷好收拾後五百年無此狂

夜從父老飲酒村店作

旗亭濁酒典衣沽蠏捨老翁折簡呼夜中醉歸騎艸驢嵬昻不須宗武扶丹徒布衣有籌略漁陽突騎莫枝梧牀頭金盡何足道肝膽輪囷橫九區

壬寅新春

半生常是道邊人歲晚初收事外身濁酒一杯聊永日小園三畝亦新春尙無枕寄邯鄲夢那有衣沾京洛塵門外煙波三百里【鏡湖三百里】此心惟與白鷗親

幽居春夜

暮景催人雪鬢雙十年始復反吾邦云逢佳月每避舍酒壓閒愁如受降三弄笛聲初到枕一枝梅影正橫要知淸夢遊何許不釣桐江卽錦江

讀書

放翁白首歸剡曲寂寞衡門書滿屋藜羮麥飯冷不嘗要足平生五車讀挍讎心苦謹塗乙吟諷聲悲雜歌哭三蒼奇字已殺靑九譯旁行方著錄有時達旦不滅燈急雪打聞簌簌倘年七十尙一紀墜典斷編眞可續客來不怕笑書癡終勝牙籖新未觸

晨起

小雨濕淸曉新鸎啼早春年光驚病眼節物屬閒身巴硤東連楚嶓山北控秦遠遊端可繼敢恨素衣塵昔在成都正月七日聖壽寺麻子市初春行樂處也偶晨興聞鄰村守麻有感

樂事新年入錦城城南麻市試春行如今老病茅檐底臥聽兒童嚇雀聲

獨孤生策字景略河中人工文善射喜擊劍一世奇士也有自峽中來者言其死於忠涪間感涕賦詩

憶昨騎驢入蜀闗旗亭邂逅一開顏气鐘太華中條秀文在先秦兩漢間寶劍憑誰占鬥气名駒竟失養天閒身今老病投空谷回首東風涕自澘

早春對酒感懷

探花疇昔喜春回老大空驚節物催芳甕旋開新壓酒好枝猶把未殘梅書生歲惡甘藜莧志士時平死艸萊【初聞獨孤策死】欲豁孤懷誰晤語夜彈長劍有餘哀

曉出湖邊摘野蔬

浩歌振履出茅堂翠蔓丹芽采擷忙且勝堆盤供苜蓿未言滿斛進檳榔行迎風露衣巾爽淨洗羶葷匕筯香著句誇張君勿笑故人方厭太官羊

洊饑之餘復苦久雨感嘆有作

道傍𦇤負去何之積雨仍愁麥不支爲國憂民空激烈殺身報主已差池屬饜糠麧猶多愧徙倚柴荊只自悲十載西遊無惡歲羨他村野足蹲鴟【予在蜀幾十年未嘗逢歲歉也】

春晴泛舟

兒童莫笑是陳人湖海春回發興新雷動風行驚蟄戶【前一日聞雷】天開地辟轉鴻鈞鱗鱗江色漲石黛嫋嫋栁絲揺麯塵欲上蘭亭卻回棹笑談終覺愧淸眞

攜一尊尋春湖上

酒裏眞須勉策勳百年何啻是中分花梢已防猩猩血水面初生瑟瑟紋一世極知均腐骨萬鐘元自付浮雲浩歌不恨無人和但惜驚飛白鷺羣

晦前二日夜欲曉自湖上歸對殘月獨酌

小閣對寒蟾山尊盡更添方看一輪滿又嘆兩頭纖脈脈離云嶠姢姢傍畵檐五更淸露下不恨客衣霑

春曉有感

山杏溪桃續續開緩歌誰與共傳杯年來只有追歡夢百舌無情又喚回

夜觀秦蜀地圖

往者行省臨秦中我亦急服叨從戎散闗摩云俯賊壘淸渭如帶陳軍容髙旌縹緲嚴玉帳畵角悲壯傳霜風咸陽不勞三日到幽州正可一炬空意气已無雞鹿塞單於合入蒲萄宮燈前此圖忽到眼白首流落悲塗窮吾皇英武同世祖諸將行策雲臺功孤臣昧死欲自薦君門萬里無由通正令選壯不爲用筆墨尙可輸微忠何當勒銘紀北伐更擬艸奏祈東封

久雨小飲

春來日日風雨橫老去時時衰病攻門外回塘初漲緑尊前槁面蹔生紅未除豪气每自笑欲吐狂言無與同安得並刀剪檐澑憑髙萬里望晴空

有懷獨孤景略

富貴世間元不乏此君才大獨難成喑嗚意气千人廢防雅風流一座傾韜略豈勞平大敵文章亦足主齊盟荒山野水涪州路腸斷西風薤露聲

春雨復寒遣懷

去日堂堂挽不回新年又傍鬢邊來雨聲欲作海棠祟書卷只爲春睡媒村捨瘦蔬供薄酒地鑪微火伴殘灰浩然忽起金鞭興漾水嶓山安在哉

春遊

平生樂行役不耐常閉戶今朝新雨霽一笑整巾屨靑猿導幽蹊春艸伴微步𨿽云尊酒薄蔬果亦略具辛夷發髙枝楊栁吹墮絮行歌不知遠落日呼野渡橫林已棲鴉淺水猶立鷺歸來意頗豪古錦有新句

海棠

今日春已半風雨停出遊缾中海棠花數酌相獻酬尙想錦官城花時樂事稠金鞭過南市紅燭宴西樓千林誇盛麗一枝賞纖柔狂吟恨未工爛醉死卽休那知茅檐底白髮見花愁花亦如病姝掩抑向客羞尢物終動人要非桃杏儔東風萬里恨浩蕩不可收

寄仗錫平老借用其聽琴詩韻

放翁久矣無此客闖戶兒童皆動色寒泉不食人暍死素綆銀瓶我心惻千金易得一士難晚途淹泊眼愈寒豈知一旦乃見子傑語豪筆無僧酸門前淸溪天作底細細風吹縠紋起倚欄一笑誰得知愛子數詩如此水江湖安得常相從浩歌相踏臥短篷功名渠自有人了畱我鏡中雙頰紅

五月十四日夜夢一僧持詩編過予有暴雨詩語頗壯予欣然和之聮巨軸欲書未落筆而覺追作此篇

黑雲塞空萬馬屯轉盼白雨如傾盆狂風疾雷撼乾坤壯哉澗壑相吐吞老龍騰拏下天閽鱗間火作電腳犇巨松防起千年根浮槎斷梗何足論我詩欲成醉墨翻安得此雨洗中原長河衮衮來昆侖鸛鵲下看黃流渾

新塘觀月

攜酒新塘南中夜欲忘歸貪看月滿湖不覺露濕衣天髙鶴聲厲風急螢火稀此夕不一醉行嘆破鏡飛漁家亦喜事未掩水際扉皇天有公道處處皆淸暉

觀張提刑周鼎

他人冨貴堆金璧曼舞妖歌誇坐客淸心好古誰似公漢庭諸人推博識一朝得此周廟器買不論貲空四壁苔痕洗盡銅色見坐臥摩挲欲忘食蠻童捧出客爲起恍如淸廟陪劍履腹中奇字粲虫魚嶧山之碑那得比知公原是功名人看罷握手同悲辛鎬京洛邑在何許漠漠秋風吹戰塵

口占送巖師還大梅護聖

放翁白髮已蕭然黃紙新除玉局仙寄語山頭老師叔欲分茅舍度殘年【常禪師偈云更移茅舍入深居謂防聖也】

八月十四日夜湖山觀月

長空露洗玻璃碧紫金之盤徑三尺忽看擘地出人間桂樹扶疎如淡墨攬衣獨立鏡湖邊風露萬頃秋渺然開帆詎必入東海騎鯨便可追飛仙冰壺玉瀣侵骨冷醉看孤鸞舞淸影夜闌歸舍人已眠卻倩天風爲吹醒十五夜月色皦然有頃云生遂不復見

北望但空濶南望橫羣山靑天無翳行素月寥寥永夜非人間九醞漿成老仙醉六銖衣薄天宮寒翠眉眞人不火食小立環佩風橫空邀我海山去縹緲萬里驂靑鸞相攜一笑在云表徐看玉宇飛金盤

夜聞秋風感懷

西風一夜號庭樹起攬戎衣淚濺襟殘角聲催闗月墮斷鴻影隔塞云深數篇零落從軍作一寸淒涼報國心莫倚壯圖思冨貴英豪何限死山林

玉局歌

玉局祠官殊不惡衘如冰淸俸如鶴酒壺釣具常自隨五尺新篷織靑篛倚樓看鏡待功名半世兒癡晚方覺何如醉裏泛桐江長笛一聲吹月落蔣公新冢石馬髙謝公飛旐淩秋濤微霜莫遣侵鬢綠從今二十四考書玉局

醉歌

往時一醉論斗石坐人飲水不能敵橫戈擊劍未足豪落筆縱橫風雨疾雪中防獵南山下淸曉嶙峋玉千尺道邊狐兔何曾問馳過西村尋虎迹貂裘半脫馬如龍舉鞭指麾气吐虹不須分弓守近塞傳檄可使敵人空小冦逋誅六十載狺狺猘子勢已窮聖朝好生貸孥戮還爾舊穴去天東

閉門

寂寂雲山千萬重閉門不忍嘆塗窮髙秋酒熟雪浮甕中夜劍歸雷吼空近報冦戎逃漠北豈無貔虎定闗中君王猶記孤忠在安得英豪共此功

艸書歌

傾家釀酒三千石閒愁萬斛酒不敵今朝醉眼爛巖電提筆四顧天地窄忽然揮掃不自知風雲入懷天借力神龍戰野昏霧腥奇鬼摧山太陰黑此時驅盡胸中愁槌牀大叫狂墮幘吳牋蜀素不快人付與髙堂三丈壁

野飲夜歸戲作

靑海天山戰未鏖卽今塵暗舊戎袍風髙乍覺弓聲勁霜冷初增酒興豪未辦大名垂宇宙空成慟哭向蓬蒿灞亭老將歸常夜無柰人間兒女曹

夜泊水村

腰間羽箭久凋零太息燕然未勒銘老子猶堪絕大漠諸君何至泣新亭一身報國有萬死雙鬢向人無再靑記取江湖泊船處臥聞新雁落寒汀

幽居

繞屋巉巉碧玉峯个中天遣養疎慵捐書已嘆空虛腹得酒還澆壘塊胸曲幾坐看窺戶月短篷臥聽隔城鐘柴桑自有歸來意枉道人間不見容

與鄰翁登山亭

數掩槿籬圍夕照一間茅舍背陰崖吾生擾擾實無樂人事悠悠那可諧憂患向來侵綠鬢登臨此日費靑鞋京華舊友凋零盡野老逢迎一散懷

無題

轣轆氊車赴密期追歡最數牡丹時新春欲近猶貪喜舊愛濳移不自知寶鏡塵生鸞悵望鈿箏絕雁參差玉壺莫貯胭脂淚從濕泥金帶上詩

遣興

平生與俗馬牛風落魄人間亦未窮綠綺奏終香縷碧烏絲書罷燭花紅夢中吳蜀山川近醉後周秦戰伐空投老飄然君勿笑也勝魚鳥在池籠

夢宴客大樓上命筆作詩旣覺續成之

表裏江山亦樂哉華纓滿座敵鄒枚歌從郢客樓中聽獵向樊姬墓上回梅蘂香淸篸寶髻熊蹯味美按新醅眼邊歷歷興亡事欲賦章華恐過哀

新塘夜歸

煙月茫茫十里堤數聲漁唱埭東西旋燒新兔傾村酒扶得歸來醉似泥

古風

少年暮黃老雅志在山林火食亦彊勉寧有婚宦心失腳墮世网衰病忽侵尋放逐適天幸獨恨山未深一牀元不睡翛然橫素琹開門毛髮冷湖濶月欲沈

又

賀監未嘗死江天醉初醒逸少亦度世弭節過蘭亭吾本澹蕩人轉徙如蓬萍聊憑一杯綠駐此雙鬢靑邂逅兩仙翁笙鶴遊靑防還家不能食濁世紛羶腥

又

功名如博戲大叫或作盧文辭組繡耳初不系賢愚負恃已可笑憎嫉眞區區平生學金丹我豈斯人徒嘯歌醉自和顏鬢老不枯卻後五百年煙雨釣鏡湖

累日無酒亦不肉食戲作此詩

小築精廬剡曲傍枵然蟬腹與龜腸酒錢覓處無司業齋日多來似太常云碓旋舂菇米滑風鑪親候藥苖香明年更入南山去要試囊中服玉方

讀書

讀書四更燈欲盡胸中太華蟠千仞仰呼靑天那得聞窮到白頭猶自信策名委質本爲國豈但空取黃金印故都卽今不忍說空宮夜夜飛秋燐士初許身輩稷契歲晚所立慙廉藺正看憤切詭成功已復雍容托觀釁𨿽然知人要未易詎可例輕天下士君不見長松臥壑困風霜時來屹立扶明堂

自妙相歸將至杜浦堰舟中作

斜陽發東郭初夜轉西城寺閣疎鐘動漁村遠火明蒼茫林靄滅撲漉水禽驚漸喜吾廬近遙聞過埭聲

秋興

樵風溪上弄扁舟濯錦江邊憶舊遊豪竹哀絲眞昨夢爽砧繁杵又驚秋墜枝橘熟初堪剪浮甕醅香恰受篘莫道身閒總無事孤燈夜夜寫淸愁

哀北

太行天下脊黃河出昆侖山川形勝地歷世多名臣哀哉六十年邊地起煙塵抱負𨿽奇偉沒齒不得伸老夫實好義北望常酸辛何當擁黃旗徑渉白馬津窮追殄羣冦旁招出鳳麟努力待傳檄勿謂吳無人

琵琶

西蜀琵琶邏逤槽梨園舊譜郁輪袍繡筵銀燭燕宮夜一飲千鐘未足豪【故蜀燕王宮今爲張氏海棠園】

三江舟中大醉作

志欲冨天下一身常苦饑气可吞匈奴束帶向小兒天公無由問世俗那得知揮手散醉髮去隱雲海涯風息天鏡平濤起雪山傾輕帆入浩蕩百怪不可名虹竿秋月鉤巨鰲倘可求滅迹從今逝回看隘九州

短歌行

百年鼎鼎世共悲晨鐘暮鼓無休時碧桃紅杏易零落翠眉玉頰多別離渉江采菱風敗意登樓待月云爲祟功名常畏謗讒興冨貴毎同衰病至人生可嘆十八九自古危機無妙手正令挿翮上靑雲不如得錢卽沽酒

悲秋

秋燈如孤螢熠熠耿窓戶秋雨如漏壺防滴連早暮我豈楚逐臣慘愴出怨句逢秋未免悲直以憂國故三軍老不戰比屋困徵賦可使江淮間歲歲常列戍

步至西村

一飽無餘事西村偶獨行榰笻息微倦汲井潄餘酲川濶雁平度穀虛云亂生絕知丰歲樂笑語隔柴荊

題接待院壁

笙歌淒咽離亭晚回首髙城半掩門疉疉遠山橫翠靄姢姢新月耿黃昏未嫌雙艣妨欹枕自是孤舟易斷魂遙想柯橋落帆處隔江微火認漁村

九月晦日作

菊枝傾倒不成叢桐葉凋零已半空自是老來多感慨不應蕭瑟爲秋風

又

山路淸寒近探梅振衣髙處興悠哉飛鴻杳杳江天濶一片愁從萬里來

又

錦城誰與寄音塵望斷秋江六六鱗正使傾家供麯蘗定知不解醉愁人

又

炊煙漠漠衡門寂寒日昏昏倦鳥還數樹丹楓映蒼檜天工觧作範寛山

陶山遇雪覺林遷庵主見招不果往

山中大雪二尺彊道邊虎迹如椀大衰翁畏虎復畏寒招喚不來公勿怪梨花開時好風日走馬尋公作寒食不須沽酒引陶濳箭筍蕨芽如蜜甜

哭王季夷

超遙天馬渥窪來萬里修途忍勒回爽气卽今猶可想舊遊何處不堪哀夢中有客徴殘錦地下無鑪鑄橫財欲酹一尊身尙病鬛封春露濕蒼苔

樊江晚泊

碧雲吞日天欲暮城西捩柁城東路蒓羮菇飯香滿船正是江頭落帆處荻洲漁火遠更明煙水蒼茫聞雁聲不是綠尊能破悶白頭客路若爲情

蛾眉村旅捨作

小雨初收景气和靑苔狼藉落梅多曲肱野店睡斜日濯足溪橋鳴細波久厭俗情生眼白近承天詔賜顏酡【予自壬寅冬兩頰復丹】騎鯨未返蓬壺去此路猶須幾浩歌

娥江野飲贈劉道士

春光盎盎催官栁栁色黃如醆中酒橋邊微逕愜幽尋世外髙人共攜手參差茅舍出木末隱映酒旗當浦口挿花處處引村童失道時時問耕叟客堪共醉百無一事不諧心十常九日斜潮落不可防孤舟欲上頻搔首丈亭遇老人長眉及肩欲就之語忽已張帆吹笛而去

颯颯長眉緑覆肩欲推壽數意茫然若非楚國庚寅歲定是堯時丙子年銅笛一聲驚防鷺蒲帆數幅破晴煙遙知乘醉江湖去黃鶴樓頭又放顚

寓捨聞禽聲

日暖林梢鵯鵊鳴稻陂無處不靑靑老農睡足猶慵起支枕東盡意聽

春晚

雨足人家挿稻秧蠶生鄰女采桑黃萬花掃迹春將暮百艸吹香日正長閒覓啼鸎穿北崦戲隨飛蝶過東岡飄然且喜身彊健不怪兒曹笑老狂

題瑩師釣臺圖

羊裘老子釣魚處開卷令人雙眼明未可怱怱便持去夜吾欲聽灘聲

仗錫平老具舟車迎前天衣印老印悉遣還策杖訪之作二絕句奉送兼簡平

畵舫籃輿不許前白頭行腳意超然舜江禹穴千山水盡在髙人拄杖邊

又

魚鼓聲中白氎巾南山筍蕨一番新長安不是無卿相林下平津獨可人

湖邊曉行

蹇驢淸曉掠湖堤緩轡迎涼帽影低露拆渚蓮紅漸閙雨催陂稻緑初齊先秋葉已時時墮失旦雞猶續續啼不是老來忘睡美戴星南畝慣扶犁

久雨杜門遣懷

風雨蕭蕭臥掩闗經旬登覽負溪山也知解送丰年喜無柰難消永日閒平野橫吹看淩厲畵檐髙瀉聽淙潺城闉路斷吾何恨濁酒枯魚亦破顏

梅雨陂澤皆滿

雨暗迷行路溪深沒舊痕汪汪牛湩白盎盎酒醅渾暖浸千畦稻橫通十里村羣蛙更堪笑鼔吹鬧黃昏

夜意

幌外燈靑見鼠行林梢月黑有梟鳴只言中夏夜偏短萬里夢回天未明

又

睡覺鄰雞已再啼蓬燈暗雨淒淒東家蹇驢不用借明日門前一尺泥

幽事

老境俗緣減閒居幽事多去沙通斷澗挿援護新荷棊罷看山臥釣歸揺檝歌餘年端有幾風月且婆娑

對酒戲作

去日犇輪不啻過淩煙勲業已蹉跎只言一寸丹心在無柰千莖白髮何色比鵝雛京口酒聲如珠貫渭城歌身閒取醉眞當勉莫學癡人夢螘窠

夏雨

淸風起湖濱急雨來天末蚊蠅遽退聽松竹例蘇活奇聲集空庭爽气生細葛素秋𨿽尙遙聊喜寛肺渇

軍中雜歌

三受降城無壅城賊來殺盡始還營漠南漠北靜如掃淸夜不聞邊馬聲

又

秦人萬里築長城不如壯士守北平曉來磧中雪一丈洗盡煙塵春艸生

又

匈奴莫復倚長戈來欵軍門早乞和鐵騎如山尙可避飛將軍來汝柰何

又

名王金冠玉蹀躞面防纛下聲槀街未遽要汝首賣與酒家鉗作奴

又

三月未春冰塞川冬月苦寒雪闇天紫髯將軍曉射虎嚇殺邊人箭似椽

又

北面行臺號令新繡旗豹尾渡河津檄書才下降書至不用兒郎退敵人

又

漁陽兒女美如花春風樓上學琵琶如今便死知無恨不屬畨家屬漢家

又

北庭茫茫秋艸枯正東萬里是皇都徵人樓上看太白思婦城南迎紫姑

夏夜舟中聞水鳥聲甚哀若曰姑惡感而作詩

女生藏深閨未省窺墻藩上車移所天父母爲它門妾身𨿽甚愚亦知君姑尊下牀頭雞鳴梳髻著襦裙堂上奉灑掃廚中具盤飱靑靑摘葵莧恨不美熊蹯姑色少不怡衣袂濕淚痕所冀妾生男庶幾姑弄孫此志竟蹉跎薄命來讒言放棄不敢怨所悲孤大恩古路傍陂澤微雨鬼火昏君聽姑惡聲無乃譴婦魂

暮歸舟中

五月未劇暑暮從城市還斷虹低飲澗落日逺衘山蠏捨叢蘆外菱舟薄靄間詩情終艸艸虛遣鬢毛斑

又

湖水綠可愛弄橈衝夕霏林昏漁火壯山轉寺鐘微老嘆世情惡窮知心事違回頭語孤鶴伴我莫先飛

夏夜

夏夜忽已半東岡月初生起行繞庭樹愛此露滴聲漂流憶安臥局促念遐徵幽懷誰晤語華觴還自傾

又

螢火喜暗庭桐葉矜冷雨幽人悄不寐獨夜誰與處乾坤信無情歲月遽如許明發視鏡中鬢絲添幾縷

又

庭荒蔓艸長堂豁爽气入悠然推枕起聊作倚杖立飛螢亦避雨黏棟光熠熠南鄰輸稅歸小婦愁夜汲

又

結屋在郊墟翛然謝炎熾扉故闃寂水竹亦幽防飛虫望燈集棲燕衝雨至石枕與葛防美哉今夕睡

北渚

北渚露濃蘋葉老南塘雨過藕花稀新秋漸近蟬更急殘日已沈鴉未歸銅鏡面顏無藥駐玉闗勲業與心違一蓑一笠生涯在且醉蒼苔舊釣磯

夏日五鼔起戲書

老雞喔喔桑樹顚明星磊磊茅屋邊我興視夜不復眠坐看朝暾浴虞淵開窓淸風來穆然拂幾洗研整蠧編火雲崔嵬忽滿天安得羲和徐著鞭

雨夜

急雨如河瀉瓦溝空堂臥對一燈幽老雞多事彊知曉落葉無情先報秋身未蓋棺誰可料尊常有酒莫閒愁功名老大從來事且復長歌起飯牛

小立

曠懷塵事外小立緑陰間舉世皆嫌拙平生剩得閒江郊云易暗旱歲雨終慳欲醉尊無酒悠然對暮山

徙倚

漁扉夕不掩徙倚欲三更月正樹無影露濃荷有聲崢嶸歲將晚悄愴恨難平坐念中原沒男兒恐浪生

居山

渉世緣𨿽薄居山味自長穿雲雙履濕洗藥一溪香有酒作臉纈無愁供鬢霜遼天渺歸鶴千載付茫茫

劍南詩稾卷十四

欽定四庫全書

劍南詩稾卷十五

宋陸防撰

秋興

白髮蕭蕭欲滿頭歸來三見故山秋醉憑髙閣乾坤大病入中年日月遒百戰鐵衣空許國五更畵角只生愁明朝煙雨桐江岸且占丹楓系釣舟

又

暮境何堪與病遭西風落葉擁亭臯極知世上人情惡且放江邊醉眼髙應俗紛紛何日了詠詩混混寄吾豪碧油金鎖平生意未許人言學楚騷

八月五日夜半起飲酒作艸書數紙

有漏神仙有髮僧碧防欹枕對秋燈忽然起索三升酒颯颯蛟龍入剡藤

秋雨漸涼有懷興元

八月山中夜漸長雨聲燈影共淒涼遙知南鄭風霜早已有寒熊犯獵塲

又

十年前在古梁州痛飲無時不慣愁最憶夜分歌舞歇臥聽秦女擘箜篌

又

淸夢初回秋夜闌牀前耿耿一燈殘忽聞雨掠蓬窓過猶作當時鐵馬看

秋風曲

秋風吹雨鳴窓紙壯士不眠推枕起牀頭金盡酒尊空櫪馬相看涙如洗鴻門覇上百萬師安西北庭九千里帳前畵角聲入云隴上鐵衣光照水橫飛渡遼健如鶻談笑不勞投馬箠堂堂羽檄從天下夜半斫營孱可鄙拾螢讀書定何益投筆取封當努力百斤長刀兩石弓飽將兩耳聽秋風

送宣書記並寄其兄曇才二公

在吳識曇公至蜀識才公彌天宣書記晚乃得從容是家固多賢天遣慰我窮初秋夏末時衲子各西東子獨惜此別共語夜燭紅怪我耐逆境萬事一笑空子顧知我否視身如枯蓬枯蓬未變滅姑當付之風家世無髙年我今六十翁俯仰幾時客結束已囪囪那將須臾景更受憂患攻願言早來歸相就煮晚菘

起晚戲作

地偏身飽閒秋爽睡殊美老雞每愧渠三唱呼未起廚人罷晨汲童子愁屣履惰慵𨿽可嘲安靜良足喜心空夢亦少酣枕甘若醴不學多事人南柯豪眾蟻

飲村店夜歸

致主初心陋漢唐暮年身世落農桑艸煙牛迹西山外又臥旗亭送夕陽

又

灩灩村醪君勿辭橙椒香美白鵞肥醉中忘卻身今老戲逐螢光蹋雨歸

雨夜感懷

防滴空堦雨送涼靑燈對影獨淒傷身如病木驚秋早心似鰥魚怯夜長鑄得黃金猶有術掃空白髮定無方蕭然禪榻君休笑一卷殘書伴枕傍

寄葉道人

白首不堪憂患纏要將樂事餞流年尋山猶費幾兩屐貯酒眞須百斛舩若信王侯等螻蟻可因富貴失神仙【老杜詩王侯與螻螘共盡隨丘墟太白詩富貴與神仙蹉跎成兩失】驚人亦莫摩銅狄泰華松風足晝眠

月下小酌

昨日雨繞檐孤燈對搔首今夜月滿庭長歌倚衰栁世變浩無窮成敗翻覆手人生最樂事臥聽壓新酒我歸自梁益零落愴親友紛紛墮鬼錄何人得長久後生多不識詎肯顧衰朽一杯無與同敲門喚鄰叟

讀袁公路傳

成敗相尋豈有常英雄最忌數悲傷蕪蔞豆粥從來事何恨郵亭坐簀牀

鄰曲小飲

早稻喜登塲相呼集野堂迎霜新兔美近社濁醪香屋滴殘雨竹籬圍夕陽新丰不須作眞个是吾鄕

秋夜觀月

夢回殘燭耿房櫳杳杳江天叫斷鴻病骨不禁風露重披衣小立月明中

又

誰琢天邊白玉盤亭亭破霧上髙寒山房無客兒貪睡常恨淸光獨自看

枕上

香冷燈昏夢自驚淸愁冉冉帶餘酲夜長誰作幽人伴惟是蛩聲與月明

秋夕大風松聲甚壯戲作短歌

人生不自憐坐受外物械榮華難把玩俄頃皆變壞山棲亦何有耳目差曠快秋郊多烈風夜壑起松籟初聞尙蕭瑟髣髴聽嚴瀨忽如倒巨浸便欲翻大塊又疑楚漢戰洞更勝敗不然六月雨雷電犇百怪三更勢稍斂鐵馬歸入塞孰能從吾遊洗汝胸次隘

明河篇

明河八月轉分明炯如素練西南傾年年歲歲見河漢坊坊曲曲聞碪聲良人萬里事徵行碪聲中有玉闗情遙知鐵衣冷如水指點明河白髮生磧中艸死駱駝鳴萬里卻望長安城兒生總角爺未見歸心頓覺封矦輕漢家自古有夷狄付與窮荒何足惜只願天狼無光太白低還家爲婦說安西

夜聞鄰家治稻

二頃春蕪廢不耕半生名宦竟何成歸來每羨農家樂月下風傳打稻聲

浪迹

浪迹人間四十年鏡中不覺已華顚山川慘澹秋多感燈火靑熒夜少眠壯志已忘楡塞外髙情正在酒壚邊扁舟不恨無人識且復長歌入暮煙

夜步庭下有感

夜繞中庭百匝行秋風傳漏忽三更星辰北拱疎還密河漢西流縱復橫驚鵲繞枝棲不穩冷螢穿竹逺猶明書生老抱平戎志有淚如江未敢傾

題酒家壁

明主何曾棄不才書生飄泊自堪哀煙波東盡江湖逺云棧西從隴蜀回防雨送寒秋欲晚積衰成病老初來酒香菇脆丹楓岸彊遣樽前笑口開

題書齋壁

隨分琴書適性情乍寒偏愛小窓明旋煎甖粟畱僧話故種芭蕉待雨聲丹藥驗方非畏死文章排悶不求名是間幽事君知否莫怪經秋少入城

贈貓

裹鹽迎得小貍奴盡護山房萬卷書慙愧家貧防勲薄寒無氊坐食無魚

秋夕

羇魂虛仗些詞招病骨那禁積毀消亂葉打窓寒有信昏燈照幔夢無聊棧邊老驥心空在防下殘桐尾半焦百感忽生推枕起碧霄銀漢正迢迢

秋雨排悶十韻

今夏久無雨從秋卻少晴空蒙迷遠望蕭瑟送寒聲衣潤香偏著書蒸蠧欲生壞檐聞瓦墮漲水見堤平溝溢池魚出天低塞雁徵螢飛明闇廡蛙閙雜疎更藥醭時須焙舟閒任自橫未憂荒楚菊直恐敗吳秔夜永燈相守愁深酒細傾浮雲防消散鼓笛賽西成

小舟航湖夜歸書觸目

云黑風號不見星古丘樷木聚精靈舟人已過微相語兩兩三三鬼火靑

又

電掣半空云黯黮舩浮積水浪憑陵茫然不辯身何處猶喜東南見墖燈

又

遙望湖塘炬火迎才歸村捨雨如傾畏途回首知安在催喚兒童暖酒鐺

幽居書事

莫嘆人間苦不諧淸時有味是歸來己因積毀成髙臥更借陽狂護散才正欲淸言聞客至偶思小飲報花開紛紛爭奪成何事白骨生苔但可哀

又

安命知天更不疑幽居最愛早寒時手中書墮初酣枕窓下燈殘正劇碁鮮鯽每從溪女買香菇時就釣舩炊山陰淸絕君須記雪裏騎驢未辦詩

晚霽

雨斷檐余滴云疎日漏明人其如積潦天自活疲氓溪碓舂香稻霜叢剪綠橙書生久愁臥作意賦新晴

又

漲水返舊壑浮雲歸故山園丁藝蔬去鄰婦賃舂還喬木蒼煙外孤村落照間莫嫌樽酒薄且用破愁顏

雨後散步後園

淡日輕雲未快晴涓涓溝水去無聲爲憐一徑新苔綠別就墻陰取路行

又

澤國霜遲木未疎秋來更覺愛吾廬芭蕉緑潤偏宜墨戲就明窓學艸書

示客

十年犇走每思歸喜湖邊晝掩扉社燕免教嘲作客海鷗曾是信忘機暉暉晚日収新稻漠漠新寒試夾衣畱客盤飱君勿笑一畦蔬甲摘初稀

甲子晴

今日甲子晴秋稼始可言老農喜相覓隨事具雞豚埽地設菅席酌酒老瓦盆耳熱仰視天何異傾金尊牛羊散墟落霽色滿衡門起舞屬父老勿恨此酒渾

後一日復雨

一雨三日水抹隄南村北村云淒淒天公約束龍返宂不忍嘉谷沈塗泥日光淸薄潦未縮起視又嘆行雲西初才淅瀝灑窓戶俄已湍瀉鳴溝溪丰防相乘若翻手振救小緩輒噬臍窮閻腐儒不預此且収芋栗寛兒啼紹興庚辰余遊謝康樂石門與老洪道士痛飲賦詩旣還山陰王仲信爲予作石門瀑布圖今二十有四年開圖感嘆作

二十餘年別石門燈前感舊欲消魂人生萬事皆如夢自笑區區記劍痕

又

愛酒黃冠鬢如雪石門邂逅一樽同懸知久作此山土愁對畵圖秋雨中

雨中遣懷

秋稼連云飽不疑寧期一敗莫支持雨如梅子初黃日水似桃花欲動時正晝螡虫驅不去終宵鼃黽怒何爲防年气象堪流涕禾把紛紛滿竹籬

秋思

秋來情味更堪論身寄城南五畝園委轡看山無鐵獺【梅聖兪馬名】拾樵煎茗有靑猿【王元之小童名】陂塘夜雨添新漲原野煙蕪減舊痕豈是平生少親友略無人肯訪孤村

秋雨嘆

點點滴滴雨到明淒淒惻惻夢不成窓間殘燈暗欲滅匣中孤劍鏗有聲少年讀書忽頭白一字不試空虛名公車自薦心實恥新丰獨飲人所驚太行千仞挿云立黃流萬里從天傾遺民久憤世多故孱冦何足煩長纓霜風初髙鷹隼擊天河下洗煙塵淸投筆急裝須快士令人絕憶獨孤生【獨孤防蒲人前歲死於峽中】

雨中小酌

晨起占云日日西吾廬煙雨正淒迷愁看場上禾生耳且泥杯中酒到臍窓日幾時飛野馬甕天惟是舞醯雞前村著屐猶通路自摘金橙搗鱠齏

衰病有感

衰與病相乘山房冷欲冰在家元是客有髮亦如僧愁絕窮秋雨情親獨夜燈西鄰有甘井聊得曲吾肱

又

倦枕先雞覺寒汀伴雁孤寂寥誰省錄衰疾且枝梧鶴骨秋添瘦龜腸夜自呼蓋棺吾事定未敢泣窮途

又

羈宦一周星歸如化鶴丁灰心成寂寂霜鬢失靑靑小智空自貴大愚元不靈客來應絕倒扶病講丹經

雨止頓寒遂有晴意

霧雨昏昏地气騰盤中朝暮厭驅蠅未看霽色排陰翳先覺淸寒洗鬱蒸喚客喜傾新熟酒讀書貪趂欲殘燈明朝樂事眞當賀山北山南曵瘦藤

秋晴出遊

雨餘淸冷近霜天拄杖閒拖不掛錢黃葉舞風初防防碧渠通澑正濺濺無情日馭工催老耐事天公聽放顚薄暮行歌並湖去有人偸樣畵臒僊

悲秋

形骸枯槁病侵陵少睡長饑一老僧霜夜羈愁更無賴莫收書策且防燈

又

蕭蕭衰鬢點新霜人靜房櫳易斷腸等是閉門愁裏過任敎風雨壞重陽

又

殘年孤寂不禁秋醉自淒涼醒更愁冨貴空成守錢虜吾今何止百宜休【司空表聖自言有四宜休】

又

小雨簾櫳慘淡天醉中偏借亂書眠夢回有恨無人防枕畔橙香似昔年

久雨道懷

暮年惜日月木落輒動心閒居念親友所願聞足音風雨斷官道吾廬況幽深渺渺雲水鄕蕭蕭蘆荻林艸茂豪鳴蛙天闊無來禽四顧此何處悠悠付孤斟

野步書觸目

村落初過雨園林殊未霜幽花雜紅碧野橘半靑黃飛鷺橫秋浦啼鴉滿夕陽最憐山腳水撩亂入陂塘

月下

月白庭空樹影稀鵲棲不穩繞枝飛老翁也學癡兒女撲得流螢露濕衣

九月十日

不須扇障庾公塵散地翛然學隱淪風帽可憐成昨夢菊花已覺是陳人昏昏但苦餘酲在艸艸久無佳句新嘆息吾生行已矣老來歲月似犇輪

秋晴園中山禽絕多有感而賦

九日秋陰一日晴山禽應喜我閒行幽吭弄暖閒相命勁翮淩風遠有聲熟果啄余看核墮細枝衘得欲巢成名園美防不飛去似比交朋猶有情

燈籠

我年十六遊名場靈芝借榻棲僧廊鐘聲才定履聲集弟子堂上分兩廂燈籠一樣薄臘紙瑩如雲母含淸光還家欲學竟未暇歲月已似犇車忙書生白首故習在顚倒簡牘紛朱黃短檠𨿽復作老伴目力晃不可常平生所好忽入手摩挲把挈喜欲狂蘭膏防灔支達旦秋雨蕭瑟輸新涼討論廢忘正塗乙遂欲盡發萬卷藏所嗟衰病終難勉非復當年下五行

舟過南莊呼村老與飲示以詩

我昔過此時荷花粲云錦今我復來遊霜露已淒凜鄕鄰福苦薄積雨敗垂稔禾頭耳熟計難髙枕所懼憂吾君歲暮詔發廩勿言村醪薄排悶聊共飲

又

云吞落日大風東北起隔林鳴兩鳩當道行眾螘晴來未三日雨候乃復爾我場何時幹嘉谷在泥滓丰防歲所有遊惰古所恥努力敎子孫天公終可倚

秋夜獨過小橋觀月

湖上蕭蕭葉落頻小橋東畔岸綸巾乍圓素月升寒璧欲散微云蹙細鱗有酒便應遺世事得閒隨處勝官身笑談但恨朋遊少安得幽人與卜鄰

紹興中與陳魯山王季夷從兄仲髙以重九日同遊禹廟後三十餘年自三橋泛舟歸山居秋髙雨霽望禹廟樓殿重復光景宛如當時而三人者皆下世予亦衰病無聊慨然作此詩

重樓傑閣倚虛空紅日蒼煙正鬱蔥鄕國歸來渾似鶴交朋零落不成龍人生眞與夢何挍我軰故應情所鐘淚漬淸詩卻回棹不眠一夜聽鳴蛩

雜興

風雨雞喔喔雪霜柏森森獨居𨿽無友二物感我深

又

萬物各有時蟋蟀以秋鳴我老自少眠那得憎此聲

又

漲水入我廬萍葉黏半扉日出水返壑念汝何由歸

又

淸霜染丹葉秋晚粲如春回首風吹盡天公解戲人予秋夜觀月得瘧疾枕上賦小詩自戲

貪看霜月步亭臯不覺寒侵範叔袍且倚誦詩驅瘧鬼斷無人寄碧腴膏【唐小說載鄭防妻病瘧杜子美敎誦子璋髑髏血糢糊等句以卻之又元微之謫江陵病瘴白樂天自長安寄以碧腴膏】

後春愁曲【並序】

予在成都作春愁曲頗爲人所傳偶見舊稾悵然有感作後春愁曲

六年成都擅豪華黃金買斷城中花醉狂戲作春愁曲素屏紈扇傳千家當時說愁如夢寐眼底何曽有愁事朱顏忽去白髮生眞墮愁城出無計世間萬事元悠悠此身長短歸山丘閉門堅坐愈生愁未死且復秉燭遊

秋花嘆

秋花如義士榮悴相與同豈比輕薄花四散隨春風黃菊抱殘枝寂寞臥寒雨拒霜更可憐和蔕浮煙浦古來結交意正要共死生讀我秋花詩可代丹雞盟

寄題朱元晦武夷精舍

先生結屋綠巖邊讀易懸知屢絕編不用采芝驚世俗恐人謗道是神僊

又

蟬蛻巖間果是無世人妄想可憐渠有方爲子換凡骨來讀晦庵新著書

又

身閒剩覺溪山好心靜尢知日月長天下蒼生未蘇息憂公遂與世相忘

又

齊民本自樂衡門水旱那知不自存聖主憂勤常旰食煩公一一報曾孫

又

山如嵩少三十六水似卭郲九折途我老正須閒處著白雲一半肻分無

病思

夜窓孤影怯靑燈瘦著秋衣欲不勝光景正如寒圃蝶情懷卻羨病寮僧篝鑪冷落燒殘葉襌榻欹斜倚古藤莫怪頺然遺世事鬢絲日日鏡中增

病愈

秋夕髙齋病始輕物華凋落歲崢嶸蟹黃旋擘饞涎墮酒淥初傾老眼明提筆詩情還跌宕倒牀藥褁尙縱橫閒愁恰似憎人睡又起挑燈聽雨聲

病中忽有眉山士人史君見過欣然接之口占絕句

蜀語初聞喜復驚依然如有故鄕情絳羅餅餤玻璃酒何日蟇頤伴我行【睂州以羅褁餅餤至二十四子號通義餤玻璃春郡酒名也亦爲西州之冠】

初寒

我窮不自活萬事付天公今年寒苦晚霧雨常蒙蒙𨿽逭裘褐憂坐念疾病攻淸夜喜不寐萬木號西風新霜才幾何瘴癘一掃空曉看烏臼林已有數葉紅微云時去來寒日猶曈曨振衣起出戶一笑尋鄰翁

出塞曲

北風吹急雪夜半埋氊廬將軍八千騎萬里逐單於漢家如天臣萬邦歡呼動地單於降鈴聲南來金閃鑠赦書已報經沙漠

無題

碧玉當年未破學成歌舞入侯家如今顦顇篷窓裏飛上靑天妒落花

道室卽事

一簮殘雪寄林亭手把黃庭兩卷經琴調養心安澹泊鑪香挽夢上靑防隨緣久已均憂喜玩世惟須半醉醒溪父園公殊未見頺然誰與共忘形

夙興

靑燈黃卷擁篝鑪殘髮垂蓬未暇梳略似諸生勤夜課絕勝小吏迫晨趨雞聲喔喔寒猶力月影離離淡欲無幽致滿前君不領枉因防滯嘆頭顱

長安道

千夫登登供版築萬手丁丁供斵木歌樓舞榭髙入云復幕重簾晝燒燭中使傳宣騎飛鞚達官候見車擊轂豈惟炎熱可炙手五月瞿唐誰敢觸人生易盡朝露晞世事無常壞陂復士師分鹿眞是夢塞翁失馬猶爲福君不見野老八十無完衣歲晚北風吹破屋

記夢

夜夢有客短褐袍示我文章雜詩騷措辭磊落格力髙浩如怒風駕秋濤起伏犇蹴何其豪勢盡東注浮千艘李白杜甫生不遭英气死豈埋蓬蒿晚唐諸人戰𨿽鏖眼暗頭白眞徒勞何許老將擁弓刀遇敵可使空壁逃肅然起敬竪髮毛伏讀百過聲嘈嘈惜未終捲雞已號追寫尙足驚兒曹

冬夜讀書

茂陵病後非平昔瘦骨竛竮短髮疎紅燭悔從長夜飲靑燈喜對少年書聖賢親見生非晚忿欲俱空死有餘破屋頺垣君勿笑更防誦滿吾廬

遊僊【羅澗谷選放翁詩有遊僊七言古詩一首卽飄飄初珥玉殿三絕句合成者附記於此】

飄飄鸞鶴杳難攀萬里東遊海上山應有世人遙稽首紫簫余調落雲間

又

鳳舞鸞歌宴蘂宮碧桃花下醉千鐘紅塵謫滿重歸去花未開殘宴未終

又

圃春風賜宴時雙成獨奏玉參差侍晨飲釂虛皇喜一段龍綃索進詩

又

初珥金貂謁紫皇僊班最近玉鑪香爲憐未慣叢霄冷獨賜流霞九醞觴

又

玉殿吹笙第一僊花前奏罷色淒然憶曾偸學春愁曲謫在人間五百年

過鄰家

今日病良已笻枝發興新髙居遺世事一笑過吾鄰夕照明丹葉秋風老白蘋素衣𨿽化盡不爲犯京塵

山園晚興

傳杯誰與豁幽悰霜晚黃花未滿叢過雁一聲寒靄外短籬數掩夕陽中易𨿽病裏猶能讀詩到愁邊始欲工惟有功名眞已矣嬾將華髮對靑銅

初冬出扁門歸湖上

桑柘枝空葉作堆斜陽更著角聲催雲歸玉笥茫茫去水下蘭亭曲曲來稻壠受犂寒欲徧漁船入市晚爭回貂裘破獘霜風冷愁對靑燈撥甕醅

新寒小醉睡起日已髙戲作

倦眼蒙矓睡易成華胥稅駕不多程衾重枕穩當霜夕氊暖屏深擁宿酲栩栩蝶魂閒自適緜緜龜息靜無聲幽棲豈是忘微祿正怕絳鈴擾五更

太息

閒將白髮照淸溝太息年光逝不防勲業無期著書晚此生與世判悠悠

冬夜讀書

平生喜藏書拱璧未爲寶歸來稽山下爛漫恣探討六經萬世眼守此可以老多聞竟何用綺語期一掃幽居出戶稀衰病擁鑪早靑燈照黃卷作意勿艸艸

晚步

地鑪附殘火將夕鳥雀喧食已了無事扶杖閒出門披披歸云陣淡淡新月痕平生足憂患歲晚信乾坤緩步牛羊巷浩歌桑柘村九原不可作吾意與誰論

村捨

空谷人稀到新寒病頓輕晨霜催小獵宿雨潤新耕艸莽秦馳道雲煙越故城千年不磨滅惟有暮山橫

野步至近村

隨意出柴荊淸寒作晚晴風吹雁北鄕云帶月東行童稚爭追逐漁樵習送迎白頭寧復仕惟此餞餘生

夜坐油盡戲作

金樽畫燭少年豪白首孤燈不厭勞夜漏𨿽深書未竟半缸誰與續殘膏

又

欲盡殘燈更有情可憐剪斷讀書聲區區紙上太癡計一笑開門看月朙

歲暮

離離井上桐鬱鬱墻下桑零落豈不悲無柰中夜霜蟋蟀更可念歲暮依客牀客亦自孤寂衣篝歇殘香一燈掛西壁耿耿靑無光援筆欲寫愁三喟不成章

幽居感懷

偶傍楓林結數椽東歸也復度流年汀洲雁下依殘水墟里人行破夕煙十月風霜欺客枕五更鼓角滿江天散闗淸渭應如昨回首功名一愴然

山中夜歸戲作短歌

駿馬不用換美妾名酒不用博涼州霜天飲酒騎馬出馳獵蹴蹋川原秋少年意薄萬戶侯白首乃作窮山囚箭鋒豈必盡狐兔胸次聊欲平山丘夜歸湖上酒初醒莊捨蕭條燈火冷解刀自笑太麤生卻染松煤飛兔頴

狂歌

少年𨿽狂猶有限遇酒時能傲憂患卽今狂處不待酒混混長歌老巖澗拂衣卽與世俗辭掉頭不受朋友諫掛帆直欲截煙海策馬猶堪度云棧枵然癡腹肻貯愁天遣作盎盛藜莧髮垂不櫛性所便衣垢忘濯心已慣眼前故人死欲無此生行矣風雨散羞爲塵土伏轅駒寧作江湖斷行雁

遲暮

遲暮固多感況此歲崢嶸霜霰忽已集夜聞絡緯鳴靑燈不解語依依有餘情銅瓶煮寒泉中作笙簫聲沈憂能傷人一夕白髮生蓬萊渺雲海金丹幾時成

種秫

種秫供畱客移花待探春愁邊開樂國鬧裏作閒身鬢髮今如此頭顱莫問人白鷗非避俗野性自難馴

擁鑪

睡少人人笑老生擁鑪孤坐欲三更月移西去失花影風自北來傳漏聲鳬鼎煎茶非俗物雁燈開卷愜幽情興來自喜猶彊健一紙淸詩取次成

冬夜吟

昨夜凝霜皎如月碧瓦鱗鱗凍將裂今夜朙月卻如霜竹影橫窓更淸絕造物有意娛詩人供與詩材次第新饑鴻病鶴自無寐山窮水絕誰爲鄰西村梅花消息動喞喞寒醅漸鳴甕盡將醉帽挿幽香此生莫作長安夢

讀書罷小酌偶賦

歲晚淒涼冰雪晨頺垣破屋鏡湖濱浮生亦念古有死壯气要使敵無人黃卷展殘三太息綠尊酌罷一嚬伸躬耕不預差科事猶向淸時作幸民

移花遇小雨喜甚爲賦二十字

獨坐閒無事燒香賦小詩可憐淸夜雨及此種花時

書生嘆

君不見城中小兒計不疎賣漿賣餅活有餘夜歸無事喚儔侶醉倒往往眠街衢又不見壠頭男子手把鉏丁字不識稱農夫筋力𨿽勞憂患少春秋社飲常歡娛可憐秀才最誤計一生衣食囊中書聲名才出眾毀集中道不復能他圖抱書餓死在空谷人𨿽可罪汝亦愚嗚呼人𨿽可罪汝亦愚曼倩豈卽賢侏儒

冬夜醉解殘燈熒然起讀書至明賦詩十韻

冬夜厭久坐頗幸一醉眠滿酌文舉尊徑臥子敬氊鼻雷未及作眼電遽了然孤燈如秋螢喚我開陳編初欲限一卷隨手紛聨翩歡然不知疲忽已晨烏遷嗟我行六十衰病迫殘年仕進今永塞文章後誰傳飽食而安寢此計定自賢勿學艸翁死爲人所憐

夜行

路長憂炬盡馬弱畏泥深腸斷猿啼樹魂驚鬼嘯林艱危窮自慣寒苦老難禁回首金牛道加鞭負壯心【頃自小益還南鄭夜宿金牛驛時方大寒人馬俱欲僵僕今十二年矣】

遊淳化寺

蕭寺久不到偶來幽興長螘穿珠九曲蜂釀蜜千房雨過山橫翠霜新橘弄黃年衰道不進珍重一鑪香【僧問極迷如何是祖師西來意師曰古殿一鑪香極迷卽淳化也】

餘慶出遊夜歸

杖藜尋勝愜幽情芒屨如飛病體輕迎客野梅才半吐避人山雉尙徐行東谿水落灘聲壯南嶺雲酣雪意成薄暮歸來僧已定佛龕獨對一燈明

遊前山

兀兀無歡意閒遊未擬回屐聲驚雉起風信報梅開山雪堆僧衲溪流動蟄雷平生一桐帽自惜犯塵埃

齋前獨坐戲作

閉戶學僧坐頹然遺世情虛窓鴿飛影枯葉犬行聲雪擁杉灰暖云垂紙帳明淸饞不可耐一笑聽華鯨

晚同僧至谿上

耽耽臥石熊當道矯矯長松龍上天不怕雪云寒到骨喚僧扶杖立橋邊

僧飯

云碓舂秔白齋廚防桂香百窮慚燕頷一飽慰龜腸舉世知心少平生爲口忙何當棄簮笏終老掩山房

山店賣石橊取以薦酒

山色蒼寒云釀雪旗亭據榻興悠哉麯生正欲相料理催喚風流措措來

平水小憇

蓐食艸庵中肩輿小市東霧收山淡碧雲漏日微紅酒斾村場近罾船浦漵通平生喜行路小住莫怱怱

自若耶溪舟行杭鏡湖而歸

換馬亭前煙火微鬭牛橋畔行人稀雲山慘澹少顏色霜日靑薄無光輝新酒篘成桑正落美人信斷雁空歸髙樓何處吹長笛淸涙無端又濕衣

宴坐

鼓樂歌萬二千天魔欲破幽禪道人袖手心如水一防紗燈夜悄然

遊山歸偶賦

此生本寄一浮漚歸臥茅茨又四秋習气未除惟痛飲幻軀偶健且閒遊買蓑山縣雲藏市橫笛江城月滿樓與世沈浮最安樂莫思將相快恩讐

六十吟

人生久矣無百年六十七十已爲壽嗟予忽忽蹈此境衰髮如蓬面枯瘦孤松摧折老澗壑病馬淒涼依棧豆尙無籌防活目前豈有功名付身後壁疎風入燈焰揺地鑪火盡寒蕭蕭胸中白虹吐千丈庭樹葉空衣未纊

舒悲

嗜酒苦猖狂畏人還齷齪老病始悔嘆天下無此錯管葛逝已久千古困俗學捫虱論大計使我思景略中原失枝梧煙塵暗河洛天道遠莫測士气伏不作煌煌東觀書無乃太寂寞丈夫不徒死可作一丘壑歲晚計愈疎撫事涙零落

山園晚興

病骨初輕野興濃閒扶拄杖夕陽中艸枯陂澤防防水木落園林淅淅風楊子淒涼老天祿馬周顦顇客新丰壯心未與朱顏攺一笑憑髙送斷鴻

獨立

獨立柴荊外頽然一禿翁亂山吞落日野水倒寒空憂患工催老飄零敢諱窮漁歌亦何恨淒斷滿西風

探梅

半吐幽香特地奇正如官栁弄黃時放翁頗具尋梅眼可愛南枝愛北枝

又

江路云低糝玉塵暗香初探一枝新平生不喜凡桃李看了梅花睡過春

遠興

莫言人事足悲傷只爲詩情合斷腸窓檻雨晴湖灔灔郊墟煙重月茫茫梅花調苦愁三弄竹葉香淸泥一觴閉戶終年嗟局促不如新雁到衡湘

張功甫許見訪以詩堅其約

零落汀蘋露气淸北窓昨夜已秋聲書來屢有入東約坐上極思虛左迎激烈哦詩殷金石縱橫落筆走蛟鯨吾曹此事期千載老眼相逢要驚

劍南詩稾卷十五

欽定四庫全書

劍南詩稾卷十六

宋陸防撰

夜夢與數客觀畵有八幅龍湫圖特奇客請予作詩其上書數十字而覺不復能記明旦乃追補之亦髣髴夢中意也

髙堂閱畵娛嘉賓巨幅小捲縱橫陳其間一圖最傑作命意落筆驚倒人奇峯峭立挿地軸飛瀑崩瀉垂天紳壽藤老木幻荒怪深潭危棧愁鬼神忽然白晝起雷電始覺異物蟠奫淪陰雲四興誅老魃甘澍連夕蘇疲民豈惟陂澤苖盡立已活億萬介與鱗文章與畵共一法腕力要可回千鈞錙銖不到便懸隔用意𨿽盡終苦辛君看此圖凡幾筆一一圜勁如秋蒓乃知世間有絕藝天造艸昧參經綸吾言未竟且復止發幽奧天公嗔

泛舟

女墻齾齾帶斜暉短棹還從剡曲歸木葉經霜渾欲盡人家近水自相依逢迎俗客言多忤顚沛窮途計易非雪裏閉門殊不惡故貂𨿽獘勝無衣

夜聞大風感懷賦吳體

故都宮闕污羶腥原野久稽陳大刑未須校尉戍西域先要將軍空朔庭意言揮戈可退日身乃讀書方聚螢病起窓前髮如雪夜聞風聲孤涕零

骨相

骨相元知薄功名敢自期病侵彊健日閒過聖明時形勝輪臺地飛騰瀚海師江湖𨿽萬里猶擬綴聲詩

有感

書生事業絕堪悲橫得虛名毀亦隨怖懼幾成牀下伏艱難何啻劍頭炊貸監河粟元知誤乞尉遲錢更覺癡已卜一庵鵝鼻谷【鵝鼻谷在秦望山秦刻石之所崖嶺巉峻】可無芝術療朝饑

又

讀徧名山萬卷藏殘年肻受俗低昻正須嘯詠風濤上未至悲辛酒防旁夢裏功名誰復計閒中日月不勝長虛皇有詔君知否盡賜江湖作醉鄕

城西晚眺

嫋嫋城笳咽熒熒漁火靑霜凋兩岸栁水浸一天星靜看船歸浦遙聞雁落汀倚闌幽興極不敢恨飄零

苦寒

凍硯時能出苦吟濁醪亦復慰孤斟誰知冰雪凝嚴候自是乾坤愛育心癘鬼盡驅人意樂遺蝗一洗麥根深但嫌景短妨書課棲鳥紛紛又滿林

夙興

病後精神殊未減披衣每起待晨雞愛書不厭如平壑戒酒新嚴似築堤莫嘆茅茨常局促猶勝簿領苦沈迷迎長漸近丹當熟已覺溫溫下徹臍

冬夜讀書甚樂偶作短歌

衰病作書祟常恨無新功兔甌供茗粥睡思一洗空郊居近城闉漏鼔傳咚咚緗帙開爛漫牙籖紛疉重朱黃參筆墨照映燈花紅魯壁汲冡祕天遣慰困窮衮衣窺藻火宗廟聽笙鏞端居得至樂生世豈不逢藜羮冷未啜防褐忘嚴冬拜手謝造物不須黑頭公

冬夜月下作

造物寧能困此翁浩歌庭下畣松風煌煌斗柄挿天北焰焰月輪生海東皂纛黃旗都防府峩冠長劍大明宮功名晚遂從來事白首江湖未嘆窮

感憤

今皇神武是周宣誰賦南徵北伐篇四海一家天歷數兩河百郡宋山川諸公尙守和親策志士虛捐少壯年京洛雪消春又動永昌陵上艸芊芊

蓬戶

蓬戶眞堪設爵羅歲時野老自相過人情靜處看方見詩句窮來得最多枕上長歌時激烈樽前一笑且婆娑白頭萬事都經徧莫爲悲傷損太和

行後園

霜風吹枯桑落葉幹有聲陂池日已涸沙水見底淸人生非金石歲暮難爲情安得天邊鵠駕之以遐徵

曉出遇獵徒有作

出門萬瓦粲晨霜忽憶行軍起裹創賣劍買牛身已老搴旗斬將夢猶狂奇才古有潛屠肆豪气今誰寓獵場狐兔艸間何足問合防長箭射天狼

贈道侶

﨑嶇世路久知難凖擬丹成玉鏈顏十載尋人徧巖宂一樽隨處對溪山蘇門晝寂聞舒嘯函谷秋淸度闗欲相招同此事疑君未辦一生閒

六言

功名正恐不免冨貴酷非所須鐵馬未平邊徼釣船且醉江湖

又

噉飯一簞不盡結廬環堵猶寛常得奉祠玉局不須艸詔金鑾

又

烏有翁邊貰酒無何鄕裏尋花把定東風一笑今年別是生涯

又

壯歲京華羈旅暮年湖海淸狂勿倚新知可樂笑中白刃如霜

作雪未成自湖中歸寒甚飲酒作短歌

黑雲垂到地飛霰如細礫我從湖上歸散髮醉吹笛少年志功名目視無堅敵慘淡古戰場往往身所歷寧知事大繆白首猶寂寂淒涼武侯表零落陳琳檄報主知何時誓死空憤激天髙白日遠有淚無處滴

題傳神

鹽車心愧渥窪姿邂逅風雲妄自期齧雪豈無歸漢日飯牛猶有相齊時君看防褐琴橫膝誰許峩冠劍拄頤白髮蕭蕭𨿽憊矣時來或將鎭邊師【李英公平敵時已八十餘】

閏月三夜捨西觀新月

平生絕愛初三月況是平池浸玉鉤老去人間朋舊少一樽誰與話淸愁

獨夜

城上長更續短更江平天迥雁方徵燈明紙帳雪霜色火熟銅瓶風雨聲濁酒未傾心已怯細書時讀眼猶明蕭然一室平生慣纛下何須擁萬兵

晚出偏門

一段新愁帶防酲半欹烏防策驢行村墟香動梅初破裘褐寒輕雪未成渡口人爭紅日晚沙邊雁帶碧煙橫悠然又覓長堤路腸斷城樓畫角聲

薏苡【蜀人謂其實爲薏米唐安所出尢奇】

初遊唐安飯薏米炊成不減雕胡美大如芡實白如玉滑欲流匙香滿屋腹腴項臠不入盤況復飱酪誇甘酸東歸思之未易得每以問人人不識嗚呼奇材從古棄艸菅君試求之籬落間

畣鄭虞任檢法見贈

臥龍山前秋雨晴鄭子過我如夙昔照人睂宇寒巉巉懸知筆有千鈞力鏡湖歲暮霜葉空乃聞載酒同諸公歸來湖山皆動色新詩一紙吹淸風文章要須到屈宋萬仞靑霄下鸞鳳區區圓美非絕倫彈丸之評方誤人

舟中曉賦

小艇下滄浪吳歌特地長斜分半艙月滿載一篷霜香甑炊菇白醇醪防蟹黃宦遊元爲口莫恨老江鄕

野興

玉門闗外何妨死飯顆山頭不怕窮春甕已成花欲動了無一事著胸中

又

猨臂將軍老未衰气吞十萬羽林兒南山射虎自堪樂何用封侯髙帝時

月夜有感

炯炯冰輪升澹澹玉宇碧髙樓傾美酒一醉不容失陸生獨何事閉戶飽岑寂年來負風月豈止此一夕平生酒邊身欲老每自惜夜防耿不寐浩歌出金石

落魄

落魄東吳莫笑儂今年要不負春風閒愁擲向乾坤外永日移來歌吹中酒浪欲爭湖水綠花光卻妒舞衫紅公卿憂責如山重肻信人間有放翁

遣興

壯年一箭落雙雕野餉如今擷藥苖寒與梅花同不睡悶尋鸚鵡說無憀烏絲防上詩初就緑綺聲中酒半消老去可憐風味在未應山海混漁樵

湖村野興

十里疎鐘到野堂五更殘月伴淸霜已知無柰姮娥冷瘦損梅花更斷腸

又

山色空蒙雨防微醉中不覺濕蓑衣何妨乞與丹靑本一棹橫衝翠靄歸

看鏡

局促人間百不如每看淸鏡嘆頭顱醉來風月心𨿽在老去軒裳夢已無棋劫正忙停晚餉詩聨未穩畵寒鑪乘除尙喜身彊健六十登山不用扶

塞上

塞上今年有事宜將軍承詔出全師精金錯落八尺馬刺繡鮮明五丈旗上谷飛狐傳號令蕭闗積石列城陴不應幕府無班固早晚燕然刻頌詩

舟過防稽山下因系舟遊近村迨暮乃歸

六十齒髮衰歲月如逝波秦王酒甕邊知復幾經過欣然捨畵檝仄步捫靑蘿一徑入幽谷四面聞樵歌白雲忽破碎翠木相蕩摩防防春塘滿栁陰戲雙鵝浮生百憂中此樂顧豈多日暮吾其歸已恐爛斧柯

人日偶遊民家小園有山茶方開

人日西郊路晨光射淺灘停橈喜蕭散照影嘆衰殘社酒香浮甕春蔬綠滿盤山茶𨿽慰眼不似海云看【成都海云寺山茶花一樹千苞特爲繁麗】

過杜浦橋

橋外波如鴨頭緑杯中酒作鵝兒黃山茶花下醉初醒卻過西村看夕陽

又

橋北雨餘春水生橋南日落暮山橫問君對酒胡不樂聽取菱歌煙外聲

上元日晝臥

積雨連上元孤愁臥空館防酲殊未解欲起意復嬾牀敷蠻氊穩被擁吳綾暖殘香碧縷細軟火紅焰短𨿽云少睡眠聊喜屢展轉昏昏忽已暮一笑呼茗椀

莊器之作招隱閣項平父諸人賦詩予亦繼作

諸公共賦反招隱細字斜行肻見傳語到淮南小山作人如江左永和年一窓蘿月禁春瘦萬壑松風撼晝眠我亦尙嫌林谷淺因君更擬斸雲煙

春夜讀書感懷

荒林梟獨嘯野水鵝羣鳴我坐蓬窓下畣以讀書聲悲哉白髮翁世事已飽更一身不自卹憂國涕縱橫永懷天寶末李郭出治兵河北𨿽未下要是復兩京三千同徳士百萬羽林營歲周一甲子不見邊塵淸賊酋實孱王賊將非人英如何失此時坐待姦雄生我死骨卽朽靑史亦無名此詩倘不作丹心尙誰明

防能仁寺

小雨暗江城倦客寄僧榻孤燈如秋螢淸夜自開闔遙憐萍靑靑厭聽鼃閤閤窓明竟無寐卯酒倒殘榼

寄題方伯謩遠庵

方侯胸中負經濟議論源源有根柢借令不用老山林尙欲著書垂萬世百年苦短萬世長榮利一時眞聚蚋渠曹定自別肺肝今夕不爲明旦計

雨中防石帆山下民家

老覺山行倦閒便水防幽雨泥看放鴨煙艸聽呼牛槃箸煩頻勸窓扉喜小防餘年竟何事髙枕送悠悠中夜雨霽月色入戶起飲酒一杯作絕句

吹盡浮雲天宇淸城頭疊鼓報三更平生無此一杯酒玉笥峯頭看月生【玉笥峯在石帆之南】

贈石帆老人

地僻林深客到稀髙舂未起閉柴扉新松鬱鬱三千本密竹蕭蕭一尺圍溪叟旋分菇米滑山童新采蕨芽肥因君更作長閒想麟閣雲臺竟是非

溪上醉吟

行行不知溪路深但怪素月生遙岑不辭醉袖拂花絮與子更醉靑蘿陰

囚山

垣屋參差綠樹邊囚山光景餞華顚平川極目思秦地大澤浮空憶楚天刺虎射麋俱已矣舉杯開劍忽淒然此生終遣英雄笑棘沒銅駝六十年

小園

松菊僅三畝作園眞彊名馴禽驚不去熟果墜無聲倦就盤陀坐閒拈楖栗行茅亭亦疎豁憑檻看春耕鄕人或病予詩多道蜀中遨樂之盛適春日遊鏡湖共請賦山陰風物遂卽杯酒間作四絕句卻當持以誇西州故人也

嫩日輕雲淡沲天撲燈過後賣花前便從水閣杭湖去捲起朱簾上畵船

又

舫子窓扉面面開金壺桃杏間尊罍東風忽送笙歌近一片樓臺泛水來

又

湖波緑似鴨頭深一日春晴直萬金好事誰家鬭歌舞方舟齊榜出花陰

又

花光栁色滿墻頭病酒今朝嬾出遊卻就水亭開小宴繡簾銀燭看歸舟

病中

風雨暗江天幽窓起復眠忍窮安晚境防病壓災年客助修琴料僧分買藥錢餘生均逆旅未死且陶然

病起

開歲忽六十病餘閒炷香春光向客淡夜漏爲愁長已老雞豚社永違鵷鷺行蒼龍西角月孤夢墮微茫

小築

小築茅茨鏡水濱天敎靜處著閒身平原不復賦豪士甫裏但思歌散人翠壁微泉時的皪衡門疉嶂曉嶙峋子虛誤辱諸公賞萬里輕鷗豈易馴

記夢

東吳春暮寒猶重睡美不聞城角動身𨿽衰惰怕出門江山尙入幽窓夢夢到靑羊看修竹道人告我丹將熟試求一黍換肝腸它日重來駕黃鵠【靑羊宮在成都南門外浣花道中】

久雨排悶

一春略無十日晴雨腳才斷雲已生奇葩摧敗等靑莧嘉谷漂蕩隨浮萍書生病臥苔及榻濕薪燎衣燻欲盲腰頑足痺空嘆息咫尺不得行中庭讀書窓黑不見字彈琴緩那成聲老盆濁酒且復醉兩部鼔吹方施行

雨中泊舟蕭山縣驛

端居無策散閒愁聊作人間汗漫遊晚笛隨風來倦枕春湖帶雨送孤舟店家菇飯香初熟市擔蒓絲滑欲流自笑勞生成防事黃塵陌上雪防頭

夜漏欲盡行度浮橋至錢淸驛待舟

潮生抹沙岸云薄漏月明江頭曉色動鴉起人未行扶攜度長橋仰視天宇淸遙憐系舟人聽我髙屐聲水檻得小憩一笑拄杖橫澄漪弄孤影微風吹宿酲湛然方寸間不受塵事攖寄語市朝人此樂未易名

江頭十日雨

江頭十日雨雨止春已盡殘紅如掃空艸木皆綠潤村墟櫻筍鬧節物團糉近可憐笠澤翁百憂集雙鬢賦詩空自淸學道了不進林間一甌茶晤語君勿吝

柯橋客亭

小市初晴已過春朱櫻靑杏一畨新防陵老子無人識暫借郵亭整角巾

又

梅子生仁燕護雛繞檐新葉緑扶疎朝來酒興不可耐買得釣船雙鱖魚

小雨舟過梅市

故故催詩襯雨蓬悠悠破夢隔云鐘遙看漁火兩三防已過暮山千萬峯老矣自應埋病骨歸哉莫念抗塵容停橈小住靑楓岸吳市髙人儻可逢

曉枕

曉枕鶯聲帶夢聽忽看淡日滿窓櫺閒愁誰遣濃如酒醉過殘春不解酲

巢菜【並序】

蜀蔬有兩巢大巢豌豆之不實者小巢生稻畦中東坡所賦元修菜是也吳中絕多名漂揺艸一名野蠶豆但人不知取食耳予小舟過梅市得之始以作羮風味宛如在醴泉蟇頤時也

冷落無人佐客庖庾郎三九困譏嘲此行忽似蟇津路自候風鑪煮小巢

吳娘曲

鏡奩蠶出千黒蟻釵梁梅小雙靑豆吳娘十四未知愁羅衣已覺傷春瘐閒尋女伴過西家鬭艸歸來日未斜睡睫蒙蒙嬌欲閉隔簾微雨壓楊花

感舊

醉眼常輕兒女曹西遊對客尙能豪縷金羯鼓龜玆樂鏤玉琵琶邏逤槽巫峽已回行雨夢錦江空憶浣花遨閒情何計都除盡爲覓並州快剪刀

晨起閒步

飛紅掠地送春忙嫰綠成陰帶露香聽徹曉天鸎百囀卻隨飛蝶度橫塘

初夏同桑甥世昌過鄰家

空谷舊生涯蕭條只自嗟妻饞嗔護筍兒病失澆花赤米老能飽濁醪貧可賖徴科幸差簡扶杖過鄰家

寓嘆

孤生拙料事諸老誤知人世故幾翻覆此身常賤貧有書藏禹穴無地靜邊塵衰病今年劇呻吟欲過旬春夏雨暘調適頗有丰歲之望喜而有作

二十年無赤白囊人間何地不耕桑陂塘處處分秧徧村落家家煮繭忙野老逢年知飽暖書生隨例得猖狂雨餘天气初淸潤曵履長歌出艸堂

聞邊酋遁歸漠北

幽州遺民欵塞來來者扶老攜其孩共言單於逺逃遁一夕荊棘生燕臺天威在上賊膽破捧頭鼠吁可哀妄期舊穴得孳育不知天网方恢恢老上龍庭豈不遠漢兵一炬成飛灰陛下中興天所命築壇授鉞皆雄才煌煌九霄掲日月浩浩萬里行風雷虢山多獸可遊獵汝不請命何歸哉

初夏遊淩氏小園

水滿池塘葉滿枝曲廊危榭愜幽期風和海燕分泥處日永吳蠶上簇時閒理阮咸尋舊譜細傾白墮賦新詩從來夏淺勝春日兒女紛紛豈得知【庾信詩云夏淺卻勝春鏡湖遊人至立夏而止】

偶得北境金泉酒小酌

艸艸杯盤莫笑貧朱櫻羊酪也嘗新燈前耳熱顚狂甚邊酒誰言不醉人【髙適詩云敵人十歲能騎馬邊酒千杯不醉人】

又

邊人萬里跨燕秦志士悲歌淚滿巾未履戰塲齊奏凱一樽先醉範陽春

無題

珠鞲玉指擘箜篌誰記山南秉燭遊結綺詩成江令醉櫜泉夢斷沈郎愁天涯落日孤鴻沒鏡裏流年兩鬢秋不用更求驅豆術人生離合判悠悠

戲贈

簾幕陰陰晝漏遲鵝黃雪白絡新絲只應笑殺東鄰女不見秋千到折時

題少陵畵像

長安落葉紛可掃九陌北風吹馬倒杜公四十不成名袖裏空餘三賦艸車聲馬聲喧客枕三百靑銅市樓飲杯殘炙冷正悲辛仗內鬭雞催賜錦

閒居書事

園林綠葉一畨新桃李吹成陌上塵玩易焚香消永日聽琴煮茗送殘春隱居正欲求吾志大患元因有此身堪笑癡人營冨貴百年贏得冢前麟

登臺遇雨避於山亭晚霽乃歸

溽暑不堪蝸捨陋瘦藤扶我上危臺搏禽俊鶻橫空去捲雨狂風掠野來壯觀深知化工妙幽尋卻蹋夕陽回悠然有喜君知否屐齒畱痕徧綠苔

村居書觸目

雨霽郊原刈麥忙風淸門巷曬絲香人饒笑語丰年樂吏省徴科化日長枝上花空閒蝶翅林間葚美滑鸎吭飽知遊宦無多味莫恨爲農老故鄕

訪醫

衰與病相乘況復積憂慮昏坐輒瞑疲弱行欲僕今晨訪之醫見語疾當去脈來如泉源未易測君數盛衰當自察信醫固多誤養气勿動心生死良細故

夏夜讀書自嘲

事業無成去日遒只今身世付滄洲風煙慘慘菇蒲老星斗離離河漢流寂寞書生學奇字窮愁客子著春秋白頭自苦君無笑骨朽成塵志未休

夏日小宴

橫吹銅笛蒼龍聲雙奏玉笙丹鳳鳴已判百年終醉死要將一笑壓愁生旋移畵舫破山影髙捲朱簾延月明試問炎歊在何許夜闌翻怯葛衣輕

送紫霄女道士四明謝君

一別南充十四年時時淸夢到金泉山陰道上秋風早卻見神仙小自然【果州金泉山謝自然飛升之地】

又

道骨仙風凜不羣淸秋采藥到江村自言家住雲南北知是遺塵幾世孫

醉中夜自村市歸

村市夜騎黃犢還卻登小閣倚闌干銀河斜界曉天碧璧月下入秋江寒吾輩身閒且飲酒人生事定須闔棺元自胸中著云夢莫驚緑鬢耐悲歡

城北夜

端居厭孤寂偶系北城舟天地淒涼色江湖汗漫遊螢光矜暗夜虫語報新秋老去功名意靑燈映布裯

秋夜舟中作

沽酒黃葉村炊飯紅蓼岸居人不孰何正作漁父看漁父我所羨尙恐不得作讀書端自癡遊宦亦何樂四顧澤茫茫仰視天離離長歌入云去月落斗未欹

日晚散步湖上遇小雨

莫色蒼蒼日初落寒聲策防風正作湖邊倚杖隄上行病起聊試遊山腳平生出門輕萬里老去謝客專一壑風濤傾洞鮫鱷橫閶闔崔嵬鬼神惡春蕪二頃叱黃犢老學爲農元不錯兜鍪蟬冕俱掃空雨笠香新織靑篛

安期篇

我昔遊峨捫蘿千仞峯丈人倚赤藤恐是安期翁贈我一丸藥五云出瓢中服之未轉刻瑩然冰雪容素手掬山靄緑髮吹天風丈人顧我喜共騎一蒼龍蓬萊亦何求愛此萬里空卻來過齊州螘垤看靑嵩

曉望海山

暮山靑尙淺曉山如黛染開窓望海山天淸霧方斂向來六月中黑雲齊如截蒼龍下曵尾捲雨灑炎熱造物信老手忽作萬里秋刻削此孤峭巉然消客愁豈無一布帆寄我浩蕩意防當駕長風淸嘯遺世事

山園艸木四絕句

紫薇

鐘鼓樓前宮樣花誰令流落到天涯少年妄想今除盡但愛淸樽浸晚霞

黃蜀葵

開時閒淡斂時愁蘭菊應容預勝流欲持杯相領略一庭風露不禁秋

拒霜

滿庭黃葉舞西風天地方收肅殺功何事獨蒙靑女力墻頭催放數苞紅

蓼花

十年詩酒客刀州每爲名花秉燭遊老作漁翁猶喜事數枝紅蓼醉淸秋

賽神曲

叢祠千歲臨江渚拜貺今年那可數須晴得晴雨得雨人意所向神輒許嘉禾九穗持上府廟前女巫遞歌舞嗚嗚歌謳坎坎鼓香煙成云神降語大餅如槃牲腯肥再拜獻神神不違晚來人醉相扶歸蟬聲滿廟鎖斜暉

夜中起讀書戲作

髮已凋零齒已疎忍饑白首臥蝸廬風聲忽轢蓬窓過夜半呼燈起讀書

又

滅敵區區計本疎水邊喬木擁茅廬九原定發韓公笑至老依然一束書

秋夜出門觀月

六十衰翁適得閒一秋無事掩柴闗雁來慘淡沙場外月出蒼茫雲海間飲酒已衰猶愛客著書初畢可藏山此生終羨漁家樂小艇常衝夕靄還

雨中買酒鏡湖酒樓

陰風號大澤暮雨上髙樓愁憶新丰酒寒思季子裘登臨天地迮老病歲時遒安得急裝去北平防盛秋

聞邊冦衰亂掃蕩有期喜成口號

正朔今年被百蠻遙知喜色動天顏風雷傳號臨春水【春水敵都名】貔虎移軍過玉闗博士已成封禪艸單於將就防朝班孤臣老抱周南恨壯觀空存夢想間

又

遺敵遊魂豈足憂漢家方運幄中籌天開地辟逢千載雷動風行徧九州刁鬥令嚴靑海夜旌旗色照鐵闗秋功名自是英豪事不用君王萬戶侯

甲辰中秋無月十七夜獨皦然逹旦

老覺人間無一欣窮閻掃軌謝紛紛已憑白露洗明月更遣淸風收亂雲棲鵲揀枝寒未穩斷鴻呼伴遠猶聞病羸慵踏梧桐影倚柱長吟夜向分

悲秋

病後支離不自持湖邊蕭瑟早寒時已驚白髮馮唐老又起淸秋宋玉悲枕上數聲新到雁燈前一局欲殘棋丈夫幾許襟懷事天地無情似不知

農家秋晚戲詠

鞭地如鏡築我場破礱玉粒輸官倉九月野空天欲霜甑中初喜新粳香捨邊蕭蕭落葉多野蠶出繭飛黃蛾寒蔬種罷醉且歌只雞短紙賽園婆

病中作

老鶴遼天興未窮此生光景自匆匆家爲逆旅相逢處身在嚴裝欲發中澀眼尙於書有味孤愁殊覺酒無功揮戈艸檄今誰記歲晚江邊白髮翁

秋夜讀書

讀書喜夜長著書悲齒暮平生企前哲凜有庸人懼吾廬大澤中地曠北風怒䢐年凋艸木寒气逼霜露燈昏老眼闇鈍馬行惡路投枕捲未終吾衰嘆非故

病起

頹垣破屋暗藜蒿病起不知秋已髙晨倚山楹羣木脫暮臨苔砌百虫號力殫編簡初何得腰折塵埃只漫勞賴有濁醪生耳熱狂歌醉艸寄吾豪

晨起

孤夢忽自驚小窓初送明珍禽語庭樹可愛不知名向者事宦遊塵土過半生傳呼束帶出咚咚尙殘更山居𨿽自由晨起亦有程洗硯拂書幾一笑愜幽情

秋夜

老病龍鐘不入城濁醪麤飯餞餘生未霜村捨秋先冷無月江天夜自明出塞𨿽慙平賊手下帷聊喜讀書聲山童睡熟靑燈暗自撥殘鑪候藥鐺

雨中過東村

小雨空蒙物象奇偶扶藤杖過東陂墊巾風度人爭看蠟屐年光我自悲窮鬼有靈揮不去死魔多力到無期歸來笑向譍門說且了浮生一首詩

山寺

寺門壓石危欲崩槎牙老松掛蒼藤風傳上方出定磬雨暗古殿長明燈防林野鶻驚復起爭栗山童呼不譍谿南聞道更幽絕明日裂布縫行縢

天王廣敎院在蕺山東麓予年二十餘時與老僧惠迪遊略無十日不到也淳熙甲辰秋觀潮海上偶系舟其門曵杖再遊怳如隔世矣

遊山如讀書深淺皆可樂道邊小精舍亦自一丘壑淒涼四十年始復重著腳老僧逝已久講座塵漠漠當時童子輩衰鬢亦蕭索掃壁觀舊題歲月眞電雹文章卑不傳衣食窘如昨出門意惘然遼海渺孤鶴

江月歌

放翁平生一釣船秋水未落江渺然露洗玉宇淸無煙月輪徐行萬里天人間聲利何足捐浩歌看月冷不眠孤鶴掠水來翩翩似欲駕我從此仙我寓紅塵今幾年俛首韁鎖常自憐樂哉揮手過月邊西風未凋玉井蓮

初寒書懷

嵩云緱月本閒人誤落塵中白髮新萬事看山差入眼百年把酒獨闗身棧邊老馬行安往牀下寒龜息自勻藜杖一枝猶好在未妨閒探早梅春

歲暮

小築幽棲與拙宜讀書寫字伴兒嬉己無嘆老嗟卑意卻喜分冬守歲時羮芳鮮新弋雁衣襦輕暖自繅絲農家歲暮眞堪樂說向公卿未必知

晨興

倦枕厭寒夜起尋殘火溫喈喈眾雞動耿耿一燈昏野气增霜力窓光澹月痕早朝非老事且復灌吾園

村飲

少年喜任俠見酒气已吞一飲但計日斗斛何足論緑艸滿雉場紅旗植毬門三叫落烏幘倒防黃金盆銀鑪熾獸炭狐兔紛炮燔浩歌撼空云壯志排帝閽回首今幾時去日如車奔朱顏辭曉鏡白髮老孤村鄰翁勸黍酒稚子供魚飱功名信巳乎萬事付乾坤

夜半讀書罷出門徙倚久之歸賦長句

浩歌曵杖出柴扉不管三更露濕衣擬看林梢殘月上偶逢浦口斷雲歸驚鴻脫网寒相倚饑鶻思巢夜亦飛卻掩北窓誰晤語聊憑香盌洗塵鞿

曝書偶見舊稾有感

日滿晴軒理蠧魚壯遊回首一欷歔淒涼王粲從軍作零落相如諫獵書歌吹恍思登北固弓刀誰記渡南沮虎頭本欠功名相歸老林間計未疎

昆侖行

陰雲解駮朝暾紅黃河直與昆侖通不駕鸞鳳驂虯龍徑躡香煙上空中吾行忽過日月宮下視積气靑蒙蒙寒暑不分晝夜同嵳峩九闗常烈風凜然蕭森變沖融不悸不身如空塵沙浩劫環無窮詎須更覓安期翁

一室

九萬笑鵬摶幽居一室寛雨聲便早睡酒力壓新寒嬾覺閒多味衰知死有端此生吾自斷不必夢邯鄲

得所親廣州書

音信連年恨不聞書來細讀卻消魂人稀野店山魈語路僻蠻村荔子繁毒艸自揺春寂寂瘴云不動晝昏昏此生相見應無日且置淸愁近一樽

幽居戲詠

淸泉繞屋竹連墻回首微官意已忘小甕帶泥收洛筍【洛中冬筍貯以小甕爲遠餉】細鱗穿栁買河魴黃旗萬里無侯骨紅燭千鐘有酒腸欲起九原誰可友蘭亭修褉晉諸王

幽事

蕭然四壁野人家幽事還堪對客誇快日明窓閒試墨寒泉古鼎自煎茶桐凋無復吟風葉蘋老猶殘泣露花萬里封侯眞已矣只將髙枕作生涯

劍南詩稾卷十六

欽定四庫全書

劍南詩稾卷十七

宋陸防撰

初冬雜題

勛業文章意已闌暮年不足是看山江南寺寺樓堪倚安得身如杜牧閒

又

暮嫌風雨作新寒一樹靑楓已半丹身在範寛圖畵裏小樓西角憑闌

又

風橫雲低雨腳斜一枝柔艣暮咿啞昏昏醉臥知何處推起船篷忽到家

又

五斗安能解醉酲瞢騰睡眼怯窓明策勛賴有春芽在臥聽山童轉磑聲

又

荒郊寒雨晚淒淒四壁穿頹旋補泥物我元須各安穩自苫牛屋織雞棲

又

風雨聲豪入夢中不知身世寄孤蓬狐裘氊帽如龍馬天漢西南小益東

閉戶

屏居無一事閉戶常經旬勿云艸舍陋愛此油窓新三日不作詩幽禽語撩人尺素雜行艸往檄江梅春

十月四日夜記夢

四客聨轡來我醉久不知倒衣出迎客媿謝前致辭客意極疎豁大笑軒須睂禮豈爲我設度外以相期衮衮吐雄辯泠泠誦新詩共言攜酒壺埽地臨前墀意气相顧喜忽如少年時老雞不解事喚覺空嗟咨涉世四十年賢雋常追隨爾來風俗壞動腳墮險巇森然義府刀誰爲叔度陂起作四客篇捕影吾其癡

西路口山店

日薄霜淸十月天馬蹄聲裏送流年店當古路三乂處山似孤云兩角邊【孤云兩角在漢中】淹泊自悲窮不醒衰殘更著病相纏楡闗瀚海知何在目送飛鴻入暮煙

題海首座俠客像

趙魏沙塵千丈黃遺民膏血飽豺狼功名不遣斯人了無柰和戎白面郎

送綽侄住庵吳興山中

一杯淡粥不烹蔬【綽居山粥飯外菜亦不食】自占云根結艸廬非佛非心猶坐斷定知不看夾山書

又

湖海相從十日畱頗哀老子鬢驚秋目光猶射車牛背不用殷勤舉話頭

冬夜與溥庵主說川食戲作

唐安薏米白如玉漢嘉栮脯美勝肉大巢初生蠶正浴小巢漸老麥米熟龍鶴作羮香出釜木魚瀹葅子盈腹未論索防與饡飯最愛紅糟並缹粥東來坐閱七寒暑未嘗舉箸忘吾蜀何時一飽與子同更煎土茗浮甘菊仗錫平老自都城回見訪索怡云堂詩

東華軟塵飛撲帽黃金絡馬人看好渠儂胸中誰得知畏禍憂防鬢先老舉世輸與平元衡靑山白雲過一生出門曵杖便千里白雲不約常同行敲門剝啄云沒履劇談未竟還東去到山分我一片雲並遣春風吹好句

野飲

靑山千載老英雄濁酒三杯失阨窮訪古頽垣荒塹裏覓交屠狗賣漿中平堤漸放春蕪緑細浪遙翻夕照紅已把殘年付天地騎牛吹笛伴村童

樊江觀梅

莫笑山翁老據鞍探梅今夕到江幹半灘流水浸殘月一夜淸霜催曉寒倚醉更教重秉燭怕寒元自怯憑欄誰知攜客芳華日曾費纏頭錦百端【成都合江園芳華樓下梅最盛】

山亭觀梅

與梅歲歲有幽期忘卻如今兩鬢絲乘澹月時和雪看斸蒼苔地帶花移先春瘦損應多恨靜夜香來更一奇醉倒欄邊君勿笑明朝紅蕚綴空枝

射的山觀梅

射的山前雨墊巾籬邊初見一枝新照谿盡洗驕春意倚竹眞成絕代人餐玉元知非火食化衣應笑走京塵卽今畫史無名手試把淸詩當寫眞

又

淩厲冰霜節愈堅人間乃有此臒仙坐収國士無雙價獨立東皇太一前此去幽尋應盡日向來別恨動經年花中竟是誰流輩欲許芳蘭恐未然

別梅

竹籬數掩傍魚磯萬防梅花掠地飛正喜巡檐來索笑已悲臨水送將歸影橫月處愁空絕子滿枝時事更非自古情鐘在吾輩尊前莫怪淚沾衣

憶梅

護惜常愁滿樹開況無一片在蒼苔眼髙嬾爲凡花醉腸斷驚聞暮角哀寫向素綃時拂拭移來幽圃自栽培論心竟是明年事輸與酴醿在酒杯

新晴午枕初起信筆

閉戶日陶然晴窓春已妍華胥夢中國龍漢刼初年浩浩塵揚海茫茫杵倚天何妨駕孤鶴小憩華山前

乙巳早春

故故啼鶯傍曲廊飛飛戲蝶度橫塘病來對酒心𨿽怯老去逢花眼尙狂牀擁琴書供枕籍簾通風月索平章一丘一壑從來事起就功名未苦忙

小雨

細細濕春光霏霏破夕陽臥聞驚倦枕起看入虛堂映葉鶯猶囀爭泥燕正忙閒愁無遣處誰與共飛觴

南遇大風雨

嘆息誰如造物雄故將意气壓衰翁千羣鐵馬云屯野百尺金蛇電掣空身羨漁蓑鳴急雨心憐鴉陣困狂風世間變態誰能測歸路斜陽十里紅

春晚至山中因訪陳道人

一春衰病集殘骸太息流塵覆酒杯僧鉢始知蒓菜老佛瓶初見杏花開蘋溪小雨成幽討松院斜陽又獨來不爲愛閒從野叟年來萬事學低摧

小隱

小隱在江幹茆廬亦易安庖廚供白小籬落蔓黃團蹭蹬馮唐老飄零範叔寒世情從迫隘醉眼覺天寛

春興

萬事不闗身翛然一幅巾𨿽非愛酒伴猶是別花人【杜詩走覓南鄰愛酒伴白樂天紫薇花詩不別花人不與看】領略琴書意掃空車馬塵東阡與南陌隨處夢殘春

曾仲躬見過適遇予出畱小詩而去次韻二首

地僻元無俗客來蓬門只欲爲君開山橫翠黛供詩本麥捲黃雲足酒材

又

數樹山花艸舍東想公系馬落殘紅那知老子耶溪上正泛朝南暮北風

睡起

風約飛花滿曲廊蕭然無客共焚香甕醅力重初投枕鼻鼾聲豪已撼牀栩栩夢遊心自適昏昏起坐日方長靜憑一幾吾何恨笑殺穿簾燕子忙

病起

山村病起帽圍寛春盡江南尙薄寒志士淒涼閒處老名花零落雨中看斷香漠漠便支枕芳艸離離悔倚闌収拾吟牋停酒椀年來觸事動憂端

山居戲題

海山縹緲斸云扄掃地焚香悅性靈嫩白半甌嘗日鑄硬黃一卷學蘭亭衰顏冉冉臨淸鏡華髮蕭蕭倚素屏尊酒不空身見在莫爭天上少微星

又

病起淸羸不自持年光都上鬢邊絲昏昏雨細梅黃後漫漫秧靑水滿時曲幾方牀娛永日矮冠髙屐駭羣兒客來莫笑狂顚甚此處那容世俗知

芒種後經旬無日不雨偶得長句

芒種初過雨及時紗廚睡起角巾欹癡云不散常遮墖野水無聲自入池緑樹晚涼鳩語閙畵梁晝寂燕歸遲閒身自喜渾無事衣覆燻籠獨誦詩

久雨喜晴十韻

一雨二十日頽墻屋茆爛扶杖出門行四顧水彌漫村迥鳩爭巢村昏雞失旦荒庭蛙黽豪空廡螢火亂蠧魚敗書編萍艸黏戶半淸風忽東來一剪雨腳斷天靑日杲杲河白星燦燦車轍尋舊途船步出新岸稍喜泥潦幹破竈得炊防賤貧固多憂長歌寄吾嘆

盆池

人生何處不兒嬉一世元知孰是非汲井埋盆鑿苔破敲鍼作釣得魚歸蕭蕭菇葉風聲細嫋嫋蘋花雨防稀並捨老翁能喜事爲添拳石象苔磯【盆池初成鄰人吳氏老送小石置池上】

月中過蜻蜓浦

天光水色合爲一舟出西城猶落日一規忽見寒璧升萬頃坐嘆溶銀溢哀哀姑惡訴何苦熠熠螢火光自失葦低時見小艇過水響遙知大魚出銅壺玉酒我徑醉短髮垂肩蓬不櫛緩篙遡月勿遽行坐待湘妃鼔瑤瑟

六峯項裏看采楊梅連日畱山中

綠陰翳翳連山市丹實累累照路隅未愛滿盤堆火齊先驚探頷得驪珠斜簪寶髻看遊舫細織筠籠入上都醉裏自矜豪气在欲乘風露摘千株

雨中自項裏夜至新塘捨舟步歸

樺炬如椽點不明還家潦水與階平一杯濁酒頽然睡恍似金牛夜下程

又

天如漆黑泥沒踝老健猶能踸踔歸裊裊鑪香支枕看終年只合掩柴扉

夜聽竹間雨聲

解酲不用酒聽雨神自淸治疾不用藥聽雨體自輕我居萬竹間蕭瑟送此聲防香倚蒲團袖手坐三更人苦不自覺忿欲投隙生起防檐間雨更與此君盟

泛三江海浦

鼇負三山碧海秋龍驤萬斛放翁遊少舒我輩胸中气一掃羣兒分外愁醉斬長鯨倚天劍笑淩駭浪濟川舟悠然髙詠平生事齷齪寧能老故丘

獨酌有懷南鄭

憶從嶓冡渉南沮笳鼔聲酣醉膽麤投筆書生古來有從軍樂事世間無秋風逐虎花叱撥夜雪射熊金僕姑白首功名元未晚笑人四十嘆頭顱

秋日泛鏡中憩千秋觀

病起重來理釣絲扁舟迨及素秋時舊交猶有靑山在幽趣惟應白鳥知冉冉年光行老矣茫茫世路欲何之秦皇酒榼苔封徧虛負霜螯左手持【湖山之間有石號秦皇酒甕】

秋夕虹橋舟中偶賦

解纜初離小市門放篙衝破一谿云露螢合散自成陣水鳥飛鳴如覓羣楓落荷疎秋漸老河傾斗轉夜將分書生老負功名志醉里長歌彊一欣

秋思

一徑苔侵四壁空北窓支枕聽秋鐘故人去後登樓怯白髮多來覽鏡慵狂憶射麋窮楚澤閒思釣雪泛吳松相如病渴年來劇釀酒傾家畏不供

自嘲

窮途久矣嘆吾衰雙鬢新添幾縷絲身是在家狂道士心如退院病禪師極知勾漏求丹藥不及衡陽賣漉籬習气若爲除未盡小軒風月又成詩

丰年行

秋風蕭蕭秋日薄築場獲稻方竭作志士𨿽懷晚歲悲農家自足丰年樂撥醅白酒喚鄰曲啄黍黃雞初束防長魚出网健欲飛新兔臥盤肥可躬耕辛苦四十年一飽豈非天所酢書生識字亦聊爾莫作揚雄老投閣

秋夜泊舟亭山下

逢水逢山到處畱可憐身世寄孤舟一汀蘋露漁村晚十里荷花野店秋羽檄未聞傳塞外金椎先報擊衙頭【聞敵人行帳爲壯士所攻幾不免敵語酋長所在爲衙頭】煌煌太白髙千丈那得功名取次休

初秋山中作

萬里西風吹幅巾卽今眞个是閒人堆盤菱熟燕脂角借藻鱸新淡墨鱗姥嶺蹇驢尋雪徑娥江孤艇系煙津飄然樂事眞當勉遠付十年無此身

秋夜讀書有感

久病畏長夏枕簟如炮焚扶持賴藥物俛仰秋已分淸夜炷鑪香裊裊起孤云靈府豁蒙滯舊學資鉏耘言念總角初操觚極囏勤諸老頗賞識謂可與斯文沈痼幸鍼石輪囷勞斧斤可憐四十年薄陋負所聞白首猶著書逝將獻吾君太官薦玉食野人徒美芹

晚涼登山亭

庭空葉飛秋村迥鳩喚雨新涼入巾褐老子顚欲舞憑髙望稽山秀色溢天宇一鏡三百里水落分別浦淒涼弔禹穴秦漢未爲古世俗誰與歸吾其老農圃

夜步

市人莫笑雪蒙頭北陌南阡信腳遊風逓鐘聲云外寺水揺燈影酒家樓鶴歸遼海逾千歲楓落吳江又一秋卻掩船扉耿無寐半窓落月照淸愁

感秋

秋堂露气淸蕭爽入毛骨葛裯耿無寐坐待山月沒濕螢飛不起熠熠依衰艸勁風西北號落葉紛可埽老生惜歲月烈士志功名登臨送將去非復兒女情懸知靑海邊殺气橫千里良時不可失敵行速如鬼【時聞邊酋自香艸澱入秋山蓋遠遁矣】

病中作

一病二十日直愁難自還殘書不成讀長夜只供閒風舞迎霜葉云昏欲雨山臨窓忽自笑詩思又相闗

送猷講主赴李明府姜山之招

貫花籖帙壓車轅惟子窮探到本源聽法鬼神環麈尾質疑英俊集龍門孤舟此日輕爲別尺素何時遠見存坐想文殊對摩詰髙談無礙九河翻

雨中排悶

點點滴滴雨不晴暗暗淡淡燈不明皇天胡爲貸此老病臥垂困今已平卻慙向者力量淺鼠肝虫臂猶闗情百年終歸朝露速一死正自秋毫輕明朝且作山中行靑鞵已覺白雲生丰年處處村酒好莫教湘湖蒓菜老【湘湖在蕭山縣蒓菜絕奇】

秋夜歌

書生白首無處著病臥空亝夜蕭索茶鐺颼颼湯熟燈檠蓛蓛看燼落山童喚起已復倒顧影自笑如孤鶴人言富貴墮駭機一生窮愁正不惡架上故裘破見肘牀頭殘酒傾到腳問君何以鏖霜風悠然臥聽山城角病起鏡中見白髮此去七十無十寒暑矣偶得長句

短鬢蕭條失故靑人間眞似宿郵亭正令寛作十年夢安用更畱三日醒覆瓿書成空自苦擊轅歌罷遣誰聽客來若覓衰翁處睡起悠然倚素屏

初寒宴坐

微火如螢度篆盤明窓坐敗幾蒲團羣兒誰信老懷嬾萬事不禁醒眼看道在簞瓢端自足心閒天地本來寛此生自斷君知否不辦歸裝也掛冠

溪行

霜落水初澄星繁月未升近村聞夜犬隔浦見秋燈多病乃如許微寒已不勝平生鄰曲意移棹避漁罾

又

疎鐘度莽蒼遠火耿微茫歲暮水歸壑夜寒天霣霜人生一虫臂世路幾羊腸老大忘繩檢狂歌盡意長

讀書

遠遁江湖上端居風雨中紙新窓正白鑪暖火通紅籖帙方重整聲形且細窮扶衰倘未死更破十年功

自嘲用前韻

殘年過六十寂寞臥山中病眼驚新暗衰顏失舊紅人譏作詩瘦自憫著書窮輸與封侯骨雲臺競策功

病中久廢遊覽悵然有感

裘馬淸狂徧兩川十年身是地行仙歸來訪舊半爲鬼已矣此生休問天不恨杯觴無借在但悲山水曠周旋垂虹風月休如昨安得靑錢買釣船

新釀熟小飲

玉船防防酌鵝黃菊欲殘時抵死香似與幽人爲醉地淸笳聲裏一天霜

又

籬菊猶堪采落英一尊玉瀣釀初成今宵要向中庭飲不展華茵展月明

題徐淵子環碧亭亭有茶山曾先生詩

茶山丈人厭囂嘩幅巾每訪博士家小亭談笑不知暮往往城上聞吹笳興來傑作粲珠璧歲久妙墨亡龍蛇郎君弟子多白髮回頭日月如犇車徐卿赤城古仙子十年四海推才華覽觀陳迹喜不寐旋補罅漏支傾斜曲池還浸古來月樷莽忽見當時花重題舊句照髙棟力振風雅排滛哇席間紵袍已散鵠堂上講鼓初停撾速宜力置竹葉酒不用更瀹桃花茶【桃花茶見曾公詩】

雜興

鰻井初生一縷云鮑郎山下雨昏昏艣聲嘔軋秋空曉水際人家尙閉門

又

孤夢初回揭短篷橋邊曉日已曈曨太平气象君知否盡在丰年笑語中

又

古寺髙樓暮倚闌野雲不散白漫漫好山遮盡君無恨且作滄溟萬里看

大雪

大雪江南見未曾今年方始是嚴凝巧穿簾罅如相覓重壓林梢欲不勝氊幄擲盧忘夜睡金羇立馬怯晨興此生自笑功名晚空想黃河徹底冰

遣興

書生不自憐老眼付皇天已飽三升稷寧堆百屋錢紅塵忙過日靑嶂醉論年名字元虛幻從人謗是仙

委轡

委轡去悠悠山窮得渡頭白雲生碧巘翠木擁朱樓野榼淵朙酒徵塵季子裘自憐詩興在杜若滿芳洲

雪中作

竹折松僵鳥雀愁閉門我亦擁貂裘已忘作賦遊梁苑但憶衘枚入蔡州屬國餐氊眞彊項翰林煮茗自風流明朝日暖君須記更看靑鴛玉半溝

夢筆驛

朱扉水際亭白墖道邊寺扁舟幾往返每過輒防欷經秋病不死歲暮復不至少年自喧嘩此老獨顦顇可憐釣鰲客終返屠羊肆吾身行亦無榮辱安所寄短燈照孤愁寒衾推殘醉明當臨大江一灑壯士淚

舟中感懷三絕句呈太傅相公兼簡嶽大用郎中

浪中鞺鞳雨聲寒孤夢初回燭半殘甲子一周戎未滅闗山還帶淚痕看

又

雨打孤篷酒漸消昏燈與我共無聊功名本是無憑事不及寒江日兩潮

又

夢筆亭邊擁鼻吟壯圖蹭蹬老侵尋不眠數盡雞三唱自笑當年起舞心

西興泊舟

衰髮不勝白寸心殊未降避風畱水市岸幘倚船窓日上金鎔海潮來雪捲江登臨數奇觀未易敵吾邦

錢淸夜渡

輕舟夜絕江天濶星磊磊地勢下東南壯哉水所匯月出半天赤轉盼離巨海淸暉流玉宇艸木盡光彩男子志功名徒死不容悔坐思黃河上橫戈被重鎧晚途𨿽益困此志顧常在一日天勝人丑虜安足醢

夜歸

晡時捩柂離西興錢淸夜渡見月升浮橋沽酒市嘈囋江口過埭牛淩兢寒韲煮防坐茆店小鮮供饌尋魚罾偶逢估客問姓字歡笑便足爲交朋須臾一飽各散去防席健快如超騰雲間戍樓鼔坎坎山尾佛墖燈層層夜分到家趨篝火稺子驚起頭鬅鬙道途辛苦未暇說一尊且復驅嚴凝

江北莊取米到作飯香甚有感

我昔從戎淸渭側散闗嵯峨下臨賊鐵衣上馬蹴堅冰有時三日不火食山蕎畬粟雜沙磣黑黍黃粱如土色飛霜掠面寒壓指一寸赤心惟報國卽今歸臥稽山下眼昏臂弱衰境逼新秔炊飯香出甑風飱澗飲何曾識我豈農家志飽暖閉戶惟思事耕織徵邊詔下倘可期盾鼻猶堪試殘墨

感興

築室眞須待伯夷起墳仍合近要離藥來敵境靈何用米出邊方死不炊下石紛紛驚俗薄絕寂寂嘆吾衰一尊且作尋春計又見東風浩蕩時

新春

蒙蒙煙雨暗江幹新歲還勝故歲寒酒壓濁淸鳴社甕菜分紅綠簇春盤良辰節物元如昨病客情懷自鮮歡卻羨村鄰機上女隔籬相喚祭蠶官

新年

寄迹人間夢已長新年脫帽始微霜坐中使气如秦俠陌上行歌類楚狂埽榻欲招貧與語杜門聊以醉爲鄕稽山剡曲𨿽堪樂終憶祁連古戰場

遊鏡湖

禹祠栁未黃剡曲水已白魴鱮來洋洋鳬雁去拍拍皇天亦大度能容此狂客掛席乘長風未覺湖海迮讀書五十年自笑安所獲昔人精微意豈獨在簡冊驥空萬馬羣裘非一狐腋超然登玉笥及此煙月夕【玉笥峯在防稽山南】

初春晚晴

雪盡冰消斂積威參差碧瓦帶斜暉土膏漸釋人東作天气初和防北歸小閣金船嘗臘酒華堂銀燭制春衣闗心𨿽有尋梅夢冷蕋幽香事已非【自占歲多風雪屢廢觀梅之集】偶讀山谷老境五十六翁之句作六十二翁吟

三百里湖水接天六十二翁身刺船飯足便休慵念祿丹成不服怕登仙胸中浩浩了無物世上紛紛徒可憐但有靑錢沽白酒猶堪醉倒落梅前

自開歲略無三日晴戲作長句

新年暗曀覺春慳變化相乘一瞬間雨腳稍収初見日風花忽起又遮山【風欲作則大霧充塞謂之風花】欲行幽圃還成阻未脫重裘自笑孱桃李防開君勿恨淸尊且用破衰顏

置酒梅花下作短歌

歲月不貸人綠髮成華顚此生幾兩屐念之每淒然我本塵外客已絕區中緣惟當及未死勤醉梅花前瘦影寫微月疎枝橫夕煙偃蹇巖壑間欲與松忘年豈亦薄世俗忽逐天風翩吾詩不徒歌持配湘娥

梅花已過聞東村一樹盛開特往尋之慨然有感

春晚城南十里陂亭亭獨立見奇姿品流不落松竹後懷抱惟應風月知旋拂亂雲成小佇重攜芳榼卜幽期佳人空谷從來事莫恨桃花笑昔時

思蜀

老子饞堪笑珍盤憶少城流匙抄薏飯加糝啜巢羮柑美傾筠籠茶香出土鐺西郊有舊隱何日返柴荊

書憤

早歲那知世事囏中原北望气如山樓船夜雪洲渡鐵馬秋風大散闗塞上長城空自許鏡中衰鬢已先斑出師一表眞名世千載誰堪伯仲間

南窓擘黃柑獨酌有感

放翁潦倒鬢成絲也把花前酒一巵何限人間堪恨事黃柑丹荔不同時

久雨驟晴山園桃李爛漫獨海棠未甚開戱作

雨霽風和日漸長小園尊酒畣年光直令桃李能言語何似多情睡海棠

臨安春雨初霽

世味年來薄似紗誰令騎馬客京華小樓一夜聽春雨深巷明朝賣杏花矮紙斜行閒作艸晴窓細乳戲分茶素衣莫起風塵嘆猶及淸明可到家

延和殿退朝口號

雨餘未肯放朝暾穿仗恭承聖主恩淸蹕傳聲徐禦殿【立庭中頃之奏姓名上乃自東廂出禦座】紫衣引拜許龍門徘徊漫結堯階戀零落難招楚澤魂歸去猶堪誇里巷桐江新賜兩朱轓

又

十年短櫂樂滄波彊著朝衫棄釣蓑才薄何堪試馮翊恩深猶許對延和空墻煙栁遙迎馬輦路春泥欲濺鞾莫恨此身衰病去同時朝士久無多

簡楊庭秀

衮衮過白日悠悠良自欺未成千古事易滿百年期黃卷閒多味紅塵老不宜相逢又輕別此恨定誰知

飲張功父園戲題扇上

寒食淸明數日中西園春事又匆匆梅花自避新桃李不爲髙樓一笛風

夜泛西湖示桑甥世昌

嗟我客上都忽已見暮春騎馬出闇門瞇眼吹紅塵西湖商賈區山僧多市人誰令污泉石只合加冠巾黃冠更可憎狀與屠沽鄰齁齁酒肉气吾輩何由親少須一哄散境寂鷗自馴舉手邀素月移舟采靑蘋鐘從南山來殷殷浮煙津鶴髮隱者歟長樂収釣緍畏冷不竟夕恨此老病身明發復擾擾吾詩其絕麟

小舟過禦園

聖主憂民罷露臺春風別苑畵常開盡除曼衍魚龍戲不禁芻蕘雉兔來水鳥避人橫翠靄宮花經雨委蒼苔殘年自喜身彊健又作淸都夢一回

又

水殿西頭起砌臺緑楊閙處杏花開簫韶本與人同樂羽衛才聞歲一來鷁首波生涵藻荇金鋪雨後上莓苔逺臣侍宴應無日目斷堯云到晚回

自眞珠園泛舟至孤山

呼船徑截鴨頭波岸幘閒登瑪瑙坡管未嫌驚鷺起塵埃無柰污花何宦情不到漁蓑底詩興偏於野寺多明日一藤龍井去誰知伴我醉行歌

眞珠園雨中作

淸晨得小雨憑閣意欣然一埽羣兒迹稍稀遊女舩煙波蘸山腳濕翠到闌邊坐誦空蒙句予懷玉局仙

還家

富貴元須早致身白頭豈復市朝人數聲鵯鵊呼殘夢一架酴醿送晚春疊嶂出云明客眼澄江漲雨濯京塵逢人枉道哦詩瘦下語今年尙未親

又

天津橋上醉騎驢一錦囊詩一束書作客況當多病後還家已過暮春初泥深村巷人誰顧艸滿園畦手自鉏不爲衰遲思屏迹此心元向利名疎

初歸偶到近村戲書

雨過一村暗風回百艸香刺船過古埭倚杖立新塘醉覺乾坤大閒知日月長暮歸詩滿捲𨿽老尙能狂

題跨湖橋下酒家

湖水綠於染野花紅欲燃春當三月半狂勝十年前小店開新酒平橋上畵船翩翩幸彊健不必愧華顚

春遊至樊江戲示坐客

江頭蕭蕭春色暮栁陰遊魚飽飛絮芼羮箭筍美如玉點豉絲蒓滑縈筯銀鞍烏帽尋春客朱戶靑旗沽酒處浮生細看才幾時一笑自應忘百慮綠杯到手不肯盡寶帶照地身何與酴醿爛漫我欲狂茗艼還家君勿遽

暮春

顦顇都門白髮新歸來一振客衣塵啼鸎妒夢頻催曉飛絮鐘情獨殿春湖上風光猶淡沱尊前懷抱頗淸眞詩成絕恨知心少自寫吳牋寄故人

天華寺前遇縣令過避之入寺僧皆晝睡

墮絮飛花掠釣舩天華寺下賞春妍縣多官府鳴騶過僧少樷林避客眠出网長魚猶鱍鱍爭泥新燕欲翩翩典衣剰買旗亭醉已過旗亭六十年

偶得海錯侑酒戲作

判無神藥斸淸冥放筯那憎海物腥滿貯醇醪漬黃甲密封小甕餉紅丁從來一飽忘南北此去千鐘任醉醒添雪更知憑茗椀山童敲臼隔窓聽

雨晴遊香山

雨打酴醿夜未拆一晴栁岸先飄雪我揺畫檝鏡湖中碧水靑天兩奇絕長歌縹緲云不動橫笛淸悲竹將裂悠然起舞影零亂卓爾四顧心激烈好山可隱輕捨去故人已貴長乖隔肺渴生塵防酒興眼暈成花作書厄平生所期無一遂獨有曠快相除折夜歸燈火閙湖邊淡淡西南一鉤月

春遊絕句

一百五日春郊行三十六溪春水生千秋觀裏逢急雨射的峯前看晚晴【自秦望山而北合三十六溪水爲若耶溪】

夜行玉笥樵風之間宿龍瑞

野店谿橋供晚餉吟邊醉裏弄春風馬行缺月黃昏後鐘下亂山空翠中名宦不辭成寂寂歲時惟恨去怱怱頗聞禹穴遺書在安得髙人與細窮

聞傅氏莊紫笑花開急棹小舟觀之

日長無柰淸愁處醉裏來尋紫笑香漫道閒人無一事逢春也似蜜蜂忙

遊法云寺觀彜老新葺小園

古寺朱扉傍水開髙僧笑語共徘徊陰陰曲徑人稀到一一名花手自栽竹筧引泉滋藥壠風鑪篝火試茶杯此行自喜非生客二百年間六世來【五世祖太保公捨園地建寺】

咸韲十韻

九月十月屋瓦霜家人共畏畦蔬黃小甖大甕盛滌濯靑菘緑韭謹蓄藏天气初寒手訣妙吳鹽正白山泉香挾書旁觀稺子喜洗刀竭作廚人忙園丁無事臥曝日棄葉狼籍堆空廊泥爲緘封糠作火守護不敢非時嘗人生各自有貴賤百花開時促髙宴劉伶病酲相如渴長魚大肉何由薦凍韲此際價千金不數狐泉槐葉麫摩挲便腹一欣然作歌聊續冰壺傳

長門怨

未央宮中花月夕歌舞稱觴天咫尺從來所恃獨君王一日讒興誰爲直咫尺之天今萬里空在長安一城裏春風時送簫韶聲獨掩羅巾淚如洗淚如洗兮天不知此生再見應無期不如南粵匈奴使航海梯山有到時

遣興

莫羨朝回帶萬釘吾曹要可艸堂靈風來弱栁揺官綠云破奇峯湧帝靑聽盡啼鸎春欲去驚回夢蝶醉初醒從教俗眼憎疎放行矣桐江酹客星

晨坐道室有感

一缽靑精便有餘世間萬事總成疎手揮上烏棲曲口誦巖間鳥迹書丹气初升勤沐浴芝房未熟飽耘鋤碧霄騰舉人人事莫戀污渠與臭帑

晝臥

忽忽見春盡䢐年那更還香生帳裏霧書積枕邊山淩厲心猶壯沈緜气已孱千秋有管葛看鏡汗吾顏

雨晴

久雨作我病今朝身頓輕花房避初旭簾影弄新晴漉酒綸巾折聽琴拄杖橫翛然又終日未覺負平生

宿石防山下

捲地東風吹釣船石防重到又經年放翁夜半酒初解落月啣山聞杜防

又

系船禹廟醉如泥投宿漁家月向低濕翠撲人濃可掬始知身在石防西

小雨泛鏡湖

吾州淸絕冠三吳天寫雲山萬幅圖龍化廟梁飛白雨鶴収仙箭下靑蕪菱歌嫋嫋遙相畣煙樹昏昏淡欲無端辦一船多貯酒敢辭送老向南湖【鏡湖一名南湖】

小憩村捨

藤梢維艇子煙際覓人家小婦篸新麥羣童摘晚茶溪云易成雨崖樹少開花聊寄平生快靑鞵到若耶

平水

水悍溪橋敗沙頽野徑移年華入詩卷心事付笻枝雨霽鵓鳩喜春歸鶗鴂知客庖消底物麥飯薦蒓絲

初夏山中

又報東皇促駕歸醉中闕賦送春詩佛缾是處見紅藥僧榻有時聞子規野客欵門聊倒屣谿潭照影一軒眉年光佳處惟初夏兒女紛紛詎得知

雨後

礎潤還成雨雲収旋作晴巖花分日發林筍逐番生筆硯行常具軒窓晚更明塵埃幸不到那得廢詩情

雲門溪上獨步

山路聨翩十日陰晚晴喜得幽尋殘紅猶有數枝在漲緑眞成一倍深泉響佩環鳴闇壑月明珠璧散疎林歸來寂寞鐘初動羞向孤燈說壯心

雲門過何山

漠漠稻滿陂蒙蒙雨霑衣林花落更新磎鳥止復飛我作山中行十日未擬歸思酒過野店念茶叩僧扉眠枕松下石適意無訶譏心廣體自舒泰然不肉肥念昔在官塗萬事與願違逢人無一欣對食或累欷低回三十年竟不飽蕨薇空將書五車自誑腹十圍餘日猶幾何可復貪塵鞿賸拾柏子香閉門觀昨非

明覺院

細路蟠靑壁層軒倚碧空天香下塵世僧起雲中藤絡將頹石松號不斷風尢憐扶杖處直下數飛鴻自雲門至上竈欲遊一二僧庵以雨不果

道逺晨炊米風和晝減衣花殘孔官廟苔滿葛仙磯欲尋僧話先判秉炬歸山昏又成雨心事固多違

自上竈過陶山

宿雨初収見夕陽縱橫流水入陂塘蠶家忌客門門閉茶戶供官處處忙綠樹村邊停醉帽紫藤架底倚胡牀不因蕭散遺塵事那覺人間白日長

四月

四月江南暑尙防虛堂初換葛衣時嬾陪陌上雍容騎且對窓間腷膊棊糝徑落花猶片片拂云新竹已離離年來病肺疎杯酌應接風光賴有詩

初夏閒居卽事

門巷蕭蕭日正長方牀曲幾傲羲皇輕風忽起楊花閙淸露初晞藥艸香對奕兩奩飛黑白讎書千卷雜朱黃穿簾語燕能從我分爾湖邊一夏涼

夜汲

酒渴起夜汲月白天正靑銅瓶響寒泉聞之心自醒井邊雙梧桐映月影離離上有獨棲鵲細爪握髙枝我欲畵團扇良工不可求三嘆拊庭楯浩然風露秋

排悶

老去知心少流塵鎖斷尊空問字酒囊罄作碑錢掃葉供朝防和泥補漏船胸中元浩浩白眼望靑天

初夏夜賦

好景入新夏幽人臥獘廬廊腰得風遠樹罅見星疎門掩鴉棲後鐘鳴月上初靑燈尙堪近起了讀殘書

新霽城南舟中夜興

身是江湖不系船雨餘隨處一翛然浮雲盡斂出靑嶂孤月徐升行碧天収网漁歌移別浦隔城墖影落前川明朝閒就平洲飲巾履追涼又一年

泊舟

蘸岸煙波檥畵船幅巾蕭散餞流年兩行楊栁吹晴雪只著啼鸎未著蟬

又

湖水無風鏡面平巉巉倒影萬峯靑放翁眼界便疎豁過盡蘆村泊蓼汀

飲伯山家因畱宿

小醉悠然不作酲斷雲飛盡卻成晴月生檐外見簾影風下城頭聞角聲岸幘莎庭便髮冷酌泉桐井覺魂淸雞號忽報明星上夢破虛皇白玉京

夜泛蜻蜓浦

四顧水無際三更月未生偶成揺檝去不減禦風行煙浦漁歌斷蘆洲鬼火明還家人已睡小立叩柴荊

晨起看山飲酒

愛山入骨髓嗜酒在膏肓跌宕風煙外歌呼麯蘗傍虛窓天柱曉【書堂正見天柱峯】小甕槖泉香【家釀今年試用岐下槖泉麯法】垂老叨微祿齋居靜不忙

枕上偶賦

初夏暑猶薄紗防怯夜深孤螢入窓罅斜月下墻陰靜養觀書眼窮悲濟世心吾衰亦久矣䢐歲苦駸駸

自詠

射的山前一老樵此生何敢辱旌招繆緣學道肱三折不遇知音尾半焦去蠧區區慙啄木附髙矯矯鄙淩霄但令窮死心無媿也勝鳴珂事早朝

題亝壁

二十餘年此結茒園公谿父日論交風翻半浦亂荷背雨放一林新筍梢隔葉晚鸎啼谷口唼花雛鴨聚塘坳出門行罷還無事借得丹經手自抄

又

四顧茫茫水接天幽居眞个似乘船月窓竹影連棲鵲露井桐聲帶斷蟬甘寢每憎茶作祟淸狂直以酒爲仙形骸得常羇束六十年來又二年

又

舴艋爲家一老翁陽狂羞與俗人同夢回菱曲漁歌裏身寄蘋洲蓼浦中斷簡塵埃存治道髙丘艸棘閉英雄旗亭村酒何勞醉聊豁平生芥蔕胸

又

稽山千載翠依然著我山前一釣舩蔓水平芳艸岸魚鱗云襯夕陽天出從父老觀秧馬歸伴兒童放紙鳶君看此翁閒適處不應便謂世無仙

劍南詩稾卷十七

欽定四庫全書

劍南詩稾卷十八

宋陸防撰

丙午五月大雨五日不止鏡湖渺然想見湖未廢時有感而賦

朝雨暮雨梅正黃城南積潦入車箱鏡湖無復鍼靑秧直浸山腳白茫茫湖三百里漢訖唐千載未嘗廢陂防屹如長城限氐羗嗇夫有秩走且僵旱有灌注水何傷越民歲歲常丰穰泆湖誰始謀不臧使我婦子饜糟糠陵遷谷變亦何常防有妙手開湖光蒲魚自足被四方煙艇滿目菱歌長

遊鄞

晚雨初収旋作晴買舟訪舊海邊城髙防斜掛夕陽色急艣不聞人語聲掠水翻翻沙鷺過供廚片片雪鱗明山川不與人俱老更幾東來了此生

泊上虞縣

鄞江久不到乘興偶東遊漲水崩沙岸歸云抱縣樓吟餘聲混混梳罷髮颼颼喜見時平象新絲入市稠

發丈亭【一作長亭】

姚江乘潮潮始生長亭卻趂落潮行參差鄰舫一時發臥聽滿江柔艣聲

又

云垂天暗如漆艣聲嘔軋知船行南風忽起捲云去江月已作金盆傾

明州

丰年滿路笑歌聲蠶麥俱収谷價平村步有船衘尾泊江橋無柱架空橫海東估客初登岸云北山僧逺入城【仗錫平老出山來迎予】風物可人吾欲住擔頭蒓菜正堪烹

水亭獨酌十二韻

淸風埽鬱蒸爽气生戶牖客中淡無事翛然一杯酒書生拙自料事業期不朽少年忝朝迹蹭蹬今白首歷觀千載事和戎固嘗有定襄伍原間乃可畫地守神州在何許東巡已去久煌煌一統業謨訓其可負【太祖嘗書大宋一統字以賜王】荊楚多劍客宣潤冨弩手孰能用其長坐使老農畞講武幸長楊勞軍臨細栁中興望聖時未死得見否

坐客有談狄魚眼眶之美者感嘆而作

黃雀頭顱羞五鼎狄魚眼眶參雋永兩螯何辠蟹喪軀一臠可憐牛斷領霜刀斫膾幾許痛公子方誇醉魂醒物生怖死與我均碪幾流丹只俄頃哀哉堂堂七尺身正坐舌端成業境豪華只可誇僕妾報應那知類形影世間擾擾何時了一念超然差若頴不妨瓦缽飽晚菘更汲山泉試春茗

衰病不復能劇飲而多不見察戲作此詩

平生不持面看人寧作五湖雲水身忍窮閉門豈自苦是中有味敵八珍酒杯防灩鼓吹作我自悲吒人自樂更闌坐睡不得去如鷹在鞲虎遭縛丈夫歡樂自有時遇酒先怯非予衰萬騎擊戎靑海岸此時意气令君看

或以予辭酒爲過復作長句

陸生酒戶如蠡迮痛酒豈能堪大白正緣一快敗萬事往往吐茵仍墮幘爾來人情甚不美似欲殺我以麯蘗滿傾不許計性命傍睨更復騰頰舌醉時狂呼不復覺醒後追思空自責卽今願與交舊約三爵甫過當亟徹解衣摩腹午窓明茶磑無聲看霏雪

行路難

平生結交無十人與君契合懷抱眞春遊有時馬忘秣夜話不覺雞報晨極知貧賤別離苦明日有懷就誰語人無根柢似浮萍未死相逢在何許道邊日斜泣相持旗亭取醉不須辭君貴堂廚萬錢食我勸一杯應不得

千峯榭宴坐

蒼寒千疉擁官居吏退憑髙樂有餘盡日煙雲窮變化入秋艸木漸凋疎朱靜按新傳譜黃卷閒披累譯書聊與邦人共無事吾僚不用笑迂疎

喜雨

勢掠郊原飛急雪聲揺窓戶過奔雷坐知多稼連云熟不獨新涼傍枕來

又

淅瀝檐聲枕上聞攬衣起坐對鑪燻萬家歌舞丰年樂未費烏龍一綫云

五鼓

樓堞咚咚鼓簾櫳煜煜燈浪名隨牒吏實似打包僧衰病元難彊疎慵每自憎誰知戍邊日秋野正呼鷹

官居戲詠

萬里飄然似斷蓬桐廬江上又秋風判余牘尾棲鴉濕衙退庭中立雁空燈火市樓知酒賤歌呼村路覺年丰誰言病守無歡意也與他人一笑同

又

說著功名卽自羞暮年世味轉悠悠一庭落葉楸梧老萬里悲風鼓角秋懷綬不爲明日計登樓且散異鄕愁漁舟大似非凡子能揀溪山勝處畱【是日書所見】

又

城頭閒倚一枝藤病起淸羸不自勝衙鼓有期催晚坐絳鈴無賴喚晨興愛書習气嗟猶在寡過工夫愧未能寂寞已無臺省夢諸公衮衮自飛騰

倦眼

看書澀似上羊腸得睡甘如飲蜜房起坐藤牀搔短髮數聲畵角報斜陽

拜旦表

一封馳奏效嵩呼淸蹕何時返故都只道建炎巡狩禮誰知故事自祥符

早自烏龍廟歸

殘漏聲中聽曵鈴翩翩吹帽出郊坰雨餘澗落雙虹白雲合山餘一髮靑鐵馬蹴冰悲昨夢朱顏辭鏡感頽齡歸來獨對空亝冷鳥迹蒼苔自滿庭

上丁

燎火朙中庭老槐泣殘雨白頭奉祀事恐懼劇仰俯三終樂在懸再拜肉升爼誰言千載後恍若到鄒魯吾國𨿽褊小大社胙茆土如何儼章綬日夜臨箠楚藏書如丘山及物無一羽吾其可憐哉去去老農圃

新秋

打窓落葉報秋期病叟頽然兩鬢絲縱酒已無年少夢讀書仍負夜涼時問囚損气嗟誰念學道刳心恐已遲買鶴淸溪歸計足寄聲先遣故人知

殘年

殘年迫鐘漏病骨怯風霜投幘早當去彊顏徒自傷文符紛似雨訟訴進如墻笑殺滄浪客微官有許忙

休日行郡圃

南山如黛照朱扉地接官居到亦稀寒蝶徘徊掠衰艸孤花閒淡弄斜暉荒城歌舞難娛客休日文書且解圍猶勝去年窮巷底臥聞砧杵念秋衣

登北榭

繞城山作翠濤傾底事文書日有程無混我爲揮吏散獨登樓去看云生香浮鼻觀煎茶熟喜動睂間煉句成莫笑衰翁淡生活它年猶得配英【方幹有千峯榭詩】

小酌

簾外桐疎見露蟬一壺聊醉嫩寒天團臍磊落吳江蟹縮項輪囷漢水鯿【此兩物近頗登盤】投老宦遊眞漫爾平生懷抱固超然文書縛急何由耐防向長安市上眠

焚香作墨沈決訟吏皆退立一丈外戲作此詩

客鬢新添幾縷絲山城且付一官癡空蒙碧靄籠香岫【近得一石穴逹於背出香如雲】霮防雲起墨池判牒不妨閒作艸坐衙聊得細哦詩吏民莫怪秋來健漸近南山射虎時

亝中閒詠

風號萬物作濤聲云截千峯似幾平多病支離仍老境暮秋蕭瑟更山城燕觴久罷塵痕積庭訟全稀蘚暈生莫道亝中日無事焚香埽地又詩成

秋夜聞雨

香斷燈昏小幌深不堪病裏値秋霖驚回萬里闗河夢滴碎孤臣犬馬心淸似釣舩聞急瀨悲於靜院聽繁砧玉峯老去情懷惡穩受千莖雪鬢侵【韓致光詩云不知短髮能多少一滴秋霖白一莖】

自詠

鈍似窓間十月蠅淡如世外一孤僧心勞撫字𨿽亡補筆判虛空卻麄能厭見文書衘客袖但思蔬水曲吾肱何時卻防雲門寺靜聽霜鐘對佛燈

秋懷

少時本願守墳墓讀書射獵畢此生斷蓬遇風不自覺偶入戎幙從西徵朝看十萬閱武罷暮馳三百巡邊行馬蹏度隴雹聲急士甲照日波光朙興懷徒寄廣武嘆薄福不掛雲臺名頷須白盡愈落莫始讀法律親笞榜訟氓滿庭閙如市吏牘圍坐髙於城未嫌樵唱作野哭最怕甜酒傾稀平生養气頗自許𨿽老尙可吞司並何時擁馬橫戈去聊爲君王護北平

不寐

閏年九月已重裘說著功名卽自羞病骨不禁霜气峭髙風正送雁聲遒半杯濁酒如欺老一防靑燈欲訴愁不寐裁詩眞習气輸它睡足向黃州

醉中戲作

當年買酒醉新丰豪士相期意气中挿羽軍書立談辦如山鐵騎一麾空玉闗久付淸宵夢笠澤今成白髮翁堪笑燈前如意舞尙將老健壓諸公

頻夜夢至南鄭小益之間慨然感懷

身似庵居老病僧罷參不復系行縢夢中忽在三泉驛庭樹鳴梟鬼弄燈

又

客枕夢遊何處所梁州西北上危臺雪云不隔平安火一防遙從駱谷來

夜雨枕上

秋雨不肯晴秋夜不肯明寸心集百憂厭此防滴聲歲月不貸人老病忽至此丈夫本憂世兒女乃畏死

雨夜

蒼云晝埋山白雨夜溢渠虛堂閃風燈獨處誰與娛吾生過六十鬢髮日夜疎出當飲美酒歸當讀奇書可憐兩不遂兀兀如枯株明復對胥吏孤憤何由攄

安流亭俟客不至獨坐成詠

憶昔西徵鬢未霜拾遺陳迹弔微茫蜀江春水千防落禹廟空山百艸香馬影斜陽經劍閣艣聲淸曉下瞿唐酒徒雲散無消息水榭憑欄淚數行

秋興

楸槐雨防防鳬雁水拍拍曉行城南路落葉滿阡陌新霜上衰鬢吾死亦已廹那將有限身常作未歸客長吟側紗防萬里一秋色世俗不足論天豈無皁白

又

朝先鳴雞興夕殿棲鵶還符檄積几案寢飯於其間搒笞督租賦渉筆騂我顏忽忽過白日胡能慰惸鰥葉脫橫林疎防鬌溪南山豈無一杯酒吾事何時閒

燕堂獨坐意象殊憒憒起登子城作此詩

睡魔困衰翁白日坐兀兀忽然振衣起目了尙如鶻憑髙望中原佳气未消歇逆賊稽大刑痛憤深至骨新霜下昌陵艸有邊馬齕羽林百萬士何日聞北伐賤臣官有守不敢叫行闕夢中渉黃河太行髙硉矹天河未洗兵封豕食上國坐令河洛間百郡暗荊棘夷吾非王佐尙足救左袵中原消息斷吾輩何安寢世俗苦齷齪誰與共此功安知無奇士悲歌燕市中

秋雨北榭作

秋風吹雨到江濆小閣疎簾曉色分津吏報增三尺水山僧歸入萬重雲飄零露井無桐葉斷續煙汀有雁羣了卻文書早尋睡檐聲偏愛枕閒聞

次韻王給事見寄

大手方司一世文臒儒何敢望余塵誰知天上黃扉貴肯記江邊白髮新末路愈窮詩有祟舊書渾忘筆無神牀頭周易尊中酒猶賴渠儂不負人

病中夜半

蕭蕭欲脫猶吟葉耿耿微明未滅燈夜半不眠閒倚壁使君淸似北山僧

卽事

組繡紛紛女工詩家於此欲途窮語君白日飛升法正在焚香聽雨中

歲晚懷故人

衰髯白盡無添處病骨臒然欲折時客抱琴來聨瀹茗吏封印去又哦詩山橫城上勢如壓角動樓頭聲正悲零落斷鴻書不到歲殘何以慰相思

焉耆行

焉耆山頭暮煙紫牛羊聲斷行人止平沙風急捲寒蓬天似穹廬月如水大敵太息小敵悲投鞍欲眠且復起漢家詔用李輕車萬丈戰云來壓壘

又

焉耆山下春雪晴莽莽惟有蒺藜生射麋食肉飲其血五穀自古惟聞名樵蘇切莫近亭障將軍臥護眞長城十年牛馬向南睡知是中原今太平

丙午初冬得心腹痛疾大下而愈羸耗不支方在告臥燕堂東偏聞民間前一夕被盜者慨然有感

愔愔四壁空宛宛一室奧雨聲靜更聞雨气深不到下簾設紙屏篝火支藥竈勿言此幽陋足以養衰眊頗聞閭裏間比夕多狗盜遊徼無乃闕鰥寡將孰告家貧未決去祿食當念報臥屙疇敢安起立擲吾帽

因王給事回使奉寄

雨昏郡郭連三日吏報江流忽數回【江每漲津吏輒報日或三四至】正嘆舩如天上坐那知人自日邊來臂弓腰箭身今老航海梯山運已開漢冦不應常自守期公決策畵雲臺

病告中遇風雪作長歌排悶

風雪橫街不能出閉戶垂帷養衰疾黃昏臥聽打窓聲聊挽淸寒入詩律公孫布被久有味子敬靑氊暖無匹石鼎閒烹似爪茶霜皺旋破如拳栗蹲鴟足火微防鹽甖粟熬湯旋添蜜龍蛇寒筍束子母累累丹柿實玉貍試說涎已墮石芥才嘗酒如失天公付汝亦已厚飽食長謡抱雙膝丈夫豈爲口腹計壯志常恐無時畢伐敵疏奏端許前腰領敢辭膏斧鑕

冬夜戲作

賤貧百年愁老大萬事倦起家來牧民竊語笑丞椽拘攣拙徴科儉陋省遊宴不思返江湖乃爾辱畿甸斯言中吾病有靦在其面行當自劾去暫寓等郵傳十月夜正長歲事到冰霰膏油幸可具更盡書一卷

夜坐

曲幾蒲團夜過分頹然半脫鹿皮巾驚鴻避弋鳴煙渚斷角淩風上雪云仕宦愈知林下貴窮愁方策酒中勛扁舟東去何時辦昔向金丹幸有聞

又

山城意象自蕭然況是髙亝作雪天漸暗玉虫寒有燼欲殘金鴨暖無煙衰容病後如添歲遙夜冬來抵過年安得龍綃三丈幅爲君試寫白雲篇

遣興

圖書雞犬共扁舟又續人間汗漫遊醉眼本輕千古事釣竿新賜一灘秋慣看浮世成陵谷莫露神光上鬥牛老病豈堪常作客夢尋歸路傍西疇

登紫翠樓

水落溪聲壯天寒山色奇殘云防虛閣馴鷺下淸池簿領消豪气功名負聖時憑髙不勝嘆神武廹歸期丙午十月十三夜夢過一大冢傍人爲餘言此荊軻墓也按地誌荊軻墓蓋在關中感嘆賦詩

采藥遊名山物外富眞賞秋關策蹇驢雪峽蕩孤漿還鄕忽十載髙興寄遐想夢行河潼間初日照仙掌坡陀荊棘冢狐兔伏蓁莽悲歌易水寒千古見精爽國讎久不復驚覺泚吾顙何時眞過玆薄酹神所饗

病起小飲

病起新霜滿鬢蓬慿髙一笑與誰同酒如淥靜春江水人有鴻荒太古風野寺鐘來夕陽外寒山空挿亂雲中一官正爾妨人樂只合滄浪狎釣翁

冬夜讀書

莫笑燈檠二尺餘老來舊學要耘鉏寒生防滴三更雨喜動縱橫萬卷書本著儒冠那免此可因吏牘頓拋渠善和舊賜今猶在采蕓香辟蠧魚

夜坐觀小兒作擬毛詩欣然有賦

北風城頭鼓紞紞䢐歲崢嶸正多感老夫假寐角巾低稺子髙吟兩髦髧衰遲笑我藏袖手狂率憐渠滿軀膽旋炊粉饐裹靑篛新煠餳枝綴紅糝未言問事漸瀾翻且賞揮毫能果敢嗟予疇昔如汝年萬卷縱橫恣窺覽卽今見汝尙懽欣此癖眞同嗜昌歜夜闌我困兒亦歸獨與貍奴分坐毯

郡亝偶書

白首奉魚書蕭然一事無吏閒晨已散人醉暮相扶捲野収禾黍連江下舳艫山城君勿誚東北是皇都

又

翠嶺當城起淸江擘硤流軻峨商客艑嘈囋酒家樓丰歲人元樂殘年我獨愁秦吳環萬里感槪故貂裘

又

江墮淸笳月霜嚴畫防門灘聲寒更壯山气旦常昏揺落悲䢐歲羈遊憶故園無勞空竊食何以報君恩

燈下閱吏牘有感

老眼今年太負渠羲經魯史頓成疎一爲柱後惠文吏厭讀司空城旦書正苦雁行須束縛不言防輩合誅鉏致君堯舜元無術黃卷何辭飽蠧魚

過放生池追懷江公民表諫議池蓋公所創也

釣臺先生諫大夫建中初元起江湖是是非非玉座側身可死徙志不渝煙汀月島二十載白髮短防藏菇蒲晚蒙湔洗得一障上奏猶自稱麄疎【公廣濟到任表云不能軟熟終是麄疎其不撓如此】此公造處直奇特竺幹先生分半席九州看如掌中果天不遣爲吁可惜徑歸斂手築陂池也活魚論萬億骨冷桐山喚不聞停車悵望春波碧

園中絕句

梅花重壓帽檐偏曵杖行歌意欲仙後五百年君記取斷無人似放翁顚

又

溪北溪南飛白鷗夕陽明處見漁舟慿誰爲剪機中素畫取天涯一片秋

戲作【浙西諸郡惟嚴無職租】

歸臥元知作餓夫官遊依舊是臒儒免教妻子爭秔秫秋稼連云一稜無

縱筆

閒經月下白蘋洲半脫風前紫綺裘曾値東風謁鸞駕卻因南渡看龍舟年光已付瞢騰醉天宇誰從汗漫遊莫怪又成橫笛去故人期我玉華樓【玉華樓在靑城山丈人觀】

又

東都宮闕郁嵯峨忍聽邊兒敕勒歌云隔江淮翔翠鳳露霑荊棘沒銅駝丹心自笑依然在白髮將如老去何安得鐵衣三萬騎爲君王取舊山河

又

行省當年駐隴頭腐儒隨牒亦西遊千艘衝雪魚闗曉萬竈連云駱谷秋天道難知羌更熾神州未復士堪羞會須瀝血書封事請報天家九世讎

病中偶得名酒小醉作此篇是夕極寒

一壺花露拆黃縢醉夢酣酣喚不譍屏暖半銷香鴨火窓寒初結研蟾冰詩囊羞澀悲才盡藥褁縱橫覺病增早掛朝衣歸去是貴人誰記接茵憑

晨讀道書

家貧悔嗜酒年邁思學道𨿽云善補過見事恨不早儒生守章句忽忽遂將老巖間得奇書足以慰華皓丹液下注臍黃雲上通腦海山行當歸白髮何足埽

後園獨步有懷張季長正字

斯世元知少賞音道存何恨死山林半生去國風埃面一片憂時鐵石心閒看斷雲成小立偶穿修竹得幽尋故人已到梁州未尺紙東來抵萬金

老將效唐人體

寶劍夜長鳴金痍老未平指弓誇野戰抵掌說番情已矣黑山戍悵然靑史名和親不用武教子作儒生

書憤

淸汴逶迆貫舊京宮墻春艸幾番生剖心莫寫孤臣憤抉眼終看此敵平天地固將容小醜冦戎自慣瀆齊盟蓬窓老抱橫行略未敢隨人說弭兵

晨起

衣潤燻籠暖燈殘漏箭長鳴雞帶窓月立馬怯庭霜病骨陰晴覺官身早夜忙火城那復夢愁絕軟塵香

雪

但苦奇寒惱病翁豈知上瑞報年丰一庭不埽待新月萬壑盡平號斷鴻繭紙欲書先研凍羽觴才舉已尊空若耶溪上梅千樹欠我今年系短篷

歲晚書懷

早見龍翔上太淸【紹興末遊官玉牒所】卽今孤宦老山城靈丹不解換凡骨薄命枉教生太平積雪樓臺增壯觀近春鳥雀有和聲如山吏牘何時了惆悵西窓晚照明

晨過天慶

蘿月掛團璧松風號急灘孤燈經院曉殘雪醮壇寒賸欲閒扶杖何妨醉墮冠詩成興不盡萬里跨靑鸞

冬夜

翩翩殘歷不滿紙坎坎疊鼓無停撾香殘未消古鼎火燈暗尙結寒缸花長安故人日已遠錦江小築天之涯拘攣動覺吏有責幽獨更似僧無家臥聞沙雁叫空濶想見雪谷森谽谺起提一筆埽疋紙入捲颯颯犇龍蛇

比得朋舊書多索近詩戲作長句

庭下訟訴如堵墻案上文書海茫茫酒酸冷不得嘗椎牀大叫欲發狂故人書來索文章豈知吏責終歲忙寒但欲事縮藏病驥敢望重騰驤日曛稍退鳬鶩行小山樷竹堂東廂呼兒深炷銅鑪香楚騷爲我祓不祥

休日感興

宦海風波實飽經久將人世寄郵亭家無釵澤窮馮衍身著襦裙老管寧藥圃按行新蔓綠書樓徙倚暮山靑偶然得句悲誰屬零落交朋比曉星

病中偶書

燈火靑熒古屋深掛冠境界已駸駸竹枝影瘦橫殘月藥杵聲寒續暮砧病覺死生眞大事老知道徳愧初心經龕禪版殊當勉嬾學莎蛩事苦吟

寒夜

脫葉爭辭木寒云巧護霜羇遊少驩樂短景極怱忙吟苦虫催織鳴哀雁斷行幽懷誰晤語惆悵此燈光

雪中獨酌

金尊玉瀣有何好不堪生世匆匆老朱顏忽已謝晨鏡白骨行看閉秋艸駭浪嵯峨風作之蛟龍血人以爲嬉畏塗寄命三十載賴有痛飲紓吾悲莫驚醉眼炯如電假鉞猶堪行督戰指麾突騎取遼陽雪灑轅門夜傳箭

送客

長亭栁漸柔送客當閒遊江近聞津鼓雲開見戍樓簿書來衮衮歲月去悠悠閉眼尋歸路春蕪滿故疇

新晴

防雨解殘雪新春侵故年和風拆冰罅淡日弄窓妍心事綠尊裏歲華烏帽邊今朝我病減隨處一欣然

出城

翩翻烏帽出林坰掠面風微酒半醒戍火難尋玉闗夢衣塵空愧艸堂靈天晴山雪明城郭水漲江流近驛亭客鬢不如堤上栁數枝春動又靑靑

立春日送客郊外

短鬢那禁歲月催勝邊花底又春回雪消漸煗靑鴛日冰解初橫玉鑑梅江驛軒臨古道市樓管賣新醅自憐病守無歡意一笑常因送客來

大雪自夜至旦欲午始晴

薄暮雪云低淸宵气慘淒方聽打窓急已報與階齊疎箔穿飛蝶空庭聚戲猊新晴思訪客愁絕滿城泥

雪夜有感

狂膽輪囷欲滿軀一麾誰憫滯江湖靑衫曾奏三千牘白首猶思丈二殳龍虎翔空瞻王气羌戎度漠避天誅何時冒雪趨行殿香案前頭進陣圖

雪中忽起從戎之興戲作

狐裘臥載錦駝車酒醒冰髭結亂珠三尺馬鞭裝白玉雪中畫字艸軍書

又

鐵馬渡河風破肉云梯攻壘雪平壕獸奔鳥散何勞逐直斬單於釁寶刀

又

十萬貔貅出羽林橫空殺气結層陰桑幹沙土初飛雪未到幽州一丈深

又

羣戎束手仗天亡棄甲縱橫滿戰塲雪上急追犇馬迹官軍夜半入邊荒

十二月二十七日祭風師歸道中作

虎豹生憎上九闗諸公衮衮遂難攀面顏已老塵埃裏精力虛捐簿領間束帶敢言趨玉陛橫戈猶憶戍天山新春自笑摧頹甚鼓吹東風拜胙還

春晴

南陌爭牛事已非防山又近放燈期風和已染栁千縷山冷未開茶一旗酒病況當人別後春光偏在雪晴時道傍笑我淸狂在馬上看山細詠詩

丁未正月春色已粲然露坐髙風堂北觀種花

苦寒不觧歲崢嶸病守兀坐憂疲氓天風誰遣撼斗柄便覺春色來江城北山賽廟見殘雪東津送客聞新鸎衣裘漸減體殊健簾幙乍捲眼爲明今朝天气更佳絕淡日微漏云徐行我移胡牀坐庭下幅巾半脫笻枝橫散闗旌旗掃昨夢少城絲竹眞前生數株桃杏亦漫種未去與汝聊逢迎

燕堂春夜

南樓紞紞下疎更一防紗籠滿院明映月疎梅入簾影讀書稺子隔窓聲呻吟藥褁身寧久汛掃邊塵意未平艸檄北徵今二紀山城仍是老書生【遊嘗爲丞相陳魯公史魏公樞相張魏公艸中原及西夏書檄於都堂】

早春池上作

疎嬾元當與世辭殘年況近乞身期一官空作讀書祟五斗不供沽酒資冰拆野塘初灩灩雪殘芳艸已離離物華似有平生舊不待招呼盡入詩

感興

文章天所祕賦予均功名吾嘗考在昔頗見造物情離堆太史公靑蓮老先生悲鳴伏櫪驥蹭蹬失水鯨飽以五車讀勞以萬里行險囏外嘗憤郁中不平山川與風俗雜錯而交並邦家志忠孝人鬼參幽明感槪發奇節涵養出正聲故其所述作浩浩河流傾豈惟配詩書自足齊韺防我衰敢議此長歌涕縱橫

東亝偶書

華髮蕭蕭不滿簪彊扶衰病著朝衫寒防靜似阿蘭若佳客少於優缽曇詩酒放懷窮亦樂文移肆罵老難堪棄官若遂飄然計不死揚州死劍南【顧況詩云人生只合揚州死而余嘗有歸蜀之意】

丁未上元月色逹曉如晝予亝居屬貳車領客

此夕幾年無此情碧天萬里月徐行官壚賣酒傾千斛市裏行歌徹五更潼酪獨烹僧缽美璢璃閒照佛龕明頽然坐睡君無笑寶馬香車事隔生

自郊外歸北望譙樓

天上何年墮翠虯屈蟠爪尾護吾州重門雨細旌旗濕危堞風髙鼓角遒漠漠川云昏佛墖防防野水入農疇曠懷不耐微官縛擬脫朝衫換釣舟

馬上作

平橋小陌雨初収淡日穿雲翠靄浮楊栁不遮春色斷一枝紅杏出墻頭

還捨

賸欲衘杯樂太平新愁還續舊愁生出門始覺春來早處處簾櫳笑語聲

杏花

江城開歲風雨頻閉閤不出俄經旬忽逢國艷帶卯酒坐覺天地無餘春芳敷正當晨露重盛麗欲擅年華新數株欹斜傍山驛一簇深淺臨煙津徘徊跋馬不忍去只恐飄墮隨車塵念當載酒醉花下破曉啼鸎先喚人

兩京

兩京煙栁厭邊塵又見淳熙十四春薄命邅回猶許國孤忠懇欵欲忘身蘇君落魄黃金盡褚令悲傷白髮新曾向延和隨仗入至今殿檻夢嶙峋

贈表弟江參議

襄州參議眞豪傑熟視華途嬾著鞭奪得鸞箆花裏活皎如玉樹酒中仙才髙狗監無人薦句好雞林有客傳【江弟今居四明】老去眼邊親舊少津亭少爲系歸船

讀書

束髮論交一世豪暮年顦顇困蓬蒿文辭博士書驢劵職事參軍判馬曹病裏猶須看周易醉中亦復讀離騷若爲可柰功名念試覓並州快剪刀

夜登千峯榭

夷甫諸人骨作塵至今黃屋尙東巡度兵大峴非無策収泣新亭要有人薄釀不澆胸壘塊壯圖空負膽輪囷危樓挿斗山衘月徙倚長歌一愴神

旬日公事頗簡喜而有賦

社近樓臺晝已長丰年頗減簿書忙雨催樹緑吹簫陌日射塵紅擊鞠場農事漸興初浸種吏衙早退獨焚香晚來別有歡然處檢教兒書又一箱【杜牧之寄小侄阿宜詩云一日讀十紙一月讀一箱】

聞鼓角感懷

鼓坎坎角嗚嗚四鼓欲盡五鼓初老眼不寐如鰥魚撫枕起坐涕泗濡平生空讀萬卷書白首不識承明廬時多通材臣腐儒妄懷孤忠策則疎欲剖丹心奏公車論罪萬死尙有餘雷霆願復寛須臾許臣指陳輿地圖億萬遺民望來蘇藝祖有命行天誅皇明如日詎敢誣拜手乞賜丈二殳中原煙塵一埽除龍舟溯汴還東都

社日小飲

催花初過社公雨對酒喜烹溪友魚盡道亂山窮絕處年華未覺異吾廬

又

社雨霏霏濕杏花農家分喜到州家蒼鵝戲處塘初滿黃犢歸時日欲斜

昔日

昔日從戎日身由許國輕陣如新月偃箭作餓鴟鳴堅壁臨闗守連營並渭畊至今悲義士書帛報番情【予在興元日長安將吏以申狀至宣撫司皆蠟彈方四五寸絹敵中動息必具報】

新晴

雨斷歸云急沙幹步屧輕風花嬌作態野水細無聲社酒家家醉春蕪處處耕今朝公事少一笑賦新晴

倚欄

閒岸紗巾小倚欄吳中三月尙春寒蜂脾蜜滿花初過燕觜泥新雨未幹老厭簿書思屏迹病逢節物彊追歡一樽又動流年感城上斜陽畵角殘

寄徑山印禪師

市朝聲利戰方酣眼看紛紛每不堪但有客誇車九九了無人問眾三三防當身返東西蜀要與公分上下庵【趙州有上庵庵主下庵庵主語】春枕悠然夢何許兩枝笻杖喚魚潭【喚魚潭在眉山中巖客至撫掌魚輒羣出】

園中歸戲作

醉裏來尋澗上花已飄殘雪散餘霞麯生也解欺人老風伯無端妬物華不恨童心伴蜂蝶但愁病眼厭風沙歸來隱幾東窓下一卷黃庭送日斜

春曉東郊送客

雨餘气淸潤迨我送客時翻翻車蓋風五里城東陂初旭斂花房晨露流桐枝南山捲濕翠更覺光景奇澄潭集魚艇村路亞酒旗欲歸且復畱造物成吾詩

暮春嘆

春深桃李爭時節千團紅雲萬堆雪東風一夜吹欲空曲徑平池爛如纈城門獵獵雙靑旗羲和促轡西南馳中原未有澄淸日志士虛捐少壯時

曉雨

平明小雨壓香塵繞捨扶疎綠漸勻睡過花時慵著句老來春事不闗身

又

東風吹雨送殘春冉冉年光次第新君看枝頭如許綠爭教桃李不成塵

登千峯榭

飛觀危欄縹緲中聊將醉眼送歸鴻一生未售屠龍技萬里猶思汗馬功王衍諸人寧足責姜維防子自應窮他年弔古憑髙處想見淸伊照碧嵩

晚春園中作

少逢春歸未解悲千篇曾賦傷春詩可堪霜防鬢須後更值綠暗園林時楊花輕墮檐外影杏子重壓防邊枝毬塲立馬漏聲靜綺窓語燕檐陰移向來春事何許長空鳥迹何由追秋千未折已寥寞日暮東風吹防旗

北窓

小雨霏霏旋作晴北窓淸潤緑陰成卻緣政拙文書少臥聽簾櫳燕子聲

浮生

浮生過六十百念已頽然獨有耽書癖猶同總角年橫陳糲飯側朗誦短檠前不用嘲癡絕兒曹尙可傳

小壘

小壘荒寒外髙亝寂寞中貧妨掛冠快病減讀書功橋斷春江白雲穿夕照紅悠然扶杖處歲月嘆悤悤

大閱後一日作假

小院鉤簾埽落花公餘蕭散似山家下巖紫壁臨章艸正焙蒼龍試貢茶塞上逺遊心尙壯車中深閉髮先華老來日月眞堪惜愁聽髙城咽暮笳

自嘲

貪祿忘歸秪自羞一窓且復送悠悠鏡明不爲人藏老酒薄難供客散愁正得虛名眞畵餅元非大噐愧函牛年來事業君知否髙束詩書學問囚

曉出東城

聽徹淸笳聽曉鐘據鞍漏鼔尙咚咚西樓落日徑三尺北嶺亂雲生半峯蒼磴幽尋過古寺緑疇小駐勞春農煙村已逺猶回首恐有鵷雛與伏龍

初夏遇休日園中閒賦

靑山圍女墻細艸滿毬場虛檐揺水影曲檻吹蘋香房櫳寂無人雙燕說曉涼賜休無公事蕭散寄一牀久苦吏役拘更知閒味長桑空繭綴簇陂滿稻吐秧良時動人懷東望一慨慷寧當戀微祿如鼠死太倉

小雨出西門五里至東嶽廟

埋沒文書每自憐偸閒出郭一欣然稻陂雨細丰年候槐陌風淸嫩暑天心似春鴻寧久住身如秋扇合長捐平生士雅今亡恙老病何由共著鞭

初夏燕堂睡起

歌鳯平生類楚狂山城遲暮得深藏洗春雨過淸陰合掠水風生綠藻涼晨幾硯凹涵墨色午窓杯面聚茶香功名到手渾閒事此興他年未易忘

晡後領客僅見燭而罷戲作短歌

忍睡出坐衙扶病起觴客本來世味薄況復酒戶迮譫諄時彊語嵬昻已頹幘燒燭不盈寸歸臥弄書冊我來未獲稻客裏今食麥悵望稽山雲飛去無六翮

讀宛陵先生詩

歐尹追還六籍醇先生詩律擅雄渾導河積石源流正維嶽崧髙气象尊玉磬漻漻非俗好霜松鬱鬱有春溫向來不導無譏評敢保諸人未及門

書嘆

人生如春蠶作繭自纏褁一朝眉羽成鉆破亦在我少年不自珍妄念然烈火眼亂舞腰輕心醉笑齒瑳餘齡幸早悟世味無一可但憶喚山僧煎茶陳餅果

劍南詩稾卷十八

欽定四庫全書

劍南詩稾卷十九

宋陸防撰

曉出南山

久向人間觸駭機斂収孤迹早宜歸亡羊未恨補牢晚搏虎深知攘臂非明月長庚天欲曉新桐淸露暑猶微扁舟蓑笠平生事莫羨黃金帶十圍

聞韓無咎下世

書劍飄然去國時南蘭陵郡日題詩吳波漲綠迎桃葉穰燭堆紅按柘枝故友去爲山下土衰翁何恨鬢邊絲憑髙老淚無揮處神武衣冠掛已遲

官居書事

早渉人間足畏塗一麾投老向江湖年光已上星星鬢日力猶供急急符本自陽狂無借在更堪羸病不枝梧籌邊意气嗟誰許淚盡神州赤縣圖

又

走徧人間老更窮彊尋一笑與誰同簿書衮衮呻吟裏歌舞紛紛困睡中手版倒持悲末路寒江獨釣媿髙風知心賴有譚夫子時遣書來問放翁【比數得譚徳稱書】

夏日北榭賦詩奕棋欣然有作

異事嚴州省見稀幅巾闌角立多時靑林白鳥自成畵急雨好風當有詩酷信醫方逢酒怯彊驅吏牘坐衙遲悠然笑向山僧說又得浮生一局棊

謁告歸臥晚登子城

此身眞是抱官囚厭見長空赤日流亝壁曉山千嶂雪扇紈新雁一汀秋系船空作淸湘夢禦气難尋太華遊菱角藕絲還恨少彊攜玉瀣醉髙樓

迓使客出郊夜歸過市樓

山川慘澹作秋霖云物徘徊結夕陰手版向人慙老大肩輿出郭當登臨二年雪瀨饒羈思萬里冰河歇壯心卻羨喧呼樓上客隔簾紅燭醉更深

秋夜登千峯榭待曉

萬里秋風夜艾時剡川孤客不勝悲讀書眼暗定誰許憂國涕零空自知欲墜髙梧先策策漸低北斗正離離倚闌不覺雞號曉剪燭題詩寄所思

九月初郊行

九月吳中尙裌衣江郊策馬踏斜暉蕎花漫漫連山路豆莢離離映版扉蒼兔避鷹投磵去黃鵪脫网傍人飛農家光景闗心事不爲無才也合歸

衰病

衰病龍鐘己要扶誰憐猶作折腰趨世無魯國眞男子心憶髙陽舊酒徒萬里秋風吹鬢髮百年世事嘆頭顱桐江久客無奇句孤負君王乞左符

書意

一鳴輒斥不鳴烹禍福元知未易評湖海淒涼身跌宕杯觴豪舉筆縱橫敢希二頃成髙臥但願諸公致太平波防龍舟溯淸汴道邊扶杖眼猶明

秋懷

策策桐葉風蒙蒙菊花雨空堂一燈靑幽壁百虫語嗟余豈願仕老病歸無所屈指計歲年彊半墮羈旅荷戈北戍秦掛席西適楚名慙垂竹帛文不諧律呂所餘惟一死忍復類兒女金丹或可成靑霄輕舉

過村店有感

細篾絡丹柿枯籬懸碧花炊煙生旅竈野水漱寒沙棲鳥爭投樹歸牛自識家恍然遊蜀路搔首憶天涯

嚴州大閱

鐵騎森森帕首紅角聲旗影夕陽中𨿽慙江左繁雄郡【白樂天詩云霅川何寂寞茂苑太繁雄】且看人間矍鑠翁淸渭十年眞昨夢玉闗萬里又秋風憑鞍撩動功名意未恨猿驚蕙帳空

後園閒步

木葉勾萌喜小春鬢毛蕭颯媿陳人今朝忽破簿書夢此地暫還風月身閒岸綸巾照淸淺卻扶藤杖上嶙峋人生要是便疎豁金馬銀臺莫問津

照潺湲閣下池水

平生不鑷白霜雪滿鬢睂照水默自笑已廹溝壑期慨然念歸休不計妻子饑渠饑亦有命我節詎可移自我來桐江實無負惸嫠讒波如崩山孤迹則己危陸子定何人正恐君未知午枕夢剡曲秋風吹釣絲

秋郊有懷

漫漫蕎麥花如雪覆平野離離豆子莢數枝忽堪把頗憶故鄕時屏迹謝車馬水防依蟹捨泥行沒牛骻作勞歸薄暮濁酒傾老瓦縷飛綠鯽膾花簇頳鯉鮓棄官𨿽未決世念亦已且浩歌續楚狂幽懷欣獨寫

又

檐頭買雙兔市店取鬥酒還家埽北窓歡言酌親友家貧气未餒禮薄情更厚髙吟金石裂健筆龍蛇走酒闌起出門孤月掛衰栁大笑各散歸吾軰可不朽官身縛簡書此樂寧復有悵望秦稽云憑髙一搔首

又

楚人固多孱妄謂秋可悲寧知河嶽間气俗樂此時壯士鳴雕弓健馬嚼枯萁日馳三百里楡闗赴戰期陣云壓龍庭殺气揺參旗熾火燎狐兔倒瀉黃金巵勒銘燕然石千載鎭邊垂安能空山裏凍研哦淸詩

又

秋山瘦益奇秋水淺可渉出城西風勁拂帽吹脫葉新霜拆栗罅防雨飽豆莢枯栁無鳴蜩寒花有穿蝶郊行得幽曠頗覺耳目愜斷雲北山來欣然與之接掛冠易事爾看鏡嘆勛業永懷桑幹河夜渡擁馬鬛

夙興

喔喔老雞催落月丁丁殘漏伴斜河一杯淡粥寒燈下還與山僧不挍多

聽事望馬目山

官身早暮不容閒塵土堆胸媿滿顏也有向人誇說處坐衙常對水南山

秋興

滿簪白髮不勝繁竊祿偸安媿主恩東館煙波秋漸瘦北山霧雨晝多昏功名蹭蹬身長棄籌策瀾翻舌幸存堪笑此生虛過盡一秋閉閤聽啼猿

又

孤城寂寞近江漧處處疎碪送早寒水落才余半篙綠霜髙初染一林丹民租屢減追胥少吏責全輕法令寛偶有一樽聊獨醉彊挼黃菊助淸歡

久無暇近書卷慨然有作

少年喜讀書事業期不朽致君頗自許書卷常在手白頭乞鐘釜坐使此心負朝衙有逹午夕坐或過酉文符苦酬對迎餞厭犇走直憂先狗馬豈但凋蒲栁永懷簡編香更覺冠冕醜饑餐一簞飯悶酌一巵酒吟哦從所好貧賤亦何有餘悔已莫追寄謝故山友

嚴州多菊然率過重陽方開或舉東坡先生菊花開時卽重陽之語余謂此猶是未忘重陽者恐此花不肯也戲作一絕

無人喚醒賦歸翁滿把淸香誰與同但辦對花頻舉酒莫橫重九在胸中

地僻

地僻天教養散材流年況著鬢毛催靑山自繞孤城去畫角常隨晚照來幾淨雙鉤摹古帖甕香小啜試新醅乘槎不是星躔遠無柰先生興盡回

吏責

吏責何時得暫停年來減盡鬢邊靑髙談正樂催迎客美睡方酣報掣鈴安得雲山長在眼便從樵牧與忘形詩成不用頻怊悵自古籠禽例翦翎

張時可直閣書報巳得請奉祠雲臺作長句賀之

燈前一笑拆書開喜見冰衘洗俗埃丞相苦畱猶不住諸公欲挽固難回玩鷗有約間何濶斂版無聊歸去來千載伏波應太息輸君談笑上雲臺

累日文符沓至悵然有感

豪气人言苦不除固應屏迹向江湖封侯萬里獨心在糊口四方何事無薄俗更堪開眼看老翁寧辦折腰趨鼠肝虫臂今無擇付與乾坤造化鑪

又

白首逢人只累欷今𨿽未是昨眞非文章才盡欲焚槀仕宦興闌當拂衣浪出自應爲後戒放言那計墮危機遼天華表蒼茫裏千載何人識令威

又

三十年爲一世人孤城夢斷洛陽塵【遊忝朝迹今二十有八年矣】彊顏嬾復看人面何地眞堪著此身白骨久埋金穀友黃花尙醉葛天民嚴光釣瀨𨿽亡恙除卻江山萬事新

大風

初聞澒洞怒濤翻徐聽驂驔戰馬奔紙帳蒲團坐淸夜恍如身在若耶村

冬夜讀書

退食淡無事一窓寛有餘重尋總角夢卻對短檠書功業𨿽蹉跌光陰且破除更須求半偈回向此心初

再用前韻不以次

壯心𨿽廹老吏責未妨書言議思公瑾英雄陋本初移燈近牀榻聽雨落堦除回首山南戍流年一紀余

思歸

短髮今年雪滿巾一杯且醉甕中春定無術致長生藥那得愁供有限身碎枕不求名利夢挽河盡洗簿書塵江湖意決君知否致主唐虞自有人

喜小兒病愈

喜見吾家玉雪兒今朝竹馬繞廊嬉也知笠澤家風在十歲能吟病起詩【防忽作病起詩一首】

又

一牀共置朝回笏百屋常堆用錢何似吾家好兒子吟哦相伴短檠前

初冬風雨驟寒作短歌

東園日澹雲容薄綸巾朝暮闌干角北風動地萬木號不料一寒如此惡豈惟半夜雨打窓便恐朙朝雪平壑綠酒𨿽漓亦復醉皁貂己獘猶堪著所嗟此身老益窮蹭蹬無功上麟閣久從漁艇寄江湖坐看煙塵暗幽朔萬鞭枯胔憤未平纛下老酋何足縛要及今年墮指寒夜擁雕戈度窮漠

余年二十時嘗作菊枕詩頗傳於人今秋偶復采菊縫枕囊淒然有感

采得黃花作枕囊曲屏深幌閟幽香喚回四十三年夢燈暗無人說斷腸

又

少日曾題菊枕詩蠧編殘稾鎖蛛絲人間萬事消磨盡只有淸香似舊時

陶淵明云三徑就荒松菊猶存蓋以菊配松也余讀而感之因賦此詩

菊花如端人獨立淩冰霜名紀先秦書功標列仙方紛紛零落中見此數枝黃髙情守幽貞大節凜介剛乃知淵明意不爲泛酒觴折嗅三嘆息歲晚彌芬芳

蕎麥初熟刈者滿野喜而有作

城南城北如鋪雪原野家家種蕎麥霜晴収斂少在家餅餌今冬不憂窄胡麻壓油油更香油新餅美爭先嘗獵歸熾火燎雉兔相呼置酒喜欲狂陌上行歌忘惡歲小婦紅妝髻簪穗詔書寛大與天通逐熟淮南幾誤計

有自蜀來者因感舊遊作短歌

錦城如海行不極馬迹重重車轂擊家住城西三十年聞說城東未曾識看花走馬防中路經月酒徒無覓處露香風暖海棠開碧雞坊中倘相遇放翁顦顇鬢成絲空有西遊千首詩今朝雨霽上危榭意气頗如年少時持杯欲作消愁計酒未著人愁已醉不成題句寫幽情一幅鮫綃空寄淚

東吳女兒曲

東吳女兒語如鸎十三不肯學吹笙鏡奩初喜穉蠶出窓眼已看雙繭成庭空日防花自舞簾捲巢幹燕新乳阿弟貪書下學遲獨揀詩章教鸚鵡

雨夕

歲旱連夏秋客袂厭塵土欣然成一笑愛此淸夜雨瓦檠墮燈燼銅椀起香縷心淸病良已境寂句欲吐東溪久枯涸想象素蛟舞分喜到溝池遊魚命儔侶

晚遊東園

藥瓢藜杖合施行獨往山林已防盟傍水斷雲含暮色拂檐髙竹借秋聲癡人自作浮生夢腐骨那須後世名莫笑吟哦無闕日老來未盡獨詩情

小雨

小雨暗林塘寒聲繞畫廊事須求暫假宜睡稱燒香【事須二字蓋唐人公移中語也】

初寒在告有感

埽地燒香興未闌一年佳處是初寒銀毫地綠茶膏嫩玉斗絲紅墨沈寛俗事不教來眼境閒愁那許上睂端數櫺畱得西窓日更取丹經展捲看

又

豪舉當年气吐虹卽今顦顇一衰翁寄懷本自俗塵外移病何妨寒雨中香防候知銀葉透酒淸看似玉船空故人吳蜀音塵斷安得相攜一笑同

又

橫林吹葉水生洲身落窮山古睦州到枕雨聲酣旅夢背窓燈影動淸愁气沖星斗有孤劍力挽棟梁無萬牛未滅匈奴身已老此生虛負幄中籌

馬上作

白髮憑鞍一老翁出門漏鼓尙咚咚淒涼旅思傳呼裏零落新詩假寐中正苦文移來陸續何由笠釣入空蒙浮生正自少如意付與秋風吹斷蓬

冬夜聞角聲

嫋嫋淸笳入雪云白頭老守臥中軍自憐到死懷遺恨不向居延塞外聞

又

憶在梁州夜雪深落梅聲裏玉闗心山城老去功名忤臥對寒燈淚滿襟

塞上曲

茫茫大磧吁可嗟暮春積雪艸未芽明月如霜照白骨惡風捲地吹黃沙駞鳴喜見泉脈出防起低傍寒云斜窮荒萬里無斥堠天地自古重中華靑氊紅錦雙奚車上有姫人抱琵琶何時漠北王庭靖千年萬年朝漢家

荊州歌

楚江鱗鱗綠如釀衘尾江邊系朱舫東徵打鼔掛髙防西上湯豬聨百丈伏波古廟占好風武昌白帝在眼中倚樓女兒笑迎客淸歌未盡千觴空沙頭巷陌三千家煙雨冥冥開橘花峽人住多楚人少土鐺爭響茱茰茶

冬夜讀書

挑燈夜讀書油涸意未已亦知夜旣分未忍捨之起人生各有好吾癖正如此所求衣食足安穩住鄕裏茆屋三四間充棟貯經史四傍設几案坐倦時徙倚無聲九韶奏有味八珍美寢飰籖帙間自適以須死豈惟畢吾身尙可傳兒子此心何時遂感嘆歲月駛

寓嘆

江上霜風透獘袍區區無柰簿書勞衰遲始憶壯遊樂仕宦更知歸臥髙人怪羊裘忘富貴我從牛儈得賢豪俗間問訊眞成嬾有手惟堪把蟹螯

又

劍外歸耕夢不通公車上疏路何從有心求縮地萬里無羽可朝天九重狂誦新詩驅瘧鬼醉吹橫笛舞神龍明當采藥玉霄去他日君看冰雪容

燕堂東偏一室頗深暖盡日率困於吏牘比夜乃得讀書其間戲作

衮衮流年往匆匆短景過簾深上燈早地窄貯香多書盡還重讀詩成更自哦向令無此處將柰旅愁何

又

賦性無他好開編喜欲迷咚咚傳夜漏喔喔待晨雞油減玉虫暗灰深紅獸低悠然撫書嘆無術濟黔黎

又

永夜東亝里人聲靜不嘩衣篝起香穗書幾落燈花鑪暖聽寒雨窓明送曉鵶文章空自苦白首不名家

懷鏡中故廬

臨水依山偶占家數間茆屋半欹斜云邊腰斧入秦望雨外舞蓑歸若耶從宦只思乘下澤忤人常悔讀南華病來更怯還鄕夢頻鬻簾泉試露芽

書感

丈夫本願脫世鞿丹成晝日淩空飛纓冠佩玉朝紫微白銀宮闕瞻巍巍不然萬里將天威提兵直解邊城圍苜蓿滿川天馬肥掩取不遣一騎歸苦心文章亦未非與此二事同一機寥寥千載見亦稀莊屈己死吾疇依哀哉窮子百家衣豈識萬斛傾珠璣欲洗薄蝕還光輝熟睨無力空歔欷

對酒

新酥鵝兒黃珍橘金彈香天公憐寂寞勞我以一觴胸中萬卷書老不施毫芒持酒一澆之與汝俱深藏生當老窮巷死埋南山岡古來共如此已矣庸何傷

夢歸

老去無餘念時時夢獘廬細傾新釀酒盡讀舊藏書云崦鉏畬粟煙畦挽野蔬從渠造物巧賦芋戲羣狙

蜀使歸寄靑城上官道人

輕別靑城十二年至今客枕夢林泉一杯松屑亝前進兩卷丹經肘後傳欲與公爲塵外侶幾時身上峽中舩世間牛蟻何勞問輸與云窓一粲然【上官常稱病憒對客一笑而已】

寄城都籧道人

賣藥錦城中燒丹雪山麓石竇取鵝管玉牀収箭鏃紫雲晨覆鼎白虹夜穿屋鬼神嚴厲守沆瀣勤沐浴此士眞可人髙簡遺世俗江頭十年別顏色炯在目使來每寄聲喜我淡無欲靈劑何必多分餉一黍足

寄卭州宋道人【宋與余在臨卭鴨翎鋪同遇異人宋遂棄官學道】

鴨翎鋪前遇秋雨獨與宋生棲逆旅坐門戃怳見老仙劇談气欲淩天宇袖中出劍秋水流血點斑斑新報仇我醉髙歌宋生舞洗盡人間千古愁老仙約我遊太華是夕當醉蓮峯下語終冉冉已雲霄萬里秋風吹鶴駕我今伶俜踐衰境不如宋生棄家猛西望臨卭一慨然靑松偃盡丹鑪冷

小亝壁間張王子喬梅子眞李八百許旌陽及近時得道諸仙像每焚香對之因賦長句

山城作吏老堪羞衫色塵昏鬢色秋斂版那供新貴使閉門聊與數公遊至人不死閱千刼大海無窮環九州安得相攜從此逝醉騎丹鳳下洲

芳艸曲

蜀山逺處逢孤驛缺甃頹垣芳艸碧家在江南妻子病離鄕半歲無消息長安城門西去路細靄斜陽芳艸暮尊前一曲渭城歌馬蹄萬里交河戍人生誤計覓封侯芳艸愁人春復秋只願東行至滄海路窮艸斷始無愁

烏龍廟

江邊蒼龍背負天蟠踞千載常蜿蜒其前橫辟爲大川髙城鼓角聲隱然龍廟於山家於淵世爲吾州作丰年老守𨿽愧筆如椽潔亝試賦迎神篇

寒夜移疾

南山北山髙嶙峋朝雨暮雨斷江津時人正作市朝夢老子已成雲水身希世彊顏心自媿閉門謝病客生嗔天公何日與一飽短艇湘湖自采蒓【湘湖在蕭山縣產蒓絕美】

又

走徧天涯白髮生晚叨微祿臥山城知章自識狂供奉士季那容醉步兵斸藥有時攜短鑱奏書無路請長纓此心擬說還休去付與空堦夜雨聲

寒夜讀書

北窓暖焰滿鑪紅夜半濤翻古檜風老死愛書心不厭來生恐墮蠧魚中

又

韋編屢絕鐵硯穿口誦手鈔那計年不是愛書卽欲死任從人笑作書顚

又

憶昨從戎出渭濱秋風金鼓震咸秦鳶肩竟欠封侯相三尺檠邊老此身

有爲予言烏龍髙崄不可到處有僧巖居不知其年予每登千峯榭望之慨然爲作二詩

樵子向予說有僧巢翠微巖扉云共防錫杖鶴同飛日暮松明火天寒槲葉衣棄官從此逝非子尙誰歸

又

崄絕無微徑淙潺有細流寒巖依作屋墮毳拾爲裘木客求相識毛人約共遊百年如一瞬塵世幾公侯

楊庭秀寄南海集

俗子與人隔塵刼何啻相逢風馬牛夜讀楊卿南海句始知天下有髙流

又

飛卿數闋嶠南曲不許劉郎誇竹枝四百年來無復繼如今始有此翁詩【溫飛卿南鄕子九首其工不減夢得竹枝】

夜坐示桑甥十韻

好詩如靈丹不雜羶葷腸子誠欲得之潔亝祓不祥食飲屑白玉沐浴春蘭芳蛟龍起久蟄鴻鵠參髙翔縱橫開武庫浩蕩發太倉大巧謝雕琢至剛反摧藏一技均道妙佻心詎能當結纓與易簀至死猶自彊東山七月篇萬古眞文章天下有精識吾言豈荒唐

夢回

病骨便衾暖羇懷怯夢回鐘殘燈燼落香冷雨聲來老抱憂時志狂非濟世材明朝入冬假燒兔薦新醅

醉中艸書因戲作此詩

賜休暫解簿書圍醉艸今年頗入微手挹凍醪秋露重捲翻狂墨瘦蛟飛臨池勤苦今安有漏壁工夫古亦稀穉子問翁新悟處欲言直恐泄天機

閒步至鞠場值小雪

倒盡牀頭酒半罌笑呼笻杖共閒行梅花照水爲誰瘦雪片倚風如許輕孟徳遇冬思射獵廣文垂老謝才名歸來跨火西窓下獨數城樓長短更

張季長學士自興元遣人來因詢梁益間事悵然有感

長記殘春入蜀時嘉陵江上雨霏微垂頭驢瘦悲鈴防截道狐奔脫獵圍曉度市橋花欲語晚投山驛石能飛杜鵑言語元無據悔作東吳萬里歸

東亝夜興

山城殘角伴疎鐘擁褐頽然一病翁紙帳燈明蹙龜甲銅瓶火熟起松風雨來尢覺睡味美酒後不知愁思空忽憶江湖泊船夜號鳴避弋閙羣鴻

烏龍雪

烏龍如眞龍妥尾臥江磧時時登樓望爪尾略可識今朝事大異千嶂忽如失遙知重云外已有雪數尺頗念采薇人淸坐焉得食裹飯欲問之矯首空峭壁念昔故山時僵臥風雪夕靜聞長松折聲若裂巨石天晴視巖澗鳥獸死如積淸夢不可尋撫楯三太息

曉出東城馬上作

曉出東城數幟紅蒙茸狐貉擁衰翁郊墟歉歲蕭條後風雪窮冬慘淡中耐辱己慙非士節端憂未辦濟民窮誕欺成俗眞當懼誰挽天河一洗空

與建子振孫登千峯榭觀烏龍雪

二穉慧堪憐猶賒志學年能拋竹騕褭來看玉蜿蜒百念寛身後餘生慰眼前善和書幸在它日要人傳

述懷

尺寸𨿽無補縣官此心炯炯實如丹匈奴未防敢愛死尊酒在前終鮮歡亞父抱忠撞玉斗虞人守節待皮冠縱言老病摧頽甚壯气猶憑後代看

又

謗譽紛紛笑殺儂此身本自等虛空大鵬境界纖塵裏曠刼年光掣電中翻動煙霞長鑱在招呼風月一尊同是凡是聖誰能測試問西鄰織屨翁【禪家所謂睦州陳蒲鞵者故居在郡治之西二百步】

到嚴十五晦朔郡釀不佳求於都下旣不時至欲借書讀之而寓公多祕不肯出無以度日殊惘惘也

桐君放隱兩經秋小院孤燈夜夜愁名酒過於求趙璧異書渾似借荊州溪山勝處眞難到風月佳時事不休安得連車載郫釀金鞭重作浣花遊

雨中獨酌

僻郡荒山下髙亝寒雨中微波生酒綠短焰擁鑪紅學廢悲身老民窮祝歲丰廚人羞雉兔更憶喚鄰翁【雉兔登盤頗懷鄰里】

被酒徑臥比覺已五鼔矣

俗事驅人挽不回經年無地濯氛埃酒酣稍覺客愁破睡覺忽聞山雨來窓外樹寒無鳥防壺中水暖有梅開五更欲起先惆悵燭下文書已作堆

燈下讀眞子漁歌因懷山陰故隱追擬

石帆山下雨空蒙三扇香新翠篛篷蘋葉綠蓼花紅回首功名一夢中

又

晴山滴翠水挼藍聚散漁舟兩復三橫埭北斷橋南側起船篷便作帆

又

鏡湖俯仰兩靑天萬頃玻瓈一葉舩拈棹舞擁蓑眠不作天仙作水仙

又

湘湖煙雨長蒓絲菇米新炊滑上匙雲散後月斜時潮落舟橫醉不知

又

長安拜免幾公卿漁父橫眠醉未醒煙艇小釣車腥遙指梅山一防靑

送客至望雲門外

冬溫頻作雨晨冷頓催晴嫰日滿江驛淡煙籠郡城憂民懷凜凜謀已恥營營投檄眞須決鄰翁約耦耕題城南堂【故人陳亦顏少遊四方晚乃卜居臨安城南因以城南名其堂屬余賦詩】

山林恨與親友別朝市不堪車馬喧陳子調髙無俗客一廛卻要近修門

又

借問城南老居士新年樂事復何如春寒催喚客嘗酒夜靜臥聽兒讀書

故山葛仙翁丹井有偃松覆其上夭矯可愛寄題

葛翁煉丹一千年翁去丹飛余此泉炯如古鏡不拂拭俯聽缺甃時鏘然老龍受命護泉臥蜿蜒直恐從天墮人言神物老愈靈夜半聲酣風雨過放翁還山亦何有閉門吟歗龍爲友客來相對聊曲肱但酌此泉勝酌酒

估客樂

長江浩浩蛟龍淵浪花正白蹴半天軻峨大艑望如豆駭視未定已至前防席云垂大隄外纜索雷響髙城邊牛車轔轔載寶貨磊落照市人爭傳倡樓呼盧擲百萬旗亭買酒價十千公卿姓氏不曾問安知孰秉中書權儒生辛苦望一飽趦趄光範祈哀憐齒揺髮脫竟莫顧詩書滿腹身蕭然自看賦命如紙薄始知估客人間樂

楚宮行

漢水方城一何壯大路並馳車百兩軍書挿羽擁修門楚王正醉章華上璇題藻井窮丹靑玉笙寶瑟聲防防忽聞命駕遊七澤萬騎動地如雷霆淸晨射獵至中夜蒼兕熊紛可借國中壯士力已殫秦防東來遣誰射

妾命薄【太白作此篇言長門宮事予反之】

妾命薄早入天家侍帷幄君王勤儉省宴遊寶柱朱塵漠漠日長別殿承恩稀旰昃猶聞親萬機宮中𨿽無珠玉賜塞上不見煙塵飛不須悲傷妾命薄命薄卻令天下樂

晚登千峯榭

只道文書無了日也能擺撥上層臺窓明山雪暮方作露白野梅寒未開老病眞慚天下士窮愁彊覆掌中杯兒曹莫怪憑闌久得句何妨秉燭回

晝睡

書獄徴租自笑忙暫歸聊得憩匡牀屏圖夜雨孤舟句枕帶秋風九日香【方睡菊花枕】一卷蠧書棲倦手數聲殘角報斜陽淸泉浴罷西窓靜更覺茶甌气味長

胸次鬱鬱偶取枯筆作狂艸遂成長句

酒隱人間六十年晚途斂板自傷憐莊周聊寄漆園吏梅福終爲吳市仙方外酒徒盟尙在囊中劍術老當傳此心郁屈何由豁聊遣龍蛇落蜀牋

休日與客燕語旣去聽小兒誦書因復作艸數紙

賜沐家居謝掾曹暫將蕭散慰勤勞瑯瑯應節兒書熟亹亹生風客論髙玉屑名牋來濯錦風漪奇石出臨洮托盟翰墨吾安敢揮灑淋漓自足豪【張季長寄洮研何元立寄蜀紙皆近到新定】

靑城大面山中有二隱士一曰譙先生定字天授建炎初以經行召至揚州欲畱之講筵不可拜通直郎直祕閣致仕今百三十餘歲巢居崄絕人不能到而先生數年輒一出至山前人有見之者其一曰姚太尉平仲字希晏靖康初在圍城中夜將死士攻敵營不利騎駿騾逸去建炎初所在揭牓以觀察使召之竟不出淳熙甲午乙未間乃或見之於丈人觀道院亦年近九十紫髯長委地喜作艸書蓋皆得道於山中云偶成五字二首托上官道人寄之

寄謝譙夫子今年一出無萬緣隨夢斷百念與形枯云護巢松谷神呵煆藥鑪憑髙應念我白首學徴租

右寄譙先生

太尉闗河傑飛騰亦遇時中原方蕩覆大計易差池素壁龍蛇字空山熊豹姿煙雲千萬疊求訪固難知

右寄姚太尉

累日多事不復能觀書感嘆作此詩

我生無它長所得靜而簡出仕三十年不殖一金產四方到爲家所向不容揀南遊極巨海西戍掠危棧爲州亦何好且復占仕版俸不給淖糜況敢事酒琖晨興坐堂上符檄髙嵼藏書三萬軸一字不到眼胸中積磊塊嘆息誰爲鏟浮生固如此正可付一莞

北窓

雲開見山雪院靜聞松風吏去曲肱臥疑非塵世中

讀範文正瀟灑桐廬郡詩戲書

桐廬朝暮苦匆匆瀟灑寧能與昔同堆案文書生眼黑入京車馬漲塵紅逢迎風月麯生事彈壓江山毛頴功二子年來俱埽迹頽然堪笑一衰翁

笥中偶得去年二月都下數詩

昨佩魚符入鳳城春風處處聽鸎聲欲尋舊友半爲鬼重到西湖疑隔生浮世正如投六簙野人何意慕三旌嚴州戍滿眞當老猶幸爲民死太平

感寓

人生堂堂七尺身本與聖哲均稱人唐虞乃可讓天下光被萬世常如新哀哉末俗去古逺斵喪太朴澆全淳豆羮簞食輒動色攘竊乃至忘君親錙銖必先計利害詎肯冒死求成仁不欺當從一念始自古孝子爲忠臣

徵婦怨效唐人作

萬里安西久防師東風吹艸又離離玉壺貯滿傷春淚錦字挑成寄逺詩擊虜將軍方戰急押衣敕使尙歸遲妝臺寶鏡塵昏盡髮似飛蓬自不知

雪

瘴癘家家一洗無更欣餘潤沃焦枯花壺夜凍先除水衣焙朝寒久覆鑪松頂積髙時自墮竹枝壓重欲相扶雲開正值春風早卻看晴光滿九衢

寒夜【思飲酒不果與防同噉藥渣魚戲作】

我老畏作病杯酒久不持讀書寒雨中比夕頗思之呼童欲洗酌顧以病自疑淸坐嘆寂寞痛飲愁淋漓三爵醒醉間此理當徐思一掬琴髙魚且復伴吾兒

縱筆

凍研笑臞儒雕弓隱獵徒不成平趙魏正可老江湖顦顇頭𨿽禿輪囷膽尙麄咸陽呼五白何遽不能盧

又

故國吾宗廟羣羌我防讎但應堅此念寧假用它謀望駕遺民老忘兵志士憂何時聞遣將往護北平秋

歲晚盤尊索然戲書

經年薄宦客桐廬市邑蕭然一物無名酒不來惟飲濕長魚難覓且焚枯支離鶴骨寒添瘦宛轉腸夜自呼更與兒曹同一笑燈前短褐拆天吳

立春前四日謝雪方拜天慶庭中雪復作

佩玉珊珊謁眾眞竟煩一雪慰疲民未看舞鶴隨飛蓋先喜飄花集拜茵耕壠土膏千耦出市樓酒賤萬家春使君老去悲才盡詩句難追節物新

桐江行

我來桐江今幾時面骨崢嶸鬢如雪怒嗔不復有端緒防謗何曾容辧說十年山棲卻火食釀桂餐芝自芳潔作官一飽仰紅腐坐對盤飱常嘔噎雪晴防戒南山遊要賦詠臨淸流將行復輟卻退坐臺符吏牘令人愁胸中崔嵬向誰吐獨立憑髙時自語文章當以气爲主無怪今人不如古

屢雪二麥可望喜而作歌

苦寒勿怨天雨雪雪來遺我明年麥三月翠浪舞東風四月黃雲暗南陌坐看比屋騰歡聲已覺有司寛吏責腰鎌丁壯傾閭裏拾穗兒童動千百玉塵出防飛屋梁銀絲入釜須寛湯寒醅發劑炊防裂新麻壓油寒具香大媍下機廢晨織小姑佐庖忘晚妝老翁飽食笑捫腹林下擊壤歌時康

丁未除夕前二日休假感懷

掛冠神武莫躊躇家具何妨載鹿車怨謗相乘眞市虎技能已盡似黔驢黃金散後猶耽酒白髮生來更愛書新歲定尋林下約一觴一詠未成疎

又

夢寄梅村竹塢間不堪客裏見春還潮生水欲通南澗雪霽云猶冒北山病思過年應小減官身得假未全閒變名吳市男兒事末路低回自笑孱

假中閉戶終日偶得絕句

雨聲滴滴暮未已苔暈重重寒更添知是使君初睡起淸香一綫透疎簾

又

老夫昔是靑城客酒肉淋漓豈本心還我山家本來面數拳春筍薦孤斟【仗錫山寄筍枯一名筍兒拳】

又

官身常欠讀書債祿米不供沽酒資喜今朝寂無事焚香閒看玉谿詩

除夜雪

只怪重衾不禦寒起看急雪玉花幹遲明欲謁虛皇殿廐馬蒙氊立夜闌

又

北風吹雪四更初嘉瑞天教及歲除【戊申元日卯初立春】半盞屠蘇猶未舉燈前小艸寫桃符

戊申元日

白頭身世嘆羇孤一念兒時淚已濡尙記爭先書欝壘豈知落後舉屠蘇杯盤艸艸思鄰捨車馬紛紛九衢六十年非心自了掛冠猶足補東隅

初春感懷

闗河謝遠遊歲月迫歸休敢恨驥伏櫪但思狐首丘雪明窓誤曉霜點鬢驚秋羇旅饒愁思誰憐季子裘

閉閤

閉閤孤城賸放慵桐江淸絕勝吳松云収忽見北山雪月落正聞西寺鐘世味老來無柰薄土思病後不勝濃蒓羮豈止方羊酪輕許平生笑士龍

潺湲閣小立

飽食何曾補縣官潺湲閣上倚闌干水紋靴皺風初花色鞓紅露未幹薄酒愁邊供醉醒故人夢裏話悲歡孤城正在山窮處過社今朝尙爾寒

睡起至園中

欲掛衣冠萬事輕不妨小住向山城緑尊耐久常相伴雪鬢才生便放行拂枕時時覓幽夢倚闌日日聽新鸎夕陽更有欣然處來看靑郊雨後耕

劍南詩稾卷十九

欽定四庫全書

劍南詩稾卷二十

宋陸防撰

上書乞祠

上書又乞奉祠歸夢到湖邊自叩扉此去敢辭依馬磨向來眞慣擁牛衣致身途逺年齡莫報國心存气力微誓墓那因一懷祖人間處處是危機

春殘

老墮空山裏春殘白日長庸醫司性命俗子議文章燭映一池墨風飄半篆香个中有佳處袖手看人忙

三月二十日晚酌

暫因賜沐作閒身太息才餘一日春委地落花新著雨穿簾歸燕不生人衛靑此日怪長揖王翰當年謀卜鄰商略晚窗須小醉朱櫻靑店正甞新

次前韻

烏帽紅塵過去身荒山野水又經春殘年欲盡初聞道薄宦宜休不問人一局枯棊忘日月數斟濁酒約比鄰石帆山下菱歌斷未嘆臨風白髮新

北窗閒詠

陰陰緑樹雨餘香半捲疎簾置一牀得祿僅償賒酒劵思歸新艸乞祠章古琴百衲彈淸散名帖雙鉤榻硬黃夜出灞亭𨿽跌宕也勝歸作老馮唐

休日畱園中至莫乃歸

盡道官身屬太倉未妨寄傲向林塘緑波春漲羣魚樂淸露晨流蔓艸香閒試名弓來射圃醉盤驕馬出毬場長城萬里知誰許看鏡空悲兩霜

北窗病起

一饑可忍萬緣輕況復幽窗疾漸平更事天公終賞識欺人鬼子漫縱橫道邊塵起頻障扇門外波淸剰濯纓不爲褊心憎薄俗客星祠下是歸程

自東津泛舟至桐溪

潮生東西津雨暗上下墖蕭蕭亂菇蒲拍拍起鳬鴨吾船𨿽褊小尙可著一榻溪風吹醉頬髙枕墮紗防南山浮濕翠偃蹇呼不答安得靑蓮公傑句爲彈壓

迓客至大浪灘上

小壠瓜蔓緑短籬梅子黃曉風掠水來吹我醉面涼平生蕭散意未覺將迎忙溪山供一笑客主可相忘寧當倒手版聊復據胡牀太平豈無象麥飯家家香我歸亦何有養气猶軒昻那因五斗陳坐變百鏈剛

郊行

小雨東郊气象新蕭蕭淸吹爽衣巾並谿密竹巧蔵寺夾道新麻髙沒人老厭簿書愁欲睡病疎杯酌渇生塵桐君山路無多逺元自知津莫問津

夏雨

東風吹雨溪上來北山出云以應之嚴州城中三日雨朝莫防滴無休時向來秧底幹欲裂白水漫漫俄盈陂豚肩覆豆巫醉飽龍骨掛壁農遨嬉今年蠶麥收數倍繭大如甕麥兩岐西成在眼又如此還鄕鼓腹歌淳熙【時去受代才四十日】

雨中作

礎潤云生五月中山城細雨晚空蒙讀書𨿽恨此身老把酒尙思吾輩同積潤畫圖昏素壁漬香衣幘覆燻籠新晴不用占鐘鼓臥聽林梢淅淅風

醉題

不學空門不學仙淸樽隨處且陶然人情正可付一笑生世元知無百年白首難陪東閤客淸風自足北窗眠歸耕只要無人問安用文章海內傳

有懷靑城霧中道友

雪谷孤松自郁然紛紛朝菌但堪憐坐更拂石芥城刼時說開皇龍漢年淡煮藜羮天送供閒拖藤杖地行仙共看王室中興後更約長安一醉眠

梅雨初晴迓客東郊

霽色澄鮮已斷梅江郊隠隠尙輕雷層巒正對孤城落健席遙看大艑來幼婦髻鬟簮早稻近村坊店賣新醅吾行在處皆詩本錦段𨿽殘試剪裁

晚歸

暑雨初晴日江臯欲莫天鴉棲沙際樹人喚渡頭船病骨羸將折昏眸困欲眠市橋燈火閙且復喜丰年

休日登千峯榭遇大風雨气象甚偉

今日逢休沐憑髙且暫閒風聲初捲野雨气已吞山疾病臨觴嬾塵埃得句慳西徵忽在眼河勢抱函闗

雨中獨坐

馬目山頭雨腳昏龍津橋下浪花翻年丰郡僻無公事一炷淸香晝掩門

舊識姜邦傑於亡友韓無咎許近屢寄詩來且以無咎平日倡和見示讀之悵然作此詩附卷末【須溪本作嚴州贈姜梅山】

故人玉骨已生苔【謂南澗公】邂逅逢君亦樂哉湖寺系舟無夢去京塵馳騎有詩來醉中不敢教兒誦看處常須浴手開久矣世間無健筆相期力幹萬鈞回

釣臺見送客罷還舟熟睡至覺度寺

抽身簿書中玆日睡頗足縹緲桐君山可喜忽在目紛紛眾客散杳杳一笻獨昔如脫淵魚今如走山鹿詩情森欲動茶鼎煎正熟安眠簟八尺仰看帆十幅逍遙富春飯放浪漁浦宿送老水雲鄕羮藜勿思肉

泛富春江

雙艣揺江疊鼓催伯符故國喜重來秋山斷處望漁浦曉日升時離釣臺官路已悲捐嵗月客衣仍悔犯風埃還家正及雞豚社剰伴鄰翁笑口開

宿漁浦

東歸剡曲只三程旅泊還如萬里行燈影動揺風不定船聲鞺鞳浪初生曳裾非復白頭事瞑目那求靑史名歸去若爲消莫境一蓑煙雨學春耕

溯小江飯舟中

老作孤舟客秋濤漲小江林昏見飛燐村近有驚尨天濶三更月篷低一尺窗魚飱𨿽艸艸聊喜到吾邦

乞祠久未報

聖朝未許領樷祠擁褐淸羸不自支鄧禹有靈應笑拙周公無夢固知衰得閒要及身安日到死應無睡足時七百日來塵滿抱今朝湔祓有新詩

七月十日到故山削瓜瀹茗翛然自適

鏡湖淸絕勝吳松家占湖山第一峯瓜冷霜刀開碧玉茶香銅碾破蒼龍壯心自笑老猶在狂態極知人不容擊壤窮閻歌帝力未妨堯舜亦親逢

曉興

亂蟬嘒新秋老木立淸曉我亦岸綸巾寄傲萬物表大千蔵粒粟浩刼過飛鳥癡子居其間利欲自纒繞可憐榮進意未向蓋棺了浮名更嚇鬼白堊寫丹旐我於斯世事看破自少小老矣更何求歸哉憩林沼

感秋

防稽八月秋始涼梧桐葉落覆井牀月眀縞樹繞驚鵲露下濕艸啼寒螿丈夫行年過六十日月𨿽短志意長匣中寶劍作雷吼神物那得終摧蔵君不見昔時東都宗大尹義感百萬虎與狼疾危尙念起擊敵大呼過河身已僵【宗汝霖垂死尙部勒諸將北伐忽大呼過河者三隨卽殞絕】

秋夜有感

虫何喞喞嵗晚聲出壁不惟嬾婦驚感此白頭客壯年事徵戍萬里不得息揚颿淩秋濤筞馬赴山驛日照蛟鼉涎雪印豺虎迹誰知七尺軀幸脫九死厄前年補畿郡入對瞻玉色報恩無死所再拜衰淚滴卽今故山歸愈嘆老境逼不眠中夜起仰視星歷歷中原何時定銅駞臥荊棘滅敵恨無人有復不易識

五鼓入城

道旁竹樹露如傾帶睡悠悠十里行曉色未分煙尙重壓城樓閣已崢嶸

飯罷忽鄰父來過戱作

旋炊香稻防新菇飯飽逍遙樂有餘茶味森森畱齒頬香煙著圖書毛皮尙在寧知我鱗甲深蔵莫問渠賴有鄰翁差耐久雨畦頻喚共攜鉏

秋夜讀書

一雨濯殘熱秋气忽已深靑燈照空廊重露滴髙林危坐讀周易防我平生心夜分徐掩卷閒弄牀上琴簾外初斜河屋頭已橫參人生每如此利欲安能侵

夜坐忽聞村路報曉鐵牌

何人叩鐵警農耕炊飯家家起五更也似早朝風雪裏遙聽宮漏下宮城

又

秋气淒涼霧雨昏老書生病臥孤村五更不用元戎報片鐵錚錚自過門

白雲自西來過書巢南窗

岷山千里靑未了恨隔長江不到吳羈云冉冉吾舊識安得挽之來坐隅

贈竹十韻

放翁小築湖西偏虛窗曲檻無炎天人間乃有眞富貴繞捨十萬碧玉椽連林娟娟淸露髙枝裊裊揺蒼煙常憂俗客觸新粉屢戒園丁傷逸鞭涼生尊斚消午醉聲撼窗扉驚晝眠春殘斸土得美茁气壓卿相食萬錢爾來作吏若墮穽每一夢到心淒然還家再見卻惝怳塵土何地從臞仙囊中幸蔵餐玉法欲屏萬事相周旋更當待月出東嶺坐石泠泠揮響泉

雜感

自古文章與命仇功名身外更悠悠一從識得元無事窮死逢人不說愁

又

小軒幽檻雨絲絲種竹移花及此時客去解衣投臥榻半醒半醉又成詩

又

少年意气與春爭朱彈金鞭處處行誰信卽今空谷裏旋租黃犢學躬耕

又

自洗銅壺試玉醅小軒風月爲徘徊此心未與年俱老猶解逢花眼暫開

又

側帽垂鞭小陌東名花迎笑一枝紅啼鸎驚斷尋春夢惆悵新霜防蓬

入城寓榻開元

羸僮倦馬困長堤借榻禪房日未西熟睡覺來閒隠幾庭楸陰轉乳鴉啼

夜出偏門還三山

月行南斗邊人歸西郊路水風吹葛衣艸露濕芒履漁歌起逺汀鬼火出破墓淒淸醒醉魂荒怪入詩句到家夜已半佇立叩蓬戶穉子猶讀書一笑慰遲莫

四鼓酒醒起步庭下

酒解夜過半出門步中庭天髙河漢白月淡煙霧靑重滴竹杪露疏見樹罅星壊甃啼寒螿深竹眀孤螢秋晚𨿽未霜蠧葉時自零四序逝不畱慨然感頽齡平生茅一把不博帶萬釘鴟溝謝拍拍鴻路追防防

感憤秋夜作

月昏當戶樹突兀風惡滿天云往來太阿匣蔵不見用孤憤書成空自哀吾輩赤心本貫日昔人白骨今生苔榮河溫洛不可見靑海玉闗安在哉

反感憤【明夜讀前作而悲乃復作此自解】

膊膊庭樹雞初鳴嗈嗈天衢雁南徵百年朝露豈長久萬事浮雲常變更出處有心終有愧聖賢無命亦無成西疇𨿽薄可自力雙犢且當乘雨耕

東亝

著腳紅塵已恨深便應畢世住山林貴人自作宣眀面老子曽聞正始音議論坐狂當永棄簿書緣病復難任東亝幽寂憑誰畫開幔牀橫一素琴

雨夜四鼓起坐至眀

門巷冷如冰生涯淡似僧小窗愁夜雨孤影怯秋燈林鵲棲仍起山童喚不譍悠然坐待旦息倦倚書幐

夜讀兵書

八月風雨夕千載孫吳書老病𨿽甚壯气頗有餘長纓果可請上馬不躊躇豈惟鏖臯蘭直欲封狼居萬乘久巡狩兩京盡邱墟此責在臣子憂愧何時攄南鄭築壇場隆中顧艸廬邂逅未可知旄頭方掃除

老嘆

百年逝不畱萬事本難料夜行鐘漏迫但取賢達笑頗疑功名事造物付年少歸休莫問人曉鏡勤自照

秋霽

灝气明山川霽色滿天地西風吹我衣忽有萬里意中原運當平所要在得士餘年猶幾何棄置復棄置

亝中聞急雨

一味疎慵養不才飯蔬亦已罷衘杯衡茆終日人聲絕臥聽芭蕉報雨來

老病追感壯嵗讀書之樂作短歌

少年志力彊文史富三冬但喜寒夜永那知睡味濃庭樹風淅淅城樓鼓咚咚自鞭不少貸凍坐聞晨鐘探義劇攻玉摛文笑雕龍落紙筆縱橫圍坐書疊重得意自吟諷淸悲畣莎蛩饑腸得一防美如紫駞峯俯仰五十年於世終不逢夜半起飯牛頹然成老農束書不更讀蠧簡流塵封世無袁伯業太息吾何從

閒中戱書

糲飯從來不願余還山喜遂此心初挽河盡洗彈冠念閉戶閒讐挿架書一榼不妨從客飲數椽也復是吾廬少防細看猶多事安用人間下澤車

又

少年拜舞綴庭紳曽見中天日月新金印終歸妄挍尉白頭仍是斥仙人修營香火三生願收拾風波九死身豈但漁樵與爭席海邊漚鳥亦相親

又

釣竿風月寄滄洲醉發髿髿荻葉秋仕進世誰知我嬾功名命不與人謀衰遲更覺嵗時速疎賤空先天下憂病骨未銷讒未已聊須周易著牀頭

采藥

篢子編成細篛新獨穿空翠上嶙峋丹砂巖際朝暾日狗杞雲間夜吠人絡石菖蒲防緑發纒松薜荔長蒼鱗金貂謁帝我未暇且作人間千嵗身

過猷講主桑瀆精舍

寂莫衡門傍水開放翁曳杖此徘徊林疎時見釣篷過風急忽聞菱唱來講罷繩牀懸麈柄亝余童子供茶杯解衣許我閒摩腹又作幽窗夢一回

自桑瀆泛舟歸三山

端爲身閒覺日長不嫌兒輩笑淸狂湖光防防歸舟疾雨防霏霏醉頬涼斷彴苔生人喚渡孤村霜近稻登場宦情不獨今年薄防子從來念故鄕

訪野人家

山入柴門穿橋通野路長羣童挑燕筍防婦采雞桑淳古非今俗畱連到夕陽盤飱敢辭飽滿箸藥苗香

塞上曲

秋風獵獵漢旗黃曉陌霜淸見太行車載氊廬駞載酒漁陽城裏作重陽

又

將軍許國不懷歸又見桑榦木葉飛要識君王念徵戍新秋已報賜冬衣

又

金鼓轟轟百里聲繡旗寶馬照川眀王師仗義從天下莫道南兵夜斫營

又

老矣猶思萬里行翩然上馬始身輕玉闗去路心如鐵把酒何妨聽渭城

硯湖【並引】

余得英石數峯環立其中凹處可容一龠因以瀦水代硯滴名之曰硯湖且爲賦詩

羣山環一湖湖水緑溶漾微風掠窗過亦解生細浪餘流浸翠麓倒影寫靑嶂自然出天工豈復煩巧匠病夫屛杯酌不遣運酒舫時時挹淸泚筆墨助豪宕帖成龍蛇走詩出雷雨壯從今幾硯旁一掃蟾蜍樣

泛湖

筆牀茶竈釣魚竿防防平湖淡淡山浪說枕戈心萬里此身常在水雲間

寓蓬萊館

桐葉吹殘蕉葉黃驛窗微雨送淒涼長安許史無平素莫恨棲棲立路旁

又

古驛蕭蕭獨倚闌角聲催晚雨催寒殘年遇合應無日猶說新丰彊自寛

夜還驛舍

樓上咚咚初發更斷雲收雨旋成晴市橋新漲揺燈影驛路殘泥壯屐聲闤闠變遷非曩日情懷牢落感餘生髙秋病起猶能醉剰買官醅樂太平

舟中大醉偶賦長句

過江何敢號髙流偶與俗人風馬牛畫檝新揺嚴瀨月淸尊又醉戴溪秋壯心無復在千里老气尙能橫九州古寺試求三丈壁爲君驅筆戰蛟虯

行飯至新塘夜歸

門前徙倚尙餘霞湖上歸來月滿沙云濕一聲新到雁林昏數防後棲鴉淒迷籬落開寒菊鄭重比鄰設夜茶早議掛冠君防否莫年心念不容差

雲門感舊

總角來逰老未忘背人嵗月去堂堂穉松看到偃霜蓋廢寺憶曽開寶坊佛幾古燈寒焰短齋廚新粟午炊香興闌未忍登車去更倚溪橋立夕陽

若耶溪上

微官元不直鱸魚何況人間足畏途今日溪頭慰心處自尋白石養菖蒲

又

九月霜風吹客衣溪頭紅葉傍人飛村場酒薄何妨醉菇正堪烹蟹正肥

秋雨頓寒偶書

羇懷不醉自昏昏臥對靑燈獨掩門沙雁帶寒來古澤林鳩催雨暗孤村數椽蟹捨償初志九陌塵衣洗舊防自嘆一生書裏活莫年無力濟黎元

新晴泛舟至近村偶得雙鱖而歸

秋風一夜老汀蘋剡曲稽山發興新靑嶂防爲身後冢扁舟聊作畫中人園林揺落知寒早父老逢迎覺意眞歸舍不妨成小醉眼眀細栁貫霜鱗

上書乞祠輒述鄙懷

幹祿本代耕窮逹敢自必早遇髙皇帝九品對宣室妄懷犬馬心嫠緯不暇卹上恩等天地腰領免斧鑕旋屬紹興末暘谷瞻出日賤臣復何幸便殿首造膝煌煌帝堯典推擇首秉筆愚忠𨿽懇欵野性實坦率飄然去周行湖海抱沈疾逺逰客窮塞亭障秋蕭瑟聖君終記省萬里忽乘馹同朝久凋謝存者不十一造廷故抱暗下殿衰涕溢蹉跎又十載憂患豈易述流年不貸人白髮日夜宻冠𨿽未卽掛馭己不容叱尙覬公朝恩養老霑散秩閉門教子孫志願眞永畢

泛湖上雲門

三百里湖秋渺然是間可以著釣船浩歌莫過石帆下爛醉夜泊樵風邊【樵風涇在若耶溪鏡湖之間】茫茫沙月忽側墮裊裊山气時孤鶱冥鴻逺舉謝斯世白鷗自放全其天幽棲幸脫市朝械捷徑著功名鞭人生各自適意耳稷禹巢許知誰賢

書嘆

世態秦欺楚交情越視秦寧教待羝乳不耐望車塵書積髙圍坐花繁亂挿巾那須散人號已是葛天民

枕上作

寒夜臥林廬蕭然適有餘虫悲號壊壁燈暗守殘書養拙天知我安貧老似初𨿽非漆園吏也作蝶蘧蘧

老病無復宦情或者疑焉作此示之

病思蕭條豈獨今十年前已霜侵舊交略盡形弔影薄宦宜休口語心老驥已甘當伏櫪窮猿況是急投林別君徑入亂雲去後日相思何處尋

拄杖

放翁拄杖具神通蜀棧吳山興未窮昨夜夢中行萬里蓮華峯上聽松風

北望

北望中原淚滿巾黃旗空想渡河津丈夫窮死由來事要是江南有此人

嵗晚感懷

利名爭奪兩皆非生世寧殊露易晞老冉冉來誰獨免冢累累處防同歸聽歌莫惜終三疊縱獵何妨更一圍醉臥日髙呼不醒笑人霜曉束朝衣

大雨中作

北風撼山勢岌岌老夫倚杖檐前立貪看白雨掠地風飄灑不知衣盡濕當年入朝甫三十十丈邊塵叩江急屬聞蠟彈遣檄書亟壊布裳縫袴褶卽今白髮不可數破屋頹垣窘風雨汝生汝死問者誰人𨿽不問心自悲

系舟平水步

舟尾參差野岸橫屐聲穿市得閒行雨昏店炊煙濕人語蓬窗績火眀枝上橙香初受摘擔頭菇脆正堪烹漁樵自是平生意不爲衰遲薄宦情

初到行在

六十之年又四年也騎瘦馬趂朝天首陽柱下孰工拙從事督郵俱聖賢筆墨有時閒作戱功名到底是無緣都城處處園林好不許山翁醉放顚

還都

平生薄名宦所願得早休奔走三十年鏡中霜鬢秋歸踏長安道恍然皆舊逰處處見題名始驚嵗月遒西湖隔城門放浪輸白鷗當時見種栁已足系巨舟掛冠當自決安用從人謀勿以有限身常供無盡愁

宿監中偶作

流落歸來兩鬢絲此生眞媿北山移數殘宮漏寒無寐開盡梅花病不知同捨破甘醒宿酒故人折簡索新詩生涯可笑淸如許枉是京塵撲馬時【譚徳稱有簡催和詩】

四鼓出嘉防門赴南郊亝宮

客逰梁益半吾生不死還能見太平初喜夢魂朝帝所更驚老眼看都城九重宮闕晨霜冷十里樓臺落月眀白髮蒼顏君勿笑少年慣聽舜韶聲

題張野夫監簿大招圖

此生只合老漁樵扶病誰令趂早朝開卷未終三太息羇魂零落恐難招

簡譚徳稱監丞

廣都江上送舟行淚灑春風別少城冉冉防經新嵗律依依猶有舊交情塵冠當掛彈何用革帶頻移瘦自驚欲約公風雨夜一燈相對話平生

致齋監中夜與同官縱談鬼神效宛陵先生體

五客圍一鑪夜語窮幻怪或誇雷可斫或笑鬼可賣或陳混沌初或及世界壊或言修羅戰百萬起睚眥余談恣搜抉所出雜細大風雲墮皮幘幽坎窺鐵械羣號起古聚孤泣出空廨妖孤冠髑髏掩袂防姿態空轊伏逸囚夜半出竊嘬𨿽云多聞益頗犯綺語戒不如姑置之投枕休困憊眀當掛祠衣僕僕愁亟拜

夜歸

飲酒不盡觴觀棊不竟局索馬踏街鼓仰視月掛木疾馳沿河隄不記防坊曲到家四鄰寂往往睡已熟天香餘裊裊佛燈猶煜煜中庭𨿽一席緩步意亦足寒犬吠荊籬棲鵲起樷竹市聲從北來始覺非林谷卻尋西窗書開卷剪殘燭官閒居更逺一笑謝羇束

次韻鄭唐老

宦逰早日闕相聞一面那知乃爾勤秋釣淸灘方入夢曉穿細仗又逢君驟看落筆驚風雨便擬同舟臥水雲作意歸休還防否莫年無力起斯文

五鼓赴太社臘祭

霜寒裂屋瓦月白射坊門病骨愁看影孤吟怯斷魂饑鷹掣羇紲老馬伏車轅不柰淸宵夢殘蕪滿故園

己酉元日

夜雨解殘雪朝陽開積陰桃符呵筆寫椒酒過花斟巷栁搖風早街泥濺馬深行宮放朝賀共識慕堯心【以亮陰免賀禮】

送潘徳久使薊門

昆侖東分一枝渾犇蹴砥柱經龍門羲皇受圖撫上古神禹治水開中原三靈實扶藝祖業萬國共仰東都尊羣兒撞壊吁可嘆顧使殘敵今逰魂囙君試求出師路孟津白馬應如故不須更議系河橋北風正可乘冰渡頗聞塞外已數盡復道飛狐合屯戍轅門倘駐拂云祠烽火應過眀妃墓君歸解鞍借芳艸細談塞北忘予老讀書飲酒待敵平萬丈參旗方下掃

我夢

我夢入煙海初日如金鎔赤手騎怒鯨橫身當渴龍百日京塵中詩料頗闕供此夕復何夕老狂洗衰慵夢覺坐嘆息杳杳三茒鐘車馬動曉陌不竟睡味濃平生擊敵意裂眥發上衝尙可乘一障憑堞觀傳烽

晨起有感

痛飲可以豪謝病可以髙計之顧不審老與世俗鏖丈夫本自許四十擁旌旄上馬不回顧賊穴窮腥臊渭橋恥未雪孰謂弓可櫜此志竟悠悠䢐嵗行滔滔一官客長安燭下束獘袍豈惟嘆龍鐘行恐悲焄蒿吾曹議古人後亦觀吾曹浮雲易變滅公議終堅牢

南省宿直

檐角參差散莫霞重門鎖斷市聲嘩風經緑樹鴉棲穏月入空廊柱影斜藤紙靜臨新獲帖銅瓶寒浸欲開花誰知今夕幽窗夢又榜扁舟上若耶

又

頹然靜對北窗燈識字農夫有發僧但遣奚奴持古錦何須侍史防靑綾塵埃犇走無由息疾病侵陵不自勝猶喜眼中多壯觀時看雲海化鯤鵬

劍南詩稾卷二十

欽定四庫全書

劍南詩稾卷二十一

宋陸防撰

夜歸塼街巷書事

近坊燈火如晝眀十里東風吹市聲逺坊寂寂門盡閉只有煙月無人行誰家小樓歌惱儂餘響縹緲縈簾櫳苦心自古乏眞賞此恨略與吾曹同歸來空亝臥淒冷燈前病骨巉巉影獨吟古調遣誰聽聊與梅花分夜永

馬上作

三十年前客帝城城南結騎盡豪英湖山冷落悲陳迹文字流傳付後生衰老更禁新臥病塵埃時拂舊題名馬頭風捲飛花過又得殘春一日晴

行在春晚有懷故隠

老辱眀時乞一官逢春惆悵獨無歡舊人零落北音少市肆蕭疎民力殫歸計已栽千个竹殘年合掛兩梁冠石帆山路頻回首箭茁蒓絲正滿槃

儀曹直廬

春晚气始和微雲淡朝陽開軒面小庭露漬薔薇香逰絲捲欲盡忽復百尺長而我正遺事枕藉書一牀讒波𨿽稽天未遽妨人狂惟當傾緑酒莫待熟黃粱

讀書

兩兩星躔九九車天津笑我醉騎驢牀頭正可著周易架上何妨抽漢書幸有古人同臭味不嫌兒子似迃疎頹然白髮𨿽堪鄙耐事禁愁卻有餘

小昭慶院講僧舊在都下與之相從今沒已久見畫像扵院中作詩弔之

曩嵗曽陪夜講燈伏犀挿腦齒如冰假令重見應難識遺像臒然一老僧

晨入省中偶書

淸風拂畫簾初日照素壁花枝蝶小憩艸葉露時滴房櫳闃無人溝水聲激激摩挲語枯笻伴我住幽寂

春晚

今年病過春得健春欲盡更堪風雨橫紅濕棲緑潤一笑本自難造物復爾吝楡莢堆平堦栁絮飛作陣塵埃生破榼霜雪滿衰平生慕陶謝著語終不近

觀潮【送劉監至江上作】

江平無風面如鏡日午樓船防影正忽看千尺湧濤頭頗動老子乘桴興濤頭洶洶雷山傾江流卻作鏡面平向來壯觀𨿽一快不如帆映靑山行嗟余往來不知數慣見買符官發渡云根小築幸可歸勿爲浮名老行路

新晴馬上

一劍飄然萬里身白頭也復走京塵畫樓酒斾滴殘雨緑樹鸎聲催莫春絕塞勒回勲業夢流年換盡市朝人此生安得常彊健小艇湘湖自采蒓【湘湖在蕭山縣】

過六和墖前江亭小憩

斷岸孤亭日莫時欄邊聊試葛巾欹偶觀掛席乘潮快便覺懸車納祿遲痛飲相如無柰渇淸言叔寶不勝羸年來親友凋零盡惟有江山是舊知

春夕睡覺

破衫羸馬老黃塵人自衰遲嵗自新積雨恐侵春甲子昏燈嬾守夜庚申花枝影轉欹殘月鼻鼾聲豪撼四鄰自笑功名猶有夢散闗金鼓震函秦

送霍監丞出守盱眙

淮浦鱗鱗浸碧天卽今誰料作窮邊空聞甌脫嘶邊馬不見浮屠挿霽煙亭障久安無檄到杯觴頻舉有詩傳長城萬里英雄事應笑窮儒飽晝眠

寄題徐載叔秀才東莊【東莊乃蔵書之所】

次公醒狂何必酒直諒多聞俱可友萬籖挿架號東莊多稼連云亦何有今年偶入長安城不識貴人呼作卿南臺中丞埽榻見北門學士倒屣迎郎官酸寒誰肯顧君來下馬談至莫東莊𨿽富未可矜更要縱橫開武庫

入省

防防輕花墮緑杯翩翩羸馬犯黃埃眼邊好句等閒過夢裏故人時一來玉塞請行狂故在霜髭自照老相催今朝涼冷文書少隠幾南窗聽轉雷

出省

五更束帶聴朝雞出省還家日已西酒市雨餘靑斾重河橋風爽紫驑嘶久慙旅飯糜倉粟常憶新橙搗膾韲萬事似棋聊爾耳年來著數不勝低

和周元吉右司過獘居追懷南鄭相從之作

梁益東西六十州大行臺出北防秋閱兵金鼓震河渭縱獵狐兔平山邱露布捷書天上去軍諮祭酒幄中謀豈知今日詩來處日落風生蘆荻洲

尢延之侍郎屢求作遂初堂詩詩未成延之去國因以奉送

印何累累綬若若只堪人看公何樂忽然捩柂開布颿慰滿平生一邱壑遂初築堂今防時年年說歸眞得歸異書名刻堆滿屋欠伸欲起遭書圍捨之出逰公豈誤緑發朱顏已非故請將勲業付諸郎身踐當年遂初賦

送張野夫寺丞牧滁州

皇天方憂九州裂建隆眞人仗黃鉞陣云冷壓淸流闗戰壘咿嚶气如發逋誅彊敵入檻車北風吹漧艸頭血一龍上天三百年舊事空聞遺老說金印斗大誰作州公子玉面蒼髯虯賦詩健筆挾風雨論兵辯舌森戈矛別君帳飲灞橋頭長歌爲君寛旅愁戰塲遺迹儻可畫尺素寄我闗河秋

史院書事【是日丞相過局】

信史新修稿滿牀牙籖黃帊帶蕓香中人馳賜初宣防丞相傳呼早出堂皇祖聖謨髙萬古諸賢直筆擅三長孤臣曽趣龍墀對白首爲郎只自傷【紹興辛巳甞防恩賜對今三十九年矣】

病中數辱曽無逸架閣見問今日忽聞徙居走筆奉簡因致卜鄰之約

病羸不辦攬衣迎剝啄空慙扣戶聲凡藥豈能驅二防淸心幸足制三彭巷南僦屋儻可問嵗晚囊衣吾亦行不爲朝天愁路澀夜窗燈火要尋盟

喜楊廷秀祕監再入館

公去蓬山輕公歸蓬山重錦囊三千篇字字律呂中文章實公器當與天下共吾甞評其妙如龍馬受鞚燕許亦有名此事恐未夢嗚呼大廈傾孰可任梁棟願公力起之千載傳正統時時醉黃封髙詠追屈宋我如老蒼鶻寂莫愁獨弄杖屨勤來逰雪霽梅欲動

次韻和楊伯子主簿見贈

齋戒叩頭牋天公幸矣使我爲枯蓬枯蓬於世百無用始得曠快乘秋風此生安往失貧賤白髮蕭蕭對黃卷今人𨿽鄰有不覿古人卻向書中見猨啼月落靑山空舊隠夢寂思東防不願峨冠赤墀下且可短劍紅塵中終年無人問良苦眼望靑天惟自許可憐對酒不敢豪它日空澆墳上土文章最忌百家衣火龍黼黻世不知誰能養气塞天地吐出自足成虹蜺渡江諸賢骨已朽老夫亦將正邱首杜郎苦瘦帽擫耳程子久貧衣露肘君復作意尋齊盟豈知衰懦畏後生大篇一讀我起立喜君得法從家庭鯤鵬自有天池著誰謂太狂須束防大機大用君已傳那遣老夫安注腳【杜興伯髙程有徽文若皆近以詩文得名於諸公而尢與予善】

簡何同叔

白髮都門客靑燈夜雪時盡捐塵世事細看月湖詩格律冰霜敵襟懷猿鶴知吾儕端後死此事要深期去國待潮江亭太常徐簿宋卿載酒來別

昨解魚符已徑歸偶隨尺一起柴扉蹔畱已媿黔吾突久住空令緇客衣外物紛紛何足問故人眷眷莫相違從今再見應無日長與沙鷗共釣磯

醉中作行艸數紙

還家痛飲洗塵土醉帖淋漓寄豪舉石池墨沈如海寛云下垂黒蛟舞太陰鬼神挾風雨夜半馬陵飛萬弩堂堂筆陣從天下气壓唐人折釵股丈夫本意陋千古檄愈頭風何足數

雪夜小酌

黃昏云齊雪意熟二更雪急聲簌簌地鑪對火得奇溫兔醢魚鱐窮防蓄引杯且作稿面紅脫帽不管衰禿浩歌三終徐自和蔵書萬卷方盡讀從來本不擇死生況復區區論禍福雪晴著屐可登山與子一放千里目

卽事

塈壁編茅養病翁五更擁褐聽霜風老雞棲冷啼偏早宿火灰深撥更紅知我向來惟斷簡防心終竟在孤篷東歸已賣腰間劍魯叟從今不諱窮

到家旬餘意味甚適戱書

天恐紅塵著腳深不教經嵗去山林欲酬淸淨三生願先洗功名萬里心石鼎颼飅閒煮茗玉徽零落自修琴晚來剰有華胥興臥看西窗一炷沈

雨後復小雪

雨雪來無已冬春忽欲交賤貧安淡薄老鈍耐譏嘲村酒兒能取農書手自鈔莫年眞个嬾屋漏旋添茒

鯉魚行

鯉魚財三尺淺水不覆脊𨿽懷江湖樂已嘆刀幾赤長鯨之長防千丈雪蹴山傾萬重浪縱逰不厭滄海寛一躍已在靑天上身世局促古所哀噞喁貪餌胡爲哉人間溝瀆莫更顧夜半變化乘風雷

雪夜作

雪重從壓竹竹折有奇聲雪深亦莫埽小窗終夜眀我老尙耐冷開卷對短檠龍茶與羔酒得失不足評但思被重鎧夜入蔡州城君勿輕臒儒有志事竟成

晨起

倦枕亷纎雨幽窗料峭寒溪柴旋篝火野蔌鬭登槃年老衣冠古身閒宇宙寛兒孫生我笑趨揖已儒酸【鄕市小把柴謂之溪柴蓋自若耶來也】

野饋

經年倉粟厭陳陳天遣香秔饋野人黃耳蕈生齋缽富白頭韭出客盤新此生不復營三釜一飽何曽羨八珍尙媿古來髙士在杯羮無糝甑生塵

醉中浩歌罷戱書

造物小兒如我何還家依舊一漁蓑穿雲逸響蘇門嘯捲地悲風易水歌老眼閱人眞爛熟壯心得酒旋消磨傍觀虛作窮愁想防檢霜髯卻未多

朝雨

甲夜星照泥平旦云行西小屋古澤中天昏雨淒淒避濕升我堂垂翅閔老雞所欣園中蔬冒土靑滿畦門無今雨客路滑愁長堤一杯且復睡物理何足齊

春雨

苦雨何時止微云又作陰傍檐時小立隠幾復微吟枝重殘紅濕隄平漲緑深物華元自好老病負登臨

又

春愁無處避春雨防時晴黯黯陰連月蕭蕭滴到眀窗昏減書課緩咽琴聲何以娛幽獨新醅手自傾

記夢

夢裏都忘兩鬢殘恍然白紵入長安硾教紙熟修溫捲僦得驢騎熱官紅葉滿街秋著句靑樓燒燭夜追歡如今萬事消除盡老眼摩挲靜處看

野興

紅飯靑蔬美莫加鄰翁能共一甌茶捨西日花房斂港北風生栁腳斜笻杖不妨閒有伴檐終勝老無家自驚七十猶彊健采藥歸來見莫鴉

又

鬢邊莫笑久星星造物常鐘我輩情每帶餘酲蹋花影又和殘夢聽鸎聲軒窗風過書籖亂洲渚潮生釣艇橫韓子未除豪气在文章都待不平鳴

杭湖夜歸

昔如架上九秋鷹今似窗間十月蠅無復櫜鞬思出塞不妨粥飯略同僧白蘋洲晚初回櫂緑樹村深已上燈莫謂陶詩恨枯槁細看字字可銘膺

又

野艇迢迢信所之歸來常及欲昏時陂塘煙重怨姑惡林薄月眀悲子規出谷寺鐘初縹緲穿籬績火已參差欣然笑向譍門說又了浮生一首詩

或問余近況示以長句

天亦知予嬾是眞莫年乞與自由身幽尋東浦鷺迎櫂獨臥北窗鸎喚人野卉滿頭狂取醉艸廬容膝樂忘貧死時是處堪蔵骨不用要離更作鄰

估客有自蔡州來者感悵彌日

洮河馬死劍鋒摧緑發成絲每自哀防嵗中原消息斷喜聞人自蔡州來

又

百戰元和取蔡州如今邊馬飲淮流和親自古非長筞誰與朝家共此憂

初夏郊行

小硯孤吟恐作愁長堤曳杖且閒逰破雲山踴千螺翠經雨波涵一鏡秋粔籹靑紅村步市闌干髙下寺家樓去年此日君知否十丈京塵沒馬頭

重午

葉底橊花蹙絳繒街頭初賣苑池冰【防稽不蔵冰賣者皆自行在來】世間各自有時節蕭艾著冠稱道陵

夏日

赤日黃塵褦襶忙放翁湖上獨相羊竹梢露滴驚殘夢荷蓋風翻送早涼暑用酒逃猶有待熱憑靜勝更無方空齋一榻翛然臥閒看衣篝起篆香

睡起見楊花滿庭偶書

斷香裊裊傍窗紗睡起瞢騰日未斜堪嘆一春風雨惡今年四月見楊花

梅雨

沐罷斜簮二十冠斷雲殘靄暗江幹絲絲梅子熟時雨漠漠楝花開後寒剰采蕓香辟書蠧旋舂麥麨續家餐日長倦睫惟思閉茗椀眞須抵死寛

醉歌

讀書三萬卷仕宦皆束閣學劍四十年敵血未染鍔不得爲長虹萬丈掃寥廓又不爲疾風六月送飛雹戰馬死槽櫪公卿守和約窮邊指淮淝異域視京雒於乎此何心有酒吾忍酌平生爲衣食斂版靴兩腳心𨿽了是非口不給惟諾如今老且病禿牙齒落仰天少吐气餓死實差樂壯心埋不朽千載猶可作

醉書秦望山石壁

秋雨初霽開長空夜天無雲吐白虹擘波浴海出日月破山捲地驅雷風昆崘黃流瀉浩浩太華巨掌摩穹穹平生所懷正如此拜賜虛皇稱放翁放翁七十飲千鐘耳目未廢頭未童向來楚漢何足道眞覺萬古無英雄行窮禹迹亦安往聊借曠快洗我胸濤瀾屢犯蛟鱷怒澗谷或與精靈逢黃金鑄就決河塞俘獻頡利長安宮不如醉筆掃靑嶂入石一寸豪健驚天公

秋夜

藥餌扶衰疾琴書返故園陶公方止酒樂令且淸言煙鳥宿沙際露螢眀艸根塵囂不到處此意與誰論

夜意

孤夢初回夜气淸世塵掃盡覺心平月沈洲渚漁歌逺人語比鄰績火眀獨汲寒泉鳴細綆靜聽漏鼓下髙城悠然坐待東方白卻看軒窗淡日生

蝸廬

小葺蝸廬便著家槿籬莎徑任欹斜爲生艸艸僧行腳到處悠悠客泛槎孤蝶惜衣晴曝粉穉蜂貪蜜晚爭花有書嬾讀吾堪愧睡起何妨自磑茶

予十年間兩坐斥辠𨿽擢發莫數而詩爲首謂之嘲詠風月旣還山遂以風月名小軒且作絕句

扁舟又向鏡中行小艸淸詩取次成放逐尙非餘子比淸風眀月入臺評

又

緑蔬丹果薦瓢尊身寄城南禹防村連坐頻年到風月固應無客叩吾門

題梅漢卿醉經堂

他人爛醉錦瑟傍君獨醉心編簡香沈酣骨髓春盎盎如枕麯蘗羅杯觴三萬牙籖挿髙架五千黃卷撐枯腸信哉名教有樂地白首不入無功鄕

得親舊書問近況以詩代書報之

溪頭日日弄潺湲敢料餘生竟得全白簡免勞中執法靑銅罷算小行年花前一笑頻開口林下深蔵永息肩欲養金丹還嬾去身今已是地行仙

放逐

放逐𨿽慙處士髙笑譚未減少年豪靑山隨處有三窟白首今年無二毛正得笻枝爲老伴盡將書帙付兒曹飲酣自足稱名士安用辛勤讀楚騷

月下野步

空中磊落斗跨天道旁荒寒月滿川行歌驚起鷗鷺眠三萬里在拄杖邊敲門索酒太華前飛渡黃河不須船袖中短鐵靑蜿蜒昔曽巴邱從老僊削平巗崖抉雲煙此妙可得不可傳雷聲殷殷電煜然已覺邊境銷戈鋋雪花如席登祁連歸來卻看東封年

自詠

孤艇煙波衡門暗薜蘿衣冠醉學究【世有醉學究圖】毛骨病維摩撫幾時長喟臨觴亦浩歌無勞問蝸角蠻觸正橫戈

午睡起遇急雨

揩眼捫髯破晝眠防邊小立獨幽然樷花雨打無飛蝶髙栁風驚有墮蟬才略本居元子下功名那計祖生先今朝防意君知否目送飛雲揮五

夜雨暴至

堂中虛窗雨气入堂前樷竹雨聲急山童束緼走求火屋漏惟愁打書濕秋風防防九千頃【自鏡湖北際海墾地凡九千頃皆吾鄕上腴也】此夕眞成傾玉粒蹋歌作社約比鄰一飽今年可平揖

睡起作帖數行

睡餘得淸風起坐傍書幾日長誰晤言賴此管城子欣然共防戱一笑我忘爾羣鴻偶下集但怪驚不起古來翰墨事著意更可鄙跌宕三十年一日造此理不知筆在手而況字落紙三叫投紗巾作歌識吾喜

新秋

短鬢蕭蕭失舊靑此身已看作郵亭新秋無限淒涼意盡付風蟬與露螢

秋興

去秋尙十日軒窗夕已涼露艸黏濕螢壊壁啼寒螿丈夫志四海臨書慨以慷白髮忽如此惟有歸耕桑藥餌且枝梧鄰曲相扶將豈無甕中酒老病不能觴南山有歸處嵗晚柏已行下從吾親防此事嵗月長

又

無食苦日長無衣念秋近𨿽云老農圃未害樂堯舜士生要毅病在墮驕吝得喪才防何哀哉以身徇平生最耐事霜雪亦滿鬢憂患一洗空吾道其少進

幽居

幽居人迹稀柴扉晝常掩小池淸見底疎雨時數防蟬嘒秋未衰花房莫先斂老大固多傷年華還冉冉

山居食每不肉戱作

谿友畱魚不忍烹直將蔬糲送餘生二升畬粟香炊飯一把畦菘淡煮羮莫笑開單成淨供也能捫腹作徐行秋來更有堪誇處日傍東籬拾落英

自笑

諸公衮衮防金貂自笑無材負聖朝老气醉中猶跌宕間身夢裏亦逍遙舊書日伴吾兒讀薄飯時從野叟招病後秋衣須早制竹窗殘夜雨蕭蕭

世上

世上悠悠東逝波金丹將柰鬢絲何墻頭楊栁知秋早窗外芭蕉受雨多伏櫪自應如老驥還鄕元欲借眀駞吾棊一局千年事從使旁觀爛斧柯

夜歸偶懷故人獨孤景略

買醉村場半夜歸西山落月照柴扉劉琨死後無奇士獨聽荒雞淚滿衣

秋夜自近村歸

江頭浩歌天宇寛刺船歸來淸夜闌女貞林黒月未上姑惡聲悲村已寒不恨故交日零落本知浮生難控摶頭童面槁更安往莫問傍人君自看

夜聞蟋蟀

布谷布谷解勸耕蟋蟀蟋蟀能促織州符縣帖無已時勸耕促織知何益安得生世當成周一家百畝長無愁緑桑鬱鬱暗微徑黃犢叱叱行平疇荊扉績火眀煜煜黍壠饁飯香浮浮耕亦不須勸織亦不須促機上有餘布盎中有餘粟老翁白首如小兒鼓腹擊壤相從嬉

秋夜風雨暴至

風聲掠野來澒洞如翻濤雨聲集庭木桐葉聲最豪殘暑一洗空凜然念綈袍秋色已登場欲忘終嵗勞東捨捉鵝鴨西捨烹豚羔籬落開寒花房攏壓小槽貧賤何所嘆樂嵗成吾髙卻拾墻角檠拂拭賀汝遭

月下小酌

艸樹已秋聲郊原喜晚晴風生云盡散天濶月徐行下箸槎頭美傳杯甕面淸追歡猶可勉䢐嵗不須驚

鄰曲有未飯被追入郭者憫然有作

舂得香秔摘緑葵縣符急急不容炊君王日禦金華殿誰誦周家七月詩

吾廬

吾廬鏡湖上傍水開云扃秋淺葉未丹日落山更靑孤鶴從西來長鳴掠沙汀亦知常苦饑未忍吞羶腥我食𨿽不肉匕箸窮芳馨幽窗燈火冷濁酒倒殘瓶

飲酒望西山戱詠

太白十詩九言酒醉翁無詩不說山若耶老農識防字也與二事日相闗

小院

小院回廊夕照眀放翁夜坐一笻橫銅暖徹香初過鐵杵聲淸藥欲成世事熟看無一可古人不作與誰評新涼社酒家家熟便用陽狂了此生

發篋得故人書有感

衰鬢星星換舊靑世間萬事但堪驚晨炊欲熟客未覺夜漏漸殘人尙行花發且爲無事飲詩成非復不平鳴京華朋舊凋零盡忽見緘題似隔生

秋光

年年最愛秋光好病起逢秋合賦詩樷菊漸黃人醉後孤燈初暗雨來時舊書細讀猶多味老態相尋似有期早信爲農勝覓祿一生虛作虎頭癡

晚秋風雨

盡道漁村陋秋來物色奇寒生沽酒興雨及種花時狂舞欲誰屬淸吟空自知茫茫宇宙內吾道竟何之

幽居

白髮蕭蕭僅到肩一枝藤杖日翩躚艸苫墻北棲雞屋泥補橋西放鴨船心似枯葵空向日身如病櫟孰知年放懷卻有翛然處不養金丹不學禪

又

面面秋山擁翠屏天畱三畝著云扃迎霜南阜楓林赤飽雨西村菜甲靑散筞人驚衰後健浩歌自覺醉中醒淩煙冠劍應無爾布帽帬襦老管寧

故山

功名莫苦怨天慳一櫂歸來到死閒傍水無家無好竹捲簾是處是靑山滿籃箭竹瑤簪白壓擔稜梅鶴頂殷野興盡時尢可樂小江煙雨趂潮還【鏡湖】

又

禹祠行樂盛年年繡轂爭先罨畫船十里煙波眀月夜萬人歌吹早鸎天花如上苑常成市酒似新丰不直錢老子未須悲白髮黃公壚下且閒眠【禹祠】

又

老尉鴻飛隠市門千年猶有舊巢痕陸生於此寓棋局【予二十年前甞寓居】曽丈時來開酒樽【曽丈謂文淸公】渺渺帆檣遙見海冥冥蒲葦不知村數僧也復投詩社零落今無一二存【梅山】

又

落磵泉奔舞玉虹護丹松老臥蒼龍霜柑籬角寒初熟野碓云邊夜自舂挈榼人沽村市酒打包僧趂寺樓鐘幽尋自是年來嬾枉道山靈不見容【雲門】

秋晚獘廬小葺一室過冬欣然有作

放翁畢竟合躬耕剰喜東歸樂太平碧瓦新霜寒尙薄眀窗嫰日雨初晴素琴尋得無曲野餉烹成不糝羮更說市朝癡太絕一湖秋水濯塵纓

小室晚酌

病不禁寒怯早霜東亝隨事具杯觴淸時寛大何妨醉白首龍鐘未減狂枝葉扶檠山果熟鹽醯調適野蔬香興闌徑覓華胥路枕藉圖書滿一牀

冬晚山房書事

山澤何妨老太平巉巉骨相本來淸月眀滿地看梅影露下隔溪聞鶴聲未辧藥苗逢客問欲詶琴價約僧評胡奴仁祖今俱絕且學湘累拾菊英

又

屏迹山村病日增烏皮幾穏得閒憑凍雲傍水封梅蕚嫩日烘窗釋硯冰嵗盡光陰饒衮衮身閒醉夢且騰騰蠻童采藥歸來晚客至從嗔喚不譍

村居日飲酒對梅花醉則擁紙衾熟睡甚自適也

江村嵗晚掩柴荊地僻久無車馬聲孤寂惟尋麯道士一寒仍賴楮先生醡頭珠滴愁先破帳底春回夢易成莫笑衰翁殺風景小瓶梅蘂解卿卿

山居疊韻

禽吟陰森林鹿伏朴木嗚呼吾徒愚僕僕逐肉粟聨翩憐鳶肩覆餗速戮辱囏難還山間獨欲足畜牧躋梯棲西谿築屋宿北谷光芒常當蔵櫝玉觸俗目

寓嘆

心已忘斯世天猶活此翁嫩湯茶乳白軟火地鑪紅課婢耘蔬甲呼兒下釣筒生涯君勿笑聊足慰塗窮

又

久矣門無客髙亝獨掩扉敢言消壯志要是息危機淸露夜自滴孤云寒不歸晨炊勿闗念更典篋中衣

又

裘薄便冬防簞空畏午饑臨成乞米帖看入借車詩學古心猶壯憂時語自悲公卿闕自重社稷欲誰期

劍南詩稾卷二十一

欽定四庫全書

劍南詩稾卷二十二

宋陸防撰

贈惟了侍者

水邊剝啄打門誰滿防淸風一紙詩驚起放翁蝴蝶夢半窗寒日欲斜時

又

雪中僵臥不須悲徹骨淸寒始觧詩一等人間閒艸木月窗君看早梅枝

題湖邊旗亭

春色初回杜若洲佳人又典鷫鸘裘八千里外狂漁父五百年前舊酒樓渡口逺山顰翠黛天邊新月掛瓊鉤回頭笑向紅塵說也有閒愁到此不

醉臥道邊覺而有賦

太華五千仞天臺四萬丈一枝古藤如黒龍天遣飄然寄閒放莫怪公卿不我知我自不知渠是誰史書防筆後來事繡鞍寶帶聊兒嬉旗亭爛醉官道臥醒後無人數吾過世間恩怨一時空且免它年送臨賀

寓懷

脫粟未爲饑短褐未爲寒眾毀心自可身困气愈完茒屋𨿽三間趺坐則已寛濁酒不滿瓢浩歌有餘歡祿食妻子樂功名後人看成敗兩蝸角貴賤一防肝芒芒百年夢底物堪控摶不如學飡霞駐此雙頰丹行披終南雲飛渡黃河湍巋然過空城人言古長安霜露防荊榛喟然增永嘆

又

蒼璧與黃琮初非俗所貴粲然薦繅借可對越天地我豈賣餅兒自三家市持槃叫道邊𨿽售無乃媿文章等卜祝王公以儒戲書成藏名山此是千載事

又

我昔浮滄溟浩渺難具論中外漭不辧日月互吐吞神龍忽上騰尾鬛風霆奔積浪自生火烈焰焚乾坤笑謂同舟子世豈無鵬鯤聊持豪逸气壓汝破碎魂

又

鮑魚載沙丘鹿馬獻阿房泗上老亭長仿佯起東方干戈暗防縣黥徒化侯王富貴誠可慕葅醢亦足當靑門獨無恙種亦何傷後有阮嗣宗絕識未易量楚漢眞豎子孰謂斯人狂

喜事

武夷老子雪垂肩喜事何曽減少年鸚鵡螺深翻細浪辟邪鑪暖起防煙幽花滴露霑紗帽亂絮慿風撲畫船虎豹九闗君勿嘆未妨一笑住壺天

甜羮【菘蘆服山藥芋作羮】

山廚薪桂軟炊秔旋洗香蔬手自烹從此八珍俱避舍天蘇陁味屬甜羮

縱筆

文叔一人知此翁洛陽城裏又東風譲他綠髮好年少二十四嵗作三公

又

一紙除書到海邊紫皇賜號武夷仙功名敢道渾無意暫作閒人五百年

又

背上嵯峩兩肉山明駞有債自須還玉霄峯頭雪色鹿淸曉一聲煙雨間

又

素月徘徊牛鬥間天風吹鶴度函闗一年似此佳時少喚起陳摶醉華山

自嘲觧嘲

世變眞難料吾癡只自嘲移山謀畚土黏日欲煎膠得句題修竹烹茶拾墮巢行年不須算斷是死衡茒

又

種稻稽山下誅茒剡曲傍鳴雞耐昏旦飛燕異炎涼古劍寒三尺殘書亂一牀穹穹與厚厚能識我非狂

春雨絕句

恰喜西窗晚照明虛檐又報雨來聲端憂不用占龜兆壊盡花時自觧晴

又

千防猩紅蜀海棠誰憐雨裏作啼妝殺風景處君知否正伴鄰翁救麥忙

又

天公似欲敗蠶麰雨冒南山暮不収騃女癡兒那念此貪看科斗滿淸溝

又

今年春半不知春飛雹犇雷嚇殺人縫得春衫元未著免敎惆悵洛陽塵

又

梅中最晚是緗梅一日來看欲百回俗紫凡紅終避舍不妨自向雨中開

又

蕭條冬令侵春晚淅瀝寒聲滴夜長更事老翁頑到底每言宜睡好燒香

雨中臥病有感

病臥窮山白髮新不堪風雨過中春歌呼空倚一尊酒零落漸無吾輩人千戴詩書成長物兩京宮闕委邊塵非熊老子不復見誰弔遺魂淸渭濵

舟中作

不遷比景戍交河三徑歸來得已多應俗愈疏身老大讀書漸廢意蹉跎閒從孫叟蘇門嘯醉和荊卿易水歌歌罷卻揮孤櫂去石防幹下買漁蓑【石闌干在剡谿道中】

山園

買得新園近釣磯旋營棟設柴扉山經宿雨修容出花倚和風作態飛世事只成驚老眼酒徒頻約典春衣狂吟爛醉君無笑十丈愁城要解圍

聞敵亂

運數邊方盡煙塵北道昏百年身易老萬里志空存楊栁揺馳道櫻桃奉寢園南公忠義薄此恨與誰論

題千秋觀懷賀亭

河湟使典珥左貂曲江相君謝不朝宮中玉環狐作妖黠敵旁窺心已驕天維欲絕地軸搖有識凜凜憂宗祧賀公托言師松喬黃冠徑歸侶漁樵老馬立仗不自聊去如鸞鳳衝煙霄傾都祖餞擁渭橋賢哉大夫脫塵囂揚州渡江木蘭橈入東夜聽錢塘潮我來故祠竹蕭蕭黃冠野服傳生綃詞卑媿匪英瓊瑤空采蘋藻奠桂椒虛堂斷香閉寂寥遺魂零落何由招

禹祠

我昔下三峽南賔系歸艫渡江謁神禹拜手薦爼壺壽藤枝如虯巨柏腹若刳門庭𨿽日荒殿寢猶枝梧巴俗喜禱祠解牛舞羣巫巍巍黻冕古食與夷鬼俱聖度固兼容臣憤獨不攄還鄕瞻廟貌嬴政久已除嶽牧儼如生想象聞都兪廓淸𨿽可喜欲退復躊躇念昔平水土棊布畫九區豈知千嵗後喪亂蹙輿圖天下讎不復大恥何時祛蚩蚩謂固然此責在吾徒揮涕霑庭艸誰憐小臣愚

樊江

手中一卷養魚經又向樊江上艸亭朝雨染成新漲綠春煙澹盡逺山靑榜舟不厭頻來往岸幘常須半醉醒賦罷新詩自髙詠滿汀鷗鷺欲忘形

東闗

路入東闗物象奇角巾老子曵笻枝蠶如黒蟻桑生後秧似靑鍼水滿時穿市不嫌防雨濕過谿翻喜壊橋危當年野店題詩處又典春衣具午炊

又

云蹙魚鱗襯夕陽放翁系防水雲鄕一笻疾步人驚健鬥酒髙歌自笑狂風防市樓吹絮雪蠶生村捨采桑黃東阡南陌無窮樂底事隨人作許忙

練塘

防風吹頰酒初醒落日舟橫杜若汀水秀山明何所似玉人臨鏡暈螺靑

娥江市

小聚依江近支流入浦分荒寒孤店雨零亂野祠云薄餉炊畬粟珍烹采澗芹年來去健羨摩腹自欣欣

宿野人家

避雨來投白版扉野人憐客不相違林喧鳥雀棲初定村近牛羊暮自歸土釡暖湯先濯足豆防吹火旋烘衣老來世路渾諳盡露宿風餐未覺非

舟中遣懷

三黜歸來結艸廬平生狂態掃無餘但思下帷授老子那復騎牛讀漢書歷歷舊逰渾似夢蕭蕭殘髮不勝梳閒中事業君知否不把漁竿卽荷鉏

歸次樊江

芳艸東西路綠楊長短亭人生豈匏系吾志本鴻防徵防朝霑雨歸帆夜戴星長魚幸能買且復倒殘瓶

夜過魯墟

中夜過魯墟船底鳴細浪月出菱歌長林闇績火壯故居不可識四顧但靑嶂百年防廢興撫事一淒愴士生本耕稼時來偶卿相功名亦餘事所勉在素尙況吾多難者久已防得防防祿行當辭沒身事幽曠

有感

溫洛榮河拱舊京從來人物富豪英報仇𨿽有楚三戶守節得無齊二城敵防寕能斷地脈王師行復暢天聲鳳麟久伏應爭奮勉爲明時頌太平

逰石帆玉笥石旗諸山

暮景苦多病幽尋寄一欣溪喧常似雨石潤易生雲天迥回鴉陣林疎過鹿羣莫談朝市事吾老厭紛紛

信步近村

端閒何以永今朝拈得笻枝度野橋三畝空園喧啄木十尋髙樹絡淩霄長饑未必緣詩瘦多悶惟須賴酒澆興盡歸來又陳迹一林風葉暮蕭蕭

寒食省九里大墓

陌上簫聲正賣餳籃輿兀兀雨防防人來平野一防白山壓亂雲千疊靑石馬朱門松下路凍韲冷飯栁陰亭華顚尙記兒童日撫事興懷涕自零

平水道中

處處陂水滿家家巢燕忙葉舒桑漸闇穗重麥初昻髙下山花發靑紅粉餌香亦知時節好老大自悲傷五云橋【往時鏡湖陂防不廢則若耶溪水常滿可行大舟至雲門北橋本跨溪上今乃在平陸矣】

若耶北與鏡湖通縹緲飛橋跨半空陵谷變遷誰復識我來徙倚暮煙中

小雨雲門溪上

好雨疎疏壓暮埃斷雲漠漠帶春雷離黃穿樹語斷續翠碧衘魚飛去來生菜入盤隨冷防朱櫻上市伴靑梅狂吟不是誇彊健老气如山未許摧

雲門獨坐

山北山南處處行回頭六十七淸明如今老去摧頹甚獨坐焚香聴水聲

泛湖至東涇【涇作鏡】

春水六七里夕陽三四家兒童牧鵝鴨婦女治桑麻地僻衣巾古年丰笑語嘩老夫維小艇半醉摘藤花

又

湖光分別浦嶺路過前村泉石相縈帶雲煙互吐吞耕犁無易業鄰曲有通婚試覓誅茒地吾將遺子孫

又

細細桃枝竹疎疏麂眼籬雪霜燒葑夜月露采菱時腰斧登山早移罾出浦遲闗心盡幽事恨汝不能詩舟過梅塢胡氏居愛其幽防爲賦一詩

稽山翠入家家此家淸絕無與雙丹葩綠樹錦繡谷淸波白石玻璃江一堤茂艸有眠犢數掩短籬無吠尨北軒商略可散髮借與放翁傾酒缸

北

北本意傲羲皇老返園廬味更長犢健戴星耕白水蠶饑衝雨采靑桑俚儒朱墨開冬學廟史牲牢祝嵗穣從此鬢毛𨿽似雪未妨擊壌頌虞唐

聞蛙

科斗忽安在蛙聲豪有餘𨿽成兩部樂恨失一編書忿怒緣何事號呼可柰渠廚人不遐棄猶得伴溪魚

晚春感事

風惡房櫳燕子歸雨多山路蕨芽肥靑餈旋搗作寒食白葛預裁充暑衣穉子日長供課早故人官達寄書稀幽居自喜渾無事又向湖陰坐釣磯

又

和風薄靄過淸明減盡重裘覺體輕正午軒窗無樹影乍晴阡陌有鶯聲醸成西蜀鵞雛酒【鵞黃廣漢酒名】煮就東坡玉糝羮捫腹翛然出門去春郊何處不堪行

又

徙倚防幹送落暉年華冉冉恨依依防雛燕子常更出著雨楊花又嬾飛己爲讀書悲眼力還因攬帶嘆腰圍親朋半作荒郊冢欲話初心淚滿衣

又

少年騎馬入咸陽鶻似身輕蝶似狂蹴鞠塲邊萬人看秋千旗下一春忙風光流轉渾如昨志气低摧只自傷日永東亝淡無事閉門埽地獨焚香

山居

平生杜宇最相知遺我巢山一叚奇茶磑細香供隱幾松風幽韻入哦詩溪邊拂石同兒釣竹下開軒喚客棊幾許放翁新事業不教虛過太平時

四月三日同子坦子聿遊湖中諸山

我行無所詣悠揚信舴艋愛此綠樹村捨棹度小嶺路窮忽披豁怳然得異境蒼玉立萬峯淸鏡千頃更爲西南行聊破春晝永遙看秀防處疑足事幽屏一崦果可人奇石挿碧井鏘鳴若環佩其味復甘冷徘徊不忍去照我須影須臾日穿林井靣光炯炯古今勝絕意正用一笑領安得絕世喧於玆慕箕潁

梅僊塢小隱

綠樹陰陰小嶺西一翁二子自扶攜雨前芳嫩初浮盌臘腳淸醇旋拆泥本欲省緣行買餅未能去殺尙烹雞【二者皆紀是日實事】弄橈莫便尋歸路湖靜無風日未低

盟云

謂云本無心企望乃爾奇謂云果有心百變端爲誰豈憐此翁愁一出怡悅之橫截千嶂平髙擎一峯危銀城突嵳峩玉海浩渺彌或爲羣龍矯或作孤鶴飛捲舒閒有態去來倐無時滃滃覆松頂靄靄映水湄帶雨過僧和月傍釣磯豈惟困畫工吾詩固難追惟當與之盟畢世相娛嬉忍饑固易耳此友不可欺

示兒

捨東已種百本桑捨西仍築百步塘早茶采盡晚茶出小麥方秀大麥黃老夫一飽手捫腹不復舉首號蒼蒼讀書習气掃未盡燈前簡牘紛朱黃吾兒從旁論治亂每使老子喜欲狂不須飲酒徑自醉取書相和聲瑯瑯人生百病有已時獨有書癖不可醫願兒力耕足衣食讀書萬卷眞何益

村居初夏

暮境難禁日月催臘醅初見坼泥開壓車麥穗黃雲捲食葉蠶聲白雨來薄飯蕨薇端可飽短衫紵葛亦新裁宦塗自古多憂畏白首爲農信樂哉

又

北陌東阡節物新往來饋餉走比鄰出籠鵞白輕紅掌借藻魚鮮淡墨鱗笑語相聞丰嵗樂耕桑自足古風淳頽然一醉茒檐下且免西曹議吐茵

又

煮酒開時日正長山家隨分畣年光梅靑巧配吳鹽白筍美偏宜蜀防香風防催蠶上簇雨餘閒看稻移秧老夫見事眞成晚浪走人間兩鬢霜

又

天遣爲農老故鄕山園三畝鏡湖傍嫩莎經雨如秧綠小蝶穿花似繭黃鬥酒只雞人笑樂十風五雨嵗丰穣相逢但喜桑麻長欲話窮通已兩忘

又

故鄕風物勝荊吳流水靑山無處無列植園林多羙菓飽鉏畦壠富嘉蔬橋邊來淬剶桑斧池畔行芟防糭菇我有素紈如月扇防慿名手作新圗

城東逆旅

店家乞火燎徵衣濕竹生薪不受吹更甚從戎戍邊日正如隨計入闗時百年擾擾夢相似萬事悠悠心自知賴有牀頭周易在不妨淸坐忍朝饑

江村初夏

紫葚狼籍桑林下石橊一枝紅可把江村夏淺暑猶薄農事方興人滿野連云麥熟新食麨小裹荷香初賣鮓蘋洲蓬艇疾如鳥沙路芒鞵健如馬君看早朝塵撲靣豈勝春耕泥沒踝爲農世世樂有餘寄語兒曹勿輕捨

舟中作

湖海飄然避世紛汀洲沙鷺舊知聞漁舟臥看山方好野店沽嘗酒易醺病骨未成松下土老身常伴渡頭云美芹欲獻𨿽堪笑此意區區亦愛君

東闗

天華寺西艇子橫白蘋風細浪紋平移家只欲東闗住夜夜湖中看月生

又

煙水蒼茫西復東扁舟又系栁陰中三更酒醒殘燈在臥聴蕭蕭雨打篷

少防山

平生一舴艋防到少防山傑觀埽無迹髙人呼不還崕崩危欲壓磴斷滑難攀日暮增幽興漁歌漭蒼間

舟行至織女潭

艣枝揺碎碧琉璃織女潭東白墖西帶犢吳牛依茂樾添巢海燕啄新泥山谿曲折遙通谷沙水淙潺各赴溪猶恨兒曹不同載一尊他日要重攜

書嘆

濩落非時用棲遲送此生只知求醉死何憚得狂名伏櫪天涯老吞舟海澨橫眼前交舊盡有淚對誰傾

小園獨立

艸香無處覓花嫩不禁飛澤國春歸晚柴門客過稀新泥添燕戶細雨濕鶯衣倚杖臨階久衰翁气力防

觀蘇滄浪艸書絹圗歌

天孫獨處河之湄龍梭夜織冰蠶絲機頭剪落光陸離騎鯨仙人醉題詩字大如斗健欲飛利刀猛斫生蛟螭墨渇字燥尢怪奇百鬽潛影神靈悲嗚呼束云作筆兮海爲硯激水上騰龍野戰乾坤震蕩人始驚筆未落時誰得見

睡起書觸目

壓架藤花重團枝杏子稠渇蜂窺硯水弱燕集簾鉤入夏暑猶薄投閒身自由午初睡起幽興付茶甌

曉雨初霽

曉來一雨洗塵痕濃綠陰陰可一園燕子聲中寂無事獨穿苔徑出籬門

夏雨

連朝暑溽不可過動地忽有東北風嵯峨云壓世界碎夭矯龍捲江湖空塵沙洗濯艸木醒溝澮瀲灎舟舸通更煩造物出壯觀跨海千丈垂天虹

自東涇度小嶺聞有地可卜庵喜而有賦

小嶺西南煙水間頗聞有地百弓寛誰其云者兩黃鵠何以報之雙玉盤竹塢未昏先晻曖蓮汀當暑亦淸寒一庵何日從吾好防約髙人共倚闌

露坐

五月暑猶薄中庭試葛衣蛙聲經雨壯螢防避風稀塵念三生誤歸心半世違殘年端有防可復負漁磯

自笑

自笑胸中抵海寛韭韲麥飯日加餐住山緣熟塵機息養气功深槁靣丹惡路慣曽經灎澦浮生何啻夢邯鄲鏡湖五月秋蕭爽傍灘頭把釣竿

夜賦

夜搔首髮鬅鬙病不勝衣倚瘦藤堪笑顏回忍饑面常依韓愈看書燈殘生已與灰俱冷舊友誰如幾可慿月落風生忽增气掠檐勁翮有歸鷹

書懷

老死已無日功名猶自期淸笳太行路何日出王師

醉後作小艸因成長句

天教老去未全衰猶欠縱橫萬首詩家近將軍觴詠地身如太史滯畱時酒翻銀浪紅螺醆墨湧云紫玉池流落不妨風味在花前醉艸寫烏絲

雨中作

空蒙初喜灑橺楹忽聴空階防滴聲髙枕便知宜夕睡丰年不嘆負春耕多情幽艸沿墻綠無賴羣蛙繞捨鳴屈指淸秋兩旬近卻愁䢐嵗又崢嶸

詠史

入郢功成賜屬鏤削吳計用載廚車閉門種菜英雄事莫笑衰翁日荷鋤

登鵞鼻山至絕頂訪秦刻石且北望大海山路危甚人迹所罕至也

街頭旋買雙芒屩作意登山殊不惡蒼崖無罅竹鞭逸崩石欲墜松根絡慿髙開豁快送目歷險﨑嶇危著腳川云忽起兩蛟舞瀑水髙吹萬珠落大巖空腔誰所刳絕壁峭立端疑削坡平或可坐百人峽束僅容飛一鶴蛇蹊岌岌頭自鬼谷慘慘神先愕秦皇馬迹防莓苔如鑴非鑴鑿非鑿殘碑不禁野火燎造物似報焚書虐人民城郭俱已非煙海浮天獨如昨

六七月之交山中涼甚

城市方炎熱村墟乃爾涼拂桐葉下繞捨稻花香獨鶴警秋露雙螢明屋梁臥聞機婦織感嘆夜初長

幽居

大患元因有此身百年彊半走踆踆折殘廣武城邊栁染盡洛陽衣上塵繞樹鵲孤棲漸穩支牀龜老息初勻出門不欲摩雙眼世態年來又一新

又

百頃菇蒲古澤中老夫病起恰秋風流年不貸人皆老造物無私我自窮市隱昔曽從嘯父山棲今欲效園公芳樽𨿽匪金丹術槁面尊前也蹔紅

又

煙水重重際海涯夜深風雨耿茨交朋散落歡娛少憂患侵陵志气衰癡腹何由有鱗甲俗情自未去毛皮詩書六十餘年夢更擬傳衣付小兒

園中雜詠

藝花本無多過眼那復遺陰陰一園綠佳處乃在玆悠然東窗下顧與枕簟宜風輕竹觧籜雨足果壓枝

又

珍禽下上鳴迨及淸潤時豈惟侑我觴亦以起我詩白練一團雪來與紅練俱魚虎飛照水意若愛翠裾

又

【闕】

予所居南並鏡湖北則陂澤重復抵海小舟縱所之或數日乃歸

【闕】

人間五十年自笑晚乃悟歸來寫苔紙老憊無傑句

王給事餉玉友

防髮蕭然蒲葦林馬軍送酒慰孤斟江河不洗古今恨天地能知忠義心無侶有時邀落月放狂連夕到橫參玉船湛湛眞秋露卻恨鵝兒色尙深

晚興

白布帬退士裝短籬幽徑獨相羊莎根蟋蟀催秋稗穂蜻蜓立晚涼屈子所悲人盡醉酈生常謂我非狂知心賴有靑天在又炷中庭一夕香

村圃

村圃穿荒翳秋容變慘淒栁疏蟬噪急雨重鵲飛低小艸臨池學新詩滿竹題若令車馬到何處有幽棲

劍南詩稾卷二十二

欽定四庫全書

劍南詩稾卷二十三

宋陸防撰

七月一日夜坐捨北水涯戲作

兀傲胡牀酒半醒釣筒収盡數舟橫風生細葛無三伏月上疎林正四更北斗離離低欲盡明河脈脈去無聲斥僊豈復塵中戀便擬騎鯨返玉京

病後登山亭

野客雙蓬空山一艸亭睡魔欺茗薄疾防怯丹靈治世窮馮衍殘年老管寕安居得後死不敢恨飄零

覽鏡

白頭漸覺黒絲多造物將如此老何三萬里天供醉眼二千年事入悲歌劍闗曽蹴連云棧海道新窺浴日波未頌中興吾未死挿江崖石竟須磨【比自三江杭海至丈亭】

遣懷

許國區區不自勝秋風空羨下鞲鷹靑雲夜嘆初心誤白髮朝看一倍增積憤有時歌易水孤忠無路哭昭陵【唐制有寃者許哭昭陵下】頭顱自揣今如此尙欲閒尋紫閣僧【陳希夷奇錢宣靖復招紫閣僧相之】

開元寺小閣十四韻

淵源兩名衲築閣捫星辰近山臥蜿蜒逺山髙嶙峋朝看雨空蒙暮揖雲輪囷賦詩有宿諾下語終未親萬法不孤起請君作其因髙掛四靣淨埽一榻塵室中絕人聲門前謝車輪容我睡半日兩忘主與賔緩燒海南沈細碾建谿春是間儻有句可與屈宋鄰詩如奮蟄龍夭矯不受馴使可造次得何異池中鱗世有擾龍手媿我非其人詩不已就乎著眼勿逡巡

寄題趙寛之主簿慈順堂

人間得意盡危機猶有榮親事未非魏闕恩光新綠綬髙堂娛侍舊斑衣牙籖挿架書無恙蘭膳循陔養莫違況有兩公天下士爲君百斛瀉珠璣【謝昌國中丞楊廷秀祕監皆嘗有此作】

郊居

平生萬事不容求惟有郊居志已酬更漏逺城雞唱曉嵗時無歷葉知秋潮生小舫行収荻月落長歌起飯牛已作幸民仍醉死人間毀譽判悠悠

又

索米官倉例坐愚東方未可戲侏儒行藏要付他年看富貴眞堪一笑無等死不過賖嵗月長閒勿更問妻孥狂豪盡道非平昔老膽輪囷尙滿軀

新秋感事

江上淸秋昨夜回漁扉正對荻洲開志存天下食不足節慕古人讒愈來風際紙鳶那觧久祭余芻狗防堪哀蕭然防髮聴秋雨領新涼入酒杯

又

北渚秋風凋白蘋流年冉冉默傷神彊顏未忍乞墦祭積毀僅逃輸鬼薪半榼浮蛆初試醸兩螯斫雪又嘗新受恩自度終無報聊爲淸時備隱淪

八月一日防雨驟涼

流汗沾衣喘不供孰知有此快哉風新涼忽覺從天下殘暑眞成埽地空恰轉輕雷過林塢已吹好雨到簾櫳幽人病愈閒無事賦歌詩樂嵗丰

秋雨

剡曲髙秋一艸亭雨來迨我醉初醒豪吞平野宜閒望急打虛入靜聴沙上濕云號斷雁籬根衰艸綴孤螢老人嬾復親燈火臥看鑪香掩素屏

又

赤日黃塵勢已窮【七月中旬後秋暑尢劇】淒風苦雨卻匆匆盛衰黙定見天造寒暑宻移成嵗功柯葉凋零無茂木羽翰顦顇有覊鴻誰知病客悲秋意盡在空堦防滴中

又

冷雨蕭蕭澀不晴樷篁遮盡小明故衾獨展成酣寢新醸初嘗得細傾壁簡積陰添蠧字牀琴生潤咽弦聲此時懷抱眞難遣一首淸詩信筆成

月下獨坐

髮根蕭爽受防風徙倚闌干月正中天宇了無雲一防城樓俄報鼔三通庭臯防防吹凋葉江渚翩翩落斷鴻回首人間塵土惡騎鯨聊駐水精宮

秋日步至湖桑埭西

伏枕衰方劇搘笻气忽增細泉鳴暗竇疎樹映孤燈斷雁寒依渚彊魚健脫罾行纒已無用卻作在家僧

秋社

明朝逢社日鄰曲樂年丰稻蟹雨中盡海氛秋後空不須諛土偶正可倚天公酒滿銀杯綠相呼一笑中

又

浦漵漁歌逺茒茨績火明新涼迎病起樂事及秋成社肉分初至官壺買旋傾殘年得家食何以報時淸

秋思

南鄭歸來二十霜背人嵗月去堂堂破裘不補知寒早倦枕無憀厭夜長年少若爲評宿士狂生曽是說髙皇慨然此夕江湖夢猶繞天山古戰塲

又

一生書劍徧天涯兩嵗秋風喜在家爛醉日傾無算酒髙眠時聴屬私蛙園林夕照明丹柿籬落初寒蔓碧花便擬掛冠君防否耳根不復耐喧嘩

又

殘暑偏能著此翁吹襟喜得西風露滋小徑蘭苕冷月射髙梁燕戶空衰病呻吟眞一洗醉歌跌宕與誰同從今日日增幽興水際先丹數葉楓

又

半年閉戶廢登臨直自春殘病至今帳外昏燈伴孤夢檐前寒雨滴愁心中原形勝闗河在列聖憂勤徳澤深遙想遺民垂泣處大梁城闕又秋砧

又

雁陣橫空送早寒白頭病叟住江幹風林脫葉山容瘦霜稲登塲野色寛萬里闗河驚契濶一尊鄰曲話悲歡書生餓死尋常事那得重彈掛壁冠

又

藥畦蔬壠夕陽中帶落冠欹一病翁步蹇每妨行樂興眼昏防廢讀書功露濃乍警雲巢鶴風勁先凋玉井桐欲賦悲秋卻休去鬢絲已是滿靑銅

以事至城南書觸目

十里西風吹帽帬江城衣杵逺猶聞路如劍閣逢秋雨山似鑪峯鏁暮云原上老翁眠犢背籬根小婦牧羊羣百錢且就村塲醉舌本醇醨莫苦分

捨西夕望

茒捨菱陂北柴門藥圃西奇云去人近澹月傍檐低野迥羊牛下林昏鳥雀棲郊墟少還往父子自扶攜

題城侍者峴山圗

漢水沈碑安在哉千年峴首獨崔嵬平生不作羊公計但欲無名死艸萊

題城侍者剡溪圗

暮境侵尋兩鬢絲湖邊自葺小茒茨從今步步俱回棹不獨山陰興盡時

晚秋農家

老來萬事嬾不獨廢應酬門前卽湖山亦復罕出逰吾廬有眞樂一榻眠髙秋回看世上事得防良悠悠

又

秋雨無時休令我雙縞庭荒何由鉏木落不得掃遣奴入城市寸步困泥菇首幸可烹芻豢置勿道

又

豢犬使警夜畜雞用司旦徹警盜所窺失旦固吾患豈無糠粞費施報不可緩家居亦爲政發我中夜嘆

又

東鄰稻上塲勞之以一壺西鄰女受聘賀之以一誠知物寡薄且用交裏閭努力畢農功租賦勿後輸

又

我年近七十與世長相忘筋力幸可勉扶衰業耕桑身雜老農間何能避風霜夜半起飯牛北斗垂大荒

又

疏溝架略彴拾瓦疊浮屠旣畫菘韭畦遂營芋區防香吳鹽白飽計已有餘捫腹笑自賀無羊敗吾蔬

又

苦寒牛亦耕甚雨雞亦鳴物物各有職怠心其敢萌我老返農圃學業付後生語兒續膏油勿輟讀書聲

又

吾裏賢長者蓋有萬石風少年以利遷但可哀其窮仁義亦何常聖賢與人同我言不足取汝豈防乃翁

湖上小閣

蒲萄初紫柿初紅小閣慿闌萬里風莫怪年來增酒量此中能著太虛空

苦雨嘆

九淵龍公出忘還瓦溝垂澑聲淙潺茫茫大澤北際海防防平湖南浸山吾廬四望路俱斷蛙黽爭雄亂昏旦漏牀腐席夜失眠濕竈生薪朝不防今年十分喜有秋豈知靑秧出禾頭老夫一飽復繆悠聴兒讀書寛百憂

遣懷

秋風策防冷吹衣謝病經年晝掩扉絕世本來希獨立刺天不復計羣飛細思萬古名何用太息九原誰與歸近要離非素意富春灘畔有苔磯

道石【吾家舊藏奇石甚富今無復存者獨道石一尙置几案間戲作】

秋風嫋嫋雨斑斑身隱幽筆硯間小試壺公縮地術數峯閒對道州山

又

林慮靈壁俱尢物防落人間不復還投老東歸風味在舂陵小岫伴身閒

又

誤因祿米棄蒓鱸一落塵埃底事無布韈靑鞵𨿽興盡此峯聊當臥逰圗

蘭亭

蘭亭絕勝擅吾州病起身閒得縱逰曲水流觴千古勝小山樷桂一年秋酒酣起舞風前防興盡回橈月下舟江左諸賢嗟未逺感今懷昔使人愁

小葺村居

昔我作屋時趣欲庇風雨茨寒自刈條枚細相拄庫濕生蚍得暖森翅羽摧撓自棟梁朽敗連柱礎鄰父爲我言努力謀安處土堅瓦可陶步近木易取豈知七十翁沈痼久未愈身世如浮漚家捨眞逆旅一牀居易足十嵗敢自許且當復其初浩歌臥環堵

書陶靖節桃源詩後

寄奴談笑取秦燕愚智皆知晉鼎遷獨爲桃源人作傳固應不仕義熙年

有叟

有叟鏡湖邊茒茨八九椽慿防秋萬里閉戶醉經年身外浮名小胸中浩气全此生吾自判造物恐無權

不寐

老眼睡眠少林居煙雨昏百年歸老死萬事付乾坤熠熠螢穿幔錚錚防過門欲明聞漉稻浩嘆閔黎元

遙夜

遙夜凜髙秋蕭條念褐裘煙江新雁下竹塢暗螢流舊友嗟誰在初心恐不酬一尊桑落酒聊得洗吾愁

秋晚思梁益舊逰

幅巾笻杖立籬門秋意蕭條欲斷魂恰似嘉陵江上路冷雲防雨濕黃昏

又

憶昔西行萬里餘長亭夜夜夢歸吳如今歷盡風波惡飛棧連云是坦途

又

滄波極目江鄕恨衰艸連天塞路愁三十年間行萬里不論南北怯登樓

紹熙辛亥九月四日雨後白龍掛西北方復雨三日作長句記之

長空黮闇如欲夜白龍騰拏見云罅鱗間出火光照江尾捲風霆雨如射老人百嵗見未曽兒童閉門伏牀下髮毛慘凜誰復支性命麼防不禁嚇登塲已嘆禾生耳出戶仍愁泥沒胯皇天生民豈不愛龍亦何心敗吾稼父老相看出無防攬涕頓顙號枌社移牀避漏我亦忙秉燭題詩寄悲吒

蔬圃

蔬圃依山腳漁扉並水涯臥枝開野菊殘枿出秋茶病骨知天色羇懷感物華餘年有防許且灌邵平

農家

南畝勤菑獲西城謹蓋藏種蕎乘霽日斫荻待防霜谿碓新舂白山廚野防香何須北臥始得傲羲皇

自喜

半生羇宦走人間醉裏心寛夢裏閒自喜如今無一事讀書才倦卽逰山

重九後風雨不止遂作小寒

病軀喜卽新秋殘暑無端抵死畱風雨掃除𨿽一快凋年揺落已堪愁

又

菊枝欹倒不成樷井上梧桐葉半空射虎南山無復夢雨蓑煙艇伴漁翁

又

夜長稚子添書課霜近衰翁憶醉鄕盡道吳中時節晚菊花也有一枝黃

城南上原陳翁以賣花爲業得錢悉供酒資又不能獨飲逢人輙彊與共醉辛亥九月十二日偶過其門訪之敗屋一間妻子饑寒而此翁已大醉矣殆隱者也爲賦一詩

君不見防稽城南賣花翁以花爲糧如蜜蠭朝賣一株紫暮賣一枝紅屋破見靑天盎中米常空賣花得錢送酒家取酒盡時還賣花春春花開豈有極日日我醉終無涯亦不知天子殿前宣白麻亦不知相公門前築堤沙客來與語不能畣但見醉髮覆面垂髿髿

甜羮之法以菘菜山藥芋萊菔雜爲之不施醯醬山庖珍烹也戲作一絕

老住湖邊一把茒時沽村酒具山殽年來傳得甜羮法更爲吳酸作觧嘲

暮秋書事

暮秋風雨捲茒茨砧杵聲中過雁悲楓葉欲丹先慘澹菊樷半倒不支持旗亭人熟容賖酒野寺僧閒得對棊莫怪苦尋林下事駭機滿地只心知

早自偏門入城晚出南堰門以歸

早從偏門入暮從南堰歸鮑郎山前路空翠浮煙霏秋令忽已深病骨頻添衣向來慕功名常恐斯心違乃今知其難崦嵫廹殘暉伯鸞與防安尙友或庶幾到家亦旣夕靑燈耿扉且復取書讀父子窮相依

初寒

蚊蠅掃迹葉飛初喜幽讀我書墻角短檠眞耐久手中團扇又成疏百年作夢行休去九月無衣亦晏如獨恨故人消息斷寒江誰與倩雙魚【張季長自離吳門未得近書】

小舟自紅橋之南過吉澤歸三山

霏霏寒雨數家村雞犬蕭然晝閉門它日路迷君勿恨人間隨處有桃源

又

六月芙蕖正盛時畫船長記醉題詩世間好景元無盡霜落荷枯又一奇

得貓於近村以雪兒名之戲爲作詩

似虎能緣木如駒不伏轅但知空防穴無意爲魚飱薄荷時時醉氍毹夜夜溫前生舊童子伴我老山村

晝睡

眼昏妨讀書不睡復何如擁被新寒裏伸腰午飯餘斷香縈倦枕疏雨滴前除未竟華胥樂茶甌莫喚渠

戲詠閒適

暮秋風雨暗江津不下書堂已過旬鸚鵡籠寒晨自訴貍奴氊煗夜相親典衣旋買修琴料叩戶時聞請藥人說與鄕鄰當賀我死前長作自由身

寓嘆

荷戈常記壯逰時齒豁頭童不自知已分功名非力致更悲文字與年衰端居漸覺從人嬾熟睡偏於聴雨宜自斷歸休君勿怪一杯韲糝敵瓊糜

又

醉撫酒壺憐矲矮臥看香岫愛嶙峋舊時京洛塵埃面今作江湖風月民幻世界中均起滅太虛空裏孰寃親可齋入定論千刼說與天魔任惱人

獨夜

獨夜迢迢掩素屏病懷羇思共竛竮房櫳十月寒初重風雨三更酒半醒繁杵有聲時斷續殘缸無焰尙靑熒怳然喚起西徵夢身臥金牛古驛亭

記九月二十六夜夢

海山萬峯郁參差宮殿揷水蟠蛟螭碧桃千樹自開落飛橋架空來者誰桐枝髙聳棲丹鳳蓮葉半展巢金龜和風防度寶箏響永日徐轉簾陰移西廂恍記舊逰處素壁好在尋春詩當年意气不少譲跌宕醉墨紛淋漓宿酲未觧字猶濕人間嵗月浩莫推嘆驚撫幾忽夢斷海濶天逺難重期

夢海山壁間詩不能盡記以其意追補

碧海無風鏡面平潮來忽作雪山傾金橋化出三千丈閒把松枝引鶴行

又

海上乘雲滿防風醉捫星斗躡虛空要知壯觀非塵世半夜鯨波浴日紅

又

一劍能淸萬里塵讒波深處偶全身那知九轉丹成後卻挿金貂侍帝宸

又

春殘枕籍落花眠正是周家定鼎年睡起不知秦漢事一尊閒醉華陽川

當食嘆

黃防舉网収錦雉帶箭墮借藻頳鯉鮮發奩蒼兔臥吾儕亦何心甘味樂死禍貪夫五鼎烹志士首陽餓請言觀其終孰爲當弔賀八月黍可炊五月麥可磨一飽端有餘努力事舂簸

睡鄕

有酒君勿啜入腸作戈矛有書君勿觀到眼生君愁不如睡鄕去萬事風馬牛郊墟無來客風雨送暮秋苔甃虫喞喞霜林葉颼颼是時一枕睡不博萬戶侯斗帳裁靑氊重衾擁黃防蕐山希夷翁千載可與逰

晨興

未旦雞三號將旦鵝羣鳴湖陂地曠快頗樂聞此聲回首宦遊日鈴索攪五更未言簿書勞讒謗隨日生一饑百憂防灑然懷抱淸雨後初得薺晨庖有珍烹豈不念加糝侈汰恐易萌且當讀古書至味敵太羮

初冬從父老飲村酒有作

父老招呼共一觴嵗猶中熟有餘糧蕎花漫漫渾如雪豆莢離離未著霜山路獵歸収兔网水濵農隙架魚梁醉看四海何曽窄【蘓子美詩云吁嗟四海窄】且復相扶醉夕陽

懷南鄭舊逰

南山南畔昔從戎賔主相期意气中渇驥奔時書滿壁餓鴟鳴處箭淩風千艘粟漕魚闗北一點烽傳駱谷東惆悵壯逰成昨夢戴公亭下伴漁翁

冬夜讀書

霜雪紛紛滿鬢毛凋年懷抱獨蕭騷房櫳夜悄孤燈暗原野風悲萬木號病臥極知趨死近老勤猶欲與書鏖小兒可付巾箱業未用逢人嘆不遭

余爲成都帥司參議成將軍漢卿爲成都路兵鈐相從無虛日余被召出蜀漢卿坐法謫居於涪旣得自便因卜築爲涪人今年廣漢僧祖成來山陰乃言嘗至永嘉樂淸縣栁市之廣福寺有黃先生寓寺中煉丹及見則漢卿也余聞之感嘆不已爲賦此詩

將軍胸中備文武鐡馬黃旗玉闗路彊敵可滅心自知富貴有命才可與奪官置之三峽中空山猿鳥同朝暮道逢奇士握手談明日家人不知處平生心事一丹竈萬里生涯兩芒屨東嘉古寺臥髙秋時有巢仙來叩戶山中豈識故將軍但怪英姿凜不羣電眼蝟須長八尺論丹說劍气淩雲

雜題

松肪釀酒石根醉槲葉作衣云外行指點人間一長嘆秋風又到洛陽城

又

山家貧甚亦支撐時撫桐孫一再行朝甑米空烹芋粥夜缸油盡防松明

又

羊裘老人只念歸安用星辰動紫防洛陽城中市兒眼情知不識釣魚磯

又

黍醅新壓野雞肥茒店酣歌送落暉人道山僧最無事憐渠猶趁暮鐘歸

又

釣魚吹笛本閒身正坐防官白髮新著屐此生猶防緉可令復踏九衢塵

又

山光染黛朝如濕川气鎔銀暮不収詩料滿前誰領略時時來倚水邊樓

思蜀

思蜀寸心折歸吳雙鬢衰今年脫虎口昨夜夢蟇頤死隔平時友愁吟別後詩江山應好在誰記踏靑期

又

一作劍闗客閒逰將十年不嫌狂駭俗自許醉知天瑞艸溪橋路靑衣野廟壖霜天獵歸處萬里入橫鞭

又

來從云棧北行度雪山西故事談金馬遺蹤訪石犀閒情淡於水豪飲醉如泥壊壁塵封徧何人拂舊題

又

玉食峨嵋栮金韲丙穴魚常思晚秋醉未與故人疎白髮當歸隱靑山可結廬梅花消息動悵望雪消初【余昔在犍爲師伯渾王志夫張功夫王季夷瑩上人輩以秋晚來訪樂飲旬日而去】

防吏

拜賜明時防吏名頭銜字字敵冰淸讀書有味聊忘老賦祿無多亦代耕笠澤蒓鱸秋向晚緱山笙鶴月防明人間樂事今眞得莫恨摧頽白髮生

題剡溪瑩上人梅花小軸

孤舟淸曉下溪灘爲訪梅花不怕寒忽有一枝橫竹外醉中推起短篷看

夜夢逰驪山

秦楚相望萬里天豈知今夕宿溫泉穿雲潄月無窮恨依舊潺湲古縣前【溫飛卿詩云至今湯殿水嗚咽縣前流】

枕上

檐查查鵲語輕櫺澹澹日痕生淸愁不逐鑪香防旋啜寒韲解宿酲

五更讀書示子

近村逺村雞續鳴大星已髙天未明牀頭瓦檠燈煜爚老夫凍坐書縱橫暮年於書更多味眼底明明見莘渭但令病骨尙枝梧半盞殘膏未爲費吾兒𨿽戅素業存頗能伴翁飽菜根萬鐘一品不足論時來出手蘓元元

夜坐

天公似欲假餘齡鍼石年來幸小停防火防鑪娛獨夜斷雲吐月縞中庭眼前樂事寒醅綠身後虛名蠧簡靑賴有古人同此志傍觀不用嘆伶防

臥龍

危磴盤紆上翠防倚天樓觀碧參差雨來海气先橫騖風惡松柯盡倒垂孤鶻歸巢翅翎重斷鴻覓伴語聲悲人間萬事難禁老醉撫闌干欲暮時

劍南詩稾卷二十三

欽定四庫全書

劍南詩稾卷二十四

宋陸遊撰

野步晚歸

江村十日喜霜晴艸死泥幹拄杖輕溝港淺來無鷺下郊原暖處有牛耕奔馳久厭兒童戲淪落偏知世俗情欲向書窗了殘課歸來猶占夕陽明

並山東南閒步至野人吳氏居乃歸

信步閒行徧四鄰擁籬老稚看綸巾人隨世換朋儕少志與年衰感慨頻梅送冷香橫雪岸雁翻孤影下煙津丰年何地醻君賜剩向旗亭作醉人

晝睡

我年垂七十齒髮日變遷初無金丹術何以追飛仙惟有一髙枕可以餞餘年蕭蕭敗榻上鼻鼾心了然靜如豹隱霧湛若珠藏淵寄語少年軰未宜嘲孝先

連日有雪意戲書

壯歲羇遊半九州卽今顦顇老菟裘狂心那復繳鴻鵠世事己如風馬牛雪作未成增慘澹葉飛欲盡更颼飅聊將袖裏平戎事判斷幹巖萬壑秋

兩蜀故人寄余閬中左緜題名石刻來皆二十餘年矣悵然有感

憶過西州樂飲時百車載酒萬花圍只言身外皆餘事豈信人間有駭機雪鬢巳成新夢境緇塵空化舊徵衣早知一笑難如此剩判年光醉不歸

歲晚

歲晚霜風正怒號荒村敗屋擁藜蒿窮猶可勉聖賢事老豈遽防鉛槧勞從宦𨿽如棊己決治經竊比繭初繅閉門養气淵源在未敢摧傷學楚騷

夢斷

夢斷燈殘聞雁聲攬衣起坐待天明街頭濁酒不堪醉窗外疎梅空復情人欲見擠眞砭石身寧輕用作投瓊南湖可引春疇美只合躬耕畢此生

雨聲

雨聲防滴朝復暮中有詩人絕塵句雲門咸池千古斷譜遺音此其緒雨聲防滴夜不休中有羇臣去國愁九疑聨翩湘水秋忠誠內激涕自流我今衰病百無念臥對靑燈吐殘焰支牀納息效寒傍枕長吟笑孤劍雨聲不斷睡愈美窗白鴉啼攬衣起呼兒燒兔傾濁醪又倚胡牀雨聲裏

農家

低垣矮屋俯江流渾舎相娯到白頭累世不知名宦樂百年識別離愁飯餘常貯新陳谷農隙閒眠子母牛聞道少年俱孝謹未應家法媿恬侯

夜行湖上

月痕澹欲無斗柄低半沒荒陂雁飛鳴艸屋牛臥齕我行湖邊路霜冷刮病骨斷隄沙水濕屨滑常恐蹷殘年垂七十野處猶短褐窮死士所有權門不可謁

冬夜讀書忽聞雞唱

齷齪常談笑老生丈夫失意合躬耕天涯懷友月千里燈下讀書雞一鳴事去大牀空獨臥時來防子或成名春蕪何限英雄骨白髮蕭蕭未用驚

梅花絕句

凜凜冰霜晨皎皎風月夜南山有飛仙來結尋梅社

又

憶昔西戍日夜宿僊人原風吹野梅香夢繞江南村

又

錦城梅花海十里香不斷醉防插花歸銀鞍萬人看

又

低空銀一鉤糝野玉三尺愁絕水邊花無人問消息

又

蘭荃古所貴梅乃晚見稱盛衰各有時類非人力能

又

子欲作梅詩當造幽絕境筆端有纖塵正恐梅未肯

又

淸霜徹花骨霜重花欲折我知造物意遣子世味絕

又

士窮見節義木槁自芬芳坐回萬物春賴此一防香

又

南村花己繁北塢殊未動更賖一月期待我醉春甕

又

山月縞中庭幽人酒初醒不是怯淸寒愁蹋梅花影

閉戶

簞瓢虛道不堪憂閉戶方從造物遊安樂本因無事得功名常忌有心求洗除仇怨忘戀觸收斂光芒靜鬥牛兒報牀頭春甕熟人間萬事轉悠悠

小園竹間得梅一枝

若耶溪邊鶴髮叟流落一生端坐口如今不怕桃李嗔更因竹君得梅友嶺頭羇旅萬里愁江上淒涼一杯酒枝橫澹月影在地蘂插烏巾香馥手交情歲晚金石堅孤操凜然眞耐久荒山野水終自得銀燭金壺亦何有夢魂不接莊周蝶心事肯付張緒柳晚來畫角動髙城起舞聊爲放翁壽

梅花絕句

幽谷那堪更北枝年年自分著花遲髙標逸韻君知否正在層冰積雪時

又

萬瓦淸霜夜漏殘小舟斜月過闌干老來一事偏堪恨好看梅時卻怕寒

得林正父察院書問信甚勤以長句寄謝

折柳湖南別尙新書來已見柳揺春故情有此膠投漆薄俗從渠越視秦長劍拄頤那復夢短衣掩脛未全貧有詩亦欲頻持寄腸斷西江六六鱗

蔬食戲書

新津韭黃天下無色如鵝黃三尺餘東門彘肉更奇絕肥美不減塞羊酥貴珍詎敢雜常饌桂炊薏米圓比珠還吳此味那復有日飯脫粟焚枯魚人生口腹何足道往往坐役七尺軀羶葷從今一埽除夜煮白石箋陰符

嘆俗

風俗陵夷日可憐乞墦鉗市亦欣然看渠皮底元無血那識虞卿魯仲連

晚飯罷小立門外有作

此心何敢慕輕肥尙媿無功飽蕨薇浦面鳥衝殘靄去柳陰人荷一鋤歸病嗟短髮紛紛白老覺初心種種非百步空庭著明月黃昏手自掩荊扉

觀梅至花涇髙端叔解元見尋

春晴閒過野僧家邂逅詩人共晚茶歸見諸公問老子爲言滿帽挿梅花

又

春暖山中云作堆放翁艇子出尋梅不須問信道傍叟但覓梅花多處來

春雪

江云垂野雪如簁閠歲春來特地遲倒盡酒壺終日醉臥聽兒誦半山詩

舟過季家山小泊

困睫蒙蒙渴煮茶系船來叩野人家風翻翠浪千畦麥水漾紅雲一塢花健犢破荒耕犖確幽禽除蠧啄槎牙尋春非復衰翁事且伴兒童一笑嘩

送王成之給事

我昔揚帆掠吳楚夜泊秦淮聽春雨明朝冠蓋擁長亭誤辱諸公問良苦是時眾中初識公天驥蹴踏萬馬空知心投分財數語玉塵謖謖生淸風冶城醉墨鴉棲壁長幹祖道花照席公方閉戶試諸生坐嘆江山少顏色爾來俛仰三十春欲話舊遊無故人豈知邂逅逢一笑使我肝膽還輪囷衰遲少復入城市虛左屢招慙主意忽聞上印卻淒然悔不日日從公醉朝廷三載虛一相如公早合鸞臺上榮河溫洛久風沙此段功名勿多讓

山家

白石靑莎一徑斜斷無人迹到山家梁間歸燕避微雨池面遊魚爭落花雪但增新感慨金鞭那復舊豪華明窗睡起渾無事篝火風鑪自試茶

送傑上人歸成都

錦城一別鬢成絲今日山陰送傑師亂絮飛花撲行路正如東郭放船時

又

春夜挑燈話別愁此心己在錦江頭舊時處處塵昏壁想復長吟爲小畱

落魄

落魄江湖七十翁欲持一笑與誰同蕭蕭雪鬢難藏老寂寂蓬門可諱窮好句尙來欹枕處壯心時在倚樓中無涯毀譽何勞詰骨朽人間論自公

春晴出遊

芳樹參差葉已成園林隨處聽鶯聲遊人正樂還興嘆造物無心卻有情糝徑落紅猶可借漲溪分緑已堪耕蘭亭禹廟年年好剩伴鄕鄰醉太平

題瑩上人二畫

天地又秋風谿山憶剡中孤舟幸閒著借我訪支公

右剡谿

曉聽楓橋鐘暮泊松江月斯人亦可人淡墨冩愁絕

右吳江

和張功父見寄

舉世何人念此翁敢期相問寂寥中回思舊社驚年往細讀來書恨紙窮我用荷鋤爲事業君將髙枕示神通叮寧一語宜深聽信筆題詩勿太工

又

佐命貂蟬再世孫手鉏瓜壠傍靑門超騰已得丹換骨戀著肯求香返魂【功父如夫人逝去聞頗損眠食故及之】正復悲秋如騎省可令病渴似文園庭前柏樹西來意握手何時得共論

山家暮春

繞屋淸陰合緣堤緑艸纖起蠶初放食新麥已磨鎌苦筍先調醬靑梅小蘸鹽佳時幸無事酒盡更須添

又

行飯獨相羊扶藜過野塘晴光生蝶粉暖律變鸎吭麨美羣兒競蠶饑小婦忙深知遊宦惡窮死勿離鄕

讀王季夷舊所寄詩

燈前忽見季夷詩淚灑行間不自知醉別西津如昨日露晞漚滅己多時【余在京口與季夷別逐不復相見】

題庠闍黎二畫

秋山瘦嶙峋秋水渺無津如何艸亭上卻欠倚闌人

右秋景

溪上望前峯巉巉千仞玉渾捨喜翁歸地鑪煨芋熟

右雪景

入雲門小憩五云橋

谷雨初過換夾衣園林零落到薔薇鳴鳩日暖遙相應雛燕風柔漸獨飛臺省多才吾軰拙江湖久客暮年歸雲門蹋月方淸絕且倚溪橋看夕霏

黃祊小店野飯示子坦子聿

山林久衰病生世幾淸明未作松根臥猶尋溪上行食新炊麥飯嘗饁啜蒓羮孺子𨿽知學家貧且力耕

山園

山園寂寂閉春風个裏天教著放翁萬事已拋孤枕外一尊常醉亂花中閒隨戲蝶忘形久細聽啼鶯得意同月桂可憐常在眼小樷時放一枝紅

入城至郡圃及諸家園亭遊人甚盛

老子何曽慣市塵今朝也復入城闉太平有象人人醉造物無私處處春九陌鶯花娛病眼一竿風月屬閒身不緣興盡回橈早要就湖波照角巾

次韻範參政書懷

養气頽然似木雞謗讒寧復問端倪生塵甑暖喜炊黍轑釡羮香忘糝藜萬里曽遊雲棧北一庵今臥鏡湖西殘年老病侵腰膂那得隨人病夏畦

又

已著山林掃墖衣洗除仕路劍頭炊心光焰焰𨿽潛發頷雪紛紛己太遲度日只今閒水牯知時從昔羨山雌掩關未必渾無事擬徧寒山百首詩

又

身寄崦嵫欲盡時且貪余景伴兒嬉故廬手種竹千个醉防時篸花一枝蠧篋有書供夙好衡門無客作新知羊裘自欠封侯骨敢道君房徹底癡

又

感昔傷懷一喟然事賢猶及紹興前此身顚僕應無日諸老凋零不計年客少可羅門外雀家貧也辦杖頭錢揷花醉舞春風裏不學龎翁更問禪

又

春寒還似暮冬天敗絮重披有虱緣𨿽欠髙僧分白氎偶防暴客恕靑氊濁醪盎盎貧猶醉倦枕昏昏晝亦眠年少從渠笑衰嬾相呼禹廟看龍船【近有偸兒取二釡去他幸無所失亡】

又

祠祿恩寬亦例沾屏居懷抱苦厭厭戍邊事往功名忤迎客兒扶老病兼遇興榜舟無逺近破愁沽酒任酸甜殘年惟有讀書癖盡發家藏三萬籖

又

芋栗多儲煮復煨一塵那許到靈臺虹穿道室鑪丹熟龍吼空山匣劍開躡屩未成遊地肺掩扉聊欲隠天臺桃花榮謝吾何預一任劉郎去後栽

又

探梅方憶雪中歸轉眼靑靑子滿枝築圃漫爲娛老計襞牋又賦送春詩乞身何日還初服坐食終年媿聖時睡起西窗澹無事一枰閒看客爭棊

又

宇內寓形財幾時西山俄己迫斜暉百年過隙古所嘆眾口鑠金胡不歸己是平生行逆境更堪末路踐危機夜香一炷無他祝稽首虛空懺昨非

又

趙州行腳我安能閒卻牀邊六尺藤釣閣臥聼西澗雨棊軒遙見北村燈平生愛睡如甘酒晚歲憂防劇履冰剩欲舒懷畣淸歗半空鸞鳳媿孫登

春晚村居雜賦絕句

作堤蜿蜿六百尺西崦東村成一家春雨乍晴桑吐葉秋風初冷稻吹花

又

鵝兒艸綠侵行路帔子花明照屋除處處乞漿俱得酒杖頭何恨一錢無

又

一篙湖水鴨頭綠千樹桃花人面紅茆捨靑簾起余意聊將醉舞畣春風

又

朝書牛券拈枯筆暮祭蠶神酌凍醪閒放無憂窮有意傍人錯羨此翁髙

又

澆書滿挹浮蛆甕攤飯橫眠夢蝶牀莫笑山翁見機晚也勝朝市一生忙【東坡先生謂晨飲爲澆書李黃門謂午睡爲攤飯】

又

午枕閉門無客攪夜燈開卷有兒同若爲牋與天公道盡乞餘生向此中

沽埭西酒小酌

埭西小店酒新篘一醉今朝覺易謀從曠刼來俱有死出靑天外始無愁功名未許妨髙臥風月猶能賦逺遊造物向人元不薄捲簾萬頃鏡湖秋

戲詠村居

歌起陂頭正挿秧梯斜籬外又求桑日長處處鶯聲美歲樂家家麥飯香林杏半丹禁宿雨樷萱自斂避斜陽北窗合是羲皇上巳置臨風八尺牀

又

馬迹車聲斷已無鄰翁笑語自相呼衣裁大布如亭長船設低篷學釣徒湣物欲師僧施食畏人愁報吏催租陳蕃壯志消磨盡一室從今卻埽除

戲詠閒適

鈔書字細眼猶明搗藥聲淸疾漸平桐葉雨邊尋斷夢菊花香裏散餘酲人間榮辱知難到紙上興亡看亦輕惟恨暮年交舊少滿懷情話向誰傾

又

剡曲稽山是故鄕人言景物似瀟湘三升花露春壺滿八尺風漪午枕涼樹合緑陰山鵲閙盆鐫紫石水梔香回思烏防京塵客始覺幽居白日長

又

渉世心知百不能閉門嬾出病相仍簞瓢味美如烹鼎鄰曲人淳近結防半顆鴉殘墻外杏一枝鵲裊澗邊藤蕭然埽盡彈冠興敢爲詩情望武陵

夜與兒子出門閒步

家住黃花入麥村閒將稚子出柴門艸根螢墮久開闔雲際月行時吐吞未分悲憂攻齒髮已將生死付乾坤舊書半蠧猶堪讀糲飯藜羮莫更論

老景

老景𨿽無幾爲農尙有餘曽傳種魚術新得相牛書黍酒時畱客菱歌或起予平生湖海志髙枕看嚴徐

初夏

筍生遮狹徑溪漲入疎籬漸及分秧候還當煮繭時雨昏雞共嬾米盡鼠同饑村巷無來客淸羸只自知

晨起

老病少睡眠臥見天窗白棲烏亦己鳴一一翻去翮我起將何之且復守書冊收斂萬里心未厭容膝迮吾家讀書法一字亦當覈勉哉積新功莫問幾時客【王右丞嘆白髮詩曰俯仰天地間能爲幾時客】

月夜短歌

老夫倚杖當戶立霜气靑冥月輪濕颼颼短髮冷入頂更覺衣屨淸風襲月落欲盡夜蒼茫回顧明星已煌煌明星𨿽髙未須喜三足陽烏生海底

小軒

四面山如碧玉城小軒聊得愜幽情乍飛乳燕低無力自落來禽靜有聲麟筆殘功成水品蛇圖餘思入棊枰閒中事業吾能了未恨林廬送此生

愛閒

愛閒惟與病相宜壯歲懷歸老可知睡熟素書橫竹架吟余犀管閣銅螭水芭蕉潤心抽葉盆石橊殘子壓枝堪笑放翁頭白盡坐消長日事兒嬉

靜院

靜院房櫳雨送涼燻籠衣幘潤生香小屏風疉圖遙碧古錦囊書榻硬黃己占江湖寬處老絕知日月靜中長敲門無客妨人睡更覺餘年樂未央

雨晴

閒曵枯笻自在行曲廊小閣賞新晴幽禽葉底吟風久殘雨枝間照日明茶映盞毫新乳上琴橫薦石細泉鳴亦知老健終難恃且復蕭然得此生

讀史有感

英雄自古埋秋艸世上兒童共笑狂射賊曽飛白羽箭閉門空枕緑沈槍隆中髙臥人千載易水悲歌涙數行讀盡靑編窗日晚一尊聊復弔興亡

暮歸

意行無所之偶傍陂頭立空村犬吠豪髙樹蟬嘒急風塵一身老海宇萬感集還家日己暮艸露靑鞋濕

仰首座求鈍庵詩

鈍庵來問鈍何如眞个能參鈍也無掘井及泉那用巧磨磚作鏡未爲愚先師鉢袋當傳後上座蒲團莫負渠我亦年來念休歇約君同作鈍工夫

壁老求笑庵詩

臺省諸公六出奇江湖狂客一生癡無人爲問淨光老撫掌掀髯端爲誰

又

車馬往來塵暗天淨光欣喜接諸賢半甌春茗無多費且結來生一笑緣

浴罷

浴罷西軒物色幽臥看香霧上衣篝半廊月白初侵夜一葉桐飛忽報秋老覺年光殊衮衮病知心事斷悠悠碧筩且作池邊醉玉色新醅手自篘

夜坐水次

房星縱心星橫北斗髙掛南斗傾蓼根熠熠螢火明葦樷哀哀姑惡聲我倚胡牀破三更溪風吹衣月未生玉門關拂云城何時連營挿漢旌白頭書生未可輕不死令君看太平

六月十四日微雨極涼

湖上淸秋近齋中白日長云來樹収影雨過土生香蓮小紅衣濕瓜甘碧玉涼晚來幽興極移榻近方塘

十五日云陰涼尢甚再賦長句

褦襶京塵觸熱行豈知世有野堂淸磑茶落雪睡魔退激水跳珠涼意生亹亹淸風隨塵柄悠悠長日付棋枰小舟先向蘋汀泊浴罷還須泛月明

水亭晚眺

暑雨初晴浦面寬水亭景物捲簾看聨舟作陣圍魚隊屈竹成籬防芡盤四海諸公半丘壠百年幾夕倚闌干日沈未用怱怱去待挽銀河濯肺肝

自詠

萬事不掛眼終年常避人荒畦荷鋤晚環堵結茆新病馬何勞斥輕鷗未肯馴𨿽慙市門卒聊作葛天民

立秋前四日夜泛舟至跨湖橋

短楫追涼十里來夜深卻禦便風回離離蒲葉先秋老嫋嫋蘋花帶露開陌上歌呼簪稻穗橋邊燈火賣官醅時平樂事知何限未嘆流年兩催

信筆

爲善得旤吁可悲顏回短命伯夷饑何人長號血續淚天自無心君自癡

又

少年醉眼傲王侯末路悲歌夜飯牛濟世有時生一念鏡中白髮勸人休

又

急雨初過景物奇一天云作細鱗差畫橈弄水三十里恰是西村煙暝時

示兒

斥逐襟被歸招喚振衣起此是鄙夫事學者那得爾前年還東時指心誓江水亦知食不足但有餓而死小兒教汝書不用日十紙字字講聲形仍要身踐履果能稱善人便可老鄕裏勿言五鼎養肉食吾所鄙

靑山白雲歌

靑山白雲翁放浪酒中死埋骨長松根夜夜聽谿水松老防作薪骨朽防作塵但畱千載狂名在知我它年自有人

小市

小市狂歌醉墮冠南山山色跨牛看放翁胸次誰能測萬里秋空未是寬

蓬萊館午憩

驛門系馬聽蟬吟翻動平生萬里心橋畔笛聲催日落城邊艸色帶煙深關河歷歷功名晚歲月悠悠老病侵憶戌梁州如昨日憑闌西望一霑襟

夢遊散關渭水之間

平生望眼怯天涯客裏何堪度歲華但恨徵輪無四角不愁歸路有三義驛窗燈闇傳秋柝關樹煙深宿暮鴉叱犢老翁頭似雪羨渠生死不離家

劍南詩稾卷二十四

欽定四庫全書

劍南詩稾卷二十五

宋陸遊撰

秋夜

淸夜不成寐出門還浩歌斷雲微翳月薄露不傾荷絡緯知時早梧桐柰汝何非關老懷惡秋物感人多

世事

世事本難全吾生已媿天借書常稇載餽酒亦蟬聨饘粥隨時具湖山此地偏殘年更何慕未死卽神仙

夜半池上作

夜永空齋睡不成起扶藤杖池行露濃雙鵲移枝宿風急孤螢墮艸明斷續更籌傳古戍縱橫河漢接髙城寒泉未潄神先爽靜聴銅瓶汲井聲

秋夜將曉出籬門迎涼有感

迢迢天漢西南落喔喔鄰雞一再鳴壯志病來銷欲盡出門搔首愴平生

又

三萬里河東入海五千仞嶽上摩天遺民淚盡邊塵裏南望王師又一年

夏秋之交久不雨方以旱爲憂忽得甘防喜而有作

亂防灑庭蕪涼聲集井梧緑荷傾作汞翠蔓綴成珠臥聽病良己行吟愁欲無天公終老手談笑活焦枯

藥圃

少年讀爾雅亦喜騷人語幸玆身少閒治地開藥圃破荒劚瓦礫引水灌膏乳玉芝移石帆金星取天姥申椒防蕪軰一一粲可數次第雨苗滋參差楓葉舉山僧與野老言議各有取香躬采曝泉潔謹炊鬻老夫病若失稚子喜欲舞餘年有幾何長鑱眞托汝

書嘆

只道才髙始不容無才也墮駭機中市朝回首已陳迹日月催人成老翁仗馬自貪三品料云鵬方駕九天風今朝有喜君知否揀得煙汀下釣筒

夜興

夜出茆堂自撤扃烏藤與我兩伶俜涼蟾吐暈圍千丈老木移陰可一庭隔浦呼鳴聞宿鳥傍檐開闔數流螢放翁尙友論千載不取梁鴻卽管寧

閒中頗自適戲書於客座

發猶半黒臉常紅老健應無似放翁烹野八珍邀父老燒窮四和伴兒童【野八珍見王履道詩世又有窮四和香法】剪紗新制簪花帽乞竹寛編養鶴籠巢許蘷龍竟誰是請君下語勿匆匆

新涼夜坐有作

老夫任運本騰騰一念軒裳實未曽閒似苔磯垂釣叟淡如村院罷參僧硯屏突兀蓬婆雪書幾靑熒蓮勺燈【臨卭雪山硯屏及漢嘉古樣燈檠皆吾書室中物也】稚子可憐貪夜課語渠循舊未須增

荷花

風露靑防水面涼旋移野艇受淸香猶嫌翠蓋紅妝句何況人言似六郎

又

南浦淸秋露冷時凋紅片片己堪悲若教具眼髙人看風折霜枯似更奇

醉中作

宦遊三十載舉步亦看人愛酒官長罵近花丞相嗔湖山今入手風月始關身少吐胸中气從教白髮新

題齋壁

平生喜蕭散垂老厭奔走三千鏡湖上樂事未曽有晨開一卷書暮把一巵酒病除覺身輕赤腳自蹋藕乃知造物意亦未棄衰朽今夕月殊佳出門喚鄰叟

老將

憶昔東都有事宜夜傳帛詔起西師功名無分身空在猶指金創說戰時

又

百戰西歸變姓名悲歌擊築醉湖城貂裘換得金鵶觜種藥南山待太平

白髮

疾病侵壯年發恐不及白偶賴鍼石功寓世成久客行年垂七十霜雪紛滿幘耳目𨿽已衰亦未與人隔濯纓千頃湖送老五畝宅大布縫長衫東阡復南陌

小雨

百谷畏秋陽常恐膏澤吝大哉天公仁霢霂來有信蘋汀水未長藥壠土先潤新涼生葛衣老憊亦小振

秋日郊居

山雨霏微鴨頭水溪云細薄魚鱗天幽尋自笑本無事羽扇笻枝上釣船

又

行歌曳杖到新塘銀闕瑤臺無此涼萬里秋風菇菜老一川明月稻花香

又

秋日畱連野老家朱槃鮓臠粲如花己炊藟散眞珠米更防丁坑白雪茶【藟散米名丁坑茶名】

又

車蕩比鄰例饋魚流涎對此四腮鱸北窗雨過涼如水消得先生一醉無

又

今年斟酌是丰年社近兒童喜欲顚半醉半醒村老子家家門口掠神錢

又

魚咸滿缶酒新篘處處吳歌起壠頭上客巳隨新雁到晚禾猶待薄霜収【剡及諸曁人以八月來水鄕助獲謂之上客以其來自山中也】

又

兒童冬學閙比鄰據案愚儒卻自珍授罷村書閉門睡終年不著面看人【農家十月乃遣子入學謂之冬學所讀雜字百家姓之類謂之村書】

又

兩翁兒女舊論姻酒擔羊腔喜色新不遣交情隔生死固應世好等朱陳【小兒子聿聘亡友張叔渚季女蓋尋舊約也】

七月十七日大雨極涼

吳中七月熱未己渴烏呀呀井無水炎官防前不少斂樹頭敢望秋風起天公老手亦豈難雨來黒云如壊山瓦溝淙淙萬銀竹變化只在須臾間老夫挑燈北窗下山童夜歸泥過踝艸根促織有底忙縑衣未贖還慨慷

雨中作

山雨時時急谿流日日添濕苔緣暗壁腐瓦落頽檐老至那容卻狂來未易砭泥深村路絕煙樹出靑簾

秋興

天遣幽人盡放狂醉眠無復客爲妨墨蛟飛下剡藤滑蒼璧碾成官焙香老境𨿽深身更健淸秋欲半日猶長閉門莫道都無事又了移花一段忙

又

蓬蒿門巷絕經過淸夜何人與晤歌蟋蟀獨知秋令早芭蕉正得雨聲多傳家產業遺書富玩世神通醉臉酡如許癡頑君防否一毫不遣損天和

又

老子𨿽貧未易量風流猶在小茆堂葡萄錦覆桐孫古鸚鵡螺斟玉瀣香千防荷聲先報雨一林竹影剰分涼秋來便有欣然處新種蒓絲己滿塘

雨夜南堂獨坐

老夫眼暗牙齒疎七十未滿六十餘故人欲盡誰與娛獨坐黙誦小年書北風日夜吹雨急空村泥深屋茆濕鳳凰覽徳乃下集可憐飛螢常熠熠

夜不能寐復呼燈起坐戲作

吳中秋半暑未退今嵗雨多如許涼藥鼎熒熒伴孤寂三更袖手聽啼螿

喜晴

久雨羣蛙日夜號樂哉霽色滿江郊艸書己悟屋漏壁詩句免悲風捲茒喚婦晴鳩鳴廢圃歸林棲鶻補危巢泥幹我亦思來客未暇移書廣絕交

枕上

守書眼欲閉投枕乃了然兒曹戒曳履相語翁正眠豈知擁敗褐炯如寒魚鰥少時笑老人其事今好還蕭蕭雙白鬢忽忽七十年豈惟老態出已覺衰病纒白晝尙便靜況此淸夜闌妙處殆難名睡與不睡間

新作南門【獘廬本西鄕設門紹熙壬子嵗始翦辟荊棘移門南鄕】

翦棘移門不費錢好山無數碧巉然病夫憒憒眞堪笑反衣狐裘三十年

寄成漢卿將軍

燕頷將軍萬里遊谿山好處卽遲畱頗聞南嶽度殘夏寧憶北平防盛秋君巳飛騰丹換骨我方衰病雪蒙頭禪龕也有新勲業百萬魔軍一戰収

病臥

病臥東齋怕攬衣年來眞與世相違橫林蠧葉秋先覺別浦驕云暝不歸嵗月惟須付樽酒江山竟是屬漁磯鄰翁一夕成今古愈信人生七十稀【村東吳翁病一夕而卒】

晚晴

今年秋多陰殊未決丰歉時時云一片復作雨數防晚來晴頗牢天宇碧如染微風過林梢斜日在山崦農家築場罷竭作事収斂貪睡吾可慙齋扉晝長掩

秋雨初晴有感

炎曦赫赫尙餘威冷雨蕭蕭故解圍號野百虫如自訴辭柯萬葉竟安歸芼羮菇米珍無價上釣魴魚健欲飛散吏何功霑一飽髙眠仍聽搗秋衣

獨飲

怪怪奇奇不自懲晚途猶復气橫膺觥船那待淸歌勸酒到愁邊量自增

小築

小築湖邊避俗囂幾年於此寓簞瓢𨿽非隠士子午谷寧媿詩人丁夘橋羅雀門庭無俗駕緣云磴路有歸樵詩情酒興常相屬堪笑傍人說寂寥

示兒

文能換骨餘無法學但窮源自不疑齒豁頭童方悟此乃翁見事可憐遲

新晴

積雨已淒冷新晴還少和稼収平野濶木落逺山多土潤朝畦菜機鳴夜擲梭時淸年嵗好吾敢嘆蹉跎

晨起坐南堂書觸目

林塘天與占深幽一把茆輕萬戶侯漠漠斷雲開復合纎纎微雨落還収奇峯角立千螺曉逺水平鋪疋練秋詩料滿前吾老矣筆端無力固宜休

壬子八月癸夘大風雨拔木飄瓦通夕不能寐

我昔浮江坐貪快六十幅蒲船尾掛惡風吹到馬當祠出沒蜿蜒舞澎湃舟人失色急倒檣共上蘆灣望祠拜風雲晝晦性命憂更復何心問薪菜顚危僅免葬魚腹至今常抱垂堂戒豈知風雨有玆夕屋破窗鳴紛百怪直疑屋外卽長江九轉得生那可再正襟黙坐徐自思忠信固可當防敗鬼神𨿽惡技有窮捲地破山眞一噫明朝倚杖看晴雲玆夕驚心復何在

秋雨不止排悶

放翁愁坐茆齋裏泥潦連村不得行夜夜濕星占雨候時時老木送秋聲小詩旋錄兼行艸薄酒新篘任濁淸身世正如萍在水略無根柢也能生

用短

用短定非癡愛閒眞復奇飯香貧始覺睡味老偏知畦地閒栽藥畱僧靜對棊餘年猶有幾捨此欲何之

覽鏡有感

齒如敗屐鬢成絲七十之年敢自期閱世久應書鬼錄彊顏那復乞山資緋衫防子逾初望下澤還鄕負聖時回首墮溝元有命不須深計巧丸兒

哭徑山策老

岌岌龍門萬衲傾翩翩只履又西行塵侵白拂繩牀冷露滴靑松石墖成遙想再來非四入尙應相見話三生放翁大欠修行力未免人間愴別情

松風【東嶺諸松多餘丙戌嵗手種距今壬子二十有七年矣】

半嶺松風破睡時起看山月倚笻枝縱橫滿地髯龍影盡是當年手自移

醉歌

佛如優曇時一出老姥何爲憎見佛山從古在天地間愚公可笑欲移山火其書廬其居佛亦何曽可掃除子有孫孫有子山竟嵳峩汝何喜牀頭有酒敵霜風詩成老气尙如虹八萬四千顚倒想與君同付醉眠中

秋夜讀書有感

鬢毛焦禿齒牙疎老病燈前未廢書卷裏光陰能屬我人間聲利久忘渠窮山藏拙猶嫌淺糲飯支羸不願余雨露安能澤枯朽故人枉是費吹噓【時所聞如此】

瀘州亂

髙寺坡前火照天南定樓下血成川從事橫屍太守死處處巷陌森戈鋋此州雄跨西南邊平安烽火夜夜傳豈知癰疽潰在內漫倚築城如鐵堅從來守邊要人望縱有姦謀气先防卽今死者端爲誰姓名至死無人知

東鄰築捨與兒軰訪之爲小畱

甲第潭潭莫羨渠窮人從昔愛吾廬茆茨新潔嗟何欠鄰里追隨故不疎甕醤芬香盤早兔臼韲珍釅膾寒魚年丰日有攜尊興家乘從今不一書【黃魯直有日記謂之家乘】

夜坐

瘦骨倚蒲團燈前影自看心淸便獨夜酒盡怯新寒病虎減精采饑鴻摧羽翰晚途堪笑閔猶擬乞祠官

西鄰亦葺所居復與兒曹過之

竹屋茆檐煙火微長歌相應負禾歸窮居幸可支朝夕世事何曽有是非新茁畦蔬經宿雨半開籬槿弄斜暉老翁略與吾年等眷眷遮畱莫苦違

有術士過門謂余壽及九十

形骸鶴瘦復松枯況是新霜滿鬢須醉似在家狂道士愚於識字老耕夫敢言萬里封侯事但問縱文入口無許我年如伏生比逢時猶解誦唐虞

晚眺

秋晚閒愁抵酒濃試尋髙處倚枯笻雲歸時帶雨數防木落又添山一峯鳴雁沙邊驚客艣行僧煙際認樓鐘个中詩思來無盡十手傳抄畏不供

秋日焚香讀書戲作

世事無端自糾紛放翁隠幾對鑪燻好官何恨輸保奇字猶須屬子云婆律一銖能敵國水沈盈握有兼斤閉門莫怪常終日不是髙人不遣聞

九月一日夜讀詩稾有感走筆作歌

我昔學詩未有得殘餘未免從人乞力孱气餒心自知妄取虛名有慙色四十從戎駐南鄭酣宴軍中夜連日打毬築場一千步閱馬列廏三萬疋華燈縱博聲滿樓寶釵艷舞光照席琵琶弦急冰雹亂羯鼓手勻風雨疾詩家三昧忽見前屈賈在眼元歷歷天機云錦用在我剪裁妙處非刀尺世間才傑固不乏秋毫未合天地隔放翁老死何足論廣陵散絕還堪惜

上書乞再任衝佑

虯枝六尺藤方屋九寸帽人間無處著山水歸寄傲耳中聞淵明自我髮未燥髙標不可揖七十忽已到明窗置經龕奧室養丹竈𨿽云迫遲暮要足平昔好悠然萬念空快若河捲掃寄聲幔亭云行拜散人號

秋晚嵗登戲作

水落沙痕出天髙野气嚴防香油乍壓韲美韭新腌裘褐風霜逼衡茆醉夢兼菊花香滿把聊得擬陶潛

又

漫漫蕎鋪白累累橘弄黃未論癡腹飽已覺醉魂香曳杖行歌裏拋書倦枕傍軒車𨿽已矣終媿食官倉【時方謀祠祿】

舟中望禹祠蘭亭諸山

艣枝謳軋出煙津醉倚船篷岸幅巾禹穴探書慙舊學塗山執玉記前身云低野澤號新雁露濕芳洲老白蘋逸少亡來欲千載眼中髣髴見淸眞

夜觀嚴光祠碑有感

我昔過釣臺峭石插江淥登堂拜嚴子挹水薦秋菊君看此眉宇何地著榮辱雒陽逢故人醉腳加其腹書生常事爾乃復駭世俗正令爲少畱要非昔文叔平生陋範曄瑣瑣何足錄安得太史公妙語寫髙躅

閒趣

濯罷銅駞陌上塵此生長作水雲人更貧家業猶供酒未死年光盡屬身閉戶棊聲聞腷膊捲簾山色對嶙峋貴公漫說林間事東路何人岸角巾

壬子九日登山小酌

老懷多感驚佳節病骨宜寒喜薄霜玉膾韲中橙尙綠彩貓餻上菊花黃幾年虛負登髙興何許重尋落帽狂淺酌易醒歸薄暮又成支枕獨焚香

捨北望水鄕風物戲作絕句

西風沙際矯輕鷗落日橋邊系釣舟乞與畫工團扇本靑林紅樹一川秋

新黏竹隔作煗閣

骨相元作臞儒酸況復疾豎乘衰殘鵓姑聲急雨方作烏桕葉丹天已寒封姨靑女交作戹竹君禇生卻憐客小兒但喜夜鑪紅老夫更愛晨窗白蝸牛負廬亦自容是豈不足支窮冬已勝展鉢三椽下莫羨苴茆萬戶封禹迹寺南有沈氏小園四十年前嘗題小闋壁間偶復一到而園已易主刻小闋於石讀之悵然

楓葉初丹槲葉黃河陽愁鬢怯新霜林亭感舊空回首泉路憑誰說斷腸壊壁醉題塵漠漠斷雲幽夢事茫茫年來妄念消除盡回向禪龕一炷香

贈鏡中隠者

小築林間避世紛不妨野叟是知聞來遊喜有檝迎我歸臥豈無雲贈君得鹿夢回初了了吠獒聲惡尙狺狺從今雪夜頻相過紙帳蒲團要策勲

月夜作

江風吹微雲長空散魚鱗秋露洗明月靑山湧冰輪我病適良已欣然岸綸巾索酒惱諸兒哦詩驚四鄰頗覺胸次空未嘆白髮新庭菊臥殘枝奇香猶絕塵園梅𨿽未花瘦影已可人方池湛奫淪醜石立嶙峋幸無千金費亦足終吾身樂哉何所恨擊壤從堯民

記夢

我夢結束遊何邦小憩野館臨幽窗千峯廬山錦繡谷一水蜀道玻瓈江春耕叱犢翁眉厖曉汲負盎女髻雙忽然夢斷已雞唱擁衾坐待鄰鐘撞

感舊

當年書劍揖三公談舌如雲气吐虹十丈戰塵孤壯志一簪華髮醉秋風夢回松漠楡闗外身老桑村麥野中奇士久埋巴硤骨燈前慷慨與誰同【獨孤景略死於忠州十年矣】

小園

窄窄柴門短短籬山家隨分有園池客因問字來攜酒僧趂分題就賦詩晨露每看花藟坼夕陽頻見樹陰移【此二事非閒寂不知也】拂衣司諫猶忙在此趣淵明卻少知

初冬

已罷彈冠欲掛冠一庵天遣養衰殘雨荒園菊枝枝瘦霜染江楓葉葉丹羮釡帶鱗烹白小蓬門和蔓系黃團夕陽更動閒遊興十月吳中未苦寒

閒中樂事

轉老轉迂疎胸中一物無放言誇酒聖著論笑錢愚掃地収松粉全巢買鶴雛登臨未應倦天給短笻扶

又

得喪略相當幽居气味長五窮𨿽偃蹇二豎已奔忙出甑桃花輭傾瓢竹葉香語君眞富貴不是傲羲皇

小舟

小舟無定處隨意泊江村雲气分山疊沙汀蹙浪痕宦途危虎尾閒味美熊蹯髙詠淵明句吾將起九原九月二十三夜小兒方讀書而油盡口占此詩示之

徹骨貧來累始輕孤村月上正三更汝因油盡眠差早我亦尊空醉不成南陌金羈良自苦北邙麟冡半無名書生事業期千載得防從來未易評

今年立冬後菊方盛開小飲

胡牀移就菊花畦飲具酸寒手自攜野實似丹仍似漆村醪如蜜復如韲傳芳那解烹羊腳破戒猶慙擘蠏臍一醉又驅黃犢出冬晴正要飽畊犂

行飯暮歸

宿疾去如掃出門芒屨輕菊叢寒蝶閙楓葉夕陽明結陣看鴉集衘衣喜犬迎踟躕搔白首詩句入經營

晝眠

困睫瞢騰老孝先麄氈布被早霜天珥貂碧落應無分且向人間作睡仙

睡覺聞兒子讀書

夢回聞汝讀書聲如聽簫韶奏九成且要沈酣向文史未須辛苦慕功名人人本性初何欠字字微言要力行老病自憐難預此夜窗常負短燈檠

余得木杖於秦望山中今三十年矣隴蜀萬里未嘗相捨戲賦長句贈之

提攜到處覺身輕楚澤秦闗不計程只道維摩無侍者誰知上座是同行靑鞵白拂眞相稱湘竹谿藤誤得名珍重從今常倚壁住庵吾欲過浮生

步至近村

藥物扶持疾漸平布裘絮帽出柴荊荒堤經雨多牛迹村捨無人有碓聲數蝶弄香寒菊晚萬鴉回陣夕楓明老翁隨意閒成句不似劉侯要取名

五鼔不得眠起酌一杯復就枕

棲冷雞聲咽窗深燭焰明流年容易過華髮等閒生濁挹連醅酒香搓帶葉橙殘骸付螻蟻汗簡更須名

醉倒歌

曩時對酒不敢飲側睨旁觀皆貝錦狂言欲發畏客傳一笑未成憂禍稔如今醉倒官道邊插花不怕顚狂甚行人喚起更嵬昻牧豎扶歸猶踔踸始知人生元自樂誤計作官常懍懍秋毫得喪何足論萬古興亡一酣枕

冬夜

新醅引睡睡味濃有如猩唇薦駞峯屏深氊煗衾裯重鼻端雷起驚兒童牀頭蘭釭綴玉虫雙瓶湯熱鑪正紅夢回起坐夜未中憑幾困睫猶瞢瞢霜風凋盡玉井桐月落翠霧棲房櫳一杯甖粟蠻奴供莊周蝴蝶兩俱空

黙坐

巧說安能敵拙修焚香黙坐一窗幽煌煌炎火常下照浩浩黃河方逆流气住神仙端可學心虛造物本同遊絕知此事不相負荊棘剪除梨栗秋

日暮

淅淅風吹葉淒淒雨作泥鵲寒猶繞樹雞晚自歸棲老病心知有榮枯理本齊端居嫌太嬾拾瓦傍蔬畦

遣興

勲業如今莫系懷開單日日學僧齋讒深只有天堪問憂極渾無地可埋看鏡已成雙白鬢登山猶費幾靑鞵晚來詩興誰能那雀噪空囷葉擁堦

泛舟

去去泛輕舠飄然興自豪葉凋山寺出溪瘦石橋髙艸徑牛羊下煙村鸛鶴號還家一杯酒未畏暮風饕夜讀範至能攬轡錄言中原父老見使者多揮涕感其事作絕句

公卿有黨排宗澤帷幄無人用嶽飛遺老不應知此恨亦逢漢節解沾衣

初冬掃東山之麓置數石於喬松巨竹間以眺西山甚自適也

防霜天气半晴陰小嶺蒼寒蘚徑深翠靄欲成孤鳳舞靑松先作老龍吟漁歌浦口生髙興騎吹邊頭負壯心兒報東村早梅發杖藜與汝共幽尋

南堂脊記乃已三十年偶讀之悵然有感

一住三山三十載交親漸覺眼前稀長松鬱鬱偃髙蓋新竹森森添舊圍沙徑雨餘畱鳥迹柴門日落鎖煙扉放翁正倚蒲團穏遼海從渠萬事非

劍南詩稾卷二十五

欽定四庫全書

劍南詩稾卷二十六

宋陸遊撰

醉臥松下短歌

披鹿裘枕白石醉臥松陰當月夕寒藤夭矯學艸書天風蕭森入詩律忽然夢上百尺顚緑毛邂逅巢云仙相攜大笑咸陽市俯仰塵世三千年

霜艸

入冬已兩旬澤國霜始霣可憐靑靑艸一夕生意盡嗟予蒲栁姿去日若飛隼艸衰有復榮我發寧再鬒微官𨿽置散束帶終自憫漸退用媍言千載付一哂【白樂天詩曰猶被妻兒教漸退莫求致仕且分司】

冬夜

百錢買菅席錦茵亦何加疋布縫麄裘安用狐腋奢昨者南山僧松肪寄一車可以照讀書堅坐待朝霞顧影爲發笑山童雙髻丫一掬琴髙魚聊用薦夜茶

村東

村西行藥到村東沙路溪流曲折通莫問梅花開早晚杖藜到處卽春風

小園

新作小溪園牽藤迮縛門釣船橫北渚樵路接東村靜坐依林樾慵眠傍竹根還家日已夕棲雀閙黃昏

書適

老翁垂七十其實似童兒山果啼呼覓鄕儺喜笑隨羣嬉累瓦墖獨立照盆池更挾殘書讀渾如上學時

又

家食身無役耆年力未衰寓歡那待酒隨意或成詩窮達元非我寃親竟是誰惟嗟見事晚枉卻鬢邊絲

狂夫

狂夫與世本難諧醉傲王侯亦壯哉奕奕方収巖際電酣酣已起枕間雷回天力在人終嘆入月星來敵自摧千載鬼雄皆國士直令窮死未須哀

白髮

白髮今年一倍增閉門養此老無能牛羊被野霜天晚禾稼連云嵗事登未午舂炊余脫粟乍寒包裹有麄繒自憐未廢詩書業父子蓬窗共一燈

檢舊詩偶見在蜀日江瀆池醉歸之篇悵然有感

江瀆池頭爛醉歸靑旗日晚插城扉正馳玉勒衝紅雨又挾金丸伺翠衣老境漸侵歡意盡舊遊欲說故人稀憑髙三嘆君知否倦鷁無風亦退飛

十一月四日風雨大作

風捲江湖雨闇村四山聲作海濤翻溪柴火輭蠻氊暖我與貍奴不出門

又

僵臥孤村不自哀尙思爲國戍輪臺夜防臥聴風吹雨鐵馬冰河入夢來

冬日觀漁獵者

人間漁獵各相從南陌東阡處處逢繡羽觸機余耿介錦鱗出网尙噞喁傍觀扶杖常移日就買還家足禦冬更待風霜都過盡卻從春野看春農

雨晴

山川炳煥似辟國風雨退収如解嚴老子眞成無一事抱孫負日坐茆檐

病起

少年射虎南山下惡馬彊弓看似無老病卽今那可說出門十步要人扶

奉祠

明窗松日供琴薦小鼎山泉煮藥苗乞得奉祠還自愧猶將名姓到中朝

假寐見海山異甚作小詩記之

海如黛色深浪作雪防濺數峯黃金山巉絕出水面此非想與因了了目中見何時眞往遊浮世付掣電

松下縱筆

自掃松陰寄醉眠龍吟虎嘯滿霜天卻思初到人間世似是唐堯丙子年

又

老不能閒莫笑予五千言豈世間書靑松折取當麈尾爲子試談天地初

又

種玉餐芝術不傳金丹下手更茫然陶公妙訣吾曽受但聽松風自得仙

又

髯龍夭矯欲飛去百尺蒼藤羅絡之應笑此翁才不進故將老气起吾詩

拜勅口號

黃紙如鴉字今朝下九天身居鏡湖曲銜帶武夷仙日絕絲毫事年請百萬錢【祠俸錢粟絮帛嵗計千緡有畸】恭惟優老政千古照靑編

又

扶病中庭拜君恩抵海深頓增新祿格暫拂舊朝簪心欲先營酒兒言且贖琴人生奉祠貴喜色動山林【僕以官視大卿監俸給皆增於昔尢爲忝竊也】

閒居

土鐺茶七椀瓦甑稷三升兀兀能言石騰騰有發僧淨巾裁白防拄杖采紅藤尙喜冬來健逢山得徧登十一月十八日蒙恩再領衝佑鄰里來賀謝以長句

緑章封事徹虛皇黃紙除書降野堂海上春常探先到壺中日已不勝長冰衘再署仙班貴鶴料重支玉粒香便掛朝冠亦良易金銅茶籠本相忘【往時嘗使閩者例餽茶三年今不講已久余蓋未嘗霑及也】

題老學庵壁

此生生計愈蕭然架竹苫茆只數椽萬卷古今消永日一窗昏曉送流年太平民樂無愁嘆衰老形枯少睡眠喚得南村跛童子煎茶掃地亦隨緣

冬晴日得閒遊偶作

不用淸歌素與蠻閒愁已自解連環閏年春近梅差早澤國風和雪尙慳詩思長橋蹇驢上棊聲流水古松間牋天有事君知否正乞柴荊到死閒

示元禮

燕居侍立出扶行見汝成童我眼明但使鄕閭稱善士布衣未必媿公卿

書巢冬夜待旦

掃葉擁堦寒犬行編茆防柵老雞鳴風霜漸逼嵗時晚形影相依燈火明史策千年媿豪傑闗河萬里愴功名固應死抱無窮恨老病何由更請纓

醉後莊門望西南諸山

身是咸陽舊酒徒龍鐘猶復泥村酤百年略似夢長短一醉且隨家有無登覽未應慚腳力功名正爾嘆頭顱夕陽又憑防幹立誰畫三山岸幘圖

著書

平生著書汗馬牛一事不施今白頭河洛未淸非我責山林髙臥復何求愚公可笑金堆屋老子惟須糟築邱華表無人識歸鶴煙波底處有馴鷗

探梅

我遊東村衝暮煙斷橋流水鳴濺濺欲尋梅花作一笑數枝忽到拄杖邊髙標元合著山澤絕艷豈復施丹鉛定知曽授餐玉法不爾恐是淩波仙錦江賦詩忽萬里蓬山把酒今三年相逢風味宛如昨人生何者非前緣頗思取醉極淸賞杖頭幸有百許錢但判插破烏紗帽莫記吹落黃金船

嵗暮風雨

驕風起海澨浩蕩東北來鐵騎掠陣過秋濤觸山回老夫北窗下坐守寒鑪灰處世困憂患萬事學低摧便欲滅燈睡門閉不敢開並海固多風汝孱良可哀念昔少年日從戎何壯哉獨騎洮河馬涉渭夜衘枚

又

一冬少雨雪人意常昏昏夜半有奇事雨聲捲江村陸子眞老農破屋依頽垣扶持衰病身収召譴逐魂手烹墻陰薺美若乳下豚聽雨取一醉不厭村酒渾眼燈生暈衣獘虱可捫父子幸相守萬事何足論

自夏秋匱甚慨然有感

萬卷縱橫眼欲枯老猶閉戶誦唐虞故人誰復訪生死鄰父幸能通有無雲子翻匙新稻飯天吳坼繡舊衣襦時平得掩松根骨也勝王孫泣路隅

題四仙像

反敵鯨鯢世共讎漢公勲業過伊周市門灑淚塵埃裏誰與朝廷植委裘【梅福】

又

世上年光東逝波咸陽銅狄幾摩挲神仙不死成何事只向秋風感慨多【薊子訓】

又

曽看四嶽薦虞鰥閱嵗三千一瞬間歸臥靑山孤絕處白驢常伴白雲閒【張果】

又

蓮花峯下張超谷此老何曽有死生聞道淸風明月夜至今鼻息亂松聲【陣摶】

自責

窮途敢恃舌猶存小築城西十里村未掛衣冠慙士節免輸薪粲荷君恩文章跌宕忘繩墨學問荒唐失本原仕宦一生成底事子孫世世記吾言

自解

四十頭顱已可知殘年至此復何爲著書不直一杯水看鏡空添千縷絲達宦獨驕儒作戲後生速化吏爲師有冠當掛無餘說但恨衰翁見事遲

午睡起消搖園中因登山麓薄暮乃歸

老病攻百骸徽纆困束縛頽然一孰睡如獲萬金藥窗明竹影亂林暖鳥聲樂灰深香欲上火活湯正作亳甌羞茗荈銅洗供盥濯整巾出庭戶曳杖歷巖壑遙岑見木杪細水齧籬腳踟躇遂忘歸淸嘯送日落

羣兒

野行遇羣兒呼笑運甓忙共爲小浮圖嶙峋當道旁蜆殻以注燈椀足以焚香須臾一哄散無益亦何傷古來富貴人峩冠登廟堂謀謨一悖謬縣宇失太康坐令安業民血喋而屍僵傳呼一朝寵遺患日月長均爲兒戲爾禍機孰深藏我作羣兒詩特用砭世盲

久疾灼艾小愈晚出門外

老境侵淩病滿軀火攻下防得枝梧沽來村酒初判醉叱去山童不遣扶霜重木凋鴉可數溪淸魚見鸛相呼興防卻掩齋扉臥閒看靑燈照藥鑪

夙興弄筆偶書

憂患燻心少睡眠雞號窗白一欣然道旁嵗晚貂裘獘燈下書成鐵硯穿杜老慣聽兒索飯鄭公何啻客無氈春風不解嫌貧病尙擬花前醉放顚

縱筆

山合水將窮眞宜著放翁醉嫌天地迮老覺嵗時公偃蹇松逃世翩仙鶴駕風舊交零落盡一笑與誰同

冬晴閒步東村由故塘還捨作

故園三徑可婆娑遇興遵塗負杖歌霜重天寒山色淡艸枯野曠獵徒多解刀尙可謀黃犢揮帖無由致白鵞自計長閒何所恨一生心事在煙波

又

紅藤拄杖獨相羊路繞東村小嶺傍水落枯萍黏蟹椵【鄕人植竹以取蟹謂之蟹椴】雲間寒日上魚梁洛陽二頃言良是光範三書計本狂歷盡危機識天意要令閒健返耕桑

十二月八日步至西村

臘月風和意已春時因散策過吾鄰艸煙漠漠柴門裏牛迹重重野水濱多病所須惟藥物差科未動是閒人今朝佛粥更相餽更覺江村節物新

夜聞湖中漁歌

夢回一燈翳復明臥聞湖上漁歌聲嗚嗚乍低忽更起嫋嫋欲斷還微縈初隨缺月墮煙浦已和殘角吹江城悲傷似擊漸離築忠憤如撫桓伊箏放臣萬里憂國淚戍客白首懷鄕情峽猿失侶方獨宿沙雁垂翅猶遐徵巴巫竹枝短亭晚瀟湘欸乃孤舟橫世間此恨故相似使我百感何由平

忽得京書有感

白髮蒼顏七十翁朽株枯木略相同如山儲藥難醫拙齊鬥堆金不換窮昨夢已拋空刼外殘年全付醉眠中故人苦未知心事一紙空煩寄斷鴻

晚步門外書觸目

數椽茆屋鏡湖旁喬木蒼煙一徑長酒賤過門多醉叟天寒棲畝有餘糧歌呼艸市知人樂簫鼓叢祠喜嵗穰只道老來詩思盡未妨擊壤頌時康

親舊書來多問近況以詩答之

耐辱推頽百不能居然老病住庵僧流年速似一彈指更事多於三折肱庭樹影中聞夜汲鄰機聲裏對寒燈沈詩任筆俱忘盡酒戶新來卻少增

開書篋見韓無咎書有感

老覺人間萬事非幽棲幸已脫塵鞿殘年得飽不啻足舊友半空誰與歸開眼不妨成一夢翦翎何至羨羣飛龍圖老子今安在把卷燈前淚滿衣

夜大雪歌

朔風吹雪飛萬里三更蔌蔌鳴窗紙初疑天女下散花復恐麻姑行擲米異哉凍硯已生冰信矣重衾如潑水山中臥澗松竹折庭前蔽地烏鳶死昨日之燠殊昏昏桃李欲坼春滿園陰陽錯謬世或有物窮則變古所言𨿽云明年幸一麥凍餒溝壑知誰存嗚呼今夕之雪未足論所憂明日嵼髙塞門

寄宇文成州

成州太守比何如夢裏依然把臂初復起卿當用卿法長閒吾實愛吾廬五湖風雨孤舟夜萬里闗山一紙書正使兩翁長隔濶子孫他日莫相疎

示子聿

我鉆故紙似癡蠅汝復孳孳不少懲父子更兼師友分夜深常共短檠燈

雪

平郊漫漫覺天低況復寒云結慘淒老子方驚飛蛺蝶羣兒已說聚狻猊中宵鳶墮頻摧木徹旦雞瘖重壓棲只待新晴梅塢去靑鞵未怯踏春泥

夜坐

耿耿殘燈夜未央負墻閒對篆盤香風號東北河冰合月落西南竹影長孤鵲欲棲頻繞樹寒無息穏搘牀頽然坐睡那知曉推戶朝曦已滿廊

春雨

午夜聽春雨發生端及期世憂殊未艾天意固難知士節承平日人材南渡時後生聞見狹撫枕嘆吾衰夢與數客劇飲或請賦詩予已大醉縱筆書一絕覺而錄之

髙談雄辯憑陵酒豪竹哀絲蹴蹋春占斷名園排日醉不教虛作太平人

世事

世事說來猶可厭宦情夢裏亦應無山林已結三生願朝市誰非九折途醉舞杯盤無借在狂吟風月不枝梧何人今擅丹靑藝爲畫蘇門長嘯圖

二子

兩楹夢後少眞儒毀譽徒勞豈識渠孟子無功如管仲揚雄有賦似相如敬王事業知誰繼準易工夫故不疎孤學背時空絕嘆白頭窮巷抱遺書

謝郭希呂送石洞酒

從事今朝眞到齊春和盎盎卻秋淒色如夷甫玉麈尾價敵茂陵金褭蹏瑞露頗疑名太過槖泉猶恨韻差低山園雪後梅花動一榼常須手自攜【瑞露桂杯酒得名甚盛槖泉岐下酒自昔名冠闗中而失之太勁】

飲酒

六十四民安在哉千八百國俱煙埃世人一漚寄巨海對酒不醉吁可哀平生淸狂今白首芒屨布裘稱野叟晨興窗幾网蛛絲石洞書來餉名酒看月直到月無時尋花直到花片飛醉中往往花壓帽鄰里聚看湖邊歸先生兩耳不須洗利名不到先生耳狂歌起舞君勿嘲靑山白雲終醉死

無題

金鞭朱彈憶春遊萬里橋東罨畫樓夢倩曉風吹不去書憑春雁寄無由鏡中顏鬢今如此幙下朋儔好在不篋有吳牋三萬个擬將細字寫新愁

雨雪兼旬有賦

冬溫思雨雪稍久已復厭祁寒人怨咨千載語猶驗人心自無常天命本不僭積陰勢已極浮雲防當斂山花紅酣酣溪水緑灩灩短篷倘可具與子東入剡

北窗睡起

違物離人不計年萬金難買北窗眠髙懷元在羲皇上大事已明空刼前樵路細盤云外嶺釣筒倒挿水中天此時消息君知否千載巢由未足賢

立春

紹煕又見四番春春日春盤節物新獨酌三杯愁對影例添一嵗老催人菊芽冒土如爭出栁色搖村已漸勻身是蘭亭山下客未容逸少擅淸眞

曉枕

殘漏咚咚急明星磊磊髙一從安枕臥無復攬衣勞熨斗生晨火燻籠覆緼袍一杯山藥酒紅日滿亭臯

落梅

雪虐風饕愈凜然花中气節最髙堅過時自合飄零去恥向東君更乞憐

又

醉折殘梅一兩枝不妨桃李自逢時向來冰雪嚴凝地力斡春回竟是誰

閒居無客所與度日筆硯紙墨而已戲作長句

水復山重客到稀文房四士獨相依黃金那得與齊價白首自應同告歸韞玉面凹觀墨聚浣花理膩覺豪飛【韞玉淄硯名浣花蜀牋名】興防卻欲燒香睡閒聽松聲晝掩扉

壬子除夕

前村後村燎火明東家西家爆竹聲老逢新正幸彊健卻視䢐嵗何崢嶸兒時祝身願事主談笑可使中原淸豈知一出踐憂患斂縮豈復希功名雪霜滿鬢覺死近節物到眼空嘆驚蠶官社公正暖熱春盤儺鼓爭施行蓬門車馬所不至山僧野叟相逢迎嗚呼吾曹見事晚古俗實在蚩蚩氓茆檐一笑語兒子明當滿奉屠蘇觥

癸丑正月二日

朱顏不老畫中人綠酒追歡夢裏身堪笑三山衰病叟閉門寂寂過新春

又

菊叢抽緑滿枯荄繞捨梅花已徧開須信今春春事早江鄕開嵗有犇雷

避世行

君渴未嘗飲鴆羽君饑未嘗食烏喙惟其知之審取捨不待議有眼看靑天對客實少味有口啖松柏火食太多事作官蓄妻孥陷穽安所避刀鋸與鼎鑊孰匪君自致欲求人迹不到處忘形麋鹿與俱逝杳杳白雲靑嶂間千嵗巢居常避世

稽山農【余作避世行以爲不可常也復作此篇】

華胥氏之國可以卜吾居無懷氏之民可以爲吾友眼如巖電不看人腹似鴟夷惟貯酒周公禮樂寂不傳司馬兵法亡亦久賴有神農之學存至今扶犂近可師野叟粗繒大布以禦冬黃粱黒黍身自舂園畦剪韭勝肉美社甕撥醅如粥醲安得天下常年丰老死不見傳邊烽利名畫斷莫掛口子孫世作稽山農

牧牛兒

南村牧牛兒赤腳踏牛立衣穿江風冷笠敗山雨急長陂望若逺隘巷忽相及兒歸牛入欄煙火茒檐濕

讀書未終捲而睡有感

暮年緣一嬾百事俱棄置今遂嬾到書把卷輒坐睡其餘嬾則已感此獨歔欷念昔少壯時日夜痛磨礪誓言死爲期身在敢暴棄寜知未死前殆欲負此志顏回稱好學揚雄乃識字勉哉慕前修自畫聖所諱

早春新晴

栁弄春柔拂小潭山橫霽色捲浮嵐飛揚旛腳擲東北零落梅花餘二三村店疎燈新賣酒神祠疊鼓正祈蠶幽人睡起東園去芹茁萱芽又滿籃

枕上聞禽聲

屏掩輕寒酒半消防香殘夢兩無憀開年春意遽如許破曉一聲婆餅焦

感舊

憶從南鄭入成都气俗豪華海內無故苑燕開車載酒名姬舞罷鬥量珠浣花江路靑螭舫槎栁毬場白雪駒回首壯遊眞昨夢一竿風月老南湖【鏡湖一名南湖】

夜雨

澤國寒多雨畸人夜少眠不緣酲作病只合醉終年庭艸已爭茁園梅空自憐重云不難抉無劍倚靑天

又

寒雨連三夕幽居只數椽家貧輕過節身老怯增年日月悲歌裏闗山淚眼邊梅花自開落嘆息爲誰妍

又

人日春猶淺雞晨夜向防殘缸燈暈小單枕雨聲寒難補皇天漏空思后土幹山家尊酒薄懷抱若爲寛

初晴野步

入市路三義緣山港半斜疎簾帶殘雪幽竇瀉湍沙好鳥晴相語芳蘭防欲芽病餘無腳力隨處憩人家

明日復雨排悶

湖上孤村冷欲冰更堪衰與病相乘夢回防滴簾間雨心折靑熒帳外燈𨿽有數椽常似客僅存一肉未成僧披衣偶取南華讀打破愁城喜不勝

又

此老在家如出家蒲團趺坐讀南華濕云不散雁呼伴幽室無聲燈墜花心法先當破巢窟世緣最忌養萌芽行年七十方知悔萬事無涯生有涯

小室

小室僅容膝焚香觀昨非出門寜有礙知我正須希霜橘爭棊樂仙壺賣藥歸平生釣竿手不解叩黃扉

浮世

浮世如流水滔滔日夜東百年均夢寐萬古一虛空靑鳥來云外銅駝臥棘中相逢惟痛飲令我憶無功

紅梅

薴蘿山下越谿女戲作長安時世妝白白朱朱𨿽小異斷知不是百花香

又

雪裏溪頭已占春小園又試晚妝新放翁老去風情在惱得梅花醉似人

湖上

今朝雨初晴湖上好天色落梅紛可借桑栁亦已拆老夫病良已並水散輕策冉冉春物新忽忽衰髮白四方豈不樂嬾惰畏逺客惟當勤買酒東城復南陌

晴甫一日復大風雨連日不止遣懷

書劍當年隘九州白頭歸臥一窗幽染成艸色春猶淺老盡梅花雨未休得句已無前軰賞開編時與古人遊山房小甕今朝熟不恨尊前自獻酬

癸丑上元三夕皆大雨雪

雨雪連三日孤城冷欲冰泥深惟響屐風惡更吹燈空惱追歡客何闗在定僧一杯嘗豉候寒影對崚嶒

寓嘆

人生各自有窮通世事寧論拙與工裹馬革心空許國不手藥卻成功早朝玉勒千門雪夜坐蓬窗萬壑風借得奇書且勤讀小兒能續地鑪紅【子坦以新昌木炭二百斤來】

幽興

雨後梅花無復在老來酒盞頓成疎身如海燕不逢社家似牛僅有廬短髮垂肩嬾中散深居謝客病相如從今何以消長日剰種芭蕉學艸書

緗梅

疎影橫斜事已非小園日暮鎖芳菲素綃應怯東風思故著重重淺色衣

又

香似海沈黃似酒不禁風雪最遲開放翁欲作梅花譜蠟屐搘笻日日來

又

紅梅眼看風吹盡更有緗梅亦已無天與色香天自愛不教一防上蜂須

劍南詩稾卷二十六

欽定四庫全書

劍南詩稾卷二十七

宋陸遊撰

僧廬

僧廬土木塗金碧四出徴求如羽檄富商豪吏多厚積宜其棄金如瓦礫貧民妻子半菽食一饑轉作溝中瘠賦斂鞭笞縣庭赤持以與僧亦不惜古者養民如養兒勸相農事憂其饑露臺百金止不爲尙媿七月周公詩流俗紛紛豈知此熟視創殘謂當爾傑屋大像無時止安得疲民免饑死

春日

節節足足雀噪檐朱朱白白花窺簾坐旁設酒隨時飲牀上堆書信手拈寓世無求猶役役杜門不病亦厭厭春濃日永有佳處睡味著人如蜜甜

春遊

鏡湖春遊甲吳越鸎花如海城南陌十里笙歌聲不絕不待淸明寒食節靑絲玉瓶挈新釀細栁穿魚初出浪花外金羈絡雪駒橋邊翠幙圍螭舫怕雨愁陰人未知時時微雨卻相宜養花天色君須記正在輕雲嫩靄時

懷昔

昔遇髙皇帝華纓接俊遊年光一彈指世事防浮漚故國但靑嶂羇臣今白頭平生笑李廣癡絕望封侯

記夢

夢不出心境曠然成逺遊花殘杜城醉木落華山秋戰血磨長劍塵痕洗故裘那知覺來處身臥五湖舟

春陰

老境三年病新春十日陰孤舟鏡湖客萬里玉關心出岫云多態呼風鳥獨吟讀書惟恐盡傾酒卻愁深

睡起行至門外有賦

窗黒停書課屏深養病眸雨聲工破睡酒力不禁愁兀兀披衣起昏昏曳杖遊柴荊晚未閉隔水數歸牛

早春

舊學樊遲稼新通汜勝書不成籌國論且復愛吾廬

又

具牛將犢行野雉挾雌鳴農事不可緩閒人亦勸耕

又

近陂牛湩白逺浦鴨頭靑一櫂悠然去東風吹酒醒

又

西村一抹煙栁弱小桃妍要識春風處先生拄杖前

醉吟

少日沈迷汗簡靑如今毀譽兩冥冥書生弄筆如何信只合花前醉不醒

又

驅使難凴赤丁子傳呼底用蒼頭兒世間如夢身如寄春去花空欲泥誰

又

牽經引禮人誰聴是古非今世共憎何似對花傾綠酒自歌一曲醉騰騰

贈劉攺之秀才

君居古荊州醉膽天宇小尙不拜龎公況肯依劉表胸中九淵蛟龍蟠筆底六月冰雹寒有時大叫脫烏幘不怕酒杯如海寛放翁七十病欲死相逢尙能刮眼看李廣不生楚漢間封侯萬戶宜其難

蓬門

莫笑蓬門雀可羅老農正要養天和穿林裊裊孫登嘯叩角嗚嗚戚歌睡美到明三展轉飯甘捧腹一摩挲牀頭更聴糟牀注造物私吾亦已多

龍鐘

龍鐘一老寄荒村鼎食山棲久已分平日气吞云夢澤莫年緣在武夷君搶楡敢羨垂天翼倚市從嗤刺繡文幸有筆牀茶竈在孤舟更入剡溪云

送佛照光老赴徑山

大覺住育王抝折拄杖彊到底佛照住育王挑得鉢囊隨詔起從來宗門話只要句不死說同說異庵外人若是吾宗寜有此日日風雨今日晴萬里春光入帝城傳宣江上走中使開堂座下羅公卿禦香靄靄云共布法音浩浩潮收聲報恩一句作麼道常遣山林見太平

春社有感

顦顇前朝白髮郎祠庭賦祿玷恩光寸心未與年俱老萬事惟憑酒暫忘穿仗兩曾觀揖遜扶犂獨幸返耕桑耆年凋落還堪嘆社飲推排冠一鄕【三山百家之聚年莫余先者】

春社

桑眼初開麥正靑勃姑聲裏雨冥冥今朝有喜君知否到處人家醉不醒

又

社肉如林社酒濃鄕鄰羅拜祝年丰太平气象吾能說盡在咚咚社鼔中

又

柴門西畔枕陂塘社雨新添一尺彊臺省諸公方衮衮故應分喜到耕桑

又

太平處處是優場社日兒童喜欲狂且看參軍喚蒼鶻京都新禁舞齋郎

村夜

寂寂山村夜悠然醉倚門月昏天有暈風軟水無痕迹爲遭讒逺身由不仕尊敢嗟車馬絕同社自雞豚

山園遣興

輸逋告糴走比鄰卹患分災累故人安得此身無一事林中數筍過殘春

次韻陳機宜見贈

邂逅今年得若人翛然不染庾公塵思幽屈子歌山鬼語妙陳王賦洛神初接笑談忘老憊熟觀風度愛淸眞花時飛盡頻行樂莫學衰翁睡過春

野意

隄長逾十里村小只三家山客弛樵擔溪翁鳴釣車花深迷蝶夢雨急散蜂衙衰疾新年減靑鞵上若耶

戒殺

物生天地間同此一太虛林林各自植但坐形骸拘日夜相殘殺曾不置斯須皮毛備裘褐膏血資甘腴雞鶩羊彘輩尙食稗與芻飛潛何與汝禍乃及禽魚豺虎之害人亦爲饑所驅汝顧不自省何暇議彼歟又於人類中各私六尺軀方其忿怒時流血視若無我欲反其源黙觀受气初梃刄之所加慘若在我膚朝飯一鬴豆莫飯一杯蔬捫腹檐下陶然歡有餘

余年四十六入峽忽復二十三年感懷賦長句

當年弔古巴東峽雪灑扁舟見早梅宋玉宅邊新酒美巫山廟下莫猿哀樵柯爛盡棊方劇客甑炊成夢未回已把癡頑敵憂患不勞團扇念寒灰【劉夢得團扇歌曰當時初入君懷袖豈念寒鑪有死灰】

山行

七十衰翁短鬢斑藥瓢藤杖伴淸閒平生惡路羊腸阪晚嵗羸軀飯顆山一寸塔余靑靄外數聲鐘下翠微間往來處處皆奇絕莫道先生興盡還

雨中排悶

一春苦沈陰未省見桃李已逢暗寒食更值雨甲子重云失南山寸步困泥滓籜龍已一飽差可喜杜敬叔寓僧舎開軒松下以虛瀨名之來求詩

君不見洛陽八節灘未至一捨聞驚湍生綃六幅誰所畫入眼能令三伏寒又不見桐廬七里瀨濺雪跳珠舞澎湃羊裘老子去千年絕世孤風凜如在杜陵之孫今勝流飄然不必事逺遊結茒古寺聴松吹坐擅洛水桐江秋放翁百念倶已矣獨有好奇心未死約君少待秋月明抱琴來宿寫灘聲

贈徑山銛書記

徑山老將無勍敵百萬魔軍俱掃迹座下何人策雋功籌略縱橫銛記室銛公聲名滿吳防惟有放翁最先識奕奕揮毫王粲詩翩翩插羽陳琳檄風雷東海起伏龍繅借圜丘薦蒼璧徑山入門第一義萬口嘩言眞稱職我謂銛公豈止此徑山鉢袋渠能得一枝白拂倘付之防見靑天飛霹靂

五月一日作

處處稻分秧家家麥上場敢悲身老大獨幸嵗丰穰酪美朱櫻熟菇靑角黍香翛然一竹幾飽受北窗涼春夏之交衰病相仍過芒種始健戲作

藥裹關心百不知可憐筆硯鎖蛛絲倒壺猶有莫春酒開卷遂無初夏詩戶外逢人驚隔濶燈前顧影嘆支離癡頑未伏常愁臥鼔缶長謡樂聖時

自嗟

靑蔬半畆老生涯霜蕭蕭只自嗟勛業蹉跎空許國文詞淺俗不名家殘骸皆作麒麟楦舊友仍非處士牙收得平生釣竿手長安西日更須遮

枕上述夢【五月十二日雞鳴時作】

江湖送老一漁舟淸夢猶成塞上游生馬駒馳鐵蹏踠古鐃歌奏錦衣褠玉關雪急傳烽火靑海雲開見戍樓白首不侯非所恨咿嚶牀簀死堪羞

雨中排悶

潤入盆山綠葉稠倦攤書帙小窗幽浮雲不捲時時雨薄酒無功日日愁積潦漲來妨躡屐好山遮盡罷登樓靑秧揺蕩湖堤決一飽前知未易謀

小軒夏夜涼甚偶得長句呈杜叔髙秀才

遙夜簾櫳已借秋闌干星斗掛檐頭鵲翻淸影移枝宿螢弄孤光拂簟流榻上琴書紛枕籍髮根風露冷颼飅故人莫笑幽居陋此夕眞從造物遊

憶昔

憶昔西徵日飛騰尙少年軍書插鳥羽戍壘狼煙渭水秋風夜岐山曉雪天金鞿馳叱撥繡袂舞嬋娟但恨功名晚寜知老病纒虎頭空有相麟閣竟無緣壯士埋巴峽【獨孤策】孤身臥海壖安西九千里孫武十三篇裘嘆蘇秦鞭憂祖逖先何時聞詔下遣將入幽燕

夏日晚興

髙掛虛窗對綠池鳥啼聲歇栁陰移含風珍簟閒眠處疊雪輕衫新浴時泉冷甘開碧玉手香素藕罥【一作雪】長絲夕陽四面漁歌起又赴鄰翁把釣期

老翁

老翁垂七十不復嘆頭顱浩蕩新漁艇凋零舊酒徒嚴徐元衮衮管葛亦區區獨有欣然處登山未用扶

困甚戲書

官如枝頭漧不受雨露恩身如水上浮泛泛寜有根刈以苫屋縛柴以爲門故人分祿米鄰父餉魚飱前門吏徴租後門質襦禈不敢謀嵗月且復支朝昏雨餘幽花拆亦可侑淸尊吾生信已乎終老此山村

嵗晚

日月忽其逝吾生猶防何不從屠狗醉卽和飯牛歌斧鉞稽天討金繒約敵和無情恨荊棘嵗晚暗銅駝

戲詠山陰風物

萬里秦吳稅駕遲還鄕已嘆成絲城邊緑樹山陰道水際朱扉夏禹祠項裏楊梅鹽可徹【太白梁園吟玉盤楊梅爲君設吳鹽如花皎白雪不知楊梅酸者乃薦以鹽佳品未嘗用也】湘湖蒓菜防偏宜【蒓菜最宜鹽防所謂未下鹽防者言下鹽防則非羊酪可敵蓋威言蒓羮之美爾】圖經艸艸常堪恨好事他年采此詩

老健

才智不足狂有餘此身老健更誰如齒牢尙可決幹肉目了未妨觀細書不怪模稜嗤了了但驚紾臂勸徐徐曉看壠初牽蔓一笑呼兒勿廢鉏

六月晦日作

長夏忽云過䢐年行且休川原方渴雨艸木已驚秋露蔓晨猶風蟬莫更遒明窓對淸鏡世事判悠悠

喜雨

雷車隆隆南山陽電光煜煜北斗傍急雨橫斜生土香艸木蘇醒起僕僵芭蕉抽心鳯尾長薜茘引蔓龍鱗蒼葛防竹簟夜更涼超然眞欲無羲皇常年七月蚊殷廊今夕肅肅疑飛霜水車罷踏戽斗藏家家買酒歌時康

門外納涼

云障落日早得數刻涼寒泉灑門前浴罷倚胡牀蟬聲晚逾壯藕花凋更香嘯詠忽已久野色來蒼蒼新月淡無輝大星森有芒水鳥亦歸宿飛鳴掠橫塘人生各有時何至終身忙撫髀三太息墜露濕衣裳

贈蘇趙叟兄弟

君家眞徳門才傑生衮衮托契則甚深所恨相識晚擕文數過我每讀必三反譬如天廐駒眞是渥窪產閉門萬卷讀更要極源本才難聖所嘆期子敢不逺

癸丑七夕

風露中庭十丈寛天河仰視白漫漫難尋仙客乘槎路且伴吾兒乞巧盤秋早時聞桐葉墜夜涼已怯紵衣單民無餘力年多惡退士私憂實萬端

共語

喬嶽成塵巨海枯欲求共語一人無黃金已作飛煙去癡漢終身守藥鑪

書嘆

少年志欲掃邊塵至老寜知不少伸覽鏡已悲身潦倒橫戈空覺膽輪囷生無鮑叔能知已死有要離與卜鄰西望不須揩病眼長安冠劍防番新

秋曉倚闌

云罅纖纖玉一鉤小庭風露更淸柔老來朋舊凋零盡獨倚防幹特地愁

癸丑七月二十七夜夢遊華嶽廟

驛樹秋風急闗城莫角悲平生忠憤意來拜華山祠

又

牲碑別正朔祠祝敵衣冠神亦豈堪此出門山雨寒僕頃在徵西大幕登髙望關輔樂之毎冀王師拓定得卜居焉暇日記此意以示子孫

八月殘暑退秋聲滿庭樹豈無四方誌衰病迫霜露南北防當一老我悲不遇子孫勉西遷俗厚吾所慕約已収孤嫠教子立門戶黍稌暗阡陌鶉雉足匕箸永爲河渭民勿憚闗山路

讀陶詩

我詩慕淵明恨不造其微退歸亦已晚飲酒或庶防雨餘鉏壠月下坐釣磯千載無斯人吾將誰與歸

秋夜感舊十二韻

冷螢綴蓬根忽復照髙樹年光逝不畱百感集遲莫往者秦蜀間慷慨事徵戍猿啼鬼迷店馬噤飛石鋪【鬼迷店在大散關下飛石鋪在小益道中常有崩石】危嶺髙入云朽棧劣容步天近星宿大江惡蛟鼉怒意气頗自奇性命那復顧最懷淸渭上衝雪夜掠渡封侯細事爾所冀垂竹素兜鍪竟何成豈獨儒冠誤當時妄校尉旗纛今照路浩歌遂成章聊慰老不遇

幽居

海澨結茒新退藏常畏人已侵垂老境尙愛不貲身丹竈長生藥巢居上古民秋來有奇事鷗鷺日相親

醉題

勿笑山翁病滿軀胸中俠气未全無雙瞳遇醉猶如電五木隨呼盡作盧代北軍人富羊馬江南奇士出菇蘆何由親奉平戎詔蹴踏關中建帝都

雨涼小飲戲作

孤村小院雨輸涼團扇流塵簟避牀蛩思感秋吟壊壁螢光乘暗繞髙梁巾箱字細成褫嬾醁杯深斷送狂坐睡覺來人已散簾櫳時度玉簮香【玉簮花名】

題齋壁

迹是滄浪客家居防防村秋菇芼羮滑社酒帶醅渾勛業知難遂文章不更論惟餘此身在分付與乾坤癸丑重九登山亭追懷頃在興元常以是日獵中梁山下樂甚慨然賦詩予於是生六十有九年矣

生年六十九重陽轍徧秦吳歲月長南鄭從戎嗟尙壯中梁縱獵最難忘離披雉拂雕鞍墮防防狐穿古冢藏夢斷酒醒今萬里亦逢佳節正悲傷

秋興

秋風又滿防稽城有客飄然萬事輕久向林間得佳趣不知身外有浮名葡萄雨足初全紫烏桕霜前已半頳欲把一杯終覺嬾老來懷抱爲誰傾

雨夜排悶

羸病愁燈影羇懷怯雨聲新秋忽已半垂老若爲情金印兒嬉事靑編身後名何如破窗下袖手送餘生

又

村巷時時雨江城夜夜砧沈憂羇客夢孤憤逺臣心身病常須藥囊空未贖琴明朝鏡中發飽受雪霜侵

秋日出遊戲作

篛帽簑衣自道宜不論晴雨著無時半醒半醉人爭看是聖是凡誰得知

又

薄雲韜日未成雨野水齧沙爭赴溪書冊嬾看聊作伴酒壺不飲亦常擕

雨中夕食戲作

髙秋滴階雨作泥黃昏爭林雀欲棲臨窓一飯頗簡快半升脫粟澆黃虀

又

粗飯寒菹到手空屬饜也與八珍同家人見慣渾閒事笑殺新來兩髻童

又

粳粒微紅愧食珍蕨芽初白喜嘗新摩挲便腹無憂責我是人間得計人

自警

墮發滿晨梳荒畦入晚鉏涼生團扇阨病退短笻疎聖道功殊淺塵緣習未除靑燈幸如故勉近讀殘書

寄方瞳胡先生

形槁神彌王心虛腦自凝平生一酒榼萬里兩行縢安枕存牝齋居養絳陵他年喬嶽下正晝看飛騰【古仙人飛升皆在五嶽名山故人少見者】

雨夕焚香

芭蕉葉上雨催涼蟋蟀聲中夜漸長繙十二經眞太漫與君共此一鑪香

秋雨初霽徙倚門外有作

三十餘年此結廬客來不用笑迂疎前身已預蘭亭防老眼曾窺禹穴書浮甕社醅香出屋登場秋稼穗盈車蕭蕭蓬𨿽衰矣追逐鄕鄰尙有餘

雨中作

野外偏於看雨宜映空渡水細如絲川云借潤支琴石磵水分流洗藥池未肯髙眠成老態卻緣危坐得新詩悠然更助鄰丁喜漸近收蕎下麥時

贈老雞

峩峩赤幘先羣輩喔喔長鳴蓋四郊意气𨿽雄無處用風霜從我老衡茅

又

場中啄粟樹頭棲三唱明星出尙低關路元無孟嘗客吳兒莫議防稽雞

秋晚閒步鄰曲以予近嘗臥病皆欣然迎勞

放翁病起出門行績女窺籬牧豎迎酒似粥醲知社到防如盤大喜秋成歸來早覺人情好對此彌將世事輕紅樹靑山只如昨長安拜免防公卿

雨夜

嵗晚茨劣自容齒揺將脫髮將童心遊萬里關河外身臥一窓風雨中醫不可招惟忍病書猶能讀足忘窮夜防睡覺蛩聲裏時見燈花落碎紅

醉臥道旁

爛醉今朝臥道傍鄕閭共爲防牛羊髙懷那遣羣兒覺至理眞能萬事忘喚起瘦軀猶嵬峩扶歸困睫更芒洋凍韲快嚼檐下拍手從人笑老狂

枕上聞急雨

枕上雨聲如許奇殘荷叢竹共催詩喚回二十三年夢燈火雲安驛裏時

又

酒病羇愁一洗空長歌髙枕雨聲中傳聞溪港深三尺明日扁舟處處通【港涸久不通舟檝兩日雨殊可喜也】

得趙若川書因寄

澤居路絕人不到晨起忽傳雙鯉魚儲淚一升悲世事減愁三尺看君書龍墀對筞言傷直山邑迎親計未疎老病閉門誰省錄因風時肯問何如

夢至洛中觀牡丹繁麗溢目覺而有賦

兩京初駕小羊車顦顇江湖嵗月賖老去已忘天下事夢中猶看洛陽花妖魂艶骨千年在朱彈金鞭一笑嘩寄語邊人莫癡絕祈連還汝舊風沙

閒居對食書媿

遊宦無功坐免歸誰令盤筯極甘肥錦鱗差尾魚登俎繡羽駢頭雉觸機桑落滿壺春盎盎雨前轉磑雪霏霏殘年何地酬君賜自古羇臣厭蕨薇

又

老病家居幸嵗穰味兼南北飫枯腸滿脾蜜熟餦餭美下棧羊肥餺飥香撥剌河魴初出水迷離穴兔正迎霜山僧一鉢無餘念應笑先生爲口忙

秋夜獨酌

壯志隨年減羇愁與夜長月髙寒暈淡花坼露叢香仕畏防銷骨歸判酒腐腸靑燈寫孤影相勸盡餘觴

風雲交作戲題

云腳如龍爪空中挾雨來何關風伯事欲到卻吹回

自嘲

嵗月推遷萬事非放翁可笑白頭癡此生竟出古人下有志尙如年少時僻學固應知者少長歌莫問和予誰自嘲自解君毋怪老大從人百不宜

書室

客來莫笑席塵凝靜處工夫卻少增黒蟻常繙魯壁簡瘦蛟時落越溪藤尙能豪健如霜鶻未遽衰殘學凍蠅更喜論文有兒子夜窓相對短檠燈

數日秋气已深淸坐無酒戲題長句

漸近重陽天气嘉數椽茒屋淡生涯山童擁篲掃黃葉鄰女傍籬收碧花避俗要生輪四角出門何啻路三義晚窗酒盡無多嘆試問前村好事家

五更起坐

世間醉夢過浮生誰肯披衣坐五更煜煜心光回自照緜緜踵息浩無聲古人得意捐糟粕癡子何知墮化城七十老翁須努力鄰雞才唱又窓明

谿上雜言

谿上之丘吾可以休谿中之舟吾可以遊一裘𨿽獘可度風雪虐一簞𨿽薄未有旦夕憂媿於此心鼎食其敢飽負其所學蟬冕增吾羞古人誰謂不可見黃卷猶能覩生面百谷薿薿知稷功九州茫茫開禹甸巍巍成功亦何有治亂但如翻覆手逢時皆可致唐虞比身管樂寜非苟樹桑釀酒蕃雞豚是中端有王業存一朝遇合得施設千載始知吾道尊

厭事

厭事便微疾貪眠幸早寒人𨿽笑疎嬾天實閔衰殘韋布何曾賤茒茨本自寛黃花插烏防一醉有餘歡

方池

莫笑方池小淸泉數斛寛照花紅錦爛洗硯黒蛟蟠日取供茶鼎時來擲釣竿秋風過欄角也解作防瀾

劍南詩槀卷二十七

欽定四庫全書

劍南詩稾卷二十八

宋陸遊撰

感懷

老病與世絕屏迹三家村我居一何陋舉手屋可捫客至不能迎堅坐度朝昏一窓修竹下超然傲羲軒外物自變遷內景常黙存黃流不注海浩浩朝昆崘妙道本自得至言初不煩功成出緒餘猶足康黎元

又

卜居鏡湖上一庵環翠屏竹林藏谽谺嶺路蟠靑冥鶱騰立奇石嶄絕瞻危亭車馬𨿽掃迹猿鳥與忘形我行半九州蹋盡芒鞵靑豈知雪滿鬢於玆敞云扃丹砂收箭鏃茯苓劚人形遼天渺歸鶴一瞬三千齡

又

平生喜栽花賴以娛寂寞小園財一畝粲粲萬跗萼典衣買紫桂輟食致紅藥阡眠香艸茂掩苒煙栁弱踏雨探花開障風畏花落𨿽慙童心在終勝塵事防今日疾稍間天气亦淸廓啼鳥寒不歸可以侑吾酌

又

殘年迫衰謝嬰疾歸鄕枌諸賢渡江初總角幸有聞才非楚倚相亦能讀典墳夫豈或使之後死與斯文世儒鑿戶牖道術將分孤陋守一說百氏殆可焚後來豈無人鼻堊誰揮斤巍巍貞觀治房魏出河汾

出遊

采藥今朝偶出遊溪邊小立喚漁舟未須著句悲揺落嫩日和風不似秋

又

朝行躡屩穿幽谷莫返褰裳渉亂流提起短笻成一笑毎煩上座爲分憂

讀杜詩偶成

一念寜容事物侵天魔元自是知音拾遺大欠修行力小吏相輕尙動心

秋夜卽事

鳥宿牛歸戶欲扃燈前老子影伶俜濕云不散初聞雁深竹微明尙有螢一卷舊書開蠧簡半升濁酒倒余瓶乘閒欲擬歸來作小艸斜行滿曲屏

物有可嘆者因戲作數語以識之

雞棲及我未掩扉犬𨿽逺出莫自歸司晨警夜職交舉簸糠棄粒報亦微查查雙鵲更愧汝庭樹夜宿常相依豈憐主人老寂寞防熱蓬戶不忍違養鴟甚恩健卽去養鷹𨿽久飽亦飛嗟哉物性厚薄異使我隠幾空歔欷

老懷

身見髙皇再造初名場流輩略無餘舊書科斗才存字薄業蝸牛僅有廬迂士豈堪新貴使少年自與老人疎荒園寂寂堆霜葉抱甕何妨日灌蔬

對酒

古今共有死長短無百年方其欲暝時如困得熟眠世以生時心妄度死者情疑其不忍去一笑可絕纓區區計生死不如持一觴一觴澆不平萬事俱可忘待酒忘萬事猶是役於酒醉醒不到處夭魔自奔走

東村散步有懷張漢州

扶杖村東路秋來始此回寒鴉盤陣起野菊臥枝開憂國丹心折懷人雪催房湖八千里那得足書來

晚寒自東村步歸

夕陽下平野落葉滿荒街村店賣麫人家焼豆防溪風透布褐艸露濕芒鞵骨相元如此何由與世諧

排悶

丈夫結髮志功名大事眞當以死爭我昔駐車籌筆驛孔明千載尙如生

又

曾擕一劍逺從戎秦趙關河顧盼中老去功名無復夢淩煙分付黒頭公

又

四十從軍渭水邊功名無命气猶全白頭爛醉東吳市自防長刀割彘肩

又

西塞山前吹笛聲曲終已過雒陽城君能洗盡世間念何處樓臺無月明

又

萬里風中寄斷蓬古來虛死防英雄防山力與回天勢不滿先生一笑中

又

風霜九月冷颼飅湖海飄然一布裘親見伏羲初畫卦轉頭三十萬春秋

初寒病中有感

楚水楓林霜露新白頭一叟正吟呻牛衣未起王章疾馬磨何傷許靖貧治道本來存簡冊神州誰與靜煙塵新亭對泣猶稀見況覓夷吾一輩人

放歌行

君不見汾陽富貴近古無二十四考書中書又不見慈明起自布衣中九十五日至三公人生窮達各有命拂衣徑去猶差勝介推焚死終不悔梁鴻寄食吾何病安用隨牒東復西獻防耐辱希階梯初無公論判涇渭徒使新貴矜云泥稽山一老貧無食衣破履穿面黧黑誰知快意舉世無南山之南北山北

山頭石

秋風萬木霣春雨百艸生造物初何心時至自枯榮惟有山頭石嵗月浩莫測不知四時運常帶太古色老翁一生居此山腳力欲盡猶躋攀時時撫石三太息安得此身如爾頑

有客

有客隠華山學道忘嵗月靈苗生絕壁光景中夜發劚根食之盡倐爾換金骨通籍虎豹閽日預通明謁緑章奏封事誤字坐責罰後身幸不忘去日苦飄忽白首三入朝未省及黔突方逃申公鉗已取卞和刖福微不盈眥罪眾防擢發上天豈憐之寸步使屢蹶防其利欲根還之山水窟洗心謝宿愆世事等閩粵

幽居

窮老苦畏事雅意在丘壑結茒鏡湖上卒嵗安寂寞有門常懶開壁間掛雙屩猶恨未逺人靜夜聞城角

又

來客無僮奴剝啄自叩戶主人亦蕭然茗飲不能具淸言正絕倒日莫亟散去更欲盡所懷衣薄畏霜露

又

山園手栽花日夜數花時花開亦已落一歡自無期勸君彊自娛勿作兒女悲春風染栁條不染君鬢絲

又

種菜三四畦畜豚七八个永言給賔祭且復課慵惰霜淸黃犢健土潤小雨過冬耕不可失努力勿安臥

又

放翁家山陰其貧蓋一國骨相異虎頭祠祿眞雞肋有米薪未具坐待至曛黑躬耕豈所難一飽非爾力

野興

身似孤鴻鎩羽翰悲鳴飲啄住江干酒防客思多新感病起衰顏失故丹倦枕忽聞中夜雨疎砧又報一年寒幽窓晤語無來客空倚詩情彊自寛

又

老去癡頑百不能非醒非醉日騰騰敲門惟有徴租吏好事元無送米僧舊俗不還誰復念古書𨿽在漸難憑平生意气今如此惆悵西窗半夜燈

又

殘水涓涓入野塘菊花猶放數枝黃悶思野步便晴日病怯冬溫喜薄霜湯餅鬻成新兔美膾韲搗罷綠橙香人間富貴知何得商略山林卻味長

又

水作縠紋微起伏天如卵色半陰晴偶來竹下搘頤坐卻向藤陰曳杖行西埭人喧荻船過東村燈上緯車鳴幽居應接眞無暇莫訝經年嬾入城

買油

習气年來掃未平夢回猶喜讀書聲冬裘不贖渾閒事且爲吾兒續短檠

系舟

系舟江浦待潮平嘆息無人共月明歷盡世間多少事飄然依舊老書生

又

地曠月明鋪素練霜寒河淺拂輕綃手扶萬里天壇杖夜過前村禹防橋

初冬至近村

南國霜常晚初冬葉始紅曠懷牛屋下美睡雨聲中沮水憶浮馬【西鄙軍行溪過澗皆浮而濟】嶓山思射熊何由效唐將八十下遼東

古築城曲

築城聲酸嘶漢月傍城低白骨若不掩髙與長城齊

又

長城髙際天三十萬人守一日詔書來扶蘇先授首

又

百丈築城身千步掘城壕咸陽三月火始悔此徒勞

又

嶧山訪秦碑斷裂無完筆惟有築城詞哀怨如當日

山園

山泉引漲淸池野蔓移根絡短籬藝果極知非老事接花聊復效兒嬉提壺言語開顏聽斵木衣襦緩步窺莫笑題詩還滿紙小園幽事要君知

將軍行

將軍入奏平燕筞持笏榻前親指畫天山熱海在目中下殿卽日名烜赫馳出都門雪初霽直過黃河冰未坼繡旗方掠桑幹渡羽檄已入金臺陌勇士如鷹健欲飛孱王似兔何勞搦戎服押俘獻廟社正衙第賞頒詔冊端門賜酺天下慶禦觴尙恨滄溟迮從來文吏喜相輕聊遣濡毫書竹帛

古別離

孤城窮巷秋寂寂美人停梭夜嘆息空園露濕荊棘枝荒蹊月照狐貍迹憶君去時兒在腹走如黃犢爺未識紫姑吉語元無據況憑瓦兆占歸日嫁來不省出門前魂夢何因識酒泉粉綿磨鏡不忍照女子盛時無十年

寄子虡

吾兒適淮壖送之梅市橋三年安得過思汝雙鬢凋今年當代歸秋色已蕭蕭迎汝不憚逺夢溯錢塘潮人事不可料邑民挽歸橈郡牧部使者交章聞之朝增秩復使畱此事久寂寥念汝未育子大女方垂髫小女聞學行想象扶牀嬌汝少知讀易外物莫能揺但願早舉孫不必七葉貂歸來郎罷前相從樂簞瓢

泛舟自中堰入湖

水縮沙洲出霜淸木葉丹鷺羣橫澹靄鴉陣報初寒冷落人情見衰遲世念闌惟畱一句子村舎話團圞

夜歸舟中作

意薄楊修喚小兒孤舟自笑發成絲放開癡腹無非夢拈起幽懷摠是詩霜下忽驚桐葉盡灘生更覺水聲奇餘年那恨驅黃犢除卻爲農百不宜

蓬萊閣聞大風

天風揺蕩萬松聲捲海頹山得我驚觸灩澦堆秋起柂鏖臯蘭下夜還營荷戈老气縱橫在看劍新詩欬唾成興盡卻尋湖上路醉看月墮斗枃傾

小出塞曲

全師出雁塞百戰運龍韜金絡洮州馬珠裝夏國刀度沙風破肉攻壘雪平壕明日受降處甲齊熊耳髙

冬日園中作

園荒闕掃除籬敗且枝梧久旱池萍死新霜野蔓枯寒鑪殊未議濁酒卻時酤飛動郊原興饑鷹待指呼

登山亭

新得天臺古澗藤彊扶衰疾蹋崚增登髙臨逺𨿽多感嘆老嗟卑卻未曾紙上是非難盡信人間禍福有相乘早知等是枯魚肆乞水何須望斗升

拄杖歌

道人四壁空無有一炷淸香閒袖手牀邊獨有拄杖子疾病相扶眞我友禪房按膝秋聴雨野店敲門莫賖酒畏途九折歷欲盡世上誰如君耐久老矣更踏千山云何可一日無此君歸來燈前夜欲半露柱說法君應聞

冬晴

吳中霜雪晚初冬正佳時丹楓未辭林黃菊猶殘枝鳴雁過長空纖鱗泳淸池气和未重裘臨水照須眉悠然據石坐亦復出門嬉野老荷鉏至一笑成幽期

冬夕

犬吠驚飄葉禽喧換宿枝墮空霜肅肅垂地斗離離野叟讀書罷髙城吹角悲功名渾錯料老病卻如期

又

不寐起中夕披衣增慨慷千金空市骨三沐竟刳腸世事粗能識吾生安用長布裘屋底死去亦芬芳

十月十五夜對月

離海月盈丈寒光萬里明眾星斂欲盡一鏡獨徐行重露滴松鬛髙風吹鶴聲老來殊畏冷不盡倚闌情

久疾

久疾無時已殘年莫更論流離魂未返窮困舌空存畊壠關心事祠官荷主恩但愁垂老眼不見定中原

又

殘年仍臥疾窗戶夜愔愔一日且復過久生非所欽暗塵侵藥笥微月伴衣砧萬里懷良友前盟可得尋

又

幽屏元無事沈緜自鮮歡脛長猶可截冠掛豈容彈搗藥香塵細尋書蜜炬殘晚來差覺健風月小庭寛舎北望牛頭山山有延勝寺先太傅書堂在焉六年前嘗泛小江往遊寺焚於睦冦書堂無復存矣

太傅讀書處秋風曽問途江如靑弋險山似白鹽孤【山形絕類蘷府之白鹽但差卑小耳】路盡還登嶺林開忽見湖艸堂無復識流涕想規模

十月十九日大風作寒閉戶竟日

霜風捲地起落葉擁蝸廬終日澹無事一窓寛有餘坐多知力耗食少覺心虛懶惰無新句松聲忽起予

寄天封明老

浪迹天臺一夢中距今四十五秋風勝遊回首似昨日衰病侵人成老翁聖寺參差石橋外仙蓬縹緲玉霄東因君又動靑鞵興目斷千峯翠倚空

村居

衰病污朝著恩寛得免歸粗能心自信不恨世相違艸市寒沽酒江城夜搗衣是中堪送老髙枕謝招麾

又

自笑觸藩羝人嘲失旦雞囊慳衣任短山冷屋便低宦拙讒銷骨言狂悔噬臍自今焚筆硯有手但扶犂

十月下旬暄甚戲作小詩

老怯霜風盡日眠素屏紙帳擁蠻氊爲君小試回春手便似暄妍二月天

霜天雜興

楓葉全丹槲葉黃江城殘角伴斜陽琴書自足閒中樂天地能容醉後狂老死山林初不憾夢遊河渭獨難忘谷城黃石今安在取履猶思效子房

又

萬鼔風聲吼屋邊老人裘絝旋裝綿晨梳墮髮知衰甚夜枕聞雞尙慨然身後文章空飽蠧眼前交舊半沈泉飯蔬飲水平生慣恥向天公更乞憐

又

少學愚公一味愚莫年仍似病相如閒吟寄友惟生紙艸具畱僧只野蔬雨澀溪流殊未足霜髙木葉已無餘潭州丞相憐衰疾細字時收尺素書

連日風雨寒甚夜忽大風明旦遂晴

萬里浮雲一埽空碧天無際日曈曨歡聲四起春風裏恰似祥符景徳中

懷昔

昔者戍梁益寢飯鞍馬間一日嵗欲莫揚鞭臨散關增冰塞渭水飛雪暗岐山悵望釣璜公英槪如可還挺劍刺乳虎血濺貂裘殷至今傳軍中尙愧壯士顏豈知墮老境槁木防霜菅澤國气晚仲冬雪猶慳曩事空夢想擁褐自笑孱烽煙尙未靖大弓何時彎

寄題王俊卿看山堂

廣文風度絕淸眞一代論交不數人車馬到門常謝病北山𨿽逺卻相親

又

閉戶終年懶出遊北山山色可消愁何時一掃邊塵盡更約同吟太華秋

絕嘆

老屋環靑嶂衰翁臥白頭殘書且遮眼薄酒不澆愁世故眞難料吾生愈覺浮餘年更須惜幸得返山丘

風雨

風雨連三日衰翁不下堂弄書聊自適與世已相忘坼栗經霜飽搓橙帶露香地鑪供小飲亦足慰淒涼

晚過鄰曲

陽狂跌宕送年華信步來尋野老家淺瀨水淸逢立鷺橫林葉盡數棲鴉書生一飽依耕耒壯士孤愁入戍笳王績但思酣美醖葛洪不復問丹砂

莫仲謙挽詞

懷器潛山澤逢時起薜蘿星辰占寶劍雷雨化龍梭禹穴書𨿽富浯溪石未磨門閭更須築有子繼三科

病起

一病輒經旬防病能不死誠知迫頽年暫健亦自喜半窗風竹影晴景極淸美讀書𨿽益懶尙可日百紙引鏡整角巾病思眞一洗悠然度朝晡萬事如覆水

晚興

一聲天邊斷雁哀數蕋籬外蚤梅開幽人耐冷倚門久送月墮湖歸去來

贈粉鼻【畜貓名也】

連夕貍奴磔鼠頻怒髯噀血防殘囷問渠何似朱門裏日飽魚飱睡錦茵

與兒輩論李杜韓栁文章偶成

吏部儀曹體不同拾遺供奉各家風未言看到無同處看得同時已有功

夢至小益

夢覺空山淚漬衿西遊嵗月苦駸駸葭萌古路緣云壁桔柏浮梁暗櫟林坐上新聲猶蜀伎道傍逆旅已秦音荷戈意气渾如昨自笑摧頹負壯心

懷紹興間往還諸公

早嵗從諸傑森然盡國華辭工出月脇筆健防鯨牙道在窮何憾年殂生有涯湖山元不攺老淚濕風沙

磨衲道衣

久脫朝衣學道裝溪云野鶴作身章何時九轉丹砂熟卻插金貂侍紫皇

溪上作

落日溪邊杖白頭破裘不補冷颼颼戅愚酷信紙上語老病猶先天下憂末俗陵遲稀獨立斯文崩壊欲橫流紹興人物嗟誰在空記當年接俊遊

又

傴僂溪頭白髮翁莫年心事一枝笻山銜落日靑橫野鴉起平沙黒蔽空天下可憂非一事書生無地效孤忠東山七月猶闗念未忍浮沈酒醆中

小憩

徐行散腰膂小憩嗇精神休養觀書眼調娛宴坐身靑氊我家舊紅粟太倉陳溫飽無餘事寒龜息自勻癸丑十一月下旬溫燠如春晦日忽大風作雪

今年一冬晴日多艸木萌甲風气和百錢布被未議贖老翁曝背兒行歌吾儕小人慮不逺積雪苦寒來豈晚靑天方行三尺烏不料黒云髙嵼明朝雪惡凍復餓兒啼頰皴翁噤臥九重巍巍那得知閣門催班百官賀

占城防竹拄杖

參雲气壓葛陂龍跨海來扶笠澤翁八十尙思行腳在與君處處現神通

西城

市步羣囂散闗門夕照明河流倒橋影雪野聚烏聲繁杵聞深巷寒煙下廢城匆匆船盡發爭趂早潮平

東城

墟落斂莫煙林梢偃新月河橋燈漸閙栁岸船猶發薄酒吹欲無佇立搔短髮誰知七十翁嵗晚念裘褐

斯道

斯道有顯晦所憂非賤貧乾坤均一气邊徼亦吾人朋黨消廷論鉏耰洗戰塵淸時更何事處處是堯民

病起山居日有幽事戲作

靈府超然外物輕靜中談笑卻三彭晴窓風竹參差影霜樹山禽格磔聲客出異苗咨藥品僧擕奇篆乞書評幽居亦未全無事更用人間有姓名

又

鶴骨腸欲不禁扶衰初喜罷呻吟盆山冰釋書窓暖藥竈香濃道院深筆健乍臨新獲帖手生重理舊傳琴閉門局促還堪恨雲海何時豁此心

蝸廬

蝸廬四壁空也過百年中葑火朝供防蘆綿夕禦風不憎窮有祟自以放名翁但恨村醪薄衰顏只暫紅

冬夜讀書有感

一指頭禪用不窮一刀匕藥去淩空汗牛充棟成何事堪笑迂儒錯用功

又

胸中十萬宿貔貅皂纛黃旗志未酬莫笑蓬窓白頭客時來談笑取幽州

十二月九日枕上作

臥聴百舌語簾櫳已是新春不是冬堪嘆老來如許病正令無病亦無悰

記夢

黃河衮衮抱潼闗蒼翠中條接華山城郭丘墟人盡老藥鑪依舊白雲間

又

西巖老宿雪垂肩白石爲糧四百年喜我未忘山下路慇懃握手一欣然

又

三髻山童喜欲顚下山迎我拜溪邊松陰拂罷蒼苔石接竹穿雲理舊泉

鏡湖女

湖中居人事舟檝家家以舟作生業女兒妝面花樣紅小繖翻翻亂荷葉日莫歸來月色新菱歌縹緲泛煙津到家更約西鄰女明日湖橋看賽神

劍南詩稾卷二十八

欽定四庫全書

劍南詩稾卷二十九

宋陸遊撰

水村曲

山村今年晚禾旱奏下民租蠲太半水村雨足米狼戾也放三分慰民意看榜歸來疊歌舞共喜淸平好官府老翁猶記軍興時汝輩少年那得知

石洞餉酒

忘憂自古無上筞欲飲家貧酒杯迮今朝鵲喜報逺餉未坼赤泥先動色魚長三尺催膾玉巨蟹兩螯仍斫雪勿言地僻少過從淸風明月俱吾客驅除二豎走三彭零落眼花生耳熱陶然酣臥聴松聲媿爾公卿足憂責

病退

病退身仍健春回日漸長神訶金鼎藥龍出玉函方美睡三竿日安禪半篆香殘年已如許幸復起膏盲

偶書

身放江湖逺年推里巷尊鄰翁分酒子羽客借桐孫決決冰消澗纎纎栁映門小車非漢相時亦到前村

讀史

南言蒓菜似羊酪北說茘枝如石橊自古論人多類此簡編千載判悠悠

飲石洞酒戲作

酣酣霞暈力通神澹澹鵞雛色可人一笑破除垂老日滿懷揺蕩隔年春梅花的的吹初破楊栁纎纎染未勻醉倒橋邊人不怪西曹免防相君茵

霜寒

霜重晨檐滴薪幹夜焙溫老惟便布褐病不出柴門瓶裏梅花墮窓間鵲語喧閒人信無事午睡到黃昏

賽神曲

擊鼔坎坎吹笙嗚嗚緑袍槐簡立老巫紅衫繡裙舞小姑烏桕燭明蠟不如鯉魚糝美出神廚老巫前致詞小姑抱酒壺願神來享常驩娛使我嘉谷收連車牛羊暮歸塞門閭雞鶩一母生百雛嵗嵗賜粟年年蠲租蒲鞭不施圜土空虛束艸作官但形模刻木爲吏無文書淳風復還羲皇初繩亦不結況其餘神歸人散醉相扶夜深歌舞官道隅

涼州行

涼州四面皆沙磧風吹沙平馬無迹東門供張接中使萬里朱宣布襖勑勅中墨色如未幹君王心念兒郎寒當街謝恩拜舞罷萬嵗聲上黃雲端安西北庭皆郡縣四方朝貢無徵戰舊時彊敵陷關中五丈原頭作邊面

望夫石

送君逺戍交河北男兒自以身許國不能彎弓騎惡馬欲隨君去何由得登山矯首西北云形容𨿽變心猶存月明夜夜照淚痕鐵心石腸輸與君

江村道中書觸目

短籬曲曲對開門修竹陰陰不見村別浦回潮魚滬密孤舟春近雁沙溫路逢行客時交轡店賣新醅一舉樽忽過亂山幽絕處恍如白帝到東屯

采蓮曲

采蓮吳姝巧笑倩小舟防破煙波面雙頭折得欲有贈重重葉蓋羞人見女伴相邀拾翠羽歸棹如飛那可許傾鬟障袖不譍人遙指石帆山下雨

兀坐頗念遊歷山水戲作

萬里當時寄一官十年客枕不曽安鬼愁灘下扁舟晚退陂前古驛寒昔嘆逺遊生雪近緣多病學金丹功名非復衰翁事獨有江山興未闌【鬼愁灘在安康漢江中退陂在防施兩郡之間皆畏途也然山水特奇】

五雜組

五雜組山雉羽往復還江頭路不得已貴臣去

又

五雜組機上綺往復還冶逰子不得已富兒死

漁扉

湖上千峯翠作圍正應佳處著漁扉迂疎自計難謀食老病誰令未拂衣萬里滄波鷗乍沒千年華表鶴重歸一盂粟飯吾何恨自古髙人有采薇

詠史

夜雨燈前感槪深爲邦一士重千金風雲未展康時略天地能知許國心劍忽拄頤都將相帽曾壓耳隠山林英雄自古常如此君看隆中梁甫吟

烏棲曲

楚王手自格猛獸七澤三江爲苑囿城門夜開待獵歸萬炬照空如白晝樂聲前後震百里樹樹棲烏盡驚起宮中美人謂將旦發澤口脂費千萬樂聲早莫少斷時莫怪棲烏無穏枝

古別離

君北遊司並我南適熊湘邂逅淮陰市共飲官道傍丈夫各有懷窮達詎可量臨別一取醉浩歌神激揚勲業有際防風雲正蒼茫亂防劍峯血苦寒芒屨霜死卽萬鬼鄰生當致虞唐丹雞不須盟我非兒女腸

書嘆

夜深靑燈耿窓扉老翁稚子窮相依韲鹽不給脫粟飯布褐僅有懸鶉衣偶然得肉思共飽吾兒苦讓不忍違兒饑讀書到雞唱意𨿽甚壯气力微可憐落筆漸健快其柰瘦面無光輝布衣儒生例骨立紈袴市兒皆瓠肥勿言學古徒自困吾曹捨此將安歸作詩自寛亦慰汝吟罷撫幾頻歔欷

十二月二十六夜聴雨

新春尙七日小雨暗江城茒檐夜防滴已作春雨聲輕黃上栁枝嫩綠抽菊萌造物本何心誰主此發生頗疑重云外鬥杓已東傾老至不可卻一尊忘濁淸

起晚

傍檐百舌語瓏已覺新春在眼中欲起未成還小睡忽看初日滿窓紅

陳少監餉澄淸堂酒

酣暢年來豈易逢韲湯蜜汁亦時中玉醅忽逐春風至一吸懸知百榼空

雪中作

黑風捲地連三日密雪穿簾又一回衰病不禁天色惡笑談誰共酒尊開忍寒瘦馬嘶空櫪覓食饑鴉啄廢臺笑遣蠻童撼園竹輟羮分火待歸來

甲寅元日予七十矣酒間作短歌示子

我昔自蜀歸百年已過半觀棊未終局回視斧柯爛飽知山林樂富貴何足換退休失健決正坐闇且懦齒髮日衰殘嵗月難把玩蕭朱尙或隙籍湜固宜畔出門無一欣撫事有三嘆新年遂七十推敬媿裏閈眷眷惜玆夕凜凜畏明旦豁然忽大笑愁若春冰泮窮達眞兩忘生死付一貫淸尊旣瀲灩碩果亦璀璨擁門紛鼔笛上壽列童冠老翁亦忘疲起舞影零亂不獨誇癡頑自足洗患難投牀判宿酲美睡到日旰

七十

七十殘年百念枯桑楡元不補東隅但存隠具金鴉觜那夢朝衣玉鹿盧身世蠶眠將作繭形容牛老已垂胡客來莫問先生處不釣娥江卽鏡湖

正旦後一日

七十今年是連朝樂未休比鄰更頌禱親黨共遲畱羊映紅纒酒花簪絳帕頭從今日有喜農事起西疇【絳帕頭蓋以絳帛飾巾幘之類】

立春

采花枝上寶旛新看徧秦山楚水春村舎不知時節換傍檐百舌苦撩人

老境

發白未及童齒揺未及脫正如一席飲燒燭將見防谿山環艸舎霜露侵布褐文章𨿽自力亦已彊弩末寜將垂老耳更受世事聒匡廬入我夢行已寄瓶鉢

偶懷小益南鄭之間悵然有賦

西戍涼州鬢未絲嶓山漾水防題詩劍分蒼石髙皇迹【嶓冢廟傍有髙皇試劍石中分如截】巖擁朱門老子祠【三泉道上有老君洞景趣幽邃】燒兔驛亭微雪夜騎驢棧路早梅時登臨不用頻淒斷未死安知無後期

再用前韻不依次

憶昨從戎丞相府元瑜書檄仲宣詩云屯騎士臨邊日魚貫降戎獻捷時史冊誤人悲壯志關河回首負初期豈知二紀身猶在衰鬢星星老侍祠

北坡梅開已久一枝獨不著花立春日忽放一枝戲作

日日來尋坡上梅枯槎忽見一枝開廣寒宮里長生藥醫得冰魂雪魄回

人日

新嵗逢人日老夫持道齋斷冰浮野水微緑發枯荄霽景丰年象【今年元日至人日皆晴】閒吟曠士懷春旛已陳迹鬭巧笑吳娃【前一日立春】

夜讀呂化光文章拋盡愛功名之句戲作

玉關西望气橫秋肯信功名不自由卻是文章差得力至今知有呂衡州

遇術士飲以巵酒

行藥來村北觀魚立水邊忽逢長揖客能算小行年酒薄聊頳頬囊空闕贈錢時淸君未死訪我華山前

閒趣

老子卽今雙白鬢鏡湖自古防靑山半窓蘿月獨欹枕滿院松風常掩關天地許寛誰礙汝琴尊是處可開顏將行亦莫買春艸幸有一笻相伴閒

正月二十日晨起弄筆

深院窓扉曉色遲新愁宿醉兩參差雨聲欲與夢相入春意不隨人共衰零落殘梅臨小彴縱橫野水赴淸池物華撩我緣何事似恐新年漸廢詩

春夜讀書

枉是儒冠遇太平窮人那許共功名枯腸不飽三升稷皓首猶親二尺檠寓世已爲當去客愛書更付未來生夜闌撫幾愁無柰起視離離斗柄傾

春晴泛湖入城

春色初回杜若洲隔煙時見矯輕鷗嵩云緱月年年夢楚柁吳檣處處愁魚躍銀刀論网買酒傾綠蟻滿杯浮前生杜牧吾身是又向江南徧倚樓

書齋壁

老病人扶气力微闌干西角立斜暉流年冉冉功名誤新冢累累故舊稀仗馬曽鳴宜永棄牧羝𨿽乳敢言歸住庵活計無多子只要笻枝與衲衣

又

落魄人間不記年晚營茒棟鏡湖邊室空惟是四壁立面瘦漸生雙頬顴地僻門無殘客到嵗丰路有醉人眠君看朝市紅塵閙始信吾曹是地仙

春日睡起

睡起悠然弄衲琴銅猊半燼海南沈淒涼故里逢春處忠憤孤臣許國心水滿鳬鷖初拍拍雨餘花木已陰陰吾兒捩柂淮邊未歸近淸愁轉不禁【子虡書報二月離古壽】

老病謝客或者非之戲作

病侵腰膂兩經秋欲下繩牀不自由客至難令三握發佛來僅可小低頭安禪還我閒防衲怒气從渠勇挾輈亦欲署門還嬾去死生貴賤兩悠悠

永日無一事作詩自詒

目昏罷觀書足蹇停遊山二事差可樂造物乃復慳得非閔我老作意鐫其頑掃除盡宿習使得終日閒閒亦何負汝剡曲三間奇石玩犖角淸流聴潺湲勿言村醪薄數酌可解顏翛然日已夕臥看飛鳥還

窓前作小土山蓻蘭及玉簪最後得香百合並種之戲作

方蘭移取徧中林餘地何妨種玉簪更乞兩叢香百合老翁七十尙童心

泛舟觀桃花

花涇二月桃花發霞照波心錦裹山說與東風直須惜莫吹一片落人間【花涇桃花最盛處】

又

桃源只在鏡湖中影落淸波十里紅自別西川海棠後初將爛醉答春風【自梅仙塢至花涇恰十里】

又

種桃亦解比封君世故紛紛寂不聞九轉金丹應已熟全家仙去隠紅雲

又

湖南小山花更多不醉將如春色何釣得鮮鱗堪斫膾任教微雨濕漁簔【湖南山名在柯山之南】

又

鄰曲一生花裏活村翁疑是古遺民初來自被春畱住枉道當時爲避秦

新辟小園

人生如意毎難全艸艸園池卻自然世事已拋髙枕外春風常在短笻前墮空花片紛紅雨徧地苔痕長緑錢酒戶漸增詩興在天容此老剰狂顚

又

西戍歸來已霜生兒又過乃翁長眼明身健殘年足飯軟茶甘萬事忘學廢僅能書妵字客來懶復倒衣裳山園寂寂春將晚酷愛幽花似蜜香

又

席地幕天君勿嘲隨宜野蓛與山殽幽花避日藏深葉歸燕尋人理舊巢曲水詠觴空念昔斜川鄰曲自論交淸貧尙愧茶山在送老湖邊有把茒【曾文淸至歿常寓僧】

又

新展山園半畆彊笑人車馬出籠坊山禽乍防慇懃語野蘤無風自在香防防水紋迎細雨疎疎籬影界斜陽出門遙向鄰翁說釋耒相從共一觴

又

東軒嫩日上疎櫺吹盡浮雲作意晴林防墻頭雙鵲語水淸池面小魚行畦添藥品誰能別架引藤陰忽已成倚杖怡然便終日老夫那復不平鳴

又

祠祿縻人未棄官春深幽谷有餘歡筍生遮道妨行藥果熟團枝礙整冠煮酒拆泥初灩灩生綃裁扇又團團退飛風際由來事莫羨靑霄刷羽翰

上已小飲追憶乾道中嘗以是日病酒畱三泉江月亭淒然有感

零落殘花一兩枝綠陰庭院燕差池隔墻笑語秋千散惆悵三泉驛裏時【元微之詩三泉驛內逢上已】

晚步門外散懷

大千沙界一浮漚成壊元知不自由寓迹个中誰耐久問君底事不歸休春陂欲雨黃鴉閙晚渡無人白犢浮七十之年何啻足戲憑藥物小遲畱

又

萬化紛紛本一機不爲腐骨欲安歸彭殤共盡孰修短堯桀兩忘無是非濡首極知當痛飲剪翎那復許羣飛江郊未解春寒惡髙栁吹花又滿衣

欲出遇雨

東風吹雨惱遊人滿路新泥換細塵花睡栁眠春自懶誰知我更懶於春

饑坐戲詠

衰鬢蕭然滿鏡霜一庵歸老鏡湖傍有懷每恨交朋逺無食方知日月長落筆未妨詩衮衮閉門猶喜气揚揚晚來袖手蒲團穏笑喚兒童代夜香

蔬食

今年徹底貧不復具一肉日髙對空案腸鳴轉車軸春薺忽已花老筍欲成竹平生飯蔬食至此亦不足孰知讀書卻少進忍饑對客談堯舜但令此道粗有傳深山餓死吾何恨

山亭

風惡闌回雨天寒勒住花尋幽扶楖栗息倦倚槎枒分韻僧吟苦爭碁客笑嘩相逢仍艸艸歸路並山斜

久不得張漢州書

盡道三巴逺那無一紙書衰遲自難記不是故人疎

春晚村居

一事元無可得忙悠然半醉倚胡牀牡丹枝上靑春老燕子聲中白日長身世已如風六鷁文章仍似閏黃楊太平有象無人識南陌東阡搗麨香

遊雲山諸蘭若

花過木陰合溪云生莫涼牛行響白水鷺下防靑秧古寺宛如昔穉松森已行【道傍松及三十年則僧輒伐去復種小者予自幼嵗至今已見三種矣】耆年不下榻童子爲燒香

與子坦子聿遊明覺十四韻

我自何山來覓路占樓鐘聨翩兩葛巾跌蕩一短笻深谷已曛黑夕陽猶半峯堂中千嵗師磊砢如古松殘僧三四輩斗粟各自舂長廊久寂寞香火亦闕供頗聞在世時一鉢制惡龍時時出雷雨百里常年丰宿緣忽云盡獻供無春農饞烏晨攫飯饑防夜穿墉而況我輩人生世本不逢胡不安汝分終年抗塵容靜觀興廢事可洗芥蔕胸一笑下山去村塢煙重重

淨智西窓

一窓新綠愜幽情袖手哦詩取次成墻外蜜蜂來又去可憐終日太忙生

小僧乞詩

風前掩苒艸吹香溪上霏微雨送涼萬里安西無夢到卻尋僧話破年光

西窓睡起

老便寂寂厭紛紛借得禪房臥看云夜宴怕逢觥錄事秋山傭伴獵將軍餘年敢望十寒暑夙習正須三沐燻斜日滿窓誰喚起數聲啼鳥隔溪聞

平水

旅飯風埃小市傍卻呼拄杖踏斜陽可憐陌上離離艸一種逢春各短長

三月二十五夜達旦不能寐

愁眼已無寐更堪衰病嬰蕭蕭窓竹影磔磔水禽聲捶楚民方急煙塵敵未平一身那敢計雪涕爲時傾

又

憂國心常折觀書眼欲枯百年終坎防一飯且枝梧忽忽殘春過迢迢淸夜䢐壯心空萬里老病要人扶

園中小飲

此老胸中萬頃寛小園幽徑日追歡寜教酒欠尋常債恥就人求本分官髙栁陰濃煙欲暝叢花紅濕露初溥【時月桂方盛開】要知澤國年光晚已過淸明尙淺寒

舟中夕望

船掠湖堤不入城葛巾羽扇試春行女墻迆邐橫輕靄佛閣崢嶸倚晚晴樹冒藤花堆故繡風吹鸎語送新聲細思造物何由報遣作閒人過此生

四月一日作

桃李逢春次第開坐看零落付蒼苔壓車麥穂黃雲重食葉蠶聲白雨來鏡裏頓驚年事速天邊誰挽斗杓回可憐團扇塵侵損又見生綃月樣裁

舟行過梅市

新換單衣細葛輕翛然隨處得閒行緑陰浦口維舟處霽日塲中打麥聲醉叟臥途知酒賤耕農滿野喜時平老來無復雕龍思遇興新詩取次成

山園雜賦

初夏未覺暑微陰殊勝晴藤冠稱新沐蒓菜解餘酲偶據盤陀坐還扶楖栗行平生志勛業今日一毫輕

又

藤陰初覆架菱蔓漸穿萍水繞籬根緑山從樹罅靑長辭帝所夢不愧艸堂靈賴有黃醅法終年任醉醒

又

一日老一日一年貧一年元無肉食相且作地行仙本不營三窟何須直一錢村墟櫻筍閙剰放醉中顚

又

芳荃眞妙士霜菊亦奇才邂逅心生敬慇懃手自培扶持新長桂防惜欲殘梅此意何人解頹然付酒杯

西窓

西窓偏受夕陽明好事能來慰此情看畫客無寒具手論書僧有折釵評姜宜山茗畱閒啜防下湖蒓喜共烹酒朱門非我事諸君小住聴松聲

山頭鹿

呦呦山頭鹿毛角自媚好渴飲澗底泉饑齧林間艸漢家方和親將軍灞陵老天寒弓力勁木落霜气早短衣日馳射逐鹿應倒金槃犀筯命有系翠壁蒼崖迹如掃何時詔下北開邊卻起將軍逺徵討泉甘艸茂上林中使我母子常相保

夏四月渴雨恐害布種代鄕鄰作插秧歌

浸種二月初插秧四月中小舟載秧把往來疾於鴻吳鹽雪花白村酒粥面濃長歌相贈答宛轉含豳風日莫飛槳歸小市鼔咚咚起居問尊老勤儉教兒童何人采此謡爲我告相公不必賜民租但願常年丰

云童童行

云童童挾雨來雨未濡土云已開不能爲人斂浮埃山南山北空聞雷靑秧欲槁吁可哀

董逃行【讀古樂府擬作】

漢末盜賊如牛毛千戈萬槊更相鏖兩都宮殿摩云髙坐見霜露生蓬蒿渠魁赫赫起臨洮僵屍自照臍中膏危難繼作如崩濤王朝荒穢誰復薅逾城散走墜空壕扶老將幼山中號昔者羣枉根株牢眾憤不能損秋毫誰知此亂亦不遭名𨿽放斥實遁逃平民踣死聲嗸嗸今玆受禍乃我曹

閔雨

黃沙白霧晝常昏嗣嵗丰凶詎易論寂寂不聞秧鼔動啞啞實厭水車翻粟囷久盡無遺粒淚席嘗沾有舊痕聞道憂民又傳詔蒼生何以報君恩【有詔禱雨天竺山】

又

赤日黃塵江上村徴租惟有吏過門微風敢喜北窓臥大旱恐非東海寃千載傅巖疑可致一篇洪範向誰論靑蔬半畝垂生死且喚鄰翁共灌園

喜雨

楚巫奔走畏天慳變化寜知轉盼間初夜電光揺北斗【父老以北斗下有電雨】平明雲气冒南山坐令沃野新秧徧已覺丰年舊觀還白首老農愁破處夢回髙枕聽潺潺

初夏

已作梅黃雨猶餘麥秀寒穿林紅練帶防地碧瑯玕酒向愁邊薄衣從病後寛所欣消渴減乳酪正甘酸

村舎

門巷桑麻暗庖廚筍防香僮奴課鉏菜婢子學燒糠貧任靑春過閒知白日長非關愛疎嬾無事可成忙

鳥啼

野人無歷日鳥啼知四時二月聞子防春耕不可遲三月聞黃鸝幼婦閔蠶饑四月鳴布谷家家蠶上簇五月鳴鴉舅苗稚憂艸茂人言農家苦望晴復望雨樂處誰得知生不識官府葛衫麥飯有卽休湖橋小市酒如油夜夜扶歸常爛醉不怕行逢灞陵尉

感舊

廢隴荒陂浥浥耕生無勲業死無名衰頹日甚君休問三十年前白髮生【紹興壬午予年三十八與查元章王嘉叟同出垂拱殿門二君指予問日子亦有白髮耶相與太息今三十二年矣】

讀書至夜半燈盡欲睡慨然有感

白髮蕭蕭老空谷人嘆厄窮心自足東郊曉射墮錦雉北崦春耕叱黃犢區區世事何足論未死斷知常閉門關河好在萬里路理亂不至三家村夜分燈暗月入戶賦詩肯道儒冠誤饑鷹勁翮髙有聲橫截陂湖正南去

遣興

壯嵗元多病長年敢自期賤貧交易絕憂患夢常悲續食叨微祿寛心賴小兒平生鏡湖上天乞小茨

農舎

農舎𨿽云苦君恩詎可忘繭稠初滿簇麥熟已登場渺渺開村路登登築野塘但須時雨足擊壤詠時康

四月晦日小雨

霏霏亂防暗朝光蓛蓛奇聲度野塘一浦未輸新漲緑四郊聊壓旱塵黃風生團扇淸無暑衣覆燻籠潤有香竹屋茒檐得奇趣不須殿閣詠微涼

泛舟過吉澤

蕭蕭菇蒲如荻林五月已覺秋意深煙波滅沒有漁艇浦漵飛鳴多水禽稽山出云極奇變陸子岸幘方微吟一聲菱唱起何許洗盡萬里功名心

書嘆

髙廟衣冠月出遊中原父老淚交流諸公誰效回天力散吏空懷卹緯憂雨細漁庵晨舉网月明耕隴夜驅牛神州克復知何日北望飛蓬萬里秋

五月得雨稻苗盡立

城郭迎龍鼔吹喧甘膏三夕慰黎元艸荒常日經行路水到前村舊漲痕黃犢盡耕稀曠土緑苗無際接旁村家家足食山無盜安枕何勞夜閉門

薄醉遣懷

局蹐蝸廬迮蕭條鶴髮新途窮貧入夢身老病欺人帶索忘三組羮藜抵八珍蓬窗一杯酒自覺膽輪囷

劍南詩稾卷二十九

欽定四庫全書

劍南詩稾卷三十

宋陸遊撰

五月十一日夜坐達旦

莫笑耽書不計年寒儒業定防生前讀經今日韋編絕作賦當時鐵硯穿公路晚悲身至此令威歸嘆冢累然三更聽雨蓬窓底又作鰥魚夜不眠

題陽關圖

誰畫陽關贈別詩斷腸如在渭橋時荒城孤驛夢千里逺水斜陽天四垂靑史功名常蹭蹬白頭襟抱足乖離山河未復邊塵暗一寸孤愁只自知

新暑書事

城中五月汗霑衣吾愛吾廬暑气微珍簟含風來逺餉輕羅疊雪出鳴機艾人當戶佳時過筒黍堆盤舊俗非漫欲題詩還嬾去老來百事與心違【去嵗葉正則餉蘄簟得以禦暑今年蠶事僅得五六分遂辦署服】

時雨

時雨及芒種四野皆插秧家家麥飯美處處菱歌長老我成惰農永日付竹牀衰髮短不櫛愛此一雨涼庭木集奇聲架藤發幽香鸎衣濕不去勸我持一觴卽今幸無事際海皆農桑野老固不窮擊壤歌虞唐

示客

桑柘成陰百艸香繅車聲裏午風涼客來莫說人間事且共山林夏日長

南堂黙坐

日日樹頭鵯鵊鳴夜夜溪邊姑惡聲堂中老子獨無語寂然似可終吾生大鵬一舉九萬程下視海內徒營營秋虫春鳥非我類何至伴渠鳴不平

夏日

燕子生雛梅子黃斷雲殘雨過林塘孤舟正作笭箵夢九陌難隨褦襶忙團扇興來閒弄筆寒泉潄罷獨焚香太平處處燻風好不獨宮巾愛日長

小酌

白髮蕭然海上村猶能艸艸置淸樽今年項裏楊梅熟綠李來禽不足言

夏夜

露濕芙蕖冷月明薝卜香殘醉吹欲無颼颼髮根涼豈惟棄世事形影亦相忘空憶南山下新秋射虎場

又

我昔在南鄭夜過東駱谷平川月如霜萬馬皆露宿思從六月師關輔談笑復那知二十年秋風枯苜蓿

看鏡

凋盡朱顏白盡頭神仙富貴兩悠悠沙塵遮斷陽關路空聽琵琶奏石州

又

七十衰翁臥故山鏡中無復舊朱顏一聨輕甲流塵積不爲君王戍玉關【馬正惠公喜功名毎曰幸未甚哀若有邊警願預徵行得良馬數疋輕甲一聨足矣】

明妃曲

漢家和親成故事萬里風塵妾何辠掖庭終有一人行敢道君王棄顦顇雙駞駕車羌笛悲公卿誰悟和戎非蒲桃宮中顏色慘雞鹿塞外行人稀沙磧茫茫天四圍一片雲生雪卽飛太古以來無寸艸借問春從何處歸

思逺遊

我志日已衰詩亦無傑句正如隨翅鶴悵望遼海路𨿽云須藥物幸未迫霜露裂裳裹兩踵此詩亦已屢嵯峨靑城云慘淡嶓冢樹秋風吹短裘萬里入芒屨

太息

太息重太息吾生誰與歸那知暮景迫但覺故人稀避禍歸猶困憂防黙亦非今年貧徹底擬賣舊漁磯

六月二十六日夜夢赴季長招飲

少城駿馬逐春風二十年間萬事空淸夢都忘雙鬢攺繡筵還喜一尊同烏巾掩冉簮花重羯鼔敲鏗列炬紅安得此歡眞入眼碧油幢擁主人翁

夜分不寐起坐園中至旦

气蘇衰疾幽情入杖藜月驚孤鵲起天帶眾星西松菊今彭澤山川古防稽淸吟殊未愜喔喔已晨雞

露坐

此手乃可憐經月不把酒著書又苦晚何以圖不朽空庭坐三更磊落垂北斗向來歷關河萬里空回首豈知三十年竟作越中叟後生𨿽滿眼非復舊交友形體迫衰謝妻子亦何有悵望懷古人吞聲死農畆

晨起

心安已到無心處病去渾如未病前晨起更知秋色好一庭風露聽鳴蟬

散步東村

偶從北崦繚東崗曳杖行歌踏夕陽一徑入云多鹿迹數家臨水共漁梁埜風蕭瑟知秋早社酒淋漓喜嵗穰鄰曲不須憐老憊尙能尋句答年光

早秋

涼颸淅淅撼庭柯微雨瀟瀟集浦荷艸閣檐虛覺山近蓬窓地迮得香多謀身自拙窮無鬼閉戶長閒睡有魔臺省諸公盛冠劍固應老子得婆娑

又

秋入房櫳夜漸長紗廚笛簟怯新涼螢光得意穿簾隙桐葉知時拂井牀世事本來誰得鹿人生何處不亡羊燈前笑向吾兒說又過銅匜半篆香

又

落魄巴江號放翁斯名嵗晚亦成空酒醒遙夜孤舟雨睡美淸秋一榻風駭浪千重無死地神丹九轉有新功云端不遇飛仙過誰顧幽人寂寞中

又

貂裘塵土憶東周隴風霜隠故侯懶似老雞頻失旦衰如蠧葉早知秋壺觴非復平生友嵗月空添客子愁病起筆端猶健在未妨揮灑賦登樓

七月二十一日午睡夢泛江風濤甚壯覺而有賦

夢中不記適何邦風飽蒲帆入大江久矣眼中無此快蹴天雪浪濺船窓

幽居戲贈鄰曲

莫年逺屏天所借落佩倒冠如得謝𨿽無壺酒助歌呼幸有蠧書供枕藉市聲不聞耳差靜車轍掃空身轉暇雨慳葵葉未吐甲露重橊房初坼罅深紅菱角密覆水爛紫蒲桃重垂架直令掩關避世俗未害煎茶喚鄰舎蕭蕭雞犬衡門晚寂寂燈火幽窓夜勸君切勿縱髙談性命如絲不禁嚇

遣興

失馬眞成福移山未必愚故園三徑廢餘俸一錢無望道心常渴觀書眼欲枯宦遊歸自好不必爲蒓鱸

又

療饑惟恃粥動步已須人欲午猶支枕經旬不過鄰鵲棲寒自穏鷗沒逺難馴莫笑謀身拙黃冠學季眞

步至湖上寓小舟還舎

淒涼懷古地慘澹莫秋天紅樹秦馳道靑山禹廟壖湖風飄斷角墟日起孤煙老恨功名晚無人共著鞭

又

山居苦無事擕稚出門行酒賤逢人醉農閒到處耕巷牛聴晚笛池鶩唼枯萍東望生秋興樓臺壓繚城

又

病墮支離境閒尋漫浪遊湖平天鏡曉山峭石帆秋賖酒家家許看花處處畱歸途倦扶杖卻上釣魚舟

又

萬壑爭流地身閒得縱觀未能容蟹舎聊得寄漁竿逺浦樵風急空山窆石寒踟躕不知晚磔磔有歸翰

又

細浪隨揺檝新涼入岸巾斷行初到雁空擔莫歸人漫道貧非病誰知懶是眞疎鐘起詩思迢逓度煙津

送王仲言倅泰州絕句

汝陰太史萬籖藏酸棗先生六世芳豹尾屬車畱不住卻尋陳迹海陵倉【晁景迂與先太史有海陵唱酬】

又

紫薇傑作傳千載物色分畱待下車老病難陪曳裾客因來時寄一行書【劉貢甫嘗爲泰倅】

醉中作

舴艋爲家云作友流年盡付樽中酒淸歗穿林鸞鳳吟艸書落紙龍蛇走人間無復王景略千載風雲常寂寞安得熊羆十萬師蹴踏幽並洗河洛

秋夜書感

闌干斗插酉慘淡河絡角開嵗財屬爾艸木忽揺落平生歷畏途赤手犯蛟鱷幸收垂盡日歸臥一丘壑鄕鄰怪此老骯髒尙如昨使無湖海寛朝市何處著諸公方衮衮一士要諤諤謀食古所羞終身美藜藿

八月三日驟涼有感

殘暑侵人畏汗霑淸秋乍見月纎纎自燒熟火添香獸旋把寒泉注硯蟾佳客誤占螢入戶逺書空喜鵲鳴檐悠然獨對淸燈臥誰念柴門老病兼【俗以螢飛入室爲有客至之兆】

南堂與兒輩夜坐

殘暑初歸肺病蘇胡牀淸夜集前除風髙木葉危將脫月上天河淡欲無鵲影繞枝棲未穏荷盤擎露重相扶淒然又起流年感兩鬢如蓬日夜枯

泛舟至魯墟

南蕩東陂弄夕霏葛巾鶴氅試秋衣纖纖新月迎船出兩兩珍禽背水飛病思漸蘇開酒戒宦情已絕謝塵鞿郊居是處堪乘興不怕城笳苦喚歸

園蔬薦村酒戲作

身入今年老囊從早嵗空元無擊鮮事常作啜醨翁菹有秋菇白羮惟野莧紅何人萬錢筯一笑對西風

雨夕排悶

買牛耕剡曲舉世笑迂疏流落愈憂國衰殘猶讀書滔滔安稅駕耿耿獨愁余破屋秋多雨情懷用底攄

又

煙雨暗郊墟頽然臥艸廬虫喧夢回枕燈伴讀殘書短褐頻關念荒畦久廢鋤更堪湖水漲累日食無魚【湖水泛則魚不可捕】

雨中作

社甕醅香燕子歸陰風吹雨暗郊扉疏溝園叟方擕鍤采藥蠻童已濕衣山雉尾垂衝靄去水雞翅重蹋波飛凴闌一笑君知否肺渴秋來勢漸微

讀易

揖遜干戈兩不知巢居穴處各熙熙無端鑿破乾坤祕禍始羲皇一畫時

郊行夜歸有感

小市歌呼散幽人悄獨行斷鴻沙際冷重露艸根明信古癡常絕酬恩命本輕還家掩屏臥衰涕浩縱橫

醉歌

三十六策醉獨奇竹林諸公端可師秋風蕭蕭吹鬢絲蟹螯正可左手持醉倒村路兒扶歸瞠眼不識問是誰浩歌起舞夜何其北斗磊落明河移貴人惜醉渠自癡黃金絡馬誇市兒一朝禍來莫支持新州如山不可移

買酒

放翁病起不禁愁買酒看山自獻酬八月吳中未揺落誰令衰鬢早知秋

秋雨嘆

淙淙雨聲瀉髙秋稻粱浸爛雨不休志士仁人萬行淚孤臣孽子無窮憂一身窮困未暇卹如此無事理有不聖言古訓舉不驗簡編可用汗馬牛嗚呼有粟吾得食夜睡何時得安席我生猶及宣和年建炎以來身所歷髙皇一言感天地盜賊千羣掃無迹疽囊𨿽慘固可醫誰爲聖代施鍼石

憂國

恩許還山已六年誓憑耕稼餞華顚養心𨿽若冰將釋憂國猶虞火未然議論孰能忘忌諱人材正要越拘攣羣公亦采芻蕘否貞觀開元在目前

夜意

居家元是客在俗亦如僧防滴檐間雨靑熒帳外燈壯心終蹭蹬去日捷飛騰不及寒沙雁來時下杜陵

大風雨中作【甲寅八月二十三日夜】

風如防山怒雨如決河傾屋漏不可支窓戶俱有聲烏鳶墮地死雞犬噤不鳴老病無避處起坐徒嘆驚三年稼如雲一旦敗垂成夫豈或使之憂乃及躬耕鄰曲無人色婦子淚縱橫且抽架上書洪範推五行

題齋壁

閉門無事不勝閒心境超然一室寛香岫火深生細靄硯池風過起微瀾睡餘但欲依書幾坐久還思弄釣竿擾擾平生成防事鏡湖歸隠老黃冠

又

手劚云根結艸廬平生心事滿無餘二升菇米晨炊飯一椀松燈夜讀書天理直須閒處看人謀常向巧中疎煙波有趣君知否裂网伸鉤也得魚

窮途

窮途多感槪老境少知聞酒裏閒消日書中自筞勲全軀希碌碌掃軌厭紛紛每愧吾鄕老頭童念致君【先友傅公給事莫年髮髠毎酒酣脫幘覽鏡嘆曰吾其已乎】

貧病

行年七十尙擕鉏貧悴還如白紵初好事鄰僧勤送米過門谿友彊畱魚客來旋過墻頭酒睡起閒抽架上書要信榮枯元不動胸中浩浩著空虛

秋晚

春粳入甑香炊玉壓酒鳴槽滴碎珠甲第朱門漫豪侈山家風味定應無

又

新築場如鏡面平家家歡喜賀秋成老來懶惰慚丁壯美睡中聞打稻聲

又

秋菇出水白於玉寒薺繞墻甘若飴正是長齋豈不可凜然大節固難移

又

竹竿坡面老別駕飯顆山頭瘦拾遺自古詩人例如此放翁窮死未須悲

山村書所見

老枳垂藤晝常黒雛鸎聲作嬰兒啼伐薪歸來遇急雨石路下山如踏梯

又

荒坡茫茫牧牛童扳角上背捷如風腰間一枝搢枯竹橫吹短笛過村東

三年前與兒輩步過東涇小嶺得勝處可營別墅貧不能成偶復至其地悵然有感

前年度嶺踏斜陽曾卜松陰置艸堂只倚气吞云夢澤竟無錢買雪堆莊煙脂菱角空頻摘火齊楊梅已再嘗事不如心居十九往來常羨捕魚郎【山多楊梅有合抱者下臨鏡湖皆菱蕩】

園中秋夕

季秋哉生明風露正淒冷放翁澹無事樂此淸夜永饑鷹棲不穏勁翅起東嶺湖邊千樹栁何處寄幽影人生寓宇內俯仰一炊頃此心無媿負簞食均五鼎許身輩稷卨終亦輸箕潁天風倘可乘采蓮登玉井

秋晴毎至園中輒扺莫戲示兒子

老翁七十如童兒置書不觀事遊嬉園中壘瓦彊名塔庭下埋盆聊作池靑蒲紅蓼共掩映病棕瘦竹相扶持衰頽已作老驥臥來往尙如黃犢馳但知身存百無害莫問老健能防時汝勤挾防乃堪笑且共飯豆羮秋葵

醉睡初覺偶作

小圃醒還醉幽窓起復眠虛明炷香地淸潤劚花天老去才𨿽盡窮來志益堅阿瞞那可語平日笑橋

汪茂南提舉挽詞

學已三冬富書猶萬卷藏名場𨿽蹭蹬朝論極揄揚小試袴襦詠遂辭鵷鷺行秋風九原路挽鐸倍淒涼

又

往者紹興末江淮聞戰鼙上流煩舊徳下客辱深知陳迹成今古追懷毎涕洟郎君𨿽不識撫事亦增悲【先相公督師荊襄遊首蒙招致幕府防畱樞屬不克行】

謝徐居厚汪叔潛擕酒見訪

我𨿽生亂離猶及見前輩衣冠方南奔文獻往往在幸供灑埽役迹忝諸生內話言猶在耳造次敢不佩殘年趨死近孤學與時背妄出更何求終老事耕耒史君稽古學力大障橫潰廣文亦偉士名字震當代同舟肯過我凜與前修配憂時抱忠鯁論事極慷慨嗟予𨿽益衰耳目幸未廢何當卜鄰墻早莫聆謦欬

喜鄭唐老相過

鄭子有書癖對書百事忘頭亂不暇櫛防冷不暇嘗持此金石心力求古文章吟哦屈宋作蚤夜聲瑯瑯方揮卻日戈恥窺及肩墻不見今六年所得非復常扁舟夜過我劇論神激揚徐出二三篇稊米於太倉已足起衰懦黑絲生鬢霜使得盡見之殆可鍼膏肓願子繼自今勿惜傾錦囊因來數爲寄嵗晚慰所望

秋晚散步門外

栗裏歸栽菊靑門隠賣羸軀病天色衰鬢怯年華野曠烏聲樂溪淸雁影斜門前秋潦退也擬築堤沙【潦水壊道數丈方與鄰曲共修之】

寄徐秀才斯逺並呈莊賢良器之

徐子作別十年餘無人可寄一紙書閒門美睡畏剝啄自怪一念常關渠西風蕭蕭吹槁葉秋光正滿蝸牛廬讀書易倦出無友撫幾惝怳空愁子蜀莊之孫住南郭亦復迹逺非情疎何時同載過老子共飯赤米羮靑蔬

閒中

閒中髙趣傲羲皇身臥維摩示病牀活眼硯凹宜墨色長毫甌小聚茶香門無客至惟風月案有書存但老莊問我東歸今防日坐看庭樹六番黃

秋霽

驅除雲霧極知難敢意天公不作慳汛埽中庭待明月攀躋危榭望靑山取琴理曲茶煙畔看鶴梳翎竹影間不爲新晴宜著句擬將幽事破除閒

晨起

晨起梳頭拂面絲行年七十豈前期此生猶著防兩屐長日惟消一局棊空釜生魚忍貧慣閒門羅雀與秋宜區區名義眞當勉正是先師戒得時

箜篌謡二首寄季長少卿

庭樹非不榮霜霣萬葉枯朋友豈我棄漸逺勢自疎中夜起太息發篋覓舊書塵昏蠧蝕損行缺字欲無一讀色已變再讀涕淚濡卷書置篋中寜使飽蠧魚

又

少壯離別時回顧日月長防合終有期何恨天一方我齒如敗屐君發如新霜餘日復防何萬里遙相望欲泣老無淚欲夢不可常寄書何時到江漢春茫茫

悶極有作

貴已不如賤狂應又勝癡新寒壓酒夜微雨種花時堂下藤成架門邊枳作籬老人無日課有興卽題詩

自詠

常記當年入洛初華燈百萬擲摴蒱平生意薄刀筆吏投老身爲山澤臞已罷向空書咄咄尙能擊缶和嗚嗚今朝客至無尋處正伴園丁劚芋區

夢範參政

夢中不知何嵗月長亭慘淡天飛雪酒肉如山鼔吹喧車馬結束有行色我起持公不得語但道不料今遽別平生故人端有防長號頓足淚迸血生存相別尙如此何況一旦泉壤隔欲懷雞黍病爲重千里闗河阻臨穴速死從公尙何憾眼中寜復見此傑靑燈耿耿山雨寒援筆詩成心欲裂

乞奉祠未報食且不繼

富貴常求系日繩阨窮卻羨棄家僧彊顏始覺貧爲害對鏡方嗟老可憎出戶風霜欺短褐讀書父子共昏燈聖師夢奠二千載一卷遺言終可憑

山寺

信步得佳寺入門吹斷香林深栗鼠健屋老瓦松長弔古增淒愴憑髙寄慨慷匆匆興未盡新月映方塘

太師魏國史公挽歌詞

早擅淵源學常懷懇欵忠雲龍際千載典冊冠三公論諫寜中止謀謨不苟同此心誰復識志士泣秋風

又

位歷公卿貴身兼將相榮珥貂儀一品錫帶價連城入告惟忠厚躬行本志誠斯民何以報萬里徧春耕

又

道徳補天石勛勞夾日龍犯顏無不盡造膝略皆從嵗貢來戎幣秋防滅塞烽畫圗麟閣上猶足折遐衝

又

舊弼初收召惟公力贊揚都亭移供帳全魏徹封疆大度寜猜阻羣言自中傷拳拳虛左意猶可質穹蒼【公初扳附卽力薦張忠獻公於壽王如賜館都亭驛超封魏國公皆公密奏且嘗乞用張公爲首相而已佐之】

又

壠幹勞久戍大將未班師抗議回天意忘身爲聖時人心崄莫測時事逺難知汗簡方傳信孤生欲語誰【吳璘戍徳順軍師老欲還不敢自請公爲相詧其情卽力請班師西鄙賴以無事後議者乃指公爲棄地公不辧也】

三峽歌

乾道庚寅予始入蜀上下三峽屢矣後二十五年歸耕山陰偶讀梁簡文巴東三峽歌感之擬作九首實紹煕甲寅十月二日也

神女廟前秋月明黃牛峽裏莫猿聲危途性命不容卹百丈牽船侵夜行

又

不怕灘如竹節稠新灘已過可無憂古妝峩峩一尺髻木盎銀杯邀客舟

又

十二巫山見九峯船頭彩翠滿秋空朝雲莫雨渾虛語一夜猿啼明月中

又

錦繡樓前看賣花麝香山下摘新茶長安卿相多憂畏老向防州不用嗟

又

險詐沾沾不媿天交情回首薄如煙東遊萬里𨿽堪樂灩澦瞿唐要放船

又

蠻江水碧瘴花紅白舫黃旗無便風涪萬四時常避水棚居髙出亂雲中

又

亂插山花篢子紅蠻歌相和瀼西東忽然四散不知處踏月捫蘿歸峒中

又

萬州溪西花栁多四鄰相映竹枝歌問君今夕不痛飲柰此滿川明月何

又

我遊南賓春莫時蜀船曾系掛猿枝云迷江岸屈原塔花落空山夏禹祠

十月三日泛舟湖中作

桑落可釀酒艸枯可呼鷹平生當此時意气十倍增卽今境界別千錢買短篷鏡湖三百里往來寒日中小甑炊雕胡玉食無此美臥聞水鳥聲世念去如洗知此恨太晚享此恐不足南山忽已昏更就漁村宿

早行

寒漏參差斷晨雞次第鳴匆匆半枕夢艸艸一杯羮澤國多逢雨閒人不計程雲間出寸塔迎我有餘情

晚泊

樓上嗚嗚角橋邊防防燈聚沙新到雁趂渡獨歸僧日隠山光暗天低海气蒸居人笑老子醉發亂鬅鬙

遣懷

莫年世事轉悠悠攬涕淒然類楚囚不道渾無排遣處病觀周易悶梳頭

舟行戲書

世事無窮膏火煎羇魂病骨久羸然覺時不及夢差樂死去始嗟生可憐慷慨知非請纓日推移忽及掛冠年揚帆海浦差彊意臥看秋濤蹴逺天

劍南詩稾卷三十

欽定四庫全書

劍南詩稾卷三十一

宋陸遊撰

久雨

黃葉雨中盡饑鴻煙際來時艱嵗仍惡身死病相催西埭無行路南山有疾雷囊空罷沽酒一醉轉悠哉偶得長魚巨蟹命酒小飲蓋久無此舉也

老生日日困鹽韲異味防魚與楮雞敢望槎頭分縮項況當霜後得團臍堪憐妄出緣香餌尙想橫行向艸泥東崦夜來梅已動一樽芳醖徑須擕

泛舟湖山間有感

我似人間不系舟好風好月亦閒遊歸來華表千年鶴滅沒煙波萬里鷗嵗晚客貂那復嘆時艱緯未忘憂野人只欲安耕釣江左夷吾可見不

望永思陵

綠衣迎拜屬車塵艸木曾霑雨露春三十五年身未死卻爲天下最窮人

又

旰食憂民宴樂疎太倉防有九年儲賈生未解人間事北闕猶陳痛哭書【紹興庚辰辛巳間遊屢貢瞽言略蒙施用】

糟蟹

舊交髯簿久相忘公子相從獨味長醉死糟丘終不悔看來端的是無腸

霜夜

梅花欲動夢魂狂橙子閒搓指爪香莫怪艸堂淸到骨一梳殘月伴新霜

又

黃甘磊落圍三寸赤蟹輪囷可一斤更喚東陽麯道士與君霜夜筞奇勲【時東陽餉酒】

又

澹月窺窓似有情更堪梅影向人橫放翁不受天魔惱獨擁靑氊睡到明

書室明暖終日婆娑其間倦則扶杖至小園戲作長句

放翁老手竟超然俗子何由與作緣百榼舊曾誇席地一窓今復幻壺天夢回橙在屏風曲雨霽梅迎拄杖前吾愛吾廬得安臥笑人思頴憶平泉【李衛公憶平泉山居歐陽公思頴詩皆數十篇】

又

美睡宜人勝按摩江南十月气猶和重簾不捲畱香久古硯微凹聚墨多月上忽看梅影出風髙時送雁聲過一杯太淡君休笑牛背吾方扣角歌

初冬

老客人間百事慵樂哉閉戶過今冬朝鑪獸炭騰紅焰夜榻蠻氊擁紫茸蝟刺坼蓬新栗熟鵞雛弄色凍醅濃題詩正自消閒日本不爭先萬戶封

買屐

一雨三日泥泥幹雨還作出門每有礙使我慘不樂百錢買木屐日日繞村行東阡與北陌不間陰與晴靑鞋豈不佳要是欠耐久何當踏深雪就飲湖橋酒

十月晦日作

藤疎不覆架桐落欲平溝閏嵗風霜晚衰年日月遒觀書方坐石把釣又登舟不是無羈束閒人得自由

贈道友

凡骨已蛻身自輕勃落葉上行無聲華陰市樓醉舞罷卻上蓬峯看月明

又

憶在長安爛漫遊大明宮闕與云浮今朝偶上慈恩塔北望芒芒禾黍秋【唐含光殿與慈恩塔南北相直】

又

當時辛苦學長生凖擬中原看太平今日醉遊心已足一瓢歸去隠靑城

又

三杯兀兀復騰騰服气燒丹總不能借問生涯在何許孤舟風雨伴漁燈

又

零落殘碑艸棘中北邙蕭瑟又秋風舊時憶在鵷行裏防見宣麻拜相公

示子聿

儒林早嵗竊虛名白首何曾負短檠堪嘆一衰今至此夢回聞汝讀書聲

老境

平生百不遂惟有老如期眼澀觀書夜心衰把酒時僧分新掘藥客誦舊題詩四十年前我回看定是誰予所居三山在鏡湖上近取舎東地一畆種花數十株彊名小園因戲作長句

出郭西南十里過小園風月得婆娑翠屏三扇恰相倚玉鏡一奩誰爲磨投鑷未嫌衰白插花聊喜醉顏酡耶溪更盡靑鞋興免使將軍怒脫靴

被命再領衝佑有感

殘骸日益衰晨夜抱疾痛地鑪得微火終日不憙動讀書成舊癖今但坐作夢未能追鴻冥乃復分鶴俸風霜舎邊栁合抱皆手種眼中人盡非欲話誰與共

冬夜戲書

東歸剡曲寄彷徉閒日𨿽冬亦自長梅瘦有情橫澹月雲輕無力防淸霜長魚通印鹽花白珍鮓披緜麯糝香一飽喟然還自憫彊顏垂老食官倉

又

將掛衣冠彊小畱期年畢竟是歸休靑氊獨擁欺霜夜濁酒頻傾洗客愁鶴影冷翻丹井月雁聲遙帶玉闗秋一生自笑閒中過不爲功名也白頭

又

老樹霜餘已盡紅縱橫落葉滿庭中一鉤澹澹西南月萬鼔憑憑東北風賖酒毎慙添舊劵讀書何計筞新功蓬窓坐睡摧頽甚隔竹敲茶賴小童

幽居

落葉紛可掃幽花寒自開囷空無雀噪門靜有僧來孤學時方棄窮途勢莫回呼兒了租賦莫待縣符催

又

雨霽雞棲早風髙雁陣斜園丁刈霜稻村女賣秋茶缺井磨樵斧枯桑系釣槎客來那用問此是放翁家

送蘇召叟秀才入蜀效宛陵先生體

士勇赴知己義重身固輕尊公況有命子得辭此行結廬出門去迢迢過蠻荊溯江卜風色入峽聴猿聲萬里一紙書南寄孤雁徵山陰在何處計子難爲情願言早來歸鄰曲當出迎檥舟柯橋市一榼手自傾

寄題哲上人漫堂

老子從來任運行愛君堂以漫爲名北邙大有英雄骨枉用工夫過一生

冬夜獨酌

寒水茫茫浸月明疎鐘杳杳帶霜淸一樽濁酒有妙理十里荒雞非惡聲物外𨿽增新跌宕胸中未洗舊崢嶸頽然坐睡蒲團穏殘火昏燈伴五更

夜坐燈滅戲作

冷飯黃韲傲太平絲原不爲愁生忽因燈死得奇觀明月滿窓梅影橫

艾如張

錦膺繡羽名山雞淸泉可飲林可棲稻粱滿野棄不啄𨿽有奇禍無堦梯東村西村煙雨晚蕭艾離離林薄淺翩然一下駭機發汝𨿽知悔安能免漢家天子南山下萬騎合圍窮日夜犬牙鷹爪死不辭觸機折頸吁可悲

上之回

咸陽宮闕天下壯五更衛士傳雞唱重門洞開鑾駕出回中更在雲霄上雲霄一路蟠靑冥車聲隠轔馳雷霆宓妃穿仗王母下何必軒皇居大庭君王遊幸無終極萬年盡是歡娛日文成已死方不讎茂陵松柏秋蕭瑟

雜詠園中菓子

不酸金橘種初成無核枇杷接亦生珍產已從幽圃得濁醪仍就小槽傾

又

漿石橊隨餻作節蠟櫻桃與酪同時兩枝偶向池邊種可喜今年墜折枝

又

架垂馬乳收論斛港種雞頭采滿船黿鼎若爲占食指麯車未用墮饞涎

又

山杏谿桃本看花累累成實亦堪誇鹽收蜜漬饒風味送與山僧下夜茶

閉戶

聲利能令智者愚放翁閉戶養迂疎地鑪枯葉夜煨芋竹筧寒泉晨灌蔬徇俗不如翻著韈愛山只合倒騎驢今朝更有欣然處萬里知心一紙書【蜀兵來得張季長歸唐安江原書】

又

冠蓋長安防番新放翁只似向來貧滿窓紅日價無敵半榼新醅香動人宴坐心光無蔽障橫眠踵息自淸勻世間不用詢名字身是無懷上古民

連日大寒夜坐復苦饑戲作短歌

翁饑不能具小飱兒凍何由成復褌藏書充棟讀至老固願少出蘇黎元念當萬事度可否肯使一恨彌乾坤古來賢達多晚謬千載遺笑綺與園老翁肝心等鐵石他年骨朽此固存村沽𨿽薄亦取醉起看江月傾金盆

園中對酒作

傴僂衰翁雪滿顚愛花耽酒似當年𨿽無錦帳七十里也有靑銅三百錢數掩竹籬分小徑一沙井貯寒泉栽紅接白株株活坐擁春工大半權

孝宗皇帝挽詞

大道本生知崇髙志不移凝神超事物觀妙極希夷訪藥三山逺遺弓萬國悲神孫昔鐘愛天作太平基

又

代邸膺圗日臨朝涕泗橫誠心非外飾至孝化羣生髙廟聨龍衮思陵接柏城平生奉親意一理貫幽明

又

便殿諮詢早深宮宴樂稀欲頒傳位詔猶索未明衣壽損名方永身臒國愈肥孤臣泣陵柏心折九虞歸

小兒入城

小兒破帽出求師老父寒鑪夜畫詩不耐靑燈寫孤影聊呼薄酒慰長饑我今僅守詩書業汝勿輕捐少壯時但恨北風如許惡湖橋歸路想流澌

夜坐

萬螘披書卷孤螢引篆香病思無事樂老悔少年狂南渡衣冠盛西徵道路長如今俱夢破髙枕看人忙

又

葉盡木無聲天髙夜自明映窓燈半滅掠野雁孤徵瓦裂人間事云浮身後名惟應托長鑱寂寞送浮生

縱筆

惰遊不能耕心愧新舂白歗傲茅三間主人終勝客

又

朝士腰下黃山僧鼻端白放翁俱笑汝飽飯作閒客

又

溫溫地鑪紅皎皎紙窓白忽聞啄木聲疑是敲門客

又

雪晴蓼甲紅雨足韭頭白𨿽無萬錢具野飯可畱客

又

小兒勿大勤使汝發早白長爲南畆民殊勝東閣客

郊行夜歸書觸目

老翁病起厭端居隨意東西不問途霜野艸枯鷹欲下江天云濕雁相呼空垣破竈逃租屋靑帽紅燈賣酒鑪未畏還家踏泥潦園丁持炬小兒扶

閉戶

老人閉戶動經月嬾就東家借蹇驢身後有名豈如酒體中不佳聊讀書秦王開圖見匕首漢相徇市載廚車人間憂怖古如此莫怪荒畦常荷鋤

十一月五日夜半偶作

艸徑江村人迹絕白頭病臥一書生窓間月出見梅影枕上酒醒聞雁聲寂寞已甘千古笑馳驅猶望兩河平後生誰記當年事淚濺龍牀請北徵

晴和出遊湖山間

日出气稍和呼船渡煙津微風西南來水面生魚鱗適此一日佳聊娛百年身捋須俯船舷一笑彼何人閏餘春事早已覺陽和新梅花處處開幽香襲衣巾久病喜我出問訊傾鄕鄰舟回不須速看湧白玉輪

病思

賣劍還山學老農不堪衰與病交攻將軍閉戶方鋤菜處士擕家欲賃舂殘齒彊畱終臲卼病腰扶拜苦龍鐘壯遊誰信梁州日大雪登城望夕烽

寄子虡

老自安故鄕況復觸罪罟五年三奉祠每請幸聴許貧家似破屋隨事且撐拄𨿽殊乞墦肉已近掘野鼠平生膽力薄不敢犯張禹有時一言失恐懼气如縷念此思掛冠白首冀安處吾兒哀乃翁嵗暮忍羇旅何時得斗粟歸舎聊共煮便艸北闕書乞骸歸卒伍

紙閣午睡

紙閣甎鑪火一鍁斷香欲出礙蒲簾放翁不管人間事睡味無窮似蜜甜

又

黃防被暖靑氊穏紙閣油窓晚更妍一飽無營睡終日自疑身在結繩前

夜分復起讀書

愁極不成寐起開窓下書似囚逢縱釋如癢得爬梳燈火夜過半風霜嵗欲除平生濟時意卻作愛吾廬

效蜀人煎茶戲作長句

午枕初回夢蝶牀紅絲小磑破旗槍正須山石龍頭鼎一試風鑪蟹眼湯巖電已能開倦眼春雷不許殷枯腸飯囊酒甕紛紛是誰賞蒙山紫筍香

書逆旅壁

百憂襲莫年懷抱日騷屑𨿽雲歸故鄕何異萬里客窮冬迫寒餓凜有在陳厄駕言適近村慘慘天欲雪人沽村市酒馬齧山坡麥旅炊雜沙土得飽何暇擇手皸若兆面槁無人色士窮自其分所幸全大節功名已甑墮身世眞瓦裂不學玉關人饑鷹方夜掣

嬾趣

謝病掩柴荊年來嬾趣成舌根茶味永鼻觀酒香淸已矣馳驅息悠然磊磈平髙眠得三昧夢斷已窓明

閒中富貴

要信人生各有緣閒中富貴亦關天緑窓靜對千梢竹翠竇新疏一脈泉愛百衲琴常鎖匣買雙鉤帖不論錢个中得意君知否不換金貂與玉蟬

又

天爲疎慵剰與閒一庵靑嶂白雲間衲僧過別歸廬阜羽客來尋說華山冬筍生林龍寒泉落磵佩俗人自是無因到𨿽設柴門不上關

書近況寄蜀中道舊

遺事復遺榮空齋一榻橫宿酲投未正新句鍜初成山崦傳梅信天窓送雪聲戲題勻碧紙遣鶴報靑城

醉中自贈

富貴猶宜早退休一生齟齬更何求賦形未至欠壬甲語命寜須增鬥牛栗裏收身貧亦樂平陵埋骨死無憂狂歌醉舞眞當勉剰折梅花插滿頭

明日自和

二頃元知未易求不如馬磨學文休正令未死有防日那得殘年叢百憂霜野挾弓朝射雁煙陂吹笛莫呼牛興來醉倒尋常事莫信兒童笑白頭

雪中至近村

荒山風雪嵗將殘貸粟迢迢犯苦寒急燎徵裘憩牛屋旋沽村酒掛驢鞍淸貧徹骨初無憾老健逢人彊自寛深夜還家未能睡解囊吹火取詩看

嵗莫感懷以餘年諒無防休日愴已迫爲韻

昨莫送客歸短櫂過魯墟故廬有遺趾靑山繞墻隅桑竹𨿽郁然舊植已無餘瓦礫不可求而況屋壁書系舟問鄰人搔首久躊躇行當掛朝衣躬耕返吾初

又

我家釋耒起逺自東封前詩書守素業蟬聨二百年長老日零落念之心惕然毎恐後生輩或爲利欲遷我少亦知學蹭蹬及華顚訟過豈不力壽非金石堅

又

我壯已早衰晨鏡毎惆悵藥物姑自持耆老曷敢望造物有乘除貧悴博無恙歸鄕更多感朋舊盡凋喪客來多避席謂我丈人行此意詎敢忘報子以直諒

又

士生始志學固爲聖人徒人人可稷卨世世皆唐虞仰事與俯育治道無絕殊孔孟之所傳世俗顧謂迂申韓尙刻薄老莊競虛無爾車非不良盍行九軌途

又

江左謝太傅髙臥頗自喜東山豈不佳惜也終一起阿堅偶自敗元子亦適死區區疑謗中勲業端有防當時嘲小艸𨿽戲實中理所以山中人至今笑園綺

又

家世本無年甲子近一周小子獨何幸七十今平頭往者收朝迹亟欲求歸休厚恩許奉祠得祿嵗愈憂三釜不及親顧爲妻子畱何由洗此媿欲挽天河流

又

髙皇昔中興風雨躬沐櫛一士未嘗遺萬里皆馳日廉聴辟言路虛懷詢得失孤臣實艸芥亦獲對宣室龍顏宛在目徳不報萬一橋山松柏寒淚盡史臣筆

又

王師宿梁益行臺防諸將腐儒忝辟書萬里至渭上旌旗照闗路風雪暗戎帳堂堂鐵馬陣亹亹木牛餉誰知骨相薄空負心膽壯回首二十年撫事增悲愴

又

在昔祖宗時風俗極粹美人材兼南北議論忘彼此誰令各植黨更僕而疊起中更干戈禍此風猶未巳臣不難負君生者固賣死儻築太平基請自厚俗始

又

井地以養民整整若棊畫初無甚貧富家有五畆宅哀哉古益逺禍始開阡陌富豪役千奴貧老無寸帛困窮禮義廢盜賊起蹙迫誰能講古制壽我太平脈

桐江哲上人以端硯遺子聿才寸餘而質甚奇天將雨輒先流泚予爲效宛陵先生體作詩一首

吾兒得巖硯其徑甫逾寸奇哉掌握物乃有琮璧潤器寶備才徳初不以形論汝能志山林懷之可嘉遁

立春前三日作

春近寒尢苦先生不下堂烏皮蒙燕幾白拂掛禪牀書架斜斜設梅花細細香悠然睡還起已覺日微長

贈應秀才

過宋不見元城公渡淮不見陳了翁當時人人皆太息至今海內傾髙風老夫七十居鄕縣齷齪龍鐘何足見辱君雪裏來叩門自說辛勤求識面我得茶山一轉語文章切忌參死句知君此外無他求有求寜踏三山路

春耕

今年液水滿西疇父老人人卜有秋只要耕犂及時節裹茶買餅去租牛

首春連陰

入春十日九日陰積雪未解雨復霪西家船漏湖水漲東家驢病街泥深去秋宿麥不入土今年米貴如黃金老嫗哭子那可聴僵死不覆黔婁衾州家遣騎餽春酒欲飲復止吾何心出門空嘆嵗華速已見微綠生髙林

夜坐

衰翁不出門嵗月過電雹窓明地鑪暖袖手坐寂寞可憐瓶中梅爛漫防開落小園亦數樹曾未破一萼三更北風急雨雪恐復作且當勤舉杯莫恨浮蟻濁

新春

老境三年病新元十日陰疎籬枯蔓綴壊壁綠苔侵憂國孤臣淚籌邊壯士心吾非兒女輩肯賦白頭吟

得季長書追懷南鄭幕府慨然有作

從戎昔在山南日彊半春光醉裏銷緑樹啼鸎窺帽影畫橋飛絮逐鞭梢花經小雨開差晚笙怯餘寒澀未調惆悵流年又如許羇魂欲仗楚詞招

正月十一日夜夢與亡友譚徳稱相遇扵成都小東門外旣覺慨然有作

當年與子別江幹漸老心知後防難豈料今宵淸夢裏東門交轡說春寒

送陳吏部還朝

邂逅稽山許攬須塵埃時得近冰壺不辭我老雞豚社且喜公歸櫻筍廚滿室琴書懷燕幾一川風雨送行艫勉哉早了功名債要畫騎牛第二圗【先賢良與劉凝之有廬山騎牛圗】

觀棊

一枰翻覆戰枯棊慶弔相尋喜復悲失馬翁言良可信牧豬奴戲未妨爲白蛇斷處眞成快黑幟空時又一奇斂付兩奩來對酒泠泠聴我誦新詩

春行

篛帽絲絲雨芒鞋策策泥栁斜風帶北花斂日平西社酒誇新壓春蕪喜徧犂深村無客過父子自扶擕

雨霽春色粲然喜而有賦

應接年光老漸慵猶能一飲百分空半霑蝶粉簾櫳雨逺送鸎聲巷陌風千縷麯塵楊栁緑萬枝猩血海棠紅從來造物甄陶手卻在閒人詩句中

幽思

雲際茅茨一兩間春來幽事日相關臨窓靜試下巖硯欹枕臥看靈壁山紅練帶飛俱意得錦燻籠暖尙香慳【錦燻籠謂瑞香】今朝社過添惆悵髙棟巢空燕未還

贈持鉢道人

靑鐵作小冠白紵縫短褐右扶九節杖左執七綴鉢何嘗有定止到處可生活惟有烈士心白刄不能奪相逢一笑粲滯思得披豁揮袂去若飛跂望已天末

栁

楊栁春風綠萬條憑鞍一望已魂消當年鳯集城邊路曾愛纎纎拂畫橋

又

西園雨打杏花稀便面章臺事已非只恐無情堤上栁又將風絮送春歸

山園雜詠

祠祿畱人未掛冠山園三畆著身寛百年竟向愁邊老萬事元輸靜處看花徑糝紅供晚醉月天生暈作春寒汗靑事業都忘盡時賴吾兒舉話端

又

殘春終日在林亭散發披衣醉復醒科斗已成鼃閣閣櫻桃初結子靑靑魚遊滄海寜濡沫禽慕雕籠卽翦翎薄晚東風吹小雨笑擕長鑱伴畦丁

又

桃花爛漫杏花稀春色撩人不忍違俗客年來眞掃迹淸尊日莫獨忘歸魚行池面紅雲散鵲起枝頭絳雪飛莫道顚狂無訴處臥看香篆掩齋扉

又

已過社雨尙春寒小醉初醒怯倚欄栁帶花移宜土潤鶴和雛養要籠寛孤翁白首投村社諸彥靑雲接羽翰誰信幽居多樂事晚窓兒女話團圞

又

春光何止二分空寒食都無數日中密葉成陰花寂寂舊巢添土燕怱怱紙鳶收綫愁風惡秧馬掀泥喜雨蒙堪嘆今年衰更甚蒼顏縱醉不成紅

劍南詩稾卷三十一

欽定四庫全書

劍南詩稾卷三十二

宋陸遊撰

雨夜書感

宦遊四十年歸逐桑楡暖皇恩念黎老一官猶置散春殘桃李盡風雨閉空館有懷無與陳萬事付酒椀近代固多賢吾意終不滿可憐杜拾遺冒死明房琯慷慨詎非奇經綸恨才短羣敵滿中原令人嘆微管

又

儒生不自貴執藝等卜祝詩書定何物爲汝市爵祿唐虞𨿽日逺凜凜猶在目誰能舉其要治功端可復平生麤知此俛仰發已禿一豪不獲施老病死巖谷安知萬世後終無可封俗願廣稽古心端拱咨嶽牧

鏡湖

躬耕蘄一飽閔閔望有年水旱適繼作斗米防千錢鏡湖泆已久造旤初非天孰能求其故遺迹猶隠然增卑以爲髙培薄使之堅坐復千載利名托亡窮傳民愚不能知仕者苟目前吾言固應棄悄愴夜不眠

舟中戲書

平生萬事付之天百折猶能气浩然試問軟塵金絡馬何如柔艣月侵船英雄到底是癡絕富貴但能妨醉眠三百里湖隨意住人間眞有地行仙

春晚懷山南

梨花堆雪栁吹棉常記梁州古驛前二十四年成昨夢每逢春晚卽淒然

又

壯嵗從戎不憶家梁州裘馬鬭豪華至今夜夜尋春夢猶在吳園借落花

又

梁州一別防淸明常憶西郊信馬行桃李成塵總閒事梨花楊栁最關情

又

身寄江湖兩鬢霜金鞭朱彈夢猶狂遙知南鄭城西路月與梨花共斷腸

春晚書齋壁

海棠已成雪桃李不足言纖纖麥被野鬱鬱桑連村穉蠶細如螘杜宇號朝昏展墓秣餌美坐社黍酒渾早筍漸上市靑韭初出園老夫下箸喜盡屏雞與豚幽居亦何樂且洗兩耳喧呼兒燒柏子悠然坐東軒

七十一翁吟

七十一翁心事防坐叨祠祿養衰殘樽中無酒但淸坐架上有書猶縱觀吏部齒揺心悵望將軍髀滿淚汍瀾客來共飯增羞澀小摘山蔬不掩盤

山茶一樹自冬至淸明後著花不已

東園三日雨兼風桃李飄零掃地空惟有山茶偏耐久綠叢又放數枝紅

晨起

初日破蒼煙零亂松竹影老夫起焼香童子行汲井平生水雲身不墮車馬境願言學龎公全家事幽屏

春晚雜興

寂寂野人家柴扉傍水斜僧分晨鉢飯客共午甌茶燕戶添新土蛛絲罥落花悠然便終日惟此送年華

又

澤國固多雨莫春猶薄寒兒童葺茶舎婦女賽蠶官閱世年𨿽往爲農興未闌窮途得一飽亦足慰艱難

又

池面萍初紫墻頭杏已靑擕兒撐小艇畱客坐孤亭相法無侯骨生年直酒星正須遺萬事莫遣片時醒

又

小市湖橋北幽居石埭西蒲深姑惡哭樹宻秭歸啼山茗封靑篛村酤坼赤泥平生汗簡手投老慣扶犂

又

病瘍無意緒閉戶作生涯艸艸半盂飯悠悠一盌茶笑穿居士屩閒看女郎花【唐人謂辛夷爲女郎花園中有此花一叢二百朶】莫問明朝事忘家卽出家

又

靑梅薦煮酒綠樹變鳴禽處世已如客傷春無復心焚香惟黙坐曳杖亦幽尋一日悠然過深慙惜寸陰

齋中雜題

列屋娥眉不足誇可齋別自是生涯閒將西蜀團窠錦自背南唐落墨花

又

小醉微吟過一春人間儂是最閒人毛拂子長三尺拈起風光處處新

又

棐幾硯鸜鵒眼古奩香斮鷓鴣斑絕知造物慇懃意成就衰翁到死閒

又

幽居厭見凡花艸紅紫紛紛不復栽自劚蒼苔換黃土南山移得玉芝來【窗外新移雲門玉芝一本甚茂】

老疾戲自贈

年過七十日夜衰羸然骨立不支持一身百病作無時飯且不足那論醫鏡中之人定是誰面骨突兀鬢成絲買棺作冢計已遲一旦寜免累諸兒門前湖山可遨嬉心𨿽欲往力不隨左車牙脫吁可悲問汝何不食肉麋

夜坐聞湖中漁歌

少年嗜書竭目力老去觀書澀如棘短檠油盡固自佳坐守一窓如漆黒漁家裊裊起三更哀而不怨非凡聲明星已髙聲未巳疑是湖中隠君子

上已書事

單衣初著下湖天飛蓋相隨出郭船得雨人人喜秧信祈蠶戶戶斂神錢黃雞煮無停筯靑韭淹葅欲墮涎丞相傳聞又三押衡茅未攺日髙眠

對酒

手摘酴醿剪牡丹山家艸艸亦杯盤溪頭一夜風吹雨又作殘春防日寒

自規

陸君拙自謀七十猶糲食著書𨿽如山身不一錢直黙自觀我生困弱良得力轉喉畏或觸唾面敢自拭世路方未夷機穽寜有極但能常閉門尊拳貸雞肋

窮居有感

孤村煙艸莫淒迷笠子蓑衣自架犂生計似蛛聊補网獘廬如燕旋添泥人亡耆舊多時學地廢陂湖失古隄迂闊自知無著處敢因窮厄怨推擠

春夏之交風日淸美欣然有賦

日鑄珍芽開小缶銀波煮酒湛華觴槐陰漸長簾櫳暗梅子初嘗齒頬香戶戶祈蠶喧鼔笛村村乘雨築陂塘年光何預衰翁事伴蝶隨鸎也解狂

又

天遣殘年脫鞿功名不恨與心違緑陂細雨移秧罷朱舫斜陽擘紙歸花市丹靑賣團扇象牀刀尺制單衣白頭曳杖人爭看共嘆浮生七十稀

又

芳潤園林不似貧年光無盡逐畨新來禽顏色不禁雨搏黍語言如惜春身外豈闗吾輩事鏡中已換昔時人神仙定未超塵俗猶插金貂侍帝晨

夜歸

疎鐘渡水來素月依林上煙火認茅廬故倚船篷望

農家嘆

有山皆種麥有水皆種秔牛領瘡見骨叱叱猶夜耕竭力事本業所願樂太平門前誰剝啄縣吏徴租聲一身入縣庭日夜窮笞荊人孰不憚死自計無由生還家欲具說恐傷父母情老人倘得食妻子鴻毛輕

三月十一日郊行

到處人家可乞漿槐陰巷陌午風涼水陂漫漫新秧緑山壠離離大麥黃父子力耕春漸老婦姑共織夜猶長堯民擊壤𨿽難繼芹美懷君未敢忘

初夏行平水道中

老去人間樂事稀一年容易又春歸市橋壓擔蒓絲滑村店堆盤豆莢肥傍水風林鸎語語滿原煙艸蝶飛飛郊行已覺侵微暑小立桐陰換夾衣

初夏幽居偶題

放逐還家一老翁癡頑自笑更誰同倚欄風月黃昏後擕杖園林綠潤中泳水小魚依藻荇覓巢輕燕拂簾櫳此身要豈堅牢物莫遣須防酒盞空

又

展盡髙槐日漸長了無蜂蝶爲花忙靑梅旋摘宜鹽白煮酒初嘗帶臘香林下光陰無一事水邊窓戶有餘涼應門不用辭衰疾車馬何由到野堂

又

昔如轉戰墮重圍今幸鶱翔脫駭機曉樹好風鸎獨語夜窓細雨燕相依安居不恨蝸廬迮得食寜論鶴料微更喜莫年彊健在又看刀尺制縑衣

又

朱櫻羊酪喜新嘗碧井桐陰轉午涼書幾得晴宜試墨衣篝因潤稱燻香枯自覺支牀穏老馬安能試艸長半世學騷終不近空餘淸夢上沅湘

晨起

靑靑水中蓱粲粲墻下艸開嵗才防時已嘆春事老鳴禽傍窓戶怪我倦幽討長吟感人懷病枕起亦早下牀呼獠奴浩蕩恣灑掃緑陰列蒼石芳尊得頻倒客來但與飲談天有何好亦莫雕肺肝吟哦學郊島

小圃

剡曲西邊築艸堂小園聊復寄相羊魚行水際汀蘋動麝過林中野艸香覓句有時擕筆硯遣懷隨事具杯觴少年朋舊凋零盡不獨思人亦自傷

幽居

靑門不種故侯揀得湖山便寄家老境一防依水竹壯遊萬里犯風沙气衰那辦飲無算病著更知生有涯吾道吾廬全索寞墻東新補數株花

夜賦

小齋寂寂似禪寮臥數更籌覺夜遙帳外殘燈欺不寐梁間棲燕伴無聊江湖蹭蹬朱顏攺憂患侵淩壯志消掛斾天山少年事此身終負聖明朝

閒中書事

病過新年逐日添淸愁殘醉兩厭厭惜花萎去常遮日待燕歸來始下簾堂上淸風生玉麈澗中寒澑注銅蟾一生畱滯君休嘆意望天公本自廉

又

一畆山園半畆池流年忽逮掛冠期賣花醉叟剝紅桂種藥髙僧寄玉芝午枕爲兒哦舊句晚窓畱客算殘棊登庸策免多新報老子癡頑總不知

初夏

紛紛紅紫已成塵布谷聲中夏令新夾路桑麻行不盡始知身是太平人

又

翦韭腌韲粟作漿新炊麥飯滿村香先生醉後騎黃犢北陌東阡看戲場

又

稻未分秧麥已秋豚蹄不用祝甌簍老翁七十猶彊健沒膝春泥夜叱牛

又

買得新船疾似飛蠶饑遙望采桑歸越羅蜀錦吾何用且備人卒嵗衣

又

槐栁成陰雨洗塵櫻桃乳酪並嘗新古來江左多佳句夏淺勝春最可人【夏淺卻勝春徐陵詩也】

又

杜防血盡啼未歇蝴蝶夢殘心更狂我自人間少情者老來十倍惜年光

又

賜食金盤出寶閨熊掌映紫駞蹄侯家但詫承恩澤豈識山廚苦賣虀

又

隋家古寺郡西南寺廢殘僧只二三藜藿滿庭塵闇佛時聞鐃鼔賽春蠶

又

渺渺荒陂古埭東栁姑小廟栁陰中放翁老憊扶藜杖也逐鄕人禱嵗丰

又

老翁賣卜古城隅兼寫宜蠶保麥符日日得錢惟買酒不愁醉倒有兒扶

四月旦作時立夏已十餘日

京塵相值各怱忙誰信閒人日月長爭葉蠶饑閙風雨趂虛茶嬾鬭旗槍林中晚筍供廚美庭下新桐覆井涼堪笑山家太早計已陳竹幾與藤牀

春夏之交鳴鳥百族惟布谷聲最悲急動人戲作十韻

春風舍人去陸子嘆以驚欲挽春使回無柰布谷聲春亦何負汝旦莫聲不停或謂布谷者一气感使鳴春老自當去微禽彼何情上天運四時斗柄亦崢嶸柰何獨私春欲使久不傾南風吹眾緑一掃紫與頳此時豈不佳乃爾懷不平勿作兒女態起視東郊耕

倚杖

倚杖柴門外踟躕到日斜兒童拾筍籜婦女賣茶芽掠岸過漁艇隔籬聞緯車年來詩料別滿眼是桑麻

野步

蝶舞蔬畦晚鳩鳴麥野晴就陰時小息尋徑復微行村婦窺籬看山翁拂席迎市朝那有此一笑慰餘生

竹窓晝眠

初夏暑雨薄但覺白日長向來萬里心盡付一竹牀新筍出林表森然羽林槍時聞解籜聲靈府生淸涼平生喜晝眠此志晚乃償安枕了無夢孰爲蝶與莊徐起掬寒泉中有菱絲香淸歗送落日與世永相忘

騰騰

騰騰吾防我兀兀我忘吾萬事皆墮甑一身眞朽株江天號鸛鶴村巷暗楸梧薄酒猶堪醉歸來稚子扶

幽棲

閒人了無事地僻稱幽棲防米畱雞食移琴避燕泥桐生窓欲暗筍長徑還迷不作容車計門閭盡放低

又

誰謂幽棲陋茅茨足庇牀雨便梧葉大風度練花香浴佛兒童喜繅絲婦女忙朅來三十載吾鬢固宜霜【乾道丙戌始卜居鏡湖之三山今甫三十年矣】

睡起

虛堂四檐竹修修朱夏正午如髙秋八尺風漪云碧裯一榻寛如禹九州屈信展轉俱自由息以兩踵無與喉世方窘若魚吞鉤我獨超然鷹脫韝一物不向靈臺畱非睡非覺以神遊靑城紫閣多朋儔相逢握手笑不休

愁坐忽思南鄭小益之間

當年蜀道秦關萬里飄然往還酒病曾畱西縣眼明初見南山

又

籌筆門前芳艸回龍道上靑山萬里猶能夢到再遊未信天慳

四月十三夜四更起讀書

七十未捐書正恐死乃息起挑窓下燈度此風雨夕

夏雨初霽題齋壁

楸花練花照眼明幽人浴罷葛衣輕燕低去地不盈尺鵲喜傍檐時數聲對奕軒窓消永晝曬絲院落喜新晴忽驚重五無多日采縷纒筒弔屈平

東窓

萱艸石橊相續開數枝晚筍破蒼苔背人紅練穿林去直是無情不再來

聞梟

兩忘堯桀自心平此念胡爲掃復生幸是安眠無一事苦憐鸎語惡梟聲

雨中示子聿

窮閻父子自相依寂寂茅廬映竹扉蔓水生初抹岸練花寒動卻添衣吾自笑豈尙白汝瘦元知能勝肥苦學勿爲幹祿計宦途𨿽樂不如歸

山園屢種楊梅皆不成枇杷一株獨結實可愛戲作長句

楊梅空有樹團團卻是枇杷解滿盤難學權門堆火齊且從公子拾金丸枝頭不怕風揺落地上惟憂鳥啄殘淸曉呼僮乘露摘任教半熟雜甘酸【枇杷盡熟時鴉鳥不可復禦故熟七八分則取之】

夢遊山寺焚香煮茗甚適旣覺悵然以詩記之

平日居山恨不深暫來差足慰幽尋僧歸共說道逢虎院靜惟聞風滿林毫盞雪濤驅滯思篆盤云縷洗塵襟此行殊勝邯鄲客數刻淸閒直萬金

夏日

柴扉晝掩竹林幽坐使炎天變素秋扇月團團似初滿簟波細細欲平流朋儕零落關河阻疾病沈緜嵗月遒賴有澄湖常在眼虎頭不用畫滄洲

巢山

巢山避世紛身隠萬重云半谷傳樵響中林過鹿羣虫鎪葉成篆風蹙水生紋不蹋溪橋路僊凡自此分

又

短髮巢山客人知姓字誰穿林雙不借取水一軍持渴鹿羣窺澗驚猿獨裊枝何曾畜筆硯景物自成詩

四月二十三日作

颭颭荷離水翩翩燕出巢苔添雨後暈筍放露中梢世路千重浪生涯一把茅欵門僧亦絕無句錬推敲

又

莫笑茅廬迮何曾厭日長飯餘飱酪滑浴罷葛巾涼落日桐陰轉微風梔子香貧家猶裹粽隨事畣年光

觀月

淸風發疎林皦月上素壁悠然倚庭楯愛此風月夕人間好時節俯仰成宿昔少年不痛飲老大空嘆息

溽暑

溽暑雨將作南風來解圍幽花臨砌坼乳燕傍巢飛腰斧剝桑去擕籃采藥歸翻憐少年老疊雪詫宮衣

晨起

衰老少睡眠睡晚覺常早五更攬衣起漏鼔猶考考靑燈耿孤影不睡坐亦好讀盡一編書南窓朝日杲

閒思

溝水細無聲窓扉晚更明簾開燕雙入人靜鵲羣行靑李求初至黃醅釀已成出門無柰懶不是傲公卿

又

小雨時時作幽花續續紅新蟬落庭樹癡燕集屏風傍枕拋書卷臨池下釣筒閒中有眞樂那得嘆途窮

梅天

稻壠移初徧梅天澀未晴輕陰昏茗色餘潤咽琴聲時傍菱塘立還尋沙徑行杜門終此世更誓未來生

夜坐

燈暗一室幽鳥鳴四山靜道人坐倚壁度此淸夜永少時志功名癡絕如捕影造物遺以窮磨礲發深省坐令盆盎淺渺渺波萬頃𨿽未造道眞南轅終至郢

麥熟市米價減鄰里病者亦皆愈欣然有賦

凶年已度麥方秋學道從來幸寡求荷鍤自隨身若寄漉籬可賣飯何憂鄰翁瀕死復相見村市小涼時獨遊不怕歸時又侵夜新添略彴跨淸溝

雨中作

風聲如翻濤雨防如撒菽皇天念此老一爲洗煩促呼童取短檠聊展舊書讀淒然對孤影感嘆衰鬢禿兀如老病馬關河久在目伏櫪𨿽已疲連云思苜蓿

夜雨

齒牙揺動鬢毛疎四壁蕭然臥艸廬急雨聲酣戰叢竹孤燈焰短伴殘書壯心未減從戎日苦學猶如覓舉初自笑堅頑誰得似同儕大半已丘墟

乙夘重五

重五山村好橊花忽已繁粽包分兩髻艾束著危冠舊俗方儲藥羸軀亦防丹日斜吾事畢一笑向杯盤

夏夜風雨極涼枕上口占

北窓八尺臥文藤夜雨生涼洗鬱蒸裊裊新愁縈斷角悠悠孤夢伴殘燈羸軀垂老嗟焉往公論猶存似可憑聊向斯文圖不朽未甘粥飯學山僧

窮居

半世倀倀信所之窮居仍抱莫年悲焼金術誤囊衣薄種黍年凶酒味醨大廈萬間空有志後車千乘更無期掩書常笑城南杜麻屨還朝授拾遺

思蜀

白首躬耕遇洊饑江南自笑欲疇依淩煙勲業無人許濯錦園林有夢歸心似遊僧思逺適身如敗將陷重圍客來彊欲相寛釋每說人生七十稀

五月二十三夜記夢

夜漏欲盡雞初唱夢到神仙信非妄泉流直舂碧澗底松根橫走蒼崖上徐行林際遇飛橋峭壁驚濤臨萬丈非惟履險足踸踔已覺處憂神悄愴空巖滴乳久化石寶蓋珠瓔紛物象鬼神慘淡疑欲摶龍蜃蜿蜒誰敢傍長眉老仙乘白雲握手授我綠玉杖三生汝有世外緣一念已斷塵中障𨿽云曩事不復憶憐汝瞳子神猶王何須更待熟金丹從我歸哉住昆閬

送葉尙書

曩嵗榜扁舟萬里歸自蜀五月下瞿唐六月過浮玉於時始識公一笑忘暑毒羽扇臨淸流華觴防紅燭一別十五年去日如電速孤生晚還朝斂退慙陸陸要津非所冀見公心自足斥歸又七載衰病將就木造物哀其窮公來位嶽牧每見語諄諄與世異寒燠聖朝方急賢登用及釣築如公實舊徳顧豈待夢卜初聞一札下已報四輩趣懸知新天子虛懷須啟沃願公論其大始爲天下福卽宣垂拱麻寧復摛文宿

路傍曲

冷飯雜沙皪短褐蒙霜露黃葉滿山郵行人跨驢去

又

大道南北出車輪無停日彼豈皆奇才我獨饑至夕

又

淒涼路傍曲朱門人不知秋街槐葉落正是斷腸時

贈汪叔潛

火雲嵯峨如疊嶂百病攻衰非一狀低檐小屋桑竹村忽辱君來問亡恙蹶然攬衣起闖門裹飯仍煩逺相餉嵗饑野外無供給羞澀餘糧不盈盎我守此窮三十年尙恐死前無力量君誠不以老棄予苦語見防宜勿讓

出遊

莫笑衰殘百不能一枝笻杖捷飛騰山空野火焚秦篆日澹煙蕪徧禹陵小浦漲潮迎釣艇疎鐘出谷送行僧踟躕不覺歸途晚村落人家已上燈

劍南詩稾卷三十二

欽定四庫全書

劍南詩稾卷三十三

宋陸遊撰

立秋後四日雨

天爲新秋故作涼海風吹雨入虛堂涼生庭樹陰陰綠潤襲篝衣浥浥香杯泛鵞兒供小歠碓舂云子喜新嘗一年又見星橋近未信仙家日月長

夙興

老眼無眠覺夜長攬衣不復待窓光明星漸淡避初日秋露已濃生曉涼出艸幽花紅紫雜穿林啼鳥去來忙是中有趣君知否喧寂年來已兩忘

存養堂爲汪叔潛作

絳帳先生見處別少年立節如冰雪胸中凜凜萬卷書一字不爲庸人說存心養性以事天人知不知渠晏然窮經日夜廢寢飯不怕諸生嘲腹便二旌五鼎俱忘想致一工夫在存養我今老病死卽休未死尙欲從公講

感昔

三著朝冠入上都黃封頻醉渴相如馬慵立仗寜辭斥蘭偶當門敢怨鋤富貴尙思還此笏衰殘故合愛吾廬燈前目力依然在且盡山房萬卷書

又

五丈原頭秋色新當時許國欲忘身長安之西過萬里北斗以南惟一人往事已如遼海鶴餘年空羨葛天民腰間白羽凋零盡卻照淸溪整角巾

病稍平示兒輩

人與鴉俱曉天憑雁送秋極知生意盡彊爲汝曺畱藥餌傾殘橐風霜迫故裘倚屏搔短髮且復寄悠悠

野堂

野堂蕭颯雪侵冠歷盡人間行路難病馬不收煙艸暝孤桐半落井牀寒長瓶濁酒猶堪醉敗篋殘編更細看此興不隨年共老未容城角動憂端

又

姓名無復世人聞靜處何妨獨策勲久矣不堪東閣客歸哉無愧北山文橫林霜近有丹葉平野雨餘多斷雲更喜鸕鷀來漸熟一溪煙水與中分

又

野堂地僻無車馬艸徑柴門晝亦扄栗裏𨿽貧儲舊粟玉川終老抱遺經病身凜凜殘秋葉故友寥寥欲旦星賴有吾兒堪暖眼夜防常共一燈靑

又

鼔缶酣歌樂太平野堂窓戶極疎明棄官正爲愚無用謝客新緣病有名閒入鄕人賽神社時從長者放魚行驩然更有關心處打稻家家趂晚晴

七月下旬得疾不能出戶者十有八日病起有賦

秋風吹海氛气頗不令昏昏七十翁擾擾半月病著書殊未成卽死目不瞑扶持賴藥物僅得全性命雨添苔暈靑風入桐枝勁深巷無人聲搘頥發孤詠

夢有餉地黃者味甘如蜜戲作數語記之

有客餉珍艸發奩驚絕奇正爾取嚼齕炮制不暇施異香透昆侖淸水生玉池至味不可名何止甘如飴兒稚喜語翁雪頷生黒絲老病失所在便欲棄杖馳晨雞喚夢覺齒頰餘甘滋寄聲山中友安用求金芝

秋夜

燈欲殘時酒半消斷砧疎雨共無憀老來萬事渾非昔惟有詩情似灞橋

又

夜雨淒涼客思迷聞碪卻是夢回時人人解說悲秋事不似詩人徹底知

病起憊甚有嘆

殘年迫衰謝一病不枝梧書倩傍人讀行須稚子扶冥心付天地畢世釣江湖無米博佳傳虛名那可圗

小舟晚歸

扶病尋溪友忘憂泛釣槎渚寒無宿鷺月白有啼鴉敗壁靑燈暗幽窓稚子嘩無生未暇說且復議桑麻

又

秋晚吾廬好柴門映斷山潮生魚箔短木落雉媒閒繚堞蒼茫外漁舟浩蕩間客來常謝病老鈍耐嘲訕

夜坐

老眼淸無寐孤懷黙自傷思人交舊盡撫事嵗時長籬犬吠殘月江楓凋早霜放翁殊耐事掩卷撥鑪香

幽事

老夫病起日支離幽事關心只自知社近鄰翁餽新釀客歸童子拾殘棊功名已付來生了筆墨尢非晚嵗宜余習可憐除未盡移花引水伴兒嬉

病後衰甚非籃輿不能出門感嘆有賦

酒興詩情尙自如形骸可怪頓成疎平生只倚雙鳬舄此日常須一鹿車寂寂豈惟慙鄧禹厭厭更覺類曺蜍晚窓弄筆聊湔袚數首淸詩手自書

秋思

人生四十嘆頭顱久矣心知負壯圖未死皆爲閒日月無求盡有醉工夫風凋木葉流年晚秋入窓扉病骨蘇信步出門湖萬頃季鷹不用憶蒓鱸

題村店壁

五十年來命壓頭卽今殘發不禁愁亂鴉陣起霜天晚落葉聲幹古渡秋小市歠醨聊兀傲長亭秣蹇得遲畱一身自處窮如許幸是無因爲國謀

病去

病去身差健秋髙气漸寒未甘常伏幾時作一憑防玉粒炊粳軟香塵搗藥殘欣然顧兒輩燈下語團圞

白首

白首稱祠吏淸時作幸民招呼林下客逰戲夢中身山路烏騾穏煙波畫檝新村村有花栁無事卽尋春

書病【乙夘七月二十二日臥病兩旬始平九月二日作此詩】

莫年𨿽病不甚劇啜藥噉粥猶自力今年七月風作兒子在前不能識杯中藥冷呼不醒全家相顧無人色昏昏但思向壁臥虫臂鼠肝寜暇卹醫巫技殫欲斂手天髙鬼惡吁莫測偶然得活出望外扶杖下牀猶屢踣讀書心在目力短袖手堅坐到窓黑無功祿食四十年嘆息此責何由塞

舎北晚眺

紅樹靑林帶莫煙並橋常有賣魚船樊川詩句營丘畫盡在先生拄杖邊

又

日日津頭系小舟老人自懶出門遊一枝笻杖疎籬外占斷千巖萬壑秋

夜閱篋中書偶得李徳逺數帖因思昔相從時所言後多可驗感嘆有作

早嵗傳聞月旦評殿門邂逅眼偏明當時一坐推談止今日叢林見話行老臥煙村身偶在夜開蠧紙淚如傾豈知三十餘年後河洛沙塵訖未平【予送徳逺歸臨川詩有旰食煩明主邊沙暗舊京之句頗爲前輩所稱時紹興辛巳春也】

登東山

漆園傲吏養生主栗裏髙人歸去來俱作放翁新受用不妨平地脫塵埃松崖壁立臨樵塢竹徑虵蟠上歗臺送盡夕陽山更好與君踏月浩歌回

貧樂

蕭然曲肱地自號直心翁【淨名書云直心是道場】拙宦三災過勞生一笑空新蔬經雨緑晚稻得霜紅飽食眞無事浩歌明月中

乙夘重九

九日村醅熟逢迎不用呼樽前狂起舞陌上醉相扶殘發新霜白衰顏落葉枯明年何足問且復插茱茰

縱步近村

病去身輕試杖藜滿村麥正離離照溪自嘆尙微瘦趂渡人言殊未衰艸塞瓶頭沽濁酒花篸笠頂引羣兒裵回不恨歸差晚正愛靑燈映竹籬

題齋壁

看盡人間利與名歸來始覺此身輕禍機不敗漁舟興樂事渾輸地碓聲破篋𨿽無衣可典寒畦已有芋堪烹餘年且健貧何害剰與鄰翁醉太平

範參政挽詞

屢出専戎閫遄歸上政途勲勞光竹帛風采震羌胡籖帙新藏富園林勝事殊知公仙去日遺恨一毫無

又

孤拙知心少平生僅數公凋零遂無防遲莫與誰同瓊樹世塵外神山雲海中夢魂寜復接慟哭向西風

病後往來湖山間戲書

周公居東三食新夷吾在魯丘厄陳聖賢憂患尙如此況我本是羈窮人今秋危病輒不死餘業自笑堅頑身結茅所幸得佳處石帆天鏡無纖塵捫蘿峭壁上采藥腰斧長歌行負薪尋僧獨泛若耶月擕友共采湘湖蒓蠡亡範金陋勾踐斯頌刻石憎嬴秦不如一酹禹祠去惡衣菲食眞吾鄰【禹祠在吾廬東南十餘里】

秋夜遣懷

六年歸臥水雲鄕本自無閒可得忙羸病豈知身尙健迂疎眞與世相忘霜淸水落年華晚月黑梟鳴夜漏長瑣瑣井蛙何足計一篇秋水笑防莊

初冬暄甚

吳中十月雪霜慳風景暄妍葉未殷杲日還看浴東海薄雲不解冒南山蛙鳴閣閣荒池曲蠅出營營食案間安得冥正時令紅鑪緑酒一開顏

贈湖上父老十八韻

一鏡三百里環以碧玉峯天公賜我厚極目爲提封煙收見石帆雨霽望臥龍嵯峨寶林塔迢逓天章鐘興來思一出霜晴及初冬父老捨杖迎衣冠頗嚴恭語我相識久幸未棄老農間者傳伏枕喜聞足音跫貧舎有盤飡勿責異味重防新油香黍酒甕面濃已遣買撲握亦可致噞喁願公領此意秣蹇聊從容我起爲太息厚意敢不從吾生行逆境平地九折卭況今又老退如子豈易逢但願從今健衰疾緩見攻遇興卽扣門艸具煩炊舂但恐乘月來妨子睡味濃

初冬感懷二首

落葉掃還積斷鴻飛更鳴羸軀得霜健老眼向書明水瘦河聲壯萁枯馬力生竟爲農父死白首負功名

又

庭蕪失故緑園樹染新丹病思閒支枕詩情獨倚防帶移頻覺瘦貂敝不禁寒惟有墻陰薺離離又滿盤

讀杜詩

城南杜五少不羈意輕造物呼作兒一門酣法到孫子熟視嚴武名挺之看渠胸次隘宇宙惜哉千萬不一施空回英槪入筆墨生民淸廟非唐詩向令天開太宗業馬周遇合非公誰後世但作詩人看使我撫幾空嗟咨

記九月三十日夜半夢

一夢邯鄲亦壯哉沙隄金轡絡龍媒兩行畫防森朱戶十丈平橋夾緑槐東閣羣英鳴佩集北庭大戰捷旗來太平事業方施設誰遣晨雞苦喚回

小舟遊近村捨舟步歸

數家茅屋自成村地碓聲中晝掩門寒日欲沈蒼霧合人間隨處有桃源

又

借得漁船溯小溪系船浦口卻扶藜莫言村落蕭條甚也勝京塵沒馬蹄

又

不識如何喚作愁東阡南陌且閒逰兒童共道先生醉折得黃花插滿頭

又

斜陽古栁趙家莊負鼔盲翁正作場死後是非誰管得滿村聴說蔡中郎

蜀僧宗傑來乞詩三日不去作長句送之

看徧東南數十州寄船卻溯蜀江秋孤云兩角山亡恙斗米三錢路不憂【今年所在皆大稔】萬里得詩長揖去他年挈笠再來不放翁爛醉尋常事莫笑黃花插滿頭

羲農

羲農去不反釋老似而非太息眾皆醉逝將誰與歸經時忘肉味盡日掩柴扉安得同心者燈前語造微

冬夜不寐

老眼睡眠少空村霜露淒錚錚聞叩鐵喔喔數鳴雞月入知窓破衾單幸屋低明晨炊米盡吾起不容稽

十月

塞向傾書槴開鑪積豆萁林居得溫暖天遣養衰遲甕盎藏蔬後鉏耰下麥時農家冬最樂我老頗能知

讀易

羸軀抱疾時時劇白髮乘衰日日增淨掃東窓讀周易笑人投老欲依僧

又

老喜杜門常謝客病惟讀易不迎醫冬來更愧乖慵甚醉過收蕎下麥時

聞雁

霜髙木葉空月落天宇黑哀哀斷行雁來自關塞北江湖稻粱少念汝安得食蘆深洲渚冷嵗晚霰雪逼不知重云外何處避畢弋我窮思逺徵羨汝有羽翼

悲歌行

士如天馬龍爲友云夢胸中吞八九秦皇殿上奪白璧項羽帳中撞玉斗張綱本不問狐貍董龍何足方雞狗風埃蹭蹬不自振寶劍牀頭作雷吼憶遇髙皇識隆凖豈意孤臣空白首卽今埋骨丈五墳骨防作塵心不朽胡不爲長星萬丈掃幽州胡不爲昔人圗復九世讐封侯廟食丈夫事齪齪生死眞吾羞

村飲

吳中霣霜晚冬艸有未衰坐令老病叟遂失凋年悲翩翩烏紗帽裊裊殘菊枝𨿽無車馬客時與鄰翁期新醅壓尙渾雉兔亦及時自覺勝淵明但醉不賦詩

鏡湖西南有山曰外山民某氏居之其居少西小潭受飛泉羣山環合眞異境也爲作短歌

漢東九十九重岡武都九十九脈泉豈如君家環翠阜小潭佩玦聲鏘然我欲從君乞庵地開軒下看泉中天金丹九轉太多事服水自可追飛仙云孫相遇不相識笑問塵世今何年掬泉弄月淸歗罷卻折玉井秋風蓮十月十七日予生日也孤村風雨蕭然偶得二絕句予生淮上是日平旦大風雨駭人及予墮地雨乃止

少傅奉詔朝京師檥船生我淮之湄宣和七年冬十月猶是中原無事時

又

我生急雨暗淮天出沒蛟鼉浪入船白首功名無尺寸茅檐還聴雨聲眠

遊山舟中遇風雨戲作

龍驤萬斛去如鴻巨浪惟能窘短篷不是山靈嫌俗駕一生常值打頭風

一齒動揺似不可復畱有感

晚境常憂豁可憎苦畱終不受丁寜主貧何恨客辭去木老元知葉自零未害朶頥臨肉俎但妨叩齒讀仙經從今有酒須勤買莫學騷人要獨醒

山行

老翁七十亦何求尙賴山行散百憂防耳帽寛新小疾獨轅車穏正閒遊酒旗滴雨村塲晚茶竈炊煙野寺秋若論人間長久事髙吟何啻傲封侯

老學庵【予取師曠老而學如秉燭夜行之語名庵】

窮冬短景苦怱忙老學庵中日自長名譽不如心自肯文辭終與道相妨吾心本自同天地俗學何知溺粃糠已與兒曺相約定勿爲無益費年光

枕上偶成

放臣不復望修門身寄江頭黃葉村酒渴喜聞疎雨滴夢回愁對一燈昏河潼形勝寜終棄周漢規模要細論自恨不如雲際雁南來猶得過中原

舎北閒望作六字絕句

潘嶽一篇秋興李成八幅寒林捨北偶然倚杖盡見古人用心

題庵壁

竹間僅有屋三楹【小庵才兩間】𨿽號吾廬實客亭已斷雨聲重防滴欲殘燈影更晶熒酒惟排悶難中聖茶卻名家可作經頭減來還病蹇何時徹防得康寧

又

身似蝸牛麤有廬卻緣無用得安居地鑪封火欺寒雨紙閣油窓見細書熟山僧分餺飥船來溪友餉薪樗閉門莫笑衰頹甚讀易論詩亦未疏

縱筆

老眼輕千乘枯腸卻八珍直令身潦倒未害膽輪囷酒裏遺浮世書中見古人平生笑園綺老蹋帝城塵

又

壯嵗志天下﨑嶇無一施髙談對鄰父朴學付癡兒補柵憐雞冷分糧憫雀饑吾生忽至此惆悵鏡中絲

又

天道何時定人生固有涯壯年行出塞晚嵗病還家積憤憑誰豁孤忠祗自嗟今朝茅屋底隠約聴霜笳十月二十八日夜雞初鳴時夢與數女仙遇其一作詩示予頗哀怨如人間語惟末句稍異予戲之曰若無此句不可爲神仙矣其一從傍戒曰汝當勿忘此規作詩者甚有愧色予頗悔之旣覺賦兩絕句以解嘲

玉姝眉黛翠連娟弄翰閒題小碧牋人世愁多無著處故應分與蘂宮仙

又

虹作飛橋蜃吐樓羣仙來賦海山秋玉姝定自多才思更與人間替說愁

山行

緣崖曲曲羊腸路傍水疎疎麂眼籬舉起短鞭成一笑吾詩正是策勲時

又

眼邊處處皆新句塵務經心苦自迷今日偶然親拾得亂松深處石橋西

貧甚作短歌排悶

閒何濶逢諸葛畏人常憂不得活事不諧問文開不蹋權門更可哀卽今白髮如霜艸一飽茫然身已老惟有躬耕差可爲賣劍買牛悔不早年丰米賤身獨饑今朝得米無薪炊地上去天八萬里空自呼天天豈知

過張王行廟

烈士生不遇棲棲爲旅人英魂死不沒凜凜爲明神明神受帝命廟食福我民牲酒何足言壓抑姑少伸火旱千里赤與人下雷雨洚水不反壑談笑出平土善人錫之福姦僞亦擊汝豈若世上人吞聲气如縷

秋月曲

舊時家住長安城萬戶千門秋月明紫陌朱樓歌吹海酣宴不覺銀河傾受降城頭更奇絕莽莽平沙千里月選兵夜出打番營鐵馬蹴冰冰欲裂塞月未落成功回腰鼔橫笛如春雷長安髙樓豈不樂與此相去何遼哉丈夫志在垂不朽漆胡骷髏持飲酒舉頭云表飛金盤痛飲不用思長安

卽事

蕭騷白髮滿綸巾猶是人間詩酒身湖上悲秋新有作眼邊敗意絕無人稻粱棲畆雁初下煙水粘天鷗自馴堪笑推移成老大時時幾杖接鄕鄰

悲歌行

感慨常自悲發爲窮苦辭偪仄不少伸夢中亦酸辛脂車思逺道太息令人老中原宋輿圗憂亂苦如荼此責在臣子諸公其可已談笑復舊京令人憶西平

讀李泌事偶書

莘渭當時已誤來商山芝老更堪哀人生若要常無事兩顆梨須手自煨

晨起

晨起梳頭懶披衣立艸堂霧昏全隠樹气暖不成霜灘急回魚隊天低襯雁行新春猶一月已覺日微長

喜雨

一秋未雨冬未雪坐使肺肝生客熱不惟裘褐藏篋笥臥毯坐氊俱未設樽中有酒不敢嘗小甕黃虀卻時啜新春距今一月爾便恐蝗生殘宿麥天公老手正可人夜雨蕭蕭洗旱塵北風吹雪定不晚喜入三山湯防椀

閒趣

堅閉門來又過冬一裘且復擁龍鐘不辭陋巷如漿冷自愛新醅似粥醲迎婦橋邊燈煜煜賽神林外鼔咚咚豈惟自得閒中趣要遣兒孫世作農

自警

人生非金石壽夭不自知一日復一日亦或至耄期方其未死間早夜勿自欺嗟彼陷溺者太山起毫釐努力戒惰偸堯舜可庶防我今齒髮獘彊健復防時一寸學古心自視猶可爲雞鳴推枕起爲善亦孳孳天定終勝人吾世或未衰素業果有傳三復吾此詩

雨後

鏡湖歸隠老黃冠布褐蕭然一室寛燈影靑熒人未睡雨聲防滴夜將防四朝出處朋儕盡半世漂流骨相寒靑史無名端可恥著書畱與後人看

又

蕭蕭殘發雪侵冠冉冉淸愁用底寛把卷昏眸常欲閉投牀睡興卻先防惟須酒沃相如渴未分人哀範叔寒雨霽定知梅已動佩壺明日試尋看

窓黑

風雨窓常黒衰翁罷讀書縱橫慙七略廢惰失三餘宴坐工夫熟多聞習气除韓公未解此誤誚腹空虛

雨止行至門外戲作

檐雨收殘滴溪云弄晚晴出門還浩嘆防屐了吾生

野飲

綠岸波生染麯塵碧天云細蹙魚鱗山居剰得舒長日野飲自無拘忌人【元結詩云坐無拘忌人勿限醉與醒】酒甕石邊孤店晚樵風溪畔早梅春懷章正可驚奴輩未勝行歌獨負薪

雨夜有懷張季長少卿

放翁𨿽老未忘情獨臥山村每自驚鼎鼎百年如電速寥寥一笑抵河淸梅初破藟行江路燈欲成花聴雨聲正用此時思劇飲故交零落愴餘生

雨中熟睡至夕

擁鑪聴雨生睡思澀眼昏昏惟欲閉丈夫少壯要自力飽食養慵眞可媿我今不睡欲何爲常恐兒曺落吾事蠻氊紙帳方施行五鼎八珍無此味

又

少陵今雨無客至寂寞衡門晝常閉孝先酣枕夢周公弟子𨿽嘲可無媿世上紛紛榮辱多不如睡中差省事小兒忽報煎茶熟起擁寒鑪究餘味

憶昔

憶昔輕裝萬里行水郵山驛不論程屢經漢帝焼余棧曾宿唐家雪外城壯志可憐成昨夢殘年惟有事春耕西窓忽聴空階雨獨對靑燈意未平

燈下看梅

風雨經旬怯倚防梅花折得就燈看有情應寄去年別無寐不禁淸夜寒病起搘笻幽興在春遲載酒後期寛籬東數樹尢奇絕日遣蠻童路幹

程泰之尙書挽詞

文古唐元結經明漢仲舒三朝八座貴千載九丘書早接遊從末常聞議論余死生今永訣追恨寄聲疎

又

昔在紹興末同趨行殿門方思尋宿好忽已奉遺言誄行曲臺議飾終明主恩髙皇舊朝士今復防人存

雨夕獨酌書感

數掩蘆藩常不開饑鴉兩兩啄靑苔雨來十日未成雪嵗盡一枝初見梅池上晚行擕獨鶴燈前夜酌撥新醅漁村老景今如許駿馬舊遊安在哉

白首

白首元無一事成朝來大笑絕冠纓花飛早已知春減漏盡寜容更夜行蕭散且爲無算飲猖狂未免不平鳴玉關靑海今安在麥野桑村送此生

客言來自上臯道中以其語作一絕

日曬霜融作淺泥酒家卻在斷橋西五陵今代無豪俠獨臥茅檐聴午雞

睡起

老怯年華速閒知晝漏長已回酣枕夢未過古匜香洗面宮眉綠開茶帶胯方山家風味在𨿽病意差彊

劍南詩稾卷三十三

欽定四庫全書

劍南詩稾卷三十四

宋陸遊撰

嵗暮

案間官歷喜更端畔羅旛巧耐寒篩辣香篘臘酒染紅絲綠簇春盤衰容未覺餘年迫佳日猶思一笑歡太息兒童癡過我鄕儺𨿽陋亦爭看

殘臘二首

破臘春先到微陰日易醺鳥聲猶寂寂木意已欣欣雲起山分疊風生水蹙紋斷腸何處笛偏向醉中聞

又

殘臘無多日吾生又一年林塘明夕照墟落淡春煙山色危欄角梅花綠酒邊嵗時元自好老病獨淒然

一壺歌

悠悠日月沒根株常在人間醉一壺傾倒欲空還瀲灩不曾教化不曾沽

又

先生醉後卽髙歌千古英雄柰我何花底一壺天所破不曾飲盡不曾多

又

自從軒昊到隋唐防見中原作戰場三十萬年如電掣不曾記得不曾忘

又

恥從嶽牧立堯庭況見商周戰血腥擕得一壺閒處飲不曾苦醉不曾醒

又

長安市上醉春風亂插繁花滿帽紅看盡人間興廢事不曾富貴不曾窮

屬疾

白頭屬疾臥丘園藥物枝梧且僅存月黑淺山聞鵩嘯窓明髙樹送鴉翻防欺薄命深消骨憂集窮途黯斷魂回視少時眞隔世但餘一念在元元

新嵗

風入鞭梢春從艸色深山坡臥新犢園木轉幽禽勲業少年夢關河遊子心爾來都掃盡濁酒帶醅斟

早春

數聲屋角聴鳴禽紅糝靑梢忽滿林雨過東臯一犂潤冰消南澗半篙深逢僧竹院閒評藥擕鶴山村醉擁琴靑史功名黃閣貴有時應不到如今

太古

太古安知虙與堯茹毛飲血自消揺不須追咎爲書契初結繩時俗已澆

春夜

老憊生如寄春寒夢亦孤燈花時自墜梟語疊相呼萬里書難得三年病未蘇窓深不知曉但覺動林烏

正月六日作

上天四序分寒燠以漸相尋不相瀆今年立春七日耳暖景溫風何迫促羣蛙怒鳴蚊蚋出蚍蜉插翅飛滿屋兒童便欲覓團扇我亦汗垢思湯沐山坡梅花常恨晚一夕開盡如雪谷籬邊已放桃蘂紅庭下頓長萱芽綠小人識淺喜欲舞輕衫冷防相追逐春深癘鬼不貸人此暖但憂非汝福

寄題吳斗南玩芳亭

北斗以南有吳侯人物知非第二流讀書不放一字過閉戶忽驚雙秋平生離騷讀千徧屈泥秭歸要親見歸來落筆愈驚人宋玉景差俱北面玩芳亭中蘭茝芳朝回解帶春晝長愛君憂國有奇作坐令壯觀還沅湘老夫曩亦同此趣甚欲閒題玩芳句無柰生涯今已別倒壑枯楠忘嵗月

春初驟暄一夕梅盡開明日大風花落成積戲作

暖逼梅花爛漫開飄零便恐付蒼苔更堪連夜風如許似妒愁人把一杯

又

殘梅零落不禁吹眞是無花空折枝堪笑老人風味減三年不作送梅詩【予往嵗多有送梅之作今閣筆已累年】

又

年年爛醉萬梅中吸酒如鯨到手空花欲過時常惜別今年此別更怱怱

讀老子傳

巍巍闕裏與天崇禮樂詩書萬世宗但說周公曾入夢寜於老氏嘆猶龍

示元用

徳孫學語已驚人悶裏時時一笑新老子已應如櫪驥此郎端恐是天麟防看神授如椽筆莫攺家傳折角巾汝叔不癡當愛汝夜窓燈火勉相親

春思

七十老翁身退耕可憐未減舊風情典衣取酒那論價秉燭看花毎到明江浦時時逢畫檝寺樓處處聴新鸎此生無復陽關夢不怕樽前唱渭城

春望

天地回春律山川掃積陰波光迎日動栁色向人深霑灑憂時淚飛騰滅敵心人扶上危榭未廢一長吟

丙辰上元前一日

獘裘破帽發鬅鬙宛似山房罷講僧身病不禁連夜雨家貧只掛舊年燈修椽栁外掀樓角危檻雲間露塔層自笑閒遊本無定興防隨處倚枯藤

夜雨思栝蒼遊

道心退惰如風鷁世念堅彊似火牛安得短篷湖海去夜深聴雨琵琶洲

春陰

麯塵栁色正遮門石黛江流曲抱村小院春光方盎盎逺山雨气又昏昏傍檐林鳥驚幽夢極目煙蕪捲燒痕只道餘寒尙如許不知生意滿乾坤

寒夜歌

陸子七十猶窮人空山度此冰雪晨旣不能挺長劍以抉九天之云又不能持斗魁以回萬物之春食不足以活妻子化不足以行鄕鄰忍饑讀書忽白首行歌拾穗將終身論事憤叱目若炬望古踴躍心生塵三萬里之黃河入東海五千仭之太華磨蒼旻坐令此地沒羌戎兩京宮闕悲荊榛誰施赤手驅蛇龍誰恢天网致鳯麟君看煌煌藝祖業志士豈得空酸辛

正月十六日園中偶賦

又向柴荊過上元豪華前事不須論偶逢花發閒持酒不得人扶嬾出門薄技號山曾獻玉榮途染指亦嘗黿年來洗盡東陵夢壠蕭蕭老故園

陵霄花

庭中靑松四無鄰陵霄百尺依松身髙花風墮赤玉盞老蔓煙濕蒼龍鱗古來豪傑人少知昻霄聳壑寜自期抱才委地固多矣今我撫事心傷悲

懷舊

鶴鳴山下竹連云鳳集城邊栁映門當日不知爲客樂如今回首卻消魂

又

駿騾西過雨漫天千里江山在眼邊二十四年如昨夢憑誰問訊帶枷僊

又

狼煙不舉羽書稀幙府相從日打圍最憶定軍山下路亂飄紅葉滿戎衣

又

翠崖紅棧郁參差小益初程景最奇誰向豪端收拾得李將軍畫少陵詩

又

回龍寺壁看維摩最得曺吳筆意多風雨塵埃昏欲盡何人更著手摩挲

又

嶓冢山頭是漢源故祠寂寞掩朱門擊鮮借艸無窮樂送老那知江上村

夜坐

蓬窓夜半竹騷然坐守殘編悄不眠辛苦空成左傳癖逍遙常愧大慈僊風寜可系功名誤日不能黏嵗月遷明旦覓船湖上去西村桃李淡春煙

入城舟中作

櫂邊蘸岸挼藍水蓬外橫空破墨山更著灘頭一行鷺此身眞在畫圗間

寓蓬萊館

朱門髙栁畫橋南掠面風埃喜解驂霽日偶逢春盎盎野人不慣屋潭潭堂中剰喜簮裾集樓上時聞鼔角酣明發扁舟覓歸路趂時吾欲事農蠶

過能仁光孝寺欲訪昕老防府中速客遂不果入

春日城南過寶坊馳驅不得駐車箱髙門臨道淨如拭傑屋淩空勢欲翔齋近鐘魚初送響風微松檜自生香暫來堪笑忙如許坐羨髙人白晝長

夜二鼔畱西城門歸三山

秉炬夜離驛戴星出西關舟人飛畫檝門鎖響銅環漁火明遙浦溪風解醉顏鄰家亦驚起迎我笑堅頑

讀杜詩

千載詩亡不復刪少陵談笑卽追還常憎晚輩言詩史淸廟生民伯仲間

蘇韜光節推挽歌詞

才名京兆掾門閥魏公孫遇事𨿽骯髒接人終靜溫寜吟灞橋雪不掃舍人門二妙凋零盡衰翁慨獨存【韜光與訓直吏部下世相距三年】

村翁

放翁眞个是村翁釣渭耕莘事不同蹴蹋煙雲兩芒屩憑陵風雪一蓬籠屢經駭浪身終免徧閱浮漚壽未窮幸有春衣堪換酒道邊醉臥示神通

寄子布

釣灘耕壠雪盈簪從入新年病至今逺使有書常灑淚長宵無夢更傷心何由老眼迎歸櫂空爲秋風感莫碪一紙新詩千萬恨臨風悵望獨長吟

落花

朱朱白白不禁吹老未忘情作許悲瑞錦已殘猶有夢明霞初散可無詩人應偸樣傳圖本天亦收香付蜜脾榮悴相尋君看取曉來靑子已團枝

南窓

身輕婚嫁畢耳靜市朝疏褫帶脫烏幘一窓寛有餘

排悶

白髮無端日日新自憐猶作百憂身孤燈聴雨常終夜一榼尋花又送春旋壓麥餻邀父老時分菜把餉比鄰不須頻起陳人嘆已是淸朝六世民

過鄰家戲作

老脫朝冠岸幅巾時時乘興過比鄰瓶無儲粟吾猶樂步有新船子豈貧醅甕香浮花露熟藥欄土潤玉芝新【玉芝謂鬼臼山家多有之】相從覓笑眞當勉又過浮生一嵗春

看花

好樹典衣買新花扶杖看村醪雜淸濁山果半甘酸家事貧尢簡詩情老未防鸕鷀閒似我日莫立淸灘

閒趣

同儕零落曉星稀久住人間豈自期衰病已成垂白叟春寒又到牡丹時溪邊喚客閒持釣燈下畱僧共覆棋一日轉頭還過卻紛紛世事不須知

春盡遣懷

裊裊鑪香晝掩扉殘年眞是解塵鞿靑旋通鄰好白葛新裁制暑衣避日小魚穿藻去倚風輕燕拂簾飛要知名宦非初意三十年前已念歸【予以乾道乙酉卜築湖上今三十有二年矣】

二友

淸芬六出水梔子堅瘦九節石菖蒲放翁閉門得二友千古夷齊今豈無

半丈紅盛開

滿酌吳中淸若空共賞池邊半丈紅老子通神誰得似短笻到處卽春風

感事

雞犬相聞三萬里遷都豈不有關中廣陵南幸雄圖盡淚眼山河夕照紅

又

堂堂韓嶽兩驍將駕馭可使復中原廟謀尙出王導下顧用金陵爲北門

又

渭上晝昏吹戰塵橫戈慷慨欲忘身東歸卻作漁村老自誤靑春不怨人

又

捫虱當時頗自奇功名逺付十年期酒澆不下胸中恨吐向靑天未必知

丰年行

南村北村春雨晴東家西家地碓聲稻陂正滿緑鍼密麥隴無際黃雲平前年谷與金同價家家涕泣伐桑柘豈知還復有今年酒肉如山賽春社吏不到門人晝眠老稺安樂如登仙縣前歸來傳好語黃紙續放身丁錢

四月一日夜漏欲盡起坐達旦

春歸不可畱斗柄已崢嶸老至不可卻雪鬢森千莖少年所讀書廢忘如隔生舊交死欲盡存者萬里程髙談無與發欲語輒吞聲悠悠一飽計泯泯千載名逝將山丘歸不見河雒淸挑燈坐待旦攬筆衰涕傾

蓬萊行

山峭插雲海樓髙入煙霄不知何宮殿東望郁岧嶤是時靑童君初散通明朝風濤中破裂湧出黃金橋授我玉芝房服之塵念消凡骨一朝換八極坐可超

馮縣丞挽歌詞【鋼字仲柔】

尊公同故里季父接周行晚憙烏衣巷重逢玉樹郎名流多賞識榮路正騰驤愁絕河梁上風煙莫莽蒼

幽居初夏

湖山勝處放翁家槐栁陰中野徑斜水滿有時觀下鷺艸深無處不鳴蛙籜龍已過頭番筍木筆猶開第一花嘆息老來交舊盡睡餘誰共午甌茶

又

藤冠艸屨病支離門外紛紛百不知解籜有聲驚倦枕飛花無力防淸池閒思舊事惟求醉老感流年只自悲緑樹陰中紅練起一團零亂濕胭脂

又

長歌嫋嫋插秧天小繖翻翻入市船髙棟巢幹初乳燕緑槐陰密已鳴蟬只言末俗人情惡未廢先生日晏眠推枕起來閒弄筆銅蟾手自挹寒泉

又

鬢毛禿盡齒牙疎難受人間折簡呼詩酒本來無借在形骸況復不枝梧槐陰漸密能鄣日池水新生可浴鳬移得太行終亦死平生常笑北山愚

出蜀十九年故交零落殆盡慨然有作

西遊邂逅得諸君落筆千言酒百分聚散亦知元有數死生豈料不相聞平羌空憶吟江月小益何由度棧云一事與君聊自慰兒曺或可付斯文

憶天彭牡丹之盛有感

常記彭州送牡丹祥雲徑尺照金盤豈知身老農桑野一朶妖紅夢裏看

五月七日夜夢中作

徵行過孤壘寂寞已千年馬病霜菅瘦狐鳴古冢穿煙塵身欲老金石志方堅零落英雄盡何人共著鞭

又

霜露薄貂裘連年塞上畱蘆笳靑冢月鐵馬玉關秋振臂忘身憊憑天報國讐諸公方衮衮好運幄中籌

急雨

急雨淸風發土香靈臺如受寶犀涼華胥一枕蘧然覺卻聴蟬聲送夕陽

夜中步月

夜半不成寐起尋微月行風生驚葉墮露重覺荷傾兀兀酒中趣悠悠身後名興防還掩戶坐待日東生

晨起

齒豁不可補發脫無由栽淸晨明鏡中老色蒼然來餘年亦自惜未忍付酒杯抽架取我書危坐闔復開萬世見唐堯夔龍獲親陪寥寥三千年气象挽可回豈以七尺軀顧受世俗衰道在無不可廊廟均蒿萊

枕上聞布谷聲

老去惟思日月遲更堪靑捴成絲無端催取流年去最恨溪頭布谷兒

雨夜

北風吹雨亂疎鐘蓛蓛燈花破碎紅孤夢正行天一握髙城俄報鼔三通衰遲空抱屠龍技豪俊誰收汗馬功但願輿圖早來復白頭敢望起雲中【孤云兩角去天一握蓋褒斜道上也】

焚黃

啼呼棃棗憶兒時駒隙頻經日月馳早嵗已興風木嘆餘生永廢蓼莪詩燎黃恩重空垂泣戴白身存敢自期足蹇僅能成拜起籃輿歸路不勝悲

卽事

陶令常耽酒龎翁不出家安貧炊麥飯省事嚼茶芽池滿浮雛鴨庭荒噪渴蛙詩成賞音絕自向小兒誇

失鸂鶒

不見池邊整羽衣繞村散覓走羣兒卑飛正恐爲人得徑去何須報我知久憶蘋洲應自喜尙餘菇米亦堪悲放翁未到忘情處日莫憑欄獨詠詩

贈童道人蓋與予同甲子

吾儕之生乙巳年達者寥寥窮比肩退士一生藜藿食散人萬里江湖天忍貧不變我自許挾術自營君豈然一事尙須煩布防防時能具釣魚船【方謀買一小舟未得也】上方銛老求宿蘆詩宿蘆蓋所寓室名以其似漁舟也

一曲亭前水接天放翁短棹弄風煙宿蘆縱有江湖趣猶是人間贗釣船

夜坐園中至夜分

岸巾閒倚胡牀坐步屧還扶拄杖行漸近秋淸知病減盡捐世累覺心平翻翻雙鵲風枝爽熠熠孤螢露艸明更欲裴回盡幽興麗譙傳漏報三更

六月二十四日夜分夢範至能李知防尢延之同集江亭諸公請予賦詩記江湖之樂詩成而覺忘數字而已

露篛霜筠織短蓬飄然來往淡煙中偶經菱市尋谿友卻揀蘋汀下釣筒白菡蓞香初過雨紅蜻蜓弱不禁風吳中近事君知否團扇家家畫放翁

晨起

月淡知將曉風淸喜近秋狂吟詞跌宕新沐髮颼飅桐葉危先墮蟬聲斷更遒達生隨處樂自笑替人愁

村飲示鄰曲

七年收朝迹名不到權門耿耿一寸心思與窮友論憶昔西戍日孱敵气可吞偶失萬戶侯遂老三家村朱顏捨我去白髮日夜繁夕陽坐溪邊看兒牧雞豚雕胡幸可炊亦有社酒渾耳熱我欲歌四座且勿喧卽今黃河上事殊曺與袁扶義孰可遣一戰洗乾坤西酹壯士墓南招名將魂干戈從此戢永定宋中原吾儕𨿽益老忠義傳子孫徵邊詔儻下從我屬櫜鞬

醉歸

十畝春蕪手自犂牛廬在鏡湖西禪心每笑彈棊局道眼長捐刮膜篦絕食就官分鶴料無車免客笑雞棲【頃獨有一竹輿今亦壊矣】旗亭酒賤秋風近夜夜歸來醉似泥

二愛【並序】

陶淵明詩云孟夏艸木長繞屋樹扶疎眾鳥欣有托吾亦愛吾廬孟東野亦云逺岸雪難莫勁枝風易號霜禽各嘯侶吾亦愛吾曺予暇日詠二詩有感作二愛詩

結屋不袤丈著身還有餘破壁作小窓亦足陳吾書無酒當飲水無肉當飯蔬知止乃不殆此語良非虛古人造道處正自無絕殊願君勿他求且復愛吾廬

又

門外秋水深日日集鷗鷺是豈相與期正以同類故殘年過七十朋舊半丘墓非吾濟世心嘆息莫予助人生非金石去日如脫兔三復東野詩獨立悲嵗莫

蜻蜓浦

捨北蜻蜓浦新秋偶一來菱絲煙際老芡觜露中開漁火明還滅沙禽去卻回吾行興無盡舟子莫相催

題韓運鹽竹隠堂絕句三首【茂卿字立道】

鄴下王孫今勝流相逢三伏凜生秋未嘗一日可無竹似是前身王子猷

又

塵埃車馬日駸駸誰解從君一散襟待我淸秋有閒日抱琴來寫萬龍吟

又

靜處知君解策勲鑪香裊裊起微云岸巾不住尋靑士欹枕還應對墨君

哭杜府君

叔髙初過我風度何玉立超然眾客中可慕不待揖入都多賔友伯髙數來集質如琮璧潤气等芝蘭襲晚乃過仲髙午日曬行笠怱怱遽別去悵望空怏悒有如此三髙靑紫何足拾豈無知之者相視莫維縶窮魚𨿽相憫可愧吐微濕亦知尊公賢何止蓋鄕邑向風每拳拳識面眞汲汲秋風忽聞訃執書嘆以泣造門不自決追悔今何及又聞著書富手澤溢巾笈哀毀要無益遺稿勤綴緝

初秋夜坐

䢐嵗又如許吾生眞若浮露蟬鳴逹曉風葉墮先秋野迥星辰大天空河漢流胡牀幸亡恙且復寄悠悠

宴坐自午至莫

身外寥寥掃怨恩胸中浩浩納乾坤飽經世事常髙枕慣見人情不署門孤日夜分生海底百川秋漲溯河源珥貂碧落從來事東訪蓬萊不足言

舟中詠落景餘淸暉輕橈弄溪渚之句蓋孟浩然耶溪泛舟詩也因以其句爲韻賦詩

獨鶴還故鄕巋然但城郭出門無與遊所至苦寂寞裹飯事幽討此計殊不惡薄莫宿漁家蒼煙帶墟落

又

維舟入谷口信步造異境隔籬雞犬聲滿地梧楸影瓦甑炊香稻石泉汲新井人間苦偪仄愛此須防景

又

老圃發如霜見客能廢鋤與坐使之年自云八十餘老身六朝民艸舍數世居力守逺祖言一字不學書

又

沿溪得茅店酒旗出柴荊杖頭錢已空一醉何由成主人語鄭重手把甕面淸勸我姑小畱溪魚亦可烹

又

秦皇酒甕邊古有釣魚磯我來必竟日時挈雙鯉歸白鷺眞可人常先孤棹飛髙詠江練句令人憶暉

又

鏡湖三百里風止鏡面平持以照吾心俗塵安得生散發鷗鷺間萬事秋毫輕誰能拂東絹寫我孤舟橫

又

朝發云根寺莫宿煙際橋冷螢濕不飛潛魚驚自跳菱船歌裊裊荻浦風蕭蕭平明宿鳥起我亦理歸橈

又

古祠照蒼波老木閟云洞輕舟不揺檝正用一風送汲井潄甘液掃榻寓幽夢所恨山未深城笳聴三弄

又

禹穴探斷簡樵風泛淸溪倒影森松桂避船散鳬鷖塵中有異境十里靑玻瓈髙塔忽招人湖邊日未低

又

溪行已淸秋還捨尙殘暑天公爲解圍簾櫳過疎雨靑蔬喜小摘紅粒亦新杵一飽坐北軒蘋花泣煙渚劍南詩稾卷三十四

欽定四庫全書

劍南詩藳卷三十五

宋陸遊撰

浮生

浮生眞是寄郵亭短髮怱怱失故靑睡少始知愁有力病增方嘆藥無靈謀生嬾似逢秋燕訪舊疎於欲旦星自笑若爲銷此恨濁醪聊復倒余瓶

秋夜

髙屐枯笻一老翁燈前自笑發如蓬泠泠月浸荒庭竹淅淅風凋古井桐病思未蘇秋尙淺醉魂初醒夜方中故人萬里無消息便擬江頭問斷鴻

秋夜紀懷

缺月淡欲盡老雞鳴苦遲聊爲待旦坐不作感秋悲魯叟一王法豳人七月詩平生經世志老死欲誰期

又

瞿曇起西域老氏奮中州談理一家說蠧民千載憂橫流當有自獨立豈相仇垂世詩書在兒童勿外求

又

北斗垂莽蒼明河浮太淸風林一葉下露艸百虫鳴病入新涼減詩從半睡成還思散闗路炬火驛前迎

書懷

蕭颯先秋鬢龍鐘未死身不惟今日老已是一生貧食菜從兒瘦闗門任客嗔世間餘一念河雒尙煙塵

林居秋日

桔橰引水繞荒畦病臥蝸廬不厭低小聚數家秋靄裏平波千頃夕陽西亭臯艸木猶蔥蒨天上風雲已慘淒逋負如山炊米盡終年枉是把鉏犂

七月二十四日作

閒拂靑銅一惘然此生應老海云邊涼颸入袂詩初就幽鳥呼人夢不全天上鵲歸星渚冷月中桂長露華鮮射雕羽箭凋零盡坐負心期四十年

枕上作時聞臨海四明皆大水

撫枕時時猶嘆欷阨窮已極畏凶饑雨聲淅瀝孤齋冷客夢蕭條萬里歸山邑風雷移蜃穴海城水半民扉如雲秋稼方相賀一飽還憂與願違

書懷

漫道年來未極衰窮途憔悴實難支半分臂減休文瘦七尺軀存曼倩饑尙憶靑衫陪眾雋寧期白首負明時悠然萬里煙波興除卻沙鷗總不知

秋陰至近村

村店閒尋酒笻枝瘦倚肩云齊龍捲雨野曠鶴盤天露井飄桐後淸觴泛菊前欲歸還小立搔首意悠然

閒居自述

自許山翁嬾是眞紛紛外物豈闗身花如解笑還多事石不能言最可人淨掃明窗憑素幾閒穿宻竹岸烏巾殘年自有靑天管便是無錐也未貧

秋雨初霽試筆

墨入紅絲防漆濃閒將倦筆寫秋容雨聲已斷時聞滴雲气將歸別起峯斜日半穿臨水竹好風遙送隔城鐘逺遊更動輕舟興太息何人解見從

幽懷

苫茅架竹亦吾廬病起幽懷得小攄愛酒已捐身外事閉門猶讀死前書鄰家人喜添新犢小市奴歸得早蔬但使身安嵗中熟敢辭老境落樵漁

雨後出門散步

細水穿沙澑殘雲扶雨歸不成逰酒市且作倚漁扉老大䢐年速羇窮壯志違破裘𨿽百結猶勝泣牛衣

又

病葉常先霣寒潮只暗生扶衰賴藥石隨意出柴荊細路牛欄濕疎籬績火明枯榮不須計千古一棊枰

秋夜示兒輩

吳下當時薄阿防豈知垂老嘆途窮秋砧巷陌昏昏月夜燭簾櫳裊裊風縮項鯿魚收晚釣長腰粳米出新礱兒曹幸可團圞語憂患如山一笑空

七十二嵗吟

七十人言自古稀我今過二未全衰讀書似走名場日許國如騎戰馬時秋晚雁來空自感夜防酒盡不勝悲渭濵星霣逾千載一表何人繼出師

雨夜讀書

風雨澒洞吞孤村讀書擁褐不出門歷觀忠邪見肝肺直與治亂窮根原傳巖之野感帝夢此事難以今人論危冠長劍一見用萬里耕桑吾道尊

又

一燈如螢雨潺潺老夫讀書蓬戶間但與古人對生面那恨鏡裏凋朱顏功名本來我輩事人自蹭蹬天何慳君看病驥瘦露骨不思仗下思天山

秋晚

聚落蕭條古埭東蘆藩蓬戶臥衰翁井桐葉盡新霜後衣杵聲繁夕照中身似敗棋難復振心如病木已中空村醪酸澀君無笑也解燈前作臉紅

新菊

已過重陽十日期菊叢初破兩三枝自憐短鬢蕭蕭白不似黃花驛裏時【黃花驛在岐鳯間予嘗過之】

又

老去流年不耐催微霜又見菊花開莫言冷落西風晚也有飛飛小蝶來

九月二十八日五鼔起坐抽架上書得九域志然有感

一事無成老已成不堪嵗月又崢嶸愁生新雁寒初下睡起殘燈曉尙明天地何由容梗化功名正恐屬書生行年七十初心在偶展輿圗涙自傾

題橋南堂圗

平生不識橋南路聞道淸流帯煙樹今朝開卷一欣然恍若身親到其處徐郎獨立嶷如山招不能來麾不去舊居萬瓦碧浮煙結茅卻就橋南住雪盡春生水似藍想君淸歗釣魚庵道上紅塵髙十丈斷無一防到橋南題吳參議達觀堂堂牓蓋朱希眞所作也僕少亦辱知於朱公故尢感慨云

中原遺老雒川公鬢須白盡雙頰紅揮毫爲君作齋牓想見眼中餘子空餘子碌碌何足數獨付莊周賈生語看君踐履四十年始知此公不輕許公今度世爲飛仙開卷使我神凜然淸時臺省要才傑諸公誰致雒川客

舎北揺落景物殊佳偶作

今年冬晚仲月始微霜野日明楓葉江風斷雁行窮塗多借躝老境易悲傷自笑詩情嬾蕭然舊錦囊

又

路擁新霜葉溪余舊漲沙棲烏初滿樹歸鴨各知家世事元堪笑吾生固有涯南村聞酒熟試遣小僮賖

又

小聚鷗沙北橫林蠏捨東船頭眠醉叟牛背立村童日落云全碧霜餘葉半紅窮鱗與倦翼終勝在池籠

又

屋角成金字溪流作縠紋斜通小橋路半掩夕陽門孤艇衝煙過疎鐘隔塢聞杜門非獨病實自厭紛紛

又

艸徑人稀到柴扉手自開林疎鴉小泊溪淺鷺頻來檐角除瓜蔓墻隅斸芋魁東鄰膰肉至一笑舉新醅

自嘲

身見紹興初攺元百罹敢料至今存生涯破碎余龍具學問荒唐守兔園獨立未除還笏气餘生猶待闔棺論北牕燈暗霜風惡且置孤愁近酒樽

作夢

作夢今逾七十年平生懷抱尙依然結茅杜曲桑麻地覓句灞橋風雪天驃騎向來求作佛淮南末路望登仙世間妄想何窮盡輸與山翁一醉眠

夜坐

杳杳霜鐘十里聲娟娟江月半窗明陳編欲絕猶堪讀微火相依更有情九曲煙雲新散吏【時方被命再領武夷祠祿】百年鈆槧老諸生頹然待旦君無笑尙勝聞雞賦早行【溫岐詩云雞聲茅店月人迹板橋霜蓋唐人早行絕唱也】

北園雜詠

西村林外起炊煙南浦橋邊系釣船樂嵗家家俱自得桃源未必是神仙

又

舎北橋東幽事多老夫飯飽得婆娑茅檐日落聞舂相荻浦煙深有櫂歌

又

小橋宻接西岡路支徑深通北崦村老子意行無逺近月中時打野人門

又

東吳霜薄冨園蔬紫芥靑菘小雨餘未說春盤供采擷老夫湯餅亦時須

又

鉏麥家家趂晚晴築陂處處待春耕小槽酒熟豚蹄美剰與皃童樂太平

又

閒伴鄰翁去荷鉏林疏歷歷見村墟怪生白鷺飛無數水落灘生易取魚

又

短笻行樂出紫荊雪意闌卻變晴林際已看春雉起屋頭還聽嵗豬鳴

又

嵗殘已似早春天隔水橫林一抹煙聞道埭西梅半吐攜兒閒上釣魚船

又

白髮蕭蕭病滿身凍雲野渡正愁人揚鞭大散闗頭日曽看中原萬里春

又

暮年身似一虛舟付與滄波自在流垂地雪云吹不散且傾桑落膾槎頭

堂獨坐遣悶

發已凋疎齒已揺髙談誰與慰無聊苦心𨿽嘔何由出病骨非讒亦自銷玉雪細塵烹瑞艸胭脂小把斸靈苗【防風苗色紅如胭脂可作葅】賀公吳語吾能似太息遺魂不可招

又

放逐還山八見春枯顱槁項雪霜新大牀不解除豪气凡眼安能識貴人食有淖糜猶足飽衣存防褐未全貧北窗坐臥君無笑拈起烏藤防有神

復竊祠祿示兒子

得飽不啻足閉門還讀書翁猶羮不糝兒固食無魚衮繡曷加我簞瓢常晏如人生隨所遇勿替此心初

隴頭水

隴頭十月天雨霜壯士夜枕緑沈槍臥聞隴水思故鄕三更起坐淚數行我語壯士勉自彊男兒墮地誌四方裹屍馬革固其常豈若婦女不下堂生逢和親最可傷嵗輦金絮輸邊疆夜視太白收光芒報國欲死無戰塲

雪歌

黒云黯黯如翻鴉急霰颯颯疑投沙初聞萬竅號地籟已見六出飛天花寧論異事吠羣犬且喜和气連千家穿簾投隙矜嫵媚平坑塞谷迷谽谺遙遙林墖出玉筍渺渺江路蟠修虵扣門方擬貰鄰酒篝火更欲尋僧茶懸知朝士集闕角靴聲入賀趨正衙吾衰久矣尙何說所幸一稔均幽遐

春近

短褐枯笻老病身龍鐘也復喜新春已知不解多年住且作都無一事人檐角鳥聲呼醉夢室中花气襲衣巾朝來更有欣然處一筯山蔬勝八珍

望永阜陵

聖主乘幹臨斧扆小臣承詔上丹墀寧知齒豁頭童後更遇天崩地陷時泣至眼枯無血續夢隨魂斷獨心知白頭才盡空濡筆寧繼生民下武詩

初拜再領祠宮之命有感

黃紙初開喜可知追懷平昔卻成悲生當京國承平日仕及皇家再造時小艸出山初已誤斷雲含雨欲何施兒孫賀罷仍無事卻赴幽人把釣期

醉中信筆作四絕句旣成懼觀者不知野人本心也復作一絕

麥野桑村有酒徒過門相覓醉相扶朱門日日教歌舞也有儂家此樂無

又

過得一日過一日人間萬事不須謀鄰家幸可賖芳醖紅蘂何曽笑白頭

又

今朝賣谷得靑錢自出街頭買彘肩艸火燎來香滿屋未容下筯已流涎

又

老覺人間足畏塗怕人渾似怕於菟晴明頗動靑鞵興先探門前有客無

又

治道巍巍本易成狂言安得略施行太平事業人皆見不計封倫死與生

臘月十九日午睡覺復酣臥至晚戲作

枕痕著面眼芒羊欲起元無扺死忙擁被卻尋初斷夢掩屏重撥欲殘香雪云𨿽散寒猶春意將回晝已長老去此身無著處華胥眞恐是吾鄕

睡起至園中

春風忽已徧天涯老子猶能領物華淺碧細傾家釀酒小紅初試手栽花野人易與輸肝肺俗語誰能掛齒牙更欲世間同省事勾回蟻戰放蜂衙

北園籬外放步

北園西出路逶迆荊作門扉枳防籬鋤麥正忙人滿野營巢未定鵲爭枝招呼父老嘗新釀約束兒童築壊陂遇興閒行便終日隔溪績火已參差

嵗暮獨酌感懷

明時頻忝武夷僊俯仰人間只自憐總角回思如昨日掛冠過限已三年病多晴日思行藥睡少淸宵學坐禪更嘆衰孱不禁酒地黃一盞卽頹然

盆池

雨送疎疎響風吹細細紋猶稀緑萍防已映小魚羣傍有一拳石又生膚寸云我來閒照影一笑整綸巾

對食

蓬藋生庭葉擁堦經旬飯豆防枯防煙霄舊謂行夷路薪水今悲系病懷夢裏百年元易過人間萬事苦難諧癡兒自墮闍黎計歡喜聞鐘已過齋

蹭蹬

少慕功名頗自奇一生蹭蹬鬢成絲市樓酒美貧何預斗柄春回老不知黒幟逰魂應有數白衣效命永無期魚梁東畔牛欄北舉世誰能識此悲

海棠圗

人間奇艸木天必付名流菊待陶元亮竹須王子猷我爲西蜀客辱與海棠逰再見應無日開圗特地愁丁巳正月二日雞初鳴夢至一山寺名鳯山其尢勝處曰咮軒予爲賦詩旣覺不遺一字

已窮阿閣勝更作咮軒逰不盡山河大無根日月浮吾身元是幻何物彊名愁久覓卓庵處是間應可畱

初春

誰把鵞黃染栁絲似催鄰曲蹋靑期已忘萬里封侯志但憶千回上樹時朝雨池塘光防灩暮煙樓觀碧參差紫姑【一作行藏】欲問還休去身世從來心自知

雨中作

三日雨頻作昏昏饒睡眠泥深散酒市風惡惱燈天茅屋松明照茶鐺雪水煎山家自成趣撫枕寄悠然

又

淅淅連江雨愔愔一室幽茶甘畱齒頰香潤上衣裘泥滓將雛鴨林樊喚婦鳩短章𨿽漫興聊足散吾愁

又

短鬢白如絲梅花似舊時掩屏愁入夢隠幾雨催詩病爲陰天劇春緣閠嵗遲非闗畏車馬衰甚實難支

縱筆

气本充天地書非汗馬牛人人見堯舜世世有巢由朝市紅塵鬧山村白髮稠所欣吾道在江漢古東流

題慧老芋巖

煨芋當時話已新如今拈出更精神十年相國非吾願半顆君當別付人

立春日

江花江水每年同春日春盤放手空天地無私生萬物山林有處著衰翁牛趨死地身無罪梅發京華信不通數片飛飛猶臘雪村鄰相喚賀年丰【去冬無雪今年以正月十日巳時立春而平旦有雪數片猶臘雪也】

病中作

老軀百病集頹然仰天呼汝病勿怨天藥石幸可扶寓形天地間疾病誰能無不從酒色來病自無根株但使元气在𨿽劇行當蘇哀哉忿欲子永棄元化鑪

又

牧羊知治民解牛得養生一理儻造微何事不可明我老抱病久頗窺古人情唐堯授四時帝道所以成周家七百年王業本農耕造端無甚奇至今稱太平人生正如此黙黙要無營心君但髙拱萬物安能攖

立春日

花壓烏巾酒滿巵舊逢春日恨春遲如今病臥孤村裏過了新春也不知

又

慶元丁巳春來晚人日初過近上元空對一樽三太息無人爲戴縷金旛

北望

中原墮沙塵北望但莽莽耆年死已盡童稚日夜長往來多異服寧復記疇曩豈無豪俊士憤气塞穹壤我欲友斯人悲詫寄遐想夢行黃河濵雲開見仙掌

上元夜作

百年古謂風前燭我逾七十飯不足亦知生世無工拙久向人間耐榮辱今年上元燈滿城十里東風度絲竹蓬窗濕薪不禦寒獨取殘書伴兒讀忽然得意見古人半椀凍韲甘勝肉書生蓋棺事未定論著儻存終見錄富貴無名豈勝數意气空能驕世俗君不見拄天拄地邢君牙不如詩人窮瞎張太祝

暮春

季子黃金盡安仁白髮新無情五更雨便送一年春難續西樓夢空存北陌身海棠應似舊惆悵又成塵

又

緑葉枝頭宻靑蕪陌上深江山妨極目天地入孤吟身已雙蓬鬢家惟一素琴世情君莫說頭痛欲涔涔

讀書

兩眼欲讀天下書力𨿽不迨志有餘千載欲追聖人徒慷慨自信寧免愚置書不讀談虛無誰其始爲此創疽古時澤被禽與魚博施所以爲唐虞正使老釋信不誣爲我未免近楊朱髙軒大斾塞路衢臺閣尊顯來於於安得禹臯日陳謨沾濡四表無焦枯坐令事業見眞儒老農不恨老耕鉏

枕上作

龍鐘七十豈前期矮防枯笻與老宜愁得酒巵如敵國病須書卷作良醫登山筋力𨿽猶健閉戶工夫頗自奇今日快情春睡足臥聽檐鳥語多時

書志

往年出都門誓墓志已決況今蒲栁姿俛仰及大耋妻孥厭寒餓鄰里笑迃拙悲歌行拾穗幽憤臥齧雪千歳埋松根陰風蕩空穴肝心獨不化凝結變金鐵鑄爲上方劍釁以佞臣血匣藏武庫中出參髦頭列三尺粲星辰萬里揚鴻烈君看此神奇彊敵何足滅

夜賦

檐滴新春雨窗昏半夜燈病無詩一字窮賴酒三升【郡中月設折酒九斗日恰得三升】世路澀如棘祠官冷欲冰殘年只此是年少解飛騰

晚步

晚步淸溪上微陰忽快晴鴉棲先小泊魚暖已羣行藥餌扶垂老耕桑樂大平非闗戀鄕社久客倦遐徵

漁歌

斜陽收盡暮煙靑嫋嫋漁歌起逺汀商略野人何所恨數聲哀絕不堪聽

殘夢

少時鐵馬蹴河冰老去摧藏百不能風雨滿山窗未曉只將殘夢伴殘燈

書憤

白髮蕭蕭臥澤中秪憑天地鑑孤忠阨窮蘇武餐氊久憂憤張巡嚼齒空細雨春蕪上林苑頹垣夜月洛陽宮壯心未與年俱老死去猶能作鬼雄

又

鏡裏流年兩殘寸心自許尙如丹衰遲罷試戎衣窄悲憤猶爭寶劍寒逺戍十年臨的博壯圗萬里戰臯蘭闗河自古無窮事誰料如今袖手看

小舟逰西涇度西岡而歸

小雨重三後餘寒百五前聊乘瓜蔓水閒泛木蘭船雪暗梨千樹煙迷栁一川西岡夕陽路不到又經年

春行

九日春陰一日晴彊扶衰病此閒行猩紅帯露海棠濕鴨緑平堤湖水明【杜子美曉看紅濕處花重錦官城李太白蜀江紅且明用濕字明字可謂奪造化之功世未有拈出者】酒賤栁陰逢醉臥土肥稻壠看深耕山翁莫道渾無用解與明時說太平

姜總管自築墓舎名繭庵求詩

君不見贅翁退隠眞皇時繭室遺名星日垂𨿽無豪士千車送不媿髙人一鍤隨又不見貞觀故人有王顯抵老摧頽不作繭一時戲語今尙存人生窮達誰能免繭庵知君出防戲壽過期頤乃常事靑松手種三千本會看半空翻鼓吹人老則衰君不然快瀉玉船鯨吸川釣璜逺祖應相似八十方爲筮仕年

湖上今歳逰人頗盛戲作

龍船看罷日平西栁闇花穠步步迷射的山前朱舫小樵風涇上紫驑嘶

又

畫船鼓吹載涼州不到三更枉出逰忽有歌聲出霄漢誰家開宴五雲樓

又

翠阜靑林煙疉重朱樓畫閣雨空蒙禹祠西走蘭亭路一片湖山錦繡中

又

臺府官醅嵗嵗新蘭亭春勝鏡湖春三山小甕𨿽堪笑也向湖邊作醉人

賞花至湖上

吾國名花天下稀園林盡日敞朱扉蝶穿宻葉常相失蜂戀繁香不記歸欲過每愁風蕩漾半開卻要雨霏微良辰樂事眞當勉莫遣匆匆一片飛

暮春

數間茅屋鏡湖濱萬卷藏書不救貧燕去燕來還過日花開花落卽經春開編喜見平生友照水驚非曩歲人自笑籌邊心尙在憑髙慷慨欲忘身

劍南詩稾卷三十五

欽定四庫全書

劍南詩稾卷三十六

宋陸遊撰

九里

破曉憑鞍野興濃鷺飛先我過村東緑鍼細細稻浮水綘雪紛紛花舞風陌上秋千喧笑語擔頭粔籹簇靑紅誰知老子裴回意絕愛山橫淡靄中

淸明

气候江吳異淸明乃爾寒老僧丘墓感貧苦道途難燕子家家入梨花樹樹殘一春回首盡懷抱若爲寛

一百五日行

一百五日東郊時陂塘水滿雨如絲人家靑煙不禁火俚俗豈復思子推舊墳年多木已拱新墳積土髙累累老鴉飛鳴銜肉去紙錢雨濕掛樹枝深松茂柏死自樂地下應笑生人悲眼中靑山身後塜此事決定君何疑風吹云破日下照小灘碎礫光陸離停車暫憩道傍捨解囊且補殘春詩

送李憲被召舊與其先侍郎遊從

早靄龍門鬢未秋年乃復接英遊海瀕已幸見公子壠仍煩訪故侯霖雨卽陪諸老進徳星肯爲一方畱西城栁色靑如許欲挽長條特地愁

初夏

已過浣花天行開解粽筵店沽浮蠟酒步檥載秧船古俗交情久丰年樂事偏出波蒓菜滑上市鮆魚鮮僧閣梅山麓漁扉禹廟壖丹靑不可畫得句一欣然

幽居

社結山林友家藏種樹書蔽牀欣卜宅容駟笑髙閭薄飯頻葅韭單衣旋制綀東家借蹇罷南市買船初美景遊俱徧鄰翁好不疎時時得乘興豈獨愛吾廬

閒適

朝讀易一卦時鈔史數行花開聊把酒睡起獨焚香寂寂市聲逺悠悠村日長吾衰尙何恨兒女解耕桑

病中夜賦

客如病鶴臥還起燈似孤螢闔復開首蓿花催春事去梧桐葉送雨聲來榮河溫洛防時復志士仁人空自哀但使邊塵一朝靜此身不恨死蒿萊

閒身

炊煙漠漠閉柴荊聊用閒身答太平重碧飛觴心未老硬黃臨帖眼猶明吳蠶滿箔含桃熟壠麥登車搏黍鳴補劓息黥今有地問君何處用虛名

書感

奪璧元知價不讎屠龍誰信本無求哦詩聲裏嵗時速憂國淚邊天地秋已欠謝安俱泛海況無王粲與登樓此身著處憑君記萬里煙波沒白鷗

衰病

衰病集餘日推移成老翁衡門隠者趣大布古人風幾杖呻吟裏山川莽蒼中從來世緣薄不是坐詩窮

雜題

少談王霸謀身拙晚好詩騷學道疎賴有一籌差自慰閉門不作子公書

又

莫笑花前白髮新宣和人醉慶元春何時道路平如砥卻就淸漪整幅巾

又

三生元是出家人一念差來墮薦紳二寸楮冠雙艸屨天公還我水雲身

又

黃庭兩卷伴身閒盤篆香殘日未殘泛泛孤身似萍葉始知天地不勝寛

又

年華偃蹇畱不住雪縱橫耘更多樂天不生夢得死恨無人續竹枝歌

又

年來世事掃除盡猶有閒吟頗自奇安得陟釐九萬个爲君盡寫暮年詩

自傷

朝雨暮雨梅子黃東家西家鬻蘭香白頭老鰥哭空堂不獨悼死亦自傷齒如敗屐如霜計此光景寧久長扶杖欲起輒僕牀去死近如不隔墻世間萬事俱茫茫惟有進徳當自彊往從二士餓首陽千載骨朽猶芬芳

雨後絕涼偶作

槐陰日色薄桐葉雨聲長林下有餘適城中無此涼浮寒水碧斸藥小鉏香未許陶潛達華簮何足忘【陶詩云聊用忘華簮】

村居

黍酒濃浮甕瓜葅緑映盤老便藜粥美病喜粟漿酸紗防新裁穏絁袍舊制寛村居亦何好聊用發詩端

久雨

水長平侵岸云低半失村菇蒲亂鳬鴨泥困雞豚弄筆排孤悶煎茶洗睡昏荒郊多狗盜及早閉柴門

七十三吟

七十三年事事新涵濡幸作六朝民髮無可白方爲老酒不能賖始覺貧末路已悲身是客此心猶與物爲春柴門勿謂常岑寂時有鄕鄰請藥人

防稽

海近風雲惡城髙鼔角雄山川橫慘淡樓閣半虛空故國千年鶴徵途萬里篷餘生猶防日盡合付杯中

泛舟

山照澄波防鬌靑新蒲梢上立蜻蜓孤舟毎爲尋詩出輸與漁翁醉不醒

夜觀子虡所得淮上地圗

閉置空齋淸夜䢐時聞水鳥暗相呼沙塵漫漫連淮潁涙盡燈前看地圗

水村

家住煙波似畫圗殘年不復嘆頭顱深深竹塢見螢度翳翳菇叢聞鳥呼十里笳聲上云漢一空星影落陂湖天公著我非無地卻悔從來錯怪渠

題庵壁

萬里東歸白髮翁閉門不復與人通緑樽浮蟻狂猶在黃紙棲鴉夢已空薄技徒勞眞刻楮浮生隨處是飛蓬湖邊吹笛非凡士儻肯相從寂寞中【毎風月佳夕輒有笛聲起湖之西南莫知何人意其隠者也】

又

俠气當年蓋五陵今成粥飯在家僧身存但倚貧非病齒落方慚豁可憎踏月閒穿雙艸屩聽琴橫按一枯藤年來萬事都經徧彊笑看人獨未曽

晚歸舟中作

路入芙蕖浦家依防防村急灘雙鷺立平野萬鵶翻市散人爭渡僧歸寺掩門淒涼誦新句招得欲殘魂

送嚴居厚棄官歸建陽溪莊

曼容不過六百石淵明僅畱八十日寥寥千載有兩公海內至今推絕識放翁貪祿老始歸自今不作一錢直見人勇退輒欣慕亟欲起拜忘衰疾吾廬近在官道傍門外未掃車馬迹溪莊有地肯見分會結茅齋傍靑壁

次朱元晦韻題嚴居厚溪莊圗

鶴俸元知不療窮葉舟還入亂雲中溪莊直下秋千頃贏取閒身伴釣翁

夢中逰禹祠

湖上無人月自明夢中髣髴得閒行庭空滿地楸梧影風壯侵云鼔角聲世異客懷增慘愴秋髙嵗事已崢嶸長歌忽遇騎鯨客喚取同朝白玉京

感懷

老抱遺書隠故山鏡中衰似霜菅規模肯墮管蕭亞夢想毎馳河渭間竹帛竟孤千載事江湖敢恨一生閒殘功賴有吾兒續把卷燈前爲破顏

酒熟

侯印何由得酒泉小槽新熟亦欣然放翁達處過彭澤客自在傍吾自眠

病起逰近村

老人摧頺絕造請門設常闗艸生徑一年三百六十日三百五十九日病一日不病出忘歸繞村處處扣柴扉水東溪友新酒熟舎北園公菇菜肥平生養气心不動黜陟𨿽聞了如夢從今病愈卽相尋共聽糟牀滴春甕

秋夜讀書示兒子

久病少睡眠往往中夕起呼燈取書讀不能盡數紙喟然置之嘆生世後闕裏持蠡欲測海遽復廹老死人生各有業唐虞本吾事詩書脫秦厄天意固在此異端塞穹壤作俑孰爲始神禹逝不還吾其如洚水

秋晚書感

丘塜相望故舊空放翁猶復寄漚中少眠危坐待窗白得酒細傾生頬紅𨿽媿蛟龍起雲雨尙勝魚鳥困池籠秋來莫道無逰興野渡村橋處處通

王成之給事挽歌辭

昔溯黃牛峽曽經白鷺洲從容參步武談笑極風流晚預蓬萊客時從褉袚逰揮毫看半醉追想只添愁

又

詩騷湘水客風度曲江公一夕南樓去千秋東省空囊封震朝右墨敇絕宮中贈極文昌貴君恩厚飾終

書南堂壁

偶築湖邊舎侵尋四十春山丘未薶骨詩酒尙闗身樵路霜侵屨漁舟雨墊巾忝防鄕黨敬六聖有遺民【予生於宣和乙巳嵗】

又

荒寒淺村步隠翳小茅茨偶逐漁樵住都忘嵗月移閒惟接僧話老始愛陶詩耆齒猶須防羸然敢自期

秋晚

寒渚雁新下壊墻蛩夜吟庭莎欲無色園樹不成陰霑灑孤臣涙馳驅壯士心明朝鏡中發飽受雪霜侵

晨起待子聿歸

老人盥櫛罷坐待汝晨省忽思隔重闗懷抱增耿耿小雨暗北窗誰與慰淒冷卷書黙袖手柰此淸晝永懸知河橋下亦已喚舴艋長路歸當饑呼童具湯防

信筆

吾生本暫寓無日不可死區區遲速間何地著慍喜朝移一株石暮引一脈水是中亦何樂一笑聊爾耳

又

有酒或一醉無酒終日閒雨足通南澗木落見西山飯飽出柴門本散腰腳頑偶然遇野人笑語欲忘還

堂東窗戲弄筆墨偶得絕句

身如蠶老已三眠一繭何妨自裹纒豆飯藜羮支永日槿籬竹屋送餘年

又

一樽且復罄幽歡不是癡頑彊自寛死去何憂累兒子千錢可買市成棺

又

北庵睡起坐東廂無事方知日月長天與詩人送詩本一雙黃蝶弄秋光

又

老衰有驗詩先退勲業無心夢漸稀淺浦小山孤絕處數家煙火自相依

又

老人孤寂似無家午枕初回日已斜偶得風和身亦健舎南舎北探梅花

次呂子益韻

呂子奇才非復常詩來起我醉中狂太音誰和陽春曲眞色一空時世妝東閣獻防無轍迹西湖寄傲有杯觴病懷正待君湔袚墨妙時須寄數行

舎北行飯書觸目

晚飱初潑一甌茶曵杖閒行興未涯煙樹參差墨濃淡風鴉零亂字橫斜夕陽偏傍平橋路寒蝶猶依晚菊花堪笑衰翁耐荒寂短衣霑露未還家

又

落雁昏鴉集逺洲靑林紅樹擁平疇意行舎北三義路閒看橋西一片秋小婦破煙撐去艇丫童橫笛喚歸牛形容野景無餘思自怪癡頑不解愁

明日復得五字

羸病偶不死端居思出逰山寒麥苗短天濶雁聲遒學劍元癡絕脂車久罷休鄰翁獨眷眷同好自相求

又

腰痛今朝愈褰裳野興長黃鴉號亂篠碧蝶繞枯桑陂壊良疇廢村空舊路荒十年逢九潦誰與問蒼蒼

十一月二十二日夜待子聿未歸

寒鑪火半銷壊壁燈欲死人行籬犬吠月出林鵲起吾兒信偶非長路老子可憐煎百慮人人父子與我同立朝勿遣交河戍

南窗

暄妍一窗日的皪數枝梅小鼎煎茶熟幽人作夢回新春又將近晚景但堪哀用底舒懷抱殘書闔復開

幽居

衰蕭條笑舊靑一枝棲穏寄餘齡徐行不媿衣露肘安臥何妨席見經視客恰如堂上燕捐書那願案頭螢時時開說前賢事聊遣鄕閭識典刑

春近山中卽事

乞得松楠手自栽結茅聊喜避風埃百年孰與夢長短萬事只如雲去來雪後梅花初半吐身閒樽酒盍頻開錦官城外靑羊路常記當年小獵回

又

節物貧家有故常春盤臘粥逐時忙悠悠嵗月催雙鬢艸艸雞豚薦一觴人意自殊平日樂梅花寧減故時香小園新展西南角掛樹靑蘿百尺長

又

世亂王孫泣路隅時平野老醉相扶種榿正可三年大愛竹何曽一日無細路迢迢上雲雨輕舟渺渺入菇蒲暮歸剰欲談幽勝安得丹靑爲作圗

雪夜感舊

江月亭前樺燭香龍門閣上防聲長亂山古驛經三折小市孤城宿兩當晚嵗猶思事鞍馬當時那信老耕桑緑沈金鎖俱塵委雪灑寒燈淚數行

將進酒

我欲挽住北斗杓常指蒼龍無動揺春風日夜吹艸木只有榮盛無時凋我欲剗斷日行道陽烏當空月杲杲非惟四海常不夜亦使人生失衰老如山積麯髙崔嵬大江釀作蒲萄醅頺然一醉三千杯借問白髮何從來

嵗暮懷張季長

已廹桑楡景況逢梅栁時功名終自誤老病獨如期醉眼嫌天迮孤吟覺鬼悲唐安在何許無字寄相思

謝朱元晦寄紙被

木枕藜牀席見經臥看飄雪入窗櫺布衾紙被元相似只欠髙人爲作銘

又

紙被圍身度雪天白於狐腋軟於綿放翁用處君知否絕勝蒲團夜坐禪

送王季嘉赴湖南漕司主管官

它人作陵邑榜笞朝暮急王子乃不然袖手萬事集它人西入都競裁丞相書王子掉頭去長沙萬里餘問子謀身無乃左凜如霜松姿磊砢屈原賈誼死有靈計此兩人心獨可

庵中夜興

示疾維摩無侍者夜闌自掩艸庵門有情梅影半窗月相應雞聲十里村紙帳擁裘尋斷夢地鑪撥火暖殘樽扶衰又踐新春境萬事元知不足論

初春欲散步畏寒而歸

峭寒漠漠入重貂酒力欺人凝不消春困苦多無處賣客魂欲斷倩誰招一溪水淺梅枝瘦四野雲酣雪意驕欲到前村無柰嬾卻尋歸路度西橋

憶昔

憶昔從戎出渭濵壺漿馬首泣遺民夜棲髙冢占星象晝上巢車望敵塵共道功名方廹逐豈知老病只逡巡燈前撫捲空流涕何限人間失意人

戊午元日讀書至夜分有感

七十年來又四年雨聲燈影故依然未收浮世風漚夢尙了前生蠧簡緣老學辛勤那有補舊聞零落恐無傳先師鉢袋終當付嘆息誰能共著鞭

又

彊戴羅旛怯嵗增光陰堪嘆捷飛騰檐間防滴新春雨窗下靑熒半夜燈傍架討尋書散亂倚屏吟嘯發鬅鬙極知老境惟當佚絕學端居恨未能

雜感

志士山棲恨不深人知己是負初心不須先說嚴光輩直自巢由錯到今

又

勸君莫識一丁字此事從來誤幾人輸與茅檐負暄叟時時睡覺一頻伸

又

世事紛紛無已時勸君杯到不須辭但能爛醉三千日楚漢興亡總不知

又

百年鼎鼎成何事寒暑相催卽白頭縱得金丹眞不死摩挲銅狄更添愁

又

世間魚鳥各飛沈茅屋靑山無古今畢竟替他愁不得防人虛費一生心

又

一杯濁酒卽醺然自笑閒愁七十年今日出門天地別此身如在結繩前

又

山人那信宦塗艱彊著朝衣趂曉班豪气不除狂態作始知只合死空山

又

老子傾囊得萬錢石帆山下買烏犍牧童避雨歸來晚一笛春風艸滿川

又

故舊書來訪死生時聞剝啄叩柴荊自嗟不及東家老至死無人識姓名

又

忍窮待死十年間老子誰知老更頑溪友畱魚供晚酌鄰僧送米續朝餐

嘆老

朋儕什九墮丘墟自笑身如脫网魚委命已悲吾道防垂名眞負此心初齒殘僅可決濡肉眼澀知難讀細書家事豈容闗老子兒曹努力事耕鉏

朝饑食韲麪甚美戲作

一杯韲餺飥老子腹膨脝坐擁茅檐日山茶未用烹

又

一杯韲餺飥手自芼油蔥天上蘇陀供懸知未易同

漁隠堂獨坐至夕

斜倚笻枝岸幅巾閉門久已謝知聞中庭日正花無影曲沼風生水有紋三尺桐絲多靜寄一樽玉瀣足幽欣世間萬事都忘盡惟向閒中屢策勲

讀書

讀書肝膽尙輪囷蠧簡堆中著此身飽識三千餘嵗事已爲七十四年人鏡中衰難藏老海內虛名不救貧只欲從今都掃盡剰沽春酒答新春

北望

昔我初生嵗中原失太平寧知墓木拱不見塞塵淸京洛無來信江淮尙宿兵何時靑海月重照漢家營

蘭

南巖路最近飯已時散策香來知有蘭遽求乃弗獲生世本幽谷豈願爲世娯無心托階庭當門任君鋤

古梅

梅花吐幽香百卉皆可屏一朝見古梅梅亦墮凡境重疉碧蘚暈天矯蒼虯枝誰汲古磵水養此塵外姿

山腳散步由舎北歸

偶散東岡步因成北渚逰鴉昏先小泊魚暖欲羣浮緩曳紅藤杖斜披紫綺裘閒身病亦可隨處得無愁

又

幽徑欣行藥衰年困負薪梅殘香更逺艸動緑初勻魚似濠梁樂鷗如海上馴度橋成一笑微健及新春

又

空碧升團月江郊弄夕霏生涯今始是年事古猶稀冰解魚初躍風和雁欲歸興來忘逺近艸露已沾衣

寄題連江陳氏拂石軒【李似之嘗有歌詞】

平生聞說西江水百丈奫淪深見底漁舟來去白鷗飛上有綸巾隠君子作詩自許輩陶謝歗傲煙雲弄淸泚紛紛聲利滿人間耳本不聞安用洗李公過江號髙流逸气凜凜橫淸秋沙邊一笑偶邂逅掃石防松相獻酬浩歌聲斷七十載尙寄萬壑風颼飅放翁老憊狂未歇買船欲作西江逰

得張季長書以大蓬見稱蓋以予寄祿官視昔祕書監也因作五字寄之

老病江湖上煩公問死生僊蓬𨿽誤到殘錦只虛名【近嵗裁損濫恩所謂十色錦者所存亡防】防滴三更雨淒涼萬里情向來遺恨極不遂隠靑城

病足累日不能出庵門折花自娯

頻報園花照眼明蹣跚正廢下堂行擁衾又聽五更雨屈指元無三日晴不柰病何拋酒醆麤知春在賴鶯聲一枝自浸銅瓶水喜與年光未隔生

書意

帝命煌煌敇百神方傾天漢洗邊塵但須荊州一好漢安用商山四老人竹帛恐貽千古笑江湖未媿百年身此心欲與何人說病足呻吟又過春

新燕

天工不用翦刀催山杏溪桃次第開要信今年春事早社前十日燕新來

北巖采新茶用忘懷錄中法煎飲欣然忘病之未去也

槐火初鑽燧松風自湯攜籃苔徑逺落爪雪芽長細啜襟靈爽微吟齒頬香歸時更淸絕竹影踏斜陽連日至梅僊塢及花涇觀桃花抵暮乃歸

千載桃源信不通鏡湖西塢擅春風舟行十里畫屏上身在西山紅雨中俗事挽人常故故夕陽歸櫂莫怱怱豪華無復當年樂爛醉狂歌亦足雄

又

桃花塢近釣魚磯不比劉郎萬里歸水底紅雲迷醉眼樽前綘雪防春衣病依幾杖猶能出老愛風光未忍違天借淸逰毎窮日夜深炬火柴扉

劍南詩稾卷三十六

欽定四庫全書

劍南詩稾卷三十七

宋陸防撰

病中作

破裘縫更暖糲食美無餘摩詰病說法虞卿窮著書身羸支枕久足蹇下堂疎今日晴窗好幽懷得好攄

題郭太尉金州第中至喜堂

安康甲第天下傳玉題繡井摩雲煙落成鼓吹震百里意气欲壓秦山川第中築堂最宏麗奎畫岌岌蛇龍纒知公所喜在勇退顧視解組如登仙公心𨿽爾天未可終倚北伐銘燕然十年宿衛功第一小卻臥防長淮邊帳前犀甲羅十萬幙下珠履逾三千願公小緩髙枕計卽今河雒猶鮏羴出師雞鹿擁皂纛畫像麒麟峩玉蟬是時公喜客亦樂爲公滿瀉黃金船

莫春

山陰又見莫春初禁火園林社雨餘世事不妨隨日攺年光未遽與人疎豉香下箸甞蒓菜鹽白開奩得防魚艸艸一杯終可喜數間茅屋亦吾廬

小園新晴

散發陽狂不計年園林只在小窗前斷虹千尺捲殘雨新月一鉤生莫天臘釀拆泥畱客醉山茶落磑喚兒煎物華心賞元無盡剰住人間作地仙

又

衰病猶煩藥石功殘春終日在園中地偏幽艸爲誰緑雨霽新花如許紅足蹇扶持須穉子杯深暖熱賴鄰翁此身𨿽向閒中老若比休休卻未同【司空表聖休休亭歌曰休休休莫莫莫伎倆𨿽多性靈惡賴是常教閒處著】

春晚感事

據鞍千里何曽病閉戶安眠百病生毎憶嘉陵江上路挿花借艸醉淸眀

又

寒食梁州十萬家秋千蹴鞠尙豪華犢車轣轆歸城晚爭碾平蕪入亂花

春晚園中作

杏子靑靑梅子酸山園轉眼又春殘老懷豈復小年樂病骨不禁淸曉寒學術背時甘義墮功名無路久心闌蠶收麥熟吾何恨但遣銀杯似海寛

題夷堅志後

筆近反離騷書非支諾臯豈惟堪史補端足擅文豪馳騁空凡馬從容立斷鼇陋儒那得議汝輩亦徒勞

幽居

小舫藤爲纜幽居竹織門短籬圍藕蕩細路入桑村魚膾槎頭美醅傾粥面渾殘年謝軒冕猶足號黎元

聞鳥聲有感

小市提壺酤濁酒東陂脫袴挿靑秧歸來靜臥茅檐底如覺閒中白日長

又

流年冉冉去無情日夜溪頭布谷聲城郭𨿽存人換盡令威應悔學長生

與子虡子坦坐堂後東窗偶書

時鳥朝莫鳴芳艸日夜生春風捨我去嵗律俄崢嶸綴簇繭白白出陂稻靑靑鳴機織薴葛暑服亦已成小兒結山房窗戶頗疎眀萬事不掛眼朱黃浩縱橫佳哉東北風吹下讀書聲功名詎敢望且復慰父兄【是日午間聞子聿在山半讀書相與欣然】

行年

行年過七十與世兩相忘墨沼魚樂藥園芝術香吾生一虫臂世路防羊腸楮弁新裁就翛然學道裝【新作兩褚冠】

東窗小酌

烏防翩僊白薴涼東窗隨事具杯觴流年不貸世人老造物熊容吾輩狂藤葉成陰山鳥下檜花滿地蜜蜂忙何人畫得農家樂咿軋繅車隔短墻

又

市塵逺不到林塘嫰暑軒窗晝漏長蠶妾趂時爭煮繭農夫得雨正移秧徒行有客驚頑健爛醉無人笑老狂卻掩庵門徑投枕鼾聲雷起撼藜牀

西林傳庵主求定庵詩

粥後鐘魚未動時夜燈仍對碧琉璃不須更說能生慧枯木寒灰也自奇

又

業力驅人舉世忙西林袖手一鑪香未能成佛渾閒事十劫看渠坐道場

夏日

將雛燕子漸離巢過母龍孫已放梢日出並湖初曬网雨餘乘屋旋添茅家貧舊業元知廢身老微官久合拋莫恨門前車馬絕豈無農圃與論交

又

過眼春光久已空曬絲搗麥又匆匆新泥滿路梅黃雨古木號山月暈風角黍茭新間罇爼靈符墨濕照房櫳嵗華不爲衰翁駐且付餘生一笑中

又

吳中五月暑猶微竟日南堂坐掩扉緑樹露【一作霧】香鶯獨語畫廊風惡【一作急】燕雙歸三千界內人人錯七十年來念念非投老萬緣俱掃盡從今僧亦不須依

又

雨斷雲歸旋作晴尙餘紅濕在簾旌燕雛掠地飛無力梅子臨池墜有聲米粣解包供午餉蓱韲傍枕析朝酲此翁不負頑軀處捫腹時時繞捨行

又

梅雨初收景气新太平阡陌樂閒身陂塘漫漫行秧馬門巷陰陰掛艾人白葛烏紗稱時節黃雞緑酒聚比鄰掀髯一笑吾眞足不爲無錐更嘆貧

夜酌

酒淥孤燈夜梅黃細雨天聊成顧影醉復作曲肱眠腰下蘇秦印囊中趙壹錢丈夫隨所遇底處不陶然

夏夜

夏夜誰知亦自長幽居渺在水雲鄕月侵竹簟淸無暑風度衣篝潤有香棲鵲自驚移別樹流螢相逐過橫塘放翁尙苦餘酲在細綆銅缾落井牀

又

山崦風生鵩嘯悲柴門月上樹陰移燻衣汗雨初幹後把卷蚊雷不動時孤悶難禁終嵗病浮生易滿百年期釣竿只待淸秋近一棹煙波信所之

又

展轉紗防睡不成一藤扶憊繞廊行月升雙鵲移枝宿露下孤螢綴蔓明汲井忽驚人已起開門堪嘆事還生羽衣道防從吾好柏子煙中起磬聲

又

息綿綿破五更起扶藤杖並南榮擇棲孤鵲尙三匝司旦老雞俄一鳴移坐徐看山月吐脫巾聊受水風淸不知竟是眞仙未夜夜神逰白玉京

泛舟

水鄕元不減吳松短櫂沿洄野興濃鬱鬱冬靑森翠葆離離夜合散紅茸【水涯多此二樹】村深初度穿林笛寺近先聞出塢鐘歸路夕陽猶滿岸憑舷一笑覽衰容

感舊

要識梁州逺南山在眼邊霜郊熊撲樹雪路馬防氊慘淡遺壇側【拜韓信壇至今猶存】蕭條古廟壖【沔陽有蜀後主所立武侯廟】百詩猶可想嘆息遂無傳【予山南雜詩百餘篇舟行過望云灘墜水中至今以爲恨】

又

夜涉南沮水朝過小益城梯山天一握度棧土微平雨近秦云暗霜髙隴月眀至今孤夢裏喝馬有遺聲【喝馬皆七字韻語聞之悲愴動人】

又

早發金堆市更衣石櫃亭灘聲秋後壯山色雨餘靑道濘愁車轍橋危避駝鈴功名竟何在撫事感頹齡

又

塵土暗貂裘森然白髮稠年光眞衮衮吾事竟悠悠馬宿平沙夜【軍中馬及廐卒夏夜皆露宿沙上】烽傳絕塞秋【平安火並南山來至山南城下】故人零落盡追寫只添愁

又

凜凜隆中相臨戎遂不還塵埃出師表艸棘定軍山壯气河潼外雄名管樂間登堂拜遺像千載媿吾顏

又

我思杜陵叟處處有遺蹤錦裏瞻祠柏綿州弔海棕蹉跎悲櫪驥感防失雲龍生世後斯士吾將安所從

書喜

雨足郊原正得晴地緜萬里盡春耕陰陰阡陌桑麻暗軋軋房櫳機杼鳴亭鼓不聞知盜息社錢易斂慶秋成天公不負書生眼畱向人間看太平

自詠

平生萬事付憨癡兀兀騰騰到死時夜踏亂雲過略彴曉分寒澑注軍持束薪山客招烹石渡海蕃僧乞制碑作个生涯君勿笑拄天勲業亦兒嬉

露坐【立秋前五日】

旋削甘瓜進酒巵斷雲漠漠斗離離北臨積水風來壯東恨長林月上遲秋近不堪聞急杵夜涼已復怯輕絺天孫老抱河梁恨豈獨人生事可悲

又

岸幘臨窗意未便又拖笻杖出庭前淸秋欲近露霑艸皎月未升星滿天過埭船爭眀旦市蹋車人廢徹宵眠齊民一飽勤如許坐食官倉毎惕然

親舊或見嘲終嵗杜門戱作解嘲

十年蕭散住林間只是幽居不是閒續得茶經新絕筆補成僧史可蔵山詩題紫閣憑云寄藥報靑城附鶴還自笑何曽總無事枉教人道閉柴闗

北窗

寒泉斷藕素絲長紋簟開瓜碧玉香午睡覺來桐影轉無人可共北窗涼

新秋以窗里人將老門前樹欲秋爲韻作小詩

殘暑無多日幽居近小江酒醒中夜起松月入山窗

又

陸子江海人所願守節死潮生釣瀨邊月落菱歌裏

又

小智每自私大患緣有身孰能忘彼已吾將友斯人

又

野艇千錢買眀當泛茫但能容一榼家具不須將

又

立朝紹興間猶及見諸老魂夢不可逢邱墳閉秋艸

又

朝眞方捨杖步月始開門零落山花後經旬掩緑樽

又

唐虞𨿽已逺至道豈無傳度日一編裏懷人千載前

又

秋風昨夜來聲滿梧桐樹故人天末此夕誰與度

又

少年𨿽婚宦淡然本無欲婆娑三畝園自嘆不啻足

又

無食妨何事吾兒可散愁焚香正巾褐聽汝讀春秋食新有感貧居久蔬食至是方稍得肉

壯逰車轍徧天涯晚得祠官不去家優老每慙千載遇食新又嘆一年加出波魚美如通印下棧羊肥抵臥沙捫腹笑歌仍索酒不嫌鄰捨怪讙嘩

秋夕露坐作

銀河半落露華淸南斗闌干北斗眀冉冉方悲老將至纎纎又嘆月初生酒牀細滴香浮甕衣杵相聞聲滿城萬卷讀書無用處卻將耕稼報升平

有年

不向神林乞雨晴天公自解相西成急符收盡無逋賦新酒沽多足笑聲外戶徹扃停夕柝齊民相勸力春耕傳聞夜市連三鼓卻恨龎公不入城

大雨

北風挾驕云突起塞宇宙赫日初未西盼轉失白晝翻空黑幟合列陣奇鬼鬭雨鏃飛縱橫雷車助奔驟平階水入戶溝瀆不能受對面語不聞持繖避屋漏兒童抱圖書衣屨那暇救縱暴理豈長忽已收檐霤比鄰更相勞捃拾如過冦老子獨癡頑長歌對醇酎

東西家

東家云出岫西家籠半山西家泉落澗東家鳴佩環相對籬數掩各有茆三間芹羮與麥飯日不廢往還兒女若一家雞犬意自閒我亦思卜鄰餘地君勿慳

予自春夏屢病至立秋而愈作長句自賀

良藥扶衰抵萬金漸加糜粥輟呻吟溪風拂簟有秋意山影半庭生夕陰薄俗只成驚老眼幽居正得遂初心岸巾待月欄幹曲更覺天公愛我深

七月十一日雨後夜坐戶外觀月

浴罷淡無事岸幘臨前軒雷雨始退散雲月相吐吞風蟬斷還續枝間終夕喧露螢闔復開熠熠綴艸根殘暑防當去孰敢厭炮燔四時莽相代所嘆嵗月犇歡悰挽不畱白髮生無根兒女日夜長子且復有孫澗松偶未薪野鶴猶孤鶱華表幸來歸餘事何足言

王與道尙書挽詞

朗朗百間屋汪汪千頃陂直能彰主聖淸不願人知許國多艱日逢辰獨斷時人猶望霖雨殄瘁不勝悲

又

昔遇開藩日甞叨下榻榮從容陪防笑傾倒及平生借譽言猶在懷知涕易橫終慙五字句不盡百年情

初秋

雨气排殘暑風聲送早秋拂窗聞葉落繞井看螢流臥起須人助炊舂尙自謀蕭條嵗將晚百慮入搔頭

感秋

秋色闗河外秋聲天地間壯士感此時朝鏡凋朱顏一身寄空谷萬里夢天山噫嗚怒眥裂憤激悲涕澘古來眞龍駒未必置天閒長松倒澗壑委棄同蓁菅得志未可測談笑濟時艱凜然出師表一字不可刪

北窗試筆

老來日月速去若上箭方看出土牛已復送巢燕淸晨覓縑衣正午廢紈扇北窗小雨餘盆山鬱蔥蒨病體爲之輕一笑玩筆硯𨿽無顏栁工揮灑亦忘倦紙窮墨漸虵蚖爭入捲屬兒善蔵之勿遣俗子見

秋思

秋毫不受俗塵侵隨處悠然一散襟天際掛虹初斷雨雲頭翳日又成陰引泉北澗長澆竹拂榻西窗自斵琴藥石掃空身便健始知萬事要無心

又

雨長蒼苔滿釣磯坐令秋暑斂餘威天髙月破殘云出野曠風驚蠧葉飛終嵗鉏犁猶不飽萬家碪杵獨無衣早知竟坐儒冠誤射虎南山未必非

又

身似龎翁不出家一窗自了淡生涯山姜零落初成子石竹淒涼半吐花寒澗挹泉供試墨墮巢篝火喚煎茶掩闗本意君知否兩耳衰年不耐嘩

又

老懷不慣著閒愁信腳時爲野外逰過雁未驚殘月曉片雲先借一天秋村醅似粥家家醉社肉如林處處畱七十已稀今又過問君端的更何求

新涼

山居謝來客病體喜新涼幽艸上墻緑落花霑土香捐書心自息聽雨夢偏長菇葉鄰人餉欣然獨舉觴

又

菇首初離水姜芽淺漬糟粳香等炊玉韭美勝炮羔露下殘蕪濕風生萬木號從今更何事痛飲讀離騷

自遣

踽踽人間未死身鄕閭共敬六朝民睡無由著緣多感醉不能成坐一貧幽屏最憎虫弔夜狂吟略似鳥鳴春也知世俗誰知我猶待君王獵渭濵

自規

曲肱飲水彼何人汝獨何爲厭賤貧大節勿污千載史少時便盡百年身圖書幸可傳遺業雞黍何妨約近鄰今日仲秋還小雨剰鉏麥壠待新春【鄕人謂八月一日得雨宜來年麥】

感舊末章蓋思有以自廣

庚寅嵗入巴東硤臥聽淸猿月下聲二十九年窮未死卻思當日似前生

又

百堂小益最初程朱棧靑崖照眼眀十日經行圖障裏時時馬上聽鶯聲

又

路入梁州似掌平秋千蹴鞠趂淸眀未論日逺長安近且喜南山天際橫

又

靑城山裏屏風疊太華峯頭腰帶鞓跨鶴橫空吾欲去九秋月露看靑冥

秋日獨酌

艸木秋始繁黃碧照籬落𨿽云各有時意緒終索莫老人固多感對此聊命酌風霜肅萬物過雁在寥廓吾當識其大微物不足托何以豁曠懷短章可時作

夙興

艸堂風雨少睡眠骨冷始覺非壯年水鳥長鳴聲戞然庭中棲鴉亦已翩老人淸餓如蟬起坐甚愛小窗妍一生宦逰膏火煎歸來杜門气麤全人防𨿽不直一錢知我自有穹穹天賦詩稾成棄不傳殘鐘斷磬知誰編

身世

身世浮沈等一漚臥看校尉例封侯靑燈微火藥鐺夜澹月淒風衣杵秋醉裏不辭嘲兀兀吟邊時得寄悠悠卽今老眼無開處又向城南倚寺樓

憶昔

憶自梁州下益州身閒處處醉紅樓早知虛起彈冠意悔不常爲秉燭逰詩思已慙馳陣馬目光猶覺射車牛蓮峯日觀何時到下看人間萬里秋

丰嵗

丰嵗驩聲動四鄰深秋景气粲如春羊腔酒擔爭迎婦鼉鼓龍船共賽神處處喜晴過甲子家家築屋趂庚申老翁欲伴鄕閭醉先辦長衫紫領巾

村居

孤村淺浦近江城西折坡陁一嶺橫墟落煙生含莫色園林風勁作秋聲年丰租稅無逋負酒熟鄕鄰遞送迎老病愈知難報國只將髙枕送餘生

中秋夜半後無雲而月色微淡尢爲絕景

輕煙薄靄九霄寒素月渾如隔縠看此夕洞庭應更好誰能從我跨靑鸞

夜賦

老人不食覺魂淸怳若身逰白玉京夜靜月驚林鵲起水涼風颭露荷傾昏燈一防窺孤夢畫角三終轉五更欲醉海山還嬾去且攜羽扇憩靑城

遣興

學廢文章傳世少身閒車馬過門疎壯心易盡彘肩酒義气肻貪熊掌魚列聖仁恩深雨露兩京宮闕尙邱墟素懷華渭嗟誰問且作狂歌楚接輿

秋賽

栁姑廟前煙出浦冉冉縈空靑一縷須防散作四山云明日來爲社公雨小巫屢舞大巫歌士女拜祝肩相摩芳茶緑酒進雜遝長魚大胾髙嵯峨常年徴科煩箠楚縣家血濕庭前土妻啼兒號不敢怨期防常憂累官府今年家家有餘粟縣符未下輸先足木刻吏蒲作鞭自然粟帛如流泉儲積不愁無九年

寄題周丞相平園

先生道心平如砥秋毫忿欲何曽起漫將周易著牀頭本不洗心那洗耳先生國論如砥平三朝倚之作權衡泰階兩兩元不動自然萬里無欃槍如今歸來曲肱臥世事無窮俱看破不栽桃李不鉏蘭山僧野叟時來過吾儕七十固已壽更到期頤亦何有倘知生死本自平拈放一邊如把酒

雨三日歌

秋風戒寒雨三日空村無人莫蕭瑟北窗書生萬卷書齒豁頭童眞可惜輪囷新蟹黃欲滿磊落香橙緑堪摘興來尙能气吞酒詩成不覺淚漬筆士生蓬矢射四方掃平河雒吾儕職湖中隠士倘可逢握手與君談至夕

戱作治生絕句

治生何用學陶朱少許能慳便有餘惜酒已停晨服藥省油仍廢夜觀書

堂雜題

堂端是無能者妄想元無一事成最後數年尢可笑飽餐甘寢送浮生

又

癡頑老子老無能逰惰農夫酒肉僧閉著庵門終日睡任人來喚不曽譍

又

長腰玉粒出新舂秋獲眞成畝一鐘衣食麤供官賦足何妨世世作耕農

又

冷雨蕭蕭澀不晴亂書圍坐正縱橫忽聞小甕新醅熟急喚兒童洗破觥

偶讀陳無已芍藥詩云一枝剰欲簪雙髻未有人間第一人蓋晚年所作也爲之絕倒戱作小詩

少年妄想已癡絕鏡裏何堪白髮生縱有傾城何預汝可憐元未解人情

村捨

過埭六七里並江三四家潮生魚滬短風起鴨船斜世守桑麻業長無市井嘩

雨中作

雨聲可愛秋方見睡味無窮老始知半醉擁衾支倦枕誰能三復放翁詩

江郊

白艸江郊莫靑簾野店秋喧呼估船客嵬峩飲家流老豈題橋柱愁惟倚寺樓更傷昏澀眼煙際數歸牛

閒趣

被擁聽秋雨兒扶上夜香甑炊霜後稻糟漬社前姜馬病空思路僧歸卻住房風扉久嘔軋錯認艣聲長

又

飯滿七綴鉢香凝百衲窗雨聲酣曉枕燈燼落秋釭疾豎元知遁天魔亦已降超然對兒子未媿鹿門龐

又

老至衰滋劇秋髙病尙侵坐看兒學字臥聽客彈琴囷滿雀方鬭棲寒雞欲瘖世情元自嬾不是事違心

小飲

莫笑放翁顚歌呼覆酒船雙螯初斫雪珍鯗已披緜寒雨連旬日新橙又一年更須重九到作意菊花前

作字

整整復斜斜翩如風際鴉書成半行艸眼倦正昏花未辦倉盛筆寧能錐畫沙老夫端可媿頭白不名家

晝睡起偶賦

蝴蝶與防莊頺然寓一牀日隨香篆過夢逐雨聲長酒喜新篘緑橙如故嵗黃昏昏還隠幾誰識老堂

小舟過吉澤效王右丞

澤園霜露晚孤村煙火微本去官道逺自然人迹稀木落山盡出鐘鳴僧獨歸漁家閒似我未夕閉柴扉

湖山雜賦

門前天鏡倒千峯捨後菇蒲與海通乘興出逰無逺近煙波何處覓孤篷

又

一生到處賈胡畱身屬官倉不自由白首歸來更何恨十年爛醉石帆秋

又

東西相望兩湖橋來往無時一畫橈買酒每尋村市步煮蔬時就野僧寮

又

不到梅山二十霜望中常似隔他鄕一杯甖粟紗燈下最憶初寒宿上方【梅山寺與敝廬南北相望無二十里然不到最久】

又

煙中一棹小江秋憶上牛頭倚寺樓今日籬邊殘照裏卻從西北望牛頭

太息

早嵗元於利欲輕但餘一念在功名白頭不試平戎防虛向江湖過此生

又

書生忠義與誰論骨朽猶應此念存砥柱河流僊掌日死前恨不見中原

又

自古才髙每恨浮偉人要是出中州卽今未必無房魏埋沒邊沙死卽休

又

闗輔堂堂墮塞塵渭城杜曲又逢春安知今日新丰市不有悠然獨酌人

學書

九月十九柿葉紅閉門學書人笑翁世間誰許一錢直窗底自用十年功老蔓纒松飽霜雪瘦蛟出海挐虛空卽今譏評何足道後五百年言自公

晚興

壯逰車轍徧天涯晚落農桑不自知許國𨿽堅身遽老讀書未倦眼先衰云深嶺路樵歸晚雨細江亭渡發遲一事猶堪慰孤寂錦囊傾倒有新詩

秋晴見天際飛鴻有感

新晴天宇色正靑羣鴻髙鶱在防防兒童相呼共仰視我亦扶杖來中庭丰年到處稻粱滿胡不暫下棲沙汀應須江海寄曠快肻爲霜雪嗟飄零書生可笑不自喜憔悴久翦籠中翎鷗波萬里毎媿杜鶴化千載知非丁風前哀號漫激烈月下孤影常竛竮詩成欲寫復嬾去誦似溪友聲泠泠

初寒獨居戱作

開殻【一作皺】得紫栗帶葉摘黃甘獨臥維摩室誰同彌勒龕宗文樹雞柵靈照挈蔬籃一段無生話燈籠可與【一作自可】談

夢觀牡丹

忘卻晨梳滿把絲楝花嫌不似胭脂起來一笑看淸鏡惟挿梨花卻較宜

書喜

水際柴荊鍵不開野人相覓漫敲推寒鵶陣黑疑云過老木聲酣認雨來酒價日低常得醉官租時辦不勞催平生未省如今樂卻笑傍觀誤見哀

又

今年端的是丰穰十里家家喜欲狂俗美農夫知讓畔化行蠶婦不爭桑酒坊飲客朝成市佛廟村伶夜作場身是閒人新病愈防移霜菊待重陽

又

滿川秋獲重赬肩拾穂兒童擁道邊夜夜江村無吠犬家家市步有新船奪攘不復憂山越安樂渾疑是地仙惟有衰翁最知達避兵猶記建炎年

小飲罷行至湖塘而歸

社酒眞如粥面濃朱顏頃刻換衰容霜輕已覺樹搖落雲起始知山疊重梅市魚歸衝雨棹寶林人定隔城鐘此翁大似逰僧樣鑪暖窗深又過冬

病雁【祠祿將滿幸麤支朝夕遂不敢復有請而作是詩】

蘆洲有病雁雪霜摧羽翰不辭道路逺置身湖海寛稻粱亦滿目鳴聲自辛酸我正與此同百憂雙鬢殘東歸忽十載四忝侍祠官𨿽云幸得飽早夜不敢安乃知學者心羞媿甚饑寒讀我病雁篇萬鐘均一簞

澤居

澤居僅足不求余曠快眞同縱壑魚平日酷憎蠅附驥莫年肻作鶴乘車齒揺但煮山芋眼澀惟觀冑監書此際自應還往絕本無心與俗人疎

秋獲歌

墻頭累累柿子黃人家秋獲爭登場長碓搗珠照地光大甑炊玉連村香萬人墻進輸官倉倉吏防冷不暇甞訖事散去喜若狂醉臥相枕官道傍數年斯民阨防荒轉徙溝壑殣相望縣吏亭長如餓狼婦女怖死兒童僵豈知皇天賜丰穰畝收一鐘富萬箱我願鄰曲謹蓋蔵縮衣節食勤耕桑追思食不饜糟糠勿使水旱憂堯湯

戊午重九

朋舊相望天一涯登髙結伴只鄰家秋風自欲吹紗防衰鬢何曽泥菊花藥市神仙思益部餻盤節物記京華自憐病後歡悰薄小醉歸來日未斜

重九懷獨孤景略

昔逢重九日初識獨孤君並轡洮河馬聨詩劍閣云已悲吳蜀逺更嘆死生分安得持巵酒澆君丈五墳

晨鏡

晨起覽淸鏡有叟已皤馘黃色類梔面皺紋如鞾熟視但驚嘆初不相誰何久乃稍醒悟舉手自摩挲與汝周旋久流年防飛梭生當老病死求脫理則那切勿彊撐拄據鞍效亷頗惟須勤把酒暫遣衰顏

秋霽遣懷

陸生少日心膽壯萬里憑陵寄疎放玉闗曽誓馬革裹滄海豈憂魚腹葬人生富貴本細事釣築逢時俱將相正令不遇亦何慊藥鑱丹鑪老靑嶂今年秋晚苦多雨三十六溪新緑漲極知世事不足論霽日小舟行可榜

屏迹

昔者航濤江雲山迎我東擊楫誓江神永托防防鴻十年桑楡暖萬事馬牛風邇來愈屏迹庭戶深蒿蓬就甕挹新醅傍畦擷晚菘鄰曲或念我小鮮亦時供喟然撫幾嘆恨今已龍鐘向使早十年何媿柴桑翁

初寒

今日霜露冷凜然悲莫秋垂帷跨微火發篋出輕裘䢐嵗逝將換殘生愈覺浮一杯還自閔小獵記梁州

風雨

風雨從北來萬木皆怒號入夜殊未止聲亂秋江濤然老書生白頭臥蓬蒿閉門不敢出裂面風如刀鄰人閔我寒墻頭過濁醪時哉一昏醉新橙宜蟹螯

堂自詠

堂一老翁短褐立秋風時過同籬菊身衰似井桐新霜萬瓦白朝日數櫺紅且復尋書卷悠然度嵗窮

又

采藤持織履剝楮治爲冠看劍心空壯騎驢骨本寒病多辭酒伴老甚解祠官【予十月奉祠嵗滿不復敢請】賴有扁舟在秋濤萬里寛

閒居初冬作

香椀蒲團又一新天將閒處著閒身東窗換紙明初日南圃移花及小春婦女晨炊動井臼兒童夜誦聒比鄰早知閭巷無窮樂悔不終身一幅巾

病中排悶

面骨崢嶸鬢雪新承平版籍有遺民【予生扵宣和中】心𨿽願繼無傳學力不能支已廢身開卷眼昏如隔霧擁鑪肺渇欲生塵老龎亦有兒孫念付與天公不問人

季秋已寒節令頗正喜而有賦

霜降今年已薄霜菊花開亦及重陽四時气正無愆伏比屋年丰有蓋蔵風色蕭蕭生麥隴車聲碌碌滿魚塘老夫亦與人同樂醉倒何妨臥道傍

劍南詩稾卷三十七

欽定四庫全書

劍南詩稾卷三十八

宋陸防撰

秋懷

形骸嵗嵗就枯朽意气時時猶激昻水逺浮鷗方浩蕩霜髙殘菊更芬芳人皆有舌是非在劫未成灰時世長三百里湖行自復子孫努力事耕桑【鏡湖廢百七十餘年故吾鄕多防防有復之者】

吳體寄張季長

九月十月天雨霜江南劍南途路長平生故人阻攜手萬里一書空斷腸人生彊健已難恃世事變遷那可常兩家子孫各長大他年窮逹毋相忘

嘲畜貓

甚矣翻盆暴嗟君睡得成但思魚饜足不顧防縱橫欲騁銜蟬快先憐上樹輕朐山在何許此族最知名【俗言貓爲虎舅教虎百爲惟不教上樹又謂海州貓爲天下第一】

立冬日作

室小財容膝墻低僅及肩方過授衣月又遇始裘天寸積篝鑪炭銖稱布被綿平生師陋巷隨處一欣然

初冬

志士逢秋已自傷老人況復惜年光正看溪碓舂粳滑又見山坡下麥忙桐落井牀多槁葉菊殘衫袂尙餘香讀書有課眞當勉剰貯明膏伴夜長【是日方買油】

醉題

生來避世傲公卿海內無人識姓名九節笻邊秋萬里長眀燈下雨三更心安白髮何勞掃藥熟黃金固可成只待蓬壺賦詩罷卻來京洛看升平

新作火閤

旋設篝鑪下紙簾樂哉容膝似陶潛囊中佩藥無時服架上堆書信手拈似玉秋菇殊未老如雲宿麥不須占掃空祠祿吾何欠陋巷簞瓢易屬厭【祠祿止此月】

又

山路霜淸葉正黃地鑪火暖夜偏長中安煮藥膨脝鼎傍設安禪曲錄牀木槁不知年自往雲閒已與世相忘更闌坐穏人聲靜時聽風簾響暗廊

捨北行飯

蔓絡疎籬艸滿塘飽嬉聊復步斜陽一霜驟變千林色兩犢新犁百畝荒野寺僧殘尙鐘鼓官堤舟過見帆檣歸來笑補空囊課寒日誰知亦自長

遣興

轍迹當年徧九州晚歸始解臥林邱愛身毎戒玉抵鵲養气要如刀解牛柔艣揺殘天鏡月短笻領盡石帆秋盡言未辦常扃戶竟是吾身得自由

又

出仕才堪斗大州初歸便擬築糟邱虛名大似月蟾兔榮路久如風馬牛喞喞悲蛩常弔夜蕭蕭蠧葉更禁秋靜觀世事頻興嘆千載前時有許由

舟中

柂邊潮水落還生篷底寒燈滅復明約束長年牢系纜報人風雨有鼉鳴

又

蕭蕭風雨小江秋不是愁人亦合愁忽聽疎鐘知寺近笑尋沙路上牛頭

又

龕山古戍更漏聲白墖小市燈火明六十年間防來往依然惻愴路傍情

雨夜感舊

雨來猛打窗燈暗猶照壁老人耿不寐撫事悲夙昔風生桔柏渡馬病金牛驛裊枝猿下飲登樹熊自擲危巢窺鶻棲深雪見虎迹至今淸夜夢猶想嶓山碧廢棄謝功名老疾輟行役賦詩𨿽不工聊用慰今夕

夜聞落葉

我行出柴門初喜春艸生俛仰防何時落葉終夜聲嗟我日益老抱疾況未平晨興就盥櫛顧亦彊支撐齋中有兩童熟視不能名定非張睢陽大笑頹冠纓死至人所同此理何待評但有一可恨不見復兩京

閉門

閉門髙臥鏡湖傍元自無閒可得忙泛罷杯觴余菊苦玩殘指爪帶橙香燈昏共度空階雨蛩冷偏依丈室牀不待衰年宦情盡未來如雁到衡陽

祠祿滿不敢復請作口號

今年髙謝武夷君飯豆羮藜亦所欣參透莊生齊物論掃空韓子送窮文心如脫穽犇林鹿迹似還山不雨雲猶幸此身彊健在鄕鄰爭看布襦帬

又

祠庭八載竊榮名一飽心知合自營牘後落銜便手倦月頭鐫俸喜身輕獘衣不補惟頻結濁酒難謀且細傾賴有東臯堪肆力比鄰相喚事冬耕

又

白首還山不自存天書四降海邊村慙非故將前侯比誤辱優賢養老恩壽自應能食气鶴歸那得更乘軒從今再艸公車奏惟有掛冠神武門

過鄰家

扶杖過吾鄰相誇自在身年丰稱貸少酒賤往來頻羣散雞歸柵聲喧雀噪囷丁寧語兒子切勿厭沈淪

捨北野望

短景妨逰興長歌慰作勞葉凋西埭近水落北橋髙病每隨時劇衰難與世鏖旗亭新釀美萬事一秋毫

又

斷壠圍蔬圃枯桑系釣查經行橋獨木佇立路三義野卉棲孤蝶平川起亂鴉榰笻無定處興盡卽還家

又

溪彴通西崦山蹊繚北村殘霞明水面落葉擁籬根野父編龍具樵兒習兔園吾今井蛙耳敢復慕鵬鯤

又

早嵗遭逢異中年促召頻馳驅猶許國臥起已須人藥石三秋病風波萬里身籬門殘照裏慘淡易傷神

書感

常記當年賦子虛公卿交口薦相如豈知鶴髮殘年叟猶讀蠅頭細字書出處幸逃千載笑功名從負此心初荒園落葉紛如積日莫歸來自荷鋤

冬夜鑪邊小飲

擁鑪可使曲身直飲酒能回槁面紅若使金丹眞入手飛騰亦在立談中

堂獨酌

幅巾蕭散餞餘齡江左諸賢可乞靈護枕小屏圖紫閣映窗矮捲寫黃庭曠懷與世元難合幽句何人可遣聽一酌蘭溪遺萬事時看墻底臥長瓶【偶得蘭溪十餘樽淸醇馥烈殆不可名】

又

一榼蘭溪自獻酬䢐年不肻爲人畱巴山頻入初寒夢江月偏供獨夜愁越石壯心雞喔喔子卿歸信雁悠悠天生我輩初何用病骨支離又過秋

冬夜作短歌

饑防窺殘燈寒犬踏枯葉小室擁燎鑪淸笳下危堞老人素多疾舉動常畏怯衣裘視寒暖日夜自調爕食必按本艸下箸未甞輒體安疾自去藥石無此捷敢學李輕車霸亭夜逰獵況如馬新息萬里聽鳶跕欲求神气住先戒事物接寧爲子光瘖不效嗇夫喋眀晨一杯粥趺坐橫白防無魚何足道爲爾歌長鋏

病愈

倦榻呻吟毎自哀占蓍來告【一作吉】出餘災自能洗研拂書幾時亦折花尋酒杯久類寒蛟潛岫穴忽如老馬噴風埃霜晴爛熳東窗日一笑山坡訪早梅

自遣

枳籬茅屋枕孤峯偃盡初來手種松睡少未成千里夢愁深先怯五更鐘中天日月逢眞主數畝桑麻伴老農世事古今誰料得不堪陂水照衰容

感舊

君不見資中名士有李石八月秋濤供筆力初爲博士不暖席晚補臺郎俄復斥諸公熟睨亦太息摧壓至死終不惜生前何曽一錢直沒後遺文價金璧後之視今猶視昔此事誠非一朝夕山城舊廬暗荊棘羸然諸孫守墳籍撫孤我負朋友責萬里詩成淚空滴

又

君不見蜀師渾甫字伯渾半生髙臥蟇頤村才不得施道則尊死已骨朽名猶存文章落筆數千言上友離騷下招魂望之眉宇何軒軒髙談浩若洪河翻範尹敬如綺與園方飾羔雁登衡門小人謗傷實不根妄指拱璧求瑕痕窮通在公豈足論浮雲終散朝陽暾安得此老起九原入贊國論蘇黎元【範至能帥成都欲以遺逸起之幙客有沮之者遂不果】

寒雨中偶賦

鬢毛蕭颯齒根浮䢐嵗翩翩肻暫畱窮巷多泥誰問疾空堦滴雨又經秋自營可笑誇三窟善守寧須築百樓但使胸中機事盡一樽隨處送悠悠

又

莫年心事與誰同到處飄然一病翁斷夢淒涼燈影裏殘詩零落雨聲中莫驚顏渾非昨略數朋儕已半空祠祿上還猶負媿何功班綴冠僊蓬【予官視祕書監】

壽考如富貴

壽考如富貴初亦不自知邂逅偶不死亦或至期頤予少多疾恙五十已遽衰齒搖頷須白蕭然蒲栁姿俛仰忽二紀臥病實半之富貴不可求壽亦豈汝私萬事付自然孰爲樂與悲惟當老益學易簀以爲期

午飯

我望天公本自亷身閒飯足敢求兼破裘負日檐底一椀藜羮似蜜甜

又

民窮丰嵗或無食此事昔聞今見之吾儕飯飽更念肉不待人嘲應自知

題王仲信畫水石橫幅

王郎書逼楊風子畫亦憑陵蜀雨孫豈是天公憎絕萟一生憔悴向衡門

治圃

槁蔓殘蕪滿幽圃多具鉏耰課僮豎非惟吾圃要翦除亦恐爾輩成惰窳老桂盤壑飽風霜修篁當軒弄煙雨一松孤立信豪傑兩槐對植如賓主珍禽防枝春欲動蠧穴掃空吾甚武蘼蕪芽蘗已暗長甘菊根芽亦潛吐山姜澗蒲乃微艸露葉參差看仰俯世間安得有遺才位置要須令得所

冬日感興十韻

霧雨天昏曀陂湖地阻深蔽空鴉作陣暗路棘成林有客風埃裏頻年老病侵夢魂來二豎相法欠三壬舊憤開孤劍新愁感斷砧唐衢惟痛哭莊舄正悲吟瘦跨秋門馬寒生夜店衾但思全舊璧敢冀訪遺簮樓上蒼茫眼燈前破碎心長謡傾濁酒慷慨壓層陰

冬日出逰十韻

吳防寒常薄冬深略未冰荒郊觀雉鬭大澤見魚騰釣艇頻容借籃輿漸可乘有時穿宻篠隨處倚枯藤金石秦遺刻衣冠禹舊陵叢祠祈臘雪小市試春燈問路鉏畬叟爭橋乞供僧疎狂違俗久衰疾與年增幹祿𨿽知恥懸車媿未能階官有微俸醉發任鬅鬙

思蜀

園廬已卜錦城東乘驛歸來更得窮只道驊驑開道路豈知魚鳥困池籠石犀祠下春波緑金雁橋邊夜燭紅未死舊逰如可繼典衣猶擬醉郫筒

又

二十年前客錦城酒徒詩社盡豪英才名吏部傾朝野意气成州共死生【吏部郎字文紹奕衮自成州守宇文子震子友】廢苑探梅常共醉遺祠訪柏亦俱行卽今病臥寒燈裏欲話當時涕已傾

又

譚侯才气敵文園【國子監丞譚季壬徳稱】日日銀鞍畫防門奇句入神聞鬼泣巨觥如海看鯨吞一官冑監能令死萬里銘旌忍更論湖上秋來頻入夢憑誰詞翰與招魂

作雪

雪云寒不動林鳥噤無聲病起衰何劇囊空醉不成中原亂方作弱敵運將平臺省多賢俊常談媿老生

又

荒村雪欲作耄叟病無聊樹暝烏鳶集茒深雉兔驕溪灘觀趂渡嶺路數歸樵卽死無他憾終身負聖朝

戲詠山家食品

牛乳抨酥瀹茗芽蠭房分蜜漬棕花舊知石芥眞尢物晚得蔞蒿又一家疎索鄕鄰緣老病團欒兒女且喧嘩古人不下藜羮糝斟酌堂已太奢

耕罷偶書

新漑東臯畝一鐘烏犍麤足事春農灞橋風雪吟𨿽苦杜曲桑麻興本濃老大斷非金穀友生存惟冀酒泉封莫嘲野餉蕭條甚箭茁蒓絲亦粗【一作且】供

雨夜

末路蕭條客子心不堪䢐嵗更沈陰低檐雨滴睡眠少敗壁燈殘感慨深不辦典衣謀盡醉尙能擁鼻作微吟交朋一散如天逺試向今宵夢裏尋

庵中晨起書觸目

山重水復怯朝寒一卷窗間袖手看朱擔長瓶列雲液絳囊細字拆龍團數峯移自侏儒國一研來從黯淡灘要識放翁頑鈍處胸中七澤著猶寛【雲液揚州酒名近淮帥餉數十尊營道小山及劍硯得自張季長張仲欽適在案間】

又

暉暉初日上簾鉤漠漠淸寒透衲裘雪棘並棲雙鵲瞑金環斜絆一猿愁防宣臥壑松楠老王子穿林水石幽戱事自憐除未盡此生行欲散風漚【唐希雅畫鵲易元吉畫猿防宣仲老木王仲信水石皆庵中所掛小軸】

又

賦形不使麵團團聳防心知到骨寒晏子元非枕鼓士杜生那有切云冠時扶遷客桄榔杖日厭詩人苜蓿盤賴是平生憎阿堵今年初解侍祠官

又

初歸誓墓老鄕邦手結茒茨近小江北渚露霑行藥屐東廂日射勘書窗孤忠自信丹心折萬事空成雪雙長媿宗人白崖老贈行期我鹿門龎【予自成都召還禱射洪白崖陸使君祠使君以杜詩爲籖予得全家隠鹿門之篇】

三山杜門作歌

我生學步逢喪亂家在中原厭犇竄淮邊夜聞敵馬嘶跳去不待雞號旦人懷一防艸間伏往往經旬不炊防嗚呼亂定百口俱得全孰爲此者寧非天

又

髙宗下詔傳神器嗣皇禦殿猶揮涕當時獲綴鵷鷺行百寮拜舞皆歔欷小臣疎賤亦何取卽日趨召登丹陛嗚呼橋山嵗晚松柏寒殺身從死豈所難

又

中嵗逺逰逾劍閣靑衫誤入徵西幙南沮水邊秋射虎大散闗頭夜聞角畫防𨿽工不見用悲吒那復從軍樂嗚呼人生難料老更窮麥野桑村白髮翁

又

晚入南宮典牋奏濫陪太史牛馬走忽然名在白簡中一櫂還家傾臘酒十年光陰如電雹緑蓑黃犢從鄰叟嗚呼古來骯例倚門況我本自安邱園

又

寛恩四賦仙祠祿每忍慙顏救枵腹五秉初辭官粟紅一瓢自酌巖泉緑天公乘除不負汝宿疾微平嵗中熟嗚呼字字細讀逍遙篇此去八十有防年

老境

白髮短欲盡人嗤心尙孩埋盆池防灔累瓦墖崔嵬輭飯三舂米醇醪九醖醅忽然拈筆起記著早梅開

又

今日霜殊重衰翁老可憐朝晡兩炊火覆借一牀氊人客容稱疾兒童不攪眠雲開見殘日更愛小窗妍

記戊午十一月二十四夜夢

街南酒樓粲丹碧萬頃湖光照山色我來半醉躡危梯坐客驚顧聞飛屐長縚短防黃絁裘從一山童持藥笈近傳老仙甞過市此翁或是那可識逡巡相語或稽首爭獻名樽冀餘瀝我欲自言度不聽亦復軒然爲専席髙談方縱驚四座不覺鄰雞呼夢破人生自欺多類此撫枕長謡識吾過

六經示兒子

六經如日月萬世固長懸學不趨卑近人誰非聖賢馬能龍作友蜹乃甕爲天我老空追悔兒無棄壯年

捨北晚步

漠漠炊煙村逺近咚咚儺鼓埭西東三義古路殘蕪裏一曲淸江淡靄中外物已忘如棄屣老身無伴等羈鴻天寒寂寞籬門晚又見浮生一嵗窮

對酒

老子不堪塵世勞且當痛飲讀離騷此身幸已免虎口有手但能持蟹螯牛角掛書何足問虎頭食肉亦非豪天寒欲與人同醉安得長江化濁醪

夜坐求酒已盡喟然有賦

澹月微霜夜漏䢐披裘不睡附寒鑪淸笳嫋嫋已三弄殘火熒熒才一銖報國無期心欲折讀書自力眼將枯麯生作態年來甚不受閒人折簡呼

食粥【張文潛有食粥說謂食粥可以延年予竊愛之】

世人个个學長年不悟長年在目前我得宛邱平易法只將食粥致神仙

寒夜

堅冰塞川厚莫測斷雁叫羣聲可哀艸圍小甕酒未熟霜壓瘦枝梅不開穉子忍寒守蠧簡老夫忘睡畫鑪灰低頭就世吾所諱千載伯鸞安在哉

梅花

五十年間萬事非放翁依舊掩柴扉相從不厭閒風月只有梅花與釣磯

又

山村梅開處處香醉挿烏巾舞道傍飲酒得仙陶令達愛花欲死杜陵狂

又

一花兩花春信回南枝北枝風日催爛熳卻愁零落近丁寧且莫十分開

又

廣寒宮中第一仙情深不礙韻超然勸君莫作兒女態但向花前傾玉船

又

秭歸江頭煙雨昏客舟夜系梅花村相逢萬里各羇旅不待猿啼已斷魂

又

靑羊宮前錦江路曽爲梅花醉十年豈知今日尋香處卻是山陰雪夜船

三山卜居今三十有三年矣屋陋甚而地有餘數世之後當自成一村今日病少間作詩以示後人

印累累綬若若換君朱顏君不覺冠如箕劍拄頤蒼頭廬兒笑君癡不如短褐歸鄕捨上畢租庸下婚嫁橫陂引水蒔禾黍髙陸犂荒種桑柘比鄰畢出觀夜場老稚相呼作春社雞爭舂米茅檐底犬吠行人槿籬罅數椽幸可傳子孫此地他年名陸村藜羮一飽能世守殊勝養牛並上尊

又

再見封侯未爲快一擲成盧安用再世間得意固多矣堪笑窮人事常敗我生出仕四十年寸進恰如船上埭卽今臥病茅檐裏回首窮通竟何在荊山之下玉抵鵲兩京春薺論斤賣蘇秦煌煌佩六印尼父棲棲厄陳蔡傑美官輒見思東野出門常有礙躬耕至老豈不佳子孫當以吾爲戒

南園觀梅

小嶺淸陂寂寞中緑樽嵗晚與君同髙標賴有詩人識絕艶眞窮造物工正喜參差橫夜月又驚零落付春風老諳世事寧多嘆身自人間一轉蓬

嵗盡苦寒

曉寒無賴透重裘三日江云瞑不收嵗月推移吾輩老交朋零落此生浮東臯苦潦猶中熟舊疾𨿽存亦小瘳禹廟蘭亭俱在眼剰沽春酒破春愁

己未新嵗

餞嵗愁𨿽劇迎年喜亦深桃符帶艸寫椒酒過花斟車馬久無迹兒孫聊慰心更欣春意早處處有鳴禽

嵗首書事

東風入律寒猶劇多稼占祥雪欲成【云陰作雪彌旬至開嵗雪意愈濃明日戌初立春猶可爲臘雪也】郁壘自書誇腕力屠蘇不至嘆人情【今嵗無餽屠蘇者】呼盧院落嘩新嵗【鄕俗嵗夕聚博謂之試年庚】賣困兒童起五更【立春未明相呼賣春困亦舊俗也】白髮滿頭能且健剰隨鄰曲樂升平

又

扶持又度攺年時耄齒侵尋敢自期中夕祭余分餺飥【鄕俗以夜分畢祭享長防共飯其餘又嵗日必用湯餅謂之冬餛飩年餺飥】黎眀人起換鐘馗春盤未抹靑絲菜【今年正月二日立春】壽斚先酬白髮兒聞道城中燈絕好出門無日嘆吾衰【客來多言府中今嵗上元燈甚盛】

初春

元日人日來聮翩轉頭又見試燈天且欣一雪壓災瘴不怕連陰咽管陌上漸多酤酒捨岸邊初理下湖船紫姑擬卜元無事只問今春防醉眠

庵中獨居感懷

身愈龍鐘發愈稀流年冉冉迫殘暉讀書十紙勤𨿽在上樹千回事已非仗馬曽鳴宜取斥牧羝𨿽乳亦忘歸餘生自笑知何似萬里遼天老令威

又

自閉庵門不防燈惰耕村叟罷參僧一生已是膠黏日投老安能夏造冰頑面敢辭幹汝唾蔬餐聊得曲吾肱髙舂睡熟無多笑那有禪師解放鷹

又

無錢溪女亦畱魚有雨東家毎借驢藜粥數匙晨壓藥松肪一椀夜觀書黃防被暖閒無厭白布衫長樂有餘南陌東阡春事動放翁作計未全疎

戲作貧詩

垂老貧彌甚虛教遇太平竈閒無馬穴釜冷有魚生妾病常停織兒饑屢輟耕癡頑惟此老未廢浩歌聲

又

左劵頻稱貸西成少蓋蔵苦饑炊稻種緣病賣桑黃土焙憐煙暖藜羮愛糝香君看首陽叟窮死亦何傷

春日園中作

杏花開過尙輕寒盡日無人獨倚闌久別名山憑夢到每思舊友取書看塵埃幸已賒腰折富貴深知欠麵團老去逢春都有防一杯行復送春殘

中春連日得雨雷亦應

誰言白首意低摧老子逢春亦樂哉犁畔方吹社公雨壠頭又轉阿香雷睡餘支枕聽鶯語醉裏題窗記燕來更有山家堪喜事吾孫上樹欲千回【徳孫防病足今已行步健甚】

雨後微陰光景益奇復得長句

結轍軒車已掃空揮犀談笑與誰同日消淺醉閒吟裏春在輕陰薄靄中百尺逰絲喜風定一雙新燕說泥融天工只費須防力開徧東防半丈紅

春日小園雜賦

久矣雲霄鎩羽翰小園聊得賦春寒【魯望有春寒賦】風生鴨緑紋如織露染猩紅色未幹不向山邱嘆零落且從兒女話團欒人言麥信春來好湯餅今年慮已寛

又

市塵不到放翁家繞麥穿桑野徑斜夜雨長深三尺水曉寒畱得一分花悶從鄰捨分春甕閒就僧窗試露芽自此年光應更好日驅秧馬聽繅車

簡鄰里

今年意味報君知屬疾𨿽頻未苦衰獨坐空齋如自訟【三捨法行時甞上書言事者屏置一齋曰自訟】小鐫殘俸類分司【樂天詩猶被妻孥敎漸退莫求致仕且分司】閒撐野艇漁蓑濕亂挿山花醉防欹有興行歌便終日逢人那識我爲誰

客叩門多不能接往往獨坐至晚戱作

貧捨久疎羅酒漿客來不復倒衣裳官情已盡詩情在世味無餘睡味長紅練帶飛穿栁去錦燻籠暖撲簾香蕭然自笑渾無事漁唱聲中又夕陽

園中偶題

緑衣粲粲咮微丹映葉穿枝立畫欄莫戀主人驚不去五陵年少有金丸

又

春深無處不春風數樹桃花乃爾紅鶯蝶紛紛自常事不應也著白頭翁【禽名】

又

憶向彭州取牡丹蠟封馳騎露初幹如今歷盡人間事縱有姚黃亦嬾看

又

九日春陰一日晴不堪風駕浪花生畫船欲解還歸臥寂寂窗扉聽鳥聲

北窗偶題

兩叢香百合一架粉長春堪笑堂老歡然不記貧

又

曉晴林鵲喜晝暖蜜蜂喧我老詩情盡逢春亦一言

又

簾外燕翩翩歸時在社前不辭飛渡海來看賽丰年

又

煙波兩鸂防肻爲放翁來菇米猶能給蒼顏得屢開

沈園

城上斜陽畫角哀沈園非復舊池臺傷心橋下春波緑曽是驚鴻照影來

又

夢斷香消四十年沈園栁老不吹綿此身行作稽山土猶弔遺蹤一然

劍南詩稾卷三十八

欽定四庫全書

劍南詩稾卷三十九

宋陸遊撰

戲贈園中花

橫風疾雨爲花厄霽日暄風又不禁我欲小施調燮手酌中寒暖半晴陰

春思

兀兀治聾酒未醒霏霏潑火雨初晴愁看入戶桃花片閒聽爭巢燕子聲百疾侵陵成老大一春轉盼又淸明蘭亭禹廟渾如昨回首兒時似隔生

贈燕

燕來我何喜感此中春時燕去亦何有無柰凋年悲四序如循環萬物更盛衰我亦寓斯世如客防當歸驪車已在門戀戀終何爲達人付無心欣厭兩俱非豈有天壤間會合無別離對花不爛醉燕子笑汝癡

雨悶示兒子

東吳春雨多略無三日晴蒙蒙平野暗淅淅空階聲百花雨中盡三月未聞鶯重裘坐奧室時序眞彊名亦欲借驢出泥淖沾衣纓撫事毎累欷濁醪聊獨傾景運今方開關輔一日平我家本好疇灞滻可躬耕買酒新丰市看花下杜城防當與汝輩借艸作淸明

讀晉書

諸公日飫萬錢廚人乳蒸豚玉食無誰信秋風雒城裏有人歸棹爲蒓鱸

春晚苦雨

垂老臥村墅餘寒欺病身雞猶未忘旦雨欲不容春忽忽花時過茫茫艸色勻蒓絲已上市一飯未傷貧

燕

春晝花明映栁纎燕歸勝事始能兼爭梁誶語驚幽夣掠地斜飛避畫簾雛食得虫應自喜巢泥經雨更頻添去來要是知時節常怪人嘲作附炎

夜雨

空階雨聲夜轉急壁疎窗破淒風入一燈嫋嫋吹欲滅老生獨傍書架立取書欲讀輙復休卻行出門搔白頭市樓賣酒日千斛眾人皆樂君胡憂

寒食日九里平水道中

曉雨絲絲熟食時泥深轍斷客行遲亂雲重疉藏山寺野水縱橫入稻陂馬鬛松陰封舊隴趺道左立新碑扶衰此出知能防淸淚臨風不自持

春晴自雲門歸三山

乍行春野眼增明漸減春衣體倍輕人賣山茶先谷雨鴉隨墦祭過淸明栁塘水滿雙鳬戲稻隴泥深一犢行晚到三橋泛舟去掩關不復畏重城

予數年不至城府丁已火後今始見之

陳迹關心已自悲刼灰滿眼更增欷山川壯麗昔無敵城郭蕭條今已非堵招提俱昨夢祝融回祿尙餘威故交減盡新知少縱保桑楡誰與歸

晚自北港泛舟還家

舒嘯蓬籠底經行略彴西水深鵝唼艸雨細犢掀泥醉倚乾坤大閒知物我齊衡門觸冠過聊得賦幽棲

書懷

羸馬常愁趂早朝斥歸幸復侶漁樵靑黃未勝溝中斷宮徵何殊防下焦心樂簞瓢同鼎食身安山澤謝弓招數間茅屋誰知處煙雨蒙蒙隔斷橋

初夏

淡靄輕颸入夏初一窗新綠鳥相呼出門易倦常歸臥著句難工但自娯花徑蝶閒無墮蘂酒樓人散有空壚閩川茶竈猶霑及肺渴朝來頓欲蘇【閩中貢余茶初至】

小築

放翁小築寄江郊屋破隨時旋補茅看白煙橫水際曉聽淸露滴林梢生來不啜猩猩酒老去那營燕燕巢目斷鹿門三太息龎公千載可論交

喜雨

幽人睡覺夜未央四檐懸澑聲浪浪樂哉甘澍及時至九衢一洗塵沙黃明朝鄰曲各驩喜賽廟沽酒刲豬羊不勞轣轆蹋龍骨轉盼白水盈陂塘呼兒掃地設菅席與汝一醉歌時康豈惟磨鎌待收麥小甑已覺吳粳香

晨起

天公擇地養衰殘著向桑村麥野間曉色入簾初滉漾幽禽窺戶已間闗酒徒散去稀中聖詩思衰來媿小山一炷沈煙北窗底曲肱臥看不勝閒

五月初病體益輕偶書

世事紛紛了不知又逢燕乳麥秋時經年謝客常因醉三日無詩自怪衰乘雨旋移西崦藥畱燈重覆北窗棋但將生死俱拈起造物從來是小兒

已未重五【時已請老】

門楣束艾作神人團糭盤中節物新安用丹書禳赤口風波𨿽惡不關身

五月七日拜致仕勑口號

剡曲東歸日醉眠冰防屢忝武夷仙恩如長假容居裏官似分司不限年一紮疏榮馳廐置兩兒扶拜望雲天坐糜半俸猶多媿月費公朝二萬錢

又

黃紙東來墨未漧孤臣恩許掛朝冠小兒扶出迎門拜鄰舎相呼擁路觀白首奉身歸畎畝淸霄無夢接鵷鸞從今剰把花前酒憂患都空量自寛

致仕後卽事

休官拜命不勝榮墨濕黃新照眼明絡繹交親來作賀腔羊酒擔擁柴荊

又

敕過鸞臺鳯閣來淸晨初拆驛書開繡箱香案迎門拜身著朝衫止此回

又

山村處處晴收麥鄰曲家家午曬絲正用此時身得謝十分壽酒不須辭

又

白髮三朝執防郎賜骸偶值歳丰穰村東已種千畦麥捨北新添百本桑

又

老民一日脫朝衣回首平生萬事非赤腳婢沽村釀去平頭奴馭艸驢歸

又

一生病鶴寄樊籠此去鴻冥萬里空未論蒓羮與羊酪新秔要勝太倉紅

又

沈緜分已餞餘生造物苛畱未遣行今日下牀還健在一編來就小窗明

又

淸靜全勝欲界天逍遙不減地行仙眾中莫怪人嫌老十五年前本命年

又

一盂麥飯掩柴闗坐久不堪腰腳頑拖得瘦藤閒信步小橋東北望螺山

又

問門前客元無迹防墓中人本不工猶有鄰僧能送米未妨竊比玉川公

又

歸耕所願雜民編乍脫朝衫喜欲顚但得吾兒能力穡不請半俸更超然

又

湘湖蒓菜勝羊酪項裏楊梅敵荔枝八帙開來今過半一杯引滿若爲辭

又

不嫌雞瘦濁醪酸艸艸杯盤具亦難食指忽揺方竊喜小兒來請賽鄱官

又

甑中白飯出新舂甕裏黃韲細芼蔥一飽坐兼南北美始知造物念衰翁

又

多事車前要八騶老人惟與一藤遊未教變化爲龍去更踏人間萬里秋

讀後漢書

賃舂老子吾所慕垂世文章寧在多詩不刪來二千載世間惟有五噫歌

又

季英行年九十八猶灌園蔬授六經我欲圗之置齋壁世無顧陸善丹靑

新裁道帽示帽工

故帽提攜二十霜別裁要作退居裝山人手段𨿽難及老子頭圍未易量花挿露霑那暇惜塵侵防齧卻須防裹時嬾復呼兒問一匣菱花毎在傍

新制道衣示衣工

良工刀尺制黃絁天遣家居樂聖時著上朱門應不稱裁成烏帽恰相宜客撐小艇招垂釣僧掃虛窗約對棋寶帯貂冠𨿽看好定知不入野人詩

兩翁歌

君不見塞上失馬翁馬去安知不爲福又不見新丰折臂翁臂廢身全老鄕國陸翁多難類兩翁著書滿屋身愈窮十年力耕遇水旱老不能耕年始丰人言翁窮可閔笑霍食鶉衣天所料翁方自謂實幸民對人抱膝惟淸嘯卽今羣公佐明主長劍拄頤來接武向非老病又不才縱欲歸休寧見許

五月中連夕風雨气如髙秋枕上有賦

擁被微吟短鬢秋孤燈殘漏共悠悠雨聲不貸三更夢酒力寧禁萬里愁身寄湖山鄰剡曲心遊河嶽過關頭世間可恨知多少虛獘當年季子裘

前詩感慨頗深猶吾前日之言也明日讀而悔之乃復作此然亦未能超然物外也

身世今如一老僧病餘殘發雪鬅鬙湖桑埭下漁舟雨道樹山前野店燈澗水潺湲供洗鉢松風蕭颯入行縢世人欲覓何由得覿面相逢喚不應

雨後過近村

賦罷淵明歸去來紵衣桐防一時裁歳華新筍初成竹天气停雲未斷梅江路醉歸常嵬峩僧窗閒過卽徘徊老人剰有凋年感寄語城笳莫苦催

銘座

天下本無事庸人實擾之吾身本無患衛養在得宜一毫不加謹百疾所由滋人生快意事噬臍莫能追汝顧不少忍殺身常在斯深居勿妄動一動當百思毎食視本艸此意未可嗤賦詩置座右終身作元

致仕後述懷

彈冠紹興末解組慶元中灩澦危塗過邯鄲幻境空閒傳相牛法醉挾鬭雞翁衝雨歸來晚山花滿笠紅

又

壯歳江湖去還朝六十餘輩流俱已盡勲業固知疎遽走寧黔突長閒祗荷鋤如今更何憾終作愛吾廬

又

生理𨿽貧甚胸中頗浩然常辭問字酒屢卻作碑錢寧有駱堪鬻尙無車可懸小須梅雨霽散發醉江天

又

昔自臺郎斥頻年困負薪四叨優老祿十送故鄕春衰瘁寧知活蕭條敢厭貧惟思逢樂歳撃壤學堯民

又

韋布還初服蓬蒿臥故廬所慚猶火食更恨未巢居叱叱驅黃犢行行跨白驢交親各彊健不必問何如

又

店店容賖酒家家可乞漿白陂時雨足緑樹午陰涼病爲休官減門緣謝客荒今朝遇鄰叟滿意說丰穰

蝶

庭下幽花取次香飛飛小蝶占年光幽人爲爾憑窗久可愛深黃愛淺黃

戲贈酒榼

老去臥湖海白髮朝朝新賴有小道士時來中聖人形模𨿽簡古風味絕淸眞何當秋雨夕傾倒見情親

題庵壁

破屋颼颼雀防穿邇來四壁愈蕭然錢多孰謂可使鬼人眾何嘗能勝天禿尾驢遊雲外寺長須奴引竹間泉更餘一事猶當勉讀易從今十絕編

又

孤村寂寂潮生浦小院昏昏雨送梅蔬食一簞宜面槁畏塗九折自心灰古人骨朽有書在今雨泥多無客來散髮陽狂非寄傲世間萬事本悠哉

泛舟澤中夜歸

無窮煙海接空蒙秦望稽山醉眼中虹斷已收千嶂雨鶴歸正駕九天風漁舟容與橫沙際水鳥號鳴傍葦叢興盡還家忽三鼓半輪殘月斗杓東

書嬾

此身不覺老侵尋殘發蕭蕭雪滿簮那有新詩書觸目亦無閒話問安心寒垣西戍茫如夢省戶東歸病至今一嬾便知生世了午窗酣枕敵千金

晨起

淸晨推枕起盥面吾事足豈無掃灑役出市待歸僕小飱亦已省尙進藥盈掬整衣登北堂危坐中一幅徐行梧楸陰愛此雨餘緑幽鳥東山來鏘鳴若琴築靜聽興未防穉子報飯熟欣然往從之寧計食不肉

夜坐

仲夏苦鬱蒸旣夕熱未解浴罷坐柴門汲井痛掃灑覆野天穹穹垂地星磊磊明河落無聲北斗飲海三更缺月升艸木盡光彩漁舟在何許斷續聞欵乃百憂集老境坐嘆雙攺誰能擁雕戈遺敵何足醢

白樂天詩云倦倚繡牀愁不動緩垂綠帯髻鬟低遼陽春盡無消息夜合花前日又西好事者畫爲倦繡圗此花以五六月開山中多於茨棘人殊不貴之爲賦小詩以寄感嘆

王室東遷歳月賖兩京漠漠暗風沙繡牀倦倚人何在風雨漫山夜合花

蜉蝣行

蜉蝣至細能知時舂風磑雨占無遺蜻蜓滿空乃不知庭除一出無歸期樂哉蜻蜓髙下飛蜉蝣未盡何憂饑檐間蜘蛛亦伺汝吐絲織网腹如鼔

望霽

夜雨勿厭空堦聲天公欲作明朝晴明朝甲子最畏雨榜舟入市聞古語今年雨俱及時麥已入倉云四垂雨來不駛亦不遲大防如菽細如絲徐徐雲開見杲日晚禾吹花早禾實但令有米送官倉豆飯藜羮甘似蜜

久雨路斷朋舊有相過者皆不能進

今年風雨多平陸成沮洳吾廬地尢下積水環百步客從城市來熟視卻復去僮奴笑欲倒繖屐知無路計其各還家對竈燎衣袴嗟予久退藏蓬藋生庭戶誰如數子賢裹飯肯來顧淸言𨿽不接亦足慰遲暮

散步至三家村【湖桑埭西村名】

人情簡朴古風存暮過三家水際村見說終年常閉戶仍聞累世自通婚船歸處魚飱美社甕香時黍酒渾記取放翁扶扙處渚蒲煙艸濕黃昏

村東晚眺

興來信步過東陂最愛村東物象奇藤杖穿雲秋望處葛衣霑露夜歸時殘聲淒斷蟬移樹狐影荒寒鵲繞枝自揣今年還得飽一川新稻已離離

又

飽食無營過暮年笻枝到處一蕭然淸秋欲近露霑艸新月未髙星滿天逺火微茫沽酒市叢蒲窸窣釣魚船哦詩毎恨工夫少又廢西牕半夜眠

露坐

星稀避月明河白映天靑入夜蟬逾急先秋葉自零花枝棲露蝶簾罅度風螢欲喚鄰翁坐漁舟醉不醒

又

落月無畱照殘河亦已傾墜枝雙鵲裊黏艸一螢明暑令忘三伏涼颼逼五更爲憐荷瀉露故起繞池行

致仕後歳事有望欣然賦詩

聖時恩厚賜餘生日與鄕閭樂太平已棄胡牀無長物尙攜拄杖有同行新裁烏防人爭看小摘靑蔬手自烹買得水車無用處絕知造物相歸耕

夜聞姑惡

湖橋東西斜月明髙城漏鼓傳三更釣船夜過掠沙際蒲葦蕭蕭姑惡聲湖橋南北煙雨昏兩岸人家早閉門不知姑惡何所恨時時一聲能斷魂天地大矣汝至微滄波本自無危機秋菇有米亦可飽哀哀如此將安歸

村捨雜書

我本杞菊家桑薴亦吾宗種萟日成列喜過萬戶封今年夏雨足不復憂螟虫歸耕殆有相所願天輒從

又

中春農在野蠶事亦隨作手種臨安靑【桑名】可飼蠶百箔累累繭滿簇繹繹絲上篗老子𨿽安眠衣帛可無怍

又

舎北作蔬圃敢辭灌漑勞輪囷瓜瓠熟珍愛敵豚羔晨飱戒廚人全項淨去毛𨿽云發客笑亦足慰老饕

又

捨南種胡麻三日幸不雨晨起親按行已見靑覆土窮人如意少喜色漏眉宇兒童勿惰偸造物不負汝

又

五月新面成六月甘瓜熟作麯及良時火見金始伏懸知桑落後醅面醲如粥再拜謝天公無功叨美祿【予家釀用宛丘瓜麯法】

又

折蓮釀作醯采豆治作醬開歷揆日時汲井滌甕盎上奉時祭須下給春耕餉咨爾後之人歳事不可曠

又

東山石上茶鷹爪初脫韝雪落紅絲磑香動銀毫甌爽如聞至言餘味終日畱不知葉家白亦復有此不

又

逢人乞藥栽鬱鬱遂滿園玉芝來天姥黃精出雲門丹茁雨後吐綠葉風中翻活人吾豈能要有此意存

又

我居大澤中一舟不可無短蓬挾兩槳疾若波中鳬來往菇蘆村按行瓜芋區浮家亦可樂何必愛吾廬

又

軍興尙戎衣冠帯謝褒博禿巾與小褏顧影毎懷怍及今反士服始覺榮天爵出入阡陌間終身有餘樂

又

讀書乃一癖我亦不自知坐書窮至老更欲傳吾兒吾兒復當傳百世以爲期君看北山公太行尙可移

又

爵祿九鼎重名義一羽輕人見共如此吾道何由行湖山有一士無人知姓名時時風月夕遙聞淸嘯聲

逃暑小飲熟睡至莫

桑落香浮槲葉杯甘瓜緑李亦佳哉虛堂頓解汗揮雨髙枕俄成鼻殷雷靜聽風聲生檻竹徐看日影轉庭槐晚涼更動扁舟興北渚紅蕖已半開

又

槐影桐陰欲滿廊綸巾羽扇自生涼新篘玉瀣陳雙榼平展風漪可一牀馳騎逺分丹荔到大盆寒浸碧瓜香湖邊誰謂幽居陋也愛迢迢夏日長

夜坐庭中達旦

老矣常嗟去日遒病來更覺此生浮庭花無影月當午檐樹有聲風報秋足倦獨行驚踸踔發稀久坐怯颼飅雞號日出閒無事又向淸溪弄釣舟

讀前輩詩文有感

我無前輩千鈞筆造物爭功謝不能已分文章歸委靡可憐意气尙憑陵鸞旗廣殿晨排仗鐡馬黃河夜踏冰此事要須推大手蟬嘶分付與吳僧

自嘲

天公大度一何奇養此無能老白癡宿疾閒愁俱掃盡美餐甘寢更無時蛙鳴庭艸何曾問水半門扉亦不知道似嬰兒猶有恨小軒風月獨哦詩

余讀元次山與瀼溪鄰里詩意甚愛之取其間四句各作一首亦以示予幽居鄰里

峯谷互回映

北起成孤峯東蟠作幽谷中有十餘家蘆藩映屋土肥桑柘荗雨飽麻豆熟比鄰通有無井稅先期足煙中語相畣月下歌相續兒童不識字未必非汝福【張蕓叟過鄭公故莊詩曰兒童不識字耕稼鄭公莊】

誰家無泉源

泉聲百步聞泉脈髙下通潺湲亂雲外屈曲明月中八月稻登場引之作機舂羨流灌蔬畦全家飽芥菘洗沐及澣濯蚤莫靡不供斗水百憂寛悲哉杜陵翁

夾路多修竹

黃持覆屋溪石運作垣桑麻有餘地家家養龍孫春雷初起蟄切玉供盤飱一朝解風籜靉叇蒼云屯我來倚拄杖恐是辟彊園千畝倘可致封君何足言

扁舟皆到門

千錢買輕舟不復從人借樵蘇晨入市鹽酪夕還捨豈惟載春秧亦足獲秋稼有時醉村場老稚相枕藉常侵落月行不畏惡風嚇無爲詫軒車此樂予豈暇

東山避暑用轆轤體

避暑穿林隨所之一奴毎負胡牀隨望秋槁葉有先隕末赫日無餘暉輪囷離奇澗松古鉤輈格磔蠻禽悲北巖竹間最慘栗淸歗倚石眞忘歸

喜雨【六月二十七日】

去年禹廟歸梅梁今年黒虹見東方巫言當丰十二歳父老相告喜欲狂挿秧正得十日雨髙下到處水滿塘六月欲盡日杲杲造物已命摧驕陽夕云如豚渡河漢占書共謂雨至祥南山雷車載膏澤枕上忽送聲淋浪猛思濁酒大作社更想紅稻初迎霜六十日白最先熟食新且領晨炊香【六十日白稻名常以六月下旬熟】

得故人書偶題

小築稽山下狂歌剡曲傍鄕鄰共雞黍童穉學農桑白首餘年促靑編後日長此心誰復許三嘆付書囊

喜雨歌

不雨珠不雨玉六月得雨眞雨粟十年水旱食半菽民伐桑柘賣黃犢去年小稔已食足今年當得厭酒肉斯民醉飽定復哭幾人不見今年熟

老學庵井

老學庵北井六月寒如冰大旱不涸雨不增凜如人以常徳稱日濟千人不驕矜置而不汲渠自澄轆轤三丈靑絲繩對之以足涼肺膺使我終日臥曲肱顧謂此井眞良朋蕩除炎熇卻塵垢宜有鬼神來護守嗚呼涇水一石泥數斗正使逢時亦何有

長歌行

我無四目與兩口但在人間更事久死生元是開闔眼禍福正如翻覆手消磨日月幾緉屐陶鑄唐虞一杯酒旣非狗馬要蓋帷那計風霜悴蒲栁竈突無煙今又慣蟬與我成三友判知靑史無功名只用忍饑垂不朽

七月二日夜賦

鄙人志趣在漁樵四十年來負聖朝本恥彈冠良易掛未嘗刻印敢煩銷盈盈微月生江渚嫋嫋淸笳下郡譙衰病逢秋眞一洗井牀桐葉已先飄

自述

二畝新蔬圃三間舊艸堂病除身小健秋近夜微涼薄酒時醒醉殘書半在亡老懷常自笑無事忽悲傷

又

睡美不知旦气衰先覺秋有時浮小艇隨意宿滄洲未恨名風漢惟求拜醉侯更須多種竹搔首送悠悠

項羽

八尺將軍千里騅拔山扛鼎不妨奇範增力盡無施處路到烏江君自知

曹公

二袁劉表笑談無眼底英雄不足圗赤壁歸來應嘆息人間更有一周瑜

劍南詩稾卷三十九

欽定四庫全書

劍南詩稾卷四十

宋陸遊撰

夜雨

濃云如潑墨急雨如飛鏃激電光入牖犇雷勢掀屋漏濕恐敗書起視自秉燭移牀顧未暇盆盎苦不足不如捲茵席少忍待其復飛螢方得意熠熠相追逐姑惡獨何怨菇叢聲若哭吾歌亦已悲老死終碌碌

昔人有畫醉僧醉道士醉學究者皆見於傳記及歌詩中予暇日爲各賦一首

醉僧

殘雪覆枯顱手扶短楖栗送酒無蘇州一醉未易得靑旗獵獵秋風吹長瓶一吸亦足奇但辦道傍常醉倒不須解作藏眞艸

醉道士

落托在人間經旬不火食醉後上江樓橫吹蒼玉笛大口如盆眼如電九十老人從小見曾攜一鶴過嶽陽滿城三日聞酒香

醉學防

聖師飲百觚儼然常齋莊弟子習禮余兕觥躋公堂至今遺風被洙泗諸生雅歌老儒醉衣冠簡朴未可輕安知中無魯二生

次季長韻回寄

野人蓬戶冷如霜問訊今惟一季長舊好自均親骨肉新知何怪薄心腸開書字字論疇昔遣使年年有故常萬念知公掃除盡見哀底事獨難忘

溪上小酌

岸幘出籬門投竿俯溪瀨魚聚忽千百鳥鳴時一再新涼社甕香亦有雉兔賣歡言洗杯酌又破止酒戒

齋中夜賦

髙居終日掩齋扉幽事常多俗事稀露重叢篁時自瀉風髙脫葉有先飛秋衣漸制聞砧杵社肉初分謝蕨薇卻笑老身閒不得一燈明滅亂書圍

讀舊稾有感

我少則嗜書於道本無得譬如昌芰乃自性一癖老來百事廢惟此尙自力豈惟絕慶弔乃至忘寢食吟哦雜誦詠不覺日旣夕文辭顧淺懦望古空太息世俗不可解更爲著金石收斂固已遲𨿽悔終何益君看老農夫法亦傳后稷持此少自寛陶然送餘日

新秋

秋气入淸笳旗亭酒可賖長歌穿小市短帽挿幽花溪女畱新蟹園公餉晚瓜誰知閒老子解作醉生涯陳阜卿先生爲兩浙轉運司考試官時秦丞相孫以右文殿修撰來就試直欲首送阜卿得予文卷擢置第一秦氏大怒予明年旣顯黜先生亦防陷危機偶秦公薨遂已予晚歳料理故書得先生手帖追感平昔作長句以識其事不知衰涕之集也

冀北當年浩莫分斯人一顧毎空羣國家科第與風漢天下英雄惟使君後進何人知大老橫流無地寄斯文自憐衰鈍辜眞賞猶竊虛名海內聞

書喜

乞得身歸鏡水濵此生眞作葛天民眼明身健何妨老飯白茶甘不覺貧甕酒又篘三斗熟園花時報一枝新掛冠更作黃冠計多事常嫌賀季眞

又

已向煙霞著腳深世間萬事不關心舊攜鴉觜供鉏藥新典魚須用買琴井上引藤初滿架池南移竹漸成陰話行不必須今日五百年間有賞音

幽居

萬家水竹古山陰揀得幽居愜素心梁燕委巢知社近井桐飄葉覺秋深琴緣廢久塵常積書爲開稀蠧漸侵幸自杜門無一事不須淸夜感衣砧

雜興

病養精神過服藥貧知儉約勝營生臯夔事業今何有且與心君致太平

又

東家飯牛月未落西家打稻雞初鳴老翁髙枕葛防裏炊飯熟時猶鼾聲

又

年常苦睡爲崇好事新分安樂茶更得小瓢吾事足山家風味似僧家【曾召南提幹近送安樂茶來】

又

蛟鱷垂涎歷畏途如今歡喜去攜鋤一生患難休回首疋似元符曾上書

贈鷺

雪衣飛去莫匆匆小住灘前伴釣蓬禹廟蘭亭三十里相逢多在煙中

贈鵲

爲梁星渚自何年毛羽摧傷不怨天知我齋余常施食翩然飛下北窗前

東堂睡起

置身事外息吾黥獨臥空堂一榻橫檐影漸移知日轉樹梢微動覺風生毎從山寺開經帙間就園公辧藥名若論胸中淡無事八珍何得望藜羮

五鼔起坐待旦

睡覺初聞雞一鳴披衣危坐待窗明殘軀已向閒中老癡夢猶尋熟處行南北迢迢悲往事古今莽莽嘆浮生伯倫一鍤君休笑冢象祁連亦已平

功名

少年妄意慕功名老眼看來一發輕金甲𨿽如朝邑尉羊裘終媿冨春生連娟落月依山盡寂寞寒潮蘸岸平要識放翁新得意蓼花多處釣舟橫

搔首

玩畫無餘易聞歌已盡詩古人不可作此理孰能推白髮秋風裏靑燈夜雨時初心竟當負搔首嘆吾衰

小雨釣歸

雨防鳴叢葦雲頭冒逺山兒曹出籬望老子榜舟還潤入園畦裏涼生窗戶間秋陽方可畏徙倚一開顏

曉賦

八月江湖風露秋時聞脫葉下梧楸離離斗柄西南指爛爛天河今古流人語正讙過古埭【湖桑埭五鼔聞挽船聲喧甚】角聲三弄下譙樓百城已共丰年樂一老猶懷卒歳憂

急雨【父老謂云逆風則必雨驗之信然】

雲從西南興風自東北至老農占雨速若屈伸臂亂防俄打窗新涼已生袂經旬苦肺渇得此亦少慰呼兒持故襦買酒具一醉薄言煮園蔬雉兔未可議

遣興

防看人間歳月新釣船猶繋鏡湖濵曾穿髙帝朝元仗卻作山陰版籍民畱病三分嫌太健忍饑半日未全貧早知晝繡能爲祟翁子終身合負薪

又

湖海元爲汗漫遊誤思四嶺幔亭秋掃空薄祿始無媿閉上衡門那得愁湯嫩雪濤翻茗椀火溫香縷上衣篝牀頭亦有閒書卷信手拈來倦卽休

又

掃盡衣塵喜不勝村居終日醉騰騰閒投鄰父祈神社戲入羣兒鬭艸朋幽徑有風偏愛竹虛堂無暑不憎蠅悠然又見江天晚隔浦人家已上燈

又

久矣微官絆此身柴車歸老亦逢辰阮咸臥摘孤風在白墮閒傾一笑新萬里馳驅曾逺戍六朝涵養忝遺民淸閒卽是桃源境常笑淵明欲問津

讀林逋魏野二防士詩

君復仲先眞隠淪筆端亦自斡千鈞閒中一句終難道何況市朝名利人

紙墨皆漸竭戲作

官庫誰能餉陟釐漢宮無復賜隃麋不如掃盡書生事閒伴兒童竹馬嬉

讀隠逸傳

終南處士入都門少室山人補諌垣畢竟只供千載笑石封三品鶴乘軒

泛舟至東村

野水如天逺漁舟似葉輕颼颼風漸冷淡澹月初生沙際樵蘇路籬間語笑聲還家已薄莫燈火照柴荊

自詒

健忘閒何害貪眠老正宜本心惟泥酒餘習略存詩未廢春農業猶堪防學師微官何所戀請老五年遲

野興

荷鋤通北澗腰斧上東峯秋水淸見底曉云深防重咚咚傳社鼔渺渺度樓鐘歸覓村橋路詩情抵酒濃

讀書

平生愛客如愛書力𨿽不逮意有餘門前車馬久掃迹老病又與黃卷疎人情冷暖可無問手不觸書吾自恨今年入秋風雨頻燈火得涼初可近年過七十眼尙明天公成就老書生舊業𨿽衰猶不墜夜窗父子讀書聲

客有見過者旣去喟然有作

毛俱白盡事不補秋毫去死今無防歸耕何足髙已如陶止酒徒勸屈餔糟惟有滄溟去揚帆觀雪濤

又

永日安耕釣餘年迫耄期研朱防周易飲酒和陶詩帶箭歸飛鶴搘牀不瞑此生君看取死是出門時

秋陰

淡日披朝霧輕雲結莫陰菇蒲溪路暗松竹艸堂深妙墨雙鉤帖奇聲百衲琴古人端未逺一笑會吾心

八月九日晚賦

薄晚悠然下艸堂綸巾鶴氅弄秋光風經樹杪聲初月入門扉影正方一世不知誰後死四時可愛是新涼從今覓醉其當勉酒似鵞兒破殻黃

燕坐

赫日曈曈湧海門黃流混混溯河源功成一日書仙籍鏈骨成金不足言

村飲

不來東舎卽西家野老逢迎一笑嘩試說年如意事細傾村釀聽私蛙

又

無念無營飽卽嬉老翁眞个似嬰兒昏鐘未動先酣枕日上三竿是起時

又

買來新兔不論錢釣得鮮鱗細栁穿野店渾頭更醇釅一杯放手已醺然

又

淡煙孤榜繋村橋疉疉沙痕印落潮最是一年秋好防踏泥沽酒不辭遙

秋雨益涼寫興

秋气蕭蕭暑已歸晚云更送雨霏微牀收珍簟敷菅席笥疉纎絺換熟衣遣醉縱橫馳筆陣乘閒談笑解棋圍出門未免流年嘆又見湖邊木葉飛

薪米偶不繼戲書

仕宦不諧農失業敗屋蕭蕭書數篋藜羮不糝未足嗟防竈無薪掃枯葉丈夫窮空自其分餓死吾肩未嘗脇世間大有乞墦人放翁笑汝驕妻妾

牧牛兒

溪深不須憂吳牛自能浮童兒踏牛背安穏如乘舟寒雨山陂逺參差煙樹晚聞笛翁出迎兒歸牛入圏與兒子至東村遇父老共語因作小詩

桑竹穿村巷衡茅隔土垣海氛成物象秋气肅川原豆芋行將熟雞豚亦已繁丰凶歳所有農事更深論微雨午寢夢憩道傍驛舎若在秦蜀間慨然有賦

吳中秋晚雨冥冥自笑閒愁又爾馨身世已歸南北陌夢魂猶寄短長亭濁醪可釀樽余緑明鏡無情失靑賴有釣船堪送老一汀鷗鷺共忘形

晨起對鏡

雙成絲髙頬顴曉窗臨鏡意茫然朱顏豈是一朝去暗鑠潛消五十年

村思

揣分新辭祿扶衰又度秋已將窮博健更賴學忘憂船護煙陂鴨欄歸艸徑牛作勞何以慰茅店問新篘

秋夜

倦叟投牀早昏燈落燼頻鵲翻驚缺月犬吠逐行人未防詩書業猶存老病身菊花行可醉作意挿烏巾

醉中書懷

旣老心愈空新涼體差健登山毎嗔扶對案亦彊飯平生百事嬾惟酒不待勸迨此桑落時一醉適我願羸然雲水身本非朱紫楦少猶恥枉尺老敢欺方寸但令死瞑目餘事何足論不見鹿門翁全家事潛遁

次韻鄭盱眙見寄並簡其甥劉君

衣上空嗟京洛塵故交半作白頭新眾中初得見吾子東觀已疑無若人仗馬極知非久斥沙鷗要是孰能馴兩章英妙同時到趙壹囊中卻未貧

書齋壁

平生憂患苦縈纒菱刺磨成芡實圜【俗謂困折多者謂菱角磨作雞頭】天下不知誰竟是古來惟有醉差賢過堂未悟鐘將釁睨柱寧知璧偶全自笑爲農行沒世尙如驚雁落空

一老

太平一老醉騰騰南陌東阡喜不勝民力農桑家自足士崇名節道方興騎鯨仙去時猶逺射虎歸來气頗增莫道幽棲交舊絕月中亦有打門僧

戲用方外語示客

紅粟靑錢一掃空笟籬行賣學龎翁身居本地風光裏愁擲它方世界中剰欲劇談明不二誰能太息賞無同踞牀一喝君聞否三日猶應覺耳聾

秋晚

西山破曉兩眉靑南浦無風一鏡平食盡不容添鶴口身閒且免負鷗盟霜前艸樹已無色雨到菇蒲先有聲只怪勝遊頻入夢今朝蜀客話靑城【故人範中立巨山自靑城來見訪】

又

辭祿始知貧有味杜門不覺老相催寒鴉已占雁前到黃菊猶湏霜後開團扇塵埃髙掛壁短檠書史亂成堆羸軀自笑癡頑甚撐拄新寒又一回

又

世事無窮似奕棋不如常采故山芝蕭蕭雞犬三家聚莽莽風煙十里陂幸有濁醪從客醉常憂黠鬼笑人癡淸秋樂處君知否庭下幽花漸可移

次金溪宗人伯政見寄韻

道義流聞意已傾豈知晚歳托齊盟六經日月未嘗蝕千載源流終自明汝水家家書有種吾宗世世士知名讀君長句還增气俗耳那聞韶頀聲

新寒

碧蝶飛飛過短籬山姜石竹有殘枝誰知老子閒眠處恰是新寒細雨時

又

安石橊房初小坼南天竺子亦微丹新寒漠漠偏欺老睡起無風怯倚欄【南燭艸本俗謂之南天竺李端叔取以名僧軒蓋用俗語也】

村鄰防飲

陸子白首安耕桑樂事數烏能詳長羅家家雪作面畫楫處處靑分秧迎荻船歸潮入浦祈蠶防散月滿廊有時鄰曲苦招喚茅檐掃地羅壺觴堆盤珍膾似河鯉入鼎大臠勝胡羊披緜黃雀麯糝美斫雪紫蟹椒橙香老人飽食可無患摩挲酒甕與飯囊兒孫扶侍遞相送笑語無間歌聲長人間哀樂不可常掠剰有鬼在汝傍常憂水旱虞螟蝗力行孝悌招丰穰

試筆

烹葵飯豆飽還休弄筆翻書歳又秋靈府湛然如止水擬將何地著閒愁

又

紅絲玉斗紫毫鋩歳晚相從味更長不似樂天歸老日栁枝駱馬兩堪傷

孤村

老寄孤村裏悠然臥曲肱算貧先放鶴嫌閙並疎僧古戍髙秋笛寒窗半夜燈平生羞詭遇多獲豈吾能絕祿以來衣食愈不繼小兒力圗之殊未有涯予謂不若痛節用爾示以此詩

處世吾傷拙營生汝亦疎如謀道邊捨似信枕中書甕牖居疑泰藜羮食敢余晏嬰元學墨勿負此心初予宿疾多已失去獨气痛時作賦詩自寛

疾久難全去扶持度歳年垣墻完鏬隙匕筯禁芳鮮漸減觀書課常儲買藥錢鄕人多不識誰與問沈緜

秋懷十首末章稍自振起亦古義也

皇天本無心萬物各有時飛鴻何預人南翔毎如期仰看霜露墜俯嘆艸木衰英英籬下菊秀色獨滿枝豈無一樽酒相與斟酌之耋老天所佚行歌復何疑

又

暑退財防時忽已迫霜露西風一何厲落葉紛滿路老翁衰可笑日夜念墐戶衣裘先關懷膏火亦當具酒尢不可緩傾聽糟牀注供盤柿栗耳何敢議雉兔

又

雨滴大梧葉風轉孤蓬窠秋色固淒愴二物感人多日月行黃道倐過如飛梭大計百年間貴賤俱銷磨東家及西捨更代哭與歌若無杯中物如此揺落何

又

身如行腳僧放包卽爲家家如道邊店蕭然寄天涯居室如小舟風扉艣謳啞坐傍陳琴書庭下栽雜花儉陋𨿽可笑在我則已奢何以善吾生念念思無邪

又

遇酒幸一醉遇飯幸一飽或遇空無時豈復有他巧鄕鄰哀其窮叩戶餽麋麨欣然出捨傍菘韭靑落爪饑羸曾未起吟諷已稍稍袖手北窗前枯膓困搜攪

又

秋髙天薄寒夾衣已出笥團團素紈扇時至自當棄明年機中練與我亦何異宮妾感物悲此豈丈夫事吾曹一出門所遇皆有義夷齊死千年髙風邈難嗣

又

辟塵當以犀濯纓當以水堂一炷香世念去如洗人生天地間太倉一稊米哀哉不自悟役役以至死孰能從我遊趺坐燔柏子夜半淸磬聲悠然從定起

又

攺朔甫再宿月見西南隅纎纎一銀鉤掛空疑有無我行靑楓岸逺水浮雙鳬新寒入短衣感此風霜初頗欲呼小艇東村行芋區衣薄且言歸煙火望吾廬

又

短蓑榜輕舟時過野僧舎長衫掛數珠亦入法華社平生無揀擇生死均早夜餘年猶防何久已付造化常嫌樂天佞卻肯退之罵君看佛骨表自是無生話

又

我昔聞關中水深土平曠涇渭貫其間沃壤誰與抗桑麻郁千里黍秫髙一丈潼華臨黃河古出名將相淪陷七十年北首增慘愴猶期垂老眼一覩天下壯

九月七日子坦子聿俱出斂租谷雞初鳴而行甲夜始歸勞以此詩

仲秋谷方登螟生忽告饑囏難冀一飽俯仰事已非貸糧助耕耘客主更相依一旦忽如此欲語涕屢揮共斂螟之餘存者牛毛稀吾兒廢書出辛苦幸庶防夜半聞具舟憐汝露濕衣旣夕不能食念汝戴星歸手持一杯酒老意不可違秫瘦酒味薄食少雞不肥頗聞吳中熟多稼徹王畿亦欲就飽處無羽能奮飛官富哀我民榜笞方甚威渠亦豈得已撫事增歔欷

醉題埭西酒家

陣陣新寒入布裘偶乘小醉得閒遊丹楓落日野橋晚斷雁濕云江路秋馬得一鳴何恨斥金經百鏈豈容柔不知千載塵埃裏更有吾曹彊項不

又

桑麻防翳不通鄰耽酒頽然一老民遣客方眠那是醉有衣可典未爲貧曬翎斜日鷗來熟印迹平沙雁到新君看此間何境界癡人猶說吐車茵

秋晚

庭艸猶殘緑溪楓已半丹誰知此翁健又見一年寒幻境槐安夢危機竹節灘如今渾過盡摩腹且加餐

省事

省事漸捐書甘貧學蓺蔬心安閒夢少病去俗醫疎兀爾遊方外超然到物初此身猶是幻況復愛吾廬

晨起頗寒飲少酒作艸數幅

衣食無多悉自營今年眞个是歸耕屏居大澤羣囂息乍得淸寒百體輕橋北收波淺碧埭西霜近葉微頳一杯弄筆元無法自愛龍蛇入捲聲

往事

海內橫流日吾猶及建炎眾醫𨿽共視久疾固難砭黠宼方觀釁行宮未解嚴時平逾五紀話此涕常霑

步至東莊

澤國寒𨿽晚霜天已迫冬花雪無際稻米玉新舂身已風中葉人方飯後鐘兒能哀老子努力事春農

秋思

門巷蕭條秋色深黃花始欲慰孤斟久貧自笑不妨樂過足固知非所欽琴調已忘還漸省詩聮未穏更長吟吾兒西上無多日安得相從老故林【時子虡將調官臨安】

又

日落江城聞衣長空杳杳雁南飛桑枝空後醅初熟豆莢成時兔正肥䢐歳背人常冉冉老懷感物倍依依平生許國今何有且擬梁鴻賦五噫

讀退之人不知古今馬牛而襟裾之句有感

書生獨占世間癡過計私憂無已時知盡古今成底事空將血涙向人垂

病愈看鏡

鏡中稍復舊朱顏一笑衰翁乃爾頑三百甕韲消未盡不知更著防年還【舊傳貧士死見陰吏爲言當還魂有三百甕虀祿料未盡】

讀韓致光詩集

渺莽江湖萬里秋玉峯老子弄孤舟猶勝宿直金鑾夜凜凜常懷潑酢憂

逆旅書壁

驢鞍懸酒榼僮背負衣囊但說市朝變不知岐路長下程先施藥拂榻靜焚香明旦又西去河橋秋葉黃

又

騎驢萬里行歳一過秦城下杜貰春酒新丰聞曉鶯綠槐新巷陌白骨防公卿欲覓曲江水連云禾黍生

初寒老身頗健戲書

一身百病老難支病減身輕偶此時窗暖不妨聊假寐囊空久已罷招醫山鑪巉絕香生岫鏊研坡陀墨滿池个裏生涯君莫厭癡人至死不曽知

又

過雁聲悲落葉稠孤村景物更禁秋窮諳客路風塵惡老判人間歳月遒酒號賢人眞古語疾爲豎子豈吾憂山房幸有初寒備且傍篝鑪擁褐裘

子龍求煙雨軒詩口占絕句

烏桕迎霜已半丹哦詩終日合憑欄霜髙木落應尢好長掛西窗更怕寒

又

規模正似釣魚庵把酒才容客二三若比東偏參倚室此中猶自覺耽耽【參倚蓋子聿書室名也】

劍南詩稾卷四十

欽定四庫全書

劍南詩稾卷四十一

宋陸遊撰

居室甚隘而藏書頗富率終日不出戶

掩關小室動經旬蠧簡如山伴此身百億須彌藏粒芥大千經卷寓微塵危機已過猶驚顧惡夢初回一欠伸此段神通君防否聽風聽雪待新春

又

椰子微軀有百窮平生風際轉枯蓬豈知蟬腹腸後更寄蜂房螘穴中學儉久判羮不糝憚煩惟欲寐無聰積書充棟元無用聊復吟哦畣虫

無酒嘆

不用塞黃河不用出周鼎但願酒滿家日夜醉不醒不用冠如箕不用印如斗但願身彊健朝莫常飲酒造物不少恕虐戲逐段新坐令古銅榼經月常生塵平生得酒狂無敵百幅淋漓風雨疾造物欲以醒困之此老醒狂君未知

讀書

古人已死書獨存吾曹賴書見古人後之視今猶視古吾書未冺要有取賈生痛哭漢文時至今讀之有餘悲魏徵嘻笑封徳彛生亦豈責絳灌知窮秋風雨臥孤館萬世悠悠百年短垂死成功亦未晚安知無人嘆防管

醉賦

霜楓照茅屋露菊挿紗巾今古無窮事江湖未死身直令依馬磨終勝拜車塵我亦輕餘子君當恕醉人

掩扉

久臥空山獨掩扉迃疎不恨世相違新霜巷陌鳥烏樂小雨園畦菘芥肥驥病極知當伏鷗閒誰與共忘機一編蠧簡從吾好又見西窗掛夕暉

六經

六經聖所傳百代尊元諄諄布方冊一字不汝欺抱書入家塾自汝兒童時老乃幸不驗愚哉死何悲

又

秦人燔六經非與經爲仇方其勇決時亦爲子孫謀斂金鑄巨人豈復畏鉏耰千載惡名在尙與黃河流

舟中作

沙路時晴雨漁舟日往來村村皆畫本處處有詩材炊黍孤煙晚呼牛一笛哀終身看不厭岸幘興悠哉

秋晚

門巷淸如水情懷淡似秋詩吟唐近體談慕晉髙流托命須長鑱浮家只小舟江南煙雨岸何處不堪畱

又

木落寺樓出江平沙渚生牛羊下殘照鼔角動髙城寒至衣猶質憂多夢自驚干戈方鬭穴河渭防時淸

西窗獨酌

卻掃衡門歳月深殘骸況復病交侵平生所學爲何事後世有人知此心水落枯萍黏破塊霜髙丹葉照橫林一樽濁酒西窗下安得無功與共斟

冬初薄霜病軀益健欣然有賦

古服追隨野老歡豎裁布褐縮縫冠霜淸頓洗肺肝熱木落更知山澤寛鬥酒敢言嫌魯薄杯羮聊得學吳酸一貧自是書生分忍媿看人卻似難

一錢

萬事紛紛不足論滿庭枯艸閉柴門一錢畱得終羞澀持買餦餭引福孫

燈下讀書戲作

吾生如蠧魚亦復類熠燿一生守斷簡微火寒自照區區心所樂那顧世間笑閉門謝俗子與汝不同調

遊近山

羸病知難賦逺遊尙尋好景送悠悠亂山孤店雁聲晚一馬二童溪路秋掃壁有僧求醉墨倚樓無客話淸愁殘年敢望常彊健到處臨歸爲小畱

示兒子

祿食無功我自知汝曹何以報明時爲農爲士亦奚異事國事親惟不欺道在六經寧有盡躬耕百畝可無饑最親切處今相付熟讀周公七月詩

寄溧陽周丞文璞周寄詩卷殊可喜

滿握珠璣何自來晴窗初喜折書開信哉天下有奇作久矣名家多異才隔闊經年如許進超騰它日若爲陪山陰道上霜天好安得相從賦早梅

旅思

支遁山前看月明葛洪井上聽松聲廢亭艸滿靑騾健野店燈殘寶劍鳴萬事竟當歸定論寸心那得媿平生悠然酌罷無人語寄意孤桐一再行

東村步歸

野渡霜風冷檐夕照明催科醉亭長聚學老書生山果紛丹漆村醪任濁淸路回家忽近栁外小橋橫

又

風陣鴉翻黒霜林葉半丹筋骸欣小健裘褐戒初寒代步雞棲足充饑鶴料寛平生自如許況已掛吾冠

觀方外書

司馬遺書有坐忘顗翁止觀略相當堂閉戶常終日時得相從一炷香

午睡初起

曲腰桑上午雞鳴喔喔還如報五更睡起展書摩病眼油窗喜對夕陽明

又

舎中未報壓新醅閒弄流塵槲葉杯得醉固佳醒亦好了無一事到靈臺

秋遣興

攺盡朱顏白盡頭杜門亦復獘貂裘斷鴻影外玉關月病驥嘶中靑海秋孤坐向空書咄咄閒吟隨處送悠悠如虹壯气終難豁安得雲濤萬里舟

又

平生南地慣羇遊放浪常同不繋舟鼉作夜風經沌口鸛鳴秋雨宿杭頭方傾意气輕秦俠俄困悲傷類楚囚買屋數間聊作戲豈知眞用作莵裘

種蔬

老翁老去尙何言除卻翻書卽灌園處處移蔬乘小雨時時拾礫繞頹垣江鄕地暖根常茂旱歳虫生葉未繁四壁愈空冬祭近更催穉子牧雞豚

起晚戲作

睡到僧廊響木魚莊周蝴蝶兩蘧蘧數聲林下華亭鶴一卷牀頭笠澤書云子甑香炊熟後露芽甌淺防嘗初若論身逸心無事臺省諸公恐不如

老嘆

八十未滿七十餘山巓水涯一丈夫長鳴未免似野鶴生意欲盡如枯株臨安宮闕經營初銀鞍日日醉西湖不須細數舊酒徒當時兒童今亦無

新治暖室

小堂穩暖紙窗明低幌圍鑪亦已成日閱藏經忘歳月時臨閣帖雜眞行詩才退後愁酣戰酒量衰來喜細傾從此過冬那復事夜深時聽雪來聲

暖閣

裘輭勝狐白鑪溫等鴿靑【宮中供鑪炭用胡麻文鵓鴿靑】紙屏山字樣布被書銘養目簾稀捲畱香戶毎扃日晡濃睡起盥濯誦黃庭

自詠

朋舊凋零盡乾坤偶脫遺食新心竊喜話舊語多悲泥醉醒常少貪眠起獨遲閉門誰共處枕藉樂天詩【王元之自言在商州讀老莊外枕藉白樂天詩】

夜坐

白首仍多病靑燈獨掩扉云低聞雁過雨急待兒歸

初冬有感

衰發蕭蕭滿鏡絲情懷非復似平時風霜十月流年感碪杵三更遊子悲閩嶠故人消息惡【傳聞方伯謩病卒】蜀江遺老素書遲【張季長居唐安歳常通書】一簞豆飯休嫌薄賦分羇窮合自知

又

峩冠本願致唐虞白首那知墮腐儒碌碌不成千載事駸駸又見一年䢐無僧解輟齋廚米有吏頻徵瘦地租要信此翁頑到底只持一笑了窮途

題酒家壁

智若禹行水道如丁解牛蘧蘧防春夢泛泛一虛舟事定憂何益狂來醉始休靑簾誇酒美且復共登樓

冬初出遊

風聲如雨曉颼飅萬葉丹楓滿瓦溝西望牛頭三十里一枝柔艣作閒遊

又

蹇驢渺渺渉煙津十里山村發興新靑斾酒家黃葉寺相逢俱是畫中人

早飯後戲作

湯餅滿盂肥羜香更畱餘地著黃粱解衣摩腹西窗下莫怪人嘲作飯囊

又

髯須主簿方用事冰壺先生來解圍蠻童取火炷香椀不讀南華誰與歸

擬古

牛迹可使圜羊角可使直惟使剛者柔造物不可得世方貴輭熟剛實不可爲爲剛死道傍已矣何所悲

又

君看一鉤絲能得防日絡君思防州防打此一大錯目前豈不快後悔將柰何我非通神明比汝更事多

又

寧忍千日饑野葛不可烹寧枉百里途捷徑不可行自古風俗壊善士亦淪胥橘柚禹包貢後世稱木奴

又

坐臥北窗下百事廢不治脫粟與大布衣食裁自支溫飽豈不欲違道予心悲地下見先人所冀尙有辭

東村

野人知我出門稀男輟鉏耰女下機掘得茈菇炊正熟一杯苦勸防寒歸

又

野人喜我偶閒遊取酒怱怱勸小畱舎後攜籃挑菜甲門前喚擔買梨頭【村人謂小梨爲梨頭】

倚闌

滿庭晴日破朝寒粥罷披裘小倚欄殘菊抱叢香欲盡一枝南燭獨如丹

霜寒不能出戶偶書

垂老仍多病濃霜得快晴猶能挼菊醉【今年菊晚十月末猶有花】但負探梅行篝火烘裘暖油窗潑眼明小兒殊可喜和我讀書聲

冬晴與子垣子聿遊湖上

湖邊細靄弄霏微栁下人家晝掩扉乘暖冬耕無逺近小舟日晚載犂歸

又

村南村北紡車鳴打豆家家趂快晴過盡水邊牛迹路嶺頭猿鳥伴閒行

又

道邊白水如牛湩知是山泉一脈來會挈風鑪並石鼎桃枝竹裏試茶杯

又

海山山下百餘家垣屋參差一帶斜我欲往尋疑路斷試沿流水覓桃花

又

老僧八十無童子禮佛看經總不能雙手丫叉出迎客自稱六十六年僧

又

一榼無時可醉吟一藤隨處得幽尋先須挽取銀河水淨洗人間塵霧心

夢蜀

夢飲成都好事家新妝執樂雁行斜赬肩郫縣千筒酒照眼彭州百防花醉帽傾欹歌未闋罰觥防灩笑方嘩霜鐘喚覺晨窗白自怪無端一念差

歳晚

無窮世事浩難量歳晚沈綿臥艸堂短褐坼圗移曲折故書經蠧失偏傍賣刀擬買春耕犢挾防曾亡舊牧羊防檢生涯還自笑菜畦殘葉帯新霜【吳中冬蔬常茂】

又

扶藤據幾久支離敢料駸駸迫耄期面槁自丹天所借齒揺復住力何施花前鯨吸猶堪酒窗底蟬嘶未廢詩浮世極知誰不死比君終挍防年遲

讀老子

道徳五千言巍巍眾妙門管窺那見豹指染僅嘗黿正爾分章句誰歟達本源蜀莊猶不死過我得深論【世傳莊君平不死時在人間猶讀老子】

貧病

窮愁病思兩茫茫衰發元知合變霜酒要解酲猶有策食求祝噎更無方凋零坐上親朋少寂寞人間歳月長黙計有時還自幸防安垂老始歸鄕

洪雅葛仙硯【探齋中物作題】

異硯出漢嘉溫潤蒼玉質因形作獸背得墨如防漆才髙徳亦全終月不更筆蠻溪大沱輩【皆蜀硯之得名者】烏敢相甲乙從我歸吳中略計將萬日摩拂不去手有若琴在膝名晦知者稀體重盜計窒惟當艸太不污管商術冬日讀白集愛其貧堅志士節病長髙人情之句作古風

君子亦有慕不慕要路津君子亦有恥不恥賤與貧風俗未唐虞詩書非一秦展轉不能瞑臥聽雞唱晨

又

天下不難一孰能凝使堅自古功已成或散如飛煙惟唐用房魏規模三百年至今河潼路過者猶然

又

漢禍始外戚唐亂基宦寺小人計已私頗復指他事公卿恬駭機關河入危涕艸茅豈無人死抱經世志

又

成童入鄕校所願爲善士冨貴本邂逅不遇亦已矣生輕名義重固守當以死堂堂七尺軀勿使污靑史

又

勁風東北來屋吹欲裂出門有奇觀湖上千峯雪日髙炊未具歳晚衣百結士豈無一長所要全大節

又

吾常慕昔人石介與王令挑燈讀其文奮起失衰病吾徒宗六經崇雅必放鄭人眾何足云少忍待天定

又

郊居四十年艸木日夜長喬松已偃蓋穉松出蓁莽儒生學仁義敢廢自培養鬱鬱棟梁姿拔地當百丈

又

仕如栁栁州牋奏典儀曹君恩篤始終賜骸老東臯歷觀親黨間如我亦已遭世世當斂退裏門不須髙

又

鏡湖有隠者莫知何許人出與風月遊居與猿鳥鄰似生結繩代或是葛天民我欲往從之煙波浩無津

又

卜日家祭竈牲肥酒香淸分胙𨿽薄少要是鄰里情眾起壽主人一觥防灩傾气衰易成醉睡覺窗已明

十一月四日夜半枕上口占

小室愔愔夜向分幽人殘睡帯殘醺檐間雨滴愁偏覺枕畔橙香夢亦聞驚雁數聲投野澤悲笳三疉上霜云年來萬事俱拋盡自笑詩中尙防勲

齋中弄筆偶書示子聿

左右琴樽靜不嘩放翁新作老生涯焚香細讀斜川集火親烹顧渚茶書爲半酣差近古詩𨿽苦思未名家一窗殘日呼愁起裊裊江城咽笳

饑寒吟

夜寒毎達旦懷抱安得寛朝饑或過午忍此良亦難饑寒誠吾憂憂有甚饑寒彈琴不終曲推去發永嘆大兒破緑襦三歳待一官小兒學耕稼飯牛歌夜防老翁垂八十捫壁行蹣跚傍觀勿嘲笑窮死心所安

病愈小健戲作

路入江村跨蹇驢鞍前分掛兩囊書興來到處沽新酒不爲閒愁要破除

又

入市歸村不跨驢蠅頭細字夜抄書身安自勝閒官職不是虛名暗折除

祭竈與鄰曲散福

已幸懸車示子孫正須祭竈請比鄰歳時風俗相傳久賔主歡娯一笑新雪坐深知敬老瓦盆酌滿不羞貧問君此夕茅檐底何似原頭樂社神

湖水愈縮戲作

瓜壠從來幾郡平鏡湖復有一英今秋雨少煙波窄堪笑沙鷗也敗盟

夜坐

夜永霜濃睡不成團欒兒女話無生金蓮妄想消除盡一椀松肪徹曉明

夢中作遊山絕句

霜風吹防江村路小蹇迢迢委轡行忽到雲山幽絕處穿林啼鳥不知名

又

寺樓已斷鐘聲照佛琉璃一防明不道溪深待船久老僧驚怪太遲生

大侄挽辭【前知郁林州博白縣絳】

束髮已靑袍終身州縣勞一官常骯萬里忽焄蒿竟負昻霄志空傳擲印豪【君在博白與郡爭辧職事袖印還之而去】兩疎心不遂遺恨寄滔滔

書幸

富貴不可爲禍機髮須防貧賤不可爲饑寒死路衢我亦貧賤者死期幸少紓春雨兩耕犢西疇破煙蕪秋風一釣舟南浦宿菇蒲辛勤異退之亦復有屋廬堂北鑿明窗可以陳琴書文章不傳世自適亦有餘

又

我身匪兕虎豈是曠野物生非洪水時胡爲在巢窟向來三入朝薄命不黔突未嘗職許史況敢交平勃滄波渺黏天逺逐輕鷗沒今年君恩厚幸許賜骸骨旣逃申公鉗又異卞和刖放懷歌嗚嗚寧暇書咄咄

退居

溪煙漠漠奕棊軒筧水潺潺種藥園醫爲疾平新掃迹客知睡美罕敲門談餘白拂懸牀角飲散空樽臥壁根賜帛更防優老詔此生何以報君恩【比有詔書賜致仕官羊酒粟帛丁寧甚至】

北望感懷

滎河溫洛帝王州七十年來禾黍秋大事竟爲朋黨誤遺民空嘆歳時遒乾坤恨入新丰酒霜露寒侵季子裘食粟本同天下責孤臣敢獨廢深憂

白髮

蕭蕭白髮濯滄浪剡曲西南一艸堂飲水讀書貧亦樂杜門養病老何傷已成五畝扶犂叟誰記三朝執防郎正似籬邊數枝菊歳殘猶復耐冰霜

老嘆

事與年俱往心於世轉疎曼膚銷欲盡鬒發變無餘野店通賒酒鄰翁伴荷鉏尙嗟余習在夢課吏鈔書

作竹籬成因把酒其間戲題四十字

今日偶暄暖臥聞林鳥呼𨿽思大白飲未免小蒼扶栁色動籬外梅花來座隅夕陽紅滿野更復倒殘壺

新養白雞毛羽如玉殊可愛

赤幘峩峩玉羽明籬間新織竹籠成老人從此知昏曉不用元戎報五更

新籬

新籬三面北通門藤架陰中細路分天宇淡靑成卵色水波微皺作靴紋參差村捨穿林出縹渺漁歌隔浦聞忽覺楚鄕來眼底欲題幽句弔湘君

堂雜興

朝來地碓玉新舂雞蹠豚肩異味重便腹摩挲更無事老人又過一年冬

又

曳杖東岡信步行夕陽偏向竹間明丹楓吹盡鴉聲樂又得霜天一日晴

又

閩溪紙被輭於綿黎峒花防暖勝氊一夜山中三尺雪未妨老子日髙眠

又

三分帯苦檜花蜜一防無塵柏子香鼻觀舌根俱得道悠悠誰識老堂

又

方石斛栽香百合小盆山養水黃楊老翁不是童兒態無柰庵中白日長

又

少年身寄市朝中俗論紛紛防耳聾淸絕寧知有今日髙眠終夜聽松風

又

二三鄰曲偶相尋小醉悠然臥竹陰醒後自看還自笑溪云猶未是無心

又

蒲團安坐地鑪溫無位眞人出面門世上不知何歲月斷鐘殘角送黃昏

又

道妙從來亦麤聞閉門方用十年勤筆端小技深知悔舊稾如山欲盡焚

又

散朴澆淳萬事新腐儒空有涕沾巾唐虞不是終難致自欠臯夔一輩人

劍南詩稾卷四十一

欽定四庫全書

劍南詩稾卷四十二

宋陸遊撰

己未冬至

老人畏添歲每嘆時序速今朝陽始生在易得來復扶衰奉先祭拜起賴童僕兒曹亦壽我魚隨事足歡言爲一醉家釀及新熟占年當得稔【冬至後九日遇壬法當有年】喜笑動鄰曲冀從宿夌始載重車折軸明年秋社時處處饜酒肉

冬至夜坐作短歌

一陽萌生從此日老人堅坐午達夕渾渾上沂河流黃赫赫內視神珠赤愛如嬰兒未離乳危若遊絲裊千尺君不見宣房塞河百萬人一旦橫流由蟻隙

新裁短褐接客以代戎服或以爲慢戲作

世事巧相違殘年幸許歸𨿽云裁免褐不擬出漁扉拂石襟靈爽搘笻气力微朝衣猶掛卻況遣著戎衣

冬夜

多病睡眠少長閒懷抱淸昏燈照殘夢寒漏下髙城落月淡將沒棲禽靜復驚誰言冬夜永輾轉已窻明

書感

壯歲功名妄自期晚途流落成絲臨風畫角曉三弄釀雪野雲寒四垂金鎖甲思酣戰地皁貂裘記逺遊時此心炯炯空添淚靑史他年未必知

書意

頷霜久矣不勝耘殘髮今年白十分憂國𨿽防婦緯愛君敢進野人芹牀頭酒滴空堦雨鑪面香橫出岫云已向人間齊物我不教驚起白鷗羣

試茶

彊飯年來幸未衰睡魔百萬要支持難從陸羽毀茶論寧和陶潛止酒詩乳井簾泉方徧試柘羅銅碾雅相宜山僧剝啄知誰報正是松風欲動時

對酒懷丹陽成都故人

勞生常羨髑髏樂死時卻悔生時錯花前有酒不肯狂回首朱顏已非昨君看古來賢達人終日飲酒全其眞世閒萬事竟何有金樽翠杓差闗身放翁少日無凡客飛觴縱樂皆豪傑淸歌一曲梁塵起腰鼓百面春雷發故人仙去蓬萊宮鸞絲鳯竹醉春風石帆山下孤舟雪一段淸愁付此翁

三山卜居三十有四年矣老身七十有五兒輩亦頗宦學未爲非吉也偶作五字示諸兒

買地不占心知百世宜西鄰梅福隱南望項王祠庵小偸僧樣陂長按古規保家無異法一念勿萌欺

村興

身老交情見孫生口數添園丁上牛米村婢博蠶鹽粔籹堆盤白餦餭出釜甜閉門君勿誚衰病正相兼

枕上

迢遞孤村夜淒涼半篆香懷人悲夢短聽雨怯更長有術幹盤汞無方掃霜髙吟擬排悶吟罷更倀倀得建業倅鄭覺民書言敵亂自淮以北民苦徵調皆望王師之至

邦命中興漢天心大討曹風雲助開泰河渭蕩腥臊日避揮戈勇山齊積甲髙煌煌祖宗業只在馭羣豪

雨夜讀書

農家冬少事無他肆吾勤急雨生新健陳編寄一欣髙風感莘渭善治仰華勲老死今朝夕何由誦所聞

夢中作【己未十二月五日夜作所書皆夢中事也】

長隄行盡古河濆小市人稀霧雨昏馬垂頭齧菅艸驛門移路避槐根斷碑零落苔俱徧漏壁微茫字半存催喚廚人燎狐兔彊排旅思舉淸樽

題傳神

雪蕭然兩頰紅人間隨處見神通半醒半醉常終日非士非農一老翁驥𨿽存千里志云鵬已息九天風巉巉骨法吾能相難著淩煙劍佩中

紀懷

未斸要離冢畔云儈牛得食寄鄕枌修身本欲善吾死臨事豈防尊所聞時序管寧親饋奠江山龎老上丘墳飾巾家簀從來事萬種悠悠莫苦分

新作柴門戲書

𨿽設常闗果是麼開門終日有誰過從來不省多車轍此際眞宜置雀羅尙許漁樵時剝啄偶逢風月亦婆娑炎炎炙手須防事也比柴荊較防何

炊飯

米分齋鉢供薪拾墮巢枝偶爾成幽事欣然慰午饑炊時珠瀉甑嘗處雪翻匙欲作明朝計還須賣漉籬

愛閒

今日先生病體輕愛閒猶有舊心情帖看貞觀行間印琴記中郎防下聲衣焙溫溫香欲透雪檐滴滴日初晴客來一笑明窻底枉道爲農事耦耕

與子聿讀經因書小詩示之

經中固多趣我老未能忘似獲連城璧如傾九醖觴信能眀孔氏何暇傲羲皇努力晨昏事躬行味始長

登東山

老慣人間歲月催彊扶衰病上崔嵬生爲柱國細事爾死畫雲臺何有哉熟計提軍出靑海未如喚客倒金罍明朝日出春風動更看晴天萬里開

己未歲莫

七十六年將到時龍鐘猶復彊支持寒燈照影始知瘦薄酒作酲方覺衰春日尙能持冷餅花時未擬挿繁枝癡頑應有傍觀笑自課園丁補槿籬

冬夜讀書示子聿

宦途至老無餘俸貧倅還如筮仕初賴有一籌勝富貴小兒讀徧舊藏書

又

易經獨不遭秦火字字皆如見聖人汝始弱齡吾已耄要當致力各終身

又

古人學問無遺力少壯工夫老始成紙上得來終覺淺絕知此事要躬行

又

簡斷編殘字欲無吾兒不負乃翁書絕勝鎖向朱門裏整整牙籖飽蠧魚

又

聖師𨿽逺有遺經萬世猶傳舊典刑白首自憐心未死夜窻風雪一燈靑

又

殘雪初消薺滿園糝羮珍美勝羔豚吾曹舌本能知此古學工夫始可言

又

讀書萬卷不謀食脫粟在旁書在前要識從來防心處曲肱飲水亦欣然

又

世間萬事有乘除自笑羸然七十餘布被藜羮緣未盡閉門更讀數年書

幽興

午倦便髙枕朝饑美小飧時穿幽圃屐常掩小庵門溪憶鷗盟約花迷蝶夢魂餘生猶幾許萬事付乾坤

寓嘆

眼底誰爲耐久朋倚肩按膝一烏藤虛名但可橫欺日薄俗何時復結繩浮世百年悲冉冉閒身萬事付騰騰年來更嘆龍鐘甚欲探梅花病不能

夢題驛壁【十二月二十七日夜】

半生徵袖厭風埃又向闗門把酒杯車轍自隨芳艸逺歲華無柰夕陽催驛前歷歷堠防只陌上悠悠人去來不爲途窮身易老百年回首總堪哀

新春

栁淡春初破梅寒瘦不禁羇愁醉後減睡思雨中深閒試新收硯重尋久廢琴何時見朋舊細話別來心

庚申元日口號

數行晴日照靑鴛春入屠蘇防灩樽兒報山僧畱刺去未爲無客到吾門

又

黃絁五丈裁衫穩黑黍三升作飯香造物要教無媿怍一身溫飽出耕桑

又

南陌東阡自在身耄年喜見歲華新洛中九老非吾侶且作山陰十老人

又

晚塗初入長生運新歲仍當大有年剰與鄕鄰同覓醉市樓酒賤不論錢

又

去年迎客已蹣跚今歲人扶出亦難堪笑此翁衰到底重裘絮帽尙言寒

又

仁和館外列鵷行憶送龍舟幸建康捨北老人同甲子相逢揮淚說髙皇

視東臯歸

抱耒新湖葑燒畬古廟壖宦遊悲骯髒歸臥困沈綿日隱鴉啼戌舟回落鴈天衰殘知迫死不忍負靑編

晚步捨東

遇興穿叢竹尋香折野梅莫天寒欲雪幽徑緑生苔棲雀爭枝噪歸牛並塹來髙城角聲動不盡古今哀

人日東園

歳首未入春風气已稍和我睡意慵起如此鳴禽何駕言之東園落梅亦已多江南無堅冰緑池生微波挹彼葡萄醅酌我鸚鵡螺𨿽無絲與竹倚樹自髙歌矯首東南望稽山郁嵯峨兒曹幸力穡老子得婆娑

逆旅行

古者謂死爲歸入此身未死均是客家爲逆旅身在途久寓遽歸初不擇逆旅相看隨薄厚非意相干寧足責世間何處無谿山得酒盡醉當墮幘傍觀嘲誚亦其宜東海定非蠡可測

小雨初霽

歸來偶似老淵明消渇誰憐病長卿小雨染成芳艸色好風吹斷畫檐聲剪燈院落晨猶冷賣酒樓臺晚旋【一作放】晴莫道此翁遊興嬾蘭亭禹【一作蕭】寺已闗情

獨夜

村路泥淹雪虛檐水結冰長徵荷戈客暫到打包僧妖鵩鳴髙樹饑鼯觸闇燈誰能問良苦衰病正相乘

忍窮

短褐財遮骭孤煙僅續炊久窮方有味古語不吾欺堅坐忘昏旦殘年迫耄期尙餘書滿屋手校付吾兒開歲半月湖村梅開無餘偶得五詩以煙濕落梅村爲韻

斷岸通別浦孤舟入春煙與梅本無期忽到醉眼邊折花挿紗帽花重覺帽偏居人空巷看疑是湖中仙

又

我來梅花村倚杖久佇立惜哉風雨餘零落緑苔濕往年賦詩人去袂不可執明朝梅亦空感舊百憂集

又

梅花如髙人妙在一丘壑林逋語𨿽工竟未脫纒縛乃知尢物側天下無傑作老我懷不紓樽前幾開落

又

斗柄忽東指開盡湖邊梅偉觀天下無四顧雪千堆時至當斂退勿受曉角催安知桃李輩於子無嫌猜

又

昨日春已來盎盎滿江村落梅亦多情防防浮淸樽語離一醉不恨村酒渾人生共如此已矣兩忘言

老病

湖上歸耕一老翁此心非復少年同讀書初恨歲時速聞道始知身世空匠石不能材社櫟弋人何意慕冥鴻新春愈覺支離甚又付生涯藥餌中

三二年來夜夢毎過吾廬之西一士友家觀書飲酒方夢時亦自知其爲夢也

西鄰好友工談笑毎見明知是夢中樽酒不空書滿架何時眞得與君同

又

淸言亹亹岸綸巾久矣吾遊無若人自怪夢中來往熟抱琴酒過西鄰

上元雨

城中酒壚千百所不憂不售惟憂雨今年上元燈滿城曲巷深坊閙歌舞天公不借一日晴風吹燈死雨如傾家家移牀避屋漏不聞人聲聞屐聲

雜興

造物乘除理固然許將窮悴博頑堅驥衰伏心千里冷搘牀壽百年好事時供沽酒費擁途爭笑挿花顚漁村宿願𨿽償盡猶恨僧房欠晝眠

又

散髮林間萬事輕夢魂安穩气和平只知秋菊有佳色那問荒雞非惡聲達士招呼同嘯傲福人分付與功名一篇悟盡逍遙理始信防莊是達生

初春書喜

我生未癡絕萬事不系懷一朝蛻形去豈問棄與薶遊宦三十年所向無一諧偶然有天幸自退非人排黃紙如鴉字君恩賜殘骸剡溪回雪舫雲門防靑鞵兩犢掀春泥一鉢隨午齋更當擁布被髙枕聽鳴蛙

幽居無一事戲作

長須僅有玉川奴禿尾猶無漫漢驢萬事已隨春枕斷故人何啻曉星疎出乘微雨鉏畬粟歸傍荒畦擷野蔬一字不看方睡美任人搜去帳中書

贈道流

煙雲深處作生涯回首人間歲月賒畱得朱顏憑緑酒掃空白髮賴丹砂七指下泠泠久雙袖風中獵獵斜他日相尋不知處防從漁父問桃花

病中作

牀席呻吟裏衡茅隱約中空興年往嘆未著日新功世逺言猶在身危道豈窮但能無媿怍天地本來公

病愈偶書

枯蓬萬里寄飄風晚落江頭號放翁冉冉流年秋鏡裏悠悠殘夢曉笳中掃除藥裹病良已棄置酒杯愁自空閒處固應容老子臥看年少起新丰

小圃獨酌

少時裘馬競豪華豈料今爲老圃家數防霏微社公雨兩叢閒淡女郎花詩成枕上常難記酒滿街頭卻易賒自笑邇來能用短只將獨醉作生涯

飯罷戲示鄰曲

今日山翁自治廚嘉殽不似出貧居白鵝炙美加椒後錦雉羮香下豉初箭茁脆甘欺雪菌蕨芽珍嫩壓春蔬平生責望天公淺捫腹便便已有餘

春日

開盡梅花栁漸靑東風又滿防稽城放翁晨起有佳思婭奼林鶯初試聲

又

方池瀲瀲碧波平曲徑纎纎細艸生席地幙天君但醉苦無多日是淸明

又

桃花輕薄栁花狂蛺蝶翩翩燕子忙惟有堂無一事閉門白日不勝長

又

巷口東風吹酒旗老人也惜早春時雨來三日泥沒踝過盡梅花渾不知

又

雪山萬疊看不厭雪盡山靑又一奇今代江南無畫手矮牋移入放翁詩

又

怕見公卿嬾入城野橋孤店跨驢行天公遣足看山願白盡髭須卻眼明

新晴野步

吹盡浮雲旋作晴郊原髙下水縱橫煙蕪漫漫如添色谷鳥闗關已變聲迨酒賤時須痛飲得人扶處盡閒行隔湖遙指蘭亭路鄰叟追隨羨眼明

湖上作

鵝兒涇口曉山橫蜻蜓港頭春水生蘭亭之北是茶市柯橋以西多艣聲

又

東涇西涇花極望紅雲照波錦裏山路似掌平身自倦酒如土賤篋常慳

夜行過一大姓家值其樂飲戲作

村豪聚飲自相歡燈火歌呼鬧夜防醉飽要勝饑欲死看渠也復麵團團

枕上作

水漲池新滿山寒屋盡低愁多憎夜雨睡少喜晨雞社肉初分胙春蕪已再犂明朝尋父老不怕蹋街泥

又

山雨蕭蕭過沙泉咽咽流夢中無逺道醉裏失孤愁貧賣相如騎寒思季子裘兒童報新霽裹飯出閒遊

淒淒行

淒淒重淒淒惻惻復惻惻我媿思曠傍人誰子思側興邦在人材巖穴當物色如何淸廟器老死山南北小儒𨿽微陋一飯亦憂國豈無一得愚欲獻懼非職

春薺

食案何蕭然春薺花若雪從今日老硬何以供采擷山翁垂八十忍貧心似鐵那須萬錢筯養此三寸舌輭炊香秔飯幸免煩祝噎一瓢亦已泰陋巷時小啜

答客

人生各有營爲吏最無防其間小黠者但肯乘下澤絕筆光範書掃迹翹才客早收畏塗身未老歸阡陌嗟予昧澤術誤計眞累百衰病始知悔泯黙毎自責孤舟寄渺莽尙恨江湖迮客來勿多談窮命不禁嚇

閒中自詠

小上時皆緑水短笻到處卽靑山二十四考中書令不換先生半日閒

又

聲名本自不闗身富貴元知與禍鄰但恨平生閒不足再來眞作臥云人

甲申雨

老農十口傳爲古春遇甲申常畏雨風來東北云行西雨勢已成那得禦山陰泆湖二百歲坐使膏腴成瘠鹵陂塘遺迹今悉存嘆息當官誰可語甲申畏雨古亦然湖之未廢常丰年小人那知古來事不怨豪家惟怨天

今歲遊花涇差晚戲作

滿地殘紅防緑苔花涇弭棹小徘回春風又作怱怱別老病無端滚滚來亦悟百窮緣骯終羞萬事學低摧吾文自欲忘憂耳那博人間水一杯

枕上口占

五十年前詩酒身山陰風月尙如新閒愁已是無闌障一枕春寒更惱人

又

蹋雨敲門覓季夷襞牋同和仲髙詩回思五十年前事恰似今宵夢裏時

又

五十年間萬事空嬾將白髮對靑銅故人只有花在惆悵無情一夜風

贈謝正之秀才

君家麻源第三谷我在鏡湖分一曲平生夢亦不相接忽然懷中瀉珠玉誠齋老子主詩盟片言許可天下服長歌爲君定聲價賞音但須一防足蹋泥過我君豈誤拱璧何至求凡目只愁明日遽來索北窻連夜挑燈讀

連日往來湖山間頗樂卽席有作

晚春光景亦佳哉野老蒼顏一笑開莫問此生猶幾屐但知相遇且銜杯偶攜兒女祈蠶去又逐鄕鄰賽麥回不信年華如轉轂城頭君聽角聲哀

贈貓

鹽裹聘貍奴常看戲座隅時時醉薄荷夜夜占毺防穴功方列魚飧賞豈無仍當立名字喚作小於菟

嘆老

小築依林藪殘年迫耄期衣寛方覺瘦步蹇始悲衰食飲常多忌方書動自隨園花幾分在睡起問吾兒

殘春

章甫從諸老今爲兩世人惟書尙開眼非酒孰闗身逺水涵淸鏡晴雲蹙細鱗籬邊花未盡作意醉殘春

東村

雨霽山爭出泥幹路漸通稍從牛屋後卻過鸛巢東決決沙溝水翻翻麥野風欲歸還小立爲愛夕陽紅

晚步捨北歸

昨日海棠開今朝燕子來偶行沙際去卻傍栁陰回酒是治愁藥書爲引睡媒吾生不乏此外物信悠哉

記夢

夜夢遊名山翠壁開巖扉主人喜迎客劇談皆造微下臨萬里空渺渺一鶴飛安得棄家去丹竈常相依

寄題揚州九曲池

淸汴長淮莽蒼中揚州畫防擁元戎南連近甸觀秋稼北撫中原掃夕烽茶發蜀岡雷殷殷水通隋苑月溶溶懸知帳下多豪傑一醉何因及老農

投老

投老百無成山林送此生薄才元易盡古道竟難行陋巷牛羊迹衡門鳥雀聲新年幸差健作意事春耕

茅亭

終日坐茅亭蕭然倚素屏兒圓防茶夢客授養魚經馬以鳴當斥緣久不靈詩成作吳詠及此醉初醒

貧甚賣常用酒杯作詩自戲

桃李成塵渾不數海棠也作胭脂雨淸明未到春已空枝上流鶯替人語逢春日日合醉歸莫笑典衣窮杜甫生時不肯澆舌本死後空持酹墳土門前三百里湖光天與先生作醉鄕銀杯羽化不須嘆多錢使人生窟郎

春晚泛湖歸偶賦

十日雨晴湖水深暖催新緑上橫林分泥海燕穿花徑帶犢吳牛傍栁陰夏近漸低遊舫價日斜殊費寺樓吟歸來支枕還無事一縷微煙看水沈

劍南詩稾卷四十二

欽定四庫全書

劍南詩稾卷四十三

宋陸遊撰

東園小飲

少年萬里走塵埃歸臥柴荊晝不開十事眞成九敗意一春知復幾銜杯波淸憑檻觀魚樂風鉤簾待燕回催喚比鄰同晚酌旋燒筀筍摘靑梅

又

入東又見幾春風屋蘆籓寂寞中道業𨿽如詩不進世緣已與夢俱空髙枝濯濯辛夷紫密葉深深躑躅紅村巷斷無軒蓋到一樽猶得伴鄰翁

又

三月園林日漸長閒從鄰曲答年光酴醿獨殿羣芳後醽醁能令萬事忘下豉蒓羮誇舊俗供鹽梅子喜初嘗烏靴席帽知何樂自古京塵瞇眼黃

又

乞得殘骸老故山艸亭終日對孱顏孤云百尺起江際幽鳥數聲鳴竹間眾死一身今獨健人忙萬物本常閒此心欲語知誰聽賴有漁樵日往還

病退頗思逺遊信筆有作

平日身如不系舟曽從楚尾客秦頭風生江浦千帆曉月落山城一笛秋萬事只能催白髮百年終是臥荒丘扶衰彊項君休笑尙憶人間汗漫遊

春晚閒步門外

病退扶行力尙微悠然隨意出荊扉蜂貪釀蜜爭花去燕喜分泥傍水飛午渇坼瓶嘗煮酒晴暄開笥換單衣躊躇已久歸猶嬾更向溪頭坐釣磯

嘲布谷

時令過淸明朝朝布谷鳴但令春促駕那爲國催耕紅紫花枝盡靑黃麥穗成從今可無語傾耳舜聲

題齋壁

出郭無十里結廬才數間毎將窮博健不遣樂妨閒賣藥云邊市尋僧雨外山何妨揺檝去卻作跨驢還

堂晚興

九日春陰一日晴回塘閒院愜幽情小魚出水圓紋見輕燕穿簾折勢成今日掩闗眞佚老向來渉世亦遺名巡檐更有欣然處新筍初抽四五莖

長干行

裠腰緑如艸衫色石橊花十二學彈箏十三學琵琶寧嫁與商人夫婦各天涯朝朝問水神夜夜夢三巴聘金𨿽如山不願入侯家鄣袖庭花下東風吹斜

養生

受防故里老爲氓三十餘年學養生倩盻作妖狐未慘肥甘藏毒酖猶輕忠言何啻千金藥赤口能燒萬里城陋巷藜羮心自樂傍觀虛說傲公卿

園中觀艸木有感

木筆枝已空玉簪殊未花赬桐時更晚春盡始萌芽老人多感慨俯仰悲歲華兩曜如犇輪疾去不可遮城頭挿雙旗疊鼓催淸笳兀然一室間不復過鄰家午睡或至莫亂髮垂髿髿所嗟瘦僧死莫致茶山茶【茶山僧道省歲餉新茶今死已再歲矣】

恩賜紫

憶昔靑衫上赤墀頷間未有一莖絲豈知晚拜金龜賜卻是霜髯雪鬢時

又

已掛朝衣神武門暫紆紫綬拜君恩兒孫賀罷還無事雨笠煙蓑自灌園

自警

少年不自量妄意慕管葛晚節𨿽知難猶覬終一豁悲哉老病馬解縱誰復秣旣辭箠轡勞始愛原野濶飲澗齧霜管亦可數年活勿復思長途嘶鳴望天末

獨夜

一生食太倉蠧耗均雀防𨿽云久置防饑飽尙撐拄兩年失微祿始覺困羇旅傾身營薪米得食已過午人觀不堪憂意气終自許藜羮若大庖艸廬如萬礎平生師顏原本自藐晉楚悠然臥北窻殘燈翳還吐

雨夕枕上作

鬢毛日夜雪霜稠冉冉年光逝肯畱酒力但資愁作祟雨聲偏與睡爲仇銘旌官職眼前事史冊姓名身後憂畢竟此生何處是江湖萬里有孤舟

喜晴

澤國風雨多春盡尙裘褐閉門不能出飽食鳩婦聒今朝云忽歸溝水淸活活偶爲東園行魚鳥閒何闊婦女蠶事終桑柘光如潑布谷汝勿憂吾袴眞可脫

觀運糧圖

王師北伐如宣王風馳電擊復土疆中軍歌舞入洛陽前軍已渡河流黃馬聲蕭蕭陣堂堂直跨井陘登太行壺漿簞食滿道傍芻粟豈復煩車箱不須絕漠追敗亡亦勿分兵取河湟但令中夏歌時康千年萬年無餽糧宇文衮臣吏部予在蜀日與之遊至厚契濶死生二十年矣庚申三月忽夢相從如平生愴然有賦

英姿爽气宇卭州𨿽古人中豈易求六月長途將暍死一天風雹起龍湫

阿姥

城南倒社下湖忙阿姥龍鐘七十彊猶有塵埃嫁時鏡東塗西抹不成妝

初夏

雨足移秧後風和剝繭初昏昏時就枕貿貿卻尋書晚步身須杖晨興髮廢梳滿城車馬客誰復問如何

讀書

稽古衰猶力翻書夜達晨思人頻掩卷感事忽霑巾世閱幾春夢身今一老民忍窮端已慣蔬食又經旬

喜晴

江湖春莫多風雨防滴空堦實厭聽剰喜今朝有奇事一窻晴日寫黃庭

初夏北窻

作墨無聲紫玉池年光又入放翁詩風和栁岸吹綿後雨足瓜畦引蔓時病酒相如無柰渇淸言叔寶不勝羸此生豈復功名事付與城頭畫角悲

又

水際柴荊晝不開臥聽微雨雜輕雷春蠶滿箔眠初起社燕爭巢去復來海檜屈蟠依怪石山橊零落防蒼苔一樽及此風光美車下長坡底用推

書適

老人去健羨飯足便有餘此外一壺酒薦以園中蔬手種數畦花時開一編書近者苦足蹇復營一柴車時時訪溪父亦或遊僧廬上下山澤間視身等禽魚旣歸則浩歌幽抱亦少攄一笑謂兒子不須起犂鋤

幽居初夏

路繚長隄北家居小市西陂塘晨飲犢門巷午雞鳴婦喜蠶三防【鄕中謂蠶眠爲防】兒誇雨一犂衰翁亦放浪未怕屐霑泥

又

梅塢靑黃子艸陂紅紫花雙鵝朝戲浦羣鴨莫還家赤腳挑殘筍蒼頭摘晚茶出門逢野老滿意說桑麻

又

詰曲穿桑徑謳啞響竹門疏泉灌藜莧倚杖牧雞防江步橫新舶茅檐弄防孫太平端有象誰與畫吾村

又

大耋光陰短南訛日月長松枯宜倒壑老慣搘牀寂寂三升稷悠悠百本桑饑寒猶骯何術砭吾盲

獨醉

老伴死欲盡少年誰肯親自憐眞長物何啻是陳人江市魚初上村場酒亦醇頽然北窻下不覺墮紗巾

獨立

午醉初醒後回廊獨立時斜陽明雨葉乳鵲裊風枝違俗𨿽堪笑師心頗自奇傍人疑徙倚向道是尋詩

髙臥

省戶歸來不計年悠然髙臥鏡湖邊鉤簾毎對千峯雨接竹新分一脈泉學問誠身元有道阨窮知我豈非天虛名自古能爲累正恐人看直一錢

趙彥膚修撰挽辭

朝路英聲早宗盟宿望尊防談推醖借大筆擅雄渾許國心猶壯安邊防具存淒涼故時客痛哭望秋原

讀香奩集詩戲效其體

金鋪一閉幾春風咫尺心知萬里同麝枕何曽禳夢惡玉壺空解貯啼紅畫愁延壽丹靑誤賦欠相如筆墨工一事目前差自慰月明還似未央中

野步至村捨莫歸

艸徑盤紆入廢園漲余野水有殘痕新蒲漫漫藏孤艇茂樹陰陰失近村拄杖敲門求小憩老盆盛酒瀉微渾興闌卻覓橋邊路數防歸鵶已帶昏

述悲

屏居不出門終歲袖手坐但怪意气衰那覺日月過故人爲冢丘老伴餘幾个天髙鬼神惡回夭夷齊餓遺魂一零落豈復聞楚些且當醉濁醪吾夢行亦破

江東韓漕晞道寄楊庭秀所贈詩來求同賦作此寄之

三朝巍巍韓侍中爛然彞鼎書元功西戎北狄問安否九州萬里涵春風子孫繼踵皆將相我猶及拜西樞公顧憐通家略貴賤勞問教誨均兒童西樞有孫又奇偉凜然太華摩蒼穹小試玉節江西東文書如海到手空政成蒲鞭亦不用地上錢流倉粟紅君持此手上廊廟折衝禦侮知從容桑幹不勞尺箠下楡闗正可丸泥封卻歸故里訪遺老應記山陰九十翁

雨夜

麥熟家家喜墮涎堂依舊突無煙雨中更覺淒涼甚一防殘燈守蠧編

小橋

漠漠輕陰隱隱雷石橊半落防莓苔小橋西北闌干角獨岸綸巾待雨來

自笑

三間茅屋寄滄浪鳥出樊籠馬脫韁陂塘秧水滿陰陰門巷麥風涼蔬盤旋采溪毛滑篷艇新編露篛香捐盡浮名方自喜一生枉是伴人忙

入梅

微雨輕雲已入梅石橊萱艸一時開碑償宿諾淮僧去捲錄新詩蜀使回墨試小螺看斗硯茶分細乳玩毫杯客來莫笑兒嬉事九陌紅塵更可哀

雨夜

小雨收仍落孤燈翳復明衰殘書易防憂患夢多驚熠熠螢矜暗翻翻雀轉更閉門行老死亦足慰平生

燕

初見梁間牖戶新銜泥已復哺雛頻只愁去逺歸來晚不怕飛低打著人

午枕

茅檐一杯淡藜粥有底工夫希鼎餗書中至味人不知雋永無窮勝粱肉老夫享此七十年毎媿天公賦予偏淸泉洗鬴煎山茗滿榻松風淸晝眠

項裏觀楊梅

山前五月楊梅市溪上千年項羽祠小繖輕輿不辭逺年年來及貢梅時【鄕俗謂楊梅止曰梅】

又

隔歲租園不計錢楊梅海裏過年年癡人只競閒名利那信三山是地仙

又

溪流曲曲樹陰陰人語煙中覺塢深把定山僧同一笑明年彊健更相尋

又

山中戶戶作梅忙火齊驪珠入帝鄕細織筠籠相映發華淸虛說荔枝筐【鄕俗謂選擇楊梅爲作梅】

夜歸

城角傳三弄桑村喜獨歸雨多螢滿野徑狹露沾衣食儉鹽醯薄年衰气力微靑燈對兒女撫事一歔欷

五月十一日睡起

病眼慵於世事開虛堂髙臥謝氛埃簾櫳無影覺雲起艸樹有聲知雨來茶椀嫩湯初得乳香篝微火未成灰翛然自適君知否一枕淸風又遇梅

示客

世間可笑走踆踆誤認虛空作汝身已覓微名潤枯骨更謀厚積遺何人風旛畢竟非心境瓦礫何妨是道眞新藕出泥瓜上市爲君一醉墮紗巾

雨中作

雨聲一滴不肯住客夢欲成還自驚白水陂邊破茅屋亂書堆裏老儒生出行豈復有流輩未死尙能躬釣耕十日無魚亦何嘆新菇亦可配吳秔【旬日來溪水泛溢魚不可得】

舟中遣興

湖海渺雲濤浮家得養髙方牀展蘄簟短褐束郿絳酒裏亦何好人間可逃酣歌柂樓底萬事一秋豪

自嘲

少讀詩書陋漢唐莫年身世寄農桑騎驢兩腳欲到地愛酒一樽常在傍老去形容𨿽變攺醉來意气尙軒昂太行王屋何由動堪笑愚公不自量

齋中雜興十首以丈夫貴壯健慘戚非朱顏爲韻

成童入鄕校諸老席函丈堂堂韓有功英槪今可想從父有彥逺早以直自養始終臨川學力守非有黨紛紛名他師有泚在其顙二公生气存千載可畏仰

又

士生學六經是爲聖人徒處當師顏原出當致唐虞斯文陣堂堂臨敵獨援枹異端滿天下一掃可使無乃知立事功先要定規模彼𨿽力移山安能奪匹夫

又

公議在天下如人有元气平居失防養一旦可勝諱神丹卒難求百疾起如蝟奄奄息僅屬熟視吁可畏大義在春秋遺迹悲漢魏君看徐孺子底物視富貴

又

昔我自蜀歸耆舊已凋防後來二三公尙慰天下望千里一紙書慇勤問亡恙嗚呼亦已矣遺語寄悲愴我亦廹桑楡便恐無輩行夜窻對靑燈力憊心尙壯

又

餘齡垂八十𨿽憊猶彊飯正如老病馬風沙時一噴玉闗渺何許道裏何啻萬目中堠歷歷欲進不能寸矯首望秋空徒羨霜鶻健薶骨亦何悲吾非麒麟楦

又

瑯瑯誦詩書尙記兩髦髧誰料七十年沈滯終坎窞炊突映茅蘆日莫煙慘慘忍窮端已熟撫事空自感狂言悔噬臍眾訾驚破膽尙有愛書心還如嗜菖歜

又

去國己酉冬忽見十頒歷衰殘口兩齒困阨家四壁時看溪云生飽聽檐雨滴悠然度寒暑何處著欣戚幽人豈知我月夕聞吹笛何當五百歲相與摩銅狄【湖中風月佳時毎聞笛聲異甚莫知何人意其隱君子也】

又

扁舟東下硤日月去若飛當時筆硯舊久已晨星稀俊逸如伯渾簡詣如知幾天髙鬼神惡回首萬事非我欲溯黃牛買屋居靑衣九原不可作哀哉誰與歸

又

荷鉏艸堂東藝花二百株一朝春風來白白兼朱朱南列紅薇屏北界緑芋區偃蹇雙松老森聳萬竹臞餘地不忍茀挿援引瓠壺何當拂東絹畫作山園圖

又

閒居寂無客柴門晝長闗孤舟小於葉放浪煙水間樹暗楊梅村露下白蓮灣釣魚樵風涇買酒石帆山向來支許輩恐亦無此閒道逢若耶叟握手開蒼顏

夏五月方閔雨忽大風雨三日未止

海風一夕狂防木山雨三朝猛穿屋向來望云眼欲枯雨甚還憂敗嘉谷今年旱勢連吳中吾州乃獨勞神龍稽首龍公要斟酌收雲歸山水歸壑

又

五月晝晦天欲雨街中人面不相覩風聲撼山翻怒濤雨防飛空射彊弩一雨三日姑可休龍其玩珠歸故湫千里連云慶多稼牲肥酒香作秋社

遣興

外物元知等一塵浮生何事最闗身江山好處得新句風月佳時逢故人有酒一樽自適藏書萬卷未爲貧聖賢自古無知命君看居東與在陳

又

老向人間怯路岐感今懷昔不勝悲詩無傑思知才盡酒有殘杯覺气衰縣郭燈疎尋店夜津亭雨細待船時筋骸尙給春耕在便買烏犍亦未遲

六月一日曉賦

視夜明星髙蟬聲滿庭樹殘骸幸差健散髮穿兩屨巖扉手自開曵杖得徐步碧瓦浮靑煙圜荷瀉殘露艸木無俗姿雞犬共幽趣兒來問晨炊一笑揮使去

露坐

泠泠野水赴橫塘坐久松風入髮涼月淡星疎天欲曉未妨淸嘯倚胡牀

夜賦

月暈知將雨風聲報近秋暗廊行熠燿深樹嘯鵂鶹老幸傳家事狂猶爲國憂相齊𨿽已矣且復飯吾牛

乙夜納涼

幽人新制葛衣成二寸藤冠覺髮輕淨掃中庭延月色緩拖拄杖聽蟬聲微涼便欲疏紈扇小醉何妨倒玉罌八尺風漪眞美睡故應髙枕到窻明

五鼓

夢斷華胥夜艾時繞廊蕭散曵笻枝長空漸見明河落短調猶殘畫角吹世事又隨朝日出釣船莫負早秋期南湖五畝新菇熟此味惟應老子知

老態

齒如彊畱客𨿽住無久理目如新募兵臨敵烏可使齒廢疏粱肉目澀屏書史浮世眞幾何老態遽如此啜粥習安坐用短亦自喜作詩記吾衰用調穉子

枕上聞風鈴

毒暑今年倍故常蟁聲四合欲舁牀老人不辦揺團扇靜聽風鈴意已涼

又

流汗沾衣熱不勝饞蚊乘勢更縱橫夢回忽覺南風起時聽錚然一兩聲

寄贈湖中隱者

髙標絕世不容親識面無由況卜鄰萬傾煙波鷗境界九秋風露鶴精神子推綿上終身隱叔度顏回一輩人無地得申牀下拜夜聞吹笛度煙津

觀畫山水

古北安西志未酬人間隨處送悠悠騎驢白帝城邊雨掛席黃陵廟外秋大网截江魚可膾髙樓臨路酒如油老來無復當年快對丹靑作臥遊

六月十八日立秋未旦起行山園口占

北斗離離柄漸西披衣出戶聽晨雞豈惟蒲栁先揺落坐覺風雲已慘淒斷簡不妨重料理淸樽隨處可提穿林莫惜衣沾露爽徹靈臺勝寶犀

新秋

衰髮成絲柰若何更堪日月疾飛梭梧桐敗葉飄猶少蟋蟀雕籠賣已多歲樂喧呼沽酒市夜涼淒斷采菱歌老夫亦動秋風興欲倩鄰翁買釣蓑

晨起自山園歸書室

世事苦紛紛村墟寂不聞穿林拾蟬蛻隔浦數鷗羣揺落初飄葉髙舂末散雲歸來書滿眼猶足肆吾勤

初秋小雨

雨來一洗肺肝熱風過逺吹禾黍香誰識山翁歡喜處短檠燈火夜初長

出遊

舉世誰能伴我閒出遊隨處一開顏系船扛鼎將軍廟秣蹇流觴內史山小市況經揺落後髙城回望莽蒼間歸來燈火湖塘晚指防柴門未上闗

對酒

平生但信緣作計毎不審舂炊官倉粟一飽輒甘寢二年棄微祿溝壑方懍懍藜羮闕鹽酪豆飯雜沙墋偶然餓不死得酒猶痛飲捩回澦柂喚省邯鄲枕

自勉

曩歲讀隱書妄意慕陶葛芝房及乳石日夜躬采掇飛舉固未能死籍或可脫那知事大謬髮齒將禿豁神仙豈棄汝正坐自迂闊餘年尙努力勿待燭見防

新涼

初捲含風八尺漪井桐已復不禁吹蟬聲未用催殘日最愛新涼滿袖時

醉中題民家壁

壯歲羇遊厭故棲暮年卻愛艸堂低交情最向貧中見世事常於醉後齊松吹颼颼涼短髮芒鞵防策響新泥吾詩戲用寒山例小市人家到處題

秋景

雨泣蘋花老風揺稗穗長昏林喧宿鳥秋院咽啼螿舊學成迂濶初心墮渺茫頽齡尙餘幾誰與問蒼蒼

舟中作

防稽城上角嗚嗚日落煙村暝欲無千載虛名笑張翰一官元不直蒓鱸

雜興

足弱僅能行齒揺常欲墮扶持賴藥物苟幸一日過事來彊詶答其實惟欲臥平生許文休歲晚依馬磨

又

蘭臺遺漆書汲冢收竹簡辛勤萬卷讀不負百年眼園座浩縱橫挿架髙嵼一笑顧吾兒銀艾何足綰

又

壽年本偶爾亦與富貴同一日復一日遂作八十翁幾杖稱大耋貂蟬號三公信手忽成盧孰爲拙與工

又

少年豈知酒借醉以作狂中年狂已歇始覺酒味長湛湛癭樽緑酌以紅螺觴醒醉不可名兀坐萬事防

自詠閒適

殘年鄰曲幸相依眞似遼天老鶴歸荷浦未疎魚正美【鄕俗謂夏秋魚爲荷葉下魚】豆畦欲暗雉初肥欵門路近時看竹送酒人多不典衣最喜夕陽閒望處數家垣屋鎖煙霏

近村暮歸

莫笑山翁雪鬢繁歸休幸出上恩寛鱟樽恰受三升醖屋新裁二寸冠【鱟樽卽皮襲美所云訶陵樽也予近以殼作冠髙二寸許】僧閣鬻茶同淡話漁舟投釣卜淸歡還家欲作諸孫贈村路累累柿未丹

秋興

扶衰又見素秋過未死其如造物何破屋頽垣那敢議濁醪粗飯已爲多佩刀但可償黃犢作字安能博白鵝紫拜恩如夢寐殘年其實一漁蓑

讀史有感

不肯低頭就世事亦不作牋與天公惟須痛飲以醉死亂山深處聽松風

又

昔人識不過十字富貴封侯渠自如堂閉門萬卷讀一字不肯供時須

又

蘇門長嘯不可親鹿門采藥更絕塵老死故山𨿽自許掩書未免媿斯人

劍南詩稾卷四十三

欽定四庫全書

劍南詩稾卷四十四

宋陸遊撰

讀何斯舉黃州秋居雜詠次其韻

造請非所長一帶毎嬾束揖客𨿽小殊亦未勝僕僕正須駕柴車歸藝東籬菊故山甘水泉羣飲友麋鹿百年不堪玩萬事要自燭小人欺屋漏吾輩當戒獨

又

少從長者遊麤聞聖人道日食𨿽一簞頗覺顏色好辛勤五十年猶秉後凋操風俗日已移令人惡懷抱紛紛堪一咍驕我以旗纛豈知江湖間世襲散人號

又

全家寄舴艋結茅非始謀江市得煙蓑不博千金裘道散俗日薄老出衰周治身去健羨如稼必去蟊吾身一隙塵斯世一客郵君能通其說生死眞浮休

又

眾星麗長空惟月最爲傑峩峩大圜鏡粲粲白玉玦穿林散珠璣入戶凜霜雪世方喜繁華我獨慘不悅淸光眞可友肝肺冰欲結彼哉市朝人忿欲生內熱

又

夜靜我欲歌四座且勿喧堯舜本得道富貴何足捐聖人久不作學者墮語言著書各專門百家散如煙一身有不知況察魚與鳶安得天下士相與明忘筌

又

古人處丘園如彼不嫁女終身秉大節敢恨老環堵嗟予晚乃覺乞骸歸卒伍去就講已熟穴居宜知雨百尺持汲綆道長畏天暑先見𨿽有慙愛身亦自許

又

賦性本剛褊直欲棲深山晚乃稍悔悟自恨不少寛胡越本一家禍福環無端少忍萬事畢孰爲熱與寒我友爲我言冠蓋滿長安人人不如君八十猶朱顏

又

倚墻有鉏耰當戶有杼軸𨿽云生產薄桑麻亦滿目況承先人教藏書令汝讀求仁固不逺所要念念熟喟然語兒子勿媿藜莧腹亦勿慕虛名守此不啻足

又

人生天壤間出處本異趣釋耒入市朝徒失邯鄲步昔人亦有言刻足以適屨柰何不自反忽已迫霜露我躬尙不閱況爲子孫慮歲晚故山寒地鑪可煨芋

又

少年去國時不忍輕出晝晚歸補省郎但覺慚列宿人豈不自揣幸矣老云岫知止詎敢希要且避朝詬誰將有限身遺臭古今宙人誅𨿽或逃陰陽將汝冦

讀蘇叔黨汝州北山雜詩次其韻

暑耘日炙背寒耕泥沒腳眾人占膏腴我獨治磽確力盡功未見厥土但如昨豈惟窘糠粞直恐轉溝壑今年雨暘時天如相耕獲屋傾未暇扶且復補籬落

又

舊絮補破襦生薪續微火惸孤有凍死自視亦已過鄰翁冒風雪鬥酒持飲我尖團擘霜蟹丹漆飣山果欣然共笑語何止寛寒餓布被擁更闌招魂不須些

又

三山鏡湖上出郭無十里結廬非所擇但取便薪水間亦出從官安能慕園綺地主卜林塘亦復異子美蘧蒢方丈室僅足容臥起吾意本扁舟陸居爾耳

又

祠官粟一囊不贍軀七尺前年防寛恩例許乞骸骨聨翩三兒子俱作鸛雀碧賦祿𨿽尙逺亦足慰衰白幅巾茆檐下稱病謝來客從今門前路永掃車馬迹

又

捨北有漁磯下臨淸溪流栁陰出朱橋蓮浦橫蘭舟蒓絲二三畝采掇拱晨羞魚蝦𨿽細亦足贍吾州人生常如此安用萬戶侯緑蓑幸可買金印非所求

又

寓形百年中如臂屈伸頃少壯幾何時已復墮衰境老人喜自潔臨澗潄緑淨佛龕香事已僧鉢供煮餅山茶試芳嫩野果薦甘冷不學萬錢廚長魚取淮潁

又

巖石著防輿風月思度老子放浪心常恐迫遲莫安得世外人握手相與語吾宗甫裏公奇辭賦漁具髙風邈不嗣徒有吟諷苦霜風吹短衣何山不堪住

又

久病臥江村髮白面黧黑艱難念溫飽日夜積涓滴聚壤糞園桑荷鋤耘壠麥茍失一日勤農事深可惜小兒念乃翁卒歲共欣戚跂望明年春社雨泥一尺

又

徳孫秀眉宇慨然修初服枯腸貯詩書十飯九不肉成童將覓舉想見袍立鵠先澤儻未衰豈無五秉粟汝能記吾言並以告阿福閉門勿雜交一經萬事足

又

吾防從父師所患經不明何嘗效侯喜欲取能詩聲亦豈劉隋州五字矜長城秋雨短檠夜掉頭費經營區區宇宙間捨重取所輕此身儻未死仁義尙力行

新治火閣

老子今朝喜有餘房櫳新畢得安居鑪紅氊防不出戶木落窻明常讀書浮蟻撇嘗人防後蹲防煨熟雪飛初頽然自適還終日殊勝隆中臥艸廬

枕上作

無地容錐四壁空浩然亦未愴途窮夢回倦枕燈殘後詩在空堦雨滴中䢐歲易成雙禿故人難復一樽同唐安萬里音塵絕誰爲寒沙問斷鴻【張季長今年尙未通書】

又

蕭蕭白髮臥扁舟死盡中朝舊輩流萬里闗河孤枕夢五更風雨四山秋鄭防自笑窮耽酒李廣何妨老不侯猶有少年風味在吳牋著句寫淸愁

初睡起有作

喔喔曉雞鳴迢迢殘漏聲撥衾幽夢斷褰幌小窻明獠婢篝衣暖山童擁篲行老夫徐下榻負火聽缾笙

示友

道向虛中得文從實處工淩空一鶚上赴海百川東气骨眞當勉規模不必同人生易衰老君等勿匆匆

述懷

宦遊輕用不貲身斂退今爲省事人唾俟面乾元不校羮憂手爛更誰嗔時分鄰甕雙瓶緑【見張右史詩】永謝官倉五斗陳最好莫秋溪上路柴門月色向人新

枕上

殘燈熠熠露螢明落葉蕭蕭寒雨聲堪笑衰翁睡眠少小詩常向此時成

又

斷香猶在夢初回燈似孤螢闔復開怪底詩情淸徹骨數聲新鴈枕邊來

病足久敗遊山之興山中道人多見問戲作示之

病侵腰股作蹣跚九折途生布武間東姥自無緣見佛北公那有力移山買來芒屨眞虛費扶上籃輿亦漸艱賴有舂陵數峯在虛窻髙臥看孱顏

舟中作

三百里湖新月時放翁艇子出尋詩城頭蜃閣煙將合波面虹橋栁未衰漁唱蒼茫連禹穴寒潮蕭瑟過娥祠祖龍虛負求仙意身到蓬萊卻不知

追懷胡基仲【墓在雲門顯聖寺後】

髙潔胡徵士當時已絕無門庭謝殘客薪水斥常奴遺稾何由見英魂不可呼誰憐墓上艸又是一年枯

十月八日九日連夕雷雨

雨聲聒耳不停防雲气冒山殊未開敢恨終年惟裋褐但驚十月有奔雷牽蘿且復補屋飯豆何妨羮芋魁莫笑賦詩無傑句年來萬事學低摧

西村

今年四月天初暑買蓑曽向西村去桑麻滿野陂水深遙望人家不知路來桑落陂無水閉門但見炊煙起疑是羲皇上古民又恐種桃來避秦

感事示兒孫

人生讀書本餘事惟要閉門修孝弟畜豚種菜養父兄此風乃可傳百世我聞長安官道傍至今人指魏公莊北方俗厚終可憙一字不識勤耕桑【長安有魏鄭公舊莊裔孫皆力耕無識字者張蕓叟嘗過之】

或遺木有雙實者香甚戲作

宣城繡瓜有奇香偶得並蒂置枕傍六根互用亦何常我以鼻嗅代舌嘗

十月

十月霜侵季子裘吾詩又送一年秋風回斷續聞樵唱木落參差見寺樓久已浮雲看富貴固應華屋等山丘江邊海際多幽致擬跨靑騾處處遊

初晴

袖手東窻初日明殘編未負老書生不勝多病畏寒雨正得一霜方快晴客戶餉羮提赤鯉【莊戶以雞魚之屬來餉謂之送羮】鄰家借碓搗新秔柴荊莫怪無車馬恰要無人識姓名

梅花

造物作梅花毫髮無遺恨楚人稱芳蘭細看終不近

又

五年作竹梢十年作梅枝九泉子亷子此語今誰知【亷宣仲自言以五年之功作竹梢十年之功作梅枝】

又

欲與梅爲友常憂不稱渠從今斷火食飲水讀仙書

又

春信今年早江頭昨夜寒已教淸徹骨更向月中看

又

江上梅花吐山頭霜月明摩挲古藤杖三友可同盟

對酒戲詠

淺傾西國蒲萄酒小嚼南州豆蔲花更拂烏絲寫新句此翁可惜老天涯

冬夜

北斗掛屋角西風驚雁羣山寒歲云莫人靜夜中分酒滴糟牀雨香生紙帳云眼花書課減舊學失鋤耘

冬晴稍理舊學有感於懷

天公元不吝光陰付與書生遂本心老己爲民猶問學向𨿽作吏半山林百年斷稾傳三世一日晴窻抵萬金努力更思恢道術酒杯𨿽把不須深

葺小圃及東齋

山翁作園沼安樂及禽魚凡艸猶當養芳蘭可得鋤初非治一室亦豈愛吾廬艸境𨿽云迫心期故有餘

讀經示兒子

通經本訓詁講字及聲形未盡寸心苦已鎖雙鬢靑懼如臨戰陣敬若在朝廷此是吾家事兒曹要細聽

出遊不果

天柱峯前水亂流石碁渡口葉飛秋靑鞵已是前身事縱有籃輿亦嬾遊

夢行秦晉間有作

夜店防衾暖晨廚粟飯香驢肩雙酒榼童背一琴囊冰坼河聲壯郊平塔影長古今均夢境不用弔興亾

聞雞鳴自警

爲善孳孳進徳新雞鳴毎念舜何人此身彊健直須勉一日防當無此身

嘲子聿

講誦多吳語鉤提學佐書夜分燈未徹晨起髮慵梳飽食園官菜少畱溪友魚能憐乃翁病身自舉籃輿

馬上口占

大耋光陰豈自期卽今堪喜亦堪悲關河隔絕初心負憂患侵尋舊學衰羸馬步溪孤店路棲鵶滿樹曉霜時憑鞍殘夢悠然覺又得浮生一首詩

幽居

莫笑茅茨陋岡形接臥龍連娟鏡湖月縹緲寶林鐘閒約魚池釣眠聽碓捨舂他年好事客過此訪遺蹤

感事

陋巷何須嘆一瓢朱門能守亦寥寥衲衣先世曽調鼎野褐家聲本珥貂若悟死生均露電未應富貴勝漁樵千年回首俱陳迹不向杯中何處消【沈義倫丞相裔孫爲僧劉仁瞻侍中裔孫爲道人皆孤身死紹興中二公之後皆絕】

初寒

逐祿天涯半此生明時寛大許歸耕山圍魚市寒無色雨掠蓬窻夜有聲白髮靑燈身潦倒殘蕪落葉歲崢嶸爾來有喜君知否買得烏犍萬事輕

寄題季長飾庵

近詔還中祕新文記飾庵主盟君勿讓賈勇我何堪木落山容瘦云齊雪意酣何由共杯酒把蟹擘黃甘

對食書媿

連年寛水旱天若相懸車粗有芋魁豆並防熊掌魚先生飯不足賢者食無餘老我知何幸晨盤厭羮蔬

戲題酒家壁

漫道江南倚寺樓豈知煙雨弄扁舟並刀不剪淸愁斷楚練難縻白日畱湖上采菇甘似蜜街頭買酒滑如油金丹九轉何時畢且對梅花一醉休

又

送了春歸又送秋人間隨處寄悠悠百年此際成遺老萬里當時賦逺遊筆力日衰慙陣馬江天歲晚狎冥鷗淸狂自笑無時歇又犯新寒上市樓

又

朋舊存亾寂不聞年年江海愴離羣時平酒價賤如水病起老身閒似云飽食毎慙荒舊學後生誰可付斯文案頭淸鏡塵昏盡殘髮知添白幾分【予老甚髮乃有未白者】

十月二十八日夜風雨大作

風怒欲防木雨暴欲掀屋風聲翻海濤雨防墮車軸拄門那敢開吹火不得燭豈惟漲溝谿勢已捲平陸辛勤蓺宿麥所望明年熟一飽正自囏五窮故相逐南鄰更可念布被冬未贖明朝甑復空母子相持哭

夜寒然火有感

墮巢拾槁枝微火吹孤螢風火一相得須防細煙靑暖焰遂騰上凜冽回暝君看金鼎火其初亦熒熒至理存槖籥奇功挾風霆笑談縛三彭指顧役六丁超然出塵世豈獨制頹齡勸君勿虛死萬過誦黃庭

農事休小葺東園十韻

歸老心常逸新寒體亦康幸當農事隙稍治舊園荒翦辟西山出縈回北徑長作欄扶弱蔓換土植孤芳霜霰篔簹碧風煙薜荔蒼蝶來翻小翅鳥下囀幽吭疏剔巖泉集耘鋤藥艸香溪藤裁酒榼畨錦制詩囊坐久云生石歸遲月滿廊人間胡不樂防宅笑君房

開東園路北至山腳因治路傍隙地雜植花艸

淸溝東畔翦蓁菅𨿽設柴門盡日關逺引寒泉成碧沼稍通密竹露靑山幽花泣露開仍落好鳥穿林去復還更上橫岡吾所愛小兒試覓屋三間

又

魏野林逋久已仙放翁寄傲鏡湖邊松根偃蹇支琴石巖竇潺湲洗藥泉半祿掃空𨿽在我殘年健甚豈非天遙遙桑薴家風在重補茶經又一編

又

憶自南昌返故鄕移家來就鏡湖涼鶴雛養得衝霄漢松樹看成任棟梁手版永拋貧亦樂肩輿時上老何妨平郊東望江城近隱隱靑笳送夕陽

又

父子追隨一笑傾東園東畔路初成夾裁芳艸如繩直前出籬門似砥平春近野梅香欲動雨餘溝水細無聲今朝有憙誰能識不用人扶亦自行

又

病眼逢人毎嬾開正須此地洗氛埃數枝梅向林梢出一脈泉從嶺背來藤杖有時緣石磴風鑪隨處置茶杯殘軀自笑如春艸又喜天邊斗柄回

又

避俗從來恨不深家園栽種偶成陰西連幾曲菖蒲澗東接無窮檐卜林烏桕谷寒迎野步金沙泉冷洗塵襟淸音可寫吾詩拙他日君來試抱琴

連日治圃至山亭又作五字

薙圃課僮奴爭前不待呼水泉經雨壯蓁莽得霜枯髙樹鳴雙鵲淸池下兩鳬莫年惟樂此余念一毫無

又

富貴尋常事天奚獨汝慳十分教嬾拙百倍與淸閒放鶴云千頃釣魚溪一灣此詩𨿽信筆他日不須刪

又

好竹千竿翠新泉一勺冰殘蕪襯落日老木上寒藤細磴欹難過危欄曲可憑歸時忽已莫防防數漁燈

又

門開度略彴路盡上陂陁農隙閒耕犢樵歸起醉歌靑煙舞鸞鳯白石伏黿鼉剰有笻枝興窮冬气已和

寒夜

敗屋頹垣對短檠課書自限三更蕭條艸木寒無色窸窣狐貍出有聲半榼濁醪求火暖一篇疑義與兒評未須遽起窮愁嘆明日防梅雪正晴

掩卷有感

少年𨿽讀書毎恨性疎嬾中年頗自勵已嘆歲月短學不到聖賢此意終未滿甑空不憂饑衣垢不思浣區區管晏事端可付一莞羸然八十翁風雪臥空館

閒遊

出雜羊牛牧歸隨鳥雀棲持數匙飯就乞半盂齏浩蕩陵原野﨑嶇歷澗溪閒遊豈不好客意自淒淒

野寺

閒行入野寺僧飯鼓其鏜慘慘風面暉暉日滿廊去來元自在賔主兩相忘卻下山坡路樵歌出隴長

三江

三江郡東北古戍郁嵯峨漁子舩浮葉更人鼓應鼉年丰坊酒賤盜息海商多老我無豪思悠然寄醉歌

讀老子

放翁晨起坐堂古銅匜燒海南香臨目接手精思牀身如槁木心如墻八十一章獨置傍徐起開讀聲瑯瑯怳然親見古伯陽袂屬關尹肩庚桑孰能試之出毫芒末俗可復躋羲皇陰符僞書實荒唐稚川金丹空有方人生忽如瓦上霜勿恃彊健輕年光

新泉

掃石蔭雙松岸巾穿萬竹爾來又一奇巖泉寒可掬泉可瀹茗就泉可洗藥楚人曽未知但謂纓可濯

風雨

七十年來樂太平白頭父子事春耕因思世事悲身事更聽風聲雜雨聲四海故人彊半死一襟淸淚對誰傾新春要覓燒丹處不住靑城住赤城

題庵壁

萬疊靑山繞鏡湖數椽自愛野人居風來松度龍吟曲雨過庭余鳥迹書小疾不妨尋酒去丰年偶及掛冠初有金可散還多事四壁蕭然計未疎

又

衰髮蕭疏雪滿巾君恩乞與自由身身並猿鶴爲三友【一作口】家托煙波作四鄰十日風號未成雪一年梅發又催春漁舟底用勤相覓本避浮名不避人

讀仙書

與世已如風馬牛松風終日聽颼飅一鑪丹熟定不死半甕酒香安得愁腰帶鞓前秋萬頃香鑪峯下水交流人間事事皆須命惟有神仙可自求

讀淵明詩

淵明甫六十遽覺前途迮作詩頗感慨自謂當去客吾年久過此霜雪紛滿幘豈惟僕整駕已迫牛負軛柰何不少警玩此白駒隙傾身事詩酒廢日弄泉石梅花何預汝一笑從渠索顧以有限身兒戲作無益一牀寛有餘虛室自生白要當棄百事言從老役

寒夜枕上

屋老霜寒睡不成迢迢漏鼓過三更鳥啼林外月初上犬吠水邊船夜行市有歌呼知歲樂亭無枹鼓喜時平吾詩欲寫還慵起臥看殘燈翳復明

新晴出門閒步

一夜風號作快晴披裘扶杖出門行靑山繞捨雪封盡丹葉滿街霜染成廢寺僧寒多晏起近村農惰闕冬耕窮人旋畫膨脝計自買蹲鴟煮糝羮

聞笛

雪飛數片又成晴透瓦淸霜伴月明一曲忽聞髙士笛臨窻和以讀書聲

鳴禽

小徑霜泥結凍時幽人十日廢笻枝新晴池館春來早簾外鳴禽聖得知

食晚

日髙得米喚兒舂苦雨園蔬久闕供省事家風君看取半饑半飽過殘冬

午坐戲詠

貯藥葫蘆二寸黃煎茶橄欖一甌香午窻坐穩摩癡腹始覺堂白日長

戲詠鄕裏食物示鄰曲

山陰古稱小蓬萊靑山萬疊環樓臺不惟人物富名勝所至地產皆奇瓌茗芽落磑壓北苑藥苖入饌逾天臺明珠百舸載芡實火齊千擔裝楊梅湘湖蒓長涎正滑秦望蕨生拳未開箭萌蟄藏待時雨桑蕈菌蠢驚春雷防花蒸煮蘸醬姜茁披剝腌糟醅細研甖粟具湯液濕裹山蕷供炮煨老饞自覺筆力短得一防十眞堪咍從今置之勿復道一瓢陋巷師顏回

歲暮貧甚戲作

得米還求澗底薪始知天地有窮人年開八秩寧賒死官及三兒不救貧藥盡無如醫偃蹇囊空那辧酒逡巡栁條萱艸添愁思不似尋常見早春

汪叔潛教授挽辭

江南有奇士英譽早飛騰未見心先契相從气倍增時煩問字酒屢供讀書燈下榻延徐孺同舟得李膺百年期永好一旦失良朋稚子初何取龍門亦許登流光疾於鳥舊社冷如冰欲作千言誄衰遲媿未能

汪給事太夫人程氏挽辭【夫人內外二族享壽八九十者至二十餘人】

爵色恩榮盛鄕閭譽望尊儒科傳累葉上壽萃髙門阡茂新栽栢堂余舊樹萱故民何以報沾灑望秋原太恭人諭氏挽辭【恭人生於紹聖二年沒於慶元六年壽九十六自太孺人至太恭人皆特恩封】

耄齒人誰及髙門世共榮始終膺備福穉老遇升平綸綍褒嘉事鄕閭惻愴情吾詩儻傳世亦足見平生

路幹

日曬霜融步步泥旬餘不到石泉西連朝和暖得幹路喚取鄰翁來杖藜

寒夜

閉戶歲云莫翻書夜向防足僵知火盡目鈍覺燈殘躍浦魚驚獺穿林犬逐貛三年納微祿無媿得心安

乍晴至園中

藥笈漁竿毎自隨枯笻短帽恰相宜投林但有窮猨喜伏元無老驥悲巖澑甘寒通碧沼野梅淸絕隔疏籬放翁老甚情懷嬾那辦題詩寄所思

劍南詩稾卷四十四

欽定四庫全書

劍南詩稾卷四十五

宋陸遊撰

十二月三日夜橋上看月

常時新月有無間今夕淸暉抵半環栁外橋髙最堪望憑防目送下西山

流年

流年及耄敢前期浮世如漚只自知多貯閒愁持抵酒剰遊好景擬供詩海東藥到寛衰疾下書稀愴別離【陳明州餉人參張季長久不得書】約束春盤莫艸艸又當梅發兩京時

山家

風月寛間地溪山隱遁身云邊安井臼竹裏過比鄰洗術分巖瀑烹芝束澗薪柴門敲不應疑是避秦人

又

種藥爲生業彈琴悅性靈中宵煮白石平旦誦黃庭茶熟眠初起兒扶酒半醒意行無定處猿鳥共忘形

又

長生固非道得道是長生書不傳關尹言誰契廣成羅浮觀日出句曲聽松聲聞說長安好何妨醉太平

又

陶葛金丹訣千年祕不傳人皆肖天地世豈乏神仙擾擾生趨死悠悠食復眠微言誰復領浩嘆撫遺編

又

淸絕更誰如松風小閣虛防巾參幾杖鶴毳落琴書新鑿淘丹井常攜斸藥鉏身閒隨處樂何況是吾廬小舟白竹篷蓋保長所乘也偶借至近村戲作

茅檐細雨濕炊煙江路淸寒欲雪天不受相公金絡馬羨他亭長白篷船

又

雪云無際暗長空小市孤村禹廟東一段荒寒端可畫白篷籠底白頭翁

稻飯

買得烏犍遇歲穰此身永免屬官倉塘南塘北九千頃八月村村稻飯香【鏡湖下至海凡種稻九千頃】

殘臘

殘臘無多寒漸薄新春已近日微長碁枰散後軒窻靜梅塢歸來襟袖香海霧籠山靑淡淡河堤瀦水白茫茫鷺飛前導生遊興笑岸綸巾上野航

又

殘臘去春才十日衰翁告老已三年乳糜但喜分香鉢銀勝那思映防鞭萬里當時嗟漫浪一窻此日困沈綿淸泉白石無人到且結梅花淡淡緣

書志

著書汗馬牛不如守道力賣文取卿相詎是儒者職孔光豈不學千載污簡冊通塞本細事於我奚失得袁安臥空廬亦度風雪夕如何慕溫飽撓節不自惜我突無炊煙或至日中昃小兒抱遺經衣短兩脛赤吟誦何瑯瑯聲出如金石掩卷語乃翁聖有陳蔡厄

數日不出門偶賦

衰甚身如作繭蠶經旬不省出茅庵老僧遣信分茶串隱士敲門致酒甔看鶴松陰賞髙潔疏泉石罅得淸甘地偏心逺無車馬賴有吾兒與劇談

又

十二年來一日同飯蔬略似誦經翁居家不擬依鄰富報國惟思祝歲丰冰澗乍通寒澑碧蘭叢新放露芽紅閒門萬化俱觀盡那用瞿曇更說空

又

湖上蝸廬僅自容寸懷無柰百憂攻補衣未竟迫秋露待飯不來聞午鐘稚子挾書勤質問鄰翁釋耒間過從今朝一笑君知否滿甕新醅粥面醲

寄題嚴居厚伴釣軒

人生有至樂莫若江湖中千錢買短防靑篛織孤篷潮生鼓棹去煙波浩無窮長歌送夕陽回首萬事空伴釣君已奇我乃眞釣翁君出羊裘家散人亦吾宗一見卽定交正以气味同何時溪莊路共醉蘆花風【溪莊蓋居厚所居】

寄趙昌甫並簡徐斯逺

我詩非大手我酒亦小戶得遊名勝間獨以用心苦趙子乃宿士山立誰敢侮寓名祝融祠蓑笠臥煙雨髙吟三千篇一字無塵土朱先少許可書每說昌甫𨿽云忍饑瘦得防亦相補嗟君與斯遠文中眞二虎我老日益衰想象气如縷

南園觀梅

幽徑疎籬洗世塵眼明見此數枝新橫斜恰受三更月璀璨先回萬物春洛浦淩波矜絕態緱山騎鶴想前身放翁著句煩君記畫在生綃卻未眞

老身

老身無處著登望憶閒遊白浪浮天逺黃雲出塞秋百年殊鼎鼎萬事只悠悠歲晚長亭路寒侵季子裘

獨處

老夫閉門衰疾嬰小兒適有南山行一奴入市暮未返愔愔不閒鳥雀鳴地鑪火死凍腳硬欲作薄粥愁空鎗平生遣日賴詩句久矣無復吟哦聲但餘一防眞正念照了萬象猶精明欲論此事向何許眾中倘遇千人英

醉中歌

文章日益近衰陋風節久已嗟陵夷元祐大蘇逝不返慶曆小範今誰知閉門學古人共笑低頭就俗我卻疑脫衣幸可買漁艇爛醉浩歌隨所之

排悶

人間歲月莽悠悠老大悲傷只涕流民饜糟糠寧細事俗忘節義更深憂潦歸宿麥猶難望雪少同云未易求自嘆此生眞已矣且偸暇日弄孤舟

庚申十二月二十一日西和州健步持子布書報已取安康襄陽路將至九江矣悲喜交懷作長句

吳蜀相望萬里程徵鞍忽報近湓城角巾已入三更夢老眼先增十倍明告至徧爲親舊問勞還深媿裏閭情追思二紀暌離事喜極翻成涕泗橫

又

萬里東來雙鯉魚衰翁悲喜得兒書聞過峴首已冬至想到匡廬將歲除辛苦山行穿雪履淒涼旅飯嚼冰蔬此行身歷艱難徧莫厭東臯共荷鉏

園中作

幽禽啼不去紅蘂落還開意適時時醉身閒日日來著書增水品披句覓榿栽消息吾兒近扶衰又上臺【子布約二月初到鄕裏】

足疾

足疾惟妨拜登臨故自如深知造物意遣遂此心初東塢閒看竹西溪獨釣魚莫歸猶未倦把卷繞前除

歲暮書懷

世事從來不可常把猶幸得深藏牀頭酒甕寒難熱瓶裏梅花夜更香薄命元知等蟬翼畏途何處不羊腸詩成讀罷仍無用聊滿山家骨董囊

又

憶昔初辭鵷鷺行慨然誓墓老耕桑蓼汀夜宿夢魂爽梅塢暮歸襟袖香窮巷毎多閒日月小兒時誦古文章吾儕窮死從來事敢變胸中百鏈鋼

除夜

守歲全家夜不眠杯槃狼籍向燈前相看更覺光陰速笑語逡巡卽隔年

修路

雨霪道壊困泥塗木石紛然賴裏閭但使僅堪行便足我無長防與髙車

金丹

子有金丹鏈卽成人人各自具長生施行要使俗仁壽收斂猶能心太平劇飲似鯨身不倦細書如螘眼常明更餘一事君難學富貴眞同涕唾輕

平昔

平昔飄然林下僧更堪衰與病相乘殘年己任身生死一念猶關道廢興皎皎初心質天地兢兢晚節蹈淵冰子孫勿厭藜羮薄此是吾家無盡燈

二月三日春色粲然步至湖上

不媿衰翁雪鬢新出門也復整烏巾梅花隔水香撩客野鳥穿林語喚人長日難消惟泥酒災年不死又違春吾兒已到新安未想掬淸溪洗客塵【子布度將至新安】

計子布歸程已過新安入畿縣界

憶昔初登下峽船一回望汝一淒然夢魂南北略萬里人世短長無百年彊健老懷終兀兀忽聞歸騎已翩翩今朝屈指無窮喜歷盡江山近日邊

東園觀梅

出世仙姝下艸堂髙標肯學漢宮妝數苞冷蘂愁渾破一寸殘枝夢亦香問訊不嫌泥濺屐端相毎到月侵廊髙樓吹角成何事只替詩人說斷腸

喜得建茶

玉食何由到艸萊重奩初喜坼封開雪霏庾嶺紅磑乳泛閩溪緑地杯舌本常畱甘盡日鼻端無復鼾如雷故應不負朋遊意手挈風鑪竹下來

春雨

細雨吞平野餘寒勒早春未增豪飲興先著苦吟身幽徑萱芽短方橋栁色新閉門非爲老半世是閒人

春雨

擁被聽春雨殘燈一防靑吾兒歸漸近何處宿長亭

又

湖上新春栁揺揺欲喚人多情今夜雨先洗馬蹄塵

初春感事

馬迹車聲是處忙經旬無客到堂水初泛緑黏天緑梅欲飄零特地香世事紛紛人自老歲華冉冉日初長百錢不辦旗亭醉空愛鵝兒似酒黃

又

一樹紅梅已半殘破裘也復敵春寒忍窮過日卻差易負媿終身良獨難活火靜看茶鼎熟淸泉自注研池寛人生樂處君知否萬事當從心所安

道室書事

五十餘年讀道書老來所得定何如目光焰熖夜穿帳胎髮靑靑晨映梳【二事皆紀實】甚畏蝮虵寧斷手已烹熊掌敢兼魚春蕪二畝扶犁去空憶髙皇賜對初

先少師宣和初有贈晁公以道詩云奴愛才如蕭穎士婢知詩似鄭康成晁公大愛賞今逸全篇今讀晁公文集泣而足之

仕不逢時勇退耕閉門自號景迂生逺聞佳士輙心許老見異書猶眼眀奴愛才如蕭穎士婢知詩似鄭康成早孤遇事偏多感欲續殘章涕已傾

春日雜題

梅花三十本圍以疎竹籬入春甫十日開徧南北枝少年輕節物老大復苦衰坐見零落盡一杯初未持

又

春雨路易幹雨止卽可行梅花落無餘蘭芽亦已生好鳥何山來向我飛復鳴行矣東郊路借艸作淸明

又

野水如碁枰所至各成村炊煙出屋碓聲隔柴門樹陰同戲兒多已長子孫安居無暴斂何以報國恩

又

春陰不成雨正作卵色天花開路無塵楊栁揺輕煙佳哉冷淘時槐芽雜豚肩長安墮胡虜況說野狐泉

又

客路行無窮漁唱聽不厭濤江西限吳云岫南入剡蹇驢過小市髙栁擁孤店去去望前村鴉歸煙欲斂

又

蒲栁深復淡桃李白間紅東皇一稅駕萬物酣春風煙村在何許小屏團扇中一笑喚稚子相扶上短篷

春日暄甚戲作

桃杏酣酣蜂蝶狂兒童相喚踏春陽老人自笑還多事預恐明朝雨壊墻

春日

遲日園林嘗煮酒風和庭院曬新絲已過燕子穿簾後又見鮰魚上市時排悶與兒聨小句破閒畱客戰枯碁殘年自覓安排處除卻歸休總不宜

書室獨夜

忽忽新春過愔愔一室幽銅燈立鴈趾石鼎掲龍頭老媿人扶拜貧無食足謀退居消日月大半付莊周

追感往事

太平翁翁十九年【紹興中禁中謂秦太師爲太平翁翁】父子气焰可燻天不如茅舍醉村酒日與鄰翁相枕眠

又

世事紛紛過眼新九衢依舊漲紅塵桃花夢破劉郎老燕麥揺風別是春

又

渡江之初不暇給諸老文辭今尙傳六十年間日衰靡此事安可付之天

又

文章光焰伏不起甚者自謂宗晚唐歐曽不生二蘇死我欲痛哭天茫茫

又

諸公可嘆善謀身誤國當時豈一秦不望夷吾出江左新亭對泣亦無人

書意

我本三生世外人幻軀其實彊冠巾稍能閉戶學種菜時亦長歌行負薪一醉卻非身外事百年終是冢中塵君知夢境無根底莫信人言想與因

又

病眼猶堪閱世人難將雪鬢著烏巾囊中錢盡罷沽酒澗底雨寒愁束薪老子那辭徙牛屋癡人自喜拜車塵窮通要自兒嬉事嬾就山僧講宿因

淸都行【有序】

辛酉二月十四日夜雞初鳴夢與故人查元章並轡行大道中前望宮闕甚壯麗元章言吾輩當同預大議論予與約勿爲身謀元章拊掌稱善遂覺作淸都行一首

積雨初收曉寒重野人忽作淸都夢宮墻栁色緑如染仰視修門岌飛動元章久已葬岷山安得翩翩並馳鞚春光如昔交舊少肺肝欲寫誰堪共頗聞天閽有疑事通明殿下方僉議約君切勿負初心天上人間均一是

春來食不繼戲作

久臥窮閻困負薪何妨掃盡太倉陳瘦如飯顆吟詩面饑似柴桑乞食身犧象未應殊斷木江湖底處有窮鱗大冠長劍人看好不換茅檐一幅巾

紹興辛酉予年十七矣距今已六十年追感舊事作絕句

常憶初年十七時朝朝烏帽出從師【與許子威輩同從鮑季和先生晨興必具帽帶而出】忽逢寒食停供課正寫礬書作贗碑

獨坐視老奴灌園

東窻日晚獨愁予眼闇年來頗廢書賴有吾家老阿對相從引水灌園蔬

雨晴風日絕佳徙倚門外

一雙芒屩伴笻枝不用兒扶自出嬉貪看南山云百變捨西溪上立多時

又

茶釅無端廢午眠杖藜信步到門前靑裙溪女結蠶卦白髮廟巫催社錢

又

章老三年病方死吳翁一夕呼不醒獨有此身頑似鐵倚門常看暮山靑【章吳皆鄰人以去冬死】

春遊

春風堤上艸萋萋艸輭沙平護馬蹄似蓋微云才障日如絲小雨不成泥千秋觀裏逢新燕九里山前聽午雞追憶舊遊愁滿眼防船曽系畫橋西

春雨

狼籍殘花滿地紅擁衾孤夢雨聲中人生十事九堪嘆春色三分二已空但有老盆傾濁酒不辭衰鬢對靑銅長貧博得身彊健久矣無心咎化工

又

藥鑪茶竈淡生涯聽雨猶能惜物華蘸岸頓添三尺水沾泥不貸一城花閒摩病眼開書卷時傍危欄弄釣車稚子孤行八千里喜聞炊熟可還家【家僮自行在來報子布寒食前可到家唐人以寒食前一日爲炊熟】

又

自笑平生嬾是眞閉門髙枕動兼旬海棠千片已隨水杜宇一聲無復春緑酒盈樽足忘老朱櫻上市正嘗新今朝雨止通溪路又向沙頭岸幅巾

書懷

謝客元無疾深居似有憂向空書咄咄對竹送悠悠出毎思安臥歸還念逺遊春衣典已慣鬥酒不難謀

三月十六日至柯橋迎子布東還

江國常年秋鴈飛吾兒逺客寄書稀道途一見相持泣鄰曲聚觀同載歸艸艸杯盤更起舞匆匆刀尺旋裁衣從今父子茅檐下回首人間萬事非

又

我似傷禽帶箭飛更憐汝作雁行稀異時恐抱終身恨此日寧知徒步歸萬里外應勞逺夢三年前已掛朝衣斷編蠧簡相從老絕念功名亦未非

題施武子所藏楊補之梅

補之寫生梅至簡亦半樹此幅獨不然豈畫橫斜句

食野菜

野防山蔬次第嘗超然气壓大官羊放翁此意君知否要配吳粳曉甑香

又

萬里蕭條酒一杯夢魂猶自度卭郲可憐龍鶴山中菜不伴峩眉栮脯來

予十歲許卽往來雲門諸山今復與諸子來追念淒然

經行猶記髧髦初所至渾如過故墟橋廢夕陽空鶴表碑亡春艸沒趺荒郊渺渺羊牛下叢木蕭蕭鳥雀呼可恨一衰今至此右笻杖左人扶

雲門道中

度嶺穿林一徑斜旋篝新火試新茶篛包粉餌祠寒食雨濕靑鞵上若耶石鏬微泉來滴瀝溪涯老木臥槎牙不須苦覓東柯谷是處雲山可寄家

龍瑞

多年不蹋陽明路今日重來院院行好在千秋馮觀主修廊一見眼偏明

禹寺

莫春之初光景奇湖平山逺最宜詩尙餘一恨無人防不見蟬聲滿寺時

寄題張仲欽左司槃澗

劍溪之南有佳處山靈尸之不輕付張公鼻祖晉司空談笑得地開窻戶谿光如鏡新拂拭白雲靑嶂無朝莫伏几讀書時舉頭萬象爭陳陶謝句公今仙去有嗣子關塞﨑嶇方叱馭山城何曽嘆如斗皦皦不受世俗污君不見伾文往者勢如山朝士幾人無汗顏尊公遺事不須述但看當時出處間

園中晚興

世故誰能必書生妄自期年光卷中過心事鬢邊知零落花隨水輪囷筍突籬晚晴山盡出徙倚獨移時

送陳希周赴安福令

補吏鶴嶺邊尊公方玉立超遙籋風雲餘子那可及天髙鬼神惡聞訃三日泣晚途見嗣子握手悲喜集乘桴掠鯨波信矣勇可習巉巉風骨峭霧不能襲謂當上臺省豈復論等級如何困無津俛首臨一邑顧嗟六朝民龍鐘垂八十肯來野水濱半月解書笈吾杯僅容龠安得看鯨吸佇立送歸鞍霽日滿原隰

春晚久雨排悶

積雨暗村墟幽居雜鼃蚓泥潦欲升階幾席或生菌壯年多重膇況我抱宿疢下牀躡髙屐顧影輙自哂客來入我戶亦復爲嘆憫胡不徙髙原再拜謝不敏

甲子日晴

澤國春多雨閱月殊未止皇天俄悔禍畀以晴甲子山川相炳煥桑柘郁千里壠麥行可獲吳蠶亦三起牀頭醅甕香大杓瀉浮蟻醉醒日已晡長歌識吾喜

三月二十日兒輩出謁孤坐北窻

園林春已空陂港雨新足泥深黃犢健桑老紫椹熟丰年逋負少村社饜酒肉微風吹醉醒起和飯牛曲

又

歲月不相貸布谷忽已鳴新夏亦自佳北窻緑陰成讀書老易倦披衣繞堦行摩挲桄榔杖與汝樂太平【陳希周自海外歸送桄榔拄杖一枝】

春盡記可喜數事

微雨洗浮埃蒼顏一笑開僧招行藥圃兒報得琴材病退初嘗酒春殘已過災鄰家賽神防自喜亦能來【卜者謂予今春當病幸不甚驗】

立夏前二日作

晨起披衣出艸堂軒窻已自喜微涼餘春只有二三日爛醉恨無千百場芳艸自隨徵路逺遊絲不及客愁長殘紅一片無尋處分付年華與蜜房

老民

乞得不貲身林間號老民兒因作詩瘦家爲買書貧村僕欺謾少鄰翁笑語眞今朝鹽酪盡薺糝更宜人

又

老民無一事終日臥柴扉鑿沼觀魚樂鉤簾待燕歸架髙藤葉密土潤藥苗肥休退眞吾分無心學息機

貧甚自勵

忍病停朝藥捐書省夜燈都門下第客山寺退居僧天毎畱幽隱人何與廢興能輕馬千駟肯慕稷三升

衡門

小聚風煙外衡門水竹間疏溝分北澗翦木見南山人笑謀生拙天教到死閒猶存拄杖子遇興卽躋攀

遊法云

放船三家村進棹十字港雲山互吞吐水艸遙莽蒼沙鷗下拍拍野鶩浮兩兩蕭騷菇蒲中小艇時來往匡山如香鑪藍水似車輞夢魂不可到於此寄遐想瘦僧迎寺門爲我掃方丈指示北窻涼此味媿專享我笑謝主人聊可倚拄杖吾廬已淸絕敢取魚熊掌

舟中作

短篷揺檝莫山昏老怯年華易斷魂夾港蒲聲知小雨隔林績火認孤村奉祠累歲慙家食謝事終身負國恩惟有愚忠窮未替尙餘一念在元元

貧居

囊空如客路屋窄似僧寮得飯多菇米烹蔬半藥苗艸生初失徑筍放欲幹霄不道弓旌誤虞人自畏招

初夏野興

得意煙霞不諱窮一庵寄寂寥中山從樹杪參差見水過花陰曲折通閒倚胡牀遡新月時停團扇受微風元知夢境無眞實不待邯鄲覺後空

又

披衣淸曉倚防幹屋裁成二寸冠盆檜雨餘抽嫩緑研池風過起微瀾愛書自笑心常在去死懸知日尙寛回視前修似無媿不教一字入長安

又

扇墮巾欹午夢回鳴鳩又喚雨絲來數行褚帖臨窻學一卷陶詩傍枕開糠火就林煨苦筍密甖沈井漬靑梅艾人行復巍然出老大難堪節物催

劍南詩稾卷四十五

欽定四庫全書

劍南詩稾卷四十六

宋陸遊撰

孟夏方渇雨忽暴熱雨遂大作

蒸溽殊未解雨來那可涯鵲驚無穏樹燈暗不成花處處躍秧馬家家閒水車兒童伴翁喜聚首話桑麻

小池

荷鍤庭中破嫰苔淸溝一派引泉來剪刀艸長浮萍合無數逰魚去復回

衡門

曲徑衡門短短籬槐楸陰裏倚笻枝老來百事不入眼惟愛靑山如舊時

海上作

厭逐紛紛兒女曹掛防江海寄吾豪鯨吞鼉作渾閒事要看秋濤天際髙

朝饑示子聿

水雲深處小茅茨雷動空腸慣忍饑外物不移方是學俗人猶愛未爲詩生逢昭代𨿽虛過死見先親幸有辭八十到頭終彊項欲將衣鉢付吾兒

養气

養气安心不計年未嘗一念住愁邊才疎屢掃朝中迹命薄翻成世外緣耐老尙能消刼石放狂聊復醉江天飽知句曲羅浮路不訪初平卽稚川

示友

黃卷靑燈自幼童長年頗亦有新功尙嘲孟顗遲成佛那計辛毘不作公學問更當窮廣大友朋誰與共磨礱諸君果未捐衰老鄙語人當致一通

早涼熟睡

靈臺虛湛气和平投枕逡巡夢卽成屋角鳴禽呼不覺手中書冊墮無聲百年日月飛雙轂千古山河戰一枰賴有蓮峯遺老在白雲深處主齊盟【謂陳希夷】

初夏

麥禿微寒後梅黃細雨前湖灘初集鷺隄栁未鳴蟬琴帶輕陰潤巾因小醉偏晚來幽興極又上釣魚船

夏雨

忽聞疎雨滴林梢起看油云滿四郊行蟻君臣初徙穴鳴鳩夫婦正爭巢築陂處處移新稻乘屋家家補破茆堪笑此翁惟美睡孝先便腹任譏嘲

倚樓

千里江山入倚樓髙吟聊復寫吾憂詩書幸有先人業貧賤初非學者羞數掩槿籬端可老一杯藜粥尙何求東陂未插靑秧徧且與鄰翁卜雨鳩

晚興

偶扶藜杖過傍村卻倚禪牀坐小軒日落鴉棲津樹暗人歸鶴踏釣船翻挽弓從笑識丁字刺繡終勝倚市門羮芋一杯吾自飽諸兒彊爲置盤飱【是日五郎等置食參倚】

又

身如病鶴謝樊籠白盡衰髯臉尙紅蒲葦陂塘新漲後梧楸門巷夕陽中遺名要耐千年看快飲方誇百榼空造物閔憐君會否放教折臂老新丰

晨雨

過云生谷暗旣雨卻窓明低燕爭泥語浮魚逆水行山川增秀色艸木有奇聲處處靑秧滿長歌樂太平

戲作絕句以唐人句終之

雨細穿梅塢風和上栁橋山居無歷日今日是何朝

又

靜對煎茶竈閒疏洗藥泉回頭問童子今夕是何年

述懷

情懷猶是昔年人豈料侵尋八十身燈下看書方覺老花前闕酒始知貧玉非防朴何勞辧魚與熊蹯各自珍萬事回頭已陳迹爲君一笑落紗巾

閒中自詠

鶴羨淸臒鷗羨閒衡門正在水雲間無求尙恨時賒酒有癖應緣酷愛山細繞坡頭行犖角別分泉脈聽淙潺三更不睡看江月恐有髙人夜叩闗

晨興

小雨過郊墟晨興一事無殘橊重結蕊新燕續生雛書細猶能讀行遲漸要扶蔬畦恐蕪沒且復課僮奴

自詒

愈老愈知生有涯此時一念不容差身如病鶴長停料心似山僧已棄家髙枕時時聞解籜捲簾片片數飛花飯餘解帶摩便腹自取風鑪煮晚茶

又

行年髦及臥蝸廬山水登臨亦已疎無可柰何猶食粟未能免俗學澆蔬蓬門時接漁樵話塵幾聊存種樹書彊欲入城還自笑世間那有鶴乘車

西村

亂山深處小桃源往嵗求漿憶叩門髙栁簇橋初轉馬數家臨水自成村茂林風送幽禽語壞壁苔侵醉墨痕一首淸詩記今夕細云新月耿黃昏

漁父

楚江茫茫新雨霽殘云蹙作魚鱗細老翁短楫去若飛我欲從之已天際從之不可況共語醉眼知渠輕一世直鉤去餌五十年此意寧爲得魚計

放歌行

少年不知老境惡意謂長如少年樂朝歌夜舞狂不休逢人欲覓長生藥三二十年底難過屈指朋儕余防个就令未死身日衰朱顏已去誰能那人間萬事如奕棋我亦曽經少壯時兒曹紛紛不須校嵗月推遷渠自知

苦貧

老作淸時版籍民深耕迨及故山春熟思豈是天貧我妄計還憂鬼笑人但使甑中余麥飯何妨澗底采荊薪此窮正坐淸狂爾莫向瞿曇問宿因

晨起至參倚齋示子聿

似仙猶火食比古未巢居老子麤全節小兒能著書下簾畱乳燕投飯出潛魚幸好隆中客無爲起艸廬

夏夜對月

薄雲歸欲盡殘雨久猶滴月入疎林間庭戶粲珠璧梅天苦蒸鬱爽气始此夕豈無一舴艋放浪江天碧散發黃鶴樓醉弄白玉笛眞當舞魚龍詎止裂金石

夏夜

酒力初消睡未厭臥看香縷繞疎簾月髙棲鵲重移樹風勁流螢自入檐長夏迢迢秋尙逺孤愁冉冉病相兼老人本是山中客掃迹元非畏楚鉗

五月十日曉寒甚聞布谷鳴有感

獘袴久當脫短褐竟未送【吳中諺語曰未喫端五粽布襖未可送俗謂典質曰送】老怯五更寒重衾擁殘夢羣虱方得意飽血藏衣縫竹簟何時陳紈扇殆無用長夏亹亹來嵗月疾飛鞚妄懷畝憂太息欲誰控

老嘆

人生易衰老萬事海濤翻但恨芳尊迮寧悲雪鬢繁諸儒輕古學遺虜盜中原有語誰能聽毋矜舌尙存

閉戶

收身歸死鏡湖傍閉戶悠悠白日長巷僻斷非容駟路腸枯那有蹴蔬羊書生正可蹈東海世事漫思移太行睡起不知天早暮坐看螢度篆盤香

長饑

病臥窮閻負聖時本來吾道合長饑朝不及夕未妨樂死何如生行自知早年羞學仗下馬末路幸似泥中龜煙波一葉會當逝吹笛髙人有素期

山齋書事

山橊子結又重開巢燕雛飛卻續回【燕有三生雛乃去者】雨足人畦千頃稻日長風舞一庭槐浩歌縱酒愁仍在作意觀書睡已來常恨流年不相貸若爲更著暮蟬催

贈道流

賣藥會稽市不知今防年身常雜庸保世果有神仙醉防簪花舞漁舟聽雨眠放翁獨識子肯向俗人傳

避暑松竹間

雙松五丈髙萬竹一尺圍上有林蟬鳴下有磵鳥飛正午不見日我來毎忘歸淸詩忽陳前永與世俗違直北有異境煙汀連釣磯何當霜雪時散發槲葉衣

連日大雨門外湖水渺然

趁朝把笏著烏鞾不似歸來買短蓑尙鄙朱公養魚術肯爲戚飯牛歌逢時有命求何益觸事無心得最多樂處卻嫌兒輩覺出門十步卽煙波

午睡

槐楸陰裏緑窓開天與先生作睡媒流汗未幹衣上雨大聲已發鼻端雷枕鐫松石分琴薦簟織風漪取笛材卻起岸巾看汲井人間車馬正氛埃

窮居

阨窮心自樂寂寞道常尊老病頻辭客嬉逰不出村淖糜均列鼎徒步當華軒不但終吾世猶堪遺子孫

梅雨

殘雨收還滴低云去復畱防雛憐弱燕喚婦笑鳴鳩碓米舂初滑園蔬摘復抽誰知泥沒踝也有客相求

村居書事

困阨難希飽暖家未妨隨事作生涯白鹽赤米已過足早韭晚菘猶恐賒鴨放競浮新漲水牛歸正及暝棲鴉年餘七十方辭祿敢望髙人掛齒牙

閒中信筆二首其一追和陳去非韻其一追和王履道韻

我看浮名如脫發誓墓收身老巖穴座延窮鬼心不疑鑪錘橫財渠自別樂哉今爲八十翁神交園綺商山中烹葵剝棗及時序爛醉黍酒歌豳風

又

小江之上千峯立潮回艇子爭來集飄風忽起白浪髙急雨橫吹緑蓑濕嵗丰鬥酒才百錢茆店無人驚醉眠醒來徑入亂雲去異日出看東封年

題齋壁

鏡水西頭破茅屋紹興初載舊書生門無車馬終年靜身臥雲山萬事輕三釜昔傷貧借祿一防今幸老爲氓斷蓬不是無飛處莫與飄風抵死爭

夏日雜題

疎疎窓似秋蛩室疊疊書如春鵲巢大耋何妨尙誦小詩時亦雜詼嘲

又

耽耽醜石羆當道矯矯長松龍上天滿地淩霄花不掃我來六月聽鳴蟬

又

情懷萬里長徵客身世連牀旦過僧熟計書空成咄咄不如任運去騰騰

又

一枝黎峒桄榔杖二寸羊城蝳蝐冠萬里來爲老人壽始知天地不勝寛

又

天隨手不去朱黃辟蠧蕓編細細香今夕短檠須暫設北牕風雨送微涼

又

身閒欲出無如嬾酒薄𨿽傾不敵愁殘暑從今無一月剩儲詩思待新秋

又

憔悴衡門一禿翁回頭無事不成空可憐萬里平戎志盡付蕭蕭暮雨中

又

衰疾沈綿短鬢疎淒涼圯上一編書中原久陷身垂老付與囊中飽蠧魚

夏雨嘆

蝸捨入門楣觸額黃泥壁作龜兆坼雨多水欲上階臥聽鳬鴨聲拍拍日髙糴米奴未回坐知薄飯未容索仕羞捷徑耕不力自取囊空欲誰責富貴危機復可畏世間果無第一防𨿽然胸中有事在片言可壽天下脈

物外雜題

市墟沽鬥酒獨酌復髙歌一笑語觀者比君更事多

又

當年下沔鄂回首防秋風景物渾如昨千防落照中

又

曉入姑蘇市閶門系短篷老人元不食買餅飼山童

又

送客停山步尋僧立寺門靑鞵慣泥卻愛雨昏昏

又

粉堞臨江渚朱橋枕市樓長吟防小蹇又度一年秋

又

飼驢畱野店買藥入山城興盡飄然去無人識姓名

又

髙城今曠野比屋昔朱門道上傳呼過遙遙防世孫

又

過市摩雙眼驚嗟閱盛衰朱樓倚霄漢曽見始成時

過村捨

碓捨臨山路牛欄隔艸煙問今何嵗月恐是結繩前

書臥初起書事

嵗華病思兩侵尋靜看槐楸轉午陰待睡不來聊小憩鍛詩未就且長吟還山久洗天涯恨謝事新諧物外心忽有故人分祿米呼兒先議贖雷琴

夜雨有感

斷虹不隔江郊雨【東方虹見則雨止俗語謂之隔雨今嵗獨不爾】一醆昏燈夜半時多感生悲那爲酒積衰成瘦錯寃詩空階防滴何由止倦枕淒涼只自知平日故人零落盡寄書誰與敍暌離

偶作夜雨詩明日讀而自笑別賦一首

俗情向者未全忘洗以縈簾一縷香得失故應常浩浩是非正可付蒼蒼殘蟬不斷知秋近雙燕歸來伴晝長誰識龜堂新力量東家卻笑接輿狂

捨西晚眺示子聿

秋濤常記犯靈胥季子雙髦尙髧如薄飯不爲明日計短檠相對十年餘嗟予久合墮鬼錄憐汝猶能讀父書西望牛頭渺天際永懷吾祖起家初【牛頭山在小江西北有先太傅讀書堂尙存】

自訟

年少寜知道廢興摶風變化羨鯤鵬貪求但欲攀分寸痛定方慙乞斗升靈府已能澄似水俗緣更覺薄於僧掛冠且喜身蕭散二頃寧須退可憑

讀唐人樂府戲擬思婦怨

一自門前徵馬嘶此心常與斷雲西雙飛空羨雉朝雊獨泣忍聞烏夜啼遼海晝昏塵漠漠杜陵春到艸萋萋孤愁可爲鄰姬說只有臨樽醉似泥

南堂納涼

環坐列胡牀兒曹共此涼風生桐葉墜露下稻花香老幸返初服窮宜歸故鄕已無纓可濯淸嘯對滄浪

又

浴罷閒無事悠然寄一牀水風涼醉頰松月上虛廊岸久烏紗側燻余細葛香今宵一美睡何止傲羲皇

中庭納涼

紅映衡門夕照明翠浮村巷暝煙生搖搖楸綫風初颭颭荷盤露欲傾數酌濁醪畱客醉一編疑義與兒評須臾散去人聲寂獨數城頭長短更

又

散發江天嬾出遊衡門日落鎖梧楸火雲突兀方蒸暑銀漢縱橫已報秋熠熠露螢黏徑艸咚咚漏鼔下譙樓追涼明日無奇防聊向林間卜雨鳩

待旦

東方星磊磊西捨雞喔喔萬慮集五更吾睡無由著世事如飲酒不獻自無酢開窓起危坐送月西南落

又

是身如浮煙久聚要當散吾年七十七寒暑凡防換夏夜亦自佳何必厭揮汗推枕坐南窓悠然待淸旦

晨興

冬夕宜晚睡夏日思晨興磊落明星髙蒼涼朝日升正襟坐堂上有幾不敢憑陳前聖人書凜如蹈淵冰平生不苟利豈獨畏友朋長饑君勿誚人各有不能

又

欲曉不能寐亟起坐北堂齋莊對斷簡左右陳朱黃湛湛一池墨裊裊半篆香老生不自逸幸此夏日長奇哉長頭兒好勇不可當安得數年健與兒講虞唐

晚涼述懷

末學常憂墮吝驕晚知鵬鷃本逍遙屏醫卻藥疾良已破械空囹盜自消父子終身美藜藿交逰大半是漁樵衡門日落淸風起又著藤冠度野橋

湖塘晚眺

緑樹暗村墟靑山繞艸廬奉祠神禹舊馳道暴秦餘浦色沈煙网畦聲入雨鉏淸秋又如許幽憤若爲攄

又

病起閒無事時來古渡頭煙中賣魚市月下采蓮舟防鼔娥江晚菱歌姥廟秋長吟無傑句聊以散吾愁

小集

烏桕遮山路紅蕖滿野塘病蘇身漸健秋近夜微涼杯酌隨宜具漁歌盡意長兒曹娯老子團坐說丰穰

出門與鄰人笑談久之戲作

少時已嘆少驩娯衰病經旬一笑無今日出門逢父老欣然隨眾彊盧胡

又

暮靄昏昏半掩扉偶逢鄰叟荷鉏歸且令閒說鄕村事莫問渠言是與非

又

菽水欣欣毎盡歡仁賢不必襲衣冠出門邂逅移時語未害龜堂取友端

又

屋角時聞黃犢鳴相逢但可說春耕一言誤及城中事議罰應須便酌觥

魚池將涸車水注之

淸波澑澑入新渠鄰曲來觀樂有餘試手便同三日雨滿陂已活十千魚喜如雷動風行際快若天開地辟初萬物但令俱有托吾曹安取愛吾廬

一齒動搖已久然餘皆堅甚戲作

病齒元知不更全漂浮杌已三年一朝正使終辭去大嚼猶能盡彘肩

晚至新塘

靑鞵隨意出柴荊聊向南塘曳杖行歸鳥已從煙際沒斷虹猶在栁梢明城頭層墖淩空立浦口孤舟並岸橫向道有詩渾不信爲君擁鼻作吳聲

夜泛湖中

水鴨防防拍拍飛菇蒲深處弄煙霏喚回二十年前夢半醉姑溪棹月歸

立秋後作

宋玉悲秋千載後詩人例有早秋詩老夫自笑心如石三日秋風漫不知

覽鏡

此頭那可著貂蟬瘦似騎驢孟浩然一事比渠差省力閉門無句與人傳

早秋南堂夜興

水注橫塘藻荇香虫喞喞滿空廊風前落葉紛可掃天際疎星森有芒夜漏漸長愁少睡秋衣未制怯新涼明朝卻有欣然處寫得黃庭又防行

菱歌

海內知心人漸少眼前敗意事常多問君底事渾忘卻月下菱舟一曲歌

聞角

河白如銀天淡靑角聲中有玉闗情早知送老桑麻野悔失安西萬里行

湖隄

新月纖纖淡欲無時聞魚躍隔菇蒲籃輿小放湖隄上信有人間白玉壺

秋旦

將旦溪風急新秋天宇寛涼生豎裁褐爽入縮縫冠拊翼雞頻唱爭枝雀正讙一簞吾已足芋豆亦加餐

龜堂晨起

培火螭鑪起寶燻滴泉鏊研聚云屏圍燕幾成山字簟展涼軒作水紋絕口不談浮世事洗心聊防退居勲耄年猶健非無自一卷丹經受鄭君

栁橋秋夕

栁疎橋盡見水落路全通衣杵家家月漁舟浦浦風眼明無俗物步蹇有枯笻野逸誰能那悠然西復東

道室雜題

早訪丹砂上岣嶁晚提河溯昆侖陰符後出君無忽三百奇文要細論

又

聞說湖中有釣舟煙波出沒雜輕鷗一聲淸嘯去已逺我欲從之何處求

又

山中有艸名長生丹砂可死金可成服之刀圭齒髮換要看東封告太平

又

勘書窓下松明火采藥溪頭槲葉衣只在人間人不識秋風又見雁南飛

劍南詩稾卷四十六

欽定四庫全書

劍南詩稾卷四十七

宋陸遊撰

儒生

儒生安義命所遇委之天用可重九鼎窮寧直一錢𨿽云發種種未害腹便便髙臥茅檐下羮藜法不傳

秋夜

老病睡眠少如斯秋夜何長庚未配月織女已斜河莎徑虫吟苦柴門葉落多誰知窮戚不作飯牛歌

寺閣

三髽初得牧牛童兩扇新成釣舸篷偶訪野僧過射的卻衝微雨上樵風登山未減靑鞵興到手俄驚綠酒空自笑此身猶健在試憑重閣送飛鴻

秋暑夜興

寂寂空廊絡緯鳴消揺岸幘近南榮閒眠簟作波紋冷新浴衣如蟬翼輕微雨已收云盡散眾星俱隠月徐行呼童持燭開藤紙一首淸詩取次成

漁父

千錢買一舟百錢買兩槳朝防潮水落莫防潮水長持魚換鹽酪縣郭時上下亦或得濁醪不復計瓶盎浩歌忘逺近醉夢墮莽蒼眞不可逢悠然寄遐想

省事

車馬聲都絕比鄰迹亦疎淺傾家釀酒細讀手鈔書薄飯惟羮芋閒遊不借驢有時還自笑省事更誰如

新涼書懷

烏帽圍寛帯眼移閉門慣忍日長饑文章𨿽媿聲名誤志節寧隨血气衰天地無私非困我聖賢可學有餘師短檠正嘆經時別涼入郊墟喜可知

又

藥物扶持病少蘇殘年不恨老菇蘆潦收溪椵魚爭售歳樂村場酒易沽無日榿林無墜葉【榿木自夏至秋日有落葉不可勝掃】有時燕戶有新雛【今年燕屢生雛七月望猶未止】秋風剰起扁舟興安得州家復鏡湖

又

鄰曲今年又有年垂髫戴白各欣然先輸官庾無逋賦共賽神祠有社錢退傅寄聲情縝密【連得周丞相書細字滿幅】晦翁入夢語蟬聨【昨夕夢朱元晦甚欸】燈前細與兒曹說蠧簡猶堪數世傳

又

山川遺迹晉唐餘水竹相望許洛居【朱希貞嘗言山陰富水竹有洛陽許下气象】一齒屢揺猶決肉雙眸𨿽澀尙耽書郊原夜夜驅耕犢村店時時秣蹇驢客問若爲娯老境吾兒未與短檠疎

七月十七晚行湖塘雷雨大作

電火雷轟下九闗我行莫出郊原間鬅鬙暗樹類奇鬼突兀黒云如壊山江潮黙應鰻岫溢鐡鏁自脫梅梁還今夕虛檐瀉懸瀑預知髙枕聽淙潺

七月十八夜枕上作

電掣光如晝雷轟意未平亂雲俄捲盡孤月卻徐行露艸蛩相語風枝鵲自驚一涼吾事足美睡到窗明

梅市

梅市柯山小系船開篷驚起醉中眠橋橫風栁荒寒外月墮煙鐘縹渺邊客思況經孤驛路詩情又入早秋天如今老病知何恨判斷江山六十年

秋思

利欲驅人萬火牛江湖浪迹一沙鷗日長似歳閒方覺事大如山醉亦休衣杵相望深巷月井桐揺落故園秋欲舒老眼無髙處安得元龍百尺樓

小舟湖中夜歸追和孟浩然夜歸鹿門歌

山光漸淡川气昏急雨亂打荷葉喧小舟橫掠湖邊村人家收网半閉門吾廬未見見堤樹舟人指防孤燈處蒲叢姑惡最可哀衝雨飛鳴背人去

酒盡

飲酒但飲濕吾聞之老坡渠非惜酒錢無如久窮何我窮乃過之空罍倒余濕日來彌可笑濕亦不可得平生忍饑多得飯已有餘父子茅檐下淸坐談詩書

焼香

寶燻淸夜起氤氳寂寂中庭伴月痕小斮海沈非弄水旋開山麝取當門蜜房割處春方半花露收時日未暾安得故人同晤語一燈相對防云屯

自述

寄懷魚鳥臥煙汀結友松筠醉艸亭拜賜章紆舊紫【予防恩錫服篋中有守郡時故袍用以拜命】養成鵠鬢掃余靑遺經在櫝傳家學大字書墻作座銘浪迹江湖遂終老此身何啻一浮萍

又

意望天公本自廉甘餐美睡偶容兼一生憂患如山重此日安閒抵蜜甜拙宦𨿽無齊虜舌早歸亦免楚人鉗但餘一味疎慵在儲藥千斤未易砭

風雨

風揺北斗柄欲折雨溢天河浪正生一盞昏燈北窗下腐儒未輟讀書聲

白露前一日已如深秋有感

匹馬曽防玉塞秋豈知八十老漁舟非無丈二殳堪請只恐傍人笑白頭

又

護塞寧須右北平拂云祠是受降城誰知此志成虛語白首燈前聽雁聲

東村晚歸

蜀道還吳已絲歷年二紀固應衰寧知病思沈綿日又見秋風揺落時錦雉白魚供野餉靑林紅樹入新詩東村寂寂風煙晚酒掛驢肩又一奇

秋望

快哉一雨洗浮塵卻喜郊原霽色勻野火已亡秦相江濤猶托伍胥神登臨頓覺淸秋早流落空悲白髮新東望思陵鬱蔥裏老民猶及見時巡【遊尙能記髙皇建炎巡幸】

郭西

鵲下川原黒船行浦漵空橋燈揺水影樓角散天風野眺飛埃外漁歌冷翠中不須嘲病翼要是脫樊籠

舎北

支徑秋原上衡門夕照中野煙山半失溪漲浦橫通禿難藏老衣穿可諱窮浩歌終自得心事寄冥鴻

夜坐示子聿

久客誠當去無心偶小畱掃空閒夢想閱盡舊朋儔學術非時好文章幸自由【蘇黃門贈侄孫元老詩有雲從此文章始自由】不嫌秋夜永問事有長頭

栁橋晚眺

小浦聞魚躍橫林待鶴歸閒雲不成雨故傍碧山飛

秋興

秋風吹我夜植杖溪橋側木葉𨿽未凋慘澹無顏色

又

功名不垂世冨貴但堪傷底事杜陵老時時矜省

又

秋暑勢已窮風雨縱橫至白鷺立淸灘與我俱得意

又

胸中萬卷書一字用不著歸休始太息竟是爲農樂

又

酌酒桑陰下邠風入醉歌何須繩檢外名教樂還多嘉防辛酉八月四日雨後殊淒冷新雁已至夜復風雨不止是歳八月一日白露

殘暑方炎忽痛摧無情風雨亦奇哉但嗟不爲貧人計未動秋砧雁已來

又

仲秋四日雁橫天閒戶垂帷意已便方嘆今年時早夜深風雨更淒然

近村民舎小飲

秋風吹細雨蕭然濯炎熾老夫疾頓平甘食仍熟寐春物財防何揺落已復至昔人諭死生謂若屈伸臂愚公顧不靈白首沒榮利嗟予幸學道了此直差易三拜散人號退志獲早遂弦歌萬二千盡力不能祟瘦驢骨可數渺渺入空翠霜蟹初把螯絲蒓小添防平生笑巨君老齧幹肉糒異味幸滿前萬事付一醉

閒適

飲酒不至狂對客不至疲讀書以自娯不彊所不知一窗袖手坐往往晝漏移初非能養生簡事頗似之四時俱可喜最好新秋時柴門傍野水鄰叟閒相期

又

陸子居山陰杜門輒經年有時思出遊兩屨淩風煙長鑱斸靈苗大瓢挹飛泉眼長不及寸能著萬里天不飲顏常丹不食腹果然金丹六棄置我是地行仙

夜歸

今年寒到江鄕早未及中秋見雁飛八十老翁頑似鐵三更風雨采菱歸

又

芡浦菱陂夜半時小舟更著疾風吹靑熒一炬楓林外鬼火漁燈兩不知

自詠

宦遊疇昔徧天涯萬里東歸歳月賖古道泥塗居士屩荒畦煙雨故侯瓜園公谿父逢皆友野寺山郵到卽家病思漸輕重九近又將烏防挿黃花

老嘆

一齒危將墮雙瞳久已昏謀生賴蔬圃養拙閉柴門多病從來慣虛名不足論自憐餘一念猶欲濟元元

秋社

雨餘殘日照庭槐社鼓咚咚賽廟回又見神盤分肉至不堪沙雁帶寒來書因忌作閒終日酒爲治聾醉一杯記取鏡湖無限景蘋花零落蓼花開

晨起

雞已參差唱窗才曨明髙林風不止叢竹露如傾夢爲多難記詩緣嬾少成晨興了無事散發繞堦行中夜睡覺兩目毎有光如初日曆歷照物晁文元公自謂養生之驗予則偶然耳感而有作

人情所願欲莫若貴與富是皆有命焉非力可成就予昔未有聞無與發其覆趦趄彊幹祿時命適大謬方行虵當道未至已嗾適燕乃南轅之楚顧北首風波起平地兩耳厭嘲詬隴蜀萬里餘數徧道傍堠六十歸爲郎數月艸章奏夫豈或使之擊去惟恐後嗟彼亦何心喜慍出邂逅還山惟自訟衡茅屏幽陋乘除得少健上下歷巖岫得飽豈復擇百口同飯糗寒久猶息野鶴老益瘦又如已放馬寧當夢華廐造物念途窮畀以樗櫟壽𨿽無熊鳥術坐空陰陽冦兩眥若有光夜視如正晝物生稟定數此語聞自舊置冰鳥覆翼棄野於莵谷偶然當後死鬼錄自遺漏山陂粟屢收池水麻可漚鄰父相歡娯席地醉醇酎

錢道人不飲酒食肉囊中不畜一錢所須飯及艸屨二物皆臨時乞錢買之非此𨿽彊與不取也

萬里飄如不系船空囊短褐過年年食時無飯芒鞵破只向街頭旋乞錢

又

誤辱君王賜鏡湖身隨鷗鷺寄菇蒲行年八十猶彊健欲伴先生去得無

枕上

呼兒初夜上門闗怕冷貪眠自笑孱月色橫分窗一半秋聲正在樹中間莫年不復樽前樂浮世無如枕上閒錬句未安姑棄置明朝追記尙斑斑

山園書觸目

山近云生易人稀鳥下頻瘦篁穿石竅古蔓絡松身熟摘巖邊果漧收澗底薪經過不相識喚作避秦人

苦貧戲作

五窮作不容支蟬腹腸旋過時客散難求門外轍衣穿徒有邊絲兒能解事甘藜藿婢苦無薪睨扊扅箕踞浩歌君防否書癡終覺勝錢癡

秋曉書感

天公息我半生勞寄傲江湖亦足豪淡盡月痕知夜艾飄殘桐葉喜秋髙讀書時亦掛牛角對酒正須持蟹螯縱有故人終自絕安能從汝望綈袍

秋夜

抱病齒髮非閱世城市換朋儕冡累累在者亦雲散窮居嬾出戶俯仰秋已半疎鐘到倦枕微火耿幽幔平生疑著處忽若河冰泮百年寓逆旅萬事眞旣灌紛紛彼方寱袖手不須喚蘿月忽滿窗悠然付長嘆

村舎

篠屋楓林下【山中人以篠覆捨厚宻過於茅】柴門芡浦旁先鳴雞腷膊徐上日蒼涼服藥貧寧輟觀書老有常仍須教童穉世世力耕桑

又

生理嗟彌薄吾居久未完蝶飛窗紙碎坼壁泥幹小雨牛欄濕微霜碓舎寒晚禾虫獨少鄰里共相寛【今年晚禾苦虫蛇予鄕獨免】

天涼時往來湖山間有作

萬壑千巖自古傳靑鞵布襪更誰先泛舟菇脆鱸肥地把酒橙黃橘緑天秦舊碑荒艸棘禹書遺穴慘風煙誰知陸子登臨日已近浮生八十年

雨夜嘆

秋雨何曽住一滴老夫危坐欲三更開元貞觀事誰問溫洛榮河塵未淸丰年猶有餓死慮破屋自愛讀書聲刺經作制豈不美無柰人間痛哭生

病足晝臥夢中譫諄乃誦尙書也旣覺口占絕句

唐虞已逺三千歳毎誦遺書涕泗澘濟濟九官十二牧我獨不得居其間

又

人能不食十二日【趙岐栁開皆嘗不食十二日不死】惟書安可一日無唐虞𨿽逺典謨在病臥蓬窗時囁嚅

新買啼雞

峩峩赤幘聲甚雄意气不與其曹同我求長鳴久未獲一見便覺千羣空主人焼神議已決知我此意遽見從秋衣初縫惜不得急典三百新靑銅憐渠亦復解人意來宿庭樹不待籠狐貍熟睨那敢犯蕭蕭淸露和微風五更引吭震戶牖橫挺無復須元戎明星已髙啼未已雲際騰上朝陽紅老夫抱病气已索賴汝豪壯生胸中明朝舂黍得碎粒第一當冊司晨功

幽棲

幽棲少人客積病得衰殘身納分司祿兒須逺次官新寒換衣典閒日借書觀更嘆秋來瘦晨興覺防寛

又

自卜幽棲地頻驚歳月移鄕鄰崇禮讓子弟習書詩喔喔雞鳴樹狺狺犬吠籬謀生已過足冨貴亦何爲

秋日雜詠

都門初出若登仙弄水穿雲喜欲顚只恐光陰已無防不知又過十三年

又

五百年前賀季眞再來依舊作閒人一生看盡佳風月不負湖山不負身

又

菇蒲風起暮蕭蕭煙斂林疎見斷橋白蟹防魚初上市輕舟無數去乘潮

又

葉底珍禽不受呼弄風小蝶防殘蕪舎南舎北秋光好到處皆成一畫圖

又

紅莧如丹照眼明臥開石竹亂縱橫騷人見處終然別只說淸秋采落英

又

桐葉吹殘栁亦稀溪頭倚杖立斜暉誰知老子無窮喜待得吾兒小艇歸

又

久雨初晴喜欲迷靑鞵踏徧舎東西忽然來到栁橋下露濕蓼花紅一溪

又

十里秋風畫角哀夕陽光景亦佳哉正疑白鷺歸何晚一片雪從天際來

望永阜陵

龍飛回首尙如新忽閱人間四十春聖主已嚴天上駕孤臣歸作道傍民傾河尙恨難供淚衛社何由得致身獨立秋風吹白髮感深肝膽漫輪囷

排悶

悠然不覺歳時遷楚水楓林系釣船貧悴只如行捲日衰遲忽過掛冠年閒逰野寺騎驢去倦擁殘書聽雨眠賴有一籌差自慰小兒筆墨日翩翩

秋日晨起

翻樹鴉知旦橫空雁戒寒但欣蘇肺渇未暇議衣單粥鼎湯初沸香篝火半殘讀書心漸嬾顧影一長嘆

出逰暮歸戲作

終年兀兀復騰騰眼看朱門防廢興造物偶容窮不死眾人共養老無能逢山自有閒逰侶入寺寧無淡話僧莫道歸來卻岑寂小兒同守短檠燈

自詒

荒圃風煙入荷鉏孤村巷陌看騎驢少年曽縱千場醉老境惟存一束書作意買山𨿽已矣忍慙乞米獨何歟所欣肺病秋來減白髮蕭蕭可自梳

予出蜀日嘗遣僧則華乞籖於射洪陸使君祠使君以老杜詩爲籖予得遣興詩五首中第二首其言教戒甚至退休暇日因用韻賦五首

我防入家塾結髮知苦心稍長謬聞道篤守至於今淡然朱絲弦三嘆有遺音詎敢負所學枉尺求直尋彼哉孔光輩千載污儒林

又

童子丹元家湛然居靈府世人不少悟役役徒自苦江湖豈不廣魚乃投數罟是身如璞玉要經大火聚萬卷讀丹經熟能精去取

又

少壯不自料慷慨志四方謝病還故山始覺白日長命薄類蟬翼功名安可望狐貍不足間力不當豺狼惟有臥釣船仰看白鷺行

又

孤雲起江郊萬木酣天風水鳥何所恨終夜號菇叢我興視中庭北斗掛寒空誰言秋夜長明星已生東丈夫老憂國百慮蟠胸中

又

我昔遊靑城萬仞窮躋攀巢居上官翁許我分半山且言牡丹平可卜茅三間報國未能忘承詔遂東還蹭蹬意何成看云徒汗顏

悲歌行

有口但可讀離騷有手但可持蟹螯人生墮地各有命窮達禍福隨所遭嗟予一世蹈謗藪洶如八月秋江濤尊拳才奮肋已碎曹射箭盡弓未弢形尫骨悴吹可倒摧拉未足稱雄豪一身百憂偶得活殘年幸許歸蓬蒿時時照水輒自笑霜顱雪頷不可薅脫身仕路棄衫笏如病癬疥逢爬搔見事苦遲已莫悔監戒尙可貽兒曹勉騎欵叚乘下澤州縣豈必眞徒勞

秋夜讀書

門前客三千帳下兵十萬人生可意事隨手風雨散不如一編書相伴過昏旦豈惟洗貧病亦足悍患難老夫垂八十巖電尙爛爛孤燈對細字堅坐常夜半吾兒幸能繼書亦未殘斷安知不遭時淸廟薦玉瓉不然老空山亦足化裏閈我死斯言存觀者有追嘆

對食戲詠

一飽欣逢歳小穰時憑野餉誑枯腸橙黃出臼金韲美菇脆供盤玉片香客送輪囷霜後蠏僧分磊落社前姜秋來幸是身彊健聊爲佳時舉一觴

懷昔

偶住人間日月長細思方覺少年狂眾中論事歸多悔醉後題詩醒亦忘鼉作鯨吞吁莫測谷堙山塹浩難量老來境界全非昨臥看縈簾一縷香

偶得雙鯽

今朝溪女畱鮮鯽灑掃茅檐旋置樽養老不須煩祝鯁從來楚俗慣魚飱

又

酒興森然不可回重陽未到菊先開一雙鱍刺明吾眼催喚廚人斫鱠來

秋懷十首以竹藥閉深院琴樽開小軒爲韻

我非王子猷賦性亦愛竹捨外地十畆不萟凡艸木長吟雜淸嘯觸目皆此族更招竹林人枕藉糟與麯

又

短裘入重雲長鑱求靈藥人葠四體具狗杞羣吠惡采實去條枚摘花棄跗萼長嘯忽躡空天臺赴幽約

又

惟王居法宮玉帛來四裔一朝啟戎心邊城或晝閉養生能體此皆可閱千歳利欲喜乘人日夜勤自勵

又

飲酒可不病自酌隨淺深處世可無患惟勿欺此心此心實通天一念天所臨子能守吾言可度豺虎林

又

吾道久寂寞不絕如一綫至人隠市塵我輩何由見安得世外士與之共談醼僧話亦或佳聊可過竹院

又

小人方盛時瓦礫視黃金及其大勢去或不遺一簮郿塢今尙存遺戒豈不深所以栗裏翁惟蓄一素琴

又

世事本何常賀弔更在門棄爲溝中斷亦何羨犠樽禍福要其終愚智始可言君看驪山墓何若楊王孫

又

今日天防寒處處菊花開永懷杜拾遺抱病起登臺古路逢僧過濕云聞雁來我亦秋風客詩成有餘哀

又

天鏡環千峯蒼翠立云表漁舟破浪來泛泛一葉小雲門若耶間迨此素秋杪登覽不可遲去若孤鴻矯

又

丈夫素所學致主齊羲軒恨無同志人徒欲起九原痛哭驚世俗著書成空言歳月去衮衮吾其死空村

示客

枳縛藩籬荊作門蕭條何以致諸君歸休正得求吾志老病猶能誦所聞紫蟹迎霜徑盈尺白魚脫水重兼斤一杯防灩無辭醉秋稼登場合策勲

秋晚村舎雜詠

村巷翳桑麻蕭然野老家園丁種冬菜鄰女賣秋茶啄木矜奇服牽牛蔓碧花一樽𨿽艸艸笑語且喧嘩

又

秋晚年中熟湖鄕未寂寥步頭橫畫舫栁外出朱橋潮壯知多蠏霜遲不損家家新釀美鄰里遞相邀

臥病累日羸甚偶復小健戲作

病忽迨旬日衰如增十年難求秦緩藥空負宋淸錢防火秋先跨閒房晝亦眠偶賖書鬼錄遇酒又陶然

又

伏枕瀕九死下牀如再生幸回蒿裏駕猶作越吟聲拂幾嗟塵積開書覺眼明淖糜方自養未敢憶南烹

又

行年當大耋臥病渉髙秋丸藥作奇驗俶裝仍小畱輕漚元泛泛破屋已颼颼尙有江湖興沙頭問釣舟

劍南詩稾卷四十七

欽定四庫全書

劍南詩稾卷四十八

宋陸遊撰

縱筆

莫笑畸翁廹耄期從來不許俗人知系船慣聽巴東雨畫策曽從渭北師袖劍客同樓上醉爛柯人看洞中棊如今更欲滄溟去鯨浪浮天信所之

又

常笑相如賦上林肯爲子政鑄黃金心光自發誰能障踵息無聲不厭深揺齒復牢堪決肉枯顱再茁已勝簮老松澗底𨿽終棄霜雪元知不解侵

又

拖得烏藤到處行看山看水眼猶明但期少健遊潼華豈必長生似老彭一緉靑鞵吾事了半甔綠酒萬緣輕安知不作希夷叟生長兵間老太平【予生於宣和末遇世難間闗東歸又避地數年】

又

未說無功爵位叨昔人所畏在功髙印如斗大寧常保劍拄頤長秪自勞酒社極知身可隠獵場猶得气差豪世間見透渾無事狐貉安能詫緼袍

村興

折花持博酒種菜賣供家請藥人何壅爭棋客正嘩漁翁足踸踔牧豎手丫義短景匆匆晚橫林又宿鵶

賽神

歳熟鄕鄰樂辰良祭賽多荒園拋鬼飯髙機置神鵝【村人謂祭神之牲曰神豬神鵝】人散叢祠寂巫歸醉臉酡饑鴉更堪笑鳴噪下庭柯

小立

紅樹園廬晚碧花籬落秋荒陂船護鴨斷岸笛呼牛酒賤村村醉山寒寺寺幽聊須岸烏幘小立埭西頭

窮老

窮老寧須嘆吾生得已多風埃棄朝幘煙雨弄漁蓑富屋烏爰止閒門爵可羅人生只此是得酒且髙歌

晚步舎東

籬槿花開柿葉丹土溝東去過牛欄艸煙漠漠天將暮布褐蕭蕭客正寒

述野人語

白米幹薪好井泉甘餐美睡若登仙從來不慣嘗鹽酪席下何須有一錢

又

重重大布敵風霜籬外桑陰五月涼軟飯一盂千萬足那知世有郭汾陽

戲畣野人

日飲云根一脈泉知君骨相自應仙曲肱閒臥茅檐下買斷南山不用錢

又

木葉凋疎天欲霜老懷多感易淒涼得君數語開人意徑就湖橋醉夕陽【湖橋有村店酒甚美】

建安陳希周官海南爲予致兩拄杖其一促節竹其一桄榔也

雨漬嵐侵蘚暈重石砮楛矢正相同取從萬里鯨波路來伴三山鶴髮翁雪【一作云】上有時畱醉艸花前隨處打殘紅化龍徑去吾何憾且與人間作歳丰

排悶

棄官謂逍遙勞苦殊未旣荒疇須墾辟破屋欠塗塈疾深藥難求食盡谷暴貴安能作經營但覺睡有味秋髙霜露逼更苦薪炭費𨿽云未遽死饑凍亦可畏頗思從李廣小獵聊吐气復恐灞亭歸邂逅逢醉尉

九月十二日折菊

黃菊芬芳絕世奇重陽錯把配茰枝開遲愈見淩霜操堪笑兒童道過時

表侄江坰種竹名筠坡來求詩

奉常遺緒冷如秋閉戶知君頗好修千里可嗟妨晤語兩書猶喜免沈浮但令有竹能醫俗何患無天可寄愁一事卻須常自勉勿容凡子得同遊

微雨

晡後气殊濁黃昏月尙明忽吹微雨過便覺小寒生樹杪雀初定艸根虫已鳴呼童取半臂吾欲傍堦行

秋晚寓嘆

荷葉枯已盡菊花殘更香帯酲嘗野橘和夢聽啼螿畔流年速燈前舊話長寒且未死不必恨搘牀

又

野處仍多病經年無與遊僧庸防市井醫傲過公侯不睡愁逢夜無衣怯到秋一端聊自慰問事有長頭

又

幽夢雞呼覺孤愁雨滴成天髙那可問年往若爲情孱敵猶遺育神州未削平登髙西北望衰涕對誰傾

又

老嘆交朋盡閒知日月長著書終覆瓿得句漫投囊霜樹昏鴉黒風簾小蝶黃村醪如水薄也復畣年光

又

十里丹楓岸三家小麥村山多妨極目秋晚易消魂火舉船過埭人行犬吠門窮愁已如許那更雨昏昏

又

行年垂大耋久矣少朋儔舊事同誰說新詩或自詶廢書眠過日泥酒醉經秋遲速皆當死時來莫預愁

秋晚湖上

已過西成賽廟期家家下麥不容遲夕陽徧野人歸後秋水生灘鷺集時靈藥不治懷抱惡好詩空益鬢毛衰從來未識蘇司業愁絕西風滿酒旗

縱遊歸泊湖橋有作

西蜀東吳到處遊千巖萬壑獨吾州短篷載月娥江夜小蹇尋詩禹寺秋村酒可賖常痛飲野人有興卽相求何由喚得王摩詰爲畫湖橋一片愁

九月十八日至山園是日頗有春意

烏藤眞好友伴我出荊扉落葉紛如積鳴禽暖不歸露濃松鬛長土潤術苗肥未盡幽尋興還家趂夕暉

明日又來天微陰再賦

烏桕赤於楓園林九月中天寒山慘澹雲薄日曈曨旋摘分猿果寛編養鶴籠身閒足幽事歸臥莫匆匆

又

河岸風檣逺村陂牧笛長短籬圍麂眼幽徑繚羊腸照水須眉見搓橙指爪香衣裘又闗念碪杵滿斜陽

雨後至近村

夜雨曉方止朝云猶作陰山餘一寸碧溪長半篙深臥泛白鷗渚行穿黃葉林老農能共語眞率會人心

又

年耄身猶健秋髙疾已平鄰翁思問訊蔬圃要巡行竹杖輕無迹芒鞋捷有聲相逢無別語努力事冬耕

雨復作自近村歸

夜聽蕭蕭未漲溪朝行防防已成泥可憐鳩取招麾速誰似云知出處齊野菊枝長半狼籍江楓葉落正淒迷行人也識堂老小榼村醪手自攜

雨寒戲作

掃園收槲葉掊地甃塼鑪幸有藜烹粥何慙紙作襦

衡門晚眺

幽居端似玉川生茅屋支撐不更營靑斾荒寒增酒興錦囊零落負詩情殘蕪色襯斜陽逺落葉飛如野鳥輕䢐歳崢嶸忽如許雁來又過防稽城

不寐

麗譙聽盡短長更幽夢無端故不成寒雨似從心上滴孤燈偏向枕邊明讀書有味身忘老報國無期涕毎傾敢爲衰殘便虛死誓先鄰曲事春耕

示子虡

好學承家夙所奇蠧編殘簡共娯嬉一婚倘畢吾無累【吾今年爲一子自蜀歸者聘婦無復婚嫁之責】三釡𨿽微汝有期【子虡明秋當赴句金】聿弟元知是難弟徳兒稍長豈常兒要令舟過三山者誦常聞夜艾時

獘廬

獘廬𨿽陋甚鄙性頗所宜欹傾十許間艸覆實半之碓聲隔柴門績火出枳籬防木爲彘牢附垣作雞塒黃犢放林莽蒼鵝戲陂池傭耕食於我客主同防炊瓦盎設大杓葅莧羮園葵一飽荷鋤出作勞非所辭上以奉租賦下以及我私有錢卽沽酒阡陌恣遊嬉亦有扶持者婢跣奴髻椎欲畫恨無人後世考此詩

予未冠卽交諸名勝今無復在者感嘆有作

早歳鄕閭接勝流老來零落嘆山丘欲尋共語人難得卻是封侯印易求數酌不能成兀兀一枰且復寄悠悠世間只有身差重惆悵今年盡白頭

夜雨

吾詩滿篋笥最多夜雨篇四時雨皆佳莫若初寒天紙帳白於氊紙被輭於綿枕傍小銅海沈起微煙是時聞夜雨如絲竹管恨我未免俗吟諷勤雕鐫南朝空堦語妙出建安前意謂奪造化百世莫比肩安知梧桐句乃復與並傳夜雨何時無奇語付後賢

題嚴州王秀才山水枕屏

我行天下路防何三巴小益山最多翠崖靑嶂髙嵯峨紅棧如帯縈巖阿下有駭浪千盤渦一跌性命委蛟鼉日馳三百一烏騾雪壓披氊泥滿鞾驛亭沃酒醉臉酡長笛腰鼔雜巴歌大散闗上方橫戈豈料世變如翻波東歸輕舟下江沱回首歳月悲蹉跎壯君落筆寫岷嶓意匠自到非身過偉哉千仭天相摩谷里人家藏緑蘿使我恍然越闗河熟視粉墨頻摩挲

小飲示座中

鏡裏蕭蕭兩衰閒人正與老相宜誰知剪燭焚香夜恰是搓橙破橘時莫道閉門無逸气尙能爲客誦新詩君看江海寛多少是處皆堪理釣絲

揺落吟

素秋欲盡風雨惡千林如掃俱揺落年運而往秋復冬念念元知己非昨癡人顧欲吝此生放翁憫汝笑絕纓發毛爪齒俱外物天地大化終無情我貧無以遺兒子惟有一言持付爾仕宦要能當百挫爲農饑死無遊惰

挿花

有花君不挿有酒君不持時過花枝空人老酒戶衰今年病止酒虛負菊花時早梅行可探家醖緑滿巵君不彊一醉歳月復推移新詩亦當賦勿計字傾欹

雨過行視舎北菜圃因望北村久之

蔬畦躡屐愜幽情檢挍園丁日有程得雨尙慳須灌漑我來時聽桔橰聲

又

吳牛齧艸臥斜陽烏臼靑紅未飽霜急趂路幹來寓目十分閒事卻成忙

居三山時方四十餘今三十六年久已謝事而連歳小稔喜甚有作

自問湖邊舎衰殘俛仰中謀身悲日拙造物假年丰稅足催科靜禾登債負空社醅邀里巷膰肉飫兒童衣及霜晨贖鑪先雪夜紅陂塘趨版築垣屋訖宮功盜息時雍象人淳太古風退夫無一事皷缶伴鄰翁

幽居

百事徒勞無一成幽居偶得稱幽情傍籬叢枳寒猶綠繞舎流泉夜有聲饑坐炮燔多巨栗醉歸懷袖有新橙愛閒自是從來癖敢竊區區納祿名【予自儀曹罷歸十年不出戶乃請掛冠】

曉晴肩輿至湖上

多稼如雲獲並空牛防樵擔畵圗中梧桐已逐晨霜盡烏臼猶爭夕照紅脫网噞喁犇逺浦避鷹撲握保防叢旗亭人語燈初上一醉何妨野老同

戲作野興

省事貧猶富寛懷客勝家充虛一簞飯遣睡半甌茶有興閒垂釣逢歡醉挿花臯橋亦可死處處是生涯

又

擾擾亭中客悠悠局上棋所遭元有命自苦竟何爲馮衍深尢婦陶潛過責兒奇文𨿽可貴防語豈非癡

又

久已掛吾冠江邊歳又殘心惟無媿怍身取不饑寒小酌三杯足安居一席寛東岡有泉脈杖試尋看

又

今年病微減耕稼樂江村燈火耿破屋歌呼圍老盆常時但葵莧盛饌有雞豚客散茅檐寂蹣跚自閉門

又

出戶語鄰叟與卿同一愚逢人卽如舊臨事不勝迃發白花猶挿囊空酒亦沽回思五十載何處有榮枯

又

有酒皆堪醉無山不可廬遂初成近賦孤憤悔前書湘寺分經帙廬山寄藥鉏江頭霜葉滿詩興屬騎驢

道室書事

榻上一琴橫中函太古聲丹砂焼已死芝艸種初生道勝魔軍破方靈疾豎平明朝有蜀使細字報靑城

行飯至潮桑堰東小市

飽食無營是處遊偶然來到埭東頭芒鞋也似雙鳬快漁艇眞如一葉浮樵擔行歌衝瞑色酒旗遮路賣新篘任朱二老今安在嘆息黃茅擁故丘【任朱皆居堰旁與予同乙巳生今死矣】

負日戲作

困來兩眥似膠黏底怪吳人號黒甜安得他生不識字朝朝就日臥茅檐【世傳楊大年見老兵負日不覺曰快活因問汝識字否對曰不識大年曰如此更快活也】

遊西村

昨夜雨多溪水渾不妨喚渡到西村出遊始覺此身健無食更知吾道尊藥笈可賖山店酒笻枝時打野僧門歸來燈火茅檐夜且復狂歌鼓盎盆

初冬

平生詩句領流光絕愛初冬萬瓦霜楓葉欲殘看愈好梅花未動意先香暮年自適何妨退短景無營亦自長況有小兒同此趣一窗相對弄朱黃

遣懷

寛袂新裁大布裘低篷初買小漁舟舊交只有靑山在壯志皆因白髮休漫道臥熊吞貉子安能淅米向矛頭山園芋栗秋方熟一飽今知本易謀

防杖

山翁老病入腰臀坐覺諸兒行步犇暫出衡門須防杖千回上樹更堪論

汲東山下井

從來耽酒須微祿絕祿三年酒盞疎百尺轆轤新浚井一杯聊慰渇相如

園中作

誰采桄榔寄一枝北來萬里爲扶衰風光最愛初寒懷抱殊勝未老時閒引微泉成曲澗盡除枯蔓補疎籬花前自笑童心在更伴羣兒竹馬嬉

又

病侵衰境頻須藥日漏寒云旋作晴幽鳥喚回殘枕夢蠻童扶下野堂行書生本自安窮處丰歳何妨樂太平新買西村兩黃犢閒招鄰曲議春耕

園中

霜凋櫸栁枝無葉風折安橊子滿房冬日園林元自好老人懷抱自多傷

短篷

射的山前系短篷快如魚鳥出池籠試臨淸鏡枯顱茁不待丹砂兩頰紅逐妄百年眞自苦造微一日有餘功不須更說岷峨約已覺蓬壺在眼中

自適

逺遊思里巷久困念耕桑家釀傾醇碧園蔬摘矮黃【小槽用籙豆麯矮黃吳中菜名】利名因醉逺日月爲閒長今歳𨿽中熟吾徒亦小康

堂東小室深丈袤半之戲作

小室舎東偏滿窗朝日妍研池生細浪香岫起微煙欲極圗書樂少須冰雪天猶勝禪榻上僅僅占三椽【禪僧自謂三條椽下六尺單前】

獨處

蓬門終日閉寂寂少人聲納祿知身貴傳家覺責輕朝餐烹芋糝夜坐爇松肪剗卻彈棋局此心如砥平

又

白氎敷牀穩烏藤倚壁斜灰深惟畫字燈暗不成花似客猶居裏如僧未出家孤村夜無月何事有啼鴉

探梅至東村

乞得殘骸已累年柴車破獘不堪懸閒愁正要供詩思小疾何妨省酒錢忍事漸多心混混貯書𨿽少腹便便今朝偶有尋梅興春色爭來拄杖前

讀史

靑燈耿耿夜沈沈掩卷淒然感獨深卹緯不遑嫠婦嘆美芹欲獻野人心孤忠要有天知我萬事當思後視今君看宣王何似主一篇庭燎未忘箴

漁翁

船入蘆花日莫時雙瞳炯炯鬢如絲世間豈少磻溪叟老向煙波人不知

又

丈叔君房兩故人可憐俱作白頭新桐江歸伴鄰翁醉一笑相看意卻眞

寓言

濟劇人材易扶顚力量難爲謀須逺大守節要堅完气與秋天杳胸吞夢澤寛方知至危地自有泰山安

又

出仕謝招麾還家美蕨薇深居全素志大路息危機世變生呼吸人情忽細微牀頭周易在捨此欲安歸

又

山海三家市風煙五畝園藜羮均玉食茅屋陋朱門耕釣此身老乾坤吾道尊故交淪落盡至理與誰論

夜四鼓睡覺起行檐間觀新作南籬

星斗防乾天宇淸起披短褐繞廊行葉聲颯颯飛霜重籬影疎疎落月明沙冷斷鴻投別浦風髙殘漏下孤城衰遲自笑情猶在一首新詩取次成

客去追記坐間所言

徵西幙罷防經春嘆息兒音尙帯秦毎爲後生談舊事始知老子是陳人建隆幹徳開王業溫洛榮河厭敵塵倘得此生重少壯臨危敢愛不貲身

疇昔

行路悲疇昔驅車毎戴星數殘雙只堠歷盡短長亭飛蓋交迎餞聽歌半醉醒至今湖海夜猶夢隴山靑

飲牛歌

門外一溪淸見底老翁牽牛飲溪水溪淸喜不污牛腹豈畏踐霜寒墮趾舎東土瘦多瓦礫父子勤勞藝黍稷勿言牛老行苦遲我今八十耕猶力牛能生犢我有孫世世相從老故園人生得飽萬事足捨牛相齊何足言

牧羊歌

牧羊忌太早太早羊輒傷一羊病尙可舉羣無全羊日髙露晞原艸緑羊散如雲滿川谷小童但搢竹一枝豈必習詩知考牧

生日子聿作五字詩十首爲壽追懷先親然有作【十月十七日】

我生尙及宣和末頒歷頻驚歳月移負米養親無復日蓼莪廢講豈勝悲渡江百口今誰在抱恨終身秖自知文字虛名何足道樽前媿汝十章詩

園中書觸目

气今年晚濃霜始此回殘梧未全槁晚菊有初開烏桕先楓赤寒鴉後雁來西窗夕陽暖摘橘薦新醅【烏桕未霜而葉丹寒鴉必得霜乃至】

養生

武丁命傅說治國如和羮天亦命放翁用此以養生抑過補不足輔相其適平千歳汝自有不必師廣成

齋中雜興

八十頽齡安所歸蕭然終日掩柴扉淸心始信幽棲樂窮理方知俗學非山果滿筐猿食足石泉通筧藥苗肥衰翁莫道渾無事掃葉歸來又落暉

又

倒掩衡門手自闗老身著在亂書間有詩尙作淸宵祟無事能妨白日閒薄莫上樓聊試步經旬止酒自酡顏兒曹莫笑衰翁嬾擬徧淮南大小山

江上

禹會橋頭江然隔江村店起孤煙冷云垂野雪方作斷雁叫羣人未眠萬里漂流歸故國一生蹭蹬付蒼天暮年尙欲師周孔未遽長齋繡佛前

追憶徵西幙中舊事

大散闗頭北望秦自期談笑掃邊塵收身死向農桑社何止明明兩世人

又

小獵南山雪未消繡旗斜捲玉驄驕不如意事常千萬空想先鋒宿渭橋

又

憶昨王師戍隴回遺民日夜望行臺不論夾道壺漿滿洛筍河魴次第來【在南鄭時關中將吏有獻此二物者】

又

闗輔遺民意可傷蠟封三寸絹書黃亦知敵法如秦酷列聖恩深不忍忘【闗中將校宻報事宜皆以蠟書至宣司】

冬夜

颼颼黃葉欲辭枝況著霜風扺死吹投老難逢身健日讀書偏愛夜長時孤村月白聞衣杵破竈煙靑煮芋糜不是用心希陋巷爲儒自合耐寒饑

冬日

室中恰受一蒲團也抵三千世界寛上防莫如扃戶坐苦閒猶復取書看蔬靑飯輭枝梧老窗白鑪新凖備寒堪笑此翁幽獨慣卻嫌兒女話團欒

冬朝

風入園林徹夜鳴曉看黃葉與階平篝鑪火著衣初暖防釜薪幹粥已成潔已工夫先盥颒正心事業始冠纓聖賢𨿽逺詩書在殊勝鄰翁擊磬聲【釋氏謂銅鉢爲磬】

冬莫

曉角昏鐘爲底忙豈容老子更禁當乘除富貴惟身健補貼光陰有夜長臨水小軒初見月滿庭殘葉不禁霜巴江尺素何時到剰著新詩寄斷腸【張梓州書久不至】

風月

鏡中日日毛衰八十還思七十時風月不知人意緒酒醒夢斷又催詩

落葉

萬瓦淸霜伴月明臥聽殘漏若爲情無端木葉蕭蕭下更與愁人作雨聲

邠風

少學詩三百邠風最力行春前耕犢健節近祭豬鳴檐日桑楡暖園蔬風露淸金丹不須問持此畢吾生

擁鑪不出輒終日自嘲

柴門木落葉成堆十日元無一再開書坐藏多爲飽祟詩緣吟苦作窮媒兒言山圃當收栗僧約溪橋共探梅堪笑此翁推不動地鑪無火畫寒灰

嘲梅未開

梅蘂如紅稻中藏無盡香何時來鼻境更待防畨霜

劍南詩稾卷四十八

欽定四庫全書

劍南詩稾卷四十九

宋陸遊撰

自嘲

僻學論交少貧居卜地偏不逢方謝事垂老旋希僊兀兀醒如醉昏昏晝亦眠卻慚農與圃一飽餞餘年

解嘲

一壑棲遲久多生習气消行藏無媿怍夢覺兩逍遙倩鶴傳山信疏泉洗藥苗晚來幽興極乘月過溪橋

野興

晨炊畬栗薦園蔬黙計生涯已有餘舉世方誇稽古力滿懷空貯活人書悶呼赤腳行沽酒出遣蒼頭旋僦驢不爲歸休習疎嬾愛閒元與市朝疎

枕上

送盡小窗月數殘孤戍更淸詩時自至幽夢久方成衣杵斷還續燈花落復生細衾賸得暖紙帳不知明

逺遊

老子平生喜逺遊流塵不惜闇貂裘江亭吹笛三巴夜闗路騎驢二華秋但使澄心同止水自知幻境等浮漚悠然飽聽松風睡勾漏丹砂底用求

晚遊

垣屋參差出溝谿曲折通亂鵶空際黒落日竹間紅軋軋輿竿語揺揺旛腳風吾行本無定隨意入空蒙

夜坐

流落知聞絕歸休寵辱空酒狂寧限老詩思正須窮活火生新焰殘燈委碎紅平生防心處正在兀然中

酒熟醉中作短歌

陸子壯已窮百計不救口蜀道如上天十年厭犇走還鄕困猶昨負郭無百畝𨿽云饑欲死亦未防所守虛名一畵餅陳迹防芻狗但思從壯士大獵云夢藪長戈白如霜爛漫載牛酒箭穿乳虎立車轔蒼兕吼歸來數禽獲毛血灑戶牖人生貴適意富貴安可苟

冬夜讀書有感

落葉殘蕪又一冬老人光景易怱怱不論病惰耕桑業但恨貧分學問功馬昔騰驤離冀北鶴今憔悴返遼東六經未與秦灰冷尙付餘年斷簡中

散步湖上至野人家

湖上霜髙水落時一藤信步出尋詩妄誇彊健眞堪笑喚作淸閒亦自欺西埭又隨牛迹去東村常望鸛巢知漁翁畱客頻辭謝雞瘦難烹酒味漓

對食戲詠

癭榼傾桑落毫杯防雨前冰梨頳似頰霜栗大如拳洗鬴烹蔬甲鉏斸筍鞭餘年只此是切勿念鮏羴

昨非

溫飽從來與道違書生只合臥牛衣老狐五百生前錯孤鶴三千歳後歸舌自生肥勝玉食腰常忘帯況金圍一官彭澤曾何有元亮還家悔昨非

遂初

貧士善用短屏居常自如出尋鄰叟語歸讀古人書過店亦沽酒登山時跨驢非闗傲塵世聊欲遂吾初小雨偶出鄰里小兒競隨吾後不知其意何也

云生海澨初飛雨日漏山椒旋作晴篛笠芒鞋橋下路兒童爭逐放翁行

書喜

堪笑堂老更頑天教白髮看靑山家居禹廟蘭亭路詩在林逋魏野間略計未嘗三日醒細推猶得半生閒今年況展南湖面朝借樵風莫可還【時方有朝命復鏡湖】

書房雜書

斂版一何久懸車已後時狂酲醒始悔窮獨老方知世外乾坤大林間日月遲猶須采藥去不媿鹿門期

又

面槁發鬅鬙衰殘百不能夜房侵戶月晨硯滿池冰藥債多於酒蔬餐薄過僧年深拄杖折自斫澗邊藤

寒夕

夜扣銅壺徹旦吟了無人防此時心燈殘焰作孤螢小火冷灰如積雪深風急江天無過雁月明庭戶有疎碪此身畢竟歸何許但憶藏舟黃葦林

讀經

半升粟飯養殘軀晨起衣冠讀典謨莫謂此生無用防一身自是一唐虞

讀史

民間斗米兩三錢萬里耕桑罷戍邊常使屏風寫無逸應無烽火照甘泉

讀劉蕡防

志士仁人【一作人人】气薄雲唐家惟有一劉蕡看渠放逐蛇龍手那肯驅蠅與拍蚊

雨霰作雪不成大風散雲月色皎然

數間茅屋寄蓬蒿天遣來歸息我勞月可一庭陳素練風酣萬木起驚濤病侵齒髮才𨿽盡酒挾江山气尙豪安得人間掣鯨手共提筆陣法莊騷【韓文公以騷配莊古人論文所未嘗及也】

中夜苦寒

困窮全素節羸老愈剛腸報國永無日飯蔬那自傷布衾如防冷冬夜抵年長推枕歌梁甫中庭月似霜

示子孫

爲貧出仕退爲農二百年來世世同富貴苟求終近禍汝曹切勿墜家風

又

吾家世守農桑業一掛朝衣卽力耕汝但從師勤學問不須念我叱牛聲

早梅

東塢梅初動香來托意深明知在籬外行到卻難尋

縱筆

晨炊躬稼米夜讀世藏書俯仰無多媿心知死有餘

又

破囷供飯足陋屋著身寛小蹇勤芻秣時時一跨鞍

歳暮雜感

衰發如枯管殘齒如敗屐取米防薄糜便足度晨夕欲知死逺近不必訊防四序忽已過如數堠雙只發裝陌上亭具食水邊驛防當一日歸豈有終作客

又

天風吹雪片大者如飛鷗豈惟平溝坑直恐薶馬牛百錢買薪蒸千錢贖褐裘𨿽無狐貈溫要免溝壑憂小兒爲我言幸可具杯甌園蔬亦復佳過足翁豈求

又

歳盡霜雪稠相望僵萬木天豈私梅花獨畀此芬馥髙標我自有何憾老空谷人言和羮實晚或參鼎餗哀哉世論卑污我塵外躅誰能湔祓之寫眞配修竹

又

我少𨿽嗜書賦性實慵惰初誌略未詶白髮已無那吾兒猶好勇世事如棄唾呻吟編簡中徹旦或未臥爾來愈自勵日讀易一過勉終大學功吾道要負荷

自責

晨起登堂正幅巾蕭然聊欲養吾神凡心未免更詩字習气猶思議古今買屩爲登山寺去徹燈緣愛月窗新何時一切消除盡終作無懷上古民

懷舊用昔人蜀道詩韻

曩自白帝城一馬獨入蜀晝行多水湄夜宿必山麓時聞木客嘯常憂射工毒蜿蜒蛇兩頭踸踔夔一足豈惟耳目駭直恐性命促稍歷葭萌西遂出劍閣北奴僵不敢訴馬病猶盡力我亦困人客一日帯屢束最憶蒼溪縣送客一亭緑豆枯狐兔肥霜早柿栗熟酒酸壓查梨妓野立土木主別意益勤我去疲已極行行求旅店借問久乃得溪聲畣歌長燈焰照影獨村深寒更甚薪盡燒簀竹須防風雨至終夕苦漏屋於時厭道途自誓棄微祿猶防三十年始謝祝史職【予四竊祠祿乃謝事】君恩念篤老內閣使寓直亦思秋毫報力憊蓺黍稷卻尋少時書開卷有慙色

出遊

僧院軒窗酒市樓過門自入不須畱恰來竹下防棋局又向沙邊上釣舟詩放不能諧律呂書狂猶足走蛟虯秦碑禹窆風煙外一弔興亡萬古愁

辛酉冬至

今日日南至吾門方寂然家貧輕過節身老怯增年【鄕俗謂喫冬至飯卽添一歳】畢祭皆扶拜分盤獨早眠惟應探春夢已繞鏡湖邊

冬至後一日書

霜霰新冬後年齡大耋時功名久無夢文字略存詩丘壠歸何憾琴書付有兒癡人癡到底更欲數期頤

客至

何處軒車客能來桑麥村一奴先入市此老自譍門野果嘗皆澀村醅壓尙渾殘年亦何恨治世作黎元

子聿入城

小硯寒生凍孤燈翳復明衰翁守微火稚子隔重城日落林無影舟行水有聲詩家忌艸艸得句未須成

降魔

老閱人間久曾降百萬魔悲憂誠害性喜悅亦傷和省事常須勉忘懷得最多當年未知此無柰月明何

冬日

故里躬耕後頹齡耄及前開門無客至得句有僧傳忽忽身如夢迢迢日似年防當乘小雪夜上剡溪船

又

客至惟淸坐眞貧不是慳援琴排遣悶合藥破除閒引鶴時穿屐逢梅一破顏怪來寒徹骨夜雪冒南山

客去

相對蒲團睡味長王人與客兩相忘須臾客去主人覺一半西窗無夕陽

自勉

妄出眞成錯歸耕惜已遲褐溫貧始覺飯美淡方知身外元無易情中自有詩窮源那得止瞑目以爲期

又

自信直如殘年偶得全老猶嗤佞佛貧亦諱言錢旦莫勤鞭防塵埃痛洗湔仍須語兒子此事要家傳

又

臂弱傳鈔少心煩記問衰讀書猶自力愛日似兒時章句分無憾聲形講不遺明年幸彊健閉戶有餘師

又

歸老寧常逸時時學荷鉏室𨿽無長物圃尙有餘蔬壯志誠衰矣貧居亦晏如爲農當世業安用築門閭

午晴至園中

老不禁寒起毎遲出門蕭散午晴時春回九地梅先覺霜霣千林竹不知藥圃采苗芒屨濕石泉照影角巾欹歸來未過西檐日袖手悠然獨詠詩

七侄歳莫同諸孫來過偶得長句

雨墊林宗一角巾蕭條村路並煙津四朝遇主終身困八世爲儒舉族貧行摘殘蔬循廢圃臥聞饑雀噪空囷封胡羯末皆佳甚剰喜團欒一笑新

苦寒

終日頻添季子裘經旬不上仲宣樓摩挲酒榼𨿽堪喜疎索梅花未免愁正苦冰生退吟筆卻思雪作潤耕疇乘除擾擾殊多事獨擁靑氊覓睡休

閒中書適

棋廢機心息書捐美睡多客來時淡話酒後亦髙歌甚欲江湖去無如老病何平羌半輪月依舊照漁蓑

又

乞得殘骸久天涯一禿翁瓢分春甕緑甑絕太倉紅短褐便冬暖長歌樂歳丰老腰那可折步步賴枯笻

復湖

世事相尋敗與成湖中畚鍤浩縱橫共知陂壊行當復敢恨臺髙旣已傾【小隠山園在湖中近聞亭觀皆廢】天鏡忽看孤月墮樵風長送片帆輕下臨萬頃如雲稼從此年年有頌聲

梅花絕句

體中頗覺不能佳急就梅花一散懷衝雨渉溪君會否免教塵土涴靑鞋

又

髙韻知難折簡呼溪頭掃地置芳壺梅如解語應惆悵昔日名流一个無

又

折得梅花古渡頭詩凡卻恐作花羞淸樽賴有平生約爛醉千場死卽休

又

疎枝冷蘂誰能畵楊叟江西舊擅名今日東窗閒拂拭去人一尺眼先明

跋馮氏蘭亭

堂堂淮陰侯夫豈噲等伍放翁評此本可作蘭亭祖【唐古石刻本】

又

繭紙藏昭陵千載不復見此本得其骨殊勝蘭亭面【中山舊本山谷有句云俗書喜作蘭亭面】

十二月二日夜夢與客並馬行黃河上憩於古驛

並轡徐驅百里中雲開太華翠摩空是間合有神靈在七十餘年路未通

又

河濵古驛辟重門雉兔紛紛黍酒渾吾輩豈應徒醉飽防傾東海洗中原

倚樓【初三日】

暮云細細鱗千疉新月纖纖玉一鉤嘆息化工眞妙手衝寒來倚水邊樓

讀書

先親愛我讀書聲追慕慈顏涕毎傾萬事到前心盡嬾一編相向眼偏明致君正使違初志爲己猶當畢此生更祝吾兒思早退雨蓑煙笠事春耕

讀史

夜對遺編嘆復驚古來成敗浩縱橫功名多向窮中立禍患常從巧處生萬里闗河歸夢想千年王霸等棋枰人間只有躬耕是路過桑村最眼明

閒遊

已破梅花一兩枝並溪穿塢毎歸遲老軀健似中年日鄕俗淳如太古時上疏淸狂非復昔據鞍矍鑠欲誇誰一端尙被鄰翁笑無事長吟費撚髭

日莫

朴學無闗道廢興更堪衰與病相乘眼看白日西南去繩系膠黏總不能

省事

老去終年臥艸廬事皆省盡略無餘塵畱防迹猶嗔拂風作瓢聲固不除興發舊醅何害醉詩成拙筆亦堪書投牀睡美悠然覺作計今知本不疎

雪中作

毛無柰歳華催一笑登臨亦樂哉平地忽成三尺雪繞湖何啻萬株梅雲山疉疉朝慿閣簾幙沈沈夜舉杯節物鼎來方自此酥花防勝待春回

夢韓無咎王季夷諸公

積雪欲照夜老雞方唱晨諸公逝已久幽夢忽相親話舊慇懃意追歡見在身悠然又驚覺撫枕一悲辛

晴窗讀書自勉

今日雪始晴繞舎鳥烏樂老來少睡眠𨿽病亦早作豈無案上書可與共寂寞歌始風雅次第窺灝噩髙明仰河漢曲折窮脈絡唐虞誠未逺洙泗亦如昨委佩聞都兪避席承博約膏肓幸施砭幽閟欣納鑰天全魯壁藏不墮秦火虐吾生百世余其敢負所托

冬夜讀史有感

短檠膏涸夜將殘感事懷人興未闌酌酒淺深須自度圍棋成敗有傍觀斷粞作飯終年飽大布裁袍稱意寛世上閒愁千萬斛不教一防上眉端

大寒

大寒雪未消閉戶不能出可憐切云冠局此容膝室吾車適已懸吾馭久罷叱拂塵取一編相對輒終日亡羊戒多岐學道當致一信能宗闕裏百氏端可黜爲山儻勿休會見髙崒嵂頹齡𨿽已迫孺子有美質

自詠

滿梳晨起發凋零亭午柴門未徹扃萬事忘來尙憂國百家屏盡獨窮經楠枯倒壑𨿽無用老搘牀故有靈夢裏騎驢華山去破云巉絕數峯靑【十二月十二夜夢實有此故識之】

晚興

斸芋挑蔬自防羮雪檐收滴莫寒生不嫌終日無來客時聽荒園斵木聲

雪後寒甚

日破重云出春從淺步來未融樓北雪先綻水南梅屏防淸吟硯缸鳴乍熟醅平生羨李愬入蔡夜防枚

雪晴步至捨傍

雪消還似雨冰釋旋成泥視菜荒陂北尋梅小塢西墻陰新犢臥庭際午雞啼幽興殊無極歸來日已低

訪隠者

湖曲有隠者時時容叩門人如釣渭叟地似避秦村笑語囂塵逺衣冠古制存山寒歸路晚相與盡瓢樽

村野

村野易過日閉門心自欣一身猶逆旅萬事固浮雲病厭詩爲祟閒憑酒防勲灌園𨿽舊業隨事不須勤

初夜

初夜多幽興危防偶獨憑月陞星盡沒風勁雪重凝身似遊邊客心如退院僧奇寒不可耐歸對北窗燈

雙松【父老言紹興中所植】

東岡夭矯兩蒼龍千尺蟠空黛色濃六十餘年松若此誰知我更老於松

兀兀

兀兀孤村客悠悠兩世人夢忘身倒醉覺膽輪囷故里簪纓換都門巷陌新【聞臨安火後興葺漸畢】餘年猶有防撫事一傷神

殘歷

殘歷不盈紙苦寒侵獘裘歳豬鳴屋角儺鼔轉街頭未死猶當學長貧肯復憂雪晴農事起且復議租牛

戒言

饒舌憂患始銘膺勸戒深談空摩詰黙對酒子光瘖久已忘齊語何嘗解越吟悠然嫌未足更撫絕琴

聞松風有感

重位毎憂身後罵虛名不救眼前饑直須采藥名山去日夜松風無歇時

遣興

侯印從來非所圗赤丁子亦不容呼著低怯對新棊敵量減愁逢舊酒徒生世豈能常役役酣歌且復和嗚嗚扁舟到處皆吾境莫問桐江與鏡湖

又

家住城南剡曲傍門前山色蘸湖光三朝執防悲年往二頃扶犁樂歳穰名姓已隨身共隠文辭終與道相妨子孫勉守東臯業小甑吳粳底樣香

有道流過門畱與之語頗異口占贈之

萬里縱橫自在身偶然來看剡溪春取將月去閒娯客攜得雲歸逺寄人縮地不妨遊汗漫移山隨處對嶙峋須君更出囊中劍一爲闗河洗敵塵

閒記老境

謝事久懸車爲農嬾荷鉏破裘寒旋補殘發短猶梳槁木忘榮謝閒雲任捲舒心知老當逸先罷夜觀書

又

嫌鬧不入市怕寒稀出門擁鑪愁兀兀投枕睡昏昏栁色新如染梅花香滿村猶嗟未免俗薄酒誑空樽

小飲梅花下作

脫巾莫嘆髮成絲六十年間萬首詩【予自年十七八學作詩今六十年得萬篇】排日醉過梅落後通宵吟到雪殘時偶容後死寧非幸自乞歸耕已恨遲靑史滿前閒卽讀防人爲我作蓍

門外野望【十二月二十五日】

野迥浮煙碧門深反照紅栁邊雙鷺渚天際萬鵶風僧唄家禳疫神船社送窮丰年隨處樂忘卻如蓬

自題傳神

識字深村叟加巾下版僧擔挑雙艸屨壁倚一烏藤得酒猶能醉逢山未怯登莫論明日事死至亦騰騰【僧頌云今日騰騰任運明日任運騰騰】

歳莫貧甚戲書

阿堵元知不受呼忍貧閉戶亦良圗曲身得火才微直槁面持杯秪暫朱食案闌干堆苜蓿褐衣顚倒著天吳誰知未減麤豪在落筆猶能賦兩都

晚晴閒步鄰曲間有賦

湯沐身輕念出遊近春原野霽煙浮樓陰雪在玉三寸云罅月生銀一鉤窮巷客稀常足睡莫年詩退不禁愁鄕鄰無事冬耕罷獨倚籬門數過牛

誦書示子聿

乃翁誦書舎東偏吾兒相和山之巓翁老且衰常早眠兒聲夜半方泠然楚公著書數百編少師手挍世世傳我生七十有八年見汝任此寧非天

又

易傳三聖至仲尼炎炎秦火乃見遺經中獨無一字疑正須虛心以受之世衰道散吁可悲我老欲學無碩師父子共讀忘朝饑此生有盡志不移

十二月二十九日夜半雨雪作披衣起聽

臘雪瑞丰登春雨相發生二者皆可賀愛此打窗聲披衣起靜聽蕭蕭亂疎更豈惟肺渇蘇耳目爲一淸孤燈不結花相對翳復明明朝遂除夕歳月驚崢嶸

辛酉除夕

衰境遇白雞自分墮幽墟造物偶見寛俯仰復歳除駸駸迫耄期凜凜無根株孰知尙堅頑壯者有不如銅瓶垂碧井手自浸屠防松煤染兔頴秉燭題桃符登梯掛鐘馗祭竈分其餘僮奴嘆我健卻立不敢扶新春無五日節物傾裏閭羅旛插紗防一醉當百壺

除夕

六聖涵濡作幸民明朝七十八年身門前西走都城道臥看無窮來往人

劍南詩稾卷四十九

欽定四庫全書

劍南詩槀卷五十

宋陸遊撰

開嵗

緑襦新畫衛門扉賀刺相欺可累欷賣困不靈仍喜睡送窮無術又來歸相尋蠶市人何在爛醉蟇津事亦非惟有禹祠春漸好從今判典春衣【蠶市成都正初故事蟇頥津在睂山亦邦人正月宴遊之所】

箕卜

孟春百艸靈古俗迎紫姑廚中取竹箕冒以婦帬襦豎子夾扶持挿筆祝其書俄若有物慿對畣不須臾豈必考中否一笑聊相娯詩章亦間作酒食隨所須興闌忽辭去誰能執其袪持箕畀竈婢棄筆臥墻隅幾席亦已徹狼籍果與蔬紛紛竟何益人鬼均一愚

梅花絕句

幾年不到合江園說著當時已防魂只有梅花知此恨相逢月底卻無言

又

當年走馬錦城西曾爲梅花醉似泥二十里中香不防靑羊宮到浣花溪

又

聞道梅花坼曉風雪堆徧滿四山中何方可化身千億一樹梅前【一作花】一放翁

又

小亭終日倚闌干樹樹梅花看到殘只怪此翁常謝客元來不是怕春寒

又

亂篸桐帽花如雪斜掛驢鞍酒滿壺安得丹靑如顧陸慿渠畫我夜歸圗

又

紅梅過後到緗梅一種春風不並開造物無心還有意引教日日放翁來

立春前一日作【壬戌開嵗四日立春】

開年化日已舒長漸見風和鳥變吭冒土萱芽抽嫰緑拂橋柳色弄輕黃重溫壽酒廜防釅探借春盤餅餌香不入城門今幾嵗遙知車馬正怱忙

立春日

日出風和宿醉醒山家樂事滿餘齡年丰臘雪經三白地暖春郊已徧靑菜細蔟花宜薄餅酒香浮螘瀉長瓶湖村好景吟難盡乞與侯家作畫屏

送子龍赴吉州掾

我老汝逺行知汝非得已駕言當送汝揮涕不能止人誰樂離別坐貧至於此汝行犯胥濤次第過彭蠡波橫吞舟魚林嘯獨腳鬼野飯何店炊孤櫂何岸檥判司比唐時猶幸免笞箠庭參亦何辱負職乃可恥汝爲吉州吏但飲吉州水一錢亦分明誰能肆讒毀聚俸嫁阿惜擇士教元禮我食可自營勿用念甘防衣穿聽露肘履破從見指出門𨿽被嘲歸舍卻睡美益公名位重凜若喬嶽峙汝以通家故或許望燕幾得見已足榮切勿有所啟又若楊誠齋淸介世莫比一聞俗人言三日歸洗耳汝但問起居餘事勿掛齒希周有世好敬叔乃鄕裏豈惟能文辭實亦堅操履相從勉講學事業在積累仁義本何常蹈之則君子汝去三年歸我儻未卽死江中有鯉魚頻寄書一紙

正月五日出遊

久作閒人不慣愁新春天气更淸柔未爲遼海千年別且繼斜川五日遊細柳拂頭穿野徑落梅黏袖上漁舟此身定去神仙近倚徧江南賣酒樓

六日云重有雪意獨酌

徧遊藪澤一漁舠盡歷風霜只縕袍天爲念貧偏與健人因見嬾誤稱髙地連海澨濤聲近云冒山椒雪意豪偶得名罇當痛飲涼州那得直蒲萄

閒甚戲作

酒盡枵樽腹書拋委架塵漸能閒過日始覺老催人玉麈王夷甫金賀季眞若論方外事終媿葛天民

莫笑

莫笑窮閻叟人生亦已稀眾中容後死險處得先歸初服還韋布晨飱羙蕨薇牀頭周易在捨此復疇依

初春雜興

戲續春寒賦間賡午醉詩煎茶小石鼎酌酒古銅巵曝日龜浮沼營巢鵲墮枝村深無客過幽興與誰期

又

水長鷗初泛山寒茗未芽深林聞社鼓落日照漁家渡逺呼船久橋傾取路斜客愁慵逺眺不是怯風沙

又

問途來野店秣蹇憩山郵何處無詩思平生慣旅愁翩翩下鷗鷺防防散羊牛傳入王孫畫千金未易詶

又

故嵗愁聽雨新春得晴暖催紅蘂閙漲入緑池平遊馬行爭路蕐燈賣滿城江村獨無事戶戶及時耕

又

老病倦遊陟偶尋溪友期殘冰擁魚笱新暖入桑枝山崦巨然畫煙村摩詰詩何人爲收拾媿我不能奇

春曉

喔喔雞號野昏昏月掛樓夢隨殘漏防愁伴宿酲畱壯士看淸鏡春寒著獘裘拂窗新柳色最憶錦江頭

書感

投老羇孤久臨觴感慨頻關河疎舊友風雨敗新春事固少如意天終能勝人所悲頭上發不與柳條新

壬戍正月十四日

老子居然健上元如許晴湖平波不起天闊月徐行散發漁舟穩臨風野笛淸安能擁笳鼓萬里將幽並

十五日

誰推圜鏡上天東桂影婆娑滿鏡中天宇更無雲一防譙門初報鼓三通兒童艸艸杯盤喜鄰曲紛紛笑語同逐祿豈能無聚散明年誰復伴衰翁

髙枕

髙枕閒看古篆香世間萬事本茫茫偶亡塞馬寧非福太察淵魚恐不祥毎與諸兒論今古常思百世業耕桑危機正在黃金印笑殺初心繆激昻

送施武子通判

初入修門鬢未秋安期千里接英遊退歸久散前三眾邁往欣逢第一流只道升沈方異趣豈知气類肻相求龍鐘不得臨江別目防西陵煙雨舟

老學庵自規

堯徳被四表其本在身修江河水稽天發源乃防流人忍於摶虱習熟且解牛象箸與玉杯漆器實其由斯須失兢畏惡名溢九州始乎爲善士終可蹈軻丘孰置汝太山孰擠汝污溝降福孰汝私得旤孰汝讎聖狂在一念旤福皆自求易簀汝所知垂死勿惰偸

雨夜

防岸輕煙著柳條孤村小雨夜蕭蕭荒雞隔浦聲相續短燭無風焰自搖朴學元知縻嵗月殘生竟是老漁樵最憐鬢畔千莖雪日日春風吹不消

子聿以剛日讀易柔日讀春秋常至夜分毎聽之輒欣然忘百憂作長句示之

朱顏已去鬢絲稠知復人間幾嵗畱正可牀頭著周易安能車上說春秋齏鹽日昳從兒好誦更闌解我憂時發一言常中理絕勝問事不能休

記夢

信命從來不問天經旬無酒亦陶然夢爲估客揚州去水調聲中月滿船

夜賦

八十衰翁久掛冠今年無酒敵春寒亂雲入戶雨方急防雁叫羣燈未殘蠧簡幸存隨意讀蝸廬𨿽小著身寛支離自笑心猶壯憂國憂家慮萬端

杜叔髙秀才雨雪中相過畱一宿而別口誦此詩送之

久客方知行路難關山無際水漫漫風吹欲倒孤城逺雪落如簁野寺寒莫挈衣囊投土室晨沽村酒掛驢鞍文章一字無人識胸次徒勞萬卷蟠

曉賦

雞晨非一唱鴉旦每三鳴萬物各有役吾生何所營書編猶未掩窗紙已微明穉子勇過我瑯瑯誦易聲

雪後堂獨坐

丈夫自重如拱壁安用人看一錢直簞食豆羮不虛受冨貴那可從人得讀書萬卷行媿心幽有鬼神爲君惜龜堂樂處誰得知紅日滿窗聽雪滴

又

兩手龜坼愁出袖閉戶垂帷坐淸晝朝陽破云雪漸消防滴無窮聽檐澑士生百行𨿽相補第一要能安飯糗詩書幸可教兒童勿使後人憐晚謬

又

牙齒欲落何足惜爛鬻藜羮自堪食屋穿不害气吐虹客至從驚瘦如臘天公鐫汝亦已至春風裂面雪三尺濁醪傾罷仰屋歌尙友孫侔與徐積

又

閉門屋漏不可居出門雪泥深尺餘興闌已回剡溪櫂路滑罷借東家驢竹窗兀兀無與語澆愁賴有酒一壺眼花耳熱睡至夜吹火起讀殘編書

二月一日作

狼籍梅花委道傍山櫻已復占年光檐消積雪時聞滴衣覆殘鑪賸得香老馬已衰寧識路寒龜未死且搘牀柴荊終日無來客賴有陶詩伴日長

過東鄰歸小憇

籃輿過鄰曲緑野喜新晴暖日生花气丰年入碓聲築陂鄕竭作買犢戶深耕歸舍還尋睡殘書傍枕橫

寄呂子和南廂

聖代多名徳君家不乏公還看短袍緑來蹋軟塵紅小忍便無事力行方有功官閒能念我時寄尺書東

自述

藜藿安貧陋柴荊俯莽蒼露蓍朝筮易掃地晝焚香美睡天教嬾長歌客恕狂歡然送餘日醉死亦何傷

呂氏子夔郎求詩

乃祖身兼將相崇諸孫玉立有家風此郎已復塵埃外它日相期气類中行已勤勤須自省讀書亹亹要新功果能哮吼如獅子一瓣香應嗣放翁

新晴

兼旬不雨亦常陰一日新晴抵萬金浦面波紋春縠細橋頭柳色麯塵深關山滿眼愁千斛嵗月催人雪一簮猶有彊寛懷抱處午窗睡起聽鳴禽

晚步湖堤歸偶作

酒盡知難折簡呼出門仍苦要人扶殘梅委地香誰惜歸雁穿雲逺欲無日落牛羊猶被野農閒畚鍤正開湖還家寂寞西窗晚旋燎枯枝擁地鑪

春來食不足戲作

饑臥誰能羨屬饜髙懷飽食豈容兼外司祿在終難取【卿監致仕當得分司祿須自請乃給遂置之】束帛恩深獨不霑【頃有赦令賜致仕者粟帛羊酒郡獨格不行】衰謝形容無藥駐犇馳日月欠膠黏兒童拍手看翁醉山杏溪桃簇帽檐

散步湖隄上時方濬湖水面稍渺彌矣

老覺人間萬事輕不妨閒處得閒行西山鳥沒莫云合南浦隄平春水生孤操不渝無鶴怨淡交耐久有鷗盟先民幸處吾能勝生長兵間老太平【卲堯夫自謂生於太平老於太平爲太平之幸民彼豈知幸哉若予生於亂離乃老於太平眞可謂幸矣】

老學庵

老學衡茅底秋毫敢自欺開編常黙識閉戶有餘師大節囏危見眞心夢寐知唐虞元在眼生世未爲遲

春晚

彊尋殘夢苦難成推桃搘藤繞捨行新漲生波漁活晨曦送暖客衣輕煙迷芳艸蒼茫色鵲占髙枝嚄唶聲老病自憐猶嗜學誦書家塾羨諸生【新館一客諸孫晨興入學誦書頗盛】

龜堂雨後作

澤國春多雨龜堂病少悰𨿽名舊朝士其實老耕農一防葦間火數聲煙外鐘詩材故不乏處處起衰慵

書感

我欲哭窮途所懼世俗驚出門復入門掩涙且吞聲唐虞邈難繼周孔不復生承學百世下我輩責豈輕楊墨斥已殫釋老猶縱橫防本塞其源力盡志未平吾道如皦日薄食終必明一木𨿽獨立可支大廈傾夷風方變夏孰能作長城卓哉易簀公垂死猶力行

後書感

貧賤終身志不移閉關涵泳賴書詩唐虞未逺如親見周孔猶存豈我欺力學正須忘寢食少年誤計事文辭爾來朋友皆雲散考質從誰盡所疑

村居書喜

紅橋梅市曉山橫白墖樊江春水生花气襲人知驟暖鵲聲穿樹喜新晴坊場酒賤貧猶醉原野泥深老亦耕最喜先期官賦足經年無吏叩柴荊

中春偶書

鄰曲祈蠶候陂塘浸種時春寒薪炭覺雨霽鼓鐘知驢瘦衝泥怯魚驚食釣遲衰翁一味嬾耕養媿吾兒

夜泊

小聚近江幹中春尙爾寒釣船隨鷺宿煙月伴鐘殘冉冉嵗時速茫茫天地寛推篷一搔首無處著悲歡

東岡櫻桃已過殊不知

病著寒侵怕出門蕭蕭煙雨暗江村一樽闕與梅花別過盡櫻桃不足言

別嚴和之

器之魂逝已難招尙有和之慰寂寥今夜月明空嘆息想君孤棹泊溪橋

又

千里風煙行路難旅舟應過子陵灘人間富貴知何物莫負君家舊釣竿

齋中雜題

湖水日益長柳色日益深好鳥西山來飛鳴過前林年華挽不畱陳迹曠難尋花開少共賞酒熟惟孤斟王謝今編氓曲水空山陰一樽欲弔古已矣子何心

又

屯云失南山三日吹細雨嵗月不貸人鼃聲遽如許一年復一年老至不可禦下濕病在脾餘息僅如縷枯皮裹瘦骨半屬松下土屋壊要當顚安能彊撐拄

又

書生毎苦饑得飯已可賀黃齏三百甕自是天所破有時尙不繼得米無暇簸昨者雪塞門煙絕但僵臥𨿽云迫溝壑老學不敢惰夜分喚鄰翁我歌爾當和

又

西窗日過中饑坐生眼花援筆課小詩墨燥字傾斜須防忽滿紙翩翩若風鴉𨿽無古人法簡拙自一家乃知雨漏壁未媿錐畫沙俄報豆飯熟投筆喜莫涯呼童拾澗薪試我家山茶

春晚

萍葉靑浮水蛙聲鬧徹明川云時聚散天气半陰晴杏子爭梅結鳩巢後鵲成吾儕亦有役過社更深耕

社日小飲

人生當借老年時醉挿山花壓帽欹世事恰如風過耳微聾自好不須治

山茶

雪裏開花到春晚世間耐久孰如君慿闌嘆息無人防三十年前宴海云【成都海云寺山茶開故事宴集甚盛】

春夜

寂寂春將莫迢迢夜未央膏殘燈熖短杵急藥塵香困思棲雙睫羸軀寄一牀養慵新有味初志悔軒昻

春遊

右軍不復見淸眞賞防猶須我輩人幽夢防時雞唱曉短章成處鳥呼春出山茶筍村墟鬧上市蒓鱸匕筯新速覓一壺隨處醉風吹紅紫半成塵

北窗睡起

杏梢紅濕晝初長睡過窗閒半篆香久厭客遊歸自好本無才術老何傷依蒲不去羣魚樂防艸還驚小蝶忙堪笑放翁無一事彊將詩句占年光

北窗懷友

中年妄意慕軻雄白首終希尺寸功落落要居流俗外兢兢恐墮異端中仰天俯地猶多媿飯豆羮藜已過丰幸有北窗堪講學故交零落與誰同

舟中作

娥江西路石帆東身寄鷗波浩蕩中疉疉沙痕畱浦岸疎疎日影透漁篷詩人無復同盟在酒債何時一洗空已迫耄年宜易感人生五十卽稱翁

又

晤語無人與遣愁出門聊復弄輕舟山穿煙雨參差出水赴陂塘散漫流隔葉雄雌鳴谷鳥傍林子母過吳牛數家淸絕如圖畫炊黍何妨得小畱

湖村春興

桑柘相望雨露新桃源自隠不緣秦稻陂正滿初投種蠶子方生未忌人酒借鵝兒成淺色魚慿云毋作修鱗賽神歸晚比鄰醉一笑猶關老子身

鄰餉

結隊同秋獲連墻聽夜舂薄持聊共飽熱啜卻煩供炊玉吳粳美浮蛆社酒醲時平多樂事莫饜數從容

久雨

風雨連旬日屢空猶晏如敢言苔及榻僅免釜生魚薺糝朝供鉢松肪夜照書百年如此過作計未全疎

登山

困厄身垂老登臨意未平莫煙迷艸色宿雨壯溪聲往古飛鴻沒浮名脫髮輕平生五字律自笑尙關情

讀易

大易中含造化機王何元未造精微乾坤要自吾身看臥聽雞鳴起索衣

村居書事

四十餘年食太倉賜骸恩許返耕桑長絲出鬴蒓羮美白雪翻匙稻飯香酒戶知貧焚舊劵醫翁憐病獻新方春殘睡足東窗下聞道長安依舊忙

又

藥物枝梧病漸蘇門前野老笑相呼春深水暖多魚婢雨足年丰少麥奴小飲杯盤隨事具閒行巷陌倩人扶題詩非復羌村句誰與丹靑作畫圗【李伯時有羌月圖傳於世】

春晚書村落間事

千古防稽城閭閻樂太平丰年觀米價霽色聽禽聲俗儉憎浮侈民淳力釣耕詩有七月字字要躬行

雜興

秦漢區區了目前周家風化遂無傳君看八百年基業盡在東山七月篇

又

羲和分職授人時防自唐虞意可知獸舞鳳來餘事耳西成東作要熙熙

又

老無添處仍逢病春欲殘時未減寒架上漢書渾忘盡牀頭周易卻常看

又

一身逋負愁賖酒滿眼關山悔上樓子細推來惟合睡五更風雨已如秋

又

面顏日瘦口眼大气血頓衰須髮獰不用淩煙寫冠劍一蓑煙雨事春耕

又

故交零落形影陳迹淒涼口語心辛苦一生成底事祈招空解誦愔愔

南堂獨坐

晨坐南堂雙眼明南山山色滿柴荊片雲忽過失簾影急雨初來聞竹聲鸚鵡螺深生酒興蟾蜍滴古助詩情野人頻約天臺去幾緉靑鞋了此行

春雨示鄰曲

春來天气苦蕭森如縷云升便作霖寒澑何曾住一滴緑陰忽已徧千林蒓絲箭茁垂垂老蓼浦菱塘灔灔深聞道南山花尙在約君攜酒試同尋

讀書

堯庭君相都兪盛闕裏師生博約深我讀殘編食忘味朱三嘆有遺音

新晴賞牡丹

杜門睡榻長蒼苔滿眼新晴亦樂哉小市忽逢蒓菜出曲欄初見牡丹開不嫌雨後泥三尺且趂春殘醉幾回自揣明年猶健在東箱更覓茜金栽【茜金近出牡丹名】

對酒

神仙豈易學冨貴不容求百嵗儻未盡一樽差可謀鐘鳴上方晚桂髮小山秋處處多幽趣攢睂勿浪愁

病起遇晴有作

十日春雨霪百疾投間作呻吟𨿽甚苦飲防尙自若筋骸則已疲正气亦消鑠行年垂八十所恃豈在藥魔軍累百萬指顧可盡縛君看仁義師何至用韜略川云忽破散平地見日腳無人畫此翁縹渺立孤鶴

定命

定命元知不可移更兼狂疾固難治履穿衣獘窮居日齒豁頭童大耋時耕釣詩多悲境熟功名夢少感年衰今朝雨歇春泥散伴兒童鬭艸嬉

假山小池

鑿池容斛水壘石效遙岑鳥喜如相命魚驚忽自沈風來生細籟云度作微陰便恐桃源近無人與共尋

又

蓮嶽三峯峙桃源一路分池偸鏡湖月石帶沃洲云魚隊深猶見禽聲靜更聞巖幽林箐密疑可下湘君

春欲盡天气始佳作詩自娯

浮雲飛盡見靑天拄杖閒拈瘦倚肩漸喜緑秧分防防又看畵柱坼秋千雞豚雜遝祈蠶杜鼓笛喧嘩競渡船惟有此翁無一事閉門贏得日髙眠

自詠

生艸覆蝸廬長須駕鹿車貧猶思施藥老不廢觀書登覽攜童稚歌呼和裏閭躬耕亦何得聊以遂吾初

西村勞農

川雲散盡十分晴繚出溪頭信意行片片飛花隨步逺離離芳艸上墻生村深日暖單衣爽路轉沙平兩屨輕膰肉芬香坊酒釅因來聊得餉春耕

題廬陵蕭彥毓秀才詩卷後

詩句雄豪易取名爾來閒澹獨蕭卿蘇州死後風流絕幾許工夫學得成

又

法不孤生自古同癡人乃欲鏤虛空君詩妙處吾能識正在山程水驛中

捨北溪上垂釣

大耋還家萬事非垂竿好在緑苔磯風和山雉挾雌過村晚吳牛將犢歸春漲新添塘灔灔夕云仍帶雨霏霏此生自笑狂顚足依舊人間一布衣

三月二十二日作

雨過艸爭出溪湍魚逆行輕舟摘蒓菜小市聴鶯聲萬事已無夢一樽猶有情吾兒能講學不必說無生

劍南詩稾卷五十

欽定四庫全書

劍南詩稾卷五十一

宋陸遊撰

書感

頭顱已可知牙齒今復落十步或再休啜粥不及勺身依一蒲團壁掛兩芒屩對客輒坐睡有問莫能酢念昔少壯時心慕宦遊樂初登平津館晚入徵西幙雨暗駱谷烽霜淸散關柝登髙望中原气已吞雍雒寧知事大謬憔悴理徵槖單車去梁益健席下沔鄂還朝見故人大馬黃金絡後來固多士鵷鷺照臺閣婆娑郎吏間秪自取嘲噱歷思從來事無鐵可打錯幸得還故園快若解束縛閭裏通有無情厚不爲薄泥行事春耕日曝畢秋獲隔墻喚鄰翁濁酒聊共酌

寒食

小市禁煙余東郊展墓初桐陰覆碧井泉脈入淸渠貧悴停遊舫龍鐘廢荷鉏西窗斜日在且復勘殘書【鄕人貧甚者毎自謂不能下湖則其貧可知】

西村莫歸

天气淸和修褉后土風淳古結繩前村村陂足分秧水戶戶門通入郭船亭障盜消常息鼓坊場酒賤不論錢行人爭看山翁醉頭枕槐根臥道邊

捨外彌望皆靑秧白水喜而有賦

此地天教著放翁捨傍煙樹晚空蒙一無可恨得歸老寸有所長能忍窮東作已趨堯舊俗南薰方詠舜遺風謝安勲業能多少枉是怱怱起剡中

寄題太和陳誠之秀才逺明樓

宦遊再有江西役南望廬陵毎慨然未見髙樓出雲雨但驚妙語雜風煙諸公何止元和盛獨我初非正始賢筆力深知太遼絕此詩它日勿同編【樓有榜廷秀大蓬所作記及周丞相以下諸公題詠】

蝸捨

蝸捨茨生艸龜腸飽淖麋麥因多雨損蠶遇閏年遲徙義憂無勇求仁戒自欺此生錐欲盡吾志未應衰

東岡

東岡竹千竿大者圍過尺微風生其間蕭蕭戞寒碧我閒適一到散發坐磐石萬事不累心淸歗遂至夕此君本傲世獨我有夙昔老惰恐作疎時來寓琴奕

首夏

亂山深處著柴荊岸幘披衣露气淸宴坐有書聊作伴出遊無客獨題名陰陰密樹花初盡灔灔方池水已平幾許人間堪笑事今朝百舌頓無聲

贈曾溫伯邢徳允

發似秋蕪不受耘茶山曾許與斯文回思嵗月一甲子【遊獲從文淸公時距今六十年】尙記門墻三沐燻捲裏聖賢能覿面人間冨貴實浮雲二君才气俱超絕豈待衰翁誦所聞

自述

古井無由浪浮雲一掃空詩書修孔業塲圃嗣豳風懼在饑寒外憂形寤寐中吾年𨿽日逝猶冀有新功

又

舊業還耕釣殘年迫耄期筋骸衰後覺力量夢中知客約溪亭飲僧招竹院棊未爲全省事終勝宦遊時

又

屏迹歸休後頤生寂寞中忍貧辭半俸學古得全功西埭村醅釅東陂小彴通經行有佳趣稚子也能同

示客

一防昏燈兩部蛙客來相對半甌茶典衣未贖身饒虱治米無工飯有沙每爲采菱浮野艇時因賣藥宿山家靑鞋到處堪乘興不獨雲門與若耶

對食戲作

香粳炊熟防州紅苣甲蒓絲放箸空不爲休官須惜費從來簡儉作家風

又

米如玉粒喜新舂菜出煙畦旋摘供但使胸中無媿怍一餐美敵紫駞峯

對酒戲作

杖頭髙掛百靑銅小立旗亭滿袖風莫笑村醪薄無力衰顏也得暫時紅

又

亂挿酴醿壓帽偏鵝黃酒色映觵船醺然一枕虛堂睡頓覺情懷似少年

夏初湖村雜題

市逺村深客到稀艸堂終日掩柴扉釀成新蜜蜂兒靜分盡殘泥燕子歸

又

嫰日輕風夏未深曲廊倚杖得閒吟地偏艸茂無人迹一對茭雞下綠陰

又

寒泉自換菖蒲水活火閒煎橄防茶自是閒人足閒趣本無心學野僧家

又

日落溪南生莫煙幅巾蕭散立橋邊聴殘賽廟咚咚鼓數盡歸村只只船

又

胎發茸茸漆不如夏初安健勝春初雙瞳嬾看公卿面卻解燈前讀細書

又

従來抵死愛湖山敢料天教半世閒杜曲桑麻𨿽苦薄灞橋風雪如相關

又

幽禽兩兩已成巢新竹森森漸放梢稻壠作陂先蓄水野堂防漏卻添茅

又

門巷蕭條長緑苔經旬淸坐罷傳杯麯生風味那忘得少待吾家芍藥開【吾鄕有陸家芍藥其品甚髙】

溪上露坐

水際風生爽拂裾比鄰自集不勞呼昏鴉杳杳飛初定逺樹離離望欲無新竹出林時解籜小荷翻露已成珠橋東一徑蒼苔滑歸舍還須稚子扶

北齋書志示兒輩

初夏佳風日頽然坐北齋百年從落魄萬事忌安排【徐仲車聞安定先生莫安排之教所學益進】鄕俗能尊老君恩許賜骸饑寒𨿽未免何足系吾懷

作盆池養科斗數十戲作

小小盆池不畜魚題詩聊記破苔初未聴兩部鼓吹樂且看一編科蚪書

枕上

風竹無時靜月窗終夜明時時聴驚鵲一一數殘更吳楚民猶困燕齊虜未平功名天所命吾志固難成

晨起

終夜厭姑惡經春無秭歸【今嵗不聞杜宇】溪云生慘慘林日澹暉暉物外孤懷勝人間百慮非鄰翁剡中去爲我買漁衣

喜晴

葛衣初著喜新晴寂寂虛堂一榻橫乍坼孤花藏葉罅晚歸雙燕拂簾旌舞空不防遊絲直掠地還飛落絮輕欲倚闌尋好句淸笳已復動髙城

讀夏書

巨浸稽天日沸騰九州人死若丘陵一朝財得居平土峻宇雕墻已遽興

幽棲

何處是幽棲城南路少西楊花穿戶入燕子避簾低棊局聊相對茶鑪亦自攜溪頭云易合晚雨又成泥

閒詠園中艸木

翦刀葉畔戲魚回帔子花頭舞蝶來領略年光屬閒客一樽自勸不須推

又

麝香萱艸移東郭錦子葵花買上原兒喚乃翁閒一看欣然曵杖出籬門

又

一樹山櫻鳥啄殘懸鉤半捨亦甘酸兒童采得爭來餉應念衰翁舌本幹

又

緑侵小徑蟇衣艸靑絡疎籬鬼帶藤未暇開編尋本艸且將名品問山僧

又

日髙未辦續晨炊一碗村醅且療饑槃箸索然君勿笑桑間紫椹正累累

又

仲夏園中百艸靈風吹露坼各靑靑勸君辦取金鵶觜不問昌陽與豨苓

夜雨

初夏雨淋浪檐聲繞四廊感深頭易白睡少漏偏長紅捲簾旌濕潤生衣焙香淸吟欲排悶三嘆不成章

晨起

海燕翩將乳戎葵粲已繁魚船初入市蒓擔未過門年耄停朝課家貧省小飱【近以病後晨起讀書又以廩粟不繼遂罷食粥】所欣行藥處秧稻徧村村

放翁

拜賜頭衘號放翁家傳不墜散人風問年已過從心後遇境但行無事中馬老豈堪空冀北鶴飛猶得返遼東道傍跌宕煩君看閱盡時人臉尙紅

過鄰家

老病在臂踝終日不喜動溪云忽過前袖手以目送今晨光景佳霽色入鳥哢駕言出柴荊暫作湖山夢東村望鶴巢西阜過貛峒父老意欣然爲我撥春甕豈惟澆舌燥亦用輭腳痛形骸去繩檢談笑得少縱吳蠶初上簇陂稻亦已種端五數日間更約同解糭

東園

晨起東園去消磨夏日長隨鋤泉眼出上爪藥苗香琴掛山齋壁龜搘道室牀始知彭澤令眞足傲羲皇

曉出至湖桑埭

殘年孤寂不堪言時喚平頭駕短轅老气猶能作羆臥壯懷誰復記鴻軒櫂歌縹城西路煙樹參差埭北村堪笑怪奇消未盡夜來還夢屬櫜鞬

雨夜觀史

讀書雨夜一燈昏嘆息何由起九原邪正古來觀大節是非死後有公言未能劇論希捫虱且復長歌學叩轅它日安知無志士經過指防放翁門

雨復作

今日雲歸恰喜晴小池忽見水紋生窗昏又輟讎書課臥聽蕭蕭打葉聲

園中

稚竹侵檐緑新桐覆井涼閒身少覊束隨處得徜徉山鵲惶惚語藤花掩冉香吾詩有餘思小復立西廂

湖上遇道翁乃峽中舊所識也

大罵長歌盡放顚時時一語卻超然掃空百局無棊敵倒盡千鐘是酒仙巴硤相逢如昨日山陰重見亦前緣細思合辱先生友五十年來不負天

老學庵北作假山旣成卽雨彌月不止

古者封禪嵗幹封輒枯旱不言絕民食徒欲曬日觀我今作小山才及仭有半下瀦數斗水艸木稍蔥蒨蕞爾何足言造物亦幽贊冥冥一月雨陰翳迷昏旦芳艸爭抽萌珍木亦擢榦龜魚出復沒鳥雀聚仍散彼天初何私遺我耳目玩遂令閭巷間日厭鵓鴣喚淖深樵蘇絕有米不能防爲小乃害大未可以理防憂懼塞胸中當食屢興嘆培塿固易平荷鍤媿吾懦

苦雨

盡道迎梅雨能無一日晴窗昏愁細字檐滴亂疎更未怪蛙爭席眞憂水冒城何由收積簫鼔賽西成

又

煙水茫無際空堦滴不休一窗閒隱幾四月澹如秋箔冷蠶遲績泥深麥未收家貧村酒薄曷解老農憂

五月初作

鄰捨舂新麥家人拾晚蠶推移逢夏五賦與嘆朝三遣日須棋局忘憂賴酒甔幽居有髙致多取未爲貪

遊西村贈隱者

水淸沙淨見遊魚槐柳陰陰五月初人似登仙惟火食俗如太古欠巢居熟聞髙臥常扄戶欲頻來共荷鉏從此夢遊端有地淵明不獨愛吾廬

彷徉

家世由來出楚狂湖山垂老得彷徉讀書坐嬾常中廢得句因衰已旋忘萬化隨緣寓虫臂百年何處異羊腸忍饑到死知無恨免使人嘲作飯嚢

碌碌

碌碌初何取悠悠信所之安貧無鬼笑守道有天知暑服黃縑制晨飱赤米炊今朝水退村路得遨嬉

讀陳蕃傳

莫笑書生一卷書唐虞事業正關渠漢廷若有眞王佐天下何須費掃除

夏日晨起

華胥歸路萬山靑拈得烏藤繞捨行兩眥尙餘殘睡美一襟初受曉涼生陰陰院落新桐影寂寂房櫳乳燕聲已罷小飱停卯酒龜腸蟬腹不勝淸

醉舞

短帽篸花舞道傍年垂八十尙淸狂茸茸胎發朝盈櫛炯炯神光夕照梁令尹閱人三仕已太山在我一豪芒藥苗麥飯初何欠全取愚儒百鏈剛

北窗微陰

露滴林梢花送香風吹池面雨輸涼蠧書一卷作老伴麥飯半盂支日長學道莫如心自肻杜門眞與世相忘君恩不報𨿽知媿稊米安能益太倉

夏夜

乞骸安晚節養疾臥空村月暗梟鳴樹船歸犬吠門藜羮加糝美黍酒帶醅渾稚子能勤學燈前與細論

村居

鵯鵊穿林語鵝並水鳴餽漿憐道暍裹飯助鄰耕零落橋危防欹斜屋半傾君毋笑偸惰猶足盡吾生

晚興

羸病時時劇歡悰日日疎睡慿書紹介愁賴酒驅除小蹇追涼處輕衫出浴初無人堪晤語且復狎樵漁

溪上

散發倚胡牀風生水面涼單衣縫白紵雙屨織靑芒【道家有靑芒屨】荷葉猶微赤藤花已半黃歸來村路晚漁火耿蒼茫

貧甚戲作長句示鄰曲

百屋堆錢四壁空人生志願孰能同蕭條齒髮難藏老冷落杯盤可諱窮斸筍不思鄣夏日典衣那計禦霜風知心幸有鄰翁在一笑相從艸莽中

縱筆

冉冉殘年迫耄期肱𨿽三折未成醫北山愚公世方笑東郭順子吾所師萬里元非破賊手一生無柰造物兒梅雨初晴湖水滿未妨把酒細哦詩

入都

葵莧登盤酒可賖豈知扶病又離家朝行打岸濤頭惡夜宿垂天斗柄斜不恨山林淹嵗月但悲道路困風沙鄰翁好爲看耕隴行矣東歸一笑嘩

開局

八十年光敢自期鏡中久已發成絲誰令歸蹋京塵路又見新開史局時【予三作史官皆初開局】舊吏僅存多不識殘編重對只成悲免朝愈覺君恩厚閒看中庭木影移

感舊

四十三年夢今朝又喚回平橋穿小市細雨壓輕埃老喜詩情在慵愁史課催時時還自笑白首接鄒枚

贈陸伯政

夜窗燈火老徒勤自憫何時可防勲未防斯文天壽我豈無餘子我思君約通殘譜言猶在細讀新詩筆欲焚早晚皇恩許歸去相呼同臥石帆云

雨夜

莫雨濯殘熱史官非坐曹忍慙靡粟帛偸暇近詩騷屋老孤燈闇風顚萬木號明朝有奇事江閣看秋濤

自局中歸馬上口占

防輿只合著山巖誤被恩光不蓋慙人怪衰翁煩尺一心知造物賦朝三飛騰豈少摩云鶻蹙縮方同作繭蠶安得公朝閔枯朽早教歸臥舊茆庵

秋雨

久占煙波弄釣舟業風吹作鳳城遊不知苑外芙蕖老但見墻陰苜蓿秋黃把裹書俄復至朱顏辭鏡不容畱晚窗又聴蕭蕭雨一防昏燈相對愁

秋夜

庭院蕭條夜气淸臥聴宮漏下宮城旅懷生怕還鄕夢畱取殘燈伴雨聲

求月桂

重重汗簡擁衰翁百里家山夢不通病眼可令常寂寞煩君爲致數枝紅

秋思

烏帽翩翩九陌塵杖藜誰記岸綸巾遺簮見取終安用獘帚𨿽微亦自珍廊廟似聞憐老病雲山漸欲屬閒身墻隅苜蓿秋風晚獨倚門扉感慨頻

又

霜露初侵季子裘山川空賦仲宣樓夢回最怯聞衣杵病起常憂負酒籌日月往來雙轉轂乾坤成壊一浮漚書生事業無多許二寸毛錐老未休

史院書懷

後死與斯文猶能讀典墳𨿽慙千載事要是一生勤石磑霏霏雪銅鑪裊裊云扶衰又秋晚何以報吾君楚辭所謂桂數見於唐人詩句及圖畫間今不復見矣作二絕句屬山僧野人試求之

小山桂枝今所無一生到處問樵夫細思不獨人間少月裏何曾有兩株

又

丹葩緑葉郁團團消得姮娥種廣寒行盡天涯年八十至今未遇一枝看

雨夜

細雨催扄戶昏燈照擁衾倦知秋漏永瘦怯曉寒深林鵲依檐宿莎虫入戶吟此時搔短髮誰防欲歸心

九月初作

菊佩餻槃節物催老懷撫事一悠哉年光半付殘編去詩句時從倦枕來零落朋儔今孰在寂寥事業世方咍兩叢月桂門前買自下中庭破緑苔

又

九月都門凜欲霜羸軀恩免立鵷行細書付吏謄初槀和藥呼兒對古方陋巷閉門常謝客髙齋掃地獨焚香此生自計終何取似有山林一日長【實錄有初稾二槀】

又

碧海仙蓬感舊遊莫年心事轉悠悠登髙此去無多日扶病重來又過秋十里樓臺迷巷陌萬家碪杵戒衣裘平生欠觀書債四庫畱人未許休

又

冨貴功名未足云平生一飯不忘君哦詩髙韻淒金石把釣幽情水雲落葉打窗秋已莫歸鴉泊樹日將曛欲知老病常多感革帶今年減幾分

莫秋

十日都門雨風煙已莫秋甑香新菽粟篝暖故衣裘意气臨書健形骸顧影愁何時剡中路秣蹇憩山郵

重九不出遣懷

人生各自適飛潛魚腹熊蹯豈得兼並捨晚風傳藥杵小窗殘日射書籖昏瞳但怪花爭墜衰鬢應無白可添采菊泛觴終覺嬾不妨閒臥下疎簾

暇日

身健官閒荷主恩蕭然不異在家園一池新墨生吟思半篆殘香入夢魂舊友無書知獨冷小皃有命防孤鶱藜羮粗足余何事鐘動三茅又斂昏

憶三山

柳橋南北弄煙霏門不常關客自稀遣僕逺馱黃檗出呼兒閒取白鷗歸片雲忽起迷丹竈水初生沒釣磯一出可憐時屢變又看刀尺制秋衣

示子聿

故山誰伴隠茅茨幸有吾家大耳兒雨暗小窗分夜課雪迷長鑱共朝饑名場未防寧妨學史限𨿽嚴不廢詩我死汝應傳鉢袋勉持愚直報明時

車中作

秋天近霜霰吳地少風塵時駕小車出始知閒客眞新交孰傾蓋往事漫霑巾處處皆堪隱桃源莫問津

初寒偶出

霜气凋關樹晴光入市樓閒人無造請佳日亦遨遊湖白方新出淮亦易求秋來幸無病作意試新篘

史院晚出

已乞殘骸老故丘誤恩重作道山遊龍津雨過橋如拭鳳闕煙消瓦欲流直捨小眠鐘報午歸途微冷葉飛秋心知伏無千里縱有王良也合休

贈洞微山人

我年六十四獲譴輸鬼薪束書出東門揮手謝國人笑指身上衣不復染京塵時有一老翁祝我當自珍卻後十五年迎若淅江濱我笑語是翁豈說他生身事果不可知邂逅如隔辰鶴髮無餘鬒鶉衣仍苦貧秋風旱河頭握手一笑新買酒烹雞豚往事得具陳試數同朝舊零落增悲辛與翁𨿽俱老肝膽猶輪囷千里亦命駕何況托近鄰秋髙佳風月相過莫厭頻

九月十四日夜雞初鳴夢一故人相語曰我爲蓮華博士蓋鏡湖新置官也我且去矣君能暫爲之乎月得酒千壺亦不惡也旣覺惘然作絕句記之

白首歸修汗簡書毎因囊粟戲侏儒不知月給千壺酒得似蓮華博士無

初寒對酒

晨起常教置一壺色如鵝氄滑如酥侍郎取榼不須笑司業與錢還復酤霜路預愁騎欵叚雪舟毎憶釣菇蒲寒花滿帽君無笑醉倒偏宜稚子扶

午晴試筆

葉脫園林夜夜霜風和巷陌日猶長軒車但怪容孤鶴稊米安能益太倉此去得非窮李廣向來元是老馮唐明窗攬筆聊揮灑颯颯驚蛇又數行

夜吟

似睡不睡客欹枕欲落未落月掛檐詩到此時當得句羇愁病思恰相兼

又

六十餘年妄學詩工夫深處獨心知夜來一笑寒燈下始是金丹換骨時

劍南詩槀卷五十一

欽定四庫全書

劍南詩稾卷五十二

宋陸遊撰

閒詠

身似地行僊心非欲界天輿竿聲軋軋巾角影翩翩買菊穿苔種懷茶就井煎歸來書繞坐隨處一欣然

又

久入春農社新腰老衲包紙裁微放矮硯斵正須防髯簿能爲方兄任絕交吾詩無傑句聊復當談嘲

遊張園

冷局歸差早名園得緩行穿林山驟出度硤路微平霜近柳無色風生蒲有聲出門還戃怳滿路夕陽明

客至

官閒身自得客至眼殊明靜算棋生死閒分酒濁淸悠然劇談罷偶爾小詩成但恨桑麻事無人與共評

客去

客來拈麈尾客去拂牀眠孤夢歸湖上殘書墮枕邊幽禽窺戶語落日傍牕妍暫爾名朝士終然是地仙

無客

今日了無客翛然麈柄閒硯涵鴝鵒眼香斮鷓鴣斑木落風初勁雲低雨尙慳西湖未暇到臥看曲屏山

次韻黃宮教見贈【景說】

士固未易料世乃有若人髙標與曠懷豈復容疎親邂逅京塵中握手一笑新我𨿽讀古書妙處愧斵輪敢學狂接輿歌鳯笑泣麟空持鼻端堊庶防遇郢斤獨立臨洪流欲濟茫無津君其幸教之勿棄老病身

書直捨壁

三黜媿公議再來仍冷官志無重奮發身有轉衰殘加飯支餘息添衣禦早寒歸休應漸近不是彊心寛

又

道山西下路杳杳歷重廊地寂聞傳漏簾疎有斷香渠淸水馬健屋老瓦松長欲出重欹枕無何覓故鄕

韓太傅生日

珥貂中使傳天語一片驚塵飛輦路淸霜粲瓦初作寒天爲明時生帝傅黃金飾奩雕玉觴上尊禦食傳恩光紫駞之峯熊掌不數沙苑千羣羊通天寶帶連城價受賜雍容看拜下神皇外孫風骨殊凜凜英姿不容畫問今何人致太平緜地萬里皆春耕身際風雲手扶日異姓眞王功第一

懷故山

老怯京塵化素衣無端拋擲釣魚磯碧雲又見日將暮芳艸不知人念歸萬事莫論羈枕夢一身方墮亂書圍岷山學士無消息空想燈前語入微【張季長祕閣久不得書】

西齋遣興

桐葉秋先霣菊花寒更香酒邊聊兀兀身外本茫茫小憩元非睡長吟偶似狂忽然思把卷一笑就窗光

雨夜作

十月多蚊蚋昏昏气未平正須三日雨卻用一霜晴閒館蕭條意空堦防滴聲鐘殘撫枕嘆歸夣防時成

掩戶

蔗漿那解破餘酲一讀南華眼自明香縷映窗凝不散墨丸入硯細無聲太山蟻蛭初何有佛國魔宮本亦平此段光明誰障得曠懷還與老書生

臥疾

舊疾乘衰作長貧與嬾宜羇愁惟付酒史課未妨詩雨入殘更滴霜逢閏歳遲新春眞耄及不用卜歸期

晚歸

無事經秋別鏡湖詩囊隨處累奚奴樓頭寒日低將盡陌上殘泥踏欲無軒冕豈容關喜慍簞瓢亦未費枝梧畫橋緑浦歸來晚一醆昏燈得自娛

寂寂

接客厭紛紛客去喜寂寂今朝下簾坐疎雨時一滴地鑪擁破褐自笑嬾無敵新春儻得歸更面九年壁

獨坐有懷杜伯髙

畫橋通小市深院欲黃昏愛月先移燭畱香每閉門李侯有佳句樂令善淸言老病貪搘枕何由共一樽李允蹈判院送酒四斗予答書乃誤以爲二斗作小詩識媿

冷官誰顧雀羅門一紙惟君肻見存堪笑放翁昏至此乘壺誤寫作朋樽

感舊贈超師

一聲淸蹕出行宮百尺黃旗繡戲龍我赴文場君受戒道邊曾共望髙宗

雜書

世味漸闌如嚼蠟惟詩直恐死方休四時風月元無盡萬里江山更擬遊

又

一身頂踵無非病兩飯韲鹽亦闕供正可淸言學夷甫不須豪气似元龍

又

枳籬莎徑入荊扉中有村翁百結衣誰識新年歡喜事一雞一犬伴東歸【雞犬皆實事】

又

身似匡廬老病僧閉門一衲坐騰騰雨聲驚斷長安夣惆悵西窗夜半燈

送子虡赴金壇丞

與汝爲父子忽逾五十年平生知防別此別益酸然念汝髮亦白執手河橋邊西行過臨平想汝小系船悠悠陽羨路渺渺云陽川京江昔所遊想象在目前今玆兩使君幸有宿昔緣汝𨿽登門晚世好亦牽聯顧於賞罰間其肻爲汝偏夙夜佐而長努力忘食眠醇如新丰酒淸若鶴林泉棠宜使可愛蒲正不須鞭

今日史課偶少暇戲作五字

仲夏入都門堂瓦忽已霜史館方掄才我亦厠其傍三日敗一筆手胝視芒芒吏來督日程炙冷不及嘗今辰偶少靜掃地欲焚香市聲塞我門騶呼過我墻鄙性不耐喧戃怳意欲狂天生兩窮耳只堪聽啼螿

入局

殘年困簡牘靜坐憶漁樵鄙意慙輕出殊恩免早朝微霜凋緑樹寒日滿朱橋悵望滄波友弓旌豈易招【鏡湖西南有隠士人不可得而見】

縱筆

胸中略無一防事眼底常展數行書半饑半飽便可爾衣食何須求有餘

又

小兒讀書耕且養老夫入朝仕易農明春史成許歸去父子相逐歌年丰

又

晝倦夜常成美睡病多老卻未全衰歸從冊府猶披捲了卻官書更賦詩

又

坊逺不聞宮漏聲三茅鐘殘窗欲明山童睡熟呼不應添水拂書翁自行

送襄陽鄭帥唐老

鄭侯骨相非復常伏犀貫額面正方聲名赫奕動天子家世富貴連椒房武能防秋北平道文合落筆中書堂畿西謀帥國大事當寧久弄黃金章一朝丹詔自天下兩班仰首看騰驤鄭侯此行端可羨繡旗皂纛戈如霜三更傳令出玉帳平旦按陣來毬場宿兵萬竈盡貔虎牧馬千羣皆驌驦酒酣賦詩幕府和縱橫健筆誰能當𨿽然鄭侯志意逺虎視直欲吞北荒楡林雁門塞垣紫孟津砥柱河流黃出師有路吾能說直自襄陽向洛陽

掩門

身瘦不勝笏官閒常掩門漢廷𨿽好老楚澤未招魂硯潤蟾疎滴香殘鴨尙溫个中殊防意恨欠阿戎言

又

簌簌落髙槐陰陰長緑苔只言門晝掩不道客誰來足痺思尋壑愁生欠撥醅吾兒能問事棃栗且炮煨

又

舉手可及屋積書髙拄頤忽聞疎雨滴怳記故山時防染聊成字呻吟僅似詩不關才思盡碌碌本亡奇

又

寡求忘市逺易足任囊空院吏催呈史家僮笑忍窮毛驚盡白倉粟飫陳紅賴有三峩夣時時到枕中

自嘲

野老家風子未知天教甫裏出孫枝徧遊竹院尋僧語時拂楸枰約客棋是處登臨有風月平生揚歷半宮祠卽今个事渾如昨喚作朝官卻自疑【予仕官防五十年矣歷崇道玉局武夷今又忝佑神之命】

乍晴出遊

八十山翁病不支出門也賦喜晴詩小樓酒斾闌街處深巷人家曬練時本借微風欹帽影卻乘新暖弄鞭絲歸來幸有流香在剩伴兒童一笑嬉【流香蓋賜酒名】

送客至湖州市

偶駕雞棲送客行迢迢十里出關城誰知小市蕭條處剩有丰年笑語聲聊借野風吹醉頰更憑陂水濯塵纓故廬想見春回近鄰曲家家已徧耕

題史院壁

命薄謀常拙年衰力轉微鷁飛元合退羝乳偶成歸汗簡慙靡日流塵怯染衣無端霜夜月應照舊苔磯

又

槁木忘榮謝閒雲任捲舒慵爲繞枝鵲寧作蠧書魚羇旅心常折親朋夢亦疎溪頭釣船在恐負此心初

又

白髮無餘鬒蒼顏失故丹旅遊多敗意大屋每饒寒出畏霜侵褐歸乘日暖鞍若非時得句何以慰衰殘

又

苔甃平分路銅環半掩扉殘蕪寒不死敗葉落還飛責重何由塞愁生但念歸非無茅一把世事苦相違

寄二子

大兒新作鶴林遊仲子經年戍吉州日日望書常至莫時時入夣卻添愁得官本自輕齊虜對景寧當似楚囚識取乃翁行履處一生任運笑人謀

訪客至北門抵暮乃歸

北郭那辭十里遙上車且用慰無聊九衢浩浩市聲合四野酣酣雪意驕淸鏡新磨臨緑浦長虹橫絕度朱橋歸來睡熟明方起臥聽鄰墻趂早朝

恩除祕書監

羣仙鶴駕去難追白首重來不自知才藝荒唐癡獨絕功名蹭蹬老如期海邊鄭叟窮耽酒吳下韋郎晚學詩扶上木天君莫笑衰殘不似壯遊時

寄題儒榮堂【朝散大夫徐夣莘著北盟錄上之除直祕閣訓辭有儒榮之語因以名堂來求賦詩】

軍容基旤廟謀疎尙記文登遣使初只道大功隨指顧至今遺種費誅鋤還朝不遣參麟筆寓直空聞上石渠剩辦殺靑君記取龍庭焚盡始成書

夙興

鐘已樓頭動燈猶帳外殘霜濃愁枕冷病起覺衣寛鶴怨慿誰解鷗盟恐已寒君恩等天地應許納微官

館中書懷

流落逢明主恩光集晚途題名驚手戰拜閣借人扶枉辱三華組【國史實錄及防府凡忝三職】終歸一腐儒庫書時取讀猶足補東隅

雜興十首以貧堅志士節病長髙人情爲韻

仕宦徧四方每出歸愈貧寒暑更質衣笑倒鄰里人今年作史官坐糜太倉陳無如思歸何日夜望絕麟區區牛馬走齪齪蟣虱臣恩深老不報肝膽空輪囷

又

孟子辟楊墨吾道方粲然韓愈排佛老不失聖所傳伐木當伐根攻敵當攻堅坐視日月食孰探天地全一木信難恃要憂大廈顚安得孟韓輩出爲吾黨先

又

聖人固多能藝乃以不試嗟予少貧賤日月成坐棄矧今耄已及甘食而美睡道衰朋友散斯文凜將墜閉戶輒竟日孰與講仁智厭厭生意盡何暇議李志

又

少年喜結交患難謂可倚寧知事大謬親友化虎兕出仕五十年危不以防死始畏囊中錐寧取道傍李老來多新知英彥終可喜豈以二三君遂疑天下士

又

昔我遊廬山夜遇東林雪灰深火正熟膏減燈半滅童驚林虎過僧惜澗松折至今每追想可解肺肝熱那知蓬山夣忽繼此淸絕殊勝蘇子卿餐氊持漢節

又

觀人如觀玉拙眼喜譏評得失顧在人玉固非所病慶曆嘉祐間人才於斯盛王回僅一招石介棄不聘乃知天下士成敗各有命願君姑安之天定豈不勝

又

兩山如峨眉一水若車輞吾昔廬其間百里臨蒼莽少年手藝木條榦日夜長咿啞駕獨轅迢遞揺兩槳平生防心地今乃寄夣想何時喚鄰翁煙水行布网

又

貨財不可居祿位不可饕我爾本一家何至臯蘭鏖小夫謀人國紛紛日煎熬或謂性本惡或謂經無褒誤人方自此孰如飲醇醪淸言亦自佳遺事非徒髙

又

魯山粹而博韶美曠且眞石渠東觀中久矣無若人飛仙驂鳯鸞豈久混世塵空餘文章在常與日月新我𨿽不足數疇昔忝交親尙想秋燈下對影欹幅巾【陳山魯山劉儀鳯韶美】

又

君子尙大節又甚惡不情魯連故可人用意終近名千載髙夷齊采薇忘其生周公述易象所以貴幽貞去聖𨿽已逺江左見淵明我讀飲酒詩朱有遺聲

送任夷仲大監【元受之子】

往者江淮未徹兵丹陽邂逅識耆英叩門偶綴諸公後倒屣曾蒙一笑迎敢意癡頑成後死相從髣髴若平生小詩話別初何有一段淸愁伴艣聲【遊昔在京口與陳應求馮圜仲查元章張欽夫諸人從前提刑遊今三十九年矣】

謝韓實之直閣送燈

玉作華星綴絳繩樓臺交映暮天澄東都父老今誰在腸斷當時諫浙燈

又

舊友年來不作疎華燈乃肻寄蝸廬寧知此老蕭條甚二尺檠前正讀書

道山直捨

身世從來一蠧魚討論猶記入朝初自憐報國無他技又領蘭臺四庫書

館中營繕方一新而右文殿生芝艸甚異

丹碧參差盛一時殿楹三秀見金芝漢庭漫道多才傑天馬何勞作頌詩

戲述淵明鴻漸遺事

桑薴柴桑一世豪區區玩物亦徒勞品茶未及毀茶妙飲酒何如止酒髙

雪夜

雪屋透窗明風簾撮夜聲披衣擁鑪坐忘卻在都城

直捨獨坐思成都

錦城花絮送吳船屈指東歸又防年羣玉峯頭身老矣百花潭上夣依然靑衫尙記稱狂客白髮寧知作老仙所恨酒腸非復昔閒遊空負杖頭錢

嘆老

鏡裏蕭蕭白髮新黙思舊事似前身齒殘對客豁可恥臂弱學書肥失眞漸覺文辭乖律呂豈惟議論少精神平生師友凋零盡鼻堊揮斤未有人

冬曉

恩免宵興趂曉班養慵終覺媿吾顏浮名半世虛催老髙臥何時復得閒兩岸夕陽漁浦市數峯寒靄沃洲山扁舟來往無窮樂此事天公豈所慳

有懷梁益舊遊

土堠累累只復雙悠然殘夣對寒缸亂山落日葭萌驛古渡悲風桔柏江虎印雪泥余過迹樹經野火有空腔四方行役男兒事常笑韓公賦下瀧

孤坐無聊每思江湖之適

世上元無第一籌此身只合臥滄洲艣搖漁浦蒼茫月帆帶松江浩蕩秋有酒人家皆可醉無僧山寺亦閒遊老來閱盡榮枯事萬變惟應一笑詶

夣韓無咎如在京口時旣覺枕上作短歌

隆興之初客江臯連欀結駟皆賢豪坐中無咎我所畏日夜詶唱兼詩騷有時贈我玉具劍間亦報之金錯刀舊遊忽墮五更夣舉首但覺鐵甕髙樽前美人亦黃土吾輩鬼錄將安逃死生一訣信已矣所恨膏火常煎熬平生不愛蔥嶺話方術亦陋葛與陶但當東歸棄百事爛醉海上觀雲濤

出東城並江而歸

上車容假寐出郭當閒遊逺笛臨風起髙帆到岸収人歸花市路客醉酒家樓徑就東窗臥孤燈欲話愁子聿欲暫歸山陰見乃翁作惡遂不行贈以此詩

鐘鳴豈復夜行時文字相娛賴此兒欲去復畱知汝孝未言先泣嘆吾衰兩篇易象能忘老百畝山畬可免饑但報家僮多釀酒一欄紅藥是歸期【明年春晚史院奏書必得歸矣】

題趙生畫【趙生名亷宣和末得幸亷宣仲爲予言】

東都畫手排浮萍天子獨賞一趙生幅縑尺紙皆厚賜眾史妬媢都人驚爾來一筆不復見好事往往空聞名奇哉此獨出刼火論價直恐千金輕老亷博士最別識一見自謂雙眼明老夫寓居旱河上矮軸正向幽窗橫飯餘捫腹看不厭林外重閣髙崢嶸憑誰喚住兩禪客水邊共聽煙鐘聲

題宣律師畫像

秀目大頭顱英姿舉世無平生一瓦缽何處有天廚

暇日弄筆戲書

天地爲我廬江山爲我客北斗以酌酒恨我飲量窄人生但閉戶烏用分菽麥贈君玉函方憒憒無皂白

又

艸書學張顚行書學楊風平生江湖心聊寄筆硯中龍蛇入我腕疋素忽已窮餘勢尙隱轔此興嗟誰同

又

胸懷防云夣形骸一槁木𨿽客長安城未始忘退縮古來豪傑士彊半死空谷耐事勿動心貧賤豈汝獨

立春前後連日風雨

河岸春生緑齋扉雨送昏手鈔書半淡巾漉酒微渾餅餌連春日歌呼近上元何嗟今夕夣不在石帆村

武林

皇輿久駐武林宮汴雒當時未易同廣陌有風塵不起長河無凍水常通樓臺飛舞祥煙外鼓笛喧呼明月中六十年間防來往都人誰解記衰翁【紹興癸亥予年十九以試南省來臨安今六十年矣】

立春後十二日命駕至郊外戲書觸目

身兼老病常歸臥天半陰晴偶出遊鸚鵡碧籠當戶外秋千畫柱出墻頭年華冉冉飛雙翼夣境悠悠寄一漚旅食都門那可久少畱應爲賦春愁

又

宮云縹漏聲遲夣裏華胥卻自疑春淺風光先盎盎時平節物共熙熙畫簾不捲聞人語玉勒徐行避酒旗閱盡輩流身獨健怳如隨計入都時

又

丹成不服怕升天豈料乘風到日邊九陌樓臺生細靄萬家管送流年香車寶馬沿湖路繡幙金罍出郭船折簡亦思招客醉不堪春困又成眠

春夜

客向燈前老愁從枕上生雨聲添好睡花气散餘酲舊事談誰聽新詩鏈不成惟當速歸老鄰父待同耕

訪客至近郊

訪客西郊路停車小苑門閒雲寧有雨淡日不成暄鷺下靑蘋浦鴉啼緑樹村還家未索莫隨分具魚飱

車中作

雨過未生塵寒輕不著人斷雲飛苑路髙柳暗天津憔悴非平日呻吟又一春絲毫寧有補空負耦耕身

倦飛

倦飛何意閉樊籠冉冉年光過眼空酒盡不妨沽巷口詩成多是在車中曾腰白羽心猶壯不養丹砂頰自紅所嘆莫年交舊盡燈前情話與誰同

遣興

馬迹車塵不到門莫年萬事付乾坤讀書浪苦只取笑識字𨿽多誰與論骨相元非金馬客夣魂空繞石帆村濁醪幸有鄰翁共莫厭從來老瓦盆

癸亥正月十日夜夣三山竹林中筍出甚盛欣然有作

新春身不到家園東崦西村役夣魂一夜四山雷雨起滿林無數長龍孫

劍南詩稾卷五十二

欽定四庫全書

劍南詩稾卷五十三

宋陸遊撰

謝徐志父帳幹恵詩編

平生聞若人筆墨極奇峭相望二千里安得接談笑一朝獲其詩驚喜逾素料夜取吟諷寒燈耿相照舂容淸廟歌縹緲蘇門嘯蹴天浙江濤照野楚山燒每篇十過讀玩味頭屢掉正如啜名酒𨿽愛不忍釂看君亦華發气壓萬年少予昔從茶山辱賞三語妙文章老不進顦顇今可弔誰知牛車鐸黃鐘乃同調願君時來過勿卹俗子誚

河橋晚歸

曲巷連新市層樓近小橋靑簾猶滴雨綠浦恰通潮簾影晴方見笙聲冷未調斜陽覓歸路偏愛玉驄驕

謝王子林判院恵詩編【王從楊廷秀甚久】

文章有定價議論有至公我不如誠齋此評天下同王子江南秀詩有誠齋風今年入修門軒軒若飛鴻人言誠齋詩浩然與俱東字字若長城梯衝何由攻我望已畏之謹避不欲逢一日來叩門錦囊出幾空我欲與馳逐未交力已窮太息謂王子諸人無此功騎驢上灞橋買酒醉新丰知子定有人詎必老鈍翁

紹興癸亥余以進士來臨安年十九明年上元從舅光州通守唐公仲俊招觀燈後六十年嘉泰壬戌被命起造朝明年癸亥復見燈夕遊人之盛感嘆有作

隨計當時入帝城笙歌燈火夜連明寧知六十餘年後老眼重來看太平

出謁晚歸

萬卷縱橫眼欲盲偶隨尺一起柴荊淵魚脫水知難悔野鶴乘車只自驚苑路落梅輕有態禦溝流水細無聲紅塵朝暮何時了促駕歸來洗破觥

思歸示子聿

平生愛山水遊陟老不厭此外惟讀書垂死尙關念方昔少壯時萬里攜一劍自從還故山日夜就收斂防恩置三館寒灰忽光熖龍鐘气才屬筆力安得贍同捨多賢豪揣分無乃玷春來百疾作沈痼困鍼砭思歸入夢寐歷歷數過店問津始胥濤系纜望禹窆小江齋餅美梅市將酒釅云破山嶙峋雨足湖防灩二月栁勝槎三月花如染拄杖幸可扶吾生尙何欠更當與稚子晨暮事鈆槧天爵古所尊榮名勿多占

上元後連數日小雨作寒戲作

呼兒取酒敵春寒病起駞裘覺寛萬事不妨髙枕臥始知老子耐悲歡

又

春風催暖入園林一片雲生又作陰畱得梅花三日住誰云造物本無心

又

煙籠天闕靑鴛濕水漲官河畫鷁浮解賦春陰三十首不應惟有宋鄜州

又

擬撥殘書出郭行浮雲忽已敗春晴窮閻今雨無車馬臥聽深泥濺屐聲

出湧金門

出湧金門一黯然初來猶是紹興前都人百萬今誰在惟有西湖似昔年

書志示子聿

誤上蓬山亦已叨所悲故里隔胥濤還家未失屠羊業報國元無汗馬勞載筆敢言宗史漢閉門猶得讀莊騷小兒願與翁偕隱正恐聲名未易逃

入春念歸尢切有作

六朝覆育忝遺民扶憊歸來雪鬢新對酒無歡翻作病愛詩何得但窮人腰錢自昔妨騎鶴絕筆何時到獲麟鄕俗嬉遊重端五烹團糭喚比鄰【筮者言予五月可還故山】

書房雜詠

賦性無他嗜傳家但古書堯咨洪水際羲畫結繩余異學方攘斥浮文亦掃除挑燈北下聊得遂吾初

又

久客思鄕井殘軀怯嵗年家能常食粥口固不言錢鐵補曽穿硯韋聨屢絕編臥聞兒講學起坐失沈緜

獨立思故山

谿水初生與岸平橋頭新栁已藏鶯詩緣遇興玲瓏和酒爲逢知爛漫傾靑篛買來衝雨釣烏犍租得及時畊今朝獨立東風裏嘆息無人防此情

寓嘆

俗心浪自作棼絲世事元知似奕棋舊業蕭然歸亦樂餘生至此死何悲古人可作將誰慕造物無心豈汝私已覺殘春故溪去短蓑垂釣月明時

後寓嘆

貂蟬未必出兜鍪要是蒼鷹憶下韝彭澤往歸端爲酒輕車已老豈須侯千年精衛心平海三日於莬气食牛防與髙人期物外摩挲銅狄灞城秋

新嵗頗健寄靑城故人

驕气年來痛自鋤似能略契度關書神光出眥夜穿帳胎發滿頭晨映梳吾道元知非土苴此身可付丘墟岷山幸有丹鑪在靑壁何時共結廬

新年七十有九

中嵗抱沈緜詎敢望七十造物偶脫遺俯仰耄已及寧知辱弓旌扶憊去鄕邑受恩不知報懷抱空怏悒天門邈難窺地芥亦嬾拾隨身一詩囊副以兩藥笈何當復得謝浩然脫維縶擘浪畫楫飛穿雲靑鞵濕餘年尙有幾登覽當汲汲狂吟題寺廊大筆蘸墨汁

春日訪客於逆旅及郊寺感而有賦

底事經年客帝鄕風光淡沲日初長野歌作气老猶壯花气撩人醒亦狂店壁拂塵尋舊字寺樓極目送斜陽告歸不過殘春事杜曲桑麻亦未荒

二月二日夢中作

零落薔薇委道傍更堪微雨漬殘香象牀玉尺人何在腸斷新裁錦一方

對酒作

羨門安期何在哉河流上溯昆侖開白雲不與隱居老孤鶴自下遼天來春江風物正閒美緑浦潮平柂初起暮吹長笛發巴陵曉掛髙帆渡湘水世間萬變更故新防當太息摩銅人脫裘取酒借芳艸與子共醉壺中春

西湖春遊

靈隱前天竺後鬼削神剜作巖岫冷泉亭中一尊酒一日可敵千年壽淸明後上已前千紅百紫爭妖姸咚咚鼓聲鞠場邊秋千一蹴如登仙人生得意須年少白髮龍鐘空自笑君不見灞亭耐事故將軍醉尉怒訶如不聞

春晚用對酒韻

吾今歸哉復歸哉艸堂正對湖山開座銘漆園養生主屏列柴桑歸去來一閒可敵八珍美驪駒在門端可起不緣老病日日增世味從來淡如水故人誰非白頭新況復眼中無故人但餘一恨未免嘆掩關睡過今年春

題館中直捨壁

幾年顦顇去淸班敢辱君恩誤賜環但厭軟塵隨倦馬不愁弱水隔神山下帷寢飯羣書裏退食雍容眾間行矣東歸竟何補低回未免媿吾顏

春晚懷故山

吾廬煙樹閒正占湖一曲逺山何所似防鬌千髻綠近山更可人連娟兩眉蹙澗蟠偃蓋松路暗圍尺竹海棠𨿽妍華態度終不俗最奇女郎花宛有世外躅𨿽云嬾出遊閉戶樂事足年來殊失計久耗太倉粟淖糜不救口斷簡欲滿屋兀兀不知春靑燈伴幽獨

春社日效宛陵先生體

社雨

開嵗才幾時春社忽已及茫茫艸色深蕭蕭雨聲急扶犁行白水不惜芒屨濕村童更可憐赤腳牛背立

社鼓

酒旗三家市煙艸十里陂林間鼓咚咚迨此春社時飲福父老醉嵬峩相扶持君勿輕此聲可配丰年詩

社酒

農家畊作苦雨毎關念種黍蹋麯蘗終嵗勤収斂社甕𨿽艸艸酒味亦醇釅長歌南陌頭百年應不厭

社肉

社日取社豬燔炙香滿村饑鴉集街樹老巫立廟門𨿽無牲牢盛古禮亦略存醉歸懷余肉霑遺徧諸孫

局中春興

天知病眼困風沙借與蓬山閱物華微防已迎新到燕輕陰猶護欲殘花幽窗寂寂書圍座倦枕時時夢過家立馬庭前還小駐不妨閒試半甌茶

久客

顦顇閒坊底蕭條久客心燕歸知社過葉宻覺春深燈火愁殘史塵埃嘆素琴餘生猶有幾去日苦駸駸

幽居

花過鶯初嬾泥新燕正忙病餘猶止酒睡起獨焚香拄杖嫌園窄棋枰喜日長北窗元可樂不是傲羲皇

春日絕句

吏來屢敗哦詩興雨作常妨載酒行忽見家家挿楊栁始知今日是淸明

又

二十四番花有信一百七日食猶寒眼中不是無春色嘆息衰翁自鮮歡

又

門前喚擔買芳菲白髮猶堪挿一枝舊厭蛙聲今喜聽墻陰特地作盆池

又

故園蛺蝶最多種百艸長時花亂開窮巷春風元不到一雙誰遣過墻來

又

桃李吹成九陌塵客中又過一年春餘寒漠漠城南路只見秋千不見人

又

便恐東皇促駕回小軒無事且啣杯不知何處桃花落一片飛從屋角來

又

介亭南畔排衙石剝蘚剜苔覓舊題讀罷南丰數行字滿山煙雨共淒迷

又

楊家園裏醉殘春醉倩傍人拾墮巾紅紫飄零不須嘆東君渠自是行人

嘆老

晨起梳頭滿鏡霜豈堪著腳少年場酒徒分散情疎索棊敵憑陵意頡頏寓世極知均醉夢餘生只合老畊桑石帆山下蒓絲長待我還東泊野航

春雨中偶賦

老子年來百事慵不妨詩課尙能供殘花已覺胭脂淡煮酒初嘗琥珀濃羸病不堪連日雨孤愁偏怯五更鐘舊交只有烏藤在且伴禪牀莫化龍

戲詠落花

終年栽接待新春一日隨風委路塵愁殺主翁渠不管爭如只作看花人

思歸示兒輩

睡味甜如密人情冷似漿流年垂及耄客子固多傷興發雞豚社心闌翰墨場吾兒姑力穯莫羨笏堆牀

東軒花時將過感懷

小軒風月得婆娑盡付流年與嘯歌細數一春今過半正令百嵗亦無多還家常恐難全璧閱世深疑已爛柯只欲閉門搘倦枕晚風無柰落花何

又

社雨晴時燕子飛園林何許覓芳菲江山良是人誰在天地無私春又歸殘史有期成汗簡修門卽日掛朝衣人生念念皆堪悔敢效淵明嘆昨非

江亭

千載濤江上書生誦所聞鑄形尊越蠡抉眼悼荊員髙鳥衝煙沒輕舟壓浪分何由從此逝揮手謝諸君

對食

天賦元無滿谷羊不煩粱肉污腸忽逢客釜蒓羮美遙憶山廚麥飯香正有一簞元自足縱嘲三韭亦何傷江邊煙岫參差路便喚漁舟莫治裝

飽食

飽食無功媿汗靑燈前顧影嘆伶俜馬衰猶養疑知路久當捐爲不靈腰下徒誇綬若若鏡中何止發星星石防回首初非逺要及淸秋劚茯苓

記夢

旅夢遊何地分明禹廟傍不嫌村餉薄但愛野蔬香筍市連山塢菱歌起夕陽一蓑元所樂枉道嬾衣裳

初夜暫就枕

街鼓咚咚欲斷時官閒惟與睡相宜褰帷臥看初升月轉枕重思未穩詩偃仰少安眞得策欠伸徐起頓忘疲悠然已在羲皇上莫遣兒曹取次知

次林伯玉侍郎韻賦西湖春遊

西湖一別不知年陳迹重尋麥嶺邊山逺往來雙白鷺波平俯仰兩靑天殘骸自覺難支久一笑相從亦宿緣旅食京華詩思盡羨公落筆思如泉

湖中微雨戲作

搓罷靑梅指爪香一杯聊復答年光莫言老子無人顧猶得西施作淡妝

與兒輩泛舟遊西湖一日間晴陰屢易

逢著園林卽欵扉酌泉鬻筍欲忘歸楊花正與人爭路鳩語還催雨防衣古寺題名那復在後生識面自應稀傷心六十餘年事雙墖依然在翠微

贈呂次翁【栻】

君得金丹𨿽未仙放翁邂逅與忘年空能處處誇詩句不解時時贈酒錢馬駿極知生冀土鶴飛防見上遼天爾來筆硯塵埃滿欲相從乞一聨

得子聿到家山後書

日日春陰愁出戶汝今恰遇十分晴桑林紫葚累累熟稻壠靑秧漫漫平夢好定知行路健書來深慰倚門情柯橋道上山如畫早晚歸舟聽艣聲

題亝壁

小屋閒坊旋卜居老人也看作吾廬客知貪睡多畱刺兒未歸來自檢書艸賦萬言那直水屬文三紙尙無驢京塵日念家山樂況值腰鎌割麥初

又

殘發蕭蕭不滿簮衰年亦自惜光陰作碑諛墓已絕筆防史藏山猶苦心穿破緑錢多穉筍驚飛紅雨有幽禽北窗睡起摩挲眼更覺淸風直萬金

又

一櫂秋風去已遲釣竿恐失野人期朝回補睡尋幽夢客去偸閒練近詩浮世本知緣苦薄頺齡已與志俱衰平生所慕孤山老欲懷茶奠舊祠

小飲

門生嘲喜眠官長罵耽酒人生自適爾嘲罵亦何有蒸我乳下豚翦我雨中韭杯𨿽不丰吾兒起爲壽車馬滿長安誰肯顧衰朽作詩付汝藏千金珍獘帚

贈傳神水鑑

寫照今誰下筆親喜君分得臥云身口中無齒難藏老頰上加毛自有神誤遣汗靑成國史未妨著白號山人他時更欲求奇迹畫我溪頭把釣緡

春晚

新緑成陰小雨時幅巾蕭散與閒宜燕歸赴訴經年別鶯晚分疏出谷遲曉枕呼兒投宿酒暮窗畱客算殘棊翛然此意風塵表正恐羲皇未必知

天竺曉行

三聴徹五更鐘二竺穿窮九里松無復官樓沽酒美但煩湖水照衰容

又

筍輿咿軋水雲間慙愧忙身得暫閒堪笑風中一黃葉知看天外幾靑山

初見石橊花

吳中四月尙餘寒細雨霏霏怯倚闌老子眞成興不淺橊花折得一枝看

夢遊

太華峯頭秋气新醉臨絕壁岸綸巾世間萬事惟堪笑禹迹茫茫九片塵

又

九秋風露洗頭盆萬里雲煙腰帯鞓小甕松醪知已熟與君爛醉不須醒

又

客途幽夢苦淒淒滿眼山川意卻迷鞗革朝驅云外騎河潼夜聴月中雞

江亭晚思

本自無閒況有忙逺坊兀兀送年光太空不礙云舒捲髙枕寧論夢短長山破霽煙千萬疊鳥橫潮浦兩三行年來自笑詩情減愁絕奚奴古錦囊

上章納祿恩畀外祠遂以五月初東歸

身似霜松老不枯乞骸猶得侍淸都百錢濁酒渾家醉六月飛蟁徹曉無美睡不愁閒客攬出遊自有小兒扶買山尙恐巢由笑敢問君王覓鏡湖

又

黃紙淋漓字似鴉卽今眞个是還家園廬漸近湖山好鄰曲來迎鼓笛嘩籩實傍籬收豆莢盤蔬臨水采芹芽皇家養老非忘汝不必靑門學種瓜

又

羣玉峯頭孤夢斷五雲溪上野舟回傍人鷗鳥自然熟到處藕花無數開麥飯不饜常靣槁柴門閒掩自心灰雨來正作盆山地不怕防防半月梅

又

身是風前一斷篷經年竊食竟何功倚天靑嶂迎舩出撲馬紅塵轉眼空网戶餉魚勝丙穴旗亭送酒等郫筒死前幸作扶犂叟免使淮南笑發防

又

此身惟有一躬畊乞得餘年樂太平東觀並遊收昨夢西湖重到付來生一堤艸露明晨照半浦荷風颭晚晴歷歷歸途皆勝事江亭先聴櫂歌聲

江亭

旅食京華興已闌喜扶衰憊出重關江波蘸岸緑堪染山色迎人秀可餐濠上觀魚非至樂管中窺豹豈全斑此行便問天臺路采靈芝換病顏

題三茒邵道士云隱

興盡當年句曲秋卻歸罨畫弄扁舟有時信腳來沙際拾得殘云補破裘

又

尙嫌勾漏養丹砂況種劉郎去後花罨畫溪頭云萬頃不知何處是君家

受外祠敕

放浪江湖迹已陳今朝喜結銜新讀騷未敢稱名士拜賜猶應號散人歸去還騎欵段馬醉顚重岸接防巾行行漸近雲門寺愈信人生有宿因

感寓

人生難控搏古謂七十稀壽夭𨿽小異要亦同所歸君看衘山日耿耿有餘暉投牀方息偃晨起復求衣萬家同一役負水關門扉知叟與愚公畢竟孰是非

又

老氏有至言所貴知我稀鄙夫急自豈復擇所歸君看珠在淵艸木借光輝所以古人達懷玉被褐衣吾廬大澤中嵗苦水半扉朱門固自好我亦未必非

肉食

平生愛枯淡老病未免肉殺戒苦難持貪境則易熟鄙夫五鼎少達士一瓢足紛紛刀機間斷者豈復續習聞謂當然乍見可痛哭長安多貴人得此試一讀

贈成封州【鏞】

緑發臨邊固已奇不應顦顇客京師極知自有封矦骨但要無忘畊壠時意气覆氊書捷布風流橫槊賦新詩平生每恨相從少滿眼關山又語離

予以壬戌六月十四日入都門癸亥五月十四日去國而中有閏月蓋相距正一年矣慨然有賦

三百六十日扶衰得出都略無新伎倆仍是舊形模世事蠻攻蜀人情越事吳勿言蒓菜老檥櫂醉湘湖

又

一百七十里我行誰謂賖期年初去國度宿卽還家事似談春夢身如寄客槎石防村好在重理舊桑麻

雨中別同朝諸公

今日別交舊街泥盈尺深極知當作惡追恨闕相尋笑語關幽夢江山入苦吟新秋才一月畱句待淸砧

又

雨防萬珠落水聲羣馬奔才能脫危路未遽定驚魂一埽枕中夢卽歸江上村村醪莫嫌薄隨事有雞豚

出城

羈枕不成寐羸驂曉出城驛門深閉艸苑樹宻藏鶯老病安閒散疎慵負聖明津亭凝望久惟是待潮平

宿北錢淸

晡時理舟檝甲夜泊錢淸韲餅依然美【店家韲面有名已六十年矣】漁燈特地明酒旗闌道出風浪拍舩鳴未說鄕閭喜江山亦有情

老伶

老伶頭已白相識不論年時出隨童稚猶能習筦煙林梅市路風幔放翁舩余酒堪同醉君無惜醉眠

舟行錢淸柯橋之間

逾年夢想防稽城喜掛髙防浩蕩行未見東西雙白墖先經南北兩錢淸兒童鼔笛迎歸艦父老壺觴敍別情想到吾廬猶未夜竹間正看夕陽明

寓蓬萊館

道山方夢斷稅駕復蓬萊海上羝應乳遼東鶴已回客驚添鬢雪自笑久心灰底事妨人睡樓頭暮角哀

乍自京塵中得歸故山作五字識喜

門巷如秋爽軒窗抵海寛初還綬若若已覺靣團團引睡拈書卷偸閒把釣竿人生快意事五月出長安

初歸雜詠

雪滿漁蓑雨墊巾超然無處不淸眞胸中那可有一事天下故應無兩人騎馬每行秋棧路喚船還渡暮江津酒樓僧壁畱詩徧八十年來自在身

又

齒豁頭童盡耐嘲卽今爛飯用匙抄朱門漫設千杯酒靑壁寧無一把茅偶爾作官羞問馬頽然對客但稱貓此身定向山中死不用磨錢擲卦爻【磨錢擲卦爻蜀龍昌期語也】

又

八十可憐心尙孩看山看水不知回輭炊香甑桃花飯淺酌淸尊竹葉醅平地本知多陷阱羣兒隨處覓梯媒曠懷只待秋風起十丈蒲防海上開

又

換盡朱顏兩鬢皤流年如此柰君何早從學問求開益晚悟文章要詆訶每憶壯遊成獨笑間逢老伴亦髙歌更餘一恨君知否千載浯溪石未磨

又

窗下初収剝啄棊疎簾窣地晝陰移下巖石潤揮毫後正焙茶香落磑時癃老入朝元是錯期年決去已爲遲天公賦予誰能測只吝功名不吝詩

又

小園五畝翦蓬蒿便覺人間迹可逃盡疏珍禽添爾雅更書香艸續離騷藥苖可斸攜長鑱黍酒新成壓小槽老入鵷行方徹悟一官何處不徒勞

又

乞得身歸且浩歌蕭然生世寄漁蓑茶甘半日如新啜墨妙移時不再磨山寺蹋云頻獨往鄰家穿竹自相過棊枰勝負能多少堪笑傍人說爛柯

劍南詩稾卷五十三

欽定四庫全書

劍南詩槀卷五十四

宋陸遊撰

湖上急雨

谿煙一縷起前灘急雨俄吞四面山造化等閒成壯觀月明卻送釣船還

夏日獨居

平生本淸淨垂老更蕭然已罷客載酒亦無僧說禪空庭朝下鵲密樹晚鳴蟬長日君無厭新秋近眼邊

溪上夜釣

少時妄意學金丹八十谿頭把釣竿露濕茭樷姑惡哭煙深沙渚鷺鷥寒登臨每嘆乾坤大彊健猶應歳月寛作意淸吟未須厭如山殘稾後人看

幽事

曵杖驚林鵲投竿罥澗花若非詩滿捲只道夢還家開士分朝飯鄰翁喚午茶悠然吾事足歸路並山斜

夙興

幽夢回千里髙城轉五更窗虛送月落竹動喜風生自笑行安往猶思坐待明郊居少僮僕手自辟柴荊

文章

文章在眼每森然力弱才疎挽不前前輩不生吾輩老恐畱遺恨又千年

閒遊

觸熱辭行在扶衰返故丘亂蟬催落日病葉報新秋秣蹇投山驛尋詩倚寺樓不因行萬里那信此生浮

又

剡縣有佳處吾行無定期橫塘供晚釣孤店具晨炊約客同看竹畱僧與對棊人生得自在更老未爲遲

又

我出亦何急輟行還悵然輕裝幸已具老健更誰先野飯聊支日山蔬不直錢此生終樂死何以報皇天

又

已破京塵夢還尋剡曲遊戴星離古戍衝雨憩山郵壁認曽題字門橫昔渡舟經行固多感隨處寄悠悠

夏日

赫赫炎威日正中冰紈笛簟欲無功一心願伴沙頭鷺百計難呼木杪風纎手削瓜刀似水小甖分酒盞如空洗心幸有髙樓月少待寒光出海東

蜻蜓浦夜泊

風雨忽如秋已深短蓬今夜系楓林溪翁那問市朝事蔬食不生杯炙心橫截煙波飛健鶻遠投沙渚落羈禽斯遊誰道傷幽獨猶有殘鐘伴苦吟

幽興

微官那得系疎慵幽興渾如社酒濃埽盡塵埃無一防洗空幻翳有千重百年到處俱羈客萬里従來付短笻身在有餘眞妙語杯羮何地欠秋菘

避暑近村偶題

乞得身歸荷聖時登臨筋力未全衰楚祠艸合三義路【項羽廟在項裏】隋寺苔侵半折碑【安隠院也】孤店不妨乘月宿扁舟頻爲看山移紅塵冠蓋眞堪怕還我平生白接防

南堂夜坐

老來日月駛秋令俄更端蟬號晚愈壯螢火流空園西風吹衣裳蕭然謝炎官飽食一事無散發坐前軒河漢西南流北斗何闌干坐久光彩變缺月湧金盆欲睡復躊躇艸棘露已漙䢐歳何足道死生付乾坤

立秋前一夕作

螢度梧楸徑鳥鳴蒲葦洲寧知八十老又見一年秋賀監稱狂客劉伶贈醉侯吾身防兼此已矣尙何求

憶昔

憶昔西遊兩鬢靑卽今鏡裏雪千莖蛾睂風月猶闗念濯錦鸎花已隔生避暑有時移枕簟畏人終日閉柴荊此懷恨欠詩千首且寄秋泉一再行

自嘲

外澤裏常粗元知似瓠壺仕因無援困學爲背時孤軒蓋愁城市風煙落道途它年遊萬里不必念歸吳

夜坐亭中

大澤秋初到荒庭夜自明風雲生有河漢落無聲病得新涼減詩因少睡成髙枝有烏鵲棲穏若爲驚

養生

稟賦本不彊四十已遽衰藥褁不離手對酒盤無梨豈料今八十白間猶黑絲咀嚼𨿽小囏幸未如牛呞昔𨿽學養生所遇少碩師金丹旣茫昧鸞鶴安可期惟有庖丁篇可信端不疑愛身過拱璧奉以無缺虧孽不患天作戚惟憂自詒攣躄豈不苦害猶在四支二豎伏膏肓良醫所不治衣巾視寒燠飲食節飽饑虎兕𨿽在傍牙爪何由施老人不妄語聊賦養生詩

飲酒近村

放翁睡多少行立人扶往赴鄰里集痛飲山花挿鬢紅醉歸棘露霑衣濕紗巾一幅何翩翩庭中弄影不肯眠莫欺此老今衰甚曽見髙皇狩越年

遊山

蕭散湖山路天教脫羈蟬聲入古寺馬影度荒陂樵唱時傾耳僧談亦解頤偏門燈火閙不敢恨歸遲【偏門防稽城西南門名】

又

久客喜歸舍況逢秋气新聊乘行艓子閒覓住庵人道士靑芒屨髙僧白氎巾更須苔井水一爲濯京塵

又

病退猶行倦山坡每少休髙枝聞鵲語淺瀨見魚遊偶有堪乘興元無可遣愁悠然又終日爭路有歸牛

又

古寺不來久入門空嘆嗟僧亡猶見塔樹老已無花世事𨿽難料吾生固有涯慇懃一梳月十里伴還家

聞蛩

蟬聲未斷已蛩鳴䢐歳崢嶸得我驚八十光陰猶防許勉思忠敬盡餘生

又

稽首周公萬世師小儒命薄不同時秋虫卻是生無憾名在豳人七月詩

入秋遊山賦詩略無間日戲作五字七首識之以野店山橋送馬蹄爲韻

束髮初學詩妄意薄風雅中年困憂患聊欲希屈賈寧知竟鹵莽所得才土苴入海殊未深珠璣不盈把老來似少進遇興頗傾瀉猶能起後生黃河吞鉅野

又

我昔西遊邊萬里持一劍風飱不自卹露宿未嘗厭棧危余漢焼山斷有秦塹敢誇胡羊美但懷巴酒釅回首四十年遠遊每闗念秋風跨蹇驢尙喜道傍店

又

周南太史公道家蓬萊山塵凡不可料亦復居其間屢奏乞骸骨寛恩許投閒羽衣碧玉簡尙綴僊官班黃精埽白髮面有孺子顏簡寂吾家舊飄然時往還

又

我行剡中路茆店連谿橋驢弱我亦饑解鞍雨蕭蕭投牀得小憩炊黍烹藥苗舉手謝主人去路盤山腰沃洲在何許秋葉紅未凋遊僧不可逢聊須問歸樵

又

怕事眞駑屙老作入都夢頭顱今何似尙復堪自送聮裾預登瀛防馬従上雍年衰當亟去恩大容力控𨿽言解朝借尙予侍祠俸明年卽八十日月難把弄著書則已矣努力謀社甕

又

吾才如蹇人何許逐犇馬吾文如醜女惟借粉黛假向來已歸休畢志向林下塊然一愚公初不系用捨國恩定難報衰涕時一灑人本不勝天豈復論眾寡

又

驢病比已損秋風輕四蹄朝遊支遁寺暮涉幹吉谿靑嶂環孤村綠波溢橫隄吾行本無定所至窮攀躋細推亦何樂正類好鍜嵇自今當務本春蕪飽鉏犂

村居

白首歸來亦灌畦任教鄰里笑棲棲道心寧感兩雌雉生計惟存五母雞不恨閒門可羅雀本知窮巷自多泥暮聞鼓角猶人境更欲移家入剡溪

又

遊子従來念故鄕我歸仍得值丰穰粗繒裁制襜褕防肥羜烹調餺飥香對客不妨依幾杖呼兒時與話畊桑卻慙未解眞齊物猶防山村靜處藏

又

靑藜杖出氛埃外白版扉開水竹邊造物與閒仍與健鄕人知老不知年亝居每袖持螯手妄想寧流見麯涎昨夜小庭風露冷菊花消息已先傳

又

石防山下樂誰如八尺輕舠萬頃湖能釀人家分小榼愛棊道士寄新圖條枚積地樹雞柵溝港接筒澆芋區父子還家更何事斷編燈下講唐虞

六藝示子聿

六藝江河萬古流吾徒鉆仰死方休沛然要似禹行水卓爾孰如丁解牛老憊簡編猶自力夜涼膏火漸當謀大門舊業微如綫賴有吾兒共此憂

七月十七夜五更起坐至旦

秋容淡如水昨暮到江城世事違髙枕年華入短檠書中固多味身外盡浮名倚壁方淸嘯蓬窗已送明

書懷

不饑不寒萬事足有山有水一生閒朱門莫管渠癡絕自愛茅茨三兩間

又

老人舉動須扶掖跣婢椎奴少得閒従此漸須都畫斷疋如避難在空山

又

蝸廬自稱野人居三尺明窗已有餘従此要當常省事時時小葺欲何須

又

苜蓿堆盤莫笑貧家園瓜瓠漸輪囷但令爛熟如蒸鴨不著鹽醯也自珍

湖上秋夜

湖上山防落月明釣筒收罷葉舟橫不知身世在何許一夜蕭蕭蘆荻聲

書感

俗學方嘩世遺經寖已微斯文未云防吾道豈其非拔本寧餘力迷途幸識歸新涼起衰疾燈火耿郊扉

示兒

得道如良賈深藏要若無冶金寧輒躍韞玉忌輕沽儒術今方裂吾家學本孤汝曹能念此努力莫枝梧

書適

北崦千梢竹東軒八尺牀徧行欣老健熟睡領新涼海石陳書幾陶詩貯藥囊時時一到眼亦足傲羲皇【海石英石也東坡詩雲海石來珠浦】

又

心淸絕欲早才薄去官多月下時閒釣云邊每浩歌野堂生艸覆山市白驢過也有成功處新降百萬魔

放慵

往者畊仍養中間仕易農屢辭身老病每荷上矜從進媿門三防歸無畝一鐘扶持得良藥更放幾年慵

登臨

盡道羈懷惡登臨亦解顏健嫌山路淺狂恨酒尊慳親友多疎索漁樵自往還有詩仍嬾記零落水雲間

寓嘆

有位方憂失無家豈念歸賢愚竟誰得今昨兩皆非世事無長算人情忽駭機細思如意處惟有釣魚磯

居家

爲吏心𨿽嬾居家力尙餘刈茅支屋漏裁棘補籬疎就井磨樵斧持錢鍜藥鉏毋勞嘆徒步野鶴豈堪車

舟中作

野老元無事乘閒偶一來微風市樓笛落日寺街槐梨大圍三寸鱸肥疉四腮鄰船不識面呼與共防杯

築捨

築捨水雲鄕蕭然似淨坊粥鐺菇米滑羮釡藥苗香素壁圖嵩華明窗讀老莊與人元淡淡不是故相忘

雜感

孔欲居九夷老亦適流沙忠信之所覃豈間夷與華況我州閭間相視等一家老稚各自力勉蹈思無邪

又

十月可釀酒六月可作醬兒曹念乃翁左右日供養比鄰有老疾亦復致一餉老老以及人此義古所尙

又

肉食養老人古𨿽有是說修身以待終何至陷饕餮晨烹山蔬美午潄石泉潔豈役七尺軀事此膚寸舌

又

一气不遽變雨霽皆有符死非一旦至小疾爲前驅人能謹察之豈有倉卒虞哀防不知此𨿽悔良難圖

又

養生孰爲本元气不可虧秋毫失固守金丹亦奚爲所以古達人一意堅自持魔鬼𨿽百萬敢犯堂堂師

送陳懷叔赴上臯酒官卻還都下

奇才初試發硎刀疋馬秋風到上臯地近𨿽同三輔重時平無復五陵豪極知穏步煙霄路卻要微知郡縣勞歸去平津開首燕吐茵應復忤西曹

歸三山入秋益涼欣然有賦

藥物扶持美食眠鏡湖仍遇素秋天一年彊起歸猶健百口相看喜欲顚碧瓦朱甍無傑屋烏篷畫楫有新船道山頂上𨿽淸絕萬頃煙波始是仙

子聿至湖上待其歸

捨北犬吠迎歸航老翁待兒據胡牀碧雲忽起欲吞日黃葉自凋非霣霜十風五雨歳則熟左飱右粥身其康豈無深谷結茅屋父子讀易消年光

晚行舍後

略彴東邊一徑深杖藜行飯當登臨稷山並海出遙碧禹穴生云成暮陰殘歳自興遊子感少年誰解老人心歸來燈火參差夜倦倚胡牀續短吟

秋夜讀書有感

妄意斯文力弗勝苦心猶欲付云仍數編魯壁家傳學一盞吳僧夜講燈南犬固應多吠雪夏虫那得解知冰但令吾道常無墜飲水何妨枕曲肱

又

齒髮凋殘志有餘一編聊復遂吾初老來毎恨無同學夢裏猶曽得異書家世偏曽慕靑紫兒童切莫話龍豬正令世世皆農圃亷讓何妨化裏閭

治圃

小圃漫經營栽培抵力畊土松宜雨防根稚怯鉏聲紅果方當熟淸陰亦漸成毎來常竟日聊得暢幽情

村醉

發已凋零齒已疎飽諳成敗更誰如貴人豈得常金屋丞相那知起艸廬久泛江湖知釣術晚歸壠畞授農書一尊徑就村翁醉未肯英雄許本初

病臥

蕭條風雨又經旬病臥眞成不覿鄰跨馬難酬四方誌耽書空盡百年身碧花引蔓緣疎竹黃雀呼羣啄破囷君見此時風味否肯辭人笑橐裝貧

書悔

衣食須畊稼無端浪出遊客途南北鴈世事雨晴鳩蓬轉何時已灰寒善自謀江湖千萬里何處欠漁舟

航海

我老臥丘園百事習慵惰惟有汗漫遊未語意先可或掛風半防或貯云一舸趂潮亂鳴艣過磧細扶柁近輒淩煙海自笑一何果邂逅得奇觀造物豈付我古湫石蜿蜒孤島松磊砢【雁蕩大龍湫石如騰龍東海縣境有巨松傳爲堯舜時物】湘竹閟娥祠淮怪深禹鏁鬼神駭犀炬天地赫龍火瑰奇窮萬變鯤鵬尙麼麼紛紜旋或忘追記今亦頗作詩配齊諧發子笑齒瑳

黃犢

賣刀買黃犢用以事畊稼淒風山北秋缺月溪西夜小童搢竹枝相呼聊一跨秋來作欄成參差出林罅靑煙起艸積微火近茅舍未言東作功此景已可畫

秋夜

老覺人間歳月遒愔愔窗戶一燈幽讀書已廢虛長夜防塞無期負盛秋病齒何堪食粱肉殘軀惟念制衣裘重陽臥看登髙侶滿把茱茰只自愁

目昏頗廢觀書以詩記其始時年七十九矣

少時業詩書慕古不自量晨暮間誦左右分朱黃積書山崇崇探義海茫茫同志三四人辯論略相當落筆輒千言气欲吞名場忽焉六十年綠鬢久已霜食必觀本艸不療病在牀今秋又病目始覺閒味長車馬旣不至亦無書在傍一坐漏十刻甚倦則倚墻蝴蝶吾前身華胥吾故鄕童子亦聽睡不復呼燒香

假山擬宛陵先生體

疉石作小山埋甕成小潭旁爲負薪徑中開釣魚庵谷聲應鐘鼓波影倒松楠借問此何許恐是廬山南

秋興

拒霜慘淡數枝紅石竹凋零不滿樷小蝶一雙來又去與人都在寂寥中

又

足力蹣跚少迎客目視昏短常廢書賴是門前秋水長沙鷗未遽與人疎

湖上夜歸

滿鏡新霜柰老何扁舟日日醉顏樂如逐兔牽黃犬快似麾兵捲白波霜近菊花猶未見雨餘橙子已堪搓湖桑小市人無數爭看山翁擊檝歌

晨起

戒婢篝衣徹扊扅呼兒滌硯作隃麋須防開卷東窗下卽是先生無病時

飯飽晝臥戲作短歌

爲農得飯常半菽出仕固應甘脫粟藜羮自美何待糝況復畏人嘲苜蓿今年還東已八十視聽𨿽存鬢先禿安能賣藥謀助道【道流賣藥自給名曰助道】但有知分堪養福水車轆轆鄰餽魚社鼓咚咚眾分肉可憐老子暫膨脝午睡窗邊自捫腹【裏中車蕩取魚舊例以所得分遺】

孤學

孤學𨿽違俗猶爲一腐儒家貧占力量夜夢驗工夫正復安三徑寧忘奏六符殘年知有防自怪尙區區

自嘲

儒生窮事業老去轉荒唐長日中分睡殘年有底忙書常嬾終卷詩亦少成章忽棄蓬窗去花前又一觴

試筆

淸談數語猶疑過平步徐行亦慮危酌酒淺深須在我更衣單復要隨時

秋思

烏桕微丹菊漸開天髙風送鴈聲哀詩情也似並刀快翦得秋光入捲來

又

水際柴門一扇開白頭羸病亦堪哀阿誰得似桄榔杖肯爲閒人萬里來

又

蒼顏莫怪少曽開觸目人情大可哀死去肯爲浮世戀此身元自不應來

晨起偶得五字戲題稾後

推枕悠然起吾詩忽欲成𨿽云無義語猶異不平鳴有得忌輕出微瑕須細評平生五字句垂老媿長城

野步

場圃農功畢村鄰醉叟多野風吹慘澹海气起嵯峨婦女窺籬看兒童拾穂歌身閒不自樂如此暮年何

喜晴

一夜霜風掃積陰檐間喚起有鳴禽滿窗零亂梧楸影鄰巷蕭條雞犬音文史漸宜精討閱湖山仍得飽登臨園丁也解娛翁意蓻果移花已滿林

自箴

帶寛非復昔年腰頰上余丹日日消切勿更爲兒戲事解猿放鶴各消揺

自喜

身閒僊不遠食足富何加庭臥長生犢園開手種花狂歌聲跌宕醉艸筆橫斜八十明年是衰殘豈復嗟

自詒

病中看周易醉後讀離騷不解書驢券安能問馬曹身隨遊宦困气爲屏居豪淸旦南堂坐稽山秋更髙

又

莊語畏如俳端居要若齋淸虛集心腑枯槁見形骸自計愚無用何傷老不諧人生須廣大勿作井中蛙

對酒示坐中

綠橙丹柿鬭時新一笑聊誇老健身大度乾坤容縱酒多情風月伴垂綸初生京洛逢時泰防度江淮避虜塵八十年間塵不死猶能澗底束荊薪

秋晚衰疾稍平聊識喜懷

世事紛紛博局中豈知造物貸衰翁短笻倚壁知身健小甑炊粳喜嵗丰霜近平郊多雁落雨頻斷港有舩通更餘一事生詩興烏桕新添數葉紅

偶出至近村

神爽無酣寢身閒有劇棊說詩橫榔栗賖酒挈鴟夷寺古殘香冷溪深獨木危往來元信步不是赴幽期

書宛陵集後

突過元和作巍然獨主盟諸家義皆墮此老話方行趙璧連城價隋珠照乘明粗能窺梗槪亦足慰平生

鄕居

客問鄕居事久居君自知度橋徴士悔過社旅人悲社散家分肉農閒眾築陂墻東新洗竹我亦補藩籬

重九無菊有感

重陽未見一枝菊他日菊開生我愁髙興亭中香滿把令人北望憶梁州【髙興亭在南鄭子城西北正對南山】

劍南詩稾卷五十四

欽定四庫全書

劍南詩槀卷五十五

宋陸遊撰

記東村父老言

原上一縷雲水面數防雨夾衣已覺冷秋令遽如許行行適東村父老可共語披衣出迎客芋栗旋烹煮自言家近郊生不識官府甚愛問孝書請學公勿拒我亦爲欣然開卷髮端緒講說𨿽淺近於子或有補耕荒兩黃犢庇身一茅宇勉讀庶人章淳風可還古

試筆

用筆如用人利鈍烏可常必欲責其全無乃廢所長宣城與晉陵聲價略相當不知今何年森然集堂和墨若瑿黒紙如銀光心手適調一運此紫毫鋩前卻俱稱意六驥馳康莊聊復取一快詎必師鐘張

曠懷

曠懷何啻等沙鷗外物相挻劇火牛若信本心無一事始知平地起閒愁每逢達士惟長歗欲棄浮生尙小畱今旦微霜好風日短笻且領鏡湖秋

夢行小益道中

棧云零亂防鈴聲驛樹輪囷樺燭明淸夢不知身萬里只言今夜宿葭萌

又

櫸栁林邊吏迎血塗艸棘虎縱橫分明身在朝天驛惟欠嘉陵江水聲

秋樹

秋風一夜吹橋樹明日來看已非故吳中九月霜尙薄落葉半隨飛鳥去老人心事感凋零只欲逢秋醉不醒範寛用意眞難解偏冩丹楓作畫屏

雜感

鶴乘軒車已堪嘆狐帶髑髏何可親勸君一笑埽除盡來作人間百嵗人

又

讒口安能作禍基吾曹興廢豈無時向來何事令公怒問著渠儂自不知

又

艱危寧度瘦驢嶺奔走莫隨肥馬塵困阨終身元自好可憐癡子恨無津【瘦驢嶺在施黔間前軰或有作驢瘦嶺蓋誤也】

又

一尊易致蒲萄酒萬里難逢鸛鵲樓何日羣胡遺種盡闗河形勝得重遊

又

老境睡多行立少浮生防少別離多安得此身重壯健一杯朋舊共髙歌

又

苦熱惟憂不復涼轉頭忽己見秋霜道人若悟無寒暑墮指流金總道塲

栁橋秋夜

帝靑萬里月輪孤埽盡浮雲一防無正是吾廬秋好夜上橋渾不要人扶

訪隱者不遇

秋髙山色靑如染寒雨霏微時數防蘭亭在眼久不到每對湖山輙懷歉雅聞其下有隱士漠漠孤煙起松崦獨拄杖行造之枳籬數曲柴門掩笛聲尙近人已遁日啜薄糜終不貶何如小住共一尊山藜野芋分猿嗛

蒼檜

北風捲野天晝晦雨如弩鏃穿屋背老夫下牀行躡屐稚子抱書坐持蓋豈無長楸與巨竹榦折枝摧共顚沛孰能不動安如山屹立庭前獨蒼檜

農家歌

村東買牛犢捨北作牛屋飯牛三更起夜寐不敢熟茫茫陂水白纎纎稻秧緑二月鳴搏黍三月號布谷爲農但力作瘠鹵變衍沃腰鎌捲黃雲踏碓舂白玉八月租稅畢社甕釀如粥老稚相扶閭裏疊追逐坐令百世後復覩可封俗君不見朱門玉食烹萬羊不如農家小甑吳粳香

君子非好異

君子非好異本意亦從眾居然迫所媿難復趨一閧孟軻遇齊王夫豈不欲用萬鐘養弟子乃似以利動惟其有辭受百世尊道統豈惟聖賢哉學者固所共

獨登東巖

早慕功名已絕癡晚耽筆墨愈無奇牧羝未乳身先老化鶴重歸語更悲朋舊在亡成斷夢山河興廢入孤吹悠然獨倚闌漧笑又過簮萸泛菊時

灌園

八十身猶健生涯學灌園溪風吹裋褐村雨暗衡門眼正魔君怖心安疾豎奔午無一事梨棗弄諸孫

晨起

老尙貪書課黎明卽下牀不驚天乍冷更覺意差彊蟾滴初添水螭鑪旋炷香浮生又一日開卷就光

堂

莫笑堂老殘年所得多賦詩傳海估說法度天魔夭矯竹如意鱗皴松養和拈來示諸子無事數相過

蜀漢

蜀漢崎嶇外江湖莽蒼中冷官家世事獨立古人風已老學猶力久窮詩未工悠悠千載後此意與誰同

客有言太山者因思靑城舊遊有作

我登靑城山雲雨顧在下月色縞巖谷欲睡不忍捨明朝下半嶺頗怪哀湍防山麓云未歸平地泥沒踝乃知宿處髙所恨到者寡有客談泰山昔嘗宿石室夜分林采變谷看浴日九州皆片塵盛夏猶慘栗我聞思一往安得飛仙術但願齊魯平東封扈淸蹕

遊近村

度塹穿林腳愈輕憑髙逺望眼猶明霜凋老樹寒無色風掠枯荷颯有聲泥淺不侵雙艸屨身閒常對一棊枰茒檐蔬飯歸來晚已發城頭長短更

疎雨

檐間秋雨時一滴絕似漢嘉方響泉不聽此聲三十載夢回搔首一淒然

秋曉

菅席多年敗見經布衾木枕伴殘更嗈嗈天際鴈初度喔喔捨傍雞亂鳴貸米未回愁竈冷讀書有課待明一秋最恨空堦雨滴破羈懷是此聲

癸亥初冬作

開嵗忽八十古來應更稀我存人盡死今是昨皆非愛酒陶元亮還鄕丁令威目前尋故物惟有釣魚磯

兀坐久散步野捨

洞風號木蕭條雨滴堦忽思穿兩屐聊用散孤懷赤腳春畬粟平頭拾澗柴先師有遺訓萬事忌安排【胡翼之先生教徐節孝曰莫安排】

法云寺

不到法云久髙秋初一來廚供菇白美池蘸水紅開橋畔逢逰衲云邊數過桅同逰恨歸早珍重約尋梅小徑登東山繚行自西北至溪上【是夕子聿置酒】

行穿犖確度谽谺小立風中客防斜衰艸雙雙防飛蝶長空一一送棲鵶荻洲薄暮収魚网茒捨初寒響緯車誰道老人多感慨未妨尊酒樂年華

美睡

老來胸次埽崢嶸投枕神安气亦平漫道布衾如鐵冷未妨鼻息自雷鳴天髙斗柄闌干曉露下雞塒腷防聲俗念絕知無起處夢爲孤鶴過靑城

逆旅

秋晚南山行小蹇就店秣我亦念少休無柰市兒聒嗟爾亦坐饑錙銖苦爭奪其心計亦厭陷溺無自脫我欲救其本汝勿謂迂濶要傾江海大一洗錐刀末人生顧須防卒嵗無一褐有地卽可耕何山不堪活

東園

今日天霣霜又見一日晴晴寒病良已扶杖東園行瓦鼔息我倦靜聽幽鳥鳴花菓四十株手自培養成疏宻無行列東園蓋彊名人看不滿笑聊用適我情

雜感

買薪貸粟不曾知一事無營盡日嬉耋老卻如童稚日早眠晏起食無時

又

古言忍字似而非獨有癡頑二字奇此是堂安樂法大書銘座更何疑

又

平生所聞宋華子病忘乃與知道鄰老夫歷盡世間事始覺此公眞可人

又

羲皇一畫開百聖學者卽今誰造微文詞害道第一事子能去之其庶防

渡頭

蒼檜丹楓古渡頭小橋橫處繋孤舟範寛只恐今猶在冩出山陰一片秋

小飲賞菊

菊得霜乃榮性與凡艸殊我病得霜健每卻稚子扶豈與菊同性故能老不枯今朝喚老父采菊陳酒壺舉褏舞翩僊撃缶歌烏烏秋晚遇佳日一醉詎可無

與兒輩小集

老子秋來樂事稠吳秔新酒新篘矮黃不待園官送小白每煩溪女畱頓飽可憐頻夢與半酣自喜有兒酬不如意事何窮已且放團欒一笑休

捨北晚眺

平野沈寒日逺村生暮煙離離立紅樹防防散烏犍暫出不逾嵗告歸乃一防江湖初見鴈著眼送云邊

書室獨處欣然有詠

鑿空學道本無師歇盡狂心頗自奇閒坐始知冬日永髙談未覺耄年衰治棺準偹膏肓日釀酒枝梧雨雪時常笑祖龍癡到底一生辛苦覓安期

冬初至法云

曉日曈曨露未幹東中十月始微寒牛閒處處農功畢米賤家家酒盞寛煙浦白鷗迎鼓枻漁村紅樹入憑闌歸舟莫恨無人語手抱陶詩側臥看

感憤

形勝崤潼在英豪趙魏多精兵連六郡要地控三河慷慨鴻門防悲傷易水歌防人懷此志送老一漁蓑

記老農語

霜淸楓葉照溪赤風起寒鵶半天黒魚陂車水人竭作麥壠翻泥牛盡力碓舂玉粒恰輸租籃挈黃雞還作質歸來糠粞常不饜終嵗辛勤亦何得𨿽然君恩烏可忘爲農力耕自其職百錢布被可過冬但願時淸無盜賊

村捨

剝啄敲村捨丫義揖主人新墻拆兆疎瓦斷魚鱗紅粒炊畬粟靑煙郁澗薪得牀思熟睡寒犬苦狺狺

自述

偶防靑驢出還將白鶴隨鏈丹畱日觀采藥上天池送客淸秋棹畱僧靜夜棊從來閒姓字不遣世人知

泊舟湖橋酒樓下

縹緲云邊罨畫樓空蒙雨外木蘭舟誰知老子淸狂甚獨占城南十里秋

庵中雜書

蒲龕久坐暖如春紙被無聲白似云除卻放生並施藥更無一事累天君

又

謀生安用苦區區豆飯藜羮未遽無若使天年猶合活不妨自有谷於菟

又

萬物並作吾觀復眾人皆醉我獨醒走徧世間無著處閉門鋤菜伴園丁

又

茅茨一室有餘樂轍環四海誰知心輟耕壠上鴻鵠志長嘯山中鸞鳯音

連日暴下薾然不支戲作

老子心如行腳僧秋風久已辦行藤紙衾夜夜江湖夢小復遲畱待判懲

大風

風大連三夕衰翁不出門兒言捲茅屋奴報徹蘆藩狼籍鴉擠壑縱橫葉滿園乘除有今旦紅日上東軒

野興

掃盡紅塵閉是非捨傍好在舊苔磯壺中春色松肪酒江上秋風槲葉衣一片共知云偶出千年誰識鶴重歸勿言野外無供給雪後連山藥艸肥

又

樓蘭勛業竟悠悠聊作人間汗漫遊半谷雲霞丹竈熱一天雷雨劍池秋倘佯藥市經旬醉問信巢仙數夕畱卻過故廬應一嘆岸邊猶繋采菱舟

若耶村老人

昔聞若耶村意象乃物外皤然阡陌間來往防鮐背無論百嵗翁甲子數至再我來親見之殊未輟畊耒曩事一一言多聞雜諄誨回頭指丁壯此是曾輩有翁又過我家有孫五代指呼取鬥酒山果雜細碎顧我使云年慙縮不能對恭惟大父行不覺投杖拜養生惟一嗇此在吾術內翁能信踐之成就乃爾大我今才耄及耳目已憒憒長庚𨿽餘輝敢與明月配

霜曉

霜有連甍白林無一葉靑紙衾圍栗烈風響送東丁酒盡尊余滴灰深火撥星蓬了無事黙坐養黃庭

山澤

我本山澤人散誕傲簮裳宧遊五十年天遣還農桑東阡南陌間吾亦愛吾鄕楚祠坐秋社隋寺觀夜塲醉迷采蒼耳旅飯炊黃梁自疑太古民百年樂未央有時閒暇時頗復誦老莊亦嘗逰岷峨略聞度世方气爲東道主主安客自長卻後五百年見我灞城旁

逺遊

姓字不須通從來號放翁月明登暑雪木落過秋風【成都武擔山暑雪堂歸州巴東縣江上淸風亭皆絕景】處處題僧壁時時臥釣篷始知侯萬里未必是英雄

北窗

破屋頹垣嘯且歌一窗隨處寄婆娑閱人每嘆同儕少遇事方知去日多雲濕沙洲秋下鴈雨來荻蒲夜鳴鼉何時更續扁舟興載郫筒醉緑蘿【緑蘿溪在武夷】

醉題

目光炯炯射車牛何至隨人作浪愁身處江湖如富貴心親魚鳥等朋儔孤防滅沒三湘曉野店荒寒二華秋醉墨不容塵土污憑君試訪寺家樓

幽居

練褐藤冠物外裝下簾畱住欲殘香瀟湘客過誇魚具灊皖僧來說藥方詩未遽衰猶跌宕書𨿽小退亦軒昻不緣厭靜尋幽事老去無如白日長

連陰欲雪排悶

先生經旬甑生塵藜羮不污白防巾魯連敢謂天下士摩詰要是山中人【王維自稱山中人】溪從灘瘦愈刻厲山自木落增嶙峋云重惟愁雪欲作梅花忽報一枝春

示子聿

古學尊皇極滛辭斥異端人才如爾少老健及吾難身退桑楡防家貧菽水歡人生粗足耳衣食不須寛項裏溪上見珍禽曰溪鵲相隨數十步不去

涉溪來過東溪老斷枝槁葉紛如埽忽逢溪鵲昔未識言語惺憁羽毛好異哉馴狎若可呼迹𨿽甚疏情有餘上穿蒼煙立髙樹下踏白石窺逰魚老夫日日溪頭行見此不妨雙眼明定交物外從今始豈獨沙鷗可與盟

冬夜對書卷有感

人生如夢終當覺世事非天孰可憑萬卷𨿽多當具眼一言惟恕可銘膺所聞要足敵憂患吾道豈其無廢興白髮蕭蕭年八十依然父子短檠燈

項王祠

項裏溪水聲潺湲溪上靑山峩髻鬟煙村人語虛市合石橋落日漁樵還堂上君王凜八尺大冠如箕熊豹顏築祠不知始何代典祀千載誰敢刪肅淸亭障息剽奪埽蕩螟螣囚神姦範增玉斗久已碎虞姬妝面畱餘潸小人平生仰遺烈近廟欲結茅三間時時長歌防山曲醉倒聊慰窮途艱

入城

宿凍迷車轍晨霜縞瓦溝路長休小驛風勁透重裘貿殘軀健健芒芒去日遒親交喜握手隨處小遲畱

出城

病鶴寒彌瘦孤松老不枯非闗畏軒冕本自樂江湖古錦添詩句羸驂入畫圖兒孫門久喚取倒殘壺

不入城半年矣作短歌遣興

我居城西南渺渺水雲鄕舟車皆十里來往道豈長今夏我來時天風吹荷香再來已孟冬慘然天霣霜市南兩株栁葉盡萌已黃乃知多事人嵗晚空悲傷名藍墮刼火鞠爲瓦礫塲河橋比一新華表照康莊成壊莽相尋推理海芒芒疾豎造化兒吾手扼其吭砥柱天下險一葦乃可杭養气倘能全斯言豈荒唐

先大父以元祐乙亥寓居妙明僧捨後百餘年當嘉泰癸亥遊復假榻一夕感嘆成詠

楚公仙去防秋風巷陌蕭條舊隱空遺老卽今無處覓斷香殘照淚痕中

志學

聖門志學豈容差山立方當斥百家早忝授經聞博約晚羞同俗陷浮華風槁面寒無褐雷轉饑腸飯有沙漫道衰慵貪睡美五更和夢聽城笳

晚行舍北

逆旅將歸客扶衰取次行霜濃木葉盡水落岸痕生鳬鴈浮寒浦牛羊滿晚晴東村隔煙寺杳杳送鐘聲

幽居述事

曾防蘭亭醉墮簮後身依舊住山陰琴傳數世漆丈斷鶴養多年丹頂深滌硯灘頭無漬墨吹簫月下有遺音小詩戲述幽居事後有髙人識此心

又

頽然掩戶不妨奇又賦幽居第二詩大藥鼎成令虎守精思牀穩用搘壺中自喜乾坤別局上元知日月遲更就羣童閒鬭艸人間何處不兒嬉

又

落葉平溝日滿廊幽居又賦第三章

喜無俗事干靈府恨不終年住醉鄕上樹榜船𨿽老健疏泉移竹亦窮忙山僧欲去還畱話更盡四亝一炷香

又

舴艋東歸喜遂初頻拈枯筆賦幽居細燒栢子供淸坐明防松肪讀道書蒼爪嫩芽開露茗紅根小把瀹煙蔬年來自許機心盡頗怪飛鷗自作疎

十一月五夜風雪寒甚燃薪取暖戲作五字

束薪從澗底及此不時求力比鵝黃酒功如狐白裘分才具糜粥餘事暖衾裯復恐成驕惰三更起飯牛

魯墟【先太傅舊宅】

魯墟無復壊垣存偶榜舟來入亂雲杜曲桑麻猶郁欝桃源雞犬亦欣欣靑圍舊墅千峯立緑引官河一脈分我卜數椽差不逺得歸何以報吾君

曉雪

繞湖誰琢玉爲屛換卻南堂萬疊靑老子醉狂還自笑持竿畫字滿中庭

又

觀雪剡溪天下馳題詩常恨不能奇未應便許凝之句此興何曾有盡時

養生

西逰曾受飬生書晚愛煙波結艸廬兩眥神光穿夜戶一頭胎髮入晨梳邀云作伴逺忘返與鶴分窠寛有餘占盡世間閒事業任渠千載笑迂疎

夜讀鞏仲至閩中詩有懷其人

詩思尋常有偏於客路新能追無盡景始見不凡人細讀公奇作都忘我病身蘭亭盡名士逸少獨淸眞

獨意

酒似交情薄愁隨夜漏長常貧且撐拄多病不禁當偶讀書終捲閒臨帖數行翻憐市朝客擾擾爲誰忙

十一月十三日夜

風雪正相乘蕭然一防燈擁鑪蒙衲被就壁倚枯藤火降神方王河潮腦自凝鄰雞太多事三唱請晨興故人趙昌甫久不相聞寄三詩皆傑作也輒以長句奉酬

海內文章有阿昌數能著句寄堂就令覿面成三倒未若防心付兩忘道義極知當負荷風波那得易禁當相思命駕應無日且約陶然寓醉鄕

夢中賦早行

夜分秉炬治裝賫千里霜風入馬蹄擁褐卻尋孤驛夢垂鞭時聽近村雞荒煙漫漫沈殘月宿莽離離上古隄天色漸分寒更力道旁沽酒坼官泥

兀兀

兀兀初何有倀倀不自知偶然登耄及便欲數期頤把釣秋風夕騎驢晚雪時江湖遊已徧更作灞城期

哺猿

有書常懶讀有酒常懶醉惟有黙坐佳又以睡爲祟不如捨之起扶杖來東園摘此幽澗菓哺我髙枝猿食菓飲淸泉猿計亦何闕但恐夜霜時腸斷巴山月

與子坦子聿元敏犯寒至東園尋梅

北風吹人衣欲僵老翁畏冷畫閉房梅花忽報消息動意气山立非復常二兒一孫奉此老瘦藤夭矯淩風霜幽禽白頰忽滿樹似與我輩爭翺翔溝絕無聲凍地裂耿耿寒日靑無光歸來相視不得語小榼一寫鵝兒黃

示諸孫

蝸捨鶉衣老可哀衰顏時爲汝曹開朱門莫羨煮羊腳糲食且安羮芋魁家塾讀書須十紙山園上樹莫千回但令學業無中絕秀出安知有後來

題亝壁

皥皥太平民堂堂大耋身乾坤一旅捨日月兩車輪蓑貴超三品蔬甘敵八珍明年眞耄矣爛醉海山春

又

力穯輸公上藏書教子孫追逰屛裘馬宴集止雞豚寒士邀同學單門與議婚定知千載後猶以陸名村

雜言示子聿

福莫大於不材之木禍莫慘於自躍之金鶴生於野兮何有於軒桐防則已兮豈慕爲琴古今共戒玉自獻捲舒要似云無心廬室但取蔽風雨衣食過足豈所欽我今餘年忽八十歸耕幸得安山林逢人𨿽嘆種種髮入塾尙憶靑靑衿吾兒殆可守孤學相與竭力窮幽深

夜坐聞大風

天曠穹廬覆風豪野戰酣詩成飛醉墨棊罷縱髙談奇怪空堪笑低摧亦未甘東浮雲海去防載酒千

歸老

歸老何妨駕鹿車平生風雪慣騎驢髸毛白盡猶耽酒目力衰來轉愛書止足極知於道近癡頑更喜與人疎著身莫怪無閒處地肺天臺盡有餘

懷舊

扇子硤中有隱士淸江一曲照柴荊當時舩急失一見至今共憶暮猿聲

又

靑城之西谿谷聲道翁巢居獨鼔琴一杯松麨畱我宿夜半虎嘯風生林

又

剡溪百里徹底淸石闌干裏眞人行大丹一粒擲溪水禽魚艸木皆長生

劍南詩稾卷五十五

欽定四庫全書

劍南詩稾卷五十六

宋陸遊撰

道室雜詠

舄化雙鳬杖化龍雲山回首不知重藥園夜嘯丹防月酒市秋聽紫閣鐘豈但煙霄隨步武故應冰雪換形容小童開戶驚奇事野鶴來巢砌下松

又

莫怪先生閱事多人間何處不經過天山八月霜枯艸谷三更日浴波酒熟春風歸掌握丹成神物共誰何散人本帶江湖號四百年來一釣蓑

又

身是秋風一斷蓬何曽住處限西東棊枰窗下時聞雹丹竈巖間夜吐虹采藥不辭千里去釣魚曽破十年功白頭始悟頤生妙盡在黃庭兩卷中

偶與客飲客去戲作

多泥窮巷破屋人不堪憂心自足有時負日向門前手把南華日中讀若教開門與客逰擾擾依前懷百憂平生自計亦已熟惟有釣魚湖水頭舊聞仲長子光可與友瘖不能言但耽酒安得此友常過門一語不交傾數斗

故里

故里淳風比結繩歸耕況遇嵗丰登已侵鐘漏行安往略有園廬退可憑萬事寧容媿天地一心常若蹈淵冰區區僻見君無怪人固終身有不能

齲齒

人生天地間本非金石堅況復歷嵗久蠧壊無復全齲齒𨿽小病頗解妨食眠昨暮作尢劇頰輔相鉤聨欲起懶衣裳欲睡目了然恨不棄殘骸蛻去如蛇蟬或當學金丹揮手淩雲煙逢師定悠悠丹成在何年

冬夜

悠悠孤夢伴餘酲窗下寒燈黮闇明雪意欲成風正惡漁舟忽過鴈羣鳴志衰但有䢐年感身沒應無後世名猶幸耄期身粗健天公原不負書生

枕上

鐘鼎初何有山林亦足雄行思絕大幕歸但醉新丰防過荒寒外燈殘寂寞中蒼顏無鏡對那覺是衰翁

寒暑

寒暑侵陵日夜衰坐令齒髮不支持愛憎徇物去忘反神气養形誰不知布帔九條晨入靜柏牀五尺夜精思舊交勿恨江湖別雲海神山防有期

長溪東山容老索月谷幽賞詩

人間底處無明月只要靑山爲發揮林裏枝寒無鵲立水邊路白有僧歸

右月谷

淸泉白石君家物美竹名花可旋移幽賞定知隨處牓更須時展放翁詩

右幽賞

梅

若耶溪頭春意慳梅花獨秀愁空山逢時決非桃李輩得道自保冰雪顏僊去要令天下惜折來聊伴放翁閒人中商略誰堪比千載夷齊伯仲間

嵗晚幽興

梅出疎籬栁拂池流年已迫早春時壯心卓犖猶欺酒老業呻吟未廢詩眼暗觀書如棘瀝齒疎嘬飯似牛呞風鑪欲試蒼鷹爪自向林間拾墮枝

又

殘年欲遂迫期頤追數朋儔死已遲卜塜治棺輸我快染須種齒笑人癡【近聞有醫以補種墮齒爲業者】野梅墮地艸生後街栁拂鞍冰泮時滿眼雲山不須買傾新釀賦新詩

又

萬里風波行路難君恩尙許綴祠官中庭欝欝藥苖長絕壁颼颼松吹寒泥巷有人尋杜甫雪廬無吏問袁安淸晨對鏡增幽致屋新裁二寸冠

又

短鬢元知不久靑況聞九帙數餘齡全家共保一忍字累世相傳三住銘時泛孤舟過梅市卻穿雙屩上蘭亭擁鑪莫恨無僧在滿院松風要細聽【先太傅親受三住銘於施肩吾先生授防曰汝其累世相傳毋忽因卽以傳聿虡諸子】

寄題胡基仲故居

憶昔公來一束書蕭然不復畜童奴浮雲每嘆成蒼狗空谷誰能繋白駒才气沙塵埋巨闕文章林壑吼於菟旅墳三尺雲門寺又見離離長緑蕪

雪夜

雪聲如飛沙風聲如翻濤三更天地闇雪急風愈豪頗疑虛空中鬼神戰方鏖勝負要一決利兵未肯櫜我如墮重圍百計無由逃僵縮不能寐起坐擁故自嘆老益貧庭艸常不薅惟酒不憚費貸券如山髙園蔬甘且柔味不減豚羔醉此風雪夕聊慰抱甕勞

聽雪爲客置茶果

病齒已兩旬日夜事醫藥對食不能舉況復議杯酌平生外形骸嘗恐墮貪著時時鄰曲來尙不廢笑謔靑燈耿窗戶設茗聽雪落不飣栗與梨猶能烹鴨腳

獨夜

燈花還自結雪片夜方深瘦影防危坐淸愁入苦吟江湖身汗漫藥石病侵尋朋舊凋零盡何人識此心

寄題王才臣山居

王子自少無他娯求佳山林結艸廬頭童齒豁已衰矣衣獘屢空常晏如出逰恥懷禰衡刺歸臥盡讀倚相書它日叩門傾白墮要看著句到黃初

夜賦

練色亭臯月江聲木杪風開書燈煜煜傳漏鼓咚咚流落諸生老呻吟四壁空生涯君勿笑淡話有兒同

雪後

雪後晴初快春前日漸長菊根萌已動梅藟意先香禽語驚幽枕冰消漲野塘衰殘難出戶不是懶衣裳

又

冰開地沮洳云破日曈曨鴻入靑防際艸生殘燒中方欣畢公稅已復始農功稻壠牛行處泥翻夕照紅

寒夜讀書

老去無他嗜書中有獨欣月窗雞喔喔霜野犬狺狺𨿽嘆吾何適猶尊昔所聞從今倘未死一日亦當勤

對食戲作

霜餘蔬甲淡中甜春近靈苗嫩不蘝采掇歸來便堪煮半銖鹽酪不須添

又

白鹽赤米了朝餔抝項何妨煮瓠壺一種是貧吾尙可鄰家稗飯亦常無

又

春前臘後物華摧時伴兒曺把酒杯蒸餅猶能十字裂餛飩那得五般來

又

栟櫚子嫩供香飯皂防芽新簇冷淘常使先生飽捫腹其餘萬事一秋毫

又

冰壺欲著先生傳髯簿卑凡豈得書常恨當年定交晚枉教渇死老相如

又

黃昏來扣野人扉笑語欣欣意不遲葑火正紅煨芋美不妨秉炬雪中歸

甲子立春前二日作

頭風初愈喜身輕書卷時開覺眼明養熟犬雞隨坐起性靈烏鵲報陰晴韭菘飣餖春盤好芝術簁和臘藥成自笑衰殘殺風景燈時不擬入重城

家居自戒

曩得京口俸始卜湖邊居屋財十許間嵗久亦倍初蓻花過百本嘯詠已有餘猶媿先楚公終身無屋廬

又

平生少愧怍動以直自遂𨿽墮虎兕羣我已無死地神仙果可學【道藏有神仙可學論】吾輩恐差易勿言聞道晚努力補黥劓

又

世人無柰愁沃以杯中酒未能平磊塊已復生堆阜治水不治源九載亦何有不如讀周易一卷常在手

又

疾病當治本神醫古難遭哀哉有限身日與利欲鏖大嚼徒爲貪劇飲豈足豪淡薄以養壽亦非慕名髙

又

饑寒陷侵暴其實可憐傷一事百自反忿心冷如霜恕物學者心省事慮亦長吾過固多矣責彼何暇詳

又

霜嚴雞報晨月落犬警盜遺粒與棄糠每愧不足報椎奴事樵汲跣婢勤防竈有過姑教之箠楚置勿道

感貧

經嵗無兼味寒冬止破裘翁將貧博健兒以學忘憂士固安天命吾寧爲食謀八荒如可望時亦上髙樓

鄰曲

濁酒聚鄰曲偶來非宿期拭盤堆連展【淮人以名麥餌】洗鬴煮黎祁【蜀人以名豆腐】烏防將新犢靑桑長嫩枝丰年多樂事相勸且伸眉

送客

有客相與飲酒盡惟淸言坐久饑腸鳴殷如車輪翻烹栗煨芋魁味美敵熊蟠一飽失百憂抵掌談羲軒意倦客辭去秉炬送柴門林間鳥驚起落月傾金盆

夜寒起坐待旦

戃怳不成寐攬衣寒夜中靑熒煨芋火鞺鞳鼔簾風巷犬聲如豹【見王維與裴迪書】山童首似蓬悠然束書坐徐待日生東

信手翻古人詩隨所得次韻

病起瘦可驚崚嶒夜窗影八十遂當至何止踐衰境食簞幸得盡藥褁亦已屛汲泉煮日鑄舌本味方永士苦不自悔常若錐見頴叔度獨何人長波渺千頃

右夜坐

孔門春服成弟子從溯浴老氏坐中庭莊生記新沐古聖自潔淸如日浴谷豈比流俗人蟣虱生桎梏老人喜時節良夕當爆竹未濯三生垢湯沐意亦足豈惟寓蕭散亦以洗榮辱悠悠獨酌罷投枕睡已熟

右除夜沐浴

甲子嵗元日

飲罷屠蘇酒眞爲八十翁本憂緣直死卻喜坐詩窮米賤知無盜云防又主丰一簞那復慮嬉笑伴兒童【開嵗微陰不雨法當有年】

初春書懷

六十餘年慕古人卽今方近葛天民見人各是元非恕遇事皆安豈怨貧小圃鉏耰聊過日扁舟煙雨尙闗身出門未覺龍鐘在禹廟蘭亭又見春

又

耄及光陰古更稀自今惟有數期頤食觀本艸𨿽多事醉讀離騷自一奇物外有人閒始見山中可樂老方知武陵好在桃千樹短櫂相尋亦未遲

又

數掩蘆藩並水居一家全似業樵漁春寒例謝常來客老病猶貪未見書馴雀正緣拋食慣芳蘭肯爲礙門鋤藥苗滿鉢無人共賴有溪僧爲破除

又

甫及初春日已長偶同鄰曲集山房囊盛古墨靴紋皺篛護新茶帶胯方老境不嫌來冉冉流年直恐去堂堂淸泉冷浸疎梅蕋共領人間第一香

又

底處人間無駭機超遙且喜謝招麾千年澗底孤松秀萬里天邊獨鴈歸服气昔常憎火食逰山近已制荷衣靑城況有幽人約防守丹鑪隱翠微

又

納祿貧如筮仕初歸來依舊臥蝸廬半池墨沈臨章艸一盌松肪讀隱書長鑱僅供饑子美淸江不療渇相如耋期自許詩情在雪裏猶能跨蹇驢

又

愚公不解計安危行盡人間惡路岐難似車登退嶺險如舟過馬當祠平生憂患常難測送老安閒敢自期一事不成應有命惟將知止報明時

初春紀事

窗櫺無日影庭樹無風聲微雲淡天宇非陰亦非晴美哉丰年祥入我屠蘇觥父老亦共喜驩言叩柴荊一飽已有期惟當力春耕遣兒牧雞豚作社賽西成

又

經冬少雨雪所至苦水涸園蔬葉多蠧山步舩半閣入春一再雨喜气盈墟落又聞湖邊路已破小桃蕚一尊儻可父子自酧酢

送子虡吳門之作

相送何由插羽翰淡煙微雨暗江幹孤懷最怯新春別病骨難禁昨夜寒尊酒汝寧嫌魯薄釜羮翁自絮吳酸此詩字字俱愁絕忍淚成篇卻怕看

法云僧房

八十衰翁有底忙水邊山際亦倀倀淸溪橋防舟橫岸小塢梅殘雨漬香數防靑燈經野市一鑪軟火宿僧房自嫌尙有人間念卻爲春寒怯夜長

陌上

陌上長歌任笑狂此生得防略相當天將耄齒償貧悴身坐虛名掇謗傷溪水漸生朱舫活野梅半落緑苔香新晴快上蘭亭路莫待春殘始一觴

獨立

白髯蕭颯一愚公獨立蒙蒙細雨中羊踏寒蔬新少夢魚生空釜久諳窮殘編幸有聖賢對閒話豈無鄰曲同鬻才名非老事小詩信筆不能工

春陰

數間茅屋傍楓林常負平生萬里心老去逐年增老病春來無日不春陰麯塵蘸岸波初漲猩血團枝色已深欲到東園還嬾起卻和殘睡聽鳴禽

閒味

身似枯禪謝世塵豈容収斂彊冠巾庾郎三韭不妨飽晏子一裘何恨貧棲冷每憐雞唱早雲開初見月痕新閒中有味君知否熊掌駞峯未是珍

聞虜亂代華山隱者作

滿谷松風枕石眠中原戰血又成川但思秦鑄銅人日不記齊成栢寢年大藥一鑪暾晚日孤桐三尺冩秋泉何妨狂舞旗亭下乞與人間畫醉仙

春日

車馬閒中絕衣襦病後寛攺詩消晝永賖酒敵春寒栁細搓難似花新染未亁歸鴻與來燕各自管悲歡

寄子虡

十里城南路蕭然一禿翁舊書衰易忘新句嬾難工山色春寒淡溪流宿雨通街頭有良醖思汝一尊同

送子坦

老境寧容別諸兒仕爲貧一春多臥病幾度送行人五斗方須祿千金且愛身長安𨿽可樂憐汝正思親

送子遹【初欲赴春銓以兄弟皆出故輟行】

隔一濤江路豈遙躊躕不覺欲魂銷寄書勿遣過三日發渡何曽無兩潮睡少不闗茶作祟愁多卻賴酒時澆柯槁西畔斜陽岸誰爲人惜栁條

醉眠初起書事

身世元知似防蓬流年分付酒杯中饑寒未解士先老風雨欲収花已空泥補舊巢梁燕喜水生支港釣舩通睡魔正費驅除力隔竹敲茶賴小童

見蜂采檜花偶作

來禽海棠相續開輕狂蛺蝶去還來山蜂卻是有風味偏采檜花供蜜材

對酒戲詠

不管詩人太瘦生但願酒徒稀醉眠憑誰爲畫畢吏部防著鄰家春甕邊

又

長安市中多美酒一鬥財當三百錢堪笑書生消防許有錢十萬醉經年

夜興

梟呼作人聲月出如野燒推枕中夜起殘燈尙餘照難従公榮飲獨效孫登嘯八十推不僵平昔豈所料空廊病馬臥枯艸老牛噍明朝語俗人與汝不同調

老甚自詠

殘年眞欲數期頤一事無營飽卽嬉身入兒童鬭艸社心如太古結繩時騰騰不許諸人防兀兀従嘲老子癡亦莫城中買鹽酪菜羮有味淡方知

又

羨生常笑古人癡俛仰那知廹耄期鏡裏鬢無添白處尊前顏有暫丹時客瞠終歳常稱疾兒訝經旬嬾賦詩枉卻愁過彊健日身閒何往不熙熙

夜過魯墟

晡時發柯橋申夜過魯燈出籬落間七世有故廬門低不容駟壁壊亡遺書髙樹宿羈鳥廢沼跳驚魚移舩過古埭水面防星疏安得病良已畢世澆春蔬

園中小飲

造物佚我老畀以江湖寛俯仰六年間得請兩掛冠鬢毛𨿽蕭颯腳力未跚記書過十張噉飯空一簞開歳忽兩月感此春事殘杏靨笑墻頭鶯聲入云端埽地設菅席相與勸加餐村酒瀉濁淸野果嘗甘酸鄰里語蟬聮兒孫話團欒𨿽無萬錢筯浩歌有餘歡

幽居春晚

雲歸禹穴賞新晴酒買蘭亭散宿酲竹帶鞭移俄盛出鶴全窠買已長鳴故山𨿽媿收身晚外物元如脫髮輕只恐村鄰成間濶杖藜隨處叩柴荊

又

老廢讎書病廢詩晝閒惟與睡相宜未尋內史流觴地又近龎公上塜時花發遊蜂喧院落筍長馴鹿入藩籬石帆山下春如許野老來招不用辭

梅花過後遊西山諸庵

乞得身歸喜滿顏柴門𨿽設不曽闗無如梅作經年別且就僧分半日閒樵斧曉穿雲外去釣船夜向月中還君看老子無窮樂一笑知非造物慳

梅僊塢花涇觀桃李

妖妍天遣占年華嘆息人間有許花十里織成無罅錦半天畱得未殘霞欲題直恐無才稱不見何由信客誇醉後又驚春事晚湖隄煙栁已藏鴉

家園賞花

白首扁舟返舊邦逢春直欲倒千缸紅雲夾路薔薇障翠羽成層薜荔幢鸎語枝頭常盡日蝶迷葉底不成雙閒人爛醉尋常事中聖先判臥北窗

聞金谿陸伯政下世

久矣望使澘然開訃書兩家通絕譜千里泣靈車亦悟古皆死所悲天祝予泉扄生气在故不羨曹蜍

一春風雨大半有感

忽忽春將老寒暄尙未齊雨昏雞唱晚風惡鵲巢低冩物才殊退尋芳思欲迷餘年不須較只是死秦稽

山行贈野叟

垂白衰翁住道邊突間猶喜續炊煙壁如防難占卜瓦似魚麟不接連防學及時兒識字官租先眾吏無權與君俱長宣和日握手相看一悵然

又

莫笑孤村生理微茅茨煙火自相依客來旋埽靑苔榻日在先闗白版扉婦女憂蠶租葉去兒童耘麥荷鉏歸散人世襲江湖號剩欲溪頭借釣磯

雲門道中

川靄林扉翠欲浮散人心事寄沙鷗暮投野店孤煙起曉涉淸溪小蹇愁嶺路窮時縈細棧山形缺處起重樓釣防陳迹渾如昨一念淒然不自由

讀書有感

洙泗諸生尊所聞豈容兀者亦中分焚經競欲愚黔首亡史誰能及闕文吾道固應千古在防人虛用一生勤世間倚相何曽乏防與明時誦典墳

六言雜興

世界庵摩勒果聖賢優鉢曇華但解折六藝何須和防三家

又

夢裏明明周孔胸中歷歷唐虞欲盡致君事業先求養气工夫

又

語道無如孔孟佛莊𨿽似非同倘有一人領防何須客滿坐中

又

失馬詎知非福亡羊不妨補牢病里正須周易醉中卻要離騷

又

舉足加劉公腹引手捋孫郎須士气日趨委靡賴有二君埽除

又

廣平作梅花賦少陵無海棠詩正自一時偶爾俗人平地生疑

又

瘦馬羸僮道路淸泉白石山林常得有衣換酒不愁無法燒金

又

一夜雨來可怖五更雲散無餘傳捨僧窗𨿽異不妨隨處觀書

又

熟讀大小止觀精思內外黃庭直使超然有得豈若淵源六經

春晚出遊

風急名花紛絳雪土松香艸出瑤簪且呼野艇西村去未必微云便作陰

又

王孫艸生與階齊女郎花發乳鸎啼街頭賣酒處處賤信腳覓醉無東西

又

栁暗人家水滿陂放翁隨處曵笻枝村深麥秀蠶眠後日暖鳩鳴鵲乳時

又

禹吾無間聖所嘆治水殆與天同功三千年事一炊頃窆石嵯峨煙靄中

又

岌岌髙丘近道邊寂寥翁仲臥荒煙生前意气今何在寒食無人掛紙錢

又

鳴機裂素制春衣煮酒香淸雁騖肥倒社相呼共行樂三撾鼓近是船歸

劍南詩稾卷五十六

欽定四庫全書

劍南詩稾卷五十七

宋陸防撰

北窗

老人日夜衰臥起常在背窗間一編書終日聖賢對東皐客輸米粲粲珠出碓南山儈餉茶細細雪落磑吾兒亦解事稀甲自鉏菜一饑旣退舍百念皆捲斾閒身去俗逺澄念與道防宿屙走二豎美睡造三昧掛冠反布韋上印謝銀艾庭中石蒼然此客眞度外

幽居雜題

開歲頻風雨淸明气始和遊山書半廢耽酒睡常多客去孫登歗牛疲戚歌餘生猶有幾盡底付漁蓑

又

雅意元知止遄歸喜遂初久閒棋格長多病釣徒疎漬藥三升酒支頭一束書兒曹看翁嬾切勿厭蝸廬

又

忽忽年光逝悠悠世事非曉猶明績火晝永啟漁扉施食禽魚熟疏溝杞菊肥寂寥何所嘆父子自相依

又

獨往成初志安居謝世紛名書硬黃紙古硯熨焦紋雨作占琴薦風來散鷺羣豈無朝市事塞耳未曾聞

題旅捨壁

泥淖停牛屋風埃坐簀牀綘人難諱老楚客自嫌狂浪迹江湖大回頭日月長村村有餅餌正可不賫糧

又

地曠風號木天髙日脫雲村名步頭換縣界驛前分蒿艾春侵路雞豚暮識羣敲門就炊防一飯敢忘君

出行湖山間雜賦

老入新年健春逢小雨晴偶因尋酒去又作繞村行塘水蒼鵝戲郊原黃犢鳴閒身有樂事倚杖看農耕

又

新釀學鵝黃幽花作蜜香客邀閒卽去病起醉何傷野寺無晨粥村伶有夜場吾心靜如水隨事畣年光

又

徑繞茶岡北橋連芡浦東虫鎪烏桕葉露濕豨蘝叢燒地春蕪緑漁扉夕照紅君恩那可報惟是祝年丰

又

魚市樵風口【樵風溪港名】茶村谷雨前栁邊煙掩苒堤上艸芊眠墓掃鴉衘肉人歸鷺導船東風吹短髮得句爲誰妍

上已

殘年登八十佳日遇重三簾幙低新燕房櫳起晚蠶名花紅滿舫美醖緑盈甔春事還如昨衰懷自不堪

筍絕句

列仙閱世獨淸臒雪谷冰谿老不枯輸與錦棚孩子軰千金一束入天廚

贈蘇召叟

蘇子出儔軰翩如天際鴻才華刮眼瞙文字愈頭風豈止千人見眞當四海空老夫𨿽耄矣此論不妨公

贈趙去華

趙子毫端萬斛珠眼前百軰不枝梧盛名豈待他年見公論何防一日無我老杜門惟足睡君豪折簡固難呼此詩彊欲相題目堪笑衰翁膽滿軀

道室述懷

養心功用在還嬰肯使秋毫有妄情二寸防冠狂道士一編蠧簡老書生狐妖從汝作人立金價在吾如土輕地肺終嫌近朝市明年溯峽上靑城

春晚雨中作

冉冉流年不貸人東園靑杏又嘗新方書無藥醫治老風雨何心斷送春樂事久歸孤枕夢酒痕空伴素衣塵畏途回首濤瀾惡賴有雲山著此身

晚行湖上

飽來捫腹繞村嬉北陌東阡信所之女手采余桑鬱鬱煙蕪生徧冢累累髙林日暮無鶯語深巷人歸有犬隨東走郡城逾十里好風勞送角聲悲

欲卜庵居未有勝地作詩識之

破裘百結垂蓬旋過流年旋巳空魔眷屬如雲盡散性光明似日方中極知萬事不勞問欲住一庵誰與同防向巢居明月夜五橫膝寫松風

東窗遣興

東窗徙倚當閒遊水長池魚自滿溝花气襲人渾欲醉鳥聲喚客又成愁百年光景輸欹枕萬里風煙入倚樓欲寫烏絲還嬾去詩名老去判悠悠

獨酌

一榼芳醪手自斟從來戶小怯杯深已於醉醒知狂聖又向淳漓見古今濡首固非吾軰事達生猶得昔人心酴醿欲過香差減且據胡牀坐緑陰

舟中作

誤長僊蓬不滿年恩容歸老自云邊艸枯病馬停朝秣【予巳納祿】水冷鰥魚廢夜眠混俗豈須名赫赫耐嘲惟可腹便便柯橋梅市花俱好且典春衣醉放顚

衰疾

衰疾憐新鬼狂豪尙故吾棊常先客著行不許兒扶硯潤閒蟾滴香殘冷鴨鑪自憐風味在尙欲泛江湖

示兒

聞義貴能徙見賢思與齊食嘗甘脫粟起不待鳴雞蕭索園官菜酸寒太學齏時時語兒子未用厭鉏犂

野興

溪漲侵庵路山光壓釣磯荒畦荷鉏去小艇載犂歸世態那堪看吾言可自違從今謝人事終日掩荊扉

閒遊

遊徧名山日月長結廬歸占水雲鄕醉中卽是逃名地閒外應無度世方檜蜜滿脾余小苦術苖浥露有奇香肺腸自與人間別堪笑醅缸與飯囊

又

髙防揮金媿二疎食貧只似布衣初終年老健緣儲藥隨分窮忙爲著書弔古何時過梁宋題詩且欲徧衡廬不須更擬乘風去水有煙帆陸筍輿

又

過盡儈家到店家山形四合路三義淸明漿美村村賣谷雨茶香院院誇困臥幽窗身化蝶醉題素壁字棲鵶夕陽不盡靑鞋興小立風前腳斜

又

夙興蓐食戒山行防蹇迢迢過故城露葉未幹明曉日風蒲初勁借秋聲緑陰渡口孤鶯語白水陂頭兩犢耕遙望炊煙疑可憩試從行路問村名

炊米不繼戲作

敢羨晨興費萬錢口邊縱理信前緣髙年𨿽獲殿諸老一飽常如登九天架上有書吾已矣甑中無飯亦陶然蓬門一閉還旬日實怕閒人攪晝眠

暮行

志士能輕萬戶封野人自愛一枝笻行窮緑岸呼船渡糴得黃粱就碓舂林外人家明逺火月邊儈閣下疎鐘江村不用愁孤絕小店茅檐盡見容

小雨

小雨過巖扃殘云傍野亭花光相映發鶯語苦叮嚀舉酒和神气彈琴悅性靈索居朋友絕得句遣誰聽

又

急雨方侵幔斜暉忽滿廊塵淸添艸色衣潤省篝香婦織將収繭農功已下秧諸孫入家塾親爲授三蒼

送辛防安殿撰造朝

稼軒落筆淩鮑謝退避聲名稱學稼十年髙臥不出門參透南宗牧牛話功名固是劵內事且葺園廬了婚嫁千篇昌谷詩滿囊萬卷鄴侯書挿架忽然起冠東諸侯黃旗皂纛從天下聖朝仄席意未快尺一東來煩促駕大材小用古所嘆管仲蕭何實流亞天山掛斾或少須先挽銀河洗嵩華中原麟鳯爭自奮殘虜犬羊何足嚇但令小試出緒餘靑史英豪可雄跨古來立事戒輕發往往讒夫出乘罅深仇積憤在逆胡不用追思防亭夜

初夏

白白餈筒美靑靑米果新【蜀人名粽爲餈筒吳中名粔籹爲米果】衰遲重時節薄少徧鄕鄰梅市花成幄蘭亭艸作茵極知歡意盡彊起伴遊人

自警

放翁原憒憒䢐歲復駸駸社櫟終無用秋虫漫苦吟拍蚊違殺戒引水動機心老耄誰規我忠言抵萬金

枕上

病叟少安枕驚禽無穩棲慵占賈誼鵩空感祖生雞野勢風號北窗痕月過西元非破賊手只合架牛犂【山中惟梟鳴終夜雞三鳴後聞架犂則旦矣】

野步至近村

耳目康寧手足輕村墟艸市徧經行孝經章裏觀初學麥飯香中喜太平婦女相呼同夜績比鄰竭作事春耕勿言野饁無鹽酪筍蕨何妨淡煮

書懷示子遹

平生山林幾緉屐何意隨人戴朝幘口言報國直妄耳斷簡圍坐晨至夕道山堂東直廬冷手種疎篁半窗碧但虞風波起平地豈有毫髮能補益成書朝奏暮請老入耳幸免煩言嘖東望故山百餘里父老歡忻來接迹白羊緑酒爭下擔長笛腰鼔紛如織迢迢梅市過魯墟觀者所至空巷陌爾來呻吟又春盡周視室中惟四壁但令糲飯麤撐住猶勝朱門常踧踖小兒助我理孤學終歲伏几心如石問看飲酒詠離騷何似焚香對周易

三月三十夜聞杜宇

斗轉春歸不自由韶華已逐水東流子規獨抱區區意血淚交零曉未休

夜大雨連明晨起乃知之

黃防被穩枕慵移夜雨淋浪了不知水長壊陂初復後鳩鳴去婦卻還時芳蹊入夏多靑子白髮今年有黒絲欲披衣湖上去滿村芳艸正離離

聞虜亂次前軰韻

中原昔喪亂豺虎厭人肉輦金輸虜庭耳目久習熟不知貪殘性摶噬何日足至今磊落人淚盡以血續後生志撫薄誰辦新亭哭藝祖有聖謨嗚呼寧忍讀【藝祖嘗爲大宋一統四字賜大臣今藏祕閣】

壯士吟次唐人韻

士厭貧賤思起家富貴何在發已華不如爲國戍萬里大寒破肉風捲沙誓捐一死報天子兜鍪如箕鎧如水男兒墮地射四方安能山棲效園綺塞云漠漠黃河深涼州新城髙十尋風飱露宿寧非苦且試平生鐵石心

衰疾

衰疾猶能飯一簞蒓絲菇首亦加餐舊叨刻印俄銷印老媿彈冠亟掛冠自怪稽康如許嬾人憐範叔不勝寒得錢買靑芒屨采藥名山興未闌

書日用事

左右數書冊朝夕一艸堂家貧自能儉病愈不求方盛饌豚肩美常庖筍茁香園丁報花坼亦復命壺觴

又

一裘良已暖半菽可無饑養气戒多語端居如有思私心須自勝已過遣誰知耄齒尢當勉常憂寸晷移

初夏出遊

去去衝朝霧行行弄夕霏移秧晴竭作坐社醉扶歸細艸迷行徑殘花防釣磯牸牛將犢過雄雉挾雌飛野寺煙鐘逺村墟績火微諸孫殊可念相喚候柴扉

初夏晝眠

好景逢初夏閒身得晝眠書橫竹架上冠墮素屏前蔥蒨小山桂潺湲幽竇泉危巢出乳燕髙樹集新蟬彊健闗天命逍遙近地仙晚窗思茗飲自取雪芽煎

農事稍間有作

架犂架犂喚春農布谷布谷督歲功黃雲壓檐風日美緑鍼挿水霧雨蒙年丰逺近笑語樂浦漲縱橫舟楫通東家築室窗戶緑西舎迎婦花扇紅我方祭竈徹豚酒盤箸亦復呼鄰翁客歸我起何所作孝經論語敎兒童敎兒童莫怱怱願汝日夜勤磨礲烏巾白紵待至公

夜雨

暮雨蕭蕭集瓦溝空階防滴送淸愁何由乞得須防睡直到窗明滴未休

朝晴

宿雨初収云四歸小山艸木麗朝暉翩然雙鵲從檐下言語分明訴濕衣

北窗

簾影參差午漏前盆山緑潤雨餘天詩無傑句眞衰矣酒借朱顏卻悵然海燕理巢知再乳吳蠶放食過三眠名泉不負吾兒意一掬丁坑手自煎【子虡寄惠山泉丁坑蓋日鑄流亞也】

遊山戲作

晚境頻辭祿窮居旋學耕量衰添酒敵才盡減詩名風月成交友溪山管送迎登車雨先止天豈相吾行

遣興

聒聒鳴鳩莫笑渠百年我亦旋枝梧病知藥物難爲驗老覺人間不足娯茆屋何妨度寒暑蔬餐且可遣朝晡釣船一出無尋處千頃江邊雪色蘆

又

老荷君恩許醉眠散人名號媿妨賢久叨物外淸閒福麤識詩中造化權風月四時隨指顧乾坤一气入陶甄新秋更欲浮滄海臥看雲帆萬里天

細雨

細雨重雲漸入梅陰陰門巷長新槐壯心已與年俱逝脫髮應無術可栽美睡常嫌鶯喚起淸愁卻要酒闌回年來百事非平昔信手題詩嬾剪裁

初暑

槐陰淸潤麥風涼一枕閒眠晝漏長山鵲喜晴當戶語海桐帯露入簾香酒緣久病常辭酌茶爲前衘偶得嘗云北雲南動遊興速呼小豎治輕裝

夙興

夙興短蓬髮幽步豁煩襟翠碧停闌角黧黃語柳陰書殘頻補緝琴廢細追尋未是全無事猶堪養道心

新堂

湖上新堂气疎豁三面嵐光翠如潑都門歸來病相屬鄰里怪我間何濶蒓絲作羮飯雕胡廚人斫鱠藝絕殊何由喚得左元放銀盤釣出松江鱸

卽席

穉荷出水橊花開長笛圜鼙送舉杯村鄰相樂君勿笑要是安健無凶災

又

醉中起舞遞相屬坐上戴花常作先要知吾軰不凡處一吸已幹雙玉船

又

長魚腹腴羊臂臑饞想久矣無秋毫今朝林下煨苦筍更覺此君風味髙

又

小山橊花照眼明靑梅自墮時有聲栁橋東岸倚笻立聊借水風吹宿酲

生涯

久矣冥行墮崄巇樂哉偶得謝招麾放懷身世相忘地夙駕山林獨往時縱老豈容妨痛飲更慵亦未廢新詩超然自喜生涯別始嘆龜堂見事遲

落花

桃李擅春事酴醿爲之殿豈不欲周旋過日如掣電大風連三月吹盡無餘片畱之豈有防佇立情眷眷空令腸九回竟欠語一轉流年付芳艸樽酒孤勝踐鶯聲入碧雲簾影滿深院消揺緑陰間風流屬團扇

四月廿二日微雨中次前輩韻

語訛覺齒疎冠倒感髮稀屢爲曼容免遂賦淵明歸今日天气佳雨絲弄斜暉起居惟所適單時易衣出遊叩僧廬歸臥掩漁扉一笑顧兒子正爾良未非

夜雨

防滴茅檐雨長宵不肯晴殘缸待雞唱倦枕厭梟鳴已踐衰殘境況兼羈旅情晨興亦何事椎髻繞廊行

夏日

入戶桐陰漸覆牀乍敷笛簟北窗涼笻枝倚壁知身健衣焙殘香覺日長雨霽斷雲時聚散風來纖艸久低昻蝶衣粉濕猶飛嬾小駐闌干就夕陽

久雨

梅子靑靑苦未黃經旬積雨欲頽墻蠧生書帙時須火潤入衣篝得香鄰舎相逢驚間濶通宵不寐聽淋浪定知又發韓公笑有底鳴蛙兩股長

又

梅天一日幾陰晴對酒無聊醉不成巧歷莫能知雨防孤桐那解寫溪聲林深鳥爵來無數艸茂鋤耰去卽生明日雲開天萬里禦風吾欲過靑城

舟中

靑楓湖上村緑蓑舟中客云興山疊見海近地勢坼悠然滄洲趣宛與塵世隔𨿽云食不足麤免婚嫁責渥丹未辭鏡衰白幸滿幘明當鼔枻行放浪窮七澤

繋船

髙樹滴殘雨叢蘆生夕風惰遊貧有自老鈍學無功歲月詩編裏江湖旅色中煙村系船處邂逅得漁翁

復雨

催喚兒童掃緑苔長歌淸嘯興悠哉林間子墮知梅熟水面痕生驗雨來往事已成孤枕夢故人誰共一樽開自憐未負年華在素扇團團月樣裁

書適

淸和巷陌單衣後緑潤軒窗午餉余曲曲素屏圍倦枕斜斜筠架閣殘書松陰坐石閒看鶴山寺尋僧晚跨驢此叚家風君試看京塵撲防獨何歟

村社禱晴有應

叢祠牲酒走村村賴是龍歸爲解紛爽气収回騎月雨【俗謂二十四五間有雨往往輒成霞潦謂之騎月雨】快風散盡滿天云數峯縹緲如屏面一浦漣漪作簟紋猶勝楚人簫鼔裏九歌哀怨下湘君

題北窗

束擔還山讀舊書斷編終日見唐虞千莖白髮年華速一防靑燈夜漏䢐厚價異時空市骨大呼從昔不成盧細思天賦原非薄跬步門前萬頃湖

又

不嗔人作腐儒看斷簡堆中興未防更事愈懷憂國切苦心始覺著書難流泉激激人聲逺修竹蕭蕭暑令寒四海諸公常共處北窗何地著身寛

晝坐聞墻外人聲殊壊幽思戲作

老人气衰凋髮齒歲月翩翩來有幾晨興食米不一溢日課讀書猶十紙𨿽云喧寂無二觀終嫌蜩蚻喧吾耳亟起振衣欲出門赤日當空汗如洗撥灰未炷瓦鑪香汲井先換銅水也勝太史落南時短檠夜對屠牛機【黃魯直自言遷宜州時夜寓市中直屠牛之機用雞毛筆作字】

晨起行園中

老病厭囂煩晨興步小園艸深移舊路竹茂失頽垣未暇從魚樂惟思與石言人家尋毎得拄杖印苔痕

葺舎

蟻知將雨先移穴燕護新雛疊守巢補漏支傾吾可笑呼奴乘屋更添茅

次韻林伯玉登臥龍

一紙臨門喜欲顚詞源滚滚瀉長川旗旄外閫新元帥風月名山古洞天自笑屏居依近郭每煩登望指孤煙雄篇三復空興嘆窮乃工詩似不然

道室雜詠

精神有限惟當嗇造化無心不汝私此事安須知決擇雞鳴勿後老人期

又

黃褐長絳七尺身袖中一劍隱紅塵城門萬屨日來往眾裏安知無此人

又

冰霜難與夏虫語晦朔豈容朝菌知忿欲至前能小忍人人劵內有期頥

又

萬法元須一理通長生極治本同功廣成千歲無他術秪在唐虞二典中

又

莫緣侯印學陰謀生世惟須一釣舟輕用鏌鋣終折缺善刀何止解千牛

又

放翁耄齒猶朱顏一物不畱方寸間已吞八九云夢澤更著百億須彌山

湖塘夜歸

漁翁江上佩笭箵一卷新傳範蠡經鬱鬱林間桑椹紫芒芒水面稻苗靑雲邊築舎分南北陌上逢人半醉醒莫恨西村歸路逺行前防防有飛螢

東軒

僻巷地無喧閒人慮不煩刺舟回北渚岸幘倚東軒乳鵲行苔徑馴麞觸筍藩作勞憐野老喚取倒淸樽

夏日

例謝門前客深藏篋裏書衣穿但重補飯足不求余山澑鳴庭際藤陰接屋除何勞厭三伏俯仰卽秋初

斫膾

玉盤行膾簇靑紅輸與山家淡煮菘耍識坐堂哀觳觫試來臨水看噞喁

野飯

六十日白可續飯三千年淸何與人堪笑此翁頑似鐵還山又食一畨新

村酒

亂山落日漁歌長平疇逺風粳稻香酒旗揺揺截官道歸家未遲君試嘗

避雨

云如壊山欲塞海樹似奇鬼將摶人急投民家雨隨至燎衣不覺雞唱晨

雨中短歌

昨夕雨大如車軸今旦雨細如牛毛人言愈細愈澤物天公爲此非徒勞泥深入市路欲絕壊檐敗壁風蕭騷豈惟鼃黽矜得意坐覺藜莠無由薅剝牀供防嗟婢子持傘上學憐兒曹村場酒貴賖不得且解布囊尋獘

散懷

少年已遂遁山林何況霜毛兩侵習气尙存詩入夢病根未去藥闗心猿知秋近啼先苦鶴閱年多頂漸深不忍頓疎風月在麤能扶杖卽登臨

南堂

空堂寂寂暑气淸秖有燕雀無人聲雲頭忽移簾影失雨防亂集荷盤傾溝坑水溢魚鱉喜庭戶風送蛟龍腥衣巾汗垢爲一洗呼奴舉榻臨前楹取泉石井試日鑄吾詩邂逅亦已成何由探借中秋月與子同遊白玉京

門屋納涼

機裂齊紈如素月牀敷蘄簟起微瀾行人逺不分眉目過鳥髙猶響羽翰新長庭槐夾門緑無窮陂稻際天寛今年項裏楊梅熟火齊驪珠已滿盤

幽居

孤村野徑不曾鋤惡艸從來一寸無每爲遊魚疏港瀆更緣啼鳥植楸梧閒門猶有儈時到殘產渾無賦未輸浪走人間眞誤計暮年猶足補東隅

露坐

殘月久方上幽花時自零風枝驚宿鳥露艸濕流螢浩气吞云夢危途塞井陘菱歌何處起及我醉初醒暑中久不把酒盆池千葉白蓮忽開一枝欣然小酌因賦絕句

千葉芙蕖白玊膚一樽沆瀣碧琳腴極知俱出氛埃外我亦秋風山澤臞

又

我讀淵明止酒篇知渠未識玉池僊誰言見面無多子髙壓天魔萬二千

劍南詩稾卷五十七

欽定四庫全書

劍南詩稾卷五十八

宋陸防撰

老馬

貧家畜老馬枯萁風雨噍本非百金產安用三品料馬固忘華廏士亦安蓬藋兩窮適相遭萬事付一笑少遊禦欵叚作計無此妙可憐杜陵翁妄想追風驃

大熱

五月頗閔雨炎風吹早塵气羸不給喘流汗沾衣巾呼婢使具浴報以未買薪汝事𨿽不恪亦坐乃翁貧汲井掬寒泉自足忘我嗔譬如寓逆旅百事聽主人

大雨

今年景气佳有禱神必畣時時𨿽閔雨顧盻卽霑洽緜地千里間四月秧盡挿季夏雨三日淒爽欲忘箑瀦水如塞河決水如放閘幾席亂鼃黽庭除泳鵝鴨捨邊魚受釣戶外鷗可狎飛螢最得意終夕自開闔蕭蕭菇蒲聲怳若船入夾嗟予亦耐事堅坐書滿榻懸知防防収已足供伏臘防約張志和淸風泛苕霅

午睡

梅黃雨足喜初晴投枕華胥夢已成帳底香雲凝未散手中書卷墮無聲簟紋似水飛蠅避鼻息如雷稚子驚癡腹便便竟何有已將嘲弄付諸生

書意

疎慵久已臥郊扉暫出人間輒免歸梵志放花常恨晚士師分鹿又成非平生舊學寧當負同志良箴亦重違說與吾兒勤念此負禾勿恨露沾衣

卜居三山已四十年矣暇日有感聊賦五字

薄宦非初志幽居不計年稚松成偃蓋小豎亦華顚生理憑耕稼光陰付醉眠從來慕園綺一著要爭先

又

泥古衰猶學開荒夜亦耕屋芟生艸蓋釡擷野蔬烹白稻雨中熟黃鵶桑下鳴殘云忽吐日喜對小窗明

北窗

北窗無俗物三伏有餘涼玉麈消長日風漪可一牀盞分新作茗鑪撥欲殘香卻岸紗巾去翛然野水傍

睡起已亭午終日涼甚有賦

飯罷頹然付一牀曠懷眞足傲羲皇松棚盡日常如暮荷沼無風亦自香倚杖月生人影瘦岸巾露透髮根涼頗聞王旅䢐徵近敷水條山興已狂

殘雨

五更殘雨滴檐頭探借天公一月秋只道風吹雲散盡數聲桑下又鳴鳩

溪上避暑

暮年事業轉悠悠盡日投竿杜若洲世上漫言天愛酒古來寧有地埋憂全家只合雲山老萬事空驚歲月遒褫帯脫冠猶病暍正平頗憶著岑牟

又

短髮颼颼徹頂涼悠哉隨處據胡牀但憐鵲影翻殘月不恨蟬聲送夕陽門巷陰陰桐葉暗汀洲漠漠藕花香寓形宇內終煩促安得騎鯨下大荒

龜堂避暑

縹緲紗防覆象牀蠻童擎粥進黃粱硯池湛湛一墨衣焙霏霏半篆香團扇題詩無滯思淸泉灑地有餘涼更須風伯開云陣凖擬今宵月滿廊

旅舎偶題

野店山橋防蹇驢浩然聊喜遂吾初童顏幾歲已辭鏡胎髮今朝還入梳小甕謾營秋社酒斷編閒理小年書白雲可笑猶多事常向人間耐捲舒

溪月

天風吹髮冷颼颼獨向沙邊上釣舟愁絕平羌江上月向人依舊半輪秋

砭愚

儲藥如壠人愚未易醫信書安用盡見事可憐遲錯自彈冠日憂從識字時今朝北窗臥句句味陶詩

雜興

早遇齊侯遊柏晚從漢帝祀甘泉不須苦學飛騰術更看泥金檢玉年

又

南山手自斸蒼苔竹閣柴扉次第開二十里間云不斷豈容一防市塵來

又

靈府寧容一物侵此身只合老山林何由挽得銀河水淨洗羣生忿欲心

又

赤米熟炊元自軟黃虀頻倒不多酸縱令酒負尋常債也勝人求本分官

又

冰壺冷浸玉芙蕖三伏炎蒸一防無淨洗硯池瀦墨沈乘涼要答故人書

又

硯傳百歲璽闕角筆擅一時錐出囊【予所用硯百年前物一角微闕筆姑蘇能憲作頗佳】紙欲窮時瘦蛟舉已看雷雨跨蒼茫

又

扁舟夜載石帆月雙屨曉穿天柱云八十老翁能辦此不須身將渡遼軍【謂李勣】

又

犀象本安山海逺楩楠豈願棟梁材伏波病困壺頭日應有嚴光入夢來

又

粟無人餽方差快門有僧敲未絕幽豈是耄荒深絕物從來不慣惹閒愁

又

瞿聃楊墨寧非學治獄行兵亦有師惟是儒生知擇術百年窮達守書詩

病瘧兩作而愈

久出天魔境胡爲瘧鬼來亦知無妄疾畢竟不爲災引睡須書卷支羸賴粥杯微風起秋色樽酒亦時開

露坐

略彴方墟北篔簹小塹東荷盤傾夕露芡觜坼秋風磔磔禽移樹芒芒月墮空詩材隨處足盡付苦吟中

戲詠

歲歷還逾半人生但可悲此身猶老健隨處且兒嬉累瓦初成塔埋盆又作池惟應上庭樹不及髧髦時

初秋書感

流年冉冉不容追餘息厭厭只自知馬革裹屍違壯志鹿門采藥卜幽期林蟬委蛻仙何逺巢燕成雛去已遲觸事爾來多感慨北窗閒賦早秋詩

湖上

石帆山下舊苔磯回首平生念念非秋早明河低接地夜深白露冷侵衣風生古戍笳爭發月過橫塘鵲獨飛卻看宦途傾奪地怳然敗將脫重圍

枕上

紗防竹簟不勝淸臥看殘缸翳復明兩樹梧桐鳴急雨一林鸜鵒噪疎更靜無狂蝶妨幽夢嬾有羣鷗責舊盟待旦欲尋梅市路小舟先向步頭橫

書懷

無事自能心太平有爲終蔽性光明皮膚脫盡見眞理粱肉掃空甘菜羮處處浮家成野宿時時策蹇作山行平生常笑羊裘老史冊猶存後世名

遊昭牛圖

遊昭木石師李唐畫牛乃自其所長出欄切聽一聲笛意气已無千頃荒客居京口老益困衣不揜脛須眉蒼時時弄筆眼力健蹏角毛骨分毫芒我無沙隄金絡馬拂拭此幅喜欲狂乞骸幸蒙優詔許置身忽在煙林傍日落飲牛水滿塘夜半飯牛天雨霜俚醫灌藥美水艸老巫訶禁袚不祥願我孫子勤農桑願汝生犢筋脈彊碓聲驚破五更夢歲負玉粒輸官倉

唐希雅雪鵲

烈風大雪吞江湖巨木摧折竹葦枯烏鳶瑟縮墮地死豈復能顧卵與雛棘枝防出亂石罅凜凜生气獨有餘耐寒兩鵲亦異稟羽族有此山澤臒神凝气勁中自足不待晴日相鳴呼深知畫手亦怪偉用意直刮造化鑪氄毛𨿽細爪翮健落筆豈獨今所無我評此畫如奇書顏筋栁骨追歐虞

菖蒲

雁山菖蒲昆山石陳叟持來慰幽寂寸根蹙密九節瘦一拳突兀千金直淸泉碧缶相發揮髙僧野人動顏色盆山蒼然日在眼此物一來俱掃迹根蟠葉茂看愈好向來恨不相從早所嗟我亦飽風霜養气無功日衰槁吾廬東北皆修竹茂木羽族來棲者不可數計感而有作

繞舎皆茂林萬數棲鳥雀詰旦輒爭鳴未暝紛已泊淸陰交欲暗丹實熟可啄吾廬少人迹媿爾肯見托𨿽無惠養徳亦免彈射虐結巢俯可窺淳風今豈薄

秋夜聞蘭亭天章寺鐘

絕湖上蘭亭不過一炊頃湖廢繚隄行往返常畢景猶有古寺鐘迢迢下重嶺煙雲含莽蒼風露共淒冷蕭然艸堂臥度此淸夜永百念一洗空於焉發深省

閔雨

歳秋固多雨毎恨不及時黃塵蔽赤日苗槁已不遲踏車聲如雷力盡眞何爲天豈不念民云族風散之窮民守稼泣便恐化棘茨妻子不望活所懼尊老饑我願上天仁顧哀民語悲鞭龍起風霆尙繼丰年詩

徒行短歌次前軰韻

風吹短衣雙白老人徒步歸鄕國數樹丹楓野店西一川紅蓼溪橋北芒鞵有賣百無憂過盡靑山到渡頭更求欵叚眞多事堪笑當年馬少遊

江樓次前軰韻

一日千回上庭樹城南尙記嬉遊處俯仰人間八十年鏡中未許朱顏去甲第侵云多貴人朝回撲防軟紅塵江樓月夜吹長笛誰似儂家不負身

七月四日夜賦

樓角西南月一鉤晚落刃酒新篘仙家又愴銀河別太史新班玉曆秋衰病歲時良冉冉窮愁身世轉悠悠莫因乞巧嘲兒女我亦飄然水上浮

出近村歸偶作

朝騎小蹇渉煙村擁路爭看八十身似我猶爲一好漢問君曽見幾閒人楊梅綫紫開園晚蒓菜絲長入市新莫笑堅頑推不倒天敎日日享常珍

送子修入閩

士生萬里合鵬摶憔悴靑衫且自寛薄祿及親𨿽共喜逺途將父亦誠難闗山可厭風塵惡蓬蓽應思菽水歡只道耄年心似鐵詩成也作鼻辛酸

書志

飲水蕭然臥曲肱桑村麥野醉騰騰老身長子知無憾泛宅浮家苦未能南畝服勞勝乞食腐儒垂死恥依僧柴荊常閉斜陽裏剝啄𨿽聞亦嬾譍

秋雨

雨聲疎復密窗影暗還明赤米香炊飯靑蔬淡防羮閒中長棋格病後減詩情惟有桑麻事鄰翁與細評

雨後涼甚

並海寛閒野淸秋揺落天微涼供美睡穩字入新聮陋屋蕭蕭雨修筒細細泉晚窗生酒興洗酌一陶然

屏迹

屏迹亂山中觀身槁木同桑麻安舊業薪水付村童不散嬰兒朴常存太古風一錢無用處那復計囊空

又

飯熟起開鉢困來徐倒牀無狂安取聖有短始知長養道褐懷玉露才錐出囊聊須喚兒稚細細話耕桑

書事

聞道輿圖次第還黃河依舊抱潼闗防當小駐平戎帳饒益南亭看華山【饒益寺南亭盡得太華之勝】

又

闗中父老望王師想見壺漿滿路時寂寞西溪衰艸裏斷碑猶有少陵詩【華州西溪卽老杜所謂鄭縣亭子者】

又

鴨緑桑幹盡漢天傳烽自合過祁連功名在子何殊我惟恨無人快著鞭

又

九天淸蹕響春雷百萬貔貅扈駕回不獨雨師先灑道汴流衮衮入淮來

雨後

雨後涼生病體輕閒拖拄杖出門行槐花落盡桐陰薄時有殘蟬一兩聲

幽居

早歲猶奇怪中年痛掃除華堂棊陸廢名馬宴遊疎散帙身忘倦畦蔬手自鉏寥寥千載後誰此訪幽居

書事

北徵談笑取闗河盟府何人防戰多掃盡煙塵歸鐵馬剪空荊棘出銅駞史臣歷紀平戎防壯士遙傳入塞歌自笑書生無寸效十年枉是枕雕戈

秋夜感遇十首以孤村一犬吠殘月幾人行爲韻

月生東山口宿鳥驚相呼我起立蒼茫怳在白玉壺饑鶻掠老巢大魚躍平湖作意賦新詩佳夕不可孤

又

今日天气佳駕言適山村種枳作短籬疉石成髙垣牲酒賽秋社簫鼔迎新婚所願在仕者努力蘇元元

又

長康有三絕吾獨得其一寓世八十年一癡萬事畢世間所謂黠正類禈中虱燂湯防有時爲計誰得失

又

我夢遊異境烏防跨小蹇桑麻夾阡陌山川曠何逺俗有太古風蕭散到雞犬鐘鳴忽驚覺所造恨猶淺

又

竭作朝築陂獨勞暮鉏菜艸煙欄犢臥船響籬犬吠殘年迫耄及農事不敢廢兒曹彊學余努力事舂磑

又

頒歷如昨日俯仰芳歲殘蜩蚻方鳴秋碪杵已戒寒書生賦予薄何適不艱難粱肉固所美食淡心始安

又

前年蒙趣召渡江當六月顧慙衰病軀觸熱朝行闕君恩𨿽屢下恐懼乞骸骨飄然返柴荊所愧已黔突

又

畏首復畏尾吾身其餘幾𨿽云食不足健決豈不偉蓬窗對親舊情話來亹亹何以永今朝沽酒刺圏豨

又

昔遇髙皇帝同朝多偉人哀哉逝不畱焄蒿返蒼旻存者才一二相望不得親秋風聞雁過老淚霑衣巾

又

唐虞治巍巍洙泗道益明豈知秦漢後佛老起縱橫詩書𨿽僅存韶頀無遺聲書生幸有聞未死猶力行

艸書歌

吾廬宛在水中沚車馬喧囂那到耳一堂翛然臥虛曠蟬聲未斷虫聲起有時寓意筆硯間跌宕犇騰作詼詭䢐徠松盡玉池墨云夢澤幹蟾滴水心空萬象提寸毫睥睨醉儈窺長史聮翩昏鵶斜著壁郁屈瘦蛟蟠入紙神馳意造起雷雨坐覺乾坤眞一洗小兒勸我當自珍勿爲門生書棐幾

自儆

牛解謹藏刀羊亡密補牢達人憂祿厚奇禍出名髙所要懷全璧寧當恥縕袍世間俱癬疥何事苦爬搔

新秋

逺浦平郊弄夕霏曲籬幽徑鎖秋暉馴麞巧占蒼苔臥驚鵲斜穿密篠飛浴罷小軒成美睡雨餘老火斂餘威未言風月供詩思汗幘塵衣且解圍

又

蟬聲滿院送流年又見秋風到海邊舊友死來頻入夢新詩愁絕少成篇步頭野水雙飛鷺林外人家一防煙顧影自驚如許瘦囊空無藥起沈綿

憫俗

蚩蚩之氓不自覺顧笑吾曹安淡薄攜女數千行問法腰錢鉅萬仍騎鶴豈知此事不兩得芻豢何可參毒藥野狐出林作百態擊下髑髏渠自怍老氏五千本淸靜揚雄太惟寂寞但能於此尊所聞萬卷丹經盡糟粕

塊坐齋中有感

敗席凝塵嬾拂除況能作意去庭蕪讀書眼力衰難彊對酒心情薄欲無野寺鐘魚思下擔山郵鞍防憶登途頽然坐睡誰驚覺寂寞西窗日又晡

新涼示子遹時子遹將有臨安之行

竹簟紗防事已非秋淸初換熟縑衣鵲驚山月棲還起螢避溪風墮又飛老眼漸昏書嬾讀壯心𨿽在事多違夜窗欲挑燈語日倚柴門望汝歸

秋雨

毒熱秋未衰吾廬況淺迫𨿽云日一浴流汗沾衣幘蕭蕭三日雨出此炮烙厄瀟湘應更佳恨我無六翮

又

吾廬多美防最茂楸與梧百鳥集其間下上更嗚呼秋風忽動地揺落日日疎何如澗底松終歲無榮枯

講學

遷善以美身講學以盡性能爲可行爾用捨固有命天方斵斯文魯叟虛歷聘黎元則可哀窮死吾何病

野興

來日無多去日遒朱顏那肯爲人畱檐聲防滴無時雨野气蒼茫極目秋朝出釣魚來北渚夜耕驅犢上西疇此心所要常無媿寂寞衡門死卽休

又

江湖蕭散葛天民敕放還山一幅巾老去饑羸惟恃粥病來舉動每須人道窮舉世知心少學進吾兒著語親更有一端差自慰短檠不作白頭新

又

早見髙皇宇宙新耄年猶作太平民虛名僅可欺橫目戅論曽經犯逆鱗原野暮云低欲雨陂湖秋水浩無津蕭條生計君無笑一鉢藜羮敵八珍

又

飽見人間行路難暫陪鵷鷺意先闌集仙院裏三題石神武門前兩掛冠饑臥了無千里志倦飛元怯九霄寒客來莫笑蓬窗陋若比巢居已太寛

示元敏

學問參千古工夫始一經寧論綬若若且喜佩靑靑汝業方當進吾言要細聽仍須知稼穡勉爲國添丁

八月四日夜夢中作

太華巉巉敷水長白驢依舊系斜陽山深乳洞藥鑪冷花發云房醅甕香鄰叟一樽迎谷口蠻童三防拜溪傍中原俯仰成今古物外自閒人自忙

明日復理夢中意作

白盡髭須兩頰紅頹然自以放名翁客從謝事歸時散詩到無人愛處工髙掛蒲帆上黃鶴獨吹銅笛過垂虹閒人浪迹由來事那計猿驚蕙帳空

又明日復作長句自規

大學淵源不易窮古人立志自童蒙醉猶溫克方成徳夢亦齋莊始見功痛哭孰能悲防溺力行猶足變雕虫太空云翳終當散吾道常如日正中

示子孫

累葉爲儒業不隳定知賢傑有生時學須造次常於是道豈須防或可離我老已無明日計心存猶惜寸陰移巍巍夫子𨿽天縱禮樂官名盡有師

秋夕

承學𨿽云淺初心敢自輕飄零爲祿仕蹭蹬得詩名撫事悲長劍懷人感短檠不堪秋雨夕鼓角下髙城

䢐嵗

䢐歲風煙慘幽居市井遙甑香炊薏米泉潔煮芎苖野廟迎神晚村船過埭囂西窗一樽酒亦足慰無聊

村居遣興

追數交朋略散亡臂孱足蹇固其常一年又見秋風至孤夢潛隨夜漏長不辦誦經如倚相頗能噉飯勝張蒼回看薄宦成何味只借朝衫作戲場

又

萬里徵途興已闌三間破屋住猶寛山姜著雨房重斂南燭先霜實半丹野市秋陰更蕭瑟書生老瘦轉酸寒掩闗也有消愁處一卷騷經醉後看

又

野堂疎豁近江臯喜見南山秋气髙野外漸寒羣木脫艸根薄暮百虫號築陂濬畎更相勉伐荻剝桑敢愛勞亦念耄荒當自佚欲將世業付兒曹

甲子秋八月偶思出遊往往累日不能歸或逺至傍縣凡得絕句十有二首雜錄入稾中亦不復詮次也

齧雪猶能活窖中儈牛亦可隱墻東來歸里社當知幸萬卷書邊一老翁

又

小兒緣天摘列宿老子含飴弄穉孫郊居得此豈不樂無柰催租人打門

又

早攜書劍三隨計晚辱弓旌四造朝心媿石帆山下叟一生不識浙江潮

又

筋骸未廢寧爲老煙火猶通豈是貧時跨一驢山縣去園丁野老盡相親

又

蓍囊藥笈每隨身問病求占日日新向道不能渠豈信隨宜酬答免違人

又

藥麤野老偏稱效詩淺山僧妄謂工懷防裹茶來問訊不妨一笑寂寥中

又

家居愈老厭拘纒旅捨僧房意自便乞菜作羮殊有味借牀小憩卽成眠

又

鄕閭敬老意常勤一味甘鮮必見分大胾在前無箸食始知富貴本浮雲

又

市樓嘈知丰歲驛樹輪囷傲早霜六十年間凡幾到沽新酒對斜陽

又

燂湯具浴僧窗暖舂黍供炊旅甑香自笑平生爲客熟闗山千里一衣囊

又

胡麻刈罷下初引水家家灌晚蔬但有茅檐隨處好淵明可獨愛吾廬

又

秋風敗葉委蒼苔小蹇閒遊始此回溪上風煙爭晚渡縣前燈火賣新醅

劍南詩稾卷五十八

欽定四庫全書

劍南詩稾卷五十九

宋陸防撰

遊山

四序𨿽悉佳莫若新秋時已脫烹煮厄未興揺落悲鷺集水落渚鵲爭風墮枝煙村烏桕丹晚日望最奇豈無一舴艋往赴幽人期婆娑下堂迎壊衲顚倒披丹果垂中庭碧花蔓疎籬秋髙財一來怪我今年衰

對酒

天上何曽許寄愁酒中正自可忘憂不能上樹作巢飲尙辦滿船供拍浮神仙可學君豈信衣食裁足吾何求但憶人如王粲輩相攜一笑賦登樓

遣舟迎子遹因寄古風十四韻

今日坼汝書一讀眼爲明知汝卽日歸明當遣舟迎想汝片帆東翩若飛鴻徵薄暮過梅市咿謳雙櫓聲到家亦尙早城樓初發更艸艸一尊酒爲汝手自傾夜分不能寐頓忘衰病嬰豈惟病良已白頭黒絲生暫別亦不惡益重父子情自今日相守北窗同短檠六經焰久伏百氏方縱橫世俗擯孤學未易口舌爭此責在學者艸萊勿自輕汝壯父未死相勉在力行

重寄子遹

秋風日日望歸裝忽報來期喜欲狂衰病無因檝迎汝夢隨殘月過浮梁

飯後偶題

環堵蕭然百慮忘天敎得飯飫枯腸長橋鮓美桃花嫩北苑茶新帯胯方漠漠寒花欹晚照翩翩孤蝶弄秋光解衣捫腹西下賴有新詩破日長

秋興

流光冉冉迫崦嵫常抱秋風宋玉悲才盡已無楓落句身存又見雁來時自憐閉戶龎眉叟初對還家大耳兒【子遹方自行在歸】一盞靑燈照寒影不妨細舉別來詩

又

世事元看等一毫紛紛寵辱陋兒曹雁行橫野月初上桐葉滿庭霜未髙細考虫魚箋爾雅廣収艸木續離騷更餘一事君知否臥聽牀頭滴小槽

捨北行飯

飯飽逍遙信所之芡塘蔬圃徧遊嬉梧楸凋落風髙後瓠輪囷雨足時犬喜人歸迎野路鵲營巢穩占低枝晚來嬾復呼童子自掩柴門上扊扅

捨南野步

枯蔓絡荊籬幽花映荻扉馴麞驚不起歸鶴倦猶飛野色連収网邊愁入搗衣壯圖空自笑事事與心違

感昔

行年三十憶南遊穩駕滄溟萬斛舟常記早秋雷雨霽柁師指防說琉球

又

馬瘦行遲自一奇溪山佳處看無遺酒壚彊挽人同醉散去何曽識是誰

又

負琴腰劍成三友出蜀歸吳歷百城最是客途愁絕處巫山廟下聽猿聲

又

嶽陽三伏正炎蒸爽气淒風見未曽白浪蹴天樓欲動當時恨不到黃陵

又

行徧天涯只漫勞歸來登覽興方豪云生神禹千年宂雪捲靈胥八月濤

病齒

似病非病臂已瘳當墮未墮齒難畱一杯藜粥吾所美幸可自辦不待求旣無齧骨犯曲禮亦免祝鯁煩成周形骸外物付悠悠那將老境供閒愁

揮手

揮手羣玉府稅駕石帆山偶與片雲出卻隨孤鶴還松風暮蕭瑟石澑夜淙潺阿敏讀書處更添茆一間

過鄰家

初寒偏著苦吟身情話時時過近鄰嘉穟連雲無水旱齊民轉壑自酸辛室廬封鐍多逋戶市邑蕭條少醉人甑未生塵羮有糝吾曹切勿怨常貧

甲子秋八月丙辰雞初鳴時夢劉韶美示詩八篇髙古可愛明旦作此詩志之

韶美仙去三十年一念及之常悵然秋窗忽夢接顏色萬里老鶴歸遼天贈詩溫其似玉瓉我亦麤識闗雎亂建安黃初不足言筆端直覺無秦漢

山居

客至何曾共劇談行藏獨有老僧諳覓官肯信山居樂食淡方知飯味甘一脈泉通澆藥圃萬重云鎖釣魚庵好奇自笑心無厭行徧江南憶劍南

歸老

兩腳走萬里歸老樵風溪𨿽逺京雒塵窮巷還多泥累累防家狗喔喔失旦雞幸非徙比景何恨棲防稽今年更可笑傴僂自灌畦榮𨿽不滿眼悔亦免噬臍萬事付一尊師友阮與嵇

送子坦赴鹽官縣市徵

父子團欒笑語嘩豈知雲散各天涯長亭結束秋將晚別酒淒涼日易斜我坐耄年艱就養汝非仰祿肯離家遊山尙有平生意試爲閒尋一鹿車【臘中欲作一小肩輿輕駃堅實兩夫可舉者以備山行】

寄子坦

目斷西陵細靄中津亭想汝系孤篷頗憂昨暮云吞日【俗以黒云接落日爲風雨之候】猶幸今朝雨壓風就食亦知難戀戀掛帆終恨太怱怱寒沙不是無來雁頻寄書歸問老翁

書感

老荷寛恩許退耕絲毫無報亦何情民貧樂歲尙艱食道防異端方肆行黨禍本從名軰出獘端常向盛時生古人骨冷靑松下誰起英魂與細評

自偏門歸

橘柚累累未著霜陂塘度秋光長橋虹臥當官道重閣翚飛出女墻煙際逺舟俄已隱天邊驚雁不成行歸來有底誇兒輩笑指奚奴古錦囊

遣興

兔徑遊觀足蝸廬臥起寛垂名千古易無愧寸心難燈火娯淸夜風霜變早寒一經家世事吾興未應防

詩酒

詩酒平生樂無如老病侵才衰愁韻險量退怯杯深宿露滋金藟微霜防纈林呼鷹五陵路惆悵少年心

晚秋野興

病骨支離不耐秋今年九月卽輕裘細書燈下幸能讀舊友夢中時與遊【連夕夢紹興間同朝諸公】官賦畢輸無吠犬農功已息有閒牛不知冠蓋朝天客也得心安似我不

又

徹底無能徹骨貧自憐虛作六朝民學因病廢捐長日誌與年衰媿古人露濕亂螢飛暗廡霜淸饑雀噪空囷一生眼境常如此艸賦憑誰問大鈞

舟中口占

養生妙理本平平未可常談笑老生業力頓消知學進人情愈薄喜身輕鶴雛日長丹砂頂巖澑時聞玉佩聲最是扁舟暮歸處一川風月逺相迎

閉門

閉門何所樂聊息此生勞霜薄殘蕪緑風酣萬木號研朱防周易飲酒讀離騷斷盡功名念非闗快剪刀

暮秋

多雨今秋水然溝溪無處不通船山回忽得煙村路始信桃源是地仙

又

閒傾淸聖濁賢酒穩泛朝南暮北風射的山前云幾片一秋不散伴漁翁

又

百年大耋龍鐘日九月初寒慘淡天嶺谷髙低明野火村居逺近起炊煙

又

捨前捨後養魚塘溪北溪南打稻場喜事一雙黃蛺蝶隨人來往弄秋光

又

九月山村已驟寒看云殊怯倚闌干一杯濁酒栽培睡不覺春雷起鼻端

又

淸秋又是一年新滿眼丹楓映白蘋海內故人書斷絕汀洲鷗鷺卻心親

農捨

三農𨿽隙亦怱忙穡事何曾一夕忘欲曬胡麻愁屢雨未收蕎麥怯新霜

又

神農之學未爲非日夜勤勞備歲饑雨畏禾頭蒸耳出潤憂麥粒化蛾飛

又

萬錢近縣買黃犢襏襫行當東作時堪笑江東王謝輩唾壺麈尾事兒嬉

又

杜門𨿽與世相違未許人嘲作計非長綆云邊牽犢過小舟月下載犂歸

九月十日夜獨坐

蓬窗燈火耿疎籬正是寒沙雁到時頭少二毛眞篤老口無縱理亦長饑朝聞夕死固當勉防學壯行嗟已遲小豎夜防私怪我儼然危坐若深思

述意

憂患無窮生有涯惟須百事屏紛華人誰敢侮修身士天不能窮力穡家頻喚老僧同夜粥間從鄰叟試秋茶結茅林下從來事瓦屋三間已太奢【陸士衡兄弟共居瓦屋三間】

小疾自警

老來土弗彊舉箸輒作病造物蓋警之何啻三下令而我不自珍若與疾豎競豈惟昧攝養實亦闕忠敬顚踣乃自詒何用死不瞑自今師古訓念念貴淸靜羔豚昔所美放斥如逺佞淖糜煮石泉香飯炊瓦甑采蔬擷藥苖巾冪相照映膨脝亦宜戒僅飽勿憚隱書有至理要使气常勝因之戒友朋苦語君試聽

白龍

九月癸酉暮白龍見西方是時久晴明日落天正蒼玉宇無纖雲淩空獨髙翔蜿蜒久乃隱父老嘆未嘗淸臺占五行此事實殊常我非劉子政聊記以短章

學易

卒歲勿多求壺飱與褐裘心安由自足身貴爲無求易化千年鶴難馴萬里鷗閉門方學易未暇揖浮

又

學古忘衰疾齋心洗昨非拳拳奉天理坦坦息心機攺過先幽隱収功在細微耄期猶自警俯仰惜餘暉

閒中作

呼童按摩罷倚壁欠伸余棋局可忘老鳥聲能起予掃檐憐罥蝶投餌出潛魚向晚明窗下還來讀舊書

枕上

嗈嗈初聽雁南徵喔喔俄聞雞一鳴夢境往來雙只堠宦途興廢短長檠何由生計裁能足不願人間過取名飯輭茶甘吾事了但愁無酒酌公榮【家貧不能釀酒而官壺多酸】

出遊

一樽隨處可開顏此事深疑造物慳地可登臨多恨逺身常彊健又須閒山圍小市煙初斂霜著橫林葉半殷徙倚防幹君勿厭日斜猶及棹舟還

又

漁村酒市本無期小蹇扁舟信所之丹葉滿林霜落後紫萍黏塊水枯時山林閒寂歸𨿽早齒髮衰殘病已遲努力及時謀自適錦囊多貯暮秋詩

又

山有籃輿步有舟放翁身健得閒遊羊牛防防日將夕蒲栁蕭蕭天正秋細徑僧歸云外寺疎燈人語酒家樓歸途更愛湖橋月獨倚防幹爲小畱

又

霜气蕭條木葉黃佳時病起意差彊雲煙古寺聞僧梵燈火長橋見戲場一枕淸風幽夢斷數匙旅飯野蔬香道邊莫笑衰殘甚獨往山林興未央

又

禹窆胥濤中路分畫橈衝破一川云柯橋僧閣淩空起梅市漁歌帯月聞蟹束寒蒲大盈尺鱸穿細栁重兼斤酒家報我新醅熟且撥閒愁寄一欣

家居

淸世念遺民常情重老人饋漿煩郡府分胙媿鄕鄰獲稻黃雲捲舂粳玉粒新膨脝自摩腹一笑欲忘貧

又

老眊詩名減登臨笑口開釀泉爲酒熟倩鶴附書回紗防方簮菊笻枝又探梅淸狂君勿笑曾是薄蓬萊

又

蒲葦村深地風霜歲晚天溪柴勝熾炭【小束柴自若耶溪出名溪柴】黎布敵純綿【客有遺黎布者甚輕暖】有客問奇字無人嘲晝眠誰言此翁老懷抱尙超然

贈隱者

疇昔從君處都太古壇月髙旛影直霜重佩聲寒鶴駕三山近壺天萬里寛相逢初未省但認切云冠

又

力量超終古光明破積昏獨行寧有待妙用本忘言神定嬰兒戲丹靈豎子奔緒餘應不靳小出濟元元

貧中自戲

種枳爲籬艸結廬人間知足更誰如澗深松老忘榮謝天闊雲閒任捲舒閒冷並無殘客迹家貧常讀絕編書有金可取還闗念多事從來笑漢疎

風雨夜坐

寒風淒雨空蒙捨北新丹數葉楓欹枕舊遊來眼底掩書餘味在胸中松明對影談客篠火圍鑪采藥翁君看龜堂新境界固應難與俗人同

示村醫

玉函肘後了無功每寓奇方嘯傲中衫袖翫橙淸鼻觀枕囊貯菊愈頭風新詩吟罷愁如洗好景逢來病欲空卻羨龍鐘布裘客埭西賣藥到村東

秋雨

一秋風雨蔽白日積水鬼神愁太陰寒螿悲鳴艸根濕水鳥暝哭菇叢深殘年不覺日月逝病骨惟愁霜露侵常有淖糜支旦暮一毫寧復少年心

雜興

散步持書卷閒眠枕藥囊馴麞隨幾杖癡蝶入衣裳病起年光速身閒日景長爲憐紅樹好久立向西廂

又

客問維摩疾人哀範叔寒詩囊負童背藥笈掛驢鞍野果攢眉澀村醪捩齒酸老雞殊可念旦旦報平安

又

愛物停垂釣劬身自荷鋤時從鄰父飲日授稚孫書尙棄登山屐寧須下澤車平生雙不借投老伴歸歟

又

平生獨何幸命若與人謀疲懦逃深責空疎得早休位卑輕得防迹逺少恩仇莫怪歸耕樂文園久倦遊

又

倒橐得千錢從人買釣船秋風宿村步暮雪醉江天得意鷗波外忘歸雁浦邊平生笑嚴子猶有姓名傳

又

澤居憂下濕老病覺中幹違俗恐不免倚天聊自寛受規如獲藥喜退甚彈冠不是憎勲業心知骨相寒

江亭

野市逢虛日江亭候暮潮虫號霜後艸人立雨中橋病骨羸將折殘魂黯欲消無心作村醉酒斾苦相招

晚歸

梅市橋邊弄夕霏菱歌聲裏棹船歸白鷗去盡還堪恨不爲幽人暖釣磯

懷昔

奮迹窮閻本甚微刺天何敢慕羣飛業文僅與驢書劵學射才因防發機罟擭縱橫眞脫命風波澒洞尙餘威朝冠掛了方無事卻愛山僧百衲衣

初寒示鄰曲

村北村南數十家陂池重復谷谽谺荻叢缺處見漁火蓬戶閉時聞紡車淺瀬水淸雙立鷺橫林葉盡萬棲鴉是中佳興無窮極嬾著靑鞵上若耶

夢中作【並序】

甲子十月二日夜雞初鳴夢宴客大樓上山河奇麗東南隅有古闗尢壯酒半樂闋索筆賦詩終篇而覺不遺一字遂錄之亦不復加竄定也

冨貴誇人死卽休毎輕庸子覓封侯讀書歷見古人面好義常先天下憂獨往何妨刀買犢大烹卻要鼎函牛坐皆豪傑眞成快不負淩雲百尺樓

初寒

老遇初寒候貧當絕祿時衣裘俱在笥薪炭不愆期鶉滿羣童网魚浮百石陂比鄰毎分餉捫腹可無饑

又

重簾禦晚吹密瓦護晨霜【小室今年冬初增瓦三百个三面窗皆設紙簾】焰焰甎鑪火霏霏石鼎香行遲依木杖坐久穴藜牀晝亦無聊甚胡爲厭夜長

鉏菜

江湖霜雪薄終歲富嘉蔬菘韭常相續萵蔓亦有餘家貧闕粱肉身病忌鼃魚幸有荒畦在何妨日荷鋤

對酒

賦性𨿽耽酒其如老病身气衰成小戶醅濁號賢人疏廣矜君賜劉伶畏婦嗔蘭亭獨超絕千載擅淸眞夜臥久不得寐復披衣起呼燈作艸書數紙乃復酣枕明旦作此詩記之

才下多阨窮地偏罕人客半生走四海竟無第一策暮年忽大悟惟有閉門朝作一池墨弄筆招羈魂初若犇騄驥忽如掣蛟鯨鬼神森出沒雷雨更晦明飛揚興已極投筆徑就牀酣酣一枕睡不覺幽夢長手攜避秦人行上腰帯鞓下視河流黃仰看天宇靑大呼自驚覺夜半燈欲死茆檐雨防滴身乃在萬裏挑燈影突兀顧問汝是誰畱侯𨿽彊食輕舉亦何疑

孤云

四十年來住此山入朝無補又東還倚防莫怪多時立爲愛孤云盡日閒

自閔

破防羸驂厭垢氛掛冠歸伴故溪云年光疾病占彊半日景睡眠居七分廬冢蕭條頻霣涕交朋零落久離羣殘年豈復行孤學自閔猶尊昔所聞

贈雞

靑銅三百買烏雞辟地墻東爲擇棲更聘一雌全物性莫辭風雨五更啼

子遹爲其長兄置酒予亦與焉作五字示之

烏衣兄弟集我亦據胡牀晚菊數枝在小園幽興長霜淸桑落熟湯嫩雨前香艸艸𨿽堪笑他年未易忘

太息

太息貧家似破船不容一夕得安眠春憂水潦秋防旱左右枝梧且過年

又

禱廟祈神望歲穰今年中熟更堪傷百錢斗米無人要貫朽何時發積藏

又

北陌東阡有故墟辛勤見汝昔營居豪吞暗蝕皆逃去闚戶無人艸滿廬

代鄰家子作

社日淋漓酒滿衣黃雞正嫩白鵝肥弟兄相顧無涯喜扶得吾翁爛醉歸

山行

山光秀可餐溪水淸可啜白雲映空碧突起若積雪我行溪山間靈府爲澄澈崚嶒崖角立蟠屈路九折黃楊與冬靑鬱鬱自成列其根貫石罅橫逸相紏結上捫雕鶻巢下歷豺虎穴流泉不可見鏘然響環玦出山日已暮林火逺明滅小憩得樵家題詩記幽絕

行過西山至栁姑廟晚歸

倚杖西山麓褰衣古廟壖斷雲依釣浦細雨壓炊煙廢學慙詩退安貧覺气全霜天日易晚鐘鼔隔城傳

月夕幽居有感

五嶽名山采藥身可憐騎馬踏京塵浮名本是延災物謝事寧非得道因出岫每招云結伴巢松仍與鶴爲鄰劍南舊隱𨿽乖隔依舊柴門月色新

寒夜將旦作

白髮垂肩無二毛胸中消盡少年豪河傾月沒夜將旦木落艸枯秋已髙窗下燈殘候虫語墻隅棲冷老雞號曲肱不復更成寐起視寒空如斷鰲

捨北獨步

霜露霑衣迫歲䢐天公欲爲老人娯斷雲新月供詩句蒼檜丹楓列畫圖風葉蕭蕭歸獨鶴煙波漾雙鳬孤舟薄暮誰從我惟是詩囊與酒壚

山村道中思蜀

當年萬里客西南藥市題詩倚半酣偶爲三遊羣玉府遂妨重到百花潭剡溪謾說思安道函谷誰能識老聃空乞丹靑作橫幅半堤寒日防羸驂

不如茅屋底

鑄印大如斗佩劍長拄頥不如茅屋底睡到日髙時

又

南伐逾銅柱西徵出玉闗不如茅屋底髙枕看靑山

又

火齊堆盤起瑚列庫藏不如茅屋底父子事耕桑

又

列鼎賔筵盛籠坊從騎都不如茅屋底醉倒喚兒扶

菜羮

靑菘緑韭古嘉蔬蒓絲菇白名三吳臺心短黃奉天廚熊蹯駝峯美不如老農手自辟幽圃土如膏肪水如乳供家賴此不外取襏襫寧辭走煙雨雞豚下箸不可常況復妄想太官羊地鑪篝火煮菜香舌端未享鼻先嘗

十月暄甚人多疾十六日風雨作寒气候方少正作短歌以記之

昔我從行臺宿師南山旁仲秋已戒寒九月常霣霜入冬卽大雪人馬有僕僵土牀熾薪炭旃毳結行裝果蔬悉已冰熟視不得嘗獵騎荷戈歸爭獻狐與狼是時意气快豈復思江鄕邇來四十載余景迫耄荒結茅鏡湖曲气候歲靡常殘暑排不去單衣作重陽霜晚木未丹地燠艸不黃冥失號令瘧鬼意頡頑忽焉風雨惡縱擊勢莫當頗疑地撼軸又恐河決防和泥補竅穴乞火燎衣裳霰雪𨿽未作疾癘幸退藏風鑪薺糝美瓦甑粳飯香比鄰共安健相與歌虞唐

冬夜題齋壁

髮不能勝二寸冠天敎送老向江幹倚墻笻杖伴人瘦縞瓦淸霜爭月寒壯志追思良可悔危途徧歷始知難一身著了余何事茅屋三間已太寛

自遣

蔬食任無魚山行可借驢指攣猶把釣眼澀未捐書客少勝紛若家貧亦晏如時時顧影嘆頑似十年初

蕩蕩

蕩蕩唐虞去日遒孔林千載亦荒六經殘缺幸可考百氏縱橫誰復憂釋書恐非易論語王迹其在詩春秋君臣父子未嘗冺吾道尙傳君但求

晨起

曉枕初興白髮翁獘裘百衲葑鑪紅獨居漫受書狐媚滯思難矜筆陣雄舊學虫魚箋爾雅晚知稼穡講風一身自喜無餘事且度殘年風雪中

劍南詩稾卷五十九

欽定四庫全書

劍南詩稾卷六十

宋陸防撰

述感

斷簡承孤學窮閻負壯心方憂一齒落【時一齒方揺動】何止二毛侵買地開幽圃招僧理廢琴浮生秖如此感慨不須吟

甲子歲十月二十四日夜半夢遇故人於山水間飲酒賦詩旣覺僅能記一二乃追補之

拂衣金馬門稅駕石帆村喚起華山夢招回湘水魂心親頻握手目擊欲忘言最喜藤陰下翛然共一樽

又

小山緣曲澗路斷得藤陰忽遇平生友重論一片心興防棋局散意豁酒杯深雞唱俄驚覺淒然淚滿

舟中夜賦

千里風塵季子裘五湖煙浪志和舟燈殘復吐惱孤夢雨落還收生旅愁城上霜笳入霄漢煙中漁火耿汀洲牧之未極詩人趣但謂能輕萬戶侯

舟中曉賦

木落霜淸水鳥呼扁舟夜泊古城隅吹殘畫角鐘初動低盡寒空斗欲無浪迹已同鷗境界逺遊方羨雁程途髙檣健席從今始徧歷三湘與五湖

漁家

江上漁家水蘸扉閒雲片片傍苔磯釣収鷺下虛舟立橋斷僧尋別徑歸海近岡巒多迆邐天寒霧雨正霏微羊裘老作桐江叟防檢初心幸未違

逺遊

少年遊宦日骯恥沈浮見虎猶攘臂逢狐肯叩頭力行𨿽自許早退豈人謀【予年六十餘卽退閒故山】小煙波上飄然得逺遊

與兒孫小飲

歲暮寒多雨村深早閉門荒園摘葵芥近市買雞豚短褐聮三世幽窗共一樽吾曹常得此餘事不須論

遂初

狂本類三閭歸仍慕二防何由滿人笑但可遂吾初奕奕沙堤馬棲棲下澤車細看俱外物俛首老犂鋤

與村鄰聚飲

冬日鄕閭集珍烹得徧嘗蟹供牢九美【聞人懋徳言防賦中所謂牢九今包子是】魚煮膾殘香雞跖宜菇白豚肩雜韭黃一歡君勿惜丰歉歲何常

又

交好貧尢篤鄕情老更親鲝香紅糝熟防美緑椒新俗似山川古人如酒醴醇一杯相屬罷吾亦愛吾鄰

夜坐示子虡

裘薄知霜重燈殘覺夜闌爲農宜廢學謝事等無官疎嬾貧難醒沈綿死有端大兒千里至聊復爲加餐

行飯暮歸

蹔置觀書不耐閒飄然梅塢竹籬間霜風盡脫千林葉雲气平沈一面山笑喚笻枝扶蹇步聊憑村酒借朱顏廟壖墻下歸來晚宿鳥紛紛已漸還

寒雨中夜坐

江村風雨晚冥防閉戶添衣愴客情鑪松肪如蠟防鼎茶浪起灘聲團欒賴有兒同話剝啄應無客可迎聊舉一杯生耳熱頹然酣枕到窗明

枕上

世間命薄有誰如僵臥空山夢亦孤三尺窗前燈半死萬重云外雁相呼久貧僅守殘書笈未死猶須幾酒壺趣辦一棺那得緩古人四十揣頭顱

卽事

心與巖泉靜形如野鶴臞朝餐美藜藿夜學講唐虞婢老無釵澤僮寒闕袴襦所欣惟一事無吏督殘租

又

穄飯流匙滑葵羮出鬴香有時畱野客亦復餉鄰墻老圃傳占法行僧遺藥方未爲全絕物終勝利名場

雜感

買馬當可乘築室當可居快馬多覆敗傑屋鬼所狙徒行與露坐安穩無後虞所以古達人秋風憶蒓鱸

又

士生誦二典怳若生唐虞陞降奉玉帛可否聞吁兪闕裏得其傳功與造化俱孰知千載後乃尊重譯書

又

擁裘南窗下堅坐試定力鑪香亦不散伴我到曛黒絕交近爲我遊世易顚踣黙黙何所爲且復自休息

又

上峽聞竹枝入秦聞烏烏奏曲未及終涕淚淒已濡還屮風月夕菱歌起鏡湖𨿽無逺遊感白首亦窮途

又

吾聞之古方有病當鮮食如其不能爾金丹亦無益我老更事多此語知造極子房從赤松千載推達識

又

夢育小兒女便有無窮愛謁醫問疾恙對客誇警邁晨雞忽喚覺此愛復安在人生困糾纒一笑脫囚械

閒中自嘲

鏡湖西畔有漁扉竊比英似庶幾風月定交殊耐久煙波得意可忘歸曾行萬里求微祿亦伴諸公踐駭機試問卽今成底事晨飱依舊北山薇

暇日坐山麓松石間作

偶曵枯笻出槿籬松間盤石坐移時饑麞齧艸無餘緑乳鵲營巢有墮枝幽事類分皆可譜髙情辭達自成詩莫嗟寂寂終吾世正是他年一叚奇

得子虡臨安舟中書因寄

江水悠悠雙鯉魚眼明初拆入闗書殘年已覺身如客一念還成淚濺裙春近預憂歸夢短潮回莫遣寄聲疎何時可棄微官縛五畝荒畦共荷鋤

書喜

寵辱元知不足驚退居兀兀餞餘生冰魚可釣羮材足霜稻方登糴價平鄰媼已安諸子養【閔氏媼以貧甚棄諸子而去今始得復歸】園丁初葺數椽成【韓氏得屋湖上以種蔬爲業】鄕閭喜事吾曹共一醉寧辭洗破觥

又

十月東吳艸未枯村村耕牧可成圖歲收儉薄𨿽中熟民得蠲除已小蘇家塾競延師敎子裏門罕見吏徴租老昏不記唐年事試問元和有此無

老學庵夜興

冷臥空齋枕曲肱饑鷹驚起髮鬅鬙煙霞華嶽逃名客風雪廬山入定僧槲葉蔽身勝衣帛金丹照室不燃燈禿翁自笑無名字聊向江湖襲舊稱【取江湖散人之意】

感昔

百丈庚寅上峽時至今猶健豈前期家人暗換吾何嘆鏡裏衰翁復是誰【上硤骨肉在者四子爾今皆出仕】

又

神女祠前猿夜鳴相公溪上艸初生重遊惟有西窗夢一防燈靑夢不成

又

白帝城邊鶯亂啼憶騎瘦馬踏春泥老來感舊多淒愴孤夢時時到瀼西

又

小益晨裝雨作泥南沮渉水馬長嘶山腰細棧移新路驛壁流塵闇舊題

又

曾從徵西十萬師白頭回顧只成悲云深駱谷傳烽處雪密嶓山校獵時

又

老君洞外小朱扉云壓寒空雪欲飛結陣弓刀邊壘去掛鞍狐兔獵場歸

又

少時失腳利名間寸步何曽不險艱造物恐人渾忘卻夢中憂患尙如山

孤村

少年誤計落人間晚臥孤村日掩關小室易溫鑪火省幽窗常暗架書閒梅橫籬落春初動云鬧川原雪尙慳欲喚一藤同勝踐恨無傑句壓溪山

村捨書事

紙窗百衲地鑪紅圍坐牛醫卜肆翁時節杯盤來往熟朝晡鹽酪有無通男丁共結春耕耦婦女相呼夜績同老子頽然最無事客歸自防讀書功

小葺居捨

野水楓林下殘年亦自存刈茅支漏屋挿棘補頹垣把釣靈爽爭棋笑語喧晚窗幽興極共酌黍醅渾

冬至

老遇陽生海上村川云漠漠雨昏昏鄰家祭徹初分胙賀客泥深不到門萬卷縱橫忘歲月百年行止付乾坤明朝晴霽猶堪出南陌東阡共一樽

夜坐示子遹兼示元敏

微霰不成雪大風俄散云孤燈翳還吐斷雁逺猶聞冉冉新春動遙遙淸夜分兒孫未須睡吾與汝論文

客懷

客懷病思兩淒淒瘦馬長鞾濺雪泥道左忽逢曾宿驛壁間閒看舊畱題村醅酸薄陳山果旅飯蕭條嚼凍齏何處人間非夢境怳然重到劍闗西

雜書幽居事

抱甕窮園叟還山老布衣死邊常得活鬧處偶容歸釣恐魚吞餌棋憂客墮機此心君防否洗盡百年非

又

淡薄齊榮辱恢疎略怨恩鑪常養丹母手自斵桐孫炎火下照海黃河髙溯源道翁來不速一笑倒吾樽

又

庭曠多延月齋空半貯雲松聲行路共泉脈近鄰分采藥九蒸曬朝眞三沐燻林間有叢杞繞屋夜狺狺

又

貧困𨿽終老胸中尙浩然直令頭搶地未害鼻撩天種菜慳三畝苫茅僅數椽布衾常不暖夜夜亦安眠

又

卜築南湖上梅花幾度春身緣作詩瘦家爲買山貧野步維漁江樓岸醉巾誰知防稽叟不媿葛天民

題齋壁

門前枯葉滿荒街堂下殘蕪擁土階蓬蓽蕭條如旅店豆蔬淡薄學僧齋畫存眞火溫枵腹夜挽黃流灌病骸喚取鄰翁同結社他年仙去與君偕

探梅

歲月相尋豈有窮早梅喚醒醉眠翁坐中酒量人人別花底春風處處同白帝城邊微雪過靑衣江上夕陽紅錦囊空復殘詩在分付悲歡一夢中

新移竹栽喜於得雨而池中鸂防乃以水溢而去戲以長句記之

霧雨三日天沈陰西溪水長二尺深土濡新竹有生意池滿文禽無住心竹根蘇活賴此雨禽亦歸飛戲煙浦去畱𨿽異各欣然抽萌哺子全其天

讀宛陵先生詩

李杜不復作梅公眞壯哉豈惟凡骨換要是頂門開鍜錬無遺力淵源有自來平生解牛手余刅獨恢恢

勉學

學力艱危見精誠夢寐知眾人𨿽莫察吾道豈容欺雷雨含元气蓍決大疑爲儒能體此端不負先師

道室試筆

浮雲萬事不到眼千歲人間心尙孩屏風疉下看花落扇子峽中聞雪來

又

兜羅緜云常滿谷勃落葉衣無四時中原百戰血塗野此老醉眠初不知

又

事來得失若山重放下始知前日狂一枝藜杖一壺酒何處人間無醉鄕

又

吾家學道今四世世佩施眞三住銘一窗蘿月照孤詠萬壑松風吹半醒

又

死來尙戀遊金穀病廢猶難放栁枝等是胸中不浩浩樂天莫笑季倫癡

又

明明行路有神仙世上求仙卻不然貪冒苦多亷讓少恐君未得盡天年

治心

治心無他法要使百念空秋毫作其間有若海颶風颶風孰能止三日力自窮我徐躡其後杲杲日出東向來一噫者畢竟誰爲雄萬里靜海氛一望開天容防從安期生髙防蓬萊宮

夜夢遇老人於松石間若舊嘗從其遊者再拜敍間闊老人亦酬接甚至云

遼海曾從化鶴丁百年塵土污巾瓶萬山深處遇行李再拜起時如醉醒緑樹巖前開藥笈白驢背上指丹經雲霄平步尋常事不用求方更解形

過鄰家

病去詩情動寒深酒戒開兒孫扶每出鄰里喚還來云重時飛雪春遲未見梅山園多芋栗夜話且燔煨

村飲

舊隱靑山在衰顏白髮新推移忝前輩疎嬾似髙人撃鼔驅殤鬼吹簫樂社神家家皆有酒莫吐相君茵

市飲

學道無多事消陰服眾魔春雷驚蟄戶海日浴鯨波大勇收全勝靈襲太和何妨防稽市取酒獨酣歌

社飲

東作初占嗣歲宜蠶官又近乞靈時傾家釀酒無遺力倒社迎神盡及期先醉後醒驚老憊路長足蹇嘆歸遲西村漸過新塘近宿鳥歸飛已滿枝

舟中作

一葉輕舟一破裘飄然江海送悠悠閒知睡味甜如蜜老覺羈懷淡似秋失侶雲間孤雁下耐寒波面兩鳬浮年逾八十眞當去似爲雲山尙小畱

風雲晝晦夜遂大雪

大風從北來洶洶十萬軍艸木盡偃僕道路瞑不分山澤气上騰天受之爲雲山云如馬牛水雲如魚黿朝闇翳白日暮重壓厚坤髙城岌欲動我屋何足掀兒怖牀下伏婢恐堅閉門老翁兩耳聵無地著戚欣夜艾不知雪但覺手足皸布衾冷似鐵燒糠作微溫豈不思一飲流塵暗空樽已矣可柰何凍死向孤村

大雪

海天黯黯萬重云欲到前村路不分烈風吹雪深一丈大布縫衫重七斤

雪夜

病臥湖邊五畝園雪風一夜坼蘆藩燎鑪薪炭衣篝暖圍坐兒孫笑語溫菜乞鄰家作菹美酒賖近市帯醅渾平居自是無來客明日衝泥誰叩門

雪霽

米盡囊空莫問渠天公自解養迂疎雪泥壅路斷來客朝日滿窗宜讀書漸暖橫林聞語鳥乍晴幽圃富嘉蔬東家小蹇那須借早晚吾兒送鹿車【子坦欲作一小轎子來】

雪後

雨解平檐雪風收際海云根蘇萱出土冰斷水生紋遊舫家家葺行歌巷巷聞太平元有象端爲謝東君

夜寒與客燒漧柴取暖戲作

槁竹幹薪隔歲求正虞雪夜客相投如傾防防蒲萄酒似擁重重貂鼠裘一睡防勲殊可喜千金論價恐難酬他時鐵馬楡闗外憶此猶當笑不休

排悶

殘雪融成雨寒燈結作花睡稀聽齧鼠坐久送棲鴉食似開僧鉢居如寓店家餘年不須問卽此是生涯席上有舉呂居仁詩者因次其韻示坐客

是身如鼠穴太倉七十始辦求深藏扶衰復拜求舊詔入對講殿瞻顒昻期年防恩許謝病家居更辱鄊黨敬今夕不醉無庸歸此老餘年君所知

予使江西時以詩投政府丐湖湘一麾防召還不果偶讀舊稾有感

文字塵埃我自知向來諸老誤相期揮毫當得江山助不到瀟湘豈有詩

栁橋

村路初晴雪作泥經旬不到小橋西出門頓覺春來早栁染輕黃已蘸溪

鷗

海上輕鷗何處尋煙波萬里信浮沈今朝忽向船頭見消盡平生得喪心

鷺

雪霽春回亦樂哉棋軒正對小灘開翩翩飛鷺眞吾友肯爲幽人一再來

感物

日落烏將數子歸風和雉挾兩雌飛不如村捨安孤寂父子飄然兩褐衣【予齋居已久又諸子皆出仕獨與子遹相對如世外人】

甲子歲暮

世間巧拙亦何施萬事難禁歲月移遲死幾時天有意要令自悟不須師

出遊至僧捨及逆旅戲贈絕句

山僧邂逅卽情親野叟畱連語更眞淡淡論交端有味一彈指頃百年身

又

飯炊適熟如延客犬喜來迎似到家雨滴茅檐艸煙濕不妨笑語暫諠嘩

歲暮出遊

殘歷消磨無半紙一年光景又成非瓦溝雪水滴欲盡江路梅花開尙稀竹院篝燈畱度宿旗亭誇酒勸無歸此身自笑知何似萬里遼天一鶴飛

出遊所至皆欣然相迎口占示之

寓館兼山澤行裝半雨晴隨宜分藥物投老惜人情邂逅成新識慇懃講舊盟農家尢可念迎勞輟春耕

題旅捨壁

老子殘年未易量出門隨處得彷徉窗櫺日淡僧房暖竈突煙靑旅甑香濁酒可求敲野店舊題猶在拂頽墻閒來又取丹經讀夜就松明解布囊

野人捨小飲

梅市波光逺柯橋柳色新百年情分熟數酌笑言親沙上人爭渡街頭婦賣薪咚咚隔林鼔歲暮賽江神

自近村歸

雪晴村路尙殘泥茅屋淸寒正要低野渡船虛飛鳥集煙村路近蹇驢嘶堅頑那復愁空槖老健猶能伴架犂蹴榻不僵君防否更須百甕享黃齏

夢華山

古松偃蹇谷谽谺太華峯前野老家久客未歸丹竈冷碧桃八十一畨花

歲暮與鄰曲飲酒用前輩獨酌韻

出防稽南門九里有聚落𨿽非衣冠區農圃可共酌野實雜甘酸艸具無厚薄小童能擊築一笑相與樂徒手出叢花空中取丸藥主禮𨿽可笑眾客亦起酢聊持綴宿好未用嘲淡泊窮達則不同亦踐眞率約予年過八十故物但城郭【避禦名從省文】作詩記淸歡未媿華表鶴

山中飲酒

百屋堆金錢萬戶封公侯富貴人所羨熟計終繆悠有酒君但飲有山君但遊𨿽云亦夢事要是勝一籌獨醉新丰市遺魂招馬周淸歗蘇門山曠度交公休爛爛目如電凜凜气愈遒騎鯨歸東海已矣吾何求

客亭

荻浦煙汀並海涯一枝柔艣語咿啞久從野老非生客慣寓僧廬勝在家乘興村村俱有酒逢春處處可尋花朝來雪霽梅初動又向郵亭閱歲華

除夜

野水楓林屋數椽寒鑪無火坐無氊殘燈耿耿愁孤影小雪霏霏送舊年椒酒辟瘟傾防灔藍袍俘鬼舞跰蹮從今供養惟春薺莫羨愚公日萬錢

劍南詩稾卷六十

欽定四庫全書

劍南詩稾卷六十一

宋陸遊撰

乙丑元日

好在屠蘇酒扶衰把一巵家貧爲壽略歷閏換年遲薦廟須扶拜題門彊綴詩惟思買春困熟睡過花時【俗有賣春困者予老憊思睡故欲買之】

元日讀易

伏羲三十餘萬嵗傳者太山一毫芒春秋𨿽自魯麟絕禮樂蓋先秦火亡孟軻財能道封建孔子已不言鴻荒於虖易學幸未泯安得名山處處藏

自開嵗陰雨連日未止

江云漠漠雨昏昏歸老山陰學灌園十里羊腸僅通路三家鐺腳自成村應時餺飥聊從俗耐久鐘馗儼在門近縣傳聞頗多盜呼兒挿棘補頽垣【俗有年餺飥之語予貧甚今嵗遂不能易鐘馗】

枯菊

翠羽金錢夢已防空餘殘蘂抱枝榦紛紛輕薄隨流水黃與姚花一樣看

又

積雪嚴霜轉眼空春回無處不春風欲知造物無窮妙但看萱根與菊叢

村捨雜興

冉冉年華速昏昏睡思濃廢書心自愧謝病客能容雨急鐘微度溪湍碓自舂可憐燈下影隨處伴衰慵

又

堅臥非由病端居不是齋世情元自薄人事固多乖晨飯炊稊米宵行防豆防昔人言可用第一忌安排【徐仲車有請問於安定先生先生曰莫安排】

又

白首返吾鄕功名罷激昻掃除魔眷屬砭熨病膏肓老圃勤供菜蠻童解炷香黃昏那用問且喜日舒長

又

粥罷重投枕【晨起粥後再睡最佳】燈殘起讀書閉門常自得作計更誰如箭茁白於玉椶花長比魚盤飱有此味勿怪食無餘

又

遊宦風波惡還家日月長厭煩思病忘避俗欲陽狂絕意功名防收身翰墨場著書吾豈敢尙可述農桑

夜興

窮巷行人絕髙城漏鼔稀劇談頻剪燭久坐旋更衣饑鼠衝人過啼鴉冒夜飛客歸吾未睡孤影自相依

示鄰曲

北陌東阡好弟兄耄年幸復主齊盟同嘗春韭秋菘味共聴朝猿夜鶴聲百世不忘耕稼業一壺時敍裏閭情諸孫識字吾眞足安用鵬摶九萬程

夢中作

華山敷水本閒人一念無端墮世塵八十餘年多少事藥鑪丹竈尙如新

春雨

倚防正爾受斜陽細雨霏霏渡野塘本爲栁枝畱淺色卻教梅蘂洗幽香小霑蝶粉初何惜暫澀鶯聲亦未妨造物無心寧徧物憑誰閒與問東皇

艸堂

幸有湖邊舊艸堂敢煩地主築林塘【辛幼安每欲爲築捨予辭之遂止】漉殘酷甕葛巾濕挿徧野梅紗帽香風春寒那可敵身閒晝漏不勝長浩歌陌上君無怪世譜推原自楚狂【陸氏世譜云本出接輿後】

道室

簭遇風山第六爻翛然盡謝俗間交謀生舊買云三頃托宿新分鶴半巢露下丹芽生藥壠月明金粉落松梢眉間喜動君知否借得丹經手自抄

旅次有贈

黃鶴樓前逢劍客靑衣江口見詩人天涯莫起漂零感物外終爲自在身賣馬求𨿽少日阻風中酒動兼旬中原早晚胡塵靜緱月嵩云要卜鄰

雜感五首以不愛入州府爲韻

莘渭二老人耕釣俱白首功烈在人間如天有北斗方其未遇時自處固不苟夫豈邀虛名欲千載後降及秦漢王望古猶培塿猶能守所聞外物不得誘君看魯二生亦豈聖人偶凜然諸儒間人可我獨不

又

山棲天與癖酒復甚所愛𨿽云慙黃綺亦慕嵇阮輩失腳落人間二事略皆廢晚歸臥云壑謂此在券內如何疾屢作大與初意背好山𨿽在眼動步輒有礙酒戒復堅持如隄憂蟻潰何以遣餘年閉戶淡煮菜

又

鷽鳩搶楡枋枯魚過河泣鵬鯤九萬里此豈汝所及丈夫志古人絕世而獨立逺遊馬蹄穿髙臥劍鋒澀其初所抱負固自髙嶪岌安能與兒曹俯首就維縶君看折腰趨孰若舉手揖芝老尙可餐修門戒輕入

又

洚水初平時艸木充九州禽獸孶育繁與人爲敵讎於時聖人作日夜爲民憂思有以勝之食肉而服裘然後人奠居禾黍嵗有秋豈知千載後戕殺無時休一食刀機赤百味供膳羞豪侈方相誇哀哉非始謀

又

我年甫三十出身事明主狂愚斥不用晚辟徵西府蹭蹬過錦城邂逅客嚴武十年醉郫筒陽狂頗自許靑城訪隠翁西市買幽圃如何復不遂歸聴鏡湖雨結廬三間茅泛宅一枝艣天眞儻可全吾其老煙浦

自詠絕句

雙蕭條失故靑躬耕猶得養餘齡明時恩大無由報欲爲鄕鄰講孝經

又

深村人有結繩風晚嵗身爲帶索翁啜粥茹蔬茅屋底誰知也過百年中

又

不淪鬼錄不登仙遊戲杯觴近百年小市跨驢寒日裏任教人作畫圖傳

又

逆旅門前撥不開先生醉防蹇驢來未言乞得囊中藥一見童顏且壓災

又

逺遊索手不賫糧薪米臨時取道傍今日晴明行亦好經旬風雨住何妨

又

一條紙被平生足半盌藜羮百味全放下元來總無事雞鳴犬吠送殘年

又

平生寧獨愛吾廬何處茅檐不可居晝闕僮奴停接客夜無膏火罷觀書

又

睡著何曽厭夜長老人少睡坐何傷無燈無火春寒惡破絮麤氊卽道場

風月吟

去日如馳衰有驗萬事惟當就收斂可憐未與酒相忘風月婆娑猶不厭有時淸夜行中庭幅巾藜杖影竛竮松風十里吹殘夢蘿月三更照半醒河傾雞唱吟未已爽透髮根淸入齒晨光底事不貸人轆轤汲水啼鵶起

年光

無賴年光逐水流人間隨處送悠悠千帆落浦湘天晚孤笛吟風鄠縣秋小市鶯花時痛飲故宮禾黍亦閒愁久畱只恐驚凡目又向西涼上酒樓

堂

莫笑堂陋生涯實有餘春寒擁重褐晨飯富藏蔬薄技雕虫爾虛名畫餅如兒時論語在敢負此心初

春晴

春如人易老愁與漏俱長酒著多思睡花燻直欲狂新晴幹蝶翅微暖滑鶯吭誰見堂叟搘藤送夕陽

閉門

殘髮凋零不滿巾閉門聊得養天眞恐傷藥艸停除地爲惜松槎禁伐薪獨木架成新略彴一峯買得小嶙峋蕭然便覺渾無事談笑時時過近鄰

又

衰疾厭厭不易醫閉門惟與睡相宜狂曽忤物慵迎客瘦不勝衣悔作詩數簡隠書忘世味半甌春茗過花時寂寥終嵗君無誚正是幽居一段奇

有所感

世事眞成風馬牛細思愈覺此生浮舊交散後知心少行路難來出戶愁气節陵夷誰獨立文章衰壊正橫流魯中狂士今安有淚盡朱云艸滿丘

八十一吟

八十古云耄吾今不啻過山程兩芒屩水宿一漁蓑雞唱劉琨舞牛疲寧戚歌春寒欺短褐將柰此翁何

髙吟

食少支撐惟恃粥力衰舉動輒須人誰知造物猶遺漏擁鼻髙吟又一春

湖上作

耳目聰明手足輕應酬幽事未忘情百年日向漁樵過千里雲從幾席生樽酒每招鄰父共圖書時與小兒評但餘煙水無儔侶堪笑沙鷗欲抗衡

賞花

湖上花光何處尋朱朱白白自成林衰翁何預傷春事閒客猶懷愛物心欲墮每愁風驟起正開卻要日微陰蘭亭禹廟平生事一榼芳醪莫厭深

園廬

天假殘年使荷鉏白頭父子守園廬四朝曽遇千齡防七世相傳一束書物理從來多倚伏人情莫遣得親疎功名自有英雄了吾輩惟當憶遂初

乍晴行西村

堤樹叢祠北煙村古埭南買魚論木盎挑薺滿荊籃積經旬月晴光見二三農功殊可念保麥復祈蠶

書嘆

塵甑炊畬粟羸僮防蹇驢自從行捲日直至掛冠余揣分元知止求官實抱虛園蔬幸無恙父子日防鋤

新制小冠

淺醉微吟獨倚防輕雲澹月不多寒悠然顧影成淸歗新制栟櫚二寸冠

又

栟櫚冠子輕宜發綀布單衣爽辟塵縦不能詩亦堪畫年餘八十水雲身

書逆旅壁

市逺過三里店孤無四鄰窄才容一客久或住經旬病嫗求風藥樵兒餽爨薪人情愈諳熟來往不辭頻

倚樓

曲曲防幹縹緲間哦詩本欲破除閒無端又起天涯感淡墨生綃數防山

又

樓上憑闌小立時淡煙漠漠雨絲絲年光日日有佳處不解春寒偏入詩

小雨

小雨明復闇餘寒去又來新苔緣砌上殘杏過籬開垂老身餘幾逢春心尙孩江天近寒食林外過輕雷

書嘆

無能自號癡頑老尙健人驚矍鑠翁未向松根藏病骨尙尋花底醉春風翩翩孤影如歸鶴冉冉流年付斷蓬曽謁髙皇識隆凖傷心無復一人同【紹興朝士自周丞相下世獨予尙在爾】

遷雞柵歌

烏雞買來逾嵗年庭中赤幘何昻然吾孫初生畏晨唱家人共議欲汝捐鳥窮必啄奴豈憚雞賣將烹吾所憐貴人賤畜𨿽古訓物理寧不思兩全舊棲況亦苦沮洳新柵幸可圖完堅東園稍去房奧逺挾雌將雛從此遷竹簞朝暮有餘粒瓦缶亦自盛淸泉喈喈風雨守汝職腷膊勿卹驚吾眠

春興

暖靄催桑眼晴光長艸心沙平看臥犢密葉聴鳴禽買酒貧爲祟登山病不禁終年惟一褐捫虱又春深

小園

蕭散遺塵事栽培得小園土松花意活林暖鳥言繁飱酪供晨鉢葅芹薦晚樽餘年君莫問送老向孤村二月晦日夜夢欲卜居近邑道遇老父告以不利欣然從之

夢中行卜居道遇白髥叟一面出苦言戒我棄勿取人之生實難失腳墮虎口我深感其言解衣奉杯酒豈知立談間得此直諒友起坐心茫然天濶樓掛斗

新晴

苦雨幾終月新晴喜夕陽扶行呼稚子隨意下茅堂艸茂知麞健巢新覺燕忙興防歸亦好防手獨焚香

病中作

苦雨侵衰骨餘寒著獘裘病多辭社飲貧甚輟春遊日日親蔬圃時時弄釣舟回頭語造物與子兩無求

示子遹

敢恨吾生後聖賢六經𨿽缺尙成編本來堯舜身親見孰謂丘軻道不傳妙理豈求逢掖外淳風寧在結繩前此身未死還堪勉更伴吾兒學數年

窮居

羸病無時已窮居只自悲巾偏非雨墊衣獘豈塵緇米盡時炊稗樽空慣啜漓逐貧𨿽有賦乞食未成詩

春晚自近村歸

山陰道上柳如絲防蹇悠悠信所之曲水已過修禊集餘寒不減試燈時貧猶自力常謀醉病不能閒日賦詩誰道茅檐苦幽獨一鉤新月是相知

開孫滿月

夜夢奇童拜且言今乃幸得生髙門夢後一日得開孫虎兒墮地百獸奔未論頭角與眉宇但聴啼聲誰敢侮就令長大未必奇亦作人間孔文舉

小築

西郊小築臨煙汀南山秀色入櫺朝鐘暮鼓在何許乃是防稽山陰之蘭亭堂中老人白須手扶藤杖垂九齡客來不語坐至夕往者絕物今忘形墻隅老雞新樹柵長號催上東方星老人亦起穿兩屨巖泉潄齒讀黃庭

春晚嘆

一風已快晴微云復成雨盛麗女郎花坐看委泥土蜂房蜜已熟科斗生兩股堂堂一年春結束聴杜宇老夫久臥疾乃復健如許便當裹米粣爛醉作端午

鴟鴉

翩然一鴉升倐爾一鴟下非惟飽殘餘亦可免彈射巡檐攫脯修入舎掠膾炙嗟汝無盈厭坐是取驅嚇物情貴能攺一眚亦可貰並語黃雀羣勿輕敗吾稼

舎東四詠

疎籬

數掩圍柴荊王維畫不成尢憐月中影特地起詩情

松棚

松棚尋丈地客至共開顏堪笑杜陵老坐思千萬間

盆池

寒澑初通後新荷未長時誰持大圜鏡爲我照須眉

小徑

環繞無十步捷行財半之安西九千里自有著鞭時

示元敏

學貴身行道儒當世守經心心慕繩檢字字講聲形吾已眉白汝方衿佩靑良時不可失苦語直須聴

暮春

掠面微風吹宿酲送春空有不勝情風煙老盡王孫艸時聴桑間小婦聲

又

辛夷海棠俱作塵鮆魚蒓菜亦嘗新一聲布谷便無說紅藥𨿽開不屬春

又

市橋岸下泛湖舟雕檻疎簾半上鉤春事幾何君惜醉明朝赤幟挿譙樓【遊湖至立夏止】

又

祓除已過暮春初防舫相銜十里餘浮蠟喜嘗新店酒流塵閒拂壞垣書

書感

楚些難招去幹魂正令舌在向誰論中分白日歸欹枕全付靑春與杜門凜凜咥人愁履虎區區染指畏嘗黿殘年誓報嗟何有虛負明時養老恩

晨起出南堂

曉枕華胥誰喚回下堂拽杖一悠哉啼鴉已逐晨光起飛鷺初衝宿靄來石路少行生蔓艸柴扉多閉長莓苔身閒亦未全無事檢校幽花幾樹開

春晚小飲

病臥書齋一味慵今年春事又成空籜龍奮迅風雷際木筆凋零霧雨中平野艸深黃犢健斷溪水長畫船通小兒偶得官樓酒鱟醢防幹一醉同

殘春

江鮆堆盤粔籹香山家節物亦窮忙桑間葚紫蠶齊老水面秧靑麥半黃語燕似催春事去遊絲不似客愁長鄕村年少那知此處處喧呼蹴鞠場

又

過了淸明日愈遲年華不復在辛夷誰知綠葉陰成處正是靑天露坐時茂艸滿庭喧鼓吹嫩湯出鼎試槍旗衰翁敢作明年計剰與東君惜語離

聞山步有虎

茆屋穿漏雨送春村路斷絕虎咥人采桑鋤麥皆結伴兒童出門翁媼嗔

久雨初霽

兩月涔涔雨不休今年春盡尙重裘水深艸茂羣鼁怒日出風和宿麥秋陂壞隄防誰與築市遙鹽酪絕難求農家辛苦尋常事賣劍方當更買牛

初夏幽居雜賦

雨霽逢初夏胡牀防緑槐半酣方嵬峩假寐忽咍臺小穗閒簮麥微酸細嚼梅衰翁不禁老更著物華催

又

過盡一春雨園林气少和偶然扶楖栗復爾坐盤陀小艸數行字殘花一曲歌公卿非傲汝無柰愛閒何

又

水際閒將鶴林間獨擁琴披叢采香艸映樹看珍禽正使居無屋猶勝突不黔過春差覺健處處得幽尋

又

籬落魚池北房櫳道院東水紋藤坐榻山字素屏風采藥松岡近投竿荻浦通悠然搔短髮心事付防鴻

又

曲曲羊腸徑疎疎麂眼籬渴蜂窺硯水狂蝶入書帷一枕輕安夢數聨蕭散詩餘生已過足不必到期頥

又

辟地剪蓬蒿何曽嘆作勞藥名尋本艸蘭族驗離騷北澗穿籬過南山出屋髙回頭看富貴何啻一秋毫

又

修名寧復冀餘日苦無多已嘆堂堂去將如寂寂何編籬護香艸埋盎貯淸波兒戲君無笑相從且浩歌

雨

家近蓬萊白玉京艸堂登望不勝淸初驚野色昏昏至已見波紋細細生殘醉頓消迎亂防微吟漸苦入寒聲只愁今夕虛檐滴又對淸燈夢不成

自閔

主人元是客儒士卻成僧垂老貧如昔經春醉未曽褰衣身傴僂顧影髮鬅鬙忽憶東岡路捫蘿試一登

蔬食

墻陰春薺老筍蕨正登盤野饁元無婦村醅不屬官何由取熊掌幸免買豬肝猶勝煩秦相綈袍閔一寒

讀阮籍傳

天生父子立君臣萬世寧容亂大倫籍輩可誅無復議禮非爲我爲何人

杜宇行【鄕中以杜宇早鳴爲蠶麥不登之】

去年杜宇號阡陌家家聚首憂蠶麥豈惟比屋衣食憂縣家亦負催科責今年略不聞杜宇蠶收麥熟人歌舞豈惟襦新湯餅寛鄰里相約先輸官

捕虎行【自故嵗有三虎出上臯天衣山谷近者尢爲人害捕之未獲】

山村牧童遭虎噬血肉俱盡余雙髻家人行哭覓遺骨道路聞之俱掩涕州家督尉宿山中已淬藥箭攢長弓明朝得虎徹檻穽繅絲搗麨歌年丰

遣興

前嵗峩冠領石渠卽今山市醉騎驢目衰書卷研求懶心弱詩章鍜錬疎風雨吾廬嗟獨破韲鹽每食嘆無餘燈前卻有欣然處稚子談經屢起予

三齒墮歌

一葉落知天下秋三齒墮矣吾生休詩人未脫紈袴態尙樂華屋悲山丘蓼花荻葉可以解我憂鸕鷀白鷺可以從我遊君看貂蟬與兜鍪等爲岑岑壓我頭豈知石防幹下買篛笠一棹飄然煙雨舟不須彊預家國憂亦莫妄陳帷幄籌功名富貴兩悠悠惟有杜宇可與謀

堂初暑

淪漪一曲繞茅堂葛帔紗巾喜日長多事林鳩管晴雨依人海燕度炎涼深枝著子累累熟幽艸開花冉冉香安得此時江海上與君防手看人忙

衰嘆

十年三墮齒久矣嘆吾衰亹亹循天理兢兢到死時窮空顏子巷勤苦董生帷道逺餘生趣常憂日影移

初夏閒步村落間

薄雲韜日不成晴野水通池漸欲平綠葉忽低知鳥立靑萍微動覺魚行醉遊放蕩初何適睡起逍遙未易名忽遇湖邊隠君子相防一笑慰餘生

夜興

毛飽受雪霜侵一褐蕭條寄故林檐雨滴回羈枕夢城笳喚起塞垣心平生恥露囊中頴垂老甘同爨下琴燈燼欲殘看瘦影不妨袖手坐愔愔

劍南詩稾卷六十一

欽定四庫全書

劍南詩稾卷六十二

宋陸防撰

寄十二侄

庚寅吾入蜀西過齊安城雪堂拜老仙眉宇寒崢嶸防泉尙如昔激激琴築聲龍蛇入筆力斷石臥縱橫戊戌奉詔追觸熱萬里程歸途抵齊安嵗月浩可驚三日乃東下鼓角遙送迎安國有老僧元祐初載生蟬聫說舊事耳目猶聰明徒行就船別耿耿惻愴情豈知二紀後汝乃爲此行追懷昔遊地未語涕已傾念汝𨿽並塞殘虜方守盟職𨿽在警盜枹鼓寂不鳴惟當奉法令日夜撫孤惸官卑俸入薄切勿厭藜羮勇如赤壁戰節若江水淸人誰不汝知況事賢公卿三山與七家相望兩柴荊歸來講學暇襏襫同春畊

北雨中作

鬱蒸作不解風雨來有信豈惟窓戶淸更喜艸木潤簡編旣陳前燈火亦可近跂予望聖賢傾河洗驕吝扶衰幸未老吾道其少進安得平生歡懷抱爲君盡

戲書觸目

貍奴閒占燻籠臥燕子橫穿翠徑飛我亦人間好事者憑闌小立試單衣

四月二十八日作

四月欲盡五月初九十未及八十餘開口何曽談世事收身且復愛吾廬

又

行徧人間病不禁毛飽受雪霜侵茅檐一夜蕭蕭雨洗盡平生幻妄心

命駕

命駕淸晨出射堂笻枝羽扇受防涼鵶將數子窺苔井桐引新枝出粉墻岸幘影邊茶正熟投壺聲裏日初長興闌卻蹋湖隄去十里山花滿防香

逰山遇雨

千秋觀前雨濕衣石帆山下叩漁扉鷓鴣苦道行不得杜鵑更勸不如歸

東籬雜題

終日在東籬淸和適此時鶯聲如妬夢花气欲撩詩愛客茶新碾畱僧飯別炊流年隨手過不覺近期頤

又

深居逺悔吝簡事養精神曵杖一蕭散待茶時欠伸風生樷竹嘯露坼野花新自作東籬後經旬不過鄰

又

昨日一花坼今朝一艸生深林鳩婦聒髙棟燕巢成熟果檐前墮殘書枕畔橫庵居澹無事作意領新晴

又

南陌歸𨿽久東籬興又新無求覺身貴好儉失家貧引水常終日栽花又過春桃源不湏覓已是葛天民

又

溝聲流激激籬影立疏疏平旦來澆藥臨昏尙看魚比鄰怪疏索風月伴躊躇安得王摩詰慿渠畫艸廬

書事

本來只道千鈞重看破元無一羽輕日月光明天廣大不妨歗傲過平生

又

燕雛學母飛初熟梅子團枝亦半黃麈尾唾壺俱屏去尙存余習炷鑪香

乙丑重五

盤中芺解靑菇粽衰甚猶簮艾一枝寂寞廢詩仍止酒今年眞負此佳時

又

飛棹中流救屈平俚歌寕復楚遺聲危冠更在門楣上但覺蕭敷與艾榮

夏夜枕上

臥聴殘更下麗譙𨿽非遙夜亦迢迢正令展轉無安枕猶勝龍鐘趁早朝

石防夏日

石防山下雨防防閒岸紗巾憩艸亭單復篝衣時脫著甜酸園果半黃靑鰥魚無隊依蒲藻病鶴長鳴鎩翅翎自笑若爲消永日異書新錄相牛經

又

短棹飄然信所之茶園漁市到無時風從蘋末蕭蕭起月過花陰故故遲蒓菜煮羮吳舊俗竹枝度曲楚遺辭頗聞項裏楊梅熟鄰曲相招莫後期

仲夏風雨不已

南陌東阡自在身一年節物防番新鰣魚出後鶯花閙梅子熟時風雨頻冠蓋敢同修禊客桑麻不減避秦人夕陽更有蕭然處照影淸溪整葛巾

幽居

旌節庭下葵鼓吹池中蛙坐令灌園公忽作富貴家浮生均一哄事過但興嗟蚩蚩彼何人欲摘空中花墻隅蔬可挽巷口酒可賖疎嬾遂吾性不賣東陵

齒落

昔聞少陵翁皓首惜墮齒退之更可憐至謂豁可恥放翁獨不然頑頓世無比齒揺忽脫去取視乃大喜譬如大木拔豈有再安理咀嚼浩無妨更覺彘肩羙

雨中排悶

殷殷雷繞村淅淅雨鳴砌禽魚各自適艸木亦得意顧此庵中人老病獨顦顇飯遲每嬾索兀兀方坐睡平生飽憂患性命已屢試但得過今朝明日可徐議

逆境

步步常由逆境行極知造物欲其成磨礲久已盡芒角烹煮豈容重發生死到靣前猶覺小事於身外孰非輕出門不必名山去但見風煙已眼明

夜興

脫冠殘髮冷颼飅北斗闌干河漢秋木末有風棲鵲起亭臯無月亂螢流酒慳僅得時時醉詩退難禁夜夜愁欲睡不妨還小立一聲菱唱起滄洲

寄題李季章侍石林堂

林慮靈壁名宇宙震澤舂陵稍居後翟公黃鶴得數峯對客掀髯詫奇秀我行新灘見益奇千巖萬竇雷雨垂古來豈無好事者根株盤踞不可移侍築堂聚眾石坐臥對之旰忘食千金博取直易爾要是尢物歸精識君不見牛奇章與李衛公一生冰炭不相容門前冠蓋各分黨惟有愛石心則同﨑嶇宦路多危機凜然石友人間稀它時檥棹華亭岸更看全窠買鶴歸

流年

冉冉流年迫耄期心情漸減舊兒嬉唾壺麈尾已從省茶竈筆牀猶自隨昨日客招東浦釣今朝僧約北軒棊敢將輕健誇鄰里一笑元知要及時

雨中鋤藥

庭中正苦日卓午水靣忽看云過西老子不辭衝急雨小鋤香帶藥畦泥

自嘲

壯嵗耽書廢夜眠窻明猶在短檠前如今自笑摧頽甚臥看兒曹理斷編

世事

世事如今盡伏輸靣能幹唾況其餘詩才退後愁彊韻眼力衰來怯細書斂迹已思焚筆硯作勞敢避把犁鉏晴空萬里寛多少一片閒雲足捲舒

悲齒落自解

年運而往君自寛此生畢竟有衰殘語訛嚼廢尋常事只作兒童防齒看

送十五適臨安

求祿亦常事出門寕自由苦畱𨿽惜別細話卻生愁雨急投村市鐘殘過寺樓祗應今夕夢先汝到江頭

幽居夏日

茅舍參差煙藹中超然髙興與誰同形骸已與流年老詩句猶爭造物功子母新間尊爼公孫竹長映簾櫳日長愈覺閒無事隱具成書又一通

又

內史蘭亭晚卜鄰永和風月凜如新功名不入閒人夢詩酒猶闗老子身檐淺時時聞霣籜池淸一一見潛鱗正令未逐飛仙去要是巢居太古民

大雨

北窻欲化莊生蝶睡思蒙蒙棲倦睫川云忽帶急雨來萬防縱橫打荷葉坐収爽气入詩律更借涼颸吹醉頰壊檐腐瓦凜欲墮積潦中庭深可涉兒愁漏濕廢夜課婦畏泥塗停早饁老翁自笑獨爾頑更喜煙波揺短檝

思雲門

一身膏脂略瘦盡萬卷簡編如隔生秪欲移家若耶去亂雲深處聴灘聲

夏夜

防髮荒池上秋聲滿綠蒲燐飛乘月暗梟語似人呼學問無新得功名負壯圖拾薪炊麥飯隨事且支梧

觀身

欲去浮華累先觀老病身濁醪何負汝淡飯最宜人意气隨年往工夫媿日新秪將閒送老虛作太平民

養气

學道先養气吾聞三住章屏除金鼎藥糠粃玉函方凜凜春冰履兢兢拱璧藏髙談忘力守此病最膏肓

日用

日用無淵奧其中妙理存但能明物性不必學門盡力扶元气精思去病根昔人由此道推已及元元

村市醉歸

伏元知免駭機翦翎豈復慕羣飛坐中客滿知心少嚢裏詩多得意稀小市雨餘尋酒去野橋日落防驢歸不辭十里行空翠終勝京塵化客衣

夏日感舊

北窓枕簞臥陶翁樹樹鳴蟬葉葉風睡覺殘書棲嬾架浴回細葛覆燻籠一藤未遂名山去半捲還驚舊曆空妄想金丹君莫笑淸班曽是長仙蓬

又

五侍仙祠兩掛冠此生略有半生閒嘯歌雨笠煙蓑裏來往山村縣郭間一粒何當換凡骨數杯且復駐頽顏胡塵掃盡知何日不隱箕山卽華山【予仕宦屢歷宮祠崇道玉局武夷佑神太平凡五任】

又

吳人那慣粟漿酸茶盌聊霑舌本幹身病不堪閒客攪日長惟憶異書看流年冉冉誰能駐長夏迢迢亦已殘步有新船君賀我西風先夢上嚴灘【近修小舟訖事村鄰多來賀】

又

獨居無復客嘲邊終日頽然飽卽眠防硯小屏山縹緲揺風團扇月嬋娟桐陰忽見翻雙鵲石罅時聞落細泉避暑不湏河朔飲轉頭卽見早秋天

雨後

甘澍慰羣望浮雲還故墟新涼生枕簟餘潤入犁鋤簾上翩翩鷰蒲新鱍鱍魚素秋猶半月團扇意先疎

東軒

橊花零落滿蒼苔薝卜防憂亦已開湖海片帆先已具少安無躁待秋來

寄子虡子遹

大兒再度吳門秋小兒錢塘逾月畱恨身不能挿兩翅與汝相守寛百憂聞鐘時宿云外寺待月亦上湖邊樓但常保此豈不樂路難悠悠非善謀

寄張季長

髮不勝簮短褐寛毎因臨鏡嘆衰殘未嘗三日不服藥𨿽滿百年終闔棺舊友豈知常阻闊一尊那得敍悲歡錦官花重應如昔直欲淩風借羽翰

夏夜

鳴蜩斷復續宿鳥久始安觸熱汗沾衣暮夜猶未幹梧桐獨知秋一葉墮井防行矣戒碪杵四序環無端

又

落月不滿窓驚鵲屢移樹沈憂少睡眠亦以衰疾故五更忽作夢立馬靑衣渡白首厭山村郵亭憶徵步

讀趙昌甫詩卷

蝸廬溽暑不可過把卷一讀趙子詩如逰麻源第三谷忽見梅花開一枝寄書問訊不可得握臂晤語應無期惟當飲水絕火食海山忽有相逢時

海气

浴罷來水滸適有漁舟橫浩然縱棹去漫漫菇蒲聲海祲乃爾奇萬象空際生驂驔牧龍馬夭矯騰蛟鯨或如搴大旗或如執長兵我欲記其變忽已天宇淸成壊湏臾間使我嘆且驚世事正如此何者非彊名

村居

捨後盤髙岡捨前靣平野防盜枳作藩蔽雨篠代瓦【村人以篠覆屋如茅】數家相依倚百事容乞假薄暮耕樵歸共話衡門下

戒殺

郊居去市逺豬羊稀入饌旣畜雞鶩羣復利魚蟹賤暴殄非所安擊鮮況親見那得屠殺業爲客美殽膳餘年尙有防過日如露電豈無園中蔬敬奉君子宴

庭中夜賦

流汗沾衣不自支庭中防髮立多時烏烏畫角淩風起淡淡銀河拂地垂浮玉閒逰元自樂浣花小築亦何疑東歸萬里君知否要了滄洲一段奇

秋近

石橊萱艸並成空又見墻陰莧葉紅茶釅頗妨千里夢簟涼初怯五更風新落刃冰盤裏晚燕添巢畫閣中身健流年俱可樂故人自欠一尊同

嘆老

齒墮因廢談髮短不入把餘年似殘尊欲盡不禁瀉出門見鄕曲每恨識靣寡往昔同戲兒累累塜盈野

殘暑得小雨頗涼

午暑不可觸忽驚如許涼軒窓云作暝艸木雨生香蒲葉先秋霣蟬聲入夜長自欣無一事岸幘倚胡牀乙丑夏秋之交小舟早夜往來湖中戲成絕句

橫林渺夜生煙野水茫茫逺拍天菱唱一聲驚夢斷始知身在釣魚船

又

河漢橫斜斗柄低啼鴉掠水未成棲怪生淒爽侵肌骨舩系秦皇酒甕西

又

譙門鼓角寺樓鐘一一風傳到短蓬喚得放翁殘酒醒錦嚢詩艸不教空

又

小市易防無人行茫茫湖橋惟月明老夫觧酲不用酒自有千頃菇蒲聲

又

雞頭累累如大珠紅艸綠荷風味殊天與楊梅成二絕吾鄕獨有異鄕無

又

城南天鏡三百里繚以重重翡翠屏最好長橋明月夜寄船防蹇上蘭亭

又

酒斾揺揺出竹籬扁舟逺赴野人期一天風雨晚來惡落盡白蓮渾不知

又

七月湖中風露新臨流閒照白綸巾荷花折盡渾閒事老卻蒓絲最惱人

又

恰聴殘蟬禹寺門又看新月石帆村後來復有龜堂老千載猶應此意存

又

娥江道上欲三更垣屋參差閉月明倚柁賦詩無傑思斷腸分付棹歌聲

又

秋來湖濶渺無津旋結漁舟作四鄰滿眼是詩渠不領可憐虛作水雲身

又

夢筆橋東夜系船殘燈耿耿不成眠千年未息靈胥怒捲地潮聲到枕邊

初秋

生世元浮脆人言七十稀耄期今已及气力固應防食冷常憂過追涼每念歸入秋才防日捲簟換縑衣

又

借艸沾衣露沿溪掠靣風桐凋無茂綠蓮老有疏紅小彴欹危度鄰園曲折通新秋得彊健一笑莫匆匆

又

初夜月猶淡入秋風已淸螢孤無逺照蟬斷有遺聲命薄慙勛業才疏負聖明靑鞵若耶路亦足慰平生

又

兀兀終年醉空空四壁窮那知雙雪又度防秋風髙枕三峯老深衣獨樂翁騎驢向何許搢箠有蠻童

秋陰出逰

遮日云生忽復収黃鴉鳴喚伴林鳩也知雨意逄秋作未害山翁竟日逰陌上驛亭雙只堠煙中漁釣兩三舟歸遲不是尋詩料秣蹇民家偶小畱

杜宇

杜宇𨿽防禽用意舉世稀念昔春盛時天地皆芳菲杜宇黙無聲不畏百鳥譏東君將促駕乃獨號鳴悲日夜不肯休流血沾其衣念言身尙存乃使春獨歸飲啄𨿽如昔此身當疇依月明抱樹枝敢忘此歔欷𨿽無精衛勞區區亦庶防寄言天壌間勿謂斯禽防

養生

衰病猶弱國地與齊楚鄰朝憂羽書來暮畏戎車塵奔命不敢辭所懼殘吾民羸老正類此日夜憂其身起居飲食間恐懼自貴珍一念少放逸禍敗生逡巡所以古逹者訓戒常諄諄不死正爾得成眞非有神

初秋夜賦

北斗垂欲盡明河淡不流低回半枕夢蕭瑟一窓秋老益尊儒術閒仍爲國憂孰云生死大卻已付悠悠

又

炎熇猶末伏淸絕忽新秋露气房櫳冷砧聲嵗月遒悲蛩艸根語孤燐竹間流聞道河南北飛蝗暗百州

殘年

殘年垂八十髙臥豈逃名泥巷多牛迹茅檐有碓聲炊菇觴父老煮棗哺雛嬰遣戍𨿽傳說何時復兩京

記夢

環立江頭千萬峯夢中於此倚枯笻靑防誰見欹巾碧瀣閒將洗筆鋒一卷素書雲笈貯數升松麨水機舂正呼鶴駕淩風去驚覺西山煙外鐘

村飲

白稻登場喜食新太倉月廩厭陳陳樷祠懷肉有歸遺官道橫眠多醉人小市孤村眞送老浩歌起舞最闗身鹽醯乞貸尋常事惱亂比鄰莫媿頻

老鰥

水際山前有老鰥終年無事亦非閒淵源師友簡編上土木形骸魚鳥間零落斷雲依釣瀨連涓新月照柴闗葵羮稗飯悠然過一飽元非造物慳

對食作

賤士窮愁殆萬端幸隨所遇卽能安乞漿得酒豈嫌薄賣馬僦船常覺寛少壯已辜三釡養飄零敢道一單飯餘捫腹吾眞足苜蓿何妨日滿槃

七月十九日大風雨雷電

雷車動地電火明急雨遂作盆盎傾彊弩夾射馬陵道屋瓦大震昆陽城豈獨魚蝦空際落眞成蓋屐捨中行明朝雨止尋幽夢尙聴飛濤濺瀑聲

湖上

三伏無多暑漸防登臨淸曉試縑衣風髙病木初凋葉潦退流萍尙半扉白首重來空感昔淸尊相屬欲忘歸猶憐不負湖山處好在平生舊釣磯

欲雨

正苦中天赫日流房櫳忽復變颼飅云生江浦初成暝葉下亭臯作秋移穴族行憐垤蟻爭巢婦去嘆林鳩人間寒暑何窮已碪杵行聞治褐裘

秋懷

少年萬里度闗河老遇秋風感慨多艸聖詩情元未減若無明鏡柰君何

又

園丁傍架摘黃村女沿籬采碧花城市尙餘三伏熱秋光先到野人家

又

迢迢枕上望明河帳薄簾疏柰冷何不惜衣篝重換火卻緣防潤得香多

又

詩如水淡功差進身似云孤累轉輕落葉擁籬門巷晚一枝藤杖且閒行

食新

龍鐘好在夢中身喜今年又食新不用更煩人祝鯁輪囷瓠是常珍

予初仕爲寕徳縣主簿而朱孝聞景參作尉情好甚篤後十餘年景參下世今又防四十年忽夢見之若平生覺而感嘆不已

白鶴峯前試吏時尉曹詩酒樂新知傷心忽入西窓夢同在峬村折荔支【峬音逋】

讀書

憶昔年少時把卷惟引睡惰逰過日月自咎輒涕泗老來百事廢卻覺書多味豈惟時有得聖域可坐致譬如入武庫戃怳不暇視淺陋安能名出門但驚喟天球及河圖千古所共祕幸今發其藏𨿽老敢自棄

諭鄰人

鄰曲有米當共舂何至一旦不相容爲善何嘗分士農堯民皆當變時雍

又

相攻本出忿與疑能不終訟固已奇訟端可窒君試思嵗時鄰里相諧嬉

又

世通婚姻對門扉禍福饑飽常相依忿爭得直義愈非不如一醉懷牒歸

示小廝

偸閒打睡汝何尢罵詈榜笞我所羞但搢一鞭隨小蹇不妨村路共閒逰

又

晨興略整案頭書十日庭中始埽除未免丁寕惟一事臨池莫釣放生魚

劍南詩稾卷六十二

欽定四庫全書

劍南詩稾卷六十三

宋陸防撰

秋雨

老火阻餘威賴此一雨洗一雨豈遽涼涼亦自此始陂湖菱芡熟小市新酒美行歌多醉人驩意溢閭裏懸知屢丰年絲穀賤如水呼兒具筆牘作詩識吾喜

江村

江村一雨喜塵淸隱隱雷車意未平莽蒼郊原來暮色颼飅林壑起秋聲書希簡古終難近詩慕雄渾苦未成白首愈悲知我少從今一技不湏名

又

誤著儒冠不更論白頭且喜臥江村林深棲鳥逐更噪埭近過舟終夜喧病起日惟翻斷簡愁來時亦倒淸尊自嫌未絕知聞處尙有僧敲月下門

山行

南出柴門卽是山靑鞵踏破白雲間旋償酒劵何時足罷諾僧碑盡日閒三尺古琴余防迹一枝禪杖帶湘斑吾廬北望雲煙裏又伴紛紛宿鳥還

天王寺迪上人房五十年前友人王仲信同題名尙在

綠繞靑圍古防稽城東河上古招提已公茅屋曽逰處渭北山人半醉題暫憩不妨停畫楫幽尋還得杖靑藜舊人死畫惟殘屋竹宻云深步步迷

東窓偶書

東窓終日靜愔愔消盡平生幻妄心秋气未催羣木脫老懷先感百虫吟屏風疊防思廬阜冠子峯髙憶少林安得吾身且彊健一藤隨處更幽尋

又

萬事何曽有速淹熊蹯魚腹自難兼山川置掌猶能取日月無膠可得黏稚子幸堪持幾杖老生元自慣韲鹽淸晨臨鏡還三嘆雪頷今年無處添

乙丑七月二十九日夜分夢一士友風度甚髙一見如宿昔出詩文數紙語皆簡淡可愛讀未終而覺作長句記之

客中得友絕淸眞蓋未傾時意已親枕冷不知淸夜夢眼明喜見老成人河傾斗落三傳漏霧防雲歸兩幻身心亦了然知是妄覺來未免一酸辛

示子遹

翁老兒窮不自支此心幸與古人期勞兼薪水奴初去典到琴書事可知藥杵無聲工忍病米囷可埽恥言饑餘年有防須相守萬里煙霄付異時

小雨

赤日炎熇勢未回川云忽起亦佳哉鴨衝細雨橋陰出蝶弄防風艸際來櫸栁不禁朝暮久芙蕖猶有二三開一年光景煩君看何怪昆池有刼灰

舟中作

蘧蒢作帆三版舩漁燈夜泊閶門邊煙波四萬八千頃造物推排作水仙

又

山蔬藥苗滿箸香超然下視大官羊更慿語與劉文叔豆鬻從來味最長

漁父

食簞𨿽薄尙羮藜且喜今朝酒價低一櫂每隨潮上下數家相望埭東西團團篛笠偏宜雨防防芒鞋不怕泥應笑漆園多事在本來無物更誰齊

又

數十年來一短蓑死期未到且婆娑敲門賖酒常酣醉舉网無魚亦浩歌片月又生紅蓼岸孤舟常占白鷗波人間各自生涯別文叔君房媿汝多

讀書示子遹【時子遹方敗舉】

我生無他營半世隨宦牒防波方稽天憂與愁相接中間稍自寛萬事付馬曹告歸幸見聴泊與淡相遭日晏突無煙垢靣有爪痕讀書則未置可笑習气存造物哀其窮畀之大耳兒兒亦好古學乃不售有司謂當鳶瑟縮乃如鶴昻藏父子共薄飯忍饑講虞唐丰防有常數藨蓘當自力古言不吾欺嵗晚於汝食

秋夕

西山樵路隔重雲溪水防風起縠紋暑退忽驚秋漸晚夜長已與晝中分菇蔣入饌渾家喜碪催寒並捨聞新作篝燈學僧樣與兒同防讀書勲

醉中錄近詩因題卷後

鵞兒色淺酒醺人雞距鋒圜筆絕倫滿引一杯書數紙要知林下有閒身

貧甚戲作絕句

俸祿無餘退卽耕市人指笑太淸生從今惜取靑鞵底秪向雲邊水際行

又

處窮上防更誰如日晏猶眠爲腹虛【饑則臥不起貧者之常也】尙闕鄰僧分供米敢煩地主送園蔬

又

貸米東村待不回鉢盂過午未曽開饑腸雷動尋常事但誤生臺兩鵲來

又

北亝孤坐破三更庭戶無人有月明數種袴秋未贖羨他鄰巷搗衣聲

又

竈突無煙甑有塵頽垣破屋越溪濱老鰥狂怪誰嗔責日日行歌獨賣薪

又

行徧天涯等斷作詩博得一生窮可憐老境蕭蕭夢常在荒山破驛中

又

讀書但覺慙輪扁補吏非能去箭張白髮歸爲林下叟固應饑不饜糟糠

又

糴米歸遲午未炊家人竊閔乃翁饑不知弄筆東窓下正和淵明乞食詩

自儆

出仕每辭榮歸休但力耕儉勤貧亦足戒懼禍終輕學自不欺始智由無事行書紳及銘座勉勉盡吾生

又

經術吾家事躬行更不疑仁常爲己任淸每畏人知古訓必三復危途仍十思兢兢死方已寕論廹期頤

雨後極涼

金防未壯長火老尙餘燼可憐茅舍翁瞑目困借躪蕭蕭得一雨天气頗淸潤豈惟爽靈亦足祛疾疢浮生日月駛老死才一瞬聖賢邈不嗣利欲以身徇孰能痛澡雪此道庶少進閉門君但學妙理天豈吝

醉題

來往人間今防時悠悠日月獨心知尋僧共理淸宵話掃壁閒尋往嵗詩疋馬秋風入條華孤舟暮雪釣湘漓只愁又闗河路荊棘銅駝使我悲

秋感

畏途歷盡百年中老臥窮閻一禿翁衣杵淒涼常帶月井桐零落不禁風空文久悔雕虫技大學方施習射功【佛書云如人習射久久方中】萬一死前能少進九原猶可見先公

防敗書

雲歸雨亦止鵶起窓旣白秋宵未爲永不寐如嵗隔平明亟下榻亦未暇冠幘檢挍案上書狼籍防齧迹食簞與果籩攘取初不責侈然敢四出乃至暴方冊坐令漢篋亡不減秦火厄向能畜一貓狡穴詎弗獲緘防又蕩然追咎亦何益惰偸當自戒防輩安足磔

秋望

千里郊原俯莽蒼三江煙水接防茫橫林虫鏤無全葉新雁風驚有斷行神禹祠庭遺劍佩先秦金石古文章一尊莫恨盤餐薄終勝登樓憶故鄕

秋夕

浴罷紗巾出艸堂一枝瘦杖倚桄榔蟬吟古柳聲相續月入幽扉影正方頻約僧棊秋漸健稍增書課夜初長亦知桑落宜篘酒太息何時辦一觴

出逰

八月石帆秋聊爲汗漫逰本因尋友去卻爲看山畱小艸題僧壁長吟上驛樓月能從劇飲天可寄閒愁髙下評泉品縱橫記酒籌花開遇門入水長信舩流骯髒人𨿽棄脂韋我自羞此心君不信試往問沙鷗

病中戲詠

八十行加二淸秋住故山新涼足眠睡舊疾害躋攀雪白紛殘鬢梔黃染病顏疲牛臥斜日羸馬噍枯菅貧廢兒孫學慈生僕妾頑贖衣時已廹貸米嵗方艱亝鉢僧嘲薄盤餐客笑慳從今謝還往惟有掩柴闗

書喜

欹斜古屋枕江幹恩賜殘骸許掛冠杵臼有聲聊足食羊牛識路自歸闌不求客恕陶潛醉肯受人憐範叔寒兒輩漸還家防熟預知燈火話團欒【子龍初自江西歸子虡亦今冬當罷官矣】

春耕

去蜀歸吳防眞成萬里行窮通竟安在恩怨兩皆平文字妨求道杯觴害養生餘年猶有防買犢事春耕

秋思絕句

煙艸茫茫楚澤秋牧童吹笛喚歸牛九衢不是風塵少一防能來此地不

又

榮悴元知豈有常紛紛艸木占年光霜風一掃知何在楚客從來枉斷腸

又

一片雲生便作陰東軒艸樹共蕭森秋風豈必闗人事自是衰翁感慨深

又

枳棘編籬晝掩門桑麻遮路不知村平生詩句傳天下白首還家自灌園

又

胸次本來容具區自私盆盎一何愚片帆忽逐秋風起聊試人間萬里途

又

黃蛺蝶輕停曲檻紅蜻蜓小過橫塘老人未肯殺風景睡起燻籠重炷香

秋興

節物喜更新淸秋最可人徐行曵藤杖小立岸紗巾煙雨迷衰艸汀洲老白蘋鶴巢時托宿猿果每分珍羽客期燒藥老人約卜鄰蘭亭故不逺千載見淸眞

寓嘆

五畝煙蕪過半生還山自笑又躬耕舂炊不繼兒啼飯烹餁無妨客絮羮逰宦人間身愈困讀書燈下目防盲退之已老當更事猶向時人說善鳴

北窓

垂老乞骸骨飄然辭聖朝竹頭那足用桐尾不禁焦短褐縫綀布晨餐采藥苗風霜徵雁路燈火衲僧寮隴客詢安否貍奴伴寂寥北窓鳴落葉愁絕夜迢迢

閒思

睡美精神足心空忿欲輕讀書無定課飲酒不成酲日日東軒坐時時北渚行最奇烏桕下側帽聴秋鶯

秋光

小圃秋光潑眼來老人隱幾興悠哉翩翩蝴蝶成雙過兩兩蜀葵相背開雨足疎籬引荒蔓人稀幽徑長新苔貧家竈冷炊煙晚待得鄰翁賣藥回

秋夜思南鄭軍中

五丈原頭刁鬥聲秋風又到亞夫營昔如埋劍常思出今作閒雲不計程盛事何由觀北伐後人誰可繼西平眼昏不柰陳編得挑盡殘燈不肯明

湖上

飄然世外更何求終日橋邊防釣舟回視老身猶長物縱無炊米莫閒愁煙生墟落埀垂晚雁下陂湖處處秋欲覓髙人竟安在又聞長笛起滄洲【湖中有隱士月夜必吹笛人莫有見者】

讀王摩詰詩愛其防髮晚未簪道書行尙把之句因用爲韻賦古風十首亦皆物外事也

我生本江湖嵗月不可算采藥逰名山所歷頗蕭防一逢巢居翁見謂於我館酌泉啖松柏每得造膝欵行道不自力殘髮日已短海山故不逺謫限何時滿

又

仕宦五十年所至不黔突取魚固捨熊挾兔恨鶻退歸息厭厭誰敢書咄咄屋穿每茨艸驢瘦可數骨秋風忽已厲落葉襯殘月脫巾坐中庭淸冷入毛髮

又

我愛古竹枝每歌必三反孤舟上荊巫天末未覺逺最奇扇子峽恨不遂髙遁荊棘蜀故宮煙水楚廢苑至今淸夜夢百丈困牽挽人生如寄爾勿嘆流年晚

又

往嵗著朝衫晨起事如彚告歸臥孤村枯淡有餘味閉門絕外慕自謂眞富貴蕭然畢吾生地下亦增气裏翁戀兒女小疾輙憂畏惟窮可賖死我在君亦未

又

萬金築華堂千金教新音不知憂患塲著腳日愈深今人喜議古後亦將議今使汝有子孫聞之亦何心鄧通擅銅山死日無一簮未死汝勿喜五溪多毒淫

又

往者逰靑城猶及二三老稽首出世師數語窮至道妻子眞敝屣棄去恨不早俯仰才防時殘骸日衰槁吾兒有奇骨亦復至幽討金丹儻可成白髮何足歸

又

稚川師鄭君才及一卷書書大僅如箸度世蓋有餘想其所論說妙極軒昊初內篇今𨿽存亦復飽蠧魚我欲探其原蹇步空趦趄安得挿兩翅從公逰太虛

又

隱書有三景字字當力行寸地與尺宅可以久汝生溯流歸昆虛堅守臨長城一旦告成功河塞黃金成笙鶴適緱山貂蟬朝玉京卽今修行地千古名還嬰【予道室以還嬰名之】

又

行年過八十形悴神則旺往來江湖間垂老猶疎放滄波浩無津天遣遂防尙剡溪掛風帆漁浦理煙榜奇云出深谷新月生疊嶂興懷晉諸賢誰能續遺唱

又

二十逰名場最號才智下蹭蹬六十年亦有茒一把典衣租黃犢乘雨耕綠野西成得一飽敢計泥沒踝住久鄰好深百事通乞假秋髙小甕香相喚注老瓦

夢行益昌道中有賦

朱棧靑林小益西早行遙聴隔村雞龍門閤畔千尋壁江月亭前十里堤酒捨胡姬歌折栁江津洮馬惜障泥倦逰重到曽來處自拂流塵覓舊題

自防

忿欲俱生一念中聖賢本亦與人同此心少忍便無事吾道力行方有功碎首寕聞怨飄瓦闗弓固不慕冥鴻老翁已落江湖久分付余年一短蓬

幽興

蘭渚前頭湖水淸了無俗事敗幽情雨淋茅屋隨時補日射油特地明庭樹晚鶯窺戶語鄰園秋筍過籬生芥菘漸美�醯足誰共貧家一釡羮

記前輩語

疇昔見諸老從容聞至言馬非求路寢木豈願犧尊臥起數椽屋嘯歌三畝園人生正應爾云夢不須吞

貧居卽事

筮易常逢坎推星但值箕老𨿽齊渭叟窮不減湘累巷月鳴衣杵庖煙防豆箕秋深病良已且復彊伸眉

又

地偏人罕到秋晚日猶長病去笻枝贅家貧菜粥香流泉通藥壠積雨潤書嚢欲譜幽居事疎慵久未遑

又

月黒梟鳴樹燈殘防穴墻牀空圍紙被室靜楓香不恨言傷直惟憂欲敗剛回頭顧名利百世永相忘

又

米竭炊煙靜村深客屨稀庭除荒宿莽籬落帶斜暉風惡披書卷鷗馴傍釣磯鄰家殊耐久相伴荷鋤歸

又

意緒防家狗形骸槁木枝曲肱𨿽自適縱理固當饑買絮初寒後畦蔬小雨時窮途何用卜吾道卽蓍龜

又

守道常違俗存心不媿天終年饑過半動步謗居前力倦少行立气昏多睡眠今宵風月好扶杖到溪邊

自詠

素慕巢居穴處民久爲釣月臥云身經行山市求靈藥物色旌亭訪異人髙枕靜聴棋剝啄幽窓閒對石嶙峋吾廬已是桃源境不爲秦人更問津

枕上作

一室幽幽夢不成髙城傳漏過三更孤燈無熖穴防出枯葉有聲鄰犬行壯日自期如孟博殘年但欲慕初平不然短楫棄家去萬頃松江看月明

秋曉聞禽聲五韻

秋曉風露佳天宇曠以淸鳥雀當此時意樂有和聲人獨不自喜乃欲鳴不平世事𨿽萬端但可笑絕纓君看郊與島徒自殘其生

對酒

素月度銀漢紅螺斟玉醪染丹棃半頰斫雪蟹雙螯詩就吟愈苦杯殘興尙豪閒愁翦不斷欲借並刀

又

宻篠持苫屋寒蘆用織簾肩柴熟罨【東坡煮豬肉訣云淨洗鍋少著水柴頭罨煙熖不起】蒓菜豉初添黃甲如盤大紅丁似蜜甜街頭桑葉落相喚指靑簾

示鄰里

古學陵夷失本原讀書萬卷誤元元從今相勉躬行處士庶人章數十言

重示

篤學仁何逺窮居道亦行能充气剛大誰蔽性光明家世艱難業鄊閭宿昔情嵗殘相勞苦惟是語春耕

雨夜起行室中

老疾逢秋體自輕披衣暫起繞牀行隙風不斷燈將滅檐雨如傾階欲平鰥叟何嘗愁枕冷病夫未免待窓明拂書洗硯龜堂上幽事誰知日有程

閏月辛酉壬戌連日風雨癸亥早晴

殘雨在檐猶防滴斷雲衘日正蒼涼淸愁偏向暮年覺少睡不禁秋夜長簾影漸生禽語樂杵聲初動藥塵香諸兒作吏俱安否那得乘風至汝傍【予諸子伯叔季皆出仕】

秋思

少日猖狂不自謀卽今垂死更何求簡編不隔聖賢靣夢寐時爲河嶽逰濁酒未傾心已醉長歌欲發涕先流石防射的煙嵐晚過雁聲中又一秋

又

十日秋陰滿徑苔蓬門那有客敲推水邊丹葉已如許籬下黃花猶未開空見逰僧衡嶽去難逢新雁杜陵來溪云一片間舒捲戀著漁磯不肯回

間逰

江邊小市舊經過嵗月眞如東逝波茶竈酒壚多識面少畱賣藥買漁蓑

又

溪橋偶與僧逰話艸市來尋逆旅炊自笑一生爲客慣捉驢小防訴朝饑

又

祓除情累煙波上放蕩胸懷詩酒中禹防橋邊潮落處夕陽防度系孤蓬

對鏡

面大如盤七尺身珥貂自合上麒麟詩家事業君休問不獨窮人亦瘦人

幽居書事

老人初起厭囂喧塵幾從教防迹存赤腳平頭俱遣去倚墻危坐咽朝暾

又

買魚賖酒皆髙興野店溪橋圖畫中從此衰翁自行耳不須多事喚蠻童

偶與客話峽中舊逰

我昔旅逰秋雨細建平城東門欲閉主人迎勞語蟬聨小婦舂炊縞衣長年三老半醉醒蜀估峽商工算計須臾燈闇人欲眠泊舩卸防猶相繼山深水崄近蠻獠往往居民雜椎髻卽今屈指四十年懷抱淒涼眞隔世

讀老子次前韻

平生好大忽細焚香讀書戶常閉少年曽預老聃役晚嵗欲挹浮丘力探門窮眾妙肯學陰謀畫奇計言狂不獨人共排志大仍憂後難繼君看淡掃出繭眉豈比一尺春風髻著書勿卹飽蠧魚防有子云生後世

作籬

生世八十餘日夜廹衰老中年所築捨傾壊當官道每逢風雨夕性命凜莫保況此蘆竹藩何恃不摧倒今朝手自葺不暇避塗潦雞豚有限隔門巷得鋤埽豈惟禦盜竊亦足慰懷抱陰雲忽四垂見事幸差早

寓嘆

老生讀書百絕篇日晏忘食夜廢眠孝經一生行不盡況有六籍陳吾前華軒玉食非素願廣廈髙墉實郵傳經營歸計笑時人我老但須書數卷

衡門感舊

蒼煙屯不防疋素橫郊原雨細不濕衣著水始見痕躊躇意自佳未遽掩衡門一一送歸鴉楓林猶未昏念昔壽州歸紹興初紀元闔門過百口一身今獨存不死實有命送老三家村躬耕幸得食萬事不足論

客中作

江天雨霽秋光老野气川云淨如埽投空飛鳥雜落葉極目斜陽襯衰艸平沙爭渡人鵠立長亭下馬障泥濕累累紅果絡靑篾未霜先摘猶酸澀客中𨿽云貪路程買薪糴米常畱行茒檐獨坐待僮僕不聞人聲聞碓聲

讀書示子遹

我性苦愛書未始去几案生𨿽後三代意尙卑兩漢世衰道術壊年往朋友防澤居貧至骨霜冷衣露骭猶能樂其樂肯發窮苦嘆爾來更可笑身糴兒炊防一飽輒欣然誦等雝泮望古𨿽天淵視俗亦冰炭阿遹可憐生相守忘夜旦孤學當世傳嵗月不可翫

老懷

老懷常易感秋雨苦難晴羈枕悲歡夢髙城長短更榮枯一螘垤成壊防棊枰抱疾茅檐下行人肯寄聲【昨日得李孟逹書】

沈緜

沈緜久未平寂寞閉柴荊危葉先霜墜殘螢冒雨明記書由黙誦得食出躬耕此事吾親驗方當告後生

逰近村

行歷茶岡到藥園卻從釣瀨入樵村半衰半健意蕭防不雨不晴天晏溫薯蕷傍籬寒引蔓菖蒲絡石瘦生根參差燈火茒檐晚童稚相呼正候門

又

被髮行歌雪滿膺夕陽顧影亂鬅鬙乞漿得酒人情好賣劍買牛農事興社鼔賽秋聞坎坎墖燈照夜望層層歸來閒指烏藤說个是人間耐久朋

小亭

除地編茅作小亭一川風露對靑防殘螢欲盡猶穿戶落葉初飛已滿庭櫟老無心求匠石鬼靈有說拒奴星餘年黙數能多少盡付黃庭兩卷經

記夢

少日飛揚翰墨場憶曽上疏動髙皇寕知老作功名夢十萬全裝入晉陽

又

老來百事不闗身北陌東阡一幅巾忽夢行軍太行路不惟無想亦無因

劍南詩稾卷六十三

欽定四庫全書

劍南詩槀卷六十四

宋陸遊撰

養疾

齒耄嬰新疾才衰減舊名短笻扶蹇步小院愜幽情卜叟言災退醫翁賀脈平飯香炊防防羮美馣蕪菁菊頴寒猶小楓林曉漸頳淸詩披客贄佳著指僧枰家塾燈前課村陂雨外畊從今尙何事賴此遣浮生

客從城中來

客從城中來相視慘不恱引杯撫長劍慨嘆敵未滅我亦爲悲憤共論到明發向來酣鬭時人情願少歇及今數十秋復謂須歲月諸將爾何心安坐望旄節

暮秋中夜起坐次前韻

東吳秋令遲得雨亦良恱中庭有流螢烈風吹不滅披衣起坐久鼔角參差發西成𨿽作勞農事亦漸歇老怯歲律殘俛仰忽九月蟋蟀鳴壁間媿汝知時節

閒遊

白石牀平偶小畱靑芒屨穩復閒遊微丹防破一林緑淡墨寫成千嶂秋竹院頻分齋鉢飯苔磯時把釣魚鉤要知此老神通否二十年來不識愁

自規

老疾今俱至囏難亦備更个中無障蔽何處欠光明一日能用力三年亦有成修身在我爾勉勉盡餘生【所謂三年有成者豈獨爲國哉】

自笑

學道功賖歲月馳平居自笑著鞭遲安心未竟夜饒夢與世𨿽疏秋尙悲藥圃幽尋芒屨濕棊枰憨戰角巾欹只愁今夕西窻夢又買長筒到古郫

泛舟至鏡湖旁小市

久著朝衫負此湖扁舟剰喜補東隅市樓合樂醅新熟寺壁殘詩字欲無常日不堪愁宛轉此行猶得笑須臾夕陽鷗鷺皆相識更覺人間是畏塗

懷舊

身是人間一斷蓬半生南北任秋風琴書昔作天涯客蓑笠今成澤畔翁夢破江亭山驛外詩成燈影雨聲中不須彊覓前人比道似香山實不同

道院述懷

學道已非生死流極知心外更何求理窮性盡命亦至气住神全形自畱大藥一罏眞度世孤桐三尺可忘憂故人怪我歸來晚太華峯頭又素秋

又

八十年前一炷香依然余習未全忘舊緣入靜多扄戶近爲精思別置牀篝火古鐺煎檜蜜汲泉小甕釀松肪老翁正似遼天鶴更覺人間歲月長

秋雨

雨滴何由止人眠不復成云深無雁影村近有砧聲艸艸殘年夢寥寥後世名泰山並螘垤俱向酒中平

又

秋晚兼旬雨雨晴當有霜頗思遊近縣亦已戒輕裝珍披緜美寒醅撥雪香菊花常歲有所喜及重陽

聽雨

髮已成絲齒半搖燈殘香燼夜迢迢天河不洗胸中恨卻賴檐頭雨滴消

畏事

畏事偸安百不能飯蔬聊得曲吾肱舊交夢裏時時見宿疾秋來日日增遣悶自鉏幽圃藥扶衰猶賴故溪藤不因顧見鬅鬙影全是深山退院僧

刈獲後書事

鄰里西成例少蘇貧家生業得徐圖𨿽非五鼎豈無食未辦復褌猶著襦牢彘漸肥堪奉祭耕牛已買不求租卻思流落天涯日要是家居勝道途

又

耄歲誰知困不蘇毎虞黠鬼笑狂圖陶公老去但濁酒管老歸來惟白襦不逐兒童覓兼味且隨鄰曲了殘租細思自有欣然處髙謝人間九折途

秋夜五鼓初起坐堂上至旦

蒸鬱不可過開門星滿天身還倚藤杖手自酌巖泉雞唱猶相續鴉飛忽已翩事隨朝日出佳思復茫然

習嬾自咎

習嬾多遺事時能害睡眠貛驕殘竹筍鼠橫齧牀氊猧子巡籬落貍奴防簡編人間有俊物求買敢論錢

雨夜枕上作

雨防滴我心雨气傷我魂但憂艸廬破敢思布被溫市罏酒如山不濕老瓦盆天其遂吾心窮死三家村

晚飯後步至門外並溪而歸

徐行摩腹出荊扉掠靣風尖酒力微市步空舩迎荻去湖隄輕擔賣魚歸潺潺沙竇鳴殘水莽莽平蕪襯落暉商略最闗詩思處滿村砧杵搗秋衣

文章

文章如奕棋分量固有極學不盡其才識者爲太息古來名世士亦或墮此域至今讀其文曷嘗不追惜士生千載後夙慕當自力如其不能然歸哉事畊織

枕上口占

白首區區道未明故山悔不蚤歸畊勇如摶虎但堪笑學似累棊那易成殘雨墮檐時一滴老雞棲樹已三鳴村居孤寂知何憾兩耳猶勝聽市聲

乙丑九月三日晚久雨驟晴西南新月如玉鉤重陽以八月置閏菊花粲然滿園喜作一絕記之

初三新月見如期重九黃花又及時俱是人間稱心事典衣一醉更何疑

寓嘆

蕭疎殘髮數莖絲勝負渾如未算棊萬里旌旗無昨夢一蓑煙雨有新詩潛消暗換人誰在小醉閒眠我自奇二十四年能幾許汾陽回首亦成癡

村興

結宇楓林下久窮吾所安村深事自簡累少食差寛雨闇牛眠屋泥深鴨滿防呼兒搗粉餌準擬賽鄱官

夜聞埭東賣酒鼔聲嘩甚

烏桕森疏照溪赤寒鴉翩翻蔽天黒鮮鱸出网重兼斤新蠏登盤大盈尺年年此際淸霜夜飯罷讀書聲滿捨豈惟父子講家學亦有朋儕結經捨誰令屠沽聚裏中鼓聲終夜聒老翁嗚呼安得寐無聰不但杜老左耳聾

燈下晚飧示子遹

家貧短衣不掩骭空庖淒淒竈不防老翁八十忍饑熟兀坐空堂日常旰今年閏餘九月寒那敢遽議南山炭艱難幸復致一飧餔歠燈前百憂散遹子挾冊於於來時與乃翁相論難但令歆向竟同歸門前籍湜何憂畔

秋晚書懷

七澤三巴日月長卽今萬事付茫茫結廬窮僻新知少屬疾沈緜舊學荒中夜飯牛初上阪千年化鶴復還鄕自憐尙覺身爲累剰蓄荊薪待雪霜

又

頹然兀兀復騰騰萬事惟除死未曾無柰喜歡閒弄水不勝頑健逺尋僧喚船野岸橫斜渡問路雲山曲折登卻笑吾兒多事在夜分未滅讀書燈

初寒

久雨重陽後淸寒小雪前拾薪椎髻僕賣菜掘頭船薄米全家粥空牀故物氊身猶付一防名字更須傳【掘頭船見張志和詩】

黃昬小雨中蹔憩蒼頭在傍云初未嘗得瞑予乃甚適若熟寐者作五字記之

人看初無寐形勞幸少休夢魂𨿽栩栩鼻息未輕若風中絮浮如水上漚死生君了否試向此中求乾道之初卜居三山今四十年八十有一感事抒懷

乾道之初結艸廬三朝六見紀元初年光拋擲𨿽加倍生計蕭條愈不如目暗欲盲停夜課髮殘無防怯晨梳市聲風便猶關耳未死終當更徙居

視東臯歸小酌

築陂下麥晚歸來圍火烘衣始此回但得諸孫傳素業眞無一事掛靈臺井桐葉落垂垂盡籬菊花殘續續開不負初寒蟹螯手牀頭小甕撥新醅

又

少年誤計慕浮名更事方知外物輕身誓生生辭祿食家當世世守農畊授時堯典先精讀陳業詩更力行最好水村風雪夜地罏煙防歲豬鳴

梅市道中

去去浮官浦悠悠數客檣蓼花低蘸水楓樹老經霜蕭鼓迎神閙鉏耰下麥忙城西小市散歸艇滿斜陽

又

雨暗山陂路人喧古渡頭廟垣新畫馬村笛逺呼牛買飯諳爭席迎潮競解舟平生苦吟處又送一年秋

古寺

秋艸荒無路來遊感廢興殘僧僅粥飯古像冷香燈扶病驚重到題名記昔曾自量難笑汝一嘆倚枯藤

夢中作

系馬朱橋上酒樓樓前敷水拍堤流春風又作無情計滿路楊花輥雪毬

又

大慶橋頭春雨晴行人馬上聽鶯聲祥符西祀曾迎駕惆悵無人說太平

舟行魯墟梅市之間偶賦

短髮蕭蕭久掛冠江湖到處著身寛蓼花不逐蘋花老桐葉常先槲葉殘未卜柴荊臨峭絕且謀蓑笠釣荒寒閒人尙媿沙鷗在始信煙波得意難

衰疾

衰疾支離負聖時猶能采菊傍東籬捉衿見肘貧無敵聳防成山瘦可知百歲光陰半歸酒一生事業略存詩不妨舉世無同志防有方來可與期

惜昔【偶見張安國周子充劉韶美王景文陳徳召任元受遺集爲之感愴作長句紓悲不知涕泗之集也】

憶昔髙皇絀柄臣招徠賢雋聚朝紳寧知遺恨忽千載追數同時無一人薶骨九原應已朽殘書數帙尙如新此身露電那堪說也復燈前黙愴神

雨後寒甚

陂澤連山腳風煙接海濵孤鴻悲逺客殘菊伴陳人酒盡瓶枵腹罏寒客曲身老翁殊耐事一笑自回春

入冬病體差健而貧彌甚戲作

乞骸自喜脫風塵北陌東阡負耒身夢裏相逢無豎子面間時出有眞人閒憑曲幾還終日不出衡門動過旬送老韲鹽君勿笑天教成就一生貧

蜀漢

憶昔遨遊蜀漢間駸駸五十尙朱顏呼鷹雪闇天回路采藥云迷禦愛山舊事已無人共說徵途猶與夢相闗夕陽不覺憑闌久待得林鴉接翅還

新開小室

並檐開小室僅可容一幾東爲讀書初日滿窻紙衰眸頓淸澈不畏字如螘瑯然誦聲和答有稚子餘年猶防何此事殊可喜山童報炊熟束捲可以起

初冬絕句

鱸肥菇脆調羮美熟油新作餅香自古達人輕富貴例緣鄕味憶還鄕

又

道途冬暖衣裘省村落年丰鼓吹喧下麥種無曠土壓桑接果有新園

卽事

雲起山容攺潮生浦靣寛寒鵶先雁到烏桕後楓丹年邁狐裝帽時新豆搗團非闗嗜溫飽更事耐悲歡

又

遁居無外事白日不勝長詩爲窮差進琴𨿽老未忘映窗精試墨閉閤苦畱香年少無相誚功名事更狂

又

日上小牕東禽鳴髙樹中樂哉容膝地著此曲肱翁香迮常遲散兒來亦旋通所慙貪坐睡鉛槧少新功

又

紙潔晴窗暖粳新午飯香嗜眠爲至樂省事是奇方孤蝶弄秋色亂鴉啼夕陽詩情隨處有信筆自成章

又

井稅無餘負川原已飽犁樵歌歸市步帆影過河堤野實丹兼漆村醪蜜與韲𨿽云有丰約不廢醉如泥

又

還鄕吳語熟伏枕越吟悲接客寒溫簡過鄰幾杖隨獨嗟親舊少不覺歲時移陌上人爭看風欹白接防

閒吟

閒吟可是治愁藥一展吳牋萬事忘不惜暮年酬倡絕猶能作意答秋光

自遣

衣冠尙作閒身祟粱肉終非退士宜惟有褐裘並豆飯尙能相伴到期頤

記乙丑十月一日夜夢

夢裏江淮道上行解裝歸榻喜新晴店門邂逅綈袍客共把茶甌說養生

又

旋糴街頭米數升黃昏看上店身燈明朝山路聞饒石買得烏騾喜不勝

縱遊

人事元知不可諧名山踏破防靑鞵百錢掛杖無時醉一鍤隨身到處埋驛壁讀詩摩病眼僧窗看竹散幽懷亦知詩料無窮盡燈火蕭疏過縣街

村居書事

過門車馬誰曾入塞路蓬蒿不復鋤雨漏日惟支敗屋鼠余時自緝殘書

又

矮缾煮粥猶難繼小甑蒸餻豈解常偶得鹽醯便豪侈晨餐滿捨野蔬香

又

架橋築路村翁事裂网伸鉤老嫗心自笑年來足衰態軒昻故步嬾重尋

又

書收鼠齧猶堪讀柿拾鴉殘亦自甜動念不如姑省事智謀老健恐難兼

又

修身世世詩書業營利明明市井人安得後生俱自好百年門戶本來貧

又

文辭苦思徒妨睡官職虛名不療饑垂老始知安樂法紙鳶竹馬伴兒嬉

湖堤暮歸

出郭並湖無十里我歸蟹捨過魚梁川云蒼白不成雨汀樹靑紅初著霜俗孝家家供菽水農勤處處築陂塘樂哉追逐鄕三老半醉行歌詠歲穰

題搨本姜楚公鷹

憶昔呼鷹塞艸枯妖狐狡兔笑談無明窗見書空三嘆恍若霜郊遇獵徒

又

弓面霜寒鬥力增坐思防馬蹴河冰海東俊鶻何由得空看緜州舊畫鷹

書巢五詠

銅之在人間細大各有境散爲五銖貨聚作九牧鼎天祿與辟邪乃復參頴致用孰相須寒泉出金井

右硯滴

古者貝爲貨庶物賴以通後世貴銅臭退處書幾中楮生借光輝文字傳無窮言利古所羞孰謂汝不逢

右砑蠡

時來偶見收過時自當退豈惟裁紙尾亦或用牘背人情有貴賤志士感興廢庫中九萬張視我猶前輩

右故紙

鸞膠搗松煙成此金石姿𨿽以剛故折挺特終不移微功在簡冊敢惜身蹈危𨿽非破硯文永世亦有辭

右折墨

銅壺受五升中貯太古醇相從亦已久一朝委流塵我豈少恩哉白頭乃如新誰知矮道士亦作斥仙人

右空酒壺

感遇

仕宦五十年終不慕熱官年齡過八十久已辦一棺結廬十餘間著身如海寛此外皆長物簡去心始安稱意多怒嗔易可出囏難我無狐白裘短褐亦禦寒

又

士方貧賤時藜藿苦不足一朝得富貴奴僕饜粱肉大胾食亞夫空器餽荀彧何如茆檐下父子共饘粥我生有至願世世謝寸祿有子復有孫無榮亦無辱

又

人之所甚患饑渴與寒暑粗免則已矣過計安用許自奉非其分三彭將嫉汝寓形天壤間大扺皆逆旅但能飽菜根何地不可處堂堂七尺軀切勿效兒女

又

我以善勉汝汝謂出訾毀置之不復言意又不能已爲善如築臺成功由積絫中休猶不可況本無基址未言破萬卷日且讀十紙學𨿽在力行要是從此始

又

我初居三山同里數十人尊酒相勞苦言辭亦諄諄去來四十年皆成冢中塵子孫𨿽或存敗屋賣作薪此亦何罪哉不過坐一貧我幸未至此亦復拙謀身無飯可哺汝觸目成悲辛

又

人與人爲徒事我蓋有緣司晨與警夜異類亦可憐舐糠啄遺粒要使全其天人則當教誨見善或能遷盛怒姑小忍𨿽蒲豈非鞭事過我亦喜陶然送流年

幽興

老向浮生意漸闌飄然俟死水雲間龜支牀穩新寒夜鶴附書歸舊隱山無意詩方近平淡絕交夢亦覺淸閒一端更出淵明上寂寂柴門本不闗

題詹仲信所藏米元暉雲山小幅

俗韻凡情一防無開元以上立規模鏡湖老監空揮淚想見楚山淸曉圖【徽宗見元暉楚江淸曉圖大加賞嘆】

又

一棹朝南暮北風奇峯倒影綠波中定知漸近三山路認得漁翁是放翁

詹仲信以山水二軸爲壽固辭不可乃各作一絕句

策蹇渡橋春雨餘亂山缺處艸亭孤不知何許丹靑手畫我當年入蜀圖

右春山

雪崦梅村一徑斜茆檐煙火兩三家眼明見此幽棲地卻恨吾廬已太奢

右雪山

有所懷

鏡裏形模日夜衰三峯師友久暌離芝房又失耘鋤候丹劑常思沐浴時雷雨未成龍起晚海天無際鶴歸遲午窗一缽靑精飯揀得香薪手自炊

自嘲老態

世念秋毫盡渾如學語兒得牀眠易熟有飯食無時紗帽簪花舞盆池弄水嬉從今轉無事靜坐不吟詩

十月十四夜夢與客分題得早行

蓐食寒燈下脂車小市傍驛門猶澹月街樹正淸霜觸目闗河異興懷道路長丈夫當自力雙易蒼蒼紹興中予初仕爲寧徳主簿與同官飲酒食蠣房甚樂後五十年有餉此味者感嘆有賦酒海者大勸杯容一升當時所尙也

昔仕閩江日民淳簿領閒同寮飛酒海小吏擘蠔山夢境悠然逝羸軀獨爾頑所嗟晨鏡裏非復舊朱顏

病中雨夜

蹭蹬今如此沈緜不復支心隨形共顇年與智俱衰雨急孤燈暗云深斷雁悲舊書空滿架惆悵負明時

讀呂舍人詩追次其韻

士生始從學取友實先務吾聞諸古人傾蓋有如故漢宮長生藥至取云表露治身當何如而受一塵污

又

有過當相規有善當相告豈惟定新交亦以篤舊好勢利古所羞置之勿復道霜霣萬木凋孰秉歲寒操

又

少壯如昨日忽已及耄期舊友散莫收亦復少新知言歸鏡湖上日日醉東籬自笑如寒蝶徘徊殘菊枝【東籬予小圃名】

又

道士成金丹靑雲可接翼小夫豈知此危坐學數息如持一畚土自謂河可塞生不遇碩師幾何不自賊

又

三沐復三燻佩玉懷明珠何至不自珍欲效豕負塗傳呼𨿽甚寵正可誇羣奴君看魏徴孫世世爲農夫

庵中晚息

小庵摩腹獨彷徉俗事紛紛有底忙云影忽生鴉蔽日雨聲不斷葉飛霜經綸正復慙伊傅雜駁猶能陋漢唐捲盡殘書窗已晚笑呼童子換罏香

枕上

熒熒地鑪火煮藥土牀前髙帝老朝士長安舊少年松髙露時滴城逺鼓猶傳拋擲百年事且安殘夜眠

冬夜

杞菊家風有自來充饑藜糝不盈杯云迷野渡一聲雁雪暗山村千樹梅宴坐何妨面庵壁長吟且復畫鑪灰歲殘尙恨新春逺欲挽天邊斗柄回

雜興

陋巷無心長艸萊柴門偶自不曾開餘齡漸迫諸孫長䢐歲將窮積雪來旦欲燎衣無宿燼暮思頳頰但空罍孰知自有忘憂處繞坐新書正作堆

又

此身漂蕩等流槎又向江村送歲華急雨遇寒凝作雪明燈無灺結成花座懸鏡古森毛髮甌聚茶香爽齒牙況是貧家多樂事阿開漸學手吒叉

劍南詩槀卷六十四

欽定四庫全書

劍南詩稾卷六十五

宋陸遊撰

稽山行

稽山何巍巍浙江水湯湯千里亙大野勾踐之所荒春雨桑柘綠秋風秔稻香村村作蟹椵處處起魚梁陂放萬頭鴨園覆千畦姜舂碓聲如雷私債逾官倉禹廟爭奉牲蘭亭共流觴空巷看競渡倒社觀戲場項裏楊梅熟采摘日夜忙翠籃滿山路不數荔枝筐星馳入侯家那惜黃金償湘湖蒓菜出賣者環三鄕何以共烹煮鱸魚三尺長芳鮮初上市羊酪何足當鏡湖滀眾水自漢無旱蝗重樓與曲檻防灩浮湖光舟行以當車小繖遮新妝淺坊小陌間深夜理絲簧我老述此詩妄繼古樂章恨無季札聽大國風泱泱

贈論命周云秀才

周郎頎然市中隱精神卓犖秋天隼忽來過我論五行袖出詩卷如束筍人生一息不自保況我耄期眞待盡君今盛爲談未來我亦聽之俱可囅𨿽然此心猶未泯何至死去同蠢蠢地下不作修文郎天上亦爲京兆尹

自嘲

受福元無一羽輕豈知造物假餘生抱屙不死躋髙壽遇亂能全見太平投渚斷鴻常自閔營巢倦鵲固難成乘除亦有堪慙處記誦文辭誤得名

自寛

兀兀空齋靜掩扉篝鑪香細著秋衣檐頭殘雨晴猶滴欄角羈云晚未歸支枕口和心共語挑燈形與影相依卷書未覺唐虞逺知我何妨舉世稀

唐虞

唐虞𨿽逺愈巍巍孔氏如天孰得違大道豈容私學裂專門常怪世儒非少林尙忌隨人轉老氏亦尊知我稀能盡此心方有得勿持糟粕議精微

幽事絕句

死生歸有命榮悴出無心苔井閒磨劍松窗自斲琴

又

矮紙來吳下長毫出宛陵自書霜夜句持寄剡中僧

又

昨夕風掀屋今朝雨壊墻𨿽知炊米盡不廢野歌長

又

煙畦朝斸藥雪澗夜淘丹仄徑何曽崄單袍不覺寒

又

新傳服气訣舊喜步虛吟兒女不難棄雲山何處深

又

客生聞吠犬艸茂有鳴蛙日昳方炊飯秋深始采茶

寄題廬陵王晉輔先輩桂堂

楚人記艸木桂在椒蘭中我懷小山句妙絕窮化工唐人作山水亦以桂配松丹葩間綠葉錦繡相疊重不知始何時巖桂開秋風楚人所稱者委棄等蒿蓬嗚呼各有時士豈怨不逢我作桂堂詩廣子云夢胸

寄題王晉輔專春堂【堂前皆種牡丹】

三月風光不貸人千紅百紫已成塵牡丹底事開偏晚本自無心獨占春

鼠屢敗吾書偶得貍奴捕殺無虛日羣鼠防空爲賦此詩

服役無人自炷香貍奴乃肯伴禪房晝眠共借牀敷暖夜坐同聞漏鼔長賈勇遂能空鼠穴策勛何止履羊腸魚飧𨿽薄眞無媿不向花間捕蝶忙【道士李勝之畫捕蝶獅貓以譏當世】

讀唐書忠義傳

志士慕古人忠臣挺奇節就死有處所天日爲無色大義孰不知臨難欠健決我思杲卿髮可配嵇紹血

病後作

骨相坐一寒仕宦經百謫晚入文昌省又坐煩言嘖詔書復收召付以大典冊期年甫奏篇皇恐亟自劾歸來稽山下三食新獲麥艸屨布帬襦徒步老阡陌今年疾屢作怳若將歸客道士言犯土拜章安捨宅巫言神去幹翦紙招魂魄把臂忽自悟此豈屋漏脈盡去囊中藥黙觀鼻端白正气徐自還鬼子何足磔

山中

艸閣畱云宿溪橋引鶴行身閒詩曠逸心靜夢和平石乳無時滴松肪徹夜明山中足幽趣不是傲公卿

夜思

風埽浮雲作快晴窗聲終夜雜簾聲月明滿院鵲驚起霜冷壓棲雞嬾鳴名字虛稱舊朝士門庭元是老書生尙餘一事猶堪喜北陌東阡醉太平

晨起

晨起梳頭雪滿膺可憐衰與病相乘浮名何足欺橫目眞樂聊須付曲肱仕有俸錢渠亦好退無耕壠我何憑具牛力盡殊堪閔買犢東村恨未能

老態

破榼愁春近空囷畏日長頭風便菊枕足痺倚藜牀冉冉殘年逼悠悠萬事忘有兒堪晤語無客亦何妨

又

寡欲貧何損無才老更宜掛墻多漢刻揷架半唐詩飯已頻摩腹兒來暫解頤尙悲吳蜀逺未免故人思【謂張季長】

枕上

夜雨一再作燈前獨詠詩影看孤鶴瘦吟答斷蛩悲幽夢悠然覺淸笳何足吹殘年猶防日已矣媿明時

贈過門道人

朝行市塵中奔馬不可及暮涉淸溪流芒屨了不濕巖扉一丹竈山路兩書笈白驢可置掌童子亦絕粒邂逅安期生電逝不暇揖太華獨嶷然萬仞道傍立

道院雜興

江上霜風吹角巾東歸不獨爲吳蒓埽除長劍華纓夢收拾孤颿短棹身勾漏丹砂開竈晚商顏芝艸滿山春東封敢擬迎鑾仗且作行歌陌上人

又

徵途暗盡舊貂裘歸臥林間喜自由體倦尙憑書引睡心安不假酒攻愁丹鑪弄火經年熟竹院聽琴竟日畱今旦理髯還一笑白間時有黑絲抽

又

早歲知聞久已空巋然猶有灞城翁東樓誰記傾春碧【敍州蓋古戎州也有東樓廚醖本名重碧範至能易爲春碧】北嶺空思擘晚紅【北嶺在福州予少時與友人朱景參防嶺下僧捨時秋晚茘子獨晚紅在】冉冉流年霜外累累荒冢綠蕪中琳房何日金丹熟老鶴猶堪萬里風

又

龜堂有叟富神通白髮何妨兩頰紅先取山川來掌上卻移天地入壺中鸎花不老非塵世風月常新奪化工近作東籬君未見一尊少住莫悤悤

山村經行因施藥

閒行偶復到山村父老遮畱共一尊曩日見公孫未晬如今已解牧雞豚

又

耕傭蠶婦共欣然得見先生定有年埽灑門庭拂牀幾瓦盆盛酒薦豚肩

又

兒扶一老候溪邊來吿頭風久未痊不用更求芎芷輩吾詩讀罷自醒然

又

驢肩每帶藥囊行村巷歡欣夾道迎共說向來曾活我生兒多以陸爲名

又

逆旅人家近野橋偶因秣蹇暫消搖村翁不解讀本艸爭就先生辧藥苗

嘆老

身歷邅回事萬端天教林下養衰殘文編似是他人作書卷如曾隔世觀久已悠悠置恩怨況能一一記悲懽牀頭周易眞良藥不是書生彊自寛

卽事

禿尾驢嘶小市門側蓬帆過古城村此生感慨知何限鬥酒新丰不足論

又

艸衣木食更何求穴處巢居過卽休尙恨未能全省事一竿風月釣滄洲

自賀

胎髮茸茸綠映巾歸耕猶是太平民流觴內史招同社扛鼎將軍與卜鄰【敝居去蘭亭項裏皆甚邇】曽冠六鼇非俗吏已開九秩是陳人一杯剰約梅花醉又見開禧第二春

天气作雪戲作

八十又過二與人風馬牛深知老當逸孰謂死方休細衲兜羅襪奇溫吉貝裘閉門薪炭足雪夜可無憂

家風

春耕秋釣舊家風門巷荒寒屋壁空四海交情殘夢裏一生心事斷編中買魚日待擕籃女裹藥時從挾簏翁【俗謂買藥爲裹虊】便廢閒吟亦未可吾徒豈獨坐詩窮

十二月二日夜夢遊沈氏園亭

路近城南已怕行沈家園裏更傷情香穿客袖梅花在綠蘸寺橋春水生

又

城南小陌又逢春只見梅花不見人玉骨久成泉下土墨防猶鏁壁間塵

江幹

霜晴忽念到江幹小蹇羸童路已幹骨相豈能當富貴鬢毛聊喜耐悲歡客途冬暖衣裘薄村市年丰酒醆寛殘獵卽今無十日剰求芹蓼助春盤

獨行過柳橋而歸

寒云覆江幹慘慘雪欲作艸枯狐兔見鷹隼方縱搏老翁臥蓬戶疾痛在腰腳忽覺意稍佳快若解束縛呼童扶下堂西出度略彴浮波見鳬雁決起驚烏鵲籬根犬迎吠碓下雞俛啄霜餘桑葉積春近柳枝弱徐行過傍捨醉笑盛醻酢歲暮農事休羨爾羣飲樂

戲遣老懷

平生碌碌本無奇況是年垂九十時阿囝略如郎罷老穉孫能伴太翁嬉花前騎竹彊名馬階下埋盆便作池一笑不妨閒過日嘆衰憂死卻成癡

又

淸羸正怯倚闌干紗帽還驚半指寛日漏云端才欲暖風催梅信又成寒尋僧竹院逢茶熟引鶴溪橋及雪殘只道捐書差似達庖丁數紙尙須看

又

兒時萬死避胡兵敢料時淸畢此生已迫九齡身愈健熟觀萬卷眼猶明深深小塢梅初動防防淸溪水欲平安得飄然從此逝緱山風月聽吹笙

又

舊襲家風號防人晚承恩詔賜閒身放狂泥酒都忘老厚價收書不似貧霜曉方驚羣木脫春晴又喜一花新先生偶出人難遇陌上爭先看巾

又

本意歸來老故丘閉門飯足尙何求閒雲一片自舒捲幽鳥數聲相應詶但得有書時到眼正令無酒亦忘憂東籬偪仄才尋丈已敵徵西萬戶侯

對鏡

歲月𨿽遄邁形容未苦臒髮如新沐潤顏似半酣朱書讀常終捲山行亦卻扶悠悠隨日過不復嘆頭顱

晨起

客枕畏霜气曉窗收月防蕓蕓萬物作皎皎一心存老已忘開卷貧猶力灌園兒孫能繼此亦足報君恩

吾年過八十

吾年過八十久已棄朝簪化蝶有殘夢焦桐無賞音溪聲喧夜旦野色變晴陰欲講平生學茫然不可尋

又

八十又過二自言名放翁斧斤遺壽櫟雲海寄冥鴻酒掛驢鞍側詩投藥笈中防城逢薊叟共語莫匆匆

述志

椎牛釃酒千人帳破浪淩風萬斛船常恨書生無此快一生低首短檠前

又

新丰買酒慰無聊衝雪騎驢上灞橋羆老尙堪吞貈子松風何至羨山苗

排悶

吹盡梅花了不知化工也誤老人期離離新艸隨愁出漠漠餘寒與睡宜古錦一聨吟舊句文楸數著理殘棊波生澄澗君何怪禪榻從來映鬢絲

舟中作

林麓重重霧雨昏扁舟晚過郡南門鑄金越相遺祠古執玉塗山王气存官道蒼茫多水驛客遊飄泊厭風飱剡中此去無多地防約支公聽斷猿

丙寅元日

縹緲初聞寺閣鐘霏微零雨兆年丰家家椒酒歡聲裏戶戶桃符霽色中春枕方濃從賣困社醅𨿽美倦治聾從今萬事俱拋擲且作人間百歲翁

新晴

夜雨空階滴到明山云忽斂作新晴門前月淡有檐影墻外泥幹無屐聲與世日疏愁易遣入春得暖疾差平便當剰作滄洲趣寄語沙鷗勿敗盟

新歲

攺歲鐘馗在依然舊綠襦老庖供餺飥跣婢暖屠蘇載糗送窮鬼扶箕迎紫姑兒童欺老瞶明燭聚呼盧

簡邢徳允

邢子精靈舊絕塵爾來句法更淸新淡交喜得山棲友傑作疑非火食人豈但僕奴看屈子直須塗攺到生民與君兩世交情厚剰欲燈前對巾

簡蘇邵叟

君家文獻歷十朝魏公峩冕加金貂孫支得君愈雋發貴名突兀淩煙霄居吳入蜀三十載諸公孰能折簡招澗松意气極磊砢天馬毛骨何超遙鼎來行卷十九首緱山明月聞吹簫沈香亭畔未須說想見風雪上灞橋老夫誦之羣玉府學士如堵不敢驕爾來一編愈妙絕粲若新霽瞻斗杓出爲龍首子何有老穿豹尾我亦聊湖邊酒樓無十步胸次懣懣思同澆

東村

信腳村墟路歸來日未西波淸魚隊密風小鵲巢低白水初平岸靑蕪亦徧犁市壚多美酒飲具不須賫

新曆嘆

新曆在手心怕開日月聨翩相續來黃金散盡自一快白髮不貸眞可哀無爲健羨廣成子千二百年終有死膠不可黏西去日刀何由翦東流水酒無醇醨但痛飲市醖上尊俱醉耳堂堂七尺死卽休不飽烏鳶飽螻螘

雪中

忽忽悲窮處悠悠感歲華暮云如潑墨春雪不成花眼澀燈生暈詩成字半斜殘尊已傾盡試起問東家

又

春晝雪如簁淸羸病起時迹深驚虎過煙絕閔僧饑地凍萱芽短林寒鳥哢遲西窗斜日晚呵手斂殘棊

早春出遊

微云薄靄新晴後小蓋輕輿古道遙林杪幽禽初學囀墻陰凍雪未全消酒壚日暮収靑斾市步人歸擁畫橈欹帽捫髯常半醉逢人誰與話無憀

又

人生何適不艱難賴是胸中萬斛寛尺宅常朱那待酒上池頻飲自成丹楚祠花發呼舟去禹穴云生倚杖看更有新春堪喜事一村簫鼔祭蠶官

東籬

東籬深僻嬾衣裳書卷縱橫雜藥囊無吏徴租終日睡得錢沽酒一春狂新營茅舍軒窗靜旋煮山蔬筯香戲集句圖書素壁本來無事卻成忙

又

漫道深居晝掩闗東籬栽接不曾閒毎因淸夢遊敷水自覺前身隱華山花發時時攜綠酒客來往往羨朱顏藥鑪安著猶無地擬展茅茨一兩間

又

東偏隙地作疎籬遇興無非一笑時陪客投壺新罰酒與兒鬭艸又輸詩山桃溪杏栽俱活藥鑱漁竿動自隨家事猶令罷闗白固應黜陟不曾知

村市醉歸

明時乞得水雲身白首扶衰又見春橫木門幽謝來客獨轅車小避行人湘湖水長蒓絲滑蘭渚泥融箭茁新處處酒壚皆可醉不辭微雨墊吾巾

村夜

入春雨雪無休日雨止猶陰未快晴萬竅怒號風不定半輪斜照月微明百年辛苦農桑業五處暌離父子情但得平安已爲幸孤燈殘火過三更【時子虞調官行在子龍阻風西陵子修在閩子坦在海昌子與子布子遹守舍】

旅思

百病集殘骸閒遊且散懷旅裝如逺役蔬食似長齋買藥停山步求醫過縣街春寒殊未已閉戶夜燃防

對酒作

憑閣風吹帽穿林雨墊巾相呼十日飲不負百年身陌上金羈馬墳前石琢麟於吾竟何有笑殺武陵人

遊東村

露艸衡門曉風松一塢幽新春有佳日老子得閒遊鶴爲忘機下魚緣得計浮歸途無逺近一葉亂漁舟

晨起

老境眞無事深居每畏人喔咿雞失旦婭奼鳥鳴春過擔餦餭白擎盤粔籹新出門還可喜一笑語比鄰

夢中作

世事何由可控摶故山歸臥有餘歡澗泉見防藥根瘦石室生云丹竈寒人逺忽聞淸歗起山開頻得異書看一朝出赴安期約萬里煙霄駕紫鸞

春雨

片片紅梅落纖纖綠艸生無端夜來雨又礙出門行

又

春陰易成雨客病不禁寒又與梅花別無因一倚闌

又

胸懷阮步兵詩句謝宣城今夕俱參透焚香聽雨聲

又

疎防空階雨長明古殿燈廬山岑寂夜我是定中僧

村店

水泛輕搖檝山行穩跨驢朝晡半晴雨閭裏雜樵漁野鶩浮寒浦饑鴉集老樗店家看壊壁忽見昔年書

久雨薪炭食飲俱不繼戲作

澤國春饒雨書生老益貧固難誇練炭亦豈擇勞薪鹽盡才供莫醯微尙惱鄰人嗤信書誤癡絕望常珍

溪上

偶就澄溪照幅巾蘭亭遺韻想淸眞功名不入山林夢詩酒猶闗老病身萬事只增思魯嘆百年常媿避秦人超然聊喜髙情在手挈長條貫細鱗

謝君寄一犂春雨圖求詩爲作絕句

說著功名我自羞喜君解劍換吳牛莫將江上一犂雨輕博人間萬戶侯

又

老農𨿽瘠喜牛肥回首紅塵萬事非耕罷春蕪天欲暮小舟衝雨載犂歸

二月一日夜夢

夢裏遇奇士髙樓酣且歌霸圖輕管樂王道探丘軻大指如符劵微瑕互琢磨相知殊恨晚所得不勝多勝算觀天定精忠壓敵和眞當起莘渭何止復闗河陣法參奇正戎旃相蕩摩覺來空雨泣壯志已蹉跎

新晴

寂寂房櫳鳥雀聲燻籠茶竈正施行繁花滿樹春才半斜日穿雲雨乍晴引睡書橫猶在架圍棋客散但空枰病懷莫道傷幽獨小榼芳醪手自傾

又

掛冠湖上遂吾初捫腹消搖適有餘羮煮野蔬元足味屋茨生艸亦安居市壚分熟通賖酒鄰捨情深許借驢更喜新晴滿牕日籖題重整一牀書

望永思陵

髙帝中興萬物春靑衫曾忝綴廷紳仕爲將相卻常事年及耄期能防人早幸執殳觀北伐晚叨秉筆記東巡歸耕況復蒼梧近鬱鬱蔥蔥佳气新【紹興末駕幸金陵遊適在朝列淳熙末上命羣臣齊集文華閣修髙宗實錄遊首被選】

燈下小酌

江湖雙鬢禿宇宙一身窮酒浪搖輕碧燈花落碎紅交情元易見春事半成空尙覬身彊健煙畦擷芥菘

春遊

杏花天气喜新晴白首書生樂太平小陌秋千𨿽隔世名園祓禊尙闗情山林自古流觴地管誰家送酒聲蒓菜鮆魚初滿市莫將羊酪敵南烹

又

窮愁終日竟胡爲老健人間自一奇毎駕柴車遊古寺閒騎竹馬伴羣兒登臨蘭渚流觴地【蘭亭本名蘭渚】蕭散狐泉冷防時綀布單衣白羽扇路傍人總道相宜

春日雜賦

羇懷病思正厭厭詩卷漁竿信手拈老境何嘗忘一笑春風也解到窮閻殘花滿地無餘蕚新筍掀泥已露尖轉老轉窮君勿笑熊蹯魚腹豈容兼

又

毛八九已成霜此際逢春只自傷苦雨不容花抵敵餘寒猶賴酒禁當退紅衣焙燻香冷古錦詩囊覓句忙堪笑散人閒事業西牕容易又斜陽【唐樂府云牀上小燻籠韶州新退紅】

又

江湖放浪水雲人藥物枝梧夢幻身移竹南牕初試筍埽花北陌旋成塵窮忙自笑常終日老健猶能不負春未遂初心惟一事乞薪賖米惱吾鄰

又

乞得身歸剡曲邊衡門茅舍共蕭然向來誤計守書冊此日遣愁無酒錢俗客妬閒來衮衮流年欺老去翩翩梨花楊柳淸明過且向江村剰放顚

又

人生覓飯元多術最下方爲祿代耕脫卻朝衫猶老健快如苦雨得春晴鳥聲頻喚五更夢花气頓醒三日酲最喜晨興聞剝啄吾兒書札到柴荊

悲歌行

讀書不能遂吾志屬文不能盡吾才逺遊方樂歸太早大藥未就老已催結廬城南十里近柴門正對湖山開有時野行桑下宿亦或慟哭中途回檀公畫計三十六不如一篇歸去來紫駞之峯熊掌不如飯豆羮芋魁腰間累累六相印不如髙臥鼻息轟春雷安得寶瑟五十爲我寫盡無窮哀

梅市暮歸三山

日日蠻童佩一壺壺幹時亦復村酤橫林露塔逺猶見暮靄籠山淡欲無綠浦例憑菇作界畫橈常遣鷺前驅此身元是滄浪客敢學髙人乞鏡湖

龜堂偶題

文章何物求渠力詩亦安能使汝窮春水一池花百本此生未易報天工

又

細肋臥沙來左輔巨螯斫雪出東吳不知一飽摩便腹得似茅檐薺糝無

泛湖

白鷺雙飛導我前自疑身是水中仙放舟漢客樵風裏擲釣秦皇酒甕邊山寺雲間傳講鼓漁家浦口起炊煙个中得意君知否買盡煙波不用錢

劍南詩槀卷六十五

欽定四庫全書

劍南詩稾卷六十六

宋陸遊撰

園中作

疎籬圍中庭野水赴方塘春雨路易幹徐步蹋夕陽艷艷紅杏梢忽已占年光我老來日短乃復不自量接花待其成鄰里共笑狂萬事孰能料社櫟老不僵磊磊盤中果安知不獲嘗作詩遣閒愁一笑無畱觴

寄題求志堂

古人不輕出出則堯舜其君民古人不輕隱隱則坐使風俗淳孰知後世乃不然唐虞日逺如飛煙異端欲出六籍上裔夷直居中夏先窮居求志達行道儻不塞責眞負天士固不可苟富貴顧亦豈可徒貧賤如其一念有媿心寧不終身戴慙面老夫少年鐵鑄硯欲窺聖門終未見祝君勿恃來日長八九十年如掣電

贈過門道人

賣藥人間兩屨輕飄然雲水不論程曉經浦口亂流渡夜宿山家乘月行

春晚

門巷蕭條老病侵春晴方快又春陰啄吞自笑如孤鶴導引何妨效五禽雨洗杏花紅欲盡日烘楊柳綠初深雛鶯寧有平生舊也傍茆檐送好音

又

村巷泥深晝掩門倚闌搔首一消魂花經風雨人方惜士在江湖道更尊擘浪忽看魚對躍入云時見鶴孤鶱向來莘渭今安在嘆息誰能起九原

梨花

開向春殘不恨遲綠楊窣地最相宜徵西幕府煎茶地一幅邊鸞畫折枝【宣司靜鎭堂屏上有邊鸞梨花】

又

粉淡香淸自一家未容桃李占年華常思南鄭淸明路醉袖迎風雪一杈

又

嘉陵江色嫩如籃鳯集山光照馬衘楊柳梨花迎客處至今時夢到城南

農桑

農事初興未苦忙且支漏屋補頹墻山歌髙下皆成調野水縱橫自入塘

又

水長人家浸稻秧蠶生女手摘桑黃差科未起身無事鄰曲相過日正長

又

采桑蠶婦念蠶饑陌上怱怱負籠歸卻羨鄰家下湖早畫船靑繖去如飛

又

蠶如黒螘稻靑鍼夫婦畊桑各苦心但得老親供養足不羞布袂與蒿簪

自嘲

野叟身常雜傭保苐圃荒庭自鋤掃小兒畊養堇堇足大兒遊宦垂垂老朝餐未破百甕韲晚餉猶存兩囷棗舂粳但備翁作糜儲帛才堪孫裂褓賢愚元自一王尊癡鈍寧論萬馮道可憐對客猶自矜談道能令君絕倒

春晚

寂寞又過桃李時東園微雨艸離離破囷食外有餘粟殘髮白中生黒絲小疾已能忘藥石餘年寧復問蓍龜飾巾待盡從來事閉戶燒香更不疑

又

正見山陂艸木芽狂風忽埽萬枝花病懷久已忘春事老眼猶能惜物華枕上有詩頻自攺尊中無酒不妨賖昔人漫道傷幽獨野鶴分巢卽是家

閉戶

乞身林下養衰殘閉戶寧容外物幹正使有爲終淡泊未能無疾已輕安寸陰息念如年永丈室端居抵海寛老子爾來深達此卻嫌兒女話團欒

晨起

初聽髙枝鵯鵊鳴旋聞深井轆轤聲煙籠小閤猶疑雨日射東窗頓作晴古洗注湯供颒濯春畦摘菜助炰烹老人頹惰𨿽堪笑終勝胸中懷不平

出遊

九日陰薶一日晴此行處處是丹靑斷雲零落江郊路壽木輪囷古驛亭饁婦微行望畊壠漁歌相和起煙汀拔山意气今何在猶有遺祠可乞靈【路過項羽廟】

又

近過父老逺尋僧病起經行力漸增織室蹋機鳴軋軋稻陂瀦水築登登淺深村落時分徑髙下川原自作層薄暮到家還熟睡隔林鐘鼓報晨興

又

吳地淸明未減寒梨花初動杏花殘平沙漫漫人爭渡微雨蕭蕭客跨鞍野寺吹螺作春防山郵糴米具朝餐已開九帙吾何覬時說金丹彊自寛

又

東阡南陌適逢晴小蹇輕裝短作程白水滿陂秧馬躍綠陰繞捨緯車鳴過村小婦憑墻看入寺髙人攬裓迎剰倩東風吹柳絮放翁詩到此時成

曳杖

曳杖寄彷徉徐行轉曲廊病知貪酒害老悔愛花狂庭樹云収影簾旌雨浥香悠然有佳處物我兩相忘

自詠

曽著杞菊賦自名桑薴翁常開羅雀网不下釣魚筒租稅先期畢陂塘與眾同士章八十字世世寫屏風【予寫孝經士章八十四字爲屏風】

雜興

謀生在衣食不仕當作農識字讀農書豈不賢雕虫婦當娶農家養蠶事炊舂晨耕春扈夜織驚秋蛩畦蔬勝肉羮社酒如粥醲毋爲慕朝幘諂笑求見容

又

家世本臞儒自奉至儉薄肉食固難期間亦闕鹽酪賔朋飯芋豆時節羮藜藿偶然設雞豚變色相與作家居常守此自計豈不樂蔬園畏蹴蹋切勿思大嚼

又

家本徙壽春遭亂建炎初南來避狂防乃復遇彊胡於時髧兩髦幾不保頭顱亂定不敢歸三載東陽居人事固難料今乃八十餘努力未死間讀我先人書

又

讀詩讀七月治書治無逸王業與農功事異理則一此外復何爲齊民有遺術一飽不啻足切勿爲利訹大屋起道傍百鬼闞其室曷不觀陸翁食菜開九帙

又

三吳气候異開歲固多雨今年已暮春霽日僅可數寒气薄腠理沈痛結心膂遣奴買藥物日夜事炮煮端居情懷惡欲出泥淖阻安得平生歡駕言問良苦

雜感

病臥踐衰境躬耕歸故園怒蛙號廢沼妖鵩嘯荒村里巷魚飱薄坊場黍酒渾相逢欲話舊意極轉忘言

又

道進身垂老方靈病已侵知難逃死籍猶得遂歸心星斗開孤劍塵埃拂素琴妄庸常衮衮誰與論幽深

又

雨霽花無防愁多酒不支淒涼數聲笛零亂一枰棊蹈海言猶在移山誌未衰何人知壯士擊築有餘悲

又

艸徑才容步茅廬僅庇牀原貧道尊顯回夭死芬芳誦喧淸曉鉏耰滿夕陽此風能不墜韋布亦何傷

又

早仕讒銷骨遲歸悔噬臍短衣猶掩脛窮巷固多泥婢喜蠶三幼【鄕中謂蠶眠爲幼】奴貪雨一犂衡茅明我眼刮膜謝金篦

又

春晚晴還雨村深醉復醒溪添半篙綠山可一牕靑藥品隨長鑱花名記小屏閒身幸無事吟嘯送餘齡

兩麞

吾園畜兩麞善驚未易馴及今才幾時弭耳常依人饑食園中艸渴飲溝澗濱時時輟餘糧亦未耗吾囷吏或無佳政盜賊起齊民孰能撫以徳坐還三代淳

書感

疋馬曾爲塞上游東歸幾見剡川秋故城廢市古今嘆斷角殘鐘朝暮愁尺寸無功眞碌碌耄期未死轉悠悠阿奴尙喜彊人意三日於菟气食牛【開孫以二月二十日拏晬盤】

書意

萬事馬牛風蕭然破屋中忍貧增力量耐辱見神通道進天魔防心安客疾空微言施魚鳥一一脫池籠

讀唐書

力行可使金如土篤好能徠馬若龍鬥米三錢本常事風雲千載自難逢

雜題

貧中得味如餐蔗語下明心似到鄕對客欲談渾忘卻笑呼童子替燒香

又

半飽半饑窮境界知晴知雨病形骸軒昻似鶴那求料枯槁如僧不赴齋

又

傳家只要存書種學道當知養聖胎寧使終身遷比景莫令一物污靈臺

又

大兒都門久棲棲小兒調官今復西鄰家父子我所羨泥水沒膝扶畊犂

栽牡丹

攜鋤庭下斸蒼苔墨紫鞓紅手自栽老子龍鐘逾八十死前猶見幾回開

夜聞姑惡

學道當於萬事輕可憐力淺未忘情孤愁忽起不可耐風雨溪頭姑惡聲

哭開孫

學步漸扶牀乘車已駕羊虛稱砌臺使不遇玉函方杳杳天難問茫茫夜正長寂寥誰伴汝蕭寺閉空房

晚春東園作

雨餘木葉綠成陰一日身閒直萬金習气自嫌除未盡鳥啼花落尙闗心

又

女郎花開春事闌王孫艸長思婦嘆蜂釀蜜脾猶未熟雨催梅頰已微丹

禽聲

布谷布谷天未明架犂架犂人起畊宦途不似農家樂東作西成過此生

秦皇酒甕下垂釣偶賦

酒甕山邊古釣磯沙鷗與我共斜暉目前𨿽有小得喪天下豈無公是非滄海橫流何日定古人復起欲誰歸道邊醉倒君奚憾豈失風塵一布衣

出遊歸鞍上口占

渺渺煙波飛槳去迢迢桑野策驢還寄懷楚水吳山外得意唐詩晉帖間毎惜好春如我老誰能長日伴人閒世間自是無無得勛業元非造物慳

閒詠

本志常思退前緣剰得閒聽猨來剡縣采藥上稽山超絕風塵表瑩然冰雪顏向來香火地五綴羽衣班

雨

曉望橫斜映水亭暮看飄灑濕簾旌不嫌平野蒼茫色實厭空堦防滴聲上策莫如常熟睡少安毋躁防當晴且將穡事傳童稚未挿秧時正好畊

立夏

赤幟挿城扉東君整駕歸泥新巢燕閙花盡蜜蜂稀槐柳陰初密簾櫳暑尙微日斜湯沐罷熟練試單衣

孤寂

晚境諸兒少在傍書堂孤寂似僧房家居不減旅懷惡夏夜尙如寒漏長數筯筍虀甘淡薄半盂麥飯喜丰穰愚儒幸自元無事日課朱黃自作忙

明日觀孤寂詩不覺大笑作長句自解

獨處將如長夜何直將寂寞養天和愛身不惰如懷璧守气無虧似塞河塵篋空存獲麟筆煙陂嬾和飯牛歌年來勛業君知否纛下新降百萬魔

初夏出遊

早緣疎拙遂歸畊晚爲沈緜得養生藥鑱釣竿緣已熟海村山市眼偏明安西萬里人何在廣武千年恨未平但使蓮峯歸路穩亦無閒手揖公卿

又

平生與世曠周旋惟有淸遊意獨便小竈炊菇山市口束芻秣蹇海云邊春融恨欠舒長日秋爽已悲搖落天首夏淸和眞妙語爲君誦此一欣然

又

泥黦防鞵雨塾巾閒遊又送一年春長歌聊對聖賢酒羸病極知朝暮人廢堞荒郊閒弔古朱櫻靑杏正嘗新桃源自愛山川美未必當時是避秦

自詠

龜屋裁小冠鹿皮制短裘陸駕少遊車水泛淵明舟山澤與城市有路卽可遊或時一飯去間亦旬日畱方見艸木萌忽已天地秋淘丹云澗冷采藥乳穴幽逢人亦欣然有問乃不詶摩挲金銅人千載寄悠悠

五更聞雨思季長

幽叢鳴姑惡髙樹號杜宇驚回千里夢聽此五更雨展轉窗未明更覺心獨苦天涯懷故人安得挿兩羽

醉中作

小市鐘聲斷髙樓月色新醉眠當大路狂舞屬行人有客要元亮無妻諌伯倫山花信手挿不復惜烏巾

溪園

跌宕欲忘形溪園半醉醒靜看猿哺果閒愛鶴梳翎矮榻水紋簟虛齋山字屏更須新月夜風露對靑冥

初夏閒居

雲液初篘小甕香風漪乍展北牕涼巢幹燕乳虫供哺花過蜂閒蜜滿房閉戶不知春已去鈔書但覺日方長所嗟詩思年來減虛負奚奴古錦囊

又

川云漠漠雨冥冥濁酒閒傾不滿瓶蠶簇尙寒憂繭薄稻陂初滿喜秧靑王師防塞方屯甲親詔憂民已放丁病起自憐猶健在不須求應少微星

又

松棚黯黯接虛堂埽地燒香旋置牀密葉畱花供淺酌斷雲障日作微涼髙城薄暮聞吹角小市丰年有戲場白首史官閒盡歲祗將搜句答流光

又

城上朱旗夏令初溪頭綠水蘸菇蒲花貪結子無遺蕚燕接飛虫正哺雛簫鼓賽蠶人盡醉陂塘移稻客相呼【鄕中謂傭畊者爲客】長安靑蓋金羈馬也有農家此樂無

又

啜茗淸風兩腋生西齋雅具愜幽情燻衣過後篝鑪冷展卷終時嬾架橫巢燕何曽擇貧富鳴鳩元不爲陰晴但能與物俱無著小艸新詩取次成

又

野水楓林久寄家慣將枯淡作生涯小樓有月聽吹笛深院無風看磑茶靜岸葛巾穿薈蔚閒拖笻杖入谽谺平居毎與兒孫說切勿人前一語誇

又

水邊茅屋兩三間野叟幽人日往還兩卷硬黃書老子數峯破墨畫廬山功名防上元須福生死津頭正要頑試說龜堂得力處向來何啻半生閒

又

煮酒靑梅次第嘗啼鶯乳燕占年光蠶收戶戶繅絲白麥熟村村搗麨香民有袴襦知歲樂亭無桴鼓喜時康未嘗一事橫胸次但曲吾肱夢自長

子坦今秋鹽官市徵當滿作絕句寄之

八十老翁頭似雪柯橋送汝淚頻揮殘年豈料猶彊健卻向柯橋接汝歸

子遹調官得永平錢監待次甚逺寄詩寛其意蓋將與之偕行也

黃紙起家陞仕籍靑衫遡闕拜恩光署衘汝勿憎銅臭就養吾方喜飯香世事極知多倚伏人生正要小回翔但令父子常相守斂版扶犂味總長

送韓立道守池州

千里江山控上流省郎懷綬去爲州才華故在諸公右談笑遙分聖主憂月墮麗譙喧鼓角雨餘綠野徧鋤耰萬家歌舞春風裏秋浦如今不似秋

野興

寓館無常地輕裝不宿謀迷途問畊叟過渡上漁舟野飯香炊玉村醪滑瀉油還家亦無事隨處送悠悠

又

小雨迎藜杖微風入葛巾寧甘結襪系不作拜車塵施藥鄕鄰喜忘機鳥雀馴家山又初夏好在不貲身

又

山豁逢孤寺林窮渡小溝松聲亂僧梵雨防雜魚遊皁纛三軍帥金章萬戶侯人生各有願未肯換扁舟

又

去去歷山村行行並廟垣湍流鱠魚小仄徑鮓花繁白鷺飛如導靑蘿險可捫歸途不寂寞迎笑有諸孫

東齋雜書

吾廬𨿽甚陋窗扉亦疎明開卷冬日暖曲肱暑風淸昨日一鳥鳴今日一木榮欣然與之接悲慨何由生

又

吾貧無時醒日月忽遄邁空林春采葚荒壠秋種稗孤學有自來餓死奚足怪著書充棟宇一字不肯賣

又

負負無可言上上不須說天壤大如許我獨身孑孑苟合不可爲萬事聽瓦裂年登麥飯足得酒且勤歠

又

有客可劇談有酒可盡醉老夫老更窮終日惟坐睡旣無客欵門酒亦未易致頹然北牕下兀兀有餘味

又

下帷聽雨聲開戶延月色霏霏半篆香湛湛一池墨徐行舒血脈危坐學踵息吾聞諸先賢養生莫如嗇

又

門低不通車室隘劣容膝掩脛無全衣作字用拙筆親朋孰可望門內自相卹一笑語吾兒汝馭未須叱

又

區芋常願雨秧菜常願晴吾兒行渡江晨起愁風生人生各徇私夫豈造物情孰能均此意萬里皆春畊

又

吾居魚鱉鄕戒食兼鮮薧雞鶩以禦客乃者亦一埽區區仁愛心殆可質蒼昊物情豈逺哉我亦吝肝腦

又

蓺花恨不茂薙艸欲其盡心常墮貪愛否則近殘忍蝶网猶翩翾蚓斷更菌蠢君其等觀之何者非可閔

又

藥與疾相當何恙不能已良醫善用藥疾去藥亦止晨晡節飲食勞佚時臥起借臼米長生耄期直易爾

又

養生有妙理省事與寡言於此能力守眾說皆其藩擾擾斲汝本譊譊傷汝魂要當俱置之息深踵自溫

又

學者學聖人斯須不容苟百年樂簞瓢千載仰山斗家庭盛誦父子相師友但令書種存勿媿畊壠畝

梅市

沙際人家半掩扉借炊小住不相違水生溪面大魚躍風定艸頭雙蝶飛竹院遊僧聞鼔集煙畦老圃荷鋤歸浩然物外眞堪樂回首浮生萬事非

初夏幽居

日長巷陌曬絲香雨霽郊原割麥忙小擔過門嘗冷粉微風解籜看新篁傍籬鄰婦収魚笱叩戶村醫送藥方欲到湖邊還嬾動悠然扶杖立斜陽

又

虛堂一幅接防巾竹樹森疎夏令新瓶竭重招麯道士牀空新聘竹夫人寒龜不食猶能壽敝帚何施亦自珍枕簟北牕寧有厭小山終日對嶙峋

又

野艸幽花無歇時一窗終日對東籬病猶獨醉𨿽堪笑老未全衰亦自奇古紙硬黃臨晉帖矮牋勻碧錄唐詩个中疑是忘憂處問著山翁卻不知

又

東園梅熟杏初丹老子披襟毎不冠古硯坡陁麝煤綠小山蔥蒨石盆寒移牀剰欲眠松塢鼓枻還思泊蓼灘未用絲毫辧差等黃塵終勝客長安

泛舟至近村茅徐兩捨勞以尊酒

小舸悠揚亦樂哉迢迢故取北村回山從樹外參差出水自城陰曲折來樂歲共忘東作苦殘租不待急符催舊鄰父老暌離久喚取開顏把一杯

再次前韻

少壯卽今安在哉輕舟訪舊莫輕回兒童擁岸迎舟入婦女窺籬喜客來多難只成雙攺流年更著暮笳催放懷魚鳥平生事少住茅檐盡此杯

題陳伯子主簿所藏秦少遊像

晚生常恨不從公忽拜英姿繪畫中妄欲步趨端有意我名公字正相同

入梅【並序】

吳俗以芒種後得壬日爲入梅今年正以此日重云蔽天比夜乃雨父老以爲有年之候賦詩以識之

今年入梅日云腳垂到地芬香小麥麨展轉北窗睡甲夜聞雨聲起拜造物賜三登於此卜一飽可坐致語兒髙爾囷戒婦丰爾饋擊壤歌太平門無督租吏

劍南詩稾卷六十六

欽定四庫全書

劍南詩稾卷六十七

宋陸遊撰

倚笻

老翁愈老欲安歸歸臥稽山飽蕨薇未免解牛逢肯綮豈能相馬造精微靈山有士拈花笑闕裏何人鼓瑟希我亦倚笻桑竹下白髯蕭颯滿斜暉

薄暑

仲夏暑尙薄孤村日猶長僧坊初施浴行路亦饋漿老我絕人事終日坐虛堂南北兩松棚細細吹淸香堂中無長物獨置湘竹牀我睡僕亦休睡覺誰在傍起坐拭兩眥小山郁蒼蒼安得烏有生俱老無何鄕

晝寢

倦腕擎書忽墮前心淸無夢腹便便丹成未要排云去且住人間作睡仙

又

困睫芒羊一欠伸頹然忽已墮紗巾鼻端雷動君無怪路熟華胥不問津

睡起

睡起倀倀扇嬾搖枕痕著面未全消山丹石竹俱零落孤蝶飛來伴寂寥

又

蒲萄換葉欲成陰歲月催人感慨深安得門前無俗客岸巾臨水聽蟬吟

林間書意

三三兩兩市船回水際柴門尙未開垂緑筍梢風正惡弄黃梅子雨初來紅螺杯小傾花露紫玉池深貯麝煤領取林間閒富貴向來誤計伴鄒枚

又

小山艸木一窗秋團扇江山萬里愁不讀狐書眞僻學未登鬼籙且閒遊少隨官牒差無防晚脫朝衫喜自由半嶺嘯聲驚阮籍要知天下有髙流

示子遹

吾家太傅后衿佩盛靑靑我忝殿諸老汝能通一經學先嚴詁訓書要講聲形夙夜常相勉諸孫待典刑

追涼小酌

綠樹暗魚梁臨流追晚涼持杯屬江月散髮據胡牀苦蕒腌虀美菖蒲漬蜜香醉來呼稚子扶我上南塘

暑夜泛舟

暑气方然一鼎湯聊呼子夜追涼微風忽起髮根冷闕月初升林影長漸近場中聞笑語卻從隄外看帆檣超然自適君知否身世從來付兩忘

又

烈暑元知不可逃天將淸夜付吾曹小舟行處浦風急健鶻歸時山月髙愚智極知均腐骨利名何啻一秋毫等閒分得吳松水安用並州快翦刀

短歌行

冠一免不可以復冠門一杜不可以復開山林兀兀但俟死臺省衮衮吁可哀巨材倒壑亦已矣萬牛欲挽眞難哉阿房銅人其重各千石回首變化爲風埃吾曹浮脆不自悟乃欲冠劍常崔嵬勸君飲勿用杯酌但當手提北斗魁挹幹東海見蓬萊安用俛首爲低摧

小江

細靄斜陽一片秋數家茅屋小江頭艣聲逺入菇蘆夾鳥陣斜飛蘭杜洲暫住便成閒嘯詠欲歸更復小遲畱老翁腳力猶能健明日重來倚寺樓

歸興

輕雷轣轆斷梅初殘籜縱橫過筍余【鄕語謂梅雨有雷爲防梅又謂筍出林爲過筍】飽有期程新買犢睡無厭足久捐書白蘋滿渚閒揮榜綠樹連村獨跨驢夏日盡長歸亦暮水邊燈火已疏疏

又

古道迢迢人迹稀羸驂欹帽逺村歸正看日暮牛羊下又見月明烏鵲飛僧院疏鐘出林岫漁家微火耿窗扉閒遊要是幽人事艸露從教濕短衣

自春來數夢至閬中蒼溪驛五月十四日又夢作兩絕句記之

騎驢夜到蒼溪驛正是猿啼月落時三十五年如電掣敗墻誰防舊題詩

又

亭臯敗葉先秋霣城上驚烏半夜啼自笑逺遊心未已年來頻夢到蒼溪

自嘲

長日淡無事虛堂來逺風愛眠從病蹇厭事嬾治聾貓健翻憐鼠庭荒不責童爾來添目暗又免送歸鴻

又

身臥孤村日年當大耋時貧猶償酒劵嬾悔許僧碑輸稅質畊犢飯醫烹伏雌勞生不須嘆隨事且支持

雨霽

一雨洗炎蒸危闌偶獨憑涼颸生翠蔡爽气入鬅鬙庭下宵遊燐盤中晝埽蠅絕勝塵土裏馬上嚼寒冰

大雨

萬壑風聲逺千林雨腳長溝盈懸爨竈屋漏徙衣囊未說丰年喜先便永夜涼淸秋病小愈起柂上瀟湘

社飲

世上升沈一轆轤古來成敗幾樗蒱試看大醉稱賢相始信常醒是鄙夫【淵明詩云一士常獨醉一夫終年醒】起舞非無垂白伴暮歸仍有髧髦扶卽今不乏丹靑手誰畫三山社飲圖

采藥有感

蒹葭記霜露蟋蟀謹歲月古人於物理瑣細不敢忽我少讀蒼雅衰眊今白髮中間嬰疢疾過日常卒卒澗毛春可求山藥秋可掘𨿽云力探討疑義未免闕屏居朋友散奧妙誰敢發窮理已矣夫置觵當自罰

觀邸報感懷

六聖涵濡壽域民耄年肝膽尙輪囷難求壯士白羽箭且防先生烏角巾幽谷主盟猿鶴社扁舟自適水雲身卻看長劍空三嘆上蔡臨淮奏捷頻

送子遹至梅市而歸

梅市長隄愴別情魯墟歸路當閒行日沈菱浦看魚躍煙合菇叢聞獺鳴蘸水門扉初半掩擁橋炬火已先迎停橈不柰淸愁得獨倚闌干待月明

述閒

披衣按摩罷據榻欠伸餘香煗翻心字茶凝出艸書客稀門毎閉意悶髮重梳賴有盆山樹幽情得少攄

幽居

謝病言歸一鹿車短籬數掩防幽居樹枝南畔有飛鵲蓮葉東邊多戲魚倦枕續成驚斷夢斜風吹落讀殘書興來偶曳枯笻出父老逢迎卻未疎

午暑

笛材織簟涼如水霧縠縫防薄若空更著髙安竹根枕不妨專享北窗風

舟過道士莊

江蘺芳杜滿沙汀道士莊前酒半醒上下風煙還竟日往來魚鳥各忘形歸人薄晚常爭渡病葉先秋亦自零興欲盡時猶小住北村漁火看靑熒

晨興

晨興未櫛盥扶杖並檐立斷雲方東行庭艸露猶濕朝饑神益爽淸虛自來入可憐數雞雛隨母啄遺粒蝶殘蚍蜉喜鼠腐鴟鴉集吾當一洗之漱泉開玊笈

對酒

斷簡殘編不策勛東臯猶得肆微勤榮枯一枕春來夢聚散千山雨後雲煙水幸堪供眼界世緣何得累心君牀頭小甕今朝熟撥置閒愁且一欣

泛舟

水長芳洲沒風生釣艇橫偶尋東埭去卻作北村行宿鳥昏方定流螢雨更明歸來未覺晚傳漏下重城

地僻

地僻臨湍瀨門幽長綠苔客書疑誤達僧刺媿虛來淸露蘋花坼斜陽燕子回自憐猶有恨佳日對空罍

東軒

終日在東廂開消百刻香一枰分黒白雙硯列朱黃荷气侵簾馥桐陰覆井涼前知今夕夢孤榜上瀟湘

季夏雜興

蟻鬭知將雨虫鳴覺近秋衰翁非愛酒無計柰孤愁

又

巉巉瘦驢嶺莽莽老牛陂【嶺在施黔間陂在汝州】四海均羇旅何人感此詩

又

熟睡一炊頃淸談數刻間未言能近道要得暫身閒

又

疏泉澆藥壠枕石聽松風此樂慙專享無因與客同

夏夜暑毒不少解起坐庭中

窗間有螢過枕上見星流欲睡不堪熱長歌起飯牛

又

風從髙樹下虫抱短莎鳴小據胡牀坐還扶拄杖行

素飯

放翁年來不肉食盤箸未免猶豪奢松桂輭炊玉粒飯醯醬自調銀色茄時招林下二三子气壓城中千百家緩步橫摩五經笥風鑪更試茶山茶【曽樂道近餽茶山茶】

老態自遣

似見不見目愈衰欲墮不墮齒更危誰令汝年八九十常欲彊健寧非癡目昏大字亦可讀齒搖猶能決濡肉若知用短百無憂此理正如防一足蒙矓臲卼俱有味笑侮莫聽傍人喙但令孫曾能力畊一飽不妨還美睡耒陽令曾君寄禾譜農器譜二書求詩

歐陽公譜西都花蔡公亦記北苑茶農功最大置不錄如棄六經崇百家曽侯奮筆譜多稼儋州讀罷深咨嗟一篇秧馬傳海內農器名數方萌芽令君繼之筆何健古今一一辧等差我今八十歸抱耒兩編入手喜莫涯神農之學未可廢坐使末俗慙浮華

雨夜

羸軀對影愴餘齡追念平時只自驚夏木正濃桐葉墜秋風未起艸虫鳴蠧魚似是三生業汗馬難希百世名【時王師方出塞】小雨迎涼何所作北窗還對短燈檠

柴門

寂寞柴門不徹扄槐花細細糝空庭晚梅摘得鹽供飣濁酒沽來艸塞瓶病已廢畊拋襏襫閒猶持釣愛笭箵經旬莫恨無來客交舊疎如欲旦星

賽神

落日林間簫鼓聲村村倒社祝西成扶翁兒大兩髦髧漑水渠成千耦耕家受一廛修本業鄕推三老主齊盟日聞淮潁歸王化要使新民識太平

菖蒲

古磵生菖蒲根瘦節蹙密仙人教我服刀蠲百疾陽狂華陰市顏朱髮如漆歲久功當成壽與天地畢

又

菖蒲古上藥結根已千年聞之安期生采服可以仙斯人非世人兩耳長垂肩松下語未終竦身上靑天

迂拙

迂拙宜歸早乘除得死遲老稀朝市夢窮足道途詩嘩世無他技忘懷自一奇故溪幽絕處惟許白鷗知

夏夜

六尺笻枝膝上橫中庭岸幘聽鼉更露零金掌漢宮曉月度銀河秦塞明菡萏晚花香未減梧桐病葉墮無聲闗河又見新秋近屈指流年一嘆驚

夏末野興

半世天涯倦逺遊還鄕不減旅人愁數聲相應鳩呼雨一片初飛葉報秋山塢風煙僧院路河梁燈火酒家樓絕知雪鬢宜蓑笠分付貂蟬與黒頭

又

漠漠川云闔復開天公試手挽秋回參差小市林邊出縹緲疎鐘雨外來土㙧飯香供晚餉布簾字大賣新醅歸舟自逐輕鷗去不用城笳抵死催

示子孫

茆屋惟須補漏穿家人衣食亦隨緣豈容一事相闗白已過傳家十二年

夜雨

藩籬處處蔓牽牛薏苡叢深稗穗抽只道物生常茂遂一宵風雨又成秋

劇暑

六月暑方劇喘汗不支持逃之顧無術惟望樹影移或謂當讀書或勸把酒巵或誇作字好蕭然卻炎曦或欲溪上鉤或思竹間棊亦有出下策買簟傾家貲赤腳蹋層冰此計又絕癡我獨謂不然願子少置思方今詔書下淮汴方出師黃旗立轅門羽檄晝夜馳大將先擐甲三軍隨指揮行伍未盡食大將不言饑渴不先飲水驟不先告疲吾儕獨安居茂林防茅茨脫巾濯寒泉臥起從其私於此尙畏熱鬼神其可欺坐客皆謂然索紙遂成詩便覺窗幾間颯颯淸風吹

六月十夜風月佳甚起坐中庭有作

曼膚汗雨不勝揮夜景泠然暫解圍漱罷寒泉甘齒頰夢回斜月入窗扉荷翻小浦孤螢度露濕危巢倦鶴歸我亦馭風思逺適嶽陽樓上酹湘妃

古井

道傍有古井久廢無與汲鄰里共浚之寒泉稍來集駕言欲漱濯冀逺塵土襲躊躇復棄去綆短安能及

庵中紀事用前輩韻

埽灑一庵躬瑣細蓬戶朝昏手開閉荒山斸藥須長鑱小竈煎茶便短袂空中咄咄安用書身外悠悠固難計山僧野叟到卽畱麥飯葵羮貴能繼久貧奴婢多防去豈有跣足並椎髻負薪長歌過此生直疑身在鴻荒世

急雨

觸熱支離老病增忽看東北片雲興疾雷載雨輸膏澤茂樹生風洗鬱蒸采藥喜逢下客說詩曽對剡中僧坐令身在羲皇上繞坐何須更設冰

捨東追涼

驕陽収火傘淸露貯冰壺海湧四更月風生千頃蒲歌狂忘老境意豁失窮途所恨朋儕盡無人爲攬須

酒藥

愁憑酒破除病借藥枝梧焦革死已久宋淸今亦無幽情寄魚鳥小艇雜菇蒲海上秋風早懸知肺渴蘇六月十七日大暑殆不可過然去伏盡秋初皆不過數日作此自遣

赫日炎威豈易摧火雲壓屋正崔嵬嗜眠但喜蘄州簟畏酒不禁河朔杯人望息肩亭午過天方悔禍素秋來細思殘暑能多少夜夜常占斗柄回

急雨遽涼

急雨消殘暑曠然天地秋露螢矜熠熠風葉送颼颼涼簟惟添睡明河不洗愁流年又如此隨處怯登樓

縱遊深山隨所遇記之

行穿犖確度谽谺路跨淸溪一木斜歷盡艱危到平地壊垣欹屋兩三家

又

山徑欹危細棧通孤村小店夕陽紅竹郎有廟臨江際木客無家住箐中

又

道逢山客束荊薪口眼睢盱略似人試問村名瞠不語剨然長嘯上嶙峋

又

古寺蕭蕭不見僧飛鼪滿屋老梟鳴空房終夜無燈火斷木支門睡到明

感中原舊事戲作

蜂兒園裏香塵細燕子樓中寶瑟斜惟有天知太平事乞傾東海洗塵沙

小涼

羸軀消夏困沈緜不在林間卽水邊髙臥已忘浮世事小涼漸近早秋天桔橰軋軋鳴幽圃舴艋遙遙入暮煙餘日無多那諱得逢人自笑說明年

村居

人笑無才自笑狂槿籬竹塢得深藏自從病後辜風月未免愁中讀老莊行圃數畦秋菜長泛溪十里晚荷香叢書坐嬾無由續且補忠州手錄方

城東

出郭溶溶細縠波平生此地幾經過祭余野廟啼烏樂酒賤村墟醉叟多亭午疎鐘離石佛斂昏微雨泊曹娥采蓮子愁衣濕不爲人家惜綠荷

初秋露坐作短歌

房星縱心星橫鬥牛闌干河漢明靑天露坐性所樂不覺庭樹秋風生秋風搖落君勿悲明年花開還滿枝人生衰謝則已矣寧復鬒髮童顏時

池上

旋移吟榻並池橫欲出柴門復嬾行樹罅忽明知月上竹梢微動覺風生貧無醉日惟堅忍疾遇涼秋亦漸平二尺燈檠元好在便思相伴聽蛩聲

秋稼漸登識喜

門外新場滑似油早禾已慶十分収虹霓不隔郊原雨蜩蚻爭催巷陌秋人樂風傳迎社鼔路長水濺采蓮舟老翁自笑無他事欲隱墻東學儈牛

野渡用前韻

十里平沙到渡頭溪山合向畫圖収老僧赴供袈黎古醉叟行歌防防秋斷岸煙迷耕處艸孤村雨送釣時舟龍泉不斸元無恨莫放神光上斗牛

秋後一日風雨

炎歊數日劇蕩滌及秋初病葉風吹盡鳴蟬雨打疎趂涼謀社酒乘潤理園蔬分喜寧無處蒲中鱍鱍魚

感事

曽事髙皇接雋遊君恩天地若爲酬濟時已負終身媿謀已常從一笑休在昔風塵馳廐置卽今煙雨暗畊疇孤愁欲豁寧無地野殿逢僧每小畱

久無客至戲作

瘦影支離雪繁頻年老病臥孤村雍容那有客聨騎剝啄尙無僧叩門濁酒香浮新社甕晚味敵故侯園茅檐蓬戶風煙晚小酌欣然對子孫

乍涼

涼風蘇病骨搖落起詩情一病輙數日幾詩終此生招呼丹竈客結束玉霄行預想溪橋路三更待月明

閒趣

絕迹市朝外結廬雲水間心平詩淡泊身退夢安閒有酒旋尋伴無門那說闗桐江故不逺日暮趂潮還

溪上

溪上秋來風露淸蕭然浴罷葛衣輕看云舒捲了窮達見月虧盈知死生老去闗心惟藥裹閒中消日付棊枰故人書札頻相問何日芒鞵上赤城

秋詞

東吳七月暑未艾川云忽興天晝晦蔽空雨防弩發機平地成渠屋穿背早禾玊粒自天瀉村北村南喧地碓大牲如阜酒如江相喚龍祠作秋賽

又

八月暑退涼風生家家場中打稻聲穗多粒飽三倍熟車軸壓折人肩頳常年縣符閙如雨道上卽今無吏行鄕閭老稚疊歌舞竈釡日饜豬羊烹

又

蓐収功成將整駕萬頃黃雲収晚稼公私逋負一洗空懷抱喜看兒婭奼從來婚聘不出鄕長自東家適西捨年丰人樂我作詩朝畊夜織誰能畫

秋思

詩人本自易悲傷何況身更憂患場烏鵲成橋秋又到梧桐滴雨夜初涼江南江北堠雙只燈暗燈明更短長安得平生防心侶一尊相屬送年光

老學庵北窗雜書

本慕修眞謝俗塵中年蹭蹬作詩人卽今恨養金丹晚且向江湖把釣緡

又

偶住人間遂許時殘骸自笑尙支持直須消破黃虀盡始是浮生結局時

又

茅齋遙夜養心君靜處工夫自策勛正喜殘香伴幽獨鴉鳴窗白又紛紛

又

小龍團與長鷹爪桑薴玉川俱未知自置風鑪北窗下勒回睡思賦新詩

又

定交魚鳥欲忘形獨岸綸巾坐艸亭不恨囊中無赤仄且欣案上有黃庭

又

松棚接屋得陰多石徑生苔柰滑何盡道疎籬宜細雨晴時最好曬漁蓑

又

龜常曳尾豈非樂鶴已鎩翎徒自傷造物今知不負汝北牕夜雨黙焚香

親舊見過多見賀彊健戲作此篇

偶向人間脫駭機玉池中夜自生肥據鞍馬援𨿽堪笑彊飯亷頗亦未非道貌安能希睟盎世緣但可付猗違他年不死君須記防在天津看落暉【元微之贈老人詩雲天津橋上無人識獨倚闌干看落暉】

小病兩日而愈

病骨羸然山澤臞故應行路笑形模記書身大似椰子忍事癭生如瓠壺美酒得錢猶可致髙人折簡孰能呼不如淨埽茅齋地臥看微香起瓦罏

秋興

修蔓叢篁步步迷山村東下近魚陂釣歸恰值秋風起棊罷常驚日景移病葉辭枝應有恨候虫吟壁故知時殘年我亦悲搖落薄暮空囊又有詩

又

八十仍當過二時加餐安寢豈前知晨梳脫髮𨿽無數社甕新醅已有期偶爲買花經廢圃時因蹋藕下淸池尙餘一事終闗念安得兒孫少別離

日用

舊好疎毛頴新知得麯生幽居無一事枕臂聽松聲

又

舂谷灌園蔬日長閒有餘何妨忍揮汗合藥施鄕閭

又

貧知藜糝美渴愛粟漿酸食少從奴去人稀苦屋寛

又

空捨封書篋多年飽蠧魚還家貧不死讀盡舊藏書

劍南詩槀卷六十七

欽定四庫全書

劍南詩稾卷六十八

宋陸遊撰

七月十一日見落葉

葉雕非一日盛夏則已然一葉復一葉及此搖落天晨起坐堂上散若飛鳥翩昔時可藏鵶今欲不庇蟬顧視庭中艸亦復非阡眠百谷秋皆成是謂造化權豈謂艸木計而欲求兩全物理貴見微勇退差爲賢

龜堂一隅開窗設榻爲小憩之地

栟櫚檐卜障斜陽旋置臨階八尺牀小展窗扉無大費略加苫蓋有餘涼老來愈覺歲時速夢裏不知途路長試問神遊向何處月明揮榜上瀟湘

南門晚眺

奚奴前負一胡牀門巷楸梧已漸黃不歷塵埃三伏熱孰知風露九秋涼蕭蕭浦漵漁歌晚漠漠陂塘稻穗香勿恨行雲吞素月夢回正愛雨淋浪

進徳

進徳工夫在日新正如更歷自知津迷時誤認毒爲藥定後始知天勝人四壁不妨身落魄萬夫誰敵膽輪囷遺經在匵君毋厭燈火靑熒漸可親

次韻邢徳允見贈

人間榮悴固難窮歲月推遷卽老翁馬駿初非凡眼識源深終與大川通細思渭北希髙價終勝淮南誚發防莫學三山頑鈍叟一生空耗太倉紅

秋懷

居在三家聚門才一木橫用寛緣歲樂斂薄爲時平疎樹葉遲落逺村燈更明題詩𨿽艸艸亦足寫幽情

又

村晚歸牛下林昏宿鳥喧微升天際月半掩水邊門衣杵悲邊信漁歌斷客魂老人交舊盡此意與誰論

又

客思殘荷外農功晚稻前祭多巫得職稅足吏無權浦漵家家釣村墟防防煙歸舟葛衣薄始覺是秋天

又

典琴沽市釀賣劍買吳牛雞黍隨時具江山到處畱隨僧日一浴笑吏月三休安得沅湘客相從賦逺遊

又

心常凝不動形要小勞之活火閒煎茗殘枰靜拾棋曬書朝日出丸藥晝陰移意適還休去悠然到睡時

又

曩得治中俸湖山偶卜居身嘗著禾譜兒解讀農書遇事絕欣厭接人均戚疎乾坤𨿽浩浩等付一蘧廬

又

秋暑𨿽猶在晨興气己淸蠻童掃荒徑獠婢滌空鐺病樹有凋葉殘蟬無壯聲書生守故態已復理燈檠

又

種樹淸陰滿鈔書蠧字穿老身猶在世屈指不知年棄紙儲詩稾長筒聚藥錢一生如一日正可付之天

又

望逺目猶明登髙腳更輕毎思遊赤壁時夢上靑城燈下書如蟻花前飲似鯨古仙曾歷考彊半出儒生

又

昨者風雨過浩然天地秋年光雙雪生計一漁舟賣藥來查浦聽猿到沃洲平生畏暑毒八月記初遊

出遊

來往人間不計年一枝笻竹雪垂肩掃除身外閒名利師友書中古聖賢支遁山前饒石水葛洪井畔慘風煙小癡大黠君無笑買斷秋光不用錢

又

行路迢迢入谷斜系驢來憩野人家山童負擔賣紅果村女緣籬采碧花篝火就炊朝甑飯汲泉自煮午甌茶閒遊本自無程數邂逅何妨一笑嘩

東窗獨坐書懷

秋豪外物不闗心竹塢梅村惜未深蓬戶夜涼燈煜爚盆山雨潤木蕭森潔齋入靜三燻沐宴坐降魔七縱擒但恨圖書開調防不勝鼠齧與虫侵

書嘆

齊民困衣食如疲馬思秣我欲達其情疎逺畏彊聒有司或苛取兼並亦豪奪正如橫江网一舉孰能脫政本在養民此論豈迂濶我今𨿽退休嘗綴廷議末明恩殊未報敢自同衣褐吾君不可負願治甚饑渴

荷鋤

五畝畦蔬地秋來日荷鋤何曾笑爾輩但覺愛吾廬膽怯沽官釀瞳昏讀監書區區尙多事未解雜樵漁

病臥

老境偏饒臥秋天不肯晴愁憑書解散病仗藥支撐果熟鳥烏樂村深雞犬聲邊頭定何似頗說募新兵

秋夜獨坐聞裏中鼓吹聲

収盡浮雲見素娥靑天脈脈映明河時平里巷吹彈閙歲熟人家嫁娶多髙防不知淸夜永散歸想見醉顏酡小牕燈火晶熒處也有人賡七月歌

老嘆

老翁今日飽還嬉常拾兒童竹馬騎食爲齒搖艱咀嚼冠因髮少易傾欹烏烏歌罷人誰問咄咄書成自不知堪笑殘生似蒲柳秋風未到已先衰

艸堂

南出湖壖有廢堤艸堂只在鸛巢西淸風滿榻眠初起落葉平溝路欲迷新酒已知迎社熟秋鶯猶作傍檐啼鄰翁相遇饒言笑共喜年丰米價低

齋中讀書罷有感

少時學問苦匆匆誦光陰轉手空聖域淵源𨿽自力故交零落與誰同荒村莫恨身垂老後世元知論自公但掩齋扉憑曲幾忘憂正在寂寥中

雨欲作步至浦口

雨作千山暗風來萬木號放懷忘世事徐步出亭臯野處惟知遁心期不復豪宋淸捐善藥須賈遺綈袍寧乞陶翁食難餔楚客糟精心窮易老餘力及莊騷杖屨時行樂鋤耰慣作勞正令朝夕死猶足遂吾髙

鏡湖有鳥名水鳬鳴於春夏間若曰打麥作飯偶有所感而作

人生天地中賦予各有限所享過所賦鮮不貽後患玉食害而家此語禹所難麥飯勿謂薄耕時泥及骭土㙧竹爲挾鹽酪調藜莧吾媿人豈知尙以陋見訕恨亦見事遲失腳墮名宦千載梁伯鸞巍然吾無間

自述

早畏危機避巧丸長安未到意先闌心如老馬𨿽知路身似鳴蛙不屬官閒駕柴車無逺近旋沽村酒半甜酸羣兒何足勞情恕胸次從初抵海寛

秋興

晨興秋色已淒淒咿喔猶聞隔浦雞說與譍門謝來客要乘微雨理蔬畦

又

村酒甜酸市酒渾猶勝終日對空樽茅齋不柰秋蕭瑟蹋雨來敲野店門

又

囷儲赤米枝梧飯篋有靑氊準擬寒政使堆金無處用不須常貯一錢看

又

病起殘骸不自支旋烹藜粥解饑羸一編蠧簡靑燈下恰似吳僧夜講時

又

莫笑門庭艸棘荒也能隨事答年光半瓶野店沽醇碧一畚鄰園餉矮黃

又

白頭韭美腌虀熟赬尾魚鮮斫鱠成卻對盤餐三太息老年一飽費經營

又

淹速從來但信緣襟懷無日不超然喚船渡口因閒立待飯僧牀得暫眠

又

懲羮吹韲豈其非亡羊補牢理所宜白頭始訪金丹術莫笑龜堂見事遲

又

赫赫能令京兆死沾沾正坐魏其愚何如六子山行樂臚防常懸酒一壺

又

放翁老矣欲何之采藥名山更不疑但入剡中行百里姓名顏狀有誰知

又

樵客髙僧兩斷蓬偶同煙榜泛秋風棲賢雪夜匆匆別豈意相逢在剡中

又

鼉鼓華鯨響寺廊殘蕪落葉弄秋光蹇驢系著門前柳閒覓題名拂敗墻

秋夕書事

秋夕初多露漁家半掩扉鵲飛山月出犬吠市歸影瘦悲形瘁冠偏感髮稀眼中無宿土老我欲疇依

又

寂寂靑楓岸蕭蕭白板扉端居常嬾動偶出卻忘歸時泰徵科簡師還驛置稀江村日無事煙火自相依

薄粥

薄粥枝梧未死身饑腸且免轉車輪從來不解周家意養老常須祝哽人

拄杖

吾嘗評拄杖妙處在輕堅何日提防汝同登入峽船

小築

小築淸溪尾蕭森萬竹蟠庵廬𨿽逼仄庭戶亦平寛摘果觀猨哺開籠放鶴盤澹然還過日無處著悲歡

又

小築隨髙下園池皆自然鋤山得靈藥斸坎遇寒泉幽檻花房斂深林果蔕駢鄰翁亦好事相伴送流年

一編

一編垂首北牕前皎皎寧當逐物遷道有廢興何與我心無媿怍始知天昔嘗西戍八千里今復東歸三十年死去𨿽無勲業事九原猶可見先賢

埭北

煙村湖埭北魚市廟壖東急雨時時作輕舟浦浦通薪芻聚津口簫鼓閙林中烏桕禁愁得來朝數葉紅

風雨

殘暑時當盡淸風勢自回重云韞日月大雨挾風雷老樹不自保毀巢吁可哀卻愁新雁到莫境更禁催

解嘲

心如頑石忘榮辱身似孤云任去畱酒甕飯囊君勿誚也勝滿腹貯閒愁

識喜

本自怕沾京洛塵固應不吐相君茵偶逃鼉作鯨吞地幸保詩狂酒病身傲世曾歌楚人鳯著書久絕魯郊麟山村且試笻枝興風月秋來正一新

寓興

窮巷無來客秋風獨浩歌壯年閒處老佳日病中過甚欲防長鑱仍思擁短蓑逢山皆可隱不必上三峩

老馬行

老馬虺隤依晚照自計豈堪三品料玉鞭金絡付夢想瘦稗枯萁空咀噍中原蝗旱胡運衰王師北伐方傳詔一聞戰鼔意气生猶能爲國平燕趙

農家

吳農耕澤澤吳牛耳濕濕農功何崇崇農事常汲汲冬休築陂防丁壯皆雲集春耕人在野農具已山立房櫳鳴機杼煙雨暗蓑笠尺薪仰有取斷屨俯有拾洪水昔滔天得禹民乃粒食不知所從汝悔將何及孩提同一初勤惰在所習周公有遺訓請視七月什

對酒作

齒落不廢嚼足跛尙能履書生之所遭僥幸有如此自知窮事業元不直杯水徒行若車安蔬食如肉美或時得鬥酒亦復招鄰里不肯歌烏烏行矣呼起起

秋分後頓淒冷有感

今年秋气早木落不待黃蟋蟀當在宇遽已近我牀況我老當逝且復小彷徉豈無一樽酒亦有書在傍飲酒讀古書慨然想黃唐耄矣狂未除誰能藥膏盲

卽事示子遹

四十已悲非少年耄期何事毎歡然遊山夜雨眠僧院沽酒秋風上釣船諸友詩章來亹亹小兒筆勢亦翩翩眼邊不是常蕭索終憶巢居訪老仙【靑城上官道人結巢古松杪數十年】

醉中絕句

有山有水登臨地無病無愁歗傲身世念秋毫除未盡麯生應恨白頭新

又

左飱右粥年年飽南陌東阡處處閒幸免催租敗幽興豈容對酒惜酡顏

種麥

墾地播宿麥飯牛臨野池未能貪佛日正恐失農時矻矻鋤耰力勤勤祝史辭嘉平得三白吾飽豈無期

秋晚

梧桐落井牀蟋蟀在書堂䢐歲聿云莫攬衣慨以慷一生常蹭蹬萬事略更嘗賴有銘心語南華論坐忘

又

身世呻吟裏園廬寂寞中家貧憂酒劵才盡畏詩筒陂水瀦猶滿山苗獲欲空兒孫更力作勿媿禹遺風

秋獲後卽事

多稼如雲接百城村村鼓樂賽西成頓寛公賦私逋責一洗兒啼婦嘆聲社酒粥醲供晚酌秋菇玉潔芼晨烹放翁醉飽摩便腹自炙毫甌試雪坑

又

秋獲春耕力尙餘雨中襏襫種寒蔬築居正可茨生艸出市何妨借蹇驢老境朝晡數匙飯腐儒生死一編書敲門忽有山使慚愧交情未作疎【是日得張季長書】

行飯至湖上

行飯消搖日有常靑鞋又到古祠傍殘蕪滿路無多綠落葉投空不待黃只道詩書能發冢豈知博簺亦亡羊此身只合都無事時向湖橋看戲場

晨出

昧爽睡饜足起扶藜杖行關山開曉色艸木度秋聲市晚船初發奴勤地已畊道邊多野菜小摘助晨烹

老境

一生幸免踐危機老境還山飽蕨薇智士固知窮有命達人元謂死爲歸臨牕蜀紙謄詩艸出戶郿絳系褐衣堪笑街頭小兒女問予君是伯休非

憶昔

憶昔梁州夜枕戈東歸如此壯心何蹉跎已失邯鄲步悲壯空傳勅勒歌今日扁舟釣煙水當時重鎧渡冰河自憐一覺寒窗夢尙想浯溪石可磨

自嘲

淸心不醉猩猩酒省事那營燕燕巢惟有著書殊未厭莫年鐵硯亦成凹

解嘲

我生學語卽耽書萬卷縱橫眼欲枯莫道終身作魚蠧爾來書外有工夫

新寒

小雨戒新寒衡茅已怯寛甑香炊紫角門靜掛黃團扶杖穿茶塢移舟傍釣灘欲知秋有信霜鬢不勝繁

夜歸

野店晡炊飯溪橋夜據鞍天回河絡角海濶斗闌干牧捨牛生犢蔬園犬逐貛今年時序早九月已淸寒

夢中作

萬里行求藥三生誓棄官鶴巢投莫宿松麨續朝餐進火金丹熟淩風玉宇寒人間日月速歲歷又將殘

自勵

中年已懼小人歸況是駸駸耄及時气惰欲歸思友助學衰不進賴兒規無功追媿淸時祿有命何憂晚節饑羸病今年能未死潛心更下董生帷

九月一日未明起坐

病骨淸羸八十餘空齋淒冷五更初忽聞云表新來雁起讀燈前未竟書坐久屢傳雞喔喔夢殘猶化蝶蘧蘧農功漸畢身無事約束家童種晚蔬

小疾偶書

書生本願致時康自怪秋來疾在牀胸次豈無醫國策囊中幸有活人方但知元气爲根本正使長生亦粃糠豎子何勞一除掃區區猶欲恃膏盲

初寒晨起

推枕悠然起寒燈誰與同曉窗俄已白宿火尙能紅老境呻吟外年華寂寞中長饑亦何恨聊復固吾窮

霜降前四日頗寒

艸木初黃落風雲屢闔開兒童鋤麥罷鄰里賽神回鷹撃喜霜近鸛鳴知雨來盛衰君勿嘆已有復然灰

題驛壁

輪囷古柳驛門前糴米歸遲突未煙隨計入都今四紀驢寒僕瘦只依然

閒遊

大冠長劍已焉哉短褐禿巾歸去來五世業儒書有種一生任運仕無媒麥經小雨家家下菊著新霜處處開自笑閒逰心未歇靑鞋蹋碎白雲堆

貧捨寫興

深山木食猶堪飽上古巢居亦自安麥飯艸廬吾已過故應髙臥有餘歡

又

粲粲新霜縞瓦溝離離寒菜入盤羞贅童擁篲掃枯葉瞶婢挑燈縫破裘【贅瞶皆紀實】

秋晚雨中作

新雁南來歲又殘蕭蕭風雨暗江幹客疎似悉爾來病酒薄不禁如許寒艸絡籬頭花尙碧樹當浦口葉初丹醉來且擁黃防睡莫問何時后土幹

待旦

晨光殘澹月急防殺寒更歷歷記孤夢悠悠帶宿酲攬衣推枕起亂髮繞牀行嘆息人間事還隨初日生

夜意

浮雲掃盡天如水十里疎鐘到野堂窗紙月明人不睡屋茅霜冷夜初長歸休固己師沮溺承學猶能陋漢唐安得子孫常念此不妨世世業耕桑

湖村

四十來居湖上村翩翩七見攺初元風梢解籜竹過母露葉成陰桐有孫渴鹿出林窺藥井馴鷗掠水傍棊軒老人不用誇頑健時看孫曾浴畫盆

連夕熟睡戲書

投幘塵機息捐書困味長早眠猶有日晚起已無霜蝶入三更枕龜榰八尺牀昏昏君莫笑差勝醉爲鄕

小軒

碪杵聲中去日遒小軒風露一簾秋人間走徧心如石分付寒蛩替說愁

曉寒

悠悠殘夢伴殘更萬木風號曉气淸雞唱欲闌聞井汲月防漸淺覺窗明突煙騰碧炊初動衣焙堆紅火已生小閤翻書裘葛暖早朝霜滑媿公卿

次韻朝陵葉院察【時】見寄

憶昨翩然別眾仙秋風吹感凋年虛齋無復客滿座敗槖空餘詩百篇髙誼未忘林下約淸吟重結社中緣不教落在塵埃地萬頃煙波一釣

書意

巢山逺下濕止酒謝中幹麤得養生妙孰能非意幹掛冠身始貴屏藥疾方安自笑猶多事時時把釣竿

九月下旬卽事

霜晚知熟山寒喜酒醲黃絲聽夜織赤米看晨舂儲藥扶持老収薪準備冬兒扶還客拜顧影嘆龍鐘

城南

城南亭榭鎖閒坊孤鶴歸飛只自傷塵漬苔侵數行墨爾來誰爲拂頹墻

舟中記夢

石帆山下一漁翁風雨蕭蕭臥短篷幽夢覺時還自笑閬州城北看蠶叢

送周郎

我居山陰古大澤四顧茫茫煙水白平時轍迹所不到玉樹郎君肯來客衡門僅可俛首過陋室眞成容膝迮木盤設食菜數箸共飽知君不予責期年相從無夜旦一日復有千里隔送君津頭淚如綆老身恨不生羽翮江湖道崄非一二觸處兢畏眞良策從今日望平安書我欲燈前手親拆

村捨得近報有感

莫謂山村僻時聞詔令傳寛民除宿負募士戍新邊霜重瓦欲裂月明人少眠殘年抱遺恨終媿祖生鞭

貧嘆

老叟年年病書生世世貧盜寧窺破槖雀亦棄空囷屋壊須撐拄衣穿厭補紉今朝風日美且復過比鄰

明日復作一首自解

霜寒衣絮薄日暮爨煙微冀北馬空老遼東鶴幸歸飄零舊交少衰疾壯心違毎顧兒童笑吾貧未解圍子虡調官行在寓團巷初冬遽寒甚作兩絕句寄之

歲晚江湖行路難一樽何日共開顏汝方僵臥團巷我亦饑吟飯顆山

又

知汝彈冠意易闌苦貧未免覓微官團巷口殘燈火愁絕霜風十月寒

劍南詩槀卷六十八

欽定四庫全書

劍南詩槀卷六十九

宋陸遊撰

初冬步至東村

八月風吹粳稻香九月蕎熟天始霜男耕女饁常滿野宿麥覆塊皆蒼蒼丰年比屋喜迎客花底何曾酒杯迮家人但覓浩歌聲不在東阡在南陌

南門散策

結宇溪一曲兩山左右之橫木以爲門斷竹作短籬本無剝啄客門牡固不施甃路壊莫補石罅生棘茨野蔓不知名丹實何累累村童摘不訶吾亦愛吾兒

又

槐楸陰最茂秋晚惟空枝今日晴無風散步失其宜右扶靑溪杖左挾斜川詩石琢四腰鼓可以休我疲淸言出正始不雜世論卑野僧何處來成此一段奇

思北鄰韓三翁西鄰因庵主南鄰章老秀才

韓翁生不識官府半醉長歌老煙浦因師老乃學長齋白飯靑蔬自炊煮二君要是可喜人未嘗一語欺其鄰有過無過姑置之後生孰能如此眞

又

鄕閭耆宿非復前老章病死今三年朝來出門爲太息不見此翁催社錢我比翁𨿽差識字向來推擇嘗爲吏事功自計無一毫尙不如翁終日醉

二毀

茶杯得之久石硯日在前一朝忽墜地質毀不復全附著以膠漆入用更可憐杯酒奉飲歠硯不廢磨研向使遂破碎亦當歸之天動心則不可此物何足捐

大風不能出戶

昨日欲出病見畱今日可出風復作室虛窗白鑪火暖閉戶幸有圖書樂一杯淡粥飽則已下箸豈復思藜藿山禽念我太寂寥故作叩門聲剝啄

晚菊

蒲柳如懦夫望秋已凋黃菊花如志士過時有餘香眷言東籬下數株弄秋光粲粲滋夕露英英傲晨霜髙人寄幽情采以泛酒觴投分眞耐久歲晚歸枕囊

捨南雜興

淅淅暮風生暉暉殘月明開門喜閒望扶杖得徐行霜薄樹多綠泉流溝有聲兒童殊可念畫地作棋枰

又

莎徑依山曲柴扉並水開不因行藥出卽爲覓詩來戒婢挑蔬甲催兒斸芋魁隨宜也能飽漂母未須哀

又

麻菽連枝熟柴荊盡日關臨池驚鷺起倚柱待云還倦憩石腰鼓行防銅博山老人無定意所到卽開顏【石工琢石作杖鼓樣以坐】

自詒

足蹇須人慣顏衰著黶多飯遲惟靜臥酒至亦髙歌蝗死繁蔬甲霜淸長藥窠經旬鄰父病且喜復來過

又

莫笑幽棲僻謀生亦未疎殘囷具薄粥半俸補殘書均節貧無患安恬疾可除𨿽云苦寒近隨手蓄薪樗

風霜

天上風霜慘人間日月遒江湖南北雁原野雨晴鳩莽蒼新阡陌凋零舊輩流惟應赤藤杖伴我送悠悠

十月

紅樹平沙十月天放翁今作水中仙咚咚林外迎神鼓只只溪頭下釣船世事極知吾有命俗人終與汝無緣菊花枯盡香猶在又付東籬一醉眠

記夢

久住人間豈自期斷砧殘角助淒悲徵行忽入夜來夢意气尙如年少時絕塞但驚天似水流年不記成絲此身死去詩猶在未必無人麤見知

幽興

池水車初滿荊籬補已成身閒詩簡淡心靜夢和平雁後寒鴉至楓先桕葉赬居然足幽興未嘆歲崢嶸

夜聞雨聲

我似騎驢孟浩然帽邊隨意領山川忽聞風雨掠窗外便覺江湖在眼前路過郵亭知幾處身如估客不論年未妨賸擁寒衾臥嬴取孤吟入斷編

訪山家

捨舟步上若耶溪壽櫟修藤路欲迷僧院倚山馴栗鼠野塘漲水下茭雞艸侵古路迢迢逺云傍行人故故低薄暮但尋遺毳去山家正在鶴巢西

自法云回過魯墟故居

枳籬數掩閉柴扉臼碓聲中煙火微雪暗杜陵無雁下云迷遼海有人歸耕疇且復償初願官路那知脫駭機更有冬來歡喜事芋魁豆兩不勝肥

旅捨

寺鐘吹動四山昏系纜來投江上村木落不妨生意足水歸猶有漲痕存鑪紅手暖書差健鼎沸湯深酒易溫勿爲無年憂冦竊狺狺小犬護籬門

書幾試筆

鬢毛蕭颯齒牙疏九十侵尋八十餘屋小苫寒猶省火窗明新霽倍添書解梁已報偏師入上谷方看大盜除藥笈箸囊幸無恙蓮峯吾亦葺吾廬【偶見報西師復關中郡縣昔予常有卜居條華意因及之】

道室偶書

置身常在結繩前縱未登仙亦永年秦不及期周過歷灼然由我不由天

觀渡江諸人詩

中朝文有漢唐風南渡詩人尙數公正使詞源有深淺病懷羇思亦相同

村居閒甚戲作

人厭塵囂欲學仙上天官府更紛然不如嘯傲東籬下且作人間過數年

又

題詩本是閒中趣卻爲吟哦占卻閒我欲從今焚筆硯興來隨分看靑山

夜投山家

驀溝上阪到山家牧豎譍門兩髻丫葑火正紅煨芋熟豈知新貴築堤沙

又

夜行山步鼓咚咚小市優場炬火紅喚起少年巴蜀夢宕渠山寺看蠶叢

又

生艸茨廬荊作扉數家煙火自相依大兒飼犢捨邊去小兒捕魚溪口歸

又

房櫳深深績火明垣屋蕭蕭礱谷聲作官覓飽最繆算羨爾爲農過一生

聞西師復華州

西師驛上破畨書鄠杜眞成可卜居細肋臥沙非望及且炊黍飯食河魚

又

靑銅三百飲旗亭闗路騎驢半醉醒雙鷺斜飛敷水綠孤雲橫度華山靑

舟中

捩拖柯橋北維舟艸市西月添霜气峭天帶斗杓低浦凍無魚躍林深有鶴棲不嫌村酒惡也復醉如泥

得趙昌甫寄予及子遹詩

去國雙蓬還山一鹿車壯慙稽古淺老悔養生疎俗態慵開眼髙吟獨起予靑燈對餘子並爲問何如

飯後登東山

飯已茶未成褰裳步山徑𨿽云筋力衰拄杖猶濟勝天髙樓塔麗霜落溝港淨豈惟野實丹己覺林筍迸井桐亦彊項葉脫枝愈勁啼鳥久不去將無助幽興盤紆穿翠谷欹仄下危磴所嗟無客來誰與持麈柄

東村

今日風日和衰病亦稍平出門無所之防幼東村行吳地冬未冰濺濺溝水聲山卉與野蔓結實丹漆並雞犬亦蕭散如有世外情舉手叩柴扉病叟喜出迎從我語蟬聨未寒疇昔盟解囊付之藥與爾偕長生

石堰村

木落山不蔽水縮洲自獻寒日晚更明村巷曲折見小婦鳴機杼童子陳筆硯農家𨿽貧苦終勝異鄕縣君看宦遊子豈無墳墓戀生死在故鄕切勿慕乘傳

袖手

袖手地鑪傍身閒日自長窗明蠧簡字簾約篆盤香道士傳琴譜山僧送藥方自然塵事逺不用濯滄浪

幽居遣懷

大患元因有此身正須枵腹對空囷扶持接客寧嗟老質貸迎醫未厭貧碓下罕遺雞犬粒席間不掃鼠行塵時時笑顧兒曹說縱有煙霄莫問津

又

斜陽孤影嘆伶仃橫桉烏藤坐艸亭閒久更知貧有味病多那責藥無靈農書甚欲從師授忍字常須作座銘更喜友生能餉酒欣然一醉倒長瓶【東陽郭希呂餉石洞酒】

又

習气深知要掃除時時褊忿獨何歟呼童不應自生火待飯未來還讀書世態詎堪閒處看俗人自與我曹疎作詩未必能傳後要是幽懷得小攄

湖上晚歸

蓬山再別四經秋來日翩翩去日遒無酒可傾殊省事有詩渾忘亦良籌梅花遮路如撩客槲葉飄風已滿溝湖上榜舟歸薄暮斜陽紅入寺家樓

宿村捨

驢瘦童僵小作程村翁也復解逢迎霜林已熟橙相餽雪窖初開芋可羮土榻圍鑪豆稭暖荻簾當戶布機鳴解囊自取殘編讀何處人間無短檠

村飲

雪前雪後梅初動街北街南酒易賖身健不妨隨處醉有家未必勝無家

又

醉挿江梅老更宜猶能卜樹防繁枝假令住世十小劫應愛此花無厭時

食野味包子戲作

珍餉貧居少寒云萬里寛疊雙初中鵠牢九已登盤放箸摩便腹呼童破小團猶勝瀼西老菜把仰園官

醉中作

名醖羔兒拆密封香粳玉粒出新舂披綿珍鲝經旬熟斫雪雙螯洗手供吟罷欲沈江渚月夢回初動寺樓鐘鑪煙裊裊衣篝暖未覺家風是老農

感老

人生六十已爲衰況我頹齡及耄期對酒尙如年少日愛書不減布衣時逺遊每動辭家興大藥方從出世師但向靑編觀曩事英雄何代不兒嬉

寺壁偶題

斷山支徑得行吟度磵穿林不厭深雉挾兩防飛谷口烏將數子下墻陰前三喜接髙人語方寸寧容俗慮侵少待新春好風日不妨防客更相尋

贈道流

羽人邂逅飲旗亭自說經年醉不醒曾伴翰林遊赤壁仍邀內史寫黃庭古琴蛇蚹評無價寶劍魚腸托有靈太華何時尋此約九霄風露宿靑冥

冬夕閒詠

柳眼梅須漏泄春江南又見物華新終年幽興遺身世半夜孤吟愴鬼神客有疎親俱握手酒無賢聖總濡唇放翁自命君無笑家世從來是散人

飯後自嘲

歲熟家彌困天寒酒闕傾僅能炊稻飯敢望糝藜羮一榻解腰臥四廊摩腹行詩人要疎瘦此日媿膨脝

感舊

憶昔初乘上峽船雪灘云岫過聮翩怱怱不暇尋髙隱遺恨於今四十年【扇子峽有隱士】

又

雕鞍送客雙流驛銀燭看花萬里橋三十三年眞一夢茅檐寒雨夜蕭蕭

村老畱飲

乘興出遊眺初不言所之家人固難求我亦不自知投杖卻人扶疾步莫能追荒寒野廟壖枯涸漚菅池過門爭邀畱具食不容辭濁醪小甕釀香飯別甑炊瓦盆進豚肩石臼搗花餈新冬不易見醉倒理亦宜舉手謝主人外彊中實衰一觴可以起他日更爲期

醉歌

艸書大叫寫成圖博簺隨聲喝作盧何似卽今雲海上千鈞彊弩射天吳

又

百騎河灘獵盛秋至今血漬短貂裘誰知老臥江湖上猶枕當年虎髑髏

力耕

力耕歲有一囷米殘俸月無三萬錢莫怪窮空心不動正緣愚拙气差全學經亹亹懸車後秉禮拳拳易簀前猶恨未能忘筆硯小兒収拾又成編【子遹編予詩續槀成四十八卷捲有百篇】

春近

開禧忽見第三春身寄楓林野水濵吾道幸逢天道在物華又與歲華新郊原處處堪行樂道路人人可問津剰辦靑鞋並布襪若耶已報綠生鱗

夜坐聞鼔聲

村居樂飲鼓咚咚亭障無虞歲屢丰誰道喧呼妨熟睡老人自愛地鑪紅

小室

地褊焚香室窗昏釀雪天爛炊二龠飯側枕一肱眠身似嬰兒日家如太古年貍奴不執鼠同我愛靑氊

老景

老死知無日天公偶見寛疾行逾百步健啖每三飡身瘦短裁褐髮稀低作冠年來更小黠不據伏波鞍

夜坐

地僻少行迹屋低便老人鑪紅得淸坐酒綠慰孤斟吠犬驚飄葉棲禽換暗林人間固多難感槪不須深

晨起

小疾蠲除盡閒愁墾辟空時光雞唱裏生計碓聲中戒婢儲猿果看奴織鶴籠老人新得道處處見神通

貧述

寒生肌粟苦衣單瘦減頭圍覺帽寛荒寂在家猶逆旅窮空養老亦蔬餐柴靑竈突騰煙細膏盡燈缸照字難猶喜新醅三斗熟半窗梅影助淸歡

自述

勃落爲衣隱薜蘿掃空塵抱養天和過期未死更彊健與世不諧猶嘯歌野市蕭條殘葉滿酒家零落廢壚多石帆山下孤舟雨借問君如此老何

十一月廿七日夜分披衣起坐神光自兩眥出若初日室中皆明作詩志之

靈府無思踵息微神光出眥射窗扉大冠長劍竟何有尺宅寸園今始歸憂思過前皆夢事功名自古與心違三峯二室煙塵靜要試霜天槲葉衣

歲暮遣興

昔慕騷人賦逺遊放懷蜀棧楚山秋橘中尙可著四老海外誰云無九州薄酒時須澆舌本閒愁莫遣上眉頭幅巾短褐吾差便實厭衣冠裹沐猴

又

病著愁侵並不支孤村況遇歲殘時水軒客散成舒嘯山寺僧來得劇棋銅鴨香生風嫋嫋竹雞聲斷雨絲絲新詩煆煉功何似問著衰翁自不知

道室卽事

看盡吳山看蜀山歸來不減舊朱顏宣和遺老凋零盡況說祥符景徳間

又

松根茯苓味絕珍甑中枸杞香動人勸君下筯不領略終作邙山一窖塵

又

徧遊海嶽卻歸秦除卻南山萬事新長劍髙車何足道金人十二也成塵

又

黃金堆屋無處用甲第連云誰與居莫笑先生無僕馬風雷萬里跨鯨魚

泛舟過金家埂贈賣薪王翁

水生浦漵多浮鴨風急汀洲有斷鴻渺江天無限景一時分付與樵翁

又

老人不復事農桑防數雞豚亦未忘洗腳上牀眞一快稚孫漸長解燒湯

又

賣薪自可了鹽酪治地何妨栽果蔬我老鈍頑請【平】半俸比渠只有不能如

又

輭炊豆可支日厚絮布襦聊過冬閭巷家家歌聖澤子孫世世業春農

冬晴

歲暮常年雪正豪今年暄暖減綈袍春回山圃梅爭發睡足茅檐日已髙倉庾家家儲舊谷笙歌店店賣新醪太平气象方如許寄語殘兵早遁逃

寄隱士

乳竇寒猶滴巖扉夜不扄奇書窺鳥迹靈藥得人形浩浩天風積冥冥海气淸儻逢王內史更爲乞黃庭

幽事

老大常愁節物催東皇又挽斗杓回江天慘慘不成雪山驛蕭蕭初見梅隱士寄雲從地肺遊僧問路上天臺戲書幽事無時闕古錦詩囊莫莫開

去新春才旬餘霽色可愛

宦遊彊半侍僊祠況是懸車耄及時厚薄人情窮易見陰晴天气病先知綠樽一醉眞當勉白髮千莖莫自疑野渡山村梅柳動身閒何處不熙熙

作雪遇大風遂晴

雪作風散之雪止風亦定霽日上窗扉明暖起我病去春財十日共喜時序正晨興盥颒罷白髮滿淸鏡門前無客至黙臥弄麈柄叢竹如有情代我發孤詠

冬夜

我生何多艱塌地皆九折君恩許歸休幸與世俗絕幽居鄰不覿奚止掃車轍地鑪淸夜中危坐燈欲滅開門月滿庭皓皓如積雪隔溪聞鶴鳴靈府爲澄澈

書意

飲酒以散愁服藥以去病區區賴外物豈足語性命淸晨坐堂上萬事一袖手愁病初無根孰謂藥與酒掀髯笑嵇阮舉袂謝和緩气住則神住時至骨自換

又

解牛悟養生牧羊知治民通一萬事畢我每思古人小園財三畝手自蓺嘉木先當培其根又戒無欲速老松臥澗底千歲陵冰霜我豈樗櫟哉但取無伐傷

又

唐堯授人時妙用均造化我讀七月詩周室亦其亞彼用治四海我斂之一身至理之所在太山等微塵鏈气以成眞豈復有他術譬如尊六經百氏當盡黜

山房

擾擾人間歲月移山房幾度換茅茨身遊與世相忘地詩到令人不愛時老鶴初來未丹頂穉松親種已虯枝東塗西抹非無意皺靣朱鉛太不宜

卽事

老來百事似嬰兒美睡甘餐只自知陋屋略如營窟世淳風不減結繩時

又

鴻冥固自辭矰繳樗散猶能謝斧斤況是深山幽絕地有人髙臥百重云

又

閒行靜坐樂誰知紅飯靑蔬美有餘常笑癡人不更事時時愁嘆欲何須

又

有人叩戶皆吾友得屋施牀卽我家緩步東西行飯耳元非看竹探梅花

又

了事如何省事奇無心始覺有心癡三更急雨打窗破正是擁罏危坐時

又

髙人鬻駱放柳枝豪士駿馬換蛾睂人間解事誰如我小蹇山童自謂宜

戍兵有新婚之明日遂行者予聞而悲之爲作絕句

送女忽忽不擇日防繞羊身花照席莫婚晨別已可悲猶勝空房未相識【俗有夫出未返而納婦謂之空婦房】

又

夜靜孤村聞笛聲溪頭月落欲三更不須吹徹陽闗曲中有徵人萬里情

夢中作

野鶴翩躚啄粒微碧桃縹緲著花稀海山又見春風到丹竈苔封人未歸

啜茶示兒輩

圍坐團欒且勿嘩飯餘共舉此甌茶麤知道義死無憾已迫耄期生有涯小圃花光還滿眼髙城漏鼓不停撾閒人一笑眞當勉小榼何妨問酒家

雨中示鄰里

寒風吹細雨白晝見日罕經旬廢讀書天豈成我嬾比鄰各無聊防面苦不欵未嘗燒茶鐺而況把酒盌髙談極奇趣散去意亦滿癡黠未易名要是工用短

記出遊所見

我行初無折簡招出門十里未覺遙憩裝蕭蕭北崦寺策蹇西村橋睂頭那可遣愁到舌本正要著酒澆寒風朝作入裘褐荒祠暮過奠桂椒平郊煙斂見聚落細路日落逢漁樵安得丹靑王右轄爲寫此段傳生綃立春前七日聞有預作春盤邀客者戲作

蓼芽蔬甲簇靑紅盤筯紛紛笑語中一餅不分空恨望暮年知有幾春風

春前六日作

夜枕夢回春雨聲曉窗日出春鳥鳴典衣沽酒莫辭醉自有梅花爲解酲

劍南詩稾卷六十九

欽定四庫全書

劍南詩稾卷七十

宋陸防撰

立春後作

春不遺竆僻天如念寂寥鳥鳴知節換池澑覺冰消冷防新薺輕裘換故貂丰年無疾苦鄰曲遞相招

舟中

江天云斷漏斜暉靡迆羣山翠作圍帆影似經吳赤壁艣聲如下蜀靑衣臥聞裂水長魚出起看淩風健鶻飛禹會橋邊最淸絕憶曾深夜叩漁扉

小園春思

小軒愁入丁香結幽徑春生荳蔲梢若論此時吟思苦縱磨鐵硯也成凹

又

重臺諼艸初離土百葉緗梅已滿枝莫道山家殺風景也能醉倒向東籬【東籬予小圃名】

禹祠

祠宇嵯峨接寶坊扁舟又系畫橋傍防添滿筯蒓絲紫蜜漬堆盤粉餌香團扇賣時春漸晚夾衣換後日初長故人零落今何在空弔頹垣墨數行

今年開歲三日上元三夕立春人日皆大晴

今歲晴和歷歲無江城歌舞溢通衢天心只向人心卜不用慇懃問紫姑

題野人壁

身如魚鳥出池籠常在陂湖艸莽中簫鼔相聞村社密桑麻無際歲時丰市墟買酒何人識僧閤煎茶欠客同久欲瀟湘寄淸嘯它年一棹莫匆匆

小市

春風小市畫橋橫橋北橋南次第行絕景惟詩號勍敵閒愁賴酒作長城樓臺到處靈和柳簾幙誰家子晉笙薄萛歸來漁火鬧放翁自笑欲忘情

柳

春來無處不春風偏在湖橋柳色中看得淺黃成嫩緑始知造物有全功

見事

流光莫恨去聮翩見事還疑勝防年細攺新詩須枕上少畱劇飮待花前陰陰竹塢安茶竈淺淺蘋汀著釣船物外家風吾豈敢散人名號亦充員

夜雨

江邊依舊釣舟橫萬事何曾有一成空憶廬山風雨夜自吹小竈煮蔓菁

自詒

一廛東近會稽城鑿破煙蕪俋俋耕上藥養神非近效善言銘座要躬行論書尙欲心先正學道寧容气不平天付吾儕元自足滿園春薺又堪烹

初春幽居

滿榼芳醪手自攜陂湖南北埭東西茂林處處見松鼠幽圃時時聞竹雞零落斷雲斜鄣日霏微過雨未成泥老民不預人間事但喜農疇漸可犂

又

小築園林淺鑿池身閒隨事得遊嬉幽花折得露猶濕嘉木移來根不知小蝶弄晴飛不去珍禽喜靜語多時風光未忍輕拋擲聊付詩囊與酒巵

自勉

學詩當學陶學書當學顏正復不能到趣鄕已可觀養气要使完處身要使端勿謂在屋漏人見汝肺肝節義實大閒忠孝後代看汝𨿽老將死更勉未死間

春遊

梅市移舟過古城此行亦未闕逢迎負薪野老無妻子施藥山人隱姓名風雨偏宜宿茅店鹽醯不遣到藜羮宣和版籍今誰在似是天敎樂太平

晝坐

早春風雨暗江幹羔酒狐裘不敵寒輸與蒲龕深袖手一鑪眞火養金丹

正月十六日送子虛至梅市歸舟示子遹

策府還山白盡頭一廛隨分葺莵裘看燈𨿽幸新春健無食猶懷卒歲憂稚子與翁俱襏襫大兒出塞習兜鍪它時別作謀生計賣藥惟當學伯休

聞百舌

春鳥𨿽儳言春盡能齰舌秋蚓與寒螿亦各知時節微物顧能此人乃獨不然君看甘陵黨作孽非由天畜一雞報曉聲淸圓而鳴每晚戲書絕句

雞鳴平旦未爲遲恰是山房睡覺時著屐起尋溪上路野梅猶有未殘枝

書村落間事

東巷南巷新月明南村北村戲鼓聲家家輸賦及時足耕有讓畔桑無爭一村婚娉皆鄰里婦姑孝慈均母子兒從城中懷肉歸婦滌鐺釜刀再拜進酒壽老人慈顏一笑溫如春太平無象今有象竆虜何地生煙塵

行歌

孤村小市負薪歌造物其如此老何靈藥已能驅疾豎醇醪不用戰悲魔

開歲頗思江湖遊適

健筆當年賦遠遊卽今局促但堪羞𨿽爲月下孤舟客未醉天涯七澤秋丹熟竟當金換骨客來從笑雪蒙頭龍泉本約同歸隱肻爲春耕欲換牛

憶昨

入蜀還吳迹已陳蘭亭道上又逢春諸君試取吾詩看何異前身與後身

又

當年落魄錦江邊物外常多宿世緣先主廟中逢市隱丈人觀裏識巢僊【蘧道人賣藥成都市中巢僊謂上官先生】

又

萬里曾爲汗漫遊豈知白首弄漁舟會騎一鶴淩風去何處人間無酒樓

排悶

抱耒返東臯初非憚作勞饑寒凜未免老病適相遭開卷無如嬾飛觥豈復豪不辭竆到死猶足竊名髙

識喜

齒搖徐自定髮脫卻重生意適簮花舞身輕捨杖行僧招決棋戰客讓主詩盟尙欲瀟湘去煙帆不計程

枕上作

謝事還家一老農悠然髙臥聽晨舂𨿽無客共樽中酒何至僧鳴飯後鐘采若未能浮楚澤思鱸猶欲釣吳淞自餘萬事慵開眼知結宗門案幾重

近村

去去柴車十里中竹林密處路才通漸聞水磑知村近遙望禾囷喜歲丰漁艇往來春浪碧人家髙下夕陽紅百錢又向旗亭醉自笑吾生亦未竆

讀史

人間著腳盡危機睡覺方知夢境非莫怪冨春江上客一生不厭釣漁磯

又

榮悴紛紛醉夢中轉頭何事不成空全家采藥鹿門去我憶襄陽龎徳公

羸臥

羸臥將如老景何小園風月且婆娑茶因春困論交密酒爲家貧作態多馬上元無聽雞句原頭那有飯牛歌自憐遠屏猶多事賣藥歸來買釣蓑

春感

老厭紛紛嬾入城長亭小市近淸明隴頭下漏初蕓艸陌上吹簫正賣餳多病更知生是贅九原那恨死無名但餘一事猶闗念萬里唐安闕寄聲【張季長久不通書或傳其臥病甚耿耿也】

八十三吟

石帆山下白頭人八十三回見艸春自愛安閒忘寂寞天將彊健報淸貧枯桐已防寧求識獘帚當捐卻自珍桑薴家風君勿笑它年猶得作茶神

小園花盛開

厭住愁城徙醉鄕春風也肻到山房鴨頭綠漲池平岸猩血紅深杏出墻淡薄相遭心已嬾修行無力夢猶狂更嗟著句多塵思慙愧溪藤似截肪

出遊歸臥得雜詩

江天缺月西南落村路寒雞一再鳴自笑此身羇旅慣野橋孤店毎闗情

又

江村何處小茅茨紅杏靑蒲雨過時半幅生綃大年畫一聮新句少遊詩

又

眼明未了觀山債力在猶能涉水行莫笑軒然誇老健身存終勝得浮名

又

壯歲經春在醉鄕老來數酌不禁當正須獨倚蒲團坐領略明窗半篆香

又

兒扶行飯出柴扉傴僂方嗟气力微道側偶逄耘麥叟倚鋤閒話兩忘歸

又

久讀僊經學養形未容便應少微星一枝新鍜金雅觜更向名山斸茯苓

又

薺花如雪滿中庭乍出芭蕉一寸靑老子掩闗常謝客短蓑鋤菜伴園丁

又

晚交數子多才傑誰肻頻來寂寞鄕但寄好詩三四幅絕勝共笑億千場

感舊

自蜀還吳會先憑劍換牛掃除狂習气謝絕醉朋儔去死時猶遠餘生已覺浮卽今眞憊矣閉戶尙何求

寄龔立道

龔子吳中第一流老農何幸接英遊難逢正似玉杵臼易散便成風馬牛淸夜話端思滚滚莫年心事恐悠悠何由喚得閶門櫂一醉千嵓萬壑秋

寓嘆

五福惟無富嗟予得已多禪房時托宿酒市每酣歌詩瘦慵看鏡棋鏖恐爛柯殘年猶有幾切莫負漁蓑

春晚

客夢初回夜漏殘東村想見杏花繁未能便逐啼鴉起自掩屏風防曉寒

又

湖上春寒雁已歸宿酲殘夢兩依依也知晨起元無事窗白鑪紅且攬衣

幽事

跌宕人間歲月遷賞心幽事故依然潮通支浦漁舟活露濕繁花醉帽偏才盡賦詩愁壓倒气衰對奕怯饒先光陰風月空如昨悵望蘭亭袚褉年

又

塵抱年來盡掃空柴門幽事與誰同水生初漲一溪緑花落已浮千防紅愁賴槖泉存舊法【予家釀用岐下槖泉麯法】困憑顧渚策新功故人岷下無消息尺素憑誰寄斷鴻【謂張季長】

讀李杜詩

濯錦滄浪客靑蓮澹蕩人才名塞天地身世老風塵士固難推挽人誰不賤貧明窗數編在長與物華新

煙波卽事

短髮垂肩不裹巾世人誰識此翁眞阻風江浦詩成束賣藥山城醉過春

又

煙波深處臥孤篷宿酒醒時聞斷鴻最是平生會心事蘆花千頃月明中

又

家浮野無常處身是閒人不屬官但有濁醪吾事足浮名不作一錢看

又

落雁沙邊艇子斜分明淸夢上三巴眼明一防炊煙起不是漁家卽酒家

又

雕胡炊飯芰荷衣水退浮萍尙半扉莫爲風波羨平地人間處處是危機

又

夢筆橋邊聽午鐘無竆煙水似吳淞前年送客曾來此惟有山僧認得儂

又

浪迹人間數十年【紹興間自剡中入天臺始有放浪山水之興】年年散發醉江天嶽陽樓上畱三日聊與瀟湘結後緣

又

煙水蒼茫絕四鄰幽棲無地著纖塵蕭條雞犬楓林下似是無懷太古民

又

歸老何須乞鏡湖秋來日日飽蒓鱸正令霖雨稱賢佐未及煙波號釣徒

又

父子團欒到死時漁家可樂更何疑髙文大策人皆有且聽煙波十絕詩

茅舍

茅舍晨雞復暝鴉莫年別自是生涯貪眠久已遺人事對酒猶能惜物華出有兒孫持幾杖歸從鄰曲話桑麻日長亦莫憎春困小竈何妨自煮茶

子遹入城三宿而歸獨坐淒然示以此篇

吾兒早自立所懼非饑寒我歸自僊蓬再疏請掛冠明恩華其行汝亟忝一官得祿寧甚遠懼違菽水歡我年且九十亦覺去汝難生死要相守豈憚聮徵鞍但恐老益衰千里愁闗山官期猶累歲言之已辛酸村醪瀉盎盆山果亦滿盤春風吹桃李一笑且團欒

莫春新路至湖上示元敏

時雨作未成蒸溽思出門湖塘直東西行人各歸村翻翻鳥投林杳杳鐘鳴昏羊牛爭迮路煙火出短垣吾兒望未到誰與共盤湌幽獨多惻愴且復攜斯孫歸來蓬窗下聊可與晤言

閔雨

臘雪不濡土春風吹早塵東吳貴粳稻布種當及晨千里方囂囂坐視膏澤屯民孽實自作所賴天公仁何時見秋獲如山築髙囷

春和初遷坐堂中

九月天始霜澤中多烈風東廂尋丈地聊以安我躬薪炭南山來地鑪晨莫紅二月春始和如虫思奮蟄艸堂𨿽褊小門戶隨事葺辟窗對小山峯嶂爭嶪岌筆硯陳橫幾圖書羅矮牀頡頏燕雀聲左右蘭芳有時苦頑痺杖藜寄相羊折花與弄水自適亦何常

春晴暄甚花開略無餘矣賦以寓感

常年看花時輒苦風雨厄今年獨異此遊人滿阡陌翩翩出聮騎往往醉墮幘轉盼桃杏空遂見辛夷坼海棠尢可念不耐暖日炙胭脂成白雪其意亦自惜曾未淹旬時春事欲掃迹安得愛花心堅頑如鐵石

春晚

南陌東阡自在身黃塵不污接防巾無方可染星星鬢有酒能畱盎盎春下防已添蒓菜美防泥又見燕巢新作公何益辛毗事且是人間九十人

春陰溪上小軒作

午醉初醒倚釣軒悠然無與共淸言風微僅足吹花片雨細才能見水防杳杳暝鐘浮遠浦離離煙樹識孤村故人萬里山下安得書來慰斷魂【比遣書問張季長消忽於都下未報】

散策至湖上民家

曳杖翩然入莽蒼人間有此白雲鄕風傳髙樹珍禽語露濕幽叢藥艸香農事正看春水白客途漸愛午陰涼餘年且就無羈束社鼔咚咚樂未央

枕上聞雨聲

小雨亷纖不濡土忽聞檐澑喜無竆斷知不作西山餓多稼如雲在眼中

聞裏中有鬭者作此示之

老翁無所長惟是更事多生世與人處烏可傷至和秋毫不能忍平地尋干戈唾面聽自幹彼忿自消磨鄕鄰皆世舊何至誓弗過朂哉養子壽它年住雞窠

春寒

漁艇水流去柴門風自開餘寒爲醉地多病作慵媒莎艸鋤還出鷗羣去復來流年殊衮衮殘鬢不禁催

石帆山下

久矣移家住鹿門偶然信腳到桃源尙嫌名掛東林社那問塵生北海樽才盡極知詩艸艸睡多常覺气昏昏舊聞福地多靈藥安得髙人與細論

餘寒

漠漠餘寒透客衣江村倍覺失春期頡頏燕比常年晚開落花爭數日遲

自九里平水至雲門陶山歷龍瑞禹祠而歸凡四日

桐帽絁裘擁半酣肩輿咿軋轉城南牛過野水將新犢女采柔桑起稚蠶遺老年光垂九十故鄕春事及重三種花築室知難辦借地猶能結艸庵

又

細雨如絲映晚暉店家小憩換徵衣春農耕罷負犂去村社祭餘懷肉歸黃犢自依殘照臥白鷗爭傍小灘飛道邊舊識凋零盡誰記遼天老令威

又

老子無心老尙狂山程隨處寄倀倀雲歸岫穴初收雨水入陂塘正下秧野客就林煨燕筍蠶家負籠采雞桑遠遊萬里知何樂卻喜東歸住故鄕

又

老子山行肻遽回直穿犖確上崔嵬未誇腳力如平防且喜眉頭得暫開廟後故梁龍化去山前遺箭鶴衘來嚢錢已盡君無笑艸艸猶能把一杯

又

我來恰値莫春初晝漏微長小雨餘苔蝕秦碑亡舊刻龍歸禹穴防遺書燕窠已壘泥猶濕花片𨿽殘葉尙疎到處不妨俱可樂詩人爲底愛吾廬

又

輿似雞棲寄兩竿山程三月尙春寒麥苖吐穗初成實梅子生仁已帶酸買飯猶勝乞墦客看耕借學勸農官還家莫道虛懷袖筍蕨隨宜亦滿槃

又

防防桃花糝緑苔入門倚杖意悠哉數聲茶飯齊初散一片溪雲雨欲來老宿龍鐘嗟獨在髙松磊砢憶新栽世間萬事俱難料未死重遊更幾回

又

我行隨處叩巖扉覓得生薪旋燎衣道士已驂鸞鶴去山僧初自水雲歸甕頭酒壓松肪熟盤裏蔬供藥永肥老覺論心須世外溪陰回首尙依依【龍瑞馮道士二月中逝去餘慶澤庵主自天童歸亦二月也】

春早得雨

春早得甘澍村鄰喜欲狂天公終老手處處出新秧

又

稻陂方渇雨蠶箔卻憂寒更有難知處朱門惜牡丹

春晚

窗戶迎新燕階除集乳鵶欲知春已莫地上亦無花

又

思與春爲別怱怱置一樽明年尙彊健扶杖候柴門

春晚南堂晨起

秋風樹瘦勁春露葉扶疎夙興立堂上短髮未暇梳髙謝世俗攖遊於物之初靑黃災斷木三四調羣狙長生豈有巧要令方寸虛今年幸差健小雨聊荷鋤

又

春陽染柳條春風落花片化工本無心誰與催漏箭俯仰財幾時梁間有雛燕人亦隨物遷蒼然鏡中面要當心鐵石先登酣百戰我豈兒女哉秋風感團扇

見鵲補巢戲作

臥看衘枝鵲補巢方知此老嬾堪嘲山村四十餘年住未省曾添一把茅

予素不工書故硯筆墨皆取具而已作詩自嘲

我防生兵間淮洛靡安宅紞髦入小學童卝聚十百先生依靈肘敎以兔園冊僅能記姓名筆硯固不擇竈煤磨斷瓦荻管隨手畫稍長遊名場麤若分菽麥偶窺文房譜𨿽慕無由獲筆惟可把握墨取黑非白硯得石卽已殆可供搗帛從渠膏梁子竊視笑啞啞

春晚卽事

桑麻夾道蔽行人桃李隨風旋作塵煜煜紅燈迎婦擔咚咚畫鼓祭蠶神

又

小時抵死願春畱老大逢春去卽休今歲禹祠才一到安能分日作遨遊【分日作遨遊王摩詰詩也】

又

漁村樵市過殘春八十三年老病身殘虜遊魂苗渇雨杜門憂國復憂民

又

龍骨車鳴水入塘雨來猶可望丰穰老農愛犢行泥緩防婦憂蠶采葉忙

懷防

髙皇布网收鳳麟我得定交猶數人陳山淸眞王逸少李石風流賀季眞

書感

一是端能服萬人施行自足掃邊塵南州不可無髙士東國何妨有逐臣

夜中獨步庭下

山月明如晝江風冷借秋衰遲亦可嘆幽獨自成愁斗柄垂江渚笳聲下戍樓我惟詩思在從此亦宜休

劍南詩槀卷七十

欽定四庫全書

劍南詩稾卷七十一

宋陸遊撰

憶昔

憶昔紹興中束帶陪眾彥沐浴雨露私艸木盡蔥蒨一朝窮達異相遇忘慶唁逺官楚蜀間寂寞返鄕縣於時同舎郎貴者至鼎鉉數奇益自屏裋褐失貧賤俯仰五十載未媿金百鏈忍饑菇蘆間生理僅如綫窮交誰耐久晨莫一破硯歗歌楓林下萬事付露電惟有孤舟興所至多勝踐衡茅無定止何處非郵傳炊煙起沙際跳魚裂波靣嘔啞緯車鳴隠翳漁火見簫鼓樂水神鐘梵鬧竹院我詩𨿽日衰得句尙悲健巍巍闕裏門未嘗棄狂狷放浪終餘年造物不汝譴

雜詠

仕困風波歸可樂生如疣贅死何悲極知此手終無巧那得隨人盡作癡

又

鏡中顏狀年年攺海內交朋日日疏一慟寢門生意盡従今無復季長書【近聞張李長物故】

又

女郎花樹新移種官長梅園亦探租作盡人間兒戲事誰知空槖一錢無【鄕人謂楊梅止曰梅官長其髙品也】

又

一日日窮窮不醒一年年老老如期黃河卻有逢淸日白髮應無返黑時

又

世間萬事本悠悠自古詩人易白頭莫羨老夫垂九十一年添得一年愁

又

誇士騎牛著鐡冠往來城市擁途觀爭如老子無奇怪惟是蓑衣伴釣竿

又

家圃菜肥忘肉食村場酒美勝官壺終年醉飽無憂責莫怪愚公老不枯

又

官途所至尙偸閒何況湖邊晝掩闗未愛好風吹醉袖且貪微雨養盆山

又

斜風吹雨晚空蒙獨立溪邊兩鬢蓬便過此生何所恨百年彊半水雲中

又

病起淸臞不自持紗巾一幅倚笻枝水沈香冷紅蕉晚恰似道山羣玉時

曉思

莫年多感愴孤夢久不成殘燈暗無焰宿雨滴有聲食少夜常饑展轉空腸鳴老雞𨿽三號山窻終未明黙誦舊記書更覺負平生披衣搔短髮壯志浩縦橫

幽居

策府還家又五年心常無事气常全平生本不營三窟此日何湏直一錢雨霽桑麻皆沃若地偏雞犬亦翛然閉門便造桃源境不必秦人始是仙

又

橫艸無功負主防一生彊半臥衡門蠧書身世元無憾伏光陰不更論春雨負薪蘭渚市秋風采藥石帆村更思旋糴場中麥暖熱塵埃老瓦盆

幽居卽事

采藥鹿門山釣魚富春渚君看此气象何止輩伊呂直令終不偶後人防知汝亦不妨著書世世祕囊褚

又

野寺促晨裝古驛休破槖𨿽云行役苦客子心獨樂家山幸歸來未免嘆拘縛安得萬里天翩然下孤鶴

又

莫年乞殘骸窮巷事幽屏晨興食一簞有味敵五鼎終日無再炊柰此夏晝永枯腸不禁攪戒婢罷煮茗

又

小磑落雪花修鯁汲牛乳幽人作茶供爽气生眉宇年來不把酒杯榼委塵土臥石聴松風蕭然老桑薴

又

日鑄嵗幾何苞苴徧權門野人求其類金墺實弟晜超然髙世韻何獨驅睡昏安得如吾宗坐致顧渚園

又

酒能忘事物不過狂醉時麯蘗力能盡萬緒如盎絲阿堵雅見疎歡伯難與期自憐善用短時誦止酒詩

又

薰艾割蜜房荷鋤掘吳術誰烹彌明鼎來薦維摩室厚味不臘毒上藥能愈疾今夕風月佳良防不可失

又

古人在山林躬自事樵汲我𨿽迫耄期勤愼亦在習掃地拂幾硯何防力弗給卻笑杜陵翁多臥少行立

又

屏居江海涯杳杳菇蒲深俛仰夏令中澤國正多陰桑椹熟以紫水鳥時遺音偶得一瓢酒鄰里聊相尋

醉歸

夜分飲散酒家壚歸路迢迢月滿湖小豎竊言翁未醉入門猶記露菖蒲

又

烏桕陰中把酒杯山園處處熟楊梅醉行踸踔人爭看蹋盡斜陽蹋月來

書南堂壁

數間破屋住荒郊暑雨時湏自補茅多病篇章無傑思長閒樵牧有新交荒唐但向先師媿骯寧辭薄俗嘲偶有防心成獨笑一林春筍放煙梢

又

心混元和面合圑愚公骨相卻酸寒雲山萬疊猶嫌淺茆屋三間已覺寛菜長何妨供小摘花開聊得助幽歡今朝忽有西村興著起芒鞋不作難

五月雨

空蒙五月雨景气一畨新換盡園林葉洗空衢路塵山郵惱行客野渡帶歸人獨有堂叟涼風吹角巾

蠶麥

村村桑暗少桑姑戶戶麥丰無麥奴又是一年春事了繅絲麨笑相呼

早至園中

湖上空蒙雨熟梅淸晨岸幘一悠哉幽花不恨艸埋沒蜜樹豈知禽去來舊爲愛茶分水器近緣炊防得琴材小丘僅見山如髻尙媿韓公八尺臺

憶雲門諸寺

三百六十日安可日日愁四百八十寺要湏寺寺逰雲門若耶間到處可淹畱金像閟古殿霜鐘發重樓臨澗見魚躍穿林聞鹿鳴亦有疎豁處白鷺下綠疇僧固非盡佳終勝従公侯夜闌煎蜜湯豈不賢杯甌澤居厭溽暑慨思風露秋晴雨俱可人亦莫占鳲鳩

贑士曾興宗字光祖以其居篔簹谷圖來求詩

髙人心虛萬物宗家世常以仕易農買山本愛坡上竹手種已偃巖前松瀑泉三伏凜冰雪谷聲十里酣笙鏞了知自是一丘壑不與金精爲附庸【地與金精山靑牛峽爲鄰】

以菜茹飲酒自嘲

山澤有臞儒殘年病滿軀拙疎難救藥貧困不枝梧海客畱苔脯山僧餉筍枯【筍枯出仗錫山】衰顏得村酒猶觧蹔時朱

五月二十一日風雨大作

風雨縦橫夜徹明湏臾更覺勢如傾出門已絕近村路對靣不聞髙語聲衘舳江闗多蜀估宿師淮浦飽吳粳老民願忍湏臾死傳檄方聞下百城【蜀盜已平淮蠕胡敵亦遁去】

寄題栝蒼陳伯予主簿平楚亭

琵琶洲上莫山奇五十餘年役夢思與子定交𨿽可樂念身垂老亦成悲逺逰倦似風枝鵲愁思多於繭盎絲安得往尋平楚約一樽相屬醉題詩

卽事

歸臥已如狐首丘不妨觧劍換吳牛掃空身外閒榮辱閱盡樽前舊輩流學道漫希僧坐夏憂時常媿士防秋一年曆日開彊半嘆息人間嵗月遒

梅雨初霽

梅雨忽已過松風來颯然吟多錦囊冨影瘦角巾偏客祝加餐飯兒憂少睡眠衰骸累人久撫事感餘年

夏日雜題

東吳五月黃梅雨南浦孤舟白髮翁貂挿朝冠金絡馬多年不入夢魂中

又

午夣初回理舊琴竹鑪重炷海南沈茅檐三日蕭蕭雨又展芭蕉數尺陰

又

新縫細葛作蟁裯簟展風漪凜欲秋啼鳥一聲呼夢斷依然書卷在牀頭

又

檐前桐影偏宜夏葉底蟬聲漸報秋莫道衰翁怯風露也能覓醉水邊樓

又

渚蒲經雨送微馨野鶴淩風有墮翎歸入衡門天薄莫淸溝淺浸兩三星

又

一葉兩葉病木霣一防兩防疎螢流水底星河秋脈脈髮根風露夜颼颼

晚興

地荒蓬藋與人齊局促何曽厭屋低村市船歸聞犬吠寺樓鐘暝送鴉棲山童新斫朱藤杖傖婢能腌白苣虀政欲出門尋酒伴霏霏小雨又成泥

急雨

蝸廬四壁僅容身赫赫炎曦不貸人正喜風淸三伏暑已看雨壓九衢塵寒泉不減中味貢茗初嘗正焙新安得淩空雙健羽徑隨猿鶴上嶙峋

聴雨

老態龍鐘疾未平更堪俗事敗幽情紗防笛簟差堪樂且聴蕭蕭莫雨聲

窮居戲詠

賦分𨿽云薄謀生亦自疎但令書有種敢恨食無餘身病慵行立庭荒廢掃除寒溫𨿽泛禮猶辱問何如【旬日連得二三故人書】

讀窮居五字慨然有感復作一首自觧

布褐營身足茅茨置榻寛食非依漂母菜不仰園官小蹇鞍韉黑羸僮骨相酸丹靑能寫此千載尙傳觀

防防封渭南縣伯因刻渭南伯印

旋著朝衫拜九天榮光夜半屬星躔渭南且作詩人伴敢望移封向酒泉【唐詩人趙嘏爲渭南尉時謂之趙渭南】

題門壁

四十年來住此村勝衣拜起有曽孫市壚分熟容賖酒鄰捨情親毎饋飧居似窮邊荒馬驛身如谷老桑門幸知嵗惡緣陂廢安得農官與細論【負郭及近縣頗有患水處】

雨霽

雨霽禽魚樂風生艸木香老驚時易失閒覺日偏長閤閤鼃何怒翩翩蝶許忙閉門眞得計切勿變軒昻

西村晚歸

小塢花垂盡平堤艸次迷日長鶯語久風定絮飛低子響聞碁院舟橫傍釣溪歸途不知處依約埭東西連日云興气濁雨意欲成西南風輒大作比夜月明如晝

鳩自呼鳴蚓自歌【二者鄕人以爲雨候】何時甘防一滂沱封姨漫妒陽臺夢卻付長空與素娥

考古

考古無長晝憂時少熟眠偸生迫鐘漏戰死媿兜鞬莫報乾坤施空驚嵗月遷藜羮安用糝吾事本蕭然

殘春無幾述意

試筆書盈紙烹茶睡觧圍新蔬供冷面熟練制單衣雛燕飛初穏殘花見漸稀年衰學不進黙黙訟吾非

又

衰疾來無已流年過若馳家貧食易美身老夢常悲艸長增蛙怒花空失蝶期不堪多難日更賦送春詩

南堂晨坐

鏡湖淸絕似瀟湘晨起焚香坐艸堂日暖逰絲垂百尺花殘新蜜釀千房綠桑糝箔開蠶食白水翻車浸稻秧莫道村翁殺風景也能沽酒畣年光

記悔

我悔不學農力耕泥水中二月始穡事十月畢農功我悔不學醫早讀黃帝書名方手自緝上藥如山儲不然去從戎白首捍寒壖最下作巫祝爲國祈丰年猶勝業文辭志在斗升祿一朝陪眾雋所望亦已足豈知賦命薄平地成怨仇生爲馬伏死爲孤首丘已矣何所悲但悔始謀錯賦詩置座傍聊以志吾怍

東園晚興

宿葉自脫新葉生東園忽已淸陰成老夫東行復西行烏藤瘦勁靑鞵輕竹雞羣號似知雨鵓鴣相喚還疑晴萋萋幽艸上墻緑防防細水循堦鳴蕭然濯手坐盤石心地平安體紓適靑山缺處紅日沈杳杳長空送歸翮

晨起行園中

晨日未出林庭戶有爽气僮奴課薪水老子自擁篲稲陂方閔雨艸木亦顦顇羣蛙汝何心尙復作鼓吹

雷雨

云昏失南山雷過撼北戶天其哀此民畀以三日雨未言髙下足十已得四五雨勢殊未足喜色徧農圃稽手謁龍公願言終有秋民饑不敢辭懼貽明主憂

戲書燕兒

平生萬事付天公白首山林不厭窮一枕鳥聲殘夢裏半窗花影獨吟中柴荊日晚猶深閉煙火年來只僅通水品茶經常在手前身疑是竟陵翁

又

飽知此手合鋤犂喜東歸老故棲僧乞新詩題院壁人扶半醉下樓梯少通朝籍防銷骨晚畏京塵悔噬臍尙有逺遊心未死夢攜猿鶴渡敷溪

喜雨

一雨洗旱塵吾廬气疎豁土潤竹萌出水長魚舟活桑麻郁千里夾道光如潑憑髙望歸云更覺原野闊沈憂寛旅食分喜到僧鉢但仰皇天慈不必尢旱魃

閒適

閉門萬事不相闗飽受人間一味閒琴薦潤生諳雨至衣篝香冷嘆春殘早曽寄傲風煙表晚尙鐘情水石間小市酒旗能喚客試尋鄰曲共開顏

早晴

老病常貪睡蕭蕭厭雨聲翩然兩烏鵲爲我報新晴

剪牡丹感懷

雨聲防滴漏聲殘裋褐猶如二月寒閉戶自憐今伏老聨鞍誰記舊追歡欲持藤榼沽春碧自傍朱欄剪牡丹不爲掛冠方寂寞宦遊彊半是祠官

偶觀舊詩書嘆

吾道運無積何至墮畦畛醯雞舞甕天乃復自拘窘外物豈移人子顧不少忍鶴井與狐妖正可付一哂繁華夢境閙零亂空花霣可憐憨書生尙學居易稹我昔亦未免吟哦琢肝腎落筆過白雨聚稾森束筍幸能悟差早念念常自憫安得從碩儒稽首謝不敏

聞蜀盜已平獻馘廟社喜而有述

北伐西徵盡聖謨天聲萬里慰來蘇橫戈已見吞封豕徒手何難取短狐學士誰陳平蔡雅將軍方上取燕圖老生自憫歸耕久無地能捐六尺軀

晚雨

萬里雙芒履終年一布裘病侵消壯志醉著失閒愁琴料憑僧問巢居與鶴謀晚來疎雨過探借北窻秋

雨晴

旱暵常思雨沈陰卻喜晴放船蓮蕩逺岸幘竹風淸淮浦戎初遁興州盜甫平爲邦要持重恐復議消兵

起晚自嘲

辛苦一生何所獲老向東阡與南陌頭眼暗牙齒疎能作人間幾時客爾來偸惰更可笑臥聴場中打新麥老雞失旦也似儂引頸一呼窻已白

閒中偶詠

斷編殘稾本徒勞橫得虛名亦已叨不識狐書那是博尙分鶴料敢言髙巢山且欲營丹竈跨海何能看雪濤與世不諧終自許笑人苦勸學餔糟

又

舉世紛紛名利間天公偏賦此身閒塵衣濯罷滄浪水茅舍歸來防計山鄰捨擎盤分麥飯野人曵杖叩柴闗酒逋詩債何時了未死何妨且旋還

晚步湖塘少休民家

瓜蔓緣籬竹蘆芽刺岸沙橫陂浮雁鶩古道暗桑麻適遇扶犁叟同休織履家村童亦可念喚客手吒義

獨酌罷夜坐

不見麯生久惠然相與娛安能論斗石僅可具盤盂聴雨防僧衲挑燈擁地鑪勿生孤寂念道伴有貍奴

雨中出門閒望有作

急雨初來已瀉檐淸香欲散更穿簾年開九秩尙不死坐對一編殊未饜人笑黠癡俱得半自憐貧病毎相兼說梅古謂能蠲渴戲出街頭望酒簾

示二子

豈不懷榮畏友朋一生凜凜蹈春冰任眞𨿽笑拘邊幅達節寧容出凖繩自喜殘年如白傳更憐諸子慕崔丞耄期尙有江湖興頑健人言見未曾【時子龍調官東陽丞子坦調彭澤丞】

道室秋夜

江上窮秋日庵中獨夜時丹靈敺豎子神定出嬰児粱熟猶餘夢柯摧未畢棊神仙元可學往矣不須疑

又

道室生虛白仙經寫硬黃晨杯擎石髓夜幾照松肪眼力新生犢心源百鏈鋼何當登日觀萬里看扶桑

醉題

雲棲澗飲未爲髙起舞行歌亦足豪試問食時觀本艸何如酒後讀離騷遊山不待飛雙舄翦水無因得快刀熟睡市壚君勿笑年來隨事學餔糟

自詠

忽忽殘年及耄期淸晨對鏡不湏悲逺行久立𨿽差倦未到人扶見客時

又

食飲從來戒失時衣裘亦復要隨宜老人最索調停處正在初寒與半饑

秋晴

身健心閒百慮輕秋晴未必減春晴晨窻暖日烘花气午枕防風送鳥聲韞玉硯凹宜墨色冷金牋滑助詩情少年風味嗟猶在虛道歸休學力耕

門外獨望

離離逺樹傍煙津又見淸秋一嵗新老眼厭看南北路流年暗換往來人鑄金遺像誰能記執玉來朝適已陳況我風中斷蓬耳夕陽空復一傷神

貧歌

壽居福之首貧爲士之常造物賦我貧乃以壽見償處常而受福每恐不得當掬澗以沃渴屑栢以爲糧𨿽云未免饑何至死道傍猶勝遼東丁化鶴還故鄕

秋晚雜興

汀樹猶靑未著霜壠間稗穗已先黃放翁皓首歸民籍爛醉狂歌坐簀牀

又

昔遇髙皇起眾材姓名曾得厠鄒枚年逾八十猶賖死卻伴鄰翁斸芋魁

又

老病侵淩不可當時時攬鏡自悲傷西風吹散朝來酒依舊衰顏似葉黃

又

冷落秋風把酒杯半酣直欲挽春回今年菇菜嘗新晚正與鱸魚一並來

又

置酒何由辦咄嗟淸言深媿淡生涯聊將橫浦紅絲磑自作防山紫筍茶【鄕老舊謂碾磨茶爲作茶】

又

洗耳髙人恥見堯看渠應不受弓招精神徇物那能久刀礪君看日日銷

又

石帆山下醉淸秋常伴漁翁弄小舟篛笠照溪吾自喜貂蟬誰管出兜鍪

又

煙波萬頃鏡湖秋淸嘯𨿽聞不可求自是世間知者少山林何代乏巢由【隠者】

又

禹巡吾國三千嵗陳迹銷沈渺莽中豈獨江山無定主苔磯知換幾漁翁【禹廟】

又

江東誰復識重瞳遺廟欹斜艸棘中若比咿嚶念如意烏江戰死尙英防【項羽廟】

又

漠漠漁村煙雨中參差蒼檜映丹楓古來畫手知多少除卻範寛無此工

又

渺渺風煙接小江【卽錢淸江別名】牛頭山色滿蓬窗門前西走錢塘地也有閒人似老龎

霜風

霜風近海夜颼颼敢效庸人念褐裘闗吏𨿽通西域貢王師猶防北平秋黃旗馳奏有三捷金印酬功多列侯願補顏行身已老區區畎畝亦私憂

贈丐士

志士寧聞畢世窮此間從古混蛇龍尙能忍恥墦間祭安用追慙飯後鐘

贈目眇者

逹人所遇有生涯髙臥窮閻自一家閱世正嫌巖下電開樽且看霧中花

劍南詩稾卷七十一

欽定四庫全書

劍南詩稾卷七十二

宋陸遊撰

閒遊所至少畱得長句

畫橈艇子短驢秋野店山郵每小畱蔓水生初抹岸梅黃雨細欲遮樓遼東邂逅從歸鶴海上逢迎得狎鷗豈是人間偏好異暮年難復作沈浮

又

垣屋參差桑竹繁意行漫漫不知村眼明可數逺山疊足健直窮流水源鷺引釣船經荻浦牛隨牧笛入柴門試尋髙處休行李淸絕應湏入夢魂

又

太平人物自諧嬉及我靑鞵布襪時丁壯趂晴收早粟比鄰結伴絡新絲圓鼙坎坎迎神社大字翩翩賣酒旗晤語豈無黃叔度欲尋幽徑過牛醫

又

已過樵塢到漁村逢著人家卽叩門僧釡藜羮加糝美市壚黍酒帶醅渾頹齡更媿才能薄故里方知輩行尊身迫九原児亦老一經猶欲教諸孫

又

髙僧宴坐雪防頭閒牧從來水牯牛深院陰陰四檐雨髙堂寂寂一簾秋光明本自無餘欠夢幻何曾有去畱我亦翛然五湖客不妨相與試茶甌

晚雨

春旱久閔雨夏潦復望晴米盡薪亦絕漲水與堦平山信得新粟欣然聽舂聲書生易滿足筆硯還施行南風柱礎幹西照窻戶明雨其遂已乎努力趣秋成

翼日早晴

澤居傍海壖暑雨困積潦四顧路俱絕所至泥浩浩坐臥敗屋中兀若在孤島得米無束薪端憂令人老今朝復何朝浮雲散如掃一蟬鳴髙槐兩蝶防平艸欣然受涼颸便欲事幽討呼童羈我駒東走天臺道

一雨二十日

一雨二十日雨意殊未闌我廬大澤中四顧煙水寛東家有小舟借我不作難鸕鷀與防防自是平生歡更作十日期水淺生小灘相與極幽賞勿待江月殘

入夏多雨𨿽止復作六月甲寅始大晴

兼旬大雨無晝夜積潦深虞敗吾稼豈惟一飽墮渺茫直恐下濕侵腰胯南風忽從木末來新月徘徊出云罅州家出符縣家喜泄水漸空梁可架放翁亦復扶病起旋築頽墻補茆捨便合觀身作老禪安心穏坐今年夏

題尊信齋【並序】

吾友陳希眞求序名其書齋予告之曰韓文公言讀孟軻書然後知孔子之道尊晚得揚雄書益尊信孟氏因雄書而孟氏益尊予謂孔子豈待人而尊孟子亦豈待人而信韓之言則過矣然尊信孔孟者實學者之本務也請以名君齋且爲詩以終吾意

於虖孔孟何其卓如天日月地海嶽正令舉世皆楊墨邪正豈復勞商防𨿽然此道久橫流執熱其誰不思濯魯鄒遺書世皆讀要以尊信爲善學吾友希眞蓋其人不肻俛首爲齷齪羮藜飯豆欲老矣功𨿽未竟志則慤我居山陰子在閩闕然不見千里邈澤中久雨道路絕叩戶忽聞聲剝啄尊信二字子所知妙質豈復湏斤斵伏生九十語已訛失旦自慙猶喔喔

夏日雜詠

閒居自無客況復暑如焚百折赴溪水數峯當戶云幽尋窮鹿徑靜釣雜鷗羣舊愛南華語今方踐所聞

又

兀兀從誰語寄一牀不嗟頭似葆但苦汗如漿欹枕風生竹鉤簾日轉廊非由靜勝熱本體自淸涼

又

蒲葦蕭蕭晚楸梧肅肅陰山童驚大鼾林鳥伴防吟蠻硯深瀦墨吳牋熟碪新詩與醉帖自笑尙童心

又

省事心君靜忘情眼界平食便飱酪美浴試葛衣輕鶴整千年駕鷗尋萬里盟秋風卽在眼作意上靑城

夏日

颼颼風露髮根涼月落菱歌盡意長分得鏡湖才一曲喫虧堪笑賀知章

又

新辟虛堂痛掃除蕭然終日屏僮奴此間恐是維摩室除卻藜牀一物無

又

平明一浴汗無餘坐覺胸中合太虛舂玉作糜天所賜不妨數筯進山蔬

又

艸芝方出峩眉老力比金丹似更多秦不及期周過歷始知養壽在中和【伏中方制艸芝丹此方出史載之學士家】

苦熱

炎歊行中天曼膚汗翻水纎絺薄如霧不異鎧被體散發垂兩肩萬事棄不理寸陰若度嵗日暮何可俟頗聞交廣間暑又烈於此此如不可耐彼豈皆暍死聊當扶短策北澗弄淸泚豈必拜賜冰防光動閭裏

予頃逰靑城數從上官道翁逰暑中忽思其人

往年屢逰丈人祠上官八十如嬰児自言少年聾不治芝房松鬛可無饑叩之不畣但解頤徳人之容端可師我聞學道當精思畢世不可須臾離公𨿽泯黙意可知亡羊要是緣多岐逝從公逰亦未遲聨杖跨海尋安期

堂

障日松棚正策功幅巾聊得受防風蟬聲不斷艸堂靜潦水已歸村路通拄杖閒行穿犖確孤云時見起巃嵸東陽醇酎無由到知負今年幾碧筩【郭希呂呂子益兩友嵗餽酒今以故不至】

夢中作

試說山翁事諸君且勿嘩百年看似夢萬里不思家夜艾猶添酒春殘更覓花卻嗤勾漏令辛苦學丹砂

又

平江上月伴我故山來幽興依然在浮雲正爾開淸秋才幾日黃葉已成堆未醉江樓酒扁舟可得回

秋近頗有涼意

平旦麫數箸晡時飯一杯枝梧長日過悵望早秋來圑扇尋詩寫緇巾借樣裁惟應水邊坐待得市船回

夜坐中庭涼甚

銀漢迢迢夜气澄都忘朝暮困蚊蠅月從東湧行空闊風自南來洗鬱蒸渇解似嘗仙掌露魂淸如近玉壺冰誰知此際超然處不減廬山入定僧

東偏小室去日最逺毎爲逃暑之地戲作五字

肅肅檐陰轉泠泠筧水鳴髙墉日气逺方簟午風淸渴愛飱漿美慵便葛屨輕新秋忽在眼結束問山程

野寺

僧壁題名半闕訛重來嘆息屢摩挲林蟬欲斷暮復急竹露如傾秋更多半俸漸償賖酒劵故山已換釣魚蓑西窗一看拈棊罷歸去還憂爛斧柯

南堂雜興

車馬無聲晝漏長野人與世已相忘屏除長物軒楹爽洗濯塵襟肺腑涼秋近平郊鳴鸛鶴日斜荒徑下牛羊興來欲喚笻枝去更盡銅鑪一炷香

又

新涼一夜入郊墟晨起衣巾爽有餘燕欲委巢雛盡去【燕有三生雛者及秋雛方去盡】扇猶在手意先疎題詩又滿牛腰束采藥常攜鵶觜鋤湖上從今風月好不妨隨處命籃輿

又

蛩聲每續蟬聲起桐葉仍兼栁葉凋嬾惰心情疎筆硯久長生計屬漁樵鬋茅旋補東廂屋伐石新成北港橋物外髙人來往熟等閒折簡也能招

又

耄齒東歸息故廬聊持頑健托鄕閭未忘塵尾淸談興常讀蠅頭細字書貧甚尙能耕有犢步輕那嘆出無驢南堂又見秋風起臥看溪云自捲舒

又

犇走當年一念差歸休別覺是生涯茆檐喚客家常飯竹院僧隨自在茶【紹興初僧喚客茶各隨意多少謂之自在茶今遂成俗】禪欠徧參寧得髓詩緣獨學不名家如今百事無能解只擬淸秋上釣槎

又

十里城南禾黍村白頭心事與誰論惰偸已墜先人訓迂拙仍辜聖主防病退時時親蠧簡興來往往出柴門斜陽倚杖君知否收防雞豚及未昏【村老人不能耕者以牧雞豚爲事村鄰皆然】

又

年過八十更應稀又向淸秋聴衣一片雨來書幔黑數聲鐘斷釣船歸酒壚好事能焚劵虀甕無情未解圍欲出門尋一笑故人零落嘆疇依

又

北連大澤驚秋早東限連林覺曉遲數筯藥苖畱客話一鑪松火約僧棋人間掃迹𨿽堪笑物外論心頗自奇有恨未償猶絕嘆靑城交舊待多時

新秋往來湖山間

車似雞棲舟似葉百里何曾勞步屧朝遊樵風弄淸泚暮泊石帆登岌嶪旅飯𨿽舂才脫粟僧羮無菜寧用挾歸來村落未上燈除卻禦風無此捷

又

防稽山下樵風溪翠屏倒影靑玻璃尢奇峭壁立千仭行子欲上無階梯商山坐看紫芝老武陵無柰桃花迷人間得意妄自喜一哄憐汝眞醯雞

又

禹祠巍巍閱千代廣殿修廊半傾壊屹然遺窆毎摩挲石長苔侵字猶在去年已媿曵杖來今者更用児扶拜聊持一酌薦丹衷衰疾龍鐘神所貸

又

健席髙檣梅市路朱橋緑樹蘭亭步兒時釣遊略可記不料耄年猶此處漁歌相和葦間起菱船逺入煙中去世間萬事等浮雲耐久誰如兩芒屨

北崦

毒熱憚輕出新涼尋舊盟西郊猶近市北崦漸謀耕松菊有佳色山林無俗情行行望績火一防隔林明

小室逃暑

千頃菇蒲萬里風漁翁散發臥孤蓬何如此室才尋丈常在冰壺雪窖中

秋雨中作

燈前劇論與誰同中嵗朋儕亦已空行道敢希千載上防心聊付一編中雨侵壊甃新苔緑秋入黃林數葉紅莫怪又生湖海興此身元自是孤

目昏有感

兩眥眵昏八十餘爾來觸事覺空疎何由四目如蒼頡讀盡當年倚相書

幽居

一曲淸溪帶淺山幽居終日臥林間丹經在昔曾親授死籍從今或可刪人笑拙疎安淡泊天教彊健享淸閒秋來漸有佳風月擬與飛仙日往還

初秋卽事

簾櫳雨過不勝淸秋气依依似有情髙棟尙餘雙燕宿短莎先放百虫鳴挑燈欲開書帙擘蠏時湏近酒觵卻媿鄰家常作苦探租黃犢待寒耕

又

老來閱世苦匆匆又見流年入鬢蓬山徑濕螢黏露艸井牀病葉霣秋風鄰翁毎共藜羮味穉子能終汗簡功造物於人元不薄未湏抵掌嘆囊空

山庖

新舂防防滑如珠旋壓犁祁軟勝酥更翦藥苖挑野菜山家不必逺庖廚

題道傍壁

晚境那禁嵗月催幽花又見澗邊開莫辭賸買旗亭酒恐有騎驢李白來

又

湖廢財存十二三拍隄漲水尙如藍吾廬隠翳初非意頗欲臨流結艸庵

訪野老

農事元知要細評野人有舊得尋盟林深未見果蔬地舎近先聞雞犬聲春水築塘謀竭作陽坡臥犢約同耕老來常嘆人情薄深媿今朝倒屣迎

書適

架竹苫茅屋數椽推開戶卽江天微饑未遽愁長日小疾何妨度厄年孤鶴入秋偏警露斷山欲雨自生煙囊中妙法君知否買斷淸閒不用錢

憶蜀

憶昔西遊日岷峨勝事繁題詩古栢廟載酒海棠園世故紛難料年光浩莫論所欣身尙健裋褐醉江村

生涯

生涯數畦菜心事一溪云樵擔斜陽下漁歌靜夜聞門無俗駕到廚有逺泉分但了麯糵事功名烏足云

又

身世茫如夢門庭冷似冰逢迎賣藥叟辭謝乞錢僧羸疾時時劇衰顏日日增人扶亦可出要是借烏藤

又

舊業桑麻在頽齡耄耋過虞卿著書晚伏叟授經訛井上磨樵斫村東買釣蓑傾身營一飽自笑又蹉跎

又

殘年端有幾寂寞寄滄洲鳥宿千林暮虫鳴四壁秋風廊動碪杵月壠把鉏耰衣食隨宜具何心復浪求

對食作

潦餘多稼猶中熟種晚嘉蔬亦半收黃耳蕈生殊自喜白頭韭長復何求比量傍捨慙溫飽誦詠農書儆惰偸偶有一樽難獨啜過門誰肯小遲畱

曉思

昏昏斷夢帶餘酲散發披衣坐待明城角吹殘河漸隠海氛消盡日初生老農自得當年樂癡子方爭後世名莫怪閉門常嬾出卽今車蓋爲誰傾

戲書

栁下人家枳作籬小姑不畫入時眉緯車聲出窗扉里正是新涼夜永時

梅市舟中作

漕渠北向小橋通漸入蒼茫大澤中造物將無知我醉故吹急雨打船蓬

孤店【與児孫疊五郎爲淮西之行小飲民家是日云興頗憂雨】

孤店門前千萬峯酒濃不抵別愁濃明朝晴雨吾能卜但聽蘭亭古寺鐘

過魯墟先太傅舊隠

桑竹蕭條帶夕陽故居依約古河傍頽垣壊甃無尋處父老猶言學士荘

步月

鷗鷺論交有舊盟越山勝處著柴荊只思小閣焚香臥偶作長堤蹋月行湖濶煙鐘來縹緲林疎漁火見分明店家已賣新篘酒一醉今宵似可成

拄杖示子遹

拄杖相從四十年交情耐久獨依然西窮巫峽岷江路北抵岐山渭水邊早已歸休弄泉石老猶緩步歷風煙防同鉢袋並禪版付與児孫世世傳

讀道書

一境有神龍嵗不畏枯旱爲國常得賢百世不可亂吾讀黃老書掩卷毎三嘆正使未長生去死亦差緩如何不自力白首猶漫漶友朋死略盡日月難把翫豈無獨往願児孫苦羈絆安得葛與陶相從明此叚

秋日睡起

白露已過天益涼練衣初覆篝鑪香天其閔我老且憊付以美睡聲撼墻離騷古文傍倦枕砥柱巨刻懸髙堂睡餘一讀搔短髮萬壑松風秋興長

書意

屋漏徙我牀窗破補其罅衣穿傲狐貉食淡忘膾炙人生老可哀百事就衰謝我喜在得歸味美如啖蔗𨿽云茅茨陋豈不賢傳捨児能牧雞豚身自種桑柘市壚酒易賖鄰廏驢可借睡任門生嘲醉無官長罵見書眼先閉惰嬾亦自赦卻後五百年林間作佳話

寄題龔立道昆山棲閒堂

我居山陰古大澤出門尙恨風煙迮欲求曠快舒眼力夢中去作棲閒客棲閒主人計不疎萬卷讀盡家蔵書平時不喜入城府況肻自屈承明廬聴雞束帶誰不爾明時可仕君獨止不妨借地作園林買山豈是巢由事【園廬皆借地營之】

秋雨書感

新舂赤米摘靑蔬一飽從來不願余門外久無溫捲客架中寧有熱官書濁醪未廢時時歠短髮猶須日日梳自笑少年風味在滿川煙雨正愁予

又

晨起開門雪滿簮東崗一徑得幽尋斷雲殘雨嵗華晚丹實碧花秋意深林下己悲身老病人間猶與俗浮沈牀頭小甕今朝熟又喚鄰翁共淺斟

弄筆

少學文章竟不成暮年腕弱字欹傾抽毫欲下還休去棐幾空憐似砥平

睡覺作

世言黃帝華胥境千古榛荒孰再逰但解消揺化蝴蝶不湏富貴慕蚍蜉

又

邯鄲夢事豈闗身未熟黃粱迹已陳輸與烏衣老鈴下日中睡覺一顰伸

秋思

露濃壓架葡萄熟日嫩登場防防香商略人生如意事及身彊健得還鄕

又

三三兩兩戲魚行香餌才投去若驚寄與扁舟五湖客只當逺引過平生

又

一篇舊艸天臺賦六幅新傳太華圖占盡人間淸絕事紫藤香起竹根鑪【藤香近出廬山】

又

村南村北鵓鴣鳴小雨霏霏又作晴拂枕欹眠不成夢卻拖藤杖出門行

又

出門東行復西行處處人家打稻聲小甕秫醅𨿽未熟後園楮蕈已堪烹

又

看云廬阜屏風疊采藥嵩山冠子峯行盡四方心未快不如一櫂醉吳淞

又

桑竹成陰不見門牛羊分路各歸村前山雨過雲無迹別浦潮回岸有痕

又

鄰砧落日數聲殘汀樹秋風幾葉丹冉冉淸愁來不斷無方能使酒腸寛

又

老子齋居罷擊鮮木盤竹筯毎隨緣鄰僧不用分香鉢蓮芡猶堪過半年

又

存神止慮自長年黃老遺書漢尙傳妙語𨿽傳人不省卻從丹竈覓神仙【漢武帝賜平津侯詔曰君其存精神正念慮輔助醫藥以自特祁侯與楊王孫書曰願存精神省思慮進近醫藥厚自持其語悉同疑出於黃老遺書至漢尙傳也】

秋來苦貧戲作

閉門髙臥養吾眞說著生涯笑倒人奴閔囊空辭雇直婢愁防冷拾炊薪羮能有糝猶爲泰地到無錐始是貧一飯不妨支一日讀書常媿聒比鄰

晚晴

雨餘殘日入疎籬變化相乘乃爾奇千嶂暮云收盡後一年秋暑洗空時如山酒劵不相貸隔巷衣砧如許悲欲出門紓滯思交親零落與誰期

對月

逺客厭徵路流年逢素秋不知今夜月還照幾人愁

又

艸艸治杯盤三更月露寒茆檐𨿽隠翳終勝客中看

出近村晚歸

松枝代如意綀布制單衣出毎沾晨露歸常送夕暉野花當路發沙鳥背人飛到捨燈初上茅檐聞踏機

又

苦雨秋將晚羈愁酒易醺百年終腐骨萬事盡浮雲果熟多猿嗛林疎過鹿羣亦思書觸目老嬾不成文

晚秋

雞聲喔喔頻催曉木葉颼颼已變秋憂患縱多終彊項饑寒未至且優防老羆尙欲身當道乳虎何疑气食牛【時黑孫方生半年】但有一愁消未得大児白髮戍邊頭

犬雞

小犬一何警日夜吠籬落老雞則不然平旦方喔喔勤惰各其性於我何厚薄糠粞一施之且復慰寂寞

賣藥翁

老翁如我老賣藥以代耕得錢付酒家一毫不自營浩歌和鄰叟苦語誨後生我欲爲作傳無人知姓名

書裏中事

事近接耳目誕信良易知頗疑有定數一惑不可遺坐視非所安忠告反取疑𨿽抱愚直意妄發悔曷追

書室雜興

秋水淺出灘秋葉落成陣方喜風露淸已嘆霜霰近衰疾𨿽向平不死亦堇堇燈靑地鑪冷吾學其少進

又

衣多蔵之笥食餘積之囷我享旣有限冨亦豈勝貧布褐本自溫筍蕨固已珍君看梁伯鸞寄食終其身

又

老眼觀細書紛然黑花墜不如袖手坐嘿誦舊所記但恨志弗彊編簡頗失次後身作書生努力究此事

又

學書五十年其進不及寸未能踐繩墨況敢說豪健𨿽然亦有用尙足博麤飯開學教牛經坐市寫驢劵

秋感

瘦盡腰圍白盡頭悲蛩聲裏落梧楸短檠且慰經年別豎褐猶懷卒嵗憂天地無私嗟獨困風霜有信又殘秋頑軀安得常彊健更倚東吳寺寺樓

秋夜

秋色滿江幹江楓已半丹身閒詩簡淡道勝夢輕安偃蹇憐腰折淸臒鄙麵團何妨杵衣夜又見嵗將殘

又

落葉鳴遙夜啼螿送暮秋不知何許笛故作此時愁靑海三年戍黃旗萬里侯何如石帆下煙雨釣滄洲

劍南詩稾卷七十二

欽定四庫全書

劍南詩稾卷七十三

宋陸防撰

秋日村舎

防稽城南古大澤霜晴水落煙波迮寒風蕭蕭凋櫸栁暖日暉暉秀麥傳聞新詔募新軍復道公車納羣策忠誠所感金石開勉建功名垂竹帛

又

川云慘慘欲成雨宿麥蒼蒼初覆土芋肥一本可専車蟹壯兩螯能敵虎村村婚嫁花簇檐廟廟禱祠神降語児孫力稼供賦租千年萬年報明主

村遊

閉戶苦無憀行行不覺遙人稀廢古井水退築新橋野店聴山雨僧廚餽藥苖湖中有髙士折簡恐難招

吳歌

勝負兩蝸角榮枯一蟻窠人情苦翻覆吾意久蹉跎困睫憑茶醒衰顏賴酒酡坐人能聽否試爲若吳歌

秋感

扶杖龍鐘迫耄期江湖木落更堪悲醉中光景似得志夢裏朋儕如少時落筆龍蛇仲防帖【芮國器一字仲防】滿懷風月季長詩前朝名勝凋零盡百嵗闗心只自知

又

聖世優容許乞身歸來猶幸齒齊民漁家那有懸車地蔬食何施祝鯁人獠婢臨溪漂衣絮蠻童掃葉續炊薪生涯如此仍秋暮賴是從來慣處貧

紹興辛未至丙子六年間予年方壯毎遇重九多與一時名士登髙於蕺山宇泰閣距開禧丁卯六十年憂患契濶何所不有追數同遊諸公乃無一人在者而予猶彊健慘愴不能已賦詩識之

故里登髙接雋逰卽今不計幾畨秋一樽尙與菊花醉萬事不禁江水流薄命𨿽多死閭巷逢時亦有至公侯若論耄嵗朱顏在窮逹皆當輸一籌

結茅

結茆湖曲兩三間客少柴荊盡日闗挿架圖書娛晚暮滿灘鷗鷺伴淸閒壁龕吳晉千年字【斸地得吳永安晉太康中古甎】窗納蓁稽萬疊山自怪堅頑推不倒時來臨水照蒼顏

老健

年垂九十身猶健竹屋荊扉不厭低挈榼自沽防巷酒擁衾遙聴別村雞家添豚柵還堪賦路認牛欄每不迷惟恨窮秋開霽少晚來小雨又成泥

幽居卽事

壯嵗本亡奇頽齡又及斯極知身有幾惟是醉相宜燒艸溫新犢編籬防伏雌謀生未忘念笑語路傍児

又

晚日照茅茨西風吹接防貧思止酒易老悔養丹遲斸地秋畦藥焚香夜揲蓍呼児具舟檝吾欲上湘漓

秋晚書感

犧象初心豈願才溝中𨿽斷不湏哀吾生自信云舒捲客態誰論燕去來夕露正看沾艸棘晨霜已見落楸槐耄年閉戶眞無憾葑火更闌熟芋魁

小市暮歸

愛酒行行訪市酤醉中亦有穉孫扶林梢殘葉吹都盡煙際孤舟逺欲無野餉毎思羮苜蓿旅炊猶得飯雕胡靑山在眼何時到堪嘆年來病滿軀

寓嘆

日夕羊牛下月明烏鵲飛林林皆有托貿貿獨安歸疾痼方求藥秋髙未制衣岷峨不遂隠更恨昔謀非

又

交世非初志謀生又絕疎家貧思辟穀人忌悔知書門異回軒巷乘無禿尾驢老頑君勿怪萬事有乘除

又

短髮不禁搔紓悲賴濁醪潦收溪瀨急木落寺樓髙善飯餘何欠看云亦足豪今朝有奇事江浦得霜螯

題僧庵

細路穿雲塢危橋渡野塘人稀土花碧屋老瓦松長憂患雙蓬鬢裝資一布囊焼薪借餘暖今夜有新霜

哭季長

岷山剡曲各天涯死籍前時偶脫遺三徑就荒俱已老一樽相屬永無期寢門哀慟今何及泉壌從遊後不疑邂逅子孫能記此交情應似兩翁時

又

我荷鋤時君賜環君歸我復造淸班無由促席暫握手毎得寄聲聊解顏造物不令成老伴著書猶喜在名山【季長晚著書數百卷】半年僅得陳蒓鯽白首臨風涕自潸

魔境作頗思逺適賦此自遣

夜夜燃燈旦旦香修行老尙墜防茫齋居自許塵心盡遇事方知業力彊兩屨生云入灊皖孤舟載月上瀟湘道人行李君母笑惟是蓍筒與藥嚢

枕上

窗紙蕭蕭印月痕數聲新雁過江村孤愁不與夢俱斷羸老豈知身尙存世事萬端歸蠧簡秋風百感集淸樽荷鋤家圃知何憾猶勝生求入玉門

讀豳詩

我讀豳風七月篇聖賢事事在陳編豈惟王業方興日要是淳風未散前屈宋遺音今尙絕咸韶古奏更誰傳吾曺所學非章句白髮靑燈一然

北窗

半世蟬嘶坐北窗耄年依舊守殘缸買書安得黃金百覓句如求白壁雙老气尙思吞夢澤壯遊曾是釣巴江寒生事業秋毫盡筆力終慙鼎可扛

小圃醉中作

搖落園林探借春耄期詩酒肻輸人狂時湖海猶嫌迮達處羲農亦未淳木葉蔽身如盛服藜羮加糝卽常珍巢由尙隠唐虞代漫道桃源是避秦

秋冬之交雜賦

蓬戶終年閉靈臺一事無貧猶能自活衰未借人扶児學無歆異孫啼有啟呱東鄰麯道士折簡也能呼

又

霽日收殘靄防霜作早寒桐凋無宿葉水退出新灘室小才容膝門低毎觸冠平生只此是何物動憂端

又

避俗嫌林淺安貧覺屋寛地鑪燒葑火土榻借蒲圑稚子誇藜糝髙僧輟芋殘霜寒固難出不怕笑蹣跚

又

嶺下晨炊黍津頭暮系船寒潮吞別浦老木慘蒼煙市徙新山步耕侵古廟堧閒人不蓄幘散發醉江天

又

霧雨林塘晚風霜聚落寒衣冠存簡朴農圃備艱難舂簸供餌蒸炊豆作團此心如古井無地起濤瀾

又

碓捨臨寒水漁舟弄夕霏烏將九子過雉挾兩雌飛浮世萍無蔕流年弩發機常思南鄭日縣驛跨騾歸【漢中西縣村落下臨譲水景物頗似吾鄕】

海山

補落迦山訪舊逰庵摩勒果隘中州秋濤無際明人眼更作津亭半日畱

飲村酒

湘浦騷人詠啜漓黃州飲濕又增奇紛紛坐客評淸濁我已昏然睡不知

觀諸將除書

百鏈剛非繞指柔貂蟬要是出兜鍪得官若使皆齊虜對泣何疑效楚囚

捫腹

身如椰子腹瓠壺三畝荒園常荷鋤著萬卷書𨿽不足容數百人還有餘

醉歌

卻日莫揮戈君當聴我歌花殘狂有限酒熟悶無多生理憑長鑱幽情寄短蓑江湖秋萬里未死且婆娑

自嘆

惡殺常根食安貧但緼袍消揺敢言達簡黙本非髙入剡逢飛雪逰吳看怒濤平生笑漁父苦語勸餔糟

村翁

不入城門三嵗余亦無車馬過吾廬食常羮芋已忘肉年迫蓋棺猶愛書處處叩門尋醉叟時時臨水看遊魚半生名宦終何得作个村翁計未疎

不寐

一竿江渚寄沈防衰疾侵淩失鬢靑困睫日中常欲閉夜闌枕上卻惺惺

書志

平生不喜作鵬搏常伴寒螿語夜闌一椀淖糜支日過數椽破屋著身寛衰殘𨿽已嘆垂白憂患未容侵渥丹後五百年吾話在笑君虛坐幾蒲團

東偏紙閣初成

蚍蜉占雨解移穴蟋蟀畏寒先近牀我亦聨屏爲燠室一冬省火又宜香

小豎醉

漫道樽中酒不空歌呼誰解和衰翁可憐小豎如猱玃卻有平陽吏捨風

雜興

寸陰可惜子所知尺宅治生今未遲虛費年光作閒事人間信有白頭癡

又

堯舜桀紂皆腐骨王侯螻螘同邱墟麥苖覆塊鳩喚雨常恨無人同荷鋤

又

一春妍暖無多日八十康彊有幾人學不名家空自苦路邊醉倒卻闗身

又

詩人肝肺困雕鐫往往壽非金石堅我獨適情無傑句化工不忌遣長年

示児孫輩

昔忝諸生後初非一世豪但希鄕有秩敢望郡功曺斂版寧爲辱扶犂亦足髙児孫勿妄想底處不徒勞

雜賦

養疾淸溪曲風林幾著霜細書如助嬾薄酒不成狂老嘆朋儕盡閒知嵗月長柴門偶一出倚杖立斜陽

又

孤學違流俗危機歷畏途逢人增戃怳看鏡失膚腴閉戶書圍坐移燈影向隅空懷四方誌泯黙死東吳

又

家業貧原憲年齡老伏生但悲鸞獨舞那羨雁能鳴釀酒秋常醉驅牛夜亦耕此身當自貴勿用作投瓊

又

防固不如賤狂應未勝癡閉門眞已矣命駕欲何之碧縷生香袖淸漪漲硯池是中有佳處不覺晝陰移

又

海上魚鹽聚煙中雞犬聲耕農叱牛去醉叟策驢行斂薄民差樂烽消盜略平悠然憩松下我亦有幽情

又

櫛發晨興後寛腰午餉余講明窮理學讐校養生書倚杖聽啼鳥臨池看戲魚怡然又終日底事解愁予

幽居

人間嵗月苦駸駸白首幽居不深嬾愛舉杯成美睡靜嫌對奕動機心山村野渡防芒屩夜雪晨霜一布衾不到匡廬三十載夢攜巾鉢上東林

連日作陰頗有雨雪意

十分歷日過八九䢐嵗迫人殊可驚霜木蕭蕭臨古道雪云慘慘冒髙城山頭噤雀無生意水面饑鳶有墮聲壓新醅供防蓄從今次第問春耕

山房

四紀移家剡曲傍自茨生艸作山房寒侵夜艾知霜重行徧天涯覺夢長戒婢無勞事釵澤課奴相率補陂塘無衣已免豳人嘆數箔春蠶嵗有常

梅市暮歸

老境惟閉門不與事物接時逢佳山水尙復快登涉山程策小蹇水泛揺短楫今玆稅駕地佳事喜稠疊云生濕行縢風細掠醉頰旅羮芼玉糝僧飯敷白葑火煨芋魁瓦甑炊豆莢經行出幽圃懷抱頗自愜枯籬絡丹實深澗堆黃葉白雲橫谷口綠篠穿山脇還家寧迫暮取路羞徑捷何當倚蒲龕一坐十小劫

法云寺

法云古蘭若西走【奏】錢塘路帆影梅市橋人語柯山聚吾家昔爲鄰來往無晨暮十世三百年散徙非復故修廊與廣殿亦已化煙霧經營久不倦大體始略具鐘魚以時鳴軒檻有幽趣中庭掃蕪穢斷碣起顚僕老我絕世緣隨身惟兩屨願言治北窗寂寞同子住

郊居

郊居本宴如觸事自多感況當搖落時云重天慘慘路窮非通途地偏無逺覽殘蕪連古道槁葉滿幽坎老來厭了了萬事付黮闇地鑪熾生柴喚客烹薺糝

作雪不成獨詠

淡日朝穿霧濃云夜防霜風聲空浩蕩雪意愈防茫棐幾閒臨帖銅鑪靜炷香悠然踐殘嵗不是傲羲皇

聞雁

蜻蜓浦中聞雁聲寒侵裋褐客愁生忽思大散闗頭路雪壓防氊夜下程

泛舟至蜻蜓浦小泊漁村

醉泛蜻蜓浦啞吚一艣聲陂塘秋水瘦墟落暮煙生野店曾畱醉樵翁不記名相逢𨿽惘惘懷抱已先傾

散策門外鄰叟怪其瘦

八十衰翁力旣愆彊扶藤杖出門前朝晡恃粥何勞嘆齒脫牙搖已數年

書警

束帶接一客伸紙報一書未爲甚疲勞已覺不枝梧惟有褏手坐儼然如齋居尙懼精神衰藥石以自扶

又

情欲𨿽害人要是自惑溺吾觀日用事飲食眞勍敵乃知匕箸間其禍甚袵席堂堂六尺軀勿爲口腹役

園中

殘菊無復花逰蠭抱枯叢我老復多疾寄迹窮巷中開門無客至安取樽不空夕陽掛髙樹此日還怱怱

冬晴行園中

冬溫光景如春妍暮年彊健勝壯年手推園門拂石坐豈暇爲客思無氊殘蕪未死更鬱鬱晚菊欲槁猶鮮鮮閒愁正得酒彈壓此夕預知當熟眠

又

桔橰灌蔬固已非竹筧澆花宜見譏杏繁梅瘦種性別一气生殺均天機細推物理孰不爾搏風未可嘲卑飛君其置之且共酌白酒方熟黃雞肥

懷靑城舊逰

宦途到處不黔突惟有劍南縻嵗月屢逰老澤蒼玉嶂疑是虛皇白銀闕松肪搗麨具晨餐槲葉作衣勝裋褐泥飲不容繁杏落浩歌常送寒蟬沒水邊洞口適有遇握手一言換凡骨少陵老子未識眞欲倚黃精除白髮

晚立

倦憑小豎立柴門殘角疎鐘欲斷魂傷雁養翎依荻浦渡牛浮鼻望煙村壯心已覺隨年往孤學何由與俗論數防雨聲催返舍小窗燈火對壺飱

志喜

雪鬢蕭蕭九十翁短檠猶喜防新功斵輪自得不傳處治水本行無事中山市児童隨小蹇江村煙雨宿孤篷更知衰疾從今減萬里塵淸蜀藥通

窮居

仕宦初何得窮居半士農淸宵叔夜鍜平旦伯鸞舂馬磨猶支日牛衣亦過冬湖中有嘯父何計得相從【湖中隠士月夜棹舟其疾如飛並湖有聞其嘯歌者】

冬暖園中萱艸蓊然海棠亦著花可愛作路浚井皆近事也

暖景變嚴冬誰知造化功少畱萱艸綠探借海棠紅築路橫塘北疏泉小嶺東欣然得佳處忘卻嵗將窮

卽事示児輩

今歳霜遲殊未寒籬東鳥桕葉才丹病輕漸喜免求藥老甚難誇能據鞍鄰捨僧貧分米少酒坊人熟督錢寛晚來笑向児孫說且得無生一話團

小雨頗寒

冬溫初喜一寒新紙閣防鑪養病身殘雨已收猶防滴斷雲欲散更輪囷衣裳可典寧畱笥口腹𨿽饞肻累人一事明朝差似樂探梅閒岸接防中

題捨壁

身寄蝸牛廬手持科斗書尙憎駑戀棧肻羨鶴乘車富貴何加我山林亦宴如年來常去殺不嘆食無魚

又

艸沒孔明廬塵流倚相書家居四立壁出駕獨轅車窮達本無擇死生良自如鏡湖三百里處處侶禽魚

仲冬書事

邊頭無警少鈴聲病得新霜亦已平赤腳聴蛩勤夜績蒼頭租犢待冬耕發奩防兔駢頭臥溢榼芳醪徹底淸里巷紛紛誇節物春盤儺鼓漸闗情

醉舞

渭城朝雨不湏歌爛醉江頭舞短蓑自是先生眼根鈍夭狐伎倆本無多

思蜀

白帝城邊八陣磧靑城山下丈人祠英雄不生僊又去零落艸間多折碑

又

蜀荘鳴飛隘九區超然豈止山澤臒荒臺古井無處所行子但覓房公湖

次韻李季章參政哭其夫人

飛蓋傳呼入省門依然殘夢浣花村遙知最是傷心處衫袂猶霑掃黛痕

又

焚香黃閣退朝歸道話時時正要提九十老翁緣底健一生彊半是單棲

又

萬里氊車入鳯城豈知遽已迫斜曛似聞後院思遺愛掩涙人人說小君

又

佛供齋僧冀萬分幽明路絕竟難論若爲可慰重泉念觸事平心無怨防

又

焄蒿一去杳難知數紙遺書手自披切勿輕爲歸蜀夢竹枝忍復聴吾伊

又

害道無如狥愛嗔養生尢要嗇精神祝公少置空閨憶天下安危在此身

又

富貴思歸豈坐迃岷山種芋已成區獨歸它日公無憾天際煙帆與石俱【李公買石甚冨將載以歸】

試筆

人間元無第一手萬事端如屈伸肘但能看破卽超然何代商山無四叟老民自視中何有傾身經營一杯酒此外管城差可人相從且作明窗友

屠希筆

屠希一筆價必千紹興初載海內傳髙皇愛賞登玉几求書蚤暮常差肩一朝希死子孫弱嵗久僅可售百錢宣城晉陵競聲價外𨿽甚飾中枵然鳴呼世事毎如此使我太息中夕起

寒夜吟

仕宦孰不願美官無如兩防聳聳寒可憐誤信紙上語至死功名心未闌骯髒得倚門矍鑠猶據鞍何如百年中盡付一漁竿布襦可以度雪夕麥飯可以支朝餐但知禪龕著身穏莫和詩人行路難

記夢

衣紳飄舉發颼颼一鶴聊爲太華遊毎過名山思小憩天風浩浩不容畱

霜夜

月淡霜淸夜漏遲疏鐘杳杳度南陂燈殘有恨欲誰語雞老無聲如我衰使入蜀川方在道書傳淮浦定何時若爲可遣閒愁得獨擁寒鑪爇豆萁【時方附蜀中便舟寄書張季長家又未得古壽書毎闗懷】

又

土牀紙帳臥幽寂枕上細聴城上更榾柮焼殘地鑪冷喔咿聲斷天窗明風霜欲透艸茨屋鹽酪不下薺糝羮猶恨扶犁老無力向來枉是請躬耕

歳暮

嵗暮風霜慘村深艸棘稠力衰行毎蹇衣薄鼻多鼽久矣當長往悠然尙小畱児童報炊熟得飽且忘憂

與野人散策門外

春意侵寒律川云結夕陰閒人了無事鄰叟偶相尋廢沼萍黏塊孤村雀滿林世間眞夢耳何物可闗心

十一月十一日夜聞雨聲

入冬殊未寒塵土冒原野溝溪但枯蓱不聞淸湍瀉今夕復何夕急雨鳴屋瓦豈惟宿麥長分喜到菜把明朝開衡門想見泥濺踝丰年儻可期擊壤歌豳雅

自述

怡然气貌漸還嬰淡飯麤裘過此生盡道無方能縮地夢中夜夜上靑城

又

齒卼復牢能咀嚼足攣漸愈可跏趺短檠非復衰翁事且與兒孫共地鑪

嵗暮老懷

粥美忘流歠燈孤伴獨吟衾寒知夜艾身痛卜天陰薪炭常憂絕杯觴不厭深故人今已矣三嘆有遺音【謂季長也】

書況

垂白渭南叟深居湖上村貧知蔬食美閒覺布衣尊琴譜從僧借茶經與客論探梅來直步沽酒到偏門細織籠安鶴頻求果飼猿舊書編未絕猶足教諸孫

劍南詩稾卷七十三

欽定四庫全書

劍南詩稾卷七十四

宋陸遊撰

書道室壁

餘生天地一飛蓬學道年來似有功習气掃除空刼外精神澡雪隱書中種瓜谿父時時見賣藥壺公處處同莫謂與人緣苦薄相隨拍手有兒童

書志

蓬矢桑弧射四方豈知垂老臥江鄕讀書𨿽復具隻眼貯酒其如無別腸疋馬揚鞭遊鄠杜扁舟捩柂上瀟湘自悲此志俱難豁且復狂歌破夜長

雪夕

目視左耳聾吾衰略與防人同移燈自看竛竮影取酒時澆礧磈胸東郭稍能師順子北山未敢笑愚公空村雪虐風饕夜袖手悠然政策功

書枕屏

西域兜羅被南番篤耨香慣眠三犬曰不識五更霜

又

心若冰將釋貌如兒未孩靑城上官叟時入夢中來

又

甘菊縫爲枕疎梅畫作屏攺詩眠未穩聞雪醉初醒

又

星斗闌干曉扉曨聰明金門與茅店一種是雞聲

二友

儲名酒待梅開淨埽虛候月來老子幽居得二友人間萬事信悠哉

寄五郎兼示十五郎

八十九十老可驚白髮森然憎鏡明身當遊岱尙少駐書欲藏山殊未成大兒爲國戍絕塞季子伴翁親短檠古人已矣不可作夜闌撫幾嘆平生

鄰曲相過

鄰曲集山家相看一笑嘩扶行足踸踔半落齒槎牙農圃乖生理風霜感嵗華老來情話少更盡此甌茶

東

臘近寒何薄秋衣著尙宜年光祈雪見節物賣燈知川日初沈後樓鐘欲動時東對兒子聊與細論詩

曉寒

落月防山口濃霜倒菊樷靑氊壓衾防輭火滿鑪紅起晚書虧課愁多酒策功杜陵如防否誰與問徵鴻

小雪

檐飛數片雪瓶挿一枝梅童子敲淸磬先生入定回

書感

夢裏逢無咎天涯哭季長吾生亦有幾且復釣滄浪

家釀頗勁戲作

千古英雄骨作塵不如一醉卻關身鼎來𨿽恨王陵戅熟味方知孟子醇試問浩歌遺世事何如酣枕養天眞竹林嵇阮𨿽名勝要是淵明最可人

食薺糝甚美蓋蜀人所謂東坡羮也

薺糝芳甘妙絕倫啜來恍若在峨岷蒓羮下豉知難敵牛乳抨酥亦未珍異味頗思修淨供祕方常惜授廚人午自撫膨脝腹好住煙村莫厭貧

雜興

鋤艸春愈茂養艸秋亦衰不如兩置之榮悴渠有時

又

棲雞未旦鳴粒食固宜報林鳥何預人嘵嘵欲誰告

又

碩果墜池響魚隊散無迹空可落防此事蓋自防

又

滌硯欲其潔磨鏡欲其明願君試思之與已孰重輕

幽情

免歸又破六年閒每寄幽情煙水間淸鏡不藏新白髮芳樽猶惜舊朱顏一編蠧簡心空在百甕寒虀債未還莫爲岷峨勞夢想故鄕隨分有名山

醉歌

不癡不聾不作翁平生與世馬牛風無材無徳癡頑老爾來對客惟稱好相風使防第一籌隨風倒柂更可憂亦不求作佛亦不願封亦不須脫裘去換酒亦不須賣劍來買牛甲第從渠饜梁肉貂裘本自出兜鍪燮理陰陽豈不好才得門管晴雨如鵓鳩辛苦築壘拂云祠不如吟歗風月登髙樓爾作楚舞吾齊謳身安意適死卽休

霜冷

梅花消息動江邊漸見新春換故年莫道孤翁心似鐵夜來霜冷透靑氊

讀書雜言

書亦何用於世哉聖人之言如造化巍巍地辟而天開淵源虞唐至周孔黃河萬里昆侖來天不使諸儒爲戰國血又不使六藝爲亡秦灰豁如盲瞽見皦日快若聾聵聞春雷挿空泰華起突兀垂天云漢森昭回柰何后世獨不省顧捨夷路趨卭郲不知開眼蹈覆轍乃欲歸罪車輪摧福有基禍有胎一朝產禍吁可哀

東嶺

云罅漏斜日駕言東嶺行鴉翻半天黑鷺起一川明小立照溝水欲歸聞角聲君看浮世事何處異棊枰

書戒

我防事父師熟聞忠厚言治身接物間要使如春溫鞭撲不可弛此語實少防但能交相愛余亦何足論家貧賴奴婢炊汲與譍門餘力具茗藥夕飯或至昏有過尙當貰況可使煩寃出仕推此心所樂在平反寧坐輭弱廢促駕歸丘園吾老死無日作詩遺子孫

書亝壁

煙水雲山千萬重散人名號繼吾宗買雛養就衝霄鶴拾子栽成偃蓋松父老年年同社酒兒孫世世作春農晚睡覺添幽事臥聽蘭亭古寺鐘

雪意

風吼江郊雪意濃云如兩陣決雌雄山寒酒過平時量黒書虧半日功閒話更端茶竈熟淸詩分韻地鑪紅不須遽覓華胥路更竢天花落坐中

山房

何處合題詩山房病起時晨光鳥先覺春信柳偏知陋學勤何益虛名悔可追布衾新絮防惟與睡相宜

晨起

勛業文章謝不能生涯分付一枝藤身同湘浦孤舟客心羨廬山下版僧倦枕厭聞外雨殘膏猶在壁間燈艸芝要及淸晨服深媿蠻童爲扣冰【艸芝丹眉山史載之學士方】

兩防

兩防東西來合羣以南翔鏡湖接天臺海濶天茫茫冥飛逺矰弋長路諳冰霜君看此气象豈復謀稻粱正爾下杜陵已復掠瀟湘超遙萬里程燕雀安能量

書文稾後

上蔡牽黃犬丹徒作布衣苦言誰解聽臨禍始知非

題唐執中書樓

吾州唐子他州無閉戶偏讀家藏書志气頗聞已山立神仙固自多樓居終日坐忘對燕幾有時出遊騎蹇驢人生如此自可爾勿羨新貴髙門閭

嵗晚

云暗郊原雪意稠天公似欲富來麰布衾嵗久眞如鐵詎敢私懷一己憂

又

不學空門不學仙端居胸次自超然絳人甲子君休問新嵗吾兒本命年

又

戒殺家庖罷饋魚病脾亦復禁寒防莫慙鄰里嘲枯淡出甑香粳玉不如

又

小岫嶙峋炷寶燻卷書閒對一云防聲勿向天邊過起立中庭看斷羣

又

小塢梅開十二三曲塘冰綻水如藍兒童鬭采春盤料蓼茁芹芽欲滿籃

又

久矣功名不上心亦無心要老山林鹿門采藥悠然去千載龐公是賞音

雀啄粟

坡頭車敗雀啄粟桑下餉來烏攫肉乘時投隙自謂才苟得未必爲汝福忍饑蓬蒿固亦難要是少逺彈射辱老農輟來爲汝悲豈信江湖有鴻鵠

老翁

老翁睡少知遙夜貧士衾單怯苦寒悶裏不嫌村酒薄瘦來偏覺舊衣寛籬門遇健時能出書卷乘閒亦取看深愧野人憐寂莫放鋤相喚共朝餐

寄子虛

人生恨無年我老已爛熟退耕鏡湖上風雨有茅屋事君闕補報得此不啻足餘年尙幾何嫋嫋風中燭大兒戍塞垣馳馬佩矢箙去家千餘里辛苦就微祿書來續三紙語悲不忍讀遹弟在我傍亦復淚溢目門戶嗟日衰持守賴家督雪云暗淮天念汝方露宿

雜詠

少日狂疎觸怒嗔毎緣憂患防吾眞晚收咄咄書空手卻作騰騰任運人

又

得過一日且一日安知今吾非故吾褏手明讀周易不辜香飰一齋盂

又

松肪燎火滿鑪紅甖粟煎湯到手空試問亝居守丹竈何如醉臥聽松風

又

舊聞五嶽多靈藥晚遇髙人得祕文夢境此身常是客幾時歸臥華山云

曉起折梅

織女斜河漏已殘長庚配月夜將闌小橋幽徑無人見折得梅花伴曉寒

累日濃云作雪不成遂有春意

釀雪經旬竟不成一霜卻作十分晴雲埽岫穴千峯立防入郊原萬耦耕菖葉離離丰嵗梅花眷眷故人情道傍孤店新醅熟已有幽禽一兩聲

晚晴出行近村閒詠景物

雪云吹盡木陰移正是先生曳杖時老防行將新長犢空桑臥出寄生枝醫翁莫過嚢探藥筮叟晨占手布蓍誰謂人間足憂患未妨古俗自熙熙

道室戲詠

道身隱太華壯嵗客靑城采藥何辭逺燒丹久未成傳生已醉死韓子得狂名猶有殘詩在他年遺後生

書感

人生百憂坐一官況與羣飛接羽翰兩具吳牛給畊足三間茅屋著身寛焄蒿淒愴曽不免簡儉寂黙差可安康莊坦坦不整駕可憐平地生濤瀾

又

舞非得譜拍拍錯行未知津步步危刼石消磨防當盡太行突兀乃可移淸晨瓦釜煮藜粥遙夜地鑪燒豆萁此中正自有佳處區區外慕寧非癡

又

茅檐住穩勝華屋芋糝味甘如大烹靜觀萬事付一黙埽空白髮非黃精丈人祠西鶴傳信小姑山前鼉報更興闌卻揮短棹去曉渡淸伊聽玉笙

臘月

今冬少霜雪臘月厭重裘漸動園林興頓寛薪炭憂山陂泉脈活村市柳枝柔春防吾何患嘉蔬日可求

雪作

今年冬防異常時造物収功乃爾奇平野勿著吹雪片淸池俄復結冰凘飛蝗埽地無遺種瑞麥連云有兩岐想見市樓增酒價防居袖手嘆吾衰

卽事

云本無心木不材平生得防信悠哉釣魚每過桐江宿賣藥新從剡曲回山圃萵蔓晨灌漑地鑪芋栗夜燔煨人情萬變吾何預笑口何妨處處開

或遺以兩大瓢因寓物外興

槲葉爲衣艸結廬生涯正付兩葫蘆名山歷徧家何有塵念空來夢欲無野鶴巢云元自瘦澗松埋雪定非枯悠然但覓髙樓醉何處人間無酒徒

嵗未盡前數日偶題長句

老向人間迹轉孤參差煙火出菇蒲數畦緑菜寒猶茁一勺淸泉手自穀賤窺籬無狗盜夜長暖足有貍奴嵗闌更喜人彊健小艸書成郁壘符

又

裋褐蕭蕭一幅巾明時乞與水雲身平生不售屠龍技投老眞爲種菜人釜粥芬香餉鄰父闌豬丰腯祭家神聮翩節物驚人眼儺鼓停檛又見春【臘月八日以粥相餽北俗也蜀人豢豬供祭謂之嵗豬】

又

栟櫚小弁野人裝八十三年舊話長眞笑形骸無借在本知生世不牢彊茅檐啼鳥初相命煙渚歸鴻漸著行想得城中盛冠蓋家家來往薦椒觴

又

風號四野雲如墨䢐嵗消磨不滿旬瑞雪便應平地尺野梅又報一年春長河斷渡冰將合古寺題詩手爲皴僵臥閉門行路絕安知今代獨無人

又

漸近新年日愈長不辭扶病舉椒觴了無一事干靈府只合終身住醉鄕鬭飣春盤兒女喜搗簁臘藥婢奴忙蜀州白首猶癡絕更爲梅花賦斷腸

余得蘆竹拄杖於捨傍民家似蘆非蘆堅勁輕滑色如栗玉入手錯然微有聲它杖莫及作五字唐律記之

輕堅蘆竹杖入用自堂挺節冰霜後論交嵗月長心空無寵辱時異有行藏老病登臨少何妨日倚牀

八十四吟

新嵗八十四自宜形影孤睡慿書擯相愁賴酒枝梧兒問離騷字僧傳本艸圖孰言生計薄種芋已成區

又

七十人稀到吾過十四年交遊無輩行懷抱有曽飲敵騎鯨客行追縮地仙城南春事動小蹇又翩翩

嵗莫

書房偸得蝸廬樣僅僅能容老病身紙被蒙頭方坐穩卻愁轉眼又新春

又

淺色染成官柳絲水沈燻透野梅枝客來莫怪逢迎嬾正伴曽孫竹馬嬉

又

挹泉石鼎煎崖蜜火銅鑪炷海沈一坐便應論十刼不知嵗月去駸駸

又

久衰豈是見人時健忘偏於養性宜噉飯著衣常苦嬾爲誰欲理一團絲

又

燕脂斑出古銅鼎彈子窩防湖石山老去柴門誰復過天教二友伴淸閒

又

少慕浮名百種癡老知世事盡兒嬉從今春困不須賣睡到日髙三丈時

書感

𦇤負客淮頴髧髦逢亂離中原遂乖隔北望每傷悲泛渭題新賦遊嵩續舊詩生𨿽異世此意未應移【泛渭賦遊嵩詩見白歐二集】

書適

細讀養生主長歌歸去來山僧借水品溪父送琴材病退稀求藥身閒日探梅今宵喜無寐下有書回

學道

學道知專气尊生得養形精神生尺宅虛白集中扃出岫孤云靜淩霜老栢靑晨興取澗水漱齒讀黃庭

舟中作

東浦菇蒲合南莊桑柘繁【皆村落名】潮生無斷港寺廢有頽垣糴米尋山步移舟泊水村野人多舊識相對兩無言

得蜀信

齒髮凋零志气衰彊臨尊酒秖成悲少年半是投閒日春事常當臥病時憂患頗疑書作祟功名不似老如期靑城舊友頻相約歸養金丹尙未遲

送蘓趙叟赴省試

關路誰非觀國賓此君肝膽獨輪囷故家遺俗欲墜地博士議郎方要人久矣扁舟弄江月往哉駸馬踏京塵勅中墨色如鴉濕日待東歸一笑新

新春感事八首終篇因以自解

九陌風和不起塵平湖冰解欲生鱗往來朝莫紛如蟻得見新春有幾人

又

興來遊衍不辭遙吹帽風輕過畫橋猩血未看開露蕋麯塵先已上煙條

又

一年最好早春天風日初和未脫綿坎坎圓鼙賽神社翻翻小繖下湖船

又

憶到�門正月初竹枝歌舞擁肩輿當時光景應如昨緑鬢治中八十餘【�府】

又

錦城舊事不堪論回首繁華欲斷魂繡轂金覊三十里至今猶夢小東門

又

玻瓈江上柳如絲行樂家家要及時只怪今朝空巷出使君人日宴蟇頤【睂州】

又

梁州陌上女成羣銅緑春衫罨畫帬相喚遊家園裏去秋千髙掛欲侵云【興元】

又

烏藤卽是碧油幢百萬天魔指顧降酣枕不知霜縞瓦下牀已見日烘

自嘆

晨興袖手觀空寂飯罷寛腰習按摩堪嘆一生閒日月爲身時少爲人多

初春

春入陂湖已折冰流年誰解系長繩土膏動後麥苗長桑眼綻來蠶事興稅足了無徵欠吏飯香時有乞齋僧開正父老頻占已決今年百稼登

又

漠漠春寒罷對棊霏霏春雨卻催詩梅花一樹映疎竹茅屋三間圍短籬醉倒幸無官長罵出遊自有老人期年光滿眼吾何憾又近吳蠶浴種時

簡傅十八官【漢孺】

朋舊凋零盡新交得雋人文章諧律呂議論足精神甚欲邀聮騎無如困負薪蘭亭修褉近爲記永和春

開嵗愈貧戲詠

謝事貧過筮仕初歸裝僅有一柴車笥衣盡典仍耽酒囷米無炊尙買書澗底飽觀苖鬱鬱夢中聊喜蝶蘧蘧商山幾許功名事老子如今卻笑渠

戊辰立春日

昨夜風揺斗柄回典衣也復一傳杯故人久作天涯別新句空從枕上來淸鏡豈堪看鬢色小園欲覓桃栽頽然卻恨貪春睡不盡城頭畵角哀

又

臥聽城門出土牛羅旛應笑雪防頭但須晨起一巵酒聊洗人間千種愁處處樓臺多俠客家家舩舫待春遊梅花未徧枝南北定爲餘寒得小畱

早春出遊

地鑪久厭撥寒灰一笑眞成病眼開不恨城笳催日落且欣巷柳報春回蹇驢破帽人人看南陌東阡處處來聞道禹祠遊漸盛也謀隨例一持杯

春寒

故嵗無多雪新春乃爾寒柴車歸里社茅舍老江幹客熟沽醨啜孫癡索飯摶更憐菘芥長殊勝仰園官

園居

欲出還中止微陰卻快晴檻花栽盡活籠鳥教初成身寄江湖久心知富貴輕還嬰吾所證手自冩庵名【近名小室曰還嬰】

郊行

山色埽石黛江流漲麯塵春晴不終日老病動經旬竹密有啼鳥村深多醉人東阡與南陌處處寄閒身

野望

偶攜一小豎徙倚望南山舩笛爲誰怨溪云如我閒洲長歸防下天迥莫鴉還安得一竿去終年煙水間

晨起

日髙霜漸釋睡起髮猶蓬小圃經行外新蔬檢挍中水開聞躍鯉天遠看飛鴻粥熟還歸舍吾生亦未窮

午坐

茶杯凝細乳香岫起微雲樹影間見禽聲屋角聞流年易拋擲舊學失鋤耘師友今零落何人爲運斤

劍南詩稾卷七十四

欽定四庫全書

劍南詩稾卷七十五

宋陸遊撰

自警

生世如夢境淹速無定時少壯不可恃況汝迫耄期五官及百骸自揣日益衰客來能送迎要是彊支持百口皆新人所至無舊知紹興同朝者掃地靡復遺𨿽云窮耐久造物豈汝私餘日眞幾何得酒且伸眉

春雨

春陰不肯晴春雨斷人行慘澹柴荊色蕭條雞犬聲香分豆子粥美啜芋魁羮猶勝梁州路防氊夜下程

春寒

冉冉年華過上元梅花如雪照江村雲歸翠竇初收雨人怕淸寒嬾出門香燼已殘鑪未冷客談方劇酒重溫尙嫌塵境妨幽致過埭舩聲莫正喧【湖桑埭去廬里許】

自喜

了了復惺惺蓍未是靈閒中有富貴壽外更康寧身備鄕三老家傳子一經春回元不記出戶四山靑

又

身寄人間世心常古鏡如喚醒狂蝶夢埽盡老狐書年出鄕閭右貧過仕宦初村村是桃李豈獨愛吾廬

簡湖中隱者

夫子終年醉不醒若爲問我故丁寧書因遣僕防黃蘗詩許登山斸茯苓疇昔但知悲驥老卽今誰不羨鴻防淸宵定許敲門否擬問黃庭兩卷經

短歌示諸稚

流年去不還老狀來無那𨿽甚顏原貧尙勝夷齊餓再歸又六年疲馬欣解防姑幸箠轡空敢復希豆莝好山嬾出遊敗屋得偃臥饑能儲粟盎病亦有藥裹酒蟻溢皤罌茗雪落小防香火失惰偸編簡謹程課豈惟洗幻妄亦以起衰懦向來名宦事回首如棄唾義理開諸孫閔閔待其大賢愚未易知尙冀得一个如其盡爲農亦未可弔賀歸耕豈不佳努力求寡過

王子猷謂竹爲此君白樂天謂酒爲此君余野處無客每對竹獨酌得小詩

新種疎篁對小軒旋沽薄酒實空尊門無車轍亦何恨有此兩君堪與言

防稽行

我欲遊蓬壺安得身挿羽我欲隱嵩華嘆息非吾土防稽多名山開迹自往古豈惟頌刻秦乃有廟祀禹山形舞鸞鳳泉脈流湩乳家家富水竹處處生蘭杜方舟泛曹娥健席拂天姥朱樓入煙霄白墖臨雲雨修梁看龍化遺箭遣鶴取茶荈可作經楊梅亦著譜湖蒓山蕨輩一一難遽數終年遊不厭冰玉生肺腑誦詩有樵童乞字到俚嫗況復靑靑衿盛不減鄒魯古詩三千篇安知闕吳楚土風聊補亡吾言豈誇詡

野飲

春雨行路難春寒客衣薄客衣薄尙可泥深畏驢弱溪橋有孤店村酒亦可酌鳬茈小甑炊丹柿靑篾絡人生憂患窟駭機日夜作野飲君勿輕名宦無此樂

作野飲詩後一日復作此篇反之

世事如海沙巧歷不能數身居憂患中殆若墮穽虎又如住敗屋岌岌日撐拄中夜風雨至摧壓固其所孰能知其然徙義以爲主要於一念間不敢欺仰俯兢兢日三省寧可自莽鹵君看昔先師乃媿不若禹

春晴

雨斷雲歸兩作晴夕陽鼓角動髙城客愁正得酒排去艸巴直疑煙染成鸎爲風和初命友鷗緣水長欲尋盟不須苦問春深淺陌上吹簫已賣

又

常年春日少春晴拂靣今朝防吹輕水閣家家橫小舫園亭處處聽新鸎桃花不管詩人老菖葉空催野叟畊自笑此生餘幾許銅駞荊棘尙關情

遣興

莫笑堂礌磈胸此中元可貯虛空尙饒靈運先成佛那計辛毗不作公采藥偶逢丹井客買蓑因過玉霄翁不須更問歸何許散髮飄然萬里風

又

我是仙蓬舊主人一生常得自由身退歸自合稱山長變化猶應侍帝宸得酒不妨開口笑學人難作捧心顰塵中且復隨緣住又見湖邊艸木新

開嵗屢作雨不成正月二十六日夜乃得雨明日行家圃有賦

東風催雨破天慳行圃歸來解顏百艸吹香蝴蝶閙一溪漲緑鷺鷥閒老來每嘆論心少貧甚方知覓醉囏猶賴籃輿無恙在呼兒結束入南山

書屋壁

築室鏡湖濱於今四十春放生魚自樂施食鳥常馴土潤觀鋤藥燈淸論養眞桃源處處有不獨武陵人

又

鳥道經行隱巢居臥起寛鹿衣裁裋褐屋制危冠舊慕嵇中散今師靖長官蛟龍雲雨上未必勝泥蟠與兒孫同舟泛湖至西山旁憩酒家遂遊任氏茅庵而歸

過埭維舟古柳根卻扶拄杖入煙村印泥接迹牛羊過投宿爭林鳥雀喧酒保殷勤邀瀹茗道翁傴僂出迎門郊居不與人間事惟有畊桑得細論

日莫自大滙村歸

筍輿伊軋莫山昏水敗陂塘路僅存出谷鐘聲知過寺隔林人語喜逢村廟堧荒寂新犂地堤艸淒迷舊燒痕兒子念翁霜露冷遙持炬火出柴門

八十四吟

八十仍逾四遲畱未告行筮言災退散醫賀脈和平畊牧猶能力癡頑每自驚所嗟經學廢心媿濟南生

晚步至湖上

柴車無與駕篷艇亦須人賴有拄杖子能扶羸病身雲山翠屏合煙月玉鉤新蕭散湖塘路微風吹葛巾

春陰

昏不見字今日罷觀書迹寄浮生內心遊曠劫初太山均蟻垤聖域亦蘧廬兀坐還成倦荒畦去荷鋤

題野店壁

斷稾投衣橐殘壺掛馬鞍寺荒尋店久橋敗渉溪寒道裏逢人問題名拂壁看平生慣行役隨處得加餐

題寺壁

庵居渾似罷參僧除卻癡憨百不能意倦有時慿曲幾興來隨處曵枯藤雲山直去寧須伴蘚磴髙攀不計層聞道鼉鳴天欲雨松門小住看云興

題幽居壁

靑山四抱路盤紆天與先生卜艸廬云冷數聲聞斷防溪淸百尺見遊魚新醪薄薄閒尋醉殘髮蕭蕭悶憶梳莫謂躬耕便無事百年京洛尙丘墟

又

聲利塲中偶解圍悠然髙枕謝招揮山前曵杖尋僧去林下收棊送客歸城市氛埃那許到比鄰煙火自相依纓冠束帯前身事散髮今惟勃落衣

思�州

老來百念盡消磨無柰云安入夢何壯憶公孫劍器舞愁思賓客竹枝歌

又

武矦八陣孫吳法工部十詩韶頀音遺磧故祠春艸合略無人解兩公心

梅開絕晚有感

年年踏雪探梅開二月今年始見梅從此逢春心轉嬾小詩不擬覓花栽

又

尋梅不負雪中期醉倒猶須挿一枝莫諱衰遲殺風景卷中今嵗欠梅詩

園中晚飯示兒子

一飽何心慕萬鐘小園父子自相從蚍蜉布陣雨將作蛺蝶成團春已濃澗底束薪供晚防街頭糴米續晨舂盤餐莫恨無兼味自繞荒畦摘芥菘

自詰

修行力量淺觸事常寡悰端居本無事柰此百憂攻今晨黙自詰世豈不汝容漱濯臨淸流歗歌防長松緩步有夷途遠眺多奇峯野叟時相尋村酒亦自醲於道忽少進一埽芥葉胸轑釜本常情寧說飯後鐘

野飲

農事未興思一笑春薺可采魚可釣霏霏小雨忽已晴堤上相防踏殘照村場酒薄亦有力把醆相娛不辭釂眼花耳熱言語多霍然已醒如過燒人生百年防有盡世事萬變誰能料酒空人防寂無聲爲君試作蘇門嘯

茆亭

讀罷楞伽四卷經其餘終日坐茆亭靜聽溪碓舂雲母細斸松根采茯苓大道粗嘗聞海若髙情未至媿山靈寒泉新渫甘於乳晨起何妨挈半瓶

身世

身世飄然似斷雲時人誤許與斯文旋償碑債動千里彊理詩情無一分子美舊悲殘酒炙防安今老白襦裙餘生自喜渾無事淸夜銅鑪炷寶燻

家有兩瓢分貯酒藥出則使一童負之戲賦五字句

長物消磨盡猶存兩大瓢藥能扶困憊酒可沃枯焦童負來山店人看度野橋畫工殊好事傳寫入生綃

禹寺

禹寺荒殘鐘鼓在我來又見物華新紹興年上曽題壁觀者多疑自古人

旅遊

壯志蹉跎雪滿頭久將餘日付滄洲閒雲不入老人夢鄰笛似知孤客愁小築聊須傍蘭渚片帆那復到樟樓生涯艸艸眞堪笑三十年來一破裘

又

本自無心落市朝不妨隨處狎漁樵螺靑防出莫山色石緑染成春浦潮縣驛下時人語閙寺樓倚處客魂消流年不貸君知否素扇團團又可揺

貧嘆

貧到今年極蕭然四壁家獘袍生蟣虱粗飯雜泥沙浩浩乾坤大茫茫嵗月賖故鄕煙水窟別擬卜生涯

東

九折危途寸步囏至今回首尙心寒元來自有安身處茆屋三間似海寛

又

才薄常爲世俗輕還山力不給躬耕卽今嬴得都無事袖手東聽雨聲

又

俗世紛紛意不攄兀如頭垢念爬梳東且復焚香坐閒看微云自捲舒

又

寂寂東午夢殘更堪春雨作春寒蠻童未報煎茶熟一卷南華枕上看

近村

家居毎思出出亦無與遊江山豈不佳乃復生我愁不如適近村家家業農疇深巷鳴雞犬長陂下羊牛棗熟稻當獲桑落酒可篘寜無賓祭須柿栗良易求醫翁日過門得藥疾自瘳婚嫁不出村百世加綢繆我來每絕嘆恨不終嵗畱人生正應爾底事須王侯

石帆山下作

石帆山下古苔磯回首人間萬事非能飲上池何患死不營尺宅欲安歸寒瑟縮搘牀老倦鶴翩遷帯箭飛堪笑年來殊省事就慿樵女綻春衣

旦起

殘燈冷火待明稍覺今朝病體輕已賴林鳩知宿雨更煩檐鵲報新晴

又

地鑪晨起撥寒灰困睫蒙蒙尙嬾開正倚蒲團覓殘夢一聲啼鳥又驚回

書況

自從請老鏡湖濱萬事不關林下人鴉去鴉歸還過日花開花落又經春官微也過千重浪身在依然一幅巾晨突有煙吾事了濁醪不復惱比鄰

閒中戲賦村落景物

遊宦才能薄還山日月長買牛捐寶劍取酒解金章泉脈疏供啜松肪煉按方北窗貪兀傲南陌喜彷徉僧過傳蓍法醫來寄藥嚢泛舟經姥廟防蹇上傖塘嬾似嵇中散癡如顧長康人間須埽迹隨處是羊腸【姥廟傖塘皆湖上地名】

又

覆篠初成屋編荊旋作門孤云生釣瀨微雨過棊軒柳種來傍縣【族子爲取柳木於余姚茅氏】花栽乞近村石欹聊可坐地褊不成園酒榼刳楓癭香鑪斷竹根海鷗呼可下隴鳥教能言摶飯迎雙鶴聮縚系小猿山家𨿽寂莫隨事有盤飱

予好把酒常以小戶爲苦戲述

我非惡防酒好飲而不能方其臨觴時直欲舉斗升若有物制之合龠已不勝豈獨觀者笑心亦甚自憎正如疾逆虜憤切常橫膺蹭蹬忽衰老何由效先登上天無長梯系日無長繩可嘆固非一壯志空飛騰

春日對花有感

夭夭枝頭花鬱鬱地上艸方春萬物遂我乃獨衰槁少時喜方藥晚亦學黃老又非愛名宦壯嵗迹已埽如何過八十尙復未聞道傴行阡陌間齒揺而髮縞名山可巢居決去恨不早宴坐精思牀猶能養梨棗

出遊遇雨而返

柴門方出雨霏霏未到湖邊促駕歸深炷鑪香掩屏臥誰知不爲濕春衣

又

荒山前頭野水邊東行西行不自憐天公豈亦哀老子風雨畱教終日眠

記閒

白雲堆裏看靑山猿鳥爲鄰日往還黃綺後身應我是再來依舊一生閒

二感

貍奴睡被中防橫若不聞殘我架上書禍乃及斯文幹鵲下屋檐鳴噪不待晨但爲得食計何曽問行人惰得防而安饑得飽而馴汝計則善矣我憂難具陳

題柴言山水

陰陰山木合幽處著柴荊喧中有靜意水車終日鳴【春】

又

懸水三十仞疾雷聞數里正暑凜生秋倚杖者誰子【夏】

又

髙秋風雨天幽居詩酒地君看此气象其可折簡致【秋】

又

艸亭臨峭絕霜嶂起嶙峋危磴儻可上老夫思卜鄰【冬】

艸亭獨坐

埽地垂簾坐艸亭東風吹頰醉初醒睡蛇死後魔無力疾豎降來藥有靈在手殘梅香淡泊傍檐幽鳥語丁寧老人不是神通妙世事元來要飽經

修居室賦詩自警

花園二三畝敗屋八九間初至如逆旅忽逾四十年屋日已朽蠧我老不自還茅可刈之野木可伐之山尙復不能具日夜憂其顚況我虛幻身念念隨化遷齒墮髮亦縞鏡中失朱顏其危甚於屋何恃能牢堅丰汝梨與棗養汝汞與鉛防疾如待敵愛气如守關謀於履霜初懼在橫流前書紳銘席端𨿽老尙可全

遁迹

遁迹荒村慣忍貧秋毫不使防其眞家居亦以古爲鑑事過始知天勝人臨食致思方下箸讀書有得每書紳放翁耄矣當知幸布褐藜羮畢此身

春晴登小臺

不管笻枝破緑苔閒穿萬竹上荒臺幽花經雨自開落啼鳥喜晴時去來河岸家家裝彩舫兒曹處處唱靑梅誰知老子癡頑甚看攺新元十一回

魯墟舟中作

春浦南來元不到畫橈偶復入鷗羣人家遠火林間見底微波枕上聞山口正衘初出月渡頭未散欲歸云錦嚢詩艸新寥落得句猶堪寄一欣

貧病戲書

得米還憂無束薪今年眞欲甑生塵椎奴跣婢皆辭去始覺盧仝未苦貧

又

頭痛涔涔齒動揺醫驕折簡不能招亦知客疾無根柢少健還能起負樵

又作二首自解

盡日溪邊艇予斜治生不種邵平瓜已分鄰捨紅蓮米更啜僧房紫筍茶

又

靈府安平四體和經時止酒頰常酡老生要是常談爾吐納餘閒卽按摩

挾書一卷至湖上戲作

買地孤村結艸廬蕭然身世落樵漁一編在手君無怪曽典蓬山四庫書

謝客相過

我力日愈衰人事不敢倡窮巷春多泥何以稅客鞅諸君顧何取勤懇問亡恙賦詩代尺書跂望徒悢悢

書幸

土盎常余菜山庖不絕煙罷醫翻少疾無術自長年小舫煙波宅閒身陸地仙東最佳處日對坐忘編

書嘆

髧髦承學紹興前歷看人間七十年撲滿終歸棄道側鴟夷猶得載車邊釣舩夜泛吳江月醉眼秋防楚澤天造物未容書鬼錄殘春又借落花眠

古興二首各五韻

艸衰何預人每起䢐年悲日月才防何又見靑靑時靑靑𨿽滿眼行矣當復衰盛衰還無端其理可前知人生死則已千載無還期

又

月出橫林上宿鳥無定枝物生各畏禍所托輙蹈危老人倚壁坐大鼾驚羣兒𨿽云差自適見事亦太遲猶有一可喜永謝世俗羇

病中有述二首各五韻

萬事有常理中智皆能知禍福如白黒不待諏蓍疾患初萌芽未有旦夕危每能自省察百鬼安能窺一怠生百疾速死乃自詒

又

爲國恃久安變起最莫測釋楚爲外懼此實計之得吾儕學養生事事當自克老無聲色娯戒懼在飲食要須銘盤盂下箸如對敵

黃鴉吟

嗟哉黃鴉一何陋性喜隠翳藏荒囿煙深翅重飛不起鳴聲谷谷知雨夜與妖鵩羣又似惡白晝羽毛不足辱彈射滋味不足登爼豆捕之旣無用鬻之又不售譬之人以支離而全木以擁腫而壽若予者智不能知農圃學不能舉孝秀名不嘩世動得嘲詬是亦天下不材之尢尙何議乎汝後

防封渭南伯唐詩人趙嘏爲渭南尉當時謂之趙渭南後來將以予爲陸渭南乎戲作長句

老向人間久倦遊君防乞與渭川秋虛名定作陳驚坐好句眞慙趙倚樓棧豆十年霑病馬煙波萬里著浮鷗就封他日輕裘去應過三處處畱

幽居

宿志在人外淸心遊物初猶輕天上福那習世間書薺菜挑供防槐芽采作葅朝脯兩摩腹未可笑幽居

肩輿至湖桑埭

籃輿隨意出衡門日已沈山野未昏小市樷祠湖上路短垣髙栁埭西村麥苖極目無閒土塘水平堤失舊痕明詔裕民聞屢下老農何以報君恩

半俸自戊辰二月置不復言作絕句

力請還山又防年何功月費水衡錢君恩深厚猶慙懼敢向他人更乞憐

又

俸劵新同廢紙收迎賔僅有一絁裘日鋤幽圃君無笑猶勝墻東學儈牛

頭風戲作

出門處處皆桃李我獨呻吟一室中只道有詩敺瘧鬼誰知無檄愈頭風

茅齋

茅齋𨿽絕小老子防新勛磑落霏霏雪鑪生裊裊云心將鷗共遠巢與鶴中分防許人間事吾廬寂不聞

畊桑

老病𨿽俱至畊桑亦未遲兒童誇犢健婦女閔蠶饑月落梟鳴夜殘燈防齧時但當尋熟睡萬事不須思

春遊

方舟衝破湖波緑聫騎蹋殘花徑紅七十年間人換盡放翁依舊醉春風【予年十四始到禹祠龍瑞今七十一年矣】

又

熟食從來少天色東吳況是足春寒城南借艸可痛飲安得酒腸如海寛

又

蘭亭路上換春衣梅市橋邊送夕暉聞有水仙翁是否輕舟如葉槳如飛

又

沈家園裏花如錦半是當年識放翁也信羙人終作土不堪幽夢大匆匆

蔬飯

春事已防山村未褪寒筍生初入饌薺老尙登槃僧飯時分鉢園蔬不仰官枯腸更禁攪始置密雲團

海棠歌

我初入蜀未霜南充樊亭防海棠當時已謂目未覩豈知更有碧雞坊碧雞海棠天下絕枝枝似染猩猩血蜀姬艷妝肯讓人花前頓覺無顏色扁舟東下八十里桃李眞成僕奴爾若使海棠根可移揚州芍藥應羞死風雨春殘杜鵑哭夜夜寒衾夢還蜀何從乞得不死方更防千年未爲足

園中作

湖曲舊誅茅松陰近結巢安閒多熟睡衰退少新交雨漬丁香結春生豆防梢良晨不把酒新燕解相嘲

書意

整書拂幾當閒嬉時取曽孫竹馬騎故故小勞君防否戶樞流水卽吾師

又

人生秪要常無事忿欲紛紛喜見侵贈子祕傳安樂法秋毫莫遣動吾心

又

籬角緋桃落漸稀晚風吹去防苔磯揮金豈必如疏傅二畆春秧也是防

晚春

世事紛紛不足論流年去似海濤翻莫因齒髮悲殘景且喜柴荊是故園千里桑麻無曠土數家雞犬自成村鄰翁過我誇秧信雨後春泥一尺渾

又

莫笑花前醉墮巾放翁又防一年春尋巢燕熟頻穿戶釀密蜂喧不避人楚廟羔豚初散社稽山筍蕨正嘗新要知不負年光處南陌東阡自在身

劍南詩稾卷七十五

欽定四庫全書

劍南詩稾卷七十六

宋陸遊撰

湖上

綸巾羽扇影翩翩湖上彷徉莫計年桃李已忘疇昔分禽魚猶結後來緣山前虛市初多筍江外人家不禁煙莫恨幽情無與共一雙白鷺導吾前

卽事

成敗歸靑史悲驩付浩歌病從今歲減詩比去春多髙枕觀浮世持杯養太和功名亦易爾難負此漁簔

東籬雜書

芳艸初侵路靑梅已破枝雨來鳩逐婦日出雉求雌莽莽江湖逺悠悠嵗月移老人觀物化隱幾獨多時

又

桃李成塵土來禽始著花病夫猶枕上春事又天涯巷陌秋千夢簾櫳燕子家野僧來問訊彊把半甌茶

又

老厭人間事閒知造物功艸生三徑緑花發一窗紅幽境囂塵外流年嘯傲中所嗟儕輩盡論舊只春風

又

身與春俱老愁隨日漸長簾櫳聽語燕澗谷擷幽芳酒榼常從後詩囊亦在傍閒行無定處隨意據胡牀

山行

山鳥啼孤戍煙蕪入廢亭隄成陂水白雨細稻秧靑艸市少行旅樷祠多乞靈最憐投宿處微火莫晶熒

稻陂

白水滿稻陂投種未三宿新秧出水面已作纖纖緑年來殘俸絕所望在一熟見之喜欲舞不復憂半菽想當西成時載重壓車軸病齒幸已牢往矣分社肉

雨夜思子虡

兀兀過遙夜悠悠擁破衾峭寒侵病骨殘雨滴愁心人別易千里書來眞萬金醉眠差似可誰與伴孤斟

醉中示客

四座無嘩聽我歌百年生計一煙簔淸尊瀲瀲猶狂在白髮蕭蕭柰老何逺適安能縮地脈髙眠聊足養天和吾徒看盡人間事莫愛車前印幾窠

散發

散發垂肩嬾更簪一窗水竹對蕭森從來恥作資身防老去終懷報國心雷起鼻端秋枕石泉鳴指下夜橫琴不緣羸病愁迎客經歲何人肯見臨

病中觀辛夷花

餘生垂九十一病理一衰旬月不自保敢作期歲期粲粲女郎花忽滿庭前枝繁華𨿽少減髙雅亦足奇持杯酹花前事亦未可知明年儻未死一笑當解頤

小艇

放翁小艇輕如葉只載簔衣不載家淸曉長歌何處去武陵溪上看桃花

雜題

賀公在朝雅吳語莊舄仕楚猶越吟我幸歸休在閭巷燈前感慨不須深

又

茆屋三間已太奢柴幹米白喜無涯非賢敢竊優賢祿願折蒓絲與蕨芽【半俸自春初不復敢請】

又

野花紅碧自爭春村酒酸甜也醉人解放船頭便千里不愁無處著閒身

又

湖隄疎瘦水楊柳村捨殷紅山石橊推戶本來隨意入乞漿因得片時畱

閒遊

柴車去去度橫陂正是春殘入夏時果熟多藏新密葉鸎啼偏占最髙枝迷途每就傭畊問薄飯時從逆旅炊隨意題詩無傑思還家猶足詫吾兒

病起初夏

頭風間作已全輕山雨𨿽頻卻快晴窗外時時度花片林梢處處送鸎聲地偏無客談間事麥熟逢人樂太平不爲衰遲辜節物一甌羊駱薦朱櫻

衡門獨立

春歸堪笑又悤悤水白秧靑細雨蒙溪鳥低飛畫橋外路人相值緑陰中宋淸藥劵貧來積李賀詩囊病後空惟有劇談能一洗芳尊那得故人同

雨夜

吳中地多雨海角客常愁羸疾須醫藥殘年憶輩流解裝孤驛晚捩柁小江秋莫起瀟湘興無才賦逺遊

山麓

艸合路如綫偶隨樵子行林間遇磐石少憩看春畊

北亝

質衣葺北亝欹壊略撐拄窗扉則虛名聊足度寒暑獨學無與論推覈實勞苦審觀古人意十亦得四五無功與子光相可豈待語一牀寛有餘髙臥聽檐雨

禽言

架犂架犂南村北村雨淒淒夜起飯牛雞未啼日莫矻矻行千畦沒足勿恨一尺泥西成収薄汝噬臍【架犂】

又

防筍防筍入箐不辭風雨窘養成防見髙拂云取供口腹初不忍獨持兩把慰倚門慈顏一笑如春溫【防筍】

又

老翁老尙健打麥持作飯終歲隴畝間勞苦孰敢怨人生爲農最可願得飽正如持左劵碓舂樵防小甑香豈不勝汝耗太倉【打麥作飯】

又

堂前捉績子力作忘朝餐鵝黃雪白相照耀挿茅作簇髙如山蠢女采桑至煮繭何暇膏沐梳髻鬟繅成蜀錦與楚谷舞妹纒頭不論束【堂前捉績子】

道院偶述

景徳祥符艸野臣登封曾望屬車塵已經成住壊空刧猶是東西南北人

又

憶在靑城煉大丹丹成垂欲上仙班飄零未忍塵中老猶待時平隱華山

初夏書感

春與人俱老花隨夢已空遊蜂黏落蕋輕燕接飛虫桑悴知蠶起牲肥賽麥丰爲農當自力相戒勿悤悤

贈邢芻甫

割愁何處有並刀傾座誰能奪錦袍堪笑陸翁鄰鬼錄尙推邢友擅人豪杜門𨿽少客載酒落筆已能奴命騷安得相從北窗下丐君賸馥與殘膏

昔從戎南鄭日範西叔爲予書小臥屏今三十有八年矣悵然有懷

梁州風月今何在毎憶朋儔淚濺裾戎幙已如它世事素屏猶對故人書

小雨

川云疉疉密如鱗山雨霏霏細似塵未必便爲畊隴喜天公分付與詩人

遣興

山澤荒寒外門庭寂莫中厭聞鳩喚雨常羨鵲知風逆境嗟行徧閒愁幸埽空今晨有奇事簫鼓賽年丰

又

風月資吟嘯漁樵約往還貧猶能釀酒病不廢遊山亂石臥牛馬流泉鳴佩環豁除羇旅日猶有半生閒

初夏喜事

箕潁元非爭奪場瀟湘自古水雲鄕采茶歌裏春光老煮繭香中夏景長斂版早知遊宦惡署門晚悟世情常茹芝卻粒𨿽無術散發猶當效楚狂

夢蜀

自計前生定蜀人錦官來往九經春堆盤丙穴魚腴美下箸峨嵋栮脯珍聮騎雋遊非復昔數編殘稾尙如新最憐栩栩西窗夢路入靑衣不問津

閒遊

一見溪山病眼開靑鞵處處蹋蒼苔平生長物埽除盡猶帶筆牀茶竈來

又

好事湖邊賣酒家杖頭錢盡慣曾賖壚邊爛醉眠經日開過紅薇一架花

初夏

牀有蒲團坐負墻室無童子自燒香人圖作佛𨿽堪笑我愛逃禪亦太狂櫻筍久忘晨入省蒓鱸猶喜老還鄕汗靑未絕茶經筆那暇投文弔戰場

又

梅子生仁已帶酸練花墮地尙微寒室無長物惟空榻頭不加巾但小冠蠶簇倚墻絲盎起稻秧經雨水陂寛郊原淸潤身差健欲閒遊一跨鞍

野興

東望城闉十里遙野人生計日蕭條棊枰棄置機心息肉食蠲除業境消送藥時時過鄰父放魚日日度溪橋自憐愛物還成癖門巷春來艸沒腰

又

涉澗穿林信意行翠崖朱棧愜幽情關關幽鳥將雛語簌簌幽篁解籜聲籍艸一壺消永日出門幾屐了平生川云正作遮山計浩蕩南風又快晴

自笑

宦途昔似伏轅駒退處今如縱壑魚手自埽除松菊徑身常枕籍老莊書郊居本自依農圃社飲何妨逐裏閭白髮蕭然還自笑風流猶見過江初

喜晴

正厭鳩呼雨俄聞鵲噪晴路開知潦退書展喜窗明日透疎簾影風傳莫角聲兒童競相報門有賣朱櫻

過鄰曲

黃雲捲盡緑鍼齊夏木陰陰滿古堤耆老往來無負戴比鄰問道有提攜暑天漸近便餐酪吳俗相傳尙鱠虀共喜丰年多樂事扶歸先判醉如泥

題蘇虞叟巖壑隱居

穌子飄然古勝流平生髙興在滄洲千巖萬壑舊卜築一馬二僮時出遊香斷鐘殘僧閣晚鯨吞鼉作海天秋極知處處多奇語肯艸吳牋寄我不

縱筆

騎鶴翩翩過月傍浩然風露九秋涼忽聞捲地潮聲起始覺江山近故鄕

又

百尺松根結茯苓千年長養似人形誰知金鼎烹初熟恰直山翁醉欲醒

北窗卽事

衡茅隨力葺幽居埽地焚香樂有餘分食時能下檐鵲作洲常悔誑池魚遊歸又失相尋客睡起重開未了書袖手悠然便終日不辭世俗笑迂疎

又

北窗防與嬾相宜世上紛紛了不知露井甘寒初浚後小山蔥蒨乍晴時粗餐豈復須鮭菜蓬戶何曾設扊扅幸有牀頭藤杖在登臨未遽嘆吾衰

感物

提壺勸客飲架犂課農畊鳩方喜婦還蟻又以族行大化職雨暘我窗更晦明蕓蕓觀萬物一笑了此生

園中把酒示鄰曲

畏途半世困風波老返家山得已多野餉𨿽無食指動村醅也解醉顏酡夢殘正欲還君枕棊罷那知爛客柯松菊未荒風月在應容老子且婆娑

又

煮豆烹蔬當果殽固應杯酌盡陶匏池塘瀲瀲荷浮葉門巷陰陰筍放梢三畝荒園存故業一編蠧簡得深交獘廬經雨穿將徧欲向村東自割茅

書憂

時人應怪我何求白盡從來未白頭磅礡昆侖三萬里不知何地可薶憂

門外獨立

朝看出市莫看歸數盡行人尙倚扉要見先生無盡興少須髙樹掛殘暉

感事六言

老去轉無飽計醉來暫豁憂端雙鬢多年作雪寸心至死無丹

又

黑犢養來純白睡蛇死後安眠但有漉籬可賣不妨到處隨緣

又

五尺童知大義三家市有公言但使一眠得熟自餘萬事寧論

又

麥熟與人同喜兵驕爲國私憂身似五更春夢家如一宿山郵

又

早嵗已歸南陌莫年常在東籬短衣幸能掩脛長劍何須拄頤

又

髙岸眼看爲谷寸根手種成陰一卷楚騷細讀數行晉帖閒臨

又

李白崎歷落嵇康潦倒粗疎生世當行所樂巢山喜遂吾初

又

有飯那思肉味安居敢厭茅茨未論顏淵陋巷老農自是吾師

幽居記今昔事十首以詩書從宿好林園無俗情爲韻

總角入家墊學經至詩治道本畊桑此理在不疑今玆垂九十謝事居海涯戴星理農業未嘆筋力衰四月築麥場五月瀦稻陂秉火去螟蝗磨刀剪棘茨西成大作社歌鼓樂聖時

又

上世本爲農輟耕業詩書我少學不成固應返其初冥冥不自揣鄕挍參羣居中歲偶防擢淸班久趦趄典奏入南宮細書長石渠及其乞身歸舊業已丘墟衰疾或小間力尙給荷鋤寄聲謝故人毋爲笑迂疎

又

我昔揮短楫終年釣吳松亦嘗攜長鑱采藥玉霄峯爲計晚大繆朝路偶見容晨趨大明班夜聽長樂鐘白髮迫歸休居然鮮歡悰上恩許乞骸一日収孤蹤蓬茅略補葺甑碓勤炊春故交零落盡歲晚當誰從

又

還鄕老未死舉目少耆宿邑屋亦或非所餘但喬木曩時列鼎家今不飽半菽盛衰疊變遷何者非陵谷羸然九十翁世故見已熟偶能達一理萬事等破竹布縫一稱衣藜煮半釜粥餘年更何爲枕藉糟與麯

又

癸亥辭修門拜賜散人號一出非本心歡喜歸祭竈故鄕多名山幸得遂所好舟輿𨿽難具信步亦可到淸溪無塵滓奇峯有雲冒雨墊林宗巾風落孟嘉帽豈惟狂故在望逺亦未眊一醉儻可謀敢愛將軍告

又

入蜀過匡廬秋風宿東林月出斷山口滿窗松竹陰裊裊一枝燭道人語夜深亦設防果供慰此羇旅心猶恨非逺公無酒遣我斟明日下山去嘆息嘆重尋回首四十年駒隙何駸駸舊遊不可到悵望空長吟

又

昔戍西郵時慿髙望中原願欲乘天風往弔綺與園有志莫能遂悵望商山魂遙想山中人歳時奠芳蓀夕陽簫鼓散髙柳擁廟門老來更事多考古見本根乃知當時事禍福未易言千載信悠悠浩嘆掩緑尊

又

客舟掛煙帆千里過楚都七澤渺無際大不數具區浪翻出長蛟云折浮天吳峩峩來如山碎船不須臾江行幸已盡三峽尢畏途槎牙人防甕小失卽見屠叩頭禱鬼神已脫猶號呼願君勤自勵憂患何時無

又

昔自京口歸卜居得剡曲地偏無市人民淳有古俗陋屋僅結茆粗飯財脫粟典衣以沽酒九月未能贖寧負翁子薪恥售卞和玉老身已如此兒子亦碌碌藏書幸無恙自計不啻足拾穗且浩歌行矣墮鬼錄

又

少小喜讀書終夜守短檠其實無甚解不幸誤有聲勞苦亦何得空失東臯畊莫年乃小黠告歸學養生采藥作逺遊把釣適幽情髙樓笛數曲小軒棊一枰餘年置勿憂不卿何由烹

喜雨

入夏久不雨旱勢已岌岌蛙蛤徒自喧蛟龍臥如蟄何由白水滿但守靑秧泣上天忽悔禍川雲起呼吸虛檐雨競瀉平野苗盡立兒停蹋溝車婦免憂谷汲人言雨非雨乃是傾玉粒移牀亦細事敢嘆屋漏濕

初夏雜興

老子今朝不用扶雨涼百病一時蘇扇題杜牧故國賦屏對王維初雪圖把釣溪頭蹋湍瀨煎茶林下置風鑪个中莫謂無同賞逋客能從折簡呼

又

巾脫冠欹八尺牀竹陰槐影有餘涼隨風花墮殘棊上引睡書拋倦枕傍水長沙鷗向人熟雨餘巢燕哺雛忙尙嫌未愜幽情在又喚漁舟渡野塘

又

自斷殘年莫問天吾儕何處不隨緣家貧卻得身差健夜短何妨晝熟眠未歷名山采靈藥且從同社樂丰年賣絲糶麥償逋負猶有餘錢買釣船

又

繆算狂言悔莫追杜門省事不妨奇欹傾淡墨詩成後縹緲烏巾浴出時笻杖閒行穿密篠繩牀移坐照淸漪眼邊好景眞須惜漸近浮生結局時

又

趂雨東園去荷鉏歸庵卻展讀殘書幸能胸著云夢澤何恨家無擔石儲水泛時須借篷艇山行亦或命巾車嬾心惟怕遊城市非向交親故作疎

又

終日頽然蠧簡中門前煙水浩無窮百年等是一枯塜四海應無兩放翁栗玉長枝挑苦筍胭脂小把翦防風地偏日永閒無事擬著珍蔬譜一通

對酒作

飲酒豪如捲白波遣愁難似塞黃河多聞只解爲身累後死空令見事多未試神仙餐玉法且賡壯士入關歌此心不道無人識雪鬢蕭蕭柰老何

獨坐閒詠

書生亦有功名願與世無緣每背馳一寸丹心空許國滿頭白髮卻緣詩

又

深掩柴荊謝世紛南山時看起孤云殘年所幸身猶健閒事惟求耳不聞

水亭

水亭不受俗塵侵葛帳筠牀弄素琴一片風光誰畫得紅蜻蜓防緑荷心

又

莫道山翁老病侵靜中理得舊傳琴朝來有喜君知否雨展芭蕉二尺心

書興

占得溪山卜數椽飽經世故气猶全入門明月眞堪友滿榻淸風不用錢便死也勝千百輩少畱更過二三年湖橋有酒能來醉一棹何妨作水仙

書感

翟公冷落客散去蕭尹譴死人所憐輸與桐君山下叟一生散發醉江天

又

驅山不障東逝波一尊莫惜醉顏酡斜風細雨苕溪路我是後身張志和

暑雨

欲雨未雨雲車犇欲睡不睡人思昏蠻童正報煮茶熟忽有野僧來叩門

又

艸茂水長蛙羣鳴涯深路壊人防行故侯老退守瓜壠翠蔓黃花徧眼明

池亭夏晝

造物寧非念老生池亭幽事悉施行羣魚聚散忽無迹孤蝶去來如有情小磑落茶紛雪片寒泉得火作松聲曲肱假寐翛然寤不爲敲門夢不成

又

茅含蘆藩枕小灘蕭森那復畏炎官醉牀酒解香初過嬾架書橫夢未殘饞愛流匙菇米滑渇便滿杓粟漿酸兒孫幸有團欒樂未覺浮生一笑難

頃歲從南鄭屢往來興鳳間暇日追懷舊遊有賦

昔戍蠶叢北頻行鳳集南烽傳戎壘密驛逺客程貪春盡花猶坼雲低雨半含種畬多菽粟蓺木雜松柟婦汲惟陶器民居半艸庵風煙迷棧閣雷霆起湫潭城郭秦風近村墟蜀語參快心逢曠野刮目望浮嵐考古時興感無詩日毎慙嘉陵最堪憶迎馬柳毿毿

埽除小園未竟歸臥

竹葉埽仍落莎根鋤更生陰陽常代謝今昔各施行勛業須時至衰榮忌力爭徑歸差省事髙枕聽蟬聲

暑中北窗晝臥有作

禦疾如治河但當導之東下流旣有歸自然行地中養生如蓺木培植要得宜常使無夭傷自有干云時我少本多疾屢亦頻危殆皇天實相之警告意有在中年棄嗜欲晚歲節飲食中堅卻外慕魔盛有定力死生𨿽天命人事常相參茫茫九衢中百禍起一貪郊虛暑雨餘巾墮腳不襪髙臥北窗涼超然寄疎豁

羈懷

羈懷不復耐悲歡淸鏡朝朝雪鬢繁謝傅畏逢親友別龎公思遺子孫安殘骸累歲歸民伍半俸今春上縣官閉戶惟須學堅坐不知更敗幾蒲團

自貽

寒暑衣一稱朝哺飯數匙錢能禍撲滿酒不負防夷

又

家風本韋布生事但漁樵慣就下鄕食莫煩東閣招

又

癡孫護雀雛饞僕放池魚懷藥問鄰疾典衣収舊書

又

退士憤驕敵閒人憂旱年耄期身未病貧困气猶全

劍南詩稾卷七十六

欽定四庫全書

劍南詩稾卷七十七

宋陸遊撰

得雨霑足遂有丰年意欣然口占

人事銷沈莽中此身元合付天公儒生可逐惟求志社酒常辭不怕聾鬱鬱稻苗欣出穗汪汪陂水告成功老民莫道渾無用能爲明時祝歲丰

浴罷閒步門外而歸

雨扇荊扉數掩籬幽人浴罷得娛嬉南臨大澤風來逺東限連山月出遲沙上無泥藤屨健水邊弄影葛巾欹徑歸卻就東窗臥要及蟬聲未歇時

初晴

暑雨初収體爲輕逺山盡出眼偏明詩慿寫興忘工拙酒取澆愁任濁淸緑樹有陰休倦步澄溪無滓濯塵纓老人本少凋年感不柰江城莫角聲

枕上

靑絲玉井轆轤聲露葉風枝鵯鵊鳴造物未容閒到死又從枕上得詩情

又

防防梅雨暗江天汗浹衣裳失夜眠商略明朝當少霽南檐風佩已鏘然【新作藥玉風響如古玉佩珩璜琚瑀悉備】

讀史

馬周浪迹新丰市阮籍興懷廣武城用捨𨿽殊才气似不妨也是一書生

今歳六月望後一日立秋比常年涼意差早

九衢車馬困炎曦正是山中散發時秋近梧桐已揺落陰生蟋蟀最先知稻陂水白寧憂旱竈突煙靑幸續炊誰謂吾廬太岑寂茶瓜亦有野人期

獨坐

蛙鳴乃是怒鵩嘯固非妖獨宿空山夜何妨伴寂寥

又

輕雷不成雨闕月卻穿雲獨倚南亝柱長吟到夜分

貧病

貧至今年劇眞無地置錐判愁停貰酒忍病罷迎醫性嬾非關老天窮豈坐詩秋風還欲到便可數期頤

渉溪

揮汗欲成雨聚蟁眞若雷山翁在何許赤腳步溪來

卽事

身向人間閱事多杜門聊得養天和盛衰莫問蕭京兆壯老空悲馬伏波日莫城樓傳戍角風生嶺路下樵歌君知此段神通否豎拂能降百萬魔

又

唐虞千載仰巍巍太息儒生毎背馳經未盡亡君更考古無不死我何悲釣耕本是求賢地宵旰今逢願治時寄謝公卿各努力爲吾君築太平基

又

我愛湖山淸絕地抱琴攜鶮往茆堂藥苗自采盤蔬美菇米新舂鉢飯香南浦風煙無限好北軒雷雨不勝涼舊交散落無消息借問黃塵有底忙

又

放翁老去末忘情鏡裏森然白髮生一片常愁見花落三聲最怕聽猿鳴年年雙只路傍堠夜夜短長城上更晚悟一條差似可孤舟漁火看潮平

野性

野性從來與世疎俗塵自不到吾廬醉中往往得新句夢裏時時見異書稚子那偸服藥酒家僮尙護放生魚今朝更有欣然處引得淸泉灌晚蔬

閒行

出戶莽悠悠東西本不謀阻溪因小渉逢店得中休鳥沒千山暝蟬吟一院秋詩成還自笑信筆媿冥搜伏中熱不可過中夜起坐作詩寄五郎

眾星若銀礫老桂臥海底中夜熱不解病叟推枕起悲虫號艸根孤螢照野水樹頭風急生喘汗眞一洗追憶總角初學古頗自喜祝身願耆老常恐抱志死豈知才術疎空自凋髮齒功名永無期祿不飽妻子歸耕力又憊得粟半糠粃詩書不可賴如倚折足幾大兒逾六十逐食走千里路途況囏梗累月書一紙豈不念歸省屢請輒見柅幸吾未極衰汝行姑少止

暑中自遣

名山處處得幽尋破硯時時出苦吟上藥和平無近效古詩簡淡有遺音蘇門隱去聞孤嘯粟裏歸來弄素琴尙恐俗塵除未盡毎思雪夜宿東林

夜坐中庭

蕭散坐中庭三更月未生遡風涼醉頰汲井濯塵纓艸露沾衣冷天河隔樹明裴回不能睡鼓角下髙城

夜坐門外示子遹

秋意遽如許體中殊未佳灘深無宿鷺艸茂有鳴蛙棲遁從吾好吟哦與汝偕雲門漸可到判幾靑鞋

夜坐小飲

零落槐花已滿溝江湖又見一畨秋冰輪有轍淩空上銀漢無聲接地流丹荔甘寒勞逺致玉醅醇洌喜新篘移牀坐對西南電好雨心知不待求

閒思

畢世爲農不復疑還東六見歲陰移閉門旋了和詩債賣藥不償沽酒資意倦投牀效息齒疎嚼飯類牛呞兀然過日君無怪一念功名恐過悲

書村店壁

裹茶來就店家煎手解驢鞍古柳邊寺閣重重出山崦漁舟兩兩破溪煙近秋漸動尋幽興絕俸難營覓醉錢到處不妨閒著句他年好事或能傳

幽居

毒暑流金石吾廬乃爾幽松棚香帶露竹簟冷生秋蕩漿蘋花浦垂竿杜若洲非關遺世事聊以解吾愁

立秋前九日大雨涼甚

天暑正三伏雨來俄九秋寒聲入檐戶爽气襲巾褠山色凝深黛溪流戰怒虯身輕更何苦處處可閒遊

又

雨暗初疑莫雲開已變秋有風生枕簟無汗漬衣褠漉酒嘗浮螘題詩走黑虯呼兒治書笈吾欲剡中遊

寄太湖隱者

靑松伐作薪白玉碎作塵𨿽云質已毀見者猶悲辛磊砢任棟梁溫潤中琮璧豈以捐空山遂比凡木石酈生吏髙陽馬周客新丰從來豪傑士大指亦略同具區古大澤煙水千里可望不可到中有隱君子圖書兼河雒成毀窮乾坤有時跨蛟鯨指防雷雨犇嗟我獨何人乃許望顏色逝將從之遊變化那得測

讀史

湘帙牙簽滿架書流泉決決竹疎疎人生得志寧無命一室何妨且埽除

又

王侯到底是虛名何物能爲我重輕徒步出關胡不可向來常笑棄繻生

又

男子胸中正要奇立談能立太平基君王玉無窮恨千載茫茫誰復知

又

自古功名亦偶諧胸中要使浩無涯可憐赫赫丹陽尹數顆檳榔尙系懷

病戒

憂身如憂國畏病如畏亂此身𨿽幸健敢作無事看禍福在呼吸恐懼兼寢飯人所忽不省我思嘗熟爛夜臥不安席晨起寧待旦𨿽云親藥石得失毎參半人情喜一快往往觸剽悍収功寧使遲覆敗不可玩

夏夜納涼

河漢微茫月漸低風聲正在艸堂西莎根喞喞虫相弔木未翻翻未棲屯甲近聞如積水【聞淮壖近募雄淮軍數萬】守關不假用丸泥孤臣報國嗟無地只有東臯更飽犁

銘座

身退仍懷退心平更欲平直嫌繩尙曲重覺鼎猶輕力學能除翳深居可息黥聖門初豈逺妙處在躬行

異夢

山中有異夢重鎧奮雕戈敷水西通渭潼關北控河淒涼鳴趙瑟慷慨和燕歌此事終當在無如老死何

初秋驟涼

我比嚴光勝一籌不教俗眼識羊裘滄波萬頃江潮晚漁唱一聲天地秋飲酒何嘗能作病登樓是處可消憂名山海內知何限凖擬從今更爛遊

新涼

家住山陰剡曲傍一番風雨送新涼亦知病得淸秋健無柰愁隨獨夜長日落川原橫慘澹月明洲渚逺蒼茫老民無復憂時意齒豁頭童只自傷

書幸

才薄無能役窮途不意全得書娯晚莫遇藥起沈緜漂毋能分食偸兒肯恕氊不知從此去更度幾流年

獨遊

地僻少人迹身閒思獨遊荒村更阻雨衰鬢不禁秋斷續呼牛笛橫斜放鴨舟殘年澹無事隨處送悠悠

記夢

夢遊異境不可識翠壁蒼崖立千尺樓臺縹緲出其上揮手直登無羽翼門楣扁牓作八分奇勁非復人間迹主人鹿弁紫綺裘相見歡如在疇昔探懷示我數紙書妙句言皆造極我卽鈔之雜行艸主人戃怳如甚惜夢中亦復知是夢意恐覺時無處覓自量彊記可不忘雞唱夢回空嘆息

初秋自述

平生偶有愛山僻垂老常無沽酒資破屋頽垣吾已矣大冠長劍汝爲誰郵亭歷歷關河逺鬢髮蕭蕭歲月移殘暑不禁隨手過東籬又近菊花時

秋暑夜起追涼

漱罷寒泉弄月明浩然風露欲三更曲闌干畔踟躇久靜聽空廊絡緯聲

又

道士磯邊浪蹴天郎官湖上月侵船莫年自度無因到且與沙鷗作後緣

小築

小築並湖堤茅茨不厭低引泉澆藥圃砟竹樹雞棲夕靄山常淡秋蕪路欲迷平生艸手老去學鉏犂

喜雨

黑雲橫絕天漢津父老僉言當雨未論秋稼緜千里且喜滂沱洗殘暑我起呼兒扶再拜汗垢得涼眞一快桔橰抱甕兩置之日日齋盂飽菘芥

又

雨聲蕭蕭集庭樹雨气森森入窗戶玉川茆屋久不葺破漏無復施牀處我於萬事本悠悠危坐讀書忘百憂明朝秋水增三尺且復沙邊弄釣舟

秋夜

大枕空牀夢不成艸堂悄悄四無聲月明漸見天窗白風起忽聞檐佩鳴客子未忘悲故里老人無念到浮名江村歲歲先涼冷且復尋盟向短檠

白鷗

平生崖異每自笑一接俗人三祓除惟有白鷗眞我客爾來底事向人疎

靜室

靜室牀橫一素琴爾來殊覺道根深喚回倦枕功名夢洗盡浮生幻妄心兩屨雲煙遊少室一窗風雪宿東林細思卻是關身事無柰殘年老病侵

秋興

秋眠怯簟冷晨飯喜蔬香寧使衣百結肯儲錢一囊杜門𨿽局促負气尙軒昻死去眞無憾曾孫似我長

欲雨

徙宂中庭蟻爭巢後圃鳩物情猶慮患人事得忘憂

又

荷鍤決新渠芟茅補舊廬共知秋必雨有備卽安居雜感十首以野曠沙岸淨夫髙秋月明爲韻

呂釣渭水濱說築傅巖野𨿽曰古盛時得士蓋亦寡天將起治亂人才有用捨向非萬牛力孰與成大廈

又

洙泗日已逺儒術日已防學者稱孔墨爲國雜伯王書生幸有聞力薄不能倡黙黙世俗間汝職無乃曠

又

我昔下三峽百丈堆兩車初發公安城已過長風沙早知世路惡恨不常浮家至今淸夜夢雙艣聞謳啞

又

斗杓運四序寒暑忽已換人生知幾何去日難把玩慿髙望煙海靑山忽中斷秋風肺病蘇爲子巾一岸

又

磨鏡要使明拭幾要使淨柰何視吾心不若幾與鏡垢污倘未除秋豪卽爲病吾曹亦聖徒可不學顏孟

又

天人本一理禍福常照然人眾何足恃妄謂能勝天適燕當北轅調瑟當解五行未可忽洪範禹所傳

又

鏡湖一何淸稽山一何髙浙江百里逺夜枕聞驚濤子胥死吳下千載無人豪遺魂招不來我欲續楚騷

又

歸耕無襏襫出戰無兜鍪已失西疇春空懷北平秋提攜一束書蹭蹬至白頭鬴中有轑飯一飽吾何求【吳人謂飯不炊者爲轑飯轑音勞】

又

我昔遊劍南爛醉平羗月一杯玻瓈春萬里望吳越豈知有天幸故山得歸骨扁舟小江上夜半看月沒

又

入東多名山天臺連四明路窮寺門出林闕溪橋橫豈無一月間結束與子行防揀最幽處煨芋聽雪聲

秋思

秋云易簇日常陰西望山村每欲尋屏掩數峯臨峭絕虵蟠一徑入幽深

又

山步溪橋入早秋飄然無處不堪遊僧廊偶爲題詩入魚市常因施藥畱

又

臨海銅燈喜夜長蘄春笛簟怨秋涼世間生滅無窮境盡付山房一炷香【臺州白銅燈檠絕妙】

又

才不才間未必全胸中元自要超然黃金不博身彊健且醉江湖萬里天

又

牙齒漂浮欲半空此生已付有無中一杯藜粥楓林下時與鄰翁說歲丰

又

疏泉洗石誇身健試墨燒香破日長若得三山安樂法不湏更覓玉函方

又

傍縣人來涕泗翻蝗災暴虎不堪言天心似爲衰翁地飽食安眠獨北村

又

閒愁正可資詩酒小疾安能減食眠一畝旋租畦菜地千錢新買釣魚船

又

眼明尙見蠅頭字暑退初親雁足燈歷歷胸中千載事莫將輕比住庵僧

又

虛極靜篤道乃見仁至義盡余何憂名山采藥恐未免防蹇孰能從我遊

雞犬

鄕村年久競農務秋斂春畊恐失時我老元無夙興事嬾雞啼曉恰相宜

又

貧家也復謹朝昏小犬今年乞近村糠粃無多深媿汝狺狺終夜護籬門

秋來瘦甚而益健戲作

莫笑形羸不自支淸虛正與老人宜矛頭淅米誰能食甑裏生塵卻自奇獨釣又逢秋晚後安眠常到日髙時邇來久雨墻垣壞斫竹東岡自作籬

秋夜

岸幘蕭然病體輕雨餘郊館已涼生微風掠面酒無力明月滿窗眠不成葉底涓涓秋露滴艸根咽咽暗蛩鳴屏居未免傷孤寂賴有鄰翁約耦畊

秋興

巢燕無情不更回門庭日日落楸槐新涼漸喜償碑債多病還憂欠藥材社近家方篘濁酒客來身自埽蒼苔道心已熟機心盡寄語鸕鷀莫苦猜

閒詠

莫笑結廬魚稻鄕風流殊未減華堂茶分正焙新開篛水挹中自湯小幾研朱晨防易重簾埽地晝焚香个中富貴君知否不必金貂待紫皇【靑城丈人祠畫仙官有服貂蟬者】

人壽至耄期

人壽至耄期如位至王公非以徳將之往往不克終非必皆大惡過取固多防吾今垂九十追逐羣眾中筋骸勝拜起耳目未盲聾彊健天所借正與富貴同一念媿屋漏一言誑孩童老無朋友防日夜勤自攻

訪野人

我行城西南適玆素秋時風露𨿽已髙艸木郁未衰敲門尋野人一笑萬事非拂榻意何勤酒釅雁鶩肥新涼天所賜盡醉不足辭擊壤歌堯年瞑目以爲期

蟁效宛陵先生體

澤國故多蟁乘夜吁可怪舉扇不能卻燔艾取一快不如小忍之驅逐吾已隘寧聞大度士變色爲蜂蠆

吹笛

吳江楚澤閒遊徧未豁平生萬里心醉裏獨攜蒼玉筍嶽陽樓上作龍吟

書幸

破屋頹垣鬼笑窮暗中調護賴天公頻年得疾身猶健百種無營飯不空

感事

已醉猩猩猶愛屐入秋燕燕尙爭巢老夫看盡人間事欲向山僧學打包

晚晴

雨如塵防送新涼云作魚鱗襯夕陽蓬戶淸閒貧亦好筍輿安穩病何傷

農家

寂寂江村數掩籬吾廬又及素秋時橫林未脫色已盡孤鳥欲棲鳴更悲小釡蒓羹初下豉矮瓶豆粉正燃萁爲農幸有家風在百世相傳更勿疑

寓嘆

白首還鄕厭蕨薇倀倀自嘆欲疇依門庭不埽稀迎客碪杵無聲未贖衣逹士共知生是贅古人嘗謂死爲歸畊疇幸可期中熟又報殘蝗接翅飛

又

憶昔建炎南渡時兵間脫死命如絲奉親百口一身在許國寸心孤劍知坐有客瘖堪共醉身今病忘莫求醫出門但畏從人事臨水登山卻未衰

雨夜

病多漸減燈前課老甚都忘枕上愁一段髙情誰防得臥聽檐雨瀉淸秋

秋懷

火食非初志衣塵毎自哀危途觸澦歸興薄蓬萊逋客傳琴調髙僧乞藥栽人間豈不好病眼自慵開

又

苦雨無時止幽人空復晴少眠知夜永久病喜秋淸螢傍疎簾度蛩依壞甃鳴流年那可挽又見曉窗明

又

獨立離人境幽居察物情蟻知軍陣法虫作緯車聲身老惟貪睡兒癡亦惰畊騰騰復兀兀何以報時平

又

寓世久成贅忘家生若浮安能三太息惟有四宜休屋壞無全堵船輕毎信流鴟夷幸無恙賴爾可消憂

小室

窗幾窮幽致圖書發古香【古香見米元章書畫史】尺池魚鱍鱍拳石樹蒼蒼老去身猶健秋來日自長養生吾豈解嬾或似嵇康

贈道侶

蕋笈人多有惟君獨造微丹成河自塞吟罷劍俱飛酒市尋差易雲山覓更非何時醉攜手爲我發機

舟中醉題

風吹蘆荻聲颼颼晚潮入港浮孤舟老民已埽市朝迹造物全付江湖秋項裏廟前是魚市禹防橋邊多酒樓醉來且復過此日莫爲碪杵悲無裘

又

鮑郎山前煙雨昏疎燈小市愁偏門上船初發十字港鼓棹忽過三家村孤鸞對鏡空自感老搘牀何足論但願諸公各戮力上助明主憂元元【偏門十字港三家村皆地名】

出遊莫歸

東行西行日莫歸川云漠漠雨霏霏蝗余場上禾収薄酒貴街頭客醉稀買犢躬畊空自力灼占歲又成非稚孫索飯殊關抱憐汝何時得瓠肥

園中作

紗巾一幅立斜陽本尙無閒況有忙雞犬往來空自得禽魚翔泳各相忘欲衰莎艸無多緑未落梧桐已半黃䢐歲匆匆成絕嘆瓦溝行復見新霜

劍南詩稾卷七十七

欽定四庫全書

劍南詩稾卷七十八

宋陸遊撰

感舊

莫笑山翁老欲僵壯年曾及事髙皇雕戈北出戍窮塞華表東歸悲故鄕萬事固難輕忖度百年猶有未更嘗紛紛謗譽何勞問但覺邯鄲一夢長【齊民要術曰智如禹湯不如更嘗】

東園

車馬無聲客到稀荷鋤終日在園扉斷殘地脈疏泉過穿透天心得句歸對鏡毎悲鸞獨舞繞枝誰見鵲南飛悠然自適君無怪文史如山蹔解圍

秋夜

局促人間毎鮮歡秋來病骨愈酸寒夾衣尙典雁聲過斷簡未収雞唱殘退士毛紛似雪老臣心事炳如丹燈前握臂無交舊聊喚淸尊少自寛

驛壁偶題

累累驛門堠杳杳寺樓鐘葉落樹陰薄雲生山崦重交親窮未棄父子老相從惟待新粳熟髙眠聴夜舂

又

去去投山驛悠悠解槖裝斜陽穿破廏落葉滿空廊舞簡村巫醉塗朱野女妝近行吾亦倦假寢據胡牀

又

過市未十里入山知幾重幽林聞格磔淺瀨見噞喁小甕家家酒衡門世世農班生定癡絕辛苦覓封侯

夜起思子虡

我久依畊壠兒方弔戰塲臥聞風浩蕩起視月蒼茫老境綈袍防貧家菜粥香惟愁殺風景無酒作重陽

秋日次前輩新年韻

孤生𨿽永棄要亦是黎元煙中路冥冥海上村小灘看鷺立平野送鴉翻卽欲掩闗臥南山猶未昏

又

舊交多雋傑離散各何之騏驥志千里鷦鷯巢一枝靑雲迷故步白首負明時幸有殘書卷猶堪付小兒

又

老人常獨處一笑比河淸終日無來客三年不入城髙眠聴酒滴危坐對云生矯首羲皇世吾其享大羮

又

浮家久居蜀下峽晚還東天際孤帆逺花前百榼空旅逰渾似夢年運遂成翁欲話峩眉月無人可與同

又

殘年垂九十雪鬢不勝繁賣屨糴炊米典衣租廢園山深云滿屋夜靜月當門鄰曲時相過扶行賴稚孫

仲秋書事

秋風社散日平西余胙殘壺手自提賜食敢思烹細項家庖仍禁擘圑臍【昔爲儀曹郎兼領膳部每蒙賜食與王公略等食品中有羊細頂甚珍子近以惡殺不食蟹】

又

天心那得與人同牲社家家禱歲丰料理蝗余猶十五殘年亦未委溝中

又

斷雲歸岫雨初収茅舍蕭條古渡頭裋褐老人垂九十松枯石瘦不禁秋

又

客來深媿裏閭情近爲衰殘罷送迎旅置風鑪煎顧渚劇談猶得慰平生

又

舉家食粥顏平原坐客無氊鄭廣文不是有心輕富貴偶然看破是浮雲

又

書生習气盡驅除酒興詩情亦已無底怪今朝親筆硯村鄕來請辟蝗符

又

靈府不揺神泰定病根已去脈和平金丹妙處無多子只要先生兩眼明

又

省身要似晨通髮止殺先從暮拍蚊老負明時無補報惟將忠敬事心君

又

杖得輕堅余可略酒能醇勁更何求二君最是平生舊白首相從萬事休

又

心明始信元無佛气住何曽別有仙領取三山安樂法蒲團紙帳過年年

步屧

名山有志未能酬步屧東岡當出逰小閣捲簾驚鷺起淸池投餌看魚浮西風吹葉空多感落日防山尙小畱兒老戍邊歸未得淮南新雁又經秋

後死

後死非初望餘生只自悲舊交孤劍在壯志短檠知行步𨿽依杖光陰未付棊爲農自當力不爲學豳詩

思剡

羸疾無休日淸秋適此時節存旄盡落帯賸眼頻移吾興復不淺俗人那得知防當逰剡去支許有深期

故里

漏盡鐘鳴有夜行幾人故里得歸耕摧傷自喜消前業疾恙天教學養生鄰曲新傳秧馬式房櫳靜聼緯車聲芋魁菇首君無笑老子看來是大烹

野意

久忝明恩返故鄕全家衣食出畊桑詩才適意寧求好醉卽成眠不暇狂小雨荷鋤分藥品乍涼扶杖看優場此身已作農夫死卻媿時賢獨未忘

意行至神祠酒坊而歸

雨収霽色滿川原獨曳枯藤出裏門陌上微風揺稗穟溝中殘水出籬根系牲廟柱悲刀幾釃酒村場滿盎盆興盡還家殊不逺漁燈績火閙黃昏

訪村老

彊健如翁舉世稀夜深容我叩門扉大兒叱犢戴星出稚子捕魚乘月歸骨肉團欒無逺別比鄰假貸不相違人間可羨惟農畝又見秋燈照搗衣

戲題僧巷

致虛守靜气常全家付兒孫命委天夢事只堪髙臥看危途誰校疾行先獨轅短棹聊乘興野艸幽花自鬭妍數字漫畱僧壁去與身閒作後身緣

書意

秋江菇菜喜新嘗鹽酪親調匕箸香但有長腰吳下米豈須細肋大官羊靑衫昔悔塵中老白髮今宜靜處蔵一事尙須深自咎街頭兒女識韓康

又

物我年來已兩忘蕭然湖曲一茒堂身閒自與俗子逺睡美不知秋夜長余祿正應虀甕在宿酲時臥酒壚傍老人肘後長生藥檢盡千金無此方

南塘晚步記鄰里語

喚舟欲泛湖出門日已暮顧景遂輟行老病畏風露不如上南塘蕭然散予步季子挾書卷仲孫奉杖屨夏秋多杜門一出驚行路鄰里相與言穡事凜可懼羣蝗飛蔽日殘齧到竹樹惟玆數里間若有神物獲天菑幸獨薄豈以此老故老人亦自笑病骨日欲僕鬼神彼何爲與世殊好惡相期勤自修此幸豈可屢

稽山道中

文章事業初何有鐘鼎山林本自同昨暮釣魚天鏡北今朝采藥石帆東

又

禹陵艸木初霑露謝墅人家已閉門八十年間幾來往癡頑不料至今存

讀近人詩

琢雕自是文章病奇險尢傷气骨多君看大羮酒味蟹螯蛤柱豈同科

琴劍

流塵冉冉琴誰鼔漬血斑斑劍不磨俱是人間感懷事豈無壯士爲悲歌

戲題

莫輕凢骨未飛騰要勝人間粥飯僧山路近行猶百里酒杯一舉必三升

溪上小雨

我是人間自在人江湖處處可垂綸埽空紫陌紅塵夢収得煙蓑雨笠身

晚聞庭樹鴉鳴有感

烏鵲棲我庭將旦輒散去此豈厭所棲亦以飲啄故一饑能驅人擾擾無晨暮不然亦已矣豈樂塵土污我有茒三間自少鮮外慕力畊自足食雞豚亦可具晚𨿽誤収召疾走如脫兔六年楓林下不知歲月度殘骸幸彊健沽酒徧山步【鄕語謂湖山間小聚爲山步】醉歸每自笑不負此芒屨平生愛方外𨿽老冀有遇秋風送片帆更上剡溪路

秋夜亝中

木落煙深江上村莫秋蕭瑟不堪論雁如著意頻驚枕月似知愁故入門營道數峯新石友【近得道石數峯】廣陵一曲古桐孫亦知長物終安取聊與兒曹洗睡昏

又

殘年冉冉返邱園敗屋蕭蕭長子孫久悔文辭妨大學偶因憂患得門扶持後死知天幸容養無能荷國恩急雨打秋又晚旋挑野菜助盤飧

識媿【路逢野老共語歸舍賦此詩】

幾年羸疾臥家山牧豎樵夫日往還至論本求編簡上忠言乃在裏閭間私憂驕虜心常折念報明時涕每澘【二句實書其語】寸祿不沾能及此細聴只益厚吾顏

秋雨

暮秋木葉已微丹小雨蕭蕭又作寒目送斷雲歸谷口身隨新雁寄江幹濁醪易負尋常債退士難叨本分官謝盡浮名更無事燈前兒女話團欒

秋來益覺頑健時一出逰意中甚適雜賦五字

旬日兩頻作一年秋又殘光陰不少貸懷抱若爲寛小甕聊尋醉疎砧已戒寒定知淸夜夢又過石闌干【剡溪道中佳處】

又

何許是吾廬南臨古鏡湖園林垂橘柚門巷落楸梧牀穏無息巢新鶴有雛鄰翁殊耐久有酒卽相呼

又

原埜無閒土鄕閭有老人疾平行已健秋晚醉差頻啄黍黃雞嫰迎霜紫蟹新百年元任運一笑卻闗身

又

藿食筋骸憊林廬歲月侵道窮思故友力盡悔初心浩浩天知我悠悠後視今飄零君勿嘆古瑟有遺音

又

輕裝兩衣笈假寢一胡牀喚渡江樓下逢僧縣驛傍橫林生夕靄孤蝶弄秋光老慣人間事無詩寄斷腸

又

渡水得魚捨乞漿敲竹扉地偏花帯恨林防鳥忘歸獨往非違世幽居自息機晚來淸興極更喜雨霏霏

又

窮阨非由命從來作計疎妄營資鬼笑多愛奪狐書何事能陶寫惟當盡破除霜晴宜著屐不敢笑無驢

又

寓世年𨿽往安心疾已平每思丹竈冷宜覺世緣輕布被雞催曉蓬窓鵲噪晴呼兒淨洗硯書帖寄靑城

又

萬古無窮夢餘年欲散云身𨿽廹衰謝學未廢鉏耘開卷多新得逢人有舊聞伏生𨿽九十猶冀與斯文

又

斯世本無事古人誰與歸屏除閒塵尾収拾舊蓑衣浩浩觀空刼拳拳訟昨非雲開天萬里遼鶴正孤飛

逰近山僧庵

臥看香穂嘆吾衰起著芒鞵信所之十里溪山最佳處一年寒暖適中時眼明竹院如曽到心許沙鷗卜後期不是詩人托髙興日長眞付一枰棊

喜晴

三日雨不止意謂無復晴泥深不可出臥聴空堦聲事有未易料南風起三更陣陣浮雲歸杲杲初日明穡事旣竭作機杼比屋鳴天公眞老手談笑功皆成家家有新釀歡言相送迎蝗孽幸埽空努力謀春畊

阿通自閩中歸甫九歲頗有老成之風作此詩示之

通子還家已九齡從師衿佩兩靑靑長成勉作功名計勿學衰翁老一經

農家

大布縫袍穏幹薪起火紅薄才施畎畝朴學教兒童羊要髙爲棧雞當細織籠農家自堪樂不是傲王公

又

盜息無排甲兵消不取丁頻過鬭雞捨閒學相牛經江浦漁歌逺人家績火靑遨逰無定處隨意宿丘亭

又

東捨女乘龍西家婦夢熊翁誇酒重碧孫愛果初紅栗烈三冬近團欒一笑同營生無繆巧百事仰天公

又

租犢畊蕎地呼舩取荻薪蒼頭供井臼赤腳解縫紉僧乞銘師墖巫邀賽土神心常厭多事謝病又經旬

又

新作地鑪成蓬窓亦自明油香餌脆人靜布機鳴縣吏催科簡豪家督債輕小康何敢望生計且支撐

又

諸孫晚下學髻脫繞園行互笑蔵鉤拙爭言鬭艸贏爺嚴責程課翁愛哺飴富貴寧期汝它年且力畊

讀老子有感

左史倚相讀皇墳學者尙得窺全渾孰爲武成二三防寧取道徳五千言巢居結繩事益逺澆淳散朴忍復論安得深山老不死坐待古俗還羲軒

鄰人送菇菜

張蒼飲乳元難學綺季餐芝未免饑稻飯似珠菇似玉老農此味有誰知

書喜

莫謂家貧厭舊醅一尊聊對桂花開天菑已過無蝗孽海舶初通有藥材借涼風吹醉頬況逢急雨洗浮埃入秋腰腳增彊健山麓從今日日來

秋日徙倚門外久之

捨前煙水似瀟湘白首歸來愛故鄕五畝山園郁桑柘數椽茅屋映菇蔣翻翻小繖舩歸郭長歌月滿塘卻掩柴荊了無事篆盤重防已殘香

雙蝶

庭艸何離離淸晨露猶濕艸頭兩黃蝶爲我小佇立秋光亦已晚行見霜霰集方春不盡狂汝悔尙何及吾生更堪笑去日如電急功名竟何在惆悵劍峯澀

法云孚上座求詩

老人癡鈍避嫌猜終日柴門閉不開堪笑山僧能好事乞碑才去覓詩來【近有淨慈僧訥來求銘其師墖亦寓法云幾年】

詹仲信出示卜居詩佳甚作二絕句謝之

十里相望亦未遙何由頻得慰無聊老來萬事慵開眼獨喜詩盟不寂寥

又

年來阻濶動經時忽見新篇乃爾奇安得齊紈翦團扇爲君小艸卜居詩

夜雨

夜雨有殘滴秋碪無絕聲得詩旋已忘覓睡固難成壯志悲垂老歸畊願太平發春才屬爾歲事又崢嶸

晚秋出門戲詠

病叟徜徉古澤邊橫林揺落暮秋天鳴鳩雨後卻呼婦飛雀霜前先著緜抱被每投僧榻宿卷書時當酒家錢秋風想象芝房熟北望商山一悵然

又

閒愁那得野人邊萬事元知合付天盡醉僅能三龠酒新寒未辦一銖緜鄰僧毎欲分齋鉢廟史猶來索社錢無地置錐眞細事不妨胸次日超然

消揺

莫笑茒檐陋消揺遂野情遇魔增道力因病悟浮生謀食憑長鑱論交得短檠不知從此去幾見雁南徵

堅頑

小市朝行藥明燈夜讀書𨿽殊帶箭鶴要是脫鉤魚有飯已多矣無衣亦晏如堅頑君勿怪豈失遂吾初

遣懷

息倦登畊隴乘閒弄釣舟安能書咄咄且復送悠悠窮巷誰來往村醪自獻酬何妨晏平仲歲晚一狐裘

又

窮每占周易閒惟讀楚騷病隨災漸退嬾與拙相遭投枕燈初上披衣日已髙淸愁亦可剪無處買並刀

又

有志師千載無方起九原山園菜常瘦村店酒多渾衰疾形詩句窮愁入夢魂傍觀任嘲笑吾道始應尊

又

云族初疑雨風生忽快晴半窓松竹影繞捨鳥烏聲看劍心猶壯開書眼漸明餘年眞已矣不復問君平

初寒

日月誰能駐風霜忽已髙公孫分布被範叔共綈袍防防炊香甑蒲萄壓小槽所慙才已盡孤詠不能豪

閒行至西山民家

秋林半丹葉秋艸多碧花隔山五六里臨水兩三家罾魚與伐荻各自有生涯平池散雁鶩繞捨栽桑麻客至但舉手土釡煎秋茶城中不如汝切莫暮浮誇

夜與子遹說蜀道因作長句示之

憶自梁州入劍門闗山無處不消魂亞松托宿逢秋雨小柏經行聴曉猿【亞松在成都小柏在山泉閣道】當日只知悲客路歸來終亦老江村吾兒生晚那知此聊對靑燈與細論

村捨

無懷葛天古遺民種畬歸來束澗薪亭長聞名不識面豈知明府是何人

又

雞鳴犬吠相聞地穴處巢居上古風飽飯不爲明日慮酣歌便過百年中

又

露艸幹時兒牧羊朝日出時女采桑一牀絮被千萬足不解城中有許忙

又

山髙正對燒畬火溪近時聞戽水聲破屋已斜猶可住老牛𨿽瘠尙能畊

又

莫笑山家拙治生正緣亦足得身輕滿鑪葑火渾家防一盌松肪徹夜明

又

故絮五更偏覺冷薄糜未午已先饑誰知人不堪憂處正是降魔奏凱時

又

气全自可忘憂患心動安能敵死生若論老人眞受用已多稗飯與藜羮

登山西望有懷季長

行年垂九十舉世少輩行敢言貧非病要是老益壯平時嬾書疏有畣未始倡張卿獨所敬夙昔推直諒迹𨿽隔吳蜀相憶每慘愴使者交道中萬里問亡恙忽焉奉赴告斯文豈將喪腰絰不撫棺執紼不防葬送子岷山下想見車百兩我徒哭寢門淚盡气塞吭年𨿽不耄期仕誰不將相神明司禍福於職豈亦曠霜風九月初慿髙極西望江原在何許安得鏟疊嶂

山行

五尺桄榔杖二寸栟櫚冠往來山谷中髮白面渥丹初非乳石力所得懷抱寛入寺不尋僧自愛松風寒松風晚少靜我意殊未闌卻尋歸村路白石明靑灘

二樂

逰山恨不逺讀書恨不博天下多名山何處無芒屩束書飽蠧魚於汝寧不作日月如過燒老病將何若眼猶急開卷足尙供尋壑少勞君勿辭是中有眞樂

村女

白襦女兒系靑裙東家西家世通婚采桑餉飯無百步至老何曾識別村

示子遹

我初學詩日但欲工藻繪中年始少悟漸若窺宏大怪奇亦間出如石潄湍瀨數仞李杜墻常恨欠領防元白才倚門溫李眞自鄶正令筆扛鼎亦未造三昧詩爲六藝一豈用資狡獪【晉人謂戲爲狡獪今閩語尙爾】汝果欲學詩工夫在詩外

聞新雁有感

才本無多老更疎功名已負此心初鏡湖夜半聞新雁自起吹燈讀漢書

又

新雁南來片影孤冷云深處宿菇蘆不知湘水巴陵路曽記漁陽上谷無

山村獨酌

腰劍如今不換牛固應萬事一時休孤舟慣作瀟湘夢駿馬寧思鄠杜逰毀譽要須千載定功名已向隔生求石防山下秋風晚買酒看云自獻醻

小園獨酌

橫林揺落弄微丹深院蕭條作小寒秋气已髙殊可喜老懷多感自無歡鹿初離母斑猶淺橘乍經霜味尙酸小酌一巵幽興足豈須落佩與頹冠

劍南詩稾卷七十八

欽定四庫全書

劍南詩稾卷七十九

宋陸遊撰

秋思

湖邊一夜霜庭樹無秋聲嬾不近筆硯何以紓幽情但有一睡耳展轉無由成起擁地鑪防坐待天窓明

又

獘衣但故絮糲食惟黃虀餘年如登山步步勤攀躋從子念寂寞千里致鹿麂秋風石帆下伴我扶靑藜

又

稽山九十翁病起無气力擁杖牧雞豚乃是老人職一杯芋糝羮孫子喚翁食旣飽負朝陽自愧爾何徳

又

今日鵲噪檐邢趙【芻父去華】別我西老懷易感慨近別亦慘淒自我臥孤村海內無輪蹄垂虹秋愈佳不得同裝賫

覽鏡

鏡中老翁誰非復少年我誦書如布谷拈出無一可又非富貴逼棄去自不果無功博一飽有辠當萬坐老境最堪笑作計日益左正似鳩拙巢不及蠶自裹霜寒衣未贖瑟縮附殘火作詩數十年所得良瑣瑣弱松困蔓纒何日見磊砢洞庭可逺逰秋風思捩柂

雨晴

小雨初增气慘淒新晴差解病沈迷虛廊靜院聴松籟細艸甘泉養鹿麛寒靄細分山逺近野歌相應路髙低孰知倦客蕭然意水品茶經手自擕

秋盡自遣

息駕江湖上推移歲又殘雨添苔暈紫霜染桕林丹貧嘆畊疇薄狂依禁网寛逰山擕一鉢到寺卽開單

又

老健非頤攝羇窮爲折除人情看已慣身在不論餘席下錢𨿽盡缾中粟有儲行歌混樵牧吾計未全疎

晝臥

我意殊昏然一日三就枕目前幸未病病勢亦凜凜偶拈一卷讀美若鳩食葚𨿽云嗜好篤自計亦已審聖門未能窺詎敢希在寢所求養根原常恐躐堦品死期誠已迫尙可支數稔藨蓘不廢功吾其享髙廩

獨坐

博山香霧散馡馡袖手何妨靜掩扉六十年前故人盡【紹興中往還朋舊今乃無一人在】八千里外寄書稀【自張季長下世蜀中書問幾絕】昨朝送客桐江去今日逢僧剡縣歸欲作小詩還復嬾海鷗與我兩忘機

書感

衰顏非復昔年朱幾過黃公舊酒壚成敗只堪三太息是非終付一胡盧連天煙艸迷歸夢動地風波歷畏途辛苦一生成底事躬畊猶得補東隅

舟中夜賦

問天乞得不資身常作東阡北陌人買酒不澆胸礌磈憂時覺膽輪囷寓居尙復能栽竹羇宦懸知正憶蒓那似石帆山下客釣舩載月泊煙津

捨傍晚步

蒲團初起定藤杖偶閒行鳥語如相命魚浮忽自驚麥苗經雨緑楓葉得霜頳野老淳風在悠然不送迎

又

養疾便居僻尋幽喜雨晴偶因將鹿出遂作放魚行木落墖初見潦収灘自生霜淸念逰衍漸擬問山程

自詠

紛紛世態但堪悲一念蕭然我亦奇醉裏猖狂醒自笑夢中虛幻覺方知江湖重風波惡齒髮凋零歲月馳安得中原路如砥渭川釣伴待多時

又

茅舍蕭條似寶坊老人終日對鑪香學荒自笑身空在祿盡誰知壽更長陂水蘸隄常灩灩麥苗覆塊已蒼蒼經行更有欣然處四野鉏耰滿夕陽

初冬

初冬常憶宴梁州百炬如椽滿畫樓三十七年猶未死茅檐霜冷一燈幽

霜晴

萬瓦新霜白一窓朝日晴破裘身亦防細字眼猶明耄喜譫諄語衰常踸踔行登封書不艸力穡報時平

初寒

新雁來時歲又殘丹楓數樹照江幹前山雲起忽成暝陋屋雨來初變寒身退已収淸禁夢裏居終出上恩寛作詩老恨無奇思時取囊中斷稾看

題傅神

濕云生兩屨細雨暗孤蓬悔不桐江上從初作釣翁

書感

伐性戕生豈一端暮年嬴得是衰殘齒牙零落畏大胾毛髮蕭疎便小冠惜日每驚新曆換怯寒尙覺獘廬寛華山阻絕岷山逺安得冥鴻借羽翰

宋都曹屢寄詩且督和畣作此示之

古詩三千篇刪取財十一每讀先再拜若聴淸廟瑟詩降爲楚騷猶足中六律天未喪斯文杜老乃獨出陵遲至元白固已可憤疾及觀晚唐作令人欲焚筆此風近復熾隙穴始難窒淫哇解移人往往喪妙質苦言告學者切勿爲所怵杭川必至海爲道當擇術

獨飲

肅肅霜風勁蕭蕭木葉聲殘年如寄爾冷坐太憎生就市沽新釀呼兒洗破觥獨斟還獨醉無月配長庚

簡湖中隠者

十里隔天鏡一庵依翠屏甘泉勝牛乳靈藥似人形處處笻枝健年年色靑客星猶不作肯應少微星

初冬雜詠

重陽已過二十日殘菊才存三四枝對酒挿花君勿笑從來不解入時宜

又

古壽書來言得壻東陽人到報生孫一家三處俱彊健且撥閒愁近酒尊

又

兒時愛書百事廢飯冷胾幹呼不來一生被誤終未醒老作蠧魚吁可哀

又

微風蹙水靴文浪薄日烘云卵色天但恨世間閒客少江湖底處欠漁船

又

書生本欲輩莘渭蹭蹬乃去爲詩人囊中略有七千首不負百年風月身

又

俗緣已斷寧容續幽事𨿽多不厭增折簡迎醫看病鹿舂粳炊飲供逰僧

又

夜窓父子共煎茶一防靑燈冷結花村落盜淸無犬吠園林月上有啼鴉

又

老去胸中百事眞同逰無復白頭新鵲從熟後頻分食鹿漸馴來不避人

老嘆

齒髮衰殘久退休衡茅荒寂更禁秋一無用力身猶倦百不闗心夢亦愁逺浦臥看鳬泛泛深林時聴鹿呦呦天臺日有逰僧過白術黃精不待求

小園

誰爲閒愁撥不開小園也復有池臺淸泉白石皆吾友緑李黃梅盡手栽衝雨茭雞時上下近人栗防不驚猜自憐兩屨猶輕捷不待兒扶日日來

冬夜思裏中多不濟者愴然有賦

大耋年光病日侵久辭微祿臥山林𨿽無嘆老嗟卑語猶有哀窮悼屈心力薄不能推一飯義深常願散千金夜闌感慨殘燈下皎皎孤懷帝所臨

宿近村

病齒漂浮短髮稀此身猶墮亂書圍邯鄲倦枕晨炊熟昌谷空囊晚醉歸久困厭從人乞貸力畊頻遇歲凶饑行年九十窮彌甚旅捨燈前自綻衣

梅村野人家小憩

正遣淸詩覓菊栽穿雲涉水又尋梅萬牛不挽新愁去一鳥還驚午夢回老媿逢人說幽憤窮能隨事學低摧江邊漂母何爲者無食王孫未易哀

寄陳伯予主簿

今年閏餘時令早十月霜風吹客倒老夫畏寒不出門數步鄰家迹如埽此時陳子獨何勇饑僮瘦馬長安道絕知涵養與人別吐气如虹失衰老孟軻浩然正應爾豈比區區養梨棗萬鐘於子本何加一官未免從人討世誰不達子獨窮孰念令人惡懷抱石渠天祿正須才往乞揚雄太艸

夜坐憶剡溪

早睡苦夜長晚睡意復倦斂膝傍殘燈拭眥展書卷時時搔短髮稍稍磨凍硯更闌月入戶皎若舒白練便思泛樵風【溪名】次第入剡縣名山如髙人豈可久不見

道上見村民聚飲

霜風利如割霜葉淨如埽正當十月時我行山陰道場功俱已畢歡樂無壯老野歌相和畣村鼔更擊考市壚酒𨿽薄羣飲必醉倒雞豚治羮胾魚鱉雜鮮薧但願時太平鄰里常相保家家了租稅春酒壽翁媼

小江

出郭四十里孟冬天尙和風生防力健木落月明多小市人聲散長橋炬火過吾生幾來往撫枕獨悲歌

短歌行

富貴得意如登天自計一跌理不全晝食忘味夜費眠渠過一日如一年春蠶得衣畊得食農功初成各休息賣酒壚邊紛鼔笛我過一年如一日二者求兼勢安可與我周旋寧作我春城桃李豈不妍雪澗未妨松磊砢人生禍福難遽論廟犧烏得爲孤豚君不見獵徒父子牽黃犬歲歲秋風下蔡門

初寒

重云蔽白日陂港日夜涸秋風才幾時已見霜雪作人生各有分豈必衣狐貉吳中冬蔬茂盤筯不寂寞摶泥治墻屋伐篠補籬落薄酒亦醉人問子胡不樂

對鏡

鏡中衰顏失敷腴綠鬢已作霜蓬枯兩肩聳聳似山字曳杖更有蠻童扶自驚何以致此老亟欲修敬問起居徐徐熟視乃大笑但記昔我忘今吾今吾𨿽憊頗神王飛仙正可折簡呼逺逰縱未從谿父醉眼猶能隘具區

書劍

書劍當年徧兩川歸來垂釣鏡湖邊老皆有死豈獨我士固多貧寧怨天物外勝逰擕鶴去琴中絕譜就僧傳莫言白首詩才盡讀罷猶能意爽然

城南道中有感

行李蕭然一束書城南觸目更愁予市門乞食僧持鉢闗路哦詩客跨驢殘髮無多眞已矣名山未去獨何歟芒鞵可買身猶健紅樹靑霜十月初

寄子虡兼示子遹

書生賦命囏舉步得憂患敢論得意事一笑亦有限南徵度閩嶺西戍歷蜀棧吳江聴淚鶴淮浦送歸雁歸來畊故山暮雨泥沒骭羣鴉下空陂黃犢鳴絕岸索飯閔兒啼乞墦虞妾覸一裘三十年破裂不受綻欲添一把茅百計亦未辦大兒急親養辛苦就逺宦間出冒邊塵短甲中夜擐小兒奉親驩野果采溪澗勉使就微祿未對涕先澘觀汝兄弟意豈得厭藜莧兄歸弟不出定省同夜旦

一年老一年

一年老一年一日衰一日譬如東周亡豈復須大疾嬾惰已廢書冊久病來亦復疎杯酒軔車小住固自佳拂袖便行亦何有下牀擁火防有餘咸豆數粒粥一盂平生常笑愚公愚欲栽墮齒染白須

自東岡繚出捨北

年光豈不好老境獨無歡百步未爲逺一尊聊自寛澤枯波尙綠霜薄葉初丹矯首問來雁中原應苦寒

有客

有客南山至相擕飯野亭傾籃魚白白出籠菜靑靑米滑溪舂碓醅渾艸塞瓶從今同保社日醉不須醒

陳伯予見過喜予彊健戲作

寒無氊坐甑生塵此老年來乃爾貧兩頬如丹君防否胸中原自有陽春

東陽郭希呂呂子益送酒

山崦尋香得早梅園丁又報水仙開獨醒坐看兒孫醉虛負東陽酒擔來

夜坐

家家績火夜深明處處新畬雨後畊常媿老身無一事地鑪堅坐聴風聲

兩日意殊不懌作短歌自遣

一月得笑才四五十事敗意常八九國中謾說無雙士天下元無第一手平生愛酒恨小戶半世爲文眞獘帚刼灰處處弔興亡宿艸年年哭交友君看丈夫得意時大冠如箕印如斗一朝棄去豈復論衣破何妨露雙肘有時采藥二室間亦或釣魚五湖口死來萬古一熟眠安用虛名傳不朽

戲書日用事

衰病時時作閒愁日日生寒添沽酒興困喜磑茶聲琴廢還重理詩成更細評殘年那望進且復暢幽情

獨立

上書不上登封書乘車但乘下澤車夕陽獨立衡門外閒看村童學釣魚

夢中江行過鄕豪家賦詩二首旣覺猶歷歷能記也

築屋傍江臯墻垣締結牢深門蔭楊栁髙架引蒲萄黍酒歡迎客麻衫旋束絳兒孫勿逰惰常念起家勞

又

蒲席乘風健江湖帶雨渾樹余梢防迹崖有刺篙痕酒酹湘君廟歌招屈子魂客途嗟艸艸無處采芳蓀

病中夜思

一病輒兼旬百憂集雙藥裹堆牀滿生意垂欲盡時聞雀翻更【鄕中有棲雀夜鳴爲翻更】頻看燈落燼平生學六經白首頗自信拳拳服仁義念念去驕吝所覬未死間猶有分寸進

得子虡書言明春可歸

白首相依飽蕨薇吾家父子古來稀春秧出水柔桑緑正是農時望汝歸

雜賦

地鑪夜熱麻防煗瓦鬴晨烹豆粥香不是有心輕富貴從來吾亦愛吾鄕

又

病叟胸中一物無夢逰信腳到華胥覺來忽見天窓白短髮蕭蕭起自梳

又

終日才堪米一升生涯略似艸庵僧濕薪不管晨炊晚畱得松肪代夜燈

又

出門信步作閒逰野廟村坊到處畱每伴樵夫嘗半捨更隨牧豎采沿溝【半捨沿溝皆采名】

又

體不佳時看周易酒痛飲後讀離騷騎驢太華三峯雪鼔棹錢塘八月濤

又

昔人莽莽荒丘裏陳迹紛紛朽簡中畢竟是非誰辧得舉杯吾欲問虛

又

百億須彌理固有八九云夢何足吞天下廣居君識否一間屋寄孤村

又

夢裏曽作南柯守少時元是東陵侯今朝半醉歸艸市指防靑簾上酒樓

又

七十八十古來稀行年九十固應衰已興工部耳聾嘆更知文公齒落詩

又

中年畏病杯行淺晚歲修眞食禁多謝客杜門殊省事一盂香飯養太和

又

齊民讓畔不爭桑和气橫流歲自穰君看三山百家聚更無一壠有遺蝗【今年蝗孽獨三山過而不下遂不爲災】

又

得雨郊原已徧畊東家西捨多逢迎前山雲起樹無影別浦潮生舩有聲

散懷

小疾便幽翳孤懷抱郁陶遺文誦史漢奇思探荘騷談笑寛吟苦經行慰作勞東岡聊一往突兀古臺髙

書壁

稻艸髙茨屋繩樞窄作門漁樵皆結友鄰曲自通婚畱客秋茶苦醺人社酒渾餘年尙何嘆一飯亦君恩

又

故里還初服明恩念老農方蒙鏡湖賜又忝渭川封炊粟猶支日藏蔬可禦冬霜天病益減髙枕聴鄰鐘

冬日亝中卽事

讀書𨿽所樂置之固亦佳燒香袖手坐自足紓幽懷我生本從人豈願終不諧其如定命何生死一亝

又

一帚常在傍有暇卽埽地旣省課童奴亦以平血气按摩與導引𨿽善亦多事不如埽地法延年直差易

又

夙興人尙黙眾鳥相與言小語豈不可何至爾啾喧吾獨擁燎鑪宿火有餘溫澹然以自適喧寂何足論

又

詰朝澹無營百事付童子拂我架上書注我硯中水覓睡不復成取衣乃徐起卒嵗如一朝底處著慍喜

又

我老苦寂寥誰與娛晨暮貍奴共茵席鹿麑隨杖屨嵗薄食無餘恨使鳥雀去安得粟滿囷作粥餽行路

又

東園二畝地重重作藩籬我豈婦女哉避客門不窺要當盡徹去來往無他岐飯罷忌久坐時須曳笻枝

冬日排悶

老欲躬畊力弗彊但應賣藥似韓康陳編時見古成敗舊友不知今在亡已返山林遺世事尙慿詩酒答年光此身自笑如稊米加損寧能系太倉

又

地鑪微火伴寒灰垂野江云暝不開欲睡手中書自墮半酣窓外雪初來渡頭照影聞徵雁籬角吹香得早梅佛粥春盤俱不逺離離斗柄欲東回

法云寺【主僧妙湛方作鐘樓未成】

勾踐舊國古防稽南山擁郭分東西城門大路引繩直西走百里皆平堤客行欲曉到梅市喔喔尙聴城中雞法云古寺臨大澤風皺百頃靑玻瓈迎來送往此其地素壁時見前人題乖離防合浩莫計歷觀名氏空含淒山僧慣見爲客嘆榮悴從來如夜旦明年吾樓挿天半世事君須倚闌看

自法雲歸

落日疎林數防鴉靑山闕處是吾家歸來何事添幽致小竈燈前自煮茶

枯菊

龍山落防未多時陳迹依然使我悲粲粲菊花何似好堦前惟見束枯枝

聞吳中米價甚貴二十韻

千錢得斗米一斛當萬錢嗟汝蚩蚩民何恃以自全我欲告父老食爲汝之天勿結迎神社勿飾杭湖船築室勿斲削但取垣屋堅婦女省釵澤野妝何用妍趨利常處薄眾役常在前嵗時相勞苦盛饌一豚肩近市可致酒𨿽薄亦醺然切勿慕公卿早朝妨熟眠亦勿謀髙貲貪吏不汝憐有負固吹毛無罪亦株連豈暇論曲直挺系如登僊裋褐與飯豆溫飽可終年艸廬掛葦箔乃可數世傳朱門𨿽赫赫變化如飛煙爲農最得防本無祿與權時平自逸樂奉牲祭其先不幸有散徙均爲寓民編吾詩不足徵請讀七月篇

寒夜偶懷壯逰書感

疇昔西逰萬里還狂吟散落滿人間買空綠水橋邊酒看徧靑城縣裏山梅蕋疏疏春欲動川云漠漠雪猶慳偶思五十年來事顧影燈前自笑頑

夢曽文淸公

有道眞爲萬物宗巉然使我嘆猶龍晨雞底事驚殘夢一夕淸談恨未終

睡覺

白日悠悠喜意平夢中歷歷覺魂淸覺時不落晨雞後靜坐天窓一防明

湖邊小聚

小聚逺塵囂淳風獨未澆鳴機燈煜煜飲犢雨蕭蕭異味常交致新醪亦苦邀人間交道絕令我慕漁樵

雨

秋冬久不雨气濁喜云生麥壠崇朝潤檐徹夜聲初來斷幽徑漸宻雜疎更賴有墻陰薺離離已可烹

又

薄晚初沾灑淸晨更慘淒魚寒拋餌去鴉濕就檐棲幽澗濺濺澑長隄淺淺泥一杯持自賀吾事在鋤犂

雨後快晴步至湖塘

齒豁從教道字訛負薪陌上且行歌古人亦有逢時少吾輩何疑忤俗多山埽黛痕如尙濕湖開鏡面似新磨亦知大有掀髯處無柰西流白日何

兩日寒雨作雪不成夜忽大雨遂晴

折木翻濤一夜風浮雲吹盡日行空天公豈是眞慳雪三白畱來付臘中

嵗窮

困阨身如寄推遷嵗忽窮百年均昨夢萬古一飛鴻夜甕鳴春酒晨畦擷晚菘屬饜童子笑便腹負吾翁

凍坐

湖海淒涼地霜風慘淡天吾其去道近無酒亦陶然

古意

千金募戰士萬里築長城何時靑塜月卻照漢家營

又

夜泊武昌城江流千丈淸寧爲雁奴死不作鶴媒生

雪意復作

前日作雪風敗之今日濃云雪復作一寒未暇自爲計宿麥懸知天已諾灞橋防驢愁露手新丰買酒聊輭腳胸中正著九云夢廊廟何加一邱壑上書陳事固可笑服藥求仙亦成錯不如醉踏一劍騰風雲跨海東謁靑童君

醉書

天公賦與五湖秋風月雲煙處處畱損食一年猶可健無詩三日卻堪憂

劍南詩稾卷七十九

欽定四庫全書

劍南詩槀卷八十

宋陸防撰

排悶

造物冥冥中與我無一面不知獲罪由動輒被訶譴又若哀其愚救以藥瞑我亦揣此心安受不敢怨中間戍蜀漢十載困郵傳騎蒙隴幹陣云暗秦甸賫糧雜沙墋掬水以三咽傳烽東駱谷倐忽若流電歸吳獲小休余喘僅一綫意言在故鄕終勝客異縣夫何命大謬魔事每交戰友讐同一波平地肆蹈踐麼然性命微日畏防口煽舊書不暇視鼠迹上幾硯負屙不卽死遂作諸老殿卻觀所更歷殆是金百鏈人誰不愛身悔作靑紫楦短笻入翠小艇破江練漁歌隔浦聞績火傍林見苦貧𨿽至骨未肯受客唁君看投林猿終異巢幙燕有山皆可耕焉往失貧賤

湖山尋梅

鏡湖煙波白不與人間通地脈騎龍古仙絕火食慣住空山齧冰雪東皇髙之置度外正似人中巢許輩萬木僵死我獨存本來長生非返魂

又

小雪湖上尋梅時短帽亂挿皆繁枝路人看者竊相語此老胸中常有詩歸來靑燈耿扉心鏡忽入造化機墨池水淺筆鋒燥笑拂吳箋作飛艸

作雪寒甚有賦

云暝風號得我驚硯池轉盼已生冰間頓失疎梅影枕上聞斷雁聲公子皂貂方痛飲農家黃犢正深畊老人別有超然處一首淸詩信筆成

書嬾

我性本迂疎養生又無術憂患自外至疾病由中出屏居絕造請冀補東隅失今觀世間事如僧視沐櫛閒身嶺上云睡味蜂房蜜惟思茅檐下一席臥朝日

讀唐人愁詩戲作

少時喚愁作底物老境方知世有愁忘盡世間愁故在和身忘卻始應休

又

淸愁自是詩中料向使無愁可得詩不屬僧孤宿夜卽還山驛旅逰時

又

天恐文人未盡才常教零落在蒿菜不爲千載離騷計屈子何由澤畔來

又

我輩情鐘不自由等閒白卻九分頭此懷豈獨騷人事三百篇中半是愁

又

飛雪安能住酒中閒愁見酒亦消融山家有力參天地不放淸尊一日

讀書至夜分感嘆有賦

老人世間百念衰惟好古書心未移斷碑殘刻亦在櫝時時取玩忘朝饑推尋防畫到曲折想見落筆縱橫時豈惟鸞鳯九霄上景鐘大鼎森陸離𨿽然欲學則曷敢駑馬仰看驊驑馳正如志士才不稱心慕伊傅終何施爾來亦復彊防染手不隨意徒嗟咨懸知明日天將雨中夜云蒸紫玉池

擁鑪

急雨狂風暮不収燎鑪薪防復何憂如傾防灩鵝黃酒似擁蒙茸狐白裘大澤羈鴻來萬里髙城傳漏過三籌明朝防看稽山雪莫爲衝寒怯上樓

隠趣

歸老家山一幅巾俗間那可與知聞舉杯每屬江頭月贈客時緘谷口云行采菖蒲緣蘚磴臥浮舴艋入鷗羣力營隠趣君無怪作得閒人要十分

冬夜舟中作

夜搒孤舟掠岸行村墟頻過不知名繞枝倦鵲寒無影脫网奔魚逺有聲兩紙忽驚殘歷盡一杯聊慰旅懷情還家自笑身猶健又付生涯與短檠

湖山

逐鹿心𨿽壯乘騅勢已窮終全蓋世气絕意走江東【項羽廟】

又

湖上多甘井磑泉尢得名何時枕白石靜聴轆轤聲【磑山泉】

又

山崦桑麻路柴門鳥雀聲老巫祈社雨小婦餉春畊【容山】

又

坡陁度小嶺軒豁見平湖但醉梅花下民家酒可沽【花徑小嶺】

又

淺井供茶竈分流浣布紗此泉吾所愛百用給山家【項裏民家淺井】

又

故堞無遺迹蕭然數十家茶煙映山起酒斾傍隄斜【古城】

又

汀月生眉黛溪梅試額妝幽閨元不出莫道嫁彭郎【栁姑廟】

又

城邊小市聚煙水淡秋容南走蘭亭路迢迢云外鐘【東跨湖橋】

又

東西二十里相望兩平橋傍水多投釣穿雲有負樵【西跨湖橋】

齒髮

暮境侵尋歲月遒齒揺髮脫又經秋此身要是歸衰謝外物何須更固畱皁白從來憎了了登臨且復送悠悠嗣宗痛飲圖南睡萬事輸君此一籌

古謂不如意事十常八九𨿽出於好功名者之言閒中亦未免此嘆戲作七字一首

歸志初諧老遽催良辰常與病俱來酒𨿽已熟恨無菊雪苦不成空見梅朋舊乖離心每折山川悠邈首頻回人生敗意無窮達莫厭相逢笑口開

幽居歲暮

冉冉忘年往紛紛厭事來庭除多艸莽幾硯亦塵埃園爲畦蔬到門因汲水開偶聞林鳥語太息又春回

又

卻醫翻少疾辭祿不加貧嘉木移俱活村醪釀輒醇悠悠還過日盎盎又逢春狂舞君毋笑梅花挿滿巾

又

老去轉無事室空惟一牀臥時幽鳥語行處野花香巷北觀神社村東看戲場誰知屏居意不獨爲畊桑

又

燃薪代秉燭煮茗當傳杯但恨朋儕少那知日月催衣裘任穿穴芋栗且燔煨不爲殘年迫吾心久已灰

又

古井年年浚荒疇日日犁刈茅苫鹿屋挿棘防雞棲閒賴書遮眼愁須酒到臍斜陽有常課緩步上湖隄

過湖上僧庵

西庵毎過未嘗開邂逅淸言始此回陶令巾車尋壑去已公茅屋賦詩來奇香炷罷云生岫瑞茗分成乳泛杯便恐從今往還熟入門猿鳥不驚猜

夜坐戲作短歌

畏事如畏虎避人如避防結廬三家村百事喜寒陋身閒自爲貴飯足豈非富素心憎狐妖老愈惡銅臭視之若寒气可使客膚腠卽今知免矣終歲塞門竇始知松倒壑殊勝云出岫聊持不動心更養未盡壽夜讀南華篇欣然發吾覆

書嘆

世事紛紛汝所知欣然領略尙何疑窮居自是長年術魔境常爲定力資人但與逰無徳怨酒皆可醉略醇醨蘭亭賔主今何在修竹依然似曩時

又

尺椽不攺結茅初薄粥猶囏卒歲儲猧子解迎門外客貍奴知防案間書深林閒數新添筍小沼時觀舊放魚自笑從來徒步慣歸休枉道是懸車

日暮自湖上歸

我生本亦與人同緣薄才疎得窮細水自鳴沙渚外亂山時出雪雲中僧歸獨趂殘鐘去人散遙憐晚渡造物陳詩信奇絕怱怱摹冩不能工

晚步湖隄

絁裘桐防野人裝又上湖隄步夕陽貧甚不爲明日計興來猶作少年狂殘樽倒酒無餘瀝幽圃尋梅認暗香時有行人嘆頑健黑絲防破頷間霜

夜寒

江云作雪暗郊原竟夜風聲萬里奔槁面暫朱知酒釅曲身成直賴鑪溫防輿正復宜巖石倚相猶能讀典墳米貴僅供糜粥用自傷無力濟元元

感舊

早參太史筆晚典石渠書孤立如羈雁微生等蠧魚虛名眞忝竊定理有乘除九十稽山下荒畦日荷鋤

小雪

夜臥風號野晨興雪擁籬未言能壓瘴要是欲催詩跨蹇𨿽堪喜呼舟似更奇元知剡溪路不減灞橋時

十二月十日暮小雪卽止

夜來急雪打船窓今夜推月滿江堪恨無情一枝艣水禽驚起不成雙

又

夜來一雪苦怱怱千里濃云忽埽換得月明良不惡未須過計慮蝗虫

遣興

翳翳魚鹽市迢迢桑麥村山家薪炭足野叟袴襦溫罝兔殘蕪盡叉魚積水渾詩書老無效猶擬付兒孫

貧居時一肉食爾戲作

身老便居僻山寒喜屋低時猶賴僧米那惜貸鄰醯湯餅挑春薺盤飱設凍韲怪來食指動異味得豚蹄

臘月十四日雨

歲晚深居嬾出逰小窓終日寄悠悠雨聲到枕助詩律花气襲衣生客愁殘齒不堪添臲卼瘦肩轉復覺颼飅春前一雪猶闗念安得瓊瑤積瓦溝

節物

節物猶闗老病身鄕儺佛粥一年新檐間百舌還多事探借園林十日春

讀書

力不扶微學心猶守舊聞壁間科斗字秦火豈能焚

春近

歷授人時後天回斗柄初農疇興耒耜家塾盛詩書縹緲雙鳬舄咿啞一鹿車山翁喜春近隨處狎樵漁

讀陶詩

陶謝文章造化侔篇成能使鬼神愁君看夏木扶疎句還許詩家更道不

夜雨甚寒

萬籟號風如戰鼔雪意垂垂先作雨庭中棲鳥驚屢起窓下殘燈翳還吐老翁聳膊髙過頂童子觸屏低不語時聞鄰捨起飯牛亦有歸樵說逢虎去年雪薄蝗害稼今年望雪如望赦行當三白兆丰年牲酒如山作秋社

寄趙昌甫

杳杳雙鵲鳴庭除東陽吏傳昌甫書紙窮乃復得傑作字字如刮造化鑪爾來此道苦寂寞千里一士如鄰居小兒得祿在傍邑我貧初辦一鹿車過門剝啄亦奇事拜起幸未須人扶君看防安气如虎一病遽已歸荒墟吾曹𨿽健固難恃相覓寧待折簡呼餘寒更祝勤自愛時寄新詩來起予

稽山雪【爲隠者作】

髙人采藥來禹穴骨瘦巉然鬢眉白結茅分得野鹿場一夜北風三尺雪明朝過午勢愈惡虎兕交迹人聲絕虛窓縱橫樷竹入幽磵荒寂孤松折凍吟孰窺袁安戶僵臥禿盡蘇武節人生饑寒固亦有養气不動眞豪傑希名後世吾所恥姓字寧與身俱滅班馬復生無自書我作此歌激烈

招鄰父啜菜羮

老境遺人事窮居砭世肓茅檐聴雪滴瓦鼎松肪不願封侯印惟求煮菜方杯羮須及熱欲喚君嘗

讀論語

壯歲貪求未見書歸常充棟出連車晚窺闕裏親傳妙數簡方知已有餘

晨起

殘夢悠颺不復成鎗然已有百禽鳴山童來報溪流長幽事從今日日生

雪後

雪消已斷虛檐澑日防初催百艸生射的山前春水綠笙歌又滿防稽城

示福孫並示喜曾

北商久不通梨棗罕登盤山捨惟有橘瑣細如彈丸此外則柿栗収拾猿鳥殘𨿽無龎翁話兒孫亦團欒今歲雨雪晚歲暮始大寒二稚乃可憐不訴衣襦單地鑪有微火誦書到更闌我老多感慨賴汝差自寛

微疾

微疾經旬近藥囊往來巷陌未全妨時時小雨知春近處處閒身覺日長林外鼔歌聞賽廟懷中茶餅議租桑兩京梅發今何似送老流年只自傷

簡僧求秦望山拄杖

老病龍鐘不自持飽知藤杖可扶衰明朝欲入天臺去試就髙人乞一枝

逰山步

蹇驢渺過云邊旋了三生物外緣平日視家眞逆旅此行出戶若登仙饑從野店烹葵飯困就僧牀借枕眠所恨暮年交舊盡佳時無與共聨翩

又

南出平橋十里餘湖山處處可成圖水邊更覺梅花瘦云外誰憐雁影孤時喚行僧同煮茗亦逢樵叟問迷途破裘不怕春寒峭小市疎燈有酒鑪

雪晴欲出而路濘未通戲作

欲覓溪頭路春泥不可行歸來小下袖手看新晴

又

雪消重作雨冰釋又成泥已敗笻枝興髙眠聴午雞

春日

冷餅細生菜老翁殊未衰仍尋舊旛勝一笑伴諸兒

示兒輩

窮居懷抱久無懽猶賴吾兒得少寛謹視雞豚供老疾力營薪炭備春寒舊書綴緝編無絕小甕調停味不酸坐使乃翁無一事髙眠常到日三竿

雪後煎茶

雪液淸甘漲井泉自擕茶竈就烹煎一毫無復闗心事不枉人間住百年

夢中作

久向人間隠姓名看花幾到武昌城一壺春色常供醉萬里煙波嬾問程斜日掛帆堤外影便風擊鼔驛前聲丈夫入手皆勛業廊廟江湖未易評

破屋嘆

我年四十時築捨受一廛歲月不貸人殆將五十年初非楩柟材旣久理豈全慘淡窘風雨亦復補破穿竹椽與繩樞豈敢求牢堅今朝忽自顧衰疾方沈緜不知此殘軀與屋誰先顚粥藥幸粗給兒稚滿目前斂藏𨿽甚薄猶勝死道邊一笑推枕起無酒亦陶然

戊辰歲除前五日作新歲八十有五矣

灰深火可宿炷小燈耐久長流故不腐易成必速朽我昔逰靑城聞道巢居叟躬行𨿽不力年少過九九固知適天幸自養亦差厚傳家六兒子其四今皓首寧聞澗底松鬱鬱慕蒲栁【大兒新年六十二仲子六十季亦近六十】

晨起復睡

衰翁夘飲易上面澤國春寒偏著人下榻一杯還就枕不嫌鼾睡防比鄰

梅

三十三年舉眼非錦江樂事秖成悲溪頭忽見梅花發恰似靑羊宮裏時

又

俗事常妨把一杯等閒開過小園梅自傷惟有尋春夢百舌無情又喚回

小疾治藥偶書

禦邊虛上防治疾闕全功安得如神禹常行無事中

又

揠苗農害稼過劑藥傷人此理君能造無爲萬物春

子遹讀書常至夜分作此示之

我爲無才老把鉏汝窮亦復坐迂疎夜燈詠史虫吟艸朝幾陳書獺祭魚未至苦饑依馬磨不妨相守臥蝸廬業成自有能知賞家世從來典石渠【先太傳先楚公皆久在三館予亦入館二十年晚忝大蓬之命】

歲暮作

魚貫長條兔臥盤往來聊續裏閭歡舊符又擬新年換殘歷都無半紙看梅影橫斜春尙淺角聲悲壯夜將闌堅頑敢望今如許戲說期頤彊自寛

除夕

熾炭鑪中百藥香屠蘇煎酒代椒觴明朝賴是無來客雪後泥深一尺彊

己巳元日

曾孫新長奉椒觴兒女冠笄各綴行身作太翁垂九十醉來堪喜亦堪傷

初春

裝罷桃符又剪燈新年光景捷飛騰老翁埽盡兒童事卻學禪牀入定僧

新年書感

早歲西逰賦子虛暮年負耒返鄕閭殘軀未死敢忘國病眼欲盲猶愛書朋舊何勞記車笠子孫幸不廢菑畬新年冷落如常日白髮蕭蕭悶自梳

開歲連日大雪

開歲大雪如飛鷗轉盼已見平檐溝村深出門風裂面況復取醉湖邊樓從來春雪不耐久臥聴防滴無時休去年久旱緜千里犂不入土蝗虫稠今年冬春多膏澤天意似欲滋農疇豈惟養豬大作社更賣寶劍添畊牛

飲酒

我酒本小戶痛飲乃有時意气不相值終日持空巵醉或能齋荘不醉或狂逸乃知老子狂非自麯蘗出今日雪始晴行歌官道傍超然醒醉間非荘亦非狂

詩酒

我生寓詩酒本以全吾眞酒旣工作病詩亦能窮人每欲兩忘之永爲畊樵民周旋日已久棄去終無因齒髮益衰謝肝膽猶輪囷吟哦撼四壁嵬峩頹烏巾江上處處好風月年年新正爾豈不樂浩歌終此身

人日雪【己巳元日至人日雨雪間作】

病臥江村不厭深貂裘無柰曉寒侵非賢那畏蛇年至多難卻愁人日陰嫋嫋孤云生翠壁霏霏急雪灑靑林一盂飯罷無餘事坐看生臺下凍禽

春寒

滔天來洚水震瓦戰昆陽此敵猶能禦春寒不可當

又

髙樓墜綠珠惡客碎瑚未抵春寒夜貧翁喪故襦雨雪久無來客亦不能出作長句排悶

造物無情豈我私從來不使墮危機靑雲路近常排去白浪堆髙亦脫歸殘槀尙存空自許故人略盡欲誰依新春雪暗山村路且復焚香獨掩扉

書耄

我老耄已及終日惟冥行鄰里少間濶便若昧平生家人每過前亦或忘其名昏昏等作夢兀兀如病酲不知張睢陽何以記一城愚知各自適得失未易評

初春遣興

閒愁長與病相依晨起梳頭感髮稀春事鼎來風更惡晨光已滿雪猶飛江梅有恨論年別旅雁無情計日歸欲湖邊踏靑去憑誰爲解亂書圍

讀書

少從師友講唐虞白首襟懷不少舒舊謂皆當付之酒今知莫若信吾書朱黃參錯雞鳴後籖帙從橫月墮初撫幾欣然時有得此翁作計未全疎

雜興

灰中火如螢燎原從此始元气一防存危疾亦不死

又

炷香火要深作墨手當緩淺士務成速所以多後患

又

庖丁悟養生輪扁議讀書彼特一技爾聖智有不如

又

鏗爾捨瑟作嚗然放杖笑浩浩太古音與俗不同調

後雜興

臘雪瑞我麥春雨嘉我谷老農無他求一飽萬事足

又

日上明我月出縞我庭朝暮得佳時一榼醉復醒

又

會合惜日短別離愁夜長人老愛吾廬客歸悲故鄕

又

俚醫刀匕藥老巫半榼酒拜貺不敢忘淡薄最耐久

自詠

道本治吾身緒餘方及人神淸緣食少事簡爲家貧薄酒如重醖寒蔬抵八珍村村花栁動且復岸綸巾

又

謝事客誰過閒逰吏不訶家人爭稗粥鄰叟和畬歌靜夜詩成祟新春睡有魔年光本無盡未用嘆蹉跎

晚

一塢梅花已盡數瓴春雪未全融晚忽有題詩興落筆縱橫半醉中

劍南詩稾卷八十

欽定四庫全書

劍南詩稾卷八十一

宋陸遊撰

逺遊二十韻

早歲志逺遊萬里攜孤劍所至必弔古如疾得鍼砭荒寒過吳宮摧剝觀禹窆及仕揚潤間掛席度天塹梁宋不可遊北望每懷歉防有蜀漢役奇崄日窺覘築壇訪遺址燒棧想烈焰轅門俯淸渭徹底緑可染舊史所登載一一嘗攷驗胡羊美無敵黍酒實醇釅枕戈南山下馳獵久不厭比參劍南幕壯志就収斂卜鄰揚雄宅遂欲老鉛槧但愛古柏靑肯顧海棠艷人生不易料白首東歸剡稽山秋峩峩鏡水春瀲瀲餘俸買扁舟月下采菱芡湖山最奇處容我釣石占婚嫁幸已畢百事不闗念但當勤醉歌一死不汝欠

對酒

社醅又借醉顏酡手挽鄰翁作浩歌江月偏能照蓬戶京塵終不污漁蓑苦吟且復欹吾帽對奕眞當爛汝柯回首紛紛俱夢耳人間何處有天魔

夜雨

正看飛雪暗江天不覺新春已粲然花气襲人娯獨夜雨聲繞舎送丰年樵風未攺山川舊禊事空悲歳月遷一榼可營身尙健故應先治下湖船

己巳正月十八九間雪復大作不止

早衰常畏雪況復在江幹三日不能出數年無此寒捲簾驚滉漾下榻覺蹣跚稚子應憐我孤吟興未闌

寄子虡

汝官南壽春我居東防稽疋馬護秋塞兩犢翻春泥淮天沙雁過江村雪云低書來動半年相望常愴淒父子不共畊此悔眞噬臍明年城西社爛醉相扶防

書夢

我夢舉有司雞唱起裹飯又夢趂早朝漏舎坐待旦旣寤兩無有撫枕徒浩嘆今𨿽去爲農飯牛亦夜半何曾得放慵美睡到日旰一笑俱置之浮生固多難

示子遹

家貧不學儉物理有固然要是善用短足以終其年我家稽山下稟賦良奇偏敢言中人產日或無炊煙有兒更耐窮伴翁理遺編短檠幸能繼竟夜可忘眠

對食有感

杯酌以助气匕筯以充腹沾醉與屬饜其害等嗜欲歠醨有餘歡食淡百味足養生所甚惡防酒及大肉老翁𨿽無能更事嗟已熟勿嘆茆三間養汝山林福

又

我老𨿽無家其實如客耳食至舉匕箸飽則捨而起廚人有勤惰我豈形慍喜園畦摘靑蔬地碓舂赤米勞人固已多坐享顙常泚作詩本自防亦以告閭裏

雪夜

荒郊貿貿行斷壠俋俋畊常情所借躪豈復懷不平歸來臥破屋中惟一牀橫且燒生柴火靜聽濕雪聲

又

今年春苦寒風雪塞戶牖況我窮閻士袴敝衣見肘正須小忍之此事豈得久努力辦一壺西村看花栁

又

瓦疎雪墮檐窗破風吹燭短裘不及骭手腳盡皸瘃猶勝南鄰叟一褐竟未贖薄酒城中來淸夜聊相屬

初春

栁拂朱橋湖水生園林處處聽新鶯亦知人世當行樂無柰春陰不肯晴走馬章臺身縱老看花杜曲眼猶明只應詩思年來減預怯同遊議罰觥

春日雜興

方塘盎盎帶泥渾逺艸靑靑沒燒痕只道雨晴春晝永歸時不覺已黃昏

又

南村北村鼓咚咚刲羊刺豕祭潭龍一生衣食財取足百世何妨常作農

又

小甔有米可續炊紙鳶竹馬看兒嬉但得官淸吏不橫卽是村中歌舞時

又

夜夜燃薪煗絮衾禺中一飯直千金身爲野老已無責路有流民終動心【聞有流移人到城中】

又

出仕常騎禿尾驢歸休自駕折轅車今朝偶遇村夫子借得齊民一卷書

又

更事多來見物情世間常恨太忙生花開欵欵寧爲晚日出遲遲卻是晴

又

一枝笻杖一山童買酒行歌小市中莫笑摧頹今至此當年萬里看春風

又

四十餘年學養生誰知所得亦平平體孱不犯寒時出路濕常尋漧處行

又

攪睡禽聲曉傍檐泥人花气午穿簾懽情老去年年薄困思春來日日添

又

陰晴不定春猶淺困健相兼病未蘇見說市樓新酒美杖頭今日一錢無

又

乍晴乍雨忽經旬半醉半醒還過春春臥不知庵外事閒吟聊適夢中身

又

行人陌上思悠悠十里斜陽古渡頭一片落花無覓處只教芳艸管閒愁

小霽乘竹輿至栁姑廟而歸

殘云斷處漏斜陽艸滿平隄栁著行颭颭畫來北港翻翻靑繖度南塘行人相賀新年健逃戶𨿽窮舊業荒感物興懷空絕嘆才衰無語付詩囊

春曉

初見天窗一防明旋看曉色到檐楹衾裯溫煗畱殘夢鳥雀呼鳴報快晴𨿽喜心隨年愈老卻愁事與日俱生平川漫漫煙蕪綠筋力猶堪給耦畊

肩輿歷湖桑堰東西過陳灣至陳讓堰小市抵暮乃歸

堤逺沙平艸色勻新晴喜得自由身芋羮豆飯家家樂桑眼楡條物物春野店茶香迎倦客市街犬熟傍行人墻頭婦女更相語認到先生折角巾

又

貪看西南一面山不知信步到陳灣未言散釋經旬病且要消磨半日閒蔬壠過寒常鬱鬱鳥聲迎防已關關斜陽不爲行人駐十里鐘來翠靄間

書適

疇昔花前醉放顚卽今不飲亦陶然太平固自多遺老獨往何妨是斥仙扶杖毎觀南畆饁解衣時作北窗眠人間賢俊方雲集我遇龍蛇豈厄年

陳讓堰市中遇吳氏老自言七十六歳與語久之及歸送予過市猶戀戀不忍去

就店煮茶古堰邊偶逢父老便忘年嗟予空忝十年長聞道慙無一日先壯子當門能碌碌諸孫承業亦翩翩熟思遊宦終何得悔不從公曝背眠

午炊

江路初晴日煙蕪古廢城靑鍼秧稻出黒螘稚蠶生山際牛羊路林間雞犬聲午炊聊小憩野老解逢迎

古風

犧象薦淸廟余材棄溝中二者𨿽甚逺殘生其實同人當貴其身豈復論窮通寧爲原上艸一寸揺春風

又

木生𨿽拱把鮮不困斧斤枯朽亦可全又以薌故焚嘉禾終銍艾豈獨艸見耘此理講已熟要當尊所聞

肩輿至石堰村

偶上籃輿踏夕陽醉魂困思兩倀倀澗薪旋拾供茶竈詩稾初成寄藥囊村舎蓺麻驅鳥雀牧童隨艸放牛羊歸來徙倚衡門久始覺中春已日長

睡起遣懷

百事不能能荷鋤不鋤菜畦鋤芋區身存那用十年相陂壊且爲凶歳儲百事不學學作詩不作白紵作竹枝黃陵廟前風浪惡靑衣渡口行人悲老病閉門常憒憒芋不復鋤詩亦廢客來剝啄喚不譍一味人間占閒退今朝一日三倒牀嘆息春晝如年長摩挲困睫喜湯熟小瓶自折山茶香

春晴

栁未吹緜筍未抽春郊風日正淸柔疎疎簾影供髙臥裊裊輿竿嬾出遊無客共謀良夜醉有花空動故年愁雲生秪恐還成雨自向園中聽鵓鳩

書感

鴨子陂頭看水生蜂兒園裏按歌聲天公用意誰能測未許吾曹醉太平

野興

莽莽寛閒野悠悠曠達身气從林下吐言向醉中眞社櫟元當壽江鷗豈易馴興來無逺近隨處岸綸巾

野步

堤上淡黃栁水中花白鵝詩情隨處有此地得偏多

又

水生已抹堤艸長復侵路小蝶仍可憐欲下卻飛去

稽山

我識康廬面亦撫終南背【廬山以南康軍爲山面興元成鳯皆在終南山背】平生愛山心於此可無悔晚歸古防稽開門與山對奇峯綰髻鬟橫嶺埽眉黛豈亦念孤愁一日變萬態風月娯朝夕雲煙閱明晦一洗故鄕悲更益吾廬愛東偏得山多寢食鮮不在寧無度世人談笑見英槪禦風倘可畱爲我傾玉瀣

緋桃開小酌

我廬城南村家無十金產種花𨿽歷歲名品終有限頗欲及暇時著譜書之簡今朝緋桃開歡喜洗酒琖鄰翁亦喜事爲我一笑莞但恨苜蓿盤蔬薄欠佳饌往來見已熟勸揖忘媿赧一事粗可言似具識花眼

夜中獨步

春半寒初退更防睡不成褰裳偶獨起曵履得徐行月上鳥未宿水深鼃亂鳴踟躕忽已久殘漏下髙城

春寒復作

春寒已解忽復作病思不堪當語誰靑燈熒熒耿欲滅殘雨滴滴休無期故人已死夢中見壯志未忘心自知靑絲玉井聲轣轆又是窗白鴉鳴時

大雨排悶

地潤礎流水气蒸人脫裘前知防雨至孰解老農憂

又

三日斷行路束薪無處求牀頭周易在且復送悠悠

室中屏去長物戲作

久從昭代乞殘骸荷鍤隨行偶未埋四壁盡空君勿怪才畱一物卽關懷

對酒

酒非攻愁具本賴以適意如接名勝遊所挹在風味庸子墮世紛但欲蘄一醉麯生絕俗人笑汝非眞契

曝舊畫

故篋開緘一愴情斷縑殘幅尙知名翩翩戲鵲如相語洶洶驚濤覺有聲栁暗正當煙未斂花穠仍值雨初晴百年手澤存無防虫蠧塵侵秖涕橫

予以淳熙戊戌歳自蜀歸時年五十四今三十有二年矣猶復彊健得小詩自賀

入玉門關到酒泉昔人想望若登天豈知萬里西徵客歸臥家山三十年

花下小酌

栁色初深燕子回猩紅千防海棠開鮆魚蒓菜隨宜具也是花前一醉來

又

雲開太華挿遙空我是山中采藥翁何日煙氛埽除盡溪道上醉春風

夜酌

我有一瓢酒與君今夕同鳴檐社公雨捲野沛歌風閱世花開落觀身刼壊空北邙丘壠盡太息防英雄

數日不作詩

吾詩郁不發孤寂柰愁何偶爾得一語快如疏九河黃流舞浩蕩白雨助滂沱門外無來客花前自浩歌

幽居示客

嗜睡疎茶盌逢春愛麯車聊將枕流耳靜聽屬私蛙林下閒成癖人間嬾莫加孫登欲長嘯四座且無嘩

又

齒髮𨿽俱獘神明尙有餘幽扉錬奇藥細字錄仙書野水鳴苔徑長松防艸廬客來多謝病深媿問何如

春日登小臺西望

九十衰翁身尙健流年過眼如奔電憶昔初來對行在衫鬢靑靑接英彥中間亦嘗走梁益萬里憑髙望鄕縣散關驛近栁迎馬駱谷雪深風裂面東歸卻尋書生事誤長諸儒集賢院乞身七年罪未除君恩尙許寛嚴譴癡頑亦復病不死春到故園家釀美雨餘艸長四野靑日落煙生半山紫

醉賦

我疾多自愈初非遇奇方我生固多難欲慮忽已忘頹然亂書中不知歳月忙有時或得意炙冷不暇嘗乃今又大悟萬事付一觴書中友王績堂上祠杜康

卽事

我本區中士偶來湖上居時尋一枕夢閒展數行書得醉常歡甚無炊一晏如今朝好天气一笑命柴車

落花

山杏溪桃次第開狂風正用此時來未妨老子憑欄興滿地殘紅防緑苔

春日

春來日日困春酲䢐歳如馳得我驚山寺餽茶知谷雨人家挿栁記淸明登階勃窣晨雞老侵路縱橫野艸生堪嘆筋骸猶健在彊隨丁壯事深耕

戲詠園中春艸

離離幽艸自成樷過眼兒童采擷空不知馬蘭入晨俎何似燕麥揺春風

又

童子爭尋鵓鴿飯醫翁日曝蝦蟆衣欲賡楚客詠餐菊卻媿周人歌采薇

二月二十四日夜大風異常

天靑無雲星錯落大風忽自西南作壽藤老木不自全門外豈容存略彴翁媼驚呼兒女泣屋瓦飛空吁可愕巢傾共閔烏鵲死空黒還疑鬼神惡南鄰僅有蝸牛廬轉盼捲去無遺余腐儒自笑獨耐事一燈熒熒猶讀書

雨夜與鄰翁飲用前輩韻

老人閱世眞悠哉八十已過九十來茆檐參差映煙樹蕭條雞犬三家聚一樽鄰翁疊賓主醉語豈憂多謬誤我作吳歌君起舞夜雨莫辭泥沒屨

雜感

壯遊回首海茫茫黙數方驚歳月長舊事莫論齊柏寢殘軀方似魯靈光

又

天際晴雲舒復捲庭中風絮去還來人生自在常如此何事能妨笑口開

又

射的山前花栁新典衣買酒過殘春但甘身作噲等伍莫信人間髯絕倫

又

禍福𨿽云不可猜人生要豈願爲才髑髏正使非王樂犠象何疑是木災

讀史

蕭相守關成漢業穆之一死宋班師赫連拓跋非難取天意從來未易知

又

顏良文醜知何益關羽張飛死可傷等是人間號驍將太山寧比一毫芒

出遊

社近頻逢雨春深卻喜晴畬煙傍山起神鼓隔林鳴客駐觀農饁兒歸遺母羮丰年多樂事何以報時平

又

綠樹魚鹽市靑蕪雉兔塲采桑村女集入學幼童忙戶賽祈蠶願家藏問孝章村坊多美酒爛醉畣年光

夜興戲作

遙夜寂無嘩江城鼔屢撾傍墻行踸踔脫帽發鬖髿詩和玲瓏韻燈開頃刻花會心有佳處不寐到啼鴉

酒熟書喜

小槽春夜壓春醪天與堂慰作勞喜似系囚聞縱釋快如苛癢得爬搔未陳尊杓心先醉傍睨江山气已豪久厭羶葷愁下筯眼明湖上得雙螯

湖上

寒食初過谷雨前輕衫短帽影翩翩獨轅碾破新堤路雙耜犂殘古廟壖萬事不禁劉毅擲諸人誰著祖生鞭市壚處處誇新釀且就花陰一醉眠

春晚

落絮飛花又滿城年光大半付春酲蹇驢閒後詩情減陣馬拋來髀肉生少日雕虫眞小技暮年畫餅更虛名囊中幸有黃庭在安得髙人與細評

食酪

南烹北饌妄相髙常笑紛紛兒女曹未必鱸魚芼菇菜便勝羊酪薦櫻桃

六言

愛馬能成一癖結髦可防百憂我亦時時自笑開編萬事俱休

又

遇合生封萬戶阨窮不直一錢此是由來事爾正須到處欣然

又

豪士以妾換馬畊農賣劍買牛我看浮雲似夢卻貪山水閒遊

又

風細飛花相逐林深啼鳥移時客至旋開新茗僧歸未拾殘棊

又

覓飽如籌大事擁書似墮重圍誤喜敲門客至出看啄木驚飛

又

香煙觸簾不散燈焰無風自揺獨倚蒲團寂寂忽聞山雨蕭蕭

書意示子孫

我閱人間久深知理惡盈孳孳訓來裔堇堇作儒生仕勿卑曹掾書才記姓名茆茨不啻足此外盡浮榮

暮春堂卽事

風日初和晝漏長蕭然巾屨集茆堂雨餘千疊暮山緑花落一溪春水香斷簡櫝中塵委積故人墓上艸荒涼爾來幸有寛懷處病退牀頭減藥囊

又

躑躅花開照眼明緩扶藤杖繞廊行流年又見一春過苦雨略無三日晴覓句未應妨熟睡潄泉聊足解餘酲鹿麛雉子常追逐誰識山翁及物情

又

日月無根去若馳故園又見落花時杯中緑酒不肯飲鏡裏蒼顏應自知千丈新堤湖水滿五更殘漏角聲悲暮年父子難乖隔淮浦書來苦覺遲

又

東皇促駕又天涯一片難尋墮地花瘦防穿林數新筍素屏圍枕聽鳴蛙蠶房已裹淸明種茶戶初收谷雨芽欲把一杯壺已罄謾搜詩句畣年華

莫辭酒

勸君莫辭酒酒能解君愁勸君勤采藥藥可使疾瘳此外莫廢書書亦豈君悞古來敗人事正以不學故愁去疾亦平便腹如瓠壺努力貯萬卷無此令君愚

懷友

酒家旗下分攜久山驛燈前感慨頻人事已隨雙鬢攺栁條又見一年新

蘭亭道上

湖上靑山古防稽斷雲漠漠雨淒淒籃輿晚過偏門市滿路春泥聞竹雞

又

蘭亭步口水如天茶市紛紛趂雨前烏笠遊僧雲際去白衣醉叟道傍眠

又

陌上行歌日正長吳蠶捉績麥登場蘭亭酒美逢人醉花塢茶新滿市香【蘭亭官酤名也花塢茶名】

又

箭箙弓弢小獵回壯心自笑未低摧前身家近盤閶路曾看吳王射雉來

殘年

殘年光景易駸駸屏迹江村不厭深新麥熟時蠶上簇晚鸎啼處栁成陰短檠已負觀書眼孤劍空懷許國心惟有雲山差可樂杖藜誰與伴幽尋

春老

春色垂垂老山家處處忙園丁賣菇白蠶妾采桑黃雨占秧信催兒築麥場醉眠官道上人爲護牛羊

睡起

睡起披衣弄素琴房櫳槐栁綠成陰春殘鵯鵊如多恨雨惡酴醿欲不禁羸病彊行常踸踔戅愚多慮毎噫喑行年九十猶賖死誰測髙髙厚厚心

自防

立志當如塞決河犀編鐵硯未爲過文難稱意古所恨學不盡才今亦多四海交朋常隔濶一生光景易蹉跎耄年尙欲鞭吾後太息無人爲詆訶

夜聞雷雨大作

暗空霧雨無時已捲地風雷卻是晴九十老翁更事久寄言兒女不須驚

劍南詩稾卷八十一

欽定四庫全書

劍南詩稾卷八十二

宋陸遊撰

賞小園牡丹有感

雒陽牡丹面徑尺鄜畤牡丹髙丈餘世間尢物有如此恨我總角東吳居俗人用意若局促目所未見輒謂無周漢故都亦豈逺安得尺箠驅羣狐【山陰距長安三千七百四十里距雒陽二千八百九十里】

山居

平生絕愛山居樂老去初心亦漸償直道本知天可恃曠懷眞與世相防徑穿修竹衣巾爽盤設靈苗匕箸香但恨相逢無魯叟浩歌小試接輿狂

閒詠

蕭蕭華發映烏巾五十年前故史臣正使老來無老伴未妨閒處作閒人按行池水知增耗防檢庭花見故新更有庵中策勛事投牀鼻息聒比鄰

又

事業無聞負聖時滄波自照角巾欹養成林下無窮嬾占盡人間徹底癡小麥繞村苗鬱鬱柔桑滿陌椹累累醫翁簭叟眞堪友搜索殘尊與共持

又

謝事歸來一把茅村深樵牧日論交未言客路塵衣化最恨書窗鐵硯凹戀戀故袍誰復念便便癡腹敢辭嘲卜居𨿽僻吾猶悟失卻岷山理鶮巢

又

白頭羇客更堪論身寄城南桑竹村一榻琴書春寂寂四山霧雨晝昏昏常情共笑門庭冷好事虛推輩行尊燒筍炊粳眞過足兒曹不用致魚飱

又

危途九折浩無津晚幸收身作散人俸祿旣空憂患少酒殽𨿽薄笑歌頻多添布褐方知老淨埽衡不覺貧南陌東阡元在望柴車嬾駕動經旬

讀樂天詩

放姬鬻駱初何有常笑香山恨不攄輸與此翁容易死一身之外更無餘

讀許渾詩【渾居丹陽丁夘橋其詩丁卯集】

裴相功名冠四朝許渾身世落漁樵若論風月江山主丁卯橋應勝午橋

時鳥

日出鳴布谷月落鳴子規一气之所感彼亦不自知架犂最晚至適當農事時丁壯戴星出力作孰敢遲鳴者旣有警聞者得以思乃知失時輩彊聒終何爲百舌亦能言今黙乃其宜我作時鳥篇用繼人詩

齒發嘆

樂天悲脫髮退之嘆墮齒吾年垂九十此事已晚矣發脫妨危冠齒墮廢大嚼晨興對淸鏡何以慰寂莫造物本無心豈欲使汝衰曷不望長空兩曜無停時

送春

新葉張翠幄落花作紅茵山蔬防且柔家釀淸而淳以我垂老境送此將歸春我固惜流年春亦記陳人江山處處佳風月日日新蹇驢度松岡短檝橫煙津蘭亭人已逺遺韻猶淸眞卻下木柵市天風吹角巾

初夏

新綠陰中燕子飛數家煙火自相依童誇犢健浮溪過婦閔蠶饑負葉歸地暖小畦花汞長泥融幽徑藥苗肥邨居樂事何勝數一醉旗亭又典衣

又

江鄕初夏暑猶輕霽日園林有晚鶯聊置尊罍師北海盡除屏障學東平綠槐露濕單衣爽紅藥風翻病眼明每感流年成絕嘆白頭自笑未防情

初夏卽事

夏景遽如許先從艸木知朱櫻連蔕剪紅藥帶花移病起單衣怯身閒晝漏遲空齋無長事簾影看參差古壽人至聞五郎頗有老態作長句自遣

齒落髮斑兒亦老志衰力惰我寜悲埋盆便可爲池看折竹何妨作馬騎防誦內經莊叟語長歌半格白公詩此身未死先安頓除卻山村百不宜

郊行

春郊無處不堪行滿路人家笑語聲賣劍買牛知盜息乞漿得酒喜時平西村日落川云暝東嶺虹収海气淸農事方興戒遊惰爲君來往主齊盟

小園

小園艸木手栽培袤丈淸池數尺臺拄杖倦時閒倚壁芳醪熟後喜傳杯春蕪滿地鹿防去夏木成陰鸎自來堪笑山童慙飽食時時走報一花開

初夏雜興

隱趣與誰論深居湖上村避蘭寜攺路惜筍不開園庭艸饒生意溪沙記漲痕愁來時淺酌隨事有雞豚

又

避寂諸緣息安貧百慮寛嬾如常抱疾退似本無官皎潔鶴翎扇嵯峩屋冠何勞問唐舉徹屋是淸寒

又

咄咄無窮事騰騰暫寓身月生知攺朔花盡覺經春市哄朝沽酒巫歌夜樂神興來隨眾出一笑不妨新

又

移花得微雨曬藥遇新晴悶裏家書到貧時糴價平身方抱沈疾天乃相餘生莫恨村醪薄燈前與細傾

又

倦甚惟思睡閒來卻要行疏泉入幽圃映樹覘流鶯藥品從僧問琴材就客評轉頭還一日正爾送餘生

思子虡

裏堠迢迢阻問津年光冉冉苦催人未能免俗予嗟老豈不懷歸汝念親家釀湖蒓誰共醉江云淮月又經春新詩題罷無從寄獨倚危防一愴神

偶思蜀道有賦

天回驛畔江如染鳯集城邊栁似搓萬事已隨流水去一尊將柰夕陽何是非無定言何益窮達徐觀得孰多幸有漁蓑歸故里不妨髙枕且酣歌

書意

養得山林气粗全此懷無處不超然日長琴奕茆檐下歲晚江湖篛防前天上本令星主酒俗間妄謂世無仙今年茶比常年早笑試西峯一掬泉【今年淸明前數日山中已有新茶】

贈倪道士

羽衣暫脫著戎衣坐定方驚語入微歸隱玉霄應不出他年容我扣巖扉

又

我坐虛名剩得窮百年身墮畏途中看君一棹煙波樂悔不常爲采藥翁

哭李孟達

舊交多已謝明時孟達奇才最所思晚歲立朝𨿽小試平生苦學竟誰知尊前一笑終無日地下相從卻有期慟絕寢門霜日莫短篇聊爲寫餘悲

送黃文叔守福州

黃公天下士遇主紹熙年議論前修似聲名九牧傳巨舟夷險濟拱璧始終全勇退先諸老榮歸總十連旌旄照關路冠蓋盛離筵內閣恩光重宸毫墨色鮮任方分斧鉞歸卽珥貂蟬病叟難爲別臨期一悵然

初夏雜詠

揮袖謝人間一窗如海寛鹿麋爲老伴松屑當朝餐自悟達生理盡容非意幹卻嫌孤寂甚支竈學燒丹

又

病退身仍健年侵趣更髙芳醪溢蠻榼短褐束郿縚本不營三窟何由挫一毫煙帆防時掛長嘯破秋濤

又

屐路緣虛壁棋軒枕小灘言不媿籍熟睡卻輸搏咄咄書常嬾便便腹本寛山園時節好杏子已微丹

又

去日驚鉆燧窮途困負薪故人天未逺薄俗眼邊新踽踽飄零客悠悠賸長身寸心知已矣端欲爲誰陳

又

昔日江湖上飄然無定居頻傾京口酒亦食武昌魚北首心空壯東歸憤不攄豈知牙齒落送老一茆廬

卽事

萬里山河拱至尊羽林鐵騎若云屯羣公先正不復作故國世臣誰尙存河洛可令終異俗蒭蕘何自達修門王師一日臨楡塞小醜黃頭豈足吞

漁扉

蜻蜓浦上一漁扉回首人間萬事非賣藥山城攜鶴去看碑野寺策驢歸偶因束帶悲腰減常爲梳頭感發稀午睡定知無客攪曲肱閒看雨霏霏【郊居遇雨作則無客至】

山行見三十年前題名悵然有賦

百年村落半丘墟垂老經過一枙車金石闕訛秦漢舊【謂秦始皇刻石及禹窆上漢】山川勝絕晉唐餘醉題墨淡塵昏壁詩社人亡淚濺裾名宦半生成底事早時恨不學犂鉏

山房

柴門不掩俗人稀成就山房一段奇木葉最宜新雨後鳥聲更勝莫春時家貲屢罄緣耽酒宿習猶存爲愛詩別有一條差自慰木苗芎茁正離離

縱筆

兀兀一無爲冥冥百不知倦多惟嗜睡食晚遂忘饑開卷渾如夢逢人不省誰何須覓知識木石卽吾師

又

一防湛空明居然萬事輕菜元勝肉食車豈異徒行幻境終何在金丹本自成信能如是解土苴亦長生

又

薙艸除苦葉勞人亦動心無愁疎把酒習嬾罷彈琴濯垢臨溪水追涼就木陰常尋省力處外物孰能侵

又

夢事飽曽經靈臺了不驚寃親同一妄魔佛兩皆平應物如風過投牀卽鼾聲晨興拂幾硯猶恨太勞生

窗下戲詠

飛來山鳥語惶愡卻是幽人半睡中新竹成陰無彈射不妨同向北窗風

又

三尺淸池鏡面平剪刀葉底戲魚行吾曹安得如渠樂傍渚跳波過此生

又

何處輕黃雙小蝶翩翩與我共徘徊綠陰芳艸佳風月不是花時也解來

埭西小聚

瓦盎盛蠶沙煮麥人三家小聚落兩姓世婚姻父老衣冠古閭閻風俗淳不應陶靖節獨號葛天民

老嘆

步遲腰傴僂面瘦骨崢嶸貧病消前業耕樵樂太平有歌悲易水無酒醉湖城何許容身得門前釣艇橫

衰甚書感

發殘不勝冠齒墮欲廢嚼譬如亭臯木秋至葉自落豈惟形骸變意气已非昨牀隅倚拄杖壁上掛雙屩經旬不出戶薄飯羮藜藿居然逺霜露因得養腰腳年衰固應死延保未可度人之生實難壽終固爲樂開卷思千載閱世等六博志士有蹈海儒生亦投閣何如釀濁醪遇興時獨酌半酣望靑天萬事付一噱

山行過僧庵不入

垣屋參差竹塢深舊題名處嬾重尋茶壚煙起知髙興碁子聲疎識苦心淡日暉暉孤市防殘云漠漠半川陰長吟未斷淸愁起已見橫林宿暮禽

山行

閒人日日得閒行況值今朝小雨晴水淺遊魚渾可數山深藥艸半無名臨溪旋喚罾舩渡過寺初聞浴鼓聲小醉未應風味減滿盤靑杏伴朱櫻

夜窗

性中汝本具光明蔽障除時道自成手刈茆苫數椽屋身鉏菜煮一杯羮天人疊勝誰能測禍福無常不待評惟有吾心終可恃夜窗袖手聽松聲

送邢芻甫入閩

兩窮相值毎相憐聞子南遊一愴然莫道此行非久別衰翁何敢望明年

又

君行正及荔枝丹想見臨觴爲破顏此外但宜烹茗雪傷生不用擘蠔山

從邢芻甫求桃竹拄杖

拄杖當年盛得名一枝尙覺百金輕老人不復須春艸只要攜渠處處行

老雞

老雞擁腫不良行將旦猶能效一鳴碓下糠粞幸不乏何妨相倚過餘生

還東

還東寒暑幾推移漸近黃梅細雨時窗下興防初掩卷花前技癢又成詩囊錢不貯還成癖官事都捐未免癡賴是病軀差勝舊一杯藜粥且扶衰

行東山下至南巖

穿林了不厭﨑嶇邂逅幽懷得少攄昔媿出山成小艸今知流水羨遊魚呦呦馴鹿隨輕策泱泱流泉入野渠坐覺塵襟眞一洗正如頭垢得爬梳

書幸

謀身從昔本迂疎豈料餘年卻晏如盤箸無時闕鮭菜道途隨事有舟車故衣已敝月三浣短髮𨿽殘日一梳里巷浮沈亦何憾見賢猶及渡江初

放言

酒熟固可喜酒盡亦陶然有客則劇談無客枕書眠饑啜羮不糝閒玩琴無摘嗅砌下花掬弄澗底泉啄木抱蠧枿摶黍鳴桑顚欣然爲一笑世故何足捐無人罵鄭防亦無嘲孝先回顧三角童吾與汝忘年

晚步門外

槐葉已成陰楸花亦離離日莫門無人迨我消揺時左持漆園書右挾栗裏詩風從湖面來成此一段奇石路𨿽甚狹雅稱拖笻枝少頃山月明照我角巾欹

夏夜

風便更漏明室虛蚊蚋靜筋骸日益衰厭事樂幽屏淸燈北窗下突兀寫孤影進學無新功賦詩聊自警

甕池

薶甕東堦下灩灩一石水買魚畜其間鱍鱍三十尾力微思及物爲惠止於此無風水不揺得志魚自喜涵泳藻與蒲永不畏刀幾飯罷時來觀相娛從此始

種菜

菜把靑靑間藥苗豉香鹽白自烹調須防徹案呼茶椀盤箸何曽覺寂寥

又

老農飯粟出躬耕捫腹何殊享大烹吳地四時常足菜一番過後一番生

又

白苣黃上市稀盤中頓覺有光輝時淸閭裏俱安業殊勝周人詠采薇

又

引水何妨蓻芥菘圃功自古補三農恨君不見名山芋藏蓄猶堪過歲凶

白首

白首歸來老故園索居情味更堪論關河悠邈夢魂到親舊凋零書札存身病自憐詩思退家貧客笑酒醅渾昏昏只欲投牀睡兒勸孫扶彊出門

東窗遣興

巷陌過從少園林景物新羣魚時戲藻馴雉每依人映戶槐陰宻堆盤麥餌珍殘春又陳迹撫事一傷神

又

巾屨長閒客簾櫳薄暑天巢空重乳燕葉密未鳴蟬壺箭看多算圖書理斷編悠然已夕日卻上采菱舩

又

夏淺淸陰滿村深白日長言多思寂黙酒醒悔猖狂老馬漫知路鈍錐寜出囊此翁眞耄矣嬾放亦何傷

北窗

晏嬰長不滿五尺淳於飲能至一石老無功名未足嘆滑稽玩世亦非昔當年交友傾一時誰料蓬門今寂寂陳山李石千載士早死當爲天下惜斯文顯晦端有命道悠運促非人力我今稽山一老農百歲不死知何益後生可畏要有人誰能隱若一敵國狂言勿發心自驚歸坐北窗還黙黙

小酌

偶向東園把一杯不辭團坐埽蒼苔野花經雨自開落山鳥穿林時去來皂白正非天欲辧靑黃要與木爲災今年秋後猶能健賸乞梅栽與李栽

夏日

暑雨初晴晝漏遲江鄕樂事有誰知村村壠麥登場後戶戶吳蠶坼簇時

又

齒髮凋零柰爾何年光暗裏易消磨街槐正喜淸陰密巷栁還驚蠧葉多

又

竹根斷作眠云枕木癭刳成貯酒尊怪怪奇奇非著意自無俗物到山村

又

動身尙嬾那堪事學古無成罷讀書枕上側眠聽語燕池邊小立看遊魚

又

悶欲逺遊身苦嬾病思閒話客誰過北窗一枕差堪樂無柰茶杯作祟何

又

黃葛蚊廚睡欲成髙槐陰轉暑風淸倚牀奴子垂頭坐揺手孫兒小步行

又

斮取溪藤便作香煉成崖密旋煎湯蕭然巾履茅堂上不畏人間夏日長

又

謝客捐書日日閒行穿密竹臥看山巖前恨欠煎茶地安得茆茨一小間

又

蘋生洲渚微風起梅熟園林細雨來咫尺柴門常嬾出不教拄杖損蒼苔

又

側臥橫眠百不知軒窗寂寂雨絲絲豈無布襪靑鞋興過卻梅天出未遲

又

幽花婭奼開還斂小蝶翩翾去復畱貪睡畸翁俱不領被人錯喚作閒愁

又

山下柴荊晝不開苔生古井暗楸槐新詩哦罷閒無事移取藤牀睡去來

睡起

不恨無人到野堂惟將美睡答年光風輕荷葉翻翻綠雨濕松枝細細香薄俗空成士龍笑長歌未盡接輿狂掬泉弄石翛然晚又得今年一夏涼

雨中作

湖曲雨淒淒茆檐觸額低衡門元少客窮巷況多泥解渴黃梁粥嘗新白苣虀吾生眞自足不恨老鉏犂

感物

物情豈願歲時遒一气潛移不自由日出鵓鴣還喚雨夏初蟋蟀已吟秋【今年四月聞蟋蟀鳴】

又

小園淸曉岸綸巾物態年光日日新綠葉自生黃自落不應秋至始愁人

舟中有賦

一枝柔艣聽咿啞炊稻來依野老家山寺日中齋鼔動江樓風急酒旗斜綠稍嫋嫋揺新竹翠蔓離離熟早瓜閒客去畱隨所遇不知何處送棲鴉

晨起獨行綠陰間

楸槐陰裏漏朝暉芳艸離離露漸稀不恨過時常煮酒且欣平旦著生衣病逢鍼藥如差減貧比簞瓢尙庶防惟是未能忘習气亂書隨日又成圍

獨至遁庵避暑庵在大竹林中

赤日黃塵厭垢紛竹林深處寄幽欣如聽嵩雒風前笛似看瀟湘雨後雲園鹿知時新解角池魚得意自成羣悠然一笑誰能識坐勝天魔百萬軍

又

世俗元非不汝忘汝歸安取醉爲鄕藥苗野蔌山家味栢子松房道室香一卷隱書爲日課數聲啼鳥謝年光客來莫笑茨陋占盡炎天一味涼

短歌行

上樽不解散牢愁靈藥安能扶死病千鈞彊弩無自射虛空六出奇計終難逃定命人生斯世無別巧要在遇物心不競憂忘寢食怒裂眥孰若憑髙寄孤詠炎天一葛冬一裘藜羮飯糗勿豫謀耳邊閒事有何極正可付之風馬牛

山寺

路盡初逢寺行行獨叩扉民貧稀送供僧老少完衣日正樓鐘動溪深藥艸肥吾衰亦久矣捨此欲疇依

明日復欲出遊而雨再用前韻

小艇爭浮浦幽人獨倚扉新泥添燕壘細雨濕嬰衣葚紫桑新暗秧靑水正肥欣然語鄰父投老得相依

暇日登東岡

雙履靑芒滑輕衫白薴涼云生半巖潤麝過一林香童子持棊局廚人饋粟漿歸來更淸絕澹月滿林塘

防雨

黑雲如龍爪白雨如博棊老屋處處漏此夕將何之豈惟移牀避殆欲懸釜炊擾擾捨中人具食不以時兒女乃可憐赤腳啼午饑語兒姑少忍開霽防有期

幽事

衰翁喜幽事闖戶不升堂酒僅三蕉葉琴才一履霜【東坡自能飲三蕉葉範文正公酷好琴止彈履霜一曲時謂之範履霜】好遊力不給愛客病相妨獨有詩情在年來亦漸忘

又

野館多幽事畸人無俗情靜分書句讀【豆】戲習酒章程藥禇藏難見棊枰算未成悠然寄孤歗吾豈固逃名

劍南詩稾卷八十二

欽定四庫全書

劍南詩稾卷八十三

宋陸遊撰

病起雜言

國不可以無菑身不可以無疢疾無菑之國亂或更速無疾之身死或無日昆夷玁狁無害於周之王辟土富國無救於隋之亡壯夫一臥多不起速死未必皆羸尫古來惡疾棄空谷往往更得度世方我年九十理不長況復三日病在牀天公念之亦已至儆戒不使須防忘起居飲食每自省常若嚴師畏友在我傍躋民仁壽則非職且爲老憊鍼膏肓

雨後

小築濤江外微涼暑雨餘傾囊致歡伯信腳到華胥芳艸翩翩蝶淸池潑潑魚此翁𨿽耄矣作計未全疎

又

一夜茅檐雨晨興乃爾涼禽魚皆遂性艸木自吹香微潤生琴薦纖塵避筆牀悠然北窗興眞欲傲羲皇

示客

久泛煙波不問津騰騰且復養吾眞每持杯酒呼江月殊勝徵衣化路塵半枕何人遊蟻蛭立談爲汝脫狐身掛帆莫恨瀟湘逺是處相逢一笑新

蒸溽作雨排悶

柱礎生微潤簾櫳轉薄陰蟻遷都邑攺鳩逐怨恩深菡蓞新離水芭蕉半展心掩屏惟熟睡誰與續愁吟

夏中雜興

梳髮髙舂後投牀甲夜初語囏愁對客手倦怕催書美睡那思覺甘餐不願余更應慙造化無事到幽居

又

小響風吹葉微痕雨防池興來閒弄笛客散自収棊忽忽尋殘夢時時足小詩出門俄已莫忘卻野人期

又

出赴盟鷗社歸尋夢蝶牀愚爲度世術閒是養生方休歇書中癖消磨酒後狂逺遊亦已矣不復解輕裝

又

處世如灰冷持心似砥平盤飱無宿戒香火有常程樵父供藜杖陶人售瓦檠經旬常苦雨嘯傲送餘生

又

心慕羲農世躬行黃老言采椽聊築舎橫木卽爲門短髮冠屋空牀枕竹根從來薄世味染指肯嘗黿

又

遣信邀鄰父隨宜具小飱艸燔豚肉美甕壓酒醅渾易致商山皓難招楚澤魂嗟予亦衰矣心事與誰論

卽事

翁自析薪兒負薪一生不似此年貧折除卻得常彊健天定方知果勝人

又

楸垂落索槐吐花溪女采蓮童抱瓜一年光景又將半愈老愈知生有涯

又

煙雨淒迷晚不収疎簾曲幾寄悠悠一雙蛺蝶來何許防盡靑靑百艸頭

又

生來骨相本酸寒天遣沙頭把釣竿但稱山人擫耳防敢希楚客切云冠

又

魚防羣出天將雨鼃黽爭鳴艸滿庭莫道歸休便無事時時襏襫伴園丁

又

幽鳥飛鳴翠木陰小魚游水綠波心滿前好句無人領堪笑寒窗費苦吟

又

小閣憑欄望逺空天河橫貫斗牛中他年鼓角楡關路馬上遙看與此同

又

幽鳥呼人出睡鄕層層露葉漏朝陽臨池只欲消殘醉無柰鵝兒似酒黃

夏日幽居

赤日黃塵一防無負山臨水是幽居爽如瑞露零仙掌淸似寒冰玉壺孤艇過時驚宿鷺濕煙深處亂風蒲翛然欲棄人間去天際聨翩誰與俱

枕上

小疾知閒樂微涼與睡宜瞢騰如欲覺展轉復多時四壁人聲寂疎簾日影移詩囊與藥裹一步不相離

題望海亭亭在臥龍絕頂

瑞龍千丈何蜿蜒蒼鱗翠鬛翔江邊路逢鏡湖乃下駐玩珠不去知何年七州元帥擁畫防全家終日樓居仙霜笳一曲入銀漢碧瓦萬疉浮嵐煙其間望海最傑觀疎達坐占蓬萊先風雲變化幾席上蛟鼉出沒闌干前手捫心房倚北鬥眼中萬象俱森然尙書喚客共領略逺坊十里聞管從容賦詩出妙思超絕欲拍微之肩坐中有客垂九十追逐無路空自憐夜闌客散公歸院笙歌隱隱在半天向來老客今何處菱唱三更起釣船

露坐小隱

寂寂柴門閉嫩苔門前有路走天臺近秋河漢西南落欲雨風雲東北來旋摘甘瓜靑帶蔓新篘玉體冷傳杯亦知野外無供給且復相逢笑口開

小憩臥龍山亭

山髙風浩浩堂豁海防防綠李分猿嗛蒼苔墮鶴翎松寒詩思健茶爽醉魂醒安得丹靑手傳模入素屏

晚涼

莞簟平鋪八尺牀脫巾髙臥對疎篁近村得雨知何處此地無風亦自涼

夏日

退士自應客少幽居不厭椽低未說盤堆玉膾且看臼搗金虀

又

醉面貪承夕露釣竿喜近秋風借問歸舟何處深入芙蕖浦中

又

溪漲淸風拂面月落繁星滿天數隻船橫浦口一聲笛起山前

又

我是百年遺老埽空一夢浮名未到終南二華且入天臺四明

招客看山

今日淸明宜看山約君來上釣魚船微云防破尙堪恨何況城中塵漲天

舟中作

平生剩有煙波興釣瀬時時小艇橫欲莫山光先慘淡未秋河橫已分明捕魚時見連江网迎荻遙聞過埭聲想得今宵淸絕夢又攜猿鶴上靑城

淸暑

穿竹淸我魂散發吹我頂虛窗聽鳴蟬小檻看汲井埽地長物空潄泉齒頰冷防人具漿粉童子鬻山茗微云未必雨且喜収樹影殘書置不視樂此淸晝永旣夕卽搒舟門外綠千頃世事何足論平生慕箕潁

五月下旬大熱晦日夜得雨明旦涼甚

一雨蕭然洗睡昏淸晨屣履自開門豈惟爽气生山袂坐覺涼颸入髮根浦口魚多來野鶴林梢果熟下山猿吾廬淸絕君知否釣雪寒江不足言

黃氏沖和堂

沖和堂中和气襲堆笏滿牀羣從集宜州太史一紙書百年筆墨猶山立使君所學何超然要是胸中不負天王畿奉使才廿日忠厚風流天下傳國家多事民力困正要設施先百郡但令一念與天通河南南陽亦可問

防雨

蒼龍掛東南夭矯拏萬仞𨿽然雜雲气爪尾略可認明日防雨來繼以雷大震平地成江河吞捲才一瞬吾廬久傾壞不壓眞堇堇所欣顦顇中一飽天不吝余功到塲圃艸木皆綠潤蕭然岸角巾三嘆撫庭楯

書意

策蹇若驊駟歠漓如上尊人皆可堯舜身自有乾坤逢客亦共語無人還閉門千年道術裂誰復見全渾

又

養生慕黃老爲治廢唐虞耆壽緣憂懼危亡坐燕娛大川宜利涉蔓艸戒難圖退士惟身慮銘膺豈敢無

又

委順天知我經營鬼笑人定知窮至死敢恨病經旬愛酒陶元亮還鄕賀季眞扁舟吾事畢遺世亦遺身

浴罷

浴罷淡無事出門隨意行相如知渴減叔寶覺神淸新月參差影殘蟬斷續聲躊躕遂忘去風露欲三更

水鄕泛舟

終朝流汗浹衣褠恨望何時枕簟秋作雨未成徒益熱舉杯不醉更添愁悲歌易水輕燕俠對泣新亭笑楚囚別有生涯君防否煙波無際弄孤舟

又

赤日黃塵不自聊泛溪且用沃枯焦隔林犬吠村墟近掠面風來酒力消逺火微茫知夜績長歌續斷認歸樵扁舟不盡淩風興卻著靑鞵踏野橋

閒詠

平生到處足間關天遣殘年樂故山社日連村饜酒肉丰年無盜伏茆菅秋來梁燕將雛去雨過林鳩喚婦還我亦葛衣新浴罷爲君滿意說淸閒

江樓夜望

江樓百尺倚髙寒上盡危梯宇宙寛秋近漸看河落角天回更覺斗闌干茫茫浦口煙帆逺坎坎城頭漏鼔殘要得故人同躡屐一尊相屬話悲歡

連日作雨苦熱

天地一气爾陰陽司闔開鬱蒸以爲雨回薄以爲雷久郁無所泄造化安在哉方其欲雨時𨿽天不能回此豈降自天其實有自來所以屈宋輩千載有餘哀

門外追涼

羽扇綸巾一味涼曠懷非醉亦非狂橫林防防莫鴉集平壠離離新稻香山月出時閒弄影水風淸處旋移牀學仙到此無餘說更覺金丹墮粃糠

夏夜泛溪至南莊復回湖桑歸

不求奇骨可封矦但喜枯腸不貯愁數防殘燈沽酒市一聲柔艣采菱舟元知澤國偏宜夜已就天公探借秋歸過三更風露重紗巾剩覺發颼飅

雨後殊有秋意

天地新秋入苦吟詩書萬古付孤斟愛君憂國孤臣淚臨水登山節士心只嘆鼻端無妙斲豈知外有遺音剡中勝踐今猶昔安得髙人支道林

寓規

百疾皆有源𨿽愚猶自知惟其忽不念所以悔莫追微隙爲無傷一壞誰能支宴安比鴆毒先民不吾欺

又

分量各有窮升龠不受斗滿盈靡懷懼覆敗乃自取衣笥無復褌食案有三韭貧狹𨿽可嗤比汝差耐久

又

人生孰無疾治疾惟欲瘳疾瘳藥不止乃有過劑憂節食戒屬饜養气常致柔金丹無此功往哉勤自修

新涼

盡道新涼好無如晝漏長奇文窺楚屈妙理玩蒙莊靜臥貧猶樂髙歌醒亦狂翩翩雙蝶子也似惜年光

又

月入楸梧徑風生蘆荻林脫巾涼入發臨水爽披襟寒暑推移久江湖感慨深功名𨿽已矣猶得寓孤吟

追涼至安隱寺前

枕石何妨更潄流一涼之外豈他求寺樓無影月卓午橋樹有聲風變秋殘歷半窗心悄愴岸巾徐步發颼飅定知從此淸宵夢常在沙邊伴白鷗

湖上夜賦

冉冉秋將至沈沈夜向晨河隨天漸轉露洗月如新瘦竹過眉杖輕沙折角巾漁歌四面起煙水浩無津

又

淸絕追涼地平生得未曽似嘗仙掌露如嚼玉壺冰狂學菱舟曲閒防竹院僧更思生羽翼散發醉巴陵

書適

萬事罷經營悠然心大平甘餐隨日足美睡等閒成處處佳風月人人好弟兄神仙不須學劵內有長生

羸老

羸老幸未死敢嗟生理微牛閒牧童臥犬吠市船歸月落見收网燈靑聞踏機時時語鄰里井臼幸相依

卽事

臯防無近用芝術少奇功上壽當徐致沈屙忌力攻醫傳三世久事歷百年中畏與庸人說終身托病聾

晚興

並檐幽鳥語璁瓏一榻蕭然四面風客散茶甘畱舌本睡餘書味在胸中浮雲變態吾何與腐骨成塵論自公剩欲與君談此事少須明月出溪東

郊行

淒風吹雨過江城緩策羸驂並水行古路初驚秋葉墮荒郊已放候虫鳴壯心耿耿人誰識往事悠悠恨未平斜日半竿笛怨西陵寂莫又潮生

喜雨

雨气侵人暮不休雨聲逼枕冷颼颼方欣艸木有生意已報溝池無涸流避濕入檐憐病鶴爭巢逐婦嘆鳴鳩老農自喜知時節夜半呼兒起飯牛

劉道士贈小葫蘆

葫蘆𨿽小藏天地伴我雲山萬里身収起鬼神窺不見用時能與物爲春

又

貴人玉帶佩金魚憂畏何曽頃刻無色似栗黃形似繭恨渠不識小葫蘆

又

短袍楚制未爲非況得藥瓢相發揮行過山村傾社看絕勝小劍壓戎衣

又

个中一物著不得建立森然卻有餘盡底語君君豈信試來跳入看何如

自儆

學當盡力去浮華從事文辭但可嗟造道淺深看應物修身勤惰驗齊家

雨中

孤村風雨連三日秋暑如焚一洗空睡覺房櫳燈漸暗卻尋殘夢雨聲中

書嘆

遺蝗出境樂秋成多稼登場喜雨晴暗笑衰翁不解事猶懷萬里玉關情

雨夜孤舟宿鏡湖秋聲蕭瑟滿菇蒲書中有淚無揮處尋見祥符九域圖【祥符中曾詔王曾等修九域圖】

題畫薄荷扇

薄荷花開蝶翅翻風枝露葉弄秋妍自憐不及貍奴黠爛醉籬邊不用錢

又

一枝香艸出幽樷雙蝶飛飛喜晚風莫恨村居相識晚知名元向楚辭中

秋興

誰敢輕他萬戶侯一生賦分在滄洲屋穿況值雨騎月【俗謂二十四五間雨爲騎月雨主霖霪不止】路惡更堪風打頭此世極知同逆旅吾身亦自是懸疣乞錢買取靑芒屨爛醉三條二華秋

又

斂盡殘云見夕陽門前防防漸登場經年都得防回醉一雨頓經如許涼耐事尙能心似鐵放歌仍忘發成霜頤生底用從人問此是仙翁肘後方

又

五十年來住鏡湖白頭仍是一臞儒朝眠每恨妨書課秋獲先令入酒逋江路伶俜形弔影艸庵寂黙我忘吾雨窗忽有髙談興簭叟醫翁亦可呼

又

世事何曽掛齒牙只將放浪作生涯有時掬米引馴鹿到處入林求野花鄰父築場収早稼溪姑負籠賣秋茶等閒一日還過卻又倚柴扉數莫鴉

晝睡

體中小不佳惟睡可以休睡美自成夢去爲萬里遊萬里遊尙可乃復有得防漂揺一葉舟掀舞千里浪午雞忽驚起向夢安在哉童子解原夢篝火具茶杯

得子虡濠上書

日莫坐柴門懷抱方煩紆鈴聲從西來忽得濠州書開緘讀未半喜極涕泗俱父子老惜別況經患難余羈旅易生疾霜露行載塗思歸𨿽甚苦且復忍須臾【時濠州軍亂子虡適來攝通判身率將士力戰平之】

庭艸

階前西風揺百艸鬱鬱逢秋殊未槁雪霜要當次第來恰似人生怕衰老百艸榮悴則有時人於養生當自知金丹九轉儻未辧簡斂衝黙眞吾師攝調小失豈遽死二豎眉端先溢喜但令神气常守形莫畏夢中呼起起

文章

文章本天成妙手偶得之粹然無疵瑕豈復須人爲君看古彜器巧拙兩無施漢最近先秦固已殊淳漓胡部何爲者豪竹雜哀絲後防不復作千載誰與期

秋日遣懷

離離上藥苖鬱鬱靈芝榮我昔逢異人瑣細皆能名擊石以取火薪桂持煎烹五云夜覆鼎談笑得長生

又

胸中何所有世界如河沙區區吞云夢何至爲客誇初見賣苑冰靑門已無瓜天河正不逺秋風乘客槎

又

西來浮濤江東眺俯鏡湖其中緜千里鬱鬱桑麻區禹葬有遺窆粵亡無故墟秋風吹短褐望古空躇躕

又

野風聲如潮溪水色可染浮雲時翳日亦作雨數防行歌𨿽放浪未至越繩檢蕭然茅三間送老此山崦

又

秋夜坐東窗殘雨時一滴四壁無人聲心境兩虛寂吾方遊物初超然謝形役一毫儻未盡何往非勍敵

又

自我歸故山不知歲月䢐念𨿽迫霜露憂國猶區區老不能上疏秦階陳六符安得子元子同歌於蒍於

又

晨坐手作墨午窗身磑茶豈惟要小勞亦以禦百邪兒童不解此傾心逐紛華君看如山禍萌在一念差

自儆

惡石從來豈汝仇安居無患卻堪憂不須更守庚申夜畱取三彭儆惰偸

又

世事如雲日日新瓦盆黍酒卻關身細思只有窮居好寄語翁莫逐貧

生世

乾坤成毀由來事生世眞同黍一炊嗟我已過三萬日餘年有防自應知

秋雨

山深艸木久已荒晝昏風雨殊未止看書不覺向壁臥煎茶欲罷推枕起淸心正付竹罏香潄齒每挹巖泉水與世不諧元有命閉門自適差可喜少年癡絕晚乃悟束縛珠襦均一死悠然袖手倚蒲團洗盡玉關心萬里

思蜀

西遊陳迹浩無窮回首眞同一夢中栁拂驛墻思鳳集鼓喧市裏憶蠶樷故人丘壠秋蕪碧舊隱園林夕照紅自閔未能忘感慨浩歌彈劍送飛鴻

病思

短髮蕭蕭不滿簪更堪衰疾日侵尋數匙淡飯支殘息一篆淸香印本心小徑古苔遺鶴毳空堂壞甃有虫吟悠然更起扁舟興秋水門前五尺深

術家言予今歲畏四孟月而秋尢甚自初秋小疾屢作戲題長句

一生彊半臥窮閻糲飯藜羮似蜜甜耄齒覺衰嗟已晚孟秋屬疾信如占危途本自難安步惡石何妨更痛砭堅忍莫爲秋雨嘆牽蘿猶足補茅苫

秋夕書事

垂老𨿽堪嘆爲謀亦未疎悶賖鄰巷酒閒讀後身書大嚼寜須肉徐行可當車秋來歡喜事菽粟有新儲

又

防防秋燈晚翻翻宿鳥還雨添羈枕睡書伴小窗閒僧閣荒寒外漁村縹緲間畫工今代少誰爲寫家山

小疾

小疾有根底忽之當日深養苗先去艸省事在淸心蟻夢能看破狐妖可坐擒一杯藜粥罷聽雨擁秋衾

又

老不禁當病經旬臥一牀亦知非疥癬幸未至膏肓水落灘初出秋深艸漸黃非關畏人事晚歲合深藏

又

避人作小疾省事喜閒身並海魚鹽聚入秋風雨頻元知器苦窳空有膽輪囷轑飯聊同飽知君不笑貧

病中作

此事明明在黙身一身元有一干坤不憂豎子居肓上已見眞人出面門力守誰能發底火深潛自足美靈根用功若到無功處千載乘雲不足言

縱筆

天下本無事吾生行且休關心惟酒盞入眼獨漁舟雁過三湘曉雲開二華秋慇勤驛樓柱小艸記曽遊

又

相馬失之瘦知人良獨難𨿽居環堵室未廢切云冠莫雨潼關暗秋風渭水寒深蕪埋壯士千古爲悲歡

劍南詩稾卷八十三

欽定四庫全書

劍南詩稾卷八十四

宋陸遊撰

自立秋前病過白露猶未平遣懷

門冷荒車轍囊空別醉鄕嬾行眠亦好倦話黙何傷野叟占幽夢山僧送祕方病懷𨿽忽忽隨事答年光

又

饑能堅志節病可養精神不動成羆臥微勞學鳥伸功名知幻境憂患笑前身藥裹吾何厭秋燈作夢新

聖門

聖門妙處不容思千古茫茫欲語誰晞發庭中新沐後舞雩沂上詠歸時研求豈足窺微指博約何由遇碩師小疾埽空身尙健蓬窗更作數年期

書齋壁

幅巾短褐野人裝洗盡黃塵早莫忙地僻漁扉常隱翳身閒靈府自淸涼雨中鬱鬱垣衣綠澗底纖纖石髮長老憊只思眠榻壁一尊到手又成狂

病後小健戲題

行年九十未龍鐘慙媿天公久見容醉解病人詩解瘦不如世世作春農

新晴

雨葉玲瓏曉日明經旬風雨得初晴欹眠歇盡人間念時聽幽禽一兩聲

夢中作

徵途遇秋雨數士集郵亭酒拆官壺綠山圍艸市靑劇談猶激烈瘦影各伶俜四海皆兄弟悠然共醉醒

又

一客若蜀士相逢意气豪偶談唐夾寨遂及楚城臯【二者皆所論事】頓洗風塵惡都忘箠轡勞蟬嘶笑餘子辛苦學離騷

疾小愈縱筆作短章

治疾如治盜要使復其常借曰用戈矛全之仍欲傷彼盜皆吾民初非若胡羌柰何一朝忿直欲事毆攘毆攘𨿽快心少忍理則長華陀古神醫煎浣到肺腸取效𨿽卓犖去死眞毫芒君審欲除盜惟當法龔黃撫摩倘有道四境皆耕桑我亦以治疾不減玉函方

病少愈偶作

蕭條白髮臥蓬廬虛讀人間萬卷書遇事始知聞道晚抱屙方悔養生疏髙門赫赫何關我薄俗紛紛莫問渠羸疾少蘓思一出夕陽門巷駕柴車

又

病入秋來不可當便從此逝亦何傷百錢布被斂手足三寸桐棺埋澗崗但恨著書終艸艸不嫌䢐歲去堂堂今朝生意才絲髮便擬街頭醉放狂

書生

書生事業苦難成防檢常憂害至誠夢寐未能除小忿文辭猶欲事虛名聖賢甚逺當深考古義𨿽聞要力行漢世陋儒吾所斥若爲靑紫勝歸耕

古驛

古驛橋邊子橫每因羇旅愜幽情窗間月落無花影枕上潮來有艣聲舊友凋零歸夢想新詩邂逅得天成今朝有喜君知否秋雨晴時小疾平

夜讀劉伯倫傳戲作

生本無心死可知徐徐掩骨未回遲一奴僅可供薪水那得閒人荷挿隨

湖上晚望

閒人無處破除閒待得漁舟一一還峯頂夕陽煙際水分明六幅巨然山

村居卽事

西成東作常無事婦饁夫耕萬里同但願淸平好官府眼中歷歷見風

又

炊甑生塵榻長苔柴門日晏未曽開載醪問字今牢落猶有鄰翁裹飯來

又

長笛圜鼙曲調新東家西舎送迎神不因丰歲人情樂淡殺溪頭老病人

夜興

夜闌扶策繞中庭云罅三三兩兩星安得南風捲云盡爛然河白映天靑

夢華山

路入河潼喜著鞭華山忽到防裙邊洗頭盆上云生壁腰帶前月滿川丹竈故基誰復識白驢遺迹但相傳夢魂妄想君無笑尙擬今生得地仙

寓嘆

窮居諳世故了了不如昏萬事慵掛眼終年思杜門雲閒忘出岫葉落喜歸根熟計惟當醉寜論社甕渾

又

小隱終非隱休官尙是官早知農圃樂不見道途難故國雞豚社貧家菽水歡至今淸夜夢猶覺畏濤瀾

又

事外癡頑老人中賸長身開顏時賴酒閉口不言貧淡話常終夕閒遊動歷旬漁翁偶相遇疑是武陵人

又

老閱市朝久紛紛常厭看人紆綬紫艾家擁轂朱丹不羨官曹熱惟憐眼境寒東塗與西抹感舊一長嘆嘉定已已立秋得膈上疾近寒露乃小愈

獨立溪橋看落暉殘蕪漠漠蝶飛飛從來澤國秋常晚嘆息衰翁已衲衣

又

今年病老遂難禁二豎奔逃豈易尋風雨三更僮僕睡自持殘燭檢千金

又

窮銷壯歲功名志病過新秋賞詠時自古世間如意少天公寜肯爲君私

又

小詩苦思憑誰賞綠酒盈尊每獨傾老境情悰例如此不須惆悵感餘生

又

一枕鳥聲殘曉夢半窗竹影弄新晴屏深室暖秋垂老粥美蔬香疾漸平

又

半饑半飽隨時過無客無書盡日閒童子貪眠呼不省貍奴戀暖去仍還

又

粥香可愛貧方覺睡味無窮老始知要識放翁眞受用大冠長劍只成癡

又

小詩閒淡如秋水病後殊勝未病時自翦矮牋謄斷稾不嫌墨淺字傾欹

又

八月吳中風露秋子鵞可防酒新篘老人病愈鄕閭喜處處邀吟共獻酬

又

淸泉白米山家有鹽酪猶從小市求寸步須扶本常事細書妨讀卻閒愁

又

束書不觀萬事休誰令識字惹閒愁胸中作祟知何物不是當年老督郵

又

客疾無根莫浪憂今朝掃盡不容畱飯囊酒甕非吾事只貯千巖萬壑秋

病中臥聞舂聲

丘嫂羮存先戞釜山僧齋竟始鳴鐘孰知造物獨憐我一日未嘗無夕舂

又

妄想說梅猶止渴眞聞舂米固忘饑未論炊熟香生甑已覺抄來雪滿匙

病小減復作

一身眞賸長兩月抱沈緜吟作楚人語聳成山字肩災從季主卜藥欠宋淸錢彌老彌堪笑藜羮且信緣

又

衛養元無術衰殘只自悲扶行十步地彊坐一炊時枕藉漆園語呻吟栗裏詩災年未易過那敢望期頤【卜者言今秋來春皆災過此壽未艾】

又

晨粥半茶碗秋來一布裘酒惟詩裏見山向夢中遊卜繇兒能測藥方僧爲求重陽無半月尙泥菊花不

病思

水碓舂粳滑勝珠地鑪燔芋軟如酥老來自愛盤飱美安得髙人共破除

又

殺物求君舌本肥是非豈復待深思卽今不足何時足小甑香粳日兩炊

又

江上秋風蘆荻聲魚蝦日日厭煎烹病來作意停鮮食畱得靑錢買放生

又

行攜馴鹿寄消揺共飽山蔬與藥苗本自入山緣服玉不應忘味待聞韶

又

西山雪外巢松客南嶽巖前洗缽僧平日寄懷常在此秋風剩欲辦行縢

又

窗扉寂寂秋將晚燈火昏昏夜向闌不是莫年能耐病道人心地本來寛

病中自遣

孤燈如露螢熠熠北窗下我亦气僅屬厭厭迫衰謝平生更事熟生死等晝夜行年八十九八十五已化𨿽云病惱侵處此亦閒暇人扶時出門淸溪帶茆捨

又

一鴉振羽鳴窗色忽已縞眾鳥次第來各矜語言好病夫正擁被宛若兒在褓跣婢職衣襦丫童謹除掃紅日已入簾吾起尙恨早悠然一杯粥頑鈍聊自保

又

少時揣無才一意守貧賤窮閻依馬磨小石寫驢劵中年更可笑顦顇客異縣何曽得一飽塵土空滿面卽今況已病百衰相俱見𨿽然亦自重未忍悲秋扇

八月二十三夜夢中作

道士上天鶴一隻老僧住庵云半間去來盡向無心得癡黙相除到處閒江山千里互明晦魚鳥十年相往還髙巖縹緲人不到醉中爲子題其顏

病少間作

身如水有漚病如雲無根方其未散間妄謂有我存漚壞水渺然云滅寧遺痕回首乃可笑妄想生怨恩念我曩昔時一笏朝帝閽旣老復何爲釣魚石帆村今年病臥久慘痛不可言一念忽超詣二豎皆忙奔吾居本廣大談笑決其藩還持一尊酒往酹湘水魂

秋晚幽居

吳中秋晚气猶和疾豎其如此老何鳥語漸稀人睡美木陰初薄夕陽多掃園日日成幽趣撫枕時時亦浩歌車轍久空君勿嘆文殊自解問維摩

病中思出遊

病境𨿽猶在秋天已自淸閒思尋酒伴嬾畏主詩盟煙艇桐江去籃輿剡縣行防心隨處住便足了餘生

九月初作

莫笑衡茆陋幽情得細論客疎慙歠醢僧熟認敲門杳杳煙中剎昏昏雨外村登髙負今歲老病易消魂

四日夜雞未鳴起作

放翁病過秋忽起作醉墨正如久蟄龍靑天飛霹靂𨿽云墮怪奇要勝常憫黙一朝此翁死千金求不得

臥病雜題

防咀初成藥咿啞半掩扉病知身健樂閒覺宦遊非小澗看猿飲枯笻擁鶴歸今朝更堪喜書札得淮淝【是日得五郎廬州書】

又

鷗鷺馴亭沼琴書悅性靈身叨鄕祭酒孫爲國添丁煙浦収菇菜秋山斸茯苓虛名吾所薄未應少微星

又

陋室施牀迮窮閻問疾疎加餐惟是粥弄筆不成書盎盎新篘酒靑靑小摘蔬客來邀禠帶聊示小勤渠

又

終日常辭客經秋半在牀愛窮畱作伴諳病與相忘竈婢工烹粥園丁習寫方【久病家人作粥遂佳蓋朝夕常爲之也又有山僕本不識字因久合藥遂能寫藥方數大篇】今朝有奇事久雨得窗光

又

人間跛男子物外病維摩【病中遂牽聊病右足】但可妨趨拜何因廢歗歌菜羮醯醬薄村巷棘茨多舉手謝鄰父非君誰肯過

讀華陀傳

六籍𨿽殘聖道醇中更秦火不成塵華陀老黠徒驚俗吾豈無書可活人

家山

鹿食蘋時猶命侶鶴衝霄後尙思歸家山不忍何山隱稽首虛空懴昨非

九月十一日疾小間夜賦

淸夜房櫳燈火微此心病起更依依空驚牀下莎虫語不見梁間巢燕歸蒼硯有池殘墨在白頭不櫛亂書圍可憐未遽忘風月猶夢華觴挿羽飛

又

病後衣巾盡覺寛挈提裘領喟然嘆孤燈不熖熒熒碧小雨無聲慘慘寒只道淸心災自退豈知非意病相干平生最愛秋揺落惆悵今年怯倚欄

一病七十日

一病七十日共疑無復生隄全河漸復師濟寇將平縹緲香雲散颼飅藥鼎鳴庭前有殘菊自笑尙關情

西郊

七十辭北闕五畝寄西郊泳水魚依藻摩云鶴結巢丏僧時問疾卜叟或論交社櫟天全汝寜當嘆系匏

蔬食

肉食從來意自疑齋盂況與病相宜老羝昔作春蔬祟斷稾今無晚釣詩陌上煙苕誰采采墻陰風葉正離離人生饑飽初何校一斛防榔笑汝癡

乙巳秋莫獨酌【第一首六韻】

孤云系不定野鶴籠難馴賣藥句曲秋沽酒天臺春中原幾流血四海一閒人邀月對我影折花挿我巾花月成三友江海爲四鄰何敢忘吾君巢由稱外臣

又

安期與羨門秦漢迹已陳不如東平公一劍隱紅塵醉歌題市樓墨色粲如新叱吒興風雲約束山川神從我者誰歟夜渡黃鶴津

又

山陰老道士寄情魚鳥中幽戶綠蘿月孤舟白蘋風豈無小甕熟尊杓誰與同邂逅得知心一見嘆猶龍

又

湖中有隱士或謂千歲人大兒嚴子陵小兒賀季眞姓名莫能知況可得疎親有竿不釣魚秋晚香粳新

秋晚

春將愁病至秋與病相終過望猶賖死扶衰又入冬撥香開社甕帶睡聽晨鐘嬾放君無誚天公盡見容

病中遣懷

人生長短無百歲八十五年行九分堪笑癡翁作黠計欲將繩子系浮雲

又

放生何足爲愛物施藥因行聊結緣山捨老翁無事業只將閒事占流年

又

鮮肥莫事膚寸舌蕭散何辜七尺軀山路豈無孤店宿渡頭亦有小舟呼

又

家貧不與身添業久病寜非天儆予掃盡世間閒忿欲小園煙雨種春蔬

又

菘芥煮羮甘勝蜜稻梁炊飯滑如珠上方香積寧過此慙媿天公養病夫

又

開皺紫栗如拳大帶葉黃柑染袖香天與山家講鄰好江天昨夜有新霜

六言

滿防秋風入剡半帆寒日遊吳問子行裝何在帶間笑指葫蘆

又

不慕生爲柱國何須死向揚州但願此身無病天臺剡縣閒遊

野興

蓍艸晨占大易爻松肪夜借隱書抄饑時毎就猿分果宿處時從鶴寄巢旋賣荊薪持取醉偶逢野叟卽論交頹然坐閱人間事耐辱禁愁卻自嘲

遠遊

壯年不作故山歸老去方知浪走非掛日片帆吳赤壁嘶風疋馬蜀靑衣交遊𨿽廣知心少香火徒勤願力微堪笑只今成底事靑燈無恙且相依

反逺遊

賣卻貂裘買釣舟久將身世付悠悠行歌西郭紅橋路爛醉東關白防秋【皆山陰近郊地名】夜泊驛亭觀月上曉登僧閣聽猿愁一生身屬官倉米剩喜殘年得自由

病著

病著今年劇衰來次第新茅茨安久處芻豢罷前陳零落閒邊句逍遙事外身村東禇艸蕈一笑得常珍

梅市

小雨長堤古寺西不容羸馬惜障泥時平道路鈴聲少歲樂坊場酒價低煙樹淺深山驛近野歌斷續客魂迷殘軀不料重來此一首淸詩手自題

梅市書事

羸馬孤愁不可勝小詩未忍付瞢騰一聲客枕江頭雁數防商船雨外燈

病減

病減停湯熨身衰賴按摩書虧平日課睡比故年多卜占休泰醫方較闕訛有時還一笑隔浦起漁歌

幽居卽事

山崦可伐薪稻壠可負耒但令二事集一飽已有在霜林兩株橘春圃數畦菜仁哉造物心乞我曾不愛炊烹付樵靑鉏灌賴阿對乃翁亦自爲髙枕聽晨碓

又

書幾積流塵硯池漬淺墨老夫自省事童子豈不力人生適可爾過計亦何得胡爲棄棃棗日夜長荊棘洗汝侈汰心去汝驕吝色一菜飽有餘奚取萬錢食

羸疾

羸疾止還作已過秋莫時但當名百藥那更謁三醫彊飯幸如昨淸遊元有期新霜宜野店行矣不須疑

九月二十五日雞鳴前起待旦

堪笑枯腸漸畏茶夜闌坐起聽城笳鑪溫自撥深培火燈暗猶垂半結花斷夢不妨尋枕上孤愁還似客天涯埽塵拾得殘詩稾滿紙風鴉字半斜

秋夕排悶十韻

湖海雙歸棹蓬蒿一病翁幽居天鏡北別墅石帆東云岫翩孤鶴煙汀渺斷鴻一從生白髮幾見落丹楓獨立中庭月欹眠滿院蛩藜羮晨糝白葑火夜鑪紅物外緣𨿽薄塵中念已空放魚從長者累防伴羣童野寺觀冬懴樷祠禱歲丰行歌與坐睡處處現神通

宴坐

气住卽存神心安自保身誰歟二豎子卓爾一眞人气溯如潮上津流若酒醇幽居幸無事莫玩物華新

又

周流惟一气天地與人同天道故不息人爲斯有窮蛟龍上雲雨魚鳥困池籠宴坐觀玆理吾其若發蒙

小室

術淺難醫忘文疎不送窮詩囊逢厄運藥裹少新功小室香凝碧明窗日射紅鄰翁來問疾少話莫匆匆

舟次浦口

吾孽本自作此生元有涯三江去浩蕩一艣任嘔啞賣藥村村市炊粳處處家相逢喜亡恙不敢厭喧嘩

開鑪

餘疾三分在閒愁一防無書能伴孫讀身欲卻人扶霽日鴉鳴樂淸霜艸蔓枯南山送僧炭隨事且開鑪

散懷

東行西行一日過深酌淺酌萬事休亦知衣食將不繼老甚安能懷百憂

又

中年絕欲不復念今日肉食夫何難天公賦與本來薄一槪掃空方少安

劍南詩稾卷八十四

欽定四庫全書

劍南詩稾卷八十五

宋陸遊撰

子虡當以十月離淝上喜而有作

十月霜侵客子衣片帆訃以發淮淝山林獨往我何敢州縣徒勞兒未非傳捨方寒索調防裏門終日待來歸解裝且共燈前語萬事眞當付一欷

病來

抱屙𨿽可驗應接每安徐正使須彈塞寜當快埽除寡言方禍始省事養災餘一飽吾何欠香粳薦美蔬

舟中晨起

天宇淸寒病體輕煙波聊復事宵徵艣橫舟尾霜如抹犬走籬根葉有聲蕭尹威名空赫赫班侯智略本平平不如歸結迎神社長笛圜鼙送此生

江村

江村連夜有飛霜柿正丹時橘半黃轉枕卻尋驚斷夢撥鑪偶見爇殘香醫無絕藝空三易死與浮生已兩忘拈得一書還嬾看臥聽孫子誦瑯瑯

兀兀

兀兀心非睡惺惺口不言齒津生頰舌鼻息撼墻垣書媿兒童問年叨里巷尊貧家有喜事黍酒帶醅渾

道懷

織罷化吾梭棋終爛汝柯藥靈刀足語妙立談多楂浦吹橫笛桐江買短簑白鷗眞可友萬里渺煙波

柯山道上作

道路如繩直郊園似砥平山爲翠螺踴橋作彩虹明午酌金丸橘晨炊玉粒秔江村好時節及我疾初平

病後自詠

狂豪埽去得衰殘數啜芳醪興亦闌閉戶交朋疎索盡捐書日月破除難盤除鮮食生防美衣聳吟肩束帶寛賴有一條差自慰髙眠常到日三竿

十月九日

酒開甕面撲人香菊折霜餘滿把黃我是化工君信否放遲一月作重陽

三三孫十月九日生日翁翁爲賦詩爲壽

正遇重陽一月時堂驩喜抱孫枝棄襦已足驚關吏堆笏寜惟取世資落筆千年猶細事讀書萬卷要深期汝翁豪傑非今士不用擔簦更覓師

江路

江路最初程飄然兩屨輕少畱雲際宿徐待月明行雁起平沙影泉輕斷岸聲誰知遊剡興不減上靑城

初冬

落葉紛紛十月時今年霜比去年遲山猿引子飲幽澗枝鵲結巢爭墮枝嶺北片雲生峭絕橋東殘水漾淪漪病衰自怪詩情盡造物撩人乃爾奇

又

落葉窗前已作堆地鑪微火撥殘灰夢中無祟敗蔬圃飯後有歌誇芋魁裊裊淸笳催日晚蕭蕭新雁帶寒來更寛十日可閒出防挈一壺尋早梅

夜坐

餅餌支遙夜薪蒸禦早寒臥聞風浩蕩起視斗闌干雞怯飛霜重鴉驚出月殘挑燈搔短髮顧影發吾嘆

又

藥裹關心處篝燈照影時文書用遮眼棗栗可無饑素業存農圃頽齡迫耄期蓋棺萬事已惟負國恩私

殘菊

殘菊一枝香未殘夜窗拈起百回看過時只恐難相笑我是三朝舊史官

久病

臥疾閱三時冥冥不自持婢諳曾制藥犬識舊迎醫質貸交親厭呻吟里巷知有時推枕起淸歗尙能奇

病小愈喜晴

云邊采藥喜身輕燈下觀書覺眼明擾擾已空浮世事依依還作苦吟聲又爲天地幾年客頓覺軒窗三日晴深媿山童憐寂莫風鑪傳法煮蕪菁

租稅

占星起飯犢待月出輸租遇崄頻呼侶扶轅數戒奴畏饑懷餅餌愁雪備薪樗意象今誰識當年賦兩都

初寒

雨霽林猶滴泥新路易幹蕭條山步晚顦顇客衣單小女収魚笱童兒放鴨欄初寒豈不好衰病自無歡

呻吟

呻吟半歲掩柴扉性命惟存气力微夙業豈能逃馬麥窮居賴是慣牛衣濁淸且復分賢聖今昨誰能論是非一段光明君記取要知無念是眞歸

山墅

煙水煙林老結廬人間用短更誰如輭蒲穩背供危坐小幟障燈便細書莫欺衰病歸山墅曽領諸儒上石渠貞觀開元嗟已逺爲君試說紹興初

十月二十四日夜夢中送廬山道人歸山

平生不到三公府晚歲歸來五老庵夙士極知成殿後吾曹所賴作司南孤舟夜泊灘聲惡小甕晨香雪意酣笑語牀隅拄杖子卽今惟汝是同參

病後晨興食粥戲書

蝴蝶莊周安在哉達人聊借作嘲詼不知此自隨緣住更把晨窗粥幾杯

贈僧

松間數語淡交成不喜將身世上行安得北窗風雪夜地鑪相對煮蕪菁

又

長明燈下三更雨旦過寮前萬里身正使未能超佛祖也應小勝市朝人

遊山

一生萬里著行縢抖擻塵埃尙未能不怕語音時帶剡敢辭生計略如僧疎梅漸動淸溪曲霽雪遙看古防層喚起故年淸絕夢數聲柔艣下巴陵

又

蕭然破防伴枯藤逢著靑山不厭憎家似江淮歸業戶身如湖嶺罷參僧煨柴夜宿寒鑪火洗鬴晨敲古澗冰果向此中能得趣宦途防徑不須曽

又

九十衰翁心尙孩幅巾隨處一悠哉偶扶拄杖登山去卻喚孤身過渡來酒市擁途觀嵬峩僧廬借榻寄咍臺吾生淸絕煩君看不枉人間夢一回

農圃歌

我不如老農占地畆一鐘東作𨿽有時力耕在玆冬張燈觀夜織髙枕聽晨舂時時喚鄰里防蓄亦可供我不如老圃父子日相從一鉏萬事足不求定逺封春泥剪綠韭秋雨畦靑菘放筯有餘味豈不烹噞喁乃者半年病淸鏡滿衰容塵生一防屐壁倚一枝笻惟有呻吟聲和合牀下蛩靑燈照兀兀布衲聊自縫

贈拄杖

歷險橫空防有神得來元自剡溪濱同爲萬里江湖客共見三生風月身不怕雲中伴鳬舄只愁雨後長龍鱗何妨更悟無生理露柱燈籠一話新

贈貓

執鼠無功元不劾一簞魚飯以時來看君終日常安臥何事紛紛去又回

宮詞

秋露蕭蕭洗秋月夢斷陳宮白銀闕臨春結綺底處所回首已成狐兔穴

病中雜詠十首【各四韻第八首二韻】

半年不讀書顧影疑非我乃知百年中如此過亦可書能作汝祟識字果非福明年倘未死樂哉駕黃犢

又

伐性無蛾眉腐腸無防酒齋居亦得疾果無第一手才不如嵇康疎嬾則過之𨿽有絕交書不作幽憤詩

又

華陀囊書久已焚思邈玉函祕不聞從醫火攻固下策遣化飯香方普燻觸人正自坐愚直學道今當輸拙勤勿言將智耄已及後死或可與斯文

又

擊壤林間送此生欣欣東作到西成泥深宿麥苗初長葉落柔桑眼已生枹鼓無聲盜衰息文書簡出吏淸平西遊攜得蹲鴟種且共山家玉糝羮

又

身是人間一老樵城南煙水寄迢迢尋人偶到金家取米時經杜浦橋小市孤村雞喔喔斷山幽谷雨蕭蕭吾曹自養無能爾楚客應無隱可招

又

身似頭陀不出家杜陵歸老有桑麻茶煎小鼎初翻浪燈應寒窗自結花殘藥漸離愁境界亂書重理淡生涯等閒一事還超俗斷紙題詩字亂斜

又

天逺不可問將如此老何老驚詩思退貧欠藥錢多剡縣尋僧宿桐江買酒歌市橋新柳色又是一年過

又

半黃半綠柳滿城欲開未開梅有情放翁一病又百日回視新春如隔生

又

久病身猶困閒遊性已成未停湯熨事卽理水雲程投宿忘街陌論交失姓名醉憐花塢好恐是牡丹坪

又

自我居湖曲漁樵日往來只知年屢攺不覺老相催小浦潮痕長長隄艸色回逢春心自在莫道已成灰

雪

一夕山陰道眞成白玉京衰殘失壯觀擁被聽窗聲

自笑

左車第二牙辭去【見韓文公詩】團坐無生話又新堪笑按摩並洗沐未忘貪愛夢中身【臘月五日湯沐按摩幾半日是早左車第二牙脫去】

絕句

山遮水隔重重堠雨練風柔處處花一病半年能不死又將此恨醉天涯

題藥囊

殘暑才屬爾新春還及玆眞當名百藥何止謁三醫半夜暾朝日晨興飲上池金丹有門戶艸木爾何知

末題

平日猶閒老更閒一毫世事豈相關孤云不散來歸岫細水無聲自出山支徑過僧才百步小樓藏藥可三間客來不肯通名姓熟視吾廬爲破顏

又

一身只付雞棲上萬卷眞藏椰子中嘉定三年正月後不知幾度醉春風

病中示兒輩

去去生方逺冥冥死卽休狂思攘鬼手危至服丹頭有劍知誰與無香可得畱惟應勤學謹事事鑑恬侯

夢中行荷花萬頃中

天風無際路茫茫老作月王風露郎只把千尊爲月俸爲嫌銅臭雜花香

示兒

死去元知萬事空但悲不見九州同王師北定中原日家祭無忘告乃翁

劍南詩稾卷八十五

跋

先君太史晚自號曰放翁紹興辛巳間及事髙宗皇帝累遷樞宻院編修官孝宗皇帝嗣位之初召對便殿賜進士第時始置編類太上皇帝聖政所妙東時髦先君首預其選擢撿討官久之以忤貴幸自免去五爲州別駕西溯道樂其風土有終焉之志蜀之名卿巨儒皆傾心下之爭先挽畱公子止侍郎欲捐其別墅以舎之先君諾焉而未之決也嘗爲子虡等言蜀風俗厚古今類多名人苟居之後世子孫宜有興者宿畱殆十載戊戌春正月孝宗念其久外趣召東下然心固未嘗一日忘蜀也其形於歌詩蓋可考矣是以題其平生所爲詩卷曰劍南詩槀以見其志焉蓋不獨謂蜀道所賦詩也後守新定門人請以鋟梓遂行於世其戊申已酉後詩先君自大蓬謝事歸山陰故廬命子虡編防爲四十卷復題其籖曰劍南詩續槀而親加校定朱黃攛手澤存焉自此至捐館舎通前槀凢爲詩八十五卷子虡假守九江刋之郡誌遂名曰劍南詩槀所以述先志也其佗文論著季弟子遹亦已刋之漂陽會子虡上乞之請旦且去故有所未暇初先君在新定時所編前槀於舊詩多所去取其所遺詩存者尙七卷念先君之遺之也意或有在且前槀行已久不敢複雜之卷首故別其名曰遺槀云嘉定十三年十二月旣望男朝請大夫知江州軍州事借紫子虡謹識

