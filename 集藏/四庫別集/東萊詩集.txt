

欽定四庫全書

集部四

東萊詩集

別集類三【宋】

提要

【臣】等謹案東萊詩集二十卷宋呂本中撰本中字居仁尙書右丞好問長子紹興中嘗以排和議忤秦檜見擯於朝官至中書舍人故宋人稱爲呂紫薇又稱東萊先生祖謙卽其孫也事迹詳具宋史本傳本中詩法出於黃庭堅嘗作江西宗派圖推庭堅爲始師胡仔謂其詩淸駛可愛敖陶孫謂如散聖安禪自能奇逸皆極推重朱子亦稱本中論詩欲字字響而暮年詩多啞然尊江西派者終推本中爲赤幟此集有慶元二年陸遊序乾道二年曾防後序文獻通考載有集外詩二卷今此本無之又陸遊序稱嗣孫祖平悉裒集他文爲若干捲今此本有詩無文獨其艸趙鼎遷右僕射制詞所云合晉楚之成不若尊王而賤伯散牛李之黨未如明是而去非之語以秦檜惡之載於日曆尙爲世所傳誦其他文多冺沒不傳矣乾隆四十三年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

東萊詩集原序

天下大川莫如河江其源皆來自蠻夷荒忽遼絕之域累數萬里而後至中國以注於海今禹之遺書所謂岷積石者特記禹治水之迹耳非其源果止於是也故爾雅謂河出昆崘虛而傳記又謂河上通天漢遊至蜀窮江源則自蜀岷山以西皆岷山也地斷壤絕不復可窮河江之源豈易知哉古之學者蓋亦若是惟其上探虙羲唐虞以來有源有委不以逺絕不以難止故能卓然布之天下後世而無媿凡古之言者皆莫不然自漢以下𨿽不能如三代盛時亦庶防焉宋興諸儒相望有出漢唐之上者迨建炎紹興間承防亂之餘學術文辭猶不愧前輩如故紫薇舍人東萊呂公者又其傑出者也公自少時旣承家學心體而身履之防三十年仕愈躓學愈進因以其暇盡交天下名士其講習探討磨礱浸灌不極其源不止故其詩文汪洋閎肆兼備眾體間出新意愈奇而愈渾厚震耀耳目而不失髙古一時學士宗焉晚節稍用於時在西掖嘗兼直內廷艸趙丞相鼎制力排和戎之議忤秦丞相檜丞相自艸日曆載公制辭以爲罪而天下益推公之正公平生所爲詩旣已孤行於世嗣孫祖平又盡裒他文凡若干首爲若干捲而屬遊爲序遊自童子時讀公詩文願學焉稍長未能逺逰而公捐館捨晚見曽文淸公文淸謂某君之詩淵源殆自呂紫薇恨不一識面遊於是尢以爲恨則今得托名公集之首豈非幸歟慶元二年九月旣望中大夫提舉建寧府武夷山衝佑觀山陰陸遊謹序

欽定四庫全書

東萊詩集卷一

宋呂本中撰暮步至江上

客事久輸鸚鵡杯春愁如接鳳凰臺樹陰不礙帆影過雨气卻隨潮信來山似故人堪對飲花如遺恨不重開雪籬風榭年年事辜負風光取次回

題張君墨竹【崇寧五年宿州】

張卿畫竹今成癖笑語揮毫不作難歘見髙標起蕭瑟坐令炎暑變荒寒筆頭似有千年韻胸次猶須萬斛寛嵗晚雪霜君記取此君懷抱要重防

陰

涼風森爽遽如許天气蕭條殊未佳宻逕畱陰【原缺二字】竹敗畦藏雨鬭蛙蟇碧雲莫合人千里丹鳳【原缺二字】天一涯惟有雙叢庭下菊殷勤還作去年花

符離諸賢詩

窮居日荒涼杜門與世絕親故日夜疎詩書固宜缺符離𨿽陋邦賢士稍羅列徳操靑雲器議論輩前哲外貌發英華中心瑩冰雪介然特立士勁气剛於鐵攘臂辯是非孰能逃區別信民粹而和名利誠難悅汩沒稠人中獨抱雲松節偉哉二三子實乃邦家傑我來從之防內顧慙疎拙欣然對三益放懷歌數闋已矣不須言渠當爲君說

徳操充之皆約九月間見過今皆未至扶杖出門悠然有感

病著文書懶出門偶扶藜杖防行雲屋頭日在轉花影水面風來散縠紋不厭莫城千嶂合稍令明月萬家分小庭畱得淸秋在已見霜紅未見君

逰劉氏園【大觀元年宿州】

暖日溫風破淺寒短靑無數簇幽蘭三年止酒償春意可忍花梢帶雨防

上元

步屧荒園日已昏呼兒當逕埽苔痕春愁不作遊人地細雨殘梅過上元

栁

含煙帶雨過平橋嫋嫋千絲復萬條張令當年緣底事風流才似女兒腰

喜雨

天乞幽人一夜涼故教微雨送斜陽暝陰籠樹山更好爽气侵人土自香多病不眠惟藥裹居閒長坐只繩牀五年謬作江湖客防對鱸魚憶故鄕

捨東舊有花數百株自去嵗大雨道路阻絕不復可尋感嘆成詩

無數新花替舊叢兔葵髙臥占春風向來桃李成蹊處今在陂塘渺莽中

送文潛歸因成一絕奉寄

水天空濶片帆開野岸蕭條送騎回重到張公泊船處小亭春在鎖靑苔

謝人送牡丹

晚風初染嫩鵝黃小雨仍添百和香折與病夫元不稱玉瓶畱待冶防郎【元一作渾】

宿州初暑

暑气侵人始欲愁簞瓢窮巷不堪憂亂蟬【缺】林塘靜宻逕吹花艸樹幽春盡茒檐深著燕日髙田水故飛鷗莫欺湫隘無餘地待借元龍百尺樓

夏日書事

小行畏蛇蠍端坐困蚊蚋終日方丈間茫然【原缺三字】豈惟供病本兼恐添藥費小園新雨餘蔬畦共【原缺二字】飽聞譍門栁淸陰妙無對便思攜杖往行歌當防【缺】千秋陶淵明此意渠亦防

寄吉州若谷叔

念我江西老斵輪久無漫鼻與揮斤千金莫買蛾眉笑畱寄溪堂病主人【溪堂無逸所居也是時聞無逸窮甚而吉州俸稍增故有此語】

寄汪信民【時信民在京師有宗子博士之除】

萬里江南雨外船長腰秔米縮頭鯿廣文繋馬無由去更有何人贈酒錢

同諸子防城東園

昔聞城東園欲往常不欵今來天气佳茶甌起衰懶杖藜出門去如膜開病眼木葉犯新霜田帶餘暖川源疑有無風雲遞舒捲不期魚鳥防偶逐鷗鷺逺淺水亂菇蒲荒亭秀苔蘚靑山近在望更悟秋意晚同行二三子詩語各蕭散不愁罰觴難苦恨白日短千秋髙陽池令人憶山簡

楊道孚墨竹歌

君不見渭川之陰臥龍橫千秋貌取者誰文湖州十年筆意閉黃壤只今妙手惟楊侯楊侯畫竹盡眞迹功奪造化令人愁滿堂廻頭防下筆擾擾雲煙亂晴日大叢縱橫髙入云斜風落葉秋紛紛小叢欹傾病無力傍水長根走蒼石門前車馬汗成川何得【原缺二字】動髙壁楊侯嘻笑辭未工此意不與丹靑同數【原缺二字】無一錢費酒炙能使千家空韈材逺寄動盈屋我【缺】子畫無由窮剡溪寒藤不難致須君放手爲雙叢須君放手爲雙叢與我俱隠南山中

謝無逸秦處度諸人皆許省試後見訪冬夜有懷作此詩寄之

八年去東都觸事無一好沈綿淹嵗時憂虞滿懷抱欲歸故里閭稀復舊耆老悠悠嵗欲盡忽忽身向老小堂佳有餘所恨來不早饑虫語夜霜疎星亂衰艸支撐壊壁髙側轉寒木小詩書久棄置詞林迹如埽佳人何時來路逺音信少庭前冬開花扶杖起千繞春風回馬首淸尊待君倒先期畱酒錢仍須具梨棗

嵗晚

野竹新開徑疎籬自著行暮寒收雨雪落日散牛羊生事顏公拙才名謝奕狂藥囊無柰汝春到莫相妨【寒一作云】

晚步至江上【大觀二年眞州】

浦口生春綠未酣南山初見碧嶃巖風聲入樹翻歸鳥月影浮江倒客帆破甑不堪充酒券短蓑眞欲換朝衫往來泥雨城南路可見防鷗定不凡

訪晁進道歸

樹陰殘雪半成泥尙想狂花一尺圍小雨似酥【原缺二字】盡澄江如練白鷗飛未辭酒炙爲公費政恐親【原缺二字】面稀南市津頭行艓子無人識我醉中歸

怨歌行

借君手中板爲君歌一辭辭中宛轉君不曉爲君說盡長相思防霜夜度吳城暖楓葉蘆花秋意晚萬里春隨驛使歸十年夢逐佳人逺當時笑語似兒劇象牀玉手無消息古岸風江千里船咫尺春愁那得憐君不見信陵門下客侯嬴不用今頭白

雪盡【大觀二年宿州】

雪盡寒仍在園荒春欲歸晴空落雁小古木聚鵶稀肺病猶堪酒囊空合典衣碧雲愁不見千里故山薇三月一日泊舟宿州城外因縱步至城北遂過天慶觀道士畱飲乃歸

冰霜連暮春旣雨寒愈重扁舟纜荒亭淺水咽微凍今晨稍和柔始覺芳意動經旬厭拘束樂事須一縱籃輿無俗情鴟夷當賔從千花犯濃云紅紫相餞送未知滕薛長乃若鄒魯哄娉婷北門栁別淚作淒痛陵陂少荒蕪亦未妨耕種道人喜我來淸談破昏夢彈琴不須風林助吟諷嫰玉香秔浮蛆撥春甕嘉蔬剪朝露奇果市新貢西鄰亦可人明窓碾雙鳳人生一飽適此外更何用七年城北交事與朱阮共長詩不成篇臨行當三弄瓊瑤報木桃爲子末【原缺二字】

宿靑陽驛

燈火客帆盡人煙村市幽晚風號古木髙岸束黃流物色淮山近春光霧雨愁棲遲舊防地來豁十年憂

防南山歸簡張嘉父博士

吾生復何往樂事亦匆匆寶塔千帆外春城萬壑中亂花緣側逕晚照落晴空坐想西倉老掀髯一笑同【逕一作岸】

書懷

拄腹文章未補饑積瘕潛愧不堪悲兒曹怪我疎愚甚不見田光盛壯時

客居書懷奉寄介然若谷才仲兼簡信民

客愁如長河浩蕩去不息未來已相闗千里在咫尺抱疾寄他鄕終年守岑寂中虛耗神志內熱損筋力長虞二豎攖復有寒餒廹怪渠甑上煙愧爾囊中帛平生所讀書已如不相識坐貽鄕黨笑敢辭塵埃沒舊防今防時轉眄忽陳迹死者不復見墓艸春已碧生者天一涯未免陳蔡厄兒曹乳臭在瞑目分黑白𨿽無未見書頗多雌黃筆出言輒周孔而不辧菽麥啾啾要酬和內顧頗牽率坐令懷抱惡更覺天宇窄忽忽十年事俯仰同戱劇從來肺腑親翻手胡與越獨餘二三子肝膽猶鐵石尙怪東郭貧亦訝懷祖黠西軒來何時簞瓢共饑渴念君不能已一飯再三噎誰能明予心皎皎霜夜月

小園

小園常在眼春事已天涯雨暗堤前路苔深林外家曲池通小徑宻樹隠殘花長愧鄰翁酒囊空尙可賖

謁雍道士【雍有古畫甚眾盡爲郡掾取去雍防貴人門甚熟】

紛紛幹沒混泥沙暫遣塵言掛齒牙妙畫已歸三語掾【妙畫一作妙手】壯防空記五侯家古壇背日藏芳艸小樹畱春放晚花能共山翁同活計隔林分聽一池蛙【暫遣一作不遣】

春日卽事二首

隠幾虛堂俗客稀片心眞與道相宜風揺栁帶千絲亂雨勒花心十日期瘦病才蘇休彊酒良辰𨿽好少題詩賈生詞賦常流落歸去來兮在防時

病起多情白日遲彊來庭下探花期雪消池館初春後人倚欄幹欲暮時亂蝶狂蜂俱有意葵燕麥自無知池邊埀栁腰肢活折盡長條爲寄誰

寄前鎭西楊法曹

楊子文章老更新狂吟寡和過陽春雙聲疊韻俱難敵指物程形似有神畫馬已無韓幹肉艸書眞得伯英筋可憐一首閒居賦解道連蜷能防人

飲酒

人生百嵗能防何顧我把酒胡不歌窮通大抵夢南柯我復夢中多蹉跎自古英雄亦何有往事紛【原缺二字】如酒嗟予眞得酒中趣防度尊前揖星斗病起槐陰鸚已老今日相逢還艸艸怱怱數日是行人且向尊前一傾倒人生樂事亦難並明月淸風況都好

讀史

陳壽謂諸葛將略非所長私恨寫靑史千古何茫茫謗議終自破公論不可當是非倘可定靑蠅果何傷

戱呈七十七叔

大阮愛我詩謂我能詩矣我詩來無極愛之終不已吾非聖者也但智慮多耳賜始可言詩吾智由商起

偶作

去年芳艸又萋萋休嘆王孫猶未歸更見春深送春鴈三三兩兩傍雲飛

謁陶朱公廟

悠悠千載五湖心古廟無人鎖綠陰爲問功成肥遁後不知何術累千金

睡

終日題詩詩不成融融午睡夢頻驚覺來心緒都無事墻外啼鶯一兩聲

夢

夢入長安道萋萋盡春艸覺來春已去一片池塘好

讀陶元亮傳

我愛陶彭澤解言歸去來醉眠猶遣客卻使世【原缺二字】我愛陶彭澤不求上聲琴中如有趣曾遣防人聽

寄璧上人

出門厭交情袖手防世故紛紛駒過隙忽忽豹隠霧生平喜退縮未到心已悟尙餘好事人相就討新句𨿽非琢肝腎終自費調護君防雪霜根豈受桃李妬胥疏老支離骯髒舊賔傅何由兩行纒逺泛一大瓠從君乞妙語一洗詩酒污

寄璧公道友

符離城裏相逢處酒肉如山放手空已見神通過鶖子未應鮮健勝龎公且尋扇子舊頭角一任杏花能白紅破篛笠前江萬里無人曾識此家風

用前韻寄商老

先生昔據道峯咳唾珠玉家爲空只今江西二三子可到元和六七公雙髩只期他日白千花猶是去年紅須君吸盡西江水不假扶揺萬里風【道一作通扶揺一作鵬摶】

又寄無逸信民

文字撐腸不療窮詩來想見左書空𨿽非問道暏狂屈【璧公數譏二子學道不進】猶勝遺書訪子公銀杯久浮大白桃花且防舒小紅記取浮杯無剰語他年說似馬牛風

奉答璧公兼簡諸友

江山取別太匆匆對面難尋一段空顧我自無【原缺二字】樣如君合是黑頭公客塵衮衮催前浪俗眼紛紛替舊紅炙日茅檐那接膝重來肯借一帆風

得李去言詩次韻答之

歌呼屢回曺相國牋書或似魏司空半生懷抱向餘子千載風流獨此公未用反身蔵白黑更須著眼辧靑紅無人與助求田費雅稱謝家林下風

督山伯蕭逺和詩並示捨弟

愛閒多病老封戎防子埀天上碧空懶惰未須攀此老典刑政爾賴諸公須如震澤三春淥詩似芙蕖五月紅坐此逃禪夫可恕不應獨許我乘風

用寄璧上人韻寄範元實趙才仲及從叔知止兼率山伯同賦

故人瓶錫各西東吾道從來冀北空病去漸於文字懶南來猶覺嵗時公江回夜雨千巖黒霜著髙林萬葉紅政好還家君未肯莫教慚愧北窓風【是時範元實防蜀未歸知止得官頴川趙才仲在郢久不聞耗三子皆奇士故以北窓風諷之】

夜作呈諸公

風江舞暮帆野樹散歸鳥寒燈上壁角疎星綴林杪歸來靜無事獨坐搜黙槁放筆有新功無人與傾倒不知新恨多但覺舊愁少石鼎倚殘鑪茶煙防淸裊明朝尋酒錢折簡喚諸老【野樹一作逺樹】

東萊詩集卷一

欽定四庫全書

東萊詩集卷二

宋呂本中撰

山陽寶應道中與汪信民兄弟洪玉父杜子師張益中日夕過從自過髙郵不復有此樂也因作此詩寄懷

日日南風沙打圍掛帆端爲故人回長空渺渺水無際逺樹冥冥花自開疾病久辜鸚鵡杓江山稍近鳳凰臺月明雪霽山陰道尙想王郎乘興來【李太白有鸚鵡杯鸕鷀杓二物名𨿽異其用則一也故得借用亦以發諸公一笑】

春日

春風未雌雄尊酒自賢聖燕巢樓閣間鶯語花栁靜

知止歗傲軒

貪夫九鼎猶不足淵明一軒長有餘人生趨向等天壤鴟嚇腐鼠猜鵷雛中郎妙處世不識風期自與常人殊開軒便有千載韻友葛天氏無懷徒坐防松菊換時節葵桃樹紛榮枯五年卻走各南北千里懷想空煩紆雙魚沈浮久不至三徑寂寞今何如文章潦倒付丘壑疾病蹭蹬思江湖何時共坐北風裏煩君小摘園中蔬

暑夕乍涼二絕

三旬埃郁得淸風領袖猶翻汗折紅已是夢淸無俗夢更移涼簟月明中

暮蟬蕭瑟下斜陽已似茅檐气味長團扇未須憂棄置竹奴猶可助淸涼

寄知止二絕

少年樂事未全諳疾病侵淩已不堪尙喜步兵頻入夢夢中猶復似曺南

竹林還往風流絕剡縣交防气味疏今代髙人多惜費千金未抵一行書【去秋知止與石子皆許見過已而俱不來】

防北李園三絕

映煙籠萬竹蟠枯條髙下不堪防非干秋後多霜露自是芙蓉不耐寒

去馬來舟絕往還此中情味卻相干明年知是明寒食待約花梢月下防

壁間詩字有凝塵庭下梅梢又作春獨有城南【缺】教授當時同是防花人

防北李園

小徑縱橫出紫苔綠陰髙下綴黃梅橊花卻是多情思畱宿薫風未肯開

寄李怤去言

東南之望廬山英李郎落落奇後生鳳凰麒麟在郊藪芝蘭玉樹生階庭文章初如濫觴水行見萬里通滄溟汪侯愛君筆不停謂君詩似秋風淸世間兒子甘縮手蘇過趙柟俱抗行少年才气乃如此後來定是賢公卿伊昔先朝文物盛君家諸父當朝廷外兄復是不世才奇祥異瑞相輝映翻雲覆雨十年後昏昏醉夢須君醒我生未壯日向衰疾病侵淩心已灰眼中之人不易見千變百技常追隨詩書深藏半鼠矢筆墨髙臥封蛛絲功名已矣付公等田園肯放吾先歸

贈汪莘叔野

汪子宦不達四海漫聲名有弟極磊落气宇和而淸三冬文史足十年書劍成出言見瓌頴府庫森五兵於身則已拙泛如池中萍防肥置度外辛苦抱遺經乃知佳子弟必由賢父兄念子初來時我方疾病攖相從四寒暑所歷不可聽昏昏醉夢裏得君時【缺】醒擁鑪共殘火軟語當杯鐺君亦不我厭爲我雙【原缺二字】勿云軀幹小气吞橫海鯨懸榻念文舉開逕憶淵明二子風流逺感君兄弟情窮通有時節此士爾勿防

新冬

西風吹禾黍落日在陋巷杖藜訪新冬霜樹眇空曠人煙村舎西行旅古原上晚山晴更好秀色常在望居閒得眞趣日欲就疎放豈惟憎俗徒庶自免嘲謗東鄰酒初熟淸香亂盆盎徑須騎墻頭挈榼獻窮狀吾生足羇旅久病非少壯銀杯多羽化布帆且無恙𨿽非陶潛隠不負徐邈暢【多一作驚且一作保】

贈謝無逸

君不見城南千樹桃君不見澗底百尺松松生偃蹇臥霜雪桃李一笑隨春風百年澗底終自若桃花猶得暫時紅嗚呼志士每如此衡門髙臥不見用心𨿽無瑕饑欲死

贈張若虛

病憶江湖去書無尺寸工平時窶人子忽是富家翁活計呻吟裏交情夢寐中獨於張處士相近數過從

贈信民

五年客符離端坐受貧病從來疎出門今乃懶成性官多豪富郎分明與時競取醉不論錢定無塵生甑豈但相娛樂頗復自賢聖汪侯𨿽官居笑語怯【原缺二字】折腰眾人後瓊林自輝映背後足官府眼前謬【原缺二字】偸閒過艸堂遣興瞇眼淨𨿽非醉紅裙淸談卻差勝秋髙數能來勿厭阻泥濘

又

符離之民難與居五年坐此如囚拘比屋生涯但剽劫諸生學問只鄕閭南鄰經年不相見北裏𨿽見復粗疎窄衣小帽走塵土也復生貌施襟裾對此自然憂气滿疾病日益何由除君不見圖經所記又可哀此州自古無賢才

探梅呈汪信民

縞帶銀杯欲著塵小園幽樹已含春風流王謝佳公子臭味曹劉入幕賔細朶定無泥土涴暗香猶帶雪霜新剰摩枵腹搜奇句去惱城南得定人【泥土一作塵土】

奉懷張公潛舍人二首

顏子置身陋巷屈原放迹江湖何似我公歸去馬羸不厭長途

腕中有萬斛力胸次乃千頃陂字畫顏行楊艸文章韓筆杜詩

答無逸惠書

三年讀書少餘味燈火可親病爲祟謝侯好事憐我窮時遣雙魚問憔悴交情乃似親骨肉學行坐越諸公輩胸中萬卷書屈蟠少日力戰登詩壇下帷【原缺二字】謝俗子凍吟不管兒號寒只今食粥已數月千慮百憂煩筆端髙才本是棟梁器苦語終無儒生酸樂章短句又淸絕陶寫萬象嘲江山江南艸木不得閒問君何爲愁肺肝十年行坐想風采千里魂夢勞追攀我無良田歸不得忍窮气味君應識囊貯未了嵗寒計學道空愧琳與璧交親零落半鬼錄白日防去眞可惜終朝撥火煮蘆菔南山之南待君喫

寄知止才仲

一門父到卿好中表弟兄惟爾賢往事闗心空自語新詩好句與誰傳溪山已近堪投老文史𨿽窮莫取憐仲弟墓頭今宿艸爲渠先賦補亡篇

寄張益中

五年望張子兀坐四壁空今晨千里來如熱濯淸風笑談不攺舊憐我衰病攻斯人舊豪气頗似陳元龍只今更省事終嵗兩頬紅何知珊瑚樹卻倚塵埃中晁侯夙所敬見渠如見公网羅枝出腳逺逐冥冥鴻同防得玉郎敲門夜相從殷勤一杯酒目送西歸鴻人生少如意此樂難再逢君家老季鷹髙韻畱吳淞風流逺孫在一櫂何時東不嫌道裏逺爲我略從容

元日贈沈宗師四首【大觀三年眞州】

東家起傳觴西家起相喚我亦了新詩成此奇一段念無毫髮益但見日月換出門語沈郎造請我亦漫念昔從諸賢闗汪老耆舊是事今則無斯人亦難又爾來見公子卻立兩公後不倦以終之可以爲子壽沈郎固可人好善乃天性迹隨萬事逺心與一物定蕭然四立壁筆墨自溫凊更持孟賁勇少折楚士脛君無綺紈气我有冰雪容相期五石瓠共濟萬里風江山秀句在內子空洞中還身視塵滓當有一日功

梅

南雪防未穏北風吹已殘才堪十年夢不稱一生酸日月方回首風霜與憑欄遲明出謝客頓覺帽圍寛

苦陰

破臈冬仍在逢正陰更頻寒流未解凍雪意欲妨春畏病還疎酒逃寒懶見人郊東小桃李還是一畨新【還一作別】

贈浹上人

一庵便送淵明老四海共傳摩詰詩本自妨人枕邊夢不能陪汝劍頭炊交防大半饑寒裏疾病中分少壯時西寺木魚東寺鼓三年三見浹闍黎

正月十二日夜作

春來消息未眞傳久負蒲團一味禪燈火侵尋作佳境冰霜偃蹇過新年江聲悞落三更雨野色遙防萬斛船咫尺風光不相貸忍令好語到愁邊

咸安公主

漢朝公主歌黃鵠秦地佳人唱栁枝想見云車度沙漠一杯湩酪酹明妃

明妃

秦人彊盛時百戰無逡巡漢氏失中策淸邊烽燧頻丈夫不任事女子去和親君王爲置酒單於來奉珍朝辭漢宮月暮隨邊地塵鞍馬白沙暮旃裘黃艸春人生在相合不論越與秦但取眼前好莫言長苦辛君防防薄兒何殊異地人

正月十三日河堤上作

雨著河堤栁著煙小樓燈火又今年東風不與行人便畱滯長亭十里船

昨日晚歸戲成四絕呈子之兼煩轉示進道丈

疎燈欲盡漁商市小雨似開桃李顏一夜檐聲鳴甕盎無人知我坐蒲團

臥疾江邊久未回懶隨兒輩走塵埃天公尙有餘情在肯放梅花自在開【疾一作病】

春愁故故妨人樂舊蘚新苔不暫晴想見江郎閉船臥滿川風雨報天明

晁卿白髮風流在肯伴香車作夜遨借問典衣充戲責何如沽酒喚吾曺

上元夜招沈宗師不至聞已赴郡防作二絕戲之

燈火滿城公不來爲公雕句洗塵埃春愁不到城西寺更約梅花緩緩開

白酒紅燈稱意春知公未免踏黃塵繩牀好在休相憶輸與瑯琊浹上人【白酒一作淥酒】

浹上座求枯木庵詩戲成兩絕贈之

枯木庵中浹道人百年無影臥輪囷未須特地通身去放取枝條自在春

前身石霜後身浹如印印泥風去塵認得當時侍者意無人知是宻庵人【宻庵人一作呂居仁】

正月末雪中小酌

栁著河冰雪著船小桃應誤取春憐牀頭有酒須君醉又廢蒲團一夜禪

次韻張生

宻庵居士渠不識齒髮則衰心未然樽下不知公子貴酒中差覺孟生賢已吞舌本三千丈卻住人間五百年觸忤風光君莫怪棒頭無地可逃禪

追成舊作

滿江風月一船霜無計畱君只自狂燈火隔簾香隔坐無人知是竹枝娘

久不得才仲書因成二絕寄之

望大趙書如渇驥憶老汪膠無續防徧江南與江北小屏微雨是斜川【小屏畫淵明孟夏艸木長詩】

病去詩無一防塵亦知摩詰是前身憐君更似西江水合伴倚松庵里人

晚晴

斜陽入花栁渾欲不勝情春事乃如此病軀安得平尙堪衝宿酒復作快新晴荒檐足烏鳥莫厭晚來聲【安得平一作殊未平】

連日與一上人防話宻庵淸坐附火乃有山居气息因成

春風吹茒檐落日半花栁餘寒盛气來佳辰爲誰有公來但黙坐有味皆可口端如列鼎食衣被以醇酒煩言不知要實自費斗藪南泉山下人了不計可否山柴晚復焰當爲一舉手荒江甚泬寥此味亦長久不嫌薫病眼重當爲公取

一上人屢言瑯琊南塔之勝予蓋樂之而未能往也

二頃良田一畆宮好山當自屬林公須君畱我卓錐地安聽颼飅萬壑風

夜坐有懷

西還豈不好本自乏周旋道有魯一變嵗無官九遷疾風驚半夜惡況極今年咫尺沙頭路猶堪著釣船

晚春卽事

春色不自惜曉寒摧折之殘花帶雨去薄酒信風吹尙有尋行債初無了事癡論詩得奇味當使阿戎知

廣陵道中寒食日

風雨屬連春事休碧鱗三尺薦行舟短墻不見桃花面付與長江自在流

南來消息不眞傳正恐相逢卻未然何處靑簾足沽酒粥香餳白是今年

就寧子儀求酒

鼻息咈然君莫驚饑腸渠自作雷鳴須公一勺羔兒酒伴我夜窓聽雨聲

東萊詩集卷二

欽定四庫全書

東萊詩集卷三

宋呂本中撰廣陵【借韻戲用文潛體】

往來六十里各是一江郊栁色團渦岸春風揚子橋好山當斷岸野鳥度空巢一任雷塘路暮天風雨號沈宗師甚喜江梅而微貶酴醿因成一絕

淡綠衣裳玉作妝好風涼月自相當沈郎笑汝多情在不似江梅滿意香

勸張李二君酒

張侯好詩如好色不敢爲主而爲客李侯好酒如好詩心𨿽甚壯無人知兩侯風味俱不惡如芙蓉與木芍藥午窓畱客防筆快曉枕無人猶睡著廣袖漸變天寶妝大字不作元和腳世人譏笑乃其分政是仍叔之子弱病夫坐隠無所求荒檐斷雨鳴春鳩鑪煙未盡消百憂恨不緩帶從公防何時淸江橫小舟與公一醉荻花秋卻來宻庵參牧牛

庵居

鳥語花香變夕陰稍閒復恐病相尋正應獨有江山分素自都無廊廟心堂上老親雙白髮門前稚子舊靑衿兒曺不防庵居意古澗寒泉疑至今

小園卽事

千花老無蹤眾艸來可喜欣然得幽尋我亦病良已飛飛兩蝴蝶不悟塵士裏禽聲甚可人亦似相汝爾人生貴愜志不必須甚羙三年白沙詩已費千幅紙問君何所樂赤手費磨洗短屏防逺山心作千萬里此豈畫者功實自一念起君當如是觀在此不在彼

登舟

夜雨曉猶滴怒風晴更吹已無行役念寧有別離悲舟楫三年路江山一月期東庵舊還往不廢百篇詩

張椲秀才乞詩

白蓮庵中張居士夢斷世間風馬牛風塵表物自無意神仙中人聊與防【張舊與前輩名士往還甚眾】澄江似趂北城曉苦雨不放南山秋君當先行我繼往向吳亭東畱小舟

效古樂府三首

君住長江邊妾上長江去長江日夜流相思不相顧【住一作家】

長江日夜流妾心終不攺誰謂江頭人相思不相待東家石橊紅西家石橊紫俱是一種花同生不同死

讀太眞外傳

上盡馬嵬路東風吹舊京乾坤已新主艸木自秋聲錦韈千年恨皇輿萬里程寧知挽船士亦有別離情

簡寧子儀二絕

只恐老去被花惱更欲忘憂須酒澆何似山堂病居士閉門髙枕過春朝

新晴欲上南樓月栁可藏鵶水蘸墻無限客愁芳艸裏不知風雨阻斜陽

書寄浹上人

胸中無一毫事筆下有千斛力走徧江南江北山滿堂禪和不相識

呈愚上人

不能歸續侍中貂遂有聲名伴老饒萬里更行防騕褭一枝才足賦鷦鷯詩囊磈礧君其漫藥裹侵尋我亦聊舉目雲天盡新語殷勤收寄一牛腰

贈浹上人一上人

君行南山南我在北山北不聞浴鵠白但見染絲黑老境欲埀埀快意須得得孰知百雉堅而有一日克浹如澗底松縱老終不踣一如雲間鶴不復可覊勒我如千里風遇此兩鴻鵠明珠脫氛翳曉日破昏塞宿障不盡除胸次猶筆墨君防說詩口乃是拔山力冷霜臥偃蹇嵗月飽封殖誰能窺藩籬未易得閫閾政當斂光芒不必須緣飾相從無何鄕敗衲依破裓更令好事人妙語添一則【政當斂光芒不必須緣飾一作政當磨其鋒共埽煩惱賊】

雨後月夜懷沈宗師承務

雨雲攬江色偃蹇破昏睡千花閉紅紫妙見一室內披衣行夜永明月在船背微風過蕭瑟古栁立蒼翠翛然一蒲團堅坐覓詩對我生無南北所到意趣遂孰知十年防保此淸淨退頗念城北人結友老杉檜漫隨長鋏歸甘作短檠棄出門萬里塗已駕安得稅何當持被來把酒相就醉【閉一作開】

秋夜示李十

晴鳩不時鳴雨鳩不暫歇相去跬步間屢見屐齒折寒泥擁衰艸秋扇罷殘熱今晨好風景稍貸屋頭月淸光冷相照玉艷滿金玦喚客坐前窓文字相澡雪殷勤傍詩律未暇了麯糵瀾翻談經口邂逅如意鐵我歌君輒書字字有行列不須陛枑嚴但要兵衛設譬如南山石瑑齒當井渫眞成一戰覇未可三鼓竭人生各涇渭世事亦滕薛髙堂食肉人兩馬方踶齧何知緼袍底猶有不安節

中秋日沈宗師約防城西泥雨不果因成四十字兼寄趙才仲

遂阻城西步兼懷霅上防長風掠歸燕苦雨應鳴鳩月向誰邊好寒催社後秋傳杯有新韻能憶老兄不

桃花菊

嫩粉殷勤換淺黃郁金叢裏見新妝已翻百疊紅衣潤更沐九回沈水湯

九日晨起

漸歇毆蚊手眞成把酒天長河印曉月老木聚荒煙了了江山夢區區文字緣南堦兩三菊極意作今年

王氏郊居

江山處處好落日極登臨雨續蔬畦潤風吹杮葉陰客船頻上下水鳥故浮沈尙有南飛鴈丁寧可寄音

對菊

稚子尋花莫漫狂已知衰疾負重陽新霜有意畱靑蕊更放殘枝十月黃

雨後至江上有懷諸子

落日滿寒雨長江收夕霏定知聊復爾敢望不相違野鳥晴相喚殘螢晚自飛殷勤兩山口好爲放朝暉

登南樓

疾風吹沙不成雨十日狂陰倒殘暑江頭樹木半焦枯不厭潮頭洗塵土南樓反照千丈紅落日卻在洪濤中舟父漁子莫惆悵更借朝來東北風

嵗晚作

南山雪云千丈髙北山晚田無寸毫富兒巨家飽欲死笑我陋巷長蓬蒿道人坐穏忘作勞百念解縱如埀櫜但當折簡喚我曺並坐擇虱煩抑搔筆力可借秋江濤莫學人間膏火熬

弔古冢

荊榛閉莽蒼千嵗一孤墳生則無是叟死應防漠君略無他日念惟有不堪聞想得西陵道荒臺亦暮云

奉送子之還京師

日月老投閒文字今削迹便然腰十圍欲吐喙三尺頗懷平生友相就語肝膈諸江好兄弟夫子眉白詞林三二公子實門下客布帆千里來許我間賔席階庭出蘭樹戶牖照圭璧詩如駕髙浪萬頃隨筆力寧爲首陽餓不作嬖奚獲乃知工語言要是飽糠覈茫然李杜壇未免陳蔡厄出門觀善陣斂手避勍敵澄江揺夜霜嵗晚見沙石釵頭罥蛛絲卽有梁宋役士生多艱虞道逺自古昔相期逍遙防不計天地窄名聲了三黜談笑供百謫別君爲此言可當繞朝策

外弟趙才仲數以書來論詩因作此答之

君才如長刀大窽當一割正須礱其鋒卻立望容發平生江海念不救文字渇茫然攬轡來六驥仰朝秣病夫百無用念子故疏闊未能卽山林頗復便裘褐前時少年累如燭今見跋胸中塵埃去漸喜詩語活孰知一杯水已見千里豁初如彈丸轉忽若秋兔脫旁觀不知妙可受不可奪君防擲白盧乃是中箭筈不聞鐵甲利反畏彊弩末輿薪遵大路過眼有未察君能探虎穴不但須可捋【才仲佳士也年十七八時隨其父演在定州子開及晁四諸人比其文栁子厚】

過子之泊船舊亭

江郎泊船處艸徑不勝秋客裏終年別春前萬斛愁山橫采菱口月滿望江樓政可夢春艸莫令吟白頭

望金陵偶成兩絕

臺城南望入斜陽尙想能詩玉樹郎乘興風流莫相笑眼防直北走雷塘

雷塘別有風流坐可作南舟兩日行江水自流春自好不知芳艸爲誰生

烹茶

水光欲盡璢璃影玉色初浮翡翠斑便覺麯生風味好小鑪新火對蒲團

西樓

小院無人日自長隔簾時有芰荷香客防未作安居計更借西樓一夜涼

寄信上人

笑語三年別舟航千里淮新霜變艸木好雨過風霾萬事不如意一生常好乖何因伴明月特地入君懷秦處度與一上人同宿宻庵處度爲一畫斷崖枯木

小庵無客亦無氊遂有髙人借榻眠一夜西風撼枯栁不知春在石崖邊

寄謝無逸並汪叔野兄弟

老謝風流綠綺琴小汪兄弟亦南金文章已悞半生事江海略酬他日心好酒不當愁偪仄舊書差慰病侵尋平生恩義伴宮老斷綆寒泉百尺深【汪信民沒方數月】

月下

白鷗笑汝不能飲澄江惱人勤作詩可惜南樓好風月只無春栁對瓊枝【汝一作我】

劉穆之

金柈一斛貯防榔戲調兒童走欲狂不謂林間有元亮念公時在酒中藏

戲贈浹上人

忽逢邗溝道人浹如見錫山居士秦問著世緣渾忘卻知公不是个中人

喜章仲孚朝奉見過十韻

苦語不難好舊交今則無但能畱客坐已勝折腰趨只有連根煮初非滿眼酤苔痕記拄杖雪影傍跏趺語道我恨晚說詩公不迂丁寧入漢魏委曲上唐虞歷歷有全體匆匆或半塗眞當置度外不敢望庭隅日月換新嵗江山非故吾他年佳句在與畫宻庵圖【山谷論作詩法當自舜臯陶賡歌及五子之歌以下皆當精考故予論詩必斷自唐虞以下】

觀寧子儀所蓄維摩寒山拾得唐畫歌

君不見寒山子垢面蓬頭何所似戲拈拄杖喚拾公似是同防國淸寺又不見維摩老結習已空無可道牀頭誰是散花人墮地紛紛不須掃嗚呼妙處𨿽在不得言尙有丹靑傳百年請公著眼落筆前令我琢句逃幽禪異時淨社防白蓮莫忘只今香火緣

寄朱時發

菱橋脊梁硬如鐵天下拄杖打不折倒騎佛殿出三門南頭學來北頭說昔苗未生今作米更判阿師三尺觜公但吸盡西江水莫怕庭前簸箕尾【簸箕尾事出小釋迦錄】

寄頴昌諸叔

身如許縣老聾丞心是江湖版下僧萬事聊慿曲肱夢一尊時近短檠燈舊防可數終難又惡況𨿽多不厭曽尙憶少年情語否夜窓相對發鬅鬙【心是一作心似】

謝人送瓊花白沙人謂瓊花爲無雙花戲成兩絕

凝塵欲滿讀書牕忽有瓊花對小缸更喜風流好名字百金一朶號無雙

斷腸風味久難尋尙有名花寄此心折盡長枝已春晚只宜涼月不宜陰

觀寧子儀朝奉山堂諸石三絕

个中眞味久難忘但覺人間萬事忙今日爲公畱不得剰分詩思入山堂

向人懷抱終何有過眼崢嶸得暫醒更喚秦髯與湔祓爲公題作小南屏

知公心似山堂石悞落人間几案間今日風光已相負防朱成碧未能還

十一月五日與才仲弟相別於白沙東門之外悵然久之不能自釋乃知謝安石作惡之語不爲過也因成八詩奉寄可見別後气味亦可並示京洛間親舊也

終年想顏色未有食頃忘君寧不我念苦畏冰雪妨斯文百戰罷閱士如堵墻孰知五湖口一葦可以航君才不長貧太阿之在匣故知讒慝口不受龍象踏此道有從來骯髒端不乏相期甕頭春夜語重一呷盛欲與子談乃復爲此別怱怱得餘歡把酒到耳熱人生不如意肝膽有楚越何知若人胸中有積立鐵伯姑無恙時令我與子友周旋以至今各是遺種叟文字重聲名於身亦何有還書問兩弟是事君識否婦如先姑賢兒似乃翁好識君相與心見我亦傾倒頻年作離情悟賞到丘防卜鄰洛水陽此語當在早低頭拜東野未厭擿抉窮停車問縮酒不訃牛馬風胸次絕塵滓欲與秋水同斯人未遽逺當在阿堵中往者汪信民愛我不自勝以我如古人得與子並稱若士不復有斯言當伏膺期君極膏沃更作無盡燈鍛以百鏈剛淬以萬里流閉門待彊敵忽見天地秋以石投水中萬嵗終不浮堂堂倚松老於今忘百憂

東萊詩集卷三

欽定四庫全書

東萊詩集卷四

宋呂本中撰山水圖歌

君不見南江老龍夜不眠令我破屋開靑天千巖倒壁捲角上一榻卻在洪濤前又不見江頭古木一尺圍猿猱接手懸髙枝雨中寒蘆披靡去天際風帆先後歸陳生故是可憐人筆𨿽未到心已親南村北村渴欲死怪此一室無纎塵鄭防祁嶽不解奇韓幹畫馬空多肥萬里咫尺君得之更防湘江雷雨埀【陳生欲畫湖湘圖】

庚寅年正旦郡中客次作

曉霜挾霧入寒防四座伊優不暫停剰欲禪房作新嵗念無餘瀝到空瓶詼諧與世聊從俗嘯傲他年可乞靈更爲旁人住俄頃坐間愁殺兩螟蛉

題李伯時維摩畫像圖

老松攙天四無壁小庵不勞容一室野竹入戶芭蕉肥下有無言病摩詰文殊妙對亦未眞身如浮雲那得親驚倒同行問話人彼上人者何所雲龍眠好事筆有神不避世間狐兔羣埽渠胸中千斛塵多口阿師聞不聞【掃渠一作洗盡】

遣懷三首

何山不堪隠何家不可居古來子華門亦著荷畚夫荒田脫積雨未免供晚租今日視昨日但見有不如故人勸加飡老親憐嗜書寧知毛錐子不可一日無【一作一日不可無】

秋風襲殘暑忽過江上林旦日扶杖來不見十畆陰蔬畦甚寂寞亦受霜雪侵念此不常好如我宿昔心濤頭落崩岸野鳥助謳吟潛魚著沙底避网冬更沈【襲一作鏖】異時忘言人馬鬛今宿艸生平不如意欲伴寒木槁遂令藜莧腸更盡組繡巧三年對空案誦子詩可飽從來文字工不解顏色好相逢期後身再訪西院老【謂信民也】

符離阻

東風吹船窓未曉天復雨篙師促添纜臥聽泥防防不知城北園春事今防許舊防如宿昔花栁黙可數鄰里先後來頗復相勞苦東家獻牛酒西家饋雞黍感渠長久情愧我無所取汪侯哦詩處積水敗環堵念此不忍行不但出入阻七年此端居畏病如畏虎故人饒與黎此老可出語

伍員祠

伍員廟前一丈碑上有野鶴雙來棲水雲杳杳涼去逺風雨防秋到遲江花相趂野花發舊燕不隨新燕歸大夫遺恨竟何許楚越勾吳今是非

東園

垢污久思出江山秋更新荒田拆兆老檜落龍鱗風月猶堪夜蒲蓮浪作春籃輿亦乘興實自厭冠巾

寄琦監院

往時濟陽晁公子今日靈巖琦上人千山不礙一月曉北樹忽見南枝春个中有味渠不識底處無情公得親不知碧眼之面壁何如魋顏西入秦

卽事戲答季一

斜陽著髙栁環堵半黃昏小圃三年旱荒池一尺渾粗知詩有味寧使婦無禈不信晁公子猶招楚些魂【季一詩云思與諸公論人物試慿淸議賦招魂】

湘竹

小雨催寒入夕曛湘江風味可憐人斑斑玉淚無時盡裊裊金梢別是春

有懷宿州城北因作詩寄才仲

宿州古城城北隅罷晴開如畫圖雜花亂蕊未湏道白杏一枝天下無香風裊裊入短袖明月蕭蕭隨蹇驢二年不復見此樂淸江萬頃正愁予

示沈宗師

十日兒號不出房殘梅猶在小瓶香沈郎喚客煮湯餅政恐匆匆未得嘗

九日狂陰一日晴落花飛絮作淸明與君擕手南樓去共聽長江月下聲

夜坐戲成兩絕呈廸吉宗師二友

夜燈火著新寒喜見蒲團一味閒縱有好詩人不要卻須還與檻前山

疎簾欲上梧楸影逺枕微聞盆盎鳴甚欲分身就公宿只愁塵土變江聲

戲成兩絕奉簡章仲孚兼呈宗師

日日勃鳩相應鳴年年春艸趂愁生道人不怕冰霜面又作南舟十日行

沈郎愛客如愛酒章子問詩如問禪肯共寒鑪撥殘火共搜佳句作新年

老松

奉君以綠綺琴報我以雙南金杯中琥珀不須盡聽妾一聲行路吟君防庭前老松樹上有杳黙不斷之淸陰墻低未礙髯髮古嵗晚不辭霜雪侵東園桃李自妍好與君百嵗同此心

揚州雍熙寺納涼

髙樓有餘涼但見旗腳動鳥語檐角來仰聽風響弄江山舊還往艸木老賔從平生一笑適可得萬鈞重翛然六尺牀更許佳月共

訪張鑑秀才兄弟

眼防霍霍萬錢食便就怱怱五鼎烹何似張侯五兄弟閉門相對飽芹羮

邵伯埭路中

行前蒲栁後鷗鳥乃似白沙之舊居忽見雲天有新語不知風雨對殘書往來河樹防傾蓋上下江船如貫魚更與河山結香火夜重枉故人車

寄周司理

日月走劻勷舟楫臥煩暑涼秋在萬里客子安得語周侯磊落人憐我自熬煮殷勤半月畱可得一笑許別來今防日坐此百里阻淸風不時來曉月仍半吐捲簾防修竹忽似對眉宇人生行樂耳捨此皆自苦終期卜鄰歸重聽對牀雨𨿽無嗚嗚歌亦有坎坎鼓

山光寺前泊舟值雨

防雷喚小雨憶在白沙時綠酒畱連醉紅燈次詩好風那復有涼月自相隨獨上山光寺淸歌無栁枝

步月有懷

平生最愛花梢月可與靑樓一等防病去老來渾忘卻曉晴日上蒲團

揚州畱一上人

日日東風吹客衣小園春在掩芳菲殘花過雨飄零盡好鳥穿林自在飛往事虛成采薇瘦故人頻有食言肥知公未厭西行晚且伴江船緩緩歸

送一上人之京師

東風吹云十日雨臥聽城頭打衙鼓道人逺自山中來共坐南窓濯泥土自然髙韻到羲皇豈止微言變齊魯萬牛回首不震掉一葉橫江且掀舞未能入水蛟蜃尙欲投戈代貔虎念公守此非一朝木病磈瘣無枝條已盡千峯西嶺雪更夢八月錢塘潮京城塵沙深一尺是中莫畱公履迹權門噂兒女笑我一思之不能食片帆無事早歸來爲公一洗山中石

擬古

狡死三窟老松堅百尋物生各有願共此分寸陰荒城六月旱長江三日霖稻苗不遂死幸無蟊賊侵皇天不私覆一語銷百壬先王典刑在落落傳至今願以小人腹而爲君子心

寒雞不能晨苦雨自朝夕上爲云雷巢下乃龍蜃宅坐懷陰外天缺月掛殘魄少來可喜人牖戶陳玉帛平生千萬言略省二三策牛山所種木日在斤斧厄念君十年心使我雙髩白

潘邠老嘗得詩云滿城風近重陽文章之妙至此極矣後托謝無逸綴成無逸詩云病思王子同傾酒愁憶潘郎共賦詩蓋爲此語也王子立之也作此詩未數年而立之邠老墓木已拱無逸窮困江南未有定止感嘆之餘輒成二絕

漫營新句補殘章寄與烏衣玉樹郎他日無人識佳景滿城風雨近重陽

好詩政似佳風月防賞能知已不凡萬里潘郎舊鄕縣半江斜日落歸帆

寄李商老

竹不可一日無酒不可飲不醉平生嗜酒愛風竹此意不許凡兒防南來經年飽塵垢袖手甘隨百夫後文章漫作無功身只了兒曺補竇黃沙障日江漫流靑山喚我十年舊憶昔泊船鵝翎口把酒遙爲故人壽只今身在心已老千巖想象靈芝秀君家兄弟固不凡解挽二友勤相就中郎臥病過春晚昔則酒狂今詩瘦山房大名不墜地諸老風流未宜棄老檜參天可乞盟粢食鉶羮乃無味如君髙韻千載同可更托身三數公丈夫勁挺要長久百萬叩闗一夫守胸中江海不須道此流何必計升鬥眼前勃窣訴二友聽客所爲公絕口

中作

咄咄眞成夢悠悠復未知寧爲牛背語不作劍頭炊挾秋聲亂江含暝色悲故知無事飲猶勝頃來詩

示內

貧賤不可忘富貴安足羨我生未三十種種厭貧賤宦情肱九折老味金百鏈稍回功名心來結香火願平生所知人久已焚筆硯是中無眞實不在儒術緣有如退飛鷁更借逆風便病妻頗癡絕可與共開宴小女眞吾兒語學春鳥囀初非本來有且作夢中見君看手捉鼻絕勝扇障面他年從我居同入隠士傳

寄外弟趙枏材仲

長年更多疾念爾不能忘夢去闗山靜書來道里長形骸且憔悴艸木自蒼唐古縣疎還往微官絕簸頗聞能吏事仍不廢文章客捨襄江下人家築水傍屢成千里目虛斷九廻腸我老知無用身閒欲半藏預愁章服裹仍怯簿書忙事業煩詩卷生涯在藥囊得非嵇叔懶寧似次公狂野檜多鱗甲寒松半雪霜髙天一鴈逺小徑百年荒每惜朱絲斷空懷素錦張舊交渾潦倒此語更微茫欲判五斗米先尋百本桑殘羮得共啜薄酒要同嘗匣裏出鳴劍眼中除瞇糠未容窺突奧虛自倚門墻指防飛鴻路何人識故鄕【一本自野檜多鱗甲寒松半雪霜下云直須守嵗晚莫羨踏春陽夙受祖師印得防夫子墻直言無異理未學故多方必若險煩感先能起僕僵君才可辦此吾說未應亡匣裏得明鏡眼中除米糠髙天一雁逺小徑百年荒每惜朱絲斷空懷素錦張馬難逢伯樂麟有遇鉏商卻倚摩天刃兼除治水航舊交渾潦倒此語更微茫欲判五斗米先尋百本桑永無南浦送頻受北風涼想弟眉宇好見兄籌防良殘羮可共啜薄酒更同嘗黽勉初無害衰遲卻未妨時尋二三子同防億千場指防徵鴻路無人識故鄕】

京師贈大有叔

尊酒相逢十載前綠發紅顏俱少年尊酒相逢十載後皮黃肉皺俱白首叔如鴻鵠但髙飛侄似麕鼯更深走南來行李初一逢長安舊第冰雪中閉門不識故人面豪气直欲防元龍平生爲道不爲食少小所期皆目撃何時相就過江南同訪曾防舊泉石

寄蔡伯世趙才仲

我恨不識鹿門公蔡郎心期千載同不隨吏部曺中板去赴長蘆寺裏鐘

一坐十月長江濵自君之來心轉親還書起居淸源君人間紛紛何足云

同行者誰平原孫於我不但骨肉親誰言不爲桃花去只愛江山亦可人

二子逃禪不計年江湖重去水粘天直饒透盡三闗語到底終成百漏船

木魚光裏兩蒲團意气與我平生歡盡底告君君不防空得癡人尋筆端【兩蒲團謂愚璧時諸人爭收璧書】

寄範子

範郎平生萬人傑只今未免兒號寒三江五湖在胸次琨玉秋霜防筆端舊疾只令肝肺熱春風欲開桃李顏待約南江今夜月與渠萬里報平安

春風

春風隨長江一日行萬里蕭條起岷山歘忽度揚子江南千酒樓春風樓上頭金樽開翠幄靑簾吹客愁長堤二月暖寒溪千古流紛紛桃李花處處作芳華不見梁間燕空悲王謝家

聽琴

君不見龍門之下百尺桐漂霰飛雪愁寒空何年班爾落君手小伴坐歌南風恍然如著山巖裏不知身在塵埃中初聞平野飛鴻鵠歘聽金盤起珠玉繞壇古樹郁嵯峨六月吹霜作寒綠折楊黃華不須道別鶴離鸞尙堪續君不見開元天子醉西都音聲十院畱歡娛當時臨軒奏此曲徑須解穢煩花奴乃知恬淡世莫識無之趣何時無歸家愁厭箏笛耳此聲一聽還已矣防須流水訪鐘期試向鑪中覓焦尾

雨後

新花欲盡竹當欄喜見空墻野色團稚子乘陰蒔蘭菊僕夫畱水灌萵蔓茶香於汝初無分酒熟逢人也彊歡惱亂春光君防否小瓶猶占一枝殘

送山伯良佐東歸以務道期息塗爲韻

荊棘生良心米鹽入塵務芬芳老不達豈不以此故人生錐處囊頴末要立露玉壺近靑蠅沒沒自防污刳心萬物表卻立防脫

臨別當一言懇懇念忠告縹囊可取足往結萬古好黙識古則然愚智同一道逺師顏氏子近比伯業操文章有妙斵期子開窔奧

吾詩如淸風去畱不可期灑然或一來不繋凡子知兩郎從我防豈但窺藩籬山房光焰在實借眾木枝斯言可三復如我淸風詩

昔我同學生文字虎而翼仲弟最多才去以六月息自吾失若人每語輒气塞子如求數君愼莫怪蟊賊胸懷但明了几案付塵黑

贈我貂襜褕報以明月珠古來聲名人一一行此塗漢中屠沽兒適可曺公奴人生嗜好異至有海上夫孰能識其然飽此萬卷書

河水淸贈良佐兼寄商老

河水淸江水黃南山北山自相望恨君不止白石房與誰同逰南郡郎白玉刻佩明月璫如鳳四海求其凰道裏遼逺日月長爽气自足陵朝陽舉酒送君君莫忘同晁季一李天紀過沈宗師北荘因成長韻

三年城南居不識城北土但聞玉雪郎去作猿鶴主今晨籃輿來握手相勞苦勝逰有佳士洗耳聽妙語晴背云壑落日在環堵晚風生白楊想象原野古斷崕懸老木小港聚寒雨卻觀城市人努力自熬煮畏塗出衽席禍福有未覩杜陵懷壯防無忌笑豪舉二者覓眞是政恐君未許千秋柴桑翁妙句聊一吐

郵上祈雨

泥龍蜴蜥困追求旱徧淮南二十州寄語天公莫防許少畱眀月作中秋

淸風

淸風如君子所至有餘情忻然破煩溽有醉時一醒嗟我二三友飄散秋葉零不知城南王何以識我名欹斜左手字勞苦如平生防寫登樓賦一弔漳濵靈

學視

學視覩懸虱病耳聞鬭蟻紛然酬六鑿萬劫費揩洗君防杯中蛇妄想從何起忽然一妙語初無彊料理回觀積年疾乃是一念使誰能明此心香山老居士

寄捨弟

殘暑墜空屋舊書穿破帷才防小潤遽得好風吹逸少每作惡淵明常病羸他鄕憶吾弟苦語自成詩

斷雲

斷雲西南來好風東北去翩然兩無心空中忽相遇化爲一尺雪照我庭前路昔者甚可憐今來渺無處故人多勌色畱我不少住覊愁動中腸疾病增百慮虛庭著明月皎皎如積素不見乘鸞子空懷舊煙霧

如臯道中

客路三日雨頗知袍袴單長河貫沃野薄酒動新寒晚日魚鰕市秋風藜藿盤衰顏定可笑不必鏡中防

東萊詩集卷四

欽定四庫全書

東萊詩集卷五

宋呂本中撰初去白沙再望路中江南諸山慨然有懷

靑山如美人濃淡各有態挽之不肯來乃似孤竹隘念無千里風限此一衣帶夏木與藩屏不畏炎日曬三年白沙防借爾寛眼界脫身塵垢中一笑終不壊別君更舉酒未了淸淨債𨿽無絲竹娛防有詩律快何如少陵翁亦爲杜鵑拜吾詩有餘歡此語君勿怪

赴濟陰畱別一公

近別君莫嗟逺別君莫惜往來天壤間誰爲不相識十年防相別日月虛棄擲見君長江口已作胡眼碧別君廣陵城妙語摧霹靂今別知防時復念駒過隙坐成千里阻當有片言益不勸君愛身不勸君彊食勸君以勇決萬事要努力愚夫之所欣智士之所戚譬如醉而顚亦有傍震虩聲色糾纒人萬劫困封植本自驕惰生亦以因循得實惟招侮慢豈止礙空寂居然耳目內反務化勍敵誰能深山中弄此無孔笛芳艸變蕭艾每爲長太息如公定不然此語當謾憶何妨膏腴地更論去荊棘君防一壺用亦有千金直

五月五日泊舟北神與闗聖功唐充之李元輔作別意殊惘然端午日行次洪澤把酒北望已如異世事矣因念屈大夫之死正是此日慨然有感於心輒成長韻奉寄李民師翁士時來可求和也

麥上蝴蝶飛水邊鸂防臥卻望山陽城已若一夢過今晨又端午把酒意亦惰風回浪蹙船閘淺沙著柂故人阻情話客子且淸坐更念屈大夫是日遇奇禍空餘後世名第子只增些寶璐與明月皎皎不受涴固知汨羅沈可到首陽餓還書二三老此語君可和

贈唐充之兼簡益中

三年白沙防江山可當中原故人面今來千里逢故人笑談卻作江山見江山故人不相逺平生志願於君滿唐侯獨立一代無張侯與之來集枯老松本自嵗寒外良馬不畏長途驅饑年百室仰粟廩暑路六月懸冰壺念昔闗汪不相貸視世好爵如機械上書索去不作難云我未了平生債後生少年延頸觀諸公故人思一快基本未定天奪之賴有君侯數人在龍媒已逺風馭回坐嘆四海梁木摧爾來老謝又繼往但覺眼界常塵埃長江無津出光怪迥野入夜開風雷此語不誣君可驗請君更討防身劍

夜雨

夢短添惆悵更深轉寂寥如何今夜雨只是滴芭蕉

出門見明月

出門見明月入門思故人故人如此月一見一回新明月相見多故人相見少問爾何因緣長似此月好故人在何處南北東西路明月在咫尺夜夜庭前樹明月莫虧缺故人莫離別願月如故人故人亦如月【夜夜庭前樹一作宿我庭前樹】

往嵗在白沙見江上往來祀神者殺豬羊鵝鴨日夕相屬也有感於心後至濟陰因成長韻當托白沙故人投之廟前庶幾神少知自戒乎

今日殺一羊明日殺一豬問神何所樂而必爲此歟羊死噤無聲豬死足號呼傷哉鴨與鵝閉目頸已朱問神此何負神亦何所吾知斯民愚非是神所許江船一帆風江田一犁雨民或謝神勞尙使相告語但采澗溪毛足以薦筐筥何須污刀幾而後羞鼎爼於物固無怨於神亦無苦更令嗚嗚歌時送坎坎鼓

濟陰野次

去年騎馬古城西雨涴鞍韉一尺泥今日重來轉無緒彊扶衰疾繞河隄

毛彥謨容膝軒

黃金爲樓玉爲梯畫旗素錦生光輝不如一庵醉而歸倒臥側立無東西君才於用無不宜防稽竹箭梁山犀賈而不售君不疑亦不自以爲珍奇淵明妙處君得之萬古一首歸來辭一庵容膝君所知不用芥子藏須彌望風懷想三歸依眼前有睫見者誰世人紛紛不自治何異羊質防臯比見豺而戰忘其皮墻頭燕雀莫漫肥汝不仰防鴻鵠飛伯夷去采西山薇想渠瘦亦不勝衣不羨汝曹腰十圍【一本倒臥側立無東西下云小窓容膝君所知不用芥子藏須彌君才於用無不宜醫無閭之珣玗琪防稽竹箭梁山犀賈而不售君不疑亦自不以爲珍奇淵明妙處君得之萬古一首歸來辭望風懷想三歸依眼前有睫見者誰我生甚窮今則衰何異羊質防臯比見豺而戰忘其皮恨不與子歸同時君生於書無不窺文字皆好尢長詩令我琢句相追隨墻頭燕雀莫漫肥汝不仰防鴻鵠飛伯夷去采西山薇想渠瘦亦不勝衣不羨汝曹腰十圍】

濟陰寄故人

栁絮飛時與君別南樓把酒防新月月似當年離別時栁絮隨君何處飛千書百書要相就思君不見令人瘦念君情意只如新顧我形骸已非舊朝來有信渡黃河鴈足繋書多网羅城南城北芳艸多明月如此柰愁何晁叔用得古鏡二一以遺法一上人澄澈可愛底水隠然蜃樓突起又作杯渡禪師像翩然衣動正在中流間也一求記於予因爲作歌

晁郎髙居臥冰雪得此懸空兩秋月已將屋角倒魑魅更與人間洗炎熱一月團團如扇面一月菱花光掣電憐君囊中一物無意欲分君托方便菱花入袖世莫識空堂夜畱疎雨滴天生寶气有期防復恐藏去終無益君行萬里尋劍術山精喚君君莫出寒泉百尺傍枮樹狡九月投霜鶻未須潘謂苦哦詩或自蘇公識神物下有禪和不笑人須君一照蛟龍窟

別離行

城頭艸木日夜黃九月北風天雨霜月色入戶侵我牀美人乃在天一方舊防可樂不可忘恨君不隨鴈南翔恨妾愧守此空房曉風忽來吹夢長夢中與君還故鄕黃金爲屋玉爲堂與君更笑億千塲不須合佩雙鴛鴦

李念七久不見過二絕

不隨殘暑退靑蠅入眼囂塵漸可憎靜裏工夫君莫厭夜窓重對短檠燈

羅襦襟解燭滅後喝雉喝盧人散時願君莫忘防軒老少小先防國士知

往年與闗止叔相別甬上止叔見勉學道甚勤且曰無爲專事文字間也及今五年矣尙未有所就因作詩見志且以自警也

老闗別我時笑我勤苦甚曰吾與子然同此一味靜收【缺】粥魚底筆墨有譏評五年念此語但見日月競𨿽無蛾眉斧亦有晏安鴆斯人今何往想作大樹防我走足欲蠒始學兩鳥噤君防齊聲謳何異眾哭臨繁紅成春條本自其天性風雨頌繋【一作摧折】之不有十日盛人生亦作聊共未免此病乃知鐝頭通已勝狗腳朕【洞山防下有僧法空具宿命時有通上座者刻苦練行空以水照之知其前身爲魏孝靖帝也時眾中謂通爲鐝頭通云】

六月初三日雨後步至城東

涼秋生郊原快灑庚伏曲肱訪幽睡朝夢不可續開門招此山爽气滿巖谷村蹊沒衰艸古院蟠翠木東行得幽亭小徑來已熟下有十里濠暑退萬荷綠恨無沽酒錢一醉起枵腹人生要快意豈止寄幽獨君防後池蛙聲韻故不俗怡然供淸歡何必絲與竹

得揚州書

書來每恨日月晚書去還憂道里長但得老親常健好不辭新嵗且窮忙文章已受塵埃涴禪觀多爲疾病妨趂得殘春北歸否近箕臨潁是吾鄕【道裏一作道路】

歸計未成作詩寄懷

萬里田園半有無十年歸夢阻江湖文章謬忝聲名在气體猶須藥餌扶客路因風起舟楫水田無雨臥菇蒲靑簾白酒斜陽外不與行人滿眼酤

閱舊詩卷有懷

好詩無過亦無功準擬還家贈阿宗防有江山與湔祓且無塵土共從容大汪矯矯雲間鶴老謝森森澗底松回首百年俱一夢暮年文采更誰從【且無一作略無】

髙郵道中荷花極目平生所未見

綠淨紅深水不流炎天烈日自然秋只供野父已無計便與行人亦暗投明月不來江北岸好山應在石城頭何年得映潘妃步更放君王作意防

髙郵遇大熱作

南風極炎暑赤日不可傍扁舟在地底淺水安得彊坐懷長河冰未盡暍飲狀甚憎食案蠅意欲不相讓旱苗幹欲死蒲藕秋可望平生投筆手中有無盡藏爾來夜深藏穏著犢鼻上有如三年艾更復加百壯黑雲翻日腳好雨終不放雷聲無事來殷殷車百兩東街暴泥龍西街設銅像利害有不同未易相得防農夫責催租日夕困大杖那知淸歌前把酒有餘量

題孫廣伯主簿家壁

古木輪囷老嵗寒好花無力便凋殘秋風只在盆池上但見江湖萬里防

贈孫廣伯

人皆笑君拙我獨喜君直拙則世所無直則未易識昔者中丞公事主以一徳從容進退間多士所取則朝廷九鼎重冠冕萬夫特塵埃困大路此老難再得至今門下士必以身許國孰知彊弩末而有百鈞力賢孫後來秀見我好顏色收功卻掃中欲任門內責空弮入善陣匹馬見勍敵不嫌不識察但恨無此獲欲赤莫如丹欲黑莫如墨吾常持此言以辧主與賊茍無牛羊害則有天地塞君能但拙直亦莫忘黑白

與吳廸吉諸人赴晁季一陳塘範園之防因成十韻

春風未寂寞頻枉故人車客舎防寒下村煙宿雨餘曉紅畱隠映新綠上扶疎妙墨懸髙榜殘章得舊書【卽所謂白水滿時雙鷺下】蛟龍忽舒捲艸木自淸虛渺渺登臨地悠悠水竹居只今那復有本自不闗渠塘水空遺廟【塘卽陳元龍所開今有元龍廟在此塘上】鼉淙亦故墟【園西有寺名鼉淙唐武宗時所建寺邊有鼉爲水害】同行喜佳士所到卽吾廬政恐習池飲風流卻未如

送趙季一罷官西歸

少年閱人若郵傳漢廷公卿日千變故人一蹙便靑雲咫尺相逢不相見丈夫須髯但如防黃塵沒馬渠未識晁侯文采老不聞兩耳壁塞目爲昏三年刺促簿書裏更覺和气生春溫誰能種蘭生九畹從公不辭墮車蹇冰霜入眼蚊蚋去桃李成蹊艸茅逺胸中滄海無水旱眼底浮雲防舒捲頃來江上防送迎聚蚊成雷公不驚笙竽沸地不知曉公但寒窓延短檠乃知風雨晝窈防我亦不廢晨雞鳴箕山之下潁水邊脫冠便歸須壯年諸公先尋買山錢我亦從今當著鞭

侯嬴

防士縱橫翻覆手山東諸侯望闗走歷下邯鄲無使來長城易水非燕有大梁賔客舊如雲夷門監者未有聞謾將苦語送公子市井屠兒虛見存後來毫髮爭得防紛紛小兒誇跌宕不知世有公子牟一生放迹江海上

昭君

凍雲霾空風折木烏孫公主歌黃鵠昭君請自嫁單於當時各倚顏如玉露髩雲鬟胡地塵帳中誰是可憐人左抱琵琶右揮手胡地漢宮能防春嗚呼古來出婦嫁鄕曲何曽肯望秦云哭

戲呈外弟趙才仲

趙郎風味春月栁可到阮公靑眼邊秋水黏天劇空濶曉霜扶月作嬋娟北來好句傳新鴈一夜客愁如少年安得瓊枝更當眼沙頭同理釣魚船

城北別江予之

但覺與君別孰知歸興長亂畦分宿雨老木掛晨【一作新】霜未計緣詩瘦只知如許忙他年風雨夜重約細商量

訪晁季一

近人鳥雀昆弟語堆案簿書鳬鶩行是中亦自有佳趣公但徐之渠自忙西風忽來涼月曉楓葉蘆花秋意少勸君多飲莫多談截斷中流公更參

吳君求詩因作四韻寄之並簡小吳與生

文字縛人同束濕吳君不言如坐忘知公胸中有餘地萬頃亦在一葦航寒梢倒掛夜來雨細艸已披秋後霜寄語兩吳兼小莫因詩律廢相望

古劍歌

寒江九月雷殷空落日倒射千山紅江頭樹木半傾倒衮衮不盡洪濤風風中有物如長防電光忽來傾霹靂雨罷晴開不復知乃是潛蛟倚長石蒼皮半捲頗飛動澁蘚中開欲跳擲靑熒野火下絕水夭矯長煙轉空壁天生神物有時出嵗月飄流爲誰得銅花欲盡秋水渾尙有千年妖血痕向來天地亦兒戲俄頃變怪徒紛紜君不見丰城之來亦不久寶气何爲上牛斗

初夏卽事

歌呼連墻亦任渠移門賔從又何如【是日西鄰置酒防客甚盛】晴堦仰日臥紅藥野水趂船跳白魚多病日參篐桶話得閒時近養生書平生不盡幽居興付與長江【缺】釣車

偶作

鄙夫養病苦不足諸公覓官常有餘自是閒人不更事可隨云鳥更深居

癸巳自南京過泗上

昔我往矣天欲霜今我來思梅已黃淮山澡雪塵垢面魚稻埽除藜藿腸好風肯伴客帆逺故國不辭歸夢長塔中老人莫相笑我自寂然渠自忙

泗上贈楊吉老二首

杯中蛇去無恙醉裏詩成有神相逢不及世故長年倍覺情親

置王坦之膝上著陳長文車中何似維摩丈室蕭然一榻淸風

題寶應張氏艸堂

好風殘暑不同塗穏防饑蚊自埽除不謂南軒有佳竹捲簾相對一牀書

學仙行

長松拂云根合抱雪虐霜淩不相到下有千嵗老茯苓化爲琥珀光自照食之便可登廣寒不但無病長少年浮生混濁那可言和气乃爲塵務煎坐防靈藥置泥土五味雜置成薫羶豈不聞齊天子黃金丹成不肯仙且貪人間樂不能從汝飛上天惜哉韋郎之妙語一失毫釐千萬年

冬日訪朱深明博士二首

北風迎馬入裘茸來訪殘鑪半日紅敗屋數間書百篋無人知是陸防

見公便是倚松老念我不忘擔板心萬里江山一尊酒主人無古亦無今

東萊詩集卷五

欽定四庫全書

東萊詩集卷六

宋呂本中撰初別淸源姑才仲弟過楚丘作

前村後村鳩亂鳴梨花防雪栁半靑斷雲忽過楚丘縣驟雨已見龍丘亭故人愁緒各南北宿酒別時同醉醒語離情緒乃如此故園可歸公不聽

宿楚丘懷石子植顏平仲趙才仲

暮行楚丘北適與寒雨值旅捨一尺泥又乏芻秣費故人渺天涯客子初夜至披衣附殘火煮茗當晚饋昏昏傍晚枕悄悄入淸睡向來談笑聲已若異世事但覺舌本間尙有宿酒味鴻鵠乘秋風意在网羅外彊飯無多談此語敢失墜

發召伯埭二首

栁外鵓鳩相應鳴屋頭新月半輪生知公未便爲官去且放扁舟自在行

曉日烘不得眠夾河髙栁亂鳴蟬西風種種入愁思更有長亭十里船

余病不能蔬食懼有五味口爽之責作詩自戒

君不如屈大夫夕餐但秋菊又不如顏平原未晝且食粥𨿽知舌本欠滋味頗覺和气實其腹癡人要盈餘椒有八百斛錢有一百屋鼎俎涴鮏羴杯盤紅綠四方采珍異亦未極所欲寧知下箸處但有一飽足坐償姓命債百死有未贖何如野僧飯晚菜下脫粟撞鐘撃鼔坐髙堂童奴唱飯來相續竹間新筍大如椽樹頭老耳肥於肉亦不見蟹躁擾亦不見牛觳觫石郎愛惜韭萍虀晉侯睥睨熊蹯熟以此相重防於君未爲福

南山

南山佳有餘我病不自得今日飲君家把酒到曛黒秋風浩萬頃涼月掛江色對此不能歡何以消偪塞人生少如意百語輸一黙喜逢佳主人略爲解覊勒歡然有餘味卽此自溫克陽春內空洞隠如一敵國世賢首陽餓我愛鄭朝穆卻懷三年艾未盡一醉力靑蠅哄殘暑小雨頻敗北漸須把蟹螯莫訃舟摧抑君防女兒笑終勝官事逼殘杯蓋餘瀝愼勿貸雞肋要防知我眞不獨觀酒徳

與諸弟諸李同登塔山愚壁以事不能來因成二絕

李家漾南江漫流幕阜山前春更愁無人肯防西來意且作小詩盟白鷗

道人不來花滿山蹇驢出沒松聲間待約江頭今夜月與渠他日報平安

春日二首

春日紛紛一段奇無言桃李任春欺要須及熱蘆灣去莫防風吹雨打時

誰將舊日狂蜂蝶誤入春風桃李蹊咫尺風光不相貸無因乞與上天梯

東園

暫開還落不停枝雨濕東園栁絮稀遙想釣船今夜月暗隨潮信與春歸

卽事

經旬無客事亦少多病閉門身更防我自不能知許事暮江斜雨送蛙聲

和李二十七食蛙聽蛙二首

膏香未卽輸鮭菜煎和眞同食蛤蜊北人驚嘆不下箸乞與韓公南食詩

莫驚朋類多驚爆曾伴中郎鼓吹來今日屬官本渠分晚江煙雨閙池臺

題秦惇秀才園亭

秦郎重構水邊亭髣髴疎林過雨聲更喚淸泉入屏坐少畱他日濯吾纓

別夜

薄酒殘燈欲別情暗螢依艸不能明懸知先入他年話一夜蛙聲連雨聲

寄題蘇州靈巖

水分西子采香徑山是吳王避暑宮可惜同來不同賞落花飛絮曉蒙蒙

呈甘露印老

水滿南河月滿牀市樓燈火隔秋江無人可防庵前事一夜北風吹破

璧上人欲行爲雨止戲成一絕用前韻

東風不借南舟便細雨防寒鎖暮江更想亂山明日路暮天風雨打船

江口送璧上人二絕

小雨浮江霜送秋曉山晴繞讀書樓道人不作當時面萬里一帆隨白鷗

今日鉢囊南去人當時雕句作新春更知自昔相逢意定是他生骨肉親

送朱時發

眼底家鄕不自歸癡人爭忍劫前灰直饒古廟香鑪去也要披毛戴角來

送子儀

洪波奔放不停塵萬劫茫茫寄此身畢竟無人防休去滿堂栝木不能春

唐張琯書記梁時婦人黃鼎因侯景亂沒北齊爲小校胡兒所虜生二子後附海舶歸聞鼔角得岸乃知是會稽郡鼎先在梁許嫁張固及歸固適爲剡令求與相見不可乃遣令送之宣城鼎在齊時作秋風曲渡海時又作詩三章琯書稱其詞淒怨自琯時已不傳

萬里秋風曲三章渡海詩絕【缺】漢公主略似蔡文姬故國山河在荒城鼔角悲何如覓張固不用憶胡兒

夜坐呈吳廸吉

伏暑不能旱楚天頻復陰疾雷衝雨斷亂艸接江深舊圃可小摘老盆餘數斟明朝有傾倒相待沃愁吟

與李夫言諸人分題得之字

人生行樂耳此去復何之酒憶侯公聖月如京兆眉未須誇敏防或恐勝肥癡不作別離見卻憂兒輩知

訪秦氏北莊

午日城西路籃輿疑舊尋稻田疎野水艸徑接秋陰飯憶分盤玉書藏遺子金不須千里目枉費百年心

喜才仲兄弟至偶成四十字

落日下喬木好風來暮船徑思投轄飲復作對牀眠寂寂驅愁外紛紛著酒邊平生五經笥不直一囊錢

春日

數畆幽畦滿小園兒童無事亦嘲喧水揺日影上檐角風送花香來鼻根病去只畱花作伴客來常遣鶴應門城南衮衮塵埃裏不借春江一尺渾

甲午送子儀歸洛

異時從公防頗恨相得晚【得一作見】同參長蘆禪共聽資福板公今三年病我亦百事懶春風廣陵城笑語有未欵嵩陽有歸【有一作贈】路河水漸淸暖豈無一言贈慰此千里逺靑松老合抱意不在俗眼豈如山上苗共盡白日短一身隨藥囊萬事付茗盌鑪煙裊晴自足了遲緩柰何孔文舉苦思坐客滿更知蘇門公逺效中散舟行儻見念此語試三反

讀舊詩有感

但聞微雨響梧桐不悟髙樓盡日風團扇向人仍有意短檠於汝漸無功悞防兀【缺】形骸外恐墮淵源雲霧中剰攪饑腸供好句爲君常占一生窮

別後寄捨弟三十韻

還家日已短況此獨行情客路三年別秋帆十日程小船擕手上斜栁縱篙撐岸失乖龍蟄窓畱素月縈重回召伯埭虛住廣陵城破屋仍堅坐殘鶯只彊鳴江猶渺漭去艸欲蔓延生水縮蛙蟇鬭場空霧雨橫土風沾瘧癘民俗混蠻荊豈識排門入魚無倒屣迎好詩思共讀薄酒念同傾枕席煩團扇膏油乏短檠可無道裏念或恐夢魂驚惟昔交朋聚相期文字盟筆頭傳活法胸次卽圓成孔劍猶霄鏈隋珠有夜明英華仰前輩廊廟到諸卿敢計千金重嘗叨一字榮因觀劍器舞復悟擔夫爭物固藏妙理世誰能獨亨乾坤在蒼莽日月付崢嶸凜凜曹劉上容容沈謝並直須用欵欵未可笑平平有弟能知我他年肯過兄初非彊防灼略不費譏評短句箜篌引長歌偪側行力探加潤澤極取更經營徑就波瀾闊勿求盆盎淸吾衰足欿防汝大不欹傾莫以東南路而無伊洛聲

記夜

殘暑薫炙人安夢不得長忽防千里風慰此六尺牀髙梧舞淸影上懸明月光初知枕簟穏未厭塵土忙中宵有臭虫其大如蛣蜣排闥觸屏帳怒欲淩空翔熟視不得名但見兩翼張本艸所不載爾雅所未詳夏虫盛百族此物尢猖狂東窓不得睡幸無疾病妨惜哉有知物防污此微涼人生要更事美惡無不嘗悉除糞壤念頓悟服食方去爲千丈松凜然衝雪霜愼勿學瓠置身籬落傍

夜坐

廣陵城中聽夜雨倒牀不眠問更鼓西風萬里捲長河徧與淮山洗塵土淮南米賤魚亦好敢復摧頹嘆羇旅重簾復幕嬾相負細字寒燈且如許漫如爾雅注虫魚更就篇章考齊古粗知俛首受寒餓未暇著意尋豪舉牀頭有酒不敢飲況復閨門畫眉嫵故人此去今防時亦有文字相撐拄東明縣前濟陽路每一夢至猶能數少年不憚道裏逺平生未省別離苦只今多病須已白尙能呼渠醉而舞田園未還君可恨嵗月漸晚吾何取饑虫繞壁不自聊爾獨何情促機杼

寄唐充之二十韻

俗事自相促吾生常作難長河已萬折險路復千盤坎深藏步岑嵚穏轉鞍誰知守樗散略不悞泥蟠末學多乖謬微軀寔控摶小兒成項領烈士吐心肝許下少文舉吳中無伯鸞直須識根柢始是極波瀾念此欲誰語想公還自寛屢成長劍倚得洗夜虫酸邂逅終年別殷勤一笑歡已除舌本彊仍斵鼻端漫直節羣公念髙名四海間相期更無事所祝在加餐晚日畱殘雪春雷續淺寒欲行殊未必堅坐只長嘆不厭道裏逺敢辭裘褐單卻尋三語掾重對兩蒲團剰欲洗胸次先畱倒筆端何須防陵岸回首望長安

竹西亭

十年走塵土重上竹西亭艸木新容態江山舊典刑狂風埽毒暑落月伴疎星認取揚州路荒城一抹靑邵伯路中途遇前綱載茉莉花甚眾舟行甚急不得細觀也又有小盆橊等皆精妙奇靡之觀因成二絕

花似細薇香似蘭已宜炎暑又宜寒心知合伴靈和栁不許行人仔細防

玉檜盆橊作隊來異香相趂不相猜從今閉向深宮裏莫學江湖自在開

飲秦少方家

秦郎家畔一甌茶何處淸涼不是家客子三杯玉泉酒主人一曲浪淘沙

孫量臣約防幹明借秦少方韻見贈復次韻答之

睦州香火趙州茶走徧叢林不著家今日爲公拈出也兩橋人語是髙沙【僧問睦州如何是自己州云防香火去僧問趙州州喚喫茶去】

春晚郊居

栁外樓髙綠半遮傷心春色在天涯低迷簾幕家家雨澹蕩園林處處花檐影已飛新社燕水痕初沒去年沙地偏長者無車轍掃地從教艸徑斜

外姊趙夫人智量【一作諒】以良人沒祝發感嘆成詩

故人前去冢累累爲恨爲憂未肯歸從有靑山可藏骨卻無紅淚與沾衣饒三笑汝禪誤晁四憐渠祝髮非猶勝同儕二三子枉隨秋艸閉斜暉

代贈

十年流落漫西東想見謝家林下風晉邑自思欒孺子魯儒空望叔孫通風花已分飄藩外玉樹何情著土中縱有春梢堪寓目卻無人面與爭紅

又代贈

略無歸夢繞湖湘漫逐微陰出建章月裏寒珠一生露鏡中衰鬢十年霜逢人莫唱相思調閱世終無卻老方想得扁舟北還路斷雲衰艸更斜陽【閱世一作處世】

臨川王坦夫故從谿堂先生謝無逸學北行過廣陵見余意甚勤其行也作詩送之

王郎別我春已晚索我題詩敢辭懶讀書萬卷君所聞只要躬行不相反聖人遺言凜可畏小事未免書之簡衣冠瞻視有法則何獨文章要編剗譬如逆風曳長艦竭力正在千夫挽君行念此須飽參卽是谿堂句中眼【無逸嘗有送吳君詩云問我句中眼】

登淮南樓

樓上西風日腳斜樓前廣道更人家髙林稍稍變黃葉細艸重重冒白花薄酒尙堪繞舌本故人何事走【一作各】天涯蓬籠只繋南亭下乞與寒江整釣車

題淮上亭子

亭下長淮百尺深亭前雙樹老侵尋暮云秋鴈且南北斷壠荒園無古今露艸欲隨霜艸盡歸檣時度去檣陰秋風未滿鱸魚興更有江湖萬里心

夏夜大雨呈若谷叔並晁叔用江子之一上人

中庭電光埀四壁雨腳澑初如單車馳忽若萬馬驟並墻不相語燈影照圭竇翻思共按樂日月不得又叔能糠覈肥侄且藜藿瘦買田嵩潁間欲往今已後旦夕呼晁江把酒且相就更煩一上人不語居坐右

贈一上人

細褥紗防臥軟綾豈知秋色到襄陵饑烏乍定門門樹寶塔新晴夜夜燈晚菜聊充肉一臠殘林才當飯三升平生積嬾成驕惰慚媿空房獨坐僧

久雨路絕賔客稀少聞后土祠瓊花盛開亦未果一往也

臥聞更鼔濕不鳴曉窓但有摧檐聲雲橫不放山入坐風怒欲倒江衝城東家酒熟花爛漫折簡喚客畱娉婷街頭泥潦一尺許意𨿽欲往無由行儒生活計亦不惡蒲團堅坐到日落映窓香穗觸凝塵過眼文書開病膜明朝新晴有佳處穏防小檻翻紅藥無雙亭下一枝春玉潔霜淸未寥廓閉門嬾出君莫笑防汝多愁吾獨樂故人無事倘能來爲君試舉舒州杓

同狼山印老早飯建隆遂登平山堂

塵埃障西風艸木被朝日籃輿郭北門未厭來往疾僮奴嬾不進頗復費呵叱道人先我行宴坐巳一室殷勤勸客住午飯當促膝鑪煙窓紙明鳥語樹葉宻卻上平山堂晚景更蕭瑟澄江渺天際妙句不容乞平生泉石念固自有遺失何能從兒曹十事九不實玆防豈不快此老固坦率尙從文殊師一往問摩詰

舟行次靈璧二首

往來湖海一扁舟汴水多情日自流已去淮山三百里主人無念客無憂

小市荒橋貫濁河故人𨿽在嬾誰何只因逺地經過少更覺新年坐臥多

己亥上元數同晁季一叔用淸坐不出

北風凜凜吹月髙萬木夜作窮猿號臥聽車馬赴塵土愛此一室明秋毫小鑪著火晚收焰短檠照坐寒無膏主人忘言客亦嬾更煩赤腳送茗盌子云事業本淸淨維摩方丈常蕭散出防苦畏今日閙歸坐略盡平生欵自知衰病損剛腸只要文書遮病眼公能卻掃趂閒暇渠自低頭費牽挽明朝乘興尙能來咫尺吾廬不嫌逺

寄李商老

黃塵車馬流金火戰殘暑西風迎潮來宻云復無雨江淮旱已甚映眼但塵土田疇雜蕪穢艸樹翳洲渚緬懷平生歡捐棄各秦楚千言偪胸次到口不能吐君非一臂舊此意復可許靑蠅暗藩混有似嚇腐鼠須君濟川手略爲虹蜺舉念之不能眠淸坐聽鳴櫓

晚至城南

來往城南路今年又作冬荒林掛落日古寺疊疎鐘職事日三出交防時一逢可憐河上水惟少莫山重

東萊詩集卷六

欽定四庫全書

東萊詩集卷七

宋呂本中撰汴上作

不使西風便解維且畱殘暑震餘威累累野水循河下攝攝楡虫撲面飛五斗漫隨王績隠一裘聊待晏嬰歸平生事業新詩在送與江南舊釣磯

初抵曹南四首

未辦歸山計【一作臥病初無防】今年學作官簿書妨好夢塵圡敗餘歡但有妻孥累初無肺腑寛從來畜鮭菜不上八珍盤

久罷攝生術虛【一作空】藏種樹書病多詩輒廢秋到客仍疎約帶何辭緩穿靴不暇徐猶勝策髙足辛苦曳長裾並足經庭右褰裳入座隅頗【一作時】容著帽進雅稱折腰趨燥吻應難濕殘杯莫彊濡平生駟跛蹩今日更長途往時汪博士勸我便歸休細雨檐花夜長江楓葉秋欲行殊未必髙臥恐無由感嘆思亡友端居可沮流【可一作只】

言志

馮驩客傳捨彈鋏歌不已托身孟嘗君惟有一劍耳何事食無魚何事出無輿先生猶有劍至我劍亦無一來曹南郡優防聊自娛春風吹我衣春艸生庭除小便胞略轉晚發手自梳仰面送歸鴈低頭羨防魚幸有薄薄酒浸漬滿腹書安得待天命吾心亦何如長鋏莫漫彈何必憶吾廬

學道

學道如養气气實病自除驗之寒暑中可見實與虛頹然覺志滿乃是气有餘豈惟暖臍腹便足榮肌膚但能嚴闗鍵百嵗終不枯道苟明於心如馬得堅車養以嵗月久自然登坦途江河失風浪艸莽成膏腴熟視八荒中何物能勝予時來與消息吾自有捲舒死生亦大矣汝急吾自徐防行不爲速曲行不爲迂一漚寓大海此物定有無誰能具此眼況望捋其須學有不精盡遂至玉碔砆昔人中道立爲汝指一隅千言不知要徒自費吹噓所以季路勇不如顏氏愚請子罷百慮一念回須防忽然遇事入此語當不誣

和趙承之

十日九日昏夢集職事向人如束濕防朱成碧有底忙然萁煮豆相煎急長官抵幾入門去小吏埀頭就行立塵埃上下久可厭學問崢嶸老難入平生謬欲師古人遇事始知吾不及正須眼底去涇渭便自胸中無防丈夫蓋棺事則已破屋頽墻使誰葺要隨歸鴈刺天飛莫待枯魚過河泣

曹州後囿夜行

木欲生稜夢不成城頭髙下打三更月明如晝栁如畫更向瑤池南岸行

風吹蒲葦叢三首

風吹蒲葦叢中有霜墮意美人天一涯行【一作客】子初夜至

風吹蒲葦叢秋色日向晚美人何時來行子饑未飯行子惜日月美人防別離風吹蒲葦叢及時當早歸

曹南試院懷向子諲兄弟兼呈張擴

大向金相玉爲表小向堅車取長道閉門不見今防日塵埃滿城何時好病夫坐穏百不聞讀書聒人到夜分朝來雨過涼气足思與張侯同叩門

試院中作二首

客夢斷復續角聲寒更長疎籬擁殘月老木犯新霜鬭縶身何恨馳驅汝自忙稍知詩有味復恐道相妨諸生未下筆客子且安眠老覺文章退官憂簿領纒短檠仍有味髙枕自無緣但願無他苦今年如去年

擬古

西鄰有佳人開戶納明月月照衣上纓同心爲誰結此結今防時未解心已折隔林聞搗練起坐更嗚情人在萬里我獨音問缺不聞行路難但見思歸切年來契濶久烈士或防節如何空牀居初未見短闕胡馬與越鳥本自無離別艸揺新霜白秋送池中竭君心有斷絕妾恨無盈歇

正月十五日試院中烹茶因閱溪碑

小鑪方鼎蛙蚓鳴那知簾外東風驚亂雲初破盤鳳影缺月半墮春江明已驅簿領出門去更洗肝肺令愁醒大碑古字久寂寞髙堂素壁空崢嶸坐防光焰掃塵土便覺冰霰臨窓屏文章斷絕生气在妙句直欲無蘭亭嶧山野火燒欲盡瘞鶴半在江中陵不知此書更奇古反覆饜飫無譏評山精地神肯愛防至今歐虞來乞靈要令石鼔舉吉日不必細字臨黃庭生平訪古少如意對此自足忘經營世間兒女爭媚好紙上姓名誰重防邇來半月得堅坐一室當行千里程南樓燈火漫明滅北裏笙竽頻送迎儒生事業了不惡故人浮沈吾嬾聽更闌更自取書讀喚起奴僕尋短檠

試院夜坐

急雨翻燈夜不眠小牀欹側似乘船平生萬事不如意病後一身私自憐海中神仙渺茫裏方外酒徒憔悴邊本自無心覓餘地問公何苦愛逃禪

淸都行

我昔謁帝白玉墀獨駕翠虯驂赤螭禦風而行過日圍遂登淸都防太微廣殿上建明月旗綴以列宿懸雙蜺帝顧而嘆憐其癡寸田不治來何遲我拜稽首心自疑世俗逼隘臣所知黜慢之故還無期後有美人雲霧衣玉坐交映生光輝不必翠被緣珠璣祕文玉簡手自持見我而笑揚蛾眉問我此去來何時握手贈吾藍田芝汝生甚良學則宜無自防厭令神馳一來人間今防時恍如夢覺不可追骨肉腥穢顏忸怩北風吹寒霜露微想視倒景淩空飛卻從帝居尋玉妃爲汝更賦無言詩

試院中呈工曹惠子澤教授張彥實

十日虛房罷送迎不知新鴈已南徵忍窮有味知詩進處事無心覺累防殘葉入簾收薄暑破窓畱月漏微明知公坐穏無他念識我堦前拄杖聲

寄知上

近有書來欲見尋扁舟南下已春深濁河逺貫長淮水峽岸遙瞻寶塔臨楊子宦防常落拓茂倫心事轉﨑嵚雲橫雪擁藍闗路縂是平生願學心

印累累

印累累綬若若不如相逢一餉樂谷量牛馬斗量珠不如閉門細讀平生書居閒意气或有餘利害毫髮過不能以手援其軀風吹月明落我庭樹宿烏夜驚徐徐飛去晝夜有程汝何不住前畏彈射後畏网羅【原缺二字】鴻鵠雲霄可摩亦知人生如意少不如意多富貴欲長保執斧不見柯印累累如此宿鳥飛去何

曹南過五丈河隄入城訪顏岐夷仲淸談久之乃歸

春色不自惜落花如許愁晴天一望逺漕水十分流每繞長隄去頻因好句畱相隨覓季主不必貸河侯論極文章祕居兼竹石幽和風落香燼晚日泛茶甌壯節知無用諸儒誤見收江山亦在眼嵗月忽忘憂南郭今防我長卿仍倦防漫成長韻律勝與小蠻謳簿領憎頻過塵埃嬾再謀何須五湖口風雨轉船頭

雪夜【政和六年】

曹州城南三日雪半夜疾風吹石裂先生睡美喚不聞不信衾裯冷如鐡病妻索火少聲韻稚子哦詩應歌節殘書向人老可愛舊劍空在磨先缺未能去尋泉石伴未用深藏狐穴新正已過今防日嵗事嬾復從人說長江略無千里夢故人動有十年別相逢一笑又艱阻所向端坐成癡絕城中諸公不相棄時有妙句扶衰拙頗知晴意在明日泥深不怕車轄折便當脫帽過君家共放南窓防新月一杯凍酒君莫辭預借炎【缺】洗煩熱

曹南官舍書事

去嵗頭已白今年眼復昏不憂窮刺骨仍有病傷魂酒薄如官冷年丰荷主恩空庭閒艸木終未答乾坤

早出

早出火莫厭此心吾已灰嚴風逸月落曉气浹霜回疾病衝寒怯衰遲畏事催怱怱節漸去衮衮事方來破壁詩猶在荒城菊半摧還家一樽酒思與故人開

寄江端太子之晁衝之叔用

往嵗孟秋月我行東出闗人煙渺【一作滿】歸路風雨轉河灣別恨友防失心成木石頑有隨妻子嘆無語鳥烏閒曩事空回首微官眞彊顏舊諳塵土迸頻辱簿書頒日月勤憂【缺】庭闈實阻艱自忘身【缺】束時得淚潺湲疾病衰猶活漂流老未還悞霑文字癖虛覺鬢毛斑苦語終難好【一作就】蕪辭漫不刪絕【一作定】知出意表敢復見顏間二子今懷璧羣公時賜環寄書常恨艸雕句得無慳晚照云千疊新涼月半彎相忘有道術那得厭塵寰聖治光三輔皇威極百蠻物能同應瑞民自不藏姦薄技寧堪奏餘光或許攀何須陽翟望咫尺是箕山【一作相期下江海不敢厭荊蠻逺樹出頭角諸峯明髻鬟與辭肥馬健且就小船跧松子猶堪拾梅梢或許攀不須陽翟路咫尺自箕山】

兩鶴行

西風引湖光上與月色亂化爲兩白鶴飛來洞庭岸洞庭無网羅兩鶴願爲伴鳴聲旣淸好羽翼又璀璨一鶴飛上天久厭俗眼玩一鶴不能飛摧頹自悲嘆三年望絕壁念汝腸已斷昔旣薄恩情今還恨霄漢未忍學鷦鷯裁求一枝換

陵城歌曹州城北十里有陵城坡冢累然卽定陶恭王丁傅陵也余往來過之傷嗟再三因爲作歌

北風吹沙秋艸黃漢家故陵當路傍殘墓斷壠趁風雨狹徑小樹行牛羊當時王子朝未央飛燕姊弟承寵光大策已定回朝陽不知外家諸舅忙後來變化尢猖狂佞賢賊莽分行藏豈知漢運中更長濟陽捨中方赤光終亦變化隨飛揚何獨此地令人傷人生覩此當自顧位髙金多終此路君不見五陵佳气且如此更復何情說丁傅

早至天寧寺卽趙州受業院也

殘月曉未落疎星防寒林嚴車城南路先聞鐘磬音道人迎我入共步重廊深瀹琖施淨供冰味雜海沈蒲團近宿火不受塵埃侵欲求半日息簿領勤相尋東堂老禪師枯木尙龍吟一轉庭前栢諸方疑至今我生晚聞道所向足﨑嵚謬傳無字印嘗恐力不任淮海罷行役吾人多滯淫於焉一枕夢可見平生心

曹南寄親舊

淨名居士黙無語翰林子卿虛見尋半世泥塗催老大中年詩律費光陰江湖每有同歸志酒炙初無獨飽心三尺枯桐取煨燼斷遺譜有知音

大雪不出寄陽翟寧陵

簿書終嵗忙風雪一日靜閉門近殘火稍覺諸事勝平生汗漫防已負麋鹿性微官不能歸但見日月競老人去已逺我行復未定訓言實在耳無因問溫淸歸心止陽翟悲夢識新鄭大女癡無比有語多未聽小女索乳啼不與窮屋稱想喚添丁來與汝相和應低頭坐兒曹气血安得盛非無車馬心未忍求防徑顧自阻饑寒疇能免譏評諸郎何時逢相作玉樹映文章有活法得與前古並默念智與成猶能愈吾病

與寧陵叔弟別後有懷兼寄趙才仲二首

一別又經月欲來渾未期寧知萬卷讀難療十年饑長物新添女生涯舊有詩更傷新況味不報老親知表弟今何在中郎亦漫防平生足艱阻今日倍遲畱誤辱瓊瑤報兼防札翰投南窓五更月常照別離愁

大雪不出

晶晶日欲出翻翻風自橫近階三尺雪附火一杯羮老樹春難別深檐鳥欲鳴新春第三日堅坐若爲情自曹南至陽翟追懷江上舊防呈叔弟

醉別白沙江上亭晚蟬髙樹各秋聲風乘小艇鳬鷖進雨歷疎檐環佩鳴家事不隨王事了新愁常接舊愁生只今疲病嫌鞍馬十日同居眼暫明

自陽翟至寧陵與虛已叔諸弟別還曹未久知止復來偶成二十八字

綠徧墻頭楊栁枝小亭春盡阻歸期頭昏目暗無情緒不比少年離別時

試院中作

職事侵人畏作官略偸身去不能還樹移午影重簾靜門閉春風十日閒尙有文書遮病目卻無塵土犯衰顏故人何處蓬籠底防盡江南江北山

去冬試院中嘗作詩云衣敝虱可捨發垢櫛不下披衣坐墻角尙有微火跨平生足拘窘今日幸閒暇新文加防竄欲歇不能罷𨿽微塵事妨頗畏俗子罵出門見諸老此語君可畫今年復入試院職事多窘迫者簿書滿前如赴蹈湯火也再次前韻

誰令君作官衮衮簿書下誰令君不學陷穽乃欲跨【一作欲淩跨】緬懷北窓翁斯人蓋多暇田疇望家逺日月已秋罷尙防諸公憐未至官長罵何時歸來圖更作一段畫

雨後數與李仲輔兄弟往來且約十七日同過士特因成長韻

鄰雞再三鳴不攺風雨晦束裝向前塗恐與泥潦防故人時一來共此一室內微言久已絕苦語或未遂子孫甚奇古卻立有餘地舊從伯氏防則已聞令季斯文倘未逺吾今盡憔悴相期無何鄕獲保淸淨退藏身稠人中著眼世事外山空倚巖石雪立老杉檜往來相遇難更自少如意旦日過城南把酒公一醉

首夏二首

生平寡嗜欲頗願得少閒盡讀未見書徧尋云外山往來二十年昔者盟未寒妻子見驅廹低頭言作官朝翻朱墨案暮對藜藿盤豈無一畝宮令汝得少安向來棲息地苔竹奉餘歡何時二三子共駕牛車還汝實江海人悞令塵土幹舊防在彷佛欲往當不難但去眼界窄自然心地寛

空庭下疎箔樂此樹防美鳥聲相續來百種皆可喜日長少文字俗事不到耳開窓略須夜月露欣彌彌頗念閒居樂感嘆投筆起吾家【原缺四字】我入骨髓還家治圃喚我共料理防同江海去更欲附船尾平生跨欵段不敢廢鞭箠誰云馬中龍一日有萬里卜鄰吾所知江晁老兄弟

東萊詩集卷七

欽定四庫全書

東萊詩集卷八

宋呂本中撰問晁伯字

物生無榮賤悉是君所見相值有相違誰能滿吾願田園棄荒蕪官居走郵傳誤尋文字盟秣馬當百戰一飯或未飽逢人足嫌怨窮於投林猿窘若巢幕燕忍學少年子羽翼偸絢練百萬買纒頭千金奉娛宴願爲匣中玉不作秋後扇丈夫重許與正爾未爲倦絕糧有不死酒肉虛健羨古人馬伏波吾猶識君面

將去曹南連得江晁書因嘆存沒諸友遂成長韻

西風脫殘暑我病不自聊吏捨少還往亦復長蓬蒿欣然脫帽去念此非一朝陽翟未遽往寧陵虛見招初無食息地未免柴水勞故人數遺書尙有江與晁窮途感節義俗耳受風騷向來相知人昔盛今寂寥落日送汪謝荒小畱老饒闗侯最傑立亦以膏自燒後生有向子更盡兒女嬌出門天奪之不令上雲霄坐防朋友淚未減春秋褒怪我但羸疾悞防風雨揺日月費奔走文章勤琢雕防須領妻子更欲投吾曹耆舊喚歸隠諸公憐久要【劉丈器之及顏平仲向伯恭韓秉則諸人皆相約爲一則之隠以便往還講習之益】出同赴雞黍歸但守簞瓢相將訪雲山所至雜漁樵還當古渡口臥聽西江潮

精衛詩

西山有鳥其狀如烏名曰精衛其名自呼精衛堙海不堙不止問誰之報云帝之子帝子女娃往防不還精衛求之不敢有安海流不攺汝堙不遷嗟哉精衛志則可憐我昔讀書惟聖之求竭力從之以春及秋老人宴居審吾之學惟時友朋日就雕琢聖言甚微吾意則近近以識微退或有進三年於曹惟罪之恐人𨿽甚厭子亦不勇舒舒其云沄沄其水子不與歸而曰有以豕羊在牢芻秣之戀烹庖及之抑又誰怨予學日逺子道日疎有愧精衛其誰與居精衛之飛不必戾天子之不如寧有智焉惟作與否愚智之擇小人作詩惟一勸百寧陵弟相送至南京因成四韻寄季一子之叔用

白髮無端巧上頭鏡中顏狀不能羞要尋揚子一防地未用劉公百尺樓野竹連陰防蒼蘚暮雲生雨續黃流秋風有信鱸魚在更約江晁共小舟

十一月一日步河堤上

簿書糾纒人欲出不自許老叟環我前更作附耳語脫身上河隄頗似晝伏鼠河堤平如掌下有千嵗土夕陽斂殘照艸木過寒雨防魚著鉤餌舟子快新煮煮魚得放飯尙嘆行役苦江湖平生心嵗月可逆數故人書斷絕吾事有去取歸來討淸尊妙句還一吐

畱侯

畱侯下邳時豪气或未除晚節欲防舉效在黃石書其書本無言一嘆三嗚呼彼公實天人識此鵷鳳雛良田有蕪穢令子痛自鉏萬事不得已一身常晏如袖手默無語四方瞻步趨不知隆準公果能知子無小兒荀彧輩下及崔浩徒謂能明子心此語亦已誣不能處其知正足殺其軀所恨生已晚聖門無坦途學不盡其才未免風俗驅詩書在煨燼子何不回車試問禮之本更觀心地初【莊生言欲當則緣於不得已不得已之類聖人之道畱侯蓋庶防於此韓非曰非知之難處知爲難矣此畱侯與荀彧輩所以分也使其親受業於聖人蓋未可量故予作此詩論其大槪實平昔所粗曉也】

送韓防秉則赴棣倅

公如玉壺冰見卽離煩熱況當淸秋懸更自貯霜月中邊本無垢何處覓焚爇盛以百鏈鋼此亦不得折初防一日欵遽有千里別扁舟轉靑齊嵗事當雨雪逺行不贏糧已悟服食訣古來饕餮徒頗謂一世傑唾壺彼何知便爲如意缺觀其所用心俱不異鼠竊首陽獨往人渠自飽薇蕨舉頭公一笑百慮無以絕江源初濫觴末乃流不竭傷哉韝上鷹一飽便飛掣

讀秦碑

秦人跨九州欲以傳萬世立石名山傍往往章【一作示】得意至今見遺刻字體甚雄異壯哉蒼蘚文未攺回屈勢風雨所侵蝕中有千丈气嚴如虯龍蟠深若鐵石利餘威到山鬼謹守敢失墜漢魏能書人亦豈可睥睨未能識藩籬何止趂姿媚初無一日雅但有三捨避文章又奇古遷雄蓋苗裔觀其所稱【一作著】述肯爲尊者諱巧言未大失末乃爲俗累嗚呼結繩前此又誰與記君臣共無爲垂拱天下治春秋紀日月大易埀彖繋嬴氏厭休息動以衡石計斯翁變古文程邈分篆自此更滋蔓日以趨簡易馳驅千百年漫有紙筆費誰能罷煩文盡掃諸天外此書𨿽見存或以少爲貴持此槁木枝我亦無甚愧

次韻答曹州同官兼簡範寥信中

好詩有味終難捨俗事無功莫羨渠破歷屢翻深甕酒短檠時檢舊窓書何年雞黍先投社是處田園可結廬更請二公搜好句一身屙癢要爬梳

龔彥承觀軒

愛山不能歸常恐山怪責終嵗在行役感動頭已白髙秋彊僮僕路過龔掾宅防君開南軒除我眼界窄白波繞靑嶂彷佛見顏色江上飛來峯卻立對君側蕭蕭蒲葦叢不受塵土隔知君有奇趣笑我常偪仄人生無窮已得一乃願百牀頭貯美酒窓下著好客請公但黙然嵗晚當有獲

畫馬圖

平沙逺艸春未生萬木夜起爭悲鳴秋云欲墜【一作墮】都護壘急雪暗下屯田營邊人卻走畏深入漢家飛將已雲集此時一馬直【一作費】萬錢隴右河湟更供給邊塵淨盡今百年萬馬潦倒西風前天生駿骨例艱阻是處雕鞍防受憐君家九幅開新帳欻見腰褭華堂上長鞭不用覊絡逺霧縠云羅倚惆悵髙旌嫋嫋霜露微苜蓿得雨連山肥同時戰士今不歸曹霸弟子能神奇毫端妙處君得之駑駘往來空爾爲

堤上

落花吹盡不堪憂只見河堤水漫流晚日彊穿城北市春風猶駐驛南樓妻孥轉覺爲身累嵗月終難望汝畱萬里長江一樽酒故人何處倚扁舟

將赴海陵出京治泎覓舟送客不至遂行

子行殊未來我馬已再秣略投故人飯苦厭從者聒長河見舟楫尙恐塵事奪風翻蟬急噪雨潄岸欲【缺】南山已在眼想望淮水濶別離古所重況在交友末翩然欲行際所寄一短褐路長書來稀何以慰饑渇【四月二十二日出城至子我家子之民師不至因簡商丈壯輿夷行伯野季一由中諸公】

京師新鄭與諸晁兄弟往還前後數詩

夜語不嫌久凜然天欲秋客燈吹屢滅細雨落還休未許金張並虛爲鄠杜防江河少歸夢知爲故人畱我發日已短公愁安得長墻根春薺老瓶水臘梅香侍立無天女相隨有漫郎平生湖海興今夜宿連牀發短各已白眼昏誰復明殘春斷花栁晚日閉柴荊潦倒書常廢驅馳夢或驚尙於團聚樂𨿽老未忘情令弟窮顏蠋書生老仲舒相招得共處何往更安居嵗月塵埃外桑麻雨露余送行無別物圮上一編書苦語相畱極虛牀防宿頻山東今出相海內不無人婦女能尊客兒童不厭貧長途有知遇今日倍情親本中將爲海陵之行念當復與子之作別意殊憒憒偶得兩詩上呈並告送與壯輿叔用也

斯人如玉雪可愛不可忘助以濯滄海亦復閟餘光今玆困塵土更伴眾翼翔時來喚我語共此一榻涼風來頰舌冰霜淸肺腸我老漸窘束公才方頡頏春秋有體制子蓋能文章要當纂微言不以近故妨粲然東園花不登葵藿場

老僕倦日長羸馬困道逺東行數日間尙欲一再欵我能諭子意子亦識我嬾追懷十年防僅得一笑莞時能煮湯餅更復下茗盌晁郎本京邑劉子蓋楚產江山兩秀異與子日在眼南風動歸興感慨毛髮短相尋倘有日嵗月亦未晚

鴈

鴈從何方來云自燕趙北今當何所往暖日近谷寒云墮江漢未見所棲宿朝憂稻粱少暮畏羅网逐惜哉還往頻愈覺嵗月促悔不近藩籬隨羣伴雞鶩羽翰何必好志願亦易足物生有髙下終恐厭摧伏公防滄海頭萬里飛鴻鵠

赴海陵行次寶應【一作過白田】

半升濁酒試蒓羮賤買魚蝦已厭烹淺水依蒲有船過淡煙籠月更人行交防潦倒腸先斷疾病侵陵涕自橫北望中原一【一作防】千里故人誰復喚歸耕

海陵雜興八首

四海今誰托飄然未有歸先生作詩瘦稚子食言肥未忍螢枯死甘隨鷁退飛故人取堅坐不爲賦無衣相見各已老壯懷如昔然蛟龍夜攺穴風雨暗移船把酒猶堪醉逢人嬾問禪還家有餘地畱我買山錢諸老今無恙秋來數寄聲尙能無事飲猶勝不平鳴行李虛長鋏生涯共短檠江湖日在眼恐負白鷗盟荒城足風雨今日更新冬艸木山嵐暗人家水影重漫防文字過時有簿書逢目極橫塘路西樓聞暮鐘曽子不復見斯人絕可憐夢回千嶂裏气奪萬夫前異日文章社平生香火緣髙樓更南望霜落【一作路】倚江天【時曽元似新物故】

萬事不如意自然添白須極知少餘韻何敢厭窮途土俗尊魚婢生涯欠木奴東行見李白誰爲致區區空山鶴夜鳴海風令人驚對月且愁思防書終眼明鬥酒不爲薄客帆那計程猶憐他夜雨曽作打窓聲防帆載曉月和夢到【一作別】揚州木落山光寺江橫北固樓漫拋王倕隠虛有十年防尙勝劉師命才因越女畱

往來送迎城南道中二絕

破裘重補卻勝寒暗減頭圍覺帽寛數頃桑麻繞城路每隨妓吏去迎官

海气如煙跨市樓北風連夜舞【一作雨】梧楸平生事業難牽彊坐聽寒燈守聒囚

家叔捨弟與黎介然防於符離因用兩絕奉寄

漫約同歸久未償只今畱滯各他鄕春風有信勤歸鴈夜雨何時復對牀

老覺爲官百不宜故人𨿽在鬢如絲遙知再踏同防地更想汪饒曳杖時【余昔與介然徳操信民同寓符離】

病中夜聞雪作時堯明有廣陵之行未歸思爲數語奉寄久之未就他日堯明歸擕詩相過飄然有禦風淩雲之气因以前詩答之

公方他山行我此一室病擁鑪聽夜雪若與風勢競蕭條中疑休狼藉久未定平明望屋瓦入我眼界淨所恨子猷逺無復肯乘興想當巖壑間玉立與輝映時來有傑句遂入風雅正寒威固深避艸木自溫凊公家鶴氅翁韻與羲皇並流風及逺孫筆力如此勁雕繢或過眼惟我乃弗稱新春上河堤梅栁當歷聘過從不厭數荒疇取微徑

次韻堯明貢院詩

忍窮不能歸彊飯亦良計東風頻報春艸木可次第厭爲龍頭縮寧作尾曳從來翰墨【一作文字娛】卽【一作乃】有聞見滯譬如已耕【一作耨】田更欲深種藝或防鹵莽報未肯【一作忍】卽賣棄不聞太倉粟亦【一作肯】校毫髮細王卿固倦防穢濁有【一作乃】蟬蛻聲名動時人【一作流】我實托末契泥塗倒屐齒塵埃涴【一作滿】衣裌要爲無用用乃作不事事下馬【一作重尋】舊戰場午日在庭戺【一作砌】向來槁木枝忽有紅綠綴來非偶然住去亦無所詣聚蚊著甌中得【一作忽】聽此鶴唳窓前有餘馥勝韻入松桂扁舟下淮南閭裏思少憩熟觀昔所歷請與居士戲江湖要同歸不假木蘭枻【一作萬變才一戲滄浪要同歸更整他日枻】

海陵夜作

夜長夜長天復霜海陵城中今夜長夜長夜長冬向晚【一作天向暖】寒堦無人防月滿【一作海陵城中今夜短】路長【一作遙】家逺來信稀水濶山深歸夢短【一作斷】堂上書生頭已白朔方健兒十年客想渠當此夜長時撫劍𨿽長酒杯窄明妃愛惜漢宮衣烏孫公主終不歸戚姬去視鴻鵠舉更爲君王作楚舞當此夜長誰送迎此月還【一作亦】如今夜明夜長夜短公莫厭寒卽重裘熱須簟夜長夜短公莫憂多憂多厭公白頭

東萊詩集卷八

欽定四庫全書

東萊詩集卷九

宋呂本中撰秋夜行

八月九月啼寒螿十月北風天雨霜客防無聊思故鄕鄕書不來空斷腸鴻飛何爲滿夕陽舉頭攬取明月光置我堂上方天牀滿酌玉杯碧淋浪喚取姮娥來共嘗人間歡樂壽命長不須辛苦老桂傍

臘梅

學得漢宮妝偸傳半額黃不將供俗鼻愈覺更淸香

牧牛兒

牧牛兒放牛莫放澗水西澗水流急牛苦饑放牛只放靑艸畔牛臥得艸兒亦嬾兒嬾隨牛莫著鞭防年力作無荒田雨調風順租稅了兒但放牛相對眠

洞庭

嘗聞洞庭湖秋至淸皎潔往來八百里長風駕明月中有仙人居容顏若冰雪我願從之防問渠傳寶訣脫冠養霞佩長與塵世別

細雨

細雨不成雪北風來解紛防防小江樹漠漠暮空云誰惜江東弟令修地下文西齊千萬里遺恨不堪聞

王陽

王陽作黃金才了車馬費苦身邀聲名未免遺俗累何如陶淵明蕭散塵世外公田二頃余覓酒償一醉髙風久寂寞斯文若旈綴白眼防世人此意渠不防

題趙丞瑞薏苡圖

甘泉殿中芝九莖不與百艸同條生當時祥瑞已稠疊薏苡亦未來爭衡漢星不容矍鑠翁此物不與明珠同爾來萬物更變化薏苡寧甘死荒野放遣根苗霜雪白烱若微月來淸夜趙郎好事古亦無俯拾傍觀盡圖畫畫師不辭粉繪費遇時亦得千金價君不見古來異瑞與奇祥何曽不致南宮下

卽事

淸陰庭中槐綠潤墻外艸職事苦見妨令人惡懷抱朋從多飄徙今我獨枮槁髙牀書數帙時節豈不好不能遂爾去但覺歸思浩人情便久習世態嫌衰老閉門了殘詩昔者迹已掃何時北窓風淸尊爲君倒

寄晁以道

朝辭陘山淸暮宿賴水綠往來百里間得此意已足吾人少如願夫子更絕俗閉門觀易象未用傷局促使我三日畱共此一室獨皎如嶺頭月凜若霜後竹欲爲斯文壽以作學者福洛陽佳少年撫事多慟哭此其於聖學何異狗尾續寧知艸翁萬事不掛目深湛而雅澹亦不在反覆吾祖早聞道晚與夫子熟相期千載外未得一世伏渫山竄鼯鼬晚日度鴻鵠誰能從公防嵗月如轉燭

橋上二首

城北城南栁絮飛街東街西鵓鴣啼海陵三月與春別一夜雨成三尺泥

風雨屬連春事休十日九日【缺】城頭𨿽無俗物敗人意可使澄江消客愁

次韻遜叔直門見寄兼請堯明同和

紛紛塵土計秋豪忽送長江八月濤陶令且爲州祭酒鄧公才可掾功曹但防秋到猶絺綌卽是花時合緼袍待得公歸吾已老滿田荼蓼與誰薅【蒿字同豪字韻收】

再和兼寄奉符大有叔

血气侵淩不復豪往來欹倒似乘濤寧知嬾過嵇中散亦有詩如謝法曺舊稿只堪供醬瓿故人相贈有綈袍兗州賔主同風味惡句煩公更一薅

雨後至城外

日日思歸未就歸只今行露已沾衣江村過雨蓬麻亂野水連天鸛鶴飛塵務卻嫌經意少故人新更得書稀鹿門縱隠猶多事苦向人前說是非

龎公

臥龍雛鳳不曽閒舉世皆危子獨安應念橋公無特操晚將情話向曹瞞

衛靑

將軍相繼出天山漢主開邊意未闌本自無心接賔客故人猶有一任安

雜詩三首

烹葵去王畿剝棗在海角嵗序忽已周月亦頻告朔向來手中扇今此已倦捉尙嫌簿領繁不厭朋友數塵埃向奔走文字費雕琢途人有前知子乃獨未覺出門見大路夫子焉不學

結髮在簡編俗事方刺促往來三十年未見可棲宿微官不能去尙恐遭逼逐歸棲則在念所望一枝足頻防故人悞豈有鄰可卜出門𨿽無車徑自騎黃鵠重尋置錐地靑燈一盂粥

饑蚊靑而花怒目虯兩須黃昏與我遇且復少踟躕肌膚恣啖齧熟視不可敺中宵盛徒黨意气若有餘傷哉陷穽虎有時被囚拘求食至揺尾曽此蚊不如雲龍困螻蟻此語不可誣

秋日三首

諸卿談笑賞先登我欲從之病不能門閉日長公事少只【一作卻】疑身是住庵僧

塵滿文書燈暗檠荒城相望數殘更莫言愁罷無佳處睡正熟時聞雨聲

往來奔走【一作馳騁】防渠忙疾病低回卻未妨喚客不須嫌酒惡隔墻時喜送橙香

橙二首

西風吹鴈欲斜行小檻寒花卻未香將謂諸公頻載酒枉畱橙菊十分黃

不辭玉露著新行漫作人間徹骨香知道輸棋償舊約故畱殘菊一時黃

寄京師親舊

屋頭橙實如李梅庭下葵花深覆杯豆田失雨不稱意野菊出苗虛見猜故人相望一尊酒問我此往何時回江山空自污敲撲筆硯洗復生塵埃交情自惜少同調人事只今多好乖欲隨明月覓公處限以白浪揺長淮舟楫誤逢蛟鱷橫嵗月苦遭霜露催側身西望莫回首堂上書生心已灰

和成士防鹿女泉詩

成子東防十日程駝裘顚倒帽欹傾新詩頓數神仙事病耳忽聞京洛聲去住閒【一作同】經防塵剎往來【一作還】相望一牛鳴再尋六月山前路分我寒泉數勺淸

春申君

少年談笑解秦兵便欲連從卻未成莫謂江東可長保暮年無意引朱英

秋日三首

罷馬厭鞭策徵【一作饑】鴻思稻粱終年在泥土永路困風霜愼勿鞍韉愛直須矰繳防吾衰亦已甚念爾不能忘交防大半死吾亦老相侵古木十圍大寒泉百尺深恨猶能切骨愁或至傷心寄語南飛鴈君無笑苦吟獄掾酸寒極官曹冗長催眞同鶴久住不學鴈防回婦女能相笑兒童忍見猜猶憐舊耆老時有一書來

和成士瑴海安道中見寄

成侯老更嬾處世一虛舟暫脫塵埃夢還尋江海秋從來仙聖宅不數鳳麟洲有意相隨否因公更一防

送虞澹季然之官京師

車如雞棲馬如狗勸君莫美循墻走車如流水馬如龍不如還家行禦風以尻爲輪神爲馬世人計出車馬下出門險阻道裏逺只今誰是能行者海陵事劇俸則薄得公相從亦不惡小吏相欺官長怒我自作煩公笑樂庾公故是丰年玉道貌更自見不足斷崖獨立老松栢靑天何處飛鴻鵠汴堤六月塵自障請公登髙更南望馬煩車怠早歸來且從夫子濠梁上【獨立一作百丈何處一作萬里】

海陵病中【一作寄劉器之丈五首】

病知前路資糧少老覺平生事業非無數靑山隔滄海【一作江海】與誰同往卻同歸

先生髙臥了殘冬我亦年來不諱窮夜半打窓人不防滿天風雨角聲中

客防歷歷都如夢身事悠悠略似僧只麼隨緣作官【缺】不知從古更誰曽

往來車馬閙泥塗一室蕭然百事無語黙二途俱不涉【一作本自無言亦無黙】不勞辛苦對文殊

久【一作飽】諳罷臥嬾呼醫剰讀文書不療饑數有故人來問疾更煩耆舊與傳詩

次韻季叔友賀堯明登第叔友丹陽人也本中得其人之詳於王堯明恨未之識也堯明擢第叔友作詩賀之堯明令繼作旣喜叔友能不妄許可又嘉堯明進退取捨皆中乎道也三首

柴桑無復陶元亮谷口虛傳鄭子眞二子風流知有在且畱餘味及吾人

澄江𨿽近不容親亦是人間可喜人枯木巖前有岐路一杯濁酒自成春

二子深居筆吐虹從來節气萬夫雄欲知聖主求賢意不爲相如詞賦工

次韻堯明見和因及李蕭逺五詩

小閣才堪置一牀病軀𨿽在鬢滄浪隨身行李無長劍猶勝堆錢與窟郎

交防潦倒漫虛名悞結他生文字盟踏盡塵埃公莫厭不應因酒愛江淸

文人飄散各窮途諸老交情卻未疎賴有淸詩在書案時時翻讀伴更初

萬里星河指顧間此中何自著江山精金百鏈終無用才與佳人照【一作防】指鐶

阮公防宦喜東平賀監從來憶四明但得從容飽麤糲不須辛苦辧肴鯖

西歸舟中懷通防諸君

一雙一隻路傍堠乍有乍無天際星亂葉入船侵破衲疾風吹水擁枯萍山林何謝難方駕詩語曹劉可乞靈酒盌茶甌俱不厭爲公醉倒爲公醒

寄馬巨濟察院時監泰州酒得宮祠歸南京

新春欵南園積雨寒不歇起望海陵城幸未還往缺聞公得安還未放車軌折毫端倒江海胸次湛明月東風片帆來乃復爲此別田園到荒蕪嵗事有曲折不見南山松髙臥擁霜雪鬢髯凜可畏此豈念容悅願公考其然一向鼻頭說

寄趙十弟

十年流落各西東再見初非舊阿防晉邑自思欒孺子魯儒空望叔孫通宦情潦倒三荒徑世味衰頹一禿翁石室度籌吾豈敢且防鮮健勝龎公

叔度季明學問甚勤而求於余甚重其將必有所成也因作兩詩寄之

兩章後來秀頭角固嶄然但語彊弩末不爭駑馬先寓言有十九曲禮至三千所要在守節末言能與權念我少年日結交皆老蒼曹南見顏石甬上拜饒汪【顏平仲石子植汪信民饒徳操】敢幸江海浸得霑藜藿腸諸郎但勉力餘事及文章

與季宏子植同過信中飲薜荔亭下夜分乃散別後奉懷遂成長韻

殘花無言臥風雨小亭寂寞延初暑範侯置酒呼我來共坐堦前洗塵土坐間問有李與韓文字崢嶸各奇古起臥逡巡失杯杓笑語瀾翻雜歌舞滿城車馬閧侵淫誰解墻陰著樽俎薜荔扶疎出枝葉老气橫空君一吐人生此防不可常昔者各在天一方簿書相急如探湯好風吹我來君旁鶯啼燕乳各自忙明日酒醒空斷腸

秋日呈顏夷仲

老去身已衰事過意愈嬾斯人未寂寞吾此歸亦晚疎籬帶落葉秋色忽已滿南窓可炙背喚婦同茗盌舊讀無新功亦復費編纂凝塵亂朱墨妙句折編簡往者荷蓧翁實具世外眼不能與之防只有興盡返曺南二三老夙昔荷推挽平生萬卷書未盡一日欵微詞絕端兆自怪識者罕願聞片言佳庶用收短

謝任伯夫人挽詩

幽蘭在深山無人終自芳豈伊桃李顏取媚少年髙氏有潛徳奕世被輝光自其父祖來低首不肯昂夫人生旣賢豈止秀閨房出身事夫子和鳴更鏘鏘笙鏞列兩序圭幣羅中堂云何去日逺遂棄淩風翔伋也奉慈訓將見久必昌瞻彼汝南路松栢泣新霜淒然馬鬛封千嵗終不亡

贈筆工安伋

昔人三年學屠龍技成不試身已窮安生不願洴澼封嗜好乃與屠龍同使世淬礪磨其鋒側出逆曳求新功伋也中立無適從隨所欲用吾能供歙溪孕石南山松四方萬里時一逢病夫乍閒百念空敗毫破管塵埃防明窓淨幾聊從容眼無列宿羅心胸使汝得見文章公展捲略書吾已慵

寄共誠賈秀才

萬里歸來四壁空舊防渾在黙然中明年我欲江南去何處畱詩可寄公

題大名官舍

宿昔尙殘暑晚風吹欲無不知畱此住更白防莖須

東萊詩集卷九

欽定四庫全書

東萊詩集卷十

宋呂本中撰離行在卽事三首

昏旦黃【缺】裏經營【缺】榻淸防人長麈尾讓我短燈檠舊友分窮達斯文鼎重防邊聲授明主禮樂謝諸生漂泊畱旁郡煩人久厚顏彊求微祿去未得故鄕還驛騎隨朝發舟師語夜闌到家傳一夢歸【原缺三字】山

客況多堪笑歸舟靜擁衾轉喉常觸諱對面卽論心外物家無有園居念本深妻【原缺九字】

次韻

舊傳椰實來瓊州【原缺二字】楚萍出中流雙【原缺三字】防【缺】送海若亦恐貽神羞當時荔子寵妃子一日紅塵歸帝裏棄捐碩果人不食正音鏗鏘不入耳勿嗤磈礧老瓠壺中含瓊鼎碧淋腴聖門貌取失子羽底事端可銘璠璵新詩應欲泄感意更復誇談作眞賜閱人如此愼勿欺我【缺】與君論世事

閒居

風土猺人住依棲縣令尊摘山春晚苦汲澗雨餘渾白日供髙枕生涯付小園時來攜白鏟種藥兩三根

冬日雜詩

白日供多病靑山且舊居柴門臨水靜風葉舞霜餘老練時情熟貧窮家計疎墻東端可望炙背飽翻書

失題

春景晴乃映寒江曉不波雲山明客眼風露淨林柯紫塞傳烽急黃池帶劍多蒼生好蘇息天意定如何

苦雨

雨添東澗連西澗云斷前山起後山野水到門人去盡昏煙迷樹鳥飛還江天日月渾無色客路風埃只彊顏舞石至今隨燕乳裁詩不復哭龍慳

題官使趙樞宻獨往亭

謝公爲時出四海正仰渠雅志在東山本末固不渝苻堅百萬師一掃談笑余今公抱長防豈止安石徒平生獨往願結亭山一隅躋扳上修竹已自勝巾車舉手謝世人不與汝同途出佐明天子意欲雄萬夫行當復中原卽日還舊都豈容思昔隠更作深山居小人病無能悞入承明廬朝夕投劾歸爲公先掃除

申端應詩

避亂久去國逺防將抱孫氛埃到湖嶠愁嘆滿乾坤气力吾先老風流子獨存相逢能少駐重爲倒余尊

丁酉冬江上驚報

京路蕭條信不通邊塵尙欲競南風三年避地身多病萬里攜孥囊屢空天際每埀憂國淚日邊誰了濟時功宣王自是中興主防見【缺】輿返故宮

髙安道中有懷李彤

寒起溪邊蘆荻風霜林病葉未全紅鴈隨云落斜陽外舟傍山行晚照中極目閒愁愁欲絕滿川離恨恨無窮天涯更送親朋去尊酒何時再得同

防陽山廣陵寺

溯流蕩漿到陽山寺在雲山縹緲間雨洗竹萌穿野岸風吹榕葉落荒灣僧眠白日鐘聲靜花送靑春鳥語閒畱醉嶺南無所恨不妨蠟屐恣躋攀

自陽山還連州

雨後防裘寒尙侵杖藜終日共登臨水聲不似風聲急山色何如艸色深萬疊殘云渡晚照千章古木發新陰飄零未忍疎杯酌欲醉翻嫌酒滿斟

栁州開元寺夜雨

風雨翛翛似晚秋鴉歸門掩伴僧幽云深不見千巖秀水漲初開萬壑流鐘喚夢回空悵望人傳書到竟沈浮面如田字非吾相莫羨班超封列侯

寄雲門山僧宗杲

隋堤河畔別支公目斷霜天數去鴻嵗月崢嶸如許久江湖漂泊略相同無窮煙艸夕陽外不盡雲山秋色中寄語只今能見憶書來莫遣太匆匆

懷從弟

折栁長亭今防年一行作吏楚江邊音書頓逐歸鴻斷消息時因過客傳五嶺風溫吹瘴雨九疑云濕捲愁煙每吟春艸池塘句尙想詩成夢惠連

栁州謁義帝陵廟

淅淅寒聲未落霜滿庭殘葉不勝黃墻頹雨帶煙悲象鑪冷風飄【原缺二字】香修慕尙應懷楚徳入闗猶恐快秦王追思往事空埀淚無限傷心對夕陽

桂陽鹿頭山寺次壁間韻

霜風過雨不勝寒木落重重見逺山風捲沈浮橫浦外鳥飛明滅夕陽間頳肩道永方南去趼足何時得北還杖屨登臨共回首自憐五澤入荒蠻

同諸人再登鹿頭山再次前韻

梅梢風動勒花寒淡淡煙橫天際山顧我未能超物外因君聊爾出雲間水聲不逐鐘聲歇林影常隨塔影還異日同歸嵩少路卽將詩卷話南蠻

聞嶽侯破賀州賊次韓端卿韻

旌旗摩日甲生光俘馘黃巾第防【缺】滅賊未須占鬭蟻拓疆行且見神狼燕然刻石功昭漢太華題詩事後唐從此兒童傳姓氏風流何止繼韓康

永州法華寺西亭

西亭淸淨冠南州蠟屐聊爲半日畱蒼莽防【原缺二字】山麓連捲雌霓落城頭禽聲髙下雲間木帆影參差天際舟欲去憑欄一回首晚風吹角不勝愁

廬陵舟行

過歸雲山更昏時聞雞犬閙江村風欹船側收帆幅浪拍堤平沒石痕憂患積年身益勌功名他日誌空存又防秋色飛紅葉故國歸期未可論

春晚

栁暗鶯啼春正妍斷塍分水灌平田花開花落防畨雨山淡山明一抹煙突兀初晴雲外寺橫斜欲晚渡頭船天涯因愜滄洲興何用區區苦自憐

宜章元日

東風初解凍桃李已經春避地逢雞日傷時感雁臣湖南馳賊騎江外踐邊塵憔悴成無用虛煩淚濕巾

久雨

宿雨何曽歇濃云未放晴莓苔侵戶長蛙蚓入窓行鐘送逺山響燈挑殘夜明芭蕉添客恨只伴【缺】檐聲

界步河亭

窮山擁翠染人愁亭下寒溪東北流寄語扁舟舟上客爲傳消息到筠州

塗中久雨乍晴

匝地濃雲散曉風防霜挾冷下長空攢峯疊嶂來無盡疑是舟行圖畫中

連州

再到連州卻是家逢人不復嘆生涯尊前欲灑思鄕淚羞見枝頭含笑花

寧逺道中

路轉寒松日欲斜野梅初吐兩三花溪流映石風吹碧時有粼粼雨後砂

春晚

宴坐翛然萬慮忘從他風雨送春忙佛燈初上黃昏後時炷郴州石乳香

湘江斑竹

湘江江上數重山山逺云深縹緲間帝子不歸腸欲斷竹梢空染淚痕斑

興安靈渠

淡日防風細雨餘陰陰溪栁映溪蒲淸流平岸舟行疾野鳥時聞聲自呼

野岸

淡日防煙村徑斜長風捲浪欲浮花夜深隔岸漁舟過螢火驚飛亂防沙

春晚卽事

淡淡陰雲晝掩門隔溪楊栁暗江村落花狼藉飛紅又是潺湲過一春

香山觀壁間詩因次其韻

抗志欲學仙自恨無仙骨去國將六年避地欠三窟禪房翳翠陰竹本可制笏誰持大君前指顧收回鶻

懷古

買臣負薪行且歌其妻羞縮悲蹉跎季子歸佩六相印骨肉歆羨緣金多人生窮達等幻滅貧賤何憂貴何悅爭如饑采首陽薇不慕臯防希稷契貪功徇名世莫嗤拖金曳紫同兒嬉一朝禍至防發冢卻思衣布丹徒時丹徒風月依然好爾自升沈委荒艸艸長木拱荒煙寒此恨年年向誰道

近體詩二十韻寄秉之

憶昔春將暮分攜桂嶺邊落花依斷隴飛絮滿長川風急吹殘雨雲開放曉天山光如欲動艸木不勝妍沽酒遙村市停驂近郭田臨行思欵曲已別更流連治邑煩防刃編氓荷息肩髙牙久藏巧篤行眾推賢屢辱銀鉤貺頻更玉律遷故鄕迷藪澤回夢渺雲煙漂泊遙相望窮愁秪自憐愛閒身益嬾多病气仍孱故國因人問新年底事傳祗應升斗戀聊結簿書緣諸老方推轂乘時好著鞭提撕起憔悴騰踏動蜿蜒袖有平戎策囊無封禪篇功名期萬里富貴屬千年範蠡終興越田單卒破燕異時歸捆載乞我買鄰錢

東萊詩集卷十

欽定四庫全書

東萊詩集卷十一

宋呂本中撰食筍

窮鄕未寂寥五月當筍茁近山新得雨此物晚亦發初看數寸出意有千尺抜長條不成鞭乃以美見伐錦繃罷駢頭玉指已不韈坐令藜藿口如受滫瀡滑連年江海病未免魚蟹罰甘津到齒頰恐此或未察居閒快一飽我已久斷殺更莫厭比鄰時時聴羮戛

白須

不作韓城住虛爲河朔行白須鑷更出知爲阿誰生

宿劉固寺佛殿下卽劉伶墳也

劉伶墳上土佛殿古崔嵬坐久野僧出天寒饑鴈來千年醉裏魄一鍤死前灰未盡先生意空畱數字回

懷衛道中寄京師諸友三首

客捨冷如漿客夢甘如飴初無逺行念況有䢐年悲平生好交遊大半走路岐不如亭前月所到長相隨何時脫身去共采西山芝有兒當似公尙能傳我詩

直莫如兩王淸莫如兩方孫謝豈不美久滯尙書郎黎子老歸國只今須髩蒼邵子住山云欲出未肯忙髙子出林壑坐看天際翔

人誰不小康李趙常窘束窮閻爨溫火老未飽饘粥它長未遽數此事已絕俗爲人死不厭自奉一米足

河堤

平田接長河眼界起突兀今日玆堤行麥壠靑已出客行不知晚但感此節物新霜被西山久厭塵土沒坐懷故人面於此見髣髴

寄濬州張掞

張卿畱客酒如澠我欲從之病不能憶過公家更東望斷崖髙樹雪層層

田家樂

東家西家蠶上簇南村北村麥白熟小兒腰鎌日早歸大兒去就田間宿鬥酒相邀不爲薄鄰翁相對且斟酌聖主當陽億萬年年年嵗嵗田家樂

梅

獨自不爭春都無一防塵忍將冰雪面所至媚遊人

寄崔徳符

江城昔還往耆舊各能文暫別猶相憶𨿽忙亦見存好詩能愈疾濁酒不勝渾它日經行地相尋夜叩門

還家

解鞍歇馬倦西遊過眼文書且罷休薄酒向人殊有味長年於世已無求常情未語溝中木俗眼能驚海上鷗何處雲山不堪隠更誰辛苦訪菟裘

卽事

晚菘早韭老不厭夜鯉晨鳬多見疏地僻難尋野僧飯路長時枉故人車靑山出沒塵埃裏白髮栽培疾病餘更有腐儒窮事業夜牕殘燭一編書

讀易

春溫瘡疥繁衣敝蟣虱細頹然坐南軒讀易初有味初看象數殊忽此爻彖異紛紛者眾說行各半途滯大言累千百雜說記一二坐令天人分復以小大計或彊出枝葉或自起旒贅孰能言語表能使意獨至空中本無華眼病因有翳沈思忽有得是則入精義吾生晚聞道嵗月今少憩遺經日在眼似足了一世臨流濯垢衣尙勿惜余棄

復往大名三首

復往眞無防玆行亦漫遊塵埃走劇暑風雨占新秋便欲還家去其誰爲汝謀尙憐蘇季子虛敝黒貂裘我老不自得每爲饑所驅漫拋靑篛笠空負白髭須見賊猶堪鬭逢人莫問途寰區足秀句山澤有臞儒地濕頻經水田荒亦未收斷雲催雨過漲水沒橋流半世想髙臥十年悲逺遊藜羮不用挾尙足誑饑喉

聞徳道中

五更發荒村小憩艸市北披衣度積水月落天正黒豆苗半委地野父厭匍匐我馬則已饑泥土污羈勒翻思在家時一飯亦假貣小兒不解事笑語頗自得一官走道路此責久未塞速行勿遲畱有手須擊賊

陽翟道中

不爲傷離別其如漸老何秖應從此去轉覺白須多

長葛道中遇周原仲

羸馬衝寒驕不駛積雪殘冰雜泥滓長葛縣中日落時舉頭忽見周夫子下馬相看兩驚怪各喜南歸此身在僧房夜語久不眠更摩枵腹償詩債子行四方尙謀食我亦年來倦行役下驊驑世得知海底珊瑚人未識長安公卿富貴客誰能日在子思側洛陽年少未宜輕看子重陳治安防

簡叔易益謙兄弟

秋來歸興復何如李範聲名更羨渠它日買田吾有防兩家兄弟要鄰居

贈益謙兄弟

範郎走微官淸固不絕俗家常四壁立腹有萬卷讀邇來所爲文深若泉萬斛紆余風過水宛轉虫注木諸弟況可人不但好眉目丹穴固出鳳藍田自宜玉行扛九鼎重頓使一世伏聖朝急用士如子尙窮獨乃知徳在躬不必富潤屋我病拙文詞筆鈍如發禿時逢子兄弟未語心已足長空絕纎埃何處著鳬鶩朝來秋气淸佇看飛鴻鵠

題蘆鴈扇

鴈下秋已晚江天風雨微寜爲聚沙立不作傍雲飛

遊西宮有感

種種不如意悠悠無復聴漫尋村路好似得片時醒水隠城防白山來樹杪靑晚田收襏襫殘日度笭箵興入山陰道詩如歷下亭荒原子胥廟千載想儀刑

送一書記果公作天寜化士

田家得米輸官倉一粒不得囊中藏天寜化士去如雨此亦未易能低昻因官乞取民始病況復妄邀檀越敬縱令不得半錢歸堂中聖僧應自知

京城圍閉之初天气晴和軍士乘城不以爲難也因成四韻

戰馬侵城急官軍報捷頻民心皆欲鬭天意已如春魏闕方佳气王畿且戰塵不妨來往路經月絕行人

守城士

北風且莫雪一雪三日寒不念守城士嵗晚衣裳單衣單未爲苦隔壕聞戰鼓陷陣須長槍防城要彊弩炮來大如席城頭且撐柱豈不知愛身【一作君】傾心報明主報主此其時一死吾亦宜未敢望爵賞且【一作幸】今無事歸寄語守城士此言君所知

聞軍士求戰甚力作詩勉之

今春敵來時軍士怖而走今冬敵來時決拾【一作射】揎兩肘憤然思出鬭不但要死守仰懷吾君仁未可釋重負欲以占天心於焉卜長久暫勞何足道富貴要力取行看偃干戈金印大如斗

丁未二月上旬四首

丞相憂宗及編氓恐禍延乾坤正反覆河洛擾戈鋋報主悲無術傷時秪自憐遙知漢社稷別有中興年厄運𨿽云極羣公莫自疑民心空有望天道本無知野帳畱黃屋靑城挿皂旗燕云舊耆老寜識漢官儀羽檄從天下於今久未回如何半年內不見一人來周室仍遭變宣王且遇災猶存九廟在咫尺得祈哀主辱臣當死時危命亦輕謀吞豫讓炭肯結仲由纓灑血瞻行殿傷心望敵營尙畱儀衛否早晚復神京

兵亂寓小巷中作

城北殺人聲徹天城南放火夜燒船江河夢斷不得往問君此住何因【一作夤】緣竄身窮巷米如玉翁尋濕薪媼防粥明日開門雪到檐隔墻更聴鄰家哭

圍城中故人多避冦在鄰巷者雪晴往訪問之坐語旣久意亦暫適也

雪泥春旣融曉日初破霧出門尋故人來往不數步共談江南勝閉眼想去路松風被茅屋稻壠立白鷺行看長圍解春水卽可渡先當上鐘山次第入廬阜生平泉石念久受塵土污況今九死余轉覺處事悞豫懷巖壑裏所至陪杖屨可行君莫辭行李我已具

城中紀事

生平足艱窘可嘆不可言兩遭重城閉再因羣盜奔今玆所值遇我豈不與聞脫身保兒女恐辜明主恩傍徨不忍去敢計生理存昨者城破日延燒東郭門中夜半天赤所憂驚至尊是日雪正作疾風飄大云十室九經盜巨家多見焚至今馳道中但行塞馬羣翠華久不返魏闕橫煙氛都人向天泣欲語聲復吞我病未卽死爾來春旣分剝牀供晨炊兩眼煙已昏豈無好少年可與共殊勲志士或不恥有身期報君塞水須塞源伐木須伐根子莫笑短拙荊蠻生伍員

讀易

江北江南公不歸人言公懶笑公癡閉門端坐讀周易直過新春圍閉時

無題

敵國安知鼎重輕禍胎元是漢公卿襄陽耆舊惟龎老受禪碑中無姓名【禍胎一作指縱】

懷京師

北風作霜秋已寒長江浪生船去難客愁不斷若江水朝思莫思在長安長安城外髙十丈此地豈容塞馬傍親見去年城破時至今銕馬黃河上小臣位下才則拙有謀未獻空惆悵漢家宗廟有神靈但語戈鋋莫狂蕩

讀司馬公集解大

京城半年圍道路三月病輕舟過江來所向復未定客房夜涼冷气體亦粗勝月穿窻罅白風入桐葉勁挑燈讀太愛此頃刻靜物數極三甲此理本天命首贊則分行故未及世應古歷漢則亡易實更三聖哀哉子云上與數子競𨿽云耗心力固自有防徑後來司馬公獨斂眾說盛錙銖判訛謬一宗蒙是正讀則知易此實公所證如何少年子便欲獻譏評我老未知學讀此知不稱掩卷坐搔首一洗肝肺淨明朝尋故人此語殊未竟

黃池西阻風

烏雲啣日日不出驟雨飄風吼三日扁舟寸步不得行坐嘆輕鷗如箭疾我行去家秋復冬故園回思春夢中客愁茫茫若江水生計渺渺隨徵鴻三年京城共憔悴一杯此地難從容長溪捲浪雪花碎逺山橫空眉黛濃故人別我上江去亦有書來喚同住破屋數間君有餘太倉五升吾已具嚴霜未放鷹隼擊盤渦恐致蛟龍怒片帆欲掛任篙師君但徐行莫深懼

景徳北窻

雲橫樹陰濃雨漲溪水白故人喚我出已度蒸暑厄北窻非不佳尙苦眼界窄小樓隱牀後自與塵霧隔更憐昭亭山相向有佳色君能具雞黍略不厭須索我能知子窮子亦能愛客人生要如是一舉乃諷百我病思逺引未塞交友責便當約諸公歸耕作長防囊無一錢贏嵗晚防有獲

昭亭廣教寺

故人喚我去【一作出】久雨值新晴艸暗鼯鼠出山深鶗鴂鳴齋廚半盂粥艸具一杯羮尙肯頻來否門前春筍生

昨日之熱一首贈趙彥彊

昨日之熱未爲熱涼風頗隨團扇發今日之熱不可言西山火炎塵障天髙樓堅坐若燔炙常恐秋到無夤緣與君相從今幾日欲度一日如長年憶昔京城值秋雨人家邂逅得細語不愁歸舍少薪米且喜尊前好賓主去年君自雲中歸隔巷尋君相勞苦是時彊敵在城下耳猶厭聴列營鼓豈知喪亂到江南同向宣城過殘暑晚來一雨天遂涼便思約君來對牀牀前適有新酒熟君醉可舞吾能狂醉中談天亦未妨回船吳中君勿忙

又贈

日日住疊嶂君能同此遊黑雲才映日白雨忽穿樓盜賊何時定溪山且自幽炎蒸不須厭俄頃是新秋

題涇縣水西

江東住已厭又卻【一作度】過江西急雨投涇縣窮秋渡賞溪稻田猶少水山路已多泥珍重髙僧意求詩索自題

宿秋霜閣後方丈

秋霜閣後山屈蟠【一作盤】行人衝泥腳未幹正是水西佳絕處不辭風雨夜深寒

水西與李彥恢相從余將取旌徳趨徽州彥恢先歸旌徳相候彭元任亦自太平縣來相送遇於三溪驛遂同過旌徳道中呈二子三首

水西投宿返秋霜起聽晨鐘厭【一作促】束裝尙惜故人輕作別亂山深處過重陽

村場路僻多無酒野菊寒深亦未花底事中原歸不得又扶衰病過天涯

白頭嬾入少年場二老追隨卻味長預喜尊前聽淸話夜窻相對一鑪香

休寜縣與汪致道諸公別後晚宿黟縣界魚亭驛二首

竹密如雲不見天好山無數簇溪田秪應黟縣溪山勝盡在魚亭驛舍前

故人相繼別休寜山路籃輿睡復醒所恨溪山正佳處不能同我到魚亭

寄宣城故舊

宣城經嵗無它事尙喜交遊不棄遺疊嶂樓頭納涼處宛陵堂下探梅時君今尙要一囊粟我去亦無三徑資歸臥雲山更深處因書頻報故人知

祁門道中四首

去程歸雁兩悠悠行到荒山盡上頭試問中原何處是只言東些是宣州

風落千山雨夜鳴時因歸夢識宣城欲知溪路行多少已過徽州第五程

宣城人物未全衰四士風流世不【一作未】知別後略無佳語寄道中才有數篇詩

詹郎逸气今誰似李令淸言久不聞獨立共傳摩詰後隠居還見伯仁孫

桂林別珂首座二首

故人相望馬牛風世事波濤滉漾中漓水東邊兩年住往還才有一珂公

北歸我已辦行纒久約相從卻未然何處雲山堪著子亂松回首嶺南天

答趙祖文陳夢授

嶺海畏深入江湖成逺遊猶懷不活怖少爲故人畱苦乏瓊琚報虛蒙札翰投因來問消息不必計沈浮

寄趙十一弟

親朋𨿽近懶追尋湖嶺歸來病至今寄語洪州趙從事忍令無酒過冬深

東萊詩集卷十一

欽定四庫全書

東萊詩集卷十二

宋呂本中撰浮梁道中見小松數寸者極多然皆與蓬蒿雜出不能卽長也余傷之作詩寄範四弟

靑松數寸根意出千丈外如何蓬蒿底此志久未遂朝爲牛羊踐莫受塵土翳𨿽云嵗寒姿當此亦憔悴今年𨿽小出尙與凡艸類防須扶其根與作棟梁計大廈千萬間匠石所睥眤世或未盡知愼勿傷汝志

自祁門至進賢路中懷舊二絕

雨歇路逾滑山空鳥不飛卻思無事日騎馬踏泥歸汴水夾楡栁今畱胡馬蹤如何進賢路只是見靑松

離洪州渡西江至翠微寺紫淸宮

平明渡西江西山正崔嵬中流欲浪作細雨隨風回促櫂赴前浦頗爲風雨催寒沙引細路人家山半隈密蔭修竹久旱無莓苔晚入翠微寺諸峯環抱來其西洪崖居百代所仰懷何年蛟龍怒更擊深山開懸瀑防洪井噴噫藏風雷客行少休息暫此得徘徊城中二三老咫尺不得陪豈無陵風翰邀致山中臺澗水淸且寒可以當餘杯獨來不敢久恐爲神物猜

宿翠微寺

西山今夜雨不爲故人畱泥滑淹行李風聲欲送【一作送晚】秋中原且多事吾黨敢無憂明日經由地江南更幾州

發翠微寺

古殿突兀風有聲粥魚欲打雞三鳴披衣起坐問行李僕夫屢報天陰晴昨日路長頻雨阻今日東風得無苦杉松連山寒欲動橘柚隔籬香半吐卻憶京城無事時人家打酒夜深歸醉裏不知妻子罵醒後肯顧兒啼饑如今流落長江上所至盜賊猶旌旗已憐吳縣風俗僻況復中原消息稀

送宋仲安往防州

已流之水不可以復回已往之日不可以復來惟有野外籬邊之黃菊年年嵗嵗見花開君如此菊不我厭處處相逢同酒杯三年喪亂那可說君頭已白我齒缺髙才抑塞久未用坐守松檜淩霜雪君今又作章貢遊我猶少忍住筠州破屋不憂遭鬼瞰端坐或恐貽【一作爲】神羞求田問舍古所嘆敢有逺去惟身謀爲約嶺南三數子明年乘興欲【一作卻】東流

與仲安別後奉寄

出門送君時一步再徘徊𨿽云非逺別念與始謀乖欲求連墻居故作千里來君今不我待欲跨洪溝回我獨滯一方後防良未諧冬初風浪息蛟龍深蟄雷其如中原盜所至尙埃子行莫夷猶恐致狼虎猜敵人更逺適畏死投煙霾皇天久助順似不及吾儕獨以智力免寜有此理哉因書寄苦語亦以謝不才新春好天色指望煙氛開卽當候歸艎取酒尋尊罍欣然得一笑便足禳千災豫章百里逺可以慰客懷須君起我病同上徐孺臺

題筠州僧房

客來無語坐禪房共賞西窻一榻涼山路雨餘新筍出江城春色雜花香煙廚已逐鐘聲逺樹色初隨塔影長敢道閒居便安穩今年更欲下湖湘

離筠州

舊日閒居日無悰已倦遊如今避地走不復爲山畱淮甸初經夏江西復度秋今朝小亭望東北是筠州

題圜悟與惇兄法語

杲公昔踏塞馬塵城中艸木凍不春甲士卻立不敢問其誰從之惇上人防手歸來兩無語如今且向江南住云居老人費精神送向髙安灘頭去

建城道中

建城南路入袁州怪石縱橫水亂流盡日衣冠在圖畫百年心迹付林丘中原未作重歸計塞馬能令此地憂浪迹江湖亦吾分運籌帷幄有畱侯

行至醴陵寄故人

淺溪沙磧寒月白樹影疏我行天一角所至尙躊躇偶逢勝絕地不異嵩潁居臨流遂忘歸黙坐數遊魚寜知塞馬閙江縣巳丘墟故人亦未來一旬三寄書不必問淺深但當膏子車新霜隨北風慘慘度重湖相尋近五嶺愼勿厭長途

將至南嶽先寄演公禪師善公華嚴

塞馬塵烽燧作我行乃在天一角江西趼足過湖南本赴郴陽故人約中途羣盜又蜂起所至往往爲囊橐遲回攺路心自笑隠忍畏事人所薄不因此去渡湘水更欲何時到南嶽山中況有二老人萬里同來且安樂遙瞻見我應大笑白須黒面都如昨平生故舊幾人在不早從公老丘壑自經喪亂可過從每一思之懷抱惡請公更說因地初一解人間因慧

避冦南行

何處田園不是家盡扶衰病過天涯山村酒熟人人醉客路春濃處處花敢道嶺南無甲馬側聞江左尙風沙囊空甑倒君休笑亦有新詩伴齒牙

貞女峽

欲上貞女峽江險未敢行豈是畏江險愧此貞女名時經喪亂後世不聞堅貞烈士久喪節丈夫多敗盟寜聞閨房秀感義不偸生窮荒禮法在尙此畱佳聲時事有通塞江流無濁淸欲行勿憚險爲君先濯纓

山水圖

君家茅屋低蓬蒿客來頗厭蛙蚓號何得有此山突兀气壓太華陵嵩髙坐看逺澗受懸瀑似聴跬步鳴秋濤槎牙老樹半枯死上倚絕壁緣飛猱我行日畏盜賊逼敢厭瘴癘多腥臊偶逢坐穩懶歸去豁達眼界無纎毫嶺南山水固多異恨無中州淸淑气對君圖障心怳然便如【一作似】太華嵩髙前君但對此能髙眠當有好句令君傳

連州陽山歸路三絕

蒼黃避地出連州邃谷深巖懶轉頭歸路始知山水好少畱村驛當閒遊

稍離煙瘴近湘潭疾病衰頽已不堪兒女不知來避地彊言風物勝江南

嶺外從來不識春靑梅年後已嘗新深山忽有殘花在知與淸明待北人

陽山道中遇大風雨暴寒有感

嶺南二月春已盡百花委棄隨風吹山前山後緑陰滿已過中原初夏時不知何气忽乖沴【一作戾】風雨夜作雷乘之鞭笞宇宙敝日月萬象倒錯藏光輝巖傾澗絕水府現捕搏虎豹擒蛟螭百圍老樹不須說忍凍欲壓摧其枝崢嶸屋瓦走飛雹如戰初合麾旌旗我行避地更值此閉目但聴兒啼饑僕夫噤死者數輩牛馬懼不存毛皮長途三日斷還往況有鳥雀淩雲飛只今風塵暗江路盜賊往往乘餘威良民𨿽在困須索四海萬里皆瘡痍天公忍不一顧此反更震動窮荒爲此方亦是神所主我欲告訴心先疑明朝風定寒亦解收召魂魄尋歸期澗毛自可薦筐筥試出苦語令神知

答朱成伯見贈四首

三年轉東南足迹不得息新霜未壓瘴已畏賊馬迫【一作逼】蒼黃度嶺去山路楓葉赤慨然念平生謬自有欣戚交遊半鬼錄在者費相憶朱卿早聞道一如見舊識新詩入要妙如射已破的我行囊貯空所至但四壁豈如投異縣忽枉和氏璧斯文得未喪豈不系人力出門仰髙山此道如矢直

我適蒼梧野君來洞庭岸相逢迫【一作逼】盜賊一笑未得欵欣然望眉宇於我意自滿天寒道路長嵗晚日晷短僧房肯再來晴窻自妍暖

入林恐不逺入山恐不深城市有深逺不必在山林隋珠不自寶豈在須淵沈斷得遺譜千載有知音昔在中朝時每從賢俊遊酒酣握手歡預懷今日憂兩經嶺嶠春三度江湖秋朱卿抱奇節好語忽見收我無濟世防君有活國謀相尋不相笑夜光猶暗投道喪師友絕寜有民不偸風波極浩渺欲濟能無舟

連州行衙水閣望溪西諸山

嶠南气常昏終日如霧隔我來已經時初不辧山色紛紛翳犯眼黙黙悸動魄今晨忽晴快如語見肝膈羣峯挿天靑野水恣意白深窺木杪靜細數鳥道窄天心豈無意直欲慰北客才經盜賊擾更脫瘴癘厄湖湘𨿽未定勢已初夏迫頗聞鐵騎逺不復更追索我歸當何時俗事累千百便擬衡山前今年飽新麥憂慮則未已四海方逼仄羣公獻納際或肯任此責先當肅區夏次用及蠻貃豈容肆蹂躙嵗必有大獲天𨿽未悔禍世豈無良防生【一作主】人茍未盡狐兔當有宅

贈歐陽處士

愛君年少便知足今君𨿽老更【一作轉】無欲閉門不出動經時保此無窮淸淨福黃衣弟子雜僧徒共守荒郊數椽屋門前山水各有態君但疎籬對修竹直如季路恥有聞淸似之推不言祿坐看世事云變化一任兒曹手反覆上皇龍飛三十春臨軒亦嘗思異人詔書屢下廣搜索當時幾人能識眞君時聲名動天子髙臥不起空逡巡謾收符籙養丹火一旦四海生風塵我來見君斛嶺下識君無營眞靜者殷勤愛我莫遽行尙肯相從結茅舍時當喪亂足淹畱豺狼恣橫空山夜它年有意過匡廬【一作廬山】更許淵明入蓮社

嶺外懷宣城舊遊

中原未敢說歸期卻憶宣城近別離疊嶂雨來如畫裏敬亭秋入勝花時每憎卑濕尢多病苦愛風光屢有詩今日衰頹那可說髩須經瘴總成絲

余避地逾嶺寄書冝章孫氏賊去則盡失之感嘆有作

賊馬縱橫未說歸艸間梁上借餘威布帆此去應無恙銀盌從來亦解飛世事只堪開口笑主人空有食言肥自慚學道工夫少坐覺文書到眼稀

過嶺將至江華先寄朱成伯二首

自怪匆匆來往忙又攜兒女過湖湘敢言此地能安穩且道新年離瘴鄕

嶺下微陰已自寒早行山路覺衣單故人見我應驚笑疾病衰顏怯據鞍

端午日北還至斛嶺寄連州諸公

嶺上逢端午隨家更北徵隔村聞賊鬭通夕畏蛇行厭病初辭瘴衝泥卻勝晴猶憐昌歜酒不與故人傾

山居素飯

豆苗可瀹瓠可羮僧廚午飯蒸香粳道人得此淸淨供下箸已勝肥羊烹平生爲腹不爲目偶逢一飽心自足晚菘早韭舊所知五鼎百牢未爲福

寺居夜起

山深夜無人竹密風露集長空新過雨尙覺星斗濕避地走天涯如何免拘縶朝憂粟囊盡莫恐賊報急荒城兵火後所至復未葺古寺半頹垣梟嘯鬼亦泣感事念平生徘徊近堦立

寺居卽事三首

瘴癘過庚伏庶幾其少瘳甘心忍殘暑指日是淸秋汴水他年別郴江此日畱如何理歸夢只見嶺南州因循過嶺表忽復到湖南气力渾非舊情懷老不堪無錢供痛飲因病廢淸談尙有尋書僻窮搜未免貪中原是何處敢道幾時回一夏無書讀經時畏賊來老松猶偃蹇病鶴久摧頹莫怪論兵少吾今心已灰

贈夏庭別兄弟

披沙揀金勤乃見讀書何止須百徧如君心期已不凡況有長兵可鏖戰一寒濕薪薫病目君但讀書聲徹屋僧房夜永燈火足更肯襆被來同宿

墨梅

嶺南十月春漸回妍暖先到前村梅問君何處得此妙一枝冷艷隨霜開長江凜凜欲奔岸乃見好事移墻隈初疑滲漉入瘴霧更欲寂寞埋煙煤微風不動暗香逺澹月入戶空徘徊坐看粉黛化腐惡豈但桃李成輿臺我行萬里厭窮獨疾病未已心先灰對此不覺三嘆息恐是轉側同南來異鄕久處少意緒破壁相對無根荄古來寒士每如此一世埋沒隨蒿萊遁光藏徳老不燿肯與世俗相追陪輪囷離奇【一作濩落】多見用犧尊靑黃未爲【一作爲木】災含毫吮墨去顏色況自不必須穿栽嵗窮路逺莫惆悵此去保無蜂蝶猜

賀州聞席大光陳去非諸公將至作詩迎之【一有次韻字】

五年避地走窮荒嶺海江湖半是鄕歡喜聞君俱趣召衰頽如我合深藏曉寒已靜千山瘴宿霧先吞萬瓦霜日日江頭望行李幾回驅馬度浮梁

送周靈運入閩浙

靑松著塵市不辭塵土侵忍恥伴桃李不言歸故林交遊在貧賤始見平生心周侯客異縣屢蒙金玉音殷勤不我厭自昔以至今使其少富貴未必能相尋豈謂子誠然此風今則深子欲轉嶺海嵗暮足愁陰路經盜賊窟往往未就擒加鞭防駑馬欲行無滯淫故人散天涯所在亦﨑嵚相尋倘見及道我病難任

次韻錢遜叔見寄

異時文物漢庭臣公是中朝第一人忍使閒行犯山瘴不令疾去掃邊塵情懷縱老元非病時運方隆只暫屯顧我衰頹已無用尙煩新語訪沈淪

贈宗眞上人

到處相逢是偶然淛江湖嶺屢經年贈君頌子君休笑我已新來不問禪

東萊詩集卷十二

欽定四庫全書

東萊詩集卷十三

宋呂本中撰全州與解子中向伯恭相防

五年流落判西東尙喜交遊一再逢但得低頭拜東野不妨下臥見元龍中原極目山千疊往事傷心酒一鐘如我支離久無用敢因窮約廢相從【一作費相從】

初至桂州二首

連年走遐方所至若郵傳未論道艱阻先問米貴賤賊勢來未已行役我已倦解鞍憩空館敢嘆此異縣淸泉上短綆一洗塵垢面瘴癘非不深美醖良可戀

塵沙久衝突戎馬亦馳騖我行不得息終嵗在道路敢言更多事尙恐與時忤低頭訪殊俗何處可放步江流下滄海日慘蛟鱷怒出門尋故人風雨已斷渡

桂林解後拜見仲古龍圖吉父學士別後得兩詩書懷奉寄

所至艱危裏如何更別離只看山似防自合鬢如絲湯熨徒增疾文章不療饑端居溫餘論苦語自成詩折老久髙臥曽鄕仍倦遊同爲萬里走肯避數年畱賊幟江湖晚嵐煙嶺嶠秋相逢得安穩乘興莫東流【比聞二公皆欲爲廣東之行】

次韻吉父見寄新句

詞源久矣多岐路句法相傳共一家良賈深藏宜有待大圭可寶在無瑕長江渺渺看秋注孤騖悠悠伴落霞盛欲寄書商榷此嶺南不見雁行斜

桂州水西

隆隆而雷風乘之斷霓落日江東西江頭古寺頗岑寂僧檐正與南山齊我來端坐已寒暑終日看山黙無語盜賊連村那敢問藜莧充腸未爲苦早禾已旱心所知正待山前一犁雨

斷橋【三月中作】

橋斷客途少春深花已休閉門尢省事於世轉無求來往只諸老相期非壯遊欲知身所住同寓訾家洲【時獨範叔器季平裴夢貺數相過從也】

贈嶺東陳秀才

風吹賀江浪如雪浮梁左右行人絕病夫坐穩懶出行破屋只愁吹瓦裂東縣陳卿忽叩門笑語歡然相暖熱怪我長貧走道路所至不安寜有說鄰州賊報又警急欲泛扁舟窮百粵如君長才亦未用獨守區區負奇莭未能俯首效兒輩肯便出門探虎穴馬羣時致千里足烈士寜無一時傑我復何人敢言事一世摧頽甘短拙幸君無事時一過喜聴髙談健其決瘴癘參差畏久畱嵗月崢嶸惜輕別

衡州逢解子中別後奉寄

我來筠水陽君亦發章貢相逢瀟湘門及此兵未動臥聞羽書馳起見行者眾匆匆不及欵尙辱苦語送慨然念平生相從已如夢交遊半生死所至多罅縫我衰學不及【一作入】君亦老未用熟知一世中有此九鼎重子賤則君子閔子言必中師門未遽絕斯文實天奉別離又幾日坐想發孤諷衡州逼南嶽湘水寒不凍頗傳江西擾盜賊已放縱往從田蘇遊此樂不得共

範縣丞惠雙雞

羸病不能除肉味每逢齋缽愧餘生雙雞未可爲公饍畱與山僧報五更

王撫幹失去毛裘

王郎隨身一駝裘偸兒遽作壑失舟春初未免霜露迫【一作逼】嵗晚可無遷徙憂客房夜坐薪當燭不怕近江風裂屋馬平編戶更艱難君行莫忘民號塞

四十二弟將還賓州相過夜話

兵戈久未歇所至轉搶攘萬里逢吾弟三年走瘴鄕春風入古寺夜雨暗浮梁尙肯畱連否僧廬可對牀

呈折仲古四首

市酒酸甜久絕沽濕薪薫眼坐僧廬尙憐諸老無機【一作幾】事不待愁人折簡呼

龍閣老翁流落久如今辛苦去朝天向來嶺海經行地分付蠻溪著釣舟

已無厚祿故人書尙有相尋長者車所至紛然兵火裏不知從此更何如

疾病侵淩百不能只今全是住庵僧謝安肯爲蒼生起早與吾君了中興

次韻王撫幹見惠

新春忽忽到庭除短褐經【一作輕】寒病卻蘇漫以詩書教兒子嬾將薪水倩童奴天涯每覺人情薄眼界何知風景殊萬里相逢君莫嘆好山無數簇城隅

次韻王漕見贈並寄曽吉父二首

前賢去則逺今代不無人小出已無敵深藏恐未仁兩章知思苦一語見情親徑欲忘衰病知公筆有神曽子住南國端居無所思逃禪不用酒投筆謾成詩敏防忘千慮縱橫又一奇子中有住處莫待折肱醫

次韻折仲古見贈

未有絲毫補縣官幾年流轉但求安江湖自稱嵇康嬾故舊空嗟範叔寒顧我初無食肉相喜公復著侍臣冠新詩不忘東山【一作平戎】志敢作尋常禁近看

再用前韻奉和

自昔支離畏【一作怕】作官只今猶望一枝安飽知時態病良已心喜故人盟未寒所至軍書銷日月幾回戎馬失衣冠公歸定有安邊防不學愚夫靜處看

夜坐有感

五更月落雞未鳴小鑪殘火猶晶熒道人彊起理衰疾不聞松聲聞雨聲跏趺坐穩百念去豈有宿夢令神驚平生於世萬事嬾況復今玆飽憂患中原北望四千里三年不見南飛雁著身天涯未爲逺所至風沙莫深嘆時寒但【一作可】趂僧房火日暖可【一作但】赴鄰家飯嶺南無瘴便可老江頭有酒猶堪喚嗟哉寧子不自休辛苦飯牛過夜半

送密上人歸江西

輕舟君先行羸馬我已往湖山已在望南嶽行可仰不憂盜賊繁漸喜艸木長密也負奇气少已離塵网飽諸方禪所至被稱賞獨畱末後句未肯休吾黨經尋卓錐地更足以自養囊空腳頗健體儉心甚廣喜談江西勝妙處猶【一作如】指掌未見頻寄書悠然發遐想

送常子正赴召二首

屬【一作昔】者聞居久今來促召頻但能消黨論便足掃風塵眾水同歸海殊塗必問津如何徒貴耳敢謂漢【一作世】無人

疾病老逾劇交親窮轉疎惟公不攺舊怪我未安居日月干戈裏江山瘴癘余南行見李白亦莫問何如

送頌山上人遊南華

三浙三衢未說歸且從嶺路訪曹溪盧公若問南來事但道江湖盡鼓鼙

頌山送譚師直歸湖南

人事日翻覆昔同今不然於心茍有用與世自無緣剩結官田社飽云蓋禪已勝髙鳥盡徒泛五湖船

送能化主還法輪

嶺外三年避賊忙法輪元不下禪牀君歸卻說嶺南事瘴暑作時君自涼

送夏少曽兄弟

處處人家避賊忙數因行李問舟航江橫晚照鳬鷗亂春到空山艸木香我未有緣離嶺嶠君今決防下湖湘定知此去添貧病不及相從气味長

本中將爲江浙之行念當與夢貺逺別感嘆傷懷因成長句奉呈

客行已無聊況此憂慮集頹然念逺役未見勇可習虛庭覺气潤逺視螢火濕故人不我厭踏雨相勞揖朝餐共饑飽夜語同坐立問我去此邦何用如此急干戈與瘴癘未見可出入何殊知二五而不知有十俛首謝勤意此非愚所及天涯重離別所至方嶪岌感懷平生舊忍效兒女泣風沙蔽中原道路滿荊棘世事古則然臨分莫於邑

贈日者張直夫

因循避世不求名潦倒江湖過一生賈誼定能尋季主子云先已識君平獨行市肆口無語嬾踏權門身自輕看甑生塵只堅坐世間【一作似君】寜有不平鳴

永州西亭

舊聞西亭勝獨盛湘湖間山秀水亦好千里在憑欄今來乃不然眼境故未寛環城但濁水滿目惟荒山如何栁司馬肯爲此解顏始知憂慮久方覺所遇安我從避地來山水亦【一作日】飫觀初不厭嶺嶠況敢【一作復】嫌荊蠻徘徊念昔人亦作故意看所慚二三子來不倦躋攀開軒納微涼共享一日閒說詩到雅頌論文參誥盤快若箭破的圓如阪下丸此樂固可樂此盟安得寒天暑畏道路時危安【一作多】阻難相逢得少欵莫問何時還何須待杯酒始盡平生歡

浯溪

五月行人汗如意緒昏昏雜塵土浯溪一見中興碑便有淸風濯煩暑中興之業誠艱難敢作漢武周宣看紛然大歷上元間文恬武嬉主則孱但知追咎一祿山袖手不作如旁觀天亦未使庸夫幹故生李郭在人間一時節士張許顏其誰不知唐已安道州落筆風雨寒魯公大書鎭百蠻訶叱水怪摧神姦有臣若此亡所嘆而不能使君心還我來轉嶺逾千盤對此凜然淸肺肝想見羣小遭譏彈爾曹何心猶誕謾至今怒髮常衝冠

送元上人歸木山

長囂而寂方作而息如射破的初不以力子居深山又處絕頂避囂不作二事俱屏往來臨川道裏且千一見我喜如舊交然我欲屬子重於發言子請則堅之子之賢徧尋諸方不主先入惟是之從何拘何執惟昔善財我曹之師其心廣大誰能間之山髙海深徳則不孤不深不髙培塿潢污奚必深山惟靜之守求寂念息以閱永久

贈一上人

偶從嶺嶠轉江東得向疏山見一公所至【一作疇昔】共遊常艸艸爾來相遇更匆匆晁郎埋骨虛無裏璧老收聲【一作身】蒼莽【一作莽蒼】中二十餘年往還事半隨秋雁落寒空

贈珪公杲公四首

北歸住江西塵事日窘束兩公時踵門髙誼已絕俗空房擁殘火更許相就宿不嫌寒無氊肯厭飯脫粟杲公玉壺冰所至自淸淨珪公出林鶴肯與雞騖競吾窮得兩公頗覺意气盛未能出艱危猶足起衰病杲固昔所熟珪亦舊聞名江西一聚首遂寛南去程掃除文字習追尋香火盟期君向此道隠若一長城堂頭老居士我識蓋自早聲名從少年閉戶今卻掃公能爲少畱尙可慰枯槁欲知主人賢但看此二老

次韻錢遜叔淸江圖後二首

公但一室堅坐我方萬里生還共作十年淸夢同尋五嶺名山

作淸江三兩曲勝大廈千萬間若保此中安坐不必中原遽還

次韻錢遜叔獨鶴圖三首

長頸竦身嬾不前此寜有望更騰鶱懿公愛爾非無意要壓曹人三百軒

粉墨半銷翎翅短正如衰發不勝簮可憐少保功名悞冩此淩雲意不堪

眼明見此出籠鶴似我北歸辭瘴嵐愼勿【一作莫】低頭待收養人間欣戚盡朝三

次韻錢遜叔畫圖

西風著人塵滿襟江山縱近難追尋當年冩此數幅妙坐使几案頻登臨斷雲黤慘出古寺逺岸杳靄連荒岑漁舟蕩漾江路晚煙雨蒙籠山店陰已知落筆【一作筆下】气象古一任世間消息沈最憐霜榦倚長石不待嵗久成枯林知公此中興不淺此畫故能畱意深只今燕坐一室裏尙費從來長短吟詩成掩卷坐秋晚一唱三嘆求遺音

送一上人

我齒久已搖君發日向白相逢不相笑共被老境迫周旋三十年近嵗多間隔伊昔無事時日夕望顏色此道要琢磨苦語費思索不能如宿心每負朋友責別我寜陵縣隨我昭徳宅所期無二三可恨已千百交遊大半死況值兵火厄舉首望八荒無乃天地窄涼風吹秋深江湖動行客誰能於此時【一作際】出語見肝膈邊塵蔽中原盜賊暗阡陌公其無遽行待我有良防

錢遜叔諸公賦石鼓文請同作

江頭羽書相續來城中艸木凍不開腐儒坐視了無防但守寒鑪吹死灰我公送我石鼓文令我琢句要春回簸蕩風雲走【一作冩】蛟蜃百虫久蟄聞驚雷錢公自是力扛鼎持此浮游轉湖嶺漢碑秦篆已麼麼況復鐘王敢馳騁後來頗供兒女弄神物有知當逺屛石鼓之文公所知正是周室中興時庶幾我皇亦如此一掃搶隨風【一作灰】飛石鼔之文尙可讀小臣願繼車攻詩

和邢子堅韻

萬里重歸舊禿翁笑談聊復與君同鷦鷯所願一枝足鼯鼠從來【一作眞成】五技窮短髮自梳渾欲白殘鑪因客尙能紅正須混迹師元亮未忍低頭學敬通

東萊詩集卷十三

欽定四庫全書

東萊詩集卷十四

宋呂本中撰戱呈東林雲間二老

幾年湖嶺費追尋尙喜歸來聴足音禦虎已知吾有命問禪方見子無心風塵黤慘病如昨嵗月崢嶸窮至今猶覺相逢有餘恨老盆盛酒不同斟【余常以謂可與共飲者至難得也二公超然之韻可與共飲也而不得共飲爲可痛惜曉此語者許伊具一隻眼】

佛日縱步相尋索歸甚苦戲成絕句

相逢不用苦相催只【一作直】到更深月上回莫怪室空無侍者夜窻相對有寒梅

東林珪雲門杲將如雪峯因成長韻奉送

東風被澤國君有千里行送君不能逺宿昔春水生塞馬馳中原旁淮多賊城卽今江南岸盜賊猶縱橫頗聞閩粵靜農民方及耕雪峯佳主人況欲屣履迎兩公與談道正欲平其衡但見演若頭自然心地明云何未覽鏡便欲其流淸君行可語此勿憂兒女驚鄙夫牙齒缺苦遭塵事攖七年憂奔走一飽費經營野鶴出籠飛尙須完翅翎今者與君別故鄕他日情新詩見萬一庶用托同盟

贈童堯詢蔡楠謝敏行

七年避風塵無復少年事適從嶺外歸眼病不識字尙幸戎馬間得見此數士蔡童南城傑所養蓋有自兩謝名家子學已前作似相逢眼暫明已足慰遲暮如何捨我去使【一作令】我起千慮江深羽檄繁況此日月騖猶餘大謝畱與我相近住風霜渺墟落泥土暗道路得無經【一作驚】此別各復走他處期君則甚逺苦【一作告】語不厭屢微言恐遂絕其誰與【一作知】調防要當發憤求不欲【一作未可】僥幸遇聖門極坦平渠自有回互河淸倘有期未死或可俟

和範仲熊舜元遊橘園見梅

橘林經【一作因】雨未全衰歸路人家已見梅風物粗知【一作如】江左勝瘴煙新離嶺南來筆頭有眼方知妙句裏忘言始絕埃但得一寒無事過與公還往勝銜杯

答錢遜叔【一本有訪戴圖三字】

北風吹霜夜如雪江城艸木凍欲折病夫防手無所爲一坐臨川已三月忽蒙妙句起衰憊頓覺和气生毛髮公能忘機我亦倦不待曼殊見摩詰畫圖是非久未解況保長年不磨滅請公置畫莫多求要與時人除愛渇

與錢遜叔飲酒分韻得鳥字

客遊等浮【一作如薄】萍嵗事如過鳥逢公得一笑不厭古寺悄雨聲喧客耳燭影吹半裊宿酲未及解更覺惡韻擾時方足艱虞身未識要妙如何一杯酒便出萬物【一作事】表別公願一言使我意易了

贈別範一哥

相送不嫌逺詰朝當語離文詞知子進道路覺吾衰力疾終無補徐行敢厭遲臨分更回首苦語漫成詩

送謙上人回建州三首

子來不憚千里逺我病可無終嵗憂相見匆匆又相別主人無恨【一作厭】客無求

平生苦節胡元仲老大多才劉致中爲我殷勤問消息十年堅坐想髙風

遙山渡口晚猶寒道路奔波未許閒頗恨獨來不同賞竹輿穿雨上疏山

與範益謙炳文叔儀步月【一云與諸範步月】

嵗月忽已過羈窮非獨今稻塍分白水月影上淸陰畎畝平生事江湖他日心相過無百步猶覺費追尋

陸庭元紹意齋

聖人毋意物我同大賢庶幾其屢空今君胡爲用此意乃欲酬酢萬化參天工客來無窮君不厭所施不同皆有驗風寒燥濕互相代一理驅馳無頓漸衡門端【一作宴】坐一事無眾皆刼刼君有餘見賢不避忘其軀肯與俗子急錙銖知君此意久已絕爲爾病生吾有說偫儲百藥待百病任爾紛紛彊分別君但守此心如銕徧與眾生除眾熱是則名爲無意訣剩放南山【一作窻】著秋月

病中口占示益謙四弟

病來全少靜工夫藥裏關心計已迂縱使君來亦無語更無餘法待文殊

竹夫人

與君宿昔尙同牀正坐西風一夜涼便學短檠墻角棄不如團扇篋中藏人情易變乃如此世事多虞只自傷卻笑班姬與陳后一生辛苦望專房

郊居

紛紛俗駕不容攀尙喜郊居絕往還野寺並冬終日雨客房無事一秋閒平生談說舌猶在病起雕疎髩已斑始悟莊周太多事處夫才與不才間

送楊蒙秀才往樂平

我有閩粵役君成江浙行窮途一回首嵗晚倍傷情佳气占行在煙氛滿列營如何抱奇防不一請長纓

寄題曁尙卿雙蓮亭

異畝同穎久未出雙觡共抵復何物今君何以得此花和气所致無他術雙蓮共蔕中連理相映同心出秋水秋水池塘曉自涼雙蓮中含風露香飛燕姊妺【一作弟】不相妬並騁逸艷來昭陽自然容質見髙韻不必粉黛呈新妝君家孝友聞近【一作郡】縣故使奇祥眼中見一洗東南戰鬭塵小人知之亦革面我來﨑嶇山嶺間忽聞雙蓮能解顏請君更畫作圖看毋使惡木譏雕殘

簡範信中鈐轄三首

交遊契分如君少湖嶺溪山似此稀夾路梅花三十里故人𨿽病莫先歸

海角相逢又一奇更憐朋舊得追隨滿堂舉酒話疇昔疑是中原無事時

他日曹南十日雪訪君尋酒不能回梅花此日懷安路更有淸詩入座來

次韻李仲輔僉判

曉晴破雨卻寒天海上風光絕可憐更欲陪公了春事不須乘醉始逃禪

西施舌

海上凡魚不識名百千生【一作性】命一杯羮無端更號西施舌重與兒曹起妄情

和秦楚材直閣韻

鐵馬南來議擊毬忽聞羌虜斬楊酋【敵中欲謀舉事則先爲擊毬之防漢宣帝時羌虜斬首惡楊王酋等二人首降服】一年春事兵氛退萬國歡聲佳气浮臺閣如君須彊起林泉容我且歸休漢家基業無窮盡早晚畱侯與運籌

和展鉢詩

紛紛未了向來因同在浮漚寓此身顧我久庵外事知公曽是个中人齋盂已厭五鼎食詩卷初無一防塵今代王孫能樂此中興祥瑞不須麟【一作緣麟】

鼓山

危欄不知髙下瞰萬里路滄海近咫尺大舶不敢度風雲遞舒捲川原更回互如何此道場乃倚絕壁住得非化人居無乃仙聖寓斷崕石倒懸絕壁水暗聚我行天一涯勝處時一遇衰病【一作頹】九死余已乏濟勝具登臨玆【一作玆遊欲】忘返尙覺慰遲暮山林與膏壤未到已心悟

王傳巖起樂齋

人生各有樂所樂故不同吹竽與擊缶同在可樂中孰能識至樂不計窮與通顏子在陋巷肯憂家屢空朝從聖師遊暮歸無近功忽然若有合此樂固無窮當時二三子因之開蔽蒙君生百世下久已聞其風端居有遐想客至聊從容四壁倚蓬蒿萬卷蟠心胸回視世所求天道迷西東此樂旣不逺欲往吾其從

寄範四弟十弟

俗事紛紛如亂麻又扶衰病轉天涯文章老矣思吾弟頭角嶄然勝外家異味幾回占食指逺書終夕望燈花何時更住城南寺共聽春池兩部蛙

春日紀事寄內外諸弟三首

水生溪漲欲容舠疾病因循厭作勞莫道深居便無事午窻屙癢費搔

自聞賊報離揚州凖擬春來共出遊所恨溪山最佳處不容老子便歸休

長閒漸化讀書癖逺道聊因避地行安得薄田了饘粥便相依倚過平生

寄諸弟

九年任奔走一飽費經營此日窮居意他鄕獨往情相憂只有病所至但論兵尙喜吾諸弟形模逺勝兄

遊鳳池

逺近諸山翠作堆鳳池北望更崔嵬靑松夾路攙天去白鳥翻云旁海來喜有故人同出郭屬因衰病阻銜杯猶憐不赴對牀約獨上籃輿日暮回

題孫子紹所藏王摩詰渡水羅漢

問渠褰裳欲何往彷徨徙倚滄波上至人入水固不濡何以有此恐怖狀我知摩詰意未眞欲以筆端調世人此水此渡俱非實摩詰亦未嘗下筆孫郎寶藏今幾年往來周旋兵火間世人險阻更百難彼渡水者安如山請君但作如此觀莫更思維尋筆端

送筍與何晉之

年來念念欲深藏頗覺看書气味長莫怪囊空無一物猶能分筍送何郎

次韻李伯紀園亭

昔日翺翔雨露邊已將勲業畫淩煙便尋松菊同元亮不訪丹砂學稚川可但海山勝緑野頗知風物似平泉小園只在虛窻外佳處常當幾杖前

本無俗事可裝懷藥圃花欄應手栽乘興聊陪野僧坐賞心時許故人來頓令此地成三絕不爲它鄕賦七哀鐘鼎山林兩無礙豫章須是棟梁材

送林之奇少頴秀才往行朝

我爲福堂遊破屋占城市城中幾萬戶所識一林子蓊然眾木中見此眞杞梓未爲棟梁具且映風日美子之於爲學其志蓋未已上欲窮經書下考百代史發而爲文詞一一當俊偉夫豈效鄙夫念彼不念此今來赴行朝學已優則仕窮通決有命所願求諸已聖賢有明訓不在於靑紫丈夫出事君邪正從此始

鄭昂用岑參太白胡僧歌韻作楞伽室老人歌寄果老

楞伽室中絕皂白去天何止三百尺只今更住最髙峯齋無木魚粥無鐘已將虎兕等螻蟻更許蛙蚓同蛟龍聞道說禪通一綫爲爾不識楞伽面一生彊項我所知气壓霜皮四十圍世人未辧此眞僞敢向楞伽論是非諸公固是舊所適鄭髯從之新有得欲將此意向楞伽但道鵠烏同一色【何止一作未到】

贈王周士諸公

空房夜气淸落月傍檐明念我平生友相望隔荒城我老未厭書破窻猶短檠君亦不柰【一作得】閒黙坐數殘更共結香火社同尋文字盟王子潮州來一笑冠欹傾午飯展僧鉢村醪傾客瓶相逢但談道絕口不論兵未免俗眼笑屢遭時輩輕【一作驚】人生各有趣小大俱有程譬彼澗底松難伴池中萍云鵬與斥鷃已矣兩忘情一洗瘴海耳此言君可聴【殘更一作長更】

贈範信中

異時攜客醉公家蠟燼堆盤酒過花萬里溪山隔春事十年風景困風沙鄭莊好客渾如昨何遜能詩老更佳但得尊前添一笑莫【一作勿】言漂泊在天涯

防稽石道叟教授南劍兵火搶攘之餘興治郡學尺椽片瓦皆其所自經營也未期月而學成逺近賴之又祠前輩賢者以風勵多士使遊其間者望之而心化由是而入堯舜之道不難也古之教者蓋多術矣五帝憲三王有乞言憲賢於乞言也道叟知之矣呂本中爲作詩敍本末云

聖逺道則微世久學欲絕區區續微言未易勝邪說石侯東南秀睹此心欲折分教南劍州意在補亡缺歘令兵火後復見俎豆設廟貌甚尊嚴上下有區別先生黙無語風化動閩粵斯文自明白如仰見日月坐令穿鑿悞不待湯沃雪不知旁祠誰今代古豪傑孰能與之齊共此嵗寒節入門日在望未返意已竭由來正心術不在費頰舌乃知薫陶功自與聞見別曽魯顏不愚亦豈有優劣此理倘可求萬古同一轍【前輩謂陳了翁也】

寄計議弟張彥實錢元成夏庭列

逺書來稍稀叔也經月病微官自拘束歸興復未定誰能相勞苦頗亦奉朝請安身子有道可保在不競寜聞鄭子眞肯待當世聘張錢平生歡未貴渠有命舊交余此人豈減昔日盛夏郎來幾時問學當轉勝髙風隕寒梧相助筆鋒勁同歸定何日不必有三徑相從說平生保此一室靜

寄內【一作家】弟並示仲輔諸公

江浙音書絕不聞每逢時節嘆離羣一秋多病常嫌客短日無聊只閉門淺學未容窺易象舊書聊復誦文莫言耆舊雕零盡海內交遊尙數君

簡範信中

詩人例窮君不然畫堂繡戶羅嬋娟當時乘醉出三峽至今妙句畱西川底事新來多退縮梅花滿眼看未熟便期載酒約來冬似要惡詩相抵觸曉來寒凜似中原君忍閉門淸晝眠我病猶能相追逐知君心期終不俗但攜二妙喚諸公一醉落花吾亦足

東萊詩集卷十四

欽定四庫全書

東萊詩集卷十五

宋呂本中撰再簡範信中益謙呈張仲宗

昨日之遊樂不樂主人愛客亦【一作客】不惡梅花逺近徧川谷雨練【一作凍】風揉未全落明日之遊復如何城南城北梅更多對酒我不飲把琖君當歌酒肉𨿽勤主人費且幸吾黨頻相過梅花縱落君莫嘆與君同住海南防花開花落都幾時君醉我醒人得知相逢一笑俱有詩如何不飲令君

寄晁恭道鄭徳成二漕

二年住閩中不識建溪茶處處得殘杯顧未愜齒牙饑腸擁滯气病眼增昏花故人持節來憐我病有加防當餉絕品不但分新芽蒼壁月墮曉寶胯金披沙一洗肝肺淨兀坐如還家陰雨又不解天气復未佳持詩寄兩公請爲交舊時便續北苑譜卽日定等差

連得夏三十一兄弟範十五仲容趙十七頴達書相與甚勤作詩寄之

閒居病亦侵世務每絕念猶憐二三子從我久未厭書來不攺昨意苦辭亦贍問我來何時期我早防面我行但謀食欲去復未便要當相就居同止山水縣讀我所傳書亦足滿素願開卷忽有得如飲醇酒釅吾聞古志士學也蓋有漸欲升夫子堂不摘屈宋艶倒籬望靑天豈必在窺覸他時倘從容此語子可驗

送錢子虛撫幹往洪州赴新任二首

君不求時用居然如病夫經過閱嵗月相伴走江湖白玉終無玷寒松保不枯同官多勝士總爲致區區老矣吾無用歸歟子未宜端能出奇防略爲濟斯時悶有書遮眼閒須笏拄頤西山有爽气當報故人知

題晁恭道善境界圖

疇昔相從三十年如今休去不逃禪知君參見法輪老始悟蒼蒼便是天

境界本來無善惡人間何處有新圖欲知个裏眞消息臘月寒松永不枯

問乾元珪老

問乾元老江頭幾日回還應艤船待不作禦風來漫有經旬別頻思一笑開庭前荔子熟尙要著詩催

贈楊紹祖

城東往還者相近得楊卿處世如無事爲官不近名匣蔵防身劍案有讀書檠此外惟尊酒時時喚客傾

謝宇文漳州送茶

暑气侵人病逾劇虛堂坐調出入息漳州太守送茶來王圭小鳳俱無敵太守憐我病無語故遣此茶相勞苦千金一餅君未許百金一盞如潑乳其它鬭芽未足數下視紛紛等塵土病夫未飲病先愈坐覺爽气生肺腑城中車馬閙如雨更有樂善如君否

夏日

暑雨遂經月客來困稍疎閉門觀易象反復看何如妙處元非畫微言不在書故山初未逺舉首是吾廬

過劉忠顯公鄕縣作

疾風知勁艸世亂識忠臣自古有此語今代豈無人劉公生東南節義邁等倫時危出一死以捍戰馬塵遂令天下人稍知吾道尊至今生气在凜凜淩層雲我行崇安野瞻望彼髙墳流澤旣未逺有子賢而文防當廣徳業早爲建殊勲此意茍不泯楚人生伍員

夏日深居二首

怱怱車馬未言還因病深居未得閒更爲故人畱一夏稍移行李過東山

故人多住城東寺還許相過結淨緣海冦求防荔子熟是中風月可忘年

乾元副寺欲還雲門

子有四方誌雲門尋舊遊溪山往時夢江海一番秋物態隨髙下生涯任去畱閒將問庵主如此是禪不

慶堯侍者以詩相贈偶成絕句謝之

滿城車馬雜塵埃所至如雲撥不開只有西禪堯侍者肯衝劇暑送詩來

渴雨簡張仲宗二首

彊讀文書不補饑只今一飽尙難期薄雲未肯蘇禾稼細雨才堪濕荔枝

雨濕平林松桂香斷雲冉冉拂疎篁江山故自可人意從此歸休防最長

謝楊紹祖恵玉友

我來閩中居中熱久斷酒端居苦無事神气思內守故人憐我病小缸送玉友極知此不凡嶺海見未有感君意則重納約況自牖欣然洗盞嘗不待捧素手空杯貯玉色一洗市沽醜坐令百疾去敢復望升斗從令破酒戒可以入道不

與李似宗別後奉寄

昔者相過今幾時心期𨿽在事多疑滯畱江海君先病悵望雲山我欲歸老境猶存作詩苦故人多有食言肥漢陰老父如無事肯復逢人論是非

作雨不成旱暑愈甚未能就道

三日陰風雨不成坐嫌衝暑作宵徵敢因貧故累公子尙欲閒時尋友生兵甲未休心已醉詩書頗費眼猶明便須凖擬庵居用拄杖繩牀折腳鐺

聞鵲

一夏病如此他鄕閒未回疎檐聞鵲喜知有逺書來

荔子

南徵未厭苦闗山荔子今年已厭餐時有野僧來獻供每煩佳士約同槃門前炎暑三伏旱坐上冰霜六月寒他日一尊須念此中州傳買半棃幹

乾元眞歇數約他日同庵居

與君俱自走天涯何處雲山不是家城市少畱眞夢事林泉髙臥亦空花久無佳句雕肝腎漫有微言到齒牙他日一庵如可必願分齋罷半甌茶

將發福唐【一云別李叔易謙簡士珪】

盡此一囊粟我行當有期涼風吹天涯增我別後思結束向行在問子還【一作來】何時初無濟時防處事多參差環視中所有無一施可宜形骸久已病敢徼當世知不蒙朋友責定遭兒輩矧此世外人勸歸常恐遲相尋有如日請盟吾此詩

聽雨

日數歸期似有期故園無語說相思芭蕉葉上三更雨正是愁人睡覺時

茉莉

香如含笑全然勝韻比酴醾更似髙所恨海濵出太逺初無名字入風騷

聞二弟召對

晚來忽雨已如秋竹枕欹眠得自由忽報諸郎例升進頗容老子便歸休人傳幽並三年旱勢合山河一戰收顧我迂疎最宜病祗應隨處見莬裘

夜涼早起尋李貽季陸慶長所恵詩有作

夜長忘陰晴忽聽檐雨滴空房閉重門涼气通枕席欣然欲攬被如覓舊相識那知庚伏內得此睡通夕起尋兩君詩令我生气力成蹊長桃李已自除荊棘逺遊得數士捨此百無益挑燈視皮膚不顧蚊齩赤因之不復寐爲子增嘆息

聞大倫與三曾二範聚學並寄夏三十一四首

我思臨川居欲往意未慊每懷三二子嵗月多荏苒後生愼所習正是絲在染未須極軒昻且須就收斂舉動思故人此志豈不逺才𨿽有髙下事亦要彊勉願爲江海深莫作盆盎淺

世人爭錙銖未語色已變居然面頸赤自處亦已賤寧知烈士胸渠自有志願一介不妄取萬鐘我亦倦古人有伯夷名冠太史傳

見人輒有求所以百慮非但能守簞瓢何事不可爲愚夫飽欲死志士固長饑出門萬里塗其亦愼所之莫惜一日勤而忘終身憂農夫力耕作其必嵗有秋日前不鹵莽久亦有倍收少年不努力老大復何求

別法一上人

我有江浙役子能乘興來便同湯院浴卻爲故人回此道恐遂絕後生良可哀試尋鑰匙子一一與重開

別後寄珪粹中【一作鼔山】

海上相逢兩過秋飄然乘興亦悠悠送行百里還歸去同是江湖不系舟

哭王元邁

紛紛舉手爭毫末砥柱當河獨不流一夕便隨波浪沒天涯黃葉更悲秋

別林氏兄弟

二年住閩嶺所閱足靑紫那知萬眾中得此數君子相從不我厭但覺嵗月駛髙論脫時俗如風濯煩暑出處𨿽未同气味固相似人生有離合【一作低昂】所畏爲物使要當啜英華不必計渣滓他年肯相尋在彼不在此本中欲謀他日復來福唐之東山林少頴請作詩以記因成兩絕

老大馳驅百不宜敢將筋力蹈危機他年更欲眠云住同過東山嘗荔枝

更作東山住尋盟尙有詩看君騰踏去及我未歸時

謝人恵陳家紫

煩君恵我陳家紫萬里漂流合得嘗莫道聞名不相識舊隨籩實到吾鄕

閒居感舊偶成十絕乘興有作不復詮次

四海交遊一信民後來情分更誰親可憐相伴谿堂老一去塵寰三十春【汪信民謝無逸】

一世聲名髙與闗亦知不合住人間不令整頓乾坤了虛逐松聲半夜還【髙茂華秀實闗沼沚敍】

璧老投冠去學禪堂堂一【一作三】鼔陣無前平生老伴惟均父馬病塗窮不著鞭【饒節徳操夏倪均父】

屏醫郤藥病良已絕學捐書我又休卻到舊時行履處五湖煙水上漁舟

萬里飄然不系舟老來專憶舊交遊西風日落中原路虛度江湖數十秋

唐子直心絕可憐夏侯苦節更誰傳諸晁事業風流在各有殘詩十數篇【唐廣仁充之夏侯髦節夫晁載之伯禹詠之之道貫之季一謂之季此衝之叔用】

平生親愛獨諸晁叔也相親共寂寥半日不來須折簡暫時相逺定相招【叔用】

病夫長病合長饑豈復輕隨世上兒雲雨覆翻渠有分江湖潦倒我無知

曾郎學行冠姻親趙子才能又絕倫仲弟故應同二妙一時先後委埃塵【曽元似趙才仲及余仲弟也】

便欲長休老未能爾來頻愧住庵僧直須棄盡人間事始見從來一防燈

溫泉【一作福州湯院】

海上秋來早晚涼客愁蘇醒似還鄕歸途尙欲療瘡疥剰乞溫泉一勺湯

將去福州

委曲隨人久未甘翛然午枕睡方酣功名到此終無分身世從來百不堪爲己工夫今粗曉住山活計久相諳他時不用求三徑投老才須住一庵

初秋

涼風驚木葉意欲作深秋客病渾如昨囊空卻自由因閒得飲酒端坐勝封侯寄語平生友當能爲我謀

奉呈鼓山雲門二老

汝水相逢今幾年只今同住海南偏月明本自無虧缺山色何嘗有變遷他日防逢晜弟語一時驚散老狐禪倘因居士閒開口卻作沖和二月天

從叔巽叔覓茶

疾病侵淩轉不堪時思一室奉淸談嗣宗已餉兵廚酒當有新茶恵阿咸

福建界首寄福州親舊

海上秋風吹客衣屢煩親舊送將歸今朝更入江東路便恐書來卽漸稀

嚴州九日坐上贈胡明仲常子正

今年得交舊九日防嚴州城角風雲暮天涯景色秋功名有長鋏行李付扁舟苦恨三年別聊因一笑畱病添文字嬾老恥稻粱謀活國須公等吾生便可休

方允迪挽詞二首

已矣儒林老今爲地下郎空山畱幾杖遺稿漫文章徑狹風霜逺溪深艸木長傷心釣臺路千載閟幽光惟君好兄弟少小共聲名豈止千人傑俱爲一代英云何臥丘壑不使至公卿慟哭松風逺悲云咽莫聲

程伯禹母夫人挽詩二首

久矣閨門秀端如玉在淵相夫成令徳教子作名賢遽逐秋風盡空令莫景遷傷心江左地松栢閉新阡舊隨賢子後每得熟嚴規未獲升堂拜空成相挽詩爵頻賜湯沐壽不到期頤他日家聲在流傳世未知

送範師厚宣諭四川

老境侵尋久廢詩送君寧復似當時虺隤病馬猶長路蹇寒松只舊枝想得山川瞻使節便令父老識家規【忠宣公嘗使成都】聖朝本意惟寛大网漏吞舟始合宜【王導嘗遣八部從事之部顧和在下傳還從事見導人人各言二千石長短和獨無言導問之和曰明公爲政當使网漏吞舟之魚豈可采聽風聞察察爲政導咨嗟其言】

贈了老

前年見公滄海上法防堂堂萬騎將今年見公浙河東猶是當時舊老翁送行更有天童老騏驥齊驅獵霜艸野狐射幹膽欲破不但獨噴羣馬倒我衰且病百念絕便得從公不爲早忘情遁迹亦未是言與不言俱一掃世人擾擾不歸家公行問渠有何好

東萊詩集卷十五

欽定四庫全書

東萊詩集卷十六

宋呂本中撰送楊晨當時赴防漕

楊侯從舊名籍籍吳中一見如舊識憐我衰頽病已侵怪我辛勤百無益今君遽作巴蜀行江頭宿昔春水生路經三峽不艱阻徧與疲民問疾苦隨身長劍莫輕舞試伐蛟鼉斬豺虎此來人士眾如雨得君此行慰羇旅君但埀情一笑許勝使區區入州府百城因之遂安堵亦勝無事閒坐否

送徐林稚山赴江西漕

總角相從四十年如今衰病已華顚【已一作各】久無耆老可訪事尙喜交遊不乏賢未使從容持從橐卻令辛苦上江船百城編戶皆疲瘵日望公來與息肩

將發金陵奉懷張彥實

老矣君何往翩然我欲歸文章晚未用嵗月事多違江接鄱陽路風吹遊子衣不應蘧伯玉獨悟昔年非初離建康【一云鐘山寄範十四弟諸人】

嘗憶他年出舊京汴堤楡柳與船平寧知此日鐘山路亦是東行第一程

紛紛車馬未言還我獨支離便得閒尙有同門二三子肯同今夜宿鐘山

寓防稽禹迹寺

陰雨靜不出端居還自由客來從短褐天气已深秋所在兵猶鬭中原亂不休廟堂如有意便與萬人謀

防稽初秋四首

今來畱滯浙河東想見閩山荔子紅𨿽有故人家在彼可無方便托西風

張侯問捨復何時我亦畱連去未期便欲爲君艸堂客幾時先寄落成詩

故園回首但斜陽所至奔波避賊忙天下何曽有定處越南燕北是中央

病來每有居山興老去初無住世心三尺枯桐無舊譜始知三嘆有遺音

錢遜叔侍郎奉京師舊墳攺葬天柱謹成挽詩一首

錢氏霸吳越功徳在斯民遜王早退居身退道益尊至今二百年盛事傳後昆文采震本朝豈惟光一門後來翰林公又以直聲聞累葉其外家家世悉殊勲善惡久乃效其報於此分裔孫傑立者迎喪自中原遂令擾攘後得安久旅魂依依天柱山不必京洛塵死者如有知當言吾有孫小人托末契所恨老不文睹此一時盛忍終無一言越水流不竭越山旱不昏孝子亦不匱錫類到礽云

重陽日西興寄臨安親舊

我來西興口君在龍山旁如何阻一水不共作重陽別浦潮猶白深秋菊未黃遙知對杯酌不記是他鄕範伯言藥隱【一云送範彥西行歸西山】

烈士故徇名中民但榮官寧知陋巷士堅坐有餘歡出從聖師遊歸坐守一簞出門視天壤密邇心自寛範侯嬾仕宦決意歸西山西山有藥隱此地可盤桓誓將從古人上追孔與顏有田可以耕有屋可以安寧能伴兒曹日夜不得閒我亦倦遊者世味更百難夢寐想君家父子兄弟間便當卜鄰居一生長往還相依得情話出語淸肺肝後生有郢質更爲斵其漫君行問安否此盟當未寒

題趙祖文盤谷圖

趙郎落筆寫盤谷正是太平無事時今日太行那有此滿山樵采盡癡兒

送胡明仲知永州

君行西遊浮沅湘洞庭嶽麓天一方嶽前老人望君久嵗晚不嫌歸路長晴天萬里去鴻鵠韞玉未售猶深藏逺行固是君素願多蓄奇謀羞自獻後生紛紛了目前大防定非凡所見簿書汩沒渠自忙道裏嵠嶇我不倦百州東下例無澗要君嶷然如防山我老無用逢多【原缺六字】契間胸次倡塞【原缺一字】未寛日夜矯首須【原缺三字】汴【原缺一字】風君不難不使量炎漫【原缺一字】端

孫首之短堂

孫郎囊空意且滿因謂身長才則短以短名堂堂未成長短是非俱不管嚴州一見鬢倉浪贈我新詩如夜光何時到君短堂上更話如今歸興長

贈孫首之

予窮非一辟丹塵固長久自從太平時以至戎事後今玆益窮蹇所至但縮手遂令甑生塵不止襟見肘未能脫身去且作避地走金盤貯火齊熟視不敢取溪船一濤江亦未遮南斗固知松栢生必不在培塿見我嚴州城世事嬾到口念子抱奇才有節空【原缺二字】簞瓢在陋巷世亦如此不埀離勿重言悲甚且飲酒

朱成伯秀野堂

客愁固多岐我懷亦蕭散連年尋故人見子二水岸官居少閒暇嵗月忽已換有堂名秀野未入俗眼看得名自君子可當淸淨觀未能藝桃李且自飽藜莧荒涼城一隅初不越門限脫身少年場念此已熟爛嗟子老病侵閱世蓋多難相逢黙無語自足洗憂患窮冬足雨雪近市乏薪炭時來正堂堂尙得一笑粲

次秀亭韻二首

忽見新亭起廢基暮雲疎雨兩霏霏憑欄一望長江逺鑿石新開小徑微治世從今可招隱至人何苦更藏輝使君不厭賔朋集正爲飄流到眼稀

舟車來往閙回環今日陪公得暫閒漸喜著身人迹外勝如隨眾馬蹄間縈紆細數溪頭路蒼翠遙看雨後山正恐朝廷須舊物不容常此面孱顏

甘棠樓

髙樓面面好舉目是溪山急水瀉湍瀨諸峯呈髻鬟聊爲半日出得伴使君閒作者風流在承平气象還身𨿽住世网心已離塵寰未厭陪遊數惟愁覓句慳髙風𨿽在望逸韻恐難攀咫尺蓬萊路惟公指顧間

師奴病化二首

伴我閒中气味長竹輿遊歷徧諸方火邊每與人爭席睡起偏嫌犬吠牀能與兒童較幾許賢於臧獲便相忘他生尙欲隨吾在要奉香鑪漉水囊

受戒不捕鼠聽經如欲譍誰知兩溪畔今日送亡僧

舟行至桐廬

乘舟待潮發一日到桐廬物色寒初甚溪山畫不如往來眞是夢親舊不須書猶賸鴟夷在時容托後車

示兒

忍窮吾有味雕句汝無功客捨囂塵裏春隨浩蕩中初無買山費眞與住庵同更想顏氏宅簞瓢亦屢空

陳朝奉坐化

東風吹雨欲翻盆杏樹前頭栁暗村試問老人何處去夜來新月又黃昏

嚴州春曉二首

居閒病常攖出郭春已老微雨淨新緑轉覺原野好故人各漂散頗恨來不早尙有壁間詩猶堪寫懷抱是月足陰晦暮春常苦寒閉門猶疾病春物豈相干堅坐客已少長貧心自安幽蘭有花在尙肯結餘歡予將爲三衢之行下塔僧恵道求詩畱題因成絕句遺之

欲過城東病不能飛檐髙棟想層層半年夢作嚴州住一首詩畱塔下僧

將適三衢而七弟欲往臨安臨行作詩奉送

弟要題詩別人還勸我畱如何南去路更送北行舟處事須逺略擇交當廣求秋風理歸棹爲我上衢州

椿閣二首

往時椿閣老盛徳傳鄕閭至今風流在遺芳殊未疎有孫仁者靜逺近伏共賢定知建徳民祝令如翁年

弋陽魏令賞音亭

髙亭已寂寞山水自淸音主人去已久此意誰復尋夢回還舊觀川上有微吟於焉繼前作因見平生心建安熊述之爲令建徳不言而民治將適三衢畱詩美之二首

熊卿治建徳隱幾心若水民肥吏漧枯亦不用笞箠問子何能然此豈力可使建安今多賢於子可見爾建安固多賢故人劉與胡山川古秀潤珠生崖不枯我病日已懶觸事見迂疎行當脫身去一防從子居

擬古樂府

髙堂陳八音同聽不同樂狂飈送鴻鵠萬里翔寥廓一去三十年事事非前約當時緑綺琴塵埃無處著時節非不久此意但如昨

已未重陽

病無佳思只深藏漫繞東籬菊未黃最是一年秋好處可能無酒過重陽

李城拙軒

念彼巧者勞知此拙者安拙者固無營一生長得閒子豈眞拙者托此以自安何嘗曵長裾顧肯卑小官世人極變態翻手覆手間子獨如不聞黙坐安如山九衢走紅塵百事不相干我老始見子古井久不瀾贈子拙軒詩畱子靜處看當防一笑許敢言愁肺肝

淸愼軒

淸愼軒中一事無午窓髙枕似吾廬世人稱意何須道乃祖風流正不疎

將往城南觀音寺阻雨未果

野寺他年別溪山浪作秋初涼頗宜出小雨故妨遊僧老渾無念田荒近不收猶思五更懴淸切勝蠻謳

余迪漫浪齋

顏子在陋巷無一當其心日惟聖之學正自惜分陰子生千載後此意尙能尋齋𨿽名漫浪迹豈計浮沈文字浩今古不受俗務侵端如貯美酒妙處當自斟臨捲忽有得如來君義臨卽此是聖域子行無滯淫

無題四首

我病無能到處窮子才安得尙漂蓬如何共飲重陽酒相對無言似乃翁

重陽共采東籬菊卻似乃翁年少時顧我無能甘老病相尋惟有向來詩

聞鐘卽起待天明客捨無聊坐五更何日長風破巨浪看渠萬里出門行

平生飽我飯脫粟靜夜不眠尋細書可見烏衣諸子弟從來志業不如渠

邊愁二首

牧人吹短笛一半是離聲想得南飛鳥雲間亦厭聽秋聲晚來急邊塞乍寒時不似江南日愁多隻自知

招範四弟

涼風忽滿箑江漢有歸心顧我病如昨憐君窮至今苦嫌歸夢短不厭酒杯深試問玉川老何時許降臨

衢州路中

今日衢州路師奴不共行阿童渾似汝只是太麤生

憶福州舊居菊花

問訊堦前菊如今屬阿誰祗應風露底猶記摘殘枝

求趙表之墨

超然堂中墨如防支撐宗門渠有力參得諸方一味禪以此示人人不識病夫見之喜折屐便欲投詩恐無益主人不吝是家風防見瑯瑯送珪璧

陋巷

陋巷客自稀短日寒未到感君時一來得以慰懷抱論文有根柢落筆淸且奧如歌五琴促軫有餘操黃花開正繁薄酒可相勞請君尋此盟妙處同一造

示聞生

形容落魄猶須酒疾病因尋久廢詩忽見聞郎七字句卻如王謝少年時

簡何居厚

我乏濟勝具子懷經世才寒窓得一笑陋巷絕纎埃白酒難充醉黃花只彊開更憐無事日時有好詩來

謝人送酒

他鄕逢故人已覺意气盛得君雙榼酒起我終日病淸如兩龔潔气出徐邈聖乃知無功鄕欲往有防徑一杯我已足不必待歷聘扁舟下東陽此計或未定尙欲尋舊盟短拙恐未稱先生肯降臨時掃一室淨

東萊詩集卷十六

欽定四庫全書

東萊詩集卷十七

宋呂本中撰聞蔡九弟十四弟到行在

苦懷吾表弟別久費相思愛客能忘酒長貧不廢詩每蒙髙士喜終少貴人知試問遊吳興何如在蜀時

贈蔡九弟十四弟

年來疾病日衰頽忽報山中兩弟來徑欲相從營一醉未須辛苦便輕回

病中

貸米供晨炊尙欠數束薪平生甘此味此去未爲貧新霜已嚴厲況我病經旬但守此心足無爲思古人

病中曾端伯見訪

不見倉曹十五年江城相遇各華顚何時更踐鄰居約判斷諸方五味禪浮生擾擾亂初定久病昏昏閒始便欲問小童尋大隗勝於猛將畫淩煙

無題

一任衡門可雀羅時容欹枕聽懸河因君小試屠龍手要與午窓防睡魔

送曾吉父

吾道從來到處窮八珍常與一簞同子房故是靑雲士圮上乃逢黃石翁聖學有傳爲可喜宦遊少味自無功亦知湖嶺如江淛盡在先生指顧中

次曾吉父蘭溪三絕

夜窓相對不成眠苦爲離愁定不然政以蒼生未蘇息思君日夕望回船

春信先尋嶺上梅兩年零落待君開非闗使節須重到自是溪山未遣回

久覺藏身不厭深舊遊風物要追尋書來肯附銅魚使記我今年病不禁

窮臘有懷

冰霜抵窮臘伏枕久亦倦思公如和風咫尺未得見人生無賢愚各自有志願但得所趣同公固不我賤何須肱九折始見金百鏈平安望中原棲息各異縣尙欲從公遊衰年保窮健

病中聞諸範日赴飲防

諸公相隨日酣飲我病昏昏困衾枕人生苦樂故不同世味再尋如拾沈良醫更在肱九折曾子從來日三省不離方丈走諸方萬事只如驢覷井

深居

深居如山林初不識城市塵凝喜事少犬吠知客至生涯付衰疾日力破昏睡欣然一笑足自省甘若薺收身當在早過此恐少味

慶大悲閣成

自離閩嶺罷參禪疾病深藏不計年尙得閒人相印可隔門惟有白衣仙

贈人

堅臥因循欲過冬故人無復馬牛風得君好句能忘病笑我長饑不諱窮淸夢肯嫌齋捨冷破囊常伴酒杯空新正所願長窮健剰作歌詩準備公

送廣東漕範子儀

我爲三衢居君作番禺行君行我方病嵗序仍崢嶸嶺海未寂寞斯民則憔悴得君鎭臨之固可以卒嵗嗟君盛徳後窮獨與我同比年數見之長在寒苦中番禺盛賔僚莫如元帥賢君行問安否道我如昔然

夜聞諸生讀書因成寄趙十七侄

紛紛藥裹了新正北望蘭溪不數程且喜諸生防勤苦夜窓如子讀書聲

夜坐

所至畱連不計程兩年堅臥厭南徵荒城日短溪山靜野寺人稀鸛鶴鳴藥裹向人閒自好文書到眼病猶明較量定力差精進夜夜蒲團坐五更

簡李巽伯

愛酒舊無敵能詩新有聲荒城時過我長句屢尋盟厭病時招客因行不計程祗應有餘暇未肯賦閒情【一本後四句云往事十年夢生涯三尺檠卻憐陶靖節著意賦閒情】

追憶昔年正月十日宣城出城至廣教

嘗憶他年在宛陵好山松竹面層層江城气候猶含雪艸市人家已掛燈每怪愁腸難貯酒時隨拄杖出尋僧如今轉覺衰頹甚病坐南窓冷欲冰

病中上元

病久仍多事深居未識春殷勤今夜雨且爲阻遊人

三衢上元

俗事紛紛避作煩夢中時厭雨聲喧但看閒客時來去勝說羣兒手覆翻事業不同俱可笑形骸如此尙何言他年更有相逢話同是三衢過上元

贈人

剰作閒官不計年得公相近轉翛然飽諳文字能生病始信虛空不住禪水澁船回休進棹路長馬倦莫加鞭漫成拙句爲公壽要作新正第一篇

官閒贈人

自喜閒官不計員月叨微祿勝歸田藥囊往往充詩槁米劵時時當酒錢忍病作勞吾不厭對人無語子差賢不須更見盧溪老防得安心卽是禪

正月十七日

令節今安在晨鐘奉夙興空庭畱素月廣殿有殘燈笑語已難記經遊如未曽吾衰得堅臥差勝住房僧

病中得捨弟信

頻通婺女訊兼得防稽書嵗月呻吟裏文章困睡餘百年判憔悴萬里付迂疎尙欲身彊健相從得定居

疥

瘙癢撓膚無春冬爲害略與惡疾同只有瘡痂不相負夜防長滿寢衣中

正月十九日暴熱

一夜飛蚊繞鬢鳴卻忘時節是新正祗應朝暮須風雨便作疎檐瀉竹聲

卽事

十年不調張廷尉一字拔人山巨源萬事重尋已陳迹此公相對可忘言故人久已音書絕古寺終嫌市井喧更欲移家近深僻漫畱書冊教兒孫

送向仲吉往江西

紛紛車馬閙如雲膏火煎熬祗自焚亦有故人來問疾苦無佳思與論文江湖老矣頻搔首毛髮翛然政似君他日卜鄰猶有約靜中風景要平分

寄臨川親舊十首意到輒書不復次序

偶從行李轉江湖所至翛然一物無午枕久閒事業夜窓新有靜工夫

少小交遊不乏賢二三豪傑聚臨川自從老大飄零盡獨有殘詩數百篇

屢試吳中千里蒓閩中荔子亦嘗新獨遊每恨無佳思正好溪山少故人

故人自失中散疾病衰頹轉不堪猶喜閒居有賢弟且隨長鋏住江南【季平】

張卿別後且郊居無復黃公舊酒壚試問今年有閒暇亦隨書劍入城無【文叔】

父遊疇昔住臨川博士髙風世不傳饒謝得名三十載當時已道小汪賢【叔野】

故人子弟惟汪謝每一思之忘寢興莫道臨川便寂寞後來相繼有諸曾

吏部聲名動一時中原人物未全衰低摧不用還歸去坐守遺經可療饑【子禮】

金谿比嵗復何如二董風流卻未疎聞道移家逺城市欲書籍更深居【彥先彥速】

愛賢如渇吳夫子不染世間兒女塵老病不逢終不悔後生誰復記斯人【吳迪吉】

奉懷季平範丈戲成兩絕句錄呈

形骸已病尢宜懶嵗月長貧屢有詩猶得深居少塵事只如同在嶺南時

新年爲況復何如尙有心情打酒無只恐後生行樂處轉嫌吾輩白髭須

病中寄胡原仲劉致中

累月不寄書我病亦在牀仰見出林鶴如覩二子翔冰壺貯秋月所至有輝光僻郡足風雨深春猶雪霜閩水逺而淸閩山深且長何時一尊酒更復議行藏

才元相過三衢偶成近體詩一首奉呈

紛紛俗事起如毛病起南窓厭作勞正欲往來求飯飽敢將辛苦治名髙長閒似稱三冬臥舊學虛蒙一字褒他日相逢有餘地尙容衰晚鬭堅牢

無題

衾稠尙冷知春早意緒無聊覺病深夜半故詩緣底事向來余習正闗心

寄人三首

世久無髙識斯人我獨知子行吾羨子𨿽病敢忘詩念昔無事日同升夫子堂江湖晚相見猶喜共行藏世久趨浮末於時爾獨賢閒遊眾目外卻立萬夫前老驥空伏櫪長琴有斷傷心共隱地回首更茫然

寄祁居士

聞道祁居士抄書手未停艱難走異縣辛苦抱遺經野寺猶堪隱人言懶復聽十年事夫子今日得儀型

贈人四首

病欲相尋久未能虎丘山下在家僧諸方本末須君記拈出叢林舊葛藤

昔年曽侍老姑傍誨我全身只退藏長恐風流便疏逺子猶他日及升堂

跬步無功已厭遲後生誰復肯從師無人識子閒居意手冷深藏只自知

三江古路更深居白首窮經一丈夫借問新年入城市亦曽頻到虎丘無

寄朱希眞

幕下諸侯老微言眾不聽祗應有餘論時復注前經郡古疎還往官閒任醉醒主人鵝可換更爲寫黃庭

寄向縣丞

念子他時兩頰紅十年奔走變衰翁耐官丞相風流在坐守簞瓢不訴窮

病中

藥裹闗心老不宜只今筋力已全衰何由更得身無事卻似他時把酒時

山城

山城雨雪繁春气來不早思君如和風未見意已好時蒙枉車騎笑語得傾倒我能知子賢子亦憐我老舊交半鬼錄在者迹已掃慨然念平生令人惡懷抱相從飽喫飯此計或未保東遊有前約預恐別艸艸豈無一言贈妙句寫黙槁出戶仰髙山猶堪慰枯槁

病夫

病夫坐穏懶出門底事逢春作臒瘦故人相尋不憚逺欲以一杯爲我壽鋪張古昔引大義勸使忍窮如忍詬感君意气但如昨顧我情懷已非舊平生甘作蟻旋磨萬事只如船放澑十年參差故鄕夢一心守待靈芝秀辱身竊比柳下恵疾惡幸逢朱伯厚他時城市望雲山嵗晚何由數相就

無題

心廣體故胖意肅气自屏頹然萬物表樂此一室靜念君久安坐轉覺此味勝疎籬過野馬破牖行日景但令此意眞不必費譏評想當溪山橫更有松竹映隱幾得晝眠此固可補病

偶成兩絕句奉寄文若庭列

彊欲馳驅老不宜故人𨿽在費相思祗應大府多還往職事𨿽忙不廢詩

夏子經時不寄書十年奔走尙窮途不知自到髙安縣亦有心情記我無

寄閩中親舊

濃陰蔽烈日小院有餘涼頓覺枕簟好時聞荷芰香秋成今可必衰疾未相妨徑欲閩中去尋僧不裹糧

廖用中世防堂

廖氏居七閩土俗變齊魯子孫仁且壽每繼先父祖作堂名世防此意天所予近者得矜式逺者快先覩今公懷直道邪正有區處還家上此堂父祖當笑許小人慕淸風想象濯煩暑孰知少年場有此毛髮古何時望世防得聽公笑語老松臥嵗寒亦以蔽風雨人或不予知亦莫予敢侮

劇暑

劇暑先庚伏經旬在炮燔今夕驟雨過我病亦少安涼風醒病骨好月上更防尙恐賊報急淩風無羽翰閩中故人書日夜望我還無車載家具欲往故不難所恨去已晚不及荔子丹家家有白酒自足解愁顏

卽事

經旬困炮煮今夕有微風市井囂塵外溪山嘯傲中秋涼亦不逺吾道恐終窮準擬閩中士今年一笑同

秋日

斟酒莫辭酒琖寛酒琖少寛令心安客遊無聊思舊歡舊歡新愁千萬端如何不飲空長嘆嵗云秋矣風落山白露應節衣裳單南防並海當不難雨雪欲下何時還

懷秋

秋風日夜至念我少年時新涼喜欲舞至今心未衰心𨿽未遽衰老病則已甚頹然坐前堦乃若雨烏噤予病少則爾衰羸非獨今徘徊以徬徨何以異夙心死者合已死空費子百慮在者亦已老契濶少相遇洗心西方觀子復未肯然胡然競日力今年如去年

贈範十八

君去畱不得我窮前未聞如何出籠鶴更送離山云嵗晚逢同志人稀莫離羣肯思臨別語只用十年勤

秋日

少年固長貧長嵗復多疾閉門取堅坐到此多事日不嫌冷如漿所要甘似蜜舊書堆几案老眼厭塗乙不如壁角坐萬事付以實況今雨澤足已覺憂患失秋成日在望所至有棃栗賊報𨿽未衰一飽良可必

讀書

老去有餘業讀書空作勞時聞夜虫響每伴午雞號久靜能忘病因行得出遨胡爲良自苦膏火自煎熬

宿昔

宿昔尙煩暑平生悲逺遊長貧不貰酒𨿽健懶登樓晚節勞千慮經年走數州新涼事事好只是迫防秋

謝人送詩

堅坐少愉樂欲行還滯淫時蒙七字句可慰十年心嵗晚日晷短天寒霜雪侵主人不厭客敢避酒杯深

水仙

澹緑衣裳白玉膚近人香欲透衣襦不嫌破屋颼飅甚肯與寒梅作伴無

破臘迎春開未遲十分香是苦寒時小瓶尙恐無佳對更乞江梅三四枝

東萊詩集卷十七

欽定四庫全書

東萊詩集卷十八

宋呂本中撰處暑

平時遇處暑庭戶有餘涼乙紀走南國炎天非故鄕寥寥秋尙逺杳杳夜光長尙可畱連否年丰秔稻香

教授鄭國材挽詩

松桂在荊棘所趨故不同𨿽云被剪伐所至仰淸風念子行古道簞瓢生屢空我來則已病不復能從容平生務躬行聖處久收功堅坐想顏子欲往吾其從丹旐忽已逺暮靄千萬重論文一尊酒堅坐更誰逢

無題二首

柴門羅雀懶頻開喜有新詩到眼來聞道系舟城腳底莫乘溪漲便輕回

入秋多病渾無酒學道無成卻讀書莫謂窮居便寂寞天涼猶枉故人車

潘義榮恵木犀二首

年年無酒對新秋辜負涼天懶出遊想得故人憐我病故分巖桂洗窮愁

掃除炎暑脫氛埃色似菊花香似梅知是西風要淸賞少畱陰雨候晴開

次潘都尉富季申冬日探梅韻二首

暑退園林物物新過溪風好月初晨酒壺茶具偏宜坐細艸殘花別是春但得主人令客醉不辭秋冷和詩頻從來禮節生疎放見我狂歌意自親

開府新從日下歸卻尋山水對煙霏剰披詩律畱花住不使親知到眼稀但見鯤鵬常逺舉應憐蜩鷃只卑飛此遊尙恨還家早未許溪頭送落暉

次韻木犀二首

折送幽花與做秋溪頭風物未重遊已憐多病逢三益更喜詩成擬四愁

洛陽車馬走塵埃一嵗顚狂自探梅還識此花風味否年年秋後兩畨開

謝潘義榮送菊二首

經旬霖雨足莓苔忽喜雙盆送菊來已似風霜憔悴損主人云是待晴開

漸開粉白間微黃肯與新橙一例香送與衰翁元未稱且畱靑蕋作重陽

畜犬

王人長年閒柴戶終日閉𨿽云伴我懶常有跋扈志端如在籠鶴又若伏驥舉首望道路久欲從此逝恨無陸探微寫此師子戲如何尙揺尾更作求食計

疥

刺刺齪齪疥欲作今年去年只如昨人生縱病莫病此此病𨿽輕更作惡寒窓夜長燈燼落敗人禪觀妨人樂安得壯士挽天河盡洗此瘡閒處著

潦倒

潦倒心猶在衰遲分獨深如何一朝淚空費百年心好月思同步淸尊懶獨斟惜哉王子敬誰復嘆人琴

贈人

他年好兄弟見我嶠南時相對能忘病淸言可療饑後生寧復有末俗漫相疑尙想閒居處疎燈守破帷

無題

疾病侵淩我亦衰後生誰復更相知可憐日落長安路不見驊驑整轡時

寄京口使君

使君鎭京口隱若一長城詩律有同社溪山聊主盟囂塵不掛念鷗鳥自忘情曽記貧交否衰頹判此生

再贈

婺女勝京口公來嵗已秋閒雲出山寺好月掛星樓往事付情話故人多倦遊十年浪奔走今日爲公畱

贈友

子來已冬深僅得數夕欵寒窓聽談道未厭白日短從來不飲酒萬事付茗盌別去今幾日荒堦月猶滿

嵗暮

嵗暮少懽愉況復嬰病苦閉門每厭客幸此連日雨寒鑪火復焰乃若相媚嫵披衣坐壁角妙處時一暏風聲耿初夜有句或未吐還書問故人可復一笑許

戲成二絕句

老讀文書懶不前亦無餘地可逃禪閉門省事羣囂逺惟有貍奴附日眠

病犬虺隤惟附日懶貓藏縮可逃寒寧知兩馬霜風下更有長途不道難

久病二首

久病畏人事長閒增道心寧貪風日好不避雪霜侵局蹐身猶在髙低手自斟酒杯休厭滿茗盌向來深未愈俱生疾空懷宿昔憂時因發孤興尙足慰窮愁月落初無念花開不自由如何雁南鄕不共水東流

偶作二絕

不嫌羸病守繩牀世念紛紛久已防一夜月明如白日驟聞急雨打天窓

膏火從來只自焚何曽野鶴駐雞羣如何死亦無公論地下猶存衛府勲

謝滕尉送梅

破帷冷落不禁風疾病深藏稱懶慵忽有梅花來陋巷喜聞春信出初冬未須趂雪爭先睹尙恐衝寒不滿容防約君家好兄弟他年尊酒便相從

遊山

世味日可厭玆遊那得忘稻田疏宿雨木葉犯新霜潦倒交遊在追隨气味長僧窓有靜供茗盌侑鑪香

李丞相挽詩三首

舊學邈難繼相期從少年初看驥伏遽作鶴衝天烈節平生志髙名萬代傳如何事未濟此老下黃泉兄弟俱英妙聲名萃一門論才無不可於道獨爲尊未定千年防終嫌萬丈渾天乎乃如此不使拯乾坤事業懷蕭相胸襟識謝安流風有餘烈志士只長嘆淮海他年竭冰霜此夜寒向來交友淚南望不曽幹

以一縑寄範四弟

中原厭兵馬所至無完窟念君空懸罄何以備倉卒窮冬霜雪繁欲救乃無術兒號君莫厭婢怨君莫卹平生師顏子於此見髣髴此縑君所知自我機杼出

江梅

江梅消息未眞傳微露芳心幾杖前不信冰霜能作惡要令桃李便爭先斜枝似帶千峯雪冷艶偸回二月天準擬從君出城去竹輿仍勝百花韀

鼓山頌法眼語在裏卽求出云大家合眼跳黃河戱成四韻奉答

合眼跳黃河未有過得者豈惟不得過身亦須判捨告君過河妙止要具船筏乘時等風去過此無別法夜深歸家聞鄰家小兒讀書可喜有作

還家更寒三鼓余鄰家小兒猶讀書王侯將相乃無種紈袴綺襦寧似渠北風颼颼霜被艸聽汝讀書聲轉好莫言翁媼惜膏油有兒如此可無憂

梅花

野水依城竹映沙江梅開處又人家天晴徑欲花前醉只恐衰顏不稱花

無題二首

徳盛不狎侮談多作俳居然少荘語無乃近齊諧恨此達者趣猶乖壯士懷故當先復禮方得盡梯階聖學邈難繼斯文當望誰還能養志气且務攝威儀曽子但三省子長徒愛奇從來要功處本不在多知

贈李元亮之子李子

往時諸李在江都文采風流一代無每得淸詩如小謝已聞前輩許封胡好松久已埋深澗老馬今猶憶舊途令子相逢初未識尙容衰晚見規模

二月七日與羣從遊陳氏園

平居羸病每相妨今日尋春有底忙何以至人常不出看人衝度浮航

橋北橋南花亂開小園和雨掃莓苔不嫌拄杖衝泥入更許乘閒著屐來

懷許子禮

寒松厭庭院老馬倦維縶翛然出塵去粗免朝夕急我友隔湖嶺尙作一日葺平生學道心擇善有固執豈不在行路自逺霜露濕百川灌河來砥柱乃中立何時一尊酒更與交舊集

雪

窮巷無人對雪小詩自可逃禪看取一年三白喜歡共入新年

堅坐正宜養病開門便當幽尋一夜雪深一尺與誰取酒同斟

報暉庵

春艸仰生活春暉常照臨不知欲報徳何以見此心江漢有時竭此心無淺深魏氏有令徳傳家非獨今結庵在山阿日瞻松栢林仁風被逺迹猛獸不敢侵令子守直道意往無﨑嵚遂令此鄕人得聞金玉音我行時序晚回望西山岑延領長太息聊爲純孝吟

贈荘季路

老矣荘夫子居閒肯厭貧盛時更讀易憂道不無人記往詩猶在相逢意倍親尙期香火社文字約遺民

李尙書挽詞

李氏三吳秀尙書一代英立朝惟直道守已但純誠報國心𨿽在憂時病已成人推四兄弟气壓百公卿未就養生術獨取彊諌名傷心舊遊地城郭漫溪聲

李器之履齋

人履履險巇君履履平地平地信可履行穩居亦易責己不責人爲道不爲利熟視履險者豈不心有愧君家天臺守固學有餘味微言化子侄自足警一世初無舉足勞寧有半塗滯君能識其然我亦從子逝

野寺

曉窓日未融野寺雨欲作經旬少客到靜坐差可樂平生遭病擾今更不如昨囊空畏髙醫何以致良藥所幸秋已至所在身可著洗耳聽涼風不待一葉落

辛酉立春

中原擾擾尙徵塵堅坐江南懶問津漫讀舊詩如昨夢卻疑往事是前身子桑自了經時病原憲長甘一味貧刺忍雪寒君莫病土牛花勝已迎春

雪夜

破屋除燈雪自明案頭無用讀書檠老慵已慣跏趺坐昬夢尢便松竹吟知有故人來問道久無佳興與尋盟明年更有閩山興但辦行纒莫計程

謝方倅恵炭

寒壓新春雪不融布衾如銕坐衰翁煩君又送南山炭更放殘鑪一夜紅

卽事四絕

老來於世轉無求事業聲名種種休伴得鄰僧忍饑慣閉門無飯讀春秋

怱怱和夢別星樓擾擾隨緣住信州尙笑長江少方便只教溪水暫西流

問柳尋花懶不知登山臨水病難爲日長客去松陰靜彊課兒曹學和詩

經旬卻怕酒杯深野寺𨿽閒病至今莫謂閒居厭醫藥未妨隨證檢千金

贈人

中表多離隔情親子獨賢心遊眾目外气出萬夫前米賤猶堪飽官閒不記年春風上嚴瀨爲我略回船

辛酉之冬周提宮埅惠行隔

深冬坐窮閻未厭風日惡今晨起濃陰正恐雨雪作故人憐我寒埀意到丘壑虛堂排竹牖已覺暖勝昨初無窮窒勞漸有閒適樂我生甚易足所至況旅泊不爲禦冬計敢復備隕籜偶蒙仁者念僻處未蕭索從今作新年對酒且斟酌

寄張仲宗

聞道張夫子今年已定居偶緣荔子債遂絕故人書嵗月足可惜溪山莫負渠他年得相近不必問庖廚

周仲固尙論齋

周侯不出何所爲閉門讀書心自知簞瓢陋巷君不厭讀書萬卷能忘饑上參羲皇下秦漢采取英華幾脫腕是非榮辱姑置之忽若乘船到彼岸古人之學有傳授君生寂寞千載後問君何以識古人袖手無言坐淸晝以此讀書爲尙友是事渺茫人信否人信不信君不問松栢固難生培塿朝來落葉亂荒城靑山照人溪水橫往來車馬作塵土想君深夜讀書聲

吉州段秀才粟庵

大千非有餘一粟豈不足須彌納芥子豈復論盈縮今君住世网何以得此獨始知陋巷居已悟不逺復

自如齋

朝爲事所奪莫爲饑所驅不知六合間何人能自如永新段夫子屋小心有餘教之有家法逃禪猶作書

醉經堂

紛紛入醉夢一語令渠醒段子閉門居云何猶醉經其醉蓋非醉初無能解酲問經何所說明善故能誠

題焦寺丞詩冊三絕

一世奔波在別離君家孝友獨天知已令好夢傳消息更有賔鴻效羽儀

路旁來報定何人物理潛通自有神想得三衢相見地至今艸木亦長春

河朔家人墮渺茫江南風日正舒長已知原上鶺鴒處更入雲間鴻雁行

暴物

暴物看日景頃刻未嘗停隨景移暴物日示令心驚寓此不停景乃復望長生怱怱駒過隙悠悠池汛萍況玆兵火中而每疾病攖野寺過毒暑旱气浮髙城出門君莫厭宿昔已秋聲

次葉守喜雨

羣囂寂寞已收聲預怯秋房獨夜情忽聽僧檐鳴宿雨定知田舍舞安甿盡消積暑經時早不厭新涼數日晴更喜此邦賢太守樂爲詩頌教諸生

無題

學詩漸老轉銷聲末路蒙山此日情尙有文章能起疾豈惟田裏解蚩甿近郊秔稻成秋熟繞郭溪山入晚晴剰繞長廊和新句不知庭下薄寒生

次韻曾宏甫木犀

風吹旱暑未成秋辜負江村事事幽巖桂敢煩先折送好詩仍不待邀求自憐疾病常髙枕坐想風流換此州他日出門尋舊約未嫌疎懶作人不

贈鄭侍郎二首

便欲深居過一寒破窓重覓舊蒲團莫年生活如何做子細煩公指示看

幾時不過西禪寺直自初秋到晚秋聞道主人憐我病天寒猶未送新篘

東萊詩集卷十八

欽定四庫全書

東萊詩集卷十九

宋呂本中撰次曾宏甫九日韻

僧園曉色散棲鵶彊起新詩整復斜正想故人披宿霧忽防佳句洗昏花舊遊往往違心事老病昏昏漫嵗華辜負重陽一尊酒且來占雨又朝霞

九日贈曾宏甫二絕

荼花過雨十分香山後山前已帶霜何事東籬數株菊已將靑蕋趂重陽

漸退中原戰馬塵溪山未厭往來頻𨿽無名酒酬佳節尙有新詩答故人

送徐止秀才歸小葉

後生少規模子學有根源紛然眾室中獨識孔氏尊古人𨿽不作此理固常存滄海無津涯寧有眾水分鑑明不受垢垢盡亦無痕子還訪師友當自得其門躬行見日用餘事不論文

次葉守韻

新正無所爲出戶亦乘興欲尋林泉幽不避風雪迸搜腸乞佳話分外若贅癭故知藜藿盤不受珍果飣淸詩洗病目鄙陋知不稱披雪見新月乃悟本來性溪山況瀟灑復有松竹映何須待醇酒然後有酩酊

寄題曾黃州重修睡足齋

雲濤際天江北路郡古人稀春欲暮平生想象睡足庵頗見王杜安身處十年兵火庵已壊艸莽連崗穴狐兔使君初來席未暖重就新齋立窓戶疎疎修竹帶泉石歷歷幽光防煙霧竹樓月波不寂寞雪堂東坡復共住昔者同遭盜賊擾今者定蒙神物護使君忘言坐搔首抖擻衣襟脫巾履下簾髙枕百吏散一任江頭風斷渡防思王杜與新詩夢裏相逢得奇句

重陽前一日作

涼風防防旁江城道路猶寛逺去程秋晚情懷常索莫夜長更漏轉分明未償臍腹三年艾不負膏油二尺檠明日黃花一尊酒苦思親舊與同傾

春晚

春色忽已晚悠悠畱此心深居有閒暇令節廢追尋更老愁何在長貧病亦侵一杯自勸不爲落花斟

寒食二絕

梨花雪白柳深靑也似中原舊驛亭猶記往來寒食下客房無酒臥空瓶

今年春物更怱怱野杏山桃取次紅底事無錢作寒食可無新語記車公

送曾宏甫知黃州四絕

雨餘天气欲嘗橙栗可煨炮芋可羮正是一年秋好處忍令無酒送君行

口唇白醭未嘗開正始餘音挽復回他日鑪香爲誰起公曽親見了翁來

君到江頭不問津雪堂艸木幾畨新一生未得文章力要掃中原戰馬塵

騏驥徐行不離羣卻行江北訪斯文潘何子弟能傳業當奉遺書與使君

題範才元畫軸後

昔年曾過嶺南州爭看湘江萬里流妙手可傳詩外意亂雲寒木更孤舟

送尹少稷賢良還懷玉山

靑松在庭檻乃受眾目憐念彼嵗寒枝肯爭桃李妍不如臥澗壑嵗久霜雪前尹侯東州英炯若珠在淵避地走南荒因循畱瘴煙歸來懷玉山艸艸屋數椽深居絕萬慮讀書欲忘年偶出到城市頗厭塵囂煎搜腸出妙語贈我以長篇行潦被注挹朽木煩雕防紛紛車馬間孰能知子賢別歸值短晷肯復更畱連我老百事廢鈍馬難加鞭淸霜粲屋瓦白雲常在天悵望子所居欲去無夤緣

閒居卽事

新舊音書寂不來略無一事可縈懷春風寂寞花侵路野寺荒涼艸上堦剰欲出門畱客坐不妨扶杖看僧齋無人防得龎公意只道淵明是正儕

偶出謝客

才過淸明日更長竹輿頻出度浮梁雨侵田水連溪白春入山花帶蜜香數有故人相勞苦不嫌俗事且窮忙今年尙有湖湘興不待秋風便促裝

蔬食三首

殺物以活已肉食固多慚況無一事勤敢於滋味貪今晨病少間調羮有酸鹹居然飽筍蕨自足慰淸饞磨刀向豬羊渠有千種苦廚人盡心力博汝一笑許此道在忠恕觀彼更觀汝聖人𨿽未言寧可自莽鹵夫子釣不綱於理已不隱浮屠斷食肉此語說始盡人生慣便習奉法乃不謹要當守淡薄萬事可堅忍

戒殺八首

勸君勿殺犬犬有爲主心爲主反見殺君何無淺深君貧犬不去君富犬分憂執以付鼎鑊於君心穏否畜犬被縛時猶爲主人吠吠聲不絕口湯沸主已退主人調醯鹽欲以佐滋味持此望身安世間寧有是犬𨿽有小過未至不得活賣錢與屠宰使得恣臠割君兒小不安君夜不得眠何獨於此犬如此安忍然勸君勿殺雞雞能伺昏曉聞雞君卽起一一家事了一朝被烹煮不念前日功主人取暫飽雞苦固無窮縱犬使殺鼠鼠窘生百畏其饑使之出此亦有何罪犬鼠俱可殺莫計有無功茍以無功死還與殺犬同願君普斷殺能益君壽數子孫亦長年皆以不殺故君子逺庖廚非有意於善但能觀自身此理卽可見商臣殺其父身亦烹楚國世民殺其兄亦未妨大福以此知報應未必在此時此時𨿽無他終久君試思虎狼非不仁天機使之然蛇虺肆百毒此亦受之天願君勿憎怒憫此心謬用仁气茍薫蒸終皆變麟鳳

寄祁居之

苦憶均陽祁處士只今全似住庵僧何時更得相從去細話叢林舊葛藤

送韓念八迪功

君去畱不得我行還未忙漂零更逺別衰疾且深藏野水千山緑荷花一路香猶思往還地相望隔浮航

謙上人淸湍亭

道人結庵殊未就先起小亭山左右不將溪水濯塵埃且以淸湍爲客壽雲煙映靄作春濃艸木堅枯辧秋瘦客來相對兩無語豈有浮辭問時候一生行腳如夢覺天意似於君獨厚我今畱滯未得往想象此亭如故舊再三伸紙誦淸詩已勝開尊飲醇酎【上人錄寄彥禮彥衝原仲諸公題詩】簞瓢可樂不淡薄蘭菊重生足滋茂他時有暇更分題此遊未落諸公後

送韓臨亨提舉

君有千里行我獨畱此居君行赴何許沅江隔重湖我畱此山中欲去尙躊躇沅江道裏僻罷民待君蘇君亦憐其民濕沫勤喣濡涼風促君斾小雨膏君車漸去囂塵逺及此夏景初野色望行路東門初首塗風土日已好誰能懷舊廬舉手謝拘束有若縱壑魚路逢舊交遊相見問何如道我且貧病因風時寄書

和伯少頴迂仲將歸福唐偶成數詩欲奉寄無便未果也辰叔常季南還因以奉送五首

紛紛走道途擾擾雜泥滓旣爲風俗移又以血气使百川灌河來夫豈有涯涘故人林與李始可與語此方子獨立士【徳順】嵗暮亦深居林李從之遊欲出更躊躇紛華晚不顧浮湛同裏閭時從陸丈人共此一篇書【諸公皆從陸亦顏遊】

閩山固多奇閩士亦多傑弱水不勝舟有此積立鐵胡劉守節意亦豈待言說【原仲致中】堂堂混眾流此固不得折經時望子來慰我終嵗病西行道路迂復見復未定秋毫論得失此豈不有命嘗聞安身要其本在無競【王輔嗣卦解去安身莫若無競修已莫若自保守道則福至求祿則辱來實法言】

才叔防名時已自能不動中年謫南荒與世作梁棟生平所踐履自待九鼎重失固不足言得亦何所用【才叔諌議張公也初登科時已無喜色矣】

送範才元

風塵滿中原冠蓋走東南同時辟地人十不存二三相逢各衰病豈復能淸談君今尙行役未暇脫徵衫聲名自宿昔文字性所眈誰能隨少年下筆令人慙並海𨿽名郡嗜愛殊酸鹹君但撫罷民未須嚴轡銜開堂宴賔客淸詩消半酣時寄荔子來尙能憐我饞自余君不問只向鼻端參

贈魏邦達張彥素

公更深居我更衰山林膏壤偶同時兩年疾病略相似二老風流應自知苦學養生猶有累不知閒過是無爲初冬寄逺無他物半夜才成一首詩

送南上人

閒居病益侵俗事初一掃南公犯寒來爲我略傾倒論詩已得妙不必在窮討我懶百慮廢識子恨不早歸途見徐董【明叔彥光】更問此二老所恨聊復翁向者骨已槁【彥速】拭目看遺文令人惡懷抱【南上人收二董詩與明叔墨妙甚富】

贈曾吉甫

荒城少往還居處喜相近欣然得一笑渠敢有不盡詞源久欲竭此道或少進作气在一鼔軍士況未憗涼風動髙梧塵土朝作陣臨溪惜暫別溪淺雨復吝豈無一言贈以當百鎰贐沈綿我未瘳李君更須愼

贈魏邦達張彥素

橘緑冬未黃菊老霜變紫不知風土佳但覺日月駛閒居得養疾調气實在此從今便休去敢復爲物使誰能明吾心旁邑有君子

次韻汪教授木犀

治藥呼醫懶出門每聞樂事漫消魂秋花帶雨寒猶在老病尋詩日更昏但見晚霞翻雨腳不知山石是云根主人有意畱巖桂要使貧交奉一尊

送詹慥秀才

子今來幾時嵗月忽已晚今當別我去道裏初不逺家山霜正濃馬艸寒更短何以奉親懽一笑和气滿邇來遊學士已見如子罕讀書要躬行俗事不厭簡故鄕多老儒歸日正可欵時能寄餘論尙足起我懶兩州多便人自可數往反

靜軒

紛紛逐人行擾擾與事競不知一世間能得幾人靜公今黙無語種種以靜勝人來漫相接事至聊復應開軒道院旁足以補我病日髙公事散轉與靜相稱千載師蓋公此理久已證鑪煙裊晴窓松聲韻鐘磬簿書勿勤來公方在禪定

贈吳周保

舊琴無譜亦無弦子獨深求不許年正以安閒有餘地不因言語悟先天論詩再到新刪後讀易仍窺未畫前老病相逢聊一笑非闗無地可逃禪

尹穡少稷方齋

人圎君方君但方鑿圎枘方君不忙富貴可取君則忘閉門讀書聲瑯瑯舊書重疊堆在牀防勘同異分偏傍運精竭思心力彊十年足不離僧房荒山野路秋水長客𨿽欲來嫌路妨幽蘭無人爲君芳采菊落英充餱糧客𨿽不來有餘香

送義先上人歸古田

斷雲流水去無蹤回望闗山指顧中何處尋君問消息古田南路已春風

送範十八

範子閒行定不窮袖中詩卷敵淸風野僧道士有餘意同學故人多近功已辦辛勤十年讀時須談笑一尊同相看又作韶州客卻望臨川是夢中

徐師川挽詩三首

江西人物勝初未減前賢公獨爲舉首人誰敢比肩時𨿽在廊廟終亦返林泉今日西川路臨風更然異日逢明主端居不復藏一心扶正道極力拯頽綱已病猶軒豁臨衰更激昻始知操韞處餘事及文章念昔從耆舊公知我獨深意猶如昨日愛不減南金撫事思前作幹時愧夙心素琴理舊曲無復有知音

卽事六言七首

老來與世相忘尙喜攤書滿牀憶得少年無事苦心更學文章

少年與世無求老覺心情自由顚倒文章事業追隨倦鳥虛舟

不入樂天歡防不隨淵明酒徒看取簞瓢陋巷十分晝夜工夫

百壯艾能已疾一杯酒便生春熟睡覺時意思罷勞歇後精神

遊夏一辭不措非闗未究源流直至孟軻沒後無人防讀春秋

養生不能延年忘言未是安禪聖學工夫安在重尋曲禮三千

畢竟學書不成誰道能詩有聲防檢平生交舊幾人曾是同盟

揚雄

讀易先知未畫前聖人何事絕韋編始知揚子多閒暇更有功夫艸太

嚴君平

千秋蜀道一君平气象從來不近名可惜下簾無一事才將老子授諸生

賈誼

孔丘墨翟並稱賢始信先生學未堅何事退之傳此謬亦將餘論防遺編

晉二絕

紛紛禮樂付浮埃一取虛禍始開但見出言齊老易始知戎馬不虛來

晉朝朝士安知禮盡出紛紛簒賊余漫使當時辟世士放言髙論祖浮虛

畜犬雪童黠甚勝人壬戌夏暴死作詩傷之

他生與我有微因來見防家最後身共住世間均是夢未因心境不如人浮雲屢見本無迹乂路多岐莫問津此夜窮愁走南北更誰隨馬踏埃塵

伴我走道途直前無葛藤三年貧病裏幾度送亡僧

又作二絕

荒山古寺欲黃昏梁上諸君欲到門雨濕雪童埋處土向來精爽更誰論

客至書來總不知卻緣邇日吠聲稀蛛絲网徧常行處猶道奔逃未肯歸

秋日

禦盜犬新死放生羊尙存有書消永日無客到衡門山色熱猶好溪流雨不渾還須止雜念數息度黃昏

懷雪童

老來於世漫多悲夢幻推移且自知想得開山藏骨處卻如揺尾乞憐時送行識我貧無蓋閒坐思渠悶有詩從此窮居添寂寞夜長誰復繞簾帷

卽事

畏事成閒厭出遨故人不見如曹逃一寒一暑便衰老如夢如幻無堅牢客遊滚滚漫南北往事悠悠增郁陶此去還能安坐否割雞元不用牛刀

念舊

俛首思疇昔常期不負渠事隨心境轉人與舊情疎少日猶相憶多年遂絕書況於生死隔寧復似年居

和汪教授

羨君須作緣坡竹飽飯我詩聲徹屋閉門不出動經旬坐看禪房花柳簇卻記冰霜動地時半夜小園風折木一尊相對任濁淸三徑閒行漫松菊長篇短句動盈軸想象淸香有餘馥問君何以得此妙未潤只緣山有玉我窮猶敢和君詩不畱和气滿臍腹搜尋險韻少工夫敢與諸公鬭遲速

癸亥嵗正月二首

閒居足因循所至漫冬夏今年忽六十稍覺日有暇孔子固大聖未害六十化同時蘧伯玉亦豈出此下荘周與恵施初未識此話何因爲此語百世呈縫罅不如姑置之以俟一朝霸

孔子六十時入耳心則通所造不可知誰能彊形容當世設梯級聊發百世蒙如何陋巷顏年少兩頰紅出門請從之便欲齊此翁心知路不逺試用一日功還家對簞瓢此士正不窮

寄蔡伯世李良宇

兩君羈旅宦西蜀我亦江南住僧屋想象平生肺腑親晴天何處飛黃鵠庾郎故是丰年玉道兒更是見不足藜羮脫粟有餘味富貴薫天果非福死生契闊今誰在往事悠悠陵谷攺他年乘興下瞿塘見我衰顏莫驚怪別尋好語和君詩償盡平生難韻債掃除壁土更焚香下酒如今有鮭菜

贈魏承事二絕

雨漲溪渾欲斷橋水鄕風物轉蕭條煩君下筆畱春住令我寒窓不寂寥

四十餘年別歷陽舊遊如夢費思量眼明見此老居士聽話舊遊如到鄕

送魏縣丞之官余杭

君去我逾靜我病君得知如何便相逺未有再見期溪橋已春晚紅紫久離披初無一尊酒慰君別後思君才則甚長所用無不宜但當斂光芒匣劍深藏之初非擊刺用肯顧庸人嗤平生富事業餘事尢長詩當官倘見念琢句敢嫌遲上以寄難兄下以愈我饑

葉尙書普光明庵

日月豈不明明乃有昏晝四時所出火更自表新舊寧知普光明亙古不傳授獨照萬物表不見所成就逺乃包須彌近不間圭竇茫茫濁水源我此明亦透尙書所居庵艸木甚臒瘦收藏萬丈光斂退著懷袖至寶久不耀卻立萬夫後我願從公遊昏病方待救先持此微言逺寄爲公壽

焦復州惟正寄鼎復兩州喜雨詩來以近體詩一首寄之

聞道復州賢太守只如前在武陵時相逢未說爲州樂所至先傳喜雨詩行比曾參仍不魯【焦君居家以孝友稱】政同龔遂更何疑懸知此去長閒暇定是愚民不敢欺

送範十八還江西效白樂天體

與君此別重依然再得相逢又幾年無使人言長似舊況教人道不如前窮通軒輊皆由命貴賤髙低總是天只有修身全屬我少遲畱處更加鞭

晁公詩九經堂

人家有屋但堆錢君家有屋定不然一堂無物四壁立六藝三傳相周旋人言君貧君不顧以此辛勤立門戶聖人遺意要沈思暫脫楚騷辭漢賦他年相見問何如且說九經得力處

送瑞印上人歸福州

不須布襪與行纒參得諸方五味禪散盡白雲見明月虛空只是水中天

東萊詩集卷十九

欽定四庫全書

東萊詩集卷二十

宋呂本中撰尢美軒在玉山縣小葉村諭子才作尉時名之取歐陽文忠公醉翁亭記所謂林壑尢美望之蔚然者後數年舊軒旣毀復作寺僧移軒山下汪聖錫要詩敍本末因成數句寄之

玆軒在何許逺在洞巖側洞巖山水勝自與塵土隔天以奉幽人寧肯媚過客尉曹昔吏隱到此若有獲名軒曰尢美盡去眼界窄坐令歐陽公餘意轉明白車馬走道路我久度此厄茫茫六合間於此有安宅軒𨿽有成壊山本無異色舉頭見林壑不必更逺索

金雞董需彥光淩岑庵

我爲江南遊衰病轉不堪往來信撫間未上淩岑庵淩岑賢主人淸峻如山巖避事若荼苦守貧如薺甘平生好交遊十不存二三令弟又繼往世不聞淸談髙風故絕俗想象令人慙浮生有欣戚此味久已諳請君但髙枕客來睡方酣茫茫岐路間與渠爲指南乘風本餘事不向鼻端參

盛華彥光丘壑軒

盛侯少時偉儀觀下筆不休人共歡胸中別自有丘壑萬里溪山藏几案往來車馬閙泥土盛侯何嘗著眼看較量今古放同異抖擻胸襟別眞贗今朝示我故人詩老病窮愁得消散故人相繼在鬼錄君𨿽獨在飽憂患且住溪南數間屋坐穩不憂時節換人言丘壑殊不惡君守一丘只如昨文章老健气如虹不向山巖何處著

送晁公慶西歸

頃從君家諸父遊談經語道久未休死生契濶風塵起往事追尋三十秋疾病衰頹且深坐喜見後生勤勝我臨行索我送行詩短句長篇無不可少年學問要躬行世人營營勿與爭閉戶忍窮心自樂簞食瓢飲殊不惡紛紛得失誰厚薄得此失彼莫籌度

曾吉父橫碧軒

囂塵等山林此理久未盡君今住世网於此已自信僧居隔長溪屋古柱礎潤不知市聲逺但覺山色近開軒有餘地艸木當夏盛一身船轉頭萬事燈落燼譬如癢在體搔抑吾已認靑山故在眼已絕對閉吝悠然有遐想此語君所印

送邢道州趙邵州歸湖南

相逢不得欵柰此別離何長塗已新秋從此風雨多欣然出殘暑如鳥離网羅我獨此淹畱衰病日婆娑跂足望二子洞庭秋始波道州通家舊口辯如懸河邵州我表弟玉也保不磨無由得相就相近日經過黃塵翻馬足未暇眄庭柯何時寄書來與我消睡魔天涼不飲酒爲子一髙歌

送方丰之秀才歸福唐

我居江東惟信之州子來自南而與我遊問其所友一時之秀其兄韞徳亦旣有就子學旣立子志甚逺何以終之止在不倦貧賤勿厭自然無悶富貴勿羨害徳之本彼古之人能聖與仁我胡不能嘆其絕塵今子歸矣嵗亦有秋何以告子惟聖之求水流有源木生有根惟源與根入徳之門求聖根源惟正之守正之不守棄師背友絲毫之僞勿萌於心無有內外亦無淺深由此則聖捨此則病是以君子所守先正於以贈別亦以自警爲別後思且以三省

向惇武挽詩

耐官丞相後世固不無人位下能安命身閒不厭貧還能死異域便足繼前塵此日何山路空悲艸木新

向僉判母挽詞

懶作塵寰住虛隨雲雨還人皆欽懿範天不予長年室靜如歸隱心安勝學禪傳家有令子尙得慰重泉

贈眼醫張子驥郎中

人生所有疾萬種皆眼病由眼不得明故視有不正指白以爲黒逺邇皆未定如何少醫膜遂失本來性今君有妙手與世脫機穽病𨿽有多端但以一理勝不須望奇功藥病自相應吾觀世間物惟眼爲至淨不容著纎毫況復計少剰自古大醫王其治有捷徑不能添汝明但要除此癥鏡有塵則昏塵本不在鏡塵去鏡自明豈必與物競皎潔玉壺冰澄澈秋月瑩坦然望長途欲往不待倩其說甚易知在汝聽不聽請君明其然說法我已竟

送晁侍郎知撫州

與君相從四十載老病昏昏君不怪交遊大半在鬼錄一時輩行惟君在前年簮筆侍明光論議風流傳梗槪邇來同住此荒城笑語瀾翻絕機械薄酒重尋他日盟新詩未了平生債今君奉詔作鄰郡共喜朝廷有除拜定知恵政及斯民一洗從來州郡隘甕頭春色早晚熟逺寄還須例霑丐爲君試艸徳政碑蕭何自昔文無害

晁畱臺劉夫人挽詩三首

自昔聞諸父文章漢兩京【原父侍讀貢父舍人夫人諸父也】風流傳壼範烜赫振家聲睦族今無匹能書舊得名如何江左郡今日望銘旌

故家劉與魏我亦忝姻親【夫人劉姓魏出也】久矣思前作居然愧後塵遺芳接惇史舊徳見夫人悵望鵝湖路新年艸木春

畱臺無恙日樂善出誠心文采不復見聲名空至今半生資內助三嘆有遺音撫事思前輩於誰覓斷金

贈鄭侍郎

鄭公一勺酒時與故人傾況玆沖和天艸木日向榮山茶逞獨艶著意呈軒楹坐中四五客還來尋此盟主人久未厭頻得倒屣迎燒燭夜照花知公有餘情淸歌洗俗耳軟語令心醒豈伊鶴頂丹獨自能傾城要令同二妙相伴作三英紛紛桃李花開謝略不停誰知此深院別有髙世名我老百事廢對此眼暫明還家不能寐起坐數殘更明朝有新句更欲煩公聽

送宗紀上人歸福州

道人海上來訪我江外寺春風吹行李飄揺不得住手中主人書足下千里路臨行請一語懇欵遇外慕人生未入道所至皆旅寓急參庭前栢防取末後句相逢與相別惟此是先務

郡防分韻得蠻字

柳外髙樓四面山使君攜客共躋攀塵埃不動日方永桃李無言春自閒未厭簿書時到眼每逢詩酒亦怡顏夜防一倍園林勝尙覺淸歌欠小蠻

郡防賞牡丹分韻得裳字

敢辭深坐懶衣裳便欲追陪恐病妨小戶長憂勸酒滿短才仍怯和詩忙牡丹花在逢寒食羣玉山如望洛陽不是使君尋舊賞更無人防憶姚黃

次蔡楠韻

交舊悠悠西復東建昌南望水連空蔡侯念我有新句猶似灞橋風雪中

送王提舉赴淮東七首

君爲千里行我此一室住淸風隨畫舸已過江北路君如暑伏冰所至自淸靜翛然接新秋已復天地性隨行萬卷書旣足以自娯因知君所樂不在使者車入門𨿽多塗其究有安宅君能識其然一語在物格學道貴積習天地故相似不容有秋心毫髮在胸次海陵我舊遊嵗月亦已久不知兵火後尙有昔人否官閒有新作寄我莫憚逺兼書海陵事令我開病眼

送財用歸開化二首

年來相聚欲無言懶說諸方五味禪所恨歸程太怱遽不收吾骨瘴江邊

疾病支離欲著牀爾來殊不負秋陽頭童齒豁西風裏尙費縈簾一炷香

謝範子儀見寄因次其韻

疾病深藏一事無眼從昏澁廢看書淸詩忽覩驚人句逺道如瞻使者車頗放溪山時入座不妨賔客醉騎驢傳家事業風流在早晚還朝得盡攄

謝周侍郎送木

染以猩猩血緣以刺繡文天生此碩果似是百果君杯槃快先覩便足張吾軍雅宜椽燭照正合侑金尊環橙與大柑其從蓋如雲我病日已衰故人時見存晨興有奇事此果蒙光分開緘見珍異坐使童僕奔把玩不去手舉室生淸芬所恨茅屋底著此大不倫瓊琚永不報拙句聊相聞

謝幽巖長老送荔枝二首

年來疾病日衰頹咫尺閩山懶便回不是幽巖老尊宿更無人寄荔枝來

荔子焦漧久未嘗今年霜下始聞香幽巖闊略庵前事容得先生爲口忙

撫州兪隱居挽詩

臨川兪處士獨擅隱居名懶倦不復出風流聞後生自甘長寂寞肯作太鮮明松栢新阡路傷心秋後聲

贈汪信民之子如愚

四海同門一信民近淮來往七經春生平坎防不如意死去聲名多悞人漫以文章付兒子略無毫髮仰交親請君但自傳家學陋巷簞瓢莫道貧

謝曾臺州送梅

不辭深坐轉衰頹養病仍無酒一杯尙喜故人相勞苦臘前先送一枝梅

甕間吏部久不見江東步兵那得知故人憐我太寂寞一枝梅送兩篇詩

送範子儀將漕湖北五首

君行欲何之乃在湖水北湖水多近縣使者易爲徳其民淳而古其吏朴且直官閒足賔客嵗稔少盜賊得君淸靜化用教不以力但自養根苖勿苦厭蟊螣

許昌無事時地固多英豪況君忠宣子譽望素已髙讀書不出戶俛首自作勞脫身走江南始爲時所褒每念其先人水靜絕波濤時從文字嬉餘事及風騷

忠宣在朝廷每欲消黨與以我廣大心盡使變齊魯同門有不察平地鬭豺虎君昔住許昌閉口不復吐靜思前人意皆是神所許自守泥塗間肯復計齟齬

令兄守家學曰自文正始惟不卑小官至死而後已其間有富貴乃是偶然爾人欲學古人豈不識此理柰何厭貧賤乃不退就已君今又蹈之可爲吾黨喜

我懶百事廢尙叨交舊知時蒙寄書來索我送行詩我詩老益退久爲人所嗤君獨不見鄙論相不舉肥送君湖北去無事隔山陂時應有佳句尙足慰相思

梅花二首

白玉花頭碧玉枝水邊籬下雪晴時暗香別有闗情處卻是春風未得知

占得先開不待春風饕雪虐長精神老人不是尋花看要與尊罍洗世塵

周承務郔求諸己齋

爲腹不爲目貴久不貴速人皆求其餘我獨心易足人皆重外慕我獨禦其獨閉門想顏子黙坐相追逐壽夭有定分簞瓢乃其福修身𨿽多途要在不逺復

送程伯禹歸浮梁

不見程公二十年上饒相遇各華顚平生气節名先立老去安閒我未然卽看歸來上廊廟未容休歇住林泉飽山閣上憑欄處合得逍遙第一篇

疾病因循懶出門茅檐終日坐昏昏雨聲防滴松藏寺人迹稀疎犬吠村時得使君相勞苦勝於書札問寒溫只應此去添憔悴又欠先生酒一尊

寄題王瑉中玉通判夢山堂

靑山甚不逺每因塵事疎百念攪胸次豈知山有無君無適俗韻常似山中居出處本無二夢覺固不殊不知此山堂始性從何途未嘗走道路亦不用舟車溪流與山色相對若有餘此地甚閒曠如君心地初行雲映逺樹中有此田廬如今遂安處始驗實不虛得非神所相無乃道力扶親朋在左右不待折簡呼往來一笑樂勝有十輪朱何須從範子辛苦泛五湖亦不學沮溺逺去斯人徒從容萬事表在我不在渠欣然理前夢已勝在華胥

去冬以紙衾遺劉彥衝劉有詩來謝以二絕句答之

初無一物獻髙人紙被封題意卻眞想得蒙頭忘百慮滿山風雪自成春

錦繡堆牀已不宜芬芳淑郁又成癡心知此被無他巧能與山翁換好詩

送曾季直下第歸臨川

老病侵淩重別離爾來瘦欲不勝衣信州城北荒山寺兩送親知下第歸

曾子不愁歸路泥臨行索我送行詩頭童齒豁衰頹甚不似京城相別時

送趙十一弟之官南安

君爲千里行我有一尊酒把酒持勸君欲以爲君壽南安傍庾嶺瘴癘亦時有徳人固天相和气生戶牖斯民得安樂如我屈伸肘居然變逺俗共感賢太守我病居上饒忽忽嵗月久杜門百事廢亦復厭奔走得君暫相從感嘆成皓首頗念河朔時相從誦詩否人生只此是不必更抖擻有便卽寄書頻來問衰朽

寄劉彥衝兼寄胡原仲劉致中

故人別去兩經冬今嵗書來第幾封正以空疎少制作不因窮約廢過從養生漫說終難效學道無心亦未逢若問眞歸是何處五更常聽寺樓鐘

去嵗嘗以紙被竹簡遺劉致中後爲大水所漂致中有詩以二絕句答之

念君無愛亦無求一室翛然冷欲秋尙恐深居有餘念更將衾簡委洪流

紙被公無笑不才兩公相繼有詩來五更睡足天昏黒也似他人錦繡堆

吳傅朋遊絲書

君不見往時文學顧八分中郎之後典型存又不見先朝文恵書堆墨大榜濃云照南北未似只今上饒守靜寫遊絲不停手非煙非云斷復續緩步徐行不拘束斷崖一落千丈滑逺望筆行如一發鬼神竭力覷不見鐵礦消亡网作綫綫舞飛揚不自由縱橫自在勝銀鉤知君此意非安排妙處不從筆下來心疑形釋萬事去信手卻立無纎埃滿堂回頭莫見猜我自悟此忘胸懷操舟相馬在事外顏氏識此由心齋如君下筆少有意錦繡寧不悞剪裁君惟無心故若此秋毫自可纒風雷鐘王斂手謝不敏長史懷素慙衰頹病夫覩此心目開向來窮愁安在哉

東萊詩集卷二十

東萊詩集後序

文集莫盛於唐亦莫盛於本朝唐則韓退之栁子厚本朝則歐陽文忠公實爲之冠是數公固出類拔萃巍巍乎不可尙已編次而行於世退之則李漢子厚則夢得文忠公則東坡先生或其門人或其故舊又皆與數公深相知蓋知之不深則嵗月先後是非去取往往顚倒錯亂不可以傳近世張文潛秦少遊之流其遺文例遭此患知與不知之異也東萊呂公居仁以詩名一世使山谷老人在其推稱宜不在陳無已下然卽世多歷年所而編次者竟無人爲墨客詞人相視太息曰公所謂知吾者希則我者貴歟儀眞沈公宗師名卿之子少卓犖有奇志方黨禁未解時不顧流俗專與元祜故家厚公尢知之往來酬唱最多沈公之子公雅以通家子弟從公遊公稱之甚乾道初元幾就養吳郡時公雅自尙書郎擢守是邦暇日裒集公詩略無遺者次第嵗月爲二十通鋟板置之郡齋蓋公之知沈氏父子也深故公雅編次之也備幾亦受知於公者也公雅用是屬幾題其後竊自伏念與公皆生於元丰甲子又相與有連雅相好也紹興辛亥幾避地柳州公在桂林是時年皆未五十公之詩固已獨步海內幾亦妄意學作詩公一日寄近詩來防次其韻因作書請問句律公察我至誠教我甚至且曰和章固佳本中猶竊以爲少新意又曰詩卷熟讀治擇工夫已勝而波瀾尙未闊欲波瀾之闊須令規模宏放以涵養吾气而後可規模旣大波瀾自闊少加治擇功已倍於古矣防受而書諸紳今三十有六年顧視少作多可愧悔旣老且病無復新功而公之墓木拱矣觀遺文爲之絕嘆因記公教我之言於篇末使後生知前輩相與情實如此且以見防於公之言𨿽老不忘也乾道二年四月六日贛川曾防題

