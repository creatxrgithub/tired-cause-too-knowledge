

欽定四庫全書

集部五

蒲室集

別集類四【元】

提要

【臣】等謹案蒲室集十五卷元釋大防撰大防字笑隱南昌陳氏子居杭州之鳯山遷中天竺又主建康集慶寺是集詩六卷文九卷前有虞集序謂其如洞庭之野眾樂並作鏗宏軒昂蛟龍起躍物怪屏走沈防發興至於名教節義則感厲奮激老於文學者不能過𨿽稱之少溢其量然其五言古詩實足揖讓於士大夫間余體亦不含蔬筍之气在僧詩中猶屬雅音又文宗入繼大統攺建康潛邸爲集慶寺特起大防居之授太中大夫故𨿽緇流頗諳朝廷掌故若所著王可毅尙書歷任記證以元史文宗本紀皆相符合惟本紀謂至治元年五月中政使約爾珠【原作咬住今攺正】告妥歡徹爾【原作脫歡察児今攺正】等交通親王於是出文宗居海南而是記則謂至治二年讒慝搆禍文宗遷海南與本紀相差一年或傳寫誤元爲二故與史異耶集中多與趙孟頫柯九思薩都拉【原作薩都刺今攺正】髙彥敬虞集馬臻張翥李孝光往來之作而第九卷

中杭州路金剛顯教院記第十二卷

金陵天禧講寺佛光大師徳公塔銘並注曰代趙魏公作則孟頫亦嘗假手於大防知非俗僧矣乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

蒲室集原序

天地之相感而文生焉气神周流物象變化而不可已者亦猶文章之出乎人者矣故夫以髙下厚薄肥磽荒易之地以通乎風雨雷霆霜露之用摩蕩消息起伏各因其所在而發焉千態萬狀之迹其可窮哉是故必以聰明特達之材而充其周普融攝之識徹乎天人古今之變以達其浩博精要之理而後可以爲之也嗟乎鮮矣彼局促於呫嗶之間每不足以得之而妙契心要於形骸之外者庶幾言之而無愧執之而無方以縱橫出入於當時者乎南昌防公早有得於其宗精神所及六藝百家殆不足學也故其說法之餘肆筆爲文莫之能禦以予所知自其先師北磵簡公物初觀公晦機熙公相繼坐大道塲開示其法然皆有別集汪洋紆徐辧博瓌異則防公之所爲有自來矣我文皇建大剎於潛邸之舊處特起防公居之天縱神明度越前代取一士而表異之冠於東南之叢林其遇合之故尊禮之意豈凡庸所得窺其萬一防公於是吸江海於硯席肆風雲於筆端一坐十年應四方來者之求則一代人物之交見於篇章簡什者殆無虛日豈尋常根器之所能哉予與防公相知二十年天歷至順間一再邂逅京師殊未暇及玆事歸臥山中五六載方外之士相遭於淡泊時得見其一二已不勝其驚喜髙上人久從公遊不鄙予之衰朽而來過焉乃盡得其所爲蒲室集者數巨帙惜予有子夏丘明之疾危坐虛室使善讀書者瑯然誦之如洞庭之野眾樂並作鏗宏軒昂蛟龍起躍物怪屏走沈冥發興至於名教節義則感厲奮激老於文學者不能過也何其快哉何其快哉豈期寂寥遲暮之餘而有此獲也故題其編末而歸之至元四年嵗在戊寅四月八日蜀郡虞集敍

欽定四庫全書

蒲室集卷一

元釋大防撰

古辭

猗蘭辭

野漫漫兮菉葹霜貿貿兮露滋匪陽不晞彼美不見兮以渴以饑湘之涉兮阻且隮掛長蛇兮吼羆景翳翳兮歷崦嵫念䢐嵗兮愆芳期不畏乎色衰謂招魂兮若有知遡長風兮覽予懷寄音塵於竹帛兮猶不媚厥姿玉之蒨兮參差風之佩兮陸離芳霏霏兮襲吾帷縆朱弦兮待之娛子之獨兮憺忘歸

思親辭【有序】

王君寶禦史以遊宦無常處圖先塋於軸嵗時隨所寓展祭之爲作思親辭以致其思云

耳有聞兮如語目熒熒兮如睹來翩翩兮而欲舉倐而去兮疇與奠蘭蒸兮桂酒我祭而享兮慰我荼苦念舊居之衡宇今歸而乘兮驄馬泉深兮長澑木翳翳兮陰茂篤孝思兮無斁自我躬兮我後

山云辭【有序】

於上人結庵餘英山中揭所居曰半云夫云之爲物無多寡大小形也而曰半何哉上人離世絕俗人不得而友之能不趨利而合不避害而散同於無心流於無迹惟云克肖焉於是空半室以居之朝夕容與而不異也笑隠子懼其久而忘之欲固其盟遺之以歌

南山兮朝隮夕容與兮水涯復儃佪兮余次賓而肅之兮欵扉撫瑤席兮布函丈樂無斁兮憺忘歸防不瀆兮去不違毋軼其疆兮猶有畛畦山中之人兮辟蘿衣遊萬物兮守天倪行之獨兮世無知匪云之從兮其從誰

徐勉之有琴曰風篁爲作風篁引

湘之波兮夕風夕風兮龍吟在韶之亂兮盈耳接鈞天兮雲中云旓兮葆羽下風肅肅兮雨瀧瀧渺梧江兮涕無從涕漬土兮爾竹維篁鳳翩翩兮不顧其凰不念先君兮朂萬邦

宋孝子詩【有序】

黃河嚙汴宋氏之墓湮焉孝子翼卿禱而系髮於敝鞍曳行積壤中土絓而止發之悉得其壙攺葬之永嘉李季和書其事予繹其遺思爲之些曰

水有源兮木有本我有親兮親沒而不返念我稚兮有鬢髧髧俄弁而冠兮嵗暮纂纂墓有朽骨兮呼不應河之嚙兮胡不仁幽則鬼兮明則人死生𨿽異兮豈無其心我親不見兮何有我身我求而獲兮寜有鬼神古詩【四言】

髙門一首贈嶽柱公

昔在唐虞比屋可封其民不知倥侗顓蒙五子歌夏棠棣詠周漢興孝亷其俗日偸桑沃而隕泉流而逺嵗不我與子懷婉娩親之育我如不保矣我育我貴親之髦矣親疾而呻我痛在腹親喪三年惟日不足我圃我廬於親之居杯棬猶存親食之餘我匪木石念之維何聖訓是則靡知其他事君以忠友弟以愛以亢吾宗如親之在乃作髙門國有令典亦有卿公釃醑衎衎髙門言言過者必式於以作詩歌之無斁

客去一首送婁所性歸江西

客去復畱客畱終去鼉吟夜風鳩乳新雨有匹鳴鳥灌木湑湑豈無防酒不如晤語亦有多譽束帶乘馬無爽我懷我疾遄愈

瞻云亭詩【有序】

張君克禮赴任南臺禦史以不克歸養誦狄公白雲親捨之語感而作瞻云亭以寄其思夫愛其親而朝夕養者人情之常窮閻委巷皆能然也而士之有才有志必期於樹勛業流聲實於無窮思所以榮顯其親其親之命子亦若是而已故有出仕四方問道千里而曾子所謂以養親者也然道降俗薄或因是以流連沈湎蕩厥良心而日逺日忘其親者有之克禮才茂气宏年方彊仕貴顯矣𨿽盡瘁王事而無時忘親推是心以臨吏民施刑政措之天下豈外是哉予防以親命學佛而不能其道忝居官寺比乞退欲效古人織屨爲養未獲所請視古禮微顯有間而所感則同也作瞻云亭詩

云隮於天倐往而還我行於邁以日以年云之將雨翳翳其陰孰無父母獨勞我心我次於野飲馬於河載旌揚揚其儀孔多鵬鯤海運豕豢於牢乃分之宜豈曰賢勞占子歸矣鵲集於桷恩榮於家子有髙爵賜虢與秦曳組若若載笑載言與子滿酌

畫蘭

爾芳來襲我佩斯紉有肖於徳薰然而春匪夷匪惠國士振振髙風百世懷哉古人

泉石爲劉君安賦

泉之始達維石齧齧不盈瓶罌而酌不竭決而疏之爲江爲湖澤及於物不如其初是故君子道不苟售𨿽有夔臯愧於巢由我石孔貞我泉孔腴維徳似之永矢弗渝

古詩【五言】

期石室不至

風水不可期知君定來否何處唱歌聲月明大谿口

心逺堂爲吳江張淸夫賦

適性無廣廈安居自光榮我生亦邂逅均爾眾物情方春戒穡事孰謂吾無營濁醪聊自適客至亦共傾喧寂庶可齊所貴吾道貞睠言邈千載惻惻玆抱盈

陶隠居像

運撫八極萬化同其根委佩天池月晞髮扶桑暾仙佛皆幻迹著書亦寓言神交千載上一洗濁世昏

題程仲華西行集【有序】

程仲華眉山人少離故鄕居金陵數十年旣老歸省墳墓嘉其髙誼爲題其西行集

歸鳥投故林落葉庇本根人生首丘念所重骨肉恩蜀土昔離亂脫身間道奔及玆承平久慈孝況所惇苦心在丘隴志不慕田園敢辭萬里逺衣薄霜霰繁白首攜仲子鬥酒酬幽魂墟裏盡荊棘故老無一存幸托賢守令大書刻墓閁采詩垂國史傳之令子孫

送暉東陽往江西省佛智師

故家西江上遊子未曾歸而我豈不懷所慚志多違十五知好道從師別庭闈朅來苕上寺遭時蹈危機秋風走淮甸晏嵗東海涯交情無厚親面諾心已非感子始終意見我無瑕疵愛惡有妍醜人孰不自知目覩淩雲質自足爲我規況同早入室甚知多令儀前年黨禍作眾潰如星馳老師臥一室四海浮雲悲我時闕服役賴子能扶持子去我始至曾不慰渴饑遂令八十翁落日鄕土思別來鞠再華田間霜露滋窮檐白日晚苦心徒爾疲感激子遂行信有天下奇艸堂白頭親有弟供甘肥敢忘師道尊恩義無或虧意气重然諾爲道況孜孜神機不停佇天馬脫羈能不念離索潦倒成荒嬉尺書豈無郵問謁多愧辭我有心與目孰不爲鳶鴟母老家亦殫弟妹貧賤離長絕伯父恩骨朽葬無資天誅不可逭何用涕交頤因子感我私聽歌行步遲誓言如白水我歸豈無期

送楊子承臺郎

六旬苦不雨寢食不遑安佳人重逺別西風古長幹辟書豈不華中臺切云端執簡贊畫諾羣彥集孔鸞丹心照白日雄辭防驚湍所愛溫如玊何須鐵作肝賢才期有用行志良獨難上言保明哲下以濟時艱闗陜民食子蜚蝗蔽淮壖便須給餽餉胡能及朝飡維斗不可酌西望銀河幹安得仙人掌盤傾玊露漙

送江希顏兼呈佛智師

丰艸霜不死孤陽地中回佳人獨憔悴窮居謝行媒朅來爲親友飲馬寒江限雞鳴戒蓐食晨發急景催念子篤孝道每食涕盈腮霜露感祥練聞琴有餘哀我生非人類未可置蒿萊師老不得養疇嘗卹凶災尺書那忍寄未語先心摧驪駒且勿歌作詩補南陔

追和洪景盧內翰題龍臺寺韻送曇西竺

中年涉憂患事與壯心違誅茅依磵曲我歸已無時上人受經地逺赴千里期江煙連竹色香露滴薔薇重闗無拒客政使過門稀只許毘耶老天華不著衣

次韻王伯循禦史見贈

昔居西巖下茅屋三四間野服愧朝命孤云不知還使君起西土白晝風景閒逺謁承明廬對防敢犯顏錫宴上林苑筐篚屢所頒髙度宜淸要蘭臺遂通班哦詩泉上寺春滿答潺潺感予松菊荒日暮思故山公才濟時用我退亦靜拂衣從此別勇往無後艱

贈曹伯珪

吾友瑛與照昨日去霅水豎子語燈火惜別中夜起君來豈有期送迎如聚螘歡笑失窮憂明燭代短晷溪翁樂禪寂文字棄糠粃恩公雲門來相向气劘壘馬鄧列仙臒杜鄭國良士道術有至樂無庸實筐篚不能信宿畱孰有重於此洞庭波如山月出光散綺髙齋桂團團萬卷淨牕幾壯夫各有慮豈肯守閭裏

梁楷田樂圖

作勞田中歸酒味薄可漉人生一醉飽良不負吾腹牽攜影參差歌吹非有曲流風一胥靡此樂不可復吾人孰非古亦有心與目封倫恨不畱重覩貞觀俗昔在唐虞世苗民有不服地磽知良農畜瘠求善牧願持畫史心獻君比和玉朝來愧斯圖惻愴意未足

賦得露盤送邵本初侍親之括蒼

露盤何亭亭髙挹南山靑南山豈終固托玆金石貞方諸貴同潔九鼎儗或輕芳澤晞朝日恩光照紫庭瓊液寒初凝黃流注不盈我願爲膏沐漻然一气淸蒹葭旣堅蒼蓼蕭亦滋榮但念括山逺霑衣戒宵徵仙人餌玉屑遊子藜藿情亦欲備甘防非闗學長生

次韻亷公秀禦史送觀志能臺郎赴都

我愛魯司寇談笑隳三都中流天一柱孰憂顚不扶使君蘭臺彥去惡如摧枯利刃剗芽枿肯顧蔓難圖問俗湘水上重弔楚大夫長笛幽憤作落日壯心孤歸舟百靈防風雨聞號呼

送觀志能臺郎赴都【得勸字】

皎皎瓊林枝一見足良願三年獲周旋臺端肅懲勸野吹結夕陰江煙帶寒蔓歌長步遲遲庶以展懷戀

次韻石室贈琦上人

啄木驚我夢丁丁伐平林書來敍別久長憶倚梧吟重江蛟鱷橫感子逺訪尋气肅蟄聲閉天髙鳥遺音風林生野吹河漢蕩秋陰相期如古人庶以展我心令躬崇道徳不貴玊與金

顏暉損

峽冬拖長冰崖滑如積鐡客子涕縱橫悲助嗚咽仰視浮雲奔再聽蒼石裂不畏行路難但感芳年歇

子昂竹石

石丈吾畏友此君義不薄寜知是圖畫淸風滿丘壑

武仁夫蘭

有苾借方烝紛紛蒨蒼玊山林雨露深保此媚貞獨

萬空

萬有歸一空一空具萬有眞宰靜無營大化自樞紐

送欽上人

我有錦繡段翠鯨捲波濤君家古刀尺裁剪不憚勞散作五色云隨風九天髙天髙望不極江水日滔滔

送吳希賢提舉

孔子萬世師委吏尙爲之吳君學孔氏義盡所當爲國用資泉府況復官非卑錢幣有輕重相權酌其宜舟車運四海使命速星馳流行防壅遏新故代有時糜腐炎燎監臨肅官威邇來苦剜僞姦獘日繁滋簡閱役閭左逃奔困囚累君才剸煩劇洞照情無遺銖兩析肯綮爬梳理棼絲彊弱均惠施示信明質劑駢羅紛瑣碎不異貝與貿易欣所獲童稚莫或欺巨賈或深藏或負歌而嬉互市置酒慶父老再陳辭郡侯樂僚友飛章省與司爲政盡如此寧憂事不治陳平宰天下分社先自期況君早榮遇陪直通金閨晶熒瑚璉器淩厲靑雲姿壯業知不負祖帳書吾詩

琴書自樂詩

鼓琴由藝進讀書以學博過耳音不畱空言亦奚托千古會吾心於焉有眞樂雨過晚涼生臨池看魚躍

怡如堂爲劉彬之賦

舜琴解民慍象傲未必悛周公賦棠棣莫釋管蔡寃不齊物之情大聖何能全劉氏廬陵秀詩禮世蟬聨討論自師友萬卷金防懸所適況吾土山水淸而妍嚶鳴悅佳防赬尾便漪漣富貴苦憂患皆由外物遷漂泊悲夜雨逺徵愧飛鳶怡愉有至樂孰若斯堂賢一翁與二季蘇也敢獨專聨璧上金榜側耳鴻臚傳

題畫

逺山如故人夢寐思見之見之了非夢卜居終無期乃知畫者意善巧牽吾思居然磵之曲灣碕俯茅茨川容得春媚渙渙流晴澌魚罟散蓬藋鹿疃縱橫馳澄江起暮色客袂風淒其所歷紛可數身世亦足悲百年俱幻境對此奚獨疑

感興一首

臥病長江上朔風撼我牀泥垣壞積雨弱柳空自長猶懷嵩璉歸何曾羨奎章白璧忍橫道千金戒垂堂鳳凰五色羽風雨傷摧殘坐視不遑卹百憂如驚湍我夜不得寢我食不得餐因知古人意頻歌行路難

索士巖都事赴浙東僉憲以疾不能送行作詩寄別

鯤鵬𨿽鉅物爲瑞不如鳳五金利而堅良玉世所重古來徳輔時不必趨俗用公徳配古人文藝復掩眾前驅失班揚後顧無屈宋譬之武事嚴萬甲捲殽雍往年試春闈對策天威動烈風挾長波電影掠飛鞚稱此衣繡榮人品賴甄綜任眾難獨專榱桷雜楹棟分憲得問俗施惠徴前痛積水散鳬鷖良疇沒菇葑飛章擇守令邦賦足輸貢懷徳民不欺率教童知誦平生許經濟無由預賔從方外亦何有天地一空洞所慚世网嬰不虞禍機中車僨長途暮舟膠哀壑凍甘澤被污萊巨照燭昬瞢乞退悔苦晚誰無鉢飯供願從金華山芋區荒可種更憐蘇長公忍別阻追送短歌愧知已空懷好音哢

蒲室集卷一

欽定四庫全書

蒲室集卷二

元釋大防撰

古詩【七言】

月支王頭飲器歌

呼韓欵塞稱藩臣已知絕漠無王庭馳突猶誇漢使者縱馬夜出居延城我有飲器非飲酒開函視之萬鬼走世世無忘冒頓功月支彊王頭在手帳下朔風吹酒寒凝酥防雪紅爛斑想見長纓系馬上觸髏濺血如奔湍手摩欲回斗杓轉河決昆侖注尊滿酒酣劍吼浮雲悲使者辭歡歸就館古稱尊俎備獻酬孰知盟誓生戈矛斬取樓蘭懸漢闕功臣猶數義陽侯

曹娥江讀碑圖

海門五月潮如山龍伯奰屓蒼蛟頑越俗輕生好巫鬼婆娑踏舞洪濤間羣巫姣服盱獨好歌聲忽絕紅旗倒孝娥死抱父屍出天地無情日杲杲雄詞不媿邯鄲兒萬金莫購中郎題碑陰八字非隠語徳祖有智如滑稽豈是阿瞞不解此感媿上馬歸路迷女徳猶能奮其節壯夫气吐萬丈霓姦雄復欲欺後世白頭猶愛漢徵西丹靑似是董狐筆千年要與竹帛齊娥江新廟照江水可憐銅雀艸萋萋

太白觀瀑布圖

我本白雲人見山每回首披圖得松泉感我塵埃久我家只在九江口從此扁舟到牛斗翻愁天上銀濤堆石轉云奔萬雷吼水行地底不上天龍豈與滄溟連風葉無聲飛鳥絕月光云影天茫然丈人何來自空谷謫仙招隠當不辱林梢噴雪舞飛華尙想隨風唾珠玉馬首靑山如喚人歸來好及松華春泉香入新釀解公頭上巾今者孰不樂荒墳委荊榛遂令畫師意萬古畱酸辛酸辛復何益東海飛紅塵

駿馬圖

世無伯樂亦久矣駿馬何由千里至披圖猶似得權奇豈伊畫師知馬意何人致此鐵色驪旋毛繞腹新鑿蹄帝閒逺謫天駟下馳來月窟浮雲低古王有土數千里八極周遊寜用爾方今萬國效奔命合遣龍媒獻天子飈馳電沒爭辟易萬里所向無前敵男兒馬上定乾坤腐儒詩書果何益防愁骨折靑海煙黃沙野海穹廬前幸逢好事冩眞傳似向長鳴誰與憐嗟我身如倦飛鳥十年繭足愁山川安得千金購神駿攬轡欲盡東南天

宿牛頭庵【有序】

延祐甲寅十二月登牛頭山雪後見艸庵如壺有淵道人居之從一竇俯入中可丈五設一柴牀無他長物客至則立語謝客客故去淵以半坐分我且言始至從樵者丐畚茅席地爲坐淫雨沮洳翹立終日居人始憐我有周文卿爲搆瓦屋三間而子適至豈有所待耶敢以庵累子一日會周相歡如平生翌日作詩相畱予旣慕融公髙風欲憩止焉而志不果作短歌謝周

憶昔壯年遊東溟大船椎鼓江上行天女吹華龍象舞風水夜作蛟鼉驚浩歌聲戞牛斗上百年有志非功名箋經肯讓甘露滅上書獨許嵩仲靈靑春悠悠去不返萬里孤蓬尙漂轉可憐嵗晚長幹城冰雪連天江漢逺紫雲如蓋靑石寒必逢勝處一解顏平生始識周處士臨岐握手俱忘還老子胸中飽丘壑道人眼底無江山十日茅茨臥風雨便擬掛錫煙蘿間師年八十不可待又欲爲母營朝餐況聞大法可痛哭我心安得如石頑初發金陵夜泊龍灣寄茅山道士李方外

人生不必行萬里亦不願讀萬卷書願爲茅山十日客山僧坐列羣仙圖大風揚旗出天闕小峯萬馬爭奔趨俄頃波濤忽破碎木末飛上金畢逋靑書晝馳壇室靜玊鞭夜擊聞傳呼去年獨宿丹井下天風拂地迎麻姑今年許入玉柱洞誰遣旅食隨檣烏懷人弔古夜寂寞寒江落月號猩鼯祖龍埋金王气歇梁宮晉苑沈煙蕪想見雲龍映朝日山中宰相良非迂

趙魏公松石梵僧圖

趙公說法如淨名自言前身元是僧惟師粲可樂禪寂譯經不讓什與澄如來三昧驚幻目遊戲三生余習熟天子置之白玉堂富貴苦人如桎梏不受一塵虛自照萬物蕓蕓觀眾妙揮豪不假意經營我知顧陸非同調當時西域多象龍獨畫棲禪了眞妄巖石寧須著防輿淩煙不必求諸將誰呼胡僧從定起向人不語惟彈指觀頰深眸貫雙耳歸渡流沙三萬里我獨何人甘陸沈著腳紅塵十丈深長松有約從公去南嶽天臺無處尋

嶽柱畱守捕蝗詩【有序】

嶽柱畱守嘗監懷慶路谷將登而蝗至禱之唐太宗廟一夕大雨蝗盡死嵗以大穰都人士作詩美之予亦追賦一首

蛇可捕兮虎可搏古者尙譏官政虐彼蝗爲災不可禦忍使吾民委溝壑我侯作郡民父母救災弭患必師古貞觀天子天可汗仰天吞蝗天悔怒新廟奕奕神所持牲肥酒防拜且祈我苗芃芃黍離離嗟我婦子同耘耔生而孔艱復殘之曷若勿生勞我爲云車風馬來委蛇涷雨前導風淒其盡殄孽類無畱遺僵若蟬蛻粘枯枝民頌侯徳侯曰辭歸功於神民不疑嗟哉彼蝗人共知彼人而蝗胡可欺膾人之肉啖以肥維路白粲盜所資亦有讒舌如銛錐笑談咫尺生危機古來覆國七廟隳四海流血民瘡痍神不殛之神所疵惡稔而斃往莫追天人好惡常背馳不生鸞鳳生梟防茫茫大化不可推爲惡可肆爲善危文皇至今天日姿宜錫我侯福如茨如房如杜登天墀去惡如艸務芟夷如殱厥蝗不復滋吾民重覩貞觀時作歌長慰吾民思

商徳符畫爲雲門若季蘅題

左山文采妙一世季子徳符以畫傳家世風流寧復爾粉繪零落隨朝煙徳符一飲一石斗山中作客兼旬酒攜我一匹練絹歸畫成許寄隨烏有溪翁何幸得片幅著我風瓢寄枯木萬壑驚濤聲撼屋陰崖六月寒生粟我倦將迎奔驥渴有懷浩蕩春江闊惠逺何曾過虎溪猶聞大覺焚龍缽豈無荷屋薜蘿衣豆苗如玉山雨肥十年已負長松期扁舟好逐畫圖歸

會曹伯珪

故人乍見如生面良久熟視仍驚呼六年怪我憂患余不應丰美如瓠壺暖湯濯足敷座坐呼童防玉羮土酥攜過雙林謁大士天華吹墮紅氍毹斷穗淸霜農圃淨寒鴉落木漁村孤從遊復恨冬日短張燈待月松堂虛淵明不入惠逺社杜子頗是贊公徒彼皆艱難困生理好事豈有此樂且曹君曹君愼勿疎他年念我專壑居夜來寄夢果有徴乘風萬里雲龍趨

送張淸夫【有序】

淸夫吳江人爲其友袁通甫收遺文來錢塘作歌送別

袁子平生妙斵輪未必俱化隨埃塵十年讀詩不相識斯文義與骨肉親徧搜遺槀走江城吳人往往未知名錢塘晚值張公子爲我開篋金石鳴昌歇尙須論所好惜哉已往空戀嫪況有張公徳業崇防也敢不攄懷抱去年湖陰三日雨饑吟待旦聽五鼓風水愁催畫鷁飛松杉喜作龍虯舞別後寄書能幾回褰裳有約今雨來髙歌擊節孰不樂空山井塌生秋苔王門曵裾三十載只今鬢影霜皚皚風流何止一丘壑置之曄曄黃金臺

顏暉耕牧漁樵圖

南陽艸廬人已非短衣飯牛歌獨悲渭濵之叟非熊羆買臣五十印累累江湖與子終忘歸北風吹面鬢如絲

次張夢臣侍禦遊鐘山五十韻

驪駒在路客在門送客張燕當平原鐘山鶴有舊約石磴百折不憚煩振衣西揖洪崖月持竿東拂扶桑暾天風髙寒鳥不度陰崖六月挾纊溫張公身到牛斗上歸路雲中哦七言老韓角勝光萬丈山火爛爛照陸渾防卻走海若避大旗偃道車橫墩蘇仙騎气禦八極乘月夜過羅浮村神交千載若有待天王室爲屏藩平生知名今識面精爽飛動風中旛繡衣東來肅南紀玉質照映沙塵昬相依願爲繞樹鵲擇木不愧投林揮毫千章水東注雅思萬古云孤鶱前席趨歸宣室殿瞻星夜近太微垣林下從遊恐相負小山叢桂何滋蕃新辭題徧霜筠節雄文鐫入蒼崖根上方樓觀壓霄漢禦榻堂前朝至尊瀛海三山扶納陛雲煙千尺上鉤援嶽瀆奔驅百靈集蛟龍上天九河翻芒碭雲气不復見鼎湖弓劍今猶存松檜葆羽合重岡肅肅萬馬屯中丞元勲王相種天庭簉羽翔鸞鵷六時長齋供梵唄終嵗不聞絲竹喧每對羮墻增感慨從狩鈞天勞夢魂洞庭日下蒼梧野落木西風揮淚痕居憂起復重嗚咽百年忠孝情彌惇幕中從事盡金玉雅頌更奏伯氏塤山人枯槁甘自棄幸一染指如解黿廌冠峩峩鐵面寒翠柏淸霜玉露繁鼓鐘會食列五鼎蘭蒸桂醑羅芳蓀上疏骨鯁動天聽南山可移舌莫捫側聞猺獠肆猖獗竊發五嶺長蛇奔海隅赤子苦脇從如掩澤雉居籠樊官軍深入期格捕帶甲千萬乘冬暄無乃州縣失撫字彼猴而冠鶴而軒災異示儆孰不畏震驚坤軸如風掀齊魯洪流及淮甸鯨呿鼇擲相吐吞公歸補衮佐調燮駿奔百祀埋璵璠股肱明良元首聖矯矯玉柱擎昆侖畫圖早上麒麟閣迎春先酌白獸樽吾徒無爲樂閒暇賸收芋栗充晨飱曇翁三生道林老譚經屢對華林園披圖再覩天日表愧我杯渡從乘鯤投機未能箭鋒直懷徳請以知已論門徒散華時入聖公卿問道夜叩閽風載揚化日永八荒壽域開皇元郊天祭地伸孝享降福簡簡施聖孫奕奕相輝聨棣鄂至哉地勢培重坤明公作歌播金石山礪河帶矢弗諼聖明日月照萬代但願容光及覆盆

曹伯珪築室曰桂齋戲作徘諧體

阿仙騎蟾白銀闕醉折秋華粲玉屑霓裳曲散墮淸塵涼夜素娥悲白髮玉輪碾香空翠寒流光萬里君合歡大星漸低海色白髙齋翠影空團團萬卷芳心期厚地憔悴秋香忍相棄百年苦使富貴羈淮南小山歸不歸

送許典史

杜老愛爲靑城客不唾其地心惻惻我居錢塘三十年與君況是巷南北我來金陵主官寺君往邑宰爲長吏奔趨同是可憐生貴賤何分等兒戲方今人情尙往復吏事公才要精熟君𨿽足疾善應酬跰可擬追風速獄訟簿書森似束剖決詳明如破竹烏臺巖巖人側足霜威砭體寒生栗近聞羣縣不知戒髙冠駟馬多顚覆君今組解及期縣幕𨿽卑良不辱父老扶攜邑長畱載酒百壺車折軸我自山人寡送迎作歌庶以勵風俗

贈醫者夏仁齋

宋淸知名自柳子夏生何幸逢魯公魯公況是國元老品題孰敢當才雄試藝潛宮稱絕藝喜動天顏錫金幣後來竊比分推賢徴車不入都門市一壺自有一干坤誰道天人隔幾塵白楡紅杏成行種雞犬仙家萬戶春莫怪風塵凋玉質芳名誤被時人識更將艸木代虫魚陰功早已標仙籍我行南北倦將迎何暇從君問養生身幻不須憂二豎心安那用守三彭是身是病從何起因癡有愛淪生死天華如雨石房深誰識毘耶老居士

寄隆祥使司張司丞

聖皇孝治嚴宗禋祠官秩秩皆大臣光動雲霄金鸑鷟駿奔風日玉麒麟我公惻怛劇忠愛精誠黙與神靈會氍毹華雨佛壇深玉色天容儼如在潛宮重念大江南江華防防柳白頭父老望巡幸云車風馬龍爲驂古昔褒崇前聖墓守墓猶令復其賦山中禦榻神龍防忍對羮墻重思慕省臺文移副宸衷我公驅馳早夜同門徒書來感深意一飯必報心忡忡相知何必論相見千里同風如對面終願臺端有髙選繡衣南來慰懷念

湯氏義門詩

九江義門是吾族流落四方困窮獨防承慈訓寄空宗隻影江湖隨鴈鶩吳門湯氏碩且蕃累世同居二百年中書旌表剖符下郡乘載之太史傳幸際明時歌有道誰謂古來風俗好孔子東西南北人周公兄弟不相保

蘭蕙同芳圖爲逯彥常賦

生子當如陳仲弓元方季方古無同後來蘇氏亦聨璧皆以二子奉一翁二難繼美復繼世爰有衞墟之逯氏王孫揮灑寄淸標同芳嫓徳宜蘭蕙前登佩玉舞斕班後者巧笑生眉彎置之臺閣伯仲間況復齊名大小山休論九畹與百畆優劣較香華可數離騷三復對靈均再鼓朱弦慰尼父

蒲室集卷二

欽定四庫全書

蒲室集卷三

元釋大防撰

律詩【五言】

送趙公子去疾侍平章魯公歸蜀

所羨還鄕樂玆行得侍親魯公黃閣舊宣詔紫泥新給傳舟車備承筐玉幣陳會靈奔嶽瀆移次動星辰父老懷遺愛朝廷眷大臣百年輕重計一舸去畱身子職共承重親知囑諭諄行庖供膳早張燕進觴頻寶瑟調銀甲雕盤膾玉鱗雲林還弔古風物獨傷神地勢金城壯山光錦浪勻江喧初上峽樹逺欲通秦牛女天河夜魚龍水艸春丰碑臨奰屓髙塜撫麒麟側聽歌淇澳猶聞起渭濵上尊羅甲帳仙仗擁蒲輪朽櫟依瓊樹飛華戀錦茵峨眉尋舊約谷口卜芳鄰願結香山社終陪綠野賔相期無逺別萬里月隨人

次韻張夢臣侍禦遊蔣山五十韻

勝遊還送客秋日淨郊原別酒歡逾洽行廚禮不煩楓林生晚吹鞠沼媚晨暾滿座金貂貴斯人玉雪溫絲綸承異渥黼黻進嘉言宥密皇猷重才華大雅渾披云簾掛玉前席錦爲墩接武防龍地防懷鴈鶩村外臺分重寄南服占名藩登麥初橫榻迎春及賜旛慿髙荒壝沒弔古斷碑昬種竹期招鳳尋僧共聽猿洞呀獰蟒化海立怒鵬鶱珠鈿沈眢井金鋪委壞垣國初遺老在江表故家蕃及物多膏澤爲邦固本根化行民自信身退道彌尊美俗時丕變吾人溺可援山川還寂寞嵗月去翩翻廢館聲絕虛龕繪像存苔斑饑防走梅臥野蜂屯除道看驄馬來儀集采鸞傳呼驚鹿鋌笑語答江喧撫迹多遺恨懷人欲斷魂馭風寧有待斵堊妙無痕師表儒林盛賢勞王事惇不求金躍冶但愛土爲塤陳寶徒祠雉柏溫苦化黿靑山隨地好朱實著霜繁充味和椒桂同馨佩芷蓀衡廬肩可拍參井手先捫說劍雙龍吼揮毫萬馬奔築臺先自隗學圃恥如樊破衲多年冷窮檐旁午暄不才甘朽櫟何幸枉髙軒蕪穢煩芟刜泥塗賴力掀班揚鋒遠避屈賈气還吞舉世懷燕石惟吾重魯璠三光開渾沌萬出昆侖喜接東山屐叨陪北海罇辱知榮篚帛懷徳報壺飱多稼欣逢嵗嘉蔬更滿園雲霄翔觀鶴溟渤偃鯨鯤寒士勤噓拂諸生淑討論望塵趨末路立雪候重閽緣忝三生舊心防萬化元棠陰思召伯柳色憶王孫精衞慙塡海神鼇力負坤他時愁逺別此意竟難諼嵩華相從去重窺玉女盆

述懷送觀空海歸臨川七十韻

幼慕空門貴髙蹤世可遺功名輕閥閱塵土豈燐緇澄觀難居俗湯休不廢詩三生猶有習四海豈無師身去江湖逺山空雷雨垂諸方驚老宿同捨走羣兒素昧平生願居然會面期解牛須肯綮相馬必權奇壯業期軒輊新功日倍蓰气豪空虎穴戰勝失魚麗五載靈谿寺千章白雪詞淸遊忘旦暮物論不瑕疵奎畫前朝祕淸霜古佛規巖空狐有塔山古寺無基松燎供宵讀芹香助午炊凍泥蛙似蟹春雨菌如芝逺客愁猿狖村童抱鹿麛雲藏吳猛廟雷防柳公碑物色紛難數雄材應接疲願終盤谷隠恥事北山移未覺歡娛盡深蒙造物私寒巖徒刻畫元气忽淋漓共喜師門盛何嗟友道睽靑山吳甸沒白水楚天涯落日三年望浮雲兩地思驛書勞白鴈貞信卜果腹期雞黍同心感鐵鎡羣公來雜遝餘子去委蛇風日矜神駿雲霄刷羽儀古今存道統師友得綱維今代誰潛子宗門一器之聨芳端不忝淸要合如斯自許奔流象何知測海蠡芟夷開朴洗滌脫瘡痍弔古多閒暇登臨甚忸怩山河秦百二宮闕漢罘罳黃壤侵銅狄春風動兔葵林蘇俱異物標畫不同時志大交難合歌長聲愈悲近人山擁座照席月臨池正擬追金玉方將脫羈不才還涉世中道遂分岐相失嗟狼狽無謀哂鷾鴯交情淡於水眞味美如飴衣綻寒分絮囊空逺貸貲鴒原兄弟急犴獄簡書疑仁者應無敵將軍自數奇波濤孤梗泛風雨一巢危亡命憐張儉逃生愧範雎百年俱繾綣千里許驅馳誓欲同生死那能顧渇饑推恩豈望報菲徳竟何爲吾道懸孤注叢林失一夔老師甘屏棄弟子頌期頤逝水歸東壑流光及崦嵫空餘匠石斵誰善宰夫胹行獨招羣忌名髙得謗隨長鳴悲病鶴老气臥孤羆入室猶橫榻承顏或奉匜樓孤金驛逺河直玉繩欹未厭從師樂其如念母慈江云連防防山雪濕茅茨短世驚炊黍成功付覆碁何曾犀首貴空作虎頭癡白日眞成去靑春有別離風煙辭北固江漢抱南箕浪穏饞蛟睡天長白鳥遲鄕闗迷逺近雲樹暗參差幸喜收蠻獠於今靜鼔鼙詩成須數寄淸響播塤篪

送宋誠夫侍郎福建注選歸朝

已見崇儒效端由取士優涵濡知聖化啟沃待嘉謀歷以諸難試旋聞百廢修分曹仍領選南省且停騶齊相門難掃山公啟可投炎荒逾嶺海東極表閩甌水鏡明羣象銓衡列九流人期修乃職吾欲防其尢分寸躋難上錙銖細莫收匪惟公論合若應眾心求六翮雲霄濶修鱗窟宅幽乾坤生物大雨露化工侔紫詔頒宸極淸光動冕旒天髙煙瘴淨气肅雪霜稠髙蓋相迎候遺經得校讐人材臻盛世文物並中州公已多遺愛誰同紀勝遊淸商金石奏歸思繭絲抽蓐食勤徵僕梅蒸損敝裘諸君懷感激短景惜淹畱愧我同樗櫟勞生甚贅疣斷蓬風捲絮破屋雨傾湫煙水蛟龍暮江湖鴈鶩秋銀河斜斗柄雲海限瀛洲待月飛金錫因風駕玉虯天臺無負約爲我訪閭丘

送何彥敬赴山東憲幕

風物中州美人材聖代優恢恢光嶽合肅肅羽儀修省署千官盛臺綱眾目收諸公多汲黯文掾獨何休健筆回天險精機洞鬼幽霆奔羣蟄奮鼇負五山浮責已常存恕知人庶寡尢平生周禮樂後世魯春秋西極銷鋒鏑坤維得綴旒元功推衞霍首罪竄共兜陳寶無祠雉桃林已放牛九天行日月一命重山丘幕府非閒散山東且勝遊飈車馳羽檄霜刃避吳鉤白下諸侯酒淮南使者舟風淸捎退鷁月冷動潛虯歷數無雙士誰爲第一流托交慚素昧道術得相求塵土緇衣涴山林白髮羞送君因有感暮色起滄洲

送暉昧谷歸蜀

西土稱多士吾宗代有賢百年罹末運三蜀竟中捐江漢情淒若闗河气薾然重來天下士忽見國初年日月臨雙闕星辰共一天人材端有合地勢豈云偏今代誰名勝斯人亦靖專鵷雛文翮健驥子肉騣拳濯足思滄海浮桮動碧漣池魚知法要山兔學深禪行李元無住飄蓬也自憐登髙羣水下弔古大江前猶說錢塘好徒聞鐵甕堅英雄銷鷙鳥簡牘謾蟬聨故國云千疊新秋雨一川江風今夜急巴月向時圓鴈起傖人笛鴉迎賈客船出潭天似束入峽水如懸久駐邦君騎爭輸邑子錢雨華知滿地鐘鼓報林泉

完者篤總管瑞麥詩

白下農登麥民歌秀兩岐樂郊原膴膴化日景熙熙膏澤均千里薰蒸足四時舜琴方日奏鄒律協期吹測猶存象休徴不待誠通天自應气感物無疵紀瑞農司喜披圖太史知聯纓珠的皪雙佩玉葳蕤宿雨含芳膩鮮飈動綠漪鳥嚶金羽並雉雊錦云披充市邀湯餅比鄰餉糗餈丙丁先薦祖庚癸免呼師翁飽支頥睡兒閒鼓腹嬉不須秦貸粟無復魯憂葵子產多遺愛張堪匪溢辭頌慚連理木歌忝九莖芝仙李彌蕃衍甘棠願永思登庸期燮理布治待綱維展也風雲會懷哉雨露滋思文尊配稷洪範逺傳箕王道惟歸極民心貴秉彛來牟存古典貽訓可無詩

送劉文美知事赴燕南

江陵初扈蹕忠義可回天代邸朱虛重南陽鄧禹賢揮毫當白日舞劍動華筵宮錦紅雲曖金盤玉露圓古來三語掾今代孝防船無薄燕南幕相期日九遷

蒲室集卷三

欽定四庫全書

蒲室集卷四

元釋大防撰

律詩【五言】

佛智師歸仰山

早發扶輿拜鐙明愛白頭故鄕元自好遊子獨淹畱壯業眞何用孤懷未忍休始終存眾望不敢畏離憂

送張用鼎遊燕南

天上知名久由來漢客星江湖歌白雪風露滿靑防巴蜀須傳檄燕山待勒銘壯夫期逺大不獨抱遺經

寄皇甫州判三首

吏隠風流甚髙懷似野僧八分秦畫古三尺漢官能止水心無競淸秋气欲增扶搖如有待萬里看飛騰錫谷泉無比靑山亦可人試茶招野客拄笏及淸晨平野牛羊臥空庭鳥雀馴學優爲政樂風俗見遺民講罷長幹寺牛頭取次遊秋風三載別滄海一身浮擊鉢隨魚艇翻經滿石樓故人知我意書札爲相酬

次韻宣尉

將門三葉貴古劍雪霜硎霧捲烏蠻淨風生碧海淸投壺驚甲帳飛墨動云屏未愜淸遊興松房聽雨聲

送別二首

行役何時了宗門可罷參棲遲無杜曲畱滯尙周南渡水聞天磬登山禮佛龕百年重回首風柳正沙鳥髙低語江云斷續飛靑山攜手別秋日故人稀落落芳心在悠悠昨夢非歌長不用續鯨浪暗吹衣

趙大年小景

斷葦仍催雪寒潮不上溝扁舟從此去一衲更何求望逺支頥倦臨流照影羞披圖重有感空負五湖秋

送秦元之參議赴太禧宗禋院二首

聖皇思孝治禋祀答鴻禧文祖尊虞典祠官肅漢儀嘉言資畫諾直道在綱維珍重如金玉山林慰所知臺省東南重俱稱幕府賢人誇冠有豸我愛筆如椽行李江東月離觴柳下筵春風遺愛地賑粟萬樓船

送人奔父防二首

銜訃奔程急秋陽晚作威馬悲循道踴烏感傍人飛遊學期身達哀榮與願違始終全志養徳業足光輝死生千里別父子百年心淚盡黃泉咽愁來白晝陰雲山通楚迥江水入淮深廬墓多應他年恵好音

寄趙伯寧中丞【有序】

八月二十一日人達趙伯寧中丞書其日趙初度遂寄詩二首趙與予同生甲申也

早忝相知舊山林愧不才生申同八月華甲異三臺鵷鷺龍庭會風雲玉帳回遙知初度日宣賜紫霞桮新寺承恩重深慚燕雀微寶階華散綺金地月增輝布畫勞鈞軸經營識化機西湖風雪夜還憶對麻衣

答張雪峯司農二首

宿衞千官直明公列上頭露華金井凍紅葉石渠秋分職農司重爲邦食貨優不忘方外興書札到林丘營繕勞供億推忠答聖恩玉泉上林苑金地給孤園華雨防還星河坐可捫南宗猶借重不惜問風旛

庚午秋過淮安

百感何嗟及行人過楚州笛聲今夜月云物向時秋古驛依城住長河傍海流天王南狩日曾此駐鳴騶

過淮河口

水次千家市蠻商聚百艘揚徐元接壤河泗此交流乘傳陪天使浮桮任海漚夜涼瞻斗柄想見上林秋

送薩天錫照磨赴燕南憲幕

蕭寺畱詩別髙懷不負公江聲元自急山勢古來雄下榻疎鐘雨登臺落木風重來無幾日除道避乘驄

送簡上人【有序】

分院官按行吉安諸山取妄庸住持十數人革去令簡持咨赴行院投之簡求詩贈此

千古象龍地淒涼狐兔居固應韓子論無復仲靈書使命文仍重宗綱网未疏煩君馳驛急感激壯懷孤蘭蕙同芳圖爲馬元博題【其兄伯庸爲三臺中丞元博禦史掾時人榮之】

比徳宜君子同芳伯仲間舞風長佩委笑日淺眉灣蕙帳懷幽遁蘭臺接上班國香應自媚容伴玉人閒

挽陳如心縣尹

自昔稱人望寧論祿仕丰平生太丘長今見魯山公顒若思時雨薰然被徳風承顏空有夢長與逝川東楊執中幼與予同捨自予去鄕裏一別四十五年矣乍見俱不相識承惠詩二首次韻謝之

勛業雙蓬鬢江湖萬里心扣舷山月近欹枕夜濤深多士懷東觀何人賦上林只將弦上趣白雪冩遺音靑衿巷南北雞犬識比鄰驟面初疑夢論交晚覺親文章元有命耕釣豈無人老矣非吾願滄洲合問津次韻奉答吳可堂左丞致政寓九江見貽

晚節陶元亮平生賀季眞雞豚栗里社賔客午橋春風物三生夢功名百嵗身種蓮毋負約金地不生塵

送睢陽王徳明辟內禦史府掾

巡逺睢陽後遺風士气豪河經商邑壯山並閼臺髙月窟求龍種天池集鳳毛辟書寧易致不用嘆賢勞

蒲室集卷四

欽定四庫全書

蒲室集卷五

元釋大防撰

律詩【七言】

萬嵗山

蜿蜒金翠倚靑防虛谷時傳萬嵗聲葆羽旓雲气濕玉龍鱗甲夜寒生闗河拱挹皇居壯宮殿深嚴聖慮淸自愧山林麋鹿性也隨鵷鷺到承明

黃河阻風

九域重尋禹迹荒喜聽懸水夜浪浪中原迆邐河流壯元气汪洋地脈長萬里風雲來黯澹五更星斗下光芒我行不有神靈助風送天香自帝傍

髙彥敬尙書墨竹

西域髙侯自愛山此君冰雪故相看蒼梧帝子秋風淚翠袖佳人日暮寒妙處寧論鐵鉤鎖深情莫報翠瑯玕誅茅何處陰崖底靜看梢頭玉露漙

送郭幹卿學士赴奎章閣次趙魯公韻二首

嵗晏俄聞上國行安車可是暮年情早朝翠霧霑衣濕夜直銀河入坐淸社稷憂勤霜鬢短江湖歸夢釣絲輕相攜不盡丁寧語歌斷驪駒白下城

短褐寧陪衣繡行相忘道術愧深情光分玉樹精神合气肅金盤沆瀣淸孤鳳逺歸阿閣晚六鼇浮去五山輕微蹤亦與扁舟約煙水南詢第幾城

次韻王繼學侍禦金陵雜詠十首

新到建業

翩翩筆勢捲春潮自倚經綸答聖朝瀚海天髙霜鶻健沙堤華發玉驄驕只知鼇負三山重誰識鵬摶萬里遙今日烏臺還赴召聚觀父老滿江橋

江表風流辱寵臨靑山無恙只如今髙陵云合遺金化秋浦涼生古玉沈吏散圖書齋閣靜公餘女樂後堂深題詩石壁山靈防莫遣春風薜荔侵

龍翔寺

潛宮樓觀頌中興王气東南百倍增瞻鵲欲從銀漢度攀龍空想白雲乘經營不惜金沙布顧命猶傳玉几慿誰識再來房次律重尋筆冢記吾曾

君子堂

堂名君子爲君開喜報傳呼柳下來當道豺狼應屏迹故山猿鶴莫驚猜波搖翡翠風生佩露冷金莖月滿臺況是靑谿江總宅黑頭勛業爲低回

東看山

微茫翠浪防靑瑤木末斜分鳥道遙云斂江亭初過雨月明津樹欲生潮崖根橘柚知誰種磵曲茅茨許過樵不羨東山攜妓看堆盤鱠玉映紅綃

忠勤樓

自負東南一劍橫故應宸翰錫嘉名帛書峴首愁歸鴈鼙鼔江心吼怒鯨落木叢祠孤淚墮西風長笛壯心驚姦雄欺防眞兒戲只比藏鉤漫鬭嬴

重登忠勤樓

宋亡諸將寂無聞猶有髙樓倚暮云井幹璇題雕雉羽碑摹玉篆缺龍文君恩虛負忠勤寵王道須知禮義尊空與後人增感慨當時羅綺只醺醺

獨坐君子堂【繼學嘗師鄧善之鄧綿州人也】

海上歸來鬢未霜登臨應不愧斯堂風生葆羽迎仙蓋華散毹供佛香江上蘼蕪隨意緑雨中新樹過人長綿州學士深埋玉淚濕遺編可得忘

賞心亭

碌碌從人媿抱闗賞心應共鶴飛還孤舟野水東西渡落日長淮逺近山神鼔乍喧香霧合賔筵初散緑陰閒相思咫尺長相隔一似河流九曲灣

潛宮

禦榻當年小殿西龍光照地起虹霓蓬萊珠館珊瑚樹花月瑤臺白玉梯甲帳列營環衞密龜玆按拍蹋歌齊代來故事馮誰紀只有年年杜宇啼

爲余姚同知【闕】

賦林泉

興在林泉道自存不妨吏隠駐髙軒蒼生未起東山臥坐客先畱北海尊谷口風髙靑兕吼崖根雨過玉龍奔壯夫出處皆隨分且及明時報主恩

次韻馬昂夫總管飲仙橋詩

鐵鎖髙懸隔杳防仙橋有路上瑤京夜涼暗覺潛蛟動曉色微看素練平坤極尙遺神禹力山靈空賦祖龍名爛柯舊事慿誰問石柱題詩薜荔生

贈王吉甫提舉【至治末嘗爲樞宻掾建議誅逆賊史臣書之】

早贊中樞勇有謀翩翩筆勢萬貔貅直書趙盾辭無愧請討陳恆志未酬委質朝廷思報效得官隴畆課鋤耰野人好惡無偏徇老穉遮畱擁道周

次韻吳閒閒宗師贈茅山徐眞人

當年野服漫朝天不羨稽山賀老船翠蜃夜蟠金井月采鸞朝下玉鑪煙俄聞刼燒嗟灰墨還見宮城慶醴泉莫道仙人無白髮步虛聲裏又年年

次韻薩天錫臺郎賦三益堂芙蓉

華開未覺早霜殘畱伴仙人酒半闌翡翠巢空秋浦淨落霞飛盡暮江寒玉眞對月啼雙頰楚袖迎風舞七盤持向毘耶聽說法病翁元作色空看

次韻王伯循僉事將上江東畱別

江南江北白雲秋隨分髙情且宦遊醉著毺歸月下夢披葭葦釣槎頭光生玉宇秋先見气肅銀河夜不收明日繡衣終逺別看山不盡更登樓

謝張雪峯司農惠西域諸果

殊方嘉實未知名何幸分甘及野僧把玩乍疑金粟碎緘題還愛翠囊盛紅鮮色映雕盤露漿液寒生玉井冰報以塩梅助調鼎願言百祿與川增

張公天上久乘槎珍果南來合拜嘉楚子漫誇萍勝蜜安期不數棗如敢忘止足求多味已分充饑飽一麻但喜遐荒時入貢氊車風露滿流沙

次韻張夢臣侍禦太子千秋日燕龍翔寺

天香一騎出燕山閶闔雲開近可攀華渚龍光瞻斗極芒碭雲气識龍顏紀綱吳楚東南重事業夔伯仲間燕罷題詩煙景暮松髙千尺鶴飛還

李遵道墨竹二首

有美淸揚鬢髮垂神飈爲佩水爲衣虯鸞萬舞羣仙下葆羽多儀帝子歸翠色夜寒云靡靡緑陰晝靜日暉暉李公父子深埋玉誰肯淋漓醉墨揮

長憶篔簹谷裏行蕭蕭幾杖早涼生庭虛月色僧還倚院靜秋聲客獨驚仙鳳去隨秦弄玉云驂畱待許飛瓊錦防只愛龍孫好漙露梢頭照眼明

王元戴禦史爲沈禹錫畫洞庭圖

白簡風生嶽色秋揮毫能爲故人酬霜華慘澹靑楓樹日腳微茫杜若洲萬化肧胎元气濕巨靈斧鑿五丁愁何時聽徹鈞天樂從此乘雲八極遊

送太禧宗禋院觀志能照磨監造禦麯還朝

宗禋從事儗分曹捲耳誰憐我馬勞犧象云雷陳秬鬯鴟夷風露出葡桃周廬入直天光近待漏隨班斗柄髙此去便鴻傳好語雲中錦字認揮毫

謝郭道淵以詩慶住新寺

住近城南尺五天眼看金屋會羣仙雲霞海上無三島風月人間卽四禪父老多情思沛邑從官有意賦甘泉恩波不獨新蘭若麟鳳呈祥五百年

次韻答曹徳昭臺郎見寄

華壓雕欄防玉墀光涵珠网耀摩尼室空誰問維摩病才捷徒憐顧愷癡塵土污人思自奮雲霄舉翮欲何之期君臺閣鵷鸞集濯濯淸風慰所知

曹徳昭嘗蒙寄詩已率諸徒同和呂仲實僉憲偶見連和三首相遺予與仲實未及識感其相知率爾次韻上答

桂殿蘭宮九尺墀從遊撲握與伊尼形殘佝僂空全智腹飽侏儒只學癡辱贈瓊琚非報也載瞻銀漢欲杭之道同何必論傾蓋白首如新不易知

百折摧殘不自持雪山巢頂愧芻尼人祈天女多求巧我學吳兒欲賣癡拭目扶搖斯下矣馳心江漢願東之使車不欲煩迎候只恐星移太史知

繡衣千里想光儀何待蒙倛識象尼防首更端知吏黠螘酣萬穴笑兒癡孔顏聖域先登矣儒墨風流一貫之願續三賢龍井社山行應許野僧知

仲實復和見贈勉答二首

佛國初登七寶墀見超無見總持尼情塵空盡還同俗結習都忘不斷癡東嶺雲歸招共宿北山鶴怨任他之吾徒未識毘耶老衣染天華不自知

當年射防動丹墀獨考遺經演聖尼早化鯤鵬矜意气肯憐鶯燕語昏癡支郎居越逢度蘇子來吳識器之脫略形骸忘物我風流莫遣俗人知

張夢臣侍禦題東林李伯髙西疇詩卷次韻二首

風流一代盍纓簪千載令人感慕深老去歸田三逕樂賢勞報國百年心霜餘菊囿疎堪摘雪後梅枝逺獨尋山水至今遺愛在風淸如聽倚梧吟

濟南汶上政相鄰只合歸耕致此身雉雊淺畬桑日薄鳩啼初雨燒痕新彭殤俱盡同今古物我無私孰主賔欲問香山客入社底須更覓葛天民

送張可道管勾赴任西臺

臺閣淸流孰與同還家乘傳似乘驄西秦風物由來盛三輔闗河自古雄邑子爭迎舟簇簇津亭張燕鼓隆隆相期衣繡重來目還訪靑谿野水東

雪牕蘭

誰把幽芳寄所思山林久已負歸期蘿龕賸著云千頃蕙帳空畱月一規作賦何人捐洛佩招魂有恨弔湘累因知老衲夢揮灑杖錫敲冰上劍池

送趙仲徳歸國學受業兼柬其父宗吉待制

文采家聲固足褒也應地勝得人豪遺民思逺唐風古太嶽疆分晉水髙壯志聞雞思擊楫雄才倚馬待揮毫爾翁久擅絲綸美露冷穹廬夜直勞

送笪子敬赴蒼梧尹

簡書深念逺人安出宰蒼梧選上班虛市谷登秋社早津亭柝盡晝陰閒島夷徳被唐虞世鄒魯風移桂象間奉詔遺祠躬謁奠忍看叢竹雨斑斑

送韓九成臺郎赴中臺

賢勞念子獨遐徵上計郵程夜不停月暈有紅連碧海星流如使度靑防權衡執法裁風紀檮杌誅姦肅政刑報奏歸來承異渥好迂驄馬到林坰

送趙子威臺郎還都

王事𨿽勞足勝遊千官迎候夜鳴騶憲綱久著威名重人望還推學術優轡直逾沙漠雪題詩偏愛海門秋歸臺更美皇華使報奏天光動藻旒

送楊文舉赴江浙省宣使

凍解靑泥柳未靑騑騑四牡在林坰家聲奕世推韓斗天上何人識使星黃閣盍簪春盎盎火城分直夜熒熒明年重對賢良策第一臚傳出漢庭

柯敬仲墨竹二首

醉墨淋漓雨露春九重何止動奎文老龍夜奮千年蟄采鳳朝翔五色云淇澳多賢歌衞武蒼梧有淚憶湘君買山只合丹丘住賸種淸陰爲我分

何處龍吟百丈驟驚風雨助從橫縈紆拳石藏千畆次第寒梢發寸萌嶰谷何人調六律柯亭無客賞奇聲五湖付與垂綸手斬取長竿掣巨鯨

柯敬仲作枯木竹石圖寄樵隠禦史命題其上

木石山中托舊盟嵗寒不攺此君淸相期雲霧隨龍化更待天風引鳳鳴靜對聞琴宜夜雨閒來欹枕愛秋聲老樵自是伶倫手調入黃鐘取次成

子昂竹石

竹君石丈舊相忘直奉王孫直玉堂碧映罘罳雲气合潤侵宮硯露華涼平泉回首班樵牧艮嶽隨時化犬羊猶想胸中丘壑在谿拱木雨浪浪

眉壽堂爲趙子威照磨賦

壽域鈞陶萬類春華堂偏慰白頭親黃封蟻泛雲霞動紫誥鸞回雨露新閥閱聨姻森虎兕曾奕葉盡麒麟繡衣不攺斑衣樂忠孝兼全在子身

次韻馮東麓侍禦遊鐘山詩

底須勝集慕山陰咫尺鐘山足訪尋畱客但教尊有酒歸田寧計槖無金才名久著三朝望經律仍窮萬化心一代風流眞可重後來感慨亦由今

東麓侍禦赴燕南憲使畱別次韻奉餞

從車祖帳候城陰畱別題詩辱重尋愧乏鷫鷞酬鬥酒空憐駿骨市千金烏臺衣繡中朝貴牛巷煙蓑故國心萬世不磨存直道人間彈指去來今

蒲室集卷五

欽定四庫全書

蒲室集卷六

元釋大防撰

絕句【五言】

米元暉江山秋晚圖二首

紅樹宜秋晚澄江媚落暉扁舟如喚我莫待白頭歸江山自開辟元气忽淋漓貫月長虹夜涪翁許獨知

松雪翁墨蘭

風佩參差倚秋香暗襲予愁來禁不得誰弔楚三閭

畫牛

艸暖犢子肥牧閒牛耳濕誰知荷蓑翁風雨租稅急

溪山小景

溪光深照席雲气暗沈山好似西丘土扁舟幾日還口號四首爲海樵公送別【儀眞舟中作】

道合形皆寓心親迹任疎偶然成邂逅握手勝交書矮篷仍漏雨盤屈不如蝸漢使天河上難追萬里槎功名隨分有聞道古難能收拾香山社霜顱及老僧蒲香仍五日不是獨醒時有酒從人醉長齋律自持絕句【七言】

次韻馬虛中道士贈熊以善之金陵

江湖隨處得相逢四壁囊衣客意同自是雲蹤無住著秋蓬何事解隨風

師友平生孔文舉詞章今代沈佺期豈是雲林遺隱徳未應才俊困明時

朝望秦淮雲气淸夜聞鶴唳帶風聲參差天闕牛頭沒斷續鐘山馬首迎

焚疏空聞招惠約上書誰復繼鐔津千巖萬壑不歸去落日長江思逺人

次韻答石室元晦

不審往來相熟未靑衣迎棹慣防人糗餈分餉家家似薯蕷炊香頓頓新

憐君身大不及膽想見道公應更臒實錄自彰銘鼎義能來重掃石浮圖

貝闕羣仙羅玉質也知天下足金銀深慚造物相料理巖穴偏宜槁木身

義公死葬廬山下也說曇華一度開猶喜老禪隨幻住昨朝天目寄書來

標霅畫同房住況是苕華雪不如扁舟短棹不成去坐聽鐘沈月上初

贈日者沈愛山

君平天上知名久牛渚無人解泛槎獨抱囊衣江海去扁舟風雨度年華

次韻答熊以善秀才

陞堂齊赴鼓隆隆獨著儒衣謁嬾融也勝朝回隨鴈起西風千騎過雲中

風雨歸舟圖

中流鼓枻欲何之乘興何如盡興時蛟鱷垂涎風作橫山長水逺欲何之

古廟折碑圖

古廟殘碑野水村行人回首暗銷防遙天何許孤云沒不盡靑山萬馬奔

贈顧可和

鏡客識我麒麟種茅氏憐吾丹鳳鶵幸有小郎供膳美土酥如練玉爲腴

虞伯生學士以五詩贈一上人蒙見其一公將歸蜀謁趙魯公次韻

醉罷蒲陶金叵羅散華方丈冩伽陀扁舟許我従公去浩蕩江漚萬里波

潛宮樓殿五雲開云外靑山萬馬來黼黻天容歸化筆故應畱待謫仙才

我愛鐘山七佛居曇翁重掃刼灰餘先皇同愛靈山記千古神龍防寶書

魯國數年書疏防每思髙防聽云和別時有約終相覓綿竹江頭雨一蓑

西蜀髙僧識馬駒十年江表飽蒿藜宗門喜見南回日千眾開堂借品題

墨梅爲馮仲寶賦

秋華瘦影月微茫風袂參差玉佩璫更覺微酸生齒頰千林煙雨待靑黃

李息齋墨竹

李公墨妙俱陳迹誰識湖州苦用心惆悵此君猶玉立空山風雨夜堂深

雪蘭

百畝無香失舊叢若爲膏沐轉光風趙家三昧吳僧得未覺山人鶴帳空

舟至通州夜雨大作

明日京華拂面塵穹廬如雪馬如雲雨聲未忍孤篷別故遣蕭蕭枕上聞

次韻送寥天與

楚江失客暮帆開眼底何人識異材後夜月明潮又滿靑山空繞雨花臺

魚樂圖【予作庵東園將謀退休而未能入居之希古禪師寄魚樂圖索題感而爲賦】

築室開池學放魚旋縈九島作江湖畫圖更築煙波好野水寒塘雪葦枯

畫馬

華山歸牧空龍種傳得丹靑十二閒前嵗上京聞扈蹕白雲如見六龍還

湘水行春圖

湘江何處問幽棲野服行春曉色微著我茅茨相伴好不堪衰疾未能歸

淵明歸去圖

橫亡海上只徒傷夷隘空聞臥首陽歸去柴桑吾故里髙風猶是昔文章

百雁圖

旣集還飛水正深風驚葭葦亂拏音江湖尙爾防矰弋肯爲傳書到上林

孤嶼圖爲鴈山徳長老題

澹煙疎樹月朦朧路隔寒潮斷復通添个茅齋分我住明年飛錫海門東

梅雪齋爲逯彥常賦

梅雪相輝映逺空參橫猶愛月朣朧更期佳實充調鼎好在靑黃煙雨中

李遵道墨竹

曾共瑯玕節上題淋漓不記醉時揮湘波如舞風如佩猶待騎鯨碧海歸

次韻答徵蠻禦史五首

贈了空羽士

劍光電繞蒼崖裂阿母金盤進紅雪攜手一笑三千年更約乘鰲拾海月

秋夜宿瓜洲江風山月亭

波底聞綃聞帛裂玻璃萬頃魚龍雪向來鼙鼓海門秋夜驚不度穹廬月

寄西山李處士

每憶西山水竹居秋風林影夕陽疎江湖正自無知己底用嫌人索報書

宿雲峯庵

雪深麋鹿無行迹云外樵歸何處笛老禪騎虎不驚人猿拾荒苔掛髙石

遊仙

騎云直上黃金殿騎鶴歸來白玉京飲幹石髓開還合指防蓬萊淺復淸

濟法師淸鏡圖

閣前湖水淸如鏡好爲行人照白頭寄我畫圖憐我老何年鏡裏認扁舟

次韻馮東麓侍禦畱題鐘山八功徳水

天上羣公玉筍森也隨陶謝入東林臨池最愛淸如鏡不照衰容只照心

東麓侍禦赴燕南憲使畱別次韻奉餞

雄譚咄咄气陰森度三生得道林自喜神交忘物我誰知宇宙本同心

竹石圖

往年防盛克明於幹禮部舟中後蒙以便面相寄今見與喜近仁臺郎作竹石圖喜而爲題

我愛淮南大小山座分江月弄潺湲竹君石丈能無恙偏稱臺郎玉筍班

聯句

秋夜同太原張【翥】仲舉永嘉李【孝光】季和龍翔寺聯句

先皇日潛邸梵宮冠東南金碧麗紺宇【翥】旌幢覆瓊函六龍駐神馭【光】百靈防鸞驂地蟠龍虎气【防】殿擁貂蟬簪文石露篆古【翥】化城天樂酣杏梁虹飲渚【光】璧甃蟾生潭復道星辰直【防】觚稜煙霧含浮圖瑯當語【翥】藻井罘罳含曾暉雙鐵鳳【光】淸旭冰蠶望气芒碭逺【防】問道崆同嵁禦牀塵宛宛【翥】仙仗華毿毿珠襦韜玉柙【光】猊座涵空龕遺弓泣父老【防】執豆奔侯男衣冠閟原廟【翥】矛防圜精藍憑幾敭末訓【光】銘鼎紀譚聖祚萬世啟【防】法筵諸佛參貝翻譯經六【翥】圖繪笑像三華鬘眾唄作【光】象教一嘿諳猿鶴驚此客【防】林磵洗余慙齋廚飯香靄【翥】暝閣鐘聲韽錦蔫渴獸扶【光】礎踞雕虎耽灑掃媿無補【防】倡酬知匪堪燥吻茗屢沃【翥】苦心策頻探焚膏續迅晷【光】捲簾納霏嵐氍毹月采淨【防】鑿落雲液甘風籟摐古栢【翥】秋陰挾髙枏戶牖蜂脾矗【光】丹靑海波涵社中合陶謝【防】方外師瞿聃息影了虛寂【翥】棲禪屏癡貪苾蒭交折堲【光】伊蒲不盈甔心同略形迹【防】累遣忘憂惔錦堆絡扇羽【翥】赤螭銜劍鐔防豪走奰負【光】麈尾揮防鬖堅壘避屈賈【防】陋邦敵吳郯韻劇魔膽落句雄神力擔擁鼻極營度【翥】刺手勞鉤撏椷筩逓銀鹿

蠧葉剔白蟫【闕】

天人繞優曇【防】境勝情自曠理超思彌覃【光】云臥委巾舄雨歸借箯籃【翥】報章愧木李畱帖逾黃柑【防】話言諒所慕沾醉詎可妉【光】捧席白足慧【翥】觸屏蒼頭憨【防】偏袒罽肩聳【光】鏤匡鐻耳儋【翥】吾我涉誕謾【防】爾汝志詀諵【翥】罅發栗穰厚色滃醪味醰【光】剪韭差可芼食魚更須泔【翥】靑谿渙以瀏蔣陵聞其【防】玆事付千載相期結廬庵【翥】

蒲室集卷六

欽定四庫全書

蒲室集卷七

元釋大防撰

序

道法師實錄序

宋徽宗朝方士林靈素譛毀佛教法師道公爭之徽宗怒黥械防陵及靈素敗國亦覆昩者或誣佛以禍福吁郭隗進而彊燕穆生去而亡楚豈隗能福穆生能禍人哉抑善善者人同與賊善者人同棄也矧佛大聖行之中國繄童孺信之可終毀乎彼世之言治道者必徴於三代三代之所無則黜以爲異獨不察夫三代之地不過數千里其俗簡易先王因其時而教之詩書易禮後世地廣數倍俗益偸薄而禮樂刑政不足以盡其術矣然後西竺聖人之教出焉無刑賞勸人自格非遷善至若趨厥道妙窮神致化聖君賢臣陰資爲治其有功生民也博矣古有功諸侯子孫猶得世食其土況吾以道爲嗣者乎嗣而絕之不足以爲嗣矣器勞也而新之火敝也而燧之不有弛也不有張也若法師者其張宗者與當宣和之政淫昬肆虐豈惟毀佛而已而廷臣無敢言者法師能試命斧鑕食其食思死其事足以振世勵俗則非徒有功於其教也有功於天下也自法師沒今百七十載而世有不聞其名者十世孫福崇緝其遺事求述於吳僧祖瑛瑛駴曰吾祖也因遡其譜與崇爲徒昆季蓋別而不相聞知久矣乃拜受而述焉文成請序於予予視今之寄我法中佚居丰食樂其盛以不戒庸有念夫先世之孔艱哉吾懼其盈焉世無法師矣瑛也磊磊有奇志彊記而辧可世其業尙勉乎哉尙勉乎哉

天禧寺嵩講主刋施五十三佛名經序

吾法一入中國皆知佛爲大聖而當時華梵之譯者訓佛之義不曰聖而曰覺者以佛與人均有靈知之性特覺與昩之異耳能覺而不昩則人人皆佛也若截然以大聖自尊使望之若天壌有間則人將退而自畫無進修之益而非所以道世也譯者之示訓有深防矣又覺有三義焉能自覺者二乘也能覺他者菩薩也能自覺覺他而覺行圓者佛也曰覺卽佛矣復何假於念爲蓋以人心昬亂故佛教之以心念口誦由外制內精專誠一至於念而無念無念而念常覺不昩以返求乎自性之佛也金陵法嵩講主博通經論嘗謂修行防徑無逾念佛乃考經援義本其行願取五十三佛與五十三佛名印施勸誦其訓廸有方矣或問於予曰世有詩書禮樂之教若是得無混淆乎予曰聖人之教不同而同於爲善夫詩書禮樂郁乎文也而百姓有日用而不知者是道也無分於上知下愚由一念以擴夫自性之妙𨿽庸夫竈婦可能也使家授人誦下以戢惡興善𨿽刑措可也上以合乎道眞𨿽比屋可封也又將遊乎淸泰之都躋乎仁壽之域則物也我也聖也凢也脗然同體尙何分於世教哉嵩聞而喜請書以爲經序

送瑞少曇歸江西序

至大中予主餘英山寺三年防至剽掠俱盡僅脫身免常所雅厚咸相聚匿笑莫有顧予者獨少曇來勞苦數十返明年佛智遷徑山三月禍作其徒多背去而少曇又與二三子畱侍曁佛智歸江右少曇分坐太白不得從今復走宜陽而省焉於其行予重有感矣世有君臣父子夫婦兄弟朋友之教而民或悖之溺於愛者忘其親訹於利者傷乎義吾徒辭君父之尊絕伉儷之欲惟師與友之道得同乎人也而吾徒貴遠遊大方多眾羣居千百錯礱砥礪期底於道若是於師友之道又專矣無汨乎欲無競於利其庻乎有終矣嗚呼孰謂俗之變能移於吾徒者乎若少曇者可以惇俗者乎

蘄州廬山接待庵序

世未有好施而不享其報者若翳桑餓人得簞食猶戮力效死地何報者之多義耶噫人無良心久矣將天啟施心俾有獲其效如此吾浮圖氏祝髮居僧坊其宮宇食飲裳衣之奉無一不仰於人人亦樂予不靳或適諸四方則又有作室亭間奉漿饋食以迎以勞故行不贏糧居無館谷無輿僕扉履之需朝吳暮楚遇彼館人如閱郵傳彼見來者接踵於道亦不暇計率相視爲故常施者不以爲徳受者亦罔知媿未聞責以施報禮者何其寡恩哉惟生民之泊於情與而愛奪而憎愛憎而恩怨隨之矣故吾徒尊之於君後親之於父母皆委之若遺以遠遊者使不累乎情以悉力於道也道必求諸師師不州裏鄕閭有也如得其師幸聞道以歸則君也親也彼食我也無不報矣又何必計功而食詀詀嚅唲如裏嫗爲哉淮右古稱奇山水吾宗三大士闡化諸祖軰出蘄舒間至今遊錫不絕桑門志宏作廜防中道行者如歸予愳繼之者以久施不報爲解或怠乃事則宏之志不終矣而幸其安以食息於斯者亦不可以不自勉也故書以訓之

道塲寺雲峯閣詩序

東漢時身毒僧摩騰至館之鴻臚寺後僧居咸曰寺而以律制之寺率以律名至梁有禪隋唐有教𨿽各以道訓其徒而寺猶律也貞元中大智禪師作禪門淸規而禪律於是始判凖規立東西序西以儀於眾東以董庻務而帑藏出納系之然昔猶交職其事欲偹歷之以閒其故不以東西爲嫌今也反是志髙潔者不適於俗狃於俗者近乎污而東序之職始病焉曰吾旣污之則將甘受而不辭必漁厚賄餙輿馬至自民其衣僕圉廝飬侔鉅室務滋黨以脇其主飫酒啖胾貪吏使不問已甚者有業產萬計故有以來役僧之議吁寺幾何而不淪胥亡也予行四方所歷寺幾千百求異乎是者霅道塲耆宿渭公嘗任寺之東職以亷儉聞始寺不競能損己以紓公公以是裕益捐資示其黨以不私於是辟方丈作鉅閣以居其主閣成而吳越之耆師碩徳與湖海勝流咸爲歌詩頌以落之而徴序於予予觀人之勞而後食作而後居孰不求丰諸已有公焉有私焉使審乎公私之辧又益之以才幹而成一閣者夫豈難爲哉渭能防其伍以不污又罄已資以刋傳燈錄十卷施諸名山其所立不啻有大過人者則頌之者非徒美於渭亦將有懲於其伍者焉而吾不能不重感於今也

悼中天竺布衲雍公偈序

延祐四年四月七日禪師雍公化於天竺中峯五日闍維之斂牙齶設利與常所持木槵諸不燼者爲窣堵藏之先是移疾臥天勝院彌月曰吾可忘眾耶遽舁歸中峯力疾訓徒戒執事者以事爲書十數通與友決乃怡然委順眾相視如也夫人道之貴以誠乎性也自教流諸夏諸師之言性者罔不極於奧而卒膠於文言莫克自盡及吾祖以直指之訓來使人恢然獲所素有其末也不能無敝而後之宗工又因敝爲制故有倡彌髙而機益峻如三代朴散教化衰而刑禁拲梏之操用焉命誓之不行而盟防侵伐之例列焉皆一時權宜非得已也然奇變不常縱擒無端而可捕撮其形迹哉今之學者不能自誠以盡性妙徒玩其迹相與師授徒受曰某若爲而髙而峻某而平實勿學也隳其関鐍鑿其穿穴取其語之近似者模儗之以爲古用是遂以躐淸序屍鉅剎傲然以名於世世亦恬不爲異而孰得夫僞眞也噫惟於死生之變不可誣不俟詰而較然矣禪師始居天目之西巘事髙峯妙公庀其役至躬舂爨樵槱晚嗣其道固知異乎如此者矣漕使瞿公請居大覺寺十餘年以勞眾數逃去眾懷之復稍稍尋至然不威或久則慢之亦不屑也居中峯眾益至食不繼則躬乞以給貌瘠黒少容止又語戅寡文人始譏以不韻及是皆大愧悔豈徒媿之反譽之也譽不止且悼之矣有得南山悼偈若干首示予予喜其能惇乎夲亡事乎末可激勸學者故畀之序云

送方上人序

士貴逺遊以能交天下士也邇來王公待士之禮廢士不克遊惟吾徒得肆逰窮燕首越所至諸寺咸命典客司遊者非徒利捨館而已其送迎有禮先後有序賔主倡答橫機迅辧有足觀者故遊之遠莫若吾徒而交之廣得人人而閱之又莫若典客也然猶必擇通邑大方多眾乃克觀天下士而爲務最煩才俊不屑於就其下者又不足以交其客以故名亦昩昩焉延祐四年杭淨慈得方上人爲典客客至如驛善其職由是譽日起以都邑之防賔客之多無逾錢唐而淨慈又大方使上人典其客上人衢人也衢之俗多儒其流於吾徒者亦漸儒習故上人𨿽遊不廢吟事而遊者樂之然吾徒遊之之道非以富山水慕聞達而事於諓諓篇什爲也故上人之歸得贈言於其友不以詩而以偈爭以古徳之事而告之有深防矣上人深乎哉

楊雲巖居士作蔣山僧堂偈序

寺古制皆有僧堂然惟會食而已至於寢處則有別室如今教律院猶然也獨禪林自唐開元中百丈海禪師作淸規設長連牀於堂少長盡入居之牀端爲木函盈赤以貯三衣一鉢外無餘畜也坐臥起居有時凢晨昬午夜以及旦長老首座加巡警焉惰者罰不率教而擯之至於禪寂防苦枯枝湛然止水眾千百肅如也由貞元距今六百年他規盡廢僧散處寺內外甚者一己占屋數十間積產業以萬計輿馬僕從儗巨室冒刑法污宗教有不可勝言者矣而堂之規獨猶得如古使天下之凢若僧者盡撤其私室禁其私畜而防之於一堂申以吾祖之規教之庸有如前所陳之敝乎而僧者終其身不越堂中繼之以不昬不亂虛而照寂而應超生死越三界𨿽古聖賢不出乎是也金陵蔣山肇建於梁寶公初名開善宋熈寧間攺創禪院居眾千百號江左第一泰定二年春寺弗戒於火鞠爲灰燼長老曇芳禪師能以誠感人人故樂爲之用無貴賤貧富咸願出才力效指使期年而寺成者過半而長者楊震之曰若僧堂者禪林之元气也我則爲之曁訖工費鈔十萬貫有奇髙明爽塏視舊有加焉震之復與諸公登其堂歌頌以落之予觀夫佛寺之興率謀諸施者然皆以像設金碧之盛可誇耀於人之耳目而徼夫福田利益而爲之也而震之不誇耀不徼福其志必曰居此堂者爲能明佛之性傳佛之道然也若是則求報於外者其責輕責難於外者其任重而吾徒之居此也得不戒且懼乎

王氏孝感瑞華圖詩序

世之有符瑞神異之事載於書驗於今耳聞目睹數數然也而未有能究其所從出使人了然以不疑者其故何哉徒以孔子不語怪爲解而其所以不語者又何哉或曰怪不足言也若是則性與天道不可得而聞者其亦不足言乎孔子生亂時道降俗薄故因時制敝扶持綱常苟非切於人事惟恐致惑於人特祕之而不言耳然則其終不可以致語耶西方有佛曰人之性其來無初其往無終大而天地散而萬物日縣於上雨澤於下山嶽河海卉木鱗介至若神奇物怪變化萬狀皆自一性而出故有啟書以返風噀酒而降雨孝感而魚躍筍迸誠格而泉湧者惟性之本具非假於外也使能全其性之妙𨿽天地位萬物育不啻過矣吾於王侯瑞華之異而重有徴於斯言也初侯父忠湣公使日本死於王事侯母方盛年誓斷髮爲尼嘗防髙峯妙公得其性妙之防矣而侯自弱冠出仕卽以能稱累遷至三品官而養母至孝母旣學佛泊然於世至治二年七月朔趺坐而逝遂以佛之制闍維之獲舍利五色斵石爲窣堵葬焉侯猶衰絰居喪三年從儒禮也一日奠於筵有折山丹華於缾者俄結一物如杯玊雪瑩然人咸異之而以詩文稱美者何限侯謂其母佛之徒也徴言於予予得以佛之說告焉人之均有是性而物誘之若蔽焉若失焉非有明而復之之功焉能死而不亂者耶夫欲善乎性學者無逾於物而治世之道必用於儒也今侯之於母明佛之性用儒之禮由是而感通故異華之徴皆性善之防著者耳而侯方向用使擴而充之移孝於忠以致君澤民使休徴應而甘露降醴泉出則後之人又將歌詠之無已也侯名都中由兩淛漕使今爲福建道都元帥母張氏諱普貴字無爲云

送張子安禦史序

南防所轄三省江浙爲最重常嵗監察巡按必選上名以行天歷攺元之秋張公子安來杭時故相新薨北方用兵供給繁劇海上獲諜者戮於市人心洶懼子安由浙西東入閩巡行諸郡以鎭撫之隨事損益觀時翕張外肅內恕民獲奠安初行省以禮物錢徴斂過度至是劾其罪追所斂歸其主天子聞而賜之幣以旌其直君子謂子安於是知政刑矣按周官禦史掌傳命記事者由秦漢以來任以彈劾宋復以兼諫諍而國朝之待是選也人佩一印使得以專言事若朝廷之紀綱中外百司之賢否官之蠧政民之隠疾必周知而偹言之𨿽曰責人而不知人之責己者尢重也然知之有不周言之或不當於是有巡按之典察其風俗訪其得失焉猶古者觀詩以知民風持節以聽政於天下事無所不得言而後之君子不克舉其職惟覆其按牘奉行故實而已不任於人而任於法不求諸實而求其迹使人有不直而吏者深文巧詆牢不可破𨿽有子產之智何疵以得焉或者苟祿自愛見有怙勢作威與無辜被禍而牽於上之好惡者則惴惴焉惟恐有聞以累於己也必先委之而去況敢擊其所彊而直其所枉乎又有避嫌畏譏日馳百里夜宿公館戒閽吏固扄鐍𨿽親友莫得靣睨屋梁坐終日澹然無所爲至戶外事漫不加省而烏在所謂察與訪乎若是猶曰守文毋害而況有不可勝言者耶𨿽然衣必垢也而後濯之井必咎也而後渫之不有敝也其孰更之故上卽位之初首定風憲之選凡所擢用率皆奇士而子安尢防寵知吾見其蹇蹇匪躬肅淸邦憲以奮其大有爲也必也尊道徳而抑奔競則君子以類進而小人不敢徼幸矣先教化而後刑罰則吏畏法以知義而獄訟簡矣擇賢守令而汲進之扶植之使得以盡牧字之道則家給人足盜賊息而國用紓矣若呂公著之言禦史當論國家利害之大計勿察官司簿領之細過者吾取之吾又居巖穴遊方之外者也於時事不通比者聖天子易潛邸爲寺臺宮命予居之而辱子安之愛尢篤以其所司直言也敢不誦所聞而直告之

王可毅尙書還朝序

金陵古建都地然自孫吳而下皆偏據南方弗克統一說者謂天地之气至南而極不可以建大國朝諸侯蓋陽生於子而極於午子位朔方朔猶蘇也謂萬物至此絕而復蘇始而終終而始生生無窮矣必王者自朔方而南陰陽相乘其气循環而後可以當之歲在乙丑今上皇帝以潛龍來君而向所謂龍蟠虎踞者若增其雄而幸其有所遭也說者又曰古之天子巡守方國後世不然而天生命世之聖必先使之周遊南北以通民情以任天命之寄粵若世祖西出關陜浮襄漢南略武昌歸繼大統混一區宇而開太平萬世之基今上爲世祖曽孫蚤歲冒渉艱險轍環天下是天所以付世祖者而以畀之也天歷攺元之十二月上以潛邸爲大龍翔集寺亦猶世祖駐蹕武昌而以其地建元興寺焉明年九月命工部尙書王公來董其役先是上命行禦史臺擇主僧居其寺不以大防不肖俾偹灑掃以是得日承尙書公之命因而竊觀其爲人溫然而春汪然而莫知其涯也聽其言迹其行必欲內不以一豪欺於君外不以一豪欺於民交友以誠蒞事簡以嚴禦下也以和易而樂與人爲善方是役之興江南大旱民始疑愳公旣至儗內府例人日給錢米有差羣工麕至不約而集者二千人乃縣鼓鳴鐸以程其勤惰故工無浮食五旬而材告具十一月朝廷陞公爲天官尙書遣使趣其還客有問於予曰尙書爲天子近臣學問政事方施之天下人望之朝以繼夕而乃濡滯於一寺之役無若不相當然況佛之道不知於世教何如也幸勿蔽於私爲我陳之於是進之曰佛之教簡大無爲上智者由之以造乎性妙合乎道眞而中人以下猶能遷善畏禍故其化之弛張有大焉有小焉如唐之太宗房杜宋之仁廟富範亦謂君相之聖且賢者然皆資其道以善於世而國朝崇信之篤度越古昔蓋以薄海內外萬方畢臣其習俗各異十已八九而鮮有不事佛遵其化以善者孰謂於世無補其或接之過度縱其徒而不之問隳禮法蠧生民是溺其迹而不適其宜然非佛之咎也今聖明在天而尙書公方以房杜富範自任凢所建明無一不合於道豈以歲饑民無所食商賈無所售其材工無所償其技相胥於流殍而不之顧乃於農隙大出錢粟貿材僦工於以集事於以振乏惠莫大焉況以潛邸之重而上嘗居之四年宜臣子者於玆祈天永命而盡忠乎所事且志不避難易身不擇勞逸亦其所職也客乃媿謝因以其語責之尙書公公曰子言然也我行有日矣盍書以爲北歸贈行序公名士字可毅皆上所命之云

送嶽柱畱守還朝序

皇上居金陵之四年山川百靈保祐聖躬勛功懋徳起登大統卽位之初首攺所居爲大龍翔集寺明年度材告具以向方不利於歲而止又明年上命嶽柱公來測圭攷景築基而營焉若夫資用之從出官吏之效命則又有防官以提其綱禦史以糾其怠其於敬愼惕如也每晨漏下五刻公必先至乃伐鼓下令置籍以閱其屬戒某若某事而與集盈縮寓諸勤惰寛急之間𨿽巧歷善計莫之察焉不十月而落成其布畫規度悉按京都而江南或未覩故吳越湘漢之人裹糧來遊接踵於道心動目駭至相繪圖而歸傳播誇美謂國朝崇佛古未有而莫能推原其意或有取於五行之說者曰我國家肇自北北水也佛生於西西金也金水相生欲培本以彊幹浚原以導其流若子母然噫無亦議其迹而不本夫教論其功而不及夫道是未知佛也欽惟世祖奄有區宇文綏武定各有攸施而佛者慈仁怡愉無刑威賞勸人自畏惡而趨善可以薰陶至和而躋吾民於仁壽之域捨是無有加者故累朝遵之以爲盛典然尊其教必嚴其居宏其道必求其人嚴其居有成功者公之任也宏其道而未知所濟者吾之責也故吾始而喜再而媿而三則懼矣吾自奉命灑掃以來朝夕兢兢於是思率吾徒策勛於無爲致美乎不覩六鑿無所用其明心匠不能措其巧崇然而基突然而奧而同然與萬物者遊斯吾所以修夫內者也使吾之修夫內能若公之有成功則庻乎免矣公鴻吉哩氏事母至孝母沒二十年見人有母與言而偶及之者必流涕嗚咽不已友諸弟終始無間言而居官無異政嘗守覃懷蝗至其屬邑修武有唐太宗廟公禱之其夕大雨蝗盡死至治間朝廷作大廟命公董其役事辦而民不擾至今傳誦之以故特膺選命而有是行也而授公畱守云其年至順辛未十月復有防召還住山大防序以贈之

梅孝子序

梅孝子居吳門孝於其親有過人之行母嘗疾篤醫藥弗療於是刲股肉爲羮以進母啖之而愈他日母復疾且益甚孝子取香之有膏液者爲巨炷然頂與臂祝於天願減已算以延母壽時夕陰雨拜起仰視云霾淨朗星斗呈露母眊昬見神人盛衣冠持盂水汛灑之卽起無恙今年垂八十愈益康彊邦人士爲詩文稱道者甚眾有以韓子鄠人之說疑其毀傷致斃以瀆於政而質於予予謂事有經有權世降俗下民散久矣苟有一善君子嘉其志而恕其情可也伋壽申生死於父命鉏麑死於其主龍逢比干死於其君而史稱之不以戕生爲嫌仁人孝子不忍其親之危殆或可覬其生之萬一寧顧一創之烈𨿽死猶樂之況其不必死乎又人心之感速於影響蔡順之母嚙其指而子則心動朱壽昌七歲失母求之五十年不能得乃然頂臂刺指血書佛經祈終見之所謂人事盡而天理見也天理者性也由性之充可以貫乎天地神明達乎死生變化而造夫道矣曽子謂先意承志諭父母於道孝之大者孝子能因是以明夫性而進夫道其於飬親不至已乎孝子名應字榮甫予未之識其質於予者蜀僧光公實以書來其言若是云

送防醫馮善甫序

道徳之貴尙矣然以之輔世導民非薰陶涵濡之久未易成化以取速效下而諸子百師之學𨿽各有可觀而衛生卹患切於時用以施惠愛於人者莫醫氏若也故古之魁偉之士不試用於時則願爲良醫以行其志世俗日降庸醫射利務徼幸以嘗其技而人之誤致委斃不終其天年者有矣予來金陵識馮君善甫以名醫爲憲防郎屬日交公卿貴遊然聞人疾𨿽賤貧無不往視悉予善藥或他藥不能治更召善甫疾無不愈至有所報謝則辭不苟受人咸稱其長者後至元二年夏天臺僧防翁病且殆息幾絕其友召善甫理之卽無恙防翁感其徳而形諸歌詩焉予觀人之生飬息聚惟適之安求甘毳以奉其欲時診察以宣其气猶懼不虞也而吾徒之適四方犯寒暑忘饑渇影萬里無僮僕親舊之相卹孜孜焉惟聞道而後已固將外形骸忘軀命視死若歸也而仁人之心能無軫念之宜乎善甫之待防翁而不望其報矣吾故序醫之功於諸子之上而告之以道徳之懿而不爲虛美也

蒲室集卷七

欽定四庫全書

蒲室集卷八

元釋大防撰

序

奉敕重修百丈山大智覺照宗妙行禪師禪林淸規九章序

祝聖章

人之所貴在明道故自古聖君崇吾西方之教不以世禮待吾徒尊其道也欽惟國朝優遇尢至特蠲賦役使安厥居而期以悉力於道聖恩廣博天地莫窮必也悟明佛性以歸於至善發揮妙用以超乎至神導民於無爲之化躋世於仁壽之域以是報君斯吾徒所當盡心也其見諸日用則朝夕必祝一飯不忘而存夫軌度焉

報本章

性者人之大本也振天地而莫知其始窮萬世而莫知其終佛與眾生均有是性悟之而登妙覺迷之而流浪生死從刼至刼六道異趨業報展轉無有窮已所賴聖訓洋洋堪作依怙吾徒忝形服與法系遵其行之爲律宣其言之爲教傳其心之爲禪而循吾所謂大本者以同夫物之全體妙用始可稱佛子而續慧命也其於諱日追悼豈世禮哉

報國恩章

國有禘祫四時之祭所以昭功徳隆本始重繼嗣也而聖朝崇佛世祖而下咸各建寺謂由佛應身以禦天下化儀旣終復歸佛位於是設聖容具佛壇塲月以五祭龍翔爲文帝潛邸奉防春秋二忌各閱藏經七日畢防臣設奠展禮如生而致夫墻之思焉然吾徒之朝夕於斯者母以華居佚食爲安惟勵夫道而思所報效以期於心法俱冺施受兩忘則不徒食而徒居也勉之勉之如世祖列聖忌諸官至期詣各寺行香謹識時日於左方

尊祖章

人各祀其祖重其形生之始也形生始於愛然形有時而化愛有時而盡惟性之靈然不昧者不恃生而有不偕亡而無故佛教人必明性而後之學者復膠於文言不得其指歸猶醫之善方書而廢藥石何益哉及吾祖達摩至示以直指之道而人始廓然見夫自性之妙不求文字不資語黙而得於謦欬聲色之外則吾徒之傳祖道嗣祖位者如火之薪水之器無古今之間毫釐之異不猶重於形生之始乎後百丈海禪師又作淸規以居吾徒而禪林於是乎始白雲端公謂宜祀達摩於中百丈陪於右而各寺之開山祖配焉見於祖堂綱紀序

住持章

佛教入中國四百年而達摩至又八傳而至百丈海公惟以道相授受或巖居穴處或寄律寺不聞有住持之名百丈以禪宗浸盛上而君相王公下而儒老百氏皆鄕風問道有徒實繁非崇其位則師法不嚴始奉其師爲住持而尊之曰長老如天竺之稱須菩提以齒徳俱尊也作廣堂以居其眾設兩序以分其職而制度粲然矣至作務猶與眾均其勞曰一日不作一日不食烏有庾廩之富輿僕之安哉故始由眾所推旣而命之官而辭聘不赴者多矣後則貴續豪奪視若奇貨然苟非其人一寺廢蕩又遺黨於後至數十年蔓不可圖而往往傳其防報之慘有不忍聞者可不戒且懼乎

兩序章

兩序之設爲眾辦事而因以提綱唱道黼黻宗猷至若司帑庾歷庻務世出世法無不閒習然後據位稱師臨眾馭物則全體備用所謂成已而成人者乎古猶東西易位而交職之不以班資崇卑爲嫌今岐而二之非也甚而黨鬭彊弱異勢至不相容者有矣惟主者申祖訓以戒之欲其無爭必愼擇所任使各當其職人無間言可也

大眾章

歸虛之水鄧林之木以聚者眾也今夫大方居眾千百倒廩而炊赭山而爨亦有所聚也而四方之來如歸若已所固有者果何爲哉蓋佛以人之流轉三界出沒生死惟明道悟性以超於妙覺則羣生異類咸資其善而訓其徒以省已爲然故人人之待其徒猶待其師𨿽摩肩接踵而至惟恐奉之不及不以其眾而少怠也不然則有以尺地斗粟而相訟者多矣豈其獨愚甘委其貲以廣吾居輟其飱以食吾徒吾徒之食於斯居於斯果何爲哉果何爲哉

節臘章

僧不序齒而序臘以別俗也西域三時以一時爲安居出入有禁止凡禪誦行坐依受戒先後爲次而制以九旬防勲於道以三旬營資身之具使內外均養身心俱安也尅期進修不捨寸陰防惜寸陰行兼慈忍防哉聖訓萬世永遵而五竺地廣暑寒淋潦气候之弗齊故結制有以四月五月十二月然皆始以十六日所謂兩安居者因地隨時惟適之安或曰坐夏或曰坐臘戒臘之義始此如言驗蠟人冰以坐臘之人驗其行猶冰潔或謂埋蠟人於地以驗所修之成虧者類淫巫俚語庸非相傳之訛耶且吾所修證聖不能窺豈外物可測其進退哉今禪林結制以四月望觧以七月望者若先一日講行禮儀而期內得專志於道故累其繁文亦隨方毘尼或議不如法而不知其得法外意也中土以冬爲一陽之始嵗爲四時之耑物時維新人情胥慶禮貴同俗化在隨宜故以結觧冬年爲四大節周旋規矩聳觀龍象之筵主賔倡酬兼聞獅子之吼禮文秩秩猗歟盛哉

法器章

上古之世有化而無教化不足而禮樂作焉撃壤之歌不如九成之奏窪尊之飲不若五齊之醇然文生於質貴乎本也吾天竺聖人最初示化謂人人妙覺本無聖凡物物全眞寜有淨穢無假修證不渉功用而昧者茫然自失若聾瞽焉於是隨機設教擊犍椎以集眾演之爲三藏修之爲禪定迄於四十九年而化儀終矣梵語犍椎凡瓦木銅鐡之有聲者若鐘磬鐃鼓椎板螺唄叢林至今效其制而用之於以儆昏怠肅教令導幽滯而和神人也若夫大定常應大用常寂聞非有聞覺亦非覺以考以擊風載揚無思無爲化日自永雍雍乎仁壽之域淸泰之都矣

曹文貞公續集序

嘗讀唐房杜王魏傳咸稱其善屬文而文逸不傳特著其相業與善諫諍之尢焯然者至今人人稱誦而以不得全集觀之爲恨然聖人之教人本以尊徳性道問學士行之美全徳爲上徳充於中文著於外其爲政設施則必俟夫時與命而君子不可必焉故觀人之道稱其政未若論其材誦其言未若薰其徳往年吳興趙公子昻巴邑鄧公善之與予爲方外交抵掌論人物亟稱漢泉曹公士開才徳之美予故以心識之至治間公以侍禦史來爲浙西憲使省院百司气慴股栗善政著聞天歷初文皇尊用儒臣特授公西防中丞尋以老告薨於家諡文貞公至正四年禦史防文下刻公諸集於諸路府學示所以褒崇元老勸勵來者而使有矜式焉惟古國史采詩以觀民風漢魏晉唐而下詩益盛猶必擇夫名家之傳世者然後人誦而家藏之若公之作固可名家傳世也公之季南防管勾君又得於公之賔從僚佐門生故吏之所稱道傳寫凡詩與文若干編彚爲續集若干捲增刻之可謂善繼述者矣若公徧歷臺省建言論事雜著書間不止此藏於敭山家塾君以職所系未暇歸而掇拾編錄尙期他日以成其志噫視杜房王魏之逸遺人猶惜之而公之才徳旣施於有政復有文以傳後於是人又喜公之有子而占慶澤之流於無窮也予甞承公有一日之雅竊敍其末而附於韓之大顚歐陽於居訥之義或無嫌焉

送常道夫遊武夷詩序

士貴明道而不知道之所以明其有得於師友講論之緒餘則資於潤色文辭發明著述自足名世傳後孰有冺見聞絕思慮超然獨得於筆授口受之外以振天地窮萬世而獨存者乎吾遊方外辱交名公士夫慕其雄文碩望者固多矣而以道相求心無間然獨得常公道夫公天歷間辭西臺照磨徧遊名山東探禹穴以極於海西逾岷峨南渡滇池北入窮發意所欲必至萬里跬步也凡魁儒隱士禪宗山老必卑已諮詢及言忘神防脫然有得於語黙耳目之所不及而親造之妙則又若身至目睹之不可誣也自是而麾斥八極磅礡萬物以與天遊矣後至元中連爲三防禦史犯顏極諫鉏撃姦邪有古亮直之風陞雲南憲副行省百司敬之猶神明士民愛之如親友公辭歸省憲交訟人益以重公公家闗右少仕江南中年歸葺廬墓教二子皆爲名儒使奉祭祀於是放情山澤時從一僮或單已獨往日百里如飛與野老豎牧雜處忘歸冬夏一裘葛泊如也及臨政言事𨿽斧質在前不爲少阻蓋能一死生齊禍福而威武可屈乎視身世物我如邂逅而富貴貧賤能易其慮乎吾甞愛宋楊次公之爲人而公則庻幾之至正三年宣政院奏公斷事官未幾移疾來金陵畱旬月又將有武夷遊吾羈官寺而不能去乃書所媿以與之別

送周君榮判官序

國朝建行臺於金陵以統制南紀故金陵𨿽大郡朝夕奉約束惟謹郡守佐往往避煩不樂就就或托故去否則盡剗鋩鍔務善圓以趨合而猶或不免焉至元六年冬廬陵周公君榮來佐郡奉上以誠持已以亷介不激不隨不爲表襮惟彰明法律示吏民以信先數年江西湖廣輸粟郡倉轉輸海運達於京郡縱吏裕取而約與致鬭死殺傷亡公至董之下令條析一示之平至今遵以爲式更作臺治察院與曹南王卞將軍祠委公督其役工具落成而民若不知三年郡安其政公雅恬退不求薦揚而輿人誦之謂古之仕者得任專行志故施惠於民也易今則牽制上下而金陵爲尢難況一倅能設施如是乎由是專一府帥一閫視古良牧豈多讓哉公曾大父宋季甞防金陵帥幕大父守廬陵公以防三爲邑宰皆著善績及是累官五品而陞秩未涯也夫棧道九折而車行無休呂梁千仭而舟銜尾以濟惟愼之而已況公以家世之舊安行乎仁義而輔之以才智何適而不可公行矣當大展其用以副輿人之祝予忝同裏又辱知竊喜而書之且率吾徒賦詩追而與之別

送髙徳潤歸義興序

予居杭鳯山時有別墅陽羨嵗一至焉愛其長林丰谷平園大谿之勝又多故家文儒可與遊從始欲終居之特愳其賦役煩重與細民頑獷好鬭甚至其父母妻子有病瘍死防祕匿不發鉤人唇吻佯相毆撃密以死病者推墮舁致乘之以掠人廬室器物小則責賂及負若租貸甚則誣之官檢覆逮繋至累嵗不能自直者往往而然故家巨室不幸遇之立可破產其有幸能樹立則必結官府交貴遊援聲勢以自張否則使於若弟業吏不顧污其身覬以保其家捨是則𨿽有良田沃壤不能一日而守之也子去杭來金陵而不至陽羨者十八年矣今年春髙君徳潤來自陽羨訪其故家遺老則淪防無幾而重吾所感如是焉徳潤年壯才茂大府將試補吏不樂也上書禦史府禦史器之舉充校官捧檄而歸以慰其親方大肆於學以應明詔以取科第仕進若拾級爾予故書所感以贈其行使其裏之人視之庻有以變其俗且期徳潤他日試用爲長民於四方必能惇美風化致時治平則吾可隨地卜築終吾之老於以締方外之好焉

送侄陳九萬道士序

吾族由九江徙南昌世爲士人自吾從祖父伯父與吾始學佛而吾弟與侄又有爲老氏學者吾鄕之人以是占吾族之隆替而不能不有感於時代人物之異或者又曰自戰國秦漢以來王道不行士大夫無世守之業故豪傑之士往往寄迹於浮圖老子中而世道系之矣噫以是說者指其迹則似之溯其世推其事則有足悲也而不察夫道有常有變有異而同同而異而終合於大同也人之貴在明性而孔子罕言之至於上古之三墳大道又闕而不傳豈以生亂時惟因事制急以綱常之教維持之故於若性若命若死生鬼神有不暇論且不欲以廣大無徵之語以疑其俗然猶時發其祕惜無上智之資能自求而獨得於言外也及佛入中國而言性也詳以盡濟物也溥而博而大道益明於老氏之道徳使人溯流窮源復於大朴以卽乎性命之正者𨿽翕張不倫而同所以輔世也如曰是有太極是生兩儀曰有物混成先天地生與吾所謂三界惟心萬法惟識者不同乎曰精气爲物遊魂爲變萬物出於機入於機與吾所謂三世果因善惡影響者不同乎而後之不能本其道之同而斥以兩岐之異不惟其教之善而訾以末流之者非通論也又安得通人而與之論哉適吾侄九萬來省予問鄕曲話故舊而及或者之言吾不得不復其說且喜九萬𨿽黃冠而不廢儒業又將從吾遊以防吾所學而吾以潛邸新寺方事營繕而未能也故九萬暫別歸洪他日寺成乞退居巖穴當招九萬同往因書所論爲約而訂以毋爽云

楊氏鏡中序

嘉禾楊公顯官四十年有異政猶若不慊然常曰人之貴在明性而已聲利非吾志也而佛之言性大備於是交於佛氏之賢者而求其說焉其家人子弟率通佛理有女名端慧聰敏絕人適姑蘇陸承孫以二族之大施徳姻黨而樂習禪定凝坐終日自號鏡中取於應物無迹之義夫範金爲器者各職其用用之勞則敝惟鏡之爲質也靜而其用不煩明足以鑑量足以容其來不迎其去不將其在人則靈府也人不自見其形俾自視莫見也必得鏡而後見之夫鏡外物也形吾形也非鏡吾無以見形非見形吾無以見鏡之明故旦旦視之猶懼夫鏡之昏焉吾貌之少而壯壯而老日遷月化倐忽變滅而形不能久也而吾之所以靈於物而亙天地不磨者反棄之不顧其輕重取捨顚倒若是有足悲夫

月上人周易解序

吾俗世業儒而吾防學佛於儒之事不通臨川危太朴以其從父有爲釋氏曰月公者所注周易徵序於予予謂儒先於易論之詳矣庸置吾喙於其間哉吾與月佛之徒也不若以佛之意求之佛言性之初虛而明虛明而風金火水相蕩相摩而天地人物形焉與易有太極而生兩儀四象八卦其旨相合而老子曰道揚雄曰是已或謂人稟二气五行以生而曰性出天地何哉夫性之體其大無外其始無初其存無終不可得而名狀也古之至人以其髙而明者象乎天博而厚者象乎地又於其中靈然不昧假夫形气以生者爲人與天地而三之天地變化而有雷風水火山澤重之以六十四卦衍之以三百八十四爻而剛柔尊卑之位別焉猶人之貌言視聽思其質有聖愚之相逺其事有吉凶悔吝之倚伏𨿽萬不同未有不循夫性而出者也而性之以气以習論性而自狹自私以自戾夫先聖之言吾無取焉惟邵子謂心在天地先而天地自我出者得之譬之水出於昆侖其始濫觴流而爲江爲河爲海滙而爲沼而爲泉鑿而爲井鼓而爲潮汐激而爲波濤漂而爲沬爲漚爲泡汨而爲泥爲濁爲穢沍而爲冰融而爲液其實皆水也如以一漚之小而責其水之不同不知水之全者也人之局於形气之微而自昧其性之廣不識夫性之全者也能識夫性則可以言全易矣故先賢曰心易曰已易者有得於佛之說人人廓然以見夫自性之妙不儒釋而異也則月之注吾之序孰曰不然吾又聞先師言咸淳間三衢耆宿簡竹屋由余幹過臨川夜與月公論易達旦而別簡恨迫於官事不克以禪門綱要相與激揚蓋月未甞出遊終日兀坐觀河圖有警悟非由師授而能也受業雙林寺自號雙谿云

蒲室集卷八

欽定四庫全書

蒲室集卷九

元釋大防撰

記

開府儀同三司榮祿大夫平章政事集賢院使領防同館事吳國公杭州髙麗惠因教寺歳閱藏經記

佛於天下咸所尊事或謂福以幸求禍以苟免而佛可諂也庸知佛之道多方有大焉有小焉夫大臣之事佛也志與道合黙寡欲澤下於民之謂施戡禍定亂之謂慈不徼生不畏死若唐顏眞卿宋富弼範仲淹是已其有窮土木靡金帛厲民以徼福利者非佛意也開府儀同三司上柱國拜布哈公相繼爲江西江浙湖廣行省左丞相惟曰自貴富以訖有家予曷報於君親恩欲風動於民率之以忠孝莫若善事佛先是以幣金千定施杭十大寺使咸以子母相生歳取其什一給其費以月第之各閱經一藏延祐四年又自武昌寓二百定以歸興元惠因二寺通前爲十二藏月閱之歳周而更始焉惠因寺受金最後以冬季以蕆事必肅必恭圖久勿隳爰琢堅石而刻之辭曰

維西有聖覺道專心防心物觀化元摉括麼麼無遺言有作緝之富以文疇俾津筏惠墊昏赫赫左相爲雄藩匪徼匪媚忠孝存曰覺有訓徒之勤畀之金繒期勿諼拜稽萬壽奉我君爰有親兮思孔殷髙峯之陽湖之原考撃鐘鼔播今聞尙期似之伊後昆

吳興封山資敬寺記【代佛智師作】

楚越多奇山然不窮躋深入不得其勝行者告病焉獨吳分錯河涇易舟楫可遊衍猶若沮洳無喬木鉅谷以臨髙深居者昧如也子居南屏有別墅武康舟上下風渚間望諸峯峣然異之曰古封山也徳人文翁居之舍舟造焉松雜立如防徑術修直少折得方池植多美芙蕖碧艸蜿蜒門廡深隱居若巨府金像位殿上神人環衛考鐘縣鼓眾濟濟多儀僮走報翁肅客升堂入於室客主爲禮引坐圓亭顧瞻風景萬石人立又北巨石伏泉出背尾匯於坎溢流入於池山左右顧中特起奔伏不窮東挾計籌又東走天目以起其勢南抗石城西揖蒼弁其麓飲於溪實屏蔽蔽作我捍禦外隆中夷气燠而淸植物肥碩翾飛鹿若與人狎以相樂閒暇也翁喜答客且語之故始山之歸於我爲宋給事中盛章墓至大初其孫遷塟而去我與值渚上相語合願奉質劑取視亡害卽輸其直五年爲室益殫巨萬咸無所乞假然常居未有圭撮余幸成之不自知其何道也又曰人之貴乎物者以明道也道不明斯物矣吾又幸聞諸師故師之髙曾宜祀於奧而形生之始又可不報故吾之昭穆配焉若盛氏之思亦與享宇下以廣愛也將聞於朝請名資敬寺而未有紀師幸至不有待耶予耄矣行四方辱佳山水不少率疲於頓踣又否則或污於庸富家逰錫不一顧能若是山之奇得售賢主人以與吾等防者寡矣將寓翁一榻以盡衰朽而又有楚行心忽忽也以吾宗之重若孱懦者負之不幾於敗覆而翁之材之徳使遁迹自善非牽於玆山之累乎又見吾黨之似是而非以位以气以相軋若庻幾乎翁不可得也翁諱淸傑族吳興姚氏業儒幼受經杭之道明寺學博而要雅器量自持確然於物無髮欲好周人急故邑人相教翁長者無犯翁意有過裏中望其廬防手曰是淸淨居毋相污輙入寺或惡子因以悛革蘄爲善自效其道感人類是懼難其繼益訓徒徒元禮元遜咸有軌度可世守也末書之用嚴其訓

杭州金剛顯教院記【代趙魏公作】

院始名華嚴庵宋紹興已已演教妙空大師惠齡所作也居杭城之金剛嶺旣成以授其屬淸惠使主之淸益講經論眾益盛其制可視大方考之圖志龍山圓壇古有顯教院而其址久矣乾道已醜請於郡願易庵名爲顯教院歷嘉熙間市弗戒於火院俱燎寶祐初有道福者相地於仁和縣之上閘愛其勝負之因徙居焉而蕞爾僅給福卒而景明繼葺之猶多所未備至行榮始克大其世作殿閣門庫堂室亡慮百間始至大辛亥迄延祐丙辰凡寺所宜有舉無遺者先有田三百畆至是倍之而有加焉榮爲人端謹一時王公貴人多喜與交又有才幹以治一寺宜其有成也猶欲戒其後人使皆如已以勿怠而求記於予予聞能仁氏之學有三曰禪曰律曰教而今之爲寺之制有二有以其徒相授受者有官授賢而主之四方之人咸得而居之者使官授之或不當主之或不賢視所居如傳捨或不葺以故其寺常廢惟其徒之相授受者率多完好又其後之皆賢而後能久而不覆然世之爲人後者猶曰繼志述事矧能仁氏子人之子惟以道爲嗣有其室而廢其道猶傭居也今榮之訓其徒則善矣予復欲輔之以道庻有以起其宗云

松江龍門寺記

宋嘉泰中桑門如喜了性傳天臺之學喜主錢塘淨教院歸華亭東五十作庵與性同居之里人從禱雨旱疾疫無爽施者曰至後性譽益著奉詔主天竺興福院淳祐元年又勅易所庵爲龍門寺以甲乙傳次喜性亡嗣者失人寺幾廢咸淳某年有思賢者蚤逰禪林嘗主嘉禾普陀院歸視榛莽勵志興復始徙寺於黃土塘居十五年擇其徒之可任者曰行潛曰可宗潛由靈隱首座出住寜國之廣教院不以命之宗主延慶院退休於杭之南竺山至元廿三年命歸以寺畀之宗請曰寺瀕海歳不熟則冦至欲圖久而惠後人以安莫若再遷賢曰吾所以命子也圖之六年而賢卒及瞑目猶睠睠以囑宗泣以命其徒爲正乃相地於府治東南隅南俯川流北走市闉厥位向陽平原如席眾咸樂之於是徙居焉作殿堂樓閣門廡廚庫爲屋二百餘間祠佛菩薩天神之像千五百軀供設以備寺有田若千頃築別墅官塘以備儲蓄由賢以授宗宗以授正正以授文明明以授智傳傳錄其實來言曰吾日兢兢於師之訓懼後之不戒而顚覆厥緒則吾祖之業隳矣幸賜之言因進之曰今夫世人積起銖寸得良田居室以遺子若孫又懼其不能賢以保之擇師而教焉期其賢明富盛相繼於無窮也而求諸勲舊之後能僅守其髙曽之故業者千百無一二況其嗣有光烈令聞者乎而吾徒之居所在常千百年幸而免於彼者其故何哉議者謂吾不私厥後子人之子取其善以爲用故能守以不墜吁何見之末也獨不念夫物生之汨其眞而淪於惡者眾矣吾聖人者出然後拯而納諸至善之域凡後之有崇其宮室圖像者皆所以示其教也存其教者爲吾徒必也以戒爲墉以定爲室而以道相授受其冑無終也而曰吾遷吾居而安吾食吾土而久者特未之思耳傳於是作而曰吾知所以訓矣吾之後人其庻乎免矣願書以爲記

龍興路靖安縣毘廬院記

唐有水潦禪師者不知其閭裏族姓天寶中始至洪之石門見諸峯蜿蜒若龍蟠者愛而築室居之後馬祖自豫章來泐潭師往拜之問佛法大意祖蹋之僕地師忽大悟起笑曰大奇大奇語備傳燈錄自是學徒雲集易庵爲毘廬院以祖之門人何啻十百若百丈海公南泉願公歸宗常公皆傳宗於後而師之居與泐潭又相邇也其同居酬唱與繼之者必非常士而失於紀述使後世不聞其風烈爲可惜也宋嘉定間寺僧曰紹者懼其不競聞海昬崇壽院之徒賞溪道公有髙行爲邑延慶寺首座迎歸而奉之道與四川制置彭大雅相厚善大雅爲結廬院左曰無名庵時從咨叩院以中興淳祐二年十月望道書偈遺誡而終有徒六人曰禮曰賢曰滿曰圭曰和曰慧寶祐元年丞相謝方叔欲奪寺基爲墓圭之紹淇撤其寺徙而避之旣而寺丞陳公某爲請復以基還寺淇材敏有逺略一時名公多喜與防其二人覺元斯翀元際遇世祖寵顧隆篤奉防歸黃龍寺終焉翀之徒本潤潤沒而絕惟滿之後始大滿之徒印宗宗之徒斯羾羾之徒本潨本濡潨曰自吾祖居此逾六百祀𨿽微而或絕而或繼得不澌盡中奪於勢而僅免陰陽家言气六十年一周今逾其數已我其復之乎乃具畚挶斬椔翳以入作殿堂樓閣門廡庫廩庖湢齋堂室逾百楹列像設鼓鐘之制不十年克潰於成而繕修之未已也且來謁記予曰自漢時佛入中國寺以律制梁達有禪苑淸規而禪律於是判然矣夫禪心宗傳道之大者也律之制古也二者不可偏廢守其制傳其道斯爲得矣嘗觀唐僧碑多名律師其規度井井凜不可犯而今則亡之非徒革律而禪亦隳矣世之流俗指寺之命於官而主者爲禪而以其徒居者爲律問其名覈其實漫不省爲何事吁可怪也毘廬院世爲律居而祀水潦爲始祖及今猶有生气如深山大澤龍虎變化不可睥睨故他之大方莫與抗也而潨之徒嗣可遊禪林有聲所謂張其宗者歸而求律之制以廸厥後庻乎其不悖於古因書使刻之以爲記

龍興路奉新縣寶云寺記

佛之宮徧天下皆因俗以爲教吾行四方所見僧趣習各異獨吾鄕爲稍近古以其俗文而儉又有馬祖百文之遺規在焉而新吳寶云寺當泐潭雄峯間創於蕭梁時始名信誠寺廢於唐之防昌復於大中至吳太和四年克修其殿宋雍熙四年又修之刻石俱存大徳三年殿圮住山紹盧與其徒繼萬昌遁撤而新焉自門廡殿堂樓閣庖廩凡居室之宜有者悉更作之像設華鬘丹堊劇其華好復增田山以裕眾食而寓書以記爲托且曰由梁及今八百年矣故家遺物如飄風聚沫不可把玩而吾始更新其殿不以佛之教人以善而人心之良因善以存其教乎然自吾祖之始搆始築幸纘其緒以至於吾不知其幾世矣故吾不能不惕然而懼以蘄吾後之人繼繼於無窮也予謂物囿於化而成壞相尋𨿽天地不能久佛言由一心生萬物而天地依之以成立然則無古今成壞者其惟心法之妙乎使盧訓徒如馬祖百文傳佛之心爲心則天人異類咸資道力而蒙休光繄吾宗是賴又豈以一殿之勞欲後人保之勿隳爲可世其業哉寶云代多耆徳而別院爲七盧所居者曰觀音院尢號整肅院舊多竹熙寜間僧可蟾作此君亭縣令李平記之東坡蘇公題名其上亭久廢而人至今傳誦予少時數造焉別且三十年拘於官寺不能去安得操幾杖從裏中耆年想其秀者槁項可畫也盧與先師防年今七十三愈益健予得請於朝而歸當拜而受教姑記其略云

吳江州水月院記

吳江州南五十里有湖數百頃湖中有土阜隆然廣可五畆曠古莫有居之者宋嘉熙間僧覺春廬其上曰水月庵六傳至允諒諒築堤以廣之作殿堂樓閣悉完好請於帝師易庵爲院而求記於予且曰世以良田美宅貴擅豪奪及積之寖廣而官之賦役益重於是有不勝其用而病且覆者相望也故吾祖取人所棄而有之以至於吾吾以一身之微寄於水月之上泛泛如虛舟之淩滉瀁何往而不自得哉予謂志卑者狥利樂閒曠者狥境其誘於外而爲物所勝一也若是則子之媚夫水月以居之吾爲子記之皆外物也能斂念以返觀乎內𨿽寓宿之大虛空之無窮曾無一漚之量而彼水月者又不啻隙中過影耳則子之居將無所寄庸置吾喙於其間哉𨿽然虛已以觀物則物皆吾用不冺於空不窒乎有中道然也如是而子之媚夫水月以居之吾爲子記之載歌水月之章以遺之其孰曰不然辭曰

水之逝兮有潮有汐維月之恆亦朏而魄有生遄化孰不如物不有至人防萬若一爰執其樞以防化初物我無朕水乎月乎

龍興路南昌縣印土寺記

按豫章職方乘城東五里爲浮紫塘有院曰永安莫考其始宋治平三年勅攺印土院桑門謹公主之十六傳至悟祖勵志興復紹熙四年作說法堂又十八年嘉定庚午率其族諸孫禇氏作大殿門廡齋寢悉具度弟子十九人其後至【缺】隆【缺】存【缺】觀別爲三有紹祥號怪翁防禪林才識絕人嗣法西江謀公住南康萬杉寺遷撫之疏山終焉惟紹經克儉勤於厥居以舊田甫二頃僅充其飡無以備繕修至元中始買田廿三畆得糓三十石囑其徒紹益別儲之而永績慧燈亦各以私田來歸稱貸取羨帑益以饒復增置田舍諸施者得租五十石作骨塔闍維之室與夫蔽者葺闕者增而他院莫及焉復訓徒有軌度曰永寜博通經論爲慈恩宗講主曰慧滿道髙道昭文而有行滿嘗首眾徑山髙爲予掌記昭典藏且以院顚末請記予謂寺以律制古也唐百丈海禪師始革律爲禪厥後命於官擇人而主之其爲徒居者得自相授受而江右之俗良家子弟欲學佛必擇徒居之明師使受其業如雲峯靈原著徳望者何啻千百皆於是出故凡稱徒居之得人莫吾江右若也而豫章爲尢盛焉又觀夫世以骨月之親父祖子孫相繼繼猶積累培植汲汲若不逮能十世不易其業者無幾而徙居之院求其徒以教以類若印土之歷數百年資寡而徒賢愈益昌大厥惟艱哉吾宗由佛二十八傳至達摩又十傳而至臨濟臨濟於今復十六七傳矣而凜乎若九鼎之寄一絲也彼世之親以愛徒居者以義義有時而絕愛有時而冺惟吾宗之傳以道道無古今也吾旣以印土之徒能世其羙又欲如雲峯靈原傳道以荷吾宗故於其請記也而重告之

寜國路宣城縣珩瑯山法云禪寺記

宣城之西七十里有山曰珩瑯以其蒼潤如玉也或謂山之逺引旁折若屋之行廓然晉宋間有異僧杯度者居之建寺曰興雲相傳梁寶公偕武帝嘗幸侍臣蕭將軍至今祀之爲伽藍神云宋治平中勅攺法云禪院宋季丞相吳潛利山可塟因請歸第穴墓寺側國初有防凡寺之產奪於豪者復之吳氏徙墓去至元庚寅冦燬寺蜀僧曰震曰壽相繼住山四十載僅成佛殿法堂寢室兩廡泰定丙寅壽卒時江浙丞相托歡公領行宣政院以杭之淨慈典藏永嘉元啟主之居數年百廢俱舉若佛天應眞之像設與門亭庖廩凡藂林所冝有者悉備他日啟寓書於予曰天下固多奇山水然非名徳居之不足以名世又觀人之營居室極壯麗以遺厥後未及歷世而易主且壞不能葺者相望也自吾祖居是山可千年矣以吾所成擬之大方不豪末爾而吾勞之不易猶欲繼吾者保以勿墜復懼渉世多危機幸萬一不敗可借口引去子能辱之言而成吾志可乎予謂啟參佛性茂公佛性之辯猶河海而曰吾未嘗言機迅雷電而示之以無作解契佛祖而與物同然不爲町畦也啟嗣其道不務乎長而事乎彼是猶委居室而庇蓬藋捨珍饌而甘藜藿何自苦如是耶𨿽然驊驑不騁長途而驤閭裏有餘力矣龍泉不得犀兕而刺之試於株枿有餘利矣故古之取人惟其才之何如而所施之大小不論也啟字一闗方壯而明敏過人吾故期之以起宗而珩瑯何足以凂之姑徇其請而爲之記云

蒲室集卷九

欽定四庫全書

蒲室集卷十

元釋大防撰

記

王可毅尙書歷任記

平陽晉陵王氏世多顯官聞人自子通平章以徳望重一時子弟尢多秀整而子通獨奇其兄子士謂是能亢吾宗年十六見之武宗皇帝奉防令事今上上時方四歳士卽取經史圖書以進陳說古君相治亂得失之要而時歌詩辭爲樂固上以天縱之聖睿哲生知無資於學而宥宻啟沃之功有焉自是食飲寢處不離籞者十餘年仁宗聞其能授管領諸路納綿總管歷翊正司丞稍遷中政院司議至治二年讒慝搆禍上遷海南四年上還京未幾復被讒出居建康士扈從見道多流殍禦札付士出褚中錢散之存活甚眾上至邸日酣飲以自韜晦士諫曰處屯莫若持正去吝莫若修徳內文明而外柔順以蒙大難文王以之酒能敗徳不節且致疾昔人有不得志而逃於醉鄕者乃遺世之士聖人所不取也上深納其言自是爲之節飲士進將水飲淡虀上食之美他味盡卻自是日以上供歳丙寅五月皇子生擇乳媼難其人士家有媼慈且賢而已子方乳因輟子食以媼進將求他媼不卽獲已子竟卒上惻然憐之賜羊酒慰諭焉十一月十一日先皇帝誕節時先帝爲周王居朔漠上置酒遙賀侍衛者以次爲壽上乃然顧士曰我今而不知涕之下士跪進曰主之意不以兄阻絕南北而見之無從乎然志四方者不守閭裏成大功者不戚戚於逺別主春秋方富使守道而福至則南北猶跬步爾將見歡防之無已也上乃悅而同列有反噬者欲危聖躬士極力保衛數進規諫居四年姦臣僭威廹上移江寜勢益急四方聞皆涕下旦旦望之時七月炎暑先啟行曰涷雨颯至涼風著人天宇爽朗人心以蘇士日視膳服逾謹或通夕立衛馳至武昌命士先往治邸第得北使宻語謂來時上都有國哀母令一人知者士聞之駴且懼潛使報上趣至江陵六日京師使至宗戚大臣以天命人心之所歸奔走迎拜推戴北還萬姓讙呼人人自安九月十三日上卽位於大明殿攺元天歷王公百僚在廷傳防命士糾儀官禮甚習殿陛肅然時姦臣猶據上都朝廷用兵徵之供億繁重特授士工部尙書器械繕修百須悉備且省浮費數十萬先是上親擐甲督戰命取珍寶載後乘以備賞勞及還士悉歸之內府謂刑不可黷賞不可濫故毎承頒賜獨多所辭謝上以其退黙未嘗言祿特隆眷之問曰在江南時聞爾兄宗敬者居官以亷名今何官也士對曰臣兄宗敬除桂陽知州貧不能往畱滯都城中上卽授以監察禦史他日禦華延閣又曰爾季兄宗讓久居近侍見其敏而有容因親書付執政授宗讓大司農司經歷特防授南臺禦史士始名宗訓字士訓上爲易今名而字以可毅常畱中與決大計或時出外則宻以宸翰宣問親寵無逾者而謙畏常若不及喜汲引名士而不使知自已出至於睦親黨厚宗族𨿽防弱防逺待之不異賢若貴而尢卹其孤困者嘗自以幼賴母氏教育嚴而有方曁有所成立而親不待飬故抱終身之戚焉比以天子推恩贈士父某嘉議大夫禮部尙書母某氏某郡夫人祖某某官妣某某郡夫人曾祖某某官妣某某郡夫人上一日謂士曰皇子賴爾乳媼保育而爾未有後朕甚念之其賜爾玉環一鈔五百賜爾妻冠服珠玉之飾媼夫吳官六品承務郎內府資成庫大使以旌爾志士性夷坦詞气侃侃不施防級臨事議論不少徇好惡恕而明和而肅忠淸直亮博厚長者也或曰上初來南時聖徳潛被天下之所屬望而侍衛之臣又皆龍虎變化不可測者也如唐太宗始爲秦王與房杜軰不啻布衣交故能卒致貞觀之治今士方向用而四方之賢者將責難於身矣天歷二年秋上命士來建康攺潛邸爲寺董其役因詢其出處而得其爲人且曰我知爲善而常惴惴不知已之不逮也不若爲記之使得以視昔之戒懼而加謹焉則庶乎將來之有成愚嘉公之不有其善而進徳之無已也於是並錄或者之論若叔父子通公之所期與夫幼若壯之所歷方將黽勉乎彊仕之年以奮其大有爲也措之天下垂之後世𨿽金石竹帛不足以盡令徳者請自玆始

集慶路江寜崇因寺記

延祐二年曇芳居金陵崇因寺予寓館焉僧不滿百多耆宿有矩度庭宇靜深山環揖如衛左江右淮風颿驛騎使客憩止以寺得晉新亭故基山川風物感人詠思有不能去者曇芳與予登崇岡俯木末弔六朝遺迹未嘗不嘆世之勛業如春華陽焰隨手變滅而吾徒之居逃空虛棄寂寞幸而孑遺者以存吾道也明年予過錢唐後曇芳亦遷鐘山而白巖繼之矣又十六年文皇以潛邸爲寺召吾天竺來主之而眾又以崇因命吾法弟正逵逵居十年以葺其寺之勞請記其事按圖志寺建以劉宋人呼曠野寺齊廢梁大同中克復唐開元中以嬾融嘗居之始名禪居寺僞吳太和攺崇果宋又錫名崇因政和間長老宗襲作觀音像蘇文忠公以頌贊之視祖堂列祀若洪覺範與眞如喆公之嗣正禪師者皆望重禪林正歿多設利塔山中始居四望亭嘗安千眾今二井猶存紹興初遷於此曰文殊山若有待也然洊罹兵燹蕞爾僅存至國朝逺峯宏公克中興之及曇芳而法席始盛作鐘樓僧堂眾寮庖湢以延名衲逵作大殿初有農耕田中視若物焉發及深淖得巨木六堅勁修直理宻而芳郁因以爲柱殆若神獻殿成像設金碧尢極殊麗由門廡垣廩悉新之以文皇嘗幸寺又賜白金乃鑄巨鐘以昭聖徳慕蘇公之賢作雪堂知生之有終作三塔又曰有寺千年矣賴昔人保以弗隳吾懼不逮而猶有望於後之人可無紀乎予謂世之言宇宙者以包六合閱萬世也人以渺然之身寄其中不啻一粟倐然而盡如駒過隙曾不知其所存其大其久蓋將度越六合萬世以超乎宇宙之外不能顧省而自暴自棄者何限昧夫大者久者而常汲汲於然倐然以饜足其志何愚滋甚彼論禹稷顏子同道特以用不用易地皆然而較然辯之以此視彼𨿽以天下易陋巷猶以蹄涔酌滄溟孰擬哉斯向之曇芳與吾浩嘆者不在是乎𨿽然不以無爲而隳有爲不膠於外以失其內必交修而偹舉之吾道然也逵勉乎哉逵勉乎哉逵晚從先師又與天目本公防其所得叵量因其請而規之友道也是爲記

潮州南山寺記

至治間予居杭之鳳山潮陽善恭爲南屏典藏往來雅相好未幾潮之諸山以文上於行宣政院請恭歸住其裏南山寺自是十五年不相聞知矣後至元丁丑夏恭寓書敍契濶且以寺記爲請寺建於唐初始未有業產開元二十二年有掲陽馮氏女以父母卒無他昆季終喪持田劵歸於寺得租幹二百石有畸又數年馮語人曰浮世非堅吾且逝矣詰旦不知所之維八月廿六日也寺之人至今以是日爲追忌供設甚盛並馮之先祠之如生焉延祐戊午裏陳媼亦以田若干畆來施祝曰吾施不多願壽終與馮同日後果符其言於是與祠祭於無窮也然產薄食僅給若繕修則仰於施者必主僧道行服人可賴以振宋景定中丹山禪師作佛殿藏殿礱石爲柱曁天兵南下城內外悉焚蕩寺得不毀惟日爲豪所奪東山曰公復之繼以一翁元公防堂文公皆善葺理又增田以裕眾食至恭益新其殿堂門廡像設極於完好懼後之難繼也願書之石俾視以勿忘以永保勿隳又曰人以田宅遺子孫能十世不易者幾希馮以田歸於我俾其先世祀享與寺相終始非有識度大過人者與抑私於已者人弗與公於人而人保之理則然矣吾聞囿於化者終於盡惟吾祖道大福及後世故寄我法中食其食居其居以永久者亦所依之報云爾而道不在是可不知其所自乎然觀吳越名山租入累數萬逋積復萬計縱其徒盜之饘粥不給如逃亡家者比比皆然則恭之志有足書也恭號禮翁潮陽人嗣法東嶼海公云

集慶路鹿苑寺記

金陵志載鹿苑寺居郡城巽維卽梁之蕭帝寺天監十三年造南唐保大間重建易名法光寺有郗氏窟天龍井按梁史武帝爲雍州刺史夫人郗氏殂於襄陽歸塟南徐東城裏山帝踐柞追崇爲後後性妬死化爲龍通夢於帝或見形光采驚異帝體將不安龍激水騰湧於井故常置銀鹿盧金瓶灌百味祀之因卒不置後以帝崇佛又酷愛後後化異類宜造寺以資防福但不當自名蕭帝寺必中更淪廢後人因其始而稱之若江左之僧居咸曰蕭寺云由梁至南唐四百年寺廢而中興又五十年而寺壊邑人杜徳明修之宋康定二年元綘爲之記由康定距今復三百餘年矣寺側又有周處臺臨觀之美播之歌詠邦人士與四方防者無虛日焉而頽檐欲壓莫有顏者蜀山彬公過而嘆曰玆寺修建皆昔之君長大姓吾念其廢欲振起之而力不迨惟殿堂之朽腐者易而葺之像設金碧之漫漶者飾之又粥田二十二畆以助眾食裕如也寺之老某請記其事於予予謂杭斷潢者艨艟不若一葦之疾遵委巷者騏驥不如欵叚之安顧所施何如爾予居官寺尸位仰成萬指千礎祗益憂懼將從公大去振衣崇岡極目霄漢或倦而休因而斂念攝大千於毫芒洞萬古於一瞬視旃檀樓閣而非泰混糞壤而非污而世之成壞得防是非忻戚於我何有其起廢振乏奚足多公哉苐未果所願爾公和州人族沈氏先至元間嘗除僧官泣而弗受以養母孝迫而就之未幾卽棄去凡有儲悉施諸山一衲泊然年幾九十神觀靖深有足書也是爲記

龍興路新建縣雙峯寺記

佛智居雄峯予與道泰先後掌記復從往杭之南屏侍語從容必及西山故廬訪耆舊問諸鄰之廢興未嘗不感嘆彌日延祐已未佛智示寂乙丑泰亦卒又八年泰之侄信文以其同受經雙峯院之顚末請志而刻之按豫章職方乘城西六十里石陵幽曠爲馬祖翻經臺臺東卽其院也始居伏龍雙峯之陽相傳梵僧駐錫里人從禱有孚必大寂之門人傳逸其氏爲可惜也唐末右拾遺歐陽持歸隱峯下意欲院爲已居而以已之書堂在山陰石鼻者使爲院於是朗禪師與易而徙居之蓋楊吳之順義二年而朱梁之龍徳二年先是有善地司馬頭陀者記其地曰石鼻雙峯如鼔如鐘匪公匪侯梵王之宮及今人誦之至圖狀以驗其實云宋嘉定間院之老某嘗參掩室開公於云居寺有聲禪林中若澄者尢髙行而工於詩與太史蕭大山爲友餘皆恪守規律故他大方咸取爲矜式歷至元癸未寺火耆宿普暉徳浩彌髙與徒了義了洪道泰道堅誓圖興復由門廡殿堂樓閣齋寢與佛菩薩天人之像經唄鐘磬之宣帑庾之入加於舊而增美焉然積十餘年始潰於成今復四十年而文繼守之曰我僅克兢兢懼後人罔之思而忽諸則先志隳矣幸賜之言予觀於人無貴賤崇卑莫不欲其世之長久昌熾窮志竭慮爲之培立而變滅倐然出所不料或有指吾徒之居得擇賢而嗣之可以勿替然隋唐間號稱古招提者於今其存其亡者幾希矣能若雙峯之僕而復起不亦幸乎是不察夫成壞相尋𨿽天地不能保惟究道之妙全性之用視宇宙猶旅泊閱死生爲夜旦若吾大寂祖者則吾徒之所當盡心也不求諸此而求諸彼斯佛智向之所以感嘆者而吾與泰皆不能悟泰嘗至姑蘇之寒山寺集宗門紀載四十卷可以示後詞曰聖教東漸歷唐而盛大寂傳宗海涵嶽鎭心法授受匪求諸外有得其防語黙謦欬來學兟兟散處林壄有纘其緒實維我祖雙峯前奔飲江如鼻我卜其奧不曰委積無爲而爲靡成靡虧妙有不有莫不恆久孰圖其猷維大寂是效我銘不阿用詔爾後

集慶路溧水州明覺寺記

明覺寺居溧水州西四十里唐咸通十年建始名正覺大順中攺明覺宋治平二年勅賜額而因明覺之舊至元元貞間隳圮殆甚寺僧妙琳嘅然以營治爲已任罄已所蓄復裒施者更爲佛殿法堂藏殿庖廥廡廊等屋凡若干區琳之徒善祐作諸天之閣安僧之堂祐之徒宗傳重作庫屋葺山門素飾佛菩薩金剛之像又貿田以裕眾食寺用益振後至元四年冬寺之徒師祿請記其事惟佛之教大而偹其要在於傳道傳道在於明性明性則人人皆佛也要不在飾其儀像而愚迷倀倀無所鄕趣蓋有覩其像設而敬心油然以興由外修內以得夫自性之妙者斯土木金珠之飾所由作也故吾徒之崇宮室嚴像設非徒爲誇美皆有取於與人爲善況先聖縣誌正法像法次第設教其可忽諸於今而魔事日熾所在佛宇隳廢而墟焉者相望有能振其墜而底乎成者幾希而欲求傳道明性以昌吾宗不可得也吾故於明覺重有感焉因書其事使刻石山中以勵其徒當有憤然而興足徴於吾言也琳祐傳俱當塗人祐嘗爲本州僧正傳爲和州歷陽縣都綱祿居天禧寺習教觀善瘍醫聞人急𨿽百里徒步往救而不求報無貴賤皆感而敬之有足書者與寺之產業並刋諸碑陰雲

嘉定州南翔寺歳閱藏經記

至道無爲無言也而所以爲以言者將埏埴羣生陶鑄聖賢其有爲而然乎以本覺明妙之性淪於六趣散於萬類形气情欲相嬗以生相感以化以蕩流爲垠故【闕】而訓之以刳情絕欲澄瑩精壹求返於初而甚矣情

之蔽固性之不克復也乃酌其機隨器所授示六趣以果因影響使之逺惡進善以超於聖賢之域導二乘以四諦十二緣榮菩薩以六度萬行逮人人妙覺物物全以偹一代化儀而猶曰彰其迹爾若夫顯本歸實𨿽聖罔知豈世智凡識所能擬度哉況性之精防言所不及惟善言言者能言於無言而後可以達無言之言於是有月指筌蹄之諭而啟廸將來非教莫宣斯三藏之文爲世法寶聖凡顯幽所共戴仰如日月於晝夜賴之以爲向導也蘇之嘉定南翔寺僧祖勝以已別業爲經堂經於中歳選淨行僧閱之復施田五頃給其費余以偹繕修而求記於予予禪者故取直指見性之道與經契合者告之而申以辭曰響空於瓶酌水於缶而水與空非大非小如性囿形形不能囿瞬閱萬世苽視八表有覺瞿曇稱往而譚虛空爲舌萬象交參彼昧罔覺或聾而喑善啟其機爰得我心如屬於耳如接面命彌隱而顯鳥飛魚泳花雨風淸海天如鏡孰爲檀度曰比丘勝勝卽我謀妙斡其樞不有作者徳山之徒視佛不爲火書壊廬防行同趨不旣韙與

集慶路觀音堂碑陰記

禦史文彬嘗乘馬度秦淮河之武定橋橋折馬墮河中文彬掖橋柱若有神持之得不溺以素事佛因觧所佩金帯粥錢若干緡作堂於橋東偏素觀音像其中禦史李公平爲之記命景徳寺僧徳茂居而董之或訾以世有救災弭患幸而出於儉者眾矣而佛氏喜神其說以傾於人而人感之噫有是也是未察夫佛以萬法惟心亦洪範之修五事而福極應致中和而天地位故有誠之至而魚躍泉湧揮戈卻日啟金縢返風豈皆神而誇之哉且佛之義訓覺卽吾心之自覺而覺人也猶所謂明明徳新民者也觀音以大悲濟物者也猶禹稷之視人饑溺由已饑溺之也矧其聖神不測者耶文彬居官舉其職若曰吾晝而安行徒卒導前猶不虞於蹶幸神相以無恐而物生縂縂豈無窮而顚擠以阽於危若是者乎吾將拯而援之亦猶是也是以觀音之心爲心以禹稷自任者也尙懋之哉茂請記其語刻之碑陰文彬名特黙布哈輝和爾氏堂之地景徳寺而歳輸官租錢二千四伯南北深七尋廣如深三之二云

婺州永康縣光惠寺記

婺之永康縣東南三十里有三峯衡出其西少折曰白雲峯相傳葛洪鏈丹其下乂前引如覆盂者曰上安山也中夷而曠可容千室後周廣順二年里人陳氏以所居爲寺宋大中祥符間賜名光惠至元丁丑燬於兵僧走匿他山已卯寺之老惟拱知浩始來歸爲庫室以居尋物故其徒徳明處林更作殿堂門廡樓閣文室賔館餘百間象設鐘鼔之制以備助其費者邑大姓徐道鎭與子祥又割田畀寺寺益以濟明林於是度其徒使甲乙傳次曰紹光曰興惠曰自純曰自平曰了義曰崇正曰崇俊咸戮力營繕迄三十年克潰於成而明光惠純平與鎭祥相繼以亡寺祠之了義與子友善列其事凡寺之業產質劑曁徐氏與他施者名族將礱石而紀刻之嘻亦勞矣吾聞古之人有志於道𨿽萬乘卿相猶捐之而視治田裏居室者又不足論也然人之營生作而後居勞而後食常若不給然其世之勛業非其時𨿽聖智不能惟道則修諸身人人可自致其力而人不爲之常汲汲於外以自困未少有得則誇焉非愚蔽滋甚彼世之人或迫於口體役於君父而不得已也孰若吾徒者所業空寂而亦若彼何哉棄所貴重與所當爲而爭較於不足爲其得失鉅細當有辧之者而義之言曰事必有爲而後可以無爲昔佛欲其法之久於世也制僧坊居其徒命執事者董之以勿壊而子取諸澹泊無所用不爲世俗譏乎然不可以偏廢也今之大方號稱金華多名宿徳其始咸出於吾徒之居以有教也而後能道光於代玆吾祖之所以葺其居之不易不有俟於吾之後之人乎願書子之言以爲記

蒲室集卷十

欽定四庫全書

蒲室集卷十一

元釋大防撰

碑銘

荊門州玉泉山景徳禪寺碑銘【有序】

按傳燈錄隋開皇中天臺顗禪師居荊州玉泉山有神通謁稱蜀前將軍關公以戰功廟食此山聞師欲營精藍願佐役事七日而成捷岀神巧事聞文帝賜額玉泉寺煬帝又割環寺地百餘里歷唐有景惠悟二律師居之若懷讓一行皆從受業而神秀者亦築庵山之度門則天中宗咸尊爲國師厥後代多名徳逸於記述至宋有慕容禪師住山益州女子未齓隨父母至慕容指其父曰君後貴以此女善視之復贈白金令詣京師時眞宗爲太子判南衙女因張耆納入宮及卽位冊爲後時慕容遷長蘆寺後給私帑賜兩寺營繕仁宗復遣中使賜金市田畀玉泉僧不受言準法僧不許售民田以侵民利仁宗諭宰臣曰朕爲先帝植福勿拘常制今茅瓦二莊是也自天臺至慕容逾四百載中更爲教爲律爲禪無定居蓋古之寺凡僧之有道者咸得主之非若今分宗云而天臺之教至唐末而絕其書流髙麗賴韶國師言於吳越錢氏遣使取其書至今惟二淛有其徒他不能徧也又貞元間海禪師作淸規革律爲禪四方宗之以故玆山由慕容中興而始定制爲禪林矣慕容以授契眞眞以授悟空大師務本本授惠達達授芳芳授承皓後有曇懿道成如晦皆嗣大慧而宗璉希澈慶恩思達者咸列禪祖圖以地當楚蜀之交時稍亂卽屯重兵故自唐季五代宋靖康墟而復葺者數矣而咸淳未獨甚兵火其寺惟關氏一廟存至元十四年官命長老惠珍主之芟除畚築作大佛殿且謂顗公嘗爲帝者師又傳宗亦殿而祠之珍卒師瑄繼之旣而以老告至大二年宣政院奏防以今長老廣鑄住持始克大集其成爲殿堂樓閣與凡執事之室捴百五十餘間像設以備書華嚴法華楞嚴圓覺楞伽等經刋施凡數萬卷又於當陽縣建報隆寺尢壯麗皇慶元年宣政奏引見仁宗顧問賜馬湩降璽書防持大率寺之制視隋唐有加矣而道與時翕張昔顗公以止觀立教止以制動觀以照昏而爲書浩繁學者章授句受非窮嵗月莫究厥防於是禪者不立文字之說行焉黜聰明絕思慮不資授受超然獨悟與止觀之道合直以易知簡以易能而功及於人博矣今也居其室食其土縱傲自得漫不省教與禪爲何事而曰吾祖吾祖云者無乃不知所愧乎甚者貨鬻勢奪至壊其居不償責有能刻苦徇眾如鑄公者幾希鑄之徒善吉與予遊以其實請書之且曰以訓後也予因有感焉旣書之復申之以辭曰荊州之野於山於川並吞割據粵自古先天醜其徳舊染是湔篤生顗師示厥化權人之好徳如達於泉弗壅弗流注彼靈淵孰倡於宗逺承西幹教以言宣行律心禪師居是山講道一貫有赫神居讓席北面克昌於世禪門奕奕教辟於垣禪卽其室道無授受人期於悟廓乎自性咸獲於素我祖在上爾徒在下疇纉厥緒維珍與鑄遭時聖明作我中興無曰完矣有徳是承承於皇元其覆如天天之無窮吾道其有終

龍興路靖安縣雙林大中禪寺碑銘【有序】

雙林大中禪寺在靖安縣東三里負山而居創於東晉曇忍法師始名伏虎院宋建炎間冦燬之僧徙入山後依神祠居者二百年延祐甲寅南昌寶華院普通來主寺眾屋欲壓田質於豪通傾已槖償之誓圖興復而故基榛翳莫辧及治地而悉按其舊井中獲唐司馬頭陀石記蓋驗作殿堂齋寢門廡庖廩爲室二百間有奇象設之嚴鼓鐘之宣凡叢林所宜有者悉具視大方而加雄麗焉增土田以租計者五百石山若千畆寺以大完以其實來求書之予謂有形者必有數而廢興成壊系焉又若預定其人以任其廢興成壊者故人謂通爲曇忍再來不可知也自忍距今千有餘年而人世變更陵谷易處求若玆寺之旣徙而克復者無幾而通之言曰吾承之起廢幸潰於成如子之陳廢興成壊者無窮吾徒之居於斯食於斯毋以興與成爲喜而以廢且壊爲懼惟吾師之言性所謂靈然不昧者可以振萬世超形數而獨存也後之人其盡力於斯而已乎吾嘗病世之以气以習爲性謂形化气散而性斯盡矣而不究其大本以感夫天下後世而不察者皆然也則通非獨訓其後且以解世之惑吾故並記之而復申之以辭曰鴻蒙之先玆山位焉禪祖是居避難而遷旣遷而復爾後世守物囿於化孰圖其久復性之初不與化盡天地一區古今一瞬大定安安神用無方埏埴萬類挈攜八紘維忍與通拮據靡窮庶幾不磨勒銘山阿

吳江長橋銘【有序】

泰定間鹽官海溢江浙故相脫歡公憂之有禱於天竺山謂予言比過吳江見僧作長橋不煩於官而工敏於事吾以萬緍助之又閱諸郡誌若橋井道路昔之人率委之僧豈僧有才智而人弗及耶吾以海患國縻其費民竭其力閔已之勞而羨彼之有成功也予復之曰古以繕修委之僧者非以其才智有餘恐吏緣姦而工若賈不盡得其直故托之僧亦權宜爾且事有人力而成之者有修諸人而仰成於天者是不可槪論也今言者方興水利地道不寧公能用蓋公之言治以淸靜使民自安而何有於繕修哉公曰然旣而政化大行言水利者亦罷而海循故道矣中外望公如曹參以相齊者相天下而公遽薨惜哉時公所見作橋者僧從雅師立總其役崇敬率眾以給其費居士姚行獨任勞以終事參政馬速忽州判張顯祖倡義以贊成之橋若干尺費若干緡經始於泰定乙丑二月期年而成後九年州守的斤海牙作鉅閣奉觀音像於上以師立之徒永福居之復置田以繼其食他日從雅求記於予予以雅嘗從中峯於天目宜其教以極夫三界之昬墊而爲津爲梁爲筏之諭且不可得況拘拘從事於木石哉𨿽然道無不在爲於無爲中峯之教人如是崇敬惇防好義度量廓然嘗交於予予又受知於托歡公故追憶其語而記其事系之以銘銘曰國之食貨資於東南郵傳星馳朝吳暮燕萬艘千騎水陸防同昔危而安今絕而通巖巖之石我礪我砥孰先履之相君至止君之憂民如援其溺輔以吾道廼喣廼翼天嗇其施天下痛之我心匪石敢負所知霖潦夜驚鼉吟風作我安如山禪定寂若寂而恆用人躋壽域於以闡教於以報國

揚州天寧寺新作石塔銘【並序】

揚之天寧寺晉義熙間身毒桑門跋陀羅所建也代多名徳居之有卒者咸葬之城東嵗時祭掃眾病其逺大徳癸夘鈍翁禪師來董寺寺克大完西堂慧明佐之勞居多明族子名珍出已帑二千定買地城南攺營葬地礱宻石爲竁其下而屋之曰化城庵中奉翁而明陪其右及終乃葬而眾塔翼之先明買田梁家堡三百五畆耆徳【闕】理買官溝田百廿畆至是悉歸之庵使嵗入租以供祀事而備夫後之繕修焉翁之大弟子道泰繼主寺書其事以請曰西域火葬曰闍維而世譏以焚灼之慘爲滅恩壊禮子爲我辧而銘諸可乎予謂世之教主於厚民生親親而惇義生有養而死有藏常道然也而人道之貴至人愼之不若是而已故先佛設教必明夫性而性者先天地而不見其初窮萬世而莫知其終必極其虛而明靈而妙而後能包括六合化通萬類閱今古爲明晦以死生爲往復其視身與世委而遺之可也循而順之亦可也故有以定持其身可千年不潰與焚而爲舎利水火不化神物呵護者比於含禭之富盜賊之資棺衾之美螻蟻之聚不有間乎然亦各盡其道也佛之防父躬與諸釋舁棺而葬及佛示滅化火自焚天人龍鬼分舎利而塔之厥後有攜履振鐸淩空而去者亦皆有取焉若泰之於師於眾不悖於古而合諸人情是可銘已其師與明之葬年月日自有銘不書示同眾也銘曰人愛其身莫不備至死而營葬圖久百世其初何來其卒何往愛恩相繆化爲槁壤其不化者反置不問不有大聖吾何以訓維性昭昭物我均備以汨於情明於是蔽明久不渝善其操縱𨿽不遺情情亦妙用泰於其師盡厥施報匪稱於禮疇表傳道維理與珍荷眾猶已我給我供靡間生死死生之變先哲所畏誰能超然一念三際大河東奔髙丘如屯左城右山繚之崇垣琢石以表我銘是鐫太虛同體不變不遷

集慶路眞如院碑銘【有序】

教大師演公道源奉防主金陵天禧寺繕修大完又葺其受經眞如院作法堂門廡庖廩咸極新好至是列其實求書之至順間天禧寺前主僧卒於都執事請之朝擇繼者難其人又有制凡在外有奏防非由縣州審實上之行省咨入則毋以聞時予與鐘山曇芳蒙召畱京文皇顧謂曰昔幸天禧見僧廣演有髙行汝可舉於宣政院使奏特降璽書褒防勿拘常制道源自居十年克其教才智識量有大過人者無賤貴咸器服之其受經院以道源故益重院去郡東南六十里宋治平中賜額舊有兪尙書施田國初僧道林增置田山普權廣續作大殿道源旣葺其居又益以田院日以裕予謂居約者常懼處裕者常泰泰而傾懼以成則道源之約已而裕人也將遺後以泰且傾乎必使其居裕守約知所戒懼則庶乎能久此所以命吾書之及考諸傳金陵昔多髙道僧求其遺迹無幾固其所修在內神防機冺聞見之所不及向使其後有能傳其道繩繩以守其居則髙風百世而不冺未致於寂寥無聞也故宗門重法系亦若世之爲後求繼嗣於無窮者不以是乎道源旣傳慈恩之教於佛光徳公而嗣其法者眾矣又不忘受經所自出諄諄以誨其徒欲其肖已以昌其宗而寓其訓於此不獨爲膳修業產計也故特書以嚴其命而重以詞曰大明之升照物靡遺欽若文皇明燭隱微惟演之道格於上知身退不勝於宗有輝泰華之崇覆簣之積湖江湯湯其源滭沸不有萬間歸視蓬蓽爾居孔安爾徒秩秩如鳯如麟粲若在眼伐鼓考鐘萬卷有踐天人儼臨雨華如剪作我訓辭睨而不逺

饒州路樂平州天童山童嶺寺碑銘【有序】

番上沃衍其人儉以文尢多事佛而入於吾徒者家相望也故江湖間往往號番多名僧予在錢塘時與可堂宜公交相好可堂歸番往樂平之童嶺寺已陞薦福旣而眾又以薦福首座繼祖主童嶺祖居三年繕修將完走金陵來請曰吾所居𨿽蕞爾然境之勝視四明之天童山可伯仲也第廢遷防革無志碣以彰其始先是可堂作大殿後至元丙子耆宿徳震新其佛天菩薩羅漢之像因得乾道丙戌懷本所記於釋迦舊像腹中云寺創於僞吳順義間有元義禪師始庵於山顚感天帝遣童獻燈饋食自是鄕民雨暘札瘥禱之無爽故以天童名其山宋太宗朝賜寺額曰童嶺至南公者以病於登陟乃徙港南又苦流潦隆興癸未本復遷於山之陽廸功郎余逺施金塑像而記之如此於是始祀義爲開山本配之又以朝義程公大卿嘗施地與凡有所施者咸列於祠故徳震之竭貲以葺寺而永秀慧光輔成之亦庶幾有勞如義與本可附托不朽不書無以示勸予聞列子言古之至人防鬼神魑魅禽獸異類而訓無遺逸蓋道之感通天人一致物我同體故巨靈役五丁以破山烏負土爲塜則元義以天童給待復何疑哉而祖以葺其居之不易猶欲保之無窮然圖久者莫若明道祖嘗徧參名宿旣聞道而有才不獨爲能繼廢也又其族爲宋名臣吳僅後故人益器重之予不拒其請而遺之以詩曰太白之峯東海隅海天倒影靑芙蕖玆山角立名與俱禪祖有道天爲徒靑衣下與羣童趨願奉颒盥備掃除華燈瓔鬘千氍毹浮雲變滅時世殊石龕禪榻隨煙蕪遊錫倀倀歸無家下苦淋潦上陟砠載徙載構予拮據嗟亦勞止予非愚予惟爾徒寧爾居無思無營遊化初旋斡萬有歸一無挈攜天地循其驅庶幾爾祖道不孤何用琬琰千金摹言之不及吾能書

池州路報恩光孝禪寺碑銘【有序】

予初入吳舟過池陽望九華之勝願一遊而不能後廿年予遷金陵官寺玉岡居池之報恩通書交好期卜築九華而償所願焉玉岡以葺其寺之勞須迄事乃踐約且求文以記其實按秋浦志宋崇寧二年詔郡國建崇寧萬壽禪寺政和元年攺天寧萬壽紹興七年又攺報恩廣孝用追悼徽宗也有司以同太宗徽號請易廣爲光則凡江淮以南皆有報恩光孝寺者其創易率由是云而池報恩居郡城東北始主僧法應作轉輪藏洪邁記之淳熙間居民延燎寺並燬有志南思傳相繼興復至寶祐中祖昊徳琛建千佛閣又六十年爲有元延祐已未玉岡始來往山而舊屋已不支風雨矣於是撙縮經費由門廡殿堂方丈庫廩經藏鐘閣僧寮賔館外而塔院莊墅凡寺之屋一更新之亡慮數百間而加廣於舊像設供具咸極精好先寺有地奪於豪至是悉歸之而寺日裕因念其成之之不易而懼後之居者以裕而寖惰乃思所以訓之也予謂人心之妙使施諸有爲可日計功業惟斂視返聼黜聰隳體歸之無作而全吾所固有者難矣故吾與玉岡皆倦於應世思結茅深巖不以是乎而玉岡猶未忘其勞諄諄以朂其徒則吾亦不能忘言也玉岡番昜人名正珪始住宛陵章教嗣法鐘山月庭忠公才識過人有足書者復系之辭辭曰長江西來萬馬奔鯨呿鼇擲如雲屯天開九華揚大旂導以列防嚴重閽禪老燕坐浮大淵樓閣倒影扶桑暾撞鐘伐鼓交人天像嚴物備禮孔殷瓔蓋華鬘金珠銀螺唄間作雜笑言劇辯飈發喝雷震千偈酬之海波翻如幻所作駭見聞非見聞者吁彌尊气育萬物胚乾坤化周六合靜者神爾徒伐石刋不泯惟勞可書言可傳與師之道長俱存

蒲室集卷十一

欽定四庫全書

蒲室集卷十二

元釋大防撰

塔銘

永嘉江心寺一山萬禪師塔銘【代佛智師作】

予景定咸淳間與一山往來淛東西率不相離離或不嵗月終必合及東禪師來南屏予掌記又推擇一山使代已而南築絕岸湘公先陰使人以客召一山至則令眾擁授前職曰士而可以計取耶遲一年當復我及期而歸卒掌其記時上竺佛光以齒徳位望髙一世猶降已與交其它之大方有眾千百皆未足多如得一山爲旬月客若頓光幾席徳祐間因遊天臺執別曰子其寒拾乎及境眾畱主寒巖未幾遷紫籜十年遷疏山與當道議不合卽棄去時予亦庵居於洪一日有龎眉負笠走雨中來就之乃一山也畱數月歡甚而江淮總統防諸山於靈隱之直指堂議以開先迎居之一山蓋奮勵以古道自任庶幾禪林全盛時又十年行宣政院具疏幣以永嘉江心來聘至之日龍出光怪羣烏翔而不去人謂宜有吉徴已而廣蜀雲南窮髮之學者鄕風大至居三年院吏閱舊籍謂有一字可出入其過者以諷一山笑曰吏姦欲竭吾帑庾以塞谿壑吾不爲也必有酬直以吾位爲奇貨者吾其行矣眾數百隨至馮公領度終無畱意各泣別散去悲聲答林野一山卽躡履獨往惟其徒克恆背一囊僕役無一人視之若甚窘然而自喜如新去桎梏方笑傲恬不爲去畱計防廬山月澗明公遣舟迎歸東谿且從容言復以開先歸師又便欲去乃止不敢言後明公歸番示寂開先之眾懇逼至再四願不以寺務累師惟乞訓徒凡一時名士爭願出席下其它師之弟子𨿽抱奇蘊勝皆自不慊蘄一語相肯諾始若厭望然牧眾餘三十年道足不愧古人而受命綱吾宗者率視賄爲好惡故一山起而復僕不得大行其所欲爲豈在已者可勉而在人者不可彊與嗚呼一山化之先七日力疾危坐不近藥至期命具浴更衣出據室幾速兩序進書訣眾語置筆問不應撼之息絕逝矣皇慶元年十二月三日也闍維收五色舎利如菽不可計雙目睛不燼有司鎔以烈焰經數十返益晶熒齒牙頂骨錚有聲時攺作豫章烏遮塔江西行省丞相斡齊爾命以舊藏釋尊舍利奉於中而遣使分一山之目睛舍利貯之銀匣陪葬焉以七月大防萬眾迎歸讙泣交動余骼舍利又以葬東谿舊與南州珍公同裏因同竁葬之三年克恆走錢塘乞銘予以徑山罹禍方塞關絕客恆堅不去謂它無能知吾師者予恐卽死忍不使一山行業暴白乃書以授之一山諱了萬字無竟族臨川全氏生淳祐元年十月十四日瘠而弱年十五業程丈有聲然無嗜俗意去從金谿常樂院思仁祝髮俄有靈芝產戶樞及遊方謁偃谿聞公荊玨公簡翁敬公皆相語合後經神祠見紙灰隨風旋起遂脫然得所證明以白東詰之終無疑洎開法竟以嗣肖焉而辯博過之常瞪目坐不以文自溺至有求輒累百紙落筆立盡𨿽誤終不易或應變縱論衮衮萬言不窮錄之皆成章人欲宿搆終莫及卒時年七十二銘曰凡物之終得防惟均孰計其初時之詘信有霣其實人棄不食後時而思於實何慝師有至慈萬物一已如保焚溺嗟嗟赤子庶幾善導其如蠢蠢彼聖之世尙曰堪忍有覺大雄胡乖而逢遲子同歸夜光瞳瞳昭著日星龍鬼防呵無或不睹如盼者何

金華智者寺云屋閒禪師塔銘【代佛智師作】

括蒼松陽葉氏世多名人其尢顯者唐開元中有諱靖爲老氏學宋大桑門雪堂行公與石林先生夢得爲三賢里人至今祠之自雪堂後族秀民多爲浮圖氏而尢顯者曰云屋諱自閒遡雪堂九世諸父也九嵗族伯父古鑑皎公使習經如素誦季王父古樵宗公謂兒異使學佛能輔教族俱大也攜入福安院十三剃落隨樵居婺之仰庵厚自韜韞已無涉世意雙林朋分石見謂是子異日風穴老南也毋滯玆樵遣參荊於冷泉使侍香辭匿入淨慈石帆俾掌記復辭曁東至廹使就前職撰成道疏云發見精於午夜易發爲冺因汗下股栗如撤蒙蔀已而省部有知師名者舉住江右九仙寺檄至以母老辭歸婺作景睦堂便養堂側有法明寺因寄築焉榜堂曰萬休至元癸未郡以雙林廢倚師中興彊起之說法嗣東五年棟宇完帑庾實卽引去歸萬休十年智者寺住持友竹素又舉師代已郤避凡七月乃應與恆山周斐齋交相好郡守爲築二老亭山中李雪庵鮮於伯幾作圗賦詩落之憲使梁公又搆艸堂寺側大徳甲辰因謝事居焉宣政院復以江心起師辭老不任更以其友一山代之皇慶壬子十月廿五日與客笑語如常時客退命左右進筆書偈與眾訣遂終遺戒三日葬艸堂後山先是自爲銘息齋李公爲磨厓書之壽八十二臘七十生宋紹定辛夘六月二十日有外集二防錄若干捲其徒可則謂師之銘不及其系請詳志之予與云屋臨川萬一山雅相厚逾五十年二兄同年卒予後死者忍銘耶又義弗可拒乃銘而系諸辭曰維括之陽天作其區其良防生族大不居神睠有徳而卒俾予孰彊予宗賈勇萬夫師有立言侯公气沮曰匪吾事庶曰禦侮擁幢大方人榮衮黼師居不寧式歸將母復恫於道如任弗克惎彼學人有來如驛有辯云興示之黙黙或恃其盈我以無得胡濬其原胡嗇其施亦旣壽考亦終化儀可拜可瞻山之石孰睹其眞玆焉其迹

金陵天禧講寺佛光大師徳公塔銘【代趙魏公作】

東漢佛法入中國而佛之遺言莫克大備唐太宗時有奘法師者躬往身毒求之得經律論歸授其徒窺基爲箋疏釋之世傳爲慈恩宗云國朝以仁慈爲政防尙佛教又益信慈恩之學先是其學盛於北方而傳江南者無幾至元廿五年詔江淮諸路立禦講三十六求其宗之經明行修者分主之使廣訓徒時東昌徳公首被選世祖召見賜食與衣奉防來建康住天禧旌忠二寺日講法華楞嚴金剛華嚴大藏等經三十一年又賜號佛光大師師旣善講說又能力行故人防信之每施戒人父子兄弟相教毋犯至然頂指爲誓且願出財力新其殿廬樓閣初寺廢僧星居如逃亡家及玆大有羨粟嵗饑爲食道上活殍死數萬流俗尙醪醴相雅好結官吏師獨以律繩其徒令先自謹飭出止坐起有常度若韭薤蒜蔥酪乳辛葷等咸毋蓄食凡物之屬於公者勿毛髮互用誤一罰十故者擯久之皆化服徒無犯令自居建康三十餘年一布衲皮履終身不易午過不食夜危坐逹晨以苦誦讀蚤喪明忽夢萬僧迎居髙坐空中散華如雨覺以語人因示微疾猶誦經不輟頃之安坐而化至治二年二月七日也年八十八置龕廿有一日顏如生以法闍維獲舍利無算防者數萬人爲塔葬之江寧縣張家山之原以行臺居建康凡仕於南者多鄕師髙行願受一言爲弟子金吾上將軍【闕】事師逾謹以豫章大防之狀來謁銘孟頫嘗待罪世祖朝見其用人天鑑莫測𨿽方外士皆雄偉傑特若師能其教亦一時之選也是可以銘已師名志徳號雲巖姓鐂氏世居般陽萊州掖縣後徙居東昌而師生焉十二受經於順徳路開元寺海聞禪師嗣法於眞定龍興寺法照禧公而嗣其法者某某凡若干人銘曰於穆聖祖如天之臨維佛大聖克恊帝心帝心於人一視同體設教多岐趨善一軌佛光之道聞於朔方受命於南陰贊時康乃升髙坐乃考鐘鼓以誘以諭有來如雨內黙斯照外應如虛往復無朕寂用一如境變萬殊其立也獨匪畱而久匪逝而速長幹之牛首如伏後人是瞻於日不足孰圖師恩刻石於原維其似之庶幾不泯

臨川資壽寺妙行慈惠大師聰公塔銘

有元延祐四年十一月三日臨川妙行慈惠大師卒卜明年某月日葬其徒來謁銘乃諾而系之師諱繼聡字愚極族王氏以宋寶祐【闕】年五月十三日生生十二徒資壽寺本椿宗定爲驅烏十七給文思院勑牒書名以嗣定之徒自壽景定初椿定亡江西常平使者並籍寺田眾饑以散師獨走大府直之凡七年漕使方公逢辰覈得情悉取奪田歸於我師葺寺又益田以紓公且驟施於鄰居室𨿽之匱常若裕𨿽丰若未始積也日誦楞嚴法華又樂吟詠凡圖緯推步之術岐伯兪跗之書咸無不穿穴有以南安能仁寺請出世固辭不就自始受具迄是無缺行凡六十年年七十七先相兆於寺北之雲谿期與徒紹明同藏明有徒三人長嗣徳徳授宗善善授法觀觀授惠辧次嗣徑徑授守約約授法舟季嗣徹徹授守恱宗支以蕃惟徑善蚤世約博學通宗主項山寺銘曰世貴有後而懼不祀孰是吾宗重若傳器師智克荷度徳敏事奮舌風生敢抗大吏胡賢而藝而不昌於世道充其身而不淑諸人嗚呼尙俾爾後昆以識其丘原

臨川資壽寺明公和尙塔銘

公姓彭氏諱紹明字無昧撫之金谿儒家子年十二輒不喜與俗混居於是去學佛於臨川資壽寺宋景定甲子從妙行慈惠大師祝髮爲桑門莊重簡黙善誦孔雀佛母經人病從師禱祈輒差以故里人爭相邀致𨿽甚逺且無所施與終不辭或少得施悉以資寺爲繕修費余以貸鄕鄰之困乏者及視所居室枵然衣敝不易尢喜客欵之盡歡𨿽彌月如始至又致儒師以訓其徒若守約法觀守悅皆以能文辭遊禪林先是官籍寺田慈惠以狀白府及部使者凡七年始克復公時行貸以給其費自侍慈惠六十年𨿽老益敬畏慈惠自始疾至病必躬醫藥凡嵗余未嘗歸私室及卒哀至絕比殮及葬不少離次自是神志日耗戊午春病噎气逆禱曰願貸須臾死使奉師歸藏十月葬慈惠明年疾甚卽不餌藥五月十日坐起及少間撼之目瞑矣其徒嗣徳嗣徹守約以其年十一月某日葬雲谿從慈惠之兆年七十有五始寺之徒以傳次相授受至公乃派別爲三𨿽各以宗傳而若一終無異言守一先一嵗卒銘曰童知訓誦裏無勃谿以事宿老槁項龎眉談笑寓物物無遺者復我侵疆築室百堵有徒雍雍波趨雲從匪承於代亦寄吾宗吾宗之寄有肖無類茶陵何人端也嗣防惟約與觀載啟其途於日千里敢昧厥初蒼山如城其流環外我瞻雲谿云木茷茷猗與後人無念爾猶不有過者拜此道周

豫章般若寺絕學誠禪師塔銘

宋季慧朗居仰山法席特盛由其門出據大方固一時麟龍其遁迹巖穴若髙峯陡厓銕牛亦足追蹤先徳後髙峯以傳斷厓中峯而銕牛以傳絕學又皆道重海內它宗所不及也絕學卒十年其徒智以番昜廷俊之狀乞銘其塔師名世誠吉水人世鐂氏生宋景定庚申十二月二十四日年十七宋亡兵革甫定家無所業諸父廹使從商不樂也行寓興國大冶三泉山有異僧無相者通宿命見師呼曰昔黃梅山同參能記識乎師惘然無相勉之學佛以還舊習師卽棄所貲從修禪定忽聞鐘聲有省又教以出神師曰神往形存苟人舁致水火神返將安所寄知不足學棄去登臨江之西華山求祝髮春山宗公與語奇之謂眞顚𨿽沒而肉身猶在盍拜之以剃落焉久之遊衡廬間畱圓通石室瀝指血書法華圓覺以助精進入吳見蒙山異公及庵信公且徧叩海上名宿所至莫攖其鋒而自以未饜所志復歸裏見陡厓戒公值其臥疾猶酬以偈戒卒往謁銕牛定公於湘南徴詰數十返始嚗然如釋所滯遂畱分坐期盡磨礱以印所證乃去至大初過洪之靖安愛其林壑幽勝有淩景仁昆季卽靈鷲峯築庵曰般若相傳馬祖嘗記五百嵗有大士來說法咸謂師足當之生米市鄧實齋亦舎所宅爲庵以奉師師往來居之出無輿僕儲無甔石而化茅茨爲廣居從之嘗數百人敝衣槁項混處樵蘇言無緣飾或有所訓無切督之威嚴厲之色而聞者拜稽相然頂指誓以勿犯若公卿儒老異教之士與西域髙麗雲南日本諸師亦向風趨慕耄稚扶攜接踵於道至家繪其像祀之每剪爪髮或墮齒牙則爭取藏去如獲舎利至順壬申十月二十三日示寂春秋七十三僧臘四十有二度弟子若干人奉全身以沙瘞靈鷲峯下後三年出視之貌如生爪髮眉須皆長寸餘飾以香泥迎置於堂礱宻石爲塔而四辟之以牕其徒事之猶存且刻銘其上焉予聞師之教人專修乎內以明夫自性性之常定𨿽虛空可壊現在身心皆爲虛僞況於滅後取其棄質以爲實有無乃戱事而於吾銘何有哉又惟妙化無方靈機莫測故臭腐可爲神奇柔脆可使堅固世有佛指齒骨諸祖肉體皆歷數千載而鮮瑩剛潤有足徴信將嚴像以崇其教立言以寓夫道而銘不可無也於是不辭而俾之銘銘曰雄峯如壁泐潭千尺師據其沖气當勢格廜防如壺萬象爲徒古有其人南陽大珠大方萬指虛若閧市仰止髙風心悸顙泚大用無作至道無言寂若槁木而應無垠惟師法身非小非大孰云委骼而亦不壊刻銘塔坡金石不磨死生之畏其如師何其如師何

姑蘇萬壽寺黙翁一禪師塔銘

道非語黙胡求其迹作於無作無任智力大化咸物雪霜雨露生死變遷人之大故獨無怛化旅泊傳捨猶餘光怪海天不夜海若弭節九峯龍趨電擊雷驅丈長魚示爾來學粲若千鐙庶幾不亡我銘是徴

蒲室集卷十二

欽定四庫全書

蒲室集卷十三

元釋大防撰

說

衝黙字說

古渝圓照師月公名其徒曰徳照將俾嗣其明以不匱照克服訓鋒淬膏潤肆勤於業以渝處遐壤無以振厥美於是南遊萬里求有當其志者胥防於錢塘請曰古以字稱敬其名也幸辱之字辭不獲因進之曰朏盛而魄生薪炎而燼棄懼其明之傷焉人有靈府物之綦明者也荒怠以蔽之私智以鑿之明於是乎替其有治之者不及焉則過焉闒茸者嫌於污皦皦者害其察故君子學以繼其明明必守之晦而後照之義終焉字之衝黙其可乎老氏曰知其白守其黒爲天下式似之矣復祝之曰鑑兮匪形淵兮匪深無曰左右惟帝女臨子愼厥武孰圖其覆子創於口逺莫子復敬之敬之福履具宜曰有令徳曰有威儀圓照之室施於瓞尙昌於世以薦嘉字

開通字說

佛鑑居仰山以茶陵開禪者綱維其眾眾恱之相與字之通稱焉於其有請於予乃進之曰若知夫通之說乎聖人之教人也因其明而牖之若四辟以逹於奧使學而至於通則善不可勝用矣其或有優於學而弱於實通諸古而謬於今猶迂轍以卽途膠舟而求濟者不通於事也是以君子介而不隘和而不流黙其智以容居易以俟命又必觀其時之通而後能大有爲也故學不通不足以爲善事不通不足以居眾時不通不足以傳道而學所以爲已適於用者爲人乘時以有爲者將以信於天下垂之後世也學也事也勉乎已者也人可能也時者天也人不可能也明夫二者其庶乎始終矣通之義備矣咨爾通式和且修不念佛鑑或貽之羞

繼齋說

大同張氏家百口不分兄弟相與謀曰古之受土賜姓何止百族今子孫或繼或絕漫不可考其可聞而知與吾髙曾祖父同時爲鄰里婣舊以貴顯冨盛者求其後某若某已無幾況其田廬器物者乎自吾有姓以來至吾髙曾不知幾世由髙曾至吾又幾年而先世遺業故無恙非吾宗碩徳厚澤能若是耶自彼秦人家貧子賤出贅父子異處昆弟相訟相擠以禍幸其凍餒覆絕如路人不之顧者世相望也使吾不知戒而懼能保其後之必無是乎於是計其田若干畆推大宗之長主之籍其口食衣廩給喪祭婚娶各有差咸家之長幼適庶臧獲均有養焉嵗閱其贏以備不虞又慮其不知教或陷於辟則先志墮矣廼萃書數萬卷列羣從子弟與鄕之俊造日講說其間作堂曰同善樂取於人也齋曰繼齋責子孫世守之也而求諸能文辭者申其繼之之義焉夫堯舜禹湯以道繼者也文武周公繼志者也而孔子東西南北之人也孟子歷聘諸國俱不得位而道則繼堯舜禹湯文武周公者也由孔孟而下不得其繼焉宋有儒宗者能逺紹千載而學者廓然以得夫性命之正嗚呼世之欲學孔孟者則必若是繼之之爲得也昔者公侯有國大夫有家民有恆產三代而降制不如古𨿽環堵之室士不必有惟道則修諸身職夫我者也君子其盡力於斯而已而張氏兄弟生太平盛時居有室食有土子孫繼業家益蕃大是天之因其材而篤之又力學乎孔孟必有以繼其道者也然吾遊方之外者而幼亦竊聞之故假其義以告張氏兄弟五人其季若思與予交字子儼云

靜隱字說

禦史楊公正世爲西夏貴族年方壯又登顯宦才茂器宏翕然人以宰輔期之而常嗜欲泊然自號靜隱以寓其志或謂公恥與俗俱思自防埃塵之表有慕幽人逸士之翛然遐舉於世若不屑焉予聞而疑之因考古人命名立字或揭諸室而銘諸盤盂幾杖𨿽其義無常然皆欲朂其徳以求合於聖人之道也聖人之道必由定而靜以接於羣動嚴乎顯微而後輝光著於事業是以靜隱之功致於學者也及其成徳則𨿽窮困隱約寓諸耕釣版築未嘗一日忘天下豈若寒灰槁木漠然自棄於無用旣而出爲卿爲公爲帝者師則列土而封五鼎而食豈若泰然肆志甘蹈禍辟而不止者故君子閒居則思致君澤民處榮則思靜退是又以靜隱之道砥礪志操而審乎進退之幾也夫靜也微也動也著也循夫內以應夫物而全吾心之徳也出也隱也觀夫時以進退吾身也皆所以存吾道而求合於聖人之道也古有不得志於時則猶隱於吏隱於市豈必逃山林若避地避世爲哉況今朝廷淸明俊乂在位公日向用若預戒貴盛無忘勇退以不攺陋巷之樂如前所陳者云耳而彼乃方之以巢許沮溺不知公者也予不得以無辯

江山小隱說

禦史思齊公謂予曰季弟彥明年逾弱冠方勤於學而受命宰衢之開化以任百里之寄他日不患不登顯宦惟持盈守成以養其徳善矣其友爲扁所寓曰江山小隱取古之達人處功名貴盛時未嘗一日忘林壑不沈酣於利祿聲色若王逸少之蘭亭賀季眞之鑑湖是已予謂知幾審時擇於進退則庶乎而曰樂乎外以忘乎內志其小而遺其大未盡美也孰若返觀吾之巋然獨存汪然常盈運今古而不息任萬物而不有者以進夫可久可大之業𨿽有力挈泰華智測溟渤而不能窺吾髙深之彷佛江山云乎哉小隱云乎哉思齊命書其說以授之

題防

恭題文宗皇帝禦畫萬嵗山畫

今上居金陵潛邸時嘗命臣房大年畫京都萬嵗山於屏大年辭以未嘗至其地上索紙爲運筆布畫位置令按稿圖上大年得稿敬藏之意匠經營格法遒整𨿽積學專工所莫能及而天縱之才豈以是爲誇美哉聖意若曰世祖由南徵平天下定邦畿作宮闕以開萬世之基是不可一日忘也身爲適曾孫而自任以世祖之重使登其山居其宮毋以逸豫爲期而思四海之廣必人物咸若登春臺躋壽域而後可同樂也猗歟盛哉自是而入繼大統膏澤屢敷於九有疇克以是圖再進聖覽必感昔之作圖以寄其思而今則居之推廣當時之意其祖宗生靈之念又將油然動於宸衷而重增眷眷也臣大防比以方外蒙召獲睹皇居之壯辭闕逾年因閱是圖無任感戀謹伏書其下云

題左徳明刋施金剛經後

旴江左徳明舟往儀眞至荻港中夜風大作鄰舟飄失無慮十百獨左舟若有神持之者舟人異而問之曰我嘗印金剛經千卷施人豈以是而報我耶又見大舟覆浪中左曰是必有人未溺死急出錢與善游者棹他小舟趨救之且令持斧破舟鑿竅以呼果得十五人以出道由金陵爲予言之將再施經以答神貺復欲求名公三十二人各書經一分集成而鋟梓焉因告之曰經之教人以明夫性也而金剛者取其不變不壊如雲一切佛法皆從此經出豈不以此經卽吾之自性而不可一豪加損其中𨿽三十二相六波羅蜜尙不可得豈況執六塵四相而欲聞此經乎使能識此經以擴夫自性之妙則藏一微塵而非隘包太虛而非廣在瞬息而非速亙萬古而非久大浸不溺大火不熱者蓋理之常非假他術也又何特驚濤之恐因此經而致神防較小施報於禍福哉左聞而喜請書以爲經序記風之夕維至順辛未十月十九日

題曽大方北磵禪師方中字說後

古人所謂方於中者爲正直爲剛果爲不詭隨圜於外者爲智謀爲權爲變應於無窮而行於無事也其有以愎執爲方以諂以柔爲圜者無取栁子厚說車固善而陷伾文之黨於圜之義得無少辧乎吾曾大方防室翁字圜上人以方中而使其求栁之說以自懲勸蓋吾道與世教有同而異異而同惟隨事酌義若圖澄之於石勒羅什之於姚秦閔生靈之塗炭而善導其昏主所謂圜而方者也大覺之焚龍鉢楷公之拒紫衣戒吾徒以奔濫而卻君之賜所謂方而圜者皆足垂法後世番昜趣上人得翁遺墨請伸其義而書其後云

題曇西竺母李氏墓銘後

番易桑門紹曇之母李氏卒將葬曇走金陵以告其友大防曰吾族世爲儒曇以父母命幼使學佛其始旬日一歸省母曰汝不堪苦寂耶旣而數月一歸母復曰吾非以汝兄弟多而遣汝聞佛之言性有謂一念萬年者吾深慕之欲汝得其道以告我不猶愈於堇荁滫瀡之奉乎於是卽日別去求楚吳甌越之名師往學之餘二十年懼無以歸白母今母不待而卒欲庶幾古人織屨爲養不可得已𨿽歸又何以借口見鄕黨且吾諸兄乞銘於鄕先生吳存已悉其家世行實與卒若葬之日月而不及吾母以命我之志請復得子之言附之碑陰以志吾痛而悼吾母之冥冥也言訖又泣予聞之矍然曰而母其知道乎形生者一世而盡而性者窮天地振萬世而不壊者也佛之言性必見之明守之固而後爲聖爲賢若或明或昧或操或捨與所修之異而爲天爲人爲鬼神爲異類凜乎可畏故學者絕情去累一志於道以有盡之形求不壊之性欲一世而成功萬世也以是報親不旣重乎曾子謂先意承志諭父母於道孝之大者矧佛之制其徒猶篤孝養若曇以志事親是誠乎孝而知所本矣又嘗從佛鑑禪師於徑山掌其記端慤有文克荷吾宗故不辭而書以歸之

題朱俊卿爲父母修防福後

亙萬世窮天地不磨者惟靈明之性不以生而存不以死而亡不以聖而增不以凡而減𨿽人人均有之而隨物奔逐頃刻萬變飄忽千里如野馬陽焰念念不停至奄然而逝則貴者不能有其位富者不能恃其財而親者不能畱其愛也有足悲夫故吾徒以死生爲大懼必明夫自性而求所謂亙萬世窮天地不磨者也又吾佛言人之死而生生而死死有所往生有所來有三世有四生有六道由人之所修而異入焉聞者凜然知所懲勸而自格非遷善徴諸古驗於今爲不誣矣儒以治世設教修人事而厚民生若死與鬼事寡言之至曾子之啟手足易簀不亂而訓亦嚴矣錢塘朱俊卿儒者也居母喪致孝以其父母嘗學佛故邀釋老之師說法以資防福將使明夫不生不死之性而進於道也亦其父母之志也曽子曰孝者先意承志諭父母於道俊卿以之

題髙氏守拙詩後

孔子之門子貢最爲辧博猶曰賜也何敢望回回也聞一以知十則顏氏之才敏世宜無與伍者矣而孔子稱其庶乎屢空又曰黜聰明隳肢體由是論之道有體用學有本末聞一知十待用於外者也黜聰隳體致力於內者也三代而降大道不行民俗偸僞聖賢者將使遡流而得源斂華而歸實以求復其太朴於千載之上也眞定髙侯至元間由司憲出牧大郡爲政以能稱而自稱曰守拙其有取於顏氏之黜聰也耶夫物欲之熾不翅火之燎原非達識則不能黜其聰其意匠之斧斤旦旦而伐之非大智則不能守其拙而或者謂侯之守拙蓋嫉夫世之以察爲明以刻爲能以詐爲忠以矯爲亷而資之以釣大名獵厚祿自以爲巧爲得志而人亦歆艷之故侯恥而甘於退拙而因以自命也曰是亦窺其外耳而侯不爲是也予生晚與侯未之識而獲交其子若婿聞侯之終談笑娓娓危坐而化是足以徴其平生且侯沒三十年子孫益蕃衍其積徳之效又不可誣也他日季淵以所藏守拙詩累軸示予曰先君之手澤未嘗一日去目也予受而書以歸之以識其孝思使侯而有知亦必以予爲知言

題東坡與程正輔手簡

蘇公以剛正爲小人譖毀凡所交遊亦爲羅織其時有得其文字者不敢以示人甚者取所書於梁壁亦削而漫之而後世祕惜之過若父祖手澤當時小人猶切齒憤恨如已冦仇然由是觀之大抵人之心術不可不正又何忍而不爲君子耶此帖在惠州時與程正輔者二月而雲天气斗熱其炎瘴可知而他書又云譬如惠州秀才累舉不第有何不可其胸次洞達不爲憂患所移可想見其人矣觀此益增感嘆

題癡絕禪師書山谷煎茶賦後

魯直謫居瀘戎𨿽瀕九死而恬然自得效蜀人法事茗飲愛其風致作賦紀之後百餘年當宋季淳祐間蜀阻兵革癡絕禪師蜀人也思歸其鄕而不得讀魯直賦悲之書以寄所感焉由淳祐距今皇元天歷攺元之秋又八十六年矣而蜀再罹兵亂比喜服順然不無傷殘也予𨿽非蜀人觀癡絕所書能無感慨佛言世界眾生悉由宿業流轉惟有道者持以定慧之力能安行而順適彼外之貧富夷險無一毫加損於我也魯直知道故謫居異土如享廊廟鐘鼎之樂癡絕悲蜀禍之慘知宿業之不可逃惟修定慧足以勝之然則作賦與所書爲後世貴重者以其道也金華歐要堂篤志於道得而甚祕惜之或者玩其辭之超勝而議其書之工拙者無取

題東坡手帖

蘇子瞻嘗有詩云周公與管蔡恨不茅三間推原常棣之義以仁人之於兄弟也無賢不肖一以親愛待之周公身任天下之重處嫌疑而以大義滅親豈其心哉子瞻以直言立朝流謫萬里思其弟而不見故追記其詩而書之愛友之情可勵風教況其詞翰俱妙乎

題松雪翁所書千文

松雪翁爲予書字凡數百幅悉散於人無一存者予素不習書其眞贗工拙皆莫能辧然如伯樂相馬正不求於驪黃牝牡也有以翁所書千文求題故云

題殷濟川畫

吾友孫敏中得殷濟川畫逹摩寶公而下禪宗散聖者凡廿八人並取其平日機用摹冩之然南泉斬貓雪峯輥球蓋其一時示人如石火電光不可湊泊心思路絕語黙俱喪況可以筆墨形容哉畫者正郢人誤書舉燭而燕相尙明國𨿽治而非書意也敏中博識謂濟川名畫脫去畦畛昔牧溪嘗從其學又癡絕虛谷諸老題後稍珍惜之然予不可以無辯也

題思聰遺墨後

歐陽公慕韓子作文因欲攘佛而喜與僧交蓋當時僧有以取重之者聞訥公之辯博而見明教之上書固已气沮心服其下若惠勤思聰又因其所好以相入蘇子瞻謂聰九嵗善彈琴十二舎琴而學書十五捨書而學詩又曰慧能生定以至於道則書與詩當益奇觀此可見其人品矣天臺聰聞復名若字與思聰同所業亦相類士大夫多樂與之遊惜時好趨尙各異未有如歐蘇者以振發之因其以所藏思聰遺墨寄題予旣喜其所同感其所異並識其末云

蒲室集卷十三

欽定四庫全書

蒲室集卷十四

元釋大防撰

題防

題宋髙宗書東方朔答客難後

佛惠居霅多得故家圖史書畫又與松雪翁交號稱博古後至元丙子九月佛惠遷化其髙弟耀公以所藏宋髙宗書東方朔答客難示予予於珍玩古物圖畫字帖皆不能辧松雪嘗誚予以不韻予謂𨿽不識物而能識人漢髙不知文縱知武亦多戰敗至治生產業皆不能獨能爲君耳宋徽宗無不能而獨不能爲君若髙宗𨿽稱中興然不能用李綱宗澤與諸將如漢光武克復中原深爲可惜也然其慈仁謹儉憂民愛賢可謂守文之主況其字畫之妙可傳後世乎念二翁之不復見追憶疇昔以識所感故書於後

題三教圖

孔子嘗問禮於老耼圖之以爲揖讓可也佛生西竺未嘗至中國又時相先後而亦見於圖何也若以其道同心同𨿽善言者言所不能及豈筆舌可形容哉畫史欲托諸圖像以防其同而好辯者反資以立異孰若得其心同道同而忘言也

題陳世榮血書金剛經後

唐元徳秀李觀喪其親指血書佛經以資防福或者謂親則亡矣而徇俗薦悼何益哉予謂元李爲唐儒宗其講亦熟矣知親之靈然不昧者不與艸木同腐則神明變化死生往復天人萬類必有所歸而佛之以性諭金剛之不壊而般若者性之常明波羅蜜者語到彼岸猶儒之止於至善也夫孝子之心以衰絰哭泣不足盡其哀慕而求親之靈如佛所謂不壊而常明者超彼岸以止乎至善其於愛親不已至乎金陵陳世榮刺血書金剛經以報亡母祈於悟上乘超淨域惟以見其髙識有合於元李諸賢而無惑於末習淺議爲可嘉也他日其子以示予謂先君手澤未嘗一日去目詩曰孝子不匱永錫爾類陳氏有焉謹書其後而歸之

書金陵十詩後

鄧善之爲予言肯堂王公與果長老厚善迨果化去而繼學於是夕生今年夏繼學來爲南臺侍禦質之云先公嘗指予言果長老將化而來別云復有廿年之聚予二十餘先公棄世則善之之言爲然也繼學居官不數月而去視予若宿契每作詩必錄示吾黨和之者百篇而永嘉安雪心爲書繼學喜而尢喜雪心書後有作率令書之雪心取予稾命題其後予聞佛制其徒毋溺於文藝恐其偏重若溺而力不能以自舉惟大乘者假之以防教禦侮可也不識果老爲何如人得非所謂溺者乎智永好書而爲房次律則可戒公以傳宗自任而爲蘇子瞻則吾法不取也吾與雪心可以爲鑑云

題安國寺記後

東坡蘇公爲五祖戒禪師後身及謫黃州往來西山樊口皆其前生舊遊處也作安國寺記云道不足以禦气性不足以勝習歸誠佛僧求一洗之蓋其失在最初一念何待得罪於朝而始悔悟夫富貴利欲之鑠人甚於膏火安知患難摧沮非玉成夫公也蘭莊禪師嘗倡道淮西以安國舊記不存求予書將重刻之予戲謂蘭荘𨿽造道深宻而未忘文字之習當以戒爲鑑毋效尢也蘭荘笑曰堇喙能毒人而良醫以之愈疾庸何傷焉且吾欲補安國之缺而使世之慢佛者讀之視公而自愧故不辭而爲書之

書瞻云亭詩後

予久不作詩爲張君所彊不得已而賦仲南見而求書之云將歸番省親志所同也予謂世之言孝莫過於曽子曽子以先意承志諭父母於道孝之大者而口體之奉次焉蓋人所貴在知道知道在明性明性可振天地萬世而獨存而親之所以命吾者在是也仲南徧參名宿爲予掌藏才敏過人有髙行而造夫道歸以諭其親不旣重乎視慈明之白金睦州之織屨猶忘乎世禮也於吾詩何取焉

書商學士畫山水圖詩後

予十嵗祝髮卽受沙彌戒則綺語口業便當絕之而父師命猶令不離學館至十八遊方始棄文字然爲人所彊往往不工有愧作者故力辭謝又取人憎惡年及衰邁猶不能脫然淨盡信宿習染人未易洗滌或謂菩薩假諸伎藝以如幻三昧因事攝化則吾不能知天目具上人命書舊作將使吾知過責悔以自新耶其以世俗喜文而謂我能隨機善導耶知我罪我當有識者

題凝翠樓詩卷後

南昌饒益寺去城四十里與予族最相近予甚防時族人往往抱攜至寺及予從伯父祝髮城居惟嵗時歸省得寓宿焉寺耆年平山端公遇予猶子侄然後予以授徒畱浙繼受命來金陵而不能歸者三十二年矣平山之孫大亨如淵出方外從予遊淵以寺有樓求賦詠於所交名士臨川危太朴以可望五老西山之勝命曰凝翠而爲記文詩章者累軸淵爲予執侍常勉之進道以其將歸而徴贈言也因以玆樓諭之子得諸公之賦無不盡工然無一人嘗至其處徒想象形容之求身臨而目擊者莫予若也𨿽不能言庸何傷亦猶吾宗傳心之妙必親證悟而後言可徴信子歸拜而祖質之而承顏於謦欬叱吒或盎而春倐而雷電蔚然虎變而龍躍則吾亦不能知也𨿽篇什之多將何以爲哉

題黃山谷詩後

蘇子瞻薦魯直有曰瑰偉之文妙絕當世孝友之行近配古人平生盡之其詩與字畫特餘事爾後魯直參禪老晦堂聞桂香悟道故超然於患難死生之表而視子瞻之論又大有徑庭矣因觀答任道教授詩評之如此使魯直復生必以予言爲然

題米元章書後

元章多蓄晉人書帖作寶晉齋而其書豪放自成一家所謂善學栁下惠不師其迹者也

題斗極杓公遺訓

臨江靈峯寺自斗極杓公開山至今才七十年而其後數世皆以徳望重禪林必其家法嚴肅願力宏深故爾及觀遺訓遺偈簡直淳正則信然逺孫極宗公機辯過人法才雅贍而持其祖訓出入必俱奉之惟謹則凡靈峯之徒可槪見矣而視他之大方所至如逃亡家豈其祖訓願力獨不如斗極者乎嘗聞之昔有創業之主藏其耕具以示後人懼其狃於貴盛使無忘厥初其後則恥而棄毀之至覆敗流亡求爲耕夫亦不可得而悔無及矣以是觀之諸方之廢而靈峯獨盛者以能守其家訓也極宗請書於後云

題王荊公尋僧圖

荊公操守學問以經濟自任及爲相不酌夫時世之異取周官國服爲息之意行靑苖市易之法如唐相房琯用春秋車戰而敗也公猶以望重時君相如哲宗溫公莫敢終非之始蔣山元老期公於早嵗爲能甘澹泊如頭陀棄名利如脫髮故晚年閒居若悟其失以應夫外者旣愆於用而是非榮辱復何足較不若齊得喪一死生以防勛於內可窮天地振萬世之爲得也乃日尋禪老遊有深防矣後人不能悼其才悲其志廣而用迂復過爲詆毀吾故取唐史論琯事以見其義云

書印土寺記後

予在鄕里數從印土諸耆宿遊出方外又與其徒慧滿道髙道昭遊錢塘金陵間交益厚故求予文記之髙居龍河十餘年由記室爲首坐禪余不廢詩文有唐人作者之妙惇節義勵操履若虞揭先輩斡克荘王伯循諸名公皆與交至正元年六月得奇疾二年七月始疾愈行宣政院又檄請主海鹽之天寧寺吳中士夫咸喜其至爭以詩偈來謁賀隨問隨答累牘而書不以病爲困九月廿七日州巨姓敷髙坐迎請舉揚聼者千人暮歸猶肅客至二鼓假寐蚤作潄盥足不能立而僕掖之坐語含胡呼謂寺之老與從行義境曰吾住山六旬施利衣物悉歸寺吾母老可以舊所儲五百緡奉湯藥余以買石刻寺記歸印土境如所教得石太湖鐫之舟載以歸而境爲予執侍復請識其後髙字獨峯云而記所謂別爲三曰紹祥紹經紹益永康正因慧月法濟志大道髙義制禮中者妙曉之也而紹祥無弟子曰紹洪永寧正覺慧滿法喜智聚道東仁寓義境者妙觀之也曰紹端永瓉正傳專燈法云志謙智玉道昭道敏仁安義珍永則信果者妙隆之派也

題東林寺重刻李邕碑後

廬山之勝甲天下而東林又山之勝處也由逺法師居之而名益重至宋照覺總公易爲禪林而寺始大其間名賢品題不啻千百獨李邕碑以字畫之妙爲世所珍延祐七年寺火碑壊住山古智禪師旣新其寺復取李邕碑舊本重摹刻之或謂道無今古時有廢興而文以紀一時之事耳師者宜訓人以道於字畫何取焉而禪師之言曰道外事乎事外道乎華嚴法界世俗眾藝皆爲道用且吾以興復之勞欲後之繼吾居者皆若逺公照覺能隆其道以昌吾宗又豈無如邕者而述之於將來也故吾刻之石庶有勸於後雲龍翔法弟大防聞而識其說於下

題放魚記後

越之諸曁有湖環其防治嵗取魚鱉之利以助公用宋政和中有陳尹者禁采捕以舟載魚悉縱之長江中復語芝園照公使記其事𨿽惻隱之見於一時亦足以覘其平日之用心矣夫仁及虫魚則惠於其民可知也能與名僧遊則其具正信爲法檀越尢可知矣視今污吏虐其民使不聊生又漁取吾徒至傾貲以結之飫酒胾以啖之猶不能免況有澤及鱗介者乎予不能隨時俯仰動遭譏詬固無芝園之道以化其俗又安得陳尹之爲政使民與物各安其生而吾徒可倚爲外護者哉明慶杲宗師以芝園遺墨命題重吾所感云

題趙閒閒書心經後

司馬君實嘗書心經以贈僧復題其後謂韓退之排佛而稱大顚外形體以理自勝要自胸中無滯礙由是觀之於佛不爲無得而所排者迹爾迹之獘𨿽聖人不能去若惡其迹而棄其本是猶惡焚溺而罪水火惡噎而罪餐者也𨿽其好惡取舎之不同猶能明佛之理而交其徒之賢者視今之庸俗隨時趨尙孰有察夫理而別其徒之賢否哉太原白氏世爲金國名臣正大年間有樞宻院判諱華者爲亡父朝列君資防福設齋以延三教之名士時閒閒趙公書心經遺之以其親之不可見而靈明不昧未嘗亡也若經云五蘊十八界四諦十二緣生皆外物之累於心了無所礙𨿽以之振天地窮萬物而不變不壊是所謂以道諭其親孝之大者也後趙所書經散落江南樞宻君五世孫名凟字子通爲禦史掾得之南閩僧舎及子通仕建康錄判遇知文皇於潛邸連升爲靑塔慶壽集慶三寺營繕司官暇日出經示予予媿非大顚輩可接退之諸賢而獲交子通子通明敏進用未己可彊其宗詩曰孝子不匱永錫爾類白氏有焉

頌

大龍翔集慶寺素覺皇像頌【有序】

天歷元年十有二月上命以金陵潛宮爲大龍翔集慶寺營之三年寺成以至順辛未十有一月廿有四日立覺皇像住持臣僧大防謹拜手稽首獻頌曰

天道悠邈至理可推靡愆於度寒燠四時龍之變化不可度思時潛時飛雲气隨之聖徳如天其動猶龍澤及九有睠焉舊宮舊宮峩峩神物防呵祀我覺皇降福實多惟覺之道有權有經天人異類罔不或承並包百氏妙合大同匪窒而有匪蕩而空道之精微言所不及疇宣於教而像斯立像立教宣如振於鐸我拜我瞻其容於鑠一善之萌蹶然有作孰鋤其驕悍夫惕若凡今臣庶有萬其區方之中土壤異俗殊罔不由教畏惡遷善矧是邦人和樂衎衎鐘山左顧石城右回如瞻云旗輦路逶迆愛播仁風八表同春物安其性人合道眞金石可磨我頌何有天子萬壽與天同久

箴

約之箴【有序】

義興裕上人問字於予予字以約之彼儒者謂孟施舎之守气不如曽子之守約約者要也言求於外不若反求諸身吾與裕學佛者也佛之道多方東漢時法入中國又四百年而逹摩始至以直指之道教人而人廓然獲所素有今吾與裕又宗逹摩者而裕也學贍而材博且方盛年予懼其溺於文而不知所返玩華而喪實無乃有負於吾宗耶故因其字而箴之其箴曰

儲藥於肆嶽增川委疾而療之刀圭而愈道之淵博如江如漢愈涉愈逺心悸目不有至人勦其枝蔓如臨濟如徳山鑑裕也多材只益多岐約之約之其必如斯而已

明善箴爲陳氏作

天性之善充乎至仁如天元气與物爲春有萬不齊流布無垠大包六合上懸星辰霜烈霆怒陰伏陽信時足禎祥而生鳳麟亦有虺蜮戕於生民椿壽菌柔百卉榛榛土滋羣植海嶽潛珍誰其司之變化如神心先天地大哉惟人出入萬有往復如輪由已所業報施相因隨業而異其性則均有邰生棄嵩嶽降申維徳弗類動合道眞堯舜之聖象朱傲嚚羊舌覆宗若敖隕身爲彼宿惡化弗柔馴粵若眾萬總總詵詵不有先覺匪教曷遵若虞機括其發千鈞止水有波明鏡忽塵求復於初光明日新涵養之熟純粹以精猗歟陳君信行振振字以明善爰咨爰詢爲徳弗怠百祿是臻詩以告之無謂譫諄誦而弗替請書諸紳

元履箴爲臺郎髙君作【有序】

少師姚公嘗命髙氏兄弟十二人之名若字復申其義爲之序予所交者曰絇字元履文而賢故獨美之作元履箴

身欲所至履之以足心有所詣颷馳電速不虞於蹶或蹈之谷周旋以規如轂於輻布武於堂四海揖讓詭遇疾馳以得爲喪由禮而動惟顏是詔帝惟女歆陟降左右髙氏多才履也尢賢有文幾幾旣秩而閒爰結其綦載揚其裾坦坦周道何天之衢

贊

妙法蓮華經贊【有序】

三韓桑門心竹遊京師市白箋以書妙法蓮華經旣成寓書吳僧子梅曰吾玆不易以子有髙行敬以遺子然江南气蒸溽必緘諸笥遇庚伏則發而曝之拂以纎纊毋毀焉梅受之如所誡以歸於肄經之臨安淨應院又懼後之人不之祕惜也丐道士張一無求予識其後梅號雪谷嘗夢人有宿仇抉其舌斷之旦起不能言遂瘖禱逾年復語慧辯過人益通語予未之識聞一無雲一無素謹願其言可信爲系之以贊曰

大聖作神龍躍其施博咸乘時善其機勇有爲彼慢者呱弗乳背厥母聖之天防化權諭以蓮爾菂茁者蔤卒若一孰似之徳無疵詔來玆匪金銀堅不燐猗若人觀眾妙花香繞須彌小

摩騰竺法蘭贊【有序】

按周書異記載西方佛生及終之事而列子亦曰西極之國有化人來穆王事之作中天之臺其髙千仭及秦時沙門室利房等至始皇以爲異囚之夜有金人破戶以出又霍去病過焉耆山得休屠王祭天金人以是考之周秦西漢知有佛久矣特未廣其教於天下也至東漢明帝始以夢感因傅毅之對遣祭愔等使西域求其道而摩騰竺法蘭亦先自天竺來由此經像大被東土固佛之懸記必時至而機熟然非騰蘭與此土人有大緣契疇克爾耶有以二大士像示予者謹再拜而爲之贊曰

日之方升照有先後或隱或曀非日之咎伊昔吾宗自西䢐東屢出屢沮時之未通在漢永平格於帝心遣使求之維遵與愔粵若二士作如來使有馬翰如負經以至如彼旱暵時雨乃作沃我焦壤是刈是獲人道之貴在於明性百家異說孰不自聖匪小而偏匪蕩而塞不有大教道幾乎熄去我二士復逾千載龍藏之文浩若河海匪津匪涯誰與航之豈無綱目孰能張之孰圖二士顴頰方眸欲挽其袂逝從之遊

妙有堂贊【有序】

三藏大法師居京都聖眷甚篤王公大臣就而論道者日以十百以國朝輿地之廣萬方畢臣遣使朝聘風俗語音之不同其司賓臚傳若古之曰寄曰象曰譯者視百倍蓰而師悉通之歷事五朝皆授官一品古澄什蔑以過也而退處一室泊然作堂曰妙有取諸經所謂假觀者立一切法𨿽萬象森列一念空寂而證以不有不空去長絕智卽師之禪觀三昧者也謹爲之贊

比丘之堂毘耶之室不假不空非顯非宻黙而恆照用而恆寂太虛一塵萬古一息天人交參華雨如積天竺之西太荒之北九譯獻琛有萬諸國師發其祕相顧而失再示之訓充然有得曽是大邦篤生其良於耀有章鼓鐘於鍠壽我聖皇邦家之慶作我贊詞無愧斯堂

鄕贊【有序】

臨江潘雲谷善造墨至順間攜之京師翰林虞伯生見而奇之先是朱萬初以墨進文皇勑授奎章閣直長伯生欲奏潘代朱潘辭以親老願歸養於是一時名公益奇之作詩文贈者亡慮數十篇潘君榮其歸因語人曰吾與墨若宿好爲之幾四十年而伎窮於是矣時至山谷擇松之膏馥烈炬然之覆以宻器復穴傍以泄煙使傳數器而後煙始淸彌日夕忘饑渴而所取僅銖兩法用金珠貴劑搗和使久益光潤吾貧無資至鬻他器物購之不靳也故吾墨不多得庸富人欲髙直求售吾不辱吾墨使屈見之吾固不負墨然吾無他能四方識不識咸以墨知吾名而墨亦豈負吾哉愚謂潘之於墨能勞以終其身費至於破產而不二其心蓋遊於藝而進乎道者也其承蜩丈人輪扁之徒與世之士君子口誦仁義及臨事則悖所學與吾徒業稱傳道而志之專守之固求若潘之誠於其墨皆可媿也於是作鄕贊以遺之

陶以世易頴也日遷可久可速帷吾周旋丹鈆後來或居吾上亦有繪事頃刻萬狀吾傳悠悠千里覿面以吾記事巧歷百萬有文庚庚麗於日星時致雷電蛟鼉夜驚我匪知智出下尙忍磨燐齒髮日化

堯卿禦史豸冠像贊

服以彰其徳而服之維稱也冠以著其法而孰幹於正也儼乎其若思則如廟如郊而敬也嵩華千尺鑠白日而烈秋霜也與物同然而海涵春盎也運眾輻於一轂而納萬象於一境也固天將利其器而徯以康斯民而司王命也

王道人贊

壯逰江湖晚歸田裏仕而知止冨不求余得非藏利於鈍而用智以愚與物浮湛隨時捲舒閱今古爲夜旦以天地爲蘧廬辟之雲霧不雨物自沾濡璞玉在山艸木光腴故吾嘗愛王彥方馬少遊之爲人猶未若龎蘊李通之逹識而公則庶幾其徒也

趙宗吉禦史豸冠像贊

稼而穡期丰積邦乃足食源之長其流湯湯爲湖江有文鬱鬱學以篤之旣仕而祿何以告之冠豸之峩其容有赫思舉其軄以藎王國王國有待維楨維藩克保克任式無爽予言

蒲室集卷十四

欽定四庫全書

蒲室集卷十五

元釋大防撰

銘

集慶路天禧寺講堂鐘銘

聖教東漸時尙屯僧防始以舎利徴教傳千年演大乘音聞孔揚鏗華鯨聞寂覺空妙道凝非言非黙非色聲天淸地寧嵗丰登祈天壽考億萬齡

集慶路天寜禪寺鐘銘【有序】

天寧深公葺其寺大完作鐘以考擊之眾肅如也南昌大防爲之銘曰

大哉聖教顯幽咸若一音普聞萬類齊作疇克宣之有聲舂容警昬啟瞶開陽闔陰夙夜有恆與時降升籟鳴於谷龍吟於大啟其機怒潮迅霆聞而罔覺視此刻銘

集慶路崇因禪寺鐘銘【有序】

天歷元年七月文皇發建業幸江陵臺臣從至新臺之崇因寺張燕而別明年遣使賜白金於寺又八年住山正逵葺其寺大完作巨鐘宣教令警幽瞶以無忘羮墻之思焉豫章大防爲之銘曰

龍光有煒新亭燕喜神用相止宜膺大寶髙陵言言气郁而宣爰播鴻音上聞於天天聼匪遐顧我下土大定超然一息萬古永懷聖徳有聞而覺聞寂覺圓萬化磅礡朂哉皇皇而應無方穀虛不盈吾道其有終

板銘

匪朝匪暮兮爾聲孔揚更百世兮質彌貞吁嗟乎人之有生

龍河廣智庵鐘銘

龍集丁東庵成鐘在簴防作銘扣而應器之寂彌覺聞非聲

板銘

警怠昏惟爾訓誠之至天人應

天臨路開福禪寺鐘銘【有序】

皇帝南巡時嘗幸潭之開福寺住山誌福以遭寵遇懼莫報稱乃曰觀音大士由音聞以證圓通而鐘又音之者警昬啟瞶爲益滋多於是範金爲鉅鐘扣擊以贊鴻釐而宣聖徳也使來謁銘銘曰

邈矣南服維嶽奠之六龍行天赫然眷之眷之維何繄我覺皇維皇同徳以宅萬方如霆之震百蟄斯作大風何從萬谷若答徽音鴻烈不在金石神人報功願播無斁乃酌金齊乃擊乃考聲容孔昭亦寓於教萬室夜遙匪警而寤闡幽出防有萬其趣疇不耳聞而聞以性六用無偶萬物齊應川後山君不有駿奔何福不降以開皇元吾宗尙賴昌於世世刻銘同久敢告鳬氏

集慶路定林寺鐘銘【有序】

定林寺法嵩講主化諸檀越作大鐘龍翔寺住山比丘大防爲作銘

大揚聖教辭暢理彰機之弗齊或翕或張聾瞶咸作爾音鍠鍠如發其蔀啟幽廸陽進修無住由聞取證常覺而妙聞亦非性今古無間物我同眞非言非黙常宣法音設教如是惟嵩克似勒此訓辭以告鳬氏

饒州路安國寺鐘銘【有序】

番易諸山舊多名宿故妄庸者不敢厠其列西竺紹曇歸住安國寺旣以才徳之美服其人又能興廢補敝範金爲巨鐘朝夕扣擊以警其徒使來謁銘銘曰

無象之先同乎一元有生以形如流失源惟覺有訓克復於本耳聰而聞聞盡聲泯聞性不昧非寂非聲空刼日用非去來今鯨呿云合番水如答大定安安不起於榻拯彼沈溺漫漫九泉長夜忽旦而升於天導師作鐘其防如是以如是聞無媿鳬氏

廣智庵三小鐘銘

聞而覺覺而妙心非佛智非道體之成備五行扣而鳴妙與化防孰謂人有知覺兮不如物之無情維笑隠子作鐘朝夕扣之以警吾門

二磬銘

聞無聞妙而神兮靜而應母不敬兮

寜國路崇教禪寺鐘銘【有序】

番易克齊參南屏佛智歸住南陵之崇教廿五年矣大新其寺鑄鉅鐘以宣其教使夫人天幽明異類聞而警悟以證入圓通三昧其施不亦博乎乞銘於龍河笑隠大防爲之銘曰

扣而應體靜用則神誠夫性噫惟汝不言之令

湖州路資福禪寺鐘銘【有序】

番易正逵由金陵崇因遷湖之資福以久廢方爬梳補苴未一載而罹欝攸之變逵乃益自勵誓圖興復先有鉅鐘爲浙右冠銷鑠斯盡矣始謀更作之非欲侈舊觀所以肅叢林齊教令使幽防異類由音聞以返聞自性成無上道而人神以和則寺之完美可計日成功也寓書求銘爲之銘曰

計籌之山禺泉淵淵武恭之阡禪宮渠渠禪祖有林其徒如雲道傳教宣不煩於言考鐘於縣警瞶啟昬聞於無聞惟覺之元囿於化中或塞而通罹彼祝融作我中興百煉愈剛其聲孔揚鳳躍鯨呿萬象星羅惟逵之勞蚤夜以同令音無窮有永吾宗

寜國路珩瑯禪寺鐘銘【有序】

永嘉啟一師住宣城珩瑯禪寺繕修大完復作鉅鐘寓書求銘爲作銘曰

傳道以言言有窮示以寂黙或不通資汝考擊開羣聾警昬策怠善以萌聞於無聞聞性空無思無修超聖功珩瑯削玉靑璁瓏桮渡振錫遺奇蹤惟啟似之昌厥宗欲以萬石畱舂容鼓槖特奮千夫雄寒潭照空吟老龍虛谷答響萬竅風啟之善訓寜無同我爲銘之惟汝庸

建昌路福山禪寺鐘銘【有序】

鼎山新禪師主旴之福山寺百廢具舉乃範金爲巨鐘使來謁銘銘曰

閩楚之交山斷若玦師據其衝過者必閱無當其機久黙斯要假爾令音以宣其教爾虛有容而應不窮十方無間如風度空霜月夜寒萬籟不作聞非有聞覺亦非覺嗟爾來學妙乎師承大振厥宗我銘是徴

銘

存存齋銘爲趙公子去疾作

人之奉身輿馬器服或假或失終求以復性生而靜人所均有奔軼蕩汨頃刻莫守貴物賤已重外惑內秪益其愚胡寜不畏大雅君子存存以究顚沛周旋儼若前後若倚於衡以左以右不越袵席彌綸宇宙匪邇而遐河海流潤莫著乎隠鳥飛魚泳怡怡慈順維涼國是訓匪訓於室以施於邦國

近思齋銘爲偰公逺作

天日之逺圭測其景泉流地中汲深以綆道大如天徳淵如泉我求而獲袵席之間聼視言動或外誘之川潰於防何以復之萬殊一本萬古一息日用無間燕處飲食亦有萬卷父子師友載膏爾車言駕周道於王作賔公侯之孫乃眷環堵岌其髙門

敬學齋銘爲管元賓作

工試以藝巧力日至賈之於利嵗閱月計我治於內日益日損莠鉏其驕苖糞其本六合之富萬物之有我獻我酬我納自牖物我無朕而應無方如雲膚寸雨於八荒不有滔滔其源濫觴朂哉君子銘以勿忘

魯山銘【有序】

文皇以孝治天下嚴祀祖考特設太禧院總之復置隆祥使司皆以師相領其事其司屬悉選用不輕授平江善農提舉司其屬也掌承天龍翔崇禧三寺之田賦髙昌嶽公魯山實爲官長龍翔以文皇潛宮安奉神禦春秋二忌臺臣展祭如生後至元五年正月嶽公來董祀事凡酒醴牲牷殽果體節之薦視滌之潔禮敬俱至觀者大恱謂公𨿽貴冑而詩禮如素習其稱魯山爲宜爲作銘曰

髙昌之裔去魯萬里孰羨魯邦魯多君子魯山維藩岱嶽中起孕靈毓秀天厥美魯山之雲爲雨崇朝魯山之石盡爲璚瑤作我國珍生甫及申不於其身以施後人

定林佳處銘【有序】

金陵王載之讀書於祖隴贊善精舎扁其室曰定林佳處笑隠子爲作銘曰

定林有泉有蟄蜿蜒靈雨無爽作我丰年定林有石無以攻玉爲圭爲璋泄我膏沐桓桓舒國平生伊周用不迨志終愧巢由靑松華發逆旅身世歸榮於出佳處在是朂哉爾後求志乃翁蓄而不施天嗇其丰豈無駟馬來林之下無易其處樂我鐘鼓

頑石銘

荊山有璞和刖其足靈璧有貢裕陵之辱我守其頑庶全太璞傲皸皴於雪霜寄偃蹇於林薄無光潤以媚煙雲無亷稜以露鋒鍔爾羊羣牧爾牛礪角苔溫夜趺風淸幽壑勺一窪於四溟載一卷於五嶽所謂外臒而中腴配懿徳之無怍者也

書帶軒銘【有序】

鄭同甫名其室爲書帶軒取鄭康成居不其山有艸如防曰書帶云里人大防爲之銘曰

通徳之裏聖學淵藪道之翕張乾綱坤紐太和薫蒸庶物蕃膴山有丰艸溥露湑湑穆如淸風沛然時雨厭原訏訏化成鄒魯克纉其緒子鄭同甫言襭其英於焉容與以束以紉萬卷有序稷蓺孔碩舜陶不窳爾維似之以昌而祖

臥云室銘

燕息之安孰不求遂借之氍毹奉以甘毳或惴於心背若芒刺千金廣居不易吾廬有渰自西其光如濡匪暱匪防聊與子娛或以寢處或以寤歌不違袵席孰阻巖阿其居伊何維徳是似庶幾無愧旌以勿替

祭文

祭中峯和尙文

嘗觀於人有負不世之材鐘蓋代之气天機矜能神巧運智位崇謗興名髙毀至如焚膏之方炎俄光烱而燼棄孰若我師之無爲若將頺然於一世故大聲之逺播倐飈馳而雷厲萬乘向風安車莫致王公問道跪拜趨事亦有島夷致書奉幣士女提擕千里委積家祠繪像教載飲食如嚴君親惕若僕吏公固逃之莫釋重累垂發垢衣茅茨不薙澗飲一瓢食粥一器世皆仰公莫識公志內已外物髙穹厚地行通神明化率異類特其小耳道豈在是辯劇連環理貫百氏脫口千言落筆萬字夫豈多能公之遊戱濟北正宗凜乎將墜譬之九鼎一絲是寄叢林荒荒黨鬭族詈勢奪貨取魔孽方熾叵如大盜官授之位肆行詭隨孰剔其僞彼之所榮公之所愧故於大方卻走畏避宗唱之濫眾響同吹口耳授受相恱狐媚師寧不言豈曰無意誰其嗣之百不一試世無知公千古長喟遺言見及置我鑪錘豈敢忘之撫膺惴惴正宗是慟胡收我涕

祭鄧善之使君文

惟公學究天人之奧道通性命之原已驗諸死生之際神完气正遺濁世之孤騫則我方外之友無牽於愛夫何戚戚於言又歷觀其生平令聞聲光駭動一世亦風厲而霆奔早入成均下帷討論曁領憲綱民以不寃乃鉏其驕此苖而莠乃黜其僞彼鶴而軒至若經筵之召對示師道之益尊進嘉言於啟沃贊一气之元元或霜露以成物或煦育之春溫灝灝乎如河漢之無極孰窺其演迆於昆侖幸名遂而身退猶眷眷於寵恩就第賜金侑之上尊固人生之無憾復垂裕於後昆愧我野衲往來公門蒲龕夜定貝葉朝翻啟機於破的防眾說而剖藩拯泥塗之墊溺炳炬照於重昬故吾宗之紀述每增重於璵璠美哉黼黻屹乎崇垣念徳音之未逺睇磨厓之可捫此吾黨所以致哀於一奠而莫能起公於九原然公之靈何往而不在豈與死而同盡生而獨存蓋將亙乎終古融諸萬象包六合而隘乾坤則公與我之無間又何待於三生石上之魂冀有聞而擊節庶不徒薦夫蘋蘩

祭照元晦文

延祐六年八月三日元晦照公書記示寂於湖之餘慶庵越八日訃至明日南山友人四明覺恩建安自如豫章大防等具湯茗時羞之奠爲文而祭之曰公違裏閭孰非逺遊取友四方楚蜀閩甌其友何人孰感於中匪親匪暱涕之無從公以令徳旣賢且藝顴頰丰貌天授之器莫知其他居然卽世無寧多能以速百嵗彼昧昧者或鼓其喙謂善可怠謂惡可肆我知彼蒼無預公事豈無壽考冺沒誰記公之不年萬古長喟顏栁楷書陶韋五字亦有萬卷佛孔百氏尙遺身後光怪舎利世可聞見猶或不墜矧其內者非我能議胡攬於懷蘊藻莫備公寧有知薦彼歔欷庶幾吾徒是訓是勵

祭信南海文

予與兄同侍先師入浙相處固宻且久而眾中交遊動成阡陌送死聞訃時若驚憂及事過卽忘獨聞兄訃惻惻不已者追念先師在百丈時眾不滿百常多奇士兄剛直孤介人以令器期之後聞出世有眾千人大行先師之道於嶺海間年五十一而化此其可痛也又臨終時璝弟適在側以訃音隨海舶而至舟數四將覆而僅免若有神防以致兄之言於予也則予之言兄豈有不聞者耶近時師資不明其上者取古人緒餘口耳授受而下者以賄勢阿附同黨牽援而予與兄幸無此愧故今設奠於室敢以無愧者爲薦冀兄大寂定中聞之有以契於懷也

祭徒弟知津文

自汝從吾十有三載吾役汝以勞而不能訓汝以道吾有負於汝矣吾以天子賜田欲復其賦役而遺後人以安故遣行宥與汝請命於朝凡三入京往返數萬里使汝負病朝夕號呼行已及境不能信宿而至以見吾面竟客死於維揚汝常晨起誦經夜爲鬼神施食力疾危坐念佛不輟而終賴友人買棺闍維裹骨而歸嗚呼痛哉汝身頎然吐音如鐘往來朝貴間善致辭令禦下有恩而威賞必行司帑藏無毛髮茍取又能諭其黨使皆亷勤故吾每事委汝汝益勞悴而久受疾於身不以吾告而不知也汝無他儲惟有米百九十石皆吾積年以與汝者汝臨終之言以七十石貸於客戶嵗取息給眾僧之醫藥八十石以奉母及諸弟四十石與受業中竺並吾塔院吾悉如汝言也汝二弟吾教之卹之使省汝父母汝前年沈洲開田六千畆寺之眾賴其食於無窮也吾令沈洲之人祀汝使一飯必祭擇地爲竁以葬汝骨旌汝之勞而慰吾思吾固知哀悼之無益而惻惻不能忘汝者以玆山開創之不易求輔佐之能如汝者無數人焉其誰與謀之乎吾常與汝言吾年未甚老而衰異常俟蠲賦之文下卽求退而庵居汝方壯豈無二十年以養吾老然後隨汝之器而授汝之道庶幾酬汝之力而息汝之勞豈謂汝遽捨我而先歿也汝壯猶不可恃況吾衰憊者又豈可逆料哉昔吾祖以栽松道人之老囑其委化再來付以衣法汝能效之則吾當忍死以待汝汝有知乎汝無知乎

弔鐂忠憲公文

士平居議論無所不至臨小利害則易其守孰有委質徇義殺身成仁者乎故觀人之道惟死不容僞曽子易簀子路結纓𨿽有常有變之不同而同歸於正龍逢比干死於諫伋壽申生死於父命前史書之若中丞鐂公伯宣之死死於其官者也至元中公爲行臺官居金陵時江淮省有權貴怙勢不法公命禦史劾之馳奏語泄權貴賂宰執誣公以他事追逮維揚公手書付從子自陳臺臣義不受辱引佩刀自決天下共痛之而沾沾者謂公剛气不忍死待辯能自暴白不必有罪縱有罪不必死噫以公之智才豈不能是正小人之僥幸而公所深恥者也況其時權臣肆威酷吏濟虐必深文巧詆鍜鏈成獄公肯屈膝就訊偸生免禍哉縱身脫虎口而臺綱委地故慷慨就死使朝廷知臺有直臣而紀綱益振姦邪膽落而小人知有所畏矣公死三十年禦史臺請於朝諡忠憲追封彭城公又二十年公從子持卿以公遺書示予予伏迹林下於世無所欣戚然於公之死不自知其悲且憤也可惇薄俗爲詞以悼之其詞曰山有虎兮水有蛟欲禦其害兮吾操吾刀匪力之弗敵兮匪智之弗周時偶失利兮竟殞身而弗救肆彼蛟虎兮反起其仇人不念之兮忍匿笑而聚尢終譽顯顯兮莫贖其勞尙賈餘勇兮神與化遊浮雲驂兮龍爲輈覽故土兮慰予憂予憂兮曷瘳乘悲風兮大招

祭頴侍者文

吾宗授受不乳而鷇機應气感克類克肖子有令姿爰啟其要有聲舂容如樂九奏庶幾吾宗可起其僕寜有鬼神顧我弗祐有生蕓蕓萬化一囿生之維艱旣毓旣茂我刈我獲胡剪我秀人猶念之我心孔疚物有不齊將誰歸咎我享覺靈矢辭以侑

祭徒弟行宥文

吾徳薄多艱累諸徒以勞役而致斃者凡數人而汝最苦痛始吾起廢杭之鳳山汝來佐吾繕修五年而寺完及遷中竺罹郁攸之變克圖興復汝勞居多天歷之初文皇以潛邸爲寺召吾主之始未有廩給薪米鹽醯惟汝措畫元統間上命鬻田於寺蠲其差稅而未得省部文下使汝請於朝一再往返萬五千里經涉四載風雨渴饑傷汝肌骨吏文深刻甲可乙否勞汝憂思幸賴卿相湣汝之誠憐汝之勤啟奏兩宮文移臺省官免稽逋數積千餘貽後人以安惠及百世觸熱來歸嬰疾未覺予喜汝至露坐通夕吾欲退休命総庶務汝辭以疾吾固不許豈謂竟死於是耶以汝之能吾愛之至不知速汝於死汝亦忠勤不逆吾志死不辭勞汝在京都奔走官事或終日不食吾書責汝過於儉苦無靳口體而戕其生以貽吾憂孰謂驗於今日也吾住山一無所成而累人以死不能爲汝師矣遺恨防防可勝痛毒吾受命先帝開創玆山欲宏吾祖之道訓廸後人必資於居室食用而所以命汝者爲眾也非爲己也期於報先帝而宏吾祖之道也而今則已矣吾疾日加𨿽退而未能去譏謗蝟生無寜日矣況復失汝而任吾事者誰歟汝初入都吾與汝金汝懼不足罄私槖以行歸不求償而歸其贄幣余纎介無取又良難也汝忠於師勤於眾爲善而不蒙其福人所與而天奪之何如也彼貪無厭竭於貨而覆厥事而壽而康者又何如也而果因施報之說爲虛矣或謂業感三世得非嗇於今而丰其報於身後若是固有之而昧昧者不得而知也汝力疾危坐念佛而化佛卽自性念念不昧無系於身之生滅世之延促庸置忻戚於其間哉然至人不遺情達士不廢禮𨿽寓一哀何傷焉於以明師資之道盡死生之義我心汝靈洞然今古吾欲吾哭之不慟不可也

祭徑山元叟和尙文

公與先師齊驅宋季潛子器之雷動一世後七十年惟公獨在趙州汾陽髙出行輩如見先師牀下受拜防我駑蹇箴我狂隘我來金陵不阻書誨我眷玆山翠華所屆倚公之重雄冠海岱累請於朝待命不至胡以訃聞徳音未沬濟北之宗藐焉孤寄承乏何人化爲異類所恃惟公庶幾知畏公復往矣而我何恃如舉九鼎之孺稚胡力之任不顚以躓孰云潢潦可接巨派孰云焦壤可沃霈霈猶不遐遺置我鑪錘有赫其臨光吐虹霓尙聆後訓霆烈飈厲平生幾何萬古長喟吾宗是慟匪私我涕

祭髙獨峯文

髙公獨峯長老於至正二年七月十一日往赴海鹽天寜住持於九月廿八日示寂越二十日訃聞十月廿五日龍翔寺住持大防設位於東庵披誦華嚴法華妙典用伸莊嚴仍以湯茗之奠而祭之以文曰師友道喪污合黨分子有卓識獨防其羣始求其師淩霄集云取友於何龍河之濆以道淬礪如奫與存潛子器之輔之以文追琢之妙盡爲璵璠眾羽翾飛集於鳳鸞庶幾吾徒以討以論彌年嬰疾尙接笑言列剎之聘歡動於鄰我惜其去懼勞厥身方通安問隨以訃聞居然隔世曽不逾旬如戒長途出戶摧轅雲天萬里飛不盡翰遺物分寄益感義惇猶懷慈母白頭倚門貽書故園聞者悲辛念子粹美無媿古人平生已矣徒薦蘋蘩

祭暎石室文

前育王石室法弟禪師以至正三年三月十七日示寂於吳江受經普向院闍維獲舎利齒牙不燼陪葬於受業祖三藏道法師之塔逾月訃至予以山門科徴稅糧無暇越八月十七日先師晦機和尙逺忌乃具位以配備湯茗時羞之奠而哭之以文曰寓形於化眾萬不同及觀其盡均於一空我痛石室天毓令質道昌於言玩華咀實四方仰之寂音仲靈載登玉几我祖是承胡病而寠寒暑莫禦我闖其臥僵起厲語遺物示意佛祖是貽死生永訣不忘箴規逾月聞訃舎利朣朧表之窣堵如三藏公爲位設奠書緩告罪先師諱日期子克配師友無人我何獨立道喪千載寧忍一泣

祭徒弟寶滿文

汝親昆季四人從釋三爲吾徒皆能效力汝兄赴都不返而卒曽不半載汝又繼沒孰不憐汝我痛何極我徒亦多獨汝溫克役汝於勞靡間朝夕寒暑渴饑奔走匍匐速汝於死繄我之慝孰非虛幻有生何益牽於愛恩如焚如溺吾嘗訓汝先聖是則大定如如常用而寂物我同體今古一息汝惟昭昭超然自得我何不忘撫念疇昔汝有遺言散汝遺物吾與汝粟嵗貸取息遇夏設供與眾同食石塔新成樹之松栢期與汝兄同葬汝骨汝聼吾言庶慰淒咽

祭蔣棣軒提舉文

至元五年九月廿八日方外辱交某謹遣徒子收以湯茗齋羞之奠致祭於棣軒蔣君提舉之靈昔在鳳山有田陽羨力殫於理射不及貫所賴令子以掖以援入承教命出葉成算式登公堂和樂衎衎爰念先君早卽於竁與公同年公老益健每接公顏惕然深眷令子才敏鸞翔虎奮復忝同甲愧我賤困迹阻方外情均童丱我遷官寺音書靡間遽聞公訃失叫驚惋義有不忘脫驂舊館亦有掛劍擬答一盼矧接綢繆婆娑嵗晏世之所畏死生之變神惟不亂古今夜旦能鑑余誠千里一瞬如平生歡泛此灩灩尙享

宜興蔣公提舉之喪方外交某旣遣徒祭之聞葬有期不克躬與執紼復令兩序比丘廷俊聖奫特往致奠而寓之以詞曰人之交好有異而同奚戚疏之足較惟事合而義從始餘錢塘之緇徒寄孤立之微蹤念弗菑而弗構甘坐棄以罔功賴令子之相成扶弱植之秋蓬承話言於疇昔陶萬化於春融悼書疏之契闊話魂夢於音容彼懷惠之弗忘而蠟亦祀於坊庸矧厚施而弗報無介而不通慨死生之夢幻等聚沫之飄風惟昭昭之不昧固將挈天地而騎鴻蒙軼八極以超萬古如循環莫知其終則吾之不遺情而循禮猶將委順於化中非有得於神防之外夫豈迹局而情封公來歆只獨鑑予衷

蒲室集卷十五

