海桑文集

﹝明﹞陳謨撰

海桑集

●目錄

贈軍幕黃君敍

郭生詩序

桃源圖序

孫觀民之鐘陵敍

茅亭分韻詩敍

五居分韻詩敍

贈吳師魯敍

興國縣申免倍徵序

貞白說

劉起東文序

王子賢歸瑞金序

玄虛閣詩序

方壺詩序

制使張公還鎭韶州序

曾原道展墓詩序

熊克庸歸耕序

楊子良歸飬序

二月仲丁祭先賢詩序

錢史君攺知饒府序

哦松集序

小蓬萊序

雪溪序

何侯序

李一中遊南華序

李梅所詩序

贈趙文學序

贈進士羅子理序

鮑參軍集序

贈楊員外序

贈進士周淵序

鄕飲酒讀法詩序

贈劉侯朝京序

劉處士赴京序

王氏近代族譜序

一篷春雨軒詩序

羅觀泰南歸安序

爲歐陽志學謝醫序

三友圖序

張子靜樂府序

周石初集序

仲氏斐槁序

流芳集序

倪貳守之欝林序

送楊璟齋序

陳中常歸會稽序

秋云先生集敍

鄕飲酒詩序

永豊教官序

古香室銘並序

貞固齋文集序

贈蕭季常序

贈聰上人序

贈雷州知事序

縉雲應仲張西溪詩集序

送江匯源之洪都序

贈程鄕縣丞劉斯徳之官敍

贈廣威將軍馮指揮奏凱序

贈傳允謙還京序

蕭中正遊上淸序

贈寫眞李約禮序

劉子彥應徵敍

贈王孝廉序

贈永寧縣丞序

廖實齋先生哀詞並序

吉水縣尹費侯赴京序

永言序

五同軒後序

皷枻遺音序

贈進士馮韶泰序

贈醫士謝禮卿序

謝維髙升太學詩序

送陳守道就飬序

潛光集敍

王伯貞文集敍

贈周伯景序

送王子敬詩敍

車玄谷歸王山序

贈劉宣使序

送曾魯山之潮州敍

張克讓歸金陵序

索侯序

仰尊徳歸靑原序

曾學程應徵序

吳廷碩歸淛東序

竹間集序

吳子齊奉母歸宜春序

靑陽行樂圖序

贈醫士劉彥昭序

孫碧霄歸新諭序

爲張指揮送錢知府序

王知事送錢俠詩序

播種畦桑圖序

曹玄齊歸贑序

書趙文學所藏馬啚後

題墨竹序後

題三詠捲後

題秋菊問答卷後

跋周府君碑後

書月溪庵詩軸後

題鄧性初捲

書唐馬圖

書劉氏西齋倡和卷子

題孫景賢菊詩後

書蕭以恕族譜後

書王僉憲事迹後

書蕭天與族譜後

題濠梁喬木啚後

肅蕭執所藏名公詩文卷後

跋蕭壽椿菊隱說後

跋嶺南錄

題七賢啚後

鍾實可墓志後

書靜安劉氏族譜後

書柳主簿番禺捲後

書飬蒙劉先生墓志後

書劉子卿詩槁

書王伯允詩槀

書謝子良詩軸後

跋梁仲文昔遊行捲

書徐仁甫存愚捲後

題劉崧官誥後

書神石銘義乕贊後

蘭桂山房記

雪蓬記

學村記

南康縣復秀公臺記

虛白記

泰和縣新修城隍廟記

中庸齋記

蓬窻記

樂志山房記

東湖隱居記

龍山小隱圖記

悔閒軒記

禮庭記

西泉山濟渡庵記

梅澗記

安晚堂記

竹坡齋記

雪隱記

髙一步軒記

秋林軒記

飬拙齋記

存心堂記

東陽讀書處記

柳溪漁隱記

西泉山濟渡庵記

雲松山房記

壺隱記

貧樂窩記

居南記

梅坡記

鳯首記

菊潭記

澄懷堂記

竹間記

順信堂記

後隱記

實林記

蔗境記

堅白齋記

翠庭記

韶州重建府治記

交翠軒記

上池記

自然堂記

玉齋記

○贈軍幕黃君敍

軍幕而有賢從事一軍之慶也匪�一軍惟然凡藩府官寺之所在徵發鎭戍之所至與事上撫下承乘保障之一切皆有賴焉其爲任亦重矣必得人焉溫溫乎其軆恭勿勿乎其軆仁明於旁爄而不苛才於剸繁而不滯若吾黃君伯經者可不謂從事之賢者哉伯經常爲贑支邑信丰令尹政迹有聲民徳之不忘及爲贑萬戶府照磨如其爲令尹時是時豪傑並起四方云擾赤子無所庇賴不荼毒於寇則糜爛於兵伯經能惟其愛信丰者愛及他旁縣邑所以脫之虎口納諸樂國殆不勝計嗚呼軍幙而有若人焉以招則徠以徵則克以綏則和以澄則情將無施而不獲者何贑赤子之多幸耶余𨿽不及識然嘗聞其風槪而子敬王文學尢善談其行事有古循良吏摻烈烏乎當國者方急賢如渴略門苐外資格尢恐有遺如伯經者誆止是哉詎止是哉吾固豫爲銓衡得人賀矣

○郭生詩序

稱詩之軌範者蓋曰寂寥乎短章春容乎大篇短章貴淸敻纏綿涵思深遠故曰寂寥造其極者陶韋是也大篇貴汪洋閎肆開闔光焰不激不蔓反復綸至故曰春容其超然神動天放者則李杜是也不及平寂寥者爲折子厚王摩詰儲光義孟浩然而六朝之靡靡以滛促促以簡者弗與焉過手春容者爲韓退之蘇子瞻韓公慷慨論列如河出昆崘極海而止其忠憤激切殆與少陵一飯不忘君者同機蘇公雄渾傑特元气淋漓引星辰神志俱化時時形諸筆墨絕去尋常態度有劍歌騎曲之風故將效用當世立功名以自顯不獨唫詠而已甞筮仕贑之興國垂欲上而世易數年來俯仰何所不有感慨激烈何限一寓諸詩然脫槁棄去存者極少子因避亂相唱和愛其思致淸語調逸乃據摭其舊作稡以成帙焉君曰此但適意而已因題曰適意集昔羅昭諫以詩謁錢鏐鏐大喜卽授錢唐令及鏐爲節度使吳越國王昭諫正辭忠藎居多韋端已當唐末入蜀佐王達開國唐之文物旣亡而頗存於蜀者端已力也二公皆詩人當世記亂皆由詩達皆得所歸往皆能建白表赫於時時能達人如此詎適意而止邪使唐祚不隕二公由陪臣扶大業豈其難哉故謂亂世不可爲而詩人徒流連光景者非達論也吾懼劉君英邁之气屈抑於亂離樂以是告焉矧今數否得泰君其尙安得久於肥遁者乎

○桃源圖序

桃源圖者渝上碧霄孫君爲友人劉君以文民作也不簡不繁遠近漢淡無不得所凡陶彭澤所爲記韓昌黎所爲歌苐隱約半幅盡之信佳手也圖成以文求予序志之餘惟碧霄方承平時圖桃源凡幾直寄耳想耳及來西昌西昌幸出刼灰外宜可爲桃源宜不一所碧霄皆自歷之非寄輿想也以文本五云宦裔僑鳳崗垂四十年嘗仕而旋隱五云未免刼灰卽鳳崗亦桃源也丹靑蓋鴈其實云然陶公記曰晉太元中漁人黃道眞自桃花源歸詣太守劉歆說其事太守卽遣人隨往已迷不復得路南陽劉子驥髙尙士也聞之欣然規往未果後遂無問津者噫二劉以迹求桃源耳毋怪乎覿面九疑使頗知津安知不爲入海求三山者舟輒近而風引去之也陶公辭彭澤老柴幸翛然世外桃花源有是人否平然則柴幸亦一桃源也今之時視晉宋之間南北龐裂抑又有間矣以文任運自然掇皮皆眞與陶公對宜平稚尙如是余壯遊鳳崗雪顚重來樂與君共此挑源也故欣然序述且以告諸同志者肆爲歌詩以張之

○孫觀民之鐘陵敍

求羙材者必之乎鄧林之野懷至寶者不立於五達之衢何則培塿堆弄之植蓬蒿荊棘其翳會之也深牛羊樵牧其遏抑之也易故常不至於成林而幹霄而魚目欲與明月爭光珷玞思同結綠齊貴往往衒賈以欺人人不知寶則極口舌以自珍執衣裾而畱玩焉斯二者固無取也君子者修之於家非聖賢之訓不親非孝廉之操不尙必不肯輕出其所長小用於一試時然後動定然後應而常退焉若不與於世者其於吾友孫觀民氏則然余與觀民別六七年意其攀人海之漁龍軼赤霄之鵠鷺久矣乃今樂蓬羨於崆峒之人讀書事親外足不識車馬之塵耳不聞鴈鶩之聲澹乎其如秋之髙穆乎其如陽之暾皦乎其如冰玉之栗之潤其藻思之綺而不浮也其金相之毅而有煒也其懷至寶也如是其爲羨材也如是然則吾子固未嘗一立於五達之衢而求子者自至乎鄧林之野�名而名隨韜彩而彩發亦君子自驗其學之一效也於是觀民有鐘陵藩府之辟不容辭行而有不果之色凡交遊者率爲詩歌以壯之而邀予敍焉嗚呼予行宜果矣鐘陵之間大藩所都大僚所集必不辱子所守方今閭閻利害可慨者多其爲我曳長裾而一昌言之

○茅亭分韻詩敍

僕與吳師魯孫觀民王伯貞對牀於呂仲善館中極道離合悲歡之故運數安危之機人情物態之變夜參半不能寐仲善曰不可以不賦請以共君一夜話爲韻韻由齒分人各成詩而詩悉同軆翌日復求序之僕與觀民爲蘭金之望避亂後幸乃得玆觧後有可感者有宜■﹝言冏﹞問者有驚且愕者而又有可慶可慰者於是而傾窵底裏如霏鋸屑如捲海濤𨿽九韶之奏八珍之禦不足諭其快也仲善好客之當時諸君俊逸之參軍而僕乃牽牽潦倒乎其間將弗稱乎𨿽然觀民將應藩府之辟其去此殆雪泥之鴻爪耳僕異日與諸君誦停雲歌伐木徒想象天末不可卽則今玆聚首歡洽何可以不識也時歲在乙巳十月

○五居分韻詩敍

昔者韓子語孟郊有曰我願身爲云東野化爲龍言合並之難思欲如雲龍常四方上下相逐有不可得故一邂逅卽相與聯句唱酬以爲樂誠古人之盛致也平川呂君仲實以五君分韻詩示余求敍其端以爲孫君觀民遠行之贈且志後會焉予讀之悠然曰觀民善交仲實好賢諸君子能賦皆不可不序當歲乙已九月觀民自贑偕吳師魯來遊平川於時王伯貞客呂仲善茅亭所孫吳二君物色伯貞喜茒亭頗異仲善亦喜茅亭得二君又異卽復下榻廖君以善於觀民則太丘元方之交也是夕亦對牀亭中仲善嘉名勝之集不常樂咲言之雅有益取共君一夜話分韻成詩次夕又以勝讀千年書分焉詩成各韻度可愛余聞齊鐘嶸詩評云範云婉轉淸便如流風回雪丘遲點綴暵媚似落花依艸此六朝諸賢佳致五君蓋有得之者矣觀民之洪都公務之隙時一展玩其有不懷韓孟雲龍之感乎然時方向泰又庸知諸君子不與觀民四方上下而雲龍乎卽他日對牀分韻未有已也然則友義之惇何時而忘之仲實之欲敍而志焉豈小補哉

○贈吳師魯敍

廬陵吳師魯避地章貢時遊平川余亦旅瑣中數數相見相勞苦外唫嘯以爲適乙巳十月會宿呂氏茅亭將別各惘然有不忍違之色誦古人八表同昏平路伊阻俯仰今昔感慨系之於是益重匪風下泉之思而嘆孔明公瑾不作久矣會有告者曰腥雲毒霧且盡景星鳯凰將覩諸君何戚焉或者不謂然貞白生請占之遇比之坎其辭曰比之自內營丘生又占之遇艸之丰其辭曰大人虎變余曰此其兆乎比相親艸相變也自內比外以從顯比之君道斯行矣虎變文炳以艸天下之故運斯泰矣王貢彈冠庶或在是楊子不云乎士不得則龍蛇師魯在章貢其爲龍蛇也久矣余亦安能棲棲久處此者固與君交慶之君歸以二占質諸夜蘭先生具不然乎其不然乎諸君各爲詩以贈余請書此以爲敍

○興國縣申免倍徵序

秦漢而來田有賦賦有經丰不加益歉不加損有司守其額徵其入以爲常歲比不登明良在上或賜民田租之半或三之一史必大書之未聞倍而徵以權宜而足兵食者也自淮蔡亂卅許年東南耗竭力相十而霸權相百而君更起倏謝無寧歲而世無桓文之賢以匡而紏之於是有據一城以抗大國者地狹費夥則徵斂百出若章貢歲取加倍之賦是豈不得已哉亦勿卹而已矣及建業兵蹙其城盡徙其官屬士卒收其圖籍而其倍徵之賦與額無辧主典者徵入急於星火平川常賦七千屯田雜賦不與焉當大兵之後邑裏蕭條民惟正之供且稱貣弗給而又倍之𨿽推剝膏髓無所於出況倍與正不辧將遂爲正其爲害豈小小哉縣令朱克敬具民欵上於府若揔制之司不得允則率吏民俯夥泣訴庭下當道者憫惻其誠與之申達且俾緩徵俟命未幾命下得可民額手相賀指子孫誓不忘於是主賦吏相率請曰吏幸乃承事令得終伇得不受大府逋責令之惠孔厚今玆黜其倍以歸簿正無窮之澤實令所致吏亦與有鄕譽焉願先生紀述示遠近永譽將來余曰令書上考孰大於是後之將鼓舞而頌曰倍我徵者不幸作俑於章貢而尢甚幸反正於朱平川誠盛羙不可不書他政固勿論也嗚呼善固國者先固其民善寬民者先寬其賦充是以往無行弗達一平川邑何足淹哉余是以紀之

○貞白說

員白生年甚富學甚劬事親讀書外乃至雜家眾技悉獵取其華惟是之歸處身恆以智恬不苟止妄隨因別字貞白生來請其說余惟貞白者天然之白也天然之白羲農堯舜孔子顏孟與我同然也匪直與我同然古今天下人心秉彛好懿者舉皆同然也自昔經傳言貞白莫尙於易論白莫辧於鄒孟氏夫貞正也易利貞不利不貞又爲貞固堅守故又有不可貞不可疾貞者焉又爲久而常故又有貞觀貞明貞一者焉殆以凡貞者必固守其正則可久而常耳禮曰白受采言忠信可以學禮白以諭質也獨孟氏不然因告子外義折以白馬白人困告子生之謂性折以白羽之白白雪之白白玉之白白以諭性也天地之性人爲賡猶玉之不可賤也玉負其天然之白水火不能變塵滓不能幹猶人負其本然之性大行不加窮居不損也君子之學求以全乎是而已矣全乎是者羲農堯舜孔子顏孟之所同也故自然者聖哲也勉焉者希聖也淸明在躬而勿容利欲入之夜气所存而毋致旦晝梏之吾知貞以守吾白耳豈不和順內積而光輝日新也哉吾子意殆在玆乎吾又聞古有陶隱居者潔身完節以處叔世徳學著述師表百代毋論方內外想見其人自命曰貞白先生陶公眞能守其天然之白而不辱者邪吾子意將尙華陽乎未可知也並以爲說焉

○劉起東文序

僕逆旅平川始識斗明羅先生與其朋徒劉起東凡數輩不多見也每讀斗明古文詩歌嘆其沈蔚勁核葩條扶疏掩暵敷不贏蕳不欝得柳柳州風骨三復不忍去手平川先賢勛業如鍾令公爲唐名臣炳然輿房杜姚宋垂光轟烈聞其風者𨿽去之百世猶凜然足以廉貪起懦而作之气獨文章由令公來未見燻古人膏馥而烜赫焉者豈韓子所云宰物者輕與人以富貴重與人以文章殆是類邪夫唐之文韓子起八代之哀而柳子亦然至於今學古者不於韓則於柳𨿽天縱若歐蘇不能外厥繩檢然則勛業在房杜諸人而文章任韓柳抑又明甚斗明固燻古人膏馥而興者也甞旣學宦矣已而翻然棄去益大肆力於古如使斗明富貴如令公事業如令公其文未必能爾爾也其朋徒經其口講指授者皆風气日上而起東冣稱才嗟夫由令公來見斗明由斗明而奮者宜不少然復不多見文章誠不易得於天如此哉起東以其文若干萹示余敬書此而歸之夫子之文明以縝溫以達東規矩而不輕縱此正途也昔柳子答韋中立書自敍其學與其爲文誠天下古今凖的子熟復焉而蹈行之古人不難到也此非餘言也子之師必甞語子矣

○王子賢歸瑞金序

永嘉山水之勝名天下謝康樂艸池存焉故鍾其奇秀者皆彬彬文蔚以試於用則政譽籍籍殆前賢淸風雅韻師表百世而能慕用興起以致然歟瑞金令尹王君子賢永嘉人也同館贑上淸宮君方以輸賦猝猝無暇余亦旅瑣棲屑然稍間卽相與論詩不置每夕燻鑪茶鼎上下古今宦遊南北之迹登臨瀟酒之興繁華巨麗之觀興亡物態之變壹備於詩瑯音洪吐聽者忘寐余或病其題艱某詠欠工君須臾口占皆淸楚俊邁卽凡成仙𨿽停杯擊缽無以過也君讀書之所扁云樵山房觀其志蓋在於山水之間而功名利達特分內餘事昔康樂爲臨川聞有勝處卽伐木通道連旬彌月從賓客僚友極意而後歸𨿽涉物論終不芥蔕則其在永嘉可知已夫何所獨無芳艸哉無謝公衝襟淸思則艸亦常物耳君之云樵山房宜與艸池齊名可也瑞金在萬山底其民朴茂易與爲善君進其明秀者與之吟詠而振起其披靡彼以其給公工之餘力從賢令尹答樵歌於雲中將遺愛無有斁也山房之句不多於艸也乎余將過而和之故先序以爲贈

○玄虛閣詩序

玄虛閣在贑治右面直江東太陰泉在閣後今捴制參政陸公鼎建之七日而成上祠佑聖帝焉按郡故名泉太陰者以江之東其山火旗取壬癸制丙丁故泉與閣所系爲重兵後閣毀參政旣銳如起廢遂謀於玄妙提典秋月曾公求得人以主之提點遴選其徒郭東白王玄外使領祠事余友竹逸工君極初蕭君率凡能賦者贈送之屬予寓其宮來請序嘰乎贑治城郭邑居琳館梵剎雄壯甲旁郡承平舊觀興復必有時幾而斯泉獨先被參政寵光如新疏瀹豈無意哉夫地載神气而山川流形其間名都巨邑宅而據其上游不能無偏重之勢智者創物常迎其息而損其盈所以爲民社計者深矣古者藏冰開冰以節陽气陽猶火也過則爲突然則浚泉之陰抑山之烈豈非棇制封疆者之一務乎二髙士道徳衝玄文采炳蔚蚤夜精白以奉北極之神斯泉也觱沸湧乳有相逢之道不惟往年井井而閭閻奠枕以歌詠參政之徳是又二髙士切勤相與植立於久遠也

○方壺詩序

太守方壺常公世家瀛海其先大夫字曰瀛山者參政則堂家公鉉翁所命故翰林承旨牧庵姚先生復以方壺字公皆不忘所自生之義公蚤爲內朝禁臣中歲宦遊南服脫而退老空同之下翛翛物表若素未甞居軒冕者予恨識公晚及連得接殷懃聆謦劾燕趙豪桀悲歌擊節之气猶足以薄昆侖而卑泰華中原文獻之懿猶歷歷公也謂予曰昔者名公卿才賢辱賦方壺者璧煥而珠絢今與善和之藏俱化去獨記憶汝礪傳先生詩時時頌道之嗣而賦者又侈矣系瀛海之思於無窮將不在是乎子爲我序之餘惟方壺之山飛仙化人之所室宅白麟赤鳯之所遊集醴泉芝艸之所蕃滋緬緬懇懇不可迹求若瀛海間意公特寓焉耳不然求三山於渺茫而不知神仙之在人寰者固秦人取譏於盧敖也夫豈參政與翰林命字之初意哉甞試與公燕坐一室江山風月萬景畢赴鳶魚髙深各一其天水木淸華莫匪奇趣而所神交者非竹林七賢則商顏四皓也固已蟬蛻污濁之中汗澷九垓之外矣此殆諸賢賦詠所未及者吾何足以序之輒因公命謹書此於申齋劉先生記之後來者庶有孝焉

○制使張公還鎭韶州序

歲乙巳春王師戡定南服遐荒郡縣相次入貢兵威與文教胥被岡不震疊先是制使張公以節鉞分閫於韶陽者數年卒伍肅睦邊陲又安通商弄農講武勸學民用大和名稱達於朝冬十二月有旨入覲遂得朝正於臺城問在邊所以撫馭綏寧者對皆稱旨賞譽咨嗟觧所禦龍服親被公命大官具燕禮特厚時禁酤無敢醴賓獨各府連日宴公皆得旨若賜脯然可謂溢寵矣已乃亟還公於韶益固疆圉錫官駟局叚以示優洽公歸至章貢余獲拜焉神觀澄穆藹乎春陽之溫衝襟爽愷浩乎深淵之靚論議卓越鑿乎絲麻谷粟之食用也韶之民一何幸歟匪惟韶民環韶之四履芽枿柚萌羽毛鱗爪皆有所芘賴以自全也昔公去韶不再閱月而其民若兵倀倀失所依歸今𨿽還未及鎭而塗歡裏抃洋洋乎韶石舜峯之間者已不啻赤子之得慈毋矣朝命亟歸公而錫賚有加豈徒然邪余將從公幕府乃先敍次中朝所以安邊之意以慰韶人焉

○曾原道展墓詩序

原道先生爲余談其譜苐園池賓從名勝文物風采與遊從宴嬉之盛彷佛如畫復如夢昔人有擊節者曰自太白死三百年無此樂矣夫何必三百年卽目前隱約𨿽三千年不啻多也政浸一家興廢然世道率具是如之何不使闈者嘅也原道傐綿川以辰墓至郡松楸何啻二十餘所喪亂一紀又半獨無恙將非虔化府君之澤遠而不斬其何能濟玆府君出五原防禦使凡十世當盧光稠時遇異人葬其母於空同五陽兩山間墓地如仙人掌當宋徽宗時有兩侍郎皆以文節著宋史其它顯宦累累皆仙掌衍溢不絕今原道父子復世濟其羙殆郭景純相地工妙不是過也其巋然滄幸反復之外者將遺澤抑地利耶余遊贑恨晚不得立所謂中書橋上聽瀑喧松韻俯石籟濯風漪挹空同之朝輝與五陽之夕爽以息於曾氏之館徒想象司空圖王官許用晦丁卯如將見之其何能不使余重嘅也原道畢事亟歸綿川謹色飬諸君各賦詠以贈而屬余題其端記曰春雨露旣滯君子履之必有淒愴之心非其寒之謂也此孝子也非原道吾誰與邪丙午三月

○熊克庸歸耕序

士君子方窮君獨善嘗輟耕壠上太息以俟時𨿽靈均亦然其言曰恐羙人之遲暮又曰恐修名之不立豈獨爲身利邪亦憂世而已及夫出疆載質之餘分庭抗禮之後畎畝之志或不得伸軒冕之梏或累其守承順之恭又非所樂淵冰之情常不敢釋乃欲脫屣浮榮髙蹈樊圃狎魚樵友糜鹿庶幾一日之樂以條其憂世之志不亦重可悲邪夫固足以觀世道而世道又何賴邪熊君克庸筮仕垂三十年乃謝祿辭榮甘食貧於空同之下日吟嘯自適莫能奪其心至是慨然買舟奉母歸淸江將隱於耕以它焉告行於諸往來者咸爲詩壯之僕請以古道爲餞夫其功名利達之士也世道必將有賴尙安得久於耕哉姑將息肩弛擔展幸梓之恭盡菽水之歡而已鳴騶入谷鶴書赴龍不夙則莫名愼毋果於忘世窮居獨善非君子之中道也彼其狎漁樵友麋鹿類非得已如得已焉伊尹終於有莘之耕夫孔明老於南陽之野人矣君其有不達斯者乎

○楊子良歸飬序

天下之至樂莫樂於奉親然而忠臣孝子弗克如志者多矣其系於人物者勿論姑論其系於天者則有慈侍嚴侍者焉有具慶重慶者焉至其甚不幸者蓋莫如永感而余實蚤罹之嗚呼其可慟也夫乃歲丙午旅瑣於韶易適姻侄楊子良相於半載曁歲更是爲吳元年餘猶畱滯而子良以毋老亟歸慈侍下韶軍幕王侯竹間亦重鶴髮倚門之感嘉子良之歸飬也賦詩爲餞又率能賦者咸餞之餘讀之喜曰子良先君子萬全先生與餘同學易爲合志且肺附之親又通家也幹氏之故亂離多矣今幸乃得與子良接殷懃之歡於嶺表千百里外日追隨昔賢遷譎之遺蹤登臨之勝處吟詠以陶寫酣暢以沈雄誠所須以�虛者而柰之何暫止而亟違也吾無以爲子贈吾聞關西夫子講道於家有觀爵銜三鱣於庭弟子曰虵鱣大夫之象也先生自此升矣已而果然子歸飬其親極天下之至樂將不有三鱣之瑞哉吾行展幸梓尙得升堂爲賀姑序此以志別云

○二月仲丁祭先賢詩序

韶爲嶺南壯郡先賢過化故多學故有祠中祀周元公若祀二程子朱子槎溪廖公尊道統也而元公槎溪又其仕國也左祀晉丞相王公導唐中書令張公九齡吏部韓公愈宋諫議余公靖王公始興內史張余韶產也韓公宦遊遷謫所經景先哲也自學計入公廩釋奠如綿蕝先賢廢不祀垂二三年乃丁未二月仲丁曲江縣丞鄭和獨以俸合士友陳俎豆其制幣舉三獻儀緋衣象笏與章甫逢掖魚魚雅雅揖讓登降禮行樂作是烝是享觀者咸嘖曰縣丞舉是曠典灼知政本矣夫禮不足永諸野若廢之是無本也果無學計獨不興豺獺之念哉王參軍簡夫聿觀厥成嘉寵賦頌之命僕序其事僕因語丞有宜興者二旣興諸賢像然襄公闕焉一也蘇文忠公祠久廢盍肖象列諸襄公之次二也丞曰然日乃以質諸參軍參軍曰然於是凡諸預祭者乃胥作詩紀之而謨爲之序

○錢史君攺知饒府序

漢史敍循吏傳云所居民化所去見思我儀圖之其惟韶陽錢史君有之夫善政能使民齊而化爲難善政足致民譽而思爲難化則非止齊其外思則非止譽於一時思之遠者化之至也漢史深哉或曰史君信循吏子誠善論政若是徵乎曰僕所暏記所傳聞徵其實然殆不浮也僕嘗僑章貢僅一覩部使者行部至則十邑之貲富碩腯與羸尪單寘者累如俘者啾如鬼者塡衢隘市吁穹嚙土訴冤雪憤日相屬不絕使者罪枉誅墨痛繩旁逮爰書山積夜參半燭不能休其郡政蓋可知已僕今僑於韶凡覩部使者矣至卽好諭其民令得上訴然卒無一訴者韶四邑方數百里之地邑令稟承惟謹亦未有尢其邑者使者聳嘆韶政長者也其民化服何如也牧韶五年椼楊臥於庭弦歌被於野諸所興作若公府公廩學校祠廟民歡集之而租調力徵常賦率先期辦非民化疇克爾哉始君自南雄攺韶州雄之人固甚恨奪以去嘗懇懇思之而韶人亦惟恐他府奪以去也一聞注代卽咨咨戚戚或傳代者他調則額手以慶去年南雄官租輸韶廩輸者視雄反更易直咸感刻曰父母恩眾兒不是過也其去思表襮如是古今循吏漢爲盛漢循吏龔黃爲盛其化民其去思傳班班可考龔遂治渤海艸刀劍爲牛犢令人種楡百本薤五十蔥一畦韭三畝彘雞各五而已黃霸治潁川米鹽其政而精力行之命郵亭鄕官贍鰥寡嚴條教務農幸畜飬種樹而已其政易通其事易行其效易致也史君惟其有之是以似之今將移守番陽韶府參軍王君簡夫集歌頌謠章以贈而僕則敍其實焉夫番陽名郡唐隸江南西道觀察使而今復然地大而物侈齒繁而賦夥編戶譚禮樂闤闠有湖山實江東之上游存中州之文物類非嶺海所敢髣髴得龔黃而理之豈特呻吟化爲謳歌哉僕將慶其嘉禾生於府而鳯凰集於境也

○哦松集序

王山徵士鄭君和翩翩濁世之佳公子也其色如璊其气如暾來丞曲江有本有文緝緝純純徳與量偕弘若守及長至於耆碩交譽合辭允廉允孝誠不可得方且仕優而學益大肆力希古作者遊焉息焉則插諸詩章暇日畀余評之夫詩之元气萃於杜工部其散爲萬象則百家千割焉然少陵論詩蓋曰於遁未爲尊其度越百家卓卓以此道者何仁義孝弟而巳矣鄭君蚤志道六歲習詩書十五富文史及其以賢良徵固辭願終飬再四弗獲讀諸詩自乙巳九月就徵迄丁未曲江累百十章而思親懇懇一食不置其於仁義孝弟隆矣哉其本厚植如是其詩何患乎不追古也夫剉萬物於筆端瀉元气之淋漓固作者能事充極吾之才識森束吾之繩削不苟不弛而練西達無他道也哦松集中律詩憗憗楚楚絕句淸新大篇如彭蠡湖捲績石鏡梅圖龍王廟龜峯行對尢爲羙致余旣加評泊復書此而歸之嗚呼固必期至於度越百家其亦愼毋畫焉爾矣

○小蓬萊序

守禦韶州指揮張公大書小蓬萊三字以贈蒲衣道者歸隱空同灞上其友海幸氏爲之說曰仙聖之隱是不一方或遠或近或汗漫九垓或浮湛一世未甞不可知而卒莫之知牧豎蕘子或得親焉而五侯七貴執鞭不可得世徒知紫蓋石廩天臺羅浮靑城天柱武夷匡弄爲飛仙化人之都抑豈知交衢哄市有寥天一焉耕荒釣寂有逍遙遊焉故商陽咫尺於咸陽四老人者超遙其中秦皇烏得而羅之烏得而知之彼盧敖徐福固已大咲於海上矣夫隱豈以去人遠爲哉灞上雙江之沃洲也舟車之迹狎至市朝之聲相聞遊鯈潄潄然鳧翳浮浮然竹葦織織然厥土之毛蒔之鱗鱗然厥種之實廩之崇崇然殫其出食其入固由由然充充然也而挹而髙虛窵其衝明雪塵襟之獘獘然也煙靑也而鰲露其背日躍也而波散其金望舒畱其佩瓊田萬其頃跨黃鶴吹橫玉而過之又於於然也奇矣哉小蓬萊乎小之云乎囊括宇宙杯納川溟也夫孰得而小之餘海幸氏也三見淸淺揚塵不啻過也頗有幸八百株將自海東移之灞上幸分我寸田天宅爲我起癡虯鋤新雨而蓺之餘將剝安期生之實懷東方朔之核引東陵侯之蔓以爲先生壽是爲小蓬萊序於是韶之大夫庶士皆形諸歌詠焉先生以丙午冬至韶主王參軍蕳夫所其道一本於無爲參軍隆敬過常情好深厚丁未二月其從苦迎歸莫能畱也夫無爲之道天以之而淸地以之而寧君王以之而治平先生之所存又可得而涯涘哉

○雪溪序

王徽之甞居山陰夜雪初霽月色淸朗四望皓然忽憶戴逵在剡便乘小船詣之此史氏本語也後世奇其事髙其趣往往圖畫以爲玩僕甞以爲溪光雪影髙寒迥暎眩晃飛動殆不可描深徽之爲桓溫參軍蓬首散帶爲桓沖馬曹問焉不知馬飄飄乎負淩雲之气幽襟雅韻與溪光雪影表裏淸絕復非畫史所能彷佛故史語朦畫筆世罕知者卽何所何歲無雪與溪而人品非復徽之雪且晦其影溪亦掩其光矣仰彌髙禦�西省命至韶太守徐公奠謂僕曰彌髙簪纓科第世冑其父志伊甫兄克溫俱以進士羙宦歷江右大郡彌髙復以才選爲行人之官殆世濟其羙者別字雪溪自況雅潔韶有能詩數君子相率賦詠之幸序其端僕曰彌髙承父兄之業聞於義方者皆詩書禮樂之懿給事蕃宣使於四方者皆紀綱法則之事有逸气有奇彩溪光雪影得君增重矣王徽之不復見哉河東董�亦旅於韶與君故舊其賦雪溪也願望深至嗚呼鉉也今之戴逵也有不相與吟嘯於皓皓之頃乎

○何侯序

河東董元鼎觀浮於韶石韶之景十有二次苐賦焉又將觀於仁化益充其宜賦者以仁化有賢令何侯也請曰知何侯深莫如先生幸頌何侯政得籍手見侯以慰彼氓余惟侯由進士制巖邑巖邑歸錯也非利器不行進士鵉鳯也非鷹鸇可比利器足以治盤錯而鷹鸇不可馭善良必若盤錯迎刃以觧而頑梗胥爲善良之歸其惟何侯有焉昔子路治蒲曰邑壯難治夫子曰恭而敬可以攝勇寬而正可以懷彊愛而恕可以容困溫而斷可以抑姦則政不難矣夫以子路之勇而思其難將不懷鷹鸇之志乎夫子之言皆勉之於豈弟殆使進爲鵉鳳也吾於何侯旣以頌又以勸者夫亦猶其行古之道歟余又聞侯來時浮彭蠡湖望大小孤放歌舟中茟埶開合衝拂與湖山相雄角此侯嘗朗詠以貺餘者元鼎行必聞之又將與侯金春而玉應其奚囊將實載以歸也因並寫以爲序

○李一中遊南華序

夫厄運天地所不能逃也況仙佛乎況民物乎吾意混沌開辟天柱折地維缺凡幾矣三辰失次川沸冢崩蓋時特有之當其厄時彼亭毒之表宰物之徒得無有人間世之悲邪人者不足以知其然而仙者或知之矣夫仙亦委順而已故曰莫能逃也自漢以來學仙者舉宗龍乕自唐以來爲佛者悉祖南華二山雄拔深秀宜爲異人所都海內所走集乃玆十五年間天隔海斷江之東嶺之南相望如絕域二氏子若孫欷歔足繭搜奇訪古之士亦無由至焉吳元年六月龍乕化士李一中攜法籙道金陵至韶州將遊南華禮大鑑僕與同邱對牀間一辟夜話侵二鼓爲僕言今天師承國寵被恩錫有加於前代凡龍乕仙宮百廢具興矣嗚呼審如化士言殆太平有徵乎嶺南之人見法籙如對紫淸而南華之山亦將鶴驚猿愕意鳧舄自丹霄而降也吾所雲天地與仙佛俱不能�也以其數則過以其運則泰矣吾固由化士卜之也大鑑後曹溪凡幾傳爲今壽南山耆年童■﹝豸頁﹞其言恂恂其气溫溫一見知爲叢林中瑞麟也故廣平憲副楚之奇與論出世間法冣契他人莫得聞一中往吾知必渙然有合矣

○李梅所詩序

古稱耆壽俊者耆壽語其福俊羙其徳英也禮六十曰耆指使又曰八十曰耆壽而至六十八十亦云至矣然而不徒曰耆壽而必曰俊者才過千人曰俊不俊是徒福也徒福之人百歲之上者有矣可以侈國家束帛牛酒之賜而非所謂鄕先生沒而可祭於社者故耆可能也俊爲難甞試觀三老董公遮說沛公爲義帝縞素興軍其卓識如此不俊而能之乎漢之三老爲縣掌教化今郡縣耆老率是聀也吾於平川得一人焉曰梅所李先生先生踰七望八精練如少年慱古今窮經不倦通識政體善應事機縣大夫至者皆以老事先生皆就而問政可否緩急之宜先生必懇懇爲民陳說官民兩便之上府大藩蒞平川尢近縣以民寞申請其尢難者必煩先生先生每開陳忠槪切至府若藩必從之歲甲辰冬吳主命雄師取贑平川幾以後欵受攻先生十如師而城以按������善者吾故曰耆可能也俊爲離非梅所其誰能之先生以其吟槁畀予刪集予讀之安�去取其間然承命之辱其何辭敬錄若千篇而序其端云夫先生之詩老成而順習明達而藻麗有議論有調度予之所知者如此昔歐公舉梅聖兪詩佳處數端聖兪不以爲然及聖兪自誦其得意者歐公亦不然也嗚呼先生之詩或非予之所深知然先生之賢則知之深矣讀其詩也因是序也可以得其人焉

○贈趙文學序

臨川趙文學字徳容源深於玉牒學粹於四詩僑寓番禺有年而慈闈故畱臨川甞負米數千里外且逮飬於斗升之祿矣然未足以爲大夫人榮也洪武四年秋番禺試藝者若而人若書易若春秋與計偕者累累而是而以詩貢者獨文學一人焉鳴呼異哉然則其素所蓄蘊可徵也已臨川之多士有不稱願以壽其大夫人曰幸哉有子乎今而赴禮闈取髙科登膴仕大夫人在堂不曰是能嗣續不辱其世者乎番禺之經生不曰正葩之學不當如趙君乎𨿽然文學不鄙余老而求贈言余旣嘉其已獲者足以榮其親而尢願望其立於位者深足以爲親榮也是以敍其捲端

○贈進士羅子理序

羅倫子理舉進士上春官余嘉其堅窮若節智日益明足以受任而堪事則告之曰士尙志而已志不苟則學充學不苟則行達凡苟其行事以速官謗者其志其學蓋蔑如矣昔者運遭叔季事在轇轕談經者絕響於時眾廢而已獨業眾嘩而巳獨持得二人焉其一楊自立子淵家於春秋其一倫也家於易二人志同李同行同且誓將無不同者洪武三年子淵誕先甲科入贊天官聲實表灼每重王貢之嘆而倫亦次年奮於暫蹶及於先鞭誠不負初志者鳴呼倫也尙勗之哉由三十寒暑布衣昆弟講切之勤一旦蟬聯玉暎以明經顯聞於時非偶然幸致者比而弗加勗可乎吾聞倫始祖希五代時繇金陵徙泰各凡幾傳至宋大觀間曰吉成贈致政生三子次伯壽擢苐官盧溝主簿甞刲股起親疾以孝聞易其所居坊曰旌孝坊事載郡誌季伯霖有隱徳狀元張公槐應與爲莫逆交倫其曾孫也盧溝府君逮倫才四世傳不云乎必復其始詩不云乎無念爾祖倫往矣尙勗之哉前之窮飬者無或句矣後之達施者宜無一可苟展也子淵幸以鄙辭質諸其以爲否邪抑然邪

○鮑參軍集序

捴制兪公子懋刻鮑參軍集於懋齋介僕敍言敍曰參軍名照字明遠照或作昭則唐諱武后而攺之也宋文帝元嘉中參臨川王義慶軍事時太尉袁淑文冠一時王請爲衛軍咨議照與同列號爲極選然則古之摻任閫外籌策慕中率多名勝之士若參軍者尢風流文雅傑出等夷者歟考諸大雅有曰文武吉甫羙其文足以附眾面武足以威敵也而或者角文武兩途互相詆訾豈通人之倫哉今觀兪武公鎭永新威徳並著顯有吉甫之風而平居暇日雅喜詠參軍詩殆曠百世而相與交矣嗟夫唐以來詩人惟李杜爲大宗然至少陵贊白也無敵則獨舉參軍之後逸媲焉夫後可能也逸爲難俊如文禽逸如豪鷹凡能粲然如繁星之麗天而不能回狂瀾障百川者以能俊而不能逸故爾史稱照古樂府文極遒麗遒斯逸矣嚴斯俊矣微少陵不足以知太白微太白不足以擬參車也𨿽然文以气爲主以意爲輔以辭爲衛讀詩集者翫參軍之辭必求其意求參軍之意必尙其气始參軍謁王欲貢詩言志或難之勃然曰千載上英才異士沈沒不聞者安可數哉大丈夫蘊智能可使蘭文不辧與燕雀相隨乎卽奏詩王大奇之此其气何如也蘇子曰方髙力士用事公卿爭下之願出其門而太白使之脫鞾殿上此其气已蓋天下矣此太白所以配參軍也善觀者其亦有取於斯

○贈楊員外序

爲士而由進士發身天下之淸流也爲進士而獲班朝署天下之極選也以天之淸流膺天下之極選幾何人哉有能濟玆者充而達之若內及外其於爲政也何有楊君子吾洪武三年進士也旣取髙科卽登吏部勤謹而和緩練習而疏通凡天官之屬藻鑑精核樞機周密曹務劇而咸理敷奏明而常允者君以主事之賢畫諾居多以故令聞尢著洪武五年諸蕃宣大臣類以幕府闕員爲請上乃命中書遴選省屬往承其乏而君以選升廣東省員外郎九月抵家苐展墳墓卽就道僕請贈以言夫服領以南方面之重控制海表國朝平定其地斬伐鯨鯢擁護良善使蝥■﹝豸尞﹞鮫人之室胥爲輸賦納貢之區然而地大物夥不尙有當興除利病者乎化暴鑄頑奠若尊賢興斈今玆連歲大比多士賓興與內郡等夫其云蒸而雷動鯤從而鵬飛者良由聲教之漸被者深也然而不尙有當振厲鼓舞者乎行矣子吾推其所以贊治天官者而悉心以佐理藩府可也吾見総総焉其有餘裕穆穆焉其揚休光而母徒重內而輕外母以昔之勞而今益勞也夫孰不曰進士之施無不達如此進士之賢能不員所斈如此又孰不曰廟堂之登明選公如此廟堂之嘉惠藩服而憤簡乃僚如此然則政譽溢於途而官葴垂於範矣願不偉歟

○贈進士周淵序

周淵字彥容年甚富質甚淸學甚劬洪武五年秋餘忝挍文江西及開榜而淵以詩經舉進士省憲大臣聳嘖矜賞曰是我南昌府學生也老成者或媿之矣其冬淵來西昌受室於浩溪驛丞之館丞俎豆余淵相從連日動如禮法私心甚慶昔徒得其文而今乃得其人焉將上春官且求贈言余自顧無足以補吾子所需也誦先正之格言資遠業之良輔昔河南程夫子以少年登髙科及有髙才能文章爲人之不幸夫髙科未易得也在少年尢爲榮寵然苟幸得之卽肆然不啻過人祿吏是狥而道徳之弗圖名譽是崇而官謗之弗卹則少年髙科固以榮之亦以累之固以寵之亦以損之非幸也韓子曰夫天輕與人以富貴而重與人以文章言髙才固造物之所靳也上焉於載道其次以華國其次以文身上下古今落落數人耳若其本實撥而枝峻茂行荒穢而思藻潔政復剟云錦於天機軼翡翠於蘭苕如王楊盧駱猶不逃裴行儉之誚亦何幸乎爾也今吾子年甚富足以道遠質甚淸足以絕俗學甚劬足以有成其取髙科也必矣其文章當水湧而山出矣將之以廉勤而持之以謙撝厚其本於孝交而達其行於政事兼夫人之所難而無程夫子之所病則余之所願望也於是乎言

○鄕飲酒讀法詩序

國朝奄有方夏卽詳定法書名曰大明律令又命刑部取凡嚴於法者類編成書名曰申明誡諭尢慮中外遠邇弗加警懼輕犯憲條申命又武百司歲取春冬孟日行鄕飲酒禮而讀法焉民間率百戶爲一集位以齒董以里長郡縣則蕭士大夫之老者爲正賓余爲次賓而郡守縣令主其席其儀酌取唐宋而務從其蕳物貴儉素而務適其中凡飲皆先讀法然後行酒所以使人人知畏而重犯法人人知秩卑尊而隆齒徳也洪武六年正月實爲其時泰和縣令尹前禦史劉公宗啟卽學宮而行事自僚佐曁賢士學官弟子員等凡若而人列位於明徳之堂於是學徒二三於於而前正立張拱奉法書而更讀之先令次律次誡諭炳炳瑯瑯觀者如堵聽者動色讀巳而燕籩豆靜嘉衣冠齊翼竟酒爵行無算者充然飽徳之實無起座諠嘩之非皆額乎頌曰上之澤也令尹之化也令尹治縣克勤克廉端其本不鄙夷其民動如禮法民自以不犯其或觀感信向之不齊名隸申明籍中不惟其所親所友悚聞誦言面頸發赤𨿽其怨家聞之亦凜然增唏恨服化之晚誠足以增夫天理民彛之重豈徒飲云乎哉抑刑始於笞始於十至輕也逓逓倍之至於杖又逓逓倍之杖至於百何笞律蘭杖律繁笞十良民猶不敢犯杖百而犯者益眾然則法可不重乎徒輕而流重流至於三千里極矣又加焉非絞卽斬而率輕犯之此國朝所深憫而鄕飲讀法之制所以行也鳴呼仁哉翼日學官自彊成詩會稽中常先生和之諸在燕者或賡吟或自賦以質諸令尹謂余忝正賓宜爲序遂次弟書於捲端

○贈劉侯朝京序

上方圖任舊人共政凡越在外眼大小文武百司者憫其勞於王師旣渡之日優其渥於王化大行之時悉還其人於朝使咸得宣力於家咸得丕享天休而欽承徳意不欲外股肱心膂爲異體也知扳和縣劉候宗啟寔雄舊人之通顯者旣歷尙寶卿監察禦史遂出宰百里在官三年庶政備舉百廢具興洪武六年三月制以平陽郝侯思議爲交代行省則承命趣劉侯朝京郝侯旣視篆遣吏來謁文爲贈余讀啇書所貴乎用舊者蓋曰王播告之修不匿厥指言凡所播告則奉承於內而能不隱匿其指意以達於四方也又曰內有逸言民用丕變言宣化於外則無過逸之言以惑眾聽故民用大變而化服也又甞觀詩人羙仲山甫旣稱其柔嘉維則小心翼翼威儀是力又稱其天子是若明命使賦出納王命王之喉舌凡仲山甫之徳業劉侯蓋有之似之今其歸也其能奉承於內也審矣其能宣化於外也必矣然則用舊以圖治啇人豈得專羙於前哉請以是爲贈

○劉處士赴京序

處士劉仙客應徵而起客賀者曰君仙客也仙者恆遺世亦容有世不我遺出而效用於當年若張良李泌之於漢唐是也不其偉歟又曰公卿交相辟士務舉爾所知冀必得其人獨舉君者非有半面之雅一臂之交然則君之令聞廣譽其徵不爾遠歟客語竟處士若有不懌然者曰吾行安敢負所學誠懼弗堪任耳柰何僕曰窮飬而達施正已以待物將焉懼邪抑客語則然請復有以爲祝詩不云乎鶴鳴於九臯聲聞於天言隱不能藏也易不云乎中孚豚魚吉象曰信及豚魚言信無不達也處士負山東勁气讀書靑原山下孝友出天性刻苦以飬母終身不娶母八十餘歿廬墓以終制焉節操如徐穉非其力不食居止如王凝一物不苟峊所交皆名流所談皆讜論謂之鶴鳴於九睪者非邪其聲淸亮聞八九里𨿽欲不聞於天其可得邪且夫孚信之道可以通神明貫金石子之乎終身如南山不騫不崩行之乎四時如松栢不攺柯易節業斯以獲上治下無不孚矣彼豚魚至冥也猶足以感之況至著者乎頑然塊然也猶若有知況其有四端萬善者乎故隱處之不能藏也出而爲用惟誠信無往而不自得固處士所素定者直推而放之耳鳴呼當道審於求賢何待夫先容於人處士深於藏器何有乎獨善於已行且朝

奏暮召有見晚之嘆彼嚴徐者烏得專羙於前哉

○王氏近代族譜序

王氏近代族譜並自序者王以誠之所作也凡譜必原極夫得姓受氏之初而今僅僅至於五世者何譜牒亡逸槪得於家訓略其所不可知也其自序何庶後來者之猶可徵也自序而必本諸相國待制制置節制者何端緒可尋源委之求也始啟宗自金陵來爲吉州校官因家白下子仲柔舉鄕貢進士於以誠爲髙祖仲柔孫榮�曾孫時可則以誠祖若父也榮叔治儒術有理才當有元延裕佑間贑寧都蔡寇之亂州■﹝彳畺﹞起之抑使就吏給軍府贑之俗鬼寧都城外有妖祠像設極魔怪人莫敢側目土人類縛生口以祭甚神之我軍畏縮榮叔獨奮議火之三火三滅乃命取婦人褻衣羃神首一火而燼遂平其城歸補押錄得滿不干進飬閒恬處喜讀四書間憩東禪寺槐安閣見寒山拾得詩尢酷嗜之時可資質淳厚隱居授徒晚從普覺老絕聽受戒律斷酒葷日誦法華經以此自終有賢子伯天佑仲以誠皆兼習儒吏季以立嗜古學開家塾皷篋滿堂精專訓誨不倦鳴呼校官貢士上不辱相國三制之宗榮叔時可下將啟八世莫京之祚斯譜也𨿽不能遠稽亦足以垂示無窮矣吾故因以誠自序而復述其祖父可稱者如此又以期以誠昆弟之後光遠而有耀也

○一篷春雨軒詩序

一篷春雨軒者會稽中常陳先生之所寄也曷爲而寄之燕遊之所也燕遊而曷爲以是名之身𨿽家人一畝興則江湖千里也夫人不出戶庭則不知有舟居之爲樂不病暑暍則不知有甘澍之爲澤先生營是軒雜蒔花卉左右圖書風晨日夕茶煙香篆奇古之玩好絕俗之名流日相與嬉娛其間詎蓬窻之可擬風雨之攸宜哉然而處一軒之靜飄飄然有麾斥八極之气春雨時至波濤驟驚灑灑乎在三江也澤之間此其興趣之遠視一篷奚擇哉先生爲前朝逸民交遊貴公巨人無不可爲是軒畱詠者其來廬陵謂予曰吾夢寐軒中珠玉嘻亡之矣間記憶十之一二數數誦以貺予又錄以示曰幸爲序志之將續有題者嗟夫軒寄也軒之名亦寄也遊夫是軒者又寄也軒之珠玉獨非寄乎今而其人往其詩存則萹什之寄所系者遠宜先生之眷眷不忘也軒其不以是而永存乎

○羅觀泰南歸安序

羅君觀泰當至正間以才膺當道之選辟爲南安屬縣巡徼在聀以能稱然非其地也是時四方云擾君旣書滿卽客土小溪爲家甚安適焉余甞避地旅韶州又甞校文入廣東皆道經小溪凡再物色君隱處然皆覿面九疑莫能得也去年君來展桑梓省松楸始諧言面蓋去鄕十七八載矣傾寫無何觧憂在念嚴君從禮率朋徒賦詩以贈屬余序之古之君子重違其鄕人也然而不獲其志者宜亦不少伯夷太公之居於海濱豈其心哉後世或以羇旅或以仕宦得其所願者或不暇歸不得所願者欲歸而苶由吾見多矣若余之甘衡門守環堵今吾猶故吾固碌碌無足道如觀泰之小溪誠所謂他鄕勝故鄕邪惜乎曩時不得一造竹所而徒想象其髙致也故於其別序以申之

○爲歐陽志學謝醫序

友人歐易志學別數歲始一會相勞若外察其自始若戚如中乃懌如而終則浩浩如也志學於文忠公爲十四世先賢之澤逾遠而長固自與人殊昔文忠公爲州學記所以願望於吉士者以爲將見皆道徳明秀而可爲名公卿其後終宋祚三百年終元祚百年爲士者誠不負公所期待矣孰謂公十四世時若志學之賢乃壹欝棲屑秪爾邪此其自之戚如宜也乃告予曰今年有以名薦達者州司有星火之迫而老母八十又六吾何行如之巳而嬰疾老母亦疾私自念天其以疾全我使終飬乎又自念天疾吾身可也而並疾吾母將焉濟乎得世醫朱氏徳輝爲施療治按脈而證苻投劑而邪卻身與母俱寧而公與私兩釋此吾所以懌如也朱君年不滿三十而方術已如此殊可尙已使予不幸而不遇疾予其行乎故予之疾天也使予疾不得朱氏而落於於庸工是天將全之適戕之也故予之遇朱氏亦天也予徳朱氏而朱氏慕先生文先生忍能靳一言乎又曰継今以往終吾年齒浩浩乎日有餘裕石田苐屋得爲幸民啜菽飲水言報春輝訿迪後人志文忠公之志斈文忠之斈以期於垂元窮又將與徳輝之世奠與京也余聞志學言誠君子哉因書以謝朱氏

○三友圖序

三友圖者所以諭君子之交也夫子蓋曰歲寒然後知松栢之後凋夫松栢棟梁材也其不及梅竹宜也然而散見於詩書梅以辟相業竹以頌徳羙至爲不輕後世謂爲三友詎不然哉丰城羅伯啟以才選爲江西都指揮使司從事承檄訓練練諸衛士卒之騎射而勸懲之總制顧侯寔鎭靑原與君莫逆於心且相期於遠大適宜春朱侯尙志過客於玆善遊戲翰墨顧侯因求三友圖以爲伯啟壽又賦詩以致頌禱於是郡庠之師宗咸以顧侯之賦而賦焉嗚呼【明良在上文武並用若三友者皆明堂廊廟之所需也伯啟自是而外也必矣君子之交其必歲寒無窮也僕是以樂而序之】

○張子靜樂府序

始予得張子靜靈宮樂部曲四章而讀之愛其兼有麗情團扇花間之趣且辭翰俱羙恨不識其人意非今時耳目所及也曁物色觧後則吾廬陵先輩也僅僅交一辟而去甞恨而不得其全集而讀之玆復聚首乃辱以集爲況桂隱聞廷二劉先生序基端矣極所推眼予晝簾夜燭把玩不能釋手子靜復介予題辭鳴呼予也七十又二子靜踰八望九矣三影之韻度於湖之俠气尙往來於心不尙可徵乎當其壯遊武晶我龍洲道人神交物表買桂花上南樓載酒黃鶴磯下少年俊邁蓋可想見今具存集中惜無好事者刻梓以傳徒使四方見其一二者以爲吉人也昔畱侯佐漢服其籌策者以爲必雄傑偉丈夫也及見則如羙婦人焉讀子靜詞孰不曰此月下秦淮海花前晏小山也抑有知其皤然雪顚歉然窶人臒然列仙者乎吾又以子靜盛年不偶於場屋安知其中無畱侯之所存哉若畱侯者方益斂其華擊節於大風之歌彼其薈蔚朝隮婉孌斯饑國風之傷楚騷之怨蓋未嘗一介懷抱則吾子靜獨擅之鳴呼世道之感嘆欷噓其不在是哉

○周石初集序

石初周先生負奇气抱碩學卒困躓不偶其窮亦堅而文益壯吾𨿽不識嘗得其著作一二於他許相識已多乃今其門人張彥文編集其亂離諸作匯成巨帙以借予讀之且曰石初知先生幸爲我序之鳴呼廬陵之文自歐公倡之乃天下之文也名家継作迄未終元皆歐門股肱心膂之臣而或者妄肆胸臆點染雌黃其間君子所不較也近年得歐榘矱而精彩溢出者莫如虞先生自余亦安得瞠若乎廬陵哉石初之文成之劉公序之至矣復奚容贊𨿽然石初有三幸焉當有元盛時獨不利場屋一也至正之季所所在化豺狼𨿽間道暫時而康莊不失今巋然靈光獨存二也江南野史誰復健筆而集中隱約散見皆可爲國三史補也使石初幸乃混一第不幸逢時不祥必將矯矯今節必不淟涊俔爲名教羞然位與埶之相侔志與才之相恊有不可必者固不如昭文之不鼓也白髮殘年坐籌海屋殆有陰相之福詩不云乎不愸遺一老宰物者其愸遺之矣必將有傳於後昔賢稱杜詩似史記豈不以天寶以來間事少陵載而傳之安能如畫此史傳所不及也吾於石初之詩亦云

○仲氏斐槁序

洪武六年夏予仲氏以靜由贑之興國寓籍以儒行起取赴京師偕起者凡若而人旣抵京咸放還鄕獨畱仲氏辭不獲且病久之病甚當道者憐而許乏九月歸舟抵靑原與予再會拜且泣如再世如夢語予飲泣相勞苦禦杯酒接殷勤不能數日遄返興國畱詩一帙畀予評之鳴呼自至正壬辰亂起東西辟寇率相違違不久率合並自丙午餘旅韶由韶徵赴違業參差胡越莫此之甚今幸乃得各還爲民然白頭相望故園之念深聽雨之懷愴矣讀集中諸詩皆森削束程度婉娩有思致工巧而不失正大和平而時有譏切至如詠物數處復能於物外賦物不刻畫而切事情若一二長篇如鳩巢癡可鍼末俗花村酒簾等甚可諷誦予皆一一評訂之矣何時尋遂初之賦歸善和之裏相與觴詠賡酬以樂桑楡之景庸非快事計造物亦未必不見許也姑序以志因飬吾鄧先生行附以達諸是歲臘月書於靑原之寓陳謨一徳甫

○流芳集序

胡氏志檝以其流芳集示余曰將入梓以垂後而先生未蒙序識之敢請余受而閱之自其遠祖箋箋父諮曁其曹大父士茂父履輝季父履寧履寧子志徳代有積慶其擅芳也宜哉夫芳之大者在乎祚胤祚胤賢而聲實茂綿歷永矣然徳其本歟故有蔑徳之咎而無背徳之祥者此也始箋由太學舉進士丞南城當紹熙五年逢國大慶髙年者錫爵得封其父諮迪功郎母歐陽氏孺人讀尙書謝公諤爲諮記其儒林精舍寶謨閣直學士楊公萬里爲箋記其福榮堂其徳可知此流芳之初也士箋一字古澗止一子能均其產畀兄子三而四分之能制尊禮堂以嚴家訓觀卿衮信國文公卿先生大傳劉公往還手筆墨迹如新其人可知此流芳之盛也履輝一字澗月履寧一字小隱艸廬吳文正公麟洲龍先生諸老皆爲賦澗月堂太守楊友直馬昂夫諸賢皆爲賦小隱堂而太史虞公又爲序之此流芳之續也志檝承之當艸昧之運能紏民障鄕鄰致世業不隳益崇能拜前江浙提斈李公初乞銘其父前陜西省郎中梁公天與乞銘其母今翰林國史宋公濂乞銘其妻致幽壤不憾有光而志徳習隱如其父好文撝謙如其父此流芳之衍也然則胡氏之芳其継継庸有艾乎昔範宣子論死而不朽歸諸世祿叔孫豹以世祿不可爲不朽蓋尙徳之論也凡胡氏賢子孫思其髙曾而上由紹熙迄今百七八十年敷遺之休貽謀之善若先進之士名公巨人立言之君子寔寵嘉之如是豈易得哉然則樹徳尙益務滋乎吾�流芳不但一宗一鄕而止將叔孫子所謂不朽者可躋矣

○倪貳守之欝林序

化州石城貳令廬陵倪仲威擢升欝林貳守吉郡總制顧侯之質作爲詩章艷其寵榮勉其淸修而竚乎其令聞之遠揚也郡庠師奔馳交率皆賦贈而僕則序以致祝規焉當洪武三年廣東秋闈僕忝校文而君職封灸相與頗習熟然僅僅月餘而別別又五年始再會會無幾卽迫公程不可稽久烏得無贈邪僕聞石城小邑當廣東西海南北之衝前朝以巖仄險隘特割置是邑所謂好則人怒則獸不可爬梳者君履之若夷五年如一日自非豈弟施化平易近民何以能之欝林視石城爲善地貳守視貳令爲優遷志稱其好斈者多其民力田務本屬縣三戶五萬糧不足二萬君端本於上縣承風於下其易治豈不十倍於石城哉然則顧侯所以竚乎令聞者可計日而待矣抑化民成俗不在與斈乎深山長谷庸詎知旡趙徳其人爲君軆貃而禮羅之選弟子員而優異之暇卽與爲揖讓而肄習之民俗有不丕變矣乎所以奉公上而歡集慰民望而來蘓與頌歌而洋溢者舉不外是矣序以勗其行

○送楊璟齋序

大傳曰龍蛇之蟄以存身也揚子曰士不得則龍蛇夫一屈一信理之常然而亦不能於久屈如揚子所云者則惟淸修之士以退爲恬者恆處之裕如也故宋參政楊公鑄諸孫振瑛少從前進士祝公堯受業長由斈校發身爲王府參謀伐旣更入閩甞爲一師幕賓非所志也所居得信州城北韓偉郎竹坡余基其地有玉溪龜山寶駝峯天津橋陸子泉皆名勝遊衍佳處君景行先哲超遙世表其淸修何如非揚子所謂龍蛇者耶余與君觧後於嶺南君所至虛左前席者不少酒酣气張浩歌激楚有燕趙慷慨之遺風𨿽不獲於時亦不辱其志今玆再聚首於靑原將返其故居求一言以壯行夫揚子之云余與君同一嘅也君歸益求參政之初服而修之求侍郎之髙致而襲之酌陸子之泉香而沃之天之下樂有過此邪若夫鍾鼎之膄軒裳之華樵靑漁童或咲之矣君字顯卿別字曰璟齋

○陳中常歸會稽序

若耶仙子謂陽明洞賓曰久不聞樵風淸唱不審中常丈人天遊何許賓曰聞其度彭蠡訪鄱君鼓枻靑原白鷺之間五年矣仙子曰賓幸爲我致書速其返無久滯也書至丈人卽日戒行李有海幸子者贈以言曰書稱耆壽俊詩詠老成典刑夫耆壽老成世有能致之者矣而俊爲難俊而有典刑可師表尢難大人弘度識超然物表論事常慷慨有賈生太息之意談咲傾座人有�敖抵掌之風大夫資以問政諸生有所矜式夫是謂之俊謂之典刑孰曰不然柰何翩翩乘天風而棄予如遺哉爲我謝仙子曰道済天下可也若耶之風朝南暮北獨私於樵者可乎謝洞賓曰深山大澤實多豺狼陽明射的旡遺鏃可也豈容一矢之或亡乎丈人幸厚自愛尙當相期汗漫遊於八極之表

○秋云先生集敍

秋云先生吳會之英也學貫經史而尢邃於春秋文肆天葩而尢麗於詩苑余不及見其著述而獲其詩詞讀之大槪律詩有廷筠義山之風流宮詞得中初文昌之格調變陳言爲雅辭發新意於眾見誠可嘉尙允爲名宗會稽陳中常其髙弟子也嘅先生舊槁不存僅僅收拾詩詞若干萹手自編次以示予曰所謂千百之十一爾幸序其端余始讀中常詩歌樂府敬其卓越非凡而不知其水木之有源本在是也鳴呼安得梓刻而傳以與好唫者共之哉

○鄕飲酒詩序

洪武八年十月二十有五日我縣大夫郝公好謙率厥僚屬曁縣之士夫民之髙年行鄕飲酒禮於鄕校明徳之堂遵國憲也前期集賓佐師生咸習其儀是日大夫肅賓於庠門外揖讓升堂以序就位乃命諸生袛奉大明律而朗讀之又參伍講之環堂階而聽者如織決知禁防之不可犯法意之旡非仁矣旣而以法行酒爵有經而飲不亂諸生叔歌自霄雅肄三達於臺菜菁莪又賦泮水八章以終洋洋乎沨沨乎沐浴明熙之膏澤皷舞循良之惠化無不醉心焉者惟我大夫下車兩期堅守如鐵石至信如汐潮平施謹乎權衡燭隱踰乎水鏡用能令出而從化久而孚得人知和致年之丰凡玆嘉興士民同其休戚其文者孰非豈弟父母之心所形哉翌日王君子與偕善賦者咸發徳知什而屬其序於予嗟夫讀法周禮也所以納民於旡過之地也有畫一之令與斷有賢大夫之善用法西昌之邑不其幸歟正賓陳謨序

○永豊教官序

天下有才教官不患無名進士然得進士易得教官難今之教官多出進士而進士之負才名者什一而冣之亦罕矣此才教官難也吾邑郭子昭爲永豊教諭垂二年彭君子文亟亟爲予稱其斈之政能不諉責於訓導與之同堂合席口講指授朝益莫習科分藝別壹遵時制而敏加勵焉若夫抗顏乎躍冶之金而盿長於攻玉之石日嚴乎占畢之訊而時鏗乎待問之鍾又無不曲盡焉如是而爲鄕校庶有成哉余惟子文言然固子昭所優爲也且夫教人自端本始子昭以衣冠宦族守正葩世學其質溫溫其言恂恂其動撝謙其謙其文雅馴洪武五年餘挍文江西及開榜而子昭以詩經亞魁炳炳蔚蔚可爲名進士矣旣而上春官得職教永豊能舉其職如此可爲才教官矣抑永豊歐鄕也多世科巨公老成聞家又得子昭樂育其菁莪名進士継此有不彬彬矣乎子文又稱子昭采芹外勺水不辱於朋徒毅然自重未嘗一失言失色於人人嗚呼又奚特爲才教官而已邪

○古香室銘並序

晦堂禪師甞因木犀香動示其徒曰聞不聞答曰聞師云吾旡隱乎爾言下有悟中常先生介予題桂公古香室因書此而爲之銘曰道妙不言而聞則介無我有聞旡聞有我如彼桂香無止旡起眾莫不聞吾旡隱爾聞知不聞孰翳耳根古井之波太空之云色不如香巍巍煌煌爰禮桂公如依晦堂

○貞固齋文集序

蕭尙仁氏飬髙三華山下淸修苦節積學績文甘以病廢然燻其徳而善良者眾矣殆古之不顯亦世者歟其所著詩文命曰貞固齋槁余把玩不釋手愛其體裁正而豊約適中論議卓而波瀾洋溢允爲成家諸詩小絕多警策檏茂而不鄙刻意而平夷律圓妥不陳五七言古體寂寥者更腴流動者絕蔓蓋所謂不以輕心出之者其文如此其斈行可知矣尙仁本居城西柳溪之上有園亭池沼之勝實衣冠科弟之族其先君子方平先生於予爲同志同斈易同考業餘齒差長一而潁異聰敏余固兄事之當前朝盛時方平壯遊嶺海間不返余獨斈寡陋至今每憶相與童子釣遊之嬉文字講貫之樂何可得也故見尙仁如見方平不惟慶其有子尢慶其有子賢秀而文君子之流風餘韻光遠有徵固如此餘日就耄尙仁亦華顚讀貞固集良深起予之益敬書此爲序

○贈蕭季常序

縣學生員蕭季常將升太學來請言夫脫略艸茅而縱觀山河之勝被服韋素而周旋冠冕之間馳逐雞鶩之場以�遙鳳麟之囿人固艷子之榮必子且貴矣抑傳有之觀於海者難爲水遊於聖人之門者難爲言思其所難爲則將捨其故智以培其徳基發其令聞如是而巳吾老矣自顧無以補吾子萬一然信其必善學也必有立也故序以壯之

○贈聰上人序

了庵聰上人自中興抵靑原又將自靑原上南華蓋登峯人必造極而觀水必於海也以余甞遊南華特求贈言噫將何以贈子乎天下皆南華子孫𨿽愚者亦知之然而眞見其面者罕矣抑眞得其心者爲尢罕不於其心於其面𨿽遊何益余甞獲交南山壽公而壽與楚之奇劉公爲莫逆友今皆已矣獨二公畫像且在山中其超然物表者不得而知也況其所造詣者乎上人必將充然有得而歸然後知南華當自方寸中求之而信餘言之必有以也敢以是爲贈並書賞所賦十詠使質諸山之尊宿焉

○贈雷州知事序

昔者契爲舜司徒而封於啇頌之者特稱其桓撥言契布其文教洋溢中外而實能奮武以致民切也又曰受小國大國是達言其於小大之任旡所不宜也又曰率以履不越遂視旣發言其能循禮而民化之速也夫臨民所本者惟在於禮所難者惟在於武禮之不至則身之不修固�以表下武之不足則罷軟而不勝任亦何以敍下哉如是則愛小任且不宜矧大任乎同裏譚侯若驥入新朝揚歷中外膺文武之軄累累著能聲冣後特授平陽知府夫知府古諸侯也平陽臨蒞五十餘縣誠大國也若驥受之賦者均訟者平風采淸峻遠近翕服非受大任而是達乎上嘉其能屢承顧問恩意優洽宜也洪武十五年旣命大臣徐侯復初布政於廣東又選用才賢施化於列郡十六年授若驥雷州知事三月之官便道還鄕余得復傾蓋於二十八年之後且自慶其得郡小其聀易稱居郡幕其憂易分嗚呼受小任而是達寧復過是耶其有得於契之率履不越也審矣其政孚於民而遂視旣發也遠矣士大夫君居官志在澤民豈卹位之髙下哉若趙由爲守則尉易而爲尉則陵守不能處下僚者也黃霸米塩其政及入相則功名損於治郡時不能勝重任者也是皆有媿於契也抑若驥是行皇上殆使之以六月息乎若驥不惟安之抑又慶之其所抱負所設施誆可量也乎裏之賢士五人餞送江滸咸賦歌詩餘則爲之序

○縉雲應仲張西溪詩集序

詩道如花果謂其天葩紛敷必貴乎有實也詩與如江山謂其波濤動蕩岡巒起伏畢陳乎吾前然後肆而出之也必貴乎有實則綺麗奢靡者舉不足矜必肆而後出之則搜抉肝腸者皆非自然也此詩之至也縉雲應仲張氏以其西溪詩集示余不浮不澹有頌有規自其洪武十二年赴吏部試燻風詩淸新而韻度及其過鄱陽湖望廬山五老峯遊靑原七祖禪寺諸篇皆極嶄絕且圓羙流輚若夫詠縉雲西溪八景聲調雅而不塵賦綿山十二景古意古調深得前賢短矱非蹈襲華墨畦徑者比其能務於有實而幾乎自然也審矣嗟乎君縉雲人也宦遊江西司徵廬陵江西詩泒祖少陵而廬陵有詩人堂則少陵祖父參軍杜審言爲之宗主也仲張遊衍於詩人堂久矣其詩之應軌合轍不亦宜乎

○送江匯源之洪都序

故済寧府鄆城縣丞江孔殷有子曰匯源年富而淸彊材良而通敏將遊洪都請贈言於予余與孔殷交契厚善及其揚歷仕宦又甞觧後於金陵相勞苦敍殷勤冣篤別未幾而以疾終鄆城任継君而丞鄆城都萬君從善也軫交代之誼嘉匯源之俊配以女而昏以童於是孔殷妻攜夫骨與其子及從善女皆還其鄕吁難矣哉匯源旣冠旣昏哀先人之九原不得見幸外舅之千里猶可親思見外舅如見其先人焉是以有洪都之行余雅聞從善任鄆城滿除臨淸丞一年攺眞定府易水縣知縣以憂還家遂老於西山南浦間嗚呼任而未老得閒此向子平之盛志也閒而生事益豊此陶朱公之遺法也匯源操凡杖從長者之後日追隨東湖煙柳深處遇南州髙士徐孺子焉其不曰子可教可教矣乎

○贈程鄕縣丞劉斯徳之官敍

獻歲發春甲子開運撨驗者謂當上元之期此太平之祥也適劉君斯徳歸京師顯有羙除貳令於潮州之程鄕縣且矜況余曰升辭之際天顏穆溫謂爾小大百司欣逢昌運皆將享有皇極之福而澤流生民蓋畫一之法旣定戶口租稅版籍益明庶民皆惟正之供有司者特舉而措之耳抑气數之有開而治道實相符也嗚呼士知用世何幸而遇斯時哉嗚呼斯徳也幸遇斯時又何幸而得程鄕之善地哉不期年而根政吾固有意必之矣且夫窮飬達施士之常也然窮飬弗端則達施者或不能正大或不能明察或昧於經済而流於迂或纏於簿書而玩於法或餌於貪猾而喪其廉若此者敗官多矣吾斯徳壹無是也始洪武十五年七月以秀才舉同舉者廿一人赴京除試僉事者七人而斯徳與焉授任廣西按察司分守梧州府容縣懷集縣其年十二月到任懷集曰爲廣東徭蠻流刼官舍煨燼人民死徙者眾斯徳卽具榜招諭復業者凡六伯餘戶縣復成縣而稅課有不期者皆爲設法增益焉嗚呼斯徳治懷集僅一月耳而爭之可書已如此其窮之所飬何如哉次年三月命還以甞食士人雞酒謫工役六十日役滿除今任嗚呼得罪抑何微耶已罪而施平又何二耶斯徳窮之所飬殊不失大厥施今以治懷集一月之勤爲程鄕三年之淹以懷集六伯家之感爲程鄕一同百里之思海邦之地莫不皷舞王化於上元之甲子焉歌頌之興有不洋洋乎盈耳哉

○贈廣威將軍馮指揮奏凱序

侍衛親軍指揮使馮廣威以總兵官徵南將軍申國公之命分兵招諭泰和髙行鄕四都之民脇從於永新龍泉萬安之山寇而未輯者廣威新臨其地察其相挻爲送初不盡然震之以迅霆壓之以泰山不若辧其玉石憫其久陷而開之以自新於是廣宣

上徳多納欵附致逃山竄谷者遠近相率扶攜幼踵接轅門皆給文憑以示信淂復爲民者凡一千六百餘戶以口計之何啻萬餘視永新等三邑斬馘多而招徠寡泰和四都獨私雨露將四都之田野旡污菜之患租稅無後期之憂皆廣威之徳也而千六百戶之老者含哺鼓腹以終其天年壯者采山釣水飲食作息以鼓舞於王化其童幼非角亦將旣壯將旣室以丁以中而爲太平幸民其感廣威之思又豈有涯哉廣威歸而侍衛於九重時以南來山川之險易民物之利病城郭邑居之孰羙閭閻市井之孰盛一陳於上前將必有裨於政治其爲民之徳不尙大於四都者乎於是泮宮士交皆爲詩以頌而屬余爲序云

○贈傳允謙還京序

世祿之家與國咸休其令子吳孫淸備玉立皆能佐方興之運輔赫奕之功若今傳君允謙是也君顯顯令聞柳柳粹容而充之以斈問之勤發之以通敏之識老成而歷練文雅而風致其賢可知已洪武十七年正月

上以吉之永新龍泉萬安山寇猖披肆爲民毒爰命國公曁二侯提兵徵討而以君參其軍事至則誅鋤巢宂禽獲剪戮遠邇攸寧君贊晝之力居多及是班師暫駐泰和僕始得良晤焉見其景星鳯凰有瑞世之英姿瑤林瓊樹乃上苑之嘉植而

上之所使從事戎行與公瑾羽扇綸巾相周旋者乃所以玉成其遠大之器業爲國家之大用也其意深哉於其別也故贈言如此云

○蕭中正遊上淸序

元年春正月

上正禦宸極旣夏有禱祠之事爰詔嗣漢天師集靈於朝天之宮肹蠁旣通恩寵斯溢僕時在京𨿽弗獲親玄教然側承道髙竊以爲

上方以武功一天下首隆淸淨無爲之化嗣師膺千數百年統系之重陰翊王度卽顯有靈貺泰和恊應其不在是耶曁僕還鄕則見嗣師命其徒張叔大求賢於江西諸郡殆將恢弘至道務廣徳意焉夫爲老氏之學者曰道與法而巳矣道咸淩乎八極法濟牖乎羣迷僕嘗慨夫古有若人焉古有若人而今獨無之邪其故由於拘執故常者莫能冥心而遠慕韜匿光景者莫肯下引而旁招故聖日益超而愚日益下君之八表同昏平路伊阻垂二十年探玄之士望龍虎上淸懇乎太行九疑無惑乎其無從也

主上師咸髙風納斯民於軒轅之域嗣師廣求賢才以隆道法考諸仙記當有八百人出五陵之間此其時哉吉之西日白鶴觀蕭中正仙才之英也於書無不讀溢爲詞章脫去筆墨畦徑骨淸神朗內葆外融自其祖碧澗翁以道發明四方統緒之傳端正明白然而不自足也觀水必於四溟觀山必之嵩嶽韜光匿景之士必求躋其閫道其所道將昆崘縣圃朝發夕躋洪崖浮丘肩磨﹖﹖央接也法其所法將駕風鞭霆騎气使物淵潛如天飛生死而肉骨也長揖別余與張叔大飄飄乎遊於上淸乃求贈言嗟乎神仙官府之班子無不宜之果何以言爲姑以前所云者爲贈吾老矣讀人間世逍遙遊諸篇亦欲從安期生於海上子行必邂逅上淸幸爲我語之瓜棗凡幾熟矣熟焉而不吾寄何邪

○贈寫眞李約禮序

晉人稱傳神寫影正在阿堵中蓋眸子人之神气也然繇頰上三毛槪之則一發之失而神非矣人固以全體論骨法神情气韻坐立當無不肖似乃名國藝郭令公女指前畫得趙郎形■﹝豸頁﹞後畫兼得其性情笑語蘇文忠公令人於燭下取壁上影不施眉眼而見者識與不識皆知爲東坡此全體之論也阿堵固全體之三防三毛亦全體之一節也可不務與廬陵李約禮斯藝名三世聞四方余老復觧後疏髯翛翛天風起之濯濯如萬絲柳而芝宇霞頰光眩暎發可愛談占古今事變及其先世文物酒酣气張偉然毫傑意態此其全體也凡得君一筆無不如生而亦不輕一筆以予契久屢別爲予別筆之且誚予江湖間屢筆屢不佀予故以前說爲謝蓋全體未易言也約禮大父滄波與鄕衮文信公同裏常畫信公於南禪觀者疑隨武子復生其父波余亦如之班固稱士食舊徳之名氏工用髙曾之規矩亂來食徳者希若規矩髙曾如約禮不替益精幾何人哉嘗見前輩題安城劉氏乾坤淸气圖多宋季魁人碩士使來者願執鞭不可得於世教有補今亡矣約禮其無忽諸庸詎知今無其人耶

○劉子彥應徵敍

我朝天兵奮起淮甸擴淸疆宇大河以北五嶺以南罔不臣妾洪武元年秋一鼓而燕市爲墟再舉而關壠震疊天統斯得皇心再輸爰及稽古禮文之事由明廷臣搜獵巖宂綱羅舊聞務酌古法固時宜不局局循故常己興而薦講疊考而旁求蓋質文相変損益取中帝王之道應爾也二年春廬陵劉君子彥由章貢應徵將入東觀升容臺階秩宗奉常與天下之英討論著作盛一代巨典搢紳先生悉榮幸之願望之僕請贈以言昔令狐楚嘗云叔孫通起帝典於捋鼓之中自此以還鴻生碩儒若賈�董仲舒公孫弘稀不以此進夫禮所以治神人和上下必若議焉捨儒者奚宜哉漢采秦儀雜就至唐號爲繁縟宋頗采唐儀歲祀天地五方神明宗廟大明夜明太社太稷太元九宮臈臘謂之太祀文宣武成風師雨師先農先蠶謂之中祀靈星中雷馬祖司寒司中司命等謂之小祀或者猶論其以儀爲禮以器爲樂將禮序樂和猶未能同天地之大禮官慱士之聀猶多疵闕耶幸而委巷之龎雜諸家之聚訟洛達大儒悉析其淆而歸諸正矣今之議者視唐宋不殆優且裕乎其弗獲施於當時者鴻生碩儒取而達白於今誠所當議也夫功成作樂治定制禮太平之盛致也值亨嘉之會被道徳之華無疆之休禛也固以爲君祝並以餞云

○贈王孝廉序

孝廉字子啟道介人也值時危浮湛蹇傲以自晦前年會徵賢良方儼然哀經中州迫起之不得已之郡控辭太守太守曰吾奉命子行矣及藩府伏謁參政陳情焉參政嘉之曰子姑終制需後辟孝廉旣獲諸請益韜迹以遨洪武元年冬太子賓友李公行素奉

旨搜訪巖穴士先時孝廉讀書南康山中人莫之知及賓及至太守王公薦其名亟欲與見而州物色無以應也孝廉聞之懼州且獲戾卽爲書抵夾谷侯慨慷慨伸志已乃出謁侯侯大善迎咲曰子眞傲人間萬戶侯者邪孝廉謝曰正自不能爾爾於是筮日戒行州之賢士友咸爲詩歌賓餞之介僕序之僕旣序事且頌禱之曰國家將與必產材於未興之先凡杗桷椳楔谷栗絲枲類倚疊堆阜而沈欝之困躓之使諳練習熟彊忍振厲以需於時用一旦遭時勃興皆能獻奇效智取勛名垂竹帛若古之輟耕太息抱膝長吟舉牛口出跨下緯蕭傭春洗削賣漿者千載之下想望其人品風槪何如也孝廉讀書時感嘆於斯久矣有志當世亦素矣難莫難於際方興之運幸莫幸於當彊仕之年不以古人自期可乎抑宋盛時有自天章龍圖兩閣學士開國太原郡公諱贄者孝廉所自出也詩曰無念爾祖傳曰公侯之子孫必復其始念之深斯復之大矣若彼名處士騎將軍馬自以爲不啻榮寵者夫豈所望於孝廉也哉

○贈永寧縣丞序

永寧貳令蔣侯起宗承府公檄督轉輸南京之虧賊者吉�縣九侯督其六泰和以石計虧萬二千有奇侯來不十曰輸者已盈萬嗚呼何神速也府公知其淸彊幹敏任之也篤蔣侯行以溫惠正毅感之也孚如斯而已泰和貳令夾谷侯催科能政爲他縣家尢敬蔣侯賢語僕玄宜得仁人贈言答蔣侯寵光蓋侯世家淮安之安東讀經史練時務識運數推移歲丙午由樞密管管勾隨捴戎赴京欵附授湖廣行中書省掾在聀一年具有政績參政傳公甚加敬愛隨傳入京遂擢貳永永家寧永寧處萬山間接壤衡湘號稱巖劇侯豈弟以裕之廉介以端之化用興行頌羙斯溢以故府公隆是委焉余惟天之生材當興王之運儲之也久則發之必大蘊之者富則施之必充若蔣候者詎止眥虧賦一事見其所長哉使艎將東僕始諧言面燁乎其神若祥雲之覆紫芝溫乎其气若春陽之韻楊柳藹乎其辭若谷粟絲麻之周於實用也且其律已至潔馭下至嚴公家餼廩一不受苐飲澄江水而去嗟乎又正貳一縣稱冣而已邪

○廖實齋先生哀詞並序

嗚呼先生生至元戊寅終元統乙亥爲首元承平幸民者五十有八年一無可憾年十八詩禮聞家聘爲揩範屹若老成人讀易著系辭釋義及著文著詩皆成集子孫世守其業夫何憾歿葬十八年當至正壬辰天步艱而大亂起又七年戊戌江西陷而僞號建先生墓艸故無恙又奚憾新朝勃興江左違都剗夷羣凶平蹙江西而僞署者據贑嬰城不降歲甲辰徇以雄師宿一壘於西昌先生始有憾於墓中旣月移壘去家人返而骨不可求孝子始負殞身莫贖之痛𨿽然禮云骨肉斃於下陰爲野土莊生以烏鳶螻蟻一也先生殆不是介介如孝子何又云魂气則無不之也無不之也後世兵家率招魂葬焉先生令子刻石爲志納諸故藏而封樹之殆亡於禮者之禮歟某亦可也乃哀以詞詞曰

夫何羣嘯丘﹖鳥張拔山陻井以頻仍兮墓艸不驚夫惟一壘旣月節制以節施邁兮墓骨罔徵襲冠服髯戟張而神不死兮貞石是馮孝子順孫固石是禮兮石言斯膺伏棺而火飛古固然兮憾予以弗朦彼其棺與衾葬歸魂兮不如石也貞髙山爲谷深谷爲陵兮吁�先生刻詞墓表矣者軾之兮知處士之令名

○吉水縣尹費侯赴京序

有司庶府近於君者遠於民某冣遠者宰臣是也遠於君者近於民其冣近者縣令是也書曰民可近夫民孰肯遠之哉乃亦不得不然者體統建而埶分絕也在易之比曰先王以建萬國親諸侯萬國至眾非一人所能徧親先王特親諸侯而俾諸侯各親其民此近民之道也故宰臣者承君之號令徳澤而致之方國而縣令則宣通其號令流暢其徳澤而致之民者也大明啟運尢重縣令之選優其禮隆其責且著令三年一朝不重內輕外使咸得自達爲羙政令譽者旣益知加勸而中材常調者亦凜有所勉而務求爲善非良法歟於是又江令費侯振遠將行其嘉賓胡君子祺言於僕曰侯爲縣三年稱神明如黃穎川務保障如尹晉陽守淸白如楊伯起忘憂喜如孫叔敖興李校如李贊皇別鰝魴如宓單父至若租稅無逋庸調均節工役日集獄頌不滋在侯爲能事蓋不勝書者凡衣冠淸流樂候之趍朝而書冣顧侯之增秩而遇歸作爲歌詩邀僕序其端以爲頌祝僕雅知侯善制錦而不伐又嘉子祺善論徳而不浮故樂序之僕甞聞昔賢頌循吏有曰一之歲肅而教之二之歲惠而安之三之歲富而樂之今文江之民可謂富且樂矣樂民之樂者民亦樂其樂民惟恐侯升朝爲公卿而不得保有其樂於將來也侯必念玆必賦之曰歸哉歸哉尙與爾同樂乎哉

○永言序

李伯蔡氏以其永言示余讀之往復數回嘆其志於古道甚篤蓋近古莫如選次古莫如唐後來者莫或尙之伯葵學選優柔沈著每有新意至其曲折態度情景俱會處得於蘇州爲多亦其資廩衝嗜好澹翛翛然出塵整整然東禮故其吟詠情性有之似之甚不易得也七言樂府髙古如遼陽行白紵詞長門怨次之唐律圓羙淸煉又次之自他人不能兼者伯葵悉兼之矣尢爲何尙甞怪新學談詩類不滿人意遵選者易唐李杜以爲剩出右唐者弱選魏晉幾成絕響剽掠潛竊以爲工其爲選也固不難點綴花艸以爲媚其爲唐也亦安在必若阮嗣宗王仲宣所制不犯十九首句字而音節气韻酷似之始可言選矣必若李杜爲律爲長句天縱渾成關涉浩瀚始可名唐矣斯乃自頭書生苦心莫能希萬一也烏得易而弱之因書伯葵集謾及此嗚呼尙有如伯葵之兼致其工者乎

○五同軒後序

讀徳基吳少府五同軒記有云古之同者同乎心今之同者同乎迹又云必將同乎古之人古之人可也有哉言乎吾觀公亮王君與張子陽同裏閒同患難同歸鄕同揚歷省若憲掾同者五而已矣由五而充之𨿽萬可也一理同萬事宜無不同者萬而有一之不同一虧而眾乖矣故君子不尙同不黨同者同乎理而已然理同事同其同也常事不同而理同其同也大易曰君子以同而異傳曰不能大同者亂常悖理之人也不能獨異者隨俗習非之人也昔人有同不同異不異者意頗近似而先正有上殿如爭下殿不失和气者仍所以爲同之大者也少府欲二君同乎古之人欲二君同心不同迹正以皆知同之爲同而不知異之爲同爾二君臨大事斷大微決大議勿雷勿阿必辧必允俾民稱願曰蕭規曹隨罔羙子漢房謀杜斷何羙於唐不其韙乎不其韙乎

○皷枻遺音序

皷枻遺音者會稽陳中常氏南遊樂府也中常受斈於張小山而小山則師疏齋盧先生遠有端緒故短矱嚴而聲調熟卓然名家矣其往還浙東西諸篇疏齊旣以樵唱名其槁小山又爲序冠集端李者爭先覩之其自江左達江右所制觸事觸情有典有風狂嬉咲浪流動俊麗題其稿曰皷枻餘音則僕請序之世稱唐詩宋詞元樂府以爲太平盛致蓋自金季元初中朝諸老風流文雅溢出乎其間四方作者響應而小山蔚爲東南冠冕甞言馬東籬之聲調馮海粟之學問不能合爲一人又缺折上指授學者各以古人詩翻爲出句此小山所得於疏齋先生樂府要妙也中常一遵其軌皷枻之音與樵風之唱同一矩度矣於時中常方皷枻於白鷗之浦金魚之洲歌曰煙波�釣徒智不學丘﹖鳥夷兮貧不爲陶朱渺崧山乎蘇提懿白鷗子金魚余曰此淸淺非滄浪不足以辱先生也則亦筦而咲

○贈進士馮韶泰序

洪武庚戌僕校文東廣帰驛抵韶始與陽山斈者馮君韶泰諧晤於舜峯之下其人磊砢而冀後其論論議卓有器識僕固下其遠大且惜其不屑於場屋因以進士業勉之而君亦浩然欲相與求麗澤之益也壬子孟陬君惠訪子於白下僧捨相勞苦外間近況則以周易貢子鄕上春官矣復求贈言嗟乎將何以爲贈哉𨿽然韶古石粵也三代以前夔取磬材於韶涵濡聖化尙矣秦漢而下以武壯隋莫如麥鐵杖以佐唐莫如張曲江韶泰得於耳目之見聞習於義方之涵育非如崛起艸菜而幸致通顯以榮耀幸者也明良在上凡谷粟絲枲梁棟欀桷不遺遐遠不棄蕉萃而況皦然以明經進者乎況讀四聖人之經知進退存亡之道思欲不失其正者乎外之爲良守令內之爲名公卿毋渝素守毋負實學其爲科目之重也審矣其爲邦家之光也遠矣請以爲贈

○贈醫士謝禮卿序

禮卿本興國衣錦卿故家今居章貢以醫聞僕甞觀縣誌卿名衣錦以謝肇故肇在唐廣明中和間累以機鈐經略功位至金紫光祿大夫檢校戶部尙書爵會稽子在南唐保大有至尙書左僕射右千牛衛將軍者在宋建隆有至散騎常侍兼禦史大夫者皆積階銀靑光祿大夫皆肇之浚今其後𨿽多怕逐氓伍獨鄕名猶榮耳然禮卿獨以方技取重於時不失爲士類數百年間衣錦之餘光不在此乎今夏邑判簿張侯由郡窯所歸而嬰疾疾日增眾醫持兩端源燥雜試藥不能伐病令尹馮侯貳令沈侯乃走急足致禮卿焉至則首疏其痰痞徐理其實熱凡兩下之十七八犴而後所苦悉迎刃而觧向微祀卿投駛剤而姑優遊以飬之是殆閉賊於奧而衛其堂也久則敗矣二侯命僕贈言以餞禮卿僕賞其醫術而髙其世家故樂敍之人有恆言不得爲良相則爲良醫禮卿有焉

○謝維髙升太學詩序

平川一小縣而在贑爲上腴絲麻谷粟之利行乎四方竹箭皮革之羙被於上國其民亦多秀而文碩而茂蓋維昔然矣在唐時則有若鍾紹京名在旗常功者社稷在宋時則有若李君行學行純懿爲世羽儀其尢表赫顯者也夫平川有如是之先正前烈故士生其間資稟超軼者感慕興起樂於爲善而常有以致身於不朽其次亦足自表見於時又某次亦不失爲善士嗚呼其可敬也夫余嘗應大夫之聘一至其邑其來學之士有謝嶽維髙質醇而廩厚內則而外謙讀書經通其閫奧習經義要其指歸達於體用之學而不滯適於時用之宜而不浮可以爲善士矣其於學校可謂不辱矣洪武十二年八月有旨州縣生員在學年久學通經術善爲文辭容貌端莊行無玷缺者升入太學教而育之而平川大夫以嶽爲首選嗚呼在於鄕學卓有令譽則夫蜚聲於壁水騰躍於天衢固其所耳𨿽然嶽其勗哉抑抑乎其進之恭也卹卹乎其守之嚴也沈沈乎其思之長也遜其志如有所不能敏於事如有所不及使道之未亢者日益充行之未果者日益果見聞日益廣而出於尋常者萬萬交遊日益多而得於名勝者肩相接也上以副睈君賢相樂育之盛心下以慰平川大夫士之願望而遠以紹鍾令公李先生之髙風芳躅也顧不偉哉嶽旣行拜余於靑原故書此以贈之

○送陳守道就飬序

洪武十二年春陳子都以詩經貢禮部授西安府盩厔縣丞是年六月到官卽走急足三千里迎致其父母以就榮飬十三年二月其嚴君守道先生始堯就道來別於余余惟人莫難於能績斈斈莫難於能得祿祿莫難於能逮飬學而不足以受祿者獨善之民也祿而不及於奉親者永感之民也今子都斈足以適時之用春官擢其才天官隆其任貳令於大縣可以爲達矣守道義方之訓行於宿昔而迎飬之禮不憚於數千里之遠平達於康莊端居於公館起處節適旨甘豊時可以爲榮矣𨿽然長安古帝王之都也有洪河涇渭之川有終南崤函之險按周秦之故攬漢唐之遺在此行矣過曲江而想漾陂之勝迹過麟遊而弔九成之荒基而金城之千里山河之百二俯仰猶昔也有不慨然興嘆惘然長懷者乎君故能吟明年候君歸錦囊之富當傾倒羅列以貺我

○潛光集敍

安城劉倬爲章以其先君子士培所錄先世潛光集七卷示畬且曰先君子亂後記錄而成之手澤如新倬攜以自隨臥起如對先君誠泯沒是眞必梓以傳先生幸乃敍以見志予受而讀之往復再四不厭嗟乎忠義之家忠孝之澤遠矣哉其在宋史則有著作郎諱弇見於文苑傳實元豊進士元符中南郊進大禮賦哲宗以爲相如子云復出周益公敍其龍雲集曰歐陽公以文章爲儒宗継之者弇也知澧州諱夢驥沒於王事提刑黃廣州諱子薦死於封彊則皆見於忠義傳轟薺顯顯愈遠愈耀者也倬於提刑爲五世孫風流文雅宛然鳯毛實能用意於史傳外蓋論其大體固史官體裁然細事具眉目則家傳行實志銘哀稅與往來書翰彼此至足尢不可忽而使士培辛勤記憶於磨滅無徵之餘而不得倬也継志以述其事鋟梓以永興傳則亦安能使其光遠也哉倬乎公侯子孫有不復其始乎子姑待之又將與是集相輝於旡窮也

○王伯貞文集敍

王伯貞氏以其所制古文介予評之予評而序之曰古今名家之作不必其有所傳受而在家斈則傳受抑一助也唐之韓子爲一世文宗然其爲銘文薦道功徳自其先世巳然至韓子乃卓冠同倫爾宋老泉有先秦戰國之凨而子瞻之浩瀚子由之平實各爲一宗不相齊同文之至也伯卓年甚富斈甚優文甚工亦其先父子與先生甞充經筵說書先叔父子啟先生以禦史入廣爲僉事由僉事授崇慶知州伯貞無役不從故所見所聞迥出塵表又申以家學之懿至其自得於古人者又多出於家斈之外矧伯貞復由賢能薦舉試按察僉事於廣東來幾微還除水部主事以憂去官則其揚歷中外涉獵廣遠以昌其文者詎尋常訊其呫畢者可同調哉吾評伯貞文不雷以舒故雅不欝以簡故暢充是以往咸家名世直易易耳故序而歸之

○贈周伯景序

番易大郡多衣冠茂族皇元有天下髙官膴仕者肩摩而轂擊若伯溫周公以碩學爲經筵講臣當至正間則其尢表赫者也余識其族子伯景於贑平川俱困躓不偶然相與談故家父物出處隱約翛翛旅瑣中不見可憐之色嗚呼其可感也夫其可敬也夫方淮蔡亂起士大夫裂冠毀冕化爲豺狼者何可朦道而伯景僅僅以武功授南安驢田巡撿再調爲平川回龍砦以位甚卑以任甚劇而自至正巳丑迄辛卯則固甚能其官以廉有聲自壬辰迄甲午當道者升使総兵徵進則又能覆巢搗宂禽馘驅逐招亡撫來賑饑卹弱以殊績著自乙未迄戊戍垂不幸一甞陷入席口而略不屈挫及完節來歸又能誘諭羅田十三村送民返我圖籍磔其渠而安其良功莫大焉賞不酬勞升平川主簿而氛祠愈惡君亦拂衣隱矣嗚呼使君前二十年從伯溫於京師其所至到宜何如也必不崎嵚歷落遊徹間以迂其身種種其發而低佪於狹徑以取尺寸之功其可感以此然而甘心於寬閒之野寧澹興泊相遭而不使接與構爲伍此陶元亮之甲子管幼安之遼東是豈不足赧莾大夫之顏而寒馮瀛王之膳哉其不可敬也耶抑予聞君祖母當元初內附時不幸虜於兵君父極鼎甫三歲越十一年聞毋在泗州及至彼則聞入髙麗又三年至髙麗求之則毋已前月死且葬矣極鼎泣訴官始獲員骨以歸饒婦向虜者三百皆哭送城外事載郡誌嗚呼極鼎純孝人也純孝之門胤嗣必賢宜伯景守身厲志如是運之有泰有厄時之或利或鈍吾無如彼何獨計不辱其先人以流光來裔則爲賢耳詩曰維其有之是以似之請以爲伯景頌

○送王子敬詩敍

朋友以道藝文學相切磋者天下之至樂也是故合志同方營道同術並立則樂相下不厭者儒行之所羙而離羣索居則𨿽子憂不能自知其過此伐木所以詠於詩而麗澤所以著於易也僕異時從諸君子學有講講有會會有程不矜口耳不事時好一宿於理期於明體達用而後已焉言之合也金春而玉應意之適也云疑而風休自謂此樂𨿽千金列駟不與易也乃今王君子敬有章貢文學之役筮日將行嗚呼其使僕與諸君子何如其悵耶子敬捧檄實以慰其髙堂二親又以慰章貢多士願望僕與諸君子皆不能畱𨿽子敬亦不容自淹卹則相與祝之曰君族祖父雪溪先生始登弟通字均州再調爲章貢則君先生仕國流風餘韻猶有存者肅然如有見聞乎其容聲可也又視曰君其辱自愛益樹學卒業於遠大務悅親而慰其離思以志爲飬可也三祝曰古人惇友道有一日相思千里命駕者又有於夢中相尋者自今講學有得當兩相寄相益母金玉爾音而有遐心也如是則僕與諸君子𨿽隔顏面猶晤對𨿽不相親講習而甞切磋𨿽不接咲言而其樂靡間矣乃各爲歌詩以餞行而余則敍其所以拳拳者如此云

○車玄谷歸王山序

王山本晉王子瑤飛升處以是得名及唐貞觀中匡瑜於此白日上升故又稱匡山山麓有卜崇元觀則西昌州城延眞宮泒別也故延眞髙士世世逓居之今主崇元者爲玄谷尊師師以道門之秀有士林之文玄徳內充而烕儀外肅淸言亹有典則而道紀律度尢閒當海幸變殷艸昧時難王孫泣路隅竄荊棘或毀衣冠匿名姓或昔君今僕忍極恥不足保殘喘者何限下者乃懷千金挾夜光佁卒間道以授鈔掠婉孌姬羔落人手徒掩袂沾裳不能制又何限也而師隱處匡山如陶唐康衢如海外神洲又何其超耶且夫匡山之間巖洞險仄土壤沃饒易以避亂亦易以召亂顧處之有道與否耳數年來𨿽虎豹出沒然畜牧自蕃𨿽捊皷四警然煙火日密田年屢豊篁可卜褚秫可醪葛可衣筍可葅民用弄康莫不慕玄宗而服眞教玄谷日優遊其間不混不皦狎麋鹿戲猿鶴殆將後天而孝以凋三光也非有道者歟今年春三月州長以城邑苟完宜有以昭答旣往導迎方來乃恊民庶力按道家革籙科式卽延眞宮行之西走書獘起師監齋余時宿齋宮撰朱詞見師所繩紏眾莫不謂然允爲能職嗟乎此特其外見者耳猶可稱於眾如是若夫藏用之智周身之仁觴子瑤於白雲之鄕隸匡瑜於鴻蒙之野視蚊蟎甕盎萬起萬滅曾不滿夫一哂則固非眾所能測而予獨允知之因其還山也遂書以爲別

○贈劉宣使序

周官大行人之職有主邦使之禮者蓋掌邦國傳遽媺惡吉凶之事凡其使也必以旌節謂事之欲速達者則執旌節以達於四方使無阻也後世兩府而下皆有宣使常員是其遺意自非疏通練習之器烏足以當斯選哉江西大藩劉君以才入選凡徵討四出禦命往來無役不預備甞艱若戎行間而未猷亦自是愈著巳亥秋以中書旨致牢禮餼獻於分省於吉贑者道經西昌其友生念契闊之久而樂良晤之傾寫也又慶君盛年英譽有用於時而常不辱使命也則相與告諸朋徒而誦歌之且以期待於方來屬余敍焉嗚呼君自玆升矣方今當興隆之運經使也直指使亦使也異人聞終軍卜請纓而南越震來歙單車而隗囂聳相如建節而仰莋通暴勝持斧而海瀕悅所以宣道徳意意延問疾苦所以究吏治之得失視風俗之厚薄亦孰非爲使哉吾固竚乎其有聞矣西昌友生李孟章陳文正兒子鉉也敍者陳謨云

贈州從事某敍夫能斡坤軸撼乾樞皷元气而雷城中騰百川而雨天下者龍之神也而神也者气之英實爲之人而鐘夫气之英也亦然苐王公而下𨿽人不一其品等縣邑而上𨿽吏不一其職然無小無大無論窮達其處身卓有所立者其致身必顯有所施是皆气之英而龍之神也吾見多矣凡所爲軒軒炳炳感風雲而垂竹帛者古猶夫人今亦猶夫人焉安得邂逅旣見不樂道而深羙之今年春某以才選來爲從事未數月民誦之洋洋盈耳冣君之所立所施一從事詎足以厚辱哉然君不鄙夷其州所以贊畫於長貳悉力於公上者舉以法故民惟恐一旦當路奪以去也則又自釋曰陵之桷鴻漸非久安藿之場白駒寧久食而況際貞符懷韜略英邁獨往倜儻不拘其發舒奇气爲昌言爲偉榮自致通顯固其所耳譬諸應龍藏沙石間小出而遊於溪洞崖壑亦時時澤及彼方斯巳幸矣庸得系西縻之乎於是凡士類者咸爲羙徳之詩而余則敍其所以然者抑用徵諸異日焉

○送曾魯山之潮州敍

吉稱豈弟君子民之父母說者謂豈以彊教之弟以悅安之民皆有父之尊有母之親嗚呼希矣我儀圖之其維今潮州大守孝廉魯山曾公乎系出唐五原防禦使世躋膴仕炳炳爲章貢聞家故公風流篤厚文學政事動踰人人然在公弟常徳耳獨事親致隆極親終苫廬於墓域者終三年哀如新有雉常馴暮間而環公蠹食樹盡枯獨公所樹墓松獨不蠹人以爲躬孝所感致則其行實可徵已公自親終絕仕進想蓋久世旣更當路者將略定南服以公有桐鄕在焉彊起之公不得已野服樵夫拜以見冀勿奪志然莫克辭卽曰就道南中聞公且至郡縣有率先歸欵者當路韙之遂有今命嗟夫潮之民物一何幸耶方亂之始生名都大郡胥不保而潮以遠獨完及鯨鯢之波稍就帖息赤子出萬死气僅存如縷則又疲於奔命而潮又以遠獨猶先朝幸民覆巢之下破竹之餘始及於潮使非我公彊起而應之潮安保爲完州也今潮旣得爲完州不識一兵不傷一艸又得孝廉如公者爲之父母豈以教之弟以安之潮之民物不愈幸耶夫方千里之內專一城而治古諸候之任也可以爲萬物吐气矣俗之利病而罷行之民之善惡而休戚之潮人沐浴淸化衣被風采吾知郭伋再入並州而竹馬數百歡迎於道路黃霸再爲潁州而嘉禾生於府鳳凰集於境也公甞遊西昌予獲拜焉余友蕭朴則侍生也率士人作爲歌詩以餞公屬其敍於余予又惟豈弟君子者天下士也漢世郡守入爲三公公烏得久於潮哉予始以前所稱者爲潮人致其其賀終以後所期者爲潮人致其思是爲敍

○張克讓歸金陵序

金陵古帝王之州也其王气無時而無顧昧者徒欲厭而勝之自祖龍時則然矣然而愈厭愈熾者將安所咎乎將地靈者天必相之非人所能計乎而祖龍而六國以及乎

王朝王气故未艾也夫豈埋金足以當之哉韶陽教授張克讓金陵人也折節嗜學泌欲得斗升之祿以榮其親累赴明經科不偶於有司乃薄遊嶺海由遺逸舉授瀧水教諭調相江山長再調韶陽旅琑南中且二十年迄不獲一命以老又甞崎嶇兵間傷其一辭極棲屑可念今年二月有至自臺城者得家問太夫人以壽終而一家憂禍网赴水死者七人卽曰觧學官追服哀毀如新遭喪告行於所往來其友曾君學程求予贈言以慰其悲予不得避則復於曾君曰金陵王气方新而克讓乃迷其邦徒周旋任囂趙佗間與鳥言夷面相爾汝是可悲也金陵王气極盛而克讓返其捨又儼然在哀經之中不得立三槐九棘之下以吐其虹霓奇气不亦重可悲乎然而克讓孝廉人也險阻艱難備甞之矣庸非天降大任之所在其亦自慰可也吾聞構大廈者無遺才矧六代之京都三吳之崔麗尙安得有棄人邪曾君曰是足以慰其悲侈其歸遂書以爲贈

○索侯序

索侯彥聖尹樂昌之次年予來旅韶石槪聞侯之爲政有生將往謁焉出諸賢頌章介予序其端予惟侯不可幹以私而子顧謁之乎生曰侯風流儒雅豈弟子諒所爲謁之者將以反自勗也予曰子悉侯之爲人平生曰其先大夫謙齋先生爲先朝名公卿肅風紀垂政譽而侯省似之然則子悉侯之爲政乎生曰樂昌巖邑且喪亂雕瘵之餘侯務勞徠安集其民築城鑿池以固之惇禮悅樂以風之化用興行裏無徵呼而單父之堂更諸爽愷則子來之餘力也然則子悉侯之爲學平生曰侯燕處髙明四辟瀟湘焚香讀易覽物揮豪雅歌弦壺率以爲常嗟夫甚矣生之善自勗也古言有之句日間不見黃叔度則鄙恡復萌故燻其徳而善良者莫便於近其人子旣悉侯之爲人與政與學子之質將丕變侯亦必有以益子之不逮其不虛往而實歸未之有也余與侯故未面生爲致其情余聞樂昌者縣東二石因以名山而縣亦以名樂石之山多竹宜蕭幸爲致焉余將吹參差待鳳凰於九成之臺矣

○仰尊徳歸靑原序

班孟堅稱士食舊徳之名氏以爲盛致然而自漢以來勛在盟府澤流鄕國者史不絕書而其子若孫能食舊徳者曾不多見𨿽以魏鄭公虞永興爲唐名臣不及有年而感慨系之豈其徳或媿於流光邪抑世變之下𨿽賢哲末如之何也夫盛時猶然矧龎裂之俗冠屨易位之餘哉余與尊徳仰君相遭於韶城相勞苦外猶相慶猶不失爲士猶得日相與觴詠訪任囂趙佗陸賈遺迹於煙墟莾蒼中而嘆楊將軍路伏波不作久矣尙安得麥鐵杖父子果烈觧後一咲邪無何仰君來別歸靑原出從事王君蕳夫贈言復求餘贈嗟夫果何說以贈君然仰氏廬陵名宗也自其髙曾大父宦遊江東能不家於官而俾其子學方技於余杭金氏金之帶下國手無雙而仰氏盡其術由是帶下醫無遠近悉走仰氏蕳夫稱其大夫人工巧奇效殆顯微不誣尊徳守其家傳而益之以文學之懿且其才甞得推擇試吏矣以爲不足爲旋棄去惟務世業而已其來韶也苟奇疾而眾瑟縮者君皆一藥而愈韶之貴宦髙貲咸願畱君而莫之獲固甚恨嗟夫君之髙曾其遺後也明以遠君之食徳而無忝也將盛且大徳厚流光豈虛語哉吾故原上下盛哀之故而深有羨於君焉彼其此厥不務而時之是懟果天邪人邪

○曾學程應徵序

曾氏爲西昌宦族宋時有安止兄弟四人凡領鄕書十而登賢科五其一以乙科不足榮再試中甲科乃仕建中靖國間東坡過焉爲志其所著禾譜且勉以再譜農器而作秧馬歌遺之一門衣冠之盛鄕族罕比學程其族子也亂來旅食四方气益張學益懋所謂加其膏而希其光漑其根將食其實者丙午之夏部使者至韶州咨詢之餘搜賢才於太守錢公忍務得其人焉乃毋敢膺舉者於時學程方客太守錢公所眾曰求辭於山而橫結綠於席土求珠於淵而臥明月於囪間誠公論不可掩太守以爲然卽舉之部使者一見以爲然卽身勸之且命所在禮送焉學程顧戚於中慘於色退然如有違而不果者余請壯之以言傳曰公侯之子孫必復其始昔安止兄弟起家爲監司爲名公卿襲芳継躅非子而誰木之在山也荊棘荒之風雪蝕之不自知其中於梁柱也匠石見而驚焉劍之在土地掩陽父陰縵之奇蟄倚天衝斗之气不自知其斷蛟尼而剸犀象也薛燭得而神焉子烏覩夫所至到與所立屈信與否何如邪足乎巳不蘄乎人安夫素不邇夫華有爪無隨有廉無垢古之君子如是而巳子行矣夫孰不曰賢太守眞能知人而部使者果爾爲國得賢也

○吳廷碩歸淛東序

漆園吏云�虛空谷者聞人足音跫然則喜之矣蓋聞似人而喜也夫空谷之竟遠市朝絕軒冕幽人貞士托之以崇髙節抗浮雲者也然而�其間猶動色於足音想象如見焉豈非朋徒盍簪天下之至樂歟今空谷所在皆豺虎窟宅莫之敢�而昔之名城壯邑干戈燔刼生聚蕭條乃亦與空谷無異吁可弔也哉予今年�虛於韶有合志者數人日相往來以文字爲樂予之�庶矣乎及秋而淛東吳廷碩寔來粲粲乎婺女之明且潤也森森乎金華之蔚以秀也論道當世之故慷慨志士之風余甚嘉之今之特度領而南韶爲極邊然多漢晉唐宋賢士大夫遺烈予旣得與廷碩訪奇攬勝戞擊後夔氏石磬之音摩挲漢熹平六瀧之刻徘徊張曲江貂蟬之峯嘯詠狄太守九成之臺其樂爲何如其視聞足音而喜者又何如柰之何廷碩不能淹卹而遽以別告也凡合志者舉莫克畱則相與作爲歌詩送之羙其行爲孝廉其才爲建安而願其去此爲機云爲嚴徐也予旣滯空谷則鴈情而爲之序

○竹間集序

吉之君子政事文學理同而事異蓋仕以行其學之用學以充其仕之資也今之君子學不必優而可以從政仕𨿽有餘力而不必學者亦多矣予讀王君竹間集固自有省哉君筮壯最早繇江右揚歷嶺海所至政與學俱有令聞者以其退而不自足進而不枉道也夫其鍾粹稟溫故其詩雅馴而藻潔其中寬而有制故其詩不務而嚴紆徐而達其臨政奉法恆務大體不激不阿故其詩體裁正而榘矱精其議論古今是是而非非笑言雅雅無詘以隨故其詩善諷而婉堂有垂白之毋二毛之兄累累辭榮歸飬不克遂夢寐以之讀其詩知其於孝友冣隆也暇日弦壺棋槊筆牀茶竈隨寓皆然尢深契參同旨收視反聽與天者遊其貌澤如也故其詩翛翛其气飄飄讀之者又有滄洲紫霞之想嗚呼君於文學至矣旣老而彌邵不倦而逾密獨其見於用者猶未足盡所學之長將時邪抑有待邪予嘗慨夫天地之英華散於萬物其在人則爲文章事業不得於事業則得於文章李杜光焰萬丈炳烈千古將非不得於事業然耶彼在天者吾無如之何顧吾所以自立與傳後何如斯賢達之髙致也集中崔制率慕漢魏盛唐之風而無齊梁綺紈之習其爲可傳無疑餘又因君筮諸易坤必有復復必有泰以其時可矣如君之才其有不鳴國家之盛乎

○吳子齊奉母歸宜春序

天下之樂莫樂於奉其親奉親之樂莫樂於還其鄕夫甘旨常丰而松楸不能時展彩烏日待而桑梓不能敬恭親之心有不歉然長懷者乎苟有能飬親之志者得不恐恐然如弗及乎夫弗獲已者時也弗可失者機也昔世變方殷人皆流離顚沛皆無如時何若江華負母逃難備經險阻采拾爲飬以幸免爲萬全者豈獲已哉故遊子悲故鄕莫切於事變稍定之日稍定則機可乘若之何失之王仲宣稱張儀楚奏莊舄越吟以爲人情同於懷土不以窮達有異而況鶴髮偏慈日夜念其親戚墳墓宜何如邪齊之吳君奉母歸宜春而章貢交遊與流寓賢士莫不喜羨嘆其榮於畫錦賢於以官爲家者俾余序之夫以齊之之賢孝於奉親先意承志他人稱爲盛羙者齊之皆常事而還鄕亦常事也常事而弗克如齊之者猶多卽其善可一二計哉今還其鄕昔之書而殳者存十一於千百必皆稱顧曰賢哉斯母有子如是慈孝之表也昔之童而丱者若壯若疆必皆嘆息曰吾戚懿尊章安在斯人斯母融融然泄泄然天相人福也善果不可爲乎爲善果不康裕乎陶潛田園荒穢可從而理也王凝�捲果木可方而列也玄晏之書滿室子云問字之載狎至而大夫人輕軒板輿潘安仁閒居之賦如畫也不尙有增夫天理民彛之重哉

○靑陽行樂圖序

淸江孫碧霄爲西昌貳守黃侯允中鴈靑陽行樂圖僕元年冬歸自韶石始獲與侯面且觀圖焉乃序之曰古之君子極軒冕珪裳之貴而不易其山林畎畝之守者其樂無不存也故觀豊水之有危可以知數世之仁動髙山景行之思可以忘其身之老夫山與水何所獨無何人不玩然反諸已而深契省者寡矣彼其考澗盤以自足樂泌洋而忘饑自謂三公不與易者抑豈知窮達一致定應不拔卽廟廊與巖谷何遠故君子之樂無適而不存焉無適而不存者得喪是非舉不足以爲累也昔有問樂之故曷以曰以仁仁故樂極天下至羙不足以過之況山與水乎山與水寓也而樂亦無不存也黃侯系出雙井生嶽州臨湘縣靑陽里長卽宦遊四方因以靑陽爲別字不忘本也畫史鴈而成圖若常對然侯起居節適時而展之先人之桑梓童子所鉤遊歷歷然也昔太公封齊五世皆返葬於周狄公望太行白雲念親捨在其下君子移志於君而孝思常不替若此然則觀斯圖者不獨見侯之樂抑足以知其孝矣況夫靑陽者春之司也在天爲元在人爲仁元首善也仁全徳也裏以爲名而侯以別字豈徒然邪凡立身種學歸宿於仁蒞官行政根本於仁一動靜和之以天倪外窮達安之乎素履將風日妍羙吾衝襟也原隰光華吾生意也靑陽之景常淑靑陽之裏常近何陰威慘戚之患何道路阻修之懷亦何適何寓而不樂哉吾故曰仁故樂而非窮達一致定應不拔者其亦孰能與於斯

○贈醫士劉彥昭序

醫有經有守有変理以爲經法以爲守而変者權衡乎其間理無変法有変変而常適其中其惟洞於理而精於法者乎天官醫師理之原也內外經理之淵也然而簡奧玄微未易靈悟故南陽張機病其難明且痛宗族以傷寒斃者數百口遂著爲經論以發其隱備爲治法而處其方詳爲問答以盡其変此東漢以前所未有也至成無已劉河間諸賢又懼南陽之論猶非後學所窺測又從而毛舉發擳別嫌闡幽門分類枅殆無餘蘊此又晉唐以來所無也凡欲使學者洞其理精其法而妙於変耳嗚呼大賢欲公其道於天下也如此而世或有得一方自以爲祕施一劑惟恐人知同業而羞講共事而忌疾者何哉學聚問辧之益不充而謀利計功之私日勝故也友生楊仲叔曰太醫彥昭劉君獨不然彥昭世業也恆不自足合孔孟岐黃之書而求其統之宗會之元也理有未白法有所窒親賢返仁常溫溫乎金之春而玉之應也人有疾不擇貴賤而赴之不以爲功而功之歸者眾與之藥而不責償者復不少惟務已人之疾而已余今年病熱甚得彥昭良已至今無以謝也彥昭家種杏成林而林中題詩連屋者得詩重於得金也先生幸書前之所言得藉手謝焉余與仲叔別久觀其文甞有爲陳侯謝彥昭者今其言又若是懇懇信矣哉爲賢醫士矣夫去其謀利計功之私而廣求學聚問辧之益理以爲經將無一之或遺法以爲守將無施而或戾權衡以通変將出入疾徐無不迎刃而觧周官所云歲考十金爲上者其必於彥昭見之且窮而在下存心愛物宜莫如醫此南陽著書意也夫讀其書安有不廣其意者乎

○孫碧霄歸新諭序

辛卯壬辰之亂淸江賢士君子率從家保上流不數年而上流亦不可保往往逐便利苟昕夕以僅免顚隮爲至幸方是時王孫公子求如窶人有不任者矣求爲他道有弗智者矣𨿽賢士君子不失其�者幾何人哉而渝上孫君碧霄寓西昌獨不失其所守之常十五年如一日在他人坎窞者君履之若夷及豺狼之性稍就帖息向之鼠竄者皆返我羊肆而君所至人愛之敬之殆不忍離君亦安於久客如其鄕然嗚呼君賦質厚以衝處性謙以周待人和而正學有源本自天時地理方術卜筮等皆所研究而丹靑圖鴈妙得顧虎頭吳道子法則其世業尢爲無敵故不求卽人而就之者眾未嘗枉已而處之者裕常義取而無浚怕𨿽澹交而有深益玆其所以稱善於亂世曲全其所天也歟是豈不賢而能之歟余與君冣厚且契然方役役四方不得日從君遊樂不亦重可憫咲邪今年畱章貢於太守常方壺所觀晉陏唐宋名畫法書不一其尢著者羲之智永眞迹余固識其筆意若閻立本醉道啚許道寧米元章山水黃荃崔白易元吉花木猿鳥等類能觀其神气之逸耳至其造詣精絕天然入神處槪不能窺測一二念安得碧霄共觀之而指教其肯綮要妙豈非絕無僅有之一快哉適兒子家問至言君行且歸渝上得之惘然殆難爲懷抑君知天時者也君之行時之泰其有兆乎余遠道不得執別獨贈以言夫當亂世居他鄕不失其常猶若此則其歸亦焉往而不得乎所當勉者惟善保以需良晤而已

○爲張指揮送錢知府序

逾領而南其州曰雄曰韶控扼番禺襟帶衡桂而聯絡乎臨汀卽有緩急常呼吸相應又其窮郊絕谷鳥言椎結喜則人怒則獸自承平以爲常事況艸昧劻勷時邪有國家者之於二州恆愼蕳循良爲之父母嚴設屯戍以惠綏之非兵無以保民非民無以足兵唐以團練刺史並建宋以守宰統制錯居其來尙矣余與錢侯朝易生同郡學同志宦同調始余從攻南雄下之仍以兵守而膺遴選爲雄刺史者錢侯也曁余攻取韶州建牙於韶而當道從民之欲使牧韶人者又錢侯也凡與侯揚歷二州七年封疆之守民社庂寄相湏之殷而相成之至豈易然哉昔龔遂爲渤海太守以海瀕遐遠不沾聖化故使赤子盜弄兵於潢池乃率以儉約勸以農幸卒能変佩犢帶牛之俗爲力田殷弄之民並州都督長史李績令行禁止民夷懷服太宗曰煬帝疲百姓築長城卒無所益朕惟置李績於晉陽而邊塵不驚其爲長城豈不壯哉令侯報政入朝優爲渤海之龔遂而余方夙夜備遠斥堠練精銳敹甲兵冀效尺寸答王朝寵休蓋竊慕李績而不及者也於侯之行得無情乎夫同王之敬有加於桑梓之恭五馬之輝式登於郎官之署驪駒之歌益致夫遠大之望乃授蕳於賓客陳謨使序次之以爲贈

○王知事送錢俠詩序

易稱君子出處語默𨿽不必同而同歸於正其言曰二人同心其利斷金同心之言其臭如蘭謂陽莫能間而其言有味也余得簡夫王參軍餞朝易錢太守五十韻詩往復讀數四不能釋手嗚呼誠所謂同心之言哉朝易興禮化力農桑核稅賦以足國裕兵而蘭夫權衡軍政輯睦上下以容民畜眾皆先國家之大務期於邊圉底寧野有襦袴之謠成無烽柝之警則其績也讀其詩者固可槪見矣若夫太守在韶四年其器珪璋特達其姿松栢髙凜其辭天葩錯綜其材經緯変通與夫棟梁扶植之勤桑麻長育之實江山遊衍之勝風月嚬咲之眞亦皆於詩乎見之自非同心斷金物莫能間安取言之有味如蘭乃爾邪𨿽然詩末章慨然及夫越人車笠相逢之約將有規乎抑有顧乎夫王陽在位貢禹彈冠苟心而不面者咸若是顧之斯規之矣吾知朝易趨朝拔茅以匯徵其有不然乎其有不然乎

○播種畦桑圖序

憲僉洛陽張公虛舟按察至韶僕以屬吏見次日公出所著播種畦桑以示且教之曰丙午春奉王命巡歷江康等處正值種桑時居民無法往往走一二百里物色秧條插蒔極爲艱辛且成長不易固記前代司農司僉事苗好謙農桑輯要其法頗具乃述其舊廣而爲圖區別後先自初年播種次年移植三年行﹖爲十有八條斯亦教民務本之先政也僕謹受之退而諦觀之嗚呼仁哉公之用心也夫農桑生民之命脈然而稼穡之務南北異宜農家者流各遵其世守皆可以有秋獨桑之樹蓺偏稔於大河之北而甚劣於大江以南者以其軌度之不知而人事有未至耳得公所圖而家諭曉之𨿽圩岸山坡皆可種植又何地而不蠶乎王朝新受命痛革前代獘政惟務弄衣食之源以足民而裕國公幸乃上斯圖焉必將頒示守宰風厲不毛之民豈獨五畒之宅樹之墻下而已哉𨿽然孔子爲政蓋曰三年有成公之法亦成於三年則治桑猶治民矣治民之道節日詳於始而蕳於終公之法由播種至燒桑凡六節及一歲一移而科其狂枝焉再歲再移又科其狂枝而事畢矣非所謂始於憂勤終於逸樂乎僕不敏因公之教敢以是質焉公名灝字濡鄕世爲風憲名家充是以往其經綸事業詎可量哉

○曹玄齊歸贑序

曹玄齊挾醫術名江湖取重賢士大夫余至贑聞其名而未識也曁余客韶而玄齊應使司之請實來實始見面且相與旅寓臥對連旬所談皆揚歷南北承平盛致所試用皆累效奇方大藥而所造詣則黃庭內外景長生久視之要道也歲將窮使司餞其歸戎官舟且具王侯竹間作爲詩章以別同賦者數人余則敍其端鳴呼君年六�又四卦气周矣而不能忘情於人間世者夫固有見邪彼濁世也類多白眼而何以靑之外盲於目內盲於心而何以鑿之鑿其盲天下無嚚頑靑其白舉世無悍暴吾甞顧慕焉而莫之授也子豈習熟者邪龍樹王豈過子邪玄齊歸且徳矣吾故斂以志�且爲世道一嘅

○書趙文學所藏馬啚後

右蒙古唐生所作靑驄馬文學趙君著藏之遇能賦者輒永題詠愈益不厭冣後以示余評余觀生筆殆規模於吳興趙公而吳興則由李龍眠以達於曹將軍風致故自超宜文學珍愛之馬有出羣姿圉人唐衣冠亦淸楚賦者以其仰嘶疑爲困羈束局者殊不然觀其逸气淩厲豈轅下駒可儗君子必束身規檢良驥必服鞿馽而後有用何足爲病哉文斈修修然常恐不及謙謙乎古道是遵固將比徳於驥幸甚勉旃而毋徒以脫略繩茦爲駿且神也𨿽然余因是圖私有感焉余家藏厲歸眞牛一軸吳元瑜馬一卷二公皆五代人宣和畫譜具載其事歸眞黃冠善劇飲口大容拳人或求畫不應輒以拳塞其口獨時時作以與酒家耳馬啚則徽廟題其上曰吳元瑜駉牧啚殆百十馬不止小不踰寸六可二三指馬之態大略其是甚可珍也亂後不省落誰手然往來余心特一耿耿以爲宋內府藏由靖康入金又自金入元不知何自流落而歸於我而竟化去物亦玩人矣哉文學其愼之愼之而毋若余之慨可也諸詩各極用意若憤切頓拄則有萬石子與冣後題然格調意趣俱到卷中律詩一而巳乙巳二月望日題

○題墨竹序後

愚溪王君得斷縑墨竹一稍而裝潢之且述其所由來深加嘆恨蓋君甞學竹於湖洲而得其法故見此而異之以揭諸五老山房不啻用並州快刀剪吳松江水之半亦自可觀或曰犧象溝中之斷也龍吟柯亭之朽也絲桐爨室之焦也其淪落猶能全其本眞及就形制猶爲施之時用而此特玩耳王君何畱意之深也是殆不然傳曰遊於藝說者以爲玩物適情書固藝之一畫亦書之流也玩以適情而非玩以喪志何爲而不可乎嶧山之刻岐陽之鼓風霜消蝕野燒缺落殆盡而蘭亭出杵臼才二三十字君子得而寶之以存古晉唐名畫粉墨剝爛好事者千金購之常恐落它人手而掇補珍襲以傳子孫良有以也王君爲能自適矣若夫竹之韻致則君之述盡之其爲李遵道父子家法無疑乙巳臘月

○題三詠捲後

夫當其盛時而恆不居其盛者幾何人歟余以耳目所睹記者得一人焉維孫君景吳氏當其時元戎參佐各以苐宅車馬相雄誇聲伎綺靡相徵逐而君處之泊如也苐結茅亭蓬軒竹屋以訓子延賓節起居而止俸錢不入私橐公餘不問家事家居不談官政門無俗駕倒履傾蓋以爲常座常滿尊亦滿讀古史是是非非不極不置談或至夜參半率忘其誰賓主也遊戲於吟詠每一吟和一卷成不知凡幾卷壱味之佳必奉客客至不計有無苐目其子觀民買酒買酒𨿽處大幙其子未嘗入公府人亦﹖﹖十之識嗟乎景矣不居其盛若此故獨以貧永令譽而利害寵辱舉莫能加其賢矣哉予來章貢往往其門生故吏頌道不一甚可書也觀民出諸賢所詠三卷題詩各若干首示予且曰兵余僅僅存此顧一言以識之予惟景賢髙致苦節未易可及卽何地無竹可屋無蓬茅可亭且軒乎又何官能爲累乎昔形國王公在中書食大官上魚羮成不樂居位卽云世間何所無魚羮飯充景賢之志亦如是矣觀民拳拳是詩其酷肖嚴君又何如哉

○題秋菊問答卷後

右秋菊問答一卷凡爲律詩二八章廬山王先生希顏爲宣城孫景賢氏作也今三閱歲矣予來贑其令子觀民復請槁於先生繕鴈以示不忘且�予志其下方子熟復焉重慨夫昔之公侯裏苐文武衣冠旣與世俱変而其可悲可愕者亦皆散爲飄風蕩爲飛煙識者無復道而孫君方遠宦荊湖間菊亦荒矣菊𨿽荒然詩存觀詩復何翅對菊卽其風流文物宛然如新有歆慕而無悲愕其用意遠甚詩可以觀殆是也夫子觀輞川集有春桂問答槪見彷佛殊不盡言希顏爲菊往復皆八殆無遺余格調髙雅得少陵之風抑不知菊自晉唐來有主賓知已若是者否淵明𨿽愛菊其子殆不是愛視觀民又何如皆弗可以弗識也嗟賞之餘敬題其末

○跋周府君碑後

按此碑後漢靈帝熹平二年所建唐文宗太和九年重刻也太和乙卯距熹平甲寅凡六百六十二年漢刻蓋不復存今丙午距太和乙卯又五百三十六年唐刻亦磨滅過半其字體完整者極奇古可尙其舛訛者疑太和已失其眞況今又加剝蝕乎漢刻本在壠上唐刻在曲江廟不知何時徙置路學已斷爲三朝陽錢太守旣新府治以韶在漢隸桂陽府君功勛在韶乃徙置府治命工膠漆績其斷匣而樹之以嘉惠無極嗚呼服嶺以南韶獨有漢隸一通城希世之珍也錢侯官旣滿眷眷是碑且曰予媿府君勛寔多継府君而轟烈者必予交承徐太守也子幸志之是歲八月廬陵陳謨志

○書月溪庵詩軸後

月溪道者韶州學佛徒也卓小庵於城西今指揮使司參軍竹間王侯實相成之王侯愛道者頗朴儉又苦行公務之暇輙至庵中吟詠以自暢庵𨿽小時時有名勝之會太守錢朝陽縣令謝彥剛皆時遊焉實以參軍故而四方賓客頗稱道之丙午六月參軍與客遊因壁間揭古詩四章用韻以爲樂旣成以示余亦想象成章因慨夫地不必皆勝以人而勝方天下大亂金利寶坊槪爲艸丘士君子搜奇訪古乃無可寄一慨者韶州去中華萬里城郭人民釋老之宮猶存髣髴又得諸賢合並臨蒞之何其幸歟然乃求化人開士則無有交名勝而善理致者又何歟是庵之勝當由諸賢題詠道者珍藏之

○題鄧性初捲

余弱冠初當太定甲子讀書澄江之南洲始識鄧君用時有交臂鴈心之驩其後甞抵楊觀山先生許其列於靑衿者則君用子性初也君用與先生皆已矣余亦崎嵚歷落且七衮而故友嚴文炳令子子初袖卷軸介予敍其端讀卷中詩則皆羙性初而賦者嗚呼其使余感也昔余交君用時性初尙弱及觀山講次性初方學也中更喪亂避地五云𨿽樂於客土而重違其親乃還其闔閭嗚呼性初親老矣宜何如其左右就飬也醫踰於三世旣取驗於其鄕經傳夫四詩宜益充其所學切切乎取友之必端懇懇乎與人之必周密密乎遇事之必謹有魚魚雅雅無戚戚咨咨卽其親桑楡之景媚於艷陽之暉菽水之味樂於膚鼎之腴矣余題卷己復取董召南桐栢行再四頌之子初曰幸甚

○書唐馬圖

此太宗拳毛騧也歷唐至今𨿽復萬金涓人可得市乎獨展此圖卽天骨開張龍池霹靂皆在目前於是天馬復生矣畫史識馬意大似踴躍端門得所依歸者嗚呼豈不騎戰一敵萬漠漠以開風沙乎龍媒異產何代無之

○書劉氏西齋倡和卷子

僕生大徳間爲先朝太平幸民者六十餘年屢不得志於文揚自詭小隱每北望燕冀悵然以之時時誦中州巨公雅作志馳魏闕之下矣今復幸爲聖代逸民與康衢叟華封老人嬉戲詠歌以終余齒不亦多乎適蕭君安正攜至劉氏西齋巨軸而讀之不覺踴躍三百鳴呼吾陳氏與劉氏爲世姻世科而先朝百年間貢春官者獨子髙一人蓋積之厚者發之遲也聖代欽其登聞特起用之再調爲北平憲副居常友存冣隆由七千里伻書候其弟子產至則風雨連牀於西齋者幾百日詩文倡和子髙皆手書以畀之殆將示後且以著忠孝之澤也子彥又欲僕志其後嗟乎逍遙堂離合差參之感彷佛具是此天倫之樂也乃若燕山懷古一倡一和如如畫僕何啻身歷而同賦之每一朗詠俯仰今昔之懷豈有涯哉

○題孫景賢菊詩後

余曩在章貢觀民固未筮仕出此卷求題余讀之如見其嚴君焉後十年景賢由華容抵廬陵出此卷相示曰火後僅存者余再復之如見其令子焉俯仰今昔感慨系之然而希顏相去百里而近連年不得觧後而景賢相望千里而遙十年復一面亦有數邪苐不知觀民當復何時而傾鴈也洪武八年乙卯八月朔再志

○書蕭以恕族譜後

昔範宣子論死而不朽歸諸世祿叔孫豹以世祿不可爲不朽蓋世徳之論也余讀縣丞蕭君自省爲沙湖蕭以恕序其譜牒有曰不推本先世是不爲子孫無厥祖矣不能以徳垂訓是不爲祖父罔厥後矣至哉言平世之貽謀不淑無以遺後至其子若孫或賢且秀而恥於祖其祖者固時有之落其家聲失其故步不知五世之澤莫究一人之初而付其祖於路人者皆是也皆可慨也尙有如以恕能念其祖於千四世者平尙有歷宋元至今衣冠不絕者乎左丞王公參政董公之敍志具可孝也蕭叔大心至八世相業猶歷歷然也非世徳不朽不至是嗚呼安得起叔孫豹於千載之上而與共論哉乃若崛興暴進冒牒而拜墳固然莫之怪黜其所自出恬然以爲得計者又其最不肖者也則吾子與鍾先生論之詳矣因書於二序之後俾歸於以恕藏之

○書王僉憲事迹後

古今治天下者恆以有窮之法系無窮之変変生則又爲之法於是法如牛毛変如蝟刺𨿽聰睿之英主明斷之括輔不能艸也何則君之所責治效者在守令而守令豈能皆公平也不得不紏之以案察而案察復慮其不能皆公平也不得不紏之以禦史至於禦史孰紏之爫法如是而止爾夫禦史案察皆無長官爲其屬者下至曹吏皆得以紏其上法非不羙也然而上下相朋其能相紏者亦鮮如之何而可也亦曰得人而已矣得其人則良法羙意固溢出於法之外矣故一禦史之賢而一臺爲之肅一案察之賢而一司爲之聳而況與臺司之多賢乎𨿽然其要在於疏其禁网而蕳其法令而已昔唐垂拱二年李嶠論巡察風俗疏以爲諸道所奏科目凡四十有四別凖格勑又三十有餘而巡察使率三月右出都十一月奏事所奏文武官每道多至二千餘人少者一千已下欲令盡其行能褒貶得失則皆不暇誠非敢惰於聀而慢於官也實不及耳欲望量其功程與其節制無爲多張科日空費簿書率十州置禦史一人以周年爲限可也嗚呼嶠之所言當時行之與否未可知也而我朝實能行之矣余觀王君子啟自洪武三年五月除監察禦史七月除廣西僉事其在司分司行事之迹皆歷歷細書其自三年至五年皆班可考其察事明核而非苛其處斷果決而有恕其褒貶得失未甞不盡其行能其功程節制未甞少費於簿書於是李嶠論其病於唐者子啟默皆行其說於今如是而爲案察爲禦史誠能得法外之意哉誠能以法繩変而不窮於変哉子啟由僉事除崇慶知州已而得投閒歸鄕暇日以其在廣西事迹示余謹書其後如此嗚呼誠非儒者能政其亦孰能與於此哉

○書蕭天與族譜後

自宗法旣廢而族譜盛行固人心世道之一助也古者宗法之明有百世不遷之大宗有五世則遷之小宗継襧継祖継曾祖継髙祖者小宗也小宗𨿽不一然皆管攝於太宗冠娶必告死亡必赴祭祀不敢屍故自源祖流條理分明而脈絡有序也然此法不舉久矣於是士大夫之家莫不有譜焉譜上至始祖則宗法立大宗之意也下至髙祖則宗法立小宗之意也合大小宗而存其槪於彷佛合千百年之統緒而歸於數葉之楮慘惔之墨嗚呼亦士大夫能之流俗人則不屑矣吾故曰亦人心世道之一助者此也吾鄕沙湖蕭氏天與其泒出漢相國蕭何流及齊梁江左蔚爲名宗至唐蕭瑀八業宰相盛莫與京五代時諱昶者爲巡察判官避馬氏亂始自始自湖南徙家泰和之禾溪則沙湖之始祖也其後宋景定二年諱徳外者貢於禮部則沙湖之族祖也載諸譜者班班可考具如左丞王公黼參政董公徳元及諸名賢志跋序文玆不贅述余所願望者湖邊之族之盛代有俊秀而天與二嗣子震子巽皆秀而文綿歷世遠則方來之未艾未有涯也不其盛歟吾故爲書譜後以相期於無窮云

○題濠梁喬木啚後

右濠梁喬木啚廬陵彭布善爲襄陽守禦千戶侯竹軒陶君作也侯故家濠梁天資毅勇謀略英明當生上渡江時侯識運數之歸奮翊衛之智佐興王業蔚爲藎臣及天下已定侯任股肱心膂之寄出鎭襄陽實能廣徳心奠民社使捊鼓不警鴻鴈安居厥功懋焉然而濠梁興王之地也城郭之盛麗邑居之繁庶山河攺觀於古今陵廟增輝於日月侯蓋夢寐以之於是希善鴈以爲圖蓋不獨桑梓之念重墳墓之悲深也或曰侯有大志不尙抵掌而馳於伊吾之北乎而奚止於襄樊侯立大功不尙鳴鏑而奮於平壤之東乎而何有於濠濮啚喬木者姑以寓侯角巾帰苐之意今豈然耶是不知侯之心與上所以待臣之禮也昔者文王之遣將師固曰曰歸曰帰歲亦莫止其遣戍役亦曰豈不懷歸畏此簡書夫出徵臨遺之際尙以歸期勉之況侯居平世臨治邦安得不思其鄕哉然侯所以志存乎四方者固不爲懷土而有間也謹書其後如此亦自謂庶幾侯之心云

○肅蕭執所藏名公詩文卷後

國錄蕭執集其在成均時所得文苑諸賢詩文下至數字手畢亦不敢廢類而成軸旣藏以自矜耀亦時出示朋徒誇詡之可以爲好學尙徳之士矣古之君子或聞名不識面則夢寐之間如或見之或不得及門受業則私淑於其徒若此甚眾子式幸同時有所尊者焉有所狎者焉有宜友者焉有宜師者焉一展軸槪得其韻度如聆其謦欬視彼私淑與夢寐不尙優哉若其中祿命辧則宋公景濂先生以示劉仲修者也先生以碩學古道爲一代文宗僕每得其文晝夜而讀之文甞辱先生溫接懷不能釋古人云心慕乎追此人而已又云粲然繁星麗天人所敬者五行而巳其先生之謂乎昔甞讀信國公文山集見其前兩爲白顧山人序其論祿命正如此以爲以有窮之數系無窮之命一曰之兮爲時十二一時之兮爲刻八生人之品上有九十六舉天下意之一日之生同時刻者貧富貴賤壽夭賢愚何啻億萬不齊豈局局於九十六品者乎積日而月而年其數皆可計也其驗皆可同乎猶白顧山人不得宋公之辧而讀之豈小補哉

○跋蕭壽椿菊隱說後

余旣爲蕭壽椿書此說又求識其後夫淵明之愛菊無間於幽顯觀其自癸已爲州祭酒乙未距庚子爲鎭軍參軍乙巳爲彭澤令在官八十餘日自免去聀始終官途才十三季爾顯之曰豈多於隱之年哉性極衝澹有大志官居何啻野處悠悠然萬物之表慕榮啟期之能貧田子泰之能俠楊子云之能酒而尢慕諸葛亮王佐之才惜無其時耳視州縣勞人直何足道斯誠眞隱也已故周子云菊花之隱逸者也又云菊之愛陶後鮮有聞殆謂菊抱幽人之姿惟陶有之似之故深愛之非陶而愛者宜亦眾矣苐不知菊視之如陶否乎壽椿讀其宗丈之文宜以眞隱爲尙可也

○跋嶺南錄

古稱信史疑史信固史也疑亦不可不謂之史然有疑可傳者有疑而不必傳者則系乎其人焉余觀劉君子髙嶺南錄殆信者必可信疑者必可信疑可傳者固多出前志之外而不必傳者有以破千古之謬與訛以俟來哲豈有涯哉如潮之盈虛消息一之於月月之所臨則水往從之而東海之侯異於南海欽廉之湖朔望大潮謂之先水日出一潮謂之小水瓊海之潮半月東流半月西流且不系月之盛衰此可傳之疑也辧銅皷斷不出於馬伏波辧陳雷公之事以正丁謂之非辧蔣炳文之承誤而知以雷名州乃取於雷川辧龍毋祠謂本祠秦媼而斥其五龍天妃之爲妖此不必傳且足以破千古之謬與訛者也他多有之始舉其大者一二以見志嗚呼安得言史皆如是哉昔太史公尙不免寡識輕信之譏使盡如子髙豈有好奇之過哉嗟永再三聊題其末

○題七賢啚後

右晉七賢啚吳興錢舜舉放唐閻立本所制者也始以劉伶阮咸次嵇康向秀次阮藉終王戎山濤劉伶最曠達不拘史傳苐著其酒徳頌可見咸妙觧音律尢善琵琶甞以大盆盛酒相向酌取有羣豕來共飲之咸接去其上仍共豪飲嵇康好服食之事以爲神仙稟之自然非積學所得至於導飬得理則安期彭祖之倫可及允爲名言所與神交者陳畱阮藉河內山濤等世所稱竹林七賢者見諸康傳中阮借著大人傳以三公九牧皆爲褌中之虱本有済世大志屬天下多故多士少全由是不與世事酣飲以爲常文帝初欲爲武帝求婚於藉藉醉六十日不得言而止其人可知向秀淸悟有遠識莊周著內外篇秀爲之發明奇趣其後郭象因得述而廣之若夫王戎慕蘧伯玉之爲人與特舒捲𨿽位緫臺司而委事僚寀間乘小馬出遊見者不知其爲三公也山濤爲吏部典選十二年甄拔人物各得其當時稱山公啟事吳平之後與盧欽論兵以爲不宜去州郡武備帝稱之曰天下名言也而不能用嗚呼是七賢者其髙致𨿽大小各殊然皆皜皜乎不可尙已及宋顏延之出爲永嘉太守意甚憤怨乃作五君詠以述竹林之勝而山濤王戎以貴顯被黜蓋有激而然非定論也古之君子固有身處廟堂心存豈壑豈可一槪而論今觀此啚諸賢髙致宛然如生舜舉所云流俗無輕議者當矣及覆觀之阮咸出塞之音嵇康廣陵之散安得復起斯人於九京一聞其慷慨激烈之餘韻乎安政蕭君其珍襲之

○書鍾實可墓志後

儒與醫同軌而異戶醫特儒之一技耳恥一物不通者儒也達人身天地五行者醫也然而各造其極厥難其人焉長沙太守張機抉內外經祕要爲論欲人易曉令儒流讀且不能句矧醫流哉故儒不精則醫不神余讀翰林王公相爲處士鍾君實可志銘又讀尋陽張羽撰實可哀詞模鴈其人如生不獨能儒而醫又能奮儒者之勇以除鄕鄰暴客行儒者之仁以拯鄕鄰饑溺此其用心皆儒也其庶矣乎王公之志稱其潛心於醫益造乎微遇疾不以貧富與成藥不責其償大疫則躬視而治療之貧者並遺之薪米此龐安常之所以爲仁也張君哀詞稱其尙義賤利茹彊躋弱忘生借軀急人之憂眾圜我觚樂於齟齬此漢士之所以爲俠也凡若此者夫豈尋常庸醫師所及哉吾故曰其用心皆儒也因王君子與以二文見示故書其後如此云

○書靜安劉氏族譜後

沙溪劉君靜安與予蓋數十年之交自至正之季淮蔡倡亂余甞以沙溪爲桃源托以避者數年無恙無何遊兵四出沙溪不支余又走興國爲桃源乃桃源復不在興國於是以聘入韶州焉與靜安疏闊蓋久矣曁余旅韶歸復與靜安相見相勞苦外且審靜安巋然如魯靈光之獨存復能保障其鄕鄰屹然如中流砥柱鳴呼賢矣哉暇日以其手編族譜示余曰疇昔避亂出走懼斯譜之不保也爰取擊累墻而以譜置諸整內及事定來歸毀墻碎整以求之幸而得存然破爛剝蝕則命館人補完而詳勘之又命攺書而齊整之於是十五世之源委備錄於今而可傳於後志亦悲矣先生忍能不爲之述其槪邪余閱譜自一世九承事爲君始祖十世司閣爲君髙祖十二世梅軒爲君祖父十三世榮爲君顯考皆隱徳弗耀而有光於承弗者也嗚呼劉氏之顯近而論之則更生天祿藜光精忠耿耿當爲稱首而歷代聞人表表史傳亦何可勝數爲其族子族孫者可不自勵哉此余所深望於靜安者也抑余與靜安賢侄百川氏有筆墨之好有骨肉之情而百川髙蹈物表不與世事接者十餘年殆仙也敬敍玆譜幸以示百川焉

○書柳主簿番禺捲後

右番禺贈柳侯詩文一卷柳侯宮歸至泰和畱止出以示余余讀之嘆曰泰和柳侯之桐鄕也其民思柳侯如思父母見柳侯再至如見父母重來則番禺之民眷眷可知其士之形於歌詠也固宜矣昔侯之宰泰和也豈弟之政寬猛適中溫良之度愛惡得正寬而不失於縱故疆禦折伏猛而不至於苛故鰥寘攸寧愛其人必其眞可愛故敬不謬而惠不汍惡其人必其眞可惡故法不玩而威可懲小大各得遠邇胥慶以故遺愛至今愈久而愈新已去而不忘也番禺廣州之壯邑也上有省治之統臨次有風紀之廉察次有大府之驅迫以一縣而聽命三司焉不其難乎柳侯任主簿遇事之不可者輒犯顏昌言於其上不顧身之艱危惟慮事之不當以求其是之歸此泰和之所旡而番禺之獨有者是宜寶安趙晦贈言以爲領邑教數年見其能守聀勝任者惟士先張公爲邑簿及柳侯二人而止耳嗚呼才之難如此哉卷中七言古詩如趙訥五言選體如李昕尢佳致可誦自余諸賢以及諸生亦皆不凡信乎番禺之多才子也嗟嗟乎柳侯昔宰太和爲其易継簿番禺爲其難然皆恢恢乎遊刃於餘地焉然則而今而後焉往而不可行吾志哉故書諸卷末以俟

○書飬蒙劉先生墓志後

北平憲副使劉君子髙志其從父食蒙先生之墓自幼至孝出處風槪備悉其苦節堅志甘澹泊如飴處貧素而裕蓋其天性則然而問學之力足以行之殆逸民而獨行者歟志稱其甞以易經一試有司弗合過東湖拜徐孺子祠而歸卽掃除科舉習以經學教授鄕裏髙山仰止景行行止爲何如邪昔須溪先生記孺子亭有曰孺子東湖之孔明也實千古名言由今論之殆躬畊南陽之孔明歟方其隱南陽也有桑八百株蠶而衣𨿽百口無寒有田十五頃耕而食豈止一家無饑詩曰彼君子兮不素飧兮蓋不稼不可得禾不狩不可得貆孺子非其力不食其心蓋出此也先生築書樓曰勿髙大令子孫可葺也人以輿馬相候曰吾安於徒步何有貴習也人有談仕進气焰者輒掩耳曰母污我也此其去東湖孔明豈遠手哉先正曰孺子東湖之孔明余則曰飬吾西昌之孺子惜子髙死莫可吾言如志於墓銘後以歸其令子夔藏之

○書劉子卿詩槁

歐鄕代有聞人今年識劉徐子卿年甚富气甚張學甚劬而尢善工詩間適其館幾上太白集也自言於詩人酷慕是家余惟詩各一悟觧各從其天分審慕是也卽天分已近充以問學斯成名家朱子甞言太白詩非旡法度乃從容於法度之中睈於詩者也慕之者徒狂嬉怒攫顚倒參差無天分固不可旡學力尢未易郭功甫尙未自然矧李赤輩哉爲太白有道涵飬以昌其气髙明以廣其識汗漫以致其約脫略以通其神矣然故其論超然其趨淵然其韻飄然縱不踖其奧亦不辱其門魯人善學柳下惠是矣甞觀廬山來秀堂帖刻太白槁數葉其竄攺處一字屢易者甚不苟至天若不愛酒一章則全攺定宜其精絕掩出今古非率意肆口所作也益見朱子之言信哉讀子卿擬古樂府數篇風气日上咄咄逼人蓋太白髙古通漢魏而子卿擬之好之異時奏黃鍾而破瓦釜斥翡翠而掣鯨魚非子卿而何吾故書所聞以致願望子卿幸自愛也

○書王伯允詩槀

伯允茂才以其錄稿介予評之予吟多率且曰就退茂才殆將起予者乎輒以鄙見間評一二而復之曰學詩必自擬古始𨿽李杜亦然擬之而不近未也擬之而甚近亦未也初若甚近則幾矣其終也甚不近而實無不近則神矣茂才負銳气不可苐二出一語不肯尋常錄槀中選體唐律思致淸聲調熟三婦詞蠶婦吟雨漁歌等效張藉王建得其風骨極可諷詠樂府自尊酒行至關山月諸篇足稱擬古者乃若諸七言長歌气猛語激憤嫉多而雍容少略收斂涵蓄則尢爲佳也茂才由此其軌廣學以大之精識以超之何患乎不神也哉起予旣多因書以志卷末

○書謝子良詩軸後

右諸賢顯詩一軸爲淘金驛令謝君子良賦也子良鍾淸江碧嶂之英攬靑原白下之勝所交行人過使非名卿巨公也則智勇禦侮之才能識時練事之俊傑也無簿書之系供億之勞而有從容暇豫之適恆有益於身心而恆不得怨於上下在百司獨驛令冣優故子良自況爲淸隱信哉客至談笑觴詠鷗鷺風月無時不在水木淸華幽思入微又得蔡君謨法書酷意臨摹揮染大字終日忘倦可謂知所重矣驛令云乎哉諸賢賦詠咸羙子良質厚而文深近求而遠到僕以爲知言不贅賦獨題其後云

○跋梁仲文昔遊行捲

仲文以公瑾英發之年將北遊燕趙之都則以國步多艱而阻及王气在南馮唐易老又不得與江左夷吾並驅徒感今懷昔時時記憶往者名公贈言長吟朗詠以自慰而已𨿽然遊以心不以迹以迹者窮年而不周未老而已倦以心者古人觀畫臥遊千里一咫是也豈特觀畫爲然地誌山經之所藏載稗官野史之所出山河皆可日覩形勢皆可意會苐一舒捲而得之此亦臥遊也𨿽老而健行風爲輪而蓬爲蹄矣卽漆圖吏天遊何遠仲文尙儀圖之

○書徐仁甫存愚捲後

宣聖五十七代孫資善大夫衍睈公用漢隸爲鍾陸徐仁甫氏書存愚二大字扁其燕處之室而翰林修撰朱善爲之傳贊允爲仁甫實錄矣洪武甲子秋餘校文江西始識仁甫出其捲示余傳贊外名公雅制佳什磊落珠辟冄介予一言予復之曰昔宣聖論寧武子邦有道則知邦無道則愚而潘嶽賦閒居則曰有道吾不知無道吾不愚夫有道不知卽武子之無事可見也不謂之知不可無道不愚卽武子之沈晦免患也不謂之愚不可故又曰其愚不可及也不可及之愚自武子外不多見而仁甫獨能存之存之者冀及之也愚知之相絕也久矣其不相爲用也亦固矣人知武子之知愚不悖而豈知其愚之不可及者皆其知之尢者實爲之哉故嶽所云有道吾不知不知者不巧宦以榮祿愚之守也無道吾不愚不愚者不賈禍而蹈�知之藏也仁甫不惟存此愚於不可有爲之時而尢能存此愚於可以有爲之日斯則人所難也玩衍聖公之大書讀朱翰林之傳贊又當以此意求之吾故事其後如此云

○題劉崧官誥後

漢史云以官壽卒官者榮以祿壽者孝終命不陷刑辟也在漢世不爲稀然漢史特稱之若此矧後世子姻友劉崧子髙有令子士鴻以其先君子前後所授官誥及所贈身後卹典與主上親爲祭文錄以成軸而介余識其後始子髙以人材起洪武三年八月授兵部職方郎中六年九月授北平按察副使官滿給由旣而姦臣弄法坐以違制得釋放還家及權姦伏誅奉勑符取到十三年正月除禮部侍郎五月以人神有変特命致仕十四年二月復起取授國子司業四月卒令有司備禮棺殯命奉禦唐壽以牲醴致祭焉享年六十有一嗚呼使子髙幸而以職方歿以憲副歿可以爲卒官未可爲卒官壽使子髙不幸而歿於放還田裏之時可以爲卒壽未可爲卒官今也一起取於權姦誅鋤之後而有侍郎之除再起取於特致仕之後而有司業之召何榮如之𨿽司業不席暖而終而褒卹祭奠眷賚彌在當世爲難得在西昌則一人而已謹題其後以歸士鴻寶藏之

○書神石銘義乕贊後

貳令李君克貞述文丞相神石夏將軍義乕二萹深有補於名教余讀至再四不去手扶乕爲山之君肉百獸以爲糧且攫人而吞噬之冣不義者也然知有父子則性近乎仁石至頑鈍傲四時而純生植終萬在而不虧蹇波濤不能泐霜雪不能墳無知莫甚焉然苟有所憑也則反智於人故席之能義仁之烈也石之能神物所憑也且石能言於宋起立於漢尙矣則其僕空坑之衛丞相截追兵殆將植我孱王再興趙祚以配祀於天蒼皇逼迫之際人不能措其力而石獨能之非神哉夏將軍前忠後達荃化爲茅三尺童子見其心其所飬乕欲殺之宜也昔者銜鹿啖將軍於廬墓病中虎之仁之至也今者咆哮欲噬將軍而甘心就烹乕之義之盡也席之死榮矣將軍𨿽生不亦有靦面目視人岡極哉微神石則丞相必死而後日之大節無其終微義虎則將軍幸生而當時賣國之心爲不白此克貞所述足以增重於倫誼而深有發於余裏衷故書其後如此

○蘭桂山房記

蕭君孟章顏其隱居曰蘭桂山房取晉熙郡王結幽蘭援芳桂語也晉熙梁武第二十子賢而文遺落紛華聲利其言曰知止知足澹然無慮北山之北棄絕人間南山之南超踰世綱淸敻蓋可想見蕭君名山房以蘭桂殆尙友千古者君服則儒穩則吏時可爲卽蕭規遭隨吾不溺時不可爲卽計然陶朱吾不污灑掃室庭珍瓏軒窻童丱誦弦朋徒觴詠挹靑原之朝爽鴈螺於之夕淸亦非必絕人間踰世网固已澹然忘慮知止與足矣夫蘭有國香服媚於人桂性馨烈卉木所忌滋之九畹楚三閭所好修也樹之小山漢淮南所招隱也��慕晉熙不徒結之援之而又滋之樹之嗚呼賢矣哉餘發𨿽種種尙能相從山之南北乃爲之記且長歌之歌曰

有羙一人兮盤之阿傲世態而脾睨兮其嘅也歌襲芬芳以齡兮抱堅眞恆不磨山海祲而霧潦毒兮夫孰能浮湛以媕阿女蘭申申兮桂娑娑天潢肆其淸潤兮鄕云被其光華彼椒佞與荃茅兮孰爲少多結佩纕而授觴酌兮其如子何嗚呼靜與晦而俱寂兮動與陽而同波順時幾樂夫天命兮其如子何

○雪蓬記

士君子托物自況以名其齋而交遊尊其徳亦因以爲別字其來尙矣托者與也凡有形色性情無遠近巨細朴野華麗皆是以寄興得其神不必得泥其實會諸心可以忘乎言至使不識其人者猶想而慕藺焉斯不亦羙乎今陜州知州事聞人侯彥芳佐泰和時餙所謂東偏斗室堊以塗其壁而蘧以帟其上因扁曰云蓬蓋藏修之所托以寄興者侯與僕會金陵時語僕曰雪蓬需子爲記僕敬諾焉於時侯奉命赴汴京僕亦次第還鄕始得坐雪蓬齋中乃記之曰蓬蓋舟所藉以庇覆其所載者賢才亦國家所籍以庇覆其赤子也蓬之上維雪焉至淸至白可以瑞稼穡��蠢且蓬戴雪又勝重也蓬譬則侯之一身而雪其徳歟士君子以身許國不能表裏澄澈潤澤枯槁凜然自持則不能以任大事果其徳充耶小之簿書期會大之禮樂軍旅外之刺史守宰內之元勛碩輔無不優有餘智顯有成績譬蓬之於舟穿溝港出陂汊蹙灘石谷濤瀾然後平臨大江迅達黃河而人與物俱蒙其蔭不病厥載也不然夏暑雨驕陽冬祁寒烈風舟非蓬頃刻不能居與行也或曰侯嘗駕雪蓬轉輸於襄陽今玆艤雪蓬布政於河南蓬亦勞止矣噫是求雪於太陰之庭求蓬於冰夷之都也名齋之意殆不其然書曰若濟大川用汝作舟楫傳說爲商哲輔佐興令業豈嘗屢濟川而病其舟楫也耶

○學村記

友人易君別字學村蘄記於海桑子子嘉焉或曰是矯也君豈嘗能村乎村貴眞不學而能昔王建張籍同時同以樂府者聲評藉者曰其不及王建者村不盡也謂其不能自然未極於眞耳村固易學哉子曰不然傳曰蛾子時術之志曰人皆作之作之不已乃造自然範蠡平吳變姓名鴟夷子皮始學賈嚴光避漢披羊裘大澤中始學漁梅福上書��吳市門始學卒郭觧晚而折節始學儉非不學而能也朝野之相形卽野名村士農之相訾卽農名村而堯時咨治於在野周時烝髦士於我農後世目咲爲村者在唐虞成周不爾也不當學乎世益降澆益滋鄙先進曰野人髙後進曰君子文之敝也久矣夫子從先進禮樂夫固野哉學之固可議乎易君學村學之誠是也佊不學而能者野人不辧菽麥寒暑者之爲耳野人之所爲村非君子之村也如吾所云唐虞成周時君子者之村也𨿽然又有下愚之村焉幾流俗人所尊崇慕仿者皆是也而易君無也君去榮就晦學村宜不侶吾懼其淪野人之村欲納諸君子故樂告以斯言君曰吾旣甘守環堵浮湛裏閭臺笠緇撮賢於切云之峩峩縞衣綦巾侈於象服之委委調笑乎蠟賓之儀崛疆乎樵夫之拜田子方貧賤之驕固多陶徵君桑麻之趍不少也若是何如子曰其然乎幾幾於達乎村乎孰過是乎書以揭諸座右

○南康縣復秀公臺記

秀公臺者南康貳令吳公徳基父所復也曷爲而復之從民志也古者大都小邑胥由卜定然山川形勢風气之聚若舟瑤以陟巘降原升墟而望楚與京類可徵已南康其壯哉縣乎覽厥治所中髙四隤若玄武狀堂後西偏隆然特起成墩又若其曳尾然因墩以爲臺而臺自宋丞相秀���升之景佑間以校書郎出宰民徳之不忘遂取其謚名焉臺非徒勝槪是都抑形勢攸系哉洪武二年著令中外諸府寺並環築公捨長貳史胥族處繚以髙墉固以緫門縱廣崇庳罔或超度縣克日攻位適臺直少府聽事遂夷之臺前豫樟十數圍寺門古桕一株無烈風迅雷同日應聲自拔眾駭愕然業已建不可渝已三年秋縣老若士並力一辭懇告貳令首臺之夷狺獷胥慶縣旣卑矣罔可畏忌訐誣蝟興赤子焉所芘寧縣官獨憂耶且縣有故易此必戾木有知而旣告之矣明公幸復之哉公曰豈其然乎吾達子之志亦大有理乃遷少府聽浚池之塞隆臺之平民歡趍功不日而復崇加其舊又出俸錢買亭卓而覆之用慰悅民情抑以時觀遊節勞佚禮賓客焉僕適道廣省校文還公引坐臺上觴酌無次指南山曰滃然翠浮爽然气蒸非南中所可凝又指北山曰此九日嶺亦因丞相名而命之前宜玄武道起新亭扁曰壽龜池左右嘉木扶疏淸風徐飄翛翛冷毛髮四序疊乎前萬景赴其下臺奄而有之不尙可記乎僕曰然此一役也有規有頌古不容輕廢規也復古之舊嘉與民同休頌也匪鑱金石莫惠久遠吾見公盛徳羙政與秀公愛遺欽於世世矣

○虛白記

海桑子歸自羅浮游上淸宮息焉二子者方論道其一崇虛其一尙白咲於列者曰聖人崇誠而子崇虛君子尙�而子尙白得無戾乎夫虛而不白巖洞是也白而不虛玉石是也子各一焉而可乎二子爽然自失請業起拜咲者曰此非吾所能子往質諸江先生二子往焉先生曰吾不知也吾聞諸漆園傲吏傲吏聞諸七睈七睈聞諸天向子所聞無一可也今夫日月者司視之官不煜於晝則天者育不煜於夜則地者�嘗試有一物梗其中一塵滓其外哉今夫水洞鑑毛髮泓泓渟渟不測不極實之泥沙土石壅其行淤其冷豈其天耶今夫鑑之空也的的兮空靑之剖而金筮之凍也熒熒兮珠斗之芒而頗黎之浸也剗隆平霔磨垢刮翳而虛之軆始全虛軆全而靜照出焉日月水鏡其形其質虛空也日月水鏡各一其照生白也其於人也亦然省天地之員方其日月之精華萬物萬象吾百骸也江河百川吾九竅也所以成吾體者皆實也所以主乎吾體者皆虛也虛所宜虛而勿實所不當實其光明也孰禦是故耳虛則生白而聽聰目虛則生白而視明彼其實所當虛者榛蕪髙於靈臺糞糞壤瘞於丹府面墻而已耳屋漏而已耳楊子云自以爲玄可也烏乎白哉二子躍然起灑然悟願卒爲弟子因祈海桑子敍之以爲先生壽先生字中吉積書盈車律已以法學超詣徳粹謙海桑子廬陵陳謨也

○泰和縣新修城隍廟記

洪武三年六月皇帝若曰載稽祀典城隍廟貌宜從攺作廟在府者如府治之制在州若縣者如州縣治之制舊有土偶像設者胥毀爲塗墍在廡者��塗兩廡辟在正中者還以塗正中辟而圖畫雲山於辟上凡神座凡席悉如官廨儀署主苐曰某所城隍之神大哉制乎一澆末俗之陋�從亂典之正於是省部斟酌格式移諸外省外欽承惟謹下諸屬郡罔不虔奉泰和令尹嘉議大夫前禦史劉公宗啟政肅人和令行眾趍刻日庀工曁厥僚佐縣丞陳君舉善主簿楊君禹鼎典史許君宗禮相恊後先度地之宜而斥大之取材之良而謹施之量氓之任而分畀之旦省而暮程寬撫而嚴督縱廣崇庳纖悉如法門廡庭室幕捨靡不宏偉軒朗上以稱睿旨下以悅輿情遠近聳觀嘆未始有盤盤翼翼羙輪羙奐寔爲廟貌之甲豈直一邑之巨麗而已哉亦旣落成耆老祝史等來請文刻石僕嘗讀吳文正公廟記蓋曰城隍亦后土之類也古者八蠟若水庸若郵表畷莫不祀而報之況城與隍城民而衛物猂外以集內厥切懋焉不有以麗祀之可乎禮𨿽先王木之有而可以義起者城隍是也其所以廟而不壇者又以棲配享之神昔漢髙帝以灌嬰下江南而江南祀城隍類以灌將軍配是也文正公之言淵博明通足裨禮典之未備而我睈天子斷自宸衷默剗昏俗致城隍之神有髙明穆穆之居無滛瞽屑屑之黷誠曠世之盛羙也抑傳有之先成民而後致力於神民和而神降之福邑長貳有焉蓋其勤宣上徳茂植民功殆與廟貌相爲之遠而神之降福斯民永永無疆者孰非惠化之所敷遺乎皆不可不書以是刻於石用昭示方來

○中庸齋記

淸江碧嶂之間余得有熊氏族裔名中而字克庸穆穆乎識時達政之才賢也入其齋扁曰中庸之齋凡所僑寓卽揭以自厲且介余記之予因得致交相勗之誼焉昔者往睈先哲或出或處殆殊迹而同歸素富貴則道行乎富貴素貧賤則道行乎貧賤素夷狄患難則道行乎夷狄患難道者時中而已時中所在卽所以爲庸微之爲寢興服食大之爲車馬戎兵恆之爲九法三綱變之爲禪授放伐各一其時則各取其中合焉而安榮戾焉而危辱孰非平常不易之理哉克庸修於身有學有守用於時居有猷有爲孝弟隆於家忠信孚於人卽其言恂恂以愨與之居栗栗而溫而當夫天造艸昧四郊多壘寺出其才而小用之施足以徳鄕鄰力足以援檻穽殆不勝計使在春秋戰國彼諸侯之大夫鳥足以辱君哉吾固知克庸厚積薄發可當富貴貧賤而安可以夷狄患難而宜亦要其適中能庸與否何如耳是齋也載籍前史以實之名畫法書以鏝之江山風月以藩落之直諒多聞以匡翼之而滋蘭樹蕙含英咀華塤箎翕如也菽水歡如也所以張皇榮寵於是齋者靡不卑備吾夫子蓋曰君子中庸又曰民鮮能久矣夫凡民之所鮮能而君子之所獨能也豈易及哉余故樂爲克庸氏記之且將復焉以自勗云

○蓬窻記

夫坐鑑杯水而江湖百川不爲大也善言天下者也善言天下者天下小於一室夫豈必登魯泰山而後爲眞有見也丈生某於其書室之側啟窻焉從廣度之僅僅函丈許時時與客嘯傲其間扁曰蓬窻吾常過之坐我於蓬下不啻濤掀浪蹴拏舟入港於而風馳雨突舟人各斂袵局蹐略不見偪仄窘態苐覺折旋俯仰更極中適及其語劇與移軒出蓬外神拂飛鳥平臨大江荊遊而上者嶺嶠爲海瀧爲島夷洄而下者之淮之漢之衡之荊車帆無時煙雲互吞苐一送日頃而可得意之則見吾蓬外物也窻果小乎哉曰蓬窻玄者寓也亦所以志也吾不得時坐饑而釣跛而渡者負薪而行歌騎牛而讀漢書者皆善言天下者也生審無失士而謹識之異日取其奇言以告我

○樂志山房記

孟子論曾子之孝其親蓋曰養志而曾於論君子之養孝則曰樂其心不違其志夫養而未臻其心非之樂非孝也欲臻其樂然或不能先意承順一志苟或違一心之軆戚焉烏乎樂也故志者心有所向往未形於色辭凡人子所可知者也於焉弗有違亦焉往而有違焉往而不樂哉此養之至也吾友楊久恭孝於事親力非甚有餘而飬必致其樂養不必常豊而常必適其宜亂來避地村莊養志復如城居獨其讀書之室曰樂志山房予嘗過之望其垣殆儒有一畝乏宮歟入其樊翳然林水殆泌之洋洋可以樂饑歟休其蔭有靑靑者焉有如簀者焉殆武公之淇澳歟履其畝禾役旆旆然黍稷翼翼然殆豳民之本富歟於是室家攸宜而芋以寧也塤箎如實而而翕且孺也入廚具甘旨上堂問起居而其親不知塵埃之瞇目風流之隔代也竊獨悲夬曩者運昌時泰家肥屋潤位髙祿豊者能養志使樂曾幾何人哉不以遣體行殆而貽其憂則以壞名災已而致其辱亦常不爲少彼孝襄於妻子者要不足論反不如窶夫傭奴輩僅僅養口體而其父母常自慰悅且誇詡之蓋終身爲無他於其窮且賤而直情能之而此願戾焉耳嗚呼允恭誠所謂加於人一等歟如之何使餘一過山房而油然孝愛生於中也允恭當卿邑亂時嘗奮拔民伍接戰城西獨挫敵鋒以完郛郭人服其義勇然不願仕進故奉親避他以老有如漢興舉孝廉力田卿大夫署行義年而上之其焉避耶非樂志之尢者耶吾記姑爲子願之

○東湖隱居記

出贑汪東下有洲焉日云洲嘗聞五色云見其間故至今其邑稱五云幾贑之山崖嶄辟削者至是而坦迆贑之灘峽束石盤者至是而舒夷又循洲而東有帝曰金灘半百里而遙而坦迆者盡廓舒夷者亦徐厥土利陶厥田上腴江廣之徼舟車之隘以砦以驛故居之者與城郛無異而蕭氏又擇灘之尢勝者築室以居之因其地有湖池焉其淸可以濯漑其肥可以釣魚其潤澤可以灌焦槁化瘠以爲沃遂扁曰東湖隱居而介其友謁予記之餘重其請則復之曰夫蕭氏裏居金灘而家有東湖灘動而湖靜蕭氏其樂靜者歟灘流不息而湖止不盈蕭氏其知止不貪者歟灘磯之石則怒鼓之飆則號風霜髙潔則其底立見而湖蔭之以楡柳植之以渠荷禽魚且有餘樂澄之不淸撓之不濁冬夏靚深不竭以充軒楹耳目之娛果孰得窺其底裏然則蕭氏之居外侮不能侵殆所謂風雨攸除鳥鼠攸去者歟凡出贑抵云洲而險浙平抵金灘而險悉平蕭氏旣處其平又擇其勝豈易得哉吾友吟詠倡酬其間足僧東湖之重然則其雅尙斯文又可知已殆蕭氏子孫孫子八世莫與京也以是記於辟遠徵於方來

○龍山小隱圖記

云竹之溪金龍之山有隱居者焉曰蕭君福可氏福可生長承平時旣壯而浮游江湖未老而逍遙泉石崇本而謙撝家和而身潤田園約而子孫蕃莫年不出戶庭而交遊風月無虛日及是世亂且一紀入其境復如未亂時嗚呼可爲福也已渝川孫君碧霄避地焉依君一見知爲奇士卽避堂以館之孫君志其羈旅居間歲則取幅紙爲君圖龍山小隱盡用郭熙家法而以趙千里遠景參差暎帶咫尺而有無窮之勢將持爲君壽辱先示餘日積日而成之殆天機所到也吾未甞爲人作及此也先生其爲蕭君序之餘諦觀不忍釋乎嗟乎福可也能使碧霄每況益淸如是其髙自標致詎有其涯哉是圖也層巒而壘巘奔濤而湧霧其間有若神仙中人騎驢渡橋者非靑蓮君士則浣花老翁也有長松落落四五如龍而兀兀一茅亭其間囊琴而坐者其昭文氏之無成虧與有瀑布千尺起而引睇者有瑤艸黃華赤楓丹桂心賞而神融者非劉紫桑陶隱君所托而寄歟文鹿也濠梁之所遂與馴鶴也孤山之所放與祝雞也屍鄕之學仙歟垂釣也桐廬之客星歟古之君賢其人而不得見則或圖其居而觀之圖固甚有補也爲蕭氏於裏者聞福可之風而興安圖而得龍山之朦槪讀吾文而想象古之數君子者苟冀柔其一焉皆足以垂光無窮此碧霄盡中史筆也福可有賢孫曰魯者從予學經術志昂而才逸必將擴大其家聲其福蓋未艾也然則是圖愈遠而愈耀矣

○悔閒軒記

裏士蕭執永得國子先生景濂宋公歁書悔閒軒三大字以遺蕭日宣氏日宣揭之觀者嘆賞有李陽冰之風咸詠歌焉屬予爲之序嗚呼日宣能守先人闔閶於城郭兵燹之中良不易得而得此蒙書張皇於軒楹俯仰間尢不易得也他人華構髙堂寧有是耶吾聞諸光子云知足不辱知止不殆萬代吏時戎馬被郊豺狼在邑國家用重典繩之日宣故名法家甞事邑之自悔自閒儕輩皆咲其怯因鄙之目爲村則咲日吾不村也遂以不村自命而以悔閒名軒殆所謂知止知足者歟學名法知名法之隱禍優遊自樂且才餘年殆所謂不辱不殆者歟人患溺而不悔斯有苦旡閒鳥不悔於髙飛而悔於网羅魚不悔於淙入而悔於釣餌名者誘人之网羅也利者亡身之釣餌也易曰旡咎者善補遇也又曰震旡咎者存乎悔悔之於人大矣能悔則能動其補過之心斯爲旡咎之民又豈特閒而已哉然則翫斯篆也讀斯文也凡升君堂者有不悠然動於中乎

○禮庭記

讀翰林詹公同文爲其徒劉禮銘其禮庭蓋以君子之學勉之也禮蚤負才諝徒事天官者垂四年操幾杖以從公殆無虛日故有是銘其省親而況予也復求餘言乃廣其意爲之記曰禮以謹節父子聞熟之矣翰林進其學於成余則期諸用之大載稽諸經小而教訓正俗分爭辧訟非禮不講不決上而班朝治軍蒞官行法非禮威儀不行幽而禱相祭祀供給鬼神非禮不誠不莊禮之用復有大於此哉者乎子之職階而升焉責而任焉講之不貫習之不狎達之而易窒矣守之弗嚴出之弗瑞感之而難孚矣尙勗之且夫儒恥一物不通而禮三千三百究其大不忽其細通其変不戾其常亦曰節父則日謹其所未謹耳子帰而質諸翰林不其然乎

○西泉山濟渡庵記

泰和城南云亭鄕冠朝裏江曰繪江渡曰水東渡四通之道往來病涉者眾裏有寺曰南臺有僧曰集賢五云陳氏儒家子幼出家禮靜觀應公爲師應公侯出泰和其分泒則五云贇𨿽出五云其初固泰和譄也贇旣爲僧實能謹守戒律動如禮度亦介亦通不隨不阿定力之修如渡河香象透脫之至如逗繯金鱗白業旣純尢喜慈施至正戊戌間眷繒江洲渚開基卓庵造舟利涉陰感南泉古佛夢授以震卦且示之曰汝止得關元帥力自是恭行南泉宗教法施香水芻不奇效早之蘊隆惔熒者禱輒雨疾之顚邪疫癘者治輒痊四方之走集者踵相而損貲力致材木瓦石以助與造者又塡溢而至正已亥首建正殿立睈像辛丑次建三門大明啟運吳元年始立鍾皷及安眾寮捨洪武十三年庚申九月又撤去寮捨鼎建圓通寶殿巨麗髙朗前後暎發江山攺觀矣且置恆產若干畝以供常住若干畝以膳渡子而伏臘亦庶幾矣嗟乎貲也何以致是哉如來之教以眞實爲體善應爲用體涵萬象而常虛用周沙界而非有贇正見正知春冰釋芻心之感其孚自遠其效�應爾也昔在至正壬寅結夏之日贇獨坐佛殿上閱金剛般若經至十七八內如來者卽諸法如義四顧絕聞聲霍聽空中一喝玄好打三千捧恍然有省由此頓悟其應世也得六祖偈佛法在世間不離世覺而以偈中心平行宜憐忍四法行之終身此其踐履實地過人遠甚豈淺中者所能測哉餘暇日遊西泉山登圓通閣嘉其地勝景絕而喜贇之建立惠施也遂爲紀其顚末與其靈感之故云贇字拙吾前元時錫號妙智大師

○梅澗記

大凡負異稟者必脫略乎其羣𨿽艸木亦然夫艸木而負異稟必浩然奇芬瑰然碩■﹝豸頁﹞發於名賢之詠歌方靑陽展和髙下瑣尾無不散柯布條眩彩矜稪而牡丹獨殿而王之北異廩也及朱明司暑槄蹙葵傾蘭葩芷幹而蓮獨出淤泥濯淸漣天然去雕飾比徳於君子此異稟也秋則小山藂桂檀於淮南冬則孤山寒梅傲於幽朔細不踰粟而根柢月■﹝骨出﹞誰能弟之皦然不澤而百卉盡廢誰能魁之凡此非負異廩而能然邪物且然矧於人乎故以人而自況於物者有矣況於物不況於常物則亦取其異稟而相類者耳平川周景元夙負異廩其執友別字之曰梅澗況其丰姿雅度言貞而气溫也復介予爲記勉其進修不於其名於其實也余聞昔洛陽頁侯爲縣時雅與士人遊暇卽衣冠揖讓分題角賦而閱試焉矜其不度而指授焉景光以諸生在列侯每進以詩好卽譽道之不置未至則攺定以成之大幼而得於師友之燻陶若梅之有本澗之有源長而成於賢大夫之追琢殆猶梅之天葩澗之文瀾矣其出羣也則宜或曰梅在澗信美矣抑熙明之特眾芳之會桂列明庭蓮在靈治牡丹榮上苑尢爲脫略艸木之羣者而梅顧獨在澗得乎余曰然有異�者有異施也景元其蓋勉於學乎

○安晚堂記

與國貳令沈侯司平言於僕曰家有嚴君踰七望八夷曠以永日淸彊如少年燕處之堂題曰安曉義於於老者安之其自命也僕悚間焉而侯具道之僕曰乃今職尊公請爲之記以寫侯數千里之思乎夫公前朝耆壽俊也晚而全五福於湖山形勝之間超然月露煙雲之表安孰加焉夫晚者大之向晦者也人之所同有也而適所安者寡矣經營分表以求安者累其天者也烏乎安日暮途遠倒行而逆施之者戕其天者也滋不安奚故不知安之爲安而行乎吾素貧不加戚富不加欣者安晚之尢者也知其爲安而苟止苟足一介不妄取予者其次也沾沾而求鼎鼎而獲一飯不啻多者又其次也若尊公者勑家事如尙子平稱善人如馬少遊東山絲竹如謝太傳出入左右車中長文�前文若又如太丘之與朗陵所謂忘其安之爲安非安晚之尢者乎又其雅子種菊菊有雅節能大耐淵明愛之公亦愛之斯亦安晚之髙致也客曰子論慱哉抑見公之迹未覩其心也蓋公安於悅者以有令子能以志爲養也傳玄子之能仕父教之忠今貳令遠違色養第以意問爲起居而公嘉其居官能貧常致伏臘之嬴堅其冰糵之操公之心爲何如邪僕曰此安晚之餘事也然則足以見公翛翛物表夫豈尋常世故可芥蔕其胸中哉

○竹坡齋記

淸江鄧養吾齋前植竹一坡因以名齋其僑靑原也謁僕爲記僕間之君子比徳於玉玉者天下之至貴也惟竹亦然君子亦比徳焉故竹亦玉也若尙論其世植物之類莫尊於竹當黃帝時命伶倫取諸懈谷以律制律成而度量雄衡法度之器皆緣以起禹時�貢筱蕩與瑤琨並命周之符節亦與玉並行而周人美衛武公凡三致詠於淇澳微武公之徳不足倫儗嗚呼竹之世與貴孰得而尙之後世或下以爲犍瓠子之歌所以與也或繩以爲橋蜀道之險所由越也其遏衝制潰濟深利涉有類夫君子之大用而幽人野老托以吟詠而翫適七賢六逸托以陶寫其憂憤則皆竹之流風餘韻也柰之何聖賢之嗣不保其不落君子之道不保其常伸气化人事或不相符人或一不幸而物從之矣然則淸江之上有竹一坡托根於子之齋與子同閱甲子同傲霜冰視橘踰爲枳荃花爲茅相去萬萬不以用之大小介乎志而以不適於用全其天𨿽自嘅亦自慶也僕與子發皆種種視皆茫茫僕有竹無坡托記於是齋亦以寓吾彼也凡我同志翫記猶翫竹焉伶倫武公如可作也亦必油油然憫於吾與杛矣嗟夫尙有如渭川千畝其人能與萬戶侯等者乎尙有一窠數尺寄諸童子寺而綱維日報平安者乎彼其視淸江一坡爲何如哉

○雪隱記

士大夫出處不同轍情性不同耆而其歸不同致者傳曰是則同又曰皆是也夫同且是天下之至美豈復有加於此哉宜春朱侯志徳民出處情性皆不異於人人至其髙自標致托興於雪以隱獨吳人焉不知者類曰隱非志於濟物者雪非陰陽沖和會合之所存也於侯絕不相似其知者蓋曰侯工鴈梅竹梅侍雪始英竹冒雪逾勁皆隱於雪西極韻度朱侯特寓意焉目僕曰嘻近之矣然猶膠乎其外夫隱有小大惟隱於市朝謂之大隱又與顯對君子有隱斯有顯謂之中道豈絕人逃世者所能專哉夫雪天地嚴凝之气之積也𨿽非沖和所存而沖和之气恆由雪以固則其暢達化育也孰禦是故春秋書無冰謂冬溫也閟藏之不密而翕聚之始發也惟雪尢然故三白兆豊深尺書大厥系之重若是然則朱侯托於雪而隱殆比徳於王之類歟吉今窮而小隱者姑勿論論其達而大隱位極人臣者鹽乕蓋深玉龍擎重魏國公之相業也雪隱也平治險穢潤澤焦枯勢合則色地功成則回春荊國公之相業也雪隱也二公誠異於人者而孰識其同哉亦容有議而非之者而孰究其壹歸於是哉易曰君子以同而異先正曰不能大同者亂常咈理之人也不能獨異者隨俗習非之人也要在同而能異爾以是爲雪隱記其庶矣乎

○髙一步軒記

金魚之南珠林之浦朝舉羅氏擇勝而居之餘每造焉恆由客位延至堂之西偏歷階而升曰此髙一步也因以爲扁蘄餘發其義余久負諾責蓋莫適其所歸也一日過之欣然爲之記曰古之君子不欲多上人然亦不肯甘爲人下而不辭故易道隆謙謙則尊者愈光卑者亦不可踰此惟操無欲上人之心者能之然君子以同而異則於暌見之獨立而不懼過涉滅頂而不可咎則於大過見之此其勵志又豈肯少居人下也哉朝舉故間右名於自其大父父與余有通家莫逆之好予每見之如見其前人任俠而隆交急義而善謀處困躓不辱拙彊禦不懾遇勝時知已縱酒諧謔岑年摻撾袒跣梟盧以爲樂可謂得賢達之髙致矣此髙一步也韜迹於園田全身於艸昧自至正末運大明新造者昔之田連阡陌谷量牛馬者或無噍類矣權行州裏力拆公侯者或淪徒役矣而朝舉嘻然桑麻之間翛然軒冕之表矣仲長統之樂志榮啟期之達生蓋庶幾焉此髙一步也余方佚老時相從笑歌輸鴈故樂記之昔夫子稱孟獻子曰獻子加人一等矣夫獻子豈欲上人者哉不欲上人而自然居人上者加一等之謂也此髙一步意也君子人也朝舉勉之

○秋林軒記

武略將軍守禦吉安千戶所顧侯文質別字秋林且以名其軒余記之曰夫秋行爲全其象爲兵其在物也欽華就實杜羣材而堅百谷微而飛走水陸之品莫不豊顧猥大而尢於林乎見之傳曰風落山歲云秋矣我落其實而敢其材是也夫林木嘉植也其施大用也起尋丈以干霄漢飽千霜百霆以竭萬牛牛夫之力使非秋令之肅則春和之煦何以臻夫大成哉然則顧侯取以名其軒宜矣侯凡兩膺誥命初命曰爾自常熟效順俾戍廬陵能效鎭禦之績再命曰爾戰勝攻取多著勤勞命爾官居列衛俾爾小孫世世承襲嗚呼秋林之中長林出焉其簡在上心也如此其器而任之也如此其欲使永保祿位也又如此夫豈場師之樲棘漆圍之樗散所能彷佛其萬一哉抑又論之錯舉四時曰春秋約言四徳曰仁義非春無以爲秋之斂非仁無以爲義之制侯之守正不阿廉介不隨勇斷不滯皆得夫秋行之正也而於孝友冣隆溫良如玉惇詩書而悅禮樂事重然諾而子困窮則秋林皆春意之蓊勃也人亦罕之知矣余故記之云

○飬拙齋記

衡州荼陵令之玄縣楊伯友請曰宦譜荒矣惟前聞人敷遺之休不在書乎因外氏故基葺數椽容膝圖史以爲佩服花木以暢性情名曰飬拙之齋先生幸辱爲記文得朝又勗勵焉余曰子耐慕潘安仁閒居平曰安仁不妄馬安巧宦特賣拙耳石友之同歸則巧之禍也抑將爲柳子乎曰柳子乞巧誠忿嫉耳終黨王叔文不悟豈抱拙誰惕哉夫潘與柳才之雄文之宗也吾敢窺其藩乎吾惟春誦夏弦三冬文史足用以求鄙志庶幾不辱而巳余勉之曰飬拙莫如讀書書者天地聖賢之心古今人物之鑑也其中有大巧拙存焉天之於眾形匪物物刻而雕之也果巧乎孰尸之果拙手孰加之聖賢亦然孔孟當春秋戰國轍環天下所如不合拙亦甚矣然而不枉道不從時未始拙也潘柳誠拙乎哉聖賢誠巧乎哉故世所云拙者皆希乎巧者也伯友以是自警則幾乎道矣

○存心堂記

廣東布政使黃州徐侯驛駐快閣登覽之暇時時爲士友用小篆作大書極飛動森嚴可敬於是郭子善跽曰先人有存心堂以遺後不得紫薇香露揮灑以顏之堂𨿽構與末構同𨿽奐猶未奐也布政嘉而與書焉旣顏之矣亟請於予曰不得先生記文無以發前人幽光侈布政榮寵堂𨿽顏復與未顏何異則復之曰若知爾先人之存心乎其要在於子孫之昌且蕃耳今子龍箕裘守桑梓軒楹之間嘉花異艸淸泉羙石所以娛玩其耳目色飬於慈顏者無所不備可爲昌矣佳兒立所吾伊者瑯鏘梨栗者嬌癡𦇤褓者娟好可爲蕃矣先人以存心遺後者遠而子善不替先人之存心方興而未又是乃爲善之福抑宰物是寔相之哉堂𨿽舊而扁則新不辱夫大人君子之黼黻有如此者𨿽然扁旣新矣而堂之故尢有足書者蓋藥市存焉子善之先人元亨甞曰處卑而思利物居約而務廣施獨醫藥爲近狄梁公之籠貴賤苛細靡不儲韓康伯之價擁豪窮困扉有貳吾將幾焉積之之久求善藥者至自旁邑飲良剤者上至王公鼎鼎乎必郭氏焉歸於是存心於一堂者不獨以遺其後嗣又推以利夫多人此其先徳之羙而子善佩服之有加無損焉益知子善之存心卽其先人之存心其嗣世之蕃且日宜哉是以記於堂中列於布政篆書下方嗚呼又將八世莫焉京乎

○東陽讀書處記

邑庠生劉仲賢從余學易扁其藏修之所曰東陽讀書處而請記以自勗余嘉其志卓則記之曰邑城門東出者扁曰東陽門生讀書城門內故扁書室亦以東陽揭之夫東陽之義稽諸大易取著而於生之年徳爲冣似於生之問學爲冣切也昔者伏羲先天卦位離居東大明之所由生也文王後天卦位震居東方物之所由出也離居東乃扶桑之旭震居東乃靑陽之春故說卦曰帝出乎震又曰震爲大塗言品匯之眾林林捴捴下至飛潛動植勾萌甲拆莫不胥此塗出皆靑陽之春實鼓動之然萬物旣出於震得扶桑之旭以麗之則幽隱者旡不燭欝結者旡不伸已發者暢茂欲舒者條達生意勃然莫之能禦矣吾故曰東陽之義於易冣著其不然乎而生英妙之年如東陽謙和之徳如東陽不獨以其居近之也𨿽然學在是矣東陽者天地溫厚之气所存也於天徳爲元於心徳爲仁元者眾善之長仁者五常之君聖門之教惟在於求仁而已苟能用力於仁由一事以至於事事由事事以該夫全體全夫心之徳卽所以全夫天之徳也故顏子之爲仁乾道也冉子之爲仁坤道也乾道奮發而有爲坤道靜貞而有守生必從事於斯冋加勗哉法兩作之離使知無不明法遊雷之震使行無不果擇善而固執之君子之事備矣尙加勗哉以是記於讀書處有以日自省焉其必曰古之學者爲已

○柳溪漁隱記

白下之西柳溪之上有隱君子曰楊子良氏托於漁以寓隱焉於是毗陵池海玄爲圖之同裏海桑道人爲記之曰古今之漁皆寓也昔太公漁於周一漁而得玉璜子陵漁於漢一漁而得客星玉琪以佐文王造宗周客星以相光武表一代名節其爲漢隱也大矣然其初皆寓於隱也寓於隱而不滯於隱斯達士之髙士致而庸眾人所望洋而嘆恍然以驚者也今子良氏之漁將取玉琪乎鼎彛旗常之勛非大賢名世者孰能爲將取容星乎絕人�世之事又君子中道者不屑爲子良氏之漁直漁於江湖之涯勃澥之島耳直漁於風月山川以相賓主蛟龍岡蒙以相娛戲耳賀知章之酒船日相往還陸龜蒙之筆牀釣具旡不自隨張志和之靑蒻綠蓑桓圭衮裳不與易也此眞隱也𨿽有玉璜數十事曾不足以勞目崨而申申焉屈伸腳於蓬底客星亦終古安敢動邪是故五嶺之南一漁也兩淮之間亦一漁也北乎盧溝之文又一漁也將旡所不漁何漁非樂題曰柳溪漁隱夫孰謂非然

○西泉山濟渡庵記

泰和城南云亭鄕冠朝裏江曰繪江渡曰水東渡四通之道往來病涉者眾裏有寺曰南臺有僧曰集贇五云陳氏儒家子幼出家禮靜觀應心爲師應公族出太和其分泒則五云贇𨿽出五云其初固泰和譜也贇旣爲僧實能謹守戒律勤如此度亦介亦通不隨不阿定力之修如渡河香蒙透脫之至如延�金鱗白業旣純尢喜慈施至正戊戍間眷繪江洲渚開基卓庵造舟利涉陰感南泉古佛夢授以震卦且示之曰汝止得關元帥力自是恭行南泉宗教法施香水無不奇效旱之蘊隆惔熒者禱輒雨疾之顚邪疫治輒痊四方走集者踵相繼而捐貲力致材木瓦石以助興造者又塡溢而至至正已災首建正殿立聖像辛丑次建三門大門啟運吳元年始立鍾鼓及安眾寮捨洪武十三年庚申九月又撤去寮捨鼎建圓通寶閣巨麗髙朗前後暎發江山攺觀矣且置恆產若干畝以供常住若千畝以膳渡子而伏臘亦庶�矣嗟乎贇也何以致是哉如來之教以眞實爲體善應爲用體涵萬象而常虛用周沙界而非有贇正見正知春融冰釋無心之感其孚自遠其效固應爾也昔在至正壬寅結夏之日贇獨坐佛殿上閱金剛般若經至十七分內如來者卽諸法如蒙四顧絕聞聲霍聽空中一喝云好打三十棒恍然有省由此頓悟其應世也得六祖偈云佛法在世間不離世間斍而以曷中心平行直憐忍四法行之終身此其踐履實地過人遠甚豈�中者所能測哉餘暇日遊西泉山登圓通閣嘉其地勝景絕而喜贇之建立惠施也遂爲紀其顚末與其靈感之故云贇字拙吾前元時錫號妙智大師

○雲松山房記

給事中羅子實世本長沙人其父遊仕吉安因占籍焉子實讀書靑原山下取太白巢雲松之句扁其讀書之所曰雲松山房洪武十四年以才賢選入京二月授給事中小心謹畏以恭其職夙夜不迨以精其能實稱上旨九月除蘇州常熟縣丞陛辭以年未登學未優大懼弗堪任以速官謗懇懇且陳上甚嘉之特放還鄕使得卒業子實旣獲如志念長沙之宦譜仰廬陵之文獻而益追太白廬山攬結之勝若將終身焉夫五老峯之髙標金美蓉之秀色千古猶一日太白往矣而其天遊觀物者猶可想其振衣於千仞之岡也夢寐風采者猶疑見顏色於屋梁之落月也超然天地之間可以不死豈不衺表愈偉哉夫何所獨無雲松雲松何所不可巢然巢之非其人雲松如將浼焉巢之必如太白斯雲松有耀矣子實讀書於山房斂在天之雲歸詣參天之松日藏焉修焉以傲乎墳素之樊圃息焉遊焉以尋乎簞瓢之樂事車服器玩不萌於所思狗馬聲伎不牽教所好澹泊以明志寧靜以致遠可也如是則云固上下而相從松亦茂悅而顧交矣雲藏乎松也松津潤光澤上蔭乎百天之絲下資乎千歲之苓君今日之涵飬以之松承乎云也則富蓄聚汪渟固將爲霖爲雨育萬物而漙羣蒙君異日之設施以之然則雲松之巢殆君子窮飬達施之地乎聖上特放還鄕者欲俾子實極其窮之所飬然飬之而充抑豈終窮而已哉尢將大其達之所施子實必愼勗之餘故爲之記以徵來日

○壺隱記

仙人有經済有窮達皆其所自爲遊戲耳出而爲天子外臣若張子房陳希夷輩道済天下而不居其功夫是之謂達隱而爲方術技士起人疲癃殘疾而徳不勝計夫是之謂窮窮達𨿽殊致其爲經術則一皆其所遊戲也廬陵有隱君子蕭與恭氏慕仙人之窮者也寄與於藥市別字曰壺隱夫壺公者天上之謫仙人也謫之於天而隱於一壺謫之於天其來也髙明隱於一壺其藏也微密收斂其髙明獨天知之發舒其微密則天始露而人或窺其一矣然惟費長房獨能識之世人見之者獨見其壺耳壺之所有天地萬物皆具焉其大無外其小無內放之則六合充周斂之則大千毛髮也攀而卽之者長房也玩而樂之者與恭氏也與恭氏羙湏髯如銀雪秀眉宇如紫芝孝友隆乎人紀信義孚於友朋其蓄善藥不貳價不規利賢於宋淸其與物慈惠急人之急甚於韓康伯故能與壺公長房神交於物表天遊於人間𨿽不必達而在上而經済之體用具是奚余往來蕭氏之壺天日久狂嬉醉賞分壺中風月實多故樂爲之記云

○貧樂窩記

西昌白鶴觀寔王子瑤過化之所代有聞人道紀攸屬今復庵朱提點其一也壹志於內修絕想於外騖故扁其燕處之室曰貧樂窩著其志也故國子司業劉君子髙甞爲賦之復求餘發其指歸余復命曰貧而樂夫子所以勉子貢也是子貢循未及也子貢之所未及而復庵能身之其有以乎夫神仙在貧爲髙致非崇夫貧也舉一世之萬有略不足以推其心故世俗目爲貧而仙者以爲富且萬乘之樂不與易也艸衣木食賢於膏梁紈綺巖耕谷隱羨於金玉滿堂如是而已然則貧樂之窩觀止此乎曰未也昔黃帝膝行下風而問至道於廣成子廣成子曰至道之精窈窈冥冥至道之極昏昏默默無視無聽挹神以靜形將自正必靜必淸無勞爾形無爾精乃可長生至哉言乎能入室於此道者其惟貧而樂者乎復庵處白鶴猶厭其喧又卽子瑤之﹖隱崇元觀而居之其樂於貧也如是然固畱其窩於白鶴也歲時往還窩中凡窩中之樂日與友朋分之嗚呼仙人之居果貧乎果不貧乎余旣爲之記並爲書子髙詩於其後以致稱願之意云洪武十六年癸亥二月裏中八十四翁書

○居南記

往年玉霄翁由翰林提文印出江西風流篤厚見者心醉其談笑筆墨人至今傳誦寶愛不替贑平川亦其遊衍嘯歌遺化處故老往往能道翁狂嬉狎酒韻致娥君可發侍翁時年甚少翁頗嘉之爲扁其室曰居南以可發居縣南涯去縣不里許而逸蹤塵表故自可尙今可發年八十華屋落兵燼爲艸墟舊扁不存僅僅葺環堵狹於漁刀而想見翰林如故時時肅容禮客苐言言居南居南眞若不負當日賞譽期望者余固心敬之邑大夫朱君又爲大書居南二字存之髣髴余甞坐室中蔭百年之嘉樹玩五畝之丘園俯仰感寓竊計海屋添籌凡幾紫桑甲子殆不勝書而余與君白頭如新相對如夢承平不復見矣苐逍遙水竹間狎魚鳥伍樵牧以永昕夕耳讀圬者王承福傳亂來何地不然獨幸君居南基址固無恙計自今以往子孫孫子繩緝蟬聯殆百世保此南而居之也則是南之無恙特存乎其世而不系乎扁之存亡其世常不替焉而扁與之俱矣凡君之後人誦斯文者其不油然動於其中乎如是而不興起大其家者未之有也

○梅坡記

贑貳守楊侯廷舉由蕪湖令七年政成遂廷是聀傳曰君子學道則愛人侯從安慶郡將余公廷心斈有用之學飬之者素定故吏爲廉吏官爲能官宜也別字梅坡用以自況僕記之曰夫溪澗之植末離於奧渫亭軒之種或近於褻玩深山窮谷又至於荒寒非梅之佳致也坡𨿽髙可親梅至淸不雜質之淸居之髙不雜於象而可親焉其惟豈弟君子民之父母乎彼繁華所都眾芳所在非無幽人之貞處女之靜飛仙之綽約節士之夭矯然而混混於春風爛熳之場其皦然不滓歌舞之塵者幾希此淸而病其雜也彼蠶業魚鳧之國龍門鴈蕩之髙昆崘天柱之頂黃鵠不敢度狷猱莫能飛徒使孝子回轅而顧惜忠臣叱禦而骨驚者此髙而病其不可親也楊侯吏爲廉吏節儉而矜嚴玉潔而冰瑩其不雜也如此楊侯官爲能官毋愛赤子饑者哺之寒者衣之疾病呻吟者惠鮮之其可親也如此是坡也委虵起伏平岡遠弄長洲茂苑散見層出暎帶參差而橫枝卻月直干淩風車馬冠蓋童兒艾耋掇芳襲馨日往來遊衍其間佳致爲何如哉吾以章貢所見於侯者如是爲侯記焉而侯學於余公者不止是也風霜之餘華者就實然後爲不負所學異日尢當不一書之

○鳯首記

余觀曾子元記鳳首何其異邪云何南王文獻得之慶遠安撫司掾劉明善所始至正癸巳峒岷以獻於莫安撫莫恕氓不生致鳯而徒貢首擲於地犬銜以往劉奪於犬口以歸又蹤迹峒氓問故氓曰天河縣大王村山中樵童見百禽喧啾如織以石擊之隨斃得禽甚富於是一村盡往每擊每獲終不散隨有禽補立獲處眾怪其異取毒矢盡驅眾禽則見中有二禽髙可丈餘五色奪目射之斃其一其一沖舉而去眾禽盡隨之其立處鳥羽覆地廣一丈厚可二尺如茵藉狀烹其肉食之甚香意山多竹殆是鳯邪故珍其首以獻然劉𨿽得實終不敢眞以爲鳯後以示南安監郡忽立忽立駭曰此鳯首也往仕於朝外國來獻大類是見藏祕府但差小爾王旣從劉得之常函以自隨子元見特項與咮尙微經頂後數羽文彩尙粲爛可觀殆誠鳯矣余因記數年前有五色大鳥從以禽數百集太和州西豫章上東西無常眾族觀聚駭無敢彈射一二日徑去不知所之甞疑豈鳳當亂世而出邪今得所記足證爲鳯不誣然其出必待聖人在乎位且不免弓繳之傷又何取其爲鳯也將世大亂賢者厄運而鳯亦爾歟嗚呼西狩獲麟而夫子反袂拭面稱吾道窮有以也夫

○菊潭記

按風俗通南陽酈縣甘谷中潭水甚甘潭上山多大菊故潭以菊名而谷中居民飲菊水者多壽上壽百三十中壽一百下者七十八十焉夫菊金行之英啟秀於搖落之後故騷人飡之而薦以木蘭墜露所使雪澡滓穢通遠神明斂華腴於百體導貞元初本初也甘谷之民僻在寥閴嗜欲旣淺天機自深其致康彊宜也金精王侯以菊潭自況其友趙仲敬永爲記之旣辭弗獲則告之曰金精之山仙聖所都其靈卉異葩皆足以爲長生之資十倍於甘谷然而王侯不攺其初服者誠以菊抱幽人之標堅晚雕之操非瑤林瓊柯蘭芽芝葉所可倫儗也王侯飲潭水不徒壽其身將以壽其民不徒壽其民將以壽其國蓋壽其身而外天下國家者絕人�世者之所長而非君子之所務也且人情莫不欲安欲富欲佚欲壽爲之父母者不能節其力而貧之不能扶其困而危之不能時其使而勞之則必大傷其天年矣烏乎壽乎民者國之大命也民心旣搖國本難固烏乎壽乎今王侯以菊壽金精之民何如哉其飲徳者詎一二而正傳曰不有君子其能國乎詩曰樂只君子遐不黃耈促尙勉乎哉又何羨於南陽之人邪

○澄懷堂記

記曰張而不弛文武不能也弛而不張文武不爲也一張一弛文武之道也夫君子之學有藏修必有息遊故有張無弛𨿽文武不能者言不可無也然一於弛而不張則或蕩而無守茫洋忘歸故文武不爲者言不可有也是以洙泗之教必自志道據徳依仁大本旣立然後能遊於藝焉能遊於藝斯一張一弛文武之道備矣太守常公方壺名其燕處之堂曰澄懷之堂而堂之所有則師襄之琴軒轅氏之律呂三代秦漢盤匜彛鼎金石遺文晉唐以來法書名畫耳山海之珍蔑如也公之所以澄其懷者乃其所以遊於蓺歟士大夫鍾奇蘊智秀出等夷天豈徒然生之哉窮之飬飬之充豈無所拖哉有一日民社之責一日致其憂有世道無涯之感無涯以爲戚其懷抱宜何如邪公𨿽在田野一飯不忘君猶在朝也賀蘭之山瀛海之州焄蒿淒愴之心常著存也烏得不時一澄甚懷乎甞試升公堂鄴侯牙簽夜光明月錯落其間唐�立本宋李營丘諸賢圖鴈粉墨蕭瑟气韻飛動一舒捲臥遊千里一咫何如其快邪晉王右軍破羗帖眞迹米南宮所題志寶惜者周唐人泠金硬黃時一臨摹又何適邪或乃酒家南董來商古今較治亂如戰如訟命桑紵翁與之觧圍猶然罷去而南海之香尉巴卭之橘叟輞川之摩詰浣花之少陵亦時時追隨幾杖若公者眞無懷葛天氏之民歟是豈有豪發�蔕以滓穢其太淸哉昔人羙衛武公有曰寬兮綽兮善戲謔兮寬綽無斂束之意戲謔非莊厲之時而道存焉武公蓋善於澄懷者宜其年八九十而徳彌邵也夫武公之學卽文武之道而常侯所勉焉者也余故始終序次以爲記且以自勵云

○竹間記

嘉植之類其淸者三曰竹曰梅曰松而已松之淸以直气梅之淸以雅韻而竹兼之有直气而無其偃蹇有雅韻而無其娟妍者也故竹之間尢至淸所在而君子尙之然而日至乎其間者寘矣不日至乎其間而以號於眾曰友竹友竹者是友其外也名也與竹而二竹莫之愛也必常處乎其間然後竹與我莫逆斯心也非名也而我與竹一矣晉唐來友竹者是不一二止吾獨取王子猷焉子猷所居所至毋論淹日月久近卽命種竹或怪之則曰何可一日無此君是斯湏顚沛不離其間也或值嘉竹則未問主人徑造竹所是心乎其間而忘乎其外也古今賢達髙致尙有若此者哉聞子猷之風而興者吾得王蕳夫氏其爲已處官有直气無偃蹇有雅韻無娟妍凡比徳於此君者實盛似子猷無地無竹無時不在竹間而簡夫如之又甚稱吾聞南華之山九成臺之下曲江之墟以仙隱則宜以吏隱則宜以大隱則唐相張公之宇也簡夫植竹焉日與賢人大夫嘯詠其間海邦之民蒙安靜之政樂豈弟之澤淂與優遊於陵谷谷陵之外者又子猷之所無也因爲君記竹間乃並書之

○順信堂記

臨川吳君元佑掾韶易幕有年以才能書冣仁恕著聲軍民和豫邊徼寧一充其所立爲名公卿不難屬余扁其所寓之堂余告之曰君名佑而字亦以之非取諸易乎請名之曰順信之堂昔者大有上九周公繇曰自天佑之吉無不利孔子申之曰天之所助者順也人之所助者信也履信思乎順又有尙賢也然則天人所不能違者順信而已君子自求多佑孰大於此今夫百順者溪澗之積也其埶順趨其積之盛爲江爲河萬拆而不逆萬支而不窮一波一句紆徐淪漣不達不止此天下之大順也今夫四時者寒暑之変也変而有常𨿽一气一候升降磅礡於三十八萬七千里之外分至啟閉必循其軌生長收藏不戾於物長短盈縮消息往來亙古今如一日故曰信如四時此天下之大信也君子之學思夫順必底於大順履夫信必成於大信信之極順之至出處語默烏有不吉不利者哉元佑善於其聀不阿不激必公必是持於身雅飾以良制夫事詳閒以達可以爲順矣謹然諾而必踐樂朋遊而必惇可以爲信矣然而詎止爾哉國家搜獵巖宂需求才賢矧如君者素席上之珍平百川達海謂之朝宗四特成歲允賢調燮亦充是順信以施之耳自天之佑孰不其然吾固記斯堂以俟焉

○後隱記

唐之季錢唐有羅隱字昭諫者累舉不第事吳越王鏐爲給事有詩名讀其曲江春感知其骯髒一世不可羈紲然卒以�窮韶易羅徳存仲素先生嫡系先生三世曰海者爲韶校官郡志學碑具可孝徳存距海六世家學本仲素風致慕昭諫別字後隱言後於隱也數介予記且曰曲江義學生徒甞數十吾不擇薄厚教之如一有弗克行十脡備而成而去者多亂來廢義學卽廛區爲家塾教亦如之玆所以爲後隱先生不與記將�知者僕曰子先賢之世也宜以道徳尊嚴貴富賤貧勿論昔仲素聞道於河南以授延平每傳爲建安端緒明白子甞言仲素有遺書散失不存冣可恨然其存者苟能眞履實踐以淑韶人將商者去商吏者去吏頑鄙者華善良者燻而況韶有張余侯麥文武忠孝遺烈固凜然哉子母以昭諫之不遇坎坷甞戚戚於世道昭諫隱而名垂子後隱而教行其鄕不尙賢乎哉厥令昭運蹇開義學興有日爲國育才子亦遠有耀焉

○實林記

造化之運不消則無息不屈則無伸伸者息之積屈者消之萌日屈於夜而伸於晝月消於望而息於朔四時以冬爲夜形萬物以春晨不消亦無息餅水是也不屈衝小無伸崖石是也君子之道詎爾百哉曲江令謝彥剛別字實林蓋陶元翁盧起先趙子威諸公命之相期遠且大者取諸姓以立義以爲不謝則不實包括宏深願望篤厚今夫百卉千葩各天其天各一其元亨利貞榮於朝必斂於夕斂於夏必榮於春萬寶告成於秋而復有花焉者蓋以秋爲春也萬木歸根於冬而又有花焉者蓋以冬爲春也一榮一斂一謝一實榮者其伸斂者其屈謝者其消實者其息也故元生而亨長利向於實而貞乃實之成實成斯可復爲種而生生無窮焉陶元翁觀物於物外趙子威輩識盈虛於萬変是時彥剛英銳之年卓犖之器金玉之相杞梓之章故期之以實者將欲斂其華也彥剛以求選試用皆大藩大府或冰霜栗烈或煙雲淸潤或日星炳輝其榮且斂其謝其實凡幾矣金百煉而成剛水萬折而必達冣後由兩府出尹新建再調曲江得百里之地而弛張翕辟之惠化流豈弟令問暢遠邇公庭之暇孝古今發嘯詠有益於身心甚大謝於彼而實於此一何盛歟𨿽然百卉千葩莫不有實獨梅實爲鼎鼐之用以其調和羮比諸燮理陰陽也嗚呼君之實詎止形於曲江邪蓋跂予望之予是以記之君姑孰人郡之山曰靑山山有謝公晉玄暉隱處也蓋君始祖云

○蔗境記

瀛海之間齊州之內有佳境焉其地曠而平無堆弄崖岸��之險其民朴而茂無詭怪城郭刻薄之爲其四得之气淑淸無震淩淒慘炎歊之毒其俗禮讓而無爭其耕桑畜牧蕃植猥大而無蟊賊瘯蠡其花卉常春其煙雲風月常妍媚其魚鳥忘形常近人不驚也古今名人韻士無論隱顯貴富賤貧苟有志者皆能入乎其境伊呂以耕釣入焉夷齊以采薇入焉寧戚叩角而來遊顏子簟瓢而徑造曹參淸淨以常居汲黯臥治而獨往若此甚眾董生以下帷劉伶以酒徳建安七子以詩竹林五君以逸而顧愷之以食蔗入焉晉史稱愷之癡絕爲桓溫參軍多木逸气每食甘蔗恆自尾至本人或怪之云漸入佳境蓋由澹而入也諸葛武侯曰非澹泊無以明志愷之殆得之夫蔗本天下之至甘愷之目爲佳境信矣然興也寓也豈誠旨於物耶誠癡耶推其志殆吾前所云云者良是其心固泊然與神明居蔗尾云乎哉同愷之著姓千載之下爲吾太和賢大守光遠自號蔗境翁僕不及拜風采然令徳令望得諸曲江令謝彥剛爲多實豈弟父母及韶太守堅白徐公上官僕拜焉語僕曰��守在疚甚爲太和民物致其憾僕苐太息下州寡福如此哉旣而朝廷彊以墨纕起視事於是徐太守及參軍王蕳夫而次相與歌詠蔗境以爲好咸羨公之木之志所立卓卓如���動靜一服食一出處皆佳境所在夫志於愷之是亦愷之��矣子遂爲之記嘰乎公尙能一味之甘分之否乎

○堅白齋記

三衢徐公炳繇明經起家爲國朝藎臣當肇基之日徵謀治法拓疆取亂飲至榮勛是不一見入則典司政本出則父母羣黎乃若守令之職民之師帥尢上所躬親蕳拔非矣不銓公自內出知彭澤知分寧皆不踰再期而調政用書冣民戴猶所生去官日攀轅泣慕至新任境上不絕攺知韶州余獲拜焉韶支邑四地方四百里入新朝幸得沐寬政聞公先聲長老秀民咸致慶幸以爲輟禁中頗牧爲勃海龔遂用意深遠公旣視篆按韶之故更其所宜更飭韶之吏律其所不律寅而入酉而休率以爲常公上之應必務先期庶政之繁無微不理屬縣之承風采爲新曾未三月紀綱悉振公曰讀書之齋扁以堅白子爲我記之餘復曰公所立有古良弼之風皆堅白之用也堅白其本也昔者孔子生於春秋固以天下無不可爲之時無不可��之人蓋生物之仁體道之權也子路不察而不悅於拂肸之召故以堅白不燐碯者教之又以瓠瓜不飲食者警之夫心有�而不動擴然大公物來順應憂樂行建確乎不可拔者���明在躬气志如神皦然不可泥滓常與日月爭光者白也��不能変也非聖人乎如是而後無可無不可君子之學之用斯其的矣堅不足者磨必燐不足與有立白不足者湼必緇不可與有明若公之分又傑特奮義不回耿耿玉雪潔身保素其行無隨其色無絢參議合鼎樞謨宥密芻牧邊羣眷倚深重聞望表襮非堅非白曷亦濟此若夫其磨其湼不燐不緇充之極之四輔之班九命之制五院之憲無所不可者又詎止五馬之榮一今九十載未有壯觀若斯者於是昔之滇武二水紆徐演逸肘腋爽流又若決而駛若疏而湧以襟帶會同乎郡之南昔之韶山諸峯如蓋如帽如怒猊渴虎如芙蕖出波者又若騰起於羅浮馳騖於衡桂以羽翼張皇乎郡之左右噫微太守孰臻玆哉太守樂公宇之成嘉民俗之熙端居黃堂無訟之可聽苐佩服圖史以永終日而巳彼漢衛颯茨充遺愛於粵宜不多讓乃耆俊士民合辭來請文勒石餘屬筆不媿者錢侯守官廉待��飬民裕興學嚴昔固稔知之曁予過南雄入學宮讀錢���父老曰錢侯我慈母也當韶疑附日韶父老遮道願得南雄守撫我卽安矣軍帥如其請奪我慈母者韶也迄今四年韶多惠政以此玆不悉書者記爲建郡治作也然韶多先賢遺���宜起廢滋多侯皆次苐圖之継是將不一書矣

○翠庭記

韶州指揮張公月山有幕府知事周君景宜予至韶始相見卽相知且知之深其世父儒也其宦學才能吏也別字翠庭指揮爲次書揭之屬其記於予予諾焉久而未有以復景宜也蓋自濂溪夫子庭艸交翠至是二百餘年無論方內外門地問學髙下皆知尊慕以爲字若別字不可一二數故吾不敢輕爲景宜麾之重而巳哉

○韶州重建府治記

韶爲粵壯郡秦屬南海漢初屬桂陽三國入吳爾後析置不常其得咸州而以韶名則自唐武徳四年始蓋析廣之曲江始興樂昌翁源置焉貞觀初又析置湞昌仁化二縣統縣六幹和四年割湞昌始興置雄州迄宋元豊間皆統縣四乾道三年又析曲江樂昌置乳源至元間又析曲江置新民並翁源歸曲江��縣五今新民廢所統者曲江仁化樂昌乳源而已以廣���周官方四百里之地誠壯郡也歲在癸卯古復錢侯朝陽來守玆土旣浚隍髙城民以奠枕乙巳歲則大熟乃相府治獘陋弗稱謀撒而新之若貳及幕議以克合侯曰屬邑疲瘵伇���卽捐俸鳩工掄材通守郭飛幕長程玘並力一心役以���木率異材其尢異者雙幹共根幹霄百年絕崖躒壑致之若夷雙梁天成若有相焉以待興者底法基構悉增厥舊旣其竣事髙明有顒盤盤焉皇皇焉古諸侯外寢殆不是過經始於乙巳九月落成於丙午四月前爲儀門三間中爲設廳五間東西廡爲吏捨十二間前曰麗譙之樓仍其故而奐之後曰燕處之齋易其構而偉之施倪族觀咸嘖曰由至元丙子一炬至大間重建見記者有待也一日偕景宜指揮所見砌下艸深至膝勿翦指揮曰艸猶民焉得雨而滋長不擇地淺深疏密各光潤可愛吾故不欲翦之嗟乎是足以記翠庭矣景宜常以公命撫鎭贑之平川浚濠崇城修學校鑄祭器善澤民民至今歌頌盈耳及從公於韶又五年公有熊乕之威有陽和之煦君一切奉承惟謹寧其身一布其飯一蔬而民無間焉彼其賊民而刈艸管芟夷蘊崇勿俾能植而常以加於善良與無辜者亦獨何心哉君���存心而觀於其庭之翠焉卽濂溪奚遠且濂溪不嘗����韶乎遺澤洋溢殆千歲未愸皆其不除艸一心充行之也景�尙服之無斁君故汴開封人曾大父宋南渡仕至南雄通判�父志學延佑初爲贑儒學教授因家焉故占贑籍云

○交翠軒記

僕客韶陽再歲稔聞南康知縣周侯道和政治君最恨不得一面曁出嶺柢蓉江謁侯於交翠軒其容也徳其服也士其言恂恂而其神采朗朗如明月之入懷也周觀其邑郭氓恬俗熙貨弄於往時物賤於他郡詢其田裏無惰農嘩徒公租不逋私蓄自余昔之窮山負固環二鄕連十數歲不受約束者皆俛首庭下樂侯寬政嗚呼斯實行仁心者之效哉侯蓋學問根於天性讀周元公書玩太極圖達陰陽五行萬物生生変化之妙壹始於四徳之元而天在之元於時爲春於人爲仁無天徳之首眷生物之始仁聚善之長也萬物各具一太極而物各有初卽物物可以觀仁元公玩庭艸交翠而樂之意蓋出此學於元公而洞見其道體者程子也程子謂雞雛冣可觀仁雞雛之初生可愛猶艸色之秀潤可玩也古人稱欣欣物自私又稱花柳更無私語皆近道無私者物各付物自私者各全其天元公之��艸者不忍傷夫艸之天也不忍傷其天者使其欣欣然���也推是心以父母斯民安有疾痛苛癢不切吾身哉周侯取�元公以名軒可以觀侯之心之學而軒之所有苐古今名��書諸賢紀詠而止可以見侯之淸侯復審其義焉僕����翠而得元公光風霄月之宇者有矣因交翠觀仁以識���心與元公之政者不多見也南安爲元公仕國前史班班異績不嚴以威人不忍欺所在化服及爲韶州提刑撫良鑄頑控交禦越海邦以寧充是心之仁形是政之仁迹其憂民猶憂艸焉周侯爲南康羙化善政不勝書旣得民之歡心矣名軒交翠孰曰不宜詩不云予髙山仰止景行行止敢以爲侯勉又云惟其有之是以似之敢以爲侯頌吳二年正月

○上池記

天地間陽气爲輕淸爲髙明陰气爲重濁爲奧渫故陽仙道陰鬼道服食之士煉形至於純陽則仙矣史記稱長桑君出懷中藥與扁鵲曰飲煮以上池之水三十日當知物矣注謂水未至地承取竹木上露也夫上池者天地也雨露霜雪皆本於天池然固不若露之尢淸故上池之水陽也地上之水與凡溪流井竇皆陰也方士教武帝承取金莖露和玉屑食之長生���君說也而武帝多欲不能蛻陰濁𨿽服而無驗不若����超然物表達乎聖入乎神遂能隔墻見人五藏爲人起死而��祕於內外經以爲萬世民命計皆長桑君之教也廬陵鄒��世爲名醫家以避地寓韶陽有年研精慱究存心愛物���賤髙下悉與善藥累累奇效人脹其精而徳其仁故廣���楚之奇劉公扁其室曰上池大書揭之蓋納之於輕淸髙��域而欲其盡神聖工巧之道也余來韶君舉求記焉余復於君曰扁鵲至矣不可以庶幾夫聖與神上智之事工與巧君子所宜勉也能盡扁鵲之法以活斯人是亦扁鵲而已矣一然竹木上露今猶可飲也不得長桑居懷中之祕烏能知物哉吾又以君舉一身亦有上池存焉蘇長公所謂下湧於舌底上流於牙頰白而不污甘而不壤宜古之仙者以爲金丹之祖長生不死之藥者是也惜余不遇長桑君而質之君舉以爲何如邪

○自然堂記

士有不樂於時棄軒冕珪裳外托於黃冠艸服而內存其憂世之心者因別字曰自然以質於海桑散人散人曰子嘗然乎然不然乎不然以爲自然乎曰然散人曰然乎然非自然也不�乎不然亦非自然也然適也不然莫也君子無適未甞���未甞不然故未甞然而甞然然未甞不然而無不然����矣然則孰爲近曰道所貴者中中所責者權然乎然者���然非吾所謂也不然乎不然者眾人之不然非吾所謂���也以是爲自然豈其至哉且子甞犇走於名利之區����非之藪今而得飬眞於韶石正淵明所謂返自然者����可也槁木其形死灰其心不可也靜亦定動亦定可也靜而��動而無靜不可也閃起雲爲順適其常黑白燻蕕不迷乎中坎止流行無系乎外如是而已老氏蓋無爲而無不爲此自然之至也彼或冥然悍然自以無累隨俗脂韋自以有經眾之所然然所不然不然吾惑焉耳矣君曰子之言慱哉願志於室或曰君方從事於丹砂秋石以利人惡乎自然也夫利人固君子憂世之盛心丹砂狄石特其小者再焉足病乎自然姓鄭名某韶州人仕至英徳州棄官學道蓋徧參諸方晚乃遇方丘生指示要歸躍如也駸駸乎自然矣吾故喜而記之

○玉齋記

韶郡幕得賢侯程君國玘番易人也由雩都尹攺南安幕長入王朝調韶州知事所至皆有惠愛剛不折柔不廢君子故��扁其齋蓋媲徳焉其嘉賓楊子良從侯雩都及韶雄����侯意介予爲記按字書玘佩玉也玉之爲器至貴其����禮天黃琮禮地珪璋琥璜以方祀天子執瑁而公侯����執其命圭也其冣近人而不可斯湏去者則莫如佩玉���帶必有佩天子佩白玉而玄組綬公侯佩山玄玉而����夫佩水蒼玉而純組綬士佩瓀玟而縕組綬豈徒取����楊左右宮商周折規矩而已哉昔子貢問於孔子曰君子��而賤碈者爲玉之寡而碈之多歟孔子以爲非爲碈之多故賤之玉之寡故貴之也蓋玉溫潤而色光澤近於能柔玉廉隅而不傷劌近於能剛剛義也乃仁也其文瑕不掩瑜瑜不掩瑕忠也其采孚尹旁達不有隱翳信也天下之道孰有大於仁義忠信者乎夫玉備仁義忠信之徳以形於珩瑀璜琚之用君子佩之孰有羙於此者乎程侯継今以往將佩水蒼焉則命爲大夫艾服官政時也主此忠信由此仁義也又階而升之將佩山玄焉則侯執信圭公執桓圭時也亦由此仁義主此忠信也徳與玉相輝年與徳俱劭事業垂之無窮焉有非克自好修何以致之經曰玉不琢不成器又曰它山之石可以攻玉不然玉𨿽有相而無文何以爲佩故以石攻玉猶人以患難成徳也以��雕玉猶人取諸人以爲善也侯揚歷險艱以有今玆����責重宜矣不尙有可勗哉請以是記於齋焉

附錄﹕

海桑集十卷﹝江蘇巡撫采進本﹞

明陳謨撰謨字一徳泰和人生於元成宗時洪武初召赴闕以疾辭歸後屢聘爲江浙考試官事迹具明史儒林傳是集有謨家傳稱卒年九十六考集中年月止於洪武十七年晏璧於永樂七年作海桑集序稱謨卒後二十年則卒於洪武二十一年戊辰也謨書劉氏西齋唱和捲後稱生大徳間爲前朝太平幸民六十餘年由洪武戊辰上推大徳元年丁酉僅九十二年或晏璧所稱乃約成數也其詩集文集各二卷爲其甥楊士奇所編國朝康煕庚申其裔孫邦祥重刋然靈山寺詩以五言長律入古體悼劉生詩以七言抝律入古體而崆峒云居詩又以古體入律體士奇未必舛悞如是殆邦祥又有所竄亂歟集中通塞諭一篇引微子箕子反復申明謂革代之時不必死節最爲害理故其客韶州時爲太祖吳元年元尙未亡巳爲衛官作賀表而集中頌明功徳不一而足無一語故君舊國之思其不仕也𨿽稱以老病辭然其孫仲亨跋其墨迹稱太祖龍與弓旌首至先生𨿽老猶與曵就道一時老師俗儒曲學附會先生之論動輙矛盾是以所如不合遂命駕還山拂衣去國云云則與柴桑東籬之志固有殊矣至於文體簡潔詩格舂容則東裏淵源實岀於是其在明初固沨沨乎雅音也﹝四庫全書總目﹟集部﹟別集類﹞

陳謨海桑先生

﹝四庫全書﹟史部﹟傳記類﹟總錄之屬﹟明儒言行錄卷一﹞

字一徳江西泰和人洪武初徵士洪武初徵至命坐賜茶議禮學士宋濓待制王禕交章請畱爲國子師引疾歸家居教授屢應聘爲江廣考官所拔士往往知名自幼能詩文初習周易後兼通詩書三禮諸傳旁及子史百家辧析純駁犁然歸於至當𨿽不願仕而時務一一籌諸胸中有叩如響嘗謂學必惇本莫加於性莫重於倫莫先於變化气質若禮樂刑政錢谷甲兵度數之詳皆所當講一時經生學士靡然從之﹝鄭環谷明書﹞事親至孝其於弟友愛尢篤族黨中有爲不善不敢使聞所著有海桑集書經會通詩經演疏共若干捲宋學士諸公初見其文嘆曰湯盤周鼎器之古也太羮玄酒味之正也惟智者知之楊文貞詩曰純明程伯子灑落邵堯夫其爲人克似云﹝開國臣傳﹞

陳謨字一徳泰和人幼能詩文邃於經學旁及子史百家渉流探源辧析純駁犂然歸於至當隱居不求仕而究心經世之務嘗謂學必惇本莫加於性莫重於倫莫先於變化气質若禮樂刑政錢谷兵甲度數之詳亦不可不講習一時經生學子多從之遊洪武初徵詣京師賜坐議禮學士宋濂待制王褘請畱爲國學師謨引疾辭歸屢應聘爲江淛考試官著書敎授以終﹝白志﹞按陳謨卒時年九十六所著有書經會通詩經演說及海桑集﹝四庫全書﹟史部﹟地理類﹟都會郡縣之屬﹟江西通誌卷七十七﹞

海桑集序

﹝四庫全書﹟集部﹟別集類﹟海桑集序﹞

廬陵文章爲江右之鄒魯自歐陽文忠公而下若胡忠簡周文忠楊文節俱稱文章宗家宋季巽齋歐陽公湏溪劉公中齋鄧公靑山趙公𨿽不大顯庸卓然文名於世元氏時又若麟洲龍公養吾申齋桂隱三劉公力追古作者猗與盛哉泰和陳心吾先生生元大徳乙巳間敏而力學猶及登宋元遺老巨公之門務躬行踐履嘗與計偕試於有司不偶卽棄去肆力古文辭元運旣遷科舉學廢鄕人士子從先生講道徳性命之懿接踵於戶庭聖朝龍興稽古崇文設科取士先生以老成碩徳屢典文衡又以遺逸徵固辭謝去予弱冠侍教先生時翰林承旨宋公侍講學士潘公祭酒許公南行道廬陵謁先生之廬閱其文而評之曰湯盤禹鼎器之古也太羮玄酒味之正也惟知者能知之三君子之論若此又何以議爲哉先生歿之二十年其孫翰林庶吉士孟潔孟京與餘同以纂修大典召赴京師出示海桑集若干捲讀之雄詞大篇誠有徳者之言也在昔歐陽子爲宋儒宗於謝希深尹師魯死序集古錄有無謝尹知音之嘆意謂作者固難而知者爲尢難先生𨿽不得位於時其學則淑諸鄕人士子其文則見知於當代知名士其行則孝友之政施於家可謂俯仰無愧怍者矣而予也不敏學爲文辭嘗質正於先生期待甚厚老成凋謝之餘持不足之姿承乏文翰內顧慚悚敢敍先生之文哉顧先生知己爲未報又敢靳一言乎惜先生遭時俶擾其制作弗及黼黻皇猷以鳴國家之盛而題曰海桑集云永樂七年歳在己丑四月旣望山東提刑按察司僉事晏璧撰

海桑文集

﹝明﹞陳謨撰

●目錄

贈軍幕黃君敍

郭生詩序

桃源圖序

孫觀民之鐘陵敍

茅亭分韻詩敍

五居分韻詩敍

贈吳師魯敍

興國縣申免倍徵序

貞白說

劉起東文序

王子賢歸瑞金序

玄虛閣詩序

方壺詩序

制使張公還鎭韶州序

曾原道展墓詩序

熊克庸歸耕序

楊子良歸飬序

二月仲丁祭先賢詩序

錢史君攺知饒府序

哦松集序

小蓬萊序

雪溪序

何侯序

李一中遊南華序

李梅所詩序

贈趙文學序

贈進士羅子理序

鮑參軍集序

贈楊員外序

贈進士周淵序

鄕飲酒讀法詩序

贈劉侯朝京序

劉處士赴京序

王氏近代族譜序

一篷春雨軒詩序

羅觀泰南歸安序

爲歐陽志學謝醫序

三友圖序

張子靜樂府序

周石初集序

仲氏斐槁序

流芳集序

倪貳守之欝林序

送楊璟齋序

陳中常歸會稽序

秋云先生集敍

鄕飲酒詩序

永豊教官序

古香室銘並序

貞固齋文集序

贈蕭季常序

贈聰上人序

贈雷州知事序

縉雲應仲張西溪詩集序

送江匯源之洪都序

贈程鄕縣丞劉斯徳之官敍

贈廣威將軍馮指揮奏凱序

贈傳允謙還京序

蕭中正遊上淸序

贈寫眞李約禮序

劉子彥應徵敍

贈王孝廉序

贈永寧縣丞序

廖實齋先生哀詞並序

吉水縣尹費侯赴京序

永言序

五同軒後序

皷枻遺音序

贈進士馮韶泰序

贈醫士謝禮卿序

謝維髙升太學詩序

送陳守道就飬序

潛光集敍

王伯貞文集敍

贈周伯景序

送王子敬詩敍

車玄谷歸王山序

贈劉宣使序

送曾魯山之潮州敍

張克讓歸金陵序

索侯序

仰尊徳歸靑原序

曾學程應徵序

吳廷碩歸淛東序

竹間集序

吳子齊奉母歸宜春序

靑陽行樂圖序

贈醫士劉彥昭序

孫碧霄歸新諭序

爲張指揮送錢知府序

王知事送錢俠詩序

播種畦桑圖序

曹玄齊歸贑序

書趙文學所藏馬啚後

題墨竹序後

題三詠捲後

題秋菊問答卷後

跋周府君碑後

書月溪庵詩軸後

題鄧性初捲

書唐馬圖

書劉氏西齋倡和卷子

題孫景賢菊詩後

書蕭以恕族譜後

書王僉憲事迹後

書蕭天與族譜後

題濠梁喬木啚後

肅蕭執所藏名公詩文卷後

跋蕭壽椿菊隱說後

跋嶺南錄

題七賢啚後

鐘實可墓志後

書靜安劉氏族譜後

書柳主簿番禺捲後

書飬蒙劉先生墓志後

書劉子卿詩槁

書王伯允詩槀

書謝子良詩軸後

跋梁仲文昔遊行捲

書徐仁甫存愚捲後

題劉崧官誥後

書神石銘義乕贊後

蘭桂山房記

雪蓬記

學村記

南康縣復秀公臺記

虛白記

泰和縣新修城隍廟記

中庸齋記

蓬窻記

樂志山房記

東湖隱居記

龍山小隱圖記

悔閒軒記

禮庭記

西泉山濟渡庵記

梅澗記

安晚堂記

竹坡齋記

雪隱記

髙一步軒記

秋林軒記

飬拙齋記

存心堂記

東陽讀書處記

柳溪漁隱記

西泉山濟渡庵記

雲松山房記

壺隱記

貧樂窩記

居南記

梅坡記

鳯首記

菊潭記

澄懷堂記

竹間記

順信堂記

後隱記

實林記

蔗境記

堅白齋記

翠庭記

韶州重建府治記

交翠軒記

上池記

自然堂記

玉齋記

○贈軍幕黃君敍

軍幕而有賢從事一軍之慶也匪�一軍惟然凡藩府官寺之所在徵發鎭戍之所至與事上撫下承乘保障之一切皆有賴焉其爲任亦重矣必得人焉溫溫乎其軆恭勿勿乎其軆仁明於旁爄而不苛才於剸繁而不滯若吾黃君伯經者可不謂從事之賢者哉伯經常爲贑支邑信丰令尹政迹有聲民徳之不忘及爲贑萬戶府照磨如其爲令尹時是時豪傑並起四方云擾赤子無所庇賴不荼毒於寇則糜爛於兵伯經能惟其愛信丰者愛及他旁縣邑所以脫之虎口納諸樂國殆不勝計嗚呼軍幙而有若人焉以招則徠以徵則克以綏則和以澄則情將無施而不獲者何贑赤子之多幸耶余𨿽不及識然嘗聞其風槪而子敬王文學尢善談其行事有古循良吏摻烈烏乎當國者方急賢如渴略門苐外資格尢恐有遺如伯經者誆止是哉詎止是哉吾固豫爲銓衡得人賀矣

○郭生詩序

稱詩之軌範者蓋曰寂寥乎短章春容乎大篇短章貴淸敻纏綿涵思深遠故曰寂寥造其極者陶韋是也大篇貴汪洋閎肆開闔光焰不激不蔓反復綸至故曰春容其超然神動天放者則李杜是也不及平寂寥者爲折子厚王摩詰儲光義孟浩然而六朝之靡靡以滛促促以簡者弗與焉過手春容者爲韓退之蘇子瞻韓公慷慨論列如河出昆崘極海而止其忠憤激切殆與少陵一飯不忘君者同機蘇公雄渾傑特元气淋漓引星辰神志俱化時時形諸筆墨絕去尋常態度有劍歌騎曲之風故將效用當世立功名以自顯不獨唫詠而已甞筮仕贑之興國垂欲上而世易數年來俯仰何所不有感慨激烈何限一寓諸詩然脫槁棄去存者極少子因避亂相唱和愛其思致淸語調逸乃據摭其舊作稡以成帙焉君曰此但適意而已因題曰適意集昔羅昭諫以詩謁錢鏐鏐大喜卽授錢唐令及鏐爲節度使吳越國王昭諫正辭忠藎居多韋端已當唐末入蜀佐王達開國唐之文物旣亡而頗存於蜀者端已力也二公皆詩人當世記亂皆由詩達皆得所歸往皆能建白表赫於時時能達人如此詎適意而止邪使唐祚不隕二公由陪臣扶大業豈其難哉故謂亂世不可爲而詩人徒流連光景者非達論也吾懼劉君英邁之气屈抑於亂離樂以是告焉矧今數否得泰君其尙安得久於肥遁者乎

○桃源圖序

桃源圖者渝上碧霄孫君爲友人劉君以文民作也不簡不繁遠近漢淡無不得所凡陶彭澤所爲記韓昌黎所爲歌苐隱約半幅盡之信佳手也圖成以文求予序志之餘惟碧霄方承平時圖桃源凡幾直寄耳想耳及來西昌西昌幸出刼灰外宜可爲桃源宜不一所碧霄皆自歷之非寄輿想也以文本五云宦裔僑鳳崗垂四十年嘗仕而旋隱五云未免刼灰卽鳳崗亦桃源也丹靑蓋鴈其實云然陶公記曰晉太元中漁人黃道眞自桃花源歸詣太守劉歆說其事太守卽遣人隨往已迷不復得路南陽劉子驥髙尙士也聞之欣然規往未果後遂無問津者噫二劉以迹求桃源耳毋怪乎覿面九疑使頗知津安知不爲入海求三山者舟輒近而風引去之也陶公辭彭澤老柴幸翛然世外桃花源有是人否平然則柴幸亦一桃源也今之時視晉宋之間南北龐裂抑又有間矣以文任運自然掇皮皆眞與陶公對宜平稚尙如是余壯遊鳳崗雪顚重來樂與君共此挑源也故欣然序述且以告諸同志者肆爲歌詩以張之

○孫觀民之鐘陵敍

求羙材者必之乎鄧林之野懷至寶者不立於五達之衢何則培塿堆弄之植蓬蒿荊棘其翳會之也深牛羊樵牧其遏抑之也易故常不至於成林而幹霄而魚目欲與明月爭光珷玞思同結綠齊貴往往衒賈以欺人人不知寶則極口舌以自珍執衣裾而畱玩焉斯二者固無取也君子者修之於家非聖賢之訓不親非孝廉之操不尙必不肯輕出其所長小用於一試時然後動定然後應而常退焉若不與於世者其於吾友孫觀民氏則然余與觀民別六七年意其攀人海之漁龍軼赤霄之鵠鷺久矣乃今樂蓬羨於崆峒之人讀書事親外足不識車馬之塵耳不聞鴈鶩之聲澹乎其如秋之髙穆乎其如陽之暾皦乎其如冰玉之栗之潤其藻思之綺而不浮也其金相之毅而有煒也其懷至寶也如是其爲羨材也如是然則吾子固未嘗一立於五達之衢而求子者自至乎鄧林之野�名而名隨韜彩而彩發亦君子自驗其學之一效也於是觀民有鐘陵藩府之辟不容辭行而有不果之色凡交遊者率爲詩歌以壯之而邀予敍焉嗚呼予行宜果矣鐘陵之間大藩所都大僚所集必不辱子所守方今閭閻利害可慨者多其爲我曳長裾而一昌言之

○茅亭分韻詩敍

僕與吳師魯孫觀民王伯貞對牀於呂仲善館中極道離合悲歡之故運數安危之機人情物態之變夜參半不能寐仲善曰不可以不賦請以共君一夜話爲韻韻由齒分人各成詩而詩悉同軆翌日復求序之僕與觀民爲蘭金之望避亂後幸乃得玆觧後有可感者有宜■﹝言冏﹞問者有驚且愕者而又有可慶可慰者於是而傾窵底裏如霏鋸屑如捲海濤𨿽九韶之奏八珍之禦不足諭其快也仲善好客之當時諸君俊逸之參軍而僕乃牽牽潦倒乎其間將弗稱乎𨿽然觀民將應藩府之辟其去此殆雪泥之鴻爪耳僕異日與諸君誦停雲歌伐木徒想象天末不可卽則今玆聚首歡洽何可以不識也時歲在乙巳十月

○五居分韻詩敍

昔者韓子語孟郊有曰我願身爲云東野化爲龍言合並之難思欲如雲龍常四方上下相逐有不可得故一邂逅卽相與聯句唱酬以爲樂誠古人之盛致也平川呂君仲實以五君分韻詩示余求敍其端以爲孫君觀民遠行之贈且志後會焉予讀之悠然曰觀民善交仲實好賢諸君子能賦皆不可不序當歲乙已九月觀民自贑偕吳師魯來遊平川於時王伯貞客呂仲善茅亭所孫吳二君物色伯貞喜茒亭頗異仲善亦喜茅亭得二君又異卽復下榻廖君以善於觀民則太丘元方之交也是夕亦對牀亭中仲善嘉名勝之集不常樂咲言之雅有益取共君一夜話分韻成詩次夕又以勝讀千年書分焉詩成各韻度可愛余聞齊鐘嶸詩評云範云婉轉淸便如流風回雪丘遲點綴暵媚似落花依艸此六朝諸賢佳致五君蓋有得之者矣觀民之洪都公務之隙時一展玩其有不懷韓孟雲龍之感乎然時方向泰又庸知諸君子不與觀民四方上下而雲龍乎卽他日對牀分韻未有已也然則友義之惇何時而忘之仲實之欲敍而志焉豈小補哉

○贈吳師魯敍

廬陵吳師魯避地章貢時遊平川余亦旅瑣中數數相見相勞苦外唫嘯以爲適乙巳十月會宿呂氏茅亭將別各惘然有不忍違之色誦古人八表同昏平路伊阻俯仰今昔感慨系之於是益重匪風下泉之思而嘆孔明公瑾不作久矣會有告者曰腥雲毒霧且盡景星鳯凰將覩諸君何戚焉或者不謂然貞白生請占之遇比之坎其辭曰比之自內營丘生又占之遇艸之丰其辭曰大人虎變余曰此其兆乎比相親艸相變也自內比外以從顯比之君道斯行矣虎變文炳以艸天下之故運斯泰矣王貢彈冠庶或在是楊子不云乎士不得則龍蛇師魯在章貢其爲龍蛇也久矣余亦安能棲棲久處此者固與君交慶之君歸以二占質諸夜蘭先生具不然乎其不然乎諸君各爲詩以贈余請書此以爲敍

○興國縣申免倍徵序

秦漢而來田有賦賦有經丰不加益歉不加損有司守其額徵其入以爲常歲比不登明良在上或賜民田租之半或三之一史必大書之未聞倍而徵以權宜而足兵食者也自淮蔡亂卅許年東南耗竭力相十而霸權相百而君更起倏謝無寧歲而世無桓文之賢以匡而紏之於是有據一城以抗大國者地狹費夥則徵斂百出若章貢歲取加倍之賦是豈不得已哉亦勿卹而已矣及建業兵蹙其城盡徙其官屬士卒收其圖籍而其倍徵之賦與額無辧主典者徵入急於星火平川常賦七千屯田雜賦不與焉當大兵之後邑裏蕭條民惟正之供且稱貣弗給而又倍之𨿽推剝膏髓無所於出況倍與正不辧將遂爲正其爲害豈小小哉縣令朱克敬具民欵上於府若揔制之司不得允則率吏民俯夥泣訴庭下當道者憫惻其誠與之申達且俾緩徵俟命未幾命下得可民額手相賀指子孫誓不忘於是主賦吏相率請曰吏幸乃承事令得終伇得不受大府逋責令之惠孔厚今玆黜其倍以歸簿正無窮之澤實令所致吏亦與有鄕譽焉願先生紀述示遠近永譽將來余曰令書上考孰大於是後之將鼓舞而頌曰倍我徵者不幸作俑於章貢而尢甚幸反正於朱平川誠盛羙不可不書他政固勿論也嗚呼善固國者先固其民善寬民者先寬其賦充是以往無行弗達一平川邑何足淹哉余是以紀之

○貞白說

員白生年甚富學甚劬事親讀書外乃至雜家眾技悉獵取其華惟是之歸處身恆以智恬不苟止妄隨因別字貞白生來請其說余惟貞白者天然之白也天然之白羲農堯舜孔子顏孟與我同然也匪直與我同然古今天下人心秉彛好懿者舉皆同然也自昔經傳言貞白莫尙於易論白莫辧於鄒孟氏夫貞正也易利貞不利不貞又爲貞固堅守故又有不可貞不可疾貞者焉又爲久而常故又有貞觀貞明貞一者焉殆以凡貞者必固守其正則可久而常耳禮曰白受采言忠信可以學禮白以諭質也獨孟氏不然因告子外義折以白馬白人困告子生之謂性折以白羽之白白雪之白白玉之白白以諭性也天地之性人爲賡猶玉之不可賤也玉負其天然之白水火不能變塵滓不能幹猶人負其本然之性大行不加窮居不損也君子之學求以全乎是而已矣全乎是者羲農堯舜孔子顏孟之所同也故自然者聖哲也勉焉者希聖也淸明在躬而勿容利欲入之夜气所存而毋致旦晝梏之吾知貞以守吾白耳豈不和順內積而光輝日新也哉吾子意殆在玆乎吾又聞古有陶隱居者潔身完節以處叔世徳學著述師表百代毋論方內外想見其人自命曰貞白先生陶公眞能守其天然之白而不辱者邪吾子意將尙華陽乎未可知也並以爲說焉

○劉起東文序

僕逆旅平川始識斗明羅先生與其朋徒劉起東凡數輩不多見也每讀斗明古文詩歌嘆其沈蔚勁核葩條扶疏掩暵敷不贏蕳不欝得柳柳州風骨三復不忍去手平川先賢勛業如鐘令公爲唐名臣炳然輿房杜姚宋垂光轟烈聞其風者𨿽去之百世猶凜然足以廉貪起懦而作之气獨文章由令公來未見燻古人膏馥而烜赫焉者豈韓子所云宰物者輕與人以富貴重與人以文章殆是類邪夫唐之文韓子起八代之哀而柳子亦然至於今學古者不於韓則於柳𨿽天縱若歐蘇不能外厥繩檢然則勛業在房杜諸人而文章任韓柳抑又明甚斗明固燻古人膏馥而興者也甞旣學宦矣已而翻然棄去益大肆力於古如使斗明富貴如令公事業如令公其文未必能爾爾也其朋徒經其口講指授者皆風气日上而起東冣稱才嗟夫由令公來見斗明由斗明而奮者宜不少然復不多見文章誠不易得於天如此哉起東以其文若干萹示余敬書此而歸之夫子之文明以縝溫以達東規矩而不輕縱此正途也昔柳子答韋中立書自敍其學與其爲文誠天下古今凖的子熟復焉而蹈行之古人不難到也此非餘言也子之師必甞語子矣

○王子賢歸瑞金序

永嘉山水之勝名天下謝康樂艸池存焉故鐘其奇秀者皆彬彬文蔚以試於用則政譽籍籍殆前賢淸風雅韻師表百世而能慕用興起以致然歟瑞金令尹王君子賢永嘉人也同館贑上淸宮君方以輸賦猝猝無暇余亦旅瑣棲屑然稍間卽相與論詩不置每夕燻鑪茶鼎上下古今宦遊南北之迹登臨瀟酒之興繁華巨麗之觀興亡物態之變壹備於詩瑯音洪吐聽者忘寐余或病其題艱某詠欠工君須臾口占皆淸楚俊邁卽凡成仙𨿽停杯擊缽無以過也君讀書之所扁云樵山房觀其志蓋在於山水之間而功名利達特分內餘事昔康樂爲臨川聞有勝處卽伐木通道連旬彌月從賓客僚友極意而後歸𨿽涉物論終不芥蔕則其在永嘉可知已夫何所獨無芳艸哉無謝公衝襟淸思則艸亦常物耳君之云樵山房宜與艸池齊名可也瑞金在萬山底其民朴茂易與爲善君進其明秀者與之吟詠而振起其披靡彼以其給公工之餘力從賢令尹答樵歌於雲中將遺愛無有斁也山房之句不多於艸也乎余將過而和之故先序以爲贈

○玄虛閣詩序

玄虛閣在贑治右面直江東太陰泉在閣後今捴制參政陸公鼎建之七日而成上祠佑聖帝焉按郡故名泉太陰者以江之東其山火旗取壬癸制丙丁故泉與閣所系爲重兵後閣毀參政旣銳如起廢遂謀於玄妙提典秋月曾公求得人以主之提點遴選其徒郭東白王玄外使領祠事余友竹逸工君極初蕭君率凡能賦者贈送之屬予寓其宮來請序嘰乎贑治城郭邑居琳館梵剎雄壯甲旁郡承平舊觀興復必有時幾而斯泉獨先被參政寵光如新疏瀹豈無意哉夫地載神气而山川流形其間名都巨邑宅而據其上游不能無偏重之勢智者創物常迎其息而損其盈所以爲民社計者深矣古者藏冰開冰以節陽气陽猶火也過則爲突然則浚泉之陰抑山之烈豈非棇制封疆者之一務乎二髙士道徳衝玄文采炳蔚蚤夜精白以奉北極之神斯泉也觱沸湧乳有相逢之道不惟往年井井而閭閻奠枕以歌詠參政之徳是又二髙士切勤相與植立於久遠也

○方壺詩序

太守方壺常公世家瀛海其先大夫字曰瀛山者參政則堂家公鉉翁所命故翰林承旨牧庵姚先生復以方壺字公皆不忘所自生之義公蚤爲內朝禁臣中歲宦遊南服脫而退老空同之下翛翛物表若素未甞居軒冕者予恨識公晚及連得接殷懃聆謦劾燕趙豪桀悲歌擊節之气猶足以薄昆侖而卑泰華中原文獻之懿猶歷歷公也謂予曰昔者名公卿才賢辱賦方壺者璧煥而珠絢今與善和之藏俱化去獨記憶汝礪傳先生詩時時頌道之嗣而賦者又侈矣系瀛海之思於無窮將不在是乎子爲我序之餘惟方壺之山飛仙化人之所室宅白麟赤鳯之所遊集醴泉芝艸之所蕃滋緬緬懇懇不可迹求若瀛海間意公特寓焉耳不然求三山於渺茫而不知神仙之在人寰者固秦人取譏於盧敖也夫豈參政與翰林命字之初意哉甞試與公燕坐一室江山風月萬景畢赴鳶魚髙深各一其天水木淸華莫匪奇趣而所神交者非竹林七賢則商顏四皓也固已蟬蛻污濁之中汗澷九垓之外矣此殆諸賢賦詠所未及者吾何足以序之輒因公命謹書此於申齋劉先生記之後來者庶有孝焉

○制使張公還鎭韶州序

歲乙巳春王師戡定南服遐荒郡縣相次入貢兵威與文教胥被岡不震疊先是制使張公以節鉞分閫於韶陽者數年卒伍肅睦邊陲又安通商弄農講武勸學民用大和名稱達於朝冬十二月有旨入覲遂得朝正於臺城問在邊所以撫馭綏寧者對皆稱旨賞譽咨嗟觧所禦龍服親被公命大官具燕禮特厚時禁酤無敢醴賓獨各府連日宴公皆得旨若賜脯然可謂溢寵矣已乃亟還公於韶益固疆圉錫官駟局叚以示優洽公歸至章貢余獲拜焉神觀澄穆藹乎春陽之溫衝襟爽愷浩乎深淵之靚論議卓越鑿乎絲麻谷粟之食用也韶之民一何幸歟匪惟韶民環韶之四履芽枿柚萌羽毛鱗爪皆有所芘賴以自全也昔公去韶不再閱月而其民若兵倀倀失所依歸今𨿽還未及鎭而塗歡裏抃洋洋乎韶石舜峯之間者已不啻赤子之得慈毋矣朝命亟歸公而錫賚有加豈徒然邪余將從公幕府乃先敍次中朝所以安邊之意以慰韶人焉

○曾原道展墓詩序

原道先生爲余談其譜苐園池賓從名勝文物風采與遊從宴嬉之盛彷佛如畫復如夢昔人有擊節者曰自太白死三百年無此樂矣夫何必三百年卽目前隱約𨿽三千年不啻多也政浸一家興廢然世道率具是如之何不使闈者嘅也原道傐綿川以辰墓至郡松楸何啻二十餘所喪亂一紀又半獨無恙將非虔化府君之澤遠而不斬其何能濟玆府君出五原防禦使凡十世當盧光稠時遇異人葬其母於空同五陽兩山間墓地如仙人掌當宋徽宗時有兩侍郎皆以文節著宋史其它顯宦累累皆仙掌衍溢不絕今原道父子復世濟其羙殆郭景純相地工妙不是過也其巋然滄幸反復之外者將遺澤抑地利耶余遊贑恨晚不得立所謂中書橋上聽瀑喧松韻俯石籟濯風漪挹空同之朝輝與五陽之夕爽以息於曾氏之館徒想象司空圖王官許用晦丁卯如將見之其何能不使余重嘅也原道畢事亟歸綿川謹色飬諸君各賦詠以贈而屬余題其端記曰春雨露旣滯君子履之必有淒愴之心非其寒之謂也此孝子也非原道吾誰與邪丙午三月

○熊克庸歸耕序

士君子方窮君獨善嘗輟耕壠上太息以俟時𨿽靈均亦然其言曰恐羙人之遲暮又曰恐修名之不立豈獨爲身利邪亦憂世而已及夫出疆載質之餘分庭抗禮之後畎畝之志或不得伸軒冕之梏或累其守承順之恭又非所樂淵冰之情常不敢釋乃欲脫屣浮榮髙蹈樊圃狎魚樵友糜鹿庶幾一日之樂以條其憂世之志不亦重可悲邪夫固足以觀世道而世道又何賴邪熊君克庸筮仕垂三十年乃謝祿辭榮甘食貧於空同之下日吟嘯自適莫能奪其心至是慨然買舟奉母歸淸江將隱於耕以它焉告行於諸往來者咸爲詩壯之僕請以古道爲餞夫其功名利達之士也世道必將有賴尙安得久於耕哉姑將息肩弛擔展幸梓之恭盡菽水之歡而已鳴騶入谷鶴書赴龍不夙則莫名愼毋果於忘世窮居獨善非君子之中道也彼其狎漁樵友麋鹿類非得已如得已焉伊尹終於有莘之耕夫孔明老於南陽之野人矣君其有不達斯者乎

○楊子良歸飬序

天下之至樂莫樂於奉親然而忠臣孝子弗克如志者多矣其系於人物者勿論姑論其系於天者則有慈侍嚴侍者焉有具慶重慶者焉至其甚不幸者蓋莫如永感而余實蚤罹之嗚呼其可慟也夫乃歲丙午旅瑣於韶易適姻侄楊子良相於半載曁歲更是爲吳元年餘猶畱滯而子良以毋老亟歸慈侍下韶軍幕王侯竹間亦重鶴髮倚門之感嘉子良之歸飬也賦詩爲餞又率能賦者咸餞之餘讀之喜曰子良先君子萬全先生與餘同學易爲合志且肺附之親又通家也幹氏之故亂離多矣今幸乃得與子良接殷懃之歡於嶺表千百里外日追隨昔賢遷譎之遺蹤登臨之勝處吟詠以陶寫酣暢以沈雄誠所須以�虛者而柰之何暫止而亟違也吾無以爲子贈吾聞關西夫子講道於家有觀爵銜三鱣於庭弟子曰虵鱣大夫之象也先生自此升矣已而果然子歸飬其親極天下之至樂將不有三鱣之瑞哉吾行展幸梓尙得升堂爲賀姑序此以志別云

○二月仲丁祭先賢詩序

韶爲嶺南壯郡先賢過化故多學故有祠中祀周元公若祀二程子朱子槎溪廖公尊道統也而元公槎溪又其仕國也左祀晉丞相王公導唐中書令張公九齡吏部韓公愈宋諫議余公靖王公始興內史張余韶產也韓公宦遊遷謫所經景先哲也自學計入公廩釋奠如綿蕝先賢廢不祀垂二三年乃丁未二月仲丁曲江縣丞鄭和獨以俸合士友陳俎豆其制幣舉三獻儀緋衣象笏與章甫逢掖魚魚雅雅揖讓登降禮行樂作是烝是享觀者咸嘖曰縣丞舉是曠典灼知政本矣夫禮不足永諸野若廢之是無本也果無學計獨不興豺獺之念哉王參軍簡夫聿觀厥成嘉寵賦頌之命僕序其事僕因語丞有宜興者二旣興諸賢像然襄公闕焉一也蘇文忠公祠久廢盍肖象列諸襄公之次二也丞曰然日乃以質諸參軍參軍曰然於是凡諸預祭者乃胥作詩紀之而謨爲之序

○錢史君攺知饒府序

漢史敍循吏傳云所居民化所去見思我儀圖之其惟韶陽錢史君有之夫善政能使民齊而化爲難善政足致民譽而思爲難化則非止齊其外思則非止譽於一時思之遠者化之至也漢史深哉或曰史君信循吏子誠善論政若是徵乎曰僕所暏記所傳聞徵其實然殆不浮也僕嘗僑章貢僅一覩部使者行部至則十邑之貲富碩腯與羸尪單寘者累如俘者啾如鬼者塡衢隘市吁穹嚙土訴冤雪憤日相屬不絕使者罪枉誅墨痛繩旁逮爰書山積夜參半燭不能休其郡政蓋可知已僕今僑於韶凡覩部使者矣至卽好諭其民令得上訴然卒無一訴者韶四邑方數百里之地邑令稟承惟謹亦未有尢其邑者使者聳嘆韶政長者也其民化服何如也牧韶五年椼楊臥於庭弦歌被於野諸所興作若公府公廩學校祠廟民歡集之而租調力徵常賦率先期辦非民化疇克爾哉始君自南雄攺韶州雄之人固甚恨奪以去嘗懇懇思之而韶人亦惟恐他府奪以去也一聞注代卽咨咨戚戚或傳代者他調則額手以慶去年南雄官租輸韶廩輸者視雄反更易直咸感刻曰父母恩眾兒不是過也其去思表襮如是古今循吏漢爲盛漢循吏龔黃爲盛其化民其去思傳班班可考龔遂治渤海艸刀劍爲牛犢令人種楡百本薤五十蔥一畦韭三畝彘雞各五而已黃霸治潁川米鹽其政而精力行之命郵亭鄕官贍鰥寡嚴條教務農幸畜飬種樹而已其政易通其事易行其效易致也史君惟其有之是以似之今將移守番陽韶府參軍王君簡夫集歌頌謠章以贈而僕則敍其實焉夫番陽名郡唐隸江南西道觀察使而今復然地大而物侈齒繁而賦夥編戶譚禮樂闤闠有湖山實江東之上游存中州之文物類非嶺海所敢髣髴得龔黃而理之豈特呻吟化爲謳歌哉僕將慶其嘉禾生於府而鳯凰集於境也

○哦松集序

王山徵士鄭君和翩翩濁世之佳公子也其色如璊其气如暾來丞曲江有本有文緝緝純純徳與量偕弘若守及長至於耆碩交譽合辭允廉允孝誠不可得方且仕優而學益大肆力希古作者遊焉息焉則插諸詩章暇日畀余評之夫詩之元气萃於杜工部其散爲萬象則百家千割焉然少陵論詩蓋曰於遁未爲尊其度越百家卓卓以此道者何仁義孝弟而巳矣鄭君蚤志道六歲習詩書十五富文史及其以賢良徵固辭願終飬再四弗獲讀諸詩自乙巳九月就徵迄丁未曲江累百十章而思親懇懇一食不置其於仁義孝弟隆矣哉其本厚植如是其詩何患乎不追古也夫剉萬物於筆端瀉元气之淋漓固作者能事充極吾之才識森束吾之繩削不苟不弛而練西達無他道也哦松集中律詩憗憗楚楚絕句淸新大篇如彭蠡湖捲績石鏡梅圖龍王廟龜峯行對尢爲羙致余旣加評泊復書此而歸之嗚呼固必期至於度越百家其亦愼毋畫焉爾矣

○小蓬萊序

守禦韶州指揮張公大書小蓬萊三字以贈蒲衣道者歸隱空同灞上其友海幸氏爲之說曰仙聖之隱是不一方或遠或近或汗漫九垓或浮湛一世未甞不可知而卒莫之知牧豎蕘子或得親焉而五侯七貴執鞭不可得世徒知紫蓋石廩天臺羅浮靑城天柱武夷匡弄爲飛仙化人之都抑豈知交衢哄市有寥天一焉耕荒釣寂有逍遙遊焉故商陽咫尺於咸陽四老人者超遙其中秦皇烏得而羅之烏得而知之彼盧敖徐福固已大咲於海上矣夫隱豈以去人遠爲哉灞上雙江之沃洲也舟車之迹狎至市朝之聲相聞遊鯈潄潄然鳧翳浮浮然竹葦織織然厥土之毛蒔之鱗鱗然厥種之實廩之崇崇然殫其出食其入固由由然充充然也而挹而髙虛窵其衝明雪塵襟之獘獘然也煙靑也而鰲露其背日躍也而波散其金望舒畱其佩瓊田萬其頃跨黃鶴吹橫玉而過之又於於然也奇矣哉小蓬萊乎小之云乎囊括宇宙杯納川溟也夫孰得而小之餘海幸氏也三見淸淺揚塵不啻過也頗有幸八百株將自海東移之灞上幸分我寸田天宅爲我起癡虯鋤新雨而蓺之餘將剝安期生之實懷東方朔之核引東陵侯之蔓以爲先生壽是爲小蓬萊序於是韶之大夫庶士皆形諸歌詠焉先生以丙午冬至韶主王參軍蕳夫所其道一本於無爲參軍隆敬過常情好深厚丁未二月其從苦迎歸莫能畱也夫無爲之道天以之而淸地以之而寧君王以之而治平先生之所存又可得而涯涘哉

○雪溪序

王徽之甞居山陰夜雪初霽月色淸朗四望皓然忽憶戴逵在剡便乘小船詣之此史氏本語也後世奇其事髙其趣往往圖畫以爲玩僕甞以爲溪光雪影髙寒迥暎眩晃飛動殆不可描深徽之爲桓溫參軍蓬首散帶爲桓沖馬曹問焉不知馬飄飄乎負淩雲之气幽襟雅韻與溪光雪影表裏淸絕復非畫史所能彷佛故史語朦畫筆世罕知者卽何所何歲無雪與溪而人品非復徽之雪且晦其影溪亦掩其光矣仰彌髙禦�西省命至韶太守徐公奠謂僕曰彌髙簪纓科第世冑其父志伊甫兄克溫俱以進士羙宦歷江右大郡彌髙復以才選爲行人之官殆世濟其羙者別字雪溪自況雅潔韶有能詩數君子相率賦詠之幸序其端僕曰彌髙承父兄之業聞於義方者皆詩書禮樂之懿給事蕃宣使於四方者皆紀綱法則之事有逸气有奇彩溪光雪影得君增重矣王徽之不復見哉河東董�亦旅於韶與君故舊其賦雪溪也願望深至嗚呼鉉也今之戴逵也有不相與吟嘯於皓皓之頃乎

○何侯序

河東董元鼎觀浮於韶石韶之景十有二次苐賦焉又將觀於仁化益充其宜賦者以仁化有賢令何侯也請曰知何侯深莫如先生幸頌何侯政得籍手見侯以慰彼氓余惟侯由進士制巖邑巖邑歸錯也非利器不行進士鵉鳯也非鷹鸇可比利器足以治盤錯而鷹鸇不可馭善良必若盤錯迎刃以觧而頑梗胥爲善良之歸其惟何侯有焉昔子路治蒲曰邑壯難治夫子曰恭而敬可以攝勇寬而正可以懷彊愛而恕可以容困溫而斷可以抑姦則政不難矣夫以子路之勇而思其難將不懷鷹鸇之志乎夫子之言皆勉之於豈弟殆使進爲鵉鳳也吾於何侯旣以頌又以勸者夫亦猶其行古之道歟余又聞侯來時浮彭蠡湖望大小孤放歌舟中茟埶開合衝拂與湖山相雄角此侯嘗朗詠以貺餘者元鼎行必聞之又將與侯金春而玉應其奚囊將實載以歸也因並寫以爲序

○李一中遊南華序

夫厄運天地所不能逃也況仙佛乎況民物乎吾意混沌開辟天柱折地維缺凡幾矣三辰失次川沸冢崩蓋時特有之當其厄時彼亭毒之表宰物之徒得無有人間世之悲邪人者不足以知其然而仙者或知之矣夫仙亦委順而已故曰莫能逃也自漢以來學仙者舉宗龍乕自唐以來爲佛者悉祖南華二山雄拔深秀宜爲異人所都海內所走集乃玆十五年間天隔海斷江之東嶺之南相望如絕域二氏子若孫欷歔足繭搜奇訪古之士亦無由至焉吳元年六月龍乕化士李一中攜法籙道金陵至韶州將遊南華禮大鑑僕與同邱對牀間一辟夜話侵二鼓爲僕言今天師承國寵被恩錫有加於前代凡龍乕仙宮百廢具興矣嗚呼審如化士言殆太平有徵乎嶺南之人見法籙如對紫淸而南華之山亦將鶴驚猿愕意鳧舄自丹霄而降也吾所雲天地與仙佛俱不能�也以其數則過以其運則泰矣吾固由化士卜之也大鑑後曹溪凡幾傳爲今壽南山耆年童■﹝豸頁﹞其言恂恂其气溫溫一見知爲叢林中瑞麟也故廣平憲副楚之奇與論出世間法冣契他人莫得聞一中往吾知必渙然有合矣

○李梅所詩序

古稱耆壽俊者耆壽語其福俊羙其徳英也禮六十曰耆指使又曰八十曰耆壽而至六十八十亦云至矣然而不徒曰耆壽而必曰俊者才過千人曰俊不俊是徒福也徒福之人百歲之上者有矣可以侈國家束帛牛酒之賜而非所謂鄕先生沒而可祭於社者故耆可能也俊爲難甞試觀三老董公遮說沛公爲義帝縞素興軍其卓識如此不俊而能之乎漢之三老爲縣掌教化今郡縣耆老率是聀也吾於平川得一人焉曰梅所李先生先生踰七望八精練如少年慱古今窮經不倦通識政體善應事機縣大夫至者皆以老事先生皆就而問政可否緩急之宜先生必懇懇爲民陳說官民兩便之上府大藩蒞平川尢近縣以民寞申請其尢難者必煩先生先生每開陳忠槪切至府若藩必從之歲甲辰冬吳主命雄師取贑平川幾以後欵受攻先生十如師而城以按������善者吾故曰耆可能也俊爲離非梅所其誰能之先生以其吟槁畀予刪集予讀之安�去取其間然承命之辱其何辭敬錄若千篇而序其端云夫先生之詩老成而順習明達而藻麗有議論有調度予之所知者如此昔歐公舉梅聖兪詩佳處數端聖兪不以爲然及聖兪自誦其得意者歐公亦不然也嗚呼先生之詩或非予之所深知然先生之賢則知之深矣讀其詩也因是序也可以得其人焉

○贈趙文學序

臨川趙文學字徳容源深於玉牒學粹於四詩僑寓番禺有年而慈闈故畱臨川甞負米數千里外且逮飬於斗升之祿矣然未足以爲大夫人榮也洪武四年秋番禺試藝者若而人若書易若春秋與計偕者累累而是而以詩貢者獨文學一人焉鳴呼異哉然則其素所蓄蘊可徵也已臨川之多士有不稱願以壽其大夫人曰幸哉有子乎今而赴禮闈取髙科登膴仕大夫人在堂不曰是能嗣續不辱其世者乎番禺之經生不曰正葩之學不當如趙君乎𨿽然文學不鄙余老而求贈言余旣嘉其已獲者足以榮其親而尢願望其立於位者深足以爲親榮也是以敍其捲端

○贈進士羅子理序

羅倫子理舉進士上春官余嘉其堅窮若節智日益明足以受任而堪事則告之曰士尙志而已志不苟則學充學不苟則行達凡苟其行事以速官謗者其志其學蓋蔑如矣昔者運遭叔季事在轇轕談經者絕響於時眾廢而已獨業眾嘩而巳獨持得二人焉其一楊自立子淵家於春秋其一倫也家於易二人志同李同行同且誓將無不同者洪武三年子淵誕先甲科入贊天官聲實表灼每重王貢之嘆而倫亦次年奮於暫蹶及於先鞭誠不負初志者鳴呼倫也尙勗之哉由三十寒暑布衣昆弟講切之勤一旦蟬聯玉暎以明經顯聞於時非偶然幸致者比而弗加勗可乎吾聞倫始祖希五代時繇金陵徙泰各凡幾傳至宋大觀間曰吉成贈致政生三子次伯壽擢苐官盧溝主簿甞刲股起親疾以孝聞易其所居坊曰旌孝坊事載郡誌季伯霖有隱徳狀元張公槐應與爲莫逆交倫其曾孫也盧溝府君逮倫才四世傳不云乎必復其始詩不云乎無念爾祖倫往矣尙勗之哉前之窮飬者無或句矣後之達施者宜無一可苟展也子淵幸以鄙辭質諸其以爲否邪抑然邪

○鮑參軍集序

捴制兪公子懋刻鮑參軍集於懋齋介僕敍言敍曰參軍名照字明遠照或作昭則唐諱武后而攺之也宋文帝元嘉中參臨川王義慶軍事時太尉袁淑文冠一時王請爲衛軍咨議照與同列號爲極選然則古之摻任閫外籌策慕中率多名勝之士若參軍者尢風流文雅傑出等夷者歟考諸大雅有曰文武吉甫羙其文足以附眾面武足以威敵也而或者角文武兩途互相詆訾豈通人之倫哉今觀兪武公鎭永新威徳並著顯有吉甫之風而平居暇日雅喜詠參軍詩殆曠百世而相與交矣嗟夫唐以來詩人惟李杜爲大宗然至少陵贊白也無敵則獨舉參軍之後逸媲焉夫後可能也逸爲難俊如文禽逸如豪鷹凡能粲然如繁星之麗天而不能回狂瀾障百川者以能俊而不能逸故爾史稱照古樂府文極遒麗遒斯逸矣嚴斯俊矣微少陵不足以知太白微太白不足以擬參車也𨿽然文以气爲主以意爲輔以辭爲衛讀詩集者翫參軍之辭必求其意求參軍之意必尙其气始參軍謁王欲貢詩言志或難之勃然曰千載上英才異士沈沒不聞者安可數哉大丈夫蘊智能可使蘭文不辧與燕雀相隨乎卽奏詩王大奇之此其气何如也蘇子曰方髙力士用事公卿爭下之願出其門而太白使之脫鞾殿上此其气已蓋天下矣此太白所以配參軍也善觀者其亦有取於斯

○贈楊員外序

爲士而由進士發身天下之淸流也爲進士而獲班朝署天下之極選也以天之淸流膺天下之極選幾何人哉有能濟玆者充而達之若內及外其於爲政也何有楊君子吾洪武三年進士也旣取髙科卽登吏部勤謹而和緩練習而疏通凡天官之屬藻鑑精核樞機周密曹務劇而咸理敷奏明而常允者君以主事之賢畫諾居多以故令聞尢著洪武五年諸蕃宣大臣類以幕府闕員爲請上乃命中書遴選省屬往承其乏而君以選升廣東省員外郎九月抵家苐展墳墓卽就道僕請贈以言夫服領以南方面之重控制海表國朝平定其地斬伐鯨鯢擁護良善使蝥■﹝豸尞﹞鮫人之室胥爲輸賦納貢之區然而地大物夥不尙有當興除利病者乎化暴鑄頑奠若尊賢興斈今玆連歲大比多士賓興與內郡等夫其云蒸而雷動鯤從而鵬飛者良由聲教之漸被者深也然而不尙有當振厲鼓舞者乎行矣子吾推其所以贊治天官者而悉心以佐理藩府可也吾見総総焉其有餘裕穆穆焉其揚休光而母徒重內而輕外母以昔之勞而今益勞也夫孰不曰進士之施無不達如此進士之賢能不員所斈如此又孰不曰廟堂之登明選公如此廟堂之嘉惠藩服而憤簡乃僚如此然則政譽溢於途而官葴垂於範矣願不偉歟

○贈進士周淵序

周淵字彥容年甚富質甚淸學甚劬洪武五年秋餘忝挍文江西及開榜而淵以詩經舉進士省憲大臣聳嘖矜賞曰是我南昌府學生也老成者或媿之矣其冬淵來西昌受室於浩溪驛丞之館丞俎豆余淵相從連日動如禮法私心甚慶昔徒得其文而今乃得其人焉將上春官且求贈言余自顧無足以補吾子所需也誦先正之格言資遠業之良輔昔河南程夫子以少年登髙科及有髙才能文章爲人之不幸夫髙科未易得也在少年尢爲榮寵然苟幸得之卽肆然不啻過人祿吏是狥而道徳之弗圖名譽是崇而官謗之弗卹則少年髙科固以榮之亦以累之固以寵之亦以損之非幸也韓子曰夫天輕與人以富貴而重與人以文章言髙才固造物之所靳也上焉於載道其次以華國其次以文身上下古今落落數人耳若其本實撥而枝峻茂行荒穢而思藻潔政復剟云錦於天機軼翡翠於蘭苕如王楊盧駱猶不逃裴行儉之誚亦何幸乎爾也今吾子年甚富足以道遠質甚淸足以絕俗學甚劬足以有成其取髙科也必矣其文章當水湧而山出矣將之以廉勤而持之以謙撝厚其本於孝交而達其行於政事兼夫人之所難而無程夫子之所病則余之所願望也於是乎言

○鄕飲酒讀法詩序

國朝奄有方夏卽詳定法書名曰大明律令又命刑部取凡嚴於法者類編成書名曰申明誡諭尢慮中外遠邇弗加警懼輕犯憲條申命又武百司歲取春冬孟日行鄕飲酒禮而讀法焉民間率百戶爲一集位以齒董以里長郡縣則蕭士大夫之老者爲正賓余爲次賓而郡守縣令主其席其儀酌取唐宋而務從其蕳物貴儉素而務適其中凡飲皆先讀法然後行酒所以使人人知畏而重犯法人人知秩卑尊而隆齒徳也洪武六年正月實爲其時泰和縣令尹前禦史劉公宗啟卽學宮而行事自僚佐曁賢士學官弟子員等凡若而人列位於明徳之堂於是學徒二三於於而前正立張拱奉法書而更讀之先令次律次誡諭炳炳瑯瑯觀者如堵聽者動色讀巳而燕籩豆靜嘉衣冠齊翼竟酒爵行無算者充然飽徳之實無起座諠嘩之非皆額乎頌曰上之澤也令尹之化也令尹治縣克勤克廉端其本不鄙夷其民動如禮法民自以不犯其或觀感信向之不齊名隸申明籍中不惟其所親所友悚聞誦言面頸發赤𨿽其怨家聞之亦凜然增唏恨服化之晚誠足以增夫天理民彛之重豈徒飲云乎哉抑刑始於笞始於十至輕也逓逓倍之至於杖又逓逓倍之杖至於百何笞律蘭杖律繁笞十良民猶不敢犯杖百而犯者益眾然則法可不重乎徒輕而流重流至於三千里極矣又加焉非絞卽斬而率輕犯之此國朝所深憫而鄕飲讀法之制所以行也鳴呼仁哉翼日學官自彊成詩會稽中常先生和之諸在燕者或賡吟或自賦以質諸令尹謂余忝正賓宜爲序遂次弟書於捲端

○贈劉侯朝京序

上方圖任舊人共政凡越在外眼大小文武百司者憫其勞於王師旣渡之日優其渥於王化大行之時悉還其人於朝使咸得宣力於家咸得丕享天休而欽承徳意不欲外股肱心膂爲異體也知扳和縣劉候宗啟寔雄舊人之通顯者旣歷尙寶卿監察禦史遂出宰百里在官三年庶政備舉百廢具興洪武六年三月制以平陽郝侯思議爲交代行省則承命趣劉侯朝京郝侯旣視篆遣吏來謁文爲贈余讀啇書所貴乎用舊者蓋曰王播告之修不匿厥指言凡所播告則奉承於內而能不隱匿其指意以達於四方也又曰內有逸言民用丕變言宣化於外則無過逸之言以惑眾聽故民用大變而化服也又甞觀詩人羙仲山甫旣稱其柔嘉維則小心翼翼威儀是力又稱其天子是若明命使賦出納王命王之喉舌凡仲山甫之徳業劉侯蓋有之似之今其歸也其能奉承於內也審矣其能宣化於外也必矣然則用舊以圖治啇人豈得專羙於前哉請以是爲贈

○劉處士赴京序

處士劉仙客應徵而起客賀者曰君仙客也仙者恆遺世亦容有世不我遺出而效用於當年若張良李泌之於漢唐是也不其偉歟又曰公卿交相辟士務舉爾所知冀必得其人獨舉君者非有半面之雅一臂之交然則君之令聞廣譽其徵不爾遠歟客語竟處士若有不懌然者曰吾行安敢負所學誠懼弗堪任耳柰何僕曰窮飬而達施正已以待物將焉懼邪抑客語則然請復有以爲祝詩不云乎鶴鳴於九臯聲聞於天言隱不能藏也易不云乎中孚豚魚吉象曰信及豚魚言信無不達也處士負山東勁气讀書靑原山下孝友出天性刻苦以飬母終身不娶母八十餘歿廬墓以終制焉節操如徐穉非其力不食居止如王凝一物不苟峊所交皆名流所談皆讜論謂之鶴鳴於九睪者非邪其聲淸亮聞八九里𨿽欲不聞於天其可得邪且夫孚信之道可以通神明貫金石子之乎終身如南山不騫不崩行之乎四時如松栢不攺柯易節業斯以獲上治下無不孚矣彼豚魚至冥也猶足以感之況至著者乎頑然塊然也猶若有知況其有四端萬善者乎故隱處之不能藏也出而爲用惟誠信無往而不自得固處士所素定者直推而放之耳鳴呼當道審於求賢何待夫先容於人處士深於藏器何有乎獨善於已行且朝

奏暮召有見晚之嘆彼嚴徐者烏得專羙於前哉

○王氏近代族譜序

王氏近代族譜並自序者王以誠之所作也凡譜必原極夫得姓受氏之初而今僅僅至於五世者何譜牒亡逸槪得於家訓略其所不可知也其自序何庶後來者之猶可徵也自序而必本諸相國待制制置節制者何端緒可尋源委之求也始啟宗自金陵來爲吉州校官因家白下子仲柔舉鄕貢進士於以誠爲髙祖仲柔孫榮�曾孫時可則以誠祖若父也榮叔治儒術有理才當有元延裕佑間贑寧都蔡寇之亂州■﹝彳畺﹞起之抑使就吏給軍府贑之俗鬼寧都城外有妖祠像設極魔怪人莫敢側目土人類縛生口以祭甚神之我軍畏縮榮叔獨奮議火之三火三滅乃命取婦人褻衣羃神首一火而燼遂平其城歸補押錄得滿不干進飬閒恬處喜讀四書間憩東禪寺槐安閣見寒山拾得詩尢酷嗜之時可資質淳厚隱居授徒晚從普覺老絕聽受戒律斷酒葷日誦法華經以此自終有賢子伯天佑仲以誠皆兼習儒吏季以立嗜古學開家塾皷篋滿堂精專訓誨不倦鳴呼校官貢士上不辱相國三制之宗榮叔時可下將啟八世莫京之祚斯譜也𨿽不能遠稽亦足以垂示無窮矣吾故因以誠自序而復述其祖父可稱者如此又以期以誠昆弟之後光遠而有耀也

○一篷春雨軒詩序

一篷春雨軒者會稽中常陳先生之所寄也曷爲而寄之燕遊之所也燕遊而曷爲以是名之身𨿽家人一畝興則江湖千里也夫人不出戶庭則不知有舟居之爲樂不病暑暍則不知有甘澍之爲澤先生營是軒雜蒔花卉左右圖書風晨日夕茶煙香篆奇古之玩好絕俗之名流日相與嬉娛其間詎蓬窻之可擬風雨之攸宜哉然而處一軒之靜飄飄然有麾斥八極之气春雨時至波濤驟驚灑灑乎在三江也澤之間此其興趣之遠視一篷奚擇哉先生爲前朝逸民交遊貴公巨人無不可爲是軒畱詠者其來廬陵謂予曰吾夢寐軒中珠玉嘻亡之矣間記憶十之一二數數誦以貺予又錄以示曰幸爲序志之將續有題者嗟夫軒寄也軒之名亦寄也遊夫是軒者又寄也軒之珠玉獨非寄乎今而其人往其詩存則萹什之寄所系者遠宜先生之眷眷不忘也軒其不以是而永存乎

○羅觀泰南歸安序

羅君觀泰當至正間以才膺當道之選辟爲南安屬縣巡徼在聀以能稱然非其地也是時四方云擾君旣書滿卽客土小溪爲家甚安適焉余甞避地旅韶州又甞校文入廣東皆道經小溪凡再物色君隱處然皆覿面九疑莫能得也去年君來展桑梓省松楸始諧言面蓋去鄕十七八載矣傾寫無何觧憂在念嚴君從禮率朋徒賦詩以贈屬余序之古之君子重違其鄕人也然而不獲其志者宜亦不少伯夷太公之居於海濱豈其心哉後世或以羇旅或以仕宦得其所願者或不暇歸不得所願者欲歸而苶由吾見多矣若余之甘衡門守環堵今吾猶故吾固碌碌無足道如觀泰之小溪誠所謂他鄕勝故鄕邪惜乎曩時不得一造竹所而徒想象其髙致也故於其別序以申之

○爲歐陽志學謝醫序

友人歐易志學別數歲始一會相勞若外察其自始若戚如中乃懌如而終則浩浩如也志學於文忠公爲十四世先賢之澤逾遠而長固自與人殊昔文忠公爲州學記所以願望於吉士者以爲將見皆道徳明秀而可爲名公卿其後終宋祚三百年終元祚百年爲士者誠不負公所期待矣孰謂公十四世時若志學之賢乃壹欝棲屑秪爾邪此其自之戚如宜也乃告予曰今年有以名薦達者州司有星火之迫而老母八十又六吾何行如之巳而嬰疾老母亦疾私自念天其以疾全我使終飬乎又自念天疾吾身可也而並疾吾母將焉濟乎得世醫朱氏徳輝爲施療治按脈而證苻投劑而邪卻身與母俱寧而公與私兩釋此吾所以懌如也朱君年不滿三十而方術已如此殊可尙已使予不幸而不遇疾予其行乎故予之疾天也使予疾不得朱氏而落於於庸工是天將全之適戕之也故予之遇朱氏亦天也予徳朱氏而朱氏慕先生文先生忍能靳一言乎又曰継今以往終吾年齒浩浩乎日有餘裕石田苐屋得爲幸民啜菽飲水言報春輝訿迪後人志文忠公之志斈文忠之斈以期於垂元窮又將與徳輝之世奠與京也余聞志學言誠君子哉因書以謝朱氏

○三友圖序

三友圖者所以諭君子之交也夫子蓋曰歲寒然後知松栢之後凋夫松栢棟梁材也其不及梅竹宜也然而散見於詩書梅以辟相業竹以頌徳羙至爲不輕後世謂爲三友詎不然哉丰城羅伯啟以才選爲江西都指揮使司從事承檄訓練練諸衛士卒之騎射而勸懲之總制顧侯寔鎭靑原與君莫逆於心且相期於遠大適宜春朱侯尙志過客於玆善遊戲翰墨顧侯因求三友圖以爲伯啟壽又賦詩以致頌禱於是郡庠之師宗咸以顧侯之賦而賦焉嗚呼【明良在上文武並用若三友者皆明堂廊廟之所需也伯啟自是而外也必矣君子之交其必歲寒無窮也僕是以樂而序之】

○張子靜樂府序

始予得張子靜靈宮樂部曲四章而讀之愛其兼有麗情團扇花間之趣且辭翰俱羙恨不識其人意非今時耳目所及也曁物色觧後則吾廬陵先輩也僅僅交一辟而去甞恨而不得其全集而讀之玆復聚首乃辱以集爲況桂隱聞廷二劉先生序基端矣極所推眼予晝簾夜燭把玩不能釋手子靜復介予題辭鳴呼予也七十又二子靜踰八望九矣三影之韻度於湖之俠气尙往來於心不尙可徵乎當其壯遊武晶我龍洲道人神交物表買桂花上南樓載酒黃鶴磯下少年俊邁蓋可想見今具存集中惜無好事者刻梓以傳徒使四方見其一二者以爲吉人也昔畱侯佐漢服其籌策者以爲必雄傑偉丈夫也及見則如羙婦人焉讀子靜詞孰不曰此月下秦淮海花前晏小山也抑有知其皤然雪顚歉然窶人臒然列仙者乎吾又以子靜盛年不偶於場屋安知其中無畱侯之所存哉若畱侯者方益斂其華擊節於大風之歌彼其薈蔚朝隮婉孌斯饑國風之傷楚騷之怨蓋未嘗一介懷抱則吾子靜獨擅之鳴呼世道之感嘆欷噓其不在是哉

○周石初集序

石初周先生負奇气抱碩學卒困躓不偶其窮亦堅而文益壯吾𨿽不識嘗得其著作一二於他許相識已多乃今其門人張彥文編集其亂離諸作匯成巨帙以借予讀之且曰石初知先生幸爲我序之鳴呼廬陵之文自歐公倡之乃天下之文也名家継作迄未終元皆歐門股肱心膂之臣而或者妄肆胸臆點染雌黃其間君子所不較也近年得歐榘矱而精彩溢出者莫如虞先生自余亦安得瞠若乎廬陵哉石初之文成之劉公序之至矣復奚容贊𨿽然石初有三幸焉當有元盛時獨不利場屋一也至正之季所所在化豺狼𨿽間道暫時而康莊不失今巋然靈光獨存二也江南野史誰復健筆而集中隱約散見皆可爲國三史補也使石初幸乃混一第不幸逢時不祥必將矯矯今節必不淟涊俔爲名教羞然位與埶之相侔志與才之相恊有不可必者固不如昭文之不鼓也白髮殘年坐籌海屋殆有陰相之福詩不云乎不愸遺一老宰物者其愸遺之矣必將有傳於後昔賢稱杜詩似史記豈不以天寶以來間事少陵載而傳之安能如畫此史傳所不及也吾於石初之詩亦云

○仲氏斐槁序

洪武六年夏予仲氏以靜由贑之興國寓籍以儒行起取赴京師偕起者凡若而人旣抵京咸放還鄕獨畱仲氏辭不獲且病久之病甚當道者憐而許乏九月歸舟抵靑原與予再會拜且泣如再世如夢語予飲泣相勞苦禦杯酒接殷勤不能數日遄返興國畱詩一帙畀予評之鳴呼自至正壬辰亂起東西辟寇率相違違不久率合並自丙午餘旅韶由韶徵赴違業參差胡越莫此之甚今幸乃得各還爲民然白頭相望故園之念深聽雨之懷愴矣讀集中諸詩皆森削束程度婉娩有思致工巧而不失正大和平而時有譏切至如詠物數處復能於物外賦物不刻畫而切事情若一二長篇如鳩巢癡可鍼末俗花村酒簾等甚可諷誦予皆一一評訂之矣何時尋遂初之賦歸善和之裏相與觴詠賡酬以樂桑楡之景庸非快事計造物亦未必不見許也姑序以志因飬吾鄧先生行附以達諸是歲臘月書於靑原之寓陳謨一徳甫

○流芳集序

胡氏志檝以其流芳集示余曰將入梓以垂後而先生未蒙序識之敢請余受而閱之自其遠祖箋箋父諮曁其曹大父士茂父履輝季父履寧履寧子志徳代有積慶其擅芳也宜哉夫芳之大者在乎祚胤祚胤賢而聲實茂綿歷永矣然徳其本歟故有蔑徳之咎而無背徳之祥者此也始箋由太學舉進士丞南城當紹熙五年逢國大慶髙年者錫爵得封其父諮迪功郎母歐陽氏孺人讀尙書謝公諤爲諮記其儒林精舍寶謨閣直學士楊公萬里爲箋記其福榮堂其徳可知此流芳之初也士箋一字古澗止一子能均其產畀兄子三而四分之能制尊禮堂以嚴家訓觀卿衮信國文公卿先生大傳劉公往還手筆墨迹如新其人可知此流芳之盛也履輝一字澗月履寧一字小隱艸廬吳文正公麟洲龍先生諸老皆爲賦澗月堂太守楊友直馬昂夫諸賢皆爲賦小隱堂而太史虞公又爲序之此流芳之續也志檝承之當艸昧之運能紏民障鄕鄰致世業不隳益崇能拜前江浙提斈李公初乞銘其父前陜西省郎中梁公天與乞銘其母今翰林國史宋公濂乞銘其妻致幽壤不憾有光而志徳習隱如其父好文撝謙如其父此流芳之衍也然則胡氏之芳其継継庸有艾乎昔範宣子論死而不朽歸諸世祿叔孫豹以世祿不可爲不朽蓋尙徳之論也凡胡氏賢子孫思其髙曾而上由紹熙迄今百七八十年敷遺之休貽謀之善若先進之士名公巨人立言之君子寔寵嘉之如是豈易得哉然則樹徳尙益務滋乎吾�流芳不但一宗一鄕而止將叔孫子所謂不朽者可躋矣

○倪貳守之欝林序

化州石城貳令廬陵倪仲威擢升欝林貳守吉郡總制顧侯之質作爲詩章艷其寵榮勉其淸修而竚乎其令聞之遠揚也郡庠師奔馳交率皆賦贈而僕則序以致祝規焉當洪武三年廣東秋闈僕忝校文而君職封灸相與頗習熟然僅僅月餘而別別又五年始再會會無幾卽迫公程不可稽久烏得無贈邪僕聞石城小邑當廣東西海南北之衝前朝以巖仄險隘特割置是邑所謂好則人怒則獸不可爬梳者君履之若夷五年如一日自非豈弟施化平易近民何以能之欝林視石城爲善地貳守視貳令爲優遷志稱其好斈者多其民力田務本屬縣三戶五萬糧不足二萬君端本於上縣承風於下其易治豈不十倍於石城哉然則顧侯所以竚乎令聞者可計日而待矣抑化民成俗不在與斈乎深山長谷庸詎知旡趙徳其人爲君軆貃而禮羅之選弟子員而優異之暇卽與爲揖讓而肄習之民俗有不丕變矣乎所以奉公上而歡集慰民望而來蘓與頌歌而洋溢者舉不外是矣序以勗其行

○送楊璟齋序

大傳曰龍蛇之蟄以存身也揚子曰士不得則龍蛇夫一屈一信理之常然而亦不能於久屈如揚子所云者則惟淸修之士以退爲恬者恆處之裕如也故宋參政楊公鑄諸孫振瑛少從前進士祝公堯受業長由斈校發身爲王府參謀伐旣更入閩甞爲一師幕賓非所志也所居得信州城北韓偉郎竹坡余基其地有玉溪龜山寶駝峯天津橋陸子泉皆名勝遊衍佳處君景行先哲超遙世表其淸修何如非揚子所謂龍蛇者耶余與君觧後於嶺南君所至虛左前席者不少酒酣气張浩歌激楚有燕趙慷慨之遺風𨿽不獲於時亦不辱其志今玆再聚首於靑原將返其故居求一言以壯行夫揚子之云余與君同一嘅也君歸益求參政之初服而修之求侍郎之髙致而襲之酌陸子之泉香而沃之天之下樂有過此邪若夫鐘鼎之膄軒裳之華樵靑漁童或咲之矣君字顯卿別字曰璟齋

○陳中常歸會稽序

若耶仙子謂陽明洞賓曰久不聞樵風淸唱不審中常丈人天遊何許賓曰聞其度彭蠡訪鄱君鼓枻靑原白鷺之間五年矣仙子曰賓幸爲我致書速其返無久滯也書至丈人卽日戒行李有海幸子者贈以言曰書稱耆壽俊詩詠老成典刑夫耆壽老成世有能致之者矣而俊爲難俊而有典刑可師表尢難大人弘度識超然物表論事常慷慨有賈生太息之意談咲傾座人有�敖抵掌之風大夫資以問政諸生有所矜式夫是謂之俊謂之典刑孰曰不然柰何翩翩乘天風而棄予如遺哉爲我謝仙子曰道済天下可也若耶之風朝南暮北獨私於樵者可乎謝洞賓曰深山大澤實多豺狼陽明射的旡遺鏃可也豈容一矢之或亡乎丈人幸厚自愛尙當相期汗漫遊於八極之表

○秋云先生集敍

秋云先生吳會之英也學貫經史而尢邃於春秋文肆天葩而尢麗於詩苑余不及見其著述而獲其詩詞讀之大槪律詩有廷筠義山之風流宮詞得中初文昌之格調變陳言爲雅辭發新意於眾見誠可嘉尙允爲名宗會稽陳中常其髙弟子也嘅先生舊槁不存僅僅收拾詩詞若干萹手自編次以示予曰所謂千百之十一爾幸序其端余始讀中常詩歌樂府敬其卓越非凡而不知其水木之有源本在是也鳴呼安得梓刻而傳以與好唫者共之哉

○鄕飲酒詩序

洪武八年十月二十有五日我縣大夫郝公好謙率厥僚屬曁縣之士夫民之髙年行鄕飲酒禮於鄕校明徳之堂遵國憲也前期集賓佐師生咸習其儀是日大夫肅賓於庠門外揖讓升堂以序就位乃命諸生袛奉大明律而朗讀之又參伍講之環堂階而聽者如織決知禁防之不可犯法意之旡非仁矣旣而以法行酒爵有經而飲不亂諸生叔歌自霄雅肄三達於臺菜菁莪又賦泮水八章以終洋洋乎沨沨乎沐浴明熙之膏澤皷舞循良之惠化無不醉心焉者惟我大夫下車兩期堅守如鐵石至信如汐潮平施謹乎權衡燭隱踰乎水鏡用能令出而從化久而孚得人知和致年之丰凡玆嘉興士民同其休戚其文者孰非豈弟父母之心所形哉翌日王君子與偕善賦者咸發徳知什而屬其序於予嗟夫讀法周禮也所以納民於旡過之地也有畫一之令與斷有賢大夫之善用法西昌之邑不其幸歟正賓陳謨序

○永豊教官序

天下有才教官不患無名進士然得進士易得教官難今之教官多出進士而進士之負才名者什一而冣之亦罕矣此才教官難也吾邑郭子昭爲永豊教諭垂二年彭君子文亟亟爲予稱其斈之政能不諉責於訓導與之同堂合席口講指授朝益莫習科分藝別壹遵時制而敏加勵焉若夫抗顏乎躍冶之金而盿長於攻玉之石日嚴乎占畢之訊而時鏗乎待問之鐘又無不曲盡焉如是而爲鄕校庶有成哉余惟子文言然固子昭所優爲也且夫教人自端本始子昭以衣冠宦族守正葩世學其質溫溫其言恂恂其動撝謙其謙其文雅馴洪武五年餘挍文江西及開榜而子昭以詩經亞魁炳炳蔚蔚可爲名進士矣旣而上春官得職教永豊能舉其職如此可爲才教官矣抑永豊歐鄕也多世科巨公老成聞家又得子昭樂育其菁莪名進士継此有不彬彬矣乎子文又稱子昭采芹外勺水不辱於朋徒毅然自重未嘗一失言失色於人人嗚呼又奚特爲才教官而已邪

○古香室銘並序

晦堂禪師甞因木犀香動示其徒曰聞不聞答曰聞師云吾旡隱乎爾言下有悟中常先生介予題桂公古香室因書此而爲之銘曰道妙不言而聞則介無我有聞旡聞有我如彼桂香無止旡起眾莫不聞吾旡隱爾聞知不聞孰翳耳根古井之波太空之云色不如香巍巍煌煌爰禮桂公如依晦堂

○貞固齋文集序

蕭尙仁氏飬髙三華山下淸修苦節積學績文甘以病廢然燻其徳而善良者眾矣殆古之不顯亦世者歟其所著詩文命曰貞固齋槁余把玩不釋手愛其體裁正而豊約適中論議卓而波瀾洋溢允爲成家諸詩小絕多警策檏茂而不鄙刻意而平夷律圓妥不陳五七言古體寂寥者更腴流動者絕蔓蓋所謂不以輕心出之者其文如此其斈行可知矣尙仁本居城西柳溪之上有園亭池沼之勝實衣冠科弟之族其先君子方平先生於予爲同志同斈易同考業餘齒差長一而潁異聰敏余固兄事之當前朝盛時方平壯遊嶺海間不返余獨斈寡陋至今每憶相與童子釣遊之嬉文字講貫之樂何可得也故見尙仁如見方平不惟慶其有子尢慶其有子賢秀而文君子之流風餘韻光遠有徵固如此餘日就耄尙仁亦華顚讀貞固集良深起予之益敬書此爲序

○贈蕭季常序

縣學生員蕭季常將升太學來請言夫脫略艸茅而縱觀山河之勝被服韋素而周旋冠冕之間馳逐雞鶩之場以�遙鳳麟之囿人固艷子之榮必子且貴矣抑傳有之觀於海者難爲水遊於聖人之門者難爲言思其所難爲則將捨其故智以培其徳基發其令聞如是而巳吾老矣自顧無以補吾子萬一然信其必善學也必有立也故序以壯之

○贈聰上人序

了庵聰上人自中興抵靑原又將自靑原上南華蓋登峯人必造極而觀水必於海也以余甞遊南華特求贈言噫將何以贈子乎天下皆南華子孫𨿽愚者亦知之然而眞見其面者罕矣抑眞得其心者爲尢罕不於其心於其面𨿽遊何益余甞獲交南山壽公而壽與楚之奇劉公爲莫逆友今皆已矣獨二公畫像且在山中其超然物表者不得而知也況其所造詣者乎上人必將充然有得而歸然後知南華當自方寸中求之而信餘言之必有以也敢以是爲贈並書賞所賦十詠使質諸山之尊宿焉

○贈雷州知事序

昔者契爲舜司徒而封於啇頌之者特稱其桓撥言契布其文教洋溢中外而實能奮武以致民切也又曰受小國大國是達言其於小大之任旡所不宜也又曰率以履不越遂視旣發言其能循禮而民化之速也夫臨民所本者惟在於禮所難者惟在於武禮之不至則身之不修固�以表下武之不足則罷軟而不勝任亦何以敍下哉如是則愛小任且不宜矧大任乎同裏譚侯若驥入新朝揚歷中外膺文武之軄累累著能聲冣後特授平陽知府夫知府古諸侯也平陽臨蒞五十餘縣誠大國也若驥受之賦者均訟者平風采淸峻遠近翕服非受大任而是達乎上嘉其能屢承顧問恩意優洽宜也洪武十五年旣命大臣徐侯復初布政於廣東又選用才賢施化於列郡十六年授若驥雷州知事三月之官便道還鄕余得復傾蓋於二十八年之後且自慶其得郡小其聀易稱居郡幕其憂易分嗚呼受小任而是達寧復過是耶其有得於契之率履不越也審矣其政孚於民而遂視旣發也遠矣士大夫君居官志在澤民豈卹位之髙下哉若趙由爲守則尉易而爲尉則陵守不能處下僚者也黃霸米塩其政及入相則功名損於治郡時不能勝重任者也是皆有媿於契也抑若驥是行皇上殆使之以六月息乎若驥不惟安之抑又慶之其所抱負所設施誆可量也乎裏之賢士五人餞送江滸咸賦歌詩餘則爲之序

○縉雲應仲張西溪詩集序

詩道如花果謂其天葩紛敷必貴乎有實也詩與如江山謂其波濤動蕩岡巒起伏畢陳乎吾前然後肆而出之也必貴乎有實則綺麗奢靡者舉不足矜必肆而後出之則搜抉肝腸者皆非自然也此詩之至也縉雲應仲張氏以其西溪詩集示余不浮不澹有頌有規自其洪武十二年赴吏部試燻風詩淸新而韻度及其過鄱陽湖望廬山五老峯遊靑原七祖禪寺諸篇皆極嶄絕且圓羙流輚若夫詠縉雲西溪八景聲調雅而不塵賦綿山十二景古意古調深得前賢短矱非蹈襲華墨畦徑者比其能務於有實而幾乎自然也審矣嗟乎君縉雲人也宦遊江西司徵廬陵江西詩泒祖少陵而廬陵有詩人堂則少陵祖父參軍杜審言爲之宗主也仲張遊衍於詩人堂久矣其詩之應軌合轍不亦宜乎

○送江匯源之洪都序

故済寧府鄆城縣丞江孔殷有子曰匯源年富而淸彊材良而通敏將遊洪都請贈言於予余與孔殷交契厚善及其揚歷仕宦又甞觧後於金陵相勞苦敍殷勤冣篤別未幾而以疾終鄆城任継君而丞鄆城都萬君從善也軫交代之誼嘉匯源之俊配以女而昏以童於是孔殷妻攜夫骨與其子及從善女皆還其鄕吁難矣哉匯源旣冠旣昏哀先人之九原不得見幸外舅之千里猶可親思見外舅如見其先人焉是以有洪都之行余雅聞從善任鄆城滿除臨淸丞一年攺眞定府易水縣知縣以憂還家遂老於西山南浦間嗚呼任而未老得閒此向子平之盛志也閒而生事益豊此陶朱公之遺法也匯源操凡杖從長者之後日追隨東湖煙柳深處遇南州髙士徐孺子焉其不曰子可教可教矣乎

○贈程鄕縣丞劉斯徳之官敍

獻歲發春甲子開運撨驗者謂當上元之期此太平之祥也適劉君斯徳歸京師顯有羙除貳令於潮州之程鄕縣且矜況余曰升辭之際天顏穆溫謂爾小大百司欣逢昌運皆將享有皇極之福而澤流生民蓋畫一之法旣定戶口租稅版籍益明庶民皆惟正之供有司者特舉而措之耳抑气數之有開而治道實相符也嗚呼士知用世何幸而遇斯時哉嗚呼斯徳也幸遇斯時又何幸而得程鄕之善地哉不期年而根政吾固有意必之矣且夫窮飬達施士之常也然窮飬弗端則達施者或不能正大或不能明察或昧於經済而流於迂或纏於簿書而玩於法或餌於貪猾而喪其廉若此者敗官多矣吾斯徳壹無是也始洪武十五年七月以秀才舉同舉者廿一人赴京除試僉事者七人而斯徳與焉授任廣西按察司分守梧州府容縣懷集縣其年十二月到任懷集曰爲廣東徭蠻流刼官舍煨燼人民死徙者眾斯徳卽具榜招諭復業者凡六伯餘戶縣復成縣而稅課有不期者皆爲設法增益焉嗚呼斯徳治懷集僅一月耳而爭之可書已如此其窮之所飬何如哉次年三月命還以甞食士人雞酒謫工役六十日役滿除今任嗚呼得罪抑何微耶已罪而施平又何二耶斯徳窮之所飬殊不失大厥施今以治懷集一月之勤爲程鄕三年之淹以懷集六伯家之感爲程鄕一同百里之思海邦之地莫不皷舞王化於上元之甲子焉歌頌之興有不洋洋乎盈耳哉

○贈廣威將軍馮指揮奏凱序

侍衛親軍指揮使馮廣威以總兵官徵南將軍申國公之命分兵招諭泰和髙行鄕四都之民脇從於永新龍泉萬安之山寇而未輯者廣威新臨其地察其相挻爲送初不盡然震之以迅霆壓之以泰山不若辧其玉石憫其久陷而開之以自新於是廣宣

上徳多納欵附致逃山竄谷者遠近相率扶攜幼踵接轅門皆給文憑以示信淂復爲民者凡一千六百餘戶以口計之何啻萬餘視永新等三邑斬馘多而招徠寡泰和四都獨私雨露將四都之田野旡污菜之患租稅無後期之憂皆廣威之徳也而千六百戶之老者含哺鼓腹以終其天年壯者采山釣水飲食作息以鼓舞於王化其童幼非角亦將旣壯將旣室以丁以中而爲太平幸民其感廣威之思又豈有涯哉廣威歸而侍衛於九重時以南來山川之險易民物之利病城郭邑居之孰羙閭閻市井之孰盛一陳於上前將必有裨於政治其爲民之徳不尙大於四都者乎於是泮宮士交皆爲詩以頌而屬余爲序云

○贈傳允謙還京序

世祿之家與國咸休其令子吳孫淸備玉立皆能佐方興之運輔赫奕之功若今傳君允謙是也君顯顯令聞柳柳粹容而充之以斈問之勤發之以通敏之識老成而歷練文雅而風致其賢可知已洪武十七年正月

上以吉之永新龍泉萬安山寇猖披肆爲民毒爰命國公曁二侯提兵徵討而以君參其軍事至則誅鋤巢宂禽獲剪戮遠邇攸寧君贊晝之力居多及是班師暫駐泰和僕始得良晤焉見其景星鳯凰有瑞世之英姿瑤林瓊樹乃上苑之嘉植而

上之所使從事戎行與公瑾羽扇綸巾相周旋者乃所以玉成其遠大之器業爲國家之大用也其意深哉於其別也故贈言如此云

○蕭中正遊上淸序

元年春正月

上正禦宸極旣夏有禱祠之事爰詔嗣漢天師集靈於朝天之宮肹蠁旣通恩寵斯溢僕時在京𨿽弗獲親玄教然側承道髙竊以爲

上方以武功一天下首隆淸淨無爲之化嗣師膺千數百年統系之重陰翊王度卽顯有靈貺泰和恊應其不在是耶曁僕還鄕則見嗣師命其徒張叔大求賢於江西諸郡殆將恢弘至道務廣徳意焉夫爲老氏之學者曰道與法而巳矣道咸淩乎八極法濟牖乎羣迷僕嘗慨夫古有若人焉古有若人而今獨無之邪其故由於拘執故常者莫能冥心而遠慕韜匿光景者莫肯下引而旁招故聖日益超而愚日益下君之八表同昏平路伊阻垂二十年探玄之士望龍虎上淸懇乎太行九疑無惑乎其無從也

主上師咸髙風納斯民於軒轅之域嗣師廣求賢才以隆道法考諸仙記當有八百人出五陵之間此其時哉吉之西日白鶴觀蕭中正仙才之英也於書無不讀溢爲詞章脫去筆墨畦徑骨淸神朗內葆外融自其祖碧澗翁以道發明四方統緒之傳端正明白然而不自足也觀水必於四溟觀山必之嵩嶽韜光匿景之士必求躋其閫道其所道將昆崘縣圃朝發夕躋洪崖浮丘肩磨﹖﹖央接也法其所法將駕風鞭霆騎气使物淵潛如天飛生死而肉骨也長揖別余與張叔大飄飄乎遊於上淸乃求贈言嗟乎神仙官府之班子無不宜之果何以言爲姑以前所云者爲贈吾老矣讀人間世逍遙遊諸篇亦欲從安期生於海上子行必邂逅上淸幸爲我語之瓜棗凡幾熟矣熟焉而不吾寄何邪

○贈寫眞李約禮序

晉人稱傳神寫影正在阿堵中蓋眸子人之神气也然繇頰上三毛槪之則一發之失而神非矣人固以全體論骨法神情气韻坐立當無不肖似乃名國藝郭令公女指前畫得趙郎形■﹝豸頁﹞後畫兼得其性情笑語蘇文忠公令人於燭下取壁上影不施眉眼而見者識與不識皆知爲東坡此全體之論也阿堵固全體之三防三毛亦全體之一節也可不務與廬陵李約禮斯藝名三世聞四方余老復觧後疏髯翛翛天風起之濯濯如萬絲柳而芝宇霞頰光眩暎發可愛談占古今事變及其先世文物酒酣气張偉然毫傑意態此其全體也凡得君一筆無不如生而亦不輕一筆以予契久屢別爲予別筆之且誚予江湖間屢筆屢不佀予故以前說爲謝蓋全體未易言也約禮大父滄波與鄕衮文信公同裏常畫信公於南禪觀者疑隨武子復生其父波余亦如之班固稱士食舊徳之名氏工用髙曾之規矩亂來食徳者希若規矩髙曾如約禮不替益精幾何人哉嘗見前輩題安城劉氏乾坤淸气圖多宋季魁人碩士使來者願執鞭不可得於世教有補今亡矣約禮其無忽諸庸詎知今無其人耶

○劉子彥應徵敍

我朝天兵奮起淮甸擴淸疆宇大河以北五嶺以南罔不臣妾洪武元年秋一鼓而燕市爲墟再舉而關壠震疊天統斯得皇心再輸爰及稽古禮文之事由明廷臣搜獵巖宂綱羅舊聞務酌古法固時宜不局局循故常己興而薦講疊考而旁求蓋質文相変損益取中帝王之道應爾也二年春廬陵劉君子彥由章貢應徵將入東觀升容臺階秩宗奉常與天下之英討論著作盛一代巨典搢紳先生悉榮幸之願望之僕請贈以言昔令狐楚嘗云叔孫通起帝典於捋鼓之中自此以還鴻生碩儒若賈�董仲舒公孫弘稀不以此進夫禮所以治神人和上下必若議焉捨儒者奚宜哉漢采秦儀雜就至唐號爲繁縟宋頗采唐儀歲祀天地五方神明宗廟大明夜明太社太稷太元九宮臈臘謂之太祀文宣武成風師雨師先農先蠶謂之中祀靈星中雷馬祖司寒司中司命等謂之小祀或者猶論其以儀爲禮以器爲樂將禮序樂和猶未能同天地之大禮官慱士之聀猶多疵闕耶幸而委巷之龎雜諸家之聚訟洛達大儒悉析其淆而歸諸正矣今之議者視唐宋不殆優且裕乎其弗獲施於當時者鴻生碩儒取而達白於今誠所當議也夫功成作樂治定制禮太平之盛致也值亨嘉之會被道徳之華無疆之休禛也固以爲君祝並以餞云

○贈王孝廉序

孝廉字子啟道介人也值時危浮湛蹇傲以自晦前年會徵賢良方儼然哀經中州迫起之不得已之郡控辭太守太守曰吾奉命子行矣及藩府伏謁參政陳情焉參政嘉之曰子姑終制需後辟孝廉旣獲諸請益韜迹以遨洪武元年冬太子賓友李公行素奉

旨搜訪巖穴士先時孝廉讀書南康山中人莫之知及賓及至太守王公薦其名亟欲與見而州物色無以應也孝廉聞之懼州且獲戾卽爲書抵夾谷侯慨慷慨伸志已乃出謁侯侯大善迎咲曰子眞傲人間萬戶侯者邪孝廉謝曰正自不能爾爾於是筮日戒行州之賢士友咸爲詩歌賓餞之介僕序之僕旣序事且頌禱之曰國家將與必產材於未興之先凡杗桷椳楔谷栗絲枲類倚疊堆阜而沈欝之困躓之使諳練習熟彊忍振厲以需於時用一旦遭時勃興皆能獻奇效智取勛名垂竹帛若古之輟耕太息抱膝長吟舉牛口出跨下緯蕭傭春洗削賣漿者千載之下想望其人品風槪何如也孝廉讀書時感嘆於斯久矣有志當世亦素矣難莫難於際方興之運幸莫幸於當彊仕之年不以古人自期可乎抑宋盛時有自天章龍圖兩閣學士開國太原郡公諱贄者孝廉所自出也詩曰無念爾祖傳曰公侯之子孫必復其始念之深斯復之大矣若彼名處士騎將軍馬自以爲不啻榮寵者夫豈所望於孝廉也哉

○贈永寧縣丞序

永寧貳令蔣侯起宗承府公檄督轉輸南京之虧賊者吉�縣九侯督其六泰和以石計虧萬二千有奇侯來不十曰輸者已盈萬嗚呼何神速也府公知其淸彊幹敏任之也篤蔣侯行以溫惠正毅感之也孚如斯而已泰和貳令夾谷侯催科能政爲他縣家尢敬蔣侯賢語僕玄宜得仁人贈言答蔣侯寵光蓋侯世家淮安之安東讀經史練時務識運數推移歲丙午由樞密管管勾隨捴戎赴京欵附授湖廣行中書省掾在聀一年具有政績參政傳公甚加敬愛隨傳入京遂擢貳永永家寧永寧處萬山間接壤衡湘號稱巖劇侯豈弟以裕之廉介以端之化用興行頌羙斯溢以故府公隆是委焉余惟天之生材當興王之運儲之也久則發之必大蘊之者富則施之必充若蔣候者詎止眥虧賦一事見其所長哉使艎將東僕始諧言面燁乎其神若祥雲之覆紫芝溫乎其气若春陽之韻楊柳藹乎其辭若谷粟絲麻之周於實用也且其律已至潔馭下至嚴公家餼廩一不受苐飲澄江水而去嗟乎又正貳一縣稱冣而已邪

○廖實齋先生哀詞並序

嗚呼先生生至元戊寅終元統乙亥爲首元承平幸民者五十有八年一無可憾年十八詩禮聞家聘爲揩範屹若老成人讀易著系辭釋義及著文著詩皆成集子孫世守其業夫何憾歿葬十八年當至正壬辰天步艱而大亂起又七年戊戌江西陷而僞號建先生墓艸故無恙又奚憾新朝勃興江左違都剗夷羣凶平蹙江西而僞署者據贑嬰城不降歲甲辰徇以雄師宿一壘於西昌先生始有憾於墓中旣月移壘去家人返而骨不可求孝子始負殞身莫贖之痛𨿽然禮云骨肉斃於下陰爲野土莊生以烏鳶螻蟻一也先生殆不是介介如孝子何又云魂气則無不之也無不之也後世兵家率招魂葬焉先生令子刻石爲志納諸故藏而封樹之殆亡於禮者之禮歟某亦可也乃哀以詞詞曰

夫何羣嘯丘﹖鳥張拔山陻井以頻仍兮墓艸不驚夫惟一壘旣月節制以節施邁兮墓骨罔徵襲冠服髯戟張而神不死兮貞石是馮孝子順孫固石是禮兮石言斯膺伏棺而火飛古固然兮憾予以弗朦彼其棺與衾葬歸魂兮不如石也貞髙山爲谷深谷爲陵兮吁�先生刻詞墓表矣者軾之兮知處士之令名

○吉水縣尹費侯赴京序

有司庶府近於君者遠於民某冣遠者宰臣是也遠於君者近於民其冣近者縣令是也書曰民可近夫民孰肯遠之哉乃亦不得不然者體統建而埶分絕也在易之比曰先王以建萬國親諸侯萬國至眾非一人所能徧親先王特親諸侯而俾諸侯各親其民此近民之道也故宰臣者承君之號令徳澤而致之方國而縣令則宣通其號令流暢其徳澤而致之民者也大明啟運尢重縣令之選優其禮隆其責且著令三年一朝不重內輕外使咸得自達爲羙政令譽者旣益知加勸而中材常調者亦凜有所勉而務求爲善非良法歟於是又江令費侯振遠將行其嘉賓胡君子祺言於僕曰侯爲縣三年稱神明如黃穎川務保障如尹晉陽守淸白如楊伯起忘憂喜如孫叔敖興李校如李贊皇別鰝魴如宓單父至若租稅無逋庸調均節工役日集獄頌不滋在侯爲能事蓋不勝書者凡衣冠淸流樂候之趍朝而書冣顧侯之增秩而遇歸作爲歌詩邀僕序其端以爲頌祝僕雅知侯善制錦而不伐又嘉子祺善論徳而不浮故樂序之僕甞聞昔賢頌循吏有曰一之歲肅而教之二之歲惠而安之三之歲富而樂之今文江之民可謂富且樂矣樂民之樂者民亦樂其樂民惟恐侯升朝爲公卿而不得保有其樂於將來也侯必念玆必賦之曰歸哉歸哉尙與爾同樂乎哉

○永言序

李伯蔡氏以其永言示余讀之往復數回嘆其志於古道甚篤蓋近古莫如選次古莫如唐後來者莫或尙之伯葵學選優柔沈著每有新意至其曲折態度情景俱會處得於蘇州爲多亦其資廩衝嗜好澹翛翛然出塵整整然東禮故其吟詠情性有之似之甚不易得也七言樂府髙古如遼陽行白紵詞長門怨次之唐律圓羙淸煉又次之自他人不能兼者伯葵悉兼之矣尢爲何尙甞怪新學談詩類不滿人意遵選者易唐李杜以爲剩出右唐者弱選魏晉幾成絕響剽掠潛竊以爲工其爲選也固不難點綴花艸以爲媚其爲唐也亦安在必若阮嗣宗王仲宣所制不犯十九首句字而音節气韻酷似之始可言選矣必若李杜爲律爲長句天縱渾成關涉浩瀚始可名唐矣斯乃自頭書生苦心莫能希萬一也烏得易而弱之因書伯葵集謾及此嗚呼尙有如伯葵之兼致其工者乎

○五同軒後序

讀徳基吳少府五同軒記有云古之同者同乎心今之同者同乎迹又云必將同乎古之人古之人可也有哉言乎吾觀公亮王君與張子陽同裏閒同患難同歸鄕同揚歷省若憲掾同者五而已矣由五而充之𨿽萬可也一理同萬事宜無不同者萬而有一之不同一虧而眾乖矣故君子不尙同不黨同者同乎理而已然理同事同其同也常事不同而理同其同也大易曰君子以同而異傳曰不能大同者亂常悖理之人也不能獨異者隨俗習非之人也昔人有同不同異不異者意頗近似而先正有上殿如爭下殿不失和气者仍所以爲同之大者也少府欲二君同乎古之人欲二君同心不同迹正以皆知同之爲同而不知異之爲同爾二君臨大事斷大微決大議勿雷勿阿必辧必允俾民稱願曰蕭規曹隨罔羙子漢房謀杜斷何羙於唐不其韙乎不其韙乎

○皷枻遺音序

皷枻遺音者會稽陳中常氏南遊樂府也中常受斈於張小山而小山則師疏齋盧先生遠有端緒故短矱嚴而聲調熟卓然名家矣其往還浙東西諸篇疏齊旣以樵唱名其槁小山又爲序冠集端李者爭先覩之其自江左達江右所制觸事觸情有典有風狂嬉咲浪流動俊麗題其稿曰皷枻餘音則僕請序之世稱唐詩宋詞元樂府以爲太平盛致蓋自金季元初中朝諸老風流文雅溢出乎其間四方作者響應而小山蔚爲東南冠冕甞言馬東籬之聲調馮海粟之學問不能合爲一人又缺折上指授學者各以古人詩翻爲出句此小山所得於疏齋先生樂府要妙也中常一遵其軌皷枻之音與樵風之唱同一矩度矣於時中常方皷枻於白鷗之浦金魚之洲歌曰煙波�釣徒智不學丘﹖鳥夷兮貧不爲陶朱渺崧山乎蘇提懿白鷗子金魚余曰此淸淺非滄浪不足以辱先生也則亦筦而咲

○贈進士馮韶泰序

洪武庚戌僕校文東廣帰驛抵韶始與陽山斈者馮君韶泰諧晤於舜峯之下其人磊砢而冀後其論論議卓有器識僕固下其遠大且惜其不屑於場屋因以進士業勉之而君亦浩然欲相與求麗澤之益也壬子孟陬君惠訪子於白下僧捨相勞苦外間近況則以周易貢子鄕上春官矣復求贈言嗟乎將何以爲贈哉𨿽然韶古石粵也三代以前夔取磬材於韶涵濡聖化尙矣秦漢而下以武壯隋莫如麥鐵杖以佐唐莫如張曲江韶泰得於耳目之見聞習於義方之涵育非如崛起艸菜而幸致通顯以榮耀幸者也明良在上凡谷粟絲枲梁棟欀桷不遺遐遠不棄蕉萃而況皦然以明經進者乎況讀四聖人之經知進退存亡之道思欲不失其正者乎外之爲良守令內之爲名公卿毋渝素守毋負實學其爲科目之重也審矣其爲邦家之光也遠矣請以爲贈

○贈醫士謝禮卿序

禮卿本興國衣錦卿故家今居章貢以醫聞僕甞觀縣誌卿名衣錦以謝肇故肇在唐廣明中和間累以機鈐經略功位至金紫光祿大夫檢校戶部尙書爵會稽子在南唐保大有至尙書左僕射右千牛衛將軍者在宋建隆有至散騎常侍兼禦史大夫者皆積階銀靑光祿大夫皆肇之浚今其後𨿽多怕逐氓伍獨鄕名猶榮耳然禮卿獨以方技取重於時不失爲士類數百年間衣錦之餘光不在此乎今夏邑判簿張侯由郡窯所歸而嬰疾疾日增眾醫持兩端源燥雜試藥不能伐病令尹馮侯貳令沈侯乃走急足致禮卿焉至則首疏其痰痞徐理其實熱凡兩下之十七八犴而後所苦悉迎刃而觧向微祀卿投駛剤而姑優遊以飬之是殆閉賊於奧而衛其堂也久則敗矣二侯命僕贈言以餞禮卿僕賞其醫術而髙其世家故樂敍之人有恆言不得爲良相則爲良醫禮卿有焉

○謝維髙升太學詩序

平川一小縣而在贑爲上腴絲麻谷粟之利行乎四方竹箭皮革之羙被於上國其民亦多秀而文碩而茂蓋維昔然矣在唐時則有若鐘紹京名在旗常功者社稷在宋時則有若李君行學行純懿爲世羽儀其尢表赫顯者也夫平川有如是之先正前烈故士生其間資稟超軼者感慕興起樂於爲善而常有以致身於不朽其次亦足自表見於時又某次亦不失爲善士嗚呼其可敬也夫余嘗應大夫之聘一至其邑其來學之士有謝嶽維髙質醇而廩厚內則而外謙讀書經通其閫奧習經義要其指歸達於體用之學而不滯適於時用之宜而不浮可以爲善士矣其於學校可謂不辱矣洪武十二年八月有旨州縣生員在學年久學通經術善爲文辭容貌端莊行無玷缺者升入太學教而育之而平川大夫以嶽爲首選嗚呼在於鄕學卓有令譽則夫蜚聲於壁水騰躍於天衢固其所耳𨿽然嶽其勗哉抑抑乎其進之恭也卹卹乎其守之嚴也沈沈乎其思之長也遜其志如有所不能敏於事如有所不及使道之未亢者日益充行之未果者日益果見聞日益廣而出於尋常者萬萬交遊日益多而得於名勝者肩相接也上以副睈君賢相樂育之盛心下以慰平川大夫士之願望而遠以紹鐘令公李先生之髙風芳躅也顧不偉哉嶽旣行拜余於靑原故書此以贈之

○送陳守道就飬序

洪武十二年春陳子都以詩經貢禮部授西安府盩厔縣丞是年六月到官卽走急足三千里迎致其父母以就榮飬十三年二月其嚴君守道先生始堯就道來別於余余惟人莫難於能績斈斈莫難於能得祿祿莫難於能逮飬學而不足以受祿者獨善之民也祿而不及於奉親者永感之民也今子都斈足以適時之用春官擢其才天官隆其任貳令於大縣可以爲達矣守道義方之訓行於宿昔而迎飬之禮不憚於數千里之遠平達於康莊端居於公館起處節適旨甘豊時可以爲榮矣𨿽然長安古帝王之都也有洪河涇渭之川有終南崤函之險按周秦之故攬漢唐之遺在此行矣過曲江而想漾陂之勝迹過麟遊而弔九成之荒基而金城之千里山河之百二俯仰猶昔也有不慨然興嘆惘然長懷者乎君故能吟明年候君歸錦囊之富當傾倒羅列以貺我

○潛光集敍

安城劉倬爲章以其先君子士培所錄先世潛光集七卷示畬且曰先君子亂後記錄而成之手澤如新倬攜以自隨臥起如對先君誠泯沒是眞必梓以傳先生幸乃敍以見志予受而讀之往復再四不厭嗟乎忠義之家忠孝之澤遠矣哉其在宋史則有著作郎諱弇見於文苑傳實元豊進士元符中南郊進大禮賦哲宗以爲相如子云復出周益公敍其龍雲集曰歐陽公以文章爲儒宗継之者弇也知澧州諱夢驥沒於王事提刑黃廣州諱子薦死於封彊則皆見於忠義傳轟薺顯顯愈遠愈耀者也倬於提刑爲五世孫風流文雅宛然鳯毛實能用意於史傳外蓋論其大體固史官體裁然細事具眉目則家傳行實志銘哀稅與往來書翰彼此至足尢不可忽而使士培辛勤記憶於磨滅無徵之餘而不得倬也継志以述其事鋟梓以永興傳則亦安能使其光遠也哉倬乎公侯子孫有不復其始乎子姑待之又將與是集相輝於旡窮也

○王伯貞文集敍

王伯貞氏以其所制古文介予評之予評而序之曰古今名家之作不必其有所傳受而在家斈則傳受抑一助也唐之韓子爲一世文宗然其爲銘文薦道功徳自其先世巳然至韓子乃卓冠同倫爾宋老泉有先秦戰國之凨而子瞻之浩瀚子由之平實各爲一宗不相齊同文之至也伯卓年甚富斈甚優文甚工亦其先父子與先生甞充經筵說書先叔父子啟先生以禦史入廣爲僉事由僉事授崇慶知州伯貞無役不從故所見所聞迥出塵表又申以家學之懿至其自得於古人者又多出於家斈之外矧伯貞復由賢能薦舉試按察僉事於廣東來幾微還除水部主事以憂去官則其揚歷中外涉獵廣遠以昌其文者詎尋常訊其呫畢者可同調哉吾評伯貞文不雷以舒故雅不欝以簡故暢充是以往咸家名世直易易耳故序而歸之

○贈周伯景序

番易大郡多衣冠茂族皇元有天下髙官膴仕者肩摩而轂擊若伯溫周公以碩學爲經筵講臣當至正間則其尢表赫者也余識其族子伯景於贑平川俱困躓不偶然相與談故家父物出處隱約翛翛旅瑣中不見可憐之色嗚呼其可感也夫其可敬也夫方淮蔡亂起士大夫裂冠毀冕化爲豺狼者何可朦道而伯景僅僅以武功授南安驢田巡撿再調爲平川回龍砦以位甚卑以任甚劇而自至正巳丑迄辛卯則固甚能其官以廉有聲自壬辰迄甲午當道者升使総兵徵進則又能覆巢搗宂禽馘驅逐招亡撫來賑饑卹弱以殊績著自乙未迄戊戍垂不幸一甞陷入席口而略不屈挫及完節來歸又能誘諭羅田十三村送民返我圖籍磔其渠而安其良功莫大焉賞不酬勞升平川主簿而氛祠愈惡君亦拂衣隱矣嗚呼使君前二十年從伯溫於京師其所至到宜何如也必不崎嵚歷落遊徹間以迂其身種種其發而低佪於狹徑以取尺寸之功其可感以此然而甘心於寬閒之野寧澹興泊相遭而不使接與構爲伍此陶元亮之甲子管幼安之遼東是豈不足赧莾大夫之顏而寒馮瀛王之膳哉其不可敬也耶抑予聞君祖母當元初內附時不幸虜於兵君父極鼎甫三歲越十一年聞毋在泗州及至彼則聞入髙麗又三年至髙麗求之則毋已前月死且葬矣極鼎泣訴官始獲員骨以歸饒婦向虜者三百皆哭送城外事載郡誌嗚呼極鼎純孝人也純孝之門胤嗣必賢宜伯景守身厲志如是運之有泰有厄時之或利或鈍吾無如彼何獨計不辱其先人以流光來裔則爲賢耳詩曰維其有之是以似之請以爲伯景頌

○送王子敬詩敍

朋友以道藝文學相切磋者天下之至樂也是故合志同方營道同術並立則樂相下不厭者儒行之所羙而離羣索居則𨿽子憂不能自知其過此伐木所以詠於詩而麗澤所以著於易也僕異時從諸君子學有講講有會會有程不矜口耳不事時好一宿於理期於明體達用而後已焉言之合也金春而玉應意之適也云疑而風休自謂此樂𨿽千金列駟不與易也乃今王君子敬有章貢文學之役筮日將行嗚呼其使僕與諸君子何如其悵耶子敬捧檄實以慰其髙堂二親又以慰章貢多士願望僕與諸君子皆不能畱𨿽子敬亦不容自淹卹則相與祝之曰君族祖父雪溪先生始登弟通字均州再調爲章貢則君先生仕國流風餘韻猶有存者肅然如有見聞乎其容聲可也又視曰君其辱自愛益樹學卒業於遠大務悅親而慰其離思以志爲飬可也三祝曰古人惇友道有一日相思千里命駕者又有於夢中相尋者自今講學有得當兩相寄相益母金玉爾音而有遐心也如是則僕與諸君子𨿽隔顏面猶晤對𨿽不相親講習而甞切磋𨿽不接咲言而其樂靡間矣乃各爲歌詩以餞行而余則敍其所以拳拳者如此云

○車玄谷歸王山序

王山本晉王子瑤飛升處以是得名及唐貞觀中匡瑜於此白日上升故又稱匡山山麓有卜崇元觀則西昌州城延眞宮泒別也故延眞髙士世世逓居之今主崇元者爲玄谷尊師師以道門之秀有士林之文玄徳內充而烕儀外肅淸言亹有典則而道紀律度尢閒當海幸變殷艸昧時難王孫泣路隅竄荊棘或毀衣冠匿名姓或昔君今僕忍極恥不足保殘喘者何限下者乃懷千金挾夜光佁卒間道以授鈔掠婉孌姬羔落人手徒掩袂沾裳不能制又何限也而師隱處匡山如陶唐康衢如海外神洲又何其超耶且夫匡山之間巖洞險仄土壤沃饒易以避亂亦易以召亂顧處之有道與否耳數年來𨿽虎豹出沒然畜牧自蕃𨿽捊皷四警然煙火日密田年屢豊篁可卜褚秫可醪葛可衣筍可葅民用弄康莫不慕玄宗而服眞教玄谷日優遊其間不混不皦狎麋鹿戲猿鶴殆將後天而孝以凋三光也非有道者歟今年春三月州長以城邑苟完宜有以昭答旣往導迎方來乃恊民庶力按道家革籙科式卽延眞宮行之西走書獘起師監齋余時宿齋宮撰朱詞見師所繩紏眾莫不謂然允爲能職嗟乎此特其外見者耳猶可稱於眾如是若夫藏用之智周身之仁觴子瑤於白雲之鄕隸匡瑜於鴻蒙之野視蚊蟎甕盎萬起萬滅曾不滿夫一哂則固非眾所能測而予獨允知之因其還山也遂書以爲別

○贈劉宣使序

周官大行人之職有主邦使之禮者蓋掌邦國傳遽媺惡吉凶之事凡其使也必以旌節謂事之欲速達者則執旌節以達於四方使無阻也後世兩府而下皆有宣使常員是其遺意自非疏通練習之器烏足以當斯選哉江西大藩劉君以才入選凡徵討四出禦命往來無役不預備甞艱若戎行間而未猷亦自是愈著巳亥秋以中書旨致牢禮餼獻於分省於吉贑者道經西昌其友生念契闊之久而樂良晤之傾寫也又慶君盛年英譽有用於時而常不辱使命也則相與告諸朋徒而誦歌之且以期待於方來屬余敍焉嗚呼君自玆升矣方今當興隆之運經使也直指使亦使也異人聞終軍卜請纓而南越震來歙單車而隗囂聳相如建節而仰莋通暴勝持斧而海瀕悅所以宣道徳意意延問疾苦所以究吏治之得失視風俗之厚薄亦孰非爲使哉吾固竚乎其有聞矣西昌友生李孟章陳文正兒子鉉也敍者陳謨云

贈州從事某敍夫能斡坤軸撼乾樞皷元气而雷城中騰百川而雨天下者龍之神也而神也者气之英實爲之人而鐘夫气之英也亦然苐王公而下𨿽人不一其品等縣邑而上𨿽吏不一其職然無小無大無論窮達其處身卓有所立者其致身必顯有所施是皆气之英而龍之神也吾見多矣凡所爲軒軒炳炳感風雲而垂竹帛者古猶夫人今亦猶夫人焉安得邂逅旣見不樂道而深羙之今年春某以才選來爲從事未數月民誦之洋洋盈耳冣君之所立所施一從事詎足以厚辱哉然君不鄙夷其州所以贊畫於長貳悉力於公上者舉以法故民惟恐一旦當路奪以去也則又自釋曰陵之桷鴻漸非久安藿之場白駒寧久食而況際貞符懷韜略英邁獨往倜儻不拘其發舒奇气爲昌言爲偉榮自致通顯固其所耳譬諸應龍藏沙石間小出而遊於溪洞崖壑亦時時澤及彼方斯巳幸矣庸得系西縻之乎於是凡士類者咸爲羙徳之詩而余則敍其所以然者抑用徵諸異日焉

○送曾魯山之潮州敍

吉稱豈弟君子民之父母說者謂豈以彊教之弟以悅安之民皆有父之尊有母之親嗚呼希矣我儀圖之其維今潮州大守孝廉魯山曾公乎系出唐五原防禦使世躋膴仕炳炳爲章貢聞家故公風流篤厚文學政事動踰人人然在公弟常徳耳獨事親致隆極親終苫廬於墓域者終三年哀如新有雉常馴暮間而環公蠹食樹盡枯獨公所樹墓松獨不蠹人以爲躬孝所感致則其行實可徵已公自親終絕仕進想蓋久世旣更當路者將略定南服以公有桐鄕在焉彊起之公不得已野服樵夫拜以見冀勿奪志然莫克辭卽曰就道南中聞公且至郡縣有率先歸欵者當路韙之遂有今命嗟夫潮之民物一何幸耶方亂之始生名都大郡胥不保而潮以遠獨完及鯨鯢之波稍就帖息赤子出萬死气僅存如縷則又疲於奔命而潮又以遠獨猶先朝幸民覆巢之下破竹之餘始及於潮使非我公彊起而應之潮安保爲完州也今潮旣得爲完州不識一兵不傷一艸又得孝廉如公者爲之父母豈以教之弟以安之潮之民物不愈幸耶夫方千里之內專一城而治古諸候之任也可以爲萬物吐气矣俗之利病而罷行之民之善惡而休戚之潮人沐浴淸化衣被風采吾知郭伋再入並州而竹馬數百歡迎於道路黃霸再爲潁州而嘉禾生於府鳳凰集於境也公甞遊西昌予獲拜焉余友蕭朴則侍生也率士人作爲歌詩以餞公屬其敍於余予又惟豈弟君子者天下士也漢世郡守入爲三公公烏得久於潮哉予始以前所稱者爲潮人致其其賀終以後所期者爲潮人致其思是爲敍

○張克讓歸金陵序

金陵古帝王之州也其王气無時而無顧昧者徒欲厭而勝之自祖龍時則然矣然而愈厭愈熾者將安所咎乎將地靈者天必相之非人所能計乎而祖龍而六國以及乎

王朝王气故未艾也夫豈埋金足以當之哉韶陽教授張克讓金陵人也折節嗜學泌欲得斗升之祿以榮其親累赴明經科不偶於有司乃薄遊嶺海由遺逸舉授瀧水教諭調相江山長再調韶陽旅琑南中且二十年迄不獲一命以老又甞崎嶇兵間傷其一辭極棲屑可念今年二月有至自臺城者得家問太夫人以壽終而一家憂禍网赴水死者七人卽曰觧學官追服哀毀如新遭喪告行於所往來其友曾君學程求予贈言以慰其悲予不得避則復於曾君曰金陵王气方新而克讓乃迷其邦徒周旋任囂趙佗間與鳥言夷面相爾汝是可悲也金陵王气極盛而克讓返其捨又儼然在哀經之中不得立三槐九棘之下以吐其虹霓奇气不亦重可悲乎然而克讓孝廉人也險阻艱難備甞之矣庸非天降大任之所在其亦自慰可也吾聞構大廈者無遺才矧六代之京都三吳之崔麗尙安得有棄人邪曾君曰是足以慰其悲侈其歸遂書以爲贈

○索侯序

索侯彥聖尹樂昌之次年予來旅韶石槪聞侯之爲政有生將往謁焉出諸賢頌章介予序其端予惟侯不可幹以私而子顧謁之乎生曰侯風流儒雅豈弟子諒所爲謁之者將以反自勗也予曰子悉侯之爲人平生曰其先大夫謙齋先生爲先朝名公卿肅風紀垂政譽而侯省似之然則子悉侯之爲政乎生曰樂昌巖邑且喪亂雕瘵之餘侯務勞徠安集其民築城鑿池以固之惇禮悅樂以風之化用興行裏無徵呼而單父之堂更諸爽愷則子來之餘力也然則子悉侯之爲學平生曰侯燕處髙明四辟瀟湘焚香讀易覽物揮豪雅歌弦壺率以爲常嗟夫甚矣生之善自勗也古言有之句日間不見黃叔度則鄙恡復萌故燻其徳而善良者莫便於近其人子旣悉侯之爲人與政與學子之質將丕變侯亦必有以益子之不逮其不虛往而實歸未之有也余與侯故未面生爲致其情余聞樂昌者縣東二石因以名山而縣亦以名樂石之山多竹宜蕭幸爲致焉余將吹參差待鳳凰於九成之臺矣

○仰尊徳歸靑原序

班孟堅稱士食舊徳之名氏以爲盛致然而自漢以來勛在盟府澤流鄕國者史不絕書而其子若孫能食舊徳者曾不多見𨿽以魏鄭公虞永興爲唐名臣不及有年而感慨系之豈其徳或媿於流光邪抑世變之下𨿽賢哲末如之何也夫盛時猶然矧龎裂之俗冠屨易位之餘哉余與尊徳仰君相遭於韶城相勞苦外猶相慶猶不失爲士猶得日相與觴詠訪任囂趙佗陸賈遺迹於煙墟莾蒼中而嘆楊將軍路伏波不作久矣尙安得麥鐵杖父子果烈觧後一咲邪無何仰君來別歸靑原出從事王君蕳夫贈言復求餘贈嗟夫果何說以贈君然仰氏廬陵名宗也自其髙曾大父宦遊江東能不家於官而俾其子學方技於余杭金氏金之帶下國手無雙而仰氏盡其術由是帶下醫無遠近悉走仰氏蕳夫稱其大夫人工巧奇效殆顯微不誣尊徳守其家傳而益之以文學之懿且其才甞得推擇試吏矣以爲不足爲旋棄去惟務世業而已其來韶也苟奇疾而眾瑟縮者君皆一藥而愈韶之貴宦髙貲咸願畱君而莫之獲固甚恨嗟夫君之髙曾其遺後也明以遠君之食徳而無忝也將盛且大徳厚流光豈虛語哉吾故原上下盛哀之故而深有羨於君焉彼其此厥不務而時之是懟果天邪人邪

○曾學程應徵序

曾氏爲西昌宦族宋時有安止兄弟四人凡領鄕書十而登賢科五其一以乙科不足榮再試中甲科乃仕建中靖國間東坡過焉爲志其所著禾譜且勉以再譜農器而作秧馬歌遺之一門衣冠之盛鄕族罕比學程其族子也亂來旅食四方气益張學益懋所謂加其膏而希其光漑其根將食其實者丙午之夏部使者至韶州咨詢之餘搜賢才於太守錢公忍務得其人焉乃毋敢膺舉者於時學程方客太守錢公所眾曰求辭於山而橫結綠於席土求珠於淵而臥明月於囪間誠公論不可掩太守以爲然卽舉之部使者一見以爲然卽身勸之且命所在禮送焉學程顧戚於中慘於色退然如有違而不果者余請壯之以言傳曰公侯之子孫必復其始昔安止兄弟起家爲監司爲名公卿襲芳継躅非子而誰木之在山也荊棘荒之風雪蝕之不自知其中於梁柱也匠石見而驚焉劍之在土地掩陽父陰縵之奇蟄倚天衝斗之气不自知其斷蛟尼而剸犀象也薛燭得而神焉子烏覩夫所至到與所立屈信與否何如邪足乎巳不蘄乎人安夫素不邇夫華有爪無隨有廉無垢古之君子如是而巳子行矣夫孰不曰賢太守眞能知人而部使者果爾爲國得賢也

○吳廷碩歸淛東序

漆園吏云�虛空谷者聞人足音跫然則喜之矣蓋聞似人而喜也夫空谷之竟遠市朝絕軒冕幽人貞士托之以崇髙節抗浮雲者也然而�其間猶動色於足音想象如見焉豈非朋徒盍簪天下之至樂歟今空谷所在皆豺虎窟宅莫之敢�而昔之名城壯邑干戈燔刼生聚蕭條乃亦與空谷無異吁可弔也哉予今年�虛於韶有合志者數人日相往來以文字爲樂予之�庶矣乎及秋而淛東吳廷碩寔來粲粲乎婺女之明且潤也森森乎金華之蔚以秀也論道當世之故慷慨志士之風余甚嘉之今之特度領而南韶爲極邊然多漢晉唐宋賢士大夫遺烈予旣得與廷碩訪奇攬勝戞擊後夔氏石磬之音摩挲漢熹平六瀧之刻徘徊張曲江貂蟬之峯嘯詠狄太守九成之臺其樂爲何如其視聞足音而喜者又何如柰之何廷碩不能淹卹而遽以別告也凡合志者舉莫克畱則相與作爲歌詩送之羙其行爲孝廉其才爲建安而願其去此爲機云爲嚴徐也予旣滯空谷則鴈情而爲之序

○竹間集序

吉之君子政事文學理同而事異蓋仕以行其學之用學以充其仕之資也今之君子學不必優而可以從政仕𨿽有餘力而不必學者亦多矣予讀王君竹間集固自有省哉君筮壯最早繇江右揚歷嶺海所至政與學俱有令聞者以其退而不自足進而不枉道也夫其鐘粹稟溫故其詩雅馴而藻潔其中寬而有制故其詩不務而嚴紆徐而達其臨政奉法恆務大體不激不阿故其詩體裁正而榘矱精其議論古今是是而非非笑言雅雅無詘以隨故其詩善諷而婉堂有垂白之毋二毛之兄累累辭榮歸飬不克遂夢寐以之讀其詩知其於孝友冣隆也暇日弦壺棋槊筆牀茶竈隨寓皆然尢深契參同旨收視反聽與天者遊其貌澤如也故其詩翛翛其气飄飄讀之者又有滄洲紫霞之想嗚呼君於文學至矣旣老而彌邵不倦而逾密獨其見於用者猶未足盡所學之長將時邪抑有待邪予嘗慨夫天地之英華散於萬物其在人則爲文章事業不得於事業則得於文章李杜光焰萬丈炳烈千古將非不得於事業然耶彼在天者吾無如之何顧吾所以自立與傳後何如斯賢達之髙致也集中崔制率慕漢魏盛唐之風而無齊梁綺紈之習其爲可傳無疑餘又因君筮諸易坤必有復復必有泰以其時可矣如君之才其有不鳴國家之盛乎

○吳子齊奉母歸宜春序

天下之樂莫樂於奉其親奉親之樂莫樂於還其鄕夫甘旨常丰而松楸不能時展彩烏日待而桑梓不能敬恭親之心有不歉然長懷者乎苟有能飬親之志者得不恐恐然如弗及乎夫弗獲已者時也弗可失者機也昔世變方殷人皆流離顚沛皆無如時何若江華負母逃難備經險阻采拾爲飬以幸免爲萬全者豈獲已哉故遊子悲故鄕莫切於事變稍定之日稍定則機可乘若之何失之王仲宣稱張儀楚奏莊舄越吟以爲人情同於懷土不以窮達有異而況鶴髮偏慈日夜念其親戚墳墓宜何如邪齊之吳君奉母歸宜春而章貢交遊與流寓賢士莫不喜羨嘆其榮於畫錦賢於以官爲家者俾余序之夫以齊之之賢孝於奉親先意承志他人稱爲盛羙者齊之皆常事而還鄕亦常事也常事而弗克如齊之者猶多卽其善可一二計哉今還其鄕昔之書而殳者存十一於千百必皆稱顧曰賢哉斯母有子如是慈孝之表也昔之童而丱者若壯若疆必皆嘆息曰吾戚懿尊章安在斯人斯母融融然泄泄然天相人福也善果不可爲乎爲善果不康裕乎陶潛田園荒穢可從而理也王凝�捲果木可方而列也玄晏之書滿室子云問字之載狎至而大夫人輕軒板輿潘安仁閒居之賦如畫也不尙有增夫天理民彛之重哉

○靑陽行樂圖序

淸江孫碧霄爲西昌貳守黃侯允中鴈靑陽行樂圖僕元年冬歸自韶石始獲與侯面且觀圖焉乃序之曰古之君子極軒冕珪裳之貴而不易其山林畎畝之守者其樂無不存也故觀豊水之有危可以知數世之仁動髙山景行之思可以忘其身之老夫山與水何所獨無何人不玩然反諸已而深契省者寡矣彼其考澗盤以自足樂泌洋而忘饑自謂三公不與易者抑豈知窮達一致定應不拔卽廟廊與巖谷何遠故君子之樂無適而不存焉無適而不存者得喪是非舉不足以爲累也昔有問樂之故曷以曰以仁仁故樂極天下至羙不足以過之況山與水乎山與水寓也而樂亦無不存也黃侯系出雙井生嶽州臨湘縣靑陽里長卽宦遊四方因以靑陽爲別字不忘本也畫史鴈而成圖若常對然侯起居節適時而展之先人之桑梓童子所鉤遊歷歷然也昔太公封齊五世皆返葬於周狄公望太行白雲念親捨在其下君子移志於君而孝思常不替若此然則觀斯圖者不獨見侯之樂抑足以知其孝矣況夫靑陽者春之司也在天爲元在人爲仁元首善也仁全徳也裏以爲名而侯以別字豈徒然邪凡立身種學歸宿於仁蒞官行政根本於仁一動靜和之以天倪外窮達安之乎素履將風日妍羙吾衝襟也原隰光華吾生意也靑陽之景常淑靑陽之裏常近何陰威慘戚之患何道路阻修之懷亦何適何寓而不樂哉吾故曰仁故樂而非窮達一致定應不拔者其亦孰能與於斯

○贈醫士劉彥昭序

醫有經有守有変理以爲經法以爲守而変者權衡乎其間理無変法有変変而常適其中其惟洞於理而精於法者乎天官醫師理之原也內外經理之淵也然而簡奧玄微未易靈悟故南陽張機病其難明且痛宗族以傷寒斃者數百口遂著爲經論以發其隱備爲治法而處其方詳爲問答以盡其変此東漢以前所未有也至成無已劉河間諸賢又懼南陽之論猶非後學所窺測又從而毛舉發擳別嫌闡幽門分類枅殆無餘蘊此又晉唐以來所無也凡欲使學者洞其理精其法而妙於変耳嗚呼大賢欲公其道於天下也如此而世或有得一方自以爲祕施一劑惟恐人知同業而羞講共事而忌疾者何哉學聚問辧之益不充而謀利計功之私日勝故也友生楊仲叔曰太醫彥昭劉君獨不然彥昭世業也恆不自足合孔孟岐黃之書而求其統之宗會之元也理有未白法有所窒親賢返仁常溫溫乎金之春而玉之應也人有疾不擇貴賤而赴之不以爲功而功之歸者眾與之藥而不責償者復不少惟務已人之疾而已余今年病熱甚得彥昭良已至今無以謝也彥昭家種杏成林而林中題詩連屋者得詩重於得金也先生幸書前之所言得藉手謝焉余與仲叔別久觀其文甞有爲陳侯謝彥昭者今其言又若是懇懇信矣哉爲賢醫士矣夫去其謀利計功之私而廣求學聚問辧之益理以爲經將無一之或遺法以爲守將無施而或戾權衡以通変將出入疾徐無不迎刃而觧周官所云歲考十金爲上者其必於彥昭見之且窮而在下存心愛物宜莫如醫此南陽著書意也夫讀其書安有不廣其意者乎

○孫碧霄歸新諭序

辛卯壬辰之亂淸江賢士君子率從家保上流不數年而上流亦不可保往往逐便利苟昕夕以僅免顚隮爲至幸方是時王孫公子求如窶人有不任者矣求爲他道有弗智者矣𨿽賢士君子不失其�者幾何人哉而渝上孫君碧霄寓西昌獨不失其所守之常十五年如一日在他人坎窞者君履之若夷及豺狼之性稍就帖息向之鼠竄者皆返我羊肆而君所至人愛之敬之殆不忍離君亦安於久客如其鄕然嗚呼君賦質厚以衝處性謙以周待人和而正學有源本自天時地理方術卜筮等皆所研究而丹靑圖鴈妙得顧虎頭吳道子法則其世業尢爲無敵故不求卽人而就之者眾未嘗枉已而處之者裕常義取而無浚怕𨿽澹交而有深益玆其所以稱善於亂世曲全其所天也歟是豈不賢而能之歟余與君冣厚且契然方役役四方不得日從君遊樂不亦重可憫咲邪今年畱章貢於太守常方壺所觀晉陏唐宋名畫法書不一其尢著者羲之智永眞迹余固識其筆意若閻立本醉道啚許道寧米元章山水黃荃崔白易元吉花木猿鳥等類能觀其神气之逸耳至其造詣精絕天然入神處槪不能窺測一二念安得碧霄共觀之而指教其肯綮要妙豈非絕無僅有之一快哉適兒子家問至言君行且歸渝上得之惘然殆難爲懷抑君知天時者也君之行時之泰其有兆乎余遠道不得執別獨贈以言夫當亂世居他鄕不失其常猶若此則其歸亦焉往而不得乎所當勉者惟善保以需良晤而已

○爲張指揮送錢知府序

逾領而南其州曰雄曰韶控扼番禺襟帶衡桂而聯絡乎臨汀卽有緩急常呼吸相應又其窮郊絕谷鳥言椎結喜則人怒則獸自承平以爲常事況艸昧劻勷時邪有國家者之於二州恆愼蕳循良爲之父母嚴設屯戍以惠綏之非兵無以保民非民無以足兵唐以團練刺史並建宋以守宰統制錯居其來尙矣余與錢侯朝易生同郡學同志宦同調始余從攻南雄下之仍以兵守而膺遴選爲雄刺史者錢侯也曁余攻取韶州建牙於韶而當道從民之欲使牧韶人者又錢侯也凡與侯揚歷二州七年封疆之守民社庂寄相湏之殷而相成之至豈易然哉昔龔遂爲渤海太守以海瀕遐遠不沾聖化故使赤子盜弄兵於潢池乃率以儉約勸以農幸卒能変佩犢帶牛之俗爲力田殷弄之民並州都督長史李績令行禁止民夷懷服太宗曰煬帝疲百姓築長城卒無所益朕惟置李績於晉陽而邊塵不驚其爲長城豈不壯哉令侯報政入朝優爲渤海之龔遂而余方夙夜備遠斥堠練精銳敹甲兵冀效尺寸答王朝寵休蓋竊慕李績而不及者也於侯之行得無情乎夫同王之敬有加於桑梓之恭五馬之輝式登於郎官之署驪駒之歌益致夫遠大之望乃授蕳於賓客陳謨使序次之以爲贈

○王知事送錢俠詩序

易稱君子出處語默𨿽不必同而同歸於正其言曰二人同心其利斷金同心之言其臭如蘭謂陽莫能間而其言有味也余得簡夫王參軍餞朝易錢太守五十韻詩往復讀數四不能釋手嗚呼誠所謂同心之言哉朝易興禮化力農桑核稅賦以足國裕兵而蘭夫權衡軍政輯睦上下以容民畜眾皆先國家之大務期於邊圉底寧野有襦袴之謠成無烽柝之警則其績也讀其詩者固可槪見矣若夫太守在韶四年其器珪璋特達其姿松栢髙凜其辭天葩錯綜其材經緯変通與夫棟梁扶植之勤桑麻長育之實江山遊衍之勝風月嚬咲之眞亦皆於詩乎見之自非同心斷金物莫能間安取言之有味如蘭乃爾邪𨿽然詩末章慨然及夫越人車笠相逢之約將有規乎抑有顧乎夫王陽在位貢禹彈冠苟心而不面者咸若是顧之斯規之矣吾知朝易趨朝拔茅以匯徵其有不然乎其有不然乎

○播種畦桑圖序

憲僉洛陽張公虛舟按察至韶僕以屬吏見次日公出所著播種畦桑以示且教之曰丙午春奉王命巡歷江康等處正值種桑時居民無法往往走一二百里物色秧條插蒔極爲艱辛且成長不易固記前代司農司僉事苗好謙農桑輯要其法頗具乃述其舊廣而爲圖區別後先自初年播種次年移植三年行﹖爲十有八條斯亦教民務本之先政也僕謹受之退而諦觀之嗚呼仁哉公之用心也夫農桑生民之命脈然而稼穡之務南北異宜農家者流各遵其世守皆可以有秋獨桑之樹蓺偏稔於大河之北而甚劣於大江以南者以其軌度之不知而人事有未至耳得公所圖而家諭曉之𨿽圩岸山坡皆可種植又何地而不蠶乎王朝新受命痛革前代獘政惟務弄衣食之源以足民而裕國公幸乃上斯圖焉必將頒示守宰風厲不毛之民豈獨五畒之宅樹之墻下而已哉𨿽然孔子爲政蓋曰三年有成公之法亦成於三年則治桑猶治民矣治民之道節日詳於始而蕳於終公之法由播種至燒桑凡六節及一歲一移而科其狂枝焉再歲再移又科其狂枝而事畢矣非所謂始於憂勤終於逸樂乎僕不敏因公之教敢以是質焉公名灝字濡鄕世爲風憲名家充是以往其經綸事業詎可量哉

○曹玄齊歸贑序

曹玄齊挾醫術名江湖取重賢士大夫余至贑聞其名而未識也曁余客韶而玄齊應使司之請實來實始見面且相與旅寓臥對連旬所談皆揚歷南北承平盛致所試用皆累效奇方大藥而所造詣則黃庭內外景長生久視之要道也歲將窮使司餞其歸戎官舟且具王侯竹間作爲詩章以別同賦者數人余則敍其端鳴呼君年六�又四卦气周矣而不能忘情於人間世者夫固有見邪彼濁世也類多白眼而何以靑之外盲於目內盲於心而何以鑿之鑿其盲天下無嚚頑靑其白舉世無悍暴吾甞顧慕焉而莫之授也子豈習熟者邪龍樹王豈過子邪玄齊歸且徳矣吾故斂以志�且爲世道一嘅

○書趙文學所藏馬啚後

右蒙古唐生所作靑驄馬文學趙君著藏之遇能賦者輒永題詠愈益不厭冣後以示余評余觀生筆殆規模於吳興趙公而吳興則由李龍眠以達於曹將軍風致故自超宜文學珍愛之馬有出羣姿圉人唐衣冠亦淸楚賦者以其仰嘶疑爲困羈束局者殊不然觀其逸气淩厲豈轅下駒可儗君子必束身規檢良驥必服鞿馽而後有用何足爲病哉文斈修修然常恐不及謙謙乎古道是遵固將比徳於驥幸甚勉旃而毋徒以脫略繩茦爲駿且神也𨿽然余因是圖私有感焉余家藏厲歸眞牛一軸吳元瑜馬一卷二公皆五代人宣和畫譜具載其事歸眞黃冠善劇飲口大容拳人或求畫不應輒以拳塞其口獨時時作以與酒家耳馬啚則徽廟題其上曰吳元瑜駉牧啚殆百十馬不止小不踰寸六可二三指馬之態大略其是甚可珍也亂後不省落誰手然往來余心特一耿耿以爲宋內府藏由靖康入金又自金入元不知何自流落而歸於我而竟化去物亦玩人矣哉文學其愼之愼之而毋若余之慨可也諸詩各極用意若憤切頓拄則有萬石子與冣後題然格調意趣俱到卷中律詩一而巳乙巳二月望日題

○題墨竹序後

愚溪王君得斷縑墨竹一稍而裝潢之且述其所由來深加嘆恨蓋君甞學竹於湖洲而得其法故見此而異之以揭諸五老山房不啻用並州快刀剪吳松江水之半亦自可觀或曰犧象溝中之斷也龍吟柯亭之朽也絲桐爨室之焦也其淪落猶能全其本眞及就形制猶爲施之時用而此特玩耳王君何畱意之深也是殆不然傳曰遊於藝說者以爲玩物適情書固藝之一畫亦書之流也玩以適情而非玩以喪志何爲而不可乎嶧山之刻岐陽之鼓風霜消蝕野燒缺落殆盡而蘭亭出杵臼才二三十字君子得而寶之以存古晉唐名畫粉墨剝爛好事者千金購之常恐落它人手而掇補珍襲以傳子孫良有以也王君爲能自適矣若夫竹之韻致則君之述盡之其爲李遵道父子家法無疑乙巳臘月

○題三詠捲後

夫當其盛時而恆不居其盛者幾何人歟余以耳目所睹記者得一人焉維孫君景吳氏當其時元戎參佐各以苐宅車馬相雄誇聲伎綺靡相徵逐而君處之泊如也苐結茅亭蓬軒竹屋以訓子延賓節起居而止俸錢不入私橐公餘不問家事家居不談官政門無俗駕倒履傾蓋以爲常座常滿尊亦滿讀古史是是非非不極不置談或至夜參半率忘其誰賓主也遊戲於吟詠每一吟和一卷成不知凡幾卷壱味之佳必奉客客至不計有無苐目其子觀民買酒買酒𨿽處大幙其子未嘗入公府人亦﹖﹖十之識嗟乎景矣不居其盛若此故獨以貧永令譽而利害寵辱舉莫能加其賢矣哉予來章貢往往其門生故吏頌道不一甚可書也觀民出諸賢所詠三卷題詩各若干首示予且曰兵余僅僅存此顧一言以識之予惟景賢髙致苦節未易可及卽何地無竹可屋無蓬茅可亭且軒乎又何官能爲累乎昔形國王公在中書食大官上魚羮成不樂居位卽云世間何所無魚羮飯充景賢之志亦如是矣觀民拳拳是詩其酷肖嚴君又何如哉

○題秋菊問答卷後

右秋菊問答一卷凡爲律詩二八章廬山王先生希顏爲宣城孫景賢氏作也今三閱歲矣予來贑其令子觀民復請槁於先生繕鴈以示不忘且�予志其下方子熟復焉重慨夫昔之公侯裏苐文武衣冠旣與世俱変而其可悲可愕者亦皆散爲飄風蕩爲飛煙識者無復道而孫君方遠宦荊湖間菊亦荒矣菊𨿽荒然詩存觀詩復何翅對菊卽其風流文物宛然如新有歆慕而無悲愕其用意遠甚詩可以觀殆是也夫子觀輞川集有春桂問答槪見彷佛殊不盡言希顏爲菊往復皆八殆無遺余格調髙雅得少陵之風抑不知菊自晉唐來有主賓知已若是者否淵明𨿽愛菊其子殆不是愛視觀民又何如皆弗可以弗識也嗟賞之餘敬題其末

○跋周府君碑後

按此碑後漢靈帝熹平二年所建唐文宗太和九年重刻也太和乙卯距熹平甲寅凡六百六十二年漢刻蓋不復存今丙午距太和乙卯又五百三十六年唐刻亦磨滅過半其字體完整者極奇古可尙其舛訛者疑太和已失其眞況今又加剝蝕乎漢刻本在壠上唐刻在曲江廟不知何時徙置路學已斷爲三朝陽錢太守旣新府治以韶在漢隸桂陽府君功勛在韶乃徙置府治命工膠漆績其斷匣而樹之以嘉惠無極嗚呼服嶺以南韶獨有漢隸一通城希世之珍也錢侯官旣滿眷眷是碑且曰予媿府君勛寔多継府君而轟烈者必予交承徐太守也子幸志之是歲八月廬陵陳謨志

○書月溪庵詩軸後

月溪道者韶州學佛徒也卓小庵於城西今指揮使司參軍竹間王侯實相成之王侯愛道者頗朴儉又苦行公務之暇輙至庵中吟詠以自暢庵𨿽小時時有名勝之會太守錢朝陽縣令謝彥剛皆時遊焉實以參軍故而四方賓客頗稱道之丙午六月參軍與客遊因壁間揭古詩四章用韻以爲樂旣成以示余亦想象成章因慨夫地不必皆勝以人而勝方天下大亂金利寶坊槪爲艸丘士君子搜奇訪古乃無可寄一慨者韶州去中華萬里城郭人民釋老之宮猶存髣髴又得諸賢合並臨蒞之何其幸歟然乃求化人開士則無有交名勝而善理致者又何歟是庵之勝當由諸賢題詠道者珍藏之

○題鄧性初捲

余弱冠初當太定甲子讀書澄江之南洲始識鄧君用時有交臂鴈心之驩其後甞抵楊觀山先生許其列於靑衿者則君用子性初也君用與先生皆已矣余亦崎嵚歷落且七衮而故友嚴文炳令子子初袖卷軸介予敍其端讀卷中詩則皆羙性初而賦者嗚呼其使余感也昔余交君用時性初尙弱及觀山講次性初方學也中更喪亂避地五云𨿽樂於客土而重違其親乃還其闔閭嗚呼性初親老矣宜何如其左右就飬也醫踰於三世旣取驗於其鄕經傳夫四詩宜益充其所學切切乎取友之必端懇懇乎與人之必周密密乎遇事之必謹有魚魚雅雅無戚戚咨咨卽其親桑楡之景媚於艷陽之暉菽水之味樂於膚鼎之腴矣余題卷己復取董召南桐栢行再四頌之子初曰幸甚

○書唐馬圖

此太宗拳毛騧也歷唐至今𨿽復萬金涓人可得市乎獨展此圖卽天骨開張龍池霹靂皆在目前於是天馬復生矣畫史識馬意大似踴躍端門得所依歸者嗚呼豈不騎戰一敵萬漠漠以開風沙乎龍媒異產何代無之

○書劉氏西齋倡和卷子

僕生大徳間爲先朝太平幸民者六十餘年屢不得志於文揚自詭小隱每北望燕冀悵然以之時時誦中州巨公雅作志馳魏闕之下矣今復幸爲聖代逸民與康衢叟華封老人嬉戲詠歌以終余齒不亦多乎適蕭君安正攜至劉氏西齋巨軸而讀之不覺踴躍三百鳴呼吾陳氏與劉氏爲世姻世科而先朝百年間貢春官者獨子髙一人蓋積之厚者發之遲也聖代欽其登聞特起用之再調爲北平憲副居常友存冣隆由七千里伻書候其弟子產至則風雨連牀於西齋者幾百日詩文倡和子髙皆手書以畀之殆將示後且以著忠孝之澤也子彥又欲僕志其後嗟乎逍遙堂離合差參之感彷佛具是此天倫之樂也乃若燕山懷古一倡一和如如畫僕何啻身歷而同賦之每一朗詠俯仰今昔之懷豈有涯哉

○題孫景賢菊詩後

余曩在章貢觀民固未筮仕出此卷求題余讀之如見其嚴君焉後十年景賢由華容抵廬陵出此卷相示曰火後僅存者余再復之如見其令子焉俯仰今昔感慨系之然而希顏相去百里而近連年不得觧後而景賢相望千里而遙十年復一面亦有數邪苐不知觀民當復何時而傾鴈也洪武八年乙卯八月朔再志

○書蕭以恕族譜後

昔範宣子論死而不朽歸諸世祿叔孫豹以世祿不可爲不朽蓋世徳之論也余讀縣丞蕭君自省爲沙湖蕭以恕序其譜牒有曰不推本先世是不爲子孫無厥祖矣不能以徳垂訓是不爲祖父罔厥後矣至哉言平世之貽謀不淑無以遺後至其子若孫或賢且秀而恥於祖其祖者固時有之落其家聲失其故步不知五世之澤莫究一人之初而付其祖於路人者皆是也皆可慨也尙有如以恕能念其祖於千四世者平尙有歷宋元至今衣冠不絕者乎左丞王公參政董公之敍志具可孝也蕭叔大心至八世相業猶歷歷然也非世徳不朽不至是嗚呼安得起叔孫豹於千載之上而與共論哉乃若崛興暴進冒牒而拜墳固然莫之怪黜其所自出恬然以爲得計者又其最不肖者也則吾子與鐘先生論之詳矣因書於二序之後俾歸於以恕藏之

○書王僉憲事迹後

古今治天下者恆以有窮之法系無窮之変変生則又爲之法於是法如牛毛変如蝟刺𨿽聰睿之英主明斷之括輔不能艸也何則君之所責治效者在守令而守令豈能皆公平也不得不紏之以案察而案察復慮其不能皆公平也不得不紏之以禦史至於禦史孰紏之爫法如是而止爾夫禦史案察皆無長官爲其屬者下至曹吏皆得以紏其上法非不羙也然而上下相朋其能相紏者亦鮮如之何而可也亦曰得人而已矣得其人則良法羙意固溢出於法之外矣故一禦史之賢而一臺爲之肅一案察之賢而一司爲之聳而況與臺司之多賢乎𨿽然其要在於疏其禁网而蕳其法令而已昔唐垂拱二年李嶠論巡察風俗疏以爲諸道所奏科目凡四十有四別凖格勑又三十有餘而巡察使率三月右出都十一月奏事所奏文武官每道多至二千餘人少者一千已下欲令盡其行能褒貶得失則皆不暇誠非敢惰於聀而慢於官也實不及耳欲望量其功程與其節制無爲多張科日空費簿書率十州置禦史一人以周年爲限可也嗚呼嶠之所言當時行之與否未可知也而我朝實能行之矣余觀王君子啟自洪武三年五月除監察禦史七月除廣西僉事其在司分司行事之迹皆歷歷細書其自三年至五年皆班可考其察事明核而非苛其處斷果決而有恕其褒貶得失未甞不盡其行能其功程節制未甞少費於簿書於是李嶠論其病於唐者子啟默皆行其說於今如是而爲案察爲禦史誠能得法外之意哉誠能以法繩変而不窮於変哉子啟由僉事除崇慶知州已而得投閒歸鄕暇日以其在廣西事迹示余謹書其後如此嗚呼誠非儒者能政其亦孰能與於此哉

○書蕭天與族譜後

自宗法旣廢而族譜盛行固人心世道之一助也古者宗法之明有百世不遷之大宗有五世則遷之小宗継襧継祖継曾祖継髙祖者小宗也小宗𨿽不一然皆管攝於太宗冠娶必告死亡必赴祭祀不敢屍故自源祖流條理分明而脈絡有序也然此法不舉久矣於是士大夫之家莫不有譜焉譜上至始祖則宗法立大宗之意也下至髙祖則宗法立小宗之意也合大小宗而存其槪於彷佛合千百年之統緒而歸於數葉之楮慘惔之墨嗚呼亦士大夫能之流俗人則不屑矣吾故曰亦人心世道之一助者此也吾鄕沙湖蕭氏天與其泒出漢相國蕭何流及齊梁江左蔚爲名宗至唐蕭瑀八業宰相盛莫與京五代時諱昶者爲巡察判官避馬氏亂始自始自湖南徙家泰和之禾溪則沙湖之始祖也其後宋景定二年諱徳外者貢於禮部則沙湖之族祖也載諸譜者班班可考具如左丞王公黼參政董公徳元及諸名賢志跋序文玆不贅述余所願望者湖邊之族之盛代有俊秀而天與二嗣子震子巽皆秀而文綿歷世遠則方來之未艾未有涯也不其盛歟吾故爲書譜後以相期於無窮云

○題濠梁喬木啚後

右濠梁喬木啚廬陵彭布善爲襄陽守禦千戶侯竹軒陶君作也侯故家濠梁天資毅勇謀略英明當生上渡江時侯識運數之歸奮翊衛之智佐興王業蔚爲藎臣及天下已定侯任股肱心膂之寄出鎭襄陽實能廣徳心奠民社使捊鼓不警鴻鴈安居厥功懋焉然而濠梁興王之地也城郭之盛麗邑居之繁庶山河攺觀於古今陵廟增輝於日月侯蓋夢寐以之於是希善鴈以爲圖蓋不獨桑梓之念重墳墓之悲深也或曰侯有大志不尙抵掌而馳於伊吾之北乎而奚止於襄樊侯立大功不尙鳴鏑而奮於平壤之東乎而何有於濠濮啚喬木者姑以寓侯角巾帰苐之意今豈然耶是不知侯之心與上所以待臣之禮也昔者文王之遣將師固曰曰歸曰帰歲亦莫止其遣戍役亦曰豈不懷歸畏此簡書夫出徵臨遺之際尙以歸期勉之況侯居平世臨治邦安得不思其鄕哉然侯所以志存乎四方者固不爲懷土而有間也謹書其後如此亦自謂庶幾侯之心云

○肅蕭執所藏名公詩文卷後

國錄蕭執集其在成均時所得文苑諸賢詩文下至數字手畢亦不敢廢類而成軸旣藏以自矜耀亦時出示朋徒誇詡之可以爲好學尙徳之士矣古之君子或聞名不識面則夢寐之間如或見之或不得及門受業則私淑於其徒若此甚眾子式幸同時有所尊者焉有所狎者焉有宜友者焉有宜師者焉一展軸槪得其韻度如聆其謦欬視彼私淑與夢寐不尙優哉若其中祿命辧則宋公景濂先生以示劉仲修者也先生以碩學古道爲一代文宗僕每得其文晝夜而讀之文甞辱先生溫接懷不能釋古人云心慕乎追此人而已又云粲然繁星麗天人所敬者五行而巳其先生之謂乎昔甞讀信國公文山集見其前兩爲白顧山人序其論祿命正如此以爲以有窮之數系無窮之命一曰之兮爲時十二一時之兮爲刻八生人之品上有九十六舉天下意之一日之生同時刻者貧富貴賤壽夭賢愚何啻億萬不齊豈局局於九十六品者乎積日而月而年其數皆可計也其驗皆可同乎猶白顧山人不得宋公之辧而讀之豈小補哉

○跋蕭壽椿菊隱說後

余旣爲蕭壽椿書此說又求識其後夫淵明之愛菊無間於幽顯觀其自癸已爲州祭酒乙未距庚子爲鎭軍參軍乙巳爲彭澤令在官八十餘日自免去聀始終官途才十三季爾顯之曰豈多於隱之年哉性極衝澹有大志官居何啻野處悠悠然萬物之表慕榮啟期之能貧田子泰之能俠楊子云之能酒而尢慕諸葛亮王佐之才惜無其時耳視州縣勞人直何足道斯誠眞隱也已故周子云菊花之隱逸者也又云菊之愛陶後鮮有聞殆謂菊抱幽人之姿惟陶有之似之故深愛之非陶而愛者宜亦眾矣苐不知菊視之如陶否乎壽椿讀其宗丈之文宜以眞隱爲尙可也

○跋嶺南錄

古稱信史疑史信固史也疑亦不可不謂之史然有疑可傳者有疑而不必傳者則系乎其人焉余觀劉君子髙嶺南錄殆信者必可信疑者必可信疑可傳者固多出前志之外而不必傳者有以破千古之謬與訛以俟來哲豈有涯哉如潮之盈虛消息一之於月月之所臨則水往從之而東海之侯異於南海欽廉之湖朔望大潮謂之先水日出一潮謂之小水瓊海之潮半月東流半月西流且不系月之盛衰此可傳之疑也辧銅皷斷不出於馬伏波辧陳雷公之事以正丁謂之非辧蔣炳文之承誤而知以雷名州乃取於雷川辧龍毋祠謂本祠秦媼而斥其五龍天妃之爲妖此不必傳且足以破千古之謬與訛者也他多有之始舉其大者一二以見志嗚呼安得言史皆如是哉昔太史公尙不免寡識輕信之譏使盡如子髙豈有好奇之過哉嗟永再三聊題其末

○題七賢啚後

右晉七賢啚吳興錢舜舉放唐閻立本所制者也始以劉伶阮咸次嵇康向秀次阮藉終王戎山濤劉伶最曠達不拘史傳苐著其酒徳頌可見咸妙觧音律尢善琵琶甞以大盆盛酒相向酌取有羣豕來共飲之咸接去其上仍共豪飲嵇康好服食之事以爲神仙稟之自然非積學所得至於導飬得理則安期彭祖之倫可及允爲名言所與神交者陳畱阮藉河內山濤等世所稱竹林七賢者見諸康傳中阮借著大人傳以三公九牧皆爲褌中之虱本有済世大志屬天下多故多士少全由是不與世事酣飲以爲常文帝初欲爲武帝求婚於藉藉醉六十日不得言而止其人可知向秀淸悟有遠識莊周著內外篇秀爲之發明奇趣其後郭象因得述而廣之若夫王戎慕蘧伯玉之爲人與特舒捲𨿽位緫臺司而委事僚寀間乘小馬出遊見者不知其爲三公也山濤爲吏部典選十二年甄拔人物各得其當時稱山公啟事吳平之後與盧欽論兵以爲不宜去州郡武備帝稱之曰天下名言也而不能用嗚呼是七賢者其髙致𨿽大小各殊然皆皜皜乎不可尙已及宋顏延之出爲永嘉太守意甚憤怨乃作五君詠以述竹林之勝而山濤王戎以貴顯被黜蓋有激而然非定論也古之君子固有身處廟堂心存豈壑豈可一槪而論今觀此啚諸賢髙致宛然如生舜舉所云流俗無輕議者當矣及覆觀之阮咸出塞之音嵇康廣陵之散安得復起斯人於九京一聞其慷慨激烈之餘韻乎安政蕭君其珍襲之

○書鐘實可墓志後

儒與醫同軌而異戶醫特儒之一技耳恥一物不通者儒也達人身天地五行者醫也然而各造其極厥難其人焉長沙太守張機抉內外經祕要爲論欲人易曉令儒流讀且不能句矧醫流哉故儒不精則醫不神余讀翰林王公相爲處士鐘君實可志銘又讀尋陽張羽撰實可哀詞模鴈其人如生不獨能儒而醫又能奮儒者之勇以除鄕鄰暴客行儒者之仁以拯鄕鄰饑溺此其用心皆儒也其庶矣乎王公之志稱其潛心於醫益造乎微遇疾不以貧富與成藥不責其償大疫則躬視而治療之貧者並遺之薪米此龐安常之所以爲仁也張君哀詞稱其尙義賤利茹彊躋弱忘生借軀急人之憂眾圜我觚樂於齟齬此漢士之所以爲俠也凡若此者夫豈尋常庸醫師所及哉吾故曰其用心皆儒也因王君子與以二文見示故書其後如此云

○書靜安劉氏族譜後

沙溪劉君靜安與予蓋數十年之交自至正之季淮蔡倡亂余甞以沙溪爲桃源托以避者數年無恙無何遊兵四出沙溪不支余又走興國爲桃源乃桃源復不在興國於是以聘入韶州焉與靜安疏闊蓋久矣曁余旅韶歸復與靜安相見相勞苦外且審靜安巋然如魯靈光之獨存復能保障其鄕鄰屹然如中流砥柱鳴呼賢矣哉暇日以其手編族譜示余曰疇昔避亂出走懼斯譜之不保也爰取擊累墻而以譜置諸整內及事定來歸毀墻碎整以求之幸而得存然破爛剝蝕則命館人補完而詳勘之又命攺書而齊整之於是十五世之源委備錄於今而可傳於後志亦悲矣先生忍能不爲之述其槪邪余閱譜自一世九承事爲君始祖十世司閣爲君髙祖十二世梅軒爲君祖父十三世榮爲君顯考皆隱徳弗耀而有光於承弗者也嗚呼劉氏之顯近而論之則更生天祿藜光精忠耿耿當爲稱首而歷代聞人表表史傳亦何可勝數爲其族子族孫者可不自勵哉此余所深望於靜安者也抑余與靜安賢侄百川氏有筆墨之好有骨肉之情而百川髙蹈物表不與世事接者十餘年殆仙也敬敍玆譜幸以示百川焉

○書柳主簿番禺捲後

右番禺贈柳侯詩文一卷柳侯宮歸至泰和畱止出以示余余讀之嘆曰泰和柳侯之桐鄕也其民思柳侯如思父母見柳侯再至如見父母重來則番禺之民眷眷可知其士之形於歌詠也固宜矣昔侯之宰泰和也豈弟之政寬猛適中溫良之度愛惡得正寬而不失於縱故疆禦折伏猛而不至於苛故鰥寘攸寧愛其人必其眞可愛故敬不謬而惠不汍惡其人必其眞可惡故法不玩而威可懲小大各得遠邇胥慶以故遺愛至今愈久而愈新已去而不忘也番禺廣州之壯邑也上有省治之統臨次有風紀之廉察次有大府之驅迫以一縣而聽命三司焉不其難乎柳侯任主簿遇事之不可者輒犯顏昌言於其上不顧身之艱危惟慮事之不當以求其是之歸此泰和之所旡而番禺之獨有者是宜寶安趙晦贈言以爲領邑教數年見其能守聀勝任者惟士先張公爲邑簿及柳侯二人而止耳嗚呼才之難如此哉卷中七言古詩如趙訥五言選體如李昕尢佳致可誦自余諸賢以及諸生亦皆不凡信乎番禺之多才子也嗟嗟乎柳侯昔宰太和爲其易継簿番禺爲其難然皆恢恢乎遊刃於餘地焉然則而今而後焉往而不可行吾志哉故書諸卷末以俟

○書飬蒙劉先生墓志後

北平憲副使劉君子髙志其從父食蒙先生之墓自幼至孝出處風槪備悉其苦節堅志甘澹泊如飴處貧素而裕蓋其天性則然而問學之力足以行之殆逸民而獨行者歟志稱其甞以易經一試有司弗合過東湖拜徐孺子祠而歸卽掃除科舉習以經學教授鄕裏髙山仰止景行行止爲何如邪昔須溪先生記孺子亭有曰孺子東湖之孔明也實千古名言由今論之殆躬畊南陽之孔明歟方其隱南陽也有桑八百株蠶而衣𨿽百口無寒有田十五頃耕而食豈止一家無饑詩曰彼君子兮不素飧兮蓋不稼不可得禾不狩不可得貆孺子非其力不食其心蓋出此也先生築書樓曰勿髙大令子孫可葺也人以輿馬相候曰吾安於徒步何有貴習也人有談仕進气焰者輒掩耳曰母污我也此其去東湖孔明豈遠手哉先正曰孺子東湖之孔明余則曰飬吾西昌之孺子惜子髙死莫可吾言如志於墓銘後以歸其令子夔藏之

○書劉子卿詩槁

歐鄕代有聞人今年識劉徐子卿年甚富气甚張學甚劬而尢善工詩間適其館幾上太白集也自言於詩人酷慕是家余惟詩各一悟觧各從其天分審慕是也卽天分已近充以問學斯成名家朱子甞言太白詩非旡法度乃從容於法度之中睈於詩者也慕之者徒狂嬉怒攫顚倒參差無天分固不可旡學力尢未易郭功甫尙未自然矧李赤輩哉爲太白有道涵飬以昌其气髙明以廣其識汗漫以致其約脫略以通其神矣然故其論超然其趨淵然其韻飄然縱不踖其奧亦不辱其門魯人善學柳下惠是矣甞觀廬山來秀堂帖刻太白槁數葉其竄攺處一字屢易者甚不苟至天若不愛酒一章則全攺定宜其精絕掩出今古非率意肆口所作也益見朱子之言信哉讀子卿擬古樂府數篇風气日上咄咄逼人蓋太白髙古通漢魏而子卿擬之好之異時奏黃鐘而破瓦釜斥翡翠而掣鯨魚非子卿而何吾故書所聞以致願望子卿幸自愛也

○書王伯允詩槀

伯允茂才以其錄稿介予評之予吟多率且曰就退茂才殆將起予者乎輒以鄙見間評一二而復之曰學詩必自擬古始𨿽李杜亦然擬之而不近未也擬之而甚近亦未也初若甚近則幾矣其終也甚不近而實無不近則神矣茂才負銳气不可苐二出一語不肯尋常錄槀中選體唐律思致淸聲調熟三婦詞蠶婦吟雨漁歌等效張藉王建得其風骨極可諷詠樂府自尊酒行至關山月諸篇足稱擬古者乃若諸七言長歌气猛語激憤嫉多而雍容少略收斂涵蓄則尢爲佳也茂才由此其軌廣學以大之精識以超之何患乎不神也哉起予旣多因書以志卷末

○書謝子良詩軸後

右諸賢顯詩一軸爲淘金驛令謝君子良賦也子良鐘淸江碧嶂之英攬靑原白下之勝所交行人過使非名卿巨公也則智勇禦侮之才能識時練事之俊傑也無簿書之系供億之勞而有從容暇豫之適恆有益於身心而恆不得怨於上下在百司獨驛令冣優故子良自況爲淸隱信哉客至談笑觴詠鷗鷺風月無時不在水木淸華幽思入微又得蔡君謨法書酷意臨摹揮染大字終日忘倦可謂知所重矣驛令云乎哉諸賢賦詠咸羙子良質厚而文深近求而遠到僕以爲知言不贅賦獨題其後云

○跋梁仲文昔遊行捲

仲文以公瑾英發之年將北遊燕趙之都則以國步多艱而阻及王气在南馮唐易老又不得與江左夷吾並驅徒感今懷昔時時記憶往者名公贈言長吟朗詠以自慰而已𨿽然遊以心不以迹以迹者窮年而不周未老而已倦以心者古人觀畫臥遊千里一咫是也豈特觀畫爲然地誌山經之所藏載稗官野史之所出山河皆可日覩形勢皆可意會苐一舒捲而得之此亦臥遊也𨿽老而健行風爲輪而蓬爲蹄矣卽漆圖吏天遊何遠仲文尙儀圖之

○書徐仁甫存愚捲後

宣聖五十七代孫資善大夫衍睈公用漢隸爲鐘陸徐仁甫氏書存愚二大字扁其燕處之室而翰林修撰朱善爲之傳贊允爲仁甫實錄矣洪武甲子秋餘校文江西始識仁甫出其捲示余傳贊外名公雅制佳什磊落珠辟冄介予一言予復之曰昔宣聖論寧武子邦有道則知邦無道則愚而潘嶽賦閒居則曰有道吾不知無道吾不愚夫有道不知卽武子之無事可見也不謂之知不可無道不愚卽武子之沈晦免患也不謂之愚不可故又曰其愚不可及也不可及之愚自武子外不多見而仁甫獨能存之存之者冀及之也愚知之相絕也久矣其不相爲用也亦固矣人知武子之知愚不悖而豈知其愚之不可及者皆其知之尢者實爲之哉故嶽所云有道吾不知不知者不巧宦以榮祿愚之守也無道吾不愚不愚者不賈禍而蹈�知之藏也仁甫不惟存此愚於不可有爲之時而尢能存此愚於可以有爲之日斯則人所難也玩衍聖公之大書讀朱翰林之傳贊又當以此意求之吾故事其後如此云

○題劉崧官誥後

漢史云以官壽卒官者榮以祿壽者孝終命不陷刑辟也在漢世不爲稀然漢史特稱之若此矧後世子姻友劉崧子髙有令子士鴻以其先君子前後所授官誥及所贈身後卹典與主上親爲祭文錄以成軸而介余識其後始子髙以人材起洪武三年八月授兵部職方郎中六年九月授北平按察副使官滿給由旣而姦臣弄法坐以違制得釋放還家及權姦伏誅奉勑符取到十三年正月除禮部侍郎五月以人神有変特命致仕十四年二月復起取授國子司業四月卒令有司備禮棺殯命奉禦唐壽以牲醴致祭焉享年六十有一嗚呼使子髙幸而以職方歿以憲副歿可以爲卒官未可爲卒官壽使子髙不幸而歿於放還田裏之時可以爲卒壽未可爲卒官今也一起取於權姦誅鋤之後而有侍郎之除再起取於特致仕之後而有司業之召何榮如之𨿽司業不席暖而終而褒卹祭奠眷賚彌在當世爲難得在西昌則一人而已謹題其後以歸士鴻寶藏之

○書神石銘義乕贊後

貳令李君克貞述文丞相神石夏將軍義乕二萹深有補於名教余讀至再四不去手扶乕爲山之君肉百獸以爲糧且攫人而吞噬之冣不義者也然知有父子則性近乎仁石至頑鈍傲四時而純生植終萬在而不虧蹇波濤不能泐霜雪不能墳無知莫甚焉然苟有所憑也則反智於人故席之能義仁之烈也石之能神物所憑也且石能言於宋起立於漢尙矣則其僕空坑之衛丞相截追兵殆將植我孱王再興趙祚以配祀於天蒼皇逼迫之際人不能措其力而石獨能之非神哉夏將軍前忠後達荃化爲茅三尺童子見其心其所飬乕欲殺之宜也昔者銜鹿啖將軍於廬墓病中虎之仁之至也今者咆哮欲噬將軍而甘心就烹乕之義之盡也席之死榮矣將軍𨿽生不亦有靦面目視人岡極哉微神石則丞相必死而後日之大節無其終微義虎則將軍幸生而當時賣國之心爲不白此克貞所述足以增重於倫誼而深有發於余裏衷故書其後如此

○蘭桂山房記

蕭君孟章顏其隱居曰蘭桂山房取晉熙郡王結幽蘭援芳桂語也晉熙梁武第二十子賢而文遺落紛華聲利其言曰知止知足澹然無慮北山之北棄絕人間南山之南超踰世綱淸敻蓋可想見蕭君名山房以蘭桂殆尙友千古者君服則儒穩則吏時可爲卽蕭規遭隨吾不溺時不可爲卽計然陶朱吾不污灑掃室庭珍瓏軒窻童丱誦弦朋徒觴詠挹靑原之朝爽鴈螺於之夕淸亦非必絕人間踰世网固已澹然忘慮知止與足矣夫蘭有國香服媚於人桂性馨烈卉木所忌滋之九畹楚三閭所好修也樹之小山漢淮南所招隱也��慕晉熙不徒結之援之而又滋之樹之嗚呼賢矣哉餘發𨿽種種尙能相從山之南北乃爲之記且長歌之歌曰

有羙一人兮盤之阿傲世態而脾睨兮其嘅也歌襲芬芳以齡兮抱堅眞恆不磨山海祲而霧潦毒兮夫孰能浮湛以媕阿女蘭申申兮桂娑娑天潢肆其淸潤兮鄕云被其光華彼椒佞與荃茅兮孰爲少多結佩纕而授觴酌兮其如子何嗚呼靜與晦而俱寂兮動與陽而同波順時幾樂夫天命兮其如子何

○雪蓬記

士君子托物自況以名其齋而交遊尊其徳亦因以爲別字其來尙矣托者與也凡有形色性情無遠近巨細朴野華麗皆是以寄興得其神不必得泥其實會諸心可以忘乎言至使不識其人者猶想而慕藺焉斯不亦羙乎今陜州知州事聞人侯彥芳佐泰和時餙所謂東偏斗室堊以塗其壁而蘧以帟其上因扁曰云蓬蓋藏修之所托以寄興者侯與僕會金陵時語僕曰雪蓬需子爲記僕敬諾焉於時侯奉命赴汴京僕亦次第還鄕始得坐雪蓬齋中乃記之曰蓬蓋舟所藉以庇覆其所載者賢才亦國家所籍以庇覆其赤子也蓬之上維雪焉至淸至白可以瑞稼穡��蠢且蓬戴雪又勝重也蓬譬則侯之一身而雪其徳歟士君子以身許國不能表裏澄澈潤澤枯槁凜然自持則不能以任大事果其徳充耶小之簿書期會大之禮樂軍旅外之刺史守宰內之元勛碩輔無不優有餘智顯有成績譬蓬之於舟穿溝港出陂汊蹙灘石谷濤瀾然後平臨大江迅達黃河而人與物俱蒙其蔭不病厥載也不然夏暑雨驕陽冬祁寒烈風舟非蓬頃刻不能居與行也或曰侯嘗駕雪蓬轉輸於襄陽今玆艤雪蓬布政於河南蓬亦勞止矣噫是求雪於太陰之庭求蓬於冰夷之都也名齋之意殆不其然書曰若濟大川用汝作舟楫傳說爲商哲輔佐興令業豈嘗屢濟川而病其舟楫也耶

○學村記

友人易君別字學村蘄記於海桑子子嘉焉或曰是矯也君豈嘗能村乎村貴眞不學而能昔王建張籍同時同以樂府者聲評藉者曰其不及王建者村不盡也謂其不能自然未極於眞耳村固易學哉子曰不然傳曰蛾子時術之志曰人皆作之作之不已乃造自然範蠡平吳變姓名鴟夷子皮始學賈嚴光避漢披羊裘大澤中始學漁梅福上書��吳市門始學卒郭觧晚而折節始學儉非不學而能也朝野之相形卽野名村士農之相訾卽農名村而堯時咨治於在野周時烝髦士於我農後世目咲爲村者在唐虞成周不爾也不當學乎世益降澆益滋鄙先進曰野人髙後進曰君子文之敝也久矣夫子從先進禮樂夫固野哉學之固可議乎易君學村學之誠是也佊不學而能者野人不辧菽麥寒暑者之爲耳野人之所爲村非君子之村也如吾所云唐虞成周時君子者之村也𨿽然又有下愚之村焉幾流俗人所尊崇慕仿者皆是也而易君無也君去榮就晦學村宜不侶吾懼其淪野人之村欲納諸君子故樂告以斯言君曰吾旣甘守環堵浮湛裏閭臺笠緇撮賢於切云之峩峩縞衣綦巾侈於象服之委委調笑乎蠟賓之儀崛疆乎樵夫之拜田子方貧賤之驕固多陶徵君桑麻之趍不少也若是何如子曰其然乎幾幾於達乎村乎孰過是乎書以揭諸座右

○南康縣復秀公臺記

秀公臺者南康貳令吳公徳基父所復也曷爲而復之從民志也古者大都小邑胥由卜定然山川形勢風气之聚若舟瑤以陟巘降原升墟而望楚與京類可徵已南康其壯哉縣乎覽厥治所中髙四隤若玄武狀堂後西偏隆然特起成墩又若其曳尾然因墩以爲臺而臺自宋丞相秀���升之景佑間以校書郎出宰民徳之不忘遂取其謚名焉臺非徒勝槪是都抑形勢攸系哉洪武二年著令中外諸府寺並環築公捨長貳史胥族處繚以髙墉固以緫門縱廣崇庳罔或超度縣克日攻位適臺直少府聽事遂夷之臺前豫樟十數圍寺門古桕一株無烈風迅雷同日應聲自拔眾駭愕然業已建不可渝已三年秋縣老若士並力一辭懇告貳令首臺之夷狺獷胥慶縣旣卑矣罔可畏忌訐誣蝟興赤子焉所芘寧縣官獨憂耶且縣有故易此必戾木有知而旣告之矣明公幸復之哉公曰豈其然乎吾達子之志亦大有理乃遷少府聽浚池之塞隆臺之平民歡趍功不日而復崇加其舊又出俸錢買亭卓而覆之用慰悅民情抑以時觀遊節勞佚禮賓客焉僕適道廣省校文還公引坐臺上觴酌無次指南山曰滃然翠浮爽然气蒸非南中所可凝又指北山曰此九日嶺亦因丞相名而命之前宜玄武道起新亭扁曰壽龜池左右嘉木扶疏淸風徐飄翛翛冷毛髮四序疊乎前萬景赴其下臺奄而有之不尙可記乎僕曰然此一役也有規有頌古不容輕廢規也復古之舊嘉與民同休頌也匪鑱金石莫惠久遠吾見公盛徳羙政與秀公愛遺欽於世世矣

○虛白記

海桑子歸自羅浮游上淸宮息焉二子者方論道其一崇虛其一尙白咲於列者曰聖人崇誠而子崇虛君子尙�而子尙白得無戾乎夫虛而不白巖洞是也白而不虛玉石是也子各一焉而可乎二子爽然自失請業起拜咲者曰此非吾所能子往質諸江先生二子往焉先生曰吾不知也吾聞諸漆園傲吏傲吏聞諸七睈七睈聞諸天向子所聞無一可也今夫日月者司視之官不煜於晝則天者育不煜於夜則地者�嘗試有一物梗其中一塵滓其外哉今夫水洞鑑毛髮泓泓渟渟不測不極實之泥沙土石壅其行淤其冷豈其天耶今夫鑑之空也的的兮空靑之剖而金筮之凍也熒熒兮珠斗之芒而頗黎之浸也剗隆平霔磨垢刮翳而虛之軆始全虛軆全而靜照出焉日月水鏡其形其質虛空也日月水鏡各一其照生白也其於人也亦然省天地之員方其日月之精華萬物萬象吾百骸也江河百川吾九竅也所以成吾體者皆實也所以主乎吾體者皆虛也虛所宜虛而勿實所不當實其光明也孰禦是故耳虛則生白而聽聰目虛則生白而視明彼其實所當虛者榛蕪髙於靈臺糞糞壤瘞於丹府面墻而已耳屋漏而已耳楊子云自以爲玄可也烏乎白哉二子躍然起灑然悟願卒爲弟子因祈海桑子敍之以爲先生壽先生字中吉積書盈車律已以法學超詣徳粹謙海桑子廬陵陳謨也

○泰和縣新修城隍廟記

洪武三年六月皇帝若曰載稽祀典城隍廟貌宜從攺作廟在府者如府治之制在州若縣者如州縣治之制舊有土偶像設者胥毀爲塗墍在廡者��塗兩廡辟在正中者還以塗正中辟而圖畫雲山於辟上凡神座凡席悉如官廨儀署主苐曰某所城隍之神大哉制乎一澆末俗之陋�從亂典之正於是省部斟酌格式移諸外省外欽承惟謹下諸屬郡罔不虔奉泰和令尹嘉議大夫前禦史劉公宗啟政肅人和令行眾趍刻日庀工曁厥僚佐縣丞陳君舉善主簿楊君禹鼎典史許君宗禮相恊後先度地之宜而斥大之取材之良而謹施之量氓之任而分畀之旦省而暮程寬撫而嚴督縱廣崇庳纖悉如法門廡庭室幕捨靡不宏偉軒朗上以稱睿旨下以悅輿情遠近聳觀嘆未始有盤盤翼翼羙輪羙奐寔爲廟貌之甲豈直一邑之巨麗而已哉亦旣落成耆老祝史等來請文刻石僕嘗讀吳文正公廟記蓋曰城隍亦后土之類也古者八蠟若水庸若郵表畷莫不祀而報之況城與隍城民而衛物猂外以集內厥切懋焉不有以麗祀之可乎禮𨿽先王木之有而可以義起者城隍是也其所以廟而不壇者又以棲配享之神昔漢髙帝以灌嬰下江南而江南祀城隍類以灌將軍配是也文正公之言淵博明通足裨禮典之未備而我睈天子斷自宸衷默剗昏俗致城隍之神有髙明穆穆之居無滛瞽屑屑之黷誠曠世之盛羙也抑傳有之先成民而後致力於神民和而神降之福邑長貳有焉蓋其勤宣上徳茂植民功殆與廟貌相爲之遠而神之降福斯民永永無疆者孰非惠化之所敷遺乎皆不可不書以是刻於石用昭示方來

○中庸齋記

淸江碧嶂之間余得有熊氏族裔名中而字克庸穆穆乎識時達政之才賢也入其齋扁曰中庸之齋凡所僑寓卽揭以自厲且介余記之予因得致交相勗之誼焉昔者往睈先哲或出或處殆殊迹而同歸素富貴則道行乎富貴素貧賤則道行乎貧賤素夷狄患難則道行乎夷狄患難道者時中而已時中所在卽所以爲庸微之爲寢興服食大之爲車馬戎兵恆之爲九法三綱變之爲禪授放伐各一其時則各取其中合焉而安榮戾焉而危辱孰非平常不易之理哉克庸修於身有學有守用於時居有猷有爲孝弟隆於家忠信孚於人卽其言恂恂以愨與之居栗栗而溫而當夫天造艸昧四郊多壘寺出其才而小用之施足以徳鄕鄰力足以援檻穽殆不勝計使在春秋戰國彼諸侯之大夫鳥足以辱君哉吾固知克庸厚積薄發可當富貴貧賤而安可以夷狄患難而宜亦要其適中能庸與否何如耳是齋也載籍前史以實之名畫法書以鏝之江山風月以藩落之直諒多聞以匡翼之而滋蘭樹蕙含英咀華塤箎翕如也菽水歡如也所以張皇榮寵於是齋者靡不卑備吾夫子蓋曰君子中庸又曰民鮮能久矣夫凡民之所鮮能而君子之所獨能也豈易及哉余故樂爲克庸氏記之且將復焉以自勗云

○蓬窻記

夫坐鑑杯水而江湖百川不爲大也善言天下者也善言天下者天下小於一室夫豈必登魯泰山而後爲眞有見也丈生某於其書室之側啟窻焉從廣度之僅僅函丈許時時與客嘯傲其間扁曰蓬窻吾常過之坐我於蓬下不啻濤掀浪蹴拏舟入港於而風馳雨突舟人各斂袵局蹐略不見偪仄窘態苐覺折旋俯仰更極中適及其語劇與移軒出蓬外神拂飛鳥平臨大江荊遊而上者嶺嶠爲海瀧爲島夷洄而下者之淮之漢之衡之荊車帆無時煙雲互吞苐一送日頃而可得意之則見吾蓬外物也窻果小乎哉曰蓬窻玄者寓也亦所以志也吾不得時坐饑而釣跛而渡者負薪而行歌騎牛而讀漢書者皆善言天下者也生審無失士而謹識之異日取其奇言以告我

○樂志山房記

孟子論曾子之孝其親蓋曰養志而曾於論君子之養孝則曰樂其心不違其志夫養而未臻其心非之樂非孝也欲臻其樂然或不能先意承順一志苟或違一心之軆戚焉烏乎樂也故志者心有所向往未形於色辭凡人子所可知者也於焉弗有違亦焉往而有違焉往而不樂哉此養之至也吾友楊久恭孝於事親力非甚有餘而飬必致其樂養不必常豊而常必適其宜亂來避地村莊養志復如城居獨其讀書之室曰樂志山房予嘗過之望其垣殆儒有一畝乏宮歟入其樊翳然林水殆泌之洋洋可以樂饑歟休其蔭有靑靑者焉有如簀者焉殆武公之淇澳歟履其畝禾役旆旆然黍稷翼翼然殆豳民之本富歟於是室家攸宜而芋以寧也塤箎如實而而翕且孺也入廚具甘旨上堂問起居而其親不知塵埃之瞇目風流之隔代也竊獨悲夬曩者運昌時泰家肥屋潤位髙祿豊者能養志使樂曾幾何人哉不以遣體行殆而貽其憂則以壞名災已而致其辱亦常不爲少彼孝襄於妻子者要不足論反不如窶夫傭奴輩僅僅養口體而其父母常自慰悅且誇詡之蓋終身爲無他於其窮且賤而直情能之而此願戾焉耳嗚呼允恭誠所謂加於人一等歟如之何使餘一過山房而油然孝愛生於中也允恭當卿邑亂時嘗奮拔民伍接戰城西獨挫敵鋒以完郛郭人服其義勇然不願仕進故奉親避他以老有如漢興舉孝廉力田卿大夫署行義年而上之其焉避耶非樂志之尢者耶吾記姑爲子願之

○東湖隱居記

出贑汪東下有洲焉日云洲嘗聞五色云見其間故至今其邑稱五云幾贑之山崖嶄辟削者至是而坦迆贑之灘峽束石盤者至是而舒夷又循洲而東有帝曰金灘半百里而遙而坦迆者盡廓舒夷者亦徐厥土利陶厥田上腴江廣之徼舟車之隘以砦以驛故居之者與城郛無異而蕭氏又擇灘之尢勝者築室以居之因其地有湖池焉其淸可以濯漑其肥可以釣魚其潤澤可以灌焦槁化瘠以爲沃遂扁曰東湖隱居而介其友謁予記之餘重其請則復之曰夫蕭氏裏居金灘而家有東湖灘動而湖靜蕭氏其樂靜者歟灘流不息而湖止不盈蕭氏其知止不貪者歟灘磯之石則怒鼓之飆則號風霜髙潔則其底立見而湖蔭之以楡柳植之以渠荷禽魚且有餘樂澄之不淸撓之不濁冬夏靚深不竭以充軒楹耳目之娛果孰得窺其底裏然則蕭氏之居外侮不能侵殆所謂風雨攸除鳥鼠攸去者歟凡出贑抵云洲而險浙平抵金灘而險悉平蕭氏旣處其平又擇其勝豈易得哉吾友吟詠倡酬其間足僧東湖之重然則其雅尙斯文又可知已殆蕭氏子孫孫子八世莫與京也以是記於辟遠徵於方來

○龍山小隱圖記

云竹之溪金龍之山有隱居者焉曰蕭君福可氏福可生長承平時旣壯而浮游江湖未老而逍遙泉石崇本而謙撝家和而身潤田園約而子孫蕃莫年不出戶庭而交遊風月無虛日及是世亂且一紀入其境復如未亂時嗚呼可爲福也已渝川孫君碧霄避地焉依君一見知爲奇士卽避堂以館之孫君志其羈旅居間歲則取幅紙爲君圖龍山小隱盡用郭熙家法而以趙千里遠景參差暎帶咫尺而有無窮之勢將持爲君壽辱先示餘日積日而成之殆天機所到也吾未甞爲人作及此也先生其爲蕭君序之餘諦觀不忍釋乎嗟乎福可也能使碧霄每況益淸如是其髙自標致詎有其涯哉是圖也層巒而壘巘奔濤而湧霧其間有若神仙中人騎驢渡橋者非靑蓮君士則浣花老翁也有長松落落四五如龍而兀兀一茅亭其間囊琴而坐者其昭文氏之無成虧與有瀑布千尺起而引睇者有瑤艸黃華赤楓丹桂心賞而神融者非劉紫桑陶隱君所托而寄歟文鹿也濠梁之所遂與馴鶴也孤山之所放與祝雞也屍鄕之學仙歟垂釣也桐廬之客星歟古之君賢其人而不得見則或圖其居而觀之圖固甚有補也爲蕭氏於裏者聞福可之風而興安圖而得龍山之朦槪讀吾文而想象古之數君子者苟冀柔其一焉皆足以垂光無窮此碧霄盡中史筆也福可有賢孫曰魯者從予學經術志昂而才逸必將擴大其家聲其福蓋未艾也然則是圖愈遠而愈耀矣

○悔閒軒記

裏士蕭執永得國子先生景濂宋公歁書悔閒軒三大字以遺蕭日宣氏日宣揭之觀者嘆賞有李陽冰之風咸詠歌焉屬予爲之序嗚呼日宣能守先人闔閶於城郭兵燹之中良不易得而得此蒙書張皇於軒楹俯仰間尢不易得也他人華構髙堂寧有是耶吾聞諸光子云知足不辱知止不殆萬代吏時戎馬被郊豺狼在邑國家用重典繩之日宣故名法家甞事邑之自悔自閒儕輩皆咲其怯因鄙之目爲村則咲日吾不村也遂以不村自命而以悔閒名軒殆所謂知止知足者歟學名法知名法之隱禍優遊自樂且才餘年殆所謂不辱不殆者歟人患溺而不悔斯有苦旡閒鳥不悔於髙飛而悔於网羅魚不悔於淙入而悔於釣餌名者誘人之网羅也利者亡身之釣餌也易曰旡咎者善補遇也又曰震旡咎者存乎悔悔之於人大矣能悔則能動其補過之心斯爲旡咎之民又豈特閒而已哉然則翫斯篆也讀斯文也凡升君堂者有不悠然動於中乎

○禮庭記

讀翰林詹公同文爲其徒劉禮銘其禮庭蓋以君子之學勉之也禮蚤負才諝徒事天官者垂四年操幾杖以從公殆無虛日故有是銘其省親而況予也復求餘言乃廣其意爲之記曰禮以謹節父子聞熟之矣翰林進其學於成余則期諸用之大載稽諸經小而教訓正俗分爭辧訟非禮不講不決上而班朝治軍蒞官行法非禮威儀不行幽而禱相祭祀供給鬼神非禮不誠不莊禮之用復有大於此哉者乎子之職階而升焉責而任焉講之不貫習之不狎達之而易窒矣守之弗嚴出之弗瑞感之而難孚矣尙勗之且夫儒恥一物不通而禮三千三百究其大不忽其細通其変不戾其常亦曰節父則日謹其所未謹耳子帰而質諸翰林不其然乎

○西泉山濟渡庵記

泰和城南云亭鄕冠朝裏江曰繪江渡曰水東渡四通之道往來病涉者眾裏有寺曰南臺有僧曰集賢五云陳氏儒家子幼出家禮靜觀應公爲師應公侯出泰和其分泒則五云贇𨿽出五云其初固泰和譄也贇旣爲僧實能謹守戒律動如禮度亦介亦通不隨不阿定力之修如渡河香象透脫之至如逗繯金鱗白業旣純尢喜慈施至正戊戌間眷繒江洲渚開基卓庵造舟利涉陰感南泉古佛夢授以震卦且示之曰汝止得關元帥力自是恭行南泉宗教法施香水芻不奇效早之蘊隆惔熒者禱輒雨疾之顚邪疫癘者治輒痊四方之走集者踵相而損貲力致材木瓦石以助與造者又塡溢而至正已亥首建正殿立睈像辛丑次建三門大明啟運吳元年始立鐘皷及安眾寮捨洪武十三年庚申九月又撤去寮捨鼎建圓通寶殿巨麗髙朗前後暎發江山攺觀矣且置恆產若干畝以供常住若干畝以膳渡子而伏臘亦庶幾矣嗟乎貲也何以致是哉如來之教以眞實爲體善應爲用體涵萬象而常虛用周沙界而非有贇正見正知春冰釋芻心之感其孚自遠其效�應爾也昔在至正壬寅結夏之日贇獨坐佛殿上閱金剛般若經至十七八內如來者卽諸法如義四顧絕聞聲霍聽空中一喝玄好打三千捧恍然有省由此頓悟其應世也得六祖偈佛法在世間不離世覺而以偈中心平行宜憐忍四法行之終身此其踐履實地過人遠甚豈淺中者所能測哉餘暇日遊西泉山登圓通閣嘉其地勝景絕而喜贇之建立惠施也遂爲紀其顚末與其靈感之故云贇字拙吾前元時錫號妙智大師

○梅澗記

大凡負異稟者必脫略乎其羣𨿽艸木亦然夫艸木而負異稟必浩然奇芬瑰然碩■﹝豸頁﹞發於名賢之詠歌方靑陽展和髙下瑣尾無不散柯布條眩彩矜稪而牡丹獨殿而王之北異廩也及朱明司暑槄蹙葵傾蘭葩芷幹而蓮獨出淤泥濯淸漣天然去雕飾比徳於君子此異稟也秋則小山藂桂檀於淮南冬則孤山寒梅傲於幽朔細不踰粟而根柢月■﹝骨出﹞誰能弟之皦然不澤而百卉盡廢誰能魁之凡此非負異廩而能然邪物且然矧於人乎故以人而自況於物者有矣況於物不況於常物則亦取其異稟而相類者耳平川周景元夙負異廩其執友別字之曰梅澗況其丰姿雅度言貞而气溫也復介予爲記勉其進修不於其名於其實也余聞昔洛陽頁侯爲縣時雅與士人遊暇卽衣冠揖讓分題角賦而閱試焉矜其不度而指授焉景光以諸生在列侯每進以詩好卽譽道之不置未至則攺定以成之大幼而得於師友之燻陶若梅之有本澗之有源長而成於賢大夫之追琢殆猶梅之天葩澗之文瀾矣其出羣也則宜或曰梅在澗信美矣抑熙明之特眾芳之會桂列明庭蓮在靈治牡丹榮上苑尢爲脫略艸木之羣者而梅顧獨在澗得乎余曰然有異�者有異施也景元其蓋勉於學乎

○安晚堂記

與國貳令沈侯司平言於僕曰家有嚴君踰七望八夷曠以永日淸彊如少年燕處之堂題曰安曉義於於老者安之其自命也僕悚間焉而侯具道之僕曰乃今職尊公請爲之記以寫侯數千里之思乎夫公前朝耆壽俊也晚而全五福於湖山形勝之間超然月露煙雲之表安孰加焉夫晚者大之向晦者也人之所同有也而適所安者寡矣經營分表以求安者累其天者也烏乎安日暮途遠倒行而逆施之者戕其天者也滋不安奚故不知安之爲安而行乎吾素貧不加戚富不加欣者安晚之尢者也知其爲安而苟止苟足一介不妄取予者其次也沾沾而求鼎鼎而獲一飯不啻多者又其次也若尊公者勑家事如尙子平稱善人如馬少遊東山絲竹如謝太傳出入左右車中長文�前文若又如太丘之與朗陵所謂忘其安之爲安非安晚之尢者乎又其雅子種菊菊有雅節能大耐淵明愛之公亦愛之斯亦安晚之髙致也客曰子論慱哉抑見公之迹未覩其心也蓋公安於悅者以有令子能以志爲養也傳玄子之能仕父教之忠今貳令遠違色養第以意問爲起居而公嘉其居官能貧常致伏臘之嬴堅其冰糵之操公之心爲何如邪僕曰此安晚之餘事也然則足以見公翛翛物表夫豈尋常世故可芥蔕其胸中哉

○竹坡齋記

淸江鄧養吾齋前植竹一坡因以名齋其僑靑原也謁僕爲記僕間之君子比徳於玉玉者天下之至貴也惟竹亦然君子亦比徳焉故竹亦玉也若尙論其世植物之類莫尊於竹當黃帝時命伶倫取諸懈谷以律制律成而度量雄衡法度之器皆緣以起禹時�貢筱蕩與瑤琨並命周之符節亦與玉並行而周人美衛武公凡三致詠於淇澳微武公之徳不足倫儗嗚呼竹之世與貴孰得而尙之後世或下以爲犍瓠子之歌所以與也或繩以爲橋蜀道之險所由越也其遏衝制潰濟深利涉有類夫君子之大用而幽人野老托以吟詠而翫適七賢六逸托以陶寫其憂憤則皆竹之流風餘韻也柰之何聖賢之嗣不保其不落君子之道不保其常伸气化人事或不相符人或一不幸而物從之矣然則淸江之上有竹一坡托根於子之齋與子同閱甲子同傲霜冰視橘踰爲枳荃花爲茅相去萬萬不以用之大小介乎志而以不適於用全其天𨿽自嘅亦自慶也僕與子發皆種種視皆茫茫僕有竹無坡托記於是齋亦以寓吾彼也凡我同志翫記猶翫竹焉伶倫武公如可作也亦必油油然憫於吾與杛矣嗟夫尙有如渭川千畝其人能與萬戶侯等者乎尙有一窠數尺寄諸童子寺而綱維日報平安者乎彼其視淸江一坡爲何如哉

○雪隱記

士大夫出處不同轍情性不同耆而其歸不同致者傳曰是則同又曰皆是也夫同且是天下之至美豈復有加於此哉宜春朱侯志徳民出處情性皆不異於人人至其髙自標致托興於雪以隱獨吳人焉不知者類曰隱非志於濟物者雪非陰陽沖和會合之所存也於侯絕不相似其知者蓋曰侯工鴈梅竹梅侍雪始英竹冒雪逾勁皆隱於雪西極韻度朱侯特寓意焉目僕曰嘻近之矣然猶膠乎其外夫隱有小大惟隱於市朝謂之大隱又與顯對君子有隱斯有顯謂之中道豈絕人逃世者所能專哉夫雪天地嚴凝之气之積也𨿽非沖和所存而沖和之气恆由雪以固則其暢達化育也孰禦是故春秋書無冰謂冬溫也閟藏之不密而翕聚之始發也惟雪尢然故三白兆豊深尺書大厥系之重若是然則朱侯托於雪而隱殆比徳於王之類歟吉今窮而小隱者姑勿論論其達而大隱位極人臣者鹽乕蓋深玉龍擎重魏國公之相業也雪隱也平治險穢潤澤焦枯勢合則色地功成則回春荊國公之相業也雪隱也二公誠異於人者而孰識其同哉亦容有議而非之者而孰究其壹歸於是哉易曰君子以同而異先正曰不能大同者亂常咈理之人也不能獨異者隨俗習非之人也要在同而能異爾以是爲雪隱記其庶矣乎

○髙一步軒記

金魚之南珠林之浦朝舉羅氏擇勝而居之餘每造焉恆由客位延至堂之西偏歷階而升曰此髙一步也因以爲扁蘄餘發其義余久負諾責蓋莫適其所歸也一日過之欣然爲之記曰古之君子不欲多上人然亦不肯甘爲人下而不辭故易道隆謙謙則尊者愈光卑者亦不可踰此惟操無欲上人之心者能之然君子以同而異則於暌見之獨立而不懼過涉滅頂而不可咎則於大過見之此其勵志又豈肯少居人下也哉朝舉故間右名於自其大父父與余有通家莫逆之好予每見之如見其前人任俠而隆交急義而善謀處困躓不辱拙彊禦不懾遇勝時知已縱酒諧謔岑年摻撾袒跣梟盧以爲樂可謂得賢達之髙致矣此髙一步也韜迹於園田全身於艸昧自至正末運大明新造者昔之田連阡陌谷量牛馬者或無噍類矣權行州裏力拆公侯者或淪徒役矣而朝舉嘻然桑麻之間翛然軒冕之表矣仲長統之樂志榮啟期之達生蓋庶幾焉此髙一步也余方佚老時相從笑歌輸鴈故樂記之昔夫子稱孟獻子曰獻子加人一等矣夫獻子豈欲上人者哉不欲上人而自然居人上者加一等之謂也此髙一步意也君子人也朝舉勉之

○秋林軒記

武略將軍守禦吉安千戶所顧侯文質別字秋林且以名其軒余記之曰夫秋行爲全其象爲兵其在物也欽華就實杜羣材而堅百谷微而飛走水陸之品莫不豊顧猥大而尢於林乎見之傳曰風落山歲云秋矣我落其實而敢其材是也夫林木嘉植也其施大用也起尋丈以干霄漢飽千霜百霆以竭萬牛牛夫之力使非秋令之肅則春和之煦何以臻夫大成哉然則顧侯取以名其軒宜矣侯凡兩膺誥命初命曰爾自常熟效順俾戍廬陵能效鎭禦之績再命曰爾戰勝攻取多著勤勞命爾官居列衛俾爾小孫世世承襲嗚呼秋林之中長林出焉其簡在上心也如此其器而任之也如此其欲使永保祿位也又如此夫豈場師之樲棘漆圍之樗散所能彷佛其萬一哉抑又論之錯舉四時曰春秋約言四徳曰仁義非春無以爲秋之斂非仁無以爲義之制侯之守正不阿廉介不隨勇斷不滯皆得夫秋行之正也而於孝友冣隆溫良如玉惇詩書而悅禮樂事重然諾而子困窮則秋林皆春意之蓊勃也人亦罕之知矣余故記之云

○飬拙齋記

衡州荼陵令之玄縣楊伯友請曰宦譜荒矣惟前聞人敷遺之休不在書乎因外氏故基葺數椽容膝圖史以爲佩服花木以暢性情名曰飬拙之齋先生幸辱爲記文得朝又勗勵焉余曰子耐慕潘安仁閒居平曰安仁不妄馬安巧宦特賣拙耳石友之同歸則巧之禍也抑將爲柳子乎曰柳子乞巧誠忿嫉耳終黨王叔文不悟豈抱拙誰惕哉夫潘與柳才之雄文之宗也吾敢窺其藩乎吾惟春誦夏弦三冬文史足用以求鄙志庶幾不辱而巳余勉之曰飬拙莫如讀書書者天地聖賢之心古今人物之鑑也其中有大巧拙存焉天之於眾形匪物物刻而雕之也果巧乎孰尸之果拙手孰加之聖賢亦然孔孟當春秋戰國轍環天下所如不合拙亦甚矣然而不枉道不從時未始拙也潘柳誠拙乎哉聖賢誠巧乎哉故世所云拙者皆希乎巧者也伯友以是自警則幾乎道矣

○存心堂記

廣東布政使黃州徐侯驛駐快閣登覽之暇時時爲士友用小篆作大書極飛動森嚴可敬於是郭子善跽曰先人有存心堂以遺後不得紫薇香露揮灑以顏之堂𨿽構與末構同𨿽奐猶未奐也布政嘉而與書焉旣顏之矣亟請於予曰不得先生記文無以發前人幽光侈布政榮寵堂𨿽顏復與未顏何異則復之曰若知爾先人之存心乎其要在於子孫之昌且蕃耳今子龍箕裘守桑梓軒楹之間嘉花異艸淸泉羙石所以娛玩其耳目色飬於慈顏者無所不備可爲昌矣佳兒立所吾伊者瑯鏘梨栗者嬌癡𦇤褓者娟好可爲蕃矣先人以存心遺後者遠而子善不替先人之存心方興而未又是乃爲善之福抑宰物是寔相之哉堂𨿽舊而扁則新不辱夫大人君子之黼黻有如此者𨿽然扁旣新矣而堂之故尢有足書者蓋藥市存焉子善之先人元亨甞曰處卑而思利物居約而務廣施獨醫藥爲近狄梁公之籠貴賤苛細靡不儲韓康伯之價擁豪窮困扉有貳吾將幾焉積之之久求善藥者至自旁邑飲良剤者上至王公鼎鼎乎必郭氏焉歸於是存心於一堂者不獨以遺其後嗣又推以利夫多人此其先徳之羙而子善佩服之有加無損焉益知子善之存心卽其先人之存心其嗣世之蕃且日宜哉是以記於堂中列於布政篆書下方嗚呼又將八世莫焉京乎

○東陽讀書處記

邑庠生劉仲賢從余學易扁其藏修之所曰東陽讀書處而請記以自勗余嘉其志卓則記之曰邑城門東出者扁曰東陽門生讀書城門內故扁書室亦以東陽揭之夫東陽之義稽諸大易取著而於生之年徳爲冣似於生之問學爲冣切也昔者伏羲先天卦位離居東大明之所由生也文王後天卦位震居東方物之所由出也離居東乃扶桑之旭震居東乃靑陽之春故說卦曰帝出乎震又曰震爲大塗言品匯之眾林林捴捴下至飛潛動植勾萌甲拆莫不胥此塗出皆靑陽之春實鼓動之然萬物旣出於震得扶桑之旭以麗之則幽隱者旡不燭欝結者旡不伸已發者暢茂欲舒者條達生意勃然莫之能禦矣吾故曰東陽之義於易冣著其不然乎而生英妙之年如東陽謙和之徳如東陽不獨以其居近之也𨿽然學在是矣東陽者天地溫厚之气所存也於天徳爲元於心徳爲仁元者眾善之長仁者五常之君聖門之教惟在於求仁而已苟能用力於仁由一事以至於事事由事事以該夫全體全夫心之徳卽所以全夫天之徳也故顏子之爲仁乾道也冉子之爲仁坤道也乾道奮發而有爲坤道靜貞而有守生必從事於斯冋加勗哉法兩作之離使知無不明法遊雷之震使行無不果擇善而固執之君子之事備矣尙加勗哉以是記於讀書處有以日自省焉其必曰古之學者爲已

○柳溪漁隱記

白下之西柳溪之上有隱君子曰楊子良氏托於漁以寓隱焉於是毗陵池海玄爲圖之同裏海桑道人爲記之曰古今之漁皆寓也昔太公漁於周一漁而得玉璜子陵漁於漢一漁而得客星玉琪以佐文王造宗周客星以相光武表一代名節其爲漢隱也大矣然其初皆寓於隱也寓於隱而不滯於隱斯達士之髙士致而庸眾人所望洋而嘆恍然以驚者也今子良氏之漁將取玉琪乎鼎彛旗常之勛非大賢名世者孰能爲將取容星乎絕人�世之事又君子中道者不屑爲子良氏之漁直漁於江湖之涯勃澥之島耳直漁於風月山川以相賓主蛟龍岡蒙以相娛戲耳賀知章之酒船日相往還陸龜蒙之筆牀釣具旡不自隨張志和之靑蒻綠蓑桓圭衮裳不與易也此眞隱也𨿽有玉璜數十事曾不足以勞目崨而申申焉屈伸腳於蓬底客星亦終古安敢動邪是故五嶺之南一漁也兩淮之間亦一漁也北乎盧溝之文又一漁也將旡所不漁何漁非樂題曰柳溪漁隱夫孰謂非然

○西泉山濟渡庵記

泰和城南云亭鄕冠朝裏江曰繪江渡曰水東渡四通之道往來病涉者眾裏有寺曰南臺有僧曰集贇五云陳氏儒家子幼出家禮靜觀應心爲師應公族出太和其分泒則五云贇𨿽出五云其初固泰和譜也贇旣爲僧實能謹守戒律勤如此度亦介亦通不隨不阿定力之修如渡河香蒙透脫之至如延�金鱗白業旣純尢喜慈施至正戊戍間眷繪江洲渚開基卓庵造舟利涉陰感南泉古佛夢授以震卦且示之曰汝止得關元帥力自是恭行南泉宗教法施香水無不奇效旱之蘊隆惔熒者禱輒雨疾之顚邪疫治輒痊四方走集者踵相繼而捐貲力致材木瓦石以助興造者又塡溢而至至正已災首建正殿立聖像辛丑次建三門大門啟運吳元年始立鐘鼓及安眾寮捨洪武十三年庚申九月又撤去寮捨鼎建圓通寶閣巨麗髙朗前後暎發江山攺觀矣且置恆產若干畝以供常住若千畝以膳渡子而伏臘亦庶�矣嗟乎贇也何以致是哉如來之教以眞實爲體善應爲用體涵萬象而常虛用周沙界而非有贇正見正知春融冰釋無心之感其孚自遠其效固應爾也昔在至正壬寅結夏之日贇獨坐佛殿上閱金剛般若經至十七分內如來者卽諸法如蒙四顧絕聞聲霍聽空中一喝云好打三十棒恍然有省由此頓悟其應世也得六祖偈云佛法在世間不離世間斍而以曷中心平行直憐忍四法行之終身此其踐履實地過人遠甚豈�中者所能測哉餘暇日遊西泉山登圓通閣嘉其地勝景絕而喜贇之建立惠施也遂爲紀其顚末與其靈感之故云贇字拙吾前元時錫號妙智大師

○雲松山房記

給事中羅子實世本長沙人其父遊仕吉安因占籍焉子實讀書靑原山下取太白巢雲松之句扁其讀書之所曰雲松山房洪武十四年以才賢選入京二月授給事中小心謹畏以恭其職夙夜不迨以精其能實稱上旨九月除蘇州常熟縣丞陛辭以年未登學未優大懼弗堪任以速官謗懇懇且陳上甚嘉之特放還鄕使得卒業子實旣獲如志念長沙之宦譜仰廬陵之文獻而益追太白廬山攬結之勝若將終身焉夫五老峯之髙標金美蓉之秀色千古猶一日太白往矣而其天遊觀物者猶可想其振衣於千仞之岡也夢寐風采者猶疑見顏色於屋梁之落月也超然天地之間可以不死豈不衺表愈偉哉夫何所獨無雲松雲松何所不可巢然巢之非其人雲松如將浼焉巢之必如太白斯雲松有耀矣子實讀書於山房斂在天之雲歸詣參天之松日藏焉修焉以傲乎墳素之樊圃息焉遊焉以尋乎簞瓢之樂事車服器玩不萌於所思狗馬聲伎不牽教所好澹泊以明志寧靜以致遠可也如是則云固上下而相從松亦茂悅而顧交矣雲藏乎松也松津潤光澤上蔭乎百天之絲下資乎千歲之苓君今日之涵飬以之松承乎云也則富蓄聚汪渟固將爲霖爲雨育萬物而漙羣蒙君異日之設施以之然則雲松之巢殆君子窮飬達施之地乎聖上特放還鄕者欲俾子實極其窮之所飬然飬之而充抑豈終窮而已哉尢將大其達之所施子實必愼勗之餘故爲之記以徵來日

○壺隱記

仙人有經済有窮達皆其所自爲遊戲耳出而爲天子外臣若張子房陳希夷輩道済天下而不居其功夫是之謂達隱而爲方術技士起人疲癃殘疾而徳不勝計夫是之謂窮窮達𨿽殊致其爲經術則一皆其所遊戲也廬陵有隱君子蕭與恭氏慕仙人之窮者也寄與於藥市別字曰壺隱夫壺公者天上之謫仙人也謫之於天而隱於一壺謫之於天其來也髙明隱於一壺其藏也微密收斂其髙明獨天知之發舒其微密則天始露而人或窺其一矣然惟費長房獨能識之世人見之者獨見其壺耳壺之所有天地萬物皆具焉其大無外其小無內放之則六合充周斂之則大千毛髮也攀而卽之者長房也玩而樂之者與恭氏也與恭氏羙湏髯如銀雪秀眉宇如紫芝孝友隆乎人紀信義孚於友朋其蓄善藥不貳價不規利賢於宋淸其與物慈惠急人之急甚於韓康伯故能與壺公長房神交於物表天遊於人間𨿽不必達而在上而經済之體用具是奚余往來蕭氏之壺天日久狂嬉醉賞分壺中風月實多故樂爲之記云

○貧樂窩記

西昌白鶴觀寔王子瑤過化之所代有聞人道紀攸屬今復庵朱提點其一也壹志於內修絕想於外騖故扁其燕處之室曰貧樂窩著其志也故國子司業劉君子髙甞爲賦之復求餘發其指歸余復命曰貧而樂夫子所以勉子貢也是子貢循未及也子貢之所未及而復庵能身之其有以乎夫神仙在貧爲髙致非崇夫貧也舉一世之萬有略不足以推其心故世俗目爲貧而仙者以爲富且萬乘之樂不與易也艸衣木食賢於膏梁紈綺巖耕谷隱羨於金玉滿堂如是而已然則貧樂之窩觀止此乎曰未也昔黃帝膝行下風而問至道於廣成子廣成子曰至道之精窈窈冥冥至道之極昏昏默默無視無聽挹神以靜形將自正必靜必淸無勞爾形無爾精乃可長生至哉言乎能入室於此道者其惟貧而樂者乎復庵處白鶴猶厭其喧又卽子瑤之﹖隱崇元觀而居之其樂於貧也如是然固畱其窩於白鶴也歲時往還窩中凡窩中之樂日與友朋分之嗚呼仙人之居果貧乎果不貧乎余旣爲之記並爲書子髙詩於其後以致稱願之意云洪武十六年癸亥二月裏中八十四翁書

○居南記

往年玉霄翁由翰林提文印出江西風流篤厚見者心醉其談笑筆墨人至今傳誦寶愛不替贑平川亦其遊衍嘯歌遺化處故老往往能道翁狂嬉狎酒韻致娥君可發侍翁時年甚少翁頗嘉之爲扁其室曰居南以可發居縣南涯去縣不里許而逸蹤塵表故自可尙今可發年八十華屋落兵燼爲艸墟舊扁不存僅僅葺環堵狹於漁刀而想見翰林如故時時肅容禮客苐言言居南居南眞若不負當日賞譽期望者余固心敬之邑大夫朱君又爲大書居南二字存之髣髴余甞坐室中蔭百年之嘉樹玩五畝之丘園俯仰感寓竊計海屋添籌凡幾紫桑甲子殆不勝書而余與君白頭如新相對如夢承平不復見矣苐逍遙水竹間狎魚鳥伍樵牧以永昕夕耳讀圬者王承福傳亂來何地不然獨幸君居南基址固無恙計自今以往子孫孫子繩緝蟬聯殆百世保此南而居之也則是南之無恙特存乎其世而不系乎扁之存亡其世常不替焉而扁與之俱矣凡君之後人誦斯文者其不油然動於其中乎如是而不興起大其家者未之有也

○梅坡記

贑貳守楊侯廷舉由蕪湖令七年政成遂廷是聀傳曰君子學道則愛人侯從安慶郡將余公廷心斈有用之學飬之者素定故吏爲廉吏官爲能官宜也別字梅坡用以自況僕記之曰夫溪澗之植末離於奧渫亭軒之種或近於褻玩深山窮谷又至於荒寒非梅之佳致也坡𨿽髙可親梅至淸不雜質之淸居之髙不雜於象而可親焉其惟豈弟君子民之父母乎彼繁華所都眾芳所在非無幽人之貞處女之靜飛仙之綽約節士之夭矯然而混混於春風爛熳之場其皦然不滓歌舞之塵者幾希此淸而病其雜也彼蠶業魚鳧之國龍門鴈蕩之髙昆崘天柱之頂黃鵠不敢度狷猱莫能飛徒使孝子回轅而顧惜忠臣叱禦而骨驚者此髙而病其不可親也楊侯吏爲廉吏節儉而矜嚴玉潔而冰瑩其不雜也如此楊侯官爲能官毋愛赤子饑者哺之寒者衣之疾病呻吟者惠鮮之其可親也如此是坡也委虵起伏平岡遠弄長洲茂苑散見層出暎帶參差而橫枝卻月直干淩風車馬冠蓋童兒艾耋掇芳襲馨日往來遊衍其間佳致爲何如哉吾以章貢所見於侯者如是爲侯記焉而侯學於余公者不止是也風霜之餘華者就實然後爲不負所學異日尢當不一書之

○鳯首記

余觀曾子元記鳳首何其異邪云何南王文獻得之慶遠安撫司掾劉明善所始至正癸巳峒岷以獻於莫安撫莫恕氓不生致鳯而徒貢首擲於地犬銜以往劉奪於犬口以歸又蹤迹峒氓問故氓曰天河縣大王村山中樵童見百禽喧啾如織以石擊之隨斃得禽甚富於是一村盡往每擊每獲終不散隨有禽補立獲處眾怪其異取毒矢盡驅眾禽則見中有二禽髙可丈餘五色奪目射之斃其一其一沖舉而去眾禽盡隨之其立處鳥羽覆地廣一丈厚可二尺如茵藉狀烹其肉食之甚香意山多竹殆是鳯邪故珍其首以獻然劉𨿽得實終不敢眞以爲鳯後以示南安監郡忽立忽立駭曰此鳯首也往仕於朝外國來獻大類是見藏祕府但差小爾王旣從劉得之常函以自隨子元見特項與咮尙微經頂後數羽文彩尙粲爛可觀殆誠鳯矣余因記數年前有五色大鳥從以禽數百集太和州西豫章上東西無常眾族觀聚駭無敢彈射一二日徑去不知所之甞疑豈鳳當亂世而出邪今得所記足證爲鳯不誣然其出必待聖人在乎位且不免弓繳之傷又何取其爲鳯也將世大亂賢者厄運而鳯亦爾歟嗚呼西狩獲麟而夫子反袂拭面稱吾道窮有以也夫

○菊潭記

按風俗通南陽酈縣甘谷中潭水甚甘潭上山多大菊故潭以菊名而谷中居民飲菊水者多壽上壽百三十中壽一百下者七十八十焉夫菊金行之英啟秀於搖落之後故騷人飡之而薦以木蘭墜露所使雪澡滓穢通遠神明斂華腴於百體導貞元初本初也甘谷之民僻在寥閴嗜欲旣淺天機自深其致康彊宜也金精王侯以菊潭自況其友趙仲敬永爲記之旣辭弗獲則告之曰金精之山仙聖所都其靈卉異葩皆足以爲長生之資十倍於甘谷然而王侯不攺其初服者誠以菊抱幽人之標堅晚雕之操非瑤林瓊柯蘭芽芝葉所可倫儗也王侯飲潭水不徒壽其身將以壽其民不徒壽其民將以壽其國蓋壽其身而外天下國家者絕人�世者之所長而非君子之所務也且人情莫不欲安欲富欲佚欲壽爲之父母者不能節其力而貧之不能扶其困而危之不能時其使而勞之則必大傷其天年矣烏乎壽乎民者國之大命也民心旣搖國本難固烏乎壽乎今王侯以菊壽金精之民何如哉其飲徳者詎一二而正傳曰不有君子其能國乎詩曰樂只君子遐不黃耈促尙勉乎哉又何羨於南陽之人邪

○澄懷堂記

記曰張而不弛文武不能也弛而不張文武不爲也一張一弛文武之道也夫君子之學有藏修必有息遊故有張無弛𨿽文武不能者言不可無也然一於弛而不張則或蕩而無守茫洋忘歸故文武不爲者言不可有也是以洙泗之教必自志道據徳依仁大本旣立然後能遊於藝焉能遊於藝斯一張一弛文武之道備矣太守常公方壺名其燕處之堂曰澄懷之堂而堂之所有則師襄之琴軒轅氏之律呂三代秦漢盤匜彛鼎金石遺文晉唐以來法書名畫耳山海之珍蔑如也公之所以澄其懷者乃其所以遊於蓺歟士大夫鐘奇蘊智秀出等夷天豈徒然生之哉窮之飬飬之充豈無所拖哉有一日民社之責一日致其憂有世道無涯之感無涯以爲戚其懷抱宜何如邪公𨿽在田野一飯不忘君猶在朝也賀蘭之山瀛海之州焄蒿淒愴之心常著存也烏得不時一澄甚懷乎甞試升公堂鄴侯牙簽夜光明月錯落其間唐�立本宋李營丘諸賢圖鴈粉墨蕭瑟气韻飛動一舒捲臥遊千里一咫何如其快邪晉王右軍破羗帖眞迹米南宮所題志寶惜者周唐人泠金硬黃時一臨摹又何適邪或乃酒家南董來商古今較治亂如戰如訟命桑紵翁與之觧圍猶然罷去而南海之香尉巴卭之橘叟輞川之摩詰浣花之少陵亦時時追隨幾杖若公者眞無懷葛天氏之民歟是豈有豪發�蔕以滓穢其太淸哉昔人羙衛武公有曰寬兮綽兮善戲謔兮寬綽無斂束之意戲謔非莊厲之時而道存焉武公蓋善於澄懷者宜其年八九十而徳彌邵也夫武公之學卽文武之道而常侯所勉焉者也余故始終序次以爲記且以自勵云

○竹間記

嘉植之類其淸者三曰竹曰梅曰松而已松之淸以直气梅之淸以雅韻而竹兼之有直气而無其偃蹇有雅韻而無其娟妍者也故竹之間尢至淸所在而君子尙之然而日至乎其間者寘矣不日至乎其間而以號於眾曰友竹友竹者是友其外也名也與竹而二竹莫之愛也必常處乎其間然後竹與我莫逆斯心也非名也而我與竹一矣晉唐來友竹者是不一二止吾獨取王子猷焉子猷所居所至毋論淹日月久近卽命種竹或怪之則曰何可一日無此君是斯湏顚沛不離其間也或值嘉竹則未問主人徑造竹所是心乎其間而忘乎其外也古今賢達髙致尙有若此者哉聞子猷之風而興者吾得王蕳夫氏其爲已處官有直气無偃蹇有雅韻無娟妍凡比徳於此君者實盛似子猷無地無竹無時不在竹間而簡夫如之又甚稱吾聞南華之山九成臺之下曲江之墟以仙隱則宜以吏隱則宜以大隱則唐相張公之宇也簡夫植竹焉日與賢人大夫嘯詠其間海邦之民蒙安靜之政樂豈弟之澤淂與優遊於陵谷谷陵之外者又子猷之所無也因爲君記竹間乃並書之

○順信堂記

臨川吳君元佑掾韶易幕有年以才能書冣仁恕著聲軍民和豫邊徼寧一充其所立爲名公卿不難屬余扁其所寓之堂余告之曰君名佑而字亦以之非取諸易乎請名之曰順信之堂昔者大有上九周公繇曰自天佑之吉無不利孔子申之曰天之所助者順也人之所助者信也履信思乎順又有尙賢也然則天人所不能違者順信而已君子自求多佑孰大於此今夫百順者溪澗之積也其埶順趨其積之盛爲江爲河萬拆而不逆萬支而不窮一波一句紆徐淪漣不達不止此天下之大順也今夫四時者寒暑之変也変而有常𨿽一气一候升降磅礡於三十八萬七千里之外分至啟閉必循其軌生長收藏不戾於物長短盈縮消息往來亙古今如一日故曰信如四時此天下之大信也君子之學思夫順必底於大順履夫信必成於大信信之極順之至出處語默烏有不吉不利者哉元佑善於其聀不阿不激必公必是持於身雅飾以良制夫事詳閒以達可以爲順矣謹然諾而必踐樂朋遊而必惇可以爲信矣然而詎止爾哉國家搜獵巖宂需求才賢矧如君者素席上之珍平百川達海謂之朝宗四特成歲允賢調燮亦充是順信以施之耳自天之佑孰不其然吾固記斯堂以俟焉

○後隱記

唐之季錢唐有羅隱字昭諫者累舉不第事吳越王鏐爲給事有詩名讀其曲江春感知其骯髒一世不可羈紲然卒以�窮韶易羅徳存仲素先生嫡系先生三世曰海者爲韶校官郡志學碑具可孝徳存距海六世家學本仲素風致慕昭諫別字後隱言後於隱也數介予記且曰曲江義學生徒甞數十吾不擇薄厚教之如一有弗克行十脡備而成而去者多亂來廢義學卽廛區爲家塾教亦如之玆所以爲後隱先生不與記將�知者僕曰子先賢之世也宜以道徳尊嚴貴富賤貧勿論昔仲素聞道於河南以授延平每傳爲建安端緒明白子甞言仲素有遺書散失不存冣可恨然其存者苟能眞履實踐以淑韶人將商者去商吏者去吏頑鄙者華善良者燻而況韶有張余侯麥文武忠孝遺烈固凜然哉子母以昭諫之不遇坎坷甞戚戚於世道昭諫隱而名垂子後隱而教行其鄕不尙賢乎哉厥令昭運蹇開義學興有日爲國育才子亦遠有耀焉

○實林記

造化之運不消則無息不屈則無伸伸者息之積屈者消之萌日屈於夜而伸於晝月消於望而息於朔四時以冬爲夜形萬物以春晨不消亦無息餅水是也不屈衝小無伸崖石是也君子之道詎爾百哉曲江令謝彥剛別字實林蓋陶元翁盧起先趙子威諸公命之相期遠且大者取諸姓以立義以爲不謝則不實包括宏深願望篤厚今夫百卉千葩各天其天各一其元亨利貞榮於朝必斂於夕斂於夏必榮於春萬寶告成於秋而復有花焉者蓋以秋爲春也萬木歸根於冬而又有花焉者蓋以冬爲春也一榮一斂一謝一實榮者其伸斂者其屈謝者其消實者其息也故元生而亨長利向於實而貞乃實之成實成斯可復爲種而生生無窮焉陶元翁觀物於物外趙子威輩識盈虛於萬変是時彥剛英銳之年卓犖之器金玉之相杞梓之章故期之以實者將欲斂其華也彥剛以求選試用皆大藩大府或冰霜栗烈或煙雲淸潤或日星炳輝其榮且斂其謝其實凡幾矣金百煉而成剛水萬折而必達冣後由兩府出尹新建再調曲江得百里之地而弛張翕辟之惠化流豈弟令問暢遠邇公庭之暇孝古今發嘯詠有益於身心甚大謝於彼而實於此一何盛歟𨿽然百卉千葩莫不有實獨梅實爲鼎鼐之用以其調和羮比諸燮理陰陽也嗚呼君之實詎止形於曲江邪蓋跂予望之予是以記之君姑孰人郡之山曰靑山山有謝公晉玄暉隱處也蓋君始祖云

○蔗境記

瀛海之間齊州之內有佳境焉其地曠而平無堆弄崖岸��之險其民朴而茂無詭怪城郭刻薄之爲其四得之气淑淸無震淩淒慘炎歊之毒其俗禮讓而無爭其耕桑畜牧蕃植猥大而無蟊賊瘯蠡其花卉常春其煙雲風月常妍媚其魚鳥忘形常近人不驚也古今名人韻士無論隱顯貴富賤貧苟有志者皆能入乎其境伊呂以耕釣入焉夷齊以采薇入焉寧戚叩角而來遊顏子簟瓢而徑造曹參淸淨以常居汲黯臥治而獨往若此甚眾董生以下帷劉伶以酒徳建安七子以詩竹林五君以逸而顧愷之以食蔗入焉晉史稱愷之癡絕爲桓溫參軍多木逸气每食甘蔗恆自尾至本人或怪之云漸入佳境蓋由澹而入也諸葛武侯曰非澹泊無以明志愷之殆得之夫蔗本天下之至甘愷之目爲佳境信矣然興也寓也豈誠旨於物耶誠癡耶推其志殆吾前所云云者良是其心固泊然與神明居蔗尾云乎哉同愷之著姓千載之下爲吾太和賢大守光遠自號蔗境翁僕不及拜風采然令徳令望得諸曲江令謝彥剛爲多實豈弟父母及韶太守堅白徐公上官僕拜焉語僕曰��守在疚甚爲太和民物致其憾僕苐太息下州寡福如此哉旣而朝廷彊以墨纕起視事於是徐太守及參軍王蕳夫而次相與歌詠蔗境以爲好咸羨公之木之志所立卓卓如���動靜一服食一出處皆佳境所在夫志於愷之是亦愷之��矣子遂爲之記嘰乎公尙能一味之甘分之否乎

○堅白齋記

三衢徐公炳繇明經起家爲國朝藎臣當肇基之日徵謀治法拓疆取亂飲至榮勛是不一見入則典司政本出則父母羣黎乃若守令之職民之師帥尢上所躬親蕳拔非矣不銓公自內出知彭澤知分寧皆不踰再期而調政用書冣民戴猶所生去官日攀轅泣慕至新任境上不絕攺知韶州余獲拜焉韶支邑四地方四百里入新朝幸得沐寬政聞公先聲長老秀民咸致慶幸以爲輟禁中頗牧爲勃海龔遂用意深遠公旣視篆按韶之故更其所宜更飭韶之吏律其所不律寅而入酉而休率以爲常公上之應必務先期庶政之繁無微不理屬縣之承風采爲新曾未三月紀綱悉振公曰讀書之齋扁以堅白子爲我記之餘復曰公所立有古良弼之風皆堅白之用也堅白其本也昔者孔子生於春秋固以天下無不可爲之時無不可��之人蓋生物之仁體道之權也子路不察而不悅於拂肸之召故以堅白不燐碯者教之又以瓠瓜不飲食者警之夫心有�而不動擴然大公物來順應憂樂行建確乎不可拔者���明在躬气志如神皦然不可泥滓常與日月爭光者白也��不能変也非聖人乎如是而後無可無不可君子之學之用斯其的矣堅不足者磨必燐不足與有立白不足者湼必緇不可與有明若公之分又傑特奮義不回耿耿玉雪潔身保素其行無隨其色無絢參議合鼎樞謨宥密芻牧邊羣眷倚深重聞望表襮非堅非白曷亦濟此若夫其磨其湼不燐不緇充之極之四輔之班九命之制五院之憲無所不可者又詎止五馬之榮一今九十載未有壯觀若斯者於是昔之滇武二水紆徐演逸肘腋爽流又若決而駛若疏而湧以襟帶會同乎郡之南昔之韶山諸峯如蓋如帽如怒猊渴虎如芙蕖出波者又若騰起於羅浮馳騖於衡桂以羽翼張皇乎郡之左右噫微太守孰臻玆哉太守樂公宇之成嘉民俗之熙端居黃堂無訟之可聽苐佩服圖史以永終日而巳彼漢衛颯茨充遺愛於粵宜不多讓乃耆俊士民合辭來請文勒石餘屬筆不媿者錢侯守官廉待��飬民裕興學嚴昔固稔知之曁予過南雄入學宮讀錢���父老曰錢侯我慈母也當韶疑附日韶父老遮道願得南雄守撫我卽安矣軍帥如其請奪我慈母者韶也迄今四年韶多惠政以此玆不悉書者記爲建郡治作也然韶多先賢遺���宜起廢滋多侯皆次苐圖之継是將不一書矣

○翠庭記

韶州指揮張公月山有幕府知事周君景宜予至韶始相見卽相知且知之深其世父儒也其宦學才能吏也別字翠庭指揮爲次書揭之屬其記於予予諾焉久而未有以復景宜也蓋自濂溪夫子庭艸交翠至是二百餘年無論方內外門地問學髙下皆知尊慕以爲字若別字不可一二數故吾不敢輕爲景宜麾之重而巳哉

○韶州重建府治記

韶爲粵壯郡秦屬南海漢初屬桂陽三國入吳爾後析置不常其得咸州而以韶名則自唐武徳四年始蓋析廣之曲江始興樂昌翁源置焉貞觀初又析置湞昌仁化二縣統縣六幹和四年割湞昌始興置雄州迄宋元豊間皆統縣四乾道三年又析曲江樂昌置乳源至元間又析曲江置新民並翁源歸曲江��縣五今新民廢所統者曲江仁化樂昌乳源而已以廣���周官方四百里之地誠壯郡也歲在癸卯古復錢侯朝陽來守玆土旣浚隍髙城民以奠枕乙巳歲則大熟乃相府治獘陋弗稱謀撒而新之若貳及幕議以克合侯曰屬邑疲瘵伇���卽捐俸鳩工掄材通守郭飛幕長程玘並力一心役以���木率異材其尢異者雙幹共根幹霄百年絕崖躒壑致之若夷雙梁天成若有相焉以待興者底法基構悉增厥舊旣其竣事髙明有顒盤盤焉皇皇焉古諸侯外寢殆不是過經始於乙巳九月落成於丙午四月前爲儀門三間中爲設廳五間東西廡爲吏捨十二間前曰麗譙之樓仍其故而奐之後曰燕處之齋易其構而偉之施倪族觀咸嘖曰由至元丙子一炬至大間重建見記者有待也一日偕景宜指揮所見砌下艸深至膝勿翦指揮曰艸猶民焉得雨而滋長不擇地淺深疏密各光潤可愛吾故不欲翦之嗟乎是足以記翠庭矣景宜常以公命撫鎭贑之平川浚濠崇城修學校鑄祭器善澤民民至今歌頌盈耳及從公於韶又五年公有熊乕之威有陽和之煦君一切奉承惟謹寧其身一布其飯一蔬而民無間焉彼其賊民而刈艸管芟夷蘊崇勿俾能植而常以加於善良與無辜者亦獨何心哉君���存心而觀於其庭之翠焉卽濂溪奚遠且濂溪不嘗����韶乎遺澤洋溢殆千歲未愸皆其不除艸一心充行之也景�尙服之無斁君故汴開封人曾大父宋南渡仕至南雄通判�父志學延佑初爲贑儒學教授因家焉故占贑籍云

○交翠軒記

僕客韶陽再歲稔聞南康知縣周侯道和政治君最恨不得一面曁出嶺柢蓉江謁侯於交翠軒其容也徳其服也士其言恂恂而其神采朗朗如明月之入懷也周觀其邑郭氓恬俗熙貨弄於往時物賤於他郡詢其田裏無惰農嘩徒公租不逋私蓄自余昔之窮山負固環二鄕連十數歲不受約束者皆俛首庭下樂侯寬政嗚呼斯實行仁心者之效哉侯蓋學問根於天性讀周元公書玩太極圖達陰陽五行萬物生生変化之妙壹始於四徳之元而天在之元於時爲春於人爲仁無天徳之首眷生物之始仁聚善之長也萬物各具一太極而物各有初卽物物可以觀仁元公玩庭艸交翠而樂之意蓋出此學於元公而洞見其道體者程子也程子謂雞雛冣可觀仁雞雛之初生可愛猶艸色之秀潤可玩也古人稱欣欣物自私又稱花柳更無私語皆近道無私者物各付物自私者各全其天元公之��艸者不忍傷夫艸之天也不忍傷其天者使其欣欣然���也推是心以父母斯民安有疾痛苛癢不切吾身哉周侯取�元公以名軒可以觀侯之心之學而軒之所有苐古今名��書諸賢紀詠而止可以見侯之淸侯復審其義焉僕����翠而得元公光風霄月之宇者有矣因交翠觀仁以識���心與元公之政者不多見也南安爲元公仕國前史班班異績不嚴以威人不忍欺所在化服及爲韶州提刑撫良鑄頑控交禦越海邦以寧充是心之仁形是政之仁迹其憂民猶憂艸焉周侯爲南康羙化善政不勝書旣得民之歡心矣名軒交翠孰曰不宜詩不云予髙山仰止景行行止敢以爲侯勉又云惟其有之是以似之敢以爲侯頌吳二年正月

○上池記

天地間陽气爲輕淸爲髙明陰气爲重濁爲奧渫故陽仙道陰鬼道服食之士煉形至於純陽則仙矣史記稱長桑君出懷中藥與扁鵲曰飲煮以上池之水三十日當知物矣注謂水未至地承取竹木上露也夫上池者天地也雨露霜雪皆本於天池然固不若露之尢淸故上池之水陽也地上之水與凡溪流井竇皆陰也方士教武帝承取金莖露和玉屑食之長生���君說也而武帝多欲不能蛻陰濁𨿽服而無驗不若����超然物表達乎聖入乎神遂能隔墻見人五藏爲人起死而��祕於內外經以爲萬世民命計皆長桑君之教也廬陵鄒��世爲名醫家以避地寓韶陽有年研精慱究存心愛物���賤髙下悉與善藥累累奇效人脹其精而徳其仁故廣���楚之奇劉公扁其室曰上池大書揭之蓋納之於輕淸髙��域而欲其盡神聖工巧之道也余來韶君舉求記焉余復於君曰扁鵲至矣不可以庶幾夫聖與神上智之事工與巧君子所宜勉也能盡扁鵲之法以活斯人是亦扁鵲而已矣一然竹木上露今猶可飲也不得長桑居懷中之祕烏能知物哉吾又以君舉一身亦有上池存焉蘇長公所謂下湧於舌底上流於牙頰白而不污甘而不壤宜古之仙者以爲金丹之祖長生不死之藥者是也惜余不遇長桑君而質之君舉以爲何如邪

○自然堂記

士有不樂於時棄軒冕珪裳外托於黃冠艸服而內存其憂世之心者因別字曰自然以質於海桑散人散人曰子嘗然乎然不然乎不然以爲自然乎曰然散人曰然乎然非自然也不�乎不然亦非自然也然適也不然莫也君子無適未甞���未甞不然故未甞然而甞然然未甞不然而無不然����矣然則孰爲近曰道所貴者中中所責者權然乎然者���然非吾所謂也不然乎不然者眾人之不然非吾所謂���也以是爲自然豈其至哉且子甞犇走於名利之區����非之藪今而得飬眞於韶石正淵明所謂返自然者����可也槁木其形死灰其心不可也靜亦定動亦定可也靜而��動而無靜不可也閃起雲爲順適其常黑白燻蕕不迷乎中坎止流行無系乎外如是而已老氏蓋無爲而無不爲此自然之至也彼或冥然悍然自以無累隨俗脂韋自以有經眾之所然然所不然不然吾惑焉耳矣君曰子之言慱哉願志於室或曰君方從事於丹砂秋石以利人惡乎自然也夫利人固君子憂世之盛心丹砂狄石特其小者再焉足病乎自然姓鄭名某韶州人仕至英徳州棄官學道蓋徧參諸方晚乃遇方丘生指示要歸躍如也駸駸乎自然矣吾故喜而記之

○玉齋記

韶郡幕得賢侯程君國玘番易人也由雩都尹攺南安幕長入王朝調韶州知事所至皆有惠愛剛不折柔不廢君子故��扁其齋蓋媲徳焉其嘉賓楊子良從侯雩都及韶雄����侯意介予爲記按字書玘佩玉也玉之爲器至貴其����禮天黃琮禮地珪璋琥璜以方祀天子執瑁而公侯����執其命圭也其冣近人而不可斯湏去者則莫如佩玉���帶必有佩天子佩白玉而玄組綬公侯佩山玄玉而����夫佩水蒼玉而純組綬士佩瓀玟而縕組綬豈徒取����楊左右宮商周折規矩而已哉昔子貢問於孔子曰君子��而賤碈者爲玉之寡而碈之多歟孔子以爲非爲碈之多故賤之玉之寡故貴之也蓋玉溫潤而色光澤近於能柔玉廉隅而不傷劌近於能剛剛義也乃仁也其文瑕不掩瑜瑜不掩瑕忠也其采孚尹旁達不有隱翳信也天下之道孰有大於仁義忠信者乎夫玉備仁義忠信之徳以形於珩瑀璜琚之用君子佩之孰有羙於此者乎程侯継今以往將佩水蒼焉則命爲大夫艾服官政時也主此忠信由此仁義也又階而升之將佩山玄焉則侯執信圭公執桓圭時也亦由此仁義主此忠信也徳與玉相輝年與徳俱劭事業垂之無窮焉有非克自好修何以致之經曰玉不琢不成器又曰它山之石可以攻玉不然玉𨿽有相而無文何以爲佩故以石攻玉猶人以患難成徳也以��雕玉猶人取諸人以爲善也侯揚歷險艱以有今玆����責重宜矣不尙有可勗哉請以是記於齋焉

