

欽定四庫全書

集部六

篁墩文集

別集類五

明

提要

臣等謹案篁墩文集九十三卷明程敏政撰敏政字克勤休寧人年十餘歳以神童召對試瑞雪詩及經義各一篇詔讀書翰林院官給廩饌成化丙戌以一甲二名進士授翰林院編修官至禮部右侍郎弘治十二年主會試爲給事中華■﹝日上永下﹞劾罷卒贈禮部尙書事迹具明史文苑傳所輯明文衡新安文獻志諸書已別著錄敏政學問淹通著作具有根柢非遊談無根者可比特其才髙負气俯視一切故議論或不免偏駁如奏考正祀典欲黜鄭康成祀於其鄕論五行欲以竈易行之類於義皆爲未允又新安黃墩爲晉新安太守黃積所居子孫世宅於此故以黃爲名自羅願新安誌朱子文集所載皆同敏政乃稱黃本篁字因黃巢而攺遂復稱篁墩爲之作記且以自號其說杜撰無稽亦蹈大言欺世之習其它徵引故事往往恃其賅貫不加詳核因而舛誤者尙多集中詩至數千篇亦率易居多頗乏警策然眀之中葉士大夫侈談性命其病日流於空疎敏政獨以博學雄才髙視闊步其考證精當者亦多有可取要爲一時之冠冕未可盡以繁蕪廢也敏政別有篁墩文粹二十五卷爲其族子曽所編類已多所刪削此則其自訂之全集云

乾隆四十四年二月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●篁墩文集原序

文之見於世者惟經與史經主道史主事載道之文易書詩春秋禮樂備矣書與春秋𨿽亦紀事而道固存焉及其漸晦則孟子擴之又晦則韓子發之久而愈晦則周程張朱諸子大闡明之自是而後殆無所復事乎作者紀事之文自左傳遷史班漢書之後惟司馬通鑑歐陽五代史若朱子綱目則取諸春秋亦以寓道而非徒事也道無窮而事亦無窮故作者亦時有之若序論策義之屬皆經之餘而碑表銘志傳狀之屬皆史之餘也二者分殊而體異蓋惟韓歐能兼之吾朱子則集其大成故𨿽未嘗極力於史之餘者而觀其所論議則可知已歷代以來忽於考據者多失之疏略而不該於用淺於造詣者多失之支離汗漫而無所歸紛紛籍籍以就於澌盡泯滅之地無怪乎其然也吾友篁墩程先生資稟靈異少時一目數行下英宗朝以奇童被薦入翰林觀中祕書用經學及第讀誦常至夜分遂能淹貫羣籍下上其論議訂疑伐舛厥功惟多及研究理道求古人爲學之次第久而益有所見而於朱子之說尢深考核自以爲得我師焉賾探隱索注釋經傳旁引曲證而才與力又足以達之𨿽皆出於經史之餘而宏博偉麗成一家言質諸今日殆絕無而僅有者也顧中遭忌嫉晚罹奇禍經濟之用不能盡白於世其所自見不過進講經幄及於儲宮校正綱目預修續編之類而已若全梓所刻卷帙所錄家蔵而人誦自都邑以徧於天下貽之後世則𨿽巧詆深嫉亦惡能使之無傳哉功名富貴固士之所不道予獨慨先生年不及下壽𨿽所謂文亦未竟其所欲爲者耳先生之文有篁墩諸稿共百有餘捲沒之七年爲正徳丙寅其門人輩摘而刻於徽州名曰篁墩文粹論者以爲未盡其選越明年丁邜知府何君歆曁休寧知縣張九逵王鍇徵於其子錦衣千戶塤得全稿焉將並鋟諸梓以示來者而塤請序於予予與先生同舉京闈且同官甚久偉其爲文悼其不大用以沒故爲天下道而因以附吾私云先生所輯有道一編心經附注詠史詩程氏宗譜貽範集篁墩錄新安文獻志休寧縣誌共百餘卷別行於世皇明文衡瀛賢奏對錄宋逸民錄又百餘卷蔵於家不在集中是歲三月旣望光祿大夫柱國少師太子太師吏部尙書華蓋殿大學士知制誥同知經筵事國史總裁長沙李東陽序

篁墩文集原序

●欽定四庫全書

篁墩文集卷一

﹝明﹞程敏政撰

○靑宮直講

大學

大學

大學是古者帝王教人的所在卽如今國子監便是這一本書是孔子遺畱下的専記古者帝王教人之法故名大學

大學之道

古者人生八歲上至王公下至庶人之子弟都入小學教他灑掃應對進退之節禮樂射禦書數之文到十五歲自天子之長子眾子公卿大夫元士之嫡子與凡民之俊秀都入大學教他修已治人之道如下文所說便是

在明明徳

明是教人用工明徳是天所賦於人之徳性以具眾理而應萬事本自虛靈不昧如明鏡一般但气稟有昏濁又喫物欲蔽了則有時而昏如明鏡被塵埃遮了一般人湏要力學用工重新明了自家明徳如明鏡去了塵埃一般方好所以大學第一件要明明徳

在親民

這一个親字宋儒程子說當作新字舊夲錯寫了民是天下之人天下之人也都有這明徳但爲气稟所拘物欲所蔽昏了若旣自明其明徳又當推以及人使天下之人除去舊染之污也都自明其明徳所以大學第二件要新民

在止於至善

止是住在个處所不遷動的意思至善乃事理當然之極凡人行事極好處便是至善若旣能明明徳又能新民這兩件又不可茍且便了湏是都造到至善所在所謂至善必湏一團天理之公無一毫人欲之私方是所以大學第三件要止於至善這已上三件是大學一書之綱領

知止而後有定

止是所當止之地卽指上文至善說定是志有定向人若能知道至善所在方才志有定向如射箭的知道正鵠一般

定而後能靜

靜是心不妄動旣志有定向方才心裏有主張不肯妄動

靜而後能安

安是所處而安旣心不妄動方才隨所處而安無有不自得處

安而後能慮

慮是處事精詳旣所處而安方才處事精詳不肯粗略

慮而後能得

得是得其所止旣處事精詳方才能止於那至善所在

身修而後家齊

身是一家的根本人能修治自已的身件件正當無一些差錯那一家的人爲父子兄弟夫婦長幼的便看著樣子都去學好家無有不齊的

家齊而後國治

家又是一國的根本家旣齊了那一國的人便看這一家的樣子也都去學好國無有不治的

國治而後天下平

國又是天下的根本國旣治了那天下的人便看這一國的樣子也都去學好天下無有不平的自物格而後知至以下七句是大學八條目的功效

自天子以至於庶人壹是皆以修身爲本

天子是指人君人君代天理物便如天的兒子一般庶人是指百姓每這至於兩个字包著諸侯卿大夫士在裏面壹是觧作一切言上自人君下數到百姓每貴賤𨿽有不同一切要以修身做个根本

其本亂而末治者否矣

本是指身末是指家國天下否是不然的意思人的一身旣不能修便是根本上亂了卻要使家齊國治天下平決不可得

其所厚者薄而其所薄者厚未之有也

所厚是指一家所薄是指國與天下未之有是說無此理一家有骨肉之親國與天下羣臣百姓多是疏逺的人自然較薄些若一家骨肉分上旣待的薄了卻望他去優禮臣下愛養百姓必定無此理自天子以至於庶人與這一節是說八條目中修身齊家兩件最爲緊要

詩云邦畿千里惟民所止

這兩句詩出在詩經商頌玄鳥篇邦畿是京畿地方止字解作居字詩言京畿地方周圍有千里之廣乃百姓每所居止的去處引此以見凢百事物都有个至善當止的意思

詩云緡蠻黃鳥止於丘隅

這兩句詩出在詩經小雅緡蠻篇緡蠻是鳥聲丘隅是山髙樹多的去處詩言緡蠻之聲的黃鳥這等微物都知道做巢居止在那山髙樹多去處

子曰於止知其所止可以人而不如鳥乎

子是孔子孔子讀這緡蠻兩句詩說黃鳥微物尙能知道尋个好處做巢居止人爲萬物之靈豈可反不如這禽鳥知所當止乎引此以見大凡人不可不知个止至善的意思

所謂誠其意者毋自欺也

誠意是學者自修頭一件事毋解做禁止自欺是自家欺謾不肯著實曽子解經文說誠其意者這一句只是要人於心上發動時便著實爲善著實去惡常常禁止那自家欺謾的意思

如惡惡臭如好好色此之謂自謙

謙字解做快字足字凡惡惡如惡那惡臭一般著實怕染些惡在身上好善要如好那好色一般著實要得那善在身上這等自家心裏方才快足

故君子必愼其獨也

獨是指自家心裏說好善惡惡著實與不著實只是自家心裏曉得別人不曉得所以君子的人於這等去處必要謹愼不可一毫放肆

小人閒居爲不善無所不至

閒居是沒人看見處小人在那沒人看見處爲惡無一樣不做出來

見君子而後厭然揜其不善而著其善

厭然是皇恐要躱藏的模樣小人在背地裏幹了那不善的事及至見君子的人不覺皇恐躱藏要遮掩惡處顯出他那善來

人之視已如見其肺肝然則何益矣

視觧做看字小人的模樣人都看出來便如看見他肚裏肝肺一般這等小人枉費了這一段詐心有甚麼益處

此謂誠於中形於外故君子必愼其獨也

中是心裏外是外面這獨字卽是閒居沒人看見處曾子說這等小人心裏著實爲惡自然露將出來所以君子的人以此爲戒𨿽是沒人看見處愈加謹愼不敢一毫放肆

故諺有之曰人莫知其子之惡

諺是俗語曽子引俗語說那溺愛的人偏不明他兒子𨿽有不肖處也不知道只是說好

莫知其苖之碩

苖是田苖碩是茂盛的意思俗語又說那貪得的人偏不足他那田苖𨿽是長得茂盛了也不知道只說不大長盛

此謂身不修不可以齊其家

這一句是總結上文之意言身不修不可以齊家蓋身是一家的根本一身旣壊家裏諸事都做不成了

右傳之八章釋修身齊家

右是前面說大學傳的第八章

是解釋經文中修身齊家的意思

康誥曰如保赤子心誠求之𨿽不中不逺矣未有學養子而後嫁者也

康誥是周書篇名赤子是初生的子曽子引周書說人君保愛百姓當如保愛初生的子一般又解說道那初生的子饑便思乳寒便思衣只不會說話那爲母的把至誠心去求他𨿽是有些不著那赤子的意也不逺了不曾有人學了養子的法才去嫁人的可見慈母愛子的心是出於自然所以那赤子𨿽不會說話以誠心求之也得其意何況百姓每會說話的若反不得其意只是不曽把誠心去求他

一家仁一國興仁

人能使一家之中都孝順父母盡了仁的道理則一國的人看著樣子自然孝順父母而興於仁

一家讓一國興讓

人能使一家之中都敬事兄長盡了讓的道理則一國的人看著樣子自然敬事兄長而興於讓

一人貪戾一國作亂

一人指君說若爲人君的不仁不讓只要貪財所行違背於道理則一國的人不肯心服便生出禍亂來

其機如此

一國的人仁讓本於一家一國的人作亂本於一人其機括所系如

此此謂一言僨事一人定國

所以古人說道一句言語說的不好便壊無數的事一个人行得好便能安定一國

堯舜帥天下以仁而民從之

堯舜是古時兩位聖君尭舜在當時倡帥天下以仁愛的道理因此那百姓每都依從著他也興於仁愛

桀紂帥天下以暴而民從之

桀紂是古時兩个無道之君桀紂在當時倡帥天下以暴虐的事務因此那百姓每也都依從著他以暴虐相尙

其所令反其所好而民不從

人君施號令於天下要百姓每都爲善自家卻不好善這便是所令反其所好天下百姓豈肯信從他

是故君子有諸已而後求諸人

有諸已是有善於己君子之人要教百姓每爲善須要自家先有這善行如自家能孝父母敬兄長方可責人去盡孝弟事

無諸已而後非諸人

無諸已是無惡於已君子之人要禁百姓每爲惡湏要自家先沒有這惡行如自家沒有不孝不弟的事方可去正那不孝不弟的人

所藏乎身不恕而能諭諸人者未之有也

人若自家身上藏著不善卻要教別人爲善自家藏著惡卻要禁別人爲惡這便是不恕不恕的人曉諭百姓每能遵守號令決無此理

故治國在齊其家

這一句是總結上文說要整理那一國的百姓必先要整齊這一家的人可見齊家是治國的根本

詩云樂只君子民之父母詩是

詩經小雅南山有臺篇樂是歡喜的意思只是助語詞曽子引詩說可喜可樂在上位的君子便是百姓每的父親母親一般民之所好好之

民之所惡惡之

好是喜好惡是憎惡曽子解詩說百姓每心裏所喜好的是飽暖安樂君子之人都順著他的心常恐奪其所好百姓每心裏所憎惡的是饑寒勞苦君子之人也都順著他的心不肯把可惡的事加與他

此之謂民之父母

君子之人於那當好的當惡的都順著人心如此是愛百姓每如愛自家兒子一般所以百姓毎愛他亦如愛自家的父母一般以此見得爲人上者不可徇私情好惡拂逆了下頭的人心

康誥曰惟命不於常道善則得之不善則失之矣

康誥是周書篇名命是天命曽子引康誥說只有天命去就無常全看人君所行如何又解書說人君若賤貨貴徳所行都是好事則人心歸向便得了天命若貪貨敗徳所行都是不好的事則人心離叛便失了天命這一節是言上文引文王詩的意思

楚書曰楚國無以爲寶惟善以爲寶

楚書是楚國史官所記的書楚書說晉大夫趙簡子曽問楚大夫王孫圉說你楚國的寶物如何王孫圉對他我楚國不以金玉爲寶只是賢臣便當做寶

舅犯曰亡人無以爲寶仁親以爲寶

舅犯是晉文公的母舅晉文公做公子時出亡在外其後他父獻公薨逝了秦穆公勸他歸國舅犯教文公對說出亡在外的人無可以爲寶只以愛親爲寶若不能孝思其親且去爭國圖利便不是了這兩節申明不外本而內末的意思

秦誓曰若有一个臣斷斷兮無他技其心休休焉其如有容焉

秦誓也是周書篇名一个是挺然獨立的意思斷斷是誠一的模樣技是材能休休是易直好善的意思秦誓說如有一个挺然獨立的大臣爲人誠一也無別樣材能只是他心裏易直好善無比的有度量容得人

人之有技若已有之人之彥聖其心好之不啻若自其口出寔能容之

彥聖是有美徳的人不啻猶言不但若大臣見那人有材能的便像他自家有這材能一般見那人有美徳的心裏著實喜好不但像口裏稱道他這等實是他度量寛洪能容那有材有徳的人

以能保我子孫黎民尙亦有利哉

利是利益若任用了這好賢樂善的人必能保我子孫常享富貴保我百姓常安生業如此庶幾有益於國家

人之有技媢疾以惡之人之彥聖而違之俾不通寔不能容

媢疾是妬忌若大臣見那人是有才能的專一妬忌憎嫌他見那人是有美徳的便與他不合阻隔他使他到不得君上的跟前這等實是他度量窄狹不能容那有才有徳的人

以不能保我子孫黎民亦曰殆哉

殆是危殆若用了這嫉賢妬能的人必不能保安我的子孫與我的百姓國家豈不危殆

惟仁人放流之迸諸四夷不與同中國

放流是發去逺方便像而今流罪一般迸是斥逐的意思曽子又說只有仁者之人曉得這嫉賢妬能的人最爲國家大害深惡痛絕他務要發去逺方斥逐到外夷地面去不容在中國恐怕貽害於人

此謂惟仁人爲能愛人能惡人

曽子又引孔子這兩句言語說只爲仁者之人至公無私所以他愛的惡的都得其正如斥逐那妨賢病國的小人便是能惡人小人去了君子進用百姓才得安樂便是能愛人

中庸

子曰舜其大知也與

舜是古時聖君知是人的見識孔子說舜是个有大見識的聖人非常人可及

舜好問而好察邇言隱惡而揚善

邇言是淺近的說話惡是說得不好的善是說得好的舜𨿽是聖人他心裏常喜歡咨問人人的言語𨿽是淺近也喜歡去審察不肯輕忽說得不好的便掩匿了說得好的便播揚於眾以此人都喜把那善言告與他

執其兩端用其中於民

兩端是眾論不同之極致如小大厚薄之類人的說話𨿽是好了其中卻有兩端不同處舜又把這兩端的說話自家酌量看那个合乎中道然後取用他

其斯以爲舜乎

這一句結上文說這等取眾人的見識合爲自己的見識若非大舜聖人誰能如此

右第六章

前面說的這一段是中庸第六篇

書

子曰人皆曰予知驅而納諸罟擭陷阱之中而莫之知辟也

罟是网擭是機檻陷阱是坑坎這三樣都是人設下揜取禽獸的辟是回避孔子說人人都自家說我有見識其實常不知不覺陷在禍機裏面也不知道便如禽獸被人趕逐在网裏機檻裏坑裏全不知道逥避一般豈是有見識

人皆曰予知擇乎中庸而不能期月守也

擇是揀擇的意思期月是一个月孔子又說人人都自家說我有見識曉得揀擇尋究那大中至正日用常行的道理卻不知這道理旣曉得了須要守著行若行時不能持守得一月之久便與那不曉得的一般豈是有見識這一段是將那知禍而不知避的人比那能擇而不能守的人都不得爲知

右第七章

前面說的這一段是中庸第七篇

書

子曰天下國家可均也

均是平治的意思孔子說天下國家人情不齊最是難整理的若資質明敏的人他立起紀綱定起法度來使人人遵守奉行天下國家便也可以平治了故曰天下國家可均也

爵祿可辭也

爵是官爵祿是俸祿爵祿最是人難捨的若資質亷潔的人見上頭人待得他禮貌不誠或是言不聽計不用便飄然去了不愛他官爵也不受他俸祿故曰爵祿可辭也

白刃可蹈也

白刄是鋒利的刀劍最是人難犯的若資質勇敢的人他或遇著國家有些危急骨肉有些患難便捨了身命向前去救護就在刀劍上過也不肯躱了故曰白刃可蹈

也中庸不可能也

中庸是日用常行恰好的道理若凡事都處得停停當當無一些過處也無些不及處便叫做中庸看著𨿽是容易其實非積學工夫到那極處無有一毫人欲一團都是天理的人如何做得蓋三者看著難其實易中庸看著易其實難故曰中庸不可能也

右第九章

前面說的這一段是中庸第九篇

書

子曰舜其大孝也與

孝是孝順父母孔子說帝舜他是个大孝的人與尋常人孝順不同下面說的五件便是他大孝的事

徳爲聖人

大凢人誰不要有賢子惟帝舜他有聖人的徳性無所不通天下人都不如他豈不是大孝

尊爲天子

大凢人誰不要有貴子惟帝舜他以聖徳受天命帝堯傳位與他爲天下君豈不是大孝

富有四海之內

大凢人誰不要有子致富惟帝舜他有天下了自西自東自南自北四海之內都做臣妾都來貢獻他豈不是大孝

宗廟饗之

大凢人誰不要祖宗光顯惟帝舜他用天子禮樂立了七廟四時祭饗又把祖父來配饗天地豈不是大孝

子孫保之

大凡人誰不要子孫長久惟帝舜他恩徳在人深了不止在當時子孫做諸侯後來夏商周三代也都封他子孫把賓客來待他如虞思陳胡公之屬守著祭祀綿綿不絕豈不是大孝

踐其位行其禮奏其樂敬其所尊愛其所親事死如事生事亡如事存孝之至也

其字是指先王孔子說人君身之所踐履的是先王之位行的禮數是先王之禮奏的音樂是先王之樂一行一動都依著不敢有所更攺祖宗是先王尊敬的也尊敬他不敢有所怠慢子孫臣庶是先王親愛的也親愛他不敢有所憎惡先王𨿽已死奉之恰如生時一般先王𨿽已亡奉之恰如存時一般人君事其先王這等樣繼志述事可謂極其孝矣郊社之禮所以事上帝也宗廟之禮所以祀乎其先也明乎

郊社之禮禘嘗之義治國其如示諸掌乎

郊是祭天社是祭地宗廟之大祭謂之禘四時秋祭謂之嘗孔子又說郊社的禮所以祭昊天上帝及后土報其生物成物之功宗廟四時的禮所以祭祖宗盡報本追逺之意人君這等祭天地祭祖宗其中有許多禮數又有許多義理若全曉得這禮義那治國家的道理卽此而在如看自家的手掌一般這等易見蓋幽明無二理都只在仁孝誠敬上故曰治國其如示諸掌乎

右第十九章

前面說的這一段是中庸第十九篇

書

哀公問政子曰文武之政布在方策其人存則其政舉其人亡則其政息

哀公是魯國之君方策是古時的史書其人指當時君臣說昔魯哀公問爲政之道於孔子孔子對他說比先周文王武王所行的政事至今一件件都在方策上明白可見若有那比先的君臣這政事便都舉行若無那比先的君臣這政事便都息滅了

人道敏政地道敏樹夫政也者蒲蘆也

敏字解做速字蒲蘆卽蒲葦最是易生之物孔子又說以人立政如以地種樹其成甚速然政之易舉只像那蒲葦一般朝種夕生其成尢速這一段是說人存政舉之易如此

故爲政在人取人以身修身以道修道以仁

人是賢臣身指君身道是人所共由的道理仁是人心之全徳孔子又說人君爲政惟在得賢臣能用了賢臣則政事無有不舉的故曰爲政在人取用賢臣又當把自家身子來做个凖則能修其身則所取用的都是賢人不誤認小人爲君子故曰取人以身若要修身又當以道爲本能於君臣父子夫婦長幼朋友這五件道理盡了身豈有不修的故曰修身以道若要修道又當以仁爲要能使一心之中全是天理無一些人欲道豈有不修的故曰修道以仁

仁者人也親親爲大義者宜也尊賢爲大親親之殺尊賢之等禮所生也

人指人身說人有了這身子具此生理便自然有个惻怛慈愛的意思這便是仁之性故曰仁者人也仁的道理必先親愛至親故以親親爲大宜是事理各有个當然處人具此生理靈於萬物自然能分別那事理的當然處這便是義之性故曰義者宜也義的道理必先尊敬賢人故以尊賢爲大親親中間又有不同如在父母當孝敬在宗族當和睦自有个隆殺尊賢中間也有不同有當尊做師傅的有當把做朋友的自有个等級這隆殺等級乃是人稟得禮之性生發出來故曰禮所生也

在下位不獲乎上民不可得而治矣

這一句本在後面因傳寫差了重在這里

故君子不可以不修身思修身不可以不事親思事親不可以不知人思知人不可以不知天

承上文說爲政全在得人取人的凖則又在君身故曰君子不可以不修身修身必須以仁道爲要仁莫先於愛親故曰思修身不可以不事親人若常與賢人在一處則親親的道理越講究得明白若與那不肖的在一處必至辱其身害及於親故曰思事親不可以不知人親親有隆殺尊賢有等級都是自然天理若不知這天理豈能辧人的賢否故曰思知人不可以不知天

齊明盛服非禮不動所以修身也

這一段以下是說九經的事齊明是齊潔自家的心思盛服是整肅自家的衣冠非禮不動是不肯做不合禮的事人君常能齊明以一其內盛服以肅其外凡事都依著禮法行這便是修身的道理

去讒逺色賤貨而貴徳所以勸賢也

讒是顚倒是非的小人色是美色貨是財利徳指賢人君子說人君常能斥退小人不使讒謗得行疏逺美色不使政事妨悞輕賤財利不使百姓傷害只是貴重賢人君子這便是勸賢的道理

尊其位重其祿同其好惡所以勸親親也

位是爵位祿是俸祿人若常能體念宗室不問疏戚都與髙爵使他貴與厚祿使他富心裏好的與他同好心裏惡的與他同惡這便是勸親親的道理

官盛任使所以勸大臣也官

盛任使謂官屬眾多足以備使令蓋大臣不當親細事人君常優禮他使凡事只總个大綱其餘庶務自有屬官分頭整辦這便是勸大臣的道理

忠信重祿所以勸士也

忠信是待之誠重祿是養之厚人君於羣臣若相待不誠則心志不相孚俸祿不厚則不足以飬其父母妻子若待之旣誠養之又厚這便是勸士的道理

凡爲天下國家有九經所以行之者一也

九經卽前面修身以下九件事一卽是誠孔子說人君治天下國家有這九件經常的事行這九經又本乎一誠蓋誠則實不誠則虛若有九經的名無九經的實便都是虛文如何能治天下國家

凡事豫則立不豫則廢

凡事指前面達道達徳九經說豫是素定的意思凡達道逹徳九經這許多事若平日都把一个誠爲主講的明行的熟遇著事到面前便做將去無有不成立的若無个素定臨時旋去安排倉卒茍且豈不壊事

言前定則不跲事前定則不困行前定則不疚道前定則不窮

跲比如人走路跌倒一般困是窘束的意思疚是病大凡言語有个素定開口時便句句著實無有跌蹉處故曰言前定則不跲事務有个素定當行時便件件處置了不被他窘束故曰事前定則不困孝弟忠信之行若涵養有素則所行都在禮法中自無疵病可指故曰行前定則不疚萬事萬物之理若都曽理會過事至物來𨿽千變萬化也只管應答酬酢去了故曰道前定則不窮

在下位不獲乎上民不可得而治矣

獲乎上是得君的意思大凢在下位的人要行其志須是得在上的人信任方才可行若在上的不信任他𨿽有才幹要施爲人也不聴從他故曰不獲乎上民不可得而治矣

獲乎上有道不信乎朋友不獲乎上矣

人要在上的人信任他又不在阿諛取容上自有个道理只看朋友分上如何若平日立心行已沒有好名頭朋友每都不稱道他在上的人如何得知故曰不信乎朋友不獲乎上矣

信乎朋友有道不順乎親不信乎朋友矣

人要得朋友每相信又不在便佞茍合上也自有个道理只看父母分上如何若平日不孝順父母不喜歡便是大節上欠了朋友必然見疑故曰不順乎親不信乎朋友矣

順乎親有道反諸身不誠不順乎親矣

人要得父母喜歡又不在阿意曲從上也自有个道理只看誠身如何若回頭自家身上所存所行全不著實外面做了孝順的事內卻沒有孝順的心如何得父母喜歡故曰反諸身不誠不順乎親矣

誠身有道不明乎善不誠乎身矣

人要自家做个表裏如一至誠的人又非是一時間可以襲取彊爲的也自有个道理只看明善如何若不能格物致知上用功著實曉得那天理至善所在他好善惡惡處都不免內欺心外欺人了如何做得表裏如一至誠的人故曰不明乎善不誠乎身矣

誠者天之道也誠之者人之道也

此因前面誠字說下來誠是眞實無有虛妄天道只是一个實理如寒暑晝夜百千萬年常是如此生出人物來百千萬樣各得其性並無一些差繆可見天理自然眞實無妄故曰誠者天之道也誠之者是用力要眞實無妄人的正性也只是一个實理但气質有偏往往被私欲壊了須是用力求到那眞實無妄處不要有些虛假這是人爲的道理當如此故曰誠之者人之道也

誠者不勉而中不思而得從容中道聖人也

眞實無妄的人他原稟的气質好徳性渾然都是天理不消勉彊自然中節不消思索自然曉得一件件都從容合著道理這便是聖人自是眞實無妄也與天道一般

誠之者擇善而固執之者也

擇善是事理中揀擇那善處固執是堅固把捉的意思未至於聖人的必須辧別天下的事那个是善那个是不善務要中間揀擇那善的出來旣知道了又堅固把捉著這道理行不爲私欲所奪這是未能眞實無妄而求其如此卽是人道

博學之審問之愼思之明辧之篤行之

博是廣博人於天下萬事萬物的道理都當要理會過若有一件不知道便欠闕了故曰博學之學旣博了心裏不能無疑須要去問人問人時必須仔細不要粗略務使那師傅朋友每都得盡情講論方可解那疑惑故曰審問之旣問了人又須自家去思索思索時必須反求諸心不要泛濫也不要穿鑿方才見得道理精故曰愼思之思索旣是有得遇著事務到根前是的不是的一分一毫都據理去斷他務使明白故曰明辧之學問思辧這四件於道理上著實知得透徹不可只做一場說話須要見諸行事著實用力做將去務要到个至處不可半上落下故曰篤行之這五件是擇善固執的條目學聖賢須從這五件做工夫要理天下也須從這五件做工夫

誠者自成也而道自道也

誠是天地人物公共的實理如天有此實理方成此天地有此實理方成此地人有此實理君臣方成得君臣父子方成得父子物有此實理艸木鳥獸方成得艸木鳥獸若有一毫虛假安排造作便不成了故曰誠者自成也道是實理見於日用事物之間的實理𨿽是物之所以自成然見於日用事物間則在人當自行如君臣有義之理爲君臣的當自行此義父子有親之理爲父子的當自行此親夫婦長幼朋友有序別信之理爲夫婦長幼朋友的當自行此序別信故曰而道自道也

誠者物之終始不誠無物是故君子誠之爲貴

天地人物其成必有个起頭其壊必有个窮盡徹首徹尾都是這實理所爲蓋有這物便有這實理無這實理便無這物了故曰誠者物之終始然在天無有不實的理在人卻有不實的心如君之仁臣之敬有一些不實便無這仁敬父之慈子之孝有一些不實便無這慈孝故曰不誠無物所以君子人重在這一个誠字上要以實心爲貴

誠者非自成已而已也所以成物也

人能盡得這一段實理不止成就自家一已做个好人天下人都同此心同有此理教養起來都自然有个成就推到極處便天地可位萬物可育故曰誠者非自成已而已也所以成物也

成已仁也成物知也性之徳也合外內之道也故時措之宜也

人能成已則所存都是實理無一毫私僞豈不是仁又自然因物成就各得其宜豈不是知然仁知二者非是從外面來的卽是人所稟天性中固有之徳也非是判然二物只是仁爲體知是用若存於中的無有不仁發於外的便無有不知故曰性之徳也合外內之道也仁知兼全由體達用則事不論難的易的隨時措置自然都合道理事至物來豈有不停當處所以說故時措之宜也

右第二十五章

前面說的這一段是中庸第二十五篇

書子思推明人道的意思

仲尼祖述堯舜憲章文武上律天時下襲水土

仲尼是孔夫子的字祖述憲章上律下襲都是效法的意思子思說夫子能體這中庸的道理如堯舜二帝其道已至極處夫子逺宗他所行之道文武二王其法最爲詳備夫子近守他所制之法上而天時有春夏秋冬夫子能法他自然之運如論語中說夫子遇著不時之物不食遇著迅雷風烈必變又如他一生仕止久速各當其可便是他律天時處下而水土有東西南北夫子能因他一定之理如禮記中說夫子在魯地上便穿縫掖的衣在宋地上便戴章甫的冠又如他一生用舎行藏所遇而安便是他襲水土處辟如天地之無不持載無不覆幬

辟如四時之錯行如日月之代明

辟是比諭載如船載之載幬是帳幔之類錯是交疊的意思代是輪流的意思天如个帳幔覆蓋著萬物故曰覆幬地如个舟船収載著萬物故曰持載子思說夫子能盡中庸之道其徳之廣博深厚便如地之収載萬物一般徳之髙大光明便如天之覆蓋萬物一般寒往則暑來暑往則寒來四時交疊往來不息故曰錯行日升則月沈月升則日沈晝夜輪流照耀不已故曰代明子思又說夫子之徳博厚髙明都極其悠逺長久便如四時交疊往來一般又如日月輪流照耀一般

萬物並育而不相害道並行而不相悖小徳川流大徳惇化

四時日月流行處卽是道子思又說天覆地載之間元化運行凡諸般物類不問洪纎髙下飛潛動植生的自生長的自長都各不相妨故曰萬物並育而不相害春生夏長秋収冬藏只管循環將去日明乎晝月明乎夜也只管循環將去都各不相亂故曰道並行而不相悖小徳如說小節卽是不相害不相悖處大徳如說全體卽是並育並行處子思又說天地之道就他小節上看萬物都各止其所生生不息如川中的水一般千支萬排只管流得去無有停住故曰小徳川流天地之道就他全體上看萬物𨿽是散殊都是這元化做根本惟其根本惇厚盛大所以發出來無有窮盡故曰大徳惇化

此天地之所以爲大也

子思又總結這一句說天地之道極其至大如此可見夫子能盡有其小徳大徳正與天地一般

右第三十章

前面說的這一段是中庸第三十篇

書子思就聖人上推明天道的意思

篁墩文集卷一

●欽定四庫全書

篁墩文集卷二

﹝明﹞程敏政撰

○靑宮直講

論語

子路第十三

這是論語第十三篇

子路問政子曰先之勞之

子路一日問爲政之道孔子告他說凡民之行要當以身先之如欲民愛親敬長必先自家躬行孝弟凡民之事要當以身勞之如欲民丰衣足食必先勤勤的勸課農桑蓋能先之則民不令而行能勞之則民𨿽勤不怨

請益曰無倦

益是增益子路喜於有爲意謂爲政之道不止於此又請增益其說孔子說只把先之勞之兩件去深思力行不肯倦怠了便是爲政之道不必更求他說

仲弓爲季氏宰問政子曰先有司赦小過舉賢才

宰是家臣之長仲弓爲魯大夫季氏宰一日也問爲政之道孔子告他說爲政當先要委任屬官使各有職掌然後考他成功則已不勞而事畢舉故曰先有司凡人有過失大者於事或有所害不得不懲治若些小過誤寛宥他則刑不濫而人心悅故曰赦小過至於有賢徳才能的人又當舉用他能舉賢才則有司皆得其人而政益修故曰舉賢才

曰焉知賢才而舉之曰舉爾所知爾所不知人其舎諸

仲弓又問說安得盡知一時的賢才舉用他孔子說但舉爾所知的賢才爾不知的賢才別人卻知道各自去舉用他豈肯棄了蓋薦賢舉能是爲政之先務若妬賢嫉能如何成得治道此章𨿽爲季氏宰而言然治天下之道亦不過此

子路曰衛君待子而爲政子將奚先

衛君是衛國之君蒯輒子路一日問孔子說衛君欲等候夫子出來爲政夫子所行把那一件事爲首

子曰必也正名乎

名是名分君臣父子乃名分之大者孔子說我若爲衛國之政必先要正名分當是時靈公之子蒯聵欲殺其母得罪於父逃出去了蒯輒是蒯聵之子又據國以拒父皆無父之人不當爲君夫子必將上告天子下請方伯立靈公次子郢爲君庶幾名分得正蓋名分旣正諸事方可舉行然夫子正名𨿽爲衛君而言其實爲政之道皆當以此爲首

子路曰有是哉子之迂也奚其正

迂是迂闊子路說蒯輒已立了十二年若夫子爲政以此爲先太迂闊了何必正名分

子曰野哉由也君子於其所不知蓋闕如也

野是鄙俗子路姓仲名由孔子責子路說鄙俗哉仲由之爲人凡君子人遇他所不知的事便闕而不言豈可輕率妄對

名不正則言不順言不順則事不成

孔子又說若君不君臣不臣父不父子不子這等名分不正了自然開口有礙於理如何說得去旣說不去卻要做君臣父子的事業自然掣肘人都不服如何做得成

事不成則禮樂不興禮樂不興則刑罰不中刑罰不中則民無所措手足

禮只是一个序樂只是一个和若君臣父子間有名無實便於道理上都錯亂無序乖戾不和旣無序而不和其所行的政事必然顚倒本是小人當罪的卻不罪他本是君子不當罪的卻去罪他這等刑罰顚倒教人如何趨避將見下民戰戰兢兢無容身之地都從這名分不正上來

故君子名之必可言也言之必可行也君子於其言無所茍而已矣

茍謂茍且孔子又說君子之人於有名的事便詞嚴義正好開口說於可說的事便循名責實好下手行所以君子之人自家說話不可茍且有一事茍且則名不正言不順無一事不茍且了

樊遲請學稼子曰吾不如老農請學爲圃曰吾不如老圃

稼是種五榖老農是種田的老者圃是種蔬菜老圃是種菜的老者樊遲一日請學種五榖之事孔子說我不如那老農之人曉得樊遲又請學種蔬菜之事孔子說我不如那老圃之人曉得樊遲逰聖人之門不學禮義卻要去學這兩件事其志卑陋故孔子說吾不如老農老圃以拒之

樊遲出子曰小人哉樊須也

小人是細民須是樊遲的名樊遲旣問了出外面去孔子怕樊遲不曉得拒他的意思反去求學於老農老圃越差得逺了故又呼其名以小人哉警之

上好禮則民莫敢不敬

上是指在上有位的人禮義信這三者是大人之事孔子說在上的人若能好禮使上下大小都有个定分則下面百姓誰敢不恭敬

上好義則民莫敢不服

在上的人若能好義使所行的政事件件都合宜則下面百姓誰敢不畏服

上好信則民莫敢不用情

在上的人若能好信但發言行事都誠實無一些虛假則下面百姓誰敢不以誠實應在上的人

夫如是則四方之民𦇤負其子而至矣焉用稼

𦇤是織縷爲之以約小兒於背者孔子又說在上的人果然好禮好義好信能盡大人之事如此則四方的百姓聞風慕義𦇤負其子都來歸服種田納稅不可勝用又何必自爲耕稼

子曰誦詩三百授之以政不達使於四方不能專對𨿽多亦奚以爲

詩是詩經篇數有三百之多孔子以詩經裏面多說人情物理其言詞又委曲和平因說若有人讀了詩經三百篇宜乎能居官爲政今卻全不通達民情世務若奉命出使四方宜乎能言今卻全不會措辭轉靠人替他應對這等𨿽讀了許多經書有何用處蓋窮經必先明理明理方能適用若不能明理不過記問之學故曰𨿽多亦奚以爲

子曰其身正不令而行其身不正𨿽令不從

孔子說在上的人若持身端正所存所行的無有偏私這等便不待發號施令下人自然不敢違犯若持身不端正所存所行的多是偏私這等𨿽耳提面命下人也不服從蓋人之一身乃家國天下之本不能正已焉能正人有天下國家者不可不謹於此

子謂衛公子荊善居室

公子荊是衛大夫室是房屋茍是聊且粗略將就的意思孔子一日說衛大夫公子荊他善於治所居的房屋

始有曰茍合矣

初起房屋時只說道將就収拾而已

少有曰茍完矣

其後房屋漸漸的做起來只說道將就了當而已富

有曰茍美矣

及至房屋做得整齊大好了也只說道將就完美而已公子荊於居室之間不以欲速盡美累其心可謂賢大夫故孔子稱善如此後世妄興土木之工勞民傷財可不以此爲戒

子適衛冉有僕子曰庶矣哉

適是往僕是禦車庶是眾多的意思孔子一日往衛國去弟子冉有爲孔子禦車而行孔子見衛國的人民眾多嘆息說庶矣哉衛國之民也

冉有曰旣庶矣又何加焉曰富之

加是增益的意思冉有說百姓每旣如此眾多了然眾多之外復何所增益孔子說百姓每旣眾多了當制田裏薄稅斂使他富足無饑寒之患方好

曰旣富矣又何加焉曰教之

冉有又說百姓每旣富足了然富足之外復何所增益孔子說百姓毎旣富足了當立學校明禮義教訓他使人都明於人倫復其性善方好蓋庻而不富則民生不遂富而不教則又近於禽獸故孔子以答冉有之問然𨿽一時之言其實可爲萬世帝王的師法

子曰茍有用我者期月而已可也三年有成

期月謂周一歲之月孔子說若時君眞个有能任我爲政的我只消一年之間興利除害把一國的紀綱先立起來故曰期月而已可也可是僅可還有未盡的意思若使爲政到三年之久便財足兵彊教行民服一國之治道可以大備故曰三年有成蓋聖人嘆道不行於當時故其言如此

子曰善人爲邦百年亦可以勝殘去殺矣誠哉是言也

善人是志仁無惡的人孔子說善人相繼爲邦國之政至於百年這等積功之久亦必能化殘暴之人使他不敢爲惡百姓毎旣不敢爲惡可以不用重刑故曰善人爲邦百年亦可以勝殘去殺矣這一句蓋是古語孔子稱之故曰誠哉是言也可見古人說的不虛若能依著行必能有這等治效

子曰如有王者必世而後仁

王謂聖人受命而興者三十年爲一世仁謂徳澤孔子說若有聖人受天命爲天下之君必以仁義教養天下之人積而至於三十年之久然後天下之人無一个不被其徳澤故曰必世而後仁考之於古惟周文王武王至成王康王的時節才足以當之降自漢唐皆不能及

定公問一言而可以興邦有諸孔子對曰言不可以若是其幾也

定公是魯君幾是期必的意思魯定公一日問孔子說人若說一句好言語出來便能興起邦國有此理乎孔子答他說人一言之間如何便這等敢必其效

人之言曰爲君難爲臣不易

人之言是當時人有此言意謂爲人君若有道則國治無道則國亂是爲君之難也爲人臣若盡忠則能致君不忠則必悞國是爲臣不易也

如知爲君之難也不幾乎一言而興邦乎

孔子旣引時人之言因說爲人君的若是知道爲君之難必然戰戰兢兢如臨深淵如履薄冰不敢有一毫放肆庻能保守君位看來爲君難這一句言語豈不可以必期於興邦乎

一言而喪邦有諸孔子對曰言不可以若是其幾也

定公又問孔子說人若說一句不好的言語出來便至於亡國有此理乎孔子也答他說人一言之間如何便這等敢必其效

人之言曰予無樂乎爲君惟其言而莫予違也

予是人君自稱之詞孔子引時人之言說我做人君別無可樂獨有我的言語說出來臣下都不許違背了這便是我的樂處

如其善而莫之違也不亦善乎如不善而莫之違也不幾乎一言而喪邦乎

孔子因說人君的言語說出來若是順天理合人心無有不善臣下都依著行不敢違背他豈不是好事若人君的言語說出來不順天理不合人心這等不善也要臣下都依著行不許違背他則忠言不入於耳君日驕臣日諂未有不亡其國者然則時人這一句言語豈不可以必期於喪邦乎孔子此言𨿽告定公其實可爲萬世人君之大戒不可輕忽

葉公問政子曰近者說逺者來

葉公是楚葉縣尹僣稱公一日問孔子說如何是爲政之道孔子告他說爲政者能與民興利除害不做失人心的事則近處百姓被其恩澤自然喜悅逺處的百姓聞其風聲都相率來歸這便是爲政之道

子夏爲莒父宰問政

莒父是地名宰卽是如今知縣子夏爲莒父宰一日也問孔子說如何是爲政之道

子曰無欲速無見小利

速是急速小利是小小的便宜孔子告子夏說事之久速自有个次序爲政者當順其自然不可去急急的求效事之大小自有分量亦當順其自然不可計小小的便宜

欲速則不達見小利則大事不成

孔子又說爲政者要急急求效便急遽無序反行不將去故曰欲速則不達計小小的便宜便所就者小所失者大故曰見小利則大事不成聖人之言𨿽救子夏之失然天下後世皆可以爲法

葉公語孔子曰吾黨有直躬者其父攘羊而子証之

物自來而取之曰攘葉公一日對孔子說我鄕裏中有一个直道行已的人他父親見人家走將羊來就竊取了他做兒子不肯隠諱出來證做他父親爲盜

孔子曰吾黨之直者異於是父爲子隱子爲父隱直在其中矣

孔子說我鄕裏中也有直道行已的人比這个人不同他做父親的若兒子有過失便替兒子隱諱不忍對人說做兒子的若父親有過失便替父親隱諱也不忍對人說這等人𨿽是不求直自有个直的道理在其中蓋順理爲直父子相隱乃天理人情之至若葉公所論乃是傷恩害義的事如何得爲直故孔子正之

樊遲問仁

仁者本心之徳樊遲一日問孔子如何能全本心之徳

子曰居處恭執事敬與人忠

恭就容貌上說是敬之見於外者敬就行事上說是恭之主於內者忠是盡己之謂孔子告樊遲說閒居靜處之時此心𨿽無作爲常使容貌恭肅不敢怠慢則仁便在居處上了應事接物之際此心必加省察常使執事敬謹不敢輕忽則仁便在執事上了至於與人交接之時常是盡心竭力無少欺詐則仁便在與人上了

𨿽之夷狄不可棄也

之是往夷狄是外國言能常常如此𨿽往夷狄之國這恭敬忠三者也不可須臾違棄了這等固守不失則本心之徳無有不全而仁道得矣

子貢問曰何如斯可謂之士矣

民有四等曰士農工商士爲四民中第一等人所以子貢問孔子說如何方可謂之士

子曰行已有恥使於四方不辱君命可謂士矣

孔子告子貢說自家所行若有不善便羞恥不肯去爲奉君命出使於四方乂能專對不辱了人君的命令此其志旣能有所不爲其才又足以有爲這等便無負於士之名矣

曰敢問其次

子貢又問孔子說爲士者旣有次等人敢問又次一等的人是如何

曰言必信行必果硜硜然小人哉抑亦可以爲士矣

信是誠實果是果決硜硜是小石之堅確者小人言其識量淺狹孔子答他說發一句言必於誠實行一件事必於果決譬如小石塊硜硜然堅確不可轉移這等識量淺狹之人其本末皆無足觀然亦不害其爲自守可以爲又次一等之士若再下一等便是市井人不可以爲士矣

曰今之從政者何如

今之從政者指當時魯三家大夫之類子貢又問孔子說爲士者旣有兩三等人若如今做官從政的人其髙下又何如

子曰噫斗筲之人何足算也

噫是心不平之聲斗是量米的筲是竹編了盛東西的都是小器物譬如鄙細的小人一般算是數也孔子因子貢屢問屢下因嘆息告他說如今做官從政的人局量褊淺規模狹隘都是斗筲小器之輩何足數他子貢之意蓋欲爲皎皎之行有聞於人故孔子專以篤實自得之事警之

子曰不得中行而與之必也狂狷乎

中行是無過不及中道上行的人狂狷是過與不及的人狂者志極髙而行不掩如說得十分只行得五七分狷者知未及而守有餘如曉得一分只管守定這一分孔子嘆說不得中道而行的人來教他若是可教以進於道者其惟狂狷之人乎

狂者進取狷者有所不爲也

進取是進而有爲於善不爲是不作非禮之事孔子說狂者𨿽是行不掩言他卻有進而爲之之志狷者𨿽是知不及守他卻斷無非禮之爲若因其志節激厲裁抑他皆可以進於中道不似那小亷曲謹的人只管怕事𨿽不爲惡亦不足與爲善這等人便教他也無益故孔子有取於狂狷者如此

子曰君子和而不同小人同而不和

和是無乖戾之心同是有阿比的意思孔子說君子的心術公正專一尙義凡與人相交必同寅協恭無乖戾之心然事當持正處又不能不與人辯論故曰君子和而不同小人的心術私邪專一尙利凡與人相交便巧言令色有阿比之意然到不得利處必至於爭競故曰小人同而不和聖人發明君子小人情狀如此蓋欲人以君子自勉以小人爲戒

子曰善人教民七年亦可以卽戎矣

善人是資質良善的人卽是就戎是兵孔子說善人爲政必教人以孝弟忠信之行務農講武之法至於七年之久人都知道親其上死其長方可使他就兵戎之事

子曰以不教民戰是謂棄之

以是用孔子又說爲人上者須先教導下人使他知道親上死長之義及行陣擊刺之法然後使他徵戰可責其成功若用平日不曽教習的人使他徵戰是自棄其民於死地必有敗亡之禍古者寓兵於農看聖人這兩段說話兵豈可以輕用

憲問第十四

這是論語第十四篇

先儒以爲孔門弟子原憲所記故摘篇首憲問二字名篇

憲問恥

憲卽是原憲恥是羞恥原憲一日問孔子如何是可恥之事

子曰邦有道榖邦無道榖恥也

糓是做官的俸祿孔子告他說人若遇國家有道之時人君修徳言聴計行卻不能建白有爲於時只管喫俸祿遇國家無道之時人君不修徳言不聽計不行卻不能引退獨善其身也只管喫俸祿這等尸位素餐都是可恥的事

克伐怨欲不行焉可以爲仁矣

這也是原憲問克是好勝伐是自矜怨是忿恨欲是貪欲仁是本心之徳原憲問孔子說人的病痛有四等或好求勝於人常忌人髙是他或自矜誇其能常恐人不知他或有不平處不肯安命只管怨天尢人或有不足處不肯守分只要貪圖茍得這四等事都能制之使不得行可以爲仁乎

子曰可以爲難矣仁則吾不知也

孔子告他說克伐怨欲這四者制之不行但可以爲難能之事若謂之仁則非我所知也蓋仁則天理渾然自無四者之累若但制而不行則是病根還在豈可便謂之仁

子曰邦有道危言危行邦無道危行言孫

危是髙峻遜是卑順孔子說君子遇國家有道之時當髙峻其言髙峻其行不可委靡這等非是矯激蓋守道不阿理當如此若遇國家無道之時君子所行不可攺變也當髙峻只是所言則有時卑下謙恭而不敢盡這等非是阿諛蓋保身避禍理當如此人君治天下使人皆不敢盡言則蔽塞言路天下何由得治子

路問成人

成人猶言全人子路問孔子說如何可以爲全人

子曰若臧武仲之知公綽之不欲卞莊子之勇冉求之藝文之以禮樂亦可以爲成人矣

臧武仲公綽卞莊子都是魯大夫文是文飾孔子說人若有臧武仲的明知足以窮理孟公綽的亷潔足以養心卞莊子的勇決足以力行冉求的材藝足以泛應旣兼了四子之長又加文飾節之以禮使中正而無偏倚和之以樂使和樂而無駁雜這等材全徳備亦可以爲全人矣謂之亦可者僅可之詞是還未到全人至極處蓋就子路所可及者而語之若論全人至極處非聖人不足以當此

曰今之成人者何必然見利思義見危授命久要不忘平生之言亦可以爲成人矣

曰字還是孔子說授命謂不愛其生把命與人的意思久要是舊約孔子又說今時所謂全人者何必務要兼四子之長又要文之以禮樂只是遇見財之來便思量合於義不合於義不肯茍取遇見君父有危難便捨了身命去救不肯偸生若與朋友有舊約不肯忘了平生所許的言語務要踐言有這等忠厚之實𨿽其材知禮樂有所未備也可以爲全人之次這又因子路之所能者而告之

蘧伯玉使人於孔子

蘧伯玉是衛大夫孔子居衛國時嘗在他家住後回魯故伯玉使人來問候孔子

孔子與之坐而問焉曰夫子何爲

這之字指使者與之坐是敬其主以及其使夫子指蘧伯玉孔子見伯玉使者來與他同坐問他說蘧伯玉每日在家何所作爲

對曰夫子欲寡其過而未能也

寡是少無心失理曰過使者對孔子說我蘧夫子每日別無所爲但欲行事少免於過失而猶未能如此而已

使者出子曰使乎使乎

使者旣出去了孔子見他說的言語𨿽自謙下越見他主人的好處故再言使乎以重美之言此人眞得爲使之體考之蘧伯玉是衛之賢臣同時又有个彌子瑕是衛之佞臣孔子到衛國不在彌子瑕家住只在蘧伯玉家住此可見君子以類相從後之人君欲知逺臣近臣之賢否只看他所主之家亦可見矣

子曰不在其位不謀其政

位是職位孔子說大凢人居其位則當任其事若居山林的人無有職位不可預謀朝廷事若居士之職不可預謀大夫之事若妄有干預便是不安分了聖人戒人守己要當如此

曽子曰君子思不出其位

這一句本是周易艮卦象辭曽子嘗稱之位是身所處之地大凡君子所思之事不出其所居之位如爲君當思量盡君道爲臣當思量盡臣道爲子當思量孝父母爲弟當思量敬兄長素貧賤當思量所以處貧賤素患難當思量所以處患難這便是思不出其位若爲君卻思要下侵臣職爲臣卻思要上攬威權爲人子不思孝其親而思孝他人之親爲人弟不思敬其兄而思敬他人之兄素貧賤不能守分卻思要茍圖富貴素患難不能順命卻思要僥幸茍免這便是思出其位了

子曰君子恥其言而過其行

恥是不敢盡之意過是欲有餘之詞孔子說君子之人要言行相顧出言最易君子常恥其言之昜放所以本行得十分且只把七分來說這便是恥其言力行最難君子常恐其行之不逮所以說著七分卻勇往行過十分去這便是過其行蓋言行是君子立身之要聖賢拳拳戒勉學者無非欲其謹言行而不可相違的意思

子曰志士仁人無求生以害仁有殺身以成仁

志士是有志之士仁人是成徳之人害是傷壊的意思孔子說有志之士成徳之人他遇見理上當死豈肯僥幸求茍活於世以傷壊了本心之全徳只看當死而死見得分明時便不愛殺身以成全一个心徳而已蓋死生是常事當求無愧於心無愧於心便是仁所以爲臣子者遇君父有難便當盡忠於君父爲人上者遇社稷有難便當委身於社稷若忍恥偸生不如死之爲安故曰無求生以害仁有殺身以成仁

子曰臧文仲其竊位者與知柳下惠之賢而不與立也

臧文仲桞下惠都是魯國人竊位言其才不稱位有愧於心如盜得而陰據之也孔子說魯大夫臧文仲他爲政於魯𨿽居大夫之位其心有愧恰似偸盜職位的一般蓋因他明知桞下惠是个有徳的賢人不肯舉薦他並立於魯國之朝這等蔽賢便是他竊位實事孔子譏之所以深警後世爲人臣者當以薦賢爲務蔽賢爲戒

子曰躬自厚而薄責於人則逺怨矣

躬自厚是責己之厚怨是怨惡孔子說人若遇著自家有過失時便痛自咎責不肯輕恕遇著人有過失時便去規正卻不肯責之太嚴這等厚於責己則身益修薄於責人則人昜從所以人自然不怨惡他故曰則逺怨矣

子曰不曰如之何如之何者吾末如之何也已矣

如之何是人遇有事思量說這事當如何處置又說如之何是再思量說這事當如何處置末如之何是無可柰何孔子說人若遇著有事時當要熟思審處若不說如之何如之何便是不能熟思而審處之必然率意妄行這等人𨿽我也無柰他何蓋率意妄行之人不顧是非利害𨿽聖人與居也不能救正他故孔子深致其嘆如此

子曰羣居終日言不及義好行小慧難矣哉

小慧是私智孔子說人若與眾人居處盡一日之間所說的言語都不及些義理所行的事務都只是些私智這等便放僻邪侈之心都長起來行險僥幸之機都慣熟了要去入徳而免於患害豈不難哉

子曰眾惡之必察焉眾好之必察焉

惡是憎惡好是喜好孔子說人於好惡上不可輕昜如有一个人眾人都憎惡他便不可與眾同惡恐這人是个特立獨行的人必須審察他著實有可惡處然後惡之如有一个人眾人都喜好他便不可與眾同好恐這人是个同流合污的人必須審察他著實有可好處然後好之如此則好惡皆得其正矣

子曰過而不攺是謂過矣

過是無心失理之謂孔子說人非生知不能無過過而能攺便可入於善若只因循不攺則此過遂成不可謂之無心了故曰是謂過矣

子曰吾嘗終日不食終夜不寢以思無益不如學也

思是思慮益是長益孔子說我曽盡一日不去喫飯也曽終一夜不得安寢這等勞心焦思以求此道然徒費精神終無所長益不如勉彊學問乃有自得之效孔子言此非以思爲無益以思而不學則無益耳

子曰君子謀道不謀食耕也餒在其中矣學也祿在其中矣君子憂道不憂貧

謀是圖謀餒是饑餒孔子說君子人所圖謀者在乎道不在乎食蓋道是理之體諸身而在內的故君子常用心於此食是祿之得於官而在外的故君子不用心於此君子𨿽不用心去謀食然自有得祿之理如農夫耕田本爲謀食或遇水旱田禾不収則不期饑餒饑餒自在其中君子爲學本爲謀道若學業旣成爲上所用則不期祿食祿食自在其中𨿽是如此然君子之所以爲學其心卻只憂不得乎道初非以爲憂貧之故方去爲學以求祿也

子曰君子不可小知而可大受也小人不可大受而可小知也

知是我知之受是彼所受孔子說觀人之法如君子爲人於小事或有未能所以小處不足以知他然其材徳足以任重卻能當大事故曰可大受小人爲人𨿽气量淺狹當不得大事然於小事卻也有一長可取故可以小處知他爲人君者能以此觀人於君子取其大而不論其小節於小人取其小而不付以大事則用之各當其才事無不治而天下安矣

孔子曰求周任有言曰陳力就列不能者止危而不持顚而不扶則將焉用彼相矣

周任是古之良史陳是布列是位相是無目的人必有个人贊相他故謂之相孔子呼冉有之名說古時有良史周任他嘗說人臣事君當陳布己之才力方可就其職位若己之才力不能稱其職位便當止而不仕不可貪戀蓋人君有賴於臣下輔相辟如無目之人行動都靠贊相的人若是遇著危險處不夾持他行遇著顚踣時不扶起他來這等卻何用那贊相之人正似國家有事將要危險顚踣而臣下不能左右匡輔以濟其危拯其顚這等也何用那輔相大臣孔子此言蓋深責冉有季路旣不能諫止季氏又不能奉身而退

天下有道則政不在大夫

孔子說天下有道之時禮樂徵伐之權都出於天子臣下不敢專擅故政不在大夫

天下有道則庻人不議

天下有道之時朝廷之上無有失政則庻人百姓自然無有非議蓋其心悅誠服不是箝其口使不敢言此章聖人通論天下之勢爲人君者所當致意

孔子曰益者三友損者三友

孔子說與朋友相交有益於己的有三等有損於己的也有三等

友直友諒友多聞益矣

正直之人心無回護若與他爲友遇著有過便言語規諫諒實之人見理分明持守堅固若與他爲友便以誠相與不肯阿從多聞之人學問該博若與他爲友便能開發己之聰明多識前言往行這三等人都是有益於己的

友便辟友善柔友便佞損矣

便辟之人舉止習熟足恭若與他爲友但習於威儀而不直善柔之人每事阿順和同若與他爲友便工於媚悅而不諒便佞之人巧辧給捷若與他爲友便習於口語而無見聞之實這三等人都是有損於己的夫自天子至於庶人未有不須友以成徳者而其損益如此不可不謹

孔子曰君子有三畏

畏是畏憚孔子說君子之人心中常有三件畏憚的事

畏天命畏大人畏聖人之言

天命是天所賦之正理大人是有徳有位的大人聖人之言是簡冊所載聖人的言語孔子說君子人知天賦正理於人順之則吉逆之則凶便自然戒謹恐懼不敢少有一毫背逆之事大人能全盡得這天理君子於大人便自然尊禮敬重不敢少有一毫輕慢之心聖人言語是天理之所寓君子於聖人的言語便自然莊誦佩服不敢少有一毫違背之失此三畏乃君子修身成己之要務

小人不知天命而不畏也狎大人侮聖人之言

狎是狎慢侮是玩侮孔子說無徳的小人不知天命是所賦之正理其心冥頑而無所忌不知天命當畏則於有徳有位的大人必狎慢之而無尊嚴之心於聖人的言語必玩侮之而無佩服之意蓋小人不務修身成已故全然不知畏憚如此聖人言此所以警人當以君子爲法以小人爲戒

孔子曰生而知之者上也

孔子說人之气質不同而性本善若气質生得淸明純粹於凡義理不待習學自然知道都了然於胸中這是上一等人所謂聖人也

學而知之者次也

若气質𨿽生得淸明純粹猶有些未到處於凡義理必待習學而知也了然於胸中這是次一等人所謂大賢也

困而學之又其次也

困是有所不通若气質生得昏濁偏駁於凡義理上多窒塞不通卻能發憤爲學以求其通也能進於知之之地這又是次一等人所謂賢人也

困而不學民斯爲下矣

若气質生得十分昏濁偏駁卻又自暴自棄不肯發憤爲學終於懵然無所知識此則凡民之下愚者聖人說人大約有此四等若以人主論之上一等是堯舜次一等是湯武又次一等是太甲成王最下一等是桀紂此可見君子學之爲貴學則可以爲聖爲賢不學則安於下愚而已此聖人勉人務學之意

邦君之妻君稱之曰夫人

邦君是列國諸侯妻是齊言與夫齊體夫是扶言能扶成君徳列國諸侯之妻諸侯自家稱呼他謂之夫人

夫人自稱曰小童

小是幼小童是童稚夫人自稱於諸侯之前曰小童自家謙詞如幼小之童稚也

邦人稱之曰君夫人

諸侯國中臣民稱呼諸侯之妻曰君夫人妻必從夫故系之君也

稱諸異邦曰寡小君

異邦是他國寡是寡徳本國人對他國人稱其諸侯夫人謙詞曰寡小君諸侯爲國君故夫人爲小君

異邦人稱之亦曰君夫人

他國人稱其邦君之妻也謂之君夫人此章或古語或聖人常言今不可考然大意謂夫婦人倫之始若嫡妾不明則倫理乖繆身不修家不齊何以治人故正其名分如此

篁墩文集卷二

●欽定四庫全書

篁墩文集卷三

﹝明﹞程敏政撰

○靑宮直講

尙書

王庸作書以誥曰以臺正於四方臺恐徳弗類玆故弗言

庸是用臺是我弗類是不相似史臣記髙宗因羣臣諫他不言用是作書以告羣臣敍他不言之故說以我爲君表正四方四方人都看我所行任大責重我常恐君徳不能勾與前人相似以此上不敢輕易發言

恭黙思道夢帝賚予良弼其代予言

賚是賜與良弼是賢相史臣又記髙宗說我嘗恭敬淵黙以思量治天下的道理一日睡夢中夢見上帝賜與我一个賢相將要替我發言髙宗夢傅說以後世觀之恰似無此事然至誠可以動天地感鬼神髙宗求賢圖治之心純一不二與天無間故夣寐之間果得賢相蓋天人感通之理有如此者非偶然也

乃審厥象俾以形旁求於天下說築傅巖之野惟肖

審是仔細想度的意思象是象貌旁求是遣人去四面尋訪築是居住傅巖是地名肖是似史臣說髙宗旣夣見上帝賜與他个賢相於是仔細度那夣中所見的象貌使畫工畫了遣人以圖形去天下四面尋訪他尋到虞虢之間傅巖的去處有一人名說與夣中所見的象貌相似

爰立作相王置諸其左右

髙宗旣得了傅說與他說話見他果是聖人於是就立他爲宰相又毎日召在左右常常親近他資以爲學旣立爲相又在左右蓋使之位冢宰兼師保的職事髙宗得非常之才卽授以非常之位不惟相之而又師之髙宗亦可謂非常之主矣

啟乃心沃朕心

啟是開啟乃指傅說沃是以水灌漑的意思史臣記髙宗命傅說說成君徳必先要格君心格心之道非可外求惟開啟汝之心而無所隠用以灌漑我之心使我如土壌之焦受時雨之潤方才厭飫

若藥弗瞑眩厥疾弗瘳若跣弗視地厥足用傷

瞑眩是藥性烈瘳是病愈跣是跣足髙宗又命傅說說我若有失徳處汝當苦口相諌如那藥性不烈則人之病一時難愈我若有妄行處汝當極力扶持如那跣足行的不去看地則其足必至傷蹶

惟曁乃僚罔不同心以匡乃辟俾率先王廸我髙後以康兆民

匡是正救率是依循乃辟是髙宗自謂髙後指成湯髙宗又命傅說說汝當與百僚公同一心以正救我使我依著商先哲王的君徳趕上髙後成湯的治迹以安天下的百姓髙宗𨿽專任傅說爲相然必望與百僚同心匡輔誠以君徳進退系羣臣賢否若君子少小人多則傅說𨿽賢亦無以獨成正君之功髙宗命相之詞眞可以爲萬世法

王若曰嗚呼羣後惟先王建邦啟土

羣後是眾諸侯先王是后稷武王追尊之故稱先王下面太王王季文王也都是追尊之詞史臣記武王嗟嘆告眾諸侯說惟我周家先王后稷在唐虞時有教民稼穡的大功始受封建爲諸侯開國於有邰之地

公劉克篤前烈

公劉是后稷曽孫篤是厚自后稷傳到曽孫公劉又能培養篤厚以繼前王后稷的功業

至於太王肇基王迹

太王是公劉九世孫古公亶父肇是始自公劉傳至於太王能行仁政因避狄人之亂自邠徙居於岐邠人感慕從之者如歸市蓋太王始得民心以基立興王之迹

王季其勤王家

王季是太王子王季又能勤勞於國家政事不敢自怠自逸

我文考文王克成厥勲誕膺天命以撫方夏

文王是武王父故稱文考誕是大膺是受方夏卽是天下武王又說傳至於我文考文王能成就前人的功勲大受上天之命以撫安三分有二之天下蓋武王歷陳先世積功累仁諭告諸侯以見伐商之事皆天命人心所歸非得已也

今商王受無道暴殄天物害虐烝民爲天下逋逃主萃淵藪

受是紂名烝民是百姓逋逃是有罪在逃的人萃是聚武王誓師說如今商王紂全無君道天生物類以資人用紂則暴恣殄絕全不知道愛惜百姓是邦本紂則酷害戕虐全不知道撫養四方有罪在逃之人本當用刑明正其罪紂反與他做主都隱畱在京都這等樣人如潛魚聚於深淵如走獸聚於林藪一般豈不亂政壊事

予小子旣獲仁人敢祇承上帝以遏亂略華夏蠻貊罔不率俾

予小子是武王自稱仁人是太公周公召公之徒略是謀率是從武王又說我小子旣得了太公周公召公這等仁賢之臣故不敢不敬順昊天上帝之命去伐紂以遏絕其壊亂天下之謀所以內則華夏中國外則蠻貊四夷無不率從於我周家夫以紂無道又好與羣小共處武王有道又能用賢聖之士此商所以亡周所以興也

恭天成命肆予東徵綏厥士女惟其士女篚厥玄黃昭我周王

成命是黜商之定命其士女是說商民篚是筐篚竹器史臣記武王說敬奉上天黜商之定命故我以西伯率諸侯東徵於商以安商之民商之民怨紂之惡喜周之來都以筐篚竹器盛著玄色黃色的幣帛相迎說以明我周王有天地之徳

天休震動用附我大邑周

大邑周如言大周國蓋人心所在卽天命所在今商之民所以喜周之來者蓋上天美意鼓舞振動商民之心是以商民歸附於我大國周家如此

甲子昧爽受率其旅若林會於牧野罔有敵於我師前徒倒戈攻於後以北血流漂杵

昧爽是天將明未明之時旅是軍旅牧野是地名北是奔北杵是兵器之類史臣記武王說甲子之日天將明未明之時商紂率領他的軍旅十分眾多如樹林一般與武王會於牧野之地商紂的軍旅𨿽多無一个肯向前與武王之兵對敵但見紂前面的軍徒皆倒回兵戈反攻他後面自家的人奔北蹂踐自相屠戮人血如水之流𨿽兵器之類棄在地下的也漂得起來蓋紂無道積怨於人故人都離心離徳一旦至此

一戎衣天下大定

戎衣是兵甲武王伐紂只是要救民於塗炭故一披兵甲不待血刄天下自然都安定了

乃反商政政由舊

乃是繼事之詞武王旣得天下便汲汲攺紂所行暴虐之政凡事只依商家先王所行寛仁之政蓋創業之君知所先務如此

釋箕子囚

箕是國名子是封爵箕子以諸侯爲紂太師因紂無道盡忠諫爭爲紂所囚武王旣誅紂卽釋放了箕子待以賓禮

封比干墓

比干是人名爲紂少師因紂無道也盡忠諌爭爲紂所殺武王旣誅紂卽封表比干的墳墓以勸忠義

式商容閭

式是車前橫木有所敬則俯而慿之閭是族居裏門商容本商之賢人紂不能用武王旣誅紂過商容之門不肯坐車起身來慿著車中橫木待過了商容之門才坐以示加敬之意

散鹿臺之財

紂嘗暴斂百姓的財物都聚在鹿臺去處武王旣誅紂還都分散與百姓

發巨橋之粟

紂嘗橫徵百姓的米糧都積在巨橋去處武王旣誅紂就都發將出去賑濟饑民

大賚於四海而萬姓悅服

賚是施予武王除殘去暴顯忠遂良賑窮周乏這等大恩澤施於天下所以天下無一人不心悅誠服要他做主史臣備記於此以見人君當以紂爲戒以武王爲法

洪範

洪是大範是法這一篇本號洛書出於大禹聖人其後箕子又推衍增益而成以其所言乃人君治天下之大法故取洪範二字名篇

惟十有三祀王訪於箕子

十有三祀是十有三年商謂之祀周謂之年訪是就而問之史臣記武王十有三年訪道於箕子不稱周家年號卻稱商家年號以見箕子不肯臣事於周只爲天下後世大計故傳道於武王不稱箕子朝王卻稱王訪箕子以見武王能遂箕子之志不敢待以臣禮只爲天下後世大計故求道於箕子

王乃言曰嗚呼箕子惟天陰隲下民相恊厥居我不知其彛倫攸敍

乃言是難詞重其問也陰是黙隲是定相是輔相協是保合彛是常倫是理卽天人之常理武王嘆息呼箕子而不名請問說上天於冥冥之中黙有以安定下民與之气以成形賦之理以爲性輔相保合其居止使無一不得其所爲人君的代天子民須要曉得天人之常理其陰隲相協所以然處是如何次第使明而不紊庶可以承上天惠民的意思今我任君師之責不知此常理之所以敍者何如也按十有三祀卽武王伐紂之年諸事未遑首先釋箕子之囚以師禮事之其知君道如此

箕子乃言曰我聞在昔鯀陻洪水汨陳其五行帝乃震怒不畀洪範九疇彛倫攸斁

這乃字也是難詞重其答也鯀是大禹之父陻是塞汨是亂陳是布列五行是金木水火土畀是與疇是類九疇卽下文初一以下那九數斁是敗壊的意思箕子因武王之問說治天下之大法莫要於九疇其原出於天我聞得在古昔之時大禹之父名鯀受帝舜命治洪水不能順水之性疏導他只把土去塞其下流水失其道泛濫爲害由是火不得燥以存金不得土以生木不能敷榮土不可耕種五行都亂了不能順布萬物失宜民生不遂昊天上帝震怒不以治天下之大法九疇與鯀當此時獸蹄烏迹之道交於中國洪範九疇不作天人之常理晦而不明頹敗不振故曰彛倫攸斁鯀則殛死禹乃嗣興天乃錫禹洪範九疇彛倫攸敍

鯀則殛死禹乃嗣興天乃錫禹洪範九疇彛倫攸敍

殛是拘囚困苦錫是賜鯀因治水無功帝舜拘囚困苦他在羽山死了鯀𨿽殛死卻得大禹聖人爲子繼嗣鯀治水的官職登用起來禹能順水之性疏導將去由是水得其道不爲中國之害天遣神龜出於洛河之中背列九數以錫大禹禹因子推理以理配數遂立天下之大法以成九類當此時地平天成洪範九疇旣作天人之常理粲然不紊可舉而行故曰彛倫攸敍

三八政

八政是大禹所第之疇箕子將推衍這一疇之義故先提三八政這一句總其綱

一曰食

食是五榖之食人君爲政莫先於養民故勸農薄稅斂使足食若民食不足則人救死不暇何暇治禮義故食居第一

二曰貨

貨是金帛器物諸般財貨民食旣足必須通商賈貿易有無以資民用民用若不足則天下何以得富庻故貨居第二

三曰祀

祀是祭祀民旣足食又足用了不可不知報本之道於是制祭祀之禮通於上下以廣愛敬使不忘本故祀居第三

四曰司空

司空是掌土的官民非安居無以養生事死於是立司空之官以奠民居使聚廬托處各得其所故司空居第四

五曰司徒

司徒是掌教的官民旣安居不可無教以成其性於是立司徒之官以學校禮義導民之善故司徒居第五

六曰司冦

司冦是掌刑的官民若有不循禮教的必爲姦慝於是立司冦之官以刑罰禁令懲民之惡故司冦居第六這六件都是治內的事

七曰賓

賓是賓禮諸侯逺人若諸侯逺人來朝貢的當以賓禮接待他不可失了四方人心故賓居第七

八曰師

師是師旅若諸侯逺人不恭臣職的當用六師徵討以除殘去暴故師居第八這兩件是治外的事食者民命之所關故最先兵非聖王所得已故最後

凡厥庶民有猷有爲有守汝則念之

猷是謀慮爲是設施守是操守汝是指武王箕子說人君有盛徳至善與臣民作標凖由是下人從化不能無淺深遲速之不同如百姓之中有謀慮的有設施的有操守的這樣人是有可見之徳者汝當記念著他遇可用則用不要忘了

不協於極不罹於咎皇則受之

協是合罹是陷咎是惡如百姓之中有未合於善卻也不陷於惡這樣人是中人的資質進之則可與爲善棄之則流於惡人君當容受而作養之不要拒絕他作養成時一般可用念之受之是隨其才而輕重以成就他的意思

而康而色曰予攸好徳汝則錫之福時人斯其惟皇之極

康是安和的意思曰予攸好徳是人以好徳自任福是爵祿如百姓之中見於外有安和的顏色發於中有好徳的言語這等樂善之誠見於容貌詞气之間其中之所養可知矣汝於是則賜之以爵祿這樣人旣中有所養又得人君知而用之必益加勉勵造於至善而以聖君爲標凖矣故曰時人斯其惟皇之極

無虐煢獨而畏髙明

煢獨是庻民中最微弱的髙明是有官的人最尊顯的箕子說皇極之君當一視同仁庶民中最微弱的不可因其微弱便淩虐他遇著有善處也當勸勉有官的人最尊顯的不可因其尊顯便嚴憚他遇著有不善處也當懲戒蓋煢獨者有所勸則無淫朋髙明者有所儆則無比徳皇極之君造就臣民如此

人之有能有爲使羞其行而邦其昌

人是有官的人能是才智羞是進也有官的人或有才智或有設施人君當訓飭奬勸使他因其所已能勉其所未至務要進於至善之地則賢者在位能者在職各盡心所事以圖治功而邦國無不昌盛矣

凡厥正人旣富方糓

正人是在官之人富是祿之也糓是善在官的人若非廩祿則無以養亷人君於在官之人必先賜與廩祿使他足用然後可以責他爲善故曰旣富方糓

無偏無陂遵王之義無有作好遵王之道無有作惡遵王之路

偏是不中陂是不平作好作惡是作意有所好惡偏陂好惡是人之私意生於心上的王之義王之道王之路這三者是皇極之所由行箕子說人君旣建極於上下人都知感化由是心上所存無敢有不中的也無敢有不平的只遵依著王之正義上行好所當好無敢作意去有所好只遵依著王之中道上行惡所當惡無敢作意去有所惡只遵依著王之大路上行

無偏無黨王道蕩蕩無黨無偏王道平平無反無側王道正直

黨是不公反是倍常側是不正偏黨反側是人之私意見於行事的蕩蕩是廣逺平平是平易正直是不偏邪這三者是皇極正大之體箕子又說人於行事上無有不中的也無有不公的自然合於王道廣逺的體段無有不公的也無有不中的自然合於王道平易的體段無有倍常的也無有不正的自然合於王道不偏邪的體段自無以下十个無字是禁止之詞戒之以私而懲創其邪思也自王之義以下六个王字是指皇極之君訓之以極而感發其善性也

會其有極歸其有極

會是會合歸是歸宿下人從君之化能遵義遵道遵路以會合於人君所建之有極如行者赴家食者求飽一般能蕩蕩平平正直以歸宿於人君所建之有極如行者到家食者得飽一般這有極兩个有字是說此極乃君民同有之善非人有之而已獨無也此一段協韻成章乃詩之體蓋皇極之君欲下人反復歌詠而求自得之使人欲消熄天理流行的意思

曰皇極之敷言是彛是訓於帝其訓

曰是起語詞敷言是指上文無偏無陂以下敷衍皇極的說話彛是常也帝指天而言人君把皇極的道理反復推衍爲說以教人是乃天下之常理是乃天下之大訓非君之訓實天之訓蓋理之本原出於天若所言純乎一理便是天的言語一般此贊敷言之語妙如此

凡厥庶民極之敷言是訓是行以近天子之光

訓是訓戒行是躬行光是天子道徳之光華天子與庻民之稟性本都一般但天子稟性純粹庶民的稟性美惡不齊故與天子道徳之光華自然相逺若庻民於皇極之君反復推衍的說話以爲訓戒而不敢忽以之躬行而不敢怠他身上所有的道徳也自然光輝發越與天子的稟性相去不逺了故曰以近天子之光

曰天子作民父母以爲天下王

曰是庶民稱贊之詞父母是親之之意王是尊之之意庶民感戴皇極之君教導他成人極其稱贊說天子眞是恩育我民的父母眞是君長我民的帝王若人君不能建極以化民則是有其位無其徳庶民豈肯親之尊之故人君不可不究心於皇極之學

惟辟作福惟辟作威惟辟玉食臣無有作福作威玉食

辟是君福是爵賞威是刑罰威福乃上之所以禦下者玉食是尙膳珍羞的食用乃下之所以奉上者箕子衍三徳之疇說惟人君可用爵賞惟人君可用刑罰惟人君可享珍羞的食用人臣不可擅用爵賞擅用刑罰擅用珍羞的食用謂之惟辟戒其權不可下移謂之無有戒其臣不可上僣

臣之有作福作威玉食其害於而家凶於而國人用側頗僻民用僣忒

頗是不平僻是不公僣是踰忒是過若人臣僣了君上之權擅用爵賞擅用刑罰擅享珍羞的食用則大夫必然有患害於其家諸侯必然有凶禍於其國以下有官的人互相仿效都行都習於不正不平不公又以下庶民也互相仿效都踰禮過分不守法度天下必然亂了蓋甚言權移於下臣僣其上人君不能操縱予奪以行三徳爲皇極之用其患必至於此

曰休徵

休是休美箕子衍庶徵之疇說在天爲金木水火土五行在人爲貌言視聴思五事若人君能修五事則休美徵驗各以類應下文因詳其目

曰肅時雨若

若是順人君能貌恭作肅則徳潤其身便自然有滋養的意思故上天當雨而雨無有不順應的

曰乂時暘若

人君能言從作乂則號令順理便自然有開明的意思故上天當暘而暘也無有不順應的

曰哲時燠若

人君能視明作哲則昭融於外便自然有和暖的意思故上天當燠而燠也無有不順應的

曰謀時寒

若人君能聴聰作謀則退藏於宻便自然有凝結的意思故上天當寒而寒也無有不順應的

曰聖時風若

人君能思睿作聖則明通公溥便自然有爽快的意思故上天當風而風也無有不順應的人君於休徵五事當交修並進一事得則餘事皆得休徵無不應矣若說某事得須有某休徵來應則膠固不通了

曰咎徵

咎是災咎若人君不能修五事則災咎徵驗各以類應下文因詳其目

曰狂恆雨若

狂是妄恆是常人君不能貌恭作肅則轉而爲狂妄行動無節至於流蕩故上帝常常的不當雨而雨順其狂而應之

曰僣恆暘若

僣是差人君不能言從作乂則轉而爲僣差政事差繆至於淩亢故上天常常的不當暘而晹也順其僣而應之

曰豫恆燠若

豫是怠人君不能視明作哲轉而爲豫凡事緩怠至於不収故上天常常的不當燠而燠也順其豫而應之

曰急恆寒若

急是迫人君不能聴聰作謀則轉而爲急迫促凜栗至於可畏故上天常常的不當寒而寒也順其急而應之

曰蒙恆風若

蒙是昧人君不能思睿作聖則轉而爲蒙昧心冥思無所不到故上天常常的不當風而風也順其蒙而應之人君於咎徵五事當並力致儆一事失則餘事皆失咎徵無不應矣若說某事失必須有某件咎徵來應也膠固不通了

九五福

五福與下文六極是大禹所第之疇箕子將推衍這一疇之義故先提其綱各詳其目

一曰壽

壽是年齒髙人有壽然後能享諸福故壽居五福之首

二曰富

富是有廩祿人有壽了又須有廩祿以養其生故富居五福之次

三曰康寜

康是身上康健寧是心上寧息人若有壽又富了必身常康健心常寧息無患難之苦然後爲福故康寕居五福之三

四曰攸好徳

徳是享福之本人若壽富康寧又須所好樂者在於道徳居仁由義爲君子之歸故攸好徳居五福之四

五曰考終命

考是成也人𨿽壽富康寧攸好徳都有了又須死得其正命以成其終方是享有全福故考終命居五福之終

六極

六極與五福相反

一曰凶短折

凶是不得其死短折是橫夭人之禍莫大於此故凶短折居六極之首蓋凶與壽相反短折與考終命相反

二曰疾

疾是疾病人若有疾病則身不安故疾居六極之次

三曰憂

憂是憂戚人若有憂戚則心不寧故憂居六極之三蓋疾憂這兩者與康寧相反

四曰貧

貧是貧窮人若貧窮則日用不足必有饑寒之累故貧居六極之四蓋貧與富相反

五曰惡

惡是剛之過人若過於剛則爲自暴之小人必非享福之器故惡居六極之五

六曰弱

弱是柔之過人若過於柔則爲自棄之小人豈能自求多福故弱居六極之終蓋惡弱這兩者與攸好徳相反五福六極在人君則由於極之建不建在民人則由於訓之行不行然又必人君有道能建極於上則天下同歸於五福若人君無道不能建極於上則天下都墮於六極所以堯舜之民皆仁壽桀紂之民皆鄙夭爲人君者所當注意

王乃昭徳之致於異姓之邦無替厥服

昭解做示徳之致是說天下所貢方物皆王者謹徳所致替是廢服是行召公告武王說王者因天下來貢服食器用的方物以此昭示其謹徳所致而分賜與異姓諸侯之國使他感激勉勵不敢廢其職分所當行之事如以肅愼氏所貢的楛矢分賜與帝舜子孫陳侯可見

分寶玉於伯叔之國時庸展親

王者於方物中有寶玉之貴者則分賜與同姓諸侯之國使他感激勉勵常加審視而益厚其親親之義如以夏后氏所寶的璜玉分賜與成王叔父周公可見

人不易物惟徳其物

諸侯旣得分賜之物說這是王者謹徳所致都不敢輕易把做物看只把徳來看待其物若王者不把服食器用爲貴而以珍奇玩好爲事適足以昭其無徳旣不當受其獻亦難以賜與人了

徳盛不狎侮狎侮君子罔以盡人心狎侮小人罔以盡其力

召公說人君謹徳不可不極其至若謹徳到那極盛處則動容周旋都中禮節自然無有狎慢輕侮人的心了若徳有未至則驕矜乘之必然有狎慢輕侮人的心如在位的君子經營國事十分勞心正當知重他人君卻狎慢輕侮待之不以禮君子便見幾而作髙蹈逺引求退去了這等安能得人盡心以爲國家在下的小人趨事赴工十分勞力正當優卹他人君卻狎慢輕侮使之不以禮小人𨿽微賤懼怕朝廷勉彊效力豈無嗟怨之心這等安能得他盡力以報國家

不役耳目百度惟貞

貞是正也人君若能以一心爲主使百體從令則耳不爲淫聲所使而非禮勿聴目不爲滛色所使而非禮勿視日用常行之間百爲之度無不得其正矣若耳目爲主心反聴其所使則物欲交蔽日用常行之間百爲之度何由得正

玩人喪徳玩物喪志

玩是戲玩徳是己之所得志是心之所之人君若狎侮君子小人便是玩人以驕滅敬豈不喪失了己徳若從於耳目之好便是玩物以欲勝剛豈不喪失了己志

志以道寧言以道接

道是所當由之理人君於己之志以道理安處之則不至於妄發𨿽有玩好之物豈能動得於人之言以道理酬應之則不至於妄受𨿽有獻諂之言豈肯聴他蓋存乎中所以應乎外制乎外所以養其中古昔聖賢傳授心法如此召公因諫旅獒而極論之爲人君者所當注意

嗚呼夙夜罔或不勤不矜細行終累大徳爲山九仞功虧一簣

夙是早或猶言萬一矜是矜持八尺爲一仞簣是盛土之器召公嘆息說人君謹徳的功夫一日之間從早至夜不可一息懈怠萬一有些懈怠這謹徳的功夫便間斷了細行小節尢當矜持謹守若視爲泛常不肯矜持謹守終必有累全體之徳比如爲山一般積累到九仭髙功夫只欠一簣之土豈不可惜召公意思說武王受獒𨿽是細行小節也恐爲全徳之累

允廸玆生民保厥居惟乃世王

召公又說誠能行得此一篇告戒的言語謹徳功夫自無間斷澤及天下生民安家樂業受無窮之福周之子孫世世爲君而王業可久矣武王聖人西旅貢獒初未嘗受召公尙且拳拳告戒如此可見古昔聖君不以細行而不謹大臣不以小過而不諌後世所宜深思而加念也

武王旣喪管叔及其羣弟乃流言於國曰公將不利於孺子

這以下是史臣記周公在成王時事管叔名鮮是武王弟周公兄羣弟是蔡叔名度霍叔名處此時方監紂子武庚於殷之故都流言是無根之言如水之流自彼而至此也孺子指成王有商之君兄死弟立者多武王崩成王幼周公權攝國政商人已自疑了又管叔是周公之兄尢所窺伺故武庚管叔造爲無根之言流布於國中說如今周公將不利於孺子成王意要簒奪其位蓋以危懼成王動揺周公也史臣言管叔及羣弟而不言武庚所以深著骨肉相殘之罪

周公乃告二公曰我之弗辟我無以告我先王

辟讀如退避之避周公聴得流言知道上下疑懼心裏不安乃告太公召公說我若不退避待罪則於義有所未盡死後也無詞以告我先王於地下周公此言豈自爲一身利害之計亦盡其忠誠而已

周公居東二年則罪人斯得

罪人指管蔡初流言之起成王𨿽疑周公然無實迹可按及周公負謗待罪避居國之東方以待成王審察到兩年之久成王方知流言之人乃是管蔡曰罪人者史臣所記曰斯得者遲遲之詞也小人陷害君子蓋一時不能自明可爲世戒

於後公乃爲詩以貽王名之曰鴟鴞王亦未敢誚公

誚是誚譲切責之意成王旣知流言起於管蔡十分之疑方解得四五分其後周公乃作詩以上貽成王題其名曰鴟鴞鴟鴞是惡鳥以其破巢取卵比武庚之敗管蔡及王室以深著王業艱難不忍毀壊的意思成王得這詩所疑𨿽未全解卻也未敢切責周公謂之未敢者悔過之根本也

秋大熟未獲天大雷電以風禾盡偃大木斯拔邦人大恐

這一年秋裏田禾十分丰熟但未曽収獲一日上天忽然雷電大作加以暴風田禾都吹倒了大樹木也拔起來一國之人震驚不寧蓋周公忠誠動天如此

篁墩文集卷三

●欽定四庫全書

篁墩文集卷四

﹝明﹞程敏政撰

○靑宮直講

尙書

王若曰孟侯朕其弟小子封

王是武王孟是長孟侯是說諸侯之長封是康叔的名謂之小子者親愛之詞

惟乃丕顯考文王克明徳愼罰

明徳是務要尊崇徳性愼罰是務要不用刑罰武王命康叔說惟爾大顯考文王著實能明其徳把五常之理尊崇明備無一毫人欲之私使民自然觀感歸於徳化又著實能愼其罰把五等之刑審察得精明允當使民自然畏懼不敢輕犯不消更用刑罰文王造成周家基業只是能明徳愼罰這兩件事

不敢侮鰥寡庸庸祗祗威威顯民

鰥寡是窮民庸是用祗是敬威是刑武王又說窮民是人所易忽的文王則不敢易侮那窮民發政施仁必先要使他得所百姓中有才能當用的人或棄而不用文王則能用其所當用有道徳當敬的人或輕視他文王則能敬其所當敬有姦惡當刑的人或不能制文王則能刑其所當刑文王旣有仁民之政而又用能敬賢討罪都出於至公無一毫喜怒之私所以盛徳光輝發越顯著於下民不可掩故曰顯民

用肇造我區夏越我一二邦以修我西土惟時怙冒聞於上帝帝休天乃大命文王殪戎殷誕受厥命越厥邦厥民惟時敍乃寡兄勗肆汝小子封在玆東土

一二邦是說鄰國怙是怙恃冒是覆冒殪是滅戎是大武王又告康叔說文王盛徳旣已光輝發越顯著於下民以此始能創造我區夏三分天下有其二及我鄰國也以漸修治起來如虞芮之君便來質成汝墳之境都能遵化至於屬西伯所管的地方都怙恃文王如父覆冒文王如天明徳昭升聞於昊天上帝昊天上帝深用嘉美乃大命文王滅了大殷大受天命使萬邦萬民各得其理莫不時敍無一人失所爾寡徳之兄亦勉力不怠以此方才成得王業王業旣成故爾小子封得享爵爲東方諸侯勝殷誅紂乃武王之事此稱文王者武王謙詞不敢自以爲功也

汝丕逺惟商耇成人宅心知訓別求聞由古先哲王用康保民弘於天若徳裕乃身不廢在王命

宅心是處心知訓是知所以訓民天是理之所從出者卽人之心徳武王又告康叔說爾當大思逺念商家伊尹傅說那一軰老成的人處心只在義理上知道所以訓成下民的道理又當別去訪求聞知古先堯舜大禹聖哲帝王所行用以安保生民爾若多識前言往行到那眞積力久處便能恢廓弘大此心中本然之天理若是則心廣體胖動無違禮足以光裕爾之一身見之政事則無施不可自然不廢墜了在上的君命此以下是告康叔明徳之事

王曰嗚呼小子封恫瘝乃身敬哉天畏棐忱民情大可見小人難保往盡乃心無康好逸豫乃其乂民

恫是痛瘝是病武王嘆息呼康叔的名告他說爲人上者當與民同休戚若民有不安便如疾痛在爾身上一般爾於臨民豈可不敬且天命不常治則興亂則亡𨿽甚可畏懼然其所輔佑必是誠實的好人下民之情好惡不一𨿽大槪可見然小民之心撫卹他的便相愛戴暴虐他的便如冦讎尢爲難保汝今往之國所以治民者亦無他術惟竭盡爾心力不肯自安於富貴毎日憂勤惕勵不敢喜好諸般暇逸豫樂之事以妨廢了政務便是爾治民處

我聞曰怨不在大亦不在小惠不惠懋不懋

惠是順懋是勉武王又告康叔說我嘗聴得古人說下民嗟怨不在大也不在小惟看上人之所行道理上順與不順徳行上勉與不勉耳若所行能順於道理能勉於徳行則下民愛戴不暇豈有嗟怨之心此古人格言宜乎武王舉以告康叔凡爲人上者所宜深念也

人有小罪非眚乃惟終自作不典式爾有厥罪小乃不可不殺

是無意誤犯終是有意故犯式是用武王告康叔說如人有小罪不是無意誤犯乃是有意故犯要做出這亂常不法的事來其用意如此這等人所犯的罪𨿽小卻是姦惡可怒爾不可不殺他以示懲戒此則帝舜刑故無小的意思

乃有大罪非終乃惟眚災適爾旣道極厥辜時乃不可殺

災是不幸適是偶如人有大罪不是有意故犯乃是無意誤犯出於不幸偶爾如此旣當官自家聲說盡輸其情不敢隠匿這等人所犯的罪𨿽大卻是愚昧可憐爾不可殺他當從寛以示矜卹此則帝舜宥故無大的意思武王這兩段是設爲死罪之大小以明其情之輕重謂之有小罪有大罪是說眾罪中間有這等不同的不是說凡怙終小罪皆可殺凡眚災大罪皆可赦也

王曰嗚呼封有敍時乃大明服惟民其勑懋和

有敍是刑罰有次序明是明其罰服是服其民勑是戒勑武王嘆息呼康叔的名告他說刑罰之輕重大小都有个一定的次序次序紊亂則民心不服爾於是當大明刑罰的次序使無一毫私蔽畏服下民的心志使無一人寃枉將見下民皆相戒勑而勉於和順不敢乖戾以犯有司之法矣

若有疾惟民其畢棄咎若保赤子惟民其康乂

咎是惡乂是治民旣交相戒勑而勉於和順則當因之以去其惡如要醫去自身的疾痛一般若能以去疾之心去民之惡將見下民洗心滌慮都棄去了平日的咎惡而不爲矣又當因之以保其善如要保護自家的赤子一般若能以保赤子之心保民之善將見下民享徳樂利都相安於治化之中而無一人之不善矣武王不以明刑爲貴而以斯民向善棄惡爲心卒致刑措之美於此可見

王曰嗚呼封敬哉無作怨勿用非謀非彛蔽時忱丕則敏徳用康乃心顧乃徳逺乃猷裕乃以民寧不汝瑕殄

蔽是斷則是法武王又嘆息呼康叔的名告他說爲國之道不可不敬爾不要做致怨於民之事不要用非善之謀亂常之法只斷以此心之誠而無所矯僞大取法於古人之汲汲於修徳者用以安定爾之心不至於厭常喜異省顧爾之徳不至於忽近忘逺弘逺爾之謀不至於貪目前之利忘後日之患寛裕不迫行其所無事以待民之自安這等則爾徳旣純我必不以汝爲有瑕疵而棄絕之乃得長保其國矣武王欲康叔不用罰而用徳故告戒之言又如此

王曰嗚呼肆汝小子封惟命不於常汝念哉無我殄享明乃服命髙乃聴用康乂民

肆字未詳爾雅書裏解作今字命是天命服命是服受於王的誥命武王嘆息呼康叔說今爾小子封立爲諸侯享此衛國惟天命不於常最是難保若所行的善便得天命所行的不善便失了天命爾當以此念念在心莫使我所封爾的爵土自家殄絕而不能享明爾今日所受於王的誥命不可忽忘尊爾今日所聞於我的言語不可卑忽用以安治爾一國的百姓

王若曰往哉封勿替敬典聴朕告汝乃以殷民世享

替是廢典是常法武王於篇終又呼康叔的名說爾往之國不可廢了所敬之常法聴受我所命爾的言語而服行之方能常有此殷民而世世享其國矣按康誥這一篇武王命康叔拳拳於文王明徳愼刑之家法始終以敬哉敬典爲言誠以敬者修身化民之本蓋非獨諸侯當然爲人君者尢不可不致意

王曰封我聞惟曰在昔殷先哲王迪畏天顯小民經徳秉哲自成湯咸至於帝乙成王畏相惟禦事厥棐有恭不敢自暇自逸矧曰其敢崇飲

殷先哲王是成湯迪畏是畏之而見於行也天顯是天之明命成王是成其君徳畏相是敬畏輔相棐是輔崇是尙武王呼康叔的名告他說我聞古人之言惟說在昔殷先哲王成湯能迪畏上天之明命與小民之難保不徒心裏畏懼至於行事亦無不畏懼惟其畏天命畏小民所以見於處己則常其徳而不變見於用人則秉其智而不惑成湯之垂統如此故傳世自太甲而至帝乙中間賢聖之君六七作𨿽時代不同然皆能成就君徳敬畏輔相未聞有一縱酒敗徳簡賢棄禮之君當時禦事之臣亦皆盡忠輔翼而有責難之恭未嘗敢有一人自暇自逸者暇逸且不敢況說道他敢崇尙飲酒惟其君臣皆不崇尙飲酒此商之所以興也

越在外服侯甸男衛邦伯越在內服百僚庶尹惟亞惟服宗工越百姓裏居罔敢湎於酒不惟不敢亦不暇惟助成王徳顯越尹人祇辟

外服指王畿之外侯甸男衛是四等諸侯邦伯是諸侯之長內服指王畿之內百僚是禦事之僚屬庶尹是眾官之正亞是次大夫服是奔走服事之人宗工是尊官百姓是國中之民裏居是在鄕之民武王說有商盛王之時不止那禦事之臣不敢崇尙飲酒及王畿之外侯甸男衛四等諸侯與其長伯及王畿之內禦事之僚屬公卿大夫眾官正與次大夫與奔走服事之人百官之尊者以及國中之民與在鄕之民都不敢沈湎於酒不惟畏懼法度不敢放縱去飲酒他有職事的勉於職事無職事的勉於徳業也無閒暇功夫去飲酒所以然者惟欲上以輔助成就君徳使之昭著而不至昏昧下以助百官諸侯之長使敬其君而不至懈怠當時君臣上下內外無一人不在敬畏之中如此故武王舉以告康叔使法商之所以興也

我聞亦惟曰在今後嗣王酣身厥命罔顯於民祇保越怨不易誕惟厥縱淫泆於非彛用燕喪威儀民罔不衋傷心惟荒腆於酒不惟自息乃逸

這以下是武王告康叔以商紂酗酒亡國的事後嗣王是指商紂易是攺易燕是安衋是痛傷武王說我又聞得人說在商家當時後嗣紂王無道毎日以酒沈酣其身昏迷於國政凡命令都不能明於下民其所祗敬保護的都是結怨於民之事又執繼不肯攺易又大肆淫泆作奇技淫巧非常的事用安逸而喪失其威儀如作酒池肉林使男女祼而相逐全不成禮體所以百姓毎無一人不痛傷於心悼其國之將亡而紂方且荒怠越親厚於酒並不思量停止了他力行無度至於如此可謂無道之極矣

王曰封予不惟若玆多誥古人有言曰人無於水監當於民監今惟殷墜厥命我其可不大監撫於時

監是監視武王呼康叔的名說我不是要如此多言所以言湯之興紂之亡這等詳備爲何蓋爲古人有兩句說話大凡人莫以水爲監當以人爲監若監視於水水不過照見人的面貌美惡而已若監視於人則人之所行得失了然可知如今殷人酗酒自速其罪墜失了天命我豈可不以殷人之失爲大監戒以撫安斯時乎武王聖人猶以紂爲監戒蓋甚言酒之不可不謹也

梓材

這一篇也是武王告康叔之書因篇中有梓材二字故取以名篇

王曰封以厥庶民曁厥臣達大家以厥臣達王惟邦君

逹是通大家是巨室卽卿大夫及都家也武王呼康叔的名告他說諸侯國中必有巨室大家爲一國人所信服的然大家勢彊其情最不易通若能施仁政以撫安一國之臣民卻因其庶民及其羣臣之情以通達於大家則巨室之所慕一國慕之而天下之情無不通矣至於王者位尊其情尢不易通若爲諸侯的因其一國臣民之情以通達於王則王之心悅懌而上之情無不通矣諸侯上有天子下有大家能通上下之情而使之無間則諸侯之責盡矣故曰惟邦君王言臣而不言民者率土之濵莫非王臣也

惟曰若稽田旣勤敷菑惟其陳修爲厥疆畎若作室家旣勤垣墉惟其塗塈茨若作梓材旣勤朴斵惟其塗丹雘

稽是治敷菑是廣去艸棘疆是畔畎是通水的渠塗塈是泥飾茨是蓋梓材是良木可爲器用者艧是采色之名武王告康叔說爲國之道便如治田造屋制器一般都有个成始成終的道理且如治田的先已勤力廣去了艸棘不要妨了苖稼還須陳列修治那田之疆畔與通水的渠使足以備旱澇則田可成矣又如起造房屋的先以勤力築起四圍髙下垣墻使有个基址還須用泥去墁飾用艸去苫蓋使足以蔽風雨則屋可成矣又如把良木去制器用先以勤力做一个粗朴又加些巧斵的工夫了還須裝飾采色使文質相稱則器可成矣敷菑是諭除惡垣墉是諭立國朴斵是諭制度皆武王已爲之事疆畎曁茨丹雘是望康叔以成其終不可變成規而隳前功也

今王惟曰先王旣勤用明徳懷爲夾庶邦享作兄弟方來亦旣用明徳後式典集庶邦丕享

先儒蔡氏說這一段以後是臣下進戒於君之詞疑簡脫誤於此先王是文王武王夾是近兄弟是友愛的意思方來是方方而來旣是盡後是後王式是用典是舊典集是和輯這一段意思說道今嗣王當說先文王武王盡勤用明徳懷來天下諸侯爲夾輔以自近由是庶邦諸侯感戴興起而敬享其上極其友愛之誠如兄弟一般朝覲會同方方而來無一處敢怠慢不來的也都仿效著文王武王盡用明徳無一人敢棄徳不用的如今後王亦何必他求只是要用文王武王勤用明徳之舊典以和輯天下諸侯而已果能如此則天下諸侯大享其上無一人敢不敬應者不特庶邦享而已故曰丕享

太保乃以庶邦冢君出取幣乃復入錫周公曰拜手稽首旅王若公誥告庶殷越自乃禦事

幣是幣帛諸侯以洛邑成來會於洛而獻幣帛以致慶也旅是陳禦事本說成王不敢指言但謂之禦事如後世稱爲職事的意思洛邑旣成周公將歸鎬京太保召公乃率列國諸侯自公所出外去取諸侯致慶的幣帛又復入到公所付與周公且言其拜手稽首所以陳王及公之意欲周公聨諸侯的幣帛及召公的說話並逹於王說洛邑已定要誥諭殷民其根本乃自爾禦事蓋宅洛之急務在化殷民化殷民之大本在於王身此召公納忠之大者若幣帛則不過寓敬君之意耳非若後世專以貨利爲事而忘獻忠也

嗚呼皇天上帝攺厥元子玆大國殷之命惟王受命無疆惟休亦無疆惟卹嗚呼曷其柰何弗敬

這以下都是召公告成王的說話元子是長子無疆猶言無窮休是美卹是憂召公嘆息說君爲天之長子不可攺國之大者不易亡商紂爲皇天上帝之長子而無道於是上帝震怒攺革了他所受這大國殷之天命使他亡滅了今王繼受殷之天命固有無窮之美然天命不可恃卻也有無窮之憂故又嘆息說今王曷其柰何不敬乎蓋深言不可不敬也此篇專主敬言敬則與天同徳可以常保天命故召公始末嗟嘆以警悟上心蓋元老大臣拳拳忠愛不能自已之至情也

相古先民有夏天迪從子保面稽天若今時旣墜厥命今相有殷天迪格保面稽天若今時旣墜厥命

從子保是從其子而保佑之謂禹傳之子也面是向卽對越的意思稽是考若是順格保是格正夏命而保佑之召公說相視古先民有夏若大禹聖人上天固嘗啟迪他能敬徳又從其子啟而保佑之使傳繼國祚大禹聖人對越以考天心敬順無違宜若可爲後世子孫倚賴保得無虞然到今時桀爲無道已自墜失了天命而亡其國矣如今相視有殷若成湯聖人上天也嘗啟迪他又令其格正夏命而保佑之使他有天下成湯聖人亦對越以考天心敬順無違宜若可爲後世子孫倚賴保得無虞今時紂爲無道已自墜失了天命而亡其國矣可見天命誠不可恃以爲安惟當兢兢業業從事於敬則王業可保也

今衝子嗣則無遺壽耇曰其稽我古人之徳矧曰其有能稽謀自天

衝子猶言童子壽耇是老成之臣凡幼沖之主於老成之臣尢易疏逺故召公告成王說今王以童子嗣位不可遺棄了老成之臣蓋老成之臣聞見深逺能稽考古人之徳業是故不可遺棄他況言其徳盛智明能稽考天意以定謀慮是尢不可遺棄他稽古則於事有所證稽天則於理無所遺不遺棄老成之人乃人君之要務故召公特首言之

嗚呼有王𨿽小元子哉其丕能諴於小民今休王不敢後用顧畏於民碞

其是期之之詞諴是和後是遲緩的意思碞是險召公嘆息說王𨿽是幼小乃皇天上帝之長子其責任則甚大王尙當勉力大能諴和於小民使他都得其所而無怨上之心庶爲今日之休美乎小人𨿽至微然撫我則後虐我則讎其心最碞險可畏王當不敢遲緩於敬徳當回顧卻慮以警畏那小民之碞險才好不可以其至微而忽之也

王先服殷禦事比介於我有周禦事節性惟日其邁

比是親近介是副貳邁是進進不已的意思召公說殷之臣化紂之惡非若我用之臣習於教令王要先去化那殷家禦事之臣須教他親近副貳於我周家禦事之臣使其漸染陶成相觀爲善以節制他往時驕淫之性日進於善而不已矣這一節是說治人當先服乎臣也

王敬作所不可不敬徳

所是處所召公又說要化服殷之臣必謹乎君之身王當以敬爲處所動靜語黙出入起居無往而不居於敬何也蓋爲君者不可不敬其徳敬是一身之主宰能以敬作所則此心収斂於天理之中而徳成不能以敬作所則此心放縱於人欲之僞而徳會矣敬之一字實君道之至要也

我不可不監於有夏亦不可不監於有殷

監是視召公又告成王說我不可不監視於有夏以爲勸戒亦不可不監視於有殷以爲勸戒

今王嗣受厥命我亦惟玆二國命嗣若功王乃初服

二國是指夏商召公告成王說今王嗣位而受天命我謂亦惟此夏商二國受命之君他中間有能敬徳歷年長久的有不能敬徳歷年短促的王當勉力繼嗣那能敬徳歷年長的可也況王乃新邑初政服行教化之始豈可不謹其所視效乎

嗚呼若生子罔不在厥初生自貽哲命今天其命哲命吉凶命歷年知今我初服

哲命是說人心所有之明哲乃是天命賦與的召公又嘆息說王初政譬如人家生子一般無不在那初生的時節若初生時習於善則其長大時必歸於善矣這便是自貽其明哲之命人君於初政時若能謹其所視效則其日後必能敬其徳正與此相類但今上天其命王以明哲乎命王以吉凶乎命王以歷年之久乎皆不可知所可知的只看我之初政服行如何爾若初服而能敬徳便是自貽哲命無往不吉享有歷年之久矣

宅新邑肆惟王其疾敬徳王其徳之用祈天永命

宅新邑卽上文所謂初服召公告成王說如今居此新定都邑乃是中天下定四海之一初王當乘此機會疾速勉於敬徳豈可遲緩悠悠不力況天命未定王當用此徳以祈請上天享國永久之命蓋天命至公惟徳可以動之若後世用淫祀祈禱而不修徳則天反怒矣豈能致享國永久之命

拜手稽首曰予小臣敢以王之讎民百君子越友民保受王威命明徳王末有成命王亦顯我非敢勤惟恭奉幣用供王能祈天永命

拜手稽首是致敬之意讎民指殷之頑民與三監謀叛者百君子是殷之禦事庶士諸臣友民是周家友順之民保是保而不失受是受而不拒威命明徳是徳威徳明末是終也召公於篇終又拜手稽首致敬說予小臣敢以洛邑所遷殷之頑民及諸臣與我周家友順之民保受王之徳威徳明不敢有所違拒王終能享用上天之成命以光顯於後世此人臣匡輔之責我不敢以此爲勤勞我但知恭敬以奉助祭的幣帛用供王能祈請上天享國永久之命而已蓋奉幣之禮臣職所當恭而祈天之實則在王之所自盡也先儒謂召公這一段說話頌而無諂諫而無驕深得告君之體成王亦能聴而行之享國久長後臣宜以爲法

洛誥

洛邑旣定周公遣使告卜於成王史官錄之又並記君臣問答及成王命周公畱治洛之事故謂之洛誥

周公拜手稽首曰朕復子明辟

這以下是周公授使者告卜之詞拜手稽首是史官記周公遣使之禮復是復命明辟是明君之謂史官記周公遣使告卜於王拜手稽首致敬說王命我去卜都於洛如今定了敢復命於子明辟子明辟是指成王蓋周公於成王以親則爲兄之子以尊則爲君也

王如弗敢及天基命定命予乃胤保大相東土其基作民明辟

及猶言與基命是說承天命以作新邑乃成始的意思定命是說洛邑旣成久安長治乃成終的意思胤是繼保是太保指召公而言洛邑在鎬京東故謂之東土周公說定都大事王當親往今王乃以幼沖退托若不敢與知上天成始之基命與成終之定命於是我乃繼太保召公而往大行相度於東土定了都邑其庶幾爲王於此地與天下百姓做起初一个明君周公於成王親之至故期之深也

王拜手稽首曰公不敢不敬天之休來相宅其作周匹休

這以下是成王授使者復周公之詞拜手稽首是成王尊異周公而重其禮也匹是配史官記成王遣使復周公時拜手稽首致敬說公以懿親大臣不敢不敬上天之休命來到洛邑相視以定宅都之所爲我周家匹休之地蓋言卜洛旣定則足以配周家休命於無窮也

公旣定宅伻來來視予卜休恆吉我二人共貞

這視字與告示的示字同二人是成王說自家與周公貞猶當也成王又說公旣經營定了宅都之所遣使者來鎬京且來示我以卜兆之休美常吉非我所能致我與公兩人宜共當之

公其以予萬億年敬天之休拜手稽首誨言

十萬曰億成王又說公旣宅洛規模宏逺以我萬億年敬天之休命故又拜手稽首以謝公告卜所教誨的言語蓋成王於周公以親則爲叔父以尊則爲師故始終拜手稽首而重其禮者如此

厥若彛及撫事如予惟以在周工往新邑伻向卽有僚明作有功惇大成裕汝永有辭

若是順彛是常周是宗周指鎬京而言周公又告成王說今王適洛都其順行常道及撫臨國事當常如我爲政之時不要妄作所任使之人只用那見在宗周之官皆我所整齊戒飭者不要參用私人去新都洛邑使君子小人相雜壊了新政這等庶幾使百官知道上面人意向所在各就其官僚明白振作以圖事功之成惇厚博大以成寛裕之俗如此則王之休聞亦永有辭於後世矣

公曰己汝惟衝子惟終

周公又告成王說已矣乎周之王業文武爲之始汝惟衝幼之子不可不勉力以圖其終也

汝其敬識百辟享亦識其有不享享多儀儀不及物惟曰不享惟不役志於享凡民惟曰不享惟事其爽侮

這以下是說統禦諸侯之道百辟是諸侯享是朝享指朝覲貢獻而言多是重的意思儀是禮物是幣帛役是用周公告成王說諸侯朝享於人君他心裏有誠實的有不誠實的人君要知他誠實不誠實不在任智術只在此心常存敬謹無愛憎之私便能曉得那諸侯誠實享上的也曉得那不誠實享上的蓋享上重在禮不重在幣帛若禮不足而幣有餘這便謂之不能享上惟不能用志於享上則凡國人皆化之都說道上面人可以幣交不用禮享也若舉國無享上之誠則政事必至於差爽僣侮隳壊王之法度而爲叛亂之事矣蓋小人以賄賂悅人必簡於禮人君若好賄賂而不責人以禮則忠佞不分賞罰不當天下必有輕視之心故周公戒成王如此欲其以敬存心辧之於早而察之於微也

汝往敬哉玆予其明農哉彼裕我民無逺用戾

戾是至周公又告成王說汝往洛邑當臨鎭新都之始其敬之哉自此以後我將退休田野惟講明農事以遂歸老之志汝若於彼洛邑能推恩施惠以和裕其民則四方之人皆感仰愛戴將無逺而不至矣

王若曰公明保予衝子公稱丕顯徳以予小子揚文武烈奉答天命和恆四方民居師

這以下是史官記成王答周公及畱公的說話稱是舉居師是宅其眾也史官記成王答周公之意說公以懿親元老顯明保佑我幼沖之子又朝夕納誨舉大明徳使我小子發揚文王武王之功烈奉答上天之明命撫卹四海之人民使皆和而不乖恆而可久以宅此眾庶於洛邑也蓋成王將畱周公治洛故先敍述其功徳以爲自己賴之上不沗於祖仰不愧於天俯不怍於人有如此

惟公徳明光於上下勤施於四方旁作穆穆迓衡不迷文武勤教予衝子夙夜毖祀

旁是無方所指上下四方而言作是振起的意思穆穆是和敬迓是迎衡是平成王又說惟周公盛徳昭明光著於天地其勤勞施布於四海然公之心猶不敢少有怠忽說道天下已治了方且無往而不振起那穆穆然和敬之徳以迎迓太平之治不迷失了文王武王所勤之教於天下公之徳教旣大加於當世又無愧於前人這等了我幼沖子更何所作爲只是早晚間謹毖以主祭祀而已蓋成王知周公有退休之志故委重於公以示其所以畱之之意

周公曰嗚呼繼自今嗣王則其無淫於觀於逸於遊於田以萬民惟正之供

則是法則其字指文王說淫是過周公又嘆息說自如今以後繼世之君當取法於文王不可過於侈麗之觀不可過於安逸之樂不可過於遊幸不可過於田獵以萬方之民惟正賦之供正賦之外別無科擾方能盡無逸之實蓋觀逸遊田這四件事乃致亂之漸能法文王則財用有節君徳修而進於治不能法文王則橫斂無度君徳不修而入於亂周公垂戒後王可謂切矣

周公曰嗚呼我聞曰古之人猶胥訓告胥保惠胥教誨民無或胥譸張爲幻

胥是相惠是順譸張是誑誕幻是變名易實以眩觀者周公又嘆息告成王說我聞得古時人君徳業已盛爲人臣的猶且不敢自滿遇人君有些未善處則相與陳謨納諫以訓誡告諭他有些善處則相與調護從臾以保養將順他如此而猶有未善則相與教正規誨以輔成造就他所以人君視聴思慮皆無所蔽塞好惡取予之情自然公明不違悖了理法當時之民見人君這等親近正人聴受忠言無一人敢相與誑誕倡爲邪說變名昜實做那幻妄的事以眩惑人主之心故曰民無或胥譸張爲幻周公言此以見古人徳業𨿽盛猶賴臣下匡救況成王以幼沖之年徳業未盛豈可不親正人聴忠言而所其無逸哉

此厥不聴人乃訓之乃變亂先王之正刑至於小大民否則厥心違怨否則厥口詛祝

此是指上文而言訓是法刑也是法否是不然的意思請神加殃謂之詛以言告神謂之祝周公又告成王說王若於上文所言古人胥訓告胥保惠胥教誨的事不肯聴信則人皆以人君爲法也不肯聴信由是君臣上下相師非度變亂先王的正法無小無大都取而紛更之蓋先王正法最便於民最不便於縱侈之君如省刑罰以重民命最便於民人君好殺的卻以爲不便務要變亂以行殘酷之政薄賦斂以厚民生最便於民人君好貨的卻以爲不便務要變亂以遂貪侈之志人君這等變亂先王正法百姓毎定是不然其心裏必有違悖怨恨之意若再不然其口裏必詛祝於神明百姓毎心口交怨其國未有不危殆者此乃治亂存亡之機故周公告成王懇切如此

厥愆曰朕之愆允若時不啻不敢含怒

愆是過周公上文旣告成王勉其聞人怨罵當要敬徳反求諸身故此又說殷王中宗髙宗祖甲及我文王本未有過失若聞得小人誣毀他也只以其所誣毀的過失安而受之說這本是我之過他心裏誠實是如此非是隠忍不敢藏怒蓋殷三宗及文王之心誠知小人之依故不暇責小人之過且因以察自己身上有未到處故凡怨罵誣毀之言皆所樂聞豈止於隠忍含怒不發而已

此厥不聴人乃或譸張爲幻曰小人怨汝詈汝則信之

周公又說成王於上文殷三宗及文王迪哲的事若不肯聴信便是不能敬徳心裏不明人君不明則小人得以誑誕變置虛實在人君面前說小人都心裏怨恨爾毀罵爾人君旣不明必然聴信這等幻妄之言豈不壊事故下文極言之

則若時不永念厥辟不寛綽厥心亂罰無罪殺無辜怨有同是叢於厥身

綽是大叢是聚周公又告成王說王若如上文所言聴信小人誑誕無實的言語果然如是便不能永念爲君的道理不能寛大其心反用那誑誕無實的言語羅織疑似亂罰那無罪的殺戮那無辜的天下之人𨿽受禍不同而怨憤之心則一般都叢聚在人君一身上可不戒哉

周公曰嗚呼嗣王其監於玆

嗣王是指成王玆是指上文周公於篇終又嘆息說嗣王不可不監視我所陳無逸這一篇書按無逸一篇始言稼穡艱難其中拳拳於棄忠直惑讒佞壊法度治誹謗蓋惟無逸然後能去是病故周公於毎章之首皆以嗚呼發之致咨嗟詠嘆之意欲成王以商三君及文王爲法以商紂爲戒至是嗟嘆之外更無他語惟以嗣王其監於玆結之所謂言有盡而意無窮其後成王果能深警於此爲周賢君然則無逸這一篇書眞萬世人主之龜鑑伏惟殿下畱意

文華大訓

春秋左傳敬者徳之聚也能敬必有徳

敬是主一無適之謂此心収斂不敢放肆便是敬左傳載臼季之言說敬便諸般徳行都做得成不敬便諸般徳行都做不成故曰敬者徳之聚也人若能敬以事君必忠能敬以事親必孝能敬以事兄長必順能敬以交朋友必信能敬以應事接物必然百行都好故曰能敬必有徳

禮記君子無不敬也敬身爲大

身是人的身體禮記引孔子說君子人於天下事無一件不當敬就輕重論之只有敬自己的身體爲大自己的身體乃父母所生祖宗所傳豈可輕忽必須明心術之要愼威儀之則衣服有制飲食有節謹言愼行常恐虧體辱親才是能敬故君子以敬身爲大

論語子路問君子子曰修己以敬

子路一日問孔子說如何是君子人的道理孔子答他說修己以敬蓋人能修己使存於中無一毫放肆見於外無一事矯僞表裏純於一敬這便是君子然敬非止可以修一身推而至於齊家治國平天下也都本於一敬

程子曰誠者天之道敬者人事之本敬則誠誠然後能敬未及誠時卻須敬而後能誠主一謂之敬一者謂之誠主則有意在

誠是眞實無妄之謂乃天理之自然如仁則眞實是仁義則眞實是義更無一毫虛假故曰誠者天之道敬是主一無適之謂人要修爲以復天理之自然必須用敬如仁未能到眞實無妄處必須從敬上做仁義未能到眞實無妄處必須從敬上做義不敬則此心放肆不謹無根本了如何做得去若敬的工夫久久成熟也可到眞實無妄地位故曰敬者人事之本敬則誠這一條前一段卽中庸誠則明的意思後一段卽中庸明則誠的意思誠然後能敬未及誠時卻須敬而後能誠人若眞實無妄必自然能敬更不消說若未到眞實無妄時節必須盡持敬的工夫然後可以至於誠這一條只與前一條意思一般主一謂之敬一者謂之誠主則有意在一是純一不雜乃天理之本體卽是誠人未到純一不雜處卻須盡主一的工夫謂之主者須常常用一片戒謹的意思若一時不用意便走作不純了故曰主一謂之敬一者謂之誠主則有意在這一條也只與前一條意思一般蓋誠乃聖人之事敬乃賢人希聖之事故二程子再三言之學者欲盡希聖的工夫不可不先於敬

朱子曰敬者一心之主宰而萬事之本根聖學所以成始而成終者

朱子說人以一心而應萬事不可無个主宰根夲敬便是主宰根本人若能収斂此心主一無適使中有一定之守則視聴言動都不敢放肆這敬豈不是一身的主宰外無非僻之幹則動靜云爲都合於禮法這敬豈不是萬事的根本人要學而至於聖人是第一難事其始初成就得入聖人的門戶不出此敬到終了成就得造聖人的田地也不出此敬

爲小學者不由乎此固無以涵養本源而謹夫灑掃應對進退之節與夫六藝之數

此是指敬而言本原是人的心性灑掃是灑水掃地乃古者子弟服事長上的常禮應對是答賓客的言語進退是見人的禮節六藝是禮樂射禦書數之文朱子又說人年幼時入到小學中學小子之學若不從事於敬必不能収他放心涵蓄保養他本然的徳性凡服事長上答應賓客與夫見人的禮節必不能致謹於日用常行之間禮樂射禦書數之文必不能聴受師長的教誨所以小學不可不先於敬

爲大學者不由乎此亦無以開發聰明進徳修業而致夫明徳新民之功也

這此字也指敬而言徳是徳性明徳是明在己的徳性新民是使天下人都明其徳性朱子又說人年長時入到大學中學大人之學若不從事於敬其气必昏憒不能啟發自家的聰明資質以窮理致知其志必懈怠不能進益其徳行修治其學業以成已成物這等明徳新民的功效如何可致所以大學亦不可不先於敬小學灑掃應對進退之節便是聖學之始大學明明徳於天下便是聖學之終

太宗文皇帝嘗因學士解縉等進呈大學正心章講義覧之至再諭縉等曰人心誠不可有所好樂一有好樂泥而不返則欲必勝理若心能靜虛事來則應事去如明鏡止水自然純是天理

樂是喜好太宗文皇帝一日因學士解縉等進呈大學書裏面正心一章的講義禦覽過兩徧諭解縉等說人之一心著實不可偏有所喜好假如喜好貸財喜好聲色喜好遊幸一有所偏泥在上頭樂而忘反便人欲之私勝了天理之公心如何得正若人之一心不爲外物所擾使本體眞靜湛然虛明凡遇喜怒憂懼的事務到面前便隨感而應當喜的喜當怒的怒當憂的憂當懼的懼事過之後只似那至明之鏡至靜之水但遇人好的照見好醜的照見丑初何嘗容心豈不是自然一團的天理這等心豈有不正

乂嘗語侍讀學士胡廣等曰爲學不可不知易易道妙在變通不失其正古人隨時從道之說最得要領亦在虛心玩之耳

易是周易古人是指伊川程子要領是衣裳總會處太宗文皇帝又嘗一日與侍讀學士胡廣等說人之爲學不可不曉得周易周易的道理專爲君子謀不爲小人謀所以至妙處𨿽變通無常都不失了正道伊川程子作周易傳序第一句便說隨時變易以從道這一句蓋人所遇之時𨿽變易不同都不可違了這所以然之理最得周易之總會如裳之有要衣之有領一般凡一卦一爻中皆不過此意惟在人虛心涵泳玩索而後知之祖宗成憲前面都是說太祖太宗畱心於聖經賢傳親近儒臣乃萬世成法

書能自得師者王謂人莫己若者亡

書是書經仲虺之誥篇王是說得天下亡是說失天下仲虺因成湯放桀而有慚徳作誥以釋之又引這一段古語說人君能不自滿假自家主意要人爲師從他講學委心聴順這等虛己求益則徳日崇業日廣自有个得天下之理人君若好髙自大說天下人都不如已這等驕矜侮慢則善日消惡日長自有个失天下之理

好問則裕自用則小

若凡事喜歡下問於人則天下之善都歸於已綽然有餘不可勝用故曰好問則裕若止知有己不知有人則所知有限如何濟得大事故曰自用則小按湯之於伊尹先學而後臣卽是好問能自得師所以得了天下桀嘗自稱如天之有日日亡乃亡卽是自用謂人莫已若所以失了天下

禮記凡世子春誦夏弦大師詔之瞽宗秋學禮執禮者詔之冬讀書典書者詔之禮在瞽宗書在上庠

禮記是禮經文王世子篇世子是天子之元子誦是口誦弦是有弦之樂大師是掌樂之官執禮者是掌禮之官典書者是掌書之官詔是教也瞽宗是殷學名上庠是虞學名周有天下兼立三代之學古者教天子之元子當春之時口誦樂章卽詩經裏面雅頌之節這都是掌樂之官教他於瞽宗之中所以養其中和性情當秋之時學先王之禮則有掌禮之官教他當冬之時讀先聖先師之書則有掌書之官教他學禮也在瞽宗之中讀書卻在上庠之中

凡祭與養老乞言合語之禮皆小樂正詔之於東序

凡祀天神祭地祗享宗廟都謂之祭古者人君簡第一等年髙有徳的人號爲三老五更齋戒致敬親自上與飲食以教天下之孝弟這是養老之禮因行飬老之禮就問這老人家求善言之可行者虛已聴教這是乞言之禮凡祭及養老與凡大射等禮當禮畢燕飲之時皆得聚在一處講論先王之法會合義理互相告語這是合語之禮這幾樣禮其間各有威儀容節爲天子之元子皆所當知於是小樂正教他於東序之中小樂正也是掌樂之官東序是大學古者天子之元子春夏秋冬四時進學不肯間斷了工夫禮樂書史之臣不離了左右所以君徳成而天下治也

易麗澤兌君子以朋友講習

這是周易兌卦大象之辭麗是依附川水壅塞處爲澤孔子於周易兌卦說兌之爲訓是喜悅的意思然其卦畫以一陰進於二陽之上喜見於外其象如澤水能潤萬物萬物喜悅他以重卦論之兩个兌卦便象兩處澤水依附在一處交相浸潤互有滋益的模樣君子人觀這麗澤兌之象當與同門之朋合志之友交相講習若彼此之間論難講明於前體驗習熟於後使心與理相契身與事相安則天下可恱孰大於此正如兩澤之水自相依附互有滋益的一般

詩伐木丁丁鳥鳴嚶嚶出自幽谷遷於喬木嚶其鳴矣求其友聲相彼鳥矣猶求友聲矧伊人矣不求友生神之聴之終和且平

這是詩經小雅伐木篇乃燕朋友故舊之樂伐木是斫伐樹木丁丁是伐木聲嚶嚶是鳥聲之和幽谷是幽深的山谷喬木是髙樹相是觀看伊是彼也詩人說山中人斫伐樹木其聲丁丁然相應遂起興說禽鳥和鳴其聲嚶嚶然從幽深的山谷裏出來飛在髙樹上其和鳴相呼乃是尋求其同類的聲音觀彼禽鳥無知也曉得尋求其同類有此和平之聲況彼人之有知豈可不交求朋友人若能篤於朋友之好徳業相勸過失相規久而不渝可質之神明則徳成於已動靜云爲神明必聴之相之而終獲乎和順平康之福蓋朋友是五倫之一若無朋友便是廢了大倫所存所行乖戾偏黨無人救正必獲罪於天何福之有

家語與善人居如入芝蘭之室久而不聞其香卽與之化矣與不善人居如入鮑魚之肆久而不聞其臭卽與之化矣

芝蘭是香艸鮑魚是腐壊的魚肆是如今買賣鋪孔子家語書裏說若與爲善之人相處便如進那芝蘭的房裏初聞見香久了不聞見非是不聞見習熟慣了與之相忘就化於香中不覺了蓋與善人相處初問聴他說的都是好話看他行的都是好事便曉得是个善人恰似不可及若只管相親久將來燻陶漸染於善不覺也化做善人與他一般了若與不善之人相處便如進那鮑魚的鋪裏初聞見臭久了不聞見非是不聞見習熟慣了與之相忘就化於臭中不覺了蓋與不善之人相處初間聴他說的都無好話看他行的都無好事也曉得个不善之人不宜學他若不能疏逺久將來燻陶漸染於不善不覺就化做不善之人與他一般了

丹之所藏者赤漆之所藏者黒是以君子必愼其所與處者焉

善與不善都各以類相從正如銀朱所収藏的去處必帯些紅油漆所収藏的去處必帯些黑所以君子人必謹愼其所與同處之人如常人便須是親近益友不可親近損友人君便須是親近正人不可親近小人恐被他污染了

孟子舜尙見帝帝館甥於貳室亦享舜疊爲賓主是天子而友匹夫也

帝是帝堯館是館捨古禮妻之父謂之外舅故女之夫亦謂之甥帝堯以女配舜故謂舜爲甥貳室是副貳之宮室孟子因門人萬章問朋友之道告他說古者舜上而朝見於帝堯帝堯館舜於副貳之宮中亦就而享舜之食互相做賓主相待可見堯以天子下友舜而不爲屈己舜以匹夫上友堯而不爲僣分故曰是天子而友匹夫也

用下敬上謂之貴貴用解做以字這上一个貴字是貴重的意思下一个貴字是指有位之人孟子又說以在下之人敬事在上之人這是貴重貴人禮當如此

用上敬下謂之尊賢

尊是尊禮賢是有徳之人孟子又說以在上之人敬事在下之人這是尊禮賢人禮亦當如此

貴貴尊賢其義一也

貴重貴人與尊禮賢人都是理上當得處但時人止知貴人可貴不知賢人可尊故孟子說這二者其義一般不可以有位而輕有徳也

篁墩文集卷四

●欽定四庫全書

篁墩文集卷五

﹝明﹞程敏政撰

○經筵講章

中庸

博學之審問之愼思之明辧之篤行之

這是中庸第二十章

子思推明擇善固執其工夫條目有此五件這五个之字是指那當知當行的事上說子思說擇善之功莫先於學然學之不廣則不能盡曉天下的事物須是把詩書六藝無一件不窮究古今事變無一件不理會然後能周知天下萬事萬物的道理這便是博學之人的所學旣廣了中間豈無疑惑的事須要請問於人然問的不仔細那疑惑的事終不能解須是與師友每再三反復把那前後不一的事迹彼此不同的識見務要豁然貫通無一些疑惑這便是審問之旣問知了那事務終是自外面入來必反而思之有得於心方好然或思之不專至於泛濫或思之太過流於穿鑿便都是不謹愼處須要把學之於己的問之於人的虛心涵泳切己體察務求精熟使心與理爲一更無雜亂這便是愼思之旣思之有得若遇著事務到根前紛紛擾擾或是或非或眞或僞斷得不明卻也是無益須要有个張主分別是非無使有一毫顚倒剖決眞僞無使有一毫差錯如止水明鏡照人妍媸舉莫能逃這便是明辧之學問思辧這四件擇善的工夫旣做得有分曉若行時節或遲疑不肯盡力卻也只作一場說話過了所以又要加固執的工夫方能實有諸己人若於好事上見的眞慮的熟著實用力行將去不肯半上落下也不肯有始無終這便是篤行之先儒說五者廢其一非學也學者果欲由擇善固執以造於聖人至誠之域非積累工夫如此縝宻豈能至哉臣惟中庸這一章乃孔子答魯哀公問政之言前面說治天下國家有九經旣以誠身爲根本至此又子思推言五者爲誠身工夫故在人君尢爲切要蓋從古聖哲之君亦未嘗無學問之功如孔子於周昜幹卦贊君徳曰學以聚之問以辧之寛以居之仁以行之立言垂訓全與此合曽子傳大學曰致知格物卽學問思辧之事曰誠意正心修身齊家治國平天下卽篤行之事故朱子謂致知乃明善之要誠意乃誠身之本聖賢之言前後如一仰惟皇上生知之資本於天賦向道之志協於聖謨然古語云言有盡而道無窮臣愚尢願皇上知行並進始終一誠不事虛文務臻實效將見聖經賢傳上得千古之傳帝徳王功比隆四代之盛天下之望不勝惓惓

尙書一

五載一巡守羣後四朝敷奏以言明試以功車服以庸

這是舜典篇史臣記當時天子巡守諸侯朝覲的事巡守是天子巡行諸侯所守的國土朝是諸侯來朝於天子帝舜時定制五年之間天子巡守一徧二月到東方五月到南方八月到西方十有一月到北方巡守回來後第一年東方諸侯來朝第二年南方諸侯來朝第三年西方諸侯來朝第四年北方諸侯來朝這是五載一巡守羣後四朝天子巡行那一方先祭告皇天上帝望祭一方山川然後接見諸侯考驗他天時正與不正禮樂制度合與不合若有不同的都攺正歸一這是天子巡守的事已在上文說了諸侯來朝時天子使他敷陳爲治的道理若敷陳得有理又顯試他功迹如何若果然有功於民天子便賜他車馬衣服旌異他這是諸侯來朝的事故曰敷奏以言明試以功車服以庸臣謹按先儒解這一段書說天子諸侯𨿽有尊卑一往一來禮無不答是以上下交通而逺近洽和故在帝舜之時逺方諸侯皆得親見以詢治道況在王朝公卿其朝夕謀議於一堂之上心孚意契從可知矣三代聖王體而行之此所以成雍熈泰和之治而非後世之所以能及也洪惟我聖朝立法定制𨿽不泥古巡守朝覲之禮然在廷之臣或不時召對方面之臣毎三歲來朝而來朝之日政迹卓異者賜衣賜宴以爲榮貪懦不立者罷職除名以示戒推虞廷之意爲一代之典蓋百餘年矣仰惟皇上以聖哲之資嗣祖宗之統廣納羣言而制治保邦之策悉得上聞考察庶官而憸邪不職之人不容幸免蓋由此而上幾於有虞君臣相與之盛不難矣伏願始終以舜爲法登延耆俊不厭於頻綜核名實不嫌於察則聖徳日進於髙明聖治益臻於美大此宗社萬萬年無疆之慶也臣犬馬之心不勝惓惓顒望

二

帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於夔龍帝曰兪往欽哉

這是尙書舜典篇史臣記帝舜命官典禮的事咨是嗟嘆四嶽是官名以一人而掌諸侯四方之事故謂之四嶽典解做主字三禮是祀天神享人鬼祭地祗這三件大禮帝舜問四嶽之官說如今羣臣中那一个能爲我主三禮之事僉曰伯夷僉是眾共之詞伯是爵夷是名四嶽與在朝小大之臣都說道羣臣之中惟有伯夷這个人可以主三禮之事帝曰兪咨伯汝作秩宗兪解做然字秩宗是典三禮的官名在周爲宗伯在後世爲禮部太常之職謂之秩宗言其職當敍次百神而以宗廟爲主蓋百神中其位次或尊或卑其祀典當因當章其禮樂度數可隆可殺都要處得停當方爲稱職故帝舜然其言以爲舉得伯夷最是乃嗟嘆呼其爵而不名說如今特命爾做秩宗之官又告戒他說夙夜惟寅直哉惟淸夙夜是早晚寅是敬畏直是無私曲淸是潔淸帝舜說與神明相交只在一心爾伯夷當一日之間無論早晚常存敬畏以直其內不使有一些私曲則此心自然潔淸無一些物欲來污染這等方可以交於神明伯拜稽首譲於夔龍稽首是首至地譲是推以與人夔龍是二臣名伯夷聞帝舜之命恐當不得此任遂拜稽首說這个職事惟夔與龍可做請譲與這二人帝曰兪往欽哉帝舜說你譲得也當只是夔龍這兩个人𨿽賢也未能過爾故然其舉不聴其譲復戒勉之說汝伯夷往任是職當要常存敬畏之心不可一毫怠忽故曰往欽哉臣惟朝廷之禮莫重於祭而天地宗廟之祭尢爲至重若典禮者非其人何以感格神明致天子仁孝誠敬之意故帝舜不敢輕用一人必訪於羣臣伯夷不敢以寵利爲樂必譲於賢者可謂知所重矣然帝舜所命之詞又不過寅直淸三个字若典禮之官因仍茍且而不能敬枉已徇私而不能直昬昧污濁而不能淸這等人神明必然厭惡之豈肯受他祭祀所以帝舜在天子之位五十年郊則天神格廟則人鬼享子孫蕃衍世道隆昌𨿽其大徳克誠之所致然伯夷相成之力亦豈少哉臣愚伏望皇上以仁孝誠敬爲事神之本以恭正潔淸責典禮之官俾乾坤淸泰獲大稔於生民祖考來歆集蕃禧於聖體庻幾克臻有虞之盛治而大禮不爲虛文矣伏惟聖明畱意

三

亦越文王武王克知三有宅心灼見三有俊心以敬事上帝立民長伯

這是周書立政篇周公告成王說文王武王能用賢以事天治民的事亦越是繼前之辭前面旣說商紂任用非人失了天命故至此把文王武王的事說起三宅指那居常伯常任準人之位者是見做官的人三俊指那有常伯常任凖人之才者是作養待用的人克知是知之眞灼見是見之明心是說人的心術周公說三有宅的人平日無一些圖利的心念念只在愛君憂國上若非知之眞縱使在三宅之位也不能盡其才文王武王便眞眞的知道他是可托之人置在左右以心腹相待無一些猜忌三有俊的人他平日也無一些幸進的心本意只要致君澤民況未曽歷練能見他底蘊最難文王武王便明明的見得他有可用之才作養在朝以備任用文王武王委任三宅作養三俊非徒聴他言語也非因他外貌都是著實曉得他心術是賢人君子所以說克知三有宅心灼見三有俊心上帝是上天長伯是管百姓的官長人君所掌的事如惇五典使人不敢亂倫庸五禮使人不敢僣分命有徳討有罪都是奉行天的事人君一身不能獨理必須委任賢才與之共理天下的百姓都是天民寒者要衣饑者要食鰥寡孤獨要得其養都仰賴人君人君一身不能獨治必須委任賢才與之共治若所任不得其人則天道不寜百姓失所文王武王用此三宅三俊的賢才一同敬事上帝由是天職修舉在朝無有誤事的官用此三宅三俊的賢才立做民間長伯由是體統分明在下無有失所的人上帝旣有人奉承下民又有所寄托所以說以敬事上帝立民長伯周公以文王武王之事告成王蓋言人君位在天人兩間俯仰無愧全在委任賢才上今王嗣位可不法祖以圖治哉臣考之立政之書歷言禹湯文武皆以求賢爲事天治民之本於此特以心之一字爲言尢是切要蓋君臣上下貴乎同心若君臣離心則情意不浹政出多門以之事天則天心爲之不享以之治民則民心爲之不服然任用之際又須分別君子小人蓋人君與君子同心則治與小人同心則亂如文王武王眞知灼見賢人君子之心傾心委任言動無間由是賢人君子都以文王武王之心爲心盡心輔佐不拘形迹以致上得天心下得民心享國至於八百年如夏桀商紂當時豈無賢人君子都不相知心或被疏逺或受刑戮那小人毎大姦似忠大詐似信反與之終日相處同心共事彼小人者惟務狎暱以逄其惡以致上失天心下失民心而國隨以亡此人君與君子小人同心治亂之明鑑仰惟皇上以睿哲之資嗣祖宗之位時臨經幄聖學愈進於髙明日視正朝聖治愈臻於隆盛天人佑助宗社奠安然臣嘗伏覩太祖髙皇帝禦制大誥有君臣同逰之章與文武之事實相符合惟願聖明逺取法於成周近取法於皇祖親近君子屏斥小人廣泰和之風於四海衍無疆之業於萬世微臣螻蟻之誠不勝惓惓

四

自一話一言我則末惟成徳之彥以乂我受民

這是周書立政篇周公說人君任用君子的意思末解做終字惟解做思字成徳之彥是說君子好人又解做治字周公告成王說天下至大百姓至廣人君必須任用君子好人方得治安然任用他必須念念在玆不可斯湏忘了𨿽開口說一句話道一句言終要思想著君子好人蓋君子好人道全徳備上可以正君下可以善俗用之要使他治我所受之民民何以謂之受蓋民乃受之於天受之於祖宗非是成王所自有之若人君一話一言之間任用的心少有慢怠君子必然見機而作小人必然乘間而入天下百姓豈得治安周公告成王之意大槪如此臣嘗考立政一篇不過說人君任賢治民之道蓋生民之休戚繋乎人臣之賢否人臣之賢否系乎人主之昬明蓋人主明於知人曉得孰爲君子任之勿貳孰爲小人去之勿疑則百姓安而天下治若人主暗於知人以君子爲小人反加疏逺以小人爲君子反加親信則百姓不安而天下危上文歷言禹湯文武之興桀紂之亡全在任用君子小人上然君子難進而易退民心難得而易失上天之佑與不佑祖宗之享與不享也只在此況成王以幼沖之年嗣文武之位豈可不加之意乎周公丁寜告戒可謂至矣其後成王果能任用君子始終如一纘成丕緒享國隆長後世稱爲守成令主豈偶然哉仰惟我朝列聖親賢愛民之詔布之天下傳之後世載諸寶訓昭如日星伏願皇上萬幾之暇熟復聖言敬守家法親君子逺小人無爲空談務求實效使人才収全盛之名四海享太平之福則周之成王有不足言者臣犬馬之誠不勝惓惓

五

至治馨香感於神明黍稷非馨明徳惟馨爾尙式時周公之猷訓惟日孜孜無敢逸豫

這是周書君陳篇周成王使君陳監殷頑民於下都引周公的言語訓告他要勤謹奉行的意思至治馨香以下四句便是周公的言語馨香是物之精華气臭黍稷是祭神的品物明徳是人所受於天虛靈不昧的道理成王說凡治功之成到那極處馨香發聞感格神明自有个不疾不速的妙處彼其祭祀之時昭薦黍稷能致得神明來享這豈是黍稷的馨香所以然處都是明徳的馨香人若無有這明徳便無有那治功縱是黍稷丰潔也不過具文而已神豈享他故曰至治馨香感於神明黍稷非馨明徳惟馨式字解做用字言合於道謂之猷逸豫是偸安的意思成王又說周公這等有道的言語你當用他的去行終日勤謹孜孜在念不可一毫偸安放過了故曰爾尙式時周公之猷訓惟日孜孜無敢逸豫蓋殷之頑民未可刑驅勢迫必須能繼前人之徳庻幾可化他若專靠周公的法度無有周公的徳化如何了得所以先儒蔡氏解言一章說至精至微非深致篤恭之功孰能與於斯亦可謂善於說經者矣臣嘗聞之敬之一字是聖學成始成終之要此章無敢逸豫這一句卽是篤敬的工夫蓋能篤敬則大本以立徳豈有不明徳明則物我無間治豈有不成治旣成了則休聞四逹自然感得神明神明尙且感得何況百姓毎若不能篤敬則放肆妄爲徳如何可明徳旣不明則縱欲無度治如何可成旣無善治則穢徳彰聞神明必然厭惡他神明厭惡則民心可知以此看來昬明治亂全在敬與不敬成王𨿽是訓告君陳要他遵周公之訓無敢逸豫其實非成王能自遵周公之訓盡篤敬之功如何說得到此其後君陳果能化訓殷民成王允爲嗣世賢主漢唐以來聖學不明至治罕見上下恬然不知務本敬徳或妄意於滛祀以徼福或專事於非法以求治政化不洽而移咎於民和气不臻而歸罪於歳比諸成王訓告君陳之意何止霄壤仰惟皇上恭已守成勵精圖治時有訓勅以勵中外之臣宜乎雨暘時若百神效靈然近歳以來水旱未調饑饉相屬是𨿽天心仁愛之所致臣愚尢願皇上欽卹民隠敬逺鬼神罷不急之務求有道之言上下之間交致其敬則盛徳大業比隆成周漢唐以下不足言矣伏惟聖明畱意

春秋

九月戊辰諸侯盟於葵丘

這是春秋記齊桓公合諸侯以申明天子禁令的事九月戊辰在魯僖公九年卽周襄王元年諸侯是齊與魯宋衛鄭許曹六國之君盟是誓於神明以結約信葵丘是宋地卽今河南睢州春秋葵丘之會齊桓公主霸周襄王使冢宰周公來賜桓公胙桓公不敢使天子之相受諸侯的約束候宰周公去了乃以九月戊辰會六國諸侯誓於神明以結約信這一日陳設祭神的牲都不殺約信之書也盛在匱中但加於牲上其意只要以威信服諸侯以申明天子的禁令其初命說凡有不孝父母的人誅戮之樹立世子不得擅自更易寵妾不可使爲妻再命說有賢徳的人尊禮之有才能的人養育之於以表章有徳三命說有年老的人敬重他使安於壽考孤幼的人慈愛他使遂其生養四方賓客行旅有至其國土的不可忽忘了務優待他使不失所四命說仕者之子孫恐未必皆賢止許世祿不許世官有司眾職當廣求賢才以充其任不可使人兼攝恐至廢事取士必在得人不可濫舉大夫有罪當請命於天子不可擅殺五命說不可曲爲堤防壅泉激水以專小利病鄰國鄰國凶荒告糴以賑饑民不可閉遏不與封建國邑當告於天子不可自專凡此五命之詞皆天子大禁初命三事乃三綱所系修身正家之要也再命以後諸事所以尊賢敬臣子民柔逺人懷諸侯制治保邦之法也世至春秋諸侯犯之而不卹桓公獨能申明此禁以約束諸侯翼戴王室且曰凡我同盟之人旣盟之後言歸於和好無得互相構怨不待刑牲歃血而諸侯皆諭其志奉其說而不敢違孔子作春秋特書戊辰諸侯盟於葵丘所以深美之也臣謹按五霸之功莫盛於齊桓齊桓之盟莫盛於葵丘然桓公盟諸侯凡十有三次春秋皆不書日惟此特書戊辰蓋𨿽美其盛而亦憂其衰也誠以霸者假仁義以濟其私所欲未遂則勤力勞心不敢自怠所欲旣遂則气驕志滿不復有爲論謂桓公葵丘以前如自朔至望之月日有所增葵丘以後如自望至晦之月日有所損由其心有勤怠之殊故其功有盛衰之漸較之王者之治克愼始終大不侔矣降及後世漢唐之君亦往往以勤始而治以怠終而亂皆不能監春秋盛衰之迹而自致於王道者也伏惟皇上味春秋之旨撫霸功之卑修身正家大綱旣舉保邦制治萬目咸張如唐虞大君無怠無荒如商周令主愼終於始足以成純一不已之徳足以保萬世無疆之休臣民至願端在於斯伏乞聖明畱意

綱目一

詔二千石勸農桑愼選舉順時令理寃獄

這是通鑑綱目紀漢孝章皇帝建初元年命官養民求賢卹刑的事二千石是郡守一歲的俸祿因以爲稱章帝卽位之初下詔於天下郡守說農桑是王政之首宜及時勸督百姓男子勤力農畝婦女蠶桑以爲衣食不要使他饑寒賢才是致治之本凡選舉之際務要明愼舉進善良君子黜退貪猾小人不可徇私使賢否混雜至於感召和气洗雪寃枉尢國家重事當春月發生之時宜布徳施惠不可斷刑獄有重罪的必待秋後或有司羅織鍛煉使人寃枉無所訴告的必詳審曲直與他辧理不可觀望顚倒以傷和气宋儒朱子於通鑑綱目大書之所以美章帝之初政可爲法於後世者如此臣惟治天下之道誠莫切於養民求賢卹刑這三事稽之於古若虞周之世所以致雍熈泰和之盛亦不過此而章帝詔書實有虞周遺意蓋舜立十二師周置九牧略如漢之郡守所謂二千石者舜與成王所以告命訓迪之詞曰食哉惟時曰阜成兆民卽勸農桑的意思曰惇徳允元曰舉能其官卽愼選舉的意思曰象刑惟明曰以公滅私卽順時令理寃獄的意思𨿽建初之治不敢上比虞周然章帝之賢亦非後世可及今考其時嘗以上林池籞賦與貧民詔齊國省冰紈方空縠又嘗以春時親耕於定陶以秋時觀稼於河內這等愛民必無橫徵暴斂奇技淫巧之作議貢舉則先忠孝之人求治效則戒矯飾之吏大臣若第五倫袁安之流以淸介之行師表羣臣守令若亷範周紆之徒以循良之政撫安黎庶這等用賢必無賣官鬻爵私謁幸進之風念罪人痛苦則禁治獄之慘酷者惜賢才連坐則除妖惡之禁錮者貴戚奢縱非法命三公糾之以正朝綱禁獄逮系無辜用人言釋之以弭災異這等愼刑必無深文酷罰偏聴不公之失此章帝所以爲東漢賢君號稱長者而朱子特筆大書深予之也伏惟皇上以睿哲之資繼祖宗之統蓋嘗惓惓於養民求賢卹刑三事明詔屢下聖澤弘敷賑濟之使相望於道途願仕之臣駢肩於朝寧負屈者無分逺邇必勞宣勘之官系獄者毎遇炎寒必蒙寛卹之例凡此皆上勤宸慮下厚民生宜有治平之功以繼虞周之盛而陋章帝於不足言者宗社生民莫大之幸

二

魏主考績黜陟百官

這是通鑑綱目紀魏主考核百官以示勸懲的事魏主是北魏孝文帝與南齊明帝同時那時不曽混一號爲南北朝故綱目書法不稱帝而稱主初孝文帝太和十八年下詔定制毎三年一考百官就行黜陟不待九年其制各令本曹官長考他屬官的功績優劣分爲上中下三等其上下又各分爲三等六品以下令尙書覆審五品以上帝親與公卿辧論考上上的升用考下下的罷黜考中等的照舊至是帝親臨朝堂黜陟百官面責各部尙書不能獻可替否進賢退不肖錄尙書事拓跋羽無勤愼之名有阿黨之迹退了不許錄尙書事其同僚佐貳官做尙書令僕射左右丞的不能以義相導隨其罪之輕重削了他俸祿少保拓跋澄以气志驕傲革了他職任尙書於果以不勤政事也削了他俸祿其餘不能盡職的或降或黜皆數其罪過當面發落他由是謹勤辦事的有所勸勉怠慢誤事的有所懲戒君徳以修國政以舉宋儒朱子於通鑑綱目特書之以見孝文帝能綜核名實得爲治之要如此臣惟考績黜陟國家之大典稽諸往古唐虞之世三載考績三考黜陟幽明其黜陟行於九年非是太緩民淳事簡在位的君子多小人少故也成周之時三歲則大計羣吏之治而誅賞之其黜陟行於三年非是太急世降俗下賢否相雜恐小人茍容君子淹滯故也三代而下圖治之君誠當以此爲準然北魏孝文帝乃以英年臨禦萬幾斟酌古制力行之且親操黜陟之柄不察察於人言專責輔相之臣不屑屑於庻位尢得爲治之體後世稱爲賢君垂在史冊況堂堂有天下者當可不加之意乎我聖朝九載黜陟則用唐虞之典三年考核則用成周之制良法美意行之蓋百餘年矣仰惟皇上臨禦以來恪守成規日新聖學慮官久則不免於阿黨政久則不免於獘生因三年朝覲之期下考核加嚴之詔中外之臣凜然向風以君子爲榮以小人爲恥然庻官稱職本於大臣大臣得人本於君上伏惟聖朝如文王克厥宅心如帝舜任賢勿貳則大臣有亷貪立懦之風庻位有奉公守法之效聖謨益逺聖治益隆匹休於唐虞三代之治而偏安小成如北魏孝文者不足言矣斯世斯民不勝慶幸

○經筵日講

孟子

孟子曰有不虞之譽有求全之毀

虞是料度譽是名譽毀是非毀孟子說人必是有些善處方才得人稱譽然稱譽之言未必皆實且如有一等人所行的事只與眾人一般他心裏也不曽度有个名譽卻偶然有一兩件事被人稱贊起來互相傳播都說他好這便是不虞之譽人必有些惡處方才被人非毀然非毀之言也未必皆實且如有一等人小心畏懼要求全美惟恐有些差失卻無故被人非毀說他不好這便是求全之毀夫爲善得了好名爲惡得了惡名本是常理今乃有出於常理之外的這等去處須是要見得透以在已論來不可僥幸得名便勸喜足了還要勉彊爲善求稱其名也不可因人有些言語便生憂疑只要自家持守得定事久自明以在人論來不可徒取虛名便輕易進用一个人也不可信人讒謗便輕易黜退一个人須要仔細詢訪著實有可用時用他著實有可退時退他這等便有些虛毀虛譽如何亂得這大公至正的常理這卻是孟子言外的意思

孟子曰人之易其言也無責耳矣

易是輕易責是怪責孟子說人若輕昜開口發言不當必然遭人怪責旣遭怪責以後自不肯輕易開口今有一等人發言時不計是非不顧利害只管輕易開口亂說將去這等人只是一向不曽遭人怪責以此放肆了蓋常人之情前面旣無懲創則後面不知警省所以如此若君子之言當謹而謹豈待有過失了才不輕易說話孟子這一章必有爲而發然亦可以爲言語之戒

孟子曰人之患在好爲人師

患是病患孟子說凡與人做師傅的必是學問有餘人來求教不得已而應之乃可如今人卻有件病是他心性好髙不待學問充足只管要做人的師傅這等人自家滿足定無有長進處豈不是大病蓋上自天子下至庻人皆不可無師但人不可輕以師道自任故孟子警戒學者如此

樂正子從於子敖之齊樂正子見孟子孟子曰子亦來見我乎曰先生何爲出此言也曰子來幾日矣曰昔者曰昔者則我出此言也不亦宜乎曰捨館未定曰子聞之也捨館定然後求見長者乎曰克有罪

樂正子是孟子弟子子敖是齊大夫王驩的表字之是往先生指孟子昔者是前日館是客捨克是樂正子的名昔孟子在齊國樂正子從著大夫子敖往齊國見孟子孟子意下說子敖是个小人不當跟著他行已自怪樂正子及樂正子來見孟子遲了孟子姑以此責他說爾也來見我乎樂正子不知怪他何故問說先生如何發這言語孟子又問他說爾來到齊國如今是幾日了樂正子說是前日孟子說旣是前日來如何兩日不見我我發這言語豈不宜乎樂正子見孟子怪他又遮飾說我不敢慢先生因是客館未定所以不曽來見孟子又說爾可曽聞得人說直待客館定了方才求見先生長者乎樂正子聞孟子之說隨卽省悟自稱其名說道克委實有罪不敢辭矣這一章見孟子教人之嚴而樂正子勇於受責亦自難得比如後世人彊辧飾非不肯認錯至於壊事不悔者又樂正子之罪人也

孟子謂樂正子曰子之從於子敖來徒餔餟也我不意子學古之道而以餔餟也

徒解做但字餔是食餟是飲孟子呼樂正子說爾這一遭跟著大夫王子敖來更無別事但只圖些飲食而已我不意你平日學古人之道不知擇所從之人是可與同行的是不可與同行的卻專爲飲食是何道理蓋學古人之道則能審於擇人嚴於處已遇可從之人𨿽無勢利簞食瓢飲亦所不辭遇不可從之人𨿽有勢利千駟萬鍾亦不爲動子敖本是齊王幸臣孟子平日絕之未嘗與他說話今樂正子乃失身於此人宜孟子正其罪而切責之也

孟子曰仁之實事親是也義之實從兄是也

這兩个實字解做結實之實孟子說仁義二者是人性固有的然仁主於愛而愛莫切於事親人能孝順父母便是仁之實義主於敬而敬莫先於從兄人能事兄長便是義之實這仁義之道其用最廣比如一根樹凡愛民利物都是仁之華采枝葉其本卻自愛親一件上推來所以見得愛親便是仁之結實處凡忠君弟長都是義之華采枝葉其本卻自敬兄一件上推來所以見得敬兄便是義之結實處人之良心發見惟此二者最爲切近精實能於此體認躬行而充廣之則仁義之道不可勝用矣

智之實知斯二者弗去是也禮之實節文斯二者是也樂之實樂斯二者樂則生矣生則惡可已也惡可已則不知足之蹈之手之舞之

這三个實字是承上文兩个實字說這三个斯二者都指事親從兄說節是品節文是文章生如艸木有生意一般惡解做何字孟子旣說仁義之實在於事親從兄又說智之實不在於他只於事親從兄這兩件道理知得明白又能固守常常不離去了便是智之實處禮之實只在這兩件爲之品節文章使其次第等級秩然不亂威儀文采粲然可觀便是禮之實處樂之實只於這兩件中心悅樂和順從容無所勉彊旣無勉彊這道理油然自生如艸木之有生意旣有生意自然暢茂條達發將出來如何止遏得住旣止不住則盛而又盛形於動容見於四體至於足之蹈之手之舞之有不自知其所以然者孟子這一章說事親從兄良心眞切天下之道皆原於此然必知之明而守之固然後節之宻而樂之深也

孟子曰天下大恱而將歸已視天下恱而歸已猶艸芥也惟舜爲然

已是就帝舜身上說艸芥是極微之物孟子說帝舜的孝無人及得蓋當其在側微之時未登帝位天下之人都仰其盛徳無比的喜悅將要歸服他舜看這天下之人喜悅歸服他只如地上的艸芥極微之物一般這等看得不希罕爲何蓋舜的心裏只以順親爲重若不得於親而順之𨿽得天下也不爲重其孝如此所以說惟舜爲然以見其不可及也

不得乎親不可以爲人不順乎親不可以爲子

得乎親是曲爲承順只要得父母心裏喜悅的意思順乎親是惟恐父母有過失先意承志諭父母於道直要所行都合理不相違悖的意思孟子又說帝舜他心裏以爲若服事不到不能得父母的心使他喜悅便不可以爲人若不能調順父母使他所行都合理無過失便不可以爲子蓋舜的心事如此謂之人乃對彼而言猶是泛說謂之子則對父母而言其情親義切無以加矣

舜盡事親之道而瞽瞍底豫瞽瞍底豫而天下化瞽瞍底豫而天下之爲父子者定此之謂大孝

瞽瞍是舜的父名底是致豫是恱定是各止其所的意思孟子又說帝舜的道理已盡到至極處故瞽瞍𨿽至頑這時節都致到和恱的去處這便是底豫只因瞽瞍一底豫了凡天下爲人子的知天下無有不可事的親都仿效舜之所爲無有不孝爲父的也都底豫無有不慈這便是化瞽瞍一底豫了凡天下爲父的慈爲子的孝子孝父慈各止其所無有不安其位的這便是定舜之孝至於如此爲法於天下可傳於後世非止一身一家之孝而已所以喚做大孝蓋處人倫之常者易處人倫之變者難舜處人倫之變而能盡其孝故孟子舉之以爲萬世法

離婁章句下

這是孟子離婁篇後一半因簡帙重大分作章句下篇

孟子曰舜生於諸馮遷於負夏卒於鳴條東夷之人也文王生於岐周卒於畢郢西夷之人也

諸馮負夏鳴條都是地名岐周是岐山下周舊邑畢郢也是地名孟子說虞舜生在諸馮遷居在負夏沒在鳴條都是東方夷服之地是舜乃東夷之人也周文王生在岐周沒在畢郢大抵是西方夷服之地是文王乃西夷之人也

地之相去也千有餘裏世之相後也千有餘歳得志行乎中國若合符節先聖後聖其揆一也

符節是玉做成篆刻文字從中分開彼此各藏一半有事則左右相合把做信記揆是度孟子又說舜與文王地土相去有千餘里之逺世代相先後有千餘年之久然舜爲天子文王爲方伯得志行道於中國以及於天下則與符節相合一般無有差錯是聖人之生先後逺近之不同揆度將來其所存所行的道理則一而已非孟子深知二聖之心豈能形容至此哉

子產聽鄭國之政以其乘輿濟人於溱洧孟子曰惠而不知爲政歳十一月徒杠成十二月輿梁成民未病渉也

子產是鄭大夫公孫僑輿是車溱洧是二水名惠是私恩小利周之十一月卽夏之九月周之十二月卽夏之十月三代時攺易正朔是如此徒是徒步杠是方橋梁也是橋昔子產爲鄭大夫聽斷一國的政事他因見溱洧二水無有橋梁人往來不便終日把他所乘的車載往來的人濟過這溱洧二水孟子說這子產這个人所行只是私恩小利不知爲政之道蓋爲政則有公平正大之體綱紀法度之施自然使人得所不在這些小惠利上且先王之政毎到歳十一月農功已畢又將寒凍時節於是將各處可通步行人往來的方橋都做成了到十二月又將各處可通車輛往來的大橋也都做成了這等則民都便於往來自不患於徒渉何必區區以所乘的車來濟人縱濟得一時一兩處豈能周徧故孟子以此爲言蓋修治橋梁道路亦王政之一事也

君子平其政行辟人可也焉得人人而濟之故爲政者毎人而恱之日亦不足矣

辟是辟除孟子因說子產乘輿濟人的事至此又推說君子若能行先王之政公平溥徧使百姓毎飽暖安樂都受恩惠則出行之時𨿽辟除了行路的人使他躱避也是上下之體所當然不爲過分況國中之水當渉者多不止於溱洧兩處豈能一一都把自家所乘的車濟他故爲政的人若行私恩小惠个个人都要喜恱他則人多日少以有數之日供無窮之人如何勾得用這一章是說爲政當以大徳不當以小惠的意思

孟子告齊宣王曰君之視臣如手足則臣視君如腹心君之視臣如犬馬則臣視君如國人君之視臣如土芥則臣視君如冦讎

視是看待的意思國人猶言路人芥是艸芥孟子告齊宣王說人君看待臣下如手足則臣下看待人君如腹心手足腹心相待一體恩義之至也人君看待臣下如犬馬則臣下看待人君如路人蓋犬馬𨿽是輕賤猶有豢養之恩路人則亦無怨無徳而已人君看待臣下如土芥則臣下看待人君如冦讎蓋土芥則踐踏之而已斬艾之而已而賤惡之太甚故所報亦有甚焉孟子這一章因齊宣王待遇臣下恩禮衰薄至於昔日所進用的人一旦不知所往其於羣臣亦謂邈然無敬故孟子極言報施之道如此然忠臣孝子常加厚於君父斷不以此自處也

王曰禮爲舊君有服何如斯可爲服矣

君是諸侯國君服是服制齊宣王疑孟子說君臣報施之道太甚故問他說在古禮凡人臣於舊時服事過的國君有齊衰三月之服是如何樣的方可爲他行這服制

曰諫行言聴膏澤下於民有故而去則君使人導之出疆又先於其所往去三年不反然後収其田裏此謂之三有禮焉如此則爲之服矣

膏澤是惠澤導是引導疆是境田是田祿裏是裏居孟子答齊宣王說人臣平日有諫諍於君君能容受而行之有善言陳奏君能鑑納而聽之有志於爲民君能使他展布使惠澤下及於百姓這等以道事君中間或偶有不合之故去往別國畱之不得則人君遣人引導他出境防其剽掠使不失所又遣人先去他所往的國中稱道說這是个賢臣可用旣去之後又拳拳望他歸國到三年之久不歸然後収了他舊時所得的田祿裏居若國君看待臣下如此一不忍他路上失所二不忍他到別國無有祿食三不忍便収了他田裏這謂之三有禮焉如此則爲人臣的𨿽在別國念其舊恩不敢忘故制服以報之也

今也爲臣諫則不行言則不聽膏澤不下於民有故而去則君搏執之又極之於其所往去之日遂収其田裏此之謂冦讎冦讎何服之有

極是窮困的意思孟子又對齊宣王說如今爲臣的諫諍於君君怒而不行有善言陳奏君拒而不聽𨿽有意爲民又不得展布使惠澤不及於百姓中間或有不得已之故去往別國人君不肯悔悟反加捕捉又窮困之於其所往之國使不要用他其去國之日就便収其田祿裏居全不念他平日效勞這等相待只似冦讎一般恩義旣絕何有報服之理大抵戰國之時爲諸侯國君的多不以禮遇其臣故孟子之言如此然孟子他日去齊三宿出書曰庻幾攺之予日望之其待君之意甚厚未嘗有悻悻之心則爲人臣的又當以孟子之事爲法

篁墩文集卷五

●欽定四庫全書

篁墩文集卷六

﹝明﹞程敏政撰

○經筵講章

尙書

公曰君奭我聞在昔成湯旣受命時則有若伊尹格於皇天在太甲時則有若保衡在太戊時則有若伊陟臣扈格於上帝巫咸又王家在祖乙時則有若巫賢在武丁時則有若甘盤

時則有若言當時有如此之人太甲太戊祖乙武丁都是商之賢君保衡是官名保取其安衡取其平卽指伊尹周公呼召公說我聞得在昔商家先王成湯旣受天命爲天子時則有如伊尹以聖臣輔聖君治化之隆與天無間故曰格於皇天在成湯之孫太甲時則有如伊尹居保衡之官以聖臣輔賢君天下都賴之以安平故曰保衡在太甲之孫太戊時則有如伊尹之子伊陟與臣扈兩个人以賢臣輔賢君其致治之盛能得昊天上帝之心故曰格於上帝又有如巫咸者也能輔君爲治功在王室故曰乂王家在太戊之孫祖乙時則有如巫賢巫賢乃巫咸之子在髙宗武丁時則有如甘盤卽髙宗之師蓋商之諸君能創業於前守成於後多是這六个大臣輔佐之力

率惟玆有陳保乂有殷故殷禮陟配天多歷年所

率是循陟字解做升字指先王說所是次所周公又說商家伊尹至甘盤六个大臣能率循這輔君致治之道有陳力就列之功用能保治得商家朝廷尊安四方無虞故商家大禮尊其先王之旣往者以盛大之徳配於昊天上帝而享國歷年之久至於六百年之多

天惟純佑命則商實百姓王人罔不秉徳明卹小臣屏侯甸矧咸奔走惟玆惟徳稱用乂厥辟故一人有事於四方若卜筮罔不是孚

佑是助稱是舉事如徵伐會同之類周公承上文說天意在商家純一不雜佑助其天命所以生賢眾多使有商國家充實而無乏才之患在內則百官著姓與王臣之微者莫不秉持其徳無偏私之蔽明致其卹有憂國之心在外小臣與藩屏國家侯服甸服之臣況皆奔走趨事惟此之故惟稱舉其明徳用以匡治其君俾無過舉故其君或有徵伐會同之事於四方令行禁止如龜之卜如蓍之筮天下之人知其出於至公無有不敬信的周公言此以見天眷人君莫大於生賢人君圖治莫先於用賢的意思

公曰君奭天壽平格保乂有殷有殷嗣天滅威今汝永念則有固命厥亂明我新造邦

平是坦然無私格是通徹無間汝是指召公亂字也解做治字周公呼召公說上天福善禍淫其心至公豈肯私壽於人若有坦然無私通格於天的人天必壽他如伊尹至甘盤這六个大臣能盡平格之實故能保治商家享國長久到商紂嗣天子之位輔以姦惡乃遽遭滅亡之天威爲何蓋因不能用賢臣輔佐以格於天天豈肯私壽他今召公當勉爲我周家永久之慮畱佐成王則可以保有鞏固之天命其治效亦明著於我周新立之國而召公一身也有光顯了

公曰君奭在昔上帝割申勸寧王之徳其集天命於厥躬

割是災害申是重勸是勉寜王是指武王以其有安天下之功故曰寜周公又呼召公說在前時皇天上帝因紂無道降災害與商家使他失了天下申重勸勉我武王之聖徳集天命於武王之身使有天下爲天子謂之勸者非天有言語告人只是冥冥之中佑助啟迪使武王之徳日新又新也

惟文王尙克修和我有夏亦惟有若虢叔有若閎夭有若散宜生有若泰顚有若南宮括

虢叔是文王之弟封於虢閎散泰南宮是人的姓天宜生顚括是人的名周公又說文王庶幾能修治調和我周家所有的中夏地方使三分有二之國無有廢缺的政事無有乖戾的風俗也非是文王一人之力亦惟有如虢叔有如閎夭有如散宜生有如泰顚有如南宮括這五个大臣輔佐他如此

又曰無能往來玆迪彛教文王蔑徳降於國人

蔑是無周公又反前意說若虢叔毎這五个大臣不能爲文王往來奔走於此勉盡職業開導啟迪其秉彛之常教則文王也無徳澤降及於國人甚言君不可無臣也

亦惟純佑秉徳迪知天威乃惟時昭文王迪見冒聞於上帝惟時受有殷命哉

迪知這一个迪字是踐履的意思迪見這一个迪字是開導意思周公復正言文王有這五个大臣亦是天意在文王純一不雜佑助他故生這等秉持明徳之臣踐履工夫到至處著實曉得上天威命商紂有必亡之理以此同心協力務在昭顯文王開導啟迪使文王之徳如日之著見於上如天之覆冒於下而升聞於皇天上帝惟是之故遂能受有商之天命這一節見文王𨿽是聖人亦不可無賢臣之助武王惟玆四人尙迪有祿後曁

武王誕將天威咸劉厥敵惟玆四人昭武王惟冒丕單稱徳

四人是閎天散宜生泰顚南宮括此時虢叔已不在了劉字解做殺字單是盡周公又說武王時惟有閎夭毎這四个大臣庻幾能使武王蹈有天祿後來又與武王大奉上天之威命去伐紂盡殺其殘暴抗敵之人有了天下這四个大臣又同心輔佐昭顯武王使其徳覆冒於天下天下之大盡都稱頌武王的聖徳這一節見武王𨿽是聖君亦不可無賢臣之助

今在予小子旦若遊大川予往曁汝奭共濟

小子是周公自謙之稱浮水曰遊周公又說如今在我小子旦承文王武王的基業懼不能濟事比如要浮過那大川水去不知津渡所在一个人豈能得濟我去與爾召公期於共濟方可觀此則周公畱召公要共成王業其意可謂切矣

小子同未在位誕無我責収罔朂不及耉造徳不降我則鳴鳥不聞矧曰其有能格

小子指成王周公是成王的叔父故稱成王做小子誕無我責這一句先儒說疑有缺文収罔不及這一句先儒說未詳其義耉造是老成人周公又說成王幼沖𨿽已卽位與未卽位同正要賢臣相與輔佐他若召公求去則耉老成人之徳不下降於民我於那瑞世之鳴鳯也不得聞其聲了況敢說道進此而有能感格於天乎

公曰嗚呼君肆其監於玆我受命無疆惟休亦大惟艱告君乃猷裕我不以後人迷

肆是大玆指上文猷是謀後人是文武的後人卽指成王周公嘆息說召公大宜監視我上文所告的言語我文王武王受天之命固有無窮的休美然其積累締造之功也大是艱難豈可不竭力保守今告召公爾當謀所以自處寛裕之道展布四體使君徳開明不要心中狹隘只管求去我不欲後王迷惑而失爲君之道也

公曰前人敷乃心乃悉命汝作汝民極曰汝明朂偶王在亶乘玆天命惟文王徳丕承無疆之卹

前人指武王民極是下民的凖則偶字解做配字周公與召公曽同受武王顧命故周公告他說武王敷布他腹心盡以命汝召公使居三公之位要爾做一个下民的凖則其告命之詞說道汝召公當精白一心勉輔嗣王如農夫偶畊的一般不可缺了一人又當以心相信如馭車的一般幷力一心以乘載這天命又當追念我文王之舊徳與我周家大受無窮之憂責如民生休戚天命去畱都是可憂處武王所以命汝召公如此豈可以求去乎

公曰君告汝朕允保奭其汝克敬以予監於殷喪大否肆念我天威

保是太保召公所居之官大否是大亂周公又說召公如今告汝以我的誠意遂呼他官名說太保君奭所願汝能敬以我所言監視於商紂之喪亡大亂可不大念我天威之可畏周公說天威而必曰我天威蓋天命在人君的心上不在外面周家𨿽已受了天命若嗣君無賢臣輔導此心少有放肆則天喪又將移於周了豈不大可畏乎周公之言忠愛懇切如此

予不允惟若玆告予惟曰襄我二人汝有合哉言曰在是二人天休滋至惟是二人弗戡其汝克敬徳明我俊民在讓後人於丕時

襄是成戡是勝周公告召公說我豈是不取信於人卻如此告汝我只說周家王業之成在我與汝二人汝聞我之言有契合於心也說是在我與汝二人但上天休命源源而來任大責重惟是我二人恐不能勝汝當能自敬其徳明揚我周邦才俊之人布列庻位以盡大臣之職業以答滋至之天休他日在汝要推讓後人於國家大盛之時我不阻爾如今卻不可求去

嗚呼篤棐時二人我式克至於今日休

棐是輔周公又嘆息說同心協力篤實以輔佐嗣君只是我二人我用能至於今日這等休美盛大周公平日未嘗自有其功此特爲畱召公而言蓋敍其所已然也

我咸成文王功於不怠丕冒海隅出日罔不率俾

俾是從周公告召公說我𨿽能致得今日這等休美盛大然未可自足我當與汝共成文王的功業不可怠忽務要使嗣君之徳如天一般大覆冒於海隅日出之地凡四逺之民無一人不率從臣服於我周家方可此蓋勉其所未至也

公曰君予不惠若玆多誥予惟用閔於天越民

惠是順閔是憂周公又說召公我豈不順於理卻如此反復多言告汝我只爲憂天命難於保終及斯民無所倚賴所以拳拳的畱爾

公曰嗚呼君惟乃知民徳亦罔不能厥初惟其終祗若玆往敬用治

民徳是說民心之向順處若也是順的意思周公又嘆息說召公你是个歷練老成的人惟爾知民心之向順也都能於其初不敢遺怨上頭人只是當思其終則民心之難保處最是可畏汝其祗順我所告你的言語往敬以治其所當爲之事不可怠忽此蓋召公已肯畱了周公餳遣他就職之詞臣謹案君奭這一篇是周公畱召公的書蓋人君嗣位之初全在老成人輔佐若輔佐得人則君徳可成太平可致若輔佐不得人則君徳難成治道無望當成王之時老成人無出召公之右者故周公因其告老再三畱他其後召公感周公之言旣相成王又相康王遂致刑措之美君臣同休可謂盛矣伏惟聖明畱意

蔡仲之命

蔡是國名仲是蔡叔之子命是誥命此篇所記是封蔡仲爲諸侯誥命之詞

惟周公位冢宰正百工羣叔流言乃致辟管叔於商囚蔡叔於郭鄰以車七乘降霍叔於庻人三年不齒

百工是百官管叔是周公之兄蔡叔霍叔是周公之弟武王崩時成王尙幼周公居天官冢宰之位統正百官當是時管叔蔡叔霍叔三个人監紂之子武庚於商之舊都以主少國疑流出那無根之言倡爲叛亂說周公有不利於成王的心到後來事都明了於是致辟管叔於商致辟是將管叔明正其罪誅戮於商之舊都囚蔡叔於郭鄰以車七乘是將蔡叔幽囚去那中國之外郭鄰地方拘系他出入卻還把那七乘之車隨從他降霍叔於庻人三年不齒是將霍叔來削爵爲民三年之後攺過自新方才齒錄他復其原爵管叔蔡叔霍叔三个人𨿽是周公弟兄其所行得罪於宗社故周公不得不處治他因其罪之大小定爲刑之輕重皆天討所加不敢以私恩廢公義也

蔡仲克庸祗徳周公以爲卿士叔卒乃命諸王邦之蔡

庸是常卿士是諸侯之官周公佐成王食邑於畿內畿內諸侯當有兩个卿士周公旣囚蔡叔於郭鄰見蔡叔之子蔡仲能常敬徳用以爲已之卿士蔡叔旣沒周公請命成王使他之國於蔡襲封爲諸侯蓋蔡叔有罪則囚之不以弟而私蔡仲旣賢則封之不以父而棄於此見周公大聖人之心眞與天地一般

王若曰小子胡惟爾率徳攺行克愼厥猷肆予命爾侯於東土往卽乃封敬哉

胡是蔡仲的名猷是道蔡在成周之東故謂之東土成王呼蔡仲之名說惟爾小子胡率循爾祖文王之明徳攺易爾父蔡叔之悖行能謹愼其所行之道故我命汝爲諸侯於東方如今去就汝所封之國當敬之哉敬哉是勉勵他不可放失其本心也

爾尙蓋前人之愆惟忠惟孝爾乃邁迹自身克勤無怠以垂憲乃後率乃祖文王之彛訓無若爾考之違王命

前人指蔡叔愆是罪過成王告蔡仲說爾父蔡叔以不忠不孝得罪於王室爾蔡仲當要掩蓋爾父的罪過掩蓋他罪過惟在於忠君惟在於孝親這忠孝二事爾蔡仲當卓然勇往進步從自家身上做起須能勤力於敬徳的工夫不敢有一時懈怠用以垂法於爾後世子孫方好然所以垂法處又不在他求只在率循爾祖文王之常教不要似爾父蔡叔違背了君上之命這兩句卽是申說上文率徳攺行的意思

皇天無親惟徳是輔民心無常惟惠之懷爲善不同同歸於治爲惡不同同歸於亂爾其戒哉

成王告蔡仲說皇天上帝他於人無甚麼私親只是有徳的人便輔佐他使其常享爵位故曰皇天無私惟徳是輔下民的心他於人也無有甚麼定向只是有恩惠及民的懷服他欲其常作民主故曰民心無常惟惠之懷善是好事如敬天法祖親賢愛民這等好事𨿽有萬端不同無一件不是當做的若有一於此皆足以致治使國泰民安故曰爲善不同同歸於治惡是不好的事如貪財好色拒諫虐民這等不好的事也有萬端不同無一件是當做的若有一於此皆足以致亂使民怨國危故曰爲惡不同同歸於亂爾蔡仲做諸侯有民人社稷之寄可不以治亂爲儆哉

愼厥初惟厥終終以不困不惟厥終終以困窮

惟字解做思字困是困苦窮是困之極處成王又告蔡仲說人情多是始勤終怠汝今之國凡行事當要謹其初思其終若能思其終憂勤惕勵不敢怠忽其終必不至於困苦若不能思其終茍且放肆不知儆戒其終必至於困苦到極處

懋乃攸績睦乃四鄰以蕃王室以和兄弟康濟小民懋是勉勵兄弟是同姓諸侯成王又告蔡仲說勉勵爾所建立的功績不要怠慢誤事親睦爾四鄰之侯國不要輕易生釁用以藩屏王室防禦外侮用以和協爾同姓的諸侯與同休戚康濟在下的小民務要安其生業極其危難這五件事乃諸侯職之所當盡者故成王畫一以告蔡仲

率自中無作聰明亂舊章詳乃視聽罔以側言攺厥度則予一人汝嘉

率是率循中是人心上道理無過不及處舊章是先王成法側言是一偏之言厥度是說自身上所守的法度成王又告蔡仲說汝當率循著心上的道理行不要有太過不及處不要妄作聰明逞一已之私智紊亂了先王的成法詳審爾目之所視耳之所聽不要惑於一偏之言納其讒謟攺變了自身所守的法度若不妄作聰明又不聽一偏之言使喜怒好惡都出於大中至正之道則予一人以爾蔡仲爲可嘉矣嘉是褒美的意思

王曰小子胡汝往哉無荒棄朕命

成王又嘆息呼蔡仲之名說小子胡汝往之國當用心整理國事不要荒廢棄墜了我所命爾的言語臣謹按蔡仲之命這一篇𨿽是成王告諸侯之辭然多與伊尹告太甲之言相類伊尹說皇天無親克敬惟親民罔常懷懷於有仁與此篇皇天無親惟徳是輔民心無常惟惠之懷說話一般伊尹說與治同道罔不興與亂同事罔不亡與此篇爲善不同同歸於治爲惡不同同歸於亂語亦相似伊尹說愼終如始又說君罔以辧言亂舊政與此篇愼厥初惟厥終及無作聰明亂舊章罔以側言攺厥度尢爲相同大抵國家治亂安危之機不過敬天法祖親賢愛民及愼終如始這一段道理伏惟聖明味成王之言以爲新政之助天下幸甚

多方

成王卽政奄國與淮夷再行反叛成王親徵滅了他回到京都作此以告四國及天下因篇中有多方二字故取以名篇

惟五月丁亥王來自奄至於宗周

奄是國名卽今山東曲阜縣之奄至鄕宗周指鎬京王者定都的去處爲天下所宗故謂之宗周成王卽政之明年夏五月丁亥日王親徵滅了奄國自奄國班師回來至於鎬京諸侯來朝王乃告諭他故先敍其事

周公曰王若曰猷告爾四國多方惟爾殷侯尹民我惟大降爾命爾罔不知

猷是發語辭四國是指管叔蔡叔霍叔及紂子殷侯四國而言尹解做正字周公傳成王之命說告諭爾管叔霍殷四國之民因以曉諭天下的人惟爾殷侯所管的正經百姓爾等反叛不常罪當誅戮我今大降恩赦宥爾之命爾等不可不知旣云周公曰又云王若曰以明周公是傳王命不是專擅自家命他周公之命誥終於此篇故發這一个例以見在前大誥諸篇凡稱王曰者都是傳成王之命

洪惟圖天之命弗永寅念於祀

洪是大圖是謀永是久逺寅是敬畏成王說爾奄國之人大起私意要圖謀上天之命自取滅亡不肯作久逺之計存敬畏之心以保守爾祖先的祭祀蓋奄國之叛𨿽是以興復商家爲名然紂之亡周之興天命已定不可妄干故成王首以天命爲言乃一篇之綱領

惟帝降格於夏有夏誕厥逸不肯戚言於民乃大淫昏不克終日勸於帝之廸乃爾攸聞

夏是指桀而言誕是大戚是憂成王又說惟皇上帝降到災異以譴告於夏桀桀全不知戒懼反大肆逸豫以爲樂口中不肯說一句憂民之言況敢望其有憂民之實勸是勉勵迪是開導桀旣不能憂民乃大肆意於淫亂昏迷凡視聽動息不能於一日之間少加勉勵於上帝所以開導啟迪斯人者況敢望其能久於惠迪而不違於是天理幾滅天命遂去凡此都是爾殷民所親聞的成王言此以見桀之失天命以不能憂民順天之故況紂罪浮於桀而失天命爾殷民豈可再三不靖以違天意

厥圖帝之命不克開於民之麗乃大降罰崇亂有夏因甲於內亂不克靈承於旅罔丕惟進之恭洪舒於民亦惟有夏之民叨懫日欽劓割夏邑

麗解做依字謂民所依以生如田土衣食之類甲是始靈是善舒是寛裕的意思叨是貪叨懫是忿懫劓割是戕害的意思成王說夏桀矯誣上天圖謀猜度上帝之命自分未必亡國以此不能開下民衣食之原使民飽暖卻於民所依賴以爲生的都抑塞遏絕住了如橫徵暴斂奪盡民利乃猶大降威虐於民嚴刑峻罰以殘民生以增亂於有夏之國成王又說桀這等慢天虐民究其所因始於內嬖有施之女蠱惑其心喪敗其家家旣不齊將何以治國故不能善承受天下的眾庻不能大進於敬大加寛裕之澤於民成王又說桀旣不寛裕於民卻又於有夏之民數內取那貪叨聚斂忿懫酷刑的人日加欽崇而尊用之以戕害於有夏之國使民不勝其苦這一節是說夏桀慢天虐民縱惡長姦失了天命的實事

天惟時求民主乃大降顯休命於成湯刑殄有夏

顯是明顯休是休美成王說上天之意只是要爲天下求一个有徳的人與民做主桀旣不能爲民之主天乃大降那明顯休美之命於成湯使他爲民之主致刑伐以殄滅了有夏之國謂之求謂之降不是天眞去求一个人降一紙書只是天下無主勢必歸於有道之君有道之君也辭避不得恰似天有意去求有意降下的一般故曰天求之天降之也

惟天不畀純乃惟以爾多方之義民不克永於多享畀是與純是大義民是賢人君子成王又說惟上天所以不與桀者甚大蓋因他無道故喪其身亡其國𨿽以爾天下之賢人君子不爲不眾也不能使其長久多享其國以至於滅亡言桀𨿽有賢人君子而不能用也

惟夏之恭多士大不克明保享於民乃胥惟虐於民至於百爲大不克開

保享是安享開是開導成王說惟夏桀之平日敬信的許多人都不是賢人君子都是些貪饕聚斂忿懫酷刑的人同惡相濟大不能明以安享其民乃相與虐害其民使民無所措手足至於凡百所爲無一路可通故曰大不克開如做農工的便害他農工做商賈的便害他商賈政暴民窮所以速其亡也

乃惟成湯克以爾多方簡代夏作民主

簡是簡擇成王又說乃惟成湯能使爾天下之人簡擇而歸之以代夏桀爲生民之主蓋桀無道失了民心故民背之湯有道能得民心故民歸之也

愼厥麗乃勸厥民刑用勸

刑是儀刑以他爲法則的意思成王又說君道在依於仁成湯能盡君道謹愼其所依者乃以仁道勸勉於上故其民都心恱誠服以成湯爲法則用能以仁道勸勉於下孟子說君仁莫不仁卽是此意

以至於帝乙罔不明徳愼罰亦克用勸

帝乙是商之後王成王又說自成湯傳到帝乙𨿽歷世不同無不知道明其已徳不敢昏昧謹其成罰不敢輕忽故亦能用以勸勉其民使民都能向善去惡蓋明徳愼罰便是愼厥麗明徳是仁之本愼罰是仁之政

要囚殄戮多罪亦克用勸開釋無辜亦克用勸

要解做結字謂結斷囚之罪犯蓋已之徳不過明之而已至於刑罰有當刑的有當宥的故成王又說商家先王凡結斷囚之罪犯於其中或誅殺那罪多的不敢輕減了他使民曉然知道惡之當逺也能用以爲勸勉或解放那無罪的不敢寃抑了他使民歡然知道善之可恃也能用以爲勸勉蓋刑所當刑宥所當宥皆所謂仁之政也

今至於爾辟弗克以爾多方享天之命

爾辟指紂而言成王又說商先哲王世傳家法積累維持得天下相安如此今一旦到爾君維乃不能以爾全盛之天下坐享天命以至於滅亡誠爲可憫然天命至公今紂之亡旣與桀之亡一般則周之興也與湯之興一般爾殷反側不已之心亦可以自反矣

嗚呼王若曰誥告爾多方非天庸釋有夏非天庸釋有殷

誥卽如後世詔書一般庸解做用字釋解做去字周公嘆息傳成王之命說如今以詔書告諭爾四方之人知道非是上天用意要去了有夏之國也非是上天用意要去了有商之國只是夏桀商紂無道自取滅亡不乾天事這一節先言嗚呼後言王若曰是周公先嘆息而後宣布成王之命乃史臣變例以明周公不曽稱王之意所以謹君臣萬世之大防也

乃惟爾辟以爾多方大淫圖天之命屑有辭

爾辟指紂而言淫是淫泆屑是瑣屑成王說乃惟爾君商紂倚恃爾四方之富庶全盛不知戒懼大肆淫泆非爲圖謀猜度上天之命以爲未必亡國其瑣屑的言語至於矯誣上天之惑眾則商之亡眞是自取此以見非天庸釋有殷之意

乃惟有夏圖厥政不集於享天降時喪有邦間之

有夏指桀而言集與積善積惡之積一般意思享是享國有邦指商而言間是代的意思成王乃惟夏桀凡所圖爲其國之政事都是無道的所爲故不能積而至於享國乃積而至於亡國所以上天降是喪亂使有商湯王代之而有天下則夏之亡眞是自取此以見非天庸釋有夏之意

乃惟爾商後王逸厥逸圖厥政不蠲烝天惟降時喪

商後王也是指紂說逸是安逸蠲是潔烝是進成王又說乃惟爾商後王紂不能居安思危以逸居逸卻淫湎無度凡所圖爲其國之政事都是穢惡昏濁不淸潔的怠惰茍且不長進的所以上天降是喪亂於有商此蓋隠然說周家當代商之意所以折殷民反側之心也

惟聖罔念作狂惟狂克念作聖天惟五年須暇之子孫誕作民主罔可念聽

聖是通明之稱狂是庸愚之稱子孫是說商先王之子孫卽指紂而言成王說惟通明之人其資質𨿽美茍自恃其通明而不加念慮則天命之性日就雕喪反做个昏愚的人了若昏愚之人其資質𨿽陋茍自恥其昏愚而能加念慮則天命之性忽然復明便做个通明的人了紂𨿽昏愚也有可以遷善攺過之理故上天未忍遽絕之猶五年之久須待他寛暇他望其遷善攺過大爲生民之主然紂終不能警悟凡所爲的都是穢行無可念者所道的都是惡言無可聽者此所以必亡也蓋人心易危難安道心難明易昧一念之差𨿽未至於狂若積漸放肆將去那做狂人的根基便從此起一念之善𨿽未至於聖若積漸擴充將去那做聖人的根基便從此起周公拳拳告戒之言眞萬世人主之龜鑑

天惟求爾多方大動以威開厥顧天惟爾多方罔堪顧之

開是開發顧是眷顧成王又說紂之穢行惡言旣無可念可聽者上天於是求民主於四方之人大警動商紂以災異譴告之威示有所驅除以開發那可受眷顧之命的人惟爾四方之人皆不足以堪眷顧之命以爲民主故下文歷敍文王武王受天眷命的事

惟我周王靈承於旅克堪用徳惟典神天天惟式教我用休簡畀殷命尹爾多方

典是主式是用克堪用徳是能勝用徳之任卽仁以爲已任的意思教是訓誘成王說上天因紂無道求民主於天下天下之人無可以當之者惟我周文王武王以仁政得民心善承受天下眾庶能勝此用徳之任可以主典神天之祀上天惟用陰誘其衷使我文王武王之徳政用臻於休美簡擇於眾人之中而畀付以商家所受之眷命使代於天子以尹正爾四方之諸侯此可見天之眷顧於文王武王不偶然處

今我曷敢多誥我惟大降爾四國民命

成王又說今我曷敢多言以告汝我只是要大降恩赦宥爾管蔡霍殷四國的民命蓋舉其宥過之恩所以責其遷善之實也

爾曷不忱裕之於爾多方爾曷不夾介乂我周王享天之命今爾尙宅爾宅畋爾田爾曷不惠王熙天之命

忱是誠實裕是寛裕夾是夾輔之夾介是賓介之介畋也是畊種的意思惠是順熈是廣也成王說爾四國之民懷疑不安故反側不已爾等何不以誠實寛裕之道通之於爾多方乎爾等何不夾輔介助治我周王之大事而安享上天之定命乎如爾等叛亂不知天命若據法定罪當瀦爾宅舍爲洿池収爾等田產入官府才是我今都寛宥了爾還得住爾宅舎畊爾田產爾等何不洗心滌慮順附我王室以廣上天之新命乎這三節是責殷民以其所當爲之事

爾乃迪屢不靜爾心未愛爾乃不大宅天命爾乃屑播天命爾乃自作不典圖忱於正

宅是安的意思屑是輕屑播是播棄不典是不法成王又說爾四國之民其所行屢屢的不肯安靜自取滅亡爾等之心將未知所以自愛其身乎況商紂無道天之所廢爾等乃不能大安於天命乎我周有道天之所興爾等乃輕屑播棄其天命而不信乎天命已定不可妄干爾等乃自爲不法之事圖爲興復要見信於正人君子以爲當然乎這四節是責殷民以其所不當爲之事

我惟時其教告之我惟時其戰要囚之至於再至於三乃有不用我降爾命我乃其大罰殛之非我有周秉徳不康寧乃惟爾自速辜

戰是戰兢恐怕的意思要是要結詳斷意思殛是誅戮康寧是安靜辜是罪也成王說爾四國之民我惟時用好言語教誨告諭爾等我惟時心裏戰兢恐怕虧爾又要結詳斷爾的罪犯開釋寛宥爾等爾等卻不肯體我之意只管反側不安至於第二徧又至於第三徧了若自今爾等有不能聽用我降宥爾命各安其生還狃於叛亂反復不了我當大用刑罰誅戮爾等到那誅戮的時節非是我周家秉持君徳不肯安靜乃是爾等自家做出那凶逆的事以速其罪耳這一節是申說上文迪屢不靜之意

王曰嗚呼猷告爾有方多士曁殷多士今爾奔走臣我監五祀

猷是發語詞監是監治殷民的官監治之官受命分管地方有君道存焉故他所管的也謂之臣祀是年商曰祀周曰年因告殷民故謂之祀成王嘆息說告諭爾四方多士及殷之多士今爾等遷徙在洛邑奔走效勞臣服於我所命的監治之官非是一朝一夕已是五年了

越惟有胥伯小大多正爾罔不克臬

周官多以胥以伯以正爲名臬解做事字成至又說爾殷多士及有受官職於洛邑共治遷民的若胥伯小大眾多之正與我所命的監治之官相處已久爾等宜相體悉無或反側偸惰不能趨事務要竭力盡職庶無負我告教之意

自作不和爾惟和哉爾室不睦爾惟和哉爾邑克明爾惟克勤乃事

和是和順睦也是和的意思成王說心不安靜則身不和順爾殷多士自己身上有做的不和順處如所言或戾於理所行或乖於義爾當勉勵於和順身不和順則家不和睦爾殷多士一家之中有不和睦處如父子不能慈孝兄弟不能友愛爾當勉勵於和睦若身旣和順家又和睦便是身修家齊大本正了由是爾所治的新邑之人都觀感興起歡然有恩以相愛粲然有文以相接一邑之中能使百姓昭明如此便是國治之效爾等可謂能勤謹於所事而不負其所職矣

爾尙不忌於凶徳亦則以穆穆在乃位克閱於乃邑謀介

忌是畏穆穆是和敬貌閱是簡閱推擇謀是圖介是助成王又說殷之頑民其叛亂之凶徳最是可畏爾多士如今要庶幾不畏他凶徳亦則以穆穆和敬之容端處其位以臨之使他瞻仰觀法潛消其悍逆悖戾之气又要能簡閱推擇於爾邑中之賢人君子以圖其助則殷之頑民且將革心向化有何可畏成王誘掖有殷多士之善以化服有殷頑民之惡其轉移感動之機可謂微矣

爾乃自時洛邑尙永力畋爾田天惟畀矜爾我有周惟其大介賚爾迪簡在王庭尙爾事有服在大僚

畀是畀與矜是矜憫介是佑助的意思迪是啟迪簡是簡拔服解做事字大僚是大臣成王說爾殷多士能聽我上文所教的言語則自是居於洛邑庶幾可以保有家業得永逺著力治耕爾之田土若本分生理不復思亂上天亦將畀與爾使獲安其生矜憫爾使不陷於罪我周家亦將大加佑助成爾之徳大加賞賚彰爾之善啟迪簡拔在朝廷之上使爾列於庶位庶幾勉爾之事若果能盡心以輔我周家𨿽進而任事於公卿大臣之列也不難至矣這一節是以爵賞勸勵殷民之意

王曰嗚呼多士爾不克勸忱我命爾亦則惟不克享凡民惟曰不享爾乃惟逸惟頗大逺王命則惟爾多方探天之威

享是奉承的意思逸是放逸頗是頗僻逺是違逺多方二字先儒說當作多士探是取也成王告諭將終又嘆息說有殷多士爾若不能互相勸勉信我所命的言語爾等也只是無識心不能奉其君上爾若不能奉君上則凡洛邑之民都仿效說道君上不必奉他看來爾等只是要放逸偸安只是个頗僻不正敢如此大違了君上之命若究其所由只是爾殷多士自取上天之威罰構害於身不幹上面人事這與下一節是以刑罰懲戒殷民之意

我則致天之罰離逖爾土

逖解做逺字成王說爾殷多士若大違了君上之命不肯信服我當奉行上天之威罰使爾父母兄弟妻子播遷蕩柝隔逺爾之鄕土那時節𨿽欲安爾居力爾田豈可再得

王曰我不惟多誥我惟祗告爾命

成王又說我豈是要如此多言我只是敬告爾以上文勸勉之命而已

又曰時惟爾初不克敬於和則無我怨

時惟爾初是與之更始的意思周公又傳王命告多方說爾前日叛亂之罪我都不提了如今與爾更始爾若不能敬謹以歸於和順還要乖違倡亂便是爾自取誅戮赦爾不成了爾於那時切莫以我爲怨這一節上文稱王曰到此稱又曰乃史臣形容周公惓惓斯民有餘不盡之意臣謹按多方以上至大誥八篇大略以殷人之心不服周而作蓋當紂之虐天下人如在湯火中一般所以見武王之徳歸附如流不暇念殷之先王及天下粗定人自湯火中出來卽緬想成湯以下七王之徳如父母一般紛然四起不肯服周𨿽以武王周公兩个聖人相繼撫之也一時不能止他蓋成湯聖人創業於前太甲每六位賢王守成於後其深仁厚澤六七百年所以天下人終忘不了到西漢時君之徳比之於殷如把石頭比美玉相似然王莽公孫述之徒終不能使人忘漢故光武皇帝中興之勢如建那瓶中之水一般容易何況殷先王之徳人如何忘得他若周家當時無有周公則亦危殆矣然則深仁厚澤固結民心如成湯太甲之君眞後世人主所當師法伏惟聖明畱意

篁墩文集卷六

●欽定四庫全書

篁墩文集卷七

﹝明﹞程敏政撰

○經筵日講

尙書

立政

立是建立政是政事這一篇書是周公戒成王任用賢才之道大意說人君建立政事當要任用賢才又當擇任大臣大臣旣賢他所舉用的都是賢才而政無不立矣故以立政二字名篇

周公若曰拜手稽首告嗣天子王矣用咸戒於王曰王左右常伯常任凖人綴衣虎賁周公曰嗚呼休玆知卹鮮哉

嗣天子是指成王常伯常任凖人這三樣官是天子大臣伯解做長字因他有常徳而居百官之長與天子牧養萬民故喚做常伯卽後世宰相三公便是任是職任因他有常徳而任公卿之職與天子分理國事故喚做常任卽後世六卿便是凖解做平字因他能持天下之平而無有私曲與天子奉行法度故喚做凖人卽後世三法司便是綴衣虎賁這兩樣官是天子親近之臣綴衣是掌衣服器用的虎賁是掌弓矢車馬的卽後世內各府衙門便是親近之臣不止此只舉這兩樣則其餘都在裏面休是美卹是憂鮮是少史臣記周公告戒成王之意說拜手稽首敢敬告嗣天子如今爾年長臨政以王天下不比往時了用敢率羣臣皆進戒於王曰在王之左右若常伯常任凖人這三樣官任大責重得其人天下便可以治不得其人天下便至於亂然進見有時若綴衣虎賁這各樣官朝夕在人君左近最親宻若遇著正人君心便習於正遇著邪人君心便習於邪尢爲緊要於是周公又嘆息說美哉這幾樣好官當要委用賢才不可參以小人只是爲人君的能知道是立政常憂不得其人者何其少也按此一段旣舉周公率羣臣以告於王又舉周公致嘆詞以警於王蓋周公爲成王首相故史臣記其拳拳獻忠之意如此

古之人迪惟有夏乃有室大競吁俊尊上帝迪知忱恂於九徳之行乃敢告教厥後曰拜手稽首後矣

迪解做行字大競是大彊吁是招呼迪知是蹈知而非茍知忱恂是篤信而非輕信九徳卽臯陶告禹所謂寛而栗以至彊而毅者教是教誨周公又告成王說在古之人能迪行這立政之道以不得人爲憂者惟有夏之君當王室大彊之時知道賢俊乃天之所生以遺國家者於是招呼賢俊布列庶位使他共治天事如惇典庸禮命徳討罪皆得其人以爲尊事皇天上帝之實當是時非惟有夏之君能以求賢爲心那爲大臣的也以進賢爲務迪知篤信於九徳之行凡人有九徳之行者旣知之明信之篤乃敢進告納誨於其君說拜手稽首後矣言致敬以尊其爲君之名也如何說致敬以尊其爲君之名蓋人君之名至尊無對然非徒尊也必能任用賢才建立政事方可以稱其君之名耳

曰宅乃事宅乃牧宅乃凖玆惟後矣謀面用丕訓徳則乃宅人玆乃三宅無義民

宅是居而安之之謂或才徳弗稱或委任不當皆不可謂之宅事卽上文常任之官牧卽上文常伯之官凖卽上文凖人之官謀面是計較人的面貌丕訓是大順義民是指賢人君子說周公又告成王說要稱爲君之賢當盡用賢之道若使那有九徳之行的人居常任之官以分畫國事居常伯之官以牧養萬民居凖人之官以平天下的刑獄能用賢如此然後可謂之人君故曰玆惟後矣若不能迪知忱恂於九徳之行徒見那人生的長大丰偉便以爲有力量厚貌深情便以爲有抱負這等便只是計較人的面貌用以爲大順於徳者乃使之當三宅之人而任用之如此則三宅之官豈復有賢人君子旣不能任用賢才建立政事又何以爲人君

桀徳惟乃弗作往任是惟暴徳罔後

罔後是無後周公又告成王說有夏之君傳至夏桀無道但逞其惡徳而不知以得賢爲憂乃不肯做那往昔先王任用三宅的好事其所任用的惟是那暴亂凶徳之人助他爲虐是以天命去人心離至於喪亡而無後大抵夏之先王能用賢才則興到夏桀不能用賢才則亡周公之意蓋欲成王以夏之先王爲法以夏桀爲戒

亦越成湯陟丕釐上帝之耿命乃用三有宅克卽宅曰三有俊克卽俊

亦越是繼前之詞陟是升丕釐是大治耿是光明上帝明命如惇典庸禮命徳討罪之類三宅是在朝見做常伯常任凖人之官的人三俊是有常伯常任準人之才作養在朝以待任用的人周公告成王說夏桀不能用賢圖治已不足言了及到商家成湯由諸侯七十里小國而升爲天子能大修治那上天惇典庸禮命徳討罪的政事使昭著於天下如日月在中天一般故曰陟丕釐上帝之耿命然成湯又不敢任一己之見在當時用那三等做大官的人著實能就這常伯常任凖人之位而無有曠職所稱那三等有才俊的人著實能就這常伯常任凖人之徳而無有虛名故曰乃用三有宅克卽宅三有俊克卽俊

嚴惟丕式克用三宅三俊其在商邑用恊於厥邑其在四方用丕式見徳

嚴是敬畏的意思惟是思式是法商邑指王畿而言周公又告成王說成湯於這三宅三俊之人知道是天生賢才不敢輕易驅使他故心裏常常的敬畏思量那个爲人公道當管刑賞的事又大取法乎賢者於那文行兼備的使他增廣我的學問忠直敢言的使他匡救我的過失成湯這存心所以能盡這三宅三俊之用使那見做大官的得以效他的職作養待用得以顯他的才賢智奮庸登於至治故其在商邑近處則用能使王畿之間化行俗美恊和於其所都之邑其在四方逺處則用能使天下之大無不觀感興起取法於其所著見之明徳蓋商邑用恊則治效極其純四方丕式則治效極其大非成湯能任用賢才以爲事天之實其治效豈能至此

嗚呼其在受徳睯惟羞刑暴徳之人同於厥邦乃惟庶習逸徳之人同於厥政帝欽罰之乃伻我有夏式商受命奄甸萬姓

睯是彊暴羞進也有崇尙之意庶習是備諸眾醜之人伻解做使字奄是盡甸是井牧什伍之法周公嘆息告成王說其在商紂之爲徳最是彊暴所以他只與那崇尙刑戮以凶暴爲徳的諸侯共治其國家而民無不被其殘害又只與那備諸眾醜以放逸爲徳的臣下共治其朝政而政無不底於廢壊以此皇天上帝敬致其罰滅了他乃使我周家有此中夏之地用商家所受之天命盡治天下之人井牧其地以供賦稅什伍其民以供力役故曰奄甸萬姓蓋商之成湯能用賢才則治到商紂不能用賢才則亂周公之意蓋欲成王以成湯爲法以商紂爲戒

亦越文王武王克知三有宅心灼見三有俊心以敬事上帝立民長伯

克知是知之眞灼見是見之明長與伯都是撫治百姓之官古時不當重內輕外諸侯入輔天子朝臣出爲諸侯只是常事周公告成王說商紂不能用賢圖治也不足言了及到我周家文王武王於用人之際便眞眞的知道那三宅的心是可托之人也明明的見得那三俊的心是可用之才這等眞知灼見非徒聽他言語也非因他外貌只是君臣之間終日接見情親義洽自然曉得他心之所存如此故文王武王以這三宅三俊之人敬事皇天上帝則天職修舉而上有所承天心無有不順的以這三宅三俊之人立做民間長伯則體統分明而下有所寄民生無有不遂的故曰以敬事上帝立民長伯蓋人君立天人之兩間能俯仰無愧者不過用賢圖治而已

立政任人凖夫牧作三事

任人卽是常任與天子分任庶政的官凖夫卽是凖人與天子持平守法的官牧卽是常伯與天子牧養萬民的官三事卽三宅以職言故曰事周公告成王說文王武王在位時要建立政事以圖治功故把任人凖夫牧設立做三等大職事委任他

虎賁綴衣趣馬小尹左右攜僕百司庶府

這幾樣是侍禦之官虎賁是掌天子射禦的綴衣是掌天子服器的趣馬是掌禦馬的小尹是小官之長左右攜僕是天子左右攜持僕禦之人百司如內司服司尊彜之屬庶尹如內府太府之屬凡在內之官不止此其餘的都包在百司裏面然周公單提出虎賁這幾樣官來說爲何蓋因他是天子扈衛親近之臣朝夕在左右若用非其人則被其引誘喪敗君徳所系非小至於庶府𨿽是冗賤小官卻也一般食天祿治天事也不可輕易便與人做使名器太濫也

大都小伯藝人表臣百司太史尹伯庶常吉士

這幾樣是都邑之官大都小伯是大都之伯小都之伯互文以見義也藝人是卜祝巫匠執技以事上者表臣是外臣這百司言外臣以見上文百司是指內臣而言如外臣有外府外司服內臣則有內府內司服之類太史是史官尹伯是有司之長如庖人內饔主王之飲食而膳夫爲之長鐘師磬師各主一樂而太師司樂爲之長凡在外之官不止此其餘都包在百司裏面周公單提出藝人這幾樣官來說爲何蓋大都小伯𨿽不系百司之數然分治郊圻之地與其餘的官不同藝人恐怕他作爲奇技淫巧及左道亂政以蕩人主之心太史以奉諱惡所以公天下後世之是非凡人主一言一動都要記在書上以爲後王之勸戒尹伯所以見大小相維體統所系不可僣越故周公曆數文王武王設立許多官職卻總結一句說庶常吉士言在文武之廷都是有恆心常徳的吉人君子一个小人不敢幸進

司徒司馬司空亞旅

這幾樣是諸侯之官古者諸侯之國不敢上同王朝止設三卿以治國事司徒主邦教司馬主邦政司空主邦土亞是卿之貳旅是卿之屬諸侯的官屬尙多周公只舉這幾樣以其名位通於天子故歷陳之以見文王武王之時凡諸侯之官無不得人也

夷微盧烝三亳阪尹

這幾樣是王朝之臣往監於諸侯四夷者夷是總名微在巴蜀盧在西北是兩處蠻夷地名亳是商之舊都分做三處故曰三亳烝阪二字先儒未詳凡險阻之地不以封建諸侯而使王官治之參錯於五服之間謂之尹然王官所治非止一處周公特舉其重者以見文王武王之時凡王官之監於諸侯四夷者無不得人也按此一段說上自王朝內而都邑外而諸侯逺而夷狄無不得人以爲官使豈文王武王一人之聰明所能周知蓋文王武王只是親自簡任三宅大臣旣得其人他自去薦舉賢才布列庶位所以內外逺近大小之臣無不得人如此可謂盛矣爲人君者最當注意

文王惟克厥宅心乃克立玆常事司牧人以克俊有徳

克厥宅心是能其三宅之心常事卽常任司牧卽常伯不言凖人者略之也以解做用字周公告成王說文王惟能其三宅之心故知之至信之篤蓋文王的心便是三宅的心脗合交契無一些猜忌故曰文王惟克厥宅心文王有知人之明如此故能設立這常任常伯之官委用那能俊有徳之人俊徳謂之能以見俊便是著實第一等有才徳人徳便是著實第一等有行的人故曰乃克立玆常事司牧人以克俊有徳若人君用人未用時不曾愼選已用了卻猜忌他這等豈能做出光明俊偉的事業此文王之所以爲聖人也

文王罔攸兼於庶言庶獄庶愼惟有司之牧夫是訓用違

庶言是一應號令庶獄是一應刑獄庶愼是一應禁戒儲備如兵車錢谷之類有司之牧夫是所司典守之官訓是訓勑用是用命違是不用命周公告成王說文王在位時旣得賢才而委任之故凡事只總大綱不屑屑去兼理那一應號令一應刑獄一應的禁戒儲備文王𨿽不屑屑的下侵眾職他那責成於所司典守之官不肯放過時加訓勑那用命與不用命者掌庶言之官能使號令嚴明掌刑獄之官能使刑淸訟簡掌庶愼之官能使國之禁戒儲備無一件不齊整便是能用命者文王則訓勑以勉勵之故其事可以不問自理若於號令刑獄禁戒儲備有不如法的便是不能用命者文王則訓勑以懲戒之故其事可以不言自治故曰是訓用違蓋文王勞於求才逸於用賢如此

庶獄庶愼文王罔敢知於玆

周公又說這一應刑獄一應的禁戒儲備文王不惟不肯兼理臣下的事乃至不敢與知其事所以然者只是信任賢臣之専故如此上文說庶言此不及者號令出於人君𨿽不屑屑去親理亦不容不知也若並號令不知則臣下或有竊弄威權之漸非所以爲文王矣

亦越武王率惟敉功不敢替厥義徳率惟謀從容徳以並受此丕丕基

率是循敉功是安天下之功義徳是有撥亂反正之才者容徳是有休休樂善之量者皆成徳之人也周公告成王說文王能任賢圖治及到武王能率循文王安天下之功又於文王所用有撥亂反正之才的人用之而不敢替率循文王安天下之謀又於文王所用有休休樂善之量的人從之而不敢違意如虢叔閎夭散宜生泰顚南宮括之類所以輔成王業者文王用於前武王任於後父作子述用能同享此莫大之基故曰以並受此丕丕基

嗚呼孺子王矣繼自今我其立政立事凖人牧夫我其克灼知厥若丕乃俾亂

孺子指成王我字也指成王見君臣一體的意思若是順謂心之所安也亂字解做治字周公旣述文王武王做成大基業傳與子孫遂嘆息告成王說孺子今旣爲王矣繼自今日以後王當要建立政務這立事常任之官凖人守法之官牧夫常伯之官王須是能明知其心之所安是如何若明知其心之所安是个能順天理的正人君子必無有欺罔的事王當推心大加委任使他展布四體以爲治故曰丕乃俾亂

相我受民和我庶獄庶愼時則勿有間之

相是相助間是讒間周公告成王說王旣明知三宅之官是正人君子委任他當使那常伯之官相助左右王所受於天於祖宗之民務要庶民都得其所使那凖人之官常任之官調和均齊之一應王刑獄一應禁戒儲備務要刑獄都得其平禁戒儲備都一一如法這等委任了又不可使小人讒間他蓋君子易疎小人易親小人見君子有些寵遇便生妬忌見君子有些名望便生謗毀故周公以此戒之

自一話一言我則末惟成徳之彥以乂我受民

末是終惟是思彥是美士周公又說委任君子不可不専縱一話一言之間王則終思那成徳之美士用他來治王所受於天於祖宗之民不可斯須忘了若一話一言之間少有此不在那君子分上則小人必乘間而入矣

嗚呼予旦已受人之徽言咸告孺子王矣繼自今文子文孫其勿誤於庶獄庶愼惟正是乂之

旦是周公的名徽言是美言文子文孫指成王說成王是武王之文子文王之文孫如何謂之文當成王之時法度昭彰禮樂明著守成上文故謂之文誤是失誤正如周官宮正酒正之正指當職者爲言周公嘆息告成王說予旦所聞於人凡禹湯文武委任賢才之事無非至美之言已都告孺子王矣繼自今日以後王爲武王之文子文王之文孫當要體文王武王所行不要下侵眾職自家失誤了一應刑獄一應禁戒儲備凡一應刑獄只責那管庶獄之人使治其事一應禁戒儲備只責那管庶愼之人使治其事故曰惟正是乂也

自古商人亦越我周文王立政立事牧夫凖人則克宅之克由繹之玆乃俾乂

由如說紬絲繹是窮其端緒言任賢者必詢事考言而後可以盡其才如治絲者必紬繹之而後可以窮其端緒也周公告成王說自古帝王及有商之人君以至我周之文王要建立政務其所以用這立事牧夫凖人三宅之官只是能得賢才以居其職能紬繹用之而盡其才蓋能宅其才以安其職則小人不得以備員尸位又能繹其才以盡其用則君子都得以竭誠效忠此其所以能使之治天下之事而治道無不成也

國則罔有立政用憸人不訓於徳是罔顯在厥世繼自今立政其勿以憸人

憸人是憸利小人其詐足以飾非其言足以拒諫他心裏喜時便稱桀紂爲堯舜不喜時便誣伯夷爲盜跖故周公告成王說自古國家無有建立政務卻用這等憸利小人者憸利小人所存所行都不順於徳是以他人沒有光顯在世間王當自今日以後凡建立政務切不可用這等憸利小人蓋小人陰類用之則降其國於晦昧此周公所以戒成王也

其惟吉士用勱相我國家

吉士是吉人君子其道足以正君其徳足以服眾其所存只要推賢讓能其所行惟恐傷人害物故周公告成王說王當要用這等吉人君子使他勉力以輔相我國家蓋君子陽類用之則升其國於明昌此周公所以勉成王也

今文子文孫孺子王矣其勿誤於庶獄惟有司之牧夫

周公又說今主爲武王之文子文王之文孫以幼沖卽王位矣當體文王武王所行不要下侵臣職自家失誤了一應刑獄這一應刑獄只責那所司典守之官使他整理周公初間說罔攸兼於庶言庶獄庶愼三件事中間說其勿誤於庶獄庶愼兩件事到此只說庶獄一件事蓋獄乃民命所系若不敢輕用則爲仁徳之君可以比隆堯舜輕用則爲暴虐之主與桀紂一般故周公獨舉之以告成王使知刑獄之可畏如此

其克詰爾戎兵以陟禹之迹方行天下至於海表罔有不服

詰解做治字戎是戎服兵是兵器陟是升禹迹是說大禹當時所疆理九州島之地陟禹之迹言能過之也方是四方海表是說四海之外周公告成王說一應刑獄王固當致謹至於兵又是刑之大者王須是能以祖宗創業艱難爲心當治平無事之時修治其戎服兵器武習武備不要廢弛俾徳威逺播還過於大禹所疆理九州島之地四方流布無往不通而徧於天下至於四海之外九夷八蠻無有不仰服其徳威之盛這等才好或者疑周公此言啟後王好大喜功之患先儒說周公累告成王惟恐一刑之誤況六師萬眾之命豈肯輕舉妄動蓋治兵之戒正所以推廣勿誤庶獄之旨非後世導其君以窮兵黷武者比也

以覲文王之耿光以揚武王之大烈

覲解做見字顯揚的意思耿光指徳而言大烈指功而言周公旣以治兵之戒告成王到此又說王果能使武備修舉內而中國外而夷狄無不畏服這等便可以顯耀文王至明之徳便可以振揚武王莫大之功可謂能繼志述事無媿於前人矣

嗚呼繼自今後王立政其惟克用常人

後王指周家後世子孫說常人是常徳之人周公又嘆息說繼自今凡我周家後王建立政務須是能用常徳之人不可用憸利小人蓋君子小人用捨治亂所系故周公不獨告成王又告周家後世子孫俾爲家法後世而不替也

周公若曰太史司冦蘇公式敬爾由獄以長我王國玆式有愼以列用中罰

蘇是國公是爵名忿生以諸侯爲司冦太史是史官列是條列卽今所謂律例周公上文以庶獄之戒告成王故於此又以敬獄之事告史官使他並冩在史書以爲後人之法說司冦蘇公忿生他爲掌刑之官小大之獄莫不由知而蘇公用能敬其所由之獄不敢怠忽培植民命以延長我周家國命於悠久若如今掌刑之官能於是取爲法式而有敬愼之心以其所斷舊事之條列用其不輕不重而合乎中道者以爲罰則刑之所加重不至於暴刻輕不至於寛縱矣按周公將告老歸洛故作立政這一篇書以告成王大槪說王政莫先於用人用人莫先於大臣大臣得人則百官皆得其人治道無有不成者中間說夏商及周家興廢之故拳拳於進君子退小人尢致謹於兵刑大事無非欲成王以先君文武爲法以夏商後王爲戒忠愛之至𨿽千載之下可以想見伏惟聖明畱意

周官

這一篇書是成王訓迪周家百官言語史官錄之故以周官二字名篇

惟周王撫萬邦巡侯甸四徵弗庭綏厥兆民六服羣辟罔不承徳

侯甸是侯服甸服並男采衛及畿內爲六服獨言侯甸是舉近以該逺的意思弗庭是不直謂諸侯之叛逆王命侵削下民者羣辟是諸侯之君史官將敍成王訓迪百官故先說惟周王撫臨萬國巡狩於侯服甸服諸處以察其政治又四面徵討諸侯之不直者以正其罪惡用以綏輯安定天下之兆民由是六服之地諸侯之君無敢不承奉周王之明徳威命故巡侯甸則徳之所施者博徵弗庭則威之所制者廣此萬民所以綏懷諸侯所以承服也

歸於宗周董正治官

宗周指鎬京而言董解做督字史官又說成王旣已巡狩徵伐安兆民服諸侯有外攘之功矣故又嚴內治之修於是歸於鎬京督正在朝治事之百官以爲端本澄源之計蓋督之使他各盡所職不敢怠慢正之使他各有所司不敢侵越這以上都是史官記事之詞

王曰若昔大猷制治於未亂保邦於未危

猷解做道字史官述成王訓迪百官之意說若古昔大有道之世聖帝明王曉得治有失則亂故其圖爲治道常於未亂之前用功曉得邦無道則危故其保固邦家常於未危之前用功其所以用功又無別法只是任賢使能思患而預防之故能得長治久安若政已亂國已危而後圖之豈能濟事

曰唐虞稽古建官惟百內有百揆四嶽外有州牧侯伯庶政惟和萬國咸寧

百揆是在朝大臣四嶽是總領四方嶽之官州牧是一州之牧侯伯是諸侯之長蓋侯伯各統於其州之牧州牧各率其方之諸侯統於四嶽四嶽以下都統於百揆成王說唐堯虞舜之時稽考古制建立大小庶官只是一百多員內有百揆四嶽之官總在朝之治外有州牧侯伯之官總四方之治內外相承體統不紊故在當時禮樂刑政工虞教養一切庶政都順理適宜而無乖錯之事天下萬國小大臣民都安居樂業而無失所之人故曰庶政惟和萬國咸寧

夏商官倍亦克用乂

成王又說到夏商二代世變事繁觀其會通制其繁簡其建立大小庶官比唐虞之時只加一倍多也能使天下治安比於唐虞之盛故曰亦克用乂

明王立政不惟其官惟其人

立政指上文制治於未亂保邦於未危而言成王旣說唐虞之時建官只有一百多員夏商之時建官只多得一倍天下一般治了所以自古若堯舜禹湯這等明哲的君王建立政事制治於未亂保邦於未危不惟其官之多惟在得人而已蓋得賢才而任用之官𨿽少一人可兼數事若所用的是不才之人官𨿽多只好喫俸祿濟得甚事

今予小子祗勤於徳夙夜不逮仰惟前代時若訓迪厥官

予小子是成王自家謙詞祗是敬逮是及若是順成王說予小子敬勤於徳兢兢業業不敢怠忽早夜間常恐有所不及惟仰前代若唐虞夏商所以建官立政良法美意我將於是順著他的道理訓教啟迪百官使百官各盡所職助成化理蓋修徳是任官之本若人君自家不肯修徳𨿽終日訓迪百官人也不信服孔子說爲政在人取人以身正是此意

立太師太傅太保玆惟三公論道經邦燮理陰陽官不必備惟其人

立如說初立然三公之官非始於此立爲周家定制則始於此太是尊無以加之詞師是天子所師法傅是傅相天下保是保安天子公取至公無私之義因以爲官名道是天人之理經是經綸燮理是和調成王說如今定立太師太傅太保這三樣官爲三公不敢勞以職務専與人主講論闡明天人的道理以立天下之大本推此道理以經綸邦國使教化行政事舉萬民萬物都得其所推此道理以和調陰陽使三光全寒暑平四時五行都順其序這便是三公的職事三公之官不必求其備員須是天下第一等道全徳備可爲王者師然後委任他若無這等人則寧闕其位不可濫授非人也

少師少傅少保曰三孤貳公弘化寅亮天地弼予一人

少是位次於尊之詞孤解做特字言其非三公之屬且取獨立無朋之義因以爲官名貳是佐貳弘是弘大化是道化寅亮是敬明的意思予一人是人君自稱成王又說定立少師少傅少保這三樣官爲三孤佐貳三公三公旣已論道經邦講明大本三孤則弘大擴充其經邦之治化務使天下無一些違理犯法傷人害物的政事三公旣已燮理陰陽調和元气三孤則致敬詳明於天地之運行務使天下無有一些星變地震兵革水旱的災異用以輔弼人君匡正其過失成就其徳業便是三孤的職事然三公說官不必備惟其人三孤說弼予一人乃互文見義非三公無輔弼之任三孤可以不擇人也三公三孤同一輔弼之任都要得非常之才不比庶官職事可以照例除授也

冢宰掌邦治統百官均四海

冡是大宰是治言其任大責重兼五官之事故謂之冢宰成王說定立冢宰爲天官卿使他職掌邦國的治道在內則統領百官在外則均平四海凡百官的職事或大或小或司禮樂或掌兵刑冢宰務要管攝使體統相承有綱有紀賢者進不肖者退斯內治無不修凡四海的風土或剛或柔或重厚或浮薄冢宰務要調和使做官的都得其人民之寒者與他衣饑者與他食不順者教他使復其性斯外治無不舉所以說統百官均四海後世若吏部尙書卽是此官

司徒掌邦教敷五典擾兆民

司是主徒是眾取其官主民眾故謂之司徒擾是調習贍養的意思成王又說定立司徒爲地官卿使他執掌邦國的教化敷布父子君臣夫婦長幼朋友五者典常之教以調習贍養天下之兆民如不忠不孝無禮無義的務要教導使他都順理不敢犯法所以說敷五典擾兆民後世若戶部尙書卽是此官

宗伯掌邦禮治神人和上下

宗是宗廟凡祭祀以宗廟爲主伯是長言春官爲四時之長故謂之宗伯成王又說定立宗伯爲春官卿使他職掌邦國的典禮専治天神地祇人鬼之事與吉凶軍賓嘉之五禮和其上下尊卑等列蓋凡壇坎昭穆都有个上下尊卑之序聘享射禦都有个上下尊卑之節不可差失若有些差失則僣亂謟妄鬼神也不享垂爭淩犯民志也不定安得而和所以說治神人和上下周家制度禮樂合爲一官和蓋指樂而言後世若禮部尙書卽是此

官司馬掌邦政統六師平邦國

馬是軍政最要緊的以其主軍馬之事故謂之司馬政是以徵伐正人之不正乃王政之大者成王又說定立司馬爲夏官卿使他職掌邦國的軍政統禦天子的六軍凡天下有幹正之人則舉兵徵伐以平治邦國使彊不得淩弱眾不得暴寡人人皆得其平所以說統六師平邦國後世若兵部尙書卽是此官

司冦掌邦禁詰姦慝刑暴亂

冦是冦賊禁是法禁以其主冦賊之事故謂之司冦成王又說定立司冦爲秋官卿使他職掌邦國的法禁使民不犯若有犯了法禁的則推詰究問那姦詐慝惡之徒務要得其眞情刑戮那彊暴作亂之人使犯者知懼蓋姦慝隱而難知暴亂顯而易見所以說詰姦慝刑暴亂後世若刑部尙書卽是此官

司空掌邦土居四民時地利

空是空土蓋古時人穿土穴而居之以其主民安居故謂之司空成王又說定立司空爲冬官卿使他職掌邦國得空土以居處四民使士農工商都得其所順天時以興地利如春耕夏耘秋收冬蔵之類若失其時則地有遺利四民便都缺用了所以說居四民時地利後世若工部尙書卽是此官

六卿分職各率其屬以倡九牧阜成兆民

六卿各自有屬官每一卿屬官六十員通共三百六十員阜解做厚字成王又說冡宰旣已職掌邦治爲第一然治道莫先於教化故司徒第二教化莫先於禮樂故宗伯第三教化旣施而猶有不守禮法者大則加之以兵小則加之以刑都出於不得已故司馬第四司冦第五暴亂旣去而後民得安居故司空第六六卿旣已分職各自率領他官屬以倡率九州島之牧自內而逹之於外使政治明教化洽由是阜厚民生化行俗美天下無有饑寒愁苦垂爭淩犯之人故曰阜成兆民

六年五服一朝又六年王乃時巡考制度於四嶽諸侯各朝於方嶽大明黜陟

五服卽是侯甸男采衛五等諸侯成王又說如今定制每到六年上五等諸侯一次來朝會於京師述其所職又到六年上王乃以春夏秋冬巡狩於四方稽考制度於方嶽看他國中制度凡禮樂刑政與朝廷所頒行的合與不合諸侯就各朝於方嶽東巡狩則東方諸侯朝於岱宗南巡狩則南方諸侯朝於南嶽之類每巡狩到那一方詢察諸侯的賢否大明黜陟之典如稽考他制度其中有不敬的則削其地有不孝的則黜其爵有功徳於民的則加地進陟當賞而賞使天下之人都有所勸當罰而罰使天下之人都有所警故曰大明黜陟

王曰嗚呼凡我有官君子欽乃攸司愼乃出令令出惟行弗惟反以公滅私民其允懷

令是教令如後世條例榜文之類反是沮逆的意思成王上文旣說建官的體統到此遂嘆息呼大小庶官一同告他說凡我一切有官守的君子爾當欽敬爾所司的職事謹愼爾所發的教令凡教令所髮須算計要必然可行不要輕率把不可行的事發出來卻至於沮逆行不將去後𨿽有可行的事人也都不信了爾若能以天下的公道滅一已之私情則教令所發百姓每自然都敬信懷服所謂令出惟行弗惟反只是教他謹言不是教他遂非也

學古入官議事以制政乃不迷其爾典常作之師無以利口亂厥官蓄疑敗謀怠忽荒政

學古是學前代之法制是裁度迷是錯繆典常是當代之法蓄是積蓄成王說爾大小庶官須是要習學前代古人之成法然後可以進用做官到謀議政事時卻把平日所學古人之成法用他來裁度斟酌則一切度政必有條理不至於錯繆其前代之法又有宜於古而不宜於今的爾之爲政須以當代之典常做一个師法蓋周家典常都是文武周公之所講畫至精至備只好遵行不可以喋喋利口逞其才智更攺紛亂爾之官守凡有疑當據理斷其可否若積疑在心而不斷必反敗其謀爲𨿽有好事也不成了又須要勤謹若怠惰而不勤忽略而不謹必荒廢其政事如何能舉其官

不學墻面蒞事惟煩

蒞解做治字煩是煩擾成王上文已歷言做官的獘病故此勉其爲學說人不肯爲學恰如面對著土墻立地眼無所見若使他居官治政遇著事來心無所主也不知那件是那件非舉措之間不勝其煩擾矣蓋人若能學則通古今明義理處得事事停當𨿽萬變而不勞所以人不可無學問之功也

戒爾卿士功崇惟志業廣惟勤惟克果斷乃罔後艱

功是事功業是職業成王旣總戒庶官至此又說如今申戒爾在朝的卿士爾等要事功崇髙惟當立志若柔懦而不立志則事功所成者卑下豈能得崇髙爾等要職業廣大惟當勤力若怠惰而不勤力則職業所就者狹小豈能得廣大有此二者又須臨事能剛果決斷乃無後日之艱患若猶豫固滯而不能果斷則志與勤都虛用了工夫何益於事這兩句是申說上文怠忽荒政蓄疑敗謀的意思

位不期驕祿不期侈恭儉惟徳無載爾僞作徳心逸日休作僞心勞日拙

驕是驕傲侈是奢侈恭是恭謹儉是節儉載解做事字休是休美成王說爾卿士凡居顯位者本不期至於驕傲只是人不知檢束便驕傲自至享祿食者本不期至於奢侈只是人不知撙節便奢侈自至故居顯位當知所以恭謹享祿食當知所以節儉然恭謹節儉豈可以聲音笑貌爲之當著實有得於心以成已之徳不可從事於矯僞若果能把恭儉做實徳直道而行表裏如一則此心安逸而日著其美若只要做矯僞之事巧詐百端揜護不暇則此心勞苦而日著其拙成王以此戒卿士可謂理到之言矣

居寵思危罔不惟畏弗畏入畏

寵是寵榮危是危辱成王說人臣享髙爵厚祿的𨿽是寵榮然居此寵榮之地便思量有危辱之禍蓋寵辱二者長相倚伏當無所不致其敬畏庶可保守若不知所敬畏驕侈放肆必入於危辱可畏之中誠不可不懼後世患失之徒與思危相似然患失者以寵利爲樂思危者以寵利爲憂所存大不同也

推賢讓能庶官乃和不和政厖舉能其官惟爾之能稱匪其人惟爾不任

賢是有徳者能是有才者厖是雜亂稱也是舉的意思成王說爾卿士若肯推人之賢讓人之能而無蔽賢害能之事則大小庶官自然仿效相和而不爭賢者有所勸不肖者可以警若不能如此使庶官不和互相妬忌則朝廷的政事必至於雜亂不可振舉爾等所舉之人能修其職便是爾之所能若所舉非其人便是爾不勝其任蓋古時大臣以人事君其責如此

王曰嗚呼三事曁大夫敬爾有官亂爾有政以佑乃辟永康兆民萬邦惟無斁

三事卽立政所謂三事大臣亂解做治字斁解做厭字成王於篇末嘆息說上自三事大臣下至大夫小臣我如今申戒勑爾等當要敬謹爾所有的官職不可怠忽整治爾所司的政事不可廢弛用以佑助爾君永逺康濟天下之兆民庶幾萬邦之廣親附愛戴而無厭斁我周之心矣臣謹按先儒說周官是成王親政之書蓋成王受周公之教已成故於親政之初訓廸百官凡三公三孤六卿百執事無不正其官守加以訓詞其言居官蒞政之道無一語不精當所以當時百官奉行天下大治眞可爲後世之法伏乞聖明畱意

君陳

君陳是當時大臣的名周公遷殷頑民於下都親自監治他周公旣沒成王命君陳替周公監治史錄其策命之詞故以君陳二字名篇

王若曰君陳惟爾令徳孝恭惟孝友於兄弟克施有政命汝尹玆東郊敬哉

令是善尹是治東郊指下都而言蓋下都在王城之東故謂之東郊成王發命呼君陳之名說惟爾有令善之徳孝順父母能盡爲子的道理恭敬長上能盡卑幼的道理惟爾能孝順父母友愛兄弟這等徳行行之於一家若移這道理去做官必能施設那所任的政事上思盡忠於君下思惠澤於民與治家事一般我如今命爾往治東郊下都之民爾當敬謹不可怠忽蓋殷民難化皆因他不知天理民彜之故所以成王不用威猛剛克之臣而用孝恭孝友之君陳可謂得爲治之本矣

昔周公師保萬民民懷其徳往愼乃司玆率厥常懋昭周公之訓惟民其乂

師是教誨保是贍養率是循懋是勉成王說昔者周公在下都有師之尊有保之親所以教養萬民無所不至以此萬民都懷念他的恩徳至今不忘爾君陳去替周公監治殷民不必他求只當愼守你的職事不可廢弛了周公的舊政率循當行的常道不可更變了周公的成法爾若能勉力申明周公之遺訓而光大之則下都之民無有不翕然聽順咸歸於治化者故曰惟民其又

我聞曰至治馨香感於神明黍稷非馨明徳惟馨

這四句是周公之言馨香是說治道之精華處神明是說神聰明而不可欺明徳是說人所得於天的仁義禮智虛靈不昧之徳成王告君陳說我聞得周公有言治化美盛到那極處自有馨香感格於神明至於黍稷本是馨香之物然所以感格神明卻不在黍稷馨香必是人有明徳馨香乃可以感格神明人若無有明徳黍稷𨿽是馨香神明也不來感格蓋至治是明徳之效明徳是至治之本同一馨香非有二也

爾尙式時周公之猷訓惟日孜孜無敢逸豫

式是用猷是道成王旣舉周公之言遂告君陳說爾尙當用此周公所述道理之訓詞惟日自彊孜孜不息加篤敬之功無敢縱肆於安逸豫樂之地則庶幾前人之徳而殷民可以感化矣

凡人未見聖若不克見旣見聖亦不克由聖爾其戒哉爾惟風下民惟艸

凡人是庸凡之人聖人是道全徳備之人成王告君陳說那世上一等凡庸之人不曾見聖人的時節他心裏也曉得切切向慕只不能勾得見的一般及至他親見了聖人卻又志气昏惰視爲泛常不能依著聖人的所行這等人空自去向慕聖人有始無終有甚麼濟事爾君陳當以這等人爲警戒蓋周公是个眞聖人爾君陳已親見了他如今居周公之位治周公之民豈可不依他所行且爾君陳譬如風一般爾管下的百姓譬如艸一般爾若能依著周公所行去治民則民之從化便如艸之從風上行下效捷於影響甚言徳化之速如此

圖厥政莫或不艱有廢有興出入自爾師虞庶言同則繹

廢是革除的意思師是眾虞是度成王又告君陳說凡圖謀其政事無大無小當無一不致其難不要把做容易去做如中間有獘當革有利當興的又不可偏執已見須要出入反復與眾人商度若眾論皆同則又當紬繹而深思之然後行將出去才好蓋師虞是合乎人之同則繹斷於已之獨孟子說國人皆曰賢然後察之國人皆曰可殺然後察之卽庶言同則繹的意思

爾有嘉謀嘉猷則入告爾後於內爾乃順之於外曰斯謀斯猷惟我後之徳

嘉是美好的意思嘉謀是所言切於事嘉猷是所言合於道事與道非有二致各舉其甚者言之故謂之嘉謀嘉猷成王說爾君陳比前在朝時凡有好言語切於事的或有好言語合於道的便入來面見告爾君於內說這等好事都當舉行卻又能將順於外說這等嘉謀這等嘉猷行將出來有利於國家都是我君之盛徳非臣下所能預此蓋君陳所已行者故成王舉以稱之

嗚呼人臣咸若時惟良顯哉

良是說人臣的徳顯是說人臣的名成王又嘆息說使爲人臣的都似君陳爾這等所行歸美於君不肯揚已之善豈不是个有徳的良臣其名豈不可顯先儒說成王於此爲失言蓋欲其臣善則稱君乃人臣的細行不足道且人君旣有這等臣那阿謟小人窺見了必漸漸的進用到人君有過失時卻誰敢來諫諍豈不誤了大事昔禹聞善言則拜成湯攺過不吝這兩个聖人定不肯說這等言語此成王所以不及也

王曰君陳爾惟弘周公丕訓無依勢作威無倚法以削寬而有制從容以和

弘是闡揚的意思丕訓是大訓作威是淩虐下人的意思成王呼君陳之名說爾在下都繼周公之後若只以謹畏保守爲志便不及前人了爾當要奮發作興闡揚周公所遺之大訓使廣被於民才好假如勢位是爾所有的不可依恃這勢位淩虐在下之人法制是爾當用的不可倚靠這法制以行刻削之政禦眾固貴乎寬若只管寬將去則至於放縱必寬中有个節制使疏而不漏行事固貴乎和若只管和將去則至於流蕩必從容以和恊於物使適乎中道不墮於一偏且君陳是个賢臣豈肯依勢作威倚法以削然喜怒予奪有一毫私意不是公道其流或至於此故成王預戒之

殷民在辟予曰辟爾惟勿辟予曰宥爾惟勿宥惟厥中

辟是罪辟宥是赦宥成王告君陳說凡下都之殷民有犯罪在於刑法未經決斷的𨿽我說要當罪若是那个人其實無罪爾當執法說不當罪𨿽我說要赦他若是那个人其實有罪爾當執法說不當赦凡當罪當赦不要曲從人君一時喜怒只當權其輕重務使合乎中道則有罪的不至於幸免無罪的不至於濫及蓋上一段是戒君陳不要徇一已之私這一段是戒君陳不要徇人君之私上下之間悉從公道則殷民無有不心服者矣

有弗若於汝政弗化於汝訓辟以止辟乃辟

弗若是不順的意思成王告君陳說若殷民之中有不肯順從於爾之政令或不能變化於爾之訓教這等人不可一槪罪他須要斟酌其中罪得一个人可以懲戒止息了後來的不敢犯罪然後罪之庶幾刑期無刑之意

狃於姦宄敗常亂俗三細不宥

狃是習慣姦是在內爲惡的宄是在外爲惡的細解做小字成王又說若是習慣去做姦宄之事敢於爲惡而不悛與夫毀敗綱常壊亂風俗這三樣事若人有犯了的𨿽是小罪也不可赦宥他所以絕爲惡之源也

爾無忿疾於頑無求備於一夫

頑是愚頑成王告君陳說爾不要忿怒疾惡那愚頑不聽訓化的人便棄了他若是從容不廹漸漸的把禮義開導則無不可化之人矣也不要求全責備於一人之身若是取其所長棄其所短則無不可用之人

矣必有忍其乃有濟有容徳乃大

忍是含忍濟是成就的意思容是包容成王又告君陳說爲人上的必有所含忍則其爲事乃有所成而無敗然此猶不免有堅制力蓄的意思若是度量能有所包容則其徳乃造於廣大而不可量矣蓋小不忍則亂大謀能忍以濟事固好但其所得猶淺若容以成徳如天地之量無所不包則其所得者深矣這一節是申言無忿疾於頑的意思

簡厥修亦簡其或不修進厥良以率其或不良

簡是簡別修是說人之職業進是進用良是說人之行義成王又告君陳說殷民𨿽染紂之惡然已燻陶於周公之化其職業有能修的有不能修的爾當簡別那能修其職業的出來也簡別那不能修其職業的出來不要使他混爲一途則人人都相勸於立功矣旣簡別了然後選於其中進用其能自修而至於賢良者以倡率其不能自修而未至於賢良者使他知所媿慕則人人都相勉於興行矣這一節是申言無求備於一夫的意

惟民生厚因物有遷違上所命從厥攸好

遷是攺變違是不肯從的意思成王又說惟庶民之生其本然之性無不淳厚只是因爲外物所引誘遂把那淳厚攺變做了澆薄然淳厚旣可攺變做澆薄則澆薄豈不可攺變做淳厚只是斯民他不肯從上面人的命令只肯從其所喜好的假如上面人自家澆薄卻出令教下面人淳厚𨿽嚴刑峻罰人也不從若上面人常好淳厚下面人便都感化興起也好淳厚蓋人同此心心同此理故曰違上所命從厥攸好

爾克敬典在徳時乃罔不變允升於大猷惟予一人膺受多福其爾之休終有辭於永世

典是典常升是進的意思大猷是大道予一人是人君自稱成王告君陳說爾能敬其君臣父子兄弟夫婦朋友之常道以爲在已之徳而躬行於上則是自家能謹其所好矣民之從化捷於桴鼓將見時俗無有不攺變其澆薄而信能進之於大道這等化行俗美惟予一人享受諸福無有危亂之虞豈不是爾君陳能成其美爾終有令名傳頌永久而不朽矣臣謹按君陳這一篇書始以敬哉一言終以敬典在徳一言蓋徳是化民之本敬又是徳之本古聖賢相傳帝王之心學不出此故成王以君陳令徳孝恭而委任之訓戒之亦不出此其進徳典學之功眞可謂守成之賢主矣伏惟聖明畱意

篁墩文集卷七

●欽定四庫全書

篁墩文集卷八

﹝明﹞程敏政撰

○經筵講章

中庸一

故爲政在人取人以身修身以道修道以仁

這是中庸第二十章

子思引孔子答魯哀公問政的說話政是人君治國平天下的政事人是賢臣孔子說人君修政立事只在用賢臣且如三公三孤得其人則能調元贊化弼成君徳六卿得其人則能使禮樂刑政紀綱法度件件修舉若不得其人如何望治所以說爲政在人身是指君身說天下的人才識趣不同有存心守正的有隨時求進的全看人君所好如何人君若好聲色貨利便有佞幸聚斂的人進用若人君自家大公至正則所用的必正人君子所以說取人以身修是修爲道是道理人君一身舉動必須都從道理上行若稍有放肆則貌言視聽之間便有不公不正處身如何得修仁是指心說人君一心若能常存天理不使有一毫私意間隔便是仁心旣仁了所行自然都合道理所以說修身以道修道以仁然道與仁不是兩件道是總說該行的事仁是指那用功親切處子思於前章歷引大舜文武周公的事了又引此段以見孔子若得位時其爲政舉措也與大舜文武周公一般臣觀此章大旨要緊在修道以仁一句蓋仁是本心之全徳心乃致治之大本若心徳全了以之修身以之用人以之爲政無所處不當若心徳上不曾用功則是大本虧了一身所行便多失道羣臣之中豈能辧得孰爲君子孰爲小人天下之事豈能見得孰爲當行孰爲當止這都系於人君一心正如禹湯文武之君能全這心徳所用的便有伯益伊尹太公周召一班賢臣相佐以道政無不舉故曰三代之得天下也以仁如桀紂幽厲之君不能全這心徳所用的便是觸龍飛廉衛巫皇父一班邪臣相助爲虐政日以衰故曰三代之失天下也以不仁降及漢唐宋時中間或有賢主然心學不明又無格心之訓故其徳之所就𨿽不至桀紂幽厲之暴亦豈能如禹湯文武之仁修諸身者純駁相半所用的人賢否相參所行的事治亂相雜考其所終皆不足論先儒周子有見於是嘗曰心純則賢才輔賢才輔則天下治方才就本原上說出與此章意合仰惟皇上受列聖之心法得三代之正傳仁心仁聞布於四海尢願深體聖賢之言監歷代得失之故使皇極茂建於上君子願立於朝治效逺超於古宗社幸甚生民幸甚

二

天下之逹道五所以行之者三曰君臣也父子也夫婦也昆弟也朋友之交也五者天下之逹道也知仁勇三者天下之逹徳也所以行之者一也

這是中庸第二十章

子思引孔子答魯哀公問政的說話大意以爲君臣父子夫婦兄弟朋友這五倫必有知仁勇三徳然後能行故曰天下之逹道五所以行之者三逹是通共的意思君臣有義父子有親夫婦有別兄弟有敍朋友相交有信這五件乃天下古今人所共行的道理如大路一般故喚做逹道若一人行得一人行不得古人行得今人行不得便不是逹道了所以說君臣也父子也夫婦也昆弟也朋友之交也五者天下之逹道也知是說人的見識仁是說人心天理勇是說人敢做人於五倫上若沒見識如何曉得這道理𨿽是曉得了若不以天理爲心如何能行若不敢做也行不到那去處這三件乃天下古今人所同得的道理故喚做逹徳若一个人有一个人無古人得此理今人不得此理便不是逹徳了所以說知仁勇三者天下之逹徳也一字解做誠字卽眞實的心這三逹徳𨿽是人心所同得的若行時節不肯著實三心二意半上落下便是不誠人若不誠那原有的知也昏昧不明了原有的仁也被私欲間斷了原有的勇也懦弱不能振起了故曰所以行之者一也孔子平日論政多指一事說惟此章答哀公之問極言治道如此爲人上者最當注意臣觀從古以來治天下國家的必以明倫爲本爲何蓋王道之所以別於邪術與夫人類之所以異惟在於此唐虞三代聖帝明王都能實有這三徳故皇極建於上五教敷於下天下百姓每也都感化知道孝弟忠信共享太平降及後世爲人上的全徳者少有以愚弄臣民爲智而溺於權詐的有以諂事佛老爲仁而流於姑息的有以輕動大兵連興大獄爲勇而果於彊暴的故在當時上下離心親疏失序天下百姓也都仿效成風悖理亂倫靡所不至降及晚季世變極矣洪惟我太祖髙皇帝仁明勇智受命於天汛掃羣盜肇立人紀列聖相繼率由典常宣宗章皇帝又禦制五倫書嘉惠天下英宗睿皇帝聖性髙明於五倫大節上躬行心得度越前古親總萬幾延接臣下君臣之契最深追崇太母纂述先猷父子之親益篤放幽閉之宗室以廣昆弟之仁全恩禮於兩宮以盡夫婦之義優待元老召起逸民思得賓友之臣以輔文明之治天下臣民仰皇極之敷錫順帝則於不知者二十餘年伏惟皇上以睿哲之資嗣祖宗之統凡事有闗於五倫三徳者固已常垂聖慮思成治功臣愚尢願加意孔子之言近以先帝爲法務臻實行無事虛文則唐虞三代之治可以立致宗社幸甚天下幸甚

三

知斯三者則知所以修身知所以修身則知所以治人知所以治人則知所以治天下國家矣

這是中庸第二十章

子思引孔子答魯哀公問政的說話斯三者指上文好學近乎知力行近乎仁知恥近乎勇三句說乃是求入三逹徳的工夫所以二字是指道理說人若知道嗜好學問不肯間斷去講明道理又知道力行好事不肯徇私以累心徳又知道自家不如人爲可恥不肯懦弱務要勉力進修如此三事便知道這一身𨿽小可以參天地於那是非美惡上須要分曉於那視聽言動間須要檢束於那事理當行當止處須要剛果這等呵身豈有不修的故曰知斯三者則知所以修身旣知修身的道理便知人與已同稟天地之气同具天地之理若有一个不得其所的便當體念他使之得其所有一个不曉道理的便當訓誨他使之復其性故曰知所以修身則知所以治人旣知治人的道理便知一家的人與那一國人一般一國的人與那一家人一般天下的人與那一國人一般務使舉世的人都得安生樂業無一个失所的都能好善惡惡無一个抝性的故曰知所以治人則知所以治天下國家矣臣謹按先儒說中庸此章可以當一部大學蓋大學論齊家治國平天下本於修身修身又從格物致知上來此章六个知字便是致知的意思三近之中以好學爲首便是格物的意思蓋人心之靈都有个知覺天下之事都有个道理若於道理上不能眞知便於那當行的事或畏縮不肯去行不當行的事或鹵莽只管去行自家一身尙不可治何況他人一人尙不可治何況一家一國以至天下若能好學眞知得這道理久久成熟自家一身全了知仁勇三徳將見視中國如一人視天下如一家都不難了考之三代盛時天子之元子初入大學便把這个道理教他以培養根本所以後王皆享國長久多至七八百年降及後世學政不修人君多不知務此故孔子以大學授之曾子曾子授之子思觀此章後所引之言其惓惓爲世道慮深矣仰惟皇上徳本生知聖由天縱親視國學以禮先師常禦經筵以熈舊學於中庸大學之書固已知之明而見諸行矣伏願成之以勇始終無倦使皇極之化行於四海至治之澤被於萬世三代享國有不足言者臣犬馬之誠不勝顒望伏惟聖明畱意

孟子

知者無不知也當務之爲急仁者無不愛也急親賢之爲務堯舜之知而不徧物急先務也堯舜之仁不徧愛人急親賢也

這是孟子盡心篇說仁知之理至大至博所行卻有个切要處知者是有知識的人當務是當行的事孟子說有知識的人心體光明於天下之事固無不知若所行不論緩急先後都一齊做去亦何以爲知必須將要緊的事先著力去行緊要的事旣行其餘逐旋整理則事無有不治而其知也大矣所以說知者無不知也當務之爲急仁者是有仁徳的人賢是賢人君子孟子說有仁徳的人存心廣大於天下之人固無不愛若不分別賢愚善否都一例相看亦何以爲仁必須親信賢人君子而委任之賢人君子旣用下人自然得所則恩無有不洽而其仁也博矣所以說仁者無不愛也急親賢之爲務孟子旣說仁知之理又把堯舜所行來證說有知識的人莫如堯舜堯舜於天下之事非件件去理會他如歷象治水齊七政詢四門都是先把緊要的事行若件件去親自理會則精神有所不逮豈得謂之知又說有仁徳的人莫如堯舜堯舜於天下之人非个个去撫摩他如訪問四嶽大臣舉用八元八愷都先是親信賢人君子使之分理若个个去親自撫摩則事勢有所不周豈得謂之仁所以說堯舜之知而不徧物急先務也堯舜之仁不徧愛人急親賢也臣謹按孟子此章推明仁知之理皆本於孔門論語之言論語說務民之義敬鬼神而逺之可謂知矣此則曰當務之爲急謂之當則必有个不當處蓋人君所當務者人事所不當務者淫祀若専務淫祀則惑於鬼神而於人道當行的事反不暇爲這便是不知如敬天勤民乃當務之大者誠知天心之喜怒不測淫祀不可以享天惟務謹身修徳以盡敬天的實事則上帝感格災變不生民生之休戚不常淫祀不足以福民惟務省事節用以盡勤民的實事則下民愛戴禍亂不作這便是人君之大知論語說舜有天下選於眾舉臯陶不仁者逺矣此則曰急親賢之爲務謂之親則必有个當疎處蓋人君所當親者賢臣所當疎者小人若親近小人則蔽其聰明𨿽有仁民愛物的心也無所施這便是不仁如任相隆儒乃親賢之大者誠知夫君徳之成否在儒臣將那賢者置之左右則異端之流自疎由是所聞的皆嘉言而仁之道愈明天下之安危在大臣將那賢者委以心腹則邪佞之人自疎由是所行的皆善政而仁之用愈廣這便是人君之至仁然當務之爲急親賢之爲務急之一字貫於仁知二者之間則又見夫當務之外皆可緩的事在乎舉此措之耳親賢之外皆可緩的人在乎推恩及之耳孟子垂訓後世之意何其至哉仰惟皇上居堯舜之位崇仁知之徳致謹於云爲之際加察於用捨之間使敬天勤民所務者無不急之事任相隆儒所親者無不賢之人則治隆俗美上比唐虞臣等不勝顒望之至

尙書一

克明俊徳以親九族九族旣睦平章百姓百姓昭明協和萬邦黎民於變時雍

這是尙書堯典篇史臣紀帝堯放勲的實事克是能俊徳是大徳史臣說帝堯聖人能明自家所得於天的大徳無一些昏昧其徳之大與天一般故曰克明俊徳親是愛九族是髙祖至玄孫之親舉近以該逺五服異姓之親也在裏面史臣又說帝堯旣能明了自家的大徳又推此徳以親愛九族之人使長幼都順其序親疎各得其所九族之人自然和睦無有一个垂爭的故曰以親九族九族旣睦平是均章是顯百姓是畿內之民昭卽是明之至史臣又說帝堯旣使九族之人都相親睦了又推此徳以均明畿內的百姓畿內百姓每都感化興起自明其所有之徳無有一个昏昧的故曰平章百姓百姓昭明協和是和之極萬邦是天下諸侯之國黎民是黑髮之民於是嘆美詞雍也是和的意思史臣又說帝堯旣使畿內的百姓都能自明其徳了又推此徳以協和天下諸侯之國那天下的黎民都變惡爲善雍雍和順無一人之不化無一俗之不美有莫知所以爲之者史臣必加以於之一字見帝堯有此大徳能致天下之人於春風和气中其神化之妙有難以形容者故曰協和萬邦黎民於變時雍蓋深嘆美之也先儒朱子說這一節言堯推其徳自身而家而國而天下卽是放勲之實臣觀帝王之徳有全體有大用方可以言治從古聖人全此徳者莫盛於帝堯故孔子刪書把堯典做頭一篇論帝王之徳亦無出於這一段蓋克明俊徳卽是全體九族旣睦百姓昭明黎民於變時雍卽是大用自帝堯以後如大舜禹湯文武之爲君都能備此全體大用之徳故其治效咸臻雍熈泰和之盛良有以也洪惟皇上徳養春宮帝王之學講之有素故嗣登大寶以來隆大孝於兩宮均教養於宗室賤貨貴徳與正抑邪凡天下之所欲者以次舉行所惡者多罷去所謂親九族而平章百姓協和萬邦者端已兆於斯矣伏願始終以堯爲法恆加不息之功俾徳之已明者新而又新澤之已敷者日甚一日則全體大用之學不専於堯而復見於今日臣民何幸躬逢其盛

二

列爵惟五分土惟三建官惟賢位事惟能重民五教惟食喪祭惇信明義崇徳報功垂拱而天下治

這是周書武成篇史臣記武王政治之本末爵是封爵土是國土武王於克商之後定封爵爲公侯伯子男列做五等定國土則公侯百里伯七十里子男五十里分做三等故說道列爵惟五分土惟三賢是人之有徳的能是人之有才的武王建立治官惟用有徳之人不肖的不用他分職任事惟用有才之人無才的不用他故說道建官惟賢位事惟能五教是君臣父子夫婦長幼朋友五常之教食以養生喪以送死祭以追逺武王於這五教三事皆愼重之不敢輕忽所以立人紀厚風俗感發斯人的良心維持天下的教化故說道重民五教惟食喪祭理之實有者便是信事之合宜處便是義武王於凡事上務要篤守這信字使天下之人不趨於詐又務要顯明這義字使天下之人不徇於利徳是有徳能正君善俗的功是有勞能治民禦侮的武王於有徳者尊之以官使人知道尙賢於有勞者報之以賞使人知道勸忠故說道惇信明義崇徳報功垂是垂衣拱是拱手武王旣分封有法官使有要五教修三事舉信義立官賞行諸般政事都盡了於此之際復何所作爲惟垂衣拱手而天下自然化行俗美故說垂拱而天下治臣觀有周史官敍武王政治之本末如此然考之孔子稱道帝舜也以無爲而治恭己南面爲言乃知前聖後聖所以措天下於至治者無二道也顧人知帝舜之恭己武王之垂拱爲可法而不知所以致恭己垂拱之治者豈偶然哉蓋帝舜繼堯之後卽齊七政去四凶命九官十二牧敷言試功以察治官明目逹聰以決壅蔽其制治憂勤可謂至矣功成理定而後無所爲故人但見其恭已南面而己若武王垂拱則又在克商之後其制治憂勤如前所云殆有甚焉豈眞無所作爲者哉後世人主不知聖人先憂勤而後佚樂往往以無爲借口恣耳目之所娯窮心志之所欲髙枕肆志委政非人以至於召變速戾可爲世鑑者矣仰惟皇上以聖哲之資嗣祖宗之統勵精圖治於玆六年重天工而汰冗官拯獘俗而申教化屢下卹民之詔大新述職之規法先王之憲典則惇信明義之愈嚴錄太祖之舊勲則崇徳報功之益厚誠有志於帝舜武王之治矣然邇年以來民歲之丰歉人才之邪正俗尙之厚薄政令之弛張猶不能不有勤於聖慮也伏望皇上日新聖學以淸治原恆納忠言以匡治道愼爵賞勿容於叨冒用賢能勿間於憸讒革澆浮而忠厚以勵士風憫旱蝗而節儉以蘇民困不遑暇豫惟日孜孜逺希武王上法帝舜始不免於有作終可致於無爲本一人之憂勤普萬方於佚樂則恭已垂拱之治不在虞周而在聖明矣天下臣民不勝慶幸

三

亦惟純佑秉徳迪知天威乃惟時昭文王迪見冒聞於上帝惟時受有殷命哉

這是周書君奭篇說文王得臣以受天命的事迪知之迪是踐履的意思迪見之迪是開導的意思殷是商家後來攺的國號當周成王時召公告老周公再三畱他說朝廷不可無老成人比先商家有伊尹每六个老成賢臣輔佐商之先王上天因此専一佑助商家多生與他賢才凡百官及王臣之微者都能秉持其徳所行的無一件不合天理文王之時也有虢叔每五个老成賢臣輔佐上天因此也専一佑助文王多生與他賢才便如助佑商家一般凡百官及王臣之微者也都能秉持其徳所行的也無一件不合天理踐履工夫又都到至處著實曉得上天威命商紂有必亡之勢文王有必興之理盡心竭力只要光顯文王文王固是有聖徳這賢臣猶恐文王有未到處左右前後開導啟迪他務使文王之徳著見於上光明如日一般四方無一處不在他照臨之中覆冒於下廣大如天一般四方無一物不在他福蔭之中因此文王之徳升聞於天昊天上帝知他是个有聖徳之人將殷家原受的命攺了付與文王然文王當時止爲諸侯至武王方才得天下如何說文王受有殷命蓋當時人心己歸文王三分天下有其二文王所用的老成人後來又輔佐武王伐紂武王不過繼承文王的功業而已夫以商之先王能用老成人則天命歸之人心向之紂之不用老成人則天命不歸人心不向文王能用老成人則天命轉來歸他人心轉來向他今日召公正當念創業守成之難相與輔佐後王豈可因祿位盛滿難居只要明哲保身而決於求退哉臣觀君奭一篇周公之意大槪以任用老成爲主蓋老成之人秉心至公知道賢才是得天命人心之本朝廷之上常恐無人贊助有賢臣求退便苦苦畱他務要同心協力有賢臣求進便汲汲薦他務要各盡其才人君若用這等人天下自然太平國祚自然久逺那新進浮薄之人秉心不公不識天命興亡人心向背朝廷之上惟恐不得自専有賢臣求退豈止不肯畱他還要擠排有賢臣求進豈止不肯薦他還要沮抑人君若用這等人天下如何得治國祚如何得安周公拳拳要畱召公意蓋如此設使當時召公果於求去周公不肯勉畱則成王之時分陜之寄誰可以任康王之初托孤之命誰可以當後世守成之君必以成康爲首實皆召公輔相之力周公勉畱之功然則人君之治天下任用老成是第一件事伏惟皇上以睿聖之資膺天眷命嗣守祖宗之業不肯輕棄老成之人尙於此篇反復畱意則周之成康不得専美於前宗社生民不勝大慶

四

六卿分職各率其屬以倡九牧阜成兆民六年五服一朝乂六年王乃時巡考制度於四嶽諸侯各朝於方嶽大明黜陟

這是尙書周官篇史臣記成王總命六卿及定爲朝覲巡守的事六卿是冢宰司徒宗伯司馬司冦司空屬是六卿的屬官周時每卿有屬官六十九牧是九州島之長因是職専養民故謂之牧成王說冡宰掌國家政治統率百官均平四海司徒掌國家教化敷五常之教馴治兆民宗伯掌國家禮典治神人以和上下尊卑等列司馬掌國家兵政統禦六軍平天下禍亂司冦掌國家禁令窮詰姦慝鋤治彊暴司空掌國家空土以居士農工商順天時興地利六卿守其職掌毋相侵越仍統率其所屬官加勸勉奬其勤作其怠自內而逹之於外那有九牧的都有所觀法興起勸課農桑均平差役使百姓每衣食充足養生喪死無憾因其富庶申明教化使百姓每興於禮譲不肯犯法所以說六卿分職各率其屬以倡九牧阜成兆民五服是王畿外侯甸男采衛五等諸侯之國五等諸侯各服其事於天子故謂之服制度是朝廷頒降的禮樂法度天子諸侯𨿽有尊卑一往一來禮無不答故每六年五服諸侯一次來朝京師各述其職又六年諸侯再朝通十二年天子乃巡守於諸侯所守之地考其國中制度如曆書上所定歲時月日有差則恊而正之律度量衡不同則審而同之民間所行吉凶軍賓嘉之禮不一則修明之以正其風俗一年之間二月至東嶽泰山則東方諸侯來朝五月至南嶽衡山則南方諸侯來朝八月至西嶽華山十一月至北嶽恆山則西方北方諸侯來朝來朝之際考其政績有勤政安民的或進以爵或增以地有怠職殃民的或奪其爵或削其地所以說六年五服一朝又六年王乃時巡考制度於四嶽諸侯各朝於方嶽大明黜陟臣觀自古以來典章法度至周大備而周官一書本之有虞命九官十二牧及五載一巡守羣後四朝之制尢爲可法秦漢唐宋以來乃設宰相之官六卿反爲所屬又有藩鎭之將州郡不過受成末流之獘至於尾大不掉患深難除欲國無危豈可得乎仰惟太祖髙皇帝平定天下之後斟酌虞周二代之制內罷宰相設六部以準六卿外革藩鎭設十三布政司以準十二牧凡內外之臣九年通考視其殿最外臣三年一朝覲大行黜陟之典內外相承體統不紊貽謀保治之具誠足以行之萬世而無獘矣伏惟皇上以上智之資當守成之責宵旰憂勤講求治道思欲使四海之民咸有阜成之效臣愚以爲皇祖之訓具在良法美意舉而措之其要則在大明黜陟一語而已然明不徒明而謂之大明以見賞罰當出於至公豈若後世之以察爲明者哉必如舜之明四目而不専任一己之見逹四聰而不偏聽一人之言夫然後公論以伸國是有定進一人而千萬人勸罰一人而千萬人懼政治何患於不隆教化何患於不洽並美虞周增光祖宗誠有在於今日矣臣等犬馬之誠不勝拳拳

五

旌別淑慝表厥宅裏彰善癉惡樹之風聲弗率訓典殊厥井疆俾克畏慕申畫郊圻愼固封守以康四海

這是周書畢命篇康王命畢公治洛保釐殷民的意思淑是爲善的人慝是爲惡的人癉解做病字昔周康王命畢公說道殷之頑民已能感化依著教訓也不消用刑了如今去治洛只在勸戒上若眾人之中有一个爲善的人旌異他起來使人知道勸於爲善有一个爲惡的人揀擇將出來使人知道戒於爲惡且如那十分孝順父母的便旌表他門閭說這个是孝子之家這等光顯那爲善的人以疵病那爲惡的人使那善人的風節聲名挺然樹立起來不止當時人曉得後世人也都曉得長逺與人做个樣子這便是旌善的事若有那不孝不弟之人他不依官長的教條不守朝廷的法度便斥遣他另在一邊去住井裏疆界不得與善人之家相混使他知道畏懼這爲惡之禍仰慕那爲善之福這便是別惡的事故曰旌別淑慝表厥宅裏彰善癉惡樹之風聲弗率訓典殊厥井疆俾克畏慕圻字與王畿的字一般康王旣命畢公區別所部的閭裏以革殷民舊俗就教化整齊王畿的地方以消殷民反側說道邦圻千里比先周公召公經營的時節疆域逺近經界差等固已規畫有定制了還當申明約束不要廢弛封域四塞比先周公君陳保釐的時節山川險隘城池髙深固己防守有定所了還當戒嚴儆飭不要怠忽況根本之地太平日久法制易隳人心易玩若能時時去修緝常常去巡視庶幾王畿尊嚴有備無患將見自西自東自南自北都環視內向震服威徳安家樂業共享太平故曰申畫郊圻愼固封守以康四海臣常因是而論之自古聖帝明王未嘗不以勸善懲惡修內攘外爲急務然四者中間又自有个本末先後不可不察蓋勸善在懲惡之先修內是攘外之本若失了舉措則治無由成況王畿所在尢當以寬厚鎭靜爲要若是不從寬厚専用刑罰不是鎭靜妄起兵戎則人心危疑非求治之道矣周之君臣有見於此故其所以懲惡者不過殊厥井疆所以禦侮者不過愼固封守因此殷民終於革非周家長得享國實其君臣忠厚之化保釐之功致得如此後世若秦隋之際往往嚴刑峻罰以虐內地窮兵黷武以事外夷遂至危亡史有明戒至於漢唐宋盛時能知以周爲法的或僅至於小康不知以周爲法的亦多至於不治考其首末皆不足言仰惟我太祖髙皇帝立法定制以來列聖嗣統恪守成規皇上丕承愈篤前烈蓋天下享忠厚之化保釐之功亦已久矣伏望皇上於勸善懲惡之制益審先後之宜於修內攘外之功益嚴本末之序奬賢能愼刑罰勸善卽所以懲惡謹邊備卹民隱修內卽所以攘外善善長而惡惡短朝廷正而天下治皇上之心卽有周聖王之心今日之治卽有周泰和之治宗社幸甚四海幸甚

春秋一

荊人來聘

這是魯莊公二十三年的事乃楚交中國之始諸侯互相往來通好謂之聘荊是地名卽今荊州乃楚受封之國考楚之先世本有功於周家受封子爵當周之衰僣號稱王傲慢不恭孔子作春秋尊王擯楚故貶他不書楚止書荊待之爲夷狄之國又考春秋凡諸侯聘問於鄰國必先書其國號其所遣使臣或書名或書字或書官今楚子使人來聘問於魯春秋止書荊人來聘𨿽不以列國待之卻進而稱人何以進之蓋聘問乃列國諸侯往來之禮楚以南蠻之國知魯爲周公之後人望之國首先遣使來通聘問聖人樂與人爲善故其書法如此臣觀春秋一書最謹內外之辧凡中國而變於荊蠻者叛則懲其不恪而威之以刑來則嘉其慕義而接之以禮故邇人安逺人服聖人之心實與天地之心一般然荊蠻之心則每假禮以行其詐且如楚子當未聘魯之前四五年來嘗破蔡而虜其君入其國橫行淮漢浸及中原一旦遣使來聘於魯其心豈眞重魯哉殆欲逞其逺交近攻之術爾當旣聘魯之後以爲其心誠知慕王化以交望國則宜畏義斂兵不敢萌犯順之舉可也曾未幾何而有伐鄭之師窺覘之謀益不能掩所幸莊公不顧一聘之私而會齊宋以攘之誠足與申內鄰外楚之義矣故聖人𨿽進楚之聘尢善魯之救鄭夫以中國而變於荊蠻春秋尙謹之如此況純於荊蠻者乎由是觀之中國之於荊蠻固不可以無待之之誠尢不可無備之之惠稽之楚事槪可見焉伏惟皇上念孔子作經之旨嚴邊陲固愼之防𨿽廟算有餘益當延攬羣策𨿽中國無事益當整飭六軍將見來格有苖徳侔虞舜薄伐玁狁功邁宣王四民享安居樂業之天一代際雍熈泰和之治臣犬馬之心不勝拳拳

二

楚屈完來盟於師盟於召陵

這是春秋魯僖公四年記齊桓公伐楚的事屈完是楚大夫師是軍旅住札的去處召陵是地名楚之先受封子爵本周異姓諸侯世至春秋僣王貪暴比於化外中國諸侯無敢與之抗者齊桓公旣相管仲乃以是年親會魯僖公曁宋陳衛鄭許曹八國諸侯之兵將討楚罪以蔡國本文王子孫反黨於楚先以奇兵侵蔡蔡人四散敗走遂以兵伐楚楚子使人問齊所以來伐之故管仲對說我先君太公受周天子命得専徵伐爾楚國貢包茅不入王祭不共又昭王南巡不還所以來問爾罪楚人對說包茅不貢是楚之罪昭王不還君其問諸水濵桓公以楚不服進兵次於陘於是楚子使其大夫屈完來盟於軍中桓公遂還次召陵大陳諸侯之兵與屈完說諸侯從齊非是爲我乃尋我先君太公之好今楚能與我同好何如屈完對說此我楚君所願桓公又說以此諸侯之眾與戰何戰不服以此諸侯攻城何城不克屈完又對說君若以徳懷諸侯誰敢不服若以力制之則我楚國方城以爲城漢水以爲池𨿽眾無所用之於是桓公禮屈完俾與諸侯盟於召陵而退孔子作春秋書曰楚屈完來盟於師楚大夫至此始書其名氏而曰來盟嘉楚之能服義也又曰盟於召陵序桓公攘楚之功也於此見齊兵𨿽彊桓公能以律用之而不暴楚人已服桓公能以禮下之而不驕庶幾王者之師故春秋之盟於斯爲盛臣嘗因是考之桓公所以詟楚之彊而不敢肆於中國者大抵皆管仲之功蓋管仲相齊必先養民而使之富彊訓兵而使之知義待其可動然後佐桓公率諸侯正楚之罪而伐之果能使楚君臣震懼請盟之不暇桓公乃退舍而許其成不肯黷兵血刄以輕用民命如此孔子所謂一匡天下民到於今受其賜豈非桓公相管仲修內攘外之明效歟惜乎管仲不知聖賢大學之道其相桓公僅能攘楚而正其不貢之罪終不能使桓公不擅天子徵伐之權爲罪之魁故孔子又譏其器之小而曾西鄙其功烈之卑也然較之漢唐以來有相其君而虛內攻外以不卹人之家國者則又管仲之罪人矣伏惟皇上聖學髙明廟謨宏逺味孔子作春秋之旨念外攘因內治之修愛養黔黎振揚威武則九土歸心樂盛世熈熈之化萬邦稽首仰皇明赫赫之威天下臣民不勝慶幸

通鑑綱目一

以張釋之爲廷尉

這是通鑑綱目紀漢文帝命刑官得人的事張釋之是文帝之臣廷尉是理刑之官所掌的事卽是如今三法司事古時法制簡略止設廷尉一官専一理刑初張釋之爲謁者僕射官隨侍文帝幸上林苑文帝問上林尉所養的禽獸如何尉不能對有嗇夫小官替上林尉答應甚詳文帝喜他有口才命釋之傳旨升爲上林令釋之不肯因問帝說髙祖時大臣有周勃張相如這兩个是何如人文帝說是有徳行的長者釋之說他兩人每奏事時全似不會說話的一般何曽效嗇夫這等喋喋利口且秦用刀筆吏務刻薄逞口辧専求人罪過無惻隱之實以致人君全不聞自己的過惡遂受亡國之禍如今又以利口升官臣恐天下仿效成風不可不愼文帝以釋之說的是寢旨不行命釋之爲公交車令又拜中大夫遂進拜廷尉使平天下的刑獄一日文帝過中渭橋有一人橋下走驚了文帝所乘的馬捕送廷尉問釋之奏犯駕者當罰贖文帝怒不從欲重其罪釋之說法須要合天下之公不可太過也不可不及廷尉之官専持天下之平若不當重的擬他重罪是用法不信於民若用法不信以喜怒爲重輕則民將無所措手足如何使得文帝思其言良久乃喜從其奏後又有賊偸了髙祖廟中玉環釋之奏當死罪文帝又大怒說賊偸了先帝廟中之器吾欲誅他一族今爾所奏止誅一人非吾所以敬宗廟之意釋之免冠謝罪說朝廷法度止當如此今偸了宗廟之器便誅一族假如愚民取長陵一抔土又把何等法去罪他文帝怒解也從其所奏蓋釋之爲廷尉惟知朝廷之法當合公道不隨人主的喜怒故天下號無寃民可謂能盡刑官之職矣宋儒朱子特於綱目通鑑大舉其綱備書其事一以見文帝能任用忠厚之人爲漢令主一以見釋之能輔成寬仁之治爲漢良臣故其書法褒美如此臣謹按刑者輔治之具帝王不得已而用之然其用實皆出於天討有罪亦非帝王所得私者考之於書虞舜命臯陶則云期於予治刑期於無刑武王用蘇公則周公稱其式敬爾由獄以長我王國二君能委任得人故下服民心上合天道虞周之治有雍熈泰和之盛良以此耳洪惟我朝太祖髙皇帝以仁易暴而有天下旣於大明律定一代之制通人法兼用之宜又於皇明祖訓禁法外之刑爲祈天永命之本誠可以垂諸萬世而不易者仰惟皇上嗣統以來並示恩威恪遵成憲寬卹之詔不以疎逺而或遺放殛之刑不以僥幸而獲免罷貪殘之選雪正直之誣不必張釋之詳讞而有文帝之寬仁不必張釋之廷諍而有文帝之明見民心恱服朝政淸明固有非前代可及者矣尢願皇上念民命之重戒司刑之官刑一人也必體上天好生之心議一刑也必合天下至公之論繼虞周君臣致治之美而陋文帝庶幾刑措之風宗社幸甚天下幸甚

二

詔議貢舉法

這是通鑑綱目紀漢孝章皇帝詔百官計議薦舉人才的事在元和元年夏六月當此時上書陳言的人多說各處郡國薦舉人才都不考他功行優劣所以在任的官都懈怠不謹所理的事多廢弛不振於是孝章皇帝乃下詔百官會議時廷臣韋彪上書說國家以簡用賢才爲務賢才當以孝行爲首故求忠臣必於孝子之門且人的才行少能兼備孔子有言孟公綽爲趙魏老則優不可以爲滕薛大夫人才難得從古己然彼忠孝之人持心重厚嚴酷之人持心刻薄人君任官當揀擇有才有行的人不可専用勲舊子弟然其要尢在選任二千石的官凡郡守之類歲食祿二千石的皆得薦舉人才若二千石的官得其人則他所薦舉的無不得其人矣韋彪又上書說天下的政務機要全在尙書之職近者缺人多於郎官內擢用𨿽能曉習法律長於應對然不過以小聰明爲事多無眞才實徳昔文帝聽張釋之言不用嗇夫利口小人而深念周勃重厚少文有社稷之功宜以爲法孝章皇帝覽韋彪之言悉嘉納之宋儒朱子於通鑑特書詔議貢舉法於綱詳著韋彪之言於目以見章帝能納善以求才爲重可謂知爲治之本矣臣惟自古人君莫不由於用賢才而致治亦莫不由於用非才而致亂若唐虞三代盛時則有一輩致治之臣専一引薦君子以匡不逮若三代以後衰世則有一輩致亂之臣専一引薦小人以固寵祿蓋人才之賢否系國家之治亂考之經訓鑑戒昭然若漢章帝下明詔以祛薦舉之獘聞讜言而得薦舉之要一時願治之君亦可謂難得矣然臣嘗反復韋彪之言其說有三一則欲薦舉人才先徳行而後才智一則欲郡守稱職以淸薦舉之流於外一則欲尙書得人以正薦舉之本於內此三說者眞是名言蓋非獨可行於一時𨿽萬世可也伏惟皇上鑑帝王圖治之難體祖宗傳緒之重用人之際或博采公論或簡在帝心舉錯一行士風丕變倘有取於章帝納善求才之事三復其說議貢舉之法杜幸進之門務求才行兼備之人以成內外無疆之治則唐虞三代之盛在今日矣伏乞聖明畱意

篁墩文集卷八

●定四庫全書

篁墩文集卷九

﹝明﹞程敏政撰

○制策

皇帝制曰朕惟古昔帝王之爲治也其道亦多端矣然而有綱焉有目焉必大綱正而萬目舉可也若唐虞之治大綱固無不正矣不知萬目亦盡舉歟三代之隆其法寖備宜乎大綱正而萬目舉也可歷指其實而言歟說者謂漢大綱正唐萬目舉宋大綱亦正萬目未盡舉不知未正者何綱未舉者何目與已正已舉之綱目可得而悉言歟我祖宗之爲治也大綱無不正萬目無不舉固無異於古昔帝王之治矣亦可得而詳言歟朕嗣承大統夙夜惓惓惟欲正大綱而舉萬目使人倫明於上風俗厚於下百姓富庶而無失所之憂四夷賓服而無梗化之患薄海內外熈然泰和可以增光祖宗可以匹休帝王果何行而可必有其要諸士子學以待用其於古今治道講之熟矣請明著於篇毋泛毋略朕將親覽焉

臣對臣聞中庸曰凡爲天下國家有九經所以行之者一也蓋一者誠也以之修身則可以正天下之大綱以之爲治則可以舉天下之萬目堯舜之所以帝禹湯文武之所以王者純乎此而已大哉誠乎原於天性於人亙萬古而不息放四海而皆凖人倫捨是則無自而明風俗捨是則無自而厚養民捨是則無所恃而臻於富庶禦夷捨是則無所恃而致其咸賓蓋天下之理𨿽眾求其操之約制之廣莫有過於誠之一言者其可視爲迂闊不急之談而別求新奇可喜之論哉伏惟皇帝陛下嗣大歷服以來歲一周矣賤貨貴徳思存此誠而不雜制治保邦思守此誠而不踰內焉聖母太后日夕化導之切外焉執政大臣左右輔弼之勤所以登三邁五光前裕後者殆基於此矣然猶體道謙沖不自滿假念太祖創業之艱難列聖守成之不易首進臣等於廷詢以治道欲以匹休往聖增光祖宗其圖治之心可爲健矣然竊思之開茂科策多士祖宗以來相承旣久未知今日陛下之意姑以遵累朝之舊典備他日之故事而已邪抑眞欲周詢眾論愽盡羣情以冀萬分之助也臣誠愚昧不知所出然幼學壯行之志得於聖經賢傳之間者敢不精白一心傾竭底蘊以稱淵衷塞明詔臣聞治天下有本焉大綱是也有末焉萬目是也大綱不正則治道有未純萬目不舉則治法有未備然大綱之或正或否萬目之或舉或遺則系於人君此心之誠何如耳臣嘗觀於唐虞之際欽明文思允執厥中浚哲文明允迪厥徳堯舜之徳同一誠也故惇敍九族藹然公族之親釐降二女肅然閨門之禮內承頑父秉夔夔之誠外撫傲弟盡烝烝之乂其大綱之正如泰山盤石之根固其勢尊安而不可揺也於是乎近有百揆四嶽丞弼於內逺有州牧侯伯承宣於外命羲和以典歷象而敬天勤民之事舉命夷夔以典禮樂而化民成俗之道明庶政咸熈府事允治則萬目亦無有不舉者焉臣嘗觀於三代之時惟日孜孜大徳是懋小心翼翼細行亦矜禹湯文武同一誠也故彜倫攸敍文命敷於四海人紀肇修帝命式於九圍后妃有闗雎窈窕之徳公族有麟趾信厚之風其大綱之正如長河大川之源深其流演迆而不可窮也於是乎有典則以貽子孫而鈞石之度無不具制官刑以警有位而風愆之戒爲甚嚴六典八法之制無一不備五禮六樂之法無一不周則萬目亦無有不舉者焉蓋二帝三王之徳純乎誠故能正大綱舉萬目致雍熈泰和之治卓乎非後世之所能及矣漢之髙帝喪義帝則君臣之義明尊太公則父子之倫正封同姓以連城非私也所以惇周親祀孔子以大牢非過也所以崇聖道其大綱之正亦可美也然制禮頗襲於秦而用之朝廷者乃綿蕞之儀作樂不稽於古而奏之郊廟者乃趙代之謳定律令而八刑紏民之法隳申軍法而九伐正邦之意泯建官無制太尉禦史位乃參於三公養民無法閭右彊宗田或連夫阡陌是以世代相承徳化不純而萬目未舉也其所以未舉者未究夫誠之用而雜於霸耳唐之太宗定府兵之制而農無養兵之費立世業之法而下無兼並之患以租庸任民則農有定業以職事任官則官無虛名其萬目之舉亦可嘉也然脇父以起兵則君臣之義暌廹父以傳位則父子之道缺蹀血宮門則兄弟之情薄麀聚後庭則夫婦之倫亂慕和戎之利嫁貴主於■﹝辶段﹞方是伉儷非偶也捨天子之尊稱可汗於萬國是名號不正也是以子孫相繼慚徳爲多而大綱未正也其所以未正者未悉夫誠之本而雜於利耳宋祖開基仁義立國遵慈訓而不違金匱之盟可見其孝愛晉王而卒授神器之重可見其友家法之正而宮闈之丑未聞也傳授最明而廹奪之禍無有也洞開諸門悟君心之當正蓋有契乎正心之學偶讀二典嘆法网之太宻蓋有得乎敬刑之旨然宋之大綱若無愧於三代而法制反有歉於漢唐以詩賦記誦求士無學校養成之法以科名資歷敍位無官司課試之方選宿衛則不能變五代姑息羈縻之俗教宗室則無以合先王親疏隆殺之宜國用病於空虛兵威患於不振其萬目未盡舉者豈非以其徒事靡文而未得夫誠之說乎𨿽然漢宋大綱𨿽云正矣然因寵而啟人彘之禍因爭而有廢後之失亦烏能深究夫誠之本而大綱豈盡正邪唐之萬目𨿽云舉矣然禮樂議而不能興封建講而不能行亦烏能眞悉夫誠之用而萬目豈盡舉邪是則漢之雜王以霸唐之居夏用夷宋之文浮於實其君徳僅止於小成治效不逮於隆古者豈有他哉誠與僞之間耳洪惟我太祖髙皇帝勇智之資克配成湯寬仁之度逺過漢祖取土宇於羣盜攘敓之際復人紀於一統耆定之初追帝先世則武王尊親之孝也封建諸王則帝堯睦族之仁也立學校以明人倫正祀典以絕誣妄后妃不得與政戚畹不得秉權其大綱正矣置屯設守則內外相承列爵建官則體統不紊律令有定條而人易於遵守田賦有定制而民便於轉輸朝覲會同之禮粲粲乎成周之大典黜陟考課之法鑿鑿乎隆古之弘規其萬目舉矣然考夫聖徳之所臻治效之所極眞有合乎二帝三王立誠逹本之旨故能正大綱而舉萬目若是其盛且久也繼是以來太宗文皇帝仁宗昭皇帝之茂衍洪圖宣宗章皇帝英宗睿皇帝之丕承駿烈所以超漢唐軼有宋而追蹤於唐虞三代者一皆守我太祖髙皇帝之家法而莫敢違焉仰惟陛下卽位之初隆大孝於兩宮篤至仁於九族禦經筵以緝熈聖學親政務以延攬英才誠有志於大綱正萬目舉矣且儒道所以明人倫也陛下幸太學以重儒道則人倫宜無不明教化所以厚風俗也陛下建皇極以惇教化則風俗宜無不厚親耕籍田而下寬租之令頻發內帑而施賑貸之恩宜乎百姓富庶無失所之憂也講武練卒屢有戒嚴之詔出師命將務收奏凱之功宜乎四夷賓服無梗化之患也然而人倫尙未盡明風俗尙未盡厚生民猶有啼饑號寒之苦四夷猶有乘機犯順之虞者豈陛下之誠有未盡歟臣請爲陛下言之人倫之不明由學政之廢弛也今𨿽有董學之官而食廩縻祿坐待他遷𨿽有司教之職而幸進茍就無復自振以致爲士者視合污爲常情詆好修爲要譽天下茫然不知儒道之可遵陛下誠能使方行端言之士任興學之責遴選國學之生以淸其本嚴考郡縣之貢以塞其流大掃夙昔之因仍明示天下之趨向則人將知恥好義而人倫豈有不明者哉風俗之不厚由士習之不正也且苞苴往來者進用而無書抵政府者或至於擯斥左右先容者登庸而同巷不求見者或至於罷歸以致士夫之間正色自持者見疏諛言取悅者得志天下靡然不知名節之可重陛下誠能使正直剛明之人首銓曹之任精揀候銓之庸人勿持姑息嚴察外任之不職勿事模稜杜僥幸之門重奔競之罰則人將斂華就實而風俗焉有不厚者哉民不可以不安而安之則系於守令也今之守令非國學因仍之徒卽銓曹陸沈之士迹其平時不遂之心而肆其今日可爲之勢以巧取民財爲良圖以期會簿書爲能事如是而求百姓無失所之憂未之有也臣願陛下復十科薦士之法勿専其柄於銓曹舉八柄馭臣之制勿限其職於資格著循良之績者特褒犯貪污之罪者連坐將見守令皆賢才而百姓不難於富庶矣夷不可以不攘而攘之則系於將帥也今之將帥非勲戚之家卽蔭襲之子以科斂侵牟爲職業以搜閱訓練爲忌諱閒居則夤緣以進事敗則世祿猶存如是而望四夷無梗化之虞未之有也臣願陛下儒生可將卽授之兵柄而勿以儒生拘行伍可用卽任以閫寄而勿以行伍限有功卽賞不以疎逺而或遺有罪則黜不以親貴而幸免將見將臣皆良士而四夷不難於賓服矣然此數者惟視陛下此心之誠何如耳然欲求心之誠非力於帝王之學不可夫格物致知所以明此誠也誠意正心所以體此誠也淫聲美色足以蕩此誠臣願陛下斥聲色而不邇瓊宮瑤臺足以移此誠臣願陛下罷土木而勿營馳騁弋獵迷此誠之鴆毒也臣願陛下戒遊田珍禽奇獸害此誠之稂莠也臣願陛下謹好尙忠鯁之言陛下勿以逆心而拒之所以保此誠也謟諛之說陛下勿以順志而從之恐其間此誠也熟之於講授之間嚴之於對越之頃養之於虛靜之中存之於紛擾之際以是而修身以是而爲治大綱奚患其不正萬目奚患其不舉由是增光祖宗匹休前聖海■﹝宀禹﹞內外春風泰和而重華之徳丕承之功不在舜武而在陛下矣陛下之策臣者臣旣條陳於上然臣於終篇復有獻焉欲陛下正心以立天下之大本使此誠堅於內獨斷以收天下之大權使此誠著於外兩者兼盡內外交修而大綱之正萬目之舉皆不能外陛下意向之所如矣古之人君其於此心或不自正則必有異端之徒進其前而誘之者故大學謂心正然後身修家齊國治天下平而董子曰人君正心以正朝廷則四方逺近莫敢不一於正臣願陛下敬以直內念此心之不可放而操之使由學問思辧而篤於行則視聽言動莫非天理而外欲不能奪矣古之人君其於此權或不自收則必有近習之臣睨其旁而竊之者故洪範謂惟辟作福作威而孔子曰天下有道禮樂徵伐自天子出臣願陛下義以方外念此權之不可移而收之使由形著動變而底於化則慶賞刑罰一出至公而邪气不能幹矣夫如是則大綱自正萬目自舉聖徳之體全聖智之用周彼端居玄黙以求所謂正心侵官自用以求所謂獨斷者其何足以與於斯是則誠之一字固聖徳之始終而正心獨斷二者尢聖治之切要蓋敬義夾持直上逹天徳自此而天徳則誠矣此臣所以繁其詞而不殺爲陛下極言之𨿽然孟子謂不誠未有能動者而程子謂一有不誠則九者皆虛文則夫欲求天下之治以正大綱而舉萬目者捨是將何所致其力哉臣學不足以稽古才不足以應變然所言必本於道不敢肆爲淺近之說所陳必切於事不敢過爲矯激之談惟陛下畱聽而采納焉幸甚臣謹對

篁墩文集卷九

●欽定四庫全書

篁墩文集卷十

﹝明﹞程敏政撰

○奏議表

策問

奏乞省親

左春坊左諭徳臣程敏政謹奏爲陳情乞恩省親事臣原籍直隸徽州府休寧縣人直隸沈陽中屯衛官籍由進士除授翰林院編修歷升前職竊思有父信原任南京兵部尙書兼大理寺卿並母林氏俱在原籍居住臣自授官到今一十三年一向爲因纂修史書經筵進講並隨侍東宮殿下講讀不敢言私又無在外公差得以便道回還省視不意今年七月初六日有弟敏行在家侍養因身故臣父母俱年六十之上忽遭此變必難堪處爲此披瀝衷情仰瀆天聽伏望皇上憫臣哀懇容臣給假回還少盡父子兄弟之義省慰畢日依限前來供職以圖補報則臣舉家生死無任感戴聖恩之至具本親賫謹具奏聞伏候敕旨成化十四年十月十八日左春坊左諭徳臣程敏政本月二十日該通政司官於奉天門奏奉聖旨準他去給與腳力著上緊來該衙門知道欽此

奏乞終制

守制太常寺卿兼翰林院侍講學士臣程敏政奏爲乞恩終制事弘治十年五月二十四日有臣本府官奉巡撫官札付該吏部咨開內閣大臣因纂修書籍奏準起復臣爲副總裁官催臣起程者臣聞命驚惕不遑實時望闕謝恩訖伏念臣自前歲有母之喪荷蒙皇上諭祭賜葬給驛還鄕天地之恩無階上報況玆纂修書籍正臣職業但臣服制未闋哀疚之中莫由自效伏望皇上矜憫許臣終制前來供職總裁之副非臣敢當分館所修願竭駑鈍臣無任隕越待罪之至具本専令家人親賫具奏聞伏候敕旨

奏考正祀典

詹事府少詹事兼翰林院侍講學士臣程敏政謹奏爲考正祀典事臣聞古聖王之治天下必以祀典爲重所以崇徳報功而垂世教淑人心也故有功徳於一時者一時祀之更代則己有功徳於一方者一方祀之踰境則己然猶欲以勸一時範一方而不敢輕議焉況先師孔子有功徳於天下於萬世天下祀之萬世祀之則其廟庭之間侑食之人豈可茍焉而己必得文與行兼名與實副有功於聖門而無疵於公議者庶足以稱崇徳報功之意若侑食者非其人則豈惟先師臨之神不顧歆將使典模範者莫知所教爲弟子者莫知所學世教不明人心不淑通於天下而施及後世其爲闗系豈特一時一方之可比哉邇者言官欲出文廟從祀諸賢之有罪者詔禮部集議臣愚亦在預議之列疑其所言尙有未盡而議者相持憚於攺作臣考之於書揆之於心不敢妄爲異同謹畫一條陳上瀆聖覽伏乞皇上丕顯文謨主張斯道仍下禮部通行集議采而行之一洗前代相習之陋永爲百世可遵之典使世教有興起之益人心得趨向之公其於治道未爲無補謹具奏聞

一唐貞觀二十一年始以左丘明等二十二人從祀孔子廟庭蓋當是時聖學不明議者無識拘於舊注疏謂釋奠先師如詩有毛公禮有髙堂生書有伏生之類遂以専門訓詁之學爲得聖道之傳而並及馬融等行之至今誠不可不考其行之得失與義之可否而釐正於大明有道之世也臣考歷代正史馬融初應鄧隲之召爲祕書歷官南郡太守以貪濁免官髠徙朔方自刺不殊又不拘儒者之節前授生徒後列女樂爲梁冀艸奏殺忠臣李固作西第頌以美冀爲正直所羞卽是觀之則眾醜備於一身五經爲之掃地後世乃以其空言目爲經師使侑坐於孔子之庭臣不知其何說也劉向初以獻賦進喜誦神仙方術嘗上言黃金可成鑄作不驗下吏當死其兄陽城侯救之獲免所著洪範五行傳最爲舛駁使箕子經世之微言流爲陰陽術家之小技賈逵以獻頌爲郎不修小節専一附會圖讖以致貴顯蓋左道亂政之人也王弼與何晏倡爲淸談所注易専祖老莊而範寗追究晉室之亂以爲王何之罪深於桀紂何休則止有春秋訓詁一書黜周王魯又注風角等書班之於孝經論語蓋異端邪說之流也戴聖爲九江太守治行多不法懼何武劾之而自免後爲博士毀武於朝及子賓客爲盜系獄而武平心決之得不死則又造謝不慚先儒謂聖禮家之宗而身爲贓吏子爲賊徒可爲世鑑王肅在魏以女適司馬昭當是時昭簒魏之勢已成肅爲世臣封蘭陵侯官至中領軍乃坐觀成敗及毌丘儉文欽起兵討賊肅又爲司馬師畫策以濟其惡若好人佞己乃其過之小者杜預所著亦止有左氏經傳集解其大節益無可稱如守襄陽則數饋遺洛中貴要紿人曰懼其爲害耳非以求益也伐吳之際因斫癭之譏盡殺江陵之人以吏則不廉以將則不義凡此諸人其於名教得罪非小而議者謂能守其遺經轉相授受以待後之學者不爲無功臣竊以爲不然夫守其遺經若左丘明公羊髙谷梁赤之於春秋伏勝孔安國之於書毛萇之於詩髙堂生之於儀禮後蒼之於禮記杜子春之於周禮可以當之蓋秦火之後惟易以卜筮僅存而余經非此九人則幾乎熄矣此其功之不可泯者以之從祀可也若融等又不過訓詁此九人所傳者耳況其書行於唐故唐姑以備經師之數祀之今當理學大明之後易用程朱詩用朱子書用蔡氏春秋用胡氏又何取於漢魏以來駁而不正之人使安享天下之祀哉夫所以祀之者非徒使學者誦其詩讀其書亦將識其人而使之尙友也臣恐學者習其訓詁之文於身心未必有補而考其姦諂淫邪貪墨怪妄之迹將自甘於效尢之地曰先賢亦若此哉其禍儒害道將有不可勝言者矣至於鄭眾盧植鄭玄服虔範寗五人𨿽若無過然其所行亦未能以窺聖門所著亦未能以發聖學若五人者得預從祀則漢唐以來當預者尙多臣愚乞將戴聖劉向賈逵馬融何休王肅王弼杜預八人禠爵罷祀鄭眾盧植鄭玄服虔範寗五人各祀於其鄕後蒼在漢初說禮數萬言號後氏曲臺記戴聖等皆受其業蓋今禮記之書非後氏則不復傳於世矣乞加封爵與左丘明等一體從祀則僞儒免欺世之名賢者受専門之祀而情文兩得矣

一孔子弟子見於家語自顏回而下七十六人家語之書出於孔氏當得其實而司馬遷史記所載多公伯寮秦冉顏何三人文翁成都廟壁所畫又多蘧瑗林放申棖三人先儒謂後人以所見增益殆未可據臣考宋邢昺論語注疏申棖孔子弟子在家語作申續史記作申黨其實一人也今廟庭從祀申棖封文登侯在東廡申黨封淄川侯在西廡重復無稽一至於此且公伯寮愬子路以沮孔子乃聖門之蟊螣而孔子稱瑗爲夫子決非及門之士林放𨿽嘗問禮然家語史記邢昺注疏朱子集注俱不載諸弟子之列秦冉顏何疑亦爲字畫相近之誤如申棖申黨者但不可考耳臣愚以爲申棖申黨位號宜存其一公伯寮秦冉顏何蘧瑗林放五人旣不載於家語七十子之數宜罷其祀若瑗放二人不可無祀則乞祀瑗於衛祀放於魯或附祭於本處鄕賢祠仍其舊爵以見優崇賢者之意亦庶乎其名實相符而不舛於禮也

一洪武二十九年行人司司副楊砥建議請黜揚雄進董仲舒太祖髙皇帝嘉納其言而行之主張斯道以淑人心可謂大矣然荀況揚雄實相伯仲而況以性爲惡以禮爲僞以子思孟子爲亂天下以子張子夏子遊爲賤儒故程子有荀卿過多揚雄過少之說今言者欲並黜況之祀宜也然臣竊以爲漢儒莫若董仲舒唐儒莫若韓愈而尙有可議者一人文中子王通是也通之言行先儒之論己多大約以爲僣經而不得比於董韓云爾臣請斷之以程朱之說程子曰王通隱徳君子也論其粹處殆非荀揚所及若續經之類皆非其作然則程子豈私於通哉正因其言之粹者而知其非僣經之人耳朱子曰文中子論治體處髙似仲舒而本領不及爽似仲舒而純不及又曰韓子原道諸篇若非通所及者然終不免文士之習利逹之求若覽觀古今之變措諸事業恐未若通之精到懇惻而有條理也至於河汾師道之立出於魏晉佛老之餘迨今人以爲盛則通固豪傑之士也今董韓並列從祀而通不預疑爲闕典臣又按宋儒自周子以下九人同列從祀而尙有可議者一人安定胡瑗是也瑗之言行先儒之論已詳大約以爲少述著而不得比於濂洛云爾臣亦請斷之以程朱之說程子看詳學制曰宜建尊賢堂以延天下道徳之士如胡瑗張載邵雍使學者得以矜式朱子小學書亦備載瑗事以爲百世之法臣以爲自秦漢以來師道之立未有過瑗者矧程子於瑗之生也欲致其與張邵並居於尊賢之堂其沒也乃不得與張邵並侑於宣聖之廟其爲闕典甚矣況宋端平二年議增十賢從祀以瑗爲首若以謂瑗無著述之功則元之許衡亦無著述但其身教之懿與瑗相望誠有不可偏廢者臣考之禮有道有徳於教於學者死則爲樂祖祭於瞽宗鄕先生歿則祭於社若通瑗兩人之師道百世如新得加封爵使與衡同列祀於學宮最得禮意

一自唐宋以來以顏子曾子子思孟子配享坐堂上而顏子之父顏無繇曾子之父曾點子思之父孔鯉皆坐廡下臣考之禮子𨿽齊聖不先父食而三代之學皆所以明人倫也夫孔子之所以爲教與諸弟子之所以爲學者不過明此而己今乃使子坐於上父坐於下豈禮也哉若以爲此乃論傳道之功則自古及今未有外人倫而言道者縱出於後世之尊崇非諸賢之本意臣恐諸賢於冥冥之中必有不安於心而不敢享非禮之祀者臣考之元至順三年嘗封顏無繇爲杞國公謚文裕孟子之父孟孫氏亦嘗封邾國公臣愚乞下有司於各處廟學如鄕賢祠之制別立一祠中祀啟聖王以杞國公顏無繇萊蕪侯曾點泗水侯孔鯉邾國公孟孫氏配享庶不失以禮尊奉聖賢之意臣又竊觀聖學失傳千五百年至程朱出而後孟氏之統始續則程朱之先亦不可缺況程子之父大中大夫封永年伯程珦首識濂溪周子於屬掾之中薦以自代而又使二子從遊朱子之父韋齋先生追謚獻靖公朱松臨沒之時以朱子托其友籍溪胡氏而得程氏之學珦以不附王安石新法退居於洛松以不附秦檜和議奉祠於閩其歷官行已俱有稱述臣愚乞將永年伯程珦獻靖公朱松從祀啟聖王使學者知道學之傳有開必先明倫之義不爲虛文矣弘治元年八月初三日奉聖旨這本禮部照例會官議欽此

龜山先生從祀議

翰林院爲崇祀典以重道學事該禮部手本開送國子監博士楊廷用奏前事要將宋儒龜山楊時定議從祀孔子廟庭查得成化元年淛江紹興府知府彭誼亦要將楊時從祀及福建將樂縣歲貢生員何升亦奏前事內稱宋儒朱熹張栻元儒許衡吳澄俱以有功聖門得預從祀而楊時獨不得預近年南京國子監祭酒謝鐸亦以爲言可見後學之心皆有未安已經行移翰林院議擬定奪外合仍照例用手本行請本院查照議擬徑自具奏等因謹按諸儒從祀於孔門者非有功於斯道不可然道非後學所易知也要必取證於大儒之說斯可以合人心之公竊考程氏遺書及朱子伊洛淵源錄所載龜山楊氏行狀墓志等文俱稱其造養深逺踐履純固溫然無疾言遽色與明道程子相似方其學成而歸程子目送之曰吾道南矣然則是道也豈易言哉自兩程子嗣孔孟不傳之統及門之士得以道見許者龜山一人而己蓋龜山一傳爲豫章羅氏再傳爲延平李氏以授朱子號爲正宗文定胡氏親承指授而春秋之傳作南軒張氏上溯淵源而太極之義闡心學所漸悉本伊洛使天下之人曉然知虛寂之非道訓詁之非學詞華之非藝則龜山傳道之功不可誣矣崇宣之世京黼柄國躋王安石於配享位次孟子而頒其新經以取士士尊安石爲聖人不復知有孔子誦新經爲聖言不復知有古訓僣聖叛經凡數十年龜山入朝首請黜其配享不令廁宣聖之廟庭廢其新經不令蠧學者之心術又請罷綱運以收人心斥和議以張國勢竄權臣以正邦憲培主徳以崇治本竑議讜言𨿽不盡用然使天下之人知邪說之當息詖行之當距淫辭之當放則龜山衛道之功亦不可掩或有疑其出處之際而少其著述之功則亦有可言者朱子謂龜山之出惟胡文定公之言最公曰當時若聽用決須救得一半而文定亦曰蔡氏焉能凂之然則以出處見疑者未考之過也龜山值洛學黨禁之餘指示學者以大本所在體驗之功轉相授受而朱子得聞其指訣則見於何鎬之書朱子於理一分殊之論稱其年髙徳盛而所見益精則見於西銘之跋要之無龜山則無朱子而龜山之道非知徳者殆未可輕議然則以著述見少者亦未考之過也又按元史至正二十一年因杭州路照磨胡瑜建言已將龜山與延平李氏文定胡氏九峯蔡氏西山眞氏俱加封爵列從祀以世變不及徧行天下此殆近於禮所謂有其舉之莫敢廢者然則親講於龜山若文定私淑於龜山若朱張咸在侑食而近私淑於朱子若蔡眞逺私淑於朱子若許吳亦在侑食獨其師有傳道衛道之功可以繼往開來抑邪與正者反不預焉揆之人心誠爲闕典考大儒之定論參前代之故實伸弟子從師之義慰後學向道之心以龜山躋於從祀宜合公言謹議

擬武成王廟配享名將議

臣竊觀先王制禮五而軍處其一置卿六而司馬掌邦政統六師平邦國不聞別有所謂將帥與六卿鈞禮者蓋當其時田以井授士有専業兵之出於農者非孝弟力田之人則庠序教養之士也將之見於用者非裏閭族黨之師則公卿大夫之選也文事武備實相爲用豈有二道哉自周之衰諸侯暴橫井田旣廢兵農遂分著書者以權詐相矜謀國者以首功相尙所謂名將者大抵多從衡捭闔之徒或盜賊裔戎之傑而先王之軍禮師制蕩然盡矣唐之中世詔立武成王廟以尊禮太公取歷代之號名將者而侑食焉比於孔子宋元因之則旣己失文武一道之義至其所取者又皆秦漢以來匹夫之勇一時之功比類觀之猥雜殊甚𨿽嘗一再更定而狃於世所習稱之人卒無以致去取之當也夫太公奮鷹揚之勇以誅紂陳丹書之訓以戒君所謂經天緯地之文戡定禍亂之武實兼有之誠聖王之上佐三代之仁人與周公召公相爲伯仲者也顧其侑食一堂之上者乃如彼其猥雜尙父有靈其恥與之相處也審矣齋居暇日盡取歷代史傳考其人之出處別加訂定其大意則取其身兼將相才具文武內行淳備經術通明識君臣之義逹去就之理有翊運佐王之勲有匡時贊治之略有足兵裕國之能有危身徇主之節有靖亂復辟之功有綏逺攘外之績者共得若干人𨿽其所行未能盡合聖軌上比孔庭然亦足以範櫜鞬之士當俎豆之選凡秦漢以來沾沾以舞智爲奇悻悻以闘力爲勇乘時徼利不恥不忠生事取功不畏不義者悉加刋削庶幾爲學者有以知親上死長之義爲邦者可以施勝殘去殺之教先王之軍禮可復大司馬之職任可舉而仁義之將節制之師亦庶乎可以復見於盛世矣

代衍聖公謝修闕裏廟庭表

孔子六十一代孫襲封衍聖公臣孔弘泰等荷蒙先帝以闕裏廟庭歲久傾圯特命有司重加修葺近告工完謹奉表稱謝者臣弘泰等誠歡誠忭頓首上言伏以文教誕敷離照普臨於海宇儒宗大慶鼎新復見於宮墻成千載之偉觀匪一家之私幸光覃魯國典邁前王玆蓋伏遇皇帝陛下體備中和志兼謨烈乾綱獨運辟四門以廣忠言渙號孔揚奉兩宮以隆孝治登延耆俊屏斥異端講耤田之禮以厚民生卻貢獻之私而恢邦計加崇釋奠重師表百王之功常禦法筵究刪述六經之旨當廟宇落成之日應治元初紀之期載念先皇舉斯盛典屢勤大吏督彼羣工出官帑以佐經營發役人以充輸作禮庭中起視昔有加寢殿相髙於文斯稱像設儼衣冠之肅歲時增俎豆之輝文星逺應乎壁奎化雨再沾於洙泗總賴乾坤之力致玆輪奐之休臣爵與上公身叨主祀孔林無恙企聞詩聞禮之風闕裏有嚴愧肯構肯堂之業侍虞庠而觀盛舉已被鴻恩瞻嵩嶽以祝蕃釐載申微悃伏願配乎天配乎地慶無疆之治於一人作之君作之師享有道之長於萬世臣等無任瞻天仰聖激切屏營之至謹奉表稱謝以聞

謝賜鮮果

臣敏政等謹題今日早伏蒙皇上遣內臣黃升頒賜臣等鮮果五品臣等猥以末學叨侍經筵曾無啟沃之功乃獲光榮之賜珍品遙分於紫禁菲才深愧於素餐頓首拜受之餘無任感激之至弘治元年五月二十九日

應天府鄕試策問一

問古聖王必有謨訓以範來裔俾世守之故嗣君有道延祚無疆不可尙已漢唐之治雜霸雜夷而宋之治亦文浮於實𨿽間有典章之存去古逺矣仰惟我太祖髙皇帝以武功定海內以文徳開太平其所以貽謀垂憲者有皇明祖訓以著一代家法有諸司職掌以昭一代治典有大明集禮以備一代儀文有大明律以定一代刑制育才則有臥碑之條教民則有榜文之布卹軍士則有條例之頒嚴釋老則有淸教之錄其慮周其說詳蓋自身而家而國而天下實與古聖王相傳心學之大要不約而同也嘗竊以爲聖子神孫舉而措之可以興至治名臣碩輔遵而行之可以成駿功有不待更張而外求者矧諸士子出於南畿誦服聖訓固宜其習且審也其節目次第良法美意願悉陳之以爲我皇上繼志述事之一助焉

二

問願治之君輔治之臣必以敬天勤民爲首務三代而上無容議矣漢唐宋以來或不俟災變常畏上天之鑑臨或不待歲凶先議貧民之賑貸或四方災異郡未及上而輒以聞或諸路水旱無論巨細而悉以奏此皆能防患於未然者或因大水有減樂府省苑馬諸美事或因歲荒有決疑獄制常平諸惠政或力主捕蝗之令而民不至大饑或周盡救荒之策而民多所全活此皆能弭患於己然者其君臣同徳之詳協恭之效可得聞乎山頹孛見天意何如其可回而乃以天變爲不足畏然勵精圖治之君方授之柄而不疑何也夏霜秋螟民生何如其可遂而乃以湯旱爲桀之餘然雄才大略之主方甘其諛而不悟何也若是者其君臣之間當孰任其責乎我朝列聖奉天子民思所以得萬國之歡心繼三代之聖軌者誠非漢唐宋可及也邇者有修徳弭災之詔聞於庭有振窮周乏之使屬於道然議臣建白未足以當聖心有司奉行未足以宣聖澤玆欲使天意復而民困蘇以副皇上願治之意必有說焉諸士子尙極陳之以觀明體適用之學

三

問經史之微詞奧義至程朱出而後千百年之疑誤柝之訂之無餘蘊矣然天下之理有開必先固亦有生於程朱之前其精識卓見迥出一時豈理根於人心者自不容泯乎如追復彖象之舊使不離附經後存古之義大矣而在魏甘露初有舉之以問太學者表章學庸之書使不雜置記中闡道之功深矣而在宋天聖間有筆之以賜進士者權之一字漢以來儒者所不識也然唐人嘗見於易鎭之疏敬之一言秦以下學者所未聞也然魏人嘗著於法象之篇談命者泥術數而莫知窮理之原相貞元者乃有造命之說求治者急功利而莫知格君之本相元和者乃有正心之對尊孟子性善之論曰此大功也然六條之奏出於後周挈逝者如斯之言曰此絕學也然勵志之詩聞於西晉推蜀繼漢所以正司馬氏也顧有以之著漢晉春秋者矣黜周存唐所以擿歐陽子也顧有以之攺吳兢國史者矣凡此皆天下至理所在不容易視之也將其人偶見於此而余不足論乎或程朱之說反出於此乎否也諸士子博學而反諸約以待問者久矣願悉其人以對

四

問世之治亂常系君子小人之進退而人君所患常在君子小人之難知蓋大姦似忠大詐似信茍無灼見之明則或以君子爲小人以小人爲君子者眾矣此知人所以自古爲難也昔四國流言人皆以爲疑而金縢之啟卒彰於天威辧言亂政人皆以爲賢而兩觀之誅莫逃於聖鑑使非天與聖人則二人之邪正終莫能辧矣乃若衝年嗣位之君宜其懵於此然能破上書者之詐而稱大將軍之忠至於左右皆驚何其明也果敢聰明之主宜不爲人所欺然舉世皆知其相之姦而獨信任之以爲朕殊不覺何其蔽也嗚呼人君孰不欲有治無亂進君子退小人然而往往如彼者豈不以知人爲難無道以燭之邪欽惟我皇上淸明在躬宵旰圖治於執政之臣任之未嘗不専而於懷欺之徒去之未嘗不決蓋逺法堯舜之明而漢以下不足言矣玆欲使所進皆君子而在下無遺賢所逺必小人而在位無畱慝以永保國家太平之治是必有道也諸君子學古入官於前代治亂之迹講之熟矣其爲我明著其說將以獻於上焉

五

問一代之興必有佐命世臣與國咸休自殷周以來則已然矣顧其子孫不能無中微之日則爲人上者必振之以昭先烈示後勸若漢髙帝功臣罷侯者至宣帝而後復之光武功臣失爵者至安帝而後續之汪濊之恩忠厚之澤見於史者可考也洪惟我太祖髙皇帝建萬世不拔之業𨿽出於天命然佐命有功之臣疑亦萬世不可忘者考諸當時不特分茅錫爵傳之子孫或陪葬孝陵或配享太廟或褒其忠勲於祀典報功之禮逺過前代而其子孫在今日有祿食者蓋己無幾試以其大者言之有才本王佐可方漢之畱侯者有勇冠諸軍可比唐之鄂公者有從起帝鄕撫定八州有功無過者有貴爲帝甥常將偏師有勝無敗者有收方氏而靖海上者有縳明升而下全蜀者有以禦僞吳前後伏節於淛東者有以拒僞漢前後死忠於江漢者有手殪伏賊而彌肘腋之變者有佯爲諜書而收敵愾之功者有以幃幄翼衛之勞兄弟封公者有以方面専徵之績兄弟封侯者其大功元勲校諸平時封拜何但霄壌哉然陪葬之一抔尙存配享之祔位不撤祀典之廟貌如生顧使其傳泯焉如此疑非所以昭先烈示後勸豈有司未嘗舉兩漢故事以請而至於斯乎如有以興滅繼絕之說言之於上亦庶幾可以慰髙廟在天之靈而報功盛典嫓美殷周矣諸士子生長南服必能記其運籌決勝之方與其攻城略地斬將搴旗之勇請詳著於篇以助有司之冊府勲庸者

考教職策問

一

問先儒謂學者當以論語孟子爲本然則讀其書而不知其說可乎論語之書傳者別有齊論一篇何以不存孟子之書說者謂又有外書四篇何以不傳論語蓋孔門眾弟子所錄或者謂成於曾子有子之門人其說孰得孟子蓋亦其所自著或者謂出於公孫丑萬章之徒其說孰是治大學在論孟先讀中庸在論孟後學者工夫固不可躐而進歟孔子之言皆自然孟子之言皆事實聖賢詞气將不可彊而同歟後世之於二書也有起刀筆而知論語用爲佐治之本者其所見𨿽懿或未能究其大全而通之邪有爲大儒而不知孟子至爲疑孟之書者其所見𨿽偏固未能掩其眾美而議之耶諸士子將來有師儒之責其教人宜莫有先於二書者矣請著於篇

二

聖人之道中焉止矣而學之者𨿽大賢亦不能無獘也自河洛之學行而考亭實嗣其傳然在當時與考亭並出者有湖南之學有金華之學又有臨川之學永嘉之學今折衷以考亭之言則謂湖南之學失之過髙金華之學失之不及所謂失者何所指歟謂臨川之學偏於持守永嘉之學偏於事功所謂偏者何所見歟觀考亭之書所以箴其失藥其偏者屢矣而卒未能使之適中何歟豈尊其師說而弗變歟抑拘於气質而不可以加進歟茍問之弗審辧之弗明則大繆起於毫釐而望底於大中之域難矣諸士子將出其學以教人其悉以對

三

邇歲河決張秋水溢姑蘇上勤聖衷累遣詔使蓋凡有一言一策可取者舉得自見而況農田水利之說亦學者所當究心者耶夫黃河之水自汴趨淮以入海而黃陵岡乃河流東下之喉襟說者謂此岡廢而不築故有今日之決然乎姑蘇之水由太湖下松江以入海而白茅港乃三吳泄水之尾閭說者謂此港淤而不浚故有今日之患是乎黃陵岡茍未就緒則靑滄之境徒駭馬頰諸處皆河之故委禹貢所謂九道者若聽其北徙而導之勢順而功易第不審於東南漕計可無礙乎否也白茅港旣未卽功則三吳之間劉家港鹽鐵塘諸處皆江之故委禹貢所謂三江旣入者若隨其所在而浚之力分而利博第不審於逺近民田可無損乎否也夫修築之功巨而國用方匱疏浚之役勞而民食孔艱玆欲使功成而下不擾患除而民不饑何施而可諸士子將有教人之責計必取法安定而究心於此者請悉言之

私試策問

世之論士以爲年少則浮薄年邁則老成故上之人於士卒待其遲暮而後用之然考諸傳記有年二十四中興漢室爲雲臺之冠者有年二十四從定江東成赤壁之功者有年二十八定策隆中𨿽闗張宿將皆安爲之愧服者有年三十五侍謀軍國𨿽李郭元勲皆陰受其建畫者有年二十九當建安之末爲參軍算無遺策有年三十當建中之初爲內相克濟多難有年三十一而捫虱談當世之務者有年三十二而建節負滅敵之志者有年三十一以學士本兵卒之舉澶淵之役有年三十三以侍郎出督遂能平苖劉之亂或年三十二爲參謀卒之拜禦史人爲之膽落者或年三十六位樞府卒之任招討賊爲之膽寒者凡若此皆所謂少年未更事之人也將上之人誤用之而偶中乎則考其平生皆綽有定見非僥幸嘗試者之爲也如上之人必待其年邁而後用之乎則尙論其人而退計其事必有後時失機之悔豈古人所以惜老成者亦必自其少壯而用之使其更事愈多閱世愈熟𨿽衰老而不忍釋之乎抑少壯之時置之散地直待其遲暮昏眊而後乃用之則史之所書又不誣如此諸士子幼學久矣亦必有壯行之志𨿽用捨存乎人然所以自處者亦不可不豫定也請悉著之

會試策問

一

問古昔帝王創業垂統必有謨訓傳之家邦我太祖髙皇帝立法定制制爲祖訓以遺東宮親王又命編輯前代善惡爲昭鑑錄以賜諸王蓋重根本蕃枝葉爲億萬載隆長之計其視法術之賜詩書之教帝範之作開元之訓仁孝之詩戒子之篇以至承華之有略元良之有述萬萬不侔矣是書𨿽蔵在祕府而見諸聖政之記儒臣所敍述者天下固已傳之諸士子亦嘗習聞而與知乎聞而知之請述聖祖之鴻猷大旨以爲天下告則於明天子端本睦親之治不爲無補也

二

問天下之治存乎紀綱而成乎風俗斯二者果相須耶亦各自爲用而不能相通耶且二者之名起於何時二者之義何所於取漢唐宋之所以爲紀綱者何如所以爲風俗者何如其安危治亂可考而知也言紀綱者莫切於韓昌黎朱晦庵彼論議之士或以賞罰或以官爵或以法度或以井田其爲說孰要乎言風俗者莫切於賈誼陸贄彼循行之典或詔公卿大夫或令二千石或遣諫官博士或大中大夫其爲法孰善乎國朝統禦之初紀綱振肅風俗齊一逺過前代然歲久勢殊未免有偏而不起之處玆號令詳悉條格具備而救偏補敝返朴還淳之效猶或未臻不知古之人不賞而勸不罰而治不令而行不教而聽何以能然也有志於世道者寧可黙焉而已乎

三

問學者於前賢之所造詣非問之審辧之明則無所據以得師而爲歸宿之地矣試舉其大者言之有講道於西與程子相望而興者或謂其似伯夷有載道而南得程子相傳之的者或謂其似展季有致力於存心養性専師孟子者或疑其出於禪有從事於小學大學私淑朱子者或疑其出於老夫此四公皆所謂豪傑之士曠世而見者其造道之地乃不一如此後學亦徒因古人之成說謂其爾然眞知其似伯夷似展季疑於禪疑於老者果何在耶請極論之以觀平日之所嘗究心者

四

問政有名有實名與實應則治成故忠信誠愨可以結民虛僞誣罔不可以爲化昔人有是言矣自省成考課之法獘在漢或綜核名實而計簿欺謾戶口增僞或責課公卿而屯田警備失實者多在唐或鋭意治功而邊鎭交兵器械幾盡在宋或躬親庶政裁抑僥幸而用刑行政審官納諫之實猶有議焉彼皆願治之君而名實之不相應如此然則將聽其所爲而終莫能正邪抑別有其道也今天下之政名存而實獘者不可縷數必欲使上下惇信內外孚感終始貞固復古道於數千載之上不可謂不難矣試與諸士子圖之

五

問民爲邦本而兵所以爲國禦侮有天下者庸可不加之意乎我太祖髙皇帝禦極惠民養兵度越前古其在當時民安於供賦而樂兵堅於捍衛而嬉可謂盛矣承平旣久民之版籍猶昔也然轉徙者未能招來山澤所藏或有他虞將何以處之兵之尺伍猶昔也然逃亡者莫可究詰戰守所系恆有隱憂將何以拯之列聖以來增有司以撫民其惠亦周矣何版籍之卒難於復也責憲臣以淸軍其法亦嚴矣何尺伍之卒難於充也豈均輸太重不能懇減有假托以爲利者乎抑公作頻繁不能加卹有並緣以自殖者乎江南之民𨿽若稍裕然課辦多矣設有歉歲孰爲之繼三邊之兵𨿽若素整然役戍疲矣脫有警報孰任其責此皆宵旰之慮當路者所欲聞也如欲使民復而內以實兵足而外以固必有道焉諸士子宜悉所蘊以對

篁墩文集卷十

●欽定四庫全書

篁墩文集卷十一

﹝明﹞程敏政撰

○考論

說辧

詩考

按孔子刪書凡百篇刪詩凡三百五篇皆遭秦火而絕漢興罷挾書之律經生學士乃敢掇拾於煨燼之餘料理於記誦之末而書之所出者非一時所得者非一手參互考定爲五十九篇亡者幾半而識者尙不能無眞僞之別今古文之疑也詩也者與書同禍漢初傳者有齊魯韓毛四家而三百五篇完整如舊其蔵之何所授之何人此固已不能不啟人之疑矣三家亡而毛氏獨行子朱子從而爲之集傳其深辟小序之非有功於學者甚大而愚者讀之猶有所不能領解者非立異也無當於心而不敢以自欺也劉歆傳云文帝時詩始萌芽皆諸子傳說至武帝然後鄒魯梁趙頗有詩禮春秋一人不能獨盡其經或爲雅或爲頌推此意也則知今詩乃出於漢儒之所綴輯而非孔子刪定之舊本矣詩之名始見於虞書曰詩言志歌永言聲依永律和聲大抵古詩皆樂也詩𨿽有風雅頌之分而皆主於樂亦猶易𨿽有辭變象之別而皆主於占也古者冑子之教過庭之訓皆於詩乎得之所謂養其良知良能者也而今之詩乃取夫狎邪淫蕩之詞雜乎淸廟生民之列言之污齒頰書之穢簡牘師何以授之於徒父何以詔之於子而況聖經賢傳之旨本以爲治性養心之具曰非禮勿言非禮勿聽也曰口不道惡言耳不聽淫聲也其嚴如此詩也者心之聲而發乎性情者也孔子刪而定之放其鄭聲以爲萬世之常經顧乃有取於斯則其所刪者爲何詩而其所放者又何聲哉或曰古者太師陳詩以觀民風故美惡不嫌於兼取也是大不然陳詩觀風不過曰某地之詩其可傳者若干如二南之類則其風之美可知也某地之詩其可以示戒者若干如刺淫之類則其風之雜可知也至於某地之詩無可采者則其風之惡亦不言而諭矣豈必以其狎邪淫蕩之詞而盡陳之哉且詩者求治之一端耳其它之可以觀民風者固多也施於政麗於刑而見於官府之文法者何限謂參之詩可也而必求之詩可乎亦恐先王不如是之迂也大槪小序不當以淫者自作之詞爲刺淫故朱子辭而辟之然刺淫二字則實古者講師授受之言得之孔門而不可誣者何哉漢儒徒見三百五篇之目散軼不存則遂取孔子所刪所放之餘一切湊合以足其數而小序者不察亦一切以其得於師者槪之曰刺淫此其所由失也朱子辟之是也然集傳則又以孔子鄭聲淫之一語爲主凡鄭風之中小序以爲懼讒思賢刺廢學而閔無臣者皆舉而歸之淫則亦未免於矯枉過直者矣夫諸詩旣無指名又無證佐茍以善心逆之則淫可以爲雅以不善之心逆之則雅可以爲淫漢儒故有以二南爲刺詩者矣說詩者豈可棄其已然之疑信者而以臆見懸斷之哉由是觀之刺淫之詩乃孔子之所必存者也淫者自作之詩則孔子之所必刪者也古今人情不大相逺而理之在人心者無古今也如有以狎邪淫蕩之辭與伊川擊壌之集朱子感興之詩俱收而並錄之日與學者講肄而誦習之曰此將以示勸也彼將以示儆也其不以爲侮聖言者幾希又日以之敷陳演說於講幃經幄之前曰此將以示勸也彼將以示儆也則下流於不敬而蹈誨淫之轍上以爲故常而啟效尢之心其賊經而害教有不可勝言者矣或曰春秋亦孔子之筆而所載者多簒弒淫亂之迹以爲不如是不足以垂法立戒云爾詩之所存亦此意也是尢不然詩之與史其體截然不同也故稱孔子者於春秋曰修修則有褒貶之義焉其法不容於不備也於詩曰刪刪則有放鄭聲之義焉其法不容於不嚴也集傳云深絕其聲於樂以爲法而嚴立其辭於詩以爲戒愚以謂詩之與樂無二道也茍易詩之一字以爲史則垂法立戒之義兼舉而益明矣或曰冑子之教過庭之訓太史之陳亦取其善者耳其不善者則姑置之以示戒而不以教不以訓不以陳也如此則直詩耳亦何煩於聖人之刪而謂之經哉其不然矣詩之爲教蓋無出溫柔惇厚思無邪之兩言茍去淫者自作之辭而存刺淫之作則其說可通也不然求其說而不得不失之過則失之不及而聖人刪詩放鄭聲之意終不白於後世矣朱子學孔者也以爲此經實出聖人之所刪定故深辟小序之非少袪學者之蔽而豈逆漢儒之欺哉漢儒亂大學矣而朱子訂其章句漢儒亂周易矣而朱子訂其經傳漢儒壊禮與樂而朱子編三禮不究其義集詩傳僅止於此是漢儒之幸而後學之不幸也噫取狎邪淫蕩之辭垂之萬世而爲經其罪大且久矣今故重加決擿別爲此編𨿽極僣踰不敢逃避者非立異也無當於心而不敢以自欺也亦果於非漢儒而篤於尊聖經云爾

老氏論

釋老二氏同禍天下而人不知老氏之罪甚於釋者不知老氏之本也世之知老氏者有二焉以其有禱晴雨役鬼神驅魍魎與夫齋醮符水之說則謂之正一之教以其有長生久視之說則謂之全眞之教是二者皆非老氏之本也予考之周禮太祝掌事鬼神曰禬禜以除凶荒禱水旱司巫掌羣巫之政令國大旱則帥巫而舞雩是禱晴雨之說也方相氏帥百隸而時儺以索室毆疫大喪以戈擊壙之四隅毆方良是役鬼神之說也壺涿氏掌除水虫以象骨午貫牡橭而沈之則其神死淵爲陵神謂龍罔象之屬庭氏掌射天鳥若神也則以太陰之弓與枉矢射之是驅魍魎之說也小祝掌禳禱以祈福祥逺辠疾而素問亦曰往古之醫祝由而已是齋醮符水之說也凡是四者在前古之時多掌於官府降及後世官失其職而老氏之徒竊取之非老氏之本也河圖洛書見於火候之說先天後天之圖亦出於此至陳邵兩賢始表章之遂爲萬世理學之正宗而參同契一書至勤朱蔡師生爲之注釋蓋古者士窮無以自見而獨善其身者之所爲也老氏之徒竊取之非老氏之本也然則老氏之本何在曰先儒則有成說矣而人莫之知也權詐者老氏之本也當周之末世先王之道不行而人心放溺以孔孟之賢聖而不得位以拯之乃徒見諸筆舌之間以望後世則固付之無可柰何矣老氏之徒窺見其幾以爲人性之不能盡善則陰爲不善而陽揜之亦足以名世矣夫老氏倡此道於人僞滋甚之時人亦苦其陽爲不善之可恥也則靡然從之由是申韓之刑名蘇張之縱橫良平之陰謀嵇阮之曠逹羣起四出以就功名蓋不特迷暗者惑之而髙明者亦甘心焉其平生之巧中詭遇自喜以爲能事得計者無不出於老氏老氏之權詐流毒至此而人不知其罪者不知其本也夫釋氏兼愛而老氏爲我兼愛之道𨿽足以罔民其意猶欲勉人之爲善至於爲我乃人人自便之計而老氏倡之遂至膠固纒綿於天下後世而莫之能解如色之迷人豈惟陷其術中而不悟𨿽悟矣而安處之無如之何此老氏之罪也彼世之罪老氏者乃猶指其禱晴雨役鬼神魍魎與夫齋醮符水長生久視之說亦見其末矣

伍員論

父子之親君臣之義一也不幸而處其變則如之何曰君臣之合以人父子之合以天以人者可絕而以天者不可絕故舜禹不敢以非禮加諸瞽叟伯鯀而上有桀紂之君則下有湯武之臣不謂之簒奪而謂之弔民伐罪上有太甲昌邑之君則下有伊霍之臣不謂之跋扈而謂之廢昏立明書曰撫我則後虐我則讎禮曰人臣之禮不顯諫三諫不聽則逃之子之於親也三諫而不聽則號泣而隨之此可見以人者可絕而以天者不可絕故也然又當權其中使親義不至於偏廢若曰以有過之父而見誅於有道之君則不敢以親賊義鯀廢而禹興是也以無過之父而見殺於無道之君則不敢以義掩親伍奢見殺而子員復讎是也處變之定理蓋不易此而蘇轍乃譏員逆天傷義是豈復有人心者哉且平王之爲君也堯舜之君乎抑桀紂之君乎太甲昌邑之君乎此不待辯而明矣彼平王殺其子妻其婦奬姦回戮忠良有臣如湯武者弔民伐罪可也如伊霍者廢昏立明可也顧員上不能爲湯武下不能爲伊霍則以吳之師破楚入郢而鞭其墓以發至憤其志亦可悲矣爲轍者但知夫平王前日爲員之君而不知今日爲員之讎豈惟不知父子之親亦不知君臣之義矣夫君者天下之義主也君而至於使人讎之則孟子之所謂獨夫耳禮曰父母之讎弗與共戴天然則員之所鞭者非平王乃獨夫也而謂其逆天傷義是無父之人也昔王裒以父死非命終身未嘗西向而坐以示不臣於晉朱子取而載諸小學之書以實父子之倫則員固朱子所不棄者然予獨悲夫員之所爲尢有可憾者焉昔張良以五世相韓憤秦之滅其宗也則佐漢髙帝誅秦而立韓公子成及項羽殺成則又佐髙帝襲殺羽於固陵讎復恥雪則遂謝病辟穀托從赤松子遊以明其心之爲韓也使員當入郢之後投戈解甲翩然辭吳之爵祿而退處於深山長谷之中以示其所遭之不幸豈不可以盡全歸之孝哉惜乎其志不足及此而反以讒見禍於他人之手也

陳平論

西漢之士其策事率以利而不以義若陳平則其尢者何以知其然以淮陰侯之事而知之夫呂氏之殺侯千古之所共憤而予以爲平實啟之呂氏特成之耳方人之告侯反也髙帝自意之不決問於羣臣而不決其不決者豈帝眞不之知哉誠有以惡侯之罪而念侯之功故徘徊猶豫持兩端於心胸之間當此時也得好義者一言則生得好利者一言則死侯之生死系於人言蓋不容髮而帝乃取決於平爲平者宜對帝曰侯定列國取項羽握重兵在外者十年顧不反今天下已定裂土而王其志願亦足矣且侯素號明智豈不知天命不可以僣迹此觀之則告者之妄不言可知陛下宜抵告者罪而取上變之書緘之付侯以示無他則侯必束身歸朝駢首請罪其戴漢之恩益深臣節益堅而爲國之藩籬益固此策之上也且告變者其眞僞未可知而叛逆大罪固不可以輕加亦不可以末減陛下宜使親信腹心之臣覘於楚之境上人惟不爲則已爲則自有不能掩者覘之而得其實則使使持節召侯召之不來然後六師移之未晚也僞則宜速斬告者以安功臣之心仍以璽書慰侯此策之中也若從羣臣之言不論事之眞僞遽興無名之師則侯之反形未具𨿽家置一喙以諭侯之當誅其孰聽之況陛下新一天下之初事多未遑而首戮元勲則人人自危𨿽左右服事之臣亦爲之凜凜懼矣使陛下果若人言則策之下也平計不出此乃曰陛下精兵孰與楚諸將用兵孰與侯如此而兵之是趨之反也臣竊爲陛下危之豈非所謂人落陷穽不一引手救反擠之且下石焉者乎及帝問其策則曰古者天子有巡狩會諸侯陛下第出僞遊雲夢會諸侯於陳陳楚之西界侯聞天子出遊其勢必無事而郊謁謁而擒之此特一力士之事耳是果何等語哉正虞廷之所謂讒說孔子之所謂利口孟子之所謂逢君之惡者也嗚呼平一言而使髙帝爲無恩之主元勲受無罪之誅平亦不義之甚矣或曰侯𨿽被擒至洛陽赦爲侯固未死也而遽歸罪於平無乃甚乎曰人之禍福必有胚胎平之計一行而未央之事已兆於此王導所謂我𨿽不殺伯仁伯仁由我而死者也平蓋不足責矣予獨慨夫古之大聖行一不義殺一不辜得天下不爲而髙祖乃甘心於平以得侯爲漢子孫無窮之利世降愈下而義利之辧愈乖蓋使人有不勝其憾者矣

孔明論

或曰昭烈伐吳乃千古之失策而孔明略無一字之諫當時武臣若趙雲者乃有國賊曹操非孫權之言然則孔明之智不足以及此乎曰非也伐吳之失策孔明諫之不聽而昭烈悔之不及人特未之知耳何以知孔明之諫孔明之初語昭烈曰孫權據有江東已歷三世國險而民附賢能爲之用此可與爲援而不可圖也孔明之初意如此後來之諫可知矣何以知昭烈之悔永安之詔曰君才十倍曹丕必能安國家終定大事且昭烈方敗於孫權其慚憤以圖再舉不言可知而托孤之際乃捨權稱丕意必孔明之諫有如雲之言者故昭烈至是乃悟其言而深恨始謀之不臧也曾是而謂孔明之智不足以及此乎曰昭烈之於孔明嘗有魚水之諭矣迹是觀之則孔明之言照烈固有不能盡用者哉曰豈特不能盡用而已蓋所謂十不一試者也孔明之言曰荊州用武之國而其主不能守此殆天所以資將軍也使孔明處此蓋必有策而昭烈追景升之顧寧捨之以去反爲逆操之資赤壁之勝𨿽幸得其半而終不能守蓋非孔明之初意矣又曰益州天府之土劉璋闇弱將軍旣帝室之冑若跨有荊益漢室可興矣使孔明處此亦必有策而昭烈乃聽法正之詭謀襲取成都𨿽得璋而理不直又非孔明之初意矣孔明所以興漢之策蓋素定於艸廬三顧坐談之頃其大者則取荊益援孫權而昭烈曾無一之見從而後世乃歸之天不祚漢豈不過乎曰孔明嘗自嘆法孝直在必能制主上東行然則孔明之智不逮正矣曰非也孔明嘗勸取益州昭烈不聽而聽於正伐吳之舉孔明亦必諫之不聽而思其人也正言難入詭謀易從𨿽大賢君子猶所不免而況昭烈乎

士農說

天下之人無過士農兩途而後世每病其有遊手之農盜名之士者何哉曰業有所因以廢獘有所因以起故夫以牛墾田而後天下有遊手之農以書鋟梓而後天下有盜名之士且以牛墾田本所以利民而天下之農乃有遊手者何也蓋古者以兩人耦耕不知用牛之利而牛惟以服車故易曰服牛乘馬書曰肇牽車牛逺服賈詩曰睆彼牽牛不以服箱蓋當時一夫不耕則不得食故農未有不從事於南畆者降及後世以牛代人一牛之耕足以供數人之食而農之業始廢於是從事於南畆者無幾而旁觀以待食者過半夫民勞則不暇乎其它而逸則必至於生事故盜起訟興而治化不能逮古故曰天下有遊手之農則以牛墾田之獘也以書鋟梓本所以便士而天下之士乃有盜名者何也蓋士之爲學不過知行二者古之人知一事則行一事而竹簡韋編不爲野朴至於漢儒力行之力漸微而淹貫一經守其師說致知之功猶爲近古則亦以其手自傳錄之難勢不能泛及故也曹操嘗問蔡琰家書琰所記四百餘篇請給紙筆繕冩送上蘇軾亦謂宋初之人求史記漢書不可得幸而得之晝夜手抄蓋當時鋟梓之說未有也自夫後世鋟梓之說一行學者不知致書之難一切趨於茍簡而士之業始廢百家眾技與夫程子所謂有之無所補無之靡所闕者汗牛充棟又足以蠱學者之心志而六經語孟之書反以爲科目之具旣已得雋則不復容心其間而世所謂士者口耳之學爾其僅足以名世者則一以辭章髙下爲學之淺深夫行不逮古人知不逮漢儒而以辭章爲業則是名爲士而實則非故曰天下有盜名之士則以書鋟梓之獘也夫古之人其爲計𨿽若甚拙而其利之也深其立法𨿽若甚迂而其便之也久後世之巧捷𨿽可以快一時而較其得失反出其下若二端是已嗚呼出古人之下者又何止於此哉

報應說

淮陰侯佐髙祖平列國取項羽天下之大功也而見殺於女主何進與袁紹謀誅宦者安帝室天下之大忠也而見殺於寺人此後世君子所爲痛惜者也予獨以爲之二人者亦自有殺身之道焉書曰惠廸吉從逆凶孟子曰殺人之父人亦殺其父殺人之兄人亦殺其兄蓋福善禍淫之理相爲隠伏其見諸人者捷如影響之於形聲人但見其感應之遲遂以爲彼蒼者若罔聞知殆所謂褻天者也以史考之酈食其不煩尺矢片甲下齊七十餘城其功偉矣而淮陰嫉之自以己爲大將握重兵在外而功反出書生下遂進兵擊齊齊王以食其爲紿已也而烹之則烹酈食其者非齊王乃淮陰也何太后專制孝仁董后積不能平而進以太后之兄爲大將軍執國政且惡董后之侄重其權勢與己同乃誣奏董后不宜居京師少帝許之進遂發兵圍董氏之宅收重免官俾之自殺董后亦以憂死則殺董重者非少帝乃何進也夫二人者嫉人之有功忌人之軋已必欲取而置之死地乃欲保成功永終譽幸死於牖下其亦不思之甚矣然則二人者之死特假婦寺之手耳彼食其與重何罪哉傳曰行一不義殺一不辜得天下不爲也二人者忌嫉之念一萌而殺人之心無所不至然卒之亦足以自殺其身則福善禍淫之理蓋可畏矣嗟夫功過不相掩也彼二人者功忠固可痛惜然表而出之特以戒夫世之忌嫉者

辧河間志程知節墓

按舊志唐盧國公程知節墓在滄州之將相鄕有土阜二南北相去不滿百武南一阜髙三丈周回二十丈故老相傳知節從徵遼東道卒遂葬於此土人號其地曰程家林鄕曰將相鄕北一阜頗低以爲山人旣卜葬知節亦卒因附葬之其說甚謬然卒無以審其所從來予考之唐書知節卒陪葬昭陵昭陵在長安距滄州蓋風馬牛之不相及其謬一也太宗徵遼時知節爲瀘州都督實不在行其謬二也且知節卒於髙宗顯慶三年上距太宗徵遼將十五年今謂從徵道卒其謬三也然則此二阜者果誰之墓乎蓋唐橫海軍節度使程日華及其從子懷訊之墓而土人傳訛以爲知節耳何以知其然以史考之徳宗時立橫海軍節度置司滄州日華以興元元年爲節度使兼禦史大夫旣卒子懷直繼之官至尙書右僕射嘗入朝從兄懷訊因代爲節度使旣卒子執恭繼之官至司空封邠國公元和十三年攺邠寧節度使蓋程氏凡四世據有滄景之地則此阜爲日華懷訊之墓無疑也且程氏世鎭滄州將四十年史稱日華家人子弟列宿衛者三十餘人則在鎭畱居者必眾故地曰程家林又日華父子兄弟皆建節鉞位兩府封上公故鄕曰將相鄕而土人但見有葬者其勲名爵位輝赫若是莫知其誰何直以稔聞知節之名遂謬爲之說如此予恐無以解後來之惑故特爲之置辧

宋太祖太宗授受辧

太祖太宗授受之際所以致後世之疑者誰乎曰李燾刪潤湘山野錄而啟之陳桱附會涑水紀聞而成之不深考者以爲實然爾夫燾之所以啟之者何也曰燾爲長編以太祖顧命實錄正史不載而刪潤野錄之事附其下初意本以偹闕文然野錄謂太祖太宗對飲燭影下時見太宗有不可勝之狀而燾攺不可勝爲遜避太祖下階戳雪顧太宗曰好做好做而燾攺戳雪爲戳地好做爲好爲之又加大聲二字野錄出於僧文瑩之傳聞固不足據就其中考之如所載太宗慟引羣臣環瞻聖體玉色瑩然等語則亦初無毫髮可疑之隙而燾略加刪潤遂不免有畫蛇添足之病夫燾旣刪潤之以爲正文矣而又細辧其非者何也曰實錄正史皆謂太祖有疾命內侍就建隆觀設醮而野錄以爲無疾方且登閣望气下階戳雪紀聞謂癸丑帝崩王繼恩始召晉王入宮而野錄以爲太祖壬子夜召晉王屬以後事遂宿禁中故燾反復致詰於太祖之病否太宗之出入時日之先後本以爲刪潤之地而不自知其刪潤之語未瑩反以啟後世之疑也夫桱之所以成之者何也曰桱止據燾所刪潤者書之又於好爲之下妄以己意添俄而帝崩四字復以宋後母子托命之語系之則遂駭人之聽聞矣母子托命之語本爲王繼恩召徳芳而發出於癸丑帝崩之後而桱以屬之壬子且削去召徳芳之事而獨存此語則是不知紀聞野錄兩書之文本相抵牾彊合於一其附會比燾之刪潤抑又甚焉近世保齋宋論復指桱所書者以爲太祖太宗事之首尾不過如此則其不考又出桱下矣然則宋後召徳芳之事信乎曰正史實錄載之紀聞又出溫公事當不妄燾並疑徳芳非宋後之子則過矣徳芳在當時年最少育於宋後或爲所鐘愛皆不可知但事出於兩人所記而不同者當視其人溫公可據之人也溫公可據則文瑩可出召徳芳之事有則畱宿之事無矣或乃謂燾之刪潤蓋有意著太宗之惡姑引野錄以借口而又自破其說以避禍則臆度之大過又恐李燾復生不肯自當爾史稱燾博極羣書其爲長編専務廣采擇焉不精殆有所不免也或曰太宗子孫繼立故人無敢言者然南渡孝宗以後其事當無所諱亦無一人言之者何也借曰髙宗授受之懿可以蓋前人之愆故其迹益泯然元史成於歐陽玄諸公當時復何所諱又無一語及之蓋必有定論矣不然此何等大事而不加之意哉或曰太宗於太祖崩不踰年攺元宋後崩不成服廷美徳昭不得其死皆足以追證燭影之疑是又不深考之故也不踰年攺元五代常事宋乃太祖第三後長編謂其崩太宗設次發哀羣臣奉慰以後初立未嘗降詔故喪儀多所貶損百官不成服固當時禮官之過也就使因召徳芳而銜之則其事亦在太祖崩後矣廷美之死趙普爲之太宗固有不得辭其責者至於徳昭之死非出於幽囚躪逼之舉長編謂太宗育其子惟吉於禁中日侍中食凡八年始出閣詔邸第供億悉與親王埒諸王子不得偕也況徳昭因他日行賞一言之憤不惜一死乃忍其父爲人所戕而噤不出一語哉就使不踰年攺元宋後崩不成服徳昭之死皆出太宗則亦未可以其後來之不善而遂逆探其有今將之心加之以無名之罪也胡一桂楊維禎梁寅之流銳欲以簒弒加之恐皆以不見李燾全書之故正猶獄官不據人原發之案而深文巧詆鉤致其罪偶有刻吏見而喜之又從而和之此太宗之事所以不能自解於今日也或曰太祖旣欲傳弟何不使太宗正太弟之名考之九朝通略謂唐天佑以後建儲之禮不復講行至太宗立眞宗方知討論故事又五代凡當次者多領開封尹故太宗廷美相繼爲之則知太祖亦承唐末五代之習兼以年歲之未邁耳是或將有待焉而遽自意其死乎夫傳疑史法也茍無疑可存則亦何必摭拾小說彊爲之辭以滋後世無窮之惑此燾桱之罪也或又引宋朝類要載陳摶對太祖火日之說終有可疑是不知摶於太宗初入朝終身未嘗見太祖其說蓋不攻而破矣夫千載不決之論其可以懸斷者理與事耳以事言之不過如此以理言之凡古之簒弒者多出深讎急變大不得已之謀又必假手他人然後如志未有親自操刄爲萬一僥幸之圖於大內者觀太祖於太宗如灼艾分痛與夫龍行虎步之語始終無纎芥之隙太宗何苦而爲此捨從容得位之樂而自處於危亡立至之地病狂喪心者所不肯爲凶殘絕世者所不忍爲而謂太宗爲之斷乎其不可信也矧類要野錄皆托於佛老之徒之口縱使有之亦儒者所不道而況於無乎予之所篤信者溫公紀聞之外一無取焉爾

太古軒辧

陶淵明夏日北窻髙臥淸風徐來自謂羲皇上人此殆以古爲髙者司馬溫公制深衣一襲以饋康節康節卻之曰居今之世不敢服古之服又似以古爲非者二公皆百世士而意見不同如此何歟或曰二公古其心而不泥其迹不害其爲同也郡人劉宗敏先生自號太古其將識二公之心迹者歟不可知也或曰淵明棄官歸隠寄傲一窻之下而宗敏壯年遨遊乎江湖之上日不暇給康節一古衣不肯服而宗敏不惜重購聚奇於一軒日與好事者樂之而以太古自名若是者其有得於二公否乎是誠不可知矣或曰不然淵明以古人爲髙乃弄無弦之琴以自娯不必舜文周孔之聲也康節以古服爲非乃究先天之心學畫而爲圖直上溯羲皇而置文王以下不論由是觀之以爲不古也而有古者存焉以爲古也而有不古者寓焉此先正之所爲不可及也今宗敏號精於琴又以先天之旨爲抽添火候之說自以爲得不傳之學於至人然則宗敏之心迹其不古而古者歟抑古而不古者歟皆不可知也必有能辧之者

論董公徐洪客

所貴於天下士者謂其識見超出乎眾人之上也周末之諸侯務相並吞以自彊大不復知有君臣之義以項羽之弒君天下不能名其爲賊髙祖之初意亦惟惡其分地不平故起忿兵以報私怨而新城三老董公乃獨說髙祖曰仁不以勇義不以力項羽無道放弒義帝天下之賊也大王宜率三軍爲之素服告諸侯而伐之此三王之舉也其辭毅然不可犯髙祖用之而漢業以成良平諸公曾無一人能知此義者六朝以來人安於簒竊不復知有弔伐之事以楊廣之無道天下不能聲其爲獨夫𨿽太宗之才略亦且爲殊錫受禪之舉昧大計以就逆圖而泰山道士徐洪客乃獨勸李宻曰將軍宜乘進取之機因士馬之銳沿流東指直向江都執取獨夫號令天下宻不能用而其言至今讀者凜有生气房杜諸公曾無一人能知此義者然則二君子之識見斯不可謂之天下士矣乎世未嘗乏才也顧多隠於抱闗擊柝黃冠野服之流其長往而不返者何限當多事之秋乃或僅出其長以見於世而奇偉卓絕已如此然則爲人上者豈可偃然自足以輕天下之士邪

論曹操

曹操之在漢人服其智而操亦以之自況曰吾豈四目哉但多智耳以予觀之操豈足以言智哉操之所以不卽敗亡者天幸也夫操之圍張繡於穣城攻劉備於徐州也田丰嘗兩說袁紹以襲許矣其拒紹於官渡也孫策又嘗定部署以襲許矣其追袁紹擊烏桓也備又嘗勸劉表以襲許矣使三子者之計一行則操之敗亡豈待旋踵而袁劉不能盡人之言孫有暴客之禍謂之非天幸可乎或曰操𨿽虛國逺徵亦必有居守之臣畱屯之兵以備非常之變則襲許之策烏能保其必勝哉是大不然方闗侯之取襄攻樊也操固已相視無措惟議徙許都以避其銳然則明知敵來不能起爲之所而況於出奇制勝者哉操之危蓋屢矣而猶以多智自詭吾誰欺乎古之智者必以誠爲之主而動不失正無欲速之心而有萬全之道焉若操之幸勝茍免特所謂穿窬之雄耳烏足以言智

隋論

隋文之取天下與唐宋二祖無異而身不免於惡名國不免於閏位者何哉亦曰後徳之不臧爾夫隋之亡也以煬帝廣而歸咎於後徳也何居曰廣之立獨孤後爲之也夫太子勇以無罪見廢而廣以愛幸奪宗則亡隋者獨孤後也今夫張湯杜周其所以致身起家者何如而能使其業之昌胤之隆者徒以子孫之賢耳矧隋文以一統之盛得中才之主任守成之責其有不能儷美於唐宋二祖者乎顧乃以大器而畀之酗荒淫虐之子則後之罪也嗚呼周之興也以文王而太姒以聖徳爲之配捨伯邑考而人不以爲少恩立武王而人不以爲溺愛卒之化家爲國而膺祚之靈長者莫加焉此無他用天下之公也廢立大事而徇私背公未有不亂者書稱桀之亡維婦言是用蓋帝之謂矣𨿽被弒之際抵牀大恚曰獨孤誤我亦何益哉

狄仁傑論

先儒謂狄仁傑未及復中宗年七十以卒所薦張柬之等嗣而成之柬之亦年八十矣使天不假年則事機一失國祚終傾仁傑之不早計於此有遺恨焉是大不然凡事之成𨿽出於人然其所以成者天也當武后末年中宗已還東宮而仁傑居相位其間豈無事機可乘而遲回以至於死固不可以言智然中宗旣還東宮則天下者東宮之天下不言可知智者於此正當持重以銷羣慝而要其成固不可爲萬一嘗試之舉此仁傑之心而柬之幸其功凡此皆天也就使柬之不幸亦死而唐命未攺天下豈無狄張之徒哉論者乃以其衰莫不早計爲恨末矣文王三分天下有其二壽幾百年事紂終其身至武王年九十有三輔以太公亦年八十餘方始勝殷殺受大告武成由是觀之則文武太公之衰莫不早計甚矣傳曰天之所廢孰能興之天之所興孰能廢之論者烏足以及此

貍奴論

家蓄一老貍奴將誕子矣一女童誤觸之而墮日夕嗚嗚然會有饋兩小貍奴者其始蓋漠然不相能也老貍奴者從而撫之彷徨焉躑躅焉臥則擁之行則翊之舐其氄而譲之食兩小貍奴者亦久而相忘也稍卽之遂承其乳焉自是欣然以爲良己之母老貍奴者亦居然以爲良已出也吁亦異哉昔漢明徳馬后無子顯宗取他人子命養之曰人子何必親生但恨愛之不至耳後遂盡心撫育而章帝亦恩性天至母子慈孝始終無纎芥之間貍奴之事適有契焉然則世之爲人親與子而有不慈不孝者豈獨愧於古人亦愧此異類已

祀神考

我先尙書少保襄毅公之捐館也治命作堂於先祠之東以奉五祀而附以張仙之神若漢壽亭侯若逺祖忠壯公若唐越國汪公中丞張公惟時走方逺仕京師不獲與聞克儉弟以先公之不忘於此也卽以其年庀工而成之曁走歸奉襄事讀祭禮乃復考訂異同著其說於壁以示我後人

一論定司命竈中澑族厲門五祀

五祀之名見於禮之月令者曰門行戶竈中澑凡曲禮及周官小祀之注無弗同者白虎通則有井而無行至於祭法則又以爲天子七祀曰司命中澑門行戶竈太厲也諸侯五祀曰司命竈門行公厲也大夫三祀曰族厲門行也此其說經不再見故先儒多是月令而非祭法然王制大夫祭五祀注曰司命中澑門行厲則又與祭法相乘凡此六說𨿽參互交錯而皆出於秦漢諸儒之所紀錄疑有不可偏主者走故從王制之注而獨以竈易行焉夫自天子以至庶人其樂生疑無不同者此司命之祭也自天下以至一國一家𨿽其地有小大之不同然皆謂之有土可也此中澑之祭也人之動也不能無出入而其居也不能無飲食此門與竈之祭也鬼無所歸則爲厲故自天子以至大夫皆有之但以差等而異其名先王之制仁之至義之盡也此族厲之祭也禮繁則亂事神則難戶之於門類也井行之於中澑亦類也而復祀之何居儀禮士疾病行禱五祀則司命族厲之當與可知也故今定著司命之祭以春取生育之義也竈之祭以夏火得令也中澑之祭以季夏土旺於中央也族厲之祭以秋取萬物肅殺消弭災沴之義也門之祭以冬歲交之際有陰陽闔辟之道也夫司命所以主有家之生本乎天也中澑門竈所以資有家之用本乎地也族厲所以督有家之過本乎人也三者備而祭義明矣

二論定禖氏之祀

古有髙禖之祭乃天子祈嗣之禮行之於郊又謂之郊禖疑非臣下所當僣然後稷實以祈髙禖而生其事見於生民之詩則古之臣下亦有行之者矣孟子曰不孝有三無後爲大祈嗣之禮古必通於上下而今亡其制也近世以土木爲像而嚴事之者曰張仙莫知其所從起老泉贊之謂禱之而得二蘇亦不名其誰也其像張弓挾彈如貴遊公子之狀或傳其爲周之張仲事不經見而月令髙禖之祭必禮禦者帶以弓韣授以弓矢顯其有得子之祥也內則男子生射之以桑弧蓬矢六射天地四方期其有事於逺大也故竊疑此像卽髙禖之神其易矢爲彈者取誕子之義也獨張仲之事求其說而不得又竊以謂古者祭必用屍如夏郊以董伯爲屍周公祭泰山以召公爲屍取其徳之相類也豈周之祀髙禖者嘗以張仲爲屍乎語曰仁者必有後又曰孝弟行仁之本也詩稱張仲孝友尹吉甫資之以成其徳則祈子而祀張仲或禮之以義起者歟但禖之稱髙涉於僣而禮有別稱禖氏者亦猶天子之社謂之後土皇地祇而庶人之社謂之後土氏也故今定著爲禖氏之神庶於禮爲弗畔也

三論漢壽亭侯及逺祖忠壯公唐越國汪公中丞張公之祀

漢壽亭侯忠義聞天下先公屢嘗夢之每出師則祀於帳中而侯實爲漢死節於吳我徽郡故吳境也先忠壯公當侯景之亂越國汪公當隋末之亂皆有保捍州裏功歷代著之祀典徽之人家屍戶祝而忠壯公又程之大宗禮所謂先祖當有立春之祭者也中丞張公當安史之亂保江淮以遏彊虜資中興則江淮以南不污於鮏羴不罹於荼毒者皆其力也江淮以南祀之宜也昔尹和靖先生每旦必誦光明經或問之曰母命也夫異端之說君子尙不忍廢先命而誦習之況一代忠勲之臣有先烈焉有先徳焉我先公奉之實以致夫景慕感仰之意耳亦非欲祀之以徼福也而小子其何敢不嗣敬之哉

篁墩文集卷十一

●欽定四庫全書

篁墩文集卷十二

﹝明﹞程敏政撰

○辧

辧祁譜世次自周秦迄五代了無一闕可疑

按饒之景徳鎭有宋都官程公名祁者嘗撰程氏世譜三十卷起得姓之初而終於五季其間系次分合履歷詳簡最號精宻蓋自宋以來凡程氏之有譜者必以此爲按本之者進以爲是不本之者斥以爲非其說之得行於一宗如此敏政每閱之亦嘆其有功程氏而獨疑其自晉以上抵於周末事不見於經史何所稽憑而能歷歷著之使其昭穆分明了無遺闕一至是哉然又疑魏晉以來用門地取人凡大家巨室必有譜牒副在官府而祁生汴宋之時恐及見之不可知也近歳以來欲重訂本宗一房因徧考舊譜旁證他書而後知祁譜之果可疑也何哉以其所書河南房一派而因有以盡發其僞也祁稱據林寶元和姓纂謂陳亡忠壯公子孫徙中山五世孫大辧爲六合令𨿽云五世祖忠壯而不知其所從出敏政考之文苑英華得李邕所爲程長史碑其載五世祖重安侯向正忠壯之孫而向生育育生皆皆生弘弘生大辧具有履歷最後又得陳畱譜証之相同其書皆出汴宋而祁不之見乃於其所著譜謂向生二子翻詡翻生三子公順公頡公頴詡生二子公顥公顯反稱大辧不知其所從出以是知祁譜之可疑者當不止此蓋祁自負博極羣書搜獵纂集以成此譜而不知簡冊所載固有出其見聞之外者若邕碑是已程以國氏始於休父世望安定而嬰公事趙家邯鄲再望廣平此固程之所自出者也故今定著此譜仍系二公於首以重水木本原之思凡祁譜所述世次出於周秦之間者皆不敢具載以明此譜之可信然祁自序有云倘宗人與我同志或嗣有所見或別有藏書與今譜不同者願以見教尙庶幾攺之則其本心亦豈不有望於後之人也哉

辧祁譜稱漢歷簡侯黒至晉新安太守元譚世次太逺紀述太詳可疑

按祁譜謂嬰十一世至漢歷簡侯黒黒傳二十世至新安太守元譚中間無一人一事見於傳記今不敢從然簡侯實趙人則其先當出於嬰公故今止據漢書年表世系附嬰公之後

辧祁譜不知程氏初遷江南出吳都亭侯普之後誤據元和姓纂以爲出魏安鄕侯昱歐陽文忠公碑銘亦從其誤

按林寶姓纂謂唐世程之望分爲七而廣平中山濟陽三族皆祖魏安鄕侯昱於是都官祁據之以作世譜曰中山之程出於新安太守元譚實安鄕侯之裔當晉東渡自河北來守新安遂家焉而太守十三世孫是爲忠壯公靈洗於是歐陽公又據之以作冀國公碑銘曰程分爲七三祖安鄕廣平中山以曁濟陽中山之程出自靈洗實昱裔孫仕於陳季兩說旣出凡程氏之有譜者無不宗之敏政竊誦之而有所疑焉李邕所作程長史碑其世次甚明而祁不之見乃妄有所述則等而上之謂元譚之果出於昱其敢以爲據乎後得陳畱程氏舊譜其說曰唐世程之望分爲七而廣平中山祖吳都亭侯普濟陽祖魏安鄕侯昱分南北兩宗乃知姓纂漏書吳都亭侯普五字由是後人襲舛承訛謂三族皆祖安鄕蓋由歐陽公與祁爲林寶所誤而後人又爲二公所誤也陳畱譜所書逺有端緒而祁又不之見其自敍紹聖年中求陳畱之譜而不得且云無由論定以待異時則宜其所譜之疏脫視寶爲甚也陳畱譜謂普從孫堅東渡江歷事孫權爲蕩冦將軍賜居建康爲南宗之祖晉元帝東渡自建康卽位而普之玄孫元譚仕爲新安太守始居新安蓋程氏之徙江南始於普而居新安者始於元譚非元譚始自河朔徙江南也會裏文簡公大昌爲譜序曰自晉以前程氏未有越江而南者居江南其始於東晉元譚公乎噫會裏公最號博洽爲朱子所禮重者尙爲此說則余譜之不能有所是正又何責焉

辧祁譜書新安太守元譚以下世次絕與陳畱譜不同及書忠壯公二十二子可疑

祁譜元譚子超生馮馮子丰生景秀景秀子元政生寶云寶云子法曉生隠雋隠雋子道樂生次茂次茂子詧生寶惠寶惠生靈洗五子靈洗生文季二十二子文季生子向子向生詡詡子公顥生絢絢子南金生元諫元諫子季隨生繹繹子昔範生行褒

按祁譜謂忠壯五世孫大辧居中山不知其所從出敏政旣得李邕碑訂之其居新安者自元譚生長民長民生相韶韶生元政元政生道惠道惠生天祚法度天祚生超法度生扞宗景遂超生邕之邕之生修修生次茂次茂生詧詧生寶惠寶惠生忠壯凡十二世又自忠壯五世至皆富二公分南北二宗皆仕隋爲涿郡主簿生弘弘生大辧爲北宗富生炫炫子南金生諫諫四世生行褒爲南宗敏政又得陳畱譜訂之如右考之宋齊書元譚四世孫道惠二子三孫當宋子業之亂悉佐晉安王子勛起兵其名雜見紀傳中而祁乃止書天祚一人餘皆列諸外譜又稱忠壯兄弟五人子二十二人亦皆與陳畱譜不合考南史傳凡當時將相大臣三子五子無問顯晦多書而忠壯二十二子至有尙主者反不以書載考之祁譜二十二子無後及外徙者過半獨向一房居故鄕則亦必無之理也史稱文季死於周詔以其子向襲封蓋謂文季之子名向也而祁乃謂其名爲子向益可占其人之不審焉敏政最後又得二說其一洪武長史通公所編績溪坊市譜跋雲家藏舊譜稱向生一子失名其曾孫曰行褒與諸譜不同其一元儒方氏玄成跋程氏譜亦云婺源譜稱元譚十三世生忠壯公績溪譜稱元譚九世生忠壯公其不同又如此則知祁譜之後固自有覺其非而闕之者矣惜其未見李邕碑及陳畱譜故無從訂之爾

祁譜又以炫爲絢謂絢有弟綸南金有二子元皓元諫皆與陳畱譜不合唐登科記止作程諫亦無所謂元諫唐試進士蓂莢賦刻諫公之文尙存又謂繹生二子昔範西範比陳畱譜多一人蓋昔西二字聲相近而誤也

辧祁譜不知元皓與皓爲一人誤分滄州中山爲二房及謬增荊杞一人爲河南房祖

按祁譜以忠壯七世孫元皓生日華爲滄州祖而誤以大辧生文英文英生皓皓生荊杞爲中山祖且云伊川宗譜一卷宜上附之意以伊川六世祖秀爲荊杞之子也敏政每閱之頗疑元皓與皓本一人何哉姓纂謂大辧居中山而唐書本傳稱日華定州安喜人世鎭滄景定州卽古中山也日華父子獨仕於滄耳祁乃盡其族而歸之滄非人情矣後於趙明誠金石續錄得唐韓義賓定州別駕程君墓志及陳畱譜考之則皓生日華日華生懷直懷直生執恭執恭生世庸世庸生巖巖生秀皓與元皓果一人而猶有可疑者唐書本傳元皓嘗受安史僞署爲定州刺史李邕碑稱皓廣宗人發身文學惟此爲不同耳旣又考唐代宗徳宗實錄始復得其所以誤者實錄於日華傳下曰日華廣宗人父皓爲定州刺史始居安喜而史朝義傳下曰朝義旣死其僞定州刺史程元勝等皆舉其地以降乃知作史者不審但見定州有兩程刺史遂以元勝之事附之而又易其名爲元皓也所猶幸者新舊史於日華傳中俱曰元皓於朝義傳中俱曰元勝間見互出可從而爲尋疑勘誤之地使其攺而從一則豈可以復正哉祁不能訂史之失乃謂皓生一子荊杞更出一疑以誤後人今定著以邕碑唐史及韓志陳畱譜爲據夫然後百年之疑一日而決又考之宋季有續譜者以姓纂稱大辧不知其所從出而祁譜忠壯公十四世孫有粹實英秀四人遂以伊川之派附此秀下則又愈逺而愈失之者也

辧祁譜行褒以上世系訛舛當正行褒以下世系明白當從及祁續譜所載者諸房多不之見或誤加增損亦略辧之

按祁譜之所失其最甚者在於僞作行褒以上祖名以相聮綴若其所譜行褒以下六世支分派衍則又最爲明白當從之者蓋祁生汴宋去五代時未逺而其所譜行褒六世孫承字行三十餘房則皆當時見聞相及住居相邇慶弔相通者也其附載承議公之言曰諸房子孫並請以承字冠於名上置籍注之以辧少長而祁別有續譜二十卷大抵皆三十房之後江南諸程多出於此然以數經兵燹之餘人或莫見之而近世諸程之譜意出於宋季元初之人餖飣爲之彼固不虞祁之有續譜也則或脫其世或增其名用求合於祁之前譜舛戾紛紜莫可究極而三十房者反無一人承其後焉所失較祁益又甚矣今訂本宗譜而不能徧及各房因隨所見略誌之以俟續書

祁譜昔範三子秉彜匡柔行褒匡柔二子適造行褒四子諒幹纂翰宋南溪房達可印本譜行褒生適適生吾吾生諒諒生鳳鳳生纂諸譜或同或異或疑適諒皆犯近祖之諱殊不考適卽匡柔之子祁續譜亦明書適生吾吾生涼涼二子長鳳次鸞鸞二子長秔次榮後人不見祁續譜誤以適置行褒之下又不考涼與澐淘爲伯叔兄弟名皆從水旁而輒攺爲諒也達可譜又稱纂五子瓊璇珎琮璊琮爲鳯凰瀘口南溪三房祖考祁譜纂止四子無琮字諸譜並稱幹公位下渥生琮會通譜又嘗辧定然祁譜載渥南唐元宗初進士達可譜載勛唐僖宗時進士豈有孫先中祖舉八十年者考印本譜旁注云一本鳯生偉偉生琮並志之以備參考則當時固嘗存疑於此而不及正耳今從而訂之固先正之意也﹝琮卽唐忠臣宗楚之誤辧見後﹞

祁譜珍生八子洎沚渾澤澐湘淘汾續譜亦如之諸房譜或謂九子或謂十子增減不一其大約則多浚淸渝滻四字考祁續譜滻自出幹祖派原公下其餘三字則皆疑傳冩之誤如環溪譜渾下注云一作渝會裏譜澤下注云一作淸宜振錄則明以洎作浚蓋皆字畫相近而易於舛也

宋南溪房印本舊譜適三世生鸞鸞生二子長秔次榮秔榮字後來翻刻偶爾模糊由是後人或以秔爲秠爲秬或以榮爲瑩或並三字悉置鸞下皆非也桃梅譜又以爲行褒生四子幹纂翰秔或徑以爲適生秔悉與祁譜不合當從印本舊譜

祁譜盈生一子從讜遷湖南諸譜並同別譜乃謂盈有次子從發爲率口派考祁續譜渾生郇郇生從發後人誤以墨絲牽於盈下也

會裏文簡公大昌修譜自五世祖文新始考祁續譜澤早卒弟澐擇族人子番爲之後始居會裏曾孫立生四公卽文新之父也文簡五世孫天經編慶源錄謂家蔵元丰支書載始遷會裏祖至第七世文新墓經理四至具存與紹興官印支書並同但缺名字行第然則始遷祖卽澤公無疑惜當時未見祁續譜耳會裏裔孫明逺譜序云文簡公時元丰支書匿於長孫之才房下故公弗之見近天經得而補之可以釋公遺憾矣然非登載明白而主信於數世以上之遺籍初何敢空言駕說犯先世之嚴誡哉此言是矣所惜者誤以澤爲淸則猶未免有察焉弗精之病耳

祁譜澐下不載所生各派譜或謂澐生一子仲繁爲祁門浮梁祖或謂澐生四子亮蕪寰季爲休寧汊口祖或謂澐生二子仲節南節爲休寧古城陪郭祖考祁續譜澐生三子長仲繁將兵戍祁門嚴湖諸處次仲節南節將兵戍歙南古城及休寧仲繁生二子熺耀熺居祁門新府生二子承勲承徳承勲生五子令溫令滔令洭令汾令洙耀還居汊口舊府生承武承武生旺旺生二子淮沅相繼爲巖將淮生四子亮蕪寰季此最有據後人不見祁續譜於祁門派脫去二世謂令洭仕唐爲中奉大夫又於令滔五子令洭三子名悉加承字以求合於祁之前譜考唐百官志無中奉大夫階官宋徽宗大觀年間初置令洭生於唐而仕於汴宋之末將二百歲矣柏溪程山譜五子三子名並無承字其誤甚明於汊口譜徑書澐生四子蓋徒以淮沅與澐淘官爲巖將相同而名之邊旁亦偶同也中間脫去五世以時計之端明終於理宗之朝而與宋初五世祖同行矣婺源開化諸譜所載與祁續譜世次相同但不知耀與承武之名而謂汊口始遷祖及二世祖俱忘諱字耳

祁續譜湘當巢賊亂後分兵守婺源官至檢校工部尙書湘卒子全禮代之官至檢校禦史中丞全禮卒弟全臯代之官至禦史大夫全臯老子遁代之遁一名範官至檢校戶部尙書兼國子祭酒入宋罷兵蓋父子兄弟四世守婺源以時與事証之最爲有據今婺源譜謂全臯無傳全禮生嗣恭嗣恭子思復生筠筠子仁願生範天佑二年進士入官全失其實按祁前譜於八房止於汾下書無子如淘如全臯下皆無所書蓋已書於續譜而後人未之見也遁之後人不知所出或上溯於匡柔位下或俯就於仁願位下皆非是考澐拒黃巢在乾符五年下迨天佑二年才二十七年湘至範已六世年數太促世數太多縱有舊譜相承亦不能自信矣蓋全禮下茂芳範萌凡四昆弟此一範也全臯下遁止一身亦嘗名範此一範也由前言之則全禮下範乃此範之孫由後言之則全臯下範乃彼範之祖後人不知而合爲一其誤可勝言哉周溪譜謂遁之子孫居彰睦蓮河而忘此祖卻接範爲始祖失其源流逺矣樂平小彰睦裔孫宋貴溪教諭珽重編譜系亦嘗置辧大抵與周溪之說略同惜其累經會譜而莫或釐正之者又婺源譜稱全禮爲本縣都督考唐史每道置都督多大臣出領一縣不應有此郡誌婺源在唐末嘗於腰灘蚺蛇港立都鎭卽今縣城則全禮所領乃都鎭譜誤以爲都督也

婺源淸源譜稱嗣遜始居淸源生承貴承貴子仕修生利涉利見利涉子仁生克誠克誠子邦彥生天則卽二十公利見子侃生克敬克敬子宗瑞生椿卽十九公乃環溪所自出今環溪譜稱嗣遜二子長十九公次二十公中少六世環溪裔孫潛夫作辧訛以爲本宗譜稱湘公生唐咸通三年下距椿公生晉天福十一年世次不逺中間不能復容六世其言可據但淘公譜序稱行年七十位不過巖將且其所序皆天佑三年梁未簒唐以前之事姑以是年爲始等而上之七十年則淘當生於文宗開成二年湘本淘兄乃下生於懿宗咸通三年中隔武宗宣宗兩朝反少淘二十六歲由此觀之湘以下生年甲子亦未可據然以干符五年澐公起兵拒黃巢之年爲準於咸通三年以上更加四十年中間亦不能復容六世故今定著從環溪譜惟芟去湘公以下在唐諸祖生年月日以從其實則上下皆通若從淸源譜則艸庭以文林隠諸先逹悉與今修譜之人同行不可會矣

婺源舊譜稱嗣恭長子思伯一名仁願生四子茂芳範萌次子思復一名烈生三子簡筠籍筠生三子曰十一曰興曰護續譜者誤以仁願置筠下又或攺興爲仁興以遷就之皆非也考長徑舊譜出於筠且稱萌爲簡籍兄弟今從之

祁譜八房獨書汾無子續譜書淘嘗以侄全禮爲子後全禮守婺源又以侄旭爲子旭代爲巖將兼領開化馬金嶺卒廟食龍山生子玢助防於歙始遷河西玢生四子彥贇彥樞彥榕彥材爲槐塘諸派祖別譜乃謂汾生四子蓋誤以玢爲汾也婺源種徳坊龍陂及開化蔗溪所載並同槐塘孟公會通譜亦自疑於汾無子著其說於本支譜下以俟後人則今之考正亦豈非孟公之志哉

祁續譜澐次子仲節鎭歙古城仲節次子蘭生廸字逢吉今會通譜謂汾子彥榕生延拓世居河西延拓子文升生徳曉徳曉子璇生逢吉爲休寧簿子照始居休寧比祁續譜多三世考山斗舊譜有後周廣順二年祭逢吉文上距乾符五年澐公起兵拒巢之時才七十八年自汾至逢吉已七世世次與年數太相懸絕又以事証之澐季子南節鎭休寧子孫居陪郭分居小東門先墓多在東山今山斗舊譜載逢吉葬小東門外子照遂居小東門再遷山斗逢吉夫人葬東山又嘗有屋在陪郭是必仲節南節二公之後當時慶弔相通故墓宅相鄰如此若以爲逺自河西而來大非其實又廸十世孫安節世忠錄稱其嘉定中應募爲路鈐王徳所舉詔特以其名授徵西安撫招討使按宋史傳王徳乃建紹名將下迨嘉定死已久矣唐宋招撫招討使皆宰執大臣出領豈有一人應募卽授此任考宋季道傳朝野雜錄嘉泰開禧中用兵於金以趙淳爲京西招撫使下納粟補官之令帳前總轄王徳和上應募若干人詔悉隸京西招撫司置遊擊義士軍授正將副將統領之官蓋後人誤以王徳和爲王徳安節本授京西招撫司遊擊義士軍副將兼統領而誤以爲徵西安撫招討使也

績溪坊市譜稱出於沚云沚二子盈一作蘭旭一作藥旭仕唐爲金鄕尹遷績溪葬周藤塢悉與諸譜不同惟文淸公古城宗祖墓銘會裏小彰睦諸譜及祁續譜澐公子仲節始居歙古城生一子煥煥生三子藥蘭蕙則坊市譜所稱盈旭卽藥蘭者其實四人彊之爲兩人也按旭本東密巖將非尹金鄕本葬開化龍山非周藤塢疑坊市舊譜不見藥蘭所出因以附盈旭之下遂失之乂諦考其前後亦多可疑如稱藥尹金鄕在唐光化元年惟玩編譜在後唐淸泰元年上下相距僅四十年而藥與惟玩相隔六世盧藩續譜在後周顯徳間上下相距僅二十七年而惟玩與盧藩亦相隔六世且所載子孫每代不下數十百人無嗣者什九蓋續譜者本欲侈大其族而不意反滋觀者之惑也獨元儒方玄成及長史公重訂坊市譜拳拳望其後人旁會諸譜正其闕失前輩虛心求益之意藹然可以想見比之偏執自是力戰公議者不同故今以諸譜定著芟其所當芟存其所當存庶幾可還其舊而兩賢之目亦將瞑於地下矣

富溪裔孫常元朝印本譜稱出於渝云渝與兄澐同時起兵避難生一子榮葬古墓山考榮卽涼之孫鸞之子秔之弟後人誤屬渝下以事推之渝卽涼也涼亦澐淘伯叔兄弟同出篁墩後人拘於八房之說彊躋之澐淘之間盡以涼事書渝下而又脫去一世誤矣端明珌公銘富溪程用之墓謂富溪由臨溪而後散又謂祖壠在古墓山秔本臨溪之祖與榮正同所出而古墓山之說亦與譜合後來續譜者謂富溪遷自汊口又謂榮有兄弟三人分居閔口與宋志元譜全相戾矣婺源龍陂種徳坊開化蔗溪諸譜謂閔口程氏舊分七大房建昌雪樓之派其一也若閔口舊程氏自當出此乃爲得之

吳門譜謂端爲吳越營田使生承珤承珤生立信立信生師孟今考蘇舜欽所撰立信墓志曽祖仕錢氏爲營田使祖徙籍於蘇父髙遁不仕中間脫去一世宜從墓志

樂平杭橋譜僖三世孫承憲生溥溥生翺翺生完完生泰含泰含生通二通二生沆沆生剛湣公振考汪端明藻所撰剛湣公碑云曽祖承憲祖溥父翺以公貴贈朝請大夫無完至沆四世當以碑爲正

祁續譜開化北原及黟南山派出於百之百之生承鐸各譜或以爲珍第九子淸生専専生宗邁宗邁生承鐸或以爲渾孫亙亙生専皆非是蓋百之字宗邁其子又以承字爲行合於祁之前譜待制俱亦有譜辧謂無淸専二世

祁續譜茂生承穆承穆生二子長大公次二公大生十九公十九公生二子長四公次七公七生二子長念五次念六念六生二子長復次興興生進進生蕩別譜謂承穆生蕩中脫六世蕩羅田上市祖其先有副使思敬嘗與龍首山小彰睦會同稱其世掌世忠祠事

印本譜以鸞爲浮梁東鄕程山祖今程山譜稱出於仲繁此必有本但謂令洙生承徳承徳九世生宋龍圖瑀以世次考之瑀與汊口端明珌同行瑀終於北宋之末珌終於南宋之末年數懸絕而輩行同又所譜於令滔令洭諸子名並無承字則承徳亦不得爲令洙之子別譜或稱令洙世系無考或稱令洙爲黟歙程氏祖皆爲未得其實考程山出仲繁子熺乃爲得之

淳安程氏譜稱出於忠壯別子文燦云文燦爲鄱陽丞子孫遷嚴州又謂休寧會裏文簡公大昌皆出其下非也考祁續譜百之下承鐸生利見利見生相遷睦州靑溪宜以此爲正

祁門程村譜琬生逵與黟南山同遷自開化宜祖百之但祁續譜及北原舊譜琬生億億生安世安僖安世生舜安僖生逵中間脫去億與安僖二世宜從祁續譜

績溪仁裏譜出於槐塘云文淸公兄元定子宏祖瞻祖辛祖乃績溪派所從出宏祖無嗣以瞻祖子相字仲和爲之繼官至宣慰副使生一子燧考宋呂左史撰文淸公父宣義墓志元定實先父死而志無瞻祖辛祖之名又考元楊剛中撰宣慰墓志稱宏祖無子文淸公擇族人有能子爲之繼績溪程裏積慶譜藥十一世孫夢龍生二子有能有爲有能次子仲和宣慰副使生一子燧數說不同然槐塘舊譜云文淸公從兄元龍二子瞻祖辛祖仁裏舊譜云瞻祖辛祖一名有能有爲相出繼宏祖今定著從舊譜及墓銘

婺源種徳坊譜云出徳玄之後考宋史傳徳玄鄭州滎澤人善醫術太宗朝歷官翰林使今種徳坊程氏尙世其醫此必汴宋之末從南渡者但謂徳玄上出於湘與全臯則恐未然蓋湘與全臯子孫未有北徙者而祁譜別有鄭州房本上程之後徳玄當出於此意其後人因僑居婺源之久遂誤與土著者同祖也譜後同源異派圖一卷可取甚多如稱淘爲十三公旭爲四公且云淘後子孫居開化龍山及歙縣槐塘最與祁續譜相合開化蔗溪譜所載亦同

逹可印本譜並無遷婺源者城東譜有子益子壽子文三人城西譜有繼善者本名饒考彰睦元朝舊譜則子益子壽子文實出於遁公位下考祁譜則饒實出於翰公位下其於南溪了無相渉大抵各家舊譜多散失於兵燹爲子孫者不能窮探博訪以求眞是之歸以意推之反失其實孝侯三世不修譜之訓可不戒哉﹝孝侯諱釐漢歷侯黒之孫也今諸譜以爲江北延祖亦誤﹞

辧龍山譜稱沚公始遷開化及所載諸錯誤

按休寧東宻巖自黃巢亂後定置巖將一人澐始爲之弟淘嗣之繼子旭又嗣之旭從子秔又嗣之秔從孫淮沅又嗣之凡六更傳襲至宋開寶八年滅南唐巖兵始解考郡誌及祁譜澐爲巖將兼領開化馬金嶺防拓等事歷世因之皆開軍府於東宻至旭之世疑開化事有重於休寧者遂移軍府於龍山則始遷開化者旭也今龍山譜謂沚以巢賊之亂走開化至龍山息肩弛擔因卜築焉土人呼爲下擔十三祖其言大失其實下擔之名在在有之豈皆因避亂而息肩弛擔於彼者澐公據東宻正以保全宗族乃使其兄流離異縣而不復相通可乎又謂沚父珍公葬本裏孔望塢自今觀之珍公之卒在澐公爲巖將之前未遭離亂當葬篁墩在澐公爲巖將之後已經貴顯必擇善地於休歙之境無緣先葬於他鄕數百里之外𨿽曰開化乃其所部揆之人情亦不應捨近求逺如此唐宋以來金石之文古人多葬其父於宦所旭公旣移軍府於開化則孔望塢之墓或者淘公譜誤以爲珍公也祁續譜開化諸房一房旭生二子宥玢宥居龍山玢遷槐塘宥生二子旦譲旦生四子忠香靖竦譲生二子效升升居上湖一房百之遷白沙生承鐸承鐸生寵寵生六子輔堯宥宣宏宻宻生三子京效天敍天敍曾孫克一嘗修宗系考婺源龍陂開化蔗溪樂平小彰睦諸譜並同今龍山譜乃謂讓生三子輔堯球瑢又謂汾生二子效升錯亂舛誤不可勝道竊意龍山之祖實出玢之兄宥舊譜失書遂與白沙譜相出入而不虞後人之考訂也獨其族人在元有講書名介者爲譜圖說曰譜書不可以家之所蔵自宗主天下之事亦至於理而止耳介何敢附會其說乎斯言誠不易之論也

辧仲節徙居歙之古城山非休寧古城巖

按宋丞相文淸公撰休寧古城巖宗祖墓銘云澐公子仲節當同光元年棄弓矢置田宅依休寧外家趙氏遂居古城巖明年弟南節又遷邑之陪郭仲節卒葬古城巖北園娶金氏葬幹明觀北園由是凡居古城巖者悉稱仲節之後而古城巖譜又謂仲節自黃墩來休寧行李四十餘擔隨行親僕僅五人是時仲節年將四十尙未婚娶以今考之澐公起兵據東宻巖以拒黃巢保州裏楊行宻承制授兵馬副統帥開府於歙兄弟子侄悉典兵柄分鎭列邑威勢赫然如古封建之諸侯無緣二子獨退守田野依棲無聊若羈人焉其可疑一也陪郭裔孫峴至正五年譜累累言仲節以光化元年遷居歙城西南古城山明年南節又遷休寧陪郭以史譜參考澐公以唐僖宗乾符五年禦巢仲節南節嘗爲兵馬先鋒其年當二三十歲矣昭宗光化元年分居二處上距乾符五年才二十年正當澐公棄背之後若依古城巖譜及墓銘以爲後唐莊宗同光二年則上下相距將五十年仲節南節當七八十歲矣而譜以爲是時仲節年將四十尙未婚娶其可疑二也墓銘及陪郭譜皆謂仲節娶金氏葬幹明觀後幹明在郡治東如以爲休寧古城巖則吾邑從古及今卽無此觀其可疑三也竊意古城山乃歙休之交去帥府不逺去黃墩祖墓又近故仲節居之休寧自來爲徽富縣東宻又在境中當時必有別宅故南節居之揆之於理度之以勢休寧古城巖或者亦出黃墩但非仲節之後恐將來以文淸公此文益以傳疑故訂之﹝按古城山在歙西南意當時屯戍之地故稍西則爲古城關然巖鎭東南又有古城巖最奇險今有古巖寺存焉﹞

文淸公碑稱仲節生煥煥生三子藥蘭蕙蕙生三子承議承諫承諭近考富溪印本譜稱諒公位下嚴生三子沇一名仲節汶一名南節沇生恩恩生令令生三子承議承詢承謀並遷古城疑承諫承諭卽承詢承謀之誤而仲節果非休寧古城祖也其書沇汶雙名蓋與績溪譜盈旭一名藥蘭之說同爲一誤

辧徳興祖琮卽唐忠臣宗楚諸譜更置之誤

按徳興南溪房逹可印本譜云先世有諱琮者以從僖宗幸蜀官至司徒其孫銀靑光祿大夫彥光世爲徳興銀山鎭將嘗有南唐保大二年奏狀云祖父某昔在京國累從龍鑾黃巢犯闕隨駕西行受封扈駕功臣檢校司徒遣分符竹又云祖父初則共集義旅固護鄕閭兵收狂冦卽命沒軍蓋緣奉上無私所以不顧身首又有宋咸淳二年子孫祭文稱爲招討相公者其事與名絕不見於史書傳記嘗竊疑之後因大會諸譜諦考其故乃知琮之爲宗楚而譜誤更之也考唐書廣明元年十二月黃巢入長安僖宗走興元入蜀以左僕射鳯翔節度使鄭畋爲京城四面諸軍都統刑部尙書涇原節度使程宗楚爲副都統會兵討賊是卽奏狀所稱黃巢犯闕隨駕西行受封扈駕功臣遣分符竹祭文所稱招討相公者也中和元年四月官軍大破黃巢收復長安巢走還襲之殺副都統程宗楚是卽奏狀所稱兵收狂冦卽命沒軍奉上無私不顧身首者也由是觀之琮卽宗楚無疑然譜之所以更其名者則以新安程氏多出纂祖之後祁譜載纂四子瓊璇珍璊而徳興房不見宗楚所出遂去楚字加玉字旁以彊躋於四子之間不知宗楚之名顯載於史而家乘遺事又足以証之更其所不當更附其所不當附其失輕重之倫甚矣載考祁譜有雒陽房一派云諱忠建者實晉上程侯咸十五世孫仕唐爲涇原節度使同時有程宗楚者不能言其昭穆忠建以同姓之故收籍牙內遂秉節鉞且稱其二子全暉全曜全曜子渥夫宗楚本出新安轉遷徳興祁以不能自言昭穆之故輒置諸雒陽派中蓋祁每見仕江北者卽書之爲江北房如滄州節度使日華本中山人卽書之爲滄州房也徳興譜琮二孫彥輝彥光而祁以爲二子全輝全曜渥本宗楚之從祖而祁反置全曜之下亦徒見五代史有全暉之名舊譜有渥之名而雜揉以成之也觀祁世譜序自謂所得歙人程士忠程立兩家譜文字漫滅因考史傳別爲世譜譜成出之太早又爲好事者離析卷帙遷附臆說理出厚誣其所言如此則亦何怪其錯亂之不至於此哉所惜者逹可不能正祁之失而復有所貿易幾使一代節義之臣一家忠烈之祖至於淪沒而無聞予故表而出之匪獨以慰其子孫亦使有司有所據而崇奉其烝嘗汛掃其塋域以爲天下後世之勸云爾

辧婺源種徳坊徳興海口樂平東湖及湖州四程氏皆自西北來遷非出忠壯公後

按江南諸程多祖忠壯公然亦有自西北轉遷江南者或自爲譜或遂稱忠壯公後以予所見諸譜而參訂之凡四焉其一婺源種徳坊程氏本宋翰林使徳玄之後考史傳徳玄鄭州滎澤人善醫術子孫至今世其業其一徳興海口程氏本宋沙隨先生迥之後考傳記迥寧陵人南渡時爲徳興丞因家海口女適董氏董氏世祀之稱已無後然端明珌公文集有跋云及見沙隨之孫仲熊海口之程疑尙有在者其一樂平東湖程氏本宋榮州觀察使恭湣公廸之後考史傳廸河南人父博古戰死熈河追封忠惠王立廟杭州號旌忠子昌寓爲鼎澧鎭撫使亦死於戰追封威顯侯賜葬樂平東湖其事略見於小彰睦之譜今歙縣黃坑寺故有程氏祠堂中奉程氏累代神主其間封爵謚號略與東湖相似而不著其諱訪其譜失於兵燹而後來者遂謂其名爲坤厚其事略不見於史書傳記疑東湖子孫有遷休寧者久而忘其祖烈續譜者見其名位猶存於祠主爲之餖飣其事以實之而又或小有增損於祠主之上以成其說歟其一湖州程氏本宋龍圖閣學士忠文公公許之後考史傳公許蜀通義人其居蜀逺在忠壯之前南宋始居湖州子孫在元有名郇者官終婺源知州嘗與汊口族人往還爲作世忠祠記蓋此程氏前三派則北宋之末隨髙宗而南者後一派則南宋之時出蜀江而東者皆非忠壯之後也然婺源有翰林應奉以文子孫又有翰林使徳玄子孫兩公職銜皆侍從也徳興有端蒙先生子孫又有沙隨先生子孫兩公師友皆文公也樂平有侍郎剛湣公振之子孫又有觀察使湣公廸之子孫兩公皆以忠節著謚號略同也湖州有龍圖閣學士休寧文簡公大昌子孫又有龍圖閣學士通義忠文公公許子孫兩公並以碩儒顯官位略等也則安知其後人不有互祖其祖而莫之辧者乎故今定著統宗世譜而詳書其事庶將來者少免於崇韜拜墓之譏云爾

辧河南程氏新居休寧建康陪郭程氏舊居休寧及遷徙承繼之由

按文簡大中子侄十有八人靖康末惟文簡曾孫禮問孚問伊川子端中端彥從髙宗南渡居池州及建康其餘則皆畱居伊洛而未及行與夫避亂四出而不可知者也旣定居池州建康子孫多至十有一房朝廷又屢有褒錄之典可謂中興矣而端彥子暘生謙之爲徽州直學嘗與朱子通書謙之生源源生振孫振孫子正學志學正學生祉田宅在休寧而陪郭小東門程氏特盛乃以銓量請爲休寧尉旣老而相依以居此河南程氏之新居休寧者馬光祖之守建康也創明道書院擇池州房伊川五世孫偃孫俾奉明道之祀蓋端中子晠生節之節之子濤卽偃孫之父當時禮官定議以節之至偃孫三世單傳宜令三世並繼明道長子端懿長孫昻後會偃孫早世無子制使姚希得又取建康房文簡七世孫幼學繼之蓋孚問生舜人舜人子安卿生子材卽幼學之父此河南程氏之居建康者初忠壯十四世孫澐次子南節始自篁墩遷休寧陪郭南節子宣生承敬承敬子宿生昭昭子全生先先子永奇分居小東門永奇生瑜瑜子九使生四公四公子六三無嗣以志學子榮秀繼榮秀生文賁季熒祉居休寧無子而季熒繼之此篁墩程氏之舊居休寧者宋元之季池州最受兵而兩城皆嘗被屠由是程氏子孫在池及建康者今無聞焉陪郭小東門程氏舊分十三房兵革以來存者三房其餘蕩析不能復返桑梓而季熒之後亦無聞焉近世凡程氏號稱有譜者轉相授受傳冩訛舛最多其甚者一謂河南房出於節之以爲節之生■﹝利上灬下﹞■﹝利上灬下﹞生珪浩珪浩生海海生興興生徳用卽河南房之所從出然節之一位三世單傳當宋之時已經申請移繼明道居建康矣安得復有謂名■﹝利上灬下﹞者考之伊川長孫易生原之原之子漸生叔浩叔浩子梅生興興子徳用實河南房之祖但莫知其所以自南䢐北之由蓋續譜者誤以漸爲■﹝利上灬下﹞以叔浩爲珪浩以梅爲海而不知韻書本無■﹝利上灬下﹞字且叔浩與叔仍叔儀梅與權模杞梓爲聮行之足證也一謂休寧房出於文簡八世孫祉又謂出於榮秀祉嘗居休寧當時墓宅具存續譜者不知伊川六世孫正學無嗣而祉實來繼祉復無嗣而陪郭孫季熒來繼兩失書之故以爲文簡之後耳其以榮秀爲祉繼子則又續譜者不能審榮熒秀季字形相近而誤屬於祉公之下也

右譜辧一編舊雜置譜圖之下然譜圖旣散之族人不敢剩傳以虞妄者之冒承支系隨毀其梓獨念此辧頗有禆於程氏總譜而又未敢以自是也因撮於終編以俟後之君子云

元季開化龍山上湖房裔孫斗嘗至率口宗人洪逺家會譜畱序云宋元丰中景徳房祁撰世譜三十卷同時河西房璇又刋正其本爲十五卷二本世次不同所詳者二人之親系耳若於他房或書之而失其實由是後世子孫各出家書與二本特相矛盾斗以江浙憲使程公若晦之命來新安訪諸族將合各房之書參考之以決累世之疑他日定本刻梓當以一本寄洪逺使藏爲家之信史味其言如此而後未有聞焉則前人固有與不肖同志者矣惜乎其志之不克竟也

予編統宗譜據樂平石城譜云忠壯十四世孫之柔子振生輝輝子錄生處疑處疑子朗生成觀成觀子忠舎生博文博文子若稷若英若稷生起宗卽建陽大夫獲友於朱子者近見樂平杭橋舊譜於鄕貢進士楷云之柔子勤生處疑處疑子朗生齊齊子律生拱辰拱辰子博文生若稷若英之柔弟之祥生廣廣子正元生承憲承休承憲子溥生翺翺子振卽侍郎剛湣公承休子中行生該該子順生汝玉汝玉子起宗其不同如此疑杭橋舊譜爲正謹復志之不敢以統宗譜旣成而略之也成化甲辰二月朔敏政書

篁墩文集卷十二

●欽定四庫全書

篁墩文集卷十三

﹝明﹞程敏政撰

○記

月河梵苑記

月河梵苑在朝陽闗南苜蓿園之西苑之池亭小景爲都城最苑後爲一粟軒軒名曽西墅學士題軒前峙以巨石西辟小門門隠花石屏屏北爲聚星亭亭四面爲欄檻以息遊者亭東石盆池髙三尺彊玄質白章中凸而坎其旁云夏以沈李浮瓜者亭之前後皆盤石石多昆山大湖靈璧錦川之屬亭少西爲石橋橋西爲雨花臺上建石鼓三臺北爲艸舍一楹曰希古桑樞甕牖中設藤牀石枕及古瓦塤箎之類艸舍東聚石爲假山四峯曰云根曰蒼雪峯曰小金山曰壁峯下爲石池接竹以澑泉泉水涓涓自峯頂而下竟日不竭僧指爲水戱臺南爲石方池貯水養蓮池南入小牖爲槐屋古樗一株枝柯四布蔭於階除俗呼龍爪槐中列蠻墩四槐屋南爲小亭中庋鸚鵡石其重二百斤色淨綠蓋石之似玉者凡亭屋臺池四圍皆編竹爲藩詰屈相通花樹多碧梧萬年松及海棠海橊之類自一粟折南以東爲老圃圃之門曰曦光曦光北爲窖春冬月以藏花卉窖春東爲春意亭亭四周皆楡杜桑栁叢列宻布遊者穿小徑偪仄以行亭東爲板凳橋橋東爲彈琴處中置石琴刻其上曰蒼雪山人作西爲下碁處少北爲獨木橋折而西曰蒼雪亭亭下爲擊壤處皆薙艸除地爲坐石三踰下碁處爲小石浮圖浮圖之東循陂陁而上凡十餘弓爲灰堆山山上爲聚景亭亭上望北山及宮闕歷歷可指東隙地植竹數挺曰竹塢下山少南門曰看淸入看淸結松爲亭踰松亭爲觀瀾處自聚景而南地勢轉斗如大堤逺望月河之水自城北逶迆而來下觸斷岸有聲潺潺別爲短墻以障風雨曰考盤榭出看淸西渡小石橋行叢薄中回望二茅亭環以葦樊隱映如畫盤旋而北未至曦光結老木爲門曰野芳出曦光少南爲蝸居蝸居東爲北山晚翠樓樓上望北山視聚景尢勝出樓後爲石級乃至樓下蓋樓據髙阜爲之故下視若洞然樓下爲北牕牕縣藤藍僧每坐其中以嬉蓋畨物也樓角出小墉爲梅屋盆梅一株花時聚觀者甚盛梅屋東爲蘭室室中蒔蘭前有千葉碧桃尢北方所未有者苑主道深播州人楊氏子性疏秀通儒書宣徳中住西山蒼雪庵賜號圓融顯宻宗師而自稱蒼雪山人後歸老乃營此自娛諧者頗寡而獨與予善故輒記之以示夫未遊者天順甲申春三月上已日記

宋丞相程文淸公墓祠記

歙之古城闗有昭孝積慶寺宋丞相程文淸公元鳯之祠墓在焉初公之葬也建寺營墳皆出朝典一時哀榮之盛故老猶能道之蓋於今二百年矣寺旣毀於元季贍墳田亦爲前住僧所私鬻公六世孫孟億兩人者大懼祠之寢廢乃捐已貲贖田歸寺又與今住僧常貴募財力鳩工寺爲正堂三間左右掖室二間以舊祠湫隘歲時不能容子孫之展謁增葺五間門廡廚廩賓捨僧房次第告完繚以樊墻塗以丹堊始事於某年某月某日畢工於某年某月某日積久之獘一旦中興比之舊觀不啻益隆矣億之子熈以予同姓之親求記其成將使後來者謹嗣之予待罪史官嘗考見文淸公之平生矣公相理宗不二年適大全逐童槐謀相傾奪公覺而去之度宗初再入時賈似道爲首相公與議不協凡三月而罷淸名峻節凜然爲叔季全人而丁之南遷也自溺死於藤江賈亦竄於漳以死其名節不足道而一死不得正丘首況祠墓乎況能保之於異代之後乎然則一寺之新事𨿽微而世之鑑戒存焉豈直一鄕一家之觀美而已哉孟雅有文學極力搜訪先世遺事因類次文淸公所受宸翰及奏議爲明良慶會錄以傳億勇於爲義嘗建樓以奉理宗禦書功與祠等熈舉鄕進士同知汀州府綽有政聲其從子儀從孫寛又先後舉於鄕蓋文淸之澤未斬也文淸兩夫人別塟歙之禮荘亦有昭孝景福寺今廢矣寺之田存者六十畆與積慶所存者共百畆云

河間府眞武廟記

我太祖髙皇帝定鼎之初大正祀典而金陵所存者十廟眞武之神居其一我太宗文皇帝潛龍於燕入正大統而眞武之祠在武當者尢盛蓋燕之境北方而眞武北方之神所以陰翊我文皇者其功甚大宜眞武之顯有廟於今日也歟河間故有眞武廟在城中北隅莫或知其所從起惟梁間有題名知爲元大徳中所建每郡有水旱疫癘則禱禱輒應而歲久廟日就圯太守賈侯忠曁郡寮諸公力謀葺之乃俾道士王慶雲主祀事且鳩工重建神宇門屋及鐘樓若干楹爲從臣十有四復以予故邦人托上捨何君隆求記其成予聞知靑龍朱雀白虎玄武之名見於曲禮朱子以爲指四方之星形似而言蓋師行則畫於旟旐之上以象天而示武非實有四物者若是其獰然可畏儼然可象也蓋以角爲角心爲心尾爲尾故謂之靑龍以參有四足如虎故謂之白虎以翼如翼井如冠而軫如項下之嗉故謂之朱雀以虛危如龜而騰蛇在虛危度之下故謂之玄武詩注所謂鳥隼曰旟龜蛇曰旐揚子云所謂龍虎鳥龜是已夫位在北方故曰玄身有鱗甲故曰武至宋眞宗始避聖祖諱攺玄爲眞夫四方之星取其形似而畫於旟旐之上以象天而示武亦必有神主之矧其精之燦然列於上者定四時以全民用畫分野以正疆域示先徵以以垂世戒自古聖王莫弗重之則隨其方之所在而祀之以爲祝釐之地亦禮之以義起者也或乃謂祀禮莫大於六宗而幽禜所以祭星辰其祀蓋天子所主而庶人不得僣者今廟於一郡掌於巫祝於禮顧弗悖乎是固一說然禮尊天而親地庶人得以祀后土而司命與爟之祭在古可通於民間則斯廟之設亦弗愆於禮矣河間爲北方大郡而眞武以其方之神廟食其土而福其人事蓋不可不書賈侯爲郡而嚴於事神慶雲能任是役以不負郡侯爲民祈報之意事皆得附書故輒記其始末而推本二聖之意於首且系之以詩使凡蕆事於斯者當益敬益恭以致夫神而明之之義無褻焉詩曰瀛城之北有祠穹窿誰其居之玄帝之宮帝時下臨火旗云馬邦人具瞻拜舞驚詫有龜盤盤有蛇蜿蜿協贊化樞虛危之間歘火飛亷悉帝所部駕風鞭霆翊我元度備凶無凶瀛人告荒惟帝之賜時雨時暘沴气氤氳病我瀛土轉旤爲祥惟帝之嘏嚴嚴新祀有寢有堂邦人來享鐘聲鍠鍠時和歲丰惟帝攸賴眷我邦人敬恭無怠湯湯瀛水日夜趨東惠流無窮惟帝之功

承澤堂記

新安之胡其先出於靑州在晉有諱宥者爲新安太守愛黟南山水之勝始家黟之橫岡至諱明星爲梁太常卿天監中家居有辟壤穿渠之功去今蓋千餘歲而民仰其利思其人遂相與祠於橫岡之上其事見郡誌子孫在宋有嵩崇兄弟者同舉進士第其後繼繼不絕迨我朝有伯安者年九十餘受冠帶之令其弟仕林起明經爲廣宗尹嘗扁其堂曰承澤永樂間堂圯不治屬之他姓而仕林之弟以佐力以亢宗起廢爲志命其子榮捐貲以復之旣又得周王所書承澤堂三大字掲諸堂楣睿藻煥然鄕人攺觀以爲故家文獻之足徵也榮上京師請記於予予聞君子之澤五世而斬孟子之言亦據夫理勢之大約耳苟有人焉其功被於後世者不淺則其澤亦不能隨其服窮而遽亡若太常是己夫當南北分裂之際立國江左者専崇佛事競詞藻上下化之靡然成風而太常君獨於其時拳拳於農畆講求水利以求濟乎鄕之人亦可謂不羣之士矣惜乎其所施者僅以惠一隅而不足以及天下其所得者僅以善其身不足以挽一時之頹俗顧又史逸其名平生大節天下後世冺然無聞是故有以見當時所崇競者不在此豈非君子之不幸哉然其子孫傳數十世歷八百餘年而家聲不墜愈久益振處者有壽出者有祿則天所以報君子亦固有在此而不在彼者胡氏嗣人登斯堂也仰而思之尙益毖懋以纘先烈裕後昆則太常君之澤未艾而斯堂之名將與黟南山水相髙於百代之下無有窮已

同年會記

成化丙申春今天子郊祀旣成百官皆有賜假吾榜之士乃以上元後四日會於城東報恩僧捨會者幾百人是冬無雪天子齋祈旣雪而烈風間作郊回風止會之曰春陰熹微天气淸淑列坐以齒核肴旅陳教坊又盛張樂以佐酒酒酣各賦一詩畱席上相顧甚歡薄暮分散噫丙戌今天子臨軒第一科收士三百五十有三人可謂盛矣然自戌抵申十年之間仕於兩京者於州縣者奉使於四方者以事在告者陟者黜者物故者不可枚舉而玆會未及其半焉升黜離合之不常如此𨿽然同年有會豈徒以惜景光敍間闊所以重其出而事君之日同也今百人者各守一官謹毋失職而又當夫國家閒暇時和歲丰得相與晤言於一堂之上以求樂夫宦成而仰拜天子之明賜獨非幸與繼是以往凡在逺外者固將入補京秩然仕於內者亦且以年勞晉陟於臺省卿佐藩臬郡長則後會之際或加盛焉或加少焉皆不可知後之人把玩其詩而追思其歲月不可無記斯會也主醵事者兵科給事中翟廷光工部員外郎張志學會之最長者南京太僕丞馬克毅最少者敏政也

朝陽樓記

汪隠君彥徳父嘗辟樓於故第之東以居其子上捨文明時文明尙爲學諸生也每平旦之交坐以候日但見雲濤洶湧之中赤輪上升天海爲之一赭顧其樓之內外晴光燦然不自知其身之在何境也隠君乃顏之曰朝陽而以記來屬予聞而異之曰朝陽一出萬方具瞻家得見之而人得有之隠君乃獨以名其樓不亦泛乎是必有不泛者存焉古之君子多取象於物以致乎儆戒隠君之意固非茍以其得日之先居趾之在東而姑以名之也夫仁義之理天所賦於人未有不完且美者及其長也私欲蠧之始有戕其天而貿貿焉者矣使一旦私欲退而天理復歸於我豈不猶之朝陽升而羣氛卻掃者乎聖賢之微辭奧旨未易窺也有求之昧昧焉如夜行之人使一旦刮垢磨光而羣言不啻若自其口出豈不猶之朝陽升而萬景呈露者乎隠君之所以願其子者如此可謂切矣抑予聞人之生莫重於君親古之論忠者曰向日論孝者曰愛日然則文明之學成而行之於家推之於國亦當無忘於斯樓可也或又曰隠君篤於教子而文明之名顯其所以名字之者亦不爲無意夫易之離有文明之象而說卦曰離爲日蓋隠君期其子以文章顯於文明之朝也其言頗與名樓之意合因並及之

王朔州政績記

成化丙申知朔州王君上其九載之績於京師州之父老請畱不獲相與詣朔之衛鎭撫前鄕進士章丘薛端請狀君之政求記於史氏用以系民之思朔大同屬州古鄯陽郡地也西連東勝受降諸城南迆寜武雁門兩闗東鄰宣府北控大漠適大同延綏之衝二邊有事兵卽道此州有中貴人及將官守禦而大同山西內外守臣撫按臺臣皆在管內前後爲州者多不克終蓋西北州號難治者朔爲稱首君至首詣學學初罷於已已之變旣復而學田多爲兵民所私有事逺人更無寘意者君慨然曰學校興則其餘可從而理也卽究所嘗私有學地者令以差出材甓鳩工修學學遂完美邊人攺觀又預簡兵民子弟之俊秀者俾附學躬督教之舉於鄕者歲不乏至或以經魁省士取大科君嘗苦旱齋沐禱境內諸神及三塔嵬龍祠雨隨至民無大饑而州之貧民負官租者百餘人先有停徵之令成化癸巳部使者忽來發火牌於州縣州縣懼罪不復卹民君方至自入覲有盧玉林者闌訴曰民父年八十妻哺兩歳兒皆在獄產已罄矣願鬻妻子以贖父君惻然縱之時吏目車玉被首木監徵泣持不可君曰汝爲民父母忍坐視其斃耶卽日規措二千餘石民出系大讙遙望州門泣拜不能起君一一厚撫之且免其徭役洪武永樂中爲裏凡四十景泰中並爲八戶口耗而田尙在君以民艱日召人布種令畆出糲梁三升秋送預偹倉餘地盡民力墾官給種牛已而公無負租私有蓄積鄰郡多來就食者民避已已之難走山南多不復歸遺田爲戍卒所侵而責租於土著民力愈困君隨加省詧遣人四招之復業者千餘戶男婦及萬口州二冊有著令而胥吏乘機混其間民日訴之君召眾前面詰其戶實上中下者別爲手冊州與裏各貯其一遇徵納則量所定地裏逺近租稅多寡均之給印帖具起存撥畱之數以諭民使裏書不得私增損凡諸色悉準是民甚便之俗健訟君受理無過三日者獄屢空上官入境訟武官者尢甚率委君覆之而武官多橫人惡攖之時戍卒走京師訟其參將虎噬地方十事事及中貴人君一一上之由是武官爲之斂迹上官益因以是直君宻下守偹將官宋澄失機事君具言澄敗狀而澄預求爲之地君厲色曰爾孤任使一方被累尙可幸免耶澄卒以是伏罪丁亥春敵猝近邊時都督張某駐朔以城外民眾軍寡咻君往撫之而令將官張鼎嬰城君徑揖出民遮馬曰敵情叵測君曰其如城外生靈何疾開城西門烽火夾道放入男女數萬人畜產倍之逹曙敵至無所掠而去總戎者乃大恧州兵民雜居而管兵者弗戢士多去爲盜楡次縣民部公帑赴大同道受刼君實時發健兒宻授之方悉捕之管兵者弗知遺眾相聞散走境內肅然山西藩司歲計芻粟十餘萬預峙於朔以應軍需而太原平陽諸郡縣輦金來輸納者道鴈門輒爲豪家所要謂之包納來者不復預事惟俟期取文書包納者得金轉費於媱酗陷輸納者或至死坊庾官貪墨被挾或虛給文書事卽露獲重辟君亷其獘自監護之豪家以不得志騰謗君弗爲動也久之乃定後朝廷遣臺官鉤考諸路邊儲多虛折被系惟朔羨余以萬計每西宿境上及敵使往來終其去民不告勞城禁歳久不復嚴整會有言此宜屬之有司正官者事下君凡易兵之老穉孱有疾者出官所私役者甚眾浚修塘隍撤新樓櫓敵自是亦不敢潛使諜者覘城中朔城遂爲西路第一君寡嗜好廨西隙地構屋三楹植葵菊階下榜曰宦隠庚寅夏葵忽開並蒂者數十觀者嘆賞以爲惠政所致君兩入覲皆賜璽書還治而前後巡撫都憲若東安李公大名王公三山林公漷陰董公雲間張公金臺殷公凡以奏檄畱之者再四吏部以君書上最請誥以榮之而進同知懷慶府事噫古稱循吏自漢以來可數也世降俗下人才益難爲守令者以集事爲能而不復卹民知卹民矣而事廢不治人兩病之其甚者虐黷以取敗行賂而求升徼幸一時受譏君子孰有處難劇之地而獲去思如王君者哉事宜書之以爲世勸君名用賓字汝弼華亭人其父墨庵先生徳新國初徙寜夏君性亷介是是非非不媕婀善爲歌詩景泰癸酉以書經魁鄕闈遊太學甚久旣入吏部銓試居首選筮仕於朔而後此顯擢未艾也若端之與人爲善州之父老能不忘其守之徳皆良民事宜得附書

蔓庵記

武進陸君安之卽所居之南園築一庵以處庵之四圍皆喬木古松髙挺離立而蒼藤細葛上裊旁綴若蛟龍蜿蜒勢與所麗者俱升君坐庵中鳴琴讀書之暇顧而樂之曰是有類於我也夫題其楣曰蔓庵過者疑之曰夫蔓之爲性也柔矣蓋非藉於物之髙且大者不能受風日涵露澤以自立焉先民固嘗以之諭匪人君子何取於是君曰不然是所謂同行而異情者也自先子南樂君以儒業我後人吾兄元之曁兩弟順之和之從子亷伯先後取甲科列部署居館閣相與植吾家者如喬木古松其本甚固而吾以病散之軀得休休焉家食以自豫者亦蔓而已矣彼有夤緣以徼冨貴利達於苟得者一蔓也豈吾庵之云聴者憮然曰陸君固有道者哉君之處鄕也性亷而行獨燕會不樂聲伎出內不欺孺子不佞佛以徇俗一鄕之善歸焉而君終不以處士自髙伈伈低首曰我之有立者父兄之庇也弟子之相成也迹是觀之有道者與孝弟慈三者之行蓋備矣蔓哉蔓哉君誠有取於是𨿽然世降俗漓將不有溯家勢而弗安分者乎有家自相妒而矯激以立異者乎行斯庵也諟斯名也可以知儆矣四方士聞君之風多詠歌之而走與亷伯進同年也又同事於史局講筵最久述所獲於君者爲蔓庵記

篁墩書捨記

程之先望北方至諱元譚者從晉南渡守新安有治迹受代爲民所請畱蒙賜第郡之黃墩子孫因畱居焉其十二葉云麾將軍忠壯公靈洗以布衣起義兵禦侯景土人徳其全郡之功亦祀於黃墩宋號其廟曰世忠其胤愈盛故凡新安之程皆祖太守宗忠壯且號黃墩程氏予家亦出黃墩而考諸譜及郡誌莫知墩之所以名者近得一說云黃墩之黃本篁字以其地多產竹故名至黃巢之亂所過無噍類獨以黃爲已姓凡州裏山川以黃名者輒斂兵不犯程之避地於此者因更篁爲黃以求免禍歳久而習焉予獨嘅夫循吏忠臣賜第廟食之所而污於僣亂之姓七百餘年卒無覺其非者因大書篁墩二字掲諸故廬且借重於作者一言使後世知此地之獲復舊名自予始云

世肖坊記

績溪程傅佐時以太學生中成化丁酉京闈秋試郡縣大夫相與大書表其門曰世肖之坊以勵其鄕之人鄕之人在京師者聞之以告予曰惟程氏爲徽著姓居六邑者代不乏人而佐時晚出將亢厥宗世澤之流久而益鬯他鄕外姓固不足以知之敢上於太史氏以請初天順中佐時之從父有克和者以鄕進士館於予予兄事之旣而舉銓士第一人同知汀州爲時良吏成化初佐時之從子有寛者又館於予旣而以詩經舉南畿秋試第二人蓋予方喜佐時亦出館中則承諸鄕人之意爲之記曰先太守公元譚當東晉初爲新安有惠政受代之際民請畱之因家是邦傳十有二世得云麾將軍忠壯公靈洗起義兵以拒侯景保鄕州廟食至今子孫不下萬指其居歙之槐塘者有宋丞相文淸公元鳳巋然一族之望從子宏祖始別居績溪之仁裏則佐時之所自出者也宏祖以文淸公蔭爲淮東制置司總幹其再世有浙東宣慰副使相三世有忠顯校尉燧四世有昌化簿景髙皆以故官之裔仕元五世有晉江典史福祖六世有嶧縣丞鄒容皆小試於國朝七世有道軒處士守恱則佐時之先君子也蓋績溪之程自宋以降伯叔昆季舉不失故家文獻之風而科名又發軔於佐時此郡縣大夫所爲名坊者與𨿽然名坊之意固謂其世有宦業書於公府載於家乘足以繼先烈啟後賢是未知其本者惟我太守忠壯以來代有家法忠厚孝友不淪胥於流俗而槐塘一族至文淸公益修明之道軒君嘗戒諸子以毋析居佐時與弟儒倫奉訓惟謹故其家有遺訓之堂聚愛之樓一時名士詠而傳之佐時有四從弟曰侍康愈文一從子曰祚亦皆以學行自奮夫以累世惇本如此其末流之所延施理固有致人爵之榮食天祿之入者矣然則克肖之業在此而不在彼者豈獨我族人當知之寛之從父儀從兄玠亦前後舉於鄕方與佐時同上禮部其得雋而入對天子之庭階此以往固有可以前卜者哉是歳冬十有一月下澣記

樂淸軒記

凡宦處京師者每退朝各入其所署中低首伈伈圖了公事抵暮方四散僕僕走馬歸其私寓蓋其甚者有督責之憂而不敢樂其次者有案牘之勞而不暇樂藉有一曰之間則又不過舉杯酒敍契闊戚然使人無復淸思也奚其樂旣樂而淸蓋獨吾曹官翰林者有之翰林所職皆經幃史館兼輔東朝而法從之臣隸內閣者分東西兩房日直禁中東房所職者古今圖籍及制誥之錄副西房所職者書四方詔勅及正字所聴皆淸要而無督責之憂也所與皆文字而無案牘之勞也其官淸其人又淸則何往而非樂署典籍事吏部員外郎河南焦君廷粲在東房最久最爲前後閣老所禮愛而與翰林諸君子交益厚廷粲嘗構一軒於所居之傍髙廣不踰丈四窻虛敞左琴右書環植花竹蓋軒之內外無長物焉廷粲之父錦衣公年八十有四矣兄弟九人時集軒中以次爲壽所過從者多吾曹也興到則投壺賦詩以各適其所適蓋軒之往來無惡賓焉因榜其楣曰樂淸信斯軒也斯人也庶幾其稱情矣廷粲博雅而好文察其志泊乎其無慕入其家肅乎其無嘩蓋日樂乎斯軒而有以見夫古人蟬蛻污濁之中浮游埃壒之表者皆我師也然則非夫人之爲髙𨿽有此淸弗樂之矣𨿽然使吾曹之與廷粲得相免於督責之憂案牘之勞而優遊逸豫以幸享此淸樂於供奉之餘眞上賜哉然則斯軒𨿽小亦不可以無記

遊九龍池記

成化戊戌春二月二十四日有事於西陵自昌平抵齋所日未午因約商懋衡李世賢兩太史尋九龍池跨馬迆西山而南絕小磵磵小騰沸石齒間馬爲之前卻踰磵望前峯趨之失道徑茂林入灌莽中遇樵者指示乃並髙阜東南行不五里忽聞雞犬聲出谷中相顧異之俯瞰得委巷艸舍隠然成村詢之乃陵卒所居池適在其南未至池石瀨濺濺北流石溝堘稍寛處輒有蒲芷菆翳鵝鴽泳遊其間下馬自朱門入池方廣踰十文重垣護之覆以黃甓石琢九龍首箝西垣下呀然張頦噴泉沫入池有聲泠然相應池上石壁千仭巉削如斧鑿痕泉脈出其中山腳爲小石方井識泉源檜竹桃栁夾池東西一峯蒼然峙其南池中影沈沈紺寒門稍東爲月闗泄水水淙淙出闗東爲小渠過石梁乃縈回匝入山下田卽前所見者予與兩太史命從者下石磴以碗承龍口泉飲一勺味甘爽毛骨森然聴陵卒道文廟駐蹕泉上事久之乃去馬上往反人得詩八章是月二十五日記

嵩縣重修程氏兩夫子祠記

河南程氏兩夫子之故宅在嵩之陸渾勝國時嘗卽其地以建廟貌比闕裏焉更代而罷景泰乙亥有詔復之且求兩夫子之後得十五世孫克仁者授翰林五經博士世其官以奉祀著爲令蓋於今二十有四年矣祠因於舊而成之速庳隘弗稱日久寖獘河南左布政使祁門程泰參政時行部至嵩晉謁祠下退而嘆曰惟我兩夫子之道實上繼孔孟不傳之統而神靈所奉乃爾弗虔其何以本政化厲來學副先朝崇報之盛心乃議興修且發廩爲之倡吏民聞風以爲盛舉也樂應之以成化戊戌八月壬寅啟工拓其地宏其規中構堂以奉兩夫子後增寢堂左右各爲齋廬繚以周垣而辟重門以是歳十二月癸已次第落成山川相輝過者攺觀適監察禦史祁門程宏奉命巡按河南嘉之遂相與行舍菜禮掲虔妥靈且具書京師請爲之記走聞古者鄕先生沒而祭於社其事蓋以義起而歷代誦法之弗敢後也兩夫子中興絕學以幸萬世非經生學士與夫建功一時一方者比由宋以來𨿽定祀孔庭自國學以通於天下而専祠之在故鄕者宜益嚴也矧冠舄之藏不逺伊邇髙山景行之思其孰無之而歷時滋久莫或任起廢之責布政君乃以逺宗後學獨倡爲之使官於斯者政有所鄕方生於斯者學有所成式以仰成我列聖興道善俗之意其賢於世吏顧弗逺哉走考之家譜兩夫子之先實徽人出梁將軍忠壯公靈洗之後蓋自徽遷中山又自中山遷河南見於歐陽公所爲程文簡公先徳之銘靖康末文簡及伊川兩房子孫從髙宗渡江居池州一還居徽之休寜當時錄用之牒追爵之詞表墓之文具存可考也而明道之後無聞焉宋淳熈間金陵書院嘗取伊川五世孫繼明道奉祀事再期而殤又以文簡七世孫承之則明道之後疑有居金陵者矣然博士君乃近出於嵩產之所推擇何與豈金之中世亂定來歸或南北旣同之際有返桑梓而求不失其世守者與皆不可知矣走幸出伊川近族又禦史布政兩君同祖忠壯公皆竊誦兩夫子之遺書以求自立於世則於祠事可容力者其何敢不勉布政君起景泰甲戌進士歷戶部主事郎中佐廣西河南二藩以至方伯敬厚醇謹有聞於時而此舉益見其知本事宜書其歳月於石俾後人有徵焉以圖繼其志而弗隳也預事有司及諸嘗助義者悉附名其後乃若兩夫子之言行與學者求道之方則遺書具在炳如日星玆弗敢贅云

夜度兩闗記

予謁告南歸以成化戊戌冬十月十六日過大鎗嶺抵大栁樹驛時日過午矣不欲但已問驛吏吏紿言𨿽晚尙可及滁州也上馬行三十里稍稍聞從者言前有淸流闗頗險惡多虎心識之抵闗已昏黒退無所止卽遣人驅山下郵卒挾銅鉦束燎以行山口兩峯夾峙髙數百尋仰視不極石棧嶇崟悉下馬累肩而上仍相約有警卽前後呼噪爲應適有大星光煜煜自東西流寒風暴起束燎皆滅四山艸木蕭颯有聲由是人人自危相呼噪不已銅鉦閧發山谷響動行六七里及山頂忽見月出如爛銀盤照耀無際始舉手相慶然山下猶心悸不能定者久之予黙計此闗乃趙點檢破南唐擒其二將處玆遊𨿽險而奇當爲平生絕冠夜二鼓抵滁陽十七日午過全椒趨和州自幸脫險卽夷無復置慮行四十里渡後河見面山隠隠問從者云當陟此乃至和州香林院已而日冉冉過峯後馬入山嘴巒岫回合桑田秩秩凡數村儼若武陵仇池方以爲喜旣暮入益深山益多艸木塞道杳不知其所窮始大駭汗過野廟遇老叟問此何山曰古昭闗也去香林尙三十餘里宜急行前山有火起者乃烈原以驅虎也時銅鉦束燎皆不及備傍山渉磵怪石如林馬爲之辟易眾以爲伏虎卻顧反走顚僕枕籍呼聲甚微𨿽彊之大噪不能也良久乃起循復嶺以行諦視崖塹深不可測磵水潺潺與風疾徐仰見星斗滿天自分恐不可免且念伍員昔嘗厄於此闗豈惡地固應爾耶盡二鼓抵香林燈下恍然自失如更生者噫予以離親之久諸所弗計冒險夜行度二闗犯虎穴𨿽瀕危而幸免焉其亦可謂不審也已謹志之以爲後戒

遊齊雲巖記

環休寜縣山皆平逺不足以當大觀出縣西三十里至白嶽嶺山始髙峯始奇石路盤回如綫不能容馬遊者肩輿緣梯而升至以雙絙曳前後其甚處輒下行拊背或彳亍不能成步自白嶽西南行五里至桃源嶺重厓夾峙上結小屋以臨風雨曰中和亭立亭心下視巳數百仭野田茅屋秩秩如畫亭下二巨石■﹝石尊﹞伏色黧黒中有白質成突晴曰石鱉塢塢旁大壑深不得其底但聞水聲濺濺出艸樹間曰桃花磵循磵南行裏余至獨聳巖蒼然峭壁橫截一山近西乃有石罅方廣若門蓋天造以通遊者門首石楠一株其大數圍四顧門下諸石如伏犀馴象不可狎玩入石門東南聨巖如城懸石四覆勢欲飛墜其第一曰彌陀巖巖屋不踰丈第二曰觀音巖視彌陀稍劣前一石色正緑昂喙而嚲尾曰鸚鵡石第三曰羅漢洞稍加大焉二石龍循洞門旁出鱗骨隠隠蹴之疑爲石子所砌諦視之石肉相黏復意其爲眞龍也洞深二十餘里束炬東出可抵縣之藍渡溪然愈入愈狹莫敢爲之導者第四曰龍王巖視觀音加劣巖上飛泉灑灑落厓下如雨四時不竭曰珍珠簾瀦水沸散於西磵曰龍池泉西巘有虎迹如泥淖所印者曰黒虎岑黒虎西行折南裏余至車谼嶺其峻視白嶽倍之車谼南二里餘至玄武觀觀後一山突起如屏倚天正立所謂齊雲巖也古松數十夭矯如虯龍皆數百年物觀左一峯曰石鼓右一峯曰石鐘夾屏兩峯曰輦輅皆以其形名觀前溪水如帶委蛇而東爲石橋以渡南直觀門數百步一峯挺然拔出莽蒼中不與羣山相屬曰香鑪峯橋西數百步髙厓中斷一小峯離立磵下曰捨身崖崖西二里餘五峯差列如羣仙冠佩下天際以向齊云曰五老峯峯西聞有沈香洞人迹罕至艸木蒙翳時有蛇虎潛其中不能往也遊者始入率以白嶽爲髙至桃源則白嶽已在其下至車谼則桃源又下至齊云則車谼益下於此以見天之髙地之迥杳不知身之在何境也舊碑云宋寶慶丁亥有道士天穀子自黟北來居彌陀巖一日見異人相與語曰前山髙空可移隠於彼天穀子許之如約訪其處已有塑像在焉土人驚異往觀以爲類玄武之神因剏道院巳丑弗戒於火淳佑辛酉大雷雨裂石壞屋而神像巋然者獨存香火日盛迹其事若不經然山靈所鍾亦疑其有不依形而立者予獨慨玆山之勝淪於窮鄕下邑而不當夫周原廣陸之間以名天下爰志其槪以貽好事者且以系他日故山之思而又慨予文之不工不足爲玆山之幸也

齊山書捨記

金華王君允逹世居義烏靑巖山之下靑巖有支山自東陽小龍門逶迆而來曰齊山君家食時嘗登而樂之曰是亦足以居我矣因卽山構捨若干楹而藏修其中已而業成出應有司遂擢進士第且從政四方矣而不能忘情於是山乃上書天子願得教官鄕裏將畢其志而事下吏部弗果行凡與君厚善者多爲齊山書捨之記慰君之思而君復不鄙予言虛卷首以請焉噫諸君子之言學則詳矣而又何待於予哉𨿽然竊聞之道在邇而求之逺事在易而求諸難則言者多而聴者厭非責善之道也昔者孔氏之子孫蓋得諸過庭詩禮之訓而漸漬之迨秦漢之間闕裏之下乃猶事弦誦而不失其世守何哉見聞近而易爲功也王君之曽大父待制忠文公當勝國時結屋讀書於縣之華川之上其後遂以文章名天下國朝龍興銜使命以諭滇南不屈人到於今稱之蓋平生之所學成就其忠如此忠文之子博士公憤其先人之死難也蓋有繼志之齋日奉其遺書以求不墜其業復以文章名一時而服韋茹素且有終身之喪子孫相承食不重肉蓋平生之所學成就其孝如此夫忠孝士節之大者𨿽系諸性分之本然而居業之方致道之所亦豈得無助哉此華川繼志之所爲堂而齊山之所爲構焉者與君誠有故家文獻之風言溫而气和其所養亦充矣矧國家承平百餘年禮樂明備教化興行固無事乎危身之忠憤世之孝然士君子平生誦法孔氏而欲有所成就於文章事業之間則緣忠孝以爲義者尙多也傳不云乎子歸而求之有餘師然則王君於此可不勉哉忠文博士之澤若此其近也取諸見聞若此其易也傳其心不泥其迹而又馴致乎逺且難焉則玆山玆人遂將與華川繼志之名鼎峙而爲不朽也已

休寜烏龍山汪越公廟田記

唐歙州總管越國汪公有廟在歙之烏聊山始貞觀已亥著於令甲歷代因之號其廟曰忠烈屬邑之人走乞靈無虛日又各卽其地爲行祠其在休寜烏龍山者莫知所從起烏龍據汊川之上瑯水東出璜水南下至此而合北流底於淛溪山形蜿蜒溯流而上峭壁斷厓皆黒色不可正視山因以名而廟占其勝故其神益靈而人尊奉之者不懈益虔越公逺孫居汊川者曰永荘以祠出眾力之所成因時修葺而闕世守之規非便乃以成化丁酉於廟之左買地爲屋三楹置守者居之又割田若干畆贍其用諏日告於廟下以諗其族與其鄕之人有耆而儒者曰程君士儀嘉其志具以白請記之石以明示後俾來者謹嗣之予時方謁告南歸嘗伏拜烏聊之祠得忠烈紀實與前代之記讀之竊病其敍隋唐之際與越公之事舉有弗當於心者思有所紀述而未能也則爲之言曰煬之不道古未有也弒其父而烝其禦竭四海之力以事逺夷委棄其宗社而荒於禽色殺僇諌士迷不知返故朱子綱目於大業之盜悉以起兵書之而不曰反明人得而誅之也於煬之死書隋人弒其君廣而不曰帝非共主也誠以天下未有無父之國故討賊之法不得不嚴如此越公生當其時蓋有西向問罪之志而力弗逮乃以一旅之眾仗劍而興全有六州以待湯武之出其得民心如秦之吳芮非叛吏也罪人斯得唐公入闗天下之大勢已合不可以逞則奉而歸諸有道使民免於戰鬭死亡之苦其知機逹變如漢之竇融非降人也出處之正名節之完苟有良史如班範者必將列諸吳竇之間君子從而予之矣顧新舊史皆不立傳遂使越公之迹世莫得詳而記其廟者又不能於此是正爲公一昌言之乃獨規規於禦災捍患之常與其生榮死哀之末紆其詞婉其意有若爲公諱者誠不考之過也仰惟我髙皇帝值元季喪亂之際起義江淮復還舊物而卽位之初大正祀典滛昏之祠一切報罷徽之所存惟越公及吾逺祖忠壯程公二廟忠壯當侯景之亂倡義舉兵肅淸鄕郡湘東王繹傳檄四方則間道奉表請以兵從卒之賊平而民免於難蓋忠壯之拒景越公之貳隋同一討罪之義也忠壯之奉繹越公之與唐同一救民之心也髙皇帝考其事而並錄之所以扶天常立人極由一州而推之天下使人凜然知撥亂反正之爲功其有闗於世教大矣豈私於二公者哉二公之子孫半徽郡又蔓衍於四方此僕而彼興前屈而後伸他姓終莫與之抗亦有非人力所能爲者豈忠勲之家神明之冑天固有以黙相之歟永莊讀書好義宗■﹝尙阝﹞稱之此舉尢見其知本非餘子可及士儀與予皆出忠壯公後蓋於汪有世講之好雲

寄寄亭記

戶部主事邵君文敬理餉事於淸口得隙地於公署之南偏中爲髙丘雜植桃柳引水環之而結亭其上將以寄寄名之予方自謁告還朝出淸口文敬逆而致之亭中舉酒相屬曰吾亭適成而先生辱臨之玆亦不可不謂之遇矣先生寜能恝然無所寄意而去耶酒半請所以名之之意文敬曰淸口之理餉事率歲一更視公署若傳捨然以吾之不能久於此也故以是名之亭一寄也我一寄也予曰子獨知夫寄寄云爾有不可寄寄者子知之乎人生天地間如海粟如風蓬如旦暮之蜉蝣回視夫身外之物將有不勝其寄者則𨿽如雍門之哀峴山之感且不暇矣而又何暇於名亭若君子則不然方其出也不敢以其身之如寄而付諸事於不問蓋隨其所寄之任而以能副爲賢子之治淸口也日坐公署之上簿書相仍吏卒內向固不可委而去之其必思上之人所以寄於我者何如於是竭心思費詞說日不暇給求所以副之退而少閒悠然登亭命筆賦詩引觴獨酌以幸忘其終日之勞焉斯時也其又知夫子之寄於亭乎亭之寄於子乎夫盡其受寄者而後享此寄寄之樂固君子所不廢也文敬曰先生之言是已而建亭之初心則偶然耳必以此寄之意而文彼寄之亭何如予不覺舉白以浮文敬曰有是哉子輩享一歲之樂者得名其亭爲寄寄若我之北歸風帆在泊役夫追呼徒得從子於此徇一日之樂則𨿽謂之寄寄亦可也遂撫掌而記之

篁墩文集卷十三

●欽定四庫全書

篁墩文集卷十四

﹝明﹞程敏政撰

○記

休寜縣儒學先聖廟重修記

髙皇帝初下江南嘗駐驆徽郡分兵以靖屬邑拯輯其民人而教養之徳意優渥在人心者猶一日也休寜爲徽劇縣其廟學則肇遷於宋中更於元入國朝以來又百餘年興修不常勢漸以圯成化已亥監察禦史上饒婁公以提學至方以教之未洽爲虞視廟不治曰當有任其責者已而監察禦史洧川黃公以巡按至曰廟之不修士無所景行而民不知向方何以出治是誠不可但已乃屬之同知金城張英維時兵部尙書兼左副都禦史三原王公受詔巡撫南畿張君乃與推官舞陽楊宣圖上其事王公是之曰政教之責聖天子所以命我者宜亟爲之勿怠張君受命規措不遑而知府武邑王勤以朝事至自北京通判南海婁琮以餉事至自南京議以克合張君乃親至休寜與知縣新昌兪深擇日祭告庀材鳩工重作大成殿宏麗髙敞加於舊觀逺甚飾先聖先師之像更神座之木以石易宮墻之土以甓東西廡戟門神廚及儒學重門科名坊表次第撤而新之繕兩齋以居生徒復企徳堂以祀鄕賢工出於募不徵調於夫家材出於勸不支費於公帑始庚子夏六月訖是歲冬十一月捨菜禮成觀者如堵於是教諭莆田王原雍訓導定海陳泰安吉章泓具以白走曰願有記焉於戲孔子之道治化之所由出者也中古以來士不知道往往判心迹而昧義利之辧故學流於異端治終於雜覇下之則競葩藻任文法偃然以儒吏自當於世而不知其去道逺矣至宋河南程氏考亭朱氏者出而後斯道復明故三賢者悉得從祀而其先世皆出徽郡見於載籍可考也今天子日禦經筵非聖賢之書不以進讀又加崇孔子之祀比於郊社再修闕裏廟庭而愼擇其宗子其隆師重學有如此者宜觀風之臣有以體上心率羣牧加惠學宮以冀治化之大成也與豈非一時之盛哉𨿽然求孔子之道必自程朱始矧其故鄕大聖人嘗辱臨之則凡學於斯者可弗敬乎誦其法言仰其徳容力以聖賢爲師而勿變於流俗言學則夲於經術言政則純於王道使天下之人稱其淵源爲有所自慕其過化爲有所先則庻幾無負於盛世君臣相與圖治興化之心不然廟學之修直觀美焉耳於道何有哉走夲邑後學且程氏逺裔故竊誦其所聞以告來者王公名恕正統戊辰進士起翰林庶吉士至今官公忠體國爲時名卿婁公名謙黃公名傑皆成化丙戌進士通敏直諒如一人焉其名與位蓋方進未已王君以下皆起科名歷郡縣淑愼有聲而張君舉此大役爲之有道民不與聞其政益可推見云

績溪縣重修曹渡橋記

績溪界宣徽之境環縣皆聮巖復嶺四顧渺然幾不可窮每春夏水暴作自諸山磵奔駛而出匯於縣西之曹渡徑府治之北折迆而東以逹錢塘渡東去縣若干裏西去府若干裏舊有橋以通往來久而傾圯有司以其費之巨而成之囏也率因舊補新茍焉而已遇歲漲則行者病渉而近民亦恆苦於修葺云臨海吳君玨以進士知縣事之明年以爲是終不可但已乃請於知府武邑王勤同知金城張英通判南海婁琮推官舞陽楊宣諸公是之方議搉材鳩工而歙之巨室殷文淸者名好義聞郡縣之有是舉也願獨力爲之不以勤官而役民郡縣大夫嘉慰之許焉文淸乃卜日肇工爲橋若干洞髙若干尺長若干丈廣若干尺石堊堅良制加於舊蓋首尾踰幾月而告成過者大說居者攺觀以爲郡縣大夫平日以道使民而民應之如此其速於是吳君走書請予記之往者予謁告馳驛還休寜道績溪適過曹渡見礱者斵者墁者畚以鍤者櫛比於水次而橋身若垂虹隠起淩空髙厲予心異之蓋當是時已悉殷氏之名吳君之政與府公不遺餘力於深山長谷之中因是竚立徘徊久之而後去然則樹石勒文以告後來俾謹嗣之實有利益於我徽人不可辭也竊聞子產相鄭而以其乘輿濟人於溱洧君子譏之孔明相蜀橋梁道路無不繕治而民不告勞君子以爲幾於先王之政誠以先王之政細大具舉而無一事之不在於民也若曹渡之橋一細事耳郡縣大夫猶急爲之則事之大於此者其理可知文淸一部民耳因諸公卹下之故慨然不惜重貲而圖永利與眾共之則其餘之不煩於驅使而可以理諭又可知矣自是以還凡往來者安行其上而無厲掲之虞其官與民樂處其旁而免於歲修月葺之擾實皆出於郡縣大夫之經度而殷氏之力居多焉豈可不知所自哉是宜記殷之先有雄甫者當勝國時剏臨溪橋及築良於堨於績溪民至今便之國朝永樂中臨溪橋壞雄甫四世孫執中五世孫云訊相繼修復景泰中丁歲饑云訊之子伯禎伯祥輸粟千石助官賑民受冠帶之旌旣又伐石砌郡東路二十餘里鑿井建亭割田置守而文淸則伯祥之子也亦嘗致名馬於邊受旌於其父其累世好義實有可以勵俗者因附著之

趙氏祠堂記

禮之廢也祭爲甚蓋中百以來諸侯卿大夫率無廟以奉其先人而況其下者乎至文公朱子制家禮易廟爲祠堂使事力可通乎上下而禮易行然當時僅講授於師生閭裏之間其說未廣也我文廟頒性理諸書嘉惠臣人然後家禮行天下三二十年來卿大夫家稍垂意於禮而士庻間亦有聞焉豈非禮教之不易洽而然與常熟趙氏世以產雄其鄕至徳巽君益讀書好義乃遵家禮之制立祠堂蓋凡慶弔之節自是有所據而可行親疏之族自是有所萃而不散祠堂立而趙氏之世望日著家範日嚴禮之有益於人也如此徳巽君卒其嗣子璧旣以奉祧而遞遷之來請予記予聞報夲追逺民徳斯厚富而好禮君子所難以一祠堂言之材木瓦甓之工不足以侔燕居遊榭之侈籩豆罍爵之儀不足以齒建齋設醮之費然世之人恆樂爲彼而不爲此則賢不肖何如哉古禮之不可復厚俗之不可挽有由然已若趙氏父以禮倡其家而子率之豈非賢哉其將識我先皇以禮廸民之意而遂能起廢於一家者乎由一家一人而占之海內庶姓則夫甄聖化而興起者將幾人焉是誠不可無記𨿽然禮有夲有文趙氏之祀必世守之器服之等威祼獻之節度以時而加葺之久且習焉不患其不文也若本之弗察則亦何尙於祠夫孝敬祭之本也孝無悖於徳敬無斁於禮則上世罔不歆假後人有所持循君子嘉予之而鄕黨取法焉其斯可矣趙氏子孫尙勗之哉趙之先汴人隨宋南遷占籍於常熟之雙鳳鄕今祠所奉者四世曰子安曰孟吉皆隠徳弗仕曰文敏曰徳巽皆用恩例得冠帶復其家至璧而產益充尙義彌篤授官承事郎比命士云

績溪縣城隍廟記

明有禮樂以維民生幽有鬼神以司民命此亙古及今不易之理也我太祖髙皇帝一海內正疆域設官守卽大正祀典而城隍之神著於令甲曰廟必視其郡邑之廳事髙廣爲差郡守貳邑令佐必先誓於廟而後視篆有事於山川則載其主以合食於壇有事於厲則位其主於中押羣祀焉凡誓廟之語祀厲之丈皆出髙皇帝所親定惓惓於禮樂幽明之間其大旨則惟欲神人合徳以爲民福而戒夫人之不職者獲罪於神爲民病也走嘗敬誦之而仰嘆曰嗚呼嚴哉徽之績溪故有城隍廟在邑之東北隅歲久而獘前令佐𨿽以時加葺之然莫有任起廢之責者晉江江君復來爲丞累攝令事約已惠人知祀典之重乃以新廟倡其民民翕然應之富者樂助以貲貧者樂效以力會進士臨海吳玨郭紝前後來爲令同寅協恭政以大洽而典史江津程剛又克贊之遂作中堂五間以奉神又作東西廊爲堂之翼作內外門嚴堂之限凡龕坐几案之設法所宜有者靡一不具經始於成化乙未冬十二月訖工於壬寅春正月爲之以漸而人不勞費不乏蕆事之旦神用顧歆於是其士民因予族侄鄕貢進士傳來徵文記其成走考之城隍之祀不經見蓋萌於唐而漸盛於宋元先儒嘗疑其祀與社爲復者然竊以謂榖本在木行之數禹並列之爲六府所以重民之食也若城隍與社之祀隨所在而各致其隆豈非重民之衛乎夫中■﹝霝上田下﹞門井之有功一家坊水庸郵表畷之有功一鄕禮尙祀之而況髙城深池之有功於一郡一邑者哉我髙皇帝以大聖之徳爲神人主而當制作之任一令之行一禁之止諸侯服采百神效職首舉城隍之祀而貴之使與郡邑長吏分幽明之治禮以義起遂爲著令則今有民社之寄者亦惟仰遵聖訓求盡其職無愧於神而福其民人斯爲善乎𨿽然古之善言治者其從事於禮樂幽明之間有本有文嚴飾其廟貌整潔其豆登者其文也律已以公而滅其私舉民以直而措其枉者其本也本末兼盡神人相孚而後可與遂民生立民命大聖人制禮卹祀之意亦庶幾其弗畔也有事於廟者可不敬歟江君爲績溪將九年嘗新其學宮凡興利除害有禆於邑政者猶多以非與祠事玆不著

休寜■﹝氵義﹞口世忠行祠記

古忠臣烈士有儁功大惠於世有國者必崇祀之著於令有家者常祀之外亦別有先祖一祀著於禮禮法並行不可偏廢而況有儁功大惠於世者置弗祀之可乎専祠矣而復祀於家則褻置弗祀則簡於是中古以來有行祠之設卜地爲之其制視公祠則殺視家禮則隆亦猶民間不敢僣稱社稷而曰義社也我新安程氏之先世祖云麾將軍忠壯公諱靈洗嘗手殪妖蜃以脫居人於墊溺又嘗起義兵拒侯景以全活其民人於僣亂其後事陳長握重兵居上游戮叛將卻戎虜其功益著而惠益宏其沒也鄕人思相與祀於故居篁墩有禱輒應自宋以來列之祀典號曰世忠之廟國朝因之公子孫最多散處郡之六邑又蔓衍於旁郡每一聚處不下數十千指輒爲公行祠便祗謁由是公行祠布東南若休寜■﹝氵義﹞口者其一也初公子開府威悼公文季代領父眾死節於周十四世孫禦史中丞都使公澐唐廣明中復起義拒黃巢世守東宻巖事載郡誌東宻巖者距■﹝氵義﹞口最近中丞十四世孫端明殿學士贈少師珌宋嘉定中倡休歙族人捐田入篁墩廟每歲合一鄕六社之人迎神至■﹝氵義﹞口祀入元以逺弗便端明三世從孫中山府判願學始倡族人作行祠於溪西幹龍山元季兵燹祠漸以獘國朝宣徳初中山從子賞延從孫安等攺作於武堂山久之又以禱祈弗便仍葺舊祠妥神規制弗稱乃成化己亥冬賞延三世從孫隆明請於其從祖弁鳩工重作廟貌始嚴以備不簡不褻隆殺得宜隆諸弟隠充又議以威悼都使兩公實能嗣忠壯之遺烈威悼嘗侑食篁墩都使又■﹝氵義﹞口始遷祖於是充作威悼公之像於左隠作都使公之像於右祠成以記來請敏政嘗以會族至■﹝氵義﹞口得伏拜祠下諾而記之嗚呼古忠臣烈士祠於公者其家或無宗譜之可尋蕃有後者其名又非祭法之所載求其有儁功大惠進受國烝退享家之饋食至千有餘年之久如我公者世豈多見哉自玆以往合族於是則昭穆益明而宗祊不墜有禱於是則雨暘益時而粢盛不乏肸蠁之所通流澤之所被靈一家而及乎一鄕福云礽而及乎異姓則行祠之設不懈益虔遂將與篁墩之専祠相髙而起廢之功嗣葺之歲月固不可無述也

祁門善和程氏重修報慈庵祠宇記

人能致其子之孝者必慈慕其親之慈而求所以報之者必孝慈孝立則百行從之人道成而世教興民俗厚矣觀吾祁門善和程氏所謂報慈庵祠宇者有感焉按譜宋南渡初有處士諱兟者娶余氏卒塟所居和溪之南四子伯源伯椿伯彥伯祥立墓祠用以奉祀紹興十七年上其情於朝特賜額曰報慈蓋嘉其孝云譜不載處士夫婦父子行事之詳獨其子孫守報慈之祀至今不衰意非慈孝之徳勤其身教成於家而足感人者烏能然哉徽之程氏皆出晉本郡太守元譚之後太守十二世孫是爲陳將軍忠壯公靈洗忠壯十四世孫是爲唐禦史中丞都使公澐都使長子唐戶部尙書仲繁別居饒之浮梁尙書曽孫宋中奉大夫令洭還居祁門善和裏處士則大夫五世孫也伯源兄弟嘗推始遷之義列祀中奉以下諸祖於報慈入田以飯僧每歲淸明蕆事則燕享以合族蓋三百年矣諸房子孫之生毓者日蕃庵之傾圯田之朘剝者日甚天順中處士十三世孫顯韓府左長史顯以致仕歸慨然倡族人復割田隸庵中以成化庚寅大新程氏之祠功未究而卒從弟廣東按察副使宏子河南左布政使泰又夲其志並新其庵住山僧眞瑞以其徒世食於程氏亦效力焉落成其族人以予同出都使公後俾長史諸孫儒學生旻等具始末請記嗚呼慈孝之徳命於天性於已固不系庵宇之廢興然目覩夫先世烝嘗之所在裵徊過之漫不加省則孝子慈孫固有不能契然於中者矣此長史公兄弟父子一倡此舉而族之人爭先應之者乎秉彛好徳之心不謀而協固如是乎繼自今始凡有事於斯者篤先世慈孝之行而毋忘乎興廢起墜之功善之所臻將由一家以及一鄕民徳益厚而程氏之望益著乎舊傳處士之配實丞相汪公伯彥夫人之侄故因丞相之請得報慈之額謂程汪爲瓜葛有無不可知然考之史紹興十一年汪已病死至十七年始請庵額上距汪之去世已六年且處士旣汪公內侄之壻乃名其子爲伯彥誠有不可詰者竊意伯源兄弟以布衣而捐田剏庵以報其親𨿽於道未有聞其孝誠自當有動乎上之人者其非出汪公之力益明甚因並及之

休寜山斗世忠行祠記

惟程氏之先望廣平始趙忠誠君嬰再望新安始晉夲郡太守元譚而盛於陳將軍忠壯公靈洗忠壯廟食於郡號世忠其十四世曰澐唐歙州都知兵馬使守東宻巖有全郡之功子孫散居休寜四世曰廸宋主夲縣簿有及民之惠子處士思明定居縣西南六十里下宅林更其地曰山斗聚處五百年無兵燹之罹云礽四千指無遷逐之譴然歲時追祀其先合食其宗展敬修睦之地隘莫能容景泰甲戌處士十六世孫天方治方慨然與其羣從子遇霖英蔭應宥相地於所居西北雙溪之上作世忠行祠負庚向甲爲地四畆有畸卜於神以吉謀於眾以協鳩金庀工爲中堂五間奉忠誠太守忠壯三公嚴所自出也都使祔於左尊大宗也處士祔於右重始遷也未畢工值歲大侵五人者相繼物故迨成化戊子治方之子宗興天方之子宗振宗雲英蔭之弟紹宗遇霖之子存剛存繹以先世棲神之所剏其始不可不究其終再倡其族爲東西兩廡各三間以藏祭器前堂五間橫捨十二間以序團拜門屋七間鑿其旁以居守者又爲堂於橫捨之旁各三間以奉鄕社蓋自甲戌抵戊子閱寒暑十四更歷祖孫三世然後祠克大成先靈以妥眾心以萃若山斗程氏之惇夲繼志在吾宗豈多見哉走於山斗同出都使公後壬寅之春以會族至焉觀其地則山水蔚然峙者如斗流者如帶精英翕聚風土厚完曰此非我程氏之所爲奠居者歟拜其庭則祖宗赫然定國者以勞勤事者以死史策昭彰冠劍如故曰此非我程氏之所爲受祀者歟燕其堂則昭穆秩然老者坐少者立情洽而樂禮成而散曰此非我程氏之所爲保族者歟蓋走所見世忠行祠其境之勝與其家法之可觀誠未有過山斗者於是遇霖季子存綬具祠事首末與羣從永堅天相等來請記嗚呼詩不云乎毋念爾祖聿修厥徳先祠之立豈徒云爾撫宗祊之再興仰前修之不易爲子孫者尙思勉焉學以致用爲良臣俾忠勲著於國耕而隠處爲良士俾孝弟成於家則庶幾山斗之名世忠之祀相爲無窮而程氏之澤未艾也若夫棟宇髙廣丹堊焜煌鐘鼓在陳豆登維旅以取足於事神奉祖之間則觀羙焉耳豈所望於故家文獻之後者哉

休寜重修二程夫子祠記

走少於程氏譜中得雲峯胡氏所爲兩夫子祠記讀之卽慨然有起廢之志而力未能也成化壬寅春旣先襄毅公之服因發書以告巡按侍禦上饒婁公婁公復書許之然切懼空言無益於事實乃考訂兩夫子家世南北遷徙之詳以授教諭莆田楊君元俾與諸生吳超孫兆輝等上之縣時安成歐陽君方受命來爲令諸務未遑獨以此爲興道善俗之首事卽上之府府上之行臺行臺遂以公移下郡縣修復之歐陽君之得請也與走躬相地於大成殿東得鄕賢祠遺址稍斥之廣五丈有畸長如廣之數而倍其半庀材召工擇縣之殷實者四人曰金希傑閔士拱蘇文章汪奉幹俾與耆老蘇文玘夏文雅日監蒞之諸人者能向風承徳節縮浮費以畢力於公家中爲兩夫子専祠四楹又別爲遺愛堂列祀宋丞相呂公大防而下又別爲鄕賢堂列祀唐禦史中丞程公澐而下榜其門曰企徳像主之制龕座之飾旣堅旣好靡一不具肇工於夏六月十七日訖工於冬十二月二十四日歐陽君率僚屬曁師生行釋菜禮告成衣冠父老逺近畢集以爲希闊盛事復見於今咸舉手相慶走惟兩夫子倡明斯道於河洛之間從遊之士比隆鄒魯然獨龜山楊氏以江南諸生號稱髙弟兩夫子嘗送之歸而有道南之嘆蓋龜山三傳得文公朱子於吾郡之婺源則兩夫子道學淵源之盛在新安久矣據程氏譜兩夫子之先夲陳將軍忠壯公靈洗之裔見於歐陽文忠公碑至宋南渡而伊川先生子孫悉居池州一遷休寜休寜陪郭之程互嘗繼絕馬光祖守建康立明道書院又擇於池州房使奉明道之祀當時錄蔭之制牒繼絕之公移文公艸廬諸賢之書札題識具存則兩夫子流裔承傳之眞在新安亦久矣夫爲士者誦遺書而不知其師爲後者奉墜緒而不知其祖是𨿽典籍滅裂於回祿之餘人物銷鑠於兵革之後而亦不考之過也今廟貌有嚴爼豆載興仰焉臨之以宣聖之尊俯焉重之以諸賢之侑凡生於斯學於斯宦於斯者可不以兩夫子之道敬自勉乎敬勉之而有得焉則庶幾新安之名重有聞於天下而此祠爲不徒立也已𨿽然是舉也非婁公心主於上非歐陽君力任於下則亦有不能相須而成者是不可不記之以告後來婁公名謙與走同舉丙戌進士最有志於正學奉勑董學政於江南所至以表章先哲爲心足占其所養歐陽君名旦辛丑進士以春秋魁鄕試及禮闈蓋通經學古之士故爲政知所先務如此

唐歙州兵馬先鋒使程府君墓記

府君姓程氏諱南節行萬二其先自東晉新安太守元譚賜第歙之篁墩子孫聚居積久彌盛至鎭西將軍開府儀同三司忠壯公靈洗遂大顯於梁陳之間忠壯歿而爲神廟食至今十四傳至府君之考諱澐唐歙州都知兵馬使東宻巖將兼馬金嶺防拓等事金紫光祿大夫檢校左散騎常侍兼禦史中丞上柱國母夫人趙氏生三子府君其季也唐乾符中黃巢倡亂府君佐父起義兵保休寜東宻巖以拒羣盜捍鄕裏每戰必爲前鋒賊畏憚之時陶雅爲江南都招討使開府於歙承制授都使公父子兄弟官爵俾分屯要害爲行營聲援由是羣盜次第削平府君之功居多府君歷官歙州兵馬先鋒使銀靑光祿大夫檢校左領軍衛大將軍上騎都尉嘗自以一軍屯休寜遂定居縣之陪郭天佑中薨與夫人曹氏合塟縣東南三里許壩裏之原負已面亥子一人曰宣行文一塟縣之東山失其爵位自文一公四傳至宋開州團練使贈太尉全有孫三人曰帶禦器械永正以官居杭州曰格齋先生永奇曰鄕貢進士永彰格齋子將仕郎瑜當紹興經界嘗畫正府君之兆域鄕貢七傳至元處士峴當延佑經理又倡族人捐田以贍府君之塋將仕之後嘗與伊川先生子孫從南渡者通譜互相擇繼蓋七傳至萬戶追封安定侯忠湣公國勝則敏政之髙祖也又三傳至兵部尙書贈太子少保襄毅公信則敏政之考也上距府君十九世矣距府君之塟五百六十年矣考程氏贍塋錄至元九年嘗有不肖子私鬻墳山於汪氏厥後程汪聮姻乃取贍塋支費贖之以歸國朝以來墓鄰有曹吳王金四姓者復相紿售叢塟墓之四隅於是敏政兄弟又以價贖還餘山之失業者以絕爭端並勘明其兆域而助以棺殮之資俾舉其侵瘞者以去惟府君爲我陪郭程氏傳業起家之祖子孫不下二千餘指顧其劍佩之藏乃一再侵於異姓守奉弗虔致驚先靈豈非嗣世者之責歟敏政不揆合諸房子孫樹表墓前大書其爵位又礱石墓上追記其世次履歷之祥如此俾後來者相與謹之以毋自陷於不孝之罪凡經理墳山畆步字號悉附著於石陰

徳興瀘口程氏世忠行祠碑陰記

惟程氏先世祖陳將軍忠壯公廟在新安篁墩者宋賜額曰世忠蓋以公爲趙忠誠君嬰之裔而其子都督威悼公文季又爲將死節於周也徳興瀘口故有世忠行祠在瀘川書院之東始建於裔孫宋嘉興推官良佑加葺於登仕郎可大再葺於今鄕貢進士崧之父永寜與其諸族人之力初登仕君議以忠壯十七世孫唐檢校刑部尙書涇原節度使贈司徒宗楚會諸道兵討巢賊復兩京戰沒有大忠勲於國家實始遷徳興之祖司徒生金紫光祿大夫行饒州司馬勛總鄕兵捍衢饒信三州傳其子銀靑光祿大夫檢校禮部尙書兼禦史大夫彥光兼守銀山鎭再傳其孫指揮將使克柔兼守白沙鎭凡三世有功徳於鄕邦將使又始遷瀘口之祖乃定著以忠壯爲専祠而以司徒金紫銀靑將使四公侑焉始建祠事具裔孫宋黃梅縣簿遂之記而登仕與再葺祠事未有記者貢士君以會族至休寜請書其碑陰惟縣簿公發揮忠字之義已詳不容復贊於世字之義疑有未盡者因掇拾而申之曰嗚呼甚哉世其忠之爲難也昔裵矩佞於隋忠於唐一身反復且不自保而況於世乎石碏忠矣叛生於其子霍光忠矣弒出於其妻一家乖盭且不相知而況於累世乎若父傳其子祖詔其孫有靖冦保民之功有危身奉上之節至於累葉而不渝則自秦漢而下求如程氏者可數也上之人寵嘉之亦豈私於程氏者哉所以風勸天下後世之爲人臣者大矣貢士君父子生百世之下慨仰先徳倡其族人再新祠宇使有所據以奉烝嘗序昭穆非寤寐興起於百世之上者其能然乎是宜識其歲月以告來者然竊聞之穆王之命君牙曰世篤忠貞大雅美宣王之臣韓侯申伯尹吉甫南仲必本其先世忠勲爲言誠以系君父之倫明家國之盛非示誇詡也爲程氏子孫者可不勉歟繼自今始守其家法無愧於祖考之烈如史冊之所載者又進而求諸古訓無愧於聖賢之業如詩書之所稱者則其有光於此之祠也不旣大乎

程氏貽範集目錄後記

右程氏貽範集三十卷敏政之所編也甲集第一至第七卷

爲王言及公移間附以識跋之文則以事相聮屬勢不可分也乙集第一至第二十卷

爲行實傳志碑表之類亦間以記序等作附焉丙集一卷爲像贊有未備者稍以奠章挽詞之類補之丁集一卷爲譜辧訂其異也戊集一卷爲譜號要其同也初敏政最究心譜學嘗請於先襄毅公會諸宗族積之二十年理淆伐舛得可會者四十四房定爲統宗世譜二十卷刻梓以傳又嘗見文簡公所序世錄有貽範集之名竊意當宋盛時此集爲程門大備之書更代以來亡矣心誠惜之因廣搜博采追成貽範集一百卷顧其篇帙浩繁事力弗及乃先掇其要且益以諸房所藏者爲五集如右集各爲捲目而虛其尾者以俟後賢之有續未敢取足於此也行實如傳志碑表多互見惟舊闕而新有所得舊誤而新有所訂者錄之禮以諱事神而於王言則名尊君也史傳公移則名示不敢私也凡訂誤出於不肖一得之見以按字別之其在先正文字下者分書示不敢専也繕寫成奉以告諸先廟嗣刻之以輔世譜而傳焉嗚呼家之有範猶國之有典乎臣人於國而能守其典則忠子孫於家而能守其範則孝捨是皆世之所大棄也惟我程氏其先仁義之徳文武之功性命道徳之言所以貽後者甚逺殊方異姓且誦法之而況气體之所傳祠墓之所在家乘譜牒之足徵者如是乎凡我後人奉前烈之餘矩其必上思所紹下思所述以求不失乎文獻之傳庶幾此集此名爲無負哉詩云永言孝思孝思維則可不勉歟

休寜縣方興寺重修記

新安舊志休寜在前代寺額之可見者不下四十餘國朝洪武初悉釐正之休寜所存者普滿建初方興寺及仁王院號四叢林以諸小庵院分隸焉惟方興所轄嘉祥富昨等十餘處比三叢林爲多夫上通名於有司而下有聴令服役之人遇事則具文移受成於官府隠然吏民之職也率其徒從事於佛教執經請業而考其成有弗律者罷遣之截然師生之義也夫如是則令甲之所存或不幸而有水火之虞勢固有不得不興者哉方興寺在縣南三十五里臨溪街街分上中下居民數百家而寺當上街之上予嘗往遊焉■﹝氵義﹞川帶其前洶然有聲以下合於淛源之水東宻巖峙其後絕壁如城上方廣有唐禦史中丞都使程公澐起兵拒黃巢故壘竊意其山川靈秀之所鍾必有攸在則寺之神將保境禦冦之時有效靈協順之舉故數百年來出入兵燹之交而巋然獨存者乎寺有鄕先生宋左史呂公午所題鐘銘端明程公珌所撰碑記左史嘗攻史嵩之端明以經授理宗皆一代名臣而於此寺不恡於執筆惓惓如此將其神亦或當水旱疾疫之災虫虎螟■﹝螣﹐虫代月﹞之患鄕人固有禱焉而答之弗爽者乎寺嘗兩厄於回祿住山普云上人者皆以獨力成之中爲佛殿翼以兩廊左右爲眞君伽藍二祠後爲法堂丈室與凡倉庾庖湢之所供器像設靡一不具又自割田若干畆以助嘗住節縮浮費用成偉觀玆殆無愧於吏民之職者耶予又聞云事其師勝公最孝勝抱疾久云奉之無倦色其卒也哀毀過禮玆殆有聞於師生之義者耶嗚呼世降俗偸士號讀書知禮者或悖其所事有官守者或視其治爲傳捨漫弗省以貽艱於後來彼浮屠者何所授亦何所藉而兼有之則云之精修苦行固叢林中之難得者歟云汪氏子與予宗人逸民遊最善因爲之請曰願一言以示來者夫以玆寺之神與山合靈爲民福甚逺疑禮之而不爲佞興之而不爲侈書之而不爲誣又況吾先世之嘗徼惠於斯以成戡亂之功者乎遂不辭而記之若寺之廢興在先朝者自有金石之刻可互考玆不贅

嘉興縣東塔寺四進士題名記

嘉禾郡城東有寺曰東塔其境幽夐無塵鞅之擾而有園池竹樹之盛可以業進修備遊息蓋君子樂之而喜紛華者所不屑也郡人包君汝調以歲壬午領鄕薦與其弟汝和讀書寺中戊子汝和薦於鄕遂與汝調同登戊戌進士第汝調之外兄曰陳君明遇以歲辛卯領鄕薦亦與其門人常君汝仁讀書寺中庚子汝仁薦於鄕復與明遇同登辛丑進士第蓋包君以兄弟陳常二君以師生藏修於是遊息於是者首尾二十年以次升於鄕而舉於天子之庭棣萼相輝衣缽相承實一郡衣冠之盛而肇迹於東塔不可無紀於是伐石題名以來告者會陳君受命出佐新安以記爲屬予惟士必有堅定之志然後可與有爲夫其進遊於庠序而退屛於無人之境卻家累逺市囂相與切劘其所學而一不以世故嬰其心者豈必於富貴利逹而爲是汲汲者哉學之不篤則見之不審用之不弘𨿽得雋於一第而處已接物居官蒞政之間失所據而士非其士者多矣傳曰凡事豫則立又曰非靜無以成學其斯之謂歟昔宋範文正公讀書長白山僧捨斷虀畫粥以自勵其後卒成峻功建大名說者謂三代以下人材未有踰範公者迹是觀之世豈可以無志而偃然以士自名者哉嗚呼處江湖之逺則憂其君居廟堂之上則憂其民此不易之論也今四君子者或進位朝省或出領郡邑名位之來若水湧山出蓋未可量而皆不忘其藏修遊息之故地其不忘初志從可知矣後之人指其名數其實使嘉禾之東塔與範公之長白遂相望於百代之上爲士之美談豈直一郡之盛而已乎予又聞之唐韋肇登第後偶題名於慈恩寺之鴈塔遂成故事而肇之名未有聞意皆出於一時之矜詡非所望於志士者故不援之以爲例也包君兄名鼎弟名鼐陳君名良常君名麟居同裏業同經是爲記

旌徳縣重修王山禪定寺記

寜國舊宣州也山環其四境多古迹其在屬縣旌徳六十里者曰王山禪定寺據其麓地非孔道幽夐靚深有林■﹝屍外立內﹞之樂無俗鞅之擾剏始宋建炎中久而益隳舊石刻漫漶不可以句故其迹泯焉國朝正統中有欲振之者以其費大而役繁也中沮景秦甲戌縣耆宿呂昱等以新安釋以顯方住旌徳甘露寺知足以謀力足以任且其地於禪定若東西鄰乃往語之故議以克合以顯使其弟子普智相與募而圖之鳩工庀材不日雲集拓其趾宏其規中作大雄殿以嚴事佛後爲方丈以居住山旁爲兩堂左以奉給孤長者右以奉逹磨大師像設莊嚴門墻堅好法所宜有者細大畢具至天順甲申十年矣而功始克究縣大夫以其成之難也不欲以畀匪人事傳京師成化壬辰釋昌聰承檄而來居久之羣行胥服邑人大歡山若增而髙境若辟而新以是役之不可無紀也謁予記予觀元之終業所在兵燹城邑爲墟弦誦之聲不復有聞而況釋子之宮乎天命眞人起兵渡江首開府太平以寜國爲輔郡由是槁者蘇僕者起山川艸木咸被其澤故𨿽一寺之微一僧之弱有所恃而幸存若玆山者豈非髙皇帝之賜哉事宜記聰號大愚本旌徳世家子入大慈恩寺禮妙勝惠濟國師及僧錄右街雪峯上人所與者皆一時中貴人勢可以富貴而不屑也幡然來歸處於玆山之下粗衣糲食與■﹝犭員﹞鳥爲伍其淸修苦行可與厲世之湛酣者亦宜記嗚呼後之人居其成功而念其難也尙以聰之心行爲法謹嗣而愼守之以無忘天地之徳其庶幾乎薌燈之續衣缽之承寺與山俱境以人勝不然則𨿽有修廢補墜之功觀美焉耳於其法何有哉

篁墩文集卷十四

●欽定四庫全書

篁墩文集卷十五

﹝明﹞程敏政撰

○記

婺源胡氏明經書院重修記

婺源縣北三十里地曰考川胡氏世居之胡之先曰昌翼者嘗讀書其所居西山之麓唐末舉明經遭亂不仕終其身鄕人號明經府君署其族曰明經胡氏習稱之至今元皇慶中府君十四世孫龍泉簿澱曁其弟承事郎澄卽西山故址建屋捐田以教養其族與其鄕之人聘其從父雲峯先生炳文入主教事得予額明經書院隸有司而艸廬先生吳公實紀其成計一時弦誦之盛蓋甲於東南元季書院毀於兵經殘教弛者百二十年府君二十一世孫今鄕貢進士浚慨然思興復之族之人亦恊謀捐貲以應之者旣相與言於知縣丁君佑教諭陳君簡上於提調學校禦史婁君謙巡按禦史胡君漢咸嘉予之而亦樂出俸金以贊之者乃卜日鳩工集材中作堂爲講道之所左爲祠以奉雲峯先生右爲室以居諸生之肄業者前爲門屋繚以周垣經始於成化庚子九月朔日落成於丙午十月望日釋菜之辰衣冠畢集山川攺觀艸木增輝而明經書院一旦復焉不替益隆矣浚與其族之人將圖所以永之者求續書之走嘗以事至婺源見艸廬先生之記刻尙存疑非後學所敢僣辭之再三弗獲則掇拾所聞於父師者以告曰嗚呼道原於天性於人具於聖人之六經經也者聖人修道之教而人所以爲窮理盡性明善誠身之學者也自性學旣微六經常爲空言於天下凡師之所以授徒上之所以取士者亦徒曰明經而經反晦者千餘年至宋兩程夫子始得聖學於遺經紫陽夫子實嗣其傳其說經以詔來學於易於春秋於詩皆手筆也於書於禮於樂則指授其及門之士而學庸語孟四書所以爲治經之階梯者又皆煥乎炳如無復遺憾夫然後天下後世之人知明經將以復性而足致夫體用一原隱微無間之極功回視夫托空言以矜口耳釣聲利於一時者其侮聖叛經亦云甚矣嗟夫六經明晦而世道之隆污系焉洪惟我朝一以明經用人養士而不雜以他道永樂中又表彰六經及程朱之書嘉惠學者列聖惓惓思得眞儒以佐化理經之明固有日乎惟程朱之先皆出新安而朱子又婺產也雲峯先生近私淑之其家學淵源旣有所從來而書院又昉於此乎後之爲師爲弟子者其勿墮於俗學之陋爲應世之資必窮理明善以求經之明盡性誠身以求經之所以明將見眞儒復出於程朱之鄕淑其身以及人躋斯世於唐虞三代爲天下先則明經書院之立爲大有功於世教也豈不盛哉走鄕之末學竊有慕於明經之風不敢不勉故輒書之以附艸廬先生之後旣以自愧亦以自幸云

西湖聨句詩卷後記

予自歙北上京師道淛淛之仕而顯者多故人或同年友坐是爲湖山之遊無虛日憲副張公廷芳獨以行部吳興後至乃以三月三日復請予入湖而約大參左君時翊憲副李君若虛僉憲江君廷緒與俱維時春雨未收湖光荏苒樓臺出沒於煙雲杳靄之間魚鳥翔泳行歌相答蔚有殊意殆蘇子所謂晴好而雨亦奇者非虛語也因請與四君子聮句用紀勝遊約人起一句次苐爲之當五章而廷芳若虛吟興俱鋭必以十爲期遂自蘇堤上孤山踰六橋問靈芝寺憇藕花居抵淨慈寺而返城門燈火相望而吾詩十章無弗成者於是四君子請各書一通藏之俾予記其事於簡末惟古人以上已修禊於水上而蘭亭之會風流至今莫有繼者今玆之會本以爲祖道而設適當其時景與心融言由趣發有不自知其所止者亦豈非一時之勝哉廷芳家山西時翊若虛家江右廷緒家蜀而予家歙其所居甚逺四君子者或佐於藩或佐於臬典兵守司學政各有分地而予亦將有供奉之役於館閣之間宦轍甚異乃得尋一日之樂於湖上其酬酢也無嫌其笑談也無忌情𨿽友朋親若昆弟則此遊誠不可無詩而此詩誠不可棄也他日宦成或分陟各方或進陟臺省而予幸竊祿散地時展捲讀之如卽其景見其人𨿽不能無聚散離合之感而考切學問激勵功名之心隠然溢於言外則是詩也又不獨若畱連光景者而已

遺愛亭記

成化丙午秋有詔徵諸進士之爲郡縣有聲者知休寜縣事安成歐陽君在選中惟時縣之士民悵然如失所依庇將請於上攀畱之有言於傍者曰聖天子起眾賢以佐化理霈膏澤於天下君等進用則吾人之幸方有大焉顧可以一邑之故而久勞賢者於外哉於是相與拜送君於縣東門外卽其地爲亭礱石其中載君之迹走書京師請予記予縣人以憂家居目君之政誠有大過人者不可以謭薄辭蓋君之始至也麥秋未卜而雪下盈咫民大驩曰天其或者以賢侯福吾人哉相與號曰隨車雪播之詠歌而歲連熟野無荒萊民無流殍養老備凶咸以罔缺君性明敏視篆才兩月而決訟百餘皆犁然愜人心且主於厚風化崇禮譲𨿽素嘩與彊不義者亦退聴無後言賦冊之上君所部獨親核不以屬吏其等差𨿽有常制而君每稱停之不少徇曰民命所系也徽治萬山中盜無從起卽起無不獲而近世長民者務姑息盜以滋蔓無敢發者君毅然因其髮根治之獲二十餘人惟黠者逸其二益嚴捕斬之令卒獲之乃已瀦其居而鄰境亦輯無夜警焉其它若行鄕約之禮防回祿之變禁息女之戕規條戒飭皆可爲法踰年政成乃重新學宮政余坐公館進諸生相與講授而縣人知君用春秋魁兩試多遣子弟入學君益發燈火筆札之費佐之二程子先世本休寧舊祠淪廢君復作於孔殿之東考鄕賢自唐禦史中丞程公澐而下二十人名宦自宋丞相呂公大防而下十六人爲兩祠且言於朝著之祀典又表章宋孝子查待制及尙書金忠肅公之墓以風鄕人治益閒暇乃更以餘力考訂縣誌若干捲梓行甫成而君被召不可畱矣予每以古循吏之名見於史者不多得而中世以來號能吏者多刻核號儒吏者多迂疏去古益逺若能者無刻核之爲儒者無迂疏之獘皆吏之難也而況兼之若歐陽君者哉使世吏皆歐陽君而民生有不遂士風有不興者鮮矣今君進於朝將有臺憲之擢振華履亨自今伊始其功名與之俱升則所謂吾人之幸有大焉者不有驗於異日哉山川相望輿馬交道過而誦其事者將不慨然有感於斯曰此百世之甘棠所在盍相與謹之則一亭𨿽小而風示乎四方之爲令者大且逺矣君名旦字於相其先與文忠公同所自出卽休寜之政可以得其爲人作亭礱石皆縣人之志而任其役者耆老汪彥從金希傑蘇文彰輩具其迹者儒學生吳文蔭陳鰲事得附書

文會軒記

儀賓易水王君司言構一軒於賜第之東偏其廣不踰丈虛其四窻而欄檻其兩傍以待坐者其前後皆嘉木翠竹晻藹而靚深隔以葦樊帶以蔬畦有山林蕭散之趣蓋不知闤闠之爲喧戚裏之爲華也司言好文學喜交遊日從搢紳大夫觴詠其中因題其楣曰文會或曰文會者孔子勉人進學之意今司言已貴矣固無待於學而所會者又未嘗從事乎修詞誦法之間也予曰不煩於此而有得於彼者其善學乎斯之所來會者率賢人君子所聞者多嘉言懿行閧然以謔而不爲虐陶然以醉而不爲湎雅哉其無齷齪之言逹哉其無矯飾之容則司言取友之良樂人之善所薫炙以成其器者將不可勝用矣學止於修詞誦法而已哉司言之父靑陽令君本太學知名士故司言有得乎家庭脫紈綺之習而敬章甫略金紫之貴而慕眞率雅歌投壺不知聲伎之爲工蔬食豆羮不知粱肉之爲侈由是士林愛之日與之遊而不厭也宋駙馬都尉王晉卿讀書能文與蘇黃諸名公相友善世傳有西園雅集之圖其一時賓從之盛尙可想也司言於晉卿姓同貴同所好樂亦同惜文會之說無蘇黃者爲發揮之而諉之於予予安能使斯軒如西園之不朽也哉

臨安縣牧愛橋記

成化辛丑之秋鄕進士古歙方君早廷授知臨安縣事臨安蓋杭屬之一邑君之至也歲比不登官政多廢而民瘵未蘇君乃舉積獘而一新之撫其民使有所藉而不困一縣翕然彊者以斂弱者以立而再歲乃登君曰是亦足爲政矣間出劭農於縣東一里許見民之病涉良苦進而問之則對曰此爲長橋之地上通宣歙下接余杭大溪水自天目而下勢駛且延昔人以長橋名地而實無橋或架以板或濟以航因陋就簡而莫之顧者君停車憮然久之時有竹林橋亦且廢矣君乃中分縣之殷實而好義者諭之意俾會工計材以圖兩橋橋可以興事則又懼董之者有所剝削其中而敗吾役俾矢於神而後卽工時親往督之以稽其力之勤惰與其工之精觕者經始於癸夘之夏落成於甲辰之冬而長橋以成爲石洞凡七旣好旣堅官不以費下不以勞而舉盛事成偉觀於久廢之後也甚易非君有勤政卹民之心蓋不足致此於是臨安之民駱瑾等感君之惠甚大請以牧愛名是橋琢石其傍而以記請予徵之地誌臨安實吳越王錢氏發迹之鄕釋老之宮相望於境當時縻費以重困民者不啻巨萬將頹而拯之已隳而興之又出於後世之所謂良有司者不無也顧一橋之役所以病者甚久而無或容心焉何哉聖學旣湮王政不作士之蒞官者徼利益爲身計而莫與惠人謹簿書覬官資而莫與力政其有慕於彼而忽於此無足怪者若方君之於臨安法所當爲者次第舉行不遺餘力又以義倡其民而民樂應之不惑於流俗之妄而有得於先王拯溺濟渉之遺意其賢於人也甚逺是宜書之以續於地誌以告後之爲縣者俾繼其志而加葺焉竹林橋者在縣西一里許爲石洞凡九其役與費不下長橋事宜得附書君與予同出新安故永樂進士湖廣參議懋徳先生淸徳正學可方古人最名有家法而君又濟之俊爽之資通練之才故施於有政可觀如此名位所到蓋未艾云

具慶堂記

績溪處士胡君以徳嘗延師於家墊以教其三子甚嚴曰是或當有成者間得具慶堂三字因掲之楣間蓋隱然有取於進士登科錄中語也成化癸卯仲子文光果以一經領南畿鄕薦遂登甲辰進士第克符處士命名之說明年文光遇恩例得賜歸省於績溪將與其兄弟稱壽於斯堂以昭其初命以記爲托予聞昔者王晉公家有三槐之堂一傳而得仲子魏公卒以勲徳顯樂平程氏有登瀛之閣一傳而得建陽大夫起宗卒以宦學著企之於前副之於後不爽焉何哉交力於善云爾彼誠力於善則𨿽無所企之而天亦豈能恝然不有以副之哉胡氏之先曰常侍府君當晉東渡來居績溪傳世旣逺族大且蕃至國朝曰彥申嘗領洪武己卯鄕薦未仕而卒蓄徳不施以貽後昆其子本立嗣徳弗墜而處士益以敬正有聞於鄕與其內君聮徳偕老迹是觀之其先世之力於善也久矣以堂構取必於天而天契之也宜矣𨿽然吾將有進於文光者魏公之相其君也天下謂之大雅聞其風者變浮薄爲厚重人到於今頌之非士所當志者歟建陽大夫獲見朱子聞聖賢之緒論朱子稱其寛易愛人而爵之崇庳又不足計非士所當學者歟勗哉文光尙志而願學焉善其身以及人則二親樂之享耄耋期頥之壽荷汪濊貤封之寵胡氏之族益華而績溪之人益勸安知斯堂之不與三槐登瀛並稱於百代之上也哉惜乎王氏之堂蘇公子瞻銘之程氏之閣馬公子才記之髙文盛事足以相當而予言不工不足爲胡氏之重也

棣萼聮輝樓記

婺源之北二捨許有地曰桃溪潘氏世居之潘之彥曰瑛者尢以力善聞其鄕兄弟四人子侄十有八人族日以蕃而所居日隘以圯於是本其父兄存日之志與二弟祥玨協議相地於舊廬之西以薙以辟以築以構爰作樓居四面相環以楹計者六十諏日落成而入居之髙敞靚深人與屋稱其鄕之長者相與燕賀而嘉嘆曰非篤友於之義僇力同心蓋不足臻此爲題其楣曰棣萼聮輝而潘氏兄弟求所以發其義者於予予聞諸古人必有所足法而後有所名非直以資美談示榮觀而已詩不云乎兄及弟矣式相好矣無相猶矣又不云乎常棣之華鄂不韡韡凡今之人莫如兄弟夫其頌考室而首及於弟兄與同气而取象於常棣則詩之意可知矣若潘氏之樓名之者得善頌之體當之者有求益之心豈不可尙也哉於戲世之人備嘗辛苦以植門戶者何限亦豈不欲其後之昌且逺也至其子之兄弟則以和而興者什一以戾而斁者什九予未始不三復經言而竊喜潘氏近出於吾鄕也𨿽然上焉有大衾長枕之樂見於花萼之樓而弗克終下焉有摛詞繪句之工見於花萼之集而不聞道所謂美談榮觀者類如此撫其名而責之於義何有哉潘之父曰炯資君生朱子之鄕而不商以求富隠以釣名獨以耕讀遺其子故瑛祥淳朴質茂可以當孝弟力田之選玨以明經舉進士通朝籍蓋潘氏之居一新而慶益宏名益著豈非兄弟以和而興之明驗也哉予於進士有一日之長故記而爲之語曰上致味乎古訓中求副乎鄕評而下視儆乎不足法者則所以爲斯樓之重當不止此承先烈啟後昆在潘氏弟兄烏可以不自力乎

太湖縣便民倉記

安慶之屬邑曰太湖舊有便民倉在其鄰邑懷寜石碑之境故尙書周文襄公巡撫時所定也倉距其邑治八十里距其邑之長寧景寧二鄕三百里徵賦之期山河水涸民不勝負任之勞而轉運之際蒞者請者皆不便焉蓋民數以聞其令與守而久未有所處也雲中徐君傑以成化甲辰來知府事方以民瘼下詢而鹽山王侯界適爲縣新政之餘卽以亷是倉之困民矣乃相地之可徙者得之石山潭去邑治三十里負山面河通舟楫轉運輸納彼此適均耆舊亦相傳周公蓋嘗屬意於此因請於徐君君諏其詳曰是誠不可己者卽上其事於巡撫都憲南海李公復親履其地顧瞻徘徊而吏民擁候以千計蓋疑君之尙有所持也君慰諭之而決志以命王侯掄材鳩工夷其地形繚以坊墉限以門廡每裏倉各一區蒞以廳候有庋廥次不紊職守孔嚴經始於丙午夏四月落成於冬十月役人歌呼行者相慶以爲積久之困一日而蠲之非我賢守令不足致此於是進士懷寜丁君榮本其父老之志請予記嗚呼私家一物處非其所則其心焦然弗寜況國之徵賦民之財力所在顧可坐視而不爲之地哉昔人固有攺作長府見非聖門然亦謂事之得己者耳若事不獲已權其利害之重輕可以暫勞而永逸則𨿽怨生刺興亦不敢卹況出於民之樂爲者哉獨以上下數十年曆守貳與令丞何限視民之利病莫或究心非徐君協羣議而主之於上王侯坐已責而任之於下求其有濟難矣繼之爲郡邑者心其心而謹葺之俾勿壞斯民之惠寜有窮已哉然則斯倉也去思系焉誠不可以不書亦使夫新廨宇以圖便私飾廚傳以取恱過客興釋老之宮以徼福後來者聞之有警也徐君起進士爲刑部主事員外郎介愼有聲王君起鄕貢筮仕卽能副其守以利民皆逺到之器而其政之可書者當不止此云

溪山行樂記

婺源大畈有隠君子曰汪鼎實氏嘗往來於鱅溪山水之間行且歌曰鱅之水兮淸且紆俯漪漣兮可竿而漁狎羣鷗以終日兮其樂只且又歌曰鱅之山兮秀而縈撫石田兮可耒而耕飯吾牛以卒歲兮樂誰與爭歌已或坐茂樹引壺觴以自適洋洋然有遺世獨立之意或見而異之曰吾子之遊樂乎然吾竊有以語子者昔阿衡尙父之未遇而耕釣於莘渭之上也固將有田翁漁子相樂終其身其後卒應湯之聘與文之載起而成尊主庇民之功中世以還仁人志士亦莫不然蓋非徒隱之云爾吾子喜問學負才識又出於簮纓詩禮之家年且遲莫矣不思有所立於世而自放於溪山毋乃左乎汪君曰不然隱顯之迹𨿽殊而有不可泥者方今明天子在上薄海內外賢智奮庸彚進偕升不可勝用其何有於一夫且世方以捷徑爲榮詭遇爲巧稍知恥者有所不爲而況迂散者哉然則逍遙容與嘯傲乎山之■﹝土幻﹞水之澨専一丘一壑而有之以歌詠太平爲盛世之幸民其所得不亦侈乎而又何羨乎此樂之不能已也乃若窺鳶魚之趣適仁智之性以自得於溪雲山月之外則聖門至樂存焉末學烏足以知之問者莫能詰間以告予予曰汪君鼎實蓋嘗聞其爲人觀其顧名而以梅軒自掲是豈悠悠者哉殆賢而隠者因述其語以爲記

恩壽堂記

刑部主事祁門孫君徳容祿不逮其父而有母在堂無恙也成化丁未之夏今天子加隆聖母推恩寰區凡在廷之臣有親者舉得被貤封之典徳容與焉於是獲贈其父承直郎如其官母李氏封太安人壽七十矣七月乙卯實初度之辰徳容以不克歸奉一觴爲歉鄕之大夫士在京師者本其志爲扁其堂曰恩壽請予記之而寓歸爲太安人慶焉予觀今之仕者非三載不得推恩而宦績之成斁又不可知則其親之獲恩者恆難也縱三載宦成而親之年亦不可必則夫壽與恩會者益加鮮矣孰有如徳容之官未兩月而恩壽並隆於母氏者哉然觀易之稱慶也本於積善洪範之論壽也主於好徳世固未有捨徳善而言壽與慶者祁門李氏族最盛因姓其地曰李源太安人承世澤之餘生有至行其未嫁也奉其父仕忠處士母葉孺人甚孝率姆訓肄女紅甚勤爲令女仕忠處士鐘愛之不欲以妻凡庸得休寜雙溪孫氏子文衍而納贅焉卽封君也處士器君以家政委之太安人亦克相之時姑已歿舅所居相隔一捨許歲時問候孝養之誠與父均旣老與封君謀所以爲久者卜裏之玉溪之上遷孫氏之族來合居之綜理百務咸得其宜爲淑妻太安人子僅徳容一人恆恐其孤弱而無成遣從明師督教之甚力徳容奉命惟謹遂春秋舉進士髙第克顯其親爲智毋惟太安人之賢實過於人故無待循資不煩於陳乞而受褒嘉之寵開七袠之年於一旦驗之易範所謂善慶徳壽者不誣已鄕人艶之而以恩壽名堂宜哉矧徳容才美而行端名位所加將有大焉則由太安人以累進於髙品之封由七十而峻躋於上壽之域龍章鳯帔光照家庭鶴髮朱顏歡生尊爼使鄕之爲母者有企於太安人之賢爲子者有感於徳容之孝其所爲斯堂之重者不旣大乎予與徳容生同郡樂其有親而又目覩聖朝慈孝之澤之爲盛也輒記之不辭

臨城縣重修儒學記

臨城縣儒學在正統中嘗一再建取具茍完歲久益獘𨿽數更其令而莫或究心者成化甲辰之歲鄕進士婺源張君淸受命來知其縣事首謁夫子廟退卽學宮延見師生顧而嘆曰是豈可以爲故常而諉其責於後人及此哉首割其常祿以倡興修邑士夫與好義者聞之咸樂助以和積歲餘而材力具足不以勤吏民訌部使者之聴乃建明倫堂崇二十八尺有畸廣四十五尺有畸左右爲兩齋各十有二楹齋之末爲門屋各六楹齋之後爲諸生藏修之室五十六楹堂之後別爲寢室以備歲丁齋祓之制繚以垣墉飾以丹堊煥乎炳如地若攺辟經始丁未春二月訖工於秋八月張君又率師生捨菜告成觀者如堵以爲學宮一新而人才蔚興民俗美好伊始自今於是教諭鄧君寶具其事以請記予於張君獲有同鄕之好竊喜其政之知所先也爲之言曰近世之號吏治者可知已一切以文法從事而置風教於可緩稍有識者亦姑曰士貴乎誦書業文耳其居之新與獘也何尢若是者尙可與論治邪泮宮作而采芹之頌出學校廢而子衿之刺興彼誠以爲學之隆替而世之治忽存焉爾臨城爲畿內大邑儼如古子男之國而際夫重熈累洽之運被列聖之化景先且久顧可使夫弦誦之堂有愧於魯哉然非張君之才之識出乎世吏之上則亦不足以致此𨿽然學校之所謂重者有本有文興修者文也其本則何如在士之求復其性而已蓋其說莫備於曽子之書而學之不以爲常談者幾希也曽子傳之子思曰修道莫先於率性子思傳之孟氏曰謹庠序必申之以孝弟其說一也豈若後世徒事乎口耳以取足於文辭利逹之間爲得哉復其性以基之所謂文辭者足以明道所謂利逹者足以匡時而天下之治可以復古矣豈不益有重於新學哉此邦人士之責也張君生朱子之鄕誦服其遺書不爲苟簡之習其治臨城也律已之嚴接下之誠守之甚固而部使者及大府有難集之事難決之訟必諉之其於學校又不獨興修而已親課諸生爲之講授惇諭作興士風益振臨城人以爲百年來未有也鄧君嘗分教朱子之鄕友於張君甚稔斯舉也教諭馬君徳訓導任君道實相其事而儒學生王璽趙琦鄕老侯玘張明咸與有勞法得附書是爲記

友恭堂記

我休寜之人多勤生而務本無浪宕武斷之習故率以行義聞東南邑中舊家十餘而胡氏居其一胡氏之先率韜能不施類欲以安遺後人故卒無以考見其世業獨其子弟所謂勤生而務本者往往有之曰庭華其兄庭俊其弟獲以友恭聞鄕人蓋嘗以友恭名其堂比者庭俊來京師因語及之而請記焉予往時獲識庭俊之大父孟貴翁嘗飲於斯堂翁時年七十餘矣貌肅而言溫市之老成人也其父永端甫尢殷碩簡朴能拓其產而大之一時巧捷者多不能及不幸中道物故而庭俊兄弟實克承之上奉其大父及其母或主於家或客於外塤倡箎和相好而不相猶蓋邑之善爲兄者當不遺庭華善爲弟者當不遺庭俊矣非胡氏賢子弟邪夫家之興衰系於兄弟之和盭尙矣然和而興者什一盭而衰者什九故見於經則有鶺鴒常棣之詩見於傳則有鬩墻紾臂之戒見於史則有孝義獨行之名若楊之椿津崔之孝芬孝暐栁之公綽公權誠落落可數而又況夫所稟有知愚所遭有幸不幸以大聖而不得於弟若有庳者不得於兄若管叔者豈非難哉此予記胡氏之堂不能無憾於斯也𨿽然秉彛好徳之心命於天性於人非彊之而然則胡氏弟兄相睦之行亦何必有占畢鉛槧之功然後可相習而能有衣纓鍾鼎之華然後可相觀而善哉迹是論之亦何必有奇絕不可繼之事而後足以當友恭之名哉見取於鄕評增輝於家乘進而示勸於旌善之亭若胡氏弟兄者斯可矣予又安能不爲鄕人子弟喜談而樂書之哉竊獨念夫始勤而終忽者人之常態也故又爲友恭堂詩四章旣以嘉之亦以勉之庭俊尙歸語庭華相與敬聴而勿以予言爲無當則鄕人所望於賢者庻幾其有成也詩云惟兄之友兮惟弟之恭兮疾行先長惕爾衷兮弗恭之人抑自暴而莫予恫兮惟弟之恭兮惟兄之友兮恃長淩弱失爾守兮弗友之人抑自棄而莫予咎兮惟兄之友兮惟弟之恭兮旣友旣恭徳之崇兮家之隆兮繄古之人其孰從兮惟弟之弗恭兮惟兄之弗友兮弗恭弗友徳之否兮家之魗兮彼今之人將焉取兮

壽慈樓記

歙王村王君友璇之母程孺人出於歙西下濓程氏而歸於王村爲社生處士之配生友璇而處士卒孺人能以節義居其身以勤儉殖其家以耕讀訓成其子及其孫三人蓋姻族稱之無間言而友璇亦孝養備至爰以成化丙午鼎新其居特爲樓以奉母而致其隆焉樓成之明年孺人壽屆八十孟冬六日始生之辰也舉酒於新堂畢會親黨爲孺人壽有起而言者曰淇水之澳有慈竹焉其性孤直不可撓也淩雪霜排風日而色不爲之少變有歲寒之操焉種之所延實髙且蕃其頭角崢崢然世北之龍孫不爲過也若程孺人者得無似之乎其節淸以峻其歲樂以長其胤昌以大請比徳於是而以壽慈名其樓可乎眾客讙然以爲莫宜於是者流聞京師予觀古賢婦哲母未有不本於端一貞淑之行渉幽憂而茹苦辛可以致門閥之新享耄耋之樂受子孫甘旨之奉者諸君子有尙齒好徳之心而以壽慈名王氏之樓亦可謂稱情矣夫予嘗過王村覧觀林壑之勝獲友王氏佳子弟而竊聞孺人之賢甚久且新安之程昔祖梁將軍忠壯公忠壯廟食篁墩湖上今數百年而下濓之地又相望焉然則孺人之所從來者逺矣身益健心益休踰八望九而躋於上壽之域歲舉酒於新堂而致隆於斯樓者未艾也豈非一鄕之盛事哉禮部司務方君良弼之子經友璇之壻也請記其事以壽孺人而予於良弼亦托有姻戚之義輒書之不辭

瘦石野亭春集圖記

瘦石野亭春集集者十四人集之爲主人者鄕進士長洲徐中行取而圖之者其友杜身之圖之爲人物者其巾服或官或士或隠其起居或坐或立或行其情之所適或捉筆而書或展捲而吟或隠幾而思或袖手而觀或憑欄而顧或相攜而語或聴歌而興其侍從之所職或釣魚或濡墨或隨步或執薫茗或捧壺矢或進捲冊其林木則有碧松有絳桃有垂楊有叢竹幽花可擷丰艸可藉其居止則有磵流環之有盤石踞之有苔徑緣之有及肩之墻有容膝之軒有行庖以供有板橋以渡其器用則有石牀有磁墩有髹幾有古罍爵有古彛鼎有嚢琴有盆峯可憑可憇可觴可爇可撫可翫諦視之則溪云之浩浩若可以蕩目野水之濺濺若可以淸耳又恍然若與諸君子在花香樹影之間而聞語笑之聲於溪雲野水之外𨿽蘭亭之勝西園之雅有不啻過者亦奇矣哉中行之爲人介而臒如削玉如立鶴故以瘦石自名而其所抱負眞有特立獨行之操其爲詩又淸新俊逸若可以脫塵鞅而飽風露者故身之爲此圖寫其一時賓友之盛因以見中行之爲人然予之所望於中行者豈如此而已乎是集也予亦在數故輙爲之記

碧雲深處記

丞狄道縣事洛陽周公之謝政而歸也嘗營別墅於洛之郊挹嵐翠於軒窻斷塵氛於戶庭竹樹晻靄連陰無隙合而題之曰碧雲深處公樂居之甚久然未有爲之記者於是公壽七十餘矣兩寄詩以爲言顧後學小子不足以窺公而又念老成耆舊勤惓之意不可以終怫也則爲之言曰古君子之連類取諭豈茍焉者哉殆必有所爲矣彼云之爲物其始也出膚寸而雨天下以澤羣植君子之進而行其道也其終也斂藏於巖穴舒捲自如而不言功君子之退而善其身也公以賢良受薦而興佐一邑之政有及民之惠可計日以進於通顯之列矣乃厭簿書之勞起尋壑經丘之志髙風峻節出流輩甚逺其有取於云以自輔豈不稱情也哉昔靖節君解彭澤卽歸柴桑愛云之無心出岫而見於詞陶宏景隠居勾曲山私云以自怡說而不以贈人蓋云之見遇於名流勝士如此以今觀之公歸自峽以詩酒自娛不復問世事思置其身於農夫漁父之間蓋有慕於靖節而年愈髙气愈健朱顏白發笑傲溪山又將有得於觀頥自養之誼如勾曲外史者其壽未艾也此碧雲深處之所以得名也歟公名端儀故侍禦安慶太守公之子閣老贈太師南陽李文達公之內弟有子瑀選尙親藩貴主而文達者予之外舅也瑀每以朝賀至京得聞公起居而莫獲奉幾杖聽教言恆以爲歉文逹公子尙寶卿璋錦衣百戶玠尢爲公請記甚力則書以畀瑀用復於公因以致向仰之私焉

祁門善和程氏世墳記

我新安之爲郡也自昔少兵燹之虞故生其間者樂耕勤學而重祠墓且其重之也甚力鳩族而守之有定約合譜而識之有定所或侵焉則並力而訟之積歲傾家不直不已其間自唐宋來名大族者邑以十數我程氏號最蕃曰篁墩程氏皆祖晉新安太守元譚宗梁將軍忠壯公靈洗其居祁門者祖唐禦史中丞澐宗戶部尙書仲繁仲繁禦黃巢之亂始來居之再徙浮梁蓋篁墩小宗也居善和裏者祖宋中奉大夫令淮還自浮梁中興其家又祁門之小宗也自中奉大夫以上至太守府君其祠墓或有司所掌或諸房所業𨿽相通而莫相一自中奉以下九世爲墓十有二則善和程氏世守之每歲時相與展省祀中奉以下於報慈庵蕆事合食長幼咸在自宋迄今然墓多荒而不治者子孫𨿽蕃莫爲之倡於是曰貫曰元佑曰珪者慨然協議倡族人爲之兩易寒暑以克就工各立石於上識其官爵名諱而以狀來請書之嗚呼禮莫大於報本祠者神靈之所棲墓者體魄之所藏爲子孫者忍坐視其將圯而不加之意哉故曰君子反古復始不忘其所由生也然勢有所不能者以官爲家而墓無所與守親盡則祧而祀無所與共更代之後兵燹之交傳者蓋不能無疑於舜塜而孔子少孤不知其墓問於聊曼父之母乃則合塟於防然則爲人後者思有所恃以保其祠墓於數百載上豈非事之所甚難者哉豈非人之所甚幸者哉是宜有書以示後來者矣中奉之母胡夫人塟裏之下東山中奉塟裏之楊坑上塜其子和州僉判津祔津之子十三機宜貴昂塟裏之汪村園貴昂之子頴塟住後郭背塢口頴之子宿塟裏之下村宿之子兟又塟汪村園其配余氏塟其右之宋家塢報慈庵在焉兟之子伯彥塟楊坑八畆段伯彥之子汝弼塟伯溪汝霖塟巧坑汝訓塟伏村皆在邑八都之境而今之居善和者三房子孫居多且貴蓋汝弼之後有廣東按察副使宏汝霖之後有韓府長史顯曁其子河南布政使泰汝訓之後有兵科給事中原佐曁其弟刑部郎中宗顯貫則泰之弟與元佑珪爲羣從而其子昊亦賜進士出身矣善地所鍾是或一道然非夲其先之所積則亦莫能致焉後之人履塋域而剪其荊棘祫祠堂而餕其爼豆將不油然以興愓然以警嗣其志而謹葺之以求附於禮不忘其所生之義哉予於善和之程實同所自出旣通譜矣又嘗記其所謂報慈庵者故於先系不復贅特致詳於墓事凡族人預有勞費於玆役者悉附名其陰

懷鳳堂記

北海仇君東之以薦起爲訓導有年矣其所居在都城北甚僻往還甚寡然數辱過予凡經史所扣擊下至稗官小說無不立應發而爲古文詞力追秦漢及唐宋數大家不作近代語其論事後成敗若何悉有見誠使出而用世必可觀然君性迂且亷故所如輒不合坐以困亦終不自沮也其學益勇間以懷鳳名所居之堂或者疑之曰古賢聖之可以尙志者不有大哉乃獨以其姓之同位之下而於季智乎取之多見其庳且隘也予曰不然君子之爲道也行逺登髙必有所從始豈若世之偃然不慚驀自附於古人而卒無以副其實哉武侯王者之佐自比管樂子美詩人顧以稷卨自許天下後世之公論豈可誣也而況季智之未可易視哉羣璫柄國趨者瀾倒顯晦裕如而不以鷹鸇自處獨王渙知之不敢以枳棘處之自處者世不以爲矜處之者世不以爲比季智固不可及而渙亦可爲難也然則安知夫世之人不有如渙之知君者哉知君而以爲孔明管樂不知君而以爲子美稷卨其於君也何尢然予獨有感焉鳯之爲物不常有也當虞周時僅一再見顧後世史冊所書或五見或三十九見何鳳之不憚煩而爲世之褻翫若此哉殆有贗鳳焉烏可不懼耶予與君交厚善蓋嘗坐君之堂壯其志必有所從始以底於髙逺仇氏之眞鳳將未亡耶矧今天子嗣位比徳舜文以幾於隆古之治寤寐英賢若饑渇然則君子之顯晦不有時乎哉其音足以中律呂其文足以儀殿庭其徳足以昭聖人而興吉士若君輩者行將見之則君之堂且將名於時誦於後而家世之祥益大矣

慕椿養萱記

人子之於親生則養歿則思皆根於性而無待於彊焉者也然有忽於其歿而遺親者矣於是聖人有事亡如存之教有簡於其生而悖親者矣於是先正有祭丰不如養薄之警二者交盡然後可以言孝而克盡者恆難也吾鄕有範禎氏早失其父景純甫追思之不忘與弟祺禮初■﹝礻奇﹞養其母趙孺人甚力間來京師語其情於所知者爲顏其堂曰慕椿養萱而以記請殆有所志於孝者歟然吾聞之慕非徒慕養非徒養而已禮親之所以爲思者五居處笑語之思其粗也而嗜爲切親之所以爲養者二口體之養不可缺而志爲大𨿽古之人邈乎難及而性之所發今之人豈有異乎患不爲耳範氏世居休寜林塘之右族予不及識景純甫然聞其樂善循理以友恭自名範之彥也旣歿而趙孺人持家有道訓育五子以不墜其夫君之業賢明人也然則予之升斯堂也目斯名也因父之所嗜與母之所志隨力之可及以爲慕以爲養少企於古之人而求副其實俾歿者享其致愨而益安生者樂其承順而益壽豈不足爲範之佳子休寜之良士也哉禎生有美質嘗講學於君子當有所立以顯其親者其從弟祤館甥於予故於範有姻好而記不以辭也

篁墩文集卷十五

●欽定四庫全書

篁墩文集卷十六

﹝明﹞程敏政撰

○記

重修南山庵記

南山庵在休寜縣東南五里其來最逺其境最幽勝蓋紋溪之水自斷石蜿蜒而來繞庵之西折南至古城巖迆■﹝辶裏﹞而去芝山蔚然當其前一支壠虹亙洑行出庵之東其麓有塘冬夏不竭土人號南山庵據其上故因以名焉考舊牘庵始晉泰興二年釋天然者剏建其後興廢不常今庵中所藏田租刻唐賢通字文有小石表刻宋淳熙字皆不可得詳矣然老木大且數圍其髙參天其陰蔽畆意非其來之逺則烏有此數百年之物哉國初庵毀於兵燹景泰癸酉釋誠閏者來住里人張萬山助其財力庵以復新旣又得石佛於塘之中丁歲旱奉以禱雨得雨而熟里人益神之凡有事卽禱而香火益嚴非地之靈有以陰主之歟成化庚子先尙書襄毅公賜塟南山之原距庵百餘步而庵地多程氏業捐之庵者賜塟之制當有祠堂三間因起於庵之東會庵亦漸獘矣閏與其徒恵靖復加葺焉郡縣及鄕之尙義者爭捐金濟之庵以再新庵中爲大雄之殿以事佛左爲伽藍堂以奉漢壽亭侯闗將軍右爲眞君堂以奉唐雎陽太守張中丞後爲方丈兩旁各爲僧寮法所宜有者次第以完惟先公之神實棲於是而斯庵出於古迹亦令甲所宜存者修廢起墜之功因不可無紀也閏號性空鮑氏子僧行刻苦人所弗堪蓋非其力弗食非其類弗友用能一再新其佛宮而積其所得捨田爲常住若干畆從之遊者服麤茹澹亦相與共之無外慕紛華中藏矯僞之獘年幾七十體臒而气堅蒼藤瘦竹疑其爲有道者予以是敬禮之思異日得請而歸占溪山之勝結社以終老焉而閏也遂將爲淨土之逺師艸堂之湊公矣惜予之迂左不能如淵明樂天之曠逹而徒想其人於異代可愧也哉閏所捨田其畝數及嘗有所施於此庵者其主名悉附著於石陰

新屯寺鐘樓並續置土田記

新屯寺在休寜邑南三十里黎陽鄕相傳以爲唐寺也肇迹於貞觀賜額於天佑歲久寢獘當宋正和中僧法夲嘗一修之又置田五十畆寺瀕於溪侵嚙不時迨元至正中僧秀芳復徙剏云蓋山麓縣誌云爾寺𨿽一再更新而鐘樓獨久壞無以謹天時覺徒眾自元季扺國初兵燹之交版籍之易田之隸寺者亦蕩無餘焉僧志逺程氏子所居曰程子塘去云蓋山五里而近少入寺禮碧雲上人者爲師長益淳謹好學思亢其宗乃重作鐘樓於佛殿之東岌立翚飛彩繪相映追蠡在禦眾聴一新蓋成化丙午九月九日也旣又以其餘力構禪房數十楹而尢惓惓於土田爲常住之資前後所得三十餘畝由是過者發偉觀於蒼山老木之間居者獲美茹於良疇嘉畛之上新屯之寺得逺公而一日煥然有加於舊焉然獨懼夫來者不知夫成功之難也托予族人志端請記其事予聞佛之爲說自以爲堅忍而不變淨潔而不污𨿽天下之珍怪麗好莫可與動其心者固無藉於耳目之警棄南面王之樂而自逃於困餒不給之鄕至或捐軀以濟人之危急而莫之卹也固無藉於口體之奉天下之物比之風燈泡影一切皆幻而付之苦空圓寂不可致詰之境固無藉於身後之名則夫鐘樓之設土田之增金石之刻彷徨於斯世而爲其徒之計者亦異乎佛之說矣𨿽然是或一道焉無藉乎耳目之警口體之奉身世之名佛已成者也若其徒之學佛者豈能無藉乎此而遽有得乎彼哉宜逺公之有是舉而記不可辭也聞其聲而念戒我者之心食其粟而感飽我者之恵誦其文而徳教我者之言勇往精進力於其說以求無負於逺公𨿽於佛未可知然祝蕃禧以酬國恩禳丰歲以作民福田固寺與僧之所恃而爲存焉者也可不勉歟

仙遊張氏遺像風木圗記

凡子孫於祖考之生而致孝也承其顏養其志如斯而已其歿也顏則惡乎承於是保其容之遺者於堂不敢死其親也志則惡乎養於是謹其體之藏者於墓不敢亡其親也斯古之道也中世之人不惜懸重購以求名繪結生塋爲娛目保身之計於其先容先墓漫不加省何哉予觀於張氏遺像風木之圗不覺慨然曰是可以占孝矣張氏出唐梁國公睦之後曰團練招討副使浚自光州固始遷閩之仙遊招討再世曰宋奉議郎叡三世曰泉州郡學教授弼又十一世曰陽山處士子淸十二世曰元承事郎和十三世曰興化路判禮十四世曰臨江路判鉉鉉之弟曰百川處士銓鴻臚序班鐩則入我朝矣百川之子曰樂素君瀚樂素之子曰愼庵君福再世不仕愼庵之子鄕貢進士炫始爲此圗且請諸搢紳各爲之贊以序爲屬蓋炫之叔父雪梅君嘗有志爲之之弗竟炫之兄輝乃重修譜牒考其兆域而摹其遺像之存者付炫俾竟其志云將使爲子孫者按圖而知某爲某祖之像某爲某祖之兆𨿽時有後先地有逺邇蔚乎粲然如聞其謦欬於室堂如奉其松楸於庭戶又因贊述而知其出處顯晦與其積善流澤之詳俾知所感且知所勵若斯之爲圗亦庶幾古之孝者歟然予竊進於張氏夫孝有夲有文力其夲而後文可稱也升其堂覩其容之遺則思承生者之顏撫其兆感其體之藏則思養生者之志斯可謂之力夲乎未也立身揚名聖有明訓虧體辱親大禮是嚴必也處而學爲良儒出而仕爲良臣使人稱之曰此仙遊張氏之後以似以續而不匱則張氏之先固有不待生而存不隨死而亡者哉然則斯圗之爲重又豈獨以其文哉炫好學博雅不伍於流俗他日當有以亢其宗者是爲記

廣對鷗閣記

吏部侍郎鏡川楊公爲學士時嘗續其先志作對鷗之閣蓋摘唐人詩中語也然鷗之所以詠於詩者則皆夲諸列子所謂海鷗忘機蓋習談之公自爲記甚詳而又命予識之故竊有進於公者夫機心之有所中也豈獨鷗哉狠鷙悍烈𨿽石虎之射可以沒羽然有時而自中則盤回隠伏𨿽弓蛇之飲可以戕身豈若無機心者可以優遊委順付悲喜於身外之爲樂哉此公之先所以有取於鷗而思以貽後者也今公出領銓曹可以黜陟生者入總史事可以榮辱死者固當無所容心其間俾是非不昧賢否不淆爲巨儒爲宗臣則天下後世蓋將知公之承其先者不徒取於對鷗之適而已予方被放去歸其鄕將漁釣以畢此生於江海之上計盟鷗以自輔而疏慵拙直鷗固不予棄也思公之閣撫公之捲輒廣公之意而識其後亦因以見予之志焉

重建觀音寺記

都城西南五里許曰玉河鄕池水村中有古剎曰觀音寺初莫知其所從起傾圯荒穢日甚一曰天順壬午歳鄕之人曰權五合裏之善士延釋恩祥重作之爲祝釐禳禜之地成佛殿六楹將以次及兩廊未就而祥逝越十年矣風朘雨削殿復傾圯住者取具過者興嘆迨成化丁酉歲而祥之徒徳顯始繼其師之志盡出己貲協以眾募掄材鳩工辟鄰地百餘丈狹者以廣污者以新佛殿之六楹者巋然中起髙敞靚深不替以隆左爲伽藍堂右爲祖師堂天王殿峙其前觀音殿掎其後外爲山門殿左右爲方丈鐘鼓有樓庖廚庫藏有建子屋數十楹居其眾收民田二百餘畝贍其食棟宇翚煥像設荘嚴丹堊藻繪爭耀競爽經始於某年某月訖工於某年某月落成之日逺邇畢集蔚乎粲然易傾圯爲堅致更荒穢爲精潔可與名山福地勲戚貴近剏建者相長雄不徒甲一鄕而以顯髙足恆裕懼其積久而或冺命其弟善彬因予所善求記予因訪其興廢之故蓋近得石刻於土中謂金天會七年梁王統軍至杭上謁天竺禮觀音大士像及大藏經異之因徙而北有比丘智完率其徒以從殆斯寺之所由始也石刻於大定十七年九月考之史梁王爲烏珠實以天會七年己酉入臨安是時爲宋建炎四年髙宗遜於海凡玉帛圗籍盡航之經像實與之俱至大定十七年丁酉幾五十年矣而寺昉於此乎立是爲宋淳熙四年孝宗方勵志中興世宗亦賢主蓋嘗自儗漢唐之盛圗功臣於衍慶宮烏珠預焉殆夲其志而爲此以致夫褒勲悼往之意歟其舉措不暇論然撫時與事則有不勝其感者矣自大定丁酉至皇明成化丁酉三百六十年矣而寺昉於此乎興然予嘗至天竺見所謂沈香大士像者杭僧率指爲梁物以金石刻証之梁物已北徙中失於兵燹久矣而杭僧不知也其廢興之故如此則今寺之以觀音名豈非稱情也哉嗚呼自宋之南金元之入幽冀之間變亦極矣我髙廟龍興天下始定於一文皇繼之而興都焉山川艸木皆獲呈露以被中原聖人之澤況斯寺近在郊畿得人焉以起廢而爲祝釐禳禜之地其徳澤被於齊民猶甚獨非幸歟後之來者宜悉此意以祥顯二公之心爲心嗣葺之俾勿壞則庶幾如國之幹臣家之肖子而斯迹之可永也祥號瑞庵仕爲僧錄右覺義顯爲性天仕爲右善世裕方領祠部牒爲住持與彬惓惓思以文字昭其師故予嘉其志而記之如此

瀛州行樂圗記

河間之爲郡也據滹沱中堡二水之間故因以名城四面皆湖濼一望渺然魚鳥可食之物茭蒲菱芡可薦之實爲民利甚厚其尢勝者菡萏花相屬六七里遊者乘小艇絕流以入釃酒擊鮮使人竟日樂而忘歸故在前代又名郡爲瀛州馬君文奎自京官考成來判郡事佐其長以惠利其民人治益閒暇遂得適其所謂樂者於是鄕進士寶應陶君懋學爲作行樂圗發其吏隠之趣值予被放南還得觀焉其圗馬君坐盤石以瞰淸流不盈尺而妙得其眞修篁古松交蔭其上荷芰在下蕩漾水雲翛翛然若涼颸徐來飄人巾裾有不知六月之爲暑也童子治茶竈其旁或捧書挾琴各極其態一鶴遡風唳其前長空泬寥有川鳴谷應之勢蓋河間郡誠佳勝馬君政亦閒暇斯圖足以發之而予言則有不能盡其妙者乎予家江南中世徙河間有先壠在焉亦將受一廛事漁釣以終老顧出於病散淪落之餘方挾妻拏走南北而力未能也輒因馬君之請記其事君父憲僉公與先師南陽李文達公進士同年君以庭訓入官累有聲績後此名位當益進時一展捲指其所經遊所眺望將無忘於河間而心語曰此吾宦鄕與人同樂之地也哉則其情之所寄景之所觸將悠然自得於塵壒之外豈直感歲華資玩好而已

靜軒記

歙諸吳以居溪南者爲望溪南諸吳以名仁字世美者爲望世美君緣其名而以靜名軒且求益於士君子得靜之說甚富君之子恕復以請於予予以爲靜之義大矣其見於經出於聖賢之所教詔者燁乎炳然言之多則聴之厭予將何以副成子哉𨿽然吾之所謂靜者不以迹而以心則城市窅於山林不以心而以迹則終南巧於快捷方式蓋君子之所貴乎靜者非迹也心也吳君之處於斯軒也其有思乎望溪南之山而愛其如玉之峙曰斯靜之體立於吾心者耶酌溪南之水而喜其如鑑之淸曰斯靜之用涵於吾心者耶近取諸身逺取諸物日復日歲復歲而吾心之不克盡者寡矣顧名思義而吾之所謂求仁者亦不逺矣使心失其所養汩汩於名擾擾於利馳騖四出於黃塵赤日之下而不自知乃謂人曰吾之軒將以習靜其孰諒之哉予方蒙恩解組而南將弛擔息肩於新安山中且與吳君結淨社老友朱槿之開落可撫而觀焉白鷗之出沒可挾而馴焉髙才疾足者將笑之以爲迂且癖而莫與吾也然靜中眞樂有不可以彊人者茍相悟以心則無往而非安閒自適之境又寧可以形迹拘拘焉求乎一軒之中哉

淳安縣儒學重修記

予南歸扺淳安值江漲不能去乃取道入謁夫子廟於學宮學宮皆經新飾煥然於江渚之上心甚異之教諭許君仁訓導黃君奎王君普揖而進曰初廟學久弗治而欞星門泮池偏於西非制之宜今劉侯箎來知縣事之始卽愯然曰是豈可泛然不加之意哉乃卜吉鳩工遷正欞星門俾泮池與戟門相值南向而池之方廣視昔倍之作泮池石表於西攺廩餼倉於東建觀徳亭於射圃至於殿廡齋捨或易其棟梁或加之丹堊或益以磚甓次第興修無弗完者皆劉侯之力也明日燕尊經閣又明日燕魁星樓坐客咸指其臨觀之美與其虔奉之嚴嘖嘖嘆曰非劉侯則日加敝漏而後來者益不可爲矣三君子因請記其成諾之而未暇也予歸兩月王可來休寜申其說爲之檢舊志及諸先正之記而言曰淳安夲歙東鄕自隋唐以來隸新安其後割以畀睦而東西往來者憮然有眷眷桑梓之意況得賢侯以新玆學宮與有逺耀而可以無言哉淳安素稱佳山水生其間者秀而文自宋扺今嘗一再魁天下其餘並芳趾美以出而建勲名於一時可登史冊光仕籍爲斯學之重者彬彬焉予獨念夫學以至聖人之道而道豈頓悟之可得鑽研之足盡耶蓋聞此邦有融堂錢氏實得慈湖之傳上宗陸子其言淵以愨其行碩以顓眞可謂百世士矣然朱陸之辧學者持之至今予嘗誦兩家之書而竊懼夫人之不深考也自艾於粗浮之習而追病夫支離之過其言具在炳若日星今弗究其晚年之同而取決於早歳之異其流至於尊徳性道問學爲兩途或淪於空虛或溺於訓詁卒無以得眞是之歸此道所以不明不行而師之教弟子之學淵源所承宜有據焉可也矧今天子更化之初學宮鼎新適逢其會則凡遊於斯者豈可不敬以心學爲勉勉之何如以錢氏爲先容上求聖門道一之說而致夫體用之極功以不負賢侯祇承徳意作興學者之盛舉豈非偉然烈丈夫之所爲哉其所以重斯學者不亦大哉予不佞生朱子之鄕敢竊書其所聞爲記劉侯永新人文獻舊家知所先務而余政及民尢多屬郡吏治可當首選廟學之修肇工於成化丁未十一月竣事於弘治己酉十一月相其事者縣丞黃福主簿朱智典史李景董其役者耆宿周甲應乙邵丙皆能體侯之意有功斯學事得附書

忠孝道院記

忠孝道院在休寧之商山其先興廢不一當宋南渡有邕州安撫吳文肅公其第與院相邇文肅諸孫曰資淵仕元爲建徳路遂安尹生子眞常不任昏宦因寄迹歙之幹明觀歷官提舉崇道明徳宏教法師兼知觀事以以是院之久淪於兵燹也至大己酉請於朝得賜舊額重建於村心爲居人禱祈之地至正乙酉用堪輿家言復移建於商山之賀裏幹著於令甲上隸幹明水秀山環靈气攸萃禱祈益驗道院之名益顯至我朝正統甲子幾百年院日就傾圯禱祈者病焉於是文肅裔孫曰士彬以語都紀沈懋淸懋淸乃挾其徒許中元一再修之中元以傳其徒胡元靜元靜以傳其徒陳道明間至京師請予記以示來者予觀道家者流率以爲出楊氏之爲我儒者必詘之然是院獨以忠孝名豈固有感於儒者之說而爲是哉亦其法有所謂忠孝而儒者偶未之察耶是或一道也三代而下人臣之賢莫如畱侯人主之盛莫如文帝畱侯汲汲於君父之讎進退從容有儒者气象文帝奉藩極其恭謹在位恭儉號稱孝文然皆喜黃老之學則世所謂道家者其法之臧否說之醇駁固宜有審所擇而愼所趨者哉寶淸靜以爲治而謂佳兵爲不祥奉遺體以周旋而以忘生爲深恥亦忠孝之推也夫忠孝士之大節顧其名乃署於深山長谷琳宮貝宇之間孰不駭聞創見而予則以爲不然歸斯受之孟有明訓麾諸門墻子云是嚴吾豈能外儒先以爲學而靳一言爲是院之重哉道明邑之仙源人知讀書能自立且以彛名其軒殆亦觀忠孝之名思向慕以求無愧於老氏之徒者予故嘉其志特書之

休寜率口程氏世忠行祠記

世忠行祠者我率口程氏所建以奉先世祖梁將軍忠壯公而又上推其源以及晉新安太守府君下溯其流以建其始遷祖三三宣議府君者也太守府君諱元譚當永嘉之亂來爲郡實有安集還定功賜第郡之篁墩子孫家焉十二傳至忠壯公諱靈洗值梁侯景之變復起鄕兵捍賊歿而爲神歷代嚴祀之號其廟曰世忠胤系蕃昌居他姓十九其別居率口則自宣議府君諱惇臨者始宣議上距忠壯二十有四世自其先葉嘗一遷新屯再遷兗山戾止靡常眾心弗寜乃卜宅於率水之上居焉當宋之季業以復振稅之以石計者三百餘爰立師以迪嗣人植產以贍先墓蔚然碩宗與篁墩相髙其卒也子孫相與割田置守専祠於裏之齊祈僧捨蓋宣議四傳有孫二十二人其爲教諭者曰一夔舉鄕貢者曰夢麟曰應龍號經畬者曰一麟中省元者曰一震夢麟嘗夲伊川家法立宗會鄕先生宏齋曹公實序之而祠事未啟也正統丁卯春一夔五世孫道和一震五世孫玩始倡族人立世忠行祠爲正堂四楹東西廡八楹門屋四楹前闕石溪右臨水渠妥靈合族於是爲稱然子孫日多祠日隘成化丙午冬道和之弟春和玩之子鈐復倡族人增剏寢堂四楹廣廈回廊虹貫鉤連周垣相繚扄鑰惟謹每歲正元日奉三祖之像於堂奠獻禮成長幼敍拜飲福而散又以元夕前二日爲忠壯始生之辰制花燈以樂神凡五日其供祀也有田其受成也有次其散胙也有規行之四十年而祠亦再新矣春和從孫文傑與一麟八世孫祖瑗皆好學勇於義始相與具其事請書之予於率口之程實同所自出嘗伏拜祠下會其族人不下六千指蓋其處者多良士歸者多貞媛能不以富貴爲丰嗇而以禮義爲盛衰故其平居往往知敬先睦族亢宗起廢之爲功有如此者嗚呼世之人華其居室臺榭以示觀美或罄力於老子佛氏之宮以徼冥福顧於身之所從出者漫焉弗之省則吾於率口之族嘉羨太息爲之執筆不能已者豈獨水木本源之私哉繼自今始凡有事祠下者仰祖烈之如在撫先業之益充思以繩武爲志而大振其世風俾有出於輪奐豆登之外宗工巨儒且將有不一之書擬其後矣詩云豈無他人不如我同姓故記之而竊有告焉

婺源縣廟學重修記

婺源儒學在縣西山麓凡起廢之功率有記獨以泮池爲闕典學者病之成化丙午之歲進士卽墨藍君章受命來知縣事蓋期年而政成乃以次修大成殿及兩廡剏學門及藏修之居飾明倫堂而新之科第有表捨奠有器而於泮池用工倍焉蓋學宮去水逺無所從出惟衝山有活水可取道而至有識者𨿽竊計之而力莫能遂也君首捐俸鳩工伐山通渠渠凡數百丈導其流自射圃北迆■﹝辶裏﹞而左經饌堂歷三賢祠又演而南始瀦爲池作石欄以環之告成之日山增而秀水辟而深艸木含輝弦誦得所稱古泮宮之制蓋役不及民費不勤官而成玆偉績爲諸邑之冠焉非君有過人才力不足語此於是訓導李君仁具其事來休寜請予記於戲君子愛人小人易使皆夲於學道泮宮者道化所從出也我文公先生實產是邦闕裏巋然比於鄒魯而於祠閣有記經子有跋凡所以病吾人者以爲溺心於程試之習馳騖乎纂組之工而不専業於聖門思與學者深究力行庶其俗可以一變至道蓋先生之訓炳若日星如此又何假於鄙陋不腆之詞哉獨以泮宮旣新則聖澤益宏道化益興在上者益相期以子恵爲心在下者益相戒以梗率爲恥我文公先生所謂専業聖門一變至道者將見於盛世爲天下先以上副聖天子建極宏治之意又不獨輪奐之美疏鑿之勤可以冠諸邑名一時而已藍君所以治婺源者若廣儲峙賑煢獨造輿梁禳虎患其政孔多且以其暇日重葺文公年譜語錄及編刻雲峯胡氏家集以傳庶幾教養兼舉不負於學道之君子其名位與日俱升所以利濟乎斯人者將有大焉而婺源初政不可不書也縣丞李君應鐘主簿於君晟典史陳君某及教諭廖君絅訓導張君節皆能捐俸以助生員孫普程祿陳俊王道輔實董其役而李君克相斯舉尢惓惓焉故記其成以告來者使嗣其志而弗隳則婺人之幸寜有旣乎

道一編目錄後記

宇宙之間道一而已道之大原出於天其在人則爲性而具於心心豈有二哉惟其蔽於形气之私而後有性非其性者故聖門之教在於復性復性之夲則不過收其放心焉爾顏之四勿曽之三省與子思之尊徳性道問學孟子之先立乎大者而小者不能奪其言鑿乎如出一口誠以心不在焉則無以爲窮理之地而何望其盡性以至於命哉中古以來去聖益逺老佛興而以忘言絕物爲髙訓詁行而以講析編綴爲工辭章勝而以嘩世取寵爲得由是心學晦焉不明尼焉不行𨿽以董韓大儒尙歉於此而亦何覬其它哉子周子生千載之下始闡心性之微旨推體用之極功以上續孟氏之正傳而程子實親承之其言曰聖賢千言萬語只是欲人將已放之心約之使反復入身來自能尋向上去下學而上逹也此其言之切要意之誠懇所望於後學者何如而卒未有嗣其統者於是朱陸兩先生出於洛學銷蝕之後並以其說講授於江之東西天下之士靡然從之然兩先生之說不能不異於早年而卒同於晚歲學者獨未之有考焉至謂朱子偏於道問學陸子偏於尊徳性蓋終身不能相一也嗚呼是豈善言徳行者哉夫朱子之道問學固以尊徳性爲本豈若後之講析編綴者畢力於陳言陸子之尊徳性固以道問學爲輔豈若後之忘言絕物者悉心於塊坐走誠懼夫心性之學將復晦且尼於世而學者狃於道之不一也考見其故詳著於篇

兗山汪氏重建祠堂記

新安汪氏多祖唐越國公號最蕃其居休寜兗山者自歙徙族益盛其彥曰世行君自新昌謝政家居諸務未遑首倡其弟侄本父兄之志新其先祠爲六楹焉其中専奉越國公髙曾祖禰左右序列於上諸旁親之主左右序列於旁限以重門繚以周垣凡神廚祭器庫之類悉以如式經始於成化丁未十二月訖工於弘治戊申八月告成之日昭穆載嚴宗■﹝尙阝﹞咸喜以爲四時祼享之儀有所據而行五服袒免之親有所恃而萃百世孝敬之風有所肇而興不可無記以示我後人於是汪君請於予而予莫能副之甚久間叩其所以立祠之義則曰竊聞吾鄕之先有陳定宇氏一時巨儒其上世本唐鬲山府君之後陳氏先祠寔中祀之吾之所以主祀越公者本定宇意也又聞淛之浦江有義門鄭氏累世同居其先祠並祀伯叔羣從男女之主上之人嘗旌其門下其家範以風四方吾之所以建祀旁親者用鄭氏例也其餘一遵朱子家禮與國朝頒行之定式並行而莫敢戾焉吾之所以承先志致隆於祠事者如此而已予聞之愯然以嘆曰嗚呼先王報本追逺之禮垂世作程而具於載籍炳如也中世以來章縫之士心知之而力不及公卿之家勢可爲而不暇又其甚者華寢室以奉妻孥飾臺榭以樂燕私於賓友大捐利於道宮佛剎以自媚於鬼神而覬冥福其不知類至於若是而欲民習之正禮教之興道化之洽豈非吾人之所甚憂者哉有志於復古如汪君有志於正家憲後而因以風一鄕之人如汪君豈非今之難得者哉君名道字世行起鄕進士筮仕知湖廣醴陵再知江右新昌率以徳政聞嘗有徙學築城之役皆事之難集者君優爲之又建白行家禮崇宗祀十條多匡時善俗之見朝議取而行之誠哉君子之學由身及家而施諸有政不可誣也記而傳焉俾有事於陟降豆登之間者油然以興惕然以思謹禮文崇孝敬而以流俗之漸是懼將不有擴君之志而增輝於越公者乎君之父諱伯善讀書好義鄕稱長者兄諱世寜躬行孝弟以率其族起其家皆惓惓於是祠者故並記之

恭謙堂記

祁門善和程氏之老曰用亨與其兄用仁極友愛凡車馬衣服可相共者無爾汝一飲食之嘉者不集不食用仁出抵暮不返必迎候醉歸則扶掖還寢室乃退或有疾竟日夕不離側疾瘥乃己事酬酢客過從與一切家政必議議葉而後行由是家人化之娣汪之事其姒方也若兄弟然相好不二子侄之勝讀者必共業而無敢嘩者焉蓋用亨之父曰孔隆處士家範極嚴識者占其兄弟之克成有以也里人嘉之爲題其堂曰恭謙殆將以孔隆擬楊氏之播以用亨兄弟擬楊氏之椿津焉其得之鄕評如此前進士知黟縣事江侯聞之爲大書其扁而未有記之者今侍禦佀公來爲郡求逸民以佐政用亨在焉里人又爲之嘖嘖嘆曰孰有恭謙若程氏兄弟而家之不淑令聞之不翕然者耶其姻黨甥方英林彥方表大懼堂事弗白始以記請曰願無辭以詔來者予觀宏農之楊與廣平之程自魏晉來同列右姓以家法聞天下譜副於有司論其世故等夷耳椿津皆年踰耳順恭謙不衰國史書之而大賢君子有取焉今用亨亦年六十用仁年六十有二老而篤行亦將可以趾宏農無愧於天顯者耶然椿津並登臺鼎赫然一時而用亨兄弟以布衣處林壑之下疑其有不可班者殆非也天之所以與我者豈有所限於隠顯而爲之丰嗇哉中世以還固有居人上而鬩墻攘臂無所不至者矣顯而慝焉顧豈若晦而淑焉者之爲泰哉𨿽然慢者恭之賊傲者謙之反也恭謙之爲徳也和和則吉吉則壽家以興傲慢之爲徳也戾戾則凶凶則菑家以否斯固君子之所愼而尢莫切於兄弟之間也用亨之友於恭謙若是其播而爲一家之和鍾而爲一身之吉進而享耄耋期頥之壽將不兆於斯歟子孫承之是則是效家益興族益荗獲與椿津之賢相望爲異代則一堂𨿽小而有系倫理世教甚厚記而傳之固宜用仁名恕保號拙翁學春秋數不利於場屋而隠用亨名元佑號朴庵其先與予同出廣平自晉新安太守元譚府君以請畱居郡至梁將軍忠壯公益顯忠壯之後分居休祁昭穆具存而予差有再世之長詳見統宗譜云

春風堂記

休寜北郭程氏有名萬鐘者嘗構堂以春風名之取大程夫子在汝陰事以爲重謁記於予予愯然不敢當曰夫子從學於周子以上續孔孟之傳道徳淵涵殆有未易名者所謂春風特出於門人朱公掞氏後世味其言追想其風采若天人燁然不可得而卽焉是豈可以易言哉發吟風弄月之趣人莫與歸適傍花隨柳之樂人莫與識夫子之春風得諸師見諸身者如此後學烏足以知之然驗之以其近似亦有可窺其萬一者夫子嘗與伊川同遊佛捨僧羣然從夫子而伊川爲之獨行蓋異端且馴於卒然之頃而況士類新法之行不嫌於條例司官而荊公目之以忠信小人且格於閧然之餘而況君子平居端坐如泥塑及接人則一團和气蓋寓公生客且歆仰於邈然之際而況州閭族■﹝尙阝﹞之人朱氏所謂春風𨿽若一時偶有所得之詞實足以書夫子粹面盎背之妙豈非善言徳行者哉萬鐘受其說於季父友云先生文通掲之以名堂豈非能自得師者哉然師之而弗求所以踐焉不可也宅已以巽順無暴慢之作處家以雍睦無乖剌之舉濟事以溫裕無忿戾之形夫如是則庶乎不愧時雍太平之民而斯堂可以顯矣孰謂夫子之春風人不可以隨分而有所承式哉若徒以示重謂大賢非所敢企則將有事去名存如昔所譏鐡鑪步者可不懼哉予於萬鐘有同裏同姓之歡喜其謹願好禮不忘先訓友云又一鄕耆儒所期於從子者甚逺爲記之而藐焉末裔行毀業荒不能爲役於夫子蓋凜然望洋之嘆有不知其自失者矣

篁墩文集卷十六

●欽定四庫全書

篁墩文集卷十七

﹝明﹞程敏政撰

○記

浙江湖州府新置孝丰縣記

湖州在前代號吳興郡廢置不一常領烏程歸安長興安吉徳淸武康六縣元季地入張士誠我髙皇帝龍興拯生人於潰亂首命將伐取其安吉長興二縣久之下士誠湖州歸職方復領縣六蓋百三十年於今矣成化中王君珣受簡命知府事數年令行恵孚每行部輒進其縣之耆老以詢政焉耆老言安吉縣轄十六鄕爲裏九十有五地險逺人習於不善嘗有弄潢池之兵者至勤王師而太平金石廣苕浮玉天目魚池孝丰零奕玆八鄕者爲裏四十餘中有漢原鄕廢縣城巋然存焉長興縣轄十五鄕爲裏二百六十有四而零順晏子荊溪玆三鄕者爲裏二十有七去長興甚逺去安吉甚近如析安吉之八鄕置一縣轄之而割長興之三鄕隸安吉則地之逺近適宜民之羣不逞者昜漸以變殆永利哉王君聞其言亟是之且博詢輿情考按圖牒手疏以聞詔下戶部戶部請核實上狀而布政使張公敷華按察使毛公鸃皆以王公所奏便狀上得請因其鄕名予縣額曰孝丰降印除吏置令丞簿史各一人仍領天目松坑二巡檢司事下王君與分巡參議李公昊躬往相地剏官府立城郭開衢巷分市廛營廟社儒宮畫一而定有若天啟業恢計宏落成之日歡聲被野力殫而不以勞財費而不以困蓋王君不貽艱於後人以一身任興利起廢之責藩臬之臣不以事非己出撓經野惠民之功故議克合而足以有爲若此於是王君使來求記其成予嘗待罪史氏竊窺髙皇帝之疆理天下矣蓋自戊申攺元洪武以來因革增損不遺餘力然於湖州屬邑猶或有不盡焉者何哉豈有憫於長興安吉久戍且勞故當僞吳之平也卽以內屬俾少遂其生養不忍再釐正之以勤其人於瘡痍未復之秋與顧王君剏置一縣分隸三鄕之請實在戊申今天子攺元弘治之歲歲律一再更矣分符治理之臣乃能補其遺規而成此巨美事豈偶然者哉春秋之法凡城某方戍某處皆謹識之爲民也而況肇永利於制定之餘弭後艱於承平之日事可不書之使官於斯學於斯生長於斯者相與心王君之心保玆成迹伊始自今以圗無替焉而爲望邑於天下哉王君曹縣人成化己丑進士歷知太康信陽二縣有治行召擢監察禦史於南京至今官復以政迹卓異被薦得一賜誥進階而後此名興位崇實未艾云

翕樂堂記

東南之人𨿽大家巨室以析產爲故常然亦有析產而相睦者要以爲難也析產之餘相鬭訟至於老而不相能者亦往往有之乃若同居友善如祁閶邑南康志髙處士豈非千百之十一哉處士性仁厚而誠愨少失怙恃能奉其兄志仁志忠甚恭撫其弟志英甚篤旣娶於方家漸饒裕而一錢尺帛未嘗私也有子三人從子八人猶共爨無間言乃構一室爲弟兄子侄怡樂之所其從叔亞卿用和爲題其上曰翕樂而處士年七十矣五月二日初度之辰也其邑子饒君棨汪君機與處士之子佑從子價有芹頖同遊之好將以是日奉觴斯堂爲處士慶來休寧請予記之於戱家之興衰系於兄弟之和盭尙矣然和而興者什一盭而衰者什九故常棣之詩著於經爲大戒而世之人克舉其義者恆鮮焉則何幸康氏之近出於吾鄕也哉夫以一家之和播而爲一身之吉此得壽之道也吾知處士自玆以往由七十而踰八望九以底於期頥之域體益康壽益增白髮蒼髯塤唱箎和日甚一日有司必將禮於其廬俾正鄕飲賓僎之位爲桑梓光子侄之賢者又將進與計偕承顏養志以揚處士之徳善見者興起聞者感慕益篤友恭之風而以鬩墻紾臂爲恥斯堂之名將不焯焯於時而爲祁閶山水之光也哉予不及識處士且病後文萎不足以盡斯堂之勝然諸君子尙齒好徳之心不可孤也輒書之爲記

蘄水縣南門浮橋記

天下事有可已而不已者有不可已而已者皆非也可已而不已則厲民不可已而已則隳事君子之蒞政也必酌其中以爲制使民不厲事不隳而足爲吾人之永利斯可矣若今蘄水縣之所謂浮橋者吾有取焉初蘄水有渡在縣之南門當驛路之衝每入冬駕木爲橋春漲作則橋壞而濟以舟舟不勝載墮溺隨之秋水涸而灘磧露則橋不時成舟不卽逹歲費白金幾十斤責以渡夫六人而民恆病渉爲歲滋久莫或究心焉婺源潘君玨以成化甲辰進士擢知蘄水縣事嘗祇謁宣聖廟進其師生與語而前教諭周同倫訓導楊復初周寛曁諸生王泰等首以是爲言蓋渡當儒學前故悉其事而君亦首肯心計曰是必爲浮橋使守者斂放有時庶可久也歲連歉不克如志會巡撫都憲馬公來有令諏郡縣興革事君躍然以狀上報可卽親往行水令耆民遊泰度河面之廣狹以丈計者六十可當四十艘而君懼民乘河飽急濟以蹈不虞減其數爲二十六計歲造之常費不足以給募之富民得畢銓等捐金以佐官而君又懼吏之有朘削也親往視役命僧會悟智市材鐡集工力肇工於成化丙午七月訖事於十月毎艘縱若干尺衡若干尺砌以巨板系以鐡維長與河等歲益夫四人水平則放以渡漲起則斂以俟東西往來若履坦途行者歌呼居者慶嘆以爲永利實始自今非賢令君之究心民事節其勞而紓其費莫與致此於是寛與今教諭傅楫訓導徐賢曁諸生畢鵬等具其事以請記於戱此非所謂事之出於不可已者哉惟事之出於不可已則所爲者皆義而非利言於上聴之而不撓倡其下應之而不嘩謀之同行之果而成之亟利之大有如此者彼無所酌於事之中起則或坐而任其事之隳或起而爲其民之厲又何擇乎義利之說而遑卹夫君子之譏哉矧學校公論所自出乃亟稱潘君之賢𨿽橋梁一事亦首得於先王拯溺濟渉之遺規則其它政之從善可知矣異時名位鼎升責任益隆天下事所謂可已而不已不可已而已者固當大明乎義利丕見於勲猷而蘄水固其所發軔也然則是橋也將有甘棠之思系焉豈可無述哉君字玉汝生於朱子之鄕而誦其遺書甚力且於予有講習之雅故嘉其筮仕未久有恵及民而又知所先務如此俾後來者有所考且有所勸以嗣經久之圗焉

松巖記

宗人貫用本者世居祁門善和裏蓋長史孔著之子方伯用元之弟進士昊之父也長史沒已久而方伯以壯歲卒於官進士亦早世用本恆怛焉莫能爲懷將以三思名其堂未幾得異夢云有縱火欲焚其居後之竇峯者急往救之至山阿見兩崖壁立水交道中有平坡長史臥其上用本坐其下進士侍焉因及名堂之意進士曰三思出季文子之言疑於事也弗協請以時思易之長史曰時思又不若松巖爲雅吾先世居於斯堪輿家善之自武魁府君以來代有顯者近頗戕於人藉爾之力亟完之而松植其上又修復先塋亦多植松以蔭之則思其先之大者宜不過此其以松巖名語畢而寤卽手識之使其中子旻來休寜請記嗚呼是不謂之異矣哉古之人謂夢生於因蓋晝有所見夜夢隨之率得諸彷佛不可致詰未有耳提面命若此之詳且審者豈非一念之所感而然哉上慕其親中憶其兄下思其子人之至情孰切於是而用本之一身備焉求之誠故夢之眞耶詩云孝弟之至通於神明況父子兄弟一體而分呼吸相通精神相屬而不可解於心者哉迹是論之斯亦有不足異焉者矣夫松長年後凋之物其操至於淩雪霜傲風日非一切卉木早發先萎者比長史以是而名用本𨿽嘉其修廢補墜之功亦擬其壽之隆於是其操之堅於是而後可以瞑目於地下乎彼名能孝者於其親屬纊之言必痛心刻骨況得諸旣沒之後接諸夢寐之間其感何如哉是將終其身奉以周旋而不敢一日忽焉者矣𨿽然吾將有進於是焉昔松嘗見夢於丁固解之者曰十八公也其後果然蓋松之爲祥也尙矣然則長史與方伯進士食其報而未盡者固將開其兆以示用本之後人使知所勉以求副乎斯夢者歟吾知用本始𨿽不免怛焉而終有所謂釋然者矣予與善和程皆梁將軍忠壯公裔先尙書襄毅公又素厚長史父子宗誼藹然百世一日而旻與其羣從多美資質喜問學俟捷於功名之場者森如也夢之徵也或有在於斯乎

桂巖記

歙大裏汪銑廷潤者吾友成都府倅文明之子固始尹良貴之從弟美風資喜問學每辱過予言動未始越榘度予甚愛之以爲大裏汪氏佳子弟云一日請曰銑之先六世祖碧山翁嘗植桂所居堂後題曰叢桂祝之曰願吾子孫有如此樹迨今可謂久矣而樹益茂銑父及從兄奉先訓以經術自奮遂上國學對大廷領郡邑之命於盛時庶幾可以符先祝矣而銑不能讀父之書則以桂巖自名因以示警焉惟先生一言有以啟髮小子之志意幸哉辭不獲則告之曰子之所以自名而有取於桂焉者將不忘其先世之所以垂裕者爾然桂之爲物豈直可與況夫士之顯者而已哉小山之歌招隠則以況夫士之隠者舊矣可與卻邪而衛正則與芝同功可與堅節而厲行則與姜同操夫其義閎而用博如此乃眷眷於郗生之所爲自負者則恐先世之用情將不止乎此爾故吾亦將有進於子者子以英年負才器承故家文獻之後而問學不已必思大有所立以逺爲先世之光迓續其父兄之近緒庶乎其可哉保正气而不餒厲志行而不變晦則如淮南之所歌𨿽隠不怨進則如郗詵之所對𨿽顯不矜夫如是則爲無負其先世之厚望而於其父兄且有榮耀焉顧予歸田恆苦多疾藥裹之需實資桂以自輔他日或幅巾藜杖造大裏汪氏之居婆娑樹下攀露叢挹天香歌小山之詞求金粟薦茗而啜之以考子業之成當是時也殆將有不知子之爲桂桂之爲子者乎若然斯誠可爲汪氏佳子弟矣

淸風亭記

凡可以系去思而示風勸者初不以事之大小與所處之華陋蓋有淸議焉世之爲郡邑固有喜興作崇廨宇而飾廚傳者其舉錯可謂大且華矣然不旋踵爲後之人所指目嘆笑者比比也一園亭之小且陋其何足錄然後之人相與謹葺之登而詠歌望而懷思聞而歆慕不已則何使人之至於斯哉是必有道矣吾觀績溪縣治之所謂淸風亭者有感焉初濟南李公宗仁當成化中以監察禦史坐與時忤謫主績溪簿而不卑其官淸勤公恪甚宜其民不踰年邑大治乃以其暇日卽公廨之西藝圃蒔蔬縳艸爲亭每與賓僚嘯詠其間或坐茂樹臨方塘舉酒相屬蓋忘其去國之逺而少息其簿書奔走之勞寄蕭閒簡逺之趣於炎熇塵壒之外因題其楣曰淸風賦詩紀之賓寮和之亦可謂一時之勝矣主上更化初公起廢去尹宣城又以薦來守徽州而故亭巋然獨存臨安髙君梁尹績溪數過而徘徊其上曰此君子之遺愛也爰葺而新之用以副其民之懷思介舉子許魁士人程儒來休寜山中請予記於戲廨宇之美廚傳之丰所以恱人家而求延譽於上官者世豈無之顧君子終不以此易彼也然則觀淸風之名而使污者潔暴者仁處困者融融喜功者縮縮則一亭𨿽小而淸議存焉髙君於是可謂知所重者矣宋蘇文定公謫尹績溪嘗郊行見雙嶺甚秀因作翠眉亭傳誦至今然則李公將來名偕位升業與時亨隠然殿文定之後俾兩亭角立於水鄕山郭之間爲美談而相無窮也獨非盛歟

祁門孚溪李氏先祠石橋記

徽李氏之居祁門者號孚溪特盛有先祠焉合其族而祀之前橋圯久不治弘治辛亥歲五月乃克新之其族之人具顚末以來告曰吾族之先有諱徹者蓋諸李之祖徹後八世曰府君秀實再入孚溪而光大之以垂裕我後人計其生在宋太宗祥符間有子六孫二十有五曾孫一百有二其胤實繁而末益分逮元至正庚申裔孫曰見山始倡建祠於府君墓左奉祀事而配以社規條戒約所以爲世守者旣備且嚴蓋於今百三十年祠亦中毀而再新矣惟其橋也蠧行者危之或漲作至不得以時供展謁族人以爲憂曰本輝曰以中謀謀易木以石籌之匠氏謂其役巨費殷非千六百工不可募於族而李源義官景瞻首應之任其責之半橋原查坑福州流口諸族人亦各捐其財力有差而景瞻諸子侄復紏其族之半以相之不一月告完其長虹亙其宻櫛比其圬孔堅其堊孔鮮山若劃而增明水若■﹝氵靚﹞而增妍蓋李氏之祠橋一新而行者坦坦觀者嘖嘖謂非本輝以中不足與謀始而圗終集事則景瞻之力居多焉敬宗起墜之舉於是爲盛非伐石紀名其何以昭示我後人敢拜以請則諾而進之曰願有復焉凡李之爲後人者亦知夫敬宗起墜之義當上法古之人而不伍於流俗者乎請以橋諭夫一水之隔必藉橋以濟而橋之成壞濟者之利害存焉誠不可茍而況有大焉者乎人之生也其所謂植身保家者至難濟也豈直一水之隔而已哉然非學以基之行以持之固有朢洋不可及之嘆者矣然則學與行之成壞其爲一身一家之利害輕重何如哉引而伸之其大益有甚焉則凡李之爲人後者伊始自今一學之習一行之修必如斯橋之積功而後可成就工而後可濟隠足以利其身仕足以利乎人夫然後無愧於始遷祖之貽謀與諸君子之嘉績由此觀之橋之建𨿽一事其所系於興勸者顧不逺且大哉是誠不可無紀景瞻之先曰昭三自孚溪遷李源傳六世得景瞻以行義重其鄕其卒也又卜地而得吉孚溪人異之爲孝誠所致其子彥夫爲郡庠生負才器而嗜學從予遊進進不已計其所至當顯其族於異日云

著存堂記

祁閶之胡有奉其名大本其字者蓋一族之彥云嘗從其鄕先生習舉業業垂成繼失其父仕逹翁及其母饒孺人君以祿不克逮養罷所業不復問功名事間築堂以奉祀晨昏思惟若與親對每歲時設衣薦食惟謹於是年六十矣其志不少變縣人郡守汪公孝之爲名其堂著存以暴其不忘親之意君子壻程循輩走休寜請記其事以傳屬抱疾久無以應也旣經歲而循等請益堅乃口占授之曰子之事親蓋恆性無足異荘生所謂無所解於心者也世降俗偸而人性離則生能致養者鮮矣況以時思之常目在之而弗替焉者乎然則著存之義非反躬之切窮理之至者不足與此此汪公所謂名堂而有進於胡君者歟夫子之所以求乎親者愛與愨焉固也然必以繼述顯揚爲之目而繼述顯揚又非貴賤貧富得喪利鈍之足云也言行不敢戾古人修之身刑之家以達一鄕使人稱之曰此某之子則庶乎其可哉君通禮記春秋二經學益深事益練逹人碩儒或自以爲不及修兩朝實錄有司率禮君預事而君且交仁賢導庸愚賑乏絕孳孳不已訓育其子蒙頥豫巽泰皆有立又遣蒙爲學諸生世其經迹是觀之胡君殆知有古人繼述顯揚之說而無愧名堂之意歟𨿽然予亦將有進於君者蓋聞之舜五十而慕誠先正所示法而實則約之爲中制爾非故限之使夫爲人子者取足於此也老萊子行年七十弄雛親側是豈以老穉而損益其孝哉吾知胡君年彌髙則徳彌邵思彌切壽固孝之徵也在詩有之永言孝思孝思維則又曰孝子不匱永錫爾類君之志亦豈取必於是耶然天之報施善人則有不約而契者吾又知胡君之後將有志纉先烈名與計偕起而爲其顯揚之地昌且熾焉者孝固慶之基也夫如是則亡者存晦者著名堂之義豈徒云爾哉予不及識胡君重其行兾他日杖藜躡履訪君山中登其堂舉酒相屬而固以考其徳之成焉

保訓樓記

保訓樓者富溪程氏子太珍所建以奉其先世遺書者也程之先自晉新安太守府君十四傳至梁將軍忠壯公忠壯又十四傳至唐禦史中丞都使公值廣明之亂起鄕兵據東宻巖以保族庇民其從孫炳始居富溪炳孫可思嘗列所居之景爲八詠歌之而富溪之名始著可思元孫卓仕爲歙州學正始以儒倡其家而產亦充卓子汝礪孫思禮曾孫驤三世皆有聞於時而驤舉宋開慶進士歷官中書舍人其族益顯驤孫以忠曽孫存元孫億三世皆有著述藏於家而以忠從弟克紹仕爲遂安簿嘗表章太守府君之塋域存從弟嘗又編刻族譜建祠堂而收族貽後之制益備存季子僐生齊齊生三子尙徳尙褧尙質皆能以亢宗起廢爲志而尙徳則太珍之大考也太珍自以先世多納交一時知名士在宋則有若宗老端明公珌左史呂公午紫巖汪公宗臣在元則有若虛谷方公回筠軒唐公元杏庭洪公焱祖萬戶吳公訥在國朝則有若學士朱公升春坊汪公仲魯主事範公凖或師之或友之故於其生也有慶其沒也有銘亭宇丘園有說有記編纂倡酬有序有跋有詩有詞有賦太珍懼其散遺而無統也乃告尙質曁諸父兄相與辟基別構一樓而藏之凡唐宋以來文書別集與夫宦牒公移之屬悉以類附縹嚢位置錦軸交輝百世之手澤宛然在目而富溪之山川攺觀於一日矣乃顏其上曰保訓偕其從父正思請予記以詔其後人於戲訓者先世之所遺爲子孫者所當奉以周旋而不可斯湏忽焉者也古之人固有爲天子之相乃以山石艸木遺子孫而誓其勿鬻有爲諸侯之子受簡三年不能習而亡之然則先世之貽謀與後人繩武若富溪程氏文獻之足徵者豈非千百之十一哉𨿽然念其人必思踵其迹敬其言必思踐其行謹繼述之道於輪奐之外以求無忝其所生則太珍亦不可不自勉也予與富溪同出忠壯公後朅者屛居裏中抱恙終歲一切文事謝遣已久而太珍請之顓覬之確禮之厪往返十數而不自沮予故嘉其誌書以畀之然意荒詞謭其何足副其誠而爲斯樓之重也哉

定宇先生祠堂記

自徽國文公得河南兩夫子之傳斯道復明於天下及門之士厭飫其說蓋充然各有得焉顧未一再傳能不失眞者則已寡矣定宇陳公先生生文公之鄕崛然起厭俗學之陋直以公爲師其學之博蓋無理不窮卒歸於至約其行之篤蓋無事不核必底於大中然生當叔季未有能知其徳美者先生亦遁世無悶日以著述爲樂由是文公之言微者彰略者備離之者一混之者瑩學者有所恃而不畔於聖人先生之道𨿽不大顯於時然紹前啟後之功則有不可誣焉者矣先生家徽之休寜陳村故宅在焉族人以蕃至四世孫王旬居益貧始不能自存而爲里人所據族孫彥威毅然率王旬之子洪白有司請復之知府事福山孫遇及巡按禦史莆田陳叔紹相繼下令俾縣出公帑歸地於陳而彥威又率族人性初等鳩材募工建祠其中每歲正月二日合族人行奠獻禮復本先生意以八月一日祭始祖鬲山府君奉以配焉蓋於今三十年矣未有記之者彥威之孫縣學生榮具始末屬之敏政謝不敢當請益堅則愯然以告曰於戲道未始一日忘於天下而人之獲聞斯道則有說焉自宣聖博約之訓畀顏子以一貫之說告曽子而子思之明善誠身孟子之知言養气後先立教如出一揆蓋知之眞則其行也逹行之力則其知也深兩者並進如環之循然後作聖之功可圗而道可幾也去聖旣逺百家肆出爲世大蠧至程朱氏而後絕學以傳從事其遺書者蓋多以聞道自詭所謂知之眞行之力者其孰可當其人耶是固有非末學所敢議而百世之下號文公世適則先生其人矣或乃以訓詁之儒疑先生是豈善論其世者哉彼訓詁者或誇多鬭靡而流於迂或彊探力索而習於鑿或單詞隠語而入於怪間有一二之得亦所謂偶然之知爾先生之書具在竊伏窺之其言約而義精其文贍而味永非有聞於斯道而充然其若此哉不以眞知爲學而指訓詁者爲知不以逹道爲志而推願愨者爲行是何足與論先生而究斯道體用之大全也哉因先生以求文公溯河洛上窺洙泗圗無愧於兩間固士之責亦先生所望於學者鄕邦小子尢不可不勉也詩云髙山仰止景行行止吾人以之又云毋念爾祖聿修厥徳陳氏以之祠成於景泰壬申之歲力多出彥威而榮能讀先生之書後當有聞於時者其追逺向道之誠出流俗逺甚法當書之性初以下與有勞費者悉附名石陰

尙徳堂記

文昌胡氏其先有諱大中者本居饒之安仁元大徳中來主休寜簿有惠政及民嘗顏其退食之所曰尙徳以自勉顏之三日而得男因以堂名名之其受代也民不忍其去請畱家於縣文昌坊之東遂占籍焉再世有諱仕龍以明經典徽州路教當時士多賴以成者顧大有異焉自元大徳至今弘治上下百八十年四經回祿左右前鄰無弗罹者而胡氏之堂獨無恙豈所謂適然者耶於是典教八世孫昭具其事請予記於戲徳人之所受乎天以爲性者尊之吉棄之凶聖賢之垂訓一惟使人尙乎此而已然理欲之辧交於心學者昧敬怠之說則知夫徳之所當崇若樊遲者曽幾何人知尙之矣而求足稱其名若南宮適者復幾何人迹是觀之胡氏之所以勤其身啟其家而獲乎天者豈非難哉或乃謂天下胡氏多祖公滿以爲有嬀聖人之後疑名堂之義嫌於僣且誇者亦大不然夫聖徳固不易以窺然求所以入徳者必自顏孟始顏子發舜何人之言所以廣學者之自小也孟子致不如舜之憂所以警學者之自沮也夫豈不嫌於僣且誇而兩賢者言之若此哉予故竊有進於胡氏者使敬足以勝怠理足以制欲則天之所以性於我者可以漸復而爲善人吉士之歸也可幾矣豈徒諟之於目熟之於口而曰尙徳尙徳云乎哉先正有言天之報施於人莫大於知愚賢不肖而世乃以貧富貴賤得失利鈍爲言可謂悖矣胡氏之先嘗有教養之澤於吾鄕食其報而未盡也昭世其儒業爲裏塾師力學不已乃思白其先徳於無窮其志尢可嘉者故輒記之且以勗其後之人焉

治績亭記

聖朝求賢與圗中外之治非一途然莫重進士甲科士之出此者自元臣碩輔至百執事之列大抵多自好以有立於功名之場視他途盛焉我憲宗皇帝成化初注意守令以天下治忽系此而令於民益親詔吏部擇進士爲縣數十年來實號得人省臺之選相屬於道若吾休寜則已四更其人矣蓋自陳君以庚寅歲至至五年召入授南京刑部主事兪君以乙未歲至至六年召入授監察禦史歐陽君以辛丑歲至至五年復以監察禦史召張君以丙午歲至至四年有奇亦以監察禦史召每召命之下山川艸木與有榮耀父老童穉聚觀歌呼以爲聖天子不遺逺外而從大臣之請垂念民牧子恵有勞故湛恩稠疊賁玆下邑如此於是耆民金希傑等合長厚之民鳩帛布市材甓構亭邑治之東伐石請文以上侈天子之明命下昭令君之治績不鄙見屬予不佞顧當屏斥之餘病伏山問才气孱耗不足以發揮盛舉而■﹝畝犬﹞畝微忠實私以爲聖朝得人慶莫能終辭焉因序其事而記其下方曰陳君名寓字時安寜徳人故大司冦林荘敏公之甥起己丑進士兪君名深字浚之新昌人故少宗伯欽之從子起乙未進士歐陽君名旦字子相安福人故宋少師文忠公之族孫起辛丑進士張君名錞字汝器定州人近貳文水令鵬之子起甲辰進士凡其宅心端其律己嚴其蒞事勤恪其聽訟明審其督賦均平與夫優崇儒學敬恭祀典延詢耆艾約束公人卹鰥寡弭盜賊諸善政𨿽不必盡同而要其歸則無不同者一出於保護名節求不失所以爲士者而已於戲窮經將以致用用不本於經則或師心而入於不情或任術而流於不誠其弗至於政舛而身躓者寡矣烏在其爲士哉四君者皆起經術學優而仕類能以古之循良自期許故十餘年間顯有成績後先相望以不負進士之科與先皇所以愼簡民牧丕圗治理之意是誠不可不記之俾賢者因之而益勸不及者聞之而有警也陳兪歐陽三君已別有紀述玆不贅張君承三君之後其政甚勤其心恆以不得民是懼巡按禦史趙君英上疏乞旌異之事下未及報而召命來矣蓋君之獲乎上者如此君筮仕休寜恆有似續之憂居無何得四男議者又以爲其政之平心之恕殆於是有可徵焉者乎希傑等請附書之是爲記

展墓圗記

弘治庚戌歲錦衣衛千戶李君玠上疏言先臣太師文逹公賜塟南陽鄧州刀河之原二十有二年臣不佞備位禁近不得以時展省心愓焉弗之寜惟聖主賜告俾少遂其孝思不勝大願章下兵部請如令詔可君以是歲冬至鄧州嗣歲春敬詣墓下行禮牲牢在陳奠獻有章親黨偕來郡官畢集山川艸木赫有光輝行者擁路瞻者咨嗟連數里不絕以爲希闊之舉始見自今君又上推其世走奠其先大父少保之墓於紫金山之陽又上及其先江川府君之墓與宋元以來祖墓於長樂林及光化之蒿堰皆行禮如太師之儀且率僮僕履丘壠整塋垣之頺者幾處葺亭室之隳者幾所畫其兆域而還侵地若干撫松檟而增新木若干親畚鍤以倡工捐金榖以勞眾不遺餘力悉還舊觀而鄕人念文逹公之勲徳方請於朝秩諸公祠君又協力有司作新廟於城巽隅堂寢廡門輪奐有嚴纓簮佩珩像設如法蕆事之際陰消日月神靈顧歆上下胥說乃退而與郡官父老親戚友朋飲燕彌月告別祠墓束裝還朝取道新安訪予南山之下出圖相示請記其上方予受而嘉嘆不已曰於戱是亦足勸於世之爲人臣子者矣惟我文逹公以河南鄕試第一人舉進士甲科事宣皇英考憲宗首六卿進三孤在帝左右典機務贊宥宻格心之功佐王之業視古大臣無譲而休休樂善汲引忠賢爲列聖燕翼之謀未始有毫髮傷人害物之舉措天下於治安還士風於忠厚蓋自天順以來一人而已主上重其功而備飾終之典鄕人慕其徳而有烝嘗之托去世彌逺風烈彌著是豈權位勢力所能爲哉矧二惠兢爽於時其伯曰太常少卿而仲則君也受學家庭負有奇略用公蔭及累樹功於比邊授錦衣百戶進千戶識逹之明建立之果後此名位將不可量而展墓一事尢足以占其忠孝之大端非一時豢養自好者比天之報施善人不於其身必於其子孫觀於文逹公及其嗣人益驗予少從公遊公不鄙而妻以子謭劣無似負知爲深見公子之奮發英特克世其家蓋瞠乎莫能爲役而廢斥之餘抱病經歲文气卑弱筆力萎凡其何足與發揮盛事而增重於斯圖也哉

不瑕堂記

知東陽縣事祁門蔣公秉彛之謝政裏居也年屆六十矣歲正月一日寔始生之辰客有合其友二十二人將舉酒於堂以賀之者公固辭曰倫不佞耄以去官又不愼於言動以弭菑警慍謗疊生爲玷孔多是奚足賀客曰不然不容何病不容然後見君子古之賢聖未有不罹慍謗於當時者以文王之憂心悄悄而詩人歌之曰烈假不瑕周公之維音嘵嘵而詩人歌之曰徳音不瑕聖若文王周公亦何瑕可指而不免於辱且讒焉下此可知也然慍謗生於小人公議定於君子故詩人之言出而天下後世爲善者弗怠爲惡者弗敢逞焉彼巧於避謗而茍祿自安者鄙夫之長也媚於銷慍而竊名自嘉者鄕原之良也吾何取於斯人而吾子亦何病之有請以不瑕名子之堂因以爲壽焉何如蔣公謝不敢當曰此聖賢之事小子何足識之於是客介其友一人來休寜以告予予嘗聞蔣令之名也稔則諏其詳客對曰蔣公性荘重勤恪出文獻之後其父曰武忠君奇愛之遣從學今亞卿康先生之門以春秋薦於鄕作令東陽政聲出諸縣之右旣而謝歸端居自適有男六人有孫三人其男之長者曰光紹公之志受業於庠若公羣行亦可謂有常者矣而憂慍謗之來不受賀蓋愼之也然則古之人年愈髙徳愈邵而躬愈下者殆蔣公之謂乎夫瑕玉之疵也假使有瑚璉圭璧於斯精純■﹝鹵﹐仌代乂﹞上木下﹞溫孚尹旁逹可以器宗廟瑞諸侯而靑蠅污之則蠅之罪也豈玉之罪哉君子亦自玉其成而已矣昔公明儀謂文王我師之言出乎周公非欺我者眞後學之法守哉而蔣公謝不敢當過矣斂者亨之基也伸者詘之隨也故曰他山之石可以攻玉吾知蔣公將有得於聖賢之緒餘而膺上壽集遐福自今伊始庭階玉樹亦將森然無少玷缺以昭公之徳善於異時可知焉然則名堂之意甚善輒書以畀之客爲汪表其一人來休寜以告予者爲程啟皆祁學之彥光之友而啟則近出予族云

桂巖書院記

戴氏居婺源之西桂巖裏其先曰彥亨君當元之亂嘗糾義旅捍一鄕主將上其功畀鎭撫之秩於閩非其志也棄歸創書院於桂巖之東延師以訓子孫割田食之曰國兵新戢而文治興我後人當世業此無廢也其子道謀孫希英奉訓惟謹然歲久而獘弦誦中輟希英之子善美當成化辛卯力修復之浮梁族人侍禦君珊實紀其成而善美猶病其隘以陋也間與其子瑞瑉瓉曁其孫銑之爲儒生者議希英君有廢宅在裏之翁村境幽勝而材尙堅好養士居業於是爲宜乃募工撤而新之爲堂十有二楹爲門屋十有二楹兩廡各六楹衡以畝計者四縱倍之中一室祀彥亨君曁道謀希英兩公左爲書樓十有二楹以庋書右爲私庾十有二楹以藏榖樹其隙地繚以磚垣浮梁族人參政君琥爲作桂巖書院四大字刻其上仍議割田供費以畝計者三十而私庾之材甓則亦出於道謀君之嘗所遺者也書院之教一遵白鹿洞規私庾之藏亦放社倉遺法至於四時之祭合族序拜之儀則雜用家禮及鄭氏世範經始於丁未秋八月落成於冬十二月以銑之從予遊也請續書之用詔來者久未之應而弘治壬子銑上南畿秋試中尙書第三人書院之名益暴乃克記之曰君子之學必本諸身心然後可推之一家以及一鄕而進施於邦國顧其出於天而垂於謨範者非養之有定所居之有定業則亦豈足自遂而逹諸聖人之道哉我兩夫子嗣聖傳於千四百年之後徽國文公繼焉蓋嘗有志復黨庠術序以還隆古之盛而厄於厲禁識者憾之國朝龍興學徧海宇列聖嗣統率心於道化百餘年儒風丕振書院之作數有聞士之出以用世而助成治理者不無其人焉若戴氏此舉豈非興起於先正之風而然哉矧我文公實出婺源膏馥所漸最先且邇求所以誦習其遺書而服行之不知其要可乎居敬所以立本精義所以通用蓋聖學肯綮所宜交修而不可闕焉者也人誠至此則淵乎其有得於心學粲乎其有啟於身教享其先則孝孚萃其族則仁鬯周其鄕則恵流推之邦國豈外是哉其有禆於興道善俗不亦大哉豈徒曰修復其先業侈觀聴之美於一鄕一時而已善美君嘗大發粟助官賑饑恩授承事郎有子六人孫曽十餘人而銑最秀頴淳碩所以顯其宗於異時者當不負其學云

友恭堂記

凡愛之理施於下曰友施之上曰恭施之無當而以友爲恩恭爲謟者比比也惟兄友其弟𨿽篤而不曰恩弟恭其兄𨿽過而不曰謟豈非出於天典民彛之定則有不可易焉者哉自干戈琴弤之事出而恭義乖鴟鴞狼跋之詩作而友道缺後之人得以借口曰大聖且然況齊民哉然中世以還愚若普明而知感幼若文舉而知譲則所謂天典民彛者果終晦於利放於欲而不足與爲善哉新安陳氏居祁門石墅者曰宗逺友其弟本淸甚篤本淸亦嚴事其兄邑人嘉之題其堂曰友恭舊矣曰程時勉者始具其事來休寜請其說予亦嘉之而語之曰懿哉其所以名陳氏之堂者乎彼堂之喜名者或以貴侈而張其榮或以家世而施其矜或以物玩而取其適皆具焉耳夫堂者所以承先澤禮賓賢而走集乎子姓非燕私之室可比宜有大書常目在之庶可以垂法戒詔後昆豈直以示觀聴之美而已哉昔者考室之詩奏於落成之際其首章願其爲兄弟者式相好而不相猶論者以爲善頌則玆堂之以友恭名也其所謂善頌者歟孔子有言惟孝友於兄弟施於有政是亦爲政蓋不仕而有仕之道焉今宗逺推其一家之愛入粟於官預活民之功而膺冠服之令則玆堂之以友恭名也其所謂亦政者歟予雅聞宗逺且重名堂之義故推本愛之理出於天典民彛之定則者以爲告俾知友恭亦人之常事非由外鑠而思以圗其終焉則宗逺兄弟遂爲陳氏百世塤箎之倡斯堂之焯然於後來也其孰禦之宗逺名濙曽大父曰思學號徳星大父曰汝彥號愼宻父曰振文號飬心皆事儒學有行義至宗逺益以孝聞所業不出耕讀之外蓋一鄕之良士堂作於弘治三年冬十二月二日題其名者今禮部侍郎康公永韶而時勉與予同族於宗逺爲親家云

竹窩靜趣記

古之逹者於植物中多好竹以自標置或居之而以爲可友或無之則以爲俗而不可醫蓋竹誠有可好者至其所適之處則惟靜者知之迨中世不然𨿽有竹而莫知其可好也莫知其可好則有俟其長而戕之課園丁之利以甘鼎爼供器用其不知竹也甚矣若吾汪時春氏則又不然時春家竹甚盛結竹窩其間每掩扉謝客嘯傲終日挹淸風於溽暑之候而莫知其炎撫勁節於雪虐之際而莫知其寒蒼翠之色足以淸目琮琤之聲足以淸耳嗒然虛心足以相契有不知竹之爲君君之爲竹者因題其居曰竹窩靜趣一日過南山竹院請曰夫子素有癖於竹者其爲我記之予不覺辴然謂曰夫竹一也其何與於人而受其好惡哉惟人之性靜躁不同而趣亦異故靜者以爲可友而其趣也長淸竹之遇也躁者以爲可物而其趣也長下竹之烖也由是觀之植物且然而況人乎哉時春於是其所適之趣將有不求人之知而求知於竹焉者矣竹亦將幸其遇之有合而以時春爲已歸矣𨿽然靜之爲趣不可宣也宣而名之安知不有哂之者曰竹有何好而公等乃好之若此其酷哉吾又恐古之以竹相標置者亦且有不免於今之譊譊者矣而況我輩乎予於時春有內外兄弟之好而其大父尙古先生博學勵行隠不樂仕惟鳴琴詠詩適趣於恬澹靖逸之境故時春得諸家庭而卻紛華守儒素其所好遂與予同如此好天良夕當策杖攜壺徑造竹所擊瑯玕之節歌淇澳之章與子訂歲寒之約於此君爲永好焉何如時春起謝曰可哉是爲記

懷徳堂記

徳者人之所得於天而具於心散於萬事懷之則爲福棄之則爲盭然有已徳焉有先徳焉有嗣徳焉皆不可不懷之也懷之何如亦獨於已徳而思以進於先徳而思以紹於嗣徳而思以啟則庶幾爲福而不爲盭焉爾乎吾邑查以華氏於所居之北構堂爲進修之所名之曰懷徳屬予爲記予考查氏譜其先自歙黃墩徙休寜瑞芝坊至諱文徵者仕南唐爲工部尙書謚宣公生五子其長元方仕至殿中侍禦史生道爲宋龍圖閣待制以孝聞其次元規生陶爲祕書少監陶生拱之歷官尙書職方郎中兼權中書舍人傳十三世至惟聡有子三曰徳軒怡軒介軒鼎足以立爲鄕善人而思靜翁者尢以齒徳名則介軒之元孫以華之考也自尙書至以華凡二十有二世上而祖考有以基其始中而一身有以承其緒下而子孫有以綿其業於無窮者孰非斯徳之相爲流通也哉宜其名堂以懷徳而常目不忘之也詩云毋念爾祖聿修厥徳言徳之出乎先者又云予懷明徳不大聲以色言徳之出乎已者又云欲報之徳昊天罔極言徳之啟乎嗣者蓋聖言之昭晰炳煥若此而查氏有焉豈非賢哉查氏之後登斯堂瞻斯扁仰而窺焉念祖徳之可繩退而處焉患已徳之弗稱勉勉孳孳惟日不足則福日臻盭日逺則查氏之族益盛而斯堂之名益暴將俾懷義者慕懷利者警豈不大有益於風教哉以華出衣纓詩禮之冑而篤於孝友之行予嘉其志之知所本也遂書記其堂

務本堂記

祁門程村之族曰宏者以叔大父事予嘗請記其家之務本堂予病未能也休寜孔道宏毎以事還往必過予請焉將再期矣而予疾少間乃克語之曰務本之義美矣大矣惜予不足以發而又不能終嘿於吾子也自天子以至庶人皆以修身爲本身一修而百行從之人豈可不知乎本之爲務哉務之云何亦獨曰重其所重急其所急如此而已夫徳本藝末吾徳之務焉徳成而藝可爲也義本利末吾義之務焉義舉而利安所逃乎彼輕其所重緩其所急惟藝之業而利之求是皆所謂不知本者思能有所立於世而號爲吉人良士烏可得哉如積土之基愈大則山可成如培木之根愈厚則材可兾然則程之族人與後之子孫登斯堂繹斯名勤勤焉尙徳秉義以修其身所以副名堂之意而爲程氏之望者將不在於斯乎徳藝有貴賤之分義利有君子小人之辧其幾甚微其科甚嚴而不知本之爲務可乎吾告子不踰此矣程村之先與予同出梁將軍忠壯公之後忠壯傳十二世曰逍遙公纂其曽孫百之始自歙篁墩遷開化白沙北原百之孫琬則程村始遷祖也琬三世孫壽當宋時爲貴溪學官始以儒發身而廸其人壽五世孫天祿始入田於頥眞道院以奉其先之祀類皆知所爲務本者天祿七世孫存徳則宏之曽祖也其族益盛祖汝靖丁家之變能拓其先業不替益隆父彥禎思力學亢宗不幸早世母李氏守節以終事載實錄而宏美器宇惇行義能孝其親事其叔彥祿如父與其四弟甚友誨其三子甚力視務本之名則其志可知他日以才諝入仕籍當不忝其世云

畱春軒記

中世以來鄕裏之自好者新其居率制佳號大書以顏之蓋出於銘座之遺或以爲未足至請於君子識之歌之發其義焉則又近於考室之頌𨿽名之者若襲識而歌者若贅然人之自淑與君子之所望於其人以爲善則寜有已哉休寜葉君志道世處城北嘗一新其室堂有軒而挹蘿山之勝環植花竹蓊鬱蔥蒨芬香襲人君坐而樂之題曰畱春識而歌之者蓋多矣君復請於予予於君居同邑相還往不能辭則告之曰人之所得乎天以有生者仁也而仁之徳在天爲元於時爲春見於經者可知也然庭艸之畱傍花隨柳之樂知其爲春而加之意者寡矣君乃取而專之乎一軒孰不以爲囏哉顧予竊有進於君者且君之燕處乎是賓禮乎是子孫之承養乎是家人之奔走乎是其亦將有所思以求副乎斯名者乎使吾身之所得乎天者和而不盭所資乎賓友者睦而不爭所教詔乎子孫者順而不悖所服從乎家人者輯而不嘩煦然以養陶然以樂則將鬯之爲五福薫之爲百祥而所謂春者庶乎其有得矣有得乎春則求仁之道不外此矣夫畱有二義焉本其身言之則有弗去之義本其後言之則有貽謀之義能存諸身而弗去則有所貽以爲其後之謀者必逺昔龎公之於子孫稱人皆遺之危已獨遺之安仁固所謂安宅者歟溫公稱積金積書不足遺子孫而以積徳爲久計畱春固所謂積徳者歟矧君壯年拾遺金不受而歸其人鄕閭莫不髙其行今七十餘矣貌澤神腴類有道者兩子皆克家而諸孫亦多秀頴爲諸生葉氏之盛其兆於斯軒之名而弗爽乎予嘗登君之軒愛其有城市山林之勝爲畱終日然多病之餘才謭詞絮不能如古之善頌者稍自附於銘座之義用以副君之請焉

篁墩文集卷十七

●欽定四庫全書

篁墩文集卷十八

﹝明﹞程敏政撰

○記

徽州府婺源縣重建廟學記

徽之婺源儒學重建廟學成學之師生相與走不佞請記以詔來者謝不敢當請益堅則斂衽復曰自虞周建學逮今餘三千年矣學記一篇尙見戴氏後世之紀學事者孰加此哉徒見贅爾自堯舜以至孔顏又至周程而文公朱子生婺源道化所漸比於鄒魯後世之課學本者孰加此哉徒取僣爾𨿽然生朱子之鄕而復其遺規亦不敢不竭所聞爲吾人誦之夫上之育才與士羣居而受之師者何學哉程子有言言學便以道爲志言人便以聖爲志今之人有志於學聖者孰不謂之妄乎然亦弗思爾士之希聖猶射之向的其中否存乎人惡有捨的而從事於射者哉太極肇而兩儀分五气布人眇然得之以生者而聖人者獨可參天地何也盡其性也人失其性而後視所謂聖者不啻天淵然則上之育才與士所以自養者捨性何以哉夫性之徳具於心心之爲物也易放而其要括之一言曰學學之爲術也易舛而其要括之一言曰敬心非若異端之掃幻卽空者也必具乎寂感學非若俗儒之洽物守陋者也必兼乎博約敬非若異端之一於攝念俗儒之工於稽狚者也必貫乎動靜凡此皆以復吾之性而敬也者聖學始終之樞紐乎推而極之積而不已則其體天徳其用王道用有小大而吾之所養者殆無施不可也自堯舜以至孔顏又至於周子其所謂學者蓋如此乃吾窮聖性之原究心學之妙而歸宿於一敬則程子發之朱子闡焉實有功於聖門而有大惠於來學者也生朱子之鄕而爲師者以教爲弟子者以學其志之所存亦將有出於斯焉否乎執所業以應上之求者無閡也反躬踐實加之意而得失利害不撓焉庶乎此道之不孤而學校之興爲有益哉避贅之嫌而不告人以老生之常談懼僣之罪而不勉人以希聖之大志自暴自棄者也儒宮鼎新共學伊始竊願與吾黨之士樂成而究心焉若其學之興僕自宋以逮皇明具有記其僕則多以回祿之變莫甚今玆今玆所建者大成殿十二楹戟門二十八楹兩廡五十楹神廚宰牲房二十四楹在西明倫堂十二楹門屋二十八楹兩齋四十楹在東三賢堂會饌堂藏書閣射圃亭師生廨捨及諸庖廩祭器次第就緒繚以髙墉悉用磚石以備不虞肇工於弘治辛亥某月某日訖工於是歲某月某日主玆役者提調學政監察禦史王公鑑之知府李公延壽承委者同知甘公昭而通判王公惟哲推官李公珍皆協力焉府檢校楊君忠績溪知縣髙君梁繼署婺源咸與有勞今知縣事常君濟亦作興是念而前丞李君應鍾今丞石君俊主簿曹君亮則受分委者也奨助相成者淸理戎務監察禦史呂公某縣人按察司副使汪公進知府汪公奎通判孫公冠曁義民陳原方等五人而鄕貢進士汪嵩王壽曁耆民汪思立等七人典其出納尢謹用底於成請記者教諭姚君志仁訓導潘君紹朱君貞貞蓋文公十世孫以特奏來職教事兼奉祠云

竹南書捨記

流塘去予南山不一二里而近予毎行溪上見西南山蔚然深秀有竹林髙出若一島然人輒相指曰此詹氏世居也恆欲一徑造看竹不果已而識其彥曰貴存中存中喜問學尢善爲古近體詩因相還往佳時良日命車出遊若斷石村古城巖諸勝處率在流塘上下必存中與俱倦則必望流塘抵宿酒酣論詩意甚樂也一日存中指其屋後山上竹曰此植嘗毀而益茂僕於眾卉中獨愛之近爲屋數椽山麓謂其在竹之南也以竹南書捨名之僕樂遊建陽毎瞻禮考亭遺址窅然有髙山景行之思而建陽書產也益購古今圗籍以歸置斯捨中展捲而長吟則此君之聲戞然不已者若我和焉掩卷而況思則此君之心洞然中虛者若我契焉蓋僕之有得於竹者如此幸夫子記之一言予曰不能也惟我先世發迹篁墩而南山竹院子熟憇者近復得北山別墅竹益蕃而吾曽不能吐一詞以重此君乃欲爲子記竹南之居乎存中曰是有說焉蓋聞之人情多不暇於故常而有得於新見夫子無靳也則告之曰古之人有取於物者豈徒充玩而已哉將藉以爲輔爾夫竹節勁直而不屈色靑而不艶故比徳於君子若其用之可貴則小足以備器物大足以供簡書調律呂非他艸木可比子之隠於此也讀書求志而不思其用之在將來者當何如是未爲有得於竹者存中曰不然人之所爲有立於世者亦各循其分而已僕生於斯長於斯其見諸用者孝弟之外何所事其行耕漁之外何所事其業哉若吾竹之不生於市朝而生於山林與山林士結歲寒之好而不渝者其迹一也夫子謂之何哉予不覺撫掌曰姑試子爾𨿽然子喜爲詩者也他日當結詩壘於竹南刳新籜之粉臨風擊節與諸君子爲存中賦之

耕讀記

宋碩儒竹洲先生吳文肅公家休寜商山其子孫率能守故業而藏其遺編至於今弗墜若雷亨君則亦一人焉君間以耕讀自名其壻曰蓀田程陸來請一言記其事予謝再三曰耕讀之說古矣鄕先逹若秋崖師山二公所以爲吾人發其義者盡矣余復何言哉陸請之不置則告之曰夫凡世之以耕而讀者爲士之常乎則因有偃然以孰爲夫子譏之者矣有毅然以不如老農拒之者矣夫若是則將惡乎從而後爲得哉是或一道也荷蓧丈人有激之詞而夫子所以答樊遲者陋其志也豈謂稼之眞不可學哉豈謂后稷阿衡之不足法哉所處之地其所值之時有宜不宜爾君以詩禮之冑而生治世獲與擊壤載芟之人誦先王之詩書禮樂有生於畎畝以耕讀自名宜哉陸又進曰君少涉江湖今老矣伉儷無恙子孫有成且年皆六十矣僕將以是壽之何如曰可也耕讀之樂又何間乎若郤缺之相敬龎公之遺安率見錄於古之人爲美談則吳君夫婦聮徳偕老而以是壽之不亦善乎或以爲郤與龎公皆貧而耕讀者君富人也不得擬之然予聞君𨿽富而尙義秉禮思自好以副文獻之後君子人也夫若是安知其追而與之同耶然則君之寘意於耕讀者固將兢兢然杜其侈靡之習警其非僻之念不特勤其身又將以示法子孫爾豈必服襏襫如東臯之農而後謂之耕乎事鉛槧如兔園之士而後謂之讀哉陸起拜曰是誠得吳君之所以自名者且如先逹之說未始不有發也請識於堂使後來者有考焉

李源書院記

李源書院在祁門邑東五十里今徽郡儒學生李汛彥夫之所剏置也李氏世居李源因姓其地源之人多業儒至彥夫尢力學有聲場屋其志蓋不止此也乃於所居之西百舉步辟地爲樓十二楹購古今圗籍其上東西兩廡各八楹廰事十二楹花卉之屬咸以位置前鑿小渠引活水其間種竹數百竿又前爲碧照亭亭下隨地鑿兩半月池蒲栁交翠墻外引水環之爲橋以通往來者澗上曰鏡山萬木森然下照水中蔚有殊意亭因以名亭右有圃圃中爲蓮池結艸亭以供吟眺此書院之大凡也彥夫以其父景瞻君嘗給田二十畆資其學不敢私作倉二儲粟以膳其族子弟之可教者同志往還亦取給焉彥夫以嘗學於予也來請記其事予觀天地間無適非道亦無適非學學者徒溺於常駭於所不可及其去道逺矣水哉之嘆鳶魚之察庭艸川花之樂夫豈逺於事而有所謂道哉誦說之與弦歌藏修之與遊息一也動靜交養顯微不二知道體之流行者無一不備於已而大倫大法初不外是豈非善學者哉事占畢假聃竺而曰我學在是斯胡子之所謂非雜卽陋者也或曰無適非學固也然必有所從入敬者入道之樞也今驟語夫道之大者而遺敬豈初學事耶此大不然敬者主一之謂非終日危坐之恭而力不得自安者也當弦歌而弦歌當息遊而息遊取足以制吾情養吾气縝宻而不拘優柔而不疏夫然後見諸誦說藏修者可以精義焉可以育徳焉積之恆而居之深理旣窮而詞亦逹其於道也幾矣此善於持敬者也彼以冥晦入息爲非敬者非也敬何適而可離哉彥夫之書院美矣所以廣其考君尙學之心而爲其族人子弟計逺矣予恐來者疑其多臨觀之樂而歉於専心壹志之功故語之以此他日以所學起而取大科躋顯仕未足侈也知道在天地間無一不切已而不敢溺於常駭於所不可及俾其學足以淑身而用世使人稱曰是眞紫陽夫子之鄕人其始無負於斯院也夫其亦無忘於斯言也夫

重修仁王院記

我髙廟混一初嘗命官考正祀典而釋老二氏之宮獲存者視前代不啻十之一二若徽之休寜計其額幾以百數而獲存者四焉其嚴如此然又私以謂當時亦姑欲損之云爾廢者何咎存者何功比勘休寜故志而後知令甲之非出於適然者也休寜所存者四焉其一爲仁王院在縣北二十五里其鄕安樂其山萬松蓋自唐咸通六年釋惟諒者始乾符中釋道淵號正覺子悟國師始請於朝得賜額曰護國仁王之院宋寶佑三年釋紹堅撤其獘而新之勝國元統中釋靜恵上智廣銑者以撫衢及徽郡僧官前後住玆山值歲旱禱而雨至正中連旱邑人汪教諭一麟兩奉檄禱立雨迹此觀之則當時所以存而不廢者庸非出於斯乎自洪武以來院日就圯天順中釋徳善再起新之屋宇增崇像設又嚴亦多出於鄕人好善樂施者之助然未有紀之者今嗣釋明道恐久而迹湮乃詣南山勾予記夫佛學之得失與祀法之應否在先正已詳不必論予獨見天下釋子之宮多據名山故佛乘其靈多顯迹爲其徒而食其所出者多材士否則亦苟然而已蓋山靈有等差而佛與其徒隨之爲髙下殆亦出於理之所有者非歟若仁王之佛恆主玆山出雲雨以澤吾民於艱食之秋功載郡乘其存而不廢固宜若惟諒紹堅與徳善者居其地食其所出其材率皆足以有爲吾人或難之者其僕而屢興也亦宜或者聞予言以爲佛一也而絲棼之山川著於祀法而參之以佛無乃舛於禮乎是殆不然佛猶龍焉龍固有能變化興雷雨以澤物者亦有豢於人而爲其所醢者仁王之佛殆所謂龍之澤物者歟佛猶屍焉古者夏郊以董伯爲屍周公祀岱嶽以召公爲屍屍固無常也仁王之佛殆可以爲山之屍者歟或者以予言爲然曰子之說不獨可以幸一邑之爲佛者因書以畀明道俾刻之庶後來之人嗣其業享其成知玆院出於髙廟所不廢而著之令甲者其意主於濟歲拯民而已凡鄕人預有勞費於玆役者悉附名石陰

靜軒記

婺源汪君坤字文厚以靜名其藏修之軒蓋顧名思義而求副其父師之教也不鄙予授簡俾發其意將掲之以自警焉予聞聖人於易之幹明聖人之學於坤示賢人之學其義廣且大矣然坤之道可一言而盡曰靜焉爾履霜而不忽含章而不露括囊而不言內直而外自方美中而文自見戒其亢爭而利在永貞大抵多靜之義宜文厚之有取乎此而奉以周旋也歟𨿽然坤至柔而動也剛至靜而徳方疑靜不足以盡坤之義而學之偏勝也柰何是大不然動靜不可相無而靜者動之基也靜有所養而不昧然後見於動也有所恃而不舛烏有置其心於糾紛膠轕之中而可以酬酢事變者哉故周子曰主靜程子以性靜爲善學學者烏可不首事於靜耶靜之何如必從事於中庸之戒謹恐懼大學之誠意愼獨體之以柔而濟之以剛方至於徳成而業修則所謂賢人之學而其積之也厚矣由是其行可以不疑其出可以有終其處可以無咎其含弘可以成物其餘慶可以裕其後之人謂其非靜乎得之而克有是哉文厚勉之汪世居婺源浯溪本越公之後至文厚之髙大父春坊司直貞一先生爲國初名臣蓋有志於聖賢之學者文厚之父贈監察禦史宗熅府君生四子其長子成都太守文燦公復以忠言直道有聲於時蓋文厚於父兄間得相師友靖重簡黙思淑其身以世其家如此予子塤實太守之倩故於文厚親且稔而記不以辭

休寜縣蓀溪程氏忠壯會記

我先世祖陳將軍忠壯公以禦菑捍難保境全民之功在令甲則有祠在子孫則有會會之在休寜若蓀溪程氏其一焉會之約歲輪一人爲之首以孟春望前二日忠壯始生之辰合族人爲位於家行奠獻禮禮畢序長幼飲福而散蓋自其族之諱浩逺者始浩逺之子參亨又將申定規立常貯爲逺圗而具其事以記請夫祀之有會莫知其所從起然易萃之象曰王假有廟用大牲吉彖曰萃聚也會因放於萃之義而爲之者歟禮立春祭先祖儒先曰立春之祭以祫祫合也會固有近於禮之所謂祫者歟祫之名通於諸侯及大夫而先祖之祭又伊川夫子以義起則忠壯之會行於孟春固起於義而非所謂僣者歟然則聚一族之精神以假祖考攝眾志豈徒豆籩之潔丰飲食之充溢而已哉是必有大焉者矣覩先祏之巍巍後胤之蟄蟄與其勲猷徳業文章節義之表表見於譜而有光於忠壯者何如哉誦其言踵其迹俾出者爲聞人處者爲良士與諸族相髙庶斯會之無忝也不然會之名𨿽佳而其實則藐焉未之有聞亦何取乎會哉譜忠壯十四世孫澐唐禦史中丞歙州都知兵馬使中丞三世孫迪宋休寜簿云二子長大公諱碩次察公諱照同居邑之山斗碩生行仁行仁生諸四再居蓀溪而浩逺去諸四則十六世矣成化中予作統宗譜會者四十四房山斗子孫自祖其所自出而蓀溪以事不克會故泰亨奉其所藏至正譜請訂於予予訂之良是因續其派以合於山斗畀譜一編而又記其忠壯之會如此嗚呼世之人方寶田籍重逋劵或致禮於非族之祀徼福於老子釋氏之宮醵金鳩廩日遑遑而不爲怪也其有能究心力於世譜先祀若蓀溪程氏者亦何可多得哉因並書之以告後來者其受譜之詳別見予所識云

筠谷幽居記

朱君彥榮所居休寜城北松蘿門下折南以西艸徑盤回樹林陰翳而竹尢盛蓋𨿽邇闤闠而不聞喧當蘊隆而不知暑因題其屋之楣曰筠谷幽居予時訪君輒坐語終日曰此非逸人隠士之所樂以終老者耶君一日過山中請記予謝不能不可曰予之先世曰篁墩子之所常居曰南山竹院又近得竹林淸溪上善居竹者宜莫如子矣請必無辭則告之曰竹之爲物所以排風雲傲雪霜比節君子爲昔賢之所愛而詠嘆者不容贊矣贊之徒見其贅爾亦何足以軒輊君竹哉君之先出宋侍郎子淵之後嘗獲觀其所受誥牒及賜塟處規制巋然更代猶存蓋徽國文公實同所出而侍郎顯髙宗朝與韋齋相後先今所居猶宋第也閥閱相承不替益隆過之者尢相指曰此侍郎家也顧君不以此相矜詡欿然若不及享園林之勝而名之筠處城郭之中而號之谷生軒冕故家有輪奐之美而於所居命之幽其髙情逺識蕭然有逸人隠士之風而不與馳騖者競是誠宜記哉昔文公所居有雲谷谷之中有竹塢皆杖履所經爲藏修息遊之地其見於記於詩者可徵也然則所謂谷與筠者君家固有之有之而不副其實焉可乎視筠之節以勵已視穀之虛以受人視居之幽以習靜而逺俗若是者以勗君何如君起謝曰可矣予從子塏委禽朱氏故予得與君遊嘉其志而記之又從而歌之歌曰有緑者筠蔭斯谷兮彼居之人媚幽獨兮又歌曰有深者谷蔽之筠兮孰與之居彼幽人兮君聞之喜而擊節和之三終遂命侍史書寘之壁

壺天秋月記

葉君孟奇所居在休寜城北朱紫巷華構新啟甲於一隅又取其直前隙地一方數畝周以堊垣中爲一軒鑿池其下環之石闌因以壺天秋月名之祁門李生彥夫雅善君爲請一言記之予於孟奇亦善亦每過其軒蓋嘗有詰君者曰壺天秋月之名美矣然不以日而獨有取於夜不以他時而獨有取於秋無乃不廣乎予曰不然君子之所得不於其恆於其暫恆者其常暫者其變也春艸之夢夜雨之詩因一時之感而千古以爲美談何哉善取其變而安常處故者不足以知之也君之與客觴此軒也偶值夫涼秋永夕水空月明之時撫纎塵之不驚奉一杯以相屬金風徐來沆瀣交下天景劃出妙與心期有不知軒之爲蓬壺方洲而遺世獨立者矣此其所以名軒而善取其變者歟或曰孟奇家號饒裕又嘗旅於四方蓋日不暇給而又以専壺天秋月之名爲已有可乎予又曰不然君之所得不以其境以其人不以其名以其實若孟奇者孝友之行孚於鄕且倡其族爲敬宗修睦之舉而周窮賑乏捐廩弗計也好客而愼交遇賢人君子必延致請益不倦𨿽不有壺天秋月之境而其人可書也𨿽不署壺天秋月之名而其實可與也況兼其境與名而有之者乎𨿽然人身一壺天也人心一秋月也逹人觀變有得於言表則所謂境與名者固無待於外求亦何必取足於一軒而後爲得哉或者憮然曰夫子之言進於道矣請書之軒以壽孟奇俾得覧觀焉

梅竹軒記

臨溪吳君尙質構新第於舊居之旁辟一軒以處軒之前後梅竹森然君玩而樂之因以名之其壻程文傑者予族子也爲言君之爲人嘗與之賦詩矣心以爲未足請廣其說予久不能爲之辭蓋梅與竹在江南家有之非難致之物而其髙標雅致出乎古之人愛重品題者亦略盡矣君則何爲有取乎是哉中世以來文勝俗靡起居服食之間無不求異乎人者若軒齋堂室之扁其尢也吳以丰碩名其鄕至君益盛當華構鼎新之日宜有佳稱以自標榜而獨於梅竹乎取之亦惟從其實焉爾迹是觀之則君之行已處家接人應事之際務實而不求異於人豈不從可知哉𨿽然君之所謂務實者豈茍焉而已實者吾所有之恆徳而人之不克有者恆鮮觀於梅以自潔則有以愧夫世之污不亷者觀於竹以自植則有以愧夫世之懦不立者是𨿽謂之異乎人可也然豈求異於人哉吾又見梅竹之經見者不以韻而以材不以華而以實與後世詩人文史之論梅竹亦異蓋其大者必可以協箾招之奏供鼎鉉之調而後足貴也豈徒冩煙梢雨葉之圗吟水香月影之句取足以充玩適情而已哉凡新居者必以頌古道也故竊意吳之後必有興者書以記之而取徵於是軒

挹秀樓記

休寜邑南四十里曰蓀溪蓀溪有程氏自山斗徙而來居三百年矣程氏之彥曰泰來氏嘗建樓二十楹於居之東虛其中以禮賓客髙明爽塏雄冠一鄕一日與其友黃景初吳雷亨及其塾賓吳以傑馮虛四顧見山之秀而蔚然以峙者如揖水之秀瑩然以環者如帶煙霏出沒魚鳥泳翔林巒髙下一覧可以盡得之於是三君者舉酒相屬曰壯哉斯樓請以挹秀名之越翼日托以傑來請記予曰是未可記也俟好天良日駕巾車訪蓀溪之上登其樓覧觀其勝槪而後執茟焉可也會予有召命則語以傑曰吾不獲登斯樓尋盟山水間求一日之樂矣然記烏可已哉夫山川之以秀名者物產不足以當則鍾之人蓋得其淸淑之气者爲才行爲文學爲藝能得其長厚之气者爲壽康爲富碩爲多胤理勢必然不可誣也休寜邑南數山水之秀者蓀溪與焉而程氏實鍾之程氏居櫛比鱗次於山之椒水之澨而斯樓獨擅之則斯樓之以秀名也將以昭程氏人物之盛豈獨挹之而已哉泰來之父浩逺亦智士有子六人泰來行七孝弟有聞知尙義秉禮之爲貴而產益充泰來亦有子六人率負幹局分綜其門務之勞而泰來丰頥偉髯老而益健非鍾其山川長厚之气久且多而克有是哉𨿽然山川之所以爲秀者不但此也泰來之孫曽宜數倍於今玆則所謂淸淑之气當不有鍾其人而顯於世燁然爲斯樓之光與山川相峙而髙者乎景初家五城雷亨家商山於泰來有姻戚之雅而蓀溪之程予同姓也故記以貽之若其山川之美厭飫之餘臨風賦之者必盛當悉置樓壁以俟予晚歲乞身南歸與諸君登而評焉

時習齋記

國學鄭君萬里自以其名鵬因號二溟東人間諗於予予曰不可是荘生之寓言爾非吾黨所宜自命也君請更爲時習習者鳥數飛也其義於鵬亦近則又諗於予予曰善哉是可居子矣君因名其齋而以記屬夫魯論二十萹首學之一言然必繼之時習者豈伸其占畢而已乎蓋朱子之所以釋此學者炳如而人莫之省也夫學以復性性者受之天具於人之一心心苟放焉則𨿽效於人而妙似之亦何益於我哉出入無時而操存捨亡於瞬息反手間可畏如此此學所以貴時習而中庸之戒愼孟子之收放心其說一也故善學者必首事於言動加謹於念慮內外交養而窮理以輔之力行以終之則天之所以相畀者向𨿽不能不敓於外誘一旦炯然來復於我善益充學益熟其中心之喜何啻楚弓之獲趙璧之完而已哉朋來而樂世不我與而不慍斯爲君子人矣積而進之體備用宏而純亦不己之妙亦可馴致焉豈非時習之極功也哉或曰時習者窮理事也在大學爲格物致知子何得反之嗚呼是心學之晦而誦朱傳之不審也古者小學之教嚴人生而爲治性養心之地者蓋什八九矣故大學以格致爲始教俾因其已知者而益明之以求致乎其極云爾小學旣廢則人之爲性早已鑿矣而遽先之格致是猶水之原未浚而汲其流木之本未培而擷其實未有不涸而瘁焉者也然則後世之學豈不勤勤於時習之訓自以爲勞且得哉髙者墮於訓詁卑者梏於詞章而古人所謂性學者微矣老佛之說烏得不橫流於世而幽闇髙明者胥爲之陷溺哉鄭君與予家同郡元師山先生之裔孫其學有源負气節恆思以聖賢爲師故因其請而畢其所聞願相與共勉焉

古城書屋記

應氏居淳安縣西半里曰古城土僻而境勝有園池之樂無輪蹄之擾蓋可居之地也應之產曰惟善君者構屋數十楹命子顧藏修其間榜曰古城書屋當是時顧之孟兄顥歷官南京大理丞而惟善君亦受恩命封禦史矣其諸兄煥焞曁熔或長區賦或綜其家之有政巋然巨宗爲邑之望顧其族日繁其舊之居日隘至不可容而惟善君亦捐館矣顧遂與熔議卽古城書屋徙而居焉時丙申季冬也於今十有八年矣而顧以太學生授山東陵縣司訓以其昉居古城而有開業起家之責於將來不可無紀乃以記屬予觀世之人凡卜居者或喜近城市而取便於貿易或樂就林畝以求足於收獲皆以爲其子孫憂而圗永利者也然商有時而斁農有時而歉則所以爲永利之圗者反失其故業往往有之若孟母之遷必近學宮書以肯堂肯構責人之子豈非後世當法者哉今應氏之父以書屋居其子而子定居之是固有得於孟氏之遺風而能以堂構爲志者歟吾知應氏之居此者以經史爲菑畬以道徳爲長府出爲才官處爲良士老有養少有教無商斁農歉之足虞則所以保此書光此屋者寜有旣乎斯幹之雅著於詩輪奐之頌善於禮蓋凡有所定居而落成者誠不可以無紀也矧淳安與吾徽接壤順流而下瞬息可至他日南歸當拏舟訪古城下求其先之遺書而閱之凡應氏佳子弟習詩禮而志堂構者必益眾吾將以是卜斯居之吉而後賦頌之是爲記

香山永安禪寺觀音閣重修記

西山之剎以數百計香山號獨勝層樓疊屋翚飛岌立於林巒紫翠中若晝圗然觀音閣據寺東隅視諸閣尢峻慿闌四顧令人毛髮森聳如將脫塵氛而與造物者遊眞天下之奇觀也閣久漸圮寺主左善世定皚東白嘗語中貴諸公擬募修之計玆役之不易舉也太監李公興陳公冕爲之上聞詔賜內帑白金彩幣倡之逺邇聞者咸樂爲助乃以弘治四年七月二十六日啟工以明年某月某日竣事觀音之閣巍然復完財力所餘不敢私有凡所居之狹者辟缺者葺敝者新由是香山之剎視昔益勝東白以是役之本於上賜與眾力不可冺也具始末請記予觀浮屠氏與諸公貴人生太平之世受國異恩往往能捐重貲以舉大役思以祝上釐造民福事𨿽邈乎不可致詰其心則亦出於愛君之常無事乎記獨其所以奉觀音大士疑久無發之者恐其徒亦未有見解則不可無一言夫佛之爲說宏肆演迆莫之可竟也惟觀音號圓通其法以爲身之圓者弗通通者弗圓獨爾根圓通可以普濟非若目之所極有限而不足以盡宏慈至願也佛之說如此然西山先生眞氏則直以爲寓言作一轉語以利欲熾然爲火坑貪愛湛溺爲苦海一淸淨烈熖可以成池一警省覺舡可以抵岸災患纒縳隨處而安無怖畏將如械自脫惡人侵淩待以橫逆無忿嫉將如獸自奔西山之言如此則後之登是閣保是役者卽寓境而思寓言所以祝上釐造民福將不有得於堂構輪奐之外而怳然自失者乎是殆不可無記東白常熟人宏慈禪師玉磵淸公再傳之弟子也季方曇公與講經古儀縉公皆主是寺古儀以傳東白東白以傳左覺義宗銈咸以興教贍徒爲已責而東白讀儒書習詞翰憲廟時嘗被選入內廷率眾書佛經受賚賞獨優蓋一時緇流號有材局者必曰東白雲

勑賜廣恵寺記

崇文闗之東十里而近曰深溝實都城孔道凡中外官僚之出入與計偕之士輸貢之吏兵民之漕■﹝車兌﹞商旅之走集往來之所必經顧其地也下霖暑不時則泥淖轉甚行者苦之道傍古剎曰觀音庵莫知所從起天順初有釋宗喜來葺茅居之浚井以濟渇服衲茹澹節縮其所有則具畚鍤以崇其基施衣缽而易可食之田餘二十年矣司禮太監黃公司設太監覃公嘗奉詔有事於外過焉相與健其志而憫其成之囏也乃各捐金相之拓其地宏其規召工庀材而遣人董其役中爲大雄殿八楹後爲大士殿八楹左右爲伽藍祖師之堂十有大楹前爲天王殿八楹鐘皷樓各四楹在中門之外方丈八十楹分峙於西東巍然翚飛爛然綺錯輔之長廊繚以大墉爲山門三爲石梁二凡位像之設經幢之飾香燈之供法所宜有者咸備罔缺不踰時而得偉觀於荒墟灌莽之間困者有憇渇者有飲祝聖釐而禱丰歲者有歸其繕之精成之亟視出於公者反有所弗逮蓋民之宜佛如此於是覃公具其事以聞憲宗皇帝可之賜名廣恵寺俾宗喜爲住持又以釋宏義爲僧錄司右覺義兼住持實成化丁酉春二月八日也宗喜旣卽世其徒恵淸嗣之始以記請予聞佛之爲教非一端其大要則覬以普濟爲事蓋凡可以救燔溺而拯疾苦𨿽捐其生弗卹故後世罹災負屈者瀾倒歸之其教至數千年不替益盛於虖博施濟眾之說堯舜之所病也而況爲瞿曇氏之學者哉追惟先帝大聖至仁恩浹海宇𨿽一寺之建亦寵嘉之至以廣恵爲義其欲使天下之大無一物不獲其所從可知也是不可無記黃公覃公在帝左右富貴尊榮而能推利濟之心捐所有以成玆舉則申其功以告來者亦宜黃公名賜延平人終於南京守備覃公名文廣右人今掌禦藥房兼惜薪司仍督上林苑及南海子爲國老成委任益隆宗喜嘗居西山崇化寺有戒行而恵淸淳謹能繼其業圗昭其師於四方事得附書

祿養堂記

翰林編修蔣君敬之將請假於上省其母太孺人於湘源乃前期告予曰冕不佞官史局侍講帷三年獲推恩老母受顯封而聖制有永綏祿養之言拜稽奉誦感激無已敬摘以名我奉母之堂幸執事爲記之將歸壽以獻固譲再三踰歲矣而請益力則嘉嘆曰祿天子所以養士士資以養親恆典也敬之乃獨以之名堂何哉豈非侈上恩昭母徳而不敢以恆典例視之哉敬之於是知所重矣太孺人出鎭南陳氏歸河西令蔣公壼內之行號稱賢明不幸中歲而寡殫力茹苦以成諸孤敬之其中子也年十四舉嶺右鄕試第一人擢進士入翰林爲庶吉士授今官以文名四方其有玆祿也無歉太孺人壽幾六十親教子而享其成其有玆養也無愧若是者誠君子之所予也而以之名堂示不忘宜哉𨿽然編修今從官所受者古中士之祿也君子予之非謂其子職之稱而親享之足樂哉使實與名盭才不副其官則上之人𨿽加以殊禮祿之萬鍾徒足以貽其親之不韙爾綸綍在堂湛恩汪濊敬之時奉一觴拜起爲壽曰此太孺人之教也太孺人亦將囅然盡觴而喜曰吾誠安汝之養哉登蔣氏之堂者企敬之之孝而仰太孺人之慈行賢者益興不及者益勉則一堂𨿽小而系風教於一鄕亦大豈直歸榮而已耶敬之才器淸粹志識衝逺其功名日新祿日榮則其母壽日臻養日丰誠有如聖制之所期者矣鄙文惡足以重斯堂獨念敬之相與深不可無紀太孺人長子升與弟同年舉進士爲南海令以循良被旌異當召季子冔治經儒學亦有聲場屋間堂構之業蓋未艾云

保翠堂記

凡宇中以晚翠名者在植物爲松範魯公所謂鬱鬱晚翠者也在峙物爲山子朱子所謂翠屏晚對者也故世之人有矜晚節介晚福者必以是擬之而吾友金君希傑乃以保翠名其堂豈自以其家特殷盛思保其所有於晚歲者耶金君世居邑南爲巨室好義秉禮鄕人亟稱之至君而產益拓族益華巋然一邑老成人尢審交畏事以豪侈爲不足道也鄕飲行有議及賓位者人必曰金君有司嘗署耆民聴一邑之訟議可當者人又曰金君君每固巽謝不能人必羣起言部使者部使雅君行義亦每固彊之君終辭耆民退處於家其髙風逺識如此年七十謝家事付兩子而以保翠名有以夫君間以記屬予予蓋嘗登君之堂指其輪奐之美而嘆曰盛矣當不思所以保之乎旣而目其堂之顏則又與客頌曰是誠知保之矣夫仁者樂山故壽而君子之節非松莫能嫓之也故松之後凋載於聖訓山之不騫詩人頌焉旣節而壽在古爲難金君思有以保之將何如其保之耶毖言行而使其名之不隳也嗇起居而使其身之不疵也夫其名之不隳則可與勵世之貪得冒進者矣其身之不疵則可與警世之忘生徇欲者矣然則後之登斯堂也行其庭有松焉其翠蓊然可撫也望其門有山焉其翠矗然可仰也人以物髙物以人勝則安知夫松之爲君乎君之爲松乎又安知夫山之爲君乎君之爲山乎蓋至此而知保翠之義可以名鄕閭憲子孫矣予雅與君厚善故記之又從而歌之歌曰有晚翠兮松之堅兮君子保之徳履安兮匪保其翠保其節之淩寒兮有翠晚兮屹彼山兮君子保之福履蕃兮匪翠是保保其壽之不騫兮是爲記

天津重修湧泉寺記

我文廟入靖內難自小直沽渡蹕而南名其地曰天津置三衛以守則永樂甲申也都北以來兵備加嚴地重事殷無所責成乃弘治辛亥置按察副使一人奉理置司天津巴渝劉公首被推擇而來適百度之弛也久公悉厥心以次修舉爰先事城櫓次及閱武場次及學宮不四三年皆告厥成公以毎歲聖旦令節及元會長至四大禮必先習儀於所謂湧泉寺者寺止舊堂十有二楹庳陋弗稱且其前地狹容僅百人講肄禮文多不能如式方嶽入覲者前期集此或拜於舟中展敬而已莫可致力公惕然曰是亦在我乃募工鳩材拓地若干步值他寺在令甲當廢者三悉撤而用之湧泉一爲正殿一爲前殿一爲伽藍殿而移舊堂於後爲具服所僧捨則聴築於垣外由是習儀之際階墀髙廣宮宇靚深儀衛具陳冠裳就列儼乎若六龍當禦八佾在縣典謁者有所藉而周旋入覲者咸得與事而免於苟簡觀者嘖嘖知禮之當肅也若此於是三衛具寮書來京師請記惟公治天津總一道兵刑之任而無利權可展布乃能節縮浮費修城浚隍簡戎器剏樓櫓興文教使櫜鞬之士兼爼豆之習屹然京師一巨屏又以其暇日修玆梵宮示人以禮其施之有序爲之有法惡可不書之以告來者俾謹嗣之而毋忘斯役之所自哉或疑釋子之宮非吾人所當起廢是亦不然彼徼利而千鬼神破吾民之力爲異教者倡是誠舛矣今所葺者特藉此寛閒淸寂之境伸逺臣敬上之至情其奚不可之有昔韓子謂浮屠氏有慕吾之道者拘其法而未能入今卽其地與其廷修禮樂之容明上下之等設贊相拜起陟降進退之卽秩乎粲然先王之制而昭代之所因也安知不有如韓子之說可化其徒使歸聖人之教者哉是亦可書公名福字天護起進士甲科屢更中外以公勤練核著稱一時其功名當益有大焉是役也董之者指揮周棨千戶唐玉佐之者指揮倪雄黃溥呂昂裝繪梵像者士人張俊民等而主是寺者釋某也法得附書

義塜記

山東按察副使太原陳公奉璽書飭兵備於臨淸一再期境內輯寜盜訟衰鮮政益精明而有餘力乃令於州曰臨淸南北之衝也兵民雜居商估大集四方之人就食日滋不幸而死無主者有漏澤園以塟其有主而無地或客死無所歸者往往寄櫬釋老之居歲久若忘甚之有畀水火者暴骼露骴行道嗟憫寃穢所蒸上干時和自吾之來蒞於玆也得罪人所上公楮甚富旣以之糴粟賑吾人之生者餘八萬有畸其令知州事張竲易亢爽地河東西岸各畝二十繚以崇垣井畫之井方廣以丈其隅對樹所宜木四而中葬其一櫛比碁布使無相亂置籍以記死者歲月豎石以識其姓名州邑竢遷攺焉各剏屋八楹召僧二以守立坊表之曰義冢亦庶幾足安吾人之死者乎其爲之毋怠張君聞命奉行惟謹悉本公志不日告成居者興感聞者加額謂公之固存卹亡𨿽古仁人何以踰此於是張君使來請記惟周六典大司冦之屬曰蠟氏掌國之骴禁有死於道路則令埋而置楬書其日月縣其衣服任器於有地之官以待其人蓋先王仁政必窮民是先故死逺外者主維周卹若此其至恆懼一夫之或失所也而後世缺焉治不逮古豈一日之積哉陳公起名進士歷監察禦史司刑外臺能職思其憂修復周公之遺法廣聖天子仁政於一州其賢於人逺矣古之君子觀人也由一事而占之得其大焉夫公楮不畱以自殖而捐之人俾生有養死有藏亷也死者且矜卹之而況其生有不獲焉者乎明法訓兵以刺貪刻戢姦盜俾枉者平危者安勇也亷以基之勇以出之非志仁者惡足語此而陳公有焉是可無書以告後之人而爲受詔分司者之義倡哉公嘗以是楮費重建州學宣聖廟甚偉又造公宇六十四楹養壯士五十配以名馬授之甲冑弓矢日肄其間而亭之曰蓄銳浚鹵井得甘泉而亭之曰潄玉士馬沾足旁可及家食者殆恵澤之徵也以非與冢事不詳著公名璧字瑞卿愼操履喜問學屢有正論聞於朝更踐所至不爲勢怵懋勲碩畫在異時有丞轄之望焉張君河陰舉子自知新樂來爲州能副公托以成玆舉亦一時良有司法得附書

董子祠堂記

周衰道否極於秦至漢中葉乃有董子董子生孔孟之鄰封自其少時力學至三年不窺園遂究極斯道獲有聞於坑焚之餘西京諸儒不及也蓋其論道之大原出子思分義利伯王合孟子對天人三策又有得於孔門體立用宏微顯不二之義致君三代比迹伊呂誠有其具焉顧武帝方喜徵伐求神仙相公孫宏等而樂詼俳詞賦之士有道如董子者惡能捨所好而致之用哉斥之以相王國於下邑俾不得妨吾之有事豈世運使然亦斯民之不幸耶尙論其人𨿽兩程朱夫子未始不推尊之以爲度越諸子采其緒言爲法於學者可考也至元道否甚秦我髙廟龍興文運復盛洪武乙亥卽從行人司副楊砥請以董子侑食宣聖廟廷憲宗又用輔臣言追爵廣川伯董子之道益顯而廣川實其故鄕舊屬平原平原今徳州也有書院在儒學東久廢正統辛酉知州事韋景元得石碣於廟廷東廡下大書深刻董子讀書臺五字急詢其故址復焉繼知州事王縉及分督庾事戶部主事畢孝剏祠堂八楹於臺後合鄕賢以祀名之曰聚賢則成化癸巳也今山東參政林君按察僉事鈕君行部徳州以舊宇圯陋且位大儒於叢祠非便請於巡撫都憲熊公以命濟南府同知王從鼎俾爲専祠八楹寢堂十有二楹門樓八楹前後廂屋十有二楹仍築臺樹故碣於寢堂下作亭覆之肇工於弘治乙卯孟夏踰兩月落成凡工料所需皆出規措不以煩官舍菜之日士民大恱以爲盛舉不可無記於是兩君入賀京師詣走以請走以謭學辭不獲謹書之俾生於斯學於斯者嘅鄕邦之先哲當暴秦絕學之後獨爲其難者我乃優遊暇豫弦誦之區可致力斯道而忍自負於盛世耶勗哉其未逹如董子之志毋燕遊廢業其旣逹如董子之策毋曲學阿世又因以進於程朱上窺鄒魯以副我列聖主張斯道之盛心庶新祠之成不止於潔豆登美輪奐而已道泰之徵由一州而占海內可知焉兩君之功顧不大歟林君名元甫戊戌進士歷吏科左給事中鈕君名淸辛丑進士歷監察禦史並以才行推擇起爲方嶽觀此舉可知其政而得其人是爲記

篁墩文集卷十八

●欽定四庫全書

篁墩文集卷十九

﹝明﹞程敏政撰

○記

先壠碑陰記

敏政不孝旣奉葬我襄毅公曁太夫人於休寜東南山之原乃號慟而識其襄事首末於碑陰曰先壠山起自邑西甚逺至紋溪之南聨岑復嶂抵流塘山麓隠然別孕一土阜若古幹之新枿蜿蜒出田間過蜈蚣嶺爲兩陂所阨而復紓凡起伏數十前走卻顧左蟠右廽至南山塘突然中止圓岡殿其後兩水交其前則今穴是也蜈蚣過峽之右復孕一阜佐正支以行裹穴而北若一玦內向紋溪之水與山俱來直瀉如練忽虯屈繞穴而南越古城巖始演迆東注然爲巖所障不見其去也升圎岡而望四山環合無少罅隙一屏山適相拱焉稍左一峯秀挿云表蓋吾歙人謝子期之所擇而定焉者也先公賜葬以成化庚子七月念四日當是時術者雲集或以爲小成或以爲全舛或以甲寅向加艮爲非是獨贑人曾守經與子期論同而凡位置髙下增損通塞一惟子期之聴穴深七尺土正黃其半有鵝子石數升具五色光彩相射其下土膏融結若錦繡紋者尺許遂作雙壙虛其右藏二栢簡二油缶以取驗後來有目者知爲吉壤也葬七年弟敏徳謫官而卒又明年敏政被放歸田由是議者閧然歸咎子期以爲非攺卜其家難未已又四年敏政被召還朝明年進秩三品又明年得次男議者少戢而太夫人棄背以弘治丙辰正月六日奉詔祔於先公值子期他出未歸因別致諸山人諸山人者復倡言方位誠戾法當有水且陰戒家人多置灰炭畚鍤戽桶之屬以俟敏政𨿽不謂然實切內懼爰先一夕親督啟壙則有气蓬勃上騰其土若曝磚若焙栢簡尙新而不朽缶油悉凝爲蠟而不敗於是先公之葬十七年矣眾共駭嘆以爲地靈所鍾不誣如此若子期之爲術精確明邃亦豈近世所易得哉嗚呼凡所爲擇葬者欲親之遺體乘生气獲安妥而已余非所卹也世之術者旣不察此又忽於郭氏之書與考亭西山之論一從事乎羅經謂地美惡人吉凶皆系星卦方位之合否附會傳習以訹人而牟利敏政蓋深悼其非而獨幸左見之定以少逭不孝之罪於終天也故詳著之以告後人且使聞者因鄙說而審於擇術或可爲仁人孝子愼終之一助云三月旣望

壽徵圖記

南京工部尙書胡公還政居淳安十年矣弘治丙辰歲三月朔壽當八十客有以古壽仙圖上慶者遣書抵京師告走曰凡人之以詞壽公而各致其隆焉者比比也顧公之所以受知上下者或未之及蓋公以禦史考績都憲陳僖敏公書之曰淸愼公明太宰王文端公書之曰勤愼初受勅則有詳愼端方之褒再授誥則有淸愼之褒三受誥則有淸謹與全節之褒言無間於朝野無間於久近目擊耳聞翕然一談謂美之者非溢詞當之者無愧色公議確然不可易如此予職史氏願書之爲公壽而因以儆夫名實之不可爽也走家新安往來靑溪必拜公於裏第竊窺其徳容撝謙詞气淳雅操履峻潔將使夫側媚者自沮淺薄者自慚躁慢者自失誠有如列聖所嘉與前輩所許者宜其享髙年備盛福而爲之逺祝前期者未艾也相昔畢公以四朝元老保釐東郊康王稱之曰惟公懋徳克勤小物仲山甫爲王喉舌而吉甫美其令儀令色小心翼翼且以明哲保身夙夜匪懈爲言蓋古之君子進徳修業孜孜焉不以老壯而異也考公平生自擢髙第仕中外歷五朝官大司空典畱務恭勤畏愼效法畢公而明哲始終比迹山甫書所謂吉人爲善惟日不足詩所謂瑟彼玉瓚黃流在中其公之謂乎矧今八十伊始精力堅彊將由玆而九十以底於百歲巋然偓佺之流安期羨門之屬如斯圖所繪者有司因鄕射之行而問政天子舉養老之禮而乞言號壽俊於一時稱人瑞於天下垂盛美於後來誠邦家之光也豈直吾黨私慶而已客爲金陵貝珙蓋公故舊子弟而托爲之言者吾宗人禮部郎中愈亦公姻家云

客星亭記

嚴先生祠之東故有客星閣久廢弘治丙辰夏五月巡按監察禦史吳公至嚴州進謁祠下詢閣之故址所在不獲乃步度於祠之西得地焉秀爽殊勝以語分守參議吳公及知府李公曰懿哉客星之名惡可冺乎宜易閣爲亭以還舊觀咸應曰諾遂集材繕工以是月經始又一月亭成丹堊巋然上出雲際下臨江滸而境益勝於是吳李二公專書來以記屬惟先生祠事有範記與諸先正之論備矣獨客星之說載範史或者疑先生於光武交布衣一夕共臥以足加腹無大異事天至爲之動星文以表異無乃褻乎予以爲不然天人之際甚邇也道徳勲庸風節材藝非常之人天實生之代不數公況百世之士哉先生當西漢末避莽亂棲此待天下之一遇光武之主猶以爲未慊而去之非其君不事也侯霸亦先生故人位三公矣仁義阿順之語凜然下飭若凂焉非其友不友也先生之學𨿽莫知所從來殆必有揆之中而安放之逺而準將與伯夷相望而興者所謂非常人也故一起居之間天必示重焉而或疑其爲褻豈善觀天者哉開東漢之風節大有功於名教孰謂其無徵哉予旣嘉諸君子起廢之功記之且著鄙見如此後之有事祠下者退而登亭指釣逰之處■﹝奭斗﹞桐江之水致髙山景行之思尙相與嗣葺之而無替焉可也禦史公名瀚歙人奉命按浙一年公恪有聲思以亷貪立懦爲己責故於先生祠亭注意如此予家休寜每道河下必瞻禮乃行而釣臺孤峻山路峣崅恆不克一登爲怏近吳李二公爰先亭事規措剗拓去險卽夷凡四里餘費巨且勞事得附書吳公名紀衡山人李公名徳恢東安人皆勤政宜民故能副觀風者之志表先賢以興士習淸治原非世吏可及是爲記

慕親堂記

祁門西城方君克振以弘治丙辰之夏爲壽五十矣裏黨姻戚將舉酒相屬爲慶於其堂克振黯然蹙額而辭曰我先人負才亢宗不幸年二十六賫志以殞英時甫三歲我先妣孀居自矢年五十九抱節以歿此終天之慟也程子有言人無父母生日當倍悲痛而乃置酒爲樂何心哉眾共嗟異而罷克振舅氏程君用仁進而語之曰子之罷慶是也古稱至孝者曰五十而慕吾將以慕親題子之堂以著子之孝何如克振則又愯然斂袵而辭曰英聞在昔惟顏子有睎舜之說我何人斯而敢當是用仁曰不然上有建極之君則恆欲納民向之以五福夫豈以其分之貴賤資稟之智魯限其所至而禁其爲善哉孟子有言君子有終身之憂憂其爲鄕人而不如舜也孟子豈爲是大言以罔天下後世哉是必有道矣故曰雞鳴而起孳孳爲善者舜之徒也反是而爲利則跖之徒矣蓋天下之事出乎此則入乎彼子豈可不自力於善利之間而決取舎以副裏黨姻戚之望哉周子嘗有取於顏子之學矣其曰過則聖及則賢不及則亦不失於令名賢聖之士固不可企乃若服田力賈而業詩禮求不失其令名爲歸極之民以庶幾於舜徒獨不可乎克振矍然自失曰命英矣請從事焉以無負長者之教於是用仁之子啟來休寜以告請記之予以其問對不舛於道且用仁吾宗也輙次第以授之然則克振出入以時觀省尙期由五十進於六十七十而底於期頥求所以爲終身之慕者吾將考徳焉

洞元觀重修記

祁門縣東一里有山曰祁山髙拔深秀縣因以名而洞元觀實據其麓山三面壁立中窽爲石室曰靑蘿巖亦曰棲眞巖乳泉出焉考之圖經蓋漢將梅鋗故宅唐大歷中置觀曰龍蟬宋太平興國中攺通玄又攺洞元相傳有孫元明者於此仙去元至正末悉毀於兵殘甓斷礎無孑遺者宣徳壬子道會周允中與其徒方誌良始言有司募工修復薙荒而勝剗險而夷贖其侵疆拓其故基爲玉皇樓八楹紫微閣十有六楹三淸殿八楹東寮十有二像設有嚴鐘鼓在禦置田立籍還其舊規而允中卒志良爲道會益嗣葺之旣老則以付其徒鄭碧鑑碧鑑以玆役之不克竣也殫智畢力節縮浮費告所還往助者益眾而前知縣事禦史曹君鳯今知縣事韓君伯淸皆憐其志佐其費遂爲四聖殿十有四楹東廡十有二楹方丈十有四楹祖師堂十有二楹道室二十有二楹過廂庖屋十有六楹鐘鼓樓各十有二楹又爲獨秀樓八楹髙者翚飛下者鱗次金碧焜煌丹堊鮮好而凡爲闌爲墀爲街道爲坊表咸以文石堅致如法蓋自成化庚子抵弘治乙卯十有五年而洞元之役始告厥成於是碧鑑因予族孫啟來休寜南山以請記夫世之號有起廢創始之功者非其人志之堅行之恆則不能以有成幸而有之類必爲肖子爲能吏爲服采乾方之臣不可得也而碧鑑一方士無所承於家藉於官以其獨任之勇積久之力成偉觀於一墟繼前功而丕振非庶幾乎志堅而行恆者其孰能之彼有所承藉而反忽於其所當爲至無以副其前倡其後予固惜碧鑑之功有在此而不在彼者後之人撫忠賢發迹之地而想其破秦拯民之烈徇羽人巖棲之志而企其遺塵髙世之躅重前代祝釐之意而仰戴我列聖咸和並育之澤益堅其志恆其行心碧鑑之心而俾無替焉可也碧鑑家邑南塘司徒傳之後弘治九年歳次丙辰秋九月望日

義路亭記

歙溪南吳以時過予請曰以時之姊氏適歙信行汪元玘中道而寡無嗣有女一人歸故少司馬新墟吳公之孫潛今且老矣恆自念曰吾不幸不及終事君子以畢養於舅姑然治家弗敢怠也歳計益豊顧世之人喜從事釋老之宮以覬身後之福者吾不欲爲也吾少時歸寜則見信行至堨田路值霖潦卽濘淖沮洳行者甚苦吾甚念之因語以時俾召諸佃傭募良工伐琶塘之堅石甃爲長衢肇以某年某月某日告成突者夷之凹者實之如練之紓如砥之平路以裏計者八金以斤計者三十又爲亭以俟行役之倦者休焉往來之人無不嘉嘆爲名之曰義路而以時以記爲托夫以孀居之姥而憂人之憂不出戶而號召揮斥以成大役此非奇男烈士之所難能者哉義路語見孟氏書言義人所共由如路然不可踰也後之人履斯途憇斯亭也爲女婦者可自省曰彼一未亡人爾乃能推其夫子之所有以卹人矧吾輩處順境也可弗求自力於義以贊家政乎爲男子者可自慨曰彼一巾幗人爾乃能捐所愛以公利濟矧吾冠圎屨方者也可冒非義務相競以取譏裏黨乎然則一徑𨿽小而所以系勸懲者亦不可無紀也吳汪皆歙之巨族而吳氏之父曰斯隆舅曰廷郁尢一鄕長者家範有素故吳氏之所植立過人如此若其行之懿節之堅他日當有綽楔旌之彤管書之玆不預道也

竹窓記

凡人情景之所適不在於瓌麗偉大之觀而恆得於卒爾偶然之頃睹逸態之駿發聆天機之自鳴躍然於心囅然於面而■﹝口答﹞然於口視所謂瓌麗偉大之觀直若枝拇贅疣無所用之而人亦莫能與知也柴桑處士把鞠於東籬康樂公得句於池塘之春艸是二物者何地無之山籬野塘又非有臺榭位置之巧而兩翁得之卒爾偶然之頃喜極忘言謂終身不可復置而畢天下之情景不足加之也髙情逺韻翛然出塵千載之下惡能識之哉吾邑孫君以徳所居汊川有竹二三百本一日獨坐窓下見竹之淸陰羃窓間微風徐來金摐玉鏘其直節挺然又若介士武夫相峙於前顧而樂之曰有是哉天下之情景莫踰此矣乃顏其所曰竹窓聞者多爲之賦詠久之君出遊金陵諸勝處隨所寓而掲斯名蓋不能忘情也從子儒學生茂請予記之夫君之居汊川也堂階庭戺之間嘉花異卉之植瓌麗偉大可以娛四時勝一鄕者固足以樂之不厭乃獨有取於竹而又有取於窓之下何哉其情景之所適殆冥會於東籬之鞠池塘之春艸而君亦莫能以語人也乎陶謝之事尙矣然竊有感焉余家篁墩中歳居南山有竹一園適與窓對方竹之未盛也啟窓閱之惟恐其不猗然也邇歳以來竹日以盛陰日以繁翳我疏欞恆不見日且老目昏矣展書而不能讀伸捲而不能書每至窓下索然而返苦竹之蔽也君窓以竹而樂予窓以竹而戚則天下之情景其有所適不適又系其逢焉不可一律也他日策笻訪君汊川上坐此窓下擊瑯玕之節從諸君子賦詠取新籜而書之以爲君壽𨿽不敢與陶謝爭能然情景所適得之卒爾偶然者畱以備一時故事獨不可乎

訥庵記

訥非不言之謂謂不敢盡其所有餘爾古之人必有取於訥者非行不副之爲懼哉言顧行則慥慥君子矣行不掩其言則嘐嘐狂人矣鄒魯之遺訓如此訥誠學之首事而終身不可忽焉者與祁門汪君叔玉以訥庵名久矣門人子弟與予還往者爲求發其義予不及識汪君聞其人端恪靖愼寡訾笑凡事一於禮法不茍止而妄隨殆其質之近訥也父疾亟欲多畀之田資其學君頓首固辭曰瑨兄弟四業宜均不可以獨厚兄■﹝王恭﹞仲琦沒無嗣嗣琦以中子亦不私其所宜得者舉以均其季瑞君早以春秋鳴邑庠從講授者多取捷科名顧君乃屢舉弗第以貢授訓導定海升教諭新安所至本經訓立條約以身先之學者多服從而君以親老在洛兩年卽請致其事上官畱之弗獲也迹是觀之君豈一於不言者哉春秋聖人之律書也王伯之分夷夏之別正譎功罪褒貶得失之際眾論蝟興不一也而君於是經考詰問難不底於犂然不已成教於一鄕又成教於兩邑曾謂訥者能之乎當義利之辧則力辭田於父再卻貲於弟毅然不貪非訥也行宦逹之途則急親之爲養𨿽挽畱之不可翩然請罷非訥也蓋君之爲學必有所見於行而後言之必可覆其行者也非不識訥之爲義如釋子之瘖老氏之黙而後爲得也君年七十矣力其學不衰視其家皆治其配程與君齊年有靜専之徳二子洋溢皆執業守禮不敢嘩焉殆習君之教而然乎昔師尙父年八十陳丹書於武王爲銘其幾曰皇皇惟敬而繼之口生■﹝口後﹞口戕口衛武公年九十猶箴儆於國中其抑戒之詩曰愼爾出話而白圭之玷之諭至使人三復不能已然則古之人年彌髙徳彌卲者其要亦不出此君由七十以抵八十而九十固將心尙父武公而以一訥爲歸宿之地乎鄕之人欵君之廬而誦鄒魯之書者宜知所擇矣余不佞嘗以言獲咎於時誠有愧訥者今踰知非矣故不辭而爲記諗於君且以自儆焉

重造休寜縣廳事記

休寜縣廳事肇造於丁酉之歳後十二年戊申始建元洪武迨弘治壬子則一百十有六年其獘甚矣乃請於朝而復作作未完而三山李公以丙辰秋至踰歳而完焉以予縣人屬記其成初李公之來見廳事起而未之飾也廳後之正已堂欹未整也儀門未修也門之外有東廊而西獨闕堂後之東北有秋水亭故址荒塞不治也則喟然曰以是壯縣而舉諸役何有乃若未遑焉者弗爲耳爰注於心日規措之凡所需丹堊鉛黃以曁木石磚甓之屬不兩月而川委雲集度可舉事則庀匠氏傭庶工繪廳事豎正已堂各八楹葺廳事之東西廂若庫各十有六楹儀門屋八楹西廊踵興與東相嫓三十四楹作亭故址畚土浚池仍宋額曰秋水以虞政暇而休焉由是環其治所欹者正闕者增髙者翚飛宻者鱗次蔚然而彩張岌然而鼎峙勞不及民費不勤官百年之廢興於一旦非李公之才充惠孚誠不足致此予考縣誌休寜境餘二百里戶口十七萬有畸殆與古子男之國相垺也而堂宇頺焉弗之理豈所以示出政蒞民之重哉惟丁酉首事爲六安徐公弼丞也門之葺爲山陰杜公貫道正已之扁爲雷陽周公徳成秋水亭之立爲宋丹陽葛公勝仲而壬子之請爲淸苑髙公忠皆令也以肇以繼𨿽出前令而李公實成其終底丕績焉後之人可弗思乎登堂則因己之享而思民之失業退食則因己之佚而思民之作勞憇亭則因己之樂而思古遺愛之在民者求與之齊焉如此則斯役之成庶於政乎有益非徒以準時制備職守而已李公名燁字文輝成化壬辰進士歷知秀水錢塘二縣以績最召拜監察禦史賢聲翕然乃坐事謫武平衛幕未始以夷險介意其治休寜靖愼亷平視民如子規措所成乃緒餘之一二非能盡其所展布也起而司專城佐藩臬入臺省蓋有日焉而愛尢在於休寜不可以無紀公垂意學宮嘗斥僧地規爲講堂及鄕賢祠而夏紋溪橋以石易木工費尢巨皆力任之不沮余每稱其仁者之勇事當各有述玆不贅凡僚吏及耆民之與有勞者附名石陰

祁門縣重修平政橋記

徽郡在東南萬山間地斗絕水自髙瀉而下若建瓴然當其平時可掲也一經霖潦則不崇朝而水暴至激鬭迅奔勢若排山操渡者少失尺寸卽覆溺相踵故度其匯流孔道而橋焉然水駛役巨恆難於久民病之而有司數更代視簿書不給又遑卹此哉祁門徽屬縣之一縣東有橋曰平政剏自勝國興僕不常而修於我朝洪武元年戊申蓋知縣宜春餘侯寶也迨弘治元年戊申一再甲子矣橋之獘也滋甚有釋法通募眾爲之費尠力孱成而復毀值江夏韓侯伯淸來知縣事過而嘆曰古之人憂民之憂視有溺者猶已溺之而況受其直任其責者哉是誠在我不可以緩乃首捐俸之入以庀工親往規畫而民之尙義者勃然子來助惟恐後百需川委取給無饑歉爰命法通及耆民三人司貨之出納而董其役以乙卯四月肇工畚土疊石爲堤於橋兩旁減舊石垜之一而爲七長爲丈二十有四形南正方北小■﹝隋﹐扌代阝﹞而剡其上以殺水怒髙去水幾二丈架巨木爲梁設闌檻爲唇左右而構亭堤上使行者無恐勞者有所憇踰月告成由是居民脫險而夷去危而安歌嘯驩呼頌侯之徳請記於予予觀事之成毀民之休戚恆有數存其間若斯橋之再興也適兩戊申之歳而今玆之役又必待韓侯之來乃克成之則祁人盟休將自玆始然竊因是有感焉橋之得名非出孟子之說乎而孔子於子產目之曰惠人稱其有君子之道四聞其卒出涕曰古之遺愛也意子產之以輿濟人蓋不忍冬渉之艱偶一爲之爾豈所以盡其人邪世至戰國士益卑政益陋非極論以拯之則人知取足而已故孟子之所言者政本也子產之所爲者仁術也充子產之心而進於孟子之說斯政平而仁不可勝用矣韓侯誦法孔孟以掇科入仕有不究心平政之說者乎矧以公勤材敏稱於時而於鋤姦惠民興學養士尢力玆橋固仁政之一端也遺愛所存將有大焉是爲記

重修龍宮寺記

休寜邑南三十里有地曰藍田藍田有寺曰龍宮始唐天佑二年興僕不一而名見邑志不泯也令不得擅興佛舎而凡古剎得不廢於是有音祥者當國初來住是寺傳其徒福勝福勝以傳徳琮徳琮以傳文髙文成寺漸以壊乃募財力而新之作大雄殿八楹左爲土地祠右爲眞君祠十有六楹中爲法堂八楹東西爲方丈十有六楹前爲門屋後爲庖湢之所二十有四楹輔以修廊繚以崇垣畢工於成化戊子以今計之蓋三十年矣里人黃景思年九十餘嘗有功是寺謂文髙之徒法華等曰斯役之工費甚巨而不紀厥成將後來者何所徵以嗣其業於永久盍圖之於是法華等具其事來謁記予觀四方郡邑志凡寺宇多起唐天佑中考其時國危如綫而佛宮徧天下可慨也豈上之人素所重者在此故𨿽叔世益崇奉之以覬其祚之復興乎抑諸鎭皆有監軍使相與爲此而不卹其下之不堪命乎歷宋曁元或因或革有不暇論次者矣我髙廟龍興凡諸小寺悉隸叢林由是佛宮之減什九列聖嗣統恆用議臣言毀新寺獨恕其舊者蓋不忍一夫失所之霈恩也而龍宮寺獲在古剎之列得重修以嚴其所事獨非幸歟𨿽然予則有進於其人者佛書謂水行莫如龍陸行莫如象能負荷大法者比之象然則寺之以龍宮名或以此邪予不及逰是寺而閱法華所獻圖實幽勝地大溪出其東古渠環其西渟蓄瀞深殆龍所窟宅而寺因以名又未可知也使爲其徒者能相戒以事其教而承大法於已又能禱而獲丰歳於人則已之居是寺也無慚人之出財力以新是寺也無負否則兩失之矣可不勉夫

同知寜國府事姜公去思記

弘治十年秋八月同知寜國府事姜公用吏部言擢知廣西之慶逺府事行有日寜國諸生曁厥耆民羣起議曰公佐郡三四年嘗攝守事殫力勞心日不暇給其所食者宛陵之水耳今除命下臨進服金緋差少慰中朝士望不可復請畱以私大夫之澤於吾人也宜列治行伐石勒文著吾人之不敢忘公爲來者勸則以告宣城諸邑之爲令者同然一詞而李君夣龍張君瀚發使與書來請於新安予素則聞姜公名有學識能其官家居三年得其政甚偉矧宣徽鄰也而予方受命入與史事惡可得辭邪蓋公之治寜國也以摧豪右惠小民爲己責杜請謁守官常而不以利害自沮剔政蠧屏吏姦以淸庶務而振舉其廢弛待同列督所部侃侃忠告不隠忍坐視以爲賢曽不踰時而民安於裏士興於學百度犂然上承下禦有緒而不舛鄰境之民訟不決者必言上官願屬姜同知而上官亦曰非姜同知莫能辦此由是受委叢沓走旁郡無虛月所在歡呼有寜國別駕姜老愈辣之謠致禱雨暘葉應官屬受成無後事之愆生徒請益有致道之所眾善萃止孚於上下而公欿然如有所不及政暇手一編披諷不輟或以行部覧觀山川發爲篇詩道其所適怡然忘其身之在逺外也巡撫大臣奏治狀於朝請加旌擢巡按憲臣相繼論薦乃有慶逺之命而公論猶未滿焉公名綰字玉卿江西弋陽人舉成化戊戌進士知湖廣之景陵縣六年以治最召授監察禦史蒞南京屢有所建白尋與同列奏劾柄臣中貴人被謫公得判桂陽州六部及兩京臺諫請還公等疏十餘上不果其議論風裁談者至今壯之而公尢不以夷險爲戚欣恩詔量移遂有寜國之政如此相昔董宣之果於鋤姦吳隠之堅於勵行張允濟之敏於斷獄光照史冊不可尙已有若姜公英毅亷介而加以周練明決充其所至有不幾如古人者哉今被命領郡符於嶺表職守所在專行獨濟又非佐郡之比政益精澤益廣功名當益新而寜國者去思在焉不可無紀也立石者儒學生王彥耆民楊玘等若干人

靜定山居記

靜定山居者浮梁戴公廷節之別墅而因以爲壽藏者也公嘗讀書靑峯山莊自署曰靑峯生年尙少也而其志己恬然若有不凂於世故者矣旣而舉進士爲監察禦史進知紹興府事再進參廣西布政事中嘗受詔巡視江防職思其憂以致疾黽勉在公久之出守浙東凡九年政成譽孚而勞益甚有歸志焉又自署曰靜翁然以受恩公朝求所以稱其報者未敢遽請遂其私也屬在嶺右理邊務於安南日走瘴鄕疾益侵遂上疏懇辭得請歸老營此以居蓋距其邑南二十里居之後爲壽藏樹石表曰明戴參政宅而書其陰曰希安居前鑿石塘廣袤可二畆形若半月塘之中架木爲亭辟四牖各因其泉之來立名之而取以自況曰出盟本其學之始也曰盈科志其成也曰朝宗不忘君也曰臨深示歸全之意也居之外山徑委蛇蔭以竹木越三百步許樹石表曰靜定山居猶云靜翁之居定於此也噫若戴公其眞有得於靜定者歟世之人行乎利害之途日惶惑而不知止其至於顚踣乃去旣去汲汲焉爲後計撓其心而不自苦孰知靜定之爲樂哉公之處也能以靜爲學其出也守而不躁仕方亨而遽歸力方健而營一丘以自適曠懷雅度豈常情之可及哉然予竊有進於公者定而後靜曾子之所受於孔門也定而主靜周子之說太極也靜定而動亦定程子之答橫渠也蓋必究心程子之說而後至善之地中正仁義之指可窺也夫靜定之義大矣公之從事於斯也久矣以是自名又以是名其所棲止將守其道終其身而弗變者歟豈徒曰適山水之趣姑賢於世之喜動者而已公之先居新安婺源視予同鄕公兄廷獻舉進士與予同榜公子顯以鄕進士來署祁門教事恆過予請益執禮甚恭且獲見其上春官乞終養之疏二庶有庭聞於靜定者祁門諸生王臣軰樂其教仰其尊君子山居之勝不獲一造以考徳問業爲憾也請予記以壽公是爲記

靜壽堂記

人之爲徳也靜而後有壽之象焉大抵壽者多靜也心恬而不競志定而不惑神安而不躁以一身應萬變有所恃而不舛故孔子語仁亦不過靜壽而已茍置身於糾棼龎錯之場舞其智力與世之人角勝以逞而求其能壽者寡矣祁門汪君孔昭庶乎其能靜而壽者歟汪君早負大志治春秋究筆削誅賞之旨思奮迅蹈厲以見於世視世之齷齪淟涊者殆不足道也郡邑大夫多遣子從學其子率取進士云君不幸而失怙三舉弗偶遂罷不試退修於家肆力羣經子史從者益眾成化初提學陳禦史士賢釋奠祁門學中聞君名以布衣辟行分獻禮其爲一時名流推重若此所居西莊泉石佳勝君晚歲徜徉其間卽其可釣逰吟望者凡十有六日詠歌之且自號曰梅峯益有契於孔子仁者樂山之說而忘其閱世之久也或曰君非靜者教其子福之甚勤福之果以世經中南畿秋試邇歲家人弗戒於火君亟救神主以出而目爲烈熖所燻遂失明其自苦乃爾何有於靜乎是大不然君子之學非一於靜而凷焉弗之動也其動以義猶靜也周子之主靜義也於是君年七十矣福之構堂以奉君而卿大夫爲題之曰靜壽亮哉其可謂稱情者歟夫外物無所嬰其前則心益恬志益定神益安耄耋期頥之壽可坐享矣彼世之僕僕然躁競惶惑舞智力而角勝以逞於終日與艸木俱腐者其相去何啻霄壤哉予不及登君之堂然夙知君賢者而福之材器英偉所以償君異日者將有大焉輒因其請而記之君名顯徳其先自歙徙祁門井亭裏出唐忠武將軍越國公後至宋丞相忠定公益顯堂成之又明年弘治丁巳十月望日記

陳塘寺彌陀殿重修記

新安郡西三十里有寺曰陳塘寺之後有彌陀殿者故元嘉議大夫徽州路總管府逹嚕噶齊仇公諱鉉之所建也仇公本名大都朔庭貴族而自署曰仇鉉亦猶狀元忠介公本名臺哈布哈而自署曰逹兼善酸齋學士本名哈雅而自署曰貫裕實勝國之中世彌文也仇公之爲此役甚壯蓋以寓祝釐之意者故梁間所題無量壽三字以金飾焉公之卒也子孫奉葬寺北立祠寺中而占籍歙之王充至國朝成化丙戌始弗戒於火八世孫永顯永淸等鳩眾再作規制有加住持永署督視惟謹然未有記之者於是永顯之從子富從孫爵恕隆宗等具其事以請公之沒去今二百年矣斷碑故牘無復存焉居人亦但知其爲監郡之家而莫與究其詳者予爲考郡續志及諸傳記知公以延佑初至郡嘗剏作江東建康道肅政亷訪分司一新徽州路緫管府署而名其堂曰率正經理一郡六邑之田而蠲贍學之莊稅一路之鐡冶凡五奏減其三歲旱率屬虔禱於命祠而復稔迹其嚴風紀之司愼出令之地厚於養士而薄於取民神孚其誠而下被其澤一時良有司也彌陀之殿殆其餘力所及而亦當時上之人所崇事者在此有不得不然者歟公夫人洪氏別葬古巖寺之牛角塢有子八人其長曰道亨葬裏之靖山堂諸孫曰保珍者別居王塘曰自堅者爲揚州路學錄又別居仇家塘各房子孫不下四千指豈循良之後造物者固相之而致其盛焉若此乎公之神旣棲於是永顯等力修復之其尊祖之誠奉先之孝亦非世之喜自殖而徼冥福者可比予故不辭而書之俾刻石祠下庶來者有考焉

延齡橋記

鄭氏之居歙西者有渠亙其南跨二石梁以便往來人因號雙橋鄭氏尙矣橋之右渠水支分而南與溪流合未有橋行者病焉鄭氏之老曰邇祥方聚謀之其侄鯨之妻汪氏使語眾曰夫君之未捐館也蓋嘗志於是弗及爲也諸子又相繼不幸今老婦獨與小孫居而夫君之業故無恙請捐之以舉斯役用成我夫君之志眾偉其說悲其意而從之乃召佃傭庀匠氏伐石畚灰諏日肇工爰自其門甃石抵渠而作巨橋其上來水東注作丁字洞導水南出砥石長丈有八尺廣如之而殺其二浚支流東南行三十餘弓作稚橋視巨者功半之而稚橋之南剏新路取捷以逹通衢路甃石長八十餘丈廣五尺凡若干日告成行者無苦居者攺觀眾喜而名其橋曰延齡謂汪氏以暮年撫孤孫而頌之且期之也於是鯨之從弟舉子時士人燦具首末來請記予觀三代之時橋道皆領於官不以勤民其法具在後世因之而踵陋襲常不復注意視先王之政逺矣於是有好義之民起而圖之世以爲難而況一女士能本其夫之志有奇男子良有司之所不暇者哉昔巴寡婦擅丹穴之利上之人爲築懷淸之臺不聞其能兼濟也蘇文忠公夫人乃舎所有繪浮屠之像以徼冥福比而觀之若汪氏之舉可謂賢矣鄭汪皆歙舊族節孝相望而鯨又儒者謹身好學以詩鳴一時君子以是知汪氏之所得於家範與其夫教深矣是尢可書者因並著之以告其後俾無忘斯役之所自云

篁墩文集卷十九

●欽定四庫全書

篁墩文集卷二十

﹝明﹞程敏政撰

○記

黟縣重修縣治記

凡有所興作於其治者非必其才之充於已惠之浹於下夫然後事易集而功可圖也才不充則僅僅自守而憚於爲惠不洽則上下之情隔而民不樂求集事而圖眾功之成於一旦烏可得哉若髙君之治黟而百廢具興殆所謂才充而惠浹者與黟之儒紳義民耆宿合詞而言於予曰髙君下車卽剗其宿獘與民更始繼振其學之政而均其邑之賦使民知向方而足以自裕蓋期年政成知其民之可與有爲也而縣之廳事視諸廢獨甚前爲令者茍安而已君曰是將以出政而蒞民不可但已也言於上官請羨財以爲之而凡學宮以曁憲司院若公館若祠廟若食庾若橋梁若街衙若坊表壞者葺之獘者新之皆捐俸以倡募工以作一無所取於民而民樂君之政相與趨事惟恐後以玆眾功舉之甚易而成之甚速山川增輝士女胥慶吾邦遂爲壯邑非復舊之爲黟者矣令君之功豈可泯乎請記其成爲來者勸黟人之言如此予觀近世之有作興於其治者或舉其一而遺其二或僅以取具而莫克圖其全者才不充與或兼舉圖全而傷民之財力遂至於僨事者惠不浹與才充而惠浹若髙君豈非世吏之難得者哉是可書已君名伯齡福州長樂人起鄕進士弘治丙辰授知黟縣事以公恪自勵凡他邑之訟多願請決上官委之而巡按憲臣遣使勞之黟人恆恐其遷擢而去也蓋予方家居目擊其事云

瑞蓮記

三山李公自侍禦謫令休寜之明年得秋水亭故址重作之浚其池種荷花其中乃七月旣望蓮盛開有一蔕三花者數本云錦爛然照映池淥如鼎之峙如臺之躔父老聚觀而加額曰異哉蓮也偶而花者尙不可得況其三乎非令君之徳政烏足致此僚屬師儒張宴於亭爲公慶而邑之人遂播之詠歌餘在倚廬不及聞也子塤實預宴末爰裒眾作爲捲以贈公捲成而余禫久矣間日造之徘徊池上以語客曰昔葛令君爲祠部郎官以議禮不合謫玆邑而構玆亭後起入朝位至大司成子立方知制誥而其孫邲遂相光宗流澤之有自也如此今去宋逺矣亭荒水寒過者興嘆李公至而亭一新境益勝艸木爲之開祥雅度髙風相望異代而後此名位之升胤系之昌將不兆於斯乎諸君之詠歌殆去思之張本也歟客曰然遂書之以備圖經盛事

畬氏義宅記

畬氏自宋南渡時居歙巖鎭迨今三百年傳十有七世族益蕃蕃則不能無親疏亦不能無亨屯矣於是畬氏之彥曰養浩有義宅之舉君子取焉其法爲屋若干楹凡族之疏而屯者聴入居之其地已產也其所費己貲也其事在弘治甲寅之歲義宅成而畬之屯者得所疏者不至於途人義聲流聞至有詠歌以頌之者養浩蹙然弗敢當曰不佞賈人也幸而讀先人之書獲聞賢者之緒論其初意收族而已間具其首末以請記余得而愯然曰賢哉養浩之義舉也世之人同气且不相卹況疏族乎或小臨泉谷之私則處亨而訟者比比況捐所有以施於疏而屯焉者乎養浩於是賢於人逺矣嗚呼義利之說不明而政益駁俗益偸究心於孟氏董生之論者寡矣若範之義莊鄭之義門世可多見乎況出於一廛之下布衣之士能居其族而不使之淪沒可不謂義乎宜君子之有取於斯也𨿽然由身而家而族以及州裏此古之人善推其所爲者之漸也畬氏後人其尙心飬浩之心相朂以義而利是懲安知不有旌其門見錄於史冊如範鄭之炳然者乎與人言而不以逺大望之非厚之道是爲記

節壽堂記

箕疇五福先壽而主於好徳明齒必有徳之足貴也閨闥之間耄耋之老世孰無之然徳弗齒於人𨿽壽奚益哉祁門汪母胡孺人之壽也裏婣致慶而名其堂以節壽殆貴徳之義乎胡孺人爲士人璟之妻爲養浩先生思敬之冢婦其考士顯與其叔考侍禦公深弟鄕進士安皆一時名流故孺人得於圖史之警鞶匜之戒甚稔年二十歸汪氏居三年生一子而夫亡矢不貳適養浩先生慟而嘉之曰是誠吾婦也孺人不逮事其姑方氏而祀之極誠事繼姑徐氏更謹誨育其孤曰復者爲之娶而有立內外斬斬幾五十年如一日眾欲以其節聞有司乞加旌表者孺人力辭之曰此婦道之常耳人以是益髙之而孺人年七十矣以節壽名堂用侈其徳以示勸一鄕非所謂稱情者哉惟人之徳出於天性於已而實有觀感視則相成之道焉若胡孺人之聞於家而淑其身者固有其地矣矧汪氏邑著姓世載令徳至養浩先生復以文學行義爲鄕碩儒動師古人治家孔肅道之足以形其內者如此先生之母廖氏年二十而孀居時先生之生甫三月爾撫孤勵志凜然冰霜節之足以開其先者如彼謂非有得於觀感視則之深以成其徳烏克有是哉或者謂婦行不踰閾而乃名堂以侈之於義何居是槪言之而非通論也采蘋之章栢舟之什頌壽母而傳列女以致詳於內行者炳炳也胡孺人節與壽非詩之所可詠而傳之所宜附者乎由七十而躋八望九以底於期頥所以稱慶玆堂者未艾也尙齒貴徳固人心所同然而不能但已者哉璟之弟璪本其裏婣陳振新等之意來休寜請余文余夙聞飬浩先生而節壽之事又史氏所當紀者故不辭而爲之記

鄭氏四節堂記

先王之治必自內始而其事見於國風備於大學之書矣中古以來士略於自治而詳於人於是有位尊朝著而名不齒於鄕裏威加兵民而道不行於妻妾者烈女貞媛世豈無之而吾於歙鄭氏之四節有感焉鄭氏世居歙西之雙橋曰昌齡之妻洪氏夫亡無子孀居六十四年年九十一而終元至順初旌其壽節昌齡之侄曰國英曰子美子美之妻程氏以夫死忠亦死於義見錄元史次室何氏能守志撫孤而底於成國英之亡也次室王氏行與何同而又不污於暴冦洪武未並加旌表嗚呼何鄭氏之節萃於一門若是其烈哉考之郡乘史傳鄭之先有諱安者宋季之亂以布衣止屠城之師因授歙令廟食其鄕號令君祠有事必禱令君之子千齡以儒起家歷休寜尹所至有冰蘗之操其沒也鄕人私謚貞白先生號所居爲貞白裏而昌齡其兄也子美諱玊貞白之子元季大儒嘗被徵爲翰林待制不赴有著述在學者學者築室事之號師山先生國初下新安被執不屈自經死程氏殉之而國英諱璇其從兄也夫以令君貞白師山三世相承百餘年間位不尊於朝著威不加於兵民而推其所學爲仁人爲亷吏爲忠臣其自治可謂詳矣幽貞女婦得諸觀感而閨門之化成焉主閫者非獨有子矢志而已或孑然無所覬於後而抱節以老副室者非獨能惠順以安其分而已乃毅然不辱其身以力存其宗祀後先相望如蹈一轍𨿽其資稟之美本乎天而出於身教之懿者豈少哉上之人從而旌之爲世勸豈獨鄭氏一族之光而已哉世逺人亡裏門傾圯追說故事行道傷嗟於是師山五世孫曰鵬者以國學生需次於家奮當起廢之責言於巡按侍禦廣陽方公方公愯然以付歙令丰城熊君爰諏吉旦立坊故處榜曰四節鄕人流聞士女駢集傾竦嘉嘆不能已已而鵬復以之名堂謁余記余承乏史臣且獲觀鄭氏家乘稔矣樂覩節義之家有賢後人而行臺之臣與邑令君又能發揚幽潛以奉宣我列聖躬化成俗之意比於先王士興起於自治將由身而家以圖治平之效於異時如詩書所紀皆事之大者故謹書畀之而不以謭陋辭焉

徳徵堂記

徵者有所取必而不爽之謂也農取必於稔商取必於利士取必於祿與名然有得不得而爽焉其所取必者外也徳修於已無所慕而所徵於天者不爽何哉其所取必者內也以農則稔以商則利以士則祿與名自然之應焉豈俟外求而後可取足者哉或曰已徳修矣而亦有爽於徵者何也曰非是之謂也天之徵於人也君子以福小人以極固也否則不於其身而於其子孫顧世之論天者恆責之近而弗要其終爾吾於鄭氏有徵焉鄭之族甚眾所居歙西曰鄭村世有令徳再徙髙舉曰積才君始爲醫其子曰存濟君彥隆方業儒而失怙故嗣醫以養母存濟之子曰恬庵君文慧亦從儒而業舉子矣以多疾更嗣爲醫蓋其三世皆有活人之功而恬庵之醫益顯徳益修與人交甚忠有所言必主於理家未裕而急於濟人葬三世之喪無違禮教三子甚篤其季尊守其醫仲敬嗣主家事孟賢世其儒以弘治己酉舉於鄕鄕之人嘖嘖嘉嘆曰非徳之徵乎郡邑大夫爲題其綽楔之上曰徳徵又以名堂而其所善者間請記於余余素多疾恆藉恬庵以自輔且知賢之將進顯於時以取必其可得者不爽也則爲之記曰昔丹溪先生因其師白雲許文懿公有宿疾棄儒而爲醫論者稱其所著書醫之考亭也範文正公之未第也禱於神曰異時不獲相天下當爲良醫古大賢君子無一念不在民物也卒爲宋賢臣第一彼皆無所取必而天應之或予之名或予之祿如執左符合於右契抑非重內輕外而勤其徳者能之乎恬庵之學出於丹溪而賢方以經術進先憂後樂之志舎文正其誰與歸夫其徳益崇則其徵益大豈若農之足於稔商之足於利而已然則與人言而厚望之非諛也緣堂事而立說以致頌禱之義也

復眞軒記

休寜吳君廷順構一軒於所居之商山而榜曰復眞余族子師魯與君有子女之好也來爲之請記復眞靖節詩語也讀者不審疑其有剖斗折衡之意豈其然乎眞當謂性之本然者故其詩以遑遑魯叟彌縫使淳繼之蓋天眞鑿而人僞滋工詞華者習口耳慕淸談者判心迹靖節之意以爲非聖人刪述垂憲則不可以復此眞而使之淳矣淳殆性善之云也今讀其言衝逺古澹可以嗣風雅之逸響考其行則大之彜典小之起居皆不爲無見而恆發於髙懷曠度之餘使人視之邈乎其寡儔也然則復眞之語誠孔門之緒論惡可置議哉吳君以是名軒其有得於此乎亦徒愛其言而以之重其居室也余聞之吳君性孝友樂交一時名流且集圖史知從事於簡策有白社之風紙筆之好長區賦聴鄕訟人稱其賢而君不久卽謝去獨以其先出宋廣南安撫文肅公之後輯家譜編世美錄以暴其先烈若贈長沙公之爲者然則吳君之所景行取法得之靖節爲多此軒之所由名而以之自警者歟𨿽然復眞之義大矣君年六十而進徳尙友之心若此可謂健矣羲皇上人不可跂也樂琴書理丘壑釀山中之秫餐東籬之英寄傲於南窓課農於西疇世鞅無所嬰其中督郵無所致其傲坐閱髙壽於盛世而怡老於斯軒較之靖節其所得不旣多乎

杭州府儒學科目題名記

浙江左布政使陜右閻公仲宇按察使西蜀劉公福旣相與新其杭州府學宮舎菜禮成乃合僚屬進其師生而語之曰惟我朝自洪武己酉詔郡縣立學養士百三十年俊秀畢逹而山林之下無逸才自庚戌詔開科取士凡四十餘試賢能足用而雜進者無所容於朝寧蓋科目之得人盛且久矣而玆學之題名闕焉將何以侈前聞示承式於後學其稽故典考名氏及裏出分年彚次而刻之爲來者勸亦作新之一始乎眾曰善乃命工輦吳石從事而未有記值余被召入朝過焉則具以請辭不可爲之言曰甚哉士得名之難而副之之不易乎古之人知其然故因其得之難也有所廸之則謂之名教因其副之不易也有所礪之則謂之名節廸之而成礪之而興其名炳然與實符者士所貴也廸之而無與成礪之而無與興則爲無聞爲虛譽究其所至卒與鄕人等而重得罪焉豈所望於士哉杭東南大郡三司之所治也山川之佳勝物產之丰麗甲天下士生其間多秀且文而以材藝徳履勲猷義烈聞四方豈一日之積哉逮我朝而士習益變崇雅黜浮名與之俱方嶽之臣悉取而列之貞瑉示表異焉則凡學於斯者指其名責其實懼其得之難而副之不易也將不知所警乎憂其爲鄕人而求逹之家邦其必念累朝養士之厚取士之公得士之多肅行檢愼官常而勉於仕優之學俾令聞令望如捲阿之所奏無惡無斁而永終譽如振鷺之所美以無負於名教無玷於名節斯亦無廢於諸公作新之盛心矣乎然則號稱名臣以致主而澤民於盛時將有人焉以嗣書之其爲杭學之重又寜有旣乎

宜興徐氏義塾記

少師兼太子太師吏部尙書華蓋殿大學士徐公世居常之宜興族甚巨而收教之法則自其先大夫啟之未成也公旣貴乃撥已田千畆以贍其昏喪服食之費曰義莊又以爲養之不可無教也爰置學一區曰義塾歲延有學行者一人爲師凡族之來學者束脩食用咸取給義莊且具條約以聞聖天子嘉與之而下有司加維護焉公以義塾者風教攸系不可無紀屬筆於不佞弗敢辭則述所聞以對曰古君子之學必家始而後可推之天下其教有章其施有等然其學也豈俟他求而後得哉尊吾之徳性而輔之問學使智長心成行與言副燻然禮義之域而悖親傲長之風無自生焉於是徵之百聖而合放之四海而準此三代之遺法也秦漢以來去古逺矣學不足於自修士非出於裏選求治之隆安所得乎公曆事四朝及今靑宮凡三任輔導爲師臣其所以沃上心正王度而式是百辟表儀當世者天下誦之矣又本先志捐所有以贍族推孝之始以永淑其後人其心公矣其善之所被廣矣昔文正範公之置義田也百世尙之而義學無所聞何哉蓋嘗考之當宋盛時學校之在郡邑者且未有定議況其家邪我髙廟革前元之陋而建學育才取法殷周列聖相承講求益備餘百年矣故公得以論道之暇經畫家政而爲文正公之所未遑者豈非文運亨嘉之盛亦有所際會而然哉凡爲公之子弟族人者誦詩習禮於斯體公之心而服其訓盡其學力之所及處爲良士出爲忠臣以古君子自勵使安於豢養之人踣其身僨其家者聞風而慚撫事而悔求自於義塾不可得其有系風教豈獨一家之重輕而已義莊事當別有書玆弗贅

呂梁洪新建工部分司記

余被召北上之濟江也工部主事蕭山來君遣人逆致書曰不佞分司呂梁再期矣覽觀治所見役夫漕卒之在候者千數而地隘無以容公廨處於委巷而與所蒞相閡周防之弗及也𨿽職思其憂而莫之遂朅太平李公以都憲總漕之節入覲南旋過焉工部郎中建昌謝君緝亦以行河至與之議而是之則進以告公公曰經逺之圖也宜亟爲之爰下徐州時陜右何君宗理以進士知州事謂封域所在力任之而以兩洪所貯折價有餘請取辦焉庀材召工舁石畚土出內有典贏縮有稽以價易鄰地之在民者而斥其陋巷除爲道司瞰於河中爲視事之廳十六楹前樹坊曰分司爲大門爲重門左右爲步廊廳之南爲狀元亭則以今贊善費君宏嘗從其伯父員外瑄讀書於此也經始弘治丁巳之春踰三月告成規撫亢爽內外有嚴士民聳觀山水增壯李公之功也敢請記以示來者讓不獲道出淮陽會李公語之故公憮然曰此來君之所經畫締構吾何力焉夫天下之事成於同敗於異若玆呂梁之役可以觀政矣夫自國家都北以來漕東南之粟由淮入泗以逹京師而呂梁要衝也乾方之臣上計之吏蕃漢入貢之使四方貿貨之商旅又往來無虛刻下上之不時濤石之所鬭激恆爲舟患乃置篙師戈夫以濟而或有相先之爭相觸之愬故工部分司一人領之三歲一更著爲令及今百三十年至者取受成竣事而已來君不以艱遺後人而李公主之謝君贊焉何君又專其責相其成費不勤官役不獘民可謂賢矣夫任事者不以喜功而嫌合議者不以策非已出而沮此古同心同徳者之所難也使進而致主以澤天下亦不出此況河防一事哉後之人升其堂而思政憇其亭而思學皆有益世教非一時飾廚傳辟苑囿以樂燕私者比是不可以無記李公名蕙字徳馨成化己丑進士今都察院右都禦史來君名天球字伯韶弘治庚戌進士是爲記

濟美堂記

濟美堂者江都嘉會處士髙公以其孫之得雋而構名之以勉其子姓者也髙氏之先自節度使秦王行中曁其子渤海武穆王懷徳以材武顯於周宋世望恆山其後從髙宗南渡有安撫鎭江及扈蹕海道者子孫散處溫臺間衣冠蟬聨奕世不乏至希微者當國初爲勸農官退隠於醫生惟虛嘉會之考也嘉會丈夫子三曰鑑以勸分入粟補承事郎曰欽號敬齋尙徳不仕曰銓舉成化己丑進士歷官都察院右副都禦史敬齋之子曰濟舉弘治癸丑進士授工部虞衡主事乃具首未以告曰嘉會府君實始堂構而敬齋先生亦恆指堂額以勵不肖言尙在耳也今先大父已受封大理左評事先子以不肖故亦將得貤封之典而斯堂之記闕以是有請焉辭不獲爲之言曰甚哉美之不易得也由一身則善始而或毀其終由一世則有賢父兄而或斁於其子弟比比也其本弗大其源弗深則何怪其未流之不瘁且涸哉若髙氏戡亂之功惠民之績衛上之勞所以開其先者甚逺至於希微生值興運而劭農之勤活人之徳又弗大其施食其報以終故一發而得都憲再發而得虞衡學業相承行治相髙非一身之榮一世之積也濟美名堂其不謂之稱情矣乎𨿽然本大矣益圖其所培源深矣益圖其所浚斯其美益臻而堂名益暴此虞衡請記之意非是侈於觀美而已都憲公內司廷評出領方嶽至今官公恪周練譽望日隆虞衡起南甸秋魁識逹才敏鄕用未艾而余繆有一日長蓋嘗登其堂悉其世者故記之而致三復之意焉

臨淸州觀音閣下浮橋記

臨淸據南北之衝四方商旅所輻輳而運河出焉往來者必藉舟以濟然水不時發暴激迅奔一操渡失謹覆溺相望而河南之觀音閣下病渉尢甚州人王珍廷璧家河之北岸不忍歲溺者之多也以成化乙巳捐已貲作浮橋焉爲舟凡八爲白金六斤有畸後五年爲弘治己酉漸獘而舟之更造者六又三年爲辛亥再獘而舟更造者十維之以巨絙護之以周楯虹亙櫛比旣固且堅爰置守者防其觸拶而時其開合上下幾十五年東西行者去險卽夷無不嘉嘆適余過焉吾鄕之客於斯者曰汪儀輔吳斯敏素善廷璧具其事以請記不得辭爲之言曰視人之溺猶已溺之計聖愚之心未始相逺而有不能者無他焉錮於利而昧其所受之生理爾臨淸利區廷璧以貲鳴裏中乃能識所錮而惻然於斯人勤其力於不報之地若此非有俟於有司之督好義者之募而然也豈非難哉視彼厚自殖而辟亭館以貯歌舞鼎新佛老之宮室以徼福田利益者其賢不肖又何如哉是宜記之以告來者廷璧以歲祲出粟賑饑用恩例爲義官又嘗以獨力置樁石修運道二百餘丈士夫過臨淸者多禮遇之而廷璧益謹弗肆教其子鎬以鄕進士需次於家孫淮亦治經待試其義舉不特此橋也儀輔斯敏樂道人善事得附書

立本堂記

有歙鮑善與氏從其婣友鄭上舎萬里謁余南山之下以告曰玲之先六世祖有諱琚璨兄弟者嘗築堂於所居而名之曰立本中值兵革毀焉玲不佞重作之而未有記敢請於執事余諾之未暇也會有召命將入朝而萬里實來曰當坐伺以必得爲期矣乃執筆而語之曰本從木從一謂木之根柢而立之訓則植也天下之物未有無本者其在人爲心心之徳爲仁仁者性之本而孝弟者行仁之本也孝弟立而百行從之故曰本立而道生孔子之意也然本心之徳不能不壊於物欲必敬以直內則心不累乎私而仁可幾焉故曰主敬以立其本朱子之說也然則鮑氏之先所以貽其後者大矣善與之爲人後而有肯構之美非賢而能之乎顧余竊有進於是者萬物之本出於天而植之存乎人植巨木於庭戺與植小艸於盆盎一也巨木之植至於幹雲霄而傲霜日柯條之布也益蕃華實之成也益碩本大未茂理之常也彼小艸之植其根柢拳曲而不獲紓其華實所成取供人之玩好而已朝榮夕瘁其本不足稱也鮑氏後因其先之所植立者封培之愛護之其本益深以固則其枝葉益盛以久殆見其老而壽者比於䢐徠之松漆園之椿其少而秀者比於王氏之槐燕山之桂所以重斯堂而名後世者可不勉乎鮑世居歙之永丰鄕族人孔多姓其地曰鮑屯琚璨兩公宋季碩儒從學先正鮑魯齋先生誓不仕元而貞白鄭先生嘗序其譜璨之子椿元季名士西溪鄭先生實狀其行蓋其善之積甚逺而未食其報者將於是堂有徵焉萬里爲貞白之後西溪之族愼許可而於鮑世戚故力爲之請也

翠筠軒記

吳氏居歙溪南世逺族蕃有斯敏君者尢志識淸曠族之彥也嘗辟一軒於竹間而樂居之因題其楣曰翠筠旣而出逰江湖心恆不忘乎是繪圖爲冊得名人詩文若干篇其所以發明軒之義備矣君猶不自慊造余請記久未之應也旣而思之古之人所以取名其室堂而紬繹詠歌之者連類引諭比於銘坐以輔徳云爾若君之名軒不以竹而曰翠筠豈姑以更變名目取其新而已哉殆必有意焉夫翠以色筠以膚皆竹之外也然因其外而求其實則其心淨虛其節堅貞挺然自立經歲寒而不攺其在人則衣錦尙絅之君子也彼蒨桃穠李紫丹紅藥非不嫣然其色膩然其膚也顧其中頑窒脆柔早發先萎無所恃以自植於搖落之場在其人則美如冠玊而中無所有者也然則君之居是軒也撫瑯玕之節誦淇澳之篇將視其色之正膚之勁以自考曰勤於禮而求逺其暴慢於外者得與竹類乎又進而忖其中有實行之可以符其外焉者乎夫如是則將無媿於竹而軒之名可以輔徳非直以具觀聴之美而已然君之意其果出於斯否乎余世居曰篁墩新居曰南山竹院日夕與竹相周旋蓋嗜之酷而得之深者莫我若也然記君之軒至累閱歲而不能執筆豈故爲緩哉思有以副君而難其言爾

明逺樓記

余往歲過古林黃氏見其秀山相環碧溪縈帶竹樹茂宻屋宇鱗次意非有樓閣起莽蒼空翠間不足以領其勝而盡大觀且聞其族有思馨者好逰而樂義喜納交名流余未之識也或日具刺來見曰思馨歸自江湖圖所以脫塵鞅而豁其心目者作樓八楹於所居之西不百武負陰面陽靡雕以飾鑿池於庭而置琴書於上列委積於兩廡開家塾於前楹憑闌四顧則神山之峯揖其前者如墮幾上淸漪之水繞其後者如出履下朝暉夕陰變態萬狀有使人應接不暇者蓋樓成而境益辟視益曠客爲顏之曰明逺敢請記於執事者值余有召命治行弗克應也爰使其侄彪尾舟至錢塘不獲過姑蘇入毘陵不獲則出書以告曰斯樓之不得記於夫子巖壑爲之索然過者爲之不愜惟撥冗半刻宜無不成者乃矍然爲執筆而語之曰禮不云乎可以處臺榭升髙明逺眺望古之人殆未始不樂乎此也思馨之逺渉江湖有年矣僑身於舟車憊力於廛市若煩促而厭湫隘者不知其幾也旣而來歸觀溪山之淸空羨魚鳥之飛泳作樓以居客不時至命觴而酌置局而奕壺矢載陳嘯詠間作若與安期羨門相期八極之表而向時懷土之感灑然無復存者亦平世之一快哉𨿽然委積之收公視其族之逺者賑之而不自殖也家塾之教顯示其業之逺者朂之而不安於凡近也夫如是則所謂明逺者將有大焉豈淸豁心目於一時而已

敬齋記

歙溪南吳恕本忠氏嘗並緣名字之義以敬齋自署或者疑之曰敬之義大矣先正之以名其齋者顯有人焉本忠乃襲而有之無乃贅乎不然則亦徒見其僣焉耳矣本忠患之以質於余余曰子無惑乎人之有是語也以前言之則厭常喜新者之所爲以後言之則自棄不振者之所諉無一可者聖經賢傳浩無津涯而入道之門曰一敬舎是無與致力者如贅之厭則將取諸異端而後爲得乎聖賢教人惟恐人之不同已也故曰塗人可以爲禹又曰顏何人哉睎之則是如僣之懼則將甘於庸眾人而已乎子無惑乎人之有是語也然余有進於子者道該體用心具寂感而敬貫乎其中故曰敬者聖學之要也其道簡而約其工夫節目莫備於晦庵夫子之箴夫子吾郡之孔氏也莊誦而服行之大則爲碩儒爲貞臣小則爲上農爲良賈無所施而弗宜也烏可以贅而求新以僣而求下哉本忠愯然曰是誠非不佞所敢當者敢請其略以爲服膺之地何如曰可也先聖之告仲弓以敬嫓恕告樊遲以敬嫓忠其功之切則出門如賓承事如祭其守之確則𨿽之夷狄不可棄也況士與農賈哉子能從事於斯將無媿於父師之所期待而名齋之義非贅矣非僣矣本忠朂諸

依竹軒記

黃氏世居休寜之古林族甚盛而業儒不樂他技𨿽或事農賈亦嗜書崇禮有文獻之遺風若思潤君闓爽和易號其族之賢者而愛尢在於竹曰竹我依也夏則藉其陰蕭蕭然不知炎熇之爲酷也冬則撫其節挺挺然不知雪霜之爲虐也於是開一軒以居顏之依竹曰竹誠我依哉其子彪來余南山之竹院以記請余蓋嘗一至古林訪黃氏求其遺書𨿽未及識思潤而觀其命軒之意殆賢者有激而云乎彼誠見夫依勢利者毎見羞於端士或遂淪胥以敗而爲世僇笑者比比也又見夫仁者之難得而無所依以爲已歸則求之乎植物而見夫竹之可依爾昔人故有擬竹爲君子者矣視竹爲君子而取之以輔吾仁則依之故曰有激而云也思潤年七十矣愛竹不衰將有歲寒之好與竹爲一而余亦癖於此君者宦途鞅掌不獲一造思潤之軒而諗之曰子依竹乎竹依子乎思潤必有契於餘言而爲之一噱者矣或曰黃氏所居自上世以來喬木相望而多竹古林以名思潤之父文中隠君又別號節庵節從竹思潤之以依竹名軒將守其世業而圖嗣其先之徳也其言有相發者因並書之

太監鄭公壽藏記

都城之北安定闗之南距光熈門有地一區太監鄭公之所營以爲壽藏者也兆在其先府君壙左其後岌然奠之以土峯其前瑩然環之以淸流誠堪輿家所謂吉壤者爰畫其內以爲域繚以崇垣限之石門作堂其中而屋其左右致享有嚴守奉有常訖工而境益勝公遣人以狀詣余曰不佞荷國厚恩被簡任日夜思惟圖報稱萬一無媿先人於九原惟是地也將以委身焉宜有記以示後人用無忘君父之賜敢以爲請乃按狀而書之曰公名旺字徳懋世家廣州順徳其所居曰瀧水都先洞甲六沖尾自祖以上率以力善聞考諱梲福號處靜居士贈武略將軍錦衣衛千戶妣霍氏繼廖氏俱贈宜人公霍宜人之子也生有美質以景泰庚午被選入內庭勤愼自將若老成人遂命進學司禮監書堂從故學士永新劉文安公講習課試恆先諸生久之通經史大義詞翰並工而於暇日兼業武事恆語人曰文武一道也癸酉選侍幹淸宮奉宸扈蹕一循矩度甲戌授長隨一日演武萬歲山下公馬步騎射連發皆中的其諸武藝亦精絕過人觀者嘆服英宗皇帝臨禦有搜岐狩圃之志乃轉公禦馬監治獵事屢出畋永平山海諸處還奏稱旨憲宗皇帝嗣位再轉尙膳監益善其職成化庚寅升奉禦選侍昭徳宮升織染局右副使辛卯進左副使蒞局事特賜蟒衣壬辰升太使癸巳升禦馬監太監仍署局事賜五品帶祿甲午許內府乘騎庚子命掌安喜宮事凡內帑所貯珍異纚纚然著之簿歷出納周愼略無遺爽尋選侍今上皇帝於春宮丁未兼侍幹淸宮受恩賚無虛旬弘治紀元例左遷織染局大使甫九日上知公素謹畏復禦馬監左少監又以公富文學命教書幹淸宮內書堂踰月復重公材武命兼督神機左掖兵辛亥復太監壬子督鼔勇營團練諸軍乙卯兼蒞鞍轡軍器二局事丙辰命總督皇城四門並京城九門丁巳領東廠機宜缺員內司以數時名上皆無當聖心者特以命公越八日召兼侍幹淸宮又三月仍兼蒞監事其在東廠凡宻告骫法事無大小皆躬自審覆情狀允當而後行無辜免坐者甚眾戊午有惡黨謀逆者前後未發公獲之以聞詔捕誅之以其功授弟雄錦衣衛百戶又從破敵涼州進副千戶公年踰六十手不釋卷𨿽貴而服用泊然若儒生因自號朴庵以見志焉惟漢唐以來中貴之賢者若史遊之育盟著訓呂彊之殫忠奉公楊復光之撫軍伐叛流芳史冊談者尙之公曆事四朝幾五十年內掌宮教外典師旅司筦鑰刑暴亂以謹弗常藝兼文武守勵淸恪寵榮盛矣而行之以撝謙委任隆矣而持之以簡靖視古人可匹休而無讓者則傳所謂盡瘁之忠歸全之孝公將有焉余承乏春坊侍今上講讀十年實與公相聞不可以終遜也遂撮其要而著之使來者知公之爲人因以取徵焉

太監何公壽藏記

都城之西香山鄕有地一區其土沃衍其山水深秀而面合今太監何公之壽藏在焉公遣人以事狀一通告余曰不佞少時荷先朝恩命與奉禦夏君欒父事故尙膳監太監金公興金公子視吾兩人甚厚顧嘗作生塋於是鄕且建寺以守而請於朝得賜額曰永壽卒而葬焉始公無恙時不佞竊有請曰某等敢徼惠墓傍地以俟幸沒而有知獲侍左右以終我公慈煦之徳公惻然許之成化甲午也未幾夏君卒舉以祔焉不佞慮其兆域未釐四垣取具非所以謹終而計逺乃庀材鳩工畚土伐石中爲享堂八楹左右爲廂房十有六楹前以石爲門一爲碑二繚以崇墉樹以名木凡百所需咸備無■﹝垂夬﹞蓋四閱寒暑而以丁巳落成非君父之賜其何以致玆其何敢不記之以示後來輒具以請固讓不獲按其事狀何氏世居廣州順徳縣之仕版村其先蓋有顯者故因以名其居然兵燹之後譜逸莫可考公生而俊頴以景泰庚午被選入內庭一年卽奉命賜學內館從故學士永信劉文安公通經史大義講授課習同輩鮮及丙子選長隨值英宗皇帝復位以公淳謹召隨侍幹淸宮憲宗皇帝初以年勞升奉禦公齡旣茂諳練益久成化癸巳進尙膳監右監丞己亥蒞監事辛丑進右少監癸卯進左少監甲辰升大監每被顧問多稱旨賜蟒衣今上皇帝嗣位尊聖母皇太后居仁壽宮以公老成命掌宮事弘治辛亥春賜玉帶許乘馬禁中加歲支祿十二石壬子攺蒞惜薪司事甲寅奉命送興王之國歸日遣致祀武當山秉禮奉法所至晏然蓋其出處履歷如此余未及識公然觀其所以事金公及處夏君皆本於孝歷侍四朝曁聖母一出於忠敬在掖廷五十年受列聖之簡知委任寵異赫然而行之以撝謙守之靖黙求之一時豈多得哉宜其名著內朝壽幾七袠而先享碩大之福獲於已者未艾也是用撮其大者書之俾刻焉公名琛字某父諱某母某氏有子三人公行二其兄早世其弟居順徳故里亦有子三人當受公蔭於異日云

篁墩文集卷二十

●欽定四庫全書

篁墩文集卷二十一

﹝明﹞程敏政撰

○序

瀛賢奏對錄序

瀛賢奏對錄凡十卷走所編次起漢董子終宋龔節肅公凡十有八人奏對之文凡七十有一首走嘗熟復再三然後知古人之所養者甚充故其見諸言者如此夫惟其所養者不遺餘力故取之左右逢其原不費辭說而意已獨至使人誦之自覺明快後世之士其所養者旣不逮古人遽開口論天下事而意不能畢逹於辭故辭愈滯事愈晦乃欲以感人心動主聽不亦艱乎由此觀之士固未有無所養而能有爲者也走𨿽無似竊有慕於鄕先正之所養故手錄此本藏之以俟當世之君子與我同志者天順四年歲在庚辰夏五月旣望書

皇明文衡序

文之來尙矣而後世詞華之習蠧之故近有爲道學之談者曰必去而文然後可以入道夫文載道之器也惟作者有精粗故論道有純駁使於其精純者取之粗駁者去之則文固不害於道矣而必以焚楮絕筆爲道豈非惡稗而並剪其禾惡莠而並揠其苖者哉漢唐宋之文皆有編纂精粗相雜我朝汛掃積獘文軌大同作者繼繼有人而散出不紀無以成一代之言走因取諸大家之梓行者仍加博采得若千卷其間妄有所擇悉以前說爲準以類相次郁乎粲然可以備史氏之收錄淸廟之詠歌著述者之考證繕冩成帖以俟後人或曰朱子嘗譏文自文而道自道者其語甚力然則近世道學之談未易非也子之是舉無乃勞乎走曰不然考朱子之云蓋爲蘇氏之文駁故耳至於楚詞韓文注釋校訂不遺餘力則我先正固嘗以文爲意矣必如子說則是釋家不立文字之教走豈敢以爲是乎

送河間縣令孫良臣序

濟南衛經歷臨漳孫君良臣上其九載之績於吏部課其能而言於朝得進知河間縣事其鄕之仕者以余河間人知其地爲詳請贈之言固遜不獲則告之曰河間古瀛郡也領邑十有六而河間邑附郭有軍衛三其治瀕京師其部多遷民其田羨而腴其民夥而役繁蓋治瀕京師則國用之來需也勤部多遷民則生理鮮田羨而腴則勢力者敓之而民是用瘠民夥而役繁則人日事乎委輸而不暇乎其它且邑附郭則郡長貳有錢榖刑獄之事必責成焉又有軍衛三則兵農雜處民無所從乎聽教令而訟滋熾非循吏有不僨事而隳職者鮮哉𨿽然古之人圖難於其易告之近者則其逺者可企也往年鄢陵李君讓爲邑數年野無遊民庭無滯訟勢力者來則身任之而不以困民民之就役者爲立科條使更休疊逸而不告瘁處戎伍間不少假而治用不擾且承邑久獘之餘有巨猾其間捕之而置於法者前後數十其請老而歸也貧無以家闔城士及所部挽而畱之者千餘人不獲命則相率出泉布贐之一無所受民至有泣下者古所謂循吏若李君非邪良臣於李君居同鄕入太學也同業其仕也先後同官出處之同如此其政容可以弗同邪然則近繼美李君而逺追蹤於古循吏良臣能不朂之以求所謂圖難於其易者哉今郡守賈侯忠良二千石也郡倅劉侯邦寜仕河間最久亷介人也良臣往得賢守貳其職尢易舉矣故並以告云

送張彥質赴南京戶部主事序

余童子時從家君宦蜀時華陽人張君彥質王君良輔輩讀書武侯廟中余間往逰焉聞伊唔聲瑯然出牎間退竊嘆曰諸君子勵志亦良苦使他日出有位寜肯負今日哉厥後余被召去蜀遂不知諸君子出處者十有三載成化丙戌余第進士時榜中蜀人頗班班焉𨿽彥質良輔於廣眾中有一面之雅然亦漫不省其誰何蓋余去蜀也久又不及與諸君子敍平生歡故相昧如此今年彥質得戶部主事分司南京又始與良輔相晤語方愕然知二君子者曩時廟中讀書人也俯仰今昔若有感焉則告之曰夫蜀彥質之所家也夫武侯故嘗仕彥質之鄕彥質之所景行者也矧寓其棲神之所誦詩讀書於斯其得於歆艷者必深故請以武侯之事爲彥質告夫武侯之學世莫得其師傳之所自然靜學之言實洙泗之緒餘大儒君子每有取焉蓋靜則志不分而學有以足乎已學則術不疏而才可以周於用循是而爲之則上焉爲人之官長而有所蒞下焉爲人之幕屬而有所承殆無施而不宜矣此非彥質之所當志者邪夫以余見彥質求志於十載之前思彥質逹道於十載之後則彥質之往也緬懷舊逰景行先哲將不畏人曰斯人也今有位矣寜肯負往日哉

送醴陵縣令汪世行序

天下之治惡乎系曰系於相與令曰相至尊也令至卑也其勢邈然不相侔矣顧使之均天下之責毋乃非人情乎曰不民也者天下之本也相𨿽尊其於民也疏令𨿽卑其於民也親疏者難爲功而親者情易孚政易逹令之賢否民之休戚以之令豈可以易視哉故太師楊文貞公嘗恨不爲令蓋君子之思得民如此休寜汪世行令於長沙之醴陵吾黨之士或榮之或惜之榮之者以世行故家子起布衣爲令得善地以奔走百里之人惜之者以世行之才當舉進士通朝籍不則倅一郡長一州顧乃屈之爲縣二者皆非也夫天下之責令與相均吾知世行於此求盡其責之不暇而以爲榮且惜者過矣董子曰守令者民之師帥夫帥所以治民師所以教民也治之遂其生教之惇其彜治教兼舉而令之責始盡且令之於民有事造於庭相告語若父子然豈若相之據髙享大其通以閽其見以刺於人扞然不相能也然則今之令患不爲耳茍有爲焉民豈有不蒙治教之澤者哉迹是觀之情孚政逹其易易如此而已無賢稱民無休聲不可以言令矣今天子臨禦法古畏民上圖任於輔臣下責成於守令誠以之二者天下之治系焉然則世行今日之所勉副者亦爲之而已矣進士吳肅淸上舎汪汝溫約鄕人以餞世行而走僣爲之言且以諭夫世之不足於令者

河間府誌後序

河間郡守太原賈君忠及其倅寜夏諸君廷儀取郡誌梓行而走書京師請敏政序其後敏政邦人也不可以辭則爲之言曰河間爲郡在前代廢置不一至唐宋爲邊州當河北三鎭及五代宋遼金元戎馬蹂躪之間兵燹交馳文獻滅裂杞宋之徵蓋使人有不勝其追惜者焉迨我文廟定都北京而河間爲畿郡承平旣久文物日滋於是二君子始得修復故事爲志以傳夫周官小史掌邦國之志則郡之有志尙矣蓋爲人上者於凡所部之山川道裏民風土俗與夫人材物產有所不知則無以考求其迹施於有政而成治功此河間郡誌所爲梓行者也或乃謂英廟嘗命儒臣修大明一統志分賜在廷書坊旣以摹本翻刻則列郡之志可廢是大不然夫一統志天下之書也其法略列郡誌一方之書也其法詳略者非簡詳者非贅可相有而不可相無者也然則斯志之行豈徒以飾吏事誇美觀而已將使夫行部之臣筮仕之士不煩於詢訪咨諏而一郡二州十六縣之事舉目可以盡得之由是而出治無難焉則二君子有功於斯郡大矣賈君守河間八年威行惠流治益閒暇而諸君贊成此舉之力尢多其同寅者亦皆淑愼自持故議以克合使數百年之闕典於是而備其視世之汲汲於簿書案牘之間者其相去顧不逺哉志凡二十卷本多掛漏訛舛敏政不佞爲之慱采羣搜重加訂正凡古迹山川人物詩文之類彪分臚列頗詳整於舊云

送南京工部主事金公器序

成化壬辰之冬金公器以工部主事考績來自南京倡爲同年友之會會者百十有四人以嗣歲春正月多賜假乃以上元後一日畢集於朝天宮之東堂結彩署其門曰瀛洲佳會而教坊又盛張樂以佐酒酒半羣起謂曰非公器則玆會有弗成因舉觴爲公器壽薄暮方歸騎從塞道道旁觀者咸嘖嘖嘆賞以爲衣冠盛事噫公器之意豈徒然哉會以友名是必有道焉夫丙戌之春同日奉廷對者三百五十七人七八年來或物故或以事去或宦走四方者彊半在朝者亦各有職事之拘𨿽同舎郎歲不三四見今乃與諸君子爲樂於一日之間而晤言於一堂之上則豈直杯酒之足樂乎是必相責以善使相顧無慚色則庶幾斯會之不辱而友道成矣且諸君子爲給舎爲羣察其亦有敢言以折憸壬者乎有朋暱以摧善良者乎爲署郎爲百執事其亦有淸恪以保名節者乎有苛黷以隳官守者乎是是而非非則庶乎後會可尋斯樂可繼不然其有能靦顏頳頸以自列於樽爼之間者哉公器之意殆出於此若畱連光景以爲好事之舉則友道無所藉而斯會不足齒矣敏政在榜中年最少無善可稱而辱爲諸君子所不棄使執筆爲公器南還之贈故序其事以道其行公器吳江人隸籍京師倜儻有才略蚤以事忤權貴人毅然不屈至今談者尙之

送吳思齊還治遼州序

國朝之制凡仕者三歲一考三考則視其殿最而黜陟之然三考之間惟再考爲難仕之初鮮有不自立者故一考率得書最於有司至於再考則以爲宦成矣其心不能無少緩以肆亦或有技止此而力不逮者於是乎前不足於人之初望後無以爲明陟之地舉其有而並失之故凡仕者愼焉吾友吳思齊知遼州六年矣書最於有司如其初其西歸也鄕人餞之而請余重之以辭夫並晉之土勁食其土以有生者鷙而難馴而遼大州也思齊以江南諸生處其士民之上言如不出諸口而令無不行也身如不勝衣而頑者化暴者革部使者以爲能羣試之而書最於有司者再夫豈掩襲而得之者哉是必有道焉思齊以淑愼自持少而壯如一日故無緩肆之獘安儒者之分不分其力於他道故無不逮之恥以無所緩肆之心而加以可逹之力守其道久而不渝𨿽終身可也何有於再考𨿽服於大僚可也何有於一州陟之明之不足爲思齊道也鄕人之餞者刑部主事謝恭而下若干人

送內兄林文秀之官淮陰序

內兄林文秀與餘同學詩於家君晴洲先生時先生參政於蜀余與文秀侍行道荊江溯巴峽以逹成都凡途中山川古迹先生必命題以試吾二人吾二人者亦思盡天下之大觀以昌其詩故在峽中每每攀蘿葛上峻峯題名峭壁之上或跳石弄水於奔川激流處相與爲不經人道語嘗記作巫山十二峯詩餘語不能奇因竊兄者以爲已有相與爭笑不已時𨿽未知詩之工拙然自以爲有足樂者其後余被召來京師文秀亦束書歸耕瀛城之南不相見者數載天順末余謁告歸省晴洲先生於金沙嶺之別墅文秀乃復相余行馬上時時說舊事數日不了時深秋曠野天長木落頗快人意旣出瓦橋關過雄縣余與文秀因馳馬遊鄚州古城上有騎而劍者數人羣僧荷殳擁其後文秀以爲暴客心甚恐余時獨挾三矢躍而出適有奔犬起叢薄間客與僧相謂曰公子能追殪之乎余控弦應聲一發而斃客與僧相顧愕眙散去文秀偉余因口占一詩後余每思壯遊蓋未始不往來於懷也余舅氏旣棄官安東而文秀家益落數益奇乃欲就升斗之祿以爲養親計時太守賈侯召試之案牘文秀曰僕安能事此願試一詩賈大驚異試以冬無冰之詩文秀舉筆立就乃得爲宣使大寧都司大寧多武臣不識好惡獨見文秀能詩乃禮之不敢後用是文秀安爲之下者三年始得上吏部爲驛令淮陰夫以文秀偉然長身生北方兵革之地人識字以爲難而獨以詩出其羣則其通名天朝以躍馬食肉於此豈曰幸哉文秀旣戒行李出都門余因與之約曰第他日復得謁告南歸子當市柳魚豆酒坐我皇華館上呼取伶人作韓王孫受辱戲劇相與大醉十日然後放巨艦入淸河下長淮問古戰場及騷人釣遊處相從賦詠以尋舊盟愼勿以謂余方奔走舟車之下求盡其職寜克從子嘲詠風月畱連光景作少年郎邪酒盡告行書以爲贈

壽吳孺人序

子之於親蓋無所不致其極而稱壽則其大者故觴斚不足以盡歡歌舞不足以養志幣帛不足以將誠惟文字可以揚厲徳善有古詩人頌客之至情說親之道於此爲盛然士夫間類以之爲虛文不屑爲豈以請者多而作者厭乎夫稱壽孝之大者而厭其多是惡天下之爲人子也故凡有以壽文請者不肖未嘗不欣然應之無難辭推已之心知人之我同耳淳安諸生吳君禮之母方孺人壽七十而加健因與其二兄祥裕及其友生盧鴻輩謀所以稱慶者乃走書其從弟監察禦史祚外弟禮部主事邵君新於是兩君過余乞爲之辭余不及識吳君而獨重其孝則起請孺人之爲人曰孺人故宋蛟峯先生之孫嫁處士吳本輝父本輝父棄世二十年孺人不爲奇絕之行而家庭間爲子者不悖爲婦者不妬爲僮僕者咸職其職而不敢肆人以是賢孺人兩君又各言孺人教愛之如已出且黯然以不克親拜堂上爲歉夫子之當孝常理稱壽常事獨從子之於從母率以爲疏矣而慕之如其子其親戚子弟又加逺矣而慕之如其從子其子之友生異姓矣而慕之如其親戚子弟吾以是益知孺人之賢夫賢者有後孺人之兩子皆克家而又有才行如季子者他日起諸生與禦史聨步朝行以底於顯親揚名之孝則孺人享祿養以介壽祺方自玆始孺人始生之日在歲之秋九月二十九日余不能制新詞畀舞童歌以侑觴竊聞之閟宮之詩曰俾爾昌而熾俾爾壽而富黃髮臺背壽胥與試又曰俾爾昌而大俾爾耆而艾萬有千歲眉壽無有害余不敏敢以是爲孺人敬誦之

送晉寜州邵醫官序

鄕貢進士王景陽開塾於太師李文逹公家間道其鄕人邵景暉之醫學公子尙寶司丞士欽及其二季士敬士貴因樂與遊且諗其醫之良也又以道於余余方思識其人而景暉受薦起爲典科於晉寧州醫學去矣士欽相率來請一言贈之行嗟夫天下之事未有不資於學而能成者百家眾技必有師焉而今之公署在天下以學名者三儒也醫也陰陽也儒之學自三代已然醫與陰陽二學肇於宋而盛於今國朝置官與儒學鼎峙夫二家之學在周禮曰醫師在書曰羲曁和蓋儒者之學非百家眾技之所謂學也儒者不得而專攻故使良者爲之長率其徒以相守令而治民焉其任𨿽卑而責則重矣蓋禮義乖則民之俗也漓疾疢興則民之生也弗遂寒暑紊則民之業以隳三者之教行而治道成故曰二家之學非百家眾技之所謂學也夫道徳性命之理六經載之醫與陰陽之先其所以察脈理而知受病之源測玄象而得運行之度類非神聖之士不能以前知特後之學者泥其迹不察其理故世以百家眾技之流目之而爲其徒者亦安處其名蓋二家之學失其職也久矣晉寜於滇爲屬郡而景暉之父故爲醫學師景暉世其學且世其官蓋庶幾所謂良士者夫滇在京師萬里外其地與夷獠雜處國朝以來禮義之漸洽視內郡而況於醫乎吾見景暉之教將大行於一州而逺人蒙其休也余故學於文逹公而景陽又於余有講學之舊亦深慨夫儒者之失其職而無以自振也故以學之說告之

文母王宜人挽詩序

挽詩之作何昉乎左氏之歌虞殯荘生之紼謳古樂府之蒿裏薤露皆是也然考其實乃當時送葬執引者聲之以相其力耳顧近世爲之者異於是憫其人命之不淑則近於黃鳥之詩本於人子所追慕則近於蓼莪陟岵之詩頌彼之善寄此之哀𨿽不相知可以請托爲之習於見聞遂成故事不如此則人且有無所用情之譏蓋士夫之告哀乞詩類於俗人之飰僧追薦勢不能自已也戶部郎中文君志貞奉其母宜人挽詩一帙過余泣請曰詩必有序余讀而悲之曰此亦可謂用情矣夫古詩幾三千篇孔子刪之存者三百有畸而致哀於人追慕其親者僅一再見又每不過三疊六疊而止焉蓋如此其愼之也愼之故足以昭當時訊後人而近世爲之者動輒累十百不止徵之累年不足借曰君子疾沒世而名不稱則亦何其詞之費慮之周一至此哉蓼莪陟岵之詩人子所自爲未嘗借重也黃鳥之詩得諸其國人未嘗出於大人先生之口皆孔子所不棄則人固實有善之足貴乎宜人姓王氏世家山東徙陜蘭邑之東川旣嫁從其夫君子謫戍涼州中歲而歸晚就養京邸受封恩年六十有六以卒葬蘭之華林峯下本其爲女若婦若母皆有善聞其鄕郎中起進士爲行人至今官其顯揚之業固將有出於此帙之外者𨿽然此豈不猶善於世之飰僧追薦者哉

送方君引

方君秉彜歙諸生也少從鄕先生學春秋學成赴南畿秋試屢弗利而年益茂學益邃會其家有尺籍死無繼者有司將逮君而儒生從戎者令當送試其才否罷遣之君持牒走京師兵部請就試文淵閣閣老彭安成先生才君君乃得釋予與君家同郡竊爲之嘆曰周禮凡國子遇兵甲之事則授之車甲合其卒伍置其有司以軍法治之夫周盛時如此而況叔季乎於國子如此而況郡縣諸生乎惟我列聖以文教弘古之治恆患人才之遺故於儒生曲成之如此方君不已大幸哉詘伸者數之常也君之去此其必翹然出羣以上副朝家涵煦之大恩乎然則今日之詘固後日之伸兆也君族兄貢士良弼與余善故輒書此以爲君之歸

洪氏族譜序

知鄭州徽人洪君寛奉其世譜一帙請走序其前曰將板行族中庶其所藉而不朽也洪出共工氏受封河內之共城子孫推夲水徳之緒加水於左世望燉煌在唐有諱經綸者徳宗朝爲河北黜陟使議罷方鎭兵左遷宣歙觀察使自下邳徙婺源之官坑徽之有洪蓋始此觀察七世孫鈸又徙休寧之黃石鈸七世孫中孚宋進士龍圖閣待制贈少師徽宗時嘗諌伐遼忤內侍落職致仕待制五世孫大六再徙歙之西南境因姓其地曰洪源則今洪所定居也大六十世孫伯祥自號洪厓老人元至正中與其弟震爲洪氏木本水源錄序而藏之鄭州上距震蓋四世矣然自洪厓兄弟剏譜之後子姓益蕃爲世益逺而舊編之傳者日益訛於是鄭州又復定爲今譜凡若干捲洪厓之譜有鄕先生唐仲實及史官徐旭之文所以敍譜之故略已盡之然走獨念徽之洪氏自唐至今視他族積久彌盛亦有二公所不及言者夫唐之亡成於方鎭宋之分裂始於伐遼而觀察待制兩公獨於其時慨然以天下爲念不卹彊臣巨閹之害已而言之君父𨿽其言不行而守官之正謀國之忠建事之勇萬世如一日也其子孫之盛且久不有自而然哉是則斯譜之行豈直敍親疏別眞僞所以不忘前烈而廸其後之人固鄭州謹嗣葺之意也鄭州起鄕進士自桂陽徙治鄭皆有賢聲子逺亦舉鄕貢進士而鄭州故與走之宗兄同知汀州熈有婣好知洪氏者莫如走也故論其世而以兩公爲首稱使後之觀斯譜者有考焉

贈廣東按察副使張君詩序

廣東凡十郡七瀕於海一居海中環其境諸蕃相望而倭人最慓黠難制朝廷爲設按察分司於海上副使一人奉璽書以巡視海道爲名一方安危隠然系焉用失其人必且僨事故擢任之際往往愼之吾友華亭張君汝欽之赴玆役也同年友一十人約賦詩道其行退余爲之序廣東大藩水陸之交警備甚嚴三司皆治廣州而按察又分五道各署印以糾諸郡獨海道上下數千里責之一人然比年以來倭人出沒最少而猺賊弄刄於溪峒之間無虛歳至於焚縣治逐長吏俘戮其子女屢勤大將出兵攻之稍靖矣而復熾此其故何哉危者平易者傾理之常也汝欽長身玉立性敏而志鋭自翰林庶吉士爲監察禦史出按滄濟荊湖之地不縱不刻所至燁然有聲焉海道一事固優爲之𨿽然巨浸排空戰艦如林以孑然之身日虞冦至而圖其成此水道之所以長安也溪峒不險於海猺賊之慓黠不勝於倭人然事未至而議之甲可乙否有事相顧莫可與當者此陸道之所以多危也夫廣東偏師屯境上至今不觧其勢殆有可平之漸而海道之無虞也久矣易曰無平不陂無往不復艱貞無咎勿卹其孚於食有福汝欽往哉服金紫食大夫之祿日坐行臺兵民環立以聽乎教令豈可一日而忘艱貞邪謹自治勿恃其安而毀於盈事之渉利害者亟罷行之使海波不揚戎備閒暇島夷聞之不敢乘其隙素餐者望之有儆焉則豈惟無負其平生與今日愼選哉福祿日臻誠有如易之所云者矣諸君子詩多致愛助之意而無畱連光景之詞固將有可傳者不待序也

送範邦祥知嶧縣序

徽之貢士範邦祥以戴氏學凡七上禮部舉進士不第旣入吏部銓其下邦祥者類得府上佐及州長而邦祥僅得爲嶧令又逺去其鄕數千里於江之北徽人之客京師者重惜之因相率請余爲贈別之辭嶧山東之縣也秦漢帝王率嘗逰其山之下刻石頌功或道海上求仙人以徼永譽而逞其大欲計當時扈從輿馬紛然交於馳道供億之需百出而嶧之士民奔走服役轉竄死亡爲之令者亦疲於事上日虞罪責𨿽有子惠循良之志將安所施方今聖天子端拱於上無盤遊生事之好四方靖謐不特一縣爲然然則邦祥去此而綰黃綬爲郎於大府之下以今百里之人所據者儼如古子男之國謂非聖天子之明賜不可也而又何重惜之有𨿽然古之善治不過富之教之耳三五年來山以東非水則蝗疫癘薦興郡縣之間十室九空村墟蕭然至於無人此豈君子可樂之時邪邦祥往哉尙旁求舉措之迹使饑者得食蕩析者反其居而病者無夭札之苦然後乘國家閒暇之時進其諸生相與推明孔孟之遺書而復行之俾嶧之人忠信長厚無盜無訟以還鄒魯之舊此則余所重望於邦祥者余不足道也

送太學生於君還鄆城序

我朝準先代之制士必養於郡縣學升於太學以次入官蓋儲之有素而後任之得人也余獨怪夫近世士不知所自養凡在郡縣者恨升太學之遲在太學者惟恐出之不速故未升則上粟馬以求進甫升則投牒吏部願就祿學官甚哉失其所以爲士者夫士之居學其猶農之在田賈之坐肆乎農蔑其田則餒賈厭其肆則貧士疾視其學則爲棄人士之在郡縣學所讀者先王之書所友者一鄕之良士無耕耨貿易之勞而有弦誦之樂一日居之則修已治人之業有一日之長其上太學也亦然且所與遊者天下之士歳考月計而吾之業鮮不成矣顧皆僕僕然有濡滯之嘆幸而去之動色相賀是何所見之與農賈異邪於君本深鄆城世家爲縣學弟子貟以所業尙書赴山東鄕試者屢矣每赴輙不利於有司而業益精成化丙申始升太學其同升者多願就祿學官君笑曰方將受教於人而彊爲人師士之恥也乃謁告省親東歸噫若於君迹其心顧豈可以今之爲士者求之邪國初太學生徑授京秩而進士多外補凡試禮部未第者增廣諸生不得入太學太學之重如此正統以來斯例漸塞由是科目重而太學輕假使人皆好修如於君則世烏敢有輕太學之士者哉惜乎蘭茝之一二不禁蕭菅之千百也於君之歸奉親讀書其所養益厚必且大成於科目之間以副上之任使抑豈僅爲一鄕之良士已乎監察禦史佀大器亦鄆人餘同年進士也素厚於君請余文以爲君之別大器之友卽余友也故不以辭

贈兵科都給事中章君序

給事中非言官也唐宋之制給事中治門下省佐侍中詳命令封駁章奏別有拾遺補闕司諫正言謂之言官其治曰諫院我太祖髙皇帝罷言官而毎著之令曰凡朝政缺失軍民利病許諸人直言無隠大哉王言其視唐宋之淺謀狹制蓋萬萬矣國朝給事中設科六有長有佐其責愈分而職愈専然今之人見給事中猶曰言官其自諉亦曰言官予恐責之者非其罪而自諉者無當也鄞之章君元益天順中與餘同領京闈鄕薦成化初同舉進士同教養於翰林元益長餘四歳磊落疏闓余兄事之餘承乏史官而元益擢兵科給事中朝夕敬共以求盡其職而竑論崇議見於設施者士論往往以爲得體旣進都給事中凡同年者又皆喜以爲吾榜得人而鄞士之喜尢甚於是刑科給事中盧欽玊刑部主事楊志仁來請余重之以辭余於元益交久語熟蓋無可爲辭然余所以敬厚元益者寜有已乎夫內科外部實相對峙𨿽祿有崇卑而其責常均矧兵國之大事固難乎其爲長矣今之仕者爲寮佐遇事則曰有官長在吾何能爲至於爲官長將何所逭其責哉上嗣位以來屢勤兵於四方𨿽不旋踵帖然無虞意所以弭之之術尙有所未盡也元益嘗佐兵科有聲矣今爲官長焉其必有以審處乎此語曰有官守者盡其職有言責者盡其忠今之給事中固非若古之言官有專職然令許諸人直言無隠則夫職之所在法無不得言者合羣議而告諸朝布之天下偃兵息民以輔成今上垂拱之治余寜不有望於元益也哉

贈鄧州守禦千戶黨侯序

天下武官自開國靖難兩功之後有事於四方則以捷進者千萬計由是衛所之上多者數十少者十數蠶食其下戎政以隳往時天子用廷議詔簡汰武官拔其尢者爲軍正衛三人所一人俾之綰章以治事余不得預三歳則聽行臺守臣核其稱否爲進退焉冗貟肆虐蓋庶乎鮮矣成化十有二年河南鎭守中貴人曁巡撫巡按者籍其所核軍正官於朝蓋河南一都司所隸八衛四十餘所進者若干人而鄧州守禦千戶黨侯隆居其一侯陜之甘泉人世爲將家自其祖父以靖難功至千戶侯謹嗣之率其所部練於京營有年矣士卒甘苦軍務弛張閱知之甚稔其膺遴選殆可謂無負者與所悉寓治衛中有事可仰成於上諉辭於下鄧州一所𨿽附南陽而軍於外以守禦結銜其勢儼然與衛敵專行獨濟無不可者然則黨侯舉措固將系一州之重輕也哉鄧於前代爲重鎭地瀕襄樊山川阻修劇盜往往生其間朝廷一遣偏師問罪必先駐鄧故爲鄧也難邇者天子命大臣行要害立官府綏流人爲久安之策鄧之易易蓋自此始矣𨿽然古語云太平不可忘戰侯勉哉愼堤封卹士馬戎政之渉利害者罷行之使一州晏然兵民胥悅則豈一得之足慶將三歳之核亦孰能易之侯勉哉鄧之仕者相率請餘言爲贈餘外舅鄧人也故不辭而與之言

贈工部主事吳文盛序

世有謂文學不足以得士者非通論也余觀兩漢之人鄕舉裏選𨿽若無事於學至誦其所著述皆平實可法大抵人必深於學學必本於經故見諸行亦有所據而不悖今之所謂學者何學哉以詞翰之工拙爲髙下遂使經生不齒於才子士習之不迨古有由然已吾徽之人於所謂詞翰者類出列郡下惟舉於兩京上禮部者率以一經占首選蓋徽之爲郡自朱子以來儒先輩出經學之漸被者久後生小子口誦手錄者不雜於他岐故也若休寜吳文盛其一焉文盛之春秋有聲郡學成化辛卯以是經舉南京鄕試第二人壬辰魁禮部會試主司皆錄其經義式來學廷對賜進士出身值外艱而歸丁酉服闋乃授工部都水淸吏司主事出蒞淮安淸江浦河道云文盛爲人恂恂儒者若不勝衣至扣其所得亦霈然莫能窮𨿽性和易人樂親之家居三年未始有私謁蓋非深於經者不能也彼施施然驕其詞翰之工於人實足以暴其浮藻耳其中豈必有本哉𨿽然詞翰之工拙不足計而近世乃復指談經者爲迂闊甚矣乎士習之陋也窮經將以致用春秋者聖人之用在焉文盛幼誦習之今壯矣是非舉措如辧黑白數一二推而行之豈不綽綽然有餘地哉矧簉屬列部有不能事事者多借上官以自諉文盛之去此也本之以平生之學加之以獨任之力將賢聲翕然起於淮之壖矣振華履亨必兆於此淮南北往來之通衢也吾願與鄕人士之客京師者拭目焉

宋遺民錄序

余嘗讀宋王鼎翁謝臯羽唐玊潛三子者之事而悲之且名不載於史而其平生著述兵燹以來又多淪喪獨其倡和稱述之間見於諸家別集中者猶可考也齋居之暇因褎輯以傳而附以其一時意气相與之人爲十二卷題曰宋遺民錄序而藏之曰嗚呼甚哉宋待士之厚而獲士之報如此也江南北矣帝子臣矣勤王捍難之卿相擄且死矣而三子者皆布衣爲文丞相客初未始都髙爵享厚祿也乃獨拳拳思宋之不置或欲死其主於方生以成其名或欲生其主於旣死以暴其志或欲存其廟食於旣亡續其王气於已斷以求盡此心而不負其主天理民彜藉之以不冺焉夫然後知宋貽謀之善而士厚報之可以爲有天下國家者鑑矣吾嘗見前代亡國之君暴虐備至其臣有駢首就戮甘九死而不悔初未始系於國之貽謀焉者誠以君臣之義截然有定而秉彜好徳之良心不容已也然亦有以其綱常之身與其君父之國委而與人以偸生茍活幸富貴於一時且自以爲得計者𨿽本諸其人之知愚賢不肖而國之貽謀亦容有未盡耳此秦隋之君一經敗亂卽如潰瓜不可復救而靖康之末忠臣義士死者接踵又相與維持立國至於百五十年之久國亡主執而猶有如文丞相者挺然以其綱常之身百折不屈就死如歸以明大義於天下後世而三子者之志於是誠可悲矣至今言者每以其名不載史爲恨然余嘗竊觀三子者之事而得其心矣方其運去物攺之後彷徨徙倚於殘山剰水間孤憤激烈悲鳴長號若無所容其身者茍可容力就白刄以不辭環而視之非不自知其身滄海之一粟也而綱常系焉故寜爲管寜陶潛之貧賤而不悔者誠有見夫天理民彛之不可泯者然迹其平生則亦將求以不負此心而已豈必人之已知也哉而其志則已光耀硑鍧於靑天皎日之下𨿽歷萬世光景常新不與海桑而俱化矣固非若世之淺丈夫建尺寸之功必待銘之鼎彜刻之琬琰而後名可永也由是觀之夫三子者豈以史之載不載爲加損者哉區區孤陋每摭拾其殘編斷簡而伏讀之其言勁如風霆煒如日星而黍離麥秀之感溢於言意之表殊使人不能終篇固以毛髮上指涕泗交頥如見其人於九京凜有生气欲從之遊而不可得也矧夫一時相與者又皆慷慨悲歌之士或倡和焉或稱述焉皆足以起人心之忠義振末世之委靡百代之下讀其文想其人將必有任天理民彜之責於一身而與之冥契神交於百代之上者矣然則有天下國家者可不鑑於此哉編之末復附以元主爲宋裔之說一本諸故老之傳聞參之史傳之豋載卓卓乎可以信後世而無疑蓋又將以慰夫三子者不忘宋之心於地下而宋貽謀之善之報亦於是乎見焉

篁墩文集卷二十一

●欽定四庫全書

篁墩文集卷二十二

﹝明﹞程敏政撰

○序

贈三氏學錄孔君序

成化丁酉春衍聖孔公上疏言三氏學官闕員族人公璜有行有文請注爲學錄上京師吏部以聞詔可公璜字輔文宣聖五十八代孫也治任東歸凡姻於孔氏者醵而餞之又過余請贈之言謝不敏不獲則告之曰聖人之言具在方策學者所共習也𨿽得之有淺深小大皆足爲教養之資顧余之蕪陋縱彊之有辭亦輔文之所前知者矣將何言仰惟我列聖於宣聖之宗子世胙爲公開府置官屬得自辟三氏學其一焉學之爲師者不考績爲諸生者不貢試優遊卒歳視諸王府近世始更著令考績貢試比於郡縣學提學按察官得臨之蓋因時制宜勢不得不然則今之爲學錄者視昔加難矣且郡縣學之師徒誦法孔氏云爾非其後之人諸生亦雜出於兵民子弟不必皆聖賢之裔或一不副其職人尙得訾議之曰非孔氏之徒也而況輔文乎如使聖賢之裔有一之違越禮法學行後於庸眾人則人責備其師矣又況主鬯者聞其賢而舉之則夫酬酢事變周旋禮文固將挾之自輔以求立於無過之地不思其難可乎輔文之考經伯正統中爲學錄曾祖克堅仕元逺祖頴逹仕唐俱爲祭酒而安國仕漢爲慱士皆師儒之官其聲光播於史牒家乘者炳如也輔文淳行篤學𨿽漸漬乎其先世者有素是職之舉無難焉然未可以自足也踵芳邁烈由考而祖又上之以闖於頴逹安國之堂奧使禮庭之訓勃然一新於鄒魯之間斯下無負聖孫之推薦上無負明天子崇儒右文之優渥矣經不云乎惟斆學半此贈言者之意也輔文勉哉

山川鍾秀圖詩序

新安山川甲於東南而婺源又一郡之勝晦庵先生文公朱子之闕裏在焉初文公父子生時有紫白二气出家之井中宋號曰虹井建亭其上其後韋齋因仕而家於閩迨元至政曁國朝洪武有司皆請還其子孫一人於婺源俾奉祠墓曰湛者距文公八世矣用長子檼貴封戶部主事檼起進士歷浙江都轉運使景泰中詔祿朱子後於是居閩者曰梴世爲翰林五經博士居婺源者曰楙世爲國子生楙於檼梴兄弟也歷余杭永年丞兩派並顯於時而推其慶之所繇來則婺源其祖也考之朱氏家集韋齋常以紫陽書堂鍥其印章紫陽蓋新安之名山又聞之長老淳熈中文公歸展祖墓慨然思返其故廬因挾西山蔡氏與俱蔡氏𨿽精於堪輿之說而實則閩產力勸文公還閩則二先生平日眷眷於新安之山水可知已噫大賢君子之生其身系天下後世斯道之絕續其後之昌否皆天也豈悉假於一郡縣之山川哉然尼山禱而得宣聖有賢嗣人世不失爵則地之靈或相之亦理之所有者吾以是訊井虹之說焉𨿽然陟降於廟庭行視其丘壠使觀者指其父子兄弟紆金拖綬相望於松楸爼豆之間而曰斯山也斯川也其秀之所鍾如此則未也賢者之後固有在彼而不在此者夫朱氏之言著於書而行傳於史天下後世人知誦習之而況其子孫也哉矧簿尉茶鹽之職二先生皆嘗爲之迹其舉措無非道之所在茍爲子孫者言行不失其世守則豈惟名位之進足以榮一時將赫然增輝於故鄕山水而大賢君子流澤之長所以出乎天者愈可徵矣湖廣按察僉事汪君希顏於朱爲婣家旣作山川鍾秀之圖以贈永年又托諸公賦詠之而以走新安諸生也請爲之序

送孔君廷佐知環縣序

環於前代爲邊州宋至以重臣開府控諸路以扞夏金國初天下平一西土歸於職方乃易州爲縣屬慶陽蓋自是令於斯者晏然與其民相忘號爲善地中世以來有敵騎潛於河間入我西鄙而邊人燕安敵稍得志以蔓於內地若環則亦嘗有小警焉榷募旣興奔走不暇由是繼令者始以環爲難今天子嗣位十有四載屢勤兵於闗陜諸將遂以捷告而敵益衰環益壯鄧之孔君廷佐以諸生待次吏部而得令於環余與尙寶丞李君士欽皆於廷佐有葭莩之好則相與慶其行曰甚矣廷佐之宜於環也何哉業本於世守而才成於積學廷佐之先家靈璧其曾大父烏捨府君從髙帝起江左自將五千人北渡取鄧州而城之創宮府綏流人戢羣盜掌兵民之政者十五年後𨿽去之而鄧人懷惠禮其子孫之畱寓者不衰廷佐在諸孫中翹然秀頴得諸其家者旣深而又發迹庠校通經術友國士以充其所未竟使環如昔者之難且將易之而況戎馬載旋河外無事治環之迹固有不煩於旁求逺睨而得之者矣𨿽然居安思危相古所戒廷佐往哉劭農飭吏之餘按行其山川與其故砦遺城之下進其父老以考知前代扞守之宜曁我朝更化以來治狀難易之故凡事力可及者罷行之其大者或專逹或舉以副行部者之周諏使因廷佐而有取焉以福環之人則究其所施以無媿於祖武者將不止乎一令矣廷佐勉哉

贈覺義祖庭上人序

我國家董正治官於內外文武諸司悉準古制又以釋老二氏前代處之無定法而祿其徒也無定貟故或尊禮之太勤以至於速咎或偏重之升彼抑此使不相能之二者皆非也於是定京師置僧道二錄司隸禮部秩視六品又置僧綱道紀司於諸府二正司於州二會司於縣並隸二錄司俾率其徒事其事以自別於齊民蓋髙帝之仁如天地之覆載𨿽荒裔之逺外者思有以綏之俾無一夫不獲其所而況老子中國人釋氏之先本慕中國而來者乎故不問其說之何似一切以官府處之由是二氏之徒得相安於徳教之下而無過寵之虞偏重之厄者我髙帝之仁也祖庭上人良家子不樂昏宦而從釋氏者遊其師曰翠巖仕爲僧錄右講經翠巖之師曰本宗仕爲僧錄左闡教皆以能官名於時上人旣得衣缽之傳遂出遊四方廣其見聞以求所以嗣其二師之業者旣乃浩然返於京師於時禦用太監傅君方肇建大剎於都城之北西湖渠請於上賜其額曰廣慈又特薦上人爲僧錄右覺義使兼住持上人於是可謂能嗣其師之業者歟𨿽然正會率其州縣之僧以聴於綱綱率其府之僧以聴於錄猶令率其民以聴於守守率其民以聴於中朝之大臣也其秩𨿽甚懸絕而正已率下以求盡其所當爲則皆然已反是豈有不幹憲於官府者哉上人朂之仰思我髙帝之仁以無替上之寵命則庶幾乎有光於所師而不忝其所舉者哉錦衣戶侯趙君廣本太監公之客將而余赴兩試之館人也將合所知者以慶上人固請余爲之序

送湖廣布政司參議林君序

今之升朝官惟戶部所理諸場廩帑藏自京畿以逹四方其事比諸曹爲繁難子部十有三計官屬常五六十人其轉遷比諸曹爲濡滯故仕者憚居之居之而有成績被顯擢則其人可知也以余所識若林君允吉其一人焉允吉以一經試魁其鄕旣而舉進士爲工部主事天順中核羣工於荊湖荊湖之人稱之至今其在戶部自主事進員外郎中課其績蓋二十年矣部長貳任之不疑而寮宷推遜之無後言其有所斂敬通融終其去而下人罔敢嘵嘵者其爲人如此成化戊戌之秋吏部舉之遂拜湖廣布政司右參議奉璽書專督區賦焉蓋吏部之不忘其前政也者懼朝廷用枉其才也允吉將陛辭就道其同官主事任君文遂合鄕人出祖之請餘言爲之贈余觀布政司古方伯之任自使以下皆尊官然其往蒞率以部牒行惟兵馬食貨系國用之大者置官專領則特降敇以告諭其人焉蓋重之也昔文王罔攸兼於庶愼惟有司之牧夫是訓用違而尢謹於吉士之求憸人之戒我朝之任法與人蓋體諸此然則允吉之膺愼選其不思有以副之可乎荊湖地數千里視諸司最大又多羨腴之田其民樂土而厭他徙獨其西南境二廣貴州者屯控蠻之師西北境陜雒者多流人其間蓋不能無坐食之費轉饋之勞則起而爲之所者非允吉乎其誰屬之允吉閩人外若長厚而內亷隅處事精核其於職務之難易繁簡與其進之遲速小大蓋無容心焉久矣其去之荊湖固當益修其平生堅其守宏其施以不隳其舊望而卒有以副乎上下也他日績成而來加再命三命之寵焉以增輝其鄕邦而成余之論亦固有可以前卜者哉

贈同知徽州府事張君序

同知徽州府事張君拜命之明日余往候之國門之外之寓舎君畱欵焉語馴而色溫心竊幸之曰豈弟之君子也我徽之民庶幾其有瘳乎時通政參議李君和在坐屢顧余曰張君昔判我彰徳其政也不亟以困民不徐以廢事彰徳之人頌之至今今去而佐徽子郡之幸也敢竊以爲賀又明日行人洪君漢與徽之仕者相率而過余曰漢嘗奉使道出黃州識張君蓋及其境則士民相與誦其倅之公平漢謹識之今起而佐徽我郡之幸也敢請所以賀余不敢當曰我聞張君之治彰徳也巡撫都憲廣平賈公上其政於朝其治黃州也巡撫都憲太平吳公江右劉公又相繼上之蓋更兩任踰十年前後不易其守故吏部長貳重其人奏其最加大夫之命焉以幸我徽人則張君之功名固已升諸廟堂通於天子可以聞四方爲後勸其賀之也亦奚假於餘言𨿽然我輩皆徽人也若徽之詳則豈非張君之所欲聞者哉夫徽南畿之一郡耳僻處萬山之中非往來通逵無迎送之擾徵役之繁其四民各安其業而良賤秩然有等差無遊惰之習陵犯之風若上之人以無事臨其下則下之人以無事應其上而徽之政成矣失繁簡之宜篾良賤之序一切拂其下之心以求異政則徒見其紛紛惟日不足而曰徽不易治此豈徽之罪哉張君連治二劇郡有聲焉其何有於徽而我軰獨不能自已者愛助之意也張君其終聽之君名英字廷傑陜之金州人其先君子嘗爲浙江都司都事君侍學焉遂以鄕貢進士入仕而後此名位之來者蓋未艾也

東谷遺稿序

東谷君死西事之又明年餘從其壻錦衣指揮使孫璉求其平生之稿得所謂五云漫稿風雅遺音蛙池鼓吹演雅秋聲東谷集者若干帙大抵皆零落之本也云自其家東歸時失之而又間亡於借者之手故所存止此以余平日所見東谷詩文之可傳者蓋多不在焉其亦有可惜者矣臨捲憮然爲就其中詮擇之得諸體詩若干篇文若干篇釐之爲十五卷付錦衣君與東谷繼子府軍衛鎭撫齊俾刻以傳未幾兩人者相繼物故鎭撫所生父胤嗣東谷之母弟也來自江南爲卽其工焉余觀東谷君邁往之气髙世之才當其抵掌雄談奮髯長嘯謂世事無足爲者固自以爲一代之人豪矣而志卒不遂以身徇邊於此蓋有遺恨焉豈獨以是稿爲輕重哉或乃以東谷之可傳者在此而不在彼何也豈旁觀者有定見而厚善者固有所不知邪𨿽然是非不定於身後而尢有望於千百世之下則其人可知已余於是蓋有感焉東谷姓湯氏諱胤績字公讓濠梁人故開國功臣東甌襄武王之曾孫初用周文襄公薦入京師又有胡忠安公薦迎裕陵於沙漠晚受知於李文逹公曆僉都指揮事充參將守禦延綏西路以終

椿萱齊壽堂詩序

人生之最可樂者蓋莫如具慶若旣賢且貴而又偕老於一堂之上不尢難哉元楊仲宏壽饒國吳公之詩蓋具有此意味其詞想其人亦可謂善頌者已三山林太史亨大析其首句十四字爲韻與搢紳大夫各爲一詩以壽戶部員外郎葉亨叔通之父母莆田吳太史汝賢又總十四韻爲一詩離而倡之鏗乎其金之始也合而和之戛乎其玉之終也諸君子其又可謂善頌者哉叔通之獲是詩也將萃爲一軸馳歸爲親壽以詩必有序請余爲之叔通之先徽之休寜人迨其祖始以客遊而家於閩故登科之記猶署其籍曰休寜云余家亦休寜也與叔通相識於京師而知其世之詳蓋叔通之父仁甫君最孝友嘗追慕其親作官林風木之圖人重其志爲詠歌之嚴事其兄凡資槖能少取而多讓然愛育其從子與子埒無厚薄也別墅之間有古松數株引泉作磵徜徉其中自號松磵道人其髙情逸韻談者尙之而其配林君復以敬正慈淑之徳佐成其家蓋凡閩之爲父母者有不如志輒相與嘆曰安得有賢如葉翁林姥而家之不淑者邪其後叔通以進士歷官戶曹當成化乙未之歲用考績書最恩受敇封父爲承徳郎母爲宜人奉品服以華其身積郎大夫之祿以供其養而兩君俱年六十無恙在堂蓋凡鄕之爲子者有不如志輒相與嘆曰安得有才如葉氏子而親之不樂者邪所謂具慶而賢而貴而壽備一家蓋一鄕樂如葉氏者誠寡諸君子之詩其果謂之善頌不誣者已叔通方以其學術進於用名位之來益髙則二君受封命之榮益多壽益臻徳益邵其樂當益有大焉能言之士聞其風而播之沨沨乎益且有不能自已者哉余聞之莊子大椿以兩八千歳爲一春秋本寓言至宋人有一椿五桂之句乃始以之況父而兼致壽意詩焉得諼艸言樹之背背北堂也禮婦洗在北堂而醫書又稱萱艸爲宜男萱之況母殆取諸此然萱諼實不可以相通說文萱一作蕿蓋自唐攺古文六經說今文而遂易蕿爲諼也不知者乃謂諼爲本字萱爲俗書豈其然哉因序此堂而並及之蓋先義意而後訓詁亦著述之體所不廢哉

慶通政使司右參議王君序

靈壁王君必照與餘同舉丙戌進士第出知江西樂安者三年其政有成吏部請於上而召之還授監察禦史一日奏事奉天門下音吐鴻暢舉止不愆上爲之動容旣退朝薦紳大讙輒相與問奏事者爲誰蓋王君之名一日播諸朝而聞四方久之鴻臚以少卿缺聞上注意焉不果成化戊戌通政以參議缺聞上復注意而吏部適以君名上遂拜命焉廷謝之日薦紳又相與嘖嘖曰宜哉王君當是時吾榜之士爲禦史者最盛於是楊君維禎屠君朝宗合諸同官之意請餘言致其私余不得辭則告之曰虞廷九官龍爲納言中古以來置門下省與中書尙書分宰相之責蓋卽今之通政也夫中外百司章奏文移叢至山委一一審之以告於上而下之所司又受其成一一審之而後行天下嚴矯僞之防謹功緒之稽固非一二人所能理者故有參議兩人分日蒞事以副其長貳其出入謀議進退恩禮率與六部均茍非其人則固不足以當上心恊士論而王君通經學古爲名進士律己愛民爲良吏守法盡職爲才禦史其聲稱在人非一日也蒙知遇而被顯擢固所宜有豈獨以其言語之暴於外者哉然竊聞之舜命龍之詞蓋深懼夫讒說殄行震驚朕師而望其出納之允則其責任之難可知已今之通政古之納言其職𨿽稍不同而士君子抱體用之學懷致澤之志則固無所往而不究心焉矧於食大夫之祿日對揚於天子之庭者哉王君勉之崇階楙恩所以待成績於異時者蓋未艾也

存思四詠序

存思四詠一編薦紳大夫士爲無錫人華春所作者也初春之祖源長有至性嘗刲股以愈其母顧氏之疾不幸年二十有六以卒鄕人稱爲孝子源長之卒也以子屬其母而不及其婦鄒氏鄒以夫之未諒乃心也乘其疾未革潛入室自經時年二十有二鄕人稱爲節婦遺孤本常才三歳賴顧氏教育之比成而顧亦去世矣本常以早失怙恃而不克竟其祖母之養又不克顯其母之節題其所居之堂曰存思感憤終其身計華氏自顧以迨春蓋更四世歷數十年音容不接亦已久矣而春方且拳拳焉思慕之不忘亦可謂之賢也已四詠者其一曰托孤撫胤所以著顧之慈其二曰舎生明志所以著鄒之節其三曰烏鳥私情著本常之好其祖也其四曰陟岵瞻慕著本常之孝其親也慈節孝義萃於一門在朝家當被之旌典以勸一鄕在史氏當爲之立傳以風一代固不以四詠爲重輕然朝典史傳其所系在一鄕一國者公法也非其子孫之所得爲也旁求名公碩儒之詠歌播其事於後以存其思者家法也豈非子孫之所當爲者哉豈曰補家乘之闕而示人美觀者哉余嘗考南齊書有華孝子寶方八歳時其父當戍長安與之約曰俟歸爲爾上頭其後長安陷寶年七十不冠人問之輙號痛彌日蓋凡無錫之華皆出寶後而源長之髙祖鉉仕元爲都功徳司都事早世其配陳至老不奪志當時旌其裏曰貞節之門然則華氏之慈節孝義所以開於先者非一日矣宜其繼於後者代不乏人焉如此記云致愛則存致愨則著詩云永言孝思孝思維則其華氏之謂乎春淑愼好文有故家謹厚之風蓋華之佳子弟云

西巡紀行詩序

詩有六義而風居其首焉故先王五年一巡守命太師陳詩以觀民風因其聲之正變以求俗之澆淳而國之治忽從可知已中古以來巡守之禮不行乃有繡衣直指采訪觀察諸名猶號觀風之使國朝歳命監察禦史十有五人巡按四方所以酌古今之宜廣求治之端也我外舅禦史公志徳先生以成化丁酉出巡山西蓋自其始至黜吏之不法者若干人破獄之不決者若干事卹民之隠興俗之善所以罷行之者不遺餘力蓋山西之仕者服其公而行者歌其化居者恐其去而幸其復來也先生旣受代東歸走伏拜於邸第得其紀行詩一帙於槖中而讀之則仰而嘆曰此先生之所爲有得於西人者與記節候之過續道山川之險易與其閭閻畎畆之苦樂丰歉蓋凡耳之所聞目之所擊口之所咨諏者一寓之詩𨿽近代之聲不能不互出於正變而忠君體國之念藹然詞意之表可以觀民風察吏治不必工而自工者也彼世之言詩者率不過流連光景嘲詠風月其獘至於蠱善人而壊雅俗則先王陳詩之制如之何其可廢哉有編皇明正音者擇此卷之詩而附入之以備六義之一體當必有識者爲之監賞小子烏足以知之謹爲序以授公子珍俾什襲而藏焉

送湖廣按察僉事汪君詩序

成化丁酉之秋吾友婺源汪君希顏以山西按察僉事服闋攺湖廣刑部員外郎黃君宗器行人汪君仁夫於希顏有鄕族之雅約薦紳賦詩道其行而余爲之序焉湖廣楚地延袤數千里視諸司最大所轄府州十七衛所三十有六而按察者得以時刺其吏之勤惰平其刑罷舉其事之利害士君子至此亦可謂得志之秋矣𨿽然■﹝豸尞﹞峒蠻區相望於境內而荊襄故地又易以變朝廷長宿重兵簡命內外文武之臣彈壓之悉開幙府與三司共治武昌則爲三司者職務繁勞亦不可不謂之難已夫蠻夷盜賊恆起於訟之不平政之不理與吏之不得其人嗣歳以來方以徵苖之捷告而盜起嶽鄂之間至燔刼官府戕殺其吏民勢以滋蔓明天子蓋不無南顧之憂迹是論之則湖廣四境之責按察首事無所與辭者希顏以春秋舉進士歷刑部主事員外郎嘗奉詔治獄於四方亟有聲稱又嘗試其能於山之西其於湖廣固優爲之然古君子恆恐不得盡其忠而時之難易事之繁簡已之勞逸弗計也吾於是知希顏矣當其提印分巡專制一道慨然恥其四郊之多壘而周思其職務益佐其長官以飭乎其所部文武之下吏使其訟淸其政平蠻夷不興盜賊用寜而廟堂益無事乎兵豈不庶幾與古君子同其功名哉受薦而升循次而遷皆無足爲希顏道者考諸公之詩意亦多與余合蓋不待序也

無逸子詩序

句容有淩永澄先生者躬孝弟之行而旁力於眾善至於老弗衰因自號無逸子其鄕之人無問旄倪亦合口一辭稱之曰無逸子翰林學士丘瓊山方職太史采其事爲之立傳好事者聞江南之有是人也多爲無逸子詩由是無逸子之名益暴無逸子之子鄕貢進士傳上禮部以其所得編次成捲奉以見余余讀之竟則爲之憮然良久曰世降俗偸人之去道也益逺故有逸於其身而勞其心者有勞於其身而逸其心者身心之勞逸相乘而人之徳僞系之矣若無逸子則固勞其身以逸其心者與余竊怪夫世之頌無逸子者皆徒知其無逸而不知其有逸存焉爾周武王受丹書之戒退而銘諸幾席諄諄乎敬怠義欲之間衛武公作抑戒之詩以自箴而尢致力於愼出話敬威儀考之當時二武皆年九十餘而不自暇逸者如此此其卒皆以聖稱而記禮編詩者謹取之以垂訓後世者也無逸子少而爲士喜誦法詩禮今年且八十其有得於斯乎否耶夫旣以施諸身又以成其子而不失其令名其心休休焉其資固近於道矣宜乎聞之者有取於其人而詠歌之也彼利趨而欲徵以求逸其身而勞其心者讀無逸子之詩考無逸子之行其不慨然有感於是編者幾希

戚裏重慶錄序

今戚裏中以惇睦好文稱者曰孫氏孫氏之耆彥曰壽樂翁爲之父雪亭君爲之子當成化戊戌秋八月丁巳壽樂翁年七十而雪亭君亦年五十矣雪亭之子頥奉其父與其母周淑人舉酒於堂爲翁壽甚樂已而親黨畢集以次稱慶彌月未巳相與嘉羨歆慕其祖孫父子一時慈孝之盛因大書其堂曰重慶頥徵諸聞人而得賦詠若干篇彚次成帙題曰戚裏重慶錄鋟梓以行而以序屬余孫氏世家山東鄒平壽樂者翁別號也名續宗字光裔故贈會昌侯諸孫太師安國恭憲公第四子聖烈慈壽皇太后之母弟昆季子姓自太傅大總戎而下以勲戚並進官禁衛服金緋者十餘人翁歷事宣宗英宗曁今上皇帝官錦衣僉都指揮事巋然叔舅之尊而不驕當宣宗臨禦日奉宸扈蹕翁必在行賜賚駢蕃不可殫紀其大則龍敇鳯詔蠎衣繡鎧番國之貢刀祕府之圖籍內地之嘉畛名園翁必預賜隱然與國之富而不侈翁嘗侍射上林馳馬左右發皆中宣宗稱之曰奇才而英宗復辟翁兄弟擁佑之功居多嘗一將命往訊臨川王入奏稱旨居然良將之能而不伐蓋翁之所得如此故慶之鍾其身則旣壽且康衍於後則由子及孫非偶得幸致者比名堂之意於是爲稱而賦詠之作不可無傳也𨿽然慶本於善之積壽富康寜主於徳之好然非上有膺幹錫福之君則亦烏足致之是編之行使居戚裏者知皇太后以備徳盛福誕重華之主啟重熈之運推一人之慶而錫萬邦其聖善所積逺且大焉如此孫氏獲際其盛而尢於壽樂翁父子見之誦其詩想其人益思秉禮奉法爲植身保族之基而以驕侈矜伐爲戒則是詩𨿽出於一時嘉羨歆慕之餘其所以範子孫警流軰而興起其尙齒好徳之心將不有大焉者哉豈徒著觴詠之樂而已翁性淸簡喜儒素種竹甲於京師余每過之必畱欵涼陰蒼翠中竟日逰從歌嘯之適不自知其身之貴且老也雪亭君名瑛字廷璧其官爲錦衣指揮使以雪亭自名思與文人韻士角而逺外聲利所以承翁之慶而啟其後者未艾也頥字養正益惇睦好文如其父且拳拳於是編尢可謂孫氏佳公子云

篁墩十二詠序

凡我程氏在新安者其先出梁將軍忠壯公公之生也甚異嘗手殪妖蜃以奠民居起鄕兵以拒侯景遂爲大將屢破魏周之師而卒於軍其卒也尢異鄕人感其全郡活命之功相與祠焉水旱疾疫靈應如響自宋以來遂奉以王爵而神事之今千餘年矣子孫益盛鄕人之祈報益嚴禮所稱以勞定國以死勤事而兼有禦菑扞患之義者殆公之謂乎公本居休寜篁墩後割其地以畀歙凡窀穸壇壝之所奉與一臺池之所遺一木石之所峙居人過客尙能歷歷指其處於山之椒水之澨類有川靈河伯爲之呵守禁衛而莫敢褻焉其盛烈在人如此走不佞邇者獲請於朝來展墓於故鄕始克伏拜祠下顧瞻徘徊得遺迹十二處病其散出無統也各爲一詩而系之事奉以質諸大人大人甚喜俯而和之諸昆弟子姓與鄕人寓公聞之亦羣起而有作焉遂成巨編人書一通藏之家以示來者嗚呼公之盛烈豈待小子有所稱述而後煥然於世哉特其存歿之間所以獲乎天而巋然炳靈獨異乎庸眾人者或逸於史氏而未書或登於郡乘而弗備或相傳於故老而失眞者取是詩以訂之將有禆於故實之萬一云爾成化十四年歲次戊戌冬十有二月哉生明三十四世孫敏政拜手書

贈朱克紹處士序

徽歙大夫以成化已亥春正月望日舉鄕飲之禮於學中而歙之人有朱克紹處士者與焉屬酒之際介僎相與遜其坐郡縣大夫相與嘉其來學官弟子相與樂其食禮成又將相率而致敬於其廬則使伻來請曰願有辭焉以勸於故鄕之老者時余方以賜假省親南還蓋未及識處士而得之人曰朱氏世居環溪之上有希生君者以文行稱於時號止足構亭以居而佚老焉故大司冦楊公實銘之處士其孫也性淑愼喜問學嘗出逰西京以及吳楚齊魯之邦浩然來歸卻掃一軒以事琴號友桐聞之者曰雅哉朱君治親之喪盡禮斥浮屠法不用結廬墓側號慕庵見之者曰孝哉朱君夷甃黃茆嶺及徐潭諸畏途以濟往來割汪村林地以瘞貧者號義冢過之者曰義哉朱君由是處士之賢隱然蓋諸乎一鄕故鄕飲之行也郡縣大夫禮之莫敢後焉夫鄕飲之禮所以示敬讓而明教化者也敬一人而民不偸讓一人而民不爭不偸不爭教行化成其系於王政也甚大使夫齒徳之爽者一或位其上當其人則幾何其不爲虛文也哉觴豆之間可敬可讓若朱處士者其無愧矣學官弟子從而張之是故君子與人爲善之意與孔子曰吾觀於鄕而知王道之易易也由一郡以占海內則我朝列聖涵煦滋久教化聿興當不有大老者含哺擊壤以歌太平於春風土屋之下者乎輒因處士而置思焉處士凡九男其爲郡學弟子員者兩人曰祺佑皆淳謹好修當顯其家於異日云

壽汪君尙愉夫婦六十序

余以舊歲冬請於上得省祭歸新安抵家之三日卽伏謁先世祖梁忠壯公廟於篁墩行視墓田所在則程氏子有居長翰山者以所居甚邇世掌其入長翰之程𨿽多有名瑞者能歷歷指示忠壯射蜃禦冦諸遺迹蓋不負吾族子矣明日又進謁唐越國汪公廟於烏聊山蓋二公者皆有大功於新安故廟至今子孫繁盛亦略相等嗣歳之春餘還京師諸族人子弟多送至浦口別去獨瑞依依有不釋然者又明日至淳安拜請曰瑞之外舅尙愉汪君亦出越公後其人以好禮尙義聞鄕閭鄕閭人謂之長者今年蓋六十矣其生在五月十有二日外姑鄭氏進士永淸令行簡之女與外舅同庚其生在十二月十有五日偕老一堂樂有子女之奉而無衣食之憂願宗長賜之一言蓋程汪世姻家余平生所爲致慶者惟汪氏得文字最多自余之南歸也以賜假甚逼諸應酬之作皆謝絕之獨以瑞尾舟而來其情眞其請篤故莫能辭焉新安在萬山中其人樂耕而務學歳歉不轉徙良賤有等差故大家世族得相保而不散若程汪其尢也山川四塞風气厚完人食其土以有生者多壽以余所聞見考之若濳口汪氏橫岡胡氏之老皆以九十被冠服之寵又有節婦葉氏至百歳乃旌其門其壽蓋不獨聞於鄕而遂通名於朝堂之上如此況於先世積累旣厚而已之徳又足以迓續之者乎吾知尙愉夫婦之壽由六十而踰七以望八九又或至於期頥蓋未可知也因書以授瑞俾書以張其堂爲稱觴者先云

志云先生集序

志云詩集若干捲錢唐方先生之所著也先生名冕字符服別號志云𨿽家錢唐而居金陵最久少嘗有志爲世用中弗利於場屋乃盡棄其所習大肆力爲古文辭有聲搢紳間正統中翰林侍讀學士石溪周公以其文行薦於朝不報先生益濳心六籍以及百代之書開門授徒無復用世之志時周公分院南京職務淸簡約先生數人者爲詩社日徜徉乎白下山水之間故先生𨿽諸制作皆擅所長而尢莫如詩也平江侯陳莊敏公受詔畱守南京雅知先生復薦之俾授諸子經於是始有訓導之命莊敏旣沒先生亦且秩滿其嗣子平江伯陳公懼先生一旦去已失所師資上書請畱於是再有教諭之命成化初公視師二廣旣又以漕運之節駐淮揚凡易兩鎭先生皆在行由是南渉湘踰五嶺下蒼梧以盡百粵之地北渡大江歷重湖往來徐邳以極楚之故疆所與皆名公碩儒所聞旣廣所見益壯而詩益昌足以鳴一時之盛矣公於治戎之暇取先生之藳各以類從輯爲是編將刻梓以傳屬余序余閱之累日而得其大端其詞丰其語鬯其格調皆有所從來非茍作者然竊聞之三百篇而後若楚之騷若漢魏之選邈乎不可及矣叔世以來詩愈變而格愈卑惟唐杜子美力追古作號爲正宗其次則楊伯謙所輯唐音詮擇精審成一家之言談者尙之先生風神淸峻性資淵頴而又加以學問之功固自以唐爲師法思有以薄騷選上求風雅之遺極其才力所到遂超作者之域有如此者良可傳已然子美夙與嚴挺之善挺之子武爲劍南節度使子美在館武厚遇之而未嘗事以執友公世勲之冑貴爲大將於先生執弟子禮益恭過武逺甚觀其分閫於外懋著聲猷凡入朝有所論建一皆剴切可舉而行退坐幕府往往進其遺老講求民瘼或從賓客雅歌投壺以適其所適依然古儒將之風考其淵源所自其有得於父兄師友者深矣迹是觀之先生之所爲可傳者豈獨詩哉𨿽然詩心聲也讀其詩逆其志可知其人此公所爲拳拳於是編者與昔有評子美者謂其入蜀晚年之詩尢精蓋渉歷之多也今先生年七十矣平生足迹亦不爲不逺精力方健應酬不衰異日詩之所成余惡可得而窺之哉

恩養堂八詠送王世英員外南還序

皇明以孝治天下凡庭臣之離親久者許歸省親老而無他子者許歸養著於令蓋曠典也戶部員外郎王君世英家於閩有父年八十在堂無他子而閩又去京師最逺音問孔艱乃以情上得如令拜恩而南且預以恩養扁其堂蓋志喜也同年友禮部侍郎施君彥厚而下九人私世英者亦爲之喜本其意賦恩養堂八詠道其行而退余序之餘聞諸孟氏孝子之至莫大乎尊親尊親之至莫大乎以天下養以天下養者天子之孝等而下之則諸侯以其國養卿大夫以其家養可也自封建之法廢而諸侯無食邑卿大夫無采地則以上之恩爲養者孝不已至乎世英嘗以考最恩受褒封養其親之志又積有郎大夫之祿養其親之口體其恩養也固矣而猶爲未足務觧其宦鞅而退侍親側欲奉其晚歳之歡如嬰孺之爲者使其親慰悅之而壽益增身益健乃爲盡其平生之心噫是心也推而極之可以光四海通神明蓋公臺不足爲之榮陶猗不足爲之有士大夫往往能言之而求如世英之行者無幾也世英早以春秋魁多士登甲第入翰林爲庶吉士歷戶部主事員外郎同考禮闈者一總核東廣兩淛錢榖之事者再文名政迹表表一時而此舉尢足以占其大節是𨿽天資之髙學力之勇有過人者而我朝孝治涵煦之深老人庭訓之篤斯亦不可誣已世英歸哉閩之人有登斯堂而諷斯詩者其必仰而誦曰聖天子能體羣臣不遺其親之心而施恩於人之父子如此又必俯而嘆曰世英之忠於其職而獲乎上遂得養親以恩如此有父善教而致其子之恩養如此殆於世教有補矣𨿽然古之善治者必責忠臣於孝子吾知異時有起於子部之下名位聿升播人口而當上心者其必在吾世英也夫

壽封刑科給事中怡庵楊先生八十序

走每讀前史見孝友獨行之士言若訥而不能出口行若椎鈍無以踰人至考其平生則其信順足以大維世教其忠厚足以陰利人之家國視彼能言捷行之人𨿽足以快意取名一時而君子終不以此下彼我祖宗以來若文華殿大學士權謹起孝子禮部尙書鄭沂起義門皆自布衣受官秩不次百餘年來風俗人心未甚底於乖盭者豈非先朝有以倡率之歟走之友淮人楊君貫之之父怡庵先生蓋庶幾士之所謂孝友獨行者矣先生性謹飭讀書明理不爲口耳之習早失怙居嘗授徒養母母亡廬墓三年部使者及郡守相與上其事於朝大書旌其裏曰孝子楊某之門中喪其偶劉獨挈二孤教養之不再婚恐繼者之非人也蓋鰥居三十年長子貫之奉訓力學惟謹遂舉進士歷官大理左寺丞嘗貤恩封先生爲刑科給事中云貫之迎先生就養京師走嘗候風采聆緒言再拜堂下曰是每讀前史思見其人而不可得者也成化已亥六月二十有三日實先生初度之辰於是年八十矣凡納交貫之者多作爲歌詩以壽先生俾走序之竊聞之詩天生蒸民有物有則民之秉彜好是懿徳而傳又云仁者壽世豈有好徳如先生而不獲髙年享盛福者哉世降俗移民徳不厚寸長片善侈然自多而況受旌門之典被貤恩之令壽踰耄耋慶延子孫幸而得之其侈必甚先生方且言若訥而不能出口行若椎鈍無以踰人此其所爲不可幾及者歟矧有子如貫之其徳性醇朴而不華其才猷雋永而不露駸駸乎執政之途權鄭二公之業固有在此而不在彼者天之報施善人固如是哉謹序其事以俟且爲稱觴者先云

送南京戶部主事汪惟中序

士必有所試而後天下無難處之事矣今士之發身者蓋莫如令之難中外巨官臨之於上民恃命於下秩卑而事繁令試之有成斯其人可大受也已歙人汪惟中令福建之長樂將六年民徳之不捨上官才之薦諸朝吏部核之曰是也請於上如例旌其政召還擢南京戶部江西司主事秩尊矣而事加繁然余則意惟中於此無難處者有所試焉故也惟中少以春秋取進士不熱中於朝貴而安於縣久之不病人之詘已也不逺外其民而子惠之可謂逹政之體已矧泉榖者令之常乎𨿽然一縣之泉榖耳南京戶部江西列郡之泉榖在焉易視之不可也符歷山委衡量在庭務俾人之輸者輸之人者交頌之曰是不加以釣名損以負公者也長官禮其屬而譽之曰處分精悍有所試者也豈不副旌召之寵哉抑未也國朝之制六部諸司聞其淸吏結銜淸者士之常也非一試爲之者也惟中之爲令也淸矣進於子部將大受之昉於此乎克終焉鄕人之所覬也

篁墩文集卷二十二

●欽定四庫全書

篁墩文集卷二十三

﹝明﹞程敏政撰

○序

贈都昌令吳君廷端考績南還序

吾友吳君廷端治都昌六年上其績於京師而歸也諸鄕人之在官者率相過余以請曰疇昔之歳吏部閱宦籍考薦書而得起鄕進士爲縣之賢者若干人將請於朝而徵之用備臺臣之選廷端與焉已而事中格不果行今玆之來也政成而名孚矣宜有異旌以勸四方之爲縣者顧乃書一再最而歸之與常吏等於廷端固無所預而吾人若有所不足豈長銓司者固將有大意於廷端乎哉吾子以爲何如余曰是固有說焉夫羣庶官而彚次之豈無求知向往之人顧進之太亟則或僨於中途或隳其晚節故長銓司者愼之若廷端之不克就徵非吏部之故爲此遲遲者也養之也久則其成之也巨在萃之六二曰引吉無咎吏部以之夫仁者之初心亦孰不鋭於功名哉然一得之則或矜恃以棄其平生一失之則或銷沮以遂至於無聊而不能自立者蓋多也是故必有慨然自許之人若廷端者知敬正以盡其職而進之遲逺弗計焉是𨿽若泰然無求於人而功成譽興有人將求我之不暇者矣在晉之初六曰晉如摧如貞吉罔孚裕無咎廷端以之執此以觀則吏部之不亟於處賢者謂無大意乎不可也諸鄕人以爲何如則皆憮然相應曰諾哉以余與廷端有世契之雅也請紬繹其語以授行人洪君朝宗鄕進士方君良弼使書以爲祖道之贈廷端之吳出徽歙之新墟少司馬致政先生之季子其識廣其才充其志宏後今所建立者余蓋弗及也而廷端弟廷章及從子瀚又相繼舉於鄕其世澤亦未艾云

審濟錄序

成化丙申丁酉之歲聖天子以星變水沴之告警也於是乎有審刑之使賑濟之使奉徳意於四方惟時吾友張君存簡以刑部郎中連歲在行張君之審刑也分地在畿郡釋大辟之囚若干人大約主於肅風化正倫理而抑彊暴其賑濟也分地在兗州禱於神謀於眾經畫勸分無遺思焉其全活者蓋不可數計由是感不死之恩釋倒懸之苦者或歌於途祀於家至今不衰噫聖天子一念之仁敷錫下民思得才賢共圖治理卒之天意感而民生遂是固非張君一人之力而上體聖心下慰民望求諸當時有不可槪論者矣張君以兩使皆有關於民命之大者乃手輯其所經斷之案規措之方聨爲巨編題曰審濟錄間持視余余反復數過而歸之殆庶幾乎稱物之平衡療病之良藥傳之後世而可行質之明神而無愧者與昔裴行儉論士之致逺先器識而後文藝歐陽公多教人吏事曰文學止於潤身政事足以及物古者賢人君子之心爲上爲徳爲下爲民之心也而近代以來論士以詞藻爲髙凡梓行石刻者非詩編卽文稿也士而至此其器識可知矣有取張君玆錄而讀之其弗以爲案牘之勞形不終捲而思睡者幾何人哉張君名文泰州人起進士髙第性端謹不茍隨憂時澤物之念未始一日不宣諸口逹諸用近受薦爲淛江按察副使蓋廷臣重其平生而上悉其名也

壽段叔誠先生八十序

走敬聞之家君尙書公河間爲畿北大郡當國初兵後居民鮮少其以宦學相承名郡中者率多自他郡來徙非其土著之人若交河段氏其一也段之先居山東禹城有諱凖者永樂中通判河間府事有惠政在民其卒也貧不能歸畱葬交河裏村之原五子從而家焉其長曰愉賢而早死其仲曰恂卽所謂叔誠先生者也宣徳中稍出就祿食爲陰陽學正術先生仲弟恆仕爲唐府審理季弟愼歷官湖廣布政司參議兩人者皆起科名與家君同學相得最深其後皆宦走四方弗及事生產而叔誠先生與其長弟怡身任家政修明其父兄之遺教以益大其門閥而成其子孫人以是知通判公之澤蓋未斬也中世以來先生之昆季多物故又念其髮種種乃引退家居以自適於田野之間若與世相忘而長子裕克世先生之官次子佑爲郡庠生治經術以待用從子十餘人諸孫六人每旦暮以次升堂問起居杖屨所經人必以爲榮蓋一邑之間語世家者必曰叚氏而先生年八十矣參議公之壻禮科都給事中唐君章間相謂曰叔誠先生壽辰在歲十月之吉章繪爲圖縉紳士夫聞其徳風而與章厚善者又爲之賦詩凡若干篇子獨可無言爲之倡邪走生也晚不及拜先生牀下而敬聞諸家君得先生之爲人知其醇謹之行老而彌篤康彊之福當久而益昌也則謹應之曰諾而著其世徳之詳與通家之好如此噫走家出新安唐君出姑蘇亦皆自他郡來居河間且數世矣傳曰光逺而自他有耀則於先生之壽寜不樂道之使吾老者益安其上而享有子孫之養少者有所觀法而求不失其世守焉豈非一鄕一時之盛事也哉

績溪坊市程氏族譜序

惟我程氏居新安者距今千餘年族之散處列邑又蔓於旁郡其大且顯者凡以百十數族各以其地爲望而一望之聚居者無慮數十百人譜不能盡之也於是各望之族自譜其中世以來之祖下迨其孫曽以敍昭穆別疏戚若等而上之則其始皆出篁墩祖晉新安太守元譚宗陳鎭西將軍開府儀同三司忠壯公靈洗百世不能易也程氏有總譜起周而終五季宋都官郎中祁之所論次蓋續譜者必置之首簡而後及夲宗若績溪坊市之程其一焉忠壯裔孫有諱藥者唐光化中爲金鄕令績溪諸程祖之金鄕裔孫曰念五公始遷縣之坊市念五之曽孫遂分天麒天麟文鳯三大支天麒之子曰宜曰祥曰瑞天麟之子曰福曰平文鳯之子曰潤曰康福子以恭精書數洪武初事靖江相府授漢陽河泊大使潤子以忠洪武庚申以人材舉知河南永寜縣攺潮之程鄕裏有惠政在民平子以誠以誠子彥亨平坐事謫陜之延安彥亨以太學生上書請還其大父辭甚切髙廟憐而釋之彥亨以洪武庚午舉應天府鄕試時遣諸王行邊以封建策諸生彥亨所對第一擢遼府紀善進左長史永樂初以忤靖難事獲重辟彥亨嘗手編坊市譜傳其族人而宜之玄孫今太學生愈大又加葺之蓋其先世忠孝之行詩書之澤見於故春坊司直汪公仲魯諸君子之制作者具存也亦可謂盛已余不佞嘗有志大會新安諸程發其所藏參互考訂以爲一族之定譜顧宗法之廢已久勢不能合蓋每有望洋不及之嘆獨幸族之賢者有如愈大之忠厚博雅拳拳於斯求不失其世守而思有以迓續之豈不可尙也哉余見程氏各族之譜多其間脫誤訛舛亦往往而是如忠壯公十三世孫有洎沚渾澤澐湘淘汾八房者最盛於唐季黃巢之亂澐起鄕兵保東宻巖以捍休寜開化之境累官禦史中丞號巖將蓋澐卒而淘以國子祭酒繼之淘卒而沚之子旭又繼之旭卽坊市譜所稱金鄕令一名藥者也然諸譜皆稱旭爲巖將而旭有廟在開化龍山宋賜額曰顯佑以坊市譜証之不同豈始遷者乃旭之子姓作譜有推原其本而並書之乎𨿽然世逺人亡欲究其旣往者於數十百世之上此勢之所不能也尊祖敬宗思篤其方來者於數十百世之下此理之所可勉也愈大之族人其尙有以體此意而後可與讀斯譜也哉愈大有才識好學兼通諸家異日顯揚之業殆有光此譜者故爲序之

詩壇叢韻序

滁陽吳君孟章𨿽世將家而博雅好文喜爲歌詩與學士大夫相遊處嘗以韻之類書詳於平而略於仄乃爲詩壇叢韻若干卷四聲咸備總若干萬言余得而觀之敍事纂言有倫有要誠有益於近世之爲詩者蓋其搜輯之多已數十百家而志猶未滿其筆札之費已一再易稿而鉛槧未釋其工力之勤則積之十有餘歳而後克成之玆亦可謂難矣聲詩之說始於虞廷而備於孔子之所刪定其義大而能博散出而莫可窮也於是乎有類書之編以便學者蓋不徒以爲詩之詁而並爲學詩之地考七略之凡崇文之目可見矣然其間聲之偏正不倫事之去取失當觀者病之我髙廟當南北混一之初首命儒臣爲洪武正韻以一五方之音祛舊習之陋嘉惠天下以求復乎虞廷詩歌聲律之制萬世之功也我文廟入繼大統亦首召天下儒生爲永樂大典其法以韻統字以字系事凡有渉於興觀羣怨之旨可以爲博聞洽物之助者囊括幾盡亦近古所未有也然藏之祕省世不獲見若吳君之爲書本其獨任之力加以能擇之功其弗畔於二聖之制而有得於多識之教者與方今同文之治洽宇內百年矣竊意有能言之士當出其間著於雅頌以鳴一代之盛以馴致乎古之作者吳君之書必有合焉蓋夫舎翻閱之勞而圖簡便之樂者固人情之常也余又聞之康節邵子之爲學也起聲音律呂以盡天下之詞括天下之象極天下之變統天下之占與易聖人之道相表裏蓋儒者先天之正學也而其傳已泯世之學者不得其說往往訾之以爲異余竊愧之思學之而未能也吳君究心於聲詩之學也久進而求之觸類而長之儒者正學庶幾其有聞焉又非特乎詩而已吳君名綬舉孝亷歷贊荊湖諸軍入典詔獄僉錦衣指揮事別號藻軒孟章其字也是爲序

太守孫侯政迹錄序

余嘗觀前史謂何武爲郡無赫赫之名而有去思竊以謂史臣之溢美耳世豈有實不副而名乃過之者哉厥後得吾郡孫侯乃知史臣之書何武誠有未易非者孫侯爲徽郡幾二十年去徽郡亦餘二十年然人之思之無間逺近無間知愚無間小兒婦女無間武夫悍卒思之不置則言之於行臺於朝省立生祠而烝嘗之猶以爲未愜問之至有泣下者曰孫侯良我父母也世豈復有如孫侯之惠我也哉問其政嗒然莫知所對余然後知何武之不可及而史臣爲不誣已嗚呼人情不大相逺治之者往往怫其所性此循良之書於史者常少也詩曰豈弟君子民之父母孟子曰所欲與之聚之所惡勿施爾也若孫侯者其知此乎歙漁梁姚君浩宗輯侯之行事爲一編題曰孫侯政迹錄余得而駭之曰孫侯之政誠幾於古人矣然迹之所著有未易窺者余烏得而書之閱之累日不覺嘆曰史法不傳久矣古之仁王莫盛文景賢相莫盛房杜循吏莫盛西京之世然編史者於文景無可紀之徳於房杜無可傳之功於何武軰無可迹之政何哉功徳政化之盛如慈母之煦子如春雨之潤物發於至誠泯於無迹而受惠者莫能爲之辭也姚君慕孫侯懼其政之不傳乃爲此集然所書者多簿書期會之常舉措禁戒之末夫人能之而欲以是爲孫侯去思之地亦異乎前史之書何武者哉𨿽然古有善觀人者舉其一可以槪其餘善言徳行者因其所當然而得其所以然姚君此集𨿽不足以盡侯然觀者因是以得侯政迹於言外其亦不爲無補於世矣因序而歸之孫侯名遇福山人起進士始以戶部主事知徽州終以河南左布政使致仕姚君讀書好義能不忘於故守而惓惓於是又捐金刻梓爲不朽之圖其忠厚之至亦賢於眾人逺矣

唐氏三先生集序

監察禦史歙唐君希愷嘗奉其先世三先生之集請校而刻之餘蓋素慕鄕先逹之爲人謹爲之校已且定著爲若干捲而序其出處之大略以告觀者大唐先生諱元字長孺少喜誦鶴山魏文靖公之書因有所悟入同時若雲峯胡文通公定宇陳先生師山鄭待制黟南程禮部皆相友善旣老矣始以文學起家爲平江路學錄再調分水教諭遷南軒書院山長以徽州路教授致仕學者稱筠軒先生筠軒之文紆徐而典雅有汴宋前輩之風故元名公張起巖王士熈吳師道諸君子皆盛稱之詩則含蓄而雋永不作近代人語虛谷方公爲之序美其格髙世以爲知言筠軒第五子曰桂芳字仲實少從學鄕先生杏庭洪公潛夫筠軒在平江再遣從龔公子敬學成受聘而起爲明道書院山長調崇安教諭淸碧杜待制稱其淸才懿徳爲儒官第一升南雄路學正以母喪不赴會元末兵起避亂山中不復仕龍鳯丁酉秋我髙廟將兵下江南駐新安延訪耆舊而衛國鄧公愈以先生及風林朱學士允升二人名上召對稱旨有尊酒束帛之賜會駙馬王公克恭來鎭新安彊起爲紫陽書院山長未幾以疾喪明學者稱三峯先生三峯制作𨿽本之父師而精采呈露有脫頴出奇之意三峯長子曰文鳯字子儀以字行其學得之家庭以薦起爲歙學訓導再用薦知贑之興國縣有惠政及民永樂初文廟封建諸王妙簡府僚被親擢爲趙府紀善以終學者稱梧岡先生梧岡制作專以上世爲法而克肖之不復以髙視闊步爲能梧岡曽孫三人曰佐希元成化辛卯貢士同知寜波府事曰相希愷乙未進士今禦史君也曰弼希說丁未進士皆有文學世其家嗚呼筠軒生於叔季私淑考亭仕不大顯而三峯適際興運其對髙廟率皆應天順人不嗜殺人之語今其集中每稱大丞相吳國公乃髙廟渡江時事考之實錄皆合宣廟之下樂安也趙簡王亦在危難之地其後卒以恭順孝友坐銷其變則當時輔導之臣若梧岡者容有力焉不可誣也然則三先生秉徳蹈義以勤其身陰利人之家國而不食其報天必大昌其後矣矧希元兄弟方繩其武以發軔於功名之場異日所至必將增光前烈而三先生之志益以伸澤益以長名益以顯豈徒托之空言而已哉

重訂丹溪心法序

醫之先謂出於神農黃帝儒者多不以爲然余嘗考醫之與卜並見周禮曰醫師隸冢宰筮人隸宗伯並稱於孔子曰人而無恆不可以作巫醫巫筮字蓋古通也然卜之先實出於羲文周孔則醫之先謂出於神農黃帝亦必有所從來大約羲文周孔之書存故卜之道尊神農黃帝之書亡故醫之道卑然其書𨿽亡而緒餘之出於先秦者殆亦有之若今本艸素問難經脈經此四書者其察艸木鳥獸金石之性論陰陽風寒暑濕燥火之宜標其穴以施鍼焫診其脈以究表裏測諸秋毫之末而活之危亡之餘類非神人異士不足以啟其機緘而發其肯綮則此四書誠有至理不可謂非出於聖筆而遂少之也然則醫之與卜皆聖人之一事必儒者乃能知之其不以爲然者不能通其說者也醫之方書皆祖漢張仲景仲景之言與前四書相出入亦百世不能易者自漢而後代不乏賢中古以來余所取五人曰孫思邈氏其言常見錄於程子曰張元素氏曰劉守眞氏曰李杲氏皆見稱於魯齋許文正公曰朱震亨氏實白雲許文懿公髙第弟子斯五人皆儒者也而朱氏實淵源於張劉李三君子尢號集其大成朱氏每病世之醫者專讀宋之局方執一定之法以應無窮之疾譬之儒者專誦時文以幸一第而於聖經賢傳反不究心乃作局方發揮格致餘論等書深有補於醫道而方書所傳則有丹溪心法若干捲推脈以求病因病而致藥皆已試之方也朱氏沒而其傳泯焉近世儒者始知好之稍稍行世然業醫者樂檢方之易而憚讀書之難於素難諸書蓋皆不能以句而於五人者之著述則亦視爲迂闊之論其茫然不知所用力無足怪者其以藥試人之疾間一獲效則亦如村甿牧豎望正鵠而射之偶爾中焉或從其旁問之射法瞠目相視不知所對彼老成者日從事乎內志外體之間𨿽或小有所失而矢之所向終無大逺此觀射之法也審醫之能何以異此余宗人用光世業儒而好醫其讀素難之書甚稔最喜朱氏之書嘗以丹溪心法有川陜二本妄爲世醫所增附深懼上有累於朱氏乃爲之彪分臚列釐其誤而去其復以還其舊凡朱氏之方有別見者則以類入之書成將刻梓以傳請余序余故以多病好醫而未能也輙以醫卜並言於編首使業醫者知其道夲出於聖人其書夲足以比易而非可以自卑則日勉焉以致力乎本艸素難脈經之書以及五君子之說而尢以朱氏爲入道之門則庶幾乎上可以輔聖主拯世之心下可以見儒者仁民之效而醫不失職矣用光名充休寜■﹝氵乂﹞口人與餘同出陳將軍忠壯公後

麻衣相法序

近世相人之法多宗麻衣麻衣者初不知其姓字亦若鬼谷鶡冠之流蓋隠者也或又傳其嘗以易授陳希夷希夷之後有康節邵子意麻衣之學殆不止於相人相人豈其一事邪相人書有石室賦金鎖賦銀匙歌諸篇相傳以爲麻衣所著也好事者從而習之試之多中由是益相與喜其術誦其說而師其人焉昔荀卿子著非相之篇相若可非也然余考之世未有無理之器亦未有無器之理日月星辰之象乎天山川艸木之形乎地耳目口鼻之貌乎人器也而有理存焉不可以弗察也班固藝文志占天爲一類相地與人爲一類其知此夫蓋占天之災祥與相地之吉凶相人之死生窮通據其所已然而得其所未然使人愼修弭審趨避而安義命豈非窮理格物之學哉非相非也吾友揚州同守鮑君栗之以明經登上第而兼通諸家以麻衣之書散出無統集而刋之凡他說之有渉於相人者又取附之其有意於窮理格物之學者與惜漢以來古相人之書多亡而世獨知所謂麻衣者吾固不能無憾焉宋季傳麻衣心易朱子以爲出於南康簿戴師念至著論以決其眞贗若此編者又安得起朱子於九京而一訂其說哉

雪心賦句觧序

相地之書蓋無出郭氏葬經者矣然班固藝文志已有形法家相地與相人書並列疑塟經𨿽出郭氏而郭氏實不足以與此豈先秦之緒餘乎今考其文精深雅奧誠有至理而不出於乘生气之一言唐曽楊諸君子蓋得其說而行之驗矣後之陋於術者心目不逮古人乃相與鬭合爲天星卦例諸說舎形勢而論方位其義淺其詞俚其行之易售故其學之易入也夫執羅經而以卦例格地以天星論水合則吉否則凶如是則人可以爲曽楊而何取於生气之乘使孝子慈孫陷其親之遺體於水泉虫蟻之患而不自覺甚可憫也孔子曰人而無恆不可以作巫醫甚矣術之不可不愼而擇之不可不審也聴於庸醫而閼其親之生年聴於陋術而危其親之遺體其爲不慈不孝均也先少保襄毅公之喪朝廷特遣使者賜塟南山之原四方術者川滃雲集言人人殊大約多以天星卦例爲說其誦塟經者蓋不能以句而何望其踵曽楊之故步哉獨吾郡謝昌子期專以塟經爲主旁通儒書尢究心於文公及蔡西山父子之說於天星卦例則深絕之其爲人扞穴率有證佐非出於揣摩億度之爲庶幾如妙於醫者之用鍼巧於射者之中鵠也然陋於術者反從其後訾且壞之孝子慈孫亦從而惑之蓋世之眞贗不分往往類此非至明者不能用其人非至健者不能聽其決也子期以唐卜則巍雪心賦專祖郭氏注者亂其彚次而失其肯綮因句爲之觧訛者以正晦者以明誠足以袪積習之謬說而大有益於世之慈孝者矣余竊因之有感焉世之號儒者舎聖經賢傳而從事乎詞章比之庸醫舎素難而執方書陋於術者舎葬經而瀾倒乎天星卦例之說其失一道也然則使子期而服儒之服專致力乎儒者之學吾黨之士或當愧之此余所以三復其書而不能已於言也

諫議遺芳序

謝氏得姓始於周申伯以王舅受封汝南謝城其後子孫之顯莫如江左江左謝氏之顯又莫如太傅文靖公安石其家世人物見於史者居他姓什九可謂盛矣新安亦江左輔郡蓋有謝氏焉在宋曰諫議大夫泌塟歙東問政山土人號諫議塢按宋史傳稱泌爲安石二十七世孫意史之言當無不實則新安之謝亦誠有出於文靖公者歟歙巖鎭謝文逹氏嘗取諫議公遺像一幅史傳一通奏議二通墓記一通遂爲一帙題曰諫議遺芳屬余序初余考新安先逹最多郡誌所載事實最略蓋拳拳焉訪錄其餘文尋視其丘域存問其後昆而於諫議公風節之偉文學之優徳業之盛尢所注意然卒無以副之者成化初受命修宋元綱目以續朱子之書盡閱祕府所藏得諫議公之行事與其奏議則誦而嘆曰其人𨿽亡言不可泯也歲壬寅家居之暇又親至問政山訪其葬處或謂與南唐聶眞人之冢相鄰或以爲諫議塢者別在山外丰艸茂林不可復識則望而嘆之曰其骨𨿽朽名不可滅也孰意此帙乃出於文逹而余獲見之也哉巖鎭爲歙休孔道謝氏實居其間文逹凡四昆弟有子四人孫七人其長子廷懋又與吾槐塘丞相文淸公之裔聨姻故余往來其間謝氏昆仲必要致其家盡欵曲之情焉文固不可靳也嗚呼諫議公立言初不計其名之有無而得名亦不系其後之存否余獨喜文逹知先烈之可宗而敬述之由是觀其儀而思有以繼其躅數其行而思有以踐其實誦其言而思有以咀其華率其弟兄訓其子孫推孝恭之心篤夲原之義以爲今謝之倡俾後來者嗣而守之其誰不健羨曰此諫議公之後也哉

新安程氏統宗世譜序

封建之制不行大小宗之法不立天下無世家久矣然小宗之法有非令甲之所禁者衣冠之冑詩禮之族往往忽而不之講焉何哉今有人焉訂千百年之異同於一書合千百人之昭穆於一家見者必駭聞者必疑彼誠以爲事有所不可詰勢有所不可齊而安於久俗之不可驟變也惟我程氏自周大司馬休父佐宣王中興封程伯子孫因以國氏望安定其後國除有適晉者曰嬰立趙孤封忠誠君再望廣平忠誠之後在漢初起趙將從滅秦者曰歷簡侯黑傳其子孝侯釐再世失爵歷侯之後在漢末從孫氏定江東破曹操賜第建業者曰都亭侯普子咨襲封至晉初失爵都亭之後曰元譚當永嘉之亂佐瑯琊王起建業爲新安太守有惠政爲民所請畱賜第郡之篁墩家焉太守之後曰陳將軍忠壯公靈洗當侯景之亂起兵保鄕州陳封重安縣公子文季孫向世其爵而文季爲將死節於周是爲重安威悼公胤嗣繁昌世族彌著乃更望新安向之後分南北兩宗曰大辧者始北徙廣宗孫皓爲定州刺史又別居中山博野皓生日華當安史之亂戰河北有功爲橫海軍節度使日華卒子懷直代之入朝封歸誠郡王從兄懷信代之懷信卒從子權代之封邢國公蓋程氏凡四世有滄景二州至權不欲自同諸藩鎭再請入朝而程氏之兵始觧此北宗也當隋之亂曰富者與汪華起兵定六州賜廟食宋追號輔烈侯當黃巢之亂曰宗楚者以涇原節度使會兵討賊戰沒贈司徒而其子金紫公勛亦以鄕兵守徳興銀山鎭捍衢饒信三州傳其子彥光彥光以禦史大夫兼領白沙鎭傳其子克柔蓋程氏凡三世守徳興曰澐者起兵休寜守東宻巖以拒巢副陶雅爲歙州兵馬統帥兼捍開化而其弟湘以工部尙書守婺源子仲繁以戶部尙書守祁門浮梁仲節以兵馬先鋒守歙南節以領軍大將軍守休寜澐傳其弟淘淘傳其繼子旭旭廟食開化龍山賜額顯佑傳其從子秔秔傳其從孫淮沅蓋程氏凡五世守東宻巖湘傳其子全禮全禮以禦史中丞兼領婺源都鎭傳其弟全臯全臯傳其子遁蓋程氏凡四世守婺源至宋下江南而程氏之兵始觧此南宗也入宋以後忠誠忠壯皆受王封賜廟食而族益華云礽益多且賢其大者若文明殿學士羽太師中書令文簡公琳旣以勲徳重一時而明道伊川兩夫子遂以道學嗣聖傳覺來世迨我朝特錄其後爲翰林五經博士世其官以奉祀其盛於北方者如此宋顯謨閣學士邁華文閣學士荘節公叔逹吏部尙書文簡公大昌樞宻正惠公卓丞相文淸公元鳯工部侍郎元嶽端明殿學士珌起於新安刑部侍郎剛湣公振徽猷閣待制俱參知政事章靖公克俊龍圖閣學士瑀起於鄱衢之間兩夫子子孫亦從南渡居池州再遷新安而程氏女適朱氏者一傳得韋齋再傳得文公正思登庸前村月巖徽庵林隠六先生者又皆宗朱氏以上求兩夫子之學爲鄕碩儒稍後則學士承旨文憲公巨夫太史以文顯於元我先髙祖萬戶安定忠湣侯國勝曁先人太子少保襄毅公顯於國朝其盛於江南又如此不有譜牒則亦何以正其本聨其支而爲子孫無窮之計也哉漢晉隋唐以門地用人有古封建遺法而程氏率居大姓之一自江以南稍經變故則程氏必有保障之功故譜牒不罹於兵燹子孫之世爵世官者後先相望而宗法未始不行乎其間也宋紹聖中鄱陽都官祁著總譜歷世因之分合本其族繁簡系其人卒未有會之者我朝正統中歙處士文實嘗會之而未盡敏政不揆蓋嘗有志於是積之二十年頗盡得諸譜異同之故因定著爲譜辧三十七條凡例十條猶未敢自足也成化壬寅春先公之服旣除乃發書以告諸宗人諸宗人是之各以其譜來會理淆伐舛將六踰月始克成編爲捲凡二十有畸會者四十四支名之登於譜者踰萬人先墓之可以共業者五十三世相與告之先廟而命之曰新安程氏統宗世譜鳩金刻之俾敏政言其故於編首嗚呼是豈徒以閥閱之盛驕四方誇後代而已惟先世有大功以得姓於其始有大忠以保姓於其間有大惠烈於鄕邦以著姓於今日故以敏政之不肖而得眾族之賢者輔之遂使統宗之志可充而譜可成豈非幸歟凡我宗人其因是而毋忘水木本原之思篤尊祖敬宗睦族之義守其世業誦其遺書保其體魄之藏而不失謹其名分之稱而不紊宗法旣立則彛倫益明風教益興可詰者𨿽久而弗晦也可齊者𨿽多而弗離也若然又豈獨一宗之幸而已駭者安疑者釋天下後世之有家者將不取法於程氏也哉奉斯譜者其共朂之

祭掃錄序

嗚呼祖宗之所以望其子孫者祠墓而已爲子孫者孝乎則以祖宗爲有知而於祠墓謹焉不孝乎則以祖宗爲無知而於祠墓忽焉二者甚可畏也𨿽然獨不反諸心乎今日之祖宗前日之子孫也今日之子孫後日之祖宗也卽是思之而不動心則其逺於禽獸也者幾希惟我程氏自東晉新安太守府君曁陳將軍忠壯公唐禦史中丞都使公以下有墓焉有祠焉以子孫之分處而難下經理也則或立爲廟戶隸有司爲後人者無容慮矣自中丞次子兵馬先鋒府君諱南節始鎭休寜定居陪郭凡祠墓之可見者十有九世先五世叔祖諱峴處士當元盛時倡族人作永思亭爲烝嘗之所捐贍塋田供拜掃之用節目之詳有圖有錄傳之一宗俾世守之今考其書則其事廢於至正丁酉戊戌之間距成化壬寅蓋二百年矣敏政始得而讀之觀其所以貽謀者甚逺中遇兵興繼遭家難族眾散處於大江之南北蓋自給不暇矣𨿽有孝子慈孫欲持麥飯一盂以澆墳土豈可得哉國家承平旣久荷列聖之恩休養生息日甚一日業墜而復振族散而復完顧無一人倡言修復以還其舊則不覺始焉以悲中焉以幸而終之慨然以嘆不能已也惟先尙書襄毅公以疾賜歸故里不久遂捐館舎以是諸務未遑祠墓之責在敏政不得而辭焉因與諸族人定議取處士舊規而裁酌之稍寓宗法爲合族之本兼用鄕例通隨俗之宜舉墜典以廣孝思庶幾祖宗之所以望其子孫與子孫之所以報其祖宗者兩得之也反是則爲不孝之歸獲罪於名教貽羞於鄕評見削於宗譜生無以會族眾於先祠歿無以拜祖宗於地下可不愼歟凡我族人勉之戒之

歙槐塘下府程氏續編譜序

余會新安及鄱衢程氏同出陳將軍忠壯公者爲統宗譜凡四十四房歙槐塘程氏居其一槐塘程氏以宋丞相文淸公而顯自分爲四房下府居其一下府之先曰元亮元應元亨又分三房皆文淸公昆弟元亮元應之後已見統宗譜元亨之後以稽會故不及詳詳者元亨以上世次而已於是元亨之後曰添生將續而刻之間請余序考下府本宗譜元亨嘗贅歙琶塘胡氏生二子長光祀沒於宋季之兵亂次道孫憤兄之死以復讎自誓後果獲其人正其罪而籍其家終祀其兄不衰其義如此元初亂定還居槐塘增葺其田廬不替益隆乃置贍塋田作孝思集畫一以示子孫子孫奉其遺訓不懈益虔其孝如此父兄人之大倫孝義人之大節而備於道孫君之一身是誠不愧於故家文獻之後者哉道孫君三子曰觀辛山辛四世孫蔭宗有五丈夫子及見五世孫又及見其長子添興之子玠舉南畿鄕薦壽九十餘獲冠帯之寵乃卒尢他族所未有也添生爲蔭宗君仲子尙禮而好義故爲此譜以貽後昆昭前烈補其闕略用備一族之書可尙也哉余觀槐塘四房號正舊上下四府隠然奠處於歙西凡數百年子孫不下數千指甲第與人物相髙皆祖忠壯譬之陰陽老少四象其末分而同出於太極伊洛瀍澗四水其流異而並入於大河也可謂盛矣𨿽然巨家碩宗盛若槐塘者固鮮然爲子孫者亦不可不以先世起家裕後之心爲心如有能廣孝思而崇義讓篤親疏謹昭穆培其本浚其源使末益茂流益長弗至於悴且涸焉則庶幾乎前有光於統宗後有光於續譜云爾

詠史絕句序

詩美刺與春秋褒貶同一扶世立教之意後世詞人遂有以詩詠史者唐杜少陵之作妙絕古今號詩史第其所識者皆唐事且多長篇讀者未能遽了胡江東有詠史絕句則自上古以至南朝分題紀要殆庶幾矣顧其詞意並弱作者未有取焉余家居見塾師以小詩訓童子乃首以市夲無稽韻語意甚不樂因以所記古七言絕句詠及史者手書授之上自三代下及宋元凡二千餘年以時比次得數百篇又以其猥雜而不便於一覽也加汰之存者二百篇其間世之治亂政之得失人才之邪正賢否大抵略備然以其不出於一人一時之手也故或婉詞以寓意或正言以示警蓋有一事而史更數十百言記之不足詩以二十八字發之有餘者徐考之亦不獨可教童子也觀者諷詠而有得於美刺褒貶之間感於善創於惡其於經學世教豈不小有所益哉

徽州府同守張公挽詩序

張君諱英字廷傑始以金州學生領陜西鄕薦上春官弗得久之用吏部選人出通判彰徳府尋以內艱去起復攺黃州九年考最受勅命之褒余未識其人也旣而進同知徽州府余始識之其爲人也慧而逹余徽人相與樂郡之得賢佐也以言慶焉君爲郡不二年嘗新府學宮又新休寜縣學宮余徽人又相與樂郡佐之畱意乎斯文也以言頌焉居三年上其績京師余徽人又相與樂其政之有成也以言餞焉言皆出於余而張君以爲最善名我嘗謂余曰某死亦何必志墓得子文足矣蓋餘言之非諛故君當之無愧而余尢恨其詞之不足以逹意也未幾張君道卒於靜海舟次年甫五十有三靜海距京師不三日乃不得上見天子下掄於有司以考其成而君又前一歲喪其偶一子爲金州學生逺在數千里外旁無彊壯之僕綱紀其家可悲也已余徽人樂君之生不能不哀君之沒於是聞君之櫬溯江而上將道黃州踰襄沔以入於漢中蓋不勝其攀挽悲戀之情咸作爲歌詩悼君之不幸太守王公推府陳公裒而傳之請余序其首簡嗚呼哀樂之情出於情分所固有感之而興觸之而動有不知其所以然者而莫甚於死生之際然人於生者或因其可樂而後樂之惟於死者則不問其賢否親疏而惻然哀之無異詞焉此薤露蒿裏之歌所由作歟張君故陜之賢者其佐徽州蓋有成績焉至於王陳兩公之厚於僚寀寓公遺老之厚於邦侯皆發乎情止乎禮義宜不可廢也若餘情之哀樂則亦無不與人同者矧嘗賢君而厚之者哉厚余而重餘言者亦莫如君也余其能喋喋於前而黙黙於後耶

雙淸圖壽汪君克敬序

汪氏世居休寜城北者自宣徙其先蓋出唐越國公後與元尙書文節公族相近世居藥而尢以制墨聞邑中四方人之來者非汪氏藥墨不售曰恭克敬君者益以其暇日讀古聖賢書非其業弗之修也樂交一時知名士非其人弗之友也構屋松蘿門下題曰松蘿書屋蓄書數千卷日詠歌其間非可踐之地弗之往也其爲人如此故余兄弟與之善而莫逆恆相語曰子之藥足以濟醫而壽人之身子之墨足以濟儒而壽人之心之二者有功於人非一日之積也子之壽將無與之同乎成化癸卯春餘北上京師族弟宗弼實君之壻告余曰明年七月二十七日君壽六十謹繪松竹爲雙淸圖寓慶頌之意請一言序之未暇也則又托人尾舟至姑蘇少間乃言之曰凡植物之難老者蓋莫如松竹非一時早發先萎者擬古人率取象於壽而松之堅貞竹之勁直排風雲傲雪霜有不可犯之操古人取辟若孔子稱松栢後凋詩以竹美衛武槪可見矣宗弼所望於汪君之壽之徳其有取於斯乎徳者壽之基也徳厚則壽益增矣夫孔子大聖老猶玩易三絕韋編衛武睿聖年九十猶作抑戒以自儆古人年彌髙徳彌劭如此汪君朂之將無忝於故家文獻之裔而足以副斯圖者哉汪君父應祥處士壽八十爲鄕大賓弟讓克和治春秋爲國學上舎最相孝友成於家而見重於鄕評其世徳固有所自而君之壽必有以副斯圖者矣

送翰林五經博士朱君南歸序

封建之法壞而上古聖賢之冑鮮不降爲輿臺矣惟孔子之孫歷代受封至上公以守闕裏之祀孔子明王道以師萬世其功大故其受報也獨逺我朝景帝嗣位文化寖洽乃復求顏孟周程朱子之孫一人俾爲翰林五經博士世其官以奉祀著爲令蓋六君子傳孔子之道皆與有功於萬世者也博士上公秩有崇卑而承恩綸被命服率其族之人以時從事乎籩豆陟降之間則皆有封建之遺意徽國文公子朱子九世孫益齡父景泰乙亥實應是詔成化癸已捐館子孔輝君服闋上京師吏部以聞詔如令於是中書舎人楊敬夫合建之大夫士請餘言以榮君之歸君初爲郡學諸生治春秋屢上有司弗利退而好修不懈益虔性恂恂如不勝衣而發言中理望之可知爲賢者之後玆之榮𨿽令所宜有然非君之克家則亦不足以迓承之也嘗觀商周以來聖賢子孫之有國有家者不一再傳或侵或削以遂失其宗祧𨿽不能繩武之過亦上之人無以維護之故爾今君生有道之世借文學侍從之官優遊奕葉而不知有督責之苦奉祠之暇所不可廢者繩武之道耳夫繩武莫切於經史我文廟嘗取諸經傳及性理書頒海內今上又以通鑑綱目嗣傳之海內之士皆知誦法朱氏久矣而況其世適者乎君勉之毋藉先澤以自榮而克世其學如孔子子孫在漢有安國在唐有頴逹垂芳史冊增光廟庭顧不偉歟余家新安與君之先爲同鄕承乏詞林爲同官而韋齋獻靖公又程氏之甥見於譜者可考也故於敬夫之請匪直不敢辭且重言之以致區區之意云

送新城僧會煚上人序

吾同年友呂君廷揚知建昌之新城愼許可凡撫民馭吏與夫戢訟姦弭盜賊之方蓋爲之不遺餘力下至釋老之徒亦處之有道不以其微而略之也於是僧會缺員咨於眾而得懋煚上人時上人隠天峯山中聞命逃避不就者久之呂君彊之來蓋非其志也旣受牒於吏部將扶錫南歸其縣人禦醫張君復興方以嬰醫鳴京師供奉內庭蓋候之者恆屨滿戶外而張君多不暇應獨禮重煚上人請餘言以贈之其辱過餘者數矣煚上人何修而得此哉余聞之張君煚上人俗姓李其祖克宣嘗爲廣昌學訓導父翔羽嘗爲新城儒學生而上人獨不樂婚宦絕葷飲去從釋子廣照寺戒行修潔其徒難之又間以其餘情爲詩畵亦往往可觀然則孔墨異同之說煚上人固嘗聞諸父師矣余亦不暇爲上人言之獨以上人昔而隠今而仕請言所以仕之道孔子曰不患無位患所以立蓋仕非難而稱其職之爲難使佛復生其告人者亦不出此然則煚上人可不勉乎若吾廷揚之爲縣令卽稱其所以爲令者復興之爲禦醫卽稱其所以爲醫者何哉以有爲令爲醫之實故也吾又見中代以來世降俗偸士風不立讀孔子之書者其進或不以道屈膝而援上挾賂以求升者蓋有之矣釋本出墨氏其徒之卑瑣凡庸者率以爲常而煚上人乃獨肯逃名避利於一時中不得已而後出應有司之求豈非賢哉吾於此蓋知其必有立也而亦不能不爲世道惜也於是乎書

程君志亨挽詩序

弘治已酉夏餘以言者去位裏居臨溪族人天然過訪持其父志亨君挽詩二冊請序之餘旣諾之而未暇也越明年餘遘疾瀕危者數天然請不少置乃力疾而爲之序曰人之處世也生樂而死哀本乎人情非有所彊而然者故樂有頌哀有辭亦緣情而生足以致備物之孝而世往往厭其數譏其繁豈不過乎夫禮始乎脫成乎文終乎隆隆則仁人孝子之厚其親者蓋無或不用其情也豈獨哀挽一事哉頌其生者余弗暇論若哀其死而爲之辭則蓼莪黃鳥之篇薤露蒿裏之作班班見乎經著於傳記其數與繁固隆之意古者不塟以漸爲之槥衾卜其竁兆置之祠饗所以安其體者甚備銘其玄堂之內外而又奠之文哀之詩則固將以暴其行也夫人孰不欲其體之安行之著爲子者本其心而爲之殆出於備物致隆之不能已者烏計其繁且數哉孔子曰君子疾沒世而名不稱謂其無爲善之實也況有其實哉君嘗佐余編刻統宗世譜而進退語黙𨿽不事矜持而自中乎禮節餘因占君之所負必有大過人者蓋於今才十有一年矣孰謂遽有死生之隔也哉君諱永禎與餘同出陳將軍忠壯公其家世之懿事行之詳則具於族儒志榮之狀玆故可略云

篁墩文集卷二十三

●欽定四庫全書

篁墩文集卷二十四

﹝明﹞程敏政撰

○序

贈福建按察副使胡公序

淛江按察副使臨江胡公希仁以服闋至京師陛見不數日而有閩憲之命將陛辭矣監察禦史陳君叔振合閩之仕於朝者餞之以古者行必有言以贈乃因詞林舊誼來屬之餘初胡公以景泰甲戌進士授戶科給事中最以文學鳴兩僉憲於廣東一副憲於淛江皆奉璽書提學有聲今玆之閩也乃始蒞提刑之任焉由是士夫間有以釋教養之勞而獲考訊之權爲公喜者余竊以爲不然經律之不相能於世也久矣吏之詆儒者曰專經而迂儒之詆吏者曰任法而俗皆非也淑人之心以求治與刑人之身以弼教其澤恆均二者蓋相爲用而經者本也經明而余無所難理者矣士君子安可輕此而有取於彼哉余嘗道淛江見胡公廸士之勤律士之嚴閱士之公心愛重其人以爲由淛窺之則廣人之所感慕可知矣然則胡公教成於兩藩十餘年化行不啻數千里經生學子之出而授政於中外者彬彬焉斯不亦難乎爲之難若是則烏有本立而末之不舉者乎閩自常衮興學人知向方而宋之南渡也子朱子產於其邦政教之說所以繼絕學開至治者隨其力之所及而爲之必效也遺言昭晰可舉而行胡公亦旣講之數矣矧加之通練之才英發之气推平生之學以副聖天子之明命使閩人被政教之澤而士君子収儒吏之儁功不在玆行也哉余於胡公嘗獲交往同議論知其人蓋深於經律者故竊以解提學之難而得提刑之易爲公喜也於是乎言

贈錢揮使序

成化十九年冬五軍大將伏闕言天下武臣子集京師者請大閱之如令詔遣中外文武近臣往監蒞之得雋者若干人大同中屯衛指揮錢鐸警時預焉凡與警時有親好者相率請餘贈之一言警時之內余之從弟也愛莫助之亦烏能靳不一言惟國朝之制武臣得世官然自諸衛以上都司都府官𨿽尊而不克世衛自使以下諸部屬𨿽克世而非崇階若服金紫食萬戶之祿而世不失尊者惟衛使爲然官及衛使官亦美矣世官之功在洪武爲開國在永樂爲靖難其出於近代非一途惟開國者上佐髙廟卻戎敵以淸中原萬世之功也功預開國功亦儁矣世官之傳或一再或止其身至於削秩投荒者比比也有傳其子若孫五世世其官若祿百有餘年非其祖考積慶何以致之慶至累世慶亦儁矣官之美功之儁慶之弘斯三者皆世之所難也而錢氏則庶幾乎錢之先鳯陽臨淮人自永寜府君以鄕人子仗劍從髙廟渡江起虎賁幢主累官明威將軍僉指揮事南收吳楚閩粵北戰山西遼東略地摧堅所向有功而卒於閩葬懿文園特祿其長子於錦衣親軍未幾繼逝而弟代之攺大同中屯永樂初移戍河間從文廟北狩卒於軍而子代之子老而孫代之卽警時之父也警時年未三十而襲先世之美官承先世之雋功享先世之弘慶又褎然得雋於天子閱武之場如此宜諸君子歆艷之而思有以張大之也𨿽然今之號武臣子者坐有先祿爲著令其獘多驕人恃其先勞可自逭其獘多玩法負其先殖以從事於聲色其獘多虐下斯三者皆有家之大忌也而武臣子恆甘心焉寡學故也古者文武無二道俎豆櫜鞬動必相資非若後世之恝然兩途不相能也警時爲人外和易而內亷隅喜讀書嚴於奉法無紈綺之習樂從賢士夫遊伈伈若諸生先少保尙書襄毅公曁仲父沈陽使君咸愛重之玆之還任也振祖烈報國恩知三難之不易獲而三忌之不可少徇也益進修於問學而不與凡子伍以無負館甥之心與諸君子之厚望語位語功必有大焉者矣警時朂哉以無忘於斯言

贈南京太僕少卿唐君序

邇者聖天子以北人假息塞下數勤邊吏以動京師詔發兵擊之而國馬以時平多耗於是下令修馬政而兩京太僕適以少卿員闕聞有詔吏部推擇一二臣名以上俟親擢焉於是尙寶丞河間唐君章受簡命之南京士夫交慶以爲得人有嘖嘖於傍者曰唐君起家經術取進士歷禮科都給事中職封駁者十餘年以才以能佐臺省長藩臬無弗宜者乃轉丞尙寶屈爲郎者數年拔滯而通奮迹以興足自慰矣乎余曰不然唐君豈遽以職之大小爲戚欣者哉南京實祖宗定鼎之地兵備不可一日闕而馬者兵之本也聖天子不惜左右近侍之臣俾往任夫攻駒考牧之事豈直以君勞而姑以厚祿慰之者哉起廢墜於積久之餘振事功於維新之日此聖意所望於臣下者唐君其知之矣古者問國君之富數馬以對而大司馬以馬名官誠以馬之增耗而兵勢之彊弱國計之丰匱系焉其重如此今兩京太僕之臣終歲勤勤奔走四出非不求舉其官而馬不加多何哉上臨之以姑息下應之以文具𨿽天下之事常然而馬政又其甚焉者爾𨿽然恭儉惟徳無載爾僞此有官者之法守也如有能恭以奉職儉以律已上下一於誠而不敢欺且肆焉天下之事可從以理而況馬政乎迹是觀之馬政之舉不舉亦存乎其人爾唐君辧博警敏於天下事固嘗論諫於廷又親見聖天子赫然詰戎兵以揚大烈玆之往也固將佐其長倡其屬善於其職如唐貞觀開元之盛以副一時之愼選與士夫之厚望斯非君之可慶者與若夫貳九卿於畱都服金紫安坐以食中大夫之祿𨿽君之榮而非所以慰君也君勉之南京太僕治江北滁州蓋出髙廟所親定謂其地沃衍宜馬故不與在京諸司相屬先尙書襄毅公天順中嘗蒞之其後余省覲南歸亦道滁過太僕治所望瑯琊之深秀勺醸泉之甘冽探醉翁醒心諸遺迹之佳勝立馬道傍徘徊不能去者久之蓋至今往來於心猶一日也唐君於余家同鄕進同年又素爲先公所器愛名位所極將先後之而未可量也余故因其同寅諸君子之請序其事以贈蓋於上之所以用君與君所得於人余所望於君者三致意焉

贈馮君克逺知建安縣詩序

馮君克逺世家徽之績溪少以俊秀爲儒學生業尙書有功蓋一鄕之談經者莫或尙之然以是經赴南畿秋試輙不利最後以貢入太學始克以成化甲午舉於京闈赴禮部試又輒不利乃就吏部銓以甲辰夏廷授知建安縣事以去初君不利於兩試而退修於家也以其經授之徒蓋不數年而舉於鄕者六人舉進士於廷者三人其餘待捷者又若干人故君之罷試也多以大器晚成之說爲君畱者其入銓也又多以不與府佐州正之列爲君惜者君不色動曰是有命焉吾知安之爾由是君子知君之所業久所得必精且深蓋不獨淑其身及其徒而又將推之以澤民也與夫君子之學成已成物而已成已難成物益不易而君則知志乎此矣矧建安在閩中爲壯縣有先正徽國文公之寓宅在焉而君又徽產也淳朴而靖恭碩大而疏通誦其詩讀其書仰其遺風而施令於其邦其所志將不伸於公乎傳曰守令者民之師帥帥所以長民師所以教人闕一不可也以君之資而加之經術施諸其徒者旣如此玆之往也均賦以厚民生興道以善民俗歲時俎豆進趨於鄕先正之庭而無愧焉則成已成物之效益大於前而名之興位之進不卜可知矣𨿽然君知命人也因其業而究其成豈役志於名位者哉獨以三百篇風雅之間所望乎其人者非譽聞之淑則寵祿之光也豈不謂名者實之賓而位者徳之章乎君學徒胡進士光方裒諸君子餞別之詩以餘同郡人以序請故輙道君之出處與君之志而致逺大之望焉亦將使後之人樂君之政成而相與取驗於發軔之初者於是乎有考也

贈崔君廷佩判歸徳州序

我髙廟制報功之典文蔭武襲著於令甲澤厚而禮均將俾世守焉其後令格莫知所從起竊意當文廟渡江後有司者不能以時建請之過與成化初始下建請者議廷臣三品以上許一子入太學如例授官自鹽山王忠肅公而下三十六人聖明仁厚思還舊制以勵羣臣預者感激聞者興起戴恩圖報之心惟恐或後豈非一時之盛與蓋於今十有八年矣廣宗崔莊敏公嗣子珂始獲廷授判歸徳州事珂字廷佩在眾中特醇謹無紈綺之習種學績文屢入秋試弗偶莊敏公訓育之甚勤公位冢宰總百官於兩京兼贊畱務責重望隆不得顧其私於是綜家政應賓客廷佩惟所命而不失公之捐館也奉襄事無違禮又翼成其弟璇請於上得中書舎人之祿以守公祀孝友淸白之風求諸大臣元老之後若莊敏公者豈不鮮哉歸徳開封支郡也領縣五有衛兵雜處其間地大事殷號稱難理判之上有守有貳其下也有幕有屬又時臨之以藩臬大府之臣仰承俯禦而中處之必有道焉廷佩平日所得於父師者必熟宜無待餘言者然余聞之禮以蒞官不敬爲非孝則廷佩於此宜必有所從入乎夫公往矣公之盛徳所暴白於天下後世者莊敏爾莊以律己而弗肆焉體之立也敏以應事而弗滯焉用之行也二者不可偏廢也大用之則大成小用之則小成亦不可諉之爲難能也廷佩勉之下不墜故家文獻之傳上以答聖天子優崇耆俊勲賢之典且使公卿家得相視其賢否爲勸戒此余之望也若官之內外職之崇庳豈君子所足計哉先襄毅公典兵於兩京實與莊敏公同時又先後領畱務交莫逆余弟敏徳入太學復於廷佩同齋館聨硯席通家之好非一日也故於其別有愛莫助之之嘆特序以贈之

文昌坊程氏族譜序

文昌坊程氏族譜一帙爲捲者九爲圖者二十有二爲詩若文附見者凡若干篇故湖口令叔武之所編今儒學生昭之所續而儒士弁之所參訂者也江南程氏莫盛新安新安之程實出廣平又上出安定安定之得姓以周大司馬程伯休父廣平之著望以趙忠誠君嬰迨新安則晉本郡太守元譚以其政顯陳將軍忠壯公靈洗以其勲顯姓益昌族益蕃而望益有聞於天下其詳則具於宋都官祁之世譜休寜爲新安屬邑程視他姓爲多市道之間村落之交若櫛比然皆程氏而居文昌坊者其一焉考其譜謂忠壯十六世孫秔周顯徳中爲東宻巖將捍休寜有功定居臨溪四世孫秦宋宣和中避方臘之亂遷泰塘子康建炎初知泗州嘗續都官譜中失於兵燹泗州三世孫克明生煒煒再世生應護通譜於歙宗人丞相文淸公此則叔武所據以爲編者煒弟烜生可績遷麋村可績四世孫叔恩元至正末避紅巾之亂又遷五都湖村叔恩生二子以安以善始定居文昌坊以安二子長志逺次宗逺始以尙義得官子孫復多遊庠序間此蓋昭所據以爲續者二譜參訂出於弁而■﹝氵義﹞口宗儒隠預討論焉要自以爲核矣志逺子五人宗逺子四人皆淳謹有立志思亢其宗蓋不踰時而良產華構將甲於一邑昭之兄景厚嘗及見先尙書襄毅公公甚嘉之故其昆季於余甚厚間以此譜相屬而爲禮甚恭以勤則爲之序曰譜之於人大矣然豈獨以昭門閥博昏宦以誇世俗如魏晉隋唐之際之所爲哉明昭穆以崇孝敬廣恩義則𨿽無譜也奚患焉使有譜而本之不立則𨿽賢聖之後人且賤之亦何貴乎譜譜固不可無亦不可恃也昭兄弟知譜之足貴矣而不求所以大斯譜者可乎哉讀爲良儒耕爲良農出遊而爲良賈力其本焉弗怠使昭穆以明孝敬以崇恩義以廣則文昌坊之族將以徳善名其家豈徒見重於文字之間而已余不肖亦幸出忠壯後嘗會諸房作統宗譜刋布之惜此帙晚出不及會以遡其原而要其歸又因以念新安之程如文昌坊者計尙有之顧宗法不行於世莫能盡其親疏離合之由益可嘅也

王同守贈行詩序

成化甲辰秋朝廷有事於北邊議者請發畿內山東河南之粟以濟師各責其上佐一人董之而同知廣平府事王君原常實預是行原常董其所部諸縣之粟凡若干石親跨馬屬櫜鞬謹其茇次而撫其勞瘁出居庸以逹龍門又走大同致命於大司徒靑神余公惟時余公方受詔督諸路兵得專閫以便宜從事而戎裝所需莫良於陜擇知兵者一人往辦之而原常世居熈河爲大司馬戇庵先生之子又特有是行焉過京師告別於所還往得詩若干章而余爲之序曰若原常之行可謂壯哉矣夫古者文武一道而士之有文事武備者其常也中世以來始稱橫槊賦詩下馬艸露布者爲難得蓋士之齪齪者不足語此而號儒者亦諱言兵士之失職久矣原常以精悍出羣之姿加以倜儻用世之才濟以家庭三禮發身之學所養旣弘所閱旣熟故一出而以書生集難辦之事以有司成佐軍之功超乎等夷而無忝於爲士者如此諸君子壯其爲人播之聲詩以爲行李之華而備離筵歌吹之奏宜哉𨿽然董軍儲於北邊預有賢勞以禆國計者臣道也治戎裝於關西便途歸覲以壽雙親者子道也二者兼盡則忠孝之端也士之大節不可一日而不求所以充焉者也戇庵先生以三朝元老還政家居正色昌言聞者興起況其愛子得於耳濡目染者有素亦何藉於人言玆行也喜於暫會而樂之必深念其遄歸而誨之益切原常敬受而加勉焉壯歲功名當不止此則是詩亦不可以不序而畱以取驗於異時也先尙書襄毅公於戇庵先生爲同寅交相孚而不比故通家之好余得以兄事原常而原常壯哉之志則余瞠乎莫知其所從矣

贈周君徳中同知蘇州府詩序

初成化乙酉之秋安陽周君徳中舉河南鄕試第一人京師傳誦其程試之文而嘆曰中州奇才也然徳中數奇弗偶凡七上禮部退而好修不懈久之年幾可以服官政矣門生子弟多舉於鄕試於廷矣甲辰之夏乃入吏部銓復舉銓試第一人尙書以下覆其文而嘆曰制科遺才也奏授同知蘇州府以行於是薦紳能言之士善徳中者分韻賦詩以餞而余爲之序曰士之負卓越不羣之才見用於時者其自待必重而君子亦必有以嘉予之燕之以飲食贈之以車馬而或貽之以聲詩其禮勤其意周然飲食以適口也車馬以佚身也其予之也淺詩也者所以作其气而感其心也其予之也深此三百篇多贈行之什學者誦法之至今而莫之敢廢也今天下東南大藩莫如淛大郡莫如蘇國家財賦所自出而蘇以一郡敵淛之一藩劇可知矣徳中一發解於鄕士再擢冠於選人其才亦可謂卓越不羣者矣以卓越不羣之才佐財賦最劇之郡位相值而力相當其舉錯之權出內之等利病之策所以厭人心紓民力而大有爲於句吳之區以增輝於古循良之傳不有日哉矧其家食之日長而學益精出宦之日遲而事益練其自待之重久矣亦何俟乎人言然君子成人之美者愛莫助之則禮勤意周而予之深者非詩亦莫能致之也況諸公之詩或頌焉或規焉亦安知其詞之溫醇意之忠厚不有脫凡近而上得古詩人之風旨可傳者乎徳中爲故鴻臚卿拙逸先生之子江西左布政使徳明之弟今駙馬都尉徳章之兄門第之華文獻之盛甲於一時然貴而不矜富而不侈皆士之常不敢以是取足於徳中也故不著

贈宋君廷貴知泰安縣序

太學生宋君廷貴於國賓王公司言有鄕曲之雅公因聘主其塾訓其胤子焉餘數過王公識其人蓋君名在吏部銓籍甚久將注官矣然君念有母八十在堂毎對人語及之必與涕俱一旦束行李告所知將往省於故鄕或沮之不可行且有日而吏部忽得請揀府佐縣正其法甚嚴君裒然在選中廷授知秦安縣事以行聞者嘖嘖曰舎宦鞅而急親闈若宋君者孝矣哉天不負之命與事會不徒一慰倚門之情而遂司百里之民社爲母榮得七品之祿食爲母養計君之爲心視毛義之喜殆有甚焉然使宋君前期而行則人必爲君後時而悔於是王公嘆異而嘉樂之請余序其事以贈噫忠者孝之推也而郁之久者發必宏君誠孝矣又所業者三百篇之經上秋試十有一科不利於有司而學益充授之以政宜其逹矣而余竊有所進焉者今關中劇旱民饑薦興廟堂蓋不能無西顧之憂勉哉宋君促駕以往拯秦安之人於溝壑之中而措之袵席之上爲諸邑先以無負遴選之公昭宿學之成答故人之厚望不在玆行歟諒矣忠孝之相爲用而士不可以偏廢也先是有著令勲戚大臣必進修於太學宋君嘗與恭順侯者聨硯席諸公亦相率友宋君而禮之故餞君以酒贈君以言王公倡之而諸公悉附名其後云

封奉直大夫知薊州汪先生七十壽詩序

汪氏在新安六邑最盛率祖唐越公華而越公實始居績溪之登源故登源之汪尢盛曰裕淸先生者仁厚人也以儒醫鳴其鄕嘗用薦爲績溪醫學官以奉其父甚謹父安其養年九十有二及見五世孫無恙在堂而先生亦今年七十矣先生訓育其子孫甚力諸子曰溥起鄕進士守薊州曰瀅起進士尹玉山諸孫曰度繼舉於鄕而先生亦受誥命封奉直大夫如溥官矣奉耄耋之親於堂見曾玄之孫於家而又疊享牲鼎之養於官顯受綸綍之命於朝有一於此皆世之大慶而獲備於裕淸先生之身亦可謂難矣頌聲不作其何以昭世徳而風鄕人於是其婣友上林苑丞程君京輩告諸搢紳播諸詠歌將寄壽先生而謂詩必有序以見作者之意爰屬之餘余聞宣聖論壽必歸諸仁易贊家慶必本於積善蓋不易之理也汪先生始以醫起家壽其親及其身推之以活其鄕黨宗族甚眾其仁之施善之積不已厚乎而又兩子競爽爲國家司民命於大郡名邑之間仁聲淑聞足以最考功之書膺宣室之召語善與仁益又大焉則宜其壽開於先者將底於期頥幾於人瑞而迓續敬承其後者殆不可量也哉先生誕辰在歲之九月二十有二日張筵於庭長幼咸集稱慶之際命童子歌諸公之詩以侑觴吾知先生心益休體益康祿養恩封與壽俱進鄕之人顧瞻咨嗟又必以爲仁人長者其所獲如是有景仰企慕之心則此詩於尙齒好徳之勸不旣多乎余嘗過績溪訪登源拜越公之廟而裵徊於丘壠亭榭之隅崇山復嶺秀拔環峙大溪水經其前盤廽百折而後出竊以爲地靈所鍾必有異人況盛徳之後實家於此庶幾見之以爲快乎蓋今得汪氏而後知人境之足以相當也是爲序

戶部郎中官君挽詩序

平度官君汝淸與餘同治尙書就天順壬午之試君魁山東余亦繆魁畿北蓋相聞而未相識也旣舉進士成化初先婦翁太師李文逹公卒君以工部主事受命往治葬於南陽始識君而未悉其人也戊戌歲大侵君以戶部主事奉璽書賑河間余亦得請省覲還新安乘傳而南適與之遇見君規畫舉措不遺餘力所活數萬人心竊異之旣又訪余公館聴君言弭災六事鑿鑿可行其一論水患尢切云河間界滹沱中堡二水地最下有九河故道疏其委以入於衛河河道久而淤爲腴田則民據之或舉而歸之貴近勲戚之家知利而不知害也由是水無所泄加以霖潦則四潰浸淫以壊民田歲以爲常誠使水有所歸則歲入當倍且疏浚視賑貸其費不啻什一而議者或病於難集蓋世之樂因循而憚興作者常多也余家中世自新安寓河間嘗考圖籍詢故老按形勢得其說而莫可語者聞君言爲之驚喜曰吾人自是其有瘳乎君亟艸奏言於朝而議者果以爲難事竟沮然畿北人感君紓國之心裕民之策口之不置而有遺憾焉余旣遭先少保襄毅公之喪與君契闊甚久癸邜夏始上京師道諏君出處則已進郎中再奉璽書督儲於薊其所建白益多聲望益振余方覬其再見相與傾倒而君不幸已矣嗚呼悲夫世固未始乏才而求夫好古之學經世之務可以備將來大用之選若君者蓋屈指可數柰何其年之弗永才之弗究而余亦安能不爲世道之惜也哉君捐館時年四十有一有弟曰賢亦學於鄕長子曰熈載方爲儒學生能收君之遺文狀君之遺行又告哀於所還往得挽詩若干章奉以視余余旣悼君之早世又幸君有佳子弟足以引其有餘不盡之澤而益長也序而歸之俯仰今昔有不勝其泫然者矣

贈葉君茂卿通判廣平府序

成化甲辰冬十月葉君茂卿得入吏部銓廷授通判廣平府事凡同出新安而寓京師者相與榮之又從而餞之俾余有言以重君余於君交久勢不可以無說乃諗於眾曰世率以地南北異宜人馴悍異性治之所施者寛猛異法若君之行何如哉君生江南眇然一儒者筮仕而佐大郡於北方將孰不以爲難乎余則曰否夫難者勢也而有不難者存理也學足以明理則舉措之間無施不可其何有膠於一偏而不相能者哉廣平古晉趙之境號漳河間一都會風气剛勁士多義俠若程杵之忠亷藺之烈望諸君之風槪淸河崔氏之孝友遺風習俗千載猶新而例以北方爲難馴欲一切以猛從事亦烏可哉君學道三禮於王制之詳民志之辧皆已素定又數屈於禮部齒益健學益邃人情世態閱歷之益多玆之往也將大展其所蘊佐其長率其屬綏迪其士人地之北猶南也民之悍可馴也寛猛相濟而政無不成也矧君以歙人蒞廣平皆帝都輔郡何南北之不相通被仁義禮樂之澤最先何馴悍之不相化政令之頒建白之上朝發夕至何寛猛之不相爲用而私憂豫計之哉竊有所告於君者比歲以來暵荒民饑江以北爲甚廣平其一焉𨿽聖天子憂勤屢有明詔問民所疾苦而有司奉行力不力恆均也若是者將誰之責歟夫建官以爲民也民不被其澤而安居以享祿食循資以待遷擢儒者之恥也君學術老成宦途云始舉而措之將必有出乎常情者哉願與鄕人共拭目焉

贈平江伯陳公還鎭詩序

平江伯合肥陳公志堅將漕運兵十餘歲矣歲一朝京師以爲常乃成化甲辰冬上書乞解印就第優詔不許於是節鉞還鎭有期凡搢紳內交於公者咸賦詩贈之推余爲序惟我朝文廟徙都北京國計悉仰於東南特遣文武重臣建牙淮水之陽以經制之而公之曾大父恭襄公首膺是任論者以爲中興計臣第一人其大功盟於冊府其遺愛存乎廟食者不替益隆也公以元勲世冑起而繼之兵彊食足爲諸鎭之冠而又識逹政體每有建白利病之策昌言於朝以是主上嘉其忠勤慰諭勉畱而搢紳懷憂國愛士之心不能已於言者如此余竊觀召虎徵淮南之夷而周人有江漢之思李愬平淮右之賊而唐人有方城之雅傳之後世以爲美談今國家承平兩淮晏然非叔季可比𨿽連丁歲侵得公坐鎭其地拯之輯之不遺餘力休兵卹士以收足國裕民之功視虎與愬殆無愧焉矧江漢之詩必舉公奭方城之雅亦頌西平視公之於恭襄又將以濟美並稱於百代之上盛矣哉世臣之足爲國重有如是者然則諸搢紳之作𨿽比之江漢之詩方城之雅亦何讓哉公少承其父莊敏公之訓喜問學隆師親友迨今不衰每士夫道淮必禮接之或就而問政有古儒將之風故人樂與之言而余交公尢稔輒爲道所以作者之意𨿽然出入均勞盛世所以優大臣也公之勞於外也久矣上下之屬望於公者厚矣不日召還畱衛天子建封侯之業以增輝於家乘史冊之間諸搢紳嘉予之者又將不止乎此協聲律被管弦以鳴國家之盛豈特公一身之榮而已

怡云錢翁六十壽序

先民之壽大率以百二十歲爲期六十則壽之始也出而仕於朝五十服官政六十則指使處而飲於學五十者立六十者坐示將以漸而致其隆焉蓋先王所以優六十之人如此而況子之於親乎當喜懼之交而致夫耄耋期頥之祝固情之不能已邪無錫有怡云錢翁者本吳越武肅王之裔自其祖父伯叔以來世以尙義聞至翁益篤於孝友盡父之喪隆母之養推讓田宅以與兩弟而又屢矜其不立三撫其遺孤𨿽已產藉是以日朘而不卹也方且延師以誨子捐粟以濟饑輯其先世遺文爲襲慶編以傳世而翁亦年六十矣於是翁三子因余所善戶部趙夢麟主事以請曰願有言焉以爲翁壽餘不及識翁而得觀其所謂襲慶編者又及識翁之從子所謂鴻臚君楷者知翁上顯其宗祊而下成其子姓不遺餘力蓋孝友人也語不云乎孝弟也者其爲仁之本與仁則壽矣翁𨿽不仕而以尙義恩授承事郎又以徳善重其鄕鄕之爲介爲賓且自玆始迹是觀之其心休其體豫由六十而底於上壽不庶幾乎𨿽然蘧伯玉行年六十而六十化進徳之功不以老而倦也豈惟六十哉萊子年七十而孺慕申公伏生皆年八九十而傳經張蒼年百餘爲漢計臣多著述古之人年彌髙徳彌劭者如此翁思古之人益策其所未至而不彊其所不能使年與徳俱進祝以漸而致隆將有不一之書餘言則其兆也翁名會字孟津別號怡云始生在嗣歲之元旦後八日其配長洲徐氏少翁十歲賢而偕老三子曰本相干皆孝謹克世其家云

呂母太夫人壽序

走少以童子執灑掃之役於嘉禾呂文懿公先生之門先生以淸徳正學輔英宗退而執經以授今天子蓋蚤莫汲汲畢力於公而弗顧其私凡區畫家政一出於太夫人徐氏太夫人淑愼之姿貞靜之徳賢明之行可方古人蓋一時卿大夫家率自以爲弗如也走獲與及門之士從公子今主客郎中秉之以歳時升堂拜舞爲壽太夫人推愛子之心以及諸生由是諸生自幸爲得所依庇率事先生如父事太夫人如母迨今幾三十年而先生不可作久矣太夫人居嘉禾故第無恙在堂而春秋亦六十餘矣及門之士或顯或隠多以星散而走於秉之得侍同朝篤世講焉𨿽無復向時展敬修謁之勤而此心蓋未始一日忘慈煦之澤也成化己亥春走自新安河親還朝過淛始獲拜太夫人於堂癸邜夏復自新安起復而來又獲拜焉凡再見而太夫人體益彊徳益劭內政益修而明僮僕益恪而嚴蓋不以老而怠其家者如此然獨念秉之不置曰庶幾王事有間乎其遂迎我我將從之撫諸孫以爲樂乎人以是知太夫人之慈走之至三月秉之果以太夫人故力請檄而南將便道奉板輿北上遂天倫之私而不廢乃公人以是又知秉之之孝夫慈與孝皆出於天而性於人順之則爲福斁之則爲盭若太夫人之慈歆其子之孝而有不獲福焉者寡矣吾知其心之廓如身之胖如將壽之隆如不可以言贊也走之先尙書襄毅公於先生爲同年母夫人於太夫人有娣姒之義方迎養於京聞秉之之行喜不可遏知二母之相見有日而獲伸其私也輙先序其事以貽之請爲歸壽之獻

驄馬行春詩序

成化乙巳春監察禦史姑蘇奚公克新奉命出按於南畿搢紳大夫作驄馬行春圖賦詩贈之而以序屬余余竊觀國朝著令每歲必遣憲臣分行天下以飭吏事卹民隠其責最重而在南北兩畿者爲尢甚蓋畿內郡縣地逼而事殷地逼則毀譽易逹事殷則舉措不遑誠非一藩省逺外之地可比奚公少以明經領天順已邜鄕書久之舉成化壬辰進士有起家之學筮仕知靑州樂安縣凡三年有及民之政受薦而入爲禦史嘗奉勅理鹽法於河東又奉勅綜邊務於居庸諸路有奏最之績玆之往也固將有所罷行而適於緩急之宜有所糾薦而明於賢不肖之察使七郡之吏民畏而懷之非議不興而廢政畢舉如是則亦何責任之重之足慮哉昔桓典爲禦史時人有行行止避之謠蓋予之也鮑宣爲司隸時人有三入再入之歌蓋期之也今送公之詩多出名卿才士之口予之深期之逺亦皆本於善善之公可以附古風人之義而傳者行臺瀞深職事有暇時取而諷之固將惕然思有以副之而莫能已乎不日還朝風裁益增而名益振天子益寵嘉之將有進擢之命以比迹於桓鮑且有徵於是詩俾一時號良憲臣者曰有奚公焉豈不韙哉

贈守禦滄州正千戶趙良玉詩序

滄州爲河間支郡古燕齊孔道而其境東極於海擅魚鹽之利盜出不時蓋嘗宿重兵委將吏號橫海軍節度使國朝旣一海內於滄州罷兵置牧專蒞其民民相安而莫相恃者餘百年矣成化乙未朝廷始用議者言徙河間衛一軍於滄州號守禦千戶所以漸復前代之舊有牧以養有兵以衛民有所恃以無恐而益安蓋修廢之良策經始之逺圖也維時武進趙君恂以正千戶將其兵以行至則畫疆界立營壘開屯田而建牙於州中不遺餘力以成偉觀庶幾一時良武弁乎而間以勞役得未疾久之弗瘳乃遣其子瑛請代於朝許之瑛字良玉余季父之壻也其爲人通頴而識事謹願而好文余嘗器之而愛莫助之也靑宮直講之暇爲請於同官得詩十章以華其行且序而告之曰守禦之官誠美矣顧知夫朝廷所以不憚徵調之煩規措之費者何哉凡以爲民耳夫兵民一體勢若輔車政扞則上之毀生情否則下之怨興而亦何有於守禦之設哉如使蒞民者曰兵所以衛民也吾民不可以不勞典兵者曰民所以養兵也吾兵不可以不戢如此則情相孚政相濟而爲滄人之慶也大矣良玉自曽大父以來預有開國靖難之功載於冊書而其父又以老成膺選擇首事於滄州者也良玉繼之而年甚壯志甚勇他日不有以邁前烈拓後效以答世將之寵而無忘於搢紳大夫與進之盛心是豈所望於館甥者哉然則良玉亦安肯取足於是而不加勉與

張氏世美集序

涪人有云庵張先生者以易名家嘗魁正統辛酉鄕薦有捷髙科取顯仕之地而先生念失其父也早獨賴母守節訓之成欣然就乙榜以去又援就祿之令而得蜀之廣安學正自署其堂曰榮養虀鹽之樂不必鍾鼎也旣而親終攺陜西華州九年升山東濟南教授凡三主師席門生多列官中外而先生亦年才五十一耳毅然引疾西歸或署其堂曰恬退蓋先生之出也可以勵祿養之子其去也可以勵患失之臣豈非一時忠孝人哉今兵科都給事中本謙其長子也本謙世其經舉成化丙戌進士官瑣闥久之受貤封之寵且得請歸覲於涪維時張氏子弟以輸粟賑饑而爲義官者三人以執經入學而爲儒生者四五人或署其堂曰恩榮而先生未嘗以喜本謙奉璽書核邊廩於湖廣貴州兩藩袪宿獘杜私謁竟爲嘩者所誣訟謫判陜西耀州將署其堂曰遂休而先生未嘗以戚蓋先生飭其躬以淑諸人而施諸其家有如此者本謙懼弗克承之將取四堂所得名公記序詩歌類爲巨編刻梓以傳或者爲題曰張氏世美集間以序屬余久無以應也會本謙上疏伸雪荷特恩進今官而母訃又適至則是編之托余豈可以無說哉惟古人號世濟其美者蓋有之矣而美之小者不足言若忠孝則美之大者然亦必不以外至者爲戚欣而後能之若云庵先生殆有見於斯乎先生通經學古且聞道於至人往往有脫屣世塵之意宜其芥視軒冕進退從容而先立乎其大者如此朂哉本謙尙以平日所聞於家庭者充大而光揚之使功名焯焯於盛時上報天子知遇而下昭先生之徳於無窮他日所以世其美者將比迹古人而無愧當世名流所以嘉予之者亦寧止乎是哉先生名玄字成功封兵科給事中云庵其別號本謙名善吉餘同榜進士云

贈知婺源縣事董君序

知婺源縣事董君惟和旣受命將之官而婺源之仕者大理評事汪君守貞合一郡之人在京師者往餞之而以贈言托余余亦素相還往其何言之贈而爲有益於董君哉𨿽然則嘗聞之矣爲政者必悉其土地人物而後可與言治不悉其土地人物而惟吾意之所如其治之有成者鮮矣徽之爲郡也領縣六而婺源獨於前代嘗爲州五嶺奠之其峻極天水之東出者爲淛源西出者入鄱湖山川相帶風气孔完其土地沃矣忠賢之臣史不絕書節孝之坊門巷相望而子朱子之闕裏巋然中處道徳之澤萬世一時其人物偉矣夫惟其土地之沃則有所資給而民易足其人物之偉則有所漸被而民易化使爲縣者知其然易足者安之而弗朘易化者導之而弗尼如是而吾治之弗成者亦鮮矣董之先蓋淛之鄞人永樂初方占籍北京鄞山水之勝甲東南計與婺等而君又喜問學負才力從禮部尙書箐齋周公遊周公器之中成化辛邜鄕舉舉進士凡五不偶年益壯學益成閱歷益多且熟筮仕而得婺源其治之有餘地也可必矣董君行哉履其山川而考其題名前代之爲縣有去思與人所弗錄者爲誰奠於先正之堂而服其遺書求夫爲令者之所當勉與所當懲者何在切問近思而無待於外求則其舉錯之宜好惡之審事上撫下之節必有可觀以無愧於爲士其較夫走阡陌翻案牘而役精神於僕僕之間者相去逺矣竊誦所聞以答諸搢紳致之董君以爲少益而終聴之則庶幾婺人之慶也哉

贈麻城縣丞張君序

故華蓋殿大學士贈太師南陽李文逹公中子錦衣戶侯士敬嘗求塾師而未得以語國賓易水王公司言王公憮然曰吾友太學生成都張君孟誠其人也哉士敬卽日禮於其廬而致諸賜第之塾中以教其二子鏞銓焉張君學顓而行馴二子者受教惟謹士敬之兄曰尙寶公士欽每語而器之曰此殆蜀才之遺者乎久之當上吏部遂以成化乙巳春廷選爲湖廣麻城縣丞士敬過余曰子獨可無一言以惠張君之行哉惟不佞執經文逹公之門且托有姻好凡所以愛厚君者蓋與士敬同顧夫平日飲燕過從之間有會必俱服官行已之方亦略傾倒矣又何俟乎離觴繾綣之際而後有所譊譊哉𨿽然士敬之請堅矣則亦無已而爲之說曰子之欲得良師與民之欲得良吏一也是故師不良而子無所成者一家之憂也吏不良而民無所仰者一邑之仇也出處仕學之道烏有二乎哉夫丞佐令者也過則有犯分之嫌不及則有曠官之議而麻城又故楚之劇縣境多秀民尢長於春秋非其人政之公行之亷求有能足乎一縣之望者鮮哉張君之大父子英以布衣被徵爲蜀府寶賢堂訓讀父宗器以鄕進士歷官同知河東轉運司然則君得諸家庭深且久矣處爲良師出爲良吏以弗墜其先烈有餘地矣餘言不足以輔君君行哉不自足而益求盡夫在我者固君子之志也歟

贈監察禦史汪府君孺人江氏挽詩序

新安諸汪共祖唐越國公其居婺源浯村者在國初有春坊司直蓉峯先生號最盛諸汪皆莫之及江氏祖梁宗室云梁亡避地更姓今不能復而獨署其族曰蕭江以自別於土著所居曰江灣皆碩宗也汪府君宗熅出浯村六歲喪母十歲喪父能自立以不墜其先而振其後配江氏出江灣又能佐其夫拓其田宅而訓成其家人賢翁姥也府君卒年七十有二江氏卒年六十有七當升平之世而偕老獲全歸之樂其生也府君贈文林郎監察禦史江氏贈孺人受天子之寵命於身後足以發潛徳昭令名其終也長子奎舉進士職風憲出按於兩淮七閩皆有聲嘗抗疏論天下事不以利害動聞者壯之餘三子坦圻坤亦相與承其父兄之志力善而無弗肖者長婦爲太師徽國文公世孫諸婦亦皆出良家其後也府君夫婦之喪告哀於逺邇逺邇之人無不衋傷有奠有挽聨編累帙上足以勸人之親下足以勵人之子其徳之徵也夫其生於碩宗動有師法而無過舉故其累行之賢由一身以及一家名一鄕至於如此而人言之可徵者固不可無述也不佞獲與今禦史君同年進士有交承之誼蓋嘗過江灣入浯村望其山水之勝而敬弔府君夫婦之賢讀其哀詩竊有感焉故因其請而不辭有說以告來者尙徳之義也

篁墩文集卷二十四

●欽定四庫全書

篁墩文集卷二十五

﹝明﹞程敏政撰

○序

贈都督李公承恩展墓西還詩序

李公明逺世居陜之西寧而以才武有聲於一時蓋佐督府以贊廟謨統京營而修武偹以進於通侯宿將之列甚久一旦具疏言臣曩以母喪賜歸祔先臣會寕伯之墓而還朝命嚴莫罄孝思至於今不能忘敢重以請惟聖明卹之得予吿展墓且命有司給車馬續廩餼自京師逹西寜聖天子加禮還率以勵爪牙心膂之臣甚厚於是縉紳士內交公者繪圗賦詩贈其行而博士陳君啟先來屬予序惟李公實先少保襄毅公所薦士予辱知之不獲以鄙陋辭竊聞古者軍旅以墨衰從事而傳有臨敵忘親之說故中古以降不以喪祭之禮責武臣非不責之也事有急於彼則緩於此而不以常處變者禮也國朝因之武臣請歸塟及展墓者不數見見之而恩數優渥如李公亦難矣哉漢世祖中興諸將得過家者令有司具少牢行拜掃禮以爲榮而宋嶽武穆亦嘗以母喪還廬山前史特書之若聖天子以仁孝撫世俾有勞於國者得遂其私比於建武之詔而李公不忘其親兩被殊典殆有慕於嶽侯忠孝之名宜諸君子播之聲詩冩之毫素以侈大恩勵大莭豈直離亭繾綣之際輸其仗劍對酒之情而已邪𨿽然關陜之境兵荒相尋宵旰之餘屢勤西頋發南甸之粟出內帑之金拯濟之策不遺餘力蓋自今歲以來天心稍協民力僅蘓九重之憂漸釋而大臣之私始可白且遂焉此公之所以得西也河隴之上山川相望松楸鬰然棨戟生光使西人老稚因公之歸而舉手加頞曰吾君之不忘勲舊如此又披圖誦詩而擊莭嘆賞曰中朝縉紳之樂予人爲善如此其美談榮觀不旣多乎然此猶孝之小者公尙促還闕之期乘時建功於四方申河山帶礪之盟致珥貂橫玉之貴以續先公之烈以答聖天子之寵以無負諸君子期望之盛心斯孝之大者公可不勉與公之子■﹝王卂﹞舉進士官中書舍人以經術顯於朝詩云孝子不匱永錫爾類蓋識者又以是占李氏之澤方盛而未艾云

汪君自吏部待選還新安河覲送行序

成化甲辰乙巳關陜並洛三省民大饑亡者相枕籍於道或連數村蕩無居人木葉艸根發之一空人相食至不卹其骨肉以茍活旦暮流傳之語蓋不忍聞聖天子惻然軫念元元時下寛大之詔與民休息屢出大臣挾內帑往賑卹之又建行入粟補官之令於江南北由是生貟得齒國子胥吏得附銓選粟入旣多民稍得濟而吾鄕之爲生貟胥吏者亦往往來預若汪君文其一也夫其所以傾槖不恡而上之有司者蓋不獨於我有發身之階而已亦將於官有活民之力焉其名𨿽利而陰則義行乎其中較之他途猶賢乎已鄕人居亰師者榮君之歸請贈言於予辭不獲則吿之曰民瘼復有甚於今日者哉言之愀然於色聞之戚然於心蓋人人同也汪君之所親覩也傾槖而濟之以預有活民之功者非汪君之徒歟然則使異時受恩命於朝有民社之寄亦何政術之暇於他求哉惟無忘今日而已汪氏爲新安著姓皆祖唐越國公其自唐模遷鳯凰者曰希旦爲宋直祕閣自鳯凰遷章祈者曰傑爲元徽州路推官率有民功著於鄕邦而君又將有祿仕以承其先祀啟其後人諒哉其歸之榮矣於戲水旱之災堯湯之世所不能免惟修人事則可以弭之故上勤於公有所儲而不匱下儉於家有所恃而不窮則交相得而水旱不足以相病矣君之歸也在上者吾不得而議之在下者其爲我相吿語相勸勉而以儉爲四方之倡則庶幾吾郡之福也哉

贈魯公知膠州詩序

初成化戊子秋河間魯君舜卿以尙書亞魁京闈京師人翕然誦其名而稱之以爲大科可拾取也上禮部久之弗偶君年益壯學益邃而無餘子瑣瑣得失之心乃乙巳夏上吏部舉銓士第一人太宰以下又憮然曰此所謂名下無虛士也廷授知膠州鴻臚髙君時舉於君生同鄕學同志請縉紳之詩以贈別謂予亦鄕人也宜屬以序夫士釋韋布一蹴而至大夫秩五品持一道之印以奔走數百里之人榮孰甚焉然官髙祿厚則其副之也難故不以爲榮而以爲懼者君子之心也膠爲山東大州擅鹽鐡之利地瀕於海設守禦之師兵民雜居徵調蝟興而又有諸縣郎吏受成於下藩臬大府之臣責成於上守失其道則榮非其榮而士之望也孤矣學古入官志大而才足固不借聽於人而贈言之義則亦不可廢也竊聞之淸愼勤三言古當官之法可以終身服之而不易者也言𨿽熟於人口而克踐焉者或寡矣請以是爲君誦之可乎君世父曰山西大參公父曰邲陽令君政聲徳望實相後先且諸贈言者又皆有責難之義而無流連光景之詞吾知君承乎家庭漸漬者旣深獲乎朋友愛助者益多其知所懼而不輕其土地士民也審矣官足其在公之分祿稱其惠民之澤豈弟君子之稱燁然起於山東爲諸州之冠受朝家旌擢之榮增輝鄕邦無負所學發軔於玆乎魯之先兩君於先尙書襄毅公實相友善近者吾弟敏徳筮仕官僚又實從君之後通家之誼誠非一日之好一面之雅者比故特序其事於羣玉之首旣以規之亦以期之

送都閫蕭君赴四川行都司序

四川去京師萬餘里而行都司治建昌領六衛之師以控扼諸畨尢西南重鎭也邇者兵部以擇帥聞蕭君大用受命以往鄕進士馬君謙合諸婣友壯其行乞贈言於予予不及識蕭君然竊聞之縉紳間而得其人矣蓋蕭君承其先世之烈數奉詔使虜庭從徵伐起忠義衛正千戶至僉都指揮事智名勇功出列營諸校之右故總戎者以將才薦於兵部而上亟用之如此豈非得人也哉建昌古越嶲地南接滇池西雜吐蕃誠蜀之要衝然國家承平百年王化之漸被者日廣冶場塩井之利足以裕邊學校弦誦之風足以興俗近者諸畨又鮮出沒之患則建昌之爲樂土也久矣蕭君提一道之印而守其土撫其人固綽乎有餘地矣或以爲蕭君夙將且有志於功名疑建昌一道不足以盡其才者是亦不然千里之行始於足下所以試之者固將有以待之也君豈可以所轄爲荒服分閫爲偏師而遽忽之也哉視篆之後簡其士馬修厥戎器廣屯田禮師儒毋狃於宴安而常若冦至使西南號令斬然一新又以其暇日履渉山川指其不毛之地曰此諸葛武侯之所談笑而禽孟獲者也按行城壘撫其樓櫓之具曰此李衛公之所經營而奪蠻險者也忠賢往矣遺迹具存慨然興起於百世之上而思見其人焉則三軍足食諸畨向風朝廷無西南之虞而方面果不足以淹君矣大鎭元戎之選珥貂橫玉之貴皆上之人懸之以待諸將之有功者蕭君朂哉

贈監察禦史汪君序

禦史秩𨿽下而實有天下之責天下事無巨細禦史鮮不預者大朝會則糾儀大祭祀則監禮大徵伐則督軍學校選舉行河決獄一切禁戒之政與夫稽考積獘糾察非常必參用禦史一人出按於外則自羣有司以及文武大吏悉聽約束視其言爲進退其立朝也自宮闈以及將相勲戚有過大政令有闕必庭論之一歸於禮法乃已禦史之責重如此而祖宗以來亦重其官其理刑也必試可而後與其竣事也必核稱而後復一不如令則外補甚則速竄其出處與諸曹絕異蓋愼之也予嘗以謂禦史皆其人得其職則天下無不集之事無不韙之臣明天子可垂拱而治矣汪君從仁舉進士爲行人試監察禦史一年都憲報可以實授請於上從之從仁起江南諸生如不勝衣而所居事理不以難易爲戚欣胸中涇渭確然私謁凜不可犯殆知其責之難副而不取足於聲勢者歟其尢難者性敏而力學有求益向往孳孳不足之心視彼發無當之言以規大利樂不覊之行以取大辱者誠不可同日語矣飭羣工熈庶績以上副明天子責偹風憲之盛心固不系一從仁而從仁克當愼選以倡其同寅以比迹於古司直之臣不在玆乎從仁世居徽之婺源其從伯監察禦史文燦從叔按察副使希顏從兄大理評事守貞皆起進士揚歷中外爲時聞人故從仁有得於父兄師友之間而加策以自進於髙明光大之域有可必者如此予不佞於汪氏最厚輙與諸鄕人舉酒相慶而又緝爲之說以致萬一愛助之意焉

贈中書舍人姚君歸省詩序

國朝進士甲科惟正統壬戌翰林侍讀贈禮部侍郎吉水劉文介公榜最盛而後嗣之通朝籍居京師者視他榜亦盛然歲時還往疏宻不齊未有能合之者吏部尙書贈少保嚴郡姚文敏公之子中書舍人吉甫首倡爲之四十年通家之誼藹然如昨日由是喜有慶戚有弔麗澤之益有加蓋自隋唐設科以來其嗣人之有會寔自今始未幾吉甫將歸展文敏之墓且省太夫人於故鄕舊之會者或注官而出或予吿而去離合勿偶也而吉甫又爲此行於是兵部尙書贈太子少保新安程襄毅公之子左春坊諭徳敏政詹事府主簿敏徳兵部尙書贈少傅南京白恭敏公之子錦衣千戶鑌翰林編修鉞太學生銓翰林學士贈禮部侍郎嘉禾呂文懿公之子禮部郎中■﹝常上心下﹞太子少保禮部尙書昌黎韓公之子兵部郎中忱鄕進士慥太子少保工部尙書固安王公之子鄕進士■﹝王胃﹞太學生璟刑部尙書廬陵王恭毅公之子翰林侍講臣戶部尙書濡湏薛公之子錦衣百戶靖都憲東安李公之子訓導徳容大理寺正徳恢中書舍人徳仁學士金城黃公之子琳方伯二山王公之子兵部員外郎政參議慶陽倪公之子鄕進士英曁兵部尙書陜右陳公之婿大理寺副余君淵共十有九人相與醵而餞之且各賦詩以道繾綣不已之情而推敏政爲之序於戲士生斯世富貴利逹不足計而能不失其世守之爲難也蓋國必有世臣而重家必有肖子而興士必志於忠孝而貴典籍所傳不可誣也今吾與諸君子藉先人之澤誦詩讀書以有祿位於朝或藏噐以待用於異日而又獲講世好於斯豈直夷世而已哉喜有慶戚有弔固人情之常不可缺也而有大者焉善相勉過相規使言行不戾於先訓忠孝不忝於古人聞者欣慕觀者效法而後斯會之光可書也崇階之襲懋賞之延世豈無之而君子所貴則有在此而不在彼者矣吉甫居近侍奉淸光者九年其才猷蓋未能盡見然夙夜在公謹恪不少懈忠之端也進陟之恩旦夕將下乃翻然吿歸惟掃松楸奉甘旨之爲心孝之端也忠孝士之所難爲人後者之所當共勉也然則文敏公之澤其未艾乎諸君子之詩所以惜其逺別徯其速來者將責善於吉甫有逺大之望焉亦非直逰從之私而已

北觀序

寶應陶成懋學早負大志以經術取南畿鄕貢如拾地芥其天才橫發如天馬之不可覊識者疑其所出或難中規矩而懋學當作意處反伈伈類處子拂士一點畫不茍蓋士之所負有不可知者如此懋學以其暇日隨筆作山水花鳥人物往往逼宋人不說近代五七言古律詩宛有思致篆隸書亦髙古不逐時好予心異之曰世乃有才子若斯人者邪惜力不足以振之而懋學亦崛然必思有以自振𨿽居當路彊有力者恆藐之不卹也一日吿予曰成嘗登金山眺吳門縱舟西湖觀潮淛江思起古豪儁而上下之呼酒放歌以盡東南之勝不知者或目成爲俠今成數益奇諧益寡矣然气則益振自分非師成者不可以屈成也聞自亰師出居庸踰上谷入雲中其山雄拔其木悲壯其人勇而尙義將往逰焉歷訪古戰場及虜所出沒勝敗或得其詳於退校散卒之口其必有可喜可愕可頌可罵者豈惟足以昌吾言進吾之所能成異日不棄獲進南宮奉大對當以紓胸中之奇以自效於聖代然不知者又將俠成矣成豈卹是哉予奉使南京旣歸則有見之於上谷者矣久之云已在雲中凡文武巨公開閫建牙其地者爭延致之恆恐其去然懋學性疎爽不可拘縶𨿽甚相好者得其字什五得其詩什三得其畵什一亦卒有不得者其性然非固閟以求售者也間一還京師久之又將北行曰成志未愜將極登覧以盡西北之勝且吿於其所往還維時仲秋闗塞早寒禾黍旣登艸木漸變吾知懋學撫流光而飫大觀其所蘊益充所發益工淸曠之懷益浩乎其不窮豈以一世之榮悴爲戚欣者哉昔宋陳亮負才卓犖俯視一世𨿽遇考亭亦不爲窘其後卒魁天下而論者以亮經濟之策迄未得施爲深惜士固不可知也矧懋學近更其字爲敬學益將斂華就寔而慕爲處子拂士不獨其制作然也其所至殆將有予不及知者乎於是西涯學士爲作北觀二字於卷首予特序之而匏庵諭徳諸君子繼聲其後焉

贈工部主事程節之序

我文廟徙北都以來國用悉仰給東南河防之臣每置司於要衝以專責之濟寕其一也蓋泗沂洸汶之水畢會於濟寜而分流於南北勝國時開會通河以漕東南之粟永樂初從而浚之置閘以畜水時其啟閉工費而事殷於是工部都水主事一人受命蒞之兵民長吏有事於河者悉受約束閘壩庶官之進退丁夫衛卒之發遣湖泊津波之修葺木石茭泉百需之斂散皆受成焉得其人則安坐而事集非其人將委頓而事隳故主事之蒞濟寧者必愼選也而吾宗節之適受命以行行有日其鄕之仕者曰是可謂得人矣乎相率而請贈言於予予觀節之以春秋魁淛江舉進士髙第通經學古明於當世之務蓋無官不宜而況水部哉節之以進士觀政於工部有聲出其同行奉使於畿北於閩南於江之西無虛歲皆以公勤聞蓋無施不可而況河防哉諸君子以愼選得人爲同鄕之光是矣乃諉言於同姓之鄙人其何足副之𨿽然予嘗往來河上得河防之詳成規燦然可按而行行之力弗力系其人不必論然事有出河防之外者不可不知也中朝士之往來有事於東南者南郡及江淛嶺海閩楚滇蜀之供奉於尙方者貴幸勲戚之家貿易於両淮於三吳者聨檣大舶必駐濟寕旗鼓相望燁若神人符檄追呼急於星火而有司之疲於應命従可知矣水部之臣受命而中處俯仰之間毀譽乘之榮辱系焉中人以下能無動乎處之難殆有甚於河防之常者矣莭之行哉先正有言君子求盡其在已者爾在人者所不彊也在已無愧則人之譽者不足爲榮毀者不足爲辱將自治不暇而又何暇於徇人也哉以是心求之愼選得人之慶又豈直同鄕之光而已莭之先世自新安徙淳安與予皆出陳忠壯公之後而予於節之行稍尊竊意其名位所極行業所就當有亢宗之望焉故不得以同姓之私而已於言也

贈五官保章正周君序

古之傳經者有專門之學故其業精可以淑人其術良可以用世豈若中世之剽竊緒餘髙自標榜偃然當其名而不虞有識者之議其後哉蓋經學之不克世也久矣縱有之而上之人取士不以此故經學益微而經學之中有歷象方脈二家猶有克世之者然上之人亦以此取士於二家故歷象方脈之術業自國初言之誠有其人私淑之餘引而伸之或祖孫相繼顯於鄕或父子相繼顯於朝若周君良輔則亦其一焉周君世家彭城自其先公以明玄象歷數受薦而興歷官欽天監副以終君少而誦法於家庭不自等於中世之士殆其業不底於精術不充於良其志未巳也監試其所學率中式乃者五官保章正缺員遂共以其名聞詔可拜命之日親知之士咸以爲榮其內之兄劉君佐亦予之近戚也間請一言予竊誦四代之書亦嘗反復二家之說方脈未暇論若歷象之學豈易言哉堯舜之初政也諸所未遑而兢兢於欽若敬授之令惓惓於璣衡七政之察彼誠知所先務矣我國家稽古正官立欽天監以總歷象之事有長有貳其分蒞也有屬其受學也有徒且著令凡術業之在官者毋他徙不在官者毋傳習其愼之如此而保章氏在周官則掌日月星辰之變者也周君以世學膺愼選承渙恩是誠榮矣不思有以副之可乎歷象一也而象爲重象所以察天也察其常以合於歷則下有所據以興作於事功察其變以麗於占則上有所警以勉修於徳政或舛之失次或諱之取容則職非其職而失其所以爲榮者矣周君朂哉歷象之得失固不系君一人然下淑其徒上輔其長益進於術業以求無玷其先且勵志於古人而無勤於士議庶幾足以稱朝廷選舉擢任之公月課歲計而有成績不自己焉將次第以進於長貳之列無難者區區經生之談又將不一書而已也

贈葉君與謙南歸詩序

故吏部侍郎昆山葉文荘公之貴介弟曰與謙君素以孝友聞而又喜讀書無紈綺之習蓋文荘公曆四朝出入中外三十年奉親理家皆於君是賴而君亦能副公之托公𨿽貴有勲名手不釋卷所蓄古書名帖蓋不下鄴侯與歐公且校讎如法而文章制作亦傑然髙出一時獨宗譜亡失未備蓋嘗以屬君君求之累歲得石夲於松江由是闕者完訛者正而公久已下世不及見也乃者奉以入京請題於館閣諸公久之以太夫人髙年在堂應例入粟賑饑恩授承事郎以歸國賓王公司言都督袁公冢器允功喜君之來而不忍其去與交遊縉紳繪圖賦詩以贈諉予序之予聞昔郭有道隠不違親貞不絕俗𨿽不求仕而間至京師憂人之憂未嘗立異千載之下想其風采蓋邈乎不可及也君將志乎有道者歟百世之譜旣失而復以成文荘公之志俾無憾於地下又托名世之文以傳此君之所以來也髙年之親𨿽無恙在堂而定省不可久曠又得官比於命士足以慰親庶幾如毛義者此君之所以去也所以來者弟道也所以去者子道也以是心推之則獲乎友朋而受麗澤之益濟乎貧乏而預活人之功非有道者不能也隠不違親貞不絕俗吾又安得不以是期君也哉先少保襄毅公與文荘公同在諌垣又並命爲參政於山東西號最相契而文荘公尢愛予每有奇書佳帖必相視顧予之鄙朴不足以副其教爲可愧也故因序贈君之詩而述通家之好焉

贈中書舍人楊君序

中書舍人楊君應寧官九載上其績於朝其同寅樂君之宦成而君乃請賜假歸展其先壠又不能無惜別之意焉以予辱交於君請言爲之贈於戲仕必九載而後課其功者虞周聖王之制而秦漢以來未之能行也或一歲或間歲不核其殿最而遷陟隨之故士習奔競治趨茍簡日甚我髙廟有見於此慨然復虞周之制爲著令今百餘年矣而久則勢不能盡然於是才足以逹變力足以受知者往往不俟考績而進進且不次焉惟侍從之臣無事功得自見而又愼靖謹恪恥於自逹故九載考績之格守之甚堅罷常祿以俟後命有至三四載者勢固爾邪楊君與予少受國恩最厚前後教飬於翰林又前後舉進士爲侍從之臣而君學問宏碩可以當師儒之尊議論嚴正可以受臺諌之托才術優裕可以偹藩府之長予蓋不及也而君伈伈自守夙夜在公退與諸生講習不輟泊然有足樂於其中欿然無所暴乎其外與布衣無異而有識者固策其爲端人良士也豈終於人下者哉𨿽然枉尺直尋大賢所戒行義逹道君子欲之君旣上其績於朝矣循資而升以晉於大夫之列重其祿而責其成君之所安也有如君者因其宦成相與昌言於上而有不次之擢焉君亦將安所辭哉傳曰夲之大者其實茂膏之沃者其光燁君之爲從官也久矣閱歷之多持守之確爲士類之所拭目也深矣掃松之後式遄其歸推所飬以自樹立於聖明之朝不可失也振士風而贊治功固不系君一人脫君有焉使人稱曰此朝廷涵煦作育而得之者宜其過人如此豈不偉哉諸君子亦寧不有望於楊君也哉

太子太保襄城侯李公壽詩序

古之號良將而獲上壽者若周師尙父吳延州萊季子當八九十歲時或勝殷誅紂或卻楚救陳千里將兵一何壯哉計其後皆百餘歲漢營平侯趙充國唐汾陽王郭子儀亦年皆八十餘而収中興之功福祿榮名與國咸休至今想見其人邈乎不可及蓋四公合乎孔子之所謂仁人箕子之所謂攸好徳者其獲乎上壽有以也夫中世之爲將者則不然相矜以權利而謂武人但取其材勇耳他所勿計焉其功固燦然照乎冊書其名亦喧然播於人口其富貴尢赫然動乎一時然較諸古之爲將者其所得多寡則不可同日語矣若今太子太保襄城侯李公良用其庶幾有志於古之所謂良將者與公世家和州自其曾大父以鄕人子仗劍從太祖渡江遂長燕山左翼之兵其大父事太宗於潛邸舉靖難之師受封襄城伯而公之考以世爵屢扈從北巡歷仁宣兩朝總帥鎭山海者一守南京者再受知楊文貞公而與黃忠宣公同典畱務實嚴事之於祭酒四明陳公司業臨川吳公皆執禮甚恭其師友淵源所資旣深故名徳勲猷所就甚逺殆庶幾古之所謂良將者矣公承世烈之餘惇詩說禮謙已下賢而又嫻於武略有祖父之風當英宗時嘗領宿衛曁今上之初遂受股肱心膂之托入則總五軍預大議出則佩將印攘四夷進封列侯上保儲極勛望日隆而心愈下以寶貞道人自名其繩武之志許國之忠槪可見矣今公年五十有一歲八月之望初度之辰也儀賓王公司言於公有婣好作壽意圗而聲之詩歌將與縉紳舉杯相屬俾走爲之序惟先尙書襄毅公夙與公同事西南夷而走又承乏宮寮之末故竊以其所聞者爲公誦之天眷皇明必有世將之臣獲上壽爲一代之慶庶幾見之而幸於公有世講故祝之深期之切不自知其辭之費也𨿽然師保之職茅土之封比隆於尙父季子營平汾陽者公所有也身膺百福爲國元老由八十以至於百歲者人所望於公也乃若陳丹書以格君聞六義而知徳陪廟謨則以不殺爲武守爵祿則以不欺爲忠增光前人比迹四公而爲一時良將使功垂竹帛慶流子孫非仁人攸好徳者不能也公豈可退托而不自力也哉中秋令辰壽燕伊始敢以此先諸君子之作南山之圖崧嶽之章嗣是而有不一之書者當未艾也

賀禮部侍郎康公序

於戲天人之際微矣其職沿於羲和之命重黎之司其理出於禹箕之疇羲孔之易非賢聖之士類不足與此迨秦漢以來設專官而付之星工卜史則僅傳其歷法象器之遺天人之理知者益鮮矣惟漢廣川董子對天人策以闡道原宋文靖李公陳災異章以匡君徳元魯齋許氏定律曆志以成大典庶幾先王之世體用一原顯微無間之學惜乎當時不究其用或用之而不能久也乃若熒惑守心變亦大矣而進三可移之說山摧孛見天下旱蝗災已極矣而倡三不足之言有道之世願治之君將焉取於斯人而用之也哉吾郡康公用和自其少時受學家庭卽熟於春秋災異兼通易皇極両家筮仕而爲監察禦史遂以經學才術見重士林未幾被詿誤出宰閩中久之聖天子經筵之暇畱意筮法有以公名上者驛召至京累授欽天監正力辭還江南適有先大夫之喪服闋再被召進太常少卿一年特旨進禮部右侍郎皆仍掌監事蓋公平素有志於廣川魯齋之學思上窺易疇之旨以究天人之蘊辧博之餘自不可掩宜聖天子知之深眷之異而畀以羲和重黎之舊任如此豈輕也哉夫天下之治忽系君與相而尢系欽天之臣天有災祥君相不卽知或知之而不以懼則治忽從之矣使如文靖李公者日陳無所諱而疾視兩宋之臣由是上思正體元之職下思盡調元之事六沴不興天淸地寧兵可戢歲可登民無夭閼而躋於仁壽之鄕欽天之臣之功豈不大哉反是而求天下之治未之有也或曰康公誠有志於廣川魯齋之學歟人莫得窺也若文靖則相也公烏得擬之予曰不然國朝以六卿行相事今康公進位卿佐矣聖天子用公之意願治之心不言可知矣天下之治忽殆系公言公言之而使天下蒙其福且知儒者之效至於天人交孚歷象可徵非星工卜史可比豈惟同鄕之光天下之光也及時與鄕人舉酒爲天下慶而此特發其兆云

贈知易州羅君考最復任詩序

成化乙巳冬山西太原民數百人具疏言知易州羅某嘗通判太原得民心願補我府正缺員易州民聞之亦羣然曰柰何奪我良守上疏請畱事俱下吏部未報適羅君以三載考績至得書上最而還易人大喜惟時易人之在朝者儀賓王公司言最顯且文將乞縉紳之詩以贈君屬予序予方嘖嘖羅君而莫能致其詳者詢之王公王公謂予言羅君羅山人起鄕貢進士歷通判平陽太原督山場薪事於易州有才而亷常爲八府五州之冠會我州正缺員易人赴闕請畀君獲命當是時易方苦於歲侵而賦役夫徵保馬三事民患尢甚君審於民而省常徭九之一請於上官而減徵夫之金五之二又懇請於朝而蠲保馬逋負之徵五千有畸由是易人少蘓而君於他政始克次第爲之勵生徒之業戢戍卒之擾申闗市之禁修廢窒罅不遺餘力扺玆三年政以大成往時僕以掃墓恩西還始識君得其政之大端恆往來於心不能忘又竊懼其有遷陟之命而吾州弗克終其惠也予𨿽不及識羅君然聞其所至得民且因王公而知其名實相副如此憮然曰於戲今之爲政者懵於舉錯而甘置其身於無聞之地則幸而不爲其民之所賤詈者亦已鮮矣又其甚焉怫民之性而一切以苞苴黴纆從事則幸而不爲其民之所疾訟與瓦礫之所掊擊者又加鮮矣況能望其匍匐請畱至再至三至於兩境相爭以不得賢守爲戚者何相去之逺哉若羅君者豈非賢哉𨿽然愼厥初惟厥終終以不困羅君之政則誠美矣使加以黽勉不怠之心而求進於西京循吏之列將易人之感戴益深朝廷之旌擢益至或進守大郡佐大藩其名實不益孚而仁民澤物之功不益宏哉王公以貴戚惓惓於故鄕知其民瘼之所在而求諸君子詠歌其賢守以比於鄧侯賈父之遺音尢可謂難者故序其事而不辭

賀順天府通判馬君序

京府通判其祿秩𨿽與列府同而禮體則甚異蓋其入則懸牙符與朝臣序立丹陛之東出則擁騶從與丞尹大臣聨署而蒞政三載奏績則受天子之勑命貤封其父母而及其配焉視外臣之必俟九載乃得請而又有得不得云者獨非榮幸哉吾郡祁門馬君汝才初以太學生屢試不偶而考銓士第一人廷授順天府通判今三載矣鄕人之仕京師者相率請慶言於予曰非是則何以勵宦成侈上賜而爲里人之光耶嗟夫士讀書而有志於用世居朝行者或閒逸而不獲自試以親民處州縣者或困屈而不獲自致以近君皆士之所不滿者若夫有近君之榮而兼親民之權得行其志而顯有成績若馬君者亦誠可慶哉𨿽然慶之而不有以規之者市道也非桑梓之義也詩不云乎夙夜匪懈以事一人又不云乎豈弟君子民之父母斯士之法守而不可忽焉者也夫近君而不圖所以致君則忠勤之道缺親民而不圗所以澤民則公亷之行暌皆士之棄也君寧有是哉由韋布而積之以有今日由今日而積之以至於六載九載如一日焉斯無負於士而慶可申也抑孰有負經術如馬君有治才而不怠如馬君必俟乎六載九載而後遷陟之也哉

贈太學生郭君南歸詩序

郭君錬卿家蘭溪之■﹝霝上土下﹞湖世以易學聞其先多以是經取科第爲臺憲部郎中捨至君獨早失怙恃而奮志有立亦思以是經發身數奇諧寡屢弗利於有司其鄕之人鮮不爲君惜者會河南大侵始循例入粟賑饑得上太學久之以省親南歸其友進士知莒州葉昌伯之子澤實君之婿求諸縉紳贈行之詩而以序請僕觀士之發身不必盡同要之其出也有名而不戾於法則其終之所成亦必有足見於世者不可誣也方邇歲之大侵也陜洛爲甚民流亡相仍守吏坐視莫之能救主上有憂之元老大臣不得已而畫理荒之策由是諸生得入太學亦偹一途則諸生之來者豈有所自覬而爲是僕僕者哉上以仁倡下以仁感𨿽非先王偹災之政而其情則有足亮者矣彼唐宋之季士不知所法守而茍進趨名掛於斜封官出於內批屢興屢僕而不爲之慚沮卒並其所有者失之其視君軰發身出於明詔所載而預有活民利國之功飬其才以俟用者其相去豈不逺哉昔黃覇以入粟爲郎至二千石進秉國鈞爲漢名臣士固不可以例論也矧未必恃此以終身而挾有志望者哉郭君勉之他日自太學生以世經取髙第繼美其先之人而以功名自見於盛時豈不益有光於斯途而無負於縉紳贈言之意哉中舎時頥力學好古以詞翰妙一時僕亡友也故於君之行序不以辭

贈南京太常卿翟君詩序

成化乙巳冬詔特以尙寶少卿翟君廷光爲南京太常卿初南京太常以畱務簡往往置佐貳未有卿有之實自君始豈尙寶之臣職親而地近非逺外庶僚可比故上屬意之深耶於是同年友之在朝者各賦一詩致慶餞之意而屬予序之惟今制官至於三品則恩之所推上逮其祖下延其嗣出入肩輿比元老而飾終之典賁其先以及其身士一生所願欲而不可兼得者至是可畢遂矣夫其受之也深則其報之也至而況巋然被非常之恩膺不次之擢如君之受知者哉南京我太祖髙皇帝定鼎之鄕陵寢在焉而太常卿秩三品實典祀事君固不能不勉焉惕焉以求所以副之者矣仰惟髙皇帝創業垂統奨忠良僇姦慝以追迹唐虞三代之治法令昭彰百世如新茍勉於其所當慕惕於其所當戒則名與位亨身與寵偕天下臣工宜莫不然而官南京者觀省過化宜所先也又況官太常握印章而歲時執祼獻之禮於橋山之下者乎吾知君之所以副知遇者有餘師矣君成化初舉進士卽教飬於翰林文學之進才气之充人率以爲逺噐已而給事黃門益究心職務章疏之陳封駁之出又足以禆闕政而樹成績一遷鴻臚再遷符臺聖天子特超擢之而不與常命者等固簡知之有素哉君世家洛陽中歲定居南京君之兄廷瑞方佐南京大理玆之往也蓋有桑梓之榮有塤箎之樂然君子不以是取足於君也年方壯气方鋭士之所當爲者宜有大焉勵所操而愼所擇理其所舊學而擴之以古之名臣自期待此有志者之所爲也異時非常之恩不次之擢輿論又將歸之而君亦且有不得辭焉者哉竊不佞以是爲贈言者先亦自附於朋友責善之道云爾

篁墩文集卷二十五

●欽定四庫全書

篁墩文集卷二十六

﹝明﹞程敏政撰

○序

陜西河東都轉運鹽使雷君贈行序

國朝以鹽法之重置專官理之秩三品在列郡守之上亞方伯一等厚其祿以飬亷重其權以彈壓四方之富民與中朝貴人之骫法者得其人則可以収天下之公利救歲凶實邊廩故鹽法淸而國計充捨是而欲斂一切無名之小利以爲裕國足民之良謀可謂放飯流歠而問無齒決者矣故都轉運之官常難其人焉邇者戶部郎中江陵雷君大亨以推擇爲陜西河東輿論宜之而同官者益以喜曰吾黨之光也欲相與致古者贈言之義托汪君克容趙君夢麟來屬之予予聞鹽之榷也不見於三代之世疑非令法然後代事與古異井田廢而兼並之家興車乘亡而府兵之制出則鹽於軍國實有賴焉故其法最宻且嚴善守之則國裕而民紓不善守之則國匱而民困蓋鹽之有系於國計民命若此其甚也承平旣久法玩而不行將決其堤防而聽之出乃責成於都轉運之一身豈不岌岌乎難矣哉則諸君子以爲君喜者吾將以爲君之戚焉𨿽然君起經術擢進士不出戶曹者十五六年嘗奉使於淮東於北邊處錢谷嫌疑之中而行足昭其潔當簿書倥傯之交而才足剸其繁殆非無所試焉而幸以得之者是固不足以戚君矣謹之乎蒞政之初振之乎積獘之後倡其同官相與守職而不爲有力者所揺奪則國用可以漸裕民力可以稍紓𨿽有凶年不必鬻天下之爵而莩者以生𨿽有邊警不必出內帑之金而戍者以飽鹽法得人之明效不至此乎使他時課塩最者曰陜西河東稱良計臣者曰雷君則庶乎朝家三品之祿秩所以畀君與君之所以圖報者爲兩得哉此贈言之意也亦君之素心所欲勉焉者也

贈苗君知合江縣序

天下之治忽系牧民者之賢否而當今號牧民者惟令爲難蓋凡政之利獘藩下之郡郡下之邑而邑不敢專民之休戚牧分之守守分之令而令無所諉令之秩在人下而其責恆在人先此令之所以難也𨿽然令誠賢乎則於利獘得昌言之於休戚得身任之有所云而莫吾奪有所建而莫吾撓則牧守𨿽大且尊如令何哉夫如是吾又見爲令者之易易也已苗君時雨之知合江縣也其鄕之仕於京者周君麟榮君之行而欲致古者贈言之義見屬於予予不獲辭則吿之曰士明經孰不欲以致君澤民爲志而或言盭其所行政非其所學何哉利汨之也利豈賢者所當齒耶賢者正義而不謀利則上之致君下之澤民皆恢乎有餘地而天下之治可幾也況於令乎令之於民也最親則賢者抱澤民之志宜自令始苗君行哉推所學以試於百里之間當不求所以副之者哉蜀去京師萬里而合江治瀘水之東其境接牂牁其民習於刀耕火種更化百年比於內地而所以綏輯之訓廸之尢令之所當究心者也苗君其足以辦此乎天下之治固不系一邑而士之志亦未必安於一邑政之所通不奪其公民之所瞻不撓其亷吾見上之爲牧守者將大有合焉以福東川之人而令之不難也果矣君世家錫山屢不利於場屋而卒業大學學益老行益堅且明於義利之辧久矣其入吏部銓也試在人上崛然有聲殆非悠悠者比予故因周君以不腆之說爲賢者告而終以逺大期之

推府陳公考最榮還贈行序

嘉禾陳公明遇以成化辛丑進士擢推府於徽三年部使者以爲賢俾奏績京師吏部憲臺交以上最聞廷謝之日徽人仕京師者相與幸其邦之得賢佐以司刑而福民請予言爲慶方陳公之下車也予適居松蘿山中聞人言陳公最名有經學嘗與友人讀書其鄕之東塔寺諸生從之攻苦茹淡不底於成不己已而先後舉進士甲科傳其學而待捷者尢眾且出其所長於詩典則而淸新三吳之工詩者或未能過之此其人疑不足於吏事者歟予曰不然經律之可相爲用也久矣伯夷降典折民惟刑而漢人引經斷獄惟世之不可以兩有也故或彼以此爲迂儒此以彼爲黠胥皆非也烏有深於經而淺於律者哉矧八音與政通而謂詩不足以逹政豈知夲之論哉吾知陳公必將有闇然日章之實固非若淺丈夫沾沾自喜而徼名於一旦者矣子姑待之哉久之則聞人言陳公果有過人者其性不忮以刻其才不露以逞其坐署也門庭肅然無私謁其行縣也必以奉公自誓無後言亮哉其非深於經者不能也則又對曰未也易戒無恆詩謹克終世固有始𨿽明潔而中斯變焉者矣子不更需其成哉蓋及今三易寒暑其莭愈峻而刑愈平民愈孚外之則部使者賢其人內之則臺部大臣書其最名通於天子俾還蒞其士民蓋經律之相爲用如此不誣也邦人樂終其惠而慶之宜哉夫刑國之所重也刑淸而余無所難理者矣亷闇於事與才蔽於私者其爲民病恆均世烏有庶幾兼兩者而向進不已如陳公者哉近著令禦史缺員取具於府推則公早晚必有還朝之命而邦人求終其惠將不可得矣東南僻郡號大佳山水者莫如徽而公辱臨之凡有所登眺與夫劭農問俗多寓於詩每錄以見示藹然古風人之義也別後再見而公之篇章益富且工則詩與吏事偕進矣而其後之所至又孰能禦之也哉

贈無鍚醫學訓科施君克文序

舊歲有詔求名醫於天下畀有司禮送京師而常之無錫醫學訓科施君彥淸預焉彥淸旣北而無錫遂以訓科闕吿官吏相與議於公士庶相與議於私曰醫拯人之疾病夭瘥以佐一邑仁民之政其利害不小況訓科之官所以領袖諸生取決羣疑其舉措尢不可不愼而施之醫無鍚之望也盍往求之得彥淸之從子克文克文業醫而善書能詩益以孝友聞於是自令以下聨檄署名上之吏部吏部送太醫院而試之良焉乃廷授無錫訓科以歸盛君舜臣方爲禮部官屬於克文有親好請予一言爲賀予每以謂醫之爲道類出古之聖神其書具在其明之甚難而後之學者若以爲易列肆而居執方而應蓋不可數計而人之遇之其幸不幸則亦有不可言者焉予嘗過鍚山識彥淸君於舟次其在京師益相還往以爲淸才妙思固文苑詩社之英而其醫尢不易得本之素難而參以守眞潔古明之彥修諸家推以治人鮮不獲驗蓋儒而醫者也克文嗣其官矣可不嗣其業哉醫以學名將以佐一邑之治科以訓名將以教一邑之醫學非其學而訓非其訓皆君子所不與也克文歸哉思古醫之難而以爲勉睹今醫之易而以爲戒他日起一邑而召入尙方踵家世之烈而収醫國之功斯無負上下之所望於克文者哉予又聞施之先在宋有爲翰林醫官者在元有爲南雄路醫學教授者在國初有爲無鍚醫學錄者蓋皆一時名流必有著述存焉而予素多疾喜醫學倘因克文預見一二又非快歟

思逺詩序

宮保尙書大學士壽光先生之謝政而東也門下士與鄕人後進仕京師者賦詩若干篇將寄壽先生而翰林編修敖君山題曰思逺俾走爲之說走竊觀先生起進士爲文學近侍之臣歷四朝位元老又實傅今天子於春宮尭舜君民之心殆未始一日忘者乃忽然上疏觧組以去又竊觀聖天子於先生資其啟沃置諸宥宻將有太平之責焉殆不可一日無者乃居然從其請而去何哉走以謂天下之大美必相胥而成古之人蓋有廹於衰暮貪進不止至於斥逐而後行者先生年甫六十去志堅決且久視古賢不少譲而聖天子於先生之去則有璽書之褒有內帑之賜有給驛之榮有歲祿之贍有公人之役恩禮稠疊度越前古蓋去之者振亷恥之風從之者篤始終之義也君臣之間相尙以道而天下之美於是爲大矣矧先生有父焉年踰八十無恙在堂得歸而飬之有諸子焉競爽並秀而又多納祿以從先生之後玉帶朱衣照映門閥杖屨所至溪壑增輝適慈孝之樂而並進於期頥之壽使後來者仰前軰之髙風以爲逺乎不可及則先生之歸在我朝一人爾𨿽然先生齒髮未衰精力方健天下之屬望在焉而古之賢相亦固有再入三入者矣聖天子重違舊學之臣而優遂其雅志於一時然賜環之召在前代以爲盛典者有故事也講而行之非天下之福哉若然則醉白之堂耆英之會將不能久魏公於鄴都終司馬於洛社也可知矣頌盛世君臣之美而致門生後進之思此詩之所由賦也

雲中寄興詩序

戶部郎中瀛海戈君勉學之督軍餉於大同也鄕進士寶應陶君敬學作雲中寄興之圖饋之圖旣精絕而又重以詞林諸君子之詩金舂而玉應疑不可措手矣而敬學以予有同鄕之好復請一言惟大同西北重鎭古雲中地歷代宿重兵以備之而我朝益嚴常遣宿將建牙於斯而軍實所需必付中朝才諝之臣總之俾以璽書從事文武大吏不得幹其間爲法之嚴在吾勉學者蓋遴選也夫塞垣非佳麗之地計臣非逸豫之官亦何興之足寄乎而陶君圖之諸君子歌之何居是不可以槪論也方今聖天子在位屢以偏師出塞敵益北徙而諸將亦屢以捷吿烽燧稍閒牛羊被野而邊人之晏然足食也久矣勉學職事之餘輕駕徐出以按行其山川考核其營田下馬而坐展捲而賦四顧悠然景與情會而忘其一日之勞固君子所不廢也𨿽然予則有進於是者夫以吾勉學長身丰頥气度軒豁有封侯萬里之相而又當盛年立要津顧可以小就邪昔張魏公幹辦公事於熈河徧行邊壘而進其老校退卒於頺垣廢堠之下相與覧觀形勢指授方略以詢夫戰守之宜與其前人成敗利鈍之故後起疏逺而位將相受鉞專閫於四方區畫邊事如指諸掌卒以成捍衛之功而名後世蓋古人之所謂寄興者如此非徒流連光景以相慰勞而已勉學其尙無甘於自棄而以爲非我所及也哉此贈言之意也

應天府鄕試錄後序

應天府臣以成化丙午南畿鄕試前期請官主考惟臣諧臣敏政適皆承乏被命而行以七月望前一日陛辭八月朔濟江七日鎖院廿七日撒棘蓋其在行也兼程其在公也通夕得士百三十五人取其氏名邑裏及文之優者與凡內外典事之職名刻爲鄕試錄以進而傳焉臣敏政竊書其後曰應天古金陵也我太祖髙皇帝起而都之遂定中原掃羣孽啟一代文明之運於萬億載而無疆所謂淸談之俗浮艶之詞浸滛乎輔郡而雜出於偏安叔季之所尙者蕩無餘矣太宗文皇帝閔幽冀爲元之舊邑𨿽訓化之未孚也思以南濟北又徙都焉所以建大中制諸夏而南畿帝業所由興比周丰鎬士之應期而出者固宜其盛哉自洪武庚戌試畿甸之士於京府迨甲子而飬材取士之制益嚴以備制純於經術而不雜故士習正而儒效昌非漢唐可及者百年於玆夫以聖化之所薫陶命吏之所甄拔名登天府而程文行四方則凡有在錄者固一時之選哉角海內之賢奉廷對而服官序實昉乎此然則宜何如其圖以副之■﹝艸馬﹞問學而以矜已嫉人爲大戒愼名莭而以貪得躁進爲大恥安職分所當爲而以矯情立異植羣扇俗爲大戾使文與行兼名與實符則庶幾乎天下士哉豈直南畿之秀益加勉焉則𨿽進而爲聖賢之徒也孰禦豈直科目之榮臣愚獲奉經幃及侍學春宮也久仰聖天子求賢圗治克纉先猷稽古右文聿修家法隆太平之業以上躋於唐虞三代之盛非士則孰與副之士之出畿甸者宜思其職以取先天下誠不可茍於一得負列聖作育之恩而爲掄材者咎且慚也樂斯錄之亟成也僣爲之說用相吿焉

贈應天府學教授黃君序

三山黃君思賢以鄕進士教諭河南陳畱九年其門人若戶部主事馬輅軰則皆已先顯矣於是吏部考其績書上最第其文居首選言於朝進其秩與祿俾教授南京應天府學其友人太僕少卿王政夫軰又皆喜其進而惜其去也請予言爲之贈惟士起儒生而至於教授亦可以爲難矣夫治莫大於政教而教授與郡守分其責是不難乎而又況於京府哉然教授九品秩秩如彼其小也食下士之祿祿如彼其薄也而責均於京尹教施於都人其終歲所瞻望而致禮者非畱後之臣則均逸之老也寢廟之美宮闕之壯江山之佳麗足以發才气而充見聞非一藩方逺外可比又與大司成同處乎都城之中其師道可仰而教條可規也夫如是則非上最首選之士吾未見其責之足勝也黃君少學於家庭有明經之譽長官於庠序有育才之功試可而進擢之以補京教之闕員誠莫宜於君者然得於前或有所缺於後長於彼或有所短於此則夫秩小祿薄而求與京尹大臣均政教之責思足以勝之疑又莫難於君者君可不勉與昔宋起歸徳建南京亦號應天府而範文正公嘗職教事於學官其率以身其所造就多名士而其篤志苦莭見於傳記者可考也又況其平生以中庸之說唘大賢以先憂後樂之心佐世主誠有得於聖賢政教之大端則今之以後學而領教事於舊京所當企徳而景行者其不在玆與𨿽然文正公百世士孰不願立下風而求踵其後塵者中世之所難也與人言而不尙論古人以振厲之者薄乎人也不自力以跂望其一二焉乃至於自沮以爲不敢當者薄乎已者也

慶戚裏張君榮授鴻臚卿序

成化丁未之春有詔得興濟張君來瞻之女上配靑宮前期特授君鴻臚卿禮成凡在君同鄕而仕於朝圗所以慶者請僕爲之言僕謹對曰此豈直君一身之慶而已竊聞張氏之先自河南徙山西徐溝再徙河間興濟君之祖知事公曁君之世父樂素先生皆以文學起或贊政大府或主教名邑至君之兄都憲公來鳳遂以進士甲科顯於時君承父兄之教屢試秋闈有聲太學秀之所鍾欎而未泄■﹝艸馬﹞生淑媛以儷元良其長厚之澤詩書之業培植豊而漸漬久矣駿發其祥益熾以昌此非一家之慶邪河間志載漢魏之間母天下者間有其人然或出於追崇或出於旁親入繼而致隆未有光膺封冊視膳兩宮如今日者使山川攺觀艸木增輝一郡之慶莫加焉夫自文皇帝以來聲容文物偹矣獨靑宮嘉禮未之有聞有之實自今始曠典之行快覩彌月流聞四方忻忭無極然則綿宗社萬萬年無疆之緒亦自今始請以爲天下慶焉夫慶至於天下大矣夲其慶源之所出君亦嘗惕然求所以持之者哉妙選徳門豈無珥貂列戟之族而得之乎儒家推恩近戚豈無奉車驃騎之銜而授之以禮官是殆聖天子念承祧之重嚴正始之文顧非儒非禮不足與言治者君可不朂諸以九卿之尊居戚畹之盛而能不忘於爼豆之故習則豈直身家之榮與國咸休進進未已凡椒房之親將莫不退嘆而興起曰儒者之學禮官之守眞檢身保族之規而裘馬之娯聲伎之耽田園邸宅之競誠有不足言者芳聲美譽逹諸宮庭益進於儉愼之徳以基王化於無窮顧不韙與僕無似偹員宮僚今十年矣嘉禮之成實際其會敬惟睿學日新景福益臻而又得外戚之賢如張君者可自輔也樂與諸公致大慶焉亦非直同鄕之好而已

贈黃君宗鎭同知處州府序

邇者聖天子以爲政之在人也而官人之效久未克臻赫然思有以作新之於是中外之臣無不祗畏澡雪圖自奮以副徳意乃成化丙午冬十有一月吏部銓人適當首選而黃君宗鎭得同知處州府事專董銀課云處州在浙東古縉雲之墟領十縣襟帶千里而又有軍衛並處其間以地言之巨郡也銀課所在上有藩臬專官有制使兼領而同知位守之次職五品食大夫之祿下之無敢均其責預其事者以官言之上佐也矧擇才更化之初以四事考之而褎然在數百人上名稱其實無或異詞以人言之遴選也當遴選之公膺上佐之榮而臨巨郡之重黃君之行得毋愓然於中求所以副之者哉而吾人則有以知君之足副乎此也夫銀課有國之大利存焉急之則失民緩之則曠官此有志者之所難也而君治春秋之學是非予奪素有定論義利之辧其見之必明祁門黃氏世爲碩宗而君之父封刑部主事捨先生操行甚髙教子姓甚嚴故君之兄宗噐今刑部員外郎起明經取科第刑書政典具有家法受父兄之訓非一日也其習之必熟君偃蹇場屋幾二十年聞見廣而渉歷多於世途險易公務弛張其慮之必周夫其見之明習之熟慮之周𨿽以之處天下之事將無難焉而況一郡乎況郡之佐乎然則黃君𨿽若愓然於其初而實有沛然於其間者哉他日政成播其績於一藩曰此吾屬之浙東良有司也又播之於一鄕曰此吾黃氏之佳子弟而橫捨生之經術有成者也又播之於四方曰此吏部擇才更化之遴選人也其旌之有誥命之頒其擢之有晉秩之寵其書之有郡乘之編有去思遺愛之刻則君之沛然於其間者又將炳然於其後矣夫豈不足以驗官人之說於上下哉與人言而不以逺大期之薄乎人者也聞人言而不以逺大自期薄乎已者也於是監察禦史謝君廷獻合吾徽之仕者相與餞君而予爲之序如此云

贈沙縣丞葉君致政南還序

休寧葉君尙莭以成化癸夘之夏用吏部銓廷授福建延平府之沙縣丞丙午之冬述職來覲得致其事以歸於是有以君爲縣三年齒髮未衰精力尙彊而請去太早爲君惜者予聞之曰不然士君子之處已也莫難於初尢莫難於終固不以祿之厚薄責任之重輕爲前卻也彼讀書於庠校勤苦終歲日不暇給有遭斥而不獲齒於諸生者其得上太學則以爲幸矣然其勤苦益甚有不獲一伸而終困以老者其得上吏部則加幸矣然不勝其勤苦之甚且久焉有請職名而去歸其鄕迄不獲一施其所存者視君由正途出佐巨邑上官嘉其能小民樂其惠平生所學略見於用者其初何如哉矧入覲之臣無論大小固有以墨以殘禠職而除名者矣此猶置之乃若平時藩臬大臣固有不職而爲部使者之所劾或吏民之所訟至於身謫而名污者矣此又姑置之乃若平時臺省重臣固有不檢以獲罪淸議去國投荒而甚之至於隸編氓列逺戍求爲下官冷局而不可得者視君之旣壯而仕其仕之小也易稱未老而歸其歸之健也可樂且又以引年納祿爲詞人無得而訾之者其終又何如哉予於是蓋爲君慶而君之所以自處與人之所以處君者亦不可不自慶矣獨念正統中先尙書襄毅公以公務過家實始送君入縣庠俯仰今昔踰四十年而予復得與君握手都門預祖道之席不能無感焉故鄕山水宛在目前君之朋遊計多無恙社飲之行鄕射之會泄泄融融其樂可知而予方鞅掌於世故瀾倒乎簡冊不能從吾人觴詠於一丘一壑之間可歉也哉故於葉君之行序以贈之凡鄕人在京者悉署名其後將以爲君之歸榮焉

贈知松陽縣事謝君致政南歸序

祁門謝君文瑩知處之松陽縣事五年端愨亷公爲浙東諸邑之冠旌擢之榮可計日矣而文瑩素恬靜不屑宦走慨然有去志白於布按兩司兩司知其賢畱之又白於監司監司畱之旣而以述職上京師時文瑩之諸父知武陵縣事文英諸弟鄕貢進士文溫監察禦史廷獻知其志微諷畱之毅然不可以情白通政司以上吏部凡兩司之入覲者交畱之不獲司銓者亦歉然曰知縣年尙壯而才何決去如此於是文瑩得請而南鄕之士大夫相與悵然曰吾人之仕者非無佐廟堂列朝著或貳藩臬長州郡求其性識操行有志鄕而不茍屈如文瑩蓋不可一二方覬其踐亨履要以漸伸其所抱負爲鄕邦之光顧力不可畱也柰何則相與言於予請有以爲君之歸予竊聞有國者必以恥勵下有官者必以恥自勵則士風振治道成故孟子謂人不可無恥而孔子稱鄙夫不可與事君有以哉丙午之冬聖天子以士風不振赫然下明詔督察羣吏以圖治功而述職之臣猶有請托以兾幸免者有自陳狀或隠其年之遲暮而願畱者有聞退報而失色或至於欷歔不自勝者士風如此宜上之人以恥勵之而進有及民之仁退有決去之勇如文瑩何可得哉然則爲鄕邦之光又豈待位之崇祿之巨勢之盛而後爲快哉予獨念古之君子蓋未始以進退而忘世文瑩夲祁門碩宗其髙大父子溫以儒行號東野汪環谷先生實友之傳祖曁考積累有聞旁施逺紹甲於他姓凡爲族姻者將於是乎考徳文瑩邃春秋之學少舉於鄕以儒飾吏而有成績無斁事凡爲後進者將於是乎問業方壯而仕未老而歸其渉歷已多而聞見益廣鄕射之行必推尊焉凡爲令丞與耆宿者將於是乎訪政而觀禮使從之者多好義知恥之人而足爲盛世興道善俗之助文瑩將無意於斯乎請以是爲歸贈若杖屨所經林壑增輝觴詠所加魚鳥獻樂此退居謝事放情適意者之常殆不足爲賢者道也

贈陜西按察司僉事潘君序

成化丁未之春大理左寺正潘君世隆用吏部言出僉陜西按察司事其同寅評事汪君守貞軰相與榮君之遷諸予贈之一言予惟聖天子以臨禦之久也慮官弛而法隳當天下述職之時特下明詔考核之典比舊加嚴由是銓臣憲臣奉詔惟謹貪橫不職與人望所不協之人或罷或謫庶位竦然知上意所在思自澡雪以圖報稱旣又選於中外得才吏若干人以補諸闕員而潘君與焉誠可謂之榮已然比者闗中大饑民流亡相食聖天子屢下賑卹之令不足則遣大臣禱山川出內帑濟之又不足至於鬻爵而方面之臣多以病民停祿久之災患稍息矣然屏鋤貪梗扶植傷殘以還於舊觀實有藉於按察之臣則潘君之行𨿽榮而亦豈可不加之意哉夫不以上之寛嚴爲敬忽不以任之久近爲勤惰不以地之難易爲前卻此人臣之法守而潘君之所當朂焉者也𨿽然君起進士甲科筮仕大理自左評事歷副與正八年數奉命讞獄於四方有賢稱而無訾議久矣膺遴選於考核之初當劇任於凋獘之餘宜若不可易視之者然夲之素練之才持之不懈之操佐其長以舉刺其官屬淸雪其寃滯使傷者以蘇僕者以起用答一方之厚望而副聖天子綜核名實以圖治功之盛心遷陟之榮固將與功名偕進豈止爲棘寺之臣增輝而已潘氏之先家錢塘中徙京師君父年八十有二母年七十有五聨徳在堂而子又克肖能世其學以待捷於科名人以是占君之持法夲恕而崇階峻秩當未艾云

贈溫州教授汪君序

祁門汪君秉忠以景泰丙子鄕貢士凡兩上禮部弗偶以順天庚辰就乙榜得河南新蔡教諭去去未幾以外艱歸久之起補撫州金溪再任臺州臨海以成化丙午升教授於溫州於是君走四方守一氈餘二十年矣在金溪考順天福建山西鄕試者三在臨海考河南山東鄕試者再門生不下二三百人或取甲科入顯仕而君之子浩亦繼踵領鄕貢矣受知巡撫大臣及藩臬郡守或上奏牘以薦或下公檄以委一攝政於上饒再攝政於樂安當歲荒吏獘之餘而所蘊亦略展布矣然則當今之爲教官者其負學之優操行之卓奏績之多孰有過於汪君者哉縣令之選臺憲之擢以君稱首孰得議之而又使之典教一郡何居予以爲不然士學聖人之學固將明體逹用而用莫大於政教教一邑者責均於令教一郡者責均於守教一國者責均於六卿教之責可謂重矣而祿之崇卑位之亨否又非志聖人之學者所足計也汪君歷教三邑號爲良師薦者𨿽眾而不獲進於通顯於君固無所損縦使進於通顯而志不獲伸乃與齷齪淟涊者並居而無尺寸功以自見於君亦何所益矧君讀聖人之書尢邃於春秋春秋者聖人之用存焉予奪之間榮辱系之則其所自處者審矣吾知君欣然其行而亦將隱然有憂其教之加難者矣夫憂其教之所以加難者責均於守也然則如之何而可邪吾聞溫州在宋有周行已先生者程門髙弟舉進士爲夲州教授邑人始知有伊洛之學而汪君之官亦教授也又有林石先生者當王安石新經盛行之時獨以春秋教授鄕裏而汪君之學亦春秋也如周先生之探道源而不溺於詞華如林先生之守遺經而不媚於時好庶足以成教而輔其守之政於一郡無難焉然亦豈非君之志而吾軰之所望於賢者哉近朝廷著令臺憲之擢取具於教官之有成績者君之志𨿽在彼不在此而祿之崇位之亨驀然而來坦然而得亦有人不獲辭者予不佞尙與諸鄕人拭目以俟而預道之以贈焉

雙桂堂詩序

句容之徐有號樗軒君者及其配虞氏名能教其子子凡四人多務學有立而名在秋榜者兩人曰玉琢之舉天順己夘才弗克壽曰欽承之舉成化丙午鄕人以爲難名其堂曰雙桂士夫間多貽之詩者承之請爲之序予讀之嘆曰天下之爲人父母者孰不願成其子然子之才不才及受教與否常不可必茍得一人焉則以爲幸矣而況相繼舉於鄕爲其親榮若徐氏兄弟者哉昔郤詵以對策當居首選猶桂林一枝蓋妄自侈譽之言非出於鄕評竇禹鈞五子登科時人有丹桂五芳之句然其得雋多在五季而入仕於宋識者憾之乃若樗軒君夫婦聨徳髙蹈於句曲之下而兩子成名於盛世其賢足以教其才足以受教鄕人榮之士夫頌之使登其堂有所慕誦其詩有所興其爲世教之勸不旣多乎豈直一門盛事一時美談而已丙午之秋予實奉詔試士南都承之之文校諸詩八百人最優而不爲分考者所賞識予得之落卷中驚惜不已擢魁其經同寅汪公憮然曰非其先人有大積徳不及此旣啟捲則欽也一堂閧然以爲得士久之聞人言承之有至行親喪廬墓而又事諸兄極友愛讀書攻文不事口耳蓋有志古人爲已之學今取以魁一經士宜哉予不及識其父兄而每以不失承之爲幸輙序而歸焉承之後此學當益深行當益堅所樹立當益逺且大而斯堂之名益顯矣士夫之作所以頌徐氏之先徳而嘉予之者亦將不止乎此此特爲兆云

奉送沈君出判徽州府序

仁和沈君文進初舉進士歷刑曹出僉江西憲事凡十餘年𨿽所職不出刑名家能以洗寃澤物爲志大有聲於搢紳間旣乃以詿誤左遷判郡於逺外人有爲之嘖嘖者君怡然曰求無愧於心耳若民事則豈敢不勉今易地徽郡徽杭近境也知君特詳則相與言曰沈君𨿽暫屈於是然所以大伸吾人於異日者將有賴焉又相與請言爲君贈予嘗以謂士力學用世當以民之休戚爲已責而祿位之小大前卻弗計焉夫士固有宜於小不宜於大者矣有安於大不屑於小者矣若沈君則不然君以易學起家於人情物理否泰屈伸之說究知之甚明故一出而官諸曹則有淑愼之譽再出而專一道則有平反之績其得之不喜其失之不慍非其中有過人者不能也矧今所佐一郡郡不過六邑非有逺邇圖回補罅苴漏之虞所理一事事不過閭巷田畆非有舉刺禁詰周思叢委之難然則號召之際規措之間固將有不勞而辦不令而孚者亦何藉於言哉然徽畿郡也其地位隠然可敵一藩其民之富庶居然可冠列府則夫利有所興而爲吾人之休獘有所蠲而不爲吾人之戚亦不能無望於賢者易曰官有渝貞吉敢以是爲君誦之可乎然予獨念君𨿽不以祿位之小大前卻爲心而士論殆不可釋牽復之恩藩臬之命將擬其後而吾人必有不得終其惠者於是相與奉餞於禮部司務方君之宅天气淸和南薫伊始酒肴維旅情文兩洽吾郡之士在坐者六曹兩法司及宮僚近侍藩府州邑庶官略備沈君欣然嘉其多士而樂其吏民之可與言治也爲之盡觴乃散而予竊序之以贈焉

贈徽府儀衛副黃君序

黃君驛近受命副徽府儀衛司秩五品視武略將軍之階與祿得世襲恩至渥也於是廷謝將還凡在鄕戚者思道其家慶而侈上賜爲府僚之榮請予一言惟君爲仁廟貴妃之侄孫中兵馬指揮昱之子神策衛指揮鍾曁秀王妃之弟徽王妃之兄駙馬鏞之從兄也一門貴盛甲於一時而君又從王之國鈞州入奉燕閒出偹扈從甚爲王之所禮愛久之王爲言於朝獲玆命焉是𨿽聖天子篤宗藩之親而君恪愼之將撝謙之守孝弟之修則固有得祿之道而不可誣焉者矣黃氏世居徽之休寧得山川之秀實多且專故生子爲奇男生女爲淑媛秉■﹝霝上土下﹞萃精照耀後先足以聨玉牒之書偹國史之編蓋非特門閥之慶而已然則諸君子夲其先世惇徳履善之裕仰聖天子宏仁沛澤之施榮君之還朂君之行以爲黃氏方興未艾之祝亦非特桑梓之好而已矧一府之中文臣惟長史左右武臣惟儀衛正副皆號元僚輔王之徳義而掌其禁衛之防所系甚重也以況義兼親賢而又出於天潢戚畹連姻嫓徳之舊者乎黃君朂之巽以持己而不矜約以處家而不侈勤以居官而不懈親賢士樂善言以自輔而不爲流俗之所移使行與齒增名與位升斯無忝於家乘無負於恩典而有得於鄕戚之贈言金緋之榮將儷美乎父兄之貴盛於異時也可前卜哉予與君同鄕邑嘗拜其大父於堂旣壽之又銘之故知其家世爲詳而交君父兄間非一日之雅也輒序之不辭

慶許孺人吳氏七十壽序

吾鄕之爲女婦者其性行之美殆諸方所不及蓋其自少而壯而老未始一日廢其紡績之業而於倉囷之入棲柵之飬中饋之治督視惟謹不敢以其身之貴家之丰而少縦焉首餙服禦朴而不華有上古荊布之風凖已嫁者其足迹未始踰大門近親至戚有終其身未熟其面者而獨惓惓於教子隆師取友不憚勞費蓋勤於婦功而刺繡剪制無吳越之巧恪於婦容而粉白黛緑無燕趙之都謹於婦之徳言而應持門戶陳詞理訟無恆代之健故宅裏之旌相峙於境壽考之樂相望於家閨閫之譽相髙於族黨閭巷之間者炳如也若歙琶塘許君示惠之配孺人吳氏則亦一人焉孺人性行之美至於孝舅姑而夫君以爲賢教飬其二子文升文瑾至於有立而知孝家庭內外肅如雍如皆世之所難者而孺人未始以自異𨿽其子與其近親至戚亦且以爲常豈非吾鄕之人安於善而不爲流俗之所變易有如是夫成化丁未七月二十日實孺人始生之辰於是壽七十矣其婿汪惟用走書京師乞予言爲稱觴者先惟聖天子以孝治天下邇者恭上太母徽號加恩寰區俾老者有飬萬世一時而孺人身際其盛七十伊始吾知其心益休體益康享子孫之飬益厚踰八望九以底於期頥之算有不難致者哉𨿽然孔子論壽曰仁洪範五福主於好徳明壽必有所夲而後爲足稱也予故道吾鄕女婦性行之美而仰窺盛世錫福之隆書以授惟用之從子鄕貢進士祥俾寓歸爲壽予𨿽不及拜孺人而祥於予子爲友壻有親戚之好焉是爲序

篁墩文集卷二十六

●欽定四庫全書

篁墩文集卷二十七

﹝明﹞程敏政撰

○序

贈李君知大名府序

成化二十三年春刑科給事中臨汾李君廷玉出知大名府事廷謝之日多嘖嘖以爲李君起名進士出入黃門靑瑣間幾九載矣內而封駁諸司之章奏外而勘大獄於四方必協諸公議不茍止而妄隨也維時給諌之臣當上意者恆難其人而李君積有年勞無訾議宜膺峻擢以勵一時乃出之爲郡疑未足以盡其才者予以爲不然人臣之義在書有之爲上爲徳爲下爲民而已郡於民最親守也者所以宣上徳而爲民之師帥者也責莫重焉而輕視之豈知類者哉李君昔者以言爲職凡羣吏之廉貪仁酷得論列於上而舉錯之民情之淑慝與其事之利病得進說於上而更新之然獨言之云爾執政之臣有可否焉則其言之行也豈可必哉今出而專城不言則已言必見之於行不行則已行必系民之休戚吾知李君求舉其職之不暇而疑不足以盡其才者殆非所以重君也然則律己之廉卹下之仁君之素志不可渝也興民之淑而懲其慝講民之利而祛其害皆君之所得爲者也豈徒言之而已然予知君之足辦乎此也君爲近臣則有成績矣爲上爲徳恆恐弗逮而況得可行若郡守者哉或曰大名今輔郡臺省之臣更疊出入以督吏治郵傳旁午文移山積爲之守者𨿽有爲下爲民之志而不免於俯仰牽制之難則所謂可行者亦莫之可前必也是又不然君子之居官亦盡其在己者而已在己者盡則彼之賢歟固將善我以爲民福彼之不賢歟亦將自恧反走不足以病吾之政而又何私憂過計之有大名在前代守者多名臣或起領大藩或入贊廊廟其遺愛具圖經而大莭著史傳炳如也取而師之則其功之崇譽之興將不儷美前哲而庶幾乎盛世之循吏也哉於是李君行有日矣其同寅趙君良度軰知予素善君托鄙言爲祖道之贈而予不得辭焉輙次其說如此

贈鄭君知臨髙縣序

吾郡有負通才抱成學而久不獲見於施者一人曰鄭君文振其就試於南北也人率以魁選目之而君數奇率不偶非獨後進師之同捨遜之外而提學憲臣內而大小司成老於文行而不妄許可者亦相與惜之不已非獨良有司禮之寓公傳客過而訪之外而分陜重臣內而天子之元輔曁六卿之甄才好賢者亦以逺大期之蓋君學長於春秋於古人髙下得失及世務之成敗利鈍皆見之明決之審且以其餘力旁通諸家若六書之法與方脈之象堪輿祿命之書予嘗以謂若鄭君豈待試而後見哉觀其人可以得其中聽其言可以知其能惜吾力不足振之而君年亦踰彊仕矣成化丁未之夏合同志者入言於吏部請得官遐方以自效吏部爲言於上許之授君知廣東臨髙縣廷謝而行予因禮部司務方君良弼於君有姻好聞而壯之曰昔人固有過卭崍九折阪畏乘其險而卻馭者矣有持被入直三省丁寧內顧語刺刺不能休者矣夫臨髙𨿽瓊管之巨邑然處南海島中古遷客流人之遺迹多在焉君得之而恬然若無不可爲者將藉是以發其胸中之耿耿者乎才通而不伸學成而不試宜君之勇於行而不可畱也歟君世家歙之貞白裏其先曰鄭令君當宋季以一言觧屠城之師廟食至今曰師山先生以節聞事見元史君承累葉之傳學術政典具有家法疑無俟乎人言然君子不以其所能者自足而忠吿之言又非其所厭聞者君以爲何如哉別利器於盤根錯節之餘騁六轡於輕車熟路之上毋逺外其地而忽其民使循良之聲翕起於嶺海之間爲列邑之倡大府書其賢部使者薦其能升佐一郡長一州其又甚焉或進而官於朝皆平日故人之所望於君者君志固壯哉君從弟逹以名進士知浙之黃巖方以才亷有聞被召將至異日二惠競爽以增輝於貞白之裏使締交聨姻者預有榮焉尙當執茟爲君續書之

侍衛承恩詩序

國朝禁衛之制凡諸將軍魁幹有勇者別簡勲戚一人統之入侍殿陛出扈乘輿率佩櫜鞬禦劍以從其職號最親且重不輕以畀人焉邇者闕員詔遴選以充而得駙馬都尉洹溪樊公大振受命之日大夫士與公有文字之雅者相慶於其第且爲之詩而以序屬予竊聞有周盛時在王左右者自三事而下莫要於虎賁綴衣之臣故周公愼焉必以庶常吉士處之誠以君徳所系必自近始也今天子嗣世守文比隆成康凡一材一藝之人務盡其用恆恐或遺而況於侍衛之臣受簡知之素若樊公者哉公𨿽以少年居戚裏然偉容修幹有老成夙將之風劬書績文有經生學子之志知時逹變有謀臣策士之能聞諸縉紳蓋亦久矣一旦而起驂乘之親膺殿巖之選當心膂之托宜其播之聲詩更倡疊和以紀一時之盛爲邦家之光也古之聨姻帝室者蓋更僕不可盡矣吾於唐得一人焉曰杜仲立嘗一居衛尉再領金吾三進常侍皆奉宸宿衛之任史稱其居官精明屢進忠益大爲上之人所禮重於宋得一人焉曰王晉卿以詞翰妙一時而與蘓黃諸名勝相友善風流文雅談者尙之今樊公所任則仲立之官所負則晉卿之業顧豈可居其有而安其常之爲得哉必於其所任乎益恢於其所負乎益崇思上幾於成周吉士之列以無負今天子簡任之隆則諸君子之詩誦而傳之亦不徒以重交遊侈恩禮而已

旃溪十景詩序

予素聞旃溪張氏所居當吾邑山水之勝處相宅者亟稱之蓋張氏之彥曰士貴始卜居焉今四世矣士貴之曾孫尙相以事來京師因謁予言所居在金山之麓山秀拔不羣而徐谷之水出焉其淸可鑑毛髮山之四直其夷而可耕者爲富疃深窈而入可樵者爲桑塢蜿蜒若虹有竹萬挺可徑而陟者爲橫岡循溪而行出灌莽而升可與客徙倚者爲荊臺水沸而渟有翠壁掎之可坐而釣者爲亭潭坻岸相峙有松千餘人行蒼翠中𨿽盛暑可憇以風者爲髙港山之背有峯如筆卓然衝霄使人望之不極者爲瀛尖溪之東層巒疊巘若堆螺列障嵐靄蔚然使人應接不暇者爲擁埵蓋旃溪之景於是焉萃而張氏盡有之故嘗離其景爲十且得縉紳大夫詠歌之然未有序者敢固以請予不獲辭則序之曰旃溪之景勝矣然非其先世積徳累善基之其子孫績學砥行承之則亦烏能樂此而使夫山川人物之交重哉張氏先居歙紹川以殷碩聞與宋祝半州等曰光國者最好義嘗建臨淸橋以惠行人結凝翠亭以蘇暍者構雙溪書捨以誨其鄕族子弟蓋士貴之考也而士貴亦能紹其父志悉以先業譲諸兄來居旃溪爲遷善堂以自朂置義田立義倉剏金山橋與臨淸功埒至子以明孫斯寛皆克家益大捐金髮廩助有司濟邊餫遂爲挹秀軒盡金山之勝鄕人取世義名其堂而尙相復能襲其遺芳以求亢宗而爲其山川出色計焉豈非其地之靈足以產材之美材之美亦足以昭其地之靈若此乎是可傳已予又聞尙相築歲寒臺於富疃辟瀟湘深處於橫岡園池之邃亭館之幽歲時觴詠之樂甚盛予他日得謝事南歸當挾童子榜小舟訪旃溪而問焉從張氏之老者尋盟於巖穴濯纓於澗流撫寒松而弄修竹與釣翁樵子耕夫野人浩歌相答於淸空寥廓之表穿晴雲步涼月道荊臺而後去則予𨿽病散尙能臨風作賦以殿羣玉侈張氏之勝而此姑序其槪云

順徳堂詩序

天之爲徳也有順而無逆故人之有得乎天也亦然順則爲君子而吉逆則爲小人而凶如水行地逆之則湮如鳥遡風逆之則卻此不易之理也然人之所得乎天其順之大者莫若孝弟然故先王以孝弟爲順徳著於經雜出於傳記其大約則以謂孩提之童無不能之而其效至於通神明光四海且深慮夫天下後世之能順者或寡也祁門謝君以敬嘗以順徳名其堂示箴警焉迹其平生奉二親甚孝必得其歡心乃已從其兄以美甚友處六十年無間言庶幾無愧於斯名者好徳之士聞而嘉之多見於賦詠其子文溫奉以請予序予讀之竟而嘆曰古之後王立愛敬以先天下而措斯世於大順者蓋有道矣司徒之職有教有刑而典樂之官所以惠廸乎斯人者蓋無所不至其見於詩則南陔白華之萹常棣斯幹之什尙可考也後王降徳之典不作人性益離而俗益偸由是貴爲王公名爲師儒誦其詩習其業知其爲感發懲創之地者或難焉又何怪乎以徳色慮父以誶語對母而求食以紾其兄之臂者哉然法之在朝家者不廢而徳之根於人心者未冺也故夫不孝則望而知其爲可僇之人不弟則坐而計其爲可敗之家此人心之同也惜乎寕蹈凶而不爲吉之圖甘小人而不爲君子之歸者常多也亦何幸謝君之出於吾鄕而予獲序其事哉然則是詩之傳豈獨以勵謝氏之爲子弟者而已或風焉或誦焉使見之者慚聞之者興或有得於詩人之遺意而爲天理民彛萬一之助不亦善乎謝君今享年八十有一無恙在堂而文溫以春秋魁京闈主教長垣所謂順之爲君子而吉者此殆其兆也然徳之積也有漸則其獲報於天也必厚且長吾固知將有大焉者擬其後而爲斯堂之光於無窮也哉

卻金詩序

故諸曁馮君履吉以鄕進士知沛縣有介特之操嘗疏便民十餘事於朝多報可遇疾痛死亡水火盜賊饑餓於其境者未始不捐貲給之𨿽傾槖弗恡有兪繪者落魄江湖人也君憐其貧以鎰金貸之不質劵去未幾而君卒兪亦登科典教湖湘不相聞者十五年成化乙未繪遣其子以金倍息來歸君之子朋玉朋玉不知也亟辭不受曰先人未嘗以語我且無劵君豈誤耶其子不獲命則奠置君墓下而行朋玉不獲辭則以予鄕人之貧者當是時太平恆齋李君分教諸曁其二子惟誠惟敬與朋玉實同硯席蓋未嘗不嘆異其所爲有古人之難者然朋玉未嘗以自多而人亦鮮克知之於是惟誠兄弟相與謀曰使吾友之行不白於世無以勵世之貪者乃繪爲圖請縉紳士詠歌之而以序見屬於戲自義利之說不明世固有緣利而鬭且訟以至於離親悖交者矣有僞相質劵而誑人之有以自殖爲得計者矣烏有權義之所在有可受之理而毅然固拒揮利而去之如瓦礫者哉充其心而民風有不厚官守有不亷者寡矣朋玉之所爲與宋開封人譲寄金適相類蓋去今四百年而事一再見則士明於義利之說者誠難也抑朋玉豈故爲矯然不情之行以要譽一時哉見義勇而燭理明求不失其夲心而已惟誠兄弟篤友誼而汲汲乎張之有相觀而善之益諸君子之言夲六義之旨沨沨乎有挽頺波振末俗之風是誠不可無傳焉𨿽然開封人史不著其名得包孝肅呂榮公表章之而事始白若朋玉則何患乎名之不著予獨以爲官愈顯則責愈備而義利之辧愈嚴其所以副友朋之望而取徵是詩當有大者若予言則豈足爲士之重輕也哉朋玉名玨今刑部貟外郎分司南京惟誠名贊今吏部主事惟敬名貢今戶部主事皆起進士方將以功名競爽於時

贈甘君同知徽州府序

丰城甘君廷望起成化戊子鄕貢進士凡七上禮部皆弗利乃上吏部舉銓士首選廷授同知徽州府事於是徽之人客京師者謂君之拜命也宜慶君之行也宜餞慶與餞皆不可無詞也爰屬之予謝不敏不獲則爲之言曰吏之治民也猶醫之治疾誦醫聖之書旣精而又見證多用藥審則疾之愈者十九𨿽精於誦書而恃其性之敏也至以藥試證其證素非所諳也特以意料之而已則疾之愈者十一置書弗誦而證與藥漫無所知也聽其所如而妄意於幸中則其疾之愈者鮮矣彼治民者何以異此甘君數奇諧寡偃蹇於場屋志愈厲業愈修羣銓士而試之經莫敢爲之先焉誦醫聖之書而精者也君不獲伸其志於用者二十年然偕君而升後君而起固有大利逹而名與之俱者矣亦有碌碌於時而毀譽之不聞者矣至於爲郡縣者或宜民或不宜民某事之可法某迹之可戒皆君所目擊而非耳聞見証之多者玆之往也因民之所欲興其利因民之所惡祛其害視有餘不足而損益之以無伐其天和使病之僕者興瘠者肥變呻吟爲笑樂將自此始所謂用藥之審者固君之能事也哉徽南畿輔郡處於萬山之中其俗朴而不奢簡而知恥昔人恆以爲愛土而吏治有善否遂從而和之以爲難徽豈難治也哉夫天下之郡邑固有坐視人之疾而不能爲之者矣蓋得夫愈疾之十一者幸焉而況愈疾之十九者乎此吾於甘君之行竊誦所聞以吿而私幸夫吾人之有瘳也

壽處士汪君廷悅七十序

歙西有地曰訊行汪氏世居之其地之原田甚腴故汪氏之業甚丰而人之生者甚盛有處士廷悅君者尢以樂善好施惇族睦鄰見稱於一鄕子二人曰道銘道常又能勵行以承其業致孝於其親故君安之無事物嬰其心而居有滫瀡之奉出有杖屨之適不自知其歲月之攸邁也於是壽七十矣宗姻戚黨以歲之十有一月九日爲君始生之辰舉酒升堂以次稱壽而徐君昊其甥也夲二子之意繪日出扶桑圖以致慶請予申其說予聞化國之日舒以長而古之稱孝者曰愛日宜徐君有取於是以爲其舅之壽焉如此夫日麗於天明於晝故取以名時日之日而積之則爲月累積之則爲歲蓋日者歲之所由起也奉一日之飬則人子盡一日之心況一歲乎由一歲積之以至於七十則謂之古稀而致飬者宜日嚴也由七十而踰八望九以底於期頥皆人子之至願而況有惇族之仁則族之人期之有睦鄰之義則鄰之人期之有樂善好施之徳則一鄕之人無不期之矣況徐君爲其甥而受其教育有子道者乎吾知汪君心日益休體日益康壽日益增將與康衢擊壌之老共樂於尭天舜日之下正賓席於鄕飲受命服於天朝也有日又豈特一時稱慶之盛而已

城北汪氏譜序

徽郡惟汪氏姓最著族最多故昔人有十姓九汪之諺然毎族各以其居名若休寜城北其一也其所出皆祖唐越國公華公當隋末起兵拒亂保有歙宣杭睦饒婺六州之地曁亂定入附於唐生胙土田沒享廟食故子孫在郡最多而譜不可無作也舊譜稱越公之先出魯成公支子汪食采頴川至孫誦因氏以其王父名誦二十九傳至文和漢末從討黃巾事孫氏爲新都守而家焉新都則今徽郡也文和九傳至叔舉宋護軍司馬又定居郡之登源凡四傳得越公蓋其先之可見者如此疑魏晉隋唐官譜之遺也越公九子皆顯曰俊右衛勲府參軍凡十八傳至彥一復遷登源之梧村彥一孫徳彰宋直祕閣值咸淳徳佑之際再遷休寕依外家曹氏以居則今城北諸汪之所始也直閣長子瓛宋亡不仕嘗建樓爲藏修之所孫元京先生實記之瓛曽孫羣亦儒者有北荘集而所續家乘則陳定宇先生爲之序羣孫永昌始以儒業醫生二子應麟應鳯益世其學而應鳳五子皆賢曰克敬隠居能文曰克和太學上捨始以其暇日因克敬所續舊譜益修明之爲兩卷寄以示予求是正焉夫譜也者所以合眾體之離昭眾名之晦而示夫眾心之勸懲者也彼一飲食之譜闕則五味不可得而調一艸木之譜廢則羣芳不可得而遂一技藝之譜亡則百工不可得而理況一家一族之盛又出於神明之冑忠勲之傳詩書禮樂之澤漸摩涵泳於數百年之久者哉克和兄弟蓋於是乎知所夲矣矧其爲法略所疏詳所親括之以例証之以圖附之以行錄開卷之頃粲乎秩然誠可以昭繼述於先世示勸懲於後來者矣予與克和兄弟交厚善且噐克和而逆其駿發於功名之場所以光斯譜者有大焉故樂其成嘉其志特爲之序

贈南京吏部主事吳君序

吳君一淸以成化戊戌進士爲南京工部主事未幾以憂去丁未春用起復攺南京吏部合兩任爲三年上其績於朝得旨還任於是禮部司務方君良弼合同鄕之士在京師者謂一淸之考最也宜賀其逺別也宜餞餞與賀必有燕值國卹不可請易之以言竊視我髙廟定鼎南京其卽位以戊申之歲所以開萬世太平者實肇於此惟今上以聖嗣統攺元弘治而明年適當戊申天運再周庶政一新薄海內外引領向治而況舊京之臣乎相勉相規以興起眾功而爲天下倡固士君子之素願也然則賀一淸而與之爲別寧能已於言邪一淸世居徽歙其先蓋有守節之媛有業儒之老所以植而培之者甚深迨一淸益通經學古以承其後以有玆顯榮而今之考最也昌其家則有貤封之寵揚於廷則有遷陟之階位漸以升責漸以大鄕人所屬望於一淸者固不但今日而已惟髙廟之垂統也其教甚肅其法甚偹聞之猶足以凜然而南京臣民誦習加稔稔故宦成而寡過爲一時良有司者常多也一淸在工部預孝陵之役嘗取材於兩川歷馬湖卭部諸險阻之地竣事而還卒其功焉仰瞻太寢思食其祿必稱其事則所謂誦習加稔者非其人耶予又見諸司考核惟南京南臺公論可畏而端人正士以名節相髙者亦往往見之相觀而以其可進者爲勉相規而以其不若者爲戒則吾一淸之所成必有過人者矣夫恢宏治道以纂聖祖之謨烈此上志也中外臣工羣起奮庸而副之𨿽不系一人顧才力所得爲者在一淸豈可後邪上佐其長官下倡其寮友以古之忠賢自期待將不有炳然出色於舊京郎署之中而名四方者哉矧如是又非特鄕人屬望而已

贈丰潤伯曹公奉勑總南京操江兵序

自六朝五季與宋之南皆畫江以守而江防重於諸鎭我髙廟自淮西渡江定鼎金陵遂一中原而江防視前代益嚴每操江之日舳艫相銜旌旗蔽空所以懾姦宄奠南服者甚盛故置總操江兵者一人非世勲宿將莫預玆選或難其人則勑南京守臣兼領其愼之如此弘治紀元之歲今天子始朝羣臣以南京帝業所基而操江之帥闕用廷臣公議命丰潤伯曹公賜璽書以行行之日諸與公舊者相率餞於郊且俾予贈之言蓋聞都南者莫利於舟師都北者莫先於騎戰我國家自文廟徙都北京置三營爲居重馭輕之策而南京操江之偹乃習故常戰具弛焉莫之振有識者恆以爲憂先帝時用南寧伯毛公始克修復舊規績用有成進副居守之任而曹公代之公議所歸殆不誣哉昔漢穿昆明池以習水戰魏作玄武池以肄舟師勤逺略圖非常皆不足齒惟我髙廟■﹝木莭﹞風沐雨以平僣亂作生民主爲聖子神孫立萬世之業率用舟師其遺迹尙可考也然則操江之任重矣矧今天子嗣大歷服之初首以愼選而用公當不求所以副之者邪惟公之考荘武侯在先朝顯有儁功藏在冊府爲中興名將而公以元孫惇尙詩書克繩其武居宿衛典京營積有年勞非建功一時者比吾知其往也士心豫附軍政修明上足以答聖天子授鉞之心下足以顯其先元戎登壇之教使江防得人過前代逺甚斯亦無負於故人之所以期公者哉先少保襄毅公在遼東督餫時與荘武侯同事交好公嘗受學館中故予於公有世講之雅獲預離觴之末因序其事以贈

壽蔣翁八十序

維成化丁未之夏我憲考恭上徽號於淸寧宮以隆大孝推恩寰區有耆年碩徳者賜冠紱榮其身而吾鄕蔣翁廷槐與焉越明年戊申攺元弘治孟春之朔後一日翁始生之辰也於是壽八十矣禮部司務方君良弼於翁爲近戚且夙重其爲人乃道其詳於予予不覺爲之嘉嘆曰是豈可無傳耶昔者有虞氏貴徳而尙齒箕疇五福莫先於壽而主於好徳徳者壽之基也然有剛柔之分焉予獨怪世之論徳者必以其煦煦如婦人伈伈如稚子然後爲足當之而祝其享修齡介遐福曰此徳人也而不知柔之不足以言徳也柔者陰道也彼其秉剛之徳者其性必果其气必昌果而昌則獲乎已者有向善嫉惡之公獲乎天者有光前振後之懿是豈可掩襲而爲之剛者陽道也吾聞蔣翁最孝友而天資嚴勁處已接物公而不阿郡守孫公俾聽一里之訟一里之人帖然則間以一邑之訟委之其操久而不渝也又間以一郡之訟委之訟益理人益孚更龍公周公二王公凡四守其委益不替而翁則老矣所謂秉陽剛之徳性果而气昌若翁者殆其人耶是宜壽矣使翁早致專於儒業得少進而位乎民社其所作爲又寕止是邪然膺霈恩於極隆全盛之時獲與康衢擊壌之人爲伍鄕射禮行巋然賓席衣冠與爼豆相輝則受畀於天亦侈矣矧今上以聖嗣統奮朝綱開景運以躋斯民於仁壽之域伊始自今而翁誕辰實際其會心休體豫增重山林以迓夫方興未艾之福固鄕戚之所望於翁者哉蔣夲歙西舊家其先居河南有諱義者宋翰林學士其孫繼爲歙縣令始家黃山至翁之祖擅又遷山垕殆其譜云爾然翁有子五人曰顯曰耀曰光曰榮曰巖皆倜儻有父風間業儒謂將拓翁之所至而大之以壽翁之名於無窮人孰得而涯涘之耶予於良弼亦托有姻好輙本其志而序之以爲翁之慶焉

奉使湖南詩序

聖天子攺元弘治之春詔遣勲戚文武近侍之臣吿卽位於山川古帝王及宗藩陵園維時景帝儀賓王公司言實有事於襄陽安陸二藩諸與之厚者皆賦詩爲贈而予特吿之曰子少年美質業進士舉將成而被選得富貴宜爲富貴人矣然性之所便不出觴詠故一時名流上自元老下至韋布多樂與之逰宜其使命一出不十餘日而珠玉爛然盈捲有他人積歲所不能得者矧襄爲湖南重鎭方城漢水之勝如故而羊杜之流風餘韻在焉祀事旣成與其府僚寓公登臨懷古厭飫其淸淑之气而後放舟北歸豈非平生之一快哉公又謂予言憲家易水之上而官京師甚久幸今玆之逰得上游比日當順流而踰漢沔下武昌艤赤壁扣蘓子之遺迹沿九江泛彭蠡訪白樂天聽商女歌處登陸而道新安出桐江窺子陵釣臺直抵錢塘觀潮於海門放逰於西湖憇吳門眺虎丘循毘陵以止京口登金山酌中泠苐一泉渡江駐揚州問瓊花所在濟淮趨彭城溯百步洪上黃樓過東兗望尼山以逹畿北之境乃入京師復命天子然非故爲是汗漫遊者道之所經便也然亦豈非上之賜我哉予聞而壯之曰子志亦健矣𨿽然開明其心目充拓其見聞增益其問學亦非直逰而已子交遊半海內名能觴詠者所至必將有遇焉觧歸槖而求之視今之所得者其多寡勝負何如吾又將以此卜子之髙興也

贈大理左寺副汪君歸省序

聖天子之嗣大統也赫然思法祖以宏至治去邪進賢賤貨貴徳而辟諌爭之途庶政一新小大之臣無不思自進於圖回展布之列而大理左寺副汪君守貞上疏乞歸省江南或者疑之以問予予曰不然君親無偏重隨其勢之緩急而致隆則善於忠孝者也守貞之考君旣不幸而祖母壽九十有一母壽七十有五蓋自其擢第時獲分祿以爲飬評事時獲貤封以爲榮然不克燎黃冢上稱慶膝下且二母年髙日薄西山勢無急於此者能偃然無所愓於其中哉往時朝官非十年不得請假自憲考推尊聖母易六年歸省爲著令今上隆孝治以率天下而守貞獲先與焉豈非知所緩急者哉守貞家新安自唐越國公之後聚處婺源大阪以忠孝相傳凡七百年以經術發身於近時者後先相望若守貞之從叔希顏副憲八閩大有聲稱不久當進於朝列族叔文粲弟從仁皆以禦史直道而被黜於郡縣計今次第收召矣然則圖回其謀議展布其才猷以輔今上始初淸明之治在汪氏不爲無人固不以守貞暫歸而加少也守貞行哉鱅溪之上展墓之餘彩服登堂舉酒爲壽親鄰畢集二母樂之心益休體益康𨿽百歲無恙可也私情旣盡趣裝還朝與諸父昆弟殫忠於盛時以答聖天子教孝之恩意爲桑梓光是誠知緩急人矣守貞之弟侄舉於鄕者數人曰璽與予弟有子女姻婭之好曰儼曰星皆予主考所得士曰嵩亦善予而程汪世戚又不但今日而已故予樂守貞之歸祛問者之疑序以贈之

贈推府李君之任徽州序

弘治攺元之春吏部始取成化丁未科進士請於上而官之如令維時髙邑李君相儒得徽州府推官凡徽州之人仕京師者例有贈言以致其私而予承乏詞林最久例必見諉不得以鄙朴辭焉則諗於眾曰李公以詩舉於鄕而上禮部其得於詩教必深其逹於政也必易進於大廷又嘗取天下事極言之上自廟堂下及民隠悉無所諱避天子親第之以爲進士然則徽州一郡耳推官郡之下佐所理者一郡之刑耳李君出其中之一二固足以號能官驚服其吏民亦何俟於人言獨以君先世出河北中占籍遼東而吾郡僻江南山中民風土俗或有所未諳請爲君一言之可也夫徽州者程朱之故鄕而朱子之言曰山峭厲水淸激食其土以生者不能不過剛喜鬭然君子務以其剛爲髙行奇節尢以不義爲羞故其俗難以力服而易以理勝此數語者殆不易之論也而過剛喜鬭之言後世遂以爲口實夫徽州之訟𨿽若繁然爭之大要有三曰田曰墳曰繼其它嵬瑣固不足數也其所爭或更大吏不決或積數歲不決若誠健矣而其情則有足諒者焉田者世業之所守墳者先體之所蔵繼者宗法之所系𨿽其間不能不出於有我之私然亦有理勢之所不可已者君子於此盡心焉則徽州之刑淸而訟簡也過半矣夫以力服人者私也以理服人者公也以公滅私𨿽以之聽天下之訟將得其平而況一郡哉然則朱子之言固學者之法守而官徽州者益當服膺而勿忽之也哉令推官有成績者必召入補禦史禦史蓋分聽天下之訟者也李君以經術發身觀政於刑部益稔於徽州徽州之人當延頸企躅以大被其洗寃澤物之惠而俟其績之成召之下耳不敢淹君子之轍於山中以自幸也

白太夫人六十慶序

宮保尙書贈少傅南宮白恭敏公以進士甲科歷四朝出入中外顯有文武之儁功爲時名臣然家政一出於夫人棗彊孟氏公不以自累也在當時公卿間率稱白氏爲有英配曁公之沒夫人教育其五子率能以材武繼戎功以髙文取及第或待次於國學家塾之間四女之歸亦多取裏之俊乂及朝之勲戚內外僮僕各職其職而莫敢逞視恭敏時益偹以嚴蓋凡後公而興者又相率稱白氏爲有智母於是夫人壽六十矣計其壯年翟冠霞帔三受榮封入朝太后及中宮數沾恩賜迨其老也享文武之祿飬而端居自適於髙堂大第之間有孫男女十四人環侍膝下競爽玉立人莫不爲太夫人榮艶歆慕不已然太夫人終不以貴自髙以有自足以婦業母功之過人者自多也是豈常情之可及哉古者諸侯積行累功而致爵位率夲於內助之徳故鵲巢采蘋諸詩首召南以爲訓而洪範五福壽莫先焉然攸好徳其夲也夫徳旣崇矣則壽益增福益厚而福澤益宏以長皆理之必然者若太夫人非其人與走之先尙書襄毅公與恭敏同舉進士晚爲同僚若異姓昆弟然故走於公之子錦衣鑌太史鉞上捨銓與其二季銃鈁數還往爲通家每歲時拜太夫人於堂窺其徳容則充而腴聽其教言則質而章竊仰嘆曰壽徵如是矧今六十伊始將階此而踰七望八以馴致乎期頥之域黃髮兒齒巋然無恙使人因太夫人而思恭敏公之所遺與其諸子之所由成且未艾者有所觀法焉又豈直一家之慶而已安鄕伯張公之子恂公壻也以仲春花朝莭旦爲太夫人懸帨之辰將合諸親長爲壽而張公來屬文以道稱觴者之意走不獲辭

奉使贈言序

奉使贈言一卷諸縉紳大夫以餞尙寶卿李君士欽者也士欽世家南陽鄧州故少保吏部尙書兼華蓋殿大學士贈太師文逹公長子性明爽喜問學無紈綺之習其才識可以與大政當劇任顧欿然安其職分以躐進爲羞樂交一時賢人君子以自益而賢人君子愛重之視文逹公在時尢甚蓋以門第入官謹操持負譽望者士欽爲稱首使命一出而獲贈言如是其富有以哉士欽之奉使也實以今天子嗣位吿祭淮瀆及唐鄭二宗藩天恩汪濊香幣有嚴齊祓一心以逹聖天子之敬命然後便道還鄧州掃文逹公之墓以展孝思退而飲燕其宗族父老以修婣睦公私交盡勿淹其行使人於天子禁近之臣故家文獻之後歆其榮嘆其知禮豈不益有副於諸君子之厚望哉古之人有過裏門下車者矣有俾縣令負弩矢先驅者矣其賢不肖固士欽之所悉無俟乎云云𨿽然士欽老成人也當憲宗時常持節一使於楚再使於代皆稱旨不愆於禮度其何有於今玆之行哉予於文逹公爲館甥且門人也於士欽愛莫助之而特引作者之意如此

太叔父三處士士熈甫壽七十慶序

弘治紀元之三月二十九日維我太叔父三處士士熈甫初度之辰於是處士之壽七十矣內外宗戚以其日維暮之春天气和適最宜於老者之起居咸舉酒稱慶而小子不肖逺仕京師不能操幾杖侍賓客恆歉然於中不能已然竊自慶我太叔父之獲壽如是而未有發其所以壽者則序其事以附致稱慶之私於萬一自先髙太父昌佑府君生丈夫子二人其長爲先曾太父徵君其次爲曾太叔父尢溪府君最友愛不幸徵君當洪武中以詿誤北遷河間尢溪府君以才諝自奮當永樂初僅獲官尢溪縣幕蓋吾家之中阨如此徵君兩子其長爲先太父尙書公尢溪三子其季爲吾太叔父尙書兩子其長爲先少保襄毅公其次爲先叔父明威使君則吾家中更一再顯矣自成化以來處於家顯於仕者多已下世而吾太叔父巋然獨存端居自適耳目聰明爲一族之冠太叔父兩子曰彥英君彥華君皆襄毅公諸弟而能卓然有餘力亢其宗增辟其田園鼎新其居第加葺其先世之祠墓以求不失文獻之傳於是吾太叔父心益怡體益健樂其子之能飬而不知閱世之久至於四百二十有餘之甲子未艾也然小子聞之齒者四代之所尙而有虞氏主於貴徳徳者壽之基也惟我太叔父秉性淳朴渉獵書史丁家之阨而志不隳際家之興而心不矜嘗再至兩京一入八閩持身有義接人有禮迨其暮年韜晦裏門又庶幾古者退靖髙潔之士此其壽之所以過人而非偶然幸得者歟太叔父之配孺人出西門汪氏以巨家之裔來歸於程今年壽七十有二聨徳偕老於一堂可以播之聲詩見之圖繪傳之子孫使有所企慕觀法而力於徳善者當謹俟於後來歲一爲之祝其踰八望九而茂臻於上壽之域增輝於統宗之譜豈非一家之盛事哉小子何知輙以蕪詞頌長者之行而忘其塵瀆之咎觀者恕之而取其誠焉可也

送禮部司務方君南歸序

禮部司務方君良弼謝事還新安將行爲其部之長貳及僚吏者慨然太息以不能上書還君爲已責憲臺諌院之持公議者憮然謂君未可去而去之何居從君逰者索然以爲誦業請益將孰從而爲之所同鄕而宦處於京師者惘然以爲勸導規正與夫慶弔往還之莭將孰從而爲之倡蓋凡有一面之雅於君者率依依然有不忍遽別之心則相過而質於予予曰不然君子之出也猶處也不特以其富貴利逹誇諸人而已方君之出也最晚其學最深練逹而不迂和易而不回故於事不爲則已爲必有益於公家有益於人已將意其明揚顯擢在旦夕或長一郡佐一藩其爲益且有大焉忽以去吿故聞者駭畱者愧相知者惜之不已如此然君則豈以得失榮辱爲戚欣者哉屏山練水之間昔人之所謂佳勝者不攺也旣壯而出未老而歸舍軒冕之累而得林泉之樂比之據髙享大名不稱徳𨿽權勢可以動一時而爲人所指目者其所得孰多孰寡孰彊孰劣將不有能辧之而爲上之官箴下之語柄者乎君所居在歙巖鎭出漢黟侯逺有端緒至君益思亢其宗而人亦孚君之行也久則凡有情事之未睦禮文之未周者必將於君乎決之後生小子未底於有立者必將執經問難於門下以君爲歸郡縣大夫有興道善俗之事亦將咨君以自輔中朝巨公行部過郡詢吏治而察民隠者亦將廉君而進之吾又知夫君子之處也猶出也亦不特其嬉逰逸豫便其身之私圖而已𨿽然諸君子贈言之意則豈止於是哉古人有言畱不盡之巧還造化畱不盡之福遺子孫若方君則誠後於世之巧者矣然君二子師旦師夔俊爽聰悟學業並進挺挺乎有揚芳邁迹之風識者謂君食其報而未盡者天將於是乎發之推此以俟則巧者豈能奪而彊有力者豈能遏之哉予承乏史官嘗於君有姻婭之好然序其事而不以爲嫌者亦非特有私於君也

陽湖八景詩序

孫氏在江東者率以爲出吳諸公子各有譜莫相通若休寧陽湖者其一也陽湖之彥曰公潤嘗學於郡庠𨿽不仕重然諾一鄕之是非率參之曰是當爲人觧紛者有司亦進禮之公潤有子曰用彰年少而務學間來京師以其所居之八景者請品題於搢紳大夫乞予序予蓋嘗過所謂陽湖者去今之七八年𨿽其景歷歷如目前然其詳則不可得言矣於是用彰爲予言曰居之東有地十畆繚以崇垣雜植花木蔚乎爛然爲樓焉以供眺望曰萬春別墅西南鑿池引流爲亭焉以事燕適曰鑑泉幽亭孫氏之居舊名王侯社者逺自宋季疑當時以孫氏爲烏程侯長沙王之苗裔故名其社曰王侯古迹禮不忘其初也居之中偏列爲樓於長林古木之外挹南沼西澗之淸尢於賞雪爲宜故名其樓曰雪林淸隠景不以常以其變也居之西水漘有鋭峯翠入雲表水聲淙淙與石相搏擊繞峯而出因以響山龍吟目之居東南有七里墩相聨比墩邊塘其深可漁因以海塘魚躍名之湖之中有洲洲旁楊木三萬株風淸月明之夕榜人棹郎欵乃相續曰楊洲棹月而居之前嘉畛良疇可耕者皆孫氏世產故以河田耕雨終焉此其大略也幸夫子一言則獘居爲之攺觀山川艸木亦赫然增光矣乎予聞其言嘉之曰公潤有子哉爲之言曰天下之景蓋未嘗閟也然有顯不顯者何邪系其人爾彼酣於貴富者旣不暇爲累於賤貧者又不能爲懵然於弦誦者又不知所以爲此佳勝之地不幸而淪於荒煙灌莽之餘不得揚厲洗濯以登於騷人墨客之場者什九也若用彰者豈非賢哉𨿽然謝康樂好山澤之逰人以爲癖李平泉酷於花木山石之玩人以爲愚蓋天下之事流而不返者皆足以戒也若孫氏生於斯丘壠於斯教子孫業詩書而無湛乎貴富無戚乎賤貧林壑之經行樓亭之吟眺取可適而已不窮幽抉勝以爲癖取可傳而已不好奇貪得以爲愚蓋吾鄕之大家碩宗所自爲計者類如此歷世𨿽久不匱也孫氏有焉此予所以誦其詩想其景而樂道之歟然則之八者其焯焯乎四方而公潤父子名與之俱也可前卜矣

壽吳節婦汪孺人八十序

今天子嗣位之初有詔命史官修先帝實錄徵事迹於四方凡士女之以忠孝節義聞者舉得送官偹采擇而吾歙溪南吳君仕榮之配汪節婦在焉予時方承乏史氏誦其名與其事之略而嘆羨之猶以未得其詳爲憾曁予被放南還而溪南友人吳君巒數相過道故舊一旦乃請予言以壽其叔母汪孺人則所謂節婦者也爲之憮然不能辭蓋孺人爲同邑潛川汪處士孟先之女由處而嫁兩族無少長稱其賢初吳君以儒而疾卒孺人年二十四矢不再偶獨與其姑居而教其子時姑以老無他偹飬孺人紡績織紝以爲家而奉祭祀供甘旨不懈益虔旣而姑以天年終其子廣亦早世塟之祭之各盡其禮益撫其五孫而教之成人皆以爲吳氏之宗祀不墜於後者孺人培植之深也吳氏之家業不替於前者孺人綜理之勤也今壽且八十矣而無恙在堂是歲三月二十有二日爲設帨之辰凡在親族者宜不可以無慶也𨿽然世之人可壽其身而不可壽其名可壽其名而不可壽其子孫何哉蓋有享耄耋期頥之壽而名不齒於君子者矣叨一善於一鄕一邑之中而子孫已或不振者矣孺人守志五十餘年曆四百八十甲子而抱終始之節享康彊之福其名與行播諸史傳諸後而孫曾滿眼振振且賢必將有傑出以光大其門而彰其內廸之所成者則巒之拳拳於孺人豈直出於一時祝頌之常禮哉然猶未也我列聖以來皆以美厚風化爲治夲故凡民間號節婦者例有旌門之典他日丹書賁臨光耀裏閈𨿽孺人不以是自侈然所以昭大閒回末俗而有關於世教者不亦大哉予不佞輒書此以爲之先兆云

篁墩文集卷二十七

●欽定四庫全書

篁墩文集卷二十八

﹝明﹞程敏政撰

○序

贈刑科給事中呂君使安南序

聖天子旣嗣統攺元遣使班恩四方而安南素稱文物不與諸夷等詔禮部上文學侍從之臣可使者於是刑科給事中新昌呂君丕文實副翰林侍講安成劉君景元賜一品服以行陛辭之日或諗於予曰安南境越裳古南交之地𨿽世有文采足飾其國之逺陋而其人實狡焉弗恭阻海爲險每偵中國之政爲向背當周之盛也重譯獻白雉而宋之中葉則大入作露布以聲靑苗助役之罪其所以爲向背者類如此使其國者不亦難乎予曰不然偵之而爲向背者𨿽出於狡焉之戎心然以徳則服以虐則叛固夫人所同也安南之爲國在我朝最先內附至文考章聖以義滅之而以仁復之今百年矣懷徳畏威之餘𨿽有戎心無自而啟矧今天子初政拔去讒衺登崇俊良誅異端屏婦寺而放斥貨利之臣虛心聽納以圖治功不底於堯舜之盛不已也慶澤之敷刑書之布如風行雷厲兩浹旬而徧天下天下之人無不舉手加額思自放於太平之域而況交人之善於偵事者哉吾知其有仰於聖徳也深矣計天使之下臨也有日拜跽俯伏思傾其忠順之心以藉逹於九重之聽也審矣然則呂君於使事之成也何有君通經學古舉進士而官瑣闥之間以端謹直諒聞更化之際數與同列進讜言以定國是固有大於此者將屬之君而況宣命下國哉予獨聞之詩曰載馳載驅周爰咨諏言爲使者非詢訪不足以副上命也君自北而南跋涉萬里所過郡縣不下數十百民情苦樂吏治緩急與其人之賢不肖皆目擊而非耳聞者比歸而告於上弛張之進黜之豈不益有裨於新政而爲使華之重也哉於是君同寅長洲陳君玉汝廣陽趙君良度醵以餞君而請予序其事以贈

奉贈南京吏部尙書王公序

聖天子嗣統未兩月首從廷議進戶部侍郎毘陵王公爲尙書蒞任南京去未三月復有詔進吏部皆異恩也然猶有嘖嘖於旁者曰王公當景帝初舉第一甲進士入翰林歷英宗憲考爲太史爲宮僚爲學士祭酒卿佐於兩京幾四十年負眾望而簡列聖之心久矣被召入朝柄用漸隆士方以爲慰乃今一再有南京之命何居予曰不然我髙廟定鼎於南文皇徙都於北皆據形勝臨四方爲萬世計勢均體敵不可以重輕而南京王業所基也自髙廟凖周制升六卿罷丞相之官而尙書政本所自出也矧吏部六卿之首在周爲太宰掌六典以佐王治邦國周公之任也而周公則嘗分陜矣聖天子所以用公之意不出於此乎人固嘖嘖於公而公未始不幹幹焉求所以稱上之眷任者矣上之嗣統也登英俊放憸衺而聽納忠言斥玩好屏異端嚴宮府之禁者不少假求治之心若饑渴然懷憂國致主之誠者無不感說思自效而公碩學髙文卓乎不茍必思起古人而與之上下其論議赫然儒宗也諳練當世之務而宏才逺識足以濟其用非嘗試以取幸一朝者比隠然吏師也則所以干政本振士風以比迹周公而仰成聖天子弘治之意公能不中分其責哉公豈若唐東都宋西京之諸老以自暇自逸爲得者哉戶部尙書襄城李公侍郎南海李公淮陽葉公惜公之南不得共政而又以首任異恩爲公之榮請所以贈者予不佞承乏詞林實從公後辱公之愛也深輙以是爲說若夫聖天子念均勞之義徵夢卜之祥而引之以自輔且有日矣然不敢以之瀆公也

半山亭後序

廬江丁君繼仁嘗卜居其縣治之西北一捨許黃銅山下又自其山之西南循麓而升二里許得平石一區兩山環其旁嘉木蔭其上𨿽盛夏亭午無暑气磵水潺潺出堰中其聲鏘然若金石君顧而異之爲亭焉據其勝又上而抵其顚攢峯列巘爭奇競秀於逺近者應接不暇以至於漁舟樵彴之往來叢祠古剎鐘磬之隠響互答轉盻之間率有殊意蓋攬之不能飫其淸圖之不能盡其妙也君與客徜徉於亭或觴或詠往往抵日之夕而忘歸焉因題其楣曰半山誌其地也又副題之曰盛世逸樂志其遊之所從得也君之子鉷嘗居京師以告搢紳士搢紳士聞而嘉予之得半山詩若干篇俾予序其後或疑宋丞相王臨川自號半山老人後世習稱之而丁君之亭適與之同者予以爲不然古幽人韻士之所以自喜者或觸景而得或會心而名是何必同也而又何必其不同邪彼臨川之學術相業固在所不論獨其罷歸築第蔣山卒無嗣以守至棄之寺蓋顯而爲人之所訾議者是一半山也丁君生國家全盛之時以布衣而享山林之福無簮組之累有子如鉷足承其後而養其志蓋隠而爲人之所稱詡者是一半山也亦何同之爲嫌亦何必其不同之爲隘又安知夫諸君子之詩不遂傳於後世使此之或勝於彼者是誠有不可懸斷者矣予往歲奉詔歸省夜抵濠梁問前途所如往或請道定逺以趨巢縣或請道滁陽以趨江浦曉入定逺山中甚愛其有臨觀之美然非孔道無以給傳寓一宿返趨滁陽而定逺之山固往來於心也今觀丁君之爲亭與鉷之所自敍則廬江之林壑誠佳勝矣安得一往登君之亭從其山中人坐盤石酌磵水而和小山叢桂之篇之爲快乎予不及識丁君因吳地官彥華以識鉷知君蓋幽貞博雅之士而鉷亦俊頴稱其爲子且又與予同出南畿有鄕好焉故序之不辭

前禦史劉君受封編修贈行序

士之出而仕也行與世忤則逺謫不辭事與心違則求歸不暇夫豈便其身之私圖哉不敢悖其所學故也君子知其然故於其逺謫也申救之於其有所托而去也畱之夫豈有所私其人而爲之地哉知得士之爲難不敢不爲公家計爾若劉君應干之行予烏得不有感於斯邪君巴人取成化己丑進士今二十年矣中間嘗知余姚麻城兩縣召入爲監察禦史奉璽書勾稽邊餉於湖湘出按山東以劾其長吏之貪縱者忤旨謫判郁林州蓋其循良之迹激揚之風無愧其所學非便其身之私圖者也今天子嗣統澤霈四方詔量移言官之被謫者君進知新淦未獲命而奉表入賀得除自喜曰是亦足以有爲矣苐某有七十之母在去家萬里不得朝暮膝下乃更作縣以茍祿爲便私計邪再上疏乞歸養不許會君之子春舉第一甲進士爲翰林編修用徽號恩遂就其封以歸初君之就封也鄕人多沮之者曰若明於春秋之學髙才逺識他日當有所樹立以見於世爲聞人乃遽休焉毋乃太早計邪然計不可畱也乃相與請贈言於予予固惜君之行者則爲之言曰夫君之歸而承其親之歡也享其子之成也皆世之至願極樂而不可兼得者然君子獨不爲公家計哉天下之大人才之眾豈以君一人加少而君則有所試矣以有所試之人而去於羣賢彚進之時此予之所爲有感與蜀多佳山水君方壯年奉親之暇日與故舊登眺飲燕自適於功名富貴之外固可與厲世之貪得冒進者則君之歸亦無愧其所學哉編修君淸才妙器屹然一時其名位與日俱積所以爲君之榮者將有大焉特於此乎昉之蓋天之惜才佑善每昭昭乎事久論定之餘𨿽朴直者不可得而辭巧力者不可幸而致也

送邢揮使襲職還蒞嚴州序

我朝著令凡武選則都督府引諸武臣子孫陛見請大將軍試其騎射稱比之能試已則兵部核其世次勲庸具等威以聞惟時上禦奉天門召兵部於黼座下面命之是日皇城門西東鼓樂喧闐導蔭襲者歸第儀從甚都道傍觀者嘖嘖嘆賞以爲紆靑拖紫不勞而致報功之典之盛如此弘治紀元秋當武選昭勇將軍指揮使邢公子志尹預焉志尹世爲畿內良鄕人其祖忠歷武功至京衛千戶以才略出蒞嚴州守禦正統中從大將討閩冦累進指揮使旣老授其子尙義尙義早以俊秀被選爲庠生折節師友謙恭若寒士博窮諸子史而邃於詩凡七上秋試弗偶也其治戎務蓋不勞而辦部使者每舉以勵人爲稱首晚被薦總備倭之師於金鄕海寕諸衛以疾卒於軍志尹亦自諸生起無紈綺之習而習於庭訓有象賢濟美之志焉夫以朝廷歲武選凡六七一選不下數百人其受蔭之榮𨿽同然克振前烈以不負報功之典者寡矣若志尹之先祖父子孫簮弁相承悉有勲庸冊於天府而櫜鞬之餘不忘俎豆庶幾說禮樂惇詩書慕古儒將之爲則校諸當時求之同行尢可謂難矣然則志尹得受代之命以歸寕不惕然思自樹於功名之場以圖報國恩篤世忠使山城無宵警之嚴營屯享歲成之利以益大其鞶金襲綺之業而爲其先人之光也哉予家新安每道出嚴州尙義必迎候觴詠之樂往往傾倒而嚴又有江山之勝古名迹居多臨觀之餘志尹方以子弟在侍蓋與尙義別五六載而存歿離合之感有不勝其慨於中者矣故因其鄕之仕於朝者請言以贈兼致故人之私云

英國太夫人稱壽序

太傅兼太子太師英國張公之母太夫人吳氏世爲吳郡人自其考君選侍晉邸生太夫人於太原明淑莊靜及笄而事太師定興忠烈王得古賢女奉君子之義𨿽不及事其舅河間忠武王然歲時奉祀執事惟謹生今太傅訓育兼隆不底於徳器之成不已故今太傅奉慈訓以周旋而不敢失簡知列聖進總六師陪廟謨領國史位冠元樞寵兼懿親識者謂河間王有孫定興王有子將足以昭前聞而名後世使天下知本兵之重四夷仰中國之尊非天佑世勲育秀毓靈不能有此而太夫人之功於是大矣然太傅之事太夫人左右備至𨿽壽已髙而心豫體康比於壯者蓋其揄揚閫徳則有天語之褒厭飫鼎烹則有宮膳之錫輝煌命服則有內帑之頒諸孫八人自勲衛欽錦衣千戶銘以下長者幼者皆嶷然膝下如鸞鵠之停峙所謂稱其家者然太夫人不以貴而忘謙不以富而忘儉不以有所恃而忘教殆庶乎箕範之所謂好徳閟宮之詩之所謂純嘏者其福又可謂盛矣然孰不以謂太夫人之功以太傅之賢益著而其壽以太傅之孝益臻可頌也而予竊有感焉維昔二王當文考南渡及英皇踐祚之時先後以忠聞天下夫忠人臣之大閒而不可一日忽焉者也然豈仁人志士之所願見哉天之佑之有由然已則今太傅之忠賢誠孝與太夫人之盛福遐壽豈非其先王以身徇國之遺澤食其報而不能自已者乎夫其遺澤益長則太夫人之壽益增由玆而踰八望九以底於期頥之域享悠久盛大之福不替而益隆也可知矣矧今天子嗣統適國家太平極盛之時薄海向化邊圉益寕則太傅之所以圖養者益備肖子哲孫繼繼不匱而益培其忠孝之業垂之史編知我朝有世臣如是而太夫人名與之俱豈特張氏一家之盛而已哉歲之九月二日實太夫人設帨之辰於是春秋七十有五矣史館諸君若大理寺副於君淵李君通鴻臚主簿胡君淸光祿署正陸君華偕請予文道所以慶之者予久辱太傅知且善故書之而不以鄙朴辭焉

慶封翰林侍讀學士成齋李先生曁其配宜人徐氏序

憲考之二十三年祗上太母徽號禮成詔廷臣之有親者許貤封不拘於常令維時翰林侍讀學士李君世賢之父成齋先生夫婦與焉曁明年上嗣統之八月綸命始頒凡在令者皆朝服拜受而出云錦絢溢於街衢奎畫昭回於室堂無不感激二聖之誠孝下逮臣鄰其輝赫若此於是成齋先生自翰林編修文林郎進侍讀學士奉訓大夫其配徐氏自孺人進宜人誥詞有惇徳履仁讀書尙義及勤儉孝慈儀範閨壼之褒蓋嘉其行之成且克成其子云爾豈非盛典哉凡與學士君進士同年者樂君之有親歆艷企慕謂小子亦在榜下俾道所以慶之意竊聞天下之事恆以善而成以不善而斁故易稱積善曰餘慶書稱作善曰降祥皆先民成說不可誣也李先生世居海虞以善聞其鄕以成榜其蔵修之所用自朂焉而又得慈賢靖淑之配若徐宜人者相成於內其致慶之與祥也固宜矧學士君淸才妙器博學髙文居法從甚久上重其舊學而進之俾長靑坊侍經幃參國史爲柄用之漸推本溯源恩典有加而先生夫婦徳善之素又足迓承焉實有如綸命之所褒者豈非上得於易書之說而不負其齋之所以名者哉今先生壽七十有五宜人壽七十有一矣目其子之宦成則其爲善之心益力而體益康由七十以並躋於期頥之域受學士君之貤封益顯以上底於六卿三事之列巋然一鄕老成人使海虞之士覩先生夫婦之光榮益思以裕其後覩學士君之養志益思以顯其親成者法之而斁者愧焉且知夫致慶與祥者非有聖天子禦極斂福而弘敷錫之仁則亦莫能自遂也然則學士君又烏可不自力以助成皇徳爲志而求所以報稱哉記往時嘗爲先生解成字之義請教於下執事蓋二十年矣其說滋驗則今之所以致慶考成於先生者固當執筆而不可辭也

慶太僕丞方君序

鄒孟氏之言曰人有不爲也而後可以有爲蓋觀人之法莫切於此夫士居而學出而仕也皆不可不以此宅心不以此宅心則一切以嵬瑣從事所立者不定所施者不良而望其有爲惡可得哉若吾友方君維新誠有可與者君始以戴氏之學當天順壬午舉於鄕謂功名可拾取也而君偃蹇不得意凡六上禮部未嘗少貶以徇人其學益邃行益篤當成化戊戌始第進士於廷其有爲之志若此已而出知臺之臨海略以所蘊施諸百里之間凡所謂興學劭農舉利鋤害者無一不具獨不能善事權貴人至以事動君而君泰然處毅然應卒銷其變焉臨海之民則仰君如慈母如良師有不可一日去者臺多聞人若今黃侍郎世顯謝侍講鳴治故陳方伯士賢皆稱道君不置口兩司之賢者報君之政亦必以廉幹爲詞所謂有不爲而後可有爲者觀吾方君豈不較然出乎流輩者哉於是君政成被召有風憲之擢矣會拘於歲年而止論者必以部曹期之乃進補太僕丞或有所不滿焉予則以爲是何足介介者哉士之居而學出而仕者固不以官內外秩崇卑爲重輕特視吾所立與所施何如耳矧軍國重務莫甚於馬緩之則責有所叢急之則民不堪命吾見太僕之難爲而君之有所爲者當復見於斯也𨿽然以太僕爲歉於臺部者市見也夫太僕秩三品其丞必擇而後授入朝遇大事則服緋與省部大臣相鱗比而結銜居署則佐其卿據一堂之上有事相可否京府環衛之臣悉聽約束遇薦而升非大府之長則巨藩之佐等而上之則次卿或都憲可馴致而得焉其視臺部之屬分曹而署抱案而請言有所不得盡志有所不得伸則人之所願亦固有在此而不在彼者哉吾又見太僕之尊且重而私爲吾方君喜之也乃次其言與鄕人在京師者致之君以爲慶亦非特桑梓之好而已君子將於是乎觀人焉

送辧上人詩序

方外友辧公居京師隆福寺十五年矣開館授徒以詩鳴叢林予毎見其服獘衲行吟道間遇友人輙出詩稿嚢中相倡和爲樂暇日摘園蔬手葅之爲食品味倍於常時分其餘以惠吾黨吾黨食必相顧大噱曰此辧公菜邪其髙懷雅韻視世之紫衣玉食者漠然若將凂焉今年秋忽動歸興去主其故鄕頥浩寺告別於所還往得詩若干篇屬予序惟昔名僧之耽詩者若惠勤參寥皆號正眼法蔵而六一眉山相與結翰墨緣於山水間上下其論議至今談者尙之若吾辧公殆將有慕於兩師而予之荒謭則豈足以副相托之意哉姑序而歸之辧公號如海別號訥庵嘉禾人嘗住徑山

瓜祝倡和詩序

西涯李學士賓之家有蔬圃種絲瓜歲結實甚盛偶分以饋友人之未有子者取綿之義而祝以詩適友人得男以瓜祝爲驗自是凡未有子者必徯其饋石城李學士世賢適未有子西涯饋而祝之一乳兩男由是益自神其瓜與詩詩出必要人和不肯但已士友間相傳爲嘉話而石城之捲自西涯倡之和者數十其事在成化已亥庚子之間時予方抱憂居新安山中不與聞也癸卯之夏予還京師石城以序見屬未幾其兩男者失其一予每撫捲爲戚然久之石城復得男亦終未有以應者又踰年予獲歸田屏居暇日乃盡讀諸君子之詩而撫掌曰有是哉絲瓜蔬族之賤者倐然品題而使之貴則如獲拱璧人有子否何與於瓜而祝之孰不謂妄邪閧然附和而使之眞則如合左契其初本出善謔推之世事則夫貴賤眞妄之不常可以愕然驚囅然喜者何限然烏特此哉蓮之爲君子槿之爲小人其於世教何與顧談者不敢廢則又何嘖嘖於瓜祝之有矧三百篇出比興者過半瓜又綿詩所從出事固貴乎有徵云爾然則斯捲之傳連類引諭𨿽儗諸古風人比興之遺響將不可乎哉西涯才名滿天下經史之餘時出善謔最醞藉一時名流多樂從之瓜祝其最雅者因序而歸之石城

金坡稿序

昔者朱子謂歐陽公知政教出於一而不知道徳文章之不可二因筆之以詔學者眞不易之論哉夫天下之理一而已矣蘊之爲道徳發之爲文章皆是物也而岐之則爲異端爲小技學非其學而不得罪孔子之門者幾希我髙廟以聖武起南服滅前元還中國古帝王之政教於一旦列聖相承道化益隆士習益純以備自洪武以來鴻生碩儒後先相望而鏡川楊先生起近代文名滿天下而尢以道徳爲志功名富貴未嘗縈其心蓋先生世家四明自其大父棲蕓先生得慈湖心學之傳至先生益大發之遂取髙科入翰林三十餘年凡朝廷稽古代言之事必與執筆有諷有規不爲嘩世取寵之作侍經幄則正言不諱總史事則直言無隱典文衡則因言考行收士最多而羣從子弟得於家庭以經術發身掇魁元官侍從服金紫者六七人先生退食自公恬澹怡愉日以品題風月爲樂不自知其身之在散地廹晚境也遇今天子登極恩始自學士進拜吏部侍郎於是年六十餘矣感上之知首進讜言屢騰辭牘上眷畱之再三人以是知先生之文誠有志於道徳而不茍爲空言者哉先生不鄙棄走每有所得輙以見示走實不足副先生之知而先生以其所著金坡稿若干捲俾序其首走得而讀之曰休哉是所謂文焉者乎其體裁不一一主於理不求合於時好蓋嘗僣評之其論政也首格君則可以位丞弼其論財也究民瘼則可以爲計相其論兵也悉邊防則可以督元戎其論刑也務洗寃則可以當士師其論法也先去讒則可以總憲度誦其文而未識其人者必以爲有魁梧不可狎之姿有懸斡不可窮之辧有橫逸不可羈之才而先生素多疾鶴立蒼髯山澤之臞若不勝衣靖黙之性若不能言擇足而動務合繩矩若處子若韋布之士蓋惟徳之飽而以道爲腴故其所蘊者深而粹所發者正而昌視世之規規於求工以爲伎者固霄壌之異哉今天子日勤聖學益明習天下事計當崇王道黜霸功使政教出於一如古帝王之盛而先生年益髙徳益邵位益尊其文之所發必蔚乎炳然於大制作大政令之間所謂道徳文章之不可二者行當見之又不但如玆稿所存者而已顧走方以庸猥見屏於時其言不爲世重輕而先生命序不已然使異時讀者開卷之際謂走以無似而知頌先生之文若此徳明才辧之士鄕仰歆慕從可知焉則𨿽不慚而序之可也先生所著別有諸經私鈔皆擴前賢所未發使及朱子之門必有起予之嘆後此亦必將輔朱傳行世不在集中

東軒十事詩引

隆福徵起宗上人自號東軒列其日用起居之常爲十事曰試香曰品茶曰勘書曰課詩曰臨帖曰鑑畫曰談碁曰理琴曰翫占曰制藥爲賦詠之者甚盛然有疑上人爲西方不立文字之教不宜如此多事者有因其事而爲上人道其本色語以調之者予皆以爲非也上人𨿽從釋氏學然博通儒書能文章尢長於詩視唐九僧宋契嵩恵勤之流志將與之下上則所謂十事之目者亦將發舒其閒曠自得之懷以愧夫世之沈酣於寵利陷溺於葷飲聲色者耳吾黨或疑之或調之豈知上人者哉上人與予往還爲文字交深以不得予詩爲歉顧予悟世网之不早爲時所擯斥方有愧於上人烏能爲之賦他日上人飛錫而南徧歷名勝得胥會於靑山之中澄江之上相與話弛擔息肩之樂於掀髯一笑之頃或當爲上人倚歌而和之此姑與之訂約弘治二年己酉春二月望歸田學士程敏政書於潞河旅次

葆貞堂序

予每過鎭江率聞人道喜節婦事心識之而莫與究其詳者節婦子春以儒爲醫間因其所善識予始克知而爲之贊久之春奉其郡人丁易洞所立傳楊石淙所爲葆貞堂記附以諸君子詩致書一通請序之而傳焉未有所復也會予蒙恩去歸其鄕道出鎭江春復以請則知節婦已去世而旌門之典亦垂下矣嗚呼蓋棺事定而況其行之焯焯不可掩焉者乎共姜之節風於詩人列女之名傳於劉向中古以來君子言壼事者誦法焉良以治化之成必自家始好徳之心夫人所同非盡出彌文以誇世也若喜節婦事班之乎一鄕求之乎一時又豈多得哉諸君子詠而傳之誠懼其名迹之或湮而世莫與爲善者𨿽間有所藉以副仁人孝子之心然實有聞其風而激烈奮興爲之執筆不能自已者矣閭裏有所倡而上其事以爲異郡縣有所感而核其行以爲實上之人有所憑而旌其門以爲難吾以是知節婦之烈足以自昭其徳而諸君子之言出於一時所謂好徳者固不可少也𨿽然推節婦之平生而考其心亦不過盡在已者耳豈有所要譽規利而爲之顧天之報施炳焉不爽予之子以興其家予之名以華其躬與之全歸以完其節視彼行污而名隨之𨿽或富有子且壽弗齒於人乃與艸木同盡則天所以厚節婦而爲世勸亦昭昭矣諸君子之言於是益驗序而傳之豈獨系其一家之私也哉節婦姓法氏鎭江丹徒人其先徙自大名爲處士用寛之女蚤有至性鄰弗戒於火節婦方樓居幾不免有宋伯姬之貞長適郡名士喜一華不及其舅畢力事其姑有栁家婦之孝歸喜僅四閱歲而夫死當是時春方周歲含悲茹苦卒底於成有曹令女之節春嘗得遺金以奉節婦節婦亟命物色還之有崔氏母之介蓋其羣行多可稱述類此而獨以節名舉其重也葆貞名堂亦此意而丁楊兩君愼許可其言當必有徵焉故予不復致詳一堂事而獨取其大者書之爲序

謝令君張公禱雨活民序

弘治已酉夏六月不雨稲之早者將敗而不實晚者將萎而不秀低田戽塘水以蘇旦暮而塘以涸髙田龜拆將遂不可以復拯米價翔踴物色憔悴民老穉告急於令君張公張公曰噫是誠在我於是合僚屬進吏民以是月十九日悉齋於公禁市中勿殺以斁和气禱於山川之神不雨則又禠衣免冠徒跣行禱以示罪已越翼日雨又越翼日大雨霶霈不止逺近沾足早稲遂登晚稲勃興塘水溢增米價斗落如戰北而勝如病危而生耆民金希傑等相與慶曰惟聖天子錫賢侯以福吾民上天假賢侯之誠以活吾民不可不知也請頌令君之徳而責之予予方蒙恩被放還裏中蓋有耕鑿之役於令君之野亦方以旱爲憂乃更以雨爲慰則爲之言曰天人之際𨿽若懸絕然所以感通之則有道焉不越乎心而已心仁則天爲之昭假予之以福心酷則天爲之震怒畀之以盭必然之理也前代之爲令者何如其人哉固有因旱而臥積薪欲自焚以捄民饑者矣亦有指庭樹葉未枯而笞告旱者矣此其心之所存仁酷之異何啻霄壌乃謂神理有靈否民心有愛憎或怨天而尢人豈不過哉若張公之所以假神感民豈獨一時修省之誠而已蓋其平日之心思以仁民爲治本求不負其所學故其誠之所致在天爲甘霖在地爲嘉谷在人爲丰年如執左符不約而同吾以是知天人之際可畏如此而頌聲不作其何以昭令君之功而爲長民者之勸哉張公名錞字汝器定州人起名進士爲休寧予不及其初政曁南歸而歲無麥民以饑告公親發廩以貸貧者走四鄕冒大暑廢常餐或篝燈呼召至夜分不倦惟恐畸人寡婦病翁弱子有一之失所饑民歡呼如得慈父而公又勤於職務日不暇給方未雨之前憂不及視政旣雨之後常一日省遣八十餘事皆予所目睹者間嘗推其所學授諸生經親督教之當賓興之期士之就試南都者作興尢力蓋其教養兼舉政刑兩優當爲一時州縣巨擘循良之旌臺憲之徵可屈指也故因禱雨一事而並著之以爲異日去思之張本云

林泉養浩詩序

吾友汪思恭氏將壽其親家程景厚氏乃爲長卷題曰林泉養浩乞諸名人詩之而屬予言其故於首予久未之應也夫予與思恭景厚皆夙相好者顧豈有所靳其說哉殆亦有不可易言者矣夫林泉士之適乎其外者養浩士之充乎其中者有所適乎其外則官府之尊市廛之富不足儗之有所充乎其中則聲色之美口體之甘不足動之凡此皆世所不能及所不敢當者今取而歸之一人是豈可易言哉旣而思之事固有不可執一論者夫以聖歸之人則孰不爲之駭視而卻走邪然能吟者謂之詩聖能書者謂之艸聖能飲者謂之酒聖則聖亦有時而可以歸之人矣景厚爲人丰斡而偉髯惇實而謙虛𨿽處闤闠之間其所適者往往有林壑之勝所謂充其中者𨿽未敢儗諸孟氏之云然仁者見之謂仁智者見之謂智其所有者將不得比於詩聖艸聖酒聖者之所謂聖哉吾聞景厚明年壽六十矣思恭以是爲之貺其諸異乎人之所爲慶頌者歟蘧伯玉行年六十而六十化進徳修業之心不以老而衰也於於而行兢兢而言雍雍而處年與徳俱業與時亨安知景厚之不有所進於浩浩者歟或者疑思恭厚於所親予以爲不然士初昏用大夫墨車奠鴈之禮士入學歌宵雅鹿鳴四牡皇華之詩蓋古之人忠厚類多以逺大期諸人也思恭之意何以異此矧詩人於魯公祝之耆艾而比之乎岡陵豈眞岡陵哉欲其介壽而昭其徳者也思恭於景厚儗之山林而期之乎養浩非欲其進徳而致諸壽者歟程汪徽舊家予皆嘗序其譜故於二氏家世之詳不復贅特誦其詩而序之

道一編序

朱陸二氏之學始異而終同見於書者可考也不知者往往尊朱而斥陸豈非以其早年未定之論而致夫終身不同之說惑於門人記錄之手而不取正於朱子親筆之書耶以今考之志同道合之語著於奠文反身入徳之言見於義跋又屢自咎夫支離之失而盛稱其爲已之功於其髙第弟子楊簡沈煥舒璘袁爕之流拳拳敬服俾學者往資之廓大公無我之心而未嘗有芥蔕異同之嫌玆其爲朱子而後學所不能測識者與齋居之暇過不自揆取無極七書鵝湖三詩鈔爲二卷用著其異同之始所謂早年未定之論也別取朱子書札有及於陸子者釐爲三卷而陸子之說附焉其初則誠若冰炭之相反其中則覺夫疑信之相半至於終則有若輔車之相倚且深有取於孟子道性善收放心之兩言讀至此而後知朱子晚年所以推重陸子之學殆出於南軒東萊之右顧不考者斥之爲異是固不知陸子而亦豈知朱子者哉此予編之不容已也編後附以虞氏鄭氏趙氏之說以爲於朱陸之學蓋得其眞若其餘之紛紛者殆不足錄亦不暇錄也因總命之曰道一編序而蔵之弘治二年歲己酉冬日長至新安程敏政書

水晶宮客詩引

吾邑汪君廷器自號水晶宮客客多遺之詩者間持視予予觀諸詩人之意大率以爲吳興苕霅二水之勝聞天下宋楊次公登明月樓賦詩有溪上玉樓樓上月淸光合作水晶宮之句吳興以此得名至元趙魏公居吳興又自號水晶宮道人鍥之印章廷器以嘗客於斯也亦因以自名焉然予考之水晶宮無所見獨唐逸史謂盧丞相未第時遇異人引入藥蘆中若夢然第覺其身在碧霄之上見宮闕樓臺晃朗照耀有女子曰此水晶宮也其說出乎怪誕然唐人習言之疑宋元人所謂水晶宮者當本於此則因以詰廷器曰世之人以幻爲眞而或啟妄者之慕倡隘者之爭子知之乎盧相之事如此魏公之號如彼安知不有僧孺之紀安石之墩啟而倡之或慕焉或爭焉眞幻相尋於無窮而子之所謂水晶宮者將得爲已有乎將不得爲已有乎廷器曰不然盧相所見者碧霄之上吾所遊者罨畫之間吾豈若僧孺之所謂慕者矧魏公於吳興爲世家吾於吳興爲旅寓亦非若安石之所謂爭者且人之生也籧廬天地瞬息古今亦孰非客哉古之人固有居異鄕而自號曰蜀山友先正而自題曰陶庵者矣吾客吳興而曰水晶宮客獨不可乎予爲之撫掌曰逹哉子之志可以語矣因讀其詩而序之廷器名鎰喜書史𨿽間出遊江湖有鴟夷子皮之風遇文人韻士鑑別古法書名畫觴詠竟日惟恐失之蓋其情致淸灑足稱其名非盡出於好事之舉也

新安送別詩序

臨川曹璉宗器以星命之學遊新安三十年矣其爲人內慧而外朴有林野之風其爲學兼通諸家如詞翰之類亦時能出其長與名士角以故新安名世家多延致之而與吾漢口宗人用光尢厚善一日謂用光曰子之宗彥學士公運將晦而不佳急爲歸計庶其免夫聞者率咎之曰公方向用於時而獨爲此語是不宜聽然用光雅重宗器卽具書勸予省人事謝應酬並以宗器之說聞書未逹予果得咎荷天子聖明不加竄殛畀去歸其鄕出城三日得書則爲之憮然曰中古以來貢諛以內交聞佞而自詡有如用光宗器爲人謀而忠者豈可多得哉因賦一詩志喜以報用光然猶以未識宗器爲歉旣抵家宗器來見予於南山與之語諒其爲有識之士而用光之能審交也宗器將歸臨川以詩贈予謂且有後福噫吾方求入山益深入林益宻事樵牧以畢餘生尢懼側目者未巳而子乃云云吾懼子之言將不驗於異時並其前之驗者而棄之乎因述其語以爲行捲序宗器將有味於予言

梁園賞花詩引

京師養花人聨住小城南古遼城之麓其中最盛曰梁氏園園之牡丹芍藥幾十畆每花時云錦布地香苒苒聞裏餘論者疑與古洛中無異成化戊子春夏交予以詩約同寅汪伯諧彭敷五倪舜咨李賓之宋爾章五太史及同年張汝弼駕部倡爲玆遊是日諸君子以予詩分韻各當四章而飲宴歌呼相與竟日故詩或成或不成或半成旣歸久之而詩案卒不能了也癸巳之夏再往遊焉會者同年商懋衡陸廉伯李世賢三太史章元鎰張天瑞二給事復以向所零韻各分四章而詩之所得略如戊子蓋更兩會捲弗克成豈景物之都未易以盡而亦出於休沐之隙奪於匆遽之餘將爲樂不暇故莫能役志於斯耶弘治戊申冬予被放還江南束裝而得是捲念當時遊者惟伯諧舜咨賓之廉伯世賢五人者在而天瑞出佐外藩敷五汝弼爾章懋衡元鎰皆已作土中人感嘆久之輙請五人者或重書或補作而向之捲始成蓋自戊子至戊申俯仰二十一年矣辛亥之夏山居病起因命童子曝書冊翻閱之際此卷在焉追想帝都風物之美與一時朋遊之盛不可復得而予之去國又三年矣撫流光之易邁嘆佳會之不常序而蔵之姑紀歲月云爾是歲五月二十有一日畱暖道人程敏政克勤書於水南山房

竹洲文集序

昔我兩夫子倡此道於河洛間門墻之士比於鄒魯蓋自龜山三傳得文公朱子自上蔡三傳得南軒張子而東萊呂氏自榮公以來世受程學一時及門者與河洛相望若吾邑竹洲先生吳文肅公其一人焉先生初在太學卽有志當世而於俗學之陋蔑如也龍川陳公稼軒辛公咸奇其人而友之先生蓋不以自足又與止齋陳公水心葉公石湖範公上下其議論而參請於東萊爲歸宿遂舉紹興二十七年進士第歷官知邕州時南軒方經略嶺右而先生獲受教焉旣終更南軒薦之朝手書論語之剛中庸之彊孟子之勇三章爲贈又以胡子知言相付曰此程氏正脈也先生之當對也卽上論天下大計在恢復朝廷大事在近習不當與政其言甚壯南軒書報文公稱其忠義果斷而文公亦曰聞其對語不茍眞不易得然獨恨世之不能盡所長而用之也晚見知孝宗寖鄕用矣先生以親老固請爲崇道祠官以歸築室縣南竹洲上學者雲集先生一以所聞於南軒東萊及文公者轉相授受蓋自南渡以來號多士必曰幹淳而左右私淑若先生輩實與有力焉先生旣沒曾孫資深始裒其遺文爲二十卷上之得易名之典兵燹數更板刻亡矣今十世孫雷亨始取家藏本嗣刻之俾其從子俊來屬爲之序走觀其間彚次欠審恐不足以盡先生之大致因重加校訂以授俊而序之曰嗚呼是豈可以才人韻士之作例視之哉本之嚴正之資濟之明碩之學故其見於言者皆民彜物則之餘而無枉已徇人之意蓋其所得於先正者粹且深矣先生之道旣不獲行於時地逺位下又不獲登名史冊獨其往返之札稱許之詞見於考亭諸書者昭如日星不可掩也四方之士取而讀之因其言語文字之所存考其師友淵源之所自使河洛之墜緒可尋而斯道不爲空言於天下則如先生之文亦何可少哉𨿽然今去宋逺矣文章道徳之士與先生相後先者計多有之而不得如先生有賢嗣人引其遺響於無窮不又可慨也哉走程氏逺裔幸與先生皆出文公之邦而於斯文獲與討論之役不揣蕪陋僣書其事以諗觀者如此先生初名偁字益恭以避國諱更名儆世居休寧上山其兄俯字益章仕至國學錄亦有文一卷附其後云

篁墩文集卷二十八

●欽定四庫全書

篁墩文集卷二十九

﹝明﹞程敏政撰

○序

新安文獻志序

新安在國朝爲畿輔踞大鄣山之麓地勢斗絕視他郡獨髙昔人測之謂其地平視天目尖而水之出婺源者西下爲鄱湖出休寧者東下爲浙江其山川雄深若此秦漢以來多列仙意猶不足當之於是我開府忠壯公及越國汪公前後以布衣起義旅坐全其土地民人於禍亂沒而爲神千餘年不替益靈迨中世則休寧之程北徙洛而得兩夫子婺源之朱南徙閩而得文公嗣孔孟之統而開絕學於無窮其人物卓偉若此一時名公碩儒與夫節孝材武遺老貞媛之屬文煥乎簡編行播乎州裏而紀載之書散出無統有志於稽古尙賢者蓋屢屬意焉然或自祕而失於兵燹或據所見而爲之詳略讀者不能無憾也齋居之暇竊不自揆發先世之所蔵捜別集之所錄而友人汪英黃莆王宗植曁宗侄隠充亦各以其所有者來饋參伍相乘詮擇考訂爲甲集六十卷以載其言乙集四十卷以列其行蓋積之三十年始克成也嗚呼宣子聘魯而嘉周公典籍之大備孔子說二代之禮而嘆杞宋之難徵則生於其地而弗究心於一鄕之文獻非大闕與凡吾黨之士撫先正之嘉言懿行萃於此發髙山景行之思而日從事乎身心由一家以逹四海使言與行符華與實稱文章徳業無愧前聞又進而誦法程朱氏以上窺鄒魯庶幾新安之山川所以炳靈毓秀者不徒重一鄕將可以名天下不徒榮一時或可以垂後世而此編亦不爲無用之空言也哉

重恩堂詩序

古之賢者受賜於其君必有所志以昭不忘其意以謂吾之所爲盡心於職者臣道爾上之人顧以爲功而嘉賚之其何徳以堪於是退而銘諸器物或號其室堂使後之人嗣其志以圖報稱非欲誇世而已一時君子聞而詠歌之則亦以其事也系勸懲焉亦非欲侈其榮而私其所厚者也予讀濟南李公重恩堂之捲爲之斂袵李公起國學知慶都縣不一歲徙龍陽有捄荒活民之績又治堤以捍患紓財以濟公戢過兵之嘩者以保境事章章播人口以薦得旌異受敕階文林郎封贈其考妣若室進同知常徳府事政益修施益溥中一署長沙府事嘗督民兵與靖冦辰沅總餫武崗諸州餉足而民不困監造上供幣費省而事給復以薦得旌異受誥進奉政大夫加恩其考妣若室蓋民之望公方深而公去有決志矣裏居之暇爰作堂奉綸命題曰重恩以不忘上之明賜焉迹其所以圖報之心殆未始取足於是而復以望其後之人也豈非賢哉今之令一邑佐一郡號循良者固不謂無其人然僅僅自保求不失其祿斁其名者則已難矣進而被旌異之典荷汪濊之恩至一再又獲引去俾民有遺思而不能忘若李公詎非千百之十一哉公之心𨿽不以誇世而芳聲茂實自不可掩宜諸君子有作使賢者勸不及者懲而加勉焉至於盈視而傾聽如此也公有六子皆克家次子宗仁舉進士甲科歷監察禦史直亮有名而與時忤謫徽之績溪復以卓異聞值更化初起知宣城進知徽州府事未三歲行臺者兩旌異之蓋名堂之意所望於其後之人者益驗綸命三錫金緋在躬則詩人之詠歌益盛而堂名益顯觀風者有采焉昭聖明待下之恩表循良世濟之美比隆西京而陋近代豈直一家之榮而已走不佞歸耕之明歲太守公適來胥會之頃出卷相示俾有所述不敢讓則著其大者如右而並論其世云

休寧志序

安城歐陽君以成化辛丑冬來知休寧縣事明年春以縣誌爲屬會予服闋將還朝久弗克成也乙已秋掇拾而成焉蓋書之爲圖者一爲志者十有八文之附者十有六詩之附者四總之爲卷三十有八君得之又大加搜輯而校刻之刻成以監察禦史召故書𨿽就緒而其間字之訛者未整也乃復以摹本來俾有所是正而後印布焉戊申冬予以斥歸田君亦出按於蜀庚戌秋則又以書抵予與繼知縣事中山張君請卒其事值予病中不能執筆明年夏疾少間而張君復有臺憲之徵始克翻繹舊本則知張君嘗以其暇日重加校閱可傳矣乃爲之序曰古者地裏有圖有志蓋周官職方氏與小史外史所掌而道以詔王者非徒以飾吏事廣人之見聞而已計田賦而知公斂之厚薄因物產而知民生之丰儉察宦迹而知吏治之得失按人物而知士習之浮正俗尙之澆淳其於政乎系焉若此其大且要也休寧徽屬縣之一其境據鄣山之麓而浙源之水出焉在前代爲郡治又嘗析其境爲縣者三曰黎陽歸徳婺源自後郡徙治歙而省黎陽歸徳來入則是縣也故郡境也且民風土俗見於朱子所記新安道院者今二百年道化之所漸其人當益醇更代以來徽爲畿郡被聖治之澤最久且先其俗當益美則所謂圖志者可取足故常而漫弗之省哉然予於是竊有感焉自丑抵亥十有一年矣歐陽君之惠政如昨日而張君當績成就召之際取是編而繼圖之俾無遺憾則天下之事無巨細緩急類不易成如此顧以病夫退士於賢令君何能爲役而獲掛其名於圖牒之上分尺寸之功焉獨非幸與歐陽君名旦字於相辛丑進士張君名錞字汝器甲辰進士是爲序

城北查氏族譜序

休寧邑中所居大姓以十數查氏其一焉其先曰長史昌者南唐時居歙篁墩生工部尙書宣公文徽遷休寧瑞芝坊遂大顯江左尙書生五子曰宋殿中侍禦史元方生龍圖閣待制道子孫再遷泰之海陵曰元規生祕書少監陶陶生職方郎中兼權中書舍人拱之葬縣北朱紫巷則今查氏所從出也拱之傳十三世至惟聰當元季爲一鄕之望學士風林朱先生亟稱之惟聰生三子曰徳軒怡軒介軒皆以材傑能殖其有家爲肖子一女適萬安汪徳玄遂及事我髙廟於龍興初保捍其井裏而徳軒子繼祖從學汪克寛先生號藏宻以殷碩長區賦繼祖生允中洪武間起太學歷官兩淮運判有能聲介軒亦嘗一徵覲京師不樂進取蓋嘗有志續先世之譜而未竟也介軒子招祖生道蔭道蔭生思靜最名有齒徳中以介直爲耆宿人敬服之其子以華始取宋開禧元至正二譜大考其承傳之緒遷徙之由與其內外履歷之詳葺成巨編奉以請予序予於以華往還甚稔且愛其簡厚誠愨而禦族之有道也則告之曰夫譜有本有文皆不可闕者蓋凡所以別親疎序昭穆謹先祠祖域之守以增夫衣冠閥閱之輝者文也而行則其本焉然行豈待於外求而後得哉考查氏之先若龍圖母病冬寒思鱖羮不得泣禱於河鑿冰取之得鱖尺許以饋母母疾遂瘳其孝如此尙書聞人之困乏𨿽不識必濟坐貧不悔而龍圖當赴試時假貸三萬錢道中值故人有母及兄之喪不能舉將鬻女以襄事卽傾橐與之罷不就試其義如此祕書與龍圖極友愛士族流離者聚食常數百人得任子恩以與族人無親疎之間其厚如此夫孝義忠厚士行之常宜無難焉者然自途人可以至堯舜推一身可以準四海卽凡民可以通神明皆不出是而世常忽之以求甚髙難繼之節或輕之而有取於富貴利逹之人斯愚之甚矣予觀查氏譜得其先烈爲之斂袵焉故輙書其端俾其子孫者思自立以圖無愧於祖徳庶有光於斯譜且不負以華君尊祖敬宗收族之心將益衍益盛流聲實於四方非特名一邑而已否則爲彌文取觀美豈故家文獻惇本力善者之所欲哉

應詔揮毫詩序

惟我憲廟以天縱之資篤意經史凡稽古禮文之事必遴選儒臣討論刋定而於燕閒之餘遊心釋典𨿽考閱繕冩之責亦不輕畀乃一時供奉之臣仰副淵衷多克以材藝自見者若今僧錄左善世皚東白亦其一人焉東白世居蘇之嘉定以儒名家其從父當宣徳間仕爲刑部郎中郎中之弟實生東白東白之生也不樂葷娶因從釋畱光寺景泰中入京禮右講經古儀縉公爲師而縉則左善世玉磵淸公髙足內典之學具有家法然東白猶以爲未足復從遊駕部東海張君汝弼授儒書攻古律詩學楷行書法業日以進同行者率自以爲不及成化初被選入大內漢經館書文光祿給饌凡朝廷有禳禬禱祈之舉東白必與焉丁酉歲晏上閱法華經而說之命近臣下經館擇能書者近臣悉以其名上禦筆獨標定皚第一人命率眾書法華經又奉詔書金光明最勝王經期年事竣授階左覺義兼主香山永安寺仍在經館被賞賚甚厚癸卯進左善世弘治初罷冩經尋復召入供奉如故而其髙足左覺義鍷振威代主香山則來請曰吾師被遇先朝在內經館幾二十年中朝縉紳不鄙與吾師還往自東海而後若今庶子匏庵吳君原博諸公每每有詩相贈遺集以成捲將題曰應詔揮毫而虛其首願得一言序之惟古釋之以詞翰名者若陳智永唐懷素輩蓋非獨出其儕行𨿽號儒生者或歉於斯殆其志専而業精故也夫歉不歉未暇論乃若其徒在後世有所遇以克成名於一時者亦固難其人焉則東白之所遇斯不謂之隆哉諸公之詩𨿽以爲東白而作然本經幃之餘力以及梵典而用人集事至於無一材一藝之遺則先帝之霈恩余澤在人者其何可忘哉東白號梅樂又號遊幻道人奉淸公居都城北隆福寺予每過之必觴詠竟日恆愛其豪放有藏眞之風而又好儒書逹世務議論侃侃不落人下凡釋政多取決蓋方外之偉人騷壇之佳友視世之嵬瑣者殆不足道也

毅齋熊公夫婦挽詩序

挽詩之作昉於中古而莫盛於近代蓋有不待其人之相知及其人有可悼可慕之實與否或請爲之或代爲之請至以所得之多寡矜孝心之厚薄以是知天下之事無巨細未有久而不至於甚可斁者豈獨挽詩哉若毅齋熊公夫婦挽詩一帙則不然蓋毅齋之子實甫爲令於歙有子諒豈弟之政子視其民故歙之人頌其政而不已上及其親皆誠之所孚非有出於請焉應之者也嗚呼是亦可謂僅見者矣毅齋之葬也吾友太史張君廷祥實志之張君以正學聞天下愼許可其稱毅齋諱楷字爾機世居丰城其先有世基世琦兄弟蓋嘗受學朱子曾大父曰荊陽處士大父曰樂泉君父曰植桂翁咸世其業而毅齋克承之早孤有志以孝友敬義聞其鄕又得聶蔣二孺人繼爲之配內外肅雍成諸子以植有家至於今玆蓋志云爾嗚呼是亦足以傳矣而又何假乎挽詩之作耶𨿽然述徳以詔後者莫如志風徳以感人者莫如詩詩之體有風有頌頌毅齋以風人之父頌聶蔣二孺人以風人之母頌實甫之克肖以風人之子而因以感夫他之爲令者則是詩也𨿽出於一邑之人與一時寓公之賢者音調體裁不能皆一然要之則未爲無補於風教而實甫之政爲有本益於此乎徵焉是豈湛而可斁者哉實甫通經學古起鄕進士以淸簡爲政確乎有守淵乎有見不求赫赫之名殆昔人所謂日計不足歲計有餘者𨿽目之爲古儒吏可也行臺憲臣特請旌異於朝蓋繼此而毅齋夫婦當受綸命膺顯爵以賁於九京又不但下之人風頌之而已然予聞之子之於親也永懷其徳而莫可與言報者則惟欲顯其名於罔極焉爾上之人知其然故於臣之有勲庸者不特祿其身必貤之恩體之至也下之人於長人者之有惠利於我也亦不特頌其身必推其先之人愛之深也秉彛之心上下攸同自不能已者如此傳曰事父孝故忠可移於君居家理故治可移於官聖師之言不可誣也然則讀是詩者尙知此乎儒學生汪祚從予遊奉其帙來請吾是以序之

歙江村江氏族譜序

江村在歙西北江氏世居之故因以姓其地歲久族蕃有耆而文者曰思尙君始倡族人續其譜請予序蓋十年矣未有以應也曁予還山恆抱疾不能親筆札之事然君每辱過必以序請久而不斁會予疾少間乃克翻閱一周而書之曰江氏之族可謂盛矣自伯益之裔玄仲受封於江其爵子見於春秋曰江人後並於楚廢爲濟陽郡卽今陳畱考城圉城地其顯於漢曰轑陽侯喜顯於晉曰散騎常侍統統與其從子侍中逌之後並從晉東渡居山陰統六子其顯者郡功曹儼國子祭酒霦霦三世生宋太子洗馬億吏部尙書湛侍郎智深湛死凶劭之難贈開府儀同三司謚忠簡以子恁爲駙馬都尉智深以女孫後贈金紫光祿大夫億生法成法成生子一子四子五並以梁將死侯景之難子一贈侍中謚曰襄子四贈黃門侍郎謚曰毅子五贈中書侍郎謚曰烈儼再世生左衛將軍淹封醴陵侯謚曰憲恁生齊祕書監斆贈太常謚曰敬斆生四子其顯者祕書郎蒨驃騎咨議參軍祿舊贈光祿大夫謚曰肅生陳孝子■﹝糹丕﹞■﹝糹丕﹞生隋上開府總蓋濟陽之江名見史者凡十人計其爵祿榮名實與六朝相終始而江村之江則出億長子法存之後法存生建徳令道興始別居淸溪道興生護軍將軍世源又以仕開化家於衢世源傳十有一世生唐衢州節度同討擊使中軒中軒再生第十軍事押衙仁揆仁揆生吳越侍禦史景房卽世所傳有沈籍之功者景房生宋兵部侍郎用晦都官郎中用缶職方員外用圭大理寺丞用之分甲乙丙丁四房其胤彌盛而江氏遂望於三衢矣用晦三世孫基以贅居番陽傳五世生丞相萬里國亡死節贈太師追封益國公謚文忠用缶生鎬鎔鎔生枚枚生汝剛仕爲歙州倅卒葬云嵐橋因家焉子培生嶧■﹝山幾﹞巖而■﹝山幾﹞則思尙之所自出者也鎬生揖揖生汝言汝爽汝爽九世生司經局正字秉心仕於國初終襄府紀善汝言九世生監察禦史弘濟與予同舉成化丙戌進士嘗爲言三衢諸江之詳蓋自魏晉唐宋以來家牒具存而廸功郎仲長泉州倅師心兩譜則稡甲乙丙丁四房而一之者請予校刻不果若思尙此編則𨿽惓惓於本宗實欲合衢歙兩房而一之者其心可謂厚而其力可謂健矣嗚呼大家巨族之所貴乎譜者豈徒矜閥閱聮昭穆紀其名與字而已哉固將曰亢宗紹徳之爲難爾考江氏之先而論其世蓋有危身之忠有顯親之孝有戡亂之武有華國之文有利人之功有惠民之政其巍然可仰凜然可畏者非獨可以儀其家實足以憲來世況肇之有原承之有緒而丘壠如故文獻昭然者乎不求所以紹祖風而亢其宗以自立於吉人君子之域則閥閱𨿽美昭穆𨿽盛亦何有於譜哉思尙之弟昌方以鄕進士知攸縣其族人之服章縫而業詩書隠林壑而篤行義者往往不絕矧譜書旣修則宗盟益厚廣孝敬崇禮譲而不伍於流俗使江村之派與三衢相望不替而益隆則庶幾此譜之足貴而思尙君尊祖敬宗睦族之心力亦於是乎爲不負矣江氏舊譜序記之文若吾宗老宋徽猷待制北山先生元翰林修撰張公子長及我朝學士承旨潛溪宋公輩皆一時名筆而予之謭才末學乃踵爲之其何足以副仁人孝子之心而爲斯譜之重也哉

篁墩錄序

程之先聚居歙篁墩有逺祖晉太守府君及陳將軍忠壯公之賜第廟食存焉然莫知墩之所以名者間考之家譜云墩本以產竹得名至黃巢之亂所過無噍類惟土名黃者斂兵不犯當時居人因更篁爲黃以冀免於荼毒習稱至今走閱之而心動以爲是不可但已因請於先尙書襄毅公而復之又告於當世縉紳君子而得記賦銘詩若干篇嗚呼名實之不相副久矣以吾墩論之則篁其名而性可以耐歲寒節可以比君子者其實也巢賊之亂吾竹之名可污而吾竹之所以爲實者孰能爲之加損哉彼槿籬棘圃而盜夫伊周孔孟之美名固士之恥也是則君子一惟務實之可貴而名之污隆曷計焉然名之污者有時而見雪於君子豈非天理之在人心者終不可冺耶若吾墩是已𨿽然事必久而論定又必得君子之言而後足以取驗於人使當巢賊肆虐傷人害物之時吾人或難之曰是不當污墩之名則固異於孔子危行言遜之旨亦安能弭夫亂臣賊子之不致人於虀粉哉然則諸君子之言𨿽假寵程氏而所以抑邪與正者豈直一丘一壑之幸耶因命工人梓以告我族人使爲士而學爲農而耕者知徇名責實之可畏而無忘於君子之公議庶幾比徳於竹爲此墩之幸民豈徒譊譊然與彼沙虫鬼蜮輩校得失於一旦哉

丘先生文集序

文之說何昉乎蓋嘗考諸古矣凡物之粲然可指者謂之文文者道之所在也故見於上曰天文見於下曰人文見於世煥乎其有迹者曰文治曰文教非若中古以來指操觚染翰者謂之文也夫文固非操觚染翰者可盡然詩書所載詞命之作雅頌之篇類非偶然卒爾者可辦而孔門亦有文學之科蓋道術未裂言與行俱本厚而末茂詞出而文成正大光明敷鬯條逹見於治則民格著於教則民孚所謂吐詞爲經而文之盛不可及也漢毛公董子之徒始以經術名而鄒陽枚乘之流乃専以文顯遷固亦岐而稱之蓋以操觚染翰爲文而別於經術昉此日寖以盛而瀾倒乎隋唐之間𨿽一二名世巨公知文之不止乎是亦略見道之彷佛矣顧一時談經者専訓詁爲文者尙聲律而上之人又以經義詞賦更疊取士其逺於道一也至宋而程朱大儒者出斯道復明曉然示人以徒文之不足濟物然不得任道揆之重於斯世則亦安能盡刋其故習而卒反之一旦哉蓋經術文章之流獘甚矣不得已而爲說以通則若之何亦獨曰爲毛董而不爲鄒枚爲韓李而不爲燕許爲歐曾而不爲楊劉爲陶杜而不爲徐庾溫李則亦庶幾可以廣道術求不倍於孔門而後可乎走不佞嘗以此質之瓊山丘公先生先生是其言以爲知道然走實不足與於斯也先生門人翰林吉士蔣君冕及其嗣子太學生惇輯先生平日詩文爲若干捲間奉以視走請序其首簡走讀之累日得其大端而嘆曰何其養之深而出之霈然一至此哉先生嘗爲走言世之作文者類喜煆煉爲奇不究孔子詞逹之旨或剽竊以爲功不識周子文以載道之說𨿽有言無補於世無補於世縱工奚益故予平日不欲以詩文語學者其言如此蓋先生懼學者之無本也則有學的之編懼學者之不知變也則有世史正綱之作懼學者之明體而不適於用也則有大學衍義之補其言鑿鑿乎必可見之於行行之必可以興文治洽文教而致吾君於堯舜三代之上流聲實於兩間作楷模於來世使道不爲空言蓋先生之志如此而文亦足以發之不可誣也顧此集𨿽出於所學之緒餘然閎肆而精醇明潤而雅潔究本之論扶世立教之意郁乎粲然將上班於毛董韓李歐曾陶杜之間視世所謂訓詁之陋聲律之卑殆將揮逺之而以爲羞道者矣所謂一代之豪傑若先生豈多得哉先生名浚字仲深世居瓊山起進士甲科歷官翰林學士國子祭酒累進禮部尙書掌詹事府事名位之崇聲華之美固不可謂之不遇而士望猶未滿焉然則天下後世求以知先生者著述具在而此編輔行亦不可少也走辱知先生也深又同事經筵史局獲副詹事與僚寀之末故因冕與惇之請序先生之集而極論文之所以爲文者如此

公餘愛日詩序

髙邑李公相儒以進士甲科廷授徽州府推官三年儁爽之資介特之操明決之才見重於僚寀下孚於吏民而上逹於部使者久矣然公有父年八十餘無恙在堂每言及之則悵然興懷或至泣下見者咸以爲若李公者眞孝人歟府學訓導進賢艾君英實公之子師請諸縉紳大夫詩若干捲以相贈而題曰公餘愛日者本公志也不鄙來休寧山中請序其首顧不佞以多疾不能應酬諸文字獨於李公喜爲之執筆焉憶當天順初先少保襄毅公以都憲之節東巡視師錦州識李公於童子中選入衛學且戒其守將俾善遇之曰此逺大之器也蓋於今三十年而李公果以經術致身爲時聞人且得晤語於山鄕敍疇昔又因以知其孝之感人若此而先公不及見矣嗚呼不可得而久者事親之謂也故揚子以愛日爲孝夫孝百行之本也以之事君則忠以之撫眾則慈以之處友則睦以之蒞官則敬以之治獄則平古之人善推其所爲而有孳孳不已之義者豈不以此哉宜諸君子於李公之事歆動之詠歌之而不能已耶竊聞之李氏世居眞定髙邑自公曾大父伯居中徙遼東錦州生子榮早逝而其配梁氏以節聞梁之子克明則公之父也𨿽當播遷之餘惇本力善所蓄甚厚且久故於公乎發之而公又能奉其先訓以底今日旌異之典臺憲之擢不日有焉吾知其嚴君之心益恬體益康壽益增獲貤封之恩以昭其子之孝也益大所謂公餘愛日之詩宜隨所處而益富豈直此而已然此其發軔也是不可以無序

靜軒序

人之爲徳也靜然後可以制天下之動故求入徳者學必自靜始夫靜則心恬而不競志定而不惑神安而不躁以一身應萬變有所恃而不舛禮曰人生而靜天之性也感於物而動性之欲也易曰吉凶悔吝生乎動是知動者靜之隨靜者動之基也茍役其心於逺外而置其身於棼糾龎錯之場方且舞其智力與世之人角一日之勝以逞則𨿽語之靜而能識其爲何說者寡矣歙雙橋鄭氏有恆性其名存良其字者以重厚聞其鄕予嘗過之而悉其世風焉蓋其先有令君之仁有貞白公之廉有師山待制之節鄕人誦而傳之類皆自靜學得之至存良君席先世之烈益讀書知大義奉其父士賢處士甚孝與其弟袁州倅守道甚友教養其五子昌澤祿育冠甚力又遣祿爲儒學生嗣其文獻之傳而君方以尙質好禮周貧睦鄰之爲務見鄕族人厭靜喜動而有所未慊於中也復以靜題其軒端居以自怡而春秋則六十矣八月十九日其懸弧之辰子婿汪椿氏求予文以壽君峻辭不獲則序而告之曰聖門示教不出動靜二者然謂智者樂水而以動屬之動不失正動斯樂矣謂仁者樂山而以靜屬之靜而有養靜斯壽矣存良君知靜之好而世故莫能攖其心將嗣是以往心恬而志定志定而神安可以膺不騫之壽享無競之樂使鄕族之人見者易其行聞者企其徳遂以爲一鄕之彥一徽之耆俊而播嘉譽於四方遺茂實於子孫豈非靜徳之所致哉予屏居山中疾疢相仍近方獲愈冀他日杖藜躡屩訪君雙橋之上登君之軒相與問靜之說君儒者當有以告我夫豈若老氏之玄黙釋氏之空寂而遂至於嗒然者哉

紫陽紀別詩序

新城李公宗仁受命守新安之明年予獲觀其尊府常徳同守公所得制誥二通蓋旌異之典也而吾徽之人愛戴今太守公者亦不啻湖湘之人爲之嘉嘆不已曰有父如此宜其有若子耶又明年同守公之次子宗徳自國學需次來省太守公於郡齋居數月驩如也而宗徳喜問學負才器持之以不矜識者蓋策其逺大而知其得諸父兄師友者固如此也同守公以今歲壽躋八十無恙在堂而宗徳不能久於逺外乃束裝東歸歙學教諭宋君昉司訓塗君耿繪紫陽紀別圖合能言者賦詩餞之而遣諸生呂佐程冰延來請序予不佞退耕於新安之野太守公慰藉之甚勤有知己之辱焉故宗徳過山中言欵彌日亦不予棄也然則贈言之道𨿽不敢齒於仁者亦豈能黙然自己哉夫有所贈人以言亦必有所擇於其言擇於其言豈能外仁之一語哉夫孝弟行仁之始也諸君亦知夫宗徳之平日所爲致力者乎方趨於功名之會而篤塤箎之雅以來者弟道也未厭乎臨觀之樂而急彩侍之養以去者子道也一去來之間倫理系焉宜諸君之扳畱不得而形諸毫素播之聲詩有以也夫豈特出於敬兄之心而已古語云事親孝故忠可移於君事兄悌故順可移於長言家國一道也士君子抱體用之學者宜亦不出此矣然則宗徳異日捷髙科躋美仕與太守公競爽於盛時以增喬梓之輝於家乘豈有他哉亦推其所爲而已紫陽山在新安城南歙溪上以朱子益名於天下凡禮送行者必載酒具麓覽觀勝迹上懷古人足以脫塵氛振遺響發志士之气然則宗徳行李之暇撫景而吟諷其一二將不南望悠然有慨於中曰此吾兄之所治者此吾兄之仁政所漸被而及於我者也將益勉於進修以紫陽夫子爲師而求無愧於洙泗之邦人則吾人之所爲贈言者有責善之道焉亦不特惜光景敍離合而已

湖上靑山詩序

中世以來大道隠而人欲滋士之髙者或汲汲乎貪生其卑者乃戚戚於身後死生之際蓋不足齒於是有幽貞之士出其間服韋茹素終其身不褻其所有於已者視死生爲旦暮全而歸之不私其所受於天者若晉陶淵明自爲挽詞唐司空表聖預作塜棺歌飲其中而宋林君復亦有湖上靑山之句其迹若奇其人若逹然髙風逺韻流傳至今殆庶乎古之所謂逸民者豈常情之可識哉越之山陰有隠君王晉庵和甫當正統甲子之歲放遊鑑湖上得佳境於亭山朱家墺之原布席而偃臥其地曰樂哉斯邱命其子鑌之曰死必葬於是仍用和靖詩語題諸墓曰湖上靑山小子識之明年隠君卒奉以窆焉鄕人士多詠歌之者後四十餘年中子侍禦君明仲舉進士入官於朝得貤恩贈隱君文林郎監察禦史所謂湖上靑山者煒然有光矣旣又請於縉紳續書其事凡得若干篇而吾友定山莊君孔陽序之侍禦君恐久而散軼因刻梓以傳值方奉詔董學政於南畿行部至新安復以序見屬焉嗚呼聖賢逺矣其學百出而有所成以自見者蓋不能盡同要之其生也不以外物動其心而死不失正焉固士之難得者與隠君之少也以父疾而輟舉子業存致養沒致禮斷鄕曲之訟而斥饋金不孝者見之攺行而餘慶足以成其子其所學固善而所養不亦充乎原其始而不貪生以自愚要其終而不畏死以自訹有以哉淵明表聖之節偉矣君復生侈靡之鄕操可以富貴之具乃退然與寒梅野鶴自放於湖山而求和答於樵人牧子以爲樂其人品髙潔宜爲一時諸公所敬屈而況學聖賢之學者哉隠君系出侍郎凝之書得永和家法更喜吟詠而獨愛君復之詩其所成者計將由是而與表聖淵明神交百代之上用以愧夫沈酣世网誖道以濟其欲者則夫幽貞之士世豈可少而此詩豈可以無傳哉𨿽然湖上靑山固隠君之身所托以存者侍禦君淸才碩學歷官有聲不愧瑯琊世冑而後此所立益逺且大是又隱君之心所托以傳者故誦其詩尙論其世爲羣玉之先驅焉

弦歌淸政詩序

學古入官者令必以弦歌爲首事然其流或至於上迂而下玩何哉君子學道則愛人小人學道則易使其所謂道非特不事事而已徳有剛柔政有弛張故禮嚴而泰樂和而節使爲善者感其惠而不善者服其威其爲易使一也中古以來乃誤以柔弛爲徳政而不復事事其不底於迂且玩者幾希歙在徽爲巨邑且附郭兵民雜居事劇而訟繁令於是者往往號難理劍江熊君實甫居三年有治行行臺薦之朝予嘗聞諸歙人曰熊令君慈祥視百姓如子然其用法嚴予心識之曰是服其威而憚於不善者也或曰熊令君惡乎嚴其爲人純然儒者事審而後決予心識之曰是感其惠而樂於善者也有志於學道而愛人者君非其人歟是豈曰徳政徳政莫知其流於迂者歟徽郡儒學生汪祚從予遊則以告曰熊君將入覲我歙之人頌之不已播諸篇章題曰弦歌淸政乞先之一言則以復曰弦歌淸政不可尙已世之以徳政借口者𨿽流之迂然其政也恆寛寛直事之不集耳民固無損也一切以徳政爲不可恃視民爲龍蛇而起圖之故其政也恆猛猛則不勞而事辦若可喜然然民則有不堪命者矣上求於武城之政以爲師以剛濟柔弛張合宜而不敢私焉若熊君豈非令之克持者哉熊君治歙事多不能紀其平大獄於累歲不決之餘者一二尢嘖嘖在人口可書也然君治劇而不衒其才律已而不矜其廉惠人而不有其功君子人也入覲之際其功與名必黯然以章勃然以興𨿽欲自晦不可得也諸君子之詩頌之無愧詞期其來而有企其圖終之心殆出於學道而易使者之緒餘固應爾邪學道易使而以徳政爲可玩者未之有也難以力服而易以理勝先正之所以論吾人者可徵也是不可不序之而使其有傳焉

松蘿山遊詩序

松蘿山在吾休寧縣北十五里號幽勝予十年前嘗一遊焉每以爲未愜曁南還值抱病連歲不克往弘治壬子春鋭作一行而雨連月亦不敢必也莫春廿一日忽霽天气淸和人意甚適乃以詩約縣庠司訓黃倫汝彜鄕進士張旭廷曙而同遊者五人陳榮天爵詹貴存中胡昭靜夫及族人正思用禮天錫敬之侍行者三人弟敏亨及子塤侄塏也或馬或輿聮翩出松蘿門而東折北過石羊幹崇岡復壠麥香襲人桐花盛開如雪而紅紫則不可得見矣行七八里松蘿水一脈演迆南出兩山夾峙盤回斗折入益深境益奇每一折卽古松盤踞怪石錯立飛泉淙水禽交蔚有殊意疑所謂蘭亭武夷者正復如此而已行又七八里抵山麓古佛庵在焉與客小憇解衣登山引矚四望聮峯屬巘杳莫知其所窮第聞樵斧聲丁丁與磵谷相應而畊者漁者隱顯出沒於煙雲虛落間相顧恍然疑與世隔乃據松下盤石而坐呼童子掘筍作茶供聮句一章還飲小閣心鬯神洽如有所得而忘其登陟之勞酒半限韻各一章興發而別有所出者不禁已而夕陽冉冉過山背汪氏亭子適當路中復邀飲數行日益下乃出山途中有作或和或否亦各取適而已惟汝彜遊最勇詩最工予輩不及也昔羊太傅鎭襄陽病不得謝每至峴山至於泣下然有所如往賓佐皆從笳鼓載道貴而好遊者也栁栁州在謫籍捜抉巖藪幾無遺勝其序所會者謂皆大半不遇之人困而好遊者也予不佞挾冊入官所典者冷局得早休自適無羊公之顯且絀吏議荷天子恩不加竄殛而遊不出其鄕所與遊多一時寓公里族之賢者子弟相從爲樂孔嘉無栁州之困則斯遊也亦不可不自幸也𨿽然子朱子平生好佳山水嘗請納官於朝願爲白鹿洞主領泉石是豈直遊而已哉逺眺望以玩心於髙明法仁知以適情於壽樂皆自山水發之則吾之遊也方自此始觀者無誚其荒於嬉而不足與進於聖門也哉遊之明日書倡和詩爲一卷序而藏之

送汪承之序

新安郡學生汪祚承之從予講學南山精舍其資蓋可進於道者將赴秋試南京塤子與之聮研席相好請一言道其行予因取案上一卷書謂之曰此予所輯道一之編也子嘗誦習之矣然則吾之告子庸能出乎是哉夫尊徳性而道問學二者入道之方也譬之人焉非有基宇則無所容其身終之爲佃傭而已徳性者人之基宇乎基宇完矣器用弗備則𨿽日租於人而不能給且非已有也問學者人之器用乎蓋尊徳性者居敬之事道問學者窮理之功交養而互發廢一不可也然有緩急先後之序焉故朱子曰學者當以尊徳性爲本然道問學亦不可不力其立言示法所當審矣中世以來學者動以象山借口置尊徳性不論而汲汲乎道問學亦不知古之人所謂問學之道者何也或事文藝而流於雜或専訓詁而入於陋曰我之道問學如此孰知紫陽文公之所謂問學者哉尊徳性而不以問學輔之則空虛之談道問學而不以徳性主之則口耳之習玆二者皆非也噫其獘也久矣此吾所以拳拳於學者而犯不韙之罪於天下不得而辭者歟子輩勉之庶幾吾紫陽文公之道所望於後學者將不淪胥以斁而莫之振也塤子曰祚也將上其藝於有司大人以是發之何如予曰小子烏足以知之道固無往而不在也象山於白鹿洞開講之言曰名儒巨公多出科舉要之其志之所向則有與聖賢背馳者矣誠能深思利欲之習怛焉痛心而専志乎義因是而進於場屋之文必能道其平日之學胸中之蘊而不詭於聖人由是而仕必皆共其職勤其事心乎國而不爲身計豈得不謂之君子乎我紫陽文公深取其義刻之書院以示來者斯豈非今之學子所當從事者哉於是祚起謝曰先正所謂道問學而發其所蘊不詭於聖人者正惟尊徳性爲之本耳謹受教而行於是乎敍

篁墩文集卷二十九

●欽定四庫全書

篁墩文集卷三十

﹝明﹞程敏政撰

○序

心經附注序

西山先生眞氏文忠公嘗摭取聖賢格言爲心經一卷首危微精一十有六言而以子朱子尊徳性之銘終焉走每敬誦之蓋儼乎若上帝之下臨聖師之在目也然尢疑其注中或稱西山讀書記而凡程朱大儒開示警切之言多不在捲意此經本出先生而注則後人雜入之故邪齋居之暇謹爲之參校且附注其下而識其首曰嗚呼人之得名爲人可以參三才而出萬化者以能不失其本心而已顧其操縱得失於一念俄頃之間聖狂舜跖於是焉分其可畏如此古之人所以爲涵養檢防之計者至不敢徹琴瑟而廢箴儆於左右使體立用宏顯微不二用底於希聖希天之極功有以也聖學不明人心陷溺寄命於耳目騰理於口舌狂瀾莫回變怪百出將有淪於異類而不自覺者此先生之所深悲而心經所由述也然則學者宜何所用力而後無忝於人之名哉蓋嘗反復紬繹得程子之說曰天徳王道其要只在謹獨又曰學者須是將敬以直內涵養直內是本朱子亦曰程先生有功於後學最是敬之一字敬者聖學始終之要也然則是經所訓不出敬之一言故附注之中特加詳焉豈敢以是求多於先生之書哉圖置心於聖經賢傳之中爲研窮熟復之地云爾追惟先生生宋之季時方以心學爲僞乃獨與鶴山先生魏文淸公慨然以程朱爲師直探此心於千載之上得之深居之安嘗爲大學衍義上之講筵思格君心復隆古之治志弗克遂而前此論者至有眞小人僞君子之目蓋道之不幸如此𨿽然先生之心𨿽不白於當時實有企於後世若此編者豈非障川之柱指南之車燭幽之鑑大有功於斯道而造次顚沛不可忽焉者哉晚生末學何所知識輙手錄成帙以告同志者願相與畢力於斯

慶致政同守李公八十壽序

無所積而獲聲實於天下烏有是理哉積土而爲山積流而成川積徳而獲壽與福一也世豈無壽與福者而不必其徳之能積則予之說將無窮乎是大不然山必積土而髙水必積流而深人必積徳而髙壽遐福從之常也君子之所貴也突焉而山於平地潰焉而川於大陸見者必駭之以爲怪也惟壽與福之於人也亦然幸焉得之而不懼偃然居之而不慚是豈足貴於君子哉若常徳同守李公之獲壽與福可以驗理之必然矣李公世家濟南新城其先之所積甚逺至公以經術發身知兩邑佐一郡急公家之務而利惠其民人其心甚仁其施甚博𨿽古之循吏不是過於是奉檄署府事者一被薦而受旌異之典者再年未老而幡然乞身思以其有餘者遺後人蓋逍遙林下與造物遊而不自知其壽之八十矣若李公之所積豈淺之爲丈夫者可得擬哉公有子六人其仲曰宗仁起進士甲科歷監察禦史以忤權貴人被謫不屈值今上更化初疊起知徽州事存心制行一以公爲師而宗仁之兄爲醫喜濟人其弟齒冑監負才气其餘之爲昆季者皆各有所立以並承於公之後則其所積者益衍而益長譬之山焉愈積則愈崇將極於天譬之水焉愈積則愈大將匯於海由是毓靈秀以蕃眾植普潤澤以惠下土皆理之常不可誣者吾知李公由玆以進於期頥之域享諸子之養而膺金紫之封見之者興起聞之者企慕將有不一之書使人知實厚而聲宏見貴於君子者在此而不在彼也噫積善之語著於大易積功之說周典載焉人豈可不力於善而自處於無聞之列哉今太守公將入覲於朝公之誕辰在明年正月九日便道山東上堂稱慶而不佞於太守公有一廛之惠故緣其請論其所積以壽公而因以爲世之勸焉

壽吳君世美六十序

予嘗過歙之溪南見其山秀而水妍其間土田沃衍園池宅榭占幽而擇勝者巷陌相望蓋吳氏世居之吳之彥曰世美君尢以勤生植家亢宗睦族著令聞於其鄕時𨿽不及訪君然心識之甚久邇者北歸道淸源因識君之從弟以時及君之子本中兩人者率以鄕人子弟禮予言溫而貌恭業商而好儒有大家巨族之風矩以時嘗得詩若干篇以壽君請予序蓋諾之而未及爲也乃歲之己酉五月十三日實君始生之辰而其壽則六十矣於是以時復以書來速予不得辭焉夫古之人以百歲爲上壽八十爲中壽六十爲下壽蓋人至六十始足言壽顧豈可以無慶哉卿大夫因射而行鄕飲酒之禮則六十者坐五十者立示尊於一鄕不特一家也先王因視學而行養老之禮則五十養於鄕六十養於國致優於一國不特一鄕也然則壽至六十而人之所爲致賀者非彌文已之所爲受賀者非侈心皆古之道也予𨿽不及悉君顧因其弟以占其兄因其子以占其父知君之壽必且有大焉者乎然竊有進於君者古之人豈徒壽之云爾年彌髙徳彌卲則由六十而踰七望八以底於期頥巋然爲溪南之望則地益勝而族益華予言將益有徵焉蓋不必貳膳常珍而三賓之尊六豆之奉卿大夫之所舉行者今猶古也不必養於學杖於朝而肉帛之賜命服之華聖朝曠典所以申稽古養老之令者亦時見之予不佞輙先爲之執筆如此而與鄕人共拭目哉

程氏節壽堂序

凡吾族之老而壽者必需予文以頌孀而節者必需予文以白蓋壽者人之大慶節者人之至行故有求者必欣然應之然壽者什九節者什一節而壽者益加鮮焉是豈可不頌而白之以爲吾族之勸哉槐塘族人泰亨甫之配朱孺人出於堨川右族年十六來歸於程門內之事無不盡禮而又有髙見逺識舅姑奇愛之其大者則捐已之奩具以助夫子復祖壠之見侵者族人迨今能道其事不幸中道夫客歿於廣孺人誓死不貳教育其四子一女皆克有立而今則年六十矣四男者曰輪亦早世曰恩曰轍曰軾一女適岑山江氏之子諸孫繞膝而轍爲邑庠生力學亢宗業將有成恩軾協心以植其家而業以裕由是族之老者無不稱其爲婦少者無不敬其爲母乃以其設帨之辰在二月九日將合慶之以文見屬噫壽出於天而不可必節本乎性而不可渝惟其渝者多而後有不可必者矣節而壽焉豈非天之有可必者乎槐塘之族與予同出陳將軍忠壯公其族又得宋丞相文淸公而重昆弟子孫號爲四府泰亨出舊府之後予嘗過之文獻之風慈孝之澤百世如新蓋有非他族所及者然則朱孺人之節行𨿽本諸天性之美由於姆教之素而名門碩宗家規閫範之懿相胥而成相觀而善豈得謂之無助哉迹是以往由六十而耄耋底於期頥年益髙心益休體益彊徳益劭享滫瀡以爲養撫曾玄以爲樂一鄕慕之六親宗之將自玆始蓋仁者必壽作善降祥天道之公不可誣也頌而白之豈直一家之私言而已

慶封監察禦史謝公壽序

尙齒與養老之禮蓋通於四代由朝廷逹乎裏閭故當其時禮行而俗厚降及後世先王之制泯焉其所見者鄕射而已然裏閭間相與爲壽則情殷而義縟豈非老老之道自古已然而禮之在人心者自莫能已邪祁門謝公之壽七十也其子壻休寧李瓊於予爲同邑請一言以壽公予不獲辭蓋嘗聞祁門之謝出晉太傅逺有端緒其在元季有玉泉先生俊民者一時宿儒予每誦其遺詩知其爲志士而阨不及伸者至公復以簡靖之資惇朴之行嗣其世風而公之子監察禦史罃又於不佞有友道焉爲之嘉羨曰七十之年昔之人以爲古稀者豈不誠然哉禮仕者七十而致事休者七十而貳饍燕享之則七十者養於學優崇之則七十者杖於國蓋所謂尙齒與養老之禮如此若今謝公𨿽不必仕於朝而天爵在躬被恩封之典豸冠繡衣足以輝林丘而重門閥𨿽不必養於學而祿養之榮比於貳膳𨿽不必杖於國而行坐先一鄕足與正大賓大席則公之所以致壽與瓊之所爲壽公者𨿽曰親黨之私而於勸善惇俗之助豈不兼有所得哉自今以往公心日休體日康侍禦君之淸才儁望躋華履亨日逺以大則恩封之來益崇祿養之入益丰常珍之所以待八十六豆之所以奉九十者公𨿽欲避之而有不能者矣𨿽然祝其年者非有以致隆則不足以盡老老之意禮稱百年曰期頥蓋人壽以百年爲期而老者飲食起居動作無不待於養也綺席肆陳春酒在酌惜居異縣不得預稱慶之末輙援古典而以是期公焉庶幾瓊之情爲能有以盡其萬一者乎公名用和其所居之地曰賜原其大父曰贑州知事子周其父曰處士顯光其弟曰武陵縣尹用傑公之先配曰章君繼配曰王君章有子三人其長侍禦其次曰光曰蘇有孫二人曰鳯曰麟先生生之辰在歲之三月十有二日瓊之所道如此是爲序

篁墩文集卷三十

●欽定四庫全書

篁墩文集卷三十一

﹝明﹞程敏政撰

○序

奉送太子少保工部尙書賈公致政榮還序

弘治六年冬太子少保工部尙書束鹿賈公凡三疏乞罷政歸老上不許嗣歲春復上疏辭益堅乃許之詔給驛還鄕有司歳給祿二十四石及從者四人公時以告在家得旨起謝卜日就道侍郎徐公謝公率僚屬設祖帳都門外而以贈言屬予予素辱公知歳時還往非一日雅亦將有以爲公贈者惟中古以來士鮮自重年及而不知止必俟乎謫於言斁於事厭薄於人而後行使上下之間不能無憾豈古今人誠不足相及爾邪公事英祖憲考曁今上自禦史歷佐外臺進都憲少司空正位六卿兼輔儲極所巡歷則南抵淛西至陜走山東西河南北又奉璽書督三關鎭靈武視畿甸足迹半天下匡時之策活民之功禦侮之績彰彰在人口不置其長冬官最久綏羣工省邦費繕太室而與大政其勞多其勲著朴茂之行介愼之節始終不渝殆近所未有也然公以守邊苦寒得末疾不任朝謁顧其精力健且未及引年之期坐理省事無弗可者而章上至再三得請乃已蓋保晚節而不貪其所可止者古大臣之義也聖天子以三朝舊臣不可釋故於其告歸也優詔慰畱至四請而後從之班公廩以佐其養畀從者以給其勞恩有加焉蓋示殊禮而不彊其所不能者古聖王之仁也義盡則事上之禮得仁洽則逮下之恩溥若是者固非系一人之重輕而已束鹿去京師六七百瑞安車坦途不日可逹鄕之父老子弟奉幾杖而候謦欬者絡繹於庭寧不嘖嘖嘆曰視有所謫斁厭薄而後行者賢不肖逺矣其歸榮哉比使後來者知自重而以得爲戒其爲士風之勵不又多乎哉予不佞嘗偹員史官竊窺公之所以事上與上之所以待公蓋千載一時不可弗之紀也故因二公之請不辭而書之乃若釋軒冕之羈而獲田園之適如鏡湖香山故事此便私計非所以屬公也

都尉周公贈行詩序

予嘗讀云漢之詩仰見宣王之謹災卹祀省躬憂民其一念之誠至於易災爲祥更歉爲丰使主徳盛而國步亨𨿽去之千載誦之惕然如生其時感其事者又因以知其臣若仍叔之爲賢而詩之教可與政通不誣也乃弘治七年春言者以南京帝業所基而去冬有風雷之警宜命一大臣奉奠孝陵禮部爲之覆請上凜然是之顧在廷之臣以親以賢蓋莫有踰於駙馬都尉周公者乃爲告文寓省愆至意副以香帛致齋臨遣又賜璽書飭其行蓋儼如皇祖之在宮也於是公頓首陛辭卽日就道凡朝之大夫士自尙書倪公都憲大理二屠公給事孫公以下多形諸篇章爲贈而平江伯陳公屬予序仰惟聖天子謹災卹祀省躬憂民之心宣王之心也在廷同徳之臣於公之行而有贈言之舉意擬於仍叔𨿽古今異時聲律異調而願忠與善之情一也吾知公晉謁太寢之下精恪一心以逹帝命俾我皇祖降監聖天子孝誠而孚佑之諸福畢臻海■﹝宀禹﹞淸晏視宣王之盛徳大業儷美無極後之誦其詩者知親臣之中有賢如公焉是宜序之以申警於執事者公號艸庭嗜書博雅喜爲詩玆行也周履山川而感於聞見亦必有不能已於言者復命之日予將請而觀焉則公之所以副隆委而增重使華者益可徵也

贈貴州按察使汪公序

弘治六年秋七月三日實今上皇帝聖誕之辰凡方嶽大吏悉表上京師以慶而山東按察副使新安汪公希顏實預在行公抵東昌而得報云有旨已進公責州按察使矣至京師陛見之明日始入謝慶禮成而後入辭往赴任焉監察禦史謝君廷獻詣予言曰前此七年吏部嘗進擬汪公山東按察使不果乃今以副憲有今命焉凡知公者孰不爲之喜而況有桑梓之義者哉是宜有言爲祖道之贈敢以請而予於公有婣好不獲辭則告之曰凡吾人之所以爲公喜者豈不以其滯之久而亨之難哉古之典銓者任資格若裴光庭或失之固不執例若冦萊公或失之通仕途譊譊非一日矣而中世以來益又不然意在資格則曰是豈可以紊令甲哉否則曰是其人之才智宜擢之不次也蓋一切以造命自任故滯之久近與亨之易難誠有非輿論之可預料者矣𨿽然士豈以是易其平日之所操者哉其滯也不以戚取安吾分而已其亨也不以喜懼吾職之弗勝也夫如是則君子人矣滯之久亨之難若吾希顏亦何有所加損於其人哉希顏自進士入刑部爲主事員外郎出僉憲事以副以長歷閩楚山西東及今貴州前後三十年足迹半天下凡難決之獄難集之事經希顏者決之明集之勇蓋不知幾何髮𨿽亦漸變而志愈健識愈精政體愈熟矧當一道提刑之首任可以專行獨濟者哉吾見其職之克舉無難也貴州去京師西南萬里所轄皆羈縻州郡近方詔邊帥出兵伐叛夷其地弗靖者數歲希顏往哉展布其才猷以佐軍實振風紀綏逺人用副上之寵命而答公議之少伸者名位鼎來將自玆始士爲公喜且有甚焉大抵久滯而大亨者數之常也人固莫如之何也亦求爲君子而已矣

贈四川按察使洪君序

弘治癸丑秋七月江西按察副使錢唐洪君宣之以賀聖壽而來道中得邸報云以薦得旨進四川按察使矣君猶到京師禮成而後陛辭赴任於是時鄕人翰林侍讀江君文瀾修撰李君子陽以君之進擢實異數不與常選者等宜有言爲祖道之贈而屬之予憶在成化乙未科先皇帝策士於廷予備員受卷洪君之名已當首選輔臣以鄕曲避嫌置二甲第三聞者蓋莫不惜君而予親見其事每每嘆士之出處恆有數黙存其間豈人所能置力哉君筮仕刑部主事進員外郎中中嘗兼署他司或按事四方其才之敏識之通所操之公上官實倚之而同列要自以爲不及也吏部嘗進擬大理丞不果有江西之命久之江西人無不稱其賢吏部又進擬大理少卿不果而有今命蓋自舉進士及玆十有九年矣凡其學所成志可行者或佐其長或專逹於上而洗寃澤物之功及乎人殆不可縷數才猷所積聲聞所施如水湧山出宜其致位三品當一面提刑之責而有今日哉中古以來士或厄於權要而不得行或廹於衰晚而行不逮或困於讒忌而無可行之地𨿽顏學伊志固莫如之何也使君以策士居首選優遊乎翰墨之場回翔乎班行之間於自暇自逸如退夫如處子則有之矣烏能使其學之逹而志之弘有若是之燁然者哉夫刑聖王之所重也昔穆王命呂侯訓刑四方所謂司政典獄者非今十三提刑之任邪然先儒以布刑廸民舎臯陶而稱伯夷爲探本之論則今之長提刑者豈可不以是爲監哉蜀去京師最險逺其訟之難理與其吏寛暴亷污之難於舉刺從昔已然吾見君之學與志將大有所作爲以上師古人而求以副今天子汲汲用君之意崇階懋賞以顯君於異日者人豈能復置力其間乎然予竊有告焉蓋嘗以謂顯不顯數也守其學堅其意始終一致而不以時爲前卻則不可諉之數矣君寧不悉乎是而予不能不有言者亦愛助之意哉

贈康君召和赴曹州判官序

弘治六年春予自新安被召入京鄕友國學生康君召和亦將謁選上吏部得聨舟以行蓋抵京五月有曹州判官之命予往賀於寓邸君作而有懼色曰某不佞承父兄之誨亦思有所樹立而十試場屋弗利今且倦矣試吏大州甚恐無以稱塞爲人佐者之責惟鄕先生何以敎之予曰君烏用懼是而需人言之爲重哉吾聞之飬之深則施之大困之極則亨之初也君之先子以進士甲科授主事歷戶兵工三部知辰州府爲時聞人廸諸子以問學而斥紈綺之習由是君之兄用和自監察禦史歷禮部侍郎大顯於憲宗之朝君之弟致和爲學正鄧州嘗典文衡京闈蓋新安以世經名一時者必曰祁門康氏而君數奇不獲蚤以其才見晚乃出佐一州殆所謂養之深困之極者歟然其據者不足以盡所志其蒞者不足以當所蓄以勢觀之宦履之亨宜自玆始而猶若有懼色然者謹其小則大者可以馴致持其初則其終之保而不渝可知也曹隸兗府轄二邑地千餘里在前代號富州嘗以建宗藩領節鎭而近世以來數罹水患按行之臣與上官分司者輿馬旁午文書委積𨿽州有長貳任其責而判官實均其勞事成則譽興而斁則咎至非操愼而力勤者亦未見其有濟也然則君之作而懼者亦誠有見於是而非養之深困之極者殆不足語此也君學熟於春秋旣足以應變而政典文式出於家庭者又足以得師吾見君之所施者日大以成名與位升上顯其親亦儷其兄向之所自懼者終更以自喜而不腆之言其何足爲君之重輕也哉𨿽然辰州使君先友也予不及奉幾杖聆誨言而獲與侍郎公交厚善學正君又予丙午京闈所論之秀也通家契分非一日之雅則於君之行安能噤不一語以自例於恆人而不少致夫愛助之意哉

瞻云逺意圖詩序

富陽何處士秉彛年五十卽爲其鄕飲介賓邑大夫又恆書其行義於旌善之亭爲一鄕勸蓋以徳善重其人甚久處士生五男皆廸之成五男者亦皆以孝聞曰洽以明經舉弘治庚戌進士第而處士則年六十矣歲十一月十六日其始生之辰也進士君以官守弗克致一觴膝下乃繪圖曰瞻云逺意而相之以詩將寓歸稱壽請予爲之序予聞之宣聖父母之年不可不知而先正亦有孝子愛日之說蓋知其年則思有以引其樂愛其日則懼無以致其隆皆人子至情不能己者終歲且然而況其歲甲之一周乎終日且然而況其始生之日乎夫思有以引其樂而懼無以致其隆則將如之何其可也采色不足說其目絲竹不足娛其耳於是乎爲之圖以宣之爲之詩以聲之使其親目之而說耳之而娛曰此吾子之情也其神怡其體休其所歷之甲子𨿽由六十而底於耄耋期頥之域焉可也然則進士君之所以樂親之心而養其志者不異乎人之所以爲壽者歟望云事出唐相狄梁公凡後世之懷思其親者例以爲說而士之能有志梁公者蓋鮮也梁公之父𨿽不顯而後世知梁公之有親者以望云之事播人口也進士君以淸才妙器進爲世用在他日當有貤封之典爲其親之榮有祿奉之入爲其親之飬有蒞官行已之業昭其親之徳所志於梁公者不但已也處士居富陽山中少失恃而事其祖菊莊翁夫婦極孝迨其中歲自號怡庵放情山水以適其所適而無外慕殆有類於古之所謂逸民者吾知其年益增徳益邵則進士君愛日之情益篤引其樂而致其隆則所以爲圖與詩益富其志之可企於大賢君子者益大且逺矣予於石埭張進士輝有一日之長而輝與洽也善嘗與俱來本是舉而知其人之可與也以是序之俾爲稱觴者先云

大司馬致政薛公八十壽慶序

世之膺備福享髙壽者亦必其有拯溺靖亂足國裕民之功夫然後食其報而未艾引其慶而有餘非薄之勞而淺之積者可比若今濡須薛公先生非其人哉公之曽大父當元季從髙皇帝渡江實侍幃幄參廟謨歷官大司空而不究其用以終家徙瓊州公生七齡卽負有亢宗之志已而登甲科爲地官屬以至侍郎佐工部晉大司徒又晉大司馬嘗治水汴梁饋師二廣總餉京師贊機務於南京當憲宗時凡一再乞休致始得請賜勑褒諭閒居十餘年而壽躋八十間以恩例晉階榮祿大夫位一品焉蓋英廟之臣起壬戌進士而至六卿事三朝恩禮始終福壽並隆者公一人爾盛矣哉中世以來未有也然竊窺其所以獲是福壽者以公之在汴梁也出其城郭王宮廨宇廬舎於墊溺潰決之中所全活甚眾又浚陳畱河道餘四十里而汴人始有奠枕之樂其在二廣也適嶺海凋瘵之餘悉心規畫使士無饑色民不告瘁又贊其主帥破積年之逋冦而廣人始有息肩之幸蓋公平生勲績在朝著孔多而拯溺靖亂足國裕民誠有大焉此其爲福壽之地而非常人之可及者歟中書舎人李君■﹝王弁﹞等於公子丕有同官之好繪嵩嶽春光圖而詠歌之將以歲之十月三日壽公於第請走序之走之先少保襄毅公與公同年進士兄事公極友愛故走以通家子獲拜堂上親幾杖焉蓋目其貎則淸勁古雅而側媚躁慢者自失聽其言則詳練洞逹而回衺淺陋者自慚考其行則忠厚畏愼而傾險浮薄者自沮世惡有如是之大人而不膺備福享髙壽者哉圖取詩維嶽降神之義又兼取所謂如日之升如松栢之茂者然則八十而議軍國如宋文彥博九十而位中書令如魏髙允百歲而爲計相如漢張蒼俾我朝有人瑞之符聖天子行乞言之禮杖於朝飬於學昭君子陽徳之健示吉人晚節之堅取徵是圖可前卜者宜有巨公名筆爲國家老成人頌而藐焉小子所稱述者惡足以重公而副尙齒好徳者之意哉

贈知霸州徐君考績榮還序

近之爲守令者多不獲以時上其績於朝蓋或錢榖之縻或簿書之絆上官必持之而士亦每患其迹之淹弗克自振焉有克振者必其才足以適用而過乎人者也然君子豈以是爲得失而加諸心哉亦求盡其職以不負其所學焉爾弘治癸丑八月知覇州長山徐君本良上其績於朝書上最廷謝而歸教授仇君東之其鄕人也請一言爲賀予素愛仇君知其友必端而不以辭則告之曰考績之典尙矣本其操之嚴縱吏之臧否而治之隆污系焉其法蓋均於內外而於外加詳者重民也予每見守令之以考績來者必上官先核之而後歸於吏部吏部核之以送憲院憲院又核之而後引之陛見曰某也稱某也否稱者因任否者責效於後來於是玉音可之其爲勸懲甚大士惡可自例其身於恆人而不求所以稱其名哉霸州在畿內爲支郡轄縣三地之下者多水患上者類並於豪彊故其役繁而事殷其民恆饑而治之成也弗易徐君以其學施諸有政錢榖不足爲之縻簿書不足爲之絆上官嘉之下民頌焉謂非其才之足以適用而過乎人不可也矧君以進士發身歷知趙之寧晉閩之松溪兩縣嘗上其績獲書最而進一州迨今三年其政再成則繼此而外陟大府內長部署其施當益大聲當益閎君𨿽不以振爲得然課吏勸功在廟堂以爲吾君重民命而圖治理者顧豈可緩哉予家河間與霸接壤時聞人道徐君之政之良不獨其州爲然凡異境之訟難平事難集者上官多以委君計君亦嘗至河間故予𨿽不獲識其人而熟其名意其能不負所學者故輒書以貽之非能以重君也用以爲後會之張本云爾

贈南京刑部員外郎白君序

每歲日長至南京諸畱司例有表上賀則委其子部一人奉之以行惟弘治癸丑冬南京刑部員外郎武進白君圻輔之寔來當是時君之尊公自右都憲進刑部尙書寵任方隆而君適至獲視膳者月餘其言旋也刑部諸司屬設祖帳以餞而請予言爲之贈惟古之人於行者必有言何哉蓋將因離合之不常而致夫責善忠告之義焉言之必有益乎其人也白氏在毘陵爲巨族自永樂以來奉廷對者六人舉於鄕者三人政典刑書具有家法可自得師矣亦何俟乎人言矧尙書公曆事三聖出入勤勞幾四十年其立朝則有匡時謀國之忠其奉使則有詰姦拯溺之功所存重厚所履淸恪君皆得諸朝夕熟耳目無外求者縱有言亦不過迂左之常談其何足爲君之益哉然古之君子不以所已有者自足而益求底乎逺大亦不以人之已能而不以逺大朂之故予於白君亦竊有進焉夫兩京之爲仕者眾矣而君獨有親位六卿佐天子秉禮而來供子職而後去橋梓相輝簪笏後先旣盡乃公而克遂其私求若君者寡矣此誠上之賜與其家之慶而不可兼值者也然則君何如其副之而後爲得哉愓然不以門地自侈而益晦欿然不以才力自足而益勤退然不以譽望自多而益敬持此以答上恩而大其世烈以繼尙書公之芳躅斯固諸公之所爲贈言而以爲君之益者乎𨿽然君豈不知此者顧友朋之情愛莫助之則固不能已於言爾君叔父廷臣尹崇仁以治最聞亦以是冬考績至父子兄弟胥會一堂計相告語者非理官之良規則禔身之彛訓付受勤惓殆有非常情可及者迂左之言正可備祖道故事而已其何足爲君之益哉予不佞辱尙書公之愛良厚往者同考禮部嘗得君從父尙寶卿宗璞考南畿又得君弟坊世契之久且深宜有進於君者而況重以諸公之請哉

贈成都太守魯君序

弘治癸丑冬吏部以成都闕守請擇官踐其任而以大理寺正魯君永淸名上詔可廷謝日有識魯君者喜曰得人哉魯君起進士爲評事大理進寺副正十餘年於刑曹憲院所讞獄無慮千數重輕疑決惟所處而當今上初嘗叩閽論天下事多見采納而況今之爲郡及藩臬有聲者類自理官出魯君誠宜膺是選乎哉或曰不然有司以牧愛爲職理官以淸彊爲能故言治者必曰措刑而子方以爲稱其官何也是非乃所知也夫刑輔治非以厲民則淸彊者固以爲牧愛之地乎伸一人而善者勸辟一人而不善者懲夫然後惠可逹政可理而謂措刑者推極之論爾豈獨施諸人者爲然哉因怠棄之令而益恭案污墨之條而益亷撫誕欺之文而益忠蓋古君子之律已也必刑之懷其愛民也必刑之監而謂今之理官爲郡及藩臬類有聲者豈不誠然哉並緣其手以吏胥爲治刻核其中以仇盜視其民此用法者之過而豈法之過哉成都去京師萬里所轄幾一藩之半鎭撫重臣及三司皆治焉其地要其事劇其民勞非他郡比魯君以詳練之才通碩之學而司天下之平也久玆之往也以淸彊倡其僚與屬而牧愛其人其人之善者有所恃不善者有所警則其惠之逹政之理也可必而論者益將驗夫理官之善爲郡𨿽進而一藩何有哉彼一切以徳化借口無所事事曰將以措吾刑使善者弗伸不善者日肆而已優遊其間以規善治蓋未之有也吾郡汪公文燦自禦史言事左遷歷成都守近參政陜西魯君實代之而文燦之侄守貞以起復至又代魯君故君之行也守貞率同官餞之請予言予於二汪爲姻家且知魯君而亦竊爲蜀人喜也故述或者之言爲贈若鉤考治辦之嚴縱與繕徭供傳之簡繁系有司之常者皆不著非不著也無事乎告也

送學士曽君之任南京序

弘治六年冬吏部以南京翰林闕官長署事聞詔下內閣大臣大臣以左春坊左諭徳泰和曽君士美名上凡一再乃得旨進侍讀學士仍加祿一秩以行蓋聖天子垂意儒臣首選不輕畀人故特示重於庶官若此曽君卜日陛辭故事自元老以下皆有言贈而以次授之序敏政不佞適承乏不可辭惟世之持議者謂翰林之臣有簡逸而無繁勞恆竊以爲未然夫翰林之臣日從事簡編考求聖賢成法以爲學而無吏事則疑其爲簡逸者然其學將斂之一心而安散之萬彚而合放諸四海而凖非極繁勞莫之有獲而況所典者上之爲講筵爲記注爲貢舉所以輔聖學裁一代之紀而招俊乂於天下類非可以責人而代之理下之爲文章爲歌頌𨿽其用非大業所關然以之宣人情而逹政宜飬之不豫亦不足以酬物行逺然則官翰林者誠日不暇給而謂之簡且逸哉彼徒見吏治之冗弗勝而疑此之有宴安之適則云爾然士有弗用用之斯其操有要其出有本亦烏冗之足虞哉曽君當成化戊戌舉進士第一人入翰林爲修撰時年已加長在館中退遜如後學嘗連考禮部號得人而遇菑沴卽扣閽論事更化初自南京侍讀召還與修先帝實錄成始進官春坊侍講筵以有玆命然君之生也甚健其才力精敏𨿽英妙或有所弗及故眾論猶惜君不亟見於用者是亦不然君子之學爲已而已將何所見而後爲得哉從事簡編考求聖賢成法以爲學而幸免於吏事所謂日不暇給者計曽君之心豈以老壯而異邪學之愈邃則操之愈約出之愈鬯亦何簡繁逸勞之有古之人蓋有收效於遲莫而其聲實華茂炳然至今者矣前此南院爲張君廷祥以親老得請歸南昌曽君實代之張君之門生爲祭酒謝君鳴治其年加張兩歲謝君之門生爲侍郎董君尙矩其年加謝四歲董君之門生爲曽君其年又加董六歲蓋老生奇士久閟而不克自見非具眼者亦莫之識也曽君行哉所以答聖天子愼簡儒臣之意而副贈行者之言亦惟有不負此學而已敏政在翰林最迂鈍無所與齒輒因曽君而道其職務之所得爲者共加勉焉

送馬君知堂邑縣序

溧陽馬君世傑以鄕進士需次於吏部久之乃弘治癸丑夏授知東昌之堂邑縣事其鄕友人戶部主事史君文鑑請予畀一言時予方奉召入朝未有以應也於是馬君赴任踰年而史君亦將董餉事於淮上行矣間過予申其說念終不可無復於君者則爲之言曰堂與館陶接壤漢陳午以尙館陶公主封堂侯後世因之以堂贅邑以爲縣唐宋以來或隸魏或隸博博卽今東昌也夫堂一邑爾在漢爲侯國與貴戚湯沐地當武帝縱侈之時其民之苦於供億有不可勝道者矣在唐宋屬河北介魏慱間當三鎭與遼金之俶擾蹂躪之患殆有甚焉自我髙廟有國初卽命將下山東還定安集其民人今百餘年而堂邑之爲樂土久矣王賦有常而守臣各安其職分以求副徳意所謂供億之苦蹂躪之患蕩無聞焉卽今之爲令於玆邑可不謂之幸哉推所學以自見於吾民豈有不得其職者哉𨿽然自比歲來山以東恆大侵暵澇不時民流亡什八九天子惻然有東顧憂至勤大吏出大農之費以佐賑卹則堂邑之爲縣又不可不謂之難理者矣豈天下之大勢困而樂樂而困往來相尋必俟賢者隨其力之所及爲之而後可以向治邪馬君治伏氏書明於治術其居南畿所聞見博而能擇非一時迂陋者比夫其非迂則才足以建事非陋則識足以長人推而大之無施不宜而況一邑哉今東土之沴者平饑者興逋逃者漸復此治幾之一始也勉哉蒞之以不懈持之以不矜還堂邑於樂土而功名與之偕升使人知儒吏之效若此此予之所以爲馬君贈者也

新昌縣尹佐時侄壽六十序

佐時少爲績溪縣庠生性朴而學勤作經義文字恆屈其長老年十九卽上南畿秋試然數奇不獲雋將彊仕矣乃上其業太學從予遊久之試畿北始獲雋有司則年四十有三矣又十年始入吏部銓獲廷授知淛之新昌縣事新昌政劇而民嘩號難理佐時爲之六年稱治蓋其始至卽躬履民畝勘實而減其稅十五令再歲糧失賦者停其祿佐時戚然曰吾不忍爲此急徵也寧吾饑以俟民熟乃親劭農無問逺邇果連熟而賦亦完佐時自處極淸約子捨出入有禁有所貿食用書之簡以稽之其聴訟重輕惟所當不以權勢家撓故爲前卻訟有持至五七年者徐解之勤惓惇諭以大義所在至使暴者革頑者化度其政已孚則以其暇日興校庠築義塜建津梁辟新路修飬濟院而於廣儲蓄一事尢詳由是民之秀者有教困者有卹居不告饑行不病渉生有養死有藏威行惠流盜戢姦弭其效至於猛虎就禽茄菊呈瑞部使者屢奬勞之以爲一郡六邑之冠會巡按侍禦與憲使交惡凡爲其所賢者必致之理而佐時與焉然實無一颣可指也佐時乃自請解印去吏民大讙走上官懇畱不獲攀挽而泣送者千餘人又相與樹碑頌其功佐時殊不色慍謝父老曰吾方樂歸爾築歸樂窩於故山日與兄弟子侄治家講學益惇行爲族黨先初佐時壯未有子晚得男曰範甚慧而不凡人以爲善積之應而佐時年六十益健其弟素時壻馮語各以書來曰願有慶也佐時𨿽於予爲族侄然實老友誼不可辭惟物之蓄久而發遲者其凋必後其實必堅若長松古柏之淩風日飽雪霜歷千歲其色不攺其膏液之餘化而爲茯苓凝而爲琥珀往往有焉佐時以四十登科五十入仕𨿽澤被一邑而弗究其所施以老則晚福之備其身肖子之嗣其美如松柏之茂無不爾或承者不卜可知矣予故歷道其政績如右蓋匪獨以爲壽筵之光亦將使夫郡乘之間有采循良而爲之立傳者得有所考焉若其家世之詳與平日孝友之行已見世譜及他文者玆不復贅云

贈進士徐君赴寧國推官序

弘治甲寅春武淸徐君文淵以進士廷授寧國府推官瀕行有言於祖席者曰君方釋簡策去鈆槧無幾乃遽出爲有司左簿書而右法律意其於吏事也未習柰何予曰不然士之學豈徒空言而已固將以適用也況君之祖尹東阿父尹稷山嘗有聲山東西矣政典家法具在君誠所謂駕輕轂而就坦途者其何有於一郡哉或曰君之先二令君所主者養民之政也君所佐者制民之刑也惠鮮子育與禁詰考訊如之何其相能邪予曰不然飬民者懼傷其生刑民者懼戕其性刑者所以輔其養也交相益而不可相無者也孰謂其歸之弗同哉或曰君畿北人也其先所歷者齊魯晉絳之境今寧國舊楚郡在畿之南相望數千里風气不通民俗異尙吾又見其筮仕之爲難也予曰不然四方者男子所有事也君明於經術負才逹而憾其世澤之未廣也將有康濟之志焉其奉大對則已紓所蘊思有以自見矣試政朝省間則又於中外庶務略窺其大凡矣矧君爲故太保大冢宰鹽山王忠肅公之外孫其得於內訓私淑於元老者有自器業之閎門閥之耀逺當基於此而論者乃以南北爲虞殆未之思乎近世著令凡禦史闕員取足於推官之有成績者𨿽暫出其入也可期亦在乎勉之而已勉之而俟其成使人稱曰此士之有用者也此刑官之無訾者也此畿北之秀也此循良之孫子也此忠肅之訓澤所敷遺也夫如是則君爲無負其先與其學而於朝廷命官之意亦庶乎其可副哉於是眾以予言爲然予早受知忠肅於公子錦衣揮使君相還往甚厚而休寧於寧國之太平鄰境也舊嘗受一廛亦誠私幸其惠澤之漸被有日因次第之以爲贈行序

太淑人江母陸氏八十壽詩序

古者內行不踰閫近世乃有以文字揄揚稱慶其徳與壽者何哉蓋所謂不踰閫者槪論其常爾成周盛時諸侯大夫之夫人其親蠶奉祀相夫逮下之美風於召南而母之壽頌於魯則所謂內行者固以焯焯人耳目其孰得而掩之邪今有人焉被綸封於公朝示儀軌於宦族則於其徳與壽而揄揚稱慶之毋亦有得於古詩人之遺意者乎太淑人陸氏世居錢唐故山東大參江公之配今翰林侍讀文瀾君之母自其初歸大參公曆相之筮仕黃門而有孺人之勑訓育侍讀君趾美甲科官詞林而有太淑人之誥賢智之性儉愼之徳慈孝之行未始以貴而驕老而怠婣黨師之宦族慕焉侍讀君之兄曰澄濚皆克家其弟曰深溥洵亦多在庠校世其學而侍讀君又分祿故鄕以供養太淑人安之起居康彊八十伊始其徳與壽視詩鵲巢采蘋諸篇之所風與閟宮之所頌者殆無歉焉於是修撰李君子陽於侍讀君同官且同鄕也以太淑人誕辰在歲五月望後一日不獲登堂拜慶命工繪王母蟠桃之圖而請諸薦紳詩寓上爲壽屬予序予先尙書襄毅公與大參公嘗同給事中號莫逆而予於侍讀君獲通家之講也久因不以辭而嘉嘆曰淑人之壽與徳盛矣使其聲實之不踰閫得乎然則是詩也傳之鄕人而聞四方頌其克相足風人之室頌其善教足風人之母𨿽古今異時聲律異調而出於尙齒好徳之心一也序而白之宜哉侍讀君以淸才妙器侍經幄其向用於時而振其家者未艾則太淑人心益休體益健由八十而九十以底於期頤茂恩嘉命所以褒徳而引其年者將有不一之書擬其後鄙言特爲之先驅云爾

送揚州同守方君考績還任序

弘治六年春予被召北上道出揚州旅次聞揚州人談其同守方君之賢甚悉而君亦不鄙予出相見邸中目其貎聽其言懿哉君子人也蓋審其政之良矣渡淮入徐遇巡撫都憲及巡按侍禦諸公語及所部吏長貳在旌異之列者亦必曰方同知予心重之旣抵京而君亦以考績至蓋君之治揚州於是歲六更矣核於吏部曰稱又核之於內臺曰稱無異詞焉於是廷謝已將辭還蒞所任凡與君同鄕而仕於京者若今尙寶丞商君汝謙禮部員外郎程君愈相率詣予請畀之一言且更道其詳曰方君璇名文璣其字世居淳安學克而才博气溫而行方領浙江鄕薦書屢上會試弗利遂舉銓士第一人佐畿內大府於吏事民隠若素習然循良之聲籍籍動人而君不以自侈方求舉其職之不暇豈非一時守貳之特出者哉商程之言如此予以是益諗方君之爲賢而言不可已也𨿽然方君之政則誠有緒矣逺大之階亦將兆於此矣顧書有之愼厥終惟其始蓋言終之難保也君還揚州迨其績成而通考之祗三歲爾益加勉焉守其道而不變吾見方君之政不止賢於今之爲吏者𨿽古人可企也晉服金緋以當專城之任俾有光於朝家陟明之典則方君之所以勤其身以施及乎人者將有大焉予言豈足爲之軒輊哉淳安本歙故地若東西家然往者友人禮部司務良弼實與君同所自出亦嘗道君之爲人今十餘年矣蓋予於君夙相聞且兼鄕曲之雅故期君之深而致夫愛助之義焉

篁墩文集卷三十一

●欽定四庫全書

篁墩文集卷三十二

﹝明﹞程敏政撰

○序

贈河間太守謝君考績序

金城謝君道顯知河間府事六年將奏績於朝前期以狀上巡撫都憲張公巡按侍禦武公二公合詞以河間畿輔民方告饑而謝君在任久民恃以安不可以解郡鑰俾仍舊蒞事益究厥施以俟丰歲狀下君不果行而同寅諸君咸相慶曰吾屬自今可受成而逭於吏責誼不可以無賀以予家郡中走書京師俾有言焉予觀天下之才必有所飬而後足以致用士之負才者往往自隳於成殆失飬之過也謝君起關西諸生舉進士被遴選作飬於翰林諸老先生恆進之以爲大器逺業非猥瑣者比而君亦自刻意問學久之授監察禦史在班行中風裁隠然出人上已而理鹽法於長蘆勘漕事於兩淮稽軍儲於四川所至偘偘有成績而望益閎由是吏部請於上有河間之命焉君治河間一切以惠民爲務吏事精敏百廢具興凡訟難決事難集者𨿽在異郡渉武衛亦多委君蓋閱歲者六被旌擢之奏者四入覲於朝而書上最者一錫誥晉階封贈其親以及其室人示褒異焉夫君一出而履憲臺再出而守大郡爲名禦史爲良二千石𨿽其負才有過人者使非有所飬以成之則亦烏能致聲實之若此哉彼見逐於上官取妒於同列而爲民之所疾視者其相去不啻霄壌哉𨿽然士之養也固出於上而能自飬以副上之求者恆鮮謝君以戊戌進士攺庻吉士同時升者二十八人今存者十五六起禦史而克終爲時聞人者亦不過什二三則謝君之能自飬而無失焉尢士之難也豈獨郡政之可賀哉藩臬之升燕幣之賚皆朝廷遇循良之盛典而懸之以待其人者異日舎謝君其誰與歸予承乏翰林卽重君斯文之雅殆非一日且河間者程之先壠在焉一廛之下受惠侈矣故因君之畱不能無喜計君且遷秩而吾鄕將缺望於利澤不能無戚然願君之逺且大以增光斯文而爲儒吏稱首則又不能不三復以致吾愛助之私焉

參政李公二親壽詩序

雲南參政富順李公克諧之受命赴任也將便道之蜀省其二親於堂其在工部舊同寅曹君元而下榮公之行作雙壽圖各賦一詩俾歸致慶而請予爲之序予聞諸君言李公性最孝其仕京師卽分祿爲飬而卽其年勞獲貤封之典者再焉於是公之父自營繕主事進屯田郎中壽今七十有七母胡氏自安人進宜人今八十有三聨徳偕老一鄕鮮儷又目擊其子位三品象笏朱衣奉觴稱壽以致隆於膝下如此榮矣哉耆耋之老世孰無之而李氏二親獨著焉謂有子也服勞奉飬之男人孰無之而參政公獨爲人所稱焉貴且賢也然則諸君樂人之有親儀圖而詠歌之豈非尙齒好徳之不可遏哉古詩三百篇有頌有風其體裁不一也蓋凡世之致壽於人者出於頌因致壽而可以備世勸者出於風要之其有可尙可好者必其有可述焉者也參政公起進士歷冬官屬最久謹輸作計邦費能不以朘下奉上爲忠士論多之以有玆今而雲南大藩也地險逺宿重兵民夷雜居綏輯孔艱以公之才局當之固足以愜士望而副上之寵命所謂貴且賢者將益有大焉貴且賢益大則誥之崇其階祿之陪其賦所以爲二親榮者益盛郎中公夫婦樂其子之能飬而宦成則心益休體益康由耄耋而進於期頥爲君子之所頌也益多聞其風也益勸是不可無序以諗觀者豈徒以畀歌童侑觴酌備壽筵故事而已哉蜀多佳山水予少嘗遊焉而李氏所居聞在富順之鴻鶴鎭者尢號秀麗昔人謂蜀多仙非誠仙也受气之淑積行之深致飬之篤有得壽之道也而不知者疑其爲異吾於李氏有徵焉耳矣

送髙君赴光山縣尹序

髙君時宜以鄕貢進士久需次於銓曹乃弘治甲寅之夏廷授知河南之光山縣事凡在鄕曲者莫不爲君榮率醵以慶之而屬予言爲之贈髙氏世居河間之獻縣號碩宗其爲人多朴茂而文曰溥者始以儒起家歷淇萬兩縣尹有惠愛善其民時宜奉親顓顓厥誠事兄鴻臚司儀君時舉伈伈謙牧而不敢肆教諸子弟恂恂守儀矩入庠序畢力於簡策無紈綺之習課僮僕勤樹藝而戒末作牢醴葅醢餤餌之屬亦精潔以時不煩購置親賢禮賓必樂而後已家政彚修祖孫相承幾可爲一邑之冠蓋予弟與髙氏有婣好因獲交時舉昆仲間最稔知其詳如此今時宜一出而有百里之地人孰不意其爲筮仕者宜借聽以自益而予則以爲無煩於外求何哉孝親者奉上之推敬兄者處僚友之道訓子弟卽所以教民勤樹藝卽所以飬民治家有緒則行已之方課僮僕使各職其職而無嘩則禦下之義夫如是其何有於一邑而況政典家規炳然在人耳目者哉謹而行之守其道而不渝𨿽有大於令之責甚於邑之政吾見其無難理者世或謂人之與己也殊觀家事之與官政也異致豈其然哉予獨念光山之爲邑也其上有州又其上有府又其上有藩臬諸司監臨孔多則任劇而身煩非飬之深閱歷之久詳核而通練若時宜者豈可易視之而不爲之所哉朝廷著令知縣有成績者起爲侍禦及省部官屬自進士者什九自鄕貢者什一以時宜之才策時宜之志固將有逺且大焉豈直取足於一邑之間而已此鄕人之意而予葺之以爲告者時宜勉哉

陸君廷玉哀詩序

金陵陸厚仁甫之以貢升太學也亟奉其考君哀挽之什若干篇請予爲之序仁甫往歲嘗寓書京師請詩壽其考君及相聞矣歲丙午予考秋試南畿仁甫弗克薦乃辱相過甚恭予因以諗其考君之賢而善教故能不以得失介心若此距今則九易寒暑矣於是其考君之葬已久哀挽之什繼繼不已而況於仁甫有素者烏能辭其序之請哉人之處世也生樂而死哀本出人情非有所彊而然者故樂有頌哀有辭亦緣情而生足以致備物之孝而世往往厭其數譏其繁豈不過乎夫禮始乎脫成乎文終乎隆隆則仁人孝子之厚其親者蓋無或不用其情也獨哀挽一事哉頌其生者予弗暇論若哀其死而爲之辭則蓼莪黃鳥之篇薤露蒿裏之作班班見乎經著於傳記其數與繁固隆之意也古者不葬而後以漸爲之槥衾卜其竁兆置之祠饗所以安其體者甚備銘其玄堂之內外而又奠之文哀之詩則固將以暴其行也夫人孰不欲其體之安行之暴爲子者本其心而爲之殆出於備物致隆之不能已者烏計其繁且數哉孔子曰君子疾沒世而名不稱焉謂其無爲善之實也況有其實哉陸君之葬也太常莆田陳公師召銘之稱其尙禮秉義有儉朴靖愼之行殆不誣者至於斥點金之妄卻龜蒙之譜則尢卓卓可幾古人然未躋上壽而不及見其子之成是眞有可哀者己君有孫鳯願而文能刲股以愈母疾今學士長沙李公賓之爲書其事而傳焉殆君身教之懿所及君諱瓊其字廷玉嘗以輸粟賑饑爲義官今不書而字之者榮不逮徳且以俟其後之昌也

贈福建按察使朱君序

弘治癸丑春予被召還京師道出東昌得邸報云吏部擬山東按察副使朱君朝用爲淛江按察使士論以爲宜而不果用明年夏上始用吏部請以君爲福建按察使士論咸伸曰宜哉國朝酌古制罷藩鎭置都布兩司分蒞兵民又慮其政之隳與其吏之刻且貪也置按察一司俾監其中使正三品其下有副又其下有僉事分道提印以督列郡而緫於使使得人與否而一方之治忽系焉其選顧不嚴且重哉朱君舉進士爲縣有異政起而爲禦史風裁凜然其在山東威惠益著兵民之有寃抑求理者必之朱憲副而後已行部之臣有訟難決事難集者亦曰非朱憲副莫能辦其望如此故憲使之選一淛再閩若不可以易君者君不足以副該選而有獲於私好若是哉或曰福建去京師地險逺其民之苦於吏者多不能自逹至怨以變朱君亦不可不自勉也是又不然君爲憲副山東其任偏其責分尙爲之綽綽有餘地而況今玆之可以專行獨濟無敢撓乎其間者哉吾見君之赫然有聲嶺海間而爲閩人之福也弘矣穹官厚祿擬君異時而大其洗寃澤物之地也審矣然此皆不足爲君道者憶當聖天子踐祚君與二三同志數扣閽上言請斥姦衺進忠賢誅左道卻貢獻朝政一新天下望治而不便者知君之不可以利啖也不久而有山東之行名爲進之實外之也豈徒外之又從而論之蓋自是紛紜者六七年今國是再定君亦進長外臺而公論翕然如更化之初矣予於是不獨慶君之升而亦竊慶夫善類之可以無懼也君便道歸省河間太守謝君道顯將合寮宷舉觴餞君而走書請予言爲之贈予與君同裏閈辱相好特厚固將有所藉以贈君而況謝之諉重哉

贈侍禦陳君知松江府序

弘治七年夏侍禦光山陳君遜之用吏部言進擢知松江府事命下日有言於傍者曰國家財賦悉仰東南南畿爲府十有三獨蘇松常鎭號四大府非才弗畀而松江視三府尢難其縣二析之可爲州其區十數分之可爲縣蓋米之輸京師者歲以百萬計而雜徵弗與焉其地瀕海列軍戍盜不時發而訟益滋然峯泖環之郡境佳勝其人多秀而文往往出占魁選名一時非藝且逹焉之君子則亦莫可與得其民者然則求松江之治亦眞有所謂不易者哉予曰不然陳君通才且明於經術無施不宜而於松江必有所不難者有所試也君舉進士爲邑安東有子諒之政起而入憲臺有淑愼之譽嘗出按順天四府又稽考積獘於應天自其筮仕來二十餘年畿南北地固所謂輕車熟路安行而無虞者矣民情土俗亦有不俟乎索圖經詢故老而後得之者矣夫親民莫如令建事莫如禦史君皆優爲之若是而況一府哉吾知君所以待其令與奉乎部使者必皆有道以中處焉則財賦可不督而辦訟盜可不戢而弭士民可不諭而孚芳聲茂實可以冠諸郡而上幾於古循良之臣將昉於此矣時有疑君不屑於郡而解之者曰畿內大郡守可目之小方伯予亦以爲未然夫王畿千里有事可徑逹而聖澤之下也恆先非一藩方逺外者比東周之際劉子單子班齊晉宋魯列侯之上豈以其地廣狹爵崇卑而爲之先後哉𨿽三代以下沿革不同然所以尊王畿制諸夏之意一也君固知夫畿邦之爲貴而無所羨於彼焉者也況崇階峻秩所以俟君子治績之成於異時者又未可量哉予族孫寛嘗尹光山道陳君之賢予心志之旣來京師始克識君諗其爲臺憲之良而及見其有今玆之寵命焉於是松江之仕於朝者自大理卿王公以下相率餞之京兆檢府袁君佩又申其意請予文予素重陳君遂不辭而次第其所聞以爲贈

贈營繕所正張君壽七十序

昔文皇之徙都於北也凡天下材藝之士徵上京師者數十萬計而長洲張氏亦其一焉其剝金爲楮號最良用以供殿庭宮閫及乘輿服禦之飾每每稱旨四方來者咸以所售配其姓而稱之若今營繕所正君克仁尢謙牧好禮樂親一時賢士夫士夫之自逺至者多主其家用是君之聲稱益著而春秋七十步履益健不覺其老也所居之東爲洹溪樊都尉大振西爲南陽李太常士欽皆與君善以君誕辰在歲之季冬望前一日曁諸縉紳繪海屋添籌之圖賦詩爲壽而請予序予亦數與君還往知君之履行有可書者故不以辭而書之蓋當成化中輦下之人爭進獻以牟利府庫一空識者憾之而張君處其間獨不預旣而今上更化凡以牟利進者悉敗其身家竄之荒裔其財貨歸於內帑其田宅屬之異姓向之赫赫動人自以爲得計者蕩無有也而君巋然中存其世業無恙其所自殖者有加君子謂張君誠智人也不可得也或曰張君非巧者特安其分而已然君淳朴出天性當其人之以豪侈相髙也姻送之不貲燕集之非時獨外張君而君未始與之相角客過從者茶話而已半泉勺粟不輕以畀人而獨時時少捐以資士之困乏其爲人如此夫其愼乎保家而不徼非分之福儉於處己而不卹流軰之嗤是故有服章縫事占畢者之所不及況羣於市道者哉諸君子爲祝其壽考而不能已者殆出於斯乎夫壽五福之首非徳無以致非富無以飬也君富矣而以儉愼爲徳其所自奉者又嗜薄而厚亷壽之所積安知不由玆而八十而九十以上企於期頥如詩畫之所祝者哉君之先考君彥政始以吳人來居京師至君以中貴人薦爲營繕所副受勑命之榮再進所正其晚福殆未艾云

慶處士汪君本忠孺人洪氏壽詩序

汪與洪皆新安碩宗汪祖唐六州總管越國公華洪祖唐河北黜隲使經綸子孫散處郡之列邑甚盛汪之居稠裏者至宋而有提刑應元洪之居洪源者至宋而有待制中孚其族益顯提刑之族在近世曰處士本忠君其配洪孺人待制之族也蓋自其少而爲室家則和敬相先壯而有子女則慈孝相成老而享田園之樂則壽愷相髙一里之間誠莫有尙之者於是順天府判吳君廷璋過予請曰洪孺人生乙邜五月十二日今壽甲一周矣而本忠君生戊午十一月七日嘗以輸粟賑饑被恩例冠帶榮其身有子二人皆克家曰俊傑俊傑後有子三人某之次稚潭則其壻也潭來京師得縉紳詩若干篇將持歸致慶於堂願一言申作者之意予於汪洪皆還往甚稔且嘗觀其譜牒而知文獻之所自又嘗一至稠裏及洪源覽其山川之勝而知其代有賢者顯於朝壽者名於鄕每健羨其祖澤之深風气之厚下鍾於人而不可誣有如此者夫尙齒之說通於四代賀壽之義所從始也祝其人而不曰俾爾耆艾則曰錫公純嘏賀壽而見於聲詩情之不可已也古今人𨿽不相及而好徳之心敬長之禮善善之義豈以世殊而有間哉諸君子之詩於本忠曁洪孺人稱其徳之懿而期其壽之永沨沨洋洋亦可謂善頌者矣而本忠君夫婦伉儷之賢實足以當之而無歉顧其門地之逺且詳則諸君子生異方容有不能盡知者予故序其詩而不以贅爲嫌將使讀者有考焉

贈編修吳君克溫南歸序

翰林編修義興吳君克溫自言其幼失恃鞠於其大母以有今玆而大母疾且老不得恆起居因悒然抱病不可以任朝謁請暫去歸其鄕詔許之未行而有講幃之命或者私議其不可去也而克溫持甚堅閣老以下固畱不可遂行靳君充道與克溫同官其家京口又與義興皆南甸也且其交厚善不與他等而謂予亦善克溫請一言爲贈初克溫上秋試予承乏主考是時南甸士幾三千人業尙書者尢號多佳士而克溫名在五六人中五六人者以平時論之皆首選也繼而舉進士者四人克溫與焉予以是竊自負不失士而與克溫還往久之知其人懿哉不獨其文之工而已飭身嗜學恆歉然有進進不自足之心故被選入翰林爲庶吉士卽以病謁告去踰年上京師授編修聲聞日閎而孰謂其毅然復有玆行哉士得一命卽計日取祿以贍其家積階以爲其身之榮恆恐人之先己也而克溫以美才踐亨途兩以疾去豈非所重者義而利之輕有不足容其心哉讓不失始利而得名益髙如劉淸江所云者有矣若吾克溫其始之去也以疾得敬身之義今之去也以大母得致孝之義一皆出於至情而無他故其有所請也必遂乃已君子殆以是占其人而得其所存之懿不可及也夫士非有所明於義利則不足以言學蓋理欲之分若黔白淨穢然豈可以弗謹哉士謹乎此則爲亷夫爲吉士爲休休之臣主上賴之而天下國家陰受其利澤矣反是而有所成於功名之場者士之恥也克溫方進侍講幃與羣彥並遊館閣間其學益邃行益成世所謂逺且大者可有也其疾旋瘳大母無恙翹首庭闕駕言遄歸以無負聖天子飬賢優士之寵亦因以見君子敬身致孝之急而他日有所成者果異乎眾人斯吾之所望於克溫也斯充道之所以惓惓於友朋者也

澄江文集序

太子少保兵部尙書兼翰林學士泰和尹公先生旣還政退居其裏之澄江之上門生子弟相與詮次其文號澄江集爲二十有五卷以進士吳君必顯亦門下士方知縣事畀而刻之刻已值考績上京師因趨視走請序之以傳走誦之終捲而竊嘆曰盛矣哉皇明啟運百二十年於玆文化大行作者輩出其篇章所存誠足以飾治功而廣道術若尹公先生固其一人焉然非其才識之髙師資之美際會之亨則固未有能卓然名世者矣公生有異質而濟之以問學舉會試第一人擢進士髙第識敏而才充恆思以身任天下事而不爲淟涊之態其得諸天者甚厚泰和前軰若楊文貞公王文端公及梁伯庵陳芳洲諸老先生公及事之或私淑之又以庻吉士得盡閱中祕之藏所與遊必一時才傑而視迂左者爲不足與也其得諸人者甚博公在景泰天順中爲編修卽有名先師南陽李文逹公首器遇之旣而事憲宗爲侍讀進學士再進侍郎官兩京歷三部遂入內閣贊機務加宮保尙書迨今上訪落之初而公有所引避獲請矣其得諸上者甚隆蓋公之文始見場屋者已足名一時式後進其侍講筵職史館直筆昌言無所顧忌以至於考多士議邦禮司帝之制命則甄收善類援據古典懾四夷而惠黎元天下之人固有因事考言而惜其未盡者矣然則本之才識傳以師資而又值亨泰之會卓然得見於用如此刻而傳之使人知天之生材也不偶其篇章所存將與前軰相下上而皇明文化之盛可考見焉吳君之功豈直不負於門墻之舊而已憶當成化丙戌故永新劉文安公眉山萬文康公並主考會試公與今吏部尙書巨鹿耿公故禮部尙書南昌謝公分閱尙書卷而走獲在選中今三十年矣章句之陋不足以辱奬拔而公所以期不肖者尢非他士可比顧淪落之餘疾疢之久學益荒見益陋實不足以知公之文而況敢以不腆之辭冠其首哉南望西江不勝傾注謹序而歸之以少寓起居之敬萬一云爾

贈雲南按察副使謝君序

弘治七年之夏吏部言於上以監察禦史謝君瑩廷獻爲雲南按察副使命下之日有爲之嘖嘖曰謝君舉進士爲行人爲禦史嘗督視都城巡鹽兩浙其才局之閎健可詰戎兵佐司計出使湖襄分按畿北其風節之淸峻可總憲紀典邦刑矧君以春秋名家且蒞河南道事當考核之任其文學之美贍識鑑之精明可秉校閱持官衡一時人才蓋可指數顧乃使之佐外臺於六詔萬里之外𨿽其位四品其服金緋其食上大夫之祿於君無不慊者公論謂何或對曰不然天下之官當爲天下擇人而切切焉爲便私計者非君子意也君子之行已也見知於人弗喜不見知於人也弗戚如以君爲見知於人歟則嘗擬副憲於蜀與山東者再擬丞京府者一無援弗成也以君爲不見知於人歟君嘗忤權貴人下詔獄眾懼不測而君不以勢怵上章申理卒白其事由此觀之則君子豈以仕之逺近難易而悻然動其中哉雲南去京師最逺險民夷雜居自國初宿重兵遣世將開府以彈壓之積久而獘滋恃逺而法骫起而圖之使吾人安邊事輯吏治誠非有藉於良憲臣弗可於是當路寧輟君於近且易者而屈君於逺且難者殆出於爲官擇人之意乎君其有以識此矣夫以才局之閎健若君風節之淸峻若君文學之美贍識鑑之精明若君功名所升與日俱積則他時內徙而長憲臺用均勞之義入佐天子公論皦然號知君君烏可得辭若有所挾而得雋以喜有所規而避難以戚皆君之恥也謝氏爲吾新安著姓居祁門者衣冠詩禮相繼不乏中世以來君叔侄昆季起科目占魁選者七八人出講下者亦往往進顯於時而君與予尢號知己方友君以自輔而勢不可畱也於是鄕人在京師者相與餞之予特次其所聞序而贈之

贈方君知濟南府序

吾友方君維新以成化戊戌進士授臨海知縣踰六載始召還爲太僕丞丞太僕未六載卽用吏部請擢知府濟南凡吾新安人在京師者喜維新之有玆命也就道之日宜不可無贈言職方黃君碩夫過以見屬其語復其意厪若不可以易得然殆非能悉予者予與維新還往二十年重其人乃靳一語而不爲之贈哉維新之爲縣也有治績甚偉中梗於權貴人宦轍滯而守弗變其佐羣牧尢殫心力爲之嘗畫其可罷行者十餘事以聞馬弗耗而民弗疲聲望焯焯日益起以有玆今獲少振焉蓋其滯也不以戚其振也不以喜隨其分之所及行其志求不失其在我者君子之道也而維新有焉其何所藉於不腆之辭之爲重哉𨿽然濟南山東首郡轄州四縣二十有六屬吏幾千人戶口數十萬計非若向之一邑可以目擊坐理也濟南之爲域也親王國焉三司治焉中外重臣受簡命開幕府以控一方吏治民瘼學政戎務刑獄繕作一切簿書泉榖之數慶集祠祀之典呼召廚傳之科叢委沓至日不暇給又非若向之考牧一事可以專行獨濟也維新於是亦將惕然有思求所以副玆擢而無歉已乎古人建事貴善推焉大易誨人莫先觸類維新固嘗發其所蘊一驗於治邑再驗於考牧皆有明效非一時儌譽罔功者比然則一郡之治猶一邑之治也百務之理也推之而有慿以類相觸而無所閡則何施之弗宜何處之弗當何官之弗稱其責哉晉司藩臬入佐朝堂其道亦不加此矣或疑維新方少振贈言者遽以是期之非責善之義是又不然古之詩人所以燕享而頌其人者率以福祿爲辭非願其貴且富也願其志之得行也予之不敢靳其言若此碩夫以爲可乎則請徧告我鄕人而書之以爲維新贈焉

慶丰李翁七十壽序

丰本徐巨邑多舊宗而李氏爲稱首李之宗多老且賢者而應祥翁爲稱首翁早失怙恃奉繼母以孝聞起家以儉勤至殷碩而好淸約讀書秉禮納交一時名士以自益凡古今圖籍墨本必重購之置坐右暇則深衣幅巾焚香瀹茗時展一過若尙友然嘗發廩賑饑以恩授七品階官如命士而遣子云孫鼎升俱爲庠序生督敎甚力由是丰人無少長皆知翁之爲賢而春秋則七十矣鼎之上太學也以道逺不獲登堂拜慶乃求諸縉紳詩將持歸爲壽而請予爲之序夫先民之所以慶其人之壽者非徒以其閱是甲子之多而已殆以其有可慶之實焉以今觀之一里之間豈無七十之老然行弗惇名弗美則亦何所持而爲之慶哉則李翁之平生固不必有殊尢之行卓絕之名而君子與其壽者有可慶之實也夫孝則悖盭不設於身儉以勤則奢僣不形於家交名士則狎佞疏好圖籍則聲色屏推賑饑之心則無吝志而所施者博矣本敎子之意則無豢習而所植者逺矣夫其羣行若是則膺古稀之年而享太平之樂於林壑之下比於古康衢擊壤之叟爲君子之所頌不亦可乎夫本固則末茂實厚則聲閎理也吾知李翁七十伊始將以漸而進耄耋臻期頥因鄕射之行而正大賓之席遇飬老之令而膺肉帛之賜使爲善者加勸將不止於一家一鄕之稱首而已矧其子孫悉以經術自奮異時有出而登甲科躋顯庸於盛世使人稱曰此丰之李翁子也此丰之李翁孫也翁心益怡體益休名益彰君子之所以頌之者益至殆將有不一之書擬其後而予言特爲之張本云爾

秋江別意圖詩序

太平黃君汝彛爲休寧學司訓九年將上其績於京師縣人胡靜夫汪克成詹存中取休寧之景分十二題爲秋江別意圖各賦一詩以餞書來請予爲之序予往歲被放南歸得汝彛而與之還往三四年汝彛性髙曠殆不可以茍合然獨心善予酷嗜詩凡居閒撫景冩懷酬物一寓於是休寧佳山水縣北松蘿山其勝處不減蘭亭武夷縣西齊雲巖尢奇絕與武當相雄長縣東古城巖石門天險庻幾仇池而縣南紋溪之水澄碧如帶沿溪上下石人峯落石臺玉几山諸可以登渉釣遊處至不可名狀予別墅在南山學捨在楓林原相去甚邇汝彛與予每每乘輿騎馬或坐籃輿駕小艇觴詠終日又得靜夫克成存中三人相與忘情寄傲於水雲山月間漁夫樵子往往見侮然予軰心樂之不自知其身之在放藉而受馽於塵鞅也予旣被召入朝幸汝彛之將至而念靜夫軰在故山所以序其詩者乃逺屬予不以予之心善汝彛故邪夫人之生世率苦於無友非無友也相啖者眾則情有所不敢伸相與者嚴則意有所不能洽故𨿽交遊徧天下而號相知者恆寡也若吾汝彛蓋可友矣一時遊從若靜夫克成存中又皆雅志林壑可與分社而不厭宜其賦此以冩臨岐繾綣之懷不忍其去也汝彛爲故侍郎世顯之從子受知大司成謝方石先生在休寧以善教聞出館下者多中首選今玆之來吏部將按籍而升之或知而薦之其詩將有所遇於世然則歌頌聖徳被之管弦與能言者角立以鳴一代之盛非予與諸君子所望於汝彛者歟

送南京太常祠祭署祀丞武君序

予承乏史官嘗伏讀金匱書考見我孝慈髙皇后以懿聖之徳上佐眞主成萬世之業化及海隅比隆任姒又嘗奉詔歸省道宿州之閔子鄕孝丰裏見大書徐王墳額下馬祗禮且誦尙書陶凱所撰碑銘知我太祖髙皇帝念王篤生聖女而無他子以祀事屬有司又聞人言王之祀武氏實主之然不得其詳也弘治甲寅冬有請文以贈南京太常祀祭署祀丞武君騰霄者始見其本末云武之先有諱原者於髙皇后有葭莩之親龍興初數從徵伐授武毅將軍至其孫戡遂僉徐州衛指揮事其命諸武之彥曰忠爲奉祠曰聚爲祀丞隸官太常守徐王之祀則洪武已已也我太宗文皇帝嘗以巡狩北京過焉復求武氏之後而得名貴者以嗣聚歷定曁閎至騰霄三世矣騰霄以詿誤廢職事者三年今歲夏詣闕自陳皇上惻然憫其先勞特許復官故與騰霄善者有請於予而予獲聞其詳如此惟古帝王之有天下者推恩之漸必由親及疏況聖後之先有開祥毓秀之功而不及享一日之飬於生前者乎肆我髙皇帝膺天禦極首厚大倫而推恩徐王又推而及於武氏與古帝王同一道也夫祀官秩比中士而恩禮殊異其賦入有田輸作有眾獵有飬薪有林𨿽以爲崇祀之需而祠官實綜之蓋上公之尊外戚之貴未有能過之者然則武氏後人宜何如而後可以言報哉謹其汜掃潔其牲豆上體我髙皇帝推恩之盛心而不敢肆又以其暇日訓其子弟服詩書守禁令俾居者無盭法仕者無斁舉享太平之福而優遊於衣冠禮樂之區則𨿽謂之與國同休可也騰霄勉之予方官太常兼史事於先朝故實蓋有喜聞而樂道者故序以畀之請予文者何姓而玉名所謂善騰霄者其預餞則自武安侯鄭英而下若干人

送都閫徐弘範南歸詩序

佐淛都閫事宜興徐君弘範今少傅兼太子太傅吏部尙書謹身殿大學士謙齋先生震器也以今歲秋攜其子文煥來省先生於京師適先生受誥加三世勲銜皆一品先生旋亦被命進三孤總百官參宥宻如故而子孫偕來視膳左右非常之恩不貲之慶歆慕誦說溢於都下殆近所未有也久之弘範請於先生而南凡在詞林各賦詩道其行退走爲之序惟先生以醇徳正學事三聖四十年更化初入內閣位宰明天子端拱受成而先生不自有其功其心休休方集眾正廣四聰以培主徳而惠黎元於家事不一掛意者以弘範爲之子也弘範自少力學聰悟過人亦思有以自見者會先生畀之家政遂不復業舉子嘗屢發廩濟歲侵所全活甚眾朝廷亦嘉予之以有今玆其在京師每不自安於官下遄其歸以督耕作奉丘壠用紓親之憂遇人則尢退避若晚生恂恂不敢有其身之貴也若是者𨿽其質之美致然然出於庭訓之懿者豈常情之可及哉矧玆之來候先生之起居而承謦欬其得諸觀法益深先生喜弘範之克家而可以畢力於公也其加訓益至夫然則亦何借於淺陋而爲是譊譊哉然竊聞之袁閎之省父於官也其往反人不及知柳仲郢至不敢與父之幕容抗禮範純仁本其父志以麥舟濟人志士尙友者宜不可忽也若弘範之所立似矣而文煥之齒日長器日閎如因其所得之一二益克之以濟美而勵其子慰先生於再見豈非贈言者之意哉詞林諸君子日從先生後仰窺先生之心於袁彭城之淸介栁山南之風矩範文正之勲猷必追而與之同者故因弘範之行樂道之俾荊溪之人誦其詩想見一時慈孝之盛企徳承式於風教之益將有大焉豈直以惇世好敍離闊而已

樊母賈孺人七十壽序

駙馬都尉樊公之母孺人以今弘治甲寅歲屆七旬淸健無恙而季秋念五日維初度之辰凡貴而金貂賢而薦紳以至於姻戚僚宷登堂致慶者彌月其在鄕郡又加厚焉於是鴻臚司賓賈君錦衣千戶季君謂予之亦善公也以序見屬然予嘗賦詩一篇題其所謂南山圖者爲孺人壽矣豈可再乎辭之則又曰詩約而序繁繁所以致其隆也請必無辭惟孺人賈氏系出安陽爲故兵馬副指揮樊公之配有子女五人都尉公行三生極儁偉孺人奇之曰是必當大其家者然非學不可遣入學讀書英悟駿發見者策其逺器也會被選尙英廟廣徳長公主驛召孺人至京師入朝兩宮賁其身有金帛之錫奠其居有第宅之賜褒其徳有綸綍之頒恩禮駢繁觀者嘖嘖而孺人不以貴怠其勤不以富易其儉所以教都尉公者益力都尉公日從諸老先生講學課詩執禮益恭其聲望在一時勲戚之右遂被簡知典禁旅入宿衛侍講筵受心膂之托蓋天賦人以不凡之資而以非常之貴畀之豈多見哉顧所以毓成其徳器俾迓承光寵而將其福則孺人慈訓有不可誣焉者已都尉公奉母極孝又善事其兄訓育其子侄卻紈綺之習而服詩書守禮法長子琦次子瑤𨿽授錦衣秩千戶皆循循若章縫之士然以是孺人樂之益介壽祺閱日之多至於四百二十甲子而漸進於期頥之域未艾豈可無慶邪昔有周盛時諸侯大夫之夫人賢者多美於風而母之壽一見於頌誠以王化必始於閨門故聖人取而著之經以垂訓來世炳如也若賈孺人以婦行之淑母儀之尊生我朝列聖道化漸被之餘躋髙壽而享其子之備飬如此辭而祝之於古詩人之遺義不庻幾乎豈直桑梓之私好而已予文素號鄙拙𨿽本諸君子之請而繁其辭亦不能出所題南山詩意徒見其贅爾其何足爲壽筵燕喜之重也哉

古林黃氏續譜序

吾鄕巨姓必標其所居之地以自名其不地者不問可知其爲下姓也蓋姓必以地則君子有所據而聨姻小人有所依而獲庇然非數百年聚處而有道以維之亦不足以致之也自魏晉以來用門地取人實有封建遺意然中原多金革之事故𨿽大姓如崔盧土著如朱陳者今亦不復知其所在矣江南地險僻非用武之國而吾鄕又多深山長谷風气聚而不散人習禮義而重遷故巨姓視他郡爲盛若古林之黃其一也黃之先曰元集爲晉新安太守始家於郡四世孫碧璇居郡之黃墩碧璇十世孫益謙又居休寧西湧其孫文■﹝日上永下﹞則古林之所從出也自元以來吾鄕先逹以程朱三大儒皆郡人由是慕聖賢之學不輕於仕而黃氏先人多從之遊文■﹝日上永下﹞十四世孫伯固以易名家朱風林學士稱爲畏友伯固之從弟君啟從學江明安先生而友東山趙徵君又館於師山鄭公師山亟稱之君啟三子皆克世其學曰子運從學風林尢以行義稱以祖產讓其弟子中子度而自辟後圃以居學者稱後圃先生東山著春秋屬辭諸書子中與有參訂之力伯固之孫叔宗亦從學風林始手編古林黃氏族譜而汪蓉峯司直序之則洪武庚戌也當是時江南新脫於兵人不自給而叔宗惓惓於敬宗收族其志逺矣惜乎益謙以上舊譜失傳叔宗亦莫得而紀之也迨今又百餘年云礽之來者益蕃於是後圃曽孫世瑞本其父景髙之志重輯之世瑞不以其譜爲足出而求證於四方得浮梁黃氏所藏黃墩舊譜乃克上推其源得益謙以上三十二世下衍其流凡子孫之後出者皆在焉總之爲五十四世小傳以詳一族之行附錄以備一家之言由是古林黃氏之譜殆無憾焉請予序予每重世瑞之性行學識嘗往訪於古林見其山之蒼然峙乎其前聽其水之浩然注乎其東則曰此固山川之秀鍾於古林黃氏之先人者也南望之爲璜源之吳北望之爲會裏之程西望之爲斗山之程西而南爲大畈之汪東望之爲商山之吳東而南爲汊口之程則又曰此固大家巨姓與古林黃氏相輔而立共師友而通姻婭者也然考其先驗其後未始不由於祖宗之積學累行而能致其族之興者亦未始不由於子孫之率徳繩武而能保其族之長者然則譜牒之修不知其本可乎噫今日之祖父前日之子孫也今日之子孫後日之祖父也一親疏崇孝敬而謹其邱墓之守奉其詩書之業以不墜門閥之傳則庻幾此譜之不爲虛器也已古林黃氏可不勉歟

憲副朱公曁孺人王氏偕壽圖詩序

偕壽圖一而附以詩若干篇出於工部屯田主事祝君萃李君堂之所請以爲其長員外郎朱君恩而作者蓋朱君之父憲副公今年壽七十九母王孺人壽八十俱無恙在堂而員外君逺仕京師故同官者本其意而爲之以致遙賀也古之人於父母之年不可不知而孝子愛日則因其親誕之辰數其壽而爲之慶者殆昉於此夫親之壽不可以不慶固也而況其賢且貴焉者乎憲副公起進士授監察禦史歷山西按察副使官中外二十年年逾五十卽引去其通練之才淸愼之操恬退之節人至今而道之而王孺人以巨族令女來歸於公其賦性貞淑處家儉勤實與公相峙而成相偕以老其貴且賢有如此者而又得員外君能飬志以承其後趾美甲科官六曹以不替其詩禮之傳其賢而有後又如此宜諸君子彰其壽而爲之圖聲其貴且賢而爲之詩也亦豈非尙齒好徳之心出於同然有不能自已者哉初祝君倡此舉以壽公未幾而被薦治水江南不克竣事責成李君予久未之能復也乃今孟冬員外君忽受命冊封親藩於荊湖有過家之便蓋向之所圖以致遙賀者今遂可以拜膝下矣龍章鳯節照耀裏閭山川艸木赫有榮觀東吳之老者奉觴酌以■少者操幾杖而侍企徳向風彌月不已吾知憲副公夫婦樂其子之能飬而心益休體益康𨿽由是以進於期頥之域而爲人瑞於一鄕有不難致者矣憲副公誕辰在九月十四日孺人誕辰在十二月十二日適與使歸之期相當而鄙作之渉遲鈍亦若有待焉弗偶也故輙以是先諸君子書之圖額而爲員外君申愛日之義云

慶沈母太孺人榮膺恩壽序

中書舍人沈君冬魁以三載考績恩受勑命贈其考隠徳府君徵仕郎中書舎人母陸氏太孺人惟時太孺人年七十有二以迎飬來京師凡仕之在同鄕者咸樂君之有母也將合慶之而以序屬予予竊聞之好徳錫福箕疇所陳玉瓉黃流著於詩雅蓋言福之錫於君畀於天者必安和淑善之人人不可以幸致也太孺人幼失怙恃而鞠於祖母賢明貞惠事祖母以孝聞長歸隠徳君克盡敬戒不幸隠徳君早世遺孤二人又竭力事其姑生盡飬沒盡禮持家訓子以不墜夫君之業人稱其難蓋陸氏阜城巨家若太孺人之叔父都憲公憲副公與其弟憲使公前後舉進士出入朝省振華履亨家法益備太孺人每諄諄以勵中書君昆弟曰非力學安得至此中書奉教惟謹遂登髙第官近臣淸才妙器表表一時而君錫之恩天畀之壽於太孺人遂兼得之求諸一鄕豈多見哉是宜賀矣或曰七十之老世豈無之而三載考績恩命之頒又恆典也予曰不然箕疇之所陳詩雅之所著正謂其有安和淑善之徳而後可當盛大之福享耄耋之年爾茍非其人則君子以爲幸致𨿽壽與恩何取焉若太孺人之徳美矣被龍章奎畫之褒膺翟冠霞帔之服淸健康裕巋然於堂則傳所稱歸極必向之五福而黃流不注於瓦缶者非是之謂歟矧中書君名位益進太孺人恩壽與俱將由今封以漸躋於髙品由七十以馴至於上壽使裏閈之觀者歆慕聞者興起福祿榮名與陸氏相髙殆不徒光逺有耀而已然則鄕人之慶固昉於此乎予不佞於憲副公叔侄相還往而中書又予所器重者故特序其事以爲稱觴者之先驅焉

潞州誌序

彭城馬君知潞州之明年求州之圖籍閱之得兩冩本一成於永樂一續於成化大抵詳於近略於逺也文俚而不雅事雜而無敍君竊病之乃致科貢士五人與學正桐城劉崧俾旁搜博采於諸史別集中渉潞事者悉檢錄之手自刪訂爲若干捲其翻閱之勞彚次之審蓋窮日夜之力而後成也馬君以予素相善亟具副走書京師請序之而梓行焉夫圖籍之有資於世也尙矣周禮外史掌四方之志土訓掌之以詔地求誦訓掌之以詔觀事而知地俗當其時爲人上者多明習天下事而徳業之隆有以也訓史職廢莫之可徵然方域之圖食貨之書人物之記在後世不可少者固周之遺法乎潞據太行履蒲津號天下之脊物產不乏而秬黍之生足以召大龢定古樂前代嘗以署軍府矣我朝置州領縣六建宗藩大國一次國十數蓋山西巨郡也豫譲之忠鮑永之孝任敖李抱眞王彥之勲烈炳然在人至以耆徳位丞疑佐興運若杜斆先生尢他州所未有也夫如是而無圖籍紀之使文獻滅裂名郡等於僻陋繄誰之責歟馬君志成而潞之爲郡益顯蓋其詞鬯其事核官於斯者可持循以爲政生於斯者可尙友以爲學也然不但此而已鄰封異縣得而讀之心馬君之心各爲其方之圖籍以傳將見廟堂之上一史二訓之職以贊吾君於凡地利丰耗民風美惡人材盛衰皆可按其原委革因之所在謹禮卹民節財飬士徳業之隆比於成周豈非聖王求治之一助哉馬君可謂知所先務矣君名暾字廷震以鄕貢士家食時嘗編徐州誌若干捲筮仕知蒲州攺守潞所至以公勤牧愛聞五人者李璽李壕牛良李堂舉於鄕王卿貢於監皆潞產也

篁墩文集卷三十二

●欽定四庫全書

篁墩文集卷三十三

﹝明﹞程敏政撰

○序

辭金詩序

弘治庚戌秋占城國王古來言往者安南國王不道納臣叛將而助之虐奪臣國授之以冒天朝之封臣投命無地賴先皇帝大恩以事付都憲屠公公不鄙夷我陋邦踰嶺海察事機合眾議以冊印畀之臣文告安南數其不能卹鄰之義折其姦萌道之逆順安南自是不敢肆其凶狡而臣獲返國以有今日皆聖天子盛徳與屠公之功臣表謝外有白金若干鋌黃金器飾若干事異香番物若干奩附使者以謝屠公敢昧死上請上嘉其誠命公受之公固辭曰綏逺之仁繼絕之義在聖天子臣何功之有上不允公又懇辭曰臣不佞臺憲之長也而受外國金其何以率下聞四方𨿽天語再臨臣不敢奉詔上知公志堅許之令貯禮部備公使之需由是縉紳流聞嘖嘖稱羨播之聲詩積成巨編而推予爲之序予嘗閱屠公辭金之疏見聖諭丁寧始命之受而終聽其辭者未始不斂袵嘆曰休哉非前代君臣之可及也昔漢陸生使南粵受趙陀饋在槖中者千金他物稱是歸不以言髙帝亦不之詰宋趙令受吳越瓜子金𨿽不及知藝祖命受之亦不聞其力辭也然則謀國之功偉而正己之道缺豈所以貴名檢而示儀型於天下哉公爲侍禦歷都憲屢當劇任受重托其識足以察微其才足以制變若陸生之學術趙令之勲猷公殆有焉而辭金一事則過之矣逺近士夫仰公之淸風而樂聖天子成大臣之嘉讓詠歌之使亷貪之化可期伐檀之詩不作誠有渉於風教爲美談於後來不可以無傳也予與公同舉進士相知深故不以鄙朴辭而序其事如此公名滽字朝宗世家四明今官爲太子少保兼左都禦史魁幹偉髯負气節望而知爲重臣碩輔云

端友齋錄序

端友齋錄一編出今錫山盛虞舜臣舜臣嘗得端石之佳者爲研而取象於鐘鼎黼黻凡四軰旣以名之又潔一室以貯之號端友齋矣復摹其形裒其所得傳記銘詩之類鍥棗以傳請予爲之序蓋凡諸君子所爲發端友之義者略盡而予往歲亦嘗爲舜臣銘其一焉將何說之可益哉昔米南宮出見奇石具袍笏拜之呼石友而舜臣方以詞翰與事禮曹印局其惓惓於斯者殆有慕焉爾矣然錄之所載言人人殊非諸君子所以私舜臣而廣其志識哉或曰鐘鼎以食言黼黻以服言非盛徳莫敢當也當之以物而加之友則幾於僭且鑿矣可乎是不然舜臣之意以其有端之名有堅貞之徳故取象焉求自益而因以風世之若逄蒙者謂其僭且鑿焉過也彼命之曰陶泓侯之於卽墨偃然人之而又假命徳之權則將奚責焉或曰飽仁義者不願人之膏梁美聞譽者不願人之文繡恐循名責實者過而撫之以爲端友之不屑於是也夫端友之屑不屑人惡得知之而舜臣之意則可知己或又曰舜臣如欲風世則爲室貯之爲銘相之斯已矣必鍥棗以張之而壽其形癖哉名之取義又何暇論乎是亦不然古君子玉不去身士無故不去琴瑟懼其心之逸而性失飬也夫端產抵玉而研之役在簡冊有恆焉引之自近則玉與琴瑟之倫也豈若南宮氏之姑友夫塊然者而已哉噫觴政奕譜之屬紛紛然競出以售人士夫間亦或樂誦之者舜臣之爲癖也不寧愈乎吾以是序其錄而使之傳𨿽比之說郢書聽囈語固風世之一端也非成其癖而爲之辭也

壽前侍禦黃公序

黃公用遜以休致居蕪湖之驛磯三十年矣弘治辛亥壽當七十加健焉凡鄕後進欲致慶於公者計得予一言時予被放歸新安山中弗克成予還朝之又明年其鄕國學生鄭文博因庻吉士胡仲光以見申其請曰黃公志也諾之又明年文博出宰於濳請益力曰公之壽七十四矣則愯然曰予不佞與公同出畿南素重其風節又承乏史氏得公也詳能不一言以副尙齒好徳者之夙願哉公舉進士授禦史景泰中上書論事獲罪謫典史營山稍進知安嶽縣英廟復辟初錄舊忠多起廢而公值內艱去服闋乃僅得督府都事亦漸向用矣而公復將疏論用事者遂被誣謫戍邊久之用事者敗始以霈恩獲休致還其鄕旣還有勸其自理雪者笑曰吾豈爲是可恧之事哉今侍禦劉君廷式宰蕪湖爲建淸風樓於江滸以著公之髙節閣老瓊山先生實記其事蓋公性剛方而輔之以問學故一謫官再謫戍名詘而气益昌身窮而節益厲𨿽比迹古司直之臣何歉哉惟天生物至不齊也然乘除之數恆黙存其間不使偏勝焉南山之松其操凜然歷冰雪不少變故用之則其材中明堂之選弗用則其壽閱千歲而弗凋豈彼柔脆纎穠一發卽萎者可同日語哉若公是也公材之弗究於用人也非天也躋耄耋之年享山林之福而樂子孫之飬俾善者勸彊不義者知畏天也人孰得而沮之新安蕪湖相去不啻東西家然吾鄕人子弟出入者之所必至他日得謝而南當訪公磯上登樓舉酒聽公髙論且有詢於公曰鄙文何好而公乃堅欲之也相與撫掌訂晚歲之盟於巖壑間可乎公自號飬素誕辰在歲十一月廿八日有子二人曰瑞曰琰皆克家有孫五人曰鵬爲儒學生世其業云

慶太守塗公七十壽詩序

寧國太守塗公恆孚致政居丰城裏第餘十年矣乃弘治乙卯春其伯子監察禦史君奉璽書有事於廣仲子兵科給事君奉璽書有事於蜀期以明年事竣並集故鄕而公適年七十無恙兩君者得親奉一觴拜膝下伸愛日之義焉於是士夫間榮其行多賦詩貽之而給事李君漢實受經太守之門奉以請序予恆謂人生獲壽與福非難惟所積稱其所獲之爲難爾長歷厚享世豈無之而所積弗齒於君子則奚壽與福之有哉塗居丰城世以積善聞至艸堂先生韜能不施積學以啟後伯子憲長公遂舉進士爲名禦史己巳之變嘗上疏止遷都之議甚偉仲子卽太守公繼舉進士歷南京吏部正郎知衢宣兩郡鑑裁之公牧飬之良爲一時巨擘而居家孝友嗜學至老弗倦自號芝軒老人出其門多取髙第躋顯仕五子者亦皆身教之曰昪旦趾美甲科卽今禦史給事君曰景薦於鄕曰晏旭事舉業蓋塗之先所積甚厚至公益培之且加浚焉壽當古稀福踰常等而縉紳有發徳之什沨沨洋洋可以昭當時名四方豈非所積足稱其所獲者乎兩君以使命之重過裏閭山川艸木亦有榮耀登堂之際親黨畢來爲父者仰公之壽福並隆爲子者企兩君之孝忠兼舉非徳則孰與致之吾知公心休而體豫由七十而馴至於期頥可前卜矣矧兩君以壯歲競爽於朝司獻納典風紀位日崇譽日興所以爲儲休委祉之地者實有大焉則凡播之聲詩托諸比興致南山之祝於異時者自今伊始予家新安與宣接境亦嘗受一廛於屬邑側聞公之徳政也久又獲識兩君於輦下斯文之愛不可辭也敬序而歸之

萱榮堂詩序

刑科給事中新諭張君受詔核邦計於二廣前期過走言曰文不佞之有玆行也計歸日在嗣歲初冬可取道過家省母孺人於堂上惟時母孺人壽周八十文獲奉一觴候顏色蓋自慶以爲榮且文侍瑣闥將三年矣夙夜在公恆以勤恪自勵思得恩封爲母榮榮之所被皆上賜也而吾母之慈訓實於是有徵焉謹以萱榮二字掲堂之楣大夫士之厚文者詠歌之至盈卷軸顧不可無序也敢奉以請走固讓不獲則起而嘉嘆曰榮哉士之限職守勢不得歸與將命四方苦於兾越之相閾徒興於靡盬馳思於瞻云而不能已則求如張君之獲事其壽母者豈非千百之十一哉樹萱之詩燕喜之頌逺矣然尙齒好徳之義本乎人情者豈以古今而有間哉惟孺人出李氏世儒家爲令女旣嫁事其舅逸軒翁姥甚孝佐其夫直齋先生有禮慈儉之行雝肅之儀賢明之譽內外無間言其尢大者撫庻子若已出而敎育給事君甚力給事君遂擢賢科爲近臣知名一時而又被簡命於今玆淸江玉笥之間有榮觀焉吾意其登斯堂也甘旨載陳衣冠畢集誦諸君子之詩以侈上恩昭母徳使見者企慕聞者興起一舉而忠孝之義具焉豈若昔人之誇衣繡矜負弩於里巷而已哉李孺人目其子之成而享其飬心日休體日彊𨿽由耄耋以漸臻於期頥其孰禦之使軺北還褒典南下則慈訓益彰榮益大本尙齒好徳之義而爲禮者其所得益富鄙言特爲之先驅爾其何足爲斯堂之重也哉

送太守李君考績還嚴州序

太守李君叔恢之治嚴州六年矣弘治甲寅冬奏其績於朝書上最焉予與君有世講而喜其政成也將舉一觴以相屬廹歲晏齋祓相仍願弗之遂旣少間而訪君則君去久矣恆置恨焉忽一日饍部郎中程君愈過予曰吾睦人荷太守君之惠澤甚厚思得一言爲歸任之慶可乎予亟諾之曰是方有歉於君而無所伸其禮者第君業已行盍徐圖之饍部請不置荏苒之間至攺歲而春且過半蓋不獨愧李君並愧饍部矣惟己酉之歲予被放南歸溯桐江而上抵睦城下拜嚴先生之祠退與君相見富春驛中說故舊君以兄事我以道義勉我明日始別情依依若不能釋予心識之今七易寒暑矣被驛召入朝值君之來乃不得執手一欵敍誠恝然不自勝顧獨有所悉於君者不敢不爲睦人告爾君世家東安爲故都憲歸庵先生之季子先生與先尙書襄毅公同年進士事四朝以正學直道聞天下其家訓極嚴君兄弟四人皆以儒發身各有立期不負其世風見流俗之事若將凂焉故其治郡惠民而有禮君趾美甲科歷大理左寺正讞兩法司之獄必詳允有不可者至以身任之不少徇焉故其治郡奉公而不刻夫惠民而有禮仁之推也奉公而不刻義之施也兩者交舉而政之弗成者鮮矣此吾之所悉於李君者睦人亦能知之乎饍部曰知矣而未能詳著之以取徵後來是以有請也予又曰李君之爲郡也久矣將有遷陟之命吾恐睦人之欲終其惠澤而不可得也柰何饍部曰不然使李君而有遷陟之命則位益崇施益溥吾睦之人豈敢專有而淹君子之轍於東南山水之間哉予𨿽以遲鈍愧饍部然喜其言之有合也促書畀之凡睦人之仕京師者悉系名其後而饍部予同宗其先自歙徙淳安故爲之倡云

送行人王君使朝鮮序

弘治乙卯春三月禮部言朝鮮之有事也宜遣一行人往致禮於其國詔可惟時行人王君獻臣實受命以行凡與君同年舉進士尢厚善者檢討郭君瑀而下若干人醵餞之且相議曰敬止少年偉丰儀妙詞翰選於眾而使逺外名一旦聞九重臨遣之日賜一品服視他使爲榮然求所以副玆命者宜請敎於君子一言乃托吾宗人杲及楊君志學以來謝不獲則爲之言曰朝鮮古箕子之封履視諸蕃獨恭順爵有請賜有謝元會聖節諸大禮歲必四三至其境去遼水不三百里而近館傳相望無瘴癘險阻之虞其人業詩書比內郡擎跽如禮無頑獷犯順之習使其國者盡兩月可還則敬止之行固不必有所咨計而使事可成也然天下之事或斁於易而成於難彼使而渉瘴癘險阻之虞當頑獷犯順之習勢若難爲者顧一切以蠻貊處之摘其罪昌其詞宣上徳威而奪之气使其知詟而感焉斯無不得其懷服者矣若朝鮮則何如其處之哉純以蠻貊待之則彼固我之近藩業詩書比內郡不可也純以中國待之則彼終以譯而通其漸或至於狎肆亦豈法之得哉必吾之所以自處者介可畏敬可慕上以見中國之尊下不失綏逺之義使朝鮮之人知天朝使者秉禮逹節而善於其職若此名不愧皇華之選行足稱品服之華此敬止所有事也予又見往時使朝鮮與安南者多喜以詩賦相倡和爲長雄心恆疑之夫周爰咨詢而陳詩以觀民風古使臣之職殆不謂此如以其詞華墨妙自矜詡而與蠻貊爭勝負縱過於彼十倍藝焉爾其何系於使義之得失也哉此亦敬止所當知也今上嗣統初詔用儒臣一人告卽位於朝鮮禮部以予名上值開經筵予不佞承乏講讀官首不果行然恆以不得一覧東方山川之勝爲快於敬止之行竊有羨焉故旣序其事以贈而申之以規將見使事之眞無難也此諸君子之意也

送太常少卿沈公廷美考績還南京序

廷美年十九以上海諸生領鄕薦卽有名其學自治經外兼通諸家作爲歌詩得意處不減唐人風格書法兩晉尢淸勁丰膄爲識者所鑑賞然數奇弗偶竟入吏部銓授中書舎人遷尙寶丞幾九載僅一轉少卿而已廷美性和易有守不以仕途通塞爲計念公暇與客觴詠終日當其興到開口論事後成敗古今人賢否得失如指掌聞者嘖嘖曰此有用之才邪而滯於此弘治辛亥始用薦升太常少卿蒞任南京一考矣上其績於京師詔仍舊任錫之誥命陛辭南還大理卿王公景明於廷美同鄕同學號知已太常少卿李公士欽於廷美同官尙寶交莫逆喜其來而惜其去之亟也請予言爲贈昔予獲交廷美時廷美方住玉河東城下每好天良日有所集予多在坐歌呼笑樂終夕不自休蓋於今三十年握手話舊恍不自知其髮之種種也𨿽然三十年來事紛紛若蝟毛何可縷數獨以廷美觀之則當時固有較力以相髙而謂其弱者矣有陰捷以取上官據左席而謂其迂者矣然不旋踵間事去名隳徒爲人所指議而廷美顏如渥丹語如霏屑一飲累觴猶昔也爲歌詩奇健可喜猶昔也與人論事侃侃不少屈猶昔也奏績而來予誥而歸亦何歉於得意一時徒自矜詡而旋已失之者哉南京舊都百司事簡太常所職者禮樂無簿書之勞東南山水佳勝處可日相尋眺以自適蓋以已觀之謂之吏隠可也以人觀之謂之仙曹亦可也人固有終其身行憂患之途求一日之樂而不可有者廷美所得不旣多乎然予於廷美非一日之雅愛莫助之而竊有告焉通塞相乘者數之常也詘伸不失乎己者君子之守也廷美何患哉亦獨盡其在已者而已

南徵紀績序

弘治癸丑歲貴州都勻淸平之夷叛弗靖詔平蠻將軍出湖湘之師往徵之京營官軍自飾戎裝願行者聽而錦衣舍人廣右鄧君鎰其一人焉是歲冬師集貴州合鎭兵營其落乍之地從事於賊壘也有日於是鄧君與其友指揮使尢禮等若干人書姓名於一卷題曰南徵紀績指日而誓於神曰此非大丈夫分功之秋乎所不同心協力以殄冦圖報者有如此日眾志旣諧乃受大將鼓旗進薄其巢穴數與賊遇奮其謀勇無一不當百者由是燔其寨若干俘馘其黨若干獲其軍實而還其所掠人畜若干瘴煙肅淸居民按堵奏捷於朝天子嘉恱班爵賜賚有差而鄧君授百戶進千戶蒞事錦衣親軍榮有加焉乃間奉此卷請爲之序予惟天下事成於相契而敗於相嫉不易之理也況用兵四夷勝負之間安危擊焉烏可恃一夫之勇而弗資之人哉若鄧君與其友朋結爲弟昆勉於功名勵之忠義堅腹心之托而成敵愾之功於不毛之地於禮所制五人爲伍傳所稱師和則克者殆有合焉若彼妒此能而廹之險甲讒乙功而毀其成惴惴然惟恐人之軋已而於國之大事不少卹者亦何見之盭哉鄧君年方妙志方健又不忘於軍旅艱難之際若是他日建勲四方致位金紫以增輝於同盟之人不自此而基之哉予故序而傳之以爲斯舉也不獨可施之幕府行陣之間而已

贈陳君伯謙赴湖廣布政司理問序

弘治乙卯夏四月吏部試候銓者若干人次其髙下有差而言於上授職事於中外惟時吾郡太學生陳君伯謙第在優等注湖廣布政司理問理問在藩幕爲上佐其職典刑獄爲專官非他屬隸瑣屑者比人往往不知其然而意陳君不慊於此者予曰是烏知其然哉彼郡邑官能慊人意者每銓何啻百數而理問恆缺然無所見非無所見也郡邑之官多理問之官少也天下之政務細劇而難理者莫如刑刑淸則其餘可從而理故聖朝之制設專官焉每一藩置按察司以總一方之大獄而布政司別置理問凡郡邑之刑系布政司者悉隸之理問勘其情僞曲直而上之使使覆之而獄成焉由是彊之鋤而弱者安惡之懲而善者勸其重如此非敬以聽之勤以蒞之公以決之其不至於僨事而斁政者幾希是則按察理問品秩有崇卑治獄有大小其任之專一也君尙以爲未慊而不思有以稱其職哉陳居祁門竹溪爲舊家世傳春秋春秋者聖人之刑書得其肯綮可理天下而況一官哉君年壯負學識練世故而不迂𨿽困於場屋而志益健玆之往也發其平生之所蘊於審克敬怠之間有所疑則傅之經義以求合今代制刑之典使一藩之間刑淸而政理上官才之君子予之則君爲不負其所學而績成於異日膺薦擢以增光於一鄕可兾也哉

贈沈君良臣知南雄府序

良臣以成化甲辰賜進士出身第九人宜得京朝官乃選知歸徳歸徳河南巨州也有軍衛雜處其間政劇訟繁而良臣優爲之由是部使者相繼上其治狀被旌異之典進階而及其親時親在吳中尙無恙人以爲榮且意良臣宜得入爲六卿屬乃更授經歷右軍都督府府事𨿽簡而良臣一處之以公勤豈典銓者知良臣在歸徳嘗兼理兵民有聲而輟之以佐殿巖之重乎於是良臣將再考矣會南雄以闕守聞典銓者復以君名上詔可拜命之日始有謂良臣回翔頗久乃今得一伸者予曰不然良臣自釋章縫卽把州麾佐帥幕而食中大夫之祿才歲一紀爾進而守大郡服金緋州縣之下吏環視而聽約束儼然古諸侯之尊焉若是而猶憾其遷陟之濡滯可乎哉夫仕之中外與遲速皆君子所不計君子所計在職之稱否爾南雄治嶺南與南安相距蓋江廣孔道治之最劇者視中州支郡殆倍蓰也邇者盜起江右至於殺將吏刼府庫聖天子憂之爲置巡撫憲臣專制數路賊所出入地而南雄實鄰封軍書往來小民繹騷將有日不暇給者視持文墨佐軍府又大異也然則良臣之求稱其職也豈得謂之易易哉吾聞天下之事小者理則大者可以類推易者辦則可因而積之以待其難者君子之學當爾也良臣之前此所操履所舉措亷謹詳核悉有規緒播於人口甚著蓋試久而飬深非一時淺淺者比持之以不矜守之以不怠將見南雄之人慶其有瘳而爲君子之所嘉予者未艾也中外遲速豈良臣之所計哉太子太保遂安伯陳公今大總戎蒞右府事雅重良臣喜其遷秩而惜其去已來請一言予素交良臣知其人且其弟庻吉士良徳予主考京闈所得士又受命教之於翰林沈氏往還非一日之雅也故序其事以復陳公而因致其私焉

賀大理卿王公六十壽詩序

君子所貴乎壽者非謂其有可壽之實哉善足以長人功足以利人之家國如書所稱吉人傳所稱休休之臣是謂有可壽之實者故人從而壽之好徳之公也反是而享耄耋期頥之年亦徒壽爾豈君子之所貴邪予讀諸公所壽大理卿王公之詩竊爲之嘉嘆曰公固有可壽之實哉公舉天順庚辰進士及中外三十六年其爲人和易闓爽周愼詳核見者樂親之而利害莫能奪其守亦未始以矯激取名干進其官自南京刑曹知黃州府參政廣西長憲江右入典太僕久之以都憲撫山東而召爲大廷平蓋公居刑官則一以洗寃澤物爲己任不刻以爲能任有司則卹民之隠而捍其難著徵馬之令以裕民而救荒之功尢偉以是其所歷之地感其更生而吁天懷其去思而立祠以祝公之壽甚久況甲子周遐算伊始凡在交承之契出於好徳之公者其能已於言哉昔漢張蒼明習律令於定國爲廷尉民自以不寃魏髙允刺懷州有遺愛而議刑三十載內外稱其平宋富弼知靑州兼京東安撫使活饑民五十萬厥後四公俱至臺輔享髙壽功名赫然光照史冊求王公之平生而數其宦轍固將以古賢自期者臺輔髙壽將不追而與之同乎善足以長人功足以利人之家國爲吉人爲休休之臣所謂年彌髙徳彌劭者公能不益自力乎公名霽字景明上海人其始生日在歲之六月廿七日太子少保刑部尙書毘陵白公太子少保左都禦史四明屠公曁諸同寅各賦壽詩一章舉酒相屬於公第請予爲之序予與公同出南畿重公之爲人故不辭而書之如此他日由六十而七十如於公又八十如富公又九十如髙公以至於百歲如張公位六卿以佐天子聲實流聞與歲俱積君子貴之益從而壽之崧髙之章黃髮之什洋洋沨沨被之管弦宜有名世巨公爲執筆以侈其盛若鄙言則謂之先驅可也其何足爲公之軒輊也哉

送王汝璋醫官南歸詩序

常之義興多世醫王氏其一焉王氏之彥曰玉汝瑛其學於素難而下諸方書證治脈理尢邃自被徵入朝卽供奉禦藥房內而宮闈貴近外而勲戚卿大夫有疾必延汝瑛汝瑛一一應之無倦曰某宜攻某宜補盡一兩劑必勿藥下而賤若韋布若市廛胥史之家有危急不可爲者亦必懇吁於汝瑛而聽之決其名勃勃起聞四方被簡知擢判太醫院事而汝瑛嗜書秉義一不以利爲計念喜與館閣士還往抵掌論政往往有拯時憂世之心不特醫之良也予與汝瑛同出南畿而多病交久益親聞其弟有璧汝璋者亦佳士不及識也弘治乙卯夏五月汝璋以公檄自義興來京師獲省汝瑛於邸第時復過予聽其談土風及世故儁爽明快傾倒若平生而動止撝謙秩秩有禮無淟涊齷齪之態望而知爲汝瑛之弟也汝璋居月餘將南歸凡納交其昆玉者繪圖賦詩贈之行而謁予序之且曰汝璋以推擇爲醫學訓科自郡守貳邑令丞以曁黌舎師生故家舊族之旄倪有疾必托汝璋而愈汝璋負才通敏不拘拘於一藝凡有司之公務擊泉榖主轄難其人者亦或委汝璋汝璋夙夜勤恪必爲之竣事而反命無少盭焉大抵汝璋之醫而儒猶汝瑛也汝璋之醫而才猶汝瑛也汝瑛之醫行於朝廷汝璋之醫行於鄕國其惠澤有逺近小大而濟人利物之仁擊其所存則一而已汝璋歸哉其惠澤益逺且大則其名益暴而不可遏吾恐鄕國之間不能專子徵召之典且不日下矣二惠翩然競爽於時爲一郡世醫之冠而於王氏見之豈非諸君子贈言屬望之意哉

元萬戶吳公與富溪程北山處士詩引

元建徳路判官兼義兵萬戶吳公訥五言律詩一章與富溪北山程處士安道者今百餘年矣蓋元之季所在盜起民不勝荼毒而起山谷團義兵畫保境全民之策者惟吾鄕獨盛若吳公與安道其一焉味此詩則厭亂思治與夫逺害全身之意隠然溢於言表讀之可以想見一時友朋相與周旋世故之狀使人慨然不能己考國史傳記蓋婺源大畈汪公同最先倡義而休寧黃源吳公觀國溪西兪公士英及其子榮萬川任公本立及其弟本初星洲葉公宗茂與先髙祖安定忠湣侯皆起應之而黟之汪公成徳祁門之馬公國寶汪公均信程公徳堅婺源之許公次誠遙相應援者尢多■﹝氵義﹞口程公兼善最先死義而璫溪金公賓暘泰塘程公均佐與吳公皆以知兵受薦分道捍禦而吳公於安道實引以共事十餘年間勝負相尋或內附本朝或乃心元室各盡其力之所及而後生小予能道其事者則寡矣予獨念安道當多難之時口不言功值維新之朝身不求仕智名勇功居而弗有其畜之深發之弘者要亦不在諸公後蓋安道兩子勇望皆賢而勇之子永昌永昌子慶祥尢倜儻好義以松友自名一鄕之善歸焉慶祥與其族兄永寧彥彬力以修復先業爲志而永寧號竹友彥彬號梅友一時鼎峙於富溪山水間白髮蒼顏見者起敬不必簮組其貴而徳孚於鄕不必章縫其業而敎成於家豈非北山處士食其報而未盡者將於是乎發之也哉慶祥之子宗盛老成孝友思引其先烈而弗替乃得吳公此詩於其從弟正思所相與裝潢成捲請能詩者繼聲其後乞走一言走嘉其志爲詳著其事於首簡使讀者知前人起家之難必修身愼行以迓續於方來俾北山之名逺而彌芳富溪之澤久而彌長庻幾可以增輝斯捲豈徒曰存先世之手澤見當時之契分而已

南舒秦氏家譜序

吏部侍郎秦公崇化手續其家譜而刻之有年矣間奉以相示曰我先世居廬州舒城之友鹿衝自宋以上譜逸莫可考五世祖漢卿勝國時始以儒起家爲提舉提舉生六安守天佑六安生奉化丞均玉奉化生洪武庚戌進士行在刑部郎中子儀先祖也郎中當永樂初屢上疏論事謫同知衛輝府始剏秦氏譜一編學士胡文穆公爲之序至我家君梅山先生恆有志續焉未就而不佞實成之爲三卷首譜圖以詳世系次譜傳以著履歷次譜記以備文獻凡可知者謹書之不遺不知者闕之不敢妄有所損益明玆譜之可傳也敢請一言於編首用詔我嗣人予與公同出南畿雅相好受而讀之終捲爲序曰宗法之不可復也尙矣自魏晉以及隋唐有中正之設譜牒之上用以公選舉定昏媾少寓宗法其間五季以來一切報罷至宋中葉而歐蘇之譜出例嚴法精談者宗之下逮元季之亂譜學益廢況廬爲左君弼所竊據而受禍尢甚者哉我髙廟龍興一海內修復先王之禮律明嫡庻正良賤同姓不相偶異姓不相繼武弁之承文科之預必上圖狀論其世而後定一宗法之所推也百餘年來■﹝宀禹﹞中又安而廬之爲樂土也久矣故老遺黎之子孫休飬生息日益以昌誦詩讀書出爲世用若秦公祖孫獲保其先緒而衍其文獻之傳伊誰之力歟考秦之得姓雲始咎繇或始伯翳子孫國於秦因氏焉蓋盛徳之後也中間起僕凡幾代幾人而提舉公以一人之身有子十一有孫十五曾孫二十有六玄孫五十有三五世孫六十有五來者未艾上下相去二百年爾非其所積之深且懿烏有是哉況嗣世者有保境之功有惠民之政有匡時之策蔚乎炳然可以裕後而公趾美甲科歷官少宰其所典風教選舉參廟謨而領使命於四方才望表表爲時名流足以振其世風而弗替又誰之力歟夫念其族之所以完則非忠莫與報上感其身之所從出則非孝莫與繩武以是相朂而又以朂其後之人於無窮則宗法庻其有聞而斯譜之爲可傳也審矣夫豈徒以紀名諱敍親疏別昭穆而已哉

慶滋陽韓君受勑封禮科給事中序

滋陽韓君濟民有通核之才而勤恪以自勵爲陜西苑馬寺錄事數年關輔上官亟稱之而君以地逺位下莫能有所拓以自見則慨然曰我諸子已長知向學不歸教之乃眷眷於一資斗祿間謂之何哉卽不竢美解請致其事上官甚惜之而君欣然如得策東歸日坐一室召諸子相對治經史或至夜分又延明師儒相與講肄課試其所業諸子者奉訓惟謹學日以成其孟曰智舉庚戌進士擢禮科給事中其仲曰普舉丁未進士知鄞縣召授河南道監察禦史二惠競爽若雙鳳之出丹穴而翔於阿閣文采爛然爲瑞一時而君篤教之功亦不可誣已弘治七年冬君以其孟考三載之績授封徵仕郎禮科給事中適以迎飬而來拜恩闕下衣冠相輝人嘖嘖以爲盛事而同鄕厚善者又議請文爲之慶中書舍人劉汝忠授簡於予予考次君之平生而爲嘉嘆曰使君眷眷一官不數年亦必循次而升或受薦而起然所理者非攻駒考牧之長則簿書期會之佐爾豈若教子之爲急且重邪懿哉韓氏之爲父也天下之人孰不願其子之成顧有幸不幸焉求於給事弟昆克奉庭訓致如是之烈者曽幾何人偉哉韓氏之爲子也肆聖天子推本溯原賁其身有章服之榮褒其徳有絲綸之寵厚其生有公廩內饔之飬使觀者式之聞者慕焉其爲一時孝忠之勸侈矣豈獨一家之私慶而已哉矧二子者一司邦諌一典風紀其言議風裁以翊皇度正百僚扶善類而懾姦宄其功名思比於古之汲魏桓鮑則所以爲君之貤封者進而益崇將自玆始予於給事弟昆同朝辱相與非一日特序其事以畀汝忠爲稱觴者先

壽汪翁六十詩序

新安汪氏皆祖唐忠武將軍越國公越國當隋末起義保鄕井其弟長史宣城公實佐之宣城故宅在休寧之西去率山五十里曰鵬原亦曰彭原山川盤回地土沃衍子孫不下數千指其俗好文其人多壽若大倫翁者實宣城公之裔其爲人惇碩愨愼而持之以儉勤行之以義譲田丰業隆甲於鄕其從弟大淵判永州從侄進之舉進士皆名流也子漢爲邑庠生次子涓亦讀書謹禮有孫三人其羣從兄弟有七八十歲者數人而翁亦壽周一甲矣翁旣以家務付兩子乃作樓於所居南山下居之日登眺觴詠爲樂榜曰南山樓一切世務事不問其子壻曰李生謨與漢同學以翁誕辰在弘治丙辰九月廿四日命工繪香山九老圖相之以詩用祝翁壽而求予爲之引予觀鵬之爲物水摶三千扶揺直上者九萬而去以六月息物之壽者也而老彭則人之壽者取以名地汪氏世居焉壽之鍾也南山之樓本以其地名而詩之稱壽者曰如南山不騫𨿽偶而實相契焉壽之徵也白傅在香山作九老之會世傳爲美談而翁與羣從兄弟蒼顏白髮爲樂於率山之下不俟爵而榮不待祿而富壽之等也然則誦南華之篇詠風人之雅讀醉吟先生長慶之句壽筵孔張風日妍美使童子按而歌之羣從兄弟起而和焉屬翁一觴翁心樂之體休而神豫由六十而七十八十目其子壻之學成而顯逹翕然塤箎之諧挺然橋梓之峙瑩然冰玉之輝使鄕之人指而曰鵬原之上有賢如汪翁壽如汪翁觀者嘉嘆聞者欣慕尙有不一之書爲翁重者予言特爲之張本云耳

贈進士李君知宣城縣序

蒙陰李君應靈之受命宰宣城也予嘗贈一詩旣而良輔廷平作巨軸述李君之事挈求予序予辭之曰言惡可若是其贅乎而良輔請益堅曰應靈忠顯同年友也忠顯家於歙其別業在宣城有弟忠弼受經儒學而應靈實惠教之企以是有請焉且應靈之意謂詩之教婉而約非序不足以致詳也予諾之未及爲李君行矣間日則以謂良輔曰應靈爲故戶部正郎漢章之子漢章以文學政事名於一時不幸不究其逺業以終應靈世其經舉於鄕而進於天子之廷褎然髙等其家訓之懿學力之彊何惜乎不腆之言而後有得哉顧其意若有不厭於呶呶者君子欿然不自滿之意也人惟自滿而後所謂功名道徳者畫焉止矣謂人不可以加我矣而不知我之不足以踰中人奚益焉若吾應靈其知此邪夫持是心以蒞政必勤持是心以臨民必畏持是心以事上必忠吾見宣城之治將庻幾古之循吏以無負於世科與明天子爲民擇令之意可知也旌異之選憲臺之召在部使者舎李君其誰與歸本大而末茂實厚而聲閎固不易之理也然則良輔之惓惓於友朋豈直桑梓之私而已哉予往歲受詔省覲道宣城望敬亭渉宛水宿宛陵書院一夕愛其山川髙深風土淳朴與吾新安實相似故因李君之行而忘其言之復也如此予旣以是畀良輔俾書寄之而士夫間聞者漸廣悉欲附名其後蓋皆樂李君之爲人而幸宣民之有瘳也

聖賢像序

聖賢像一卷故旴江程氏家藏石刻本也予所見蘇浙二刻本與此互有得失名亦小異皆宋畫院所臨舊本散行於世者最後於京師見宋眞迹於陸詹事家於休寧又見之於汪時春家較之三本大有不同如刻本以東平王爲宋武帝以曹參爲曹操以羊祜爲宋仁宗以裵度爲李績以趙淸獻陸丞相爲蔡西山父子又於淩煙勲臣中摘程盧公爲李臨淮飲中八仙中摘汝陽王爲唐太宗之類甚多以今考之東漢諸王常禦逺遊冠又謂之側注冠若南北朝安得有此曹參喜黃老師蓋公故爲道裝與橫槊賦詩气象何預傳稱玄帝神像卽仁宗禦容亦非輕裘緩帯者可相擬也晉公貎不踰中人而以之爲英公西山九華處士考建陽家廟本皆作深衣幅巾而乃爲袍笏之像是皆後人亂其標目而傳者各以所見爲定本也畢竟畫院臨本爲近之故輒參考復位一畨且檢名以古今贊辭系之於右而記其不同之故如此焚香啟冊斂袵肅觀仰企聖賢寤寐千古而凡一時勲猷節行文學材藝之士皆得我師焉豈直寓目而已弘治九年歲次丙辰秋八月四日後學新安程敏政謹識

壽鮑君從逺六十序

歙西多舊家曰棠樾者鮑氏世居之鮑氏之先有父子遇冦難爭相致命冦義而釋之鄕人號慈孝鮑家事見宋史又曰雙橋者鄭氏居也其先在元有循吏鄕人言於官表其門曰貞白裏兩家文獻略等世爲婚姻非余姓所及曰鮑君從逺者在諸鮑中尢號名士足不闖公府而修敬於家庭身不安市廛而殫力於塘堨其性曠逹不以晚嗣爲戚而得四男其行平直不以長生爲惑而壽六袠殆庻幾古之所謂孝弟力田者歟嗣歲之冬十二月六日懸弧之辰也其壻曰雙橋鄭巖以書求予言爲之慶予家居時蓋嘗道歙西溯沙溪過棠樾經雙橋訪先軰之遺迹顧瞻裵■﹝衣外回內﹞而不能去其父兄子弟見予者往往謹禮逹節蔚然有文以是知其慈孝貞白之遺風凜然未泯也然則從逺之壽予又烏得辭巖之請哉從逺之從祖謐齋先生近世老儒予不及見之而獲交其子泰亦究心內學人也巖之從父璨隠居力學好古文辭與予善且爲巖致書甚力予故道從逺之爲人序以畀之又緣其所居之義賦詩四章其後俾壽筵之上童子歌之以侑觴而申南山之祝焉棠之樾兮有室有廬輯而不嘩慈孝之居彼碩人兮樂此有餘棠之樾兮有堨有塘旣讀且耕惟士之常彼碩人兮其樂孔長棠之樾兮有子有女子也詵詵倩亦楚楚彼碩人兮爰樂爰處棠之樾兮有肉有醪願保百齡觔骨無勞彼碩人兮其樂陶陶

篁墩文集卷三十三

●欽定四庫全書

篁墩文集卷三十四

﹝明﹞程敏政撰

○序

旌功錄序

皇明有社稷之臣曰少保兵部尙書贈太傅於肅湣公當正統己巳之秋光輔中興坐摧彊虜以身佩安危於天下天下頌之而不幸爲權姦所構死死未幾權姦以次敗戮我憲宗皇帝奉英廟之志復官賜葬加祿其子冕今上皇帝又廣先帝之徳意贈官易名立祠墓下予額曰旌功俾有司歲時祀焉而公之忠勲益暴白於天下矣冕以應天尹致政家居感列聖之大恩而悼先烈之不泯也手集褒典及狀碑奠誄之作爲五卷題曰旌功錄刻梓傳焉而以序爲屬敏政待罪史官蓋嘗得公之首末因卒業而嘆曰當景帝之不豫也公與廷臣上疏請復憲廟於東宮期必得請乃已疏再上至闕門而石亨等以是夕奉迎英廟於南宮復位攺元用大學士徐有貞策卽誣公等以大逆下之獄給事中王鎭等爲之廷劾至言臣等與於某誓不同朝左都禦史蕭維禎等爲之廷鞫則謂於某等意欲迎立外藩以危宗社奏上英廟持之而有貞進曰非此則今日之事爲無名由是議決蓋國史所書炳如日星而天下之所共聞者也嗚呼自昔權姦將有所不利於忠勲之臣則必內置腹心外張羽翼蛇盤鬼附相與無間而後得以逞焉若漢太尉李固之死梁兾宋丞相趙汝愚之死韓侂冑與肅湣公之死石亨一也夫以胡廣京鏜執政而馬融爲之艸奏李沐爲之疏詆司刑之臣又相與文致之而後衣冠之禍成故竊以爲肅湣公之死𨿽出於亨而主於柄臣之心和於言官之口裁於法吏之手不誣也首禍之罪則通於天矣春秋討賊必先黨與亦烏可末減而自異於孔氏之家法哉噫廣鏜融沐之流其始特出於阿黨或鍾於忌嫉或幸於迎合以乘時徼利而已詎知一念之酷至於蔽主聰變國是而空善類如烈火之燎原洚水之滔天不可拯救也哉然敏政歷考載籍凡權姦阿黨忌嫉迎合之徒敗戮相踵縱或偸生一時亦媿死不暇得失相乘不見其利也而忠勲之報每有天定焉兾誅而求固之後侂斃而雪汝愚之寃亨族而旌肅湣公之功善惡之應凜然而流芳遺臭所以擊萬世臣子之勸懲者可鑑也敏政不佞輙論次其大者於首簡爲觀者先焉然則是編也豈直一家之私書而已公諱謙字廷益錢塘人勲徳之詳具載狀碑冕字景瞻辭學政典不媿世冑而乏嗣近擇同宗子允忠爲繼以奉肅湣公之祀君子以爲得禮意云

慶方伯魏公壽七十序

唐樂天居士以詞翰妙一時而忠言嘉謨不以窮逹易其操亦有如蘇長公所稱者然卒以是爲世忌坐謫江州司馬起領州麾歷五朝始得謝築居香山結名勝爲九老會談者謂如冥鴻之不可簒而彼一時柄用饕餮媢嫉若牛李之黨訓注之變往往爲世僇笑則樂天固一世之豪也求之近時若姚江魏公孔淵亦其人焉公少負儁才舉進士爲禦史事英宗敢言無所避常持憲節東抵三韓南走八閩逺而至於六詔咨諏決擿舉刺綏撫直欲與古人相下上同時流軰鮮儷之者憲宗初遂用林莊敏公薦合廷議舉公以都憲出撫延綏命未下爲忌者所擠謫判四川崇慶州以去去幾三十年中間稍用薦起守嘉定晉守雷州參政閩中司右轄於江西再爲忌者所擯得旨復畱以弘治丙辰獲致仕所歷三郡兩省皆有惠政視築堤浚井之利尢多至其暇日覽觀山川懷古命筆其得意處視元和長慶之作亦無所讓乃若歸故鄕放情丘壑辟亭館以自適又與龍門石樓之勝相似而年亦七十矣壽豈期頥自今伊始髙風美譽比迹樂天者人𨿽欲忌而撓之得乎予以成化丙戌舉進士公監試於廷目予策艸曰君言過直恐無敢逹於上者而予終以迂左無所遇於世老大蒼顏追惟疇昔三十二寒暑矣南北暌違不能賦一詩爲公壽而建徳諸生王素敬等適來告曰公誕辰在歲七月十有八日請所以壽公者蓋公之仲子端朝典教建徳致推愛之義也予以是書之不辭而並申鄙意於末簡云

程孺人七十壽序

成化壬寅歲予家居倡諸族編刻統宗譜山斗之程預焉山斗與予同出忠壯公十四世孫都使公澐其族有世忠行祠子孫不下數千指有名植者年少而預事諏其家之詳則起對曰植兩歲而孤母劉氏年二十七家窘勢單志不貳適謝膏沭親紡績上奉祖母終其身下撫教植爲之娶獲抱孫焉我先人一脈之緒賴弗墜者實母氏之力也顧植不能自立以白其慈節於世恆寘憾爾予感其言爲字之曰尙立且言於縣令歐陽君畀之斗升之祿以爲飬於是孺人年五十餘矣歐陽君愼許可獨愛植勤謹有才諝爲更名智每進與語兩程夫子新祠成復遣智請祀典於朝時予方服闋北上智侍行焉間日請曰母氏之慈節願藉重一言諾之未暇也弘治戊申予南歸辟義塾孺人之所抱孫曰摶亦來就學予嘗一出過山斗宿世忠祠問其族之老者幾人孰壽孰賢山斗人率稱孺人之慈節年六十益健將請文壽之而予又坐病莫能應也於是更十易寒暑矣智之族弟曰天相言孺人以今年壽七十四月十日設帨之辰而搏適以是日娶家慶疊臻孺人甚恱宗長能復靳一言爲一族之光乎蓋智之欲得予文甚久予職史氏於異時他姓之賢者尙欲訪錄追書之而況出於同姓之親接於耳目之近者哉是誠不可靳矣惟天之報施善人必使之有壽以厚其享必使之有子以引其澤夫然後爲善者不愳而民興於行矣若程孺人之持家撫孤以節自勵有烈丈夫所不堪者脫陂而平歷否而亨膺耄耋之壽樂子孫之成天之所以厚其享引其澤者殆示其漸也智入官可期而有司舉旌門之典以諷俗亦事之不可終己者然則孺人心益恬壽益增一鄕儀之一郡稱之豈直有光於一族而已哉

張母吳太孺人七十壽慶序

監察禦史祁門張君志學歷兩臺上其三載之績得受勑命贈父處士翰文林郎如其官母吳氏封太孺人配周氏封孺人歸報之日適太孺人壽開七袠之期天章下臨命服在躬恩與壽符親以子顯誠已極一時之榮矣會志學奉命出按八閩有過裏之便而太孺人誕辰在九月望後五日志學以是朝設燕於堂刲牲擊鮮考皷張樂偕其室人豸衣翟冠恭奉一觴爲太孺人千百歲壽維時其族之疏戚與鄕之老稚逺邇畢集塡塞里巷起居慈闈瞻望憲節山川艸木赫然生輝罔不嘉羨以爲數百年來未有也盛矣哉前此其同寅王君一言輩繪圖致書請言爲慶予於志學同郡於太孺人同邑知其詳不獲辭也太孺人生流口碩宗長歸石溪張氏事其姑節婦汪氏甚孝相處士甚恭友其娣姒甚睦禦僮僕佃傭有恩畫家務奉時祀禮賓客待族姻有緒而不舛育子五人其長爲志學其次曰侃暕朏光太孺人皆擇師訓之而志學遂登進士出宰巨邑入官六察有及民之政有督姦之績有匡國之疏律已奉公賢稱燁然太孺人之教居多蓋慈孝之足以相成有若此者王君繪圖請言之舉固出於尙齒好徳之誠不能自已者乎古詩人之頌其人於壽必擬之岡陵於爵祿必期之逺大厚之道也繼始自今志學之名位益升太孺人之享其榮飬益備心益休體益康由七袠上躋於百齡由初封馴致於極品上之人所以褒顯與士大夫所以祝頌將愈久而益盛可知也汪孺人之族侄進士循於志學有中表之義雅善予亦爲之申請因書之而文字萎薾不足以揄揚慈壽之美爲可愧云

望萱樓詩序

望萱樓詩一卷諸士夫凡以爲徽郡同守彭公希明而作彭公世居長沙瀏陽厥考持衡君仕爲江都簿中歲捐館母夫人黎氏以賢明稱於族姻生公一人教之孔篤坐視其讀書至夜分不寐公以是學成舉鄕進士考銓部首選擢同守徽郡受大夫之祿而夫人不及見矣初公葬夫人於邑之賀家渡有別墅焉爰作一樓日居之瞻候塋域榜曰望萱旣仕而不能忘也嘗以行部至休寧過予出其捲請序予觀檀弓以爲旣葬皇皇如有望而弗至顏丁之反殯也望望焉如有從而弗及夫子善之著於禮蓋望者思之深而覬其復見之意也禮婦洗在北堂而諼植堂背見於詩不敢斥言母而言萱者示敬也若彭公可謂知孝而逹於禮意者與想公之登斯樓也豈無丹山碧水之佳麗名花異卉之芳妍一無所寓目乃獨以望萱名之則凡在佳麗者見之適以增其感曰吾親之遺體藏其間可復作乎其芳妍者玩之適以濺其淚曰安得起吾親於九京奉之以對靑陽而爲樂乎推公之心殆不易此秉彛好徳人所同然宜諸君子有發徳之什至於盈視傾聽而未艾也然則公之一樓𨿽小捲之眾作𨿽體裁不一其所以系風化而興禮孝者亦何巨細短長之有顧予於是有感焉公之治徽郡也以公勤見稱力於惠政民愛戴之歲以屢丰君子之學由親親而仁民而愛物推效考成不可誣者如此他日被擢異之典名位益升仁民愛物之澤益廣將受綸命褒嘉其有母而夫人慈教益炳然四方其所以爲斯樓之重者寧有旣乎

李忠文公家乘序

故國子祭酒贈禮部左侍郎安成李忠文公家乘十卷其第一爲誥命勑諭賜祭文其第二至第五爲倡詠及贈送文若詩其第六爲行狀墓表傳其第七爲請謚諸奏及祠記其第八爲像贊祭文哀挽其第九爲附錄錄其後之所致也其第十爲世譜譜其先之所從出也蓋公之孫攸縣教諭昻司訓祈門時所編集嘗奉以見示求訂因爲之彚次如左而序之曰公賢人也道徳有於身而正學昌言足以利人之家國非中古以來功名材藝之士可得而差次者也昔在文皇初拔公等於進士中俾績學翰林親督教之所以爲燕翼之計甚至而公亦上感知遇自刑曹攺侍讀卽慨然疏論天下事被系兩歲不死洪熙初復抗言極諌被廷撲不死攺交址道禦史又三上章下詔獄不死宣廟初稍進侍讀學士蓋有意向用之不果正綂中自翰長爲祭酒又忤權貴人被首木不死於是年七十有四矣累請得謝去去兩歲而有己巳之變猶手疏選將練兵奬忠節正名分三事蓋天下之人無賢不肖皆知公名想見風裁思執鞭而不可得非道徳有於身如古之人孰與於斯乎公沒之六年巡撫都憲韓公爲請謚於朝詔特謚文毅成化中始復有贈官錄後之命攺謚忠文久之又用守臣奏並享忠節祠蓋公之大凡如此噫賢人之生在造物者未始無意然往往困阨危辱其身俾才弗究用而生民不獲被其澤自昔然已豈獨後世哉公與泰和王文端公臨川王文安公吉水錢文肅公三五君子在館閣四十年所職不踰簡冊詞翰間垂老始出而典吏事教生徒而公之名尢盛嗚呼公名之盛豈公之幸哉萬年之舉竇董之薦𨿽賢者猶不免此而又奚責乎抑通塞否泰天實爲之而人力固不至此也考公議之建請誦制語之褒嘉與一時元老之贈貽贊頌非不知公者而公之完名全節壽考令終亦不可謂之不遇獨有志之士畏天命而悲人窮者追論其世有遺憾焉公則何歉於是哉走生晚承乏史官及聞之前軰竊嘗評公直道而行如漢汲黯立朝屢被譴不屈如唐顏眞卿爲師儒檢身率下如宋石介自以爲百世之下有賢者論興或不易此遂僣書之編首公自號古亷學者稱古亷先生詩文另行若干捲兩朝奏議則當時已焚其稿不可復得矣

程彥綱夫婦同壽序

槐塘在歙之西我程氏世居之其地■﹝田令﹞接其屋鱗次街巷相通坊表相望隠然可當一小邑蓋自宋丞相吉國文淸公盛時分四大房曰正府文淸公居之曰上府公之弟侍郎山窓公居之曰舊府曰下府亦皆公之羣從兄弟所居居數百年每房子孫不下數十百指遇慶事則族人畢集搥鼓張宴數日不絕而於稱壽特盛至於夫婦同壽若彥綱君者尢不易得焉彥綱君爲侍郎七世孫生辰在弘治丙辰九月廿四日其配朱方徐氏生辰在十月十八日相去半月同壽六十無恙在堂而有子孫以供滫瀡之養甚樂庻幾古之所謂偕老者其族弟曰道之曰式之以書來請一言且曰彥綱性淳朴無■﹝巾困﹞幅年十二失其父哀慕不置奉其母左右就飬必得其歡母年將八十乃終人稱其孝彥綱以孤子竭力起家務以亢宗爲志由是田丰業隆不替於昔人稱其賢彥綱𨿽有餘積以自殖爲恥卹貧周匱事尢惓惓人稱其惠且得徐氏相之有勤約之行有饋祀之禮有娣姒之義蓋庻幾古之所謂聨徳者惟不吝一言爲壽筵之光幸哉予往歲嘗至槐塘槐塘族人迓予甚恭予觀其山川之秀明門戶之殷盛人物之瓌偉處者有道仕者有聲庠校之爲士者有學而閨闥之間女徳婦道舉有可書者蓋丞相侍郎之盛徳遺烈家規閫範有啟於前有承於後百世如新也況彥綱君夫婦在云礽中表表若是焉可無慶哉由六十而七十八十以底於期頥使槐塘之上稱之曰是爲夫婦者其少也有兾缺畊餉之敬其壯也有龐公伉儼之賢其老也將有木公金母之壽而爲一宗之美談焉固致慶者之意哉

地理囊金注序

吾郡謝子期氏以成化庚子歲爲先尙書襄毅公卜葬休寧之南山嘗以所注雪心賦請予爲序焉蓋葬之數年家多盭事予亦去國由是議者率咎子期謂地當有水患非吉而予序之不審也然是地實予與子期論定考之郭氏書皆葉獨不葉於世之所謂羅經星卦者心鄙其說弗聽又數年家事靖順予復入朝旣葬先大人而所虛之壙極燥有气蓬勃上騰距先公之葬十七年矣由是議者慚沮謂子期之學不可及而予序之甚善噫何其說之不倫也大抵學無主見則易惑以變無足怪者子期又嘗注蔡氏發蒙劉氏囊金皆據理命詞有益學者而囊金未有序復以見屬顧予說己見之賦序矣又奚贅乎獨念地理之書純駁不一而爲其術者恆閟淺者執所得以自是陋者誦禍福以諷人皆規利而已子期則不然以郭氏爲經三家名賢爲傳初不牽於他書沈潛反復究極旨趣合所得者爲之注以傳欲使人曉然知先正不用某山某水之義而羅經星卦之異說殱焉庻以副人予愼終之孝而歸於儒者窮理之一端何其用心亦公且厚哉予以是序之使讀者知子期之非空言皆有所試而爲之者也

知止吳君夫婦偕壽七十序

隆阜在休寧邑西南據率水之上流其地獨龎垕爽塏故以隆阜名而食其土以生者多丰膄壽考若吳君九云其一焉予往歲過吳君君出其曾大父韞中先生遺稿及蘇太史所爲韞玉山房記相示知韞中先生當髙廟初舉賢良應制賦鳯凰臺望大江詩稱旨授官浙之平陽簿以終蓋一時名流云久之君一訪予至南山語次復請予爲知止之詩則君所自號也因賦一詩君以爲知已後不相聞者數年君壻戴世暶氏忽以書抵京師謂將有以壽君夫婦者知君生辰在明年六月二十七日君配金孺人生辰在十月三日同閱七十甲子矣世暶求善繪者爲圖諸搢紳大夫爲詩而屬予序焉君長身玉立美髭髯家殷碩而性簡嘿自幼至老不入城市金孺人復以賢淑相髙樂子孫之飬而心恬力健論者謂有鹿門之遺風焉夫仁者樂山故好靜而能壽靜其徳壽其驗也鹿門之遺安平陽之韞玉與君之知止𨿽所就之風猷徳業小大不一乃若恬退而以履險爲虞亷靖而以躁進爲恥守分而以出位爲妄則皆有得壽之道矣君夫婦之偕老豈無由然哉吾方承乏詞林汨汨仕途不得一舉觴爲君壽然追思故鄕山水之間與老成人相晤言則未始一日不往來於懷也尙俟得請歸南山放舟淸溪訪君隆阜訂晚歲之盟君年益髙徳益劭執筆以頌君夫婦之壽由七十而踰八望九以進百齡有日矣

三叔祖母汪孺人八十壽詩序

人生至六十始可以壽言至七十則謂之古稀矣而況八十哉況偕老而樂有子孫之飬哉我三叔祖母太孺人壽躋八十無恙在堂明年冬十月二十有三日始生之辰也於是坐閱甲子五百一十有餘矣敏政官京師不克奉一觴拜壽膝下乃取長生之物可備飬者爲題十四分寄舊所從遊諸子姓俾各賦詩一章至日爲慶且序其事曰禮稱百年爲期頥頥者飬也言飲食起居無不待於飬也賦詩致慶之言如此太孺人汪氏西門碩宗歸我三叔祖處士公逹事曽叔祖尢溪府君及玉夫人以孝聞處娣姒友愛與處士公伉儼白首無間言生丈夫子二人曰彥英君彥華君並以才俊起家旣碩而丰太孺人不以老焉怠富焉侈也有孫三人擇其長而才者俾遊學宮而紡績之勤服食之素施諸身誨其家者尢力敏政以成化戊戌奉詔歸省始獲拜於家庭太孺人年六十矣弘治己酉被放南還又獲拜焉太孺人年七十矣蓋每見益老而身益彊徳益尊則手額私慶曰懿哉眉壽之徵乎矧玆巋然八十伊始家筵肆啟親黨畢集命童子歌一詩侑一觴致期頥之祝太孺人固將鑑其誠而爲怡顏哉或曰此十四詠者皆難致之物也𨿽取備飬之意也而徒以言語相矜可乎敏政曰不然古之飬者或以燕或以饗燕主愛饗主敬也愛則以旨甘供口體而已敬則酒盈而不飲肉漧而不食幾設而不倚達尊之年示不敢褻也使民見之者以爲至恭莫不加肅焉豈謂虛文哉取備飬之物而詠歌之以爲壽亦致吾敬而已

平盈文會錄序

文之用也大可以華國次可以飾吏又次可以賁身而揚先烈要之爲不可闕者然孔子謂文莫猶人而嘆躬行之難得則又必有本之足貴乎吾觀於方氏之平盈文會錄有感焉平盈距婺源西二舎許方氏聚居之世有文人且所與多文士卷帙相傳自宋而上率散失由元以來尙有存者儒學生世良裒其詩若干捲爲內集名人碩夫之贈貽賦詠若干捲爲外集竭奉以求序五年矣未有以復也旣予以服闕將入朝世良力申其請乃克閱之終日曰富矣哉考其小序知方之先鑑泉逸老者在元不仕所題三閭廟有恥隨三姓拜秦宮之句和人九日有黃菊未開孤令節之句志尙如此其後若士毅以身教而有節婦之旌文粲孝其親而有百感之集文晥睦其宗而有積善世譜之續月同之善言春秋性顯之垂意雅樂他所論著亦恆出於懷古感時惜陰憫雨而於箴規友愛畊桑漁釣之作尢多蓋其出處之嚴家庭之懿詩禮之承節義之守有足稱者然後致此豈必詞之妙意之工而後爲得哉嗚呼三曹諸謝詩則美矣君子不能無議焉若石建之憂譴於書馬王休徵不在能言之流而篤行純孝亙古鮮儷文之爲用誠有不可相無者矧方氏之賢萃一門出一時其富若彼而加之有本若此將必有賞識之者亦何患於無傳哉後之人因斯集而益求之以進於古作者之域賁其身而揚先烈小之以飾吏大之以華國使人稱之曰是不獨平盈一鄕之文而已此非世良之志乎

貽範集詩序

予當成化中編刻程氏貽範集三十卷大抵皆文也諸宗家請附刻詩爲續集且各以所有者相付編次未竟而入朝之期廹不果因有遺憾焉邇歲諸宗家復言及之遂成此編凡十卷鳩金嗣刻如左或疑吾黨近作與先正時賢並列惡能免魚目混珠蒹葭倚玉之誚是誠然矣顧此之所載或述祖徳或志先業慶有頌哀有辭餞有言行有紀或贈貽或倡和感時而興進修寓物以示箴警多以存考實僃省循俾後之人仰先正之髙古以爲法因予軰之淺陋而加勉乃爲一族計爾非敢公其傳於四方也或憮然曰良是書以識之

黃山圖並詩爲羅君夫婦偕壽序

黃山爲東南巨鎭跨數郡之境而在新安者特雄秀每閱圖經得其槪而心飫之不及往遊也弘治丁巳冬十一月六日決策一遊自湯口以入渉益深境益勝三十六峯上揷天表而飛橋亙兩岸怪石參聳巉巖壁削有珠砂之泉丹霞之溪白龍之湫軒轅浮丘采芝煉藥之遺迹往往而在陰晴頃刻變幻萬狀遊者率相顧愕眙不類人境眞天下之奇觀也因畱詩寺中而出出之數日客有汪充者攜黃山圖及分題之詩來謁云將以壽羅君夫婦請予一言辭不獲啟而視之則其山水歷歷皆予目之所近觀也誦其詩則又予口之所欲言而不逮焉者也因進而詢羅君夫婦之爲人充言羅君名與義文獻之後也以資雄裏中徙實京師至君尢好善秉義喜施予以最樂名其所居之堂鄕人服其公感其惠蓋其質近仁而慕靜得樂山之說故充之有是舉也君之配吳孺人世家溪南性慈儉佐君子綜家政人稱其賢有子二人曰元孫良孫皆孝謹能拓其世業而充其舊家也予觀古人有所頌禱多見於詩曰如岡如陵也又曰如南山之不騫也其致隆如此然則斯圖也斯詩也固得古詩人頌禱之意乎孺人之壽在是月之二十八日羅君之壽在明年三月之十三日皆六十矣壽筵旣張親朋畢集俾童子歌諸君子之詩以侑觴羅君夫婦樂而有之心益休體益健自六十而馴致於耄耋期頥之境可期也𨿽然予考之郡乘羅氏居歙之呈坎其先世有仙人焉居獅潭得道跨白狼超潭東巨石輕舉而去是固有得於軒轅久視之說而與浮丘翁往來玆山不可知也然則羅君固所謂壽種而足以副諸君子之所祝頌者與惜予之不足以知之也姑序之云爾

巖鎭謝氏家譜序

謝氏在周以王舅申伯受封得姓世居陳畱蓋中原之望也至晉永嘉末子孫從元帝東渡遂望江左爵祿勲猷徳業文學與六朝相終始而莫盛於太保文靖公公長弟西中郎萬傳六世曰諼仕梁爲東陽內史又六世曰傑仕隋爲歙州教授因宦而家歙之中鵠鄕似續蕃衍姓其地曰謝村蓋歙有謝之祖也傑十三世孫彥章兩子並仕唐季曰門下侍郎端金吾將軍詮詮別居祁門端之後分處休歙傳再世曰泌宋太平興國五年進士歷諌議大夫史有傳上距中郎二十七世矣而史以爲太保者本其族槪言之也泌長子衍爲太常舉禮郎傳三世曰玘遷邑之曹溪玘傳再世曰仁智又遷邑之梓木坦仁智傳五世曰伯潤當宋南渡出贅邑巖鎭左史呂公家遂畱居焉蓋巖鎭有謝之祖也伯潤子一人曰勝祖勝祖傳四世其可見者一人曰天佑天佑子一人曰善祥始有子四人有孫十一人曽孫二十五人其胤之來者未艾也善祥之季子曰文逹季孫曰廷懋請爲族譜以合其先倡其後未竟而謝世廷懋之弟曰廷春廷彛廷實思續其父兄之志而譜克成焉乃奉以謁序廷馨子昭近被選爲儒學訓導廷彛之壻程應實祖宋丞相槐塘文淸公予族孫也還往旣稔乃不敢辭而告之曰凡有姓於斯世者孰非古帝王及公侯卿大夫之苖裔特其世逺而莫知其所從出爾盛衰顯晦之靡常有國者不免而況奉失爵之後隸編氓之餘相望於百世之下哉惟積善以基之好文以輔之庻乎墜緒可尋而先徳可徵也謝始於申伯盛於太保中興於諌議其後散處而盛且顯者計尙有之若巖鎭之族特其一焉爾基之以積善輔之以好文子孫相承自今伊始安知不有亢宗之士出其間使爵祿勲猷徳業文學炳炳斯世與向之諸謝相髙而爲斯譜之重者乎古之人於其鄕之名宦碩儒非其姓者茍有所慕亦且致髙山之仰維桑之敬而況同所自出之赫然者哉禮曰君子反古復始不忘其所由生也詩曰君子是則是效謝氏後人可不勉諸

休寧流塘詹氏家譜序

流塘詹貴存中奉其所修家譜一帙以告予曰詹之先出周宣王次子文侯之裔世望河間西晉末有諱隗者避地南陽隗孫三曰康邦成邦敬邦隨元帝東渡散處江南而康邦子良義官至侍衛將軍居建安良義子洗爲福州候官令生宣宣之後有諱敬者由建安徙歙又傳而至黃公者再徙婺源之閭坑族最盛黃公傳四世曰小八公復自閭坑徙慶原又十二世曰百一公始遷休寧百一生初仕宋爲太學錄定居流塘迨貴十五世矣子孫不下千指而譜未續也貴爲是懼爰輯舊聞以成斯帙敢請序之以示我後人予善存中諾而語之故曰族之有譜非徒以錄名諱備考實而已一家之禮樂實擊焉世降俗漓而知其爲重者鮮矣孔子曰樂樂其所自生而禮反其所自始譜之作其緣於斯乎又曰樂者爲同禮者爲異同則相親異則相敬故曰禮樂之說管乎人情矣夫譜成而族之位奠秩然彪分可謂異矣異而後有敬曰此諸父也此諸兄也不敢忽也譜行而族之情睦熙然春洽可謂同矣同而後有親曰此當愛也此當卹也不敢盭也一家之禮樂旣興推之一鄕可知也進而推之邦國可知也夫是以尙譜謂其有益世教也詹氏之所積逺矣所居流塘有佳山水風气厚完生其間者畊而勤生不必泉布之侈也讀而躬行不必衣纓之華也胤系蕃昌而爲之譜以統其宗聨其支非求以自附於三代之民已乎今聖天子禦極循大卞以燮和宇內而一邑之間一廛之下有若詹氏可謂賢矣𨿽然竊有告焉記曰仁近樂義近禮又曰禮樂不可斯須去身然則求以無愧斯譜者必自其身始身修而後一家之仁義可崇仁義崇則禮樂幾矣不然所謂錄名諱而備考實者在在有之譜之實何如哉存中喜問學善爲詩詩者禮之嫓樂之章也其知之矣

五箴解序

聖門之教莫先求仁而求仁之要又非逺人以爲道也禁止其視聽言動之非禮而敬以主之則日用之間表裏交正而徳可全矣顧其爲說莫詳於顏冉氏之所聞又莫切於程朱氏之所箴者惜乎後學不能體而行之則其羣居之間徒有講習誦說而已江浦教諭開化吳景端氏嘗取四箴及敬齋箴爲之箋釋號五箴解以示學者其學者雙溪李謨間從予遊因奉以請序曰景端之志也嗚呼洙泗逺矣心學晦而功利之說瀾倒於後世伊洛勃興考亭繼之由是墜緒可尋而謂夫子之所以告顏子者乾道也告冉子者坤道也夫干言誠坤言敬聖賢之學於是焉分而敬實後學之法守也一不敬則私意萬端起而害仁不可勝道誠何自而致乎敬而安焉則無已可克而仁矣仁則一於天理而誠矣此希聖之功也五箴之所由作也景端生百世之下而知所用力又思以及人非能篤於爲己之學有是哉聖訓在目遺矩凜然孤陋無聞豈勝寤嘆輒述所見以付謨俾致之景端以求益焉

太傅兼太子太傅平江伯陳公壽詩序

弘治戊午春三月哉生明皇儲初授經於文華殿前期加恩文武大臣若干人惟時太保兼太子太傅平江伯陳公加太傅仍兼傅靑宮又五月而受誥贈其曾祖平江恭襄侯至其父黟國莊敏公三世皆保傅渙號崇階前所未有又兩月而爲公初度之辰逆其甲子之所經三百有六十矣駙馬都尉樊公於公爲親家重其上壽伊始而寵數之疊臻也合諸勲戚播之詠歌若干篇將以季秋廿有八日舉一觴慶焉屬予爲之引惟天眷皇明畀之世臣以光輔熙運比於隆古盛矣哉而予竊有說焉寵榮壽考世豈無之而君子所重者名與實副之爲難爾不然𨿽歷遐算沭殊寵人將指議之不暇奚貴焉公生而沈雄負誌略事英宗憲考曁今天子出入中外三十年凡軍國重務及大典禮必參預計行禮成上倚爲重而其大者鎭二廣則宣國威靈冒險阻剿賊數千還所掠萬餘口扶畸拯憊嶺表載寧其功甚偉緫漕十二年善撫士而究心於國用前後所陳百餘疏興革之際其利甚博河決張秋績屢壊公相度事宜溯原窒罅爲安流人免於墊溺其惠甚久此三者壽之基也然不能不沮於見忌而忠恪自將不易其守肆公議歸之而聖眷加焉以殿巖之尊兼臺輔之責視古舊勲宿徳之臣殆無與讓非名實相副之爲難哉恭襄公當文皇徙都北京首緫漕府裕國足兵號良將其漕規踵行至今莊敏公嘗將偏師靖閩冦一時大將多賂敗者獨莊敏得進侯封賜嘉奬蓋其先所以培其家脈甚逺公嗣其遺烈而光大之若是豈偶爾幸得者之可比哉崧髙之章壯猶之什對揚王休之作見於三百篇尙矣𨿽近代聲律不可以差次而本於貴齒好徳感上戴恩之誠一也然則諸公所爲致慶者豈直遊從之好姻婭之私哉祝公之壽上佐天子整六師詟四夷保丕平之緒以昭上天純佑有明之心如漢營平如唐汾陽如吳之延州萊季子則公所重於天下後世者又不啻今日而已公自號雲谷通經史妙詞翰辱與不佞交良厚非一日雅且在宮僚誼不可辭也遂僣書於簡首爲觀者先焉

奉送少師兼太子太師吏部尙書華蓋殿大學士徐公謝政南歸序

三代而下號平世君臣之相與者多出於體貎而或全或否系其逄焉其出於心相孚而進退兩得者其盛也若今大學士宜興先生徐公之歸固昔人之所願而不可得者歟公以進士及第事英宗憲考今上皇帝四十有五年位三孤緫百揆贊宻命輔靑宮官階之峻付托之專寵命之優渥前是未有也計公之體國圖報殫力不足豈肯求暇逸於一日之爲快哉然壽逾七十自今歲來疾疢日侵視履孔艱誠有不可出者遂三上章求去得請乃已此古大臣之心審已保節非面騰巽牘而陰復覬畱者也上以公四朝元老勲茂望隆睿學之所資儲徳之所養民生之所奠皆藉公弼成有不可一日釋者故於其在告也遣國醫賜尙食存問周悉兾其速愈而公疾未可瘳乃體其去志之決至三請而後從之賜勅加贐遣廷臣一人乘傳衛行命有司供月廩給僕從仍官其一子於朝此古聖王之心尊賢貴老非姑以備禮文塞故實豈非進退兩得哉命下之日蓋有悵然謂一時良輔而不獲終其太平之功爲朝廷惜者亦有驩然謂一代盛事而以得謝爲公榮者於是太子太保刑部尙書武進白公合同郡之仕者餞公於郊授簡不佞請所以爲贈辭不獲則爲之言曰公之行所系大矣天子之璽書士夫之公議褒錫而嘉予之備矣亦何俟不腆之詞而爲是嘵嘵哉惟公以靑年歌鹿鳴而上京師致通顯髮種種矣功成名遂還政而歸焉鄕人子弟遲公之來瞻丰采而聽緒論曰吾邦之先逹若是聖朝之耆舊若是名臣之進退以道若是企慕興起以力於學是公之出處𨿽系重輕於天下而一鄕之觀感先焉宜不可無述也𨿽然昔人之爵祿榮名與公相似者不少也或弗謹於官常而以事去或中露其所不韙爲上所厭斁而後去求全夫體貎且不可得況心之相孚恩禮始終無纎芥之隙如公者哉盛矣不佞在詞林從公後三十餘年荷教益爲厚今元良出閣復被薦與宮僚之選抵京師五月而公去之故於白公之請有慨於中不可已爰述公之所以事上與上之所以待公者復之而因以爲天下後世道焉

送於千戶序

新安衛千戶於侯文逺年六十卽請於朝以官授其子應應時年尙幼馴謹自牧無聲色之習觀者策其後之將弗替乎旣而當比試來京師其年長矣性淑而不鑿處已接人禮縟而不舛視昔爲勝於是兵部請於上而試之閱武場獲中選焉其將歸也鄕人在京師者丐予贈之言予與於氏交再世矣應之祖武略君和易淳篤其居官約已奉公不朘削其下人以自殖其治產節浮費勤課藝田廬之盛甲一州然未始以豪侈自矜周窮賑乏無間疏戚凡有所焚劵皆惻然不出於要譽徳之足以起家者也文逺■﹝亻雟﹞爽通逹嘗充儒學生習經史好詞翰於先業督視惟謹不妄費惟庠校圖籍祠宇津梁諸利人垂後之舉𨿽捐至數百金不惜其蒞職最久戎務修明於事可否必毅然以義爲前卻才之足以保家者也然則應之居官理家亦惟於是乎取法足矣奚俟他求哉𨿽然身者居官理家之本也能謹其身使無慝於其心志無疢於其膚體則徳可進才可成宦迹可升而世業可托也孰禦憶成化中予訪武略於郡城時年八十而文逺初得男抱孫飲客樂甚予爲之賦詩有老境看孫夢亦安之句蓋指應也今二十年矣邇者家居應數省於南山見刻新安文獻志及胡子知言諸書請其父助費甚力予與文逺遊黃山應騎馬侍行風雪中左右益恭人不知其富家子也其向好且知重若此其後所成安知其不有■﹝契﹐廾代大﹞於祖父哉先尙書襄毅公孫女四人應長弟恩爲少婿方以儒學生需次秋闈第三弟允忠擇繼少保肅湣公爲嗣孫以特恩授杭州前衛千戶世主祠事蓋其先之流慶未艾也而應發軔仕途爲鄕人所期愛若此可不朂諸

送潘君玉汝同知金華府序

玉汝舉成化甲辰進士第授知湖廣之蘄水縣事凡入覲及初考者三被行臺奬勞者再旌異者一其處己之公蒞事之勤聴訟之明審卹荒濟渉百度之修舉周悉求不負所學上副聖天子爲民擇令之盛心亦可謂良有司矣弘治戊午夏進同知金華府事廷謝日吾鄕之人有言者曰玉汝性伉直不能逄迎上官於事可否以義爭𨿽臨之利害不卹也故恆懼其爲人所陰中今獲升大夫佐上郡宜賀又有言者曰近著令有司之九載考績者進二階得旌異者乃以次召入備臺察之選子部之擢焉今玉汝旌異在考績之後𨿽以推擇進四階而不獲備官守於闕下宜惜是二端者皆非也夫士君子之仕在行其所學而已豈崇卑中外便已與不便已之足計哉利不以喜鈍不以戚古之人所以自律而考人以爲定本者也潘氏世居婺源至玉汝尢好修謹禮以尙書舉於鄕而策於天子之廷其不爲便私計也可知矣婺源予朱子之闕裏流風漸被旣久且深而尙書者治天下之大經大法在焉推所得者而見之行其何有於郡邑然則其施也益博其成也益逺且大又可知矣夫金華之爲郡也與新安接壤文獻之盛甲東南若東萊呂公實與予朱子相望而起倡斯道以覺後進流風漸被亦尙有見於今日者乎玉汝勉之不以人之所惜與所賀者爲重輕使學道愛人之政出於先賢過化之邦斯鄕人所望於君子者余不足道也玉汝嘗從予講習故贈言者以是見委然予固將有言以致愛助之意者故書之不辭

送鄭君萬里知南城縣序

弘治戊午冬十月七日吏部奏取選人注官而萬里之銓期未當也以特選與焉廷注江西之南城知縣今少宗伯張公縣人也待漏之際以問予曰鄭君何如予曰鄭君治春秋其學以古人爲師其志勇其識正其才核使治南城甚善張公聞予言爲之辴然曰吾邑之幸邪大宗伯金溪徐公曰吾向在南監六館之間若鄭生者甚少誠科目遺才也又明日退直文華殿大學士長沙李公曰昨除南城尹鄭某是歙鄭某邪予曰公何自知之李公曰吾向考南畿秋試禦史上饒婁君方提學南畿以期小試十三府首士姓名相畀曰請驗之旣而掲曉其所失者三人鄭某在焉以是知之不知其迹之滯此也相與嘅嘆且以爲人生出處其遲速利鈍固自有定數邪萬里將辭朝而南置酒爲別酒半起曰鄕先生獨無一言以惠鵬也予曰予何如人俟鄙言以爲加損哉予往來家山或出或處子未嘗不相我以道義而遊從觴詠之樂又不足言也其大者若倡立考亭祠於郡學上書巡撫大臣請罷徽郡代輸糧八萬石事關教飬議者不能奪予甚壯之其餘舉措系一鄕之利害重輕者又不可縷數也𨿽然此豈所以取足萬里哉鄭爲歙巨宗其先若令君之能活民廟食至今若貞白先生之亷吏被旌其異若師山先生之道學忠義名著史冊一鄕之人孰不仰之況其子孫若萬里者哉所讀者師山之書也所居者令君貞白之官也推其世學以見於百里使無忝於先烈庻幾於朝家作飬收錄之恩與諸老先生平日期待之意無負矣矧屈之久者其伸必逺且大他日由一邑之政而馴致焉其又孰得而禦之哉

壽封翰林編修吳君七十詩序

南夫以翰林編修上其三載之績得賜勑命封其父可晚君文林郎如其官命下而君之年正屆七十南夫過予言曰一鵬不佞官詞林實庭闈所及而汪濊之寵壽豈之適兼得之一旦不勝其爲私慶也爰以吳郡名迹分題求賦詠之寓歸爲壽而詩不可無序敢布以請南夫舉進士入翰林爲庻吉士予被命教之聞可晚君不及識也戊午春服闋過吳門識焉是歲夏君來視南夫於京師復邂逅寓邸其爲人朴厚謹願老而賢者也君子惟南夫一人教之孔力南夫亦奉訓惟謹遂克以文行顯於時賢而有子者也其有玆渙命與壽相髙福履所臻不可企也致慶之際聲詩不揚其何以昭宣國恩駿發世祥宜諸君子之作沨沨洋洋而不能自已者乎夫古之論壽者以樂山樂水而詩人祝壽亦比興於川於南山尙矣吳中山水甲天下今掇其名勝而播之詠歌爲君壽其亦有得於風人善頌之義者歟君誕辰在歲之八月廿有六日壽筵肆啟風日淸妍郡官偕來親■﹝尙阝﹞畢集命童子歌諸君子之詩而侑觴觀者以興聞者以慕曰吳中山水如此鍾而爲人有壽若可晚有文行若南夫固一時之盛哉𨿽然吳之名迹固莫有如泰伯之爲顯矣其子孫徧東南而延州季子獨年百餘歲人傳以爲仙吾固疑其胤系之多壽種也安知君之不仰希遺躅而爲盛世之逸老哉矧季子以知詩名春秋襲其遺聲而爲君壽若南夫又非出於繼美飬志者之所爲哉南夫淸才妙器詞林翹楚其學益邃其名位益升而君之心益休體益康享其子之榮封益進而未艾諸君子之詩所以爲壽異時者不昉於此乎輙以是致隆於可晚君父子書之以竢

東海遺愛錄序

南安人以其故守張公之有遺愛也其去則相與畱像於城北金蓮山之髙明所最其徳政而爲文勒之石其歿則以瞻奉非便徙祀於郡治又集其祠記奠文民謡士詠之類爲遺愛錄以傳其言曰公治南安六年飬有資教有慕死者有所愬而生餓者有所恃而飽居無困役行無病渉而士不惑於異教凡尙賢興學劭農澤物之政蓋不可縷數公以詞翰名一時郡佳山水及古迹必約寓公臨觀嘯詠竟日道郡下者往往欲得其艸書與字而去罷誅求焉此錄之所繇作而序不可闕也敢因所善以請噫予與公同年進士知其人方其出守南安士多惜之以爲用枉其才者孰知其政之若此哉夫文與政在孔門亦不可得兼也故歷代史循吏文苑別立傳其所書文人而有治行惟謝宣城李北海尢著當時思之後世頌之以姓配郡弗敢忘而謝公之亭名宦之祠至今名實所在不可誣也張公守南安遺愛若此而詞翰之妙亦莫能掩髙情逸韻固將與二公者相望於百代之上乎公六子皆賢曰弘宜舉進士爲監察禦史曰弘至舉進士爲兵科給事中詞翰並有父風可擬諸謝是固遺愛及民而裕其後之一驗歟諾而序之匪獨以答郡人之思亦將以慰吾亡友於地下公諱弼字汝弼世居松之華亭東海其別號云

蓀溪程氏族譜序

所貴乎世家有賢後者謂其能補前人之闕略訂遺文之失墜使其名黯以光其世衍以昌不貴而榮不富而丰斯可矣而世之能力於是者恆寡若蓀溪之族續譜之事其殆庻乎始成化壬寅歲予作統宗世譜二十卷會者四十四房而山斗之程與焉程之先蓋得姓於周大司馬程伯休父望安定自晉忠誠君嬰至漢歷簡侯黒更望廣平下逮吳蕩冦將軍都亭侯普始渡江居建康都亭四世孫東晉新安太守元譚始居郡篁墩太守十二世孫陳將軍忠壯公靈洗廟食於鄕子孫始盛蓋新安諸房所共祖也忠壯十四世孫唐歙州都知兵馬使檢校禦史中丞澐又別居休寧■﹝氵義﹞口生三子曰歙州牙將檢校戶部尙書仲繁居祁門善和曰歙州兵馬先鋒仲節居歙古城曰左領軍大將軍南節居休寧陪郭兵馬三世孫廸仕爲休寧縣簿卒塟小東門子照又別居下宅林則山斗之祖也又譜云廸生二子其長曰大公諱碩其次曰察公諱照同遷山斗碩生行仁行仁生諸四又遷蓀田當會譜時察公子孫自譜其所出而大公之後以事不克會遂失書之蓋於今十年矣諸四五世孫璨玠兩房號最盛子孫不下數千指顧譜未有續者於是璨十二世孫泰亨等始議續之且深懼夫世愈逺名愈湮以予之嘗主斯會也乃奉其所續者請序其故於篇端予閱之一過則愯然曰於戲葺其闕文而加詳引其墜緒而不失微顯闡幽而前乎其有源補罅苴漏而後乎其有據是誠知先務之爲急而異夫世之力他途以爲其先人之榮侈者哉或疑統宗之成譜也久此本之不可以追入也柰何予曰不然世之所可按而爲者誠而已矣事出於誠則正之實足以服人茍出於誣則遂之不足以行逺昔者孔子少孤不知其父墓所在久之問於郰曼氏之母始得合塟於防亦獨以其言之足諒事之當爲有不可已焉者爾然則決諸理而勇於義庻乎所謂世家賢後若泰亨者非其人邪嗣是以往子孫孫子將與山鬥之族相峙永存孝敬益廣而崇昭穆益修而明要其同合其離正足以輔統宗之不及而可憾其補訂之爲難哉庸略之以明告我同姓者

慶孫君士寛六十壽序

郡學二程生道休寧以請曰孫氏居巖鎭者仕寛君蓋履善樂分之士也今玆壽屆六十其始生之辰在歲之九月廿九日不佞與其二子忠顯忠弼有同窓之好有麗澤之益輙繪壽意圖托諸君子詠歌之而虛其上敢乞序一言且道其詳曰君性甚孝友謹身尙禮事其父文斌及其母病衣不解帯湯藥必嘗以進昆弟七人君行四處之一於和由是眾議胥葉產益拓業益振然君𨿽富而不自驕益惇朴尢拳拳以鬭勇侈靡戒其家好義樂施遇弱不能存貧不能塟者量力給之每恨其不出閭裏間而所及不廣會有詔勸分卽大發粟賑民得賜冠帶榮其身然榮亦非君意君少嗜學於家務乃命其二子爲儒學生二子者甚俊頴學業甚充每行臺下郡邑課士忠顯率居首選蓋有決科之望而忠弼亦奮志思亢其宗者予聞而嘉之曰是固宜壽哉洪範諸福壽居首富次之康寧好徳又次之蓋非壽無以享諸福而非富無以飬非康寧無以樂非好徳無以爲壽之基顧世之獲是者恆鮮焉獲之有偏全厚薄大小不一而均之不可無慶也若仕寛君力孝友之行於一身而施之一家者固已效矣進而表於鄕則有救荒之勞又進而廩於公則有業儒之子歲律一周而體益健心益休階此以踰耄耋而底於期頥之域可知焉豈非一念孝友之所致哉宜諸君子圖之以彰其樂聲之以宣其美而致夫尙齒貴徳之心有不能已邪古語云年彌髙徳彌邵非徒以企夫世之逹尊者而已徳固人之所同有也隨其分之所及而取足以爲善焉獨不可乎吾知仕寛君所蓄益厚則所施益博所以裕其後之人者益盛且久慶之者益將有不一之書孰能禦之哉二程生曰縉與材皆一時之秀而文者其言可徵也故序之不辭

五城黃氏會通譜序

自宗法不明於後世凡通都大邑之間號巨室能僅譜其家者蓋不多得矣若進而能譜其族則加鮮焉況又能推而譜其所同原異流者哉是非其心之仁志之逺力之健固不能有此而或一二見於吾鄕則亦以其居之僻俗之厚用能保其典籍丘壠於兵革之餘乃克爾邪若五城黃氏其一焉黃之先本嬴姓出自陸終受封於黃世奉黃帝之祀逮周而見錄於春秋曰黃人與其有尊攘之功後爲楚所並子孫因以國氏而春申君實顯於楚曰東明者春申之族從番君起滅秦居江夏子孫始盛由是江夏之黃遂望於天下其顯於漢者若魏郡太守香香之子太尉邧鄕侯瓊瓊之孫司隸校尉陽泉侯琬世以忠孝聞琬之後曰積仕晉爲新安太守卒葬郡姚家墩子尋因家焉殆今新安之黃所共祖也尋十七世曰儀仕唐爲祁門尉因居祁門左田生二子遜謙謙別居休寧西湧生一子思聰遜生二子思誠思道思道仕爲盱眙尉又因家焉三世曰元之爲鈞州判官嘗修盱貽黃氏譜而序之思誠再世曰瑰生三子叔宏叔仲叔季叔仲徙婺源橫槎叔季徙浮梁勒功思聰五世曰文漢自西湧別居五城鎭生一子晟晟生四子舉溫抃季昌舉生四子宗義宗禹宗明宗和則今五城諸黃所共祖也季昌三世曰侃嘗修五城黃氏譜而序之宗義自五城徙溪口三世曰何以乾道進士歷大府寺丞爵休寧縣男贈通議大夫爲時聞人蓋商山安撫吳文肅公其舅汊口端明少師程公其甥而會里程文簡公其師也宗禹宗明四世諸孫最盛其顯者曰拱曰煥曰暎曰應龍曰發曰卓曰玨煥生司戶雷復中陳文龍榜進士發生雷益雷丰天鍚及提乾雷奮中方逢辰榜進士卓生制乾雷利中文天祥榜進士槐塘丞相程文淸公亟稱之玨生若臯若臯生行叟入元授紫陽書院齋長爲時宿儒始續舊譜而著其異同之故雷益生常甫號艸牕陳定宇先生實師之而定宇亦嘗書其譜之續者拱三世曰元珪娶吳氏有婦節子淸夫以孝聞元天歷中旌其門曰節孝見靑城虞文靖公之銘雷丰三世曰仲瑾娶吳氏復以節聞國初旌其門曰貞節見浯村春坊貞一汪公之傳應龍六世曰昻當洪武乙亥再續其譜而鄕先生曹東白序之至天順壬午暎九世曰云蘇續作一覽圖逮弘治辛亥同其族弟曰祿曰濩大會諸黃爲通譜自江夏而新安而盱眙自新安而歙之石嶺祁之左田休寧之五城婺源之橫槎黟之古城橫岡浮梁之勒功石斛又自橫槎而徳興茗園樂平監溪鄱陽壚山自五城而溪口星洲嶺南龍灣商山汊口濳川陳村閔口績溪翚嶺嚴城諸派自天順以至今玆幾三十年所謂心之仁志之逺力之健若云蘇者殆非其人歟然求之四方他姓豈無其心及其志與力而處孔道之下經蹂躪之交典籍蕩於煙燼丘壠陷於蕪沒顧欲聨其族而合其同原異流者於一旦豈非事之甚難者哉於是取以鋟梓踰年而告成奉以請序其首簡予閱之累日得其大端而書之曰惟黃氏之先實以忠孝有開厥家故爲其後人者或學古勵行以淑其身或聨科世祿以延其澤或髙閎接畛以拓其產中世以來男以孝婦以節旌其門著於史者又足以上昭祖徳下啟孫仍而況諸譜旣同則宗盟益篤宗法可尋所謂新安之黃者將由一郡而顯於四方且與江夏之望相髙於數百載之上而無替焉者亦將兆於斯乎詩云無念爾祖聿修厥徳又云𨿽有他人不如我同姓黃氏子孫其尙朂之若夫謹昭穆之稽徵文獻之守詳眞贗之別則前人之序已備玆不待贅云

篁墩文集卷三十四

●欽定四庫全書

篁墩文集卷三十五

﹝明﹞程敏政撰

○序

少師兼太子太師吏部尙書華蓋殿大學士徐公壽詩序

天將啟淸明之治興長厚之風於熙洽之朝必預生哲人擬其時而錫之壽以就其久大之業可徵也若今詞林諸君子奉壽少師義興徐公先生之作敏政竊誦之而斂袵曰休哉公初以第一甲進士入翰林爲編修值英廟復辟選輔憲考於靑宮曁嗣位三十年五轉而亞六卿兼翰長柄用之望寖隆然忌者日甚弗果今上禦極乃合廷議召入閣贊宥宻當是時上甫親政罷出憸壬登崇俊良卻貢獻誅異端而逐貨利之臣凡成憲之散於百度者一時舉措略盡然位次左揆恆懷隠憂善類岌岌屏足以竢而公端委其間窒其罅而折之萌凡五六年內外晏然底於大中使淸明之治成而盭者消長厚之風行而澆者革天下倚公爲重而公亦有不能釋焉者矣惟昔若有商阿衡有周畢公及丙相在漢房公在唐文富二老在宋式相三四主或壽幾於百齡令徳茂勲載經史者莫之與京皆所謂擬其時而生者求公之所操存與其所樹立寧不埒於斯乎夫淸俊不羣之資邃碩不華之學博雅不撓之操如易之大人書之元徳禮所記之休休樂善者公所有也負赫赫之聲威以爲功矜沾沾之智術以爲能締私以自固斁善而揚已者公所恥也豈惟恥哉方且悲其人欲拯之而莫可得也由是觀之非天注意哲人而終沮於見忌則烏足以致若是之盛哉然則比迹摯髙而與丙房文富四公相後先若公之壽天也公之輔政以來由大宗伯司徒進太宰歷三孤總國典領經幄兼宮師加殿閣大學士者三位益崇徳益謙身益健弘治丁巳七月二十一日初度之辰也其春秋七十矣諸君子以生申令旦播之詠歌兼祝風雅體裁不一然祝公以師傅之尊躋期頥之壽福蒼生保善類以光輔我聖天子撫熙洽之運於億萬載而無疆眾口一詞無不同者然則是捲也豈直爲公一身之慶而已哉敏政不佞方家居不獲預壽筵之末其入朝也將圖嗣慶乃特書其系天下國家之大者如右爲觀者先焉

贈參政龐君之任福建序

凡今臺省及方嶽大臣有闕員者吏部請於上而以名聞且疏其下曰某也賢某也勞事宜進補疏上卽報可𨿽間有再擬者不常也刑科都給事中天臺龐君元化以成化甲辰進士筮仕工科升都諌久之進擬大理丞於兩京不果又進擬參政於福建不果至再上而後從之廷謝日有言者曰龐君嘗奉命督造於盧溝迄工而民不擾核邊餉於兩川嚴禁法而兵食足丙辰會試請分考而所取士號得人其在刑科狀疏旁午時加論駁重輕惟所當以賢以勞其孰尙之然進擬恆不果用豈嘗劾中侍斥異端指言貴戚扶植善類義之所激盡言不諱而致然哉君之疏誠懇切每一出眾卽危君而未始以利害自沮其學之正識之卓操履之愼求之一時若君可數也而進擬再三豈終不果於用哉惟聖天子嗣位以來勤政畏天求賢卹民日不暇給其於龐君有聽納無貶損則其緩於用君者殆畱之諌垣藉其忠言廣治道以自輔耳夫知之審而後用者古哲王官人之要也疑者遂以爲置君弗之思也然予有告焉福建古閩粵地負嶺海之險去京師七千里其所轄郡邑數十戶口數百萬士卒之屯戍畨舶之所逺集承平旣久獘端日滋然自宋南渡而眞儒出其間文獻所徵比隆鄒魯大藩也參政居使之次秩三品食上大夫之祿徵科考閱理斷輸作飬兵惠下之務無不當預其所屬羣吏環視內向而受約束動數十百人重任也龐君在上左右勤事而納忠久矣久而後升其名益盛夫其名益盛則君子之爲責也益備不有以副之可乎君往哉履此大藩而當重任持之不矜行之弗懈職思其憂而無忘於諌垣以考亭爲吏師而無牽於流俗其吏與民將畏而愛之曰是嘗以直道聞於時者也賢益彰勞益宣澤益弘而爲上之所知益深士夫之有所責備於君者蓋不出此也於是六科諸公以君有逺別求所以爲贈而予素重君輙一言之如此或又疑爲不足以盡君之才也是誠然矣顧君子之所以力學體諸身而見之行者豈爵祿髙下內外之足計乎才猷茂而爵位榮在異時將有不可辭者不預道之以瀆君也

休寧東門邵氏族譜序

邵氏出周太保召康公之後子孫因以召爲氏世望博陵其後胤之可見者或加邑或不加邑則猶邴郕鄱邾之類從其便稱也晉永嘉末有隨東渡居潤之丹陽者有爲始新縣令而畱居者始新卽今淳安云至諱仁祥者生有義烈廟食嚴之烏龍山歷代神事之奉以王爵事見邑志其族甚蕃名之見於宦牒者炳如也宋靖康末有官判潞州而隨南渡者曰珥珥之子全爲休寧稅司提舉遂居邑東門實自淳安之諌村來徙全之子堅猶自署曰桐江老人紹定中記其事於譜堅七世孫曰孜曰誼當元時並有盛名孜爲邑之醫學錄以世家東門取秦東陵侯故事自號靑門生卒不污於冦亂以死誼值興運被薦爲邑之儒學訓導攺黟學始重輯舊譜而序之者春坊司直浯溪汪公也誼四世孫曰翺喜文史樂見名士自以先世圖籍多散於兵燹力收復之而又續其譜以傳請予爲之引予觀邵氏之先逺有端緒康公以聖徳輔周見尊孔子然則邵氏之譜成而所願乎後人者取則康公之遺矩而已無容外求也康公之言見於書一則曰敬徳二則曰敬徳見於詩則曰有孝有徳以引以翼若是者天下後世所當取則而況出於得姓之後者哉敬則能守其身矣孝則能飬其先矣引則有所啟導而業可興矣翼則有所扶翊而宗可睦矣無所取則以迓承其先徳而徒曰記名諱備故實亦何貴於譜哉考汪公之序在洪武丁巳而翺之續譜則弘治丁巳歲律一周邵氏之譜一續非其家運來復之一兆乎黟學弟昆力善好學仕不大顯賫志以沒然食其報之未盡者將不在其後之人乎翺從叔永隆予從叔之婿故知其家爲詳而引其端邵氏子孫其尙朂之是歲冬十有二月上澣

棠樾鮑氏傳家錄序

歙棠樾鮑以潛氏奉一帙來予所居之南山堂以相視曰此光庭之所輯錄也自宋抵今凡以爲鮑氏而作者咸萃焉蓋前此多已失之金革毀於回祿有不勝其追悼者矣光庭是懼爰發所藏及搜之羣從欲以備一家之言顧未有訂之者敢拜以請時予將北上辭之而請益堅寓宿僧捨以必得爲期因諾之而卒業則爲之嘉嘆曰懿哉鮑氏之所積逺矣慈孝之事著於宋史而見於我文皇之聖制昆弟子孫宦學相承閨壼相師名一鄕而聞四方久矣然非有紀述以備考索則名不相通而人無以睹其全固一家之闕典也乃爲之彚次爲卷十四爲詩文若干篇題曰傳家錄以授之而以潛復以序請屬予治行戒徒禦矣不能執筆則又使人尾舟竢焉若以潛亦可謂知所重而篤於顯祖者哉棠樾在歙西予嘗過之山谷回環林樾淸邃堂皇櫛比綽楔相望皆鮑氏一家無異姓焉所居不下數千百指老者淳朴少者馴謹誠盛徳之後而文獻不可以無徵也彼世之巨家所計以傳者率以田宅貨財花石玩好相誇詡而能保其一再傳者斯已幸矣求如鮑氏以慈孝開先碩儒遺老義夫貞媛繼繼不絕至數百年之久昭乎簡牒播於賢人君子之詠歌贊頌若是其盛者豈多見哉是可傳矣𨿽然髙山之仰維桑之敬古之人於同鄕異姓之賢者尙知所景慕效法況先世哉誦其言師其人撫其事履其迹在鮑氏後人可不勉焉以增輝斯錄求無負於編輯者之意哉

壽封吏部稽勲郎中周先生七十序

山積土而崇水積流而深人積徳而髙壽遐福從之理也君子之所貴也突焉而山於平地潰焉而川於大陸見者必駭之矣世豈無壽與福者而不必其徳之能積是奚足貴哉若封勲部郎中石屋周先生之獲壽與福可驗矣先生家蘇之常熟其上世所積甚逺至先生嗜學不仕爲善孔力其大者全溺嬰於歲侵免系囚於妖火損門地而不忍湮井以病汲燔逋劵而不忍廹人以自殖義故章章播逺邇其又大者訓成其子木近仁入官於朝享祿飬者二十年逍遙林間與造物遊壽豈康彊七袠伊始若先生之所積豈淺之爲丈夫者可得擬哉近仁𨿽起進甲科篤志聖賢之學自副南京行人司曆參政淛江凡所建白舉措一師古人嘗請以延平入從祀以童訓基正學其在淛公務之餘立義塜以勸孝求鄂王之裔修睢陽之墓以勸忠手校五經四子鋟行以示後學實皆先生庭訓啟之而近仁亦可謂以善飬者非直祿飬而已其所積若山增而崇若水增而深毓靈秀以蕃眾植普潤澤以惠下土皆理之常不可誣者然則先生樂其子之善飬心益休體益豫登期頥之壽膺金紫之封使人知實厚而聲宏見貴於君子者在此而不在彼也先生誕辰當歲之二月望日不佞於近仁有道義之雅故緣其情論其所積以致慶因以爲世勸焉

萃英集序

都憲李公徳馨以其所編萃英集十四卷者示予而屬之序子與公同出南甸且相知辭不可閱之累日而嘆曰懿哉其得之富也想昔盛時名卿士大夫之相與還往非詞則不足以宣而其可見者贈言著於禮賦詩載於春秋肆周之文號稱鬱鬱而行能器業敷賁當世者往往可考而知也中古以來斯道不廢然治產者謹於劵歷居官者壹於簿書考圖籍志藝文若世祿家乘之類非仕優而學者亦有所不暇矣公世家姑孰早負大志學於采石書院而舉於鄕登成化己丑進士第拜給事刑科屢疏時政嘉聞日興出佐藩江右丁歲侵而所隸湖東獨稔行部九江至髙良山值烈焰之逼而反風泰和大暵禱而雨爲方伯山西政孚譽隆遂用廷議被簡知晉副都憲有督餉南京之命一年而總漕兩淮撫列郡再晉右都憲興革所加兵民交濟且終廣惠河之役以永利來者其才之宏識之逹操履之愼著望於中外久矣宜中外士夫之於公也官有慶政有紀行有餞平居有倡和宅憂有哀挽𨿽其體裁音節不一也而因以考見一時善治之成雅言之宣及師友賓從之盛此萃英之所由集而名焉者與公宣力四方勲猷茂矣入坐廟堂合眾彥以輔天子而收治平之功也有日其所得益富則凡備采錄於國史作矜式於鄕邦衍慶澤於子孫皆將有取焉豈徒示侈於聽觀而已公名蕙字徳馨所至掲浣靈二字於齋居因以爲號其所得於麗澤在集中尢多意公之所自致於逺大者基此是爲序

明威李公哀挽詩序

予被召北上道出山東時都閫李公奉勑守徳州迓予舟中拜以請曰先明威之捐館也鋭將解官送塟而以情白大司馬大司馬謂非令甲所載宜凖古制墨衰從事盡境而返禮也鋭忍慟令孫子奉襄事而告哀於士夫得哀挽若干篇集以成帙敢請爲之序予重其孝諾之公復使人尾舟以俟行少間乃披閱事狀知明威公諱慶字惟善滁人早入保定武學習舉業兼通諸史及兵略占候之說有志用世而丁家之艱世其祿以千戶督戍紫荊關天順中舉將才上京師策時務及論邊防事宜各一通發九矢皆中遂魁武舉詔進指揮僉事總練士伍軍營有白金寶鏹之賜成化初從徵荊襄亦策功有彩幣之賜其爲人慷慨英發以功名自許而中歲得疾不可出矣都閫公在徳州尙無恙乃以安車迎至幕府甚樂久之而疾復作瀕死不亂命都閫守官以忠送塟以禮卒年七十有六其大致如此嗚呼三良之悼八哀之賦尙矣繼是而有作者𨿽其辭不可以班而出於爲國惜賢之意一也矧明威公一時夙將而並事乎爼豆櫜鞬之業在所當惜者哉邇者殘冦跳梁邊報孔棘聖天子於將帥之臣往往撫髀而思下詔而求之四方則士夫之體國而懷疆場之憂者亦烏能已於言哉都閫公負器甚偉加之親賢嗜學累膺論薦官都指揮同知譽望日隆非流軰可及異時被登壇之選收靖虜之勲以終明威之志使其名列彛常而書史冊其爲孝當有大焉又不特見之哀挽而已

怡靜居士葉君八十壽序

尙齒與飬老之禮通於四代當其時由朝廷以逹州閭禮行而俗厚降及後世先王之制泯焉其可見者鄕射而已然州閭間相與爲壽猶情殷而義縟豈非老老之道自古已然而禮之在人心者自莫能已邪怡靜居士葉君之壽八十也黃門魏公及其所親善者偕請予一言將以其誕辰賀焉予與魏公及葉君所居實同巷不獲辭而諏其詳則知葉之先居維揚泰州至君之父始起材武官正千戶隸府軍而占藉京師君嘗業詩書不樂仕出遊江南其所積丰所履崄所與遊必謹厚者於孝友睦婣任卹六行蓋惓惓焉思宅已而裕人也子珍能本其志捐粟以濟荒用恩例授官視七品從子琦尢精於藝業官百戶有孫五人而見曽孫焉其大致如此因嘉嘆曰七十之年昔之人以爲古稀況八十哉壽至八十則於公有常珍之奉於家有專飬之子賓於射以明尊杖於朝以示異蓋先王尙齒與飬老之禮如此若葉君𨿽不獲仕於朝而天爵在躬其奉之常珍與子之專飬者蓋不煩官而足以自致也𨿽不獲賓於射杖於朝而所居輦下以衣冠之族抗公卿之禮其所以爲尊且異者無歉也然則君之致壽與諸公之壽君者固親黨之私而於勸善惇俗之助豈不兼有所得哉𨿽然祝其年者非致隆不足以盡老老之意禮稱百年曰期頥蓋人壽以百年爲期而老者飲食起居動作無不待於養也自今以往君心益休體益康享其子之養也益備由八十而上極於百年也亦幾矣抑孔子謂仁者靜而以壽歸之靜者壽之基也君居闤闠間日處於紛華之境乃以怡靜自名其中之所存不有異乎流俗哉南山之祝歲一爲之計當有不一之書擬其後而予言特爲之張本爾君誕辰在歲之冬十月四日是爲序

遊黃山捲引

予往來家山二十年恆思爲黃山之逰不果弘治丁巳子月之三日至郡城決策往焉府公衛侯及士友期同行甚眾值冬霖不止有輿至潛口而返者有進至楊幹寺一宿而返者惟淸流時習鏡山三人佐予甚勇冒雨行兩日抵湯口陰曀四合微雪交下予亦索然以爲不可登矣至山麓雲气忽晴循兩崖而入怪石參聳飛橫虹亙三十六峯出沒天表湯泉沸石屋之下而嶺外石潭古木陰翳有龍宅焉其境幽夐其狀偉絕四人者相顧愕然疑不類人世乃小憇祥符寺畱四詩出山又明日淸流作長卷請並道中所賦者各書一通或疑黃山之爲景也非太白之句不能當其勝非摩詰之圖不能盡其變顧此半日之逰僅見其一二且短章寂寥若此惡足以自侈乎是大不然譬諸嘗鼎食者得其一臠余品可知所得益新則所飫益甘若盡得之終身之頃無餘味矣然則玆遊特啟其端耳他日謝事還山裹糧而來分榻而臥希塵外之髙蹤續古賢之逸響必有其人以挈予而名後世者若今所得則亦出於一時良會不可以無紀也淸流爲於明文逺時習爲鄭鵬萬里皆予友鏡山爲李訊彥夫從予學旣逰之七日篁墩居士程敏政克勤父識

滿道淸風圖卷詩引

憲副談公時英之赴官於蜀也凡同年友在京師者醵餞於學士李公世賢之第酒半出墨竹一卷副以二律曰滿道淸風蓋少司空史公天瑞所作以贈行者自宮傅太宰屠公朝宗而下和者七人退予爲之引予竊觀古君子於友朋離合之際必有飲食相酬酢焉以重相違之難也又必有圖史賦詠相倡和焉以致責善之不但已也吾榜三百五十有三人自丙戌抵戊午三十有二年其間離合有不可數計者矣夫其羣居而會數則視離合猶輕散處而會稀則視離合爲重重則其情益親其言益傾吐而不可遏況歲月攸邁各加老焉而加有萬里之行者哉𨿽然離合老壯之不可常者情也不以離合老壯而爲前卻者道也時英起畱臺禦史僉憲於閩陜副憲於江右所至淸謹以亷貪立懦爲己責髮少變而節逾厲其比徳於竹宜哉夫竹之淸風足以掃塵煩消酷暑其節挺然於晏歲冰霜之餘又非繁花之競艶一時者比肆天瑞圖而歌之諸君子從而和之相尙以道而不詘於情也所以重時英之別而親之亦至矣豈直備祖筵故事已哉時英公暇取而閱之如與吾軰笑談於一堂之上而忘其身之歷三峽行劍閣則斯捲也責善之道存焉其必有以副斯名酬斯言而爲後會之張本者矣

地理髮微序

地理髮微十六篇宋牧堂蔡先生之所著也先生諱發字神與自幼警悟博學彊記於易象天文地理三式之說無所不通而皆能訂其得失子元定旣長卽以程氏語錄邵氏經世張氏正蒙授之讀曰孔孟正脈也蓋牧堂大致見於史及晦庵夫子之文者如此然則先生其學粹矣所謂發微者殆其學之一事也今考其旨趣專以剛柔立說而謂兆之吉凶由於人心之善惡誠可以發地理之微而視諸家所論直土苴爾吾郡謝子期氏深好此書爲之注釋間補其語之所未究又可謂有功牧堂者矣

南山畱題詩卷引

南山庵據淸溪之上蔭以喬林境極幽勝客有訪予精舍者必先過之庵僧惠淨樂以茗爲供且乞畱詩積歲所得遂成巨捲因請予題其首予觀近世僧之所乞者大則金榖小則服用取自給而已客有畱題者至以爲疥壁而去之況知其可寶而乞之者哉惠淨於是知所重矣惠淨逮事先公及事予甚謹豈其所接者多文雅所聞者多聲詩遂漸染成習而異於世僧之所乞者歟𨿽然吾懼爾之富於詩而窘於自給其能免於彼之嗤笑也邪弘治十年歲次丁巳季冬三日篁墩老人識

壽封太子太保吏部尙書松窓屠先生詩序

弘治丁巳秋太子太保吏部尙書四明屠公之父松窓先生受誥封榮祿大夫如公官時年八十有五命下之日縉紳畢慶在吏曹官屬又各賦一詩爲壽將致之先生未有序者嗣歲春聖天子以儲皇出閣特進公太子太傅而不佞亦以詹事召獲從公後於是少卿儲君瓘郎中孫君交等奉其詩相閱以求序竊聞之京官無小大必三載乃獲封其親令甲之所著也公之拜宮保也不數月以松窓先生老而請焉此豈私其親之爲急哉以致孝也聖天子不下有司諏故實而報可此豈私其臣而示之寵異哉以勸忠也一舉錯間所系之大若此夫人能知之其何俟於鄙朴邪然公與先生之所以致是則有未之悉者今中外百司各職其職讒慝不行士風日厚聖天子端拱於上而蒼生受福於下要必視隆古盛時無與譲者公志也國家飬士餘百年求魁碩傑特之才共天下之務當太平之責若公幾人成公之志而溯其訓育之所自孰齒焉先生功也功巨則享厚故出於上爲異恩獲於天爲髙壽集於躬爲盛福凡龍章奎藻之褒其徳朱衣玉帶之華其身松齡鶴算之引其樂在東南近代一人而已其先生之謂乎天下之人聞其風道其事者孰不嘉嘆興起而況公之官屬目擊盛舉得之歆慕尢深宜其詠歌沨沨洋洋出於忠孝之所發越而不能已哉傳四方播來世知一時君臣父子間非常之遇有如此豈獨一家之爲幸哉先生受封爲都禦史嘗一造闕下凡公同榜士在京師者進拜於堂奉一觴爲壽不佞與焉窺其貎甚偉步履正健能詩禮容竟日不解知其所厚未艾也今奉別數年不獲操幾杖聽緒餘有私憾焉故於諸君之請不以辭而因以自附於通家之義

奉送張公之任徽州府序

天下事之治否謂非有數存其間不可也姑以十干相循而策之則吾徽郡之治將昉於今乎吾郡自聖天子嗣綂十年間更守七人其來或間歲或不終歲其人或尙嚴或以寛或喜事或不事而吾吏民之疲於奔命則甚矣乃今戊午之夏銓部按籍計徽州守將以借考去而難其選也屬平度張公國興以起復至卽奏補其任非天有意於惠吾人而公克丁其會哉夫徽南畿一郡也環山爲治程朱之故宅在焉吏簡於送迎民重於轉徙長吏有方伯之尊恆以爲易治而民性朴而好義其獘也性朴則近愚好義則近爭故訟起於杪忽而至於不可遏究其極又非有姦宄武斷若昔人之云者其爭不過產與墓繼之類耳夫產者世業之所守墓者先體之所藏繼者家法之所倚也馭之失其道株連累歲至傾家不卹其難治亦不可掩使蒞之者通而弗拘守而弗徇烏見其難哉張公起進士甲科通經學古筮仕行人遷禦史其立朝論事偘偘自將不茍爲趨捨其治鹽兩淮按兩淛明足以燭姦敏足以濟務本之一公而利害弗能奪守而弗徇者也擢知鳯陽其學益邃政益理知憲體之與牧守異也不徐以弛不亟以威蓋未幾而困者蘇廢者興通而弗拘者也玆之往也以不羣之選當數易之後出其所夙負而弘其施俾吾吏民之疲於奔命者一皆措之袵席愚者一諭之而悟爭者一決之而解政成譽興上荷褒寵則升藩臬以進廟堂皆昉於此此吾黨相祝之意也𨿽然豈待祝哉所謂十干相循而一周天有意於惠吾人者殆其時乎若以徽爲安富之區其長吏簡送迎而得便私爲易治此流俗之見非所以告公也

吳興陸氏族譜序

吳興陸氏族譜一帙進士昆之所編也陸之得姓自齊宣王少子通姓世望平原至漢有諱烈者爲吳令子孫畱居更望吳爲巨族其後散處南北分八枝吳興之族太尉枝也自吳令十四傳爲晉揚州別駕續續十二傳爲侍中司徒贈太尉康公玩玩七傳爲梁臨川王長史丘公丘公生陳黃門侍郎琛琛季子豫章尉玄之生唐平章事贈越州都督元方元方五子其最顯者丞相兗國文貞公象先監察禦史景倩工部尙書景融景倩四傳爲侍禦史賓虞生龜蒙天隨子也景融再傳爲蘇州司士參軍孟儒孟儒再傳爲左僕射文公希聲凡見於史皆云吳人而吳興譜以丘公爲始遷祖其有所據邪抑子孫散處三吳間史特標其故郡而遷居之細不暇書也吳興譜雲天隨子五傳爲宋眞泗二州兵馬都監圭以禦方臘死而爲神追爵廣陵侯廟於石塜賜額恊順子孫環居之益衍以盛都監六世孫燾號漁莊始葺其舊譜以傳燾三孫潤福與齡潤之孫殷仕爲三河丞與齡之孫敬又自石塜遷菱湖再遷歸安其仲子震以鄕進士知瀘州曁殷取漁莊譜續之未竟也震四子昆侖嵩崗並崇儒而昆嵩以弘治丙辰同舉進士蓋吳興之陸入國朝其盛昉此昆字如昆試政之暇追念祖徳而續之則今譜是也譜取法歐陽氏系其世次疏其行略凡器田之疏祭器之等上而褒予之制下而贈頌記志之文悉附焉異派之顯者闕以存疑子孫之不肖者黜以示戒其宻且嚴如此蓋致其譜之必行而宗法之可尋也亦可謂賢矣𨿽然古人之學必自其身與家始身治而推之人家理而移之官固儒者之世守而不可舛者哉譜也者謹其身之所自出合其家之所由分也其事若緩所系則大然非文獻之冑有開其先而承其後者不能如昆之所志逺矣他日二惠競爽於時推之人則善其所可及移之官則霈其所得施振陸氏之世風而增輝其祖牒獨不系其人邪與斯譜者心如昆之心而弗盭亦庻幾此帙之不止於別昭穆紀名諱而已哉譜舊本頗多刓缺予稍爲訂之而序其編首

布政李公挽詩序

國家承平久有司者守黜陟之典以恆而不敢昧其明且公焉蓋𨿽有異材被薦逹亦爲循資以進而黜者不待其成也必有所諉以爲明必有所避以爲公故仕者亦守其官常以俟而不敢盡其才與識焉若隨其所任使以自見不以待我者之恆而自畏斂以竢其進之亨者非君子莫與也若李君文明非所謂難得者歟君舉進士卽官刑曹歷主事員外郎善於其職嘗奉命按事於諸方者四擢知嶽州受薦者七得賜旌誥參政陜西不數年進河南按察使值南臺以都憲闕聞吏部以君兩人名上不果乃進淛江左布政使視篆僅四日而君疾作不可起矣訃傳京師無不驚惜之者君之子衮方上禮闈告哀於縉紳士夫得挽詩若干篇奉以屬予序噫天之生材甚難也而又靳於中道豈獨士之不幸哉當今之時長亷察於諸道位左轄於一藩非宦履之愼且久者不與蓋由是而參六卿貳都憲皆取具焉使君稍後不死𨿽無所諉與避而用之人孰不以爲明且公也廣其謀猷而大其設施其才之良識之卓必有補於公家以與佐承平之業而爲民福今則已矣宜哀挽之出於知聞者若是其富也夫位崇庳進亨否固非君子所宜論然而抱憫時惜賢之感者豈能恝然於斯而不爲之衋然也哉君之上禮闈也予適閱藝每每以得士相慰愜而君事予最恭竊意其材局履行過人而又問學不已逺到之器也豈謂其止此哉衮以序屬頗久每一執筆輙爲之憮然不能下蓋踰時而後成非所爲緩也衮善居喪又世其學思有以顯其親於異日則天之生材而靳於中道者固將大發於斯邪

贈遂昌訓導陳文元序

弘治戊午春天下儒學生以貢上京師願就教職者七百人吏部汰其半以請詔試於翰林又汰其半而吾郡陳鰲文元與焉亦可謂難矣吾郡六邑之來貢者皆願就教職與者獨文元一人獲廷授遂昌訓導不尢難乎文元吾休寧世家其先弗齋先生爲宋宿儒定宇先生號朱子世適其子孫皆業儒而文元質龎厚性頴敏治春秋得胡氏肯綮作爲文章辭鬯而气充然屢上秋試不偶值予家居來從學南山書院在眾中力學甚勤而於民情世故及古今人所行得失能究知情狀舉錯之宜蓋其才可用世特困於場屋不克自見也今玆之來將賈其餘勇以畢志京闈又阨於例謂南士不可占北選乃始就教職褎然出羣眾之中若此文元將治任而南請於予曰願加惠一言予與文元相處幾年其相講習相告語每更僕不盡豈待今日而後有所益於其行哉𨿽然不可以終嘿也嘗觀弗齋之說謂弗字一弓二矢象射者之未發而期其至已發而決其中也其警學如此定宇之於六經四書悉有著述我朝取之以行世學者習焉況出於其流裔將有所持循以爲人之模範者乎遂昌在淛東山水秀明號文獻之邑而文元往據其師席將何如以副其選哉亦惟懼其難闡其所得於先者廸其人俾立志則求如弗齋之不畫知言則求如定字之不盭謹自修中程試而效用於盛時使人稱曰是先正之後之所教育者𨿽以予之迂朴將與有榮焉文元朂哉

賀推府王君母葛夫人壽序

弘治十有一年龍集戊午孟秋三日今天子萬壽聖節之期凡■﹝宀禹﹞內制閫藩臬州郡之臣之入賀者舉集闕下而新安推府王君顯道與焉禮成將歸新安之仕於朝者過予言曰王君之母夫人年今七十有五仲秋之朢後三日初度之辰也宜有辭爲之慶敢具以請方予之宅憂於家也君受命來官新安時方以闕守告遂綰郡符政行訟理嘉譽翕然然恆懷思其母夫人不置爰遣人奉迎於故鄕栁城不日戾止郡人聚觀舉手嘉嘆曰君子之爲政也仁民愛物必自親始若王君者之學術有本哉而吾人之被其惠休將不自玆始乎曁予禫終報謝入郡君廳事之榜曰榮壽則其僚宷所共署以樂君之有母而致其尙齒好徳之誠者也起而諏其詳知夫人葛姓爲玉齋衛幕公伯堅之配孝敬賢淑有子三人其長處士繡其次上捨繼皆不祿又次則推府君而夫人教之尢力蓋其家食則有夜課之勤在官則有平反之問且撫訓其庶子惟均推其慈孚其一族而陰及於吾邦甚厚然則今日之爲是慶舉也甚宜而予又烏可得辭乎竊觀洪範之向用五福壽焉莫先然又必上有建極之君乃能以是福而敷鍚於臣民所謂堯舜之民多壽者可徵也今天子以峻徳至仁嗣大歷服恆恐天下一夫不獲其所或罹於憂疾殀瘥之域如已責焉堯舜之主也四海臣民共祝皇釐於萬億載而無疆則凡有徳善於一鄕一家而獲在向用敷鍚之中若王君之母者抑何幸歟君之歸也升堂拜慶道及京師士夫所以祝願之意母夫人心益休體益康由七十而底於百齡有不難致矣矧君之才識頴卓洗寃澤物之政日新而不窮旌異之典不日有也然則貤封之榮上逮其母天章賁臨命服在躬昭推府君之孝而播慈訓之美於四方顧不韙歟

西堂雅集詩序

弘治戊午秋衍聖公以賀聖節來京師禮成將東歸大學士長沙李公於公有姻婭之好以七月九日燕於西第之新堂與席者九人是早炎暑孔熾赴者以爲難旣午而雨纎塵不驚淸風徐來主賓之情大洽司徒太原周公卽席賦詩一章太宰四明屠公倚而和焉明日二公再疊一章而成國朱公司冦武進白公少宰鄆城佀公少司徒華容劉公少宗伯新諭傅公學士泌陽焦公及不佞亦次第和焉書以成捲將致之公而屠公題曰西堂雅集屬予爲之引惟周之時名卿才大夫於會合間必賦詩一二以相遺連類吟諷不必已出其見於春秋可考也若羣起而爲之則自鄭卿始晉韓宣子之聘於鄭也六卿送之宣子請皆賦以見志於是子■﹝齒差﹞而下各賦一章或道其徳業或堅其交誼或喜於一見或愛樂其爲人宣子拜謝以篤燕好文獻蔚然可誦而傳亦叔季之一盛哉今主上膺眷命嗣大歷服十有一年矣而公聖人之後也抱美質謹禮嗜學每屆節期奉表入覲非宣子聘於侯國者比李公以淸徳正學參宥宻掌制命亦非子產可倫而屠白周佀諸公並以材傑位六卿居法從篤斯文之雅更相倡和於一堂將以鳴國家大一統之盛豈直規規乎一國之風者而已天子萬壽公歲必一來諸公巋然一時耆徳所以太平而樂休休者未艾然則西堂之集固張本於斯乎不佞庸猥不足以齒諸公之後然於公兄爲友壻義不可辭也序而歸之

兵科給事中王君二親壽詩序

弘治十一年戊午冬十二月朔兵科給事中東筦王君文哲受命持節之安南封其國嗣王前期過予言曰縝之有玆役也獲便道過裏而家君以明年壽七十母陳孺人壽六十有三不肖得奉一觴候顏色於堂上甚幸士大夫之厚善者又詠歌之至盈捲矣顧不可無序也敢奉以請予誦其詩而嘉嘆曰懿哉士之限職守勢不得歸與將命四方苦於冀越之相閡徒興懷於靡盬馳思於瞻云而不能已求如文哲之獲壽其親也非千百之十一哉南山之篇嵩髙之什逺矣尙齒好徳之義本於人性而放於古者奚間哉王氏系出太原至宋始遷於閩逹於廣君之父淡軒翁起鄕進士筮仕同知廣右之慶逺有卻金之操易地閩之泉州有救荒之仁有淸戎之績用薦擢知湖廣之寶慶政益閎而譽加美然卹困鋤彊不遺餘力𨿽坐讒忌以去不自沮也家居卻掃逺外聲利鄕評髙之陳孺人復以勤儉好禮佐之而文哲奉公訓惟謹遂擢賢科官近侍淸才讜論取重一時所以爲顯揚之地者實有大焉玆之往也駐節裏門衣冠畢集誦諸君子之詩以侈上恩而昭其親之徳使見者企聞者興釋瞻云之思罷靡盬之嘆一舉而忠孝之義具焉豈若昔人之誇衣繡矜負弩於巷陌而已哉翁夫婦目其子之宦成而享其養心日休體日彊𨿽由耄耋以臻於期頥也孰禦然則播之聲詩托諸比興以致尙齒好徳之私於異日者未艾也曩予被旨教庶吉士於翰林文哲在焉有一日之長且雅聞其二親之壽與福兼也序而歸之

王氏二親哀詩序

哀詩一編皆以爲松軒處士王君及其配鄭氏而作其子濟南同守從鼎之所輯錄梓行者也予北上道出安徳同守以理餫事在焉則奉以序請且令人尾舟以竢披閱一再而得其大端焉處士世家臺之黃巖所居曰徐山早失其父愚隠君能力學自振惇古禮而不伍流俗顓儒業而不惑異端究醫術而不事祈禱作先祠以報本辟家塾以廸後卜地爲壽藏以佚老所履正所守堅故自號松軒以見志卒年七十有五鄭氏鄕先生靜庵君女性貞敏而輔以家學佐松軒以明淑見稱卒年七十有七夫以君夫婦聨徳偕老而又有賢嗣人若此亦庻幾無憾者其奚以哀爲哉然竊聞之禮始乎脫成乎文終乎隆蓋仁人孝子之慕其親者無已也初同守與計偕上京師連得家訃號慟幾殞亟歸而奉襄事不及視其賵殮也其迹類脫旣顯矣而昭潛垂後之急於是乎追志有銘最行有表嗣書有碣寓哀有詩文矣而猶未也於是乎宦成有褒贈之典焉大夫之銜宜人之號榮加於先祠澤及乎漏泉求之一時不可多得斯不謂之隆乎人子之慕親而至於隆焉者寡矣然祿養之不適口命服之不逮躬則𨿽至於隆焉而思益深哀益切此其惓惓於諸君子之詩而不能自巳者歟君子之學修身以事親而仁民愛物之澤必自親始不可誣也同守之律已惠民有嘉聞矣政成位升而致隆於顯揚之地以增輝此編亦尙有日哉

贈太子洗馬兼翰林侍講梁公使安南詩序

弘治戊午冬十二月朔禮部言安南國王死其陪臣表上請封其嗣王按故實宜得侍從舊臣一人充正使事聞上以命太子洗馬梁公叔厚特詔兼翰林侍講賜一品服命下日傾朝謂之得人有嘖嘖其傍者曰聖天子方崇睿學禦講筵簡宮僚夾輔儲極而梁公在上及靑宮之左右其職親且上注意稽古禮文之事詔修國之會典與宗府之玉牒而梁公坐兩館日從事筆削其任隆乃今輟之而命使海外萬里國也何居予曰不然綏逺馭夷帝王之要略不可忽者安南境越裳古南交地也頗有文采飾其逺陋而其人實狡焉弗共每視中國之政爲向背當周之盛也重譯而獻白雉曁宋中葉則大入邊作露布以聲新法之罪其善偵若此矧其嗣王受初命系國體綏之馭之實其志而懾服其有眾非職親任隆若梁公孰當其選哉公舉禮闈第一人先帝時擢上第入翰林其名之聞四方久矣世家南海去安南境僅踰月山川險易道理逺近其知之稔矣四牡載馳遄至其國宣布聖天子之徳威而授之王使其畏仰永堅臣節不敢萌善偵之戎心以奠我南服且知中朝侍從之賢有梁公焉固無事乎自晦以沮其快覩願識之誠如李揆也亦無事乎過慮以折其迂途見紿之詐如劉敞也使節來往期歲間爾睿學之資國本之佐祕省著作之成孰不有待於公乎然則重其行有所嘖嘖於公者弗思也公前此受命主秋試於南畿號得士其第一人曰姑蘇唐寅合同榜賦詩以贈公屬予序予與公同事相得其文學之昌才識之卓操履之懿蓋畏友也於其行固將有言以致區區而況重之唐請哉

贈知歙縣事熊君南還序

出而有治迹於官歸而獲恩典於朝此士之所欲而不可得者凡今之仕四方有治迹者幾人考諸薦剡之上於行臺者可數也獲恩典者幾人考諸綸命之頒於中祕者可數也若熊君之歸斯君子之所見與者乎君以成化辛夘舉於鄕七上南宮弗偶謁選銓曹以弘治庚戌廷授知徽之歙縣事老學通識蓄久而未施者一旦見諸舉措禁戒之間政平訟理嘉譽翕然不兩歲而侍禦塗公下奬勞之令越三歲而侍禦方公舉旌異之典又三歲而侍禦連公有核實之奏於是君心益殫政益成凡一邑之間民產畸贏倉廩丰耗鄕俗澆淳君知之如一家理之如一人上之所委必竣其事而勘牘無再三之虞下之所質必得其情而刑書無詿誤之失官𨿽渉於異縣事或懼於難集有下君者君一一應之而無少盭且隳焉蓋九年於此矣人皆謂若熊君內參九卿外佐列郡所宜有者巳未之春乃以其髮種種而倦於行得致仕歸其鄕凡徽之人仕京師者蓋莫不悵然其去而惜其不能畱也相率請一言爲贈予觀熊君三受行臺之薦而獲聖天子之制命所以賁其身者有賜階之榮推之二親及其配者有褒封之寵天恩汪濊龍章烜赫所謂出而有治迹於官歸而獲恩典於朝兼士之所欲得而見與於君子若熊君者非其人歟君世居丰城生一歲而失恃其父毅齋處士最勤教子故君克自樹立以有今玆玆之歸也掃其松楸行視其丘壠以盡蒸嘗之思退而燕其父老及其族人子弟以敍桑梓之雅又以其暇日登眺山水一觴一詠尋童子釣逰之處以自足於林泉之適仰先徳而歌聖化樂宦成而娛晚景若熊君誠可數也彼學而無以爲治術老而無以歸榮者其相去何啻倍蓰哉予家休寧與歙鄰境蓋嘗悉熊君之政故序之不辭

林下淸風捲引

林下淸風詩一卷吾同年友題墨竹以贈南京工部侍郎徐公公所居海虞者也冩竹而倡以詩者工部侍郎余姚史公天瑞和者太子太傅吏部尙書四明屠公朝宗而下若干人初公肅之以都憲攺官畱都也覺有所齟齬卽上疏乞歸田詔不允勉就任一再期復上疏不允乃以考績來京師旣陛見得疾臥朝邸未一月申前請益力於是三疏矣聖天子憫其情懇切許之仍給驛歸其鄕而吾同年有是舉焉所以致其不可跂之意也夫植物之當酷暑泠然其風足以滌煩解慍者惟竹爲然故君子比徳焉若吾公肅之所謂淸風者嘗一見之洛嵩再見之江漢而今則見之林下矣夫吳產多竹而徐碩宗也池亭之間將與此君結歲寒之好腹飽其淸味耳飫其淸響其所得多矣涼陰之下時一披捲取諸公之賦詠扣瑯琊之節而歌之疾日益平樂日益增而淸風之所播者益逺將使污者亷暴者革憊者蘇而與伯夷冥交於百載之上不亦快哉然則是捲也豈直以伸友朋之私備祖道之故事而已

太監陳公榮賀序

弘治十年夏五月望前二日詔以午門正陳公爲內官監左少監提督巡察光祿寺事未幾詔兼入侍幹淸宮賜大金彩幣甚厚明年夏五月望後三日禦筆書太監陳永安五字於牙牌以賜又三日命下升太監僉書監事仍兼提督寺事甫一歲而蒙聖天子寵眷知遇若此盛矣哉光祿卿李公與其僚宷以蒞事者得人可相濟也請一言以爲慶且道其詳云公字一寧涿郡人景泰中入內廷英宗初以俊秀送司禮監書堂從故閣老保齋先生劉文安公眉山先生萬文康公讀書習字以聰頴得名同舎多不及久之送禦用監學琴而公不以自足讀書勤字益工尢善鑑別古法書名畫詞林諸公多愛敬之憲宗初命司筦於午門升奉禦進副與正幾三十年勤愼不怠曁於今上遂知公賢勞而進用之有提督監察之命焉豈一日之積哉公之在光祿也以興利袪獘爲己責凡九廟之祼享三宮之膳饈公卿百官之節食經幃東宮之講宴四夷朝使往來之賜饌務致丰潔以副主上敬先事親禮下綏逺之至意又以餘力剏天鵝之浴池二寶裝果樓並膳盒之庫廳二葺大官諸署倉庫溝渠井亭之類幾百餘規措有方不勞而成功日著譽日興上眷日隆而公圖報之忠日切宜諸公之有斯慶也惟髙廟定制宮府一體旣設臺部百司以敷政於外又設諸監局以治事於內內外相峙庻務畢張事相渉者然後參用以相成其大要得人則事濟非其人則事盭不可不愼也若陳公以瓌偉之資■﹝門外豈內﹞爽之才本之以好學加之以久事當上心而服眾望其職安有不舉者哉𨿽然光祿所司金榖之出納甚重且劇然終一事耳功之所及者宰夫饔人之屬而巳未足展布也他日荷殊寵預宥宻責益大功益閎士夫之嘉羨於公者益盛而皆於光祿勲卜之矣予在詞林識公毎史館之暇與朋軰造焉啜荼觀畫聽琴對奕恆至終日知其逺到之器也故於諸公之請辭弗獲而書以授之俾爲慶之張本云

篁墩文集卷三十五

●欽定四庫全書

篁墩文集卷三十六

﹝明﹞程敏政撰

○題跋

書諸葛忠武侯傳後

右漢丞相諸葛忠武侯傳一卷宋南軒先生張宣公之所訂者板刻在南京國子監有甲乙兩本皆殘缺不完文亦小異予嘗攜入史館請閣本參校之手自鈔補如上而乙本殘缺爲甚不復成編矣然乙本有附錄一卷得可屬讀者南軒先生論記贊詩四篇論𨿽復出而不可芟也輒校以附甲本之後予嘗見朱子有與何叔京書及武侯贊跋臥龍庵詩多與南軒此傳相發輒錄以附宋季有淸江胡洵直者嘗考訂出師表中脫誤數處及補亡七字見蘆浦筆記而人多未之知也又錄以附將寄南監補刻以傳惟南軒先生以丞相忠獻公之長子當宋社之南力排和議倡復讎之舉其心事實與武侯同故惓惓訂此傳以見志且力非武侯之子瞻身兼將相不能力諫以去黃皓又不能奉身而退兾主之一悟兵敗身死僅勝於賣國者爾故止書子瞻嗣爵以微見善善之長而余固不足書也爲法嚴立義精如此是豈陳壽軰所能窺其萬一至求其旨意所在直將以拯天綱紓國難而不墜其世烈不撓於一毫功利之私則去今𨿽數百載而讀之猶有生气也非有得於聖門正誼明道之說惡足以與此哉朱子以韓侂冑柄國殺趙忠定公乃注楚詞傷宋國之亡以蔡西山之竄決道之不行乃注參同契致長往不反之意皆大賢君子之心事非得已者而世猶疑其長詞華之習倡導引之端所謂淺之爲丈夫者類如此因並及之以見斯傳之非徒作云爾

題明良慶會捲後

明良慶會一卷績溪程氏之所藏也捲之爲石刻者七爲眞迹者一其石刻之第一紙宋理宗禦制詩三首蓋和其先世祖少傅右丞相兼樞宻使吉國文淸公元鳳者也楮尾識以禦書之寶第二紙卽公之詩蓋寶佑丁已禋禮告成公上此稱賀故理宗用韻以答公也詩後有公自序第三紙以後皆禦札其一當在景定庚申蓋公罷相後起拜觀文殿大學士判平江故中有吳門爲股肱郡非股肱臣不足以居之語其二則答公辭免平江召命故中有不必辭吳門之行以孤朕意之語二紙皆在是年之八月其三則答公第三疏辭免者故中有朕欲煩卿以政而非以是寵卿之語又引向敏中之事以況公當在辛酉之七月考之庚申五月方召賈似道還朝拜右揆兼樞使故公三辭而後受命蓋忠邪不能並進從古然也其四則自平江召公爲特進醴泉觀使兼侍讀者當在是年之十一月故中有報政輔藩趣還經幄之語其五則答公辭免侍讀召命依所請提舉臨安府洞霄宮者考之家傳至此蓋三疏矣故中有累詔趣發辭則如初勉遂雅志俾奉外祠之語當在壬戌之四月蓋去年七月似道方進位太子太師爲經臣首故公力辭召命奉祠而去觀諸禦札可見而史傳於侍讀之召若曽供職然者誤也紙尾皆有付程元鳯四字加以禦押而旁復有四字與押皆同者外封也宋制凡羣臣有所陳乞就章後批之則謂之內批而不用寶別降手詔或有禦制詩文賜予臣下則謂之禦筆其字內嬪代書者則用詔書之寶或自書或代書者則雜用禦書之寶或親筆則用押而不用寶此卷前三詩用禦書之寶後五札有押而無寶在當時必親書而更代以來亡矣其三迹一紙則公在講筵時所上備邊札子以朝請大夫行右補闕兼侍講系銜當是寶佑癸丑之五月考之是時元兵方日攻漢蜀荊淮之地故公拳拳以方田逰擊二事爲言議論不回而區畫有道蓋鑿鑿乎可行者終篇復引孝宗謂輔臣之語曰士大夫於家事人人理會得至於國事則諱言之蓋不特當時爲然也札之後有墨書依字一蓋卽所謂內批考其時與事亦莫之能用也宋制凡臣僚奏疏由都進奏院而上聞者謂之奏狀面陳及徑至禦所者謂之札子宰執兩省及內外官登對與夫帥漕郡守武臣有事渉兵機者許用札子余則皆用奏狀公之此札蓋所謂登對者也其結銜之上帶行字者蓋階髙而官卑者謂之行階卑而官髙者謂之守官階相等則無之蓋階所以序品而官所以寄祿也札之前有二十八日未時七刻降九字者蓋自禦所下之中書省省吏志其時日且著之籍以憑稽對然後下其事於所司今此札乃藏之於家蓋有不可曉者豈公入相時自以爲巳物因取而藏之乎公之七世孫孟嘗集公家傳之類爲一帙而好事者題曰明良慶會錄此卷蓋蒙其文者錄所載視此增禦制詩凡四禦札凡三十有一奏議凡八蓋雜得諸別集中而此卷則當時石刻故本與眞迹尢可寶也明良慶會予不知所以名之意豈以理宗詩尾有賡歌之後可無詩之句故好事者摘此四字以弁其首乎夫以理宗禦翰及公之奏議君臣詞章■﹝艸衣十﹐上中下﹞諸一卷之中固亦有若明良相遇者然以予觀之則不然公之相理宗也僅十月而罷旣罷而起也向用之意𨿽勤勤焉見諸詞翰之間然前則爲丁大全之所睨後則爲賈似道之所軋故公終不能安於其位以盡其所學遂翩然爲長往之舉考公之平生豈不願爲良臣者哉古之明君任賢勿貳理宗其有合乎甚哉明良相遇之不偶也公子孫皆居歙之槐塘而從子浙西發運司主管機宜文字贈新安郡伯宏祖始分處績溪生元浙東宣慰副使相相生同知梅州燧燧生淳安簿景髙𨿽更異代皆用公蔭入仕而同知五世孫太學生傳實藏此卷來京師館於予出以相示予與公皆陳將軍忠壯公靈洗後而傳於昭穆當字予爲叔因題其後而歸之嗚呼傳也尙無忝其所生者哉

題續文章正宗後

浦陽鄭相續文章正宗四十卷其去取精審𨿽不逮前人亦不甚猥雜自勝國以迨洪武初凡名家世臣其文之可見者蓋不能無賴乎此也其後義烏王稌旴江張光啟校而刻之因各入其私集遂爲此帙之累觀者病之暇日輒命侍史伐去二氏所增詩凡二十三首文凡八篇其中若王國博紳王贊善汝玉王學士英鄒庻子緝陳侍郎璉固皆一時文章巨家但不宜先置於此當與方正學楊文貞諸公別爲續集以附庻乎得之永樂二勑原無代言者名氏今亦不敢登載云

林月鑑江湖勝覽捲跋

泉南林君諭精相術以薦爲其邑之陰陽官凡三入京師矣每至而名益奇或以月鑑號之者間因武進陸君亷伯以見予袖出一卷詩曰江湖勝覽皆朝之名公卿投君之好而予之者也予觀世之逹官貴人類能爲君以自重𨿽賢者以公務見至累日終以事辭者有之幸一見或不交一語以退蓋𨿽負天下之志者亦無自而吐其尺寸焉惟挾風鑑祿命諸術者不獨走門下卽見至折節傾倒惟恐不盡焉或聞其名而物色之不獲則悵然以爲失士予以此蓋竊羨夫負奇挾藝者之遇而亦不能不嘅夫爲人上者其下士盡言不在彼而在此也若林君之見遇於公卿豈不以其言之多中哉顧其相予乃獨以爲異日當大顯夫人豈不自知予以此又竊懼其言之不中將自予始矣昔嚴君平賣卜各因其勢道之以善而言之中不中弗計焉今出入公卿間得行其言者蓋莫如術士林君往來江海之上巖穴之下與夫邊州僻郡目所經者將無遺才隠處守道履貞之士而力不能自通者乎如見上之人語及之使天下之賢者或因君而有聞焉則予又將重嘅夫月鑑之名在此而不在彼也

題文公梅花賦後

文公舊有前後續別四集行世而後集亡矣此賦見事文類聚中固後集之一也公九世孫永年丞楙出梅花圖相示因語及之遂請錄置其上用補家乘之闕云

題先世文淸公贊禦書儒碩字後

右宋吉國程文淸公贊理宗所賜儒碩二字者也字與贊當時皆刻石於家而更代以來贊頗刓缺九世孫鄕貢進士傳請名書者錄之以配摹本之字間持示予因敬誦一過而告之曰吾與子幸俱業儒以不失其世守則夫君子小人之際如文淸公所致謹者可不重加之意乎

跋宋嘉定十三年直學士院莊夏誥後

宋制凡公移則官髙者居左制誥則官髙者居右蓋公移乃官府往來之文具署名及觀者皆南面故列銜得以左右爲尊卑制誥乃臣下受之君上署名及觀者當北面命詞在前故列銜者悉從其後也惟中書省牒略與誥身相似而實不同在宋時已有誤認之者矣而張駕部汝弼復以是致疑予恐觀是誥者因駕部而以爲贗故一訂之

題所校脈經後

走以先襄毅公賜葬恩自新安入謝道出淮陰會河冰不能去借宿驛中居郁悒病痰從淮醫朱鑑借書得王氏脈經十卷蓋元泰定隆興翻刻宋熈寧閣本也有宋長樂陳孔碩序序稱脈訣出而脈經隠比之俗儒知誦時文而不知誦經史切中近世之病自泰定及今餘百年此書復亡淮進士畢君舜修始得鈔本刻之然其間脫誤尙多驛舍無事取朱本參校終捲勘其誤凡二百六字補其脫凡十七條因畀舜修使刋正之以便世之慈孝者

題錢尙書爲劉禦史作奉思堂記後

監察禦史髙唐劉君士元出奉思堂詩文一冊以示予爲之哽咽而後誦之終篇曰嗚呼若吾士元可謂孝矣士元起家春秋奉廷對爲名進士出知贑楡盧龍兩邑有遺愛爲賢令尹旣入憲臺按兩淮及按吳中皆以風節聞爲才禦史古人所謂顯親揚名者士元蓋庻幾矣矧有恩命焉足以光父於地下榮母於堂上有祿焉足以具生者之養供死者之祭而又何憾𨿽然奉之則求有以樂其心志祝其壽考思之則求有以謹其封域守其訓言此士元之所爲名堂者與走與士元同年友也不幸先襄毅公近棄諸孤而亦幸母太夫人無恙其心事蓋與士元同故有感焉不能自巳而題其後

題唐張旭艸書眞迹

鄙性最劣於書凡古人墨迹往往莫能別其眞贗甚以爲恨思學之而未能也此卷爲吾友李武選貞伯所藏武選博學好古而尢以詞翰妙一時其所鑑定必眞迹與是可寶也

書懷古錄後

懷古錄一編毘陵謝應芳子蘭之所輯也子蘭當元末避地中吳得晉侍中顧元公榮之墓於吳城之東言於縣令封表之又復其祠之侵於雜祀者又輯史傳及諸賦詠以爲此編夫晉名士出中吳者多矣子蘭獨惓惓於元公何哉子蘭蓋有微意焉惜人之弗知爾永嘉之亂廣陵陳敏據江表以叛自稱楚公封十郡加九錫兄弟姻婭盤固州郡威逼士庻以爲臣僕元公亦嘗受其官爵旣乃與諸義士畫策攺圖誘而誅之撫定六州以資東晉之興考元公一生勲猷蓋無出此至正之亂不類永嘉張士誠之叛不類陳敏而士誠又非廣陵之產乎當時三吳之士從士誠者豈無元公其人而無元公之舉此子蘭之所爲拳拳者與夫懷古所以悼今之不逮也或乃謂子蘭徒以桑梓之故表章之至謂元公出處有可議者而不必錄皆非知子蘭者子蘭他所著述其言實而不靡正而不撓自訊而不惑蓋布衣中奇士也由此錄觀之則其志有弗伸者焉吳人朱性甫將校刻之稍加釐正間奉以視予予竊窺子蘭之意如此又因以知古人作事非徒云爾不可以不白也

題沈生作時感烏捲

養口體之孝烏之僅同於人者而人有弗能者焉非不能也弗爲爾若養志之孝烏烏能之人能之而弗爲則失其所以爲子者矣沈生朂哉吾於是乎有感

題宋李龍眠白描淵明圖後

右歙人朱克紹所藏宋龍眠白描淵明圖圖凡十有二此其一也淵明之事有程朱二夫子定論後學宜無所復置喙者吾友翟少卿廷光忽大書一跋並和歸去來辭欲自學孔子而以不仕無義責備淵明予讀之爲之大駭夫淵明自以晉朝世輔恥復屈身劉宋故始終托詩酒以自晦而人莫之知也朱子綱目大書晉徵士陶潛卒於南宋之朝可謂得淵明本心於千載之上者矣淵明平日詩最衝澹至於詠荊軻則激烈之气奮然如不可遏以秦諭宋也平日與物無競至於檀道濟饋梁肉則峻卻之以道濟事宋爲心膂也此其心事當何如哉而以孔子不仕無義譏之大失言矣朱子楚辭深罪揚雄而右淵明雄之罪正坐以孔子自任而誤認不仕無義之語遂失身於莽爾惜吾友生程朱之後而爲此言故不得不一訂之

題宗老學可所藏元人捲後

此卷自虞文靖公伯生汪文節公叔志逹忠介公兼善狀元陳公祖仁而下率皆知名之士詩中稱楊公志行乃翰林待制楊剛中其子翮字文舉以文名嘗主休寧簿故吾郡之人多從之遊鮑伯原歙人名深仕爲紫陽書院山長程文婺源人號黟南生字以文仕爲禮部員外虞掲亟稱其文汪克寛祁門人字仲裕號環谷有春秋纂疏傳學者皆吾郡一時宿儒朱徳潤吳人字澤民有文集行世徐舫嚴州人字方舟以詩鳴宋潛溪銘其墓他如張公純仁端木公孝思皆嘗仕於吾郡風流文雅談者尙之噫元季至今百五十年諸廢毀澌盡者何限顧夫書史字畫猶爲好事者珍惜何哉重其人焉爾然則人豈可不力於善哉善固有出於書史字畫者矣予過宗老學可獲觀是捲因跋而歸之捲內虞公書名模糊不整蓋虞得罪毀目後凡制作多門生代書惟自署其名示不僞爾觀者悉之

書亡弟克寛所贈族侄貢士佐時詩後

亡弟克寛舊與佐時同學相得嘗同試丁酉京闈而佐時先捷故賦此贈之未及錄也佐時恆語予不能忘因請書入捲俯仰今昔爲之泫然成化壬寅春正月晦日篁墩志於保復堂

書趙松雪千文帖後

得之於心應之於手書字者渾然不啻如天成鋟梓刻石者亦渾然不啻如已出則兩者之難恆均趙松雪每有所書刻石必付茅紹之蓋事有相輔而後可傳者如此吾鄕鋟梓刻石必歸之歙仇村黃氏黃氏之彥曰文敬尢以此得名予刻先塋碑及鋟貽範集皆文敬率其子弟爲之因獲見此帖惜文敬生今之世未有若松雪者鑑賞其人使與紹之並稱也

跋績溪仁里程氏譜

右績溪仁里程氏所藏宋都官程氏世譜三十卷考其所自序譜初成東南族人輒傳鈔之家有一冊而都官後來復加修攺往往與舊本異又有續譜一卷舊本亦多失之予所見本三十卷旣終獨吳門房一支蓋續譜之首也惟此本系吳門開化二支其後亦有脫簡視其紙墨當出於宋末元初之交比諸本猶號精的予之爲統宗譜有取於此本爲多仁裏之程分自歙槐塘槐塘大顯者有宋丞相文淸公仁裏之祖則文淸之從子也今鄕貢進士傳方以經術致身於時其弟儒尢博學能文佐予爲統宗譜甚健夫人能尊祖敬宗而保有其手澤皆孝之大者予以是嘉之爲書其譜後

書■﹝氵義﹞口宗家承徳堂後

右吾休寧■﹝氵義﹞口宗家之先在元有以舉徳名堂者至其子以承徳易之所得一時名公詩文甚富發輝其先徳者甚詳不容復贅也中更兵燹失之其孫曰志端力學好古訪求之累年以次繕冩捲以復完嗚呼是亦可謂克承者矣夫名賢之制作先徳存焉誠不可不加之意也然寶其言踐其行豈不益有光於斯捲也哉

題族祖宋端明公所爲範可起字說後

予會宗譜於南山庵有範生福臻者實預繕冩之列間諏其家世則知博村人其先曰器之者爲吾宗宋端明殿學士贈少師洺水先生之姊之夫因居■﹝氵義﹞口至生九世矣器之子震端明嘗字之曰可起爲說以勉之說凡四十一言其眞迹故在也鄕先生如胡雲峯唐筠軒軰皆有跋蓋不容贅矣而福臻必請予言予觀端明公以可起望其甥者其意甚逺然可起卒隠居求志以終疑若未副端明之望者是大不然人之所以起家者豈必簮纓軒冕之足貴乎可起之族自宋以來惇尙詩禮以不失故家文獻之風在元有壽明者爲醫學提領與胡長孺諸先達遊在國初有平仲者從學朱楓林趙東山汪蓉峯三公以薦至工部主事爲時宿儒今生之祖父昆弟亦皆襲其遺芳誦詩讀書爲裏塾師而不從事於管商不胥淪於流俗不瀾倒乎魚鹽關市之業則可起之興家固有在此而不在彼者彼簪纓軒冕之貴或興於前不能保其不僕於後視吾所謂詩書之澤取之不窮享之而莫吾爭也以彼較此將孰多乎生質美好學所以亢宗於異時者或在於此尙朂之哉

跋婺源環溪宗家思家錄後

右思家錄一帙婺源環溪程氏之所藏也環溪程氏本朱韋齋先生母家其後允夫先生復以中表從文公先生遊允夫弟衝夫六世孫本中當元季之亂以陳有定方爲元守八閩乃避地依朱氏於建陽不能復返桑梓手書家事三十四條授其子文仁俾歸婺源凡祀先睦族持身保家之說旣詳且宻蓋非學力精到者不能有此然考其時當在國朝已定江南之後方是時鄧愈王克恭前後以勲戚開府新安居民按堵流亡復業本中蓋可歸矣而不歸卒以客死觀者不能無憾焉然吾於此則深悲夫仁人志士之見各有所在蓋之死而不悔也初元季紅巾盜起婺源人汪同建義保鄕閭一時賢豪多起應之本中之兄敏中實與共事又有子女姻戚之好未幾天兵下新安愈執同送金陵髙廟壯而釋之俾還守婺源以克恭監其軍事久之同北走燕復受元命至兩淮經略南事爲張士誠所招死姑蘇趙東山先生爲同立傳以比漢關聖蓋確論也然則本中之不歸殆以是歟不然何其當歸而不歸也考之本中素與篛嶺宗老禮部以文先生及歙鄭師山先生友善其避地於閩又與尙書貢公師泰祕書掲公汯友善本中先嘗捐田五百畆建遺安義學師山記之後毀於兵而貢公爲之跋其言曰治平有日尙當拭目盛事本中祖母死貢公銘之而掲公爲之跋其言曰俟四方之寧歸而刻石嗚呼觀諸君子之言則夫海桑之感黍離麥秀之悲在當時必有不病而呻吟者矣此本中之所以不歸也載考史及傳記師山死於歙貢公死於閩以文死於浙掲公死於燕皆凜如秋霜皎如烈日至今讀其事想其人竦然髮豎肅然心警而本中皆獲與之相遊處聽其論議矧又出爲大賢君子之姻黨薫陶漸漬之有素則其所養之深所得之粹從可知己惟我髙廟之興應天順人削平區宇其功𨿽武王誅紂漢髙滅秦蓋不是過然有爲元盡節而死者必嘉予之所以勵臣節爲世勸而夷齊之餓兩生四皓之隠亦不能無焉則夫天理民彛之在人心固有不依形而立不隨死而忘者此吾於本中之錄爲之三復不能已也

題王太守所和宗侄逸民詩後

此新安太守王公而勉所和休寧耆儒程君逸民詩四章夫逸民一介之士耳以詩倡其守而勉二千石之貴也以詩和其民皆近世所偶見者噫有所挾而不能以禮下人有所徼而不知以道自重此古風所以不復而俗益澆也易曰君子上交不諂下交不瀆先正所謂孟獻子忘其勢樂正裘牧仲忘人之勢若而勉之於逸民殆庻幾乎予故兩賢之而題其後使觀者有所考且有所警也而勉名勤武邑人逸民名隠與予同宗

書程氏統宗譜後

噫譜之成難矣凡預宗盟有自百里之外者有自千里之外者裹糧來會有一再往返者有五六往返者正訂異同有一再易稿者有三四易稿者參考稽對有居月餘者有居數月者鳩金刻梓有捐十餘兩者有捐數十兩者夫然後乃及其成以板計之餘七百以字計之餘三十萬以白金計之幾二十斤噫譜成之難如此豈有所彊之而然有所利之而然良皆出於一念尊祖敬宗睦族之心故有不約而同者凡各族得譜之後祀先掃墓之時宜相覺察不昧其本不雜其流則庻乎祖徳不墜而宗盟可續也或守奉弗虔而失之或貪慕勢利而鬻之爲族長者聲其罪於眾追還原本乃罰白金二十兩入忠壯行祠或始遷祖祠或膳塋公用不服者聲其罪於官追還原本付族長收執而黜其名於譜生不得入先祠沒不得入先墓有能悔過自新者族長錄其善於眾而遷之嗚呼立法之嚴者立愛之深也凡我族人敬聽毋忽敏政書於南山堂會譜處

書蘇氏古史朱子漫記所載程公孫立孤事後

按程公孫立孤之事見司馬遷史記劉向新序而蘇轍古史以左氏不載辭而闕之朱子亦疑子華子爲贗書而立孤之事頗見其中由是二公危忠苦節幾不白於後世甚可惜也夫左氏失之誣而蘇氏専用之以駁史遷固已不能無偏聽之蔽矣敏政近讀邵子皇極經世書而後知蘇氏之果於不審也經世書謂趙朔以屠岸賈之亂而死於前趙同趙括以莊姬之譛而死於後本兩事也而史遷誤書爲一若分而書之其事自明經世書乃朱子所信重者惜當時偶未之深考爾觀其載此之事以漫記爲名則固出於一時偶爾之說豈若蘇氏手爲信史而無辧訂之力反疑忠賢之妄者哉然蘇氏之可憾者不特此焉象謀舜益避啟皆出孟子之口而一切辧之以爲無有則其它尙何責哉金仁山通鑑前編専主邵子抉擿愈明而仁山則朱子之正傳也觀者自是可以釋然無遺憾矣嗚呼是豈獨以慰同姓之親凡讀其事想其人慨然有感於斯而興其愛君死友之念其於倫理世教豈不大有所補哉

書方虛谷所撰先太守墓碑後

噫徽之一郡六邑之人及我同姓之親無不知忠壯公當侯景之亂越國汪公當隋末之亂忠壯十三世孫巖將公當黃巢之亂各有保捍州裏之功相與傳誦之不忘而不知我太守公之爲烈也夫大業之亂固不過於永嘉而侯景黃巢之賊虐亦豈若鮮卑胡羯氐羌之爲甚哉公當是時奉艱虞之主守臲卼之郡撫瘡痍之民乃能使下之人愛戀其生而攀挽其車馬上之人悼惜其死而惠錫其子孫則其綏輯之功防禦之策子諒豈弟之政必有大過人者史失書之無以盡見此仁人志士所爲永嘅者與獨其一壞之土百姓守之至今名宦之迹郡誌尊爲第一非其功徳之烈則固不能有此拜掃之際竊誦虛谷此記而有感焉敬書其後以告夫觀風者使卽墓所爲專祠以示四方守牧之勸系百年父老之思其於風教豈不大有所補也哉

書先忠壯公贈誥後

按黃墩之名敏政旣復黃爲篁其後觀世忠廟所藏宋誥凡五通皆稱黃端尢莫知其所謂載考婺源譜乃知宋光宗諱惇故當時以端易之然則此名不獨復篁而並復墩也惜記中未見此意因附著之

書元呂中丞所撰藏山祠記後

按山西通誌藏山在太原府孟縣北五十里春秋時程嬰公孫杵臼謀藏趙氏孤兒於此故名其藏處巖壘環堵淮鎔旁有聖水出焉每遇旱禱雨輙應以記文不述藏字之義因附著之

書宋嘉定中請立忠壯公祠狀後

按此段出績溪仁裏宏祖房所藏都官舊譜中當時槐塘宗老文實先生刻世忠事實源流錄意必見之而漏書也今會統宗世譜得之於宏祖七世孫傳儒兄弟而又於諸譜中考其出處名字謹錄於右所稱知錄旗者丞相元鳯之叔父主簿旌之弟而旌之孫瞻祖卒祖實與宏祖之後同居績溪者也內翰珌卽休寧■﹝氵義﹞口程氏樞宻卓太卿覃皆休寧會里程氏掌書璋將仕瑜皆休寧陪郭程氏俯仰今昔將三百年諸房子孫復會宗盟於此豈偶然哉惜樞宻之世已絕太卿之後今居湖州而掌書之後亦無傳矣將仕公十一世孫敏政謹志

書先忠壯公封王宣命後

按舊譜忠壯公宣命封忠烈顯惠靈順善應王近於琴川壺溪譜得其全文乃封忠烈王漢字及蒙古字分行書之考宋元制凡封贈諸神祠五等之爵以次而進其封號自二字加至八字而止忠壯初累封至八字侯遂累加封至八字公至元始封二字王而舊譜云卽封八字者蓋因宋封八字公而牽連誤書也又按勑牒與宣命所施不同此本勑牒而謂之宣命疑當時可以並行亦猶宋制拜使相者或降麻或止用制之意云

書先輔烈侯贈誥後

按越國汪公隋末據新安稱吳王以弟鐡佛天珤爲左右相休寧程富爲太尉歙任貴爲緫管蓋越公保有六州多四人之力故唐初送欵髙祖特降勑褒諭而越公廟食亦與享焉考陳畱譜富爲忠壯公五世孫新安之程皆其後也

書先太守公及忠壯公夫人長子忠護侯追封三誥後

按建昌譜稱新安太守元譚公追封忠佑公婺源譜稱忠壯夫人董氏追封惠懿夫人黃墩譜稱都督文季公追封忠護侯然皆失其誥牒敏政編貽範集嘗會諸譜亦無所見近乃得於琴川壺溪譜中如此又考世忠事實忠壯公廟從神二左曰孫璟右曰趙銘亦云當時俱有侯爵其來歷誥勑年逺無考因附著之

書李北海所撰先長史府君碑後

按李邕此碑作於開元十六年而林寶所著姓纂在憲宗元和之際相距百有餘年爾不見此碑碑稱重安侯向卽忠壯之孫向向生育育生皆皆生弘弘生大辧而姓纂乃謂大辧居中山𨿽言五世祖忠壯而不知其所從出疏脫如此鄭夾漈謂寶不自知其姓之所從來其不深考無足怪者宋太宗厭館閣所貯六朝曁唐人文集浩瀚無統命學士宋白等選爲一千卷賜名文苑英華其間所取李邕之文甚多而此碑在焉下至仁宗至和初上距太宗之朝不過七八十年而歐陽公作先文簡公父兾國公碑止據姓纂不見此碑又下至哲宗紹聖間上拒太宗之朝亦僅餘百年而宗人都官祁撰程氏世譜三十卷其定著中山譜亦止據姓纂不見此碑𨿽曰文苑英華在當時卷帙太多人所難致編選未精人所厭觀然歐陽公辧博考索之功亦容有如劉原甫之所少者彼其定著歐陽氏譜與唐世系表本出一手而自相矛盾則亦何有於他人哉至於祁之世譜上下千有餘年凡程氏之見於載籍者錯綜而附麗之事靡或遺而文足以發其辧博考索之功要以爲難顧乃妄爲忠壯公五世孫名以著於譜而忠壯五世孫名載於邕碑而未亡者反不之見則其餘所定著又可知矣獨以此碑沈埋閟伏數百年當其本朝如林寶者號通姓氏之學而不及見當宋之時如歐陽公者以譜牒名家而不及見如都官祁者定著一宗信譜果於必傳而不及見沿至於今上距此碑世愈逺而言愈湮如敏政孤陋本無所知而乃於館閣之下獲見於翻閱之頃是豈獨文章之顯晦固自有時而家世之眞贗遂由此決謂非一宗之大幸不可也謹拜手而識之其餘曲折已辧譜圖下者玆不贅

書舊唐書橫海藩鎭列傳後一

按宋都官宗人祁據元和姓纂及唐書爲兩譜謂大辧爲中山房謂元皓爲滄州房敏政少讀之則已疑大辧之孫皓與此元皓者當爲一人蓋定州卽古中山郡而元皓之子日華特仕於滄爾其實家定州安喜未可全舉其族以歸之滄也其後考唐代宗徳宗實錄於日華小傳曰父皓爲定州刺史始居定州於史朝義小傳曰朝義旣死其僞署定州刺史程元勝等悉舉其地以降乃知皓與元皓果一人而修史者不審徒見定州有兩程刺史遂誤以元勝之事移屬於皓而又更其名爲元皓也迹是觀之舉八州之鐵不足以鑄其錯矣所最幸者新舊史於日華本傳俱曰元皓於朝義本傳俱曰元勝有若天誘其衷而不泯其迹以爲後人尋疑勘誤之地使其攺而從一則豈可以復正哉左傳田恆與闞止爭政田恆殺之而闞止實字子我太史公作孔子弟子列傳遂言宰予與田恆作亂夷其族孔子恥之使非後賢因事考言以訂太史公之失則宰予蒙惡名於千載之上不可雪矣元皓之事何以異此敏政因定著家譜而爲之說非獨以幸一宗亦使當著作者因之而有警也

二

按執恭一也舊傳以爲懷直之子新傳以爲懷信之子通鑑考異從新傳而今譜定著從舊傳者蓋嘗聞之舊唐書之例凡將相大臣書其出入年月壽歲短長與其子孫承傳典禮褒卹者皆據當時所上碑志而修入之者也故其法詳其不書者則止據所存案牘與得諸傳聞而修入之者也故其法略考懷直之傳謂其貞元九年因畋獵爲懷信所拒遂入朝旣而懷信死懷直子執恭知畱後事乃遣懷直歸滄州十六年卒年四十九廢朝一日贈楊州大都督執恭代襲父位茍非據懷直碑志則固不能致詳如此以別傳証之可見矣此舊傳所爲可從者也至於實錄但見當時藩鎭父死子繼習爲故常因以執恭爲懷信之子實未足爲據考異謂懷信旣逐其父安肯復授其子則亦以事勢度之而未究其所以然者夫橫海二州地狹軍寡非若三鎭之彊相傳四世皆籍朝命以爲之重若懷直被逐而徳宗始終優禮之者實念懷直之父日華當三鎭拒命之際獨挈一軍以歸朝廷而懷直旣領父眾又願析兩縣置景州請除吏時河朔刺史不廷授三十年徳宗深嘉其忠以徐申爲景州刺史特升橫海爲節度首以懷直爲之而懷直自請入朝徳宗寵遇踰等且有大第宮女之賜其後懷信以疏屬而逐之徳宗於此蓋未始不爲之畜怒焉第恐啟釁納戎姑容之爾觀其以虔王爲節度使而以懷信佐之意可知矣然則懷信旣死遣懷直歸鎭而擢用其子必皆徳宗之意考異疑之殆不審之過矣或者又疑今所定著之譜於元皓之事方以實錄爲可據於執恭之事又以實錄爲可疑是大不然凡論事惟視理之所在何如爾一書之中固有此得而彼失亦安知無此失而彼得者若膠於一而盡廢之非善於讀史者矣

書韓義賓所撰先別駕府君墓志後

按此志出趙明誠金石續錄考明誠與都官祁實同時而明誠集此錄數千卷在當時最名博雅祁不相聞乃用他書雜定宗譜而無取於是錄失之矣予得此志而據以訂祁譜之大失者有三志云君諱士庸定州安喜人髙祖皓定州刺史曾祖日華橫海軍使祖懷直歸誠王皇考權邢國公而末云子巖孫秀秀卽文簡公太中兩房之所自出者也是足以證秀𨿽出於皓而非荊杞之子等而上之又足以證皓卽元皓而非元勝以禆唐錄又足以證權父懷直而非懷信以佐舊史然此志在明誠錄中考其跋語實不以文爲足傳亦不以其事爲可采特以其間字與今異者三十有四姑存之爾然有關於吾宗則甚大故歐陽公集古錄跋尾恆曰集此非以備玩好其間往往足以訂史之闕殆謂是歟考新舊史程氏兄弟子侄在朝列宿衛者三十餘人而士庸乃仕於鄕祿秩微甚竊考邢國公開府滄州賜第關中子孫必多官爵必顯而士庸者豈支子或庻孽受命北歸以奉塋墓而守桑梓者歟又文簡太中兩房並起中山遷河南舉目署其籍曰博野而此志雲家定州安喜而葬博野先塋考歷代志博野或屬定州或屬深州程氏大族在當時必有贍塋之田析居之子故安喜之後無聞而博野之後反盛也歟載考唐季定州屬義武軍節度王處存之所治也深州屬成徳軍節度王鎔之所治也是時兩軍輯睦鄰境無虞其下之人各得以保丘壠結姻媾故志後書士庸之婿梁公孺乃成徳軍內中門樞宻使而子巖則義武軍都知兵馬使也公孺之名間見於史而歐陽公集古錄載其碑且云樞宻使本唐內侍之職其後藩鎭僣置於此見之巖之名亦一見於史後梁乾化元年云晉王李存朂使大將周徳威會成徳將王徳明義武將程巖合兵攻劉守光如此而已志稱韓義賓撰並書篆者義賓乃丞相魏公五世祖實事成徳軍爲判官魏公家集有修復塋域記考其時與事亦正與此合志尾稱某年月日重立石者蓋此志銘士庸歿時已瘞之壙中其後子婿並顯乃復樹之墓上也考巖之爵位應得贈典而此不書或另有石刻或附載碑陰蓋未可知而今則不可考矣又按士庸譜誤作世庸今訂於此

書唐人所撰先都知府君碑後

按此碑見唐朝類苑考其事與金石錄所載別駕府君志尾具銜相合且中有懿爾巖哉之語尢足爲證謹錄以附別駕志後而考其詳以諗觀者云都知兵馬使在唐與押衙先鋒爲節度使將校之職皆其所自置其序進官位如銀靑之階柱國之勲縣伯之爵尙書大夫之貼職則皆請於朝而後命之大約如今之緫戎自選其坐營把司之類而指揮千百戶之官則非有朝命不得擅進也持節諸軍亦謂之建節自藩鎭專制之後多以其將校分典之蓋義武所領易定兩州此時爲節度使王處直卽碑所稱太原王也趙王乃王鎔爲成徳節度使領鎭冀深趙四州賊溫卽梁王朱溫起宣武節度使纂唐稱帝燕冦乃燕王劉守光爲幽州節度使領幽薊諸州晉乃晉王李存朂爲河東節度使領澤潞諸州天佑唐哀帝年號此時梁已纂唐攺元乾化矣惟河東及成徳義武三鎭猶奉唐正朔朱子綱目予之可考也史幹寧三年朱溫遣兵攻定州節度使王郜奔河東兵馬使王處直力戰拒之溫不能克反表爲處直求節鉞詔以處直爲節度畱後故碑稱賊溫構亂朋毒中夏王越在東土受制宇下而碑稱公敷聞帝庭奉若元命帝曰休哉正侯良哉厥使則處直爲畱後實遣公入奏於朝而得之初不系溫之請也自天復元年以後溫取河中殺王珂又取河東沁澤等州遂舉兵大梁逼帝如鳯翔取華州還攻晉陽未幾進圖鳯翔取鄜坊挾帝還長安殺宰相崔胤遷洛陽竟弒帝太子卽位是爲哀帝故碑稱越玆元惡明肆虐羣大侮王度擅殺無辜薄三川威五長縉紳管管不自卽乃工者也碑稱王勢在厲階罔弗祗命命我亞旅咨我近藩歸於本朝朝廷嘉茂功者意必處直嘗訪於公因遣公入覲故有尙書大夫之命所謂亞旅近藩皆指公而言蓋兵馬使乃節度將校故謂之亞旅義武節度治定州公分守易州故謂之近藩也天佑四年溫簒唐攺元開平而碑不著者意方鎭隔越不得其詳且惡溫故削之而特以天佑紀元與晉趙合兵則其志可知也庚午乃天佑七年卽梁開平四年是年溫遣兵攻成徳軍處直與鎔共推存朂爲盟主以拒之明年梁將王景仁進軍柏鄕存朂自將東下處直遣將將兵五千以從至趙州與晉將周徳威合屯於髙邑相拒踰月遂薄柏鄕破梁將軍河朔大震故碑稱溫益逞凶自汴襲趙殍軼殫寶虔劉暴骨公乃贊王輯睦爾鄰推功於晉屯髙邑鏖柏鄕執忠奮威罔敢加害者也史稱處直遣將而不著其名以碑証之卽公也史稱是歲劉守光僣稱燕帝出兵冦易定存朂及鎔合兵救之晉將周徳威與趙將王徳明義武將程巖會於易水攻燕祁溝關下之圍涿州守將劉知溫降梁主救之大敗走還晉遂克幽州執守光誅之鎔乃與處直共推晉王爲尙書令置行臺故碑稱賊臣守光與溫濟惡伺間來冦公請於王合從晉趙會王師於易水之上破祁闗下涿鹿二豎偕遁執其大醜馘於軍門請偕六州允奉於晉証之於史無不合者公在此時與周徳威王徳明其事以拒梁燕其功名蓋已不小而獨一見其名於史余無聞焉則史之闕略可知也嗚呼唐之季世方鎭擅兵蓋偃然不復知有君臣之義上下之分而義武一軍地狹人微獨依晉以自立而公適當其時贊輔其主帥以尊主復讎爲志觀碑之所載首以君臣爲言而溫與守光則聲之爲賊凜然天經地義之不可僣而公又於朘剝殺戮之餘養民救荒不遺餘力論一時之純臣良將公蓋有焉此易之人所爲感之而有勲徳之頌歟然則斯碑也實足以備史之闕而不當以諛詞例視之矣敏政於公實同所出故不敢以一家之私文爲嫌而論著其大者如此

篁墩文集卷三十六

●欽定四庫全書

篁墩文集卷三十七

﹝明﹞程敏政撰

○題跋

書族祖文淸公所撰古城宗祖墓銘後

按文淸公此碑稱仲節南節爲都使公澐之子最得其實但謂仲節爲休寧古城祖則恐未然碑稱仲節生煥煥生蕙蕙生承議等三人考祁譜諒公保下嚴生沇沇生恩恩生令令生承議等三人而富溪元朝印本譜於此承議下注云兄弟並遷古城及歙橫幹蓋得之矣疑古城不知所出而誤屬仲節之下文淸公亦從其說而不暇諦考也又刻本比家藏錄本多世次一段與前後文不相屬疑刻石時古城人自增入者今刪之餘已見譜辧中玆不贅又按各譜及碑本藥或以爲萬或以爲芳宜以藥爲正

書先文簡公宋史本傳後

按蘇轍軾龍川志載先文簡公一事云當仁宗幼沖章獻劉太后垂簾時有方仲弓者上書請立劉氏七廟如武后故事章獻覽其疏裂而擲之地曰朕不作此負祖宗事公亦嘗獻武后臨朝圖而人莫之知也王洙侍讀實與聞之然仁宗性寛厚故公卒至宰相而宋史本傳取之且曰人多以此薄公嗚呼事有出於一人之私意而信史書之孰不以爲誠然哉亦有卓然謂事之誣爲不足信者必其僞之淺不足以欺人也考魯宗道之傳仲弓上疏請立劉氏七廟章獻以問羣臣眾莫敢對宗道獨進曰太后欲立七廟如嗣君何其事遂止爲仲弓者初未嘗一字及武后也又考之章獻之傳公爲三司使嘗上武后臨朝圖章獻擲之地曰吾不作此負祖宗事然後知仲弓所陳者劉氏七廟之疏公所上者武后臨朝之圖一佞一忠事實相反故章獻於仲弓之疏頗欲藉眾議而從之於公之圖直怒其諷諌太甚而轍乃欲因之以誣公遂反以擲疏之事及不負祖宗之語歸之仲弓而雜置公獻圖之事其間又相混以成其誣而不知其作僞之淺不足以欺人也夫擬人必擬於其倫故稱君上必以堯舜茍以桀紂未有不以爲誹謗者矣頌大臣必以伊周茍以莽操未有不以爲譏斥者矣章獻在當時如禦正殿受嗣君之朝服儀天冠衮衣而祀太廟羣臣之附已者進不附者黜天下之人知有太后而已其漸至於廢君稱制無難焉公預知之以爲太后婦人也諌之以言則難入証之以事則易見武后之罪惡人所共知者也太后欲稱制則武后矣因爲圖以獻卽世之所謂影子者也其所以警之者深矣夫其以庶嬖僭亂之容上擬母后此章獻所以裂其疏而有不負祖宗之語也元文宗嘗欲觀古名畫學士巙子山取郭忠恕比干圖以進其事正與此類子山一代賢者豈願其君之爲紂哉由是觀之章獻終其身不敢指斥幼主以規稱制之舉者公之一圖有以陰彌其邪心也史不以此難之而反以此薄之何其取捨之異哉然考公一傳之前後則其誣亦有不待辧而明者傳之前曰公知開封時有王蒙正者聨姻章獻太后家子齊雄捶老卒死貨其妻子使以病告公察其辭色異令有司驗得捶死狀太后謂公曰齊雄非殺人者乃其奴嘗捶之公曰奴無自専理且使令與已犯同太后黙然遂論如法若以獻圖之事爲佞而不忠則於此宜若承順風旨以說後意何乃面折廷諍務取其親戚而殺之彼此相較若兩人矣又考之諸傳參以長編章獻旣崩仁宗親政於凡兩府大臣附太后者若呂夷簡張耆等同日罷政而仲弓亦自殿中丞貶汀州別駕凡庶僚之中不附太后者如宋綬王徳用章徳象及公先後並登兩府當時舉錯之迹判然兩途不可掩也若曰仁宗性寛厚不以獻圖之事罪公使與綬等同升而不與夷簡仲弓等同貶又何其厚於此而薄於彼乎此事之必不然者或曰轍之爲此志也實者亦多矣且無宿憾也何獨於公而誣之曰蓋有由也轍之兄軾與伊川先生有隙嘗謂伊川爲姦邪而力詆之門人子弟遂相植黨爲仇家公則伊川之從伯父也所以誣之者此也或曰轍之言固誣矣其引王洙爲證佐則亦豈盡出於作僞者哉曰洙之言有無未可知而竊意其容或有之何也史稱洙當至和初爲翰林學士朋比宰相陳執中鉤摭非禮追冊張貴妃爲溫成皇后立園祔廟置仁宗於有過之地不爲淸議所容然則投轍之意肆誣正人欲同歸不善以分其罪亦事之或然也所惜編宋史者不能正其誣而反有取焉使一傳之間自相矛盾而卒爲後世不信之地者幸其作僞之淺也作僞之深而足以欺人者安知其無邪

書宋鑑長編所紀先文簡公事後

按長編之全文如此正後之修史者所本也夫宗女所居之第不敢擅鬻而請禦降爲徵此乃謹之至者烏得爲罪然則公之黜實張士遜所傾與歐陽公所撰碑志之言合作史傳者旣不能推明士遜所以中傷諸賢之意爲後世小人傾陷君子者之戒至於市材木者程琰雇女口者龐籍及呂公綽等而史皆歸之公鄭戩因李宗肅移鞫於臺中丞孔道輔謂罪薄不足深治而史以爲禦史按劾得狀不惟無所推明而反加深文焉其不足爲信史也已敏政嘗承乏編纂續通鑑綱目熟讀宋諸帝紀筆削之間誠爲簡當至於列傳則其前後自相抵牾者甚多蓋雜出眾手故也噫原作者之心豈陰有所向背哉特欲櫽括舊史而詞不足以達意遂失之爾曽南丰曰史者所以明天下之道也故爲之者亦必天下之才不然則事迹曖昧𨿽有隨世以就功名之君相與合謀之臣未有能赫然播天下之口者而一時偸奪傾危悖禮反義之人亦幸而不暴著於世此言是已敏政故錄長編之文於前南丰之言於後使來者讀之是非自見而亦不能無嘅於作史者之難也

書先太中公宋史附傳後

按宋史太中公事附明道先生傳且稱髙祖羽太宗朝三司使而少師傳乃無三司使一節殆互見也又太中傳云世居中山而少師傳以爲深州陸澤人考地誌深州陸澤在中山之域非別有所遷也第少師事已見文簡公世錄不能重出今特以太中傳爲主而附見之以便觀覽云

書明道先生墓志後

按朱子編伊洛淵源錄云明道志文韓維持國撰孫永曼叔書韓氏家集經亂而亡然程氏家譜實載此篇今祕閣所藏亦有此集豈朱子一時訪求之未盡與

書伊川先生年譜後

按朱子云伊川年譜取證他書不能保無謬誤而宋季秀嵓李公心傳嘗輯道命錄一書中有考異數段深有禆於年譜謹附著之

書元勑賜伊川書院記後

按伊川先生子孫悉從南渡居徽池二州之間蓋未始有北還者故元延佑三年勑賜伊川書院於鳴臯學士薛友諒撰記略不言二先生有後在河南國朝宣徳六年參政周鑑修復二先生父子墓祠始云得十二世孫子中而莫知其北還之由至景泰六年求二先生之後有司遂以子中曽孫克仁應詔卽今爲翰林博士奉祠者也詳具楊文敏公記中謹附著之餘見辧譜圖下者玆不贅

書朱子所與先世二書後

按傳之諱先休寧陪郭人宋開州團練使全之子痛父死節於金誓守先墓不仕力學好古隠居邑之東山號東隠嘗以書問道於朱子朱子嘉之以老病不能卒業遣子永奇從學於閩數載學成乃還永奇字次卿號格齋兩世著述悉毀於兵燹惟格齋雜槁一帙與朱子二書猶存惜哉考程氏譜友朱子者二人休寧會裏房大昌字泰之樂平石城房起宗嘗知建陽縣師朱子者五人婺源環溪房洵字允夫徳興新建房端蒙字正思與其從曽孫珙字仲璧其二則傳之與次卿也當時所得朱子文字書簡之類間載大全集中今撮爲一卷以見家學淵源之所自使後來者有所觀法知自力於聖賢之道而不墮於俗學之陋云

書王雙溪楊慈湖書記後

按程氏師友朱子者七人已見前跋考之寧宗居光宗之喪朱子實侍講筵婺源雙溪王公炎以鄕後進致書問古者諒闇三年不言之義遂與朱子不合而慈湖楊公簡則象山先生髙第弟子程氏後人間從之遊其所得皆有非後學所敢議者漫志於此

書呂竹坡所撰族祖文淸公墓志後

右宣議墓志見呂竹坡文集刻本槐塘文翰所刻者與此大同小異如孫四人而文翰以爲六人多述祖崇祖二名考槐塘譜述祖生於淳佑庚戌上距宣議之卒淳佑壬寅則宣議捐館十年之後述祖始生也編譜者以述祖崇祖本文淸公繼子而志不載故追入之然不知其生卒前後具在可覆考也

書建昌宗家艸庭先生逸事後

按建昌之程自宣慰飛卿當宋季以城附元由是父子兄弟悉擁節旄至雪樓文憲公復大振之遂赫然爲一時之望先生獨當其時退居池頭自號宋室遺民視富貴若將凂焉髙風峻節邈不可及而傳宋史者乃不列之篤行隱逸中使與兩龔淵明爲伍非大闕歟考先生實與徽庵同事雙峯得考亭之學而益修明之其所立卓然如此敏政故表而出之以諗觀者云

書婺源龍陂宗家前村先生傳後

敏政平生於鄕先達最重前村先生直方之爲人求其世次遺書累年不獲成化壬寅大會諸譜亦無所見竊意婺源之程逺近畢會惟龍陂之程未有至者先生必出於龍陂乃發書以問婺源教諭陳君簡陳君得其譜於文公裔孫儒學生貞轉以寄示則知先生遺書不幸盡毀於元季兵火且續譜者又以前村之號及其平生履歷誤歸諸先生從祖崇禮而於先生之名反無所述其不幸又如此夫先生之名見於國朝班賜易經大全書昭如日星何可泯也敏政因錄此傳附其譜而歸之嗚呼爲子孫者於上世之名尙有舛誤則亦何怪夫他人之不以闞止字我爲宰予子我也哉

書績溪仁裏宗家宣慰公志後

按宋丞相文淸公世居歙槐塘而有別業在績溪仁裏公兄朝議子運機宏祖宏祖子宣慰相相子司丞燧燧子主簿宗觀皆用公蔭入官子孫遂居仁裏今鄕貢進士傅其後也宣慰此志經兵燹失之予嘗閱中祕書得之霜月齋槁中因書以畀傅用補家乘之闕云

書建昌文憲公所受四制後

按旴江程氏世徳集原受封謚制書凡十逸其四蓋存者此二制與文憲公夫人二制也封曾祖父母祖父母四制敏政得於富溪程氏譜中錄貽旴江族人用補家乘之闕

書先縣尉公所受至元勑牒後

按宋徳佑丙子徽州招討使李銓節制徽州軍馬王積翁以徽州降元以元招降榜文發休寧曉諭副都統李世達不肯署降與銓之子漢英率所部迎戰時謫官朱穎達權知縣事由是休寧義士亦各起兵應世達六月元萬戶富珠哩敬以兵破昱嶺闗下徽州世達眾寡不敵道休寧西走行在元軍下令屠徽州歙休二縣歙人鄭安休寧人趙象元程隆各捐家貲冒白刃往說之乃止於是丘龍友朱穎達等率眾迎拜入城榜下休寧其按甲不下者分遣收捕上功行省以宋故官陳宜孫爲休寧知縣象元爲縣丞隆爲縣尉安爲歙縣知縣龍友穎達權同知徽州事隆未幾卒行省又以姚鳴鳳爲主簿張玉爲縣尉徽州始靖考海陽諸志得此失彼今以諸書及家傳之類參訂撮其要於此以補郡乘之闕云

書洪武欽定康郎山功臣廟位次後

按康郎山功臣廟正殿所祀者十二人先祖位第七考甲辰年詔褒贈諸死事者先祖得贈明威將軍上騎都尉追封安定伯當時亦詔南昌守臣上諸死事者賜廟食先祖位第六得贈定逺大將軍輕車都尉追封安定侯蓋兩不相知也後有言祀典重復者詔除去南昌位次止存其祀於康郎山至洪武十一年祀功臣於雞鳴山以梁國公趙徳勝等百九十三人祔食先祖與焉時有建議諸在外廟食者宜加褒卹於是丁普郎等俱進爵賜謚先祖亦贈開國輔運推誠宣力武臣榮祿大夫柱國仍封安定侯謚忠湣誥命祝文皆已進禦會執政之臣連獲重辟詔革中書省升六部省中文書皆報罷褒功之典未及頒行蓋有司不能決白上請故也朱學士一齋第三集備書其事近始見之因記往時在京師於武靖侯趙公家見其先祖梁國公碑文尙書陶凱所撰其題銜用洪武十一年者後於皇明文纂中見梁國碑文乃司業宋濂所撰其題銜則用甲辰年者當時頗以爲疑以今先祖碑文觀之蓋當時褒典𨿽下而未及頒於廟中也故今南昌及康郎山功臣廟自趙徳勝丁普郎以下皆仍用甲辰年官爵竊恐後人致疑於異同之故謹詳著之碑文見乙集第十七卷

書先髙祖萬戶忠湣侯碑銘後

右先髙祖碑文據家藏錄本鋟梓近始得一齋第三集乃知家藏者初本集中所載者定本也命工易之其詳見甲集第六卷

康郎山功臣位次條下

書程氏貽範集目錄後

貽範集之鋟梓也其功力之費始於予而協成於諸房諸房以近計之在歙者四曰槐塘仙源岑山渡長翰山在婺源者十三曰龍首山鳳嶺髙安長徑金竹環溪沙陽彰睦香田香山周溪城東溪源在祁門者四曰善和寓巖柏溪程村在績溪者四曰程里坊市仁裏小谷在休寧者七曰■﹝氵義﹞川塘尾率口山斗臨溪富溪及陪郭也以逺計之在開化者一曰玉田在浮梁者二曰景徳鎭程山在徳興者四曰鳳凰瀘口南溪新建在貴溪者一曰程源在樂平者四曰梅巖石城河衝小彰睦也河南建昌及樂平杭橋三房子孫通譜逺不克至湖州吳門二房子孫有無不可知開化龍山北源休寧會裏及黟南山四房子孫失傳婺源龍坡淸源二房子孫世次未詳然其先徳則有不可偏廢者今並刻之嗚呼於已之上世而思所以暴之者仁也於已之旁親而不忍其泯焉者恕也惟仁與恕皆道之大端而吾宗兩得之是不可不書以垂法於後來者鄙朴之文理不當廁先達著述之左諸房難之曰文有系祠宇之廢興具履歷之首末謹諱日之書詳世系之錄者亦惟取其備故實俟參考耳初何計其辭之工拙哉於是勢不能盡刪而爲獻嘲騰笑之資則有所不免矣敏政再書

題先襄毅公與曾叔祖尢溪府君手書後

右先少保襄毅公手書一卷自正統四年起至成化十年止皆與先曾叔祖尢溪府君及其諸子者也初先曾祖尙書公洪武中坐累謫河間先公遂起河間諸生登第入仕故書中自入學以至致政毎有事輒報之骨肉之情勤綣如此不以南北之隔憂患之嬰而或間也先世田廬遭難悉毀書中毎以未卜居爲恨厥後四十年先公挈家渡江盡復生業尢溪府君久已下世而先公謝兵南歸未幾亦不可作矣尢溪府君長孫俊實藏此卷間出以示敏政蓋讀之未終泫然流涕不能自已敬書其後而歸之

書文丞相眞迹後

予嘗與編宋元綱目考元勑修宋史稱陸公秀夫爲左丞相文公天祥爲右丞相然黃文獻公陸君實傳後序謂宋亡之事典籍無稽遣使搜訪未至而史成久之鄧先薦諸家各以塡海錄指南錄諸書來上乃知陸公官止僉書樞宻院事文公官止樞宻使同都督諸軍二公𨿽嘗拜相力辭不受而指南錄又文公所自著也予因反復參訂悉攺舊史之誤時同事者見世習稱二公爲相已久憚於驟更惟彭文憲公與予意合遂奏禦而梓行之予又考洪武三年正祀典詔謂忠臣烈士豈可復臣異代凡異代所加贈謚宜悉罷去止稱當時官爵惟孔子爲帝王師封謚如舊此髙皇帝萬世之獨見也景泰間忽有爲文公請謚者禮官弗察上請謚以忠烈旣非文公本心又悖髙帝詔旨知尊之而不知所以尊之蓋嘗寘憾焉近過武林得會亞參安成張君公實獲觀文公眞迹景仰之餘輒附此說或可備後來修史議禮者不審之一戒云若文公忠義大節及翰墨之妙方伯延平劉君南安守華亭張君言之已詳玆不復贅

予修宋元綱目因參考史傳得合州守張玨首末重其謀國之忠死國之義實與文公相先後者恨舊史書法多晦而玨之心事不盡白也因子大書其名於綱詳其事於目自謂可補前史之闕而不知公實爲玨後也撫捲之際爲之惘然

題元李雪庵大字後

雪庵俗姓李名漙光以善書遙授昭文館大學士漙光通儒書能古文詞大書視小字尢勝實有可傳者不系其官也故凡有所書及著作皆不系銜其所見亦過人矣彼負藝不精及非所當藝而業之以躐等幸進者又此衲之罪人也哉

題唐賀鑑孝經眞帖後

五羊鍾君百福藏賀鑑孝經帖或以爲眞或以爲贗卒無所鑑定而況予最劣書者哉忠賢之祠過者必肅豈獨以其繪塑工拙而已世所重固有在此而不在彼者故於此帖亦云

題蘇東坡率子廉傳眞迹後

蘇文忠公謫嶺南最久故遺墨流落嶺南至今若五羊鍾君百福所藏此帖是已率子廉傳作於未謫之前豈嘗書之以示人乎陸宣公在貶所集醫方朱文公隸黨籍注參同契蓋古賢人君子不以世故嬰心而有脫屣全歸之意如此

題雪梅畫冊

觀人者於其所好而得其所惡則其人之賢否可知也其人好淸則其所惡者必濁其人好雅則其所惡者必俗蓋推此以往而人無遁情者焉吳君孟瑄方賈於淛之西又賈於齊之東日不暇給而以雪梅自號大理卿仁和夏公以詞翰名東南特爲隸古作雪梅二字孟瑄珍之托善繪者爲雪梅之圖又得諸名畫山水人物花鳥之類附之爲一冊其所好如此予竊惑之以爲天下之至淸且雅者蓋莫如雪梅故自昔非幽貞絕俗之士鮮克好之蓋在唐有詩人孟浩然在宋有處士林和靖兩人者之外未之有聞其好之難如此今孟瑄方日走乎舟車坐乎市肆以爲懋遷幹蠱之計則凡其服飾之華也燕飲之盛也子女聲樂之繁且麗也孰曰不宜顧乃翛然有所羨乎其彼而漠然無所爲乎其此且托情於畫史毫素之間將役其心於澹然無營之地而不可得也則其所好誠有賢乎人者哉𨿽然使孟瑄而服儒之服以日從事於詩書禮樂之場則其所好又有大者焉所好旣大則其所惡亦大其賢乎人益逺矣孟瑄吾邑巨家子性格淸雅可與之談亦能繪事而不欲以自名也

書祖筵分詠詩後

國子司業費君廷言嘗賜告展墓還鎭江館閣諸公及相知者分鎭江形勝爲四十題賦詩贈別時予方抱憂而南不及與比來京師廷言將取以刻梓謂予亦相知者不可無一言予蓋嘗往來鎭江登金山酌中■﹝氵霝﹞窮逺目於江山云物之表攬諸形勝而盡得之所恨不能宣諸口耳諸公能賦蓋得我之所欲言而不能者然其間亦有足迹未始窺江而所賦踰於所見則人之才否與江山之幸不幸固相求而不相值哉或曰廷言世家此邦以文翰妙天下其厭飫山水而增重之必倍蓰往來者乃猶拳拳於諸公之言何也夫以爭售爲可恥而付擅場於退托古君子之心也是集之行把玩之際江山滿前應接不暇則凡意之所適取足而已又何必已出之爲快哉此廷言之志也

題分寧逺溪程氏譜後

右分寧逺溪程氏譜一卷譜稱出忠壯公次子駙馬文禎之後唐季自歙徙歷南北宋繼有編述而此本則元至正初所刻國朝永樂中所續者其裔孫爵間以事來京師奉質於予予究心譜學最久會者最多嘗得可續者四十四房爲統宗譜二十卷大抵皆忠壯長子威悼侯文季之後所居不出新安六邑及饒信衢睦數百里之間而分寧地稍逺故不克會也考諸譜並稱忠壯公二十二子獨威悼侯有傳竊疑之而未敢決故嘗爲譜辧三十七條以俟後之君子迹今觀之則文禎之後固自有人而又竊疑其餘二十人者或眞有後而失傳遂不見於譜歟或逺徙而予之孤陋不能四出以盡其說歟皆不可知矣譜載忠壯公行實頗殘缺予爲補完且書其後俾什襲而藏焉他日有大賢者出而爲敬宗合族之舉執此以往可也予觀譜中諱以臨者宋季老儒自號雲莊山人所著有周易解刪後正音飄丸小錄擬古集及東魯漢東荊南浙閩諸集惜其不傳於世而意其詞義所指必有大過人者後會之際或傳其一二以爲晚宗末學見聞之助又非幸歟

題雪樓遺墨後

右元翰林承旨雪樓先生程文憲公遺墨一卷蓋送其故人笠峯陳教諭赴舒州詩也詩在集中稍有點竄然非大義所系公五世孫故太常少卿景伊購而藏之景伊之子楷來京師間出示走請識一言走觀元之君其賢者蓋莫如世祖然猶徇其國俗內親而外疏抑儒而尙吏重北而輕南𨿽魯齋先生許文正公之言然後漢人獲齒蒙古儒者獲與吏偕進旣又得文憲公而用之然後南人獲齒漢人典章文物煥然一新而元之俗不純於質野治不専於吏胥蓋文正文憲兩公之力見於史者可考也若文憲公詞翰之妙則其功行論建之緒餘耳然在當時片紙寸墨人已知愛重之而況後世哉況其爲子孫者哉是可寶已公之先居新安篁墩出陳將軍忠壯公靈洗之後忠壯十世生唐歙州都知兵馬使澐別居休寧■﹝氵義﹞口都使長子仲繁九世生巽其一子自成傳三世生宋端明殿學士珌其一子緒再遷閔口傳五世生司徒孝肅公翔卿始居建昌是生文憲公文憲四世生瑉則景伊之考也都使幼子南節居休寧陪郭十二世生元江浙儒學提舉榮秀實伊川先生七世孫之來繼者蓋伊川之後從渡江而南居池州與陪郭之程有宗好焉提舉三世生萬戶安定忠湣侯國勝忠湣三世是爲尙書少保襄毅公走之考也景伊距忠壯三十五世走距忠壯三十三世然文憲實以弟嗣兄則走於景伊相先僅一世耳其昭穆蓋燦然也■﹝氵義﹞口宗人與景伊世父翰林侍書南云公嘗通書合譜手迹具存走又嘗至閔口尋文憲公之故宅往來喬林翠阜之間但聞溪流有聲而百年遺老多已澌盡不可復識矣乃今獲觀公之眞迹恍然如奉顏色聆謦欬於數百載上亦何所幸快於斯因竊論公之大凡而詳著其世如此俾觀者有考焉

書儀禮逸經後

元吳文正公儀禮逸經一卷有板刻在太學事見國朝楊文貞公集中而文貞別有三禮考注跋語稱文正公之書爲其鄕人晏壁所竊又私加刪攺走當時卽求其書而太學刻本已亡文貞之子尙寶公叔簡亦稱其家藏本多散軼今少司冦何公廷秀博洽好古間嘗語之因各加搜訪凡十數年竟無所得會友人羅太史應魁重校三禮考注梓行而篇目注疏悉用晏本舛駁之迹居然可見而恨無文正原本可訂也成化癸夘春自新安起復北上始得於吳貢士楊君謙之家間以語司業費君廷言廷言謂理故書板嘗得零星者數種於瓦礫土苴之間蓋所謂逸經者在焉而亡其半矣因以君謙原本相付將刋足之嗚呼葩藻之書板刻徧天下先王典禮往往無徵幸大儒君子者出毎拳拳於斯而書之行世顯晦不常者如此此古道之不復而俗之所以不淳也廷言方職教化首葺此編以不廢先正復古垂教之心其嘉惠後學豈淺淺也哉

題四明鮑原禮畫卷後

右四明鮑原禮山水人物花鳥一卷捲有國子博士臨安錢宰伯均之序都憲慈溪張楷式之之詩族伯都憲冰月先生以貽其子存者也原禮無所見而伯均在國初與宋景濂諸公俱以文顯式之在近時亦以詩顯要之皆不可得者宜先生以授存使珍藏之又自爲說以示修省之助而不徒爲玩好之娛也存後更名鏞生三子曰璋歷官新安衛指揮同知曰珪曰珍皆知好學承其緒間來京師輒攜以自隨而予獲觀焉

書米元章墓表後

右米元章墓表予家待制公所作見北山集刋本元章襄陽人而寓鎭江嘗作海嶽庵於北固山下蓋今蕪廢久矣郡人戶部貟外郎趙君夢麟有滄江別墅在庵基之西間因耕者得元章自寫小像石刻於土中寶而庋之知予藏有此表又請副刻之而傳焉趙君淸才曠識以詞翰妙一時殆思與米老相後先者其可尙也彼世之人與前賢祠墓接畛必思巧泯其迹以虞妨已而又望其愛重表章之若此哉是可以觀人矣

題歙陸氏先祠記後

陸君彥功世以醫鳴徽歙間而又篤於祖烈觀此記可見矣古稱醫爲仁術仁之施必由親始若彥功者豈非難哉今彥功被召至京師醫名日著蓋有進用之漸矣力以母服辭仁不遺親益難予因托人爲錄此記而歸之彥功服闋北上將供奉尙方大著醫國之功使仁術所施者益廣則所以發先世之幽光者不益逺乎彥功六世祖夢發文丞相同榜進士官至太府丞有曉窻集予未之見也方虛谷先生亟稱之彥功當寫一本見寄予方輯新安文獻志仁賢之言豈可少哉

書葉文莊公手書後

右吏部侍郎昆山葉文莊公寄其母夫人及其弟與謙書共七通與謙來京師間以示走值與謙將束裝南歸走有卜築之勞疾讀一過不覺嘅然思前輩之不可作而與謙之知所寶也走毎見世之好修者知勉於眾中而略於家庭之間異乎文正公無不可對人言者蓋於此可以觀人若文莊七書吐眞情於家常語中無非孝友之發及謹身保族之要殆幾於文正之所爲者其眞可敬也哉

書朱子鄕約後

鄕約一卷出於程門髙弟藍田呂氏成於文公朱子蓋酌古今之宜而加損益使人易行且可久也古君子之志未嘗一日不在天下然推行之必自近始一鄕者一國之凖也崇禮讓黜澆薄以漸復隆古之治實此乎昉之顧後世言政者忽焉而有志於正學者所深慨也吾宗侄節之以明經第進士擢工部主事分司濟寧公暇取鄕約手校而刻之擴先正立教之功以爲朝家興道善俗之助其志遠矣彼謹簿書以爲政集詞章以爲學而猶偃然以儒吏自名亦盍反其本哉

書余杭教諭羅先生墓銘後

右余杭教諭介毅羅先生墓志銘一通其鄕達刑部侍郎魯公翚之所撰也走托交先生從子洗馬璟曁先生之子教授璧因得而讀之爲之向仰不能已蓋先生爲學務躬行厭浮藻其居官安職分恥奔競故門人私以介毅爲之謚而志以爲稱情者也走竊聞泰和羅氏孝友之行淸白之操積非一日而先生數奇諧寡仕不大亨教授君亦獨抱其遺經繼迹橫捨天之於善人吉士將不恝然於斯乎然先生有孫二十人羣起林立意將有大發其後而昭先生之令聞於無窮者魯公之銘於是爲可傳矣

題吳庶子原博所藏放翁帖後

放翁此詩甚流麗字亦活動可愛觀詩後所自題蓋亦自負矣原博同寅實藏此卷每齋居必攜至相與把玩久之而未暇考翁之出處也一日檢宋史得翁兩事云髙宗時有中貴人市珍玩以進者翁奏陛下以損名齋自經籍翰墨外悉屏而不禦小臣乃不體聖意私買珍玩以虧損聖徳乞嚴禁絕又應詔言頃者有以師傅而領三衙有以太尉而領合門瀆亂名器乞加訂正翁所建如此而宋史浩以善詞章薦之豈知翁者哉

敬題先公薦朱揮使奏艸後

右先尙書少保襄毅公手書二十二字蓋薦今河間衛揮使朱君玘之奏艸也走得之於先公亂槁中以畀朱君君寶重之因裝潢成捲請志其顚末記成化初有詔命大臣舉將才爲著令而先公首以朱君薦不果用會先公出督川貴之師旣又贊畱務於南京柄事者或憾先公以及朱君故朱君亦偃蹇不得意然才器則益老且健矣上卽位之明年屏姦回進忠良百度一新尢注意將帥之選於是朱君始用廷議出守山東沂州特降璽書寵其行而先公亦於是不負爲知人矣朱君起武臣子能刮去豪侈之習究心武業其騎射嘗試京營第一平居讀書史務知其大義而又樂聞善言友端士以自輔操行廉介宅心忠醇蓋𨿽號儒生者或媿之也巡按禦史以河間武臣多骩法前後請還君蒞衛事及薦君督戍兵城守巡撫大同都禦史亦聞君智勇請授偏禆之節禦北邊蓋朱君有盛稱於一時如此先君實先倡舉之今手書具存君已進用而先公不幸捐館十年矣捧誦再三血涕俱霣蓋不能執筆而朱君將陛辭就鎭矣竊聞古仁人志士必有知己之報而報之又非有所私云爾分閫一方竭其智力以無負主上之托益堅其晚節之守功成位隆與古之名將相頡頏使人稱之曰此襄毅公所薦士則所以報知已者至矣而先公亦將慰於九原豈不偉然烈丈夫之所爲哉幸朱君勉之無怠則他日得以功名附書於太史氏者此固其張本也

題蘄水程氏所藏南宋錄用伊川先生子孫誥後

予嘗見黃州誌載程居爲伊川先生之孫當宋南渡自洛徙黃之蘄水莫得其詳以問黃人亦莫有知者會潘玉汝以進士出知蘄水托往廉之玉汝書來謂居之後實在境中其族有名嶽者嘗中鄕舉與書俱來相見之際出示宋勑牒一通乃居授將仕郎漢陽軍漢陽縣主簿者考其時在咸淳二年十二月牒稱居籍隆興府武寧縣且審其爲伊川明道正派嫡孫卽非詐冒其言如此然予考程氏世譜伊川先生子孫悉從南渡居池州再遷新安其世次出處及當時錄用恩典告勑文移具存蓋未有籍武寧者獨譜稱明道之後不知所在宋時嘗取伊川子孫繼之故予竊疑武寧之族爲明道之後勑牒所謂伊川明道者伊川本其地明道本其祖也否則不應書伊川於明道之上豈伊川之後從髙宗渡江居池州明道之後從隆佑太后渡江居隆興兵革之餘兩不相聞朝家錄用又不深考以合其族使聖賢之裔播遷流落於江之東西若燕秦楚越然當時之政亦可知矣嶽上溯居凡六世能讀兩夫子之遺書以選授同知穎州振其家而增光於先世之寶翰者蓋當昉於此予家新安於兩夫子之族最近實伊川末裔轉繼陪郭房者故於嶽甚親且特論其世而書其勑牒之尾固水木本原之情不能自已者哉

題仇司訓東之所藏雪庵帖後

廣陽趙參議伯顒天順中嘗見此帖於何懷中書家後有雪庵題名印識然東之故藏此帖非新購者意當時所書非獨一本也觀者疑爲山谷筆則不類逺甚蓋山谷勁而熟風骨峻整雪庵勁而生廉稜太露然皆名筆也予素不學書但以迹推之如此能書者賞鑑當別有妙處予不足知之

書月河梵苑記後

予記此二十三年矣深師及其徒得淸者俱已物故而苑之池亭亦多蕪廢每一過爲之感慨不能已然廢興相尋勢之所必至因錄此以貽深師之孫俾藏焉安知無好事者按此記而復之使人得臨觀之美於白煙涼艸之外者乎

題趙子昂與天臺楊處士書後

急於投人緩於報徳蓋世之通病而況丁家國之難得所依庇者哉宜趙魏公於天臺楊處士叔和有惓惓不已之意如此魏公於是可謂忠厚人矣處士四世孫商霖起進士歷閩廣僉憲以文行知名於今實藏此帖吾又意處士平生不特庇魏公一事而積學累行固有以貽其後之人而勿替也哉是可寶已予見魏公書眞行多俊逸流鬯獨此卷典重不茍豈以處士爲前輩人故歟抑考此書公年六十有五𨿽無復少時臨池之興然猶自謹乃爾則視世之未老而偃然自肆以加諸人者不又異乎若公出處則先正固有定品有不竢乎予言者矣

題先襄毅公哀範主事詩後

右先尙書少保襄毅公手書一律哀故南京駕部主事鄞範君時澤之作也成化初先公受詔贊畱務於南京官屬中獨才範君愛賢之方取以自輔而範君不久以公務北卒於道先公爲之驚惜賦此哀之且屬同官和之將成捲冊畀其家而範君子桂尙幼獨收先生手槁以行故名銜亦未之具蓋非出於告哀而應之者也桂旣長力學思亢其宗間來京師出以相示則範君之卒十有七年先公之卒亦九年矣惟中世以來長屬之間或扞於官之相懸或難於行之可折其相顧漠如也而欲求以濟公家之務不得則上急其下下倍其上或致於僨事弗悔豈不交失其道哉迹先公之詩豈特可以占其人之賢一時長屬相與之情相卹之義所以先公家而略勢分者可以槪見矣先公以剛直聞天下愼許可獨惓惓於範君意其謀議設施之間有大相契者惜予僅一識面而不及叩其詳之爲歉也奉瞻遺墨不勝泫然輒題其後

敬題先祖尙書府君遺像

公以子太子少保襄毅公恩累贈兵部尙書兼大理寺卿而襄毅公亦捐館久矣於是眇孫詹事府少詹事兼翰林院侍講學士敏政謹重摹此本錄呂文懿公舊贊於上而寶藏之

題周院判原已送行詩卷

判南京太醫院事周君原已吳人世以醫名吳中至君益精其業旁通諸經史工爲詩號儒生者或弗逮也以薦起得供禦適士方雲集競進之辰而君獨退然以親老請分院南京以便養蓋士之號廉靜者莫不爲君惜而有愛莫助之之憂今玆上其三載之績於朝適天子初政獲奏最凡一時取光榮以自詡者多已銷熄而君巋然如鶴之出羣其居也休休其去也於於蓋士之號廉靜者又莫不爲君慶而自有振得朋之喜然則君之所存所立殆眞有過人者豈獨其醫之可稱與其詩之可錄也哉於是行有日矣刑科左給事中陳君玉汝於君爲同鄕且厚善析杜少陵詩兩句爲韻坐友人賦詩以餞而予爲之引俾讀者知詩意之所在非獨投君之所好而已

書近作後

予素不工詩亦不好槁至於書札尢非所工者進士楊君溫甫數辱過旅中索舊作束裝之際漫無以應命童子檢獘篋得前數詩呵凍書之溫甫蓋過聽謂予詞翰可觀也

瘦竹捲跋

吳郡陸君宗仁宦居京師玉河之東種竹於庭以瘦竹自名士夫間多賦詠其事者君亦有請於予予觀古人若沈約之病賈島之詩鍾繇之字皆以瘦名世而物之瘦者莫踰於竹長身而堅貞虛心而勁淸論者蓋以比君子然則瘦固君子歟君之身瘦而長時出其詩瘦而淸見其字於篆籒圖史瘦而勁宜士夫之有取於斯而賦詠以畀之也然則飽冰霜飫淸風有與可之饞有贊寧之癖異日殆將有不肥之肥而世之肉食者求分其半席將不可得矣惜予放歸江南不及叩瑯玕之節掃新籜之粉操管城子爲君賦之

書率東程氏譜後

右率東程氏譜一帙起自可知之祖曰顯公刻梓在正統丁已顯公裔孫曰賁者成化初至京師奉以示予因畱予所蓋七八年矣予嘗會諸族作統宗譜見富溪元朝會譜云忠壯十六世孫杭公次子林生揔本揔本生廣超廣超生念四遷艸市卽顯公子孫多葬富登正可補率東之闕予又見楡村程氏譜以爲出於忠壯五世孫綸考富溪元朝會譜亦云杭公長子溢四世孫與貴遷黃泥又三世曰七公遷楡村七公四世孫應辰應午之孫淘金副使景祥景祥再世生國輔與率東顯公九世孫國英皆國初名人且富溪元朝所會之譜生卒及娶某氏葬某處兄弟若干人班班可考疑有可徵所恨兵燹之後回祿之餘爲子孫者不能旁捜逺訪以求眞是之歸乃遽刋梓成書並失之矣曁予會統宗譜而兩族莫有至者故卒無以考定之也予將北上理所借諸家書得此譜因附著所見而歸之

篁墩文集卷三十七

●欽定四庫全書

篁墩文集卷三十八

﹝明﹞程敏政撰

○題跋

書瓊臺吟槁後

禮部尙書瓊山丘公以學識才气聞天下天下之人當公意者指不多屈然獨心進予爲可語蓋茫然不知何以得此於公也公每謂作文必主於經爲學必見於用考古必證於今鄙意適然遂爲知已故公有制作必示予予得縱觀焉如所謂大學衍義補者已經進禦他如世史正綱朱子學的之類率皆有闗於世教人心不可少者至於詩文緫若干萬言𨿽間出於應酬之作然一不求合於時好直趨秦漢上薄騷雅故竊評其文如大江長河一瀉千里𨿽析而爲三播而爲九顧其原必自岷山星海扼底柱束瞿塘以爲奇而後沛然東向莫之禦也其詩如仙翁劍客隨口所出皆足驚人𨿽或兼雅俗備正變體裁不一然諦視而微諷之气機流觸天籟自鳴格律精嚴亦不失人間矩度蓋予僭評如此惜予孤陋方以妄庸見斥於有道之世去公益逺將不復聞公之教而猶獲覩公制作之富得我師焉顧其病散淪落之餘才力不足自振然以其所得於公者或綴以爲文或聲之爲詩亦足以誇野僧壽田畯而與牧唱樵歌爭長於寥閴無人之境獨非幸哉因書公所謂瓊臺吟槁者以識別亦以見予之負公所知云爾

榮感堂詩後

工部署貟外郎平陽東君文徳以尊號恩得贈其考柘翁爲工部主事母方爲安人繼母黃爲太安人綸命旣頒存歿有耀君於是榮上之賜而感其二親之不及身享也敬以榮感名其堂士夫間多詠歌其事者間以示予予爲之嘉嘆曰懿哉奉上之貤而以爲榮者臣道也念其親之不逮榮養而以爲感者子道也君於是乎能不忘孝忠者矣君以進士發身分司河上甚有所建立遺規至今其平日急官務甚於殖產榮利者而其心又未始一日不在問學予亟重之以爲不可及然則後今之建立所以爲報上顯親之地將不有大焉者乎惜予得放歸江南不及登君之堂和諸君子之詩爲侈其事以傳而特題其卷末如此

敬書先襄毅公賀馬恭襄公得子詩後

右先尙書少保襄毅公天順間巡撫遼東時聞鄕先達馬恭襄公得男賦此寄賀今三十年矣走南歸道出滄州會恭襄嗣子鄕進士良弼卽詩所致賀者然詩已亡失因檢家集重書畀之以見世講之好追誦手筆不勝泫然

書釣臺集後

予家新安往來釣臺下必登眺裵■﹝衣外回內﹞瞻禮或時誦壁間詩版廡下文刻追慕先生之髙風而談者猶以紀載弗完爲憾然先生豈以是爲加損哉近過嚴州始得觀同守鄺君時用所刻釣臺集十卷則誠完矣然猶若有遺闕者提學憲副鄭君廷綱太守李君叔恢托予訂之因增入新舊記文銘贊詩辭六十餘篇而識其後曰凡頌先生者言人人殊竊意其有未究先生之心者夫士生百世下尙論古人亦徒據史家所記云爾先生少與光武同學莽之亡漢之興孰不願出以自見而先生方且變姓名走匿不暇是豈無意哉帝思之至於物色乃出而就見之頃謂帝差增於往則先生之平日其不足帝者深矣考其時先生至洛陽年六十有八帝年三十有四以師友事之而不可以臣之亦明矣撫先生之腹而共偃臥道故舊曰我固不能下汝邪此何爲者𨿽不忘於同捨燕暱之樂而無屈已下賢之誠宜先生臥不起語不應而曰士固有志也且帝方委政侯霸霸之家世素以宦者進又顯仕於莽先生將唾惡不暇而霸反以手書坐致先生先生責之而帝笑曰狂奴故態夫不坐霸以侮賢傲物之罪乃共爲戲謔指目之詞光武君臣之間相與如此而謂先生仕乎𨿽愚者亦知其不可矣蓋自是而殺韓歆廢郭后易太子又未幾而封泰山奏祥瑞頒圖讖於天下然則先生與帝所同學者何哉見幾而作不俟終日先生殆計之審矣使先生爲諫議大夫於此可以無言哉言之不聽而去亦陋矣史謂光武通尙書且有謹厚之譽其所爲若是何也蓋人嘗謹於微時驕於旣貴況貴爲天子而加以功成志得者哉其輕士固宜然士固有不能爲其所輕者先生是也秉彛好徳人心所同立懦廉頑蓋有不期然者先生則豈有意曰吾將以是起天下節義之風哉𨿽然先生以布衣不屈於萬乘光武始終優容之至於寤寐不忘則帝之賢又於是乎不可及已惜予舊學荒落聞見弗廣無足副三君子之心客舟匆匆亦不敢濯纓灘下以混先生釣遊之處謹什襲歸之而獲附姓名集中旣以自幸亦以自慚有不知其所云者矣

書古穰續集後

先師文達公古穰集三十卷走所編者梓行已久公子尙寶卿士欽及其弟錦衣千戶士敬搜其家之所藏與得之四方者復畀走詮次爲續集以傳敬諾之而未暇也適者蒙恩納祿屏居山中始克定著爲二十卷如右嗚呼公之歿今二十餘年天下之人猶頌其盛烈思起之於九京而不可得則公所爲不朽者豈直文而已哉士欽昆弟名位日升知先訓之爲重相與謹之不遺餘力蓋君子之澤益衍益長如此爲善者可以勸矣獨以走之不肖行毀業荒不能副公之教而謬當編次校讎之責恆懼議者不足尙累師門每作復止然士欽之托甚堅不可以弗盡也謹什襲歸之而竊識其後

書朱陸二先生所論無極書後﹝以下並道一編﹞

按以上七書幾數千言二先生所以論無極者援引擿發纎悉畢具後學不容復置喙矣然陸子第一書云周子若懼學者泥於形器而申釋之則宜如詩言上天之載於下贊之曰無聲無臭可也朱子第一書云孔子贊易自太極以下未嘗言無極也周子言之若於此實見太極之眞體則知不言者不爲少而言之者不爲多矣竊窺二先生之言無易此兩端然猶反復不已者尹氏所謂有所疑於心而不敢彊焉爾是正中庸辧之弗明弗措之義豈若後世口耳之學隨人立說不復求之心得而茍焉以自欺泛焉以應人者哉抑此皆二先生早歲之事考兩家之書陸子他日不復論無極而朱子注太極圖說首曰上天之載無聲無臭而實造化之樞紐品彚之根柢故曰無極而太極實陸子語意豈非二先生晚年有合而然與

書朱陸二先生鵝湖倡和詩後

按此三詩二陸與朱子會講於鵝湖所作考其時所論皆不合而罷蓋二陸早年於尊徳性爲重故其詩有支離之說疑朱子爲訓詁朱子早年於道問學爲重故其詩有無言之說疑二陸爲禪會兩家門人遂以成隙至造言以相訾分朋以求勝而宗考亭者尢不能平恚其以支離見斥也然朱子晚年深自悔其支離之失凡七見於書札之間蓋不獨以咎已又以之警人而陸子亦有追維曩昔粗心浮气徒致參辰之語見於奠東萊之文以是知道無終窮學無止法𨿽大賢近聖之資亦必盈科而後進者如此或乃謂朱陸終身不能相一豈惟不知象山有克已之勇亦不知考亭有服善之誠篤志於爲已者不可不深考也

書朱子答呂子約書

按此書朱子末與陸子相見時語所謂脫略文字直趨本根與中庸先學問思辧而後篤行之說乃朱陸最異處今考陸子與其門人書亦孜孜以講學爲務而獨切切以空言爲戒疑所謂空言者指朱子也朱子豈倡爲空言者哉其說可謂大不審矣此所以來議者之紛紛乎陸子之說略附一二以見其早年所以爲不同者之甚焉

書朱子答呂子約蔡季通二書按以上二書

朱子始謂陸子全是禪學且嘆其深誤後生之好資質者今考象山之書往往以異端爲憂其於儒釋之辧亦嚴蓋朱子直以其主尊徳性之說太過而疑其爲禪耳然陸子與朱子書則又譏其爲葛藤末說不知縈絆多少好气質底學者殆其言皆出於早年气盛語健之時學者未可執以爲定論也

書陸子與朱子及陶贊仲鄭漙之三書

按朱子有言學匪私說惟道是求今以陸子此三書觀之其意未始不與朱子同而其稱朱子一則曰髙明一則曰英特眞有古者君子和而不同之義豈若後世操上人之心執一已之見至於交惡而不可解者哉宜其徳盛仁熟而驩然合並於晚歲也

書朱子答劉季章書

按此書乃朱陸不同之肯綮蓋陸子方以學者口耳爲憂欲其以尊徳性爲先以收放心爲要朱子乃欲學者依文句玩味意趣自深又欲其趂此光陰排比章句玩索文理正與象山之教相左然朱子晚歲乃深有取於陸說今摘附於後

書朱子與黃直卿書

按陸子之書最尊顏子曾子以爲曽子傳子思子思傳孟子外此不可以言道絕不見有推尊琴張曾晳牧皮之說是豈門人流言朱子一時聽之而以爲實然者邪

書陸子與李省幹張輔之書

按陸子前與胡季隨曽宅之及此四書皆亟稱夫子之歿其傳在曾子謂曾子得之以魯子貢失之以達且深有憾於空言多識務外狥人之獘今考朱子注曾子三省章用尹謝二氏之說尹氏曰曽子守約故動必求諸身謝氏曰諸子之學皆出於聖人其後愈遠而愈失其眞獨曾子之學専用心於內故傳之無獘觀於子思孟子可見矣然則守約固疑於快捷方式専用心於內固疑於近禪而象山之學不能免於世之疑矣但曽子三省忠信所以尊徳性傳習所以道問學而朱子以忠信爲傳習之本學者宜有味於斯言

書朱子答劉公度書

按朱子此書深斥荊公祠記之非而陸子亦與其門人胡季隨書曰王文公祠記乃是斷百餘年未了底大公案餘子未嘗學問妄肆指議無足多怪同志之士猶或未能盡察良可慨嘆殆謂朱子也今考其記所云多與朱子讀兩陳奏議遺墨相出入而又率本諸司馬溫公及明道先生之言今摘其大略附注諸說以見其語意所従來亦後學考求探討之不能已者然朱子讀兩陳奏議遺墨其詞峻陸子乃荊公鄕人其詞婉殆各有攸當而朱子拔本塞原之論尢不可少也

書陸子記荊公祠略

按文公語錄門人吳琮問萬世之下王臨川當作如何評品曰陸象山嘗記之矣何待他人問莫只是學術錯否曰天姿亦有抝彊處觀此語則又與答劉公度書不同語錄𨿽未足盡據然亦不應抵牾若是學者詳之

書朱子答張敬夫書

按此書謂陸子廢講學而専務踐履將流於異學然朱子他日又謂溫公只恁行將去無致知一段疑其與論象山之失同至於滄洲精舍祝文則云周程授受萬理一原曰邵曰張爰及司馬學𨿽殊轍道則同歸遂以溫公上班周程張邵以侑宣聖豈別有見邪抑大賢之造詣淺深必歷其域者然後知之非後學小子所得驟而窺邪

書朱子與陸子靜書

按陸子輪對五札首言版圖未復讎恥未雪願博求天下之俊傑相與舉論道經邦之職次言漢唐之治因陋就簡願益致尊徳樂道之誠以慰天下次言人主莫難於知人之明不宜信俗耳庸目以是非古今臧否人物次言天下之事有可立致者有可馴致者三代之政豈終不可復願爲之以漸而不可驟次言人主不宜親細事致叢脞之失皆不見所謂禪者然析理之精擇言之審百代之下孰有加於紫陽夫子者哉殆必有毫釐之差千里之謬者矣學者諦玩而自得之可也

書朱子答呂伯恭書

按東萊先生居父之喪文公遣子従學而象山有書與東萊甚言居憂講授之非禮此亦二先生相異之一然於此亦覺於尊徳性道問學各有所従入而致隆之意

書朱子與林擇之書

按朱子此書云日前講論只是口說不曽實體於身故在已在人都不得力又云陸子壽兄弟近日議論卻肯向講學上理會其門人有相訪者气象皆好蓋朱子自是有取於象山日加一日矣

書張南軒先生與陸子書

按南軒先生嘗有書與二陸論爲學之大端不出致知力行二者且稱朱子卓然特立眞金石之友殆聞其平日各主尊徳性道問學之說而爲之中處邪今錄以相次庶幾一時大賢君子之切劘講肄學者得有所觀感而爲之法守也

書朱子白鹿洞書堂講義跋

按朱子於此始亟稱象山之言蓋發明懇到者道問學之效反身深察者尊徳性之功學者所當究心也

書朱子祭陸子壽陸子祭呂伯恭文

按淳熈八年二月二先生復會於南康議論之際必有合者故朱子特請象山於白鹿洞升講席以重之而又爲文以奠復齋有道合志同降心従善之語後五月而東萊訃至象山奠之有追惟曩昔粗心浮气徒致參辰之語蓋二先生之道至是而有殊途同歸之漸云

書朱子表曹立之墓略

按此表謂以心之所得者爲學有非文字言語可及又謂先期於一悞而遂至於棄百事以趨之皆譏陸氏之失然陸子之學主於孟子先立乎其大者亦未始盡廢窮理之功其教學者惓惓以本末先後爲說其書具存可以考見若朱子之言則實足以拯後學躐等陵節之獘可相有而不可相無也

書朱子答項平父書

按此書則知朱子所以集諸儒之大成者如此世之褊心自用務彊辧以下人者於是可以惕然而懼幡然而省矣然陸子亦有書論爲學有講明有踐履全與朱子合而無中歲枘鑿之嫌書附於左

又按艸廬吳氏爲國子司業謂學者曰朱子於道問學之功居多而陸子靜以尊徳性爲主問學不本於徳性其敝必偏於言語訓釋之末故學必以尊徳性爲本庶幾得之當時議者以艸廬爲陸學而見擯焉然以朱子此書觀之則艸廬之言正朱子本意學者宜考於斯

書朱子答陳膚仲書

按朱子書在前兩卷者曰子靜全是禪學至此始謂陸學固有似禪處且勸學者要得身心稍稍端靜方於義理知所決擇卽是觀之則道問學固必以尊徳性爲本而陸學之非禪也明矣

書朱子答呂子約何叔京書

按朱子此二書謂學者自家一个身心不知安頓去處而談王談霸將經世事業別作伎倆謂不察於良心發見處則渺渺茫茫恐無下手處又謂多識前言往行固君子所急近因反求未得个安穩處卻始知此未免支離而陸子與人書曰事外無道道外無事前言往行所當博識顧其心茍病則非徒無益所傷實多他日敗事如房管荊公可勝旣乎又曰若得平穩之地不以動靜而變茍動靜不能如一是未得平穩也蓋兩先生之言不約而同者如此

書朱子答吳伯丰書

按朱子謂兩種爲學之人其一徑趨簡約脫略過髙蓋指陸子之門人其一覺得外馳支離繁碎殆謂已之門人也然陸子晚年益加窮理之功朱子晚年益致反身之誠取是編前後所書考之則二先生之學所謂去短集長兼取眾善者眞入道進徳不易之法程也

書朱子與周叔謹書

按朱子此書勸學者且讀孟子道性善求放心兩章著實體察其餘文字未須著力考察蓋與陸子爲一家之言而陸子之言已見前卷者不復重出間附一書以備參考

書朱子答呂子約書

按朱子謂覺得此心操存捨亡只在反掌之間又謂豈可汩沒於故紙堆中使精神昬蔽而可謂之學陸子之言則曰念慮之正不正在頃刻之間又謂非明實理有實行之人往往幹沒於文義間爲蛆虫識見以自喜而已朱子前所謂道合志同者於是益驗

書朱子答陸子七書

按以上七書曰日用工夫頗覺有力無復向來支離之病曰近日方實見得向日支離之病曰卻始知此未免支離曰覺得外馳支離繁碎曰向來說話有大支離處曰向來誠是太涉支離曰若只如此支離漫無統紀展轉迷惑無出頭處蓋朱子深悔痛艾於支離而有味於陸子之言旣以之自咎又以之語人鞭策淬礪極其警惻所謂豪傑之才聖賢之學知有義理之公而無彼我之見百世之下所當刻骨而師之者也

書朱子答滕徳章符復仲書

按此二書皆稱象山爲陸丈所以尊禮之如此前一書稱其收拾身心有功居敬之益宻者也後一書稱其所言明當窮理之益精者也朱陸二先生於是將所謂一而二二而一者乎

書虞道園所跋朱陸帖

按朱子此書與陸子有病中絕學捐書覺得身心頗相收管向來泛濫眞不濟事之語然不見於大全集中殆門人去之也明道嘗爲新法條例司官而伊川作行狀略之歐陽公記呂範解仇事而忠宣公於碑文刪之況學識之下先正者宜其不能釋然於此也

書鄭師山送葛之熈序及與汪眞卿書

按此二條議論平正可驗學術之醇宜其能振髙風於一時全大節於叔世也

書趙東山對江右六君子策

按此篇曲盡二先生道徳之詳獨謂朱子去短集長之說在陸子沒世之後則恐未然蓋朱子劾唐仲友在淳熈九年陸子有書亟稱之而虞道園考朱子與陸子書所謂病中絕學捐書覺得身心頗相收管及周叔謹胡季隨二書皆在一時則兩先生殊途同歸之好當不出此數歲間而謂陸子去世不及與朱子合並者殆未之深考也

書趙東山陸子像贊

按此亦因朱子謂陸學固有似禪處一句而發然歷考先正之論象山者博而費不若東山此贊之約而該也

書兗山汪氏族譜後

古人置譜所以究本合族蓋有家之不可闕者然中世以來居江北則詆江南之有譜爲彌文居江南則譏江北之無譜爲茍簡皆非也江南之族有更數十代不衰丘壠具在子孫多至數百人非譜以示之則有漠然忘棄其先墓逆侮其尊卑之分若路人爾譜其可少哉若江北則兵革之變相尋居人多非土著或以轉徙而來所奉之丘壠非其父則其祖也伯叔子姓旦暮相守舉目可以盡得之逺不過袒免之親夫如是則亦何事於譜吾故曰江南之有譜非彌文江北之無譜非茍簡勢也新安在萬山中兵燹少經號多舊族程汪兩姓爲尢著程祖陳將軍忠壯公汪祖唐總管越國公源逺而末益分分者益各譜其所自出然其派猶或不能相通則譜誠有不可闕焉者矣休寧兗山之汪出越公第四子廣之後廣傳十三世曰知遊曰知潤曰知濟知濟遷饒居浮梁桃溪傳八世而生宋樞宻莊敏公澈其族嘗再顯矣知遊居休寧萬安傳十世曰至學號國諭府君生三子曰以仁至玄孫相隠遷邑南曰以和至玄孫金壽當元季之亂奉親寓姻家率口程氏遷兗山金壽曽孫曰世寧以其上世遷居靡常云礽日盛始取舊譜續之未究而卒其弟世行歷醴陵新昌兩縣今謝政家居遂成其志間以示予俾有所是正刻梓以頒族人予觀世行之譜以兗山邑南爲內紀而桃溪萬安之派附焉登源大畈西門潛口黃坡諸汪與越公弟宣城公之派爲外紀凡祠墓所在金石所銘贈頌弔挽所得悉以類附有目有圖崇孝敬別親疎而訂前人之得失又微寓史法其間誠有志於究本合族以作範於將來者矣抑非世行學之正識之逺力之勤則亦烏足以致此哉予與率口之程同出忠壯公又於世行友善而西門大畈之汪皆世戚也故樂覩其譜之告成且虞夫不知者以爲彌文莫究夫譜不可闕之義輒題其後如此以諗觀者云

書劉教諭所注武夷棹歌後

晦庵先生武夷棹歌詩一卷今休寧教諭南海劉君孟純述其所自得者也晦庵先生身斯道以啟來學蓋凡有言莫非道之所寓況是詩哉劉君可謂篤學而異於世之言詩者矣當時禦史沈繼祖劾先生十罪此詩亦在論列中蓋指其末章尾句以爲不臣也噫詩之不幸若此而劉君乃惓惓百世之下味其詞思以發先生之心則人之所存其相去何啻霄壤哉吾於是爲之三嘆不能已書其後而歸之弘治庚戌春二月祭丁日歸田學士程敏政識

題南山賞梅聨句詩後

弘治已酉冬雪寒甚梅不時花獨吾家南山一株開特盛未有知者庚戌二月八日教諭南海劉孟純景文訓導太平黃倫汝彛自下紋溪挐舟並載徑造花所而友人汪思恭克敬詹貴存中塾師汪尙琳廷貢先後偕至因倒瓦盆擷園蔬對花大嚼至莫倡爲聨句酹花神而告之以爲歲歲賞約張本賓主樂甚景文遂放舟下屯溪汝彛與思恭廷貢還邑中存中還流塘而予獨大醉畱宿南山讀騷亭明日乃並書爲一通以貽汝彛

題王克恭駙馬所贈程國輔捲後

予觀此卷皆國初名筆何啻卞玉隋珠而乃以案牘獘文經籙遺楮爲裝潢之具則吾鄕之儉至此可謂極矣𨿽然其不出於覆醬瓿供爆竹而猶取以廁於幾席之間則亦豈可謂不知所寶者哉

題西山眞氏跋傳正夫所編慈湖訓語

按慈湖先生象山髙弟當時攻陸學者必以慈湖爲首然論其所得乃如此可謂理到之言矣此所以卒傳斯道而爲朱子之世適也歟

書汪廷潤贈行捲

吾友大裏汪文明之倅成都也其子廷潤侍行廷潤兄良貴令君與鄕戚繪圖賦詩餞之其歸也過休寧拜予牀下曰虛其上將有請焉予不能應也踰年請益堅顧予抱病甚危而茍安一切筆札皆不能辦乃口占書之𨿽然古仁者必贈人以言豈徒言而已廷潤尙識此意而勗之也哉

書二沈墨迹後

雲間二沈以詞翰得名永樂宣徳間當時若三楊二王諸公皆友重之殆以其才美行潔不獨其字之工而已論者謂小沈字淸勁過其兄又或謂大沈字蘊藉弟亦不及然皆可貴也吾鄕吳以忠客雲間購此本蓋小沈得意之筆何可多得哉

題樹萱堂捲

邑南姚天徳以樹萱堂捲求予詩值予病起久不作韻語因檢獘槁得萱花行一篇書以畀之大抵樹萱之義奉慈之心使予再復言之亦不過此矣

書汪道全所書千文後

婺源汪君道全以能書名郡中凡梓行石刻多出其手如此本尢淸婉可愛使進進不已其將有得於吳興而上窺晉宋者與族侄孫祖瑗輩請歙士黃文敬鋟梓以公於學者間以視予予於道全有姻好有文字之雅其爲人謹厚可與非直其字之工也

題友梅軒捲吳山云詩後

右宋國史編校吳君資深友梅軒詩一卷皆眞迹若吾宗老丞相吉國文淸公左史竹坡呂公總管虛谷方公實一時鴻碩不可得其餘亦多幽人逸士而山云一絕尢有警策可諷也吳氏爲吾邑上山巨家編校五世爲安撫文肅公曽孫以文行知名而編校五世諸孫多賢者曰宗文之子若鳳宗庇之子景亨宗懋之子景存宗綿之子景暾尢惓惓於世徳思振之以爲其族裏之光文獻之裔固應爾邪其羣従多與予往還故獲觀是捲而書其後

題夜績教子圖

夏氏世居邑南以徳善著聞曰齊永仁者龍泉縣丞郁之弟少孤力學爲裏塾師性極孝鄕人類能道其詳此其所賦思母詩也永仁去世已久其子思廷章以能書名邑中間持視予誦其詩味其意猶使人黯然不能自已蓋所謂由衷之言𨿽不及識其人而諗其爲克孝者矣詩云孝子不匱永錫爾類夏氏子孫其尙勗之

題閔川幽居記後

右閔川幽居記鄕先生蘇景元爲程君應祥作應祥之子道昭間持以示予予往年以同宗之好過閔川道昭率其弟天陽春陽富陽再陽延予其家覽觀山川之勝眞有如景元所記者今忽忽十年矣道昭名紫陽蓋其始生也應祥方在郡中紫陽書院而報者至故以名焉予𨿽不及識應祥然讀幽居之文推命名之義知其爲一鄕佳士有非常流可比因題其後而歸道昭之子■﹝日上永下﹞升俾珍藏焉

題蓀田程氏所分統宗譜後

予旣編刻程氏統宗譜完宗人之預者四十四房受譜者一房不下數十人然所居逺外不一故受譜之日每房亦有一兩人不克至者時迫於上京其所遺本遂藏於家因令扃鑰什襲以俟曁予南還餘十年矣計終不復至將取而燔之諸宗人議此但不可以授非族者爾若出於四十四房之下而不及會者畀之何嫌於是山斗房存綬言舊云迪公長子碩生行仁行仁生諸四居蓀溪當時以事不克會而遺之諸四五十七世有孫曰泰亨每以自咎因取其一授之而題其尾因諗觀者以見此本之所自來且諗其族人宜敬奉之以毋昧其先之所自出云

書王太守捲

予南歸邑中嘗有詩與吳興太守王君君得之裝潢成捲後以寄曰願書他作以足之顧予平日詞翰類出人下其有所應酬亦往往取具而已況病散淪落之餘呻吟所得豈足以齒一時鳴盛之作辭之再三君請益堅因檢近槁書數章畀之以爲觀者見笑而擲之則猶足以污壁而覆瓿也

書程氏三節堂詩後

成化戊戌歲予省覲還朝長翰山族侄泰相送至武林再拜言其母訊行汪氏年二十七而寡従母洪源王氏年二十而寡従母潛口汪氏年二十八而寡皆苦節一門聞者興感請予爲聨節之詩予諾之未及爲也泰旣別去而予詩克成每以不及付爲憾弘治已酉歲予南歸始以語泰將書畀之而予病久之泰弟鍾繼以爲請則聞泰之不幸亦三年矣旣書畀之又略具始末以見人事之不齊若此鍾之父曰道興従父曰道茂娶於洪源曰道寧娶於潛口今三氏已下世而鍾母年七十有五潛口汪氏年六十有五云

書馮憲副聨句詩後

弘治壬子六月致政憲副馮君佩之自浙西登途至新安乃十九日挾一童冒熾暑過予休寧蓋不見者十年矣時予新以末疾謝客然獨喜佩之來談笑竟日忘其爲病人也明日約縣庠黃汝彛司訓同至南山竹院少暢合並之懷酒半俟汝彛不至乃與佩之爲聨句章成者三而汝彛以日暮走馬涉溪來會倒尊復酌更得三章焉中世以來士之屏居者類多匿迹不肯與伍予每過之浮雲軒冕固不足道一時毀譽自有公言是豈足以病已而爲此局局何也髙情曠識若佩之者今豈多見哉顧予久病血气衰減筆研都廢得佩之不覺振迅而題其聨句之首如此齊雲巖爲吾鄕第一勝處佩之將拉汝彛同登予不能従其所得篇什當別自爲捲云

題李推府捲

推府髙邑李公相儒以素捲來索僕書舊詩因謾錄如右因念李公以雋材偉器取髙科佐大府功名日新乃有取於漁歌牧唱之作豈所謂厭飫乎大烹鼎饍之後亦思得山菹海錯以稍淸其困思者歟書訖附此並發一粲

跋陳定宇先生小學字訓注

故定宇先生陳公爲吾鄕大儒號朱子世適而學不爲空言凡著述要必有補於道其大者多已行世矣若小學字訓注亦其一焉字訓本蒙齋程氏著蒙齋之先亦出新安徙徳興蓋朱門髙弟而此編則嘗見錄於朱子以爲大爾雅者故先生芟舊注之蕪雜而加精約焉以恵來學惜乎刻本久而刓先生族孫曰榮曰鰲並爲儒學生鳩族人重刻之間奉以相示走竊聞伊川夫子論善學者以爲求言必自近又曰未有不曉文義而見意者然則是編之行豈直幸夫鄕塾小子而已誠於是而有得於心學之梗槪然後進讀聖賢之書將必有所悟入而不至於茫然肆騖於口耳之末亦庶幾爲不負於先生所以注釋之意哉

書施秋官行捲

秋官主事黃巖施君彥器奉命決獄江南以辛亥十二月甲子抵休寧夜宿憲院卽與黃司訓汝彛有聨句之作乙丑汝彛請予同登雲巖值雨至陽山寺小酌有限韻之作予以病先歸君及汝彛冒雨而往興奇且健是日宿巖上相與倡酬甚富丙寅下山至予家值梅花盛開復爲聨句三章丁夘還歙過南山料理詩裝得二十餘篇天寒歲晏王事倥傯而君厭飫山水間若不知案牘之勞非其逺識過人殊不及此惜予疾疢之餘才力衰耗彊逐後塵誠不免駑驥之笑輒題其捲端汝彛家太平與君有姻好予在京日君亦辱過従有一日之雅故不棄如此云

篁墩文集卷三十八

●欽定四庫全書

篁墩文集卷三十九

﹝明﹞程敏政撰

○題跋

跋眞西山先生心經附注

西山先生心政二經梓行已久然嘗諦觀之心經有先生所自贊其出於手訂無可疑者若政經則𨿽首以經訓而附以漢晉隋唐守令之事凡先生所歷州郡榜示諭告之文亦雜附之乃自名之爲經竊恐未然豈先生嘗手錄經史牧民之要備省覽而後人附會以成之欲與心經相嫓故邪或者以心爲本政爲用庶幾成一家之說此尢不然程子曰心一也有指體而言者有指用而言者朱子大學章句亦以心之全體大用爲言玆乃獨指心以爲體豈非舛之甚邪況聖人之政必由身而家而國而天下凡制禮作樂修內攘外用人理財皆政之大者不一及之而規規於民社之間舉措禁戒之迹誠有不可知者故今獨取心經爲附注而政經未暇及焉以爲誠有得於心學則舉而措之無施不宜其體備其用周有不俟乎他求者矣

書鄭時雍艸書千文後

鄭氏居歙雙橋者多負才气爲名士尢樂以詞翰相髙若鄕進士時雍則亦一人焉其族人得其千文艸書本請仇村黃文敬摹刻之以視予予素與時雍還往數見其文字詩篇以爲淸新典贍當進進未已不知其樂此也是亦可謂多能者與惜予最劣於書且病起志耗徒披閱健羨而已不能審其得意處當與何人伯仲也宜必有知而愛重者矣

題朱子所書敬齋箴後

右晦庵先生敬齋箴比予所見他本字稍大蓋先生惓惓後學故屢書以示人也先生八世孫婺源司訓貞翻刻以傳俾題其後於戲敬者聖學始終之要也後學能體先生之意而有得焉則凡心畫所形無異於面授者矣

書朱子所書易系辭後

右晦庵先生書系辭易有太極以下百十有二字西山蔡氏刻石在常徳府學字有小失眞處殆翻刻本也今先生八世孫婺源司訓貞復以鋟梓惓惓手澤不忘可謂賢矣惟此段乃聖人微言經世啟蒙所従出而西山皆與討論焉固宜其得之深也體用一原顯微無間學者豈可自安於凡近而不玩心於此哉

跋西門汪氏所藏名公翰墨

右名公翰墨四十八紙故西門處士汪尙古先生所藏也宋端明殿學士眉山蘇文忠公及兵部侍郎襄陽米公元暉各一紙蘇帖稱仲車先生者節孝徐公也太師徽國朱文公三紙爲吏部獻靖公行狀初本予嘗見其淨槁及此皆用烏絲欄蓋先正作事𨿽屬艸不茍如此丞相吉國程文淸公一紙爲奏稿嘗在槐塘見丞相家有日記數十卷已斷裂不完此殆其一也將作監簿西城呂公沆一紙爲自壽詩沆右文殿修撰竹坡午之子竹坡忤史嵩之西城忤賈似道皆坐閒廢士論髙之宋史並有傳建徳路總管虛谷方公回一紙稱呂公內機學士卽西城也元中書左丞烏克遜公幹卿二紙爲楊仲弘黎芳洲詞幹卿名良楨號約齋字流麗在子山伯機之間仲弘字伯謙浦城人芳洲名廷瑞江右人詩家巨擘也奎章閣侍書學士靑城虞文靖公一紙爲汪用衡詩序行欵欹仄字體模糊蓋失明時所作序稱用衡五世祖叔耕亦出西門所謂栁塘先生師朱子而友西山者也禮部尙書宣城汪文節公聘君師山鄭公玉環谷汪公克寛禮部員外郎黟南程公文國朝參政金陵端公復初歙鄭公久成提舉吳門朱公徳潤太子正字四明桂公彥良教諭會稽屠公性翰林編修金華蘇公伯衡共十紙皆與吳季實季克者季實名國英居歙鳳凰山従學環谷仕至長洲學諭季克其弟朝英也師山環谷黟南皆吾郡碩儒而文節之先亦出婺源鱅溪一時文章節義之盛可想見也徳潤字澤民以繪事名吳中復初帖稱令旨到府有吉安之委蓋吳元年事明年戊申攺元洪武矣久成後更名士恆字居貞旣又以字行居歙長齡橋參政河南而伯衡彥良國初文章巨公也駙馬和陽王公克恭翰林侍講學士風林朱公升徽州知府江右權公緯河南李公訥推官徐公遜及劉公昭父某公良枘共六紙皆與唐仲實者仲實名桂芳號白雲故筠軒山長元之子仕爲徽州路教授父子皆以文名風林詩稱杜君者元待制淸碧先生杜本也克恭實繼衛國公鄧愈鎭徽州好賢下士而李公帖稱職守粗遣惟慮民貧不能應承且問政於仲實甚切徐公字敏夫號靜學詞亦豪儁可喜一時賢守貳也風林與環谷諸老相後先而際龍飛之運爲帷幄元臣斯文之窮達固有數邪昭父不知何許人嘗見江敬弘斐然集載其與會稽唐肅輩在濠梁結詩社疑卽其人也樵墅韓公廉及彥良二紙皆與婺源馬氏其稱敬齋者爲馬肅醫而能詩仕爲江西醫學提舉樵墅亦出婺源詩畫與字號三絕其稱則賢者肅之子也泉州路總管鄭公灊徽州通守何公翔卿滎澤丞余公鏞及掲公樞鄭公斌與仲實共七紙皆與呂旭者旭字徳昭西城之裔號菊籬仕爲延長教諭仲實後一紙卽跋此卷者禮部侍郎朱公同代書之考其詳則知前蘇米朱程四帖本出呂氏而樞則豫章學士文安公之孫同則風林之子也灊本作潛字彥昭號樗庵居貞之父鏞字子韶號尙友居休寧鳳湖而斌之名亦見朝野詩選中豈亦長齡之鄭乎小山張公久可翰林修撰鮑公穎進士董公仲可共三紙小山四明人別號醒吟居士以樂府名當世穎字尙褧居歙棠樾師山門生也劉公翼南一紙爲琴趣兩字翼南號拙庵仕爲禮部屬蓋尙古先生博學能詩而尢善琴故翼南書此貽之也左都督追封定邊伯沐武襄公昂一紙蓋武襄鎭雲南嘗専書遣使迎先生將授其指訣聞之當時以疾辭亦不能往也先生諱徳字以名於先生曽祖妣太夫人爲従侄先尙書少保襄毅公正統中嘗拜之予生晚不及見也先生之孫時春嗣藏此帖每相與摩挲撫玩不勝手澤之感而一時老成前輩澌盡已久因少著其出處之略附捲尾俾觀者有考焉而凡名迹之焯然在人耳目者亦不能悉贅云

書所題小金山詩後

成化壬寅五月望日予嘗過岑山渡岑山在歙南十五里淛溪中水四面環之其勢孤絕故師山先生嘗易名小金山山舊有寺曰周流以人迹罕至移北岸寺主堅上人邀予作茶供因畱一詩今十餘年矣堅已物故而詩亦亡去堅之徒道濟托予侄和丐重書之俯仰今昔爲之慨然

書所題鄭公釣臺詩後

成化壬寅五月十二日予詣祖廟於篁墩徘徊湖上觀先世忠壯公射蜃處放舟至富登渡思昔師山先生鄭公嘗愛富登奇石目之爲釣臺余忠宣公爲篆刻厓上與客求之不獲同艤棹厓下犯激湍破蒙翳遣人剜伐苔蝕而鄭公釣臺四字宛然遂口占七言古詩一篇今十有一年矣先生裔孫虯取摹本裝潢成冊請重書之以紀一時之勝江山如故歲月侵尋而學益凋落爲之憮然不能自已追感舊遊題其後而歸之

書云遨摘槁

故歙人鄭騰海在雙橋諸鄭中極好學爲詩若文力追古作者惜其命不淑而早世予不及識之也其妻汪氏出故家尢賢明能愼藏遺槁以俟其子之成不幸三子皆喪獨與一小孫居節益勵間以槁付騰海之弟虯曰吾老矣是必得內翰程公一目庶吾夫之勤苦一世所得者不與艸木同腐也予傷其意爲詮擇百餘篇以授虯曰斯亦足以不朽於一鄕矣使天少假之年其所得者又寧止此哉騰海事親孝屢見於詩其所交率名士亦咸悼其志之無成子以是知騰海之學於父子夫婦兄弟朋友間盡道若此固非特詞藻之可傳而已悲夫

書寧庵捲

予過武林訪劉竹東於湖州市竹東言其友黃君天錫緣名壽之義以寧榜其庵爲請一言時北上匆匆不及應竹東又令其子景敷攜冊尾舟申言再三始克展閱之則諸君子爲文若詩以發之者富矣其何俟予言顧予𨿽不及識君然竊意其庶幾古之逸人心恬志壹與物無競將可以媿世之傾躁者不獨其壽之可徵也因識之冊之末簡見予之有取於君者如此

題範文正公手書伯夷頌後

範文正公之學莫知其師承然每有所事知要而不泛得聖門遺法如在韓文中獨取伯夷頌書之隠然立懦廉貪之志與先憂後樂之語如出一轍其餘小者若彈琴止記履霜一曲大者若摘中庸於經禮中授橫渠張子尢秦漢以來未有也然則學不知要而欲大有所立於天下後世烏見其可哉走過姑蘇晉謁祠下緬仰風烈不勝懷思旣謁之明日公嗣孫従規攜此頌眞迹至舟中得拜觀焉竊附鄙意

書李云陽先生進思堂記後

右進思堂記一通元江淛儒學副提舉一初李君撰元制寧國等路榷茶提舉置司徽之休寧至正中貫云石學士孫子素來領司事而君方同知婺源州此記所爲作也石刻毀於兵而國初弛茶禁故司爲廢壤稅歸於家蓋嘗得此記而誦之鑿鑿乎匡時之策究本之論非茍焉應世之作而猶以未得睹其全集爲憾弘治初被放南還始得所謂云陽集觀之蓋君族孫今學士賓之所輯入梓已號精詳而此記闕焉竊意是篇在集中當不可少者今歲入朝首以相語賓之請畀而附刻之因錄一過如右予鄕故家寶藏君遺墨最多聞溪西兪氏有節士碑亦君所撰求之云爲有司輦致婺源學磨去舊文以刻科貢題名矣旣又聞當時有不忍磨去者止刻其背但移置近壁使不可摹耳急令一工人往圖之僅摹一紙將俟來歲而春初火作廟學一空所謂節士碑亦煨燼無餘矣惜哉予見賓之惓惓手澤每得必記其所従來以示不忘其繩武之業將有在此帙之外者因取碑本相貽而並識之

題謁陵倡和詩卷後

弘治戊申予被放還江南暇日檢所藏故舊倡和詩案多炳然如新而成化甲辰西陵倡和之詩獨闕蓋當時惟學士靑溪公一卷先完余不及書也念謁陵倡和莫盛此畨思以書問公求錄之而不果然未始不往來於心也又三年荷蒙復恩入朝獲見公首語及之乃知禮曹有郁攸之變是捲幸存中亦間有斷裂者憮然爲整一過而示予俾題其後俯仰今昔十易寒暑矣惟公被遇兩朝正位六卿士望日隆蓋將有太平之責若詞翰特其緒餘非所以爲重輕也然使後之人讀是詩而知館閣之下亦有不取足於是如公者遊従末契與有榮焉豈直備一時故事而已哉

書尙約文集後

右尙約文集二十卷故太子少師戶部尙書兼翰林學士泰和蕭公著而公之子昉所編也初予被放還新安昉適爲祁門學訓導嘗攜此本過南山精舍請校刻之久未有以復也會予入朝昉以書請之不置因校一過而嘆曰文固不可以易言然亦有不可少者六籍之文與道爲一蓋淵乎邈哉其不可跂也至熟讀而徐繹之則誓誥論議之詞朝野賦詠之作及史官之所記冑子之所肄者𨿽歷數千百載道術分裂純駁正變不可以相次然帝王之敷令出治士君子之輔世酬物惡能去此數者之目而別爲一道哉譬之時世未嘗無方圓而六籍者規矩也謂物不能盡出於規矩而並廢其力之所可及者過也我朝自髙皇帝注意翰林之臣不勞以簿書俾専代言之任文治勃興作者輩出文皇帝又開內閣愼選其人以充列聖相承得賢益盛若公則固一人焉公宣徳初舉進士髙第歷三朝爲史官奉經幄教國子司宥宻前後三十年其文多本之六籍而力之所及者固將以宣大猷輔典學成造士鳴一代之盛至於捲冊所遺金石所刻載一時之政令述前輩之師友論四方之風俗備檢索資見聞所謂不可少者亦豈必専於文而後爲足傳也哉公正統中與先尙書襄毅公及侍郎葉文莊公相還往甚善先公參政山東時公所贈言在集中可考也矧昉之賢克以經術世其家而又惓惓先徳若此是用書其所見以諗觀者若公之大致則尙書瓊山丘公前已序之玆不贅詩十卷亦先梓行不在集中

書論語或問

或問气質之說一章尾闕四十三字或問見善之說一章首闕十五字蓋當時板本弗完也不知者取語錄中九思二段剿入以充或問文勢大不類今考集成及通釋中勘定如此而九思章下亦原未有或問其妄甚矣續刋者宜補正之

題龜山先生文集鈔

龜山先生文集三十五卷不傳於世久矣館閣有本關請閱之力不足以盡鈔也鈔其有得於心者重加彚次爲十六卷如右藏於家嗚呼先生之文豈後學所敢詮擇哉如羣飲於河各充其量而已

書大雅堂捲後

右大雅堂詩文一卷其篆古爲周伯琦其記爲宋潛溪舒子貞其傳爲蔡淵仲周易董宗文其詩爲劉彥明程邦民周子冶皆元季及國初名流凡以爲鄱陽胡氏作而今刑部員外郎韶所藏也韶六世祖振卿元至正中起鄕兵拒羣盜捍州裏行省承制授鄱陽路判官不幸死於義妻趙挈其孤備歷險阻卒能續其夫之祀而以節聞見於傳者可考也夫當天造艸昧之秋臣二其主婦捐其夫者蓋不可縷數而烈夫貞媛見於胡氏一門宜諸君子爲書其詳歌其事以補史之闕而風世之爲人臣妾者乎予竊念士不幸生亂世至於捨生取義而其間有黯然重不幸者尢不可無白也傳稱至正乙未冬陳友諒冦饒城振卿挈家左次浮梁糾集鄕兵未果丙申九月罹歙人汪童叛遇害嗚呼此所謂不可無白也童本作同吾郡婺源人亦元季起兵捍州裏者歷官淮南行省左丞以忠勇聞東南爲張士誠所害東山趙先生汸爲立傳其載丙申九月事云同率眾二萬破鳳遊山渚砦直抵浮梁連戰皆捷將乘勝復饒城主帥忌其成功乃還以當時事勢度之蓋鄱歙兩軍倉卒之際互疑其爲友諒之人而戕之不審焉甚矣其爲不可贖之憾也昔段匹磾劉琨同討石勒以匡晉室琨不幸以見疑戕於匹磾匹磾亦以不屈死於勒史臣兩予之蓋亦矜其誌略其迹有不得不然者矣予故誦振卿之事而著其說如此大明麗天海宇寧謐士女之生斯時者樂豫嬉恬各職其職以自進於良臣淑女之列而追悼昔人獨爲其所難者豈非我髙廟定一之功及列聖休養涵煦之澤而然哉予於是重有感焉員外君起進士爲刑曹才譽甚美殆忠節之報食之而未盡者當於是大發之以爲世勸也歟

題範太史文集鈔

太史範公淳夫文集五十九卷祕閣本嘗請閱之因手摘抄爲十七卷又取伊洛淵源錄名臣言行錄宋史傳附其後爲一卷如右公爲蜀公之従孫申公之壻溫公之門人其所嚴事爲康節眀道所同僚爲伊川東坡於經史皆有著述而論語解唐鑑獨傳學者當時號講官第一而史臣亦謂其奏議可比賈長沙陸忠州誠確論也然予觀伊川在講筵自謂少溫潤之气得淳夫來尢好則疑公爲易親之人及觀東坡毎對人戲謔屬其勿令範十三知則又疑公爲難犯之士豈其稟之粹養之完而又盡一時家庭師友之盛故見於詞气自然中節而無偏固淺陋之失也歟然則讀公之文者當識此意可也公曆官翰林學士坐元佑黨貶死南渡後追復龍圖閣學士嘗有請以正獻爲謚者今亦不見於傳云

題汪文定公集鈔

玉山汪文定公集五十卷舊有刻本今亡而祕閣本獨存嘗請閱之力不足盡鈔也手摘鈔爲十二卷如右公諱應辰字聖錫其先自新安徙玉山舉紹興五年進士第一官至端眀殿學士於朱子爲前輩而講於朱子朱子極重其爲人其任敷文閣待制日嘗舉朱子自代蓋其所見之髙所立之卓所得之粹誠一時碩儒惜世未有知之者然誦其詩讀其書當心得其爲人殆未可以言語相曉也

書湯東澗妙絕古今文選後

右宋湯東澗妙絕古文選本最殘缺予凡得十數本皆未盡善近得矣匏庵家本校之始完然予家所藏閩本四卷吳所蔵浙本無捲行欵次第多不同批點論斷亦有詳略予家本有趙東山跋語號得東澗去取之意而吳本無之意當時未嘗入梓也

書齊雲巖記後

休寧道士徐珌元實住此山嘗爲捲請予書其地之興廢予病未能也珌元每出山必候予南山書院久之念無以應乃檢獘稿得往歲遊齊雲巖記頗詳將書畀之值珌元用有司舉爲道會而予亦被召北上矣相遇京師授雷法及養生之說屢參請而志不厭殆將有得者師授雷法及養生之說屢參請而志不厭殆將有得者而予不足知之也渺塵蹤之旣逺望勝地而興思尋猿鶴之舊盟尙有俟於他日

書艾郎中所藏山谷眞迹後

古之妙詞翰者不拘一律往往隨其興之所到爲之故自有佳處非具眼者莫識也韓子爲樊宗師志卽似樊文與孟郊倡和便作郊語豈故爾殊耶其才力兼人觀者莫能盡其捭闔檢縦之妙爾山谷眞迹流落人間者與石本亦大小出入不能盡同也武選郎中艾君徳潤以所蔵九歌眞迹見示其筆勢鄭重優裕略無排束跳逸之態如珊瑚木難見者知其可寶惜予鄙朴素劣於書不足以語此計有具眼者因杜徳幾而知衡气幾則知山谷此本捭闔檢縦之妙爲不可及也

書所題汪尹四景畫詩

後予往歲過大阪友人汪君璽請飯其家且索題此後君之子玄錫委禽於予季弟之女談者皆謂此詩若有讖焉君成化中授武昌尹卒官而予侄女亦抱甥矣玄錫從予學於南山書院請重書一過因識其後

書伊川先生眞迹後

右伊川先生親筆書一紙本出程氏而淪於師山鄭氏舊矣書稱光祿丈不知爲何人考範太史集止有樞宻徐公贍神道碑一篇其贈官爲銀靑光祿大夫豈指贍邪範又嘗志銀靑光祿大夫宣徽郭公逵逵子忠孝實従先生遊則所謂光祿丈者又似指逵也但書稱碑文郭乃志銘爲不同爾惟宋南渡以來若度正譚善心輩惓惓訪求先生遺墨或僅得其門狀與斷簡亦什襲謹蔵之況其手筆出於海桑之後燔蝕之餘而紙墨完好炳然如新者哉是可寶已師山諱玉吾郡碩儒子孫居歙西敏政過之獲拜觀焉因摹歸刻之家塾敬識其後

書重訂程氏世徳碑銘後

按鄭氏舊譜有元學士張起巖所撰程氏世徳碑銘語冗意復誦者知爲贗本也近得張公刻本文集此碑在焉以舊本相校布置略同而文絕異蓋兵火之餘碑本毀失後人出於追憶而又剿他文以足之也謹訂著之以袪觀者之惑

書孝義處士閔君墓銘後

予以成化丙午銘處士之墓今十年矣石尙未刻也於是處士之配孺人王氏以弘治丙辰十二月九日卒巖童將奉祔董川之原請予嗣書而並刻之孺人諱柔生永樂己丑九月十三日壽八十有九巖童以歲庚寅得次男曰九十蓋處士孝義足以裕後而孺人福齒實享成福若巖童之生盡養沒致哀思顯其親之心愈久而不替皆可書者閔氏後人尙勗之哉

書統宗譜後

予旣編刻程氏統宗譜完宗人之預者四十四房受譜者一房不下數十人然所居逺外不一故受譜之日每房亦有一兩人不克至者時迫於上京其所遺本遂藏於家因令扄鑰什襲以俟曁予一再南還二十年矣計終不復至將取而燔之諸宗人議此但不可以授非族者爾若出於四十四房之下而不及受者畀之何嫌於是諸房之願受者各取其一授之而題其尾用諗觀者以見此本之所自來且諗其族人宜敬奉之以毋昧其先之所自出云

書先祖行狀後

敏政少從學於安成先生彭文憲公時未有所知而先妣夫人棄背先公以侍郎薛公之狀求銘於先生其間世系多失書者蓋先曽祖洪武中謫居北方家集散亡至先公始欲重訂本宗譜而槐塘孟公譜初出中間不無有異同者嘗以置憾成化庚寅先祖獲尙書贈典法當立碑神道敏政因告於先生請易墓文爲碑銘先生許之爲更定其世系之失書者增入子孫之新育者且命敏政書其陰以定著家乘取驗來今蓋是狀之失書者有三忠壯公之後分居南北南宗出忠壯十四世孫唐禦史中丞都使公澐北宗出六合令大辧大辧傳十三世至宋文簡公琳與兩夫子子孫従髙宗南渡與休寧之族聮居護繼而狀止云公卽文簡之裔其失一也忠壯十三世孫璊生嶧嶧生四子粹實英秀而大辧七世孫巖仕唐爲義武軍兵馬使銀靑光祿大夫檢校工部尙書兼禦史大夫封安定縣開國伯其子亦名秀今狀乃以博野房系於璊下之秀而義以巖之官爵歸之其失二也文簡公子孫一房従南渡居鄱陽在元有中書左司員外郎宣誼生浙江行樞宻院都事社而休寧舊譜澐季子南節居休寧陪郭十一世孫圉贈中書左司員外郎子榮秀爲儒學提舉實伊川七世孫之來繼者榮秀生二子長文貴次季熒又以繼伊川七世孫祉號儒行處士文貴子亦名社而狀本孟公譜系鄱陽社下其失三也其失𨿽三其實則非有異者舉始而未竟其終見此而不致詳於彼也嗚呼以他鄕異姓論人之世又諳於譜學其失固宜而子孫不審之責則有甚焉者矣敏政竊爲是懼故繁其辭而不殺以告我後人亦使聞者知世系之重當愼而不可忽云

書蕭氏祖塋詩卷後

先少保尙書襄毅公之捐館也朝廷遣使賜葬休寧南山之原蓋十七年矣而先夫人棄背於京師官舍敏政扶柩而南道出荊門巡撫都憲熊公遣人致弔舟中且云齊河蕭訓導者極善堪輿家說請必致之以副執事哀悃何如走哭對曰幸甚蓋抵家三月而蕭君至至則敏政已獲奉襄事矣因與君行視丘隴而詢其說君憮然曰龍穴沙水悉合古法殆吉地之尢者近所未有也而或者以方位星卦責之多見其誤哉予以是揆之心益安而重蕭君之言儒者可聴也間日蕭君手一冊以告曰此吾先大父愈之所遺者先大父嘗以郭氏之學隸名欽天監嘗受命典塟事於秦藩而先隴在常熟之鳳山者不獲以時歸省每一念之輒流涕嗣王惻然書祖塋二字及賦詩一章貽之縉紳大夫聞者多繼聲其下願得一言將使大父之名藉以不朽也走自在苫塊不復與文事而獨念蕭君逺來又其所惓惓者丘隴間事其注意固與予同也則告之曰古之人有逺適必哭於墓而後行者重其先體之所在也若子之先大父其知此乎而又得君爲之後以經術致身因之以謹先塋而揚祖徳非達道藝識重輕之君子有是哉可嘉也告別之際書以歸之而呶呶之咎誠有所不可逭矣

書吳氏所蔵先世遺墨後

宋誥二家牀一休寧瑯斯吳氏家物也誥爲吳士林之所受士林宋嘉定元年進士又三年始授迪功郎歙縣主學再加修職郎在咸淳元年誥中列銜首相賈秋壑次相江古心也忠邪並進𨿽堯舜不能以爲治況叔季乎蓋不十年而宋社屋矣家狀爲吳騰所自敍騰嘉定十六年進士歷官知欽州其舉主若陳司業塤李待制性傳輩皆一時名臣凡八薦舉極其奬重殆淸介不屈之士故歷州縣三十年猶爲崇禧祠官則當時賢人君子之沈鬱下僚從可知矣吳氏後人曰孟髙我從叔彥秀君之壻實蔵此本間奉以相示蓋自嘉定癸亥抵今弘治丙辰二百三十年矣𨿽綾紙首尾少有脫落然兵燹之後文獻所徵求如吳氏之能保此者鮮矣爲其子孫者尙謹嗣之而又力學趾美庶無負上世之所敷遺者哉

書左朝奉郎將作監丞汪公若庸墓志銘後

按宋紹興辛巳完顏亮大舉南下國勢岌然當是時趙鼎貶死張浚胡詮逺謫萬俟卨湯思退之黨猶眾公亦嘗有言矣身逺位下莫由自效忠憤所激扼腕以卒殆不忍見敵之逞國之亡而以身爲殉者邪嗚呼魯連之志屈原之忠公蓋慕之而史失書故人鮮知者可嘅也予讀此志因表出之俾觀者知公之所立不獨文學而已

書新安文獻志後

初予編新安文獻志成今少宰鄆城佀公適以謫來知郡事許爲刻布旣而公被徵入朝不久復受詔巡撫南畿遂下令於郡置文梓以俟而繕寫未竟不及付刋也乙夘冬予以憂還裏嗣歲春始復葺舊書而佀公所置文梓無恙因言於同守瀏陽彭君哲航至休寧置南山僧捨召工従事而工巨役繁無所從出會太守山陰祁君司員至乃與彭君各捐俸金爲倡且用儒學生汪祚等言求助於先賢之有後者旣而侍禦三山李君燁以謫來知休寧事益用作興務底於成通守南海黃君惟節郡推馬平王君經曁歙令丰城熊君信祁門令江夏韓君伯淸婺源令宋城喬君恕黟令長樂髙君伯齡績溪令番陽胡君漢休寧丞縉雲李君文主簿商郡侯君晟典史宣平朱君盛各以其所勸助者求相成之工以克完蓋是書之編以字計者一百二十萬有畸以板計者一千六百有畸非諸君子垂意斯文固不能致此而興道善俗之功實盛於斯不可泯也謹書以識凡郡邑間所樂助者悉列名其後而新安千戶於君明所捐獨多特表著之爲尙義者勸云

書敬義堂後

右敬義堂三大字宋文公朱子爲先世祖格齋先生所書銘一章則西山先生眞文忠公之所著也當時皆有石刻兵燹以來惟三大字尙存銘刻亡矣而西山集則又有錄無序編者失之也緬仰欽誦道矩凜然敬揭於堂而錄銘章於下用自警策且以示後之人焉

書胡子知言後

走少見東萊呂氏有知言勝正蒙之說渇欲覩其書而祕閣所蔵亦無之恆以置恨因徧求之四方三十年不獲見弘治己酉春南歸過姑蘇遇楊君謙儀曹語及之君謙云嘗見之昆山蔵書家許轉錄之久未得也會族侄文傑有事三吳乃委之而得諸陸氏上有筱堂圖書蓋故張節之憲副所蔵者其間亦多錯誤遂手校一過別取吳文肅公眞文忠公二跋置目錄後凡書之見於朱張呂三先生疑義中者皆不復出而自爲一卷又取文公先生所論及宋史傳爲附錄一卷蓋欲使此書彚次完粹以便講習非敢有所去取也新安千戶於侯文逺之子應見予之惓惓於斯也爲刻梓傳焉亦可謂知學向義者矣竊觀胡子之書有曰學欲博不欲雜守欲約不欲陋文公先生嘗誦之以警後學然則讀是編者要必以此言爲準而後庶幾有所得乎

書經禮補逸後

鄕先生還谷汪先生著書凡十餘種皆擴前賢所未發有益學者然惟春秋胡傳纂疏綱目凡例考異盛行餘多不傳蓋聞先生旣沒悉被一人紿去掩爲已書矣經禮補逸一編尢號精確不可得見可見者侍郎曽公之序爾予族孫恕保每語及之恆切憤悼思盡復其書之亡者未能也其子儒學生啟従予遊知予之惓惓於是乃百計購得之其原本𨿽被攺竄然有附麗而無刓補所攺竄亦不過以焉爲也以乎爲哉之類眞贗之迹皦然甚明使其人重錄一過毀去此本則先生之故書不可釐正矣此天不墜道而後學之幸也先生玄孫文彚從玄孫仁智等與恕保亟圖刋布祁門令武昌韓君伯淸實來相之予因爲手校且摹先生之眞於編首別爲附錄一卷使學者得以致髙山景行之思焉乃若韓君之興教善俗與恕保之尙賢秉義文彚仁智等之守禮崇孝皆得附書爲來者勸

書儀禮逸經後

右元吳文正公儀禮逸經一帙當時刻於國子監崇文閣國朝宣徳中尙存見楊文貞公圖籍志館閣書目亦有之天順初予被命讀中祕書已無其本而國監本亡久矣太司冦何公廷秀亦渴見此書與予約護訪必得爲期餘二十年竟無所聞也成化甲辰春過吳門知楊儀曹君謙喜蓄書諏之雲家有蔵本猝尋不獲艤舟候數日得之亟以書報何公何公復書曰斯禮之不墜天也然欲謀重刻以傳未有應者弘治丁已冬予服闋將入京而縣學重作明倫堂師生奉金幣以記請辭弗獲則念學校禮之所從出也受以舉斯役且記是書得之之難及予之癖而況系禮之大者有文正公本序及李莊靜先生之引不容復贊云

書家譜後

譜刻旣成塡諱繕寫校對之人各請一帙以承式於他姓者諸宗家難之予曰不然譜學之廢久矣如因之而於惇宗善俗小有所益固不可閟爲一家之私書而示人以不廣也歐蘇之譜皆梓行集中豈嘗預削之以虞後來非族者之冒續哉纂述條貫旣宻且嚴冒之徒以自暴其不韙爾具目者見之眞僞了然亦不足憂也

書南京太常少卿長沙夏公傳後

白鶴山人傳一通故南京太常少卿掌尙寶事長沙夏公瑄所自述也公太師忠靖公之子用蔭入官負問學以才略自許當正統景泰間屢上疏論事其大者欲靖南夷以息民力討北敵以復讎雪恥其間攻守事宜屢數千言气甚昌策甚奇顧世無知而用之者遂兩乞便養一引疾攺官畱都未幾而卒卒之前猶具疏請上遵祖訓教皇儲以保成業詞極哀懇蓋不果於忘世也初公之不見用也以文翰自放於秦楚山水間登臨懷古人莫之識侍郎王公偉獨知之故自述以見志如此夫以唐李衛公徳裕宋範忠宣公純仁皆以宰相任子入官勲烈謀猷光照史冊士之所立固系其逢豈人力所能致哉公之畫策制敵與衛公略相似而死不忘君乂忠宣之志也使究其用當有可觀乃卒老散地傳之後來𨿽爲世追悼可也公子崇文舉進士歷官南京通政參議來京師出此傳相視竊意忠靖公之澤當大衍於斯而公之志亦將獲伸乎惜此傳作於生前事未備者參議公尙續書之庶讀者得以考終焉先少保襄毅公畱守南都與公厚善倡酬之作具在也披誦再三不勝世契之感書其後而歸之

書古城山古迹

弘治丁已有司禁石工鑿古城水口山皆於山後取石得崖刻云兵馬先鋒程南節領軍駐此作平安寨字畫尙完石工不知而鑿之矣其下掘出石礟數百蓋當時戰具也今山后土名寨山居人亦多程姓相傳云當時擔負行李而來意従行人也

書先公澗河莊遺囑後

先襄毅公初營此以付敏政將歸老焉其後出守南都得地於休寧南山溪上遂畱居之不復北歸而澗河之莊亦荒寒矣每誦遺囑不勝泫然異時當葺理仍舊先公有靈慨想故土或神遊其間以少逭不孝之罪云

題塟書後

漢藝文志有形法六家百餘卷而郭氏葬書隋唐經籍志皆無之惟晉書郭璞傳云有郭公者客河東精卜筮璞従之受業公以靑囊中書九卷與之遂洞五行天文卜筮之術著洞林等書十餘萬言乃無塟書則今之所傳必九卷之一漢形法之遺而所謂郭氏者亦殆指河東之客邪又云璞門人趙載嘗竊靑囊書未及讀而毀於火疑今所傳二十篇者當出於後人追緝非完本也元艸廬吳氏就其中訂證爲內外各四卷然後純駁皦然可因是以溯郭氏之舊矣故庸師安於故常又喜售星卦之說由是吳本寖微傳者益鮮吾郡謝子期氏究心是書乃取金華鄭氏所注本及卜氏雪心賦蔡氏發微劉氏囊金各爲之注號地理四書新安千戶於侯明將捐金刋布屬予識之予觀東山趙氏有塟書問對一篇詞雅理正宜錄以附捲後用備一家之言且使葬親者知窮理之爲尙而不惑於異說云

書本宗譜後

右陪郭程氏本宗譜三卷首世系次小傳次附錄凡有涉於地望祠墓及訂誤垂逺之大者若通族別支已具統宗譜祖徳先業已見貽範集者皆不更出也本宗譜始唐祭酒府君續於宋太師文簡公而伊川先生繼之元見山處士又繼之先尙書襄毅公亦嘗屬意而未成也顧其所以訓子孫崇孝義而惇敬睦者序引炳然至詳備矣小子何贅焉然小子之所願於族人者一言曰學而已夫學大之爲貞臣爲碩儒小之爲上農爲良賈無所往而弗宜不學則反是可懼也矧我先世獲生遇宣聖傾蓋於途者一人沒傳宣聖之絕學侑食於庭者兩人學固程氏家法也可弗勉乎勉之則可以承先澤迪後昆而有光於斯譜譜不徒作矣梓刻旣成敢系此語致三復之意焉

書萬川閩節婦挽詩後

古稱婦行不踰閾而近世有爲之序述贊頌至於累牘積歲請請不已者豈古之道應爾邪予曰不然婦行之不踰閾者道其常爾若節婦貞媛之事可以厚天倫振頹俗者惡無可序述贊頌以表異之而使之泯泯無傳邪觀諸君子所爲萬川閔節婦之挽辭𨿽音調不一而出於好徳之懿示勸之嚴固不可少也孺人姓汪氏爲閩氏華甫之妻生子萬珠始六月而寡守節至七十五歲而終予嘗爲之贊矣萬珠之子國學生寶應復攜此冊求一言顧予謭薄安能如衛宏之序柏舟劉更生之傳列女以永孺人之名於斯世哉然所居南山與萬川一水之隔聞孺人之節行稔且久矣稔且久則其言𨿽謭薄豈可己而不可已也

書戴文進菊花卷

菊花一卷前一截爲墨菊後一截爲五色菊相傳爲錢塘戴文進所作今休寜縣幕朱君所藏也君間持以過予予觀其位置錯綜極有思致而水石尢奇因題其首曰晚香叢淥而歸之抱朴子雲南陽之甘谷水左右生菊花落其中人飲其水者多壽因號菊潭此卷殆擬其景而作之者歟壽徵之象朱君後人宜寶之

書南山雜詠後

被召北上道出錢塘侍禦徳卿索書近作無可應者檢敝篋中偶得壬子歲南山雜詠二十篇書以相付歲華飄忽舊學益荒奔走道途有愧此詩多矣

書王若水畫

右元人王若水十三雀總戎郭公彥和之所蔵也雀之叢鬭者三飛而欲赴者一掩映於竹間者九或見其啄或露其尾飛鳴轉折曲有思致時春雨舟暗兼病目披閱數之不能得其多寡童子以豆識之方得其實亦可謂工矣學士錢先生鑑定爲若水之筆有小沈隸首諸公題詠而東海半江久不錄其辭翰尢可惜也彥和讀儒書喜圖籍其所蔵蓋不止此庶幾慕濟陽之淸風而興起者乎

跋廬陵曽君所蔵隸濵蘇公手帖

予被召北上道出毘陵太守廬陵曽君望宏見訪舟中出其所蔵宋頴濵蘇公帖一紙相閱蓋頴濵歸自嶺表過慮陵與其上世司法公者帖中言溫夫受知山谷移忠受知東坡司法之父兄也溫夫名肅移忠名安止司法名安彊父子兄弟當諸公放斥時不畏黨禍禮見請益惟恐後宛然家風可想見也彼據髙享大仇視忠賢擠扼下石惟恐不力者何人哉而好賢秉義乃出於地逺位下之人於此可觀世變矣東坡字刻徧海內流傳至今頴濵字少見於世殆専於文而不數數於此邪頴濵嘗爲徽之績溪宰親書詩刻尙存較此亦有不侔者豈以老壯而異邪太守君能寶之三百年餘將俾其後人考觀世好可謂賢子孫矣豈在書法哉

企庵跋

同邑陳生鰲字文元故宋弗齋先生之裔元定宇先生之族孫也以儒學生從予遊子間過之請名其室之蔵修者因題曰企庵企者有所慕而至之之謂也世之以文章入試而得魁元者取況於鰲此人爵之企也等而上擇善窮理倍其功力如弗齋之弗措如定宇之定性此天爵之企也企乎企乎可不知其所自勵乎

書所錄遊黃山詩後

僕不作韻語三年矣禫服再月始與客一至黃山得詩十五篇景勝句拙旣不足以相當而又冗與病兼𨿽欲求工不可得已楫之冬官與徳卿侍禦並使錢塘乃遣一力以素捲索近作漫錄一過楫之盛年壯志學行兼茂公署之暇與徳卿時一披閱知予之近況迫於衰朽而酷嗜泉石若此其不能有爲於斯世可知也夫

書魏氏家譜後

魏氏家譜一卷附錄志銘事狀四篇鶴山先生文淸公裔孫芳之所蔵也其可見者卭之髙氏魏氏皆巨家世姻護繼髙者有忠襄公稼樞宻公定子參政公斯得名著宋史忠襄之族女鳳適魏氏子革生六子而鳳之弟黃中無嗣以革幼子孝璹後之革次子上行無嗣復以璹幼子了翁後之然則鶴山𨿽髙氏實魏產也黃中之名不見於譜而斯譜下注云表叔了翁然則此乃髙氏譜以著鶴山之出繼當別有魏氏譜以著鶴山之本宗今不可見而名之魏氏譜者後人所加也芳旣寶奉此帙又什襲其雅言板本惓惓祖徳而猶以不獲盡見遺書爲憾顧予末學仰止先正嘗於祕省得視九經要義惜其卷帙太多不能盡錄錄其所著渠陽雜鈔及大全集時莊誦以自益之他日當以錄本付芳俟有司之尙賢樂義者俾與雅言並行廣正學於天下非但此譜爲一家之書而已

書東海艸書後

曩余問東海索艸書輒謝曰待偶然有得意者當舉以爲贈不敢取應酬者塞命也然竟不獲其所謂得意者恆以寘憾乃若倡和詩篇往返書札則所得甚富每一展玩疑所謂得意者或在其中𨿽東海亦或不能自知邪時行黃門持此冊見過摩娑再三怳然如見其笑語而東海之不作久矣噫時行尙謹護之安知不有好事者以爲得意之筆伺其傍而拔其尢者以去邪

書錄遊黃山詩後

少司徒華彥劉公時雍以素楮索書無可應者獘篋中得近遊黃山詩數章姑以塞白矧當秋暑目昏旋拭旋書刺眼殊甚幸不以示人也

跋鶴山小隠捲

休陽蘇士貞宋翰林承旨易簡公之裔處士叔武之子學琴與詩於汪尙古先生學成構室於鶴山之下以小隠自名蓋一鄕之名士也不幸早世其孫曰皓者請予追賦因得盡覽其捲長篇大章殆無遺蘊慨嘆之餘以見小隠之風韻可想而其後人又若皓者惓惓弗忘先善修身踐言祖孫相望遂識其尾以重文獻之足徵云

書率口程肯堂心宇墓志銘後

按心宇五世祖惇臨在宋以殷碩行實重其鄕而族始盛有祠在柏山寺子孫本其功而不忘也惇臨四世孫夢麟嘗遵伊川先生之說立宗會弘齋序之而又銘心宇之墓蓋曹程世戚弘齋巨儒館於程氏最久也國朝正統中惇臨九世孫玩道和等倡立忠壯行祠以展宗會之禮弘治初十世孫鼐又合族人修復柏山故祠以重始遷之祠兩祠祭規悉用家禮參以時制而鼐之子曽編訂刻梓以傳蓋敬宗睦族之舉在諸程中多稱率口而其講授淵源亦有所自云弘治壬子仲秋一日曉起因閱率口程氏世澤編題心宇志後如此

篁墩文集卷三十九

●欽定四庫全書

篁墩文集卷四十

﹝明﹞程敏政撰

○行狀

光祿大夫柱國少保吏部尙書兼華蓋殿大學士贈特進光祿大夫左柱國太師謚文逹李公行狀

曽祖諱寛甫贈光祿大夫柱國少保吏部尙書兼華蓋殿大學士妣喬氏贈一品夫人祖諱威故雲南江川縣丞累贈光祿大夫柱國少保吏部尙書兼華蓋殿大學士妣楊氏孟氏俱贈一品夫人考諱升累封榮祿大夫少保吏部尙書兼華蓋殿大學士加光祿大夫柱國妣葉氏贈一品夫人繼常氏封一品夫人公諱賢字原徳姓李氏世居河南之南陽鄧州爲巨族其先相傳有兄弟四十八人同爨宋宣和中旌爲義門值兵燹失其譜牒至諱成者生義卿寛甫之考也寛甫生威元至正末起鄕兵捍州裏歷陜西幹州揔帥佩金符與主將不合棄官而歸國朝洪武初以薦起至雲南江川縣丞有恵政是生榮祿公公之考也公生而气宇凝重不妄舉止嘗得疾劇葉夫人危之有老嫗來視曰此非凡子幸母無以爲憂言己卽去明日疾愈人以爲神七歲知向學稍長入爲州學生學業騰進一時師友皆莫敢與齒舉宣徳壬子河南鄕試第一方宴鹿鳴有鶴數十旋繞廳上布政使李昌祺舉酒酹曰將必有名世之才乎癸丑舉進士奉命察山西河津蝗災時學士薛公瑄以禦史家居公往造之叩質所疑薛公亟稱之以爲英悟淳確非流輩可及英宗皇帝嗣統公上疏言帝王之道在愛養黎民疏逺降戶𨿽聖人一視同仁其施也必由親及疏未有赤子不得其所而先豢養降戶者今京師降戶不下萬餘以俸言之指揮使俸三十五石而實支一石降戶則實支十七石五斗是降戶一員當京官十七員半矣傳曰朝無幸位則食之者寡此豈幸位之比況降戶旅寓京師一旦有警其勢必不自安前代己覆之轍可不鑑哉乞斷自宸衷爲萬世計勑兵部漸次出之於外不惟省國家萬萬無益之費又可以消未萌之患蓋公筮仕卽有志當世如此𨿽議者難之而已己之變畿內降戶羣起扇亂以應敵公言始驗正統丙辰授吏部驗封主事會有旨文官誥勑三年不得請必俟九年者公以職守所在復上言此奬勵臣下之良法若俟九年則得者恆少不得者恆多廉貪不分勸懲不立乞仍舊便後卒従公言公以人才系太學而太學因元之陋上疏言國家建都北京以來所廢弛者莫甚於太學所創新者莫多於佛寺舉措如是可謂舛矣若重修太學𨿽極壯麗不過一佛寺之費請及時修舉以致養賢及民之效後數年詔新太學實自公發之乙丑升考功郎中踰兩月丁母葉夫人憂久之轉文選郎中俟終制赴京公官吏部更三任率公暇手不釋卷尙書王文端公以公輔期之而少師楊文貞公每以不識公爲歉南陽知府陳正倫文貞友也因要公往見之公不肯曰無一面之雅而造門是求知也士大夫兩賢之己巳秋敵攻大同時中官王振貴用事力主親徵吏部侍郎當扈従以疾告公代之行師潰於土木英宗北狩扈従官多預其難公瀕死而還景泰初上正本十策曰勤聖學顧箴警戒嗜欲絕玩好愼舉措崇節儉畏天變勉貴近振士風結民心大略言朝政闕遺有司利病生民休戚中外進言已詳然有闗於上之身心者或略臣以爲陛下一身家國天下之本而心又一身之本也正其本萬事理惟陛下之心旣正則家國天下之事可以次第推行乞畱中以時省覽詔付外而給事中李侃等以災異上疏謂李某忠言宜賜鑑納乃復取奏入命翰林繕寫置左右焉辛未敵遣使求通好有詔絕之令廷臣公議長策公上言敵所以輕舉無忌者恃其弓馬之彊而已在吾長策惟有所謂戰車若衛靑之武剛車者可以禦之而又有取勝之道則火鎗是也用得其法行可以退敵驅之出境止可以衛民使得耕作然此策固善又在將士何如夫今之將士猶古將士而朝廷於將帥特彰剖封之典於士卒頻加賞勞之恩待之厚矣然不能一爲國家復讎雪恥此忠臣義士所以扼腕而不能安寢也詔加奬諭仍飭中外將臣采取而行是歲冬以合廷薦升兵部右侍郎壬申奉命察四川有司之不職者癸酉還京轉戶部右侍郎公以敵欲無紀不宜終徇上疏言敵相額森近弒其主並吞諸國包藏禍心其志非小若只聽其講和貢馬圖金帛之利蔑敬順之誠增數冒名曽無定約竭生民之膏血供無厭之貪求在彼日見盛彊在吾日加罷獘持此悠悠實非長慮惟陛下奮仁者之勇勵總戎之臣惕然於心不少自逸觀釁而動以挫長驅之勢振在吾之威則在彼之心自懾方來之患自弭詔下兵部少保於公謂李某言誠爲正論請下其章以勵邊臣甲戌轉吏部右侍郎詔頒君鑑錄於羣臣公擇其中善可爲法者二十二君又詮其最切者數事曰鑑古錄上之蓋深有意效忠於上爲孝友恭儉之事而力莫能與也英宗復位一時輔臣多竄殛遂以人望召公兼翰林學士入內閣典機務未幾進吏部尙書兼官如故左右欲以汪後徇葬者上問武功伯徐有貞及公公言景泰初汪後卽不得志況二女皆幼可憫臣愚以爲宜厚遇之上憮然以公言爲是山東奏民饑𨿽得內帑銀三萬而不足上復召有貞及公議有貞持不可曰散銀有獘無益饑者公言天下事未嘗無獘顧奉行何如耳散銀有獘而不貸是視民饑死而不拯也因噎廢食豈爲人上之理上深以爲然命增銀四萬兩民賴全活甚眾時太監曹吉祥忠國公石亨以迎上復辟爲己功竊弄威福上漸不能堪乃密語有貞及公宜恊心輔朕公自念遭逢不偶凡事一以至公處之吉祥與亨滋不悅亨率兵西徵禦史楊瑄劾吉祥與亨縦家人奪民田上嘉其敢言命吏部識其名將擢用之亨還與吉祥謀此必有貞及公所使相與愬於上言已有迎復功爲有貞賢等所傾將俾臣等無噍類因伏地流涕不已乃諭旨言官劾公等並下獄其日風雷雨雹大作損殿宇公署瓦木甚異上知天怒在此亨等反言上天亦怒公等𨿽彊解釋終不自安明日言於上釋之詔俱謫外任公得福建布政司右參政將辭而吏部尙書鹽山王公是日得専對語有間上曰李某與有貞𨿽同事未嘗阿比王公因頓首力言公淳謹可大用上頷之卽日畱爲吏部左侍郎踰月承天門災詔復公尙書學士公上章懇辭不允戊寅春賜玉帶以示優寵皇太子將出閣公請擇學術端良之士備輔導乃上劉珝等數人爲春坊官上仍命公總之日授書正字於文華殿時崇仁處士吳與弼以薦聘至京上喜其來問公曰與弼當授何官公曰與弼老儒必能成就君徳授春坊諭徳専輔靑宮爲宜與弼固辭恩命不受乞歸田裏公復請徇其志以勵士節上思建庶人幽大內六十年欲赦之左右多以爲不可召問公公曰陛下此一念太祖在天之靈實臨之堯舜存心不過如此上意遂決遣中官衛送居之鳳陽出入自便初石亨以文臣總軍務於邊使武臣不得逞因請罷之居無何邊徼騷然上悟其非命公舉可任巡撫者蓋都禦史李秉芮釗白圭王宇陳翌皆公所薦一時號稱得人尋命公總修大明一統志公偶患足疾不能造朝上遣禦醫來視又數遣太監安寧以政務問公旬日方愈入謝時禦史劉浚劾太傅安逺侯栁溥敗軍之罪上怒曰與賊遇安能保其無損且將校聞浚言豈不解體將遣人縶之公曰耳目之任職所當言惟明主用其是舍其非而已不當見譴石亨等遂乘間譖公以爲回護文臣會上知公已深譖率不行而大悟公言爲是浚得薄責己而溥還自陜西上曰溥爲主將畏縮致敗不罪之何以警眾諭言官廷劾之奪其太傅景泰間三年一度僧數萬是歲如期來集公言於上曰此輩有損無益宜後十年一度爲著令初上於便殿屏人謂公曰吉祥好預國政聞四方奏事者必先造其門柰何公曰自古人主權不可下移若陛下每事自斷惟公道處之則彼漸不敢預而趨附之人亦自少矣上曰朕意亦然會石亨敗家居其従子定逺侯彪謀出鎭大同諷大同人薦已上廉其詐並逮亨置於法因問公迎復事公曰當時亦有要臣者臣不敢從上怪問何也公曰天位乃陛下所固有若景泰不起羣臣表請復位名正言順何至以奪門爲功奪之一字何以示後此輩實貪富貴非爲社稷計倘景泰先覺亨等何足惜不審陛下何以自解幸而事成得以貪天之功然天下人心所以歸向陛下者以正統十數年間凡事減省與民休息所至今爲此輩損大半矣上竦然大悟詔凡以迎駕奪門冒功升者四千人悉褫職中外肅然蓋非公忘身徇國不避讎怨莫敢發者前此榮祿公以封贈恩詣闕謝至是陛辭上特賜寶鏹三千貫因顧謂公曰先生已盡天倫之樂乎公頓首曰臣父子所以有今日者皆陛下之賜是冬賜甲第一區公上章懇辭上曰聞卿舊宅去朝頗逺特賜近居以便宣召所辭不允遷居之日上及皇太子皆有落成之賚公以朝覲官黜陟之典往往應故事無以示懲勸言於上罷不職者數百人旌異者十人賜宴禮部上命公與尙書鹽山王公主之庚辰敵帥博囉攻大同守將失利遂深入鴈門闗烽火徹於京師民驚遁不可止公請急發兵遣兩都督將之出鴈門倒馬二闗旬日始定明年敵西攻涼州莊浪公知上以敵入爲憂陳邊事五條上従之遣懷寧伯孫鏜率兵往禦時江南北大水而加以師旅公言宜布寛卹之典遂罷天下所取花鳥板枋之類及暫免采柴追馬淸匠刷捲諸事而采柴一事歲省銀三十餘萬兩吉祥従子昭武伯欽殺人事覺禦史劾之上𨿽見原而下詔戒諭勲舊之臣欽益懼與吉祥養死士謀不軌幽上於南宮而立皇太子因西師行乘機入內爲亂朝臣當道或有憾者戕害之擊公傷首及耳且持公謂曰某等迫於讒間不得已爲此請入疏以申救公曰爾旣殺讎償怨能止戈反正我當言之上得疏乃知公在甚喜旣脫於難上急召公入公手疏曰逆賊就禽此非小變宜詔天下一切不急之務悉皆停罷且言自古治朝未有不開言路者惟權姦欲塞之以遂其非由是陷於大惡而不悟自石亨等排黜臺臣言路閉塞其流遂至此極上悉報可下寛卹十餘條而以開言路殿焉上念公忠勤下勑加太子少保公上章懇辭不允公以西師未解而京師有變大軍未可輕出請復都禦史王竑俾與兵部侍郎白圭分道禦敵虜引出邊臣請罷兵而議者懼有後警公上言兵出在外可暫而不可久暫則爲壯久則爲老且敵安能保其不來若慮其復來更無休息之期況人民供輸疲困已極宜趂河開班師使民得屯種爲便上命廷議率従公言聖烈慈壽皇太后崩上見公所服斬衰與眾異取視之乃知公服制合古卽以公服者爲法命宮中悉易之孟冬享太廟適大喪禮未終上以問公公言宜俟釋服後庶人情事理兩安上曰微卿言幾舛於禮癸未春上以足疾不視朝召公曰大祀將至而疾未愈欲遣官代行可乎公曰亦須至壇所𨿽不能行禮人心亦安上至齋宮復召公曰朕惟俯伏難於起身欲令一人扶之何如公曰陛下能力疾行禮尢見敬天之誠遂蕆事而還二月晦夜公聞空中有聲明日密疏曰傳言無形有聲謂之鼓妖上不卹民則有此異惟陛下憫念黎元凡一切不便於民者悉皆停罷則災變可弭上覽之卽召公曰此事正須先生言先生不言誰復言者其具寛卹事條密封以來公遂疏十事一淸淹禁罪人二止銀場煎辦三停歲造紙札四蠲被災糧稅五弛蒭粟之徵六罷虧損馬疋七飭邊臣撫卹兵民八命有司存卹流移九戒禦史糾察貪吏十禁外官因事科斂上曰朕諦觀之皆實恵也宜卽詔天下公又請罷江南所造段疋及燒磁器淸錦衣衛所監罪人止各邊守臣進貢已下番所遣使臣停內外買辦采辦上不従公執之數四止取前十條行之左右見公力爭皆寒心同列亦爲公懼公曰古之大臣知無不言今𨿽不能盡然至於利害系國家安危者豈可黙黙以茍祿位然上聖明亦不以爲忤也上以母后胡氏因疾請閒尊號靜慈仙師非令典欲上皇后尊謚而左右以爲不便一日召問公公曰陛下此一念天地鬼神實臨之然臣之愚必須以陵寢享殿神主皆如奉先殿之式庶幾稱陛下之明孝不然爲虛文上卽命舉行是時錦衣指揮門達有寵於上専理詔獄且兼緝事於中外道路洶洶相視以目公嘗以爲言達銜之會指揮袁彬爲其誣下獄有救之者上命達訊之達欲並傾公咻其人使誣公爲艸奏狀牽捕數十人勢危甚上令廷鞫之其人遂吐實曰此達所教也公以事白上疏力辭且以知足不辱知止不殆爲言上不允曰此細故無用介意甲申春正月上不豫久之疾劇命中官以遺詔示公十七日上賓後五日今上嗣位有欲専致隆於上生母者公曰天子新卽位四海顒望凡事宜悉遵遺詔庶幾順天理服人心脫或不然則當尊母妃爲太后於皇后爲太后上加二字以別之卒如公議尊皇后爲慈懿皇太后貴妃爲皇太後進公少保吏部尙書兼華蓋殿大學士未幾而門達以附中官謫逺方又爲言者劾其欺罔故殺諸罪戍嶺表不知者以謂出公意其黨相與爲匿名文書指公姓名欲中之公不自安懇乞退休上不允下令禁謗議者時災異屢見公請出宮人以昭聖徳又上疏言人君一身天下之主若行事合宜中外順服不然則人皆離心離徳而欲天下治安不可得矣然治安之本在於君徳輔養君徳又在於左右前後皆老成端謹之人若輕浮頑猾喜好生事逢迎取悅供耳目之玩信佛老之教者望卽日退出毋令隨侍庶於君徳無損臣受朝廷祿位爲宗社生民至計不敢不竭忠盡言惟陛下剛斷而進退之五月五日風雹大作飄瓦拔木上及郊壇公復疏言天戒顯赫如此惟陛下勉加修省𨿽在閒靜之中常如對越之際不可一毫與左右狎亦不可聴其誘而寵用之惟日與老成之臣商議君徳何以修朝政何以舉念玆在玆頃刻不忘仍寫勑戒諭羣臣同加修省庶回天意公以疾在告詔免早朝尋降勑命公知經筵事及總修英宗睿皇帝實錄有司請造鹵簿已得旨公聞之亟入言先朝所造車駕尙有貯內庫未經禦者今恩詔方頒百姓蘇息未久柰何復爲此上卽日寢其旨皇后吳氏之廢小人乘機欲害公者益甚上命錦衣衛嚴禁之且遣衛士夜宿公第會公以行有內直將軍愬天順初因入直迎駕而升非冒功者今一切褫職非法意上念其久於役特復之而以迎駕奪門升者紛然入愬不已公言於上曰自石亨輩此舉之後人以得富貴之易貪利者惟幸有事宜早治之且請復故少保於公謙等官賜祭攺葬以雪幽枉上亟是公言命兵部按其以迎駕奪門升者自太平侯張瑾興濟伯楊宗以下俱奪爵蓋公欲消患於未萌故於上卽位極言之由是洶洶者衰息有識者至今以爲難丙戌二月聞榮祿公之喪詔起復公賜賻甚厚復賜素品備途中食用而令有司爲營葬事公上疏言士見用於盛時者無分小大於父母喪皆得盡三年之制若臣以所任之事而不得盡恐無補於名教得旨朕賴卿輔導卿勿以私恩廢公義宜抑情遵命以成大孝公復疏言陛下必欲起臣以爲國家事重不得以彼易此但今內外大臣當任者皆忠正老成之人使臣在此不過贊成其事無臣贊之亦不爲欠臣之去就甚輕昔富弼累詔不起亦以朝廷有人不至甚不得已故也臣之蹤迹似亦類此乞容臣終制假使未塡溝壑則驅策駑鈍以報皇上固有日矣詔卿當深念職任之重移孝爲忠不必固請遂遣太監林興輔行公聞故鄕歲侵加以師旅請止官營葬不従旣抵家襄事興卽日促公上道五月至京師入見上慰勞有加公退卽疏言陛下謂臣可以委托堅使奪情而不知臣實駑劣不堪有類折足之鼎且古之大臣若張九齡冦凖輩𨿽起復而人不非者良以其人之才足勝重任有益於天下國家也如臣不過尋常之流無事之時亦招物議今不獲命則不知者謂臣心實以此爲榮姑陳奏章免人之議而已乞察臣至情而矜従之詔禮有經有權朕特従權制用卿若固違君命豈得爲孝卿當深念大義勿卹微言勉起就任毋得再陳公復疏言臣累訴衷情而陛下曲加勉諭終不矜允奉誦恩旨涕泗交頥所以不能仰遵聖訓者區區之心誠有所不忍也況臣日迫衰朽縦起供職未必能副陛下盛意徒重臣之慚增臣之罪詔卿言之再三但委托尢重宜體至懷卽日就任愼勿再言又遣中官至公第道上意乃供職公因上道中往來所得軍民利病八事大約乞重守令之選毋拘常格以免隳政畱河南所運之粟以備民饑停通州諸衛薪炭之徵以蘇民困蠲江南馬戶而復本處民戶代之以均勞役增天津諸衛及河南滎澤新鄕諸處驛逓以便往來開衛學軍生歲貢以振淹滯上卽命所司議行是歲秋率廷臣言今天下盜賊未息災傷未止仰惟祖宗創業垂統宮禁甚嚴內外不許混雜府庫充積金銀不肯妄費遊宴有常所而不縦情賞賜有常規而不濫及至於祖訓一書尢爲明備惟陛下逐一省覽刻意恭儉以繩祖武以幸天下上方虛已以聴而公感疾浹旬不愈上遣中官臨問賜尙食及命禦醫日夕診視報疾狀凡三閱月疾亟語弟監察禦史讓及子璋惟以國恩未報史事未成爲念以是年十二月十四日卒於賜第之正寢享年五十有九距生永樂戊子十二月十六日先是京城內外木稼三日太白曳入南斗杓中訃聞上震悼輟視朝遣中官賜鈔一萬緡爲賻贈公特進光祿大夫左柱國太師謚曰文達明日遣禮部尙書姚夔諭祭詔每遇七日及下壙皆遣使祭命工部給棺槨與齋糧麻布兵部給驛舟還其喪仍官其子爲尙寶司丞哀榮始終自三楊先生之後一人而已公少卽有志聖賢之學爲諸生時提學者問所志對曰爲學之道當如周子言蘊之爲徳行行之爲事業其人大異之在吏曹徧書箴銘於坐右及故學士薛公瑄交厚善務以性學相切劘而窮理之功益密故言益純行益充立朝四十年不立黨與惟守一誠蓋不知者始或疑而終大服之無異議自以受知英宗遂身任天下之重知無不言言無不力天下亦倚公爲重𨿽遭讒罹謗處之泰然登對之際气象雍容言辭簡當將順匡救之力甚多英宗嘗論景泰不與大臣接言公曰自古明君未嘗一日不與大臣商確治道所以天下常安先儒謂接賢士大夫之時多親宦官宮妾之時少於君徳方有益又言朕自復位以來未嘗一日忘在南城時每以此戒左右公曰安樂不忘患難古昔聖賢之君存心正如此又以戒左右最善又言飲食隨分曽不揀擇衣服亦隨宜𨿽著布衣人不以爲非天子也公曰如此節儉尢見盛徳若朝廷節儉天下自然富庶前代如漢文帝唐太宗宋仁宗皆節儉是以當時海內富庶非其餘可及又曰朕於四書尙書皆嘗徧讀如二典三謨眞是格言公曰誠如聖諭凡帝王修身齊家敬天勤民用人爲政之事皆在其中此時正宜玩味體而行之英宗每爲首肯愛惜人才惟恐弗力而以奬恬退厲名節爲先耿公九疇及軒公輗皆以廉介聞公首舉耿爲都禦史軒爲刑部尙書未幾耿爲石亨所排斥軒以權貴侵官托疾去公屢言於上而還之年公富亦爲亨侄彪所誣陷及亨敗公力言富有執守可大用遂起爲戶部尙書上嘗謂公曰左右多不悅富者公曰不悅者眾愈見其賢禮部侍郎缺員有求近習薦升者上問公何如公對曰不知其人臣所知者學士李紹可任此因進言邇者士風不立多夤緣以求進如用紹請於黼座召吏部面命之庶幾士類知警上従之命下之日傾朝愯然其後任事大臣多公所薦已薦矣其人不之知反有訾公者或以告公公曰吾知用其才耳三選庶吉士儲養於翰林親加督教如愛子弟與故學士呂文懿公及今學士陳公彭公相處十餘年未嘗失辭色每語具以忠言相告而於講學論政至終日忘倦人有善若已出不白之不已兩廣兵興編修邱浚實廣人具嶺南事宜告公公繳奏言浚言可用請付軍中爲平賊之助遇天變民瘼憂形於色每以裁抑浮費蘇息民力爲本謂內帑財物非濟兵民則人主必生侈心而移之於土木禱祠聲色之用自公柄政前後發內帑銀救荒卹邊凡數十萬計人有急難以身救之而於植臺諫愼刑獄尢惓惓焉有會試被黜者訴考官有獘上不悅以章示公公曰此乃私忿考官實無獘如臣弟讓亦不在中列可見其公上意方解言路屢閼屢辟而不至於銷鑠皆公力主之惟成化初言者歷詆中人之惡謂不可使與國政得補外而或咎公不申救者公曰此事何可激也甘露之變黨錮之禍諸君獨不知之天順中宗室臨川王弋陽王前後爲緝事者發其陰事已而多涉虛因召問公公曰觀此則其餘所枉多矣法司𨿽知其枉而不敢辧非明詔理官不許畏勢避嫌實傷和气上乃召三法司面戒飭中外感悅凡朝廷大政令涉於軍情邦計者必經公議而後決敵帥博囉近邊有言傳國璽在其處請發兵乘機掩取之上爲之動公曰頻年災荒府庫空虛兵民困極宜與之休息且敵近邊而未嘗犯塞無故伐之必賈釁況秦璽亡國之物亦不足寶上矍然罷議內府奏乏金用詔下戶部議請以蘇松嘉湖四府歲折糧銀折金五萬兩公言國家財賦仰給東南而金非其所產今欲折金價必湧貴聞雲南諸夷有歳辦金銀若以銀折金亦足以充國用眾以爲便松潘羌叛亂已勑三司調兵剿之久不下公曰三司頡頏牽制自不能成功若朝廷命一大臣統之則事定矣易曰長子帥師弟子輿屍不可不慮上問公可將者公薦都督許貴遂用之而松潘羌始靖凡冊后妃與請王大喪大祀冠婚之禮及今上之初親耕視學諸大典禮悉命公與禮官增損儀式而後行白金文綺上尊珍饌與夫四方貢獻內帑圖書賜賚無虛月公每以盈滿爲戒取小旻詩中語扁其堂曰臨深以寓安不忘危之義𨿽位極三孤不治田宅不鬻女侍爲學務實踐不爲空言因自號浣齋孝友惇睦之行有人所難能者所居圖書左右口誦手錄𨿽老不懈每有得卽識之有體驗錄一卷雜錄三卷所被顧問有天順日錄三卷作文章以理爲主不爲艱深靡麗之詞每教人以晦庵艸廬爲法有古穰集若干卷詩衝澹溫厚有和陶詩二卷和杜詩一卷讀詩記一卷讀易記一卷南陽李氏族譜若干捲平居無疾言遽色其容粹然見者如在春風中浮躁者爲之自失陰狡者爲之中沮蓋其所稟者厚所養者深故其所得有大過人者如此論者謂自天順以來所以正君徳卹民生進賢才廣言路抑佞幸靖邊徼皆公之力天不愸遺可爲世道斯文之不幸公配黃氏武略將軍某之女早卒累贈一品夫人繼周氏安慶知府濟之女累封一品夫人所生子男二長曰璋卽尙寶司丞次曰玠女二人長適翰林院編修程敏政次適衍聖公孔弘緒璋玠將以明年春奉柩歸葬於故鄕刁河之原乃以狀屬敏政敏政大人實公之友故爲童子時公不鄙而收教之且妻以子至親大義抱慟無窮而謭才末學不足以發公勲徳之萬一平生之托又不敢辭用直書其槪以告當代立言之君子且以備異日史氏之采擇謹狀

潭渡處士黃君行狀

君諱禎祺字仲禧世居歙之潭渡鄕人無少長皆稱爲潭渡處士君之先曰光者自祁之左田徙黃屯屯以黃氏故得名再徙溪北卽今處光子芮唐貞元中以孝旌其門芮九世孫孝則元初用招降功授巡檢辭不受學者稱徳庵先生孝則孫儒壽至元中舉明經諸曁州學正儒壽子塾塈塾善居藥元季號儒醫黃氏有遺文藏於家塈生佑佑生眞娶汪氏女生君君天性孝友不凡年十二喪母十七喪父卽奮然有立不落人下識者卜黃氏當有後時家道中窘日不暇給君晝則服賈力農歸讀書不輟口有不省者走鄕先生質問之家日以裕事繼母如生已每謂人曰世率謂繼母不慈特孝之弗力耳用是繼母安君之養曰是眞吾子鄕鄰亦久而相忘不知其爲繼母也事兄禎祖如事父處二弟禎視禎祥尢篤愛禎祥之子華少聰頴君撫其首曰是必亢吾宗諸子不及也取爲郡學生又遣之淳安従學士商先生遊舉成化乙酉鄕薦力學惟謹恆恐失歡於世父先生兩賢之君平生操履一毫不茍鄕人或病其太執弗顧也然事有越理者卽相戒曰毋令潭渡處士知其爲人嚴憚如此居喪奉祀一用朱氏禮或勸其少従俗者君正色曰吾生朱氏之鄕而用其禮何従違之二親喪在淺土族人惑於地理之說不克襄事君曰是不難取其書讀之不數月了其義曰蔡西山吳臨川不我誣也得地於歙之東鄕曰江東灣者舉以葬焉後𨿽有精其術者莫能易也周困乏振寡弱惟日不足乃更爲醫有以疾告𨿽地險僻天大寒暑走應之無倦報以泉幣則笑而卻之曰吾豈射利哉晚歲喜賓客至者日相對燕樂劇談抵夜分不休子弟多以勞勸止曰吾自有樂地女曹烏足以知之道路橋梁有司不能令下君一語倡之不期而集至以不預爲恥歲時聚族人於先祠諄諄以繼述爲言然獨君孝不愧於旌君隠不愧於徳庵讀書不愧於郡博恵人不愧於儒醫可謂一鄕之善士矣君生永樂甲申冬十月二十有四日卒成化癸巳秋七月二十有八日享年七十娶汪氏潛口巨家女生子四長文昌先卒次文盛文亮文英女一曰秀眞適吳還宗孫男二長天祿次天才孫女四長嬪淸適許大祥次淑淸適汪永潛余未行文盛等卜以某年某月某日葬君於某里某山之原華方上禮部得君訃驚慟幾絕又深懼其行之不白無以掩諸幽以走鄕人知其詳請爲狀以速銘於太史氏走與華友且念鄕之老成不可以復見也謹狀

封奉政大夫通政使司右參議趙公行狀

公趙姓諱傑字子奇其先鳳陽壽州人元季譜逸於兵燹故上世無所紀髙祖大恭國初従髙廟起兵積武功至衛百戶遂土著於大興縣祖士逺父原淸俱受代原淸復従文廟南徵北伐進常山護衛正千戶母李氏封宜人公常山之長子性淳朴無所事事獨喜究經史大義每従諸老生求進往往有得遂益以簡冊自娛𨿽裨官小說亦復寘意務中肯綮乃止常山之卒也公以洪熈攺元受世祿於朝尋攺隸羽林前衛治戎卹士寛猛得宜凡一切紈袴之習略不少徇衛自使以下咸相語曰趙將軍非吾輩武人也謹當避之宣徳中有詔罷前任護衛官蔭襲令公乃退休不出了無慍容更學爲醫遇良方輒手自傳鈔又解裝市藥𨿽家無一錢不恡遇有以疾告者欣然爲治具不責報嘗語人曰吾豈射利者哉特少試利濟之萬一耳中年資遣其子昂爲學諸生躬課之甚力或讓曰公獨一子柰何其督責過當邪公謝曰吾聞教子嚴則有成不三歲昂果以詩經領鄕書第進士正統戊辰遂用昂貴受勑封徵仕郎中書舍人於是向之讓者乃大讙曰賢哉趙翁其諸異乎人之愛子也天順庚辰復受誥進封奉政大夫通政使司右參議公早年頗嚴整中乃更於長厚旣兩膺綸命尢伈伈自守如不勝衣口不道人非是人有見侵者亦居然承之不校親賓至則飲奕竟日不亂不勌出則裹靑蚨數十百文以與丐者居常韋帶布袍長身鶴立年愈髙步履愈健時杖屨於門消揺容與鄕人老稚相扶攜笑樂望而知爲仁人長者成化十年正月十四日早忽衣冠而坐如假寐然移時不醒遂卒公生於洪武丁丑三月四日享年七十有八配張氏克相公初封孺人進封宜人先公二十六年卒子男一卽昂也筮仕中書舍人進兼司經局正字歷翰林編修通政使司右參議納交一時知名士有聲於時娶李氏處士士英之女贈宜人繼潘氏武驤右衛指揮某之女封宜人女一適武驤右衛指揮劉達孫男六曰翊竑端靖竣立翊李出也鄕貢進士娶蔣氏尙寶卿敵之女竑聘馮氏廣東按察副使定之女孫女三長適順天尹閻公子國學生璘次適兵部尙書兼大理卿程公子敏行次許聘河南布政司參政楊公子鏞曽孫男一曰恩女三皆幼昂將以今年二月十七日奉公葬東直門外長慶埧祖塋之右以走之弟委禽趙氏走嘗拜於公堂知其行爲詳請狀之以乞銘於作者謹狀

資徳大夫正治上卿南京刑部尙書致仕贈太子少保謚莊懿周公行狀

公諱瑄字廷玉姓周氏世爲山西陽曲人曽祖考諱某祖考諱溫甫考諱傑皆以善行稱於鄕不樂仕進曽祖妣某氏祖妣任氏妣張氏皆名家有淑徳祖考考以公貴贈資政大夫都察院右都禦史祖妣妣贈夫人公生永樂丁亥三月三十日幼有美質七八歲讀書卽了大義考右都公見其不凡遣遊沈良先生及譚曽二長史之門三君子皆國初名儒故公學有所悟入洪熈乙巳入太原府學爲生員學益進連丁內外艱宣徳乙夘始登鄕試會試中乙榜不就入太學出歷事於戶部正統甲子用吏部銓授刑部江西淸吏司主事精究法意讞獄明允時金榮襄公爲尙書愼許可獨愛重公凡獄有事必以委公如市藥物以療病儲米粟以卹貧潔獄捨以處眾皆自公發之有死獄累訴寃不得其情公微服訪之累月一日至城南聞村姥言囚乃白得不死給事中翟讓禦史劉訓給燕山左衛鈔誣官盜取下法司公辧其誣讓訓被劾由是賢聲籍籍起縉紳間丁夘奉命錄南畿重囚戊辰錄畿北者所至皆有平反已已北徵部屬當扈従者在正郎多托疾公毅然請行被創而還景帝立升署河南淸吏司郎中時有校尉受賕縦彊盜而以宿讎充數公力辧之校尉皆反坐有囚八百人一日至公懼天暑眾集有病死者三日盡發遣之庚午刑部闕侍郎眾望在公及王公槪兩人遂用吏部尙書王文端公言升公右侍郎公益佐其長厲其屬以洗寃澤物爲己任丙子順天河間二府民饑勑公往賑之二府素無畜積又連遭大水公私皆竭公憂形於色凡舉行救荒之政不遺餘力復條奏八事一裁省各處冗官二停徵當歲糧艸三添減軍士糧艸如舊四免追久負馬騾牛羊五暫罷供應柴炭及夫役六皇莊湖泊之利恣民采取七招商中納鹽糧損其斗數八借水次官倉之粟濟民事下戶部不能皆従而招商借粟之說尢以爲難公復辧之曰商人嗜利榜出而久不應者計不得利故也不損斗數安能來商粟出於民民死則粟無由得柰何吝粟而視民之死況曰借必有還之日非虛費也奏上詔特従公議公又爲之具耕牛種子俾民力田苗出而天不雨公行部至武淸懇告於上下神祇是夕大雨明日至滄州又雨時戶部尙書馬恭襄公前致仕家居謂公曰昔有禦史雨今爲侍郎雨矣秋大熟會英廟復位公請入朝不許申命公悉心賑卹事竣乃還時天順丁丑也戊寅升左侍郎有彩幣二品襲衣之賜自丁丑以來朝廷數有大獄又多屬錦衣鎭撫司公於其間委曲開諭陰所正救甚多復戒飭諸司毋觀望以害無辜然英廟眷公最隆癸未命掌工部事又命掌都察院事成化乙酉今上攺元命公祭告中鎭霍山及晉代瀋三府先王因得過家省墓會族士林以爲榮未還升都察院右都禦史總督南京糧儲至則嚴告戒袪宿獘有侵盜爲姦數輩悉懲以法謫戍邊倉場爲肅然而南京守備大臣輒欲校斛以侵公公上疏劾之事下六科十三道復交章論之由是守備者被切責乃己未幾上南京城守事宜者八及每歲朝京亦累有建白如黜操江都督糧旺之貪之類事多従行丙戌南畿糴貴詔公發京庾之粟賤鬻之以平其價民食不艱畿輔乃安是歲升南京刑部尙書士類相慶以爲得人公告戒諸司事非須勘者不得出五日以是無寃滯之囚嘗值獄瘟自流徒以下悉縦遣之曰有事則召對歡聲載道咸舉首加額以祝公壽南部起自洪武間至是傾圮公得請重修而益以私享之錢輪奐一新甲午三考滿乞致仕上勉畱不允自是無歲不乞休丁酉春夏兩上章皆不允至冬復以三載滿入見始得遂所欲焉公先世業醫無田產迨公益畢力於公家不及私且久住金陵樂其風土遂仍歸江南寄籍江寧蓋公之得謝也日與故人親戚飲燕登眺甚樂久之失明長子經方侍經筵及皇太子講讀急請歸省得馳驛視公見公飲食談論不攺於昔意其福壽方殷而未艾也經還朝後三年而公不可作矣實甲辰五月六日享年七十有八公配諭氏鎭撫之女贈夫人繼顧氏封夫人子男八人長卽經天順庚辰進士歷翰林檢討編修侍讀左春坊左中允次綸太學生先卒次紘成化戊戌進士南京吏科給事中次紞次縉次紳次綖早卒次維女一人適太學生馬忠恭襄公之子也孫男十二人孫女九人公訃聞上悼惜贈太子少保謚莊懿遣南京禮部諭祭工部營葬事經得請歸將奉公葬某處某山之原而以狀爲屬惟公徳性寛宏气度詳雅修髯長身議論英發見者知爲大人君子平生事上壹以恭謹爲本自號葵軒以見志行已正凡所歷官皆循序而得不枉道以干人守官廉故鄕至無田宅可歸遇人務従厚有不答不較人有托盡心力爲之不啻己事在國子時同堂生居相鄰喪妻無所得槥公因家人送貲費至傾槖與之在官最以仁恕名爲主事時有罪人貧不能輸官紙將鬻幼子訣別不忍聞公以折糧絹償其直還其子待朋友情誼相好而不比開心見誠者必爲傾倒厚貌深顏之徒則惡見之居家事親孝遇時節年老猶悲泣友於兄弟以義教子孫絕口一不言利下至奴僕之賤處之亦皆有恩張夫人一侍女年過笄公力請嫁之曰人𨿽賤而情則同後適鄕人生三男爲富室爲學不事口耳然發爲詞章渾成可傳而公不自愜多削其槁出入兩京歷兩法司幾四十年無毫髮傷人害物之舉至於領賑貸督京庾活民利國之功尢多以故位登八座壽幾八袠子孫不下二十餘人策名甲科聨官淸要以並顯於公後則公之榮名始終慶澤宏逺求之一時豈多見哉先尙書襄毅公與公同僚相得最厚眞異姓兄弟而兩家子弟相處亦不異於骨肉走童子時最承奬遇每侍觴酌聽緒論得窺公之爲人故知公爲詳矧於中允君同官史局經幃又同侍靑宮世講之好日甚一日則次公之行事以吿銘於作者宜不可辭也故再弔哭而退書之以備采擇如右謹狀

驃騎將軍左軍都督府都督僉事董公行狀

公諱寛字世宏世爲安慶懷寧人曽祖成元末仗劍従太祖渡江功未究而沒子眞保以功授燕山左衛百戶従太宗靖內難歷官明威將軍指揮僉事死夾河之戰子智代之仁宗憫其忠進昭勇將軍大同中屯衛指揮使徙治河間並以公貴贈驃騎將軍左軍都督府都督僉事祖妣袁氏妣余氏並贈夫人公昭勇公之仲子以永樂乙未正月一日生河間裏第生而駢脇鐵面膂力絕人性沈毅寡言笑識者以爲不凡稍長従師授學通經史大義尢好韜鈐之書兄宣旣嗣父職而無子以卒遂及公治戎講武悉有條緒一時軍職子無出其右境中每有劇盜必挾矢獨出従以數騎手殪之而後返正統已已都城戒嚴兵部尙書程襄毅公在吏科上章薦其公勤智勇召赴京師方議大發兵襲敵者公力言國軍新成敵勢方張不若自守以固邦本賊內不得戰外無所掠必將自遁少保於公亟納其言時舊降戶安置畿內者並起爲盜於公請進公署僉都指揮事將一軍自京師抵河間緝捕之並督操河間沈陽大同三衛兵未幾賜璽書就鎭其地公於軍務弛張犂然得宜而尢以正自持親族無敢撓法者河間城瀕水易隳公措置修葺增重門及樓櫓壯觀一時居人賴之景泰癸酉召還督操神機中軍營乙亥有事於湖廣南和伯方忠襄公薦公偕行時銅鼓五開苗賊熾甚公嘗將偏師擊之經四十餘戰皆捷而擡羅擡网二寨山益險惡眾相顧莫敢進公奮戈而前不終日克之以奇功獲重賚實授僉都指揮事天順攺元英宗復位神機大將言公久於軍宜進擢以勵將士詔署僉左軍都督府事常扈従射西籞所發皆中英宗悉其名屢有賜予辛巳逆欽犯闕公聞變急以麾下士夜要賊於西長安門有特詔命公引眾東上會天已曙兵稍集公請以神礟攻其家遂破擒之進實授都督僉事是年賜璽書總督揚州諸路備倭官軍沿海弛備已久夷人或偵於境而戍者不覺公整飭戎裝簡閱戰艦程勇怯謹斥堠屢獲其偵者後十數年無邊事又以其暇日畱意儒學禮貢士而津遣之蠲社學生繇役賢聲籍然起東南久之四川曁漕運總戎乏人兵部尙書白恭敏公連以公名上不果成化攺元今上嗣位念公久於邊賜勑嘉勞並賚白金彩幣尋命公兼督常州孟瀆河及蘇松通泰諸路鹽賊錢厚糾眾僭號江海上公畫圖刻期分道進兵而嘹角嘴地屬江北公移檄巡鹽禦史請伏兵數百爲援且曰如約則賊當掩捕無餘不然止得其半已而失約公獨以軍進獲厚及其黨與數十人余走江北其料敵如此癸巳以疾上請還京師就醫藥居十有一年而卒時甲辰八月一日也享年七十訃聞上悼惜命禮部諭祭工部給葬事而臨壙復遣有司祭焉公先配何氏早世支氏封夫人皆佐公起家得婦道繼藍氏側室劉氏王氏皆有出子男八人長璋當嗣公職次琇鄕貢進士次璘次琦早世次琥次璉餘二尙幼女八人長適指揮孫恭次適指揮徐能次適指揮子周濟次適指揮宋瑄次許聘故都憲冦莊湣公之孫死於節次適千戶唐英次適指揮子程敏聰次許聘指揮周某孫男四人孫女六人公少而孤事母夫人極孝母嘗患風疾日跪奉湯藥三月不懈母飯餘則取而嘬之疾瘳乃已鄕人以爲難天資廉介不妄取予自奉甚儉而恆有濟人利物之心端居終日無褻言戲色𨿽盛暑不脫衣巾軍中號董禦史尢厭登勢要之門所居官皆論功受薦而得惟名公碩儒則納交恐後教諸子力學奮身不爲紈綺之習在姑蘇日嘗與故武功伯徐公都憲韓公談兵及論孤虛旺相之說二公爲之嘆異稱賞計公所至𨿽古良將蓋不是過然恵僅止於鄕邦威略行於東南不及展布四體奬率三軍以従事於西北二敵爲國宣力又不及總殿巖陪廟謨以進於通侯宿將之列而卒老於牖下惜哉走卽公所受薦程襄毅公之子而従弟敏聰復委禽董氏有婣好焉玆歲之春方與僚宷作詩歌以祝公壽於堂蓋不意其遽至此也璋等擬奉公櫬還葬河間某地之原而以狀爲屬嗚呼先友盡矣走何敢復辭敬弔哭公而因琇所次第者掇拾書之如右謹狀

篁墩文集卷四十

●欽定四庫全書

篁墩文集卷四十一

﹝明﹞程敏政撰

○行狀

資徳大夫正治上卿南京兵部尙書兼大理寺卿贈太子少保謚襄毅程公事狀

公諱信字彥實世爲徽州休寧人其先有諱元譚者東晉時爲新安太守有恵政受代爲民所請畱因賜第郡之篁墩子孫家焉其後有諱靈洗者嘗起兵禦侯景之亂梁陳間屢立戰功贈鎭西將軍開府儀同三司謚忠壯廟食於徽靈洗十四世孫澐唐禦史中丞歙州都知兵馬使子南節居休寧陪郭公所自出也初忠壯五世孫大辧唐六合令北徙中山博野再遷河南九世曰琳宋太師中書令謚文簡曰珦太中大夫是生明道伊川兩夫子靖康末子孫俱従南渡居池州曰祉仕爲休寧尉遂與陪郭同居且相擇繼故休寧之程實兩夫子之正系祉弟榮秀元江浙儒學提舉生文貴饒州路徳興縣銅冶場提領文貴生社至正末用薦爲承奉班都知不赴生二子長吉輔公之曾祖也妣吳氏次國勝從太祖皇帝起兵官至萬戶死節於僞漢追封安定伯累贈開國輔運推誠宣力武臣榮祿大夫柱國加封安定侯謚忠湣廟食康郎山事見實錄祖社壽洪武末被詿誤謫河間父晟俱以公貴贈資政大夫兵部尙書兼大理寺卿祖妣汪氏妣張氏俱贈夫人公以永樂丁酉閏五月十六日生於河間裏第生時大雨雷電旣誕而晴乃正午也祖府君異之少長遣遊鄕校英悟過人入爲邑庠生授周易時監察禦史寧國程富提畿北學政得公文驚曰北方乃有此子移檄列郡以朂諸生正統辛酉舉順天府鄕試壬戌中禮部會試比廷試賜進士出身時年二十有六觀政之暇徧讀諸經皆成誦乙丑十月詔遴選六科官著其令曰行止端莊人物丰偉語言正當學識優長吏部閱諸進士而以公一人名上授吏科給事中丙寅二月以父憂去六月繼有祖父之憂喪祭盡禮不用浮屠法戊辰九月服闋復任己巳七月英宗皇帝親徵北敵公與廷臣上疏諫止不報而土木師潰九月景皇帝卽位公與言官上疏劾兵將扈從者失律敗事詔追罪首禍及其黨與命公籍錄中官王振家事竣公以國兵新敗之餘宜得人才爲用乃上疏薦除名大理卿薛瑄等數人皆下詔徵用之十月北敵遂犯京師時中外戒嚴廷臣薦公及戶科給事王竑諳軍事詔公分守西城竑分守北城各賜璽書有事與中外重臣協議而行公上言五事曰新號令以振軍威募勇敢以備警急召勤王以遏南侵設武備以防內變養鋭气以備戰守詔所司卽日議行時敵帥額森方自西山一帶進薄都城都督孫鏜禦之失利欲領餘眾入城監軍中官向義請納之公持不可曰朝廷掃國兵而授之鏜今小不利趣之使戰則鏜必效死納之則敵勢益張人心益危非計之得因入疏言之詔勿納鏜而敵勢漸逼公自城上督諸軍以火鎗礟石鼓噪爲鏜援敵乃引去京師解嚴景泰紀元四月充副使持節冊封蜀府華陽王妃歸途適畿內荒歉民流移相屬上疏言畿郡安則京師安請發官廩四出賑貸仍著令撫民官以民流之多寡議罪責又河間縣因兵後罷學官生徒並於府學非便宜復學育材以見朝廷投戈講藝之美皆見采納英宗還自敵中方議奉迎禮未決有龔千戶者投宻書於學士髙谷之家言禮宜從厚語漸聞眾相顧未敢發公曰武臣尙知禮而大臣乃持之不言諫官又不言之朝廷無人矣乃要同列具疏言之有旨取其書以入𨿽畱中不下而一時正論藉之以伸九月升本科左給事中辛未九月公以英廟還自北狩居南宮而朝廷闕朝謁之禮天象屢變上中興固本十事曰敬天求賢納諌謹災節用詳刑選將練兵尙儉隆師反復數千言皆切當世務而敬天一事則請景帝隆孝友之實以答天心之仁愛聞者壯之壬申春多雪恆陰公復上修君徳愼刑獄蘇民困三事而銓曹除拜有未善者言之尢力時公雅負公輔之望臺部闕員多進擬而廷議復以宣府遼東兩鎭邊餉爲重請增右參政兩人督其事吏部尙書何文淵具公與兵科都給事中葉盛名詔以公爲山東葉爲山西士論蓋不滿焉公至遼東時巡撫都禦史冦深已得請倉官吏卒盜糧石以上者處死又造新斛視舊加二尺使人付公俾鉤考之公曰使彼眞盜𨿽鬥殺之不卹但今故爲此加斛以置之死地豈情也哉取諸舊斛而校之曰以是入以是出𨿽朝廷有問當以是對取諸新斛立碎而火之癸酉四月以祖母夫人汪氏憂去乙亥七月服闋十月攺四川丙子四月抵任分巡所至問民疾苦不憚險逺八月提調鄕試防範周宻人言不興時提督兵備刑部侍郎羅綺檄公總理松潘邊儲進攻大姓夷冦破其黒虎三捷諸寨會天順丁丑英廟復位公奉表入賀時方錄景泰間上言之人乃畱公爲太僕卿公閱舊牘見諸衛歲耗馬不可勝計而著令月兩笞其主者計馬耗多而一時並之勢難乃召與約月出一馬則官可免笞而馬漸以增時馬政久廢朋言蝟興三營大將石亨孫鏜曹欽聨疏入言太僕急徵諸衛馬非便請以其事隸兵部從之公曰如此則爲不得其職矣卽移文言太僕職専馬政而髙廟有旨馬數不許人知今日隸兵部使馬之增耗太僕不得與聞脫有警而馬不給則孰任其職願明示爲著令兵部懼以爲言詔復其事歸太僕時公方起廢居官不三月卽與權貴論事廷論韙之戊寅四月升都察院左僉都禦史仍食三品祿巡撫遼東召至文華殿顧問良久道及邊事命公與內外守臣協和行事公頓首奉命先是用曹石言罷天下巡撫官兵民皆不便英廟乃命學士李賢尙書王翺舉堪任者得李秉白圭王宇等及公而一時號稱得人遼東守將海寧伯董興聨姻曹氏公一切裁之以正興嚴憚之又造戰車千輛以備攻守剏義倉九行贖罪法入粟以備凶荒設月輪簿以革科斂置牌號以察姦細號令一新己夘三月因得風濕之疾焉都指揮使夏霖治遼東多不法而與董興相結納分巡按察僉事胡鼎按其罪四十事公以狀聞詔中官及錦衣衛帥郭英往逮霖而籍之霖遣人逆賂於道英等遂奏霖事半虛實霖坐貪婪及私交外邦降三級謫廣西而都禦史冦深並劾公聽外臺官言煩瀆聖聰英廟不之罪也尋以公覆奏不肯引咎徵還下詔獄庚辰正月調南京太僕少卿南京太僕治滁州事簡多暇公日與滁人遊瑯琊諸山尋王元之歐陽公遺迹吟嘯其間若將終身辛巳刑部闕佐貳英宗與輔臣論人材及公輔臣因言公性直不阿宜在法司英廟以爲然四月召還升刑部右侍郎公自守益篤凡事必従公又以刑系民命之大者取大明律條分目析爲律學指掌一編隨以自益七月曹欽敗董興流廣西時大獄多付錦衣鎭撫司然事有相渉者公未始不與之反復開諭務従平恕又以戒飭諸屬司毋觀望以出入人罪由是諸屬司以忤錦衣而擯者甚多甲申正月母夫人張氏卒京師公扶柩還河間朝廷遣官諭祭營葬成化紀元有事於西廣四川今上皇帝詔起復公爲兵部右侍郎公上疏固辭不允丙戌復有事於陜西荊襄奏牘山委日不暇給時尙書缺員公獨任之區畫邊事如在目中舉劾將帥皆當人意朝廷倚重邊閫畏服若修馬政舉將材以待四方之用皆至今行之十月升本部左侍郎時公舊疾作輟不時弗良於行移告家居十一月詔公起力疾視事暫免常朝賜一子入太學初四川貴州山都掌蠻據大壩山箐之險叛服不常兩鎭守將勢不相下朝議遣近侍憲臣各一人往督戰而兵科給事中秦崇禦史吳■﹝王扁﹞至軍不久還言諸蠻已靖詔各進祿二級未幾諸蠻復出破合江以上九縣勢益猖獗公覆奏劾兩鎭守將稍及崇■﹝王扁﹞上𨿽寛宥而兩人者心銜之丁亥六月邊報益急上用廷議進公兵部尙書提督軍務與襄城伯李瑾發川廣雲貴蕃漢兵討之賜白金彩幣金織麒麟衣一襲以行公至永寧分大軍爲三道自督之以入金鵝池而分四川軍由戎縣貴州軍由芒部雲南軍由普市入授以方略期四路俱會大壩兵及李子闗渡船鋪賊恃險拒敵飛梭下礧如雨諸軍以神銃勁弩卻之攀厓而上順風舉火焚其龍背豹尾二寨賊退保大壩而貴州軍已掎其後四川雲南軍已攻其左右驚顧四散不支連破二十餘寨獲銅鼓數十斬獲五千級生禽二千人餘賊復走入天井水磨二洞洞竅幽暗不可入公命諸軍以土石窒其門圍守月餘賊死洞中臭聞十餘里公又陰察九姓土獠之附於賊者還師撲之不踰年都掌悉平兩捷聞賜勑奬諭甚至公復請移瀘州衛於渡船鋪以控諸蠻分裂都掌故地隸永寧芒部易大壩爲太平川立長官司以轄熟夷時公營大壩余兩月淫雨不時瘴癘薦興舊疾益甚凱旋上大悅賜彩幣四表裏金織麒麟衣一襲白金五十兩及羊酒以勞進兼大理寺卿時崇方掌兵科負宿憾而■﹝王扁﹞已外補紀功禦史方漢適與公爭坐有隙遂相與構公未盡殄賊及多上首功諸事賴上聖明置不問而言者弗知也多以爲說公不與辧凡四疏告病請老上俱不允褒諭有加曰卿年未老當勉力效用不允休致曰朕以卿功能方隆委任未可就閒且卿才堪任用不允歸老旣有疾待調理痊可理事最後公移文住常祿弗支上亦不允戊子十一月命公入侍經筵辛夘春上以雨雪不降將詣山川壇致禱令羣臣條陳闕失公上言兵事可更張者四兵獘可伸理者五大約謂當今在外惟延綏兩廣無歲無擄刼之患而捷屢聞於朝堂賀屢稱於軒陛四方流民悉聚荊襄此大可憂也而不求規畫之良以爲經久之策在內惟京營乃天子六師所以居重馭輕而四方有事恆病其不純而困於不足凡此皆宜更張之大者兵獘五事亦皆連類引諭誦而知其是非所在詔下兵部一時任事者難之蓋未幾而復有事於三方悉如公言𨿽在告朝廷有所賞賚多卽賜其家又遣太醫診視疾漸瘳是歲九月復用廷議詔攺公南京參贊機務特免公入謝陛辭又特給人扶上面諭而遣之公至南京上章謝恩有願上興文事修武備永垂宗社之規親君子逺小人協副天人之願之語時營衛官多老不任事及貪縦者公悉汰之諸約束悉循其舊而亦未嘗小屈己以徇人壬辰彗出軒轅公與守備六卿合議得興利除害三十餘事具疏以聞且言給事中王徽等以言事謫官久乞召還以奬直言詔議行之應城伯孫繼先在南京多不法會事覺未決有詔下公多請貰之者公執筆憤然曰侯伯乃武臣領袖懲一戒百正在於此遂盡發其貪克諸事繼先坐免黨與皆謫戍嶺表軍府肅然癸巳七月公六載考績詔免公赴闕甲午舊恙復作懇辭機務上重違公請賜勑還鄕曰卿其勉進藥食用臻康寧疾若脫然去體其勿久安於家明年公還休寧裏第日與鄕人耆舊倘徉山水間飲燕爲樂戊戌七月喪其季子時長子敏政方侍皇太子講讀懼公憂傷請歸省詔馳驛慰公侍饍兩月公飲食起居如常且趣敏政還朝曰吾不能報國厚恩汝當勉力勿戀戀於此己亥五月忽因吐致疾轉爲風痰旣差而復者三竟不起時九月二十七日辰時也享年六十有三有司以訃聞上悼惜詔贈太子少保謚曰襄毅遣使諭祭於家命官督有司治葬事詔臨壙復賜祭焉公體貌魁梧徳性剛果以气度雄天下見者知爲偉人爲進士時嘗以事詣內閣大學士楊文定公見而奇之與論鄕郡人品髙下應答如流確有定見曰逺到之器也善自保重爲諫官知無不言言必達大體而不矯激以爲名歷官中外更十有三任凡三十餘年獨立無朋而不以人言少變佐兩藩及法司皆以敬正輔其長官不隠忍坐視以爲賢識見明敏凡朝廷有大事眾未決白者數語之間犂然愜當如北敵潛伏黃河套中歲爲西患輔臣有請興十萬之師以大同守將楊信爲總制捜剿之公力言河套地曠逺無水艸興師十萬則饋運者加倍自古禦戎來者拒之去者弗追此不易之法而楊信亦止請將三萬人巡邊禦敵公曰此大舉系國勢之彊弱以三萬人搜套則少巡邊則多蓋闗陜連歲受兵今此之往勝形未具而先自困豈謀國之道眾服公言卒與二萬人以巡邊爲名而罷搜套之議掌兩京兵政及典徵伐皆有成績不辭任怨而尢識治體有大臣之風在川貴也勑許便宜爵賞生殺迄成功而不爵一人不殺一人同事者以爲言公曰刑賞人主之大柄恐閫外事不集而假之人若幸而事集又竊弄之豈人臣之福其在南京也守備者多欲受訴牒預錢谷有司之事公力止之曰守備機務所以謹非常若事事預聞乃古者宰相之職非朝廷意惟性嫉惡太甚每曰論事必湏先別是非論人必湏先別小人君子人有善樂道之如己出有過面斥之不少恕而中則實無芥蔕亦無後言常慕宋張詠之爲人誦詠之言願斬丁謂以謝天下然後斬詠以謝謂以爲眞丈夫語然招謗取忌率由於此惟相處久而相知深者乃稱其忠勇亮直可方古人旣退居裏第聞四方有警或時政闕失憂形於色甚至撫幾扼腕自號晴洲釣者以寓願治之意事親最孝少時嘗力耕以爲養旣仕而喪父竭力以奉母居憂廬於墓左有野蠶成繭及芝產其旁寡嗜好而喜播植凡花卉羽毛法書名畫一不掛目教子弟嚴而有法不少假借弟佲累従徵伐歷官沈陽中屯衛指揮僉事克自立而諸子皆業儒不習紈綺之態待內外親族恩義兼盡拳拳以虧體辱親爲戒嘗於先塋之旁置田五百畝爲義莊以贍親族之孤貧者遇故人子尢矜卹之振拔惟恐弗及好學至老不懈後生之進謁者必以經學相詰難詩文字畫皆不經意而雄渾方整可傳類其爲人凡著述多不畜槁其出於諸子之所輯錄者有容軒稿尹東稿南徵錄晴洲集康寧窩槁若干捲藏於家配林氏處士頎之女佐公起家有徳有儀累封夫人子男三人長敏政成化丙戌進士及第授翰林編修升侍講今爲左春坊左諭徳次敏徳太學生次敏行邑庠生早世女一人許聘忠義前衛指揮子淩雲漢孫男三人長塤次圻次塏孫女三人俱幼嗚呼若公易直之行確實之學剛介之操明決之才折衝禦侮之功愛君憂國之志始終不渝可爲一代之人豪矣而不躋中壽遽至弗作此終天之慟也敏政將請於朝奔喪而歸奉窆於休寧縣東南三里許南山之原伏惟閣下通家厚契最號知公敢以平生履歷求次爲狀請銘於當代立言之君子惟是苫塊之餘言不能成章身不能爲禮倘蒙矜卹而賜之不拒其爲幸會沒齒難忘伏楮怳然號慟而已

故嘉議大夫詹事府詹事兼翰林院侍讀學士贈禮部右侍郎陸公行狀

曽祖朝宗故不仕妣張氏祖淵故南樂縣儒學教諭贈南京戶部郎中妣李氏封太宜人父愷故南京吏部郎中終戶部郎中妣徐氏贈宜人繼蕭氏封宜人公諱簡字廉伯一字敬行其先本唐相宣公之後自浙來居常之武進元季有曰富者以其子朝宗後表弟金彥名氏遂仍其姓金氏之族實賴以昌公曽祖也教諭公起國學授奉化訓導終於南樂爲名師儒有子四人其長郎中公起正統乙丑進士授吏部主事終於戶部揚歷兩京爲時聞人其次愷賢而有文不樂任事又其次悌天順庚辰進士刑部主事至公益大顯甲科有司爲表其裏曰叢桂坊云公在娠彌月徐宜人夢吞絳桃覺而生公於奉化學捨生甫六七歲聰穎出類爲奇對語意犖犖聞者知其不凡郎中公與故吏部尙書莆田陳公俊同僚因遣従學居數月陳公辭曰公子異才吾不能爲若師也遣歸入郡庠爲諸生而講於諸父天才駿發若不可制復従郎中公於京師遭徐宜人之喪扶襯南歸自郡城及河七十里徒跣號泣足破流血不自知觀者益奇公𨿽少年而操行不可及成化紀元服闋舉南畿鄕試第一人明年上禮部大爲尙書姚文敏公所鑑賞廷試中一甲第三人賜進士及第始奏復其姓授翰林院編修與修英宗皇帝實錄年才二十有五是歲刑部公卒於京邸公憫其幼子弱女移疾乞恩護其喪歸葬居家三年不出其學益宏以粹而郎中公得謝養母促公北上時憲宗皇帝垂意稽古禮文之事命館閣儒臣重勘朱子綱目以其暇日應制賦詩無虛月公所進多稱旨亦數被賜賚未幾詔取宋元兩代史續綱目遴選史官十四人公在選中總裁少保彭文憲公一以元史付公元史修於國初僅七月而成事多舛復公芟繁撮要決疑闡隠爲力最多以九載考績升侍講丁酉春續編成升右春坊右諭徳今上在春宮講讀官八人公與其一庚子同考順天府鄕試癸邜丁郎中憂襄事已卽闔門謝客城南有地龍臯公治別墅讀書其中自號龍臯子而題其常所居曰治齋大事纂述以箴訛補罅爲己任宋季元兵攻城時刺史姚訔等九人死其難未秩祀典公言有司立忠義祠以祀之又以蘇文忠公卒於常亦欲立祠不果值憲宗皇帝上賓詔徵公入修實錄至則上巳嗣登大寶以公輔導舊臣升右春坊右庶子兼翰林院侍讀充經筵官又命公等四人日直便殿侍講讀凡五閱寒暑實錄成升詹事府少詹事兼翰林院侍講學士時玉牒久未編纂復命公領之癸丑春主考禮部會試甲寅上念公等侍従之勞特升公詹事府詹事兼翰林院侍讀學士眷注方隆而公壽不少逮惜哉公天才超邁姿貌秀偉若不堪世故而事事精敏絕人然未嘗以是自侈惓惓於節行其輔儲極奉經帷長史局必盡心力正講之餘多寓諷諌開陳治體啟導天聰聞者爲之竦動實錄垂成而十館所修不能歸一公等四人受委總勘彪分彚次始克成編主考兩試得人爲多至於議禮論事必歸於至當有所不合正色昌言𨿽賁育莫能奪其平居蘊藉渾然不自表著與人交緩急周至尢樂汲引後進觴奕笑談終夕忘倦爲詩文力追古作縝宻峻潔一字不茍求者屨滿戶外而得其篇章者不啻什一得者如獲至寶不得者恍然如有所失其見重於世如此而公每致力於諸經手自校勘至疾革猶朱墨不離左右充其所得直將以畏天命悲人窮而位不足以究所施功不足以罄所蘊其所就者言論述作而已公卒以弘治乙夘正月八日年止五十有四聞者無問識與不識皆唏噓悼惜曰天之生賢不爲無意而卒止於此乎訃聞有司據典禮上請遣官營葬諭祭其家久之獲贈禮部右侍郎亦出特恩云公娶同邑池氏承事郎敬之女贈宜人先公十九年卒繼鳳陽姚氏南京府軍衛千戶福之女封宜人亦先公兩月卒子男八人長含章郡庠生池出次奎章側出次巽章姚出次敬章表章煥章九章有章俱側出女四人長適國子生同邑楊增次適郡庠生宜興邵天和次在室次早喪俱池氏出公所著治齋集數百卷未及詮次予與公同舉進士入翰林公長予二歲予兄事之蓋三十有一年於今矣而公所以玉我砭我者備至壬子之夏予蒙恩昭雪入朝情好益篤方期晚境劘勵少免悔尢而公遂抱疾矣予日夕視公見其貌𨿽臒而言動如常借書論文手札盈幾屬纊前夕猶有一東召醫問疾而孰意其遂至不起也哉公子含章奔喪至京慟哭向予以狀爲請又致公弟節所撰事行一通俾予次之顧予與公交承之雅誼同骨肉每一執筆哽咽難勝而公發引有期義不容己乃掇拾如右以授含章俾請銘於當代立言君子謹狀

英國太夫人吳氏行狀

太夫人諱悟成姓吳氏太原陽曲人其先世號多積善至處士諱珍者尢伈伈謹飭有士人之風娶沈氏生太夫人容徳具備兩夫婦恆相語曰是女不凡異日必當顯吾家者稍長里人多以委禽至處士一弗之許也故太師定興張忠烈王之元配李夫人多疾內政無所歸一子勲尉忠亦生而不慧忠烈憂之乃禮致太夫人於吳氏太夫人來歸實忠烈以舊勲位臺輔議軍國夙夜在公不得顧其私凡一切家務皆太夫人綜之無斁事無違禮太夫人不逮事其舅河間忠武王事其姑河間王夫人手自烹餁奉養備至務得其歡心歲時相祀率諸婦潔豆登無敢肆忠烈與其弟文安忠禧侯裕國勇襄公極友愛而太夫人處其娣姒亦雍睦無間言李夫人三女仁廟冊其仲爲貴妃其孟適黔國公沐斌其季適淸平伯吳英太夫人每輔以善道勸之女紅而謹禮之譽聞中外忠烈死正統己巳之難太夫人一子懋方九齡朝廷褒忠命嗣公爵太夫人旣擇師訓之又恆以先世忠貞諭之以是嗣公徳器駿發克底於成天順癸未冬賜誥封英國太夫人有淑善之積益隆壽祉之褒太夫人性仁厚有逺識念勲尉忠無子命以庶長孫爲之後𨿽處勲戚極盛之地喜謙約樂施予旁逮羣族下撫臧獲恩義有加不事侈大勲戚家率相語以爲可法弘治乙夘五月四日忽一疾不起享年八十有二距生永樂甲午九月十日訃聞上遣中貴人賜寶鏹二萬貫爲賻命禮部諭祭工部治葬事別給齋糧米五十石麻布五十疋尋復令禮部加祭五壇皆前此未有者蓋特恩云太夫人子一人卽懋今太師兼太子太師嗣英國公掌中軍都督府事總五軍兵營監修國史知經筵事女一人適太師兼太子太師保國公朱永孫子七人曰欽勲尉曰鎡曰銘錦衣衛百戶曰銳曰鋼曰鎭曰鉉孫女三人長適永順伯薛勲次適安昌伯錢承宗次早世曽孫子五人曰嶽曰■﹝山上喬下﹞曰端曰崇曰巖曽孫女一人尙幼惟太夫人以和淑眞懿之徳享耄耋康裕之福而有嗣公爲之子歷事三朝淳願忠勤入贊廟謨出典師旅巋然世臣之冠而太夫人榮養褒卹兩極其至是亦可以無憾矣抑又聞弘治癸丑太夫人壽躋八十初度之辰傾朝縉紳舉酒相慶卽席之際有鶴盤空而下躍入前席飲啄自如咸驚嘆以爲太夫人壽徵而嗣公孝誠之所感也曁太夫人捐館之明日是鶴亦悲鳴不食而斃異哉古傳記所稱羽化蛻骨之事殆近之歟嗣公以太夫人卒之年某月某日奉窆盧溝橋西南連三岡之原祔於忠烈王之兆將請銘於當代巨公而以狀爲托顧予不肖於經帷史局皆獲従嗣公之後於太夫人壽筵燕喜之作屢嘗執筆而況考徳述行之舉將恃之以備采擇而可以不文辭哉是用掇拾如右以復於嗣公謹狀

篁墩文集卷四十一

●欽定四庫全書

篁墩文集卷四十二

﹝明﹞程敏政撰

○碑志

表碣

槐瀕先生程君墓碑銘

昔杞宋以王者之後孔子猶嘆其文獻不足徵而況其餘乎程本周之侯國休父則始封者也其後國亡而子孫散處於晉曰嬰者死趙事號忠誠君世望河北至東晉有元譚者守新安以循吏賜居郡中由是江南始有程姓者凡數傳至陳將軍忠壯公靈洗有禦盜全郡之功食其鄕州廟號世忠程以是益顯至唐定氏族而程遂居十大姓之一胤系之蕃幾有一郡之半又蔓衍於四方由宋至今其居歙之槐塘者曰元鳳起進士相理度兩宗號吉國文淸公公六世孫曰槐瀕先生諱孟以諸程自唐以來譜牒山委莫能相通乃逺者走書近者親會盡發我宗人之藏手自披校窮二十餘年爲程氏諸譜會通五十卷外譜二卷忠誠太守忠壯三祖遺迹及褒典經元季之亂蕩無存焉先生又搜輯而類次之爲世忠事實源流錄十卷文淸公手澤及理宗禦書多淪於異姓先生不惜重購之以歸爲明良慶會錄三卷於是新安之程凡數百年文獻之傳賴以弗墜而先生亦不可作矣嗚呼若先生豈非孔氏之所見予者哉先生字文實槐瀕其別號也性誠朴而孝友動必以義終其身爲族黨師鄕人化之郡邑大夫歲時禮於其廬力學好古愈老不倦其纂述別有黃山小錄諸書而新安總志尙未脫稿所自著有槐瀕集若干捲其卒成化乙酉四月二十五日享年六十有七墓在本裏荷塘山之原子三人景岑景山景微孫五人琬珷琥琮珤皆能守先生之遺書而讀之敏政於先生爲族子宦居北方不及敬拜狀下而數辱手教惠顧諄復蓋寤寐之不忘也謹撰銘文一通寄其諸孫俾刻諸墓上之石以昭先生於無窮銘曰

猗乎先生其弗死兮維古程國之肖子兮篤我宗誼而弗之圯兮闡我先猷而實是紀兮相爾公孫之復其始兮胡寧在彼而不在此兮爰卜斯藏於槐之裏兮羌山之崔而水之彌兮猗先生之名兮曷其已兮

歙處士汪君墓碣銘

士之居斯世者不越乎出處兩途然各有道焉非苟焉耳矣出而忠處而孝斯道之極致而生死無愧乎士之名不然則茍焉者也歙處士汪秉祥父之卒翰林侍讀尹先生爲壙銘稱其孝無愧古先民而處士之子尙恕復請予銘其墓上之石予生不及識處士將何恃而銘旣謝不敏而尙恕請之不置又遣其子曦托其友黃進士宗器胥促其成予終不敢辱命則以處士之大凡扣宗器宗器之言如壙銘予不覺慨然太息爲序而銘之以詔其後人序曰秉祥父其先居績溪唐越國公華之後族巨而胤蕃累遷歙之潛川故今爲歙人處士之曽大考仲堅大考用彰不樂仕號秋江漁隠考士元生處士六閱歲而卒母胡氏守節長育之時漁隠尙無恙特鐘愛處士曰是幼而孤者不可使羣於自棄而使人弗友口授之詩書處士亦知自奮以繼述先徳不爲嬰孺態旣長痛父早世每歔欷不自勝而幸祖若母俱逮養養之惟恐弗及所居之堂榜曰奉思鄕人及四方士聞之咸嘖嘖嘆曰孝哉汪氏子多詠歌之歲丙寅家弗戒於火處士倉卒入先祠奉神主宗譜及秋江漁隠詩卷以出家貲不一顧處士襟度灑然不喜齷齪士見者知爲美君子閱書史遇古之孝友者反復不釋手思與之齊故卒以孝稱家居待宗姻裏族無矯情出逰江海上友其賢豪不樂爲媕婀至賑窮周乏則腆不卹屢不厭老而重聴謝家事付諸子別號止軒日杖屨山水間以娛老神气淸明迨易簀不亂治命諸子曰若能惇孝友葬祭不伍流俗吾死不憾不然非汪氏良子孫言旣而逝正統戊辰十月二十有八日也壽六十以其歲葬歙嘉充山之原配里人吳氏女有懿行以己不育子禮聘側室胡氏而友愛之卒以有後卒永樂壬辰三月二十有四日壽若干葬裏之胡村繼朱氏女尢孝敬嘗刲股和藥愈處士危疾卒景泰甲戌正月二十有四日壽六十有四葬祔處士塋子男四長卽尙恕次宗敬従政尙茂女二婿許仁善吳紫垣孫男七長曦卽速銘者次昶升暹景昭暐女四皆未行嗚呼處士𨿽不出爲世用而羣行皆不茍孝尢卓然其可謂有道之士己夫銘曰

豫章無根枝葉其瘁乎渤澥無源支流其匱乎人而無孝子孫其墜乎嗟嗟君子猗無愧乎好是懿徳而不倍乎蒼蒼者天羌錫類乎我銘其阡百世其無廢乎

處士黃君景髙墓志銘

君徽之休寧人諱維天字景髙其先自霍山徙潯陽有諱堅者唐幹佑中自潯陽徙休寧之古林十四世孫允淸爲宋咸淳庚午貢士始業儒君五世祖也髙祖方號秀嵓故右春坊司直郎汪蓉峯先生爲之記曽祖嘉佑不樂仕與鄕先正翰林待制鄭師山侍講學士朱風林徵君趙東山三先生友善祖樞世其學元淛東道元帥李克魯嘗聘爲塾賓國朝屢徵不起學者稱後圃先生父民娶程氏生君君長於儒家務以繩武爲事而明敏過人凡六經諸子口誦手錄不研精不已下至古今名物制度沿革世代廢興與夫百家眾技之書悉淹貫有擿疑事就問者應口卽畣首尾不遺詩與文不茍作書法喜黃庭率更籒文隸古咸極精妙居簡重不妄出入竟日危坐無惰容至與人之際則內外一致無機巇之設愼許可題其燕居之所曰向明以寓崇善抑惡之意鄕先生程公若虛敍而銘之君家誨尢嚴以故長子莆克自奮以明經教授爲古文詩章不愧君而與人辧論道理長書累牘必求其是識者韙之君生於洪武甲戌五月二十六日卒於天順癸未七月十九日享年七十配金氏繼兪氏子男二人長卽莆次曰蓂女二人長曰茝適吳藩次曰苡適金寧孫男二人曰光嶽曰爟政莆旣以成化乙酉正月一日奉君柩■﹝穴上之內﹞鄕之大園以兪祔而致刑部員外郎汪君進之狀來乞銘將追納諸壙中予觀世之號世家者其子孫不一再傳多放浪不檢以至於敗求其謹守以不墜田廬者鮮矣矧嗣其詩書之業至於七世之久如君之家者哉予與君生同鄕辭其銘不可銘曰

繄先世之烈兮羌舌之代耕也旣後昆之埓兮亦學之嗣興也眷美人之修潔兮古林之士英也胡挺挺以自掲兮不矯矯以爲名也竟塵网之不屑兮捐松喬之永齡也播淸風於嶻嵲兮尙考於此銘也

孺人呂氏墓志銘

予初識泌陽焦孟陽於婦翁太師李文達公家時孟陽已職太史挹之淳然有古儒者風度因納交焉其後得聨官每止其寓捨中閴然無嘩也頃之輒出酒食以飲食我孟陽若不與知然孟陽性落落每退朝騎馬過友人家觴詠終日家事一不自撓予竊意其得內助不然何逸豫乃爾歸嘗以語室人室人曰然且爲予道其故曰焦孺人呂家女初以鄕人子來吾家將其三子以見先太師其服純然無綺容又拜起不失矩度應對甚閒先太師喜甚顧先夫人曰焦氏有婦矣出文幣與之先夫人素莊嚴女賓之進謁者有少違禮多不得辭色去獨愛賢孺人嘗自解其簪珥以畀予時侍側切健羨之每佳辰令節則遲其來來則相對語竟日皆婦道所宜不雜世俗語予或取古今列女傳小學孝經諸書爲講解孺人卽了其義蓋賢明婦人也未幾聞得孱疾百藥弗療久之竟不起時成化戊子四月五日也孟陽哭之甚悲將以明年春歸其喪卜葬山郭之原以狀來乞銘曰孺人與焦皆邑人譜毀其世無所於考可知者曰孺人曽大父諱恭當元之季常率鄕人據險以捍盜邑井賴之大父整父徳母魯氏孺人年十七歸芳奉舅姑孝謹能得其歡處妯娌待婣戚禦僕婢皆有道歲時奉祀甚謹𨿽疾猶力起従事教諸子未嘗煦煦然有過卽以告故皆循循有可望以成者疾革惟引手向芳曰修短數也勿戚戚以吾故過傷所恨不獲終事子奉舅姑耳春秋僅三十有四三男子曰琦瑞瑾一女子殤孺人沒後六越月乃受敕贈嗚呼悲夫是可銘已銘曰

容之娟娟行之顓顓於歸孔賢而不永厥年有赫恩封身後斯延繄彼永年越國封之駢世亦多有而獨不然抑誰之爲愆也吁嗟乎天

唐處士茂本墓銘

徽之老儒君子自宣徳以來無慮十數而予生晚又官走南北不及見之獨時時見其著述追古作者眞一鄕之盛也若唐邦立處士其一人焉處士諱茂本居歙之槐塘爲世儒家髙大父諱元勝國時徽州路學教授曽大父諱仲實紫陽書院山長大父諱子儀永樂初趙王府紀善三代俱以文鳴鄕人目爲小三蘇父諱允吉生四子處士其季也處士自幼長進不凡正統中允吉爲仇家逮至京處士侍行時年十三懷疏擊登聞鼓求伸其枉詞气不屈見者壯之未幾允吉以憤郁病死處士哀毀過當扶柩歸窆茹苦歷辛人不能堪初允吉罹患家業蕩然處士旣長竭力經理凡舊物多克復門閭締構一新過者忘其家之中戹焉奉母鮑及生母張孝敬無貳與二兄茂支茂端弟茂美友愛甚至茂美早亡處士在姑蘇聞之驚哭廢寢食撫其孤過於己子云處士力學好古讀書彊記歙之鮑謐齋程槐瀕兩先生稱其詩章不愧乃祖授徒裏中人服其化中年資遣其子弼入學爲諸生遂載書出逰江湖間友其賢豪以自適成化己丑寓臨淸忽得疾亟促裝歸至錢塘適子源來迓處士迎語之曰家之成敗由於弟兄之和戾汝曹勉之過淳安瞑目於舟中是歲六月二十日也春秋五十有一源奉旅櫬還葬其鄕某山之陽處士配同邑潛川汪道壽先生女有淑行處士敬之子男三長源次弼季善女二長適汪佑次適汪惟節孫男四處士兄子兩人曰貢士佐旣助源以襄事曰進士相又致源所爲狀求予銘銘曰

繄歙唐之世兮家孔殷學優而觖膴仕兮文聲益振有處一士兮邁前聞奄其身之朽兮名不湮琢斯志兮山垠有道其處兮尙式乎鄕先生之墳

承徳郎應天府通判林君墓表

嗚呼此予友林君孟陽之墓君諱春其先居臺之寧海曽大父洪武初以詿誤謫戍金陵大父扈晉恭王之國遷太原父本榮再遷代州用君貴贈承徳郎應天府通判至君又遷龍門龍門宣府屬部也故定居宣府君少有大志以家遭難思有以振之乃入萬全都司學爲諸生日夜策勵治經之暇尢肆力爲古文詞及書翰學日以成景泰庚午遂領順天府鄕薦上禮部中乙榜不就入太學従遊翰林學士呂文懿公文懿稱爲老友然君數奇凡五舉進士不第待次吏部以天順癸未授通判應天府初考賜敕命進階承徳郎再考復以最書政聲日著會應天府秋試檄君分理場屋事事勞得疾遂不起君外和內剛家食時守邊重臣若都禦史羅公亨信李公秉戶部侍郎劉公璉皆雅愛君而吏部侍郎葉文莊公爲參政時尢相推重然君逰諸公間惟以禮接至於外事一不掛口家素貧有逮系賫重賂要其入釋者力謝絕之𨿽以禮遺之金帛亦卻不受太子少保姚文敏公曁家君皆文懿同年友每唶唶嘆曰林上捨謹厚君子也宣府窮邊中朝薦紳多謫居者若禮部侍郎倪公謙輩皆素以文學名一見君卽欵洽如平生性酷好書𨿽揮汗呵凍不廢如太師楊文貞公西巡扈従詩太保王文端公碑陰記見者不知其君書也率以爲黃養正書其所得如此君在官専董馬政攻駒考牧下無敢幹以私每行縣止食公廩蒔蔬官廨隙地至則摘以自給其卒也貧無以殮時家君方守南京爲裒眾賻舉其喪君生永樂辛夘七月九日卒成化辛夘九月五日春秋六十有一配朱氏封安人子男四澤潤浹泗女二淑蘭適袁寛淑蕙在室孫男四熈輝炫耀孫女一嗚呼文懿公門人最多君最長予最少其餘若太常少卿李本大理少卿田景暘國子司業耿裕禮部郎中李溫輩先己取進士去惟君與予天順中尙執經在館下其好尢篤每有制作必相與商訂然後出以示人自官走南北未始一日不往來於懷也孰謂君遽以死乎君之喪道出北京予旣哭弔之方將求君平生之文輯以傳後而澤等以倪公之志來請表其墓故抆淚書之

陳母林孺人墓志銘

監察禦史龍溪陳宣奉詔擿姦於畿內以達山東之境事未竣聞母孺人喪卽日爲位於行臺以哭哭幾絕遂解組北上以聞旣得命持服乃白衣冠詣予乞銘憶當天順中大人嘗館君於家君不鄙而與予友且善銘其母之壙予何可辭按行人司正林君雍之狀孺人世家龍溪之金浦父克靜母某氏生孺人旣笄歸禦史之父朴庵先生先進爲繼室孺人性慧而順家居時得二親歡其在陳氏不逮事舅姑恆以爲恨遇歲時忌祭供祀禮如生存朴庵性質而少文凡家業之成多孺人匡輔𨿽饋食紡績事之勞且賤者必親之爲諸婦先先配有二子孺人教育之若己出皆底有家其教禦史尢嚴以故禦史宅心行已一不污流俗孺人生洪武丙子九月十六日終成化庚寅七月七日壽七十有五子男三人長卽禦史也次曰輯曰侃女一人曰銓嫁士人許幹亹孫男十人長曰紹次曰琳曰貞曰仁曰元曰發曰義曰奮曰迹曰樂曽孫男一人曰朴初朴庵先生嘗預卜壽藏於南山之原卒而葬焉至是禦史歸以是年某月某日奉孺人之柩祔嗚呼孺人以孝敬慈賢之徳由處迨嫁積有令稱而又躋上壽享有多子孫且禦史號能官推恩榮之典計日可得則天之錫予善人不誣也哉銘曰

有淑一人實好逑兮歸此漳士厥聞流兮胤也孔蕃齡之修兮溘然以終閟斯丘兮我銘永昭盍千秋兮

贈武略將軍錦衣衛副千戶孫公墓志銘

公諱忠字克誠姓孫氏上世居蘇之長洲祖曰思道元樞宻院判知大寧義州事國初戰歿松山公隨父福興以二州內附公爲錦衣衛百戶十餘年而終時成化庚寅冬十月丙寅也享年七十有三公天性淳篤不類武人奉母甚孝其謝病而歸也遇母夫人喪時年已七十哀毀踰禮手植松檟數百章卒以憂瘁致疾不起友其弟斌無纎芥反目意身使異域三十餘年每行則正使必以行營機宜付公公亦悉心爲之致力常先事而計畢中肯綮蓋庶幾古之善使者與配王氏有賢行子男二人長卽賢以功進武略將軍副千戶故贈公以其官次正女一人適錦衣衛百戶何琳公之終也賢以侍禁不敢東還發喪乃遣正奉公柩北上將以成化辛夘某月某日葬公於順天府通州阜壕鄕之原前期以狀來乞銘走憶天順初家君受詔視師遼東始識公於京邸握手相好成化初家君總師討四川貴州山都掌叛夷賢隸戲下且公父之墓石家君書之公之墓石走豈可以不書銘曰

猗嗟孫侯發軔自東有偉其器丁時奮庸爰入朝鮮名王稽首載涉東夷招我逋冦海西兩酋罔睦其鄰公將帝命國威以振公當北使皇狩於野遙遙屬車公爲従者相昔定逺爵與功崇公獨何爲一尉而終公𨿽云亡有子丕顯將軍之封懿此恩典渺渺靈轝瘞彼郊闗我銘其中千載弗刋

一品夫人常氏壙志銘

夫人常氏子諱善榮故家兗之滋陽妻於李是爲封光祿大夫柱國少保吏部尙書兼華蓋殿大學士諱升之繼室贈特進光祿大夫左柱國太師謚文達諱賢之繼母少保故鄧之名士其元配葉夫人生三男六女一受封安人而卒夫人當正統丁夘旣壯來歸相少保以敬正治家儉以肅待宗婣睦而有禮撫諸哀子女如己出壼內之徳雅與葉夫人埒用是少保禮之宗婣宜之家人嚴憚之諸哀子女孺慕之以謂葉夫人良不死太師歷四朝累自兵部侍郎進吏部尙書自太子少保進少保自翰林學士進華蓋殿大學士蔚然爲時名臣故累用其恩於夫人以封於葉夫人以贈皆自宜人淑人夫人以至一品夫人之生永樂甲申五月二日歿成化壬辰六月十日壽六十有九訃聞上遣使賜祭於是三男者長太師及仲謙皆先世惟季讓爲監察禦史六女一未行而亡其五婿孔文韓暹丁震牛星夏英孫男六璋尙寶司丞璜玠瑾珍一殤女四婿鄧州守禦千戶黒顯翰林編修程敏政宣聖六十一代孫孔弘緒一許聘順天府經歷王公子冕諸孫子卜以是歲十二月八日奉柩祔於少保賜葬之塋葉夫人之右不鄙使敏政爲之志志已復系之銘銘曰

蚤弗偶晚於歸夫受室子奉闈嫓先嬪徳之懿啟後華福斯被誥錫封生之亨禦遣奠歿之榮產於兗殯於鄧永無虞終有慶

明威將軍神策衛指揮僉事致仕黃公墓志銘

公諱琮字進賢世居徽之休寧其先多隠徳至考彥斌甫妻徐氏女生丈夫子七人家始殷裏之識者策黃氏必大貴旣而仁宗昭皇帝臨禦冊公女弟爲貴妃特遣二中貴人驛召彥斌甫至京授神策衛指揮僉事賜第一區賫予恩數甚渥七人者公最長實侍北行上召見亦授錦衣衛百戶未幾彥斌甫捐館嗣爲神策衛指揮僉事公雅不以貴戚自驕年六十卽以官授諸孫惟日端居自適而已成化初今上皇帝復冊公長孫女爲秀懷王妃公之女適王氏者有甥曰曽亦選尙嘉善長公主爲駙馬都尉公夫婦尙無恙惟時以手加額曰吾家藉先世之靈疊被寵光飛香椒畹恨無徳以將之聞者嘉嘆成化癸巳九月十二日忽一疾不起享壽八十距生洪武甲申二月七日上聞訃遣使者賜祭蓋特恩云公配桂氏南京錦衣衛百戶福之女以慈賢重戚裏封恭人子男三人長昱以親藩恩授中兵馬指揮次晟嗣錦衣衛百戶次杲爲義官女二長適錦衣衛百戶韓俊次適錦衣衛指揮僉事王珩孫男九長欽後公數日卒次鑑次鍾嗣神策衛指揮僉事次銘次鐸次鉞次鏞次綱次鋭女五長卽秀懷王妃亦先公卒次適伏羌伯毛鋭余未行曽孫男一曰彭年女四俱幼公平生孝友事二親存養終慕如一日諸弟處江南歲時問遺不絕貴妃従葬景陵每時祀北望揮涕不已與人交不蓄中對賓客恂恂執謙如弟子𨿽貴富而服食儉素惟好善樂施予不厭子孫滿前佳辰令節奉觴稱壽恆諄諄以盛腆爲戒走嘗與鄕人造公公款之竟日其貌溫醇其言簡而不誇有類乎古之仁人長者竊意其享福有自也昱等將以是歲十一月十五日奉葬順天府懷柔縣銀洞裏賜地之原以走與公生同鄕來請銘走聞徽之鎭曰黃山山之下在唐有黃芮者嘗刲股以愈母疾又廬父之墓以致連理木芝之祥見於史而爵位不聞豈天欲錫報於數百載之後而得公乎銘曰

黃山崇崇毓彼黃氏懿其前芳有唐孝子爰錫爾類繄天孔仁不食其報以啟後人猗神策公崛然中起嬪我仁廟維公之娣豈惟皇嬪慶疊斯臻妃我懷園維公之孫亦有公甥玉立在旁帝姫娟娟釐降於堂羌孰如公維齒祿位越顯孫子維徳不匱奕奕幾筵宸章奠之肅肅冠裳賜地■﹝穴上之下﹞之史臣刻銘置此窀穸中有耿光百世無斁

孝友徐君墓志銘

孝友人道之大經自隆古以來見於孔子刪正之書以爲法者兩人在書曰君陳在詩曰張仲降及後世嗚呼尠矣今有人焉一鄕之中稱之爲孝友則固一鄕之善士若河間徐君殆其人與君諱文字彥章先世居南昌之新建父曰思恭永樂中以詿誤戍河間生君兄弟而卒遂逸先世名君孝友出天性痛其蚤孤奉母吳滫瀡之養備至每先意承順恆懼失其歡母卒哀毀骨立治喪一用朱氏禮鄕之賻祭者千餘人與弟讓同處至發種種未嘗疾視二女弟旣相攸或不給恆周之無倦意視諸従子如己出裏之號義門者必曰徐氏然君不爲奇詭之行至考其家庭間肅肅雍雍務盡道理則與古人若冥契鄕先達嘗爲孝友傳以贈蓋實錄云君生永樂丁亥正月十四日卒成化辛夘七月二十日享年六十有五配余氏相君無違禮子男三長曰益次曰寧儒學生余出次曰盤側室許出女二壻賈英張拯皆儒學生孫男五曰某某君平居喜儒雅惇義行一時薦紳士夫咸樂與逰有以不平來質者多一語而解足未嘗闖公門𨿽武弁亦禮君不敢以尋常士睨友戚之婚喪有奩槥不具者率饋之泉布歲出息聴其償有不足者罷不與校丁歲歉朝廷募入粟補官或勸之行君謝曰布衣分也吾寧出羨貲以濟饑不敢藉之以茍簪組𨿽家用饒而崇約戒奢恥徇俗子侄館甥服章縫者五人所謂一鄕之善士若君非邪君従子曰盛來就試京闈未撤棘得其弟儒學生簠所報訃旣爲位以哭復以志屬予曰將歸奉■﹝穴上之下﹞於八里莊之原而納諸幽予生也晚計爲童稚時嘗識君今官走四方十五年矣嘅夫老成凋謝不可復見庸撮其行之大者題諸墓曰孝友徐君而系之銘銘曰

有媺徐君式孝且友羌出爾眞匪性之揉寄迹諸武家誨孔文裏門有燁義聞斯振楚楚南州展也無愧婣黨之嗟善人之瘁裏莊之上窀穸隆然太史刻銘百禩之傳

崇府審理正孫君墓志銘

成化甲午春崇王以今天子介弟開府汝寧凡一時文武僚吏皆従惟審理正孫君迪方以疾在告王爲展行期者月餘君使其長奏曰王事有程勿以臣故撓之臣行且差矣王行而君卒訃聞王嗟悼以不及遣視爲恨命中使以香幣致弔賜寶鏹若干緡俾治葬君無彊壯子在側因權厝都門外僧捨中乙未秋君子珩始來自江南將扶柩歸窆祁山之陽以金溪教諭汪恕之狀乞予銘嗚呼悲哉君姓孫字符吉其先有諱郁者南齊初爲齊府長史逮數世至安卿爲祁門令因徙家焉君生穎敏少従鄕先生遊彊記有聞迨長益肆於學景泰癸酉領京闈鄕薦五舉進士不第成化丙戌秋今天子詔吏部擇可傅諸王者君在選中授中書舎人侍崇王戊子王出閣攺審理正賜舍人敕命封父仕興爲徵仕郎母黃妻謝皆孺人君平居孝友初得官卽分祿之半以養親爲詩文典雅應教之作有諷有規王寵賚之與人交見底裏風度灑然無一毫塵壒气卒於甲午二月二十九日得年四十有七謝孺人同邑名家女自君爲諸生至應舉出仕淸澹之操皆與之俱姑病目不見每旦以水潄舌升堂餂之久而復明卒於辛夘夏五月二十一日得年四十有二子男一卽珩也女三長次皆聘士人家其幼則君繼室程所出也君之曽大父允淸以積徳重其鄕國初有宗人坐非罪沒家孥者允淸贖其三孤女而嫁之又嘗爲裏胥長以身脫遭誣者八十餘家至君不食其報晚爲王官未出國門而以客死然則孫氏之後固將有復興者乎銘曰

猗先積之素兮胡方行而僕兮引後食之祚兮亦永安其厝兮

榮祿大夫同知中軍都督府事贈左都督張公神道碑

國初著令武臣非歷戰功不得升中世以來乃有自別途以進者蓋予嘗考諸國史知之未嘗不爲之慨然太息而有取於故都督張公云公生於將家以永樂癸夘受代爲畱守右衛指揮僉事時年尙少屹如老成人正統辛酉従徵麓川夷酋抵鎭康州賊黨有刀門捧刀門顚兩酋者公連破降之進攻上江拔孟底招罕諸砦兵部尙書王忠毅公奇其功承制進都指揮僉事時諸軍自杉木籠山進圍麓川公率偏師潛入其中堅賊帥思任發大蹙走緬餘眾悉降凱還得世襲指揮使癸亥命出理中都畱守司事戊辰詔以所部従寧陽侯陳武靖公討閩冦鄧茂七進都指揮同知景泰庚午再従入閩殱賊孽於延平壬申進都指揮使少保於公復言張某功多遂署僉後軍都督府事乙亥移中軍天順攺元實授副彰武伯楊信守延綏慶陽諸路抵鎭之明年敵帥博囉入冦神木縣公出兵禦之於柴溝斬獲甚眾捷聞賜白金彩幣進都督同知左參將専守延綏西路敵以前不得志復入安邊營公分道拒之連戰於野馬澗諸處俘其將鬼裏赤獲駞馬兵仗及還所掠子女生畜視柴溝倍之特受賜敕褒諭命佩靖敵副將軍印總延綏慶陽諸路兵成化乙酉朝廷念公久於邊召還復理中軍時方大閱得精兵十二萬命公分統揚威營迄至不起蓋公出入兵間首尾三十五年自諸衛歷兩府論功與能其可謂無媿矣公家都城下馬社諱欽字克敬曽祖也公祖潑盧及所後父良皆贈榮祿大夫同知後軍都督府事所生父景山曽祖母王氏祖母馬氏所後母蘇氏皆贈夫人所生母馬氏公年七十有一卒於成化乙未夏五月二十有二日上聞訃輟朝一日凡五遣禮部諭祭特贈左都督命工部給喪葬費以某年秋七月九日■﹝穴上之下﹞都城西山之原配郭氏封夫人子男五長振先卒次摽次拯次授一未名女一適金吾左衛指揮使楊勝孫男三人長恂嗣爲指揮使余尙幼初公之捐館也楊金吾以狀來乞予銘其墓與神道之石予固辭不獲則爲之次第如右而法多互見者不能盡書也銘曰

五軍洸洸督中外兵在帝之右開府於京孰克當之維方與虎匪勲之多孰與爲武矍鑠張公環衛之英躬屬櫜鞬自其妙齡旣下滇川兩入閩粵肅我■﹝鎞﹐豸代釒﹞貅殪彼兕猲延銀逶迆北控大河再卻敵騎屢奏鐃歌捷書紛傳官賞是懋都司畱司或正或副髙牙大印玉帶朱衣分典六師亦遄公歸出入卅年有勞在國命典輝煌庶無愧色西山之麓松栢丸丸中有賜塋惟公所安螭首龜蚨丰碑載道詞臣勒文千載是考

文思院副使金君墓志銘

惟周盛時百司庶府以曁表臣必皆常徳吉士以勱相國家其見於立政之書者可考也我朝執藝之臣外隸工部內供事於監局蓋仿周之遺制然官屬敍進多出特恩若金君廷璽則亦一人焉君諱璧世居蘇之長洲永樂初附籍京邑祖仲名父英皆鄕之善人母沈氏旣妊君而父卒卒三月始生母訓育備至至八歲遣従社學師自力女紅以資給之君性聰慧思用文學自奮年十六乃以材藝召至京日事內府恭厪精錬同事者雅推遜之中貴人悉君之能凡乘輿服禦多以屬君君所供奉輒稱旨上識其名成化丙戌內降與文思院副使歲時賜答優等君持之毖願無毫髮矜侈之容恆以弗克報稱爲懼丁酉春閏二月二十一日以疾卒得年四十有六配周氏治家有方子男三曰鎣曰鑾曰鑑女二一嫁錢銘一許歸趙靖諸子以卒之歲三月十八日扶柩葬魏村社先塋君性孝念母蚤嫠而養不逮父言及輒泣下涔涔母生事死葬極其力之所至交人無機械人亦樂與之遊中年致身貴富克己行義振饑卹難之心惓惓焉教諸子謹厚世其業烏乎世降俗漓求夫常徳吉士蓋有王公大人之所不易者己君平素語人率以古賢詰自厲人亦以爲名壽當未止此遽爾捐館豈非命與然身奉一職十有餘年不負上之任使其自以爲無憾矣君僚友淩君安與鎣等奉通政參議趙昂先生之狀屬予銘鑾之妻安之女而靖則參議公子也參議公於予有婣好故不辭銘銘曰

肅肅禁籞皇徳攸闗秩無崇卑克舉爲難猗乎文思晉以才藝遡其善源式孝與義希世之逢聖澤霶施相古先民孰或起之魏村先塋全歸以祔銘闡其幽百世無斁

昭勇將軍錦衣衛指揮使孫公墓志銘

公諱璉字國用姓孫氏濟南鄒平人孫氏自故安國恭憲公以宣宗章皇后之父顯其子今太傅會昌侯繼之巋然國之元舅胤系日蕃家法滋備若公亦可謂稱其家兒者矣然壽不逮其爵君子惜之公生而淳謹不與諸貴遊相埒恭憲公鐘愛之諭今太傅曰此子必克荷吾門宜善視之稍長出就外傅通經史大義學詞翰皆有可觀雅嗜古名賢書畫及山石花竹之勝以自適凡聲色寶翫若不介意今太傅旣嗣伯爵天順初以翼戴功進封侯公遂以世嫡嗣太傅之舊官爲錦衣衛指揮使𨿽貴富而所處益謙無一毫侈倨之態今太傅總五軍幾二十年公長贊畫其間戲下之人多賴以濟而綜理家政尢克當太傅之心內外僮僕咸職其職而不敢肆與二兄瓚珍及羣従極親友歲時設燕奉諸父於堂以次稱壽驩如也諸勲戚家以爲美談一或有不睦者卽相率以孫氏諭之公居母夫人丁氏喪哀毀甚或勸止之曰太傅春秋髙二兄方有事西南夷宜自愛公泣謝曰惟送死可以當大事執禮彌篤卒襄事得孱疾幾數載弗愈恐貽父兄憂恆勉彊若無疾革惟對人垂涕以弗獲終養爲恨又諭其子曰孝事吾親勤學以無隳先範吾目瞑矣成化丁酉三月二十二日竟不起得年三十有六配蔣氏定西侯貴之孫先公沒繼湯氏參將胤績之女俱封淑人子一人曰鎭異日當嗣侯者張氏其生母也女二人長許配武靖侯之孫趙宏澤幼在室鎭將以五月六日奉公葬香山祖塋之西惟今太傅成化初總史局知經筵予皆従其後而家君尙書奉命南伐公二兄實在行故公之捐館也太傅以狀來屬銘且予與公外舅湯公尢善湯公素名能詩旣歿於王事無子公裒其遺稿付予予爲詮次而歸之公及一見而歿悲夫其言猶在耳也忍可以不銘銘曰

良驥翩翩而蹶於行榮木欣欣弗究其成有淑一人方進忽止上公之孫徹侯之子𨿽孝與睦戚畹之輝胡不永年式全其歸香山之原賜塋之次尙餘慶兮在爾後嗣

奉議大夫同知汀州府事程君墓表

君諱熈字克和姓程氏世爲徽歙人其先徳具予所爲君父義士傳君髙祖大年元紫陽書院山長曽祖完都祖回善出繼従父升父萬卽所謂義士者也母項裏殷氏君生而不凡喜問學提學禦史吉丰彭公一見器之選爲郡庠生君家長老固以力孱請罷不許景泰癸酉以春秋中南京秋試時學士安成彭文憲公主考得徽之春秋生𨿽多而獨謂君醇朴每進與語入太學祭酒泰和蕭公雲間陳公愛君如二彭凡五舉進士不第成化丙戌竟以吏部選人出身尙書鹽山王忠肅公試君第一廷授同知汀州府事時年四十餘矣君爲政一以誠而不任術前後更知府張寧輩四人獨君巋然治郡事久益精明如禱暵振饑驅虎止火諸異政郡人往往播之詠歌而招安一事尢人所難者初己丑歲閩大侵有盜千餘人自將樂尢縣四出放刼而紫雲臺者介汀之淸流寧化境上號最險盜入據之鎭守中貴人及三司聞警大懼發近兵駐汀君曰是歲荒而迫爲盜者亟招徠之當不煩一矢而下上官輒以坐君君單車抵臺下盜遙望見識君擁拜感泣曰某等實不獲已君一一慰撫之立散其眾燔其寨發府庫分賑之蓋不旬日而事定君復言於上官曰往歲鄧冦之起亦據是山蓋其地去官府險逺故易以變請析將尢淸寧四縣之地別置一縣於明溪鎭移巡檢司於夏陽則可保無事矣上官爲言於朝賜縣名曰歸化除吏降印仍委君相其要害而城之都禦史汝陽滕公巡視民瘼請旌異君以勸諸郡江浦張公繼撫八閩請以君知漳州府吏部皆以君未考績不報成化丁酉滿九載將考績矣而閩盜起於上杭巡按禦史復畱君治事而君以憂瘁得疾不可爲矣九月二十七日竟卒於汀得年五十有四自禦史以下皆弔賻汀民日走哭門下者數百人終其喪去不絕君居家孝友旣授官卽請分祿於故鄕以養親而自奉泊如也每出行縣與隸卒同起居飲食遇事敢爲不避難受布按兩司檄理錢谷治刑獄於旁郡旁郡之人亦徳之無間言家君尙書先生於君爲世父恆語人曰亢吾宗者必是子也故予得與君遊最久同上禮部者再受君之益最多君元配富堨汪氏側室陳氏子男一人曰文慶女三人長適潭渡黃資智次適靈山方佐早世次適洪鄭州之子通君父義士以成化戊戌某月某日葬君於歙西古城闗祖塋之右嗚呼中世以來吏知任法而已蓋𨿽有絕類之才希古之政而拘於令則亦莫之可伸也君爲郡十年蓋幾於所謂循吏者矣人孰不意其逺且大而獨以未上其三考之績爲辭又不盡觀風者之言以少遂其貤封之孝是固命之不淑而亦有司任法之過也此予表君之墓不能不爲世道惜而豈特兄弟之私情也哉

亡弟克寛壙志銘

嗚呼是爲吾弟克寛之墓生二十有七年矣克寛名敏行其第二十二美姿容性警敏凡事弗爲卽已爲之必精其心孝友直欲上従古人不爲兒女子態說理論事必中肯綮聴者畏之其詞翰絕類予時出以示人人弗能辧以尙書試京闈者三率以魁選望之而卒躓於命悲夫程世家江南至家君尙書公母夫人林氏起河間官處南北吾弟實生山東稍長従入蜀其往返兩京最多而終於休寧故鄕其生景泰壬申閏九月九日其歿成化戊戌七月六日其疾瘍也其妻趙氏通政參議昻之女生男一人舉兒五歲而殤女二人月杳才三歲其一則遺腹子也噫賤兄弟三人吾旣宦學逺外不克奉親以居所恃者兩弟而今亡其一矣聞訃之三日上書請慰親江南天子惻然許之蓋抵家踰月始克抆淚爲之志付仲弟敏徳俾卜日葬南山塘之原置諸壙中銘曰親不得慈其子兄不得友其弟悠悠蒼天此恨何已

篁墩文集卷四十二

●欽定四庫全書

篁墩文集卷四十三

﹝明﹞程敏政撰

○碑志

表

正議大夫資治尹兵部左侍郎滕公墓志銘

公諱昭字自明姓滕氏南陽汝州人曽祖而上俱隠不仕具太師李文逹公所爲先墓表公祖興贈通議大夫都察院右副都禦史祖母陳氏贈淑人父霄永樂中禮部祠祭員外郎黃州知府贈中議大夫贊治尹加贈如祖母李氏贈恭人生母程氏封太恭人俱加贈如祖母公生宦家而淳篤不事紈綺黃州君鐘愛之長爲州學生力學不懈年十九舉河南鄕試上禮部弗利久之卒業太學景泰癸酉用吏部選授陜西道監察禦史丙子監順天府鄕試時劉文介公主考於內公等恊心於外故宿獘盡袪而權貴人子多不在選英廟之復位也注意臺察貶斥相望公當是時獨謹禮守法爲士論所予天順戊寅巡按京畿有聲四川都司有謀殺人獄累歳不決己卯命公往讞之遂服辜辛巳巡按福建有聲籍甚旣還適都察院闕佐貳英廟察禦史中老成無如公者卽升左僉都禦史未踰年以母喪去今上嗣位詔起復公巡撫遼東公治邊惟謹斥堠嚴訓練備蒭粟凡數年敵不敢近塞嘗上疏言大明律乃一代定法而決斷武臣獨舎律用例以是武臣益貪縱不檢請一切以律從事詔從之而武臣因習久一旦有罪被黜降多騰謗言憚事者奏格其令公議至今惜之丙戌上念公久於邊召還進右副都禦史總督漕運兼巡撫淮揚諸處兩淮歳歉民多流亡而漕卒又爲大將所虐公撫摩訓飭不遺餘力由是兵民皆得蘇息己丑再召還理院事踰年廷議弭災分遣大臣巡視民瘼以公嘗治閩特命公往閩人聞公來如獲父母公爲發官廩賑卹之罷行其事而利害甚眾上杭淸流之境有地曰紫雲臺鄧茂七之黨嘗據險爲亂自後往往有事輒發兵撫捕而是歳饑甚公曰此不可不爲之慮也乃相其要害立歸化一縣以蒞之未還有詔易公巡撫蘇松諸處蓋蘇松自周文襄公後鮮或繼之者獨公博采眾議次第舉行甚得東南士民之心有馬駄沙最繁盛而寄治江陰民苦往返公復分靖江一縣民兩便之辛卯春用廷臣薦召升兵部右侍郎九載考績轉左侍郎食正二品祿歷佐尙書南宮白公嘉禾項公皆陰有所救正而不阿比人不及知丁酉秋項公免公實當次有惡之者置其名於論列中公不與辧遂致仕家居垂三年日引鄕之遺老登眺林壑飲燕爲娛世事一不掛口庚子夏四月十一日以疾卒享年五十有九訃聞上悼惜遣使諭祭其家命有司給其■﹝穴上之下﹞事將卜日奉葬州之杏園陂黃龍山之原公先配任氏贈淑人繼孫氏封淑人俱先卒與公並兆子男二人長暹太學生次起州學生女一人適尙寶司少卿李璋文逹公之子也公軀幹魁偉度量深沈望而知爲大器事親最孝奉異母兄盡禮而訓育其從子益力有舉於鄕者遇人極謙𨿽鄕小吏必與爲禮於矜卹故舊尢惓惓焉兩當巡按四領巡撫悉以扶弱抑彊爲志故吏詟其威而民懷頌之臨大政決大獄優裕不迫而事以辦嗚呼若公可謂一時之望矣而不及大拜以佐天子澤生民與成一代之盛豈非命歟走之先少保襄毅公雅與公善晚有婣好也故走嘗得升公之堂聽公之論而今已矣義不可以不銘銘曰

於皇英宗擢任臣工一出淵衷而不尙同有臣滕公發身經術自其受知終罔或失撫戎東郊靡卹豗呶於淮於閩吳越之交悉有勲猷著於朝野今皇求舊莫踰公者遂總憲程載詰戎兵匪公之來孰贊其成幡然歸休汝水之上方遲其來孰意其喪惟皇念之諭奠有詞作■﹝穴上之下﹞有儀終始之思杏園翛翛龍山奕奕中有玄宮百世無斁

湖廣宜章知縣贈文林郎馬君封太孺人徐氏合塟墓銘

湖廣宜章知縣馬君卒之二十八年其子孔惠以兵科給事中考最得賜敕贈君文林郎封君之配太孺人未幾而太孺人卒孔惠將以成化丁酉冬十月二十六日合葬先塋前期以狀請銘而宜章之仕於朝者行人鄧庠輩多述君政績以來走受而次之曰君諱經字用常世居河間東光元進士國朝兵部主事視逺之孫處士誾如之子處士初娶於李再婚於鮑而得子四人長君次綸次綱次紀陜西盭厔知縣處士嘗被詿誤謫雲南六涼君侍行遂入曲靖學爲諸生不三年領宣徳壬子雲南鄕薦正統己未舉進士辛酉得宜章之命時宜章方苦於旱君至禱諸神祠而雨歳大熟君計縣素貧一歉卽民無所措手創預備倉募粟常萬餘石流民聞風復業者萬計縣兵民雜處而兵常豪奪民田君下令責還之無敢嘩者舊役水夫以濟江上官舟夫多散亡民病鉤考君請於朝罷其役久之政成乃以餘力新其境內諸壇廟公宇及學宮立社學公暇進其生徒親教之科貢號稱得人歳時勸農循行田野民至與其令相忘有居不能昏葬者行病涉者率官爲舉之豪猾干政者亷捕之寘於法鄰邑民訟多相率就君請平吏民敬服若神明然令最爲湖南第一景泰庚午夏五月二十五日終於官得年三十有九鄕民老稚走哭縣門下者日數百人君性不茍取卒之日家無一緡之畜寮寀爲之合泉布治棺殮之太孺人姓徐氏上元人父仲華亦以事謫雲南與處士同患難而相得知君必亢宗故以太孺人歸焉太孺人事舅姑孝治僮僕處婣黨咸適其宜蓋凡君畢心於功名不以家爲累者率藉內助之力君之捐館太孺人扶櫬北歸營葬如禮孤子年十有三遣就學親女紅以給其費卒底於成孀居殆三十年節益厲家業中興鄕裏嘉嘆晚就飬京師尢諄諄以淸白戒子婦卒於成化丁酉秋八月二十一日享年六十有七子男一卽給事君孔惠也成化壬辰進士出身女一適東光儒學生李逹孫男二長價次侗孫女三長聘南皮儒學生薛鎧次聘李東霽次尙幼走之先自江南謫河間蓋童子時聞河間人道馬令君之名矣旣長獲與君之從弟震及孔惠同領天順壬午京闈鄕薦又獲同朝而不佞幸從史官後則銘君夫婦之墓誼不可辭銘曰

馬氏系出扶風王儒業相承望東光一時循吏首宜章平生嫓徳稱徐孀有偉一孤流其芳恩綸下及名斯揚桓桓宰木城震方髙丘奕奕二美藏後千百年殊未央

醫顧翁墓表

成化己亥秋走奔先少保襄毅公之訃也室人病不能俱明年以賜葬成入謝於朝時病少間乃挈家而南旣渡江又與其幼子皆病聞吳故多醫日夜趨吳蓋至之日而幼子死室人病危進諸吳醫弗效大以爲憂郡守劉侯汝器亟稱顧珍氏之良致之而效旣月病愈乃去吳珍泣拜以請曰先翁亦終於己亥之秋葬而無表惟執事者矜畀之走亦爲之泣曰嗚呼悲夫子之用情猶我也忍不有以副子之志哉按狀顧之先世居汴髙祖榮以醫鳴於元仕爲江浙醫學提舉曽祖銘始徙吳郡占籍長洲祖天祥父勝宗咸世其業母劉氏以永樂壬午四月六日生翁諱俊字時雍早以孝友聞其爲醫不專祖上世一以丹溪爲主凡丹溪書悉購之口誦心維務得其旨要出而應人之求效嘗什九吳人喜用溫補法羣起非之翁弗少徇或有疾召翁並召諸醫翁曰法後當如何諸醫曰否己悉如翁言由是翁之名益興妬者益甚翁又以其餘力讀儒書及星數堪輿長生久視之說亦皆窺其肯綮人不及知有知之者過從卽欵語竟日晚營別墅於葑溪之北自號泰然有司鄕飲輒禮之爲賓蓋翁之大可書者如此至其愈人之疾而不以射利則夫人能之不足以重翁也翁享年七十有八卒於己亥八月十九日配李氏子男一卽珍盡得翁之學女二長適沈禦醫從子壽次適都憲陳僖敏公從子鼎孫男二長春次易女一以卒之年十二月庚申葬吳邑太平鄕薦福山之原從先兆雲走聞醫自素難以來名家數十至於集大成者必推之丹溪其所著濕熱相火諸論𨿽聖醫復起亦當不易其言而世之學醫者往往忽之不惟忽之而又非之可慨也已初先公得末疾上遣禦醫來視率以爲寒濕弗效最後得四明祝翁以爲痿也藥之效乃今復得顧翁焉則何學丹溪者之寥寥若此乎先公捐館以嘔吐本胃熱所致醫誤進補藥疾遂以革時走方逺仕京師不及侍此終天之恨也噫走不及識顧翁而識翁之子翁之子能起走之家人而不及見先公則表翁之墓非獨以著走之不幸也將以告夫世之爲孝子慈孫者焉

圻子壙志

太子左諭徳新安程敏政之次子曰圻以成化丁酉十二月十七日生京師其祖父襄毅公在故鄕聞之喜甚爲告於逺祖忠壯公之廟小字之曰祖保稍長以兄弟宜聮行定名圻庚子春其父奔襄毅公之喪其母李病不能俱因寄於其外舅祖李文逹公家圻以母病故失節生瘍繼而泄痢己復病疹疹後嗽不止漸以成疳辛丑春其父以賜葬恩入謝於朝見圻瘠甚大駭急召醫謀之疾少間乃挈其母子而南旣道山東秋溽暑舟人弗堪圻疾遂大作山東人藥之弗愈急渡淮淮人藥之弗愈聞姑蘇多醫乘大風渡江幾殆而圻母疾又作一舟遑遑以八月二十五日至姑蘇圻竟以是夜死逆旅圻死惟呼其母意欲捄之者其母方疾革弗能應悲夫天胡使人至此極耶圻生最聰俊凡解事皆先其兄教之詩卽成誦見書畫率諦視不茍至捉筆爲摹冩狀亦可觀不若羣兒之塗抹太甚也初其季叔敏行死無子將竢服闋告廟以圻後之不幸至是乃載櫬以歸以歳之十月二十七日祔葬其季叔墓側嗚呼使死者而有知其必曰此吾猶子也將善視之瀕葬其父忍慟爲之銘銘曰

汝父汝違汝叔汝依孰使之來而遄其歸也噫

通奉大夫河南左布政使程公墓碑銘

成化庚子秋予居先少保襄毅公之喪聞人傳吾河南左布政使用元以七月一日終於官爲之驚怛曰噫器宇問學行檢才識在一時負公輔之望如用元何可多得而遽至此豈造物者之乖乎是歳冬予以賜葬恩入謝遇其櫬邵伯河下旅次不能爲禮唁其孤而別曁予南還則用元葬矣孤旦奉邑人前監察禦史康君永韶狀請銘其墓上之石嗚呼其尙忍銘吾用元也哉惟程氏自東晉新安太守元譚以善政爲民請畱始家歙篁墩至梁將軍忠壯公靈洗起兵拒侯景廟食於郡忠壯十三世生唐檢校禦史中丞澐又起兵拒黃巢凡再世有全郡之功其居祁門善和裏者祖中丞長子檢校戶部尙書仲繁用元所自出也居休寧陪郭者祖中丞季子歙州兵馬先鋒使南節予所自出也故予之族於用元爲近尙書十八世孫徳堅國初以行樞密院都事守景徳鎭是爲用元髙祖曽祖汝楫祖景華俱不仕父顯起鄕貢進士官至韓府左長史進朝列大夫母齊氏封宜人用元天分最髙喜問學初長史公以春秋名祁門用元受經所得最深又旁通諸經史正統中長史公教諭河間任邱而予家先以尺籍隸河間襄毅公每往來敍宗好雅愛用元以爲是必亢其宗者歳丁邜領南畿鄕薦登景泰甲戌進士第觀政戶部乙亥奉命犒師宣府總帥厚饋悉郤之都憲葉文莊公方督邊餉與語大悅天順攺元授戶部江西司主事己邜犒師陜西時尙書年恭定公待部屬嚴甚獨禮用元三載以績最聞賜敕命督餉淮安一年代還上書乞歸省分祿飬親從之癸未會試用薦充同考試官儀曹奉內幣踵門用元力辭免禮部尙書姚文敏公嘆曰超出流輩逺矣未幾進福建司員外郎督負徵於天津諸處成化攺元進郎中三載復以績最聞賜誥命是歳用兵遼東遣用元給軍實師賴以濟庚寅遣視山東災上書言四事曰存漕運以防民饑整兵備以衛民生減飬馬以安民心增接逓以紓民力事多舉行比還擢廣西右參政安南以地界不定數近邊用元冒險往定之乃己理棼修墜政漸以成壬辰以齊宜人憂歸而長史公繼卒喪葬一以禮拓先祠以謹時祀輯先徳爲世芳集以傳服闋攺河南右參政奉璽書專理國儲定轉輸逺近適均法以便民又以其暇時葺二程夫子闕裏祠宇以風其士人戊戌進右布政使明年進左布政使律己守法以倡僚屬一方晏然欲自引章具未上而疾作矣所部黯然聞者愕眙以爲善人之不幸距生永樂辛丑正月一日享年六十以壬寅春二月二十日葬裏之宅裏塢用元爲人恂恂謹恪口未嘗及人之過巧佞者或竊笑之然其中涇渭極明有確然不可易者平居恬澹寡嗜好疑若不柰繁劇而所居官理不亟不徐喜功邀譽者反出其下蓋人陰被其惠澤甚多而世亦未盡知之爲學不事詞藻𨿽時賦詩寫竹以適其適而緘其稿諱其名終不以自見也用元初娶祁西汪處士景淳女贈宜人再娶趙府長史同邑胡公永興女封宜人三娶胡吏部侍郎淳安項公文曜女俱善持家以佐夫子子男四人長昂醫學訓科汪出次旦攻舉子業次杲儒學生皆胡出次昌項出孫男三人長鏄次銓次鍠女四人俱幼銘曰

惟我程氏世顯新安有譜振振有廟桓桓自歙之祁垂休委祉大集於公策名進士簉屬司徒幾二十年巡瘼四方犒師三邊擢領藩宣或副或正桂管遺思洛省胥慶祖我循吏以惠其民宗我師儒以迪其人名與業崇宜位公輔庶霈厥施以澤下土堪乘而踣中棟而戕士類孔傷予懷曷望宅塢之原山水明秀竚有遺芳式在其後

方孺人墓志銘

孺人姓方氏諱錦僊徽之祁門人其族本宋吏部秋厓先生之後孺人生有至性在家勤女事事其父處士天生曁母馬氏甚孝與其弟昆鄕進士訓導秉琦輩甚肅年十七歸同邑善和程君恕又勤婦事善事其舅姑服其喪異居次曰禮也謹之蓋祥而後復相其夫優學以仕及累試弗薦曰命也謝之請以子啟爲儒學生嗣其業善和程氏望於其鄕恕之族父憲副宏族兄布政泰皆近起經術進用於國退施於家亟才恕而亦賢其有內助焉孺人年五十七以成化辛丑三月二十八日卒於是三男曰激啟考者兩有娶一有聘一女已適同邑城西王氏二孫曰許詠者舉解事矣恕將葬孺人於裏之桂家塢前期使啟來乞銘予於善和程氏爲同宗辭之不獲銘曰

學勵其夫宜貴而否徳勤其身宜壽而疚天嗇其前必振其後銘以貞之庶幾弗朽

黃巖陳處士墓志銘

婺源儒學教諭陳君簡手其先處士事狀一通過休寧乞予銘於是處士葬十年矣處士諱顗字允甫其先汴人逺祖公漙宋紹興進士知臺之黃巖終於官因家焉傳四世生繼發咸淳進士通判沅州又定居黃巖東門繼發生元松門務副使儔夫處士五世祖也曾祖子安延佑初余姚州學正祖立善至正中慶元路照磨父處亨號方山有司累以遺逸薦不就處士天性純至喜問學事二親極孝有人所難者哭父幾喪明竟不良於視年七十奉母馮猶定省不倦馮安其飬至九十乃終初慶元君工墨梅與會稽王冕齊名方山君妙得其傳處士每時祀見手澤卽悲哽不已因自號慨梅一時名流聞其事多詠歌之處士嘗以親疾歷名醫與論藥遂以醫鳴淛東友其弟顓共爨至老不變鄕先生學諭陳廷省學錄張粹皆愼交與處士師而友之於文事𨿽博洽尢喜騷選二君子每曰陳君行端篤孝人也鄕評以爲公處士年七十有五以成化辛邜某月某日卒於正寢明年冬葬邑南五里委羽山之原慶元公墓側配鮑氏有賢行子三人長慷待選於吏部次簡丁酉鄕貢進士教諭君也次■﹝忄產﹞亦善醫工墨梅先處士一年卒予以外艱家居辱教諭君數往來愛其人又嘗獲觀其族譜及處士所遺篆隸諸帖知陳氏世儒家而益嘆老成之不復作也然教諭君顯揚之業在異時者蓋有大焉則處士亦將以無憾矣銘曰

業之先兮有克傳兮學之後兮有克守兮嗟幽貞兮不復生兮尙有寵兮賁斯壠兮

中順大夫淛江按察司副使張公墓志銘

成化辛丑春三月淛江按察副使張公存簡以母喪還泰州旣葬未幾而病疽門人朋友親戚宗族日問病者幾百人公知不可起悉召與訣別如平時又顧其門人前進士張瓛曰吾友程太史克勤最號知我其往乞銘語旣卒時壬寅春正月五日也公從子霈奉瓛狀走數千里來新安山中以請予聞之驚怛流涕曰孰意吾友遽至此乎噫屬纊之托不可孤也則序而銘之序曰公諱文其字存簡張氏世爲泰州巨家然未有顯者至公曾祖徳林祖仲信益以善聞父頎始舉於鄕終國子助教用公貴贈奉直大夫刑部員外郎母成氏贈宜人繼許氏封太宜人公生有至性在童丱如老成初助敎公典教山陰公侍行適遭成宜人喪哀毀不食蓋絕而復蘇助教公難之遣從學一時名士之門公亦自奮力學久之還爲州學生屢試弗第有識者曰是不當小成者天順己邜舉南畿鄕試第一人尋遭助教公喪悉用朱氏禮一鄕化之成化丙戌遂與予同登進士第泰州入國朝預甲科自公始筮仕刑部江西司主事壬辰進員外郎癸巳吏部奏擬公山西提學按察僉事甲午復擬山東皆不果是歳進郎中公在刑曹最久有所讞必本於公恕他司獄有未具者多移鞫於公旣讞無後言丙申以日食星變詔選使十三人錄系囚於天下公分地畿內平反誅死者百十有六人雪徒流以下千有四百人其辧馬平兒事尢愜人意平兒報父仇殺人抵罪公上言君父之仇臣子所必報反復數百言讀者感動畿內人有繪其像而祀之者丁酉大水歳祲復有詔選使五人賑卹之公分地兗州規措勸分不遺餘力又上疏請分府庫餘資以慰倒懸渇望語益痛切蓋活饑民五十二萬人復流移一萬七千口婚嫁男女之貧者五千三百人釋大辟囚二十餘人他如通貨財修祀典申掩骼埋胔之令皆自公發之己亥升淛江按察司副使有鹺商季成誣販鹽者爲盜轉引至十九人初訊者以爲實多瘐死獄中存者僅六人公覆訊疑之審詰得其情六人者幸不死一省稱快余平反者尙多在淛踰年大率以洗寃澤物爲己任蓋未竟其所施而以家艱歸矣公生宣徳丙午五月十五日得年五十有七配劉氏先卒繼李氏俱封宜人子男二長霶劉出次泰孫李出女五長早世次適州學生唐相次適徐蕃余未行霶奉治命以卒之年三月四日葬城西唐家莊之原公平生孝友恆以祿不逮親爲恨事許宜人甚謹與弟孜等𨿽相愛而策勵之惓惓以故諸子弟入秋試者恆不脫人自奉儉約如寒士周人之急則罄所有弗恡歷官內外使四方言若不出諸口而中有定見巧佞不能奪與人交𨿽厚善不茍隨案牘塡委日不暇給而嗜學弗倦爲詩文惡浮靡率有闗於世教自號遜齋有雜稿若干捲審濟錄世訓各一卷嗚呼天之生才亦難矣富詞藻以燁然一時辦事功以赫然一方者豈無人哉求能外逹其所學而不雜內深於所飬而不渝如張公者可數也顧官止於臺佐年歉於下壽則吾之所惜又豈獨朋友之私而已銘曰

泰有張氏其畜甚久一顯師儒弗竟其有公也再顯自其遺經發解於鄕擢第於廷內曹外臺屢見揚歷敬刑卹民有言有績所飬旣深所發益弘羌不可禦孰尼其行用世以忠畢世以孝維天錫之將後有耀唐莊之原突如其墳有永無虞太史刻文

槐塘程府君墓表

府君名萬字億孫姓程氏程世爲徽歙巨家其先居河北本趙忠臣嬰之裔在東晉有元譚者守新安始家於歙元譚之後曰靈洗當梁時以布衣起兵禦侯景至大將土人徳其全郡之功廟祀之是爲重安忠壯公靈洗之後曰延堅唐末又定居歙之槐塘傳十世生元鳯起進士相理度兩宗是爲吉國文淸公府君者文淸公六世孫也曾祖大年元紫陽書院山長祖完都父回善出繼從父升母汪氏府君生負直气侃侃遇事當行者奮前爲之每以故相家更代寖微力以亢宗起廢爲志中歳出遊閩淛江湘及並冀之境家日以裕聞絳之太平有祚徳廟以祀程嬰公孫杵臼走數千里拜祠下手摹其石刻以歸忠壯公廟號世忠在歙之篁墩至文淸公從子宣慰君相又請立行祠於槐塘以便支下子孫展謁歳逺而圯府君合族人重修之範鐵爲供器至千斤以上餘物稱是又爲文淸公專祠其北割田畆以奉祀文淸公墓在歙之古城闗夫人墓在禮莊皆賜葬傍有積慶景福二寺置田二百畆以贍墳寺旣毀於兵燹田亦爲僧所盜鬻石獸之類蕩無存者府君憤然訟諸上官悉還其田寺宇塋垣及石獸之類舉復其舊樹丰碑二以詔後人文淸公初以經授理宗至爲相理宗嘗大書淸忠昭光儒碩六字以賜之其餘倡和之詩往返之書動盈箱篋有禦書樓故址在所居之左府君亦創爲之弘麗甲於其鄕文淸公罷政歸嘗修長慶社爲里人祈報之處久不葺而人憚難無敢任者府君出已貲爲之倡不日告成府君之過會稽也聞理宗■﹝歹贊﹞宮在城西北自以先世被恩最厚約同行者十三人置舟徑往刲羊豕具酒殽祭陵下而後返府君性孝友不事矯飾讀書彊記尢篤於教子遇人有過面折之不少恕鄕人無少長咸稱之曰義士義士雲府君長子熙以鄕貢進士同知汀州府有善政上官累請旌擢之褒其親不幸卽世府君時年七十四矣上書京師遇恩例獲冠服還其鄕以成化戊戌九月二日卒於道距生永樂乙酉七月十一日配殷氏有淑行子男二人長卽汀州也次嵩克家不仕女三人婿汪義吳禧方浩孫男四人永延長安長英麒麟孫女二人嵩以歳己亥十一月十六日迎府君之櫬奉葬於冕輦橋祖塋之傍乾山巽向嗚呼封建之法廢而天下無世家自元魏至李唐乃復以門第用人頗有封建遺意降及五季又蕩然矣而近世以來江之南往往有巨姓巋然𨿽更代而存者何也以予所見每一鄕之中必有一二家其附居之他姓者供佃傭給使令若官府然豈非江以南𨿽亂而不罹久毒𨿽歉而不事他徙故得相保而不至並亡也歟若吾姓在天下固不甚著而以一郡律之則已居他姓之十七八矣然同祖而異宗則其間或中微焉或中興焉亦理勢所不能免者若府君其亦可謂中興之子也夫

義官金君墓志銘

先尙書襄毅公以成化乙未得賜歸飬疾於休寧裏第又明年疾瘳始與里人金君宗敬輩徜徉山水之間嘗至邑東葆眞山崇壽道院顧而樂之因語金君曰明將與子輩結怡老會於此中歳己亥先公卒又明年金君繼卒會弗克成走嘗深憾於是故君之卒亟往哭之而君之子希傑亦以其內兄上舎汪君汝溫狀乞銘君之丘嗚呼悲夫金君蓋先友也走豈可以辭銘君字宗敬諱玹賜世居休寜忠孝鄕相傳爲漢秺侯之裔因莽亂避地而南者逮宋季復定居邑之南市爲碩宗君曽大考志大考仲善俱以行義聞考孟起益衍益盛爲萬石區長見故翰林侍讀學士廬陵曾公所爲志妣呂氏同邑建昌令公大之女君生有志節不茍隨早失所怙能自樹立事呂孺人極孝扁其堂曰艸心左右奉養備至孺人安之壽八十有六乃終奉諸兄甚謹敎諸子孫有法綜家政處世犂然愜人號讀書者有所弗逮景泰乙亥歳侵勸分君輸粟六百石助官賑民用朝令賜冠帶寵其身旌其門曰尙義晚年益以義自處義聲動人有爲不善者懼君聞之或遂中沮有訟者或不之官而之君得一言卽釋蓋其大節如此可銘也他若辟田廬葺橋道濟餒暍累累之善法不能悉書君生永樂甲申正月六日卒成化辛丑八月七日享年七十有八配汪氏西門處士士輝之女克相夫子婣黨稱之子男五人長巖從卽希傑也次巖相次巖英次巖秀次巖護多謹願世家而巖相巖護俱早世女三人長適戴鷙次適汪天生次適朱儼孫男七人長云瑄次遜次云生次悌次楫次■﹝日東﹞次鼐孫女八人多許適名族君墓在縣北十里查坑之原銘曰

綽楔巍巍尙義之門窀穸隆隆尙義之墳耆舊凋零社不可復慕者其悲過者其肅

洪宜人汪氏墓志銘

鄭州太守洪君寛旣歸田喪其宜人汪氏其子逺方令莆田聞訃解官還奉襄事走休寧乞予銘予納交太守父子甚善則受而銘之按太守所爲狀幾數百言詞眞事核宜足徵而其大則宜人於所生者存盡養歿盡哀又終事其大父母教育諸弟有成乃出嫁庶幾古之淑女於所事者奉姑如母罄力於家食奉舅如父畢志於祿飬奉伯叔鮑張二孀母如事姑庶幾古之孝婦於所相者勉其刻志於學佐其惠政於官同其佚老於家有始有卒庶幾古之良配於所畜者男有娶女有歸諸男之中或力田以拓其業或傳經以續其宦治命曰男盡忠孝女敬公姑語不及私庶幾古之賢母宜人之平生若是乃不登逺壽享重封範其家以及其鄕此婣黨悲之無間言而予之銘之無愧詞也宜人與太守皆歙之世家汪祖宋司農少卿叔詹洪祖宋龍圖閣待制中孚具有譜牒代爲婚姻宜人之父仕周太守之執友母則太守之從姑也宜人生永樂壬寅三月二十四日卒成化辛丑十月四日享年六十子男四長逹次迪次逺成化戊戌進士莆田令君也次通儒學生女一適歙大裏汪鈺孫男六長儒次偉次休次伊次俸次儉孫女二尙幼宜人之墓在二十七都名山之原銘曰

噫爲淑女爲孝婦爲良配爲賢母此洪室汪氏之墓式顯終古

篁墩文集卷四十三

●欽定四庫全書

篁墩文集卷四十四

﹝明﹞程敏政撰

○志碣

太保兼太子太傅掌左軍都督府事定西侯追封涼國公謚敏毅蔣公墓志銘

成化丙午夏六月太子太保掌左軍都督府事定西侯蔣公以疾在告上聞之屢遣中貴人存問賜生餼酒米禦醫六人分畨診療未瘳有詔加恩文武大臣卽臥內進公太保兼太子太傅越明年六月疾益甚入疏請罷所典兵詔不允七月十四日以卒聞上嗟悼輟視朝遣中貴人賻寶楮二萬緡追封涼國公謚敏毅命有司治棺槨營葬域詔初喪及禫皆諭祭爲祭凡十有五皇太子諸王亦各遣祭於是公子驥等將奉公以是歲九月六日葬都城西泥井裏先塋以訓導仇潼之狀請走序而銘之序曰公諱琬字重器故奉天翊衛推誠宣力武臣特進榮祿大夫柱國定西侯追封涇國公謚武勇之孫也其先世具見武勇公神道之碑公之考諱義以疾不任仕故公年十六嗣爵定西侯值正統己巳之變表謝凡五日卽受命掌左軍都督府事公𨿽年少而悉心戎務譽望日興英廟復辟命總府軍前衛官兵之隸大營者出金裝佩刀及倭刀以賜天順壬午冬命典直宿將軍侍衛凡再賜金鎧寶刀久之英廟察公忠勤將柄用之不果今上嗣位初立十二營命公統其一而甘肅以闕守將聞用廷議詔公佩平羗將軍印總其兵公至鎭堅堡壁嚴斥堠修明武勇公之遺法畨戎畏服無敢扇以變者乃陳和糴積邊儲佐戰守西人賴之壬辰春以河外無事詔進公副守南京兼總操江公上六事曰足舟師利器械詰姦慝備戰船嚴禁令卹病軍凡千餘言大略謂南京國家根本長江爲南京藩籬控制之道宜重諸鎭甲午召還仍掌左府兼督十二營時災異屢見公復上六事曰預防敵釁曰保障京師曰避任禳災曰暫息操軍曰屯田富國曰修飭戎器且乞避位詔不許而令有司議行其所建白者是歲冬尊謚恭仁康定景皇帝遣公告太社太稷丙申命兼總神機營戊戌進太子太保分賜通鑑綱目及貞觀政要兩書蓋上有望於臣鄰者甚至己亥春以遼東守臣匿不以賊聞命公與太監汪直刑部尙書林聰往勘之並處置邊方事宜還奏稱旨是歲大閱以圖冊進禦及修築將臺成寵眷日隆聖制宸奎良弓寶劍蒼頭名馬蟒衣玉帶白金彩幣上尊珍味之賜不可殫紀禱民瘼於山川及爲皇太后祝釐於宮觀公必在行畨使來朝及廷策進士多命公主宴六軍以爲榮甲辰秋敵大入邊邊將失利詔公佩北平將軍印總京營兵往禦之仍節制宣府大同山西諸路及分寧夏延綏兵以從上親臨遣賜金幣宴餞甚厚公至大同自野口門出考按形勢爲授方任能之宜且四遣諜覘敵敵徙帳北走而右衛忽馳報有入自黒石崖者公曰必敵諜也檄諸路嚴警遣兵援威逺平虜偏頭闗已而還報果敵之哨騎援兵遮斬十餘並獲其戰馬以聞公復出臨大邊耀兵而還上言虜益逺邊輸益困請班師許之陛見賜勞有加乙巳詔修靈濟宮命公監護未成而得疾遂至不起疾革無一語及家事第曰聖恩未報貽戚老母琬罪也得年五十有五配楊氏謹身殿大學士贈太師建安文敏公之女封夫人早卒繼王氏封夫人子男二長驥勲衛次騤側室姚氏韓氏出也女四皆楊出其壻靖逺伯王添錦衣衛指揮子馮鐸崇信伯費淮龍驤衛指揮使魏震孫女一尙幼公性聰敏喜問學早從雲間金銳先生遊博覽彊記遇有所疑輙用朱注細書動百餘卷尢篤於孝友公之考推封定西侯居患癰百藥弗效公吮之而愈事太夫人王氏執子道甚謹先意承順務得其歡二弟琰瑜皆不祿育其孤子女與驥等先世𨿽居揚之江都逺祖實自徽歙公言於朝力還其先墓田所在仲父雄從武勇公南徵死於戰以功得世指揮使而兵部不審罷其嗣子公極論之復其官負才知而沈雄必有以自見在甘肅有巡按禦史橫公劾之上遣官訊實謫戍邊或疑其過者公曰臺官固人耳非盡桓典也賢者下之而不肖者斥之乃爲朝廷計豈私已哉識者是其言在宣府邊將欲徙鵰鶚堡於滴水崖公以爲獨石八堡聲勢聮絡若徙之相去益逺卒難救援且板築勞人非便議遂寢總京營十三年無過舉而軍士亦相與安之襟度夷曠自號筠淸公暇卽臨帖賦詩以自適賓客過從觴酌竟日盡歡乃已而公之詩宗盛唐書法魏晉可與文人韻士相長雄所著筠淸軒集十卷奏議二卷雜文一卷竊嘗觀之列聖念疆埸之臣所以恩煦而玉成其子孫蓋無所不盡然能體徳意而嗣其祖烈崛然有聲一時庶幾古儒將之風若公者豈多見哉惜其典六師位三公上之倚注方切而公遽捐館味屬纊之言則其心之所以許國者殆未艾也悲夫走家徽郡於公爲同鄕先尙書少保襄毅公嘗與公同守南京相好而不比號通家且友善而宜銘者蓋莫如走也銘曰

桓桓涇公國之虎臣巍巍盟府載其大勲有美涼公實顯孫子孔武且文如鵠之峙初奉英考忠勤自將帝曰懿哉侍衛之良嗣聖臨朝篤彼世烈曰遂事予庶時之傑出秉將鉞入參廟謨所覬尊安恊帝之圖懋賞崇階益赫以烜報稱之思與日俱逺一朝哀訃上悼宸衷爰錫嘉名胙之上公尙方來陳兼賻與奠司空往營不逺京甸平原膴膴有寢有堂劍履攸藏濟美之光最行勒銘置此玄室何千百年維卜之吉

承徳郎戶部山西淸吏司主事呂君墓志銘

君諱贊字廷揚姓呂氏居饒之餘幹至君曾大父糓寶當元末避地安慶之太湖城東贅同安李氏遂爲太湖人君大父衡永樂中監察禦史受知太宗嘗奉詔之陜西體察機務被優寵號能憲臣太妣彭氏生四子君之父梁最長有髙致以君貴贈承徳郎戶部主事妣鄭氏贈安人安人生七子君行四性淳謹若不競而中實頴悟思力學亢宗以儒學生屢上應天府秋試弗利景泰丙子以太學生上順天府秋試乃捷而君數奇上禮部又屢弗利居學京師凡十年至成化丙戌始第進士尋丁外艱己丑出知建昌之新城君偃蹇場屋最久而學益弘行益篤蓋抵縣未期月庶事一新百廢具舉士論翕然稱之民亦相與樂其治無梗之者建昌同知蕭允恭獨以私憾誣構君於法而君亦毅然不屈遣弟誧入愬於朝事下巡按禦史久之乃得白還君新城君益悉心政教新學宮以興士類行呂氏鄕約以厚民俗治益有成太史張君元禎羅君倫皆愼許可獨於君手書贈詠稱道不置口己亥詔徵諸進士爲郡縣有聲者君在選中吏民攀畱不獲以新城賢令自陳君員韜之後惟君一人相與立石陳之遺愛亭庚子授戶部山西司主事監收太倉京儲者再收禦廐芻峙者一皆以公勤聞嘗領居庸邊儲一年兵民胥說守臣上章請更畱一年有建議自天津水運至大同宣府以濟邊餉紓民力者委君相度君溯流而上行數百里考按地誌延訪土著知其地或遊沙不可浚而水勢相懸或至二百丈又多天險非人力可施還奏不便詔罷其役蓋由君一言而省工費不下數十萬惜其官甫六載將有遷陟之命以漸底於功名逺大之期而疾作不可爲矣丙午十一月十一日也享年六十有五配章氏封安人子男三長曰豸克家不仕次曰龍太學生次曰彪早卒女一適儒學生劉鋼孫男二長曰元次曰亨孫女四俱在室龍將奉君柩還葬先壠以銘爲屬予與君同年進士每重其簡靖惇朴可勵世之騁才舞智者而又數聞其厚鄕井睦宗姻惠教子姓如一因以知君之修其身施其家爲守官釐務之地者殆不爲無本也而今已矣久要之義爲之戚然幸龍與元方勤其業以俟用求大君之烈於異時則天之所以報善人者其在斯乎銘曰

或亨其前而君緩於逢辰或丰其後而君蚤於沒身簉屬而才作吏而循𨿽所施之未盡亦功立而名振有寧一邱故山之垠竚彼遺芳在其後人

朝列大夫湖廣布政司右參議段公宜人楊氏合塟墓志銘

公諱愼字思之姓段氏段氏世居山東禹城譜毀於兵燹自公大父而上多隠不出以積善名其鄕至父公凖始出爲河間府通判有惠政及民以宣徳庚戌卒於官諸子將歸其喪民擁柩道哭至不得行知府姜濤遂相與畱葬屬邑交河李村之原買田築室居焉當是時公尙幼正統初稍長入補縣之儒學生毅然以亢宗爲志用尙書領甲子京闈鄕薦凡三舉進士弗偶居太學學益邃以景泰壬申出歷事於兵部少保於公見而器之以語吏部尙書王忠肅公銓授兵部司務時於公督練京營諸軍或有政輙遣公往申飭之公坐閱武場肅部伍嚴號令一如於公於公以爲能將薦其才可大用不果天順攺元升武庫員外郎戊寅敵入邊特勑公之陜西會守將保定侯梁珤募軍士治器械事竣而民不擾還未幾銜命復往守將以下亦許受成迄敵退乃已用年勞賜誥命贈通判公奉直大夫兵部武庫員外郎封母常氏太宜人久之有太宜人之喪服除攺工部屯田遂進郎中於庶務益精練而持之以不懈成化己丑公薦法行用尙書固安王公言升湖廣布政司右參議奉勑専撫荊襄流民往時荊襄變興率長吏貪殘激之底於用兵民苦益甚公至則黜汰有司之不職者按行民所次捨綏輯之若家人父子由是境內帖然盜訟鮮少朝廷嘉之特賜彩幣二以旌其勞蓋方與民相安無事而公不幸疾作以壬辰七月十二日卒卒之日嚢無儲蓄喪不能舉得巡撫都禦史繁昌吳公而下賻之乃克歸葬焉公爲人淳厚縝宻所居官理而不要譽有老成前輩之風事母極孝與諸兄友於無間言鄕人至今有弗率者必舉段氏以相勉配楊氏封宜人其父亦仕至通判與公父交相得故歸之公宜人性賢淑𨿽生貴家而樂儉素佐公宦學於中外二十年上奉姑中處娣姒下禦僮僕咸得其宜公歿益以家自任事無巨細猶身綜之一子女不豢愛親督之學而朂其言行甚力皆底有成卒於甲辰九月五日公得年五十有七宜人則七十有一子男一人曰文徳庚子京闈貢士女一人曰淑貞適南京太僕少卿唐章文徳將以是歲十一月十九日合葬公夫婦於先塋前期托其內之弟中書舍人周君文通以銘見屬噫先尙書襄毅公與公同學友善故嘗升堂拜公獲惇世好而今不可復得矣重惟公家再世爲循良淸白之吏而爵未隆壽未長意天所以錫報之者將在其後人而未可量乎乃序而銘之銘曰

猗歟段公循吏之子戢兵惠民亦委其祉年未耆艾秩才亞參世美攸濟而澤未覃有淑一人邈焉良匹聮徳於官令終於室交河之涘雙璧永蔵考行刻銘維後之昌

贈懷逺將軍同知武成後衛指揮使司事李府君太淑人邢氏合塟墓志銘

僉左軍都督府事李公自楡闗具其父懷逺府君行實使其從子百戶忠奉以請予書其墓上之石初李公在五軍名有智略爲先尙書襄毅公所器重從下川貴夷又從克敵於延安遂以參將分鎭燕河營久之受詔總薊州永平山海諸路兵捍國東陲爲時重臣而獨念其親不忘如此嗚呼若李府君可謂有子矣按李氏世居濟南之鄒平先世譜牒毀於兵燹莫知所從起有諱士成者當髙廟時以耆宿徵入覲賜之冠鞶俾歸爲農師娶柴氏生子諱祥洪武末能募眾以應靖難之師文皇嘉之授武功中衛百戶又屢用戰功進武略將軍副千戶以卒贈同知武成後衛指揮使司事娶劉氏有賢行贈淑人生五子懷逺府君行居四諱海字仲容器宇魁岸見者知爲將家子能讀書了其大義而所行多不失矩度三兄一早亡二相繼受蔭卒無子府君悉力奉襄事事孀嫂無違禮洪熈攺元始嗣有父兄之職宣徳初易武成後衛時武臣子多食祿不視事又爭事燕樂府君前後歷兩署皆用薦治戎務翕然有能譽出同列之右且務簡靜不樂遊衍少年輩𨿽咻之不顧以宣徳三年正月二十五日卒得年三十有七葬某處某山之原贈懷逺將軍同知武成後衛指揮使司事配太淑人邢氏同邑處士子榮女母呂氏淑人幼莊靜善女紅父母鐘愛之擇所歸得府君而嫁旣嫁以孝謹聞府君歿時都督公始四歲又弱且多疾家復無紀綱之僕淑人遂徒步挈孤請世祿於官稍長又命就外傅恆抆淚語以先世之遺烈俾圖不墜嫠居凡四十四年茹澹服韋節益勵旣受封太淑人都督公亦屢樹勲躋秩猶安於儉素如平昔識者韙之以成化五年正月十四日卒享年七十有二祔葬府君墓子男一人曰銘卽都督公也孫男二人長淸次源女一歸羽林前衛指揮使程瑄太淑人之捐館也公哀毀盡禮又上疏於朝乞扶櫬歸葬𨿽未果行而士夫知公之孝有足徵焉銘曰

鄒平有李族未華農師始出振厥家白衣從徵帝汝嘉角鞓錫爾兼烏紗爾歸教爾鄕人耞驥子豈必皆渥窪文皇靖難孰敢嘩胡寧身斃污泥沙爰率義旅紛且拏道旁再拜腰鏌鋣摧堅馘醜不停撾千兵錫命恩屢加五子挺若蓬中麻三人絕世堪咄嗟桓桓懷逺色匪誇燁然千馬中之驊家庭矩度無舛差太平罷戰惟趍衙不事弦管聲嘔啞階蘭𨿽死有茁芽拖金紆紫懸髙牙追榮賜誥呈五花有美淑人笄六珈從夫不憚挽鹿車槁砧歲忽居龍蛇遺孤在抱啼呀呀孀居白髮紛鬖髿子孫成立身無瑕冠之珠翟帔以霞猶喜儉素忘驕奢一夢不返天之涯遙遙旅櫬乘飛艖故丘東望雲水賖山川縈抱仍回斜穹碑屹立對墓闍上刻天祿與辟邪我銘千載章幽遐

趙淑人李氏墓志銘

右懷逺將軍同知錦衣衛親軍指揮使司事太原趙公諱璟之配曰金陵李氏從公貴凡四受誥封至淑人後公卒一年以憂瘁致疾不起初予以親故居相邇嘗獲拜淑人於堂淑人貌丰而神腴言質而禮恭竊意其享遐福躋上壽遽以訃告卽往哭之而公子以通政參議趙公昻之狀來乞銘予實與聞淑人之詳誼弗獲辭蓋淑人在父母家能守姆教精女紅及笄而嫁時公尙家食淑人佐之儉以勤後公起舍人掌環衛歷侍三聖有武功又以才諝被簡任治詔獄幾二十年淑人處之不侈以倨且每進仁恕之說公兄弟聮官禁近歲時奉祭祀或有所饋問旣敬旣和不隳其常親黨過從申以燕會或殺或隆不踰其節蓋公得畢力於王事而弗以家累者淑人之力居多淑人舉子失明卽聘張氏以自輔旣有出則引之自育教之底於成受公之蔭焉嗚呼盡女事之職修娣姒之義均嫡庶之恩皆壼行之大而克舉之若淑人者法宜銘哉淑人諱善緣父處士興母王氏卒以成化甲辰正月二十二日春秋六十有六葬以其年二月十五日墓在都城東永安鄕合於公兆二子長文次良今錦衣衛指揮僉事三女長嫁禮部司務殷珌次許嫁淩桂而卒次在室銘曰

金陵仙李實蕃其枝有媺一士或堪女師作配虎臣允顯於時式藉攸助陰霈其施旣孝以恭亦儉而慈光膺帝命受恩匪私淑人嘉稱庶無媿詞赤縣之鄕檜柏參差白首同歸永安於斯玄堂翠瑉乃刻銘詩閨壼之範子孫之思

承徳郎東城兵馬指揮閻君墓志銘

成化乙巳之夏東城兵馬指揮閻君以疾在告久之疾少差倚杖入後圃見家雞一雄挾少雌而噬其長雌者艴然曰是不類世之寵庶嬖而虐其嫡配者乎擊少雌斃之曰將啖若反席而瘖適君內之弟尙寶李卿過君入見而卒蓋五月六日也李卿爲手殮之如禮且報訃於所親識予急往哭之聞者亦相與悼惜曰閻君勇而才意當復有所建立於世乃止於斯邪其子價將奉喪還葬先塋泣拜向予以銘爲托悲夫君諱宇字大方世居南陽鄧州髙祖奉先元山西行中書省參知政事總師守山後死於節曾祖惟良祖通父貴以君故贈文林郎東城兵馬副指揮曾祖妣邊氏喬氏妣王氏贈孺人君生而鐵面長身性恥爲齷齪淟涊之事入爲州學生益負气侃侃不屈而力學數奇上秋試輙不利天順庚辰入爲太學生六館士與遊者率嚴憚之成化戊子遂入吏部銓廷授中兵馬副指揮以外艱去辛卯服闋攺東城己亥秋東城人詣闕言兵馬正官缺員願得閻某吏部亦知君可獨任爲請於上許之居三年矣勲戚貴幸之家櫛比於都城而兵馬職巡邏兼刑獄號最難理君更三任一以奉公守法爲心東城惡少斂迹至相戒毋犯閻兵馬兩法司有難詰之訟必委君或兼委四城之事無虛月而君於事悉辦無愆期者累倡同列上章論刑法及兵馬不得其職朝廷多從之凡以事忤勲戚者再忤中貴人者一率下獄置對而君詞直气壯人不能奪最後所忤者益危將獲罪不測而居之慨然無悔也噫此豈不有平世髙官厚爵之所不能者哉君事父兄盡禮治家尢嚴嫡庶斬斬輯家乘以示法子孫處親戚友朋禮意勤欵遇有過卽規之甚則面斥至其人頸赤不恕然心口一致無機械之設人亦以是服之居官二十年不妄取予貨其居以發喪治行具君得壽六十有四配李氏封孺人子男五長傑次儒俱早世其次價也庶出者二人尙幼女四適湛欽胡欽髙瑄周端皆士族孫女一予與君皆委禽李氏君之內出湖廣參議公予之內出太師文逹公爲友壻同朝甚久且相得也而今遂不可作矣忍不銘諸銘曰

有撓於法我則繩之有偪於彊我則矜之毅此閻君莫或登之不亡者存孰其興之

孝義處士閔君墓志銘

休寧處士閔君旣卒之十四年其子巖童始得吉兆於邑之董川原乃啟■﹝歹贊﹞而葬焉又三年乃以麻陽知縣範順之狀走書京師請爲之銘予發書嘆曰子於先體甚重若彼於先徳愼重可知是未可以諾銘使者固請乃不敢辭啟狀閱之則處士君誠有過人者初正統辛酉冬鄰弗戒於火母孺人抱病不可起君於貲產一弗顧急呼妻舁母出中庭號泣露禱頃之風反火滅所燔鄰屋七十餘家觀者嘖嘖驚異曰孝哉閔氏子爲題其堂曰善存成化丙戌有詔以鹽莢易備荒之粟君實在行而粟非一旦可集受直走旁縣爲君往貿者十餘人及期獨章姓者不至或傳其家有奇疾老嫗及長兄繼殞君往亷之聞哭聲入見二棺惻然曰甚哉子之不幸也請不責其償蓋處士君前一事類蔡順後一事類範純仁惜其處下邑而名弗彰無以厲世之彊悖者乃以孝義題其端而序之曰君諱兆勝字彥益又字萬億世居休寧安樂鄕相傳其先出費公之後有爲歙教授者始家休寧有仕宋至湖南提刑諱福者下逮君七世矣君曾大考叔慶大考徳同考士善俱隱不仕妣吳孺人卽君所露禱而脫於災者君年十八卽喪父能踵三兄以襄事歲逺時祭悲泣如初聞者感動奉母滫瀡之養備至尢思以養志說之構萬川書捨爲蔵修之所業漸有成一日語其妻曰局促一鄕非所以爲孝我將出廣聞見以爲母榮子善事吾母每間歲一歸以所得者白母母益說壽八十餘乃終君性最端愨不茍隨而克己爲善卒以起家鄕射禮行縣大夫嘗請與賓位而君樂錢唐山水之勝晚復往遊焉以歲庚寅四月五日卒年六十有二娶王氏西山逸士綱之女與君聫徳子一人卽巖童受父師之訓惟謹凡其父所交遊者文章字畫能珍藏之又繕書以視予予觀其中若徐武功張士謙學士及臨川聶大年武昌陳謙軰率一時名流然君所自立者則本其徳性爲多因竊嘆士出三代之後使得大賢君子爲之歸而加以徳性之美則其所就又可量乎哉此處士閔君之所爲可銘者也銘曰

孰吁天而戢其焚兮惟孝之臻兮孰捐粟而拯其人兮惟義之循兮將厲俗之泯泯兮知錫類之振振兮董川之原刻貞瑉兮閔父之名永弗湮兮

承事郎華君墓碣銘

無錫多巨姓而人率稱華氏蓋出南齊孝子寶之後其子孫散處不一而居蟇塘者甚盛其食指千數而莫賢於存誠君存誠蓋其所自名者諱蘭字楚芳其爲人明悟端愨早從師讀書有志識而華夙以產﹝闕﹞中故不及卒業去長區賦賦重役繁君出應有司入綜家政皆克辦至渉義者爲之更力其始行於家事其父仝亮府君曁母邵儒人甚孝與其兄楚英君甚友待賓客處妻子禦佃傭咸有規約而奉先一用朱氏禮又進而行於鄕鄕人事纎悉必就君謀君爲之謀甚忠人𨿽老長亦折輩行與遊而賑窮周乏所以拯鄰■﹝黨阝﹞姻族者特君餘事其進而佐有司督賦之外助修孔子廟貌及尊經閣以倡禮俗建石橋四於余塘諸處以濟病渉揮金捐廩𨿽多弗卹其又進而輸粟以充邊實則用恩例授承事郎比命下而君亦且老矣於是謝家事付其子築室後圃以自佚榜曰鳯洲風致悠然有物外之思又營壽藏於裏之戴涇佳勝處時往飲處其中而君則年七十矣成化乙巳四月十八日以疾卒臨終不亂力起謂諸子曰修身愼行毋墜先業其達生歸全如此配朱氏有淑徳凡義事率佐夫爲之子男五人長立早世次本次節次勤出後族弟蕓次卜贅江陰徐氏女一人適夏文中孫男十三人長幹次豫次鼎次震次坤次艮次坎次需次巽次恆次天恩余幼孫女若干人多在室本將以丙午某月某日奉君塟戴涇以狀托其姻友翟貢士永齡請銘其墓上之石予聞君之■﹝言芊﹞蓋有吏部侍郎王公■﹝亻與﹞之傳在宜無俟於銘獨念孝子之後丰碩盛大非他族比而君之先逺有端緒自孝子十八世孫榮仕汴宋其曽孫原泉復從南渡居無錫之隆亭原泉八傳至元徳淸茶園提領璟之子燧則君髙祖也曽祖得昌始居縣之蟇塘祖修文及仝亮府君益培以深而君復能成於家顯於鄕通名於朝堂於是以見孝子之遺澤逺矣然則君之墓烏可以不銘銘曰

有髙厥閎不系浮榮孝開其先奉之兢兢有裕厥家不貴其節平直之行愧彼屑屑孰美華君錫山之珍旣永其年亦貴其身孰勝戴涇山水明秀尙妥於斯以鍾厥後

彰武侯夫人汪氏墓志銘

徵西前將軍追封彰武侯楊威毅公諱信之夫人汪氏故萬全都司都指揮諱貴之女也夫人早有淑質言動不凡勤於女事都司君及其配李夫人鐘愛之擇所歸得威毅公乃嫁旣嫁以謹禮聞初楊汪兩族皆西北將家而楊氏尢顯自頴國武襄公及威毅公羣從並列茅土家範益修夫人處之上承下禦略不以富貴自多孝敬雍睦勤儉以慈諸侯家率自以爲弗及威毅公起舍人至大將嘗佩印守延綏大同餘四十年夫人相之同其憂不以家務撓其心力威毅公賴焉公卒於軍夫人護喪還京師念公惟早夜汲汲志成其子子之庶出者愛育恆均女之適人者能守姆教人以是益諗夫人之賢夫人生永樂甲辰五月二日從威毅公貴累受誥命封夫人卒成化癸卯七月三日朝廷遣官諭祭詔合葬宛平縣京西鄕威毅公之墓享年六十子曰瑾嗣封彰武伯庶子曰琦曰瑀女長適保定侯梁傳次適錦衣衛散騎舍人趙承序次適錦衣衛指揮使張淳瑾將以卒之歲八月十一日發引前期奉狀來乞銘予嘗讀召南之詩而嘆周之盛其化實自閨門始蓋其諸侯夫人有鵲巢之徳而又采蘩以親蠶采蘋以供祀不妬而惠其下則有小星之詠念君子力王事而思不失正則有殷其靁之篇事不出乎尋常而後世邈不可望也若楊夫人之累行班諸古人亦庶幾可無愧乎是可銘也銘曰

厥氏惟汪厥歸維楊嗟若人兮實婦之望成夫之勲勵子之學如古諸侯享此世爵召南之風孰其嗣之旣敬旣戒胡止於斯生封之榮沒典之卹後千百年安此玄室

孫母汪氏孺人墓志銘

黟霞阜汪氏女勝璋生宣徳己酉十月八日年二十二適休寧陽湖孫沾公潤年四十九以成化丁酉四月十九日卒一子曰粲將奉窆茶麻嶺之原乞予銘予聞霞阜汪氏黟世家孺人五世祖■﹝夂上巾下﹞賢最號賢者道川倪先生曁定宇陳先生徑存胡先生皆嘗館之益修明家法以詔子孫髙祖承徳知徐州蕭縣以惠政聞曾祖義忠祖士濂父廷珍與公潤父慶逺同以尙義得官榮其身母杭溪張氏也張氏家法實與霞阜相等故孺人生有成性長有師承而歸有淑譽出一時女士上其尢可書者每歲聘塾師惟其人用以訓其子佐其夫而雲溪程逸民處其塾最久於是孺人之葬逸民爲之狀而粲來請焉孺人幼通女教女戒諸書事姑兪氏甚謹姑老病風夙夜侍不懈輔公潤治家如壯男子僮僕各職其職而產益充嘗勸其夫代輸裏之公役錢以紓民急施槥捐地以與貧死者橋屯溪以濟涉活棄嬰而長嫁之其賢類此宜得上壽乃遽阨於是悲夫瀕卒惟戒其子守塾師之訓宜自奮以無墜其父之業語不及他嗚呼豈非其家學有所授而然歟孫男一人曰志孫女一人尙幼予與公潤往還蓋嘉其有內助而逸民又予族儒者其言當有考也銘曰

淑其行嗇其齡欲問諸冥冥而莫之聽也斯丘之寧斯石之銘百世之徵

養恬處士吳君墓志銘

吾鄕有飭而才者一人曰吳君諱珍字以興別號養恬予嘗奇愛之而今不可作矣悲夫君幼甚聰偉其長能知所自立事父母處兄弟對妻子多不倍於道其教子尢篤子業以成其於宗黨間食餒殮亡日不暇給大至於償代逋釋爭訟小至於葺郊衢濟行暍一里一族之人賴焉其於郡邑蓋足迹不至其庭鄕射禮行必預賓席而君亦必再辭乃赴儒紳武弁之賢者至必主其家其於生業蓋始涉二廣繼走兩淛檢而不侈終於大饒稅畝日增佃傭日盛而堂構日拓以新策其平生樹立皆夫人之所可得而辦也然規條戒約爲久計者悉有次第不事茍簡𨿽使之力學服官政於一邑以至一郡或可推行惜所施不出其家以老而予竊慨夫一郡一邑之間有飭而才如吳君或少也此予所以銘君之墓而無愧辭者也君之先出漢畨君番歙接境其譜稱番君四子析居新安逺有端緒在唐曰少微仕至監察禦史曾孫瑤居歙之富饒瑤六世孫琇爲休寧令愛邑東金竹山之勝又徙家萬安卽今吳之所居也君父士勇母胡氏以永樂丁酉四月十三日生君娶項氏有子曰愷今鄕貢進士將顯君於異時者繼汪氏有子曰鸞克家不仕孫男五人曰節曰京曰某曰某曰某孫女二人俱未行君享年六十有七卒以成化癸卯三月晦日墓在邑南赤坎之原負兌向卯銘曰

胡占畢兮乃究其知胡綰章兮乃弘厥施如彼飭兮孰受之師越若才兮孰私畀之沒攸寧兮焯徳有辭胤之昌兮將兆於斯

澤富王處士墓志銘

歙南三十里曰王村王氏世居之相傳爲唐江東西道觀察使仲舒後今考其譜仲舒諸孫避黃巢之亂曰■﹝夂上巾下﹞羽始居歙王村曰翔始居婺源武口王村者據淛源水上游而王氏世以產雄其鄕故又號王村曰澤富云予嘗過之聞有處士文林者長身偉髯樂書史號有心計每挾貲以出輙重有所息乃返然積之愈多而善用之貧負其所販者罷不與校濟饑拯危如恐弗及又佐其長者捐田贍塋編譜刋梓一族嘉賴之處士以早失母不及養養父備至父卒號慟絕而復蘇弟友標客死躬往歸其櫬撫成其遺孤如已子則教之獨嚴尢重然諾計其得中壽行業所成殆不止此惜其年五十有四病卒於姑蘇瀕卒不亂第戒其次子仁和曰汝兄弟當勿墜吾志嗚呼是可謂王氏之傑然者夫予不及見處士而識仁和仁和間以其塾師王宗植之狀來休寧南山乞銘且數辱過予其急於顯親誠異凡子而宗植則武口之族中徙歙者其狀實而不靡予以是益訊處士之賢銘不獲辭也處士諱友森字文林十一世祖安孝宋廸功郎歙縣丞嘗起義捍方臘八世祖■﹝夂上巾下﹞旦宋紹定省元七世伯祖天麟始聘曹弘齋先生於家塾王氏之望益著髙伯祖福元末與院判汪同各起義拒紅巾曾祖彥淸祖仲本父景容三世益韜能不施母程氏處士卒成化辛丑六月二十五日配余岸余氏歙名族文徳之女佐處士分內外之政婣黨稱其賢卒成化乙巳五月十九日亦年止五十有九子男二長仁泰與仁和俱勵行克家用成處士之志識者策王氏之興未艾女二長適巖溪項恭次適溪南吳大恭孫男四女三仁泰等以弘治己酉十二月一日奉處士葬擇坑之原以余祔銘曰

澤富之山髙與族峙澤富之川流慶曷止孰嫓之徳而嗇其齒後必嗣興尙妥於此

復齋錢君墓志銘

君錢姓諱寶字文善其先汴人相傳有伯一者仕宋爲殿前點檢卒葬鎭江城南祠堂灣子孫因家鎭江然世逺譜逸莫得其詳惟祠堂灣墓錢氏世守之且以醫鳴至君曾大父原浚而業益振所著有愈庵集多善方大父仲器父安民皆世其業安民娶鄭氏有淑行生君受質儁爽喜問學少受易鄕先生卽有所悟入思究極性命之說夜讀率至四鼓遂涉獵諸經子史詞章字畫必師古人醫𨿽得之家傳然上溯東垣丹溪思擴所未發而君不以自多刻意行檢居父喪哀毀幾絕治喪一本朱氏禮母有疾致其所嗜𨿽犯僵凍冒危險不卹必致之乃已伯兄性嚴甚君事之得其歡於先世貲產不寘意獨收其圖書什襲惟謹教諸子力學勿事舉業而使兼治醫曰勿失世守也與人友不泛所友一二耆徳每登眺山水間賦詩講道徜徉終日不一語及人過於宗族姻黨則情義交至尢以禮譲服人𨿽弄刄於市者見君則走避侵君之居者畀不與校其人卒慚悔歸所侵逺近人以疾迎候無虛日君應接不倦屢起人之危而不責報晚有得於易復卦之旨因以名其齋居手校古今圖史朱墨如法而訂古醫書俾缺者完訛者正尢有功於學者郡大夫行鄕射躬禮之爲賓且將以國醫薦之固謝不出人亦莫能彊也成化丁未有髙年八十予官之令或諷君增年以請君正色曰吾年七十餘未始有欺人者乃敢以此欺朝廷耶其守禮秉義不茍類如此弘治紀年閏正月二十日以疾終於正寢享年七十有七所著復齋集四卷運气說二卷醫案四卷配余氏克相君子男四長宗正次宗甫今供奉禦藥房次宗美次宗玉鎭江府醫學正科女二長適杜綱次適張顯宗孫男七孫女五宗甫將歸奉君以卒之年十一月某日葬城東十五都京峴山之原以狀來乞銘予往來鎭江率聞人嘖嘖道錢君之賢不及往拜而宗甫宗玉獲與予遊甚稔觀其兄弟之所學與其所樹立蓋不以穹階厚積有無爲榮辱則君之所以淑其身施其家範其俗者𨿽古有道之士可無愧哉惜予文不足以發君而誼弗可辭也摭狀而銘之曰

孰一經兮弗墨其行孰三世兮弗利之競孰如錢君志探聖言求儒之端浚醫之原竢厥大成可闖往哲霈莫禦之而遽以訣祠堂之灣有開厥先京峴之山有永斯阡君𨿽云亡克肖維子蹈烈揚芳尙考於此

明威將軍沈陽中屯衛指揮僉事程公墓志銘

公諱佲字彥彰故贈兵部尙書兼大理寺卿諱晟府君之中子太子少保襄毅公之弟敏政之叔父程氏世居徽之休寧出陳將軍忠壯公之後族大以蕃具程氏統宗世譜及先塋之碑其居陪郭者在國初有安定忠湣侯以勲烈聞事載實錄其兄之子徵君諱杜壽尙書之考也以詿誤隸尺籍於河間再世矣至襄毅公與公始奮迹文武以爲其先人之光今不幸皆下世公則無憾而爲其子姓者何所恃以爲歸乎於是敏政聞訃爲位以哭又序而刻其墓中曰公少爲父母所鐘愛襄毅公親督教之然公志武讀書之暇輙私出與少年習騎射及諸戎事業已精而襄毅公始知之曰是亦足以顯矣正統己巳之變守臣以將才舉於朝少保錢唐於公方督諸軍事立公閱武場親試之能奏予官未上會敵入大同公上書乞自效從大將往遇賊於雷公山先登陷陣軍中以爲勇分援代州與賊戰城下連日夜解其圍又以選兵刼敵營爲西峩口奪還其所掠授沈陽中屯衛百戶天順戊寅襄毅公視師遼東公從至金復海蓋諸州而還敵冦陜西公復從尙書白恭敏公出固原時大雪不知敵所在公率探騎自間道覘之於紅崖川還報幕府乃發兵搗其營於打刺赤公亦生致敵將一人入奏捷賜宴賚升武略將軍副千戶四川貴州山都掌之蠻屢叛殺邊吏襄城侯李公奉詔往討而以公從時襄毅公以尙書督諸軍事公不以自驕願分隸偏禆下其豹尾箐及海納諸寨而五村峒號天險公復與敢死士連破之俘賊甚眾並獲銅鼓十數成化初凱旋升明威將軍指揮僉事加賜賚初公率練所部士於京營十年至是乃用薦還治衛事又十餘年而疾作矣公性易直有懷卽吐不喜齷齪士人有不可面折之不恕喜飲樂遊遇文人韻士雅歌投壺必傾倒乃已然事兩尙書府君及祖母汪夫人母張夫人極孝謹受責不敢措一詞居喪泣血比於孺子襄毅公以剛聞天下公事之如父不命之坐不敢坐其待內外親婣𨿽甚所不足者桮杓間隨釋無宿怨其居官未嘗以朘削爲事故不以田宅服用不及人爲慚此皆敏政之所親侍而知者不敢溢美以重不敬之罪也公生宣徳己酉五月十二日得壽六十以弘治戊申二月十八日卒配劉氏封恭人子男五長敏聰當世公官次敏芳次敏哲次敏宏次敏堅女五長適大同中屯衛指揮錢鐸次適滄州守禦千戶趙瑛次適沈陽中屯衛指揮曹澄次適千戶舍人何玄次尙幼憶丁未之冬敏政奉詔考士於南京還取道河間候起居時公已屬疾執手欷歔哽不能語久之崛然起呼酒相慰勞令盡觴曰恐後不復見汝矣嗚呼言猶在耳孰謂此別而眞成永訣也哉公墓在祖塋西南葬以卒之歲四月二十七日銘曰

程顯江南孰閼其逢明威奮揚爲北之宗北伐南徵克世其武孰浚其祥忠壯維祖紆金曵紫亦孔之榮胡命之淑而不永齡奕奕崇丘瀛東之裏公妥於斯我悼曷已

處士髙公墓志銘

君諱翔字鵬翼姓髙氏世居河間之獻縣曾大父某大父顯俱力田不樂仕父溥始出知淇萬二縣未六十卽致仕以惠政聞娶劉氏生君性淳謹而內介𨿽從居宦鄕無綺紈之習讀書之餘每有善進其父壯歲裏居或勸之仕曰有親在勤樹藝以爲養甚力其樹藝法可幾於古人所居縣東北西十里壘頭村以谷則丰以果則碩以畜則蕃逺近取以爲式曰壘頭髙氏所傳也由是君產益充奉旨祭待賓客供有司之賦率有餘裕又以其羨濟人之貧乏者𨿽羣請其門無倦色獻儒學諸賢廟貌不具知縣王傑禮致君以爲言君一言應者如響得白金數十斤廟貌悉具勒石於學紀君之功歲凶出粟賑饑賜冠服爲義官而君之子廸迥曁孫椿踵其義益發廩賑饑皆授官如君鄕飲行必禮爲大賓裏不平者多就決其是非犂然當人心無後言教子孫甚肅曰吾不及仕以顯先人汝輩宜殖學毋自棄中子進入官於朝屢被薦將有遷陟之命而君屬疾以弘治戊申三月十一日捐館矣享年七十有八配孫氏有賢明之行凡君孝友勤儉及周貧卹匱諸義事皆力贊君爲之以成化己丑三月五日卒享年六十有三子男五人長廸次進今鴻臚鳴贊次迥次逹早世次述國子生孫男八人長椿次松次梅次相次桐次植次楷次楫俱儒學生孫女七人長適郝鑄次適李綸次適陳漢余在室憶先尙書少保襄毅公居瀛東別業時君恆上謁襄毅公愛重之托君授樹藝之法於吾人蓋於今二十五年矣後予詹簿弟獲與鴻臚有中表友壻之好往來益親思再挹君之風采問稼穡而今不可復得矣鴻臚將歸奉君以五月九日葬祖塋之側請予志其壙中義不可辭銘曰

維卜於漢事彼田畜維郭於唐専此敏樹孝弟力田從古則然猗嗟髙君有徳有年闗內之封孰顯而殖丰樂之鄕孰晦而嗇有寧一丘故山之垠君積未施在其後人

篁墩文集卷四十四

●欽定四庫全書

篁墩文集卷四十五

﹝明﹞程敏政撰

○碑志

表碣

會昌侯母張夫人墓志銘

今之勲戚惟宣廟章皇后家最名有家法蓋自太師安國恭憲公以儒起而貴且久太傅郯國榮襄公繼之故子孫多循習謹禮其男子不矜其女婦不妒卒以成其祖考之盛不替而益隆迨今四世矣錦衣指揮使諱璉之貳室張夫人諱善慶是爲榮襄公之諸婦恭憲公之孫婦實生今會昌侯銘賢而有子不幸年四十有七以卒蓋孫氏之先出山東鄒平縣之醴泉鄕而張氏所居獲相邇中徙京師生夫人夫人生有媺質親■﹝尙阝﹞恆異之曰是不可以嫓凡子會錦衣之元配蔣夫人繼湯夫人皆無出榮襄公憂之乃求諸張氏得夫人遂以有後而夫人弗恃以自貴焉蔣爲涼國敏毅公女弟湯爲東甌襄武王曾孫其貴與孫氏埒而張夫人處其間澹如也獨以孝敬和順相髙內外婣戚益愛賢之不置口初錦衣夫婦貴不事事一切內政皆夫人綜之率諸媵佐錦衣事榮襄公得其歡逮中歲錦衣多疾夫人侍湯藥尢謹其孀也益以禮自防教今侯以忠愼其言諄諄爲擇配而得景帝妃之女弟早世則又聞駙馬王增之女賢繼聘之甫來歸而夫人之疾革矣時弘治戊申九月八日也屬纊時召子女付後事不亂子卽銘也女一在室孫男一暠孫女一幼惟今侯以世胤起荷上知分蒞三千營軍事有柄用之漸且方受命持節冊封諸王而遄至大故遂請代治喪於家以十月某日奉夫人祔於錦衣公墓謂予有世好以志來屬嗚呼迹夫人之平生其可書者蓋不一也𨿽其賦性之淑有以致之而名門碩宗家規壼範之懿所以相成者亦何可泯哉異時推恩特頒綸命以賁其饗室而榮及漏泉當有大書表其徳善者庸序其槪銘以俟之銘曰

允顯孫氏家法孔良下迨其孫錦衣煌煌有淑媛兮來倅於室其卒有子孰可疇匹黃流玉瓉在理則然𨿽不永年其名則延展也貤恩胙封如制刻銘玄堂徵彼來裔

華守正妻呂孺人墓碣銘

古者內行不出於壼後世乃有列其行於墓者何居夫獲助於令妻子受成於智母皆人值之甚難也顧使之泯焉弗白於世則豈人情哉於是乎列其行以示子孫以厲夫爲女婦者殆禮由於義起雲爾若華守正妻呂孺人其內行則亦豈可泯耶孺人之相守正也甚賢華爲無錫碩宗世以孝聞守正又華之彥孺人克與之聮徳奉姑嫜處娣姒禦僮婢甚宜守正以詿誤客外十年孺人懼姑之積憂也供養甚至守正旣白深徳其事母姑死時亦亟稱之曰有婦如此我不憾矣華甚富孺人喜澹泊恆服子女以補綴之衣或守正旅夕未歸卽紡績以俟惟享先待客則躬治具必丰𨿽甚勞不厭守正嘗遘危疾者再孺人春秋亦髙矣侍湯藥奉起居甚恭又因守正之疾惻然念暍死者以所得異方貯藥以濟人甚眾教育子女尢力子可就塾請守正延師教之其所以禮師甚勤晚益垂意教諸孫故師多樂以畱而子孫知讀書克自立手訓諸女及諸女孫俾有歸其歸也率以孺人爲法佐其夫有成名者育守正之孤侄玭如已子爲之娶呂氏中微爲葬其父母收養其弟澤之孤女爲之嫁由是孺人賢聲流溢於內外婣戚甚久成化丁未十二月十二日忽以疾不起內外婣戚又相聚而弔甚悲諸子將以弘治戊申十一月二十五日奉孺人葬其鄕椿桂山之原走價千里奉狀一通請書其墓上之石予雅交守正父子蓋聞其內行甚悉則諾而序之曰呂孺人宋壽州別駕擴之後擴三傳至文釋爲湖州教諭其子師顏始寓無錫家焉師顏再傳至榮甫又定居無錫奚山生浩仕元至鹽課提舉孺人髙祖也曾祖益祖大倫父陵母浦氏孺人及笄歸守正年七十有二以卒子男二佑徳俱義官女四適鄒翊郭軒吳覲蔡順孫男二從智從仁孫女六適鄒炯鄒魯陸完鄒翊完舉進士餘三在室曾孫男女各一序已而系之銘銘曰

孰性之顓孰慶之延令妻壽母內行則然維華之嬪維呂之媛備徳孔嘉終始弗勌肅肅壼堂忽歲云䢐失恃其子■﹝垂夬﹞相其夫厥旣有年亦旣有後髙原勒銘用昭不朽

傅君克修墓表

蘇之崇明有行義之士曰傅君克修爲望於一鄕數十年一旦以疾聞其聞也僧道相與祝於神士大夫以曁里人邑子相與冀其勿藥問者屬於道幸而愈大以爲慰旣而疾復作竟以弘治戊申正月十二日不起得壽六十有三焉於是弔哭送葬無戚疎逺邇奔走助役惟恐後其弟工部主事謐在京師請予表其墓未獲而奉命行河於淸源明年予過之遣人致狀曰謐不幸早孤先兄子視謐謐無所用情自得訃來悲感成疾已請於朝將蹔歸其鄕奉吾兄以襄事惟是墓上之表幸終惠之爰執書而嘆曰嗚呼是豈可以無述哉蓋君生有至性年十四值母疾日侍牀側藥親嘗而後進夜吁天請以身代比卒哀毀骨立過塋垣必入拜伏地哭久之其喪父也亦然又以先塋廹海圖大暑中徒跣走三月而得卜極力治葬手植松檜千餘株每時祀或薦新輙感泣事繼母張如生已工部年十三卽延師教之經不足又遣之吳浙之海虞之太倉從師遊丁寧以亢宗爲勉一不以家務累之故工部得肆力於學舉進士爲聞人初君父贅母家故君生而與內兄同產友愛亦至不私蓄有訟之者以身代刑幾死不屈卒白其事乃以析產之際所取什一人尢以爲難壯歲始得子遣業儒而嚴督之不少假撫諸從子如已生恆曰吾平生無過人者未始欺心逆理爾曹勉之諸子侄奉教惟謹凡鄕之死無殮娶無資逋不克償饑不克自存者多歸君予槥予奩焚劵發廩無吝色然亦未始求知也蘇學甲東南而崇明者圯陋甚君出私帑一新之殿廡堂宇以至罍爵豆豋之屬殆與蘇等又以其餘力自海濱徙嶽祠於邑中費益巨蓋自君倡之和者雲集聞敵冦雲中朝廷有入馬之令遣人往輸之邊曰庶其少盡畎畝之忠焉爾乎以恩例授義官比命士君平日喜讀書尢邃於史與人言亹亹忘倦故勤其身而淑其家及其鄕樹立卓卓有過人者如此使出而見於政由小以占其餘則𨿽有司之能吏公家之幹臣或無愧焉顧老一鄕止下壽則予之所爲表其墓以見於後者豈直慰其一家之私情也哉君諱謹字克修其先鳯陽泗洲人元季徙浙復徙崇明因占籍焉其大父曰文明父曰友贅於傅而從其姓子一人曰泰儒學生孫女一人其委禽者曰王爵百戶子也其葬城西秦民坪是爲表

曾叔祖尢溪府君墓表

府君諱原泰字子亨其世徳之詳見程氏統宗譜及水橋幹先塋碑蓋自晉新安太守十二傳至陳將軍忠壯公忠壯十四傳至唐禦史中丞都使公都使季子歙州兵馬先鋒諱南節始居休寧陪郭兵馬下二傳至元江浙儒學提舉諱榮秀實伊川七世孫南渡之來繼者於府君爲髙祖娶劉氏封彭城縣君生一子諱文貴元饒州路徳興縣銅冶場提領於府君爲曾祖娶鄭氏封安人生一子諱社於府君爲祖娶吳氏生二子長諱吉輔號耆宿徵士府君之考也次諱國勝是爲萬戶安定忠湣侯廟食康郎山耆宿娶吳氏生二子長諱杜壽贈兵部尙書兼大理卿次卽府君性明爽淳實早入鄕校通經史大義尢精法律書數之學時國初兵後生理鮮少尙書公又以詿誤謫河間府君獨力持家營滫瀡以爲養且蒲伏走數千里省兄歲以爲常永樂初以才薦於邑久之上南京適朝廷命英國張公有事交趾工部尙書黃公先詣兩廣治軍實奏挈胥史及布衣有幹略之士以行府君其一焉執事淸恪黃公器之交趾平黃公畱鎭其地余冦尙多未下者凡徵兵督餉撫叛諭降之文多出府君手時英公幕下有吉安彭詡宣徳初詡得國子典籍而吏部以所從事者品秩髙下爲差府君僅得尢溪典史或有疑其不屑者府君曰昔韋齋始仕爲此縣尉是豈不足爲邪抵任卽究詢民隱爲之興利鋤害庶政一新民翕然愛服凡上司有大獄及難集之事必下府君不以責令丞淸譽籍甚未幾以事忤巡按禦史龔乙龔恚將窘之府君不屈遂與龔章交上詔俱逮至京法司直府君龔遂坐免府君亦以微譴謫栁州馬平縣云騰驛丞云騰僻近蠻徼人迹罕至益端居自養𨿽處窮荒而神觀不衰正統二年春瘴大作縣之遊宦死者無孑遺部使者檄府君署知縣事府君一一經理其家凡儒醫陰陽學巡司多檄府君兼之事無畱難前此儒學無科名親督教之遂有預選者會藩臬以馬平非通衢請廢驛不置從之府君因解組致仕北歸日從故老遊燕爲樂先尙書少保襄毅公於府君爲從孫自河間舉進士奉使江南得拜牀下府君大喜慰曰所賴以亢宗者在子宜努力公家爲先人之光襄毅公受訓惟謹自是書問不絕府君家居十八年壽八十二以天順丁丑九月二十三日終於正寢距生洪武丁巳正月一日配孺人王氏從府君走南北能安於儉素宗■﹝尙阝﹞稱其賢卒天順壬午二月二十五日生洪武丁巳八月一日壽八十六合塟水橋幹先塋之左子男三人長斌次宣次旭女一人適博村範士貴孫男三人長俊次傑次佾女六人長適鳯湖金世華次適萬川查安次適西門汪勝徳次適西門汪帥富次適後街張昕次適率口何玄正曾孫男四人長敏通次敏亨次敏庸次敏導女四人長適瑯■﹝王斯﹞吳孟髙次適東門邵永隆次適張村張欽次許適八都汪氏噫府君謝世今三十餘年矣墓上之石未有書者聞之當時嘗以屬先襄毅公而未成也於是府君三男亦惟季子者在懼先猷之日逺將來裔之無徵乃口占以授敏政俾書之重惟府君遭家之戹仕不獲踐於亨途業不能埒於富室獨其守身有廉貞之節及民有子諒之政居家有靖厚之徳如大川之瀦而漸弘如巨木之晦而漸逹以陰庇其子孫至有今日是豈可無述以告我後人俾圖所以敬承而弗替乎所恨晚生孤陋筆力萎凡不能盡其懿而發其潛以上爲府君之重萬一然據事直書以備異日野史氏之采擇或庶幾焉

處士吳君孺人謝氏合葬墓志銘

休寧處士吳君孟髙捐館於成化己丑四月二日葬縣東南趙家巷二十年矣未有銘其配孺人謝氏以弘治己酉四月十七日卒子芳自太學上吏部需次於家獲奉襄事乃以方令君景通於戶侯明所爲狀二通請合葬之銘予與君同裏閈且善芳弟昆義不可辭爰序而銘之序曰君吳氏世居徽之休寧譜出漢番君之後番徽鄰境故番君遺胤散居之至唐有諱少微者仕爲左臺監察禦史以文名始見於史子鞏爲中書舍人第址墟墓尙多存焉歷宋以還代有顯者至君之大父景和父士懸皆裏居不樂仕畜而不施以貽之君君貌■﹝月翟﹞而內腴嗜學明理孝友天至父病篤露禱請代以身未愈乃刲股和粥以進遂愈姻鄰戚黨相顧憮然曰孝矣夫吳氏子哉君撫兩弱妹於父沒之後皆底於成厚其奩具擇所歸而遣之尢有心計嘗出賈吳越齊魯間必大獲然獲益大而用之益善有路瀕溪恆潰於水捐巨費輦石甃衢以利往來辟族之荒山蒔木易田以贍塋會宗人畫條約俾世守中歲以耕商非居子計而芳之負質也良遣爲儒學生資給甚至芳學成就試數不利有司然奉訓益謹將有以顯君於異時者君於章句不甚屑屑而知識過人酷不喜佛老家人化之遇疾痛無敢禱淫祀晚辟縣之東山植花竹爲別墅將佚老焉而疾不可起矣享年六十有三謝孺人生同邑諱端其父曰顯瑞處士號有家範故孺人在室爲令女旣嫁能以禮相君凡君孝友之行孺人贊之甚力處同宗娣姒退讓貶損以修睦俾有隙者自弭庶女瞽教愛之以配已之從子尢人所難市恆弗戒於火孺人命子別營西北隅親督之工稍畢而火作移入居焉其賢智類此享年八十有二子男四曰宗仁宗義宗禮宗智而宗仁宗禮皆先卒宗智則芳也女三長適邵志萬次適查用輝次適謝文欽孫男十二曰鑾鐸鍾鐵鏞欽銑釗鈱鎰錫鋹孫女三多許適良族曾孫男五曰洪淳淵濱深曾孫女四嗚呼若吳君夫婦之聮徳嫓行而身享其業之振子之成且同歸於太平之世九原有知亦可以無憾矣銘曰新安吳宗出番君隠顯有道世徳聞猗嗟處士夐不羣乃心孔良身益勤有嫓一人揚淸芬有子材賢家阜殷千年雙玉閟此墳靑山折盤水洄沄考懿行兮徵刻文

程孺人墓表

祁門城西方君彥琳之妻善和程孺人嫁九年而夫亡年三十四子鍈僅三歲辛苦鞠育底於有立而孺人年五十九以成化甲午十一月二十三日卒於家又三年丁酉正月七日鍈始克合葬於縣三四都處徑之原負辛面乙又十二年爲弘治己酉始克萃羣行與孺人從子儒學生程啟來謁予表其墓以詔其後人善和之程與予同出晉新安太守元譚府君後始居歙篁墩十二傳至陳將軍忠壯公又十四傳至唐戶部尙書仲繁其曾孫中奉大夫令洭遷祁門善和十五世傳至國初行樞宻院都事徳堅孺人髙祖也曾祖儀祖景韶父孔隆娶於汪實生孺人其徳容粹而栗因以玉名之汪夫人家範最肅內外斬斬如公門故孺人與二弟恕保玄佑皆克有成孺人年二十五歸方氏方亦縣之碩宗其譜稱六郎中房子孫最蕃至彥琳九世矣彥琳之父志順君母胡夫人以得婦而樂曰能養彥琳有四兄二弟子姓叢立諸娣姒咸輯睦無嘩而論者率由彥琳之內賢彥琳旣捐館凡內政出納惟孺人之聽若夫未亡而嚴過之有母之風督僮奴植桑麻畜雞豚以給衣食置新莊若干復侵疆若干葬舅姑葺先塋供祀事皆爲其夫家之倡母家有事亦咨決焉若增祠田修橋路贍貧乏往往能贊其父父奇愛之邑嘗弗戒於火延其家孺人獨奉其祖宗書契以出余不復深顧事定築居不日考成子婦姻黨或憫其老宜少休者孺人曰人恃勤以生未死固不可自逸也教鍈尢嚴稍解事遣學於外家恆語其父沒之蚤起家之難言與涕俱大約欲其愼交與戒侈矜以無玷先世鍈奉訓惟謹里人以其節髙將減年以上於有司孺人亟遣鍈止之曰分內事耳況減年以欺吾心乎卒之日一鄕之人無不悼嘆其貞淑賢智爲不可及孺人生子女各一子卽鍈娶程氏女適東山謝玢一孫曰藻尙幼嗚呼以孺人之節行殆有賢士夫壯男子之所難能者矣豈非先徳之厚家法之明有素故嗣世者得以承藉持循而婦人女子亦有如是之卓然者哉昔蜀寡婦得丹穴之利殖其家上之人禮爲貞婦築懷淸臺而漢史書之不貲之產難犯之節炳然至今顧不言其有後與否若鍈之克孝足以延其緒守其業而惓惓思顯其親於無窮不尢難乎惜予之謭薄於太史公無能爲役而欲壽孺人於來世其何足以副仁人孝子之心也哉

女月仙壙銘

月仙行第六予小女也弘治戊申冬予以妄庸獲戾於時幸天子大恩不加竄殛俾去歸於鄕時月仙生五歲猶在乳中乳母京師人不肯與之南月仙遂失乳賃舟委頓節宣靡常抵家而體益羸遂以己酉十一月廿二日病痘內虛不靨而死月仙生有奇質聰明孝弟如十五六許人而不獲全其生於世則其父爲之也其生成化乙巳十二月八日葬先少保襄毅公墓東其父爲之志嗚呼悲夫銘曰是惟先壠汝妥其旁猶勝汝挐槁塟他鄕

程用光墓志銘

用光諱充與予同出陳將軍忠壯公忠壯子孫散處不一其居休寧■﹝氵義﹞口則用光之族也見予與用光所編程氏統宗世譜用光八世祖洙以方逢辰榜進士爲上元簿宋亡以節死洙生徹爲國學諭徹生齊齊生■﹝月盈﹞■﹝月盈﹞生闡闡生天相天相生玩號悟易老人用光之父也累葉以經教授鄕裏悟易娶璜源吳氏繼歙西鄭氏生用光用光天性極開爽少學於家庭卽知厭口耳之習思以古人爲師業春秋將出與士角以親老棄去兼業醫及星筮堪輿數學悉得肯綮然所論必主理從學者日眾故義烏王忠文公孫稚貳令休寧愼許可獨聘用光爲塾賓建昌宗人太常侍書南云聞之欲舉賢良用光亦以親力辭久之親終遂無復用世之志所居岐山下林壑幽勝築蔵修之所曰岐陽書室自號復春居士結族之賢者爲詩社以自適於一切世故漠如也其用於家及有所慶弔必本朱氏禮以族蕃恐歲時或紊其昭穆作廣宗之圖復與族兄處士逸民會修本宗譜增飭忠壯行祠升侑忠壯之子威悼公歲率族人爲昌胤永和之會又考祖墓之逺者自十世以下伐石識之由是■﹝氵義﹞口宗風爲之一振郡縣大夫數禮而問疾及請校縣誌刻以傳比歲又將新其族祖端明學士洺水先生之祠而疾作矣用光資稟介直言行不茍事父母極孝奉兄用髙用思以禮二兄亦資以自輔與人交不媕婀有過卽規事可否決於義不以利害自沮故君子樂親之𨿽不相知亦嚴憚之而獨以叔行事予予在京師用光忽以書來謂宜早歸保晚節書未逹三日而予果絀於吏議其識髙見定如此孰意其乃去予而先逝也哉用光生宣徳癸丑閏八月廿八日卒弘治己酉十月八日得年五十有七治命不亂神气淸明手書告訣於所還往如平時所著詩文有管天槁若干捲所編次有雲溪程氏族譜十二卷程氏文翰七卷重訂丹溪心法一百篇正誤芟繁拾遺舉要尢有益於學者娶方山吳氏克相君子子男四長祖興次祖淳次祖明次祖衡率孝謹能世其業女三長瓊適古林黃氏次珪適資口朱氏次璽許適五城黃氏孫男二長暾次旦孫女四俱在室葬以是歲十二月十九日墓在汊口山突頭噫予始歸耕卽抱殤女之戚且亡弟在淺土日諏地以葬遂不及視用光之疾撫其棺一慟以泄予哀則撮羣行爲銘授其子納之幽亦庶幾用吾情以慰死者於地下云爾銘曰

岐山幽幽昔蔵子之書兮汊水溶溶亦供子之漁兮子今往矣悵孰之爲娯兮石泐川湮子名之不渝兮

亡弟從仕郎故詹事主簿判蘄州事程君墓志銘

君爲先尙書少保襄毅公中子予長弟沒京師返菆於休寧南山佛捨三年矣比予見絀吏議得放歸始克葬君而志之曰君諱敏徳字克儉其第二十五少與予同學家庭旣冠用蔭入太學先公守南京曁罷政還君皆侍行時年三十餘矣君素負大志議論偘偘必有以自見然數奇不利場屋益務學以說親其說經更數師忽有所悟入題其讀書室曰在庵爲詩文亦漸入繩榘畫學髙房山錢吳興篆隸學余靑陽進進不已予蓋愧君君先予有子慧八歲而夭君過哀旣又失兩子女一從子又喪少弟克寛而先公不幸棄諸孤予時官京師君獨更數喪積歲殷憂迨予南歸稍寛其菀而君心胃間得奇痛日再作百療弗愈成化乙巳夏旣免喪稍愈入吏部試優等授詹事府主簿予時承乏左諭徳兄弟同事今上春宮人榮之而予恆以爲懼丁未春君疾復作病中上書言先臣數勞於邊又與中貴人同下西南夷今中貴人子弟祿秩太侈賞典太懸遂忤憲廟詔出君判蘄州未行而不起是歲四月九日也君稟素厚魁幹丰頤先公奇愛之以爲類已然君實多材藝事先公及母夫人林氏得其歡凡理家殖產應事接人率有規措井井不亂使久於仕途少遂焉其所立當何如而年與命盭賫志以殞顧予之素羸多疾無所肖似乃不得友君以自輔而使形影相弔於斯世如畸人其爲悲慟亦何樂乎有生而又忍書君之壙哉君生正統戊辰六月十七日得年四十娶牟氏同知泰州鴻之女子男二長坦早世次塏聘北街朱氏女一尙幼葬以弘治庚戌十二月九日墓在水橋幹先塋之東銘曰

繄君負才百不一試踣而後興或在其嗣有矗者丘山回水旋君妥其中我悲曷宣

丰城塗孝子墓志銘

監察禦史塗君疇受命出按南畿諸郡以行部至休寧特過予奉其兄孝子行實一通請銘其墓言與涕俱予不獲辭受狀而序之曰孝子諱壽字永年世居丰城爲碩宗代有名士至孝子尢頴出不凡負志節偘偘喜問學治詩而旁通諸子史見古節孝事卽慨然曰此人道當爾時父母無恙在堂孝子日具滫瀡忠養之恆懼失其歡且揣親意欲子仕以爲榮則請曰疇也儁宜朂之以成而壽佐之不數載侍禦果以其學名父母胥說父嘗遘疾湯藥弗親調劑不以進左右服事益厪且顓有人所難者父卒治喪葬一用古禮廬墓下三年手植松數千株構墓祠以便展謁歲時伏拜孺慕不已見者嗟異之以爲誠孝人也孝子又嘗欲刲股入藥以救母之危疾侍禦覺而止之乃齋沭焚香吁天願減己年益母壽疾果瘳孝子更進善藥及滋味求所以佚其老者侍禦之出按廣右也得便道省母孝子觴之曰榮哉吾弟宜更法古人公好惡大其所樹立以爲先人光侍禦奉教惟謹母益樂成化丙午有司以其孝事聞下核實得旌表曰孝子塗某之門久之母疾復作醫禱不卽功孝子竟以憂瘁致疾卒卒不貳時母亦不起蓋驚慟之也嗚呼慈孝之更相爲命若此悲哉孝子性行髙於處已應事一不茍待妻子斬斬有禮篤友誼睦宗戚樂施予嘗以耆宿主一鄕之訟率能使忿者平弱者伸邑大夫或有所諮決卽犂然以解然遇之不以道卽揮手去不顧晚歲以恩例受冠服之榮益端居自養或逍遙林谷間賦詩鳴琴以適其所適杖屨所至人莫不髙其風焉孝子生宣徳己酉二月十四日卒弘治辛亥九月十七日壽六十有三孝子之先曰云章先生與其子彬仲皆儒者以元季之亂而隱彬仲子仁壽孝子之曾大父也大父志斌父顯贈文林郎監察禦史母吳氏封孺人孝子之配曰城東夏氏處士子華女次室曰徐氏子男三曰亮亭豪女一適甘州甘昻孫男二侍禦以母喪將奔赴丰城率亮等葬孝子於某處某山之原噫孝者百行之冠冕也而世之克盡者恆尠況無間於鄕黨州閭之言則爲人上者惡得不表異之以爲世勸哉若塗孝子可無愧矣予故稡羣行而銘之首著其孝事特加詳焉亦將使夫來者知所重云爾銘曰

塗望豫章不他徙積善開先委厥祉有顯一孫今孝子皇錫褒嘉勸州裏羣行焯焯良有以髙邱翼然劍江涘若人𨿽亡名不死光射星墟自玆始千年有徵考斯紀

故宋中書舍人程公墓祠碑

抱文武之藝而弗竟其施完出處之節而弗顯於世若故宋中書舍人程公非士之不幸而君子之所惜哉公沒二百年傳九世子孫二千指卽墓爲祠以守窀穸奉烝嘗不替益虔視彼一時回衺攜貳之臣辱及宗祊名穢史冊者奚啻霄壤君子又以知天定之有在而爲善者可無懼也公諱驤字師孟一字季龍晉新安太守元譚之後太守十四傳爲陳將軍忠壯公靈洗世居歙篁墩忠壯十七傳有諱炳者別居休寧富溪炳七傳至諱卓者仕宋爲徽州儒學正公曾祖也祖汝礪父思禮故端明殿學士程公珌華文閣學士呂公午實銘之公生而偉風儀器局宏逺人望之若神人策其大貴然獨喜問學通諸經見時偏安恆切憂憤思有以雪國恥乃更讀兵書肄武事端平丙申勑充武學生祭酒範鍾考升上捨遂以開慶己未舉周震炎榜進士赴禦射賜武舉出身畀玉軸綾誥副以錦囊授承節郎鄂州駐札禦前諸軍統制司同準備差遣是歲元大舉入冦圍鄂州公贊統制張勝力戰禦之而賈似道實總諸軍公以策幹之不見用以親老乞就近差遣詔攺隸建康府侍衛馬軍行司畱守趙葵將薦之而公繼丁內外艱服闋轉保義郎會馬光祖守建康益知公且曰文武一道也何必櫜鞬乃足展布哉言於朝得易文資爲奉議郎馬廷鸞江萬里並相引知名士以自助公在選中累官權中書舍人封駁詧對所以禆益時政甚多蓋駸駸向用矣未幾二相罷似道益顯公遂請祠進朝奉郎主管建昌軍仙都觀久之呂文煥劉整繼叛元軍分道入淮郢公扼腕曰時不可爲矣尙可以茍祿邪卽請致仕歸其鄕時咸淳甲戌也富溪距邑南五十里地幽夐公築室其間鑿池引泉爲遊息之所榜其亭曰林泉風月無復世念元初訪舊臣令下甚急公慨然曰吾豈事二姓者哉益屏絕不出自號松軒示不屈節之意至元己丑以疾卒於正寢距宋亡十五年矣壽七十有三葬裏之和睦幹配西路倪氏側室羅氏子男三曰文豹文虎文升公志尙豪邁長於論辧於前代興衰治亂之迹如指諸掌在京西江東遇老校宿將必詢問敵帳多寡軍實盈耗及山川道裏險易逺近按形勢計走集畫漕挽蓋有誓中流洗河朔之志入司獻納尢惓惓效忠而阨於權姦以老運去物攺斂之家庭訓子孫嚴條約一本於道義而不以勢利其言曰無毀之謂譽無憂之謂樂無求於人之謂富無屈於人之謂貴世以爲名言有松軒集若干捲公之孫以忠曾孫存玄孫億皆世公學有著述爲時名流而億之弟僐僐之曽孫耀宗有子曰太珍好文尙義嘗建保訓樓以蔵公之遺書而以弘治乙卯建祠墓下未竟以卒子暠克繼其志而成之於是耀宗之族弟正思太珍之從弟慶珫以暠來請書其麗牲之石敏政家休寧陪郭與公實同所自出故不辭而論著其大者且采摭傳記備列公行匪獨以慰其後人亦將補史闕樹大防爲世監焉

武略將軍新安衛千戶於公宜人葉氏合葬墓志銘

公諱聰字公逹姓於氏其先徐州丰縣人曾大父而上率有隱徳譜逸無考大父海當髙廟龍興初仗劍從戎入補羽林出戍新安卒以戰沒父興代之功長五十夫文廟初從下交趾授新安衛百戶再往徵交趾叛者沒栁州時公方九歲聞報卽哀慟不自勝觀者感嘆稍長知自立讀書史務通其大義而識度宏逺奉母吳孝養備至人預策其不凡永樂壬寅以父沒王事進襲本衛左所副千戶洪熙初領屯田百廢並舉啟築涇縣潘村賽公諸陂壩畜水灌田萬頃人利之至今宣徳督運京儲立法剗獘糧不耗而軍無私逋上官取爲漕規正統癸亥賜誥授武略將軍管軍千戶公年益茂事益核尙書周文襄公曁諸巡撫者雅知公能有軍事必見委公亦悉心經畫舉錯得宜時屯田雜民耕有不便者下公核之公辧正疆畝彼此適均眾大感說官僚間有孤弱者必扶植之沈鬱被構陷者力拯之得自伸乃已聲稱燁然而公不自爲足居常語曰治家與治官一也家之不淑其如官何乃節縮治費以治生爲事男女各職其職而責之成所積遂以萬計置莊二十有二跨徽池寧國三郡斥其贏以賑貧窶貸而不能償者焚其劵遂作祠堂置祭田族兄成夫婦至自蕭江公事之甚安遺孤二撫之不異己子鄭得民娶公妹疾無嗣及母黨孫妻黨侄或孱不克立公爲別置室並分田宅畀之俾無失所教其子明獨嚴命入郡學徧遣從明師朂之成歙學聖賢像久敝紫陽朱子祠亦就圯公樂助而新之徽孔道新嶺篛嶺號極險而三溪槁口當水之衝行者告病公或募工甃之或恊力爲橋𨿽重費不惜道宮佛捨有以起廢告者亦捐金助之部卒壯無室者爲之娶娶凡數百人又買負郭地爲義阡給死之暴露者下至施槥以濟急制藥以救病活凍餒之嬰而訪還其家蓋有願役其門從其姓者延接寓公過客無虛日於名士尢注意刑部李主事泰左遷衛經歷客死公具棺殮還其喪山東歙學生江左與明友死而貧公許以孫女妻其子經紀周至其篤於義類如此公年六十卽言於朝以職授明端居自適不復問家事然官司有疑難必諮決動中事機鄕人久訟者必求質曉以利害或代出金償使兩罷去蓋間處二十年其有益於官理風教之事殆不能悉書成化甲辰九月十八日卒於正寢卒之前一日衣冠危坐悉召子女前語以大事且諭明曰謹守禮法積陰徳以振家聲吾無憾矣復徧召親友與訣無疾而逝享年八十有二逺近聞訃弔者幾三千人其可謂逹生知命無忝所生者與配宜人葉氏歙處士貴之女徳性莊肅與公伉儷無違禮凡公奉親敬長及興家殖產周貧卹孤諸美行率與宜人計議而後行宜人老而勤富而儉皆人所難其尢大者公初未有嗣卽納諸良家子以自副得三男而宜人終亦有子卽明也明亦早以似續爲憂其婦焦宜人化姑之訓副室者得五男於氏之後遂以蕃碩蓋貞閒不妒之徳視古人無譲余行可推也卒以弘治辛亥八月十八日享年八十有六子男四人曰明武略將軍新安衛千戶曰忠瑄泰皆庶出女五人長適指揮應襲子劉勛次適指揮髙鑑次爲鑑繼室次適指揮劉玘一在室孫男七人曰玄應玄惠玄恩玄志明出曰京忠出曰勤儉瑄出曰暘時泰出孫女九人長適指揮倪桂次適指揮穆圻次適儒士江孔皆次適百戶徐華次適百戶安鎭次適百戶應襲子王璽余未行曾孫男五人曰祥授禧祿曾孫女三人長適百戶王端余尙幼明將以歲之十月三日奉公與宜人合葬歙西九都淸流之陽前期以致政侍郎康公永韶及歙學訓導周成先生二狀乞予銘予嘗獲拜公於堂知其享福有自而明方以文武幹略有聞一時與予友勒銘傳後誼不可辭銘曰相彼古丰粵有於氏不顯其光垂休委祉維祖曁考乃事櫜鞬積其戎功世祿新安駿發自公進領左翼業隆譽興增輝棨戟豈獨能官亦大其家富幾陶猗惠及邇■﹝辶段﹞有淑一人允宜厥室內壼具瞻不妒之徳並膺壽豈子孫孔多盛福備養人間幾何淸流之陽久獻佳兆公積永施有子克紹益闡其緒如漢髙門公妥百世名與之存

善和程處士墓表

新安之號巨姓者蓋不以富貴以其人予嘗觀每族中必有一二賢且老者維持家規相繼不乏故其族益盛若吾族處士孔隆君則亦一人焉君諱載興字孔隆世居祁門善和裏生而惇茂朴直與凡子不埒稍長從鄕先生授書通其大旨則思有以自見其大者善事其父母克與其兄孔昭相峙而起振其宗貲產日充視世業所增不啻十九已而父兄及其母林繼殞君煢然以一身奉襄事無違禮𨿽自雄者亦爲之慚沮曰孝友哉若人君居鄕是是非非不茍徇競者以直孱者以安邑令丞每按其所理而嘆曰官府不及也君遇歲歉隨廩實多寡賑人貸而不能償者蠲之而收活棄孤給田廬爲之娶裏患虎人惴不自安君率眾爲柵果得虎而靖裏南津病涉甚久募石與木橋其上曰廣濟裏北佛子嶺路險水駛尢甚亦募而夷之畚石架梁其工倍焉程氏祠在報慈庵創於宋歲逺傾圯首倡新其屋宇而入田以供祀年六十尢慕親不已追繪其眞如生者君得子晚教之力故咸克有成不復闗世事因得以佚老自命曰老樵杖屨所至人以爲榮君享年七十有四以成化戊子五月一日卒距生洪武乙亥閏九月廿六日配汪氏處士添祿女家範最肅克相君先十四年卒子男二長恕保嘗爲儒學生屢試不第因棄舉子業隱居養親里人稱之次玄佑亦恆以亢宗爲志女二長適城西方琳九年而孀以節孝聞次適湖廣桂陽縣學訓導方雷孫男六敏吉啟教鏊考啟鏊皆儒學生教早世曾孫男九謨諧許詠詢詔諲訥謙君之先與予同出陳將軍忠壯公之後忠壯十四世至唐檢校禦史中丞歙州都知兵馬使澐嘗起義兵拒黃巢其長子檢校戶部尙書仲繁分兵守浮梁曾孫中奉大夫令洭始別居善和又十世至宋武舉狀元鳴鳯其族益顯鳴鳯之從兄光嶽傳四世徳堅國初以行樞宻分院都事守景徳鎭有功君曾祖也祖儀父景韶皆以徳善聞君以卒之年十二月十日葬本裏方村大塢口丙向汪氏葬溪頭觀音堂後都事府君墓左午向與從弟教諭文之母同壙而居右蓋君之葬於今廿四年而恕保亦年六十餘矣乃自爲狀走休寧請表其墓會予以疾謝文事請益堅又俾啟候館中以必得爲志嗚呼若處士之所樹立由孝弟而施之家及其族以逹乎一鄕𨿽古賢哲亦不過此使進而有所爲於時則豈特爲一鄕之士而已然有子若孫克迓其後固將有在此不在彼者夫豈以富而丰貴而榮哉爰撮其狀之略以爲表俾程氏之後人有考焉

李處士景瞻及其配方孺人墓志銘

義與孝皆人之大節法宜書而不可湮者若祁門李處士景瞻夫婦殆庶乎無愧斯名者與顧今皆不可作矣處士子彥夫從予遊因獲聞其詳據其狀爲題其墓曰義孝阡而銘之處士諱燦字景瞻也上世出唐諸王孫居饒之睦親院以廣明之亂徙歙定居祁門孚溪之新田族日大傳十世曰昭三又析居溪東五里姓其地曰李源習稱至今曾大父昌生元季不樂仕大父宗榮名克家以逸奉其兄宗厚俾殫於學永樂中仕爲刑部主事而已亦長區賦恭愛聞其鄕父友政賢而老者嘗以務本自署見其志娶邑之葉氏生處士無他子酷愛之然處士亦惇確夙成能自約於禮從師授書卽涉大義而以其餘力習琴奕與法書繪事諸玩好弗禦也奉務本翁夫婦存盡養歿盡哀事一姊尢篤撫其甥孫怡於孤惸而成之至於取甲科官刑曹處士未始有徳色壯歲嘗一遊湖浙而歸自號壺天居士足迹鮮及城市惟急於利濟視其力恆恐弗逮邑儒學大成殿圯捐金贊其成屋廬毀而族人力不勝復者中任之自景泰抵今餘四十年凡一鄕之貧貸物佃負租者多不責其償甚之請質以其居者燔其劵勸分詔下卽大發粟賑饑以倡諸巨室𨿽受冠服之榮號義民非其志也鄕射禮行必以賓致之然亦視其令何如而後出晚歲率其族新其始遷祖之祠下橋勞費半其眾以負糴者之苦於險阻也鑿嶺路以逹江西開水道以通江浙人感其惠利尢博又將創先祠舉先正之禮以詔其後人以疾革不能卒事矣處士平居恂恂性不喜酒然燕客必盡歡禦家無疾言厲色僮僕之有犯者矜其闇而釋之然家務秩秩所當爲者毅然行弗顧有古義士之風焉方孺人出休寧舊家佐處士以道事舅姑極孝謹飲食必親羞以進葉氏姑性簡重弗可意或終日不懌孺人曲承之務俟其復常乃退有壼政𨿽疾亦彊起竣事舅姑之亡也攀號踰節時物非以薦不入口奉祀事誠愨如其生室廬之被毀也急升樓奉二遺像時火勢熾甫下樓卽爇其門人或驚咎之者孺人曰餘物可得此像一失可復圖耶舉族咸稱之曰孝婦孺人母家中落有從子壯未娶孺人爲置室遂有後孺人性朴實不解世俗機事數見欺女奴𨿽覺未始譴絕之戒其過而已家人感勵多馴謹蓋處士之所以勤其躬淑其家行無間於內外者實其伉儷相胥以成其大則義與孝而已矣處士與孺人並刻意教子其長季授家政其仲遣業儒厚其師友之資而朂之成蓋異時恢其業而爲其親之光者可企也處士卒於弘治辛亥八月十七日享年六十有八孺人卒於壬子正月二十五日享年六十有九子男三長濟次泛彥夫也次溥女二長適仙溪許大用次適本裏吳詔孫男二長桐次棣孫女四尙幼諸子以壬子二月一日奉處士孺人合葬於浮溪之原送者千餘人銘曰

有義維夫有孝維婦孰善在躬弗舛於度爰萃二美李源碩宗善始令終浮溪載封弗齒厥鄕弗順於壼視此刻文無蹶其本粵義與孝後人必昌駿發爾祥用昭其蔵

程君用堅墓志銘

率口程氏之彥曰用堅君諱鼐其先出陳將軍忠壯公自歙篁墩遷休寧新屯再遷兗山至諱惇臨者始定居率口傳六世曰相卿於君爲髙祖曾祖思徳永樂中以才舉垂仕謝歸作緑繞堂以佚老祖文成益自植嘗新其先世環山樓父嘉和亦創率溪書院以處學子蓋其三世有堂構之功里人嗟異嘉和娶云源王氏女生君無他子實奇愛之而君性謹醇出就鄕先生日進於善不自侈以煩父母旣授室卽受父命綜家事凡禮賓客接婣黨禦佃傭計泉谷應公家率有規緒而不愆於恆度見者不虞其爲少年子也率口之程大以蕃君贊其父葺忠壯行祠續程氏譜裒輯先世遺文爲聞見錄以藏又率其子修復宋元以來祖域之被侵者倡復柏山寺先祠而財力居眾之二母亡哀致疾幾弗可救藥之而後起父側室劉得男以托君君與婦育之成𨿽後伯父淸和仍均產以益之君事一姊遣二妹皆盡禮中失其偶遺孤累然𨿽繼室恆怛焉弗能躬事撫鞠至服食之微亦周悉備至旣長多使之業儒每朂其勤學厲行爲先榮君平素簡重惡浮靡見競者必正言折之人有急濟之隨其力遇事難集或身任之不避蓋一鄕方以爲可恃而一疾不起弘治庚戌十一月廿七日也君卒無他言惟以不及終養爲憾屬纊前數日家人以後事請徐曰事在文傑文傑蓋君長子云君生正統戊午十一月二日得年五十有三娶坑口孫氏處士義全女性惇淑事舅姑能得其歡相君極勤儉底於成家卒以成化己丑八月十二日得年三十有三子男六人曰文■﹝術上灬下﹞武■﹝術上灬下﹞徳■﹝術上灬下﹞曾■﹝術上灬下﹞林■﹝術上灬下﹞復■﹝術上灬下﹞曾■﹝術上灬下﹞易名曾爲儒學生林■﹝術上灬下﹞君繼室髙橋孫出早世復■﹝術上灬下﹞側室安出孫男七人曰從起從大從道從亨從逺從先從進孫女三人曰璇瓊瑞俱幼文■﹝術上灬下﹞等將以癸丑正月七日奉君合葬裏之下唐原負申向寅前期以狀來乞銘予與君同出篁墩爲族兄弟嘗過率口訪君獲拜嘉和處士於堂退與族人講道率溪書院而君又特遣曾從予學不謂其遽至此也嗚呼悲夫銘奚可辭銘曰

猗嗟碩人率溪之秀胡弗永年以弘所受有養未終有子克成孰遺憾兮維嗣之興

汪君本亨墓志銘

弘治己酉九月四日汪君本亨年躋六十鄕之人羣往壽之需予頌者蓋相屬於道因竊嘆曰汪君何如人而致慶及至是耶壬子七月十二日汪君卒鄕之人又羣往哭之曰噫何斯人之不淑也於是其弟泰常等奉君葬其居之左垣石濆山令其子元俊來乞銘予𨿽不及識君然得諸鄕評也久乃序而銘之序曰君諱泰護其字本亨世居歙稠墅曾祖國徵祖士美父文厚皆以行義聞君生而魁梧倜儻無齷齪淟涊之態從師授書亦不樂章句志在亢宗妙心計每出遊江湖間必大獲而返坐是產日碩貲日丰遂以雄其鄕君早喪其母江孺人畢力事父滫瀡之養務得其恬適而後己父沒益請於學士大夫導古禮以葬處羣從兄弟六人極友於推及宗婣亦惇睦無相盭者君𨿽富而好禮秉義自奉泊然遇貧煢則賙之恆懼不及貸而不能償者多不責其報裏東路接汪金嶺齟齬行者君召工伐石而夷之其費甚巨神佛之居有頹圯者亦必藉君而完辛亥歲大侵君捐金助有司以賑饑得冠帶之榮繼有詔勸分富家多規匿者君病中慨然曰此何如時而忍自殖以困吾人耶屬所親輔其幼子出應官輸粟六百石得如令旌其門太守濟南李公愼許可爲大書尙義二字掲之初君壯未有子識者曰汪本亨善人也是必有後已而果然君配棠樾鮑氏甚賢不克偕老生一女適琶塘胡某而卒側室生一子曰元傳聘芝黃程氏女惟汪氏徽郡世家皆祖唐越國公與程世姻而稠墅在歙爲盛若宋提刑公起進士爲名法從臣族益有聞蓋今三百年而處士以恆健起其家以惠睦勵其行巋然一時與顯者埒銘終詔後於是爲宜矧予嘗聞其風而頌其生者哉銘曰

其望越公其裏稠墅有淑一人曰本亨甫維積孔厚維嗣必興安此玄堂百世之徵

前奉訓大夫鄭州知州洪公墓志銘

公諱寛字有約姓洪氏世居徽州歙縣之永陽裏其先曰龍圖閣學士贈少師中孚顯於宋族大以蕃人姓其地曰洪坑公曾大父楚善大父宗顯父懷佺母江氏其徳善之詳並見公所編洪氏世譜公生九歲卽選補府學生治戴記淳實淵頴不妄言笑人咸器之以景泰庚午領應天府鄕薦屢試禮部辭乙榜卒業太學遂以成化丙戌入吏部銓授湖廣桂陽知州州當狪獠破刼之餘公爲創驛堠作市區禁侵暴勸分備荒民漸復業桂陽古府治有縣附郭國初以州治爲縣以府治爲倉民弗便公言於朝請復州治經畫規措不數月告完而民不擾方迎父就養居一年以憂還辛卯服闋攺河南鄭州時創藩府於汝寧浚漕河於裏陽山立會府於開封徵夫役千六百餘人使者旁午公懇言州狹民勞免其半癸巳歲大祲奏免租三分又請發陳麥一萬石與官粟兼濟庶危急可拯巡撫都禦史武進楊公亟善之下其事諸府民賴全活甚眾賈魯涇及白婁河歲病民公築堤捍之而患息州城壊不治公董葺之成加壯焉汜水古崤闗議者欲革之公言崤卽虎牢古險塞時平固無所事守若卒遇歲饑盜出不測其孰禦之故愚以爲不革便卒存崤闗公治鄭久民感服其惠威莫敢犯而鄰境陜汝諸州訟不決者亦請於公政成下孚乃一新其學宮刻許文正公大學要略諸書廸諸生又新鄭大夫子產之廟以風其鄕人州民李慶家蠶簇巨繭成衣襟袖悉具而民間駒犢多雙生者人以爲徳政之應巡撫都禦史江浦張公請旌異之山右原公請以鄖陽知府命未下而公以疾解組歸矣公晚歲益端居不入城府合曾祖而下十六支萃居一門內外有規歲序有燕周卹有等里人有事亦相與就質焉成化丁未十一月二十六日終於正寢享年六十有二配汪氏先公六年卒子男四人長逹克家不仕次迪禮部司務次逺成化戊戌進士歷知莆田浚江河三縣有聲今以監察禦史召次通府學生女一人適汪鈺孫男八人長儒次偉次休次伊次俸次伶次價次佶孫女三人逹等以弘治戊申正月十一日奉葬淸泰裏河塘上鳯山之陽以汪祔而以狀來請書其墓上之石憶當天順中予始獲與公友嘗同上禮部先尙書少保襄毅公亟才之期以逺大而公所至有治績爲聞人亦可謂不負其所學者矣矧其官大夫有賢子孫宜書其宦業徳履之詳以昭於無窮則最其狀之所述而銘之非予其誰哉銘曰

繄大夫公系出洪坑奮迹儒科爲時之英一治於楚再治於鄭剸繁有才惠民有政淩風健翮方爾髙翔孰尼其行來歸故鄕有赫嗣興世徳之驗振華履亨公也何憾鳯山之陽惟公所蔵紀行刻銘百世之光

太孺人黃氏墓志銘

太孺人諱回字回卿姓黃氏世居越之山陰西莊邨故贈文林郎廣西道監察禦史直庵祁公諱福之配今中順大夫徽州知府司員之母也太孺人生有淑質其父棲雲處士庚愼所宜嫁而直庵之父雲林隠君紀亦審於擇婦因委禽焉太孺人旣歸祁氏動必循禮奉舅姑旦夕起居伈伈無墮容處娣姒禦僮婢肅雍相宜而凡供祀主饋睦鄰燕客往返慶弔之節悉有常度其事直庵無巨細必以古賢相規肆直庵有成於學業仕爲閩之龍溪教諭升蜀之重慶教授太孺人葉其勤苦幾二十年凡諸生之材者有立貧且孤者有助多太孺人慈煦之而直庵行焉兩校生徒事之如生已恆恐其去也直庵在蜀子女多長太孺人請以伯子司方綜家務叔子司員爲儒學生且爲直庵納湯氏於副室曰我將歸佐吾子未幾司員舉於鄕遂登成化戊戌進士第直庵因致其事與太孺人並享祿養者七八年司員自唐山尹被徵爲禦史有直庵之憂旣免喪入臺居三年而獲恩典贈直庵以其官而太孺人今封焉司員嘗奉命一按闗中再按嶺右積有賢勞擢守畿郡得便道省太孺人於山陰太孺人所以訓其子者一以忠廉語不及他蓋抵任未期而訃至弘治丙辰冬十一月九日也距生永樂丙申夏五月十七日享年八十有一子男六司方司員司平司直太孺人出司溫司和湯出女二兆適興浦孫紀春聘張溇吳氏孫男十二鈭鑑鏊鎣鈞鎏鍾銘銓錦鋼欽鏸孫女九淑涓適管墅趙某淑沅適會稽之梁棚秦佐淑渶適前梅周礽余在室而司方司和曁春鈭鎣鎏鍾皆早世先是郡守公訪予於休寧之南山承聞太孺人髙年尙無恙竊意陋邦之民可以蒙休澤蘇積困之爲幸而孰謂其遽去哉於是書來以銘爲托曰將歸卜日奉太孺人合葬於直庵梅裏山之塋自惟抱病倚廬久謝文事而重公之用情有甚於不肖者乃掇拾王侍禦經之狀而爲銘銘曰

惟性之顓行則懿止處兮歸兮蔚爲女士有老明農有賢奮庸相斯訓斯亶爲女宗玉瓉黃流福善之道皇有恩封天錫壽考矗矗梅峯鬱鬱松阡勒辭貞瑉百世之傳

篁墩文集卷四十五

●欽定四庫全書

篁墩文集卷四十六

﹝明﹞程敏政撰

○碑志

表

故奉政大夫常徳府同知致仕李公墓表

知徽州府事李君聞其父常徳公之喪卽日解官爲位持服不佞往弔之號慟以請曰吾父明年壽八十矣計將以入覲禮成取道東還與吾兄弟六人者上堂稱慶少遂愛日之私不幸而遭玆大故將歸卜新阡以圖襄事惟是墓上之石所以賁終昭逺者敢以累執事不佞固辭不獲命退而考其事狀次第書之曰公諱泰字景和濟南新城人其上世以產雄邑中丁亂而圯至公曾大父善始克以孤煢有立復其家大父彥實父從亮皆淳謹嗣拓其先業益盛彥實以公貴贈文林郎龍陽知縣加贈奉政大夫常徳府同知妣郭氏累贈宜人公兄弟凡四然父母獨奇愛公曰興吾家者必季子也稍長遣補縣學生敏悟過人職學者恆以魁選期之而公數奇不偶上太學行益勵不欲爲占畢之學自號敬軒以見志景泰丙子遂入吏部銓廷授保定之慶都知縣居未期而政卽緒丁內艱民詣上官請畱不果天順庚辰服闋徙湖廣常徳之龍陽值連歲暵荒民大疫公盡卻自奉禱而雨又勸分逺邇得泉谷則驗口以給市藥以瘳所全活者數萬更與置耕具種子還其所售子女田宅壯與室瘞與槥撫摩招徠境內晏然爲之謡曰李父母來何遲早來不使吾民饑其得民如此邑大堤民半居其下值江漲公督民修守勢將決仰天祝曰寧殺令不可殺吾赤子語畢漲落邑當徵巨杉三百株以不忍坐視親歷山中遇中材者貿得之數足而阻於險復禱得雨浮澗以出辰貴夷兵從王師徵廣西悍不可制上司檄路旁民移避四十里公嘆曰曷至此耶止勿避第丰其餼廩而分督人巡視諭之法夷兵過迄不敢逞巡按禦史數才公以聞賜勑旌異進常徳府同知民數千遮道悲慟衣履爲之分裂公一一撫之曰我將加惠若乃去常徳學久獘公心語曰是非所以本政化也規措一新丁祭日井忽告涸禜而得泉郡人志之蘄黃淸軍者弗克事巡撫都禦史委公公於眾中察數人者詞色異拘之別所少頃果有發其姦者人驚以爲神由是爭自首得久不從役者三千餘尋署知長沙府事事治民孚一如常徳湖南軍興公督民兵數千入辰沅助官軍又部公帑數萬赴武崗糴軍餉皆有成績而還歲造幣惡兩司官率坐累左遷議屬公公減常價三之一幣成無不中度者巡按禦史復上之朝賜誥旌異將有守郡之擢而公浩然有去志矣公孝友恭儉出天性律己嚴筮仕日卽召諸子曰汝曹勿以吾得官可自肆命誓其志於庭長者請業醫次者請業儒幼者請如次兄志公始釋然請業儒者卽今太守君也家居十八年起居服食不異韋布鄕閭相戒以不義爲恥邑大夫就而問政如禮大師焉卒以弘治壬子四月二十有五日享年七十有九疾革命書遺言戒仲子曰廉愼終始爲國爲民戒諸子曰勤儉苦學毋隳先業語不及私配黃氏贈宜人繼羅氏封宜人皆以賢明佐公婣黨稱之子男六人長延年義官以醫鳴次延壽成化己丑進士歷監察禦史以直道外補起知徽州府事次延齡太學生皆黃出次延福次延祺並爲儒學生次延祿延祺羅出延福延祿皆側室田出女三人長早世次適士人賀春次適儒學生陳謙孫男八人長璋次琇次瑁次琮次璜次珩次璇次瓛孫女六人噫不佞嘗承乏史氏矣觀公之所樹立若龍陽常徳之政視古循良之臣豈多讓哉矧象賢之子紹其學名益顯法其政惠益弘所以敬承公後巋然爲一時之望者蓋方進未已也然則漏泉之澤汗竹之紀大筆特書當不日見之公又何憾於九京也哉是爲表

翠環處士胡君墓志銘

新安舊俗有得於先正之遺風故好禮尙約無慕於豪侈之習四方以爲難數十年來漸以銷斁而莫甚於親喪飾殯儀崇佛事僣儀踰越所費不貲附身與棺者甚略而述徳誄行昭逺垂後之作無聞焉間有之則亦取具示觀聽爾非用其情也歙胡氏子宗介其友王宗植氏以狀來請其考君處士之墓之銘詞核意勤出其儔輩甚逺會予以疾謝文事然悼今撫昔義不獲辭處士諱虎字士儀世居歙琶塘曾祖先逺當元季嘗起義捍盜以安鄕人其配則師山先生鄭公女弟也祖伯恭國初被薦不起吟嘯翠屛山下學者號翠屏先生考彥美亦名士祖妣許妣吳繼鄭皆裏之舊家處士自幼惇敏如成人居勵學出幹蠱務得其二親之心乃已彥美君嘗葺譜收族處士佐爲之不以疏逖丰歉爲詳略執二親之喪過哀而營壙妥靈必以禮裏居琶川原有陂塘中塞處士計聞官調役則民愈困畫策以諭鄕人履田出貲不月工完其惠利甚博以義復里社之祠便祈謝而淫祀佛老一屛絕之裏貧病無告者拯之視其力而材良行修之士必倡延之爲裏塾師晚築室端居取庭艸不除晚山相對之義自號翠環居士士夫間亦因以名焉又擇裏北大白山麓爲生營而以弘治丁未正月五日卒享年六十有六疾革前兩日召諸子付後事神气不亂配方氏棠源人楚華女嚴正有禮族黨賢之子男四人長卽宗次曰名曰益曰滿孫男六人葬以壬子某月某日處士承世徳而能不鑿其所稟和易曠逹有語輙盡𨿽無位守而行其鄕者率多長厚之事閨門之內雍而不嘩然義不可者未始徇時爲之居家奉身一以廉儉非舉祀接大賓衣不兼食不重諸子奉訓率其行無攺亦可謂履順守正之君子矣嗚呼使一鄕之間得胡處士者一二爲之表則烏有不能返淳朴之俗以復於先世之舊觀者哉而今已矣可不銘諸銘曰

孰靦其光弗之愼兮孰睨其時弗之徇兮有歸其全業之振兮有昌其人澤之浚兮

溪東孫處士及其配吳孺人墓志銘

溪東孫處士彥正捐館之三十二年其配吳孺人始告終其子玄璋將以弘治壬子冬十月二十四日合窆於白雲樓之先塋前期奉故汊口程隠氏與今藏溪汪琳氏二狀來請所以昭其幽者予素善玄璋而隠琳之狀亦核可徵也乃序而銘焉序曰處士諱存徳其字彥正世居徽之休寧曾大父希佺大父宗惠父士陽皆以徳履重其鄕母隆阜戴氏生三子英徳京徳處士其季也士陽父卒年未四十有母在堂而英京亦早世處士能以孤子起家孝事其兩世無違志居間卽延師講學鳴琴不伍於俗而以三省名其軒志懇業成比之士陽甫存日不替益盛矣處士風儀峻整重然諾惇行義正統中郡舉大家實京師處士當行卽走行在所上言母老缺侍狀獲釋歸歸益刻意於善嘗值歲祲贊其世父用規發粟四百碩賑饑而中任之以是用規得如令受冠服之榮處士亦自是於貧者必隨其力所及歲賙之粟負逋而弗克償者焚其劵英徳死有女煢然處士子之及筓擇嫁剡溪吳士元溪東孔道行者無所憇亭其渡口以濟困暍族孤孱而摧於橫逆者必振之使有立至於拓先基表先壠尢惓惓奉其責而不以自逭也鄕先逹尙書楊公侍郎吳公都憲程公亟稱其爲人而與之納交焉吳孺人出邑之臨溪叔祥君女也佐處士有禮尢善以勤儉持其家而孝敬慈淑與處士相髙奉孀嫂甚謹晚失壯子而爲處士置側室仰氏汪氏如娣姒遂相繼有子親教育之成而處士不及見也孺人年益髙主家益健其行至於弱者慕暴者馴一時名宗率自以爲弗及處士生永樂壬辰九月十一日卒天順辛巳六月十六日得年五十孺人生永樂癸巳五月十八日卒弘治壬子四月十四日得年八十子男三人長世美早逝次卽玄璋也今長區賦次玄玘女四人長適歙邵村張禎次適同裏率東程昻次適歙溪南吳道榮次適戴巖大母之族也孫男二人長實次寯孫女四人俱未行曾孫女一人尙幼予觀郡乘謂新安地斗僻而風气完故前代鼎族多以避難來居苗裔相承守其祠墓奉訓弗墜殆不誣哉蓋孫氏譜以爲江東諸公子之後至唐曰金吾公萬登始居休寧之黎陽七傳曰大公遷坑口又五傳曰子厚遷艸市至諱宏父者當宋季來居溪東生安卿則希佺之父也吳氏譜以爲漢番君之後至唐曰侍禦公少微曁其子中捨君鞏俱以文名鞏七傳曰琇仕宋爲休寧令生五子分居邑臨溪諸處蓋叔祥之所自出者也若處士孺人之賢與玄璋兄弟之克肖法宜書而予又歸重其先世者所以進其後之人俾圖無忝也銘曰

有焯一士淑行在躬允孝且友業充譽隆碩人相之無靡無妒子也克承職是之故膴膴髙原白雲之鄕有卜其傍雙玉偕藏大江東馳番水西注瞻斯敬斯維後之裕

休寧儒學生程公昭墓志銘

予於諸族中子弟特才公昭而公昭以叔父事予亦謹予北上之明年忽以公昭訃告爲之扼腕不懌者累日又七年南歸過率溪書院其子法出遺像示予宛然公昭殆不忍觀也法泣言塜上之石未有銘敢拜以請會予疾不能執筆久之公昭族弟曾從予學數以爲言乃序而銘之序曰率溪諸程與予同出陳將軍忠壯公至公昭爲三十有五世矣公昭貎臒性介在童稚卽錚錚若成人長老異之曰後有炳然振吾族者將在是子乎因名之耀字公昭公昭讀書家塾日開警於經傳不必成誦而講說敷繹悉中理稍長裏中少年率師之其舅氏汪世行令君語其父鎬曰耀也愨是不可但已宜朂之成會世行往宰醴陵挈與居以是學益邃事益核歸被選爲儒學生未幾諸同捨者多遜其業精専至於事可不行尼亦恃以決婁侍禦克讓董學政南畿於休寧亦進公昭俾與秋試不偶而汪令君攺蒞新昌公昭復侍行令君每喜從宿儒問政得失於是公昭獲往見張太史廷祥彭狀元敷五兩人亦皆器公昭曰佳士公昭負識見卓卓不茍尢篤行義事父母能養志與兄炫及弟焰一不失矩度父喪極哀屏去浮屠法不用祖墓敓於歙江氏毅然與兄恊力愬官必直之乃已予嘗會逺近族人作統宗譜公昭與焉凡有所考誤正訛率先意與予合在新昌又佐汪令君作縣誌搜獵纂次亦秩然可觀後竟以積思苦學得孱疾不可起公昭曾大父敏大父玩與其父三世皆有名裏中母汪氏令君之姊也公昭生正統戊辰四月六日卒成化乙巳閏四月十三日得年三十有八娶裏之吳氏子男三長法次儀次湜湜不育女二長靜適里人吳遷次止尙幼法等以弘治辛亥十一月二十有四日奉葬所居西園負乙面辛於是公昭之卒八易寒暑矣悲夫銘曰

九仭垂成忽告圯千里風馳蹶而止猗嗟若人適類是命兮柰何妥於此

處士李公墓志銘

髙邑李公之治徽州也恆以其父處士春秋髙不獲迎養爲歉士夫間爲作公餘愛日詩慰解之少間將上其績於朝計取道可歸省而部使者以郡事委君畱不遣先尙書襄毅公夫人之喪又檄督葬事弘治丙辰春正月竟得處士之訃君號慟累日命其子來休寧請曰珍不佞幼見知襄毅公且蒞卹典於玆未卽工而去有遺憾焉惟是門下之義甚久敢以銘托予發書嘆曰嗚呼君之用情猶我也是何可辭按其所自狀李氏世居眞定髙邑曾大父徳甫大父安國初嘗有仕籍坐謫戍遼東廣寧之左屯家焉父榮娶於梁生處士蓋永樂戊子歲九月二十五日也處士諱鑑字克明性淳朴孝友𨿽處行間早失怙而執禮譲喜儒雅不失故宦家矩度時當家難之後或邀之爲賈人走四方以自殖者處士謝曰商務華農務實吾寧甘畎畝以貽後之安爾由是竭力服田以奉母生盡養沒盡哀又撫其弟銘爲之娶節緒浮費家用漸饒歲時祭燕有常而周窮濟急亦隨其力之所至無恡鄕鄰翕然稱之處士見珍有偉質恆語人曰是當起吾家者遣從師授學底於成邊吏嘉嘆以處士爲賢處士卒弘治乙卯歲十一月九日享壽八十有八娶侯氏有淑徳年五十九先處士卒繼兪氏亦克相夫子男三人珍璉璠珍舉成化丁未進士授徽州府推官有治績璉以功長五十夫侯出璠兪出孫男七曰來鴻來鳯來鵬來鶚珍之子曰芳華胤璉之子鳯鵬鶚皆都司儒學生女四長適廣寧左屯衛指揮周徵男輔次許適浙江按察司副使文貴男三省次許適正千戶果俊男某次在室珍歸將奉處士葬城西五里許錦川先塋以侯祔焉予觀趙郡李氏在唐族極盛贊皇文獻公趙國忠懿公父子與其孫衛公三葉相唐而髙邑族素立名在循吏傳胤嗣多賢宦業不乏今其世逺矣而處士實出髙邑又得郡推爲之子意天於善人之久詘者將振之也然則紹先烈以上及其父俾褒卹之恩賁泉壤而增輝於家乘不有待於異日哉銘曰

維趙李氏積深慶崇孰戹其先浮海而東履屯向亨有淑一士膺壽孔多亦顯其子身𨿽往矣不亡者存溯原有需赫其貤恩西城錦川中作華表玄堂刻文永妥斯兆

沙溪處士汪君墓志銘

郡學生汪祚奉其大父處士君之命來從予學於休寧南山中踰年予往報君歙西沙溪上時君已抱疾不能興命祚禮予於堂因宿焉明日祚道予徧視其所居曰此爲稼同以斂谷此爲靜樂以佚老此爲三益則家塾在焉皆我大父之所力營而貽後人者也又出履其所居之東曰此爲忠烈行祠以奉先世祖越國公此爲宗徳祠以奉本支祖司農府君以下皆我大父合族人而爲之垂成者也還坐堂中則又手一帙以前曰此爲崇孝編以紀先世之文獻亦皆我大父之所裒輯而將刻梓以傳者也予因憮然曰賢哉汪君惜不獲識其顏面何如人顧其所立有如此者嘉嘆久之乃去去未幾而君果以不起聞時弘治壬子冬十一月十有四日也予旣遣奠君而祚來以銘見托會予有召命不及爲乃使人尾舟相候始克序而銘之君諱慶宗字宗裕曾祖俊徳祖子原父貴新母棠樾鮑家女生君性孝友不羣策者以爲是眞能裕其宗邪居父喪一用朱氏禮比葬或上其僣於官巡撫侍郎周文襄公曰此禮也烏得謂之僣哉抵告者罪一庶妹失愛於父君厚其裝遣之與二姊同禦其家最嚴對妻子未嘗見齒至與鄕族則甚和而亦不茍徇也社壇稅爲鄭氏専必均之乃已又嘗言縣官新安地多山而瘠請五穀之外藝桑棗以自給縣官是其言爲下令民獲利至今君自處最儉而好施予代人官徵而不責人之私負以急告者必周之於士尢篤寓秀水日有胡英林鳯二生才而貧君數資之遂相繼舉進士先墓上下二十世悉植木伐石爲表墳庵田敓於異姓者倡弟愬於朝而復之歲與族人四會食序昭穆子孫族姓多聚教館中從子浚濂相繼領鄕薦而祚亦負志力學有可冀以成者君不及見也沙溪之汪出越國公第四子之後居歙之唐模十一世祖叔詹宋崇寧丙戌進士歷官司農少卿以忤秦檜不大顯司農生若海直祕閣別居古城山史有傳若海生常州倅擇善擇善生建寧察判時中察判生貢元起莘起莘生人鑑始居沙溪俊徳之祖也貢元當宋季嘗傾家資與止屠城之師而俊徳受業鄭師山先生師山死國時以孤托之蓋累世以節行聞宜君之所立如此也君卒年八十有一配溪南吳氏持家有法族黨稱其賢年六十有九先君卒子男二長隆孫亦先君卒次佑孫女四長勝貞適潭渡黃齡次松貞適溪南吳歈次柏貞適攸縣知縣江昌次堅貞適竦塘黃迦孫男五長道祚次道彰次道充次道芳次道齊道祚易名祚道彰易名魯並爲郡學生孫女三曾孫女六墓在古城山祖塋之右初越國故廟在歙云嵐山婺源裔孫元帥同當勝國時捐田奉祀甚盛廟祝沈氏冒姓而有其田君合族人言之官不報則移書婺源諸汪若今成都太守奎山東憲副進大理副堅江西僉憲舜民言激切動人諸汪義之乃以委元帥嗣孫宗紹主其事經二十年不決而君佐之益堅事卒白人以是奇君而婺源諸汪皆予姻家也故知君實詳而銘不可辭銘曰

沙溪之汪出宋司農溯厥淵源越公之宗數百年來有啟有續迨處士君志彼前躅蹈義秉禮卓乎不羣貴弗在爵學弗在文其貴以天維徳與齒其學以身有徵孫子古城山麓蔚爾塋圍君復何憾式全其歸有道之碑克副者少鄕評旣公嗣有褒表

故唐孝子黃府君祠堂碑銘

歙潭渡黃氏以成化乙酉歲建其逺祖唐孝子府君祠於裏第之東每歲正元日子孫進謁禮成長幼以次拜起序飲而退二仲之望族長率子孫之勝冠者舉祀禮焉飲福受脤具有規約而所費則出於先世贍塋之田行之餘三十年矣府君裔孫今兵部職方主事華始具首末請書其麗牲之石走觀唐書孝友傳總序以孝獲旌典者二十九人府君與名而莫詳其事蓋州邑未嘗以其平生履行上史官也走乃爲考郡乘參家牒旁搜傳記而書之曰府君諱芮本江夏之族自祁門左田來居歙西九里之屯村後值盜起黃之族人集眾屯此以捍鄕井乃更號黃屯府君曾祖諱璋祖諱亮父諱光母程氏生府君而卒繼母洪氏實長育之府君天性純至奉親以孝聞建中初洪氏抱疾危甚醫不奏功府君刲股肉作羮以進疾隨愈父卒號泣晝夜不絕聲遂廬墓終身芝產十四本木連理者四逺近嗟異以爲孝感刺史盧公上其事得旌表門閭蓋貞元十九年也府君生以上元庚子三月七日卒以太和辛亥十月十三日享壽七十有二葬歙之向杲寺西配程氏子三人曰文瓉文炳文徳巢賊之亂自黃屯徙溪北居之賊重其孝行遣人慰諭下令毋犯其家號潭渡黃氏迨今幾八百年子孫不下數百人勤生力學衣冠褒偉見之者曰此孝子之後也府君葬處更代旣逺地荒艸寒而往來者率相指曰此孝子之墓也噫府君何修而得此於當時後世哉一好徳之心同爾自後王降徳之典廢孔曾授受僅筆之書誠以爲世無悖徳悖禮之人斯化行而治可成也使唐之季在位者知孝則事君必忠蒞官必敬伾文無所售其術牛李無所成其比宦寺方鎭無所騁其惡順徳舉而犯上作亂之事泯矣惜乎其以孝稱若府君者多出於逺外農畝之間其盛至於感鬼神格艸木化彊暴上之人亦未始不作興之而終無補於治也昔朱子守南康下車卽詢唐孝子熊仁瞻之墓宅爲文奠之禁其樵采又言之朝請復旌門如舊大賢君子之急先務蓋如此府君之名實與仁贍並列安知他日無良有司者取法朱子追表其門與祠相髙感動其民人以興於行而副我列聖孝理天下之意哉走旣序其事補舊史之闕且爲銘以系之銘曰

允顯新安環山帶川自昔炳靈篤生材賢唐三百年名著國史有歙一人曰黃孝子惟是孝子至性天成善事其親顓顓厥誠早哀失恃鞠於繼母母疾莫救樂刲其股作羮以進母疾獲痊玆匪人力實監於天父沒悲號夜以繼日廬此墓左終身不釋有樹連理有芝競芳孚彼艸木匪孝何祥里人驚慚孰克致養流聞刺史頓首言狀當寧曰嘻孝哉若人往旌其門式降恩綸棹楔巍巍見者傾竦褒顯一人列邑風動閱世旣久居然墓林樵蘇自戢盜弗敢侵矧是錫類有蕃孫子潭渡來居亦數千指故宅之東爰作新堂合其宗人以奉蒸嘗鐘鼓有嚴豆籩夙戒孝子來享生气如在孰非人子孰無是心觀感擴充匪古斯今惟皇撫運克篤孝理虞周化成圻內伊始有美嗣人或奮於朝或成於家孝澤孔昭我作銘詩勒之貞石朂哉孝孫永保無極

孫君以寛墓志銘

新安孫氏在休寧者以雷溪爲望至諱忠原者贅汊口程氏而居焉至以寛君再世矣於是又有汊口孫氏口分世業殆與雷溪相髙非似續者之有人而能耶以寛其字也諱存仁性淳朴善事其父母其父曰岐隠翁母曰富溪程氏皆愛賢君曰孟當益興吾宗翁之季曰云隠處士富學問昌於詩君從之遊而親年髙有弟七人闔門男女百口日給孔艱君慨然曰學不可終遂矣與諸弟謀幹蠱曰某之吳某之粵恊乃心力無敢異議居數歲家果益興如親言君旣致大阜思所以維之者乃立條約不私畜不析產婚喪祭燕泉布出納比閭間慶弔還往周卹假貸悉按古禮度可行者爲之節且延師儒訓子姓躬督教之由是汊口人稱家政之善者必曰孫氏君又將建先祠訂宗法如浦陽鄭氏而疾作不果爲之君曾大父諱興大父卽始居汊口者岐隠翁諱春殷別有傳君配亦出程氏壼範相承賢淑有聞君平生好簡逸惡侈靡乃獨愛鞠藝而玩之不斁因以菊窓自名卒成化壬辰歲九月十九日得年四十有二丈夫子三廷傑廷弼廷式女子一適程永浩孫男子二友進友緣孫女子三以甲午歲正月十一日卜葬裏之白楊塢二十四年矣廷式始以君表弟正思之狀來請銘汊口富溪之程與予皆同所自出且聞廷式兄弟與其諸房守君之家規弗替至今然則君豈直一鄕之彥而已是宜銘銘曰

無咎承考孰悖之畏念鞠子哀孰盭之愧有堂構矣亦學友於肅彼家規莫之敢渝繄若人兮胡弗壽豈月旦有言不亡者在黃花采采白楊蕭蕭最行勒銘惟後之昭

處安汪翁墓志銘

歙稠墅汪翁以成化壬寅四月十五日卒於家其子泰護屬其姻家儒學生程陽奉狀來請於休寧值予方以服闋介行李將入朝辭之而陽於予爲族孫請甚堅乃不克辭而序之曰歙西諸汪皆唐越公之後而稠墅之望彌著其先在宋有諱應元者事理宗至提刑予嘗得其論役法狀而讀之事核文簡有憂國活民之情又嘗得吾宗丞相文淸公所爲志銘而知履行之詳審其爲一時名流不誣也公之族甚蕃而阨於元季之兵燹至翁之大考國佐始出而振之考士美又克繼之遂長一區之賦有名鄕曲間士美君三子翁最少而性淳愨與二兄繼長區賦能不墮其父業二兄繼殞諸子尙幼君益自刻厲以亢宗植家爲己責上奉其父下撫其子盡心力無違禮又推其所有以應公家而惠其鄰里婣戚宗黨之不給者由是義聲燁然起一時一時競者以平暴者以斂教其二子讀書惇行如己志二子者奉訓惟謹君因自號處安翁以家事付之而自適於溪山觴詠間不復闗世慮杖屨所至人必以爲榮卒年八十配江氏卒成化壬辰九月二十六日年七十五與翁合兆子男二長泰護次泰常女二長適棠樾鮑泰次適向杲吳槿茂孫男三長元俊次元傑次元傳孫女二長適胡某次適吳某曾孫男二長璜次璉墓在裏之鰍堨原翁諱惇慶字文厚其羣行若此嗚呼其亦無忝於文獻之族而法不可以不銘者乎銘曰

一鄕善士眾所推賢者以勸愚者規成此下俗淳弗漓處士汪翁宿且耆孳孳好義老不衰逺膺福履百歲宜今其已矣寧不悲盛徳之後嗣者誰子孫詵詵慶所遺鰍堨之原山水奇我銘敢比林宗碑

資徳大夫正治上卿掌通政使司事太子少保禮部尙書致仕張公墓志銘

弘治癸丑夏四月二十有六日掌通政使司事太子少保禮部尙書致仕張公卒於京師之第訃聞詔遣官諭祭其家仍命有司爲營兆域如禮於是公之子兵部車駕郎中忱將奉柩歸其鄕前期以翰林編修白君鉞之狀來請銘謹按公諱文質字允中世居永平昌黎相傳其七世祖朂嘗仕元爲翰林學士承旨至公之曾祖曰繼和祖曰廣考曰鑑而廣嘗仕爲山西繁峙縣沙澗驛丞兩世以公貴並贈資政大夫工部尙書祖妣王氏贈夫人妣楊氏封太夫人始公父侍學於沙澗早卒遺腹得公賴王夫人親抱育之少長遣入縣學爲生員公茹悲苦不堪而刻意問學期自立以亢其宗正統辛酉遂舉京闈鄕試第二人明年登進士第授工科給事中值己巳之變中外多事公與同列屢進讜言以輔政而公體質凝逺音吐鴻鬯尢爲一時所器重景泰庚午升都給事中壬申升通政使司右參議英宗復位初廷臣多不當意者獨嘉公升左通政進通政使數被賞賚憲宗嗣位久之以考績升兵部左侍郎成化乙未進工部尙書並掌通政事今上正位東宮加恩廷臣公太子少保明年調禮部尙書蒞部事尋以母憂去職服闋仍掌通政事會同官有以左道進者謀奪公位公覺之遂引疾去蓋家居凡七年及見左道者之敗而公等被陰嫉者或起用於時或令終於家然後論者知天道之不爽如此公爲人謹厚雅度有容終日恂恂不妄言笑典出納前後餘四十年每朝廷有大政刑必預議有大典禮必在列公亦感列聖眷知夙夜奉公思以濟時澤物而局於官守不克自見然其存心制行不茍爲異同以趨時好望而知爲福人君子也性孝友每思王夫人恩薦享之日或哽涕不已至有官始克迎楊夫人以歸奉養備至待異父弟妹無間言於故舊鄕黨無論戚疏貴賤在困中者極力拯之必濟乃已公享年七十有三娶王氏贈夫人繼張氏封夫人子男三長忱己丑進士卽郎中君也次慥鄕貢進士次懷太學生皆王夫人出而慥懷先卒孫男二長葵太學生次蘭女五曾孫男女各一公墓在邑西會東社之原惟先尙書襄毅公與公同年進士而友相得故走獲以童子親幾席聽教言中歲去國不及拜公幸玆還朝則公已捐館嗚呼先友盡矣忍不以銘而才謭文陋不足以發公行治之詳誼在通家又不敢讓則次其事而銘之銘曰

惟天降材亦難其成惟器之碩斯用之宏繄若張公自其有祿巨人元夫占者屬目一仕靑瑣再官銀臺封駁之績對揚之才進位文昌載加宮保竭厪效忠屢閱勲考英皇景帝曁我憲宗嘉此老成恩崇譽隆公事三朝一節敬愼守厥攸司弗究其蘊人謂公器福祿孔宜彼憸讒兮嫉而尼之褒賢殛頑天道甚邇公𨿽云亡何憾於彼營墳有使諭奠有文哀榮始終無愧前聞會東之原有妥玄室貞瑉勒辭百世無斁

驃騎將軍右軍都督府都督僉事李公墓志銘

公諱■﹝日上永下﹞字明逺其先起西陲自宋元來世有西寧之地至公祖南哥當國朝混一初首率眾內附太祖髙皇帝嘉其誠俾同知西寧州歷官西寧衛指揮僉事父英嗣其官事太宗文皇帝屢從徵伐以功封奉天翊衛宣力武臣特進榮祿大夫柱國會寧伯母夏氏封會寧伯夫人初會寧公爲將有威名坐累失爵而卒公年甫十二母夫人上書愬其功英宗睿皇帝惻然念之授錦衣衛指揮同知未幾有詔錄勲臣後復進都指揮使憲宗純皇帝卽位之又明年舉將才尙書姚文敏公以公名上進左軍都督府署都督僉事分練五軍營尋用兵部言蒞右軍都督府事是歲秋大閱立團營十二又領振威營公久在散地一日被廷薦受簡知於士馬訓習戎務張弛殫厥心力聲稱翕然庚寅歲祲畿內盜起詔侍郎葉文莊公及公等三人往綏輯之癸巳監修禁城己亥督治盧溝河決而山後以回祿變告勢及四陵復詔公發旁近兵撲之公每受命寢食不遑務竣事乃已而先帝亦賜賚優渥同官者不及也庚子中貴人汪直來監十二營奏罷公仍分練左掖軍又用中貴人張敏言罷之而尙書余忠肅公言公可用乃分練神機營公上疏請罷不許乙巳請告展墓許之公至西寧治別墅自號松巖拙叟思終老焉逾年不至詔兵部檄陜西守臣促公始入朝今上皇帝嗣位初再上疏請罷亦不許壬子用建儲恩實授都督僉事而公已抱疾不可出矣癸丑夏五月十五日卒於正寢訃聞上悼惜賜棺槨齋糧麻布遣官諭祭者再凡一切葬事悉從官給臨壙期年及再期詔亦遣使祭焉公爲人儁悟沈著喜讀書尢工筆札所交一時名人誓必嗣其先烈而遭時承平不克自見結佐五府典列營三十年自壯至老持己矜嚴守官介愼𨿽與時忤不卹亦可謂世勲之巨擘者歟公享年六十有四配胡氏有淑徳封夫人先公卒子男十三人長瑁太學生次■﹝王卂﹞舉進士今尙寶司丞次珊次璠次玙次珵次琦次璘次珂次佩次瓘次瑞次瑢■﹝王卂﹞玙胡出余出側室陳氏董氏女二人長適廣義伯子英鎭次適指揮子張銳孫男五人長寜嗣錦衣衛指揮使次安次定次壽延次壽顯孫女四人尙幼幼等將奉公西歸與胡夫人合葬西寧巴州先塋前期以翰林編修徐君穆之狀來請銘憶當成化初先尙書襄毅公在兵部首舉公而用之故予得數與公還往知其人義不可辭銘曰

西寧膁膁惟陜之藩李氏在州世屬櫜鞬允顯貳車首識眞主爰錫金緋秩比亞旅有赫代將分茅會寧功髙謗興慶衍於庭惟驃騎公世武孔力亦篤詩書安此家食錦衣輝云崇徳昭勲以才受知入佐五軍乃肅戎行乃拯民瘼國有大功亦籍經略歷事三聖勞勤實多進止何心出入逶迆公志未酬公疾弗起有子如林一濟其美惟皇念舊卹典載頒以窆以奠於彼家山冠劍之蔵永妥窀穸貞瑉勒辭百世無斁

懷逺將軍忠義前衛指揮同知淩公墓志銘

公諱錦字日章淩姓淩之先蓋出衛康叔康叔支子爲周淩人以官氏子孫散處江浙間至吳偏將軍都亭侯統著名史冊而句容故吳甸也句容之淩相傳爲統後在唐學士凖在宋侍郎策各以其地顯公家句容之郭幹村族亦巨而失其譜公之祖福海妣田氏考天壽贈懷逺將軍同知指揮使司事妣白氏贈淑人天壽君當永樂初以詿誤戍興州中屯業中圮然獨撫公曰吾所爲無愧心者將恃爾以亢吾宗無自棄也公受命感奮必思以自效宣徳初代父軍中騎射之餘時從儒者問書史大義而於一切世態俯仰宦迹通滯物貨奇贏悉鉤探其情勢而欲手操之蓋公性沈鷙有術長身偉髯慕古策士亦每以策幹時名公卿諸公亦多折節與還往正統中從大將軍搗敵於甘州烏嚕乃歸以功長伍什夫上言興州官軍當分番宿衛而地逺外非便兵部是之得旨許內徙隸忠義前衛己巳秋敵大入冦京城戒嚴公從副將軍戰敵彰義門又追敵紫荊闗以功試百戶景泰初貴州苗作亂公在行破其香鑪山諸寨進副千戶金齒守將知其能請隨以自輔天順元年正月以逓奏入京預迎英廟復位進指揮同知食祿錦衣衛英廟亦識其人數有賜賚詔乘傳取馴象於雲南還奏稱旨久之曹石擅政陷文臣典兵者公坐與善調涼州明年與邊將出禦敵敗之功未上值英廟燕間忽思公問所在左右曰在涼州卽日召之時方革迎駕功進者兵部俟公至上劾英廟曰非也其仍舊職不問公感上知遇脫險卽夷遂獻其名馬廷謝不復出以老疾自免日與方外者遊而於世故亦未始相忘聞朝政闕失曁邊報民瘼與客亹亹說不倦自號無黙子放遊江東西淮海間自豪於賈人十餘年乃還買西山田三千畝以濟饑捐地以瘞貧死者千計築大第作土室壘山種樹日坐臥其中𨿽事聲色而所食無珍味所服不過唐巾氅衣自以爲得異人授金丹至訣恆自閟不以告人也又時操觚著書以仙自命𨿽見哂不卹弘治壬子二月二十四日忽得疾不起享年七十有九配楊處士舜之女恊公起家勤儉孝睦親黨稱之先公十六年卒贈淑人公子男二長云漢今懷逺將軍指揮同知婦曰程先少保尙書襄毅公之女予弟也封淑人次云衢後公八月卒婦曰陳陜西按察僉事峻之女公女四長適參將都指揮魏啟次適錦衣百戶子吳純次適錦衣千戶趙艮次適錦衣指揮子葉順孫女一公長子曁兩長女楊出餘多出側室云漢將以癸丑八月卄二日奉公葬都城之東南平屯塢前期匄予銘予與公𨿽至戚而情不比間有違言亦不爲忤蓋公晚而知予其屬壙之言亦惓惓在予嗚呼悲夫若公亦豈非行間之表表不可多得者歟銘之可也銘曰

惟淩之先材武有聞肅肅亭侯世逺而分粵懷逺公其智孔邃業亨宦成弗系世類金帶緋衣出彼櫜鞬角巾艸屨迹近超煩豈句容人多慕先老企永厥年孰振其槁亦旣有年有女有男如公得斯當斃而甘爰歸一坵平屯之塢我弗辭銘俾顯終古

汪承之墓志銘

承之佐予編刻新安文獻志於南山堂役巨而弗克就緒也上書郡侯言是不宜獨勞郡侯韙其言卽日下屬縣協力竣事而承之躬校讎訪遺闕𨿽抱疾或往反冒雨雪不自惜一日請歸言動安好不知其有疾也又數日以疾革告予大駭亟命塤子往視而承之說後事亹亹不亂已乃泣下曰吾不能副先生之教矣竟不起時弘治丙辰十二月卄七日年甫四十爾嗚呼悲夫承之諱祚歙沙溪汪也新安諸汪皆祖唐越公而沙溪有宋司農少卿叔詹及其子直祕閣若海族益顯承之距若海十二世詳見予所銘其祖墓云承之少失母吳氏壯失父隆孫君𨿽孱多疾而英豪材敏負大志必有以自見入郡庠治小戴記從學方太守進又之越從學毛僉事憲爲經義丰蔚可觀而旁治諸經史子傳參究博極至廢寢食積書萬卷猶不以自足前後經四提學禦史每試必進之歲乙卯試郡庠第一上南畿有媢之者中以飛語竟不獲薦承之從予遊將十年其爲人動必慕古居親喪過哀至嘔血成痼疾奉繼母如生己者撫繼出弟妹極友愛事叔父崇禮君甚謹事必咨而行長子冠用朱氏禮以倡俗又刻予所編心經附注以傳曰此聖學之基也承之娶方氏生二子恂恪三女巖音兆音魁音治命以其季歸予族侄曾之子從進曰吾與曾友善毋食吾言承之所著詩文有寶經堂稿若干捲又輯其先世遺文爲崇孝編若干捲恂以其從叔儒學生魯之狀來乞銘噫承之已矣予尙忍爲之銘墓也哉銘曰

天胡降材弗成而烖士立孔卓乃毀於璞繄命則然孰夭孰年全歸若子亦曰不死

恭人鄭氏墓志銘

恭人鄭氏諱玉香世居淮安宿遷爲故太保吏部尙書鹽山王忠肅公之冢婦今錦衣指揮竚之室初恭人之考君曰文宣徳中爲典史鹽山而忠肅公以都憲出撫江浙川陜無寧歲君之配曰韓孺人每上謁太夫人宋氏於裏第必攜恭人與俱時恭人年五六歲端淑如成人太夫人奇愛之將聘爲婦以書告忠肅公公曰吾方受命於外王事孔殷不及顧此也惟夫人主宜無不可會君以績最升吏目定州而忠肅公還朝又未幾而君以老得休致由是不相聞數年忠肅公念無以致婦者以書托其友南京都憲張公純值張公有事入覲盡室行至宿遷代之舉納徵禮而挈恭人歸王氏當是時忠肅公再出視師遼東錦衣君實侍行在邊十餘年恭人能盡婦職奉公姑甚謹又每以忠孝勉錦衣君甚力久之忠肅公復視師二廣錦衣君以入國學畱京師恭人年益壯內政益修曁忠肅公以耆徳總百僚英廟念其功錄錦衣君千戶而恭人所以事其舅佐其夫者不以大貴顯而小或肆也忠肅公旣沒錦衣君寖向用而子女日亦盛恭人治家一如忠肅時由是錦衣君賢聲日著子有娶女有歸一時公卿家率自以爲不及恭人之生以宣徳己酉正月十五日其卒以弘治癸丑九月二十五日享年六十有五子男二長宣武學生先卒次疄中軍都督府經歷女長適天津左衛指揮黃溥次適國學生楊鏜孫男二長允恭亦先卒次承宗女五長適馬溥次適錦衣千戶韋綱次適錦衣指揮張禹之子其次適錦衣千戶趙輗之子其次適騰驤衛指揮夏銘之子疄等將奉柩歸以卒之歲十一月十一日葬鹽山之太平鄕安都裏毛兒園祖塋之次前期以鴻臚髙君岱之狀來請銘走家亦出河間幼承忠肅公誨顧而獲與錦衣君還往聞恭人之內行甚悉不敢以鄙朴辭也銘曰維宰忠肅立朝桓桓家規孔嚴爲婦實難有鄭之媛配公之子賢不以忮敬不以弛名與徳嫓是曰恭人胡弗永年遽韜其眞紀行刻銘新壠故地世澤之長閫範之懿

指揮魏君墓志銘

君諱啟字景初姓魏氏世居邳之睢寧曾祖興國初以材武隸東平侯軍中爲隊長祖眞佐太宗入靖難歷官寧夏指揮僉事父政嗣其職累用戰功至都指揮同知母王氏封夫人君生世將家𨿽嫻武事而喜讀書親賢樂善無紈綺之習成化初以舍人從襄城伯出討川貴夷之梗化者拳勇智略已駸駸有名於幕府時同知公已老兵部請以君代長其軍爲濟州衛指揮使會昌侯在五軍奏用之俾總練士於中軍廷議建團營十二營以定襄伯督之君獲總練士於振威營久之復用保國公奏以君居十二營中軍主宣令於下將吏皆服君舉錯之宜而凡前後總戎者亦皆才君不自釋會河南汝寧盜起刼府庫殺長吏兵部薦君可獨任詔進署都指揮僉事奉璽書往守其地君至申號令閱軍實籍民兵捕劇賊而鎭之以靜一境晏然弘治初用薦充右參將將移守蜀之松潘以恩詔實授都指揮僉事時龍溪寨畨酋雨東數出爲邊患君設伏三處而自督官軍往迎之馘其徒三百人雨東敗走居人始安而議者以君招釁詔落三職還京師兵民皆爲不平而君怡然不自辧歸舟抵通州值大疫遂臥疾不起時弘治癸丑閏五月十五日也得年五十有七配淩氏忠義前衛指揮同知錦之女封淑人子男二人長曰瑺嗣爲濟州衛指揮使次曰瓉女二人俱在室孫男三人長曰江次曰淮次曰湘孫女一人君弟升及瑺等將奉君柩以是年七月十四日葬都城西白芷坊之原負壬向丙前期來請予銘予女弟適錦之子云漢故於君連姻往還相好也今歲予被召北上君方西還相遇於淮而予舟先發蓋抵京未一月得君訃爲之驚悼不能已已銘豈可辭哉銘曰精悍之資通練之譽如駿斯馳乃蹶其禦有餘福祉維後之畱我銘昭哉聿寧斯丘

中奉大夫宗人府儀賓郭公墓志銘

公諱巖字景瞻姓郭氏世爲漢中南鄭人曾祖考文通元季以功封隋國公祖考云歷官湖廣行中書省平章政事國初內附太祖髙皇帝嘉其誠授宣武將軍南陽衛指揮使考溟復以功進榮祿大夫後軍都督府都督公三子其長曰崇以都指揮守開平公其季也美姿容喜問學觀者策其必大貴時唐定王開國南陽而薨子靖王繼立宣徳戊申上書言定王有長女未婚詔封魯山郡主選可承者得公送京師入見稱旨錫之冠服誥授中奉大夫宗人府儀賓公生世將家而秉禮執謙納交名士未嘗以富貴自侈內外府僚亟稱其賢每歲時入賀小心周悉恆以不克將命爲懼郡主敬之教諸子俱力善向學不爲紈綺之習以成化己丑某月某日卒於正寢享年六十有四訃聞詔遣官諭祭權厝南陽城北紫山之原郡主後公一歲生永樂初隨定王之國事王及母妃英氏極孝謹習經史通大義連失怙恃哀毀盡禮其事舅姑甚執婦道處家肅雍撫諸子愛均無嫡庶之別勤儉恭愼聞者不意其爲貴主也享年八十有七以弘治癸丑三月二十五日薨治命喪葬悉用朱子家禮朝廷得王奏爲制銘旌遣官諭祭者四仍勑有司爲營墓園俾合葬焉公子男三人曰顏先卒曰顒曰順女四人其婿曰指揮芮凱百戶丁廣千戶弟何逹閻惠孫男六人曰修曰俊曰仁曰仲曰伸曰傑女四人其婿曰國學生鹿藝郡學生朱鳯百戶弟顧徳指揮弟邢潮曾孫男若干人女若干人公之先與予皆聮姻故閣老贈太師李文逹公家成化初文逹公子今太常少卿士欽共辱過予時公已蒼顏發斑白矣然語笑竟日猶儁爽可親不覺其老也別去不相聞二十年乃見顒京師知公久下世爲之泫然而顒不鄙以銘見屬辭再三不獲則據其所自述者次第如右惟我列聖禦家垂範之懿旣久且深故化及宗藩愼終以禮若是是亦可銘銘曰

有偉公族作賓王門履善弗愆荷天之恩維宗媛兮復受多祉旣昌厥齡亦引其嗣生也偕貴歿焉同蔵有褒鳯冊有湣龍章帝命作丘紫山之麓玄金刻銘百世斯卜

石丘處士吳君墓碑銘

弘治甲寅春予被命教庶吉士於翰林時山陰吳蕣年最少最執禮嗜學恆竊意其家訓有素也明年春郊享齋於公而蕣不至云有父喪焉又浹旬乃奉大理丞王君鑑之狀來乞請銘曰將載燕石歸刻之其容戚其詞悲且諗其父之賢不忍辭也諾而書之曰君諱琢字文器世居山陰湖桑裏爲碩宗曾祖愼國初徙居邑西州山祖淵考暉皆不仕而淵嘗入粟濟邊受旌爲義民暉故儒者號裕庵妣夏氏生子七人君行六有資質未總角已涉獵諸經史賦詩業文如成人又以餘力作屬對啟蒙一編人爭賞之其事父母極孝母遘疾危湯藥非親嘗不以進送其終無違禮有司屢欲以儒學生進君君固辭曰父老矣願終養也旣又奉父隠細山之陽自號石丘子示終不出獨力備養父稍不樂卽長跪曰大人得無以兒不孝故邪或終日不去左右務得其歡乃已吳族千指君事上撫下悉有恩義尢以才識服人族有疑事或持之必待君而決諸兄璇璧早世育其孤若己子貨泉粟帛聽取而自收其敗勘者仲兄玢生女不舉爲仇家所誣多畏避君毅然出白其枉父苦下疾數年醫以爲非吮不可逹君屢逹之其卒也悉用朱氏禮又注意郭璞書久而棄去曰墳地好孰若心地好人以爲名言君篤於教子且曰士必以用世爲志經律相資不可少也故諸子率謹禮奉法而族人亦以之相戒實君啟之君嘗病風而愈愈五年復作遂不起時弘治甲寅九月十七日得年僅四十有六娶司馬氏溫國文正公之裔子男四人其長蕣也次臯次夔次龍蕣初名舜舉進士被選入翰林爲庶吉士以避古諱請於上更今名孫男一人夣聖孫女一人夣政蕣將以某年某月某日奉君葬某鄕某山之原予觀處士羣行皆可書而孝父事類庾黔婁友兄事類薛包至於究堪輿之本合經律之宜其所見尢過人而迄不一施又弗逮其子之養誠有可悲者然修短之數人豈能責之乎冥冥不可致詰之地哉守官勵行一求爲君之光而俟天定於異日恩及漏泉名昭無窮則君𨿽不壽猶壽矣予不及識君然於蕣有一日之長故書君之事以副其哀思亦將慰君於九原也銘曰

木榮而摧驥迅而踣豈伊人爲而實气之忒乎爰﹝闕三字﹞亦引其澤將不在厥嗣而孰昭其徳乎貞瑉岌然我銘載勒後千百年過而太息懿哉是惟石丘之宅乎

贈文林郎雲南道監察禦史周君曁封太孺人張氏墓志銘

周君眞諱而仲成字者阜城之隠君子也年僅五十有五而卒卒之二十年用其子琰貴受勑贈文林郎監察禦史其配張氏封太孺人太孺人壽八十有四以就養卒於京邸士大夫交識琰者奠賻相踵且相與嘖嘖嘆周君之積與太孺人之教有以成其子者如此於是琰將奉柩歸葬以失恃之早墓未有銘奉中書舍人沈君冬魁狀來屬之予予於琰同鄕人交相好爲序而銘之序曰周氏之先本居浙黃巖曾大父均禮元季爲河間路總管大父本初國朝洪武中始家河間阜城父佑娶王氏生君最謹厚性不嗜酒少從師授書通其大義而於子史喜涉獵與人說亹亹忘倦事父母必得其歡友其弟深務責之成人深果以才自見仕爲江夏簿教諸子不許事豪侈曰人生自耕讀外皆非可業者處友接人和而不茍家務人事必審而後應鮮或盭也鄕戚族屬後生晚輩視以爲法者必曰周處士周處士太孺人同邑名家女生有淑行父從義奇愛之擇所歸得周君而嫁蓋君平日孝親友弟訓子持家皆太孺人相成之力及君早世親督教諸孤而資給之費皆自耕織中出人以爲難琰起儒學生舉進士擢雲南道監察禦史太孺人居恆語之曰汝爲言官大不可以寵耀自持當畏愼以不職爲懼斯可以光汝祖父矣琰奉訓惟謹凡監稅督餉按部皆以勤公著聲而建白時政扶植善類尢力論者蓋不以其推榮爲難而以其風節顯親爲難君生永樂庚寅十月十三日卒天順甲申三月二日葬阜城坤維先壠之次太孺人生永樂辛卯六月二日卒弘治甲寅七月卄七日將祔於君子男三曰瑄曰琰禦史君也曰璞孫男五曰章曰良輔曰良臣曰良金曰良玉孫女一曰長春許聘何盤曾孫男二曰廣集曰迎年曾孫女一曰妙鸞葬以卒之年某月某日銘曰代有隠顯貴譽之傳修短弗齊其偕則賢猗雙璧兮永妥於此惟後燁然惟君有子

宋尙書職方郎中兼權中書舍人查公墓表

中世以來號巨家者保其丘壠至四五傳者鮮矣況十有三世之逺哉近祖之履歷行業或不能詳矣況欲表之於異代五百年之久哉奉其遺體之弗失顯其遺烈而弗忘此修士行而尙古道者所難也若吾邑查君富興求表其上世職方公之墓非曠世而僅見者哉按其譜查氏世居休寧瑞芝坊自歙徙出唐長史昌之後公諱拱之失其字曾祖文徽南唐工部尙書謚曰宣伯祖元方宋殿中侍禦史祖元規贈國子愽士父陶祕書少監知審刑院叔父道咸平四年舉制科第一仕至龍圖閣待制子孫遷海陵而祕書居故鄕有子二人公其長也舉淳化三年進士歷官尙書職方郎中兼權中書舍人卒年四十弟慶之自昆山尉授太常太祝而宋史謂公爲都官郎中謂慶之爲太子中捨各隨所見書之也公墓在休寧北街朱紫巷口距今五百年逮富興則十有三世矣公子一人曰翼將作監主簿孫三人曰起寧海觀察攴使曰沔郊祀齋郎曰樗太廟齋郎其祖之受封與其嗣之蔭序譜多失書者而一壞之土托委巷塵坌間亦未之有表焉富興以布衣七十之老崛然眾中禮以義起旣續譜以昭世徳又建石墓下請文史氏以嚴冠舄之蔵是可不爲執筆而使其無傳哉公之履歷行業不能悉獨縣誌及家乘稱其廉行淸節不愧世風爲錢宣靖冦忠湣所奬重其大致可推見而胤系承傳蕃衍碩大仕者有守處者有聞則其餘慶所種亦豈一時淺夫自殖而弗計其後者之可及哉昔忠獻韓公僅得奉五世祖墓至發壙考銘而後見老泉蘇氏譜其所自出髙祖以上不可得詳而吾鄕巨家往往能守其丘壠譜牒逺者數十世近亦十數世松楸郁然昭穆不紊合族之禮掃墓之節著於定法比於官府有先正巨公之所不可致者豈吾鄕僻居東南山中無兵燹之禍而其人得以申敬宗收族之義歟然則生其地者安可不自幸而惇本力善以爲其上世之光歟查氏後人尙知所謹哉

篁墩文集卷四十六

●欽定四庫全書

篁墩文集卷四十七

﹝明﹞程敏政撰

○碑志

表

驃騎將軍後軍都督府都督僉事李公墓志銘

弘治甲寅夏六月二十有一日後軍都督府都督僉事李公卒於家訃聞上爲之悼惜命禮部諭祭工部營墳京府給齋糧麻布如制其子淸等將以次年夏四月十七日奉葬都城東六里屯之原以予其父執友也前期請文志其墓公諱銘字自新世居山東鄒平之醴泉鄕曾大父士成贈武略將軍管軍副千戶妣柴氏贈宜人大父子祥以布衣從文廟靖內難授武功中衛副千戶父海嗣武成後衛副千戶並以公貴贈驃騎將軍後軍都督府都督僉事祖妣劉氏妣邢氏並贈夫人公生四歲而孤邢夫人爲請世祿挈歸鄒平教育之至正統已未始上京師嗣父職時公年踰弱冠卽負志侃侃日從人習騎射讀書史思亢其宗正統已已敵入攻都城公從大將軍拒戰徳勝闗升正千戶景泰庚午從追敵於大同時白馬城及雷公山敵騎蔽野眾莫敢攖公與偏師轉戰不懾至代州復遇敵先登陷陣還論功升指揮僉事居久之用薦蒞衛事兼練士於京營以勤恪聞天順辛巳秋逆欽犯闕勢張甚公時隸五軍急號召所部士夜詣總戎者分道與戰衄其黨賊就戮升指揮同知成化丙戌舉將才公在選中升署指揮使川貴山都掌蠻亂久不下朝廷大發兵擊之軍畢節而蜀兵爲賊沮於瀘江不克進公冒險往迎之軍大振復自率一軍入搗大穴塘連破之燔其寨數十遂抵大壩大壩者賊巢在焉由是諸蠻悉平公勞居多會有妒其功者僅實授指揮使己丑夏從西徵獨將三千人爲前行破敵雙山堡又追敗之於開荒川還所掠丁男生口甚眾升都指揮僉事辛夘冬詔充右參將分守燕河營諸處居八年進署後軍都督府都督僉事充總兵官鎭薊州永平山海諸處薊東北重鎭亭障久多廢不治公歲加修塞剗峻甃險踰數百里屹成巨防而喜峯口者諾延貢道也旣入墳山闗猶俾露宿殊失柔逺之義公爲造大屋三十八楹以居敵使又立墩臺垜石垣五百丈以謹防戍督民耕邊田采野食以備荒選精卒躬團練之以備戰又以其餘力祠名臣以勸有功置戎醫以濟病者一方晏然人戴之若父母而公自以年至請罷上知公先朝宿將慰畱之又五年用建儲恩實授都督僉事賜誥追贈二代公復上章懇辭始獲命還京師時弘治壬子也公早失所怙事母夫人極孝謹居喪哀毀嘗請於朝乞解官持服不果行性不嗜酒與人恂恂若儒生而禦軍嚴整不可犯所至有功同時列校號材武者究其歸率自以爲不及課諸子諄諄以詩書斥紈綺之習是以淸嘗挾藝較鄕闈弗偶公卒年七十有二配張氏封夫人側室王氏子男二長卽淸今嗣旗手衛指揮使次源女三長適揚州衛指揮使程瑄次適梁城所指揮僉事楊輝次在室孫女四俱幼憶當正統末少保於肅湣公總諸軍公時少年已克有立與功名之會成化中從先尙書襄毅公南徵在幕府有名晚守薊又與尙書莆田彭公同事彭愼許可獨稱公爲作邊政記鑱之石蓋誠一時老成人而今不可復作矣故序其事而系之辭以昭公於無窮辭曰

惟皇禦宇長治久安孰使武嬉而■﹝垂夬﹞材官洸洸李公爰起孤子忠勤自將爲天子使有冦邦畿有燔宮門分將貔■﹝犭休﹞逷彼烏孫南靖妖氛西馘戎醜載服金緋公勞孔有參閫授鉞名尊位崇二十餘年捍國之東羽檄不驚邊人按堵公年旣髙公節良苦鸞書紫泥豹纛牙旗天子加念功名來歸胡疾弗瘳殫厥心力有司訃聞哀動宸極禦奠旅旅勑葬峩峩恩禮始終如公幾何六里之屯泉深土厚序勲勒文百世不朽

太恭人彊母袁氏墓志銘

今南京通政司右通政彊公在成化中爲禦史按遼東以言事忤權貴人被逮系謫戍邊時公母太恭人在堂年七十餘矣士方爲公憂而太恭人聞之殊不色動曰吾兒能忠於事上若此吾何戚焉卽遣人慰諭之曰險夷一致無以我爲念也弘治初公起副憲山東又召佐大理進都憲益偘偘不屈坐是攺官南京太恭人老不能就養公復上書請歸侍許之蓋抵家獲奉起居一年而太恭人捐館年九十矣士論嘖嘖以太恭人享全福膺上壽有子若公忠孝具備譽望孔嘉求之一時不多見而善慶之積慈訓之懿誠有不可誣焉者矣通政公以敏政辱在鄕閭有同榜之雅逺以銘見屬謹不敢辭則撮其大者如此而序之曰太恭人諱體柔字用巽贈中憲大夫通政彊公諱繩武之配世居河間滄州生有徳容性貞一勤女紅知書史大義父勝及母李氏無他子鐘愛太恭人擇所歸得中憲而嫁上承下禦具有條則烹飪蠶桑之事悉身視之不以煩其伯姒泉布出納亦不私所有用是其昆弟友於無間言遇祀先極恭謹𨿽歉歲亦節約取丰潔乃已念袁氏無嗣每四時必走哭其二親之墓墓道多狼厄嘗一值之甚殆終不以是輟行其力孝如此通政公少有偉質太恭人爲擇師授學至脫簮珥躬紡績資其成及通政公貴而太恭人猶喜朴素厭喧擾卻羅綺弗禦所居別業𨿽陋而樂恆諄諄以戒其家人曰勤儉兩言豈可忘耶以通政公恩初受勑封太孺人再受誥封太恭人卒以弘治甲寅七月三十日疾革通政公請所欲言曰吾年九十何憾所願汝等始終輯睦無異今日吾目瞑矣距生洪武乙酉七月十四日子男二長珍成化丙戌進士歷監察禦史山東按察副使大理左少卿都察院右僉都禦史攺今官次瑄女二長適同裏胡玲次適天津衛百戶周俊孫男七長汝學次汝欽汝問汝思汝器汝諧汝辯皆業儒孫女三長適府學生馬驄余未行曾孫男九女四通政公將以十月七日奉太恭人葬於滄州東南五里家園之西南惟敏政晚生不及拜太恭人於堂而獲友通政公聞其徳善孔悉故序其事已而系之銘銘曰

孰躋耄耋兼此康寧仁哉恭人享幾百齡慈誨有徵忠孝無滓懿哉恭人顯有令子貴不以爵富不以貲祿養榮封惟徳之宜古渤之郊新壠是卜惟後之昌過者其肅

義官髙君墓志銘

君諱爵字汝修姓髙氏贈刑部員外郎敬之中子故浙江按察僉事舉之弟今通政參議祿之兄其上世見故大學士商文毅公所爲君父志君生而聰闓願愨得父兄意少長受春秋於新安汪云先生日事占畢弗懈時出其所爲文與士角褎然不越繩榘而員外公已老命綜其家務遂棄鉛槧去從事貿易走川陸餘三十年操捨畸贏節縮浮費百需具足家用有成由是僉憲得畢力於公家參議得一心儒業皆君之功君事父母伈伈承志恆懼失其歡飲食非滫瀡不以進執喪孔哀賵窆如禮時祀必蠲潔豆登屏伏蕆事若聞謦欬君主家握泉布出內一以公不自殖視兄弟之子與己子煦育恆均與人交毖而不競若語涉臧否亦未始媕婀以爲賢惠窮振阨惓惓如有弗及嘗西入闗遇歲祲有勸分之令君與出粟濟饑者受冠帶而歸然居恆泊如也取號半舫以寓簡逺自適之意君松江上海人中世徙京師占籍順天宛平君生正統癸亥三月二十有二日卒弘治甲寅六月四日得年五十有二配江寧曾氏今武定州判廷宣之從子內行肅雝姻黨稱之子男一人曰釪順天府儒學生女一人曰淑柔適都督李公之子瑾先君卒孫男二人曰海曰淵孫女一人曰善簡釪將以卒之年七月某日奉柩祔於先塋而參議茹泣自爲狀來謁銘惟君所存幾於銅鞮伯華之行而所膺比於簮褭公乘之爵法宜有銘以白於後且君所從汪云先生又予鄕好也是烏可辭銘曰

惟燕髙氏發原於淞慶瀦而弘業殖而丰粵汝修君兄弟繼顯退然中居篤榘於善學而弗施亦政於家命之不辰義聲孔嘉先兆恊從有綿百禩有克嗣興永妥於是

貞靖先生秦君墓志銘

弘治七年冬十一月十有六日無錫修敬秦君景暘父壽八十五終於裏第之正寢自守令而下寓公姻戚來弔哭無虛日友人李舜明輩倡曰君嘗用子貴受封承徳郎兵部主事中憲大夫武昌知府命再加而益崇然君不自侈人亦相號曰修敬以徳而不以爵今玆告終宜合鄕評考古義以淸白守節寛樂令終二法私謚君曰貞靖先生何如眾皆曰然又曰不銘無以詔後人乃致狀京師請銘而猥及予噫予與君相識幾二十年惡可辭銘哉君之先居髙郵出宋國史編修觀觀子湛紹興中通判常州卒官家焉至君五世祖瑞五又自常州定居無錫之富安鄕曾祖仲益祖彥和考季升皆以行義髙裏中母惠氏生君諱旭景晹父其字也五歲失恃知哀慕及長甚莊重警敏讀書彊記過人族長老異之曰是可幹祿矣君以單子請終養不肯治舉業正統中長區賦久之亦不屑爲退益究心問學不事章句嘗讀魯論至修己以敬愯然曰此君子自治之萬金良藥也取修敬二字顏所居室凡行己接物一以是爲凖家庭內外斬斬僮僕各職無敢嘩者父疾夜稽顙北辰求代死發爲之變白及卒哀毀過制事繼母而盡禮教育其孤弟終身一甘味亦必割餉之乃已時祀豫戒𨿽老彌謹廸子孫以禮義不得事豪侈君年旣髙行益成裏有爲不善者相戒勿令秦翁知人有急隨分濟之不恡或貸金商於外而被溺懼無以償欲自縊君召慰曰免葬魚腹中幸矣尙願其它耶還其劵晚尢謙抑不出邑大夫歲行鄕射禮請正賓席亦不赴獨喜佳山水約斯文老人卽幽絕處結碧山吟社月一會會卽觴詠爲樂而君詩恆擅場君初學詩鄕先生餘同文時出語驚坐侍徳成始終號能詩且自負獨愛君作曰是後必詩鳴君詩醲郁峻整諸體咸備有集若干捲君卒之夕端坐不廢巾櫛子孫進問所欲言曰吾得於世多矣奚言其逹生委命如此配殷氏先卒贈恭人賢明之行誦法婣■﹝尙阝﹞子男三人長夔天順庚辰進士歷官江西右布政使淸恪有文未老以疾自免士論惜之次旦次奭號雙孝有司奏旌其門孫男四長鈞次銓次銳俱儒學生次鉉女十適某某曾孫男三俱幼惟先尙書襄毅公守南都日夔在部屬先公器之予獲與之友每道錫山必進謁君相與講道論詩竊意君非今之人而幸其不我棄也惟平生宜有紀述以見世講而況夔千里相托之重哉君墓在邑龍山與殷恭人合兆葬以某年某月某日銘曰相昔靖節遁世弗施亦有貞曜克昌厥詩中窺古人懿彼修敬蓋棺自今鄕論有定

大中大夫資治少尹南京太僕卿張公神道碑銘

南京太僕卿張公以弘治六年八月十四日卒於官其子瓊以訃聞事下禮部得旨遣官祭其家命有司營葬悉如令瓊以是歲九月十七日奉柩葬靑苑畱村先塋以公位九卿秩三品法得樹碑神道爰奉狀以請銘予與公同年友也義不忍辭序而銘之序曰公諱謙字益之世居定州爲大族至姓其地曰東張村五世思敬祖始遷保定淸苑遂爲其邑人髙祖福榮曾祖材興祖旺三世皆不仕以積善聞裏中考綱始仕上林苑監典簿以公貴贈祖考皆亞中大夫南京太僕卿祖妣王氏贈淑人妣王氏贈太淑人公生魁梧不類凡子典簿公愛之俾從塾師聰悟日甚遂爲儒學生能力學弗懈志必亢其宗舉成化丙戌進士時年卄五戊子授禮部給事卽偘偘自將封駁之際不以人言爲前卻辛夘歲侵民流亡相屬詔糶京儲米數十萬賑之公在中所全活者甚眾三載受勑階徵仕郎會都禦史韓雍總兩廣軍事與中貴人交惡命公往勘之公咨詢鉤考持以至公盡得其狀還奏稱旨甲午升左給事中乙未升都給事中值今上在東宮加冠有白金彩幣之賜公長諫垣遇災變及時政闕失每每進說多有禆於治體其止度僧道幾萬言尢切直六科奏對音吐鳴鬯憲廟識其人特升鴻臚左少卿一歲中再轉尙寶卿凡誥勑符璽牌號及諸禁衛番直蒞事之際敬愼彌至甲辰郊享有金織彩幣之賜三載受誥進奉政大夫乙巳用吏部薦升南京太僕寺卿一以正率下剗除積獘禁革貪污歲省費甚巨尋奏馬政便民四事多見施行丁未上太皇徽號凡親在者得賜誥而公母夫人在堂無恙命下乃以壽終又獲祭葬之典人以爲榮庚戌服闋復任以三載上京遇皇太子誕生有金織彩幣之賜進階大中大夫資治少尹許一子入國學還任值加恩南京諸司復被文綺之賜未幾而疾作得年五十有二配同邑龍氏賢明之行稱於婣■﹝尙阝﹞封淑人子男二長瓊次瑤皆國子生孫男二長繼祖次續祖女五皆聘良族公天性鯁朴所居官務求盡職論事可否不茍同𨿽以此取憎忌不卹事母夫人極意奉養得其歡心與三弟謹誠讓相友睦讓忽先逝公哭之慟遂以捐館平生樂善好施鄕裏有婚喪不能舉者多助之奩賻嘗退朝見窶甚惻然召至家易其衣履遣去不問姓氏所存如此予同榜士三百五十人其間材局之閎練核之久若張公蓋不多得也人方傒其有顯擢受隆委以大其設施於盛時而止於是惜哉銘曰

鎭定之間風土厚龎巨夫魁人率生其邦碩哉張公奮身科甲如鵬之騫而力不乏長貳諫垣帝謂公堪相古九卿公曆其三外乘使軺內補衮職謂公弗施屢奏成績文繡之貴鸞誥之華謂公弗顯恩亦孔嘉胡履方亨而壽不逮賫志未償聞者興嘅畱村故里賜兆相望孰如張氏赫赫維桑有礱翠瑉天祿在首銘以貞之永昭厥後

廸功郎陜西狄道縣丞周君墓碣銘

我外舅周君自陜歸洛四十年髙潔之行淸雋之才洛人往往能道之而末學小子不克拜牀下聽緒言成化中猥蒙一詩詞意渾成惠教諄復宛然古風人之義也不佞因和一章爲壽且繼此將請益而君不可作矣君之子瑀致狀京師托今太常少卿李璋及其弟錦衣千戶玠請走銘璋玠與走之妻皆故大學士文逹公之子君之甥也故走不敢以謭劣辭按狀君諱端儀字士瞻一字廷表世爲洛人其先具見君之考監察禦史安慶知府諱濟之銘君生秀頴過人甫成童卽侍父官江南所至友其地之賢者學日以成尢負逺識一蜀倅過洛以白金彩幣貽君君斥之曰吾父按蜀而予受賂於家理乎倅大慚去安慶公卒於官府僚辟後門以俟發引君佯諾之丙夜集輿夫布儀物篝燈鳴鼓奉柩自正門出府僚嗟異抵洛居喪盡禮不用浮屠法服除益從郡名儒講授諸經史及理性之說得其肯綮不樂事舉業久之有司奉詔舉君文學才行至京師送試內閣中優等吏部銓授陜西臨洮府狄道縣丞始至吏疑君儒者未更事君舉錯應酬犂然有緒案牘不能煩部餫河州有麥若干石未納而主者誤與實收納戶驚喜告君君曰是豈可幸其誤而陷之罪哉亟令送完部使者委修學宮知縣難之君笑曰是在我乃先汰夫之老穉且病者裏役三百人爲三番番役十日令召攜薪米願休者人出谷一斗積谷數百石物料所需咸足迨落成而有贏餘焉嘗出見巡卒一婦一女負禾一束於背云是盜者君疑焉卽立訊而釋之蓋盜棄禾於婦門誤捕之者一童子牧羊怨家以己羊雜其間斃之而誣其盜君詰之曰羊大人穉惡乎盜怨家驚伏一婦人持帕愬有男子彊覆其首者君曰爾不出拜乎則安得此帕果已許嫁而終欲攺適者卒不聽之易其明決果斷類此歲饑多盜鄕落皆然薪逹旦君宻緝之得劇盜四十人盜爲衰息北師入邊邊吏令民一丁運粟五斗以濟師君蹙然曰民有貧富而槪令之輸非法意請富者輸貧者免有事吾自當之民大驩擁送曰周侯眞我父母君在官將九載春秋未六十語諸子曰吾少嘗夢人書碧雲深處四字遺我是教之退處也吾豈有所牟利而僕僕於此哉卽日稱疾請致政而歸君生永樂甲午十月二十五日卒弘治乙卯三月二十日享壽八十有一歲配某氏與君聮徳鄕黨稱之子男二長曰魯爲鄕塾師次曰瑀被選承伊府郡主授中奉大夫宗人府儀賓孫男一曰鼎洛陽縣學生孫女三君性孝友母孺人封氏有疾每夜分吁禱求以身代時仲春母思櫻桃不得君終身不食櫻桃君姊妹各一姊卽文逹公夫人妹早孤在室君許府學生王讓壻之時讓家貧甚人不知其賢也後仕洛國學錄夫婦偕老人謂君知人君居官廉介自守不屈於物文逹公在銓部君以薦至未嘗事干謁一語不合卽請去文逹爲之遜謝其教子弟極嚴內外之間斬斬如也退休日足不至官府營別墅於上宮至必命酌賦詩盡歡名園勝迹吟賞殆徧而於天時物理人情世態一寓於詩號其稿曰歸田錄凡數千篇銘曰

惟古洛社號多喆人流風所漸百代如新偘偘周君亦洛之秀膺薦而升惠政孔茂宦途聿振未老而休白首朱顏婆娑林丘抗塵之懷展也非晉詩以適情匪唐之徇有壽踰耋有子克承惟君所登徳善之徵一竁隆然洛川之澨我刻文兮愧彼名世

大同中屯衛百戶徐君墓志銘

大同中屯衛百戶徐君卒葬河間郡城東之八里莊今二十有四年矣未有銘其子昻將奉其繼母韓氏以祔而自爲狀請予銘追納壙中惟先少保襄毅公實善君而予又獲與昻友誼不可辭則諾而書之曰君諱貴字汝良世居永平之撫寧爲巨家宋元以來率有顯者其塋次之封碑猶屹然存自君大父以上其世牒行履多毀於兵燹莫可考君父諱才始仗劍從文廟靖內難渡江以功授隆慶左衛百戶母魯氏女君生而沈毅寡言笑身長八尺有畸廣顙修髥見者知爲將種然君不以騎射自足日從師講學尢攻於書數時大母楚夫人年八十餘尙無恙而隆慶公數從幸家用恆弗給君傭書以養二母會文廟定都北京凡徵討諸臣家在南京者皆召還君乃奉魯夫人北來久之隆慶公攺大同中屯衛治河間以目疾不任事言於朝請以君代時軍政艸創自衛官以下多不事事凡格律條章悉君贊之由是屬吏有所持循而軍士受約束無敢嘩者戎務一新衛官禮君若先生長者正統已已北徵之蔑君亦在行得生還而傔從兩人不知君所在先以其名馬及白金數錠歸其家無敢私蓋君平素能以恩義結下如此景泰初四方多警太監王公敏受命鎭易州察公名欲置之幕府君避不往見王公請於上許之然公實以謹畏聞君悉心右左凡事弗便者規正再三公不爲忤旣而移鎭陜西守備南京皆挾君與俱而王公南京最久英廟嘗謂執政曰王敏之所行恆鮮戾者以有徐百戶輔之蓋英廟在位於方鎭事無巨細必先知故也天順甲申君引年乞歸王公固畱之不獲尙書蕭文昭公侍郎廖恭敏公皆稱其安恬非流輩可及以詩贈之君還河間𨿽老矣猶手不釋卷語後進必惓惓以善行相勉端居之暇結郡中諸老爲耆年會以自適聲色之嬉一無所好嘗謂諸子曰我每欲立功邊陲沒身王事而志弗遂天也汝曹宜識之其卒成化辛卯六月壬寅距生永樂丁亥七月丁卯享年六十有五配攴氏有賢行先君二十五年卒繼韓氏側室潘氏子男四人長升嗣百戶次某次昻太學生支出次暹潘出女三人長玉適百戶劉浩次金適千戶葉蓁次寶適衛鎭撫韓鳯孫男十二人長自新今嗣百戶次自勉自勤自習自學自信自修自誠自恂自謙自譲自仁孫女六人長宏適指揮劉涇次安適指揮李景暘次寧在室次宸許適指揮從子溫棠次宜適指揮子董翔鳯次容許適千戶子李某次憲次宥俱在室曾孫男三人長公顯次公輔公從嗚呼若君之所蘊所立亦可謂武弁之表表者矣然位不稱徳識者憾之顧有子若昻𨿽屢屈有司而學益勵行益修所以爲君之光於異時者固在於斯乎銘曰

猗嗟徐君材武且文克贊戎機不愧前勲猗嗟徐君幕府有聞名徹帝聰逺業方殷猗嗟徐君忽捐世氛膴膴瀛東聿妥髙墳猗嗟徐君一子空羣嗣有耿光載揚其芬

義官岑君墓表

君諱瓊字廷玉姓岑氏其先閩人曰元輔者當宋季仕瓊州日卜築城南渡之東岸家焉曾大父召福大父孟淸父志能三世皆有行義聞其鄕而志能號朴翁娶劉氏生君君甫七歲喪父八歲知讀書一日有感於王裒事泫然曰是無惑乎古之人也每朴翁忌日輒悲泣不食衣不純采終其身奉母劉益孝謹飲食非旨甘服用之具非周且善不以進劉安之曰是善事我君器局峻整有心計自以早孤思所以亢其宗者勤生業廣樹藝不遺餘力家日丰然性髙雅樂施予略不以其有自得去舊居三捨許擇別墅之勝者曰藤竹墩曰丰裏鑿池辟囿建亭屋聚圖籍其中藏修遊息行益飭名益美景泰中歲大侵君出粟二千石助有司賑饑用恩例授義官天順中雷廉州兵荒益甚復出粟如往歲有詔旌其門匠營度費甚巨君不忍曰吾本以濟民今困之不可固辭乃已人以是更賢之郡學大成殿敝君首出錢二百千佐繕理釋老氏有以祝釐來告者君亦應之捐田至百畝不恡曰吾所以有今日獲安老太平者皆上賜也立小學延名儒教鄕之子弟孤寒者爲供其學資裏之娶無奩喪無槥與貸不能償者多候君君一一料理之俾不失所君年四十未有子至五十餘得丈夫子五人人以爲力善之應君卒以成化丙午四月九日享年七十有九距生永樂辛卯十二月二十有三日娶李氏郡文昌著姓眞之女孝敬嚴淑恊君起家姻■﹝尙阝﹞師其賢卒以成化乙巳十一月十有一日享年六十有一距生洪熈乙巳十二月二十有五日五男者長英爲郡學生次蘭次芳余尙幼女三人長適林宏次適國學生吳琇次適李孟芳英等以歲丁未正月一日奉君夫婦合葬文昌之白至原郡守李公和志其壙而未有表英之室今大學士邱公女也因省公京師以狀來請予辱公知愛且嘗聞君之詳則誦其狀而嘆曰嗚呼若君者起海上一孤童子能振其家蕃其先人之胤系而與有活民裕國之勞顯受命服表其宅裏置身於古公士上造之列而不愧焉豈非一鄕之傑出者哉矧英之才得親炙耆俊以大成其器業於異時求所以爲顯揚者可卜也是宜書之爲世勸

劉氏二親墓表

此廬陵東堂劉君觀孚及其配王孺人之墓劉在安福號巨家其居邑荊山者一析居廬陵水口再析居江背東堂爲兩族君則東堂之彥也其先曰如初值元季紅巾兵燹倡義保所居之玉成山爲冦所乘獨遺其幼子以安生奇節以安旣長有材局復其家又建讀書樓訓子孫麟原王公爲記以安奇節生不器而業益振且喜爲義舉嘗出白金十斤修郡學予官不受又踵前志葺樓以貯圖籍而劉文安公記之君之考也君生碩敏寡言笑愼作爲奉親甚孝與二弟觀民觀正相友善二弟亦爲義舉和其兄置義莊裏中儲谷數千斛歲饑輙發之助有司以賑並用恩例爲義官君不自多也又作凝秀樓具慶堂與讀書樓相峙諸君子多予其有堂構之功者然君產日拓貲日丰而尙儉素奉賓供祀外澹然無所嗜曰習侈無以示子孫樂施予趨人之急恆恐弗逮病涉者建橋貧死者予槥鄕之人事不集競不平者必求白於君君不爲勢詘不爲弱亢一裁之以公爲人鮮或訾之者年六十有七弘治己酉十月二十日無疾卒王出廬陵汶源亦名宗其先有梅邊先生者宋末奇士也孺人性慧淑歸劉氏內外尊幼咸宜之而奉親友弟振困周乏持已接人諸美事孺人相成之力居多不幸年四十有一卒於天順甲申九月二十三日子男三長禎兆爲儒學生早世次禎宣次禎獻女三適良族禎宣以君卒之明年奉葬裏之梅花郭寨傍花嶺凹合於王孺人之兆間來京師托其鄕先逹春坊諭徳少司成劉君道亨求予表其墓曰地𨿽吉而幽闃懼先徳之弗彰也予觀史之論人非奇男烈婦不在表異之列而平世常徳無所動人之聽聞者恆泯泯焉是豈孔子從先進而思有恆之意哉若劉君嗣其先業益光大之而又得王孺人爲之配不以文顯不以爵貴可不謂一鄕之有常徳者哉矧劉之先所積逺矣一厄僕元季僕而再興及今百餘年將不有出而振於時以爲君夫婦榮者用以昭天之定爲善慶之可取必而弗舛焉者乎是宜最行勒石告諸來者而因以朂其後之人焉

孺人宋氏墓志銘

弘治甲寅秋尙寶司丞鄭宗仁上疏言臣母孺人宋不幸老有疾在故鄕不得朝夕省視奉湯藥敢昧死請告詔許之抵家之明年春孺人疾瘳語宗仁曰忠孝一也爾宜遄歸事天子不得以我故久在告貽親憂宗仁頓首受命還朝之三月孺人疾作竟弗起乙卯夏六月三日也君子以是嘉孺人之賢與宗仁之孝宗仁旣得請解官持服乃奉禮科左給事中孫君孺之狀來乞銘予於宗仁同鄕竊聞孺人之淑徳甚久按狀而銘之孺人諱瑗果河間任丘人曾大父而上多隠不仕大父昱父鳯俱以善行聞孺人生有容徳寡言笑樂女紅聽講小學列女傳諸書往往通其大義母苖氏鐘愛之曰吾女非名士弗許同裏鄭氏有子綱甚賢鳯及苖心重之乃聽其委禽而以孺人歸焉孺人事舅姑時其起居候其謦欬躬事飲膳浣濯弗倦舅姑安之曰鄭氏有婦哉鄭素以產髙其鄕孺人恆以義勉其夫君曰積而弗散是撲滿也由是其夫君遇歲侵卽大發廩以賑饑者又以餘力周其族鄰不能婚者助奩不能葬者予槥力田服賈以兼並壠斷爲恥孺人贊其夫君教子尢力故宗仁起進士甲科成名瑣闥間受勑命封父徵仕郎戶科給事中封母孺人裏中莫不以爲榮孺人生永樂庚子八月十二日享壽六十有六子男二長卽宗仁次宗義亦以入粟補官女三長適巡檢馬弘次適謝恩次適史文信皆儒學生孫男五長沂次濂次溥次沇次澍女二皆許聘名族曾孫男一女三宗仁歸奉襄事而濂以儒學生上京師就試秋闈因使來速銘曰

卜以是歲八月二十二日將奉窆孺人於某鄕某原銘曰有美令儀惟宋之媛相攸徳門惟鄭之彥於顯慈訓卓彼嗣人近侍有聲慶原其親錫命輝煌宜耄而壯孰遽逝兮捐此祿養故丘隠隠吉壤載占玄室勒銘用昭其潛

順徳府儒學教授黃先生墓志銘

閩之莆士治尙書極精其講授皆有師承其出就試一藩在選恆居他經十五上禮部天下士莫敢齒焉若精是經又兼治他經而行檢可方古人如我黃先生者亦可一二見然位弗稱徳抱道以終固其命之不淑哉先生諱綸字廷經本唐侍禦史滔之裔世居莆之烏門曾祖憲成祖孟珍皆以行義重鄕井父韶始以尙書舉進士爲戶部主事母詹氏亦名宗先生生有美質早失所恃以童子居喪悉合禮度主事君在京師聞而奇之俾授尙書於季父廣元教諭韺遂以興化學生中景泰丙子鄕試明年會試中乙榜授汜水教諭汜水自開學士無與科名者先生教數年立條約嚴課試士習一變而館下多成名時提學副使劉昌愼許可獨記其新學曰黃某博學甚文誠實端愨諸生旣樂得師而民亦樂於學之有教其言如此滿九載汜水人上狀願得黃教諭知縣事李曹州在吏部將從之而侍郎崔公順徳人遂言其郡學之弛乃以先生爲順徳教授久之順徳士翕然化服往往取進士躋顯位視汜水益盛滿六載聞主事公之喪哀毀踰禮遂致疾沒於順徳學捨時成化甲午四月望日也得年若干先生負學識精於鑑采天順壬午同考順天府鄕試閱尙書卷取今禮部尙書倪嶽侍郎兼學士李東陽太常卿兼學士程敏政乙酉同考應天府鄕試閱詩卷取故詹事兼學士陸簡嘗一主考湖廣收士亦多先生自釋褐歷教二庠所得俸金悉寄上主事公自奉極約而處之裕如聞訃日至不能自存見者憫惻處庶弟恩義周悉與同出無異配戴氏廣東按察司照磨鼎之女弟肅雝之行著稱一族與先生恭儉相老尢人所難先一歲卒得年若干子男一曰堂三女適林居潔蔡子濂鄭華璋皆故家子孫男二遂宗元宗先生以成化己亥葬邑天馬山之麓戴氏祔焉未有銘其墓者今二十一年矣堂以書告其季父今戶部主事顒一以其同宗翰林庶吉士瀾之狀來屬銘憶壬午之歲敏政獲得雋於秋試時先生嘗力言於主考請寘首選主考者銜先生位下而専抑寘第二先生每以爲不慊而敏政無似其何足以當君子之奬進出於尋常若此哉追惟平昔報徳無期而堂千里以書見托不敢以鄙朴辭也序而銘之銘曰

守儒一官閱歲十八教嚴考公孰遺弗逹哀毀沒世斯孝之純猗嗟若人其生弗辰惟古賢喆志在爲己人不我知害慍害喜靑山之原有寧一丘孰銘之幽孰揚其休

贈文林郎監察禦史吳君孺人汪氏合葬墓志銘

君諱綱字廷振世居歙西澄潭徙莘墟故贈職方郎諱仕仁之孫兵部侍郎諱寧之子今監察禦史瀚之父其先世具大學士商文毅公所爲銘侍郎公起進士歷三朝爲時名臣有五男君其長也次曰縉興國知州曰紳順天府通判曰紋曰綺皆克家而君尢恢頴少治尙書業舉子垂成值正統末侍郎公以憂勤違和得請歸治疾君遂裏居不復出且曰士不見於世則施之家不足以及人猶可善其子弟患不爲爾蓋君侍公三十年左右就養務樂其心志率佃傭女織男耕咸職其職無敢懈棄家用大充歲時奉奠饋禮賓戚備婚喪百務井然一毫不以相撓公安之恆稱其孝壽八十餘乃終君與諸弟𨿽異出而相友愛紳紋及女弟之子汪正資遣從師逺外三人者果前後薦於鄕正遂舉進士歷官知辰州府君凡四娶其先芝黃程氏繼兩汪氏一出歙潛川一出休寧舊市而陳氏晚繼並肅雝相成壼內無盭言己所有田不自殖捐以入公費弗恡尢樂施予振窮乏汪富陳振皆君內之兄子孱而家圯君以屋處之又衣食之久不衰吳歙名宗至侍郎公益顯君嗣之不矜家法益備鄕人無少長悉重君一時公卿家子孫良自以爲弗及君偉瀚而教之力曰是必亢吾宗然徳業之成自內始爲擇配休寧坑口孫氏又擇繼歙南方氏果賢孫出處士愼樞方出光祿署丞員蓋君保家裕後有逺識類此瀚舉進士明年歸省而君卒授禦史之三年獲勑命贈君文林郎如其官休寧汪氏贈孺人陳氏封孺人新安諸汪在歙休寧特甚孺人爲舊市隠君志道女有至性歸吳甚宜然不逮其姑汪宜人益謹事公以勤儉相夫而倡其家人娣姒咸譲蓋方歸寧遽以疾告弗起君卒成化丙午六月二日享年六十有五汪孺人卒天順壬午三月六日僅年三十有二子男一卽瀚也女三長適槐充胡以盛次適潛川汪惟潤次許聘潛川汪某孫男四人長楫次材次相次幼弘治乙卯侍禦受命出按浙江前期奉辰州君之狀以告曰瀚十歲而喪先孺人不克襄事先君捐館亦未之卜恆惕然弗自安玆獲兆於歙西某山之原將用某年某月某日奉以合葬先君位中先孺人位左而虛其右幸執事畀之銘予晚生嘗一拜侍郎公於堂及見君而去侍禦講通家之好甚厚誼不敢辭銘曰

相昔範公有賢伯器弗顯於時就其諸季桓桓司馬懷範之憂懿哉封君純佑與儔良配弗年鍾美一嗣繩武在廷孰尙其志奉揚褒典載卜新阡紀行琢辭百世之傳

黙齋先生鄭君墓志銘

永丰有君子曰黙齋先生鄭君諱賢字顯才其爲人純敏簡厚喜問學蓋親其貌耳其言宛就古人也少治尙書業可舉進士而阨於疾不獲出自見天順初有以經明行修薦者辭不起鄕射禮行有司必致聘爲賓僎而君亦以齒徳弗逮辭退處一室左圖右書謂聖賢之學非在言說以黙題其齋其教子弟極嚴詰朝則令就家塾親師友夜則給燈火課勤怠正襟危坐且訓且讀刻燭計時大約盡二鼓乃已君孝友天至𨿽奩貲亦不敢私蓄出納一聽父母時祀預潔粢盛習儀節齋心秉誠率家人就位拜跪奠獻無敢嘩者與諸兄同學相愛無間言從子軾年十二而孤訓育如己子軾果舉進士爲禦史有聲君交朋友不欺是是非非一折之以道義性善飲醉而益恭以多病學醫遂深究素難及諸家要訣間推以活人人徳而謝之弗受治家則先之以儉勤惟市古圖籍振窮乏不恡佃人客戶有所輸而羨者還其粟貧死而不能償者燔其劵君長子軏嘗輸馬於邊請冠帶爲君榮君得文書叱曰若安得以是束我玉山令莆人陳孟寛素重君聞卽相語曰此朝廷著令烏可輕也君乃不復言君爲文典雅尢長於古律詩字法率更屏去媚好所著有黙齋集若干捲君之先出宋忠臣同州守威湣之後元末避地自玉山徙永丰之石梯又徙東裏子姓日蕃君祖大徳父應麟皆儒者母某氏君生宣徳戊申九月一日卒弘治乙卯正月二十日享年六十有八娶江山胡氏與君聮徳婣黨稱其賢子男三長卽軏舉進士今吏部文選主事次軨克家早世次軸儒學生女一適邑之排山周禎孫男七長濂儒學生次洛次汶次漳次洙次泗次源孫女三軏將以某年某月某日葬君某鄕某山之原以兵科給事中周君序之狀來請銘序於君爲外侄稱君之碩節髙誼可質諸鬼神無媿其言殆有徵也噫古之所爲篤行君子若鄭君者非其人與銘曰

惟古之人君子是則世方譊譊我獨以黙君非不言思力於行學以黙識行以黙成通徳之門威湣之系君將紹之展也無盭矧復有子宰屬攸司引爾世烈庶其在玆紀述諷吟亦復有稿傳豈在文驗厥深造玉山勝地埋玉其中貞石勒銘君子之終

承事郎譚君墓志銘

君諱瑛字彥華譚姓滁之淸流人爲武略將軍護衛千戶追封崇安侯勝之曾孫贈奉天靖難推誠宣力武臣特進榮祿大夫柱國崇安壯節侯之孫新寧伯忠之子今太保兼太子太傅嗣新寜伯佑之叔父君生貴家性淳朴不事紈綺之習恆以壯節侯父子開國靖難並有功著於盟府思以忠勇自奮不果則又曰奚必爲是哉施於有家亦足以見志矣遂身任家政事父母蚤夜不少懈君本嶽夫人子而奉嫡母朱夫人如生己禦僮僕治田宅弛張間悉有規緒親賓還往慶弔以時而丰約惟所當兄璟嗣爵當正統末出守浙江卒於鎭長子裕亦不祿而次子方在髫齔今太保公也君旣茹苦襄事卽擇師教之曰此子不凡當大吾家時以先烈語之太保公奉訓惟謹受知列聖命蒞前府總神機兵兼督十二營軍事進陪廟謨忠恪靖愼蓋君左右之力居多每旬休太保公率父子上壽君爲之盡歡曰先壯節不死矣予復何憾成化中淮揚饑詔官賑之君遣人輸之粟以助恩例授承事郎秩視七品然君亦不自侈愛居山莊課家人樹藝爲樂因號玉泉居士京師名流多禮重其爲人君素苦痰疾忽甚太保公憂之數迎醫躬視湯藥候起居如父君安之至屬纊無他系慮惟勉太保公盡心國事人兩賢之時弘治八年三月一日也距生宣徳七年七月六日享年六十有二配錢氏先三十年卒繼趙氏生子男二長祿次禮女二長適虎賁左衛指揮使張宗次在室孫男一尙幼太保公卜以是年四月八日奉君葬石徑山祖塋之右以錢夫人祔焉前期手狀其行請予銘予承乏史氏親見壯節侯佐文廟渡江時事未嘗不偉其忠意其後之人必多賢者以衍其弓裘之業於無窮若君亦可謂稱其家者歟銘曰

有偉前烈孰嗣而方有後賢人孰啟而昌嗣又啟之惟譚仲父孝友在躬其容俁俁謂君弗顯亦有冠鞶家政孔修榮不以官劍履世蔵君妥其右玄堂刻銘永示厥後

孺人馮氏墓志銘

孺人馮姓世爲吳人而籍京師故廣東按察副使定之女今通政參議趙公昻之婦光祿少卿竑之妻年三十有九而卒卒之日予往弔之參議公泣謂予曰吾與憲副同學交莫逆通家還往新婦生七歲卽聰頴如成人憲副及張夫人亦見竑子不凡恆語我夫婦曰必以是女妻若子夫婦大喜旣入門事我及其姑潘夫人極孝敬吾喜賓客新婦率家人治具必精腆愜吾意歲時奉祀及有所慶弔於親故里巷相其姑以行舉不失節吾老矣而喪賢婦天乎柰何少卿亦泣謂予曰孺人之來歸也吾尙家食恆日夜勸予曰二父皆以經術顯名子必刻意問學用光吾舅我先公亦瞑目地下矣予感其言以有今日且予自舉進士爲刑科給事中歷左右都給事中皆以言爲職恆懼以論事獲罪孺人必勉之曰吾見吾父爲禦史亦每每論事曰國爾忘家子宜識之予年壯未有子孺人亟爲娶陳氏曰繼續事重烏少緩邪旣而陳氏果生男孺人亦繼有男相保愛如一不幸得孱疾踰歲不起而其所得男先以病夭嗚呼天胡使人至此極而予以中歲失此良配也惟先生不鄙而賜之銘乎幸矣旣而少卿諸弟亦皆哽咽相語曰自有吾嫂我兄弟益相友敬蓋飲食衣服器用一無所偏嗜而辭气溫淳恆恐怫人故爲娣姒者一相讓如兄弟無後言若吾嫂之賢何可得也先少保襄毅公與參議公相友善故參議公以女妻予季弟敏行亦不幸早世而於孺人之賢則得之稔矣矧重以少卿之請而可以辭銘哉孺人生天順癸丑九月二十四日卒弘治乙卯三月二十七日生男女各一人今所存者女爾以少卿貴受勑命封孺人有柔儀淑行著範閨閫之言考行陳詞誠有如聖制之所褒焉者矣少卿擇歲之四月十七日以孺人祔葬長慶壩祖塋之次銘曰

不妒而有嘉出於己子不壽而獲顯封爲不死嗚呼孺人尙妥於此

歙黃處士徐孺人合葬墓志銘

嗚呼此歙黃處士徐孺人之墓其子爲今兵部職方主事華其地爲鳯凰村律充原萬羅山其向子午蓋處士之葬也不及志追樹表焉後十有二年華將奉孺人以祔乃泣爲狀請敏政並書之惟處士歙耆舊孺人佐之成其子而殖有家用顯黃氏法不可以不銘君早歲喪母汪十歲而喪父興壽君兄弟中最穉弱能自飭服儉勤至長老業日以興念非子種學終不足以光世乃送華入郡庠又遣受尙書於閣老商文毅公久之薦於鄕鄕人大驩謂君夫婦之善居子也華五上禮部弗利朂之益勤曰命也勿戚華果舉進士令撫之金溪過裏日置酒上壽婣黨畢集處士喜甚曰是𨿽榮必努力公家以不負今日吾乃安爾華受訓惟謹又一歲以入覲獲再省焉抵任而處士終蓋年七十有六矣華攺令嶽之平江也孺人誨之諄諄如其父以是華政美有文用部使者薦召入朝復過裏鄕人益觀慕以爲榮其官職方也念母不置會陜有戎事請行計歸日可取道省母未行而得訃於是孺人年八十有九矣處士諱禎祥字仲述所居歙黃屯徙潭渡出唐孝子芮之後惟和易不茍喜周窮困奉繼母程如生己事三兄甚友其教華不獨事舉業又勉之繼述俾倡立祠享孝子合族人爲黃氏譜傳焉晚結茅黃山下種樹佚老甫成而不起孺人居歙朱方亦早失其父處士恩及母胡氏內行甚肅喜儉朴晚率其冢婦程介婦汪治女紅如壯時蓋凡勤家卹祀逮下裕後之懿與處士嫓徳而無嫌處士卒成化甲辰八月九日孺人卒弘治甲寅十二月二十七日子男二雄華雄先卒華卽職方君也女一適方塘胡禧孫男四瓊珙珤珂女一適鄭村鄭楷曾孫男一鉞女一尙幼惟處士夫婦刻喜教子而躋逺壽睹其成蓋天之報施善人弗爽也恩被貤封澤其漏泉以昭其令名於一鄕也有日予與君同郡且重華請乃最羣行而於教子事特詳焉又系之銘銘曰

惟歙黃君孝子之裔有聮徳兮厥聲孔懿力哉庭訓續我世風爰目其成並壽考終於帝降祥一視所積鸞封嗣來光此窀穸鳯村恊兆山峙川澄貽後有銘錫類之徵

百歲程君墓表

貴三公富萬石文章功業名一時者人皆可致之惟壽則有不可彊焉者況壽而至於百有餘歲者哉非上有建極錫福之君而斯人之得於天者獨厚且完烏足致此若吾宗以道君之壽豈直一家之盛哉固海內之所鮮也君與予同出陳將軍程忠壯公之後所居■﹝氵乂﹞口其族以宋端明殿學士洺水先生益顯曾祖煥祖連父安皆力善不仕安娶於吳生君諱實字以道一諱詩其爲人淳朴涉獵書史少客江湖間嘗以木易粟至姑蘇貸人值歲侵悉棄不取而歸歸更事畎畝不復出力勤孔時所入恆倍家居率晨起呼子弟督佃傭各職其職無侈以肆夜卽課諸孫鳴琴讀書抵夜分乃寢客至張燕雄談𨿽老不倦旣老取貲產立劵不與子而與孫曰如此庶幾可均也君處己待人若易直然皆不失矩度一門百口馴馴怡怡號詩禮者或不能及君狀貎頎然兩目如漆耳幾垂肩中有毫長二寸許齒髮變矣而白者黑脫者生年九十五歲以恩例授冠帶每鄕飲必禮爲大賓君多辭不至年百有一歲乃終終時盛服呼諸孫語之曰我將與汝等永訣言訖而蛻君生無疾疢未嘗延醫請禱步履如飛終其身不杖殆異人也君生洪武乙亥閏九月十七日終於弘治乙卯三月十九日前後三娶初姚次黃次吳舉和順不盭族黨稱之子男三人徳龍徳思徳良皆先君卒女三人皆有歸孫男九人孫女三人曾孫男九人曾孫女六人玄孫男一人予又聞君壯歲在吳下遇雨渡而溺自念非除衣鞾無以獲生卽伏水中褫衣去鞾一躍而起江行遇盜眾潛伏莫敢動君曰如此示弱舉將不免矣奮出直前摶之盜披靡散去然則君所稟之厚且完而加以伉健若此宜其壽之過人也因並書之貽其孫俾刻諸墓上之石嗚呼我列聖休養涵煦之澤被海內久矣而有人瑞焉乃出於新安之程氏得不謹著之以昭其盛於無窮也哉

一樂汪君墓表銘

新安大姓無慮十數而汪爲最汪之先率祖唐越國公子孫分布列邑而歙潛口爲著潛口之汪在宋多顯人聚族以居不下萬指而一樂君在近時爲稱首一樂蓋人以慶君而因以自名者也君諱順童字永徳其爲人有志操簡黙自守人或莫知其何如至其發言勵行率不倍於道名讀書者或弗能及然君又未始不好學自朂也其所學不事占畢事其大父彥實父士賢兩翁及母張孺人繼母羅孺人最孝生養死葬如禮不伍於流俗與其兄永仁永奇弟永義甚友永仁永義皆不祿遺其孤曰以誠以聰方幼稚凡家政悉君綜之家益裕而撫教其遺孤皆有立稍長見以聰之子正也慧曰是足亢吾宗者遣爲學諸生正果以明經舉進士歷南京戶部郎中知辰州府事族益華而君爲善益力浚眢井成廢梁葺舊衢以利居人之飲食來往𨿽巨費不吝周窮卹匱不責其償甚至於焚劵鄕人徳之有小忿或相戒勿令一樂汪君知或競入有司不可解得君言卽解去年益髙行益尊每歲時或生旦親戚子弟上堂稱壽歡動閭裏里人兵部侍郎吳公與君生同歲一顯於朝一隠於鄕有姻婭之好時人謂可比漢王霸及令狐子伯兩人君以成化丙午十月卄四日卒卒時無他語惟以不墜先訓爲言享年八十有八距生洪武己卯八月十一日配洪氏出宋少師中孚之後早卒無子繼詹氏鄕進士熈之女兄皆名族有婦道子男三人長以輔次以受次以澤女二人長適張思浩次適洪永殷亦皆名族子孫男七人柳桓橚栻楨植彬孫女七人曾孫男十人以輔等卜弘治戊申正月朔合洪氏詹氏葬中鵠鄕大吉灘之原前期以正所具狀使人來京師請表君之墓予往歲家居嘗過潛口𨿽不及拜君然及見以聰君及汪之諸彥顧其山水秀環閥閱鱗次竊意其有享徳壽而名一鄕者當出其間乃今得考敍一樂君之遺行刻之貞瑉以詔後來則豈非所樂聞而足以慰其夙心也哉表之而繼以銘曰

嗚呼是爲一樂汪君之墓有三子以承有兩配以祔孰云淑人失我鄕度尙有遺芳以篤其祜以衍其祚而啟後人之永慕也

篁墩文集卷四十七

●欽定四庫全書

篁墩文集卷四十八

﹝明﹞程敏政撰

○碑志

表碣

中奉大夫江西等處承宣布政使司右布政使致仕秦公神道碑銘

弘治乙卯冬十二月十有二日江西布政司右布政使致仕秦公卒於家敏政方抱病倚廬不及聞也公子銳函書遣使來新安請書其墓上之碑始克聞之旣啟書進使問狀知公居其先中憲之喪哀毀踰節杖莫能興期歲而不起爲之悼嘆曰孝哉秦公諾銘焉而未成也敏政入朝道錫山諏公尙在殯艤舟入弔又知其卜地在恵山聴松庵之南復往視其兆域銳使人尾舟言塟期廹矣敢速銘乃克敍之曰公諱夔字廷韶其先自淮海遷錫山曽祖彥和祖繼升父旭封承徳郎兵部主事進中憲大夫武昌知府里人私謚貞靖先生凡世徳之詳具見其碑公生而俊頴不凡中憲奇愛之俾從鄕先達遊力學不勌以天順己卯舉於鄕庚辰舉進士壬午授南京兵部武庫主事職思其憂上疏請革冗隸以律貪饕識者策其通大進遷職方貟外郎再遷武庫遷郎中一以公勤自勵先尙書襄毅公器之每有推薦輒畱以自輔成化壬辰始進擢武昌知府武昌古楚封國而中外重臣及三司治所咸在焉地大事殷守多以愞罷公上承下禦動中肯綮郡政犂然而均徭法畫一尢善巡撫都禦史爲下之列郡嘗夜出祀神遇縶婦於江滸訊知爲商妾柳氏被刼不污者力捕誅盜而歸之以公務過長沙出良家子睦氏於娼籍人稱公神明部使者交章上其治爲湖南第一詔予誥晉階將有除命而公丁母恭人殷氏憂先是郡百需取辦於市緩其償人多怨咨公出官帑銀給之而籍封其餘乃歸廉聲流聞民攀送不忍釋有役均訟平之謠服除攺南昌江右民故嘩於訟公除姦植良人大懾服廣昌令疑何甲將訐已啖某乙誣首之坐辟公察其寃詰之乙吐實甲得不死吉安彭伍二大姓訟累歲株連百餘人公承勘俾離立以次陳不得相耳語事不旬日而決由是他郡獄難讞者亦多委公乙巳遷福建右參政忽遘疾視事僅十有八日丁未還公江西進右布政使遂以疾致仕聞者無不惜其用之弗究云公里居疾少間與二弟旦奭友於奉中憲備至凡佳辰勝地必致老人所好者操幾杖侍行中憲樂之曰是善事我公疾革無他言惟呼筆作書以弗克襄事爲恨公風采秀出襟宇淸灑若不可以塵事凂之者然曹叢務委剖決無滯遇公議偘偘直言無媕婀之態宦轍所至必表章先哲風厲其士人在武昌新張乖厓祠建昌復李泰伯曽南丰二祠其志向可考而見也中憲以淮海後人力紹其詩公自幼齡卽工賦詠淸麗丰蔚由二秦以趨盛唐不名一家至其博覽羣籍發爲文章亦條鬯雅贍可誦而傳也所著中齋集若干捲公壽六十有三配沈氏封恭人子男一曰銳儒學生女五適錢稷陸含章過轅在室者許聘楊泰華天恩孫男一始中憲之沒也公不逺千里請予銘不二年銘公公壻陸含章詹事簡之子也詹事與公交莫逆而父子亦相繼不祿噫何冥冥者於善類摧折若此歲華遄邁老淚相傾誠不忍執筆而通家契分非一日也銘可得辭乎矧公以孝終而可以無書乎銘曰

謂公弗顯公位方伯謂公顯矣疾疚中厄繄顯弗顯公亦何心簉屬司馬奉我官箴二牧所臨民孔懷矣嘅彼兩藩弗播予指政典則有詩宗亦昌音與政通厥聲肆揚不毀在經乃伏苫塊孰識公心不亡者在恵山之陽有石有泉公營其間式歸其全太史勒銘一語非簡孝哉秦公孰與其顯

贈文林郎監察禦史於公封太孺人孫氏墓表

登之寧海有逸庵處士於公旣卒之七年爲弘治甲寅以其子侍禦考績恩授敕贈文林郎監察禦史配孫氏封太孺人踰年而太孺人卒於家侍禦方奉命出按畿北四郡之地告訃於朝詔別遣禦史一人代還得解官持服東歸前期奉二狀詣予請書其墓上之石將刻而傳焉按狀公諱興字永昌其先在寧海多聞人譜逸莫可考至公大父通父讓並隠居不仕以行義重其鄕鄕人爲之語曰於氏其有後乎公生而聰悟明爽在𦇤褓如成人稍長喜書史從師講授能通其大義與客論古今上下人物臧否政治得失亹亹忘倦客或難之必語之故曰是當出某書是當爲某人語客相顧嘆服訹之仕則曰乾父之蠱猶懼不能況欲有所爲於祿仕哉自是窮旦夕竭心力出其所長以釐家政督僮奴某蠶某耕各職其職慶弔還往悉有規緒百務井然無敢舛且嘩者父母大樂曰吾有子矣公於父母生致養沒致哀喪祭無違禮於族人貧不能立者隨其力濟之俾不失所外姻李氏子幼失怙恃公收養之爲擇配還其宗鄕人翕然稱之曰於翁孝義人也吾屬有事不葉訟不終者宜請決之蓋得公一言卽解州大夫舉鄕飲必禮致公公以齒徳弗逮力辭因自號曰逸庵公兩子敎之極嚴曰孟也治生業以嗣我仲也力學以爲我先人之光無怠故侍禦奉訓惟謹遂舉成化甲辰進士第爲行人以選授﹝闕﹞道監察禦史太孺人家同邑處士安之女有淑質能閒姆敎涉獵小學列女傳諸書而於縫紉澣濯中饋之事皆習爲之精年十八歸於氏上承下禦以肅以雝家人宜之時親紡績以佐公之勤儉蓋公奉親敎子卹貧逮下之美太孺人相成之力居多而公亦敬之若賓太孺人常病目失明幾三載諸藥弗效公齋禱於神不數日復明人以爲聮徳獲佑之驗公卒於弘治戊申十二月十三日享年六十有二太孺人卒於乙卯五月二十二日享年六十有四子男二人長盛次茂卽侍禦君女若干人適某某孫男若干人孫女若干人公墓在其邑西山解荘之原侍禦將以某月某日奉太孺人之柩祔焉惟天報施於人不於其身必於其子孫此不易之理也若於之先所積甚逺逮處士公益謹禮好義迓承遺澤而又得孺人爲之配聿興有家訓成厥子爲憲臣於盛世才行風裁依然一時巨擘而勲名所厎未艾也然則顯揚之業致澤之功亦何必身享之爲得已出之爲快哉予以是撮其羣行與褒典之隆用表著之使鄕人道而讀之者爲嘉嘆曰此於侍禦二親之墓其可景慕也夫其可興起也夫

宜人潘氏墓志銘

宜人潘姓鎭江人適馬氏今封奉直大夫刑部署郎中讓之妻故昭勇將軍金吾左衛指揮使俊之婦也以子懋貴受誥封宜人享祿養者十五年年六十有五以弘治乙卯四月二十日卒卒之前一日力疾諭懋曰我夫婦訓汝以有今日汝宜勤恪廉靖以報上恩不貽戚爾父吾瞑目矣又逾日不起嗚呼是亦可謂之賢矣乎潘氏世儒素至宜人之父處士君與其配王孺人尢以儉朴相尙故宜人得於內訓習禮容肅而不妒睦而不爭人稱之曰淑女旣歸馬氏恆以不及事舅金吾公與其姑爲憾歲時奉祀必竭誠以享如事生者當是時奉直君之兄良事英廟同知前軍都督府事被寵眷甚隆食指甚眾宜人佐夫君綜理家務悉有規緒處娣姒極愛敬無間言內外婣■﹝尙阝﹞多勲舊貴戚而宜人恬然其間不矜以侈勤女紅至老不勌家人止之不從曰吾所樂在是人又稱之曰淑妻宜人見懋之少頴也間語奉直君曰我家𨿽以武顯宜濟之父庶先業之益振乎奉直君是之亟延名師儒訓懋懋果力學致用如其言而宜人於少子諸孫皆廸之以經術於諸女警戒尢切無豢養之習人以是又稱之曰智母嗚呼是誠可謂之賢也已宜人生子男二人長卽懋舉成化丙戌進士授行人歷官刑部江西司郎中次惪女二人長適金吾右衛指揮使吳瑄次適羽林前衛指揮使張文孫男三人長存道次存仁次存義孫女四人尙幼懋將以卒之年某月某日奉塟順義縣孫侯裏祖塋之次而以其同官貟外郎周君瑾之狀來請銘初南京大常卿﹝闕﹞君瑛以女妻懋人謂得佳倩而馬君予同年友也故因得其母之賢如此不可以辭銘銘曰

隱君之女嬪於貴家旣肅而雝壼職無嘩訓子以文用葉祖武揚芬履亨智哉斯母牲鼎備養珠翟在躬不攺素風嗟孰與同維桑居南食兆於北貞石勒銘昭此令徳

吳氏親塋表

休寧著姓凡六七商山吳氏其一焉自商山而散居不一有諱育源者始徙縣東市卒塟二都亭子山餘二十年矣其子齊旺恐來者日益逺而莫悉其先之所自出乃奉其世譜請走文勒石墓上以告其後之人吳氏相傳出泰伯之苗裔以國氏而新安故吳境也至畨君子孫又散居江東西曆漢晉以來世有顯人逮唐而監察禦史少微始見於史少微之子中書舍人鞏居休寧有石舌山蓮池之勝當世榮其再世以文顯至以鳳凰名山池迹迨今存鞏七世孫琇生五子分居金竹梢云吳田諸處而少子舝始別居縣南上山生子明明七世生舜選當宋崇寧初以髙年賜爵奉議郎生二子長俯舉乾道一年進士止大學錄號棣華次儆舉紹興二十七年進士歷官廣南西路安撫謚文肅號竹洲竹洲從學南軒受知考亭東萊爲時碩儒俯生四子長垕私淑考亭𨿽黨事起篤好不徹所著曰自勝齋集垕生錫疇以孝友聞從學程勿齋用薦爲白鹿洞書院堂長不赴所著曰蘭皐集錫疇生三子其仲曰浩世其學號直軒所著曰大學口義蓋國錄之後可見者如此儆生四子長載仕爲髙郵軍判生廸功郎鉉鉉生國史編校資深嘗上竹洲集於朝宋亡髙遁自卜塟所築其傍曰全歸庵至元初起爲南軒書院山長力辭不出所著曰友梅集資深生五子其少曰枳枳生七子其少曰同當國朝洪武初益自植以拓其家同生四子其仲曰牛牛生一子天童天童生一子積善皆以謹厚聞積善生三子其季曰育源則今始遷東市者也育源字徳生少倜儻負大志以祖基湫隘思有以廓之乃卜居邑中買田築室爲久計業漸以宏又出遊四方納交其名士聞見益廣徳益充縣令丞舉以司一鄕之政鄕人翕然敬服爭訟者多取決焉卒以成化戊子八月十九日得年五十有四娶王氏有賢明之行生子四人長卽齊旺次齊興齊歡齊恱皆能守父之訓而齊旺又續其譜佐其叔校竹洲集刻梓行世則吳氏之後謹禮淑身思以昭其先烈而弗墜其文獻之傳固將與上山之族相望而益隆也哉予嘗考文肅公與吾宗惠裏尙書文簡公同遊其諸子又從學文簡公之從子樞宻正恵公若■﹝氵義﹞口端明則於文肅爲甥孫而友梅則又槐塘丞相文淸公之所亟稱也走之先十世祖奉議諱仔府君從遊文肅文肅爲記其所謂相公橋者其文尙存每一奉誦愯然如接風儀聆誨敎思執鞭不可得而緬懷一時師友淵源之懿與其通家契分之深𨿽百世一日也故本齊旺之意備書之使過而式之者知其爲大賢君子之後且示夫歲時展禮於松檟之間者得因以自朂焉

賓山劉君墓志銘

嗚呼此杭詩人賓山劉君之墓君諱英字邦彥汴水海昌侯之裔也有諱滿者從母爲劉姓以材武顯於元三傳入我朝始居錢塘北郭之夾城裏曽大父君美大父善父琮世居藥有名母傅氏君生極秀頴少從學大理夏季爵先生自經史而下曁諸子集錄罔不涉獵含英咀華一於詩發之其詩精妥流鬯兼備眾體三吳兩浙之言詩者必曰邦彥由是邦彥之名聞四方四方士道杭者有所臨觀非君與俱無以饜客意聶大年者江右詩人也敎授於杭奇君以爲忘年友吳興張太守靖之自以詞學髙東南亦雅重君作曰邦彥非今人也君性孝友無故不敢去親側有美服食親未禦不敢先景泰天順中藩臬郡邑欲以明經起君君以母老固辭親沒喪祭盡禮二弟曰華荘不祿贍其孀撫嫁其孤與人交不獨以文字切劘而周卹箴警甚至別業在甘泉裏多竹榜其室曰竹東晚更號賓山皆終隠之意也𨿽不善酒樂與人羣時放適於絲竹顧其中確有意見是是非非不茍爲偃仰有古英豪風致弘治戊申感一疾猶不廢詩閱九載乃不起丁巳五月十有二日也壽七十有二歲所著賓山集蕉雪稿竹東小稿湖山詠錄及手編兩浙歌風讀書纂要若干捲配仁和鄭氏南京刑部郎中厚之女太常少卿環之女弟克相君先十七年卒子男二演淮皆學詩世其業女一早世孫男二彭彩演等將以戊午三月六日塟君南山慈云嶺之原以鄭祔予辱友君二十年嘗評君孝友似黃山谷髙蹈似魏淸逸曠達似楊鐵崖庶幾爲實錄者今玆被召至杭君已前逝不及見也旣哭弔君而演以治命奉應天尹於公景瞻之狀來乞銘景瞻於君尢厚善銘曰

繄詩法唐中涸而蹷孰浚孰培俾茂而發居杭氏劉爰奮以掲咄彼哇■﹝搖﹐氵代扌﹞秀出靡竭其气峍屹其韻馝馞茂發者存孰謂其沒

朴庵陳君墓志銘

朴庵陳君之終於家也子珀方以禦史受詔考牧南畿中道而得訃卽以聞請奔喪如制惠予亦有召命北上得聮舟焉間奉編修黃瀾所述狀以請銘予發狀而嘆曰嗚呼若陳君亦可謂篤行君子者歟君諱應字順元世爲莆田舊族大父幹初居城南父祈遷方壺號實齋生君一子見其質秀頴愛奇之俾從良師遊爲舉子業垂成矣而實齋老以家政付君君能惇孝敬副其志而於奉先禮客禦佃傭悉有規緒與人交誠愨不欺未嘗有一之交惡者鄕譽甚美實齋嘗遘疾醫不奏功君夜焚香吁天刲股和湯藥以進食之良愈早喪偶一老媵侍不再娶有勸之則曰吾見繼室多不利前子以斁家者故弗樂耳實齋病莫能動履朝夕扶掖至親操溺器不少懈其卒也哭踴幾絕喪塟盡禮君篤意敎子朂之成而珀亦奉訓惟謹庚子舉於鄕授山東堂邑學敎諭迎飬五六年堂邑人化其慈孝庚戌舉進士爲監察禦史君時裏居益韜晦不輕出與親朋軰結社自娛恆馳書諭珀以守官行己之要故大司寇彭公韶愼許可獨稱君之福履其卒弘治丁巳七月八日疾革不亂召諸子點檢喪具丰約得宜翼日正衣冠而逝君爲學務躬行不事葩藻因號朴庵以見志然考其生平爲孝子爲義夫爲賢父爲達生知命之逸老則古所謂篤行者君豈多讓哉距生宣徳癸丑十一月十四日享年六十有六配黃氏諱淑眞延興東埭處士謙甫之女年十七歸君三十而卒其治家肅奉姑孝勤生樂施賢明人也而不究其內助之業姻■﹝尙阝﹞惜之其生宣徳乙卯三月七日卒天順甲申八月十六日子男四人珀卽禦史君也與瑚皆黃出玙璠則媵出女一人適徳義吳某孫男一人萬全孫女四人俱未行珀將奉君塟其鄕木蘭陂之原以黃祔狀言君少時祈夢於邑之九鯉湖見白衣人示曰白馬如伏騘前程可見釋者謂當爲臺官而君卒以布衣老旣屬疾得京師之報珀爲禦史乃憮言曰吾不起矣此其驗誠異然予有進於是者禦史君立朝以淑愼自將功名伊始推恩之典計日可得則君之名著於鸞書銜題於廟主其所驗不亦大乎銘曰

莆有君子厥氏惟陳制行之篤可方古人其徳孔潛焯彼賢嗣虎榜豸冠卒其先志竚有褒典葉夢之祥履善獲報孰掩其光木蘭之原合以佳偶刻銘玄堂百世不朽

河間衛正幹戶贈明威將軍僉指揮使司事張公墓碑銘

河間衛正千戶張公卒塟郡城東十里之哺子村二十有四年矣其配曹氏卒子淸將以弘治戊午秋八月甲申奉祔焉而致書不佞曰先君以淸故獲賜誥贈明威將軍僉指揮使司事秩四品法得立碑墓道以侈上恩昭潛徳敢具狀以請惟河間衛三鼎峙郡中予先仲父明威公與公分蒞戎務實相聞不可以辭序而銘之序曰公諱祥字廷禎世居小興州汝河川曽大父而上皆務本力穡不幹仕至諱榮者洪武初以尺籍隸燕山其長子文皇帝靖內難戰有功爲燕山右衛百戶卒於軍其後效未錄也嗣以其弟玉而進其官爲武略將軍副千戶調山西太原宣徳中再調河間蒞左所事君之考也母韓氏繼章氏皆宜人公生而壯偉挽弓數百斤英闓周愼無貴遊之習武略公之老也代之事上撫下有道而於戎事舉錯條緒井井領軍分畨上京營遂以材武知名正統己巳從北徵還值敵大入犯都城復從大將軍敗敵西值門升正千戶公長負气節間語其子慨然有破敵雪恥之意而厄於逺下不獲伸乃遣淸遊郡學朂其成曰無忘而父之志成化甲午夏五月八日以疾卒得年五十有四而已公事親孝奉繼母無少盭者繼母視公如己出人兩賢之居常儉素若寒士而祀先禮客及慶弔之節亦未始不備也與人交恂恂至有過卽折之人亦亮其公不爲忤配韓氏贈恭人繼李氏俱先公卒曹氏封太恭人千戶丙之從女也端恪靜淑有逺識父昱奇愛之愼所歸得張公以嫁內外宜之其佐公理家或有所弛張卽愜舅姑意居舅姑及夫喪哀毀踰節淸之領父眾也恆半歲居京師太恭人𨿽老綜內政不勌且勉淸以王事曰無念家也性不好貨而喜施予衣寒食饑𨿽罄不卹故淸居官以廉名太恭人享年七十有一卒以弘治戊午七月六日一文夫於淸也嗣正千戶以禦敵逺威朔州功升指揮僉事緫練士振威營十七年用薦還領衛事一女適指揮朱暉一孫子宗岱三孫女長適幹戶子卞瑩次許適指揮子王楫次許適百戶子王景成公以門功起家能自效長千人又訓成其子得貤恩進萬戶勞著於生前寵加於身後非武弁之難得者乎淸復能錄公之行烈刻貞石詔仍昆尢可謂賢矣銘曰

惟張世業汝河之川發迹櫜鞬以開厥先桓桓嗣公材武宏力克邁父兄遂領左翼壯志服敵弗究以終有偉一男拓其戎功金紫之封惟上嘉賚噫公𨿽亡不亡者在有嫓一人其徳惟恭弗偕以老哀榮則同劍佩所藏瀛東之裏太史勒銘令聞不已

敬恕處士程君墓志銘

富溪有隠君子曰敬恕處士旣卒之四年其子抑昏手持其族弟正思所爲狀謁於予泣而請曰先君子徳足以自立才足以適用而弗施於當時惟是塟且久而石未有文恐終無以見於世孤之罪也幸爲銘之予哀其志乃閱狀迹其所列如抑昏言且正思端謹從予遊頗久其言爲可徵而予與處士復同出篁墩後竟諾之然亦奉詔北上未暇也而抑昏復疊致書以伸其請辭甚懇切愯然序而銘之處士諱緣徳字永和世以詩書簪紱望於他宗曽祖一鳳祖彌壽父貴安皆守道不仕處士生而秀異涉獵書史旣長益進於善事父及母汪孺人具得其歡心與兄永寧居極友愛仲兄永隆蚤世撫其孤甚篤敎諸子必以義方宅心平恕而操行嚴整凡酬物酢事一遵古道不波隨其俗家素饒裕益課童植杉力穡以爲儲蓄而自奉泊如也獨於修復先業恵利鄕裏不靳嘗贊其父作睦族堂以敍歲時之會與其兄刻本宗譜以謹支系之傳遇匱乏者輒隨力賑之紛爭者輒善詞開釋之煢獨者輒槥之道梁圯毀者輒新之晚尢修徳愼行平居一言一動必求合於禮有施於人必反求於己鄕先生江君永淸因以敬恕名其軒處士遂以自號人亦以是稱之生永樂乙未六月廿四日壽七十有九前後凡三娶初徐次吳次汪皆和順不盭少室江卒以弘治癸卯八月十日瀕卒家人問以後事無他言惟曰事在抑昏子男三長卽抑昏也予有更名詩汪出次亦實亦友江出女一吳出適竹林汪鎭隆孫男七曰慶一慶二慶川慶四慶吉慶珪慶榮孫女四曽孫男一達象以是年冬九月廿八日遵治命塟於嵯峨山之東銘曰

有徳其臧有才其良胡閼其逢而不獲展其長維外之見維中之藏𨿽不用於世而亦恵利於其鄕天鑑不逺身報未昌孫麟曽鳳而將於是乎發祥封哉若堂千載其光

義官方君墓志銘

君諱旻字仲髙姓方氏世居歙之靈山其先自睦徙爲著姓祖漢洛陽令贈尙書令黟侯儲儲二子曰將軍觀侍中覿覿五世內史昺建安末起義捍州於難昺再世爲晉上虞公操操八世爲梁休寧令仲由生上柱國惠整隋末復起義捍難州人賴之惠整子叔賢入唐爲淸流令三世曰玄英先生雄飛居桐江曰處士傑興靈山祖也歙方氏散處不一在宋有博士恬運判有開總管回皆通譜而傑興九世孫全君曽大考也大考諱正爲一鄕善士號虛庵洪武中坐累謫大寧文皇時預有靖難功賜銀幣隸尺籍錦衣而卒故太師建安楊文敏公實銘之考諱成永樂中以扈從居京師母葛氏君生而通頴有志局事親甚孝營滫瀡以養務得其歡心其卒也奉襄事無違禮自以其先世履厄境躬勤茹苦節浮費立恆產凡酬酢婣裏昏嫁弟妹及奉祀禮賓悉有條緒與人交以直不茍徇樂施予外家姥朱乏養迎奉如母而終殯之方氏譜鄕先生石泉周原誠所編也保視惟謹靈山先墓不克省遣子英代行俾無失所蓋起孤子乘家難之餘而能有所立以不墜若君亦可謂卓然者歟弘治中歲祲君應詔輸粟以濟饑得授義官比命士而以疾卒弘治戊午四月八日也享年六十距生正統己未二月十七日配祝氏通州人諱淑慶宦家女惠恪慈儉佐君起家以弘治癸丑十月五日先君卒距生正統丙寅九月十四日得年四十有八繼陳氏子男一曰英祝出治舉子業弗偶以通譯得官翰林女二皆賢淑憲廟選其長者入宮隸女史今少師宜興徐公禮致其少者於室以佐理閫政孫男一曰靈山孫女二尙幼英將以卒之年七月二十七日奉君塟都城東南魏村社東臯村以祝祔前期奉狀來乞銘予與君同出新安聞其賢也久乃不辭而書之詳其世以告其後人使知其先所積甚逺有嗣顯者於是焉徵之庶不昧其所自云爾銘曰

繄方碩宗自睦徙歙惟君敬先謹其先業一家中起蔚爲都人惟君履善聿顯其親有榮厥身有子亦肖君胡弗辰識者相弔東臯膴膴式歸其全太史之銘吉人之阡

明故奉訓大夫工部屯田貟外郎髙君墓志銘

弘治戊午冬十一月朝朔旣有傳工部屯田貟外郎髙君楫之捐館者眾相顧愕眙以爲是當逺到何遽不祿而予於君尢厚善涕下涔涔不能已旣而君之子拱以狀來乞銘嗚呼是尙忍執筆以銘楫之也哉髙之先自安慶徙江都世以醫鳴君諱濟其字楫之故封大理左評事享之孫贈工部虞衡主事欽之子今都察院右副都禦史銓之從子也君少喪母劉安人𨿽童稚中警敏淵愨有巨人志都憲公奇愛之挈與俱口授之經而君英發日甚自科業外兼通諸經史百家爲文章語皆天出服其長老歸入江都學爲諸生赴秋試三不利君益務爲躬行曰士豈必仕而後見志哉奉虞衡公生盡養沒盡哀事繼母張安人如生已訓育其四弟及諸妹婚嫁以時凡處邑井婣■﹝尙阝﹞悉有規緒而學益邃文益宏肆力追古作者成化丙午舉南畿鄕試第二上南宮又再不利祭酒三山林公試六館第一弘治癸丑舉進士授工部虞衡主事卽奉命簡閱邊實給軍需自京師抵甘肅八閱月而事竣尙書延平劉公愼許可亟才君委修內府十庫督九廠皆有成迹受賜賚復奉命蒞兩浙抽分木植事取足公家而不事朘削以賢閱歲得代還京師滿考三載得賜敕推恩二親及其配升屯田貟外郎才一月遽不起年僅四十有四配任氏封安人子男一拱也方治進士業女一適邑產生劉驊君屢困場屋所敎士多登名若給事中徐昻其顯者其狀君行核而文君自號小愚所注述多未詮次拱將載柩歸塟而都憲公巡撫畿北書來速銘憶予主南畿秋試得君爲易魁號知已今歲自家艱受徵入朝遇君錢唐見其才气恢宏方以得士自愜而孰意其至此哉悲夫爲銘之曰驥踣於馳蘭瘁於滋天胡生才而弗大之弗竟其施弗丰其遺其後必昌尙妥於斯

項孺人墓碣銘

程處士道昭之配項孺人以弘治己酉十月二十三日卒道昭使其子■﹝日上永下﹞升來請文值予抱病諾之不及爲也又三年壬子十月之吉卜塟孺人於閔口舊居之側又五年丁巳來致處士之言曰銘不果矣願書其碣以成夫子之宿諾予愧謝不敏曰當亟爲之旣而有召命北行升使人尾舟以俟抵吳門始克序之曰孺人諱綺徽之休寧人考福慶官河南之懷慶通判與處士之考應祥友厚善故孺人才四齡卽許歸程氏旣許不一二年連失其父母叔考富實鞠之成又十一年而嫁時應祥夫婦已老將委家事於弟應初應初辭曰有道昭在且新婦賢宜可托應祥許之由是道昭治外孺人治內男僮女僕各理其業不三十年而耕有積賈有羨凡供祀奉親睦鄰收族悉有規緒產益拓而裏第益日新應祥夫婦樂之曰吾無憾矣應祥遘疾危甚道昭與孺人恆露禱願減已算以益親疾果愈卒以壽終孺人嘗請於姑曰綺非季父母不克有今日季父亡矣幸季母在願迎致之庶綺之不背徳也姑曰善孺人晨夕事二母飲食必俱生盡養沒盡哀人兩賢之歲凶孺人贊道昭活幼瘞死傾槖不恡敎育諸子悉使知學務本以侈靡爲戒嗚呼若項孺人亦可謂賢明者與孺人卒年六十子男三孟■﹝日上永下﹞仲卽升季旻女二婿吳傳興戴世美孫男三孟鍾珪仲鍾琇季鍾玨女二亦皆有歸矣新安諸程氏皆出陳將軍忠壯公之後閔口其一焉故道昭以銘見屬而予不獲終遜銘曰以孤則良以婦則孝有閫之義有母之敎貞瑉載樹刻此銘言碩人之墓閔川之原

恬退老人畢君墓表

予北上道淮故人畢君舜修過舟中袖一紙以請曰此學士西涯李公爲玉志墓者也敢匄一言表之予驚閱之則君年七十預作塜壙於城西缽池山之原自西涯志後五年矣而加健亮哉君之爲達也玉君名舜修其字出宋司農卿世長之後有諱公叔者與東坡友善其所遺帖尙在云子孫由河東遷當塗其由當塗遷淮自君髙大父諱震始鄕人號友義處士諱文徳者君父也君少魁爽踰冠補山陽儒學生學易不自慊之吳從給事祝顥先生遊爲提學禦史孫鼎先生所賞識景泰癸酉中應天府鄕試上禮部中乙科不就志益勇遂舉天順丁丑進士觀政工部一奉使浙東能自律迄竣事不擾還朝授山西曲陽知縣到官首黜宿隸之骫法者勸出粟賑饑招流亡俾復業會有國需賦民車甚眾而専下曲陽公持曰役不可不均也言上官不獲卽徑達之朝乃均諸縣民以不困學宮獘一新之見訓導馬軒與語曰才也可用薦試之果然擢知縣雩都久之念親老無他昆弟乞終養不得請適以例入覲竟辭疾歸時年四十三爾築室東湖上奉親樂甚親安之數歲乃終凡所爲卜兆銘逺之計甚備君性尙朴無所好好聚古法書名畫評玩以自適士夫過淮者必延致觴詠終日或目之爲恬退老人因習稱焉其所詠積久成帙曰侗庵槁恬退槁吳詩人徐庸編湖海耆英集亦有取於君作君產素封喜施予坐此稍損亦不屑意也題其堂曰思補以志不忘君之意手校王氏脈經梓行惠人蓋古之志於用者非相卽醫君豈爲是邪君生洪熙乙巳閏七月二十四日居林下三十年今壽七十四矣配睦氏繼沃氏張氏皆賢而先卒子男三曰永曰享曰廣女一適國子生吳鑑予觀世之人於死生之際或遺其君父而幸生或求神仙之說以覬不死其生可愧其死反速者非悖卽惑也君之委順若此其賢於人逺矣且其先司農睢陽五老之一也君殆壽種未可量而況其所立亦有可以不亡者哉是爲表

贈中憲大夫河間知府謝公墓表

公沒之十年朝廷以其子文官風憲考最敕贈公文林郎江西道監察禦史又十年復以文守郡被旌異誥贈公中憲大夫河間知府鸞書錫命寵及漏泉燎黃之日罔不羨慕曰訓子之功顯親之孝若此鄕之人亦可以示勸矣公諱宏字仲寛姓謝氏其先居浙之嘉興曽祖某仕元爲山東轉運司提舉祖奎入國朝以武功至景陵衛千戶所鎭撫調陜西金州終鎭海衛鎭撫子孫畱居金州因占籍焉父誠抱徳弗仕公生而秀頴𨿽出將家兼儒業選補州學生劬書攻文志將取科第以亢其宗者會二親繼逝前母兄主家政析產以居而公煢然無與佐經費者乃嘆曰是不可有爲矣遂引去力耕以自給然猶手一編不綴州守王君瑄賢其人辟以自輔更六年凡泉榖訴牒繕作文告之事半出公手王君或思弗逮疑弗決者公一贊之率中肯綮上官愜志而下民受澤公之力居多上京師得從事工部旦夕在公惴惴以僨事爲懼部長貳以公素儒者亦善遇之更三年入優等授冠帶以歸公每以不得卒業學宮爲歉見文有美質曰成吾志者必此子也親督敎之而文果成名公不及見也公愼操履寡言笑冠婚喪祭動輒以禮鄕戚之貧者隨力周之不恡競者多求直於公一言卽觧無後言其卒以成化乙未正月二十一日距生永樂甲辰二月十五日得年五十二時文以舉子治喪悉本公志不用浮屠法人稱其孝公配某氏有賢明之行封孺人加封恭人子男二長卽文舉成化戊戌進士攺翰林庶吉士歷禦史知府進山東布政司右參政次武女二孫男一俱幼初憲副陰君子淑守金州交公父子間知之深故狀公之行甚核而又奉以請予表予家中世有宦籍在河間且詞林之舊不可辭也乃書其事曰嗚呼窮經矣而弗究其學入官矣而弗試其政此非志士之所深悲者哉然有子若參政公大發於身後所以報公者位益崇名益彰則世之類公者亦鮮矣而又何憾於九京也哉

淑人周氏墓表

弘治丙辰歲順天府通判吳君紋上其三載之績獲賜誥贈其父兵部侍郎寧爲正議大夫資治尹嫡母汪氏母周氏俱淑人越己未君奉狀請文表周淑人墓蓋侍郎公以乞休早不及請語得周淑人之子而並給之君子謂斯舉也於母爲能賢於子爲能孝宜書也況綸命有閫儀克愼家敎肅明之褒又惡得無書以昭厥潛而爲有子者之勸哉孺人諱慧秀周姓祖居臺之寧海自祖而上素以積行聞父通洪武中歷戰功官昭信校尉武淸衛百戶淑人生甫四十日卽喪母撫於王氏迨長知自立勤女紅荘淑聰解占者以爲不凡正統辛酉公任職方聞淑人賢致之室淑人能以勤儉相之使公得力公家至佐六卿無內顧憂凡九年公以疾得請還歙之莘墟裏第淑人挈二子與俱時汪淑人已謝世淑人嗣其政十有六年其始歸也食指甚眾淑人督童奴治生產旦暮不自休居無何而堂室土田益拓以閎奉先祠禮賓客遇宗戚品式酬應周悉備至視諸子愛養惟均又以其餘力濟寒餒助昏喪無間逺邇吳世詩禮家至侍郎公益顯公辟塾延師以敎子孫躬蒞課之科第相踵淑人贊成之力居多淑人性簡約𨿽貴富而自奉甚薄中歲卻肉食茹蔬素以成化乙酉二月七日一疾不起距生永樂甲午五月二十八日年僅五十有二公自爲奠文謂將以身後之事屬之乃遽先逝詞極酸楚若周淑人殆傳記之所謂賢明者歟子男五長綱以子瀚貴贈監察禦史出汪淑人次縉次紳景泰丙子鄕進士歷官福建鹽運司同知出呂淑人次紋成化辛卯鄕進士卽通判君次綺皆出周淑人女一與綱同所出適汪惠以子知辰州府正貴封戶部主事孫男十二長潾次瀚弘治甲辰進士拜監察禦史卒次濟次汶次滄次源次澍次浚次潭次潛次淵次演孫女七皆適良族曽孫十四長楫次楷次槐次標次檳次楠次榛次相次朴次棣次格次楧次栻次某孺人墓在某鄕某山之原噫古稱婦人之行不踰閾蓋亦婦道之常爾當周盛時諸侯大夫之夫人其懿行徽音著之詩見之列女傳者炳然不可掩也然則中古以來有足以嗣遺躅而範流俗者惡可以無傳邪予與通判君同出新安侍郎公蓋先友也故獲以世講納交君兄弟甚稔往來家山必道莘墟竊聞周淑人之徳善久矣矧君有請以爲其母不朽之托而予方執筆官太史誼不可辭乃首敍褒典次其羣行俾刻石墓上以告其後之人焉

明封徵仕郎戶科給事中鄭公墓表

公諱綱字文紀姓鄭氏其先居河南祥符自公髙大父亨以同知業州府事被詿誤謫河間任邱遂爲任邱人公曽大父寛甫祖輝皆晦迹裏中至父鐸復仕爲大同倉副使母陳氏生公一子寶愛之而公亦閎碩達穎不與凡子伍年十三四侍父官湖湘間習舉業業漸以成顧無他兄弟以養乃棄去曰事父母致力亦自是學豈在占畢營祿哉乃更從事貿易法操畸贏節浮費不數年產拓用饒業以大興而副使君方致仕與陳夫人樂公之養曰祿食弗及也公語人曰此口體養爾吾將以志養乃克意延師敎其子宗仁大發廩以濟邑之荒歲募修城東路之在窊下者爲衺若干損貸粟之在券者爲碩若干居家遇僮僕有恩子弟不得以奴詈名之處鄕鄰有義夜獲盜滅燭使去曰速攺毋以污而家性慈恕類此然待物孔嚴與人言不茍徇有過面折之無匿情因而攺行者不少其可謂一鄕之善士者歟成化戊戌以恩例授冠帶比命士弘治壬子以子貴受封徵仕郎戶科給事中公𨿽以貲雄州鄕而題其所居曰朴齋示非其志所爲汲汲者在厚其親仁其族與鄕而佐其子也弘治戊午六月十九日終於正寢享年七十有六距生永樂癸卯八月二十三日塟任邱縣東髙平之原以太孺人宋氏祔子男二曰宗仁舉成化丁未進士第授戶科給事中擢尙寶司丞曰宗義本公志益發粟賑饑爲義官女三其壻曰巡檢馬宏曰儒學生謝恩史文信孫男四曰沂曰濂曰淳曰瀚濂亦儒學生女六其壻曰進士王希用曰王遜邊佶余幼孫男二曰棠曰棐女四亦幼初宋孺人之卒也予銘之三年矣而公謝世尙寶君復以禮科給事中屈伸之狀托予表予與君生同鄕聞其履行稔矣不獲識也然與尙寶君善乃掇拾而表之曰昔周盛時以鄕三物爲施敎賓興之典其所著六行蓋不過孝親友弟睦族婣親字其友卹其貧者而大猷之升﹝闕﹞卞之率基焉豈若後代所傳以苦節奇才相髙而駭世之爲貴哉若鄭公之行固人所能及然求其至則三代之民亦不易是矣予方爲禮官且職史氏故樂書之刻石墓上俾以才智自詡而行之不足者視公之平生因宜知所警夫亦將有所勸夫

篁墩文集卷四十八

●欽定四庫全書

篁墩文集卷四十九

﹝明﹞程敏政撰

○傳

湯胤績傳

湯胤績字公讓濠梁人其曽祖佐髙廟取天下是爲東甌襄武王胤績少負才好使气貌類河朔人兩眸睜然髭奮起如戟年十五六入學爲生徒日記數萬言學有舊版文千餘字胤績騎馬過一目成誦應天尹下學傳籌召諸生胤績獨後至當笞大呼折尹聲撼庭木尹愧憤卒笞之胤績攘袂走出學門題詩府署合扉上有從今袖卻經綸手且向江頭理釣絲之句遂去學出遊江湖上凡吳越間豪家富室爭延致之周文襄公轉運江南聞其名召之至曰王孫能作啟事否胤績請紙筆卽席具狀幾萬言類宿構者又切當世務文襄奇之上書薦其才有文武具驛召赴京時於少保方督諸軍請試之立胤績將臺下萬卒環視於公摘古今將略及諸史中事舉以問胤績應對如洪鐘不能屈左右嘖嘖嘆賞於公亦撫掌曰吾子誠有才入對以爲錦衣衛百戶正統末英廟北狩朝廷遣使通問已命中書舍人趙榮擇可副者眾舉胤績詔以千戶如敵敵大將托克托布哈問中國事云何榮未及對胤績前語之又時於坐上箕踞岸幘朗誦其所著平敵論敵將色變旣出謂中國譯者曰彼髯何爲哉恨不殺之耳景泰中詔舉將才胡忠安公言胤績才可用進署指揮僉事時典兵者多忌胤績不令治事胤績亦時時嘆息其功名不偶放浪詩酒間京師人率以爲狂所與遊最善者侍講徐有貞敎授馮益太醫劉溥英廟復位有貞入用事然亦陰嫉其才不推薦之胤績亦不登其門天順中校事者甚橫李文達公多裁之而文達嘗召胤績與語胤績張口論天下事及古今成敗一坐盡傾文達愛其才將薦之校事者遂捃拾胤績往年在江南受賕事下之獄怒而辱之胤績詬罵不絕口至詆之爲奴然胤績寔出息於人而不立劵無以自白遂謫爲民荷校出都城故人有唁之者胤績仰天笑曰吾子以指揮爲足榮一湯胤績邪掉首行弗顧成化初遇霈恩復官再用言者言詔以禆帥出守孤山堡孤山在延安西敵歲入之守者多以軍敗黜胤績得詔曰噫吾死矣夫孤山無城郭有他郡之來戍者七百人戰則爲憤軍守則爲怯敵如此𨿽諸葛武侯復生亦難乎免矣抵鎭艸封事數千言大率謂朝廷宜先城孤山聚糧糗募死士又移書當路言狀遂憤憤吐殷血數升臥不能起丁亥敵入冦主將閉城門不出兵敵大掠子女而東胤績怒發上指曰死國分也力疾起戎服跨馬率麾下百餘人邀敵於境上力戰數十眾寡不敵遂死山下是年八月也胤績爲人軒豁倜儻直欲起古豪傑與之友視世之瑣瑣者以爲齷齪不足與語好以气雄人不問名位卑顯有不可意奮然去不顧或遂罵之至其人面赤不少貸甚有捶之者江陰知縣弗利於民將受代胤績率少年數人直入縣廳反縛之狀其罪送上官上官大駭並收下獄凡數歲會赦乃得釋夏郎中時正嘗於宴上與之藏鉤不勝而怒語侵胤績胤績就坐上捽之下拳之蹴之眾客爲之股栗又嘗過友人家見道士在坐與語不合而罵之道士不知其胤績也稍稍有憾色胤績捶之幾死與人言出入經史子籍中縱橫辟闔隨意所如有問古名將者胤績以張巡嶽飛爲第一其人曰嶽將軍則聞命矣張睢陽何如人胤績瞋目曰子不觀其對令狐潮之語乎卿未識人倫焉知天道自唐以下誰有爲此語者其所見如此詩豪邁奇倔如風雨晦冥中電光翕焱使人不敢正視又如雷斧斷崕石下墜不測之淵觀者褫魄每就人席上操觚立成數十章有名能詩者多爲其所懾或不能措一語以遁平生著述有五云淸唱風雅遺音東谷集千餘卷無子

史官曰予少與胤績遊知其人使不死爲大將將數萬兵出陰山其功名當不在古豪傑下顧獨膏血艸莽中天也或者謂胤績類太史公所謂遊俠乃大不然胤績行事𨿽若任俠然扣其所得朱家郭解直奴才耳烏足以比胤績哉

慕靑餘民傳

慕靑餘民者姓樂氏名均用字國寶世爲山東益都人生而盎厚端願不茍讀書務明理斥口耳之學元中統癸亥益都守臣彊之仕力辭不受令徙嶺南橫州均用卽日就道怡然抵橫卜居州東衣錦坊手自結竹以居題曰竹廬非其力不食越數年橫州路達嚕噶齊廉其學行薦爲儒學提舉均用泣下再拜曰某無似不能爲更化之民幸得免罪至此以養殘喘足矣今辱以儒官舉豈其志哉事乃已因號慕靑餘民蓋以益都古靑州也皇慶壬子六月十一日卒於橫壽七十有九妻吳生良興良興生敬嚴敬嚴生士容士容生章國朝天順丁丑舉進士歷官禮部主客郎中上距均用二百年矣當時父老澌盡無能言其事者而敬嚴之妻陳嘗略聞於其姑梁則舉以告章曰汝謹識之章以予職史氏請補爲之傳

論曰元中統壬戌李璮以三齊歸宋元使史天澤復陷之以董文炳經略山東三齊士民稍有材藝者無不樂爲之用而樂君獨以此時竄身嶺南其恥於北面事敵不言可知自號慕靑餘民可悲矣而亦因是可以想其風節之孤峻較諸當時背宋竊富貴者𨿽得志一朝至其子孫或羞道之矣然則士豈可以夷狄患難而易其所守哉

橘泉翁傳

橘泉翁祝仲寧者四明人世爲醫家至翁當永樂初被召來京師及見故太醫院使戴原禮原禮蓋丹溪朱氏髙第弟子翁未及卒業而原禮去乃自肆力於丹溪諸遺書及太素脈訣又上溯於張劉李三氏以達素難大有所悟入遂専主濕熱相火之說而內外傷辧尢精確守不變嘗曰世不推病於脈而索病於方此大誤也然世醫信局方已久故凡致翁者始聴其言心非之至終驗乃大信惟一二勛舊文武官市人有疾一遇翁輒效而稍名讀書者謂其用三黃之劑反惡見翁家君尙書南徵還病腳膝痺痛上命醫來視且合四方之醫皆以爲寒濕率用烏附蛇酒之藥盛暑猶請服綿蓋如是者三歲一日家君夢有神人書祝字以示者時孫太傅亦臥病走往候之太傅瞿然謂走曰予非祝翁殆矣走聞翁姓協於夢爲之愕眙急與俱來翁診視良久又檢諸醫案憮然曰幸哉公之免於患也此濕熱相搏而成經所謂諸痿生於肺熱者也卽日禠其綿盡謝諸醫者取淸燥湯飲之曰此疾已深又爲熱藥所誤非百貼不驗蓋服三月餘病良已自是家人有疾非翁藥不敢甞而士夫間亦始有延致之者然翁愈人之疾已卽置之不復掛口或扣之亦嗒然不應曰吾厭世之呶呶者故走所目擊翁事多不讓古人而不得其診視之詳獨志其槪云孫太傅病頭面項喉俱腫大惡寒醫疑有異瘡翁曰非也此所謂時毒似傷寒者丹溪曰五日不治殺人急和敗毒散加連翹牛旁子大黃下之三日愈又嘗右脇大痛腫起如覆杯手不可近醫以爲滯冷投香桂姜黃推气之劑小腹急脹痛益甚翁曰此內有伏熱瘀血在脾中耳經所謂有形之腫也然痛從利消與承气湯加當歸芍藥柴胡黃連黃蘗下之得黑瘀血二升立愈又嘗有瘍發左耳後寒熱間作晝夜呼不可忍瘍醫欲與十宣散補托之翁曰此有餘之火無事於補與防風通聖散加柴胡白芷下之腫消痛止時太傅年八十餘翁凡三下之皆奇英國公病左癱不語气上壅醫以爲中風用順气祛風之劑弗效翁曰此痰火濕熱所致與之淸燥化痰前後飲竹瀝數升愈國子監丞彭英義勇衛鎭撫王隆亦病此翁皆以是起之新寧伯母夫人病痰喘徧身腫痛進諸流气之劑弗止魏國公子年八歲病哮喘夜不得寢喉中作拽鋸聲醫日用抱龍丸轉加失音公皆與瀉火淸气之劑愈或者疑請其說翁曰人𨿽有老穉而諸气賁郁肺火之發則同第脈候有衰脆藥味因之有小增損耳忻城伯素有痰疾嘗出墜馬舁歸不復省事醫用理傷斷續之藥翁笑曰此𨿽墜馬寔痰發之故與之降火消痰已而愈武靖侯夫人病周身百節痛又胸腹脹目閉逆冷手指甲靑黑色醫以傷寒主之七日而昏沈皆以爲弗救翁曰此得之大怒火起於肝肝主筋气盛則爲火矣又有痰相摶故指甲靑黑色與柴胡枳殻芍藥芩連瀉三焦火明日而省久之愈故太平侯病膻中痛喘嘔吐酸自云臍上一點气上至咽喉如冰每子後申時輒發醫以爲大寒翁曰此得之大醉及厚味過多子後申時此際相火自下騰上故作痛與二陳湯加芩連山梔蒼術數服愈戶部主事吳潤病頭眩兩耳鳴如屯萬蜂中甚痛心撓亂不自持醫以爲虛寒下天雄矣翁曰此相火也而脈帶結是必服峻劑以刼之急與降火升陽補陰之劑脈復病愈姚光祿女年十七病潮熱醫以爲瘧治之加寒戰血崩又以爲虛將補之翁曰此熱入血室所致先與小柴胡湯再與承气湯微下之去紫黒瘀血數塊愈吳檢討子年十八病眩暈狂亂醫以爲中寒已而四肢厥冷欲自投火中醫曰是當用烏附庶足以回陽翁曰此心脾火盛陽明內實用熱藥則不治彊以瀉火解毒之劑三服愈耿祭酒病頭暈翕翕發熱淅淅惡寒醫以爲感冒用甘辛發汗之劑汗出不止腹滿作渇讝語發瘢醫又以爲中暑翁曰此非一時寒暑可致乃積濕熱在足陽明太陰經中故疹見與除濕熱補脾胃瀉陰火之劑愈南昌知府王詔病筋痿給事中徐峯病气痿皆爲醫所誤翁一以淸燥湯起之至於飲食勞倦之疾世醫率以爲外感而得翁起之者尢眾不能悉記也翁年下孫太傅一歲精健亦略相等活人之心日甚一日每乘欵段從一童子走東西應都人之請𨿽雨雪早暮不自卹都人日輦金輿幣以謝門下而翁亦未始以此介意焉初楊文貞公家有孫病痘寒戰嘔泄蔣院使用文以爲不治或薦翁翁時尙少診視之曰無傷也與藥一粒而效文貞素重蔣者終閟其事不以告人禦史錢昕夫人病惡寒日夜以重裘覆其首起躍入沸湯中不覺醫以爲寒甚翁持之曰此痰火上騰所謂陽極似陰者非下之火不殺下經宿而撤裘呼水飲之旬日气平乃愈給事中毛宏病傷寒汗已不解醫與之補劑補旬日病大作盜汗唇裂將邀他醫而誤召翁翁曰傷寒無補法此餘熱不解與芩連山梔石膏之劑一服卽愈此三事非目擊然人有誦之者故附載之

論曰近世有儒名者立說斥東垣丹溪之書爲不足觀曰二家動引素難猶儒者動引唐虞三代何益於事噫爲此言者亦悖之甚矣唐虞三代之治術豈誤人家國者邪患人不能爲耳然人𨿽莫能爲而猶幸其在口也若禁之不言則豈復人理也哉宜乎橘泉翁之不獲遇也迹此觀之世之抱古道而不獲遇者豈特翁邪

謝節婦傳

謝節婦金氏休寧人幼慧而貞父曰尙邑之名士也愛賢節婦不欲以妻庸碌子年十九以嫁里人謝徳琛徳琛故賢者節婦相之事其舅隠君士祥父姑孺人朱氏甚孝舅姑以爲得婦私相喜曰吾屬老無憾矣居六年而徳琛死節婦年二十五一男子功振才五歲一女子蘊玉才三歲節婦痛夫之早世抱孤子女欲自剚則又心語口曰一死固易易而舅姑老無畢飬者是吾得夫而忘舅姑也遂去塗澤服布衣日羞甘旨以奉二老人至織紝紡績以營滫瀡具舅姑安之時節婦母孺人尙無恙憐其早寡也將攺適節婦以情唁之節婦泣且對曰妾爲未亡人所以不卽死者以舅姑老而子女穉今乃奪其志豈其意哉卽引刀斷一指以自誓流血淋漓家人相顧失色裏中亦嘖嘖嘆息曰烈哉金氏女未幾舅得風痺疾姑亦老病日呻吟於牀節婦共飲食湯藥惟謹已而相繼捐館節婦親負土襄事引兩孤子女晝哭於墓夜泣於祠聞者爲之揮涕不能已居孀四十三年節益勵婚嫁其子女無失所者有司以事聞詔旌其門曰謝節婦今七十有五歲矣康彊尙未艾而功振之子恭舉進士爲刑部主事有賢稱人以爲節行之報云

論曰歷代之史紀載君傳載臣世家載諸侯而書與志載事惟忠義烈女表而出之不以雜諸傳中蓋以系家國之不幸而垂大戒也若謝節婦豈獨名其一鄕者哉女之不可更其夫猶臣之不可二其君也予承乏太史氏且於節婦同邑知其事也詳故特爲立傳以警夫世之爲人臣妾者

石鍾傳﹝石鐘山在湖口縣詳見東坡記文縣人武庫郎中王君恕嘗讀書山上僧捨因錄古今題詠爲集請予傳之以備一體﹞

石鐘字以聲九江人其先莫知所從起或曰唐處士洪宋處士介皆與同祖然失其譜牒不可考矣鐘爲人其中空洞人莫測其涯涘然與人不立崖岸望之有巖巖气象少有聲彭蠡間每時立湖口■﹝口畫﹞然長嘯風起水湧可以起棲鶻而驚蟄龍有誚之者曰子不聞典午氏之言乎夫鐘扣之鳴鍧訇闛鞈人不以爲異也若不扣而自鳴人孰不以之爲妖邪子之鳴也亦將不扣而自鳴者乎鐘嗒然不應人或號爲無言公鐘所居在蒼崕絕壁下其前怒江瀧然人迹罕至元丰中東坡蘇子自齊安將適臨汝以連山筮之得艮之渙其繇曰山之下風起於沍水漾於渚有聲洸洸在修曁阻蘇子投策曰今之夕其將有異聞乎夜乘小舟入湖口聞有聲自西南來上拂寥廓下滿林壑或噌吰然或寲坎鏜鎝然心異之因擊楫大呼曰吾聞之凡物不得其平則鳴水之無聲風蕩之鳴其躍也或激之其趨也或梗之其沸也或炙之斯人也其殆善鳴者乎時月明如晝鐘方側立江漢間四顧若無人蘇子揖而進之曰子非石以聲乎予慕子久矣鐘笑曰聲聞過情君子恥之走不肖範形於天地之洪壚而浪迹於此吾子不鄙而辱臨之喜過望矣願爲金石交議論風生各詫相見之晚明年蘇子還朝言於神宗曰九江人石鐘者山澤之臞也自顧壁立萬仭使人望之巍然而下視培螻丘垤眞無足當其意者然其靜也淵渟其動也風行其自守介然而不與易其處久確乎其不可拔也陛下誠能封之以鎭一州則柱石巖廊可以屹中流之砥柱矧陛下功徳兼隆方將求鍧訇闛鞳之聲以鳴國家之盛顧乃使之鳴不平於荒江斷岸之濵非臣所知也神宗然之卽日下詔拜侍中升州節度使封聞喜郡公使禦史巫士仁持節以往士仁道淮入泗泗濵人有符磬者浮沈洲渚間人號爲無賴子然其先世嘗有貢於舜廷及從孔子於衛者磬失其業至是來見士仁士仁羅致之舟中與語大說因叩鐘之爲人磬曰鐘體重厚塊然一武夫耳是烏足辱召命磬不佞先世佐虞夏有功不幸而流落於此君如不棄登磬於庭磬能波流風靡而不失身上見磬必喜磬誓與君同升願勿外也士仁良是之抗疏以磬語聞詔載磬與俱歸至汴入對上果說以爲恊律郎日與伶人侍上燕樂遂罷鐘不復召鐘聞之嘆曰天賦吾以風流之資乃終老於巖穴而不克致身東序刻勲景鐘命也遂學長生吐納之術以終

史官曰古語云秋霜肅而丰山之鐘自應蓋言君臣相遇之不偶也豈不誠然乎哉夫以鐘之才可謂實厚而聲洪者矣顧乃抱遺響以長終而硜硜然隨波逐流如磬者進用宋之爲宋如此嗚呼士仁尙何責哉

滹源先生傳

滹源先生姓韓氏名士琦字景璉世家繁峙滹水上晚自號滹源耕叟學者亦因號之先生早孤能自立篤行好學永樂庚子以詩領山西鄕貢累舉進士不第初上禮部聞母病卽棄去同事者譬畱之終場先生不可曰人之爲學所以求忠與孝耳忍忘其親尙望其忠邪卒去之終母喪正統丙辰始上太學久之授刑部主事出錄畿內囚還署郎中景泰庚午擢陜西按察僉事監收三邊芻粟近邊好水川勝國固原州地也恆苦敵鈔先生請而城之設守禦千戶所兵民至今賴焉用巡撫都禦史耿公九疇薦升副使天順丁丑春分巡闗南有寇號定山者聚眾萬人反據洋涸二縣僣號建元四出侵暴將窺漢中遣僞使發書約戰先生斬使焚書督守將吳都司殄滅之吳懼不敢出以無兵辭先生卽出令招募得敢死士幾千人馬五百疋以授吳遂敗其眾獲定山送京師釋其脇從一方帖然耿公將上其功先生固辭止之癸未入覲力請致仕歸時年六十八耳繁峙亦邇西塞嘗有戎警或勸他徙者先生謝曰吾仕而與兄弟違有不得已者今乃以避患而逺吾兄弟吾何心哉以今天子登極恩晉階太中大夫成化丙申自作壽藏以書告其壻周太史經俾狀其平生以求銘於是先生壽八十二矣識者皆嘆其達云子儒以鄕貢進士知深州有治迹

史官曰人固難知也予聞之周太史云先生在陜西十三年時玉山周銓爲按察使以气雄人先生當其豪辧時靳不出一語俟少間卽出一語銓爲之斂服或不得間卽終不出一語待其自悟休居十五年手不釋卷兀坐一室中𨿽有大閧不起問或遇子弟入見熟視久之非可語者亦竟不問此其人類乎巽訥無爲者與及觀其不終試以省母病城西徼而不避難平闗南劇盜口不言功年未七十而引謝篤兄弟之好不他徙以避冦則又疑其非大勇者不能也噫人固眞有難知者哉語曰仁者必有勇若滹源先生其近之歟

安東縣簿林君傳

君名玙字景玉姓林氏其先居閩之環珠裏大田驛林本閩巨族兵燹中失其譜可知者君髙祖二宣議娶廉氏曽祖二十三錄官娶程氏祖子隆洪武中坐事謫陜之綏徳娶米脂賀氏永樂初內徙河間遂爲河間人父頎娶山西李氏生子女各一人子卽君女卽先少保襄毅公夫人不肖之母也君生而俊偉長身美髯性通敏重然諾幼喪父獨與母居稍長及襄毅公同授書於鄕先生君家再更轉徙益落落不偶乃屈爲河間縣吏藉祿爲養君凡事奉公不茍取予識者嘉其孝再山東博平上其績吏部久之授淮之安東主簿時正統己巳也淮歲大祲而戶部以州縣奏非實責徵愈急安東米當二萬民無所從出君走府哀告得申請罷徵十之七民深徳之曹州李公秉方以戶部郎中來督責聞君言大悟始緩其令巡撫都禦史江夏王公每舉以厲屬縣尙書金榮襄公徵南道淮軍大噪前徒官吏悉亡走知府河南丘陵檄君督夫二千人往逆之或危君君竣事而反民不知擾是歲京城戒嚴詔分遣給事中起民兵於諸州君募安東義士三百人器械悉具又督造戎衣三千費大役繁則語民曰汝曹享太平之日久不於此危急出財力以親上於心安乎皆不勞而辦景泰攺元自督餫艘入京旣還都禦史耿淸惠公來鎭撫兩淮選於眾得君俾招安流移於白洋河及鳳陽諸處民從而歸者甚眾君請辟荒田以處之事下君借牛具於大家而官給錢鏄凡開田三千餘頃辛未再督餫艘還以安東儒學久獘募而新之三載王公課其績爲淮安屬縣最時淸軍行河及一切縣事上官皆以委君令丞不復預由是多忌之者君考績行渡淮而王公復還君安東時典史錢唐黃鎭署縣疑有他遂構上君不法郎中姑蘇余侃理刑於淮置對再三君竟得白而鎭以受賕除名鎭語頗侵侃以及王公侃懼乃發君及鎭皆詣京民走部使者請畱君日數百人後法司不省將兩罷之君曰官外物不足惜惜者名不可污也命諸子擊登聞鼓狀事未決遇英廟復位恩釋致仕君還河間葺故田廬於城南小柴村敎諸子長者耕少者讀怡然自得一鄕之曲直多請決焉君是是非非不茍徇凡事之合義者卽倡爲之里人大服惡少屏迹君喜讀朱氏禮尢善灰隔塟法天順中朝廷遣使塟先祖尙書公張夫人君相其役成化初先婦翁華蓋殿大學士李文達公塟父今文淵閣大學士壽光劉公塟母皆禮君爲之己亥秋先襄毅公捐館不肖解官南奔時君已得疾彊與之俱庚子襄事疾益甚乃謂不肖曰老病殆不可起願得子文以志我因再拜不敢辭且先撮其大者爲傳奉以視之俾無憾君生永樂乙未秋七月十九日配髙堂張氏處士玉之女慈淑勤儉佐君起家子男五人長芳少與不肖同學家塾旣長亦以急親之養就祿有司授淮陰驛丞次茂早世次英河間縣儒學生累赴秋試弗利次華次槁亦早世次蕃女一人適故東安知縣汝陽侯庸之子邦孫男六人九經九思九疇九章九成九淵女三人俱幼不肖聞之晉陶靖節處士宋蘇文忠公皆拳拳於外家世稱其厚𨿽孟嘉程仁霸二老者有政績陰功自足名世然靖節文忠之文亦足以發之故愈久而彌章也若我舅氏官不甚顯適類孟程政績陰功亦無與讓獨不肖聞見寡陋不足以盡長者之行文詞猥瑣不足以振長者之名其視靖節文忠可愧也哉

長史程公傳

公諱通字彥亨其先自歙篁墩遷績溪程裏再遷坊市祖平素業儒洪武初以鹽法坐系禦史廉其非辜諭其旁引眾人則可免平起對曰某不幸爲人所誣而又誣人欺天矣寧以身待罪禦史嗟異竟謫戍延安有同謫而旅死者平遣子負遺骨歸其家其家以貧故不納又買地塟之伯父以忠洪武庚申用人材舉知潮之程鄕縣有治迹父以誠尢以孝友聞初以忠子泰將省父程鄕以誠與俱中道聞以忠得罪被逮且瘴作偕行者訹泰反走以誠大罵曰汝父坐事正當捐生赴救捨之而歸獨何心乎遂徒步直前旣至而冒瘴死聞者悲之公少有至性又得家庭之敎動必尊禮嗜學不倦鄕先生奇之年十四補縣學生二十二以貢入太學時洪武乙丑也丙寅聞以誠喪免歸徒步過嶺迎柩還塟塟已廬墓下三年哀慟毀形妻子至不相識戊辰復上太學時平已老公上書言臣壯而無父祖猶父也臣祖老而無子孫猶子也更相爲命今邊徼戍卒如林顧豈少臣祖者辭極懇切書奏髙皇帝憐之而持其章不下私命兵部驛召其祖旣至乃並召公東西立玉階下顧公曰汝識此人否祖孫相持哽噎不能仰視髙皇帝嘆曰孝哉若人命兵部除其籍驛送平還鄕庚午秋公以尙書舉應天府鄕試時遣諸王將兵行邊以封建策諸貢士於廷公所對稱旨親擢第一授遼王府紀善辛未從王閱武臨淸壬申從之國遼西時王府未建以祖喪免歸復廬墓三年服闋復任未幾髙皇帝上賓庚辰從王渡海南還辛巳進左長史明年始從之國荊州公悉心輔導王敬禮之凡一國之事咨焉府中有衛士紀綱者用詗事得幸公每召而笞戒之會文皇帝舉兵靖難遣人至荊州公艸上封事數千言文皇帝旣正大統紀綱者以入賀畱侍歷官錦衣指揮使被顧問因乘間及封事遂有詔械公詣京師簿錄其家公旣死家人發戍邊又下績溪簿錄其家得觕田數十畆遺書數十百卷牯皮數張黃希範洪武末先出知徽州府雅與公善至是亦爲衛卒所捕並籍其家同赴京師而績溪程姓最眾幸使者仁恕罪止一房余獲免焉初遼王雅重公命圗其像又錄其世譜親爲贊之後十年公異母弟彥廸以事至荊州王召見之語及舊事曰汝欲見汝兄否彥廸頓首不知所對王出遺像示之彥廸哭失聲並請其世譜以歸永樂中有仇家欲訟之者適彥廸他出家人懼而焚其像獨遺其世譜云公初讀書卽厲志聖賢之學居常恂恂如有弗逮至臨事則毅然莫能奪故所立如此爲詩文不求異而主於理然辭气超越專工者反不能及有稿百餘卷悉毀於官

書濟寧王翁事

予過濟寧同年友按察副使淮人石漢卿爲予言州人王士能年百有二十歲近朝廷遣使徵之因同入城訪焉所居城東僻處老木深巷人迹罕至士能居敗屋中閴然終日鶴髮被領面如童子少婦神完气和與客言率靜坐寡欲之說坐久瞑目閉息曰僕老無能爲朝廷過聴而召之僕豈知道者但習靜已久近乃日與人接大敗吾事矣予問元末國初事曰一身之外皆非所知也時舟行急不暇盡扣而還道聞漢卿及舟人言士能海州人生元至正甲辰迨今成化癸卯實年百有二十歲其寓濟寧亦六十年矣士能少慕養生之學不授室不飲酒食肉走四方求之不獲乃入蜀廣聞雪山有異人投之見老人被一氈衣臥深洞中石牀上長三尺餘耳目口鼻手足皆類小兒士能禮之不答自爲執役左右老人不飲食坐側一袋所盛類幹麫之狀饑輒取啖之渇則手掬飲澗水一二升士能執役數日所賫米盡跪而乞食老人分袋中物與之苦澀不能下咽士能難之自去拾山果野菜以濟饑居三年老人憐其志勤苦忽曰吾語子道子得之宜出山非其人莫輕授也士能去雪山後事不可知其來濟寧濟寧人不知其有道也後稍稍知之竊俟其所爲蓋久絕煙火食惟日啖棗數枚或菜數莖飲水少許而已始以爲異濟寧衛指揮王宣亦海州人往扣之大駭曰吾上世有叔祖實名士能聞先祖言好道出家不知所終翁其是乎所言家事皆合自是日往候之郡人時有所饋皆拒不受會宣有同任欲往授其業者士能望見曰爾聲妓滿前日事妄作非吾徒也謝之其人大慚乃上書言狀朝廷下山東守臣俾乘安車入京且令宣侍行噫上古之人率以百二十歲爲壽之常世降俗下人少斵喪其天眞壯馳騖於聲利而老不知止死且弗悟其弗壽無足怪者若士能固今人之所異而古人之所常也傳曰人皆可以爲堯舜又曰塗人可以爲禹然則今人以爲異古人以爲常者又何止養生一事而已邪

兵馬副指揮蔡公傳

公諱誠字彥實別號信庵姓蔡氏髙祖而上居鳳陽之定逺世以積善聞曽祖茂益好善壽八十有六人謂之香林居士祖思中國朝永樂間徙北京亦壽八十有六以髙年受束帛之賜父景瑞嘗刲股以愈父疾人謂之孝子壽七十有五其配王君實生公气體丰腴見者知爲福人其性好善絕類先世其事親孝亦類其父蓋不爲髙節奇行而持家敎子篤友義樂施予名讀書者或有弗逮成化丙戌春長子震選尙淳安長公主爲駙馬都尉公以恩例受封東城兵馬副指揮富貴赫然動一時而公居之益謙無異平素惟時以淸愼戒駙馬曰祖考之蔭朝廷之恩不可忘也姚文敏公愼許可亦稱其不驕不肆不屈不抑適乎禮之中蓋駙馬成禮時文敏正在禮部目見公之爲人故志公之墓以爲得父道殆實錄云公年四十二以辛卯夏四月己未卒卒時駙馬方持節之四川冊封諸王不及見旣還號踴幾絕奉公塟都城東北其地曰西湖渠喪祭盡禮人又稱其孝曰蔡氏其弗匱矣乎公配南昌王君生二子長駙馬次升女二長適髙鉉次適寧晉伯劉福孫男七長遇錦衣衛百戶次逺次還次遵次遒次達次遜孫女四長許聘保國公之孫朱鏜駙馬旣貴以公主恩錄其子遇娶成山伯王鏞之女而升鉉曁升妻劉之父達皆傾貲助邊爲義官族益盛

論曰自古帝鄕之人多貴顯謂之從龍恩蓋地靈使然不獨系其人焉蔡氏居鳳陽甚久中徙北京歷髙文兩朝百餘年未有顯者𨿽其先世多壽考疑不足以盡之蓄而未發以集於公乃得奇男子聯姻帝家以振其宗與開國靖難公侯子孫等非其地之靈基之於先而克有是哉若積善獲報理有固然則不待知者見之矣

冰蘗老人傳

老人姓鄭氏名晉字孟端世居歙西貞白裏之雙橋代有聞人而莫盛於師山先生老人之曽祖子初蓋嘗從之學易傳子曁孫皆樂義好善至老人益充大之所學益有名而寡言語薄滋味一以淸儉自持嘗出遊吳楚之交遇名山勝迹必登臨舒嘯友其賢豪相與歌詠懷古以適其所適有竊窺之者曰豪宕人也畱寓久之則幡然曰吾將省吾親與吾羣從倡酬於淸泉白石間重力者挽之不可則又有竊窺之者曰是豈豪宕人哉或曰是知其一不知其二者吾聞其人嘗以冰蘗自名冰言其淸蘗言其苦也世之人惟不以淸苦自勵故汲汲然自殖以爲富自逸以爲樂至於顚頓委躓而莫之返也若老人者其知此矣殆無施不宜而又何豪宕與否之足云老人有從子亦敏而文嘗以唐白樂天宋王素儗老人者或聞而疑之予曰不然樂天累刺大州位宮傅乃有飲冰食蘗之句達而淸苦者也素以宰相子典州郡所至有冰蘗聲宦而淸苦者也是固疑其不倫也然達而不以淸苦爲事則貪宦而不以淸苦爲事則荒公論可畏也老人則何畏之有非達非宦而始終以淸苦自諭將孰驅之哉夫置之玉壺則其寒可以鑑人歸之藥笥則其味可以愈疾是二物者𨿽微而實有可貴者存焉老人之志始出於此惜其終處嚴穴不得少試其品藻利濟之施而年且七十矣所著有冰藥稿若干捲予不及識其人誦其詩而獨聞其髙尙甚稔則臨風擊節爲之辭曰惟冰之淸兮惟蘗之苦兮樂哉若人多爾祜兮又歌曰惟蘗之苦兮惟冰之淸兮媺哉若人百斯齡兮三歌曰孰淸且苦兮惟冰蘗兮毅哉若人子孫之則兮會有請予言以壽老人者因撮客語爲之傳吾聞老人甚康彊才思益不乏好天良日攜童子數人坐雙橋之上酒酣气振以杖扣石取予詞而歌之或從而和之以獲附冰蘗之稿而傳焉又非幸哉

棲蕓先生傳

棲蕓先生姓楊氏隱居鄞之鏡川裏鄞人無少長皆嚴憚至不敢姓之第相謂曰棲蕓先生棲蕓蓋其所自號也名範字九疇其父曰頥正先生亦鄞之耆儒嘗慧先生曰是必世吾學者先生性荘毅丰顙偉髯望之若神人𨿽盛寒暑衣冠皆有常度學力所到自信不疑永樂中有巫稱龍神逺近爭迎致之官不能禁先生作文諭之弗戢遂親往捽巫首蒲伏於地時方擁巫拜者百餘人皆相顧愕眙散去楊氏在勝國爲碩宗中蕩於兵燹至先生數益奇乃授徒裏中其徒亦往往尙气節不落人下見而知其爲棲蕓弟子也初四明之學宗慈湖彌久不衰若司訓洪敬道舒仲權徐公義曁國子周程僉憲黃潤玉皆表表者先生少師敬道長友禮潤玉而又請益於仲權公義其學益振蓋自六經諸史百家眾技無不涉獵卒歸宿於一心故所自立如此洪武初至京師鄕先達太史傅恕晉王傅桂彥良愼許可與之語奇之曰差役中乃有斯人邪明守鄭珞鄞令張鐸歲時率往候其廬問政得失晚更號思誠叟年七十有八而卒卒前一歲自爲墓志所著述有四書直說道統言行錄棲蕓稿若干捲

史官曰棲蕓先生負用世之才而卒老死巖穴豈其本心哉然先生諸孫若吏部侍郎守陳應天尹守隨翰林侍讀守址工部主事守隅曽孫若湖廣憲副茂元進士茂仁前後以其遺經顯於時魁元相望簪紱競爽其文行焯焯類有先生之風先生亦固自知其有今日哉古仁人志士不克自見者必有所托以盡發其平生不徒終也若棲蕓者非邪

孝義汪處士傳

汪處士思義字得宜所居休寧張公山之東北曰鵬源其先出汪王弟戴國公之後自旌城徙石田又自石田徙鵬源十七世矣世以積善聞至處士有至性質直剛毅慕學好古思亢其宗於經史能涉獵務究知其大義尢篤意堪輿家言一主考亭西山不雜於他技與人寡言笑亦無競至不識公門然鄕人事不平者率就決於處士處士喪父宗玄哀毀踰禮廬墓側三年年四十七喪妻黃氏不再偶鄕人益敬嘆曰此孝子義夫也鵬源在萬山中居人一以樹藝爲業鮮知以儒起家者處士獨遣子浩入郡庠朂之成浩果以春秋得科名屢上禮部學益茂行益修遂入吏部銓廷授通判永州府初安成歐陽君旦知休寧廉處士之賢每鄕飲則禮之爲賓且題其堂曰孝義將上其事於朝會召入爲監察禦史不果處士壽今七十有四矣走於處士生同鄕蓋竊聞其徳風甚久且嘗在史氏故私爲之傳

論曰父子夫婦人之大倫而孝義其常也惟世降俗下不勝夫悖親棄婦者之多故孝義重於天下而見者慚聞者駭矣然則汪處士豈獨可以名其一鄕哉表宅以爲政之助貤封以昭善之積固天所以報君子於異時者若汪處士則何心於是哉

孫處士春殷傳

處士諱春殷字士和姓孫氏世居休寧雷溪蓋唐金吾上將軍萬登之裔也曽祖良祖興父忠原皆以行義重其鄕忠原尢雋爽負材藝■﹝氵義﹞川程伯奇氏愛賢之館於貳室因家焉■﹝氵義﹞川之程則宋端明殿學士珌之族也處士爲忠原第二子忠原旣定居■﹝氵義﹞川餘子似續多寡弱獨處士有子八人有孫十有九人頎然壯齡角立參聳課耕貿易爭先亢宗而■﹝氵義﹞川之孫遂大以蕃忠原不偶於仕構一軒以泉石自名業未就緒也處士竭心力作大第收腴田以奉親處兄弟燕賓友列庾貯粟辟塾訓子百用所需咸備無闕■﹝氵義﹞川之人咸嘖嘖嘆異曰克家之子如士和者非邪處士以其先在宋元有霽牕及艮山爽山芝田諸先生皆碩儒注意子弟俾嗣其業而弟春陽士輝質美嗜學一不以家務敓之士輝果以文學名一時蓋處士之所立如此處士初甚馴謹持已伈伈不自爲表暴遇客謙巽而內淵愨如閨閣處子旣壯稍出其長以自見裏有急爲之解紛或弗率則諭之道義皆服無退言𨿽大殖有家而憂人之憂扶孱拯困恆患不及又類古之賢豪者裏東有岐山極幽勝處士晚築室山下號岐隠日坐其中讀易自適而以家事付諸子則又若幽人逸士與世相忘者處士以永樂丁亥二月八日生壽七十八而終八子者存仁存禮存智存信存英存心存讓存澤皆遵遺訓共爨不私蓄婚喪之費公眾給之男婦百口庭無間言

史官曰棠樾鮑先生言古之人有借隠以爲髙有終隠以爲潔若孫處士其知所隠而隠者邪昔者成周之盛鳳鳴於西岐今聖人在上至治邁古安知無鳳鳴於南岐邪吾見處士之子若孫必有文被五采出而大鳴於淸朝者豈終隠而已邪鮑先生不妄人也其言固有徵於異日哉

唐君傳

唐君明達字邦達歙之槐塘人髙祖元元南軒書院山長以徽州路學敎授致仕學者稱筠軒先生曽祖仲實南雄路儒學正入國朝攝紫陽書院山長學者稱三峯先生祖子儀洪武中知興國縣永樂初攺趙府紀善學者稱梧岡先生三世皆有著述而三峯嘗見髙廟於軍中奏對稱旨事載實錄父永吉翁亦名士娶於張年四十始得君奇愛之稍長俾就外傅究知經傳大義而於史律之學尢邃會永吉翁爲人所侵訟被系君時年二十六憤其枉凡五入愬於朝不直不已聞者壯之永吉翁卒旅中君復走京師歸其櫬渡江值風作幾壊舟伏棺吁天俄頃獲濟時嫡祖母鮑庶祖母張繼殞於家君煢然舉三喪無違禮又婚嫁其弟妹三人還其祖業之被侵者十餘處君以父沒不幸竭力養母一錢尺帛不敢入私室下至蔬果魚肉不先供亦不食也君於諸弟極友愛有事資度必相語至夜分或不給分已有畀之人以爲難君直而不壬捷而不露其居鄕是是非非必思與人排難解紛而後已逺近不平者或不之官而之君得一言乃決或兩不去其心恆欲使弱者立枉者伸使有位於時其所施者當益大且逺也尢篤於敎子思以畢其志諸子奉訓惟謹曰佐領戊子鄕薦同知寧波府事曰相舉乙未進士擢監察禦史皆有聲一時君年六十卽位大賓於學七十六受勑封文林郎監察禦史年𨿽髙且貴顯益秉禮執謙無上人之心配汪氏繼潘氏鮑氏陳氏生子男五曰佐曰相鮑出曰浩曰英潘出曰臣陳出女三皆適人有甥矣孫男八曰誥儒學生曰詔曰訓皆克家余尙幼君生永樂癸巳正月廿九日距今弘治壬子壽八十矣猶康彊無恙

前史官曰天之所以與我者豈獨以全其身而已然獲行其志與否則拘於位焉不可必也若隨其力之所至而有及物之功豈非士之願哉吾觀於漢得兩人焉陳仲弓在鄕閭平心率物人有爭訟輒求判正視人猶已而憂人之憂天下無賢愚聞其風而稱之曰陳君徐孺子以南州髙士聘入朝公卿欵門者問政事皆不對至問稼穡乃對知有其身而不與人同憂天下無賢愚聞其風而稱之曰徐君蓋仲弓之學出伊尹孺子之學出伯夷皆可師也予嘗見唐君槐塘上獲友其二子聞其孝友之行甚稔其喜爲人排難解紛而使弱者立枉者伸其志固在仲弓也夫所施者厚則所報者侈其獲恩封享髙壽樂有賢子孫皆世之所不可兼者而備於君之一身豈偶然者哉作唐君傳

程貞婦傳

貞婦名淑端兗山汪伯髙之仲女嫁率溪程永得爲士眞甫之介婦兗山汪率溪程皆休寧名族貞婦生有至性異凡女早喪其母程氏獨與繼母吳居極孝謹恐失其歡一飲食一衣服率身任之不以勞也伯髙恆嘆曰吾有女若是宜得佳子弟乃許其委禽焉久之得永得乃嫁永得故業儒而貧貞婦能安之日夜事紡績織紝濟其乏時士眞甫已捐館畢力以事其姑吳氏處娣姒禦僮僕奉先禮賓悉有條緒坐是永得始出爲裏塾師居無何而永得暴卒於所館汪氏時正統丁卯四月十日也貞婦聞之而哭幾死已乃復蘇奉其姑奔赴手殮之舁歸安厝如禮僅一男生未周月人無不憐之以爲是不能自存宜有他而後可全活也時貞婦年二十五嫁僅五年壹志不貳卻容飾服勞茹苦以養姑姑病益市善藥以進如夫未亡時甚得姑心姑年七十六而終盡賣簪珥以塟無違禮男曰祖瑗親撫敎之俾不墜世業恆抆淚語之故祖瑗奉訓惟謹蓋孀居幾五十年壽七十見八孫益康彊無恙鄕鄰無少長共稱之曰貞婦貞婦相與上有司有司以聞事下核實眾復讙然列狀乞旌其門如令云

前史官程敏政曰祖瑗予族孫也且從予遊而士眞之女適兗山汪令君尢愼許可獨道貞婦事甚核嗚呼未嫁而事繼母已嫁而失壯夫養煢姑撫敎其孤子以至於成人是𨿽奇男智士有所不堪而眇焉一女子爲之無難焉斯固天理民彜不以利害存滅無亦出於巨家碩宗有所漸漬其訓之懿而然邪彼分符治理以弼成敎化爲責而於此乎無所表異風厲其民人乃僕僕日從事於催科理訟間爲職業者獨何心哉獨何心哉

鄭君傳

鄭君者名恆字存良歙之雙橋人也雙橋鄭所居歲久族蕃故又姓其地曰鄭村地有令君祠有貞白裏有師山先生故宅皆其先之顯者君曽大父以孝嘗及從學師山爲歙學訓導號西溪漁隠大父季復父士賢世其業至君尢軒特性通敏士賢爲擇師敎之君亦以亢宗自奮讀詩書務通其大義而刻意孝友旣失其父益竭力養母滫瀡備至與其弟循極相愛每讓其能曰子當力學以爲先人之光吾殖產以佐子未幾循舉鄕進士凡數歲得通判袁州而君業益振產拓用饒門閥一新甲於其鄕鄕人嘖嘖嘆曰賢哉鄭君其孝友如此然君不以有自多更爲淸儉不異韋布士寡言語薄滋味遇事浮靡者心惡之謝不與見然周貧睦族與夫濟涉興俗之事𨿽有所捐費不恡出息而不能償者亦不事苛刻有不相能者或犯君君坦然弗與校旁觀者至相語曰此善人也柰何怫之君早歳倜儻喜出遊覽觀名勝納交其賢豪以自廣晚不復出構一室自處曰靜軒以諷裏族之好競者日以敎子爲事其子四人曰昌曰澤曰祿曰育皆克有立奉訓惟謹祿進補歙學生治進士業君年已六十甚健有女適休寧艸市孫昶昶與予同邑嘗繪君像道君之詳請傳之以爲君壽

前史官曰予每過歙西入鄭村訪諸老故迹求其遺文而讀之未始不深嘆鄭之多賢也若存良君者亦嘗接其言率以爲淳朴人爾烏知其出羣若此哉夫孝友儉勤樂義而尙靜固非有甚髙難繼之節然世之能力於斯者恆鮮焉何哉忽其常而喜蹈其變也吉人君子則豈以其常而易其守哉若存良君之行蓋近之矣顯不以文貴不以爵壽不以術坦坦於於終其身以爲鄭之名士捨今存良君其誰與歸

篁墩文集卷四十九

●欽定四庫全書

篁墩文集卷五十

﹝明﹞程敏政撰

○傳

楊文懿公傳

公諱守陳字維新姓楊氏浙江鄞縣人曽祖浯卿而上世以仁富聞其鄕祖範益好修爲名儒學者號棲蕓先生別有傳父自懲傳其學官止泉州倉副使公之在妊也母張宜人夢星落懷中及生天庭有黑子七如北斗見者奇之五歲卽端恪如成人而才識穎異棲蕓親敎之日記數百言稍長學舉業及爲古文辭夐出流軰四方多傳其程試之文以爲式棲蕓恐其溺此恆誨之曰聖賢之學以愼思力踐爲要博文彊記輔此而已公大有所悟入作致知力行持敬三銘以見志景泰庚午舉浙江鄕試第一人辛未舉進士被選攺翰林庶吉士未幾丁父憂而祖父母相繼卒居喪七年學益邃識益逺天順戊寅服闋授翰林編修預修大明一統志尋被旨授徒內侍監辭不許憲宗卽位以選爲經筵官預修英宗實錄成化丁亥以考績升侍講踰月實錄成升司經局洗馬公每進講必積誠意傅經訓冀納忠以感悟上心一日講武成篇曰魯論稱舜無爲而治周書稱武王垂拱而天下治然後世人主有深拱禁中委政內侍者召閻樂之禍有髙居無爲惟寵嬖艶者啟祿山之變何也蓋舜武之所以無爲者由其舉相去凶惇信明義無一不盡其道皆常憂勞而有爲乃始佚樂而無爲也後世人主則孟子所謂安其危而利其菑樂其所以亡者耳左右聴者竦然至於應制詩文亦舉筆不忘勸戒壬辰選侍講學士校刋通鑑綱目遂預修續通鑑綱目以母喪去公官五品十六年所敎中人已多貴幸凡預敎者率因之以進獨公泊然無少藉有欲出力援之則謝曰我嫠婦也抱節三十年矣乃垂老而攺志邪薦紳往往傳誦其言今上出閣公等六七人被選日侍講讀文華大訓成升詹事府少詹事兼翰林侍講學士大訓篇目多本大學衍義獨事涉中人者悉不以書公曰是何以爲訓撮其賢否得失之故分注一條議者不能奪公𨿽晚未遇而名重一時吏部嘗擬公國子祭酒在廷大臣合詞舉公堪吏部侍郎宜入內閣皆不果用今上登極加恩宮僚始擢公吏部右侍郎初當道猶擬公南京上覽疏取筆塗南京二字其被恩眷如此詔集議祧廟禮官請祧懿祖而以徳祖比宋僖祖百世不遷公抗言禮天子七廟祖有功宗有徳乃孔子之言故凡號太祖者卽始祖必事之以配天若商周之契稷者以功而非論其本統也宋之僖祖及我徳祖可比商報乙周亞圉非契稷比議者徒謂大儒嘗有取於王安石之說而不從孔子遂使七廟之間旣有始祖又有太祖太祖旣以配天而不正南向之位名與實乖豈先王之禮哉若謂降而合食爲非禮則王者旣立始祖之廟又推始祖所自出之帝而祀之固無嫌也憲宗升祔請並祧徳懿熈三祖自仁祖以下爲七廟異時祧盡則以太祖擬商周契稷而祧主藏於後寢祫禮於前廟時享則尊太祖祫祭則尊徳祖各不失尊庶無悖禮議者不能從而公執甚堅蓋有遺恨焉弘治戊申上疏論講學聴政累數百言大略謂陛下禦極以來屏棄珍玩放逺奇衺登用正人聽納忠諌躬閱題奏日勤政務若此不懈可幾堯舜獨臣之愚猶有過慮蓋革故正始猶易持久保終實難若內得弗深外資弗博鋭志少懈欲心漸滋豈能保其始終如一乞開經筵禦午朝聴講之際凡所未明輒賜淸問必待聖心洞然明悟而後已一日之間居文華殿之時多處幹淸宮之時少使欲寡而心淸惑少而理明則得於內者深而出治之本立矣午朝有事者皆先用略節口奏而裁決之大政則召大臣面議未當則許諫官駁正而審行之俾賢才常集於目前視聴不偏於左右則資於外者博而致治之綱舉矣若但如近日之聴日講禦午朝以應故事凡百題奏皆付內監諸臣調旨批答臣恐積年之獘未革而將來之患難測不但如前所過慮而已優詔嘉納諭禮部以三月禦經筵禮部得請並午朝如楊某奏修憲宗實錄以公兼副總裁公念更化初凡吏部有所升黜人必視其忠邪易險願姦爲趨捨故偘偘持議𨿽取嫌忌於同列弗茍徇也己酉再請解部事專史職不許章三上乞致仕始命以本官兼詹事府丞供職史館如故公嘗言古人謂國可滅史不可滅我太祖旣混一卽命儒臣修元史太宗靖難後史官不紀建文君事遂使當時朝政與忠於所事者皆闕略無傳及今猶可補輯景皇帝已復位號而英宗實錄標目猶書郕戾王是宜攺正章疏畱中者𨿽有可傳例不得書乞宣付史館奏未及上而公以十月十八日不起初太白犯進賢占者以爲賢人厄蓋其應云公疾革語其弟守址男茂仁曰吾學志爲君子仕登三品年邁六十斯亦何憾惟上恩厚未能報先棲蕓先生未及封汝曹勉圗報稱以繼吾志諸弟曁男茂元不及訣其以是語之語訖不亂明日端坐而逝訃聞上悼惜賜謚曰文懿命官諭祭塟事後二年實錄成詔贈公禮部尙書又三年以春宮舊恩許錄公孫美璜爲國子生公天性孝友筮仕卽遭三喪竭力襄事不一舛於禮奉母極孝養與丁夫人起家偕老肅雍相成未嘗畜女侍奉巾櫛待諸弟怡怡自相師友公暇子侄環侍循循雅飭無毫髮豢飬之習在京師所居髙坡巷四方來者皆知爲楊先生家敬愛之風燻然被於宦族有宏農之遺範與人交必以義相規而見善如已出體若不勝衣言若不出口至說理論事則毅然不可屈自號晉庵晚更號鏡川同考禮部會試及主考兩京鄕試得人最盛所著述有三禮周易尙書詩孝經大學中庸論孟私抄凡數百卷皆正其錯簡更定其章句詮擇諸家之傳注而傅以己見𨿽大儒之說不茍同蓋晚年屢加刪定未始輕出也於書謂舜典象以典刑一章乃舜命官語非史臣記事之詞古者罪人不孥而漢書引湯誓孥作奴蓋或奴或戮隨其罪之輕重施之也酒誥明大命於妹邦疑明字本封字之誤不然則下文乃穆考文王終不可通大誥今蠢今翼日蔡傳謂今之明日也疑以今蠢今翼爲句言武庚今無知如虫之蠢動今有輔如鳥之羽翼而以日字屬下句猶左傳日衛不睦也於詩以捲耳爲大夫行役者之作謂陟岡陟砠馬瘏僕痡非后妃思慮所及以柏舟爲非婦人之作謂其心不可轉威儀不可選正孔子所謂吾於柏舟見匹夫執志之不可易者也至以鄭衛之詩非孔子所謂鄭聲其辧尢詳大約謂春秋主事當無不載詩主辭當有所擇朱子修通鑑綱目於莽操呂武之事靡不偹載其續楚詞則神女季姬皆斷爲禮法之罪人髙唐賦亦視爲倡家之瀆禮若鄭衛諸篇非刺■﹝搖﹐氵代扌﹞而果爲■﹝搖﹐氵代扌﹞者所自作聖人必不錄之矣其超然獨見多先儒所未及者又有五經考證大易私徵春秋私比等書皆未脫稿雜著詩文有晉齋稿鏡川稿東觀稿桂坊稿金坡稿銓部稿又數百卷閎博精醇兼備眾體成一家之言讀其文可知其人公弟舉進士者三曰守隨廣西按察使曰守址左春坊左諭徳曰守隅工部貟外郎子二亦皆舉進士曰茂元山東按察副使曰茂仁刑部主事公墓在鄞之玉堂洞山

論曰儒者心學之失傳久矣其上工訓詁以爲髙其次競辭章以爲奇又或以天資用事而能隨世以就功名斯已矣四明自慈湖楊氏師象山東發黃氏師考亭皆卓然知體立用宏顯微不二之義學者尊之若頹波砥柱而棲蕓實嗣其傳至公益充大之蓋其始則抱遺經以求聖人於言表而不以訓詁辭章爲能故其持己律家居官接物視老壯如一日而不少肆其子弟皆謹禮守法不屈於不義而以古人爲可期也夫學術有得於一心則尊之而不爲泰棄之而不爲損擇之精守之確終吾身而不變此所爲儒而世往往以迂左目之皆孟子之所謂失其本心者也公晚遇明天子將有柄用之漸而阨於老不能究其經綸逺大之業使儒效暴於天下豈非斯人之不幸哉

僉憲楊君傳

君楊氏諱太榮字崇仁其先居湖廣麻城至君髙大父徳言元季爲統軍萬戶有事於蜀因家酆都曽大父繼祖大父文興父宏道仕爲邑之訓術通諸家負識鑑嘗幼異君曰此子當不凡遣入學爲生徒而朂之君果穎出流輩業精行成思亢其宗以天順丁丑舉進士酆都邑陋僻國朝舉進士實自君始君爲人剛直而宅心恕每思爲有用之學故遇事可不可卽勇持之未始以人言自沮也筮仕大理評事所讞獄必反復參驗得其平而後已時廬陵王恭毅公長大理愼許可更官屬十餘人獨才君可大用值有詔大臣各舉所知者公卽以君名上升江西按察僉事江西民嘩訟繁君治之不勞而辦嘗行部九江寧縣盜猝起攻陷郡邑殺將吏眾相顧愕眙計無所從出君不動曰是惡能爲徐授策甲士躬督之與格大蹙其眾擒其首羅萬珪及黨與三十人未幾盜復起九江君馳往掩捕之擒其首舒原一及黨與七十人南昌丰城爲萬珪餘孽所苦君戒指揮王鏞宻捕獲之凡五十二人由是所部帖然無敢倡亂者南昌有權貴人被盜其壻誣仇家數十人君察其狀盡釋之眾危君君毅不顧曰某不能以民命附勢也久之眞盜出危者皆愧君建昌豪民楊洪三武斷鄕曲以盜誣朱槐等二十八人死且半君辧其誣而寘豪於法闔邑稱快九江衛百戶田春與巡捕指揮李貴不相能貴知禦史金忠素刻嗾盜引春春不勝榜掠誣伏君獨疑之以白禦史石玉玉視案曰成矣時多憚金無敢爭者君卽日上其事事下立雪春等十七人聞者壯之君旣以洗寃澤物爲己任不能復與人媕婀遂大忤權貴人以成化甲午致仕去去之日吏民數千人乞還君當道者方謀所以處之而君有決志不畱矣君歸蜀鄕人莫不髙其節然君亦不能恝然忘世凡鄕人孤弱而爲姦媒理直而爲暴令所錮者君必爲言上司曰某也寃某也橫其言一出於公上司亦敬聴之寃者得不死而橫者斂迹君事親孝一第後卽有父喪哀毀盡禮家饒於貲而喜施賑窮濟涉揮所有不吝君在江西貴溪髙都憲上達嘗贈之文稱曰偉丈夫其歸也南昌張太史廷祥大書其行捲曰林下一翁而序之兩公亦近世聞人其言殆可徵也

論曰世率謂刑官少仁故多不利其身與其後者是大不然刑所以輔世之治而濟夫仁者非以示厲也彼寃者釋而暴者伏其辜皆仁之用而謂刑官少仁何哉刑官少仁固系其人而豈先王制刑之意哉若楊君爲刑官中外十餘年所全活旣眾而又進退以之亦求不失其本心而已然壽終名完而有子世其業將充拓而光揚之利孰甚焉吾愳世之論刑官者怠於仁以爲利而弗之省也故爲之立傳君以弘治甲寅八月十六日卒年七十有三子六人孟琦陜西華陰縣丞孟瑛舉進士爲刑部主事其言議操履有父風孟琳陰陽學訓術孟瓊孟瑤孟瑜

徐處士傳

處士徳賢字孟明姓徐氏蘇州常熟人其先所居曰邵捨墅曽祖程元海道萬戶祖恢祖又遷漁梁至正末嘗集鄕兵捍閭裏里人賴之別號春軒工艸書父舉生三子處士其季也處士生卽秀頴不與凡子伍丱角入鄕塾日誦千言自經史百氏書率能通大義又以餘力通陰陽醫卜之學稍長從三山陳元圭專受春秋將卒業而天兵下姑蘇乃挈家避難邑城事大父母父母愈力涉險茹辛凡數年大父母父母相繼去世亦不敢以客喪廢禮旣而常熟失守復徙郡城𨿽顚沛中所與逰必一時名士吳元年始還漁梁顧兵燹後業以中圯處士恆心語以亢宗爲志計日規措不遺餘力務使毀者完逋者復敝者新門閥再興而自處泊如也時鄕先正思庵吳公猶未有名處士首禮而友之文廟靖難初郡邑洶洶無錫莫氏黨裔有乘時剽刼者或謀於處士處士力沮之曰我輩非有官守第率子侄保田廬以俟命可也其髙識逺慮一時老成人皆莫之及永樂中悉以家政付子訥曰吾老可休矣自結廬於所居西偏榜曰靜庵庵有山石花竹之勝處士日徜徉其中客至■﹝氵龠﹞茗嘯歌竟日忘倦歲丙申十二月二十有五日卒卒之前二日呼訥曰吾平生無過人處惟肯攺過喜濟人取予之間不敢悖義持是以終吾身猶懼弗克汝能體此心以不忘先訓上師古人吾目瞑矣言訖沐浴安寢明日又召兄子言保族宜家之道亹亹不少亂及晡而逝享年七十有三配鄒氏有婦徳佐處士起家婣■﹝尙阝﹞稱之一子卽訥一女適錢慈有孫八人愼愷悌懷恜懌悛恪恜正統丁卯鄕進士歷古田長寧知縣恪成化丙戌進士歷工科給事中湖廣左參議河南右參政左右布政使今都察院右副都禦史奉勑巡撫河南女孫三人適錢恱者以節聞詔旌其門曽孫二十有一人綿純紌綬紀縉維緗■﹝徽﹐糹代彳﹞績緯縝組綎練綰緇縜統■﹝糹舟﹞絳綬成化乙酉鄕進士歷石首永城上杭知縣玄孫四十有二人璠瑞璹琨瑕瓉瓔璣璨珙琥瑤瓘瑚琨瑕瓉瓔璣璨珙琥瑤瓘瑚■﹝王扁﹞玭環璪琢瑢琳璥瓌餘多未名者自孫以下用發廩賑饑授義官者五人爲儒學生者三人處士墓在南沙鄕敬眞裏漁梁溪北之源於是塟七十有六年矣弘治甲寅以恪上績恩制贈處士通議大夫都察院右副都禦史褒寵有加玭環璪琢瑢琳璥瓌餘多未名者自孫以下用發廩賑饑授義官者五人爲儒學生者三人處士墓在南沙鄕敬眞裏漁梁溪北之源於是塟七十有六年矣弘治甲寅以恪上績恩制贈處士通議大夫都察院右副都禦史褒寵有加

論曰儒先謂天報善人之後莫大於賢不肖而世乃以貧富貴賤爲言舛矣若徐處士者以眇然一儒生經世亂而不棄其身於他業不狎其身於非友不污其身於狂僣可謂有君子之行矣要之際興運而中起其家子孫曽玄積久彌盛至六七百指其間出而顯者爲名卿次者爲良吏處者爲義士而女之有歸者爲貞媛謂非天之報善人而致其後之多賢若此哉況貤封之峻廟祀之丰而富貴兼之者哉處士子都憲予同榜進士嘗竊聞履善之祥故輒爲立傳然書處士而不以贈銜系之者重其徳不以爵用比於漢徐君之例云爾

前鄭州守洪公傳

公諱寛字有約姓洪氏世居徽之歙縣之永楊裏其先曰龍圗閣待制贈少師中孚顯於宋族大以蕃人姓其地曰洪源公曽大父楚善大父宋顯父懷徐母江氏其徳善之詳並見公所編洪氏世譜公生九歲卽選補府學生治戴記淳實淵穎不妄言笑人咸器之以景泰庚午領應天府鄕薦屢試禮部辭乙榜卒業太學遂以成化丙戌入吏部銓授湖廣桂陽知州州當狪獠破刼之餘公爲剏驛堠作市區禁侵暴勸分備荒民漸復業桂陽古府治有縣附郭國初以州治縣以府治爲倉民弗便公言於朝請復州治經畫規措不數月告完而民不擾方迎父就養居一年以憂還辛卯服闋攺河南鄭州時剏藩府於汝寧浚漕河於黑陽山立會府於開封徵夫役千六百餘人使者旁午公懇言州狹民勞免其半癸巳歲大祲奏免三分又請發陳麥一萬石與官粟兼濟庶危急可拯巡撫都憲武進楊公亟善之下其事諸府民賴全活甚眾賈魯涇及白婁河歲病民公築堤捍之而患息州城壊不治公董葺之成加壯焉汜水古崤闗議者欲革之公言崤卽虎牢古險塞時平固無所事守若卒遇歲饑盜出不測其孰禦之故愚以爲不革便卒存崤闗公治鄭久民感服其惠威莫敢犯而鄰境陜汝諸州訟不決者亦請於公誠下孚乃一新其學宮刻許文正公大學要略諸書廸諸生又新鄭大夫子產之廟以風其鄕人州民李慶家蠶簇巨繭成衣襟袖悉具而民間駒犢多雙生者人以爲公徳政之應巡撫都憲江浦張公請旌異之山右原公請以爲鄖陽知府命未下而公以疾解組歸矣公晚歲益端居不入城府合曽祖而下十六支萃居一門內外有規歲序有燕周卹有等里人有事亦相與就質焉成化丁未十一月二十六日卒壽六十有二妻汪氏先六年卒子四人長達克家不仕次廸禮部司務次逺成化戊戌進士歷知莆田浚交河三縣有聲今以監察禦史蒞事南京次通府學生孫十人長儒次偉次休次伊次俸次儉次價次修次俶公墓在淸泰裏河塘上鳳山之陽

史官曰古循良之臣譽興位隆若西京之世所書者蓋甚眾也洪君治兩州有惠政爲聞人而不克究其志以老何哉然有子能世其經拓其顯揚之業而大之人以是知天之報施善人固有在彼不在此者予故取而傳之非直以慰公矣將使夫爲善者無懼焉耳矣

汪節婦傳

汪節婦陳氏名鼎徽之祁門人其父曰偉人與同邑汪仕政皆名士故節婦在室已能受姆敎爲賢女年十九聘爲仕政子軫妻汪舊族而仕政又振之節婦能事之盡禮嚴奉其條約舅姑安之曰得婦如此老復何憂哉其佐軫養父母尢力至於處婣■﹝尙阝﹞供祭燕禦佃傭斬斬有緒人率慶軫軫亦以自慶踰年生男奉以見舅舅大喜小字之一孫定名曰鐸吾將望其多似續以振吾宗也再踰年而軫遘疾不起疾革時略無一語及節婦節婦號慟幾殞者數四有老媼勉之節哀則泣告曰吾夫屬纊之所以不及我者知妾無他也吾何用生爲聞者亦爲之灑涕旣服闋節婦始年二十三舅姑少之微使人相風則大哭曰我何人家女爲何人家婦而敢以此相侮哉不當卽死以從吾夫於地下爾風者乃不敢復言節婦奉舅姑視夫存時益謹謝膏沭勤女紅日抱其孤兒茹泣曰天乎純鑑此血誠俾茍存視息養吾夫不絕如綫之气以不墜汪氏吾願畢矣鐸旣長勉之力學爲之擇配而得方氏女亦善事節婦天順癸未有司以其節聞核實如令旌其門迨今弘治癸丑節婦年八十四有孫五人曰相曰樞曰榶曰朴曰楷樞尢淵穎淳愨進補儒學生部使者試士嘗占首選然數奇諧寡每不利於場屋云

史官曰先正有言天報施於人之子孫莫大於賢不肖而不知者以富貴貧賤寘論舛矣吾觀汪節婦陳之履行殆有烈丈夫之所難者𨿽已躋壽年沾恩典疑有未盡則將於其孫樞乎驗之人亦佇見樞之力學績文當有以爲節婦榮也然予與樞善賢其人有志於道知以程邵爲師疑所以榮節婦者將有大焉豈獨富貴哉

鄒氏傳

錫山有華鄒二氏華祖南齊孝子寶鄒祖宋寶文閣學士忠公浩族最盛各以所居名其在近世則鵝湖之華有時葺翁守方守方生文髙故儒者所著宋史發揮東郊集文髙子蒙實娶於忠公之族蓋徐塘鄒也其父佩承事郎號撫松大父宗文仕知通道縣兩家𨿽以產雄其鄕而維之以禮義他姓不及焉鄒氏者生有至性如成人早喪其母悲哭不止惟見父則更爲歡父訝之久乃悟曰吾女孝爲恐傷我故不哭耳噫人家那得有十許歲兒能如此耶長益好女紅及喜聴人說古賢女婦事歸蒙卽甚得舅姑心姑以內政畀之內政悉辦久之喪其父與舅過哀成疾而治家益勤至手自緝縑枲以先家人姑慰止之則面遜謝退作如故其佐蒙之大者能敎養其兩弱弟晉升晉升每語人曰我兄弟輯睦嫂有力焉又嘗諌蒙曰君家以積徳故至此君宜損己無多取於人庶有後蒙義其言行之人果譽蒙曰華之良也然終以舊悲勞致瘁不可起卒時出言謝其姑且戒蒙而勉其子累百語不亂旣絕復曰我實不能捨姑姑亦大慟曰老不幸而失賢婦吾何用生爲則語蒙曰婦事我十三年年甫三十有一有一子兩女葉成汝家其塟諸西壽山祖壠之側塟事固無煩我我惟欲得名公文字爲婦不朽庶足以相慰爾蒙退請楊儀曹君謙狀其事遣人來致母命予素重儀曹讀其文甚核是足以不朽矣謝再三其所遣人跪曰走數千里而來將何恃以歸報老人其言益可悲也遂序而傳之

論曰劉向爲列女傳凡一言一行皆見錄不遺誠愳人喜髙節素行而忽婦職之常也若鄒氏之爲華婦亦獨能盡其職之常爾然其姑乃思愛之不置是必有當其姑之意者夫能當其姑之意則所以佐其夫主其家者必有道焉嗚呼是亦可謂賢婦也夫抑可謂之孝婦也夫

華處士傳

處士姓華氏諱正字守正以字行晚號愛菊翁南齊孝子寶之裔也其先曰原泉當宋南渡始居無錫之隆亭六世孫起濵再遷堠陽起濵生璞元晉冀屯田總管璞生鉉功徳使司都事早卒妻陳氏以節旌門至今號旌節裏鉉生幼武幼武生宗韡復遷鵝湖宗韡生興叔興叔生思濟處士父也處士性孝友早喪父每言及𨿽籩豆儐爾卽掩歡流涕事母鄒氏務得其歡心有疾輒吁天求代疾亟走千里禱泰山且沒又復走兩京求金石文圗所以不死者年七十喪其兄守方盛暑哭奠如禮因中暑暍醫弗治歲經暑輒發以弟守端早世敎育其諸孤若已子尢厚宗族置義田周貧乏族有譜多舛處士據舊藏續修之而不敢以已意參焉其愼之也兄子玭孤不克自立育之成爲築室納配呂氏孤女出內之弟者處士收養之且資裝以嫁華大族有瞰處士病而以計敓其田若干畆處士覺而嘆曰先業所在惡可以弗力言於官十年事白乃歸辟逸老園日徜徉其間久之幡然曰得無啟後人遊宴之漸乎中構觀稼樓貯經史藝桑果課視爲適或譏其務逸得勞則笑曰吾志也處士喜讀書尢好胡氏春秋及歷代史見逆理彊辧卽怒勃然𨿽親且顯者弗貸至素所不善有善亟稱之弗置也處士與其配呂君伉儷垂老無間言篤朋友死生不相背華故饒於田畆十則歳給無息米斛四佐其鎡基銍艾之費鄕族效之歲凶有券米斛四千聚於庭乞緩其逋者處士卽裂券罷償歡聲載道由是兩子一孫皆本其志發粟賑饑爲義官處士以弘治七年二月七日卒壽七十九子二人曰佑徳孫男二人從智從仁孫女多適名族其適今監察禦史陸完封孺人者徳之少女也曽孫男三人曰金石竹多克家論曰予與處士還往幾三十年每見益老而平直之行靖愼之容終始一日也業之丰胤之昌固其先世之所敷遺然處士善繼述足以迓承於盛時而充拓之亦惡可揜哉

藺州同知封翰林修撰錢君傳

君諱中字用之松江華亭人曽祖實祖復父昌皆不仕而復故儒者尢好子思子之書鄕人目爲錢中庸君逮事焉年十六爲儒學生以俊警聞嘗假同捨生文字不獲就目一再過卽背錄不失一言由是學益博文必務出人上然三試南畿輒不利遂罷去客荊襄江淮間久之聞陳禦史選提學江南躍然歸就試果甄錄之成化戊子中南畿秋試七上禮部又輒不利乃詣選曹請攺隸南京便養母得歷事工部未滿五日聞母訃或請足期而後發喪君大慟斥之服闋以祿不及養乞逺郡自效廷授藺州同知藺屬麗江府雲南絕徼也酋羅姓者世知州木姓者世知府恃姻爲姦虐君動以法持之羅故使督五井鹽課君正色曰我奉命監州豈專爲鹽吏而已羅恚欲挾木中傷之君以詩抵木木反禮君不敢肆而夷僰悉恃君以安分巡兩司若林副使俊輩皆賢君檄使稽鄧州軍餉再攝雲南縣又攝黑鹽井提舉司往來無虛月縣邏卒得賂縱盜以良民充格數歲不決君辧釋數十人黑井鹽坐潦虧課君至以足告上官驚嘆曰得非連州鍾乳乎歲庚戌委君入賀長至節值子福舉進士第一君慨然曰是足以成吾志矣遂引疾致仕君所居後卽晉陸機放鶴灘故地作樓其上合林下人結社號榮壽會口不及官政與郡士大夫飲輒盡醉浩歌自適或規其放者君曰吾將藉以是全吾眞使涉世故者不吾撓也吾豈眞放哉錢之先居嘉興桐鄕相傳忠懿王后元季君髙祖徳名避地華亭城西贅薄氏家焉君旣得謝將往桐鄕合族定宗法未行而卒五月望後四日也得年五十有六君生負气偘偘必思以自見而數奇諧寡終不詘以求合然居家篤行早喪父祖母陳命傳食仲子及君時仲殷而君困君不可曰是畜養者之所爲爾極力與其妻陸奉陳及母範咸得其歡陳之喪悉力營塟不以勤仲父君之子益企君之孝福爲翰林修撰三載得推恩封君如其官忽思君心動例不得歸省則移疾冒暑行至東昌得君訃福弟祚亦舉於鄕君治命曰塟地毋逺我祖父福等遂遵故壠襄事其地曰華陽橋蟠龍塘

論曰士之有所立於世者豈獨以其顯有後之爲侈哉觀君於仕階未滿五日發喪事大母𨿽居貧無違禮佐逺州不鄙夷其人而寘禍患於度外非燭理明而逮義勇者能之乎人率謂君徒以其子故顯名而不知君之所自立亦誠有足書者故予爲君傳不示侈焉明古之君子有所立者非全恃乎此也亦將以慰夫人於下地云爾

參政陸公傳

公諱容字文量姓陸氏蘇州昆山人元盛時號周涇陸家曰士明者販遼東值兵興客死子福育姻■﹝尙阝﹞徐氏因冒其姓福生繼宗繼宗生裕贈兵部武庫貟外郎娶陳氏生公公妊時母夢紫衣人以笏擊其首曰當生貴子覺而公生厖厚白晢見者以爲英物九歲賦詩有奇語十六爲縣學生大肆力於經史百家至廢寢食而凡摴蒲博奕之戲一不掛目葉文莊公亟器之曰範文正公事業不可不勉也舉成化丙戌進士第除南京吏部驗封主事始請於朝復姓陸氏丁父憂服闋攺兵部職方會敵入邊遣將北徵勑公紀功軍中敵退而還進武庫員外郎大臣患京城多盜請遣給事中禦史部屬官五十人大索以公總其事公極陳不可事果中格尋進職方郎中時邊報旁午封事日或四三上凡敵情虛實地裏險易兵力分合皆犁然中其肯綮事下三邊邊人驚服大抵皆出公手而於沮徵安南及罷剿鹽賊劉通兩事尢偉有昌佐者京營都指揮故降將也求參將雲南一巨璫傳上意令兵部上其名甚急公持不可則召至左順門諭之公曰旣出上意命下卽是焉用舉爲且金齒騰衝外控諸裔要地也佐材力庸下且降將不可用若今日阿旨異日壊事𨿽禍及身家何益巨璫語塞事乃已他如韋瑛之誅定捕妖言功不得世襲皆自公發之未幾丁母憂服闋上疏言太倉兵衛不便者八事從之所司復采其尢切要者行天下爲著令除武選郎中值今上初卽位斥戮幸進庶政一新而太監李良典禦廐爲都指揮王欽梁宏乞升都督得旨矣公上疏極論都督武官極品體勢甚重不宜授無功及非人而良等招權恃恩當正典刑仍乞立法以禁將來疏兩上奪其新命士論壯之復上疏論八事曰儲養臺輔曰敎導勲戚曰愛惜人才曰久任巡撫曰經理京衛曰選練禁兵曰均平鈔法曰愼重會議而儲養臺輔愛惜人才二事尢剴切時柄臣疑公侵官且臺諌力爲之排逐異已者懼公言動上將陰中之尙書余公爲言吏部得出爲浙江右參政距上疏一月爾公至任復條例兩浙不便者八事多見采納於潛民陳乙夫婦乞食夜投宿桐廬山中漁家被殺瘞之而婦不死覺有人蹴其脇曰明星至矣何不走訴婦自墓隙出遇公長號稱寃盡得其狀漁者論死蘭溪章憲僉懋作頌美之辛亥聖節入賀復上疏論漕渠利病不報癸丑大朝罷官者若干人而公亦與焉聞者大駭公處之怡然且賦詩道別旣歸於所居作成趣庵獨笑亭目緇衣野服著書其間又攺作先祠落成已屬疾猶彊起獻拜如禮以甲寅七月戊申卒得年五十有九公少卽有志經濟如典禮兵刑漕運水利之類罔不究極其本末利害手書之冊爲施用之具識者以爲百不一試也居家孝友父爲人所誣坐謫戍連者二十四人公陳書上官雪之塟母之日冢上廬次及城中屋宇烏鳥飛集萬數鄕人嗟異公子未蕃夫人張氏數勸買妾公曰吾祖宗以來無畜妾者不可所著詩文曰式齋稿浙藩稿歸田稿奏議在朝曰式齋筆記在浙曰封事錄記事之書曰菽園雜記式齋邇察太倉志別有兵署錄水利集問官錄總若干卷子一人曰伸舉於鄕嗜問學有行檢克紹其業

論曰公當弘治初伏闕上疏時予方以言者去國道中得其稿讀而嘆曰偉哉賈陸之緒論乎然亦未始必其終獲遇也旣乃聞其以論薦而出有微意焉蓋出未久而罷且死矣道喪風靡士自晦則笑以爲無所取材而擯之稍露一二則又恐其得譽望有進用之漸必誣之使去則以爲快足豈獨後世哉若擯於一時而顯於旣沒誣於小人而白於君子固天定也士獨求其無愧而已公𨿽用不究所學然有建白在朝廷有惠澤在民有著述在學者足以考見矣遇不遇奚病焉

仝景明先生傳

仝先生寅字景明山西安邑人少聰警失明無所事事乃受易師學悉究羲經畫卦之旨而以京房斷占多奇中正統間父淸遊雲中挾景明與俱三邊吏士有問身休戚及軍利鈍成敗必就景明決之由是仝先生之名聞四方己巳秋敵將額森大入邊英廟北狩陰遣使命鎭守中貴人裴當問景明景明筮得幹之初九附奏曰庚午歲仲秋車駕當還還後七八年必復辟英廟心識之時忠國公石亨以參將守雲中賢景明引爲上賓動必咨之曁景帝嗣位敵益熾召亨還總京營亨以請有幹略薦以自輔景明因侍行至京時額森復入寇京師戒嚴亨召景明問計景明筮之曰無能爲也且彼气已驕戰之必克敵果敗去庚午額森欲奉英廟北還時率以爲詐獨武寧伯朱謙上書懇請朝廷持不敢發景明力言於亨曰敵人順天舉義我中國返失迎奉之禮獨不爲外國笑乎亨遂與少保於公恊議遣使敵果奉乘輿來歸實庚午秋也英廟以太上皇居南宮三年錦衣指揮盧忠上變外議洶洶忠一日屛人請筮景明以大義叱之曰是兆大凶死不足贖忠懼而佯狂爲風狀兩宮乃安忠後伏誅如景明言景帝之弗豫也中外以儲嗣未定爲憂景明亟言於亨曰公國柱石當委身致命以安宗社今危疑之際不早定大計禍且不測亨意遂決英廟復辟將官景明景明固辭乃命工範金鑄陰陽神靈四字爲筮錢十八文制象牙盒貯之以賜又賜魚牙金酒杯一白金彩幣若干會淸以指揮僉事將出蒞徐州上曰仝寅得毋偕往乎其授錦衣衛百戶在京居住景明復固辭不允景明見亨寵位已極每因筮以持滿之道反復戒之弗納卒及於禍景明當景泰天順間名公卿大夫無不延接者然一語不及私事惟抑邪與正濟顚扶危可致力則諄諄不少回避遇古今圗史及異書必令人傍誦聽之至老不倦又緣名字之義自號啟陽今八十有六歲尙康彊無恙三子長鑾以材武自見官錦衣衛百戶次鎣治易爲進士業次鋭以善書士隸中書舍人

論曰昔嚴君平卜筮與人子言依於孝與人弟言依於順與人臣言依於忠各因勢導之以善蓋賢而隱於卜肆者也若仝景明先生固聞君平之風而有慕焉者歟其禮於名流不凂於權貴壽而有子老於聖世非幸也彼司馬季主不見知於宋忠賈誼郭景純不免於王惇之難其術精矣而其所得又景明之所不滿者歟

汪義士傳

汪義士中和字貴民唐越國公華之後休寧西門人曽祖養晦自西門遷■﹝氵義﹞口祖明徳父亨義士爲人頎然廣顙性介特寡言笑每讀書至古忠孝節義事卽掩卷太息曰爲男子而淟涊以度世亦惡用生爲鄕先生聞而異之曰汪氏有子矣義士家有尺籍在貴州適當亨亨還自軍道其艱苦義士未冠也恆戚戚不樂宣徳丙午詔簡汰諸路兵亨弟兄皆以老謝行義士毅然躡屩往代鄕人壯之貴州帥聞其故儒者率遣子從學義士因以其暇日爲講說前史名將所爲如何及近世養兵禦侮之要邊臣聴之無不慰愜或戎務弛張夷情虛實山川道裏險易通塞有所咨訪因而舉錯甚多義士一再以公務還■﹝氵義﹞口省其父羣從兄弟悉長健眾議當畨代以均勞者羣從又相持不前義士恐傷之復抵戍則發漸種種矣貴州古夜郎越雋地山水荒寒中土人非謫配罕至義士獨往遊其間歌笑懷古人莫識也都勻苗寇作貴州軍禦之失利義士所居堡僅百人欲散走義士仗劍叱之曰當此際不葉力堅守卽國家養我輩何用況分地不可擅去有大僇乎眾志始定入夜備稍解寇突入有牽義士急去者義士慨然曰士死義爾堅立不動且詈寇曰朝廷何負於爾敢猖獗若此遂被害正統十四年七月二十四日也得年五十有九少子南云被虜月餘哀慕動寇寇不忍殺釋而歸之義士二子長義方次南云也孫男三觀成昕觀早喪昕篤志力學爲裏塾師

史官曰郎之戰公孫禺人遇負杖入保者息而謂之曰使之𨿽病也任之𨿽重也君子不能爲謀士弗能死不可也與其鄰童汪踦往皆死焉孔子稱其能執干戈以衛社稷嗚呼若義士之死固可與踦相望於百世之上矣而封疆之臣乃無畫策捐軀若公叔者不重可嘆哉

鄒佑之傳

鄒佑之無錫人宋寶謨閣學士忠公十一世族孫也所居曰華荘再遷龍涇至元季而業中圯佑之曽大父伯惟大父洪昭父以善歷三世始漸復舊以善娶於華生五子皆有聞佑之其次子也性孝友於二親生盡養沒盡哀與諸弟甚篤一弟早死撫其孤如已子其讀書知要嘗誦武侯靜以修身語說之因取靜修名室以自警平生不急利而家益足其志在寡取或因其之而並捐之故多不忍負之者長區賦取給公上而已處家有規與其配華肅雍睦相成敎三子或力家或業儒無敢肆以嘩者辟所居東原爲新甲第於其裏以時修忠公及上世丘壠無論疏戚輯宗譜助刻縣誌造鰲塔諸橋浚香渠以利濟鄕人𨿽捐重費不恡所還往若武功伯徐公太宰思軒王公憲副椶園劉公皆一時名卿遇佳勝處同載並逰觀者嘖嘖佑之晚歲深以盈滿爲愳號其堂曰戒得不欲闗世事作假山堂後畜古法書名畫於中又樓其南曰學閒終日手一編不置弘治戊午春忽遘疾以四月二十有二日不起實始生之辰也君子謂庶幾古所謂全歸者佑之每歲出貸米取息值大歉有調之者曰貨不倍貸乎謝曰乘時射利先世所不爲也侄婦錢孀而無子請後以佑之孫不可曰渠自有同气在徇之是利之也錢訴於郡郡召問故驚羨不已此二事人尢稱之佑之諱賢卒年六十有八嘗以歲饑輸粟例得官然非其志也子曰愚承事郎曰魯早世曰鈍儒學生孫五人

論曰無錫爲毘陵之望予恆過之見其山水秀明鍾之人宜多賢者而鄒公先號知名士或顯或晦不可縷數子孫出而嗣其休祉遺烈者未有極焉豈其所鍾者獨盛哉亦有所觀法而然哉若佑之所樹立美矣鄕人爲紀其行累千數百言大抵多富好禮者之常予因節之爲傳非不詳也得其大則小者可知也

封監察禦史王公傳

公諱宗吉字天佑王姓世居蘇之吳江爲碩宗所居邑西附郭梅裏曰壽之者元季聞天兵將有事於張士誠計大軍必自太湖登岸道梅裏以入遂避地仙裏而舊業果毀於兵燹壽之生良輔良輔生彥徵彥徵生守仁勇於義守仁生公未三歲而卒再期而母吳亦卒撫於諸母公𨿽煢然在疚而負穎質性聰穎鄕先生吳善與守仁交莫逆間撫公異之曰吾無以報亡友顧孺子可敎也收誨之公讀書過目不忘家故有春秋左傳朱子綱目尢愛玩忘寢食弱冠學成卽授徒裏中嚴條約如老師學徒日眾公念其先業中微思所以拓之者勤儉自樹不遺餘力而未嘗取非義之利家寖以饒盡復其舊產以終父志所居之堂曰樂善爲石梁七鑿義井四貧乏病死者食粥施衣予藥給槥恆恐弗及成化攺元歲饑焚逋券數千辛丑再饑出賑米六百斛巡撫都憲王公承制授七品散官辭不可鄕射禮行郡邑大夫必以賓禮之有疑政多就問焉公處家庭甚肅分命諸子理家政治儒業僮僕各職其職而不敢肆奉先禮賓及冠婚慶弔式禮給適中覽名所居曰遺安曰百忍樓曰懷恩又創月湖蓮陂別墅於松江太湖上開圃於所居東池曰涵虛亭曰可怡橋曰淩雲谷曰賓而時與朋友詠歌其間弘治丁巳以子貴勑封文林郎江西道監察禦史人以爲績學累善之報公疾革時處分家事不亂且召親友與訣命遷正寢而終寔弘治十年十月四日壽七十三先是公卜壽藏於王山之陽山擁水環境甚佳勝公心安之督治衣衾棺槨皆仿古制至是塟焉娶於氏先卒子男二皆夭繼沈氏子男四曰賢義官曰哲弘治庚戌進士授監察禦史嘗奉勑按閩中又按廣東皆有聲曰明國子生曰敏女三長適郁搢次適徐質俱庠生又次適朱佩孫男五曰恩邑庠生曰懋曰京曰東曰惠孫女七曽孫男一曰檜

論曰吾聞其鄕人公嘗戒諸子曰兒輩處世勿急急名利與其過取以賈怨致禍孰若省費以安已濟人見二子不第歸指壁懸蠶種示曰此物非時一幅紙耳當春則皆化生而爲用世之物蓋各有時也論仕宦則曰汝輩他日遇時致用愼勿以刑立威以偏斷事以利喪守以死易節若不能痛戒𨿽弗仕可也又曰人之處世凡百成敗皆有天命吾老矣平生經歷𨿽小事未有不由天成愼勿患得失而喪名檢又曰吾嘗慕古之豪傑越千載其名如生汝輩須立志以古人自期待其言皆足補世敎殆非今之士也傳所稱逸民禮所稱鄕先生沒而祭於社若王公非其人歟

篁墩文集卷五十

●欽定四庫全書

篁墩文集卷五十一

﹝眀﹞程敏政撰

○祭告文

補漢昭烈皇帝伐孫權告廟文

嗣皇帝臣備敢昭告於太祖髙皇帝世祖光武皇帝孝湣皇帝七廟神靈臣備聞葛伯助桀爲虐成湯先徵之而後放桀黎君黨紂爲惡武王先戡之而後伐紂勢有緩急動不可以後時理有經權事宜從乎中制伏以逆臣孫權乘時多難竊據江東尙以世受國恩同奬王室首遣使者作爲盟書繼進家人求通戚畹軺車來往屢修信睦之儀疆界分明薄無彼此之隙日者將軍闗侯進討國賊旣下襄樊爲權者不思掎角之圖乃作反噬之計遣賊將呂蒙等掩襲我荊上殺戮我戍士臣某則委身國事伏節虜廷而逆權甘作叛臣不復尊周是念顯受僞命方以吠堯爲功穹壤不容人神共憤臣聞祖宗之法不道者必誅春秋之書無將者罔赦敢附湯武之義先興黎葛之師尙賴宗社之靈天地之佑庶成大業克濟中興臣備將以章武元年九月二日親率六軍恭行天罰以丞相諸葛亮輔皇太子畱守成都以車騎將軍張飛出閬中虎牙將軍趙雲出江州建威將軍黃權出江北侍中馬良出武陵五溪諸蠻罔不率俾將軍向寵等各率所部擐甲以從誓梟叛賊之頭少示僣王之警卽圖大舉掃定中原祗奉寢園告謝天下臣備臨師不勝戰懼之至

祭婦翁大學士李文達公文

維成化三年歲次丁亥正月戊辰朔越八日乙亥壻翰林院編修程敏政謹以牲醴之儀泣奠亍少保尙書大學士贈太師文達公尊丈之靈座前曰嗚呼政生十齡粗守庭訓誤蒙召命逺赴京師惟時我公實司帝制命題試我喜溢長眉親敎詩書正其句讀動止語黙罔不容心迨及壯年遂妻以子柰何遐棄失我依歸屬纊之前遺書見屬政愚不肖此任曷堪惟當竭心以還治命但所恨者生不能侍藥左右歿不得執紼塋園薄奠載陳有淚如雨尊魂如在鑑此哀誠嗚呼哀哉尙享

祭妻母夫人周氏文

維成化四年歲次戊子四月庚寅朔越七日丙申壻翰林院編修程敏政恭備菲儀馳祭於外母封一品夫人周氏之靈曰嗚呼政自髫齓受知太師敎育兼隆載妻以子夫人之意惟公是同遽意太師中道而殞夫人繼逝同此玄堂訃音逺聞中腸寸裂二孤未室孑然誰依蒼天悠悠此慟何極緘辭千里致我微衷臨風馳情靈兮來格嗚呼哀哉尙饗

闔院祭大學士彭文憲公文

惟公質淸以介學正而充魁甲榜於壯年士服其望登延閣於嗣歲世慶其逢當睿皇復辟之初再受知於丹扆曁今上正位之始首入侍於靑宮有康濟生民之志有丕振士气之功有懇然不奪之孝有確乎不易之忠人方仰勲猷之大著天胡俾耆俊之遽凶史垂成而未上親備養而難終訃音上徹湣策加隆節名二惠進秩三公蓋以篤哀榮之令典重臺鼎之儒宗也某等晚生孤陋素欽徳容渺塵遊之已逺悵晉見之無從尊酒旣洌爼肴旣丰公乎如在假此敬恭

奉遷五世祖考妣祭告先祠文

維成化十三年歲在丁酉春三月戊辰朔六日癸酉孝玄孫翰林院侍講敏政敢昭告於顯髙祖考耆宿處士府君顯髙祖妣孺人吳氏顯曽祖考徵士贈兵部尙書兼大理寺卿府君顯曽祖妣贈夫人汪氏顯祖考處士贈兵部尙書兼大理寺卿府君顯祖妣封太淑人贈夫人張氏曰仰惟先徳蔭我後人使皆竊有祿位以得奉其時祀顧敏政之父實維宗子自乙未之歲得請還鄕治疾於玆三年敏政愚昧不能以時上告代供常事儀文疏略神不顧享五世顯祖考妣非敏政所得祀歲時瀆僣徼福不經又自祖父以來伯叔無後與殤子之當祀者俱不及侑食之列考之禮典亦或爲厲用是敏政之子六十以今歲二月以來始生丹毒幸已痊可繼發瘍疹自面及身日夜靡寧醫藥罔效是實敏政之罪下逮兒身玆涓吉辰謹奉遷五世顯祖考妣以從每歲立春之祀以叔祖以下諸無後者曁諸殤子殤女逐位祔食惟我先靈軫此一脈胤系攸闗異日將有奉祀之責特垂陰佑俾遂安全不勝懇切吁叩之至恭率新婦待罪家庭謹告

奉安顯祖尙書府君遺像告文

維成化十三年歲次丁酉十一月甲子朔二十七日庚寅孝孫左春坊左諭徳敏政敢昭告於顯祖考贈尙書大卿府君曰惟藐孫之生未周兩月不幸府君奄棄於家迨今三十有一年娶妻生子日逺日忘緬想徳容形諸夢寐謹令人拜迎遺像至京涓此吉辰奉安寓所仰惟陰靈時垂陰佑俾我後人永有依歸不勝瞻戀之至謹告

祭亡弟克寛文

維成化十四年歲次戊戌冬十月己丑朔十五日癸卯兄克勤嫂李氏曁侄男侄女以牲醴之奠祭告於亡弟克寛之靈曰嗚呼痛哉吾弟胡爲而遂至於死邪使二親不得慈其子二兄不得友其弟功名無成父子何恃嗚呼痛哉京居東偏昔所同處豈知一別遽成終古吾弟之魂其猶戀戀於此乎臨風一觴有淚如雨嗚呼痛哉尙享

賜假還河間掃墓告文

維成化十四年歲次戊戌十一月戊午朔二日己酉孝曽孫左春坊左諭徳敏政敢昭告於顯曽祖考贈兵部尙書兼大理寺卿府君顯曽祖妣贈夫人汪氏顯祖考贈兵部尙書兼大理寺卿府君顯祖妣贈夫人張氏叔祖考處士府君墓下曰繄惟藐孫至愚不肖承乏講筵兼輔靑宮館閣回翔十有四載不獲以時修奉先塋終歲思之不遑寧處玆者蒙恩給驛而來敢用牲醴薦其常事載惟綸命式遄其歸卽以明晨馳還故郡不逺千里省慰二親桑梓在瞻豈勝依戀仰冀尊靈陰相其行俾我後人弗至失所庶圗久大以光前聞尙享

南山庵祭亡弟克寛文

維成化十四年歲次戊戌十一月戊午朔二十九日丙戌兄敏政祭告於亡弟克寛三捨之靈曰嗚呼痛哉汝眞死耶我居京師離親八年所恃以奉飬者以有兩弟在而汝遽忍捐其父兄遽忍棄其妻子邪今我蒙恩給驛南還以慰二親以與汝訣悠悠天地此恨何窮臨棺長號汝尙能知我之來乎否邪嗚呼痛哉尙享

祭槐塘族兄克和貳守文

嗚呼程氏雅有宗盟麗澤交孚惟我與兄二十餘年始終一誠弟叨近侍兄貳專城方期中道少遂平生胡遘玆厲卒老於行有賢嗣業有良政聲嗚呼我兄𨿽死而榮玆因謁告來自神京敢用香幣敬奠於楹靈兮不昧鑑此衷情

卹典命下奠告幾筵文

維成化十五年歲次己亥冬十二月壬子朔孤子左春坊左諭徳敏政敢昭告於顯考資徳大夫正治上卿南京兵部尙書兼大理寺卿府君玆者有司以顯考訃聞荷蒙皇上卹念舊臣特贈太子少保謚曰襄毅賜祭賜塟一如典禮慟惟先烈有此光榮祗奉恩綸不勝摧咽謹告

吳山陰侯賀公廟告文

維成化十六年歲次庚子三月辛巳朔二十六日丙午孤子左春坊左諭徳程敏政謹遣家人程泉敢昭告於淳安縣勑祀吳新都太守山陰侯賀公廟下曰孤不孝罪重上釁先公解官而南夜以繼日忽遭霪雨水發灘危塊坐一舟臂不能奮鄕闗在目膏火貯心惟神遺愛所敷夙著徽土一夫失所匪神之安幸闡威靈閔玆煢獨潛消陰沴大啟陽明俾孤早奉幾筵用伸哀悃荷神休庇沒齒難忘瞻望廟廷血隨涕霣

至家告幾筵文

維成化十六年歲次庚子春三月辛巳朔三十日庚戌孤子左春坊左諭徳敏政敢昭告於顯考尙書少保襄毅公府君靈座前曰孤不孝之罪上通於天不自死亡釁鍾先考玆者得請解官奔喪以獲祗奉幾筵委頓之餘攀號無逮俯伏奠告伏惟鑑之

奉志奠章告幾筵文

維成化十六年歲次庚子夏四月辛亥朔孤子左春坊左諭徳敏政敢昭告於顯考尙書少保襄毅公府君靈座前曰慟惟顯考訃聞於朝上自九重下及多士追思耆舊罔不衋傷除朝廷特勑詞臣撰文逺遣守臣諭祭自循塟典不敢瀆陳其餘奠章五府及勲戚大臣太子太傅英國公張懋等一道內閣及翰林國子儒臣太子太保吏部尙書兼謹身殿大學士萬安等一道大部及臺寺大臣太子太保兼吏部尙書尹旻等一道顯考舊同寅太子太保襄城侯李瑾一道舊將署都督僉事李■﹝日上永下﹞一道鄕人吏科給事中王瑞等一道各部司屬刑部郎中過璘等一道十三道監察禦史吳文元等一道親家通政使司右參議趙昻一道山東按察司副使李讓一道致仕指揮同知淩錦一道孤子之同僚同年友左春坊左庶子劉健右春坊右諭徳陸簡等一道並孤原請太子少保戶部尙書兼文淵閣大學士劉珝所撰顯考墓志銘一道謹奉告於幾筵伏惟尊靈尙明鑑之不孝孤無任摧裂之至

諭祭遷主告文

維成化十六年歲次庚子夏四月辛亥朔初七日丁巳孤子左春坊左諭徳敏政敢昭告於顯考尙書少保襄毅公府君曰玆者有司遣吏來言將以明日奉詔諭祭於家禮當奉遷靈座於堂中西隅東向不孝孤等無任哀慟之至謹告

祔塟告亡弟文

維成化十六年歲次庚子七月已卯朔二十三日辛丑長兄次兄以淸酌庶果告於亡弟克寛之靈惟爾槁塟僧房歲月滋久一念至此寢食不寧今將以玆月二十四日奉窆顯考尙書少保襄毅公府君於南山之原啟爾之殯祔塟前山爾魂有知鑑我哀疚

祔主告亡弟文

慟惟亡弟克寛之喪倐逾大祥始克從塟於顯考贈太子少保襄毅公墓下惟玆神主理宜祔於顯祖考贈兵部尙書兼大理寺卿府君顯祖妣贈夫人張氏以從歲時之祭謹告

告先世祖忠壯公廟文

維成化十六年歲次庚子八月戊申朔二十六日癸酉逺孫左春坊左諭徳敏政敢昭告於逺祖陳鎭西將軍開府儀同三司忠壯公廟下曰惟靈勲徳著於前史陰功被於一方況在云礽悉出蔭下感恩圗報其何能忘向者敏政宦處京師於丁酉年十二月十七日寅時獲生次子書報於家我先考兵部尙書贈太子少保襄毅公請命先祠寄名祖保余澤所庇於今四齡新婦李氏爲此發心特制絳紗袍一領用表孝誠謹涓告辰遵母氏之命稽顙拜獻伏惟尊靈尙歆鑑之佑我後人永保終吉無任緬仰追慕之至謹告

重作家廟奉安神主告文

維成化十六年歲次庚子九月戊寅朔六日癸未孤子左春坊左諭徳敏政敢昭告於顯考尙書少保襄毅公府君曰慟惟顯考捐館之秋適不幸有回祿之變治命攺作祠堂於正寢之東惟時不肖逺仕京師不及預聞惟弟敏徳克承先志以其年冬撤而新之用還治命並作祭器神用顧歆邇者敏政賴祖考之靈不卽死亡獲襄大事復稽之禮書更作新主奠安其中載念亡弟敏行禫事亦在玆辰兩小女孫禮當釋去重服以從輕服惟敏政不孝不友以重玆厲伏告幾筵無任摧裂

奉安五祀諸神告文

維成化十六年歲次庚子九月戊寅朔五日壬午奉訓大夫左春坊左諭徳程敏政敢昭告於司命之神司竈之神司門之神中澑之神族厲之神禖氏之神漢壽亭侯闗忠義公之神逺祖陳將軍忠壯公之神唐歙州總管越國汪公之神禦史中丞贈楊州大都督張公之神曰惟我顯考尙書少保襄毅公治命作堂於先祠之東式遵典禮以奉五祀又以義起爰及眾神於惟眾神或孝友専主於胤嗣或忠義可法乎臣僚或積功累仁慶延一族或禦災捍患澤被一鄕皆我先公平日所尊禮而景慕者予小子其何敢不嗣敬之謹涓吉辰行奉安之禮伏願明靈保我安居佑我家眾永永無虞惟神是賴謹告

小祥告文

維成化十六年歲次庚子九月戊寅朔二十七日甲辰孤子左春坊左諭徳敏政敢昭告於顯考尙書少保襄毅公府君曰日月不居小祥奄及夙興夜處哀慕不寧敢用剛鬛柔毛粢盛醴齊薦其常事介予諸孫釋衰易練上遵禮制弗敢過情惟敏政不孝逺仕京師以奉訃之日爲始斬焉以俟終其餘日伏告幾筵不勝感愴之至

祭從祖母曹氏孺人文

維成化十六年歲次庚子冬十一月丁丑朔二十二日戊戌從孫左春坊左諭徳敏政太學生敏徳謹以柔毛剛鬛淸酌庶羞之奠致祭於從祖母曹氏孺人之靈曰惟靈徳容莊嚴性資髙介姆敎宜乎室家頌聲均於內外惇相夫之義旣克配以無慚任起家之勞亦祗勤而不怠遂能中歲見子女之成暮年享身名之泰蓋一家之老者淪謝惟孺人之爲尊少者顓蒙惟孺人之是賴正宜抱節如晚菊之馨樂壽比喬松之耐何未嬰疾疢亍三時早已委世塵於一芥使聞之者不覺走問狀而吞聲入憑棺而永嘅也敏政等爰當宦學之歸嘗預起居之拜𨿽含飴之末由亦鐘情之有在屬玆發引之期難及音容之再謹致奠於幾筵猶疑聞乎謦欬魂兮來歆攀號莫逮嗚呼哀哉尙享

赴京謝恩告文

維成化十六年歲次庚子冬十一月丁丑朔二十四日庚子孤子左春坊左諭徳敏政敢昭告於顯考尙書少保襄毅公府君曰惟聖天子不忘舊臣遣使賜祭者再凡百塟事悉從官給哀榮之典告厥成功禮當恭詣闕庭拜謝聖恩將以來日就道惟是天寒歲暮違逺幾筵尙賴尊慈扶顚持危俾不孝孤早達京師成禮而還無任感愴之至

元日設主告文

維成化十七年歲次辛丑春正月丙子朔孤子左春坊左諭徳敏政敢昭告於顯考尙書少保襄毅公府君曰惟不肖孤道出淮陰守凍於舅氏之館伏遇歲事更新不勝感愴謹用設主告奠仰惟尊靈尙鑑享之

過河間告祭先塋父

維成化十七年歲次辛丑三月乙亥朔初六日庚辰孝曽孫左春坊左諭徳敏政敢昭告於顯曽祖考贈兵部尙書兼大理寺卿府君顯曽祖妣贈夫人汪氏顯祖考贈兵部尙書兼大理寺卿府君顯祖妣贈夫人張氏顯叔祖考處士府君金沙嶺墓下曰惟眇孫以顯考贈太子少保襄毅公府君於故鄕南山之原賜塟禮成謝恩赴闕道出靑縣溯河而南瞻望先塋僅逾百里謹用登陸祭告而行伏惟尊靈尙垂鑑佑不勝哀慕之至謹告

男塤授官告文

維成化十七年歲次辛丑五月乙亥朔十五日己丑孤子左春坊左諭徳敏政敢昭告於顯考尙書少保襄毅公府君曰嗚呼惟我顯考祗事列聖幾四十年出入中外十有三任累典徵伐克有茂勲口不言功至於沒世惟不孝孤深懼先烈失墜無以明示後來輒以衷情上塵天聽荷蒙皇上篤念舊臣特降綸音錄用長孫塤爲錦衣衛世襲百戶世奉顯考之祀聖恩覆被門閥增輝仰惟君父之徳天髙地厚嗟我小子其何能堪一惟訓廸後人竭忠勉孝以圗無負聖恩無玷先烈庶足慰我顯考於地下哀慕之至不知所云謹告祭衍

聖公太夫人王氏文

維成化十七年歲次辛丑秋七月甲戌朔某日戚生左春坊左諭徳程敏政尙寶司少卿李璋錦衣衛百戶李玠謹以牲醴香帛之儀致祭於衍聖太夫人王氏之靈曰嗚呼人孰無歸也莫難於聖門之婦人孰無孠也莫難於聖門之母蓋必置身禮法之場從事詩書之府然後視內則以無慚於世敎兮有補惟太夫人性資粹溫徳容淸楚視聽率異乎人言動必遵乎古長作配於孔門遂揚休於東魯下釐■﹝執上目下﹞禦旣克相於大宗上奉烝甞每來歆於聖祖中年𨿽失乎所天兩器疊承兮有土懿此一人允膺多祜鸞封燦爛下黃閣之絲綸鼎食駢蕃樂髙堂之鐘鼓𨿽老也而不忘主饋之勤𨿽貴也而不厭女工之苦何感疾於一朝遽捐養於三釡然幾筵弔祭恩言特遣乎使臣兆域經營卹典載申於繕部體將合兮幽宮神已逰於玄圃柔嘉之徳深■隧道之碑賢喆之名益重家傳之譜嗚呼若太夫人者其生固能使州閭化懿範於家庭之間其歿亦將使艸木被榮光於洙泗之滸也邪敏政等幸叨姻婭之親無復儀形之覩望闕裏兮涕漣思托誠於尊爼遲淑靈兮歸來薦臨風之薌杜嗚呼尙享

祭林舅文

維成化十七年歲次辛丑秋七月甲戌朔二十八日辛丑寓新橋驛孤子左春坊左諭徳程敏政謹致牲醴之儀馳奠於故安東縣簿致仕林公先生尊舅之靈曰嗚呼舅氏何遽去予而長逝乎疇昔之歲舅方輔予於新安托幸終其襄事今玆之春予復拜舅於淮陰則已親乎藥餌兾漸愈於沈屙將益膺乎壽祉嗟離合之無常慨歲月之幾許期問安於瀛城之南詎得訃於新橋之涘嗚呼舅氏果遂去予而不起也惟母夫人最鮮兄弟其在舅尊一人而已早升榮於仕途晚歸樂於田裏剛介之性𨿽不足於庸人明敏之才每見稱於先子柰何官僅止乎一命壽方登於六紀豈天定之未然而福善之難恃乎然全歸無愧於宗祧宦業屢延於胤嗣則天之報施善人固在彼而不在此嗚呼老人之容無復覩之於目長者之言無復接之於耳身遙系乎他鄕淚徒揮於逝水望故郡之山川感新秋之風雨謹緘詞以告哀惟尊靈兮鑑只嗚呼尙享

代瑩姬祭衍聖公夫人文

維成化十七年歲次辛丑秋八月癸卯朔四日丙午拙姊程氏婦奔舅之喪舟次臨淸謹以牲醴香帛之儀馳奠於亡妹孔夫人之墓曰嗟嗟父母生子四人惟女兄弟尢切情親妹先有歸光生閥閱孰知生離遽成死別庭闈繼殞追痛何言恨不如妹相從九原後予而來先予而往遙望先塋不勝悲愴瓣香一炷魯酒一巵臨風灑涕靈其鑑之

大祥告文

維成化十七年歲次辛丑九月壬申朔二十七日戊戌寓姑蘇驛孤子左春坊左諭徳敏政敢昭告於顯考尙書少保襄毅公府君曰惟顯考棄背奄及大祥而孤以謝恩南歸畱滯於此感愴之至寢處弗寧載念賜塋𨿽完碑石未具而石之足以垂久者莫良於吳產乃於驛舍延禮名流書之刻之並皆如法摹搨封褁多以就工嗚呼遷主易服之文遂獲愆於禮度昭徳傳後之托幸無憾於私心謹以潔牲粢盛醴齊薦其常事並奉刻完卹典碑文一通神道碑一通祠堂記一通上告伏惟尊靈尙明鑑之謹告

謝恩還家告文

維成化十七年歲次辛丑十一月辛未朔孤子左春坊左諭徳敏政敢昭告於顯考尙書少保襄毅公府君曰不肖孤謝恩赴京道途濡滯以是歲十月二十五日與妻子抵家適玆大祥餘日方終禮當禫服不勝感愴載念孤至河間先塋欽差工部郎中郭經一祭歸至濟寧衍聖公孔宏泰一祭至蘇州知府劉瑀一祭至淛江布政使閻鐸一祭此皆顯考遺烈在人久久不忘所致謹以奠章四通附告伏惟鑑之

禫祭告文

惟顯考棄背於今三年禫制有期禮當奉薦載惟不肖逺仕京師聞訃稽緩負不孝之罪尙有待焉伏告幾筵不勝感愴謹告

代母夫人祭兄文

程氏妹敢昭告於兄長縣簿公之靈玆者長男諭徳敏政謝恩南歸得聞兄長於是歲七月十六日考終承此訃音不勝驚怛謹用酒果奠告嗚呼痛哉

祭告顯考襄毅公文

維成化十八年歲次壬寅春正月庚午朔越三十日己亥孤子左春坊左諭徳敏政敢昭告於顯考尙書少保襄毅公府君曰嗚呼不肖孤之服盡今日矣慟惟顯考將使旨於四方孤不能效奔走候起居顯考賜養疾於故鄕孤不能操幾杖侍湯藥不幸而大故時方竊祿京師不能舉棺衾以盡襲殮之禮旣幸而襄大事又特拘於文法不能守塋域以供灑掃之役惟顯考鐘愛於孤最深孤之不孝於顯考最重追悔莫逮負罪難逃繼是以還惟當竭心力以養百歲之母隆友敬以保百口之家謹身以求歸全敎子以圗繼述昊天罔極言止於斯伏冀尊靈俯垂昭鑑不肖孤無任哀慕之至謹告

修復先塋告文

嗚呼惟我先世塋域在故鄕者自曽大考尙書府君北遷以來八十餘年守奉弗虔莫能修復寢食靡寧玆者眇孫過不自量大會宗譜得陪郭宗人所收至正五年膳塋錄及家藏延佑二年經理保簿稽對字號參考姓名一一相同如合符節惟始遷祖唐歙州兵馬先鋒使萬一府君曁祖妣夫人曹氏墓在東臯陪郭宗人經理無恙十八世祖文一使府君曁九使府君以下墓在東山十七世祖二敎授府君墓在富瑯十五世祖大敎授府君祖妣安人余氏十四世祖妣夫人金氏十三世祖東山居士府君祖妣孺人劉氏十二世祖二處士府君十一世祖二將仕府君祖妣安人吳氏及萬一上捨府君以下墓在余頭村程家林十四世祖大團練府君墓在禾斜碌碡塢六世祖大提領府君墓在司徒山蘭絞■﹝土充﹞者俱已勘明悉復其舊惟十六世祖二廸功府君祖妣安人劉氏及十一使以下墓在十保東山者未有次緒誓當竭心罄力以圖修奉凡我先墓久而復完非賴祖考之靈啟廸後人曷能臻此其未獲者尙祈黙相用底於成庶幾歲時得率子孫少供灑掃之役以逭不孝之罪惟尊靈其鑑之

太師徽國文公闕裏告文

維成化十八年歲次壬寅二月庚子朔越十日己酉鄕後學左春坊左諭徳程敏政敢昭告於先師宋太師徽國文公先生祠下曰伊川道脈先生之所由傳環溪女宗先生之所自出表復亨之墓而詳其世徳嘗有取於程氏之先答成甫之書而勉之進修復有望於程氏之後惟敏政程氏小子新安一生在家庭獲誦於遺書登仕籍乃塵於講幄曽無肖似徒切戰兢今玆幸進於門墻始得致恭於桑梓瓣香在禦旨酒一陳伏惟明靈佑此愚昧嗚呼泰山喬嶽之容固常目念之如在正心誠意之學願終身誦之弗忘謹告

祭武進致政郎中金公文

維成化十九年歲次癸卯四月丁巳朔越三日乙丑左春坊左諭徳侍生新安程敏政北上京師道出毘陵謹備牲醴之儀致祭於故致政郎中金公先生之靈曰嗚呼先生胡寧止於是邪世經之純宦業之美晚節之完非一世之士邪況授經儲闈執筆太史益昌厥家有賢嗣邪然則先生固無憾矣惜也耆英方事於尋盟壽母遽聞於不起此其心將歉於九原而不能自己邪亦豈非年廹衰暮禮踰哀毀庶幾古人得正而斃者邪如我鯫生最號無似同榜聯官皆後令子契誼之深寧可涯涘憶生之歸省也先生燕勞而禮之甚喜曁生之奔喪也先生賻弔而卹之備至孰意相違竟隔生死人生幾何歲月如駛此生所以聞訃失聲而涕不能止也渺渺綠蕪悠悠江水無從執紼以助襄事敬潔一觴奉奠靈幾嗚呼先生尙知此邪哀哉尙享

淸源祭鄕友查以忠文

嗚呼杳君衣冠之冑孝義之門有典雅可愛之行有醞藉可聴之言老檜蒼蒼其色之健醇醪泛泛其气之溫識達古今與讀書者何異酬酢事變𨿽作官者不倫嗚呼查君世家徽郡久客淸源云胡一疾遽歸其根曽觴詠之幾許驚歲月之如奔訃傳異域聞者聲吞嗚呼查君有子克肖有族斯蕃江湖之譽𨿽晦而尊箕裘之業𨿽沒而存櫬將歸於逆旅悲不任兮鄕園某等賓館夙契友道恆惇或學嬉於共案或誼重於聮昏好月登樓空誦玄暉之句南風倚棹難招宋玉之魂敬陳薄奠有淚瀾翻

滄州祭趙氏妹文

成化十九年歲次癸卯夏五月壬辰朔越二十九日庚申左春坊左諭徳程敏政自新安服闋赴京舟次滄州薄具牲醴之儀同合家眷等致祭於亡妹趙冢婦程氏貞閒之墓曰嗟嗟吾妹胡至於斯淑愼之容莊毅之行宜膺壽祉光我門楣一旦訃聞舉家悲慟今過墓下旅況何堪薄奠一觴老稚咸在流水東逝落日西傾靈兮有知鑑此衷曲嗚呼哀哉尙享

祭昆山陸先生文諭徳鼎儀之父

惟君昆山之英平原之族行植孔良書香是續韜能弗售隠終其身悉是庭訓成彼嗣人乃擢巍科乃官禁近入輔靑宮名登位進惟皇覃澤推孝勸忠曰子之顯惟父之功有赫命恩元士之服有美榮養大夫之祿光增林壑慶衍孫曽宜膺晚福益介椿齡云胡遘屯一疾不寤寵擬再班悲生遽訃某等夙因令子館閣同遊悼此賢父歲月難畱肅肅鄕評善人告瘁峩峩貞瑉有道何愧爰潔牲醴遙盻幾筵臨風三奠浮世百年

南京使還過河間告先墓文

維成化二十二年歲次丙午冬十月﹝闕﹞朔﹝闕﹞日孝曽孫左春坊左諭徳敏政敢昭告於顯曽祖考贈兵部尙書兼大理寺卿府君顯曽祖妣贈夫人汪氏顯祖考贈兵部尙書兼大理寺卿府君顯祖妣贈夫人張氏叔祖考處士府君墓下曰辛丑之春道出瀛洲銜哀之餘獲視松楸俯仰於今五易寒暑拜掃弗時不遑寧處竭承上命校文南畿幸竣公事乘傳南歸有便王程有感霜露敬止鄕園遂我衷素刀孱才薄恆懼弗勝求逭愆尢先達是憑簡書孔嚴卽當就道攀戀無由謹此奠告尙享

祭都督董公文

惟公之少也有冠軍之勇有討賊之功其壯也有守邊之略有謀國之忠天胡不畀以松喬之壽茅土之封使十年居於散地而一日返乎幽宮也惟先尙書於公友善勤王之秋實相論薦惟我季父亦公所賓通家之好遂結姻親疇昔之年賤子奔訃公來慰之不勝哀呼四更寒暑賤子還朝壽公於堂老气尢豪曽幾何時遽聞不作傷舊將之淪亡痛先友之零落然勑塟有典賜祭有文始終恩禮昭其茂勲矧克成家有美諸子武已世其金緋文將開於靑紫光前振後生榮死哀公𨿽捐館亦何憾哉玆發引之有期望故山兮遄邁爰致奠於一觴渺予中而長嘅悠悠丹旐隠隱靈轝公神不亡庶其鑑諸

祭禮部侍郎新昌兪公文

惟公東浙舊家蔚爲時彥甲科致身允矣名宦回翔禮署揚歷兵曹南還最績西伐賢勞遂貳秩宗進副司馬恪恭神人安攘夷夏帝心簡在士論攸歸云胡遘疾遽與世違某等或在交逰或通家好忽聞訃音重爲世悼靈轝載啟淸酌一陳惟公來格有涕沾巾

祭陸職方文量母宜人文

猗嗟宜人徳容淸溫早克閒於姆敎長獲配於儒門佐夫有起家之力淑身無越戶之言有美賢嗣如鳳孤騫旣策名於甲榜屢進秩於樞垣宜人無恙幸荷天恩祝仙齡於耄耋享祿飬於晨昏輝輝鳳誥肅肅魚軒胡嬰疾於京邸遽返柩於家園然福被諸孫慶源不竭銘書太史世勸攸存嘅人生之獲此撫修景而奚論某等友於賢嗣義托箎塤黯緇塵於北洗揚丹旐於南轅望吳山兮隠隠渺滄海兮沄沄有牲升爼有酒注尊敢薄侑以哀些恭致奠於貞魂竚其鑑止於飲於飱嗚呼哀哉

先祠初作神板告文

敏政薄宦於朝不能守奉先祠連歲卜居祀事茍簡負不孝之罪大且久矣謹於仲春旣望竊取司馬氏神板之文及於朱子降殺神主之說剏作新牌以備行祠之制伏惟尊靈降妥於斯以永庇我後人不勝追慕依戀之至謹告

祭亡弟克儉文

維成化二十三年歲次丁未五月庚子朔二十六日乙丑長兄曁合家眷等致奠於亡弟克儉之靈曰嗚呼先公四男伯仲叔季喜莫如予最多兄弟稚殤壯殞曽幾何年悲孰似我無一弟焉子稟素丰我病多憊家事萬千將子是賴云胡棄我驀然委形號天扣地忍不予應母氏在堂壽開七袠不共稱觴此恨何極諸孤子女累累滿前觸目傷感有淚如泉壽否窮通苦不可闞命也柰何願子無憾將求善地以崇子封力訓吾侄以亢予宗白日西馳流水東逝人生可憐倐忽如寄靈車戒曉暫寓僧房登堂顧盻恍如未亡手酹一巵中腸寸裂骨肉在庭與子永訣嗚呼哀哉尙享

月河寺亡弟啟■﹝歹贊﹞告文

維成化二十三年歲次丁未七月戊戌朔三十日丁卯劣兄以酒果牲醴奠於亡弟克儉之靈曰惟汝之柩暫厝僧房不覺四旬矣天暑漸退南舟可行擬於八月一日啟殯上載特來訣別酹此一觴天乎慟哉汝眞往矣嗚呼尙享

祭定西侯蔣公文

維成化二十三年歲次丁未秋九月丁酉朔越二十日丙辰某官某等敬備牲醴之儀致祭於故太保兼太子太傅定西侯追封涼國公謚敏毅蔣公之靈曰嗚呼智足以籌邊勇足以破賊猗惟公之材武爲世勲而出色力四殫於致主心屢懷於獻忠猗惟公之謀謨與上宰而分功正宜沭渙恩享髙壽靖四方輔明後垂偉烈於汗靑騰休光於介冑云胡疾疢竟殞將星朝議爲之驚惜聖衷爲之靡寧奠遣秩宗賻出內帑飾終加新爵之封勑塟近先公之壤始卒恩禮鬰乎爛然方諸旣往孰與差肩矧嗣侯之克繼又何憾於重泉惟公誼篤斯文樂親良友如我軰之疏慵亦恆期於耐久追思接席談笑相忘倐焉致奠涕泗悲傷嘅流光之難挽喜令名之不亡筆陣鋒閒詩壇盟解盡此一巵想見風采嗚呼尙享

祭太醫院使錢君宗嗣文

惟君世業軒岐兼通書史號稱儒醫受聘而起眾中頴出供奉尙方九重之眷一代之良活人功多靡憚勞逸𨿽罄厥心竟殫其力訃聞於上卹典重申錫之禦奠官其嗣人生榮死哀君亦何怍惟交遊中孰其砭藥遙遙京口隠隠佳城賢聲不替有誄有銘幾筵旣遷靈輀載道爰酹一觴涕泗相悼

祭襄城侯夫人汪氏文

巍巍戚裏有毓其華赫赫功臣有宜厥家出專師垣入贊皇略夫君在公內顧有托事親以敬禦下以恩克相夫君閫範斯行孰褒其名鸞書玉軸孰賁其身翟冠象服維容之懿維徳之貞備福偕老庶幾稱情忽驚訃音上動宸極諭奠有儀賜塟有勑窀穸揚芳有嚴刻文春秋主祀有美世勛歿焉衋傷生也榮艷猗嗟夫人亦復何憾某等夫君末契屬在同朝惜玆內助溘焉早凋畫翣載陳丹旐將出敢酹一觴幸鑑於室嗚呼哀哉尙享

祭太僕卿韓公世安文

惟公通練之姿文獻之冑選試而升比於論秀早典祕書法從周旋晚司譯文國威用宣鴻臚中書天曹太僕屢更其銜亦賦其祿謂公弗顯三品崇階謂公弗壽七袠將開從事詞林莫如公久告哀九重卹典亦厚賜塟有儀諭奠有章始終恩遇可謂非常某等與公交遊式相情好撫公之喪聿增感悼觴奕之樂笑語之溫不可復矣敬酹一尊

祭都憲東安李公文

嗚呼公乎人方祝松喬之齡仰蓍蔡之徳庶一代之老成爲後進之矜式忽聞捐館罔不太息而況有通家之素供弟子之職失所瞻依可勝痛惻𨿽然正大之學髙明之識位列卿則世誦其賢勞居諫垣則史載其遺直已貴而守儒之常未老而求去之亟矧一經之承傳嘉四子之軒特諭奠有儀賜塟有勑哀榮始終天固無忒彼容恱以圗功名或奔走而矜智力以彼較此孰丰孰嗇嗚呼公乎其何可得某幸聆敎言獲奉顏色操幾杖以無從驚發引之在卽敬酹一觴有涕沾臆

升官祭告先祠文

惟渺孫不肖伏蒙聖天子嗣位念及宮僚濫進兩階攺服金紫仰承遺訓懼切於衷爰自國卹以來屢奉山陵之役未伸虔告歲律將更謹以潔牲粢盛醴齊祗薦歲事俯伏上聞不勝哀慕尙享

祭土地文

維成化二十三年歲次丁未十二月丙寅朔三十日乙未詹事府少詹事兼翰林院侍講學士某昭告於本宅土地之神曰惟神奠我有家爲惠甚大云胡今歲人口多虞疑有不恭以獲玆戾比者再新堂室次第工完小子何知乃逢幸會仰承新命濫進官階非藉神休弗克臻此感恩謝罪敬薦微忱俯冀來歆永垂庇佑尙享

祭叔父明威府君文

維弘治元年歲次戊申夏四月甲午朔侄男詹事府少詹事兼翰林院侍講學士敏政謹具牲醴之儀馳奠於叔父明威將軍沈陽中屯衛僉指揮事府君之靈曰嗚呼惟我先公兄弟二人競爽起家如車兩輪勲立名成允文允武以廸後昆以顯先祖孰期中道上釁先公江北江南抱恨無窮一門之中幸存叔父恆率家人以祝多祜夫何遘疾奄忽三時委棄諸孤遽止於斯六袠修齡未爲不壽萬戶崇階未爲不偶叔父何憾我心則傷骨肉幾許相繼淪亡覊宦於朝莫由視殯千里瀛洲臂不能奮奉安遺體幸卜佳城奉揚偉烈敬制新盟遙望幾筵溥陳告祭叔父有靈鑑我誠意嗚呼哀哉尙享

南歸過河間告先墓文

維弘治二年歲次己酉三月己未朔初九日丁卯孝曽孫詹事府少詹事兼翰林院侍講學士敏政祗領孝玄孫錦衣衛百戶塤敢昭告於顯曽祖考贈兵部尙書兼大理寺卿府君顯曽祖妣贈夫人汪氏顯祖考贈兵部尙書兼大理寺卿府君顯祖妣贈夫人張氏叔祖考處士府君墓下曰於惟祖考垂裕深長俾我後人獲沾芘蔭藐孫無似竊祿有年守官弗良遂隳先訓仰荷天子宥罪念功得放歸田感恩何極瀛東之裏冠佩攸藏謹奠一觴不勝惶懼末由戾止時奉塋園將返新安河循朝命修身補過用畢餘生惟是幼男暫回寄祿主承宗祀責在於斯願相其成以光門緒啟行在卽惟靈鑑之謹告

告叔父明威府君墓文

嗚呼丙午之歲拜叔於堂喜極呼飲歌笑洋洋今玆之來拜叔於墓宿艸菲菲酹此淸酤人生幾何世路孔艱侄亦老矣獲歸故山先公在南叔父在北侄𨿽疎慵敢自乖隔舉家登陸告別而行惟叔如在鑑此衷情

祭嬸母恭人劉氏文

嗚呼叔父捐館猶未期年叔母在堂期臻遐算何家不造相繼而終旅邸訃聞曷勝哀感今玆奉母得還故鄕謹伏几筵用伸奠告子婦咸在靈其來歆嗚呼哀哉

祭錢氏妹文

維某年某月某日長兄備牲醴之儀令男錦衣衛百戶塤拜奠於亡妹錢氏婦恭人貞善之靈曰嗚呼女弟之中惟汝最長介淑之行允宜厥家云胡壯年遽爾長逝幸焉有子可振芳聲手足之情悲何能已靈筵一酹汝其鑑之

告謝南山后土文

維弘治二年歲在己酉十一月二十四日某官某敢昭告於南山后土氏之神曰疇昔之夜小女月仙病痘夭歿倉卒瘞於玆山告祭弗嚴不勝惶懼敬以牲醴用伸謝譴惟神鑑之謹告

祭告五祀眾神文

維弘治三年歲次庚戌春二月癸未朔十五日丁酉具官某敢昭告於司命之神司竈之神司門之神土地之神司厲之神逺祖忠壯公之神周孝友張僊之神漢壽亭侯闗忠義公之神唐越國汪公之神唐雎陽守中丞張公之神曰惟我有家仰托神庇獲奠斯土亦旣有年邇者歸田考閱祀禮主像雜揉神不顧歆況我有先實惟忠壯乃無專祀於義尢乖謹於中堂敬安遺像其諸所奉位號再新有嚴斯辰眾靈是妥人心旣協神理攸宜用告其誠尙希昭格

聞三叔祖處士之訃告文

嗚呼一宗長幼惟翁是尊方冀明年八袠是慶相違半載遽聞訃音南望故山曷勝悲悼敬率婦子發哀於堂惟尊靈其鑑之尙享

篁墩文集卷五十一

●欽定四庫全書

篁墩文集卷五十二

﹝明﹞程敏政撰

○祭文

南山賜塋塡塘告文

維弘治三年歲次庚戌冬十二月戊申朔六日癸丑孝男詹事府少詹事兼翰林院侍講學士敏政敢昭告於顯考尙書少保襄毅公曰塋垣大門之前舊開有塘一口近日多聞人言方位非宜謹擇初七日興工塡漲仍舊作田以供祀事惟神鑑之謹告

代塏侄葬父告先墓文

維弘治三年歲次庚戌冬十二月戊申朔六日癸丑孤子塏敢昭告於先祖考徵士府君先祖妣吳氏孺人墓下曰先考去世於今三年槁殯僧房未得安厝玆者得卜於祖塋之東將以初七日興工開壙伏兾尊靈黙加陰佑俾我後嗣永獲依歸惟靈鑑之謹告

亡弟啟■﹝歹贊﹞告先祠文

維弘治三年歲次庚戌冬十二月戊申朔八日辛卯孝男詹事府少詹事兼翰林院侍講學士敏政敢昭告於顯考尙書少保襄毅公曰惟二弟敏徳殯於南山祠堂歲月玆久近始得卜於水橋幹於先塋之東擇以是月九日啟■﹝歹贊﹞安葬不勝哀悼之至伏惟尊靈尙其鑑之謹告

祭亡弟文

維弘治三年歲次庚戌冬十二月戊申朔八日辛卯劣兄令男塤以牲醴之奠致祭於亡弟故詹事府簿判蘄州事克儉之靈曰嗟嗟吾弟槁殯僧房卜竁三年未有定所今玆獻吉乃近先塋歲晏時良爲君安■﹝屍外昔內﹞所恨乖蹇久病家居未得躬親撫棺掩土神傷涕殞命也柰何永訣一觴言不能盡嗚呼哀哉尙享

代塏侄啟■﹝歹贊﹞告文

維弘治三年歲次庚戌冬十二月戊申朔八日辛卯孤子塏敢昭告於顯考詹事府簿判蘄州事府君曰慟惟顯考之柩暫寓南山僧捨於今三年每毎擇地佳兆難逢今者得於水橋幹祖塋東畔向甲負庚敬禱於神一占告吉謹涓是月九日奉啟殯■﹝歹贊﹞就彼安厝以少逭不孝之罪泣血上請惟尊靈鑑之謹告

先祠奉安告文

維弘治三年歲次庚戌冬十二月戊申朔九日丙辰孝玄孫詹事府少詹事兼翰林院侍講學士敏政敢昭告於顯髙祖考耆宿處士府君顯髙祖妣安人吳氏顯曾祖考贈兵部尙書兼大理寺卿府君顯曾祖妣贈夫人汪氏顯祖考贈兵部尙書兼大理寺卿府君顯祖妣贈夫人張氏顯考南京參贊機務兵部尙書兼大理寺卿贈太子少保襄毅公曰藐孫不肖獲承有家守官弗良有玷先訓蒙恩寛貸屏退家居上奉慈親下撫孱子終鮮兄弟孑然一身多病相仍歷時經歲冥冥衛護寔賴先靈幸保餘年以供祀事載惟門戶爰及家庭考古定方多未恊吉徵諸夢寐眾議攸同謂啟東門庻免悔吝日者上請厥工告成重念先祠逼近喧雜大懼褻慢負罪彌深伏見前堂髙蔽深邃敬涓吉旦如式奉安仰兾尊慈曲加芘佑憫玆老稚系孫一人少逭憂虞俾圗不墜英爽在上鑑此瀝誠尙享

攺門告文

維弘治三年歲次庚戌冬十二月戊申朔十三日庚申詹事府少詹事兼翰林院侍講學士程敏政敢昭告於司門之神曰惟玆吉旦於宅之東開啟大門以便出入牲醴致奠用告其成永永無虞惟神是賴尙其鑑之謹告

玄帝告文

維弘治三年歲次庚戌冬十二月戊申朔三十日丁丑詹事府少詹事兼翰林院侍講學士程敏政敢昭告於玄天上帝之神曰於惟上帝秉司化原開我生人功徳無量享郊配帝厥有故常惟此陋邦有嚴勝境雲巖之上帝實臨之實厲而暘宸尊是賴家屍戶祝在禮攸宜蟣虱小臣遭時乖蹇仰蒙陰佑感激難名玆遇歲除奉安神禦載陳明薦用告微誠尙享

祭臨塘範處士文

惟靈髙平之宗臨塘之彥溫恭孝友位重鄕閭宜享遐齡益綿晚福云胡一疾臥簀經時訃音相傳不勝驚怛顧予不佞姻好有年多疾相仍末由往弔緘詞致奠用白其誠靈兮如存竚其來格嗚呼哀哉尙享

祭汪孺人文

惟靈毓秀名族歸於大家夫君中殞肅肅無嘩內外一詞允賢維配有子登庸侃侃廷尉榮膺鼎食褒享鸞封名昭慈節壽儗喬松一疾幾時溘焉弗起哀音逺聞傷悼曷已賢郎奔訃還自京師矧在姻眷執紼攸宜叢萱萎霜寒日在戶機杼夜閒杯棬如故敬陳薄奠緬仰令儀靈兮如在尙鑑於斯

祭武昌尹汪璽親家文

惟靈望出忠賢學優庠序擢秀桂宮綽有文譽禮闈大理寺副堅之母弗偶銓部登榮出宰花縣聿騰政聲丰碩之姿逺大之器駿發有期允顯先系維玆之歲屢接手書吳楚暌隔毎嘆離居夏秋之交忽聞訃告眞贗是疑曷任悲悼嗚呼禍福相倚天意難諶吉人淪謝何善何滛矧在通家情好維宻子女聫姻雅非一日昔登公堂酌酒賦詩今拜公像白日寒颸淸酤一陳旅肴載設英魂何之幽明永訣

祭常徳同守致政李公文﹝太守廷壽之父﹞

猗嗟李公去何速耶人所願於公者樂子孫之養享山林之福振淸白之風勵浮靡之俗𨿽百年相期未爲足也胡美疢之嬰遽至不祿使洛社之老咸弔影而相悲專城之子徒望云而慟哭也惟公平生學苦行淑律己巖巖待人穆穆發姦之明久爲吏師惠民之仁展也良牧力孔殫於救荒心恆盡於治獄其督教也不速而成其佐軍也不令而肅眾美攸兼媿彼碌碌況恩出於上則再畀乎絲綸慶衍於家則森挺乎蘭玉公𨿽溘然捐館而昭然在人者百世可錄也有偉專城繼公芳躅直諒之行不阿淸介之守彌篤視此邦民愛等春育斥歸之人禮敬相屬緬想若翁音容可掬宜涕之不能自已而語之不可以更僕也惟公之壽我序以祝惟公之行我表以暴淸濟之間新遷載卜遙奠一觴寄我遐矚渺渺雲山萋萋松菊公神不忘鑑此衷曲嗚呼哀哉尙享

祭先師宮保尙書殿學劉公文

維弘治五年歲次壬子夏四月辛丑朔二十四日甲子門生詹事府少詹事兼翰林院侍講學士程敏政謹東向頓首告奠於先師宮保尙書殿學古直先生劉公尊靈而言曰惟公鍾海嶽之英抱經濟之學才气振千古之豪文章擅一代之作輔聖徳於靑宮贊廟謨於黃閣有力扶正論之節莫久於鈞衡有陰翊宗社之功卒困於枘鑿六旬初屆卽返丘園百年爲期遽翔寥廓何君子企公之深而造物者遇公之薄也惟先君號金石之交故賤子有門墻之托𨿽學健而行迂兼志彊而才弱寜以道爲屈伸敢因時而前卻嘆我生之不辰而教言之如昨也訃音歘聞驚涕雨落日月推遷林野蕭索謝傳不起於東山司馬竟終於西洛此心皦日亦何損於眾咻世態浮雲曾直公之一噱顧生何知負恩懷怍身幸免於竄投病未離於砭藥遙瞻幾筵一酹淸酌公神如生鑑此衷恪嗚呼哀哉尙享

男塤畢姻告先祠文

維弘治五年歲次壬子九月己巳朔二日庚午孝玄孫詹事府少詹事兼翰林院侍講學士敏政敢昭告於顯髙祖考耆宿處士府君顯髙祖妣安人吳氏顯曾祖考贈兵部尙書兼大理寺卿府君顯曾祖妣贈夫人汪氏顯祖考贈兵部尙書兼大理寺卿府君顯祖妣贈夫人張氏顯考南京參贊機務兵部尙書兼大理寺卿贈太子少保襄毅公曰往者爲長男錦衣衛百戶塤結親於婺源汪氏寔惟故春坊司直貞一先生之云孫今成都太守公文燦之仲女以今八月二十七日畢姻上賴先靈獲成嘉好祀事有托感喜交並謹以粢盛禮齊潔牲庻品用伸虔告尙享

祭甘母夫人文﹝徽州府同知昭之母﹞

惟靈毓秀髙門長歸著姓維女之貞維婦之令一子登庸母儀旣盛九袠將開人瑞斯應矧是賢郎名徳兼勝卓犖之才循良之政榮養方殷丕顯家慶褒封有期上膺帝命仙齡不騫如山之靜童顏不衰如松之勁云胡北堂嘉辰罔競訃音相傳悲悼曷罄敏政沗在通家緬思淑行逺道相望莫由申敬萱殞秋深猿啼夕暝臨風一觴用達慈聽嗚呼哀哉尙享

壬子冬餞歲告復官文

不肖賜歸於玆五載課耕奉母循省不遑忽拜綸音特從公議昭雪幽枉俾復舊官先訓明明幸玆罔墜霈恩逾分益切冰兢餞歲有儀敢供厥事拜伸虔告惟靈鑑之尙享

鄧州新建李文達公祠堂時祭文﹝代作﹞

惟公髙文碩學一代宗儒重徳令猷兩朝元輔儀刑𨿽逺盛烈如生乃眷鄕邦有嚴祀典仲春吉旦恭薦常儀仰止髙山曷勝景慕尙享

祭魏參將文﹝代妹婿作﹞

惟公夙負英姿早膺世爵歷事元戎遂嫻兵略徵蠻西徼禦冦中州民綏盜戢位進名流爰奉璽書佐鎭於蜀威懾畨夷令行部曲果敢之志精悍之才方期寵命授鉞登臺云胡數奇乃爾一眚罷其戎務還奉朝請驅馳萬里有爽節宣國門告訃孰叩彼天惟我先君識公偉器有女於歸百年是計今駭一旦虎委熊顚臨風大慟撫膺何言靈轝朝行神劍夜吼追想風儀如左如右芳殽崇爼淸酹滿巵公兮不亡來格於斯嗚呼哀哉尙享

新居祭五祀文

維弘治六年歲次癸丑秋七月癸巳朔二十一日癸丑詹事府少詹事兼翰林院侍講學士程敏政敢昭告於司命之神司竈之神土地之神司門之神司厲之神曰邇者不佞仰承國恩復建舊官爰置新第肇工興作自夏及秋乃底於成繄神是賴奉親挈穉今日來居上妥明靈用伸虔告牲醴在奠伏惟鑑之

祭親家淩揮使文

故懷逺將軍致政揮使淩公尊親之靈曰嗚呼發身介冑致位金緋公之壯歲屢渉艱危上慕松喬逺逰江海公之晚年容色未攺金丹有訣謂可延齡紫府無階必俟登名我歸江南尙及一訪我還京師公已長往矧公愛子玉瘁堪憐復有貳室繼居九泉累累三喪丹旐素羃行道傷嗟況於至戚惟予女弟寔配公男請志斯墓義非所堪發引有期東臯托處古道西風幽堂殘暑世傳尸解公或未亡竚其來格受此一觴

祭故叔祖三處士文

曰嗚呼崇禮守道晦迹家庭處士之徳眾仰儀刑年開八袠日飫參苓處士之壽方樂康寜矧有賢子嗣其徳馨亦有哲孫繹其世經正宜遐福進享修齡云胡遘疾大夜難醒敏政不肖入仕在廷忽聞訃報兩涕交零嗚呼教言冺矣孰予箴銘族尊盡矣孰予使令吉壌之下有美巖扄遺像之存有肅丹靑牲進於爼酒瀉於瓶尊魂如在鑑於冥冥嗚呼哀哉尙享

祭宮保尙書昌黎張公文﹝代士敬作﹞

惟公一代偉人四朝元老榮躋八座名重三孤早遂歸休宜膺晚福況有顯嗣侍養家庭美疢俄嬰遽成永訣年逾七袠訃上九重禦奠龍章官營馬鬛隆隆恩禮同軰幾人壽考令終公亦何憾玠以菲薄幸托姻聫知愛之深惠教之厚銘心有日報徳無從緬想音容曷勝悲悼靈轝將啟旨酒在陳公神不忘鑑此誠意

祭金吾百戶李公文

惟公右魁之孫封君之弟如箎應塤克承詩禮金吾被寵白社閒居一詠一觴時其捲舒孝奉親闈均處家政懿此平生孰踰髙行矧是猶子詞林巨公事叔如考由壯及翁百齡是期忽以恙告九原弗興聞者增悼銘昭窀穸禮謹賵含斯亦無憾何必多男瀚等誼在通家夙懷悃欵方約登堂遽已捐館靈輀載駕薄奠一巵祝言申敬公能鑑玆嗚呼哀哉尙享

祭家生子武文

維弘治七年歲次甲寅冬十二月丙辰朔越二十四日己卯篁翁及塤官人令汝弟戎以庻饈之奠祭於家生子武曰惟汝之生頗有資性因令就學遂至成人艸錄篇章翻閱圗典凡我文字皆汝職之家務之餘亦諳世故我榮我辱率能相予陸走川行無不在役親戚故舊見卽汝憐爲娶良家誕未彌月計汝言動曾未異常豈期卒然自殞其命愚不至此聞之失驚數耶祟耶莫任其咎我髮種種恆思故山從者𨿽多孰當予意感今悼昔不覺泫然玆遣汝棺蹔寄僧捨終歸汝骨瀛東之岡晏歲匆匆賜汝飲食汝魂未散尙識予悲嗚呼哀哉尙享

祭刑部周貟外妻安人文

惟靈賦性端朴繄秀之鍾持身賢淑繄姆之從愼不以驕婦職惟敬儉不以華世業彌盛肅肅姑嫜名尊位崇安人奉之克盡子恭楚楚夫君髙科早貴安人相之恆若賓對有褒鸞誥天寵殊常有賁珠翟彩衣增光閫祜方殷云胡不壽玉毀於成蘭悴於茂某等哀聞蒿裏義重維桑值玆發引將還故鄕庻饈旅陳淸酌三奠人生可傷如雷如電嗚呼哀哉尙享

祭宮保尙書大學士丘公文

嗚呼嶺海儲英異材間生公出其間適遭文明翰苑紬書經惟進讀聖烈宣昭帝心啟沃典教國子迨長宮詹迪士敬簡行已安恬身歷四朝年開七袠乃受簡知入贊宥宻代言輔政寒暑五更國咨耆舊人傒治平累疏乞休宸眷彌篤一臥弗興天奪奚速帝念元老卹典優崇護喪歸窆孰與令終經世之才希古之學有偉曲江相望何怍某等誼曾僚屬敬奠一觴靈車將啟生容在堂追思話言感悼疇昔公神不亡竚此來格

祭壽寜侯祖瑩文﹝代人作﹞

猗惟張氏興濟名家善積累世慶澤無涯鍾美後昆啟封昌國際遇非常恭愼靡忒篤生聖後配我今皇前星炳耀宗社之光推本慶源孰期先逝存沒哀榮古今鮮儷況有二子並立於朝長侯次伯位冠珥貂上世佳城逺在故土乞歸掃松荷天之祜中宮有祭爰命近臣旣告竣事於情未申尋微之山藏公劍履思惟昔年予典葬禮玆焉至止追悼奚勝敬陳一奠用表此情

開壙告文

維弘治九年歲次丙辰春正月庚辰朔初五日甲申直隸徽州府推官李珍敢昭告於故太子少保程襄毅公曰玆承上命爲夫人林氏開壙以是月初六日辰時合葬公兆惟靈鑑之謹告

開壙告后土氏文

維弘治九年歲次丙辰春正月庚辰朔初五日甲申直隸徽州府推官李珍敢昭告於南山后土氏之神曰玆承上命爲故太子少保程襄毅公夫人林氏開壙以是月初六日辰時合葬公兆惟神保佑

開壙告先考襄毅公文

維弘治九年歲次丙辰春正月庚辰朔初三日壬午孤哀子敏政敢昭告於顯考尙書少保襄毅公曰慟惟顯妣夫人林氏奄棄敏政得請於朝官給葬費事下本府委堂上官一貟前來開壙擇以是月初六日辰時奉柩合葬無任摧裂之至惟靈鑑之謹告

開壙告后土氏文

維弘治九年歲次丙辰春正月庚辰朔初三日壬午太常寺卿兼翰林院侍講學士程敏政敢昭告於南山后土氏之神曰玆承王命爲顯妣夫人林氏之喪遣徽州府堂上官一貟前來開壙以是月初六日辰時合葬於顯考尙書少保襄毅公宅兆神其保佑俾無後艱謹以淸酌脯醢祗薦於神尙享

祭李處士文

惟靈賦資醇朴履行溫恭雅志慕丘園之樂僑居嫻爼豆之容身不伍於流俗志將亢乎名宗顯有令子明時奮庸考循良之所自知善慶之攸鍾況乎九袠之齡將開壽算雙鸞之誥擬下恩封何旻天之不憗遽訃音之告凶使闔郡之氓思攀轅而莫遂通家之士恨執紼以無從遼山髙矗歙水浟溶渺東郵之逺道望故宅之髙舂靈車旣駕孰任哀悰聊一陳乎薄奠徒悵隔於塵蹤

伐木告文

維弘治八年歲次乙卯十二月庚戌朔二十八日丁未孤哀子敏政敢昭告於顯考尙書少保襄毅公曰慟惟冠舄之藏十有七載賜塋內外林木過繁或叢近兆域之旁或根蟠來脈之上或三遮兩蔽無以自伸或縱出橫生不能成列理當去其太甚庻使疏宻得宜木性各遂其生成地力不憂於匱乏墓場有廓淸之美壙周無侵犯之虞眾議僉同事非獲已玆用擇二十九日召工將事惟尊靈鑑之謹告

告爲顯妣樹碑文

維弘治九年歲次丙辰秋七月丙午朔越四日己酉孤哀子敏政敢昭告於顯考尙書少保襄毅公顯妣夫人林氏曰惟顯妣夫人卹典碑二通刻完將以是月七日樹立享堂東西用垂久逺先令匠氏築土興工惟靈鑑之謹告

祭儒學生汪君承之文

嗚呼承之而止於斯邪屈指遊從將十年矣道義相與逺大相期孰意其性之淑而命之畸邪學博文贍識逺才通在眾中豈可多得而竟無所施邪驥馳而踣木秀而摧徒使志士爲之扼腕彼冥冥者之造物亦誠不可窺邪邇在山堂晤言甚洽病中來告曾幾何時而遽成永訣之悲邪發引在卽抱病倚廬不能一往撫棺致慟其何以冩予之私邪師生之情死生之義盡此一酹夫復何言嗚呼承之其尙見知也邪哀哉尙享

祭侍禦吳公文

故侍禦吳公之靈曰嗚呼脫頴之資世經之學祖武克繩鳯毛麟角名登黃甲官擢烏臺士論攸屬逺器良材初按兩川再巡二浙威行惠流大振風節霜飛白簡豸繡朱衣乘軺過裏艸木生輝入朝有期二豎爲厄訃音忽傳聞者駭惜敏政屬居苫塊承問諄諄書猶在幾人已隔塵遙望新墟敬陳薄奠通家之情有淚如霰嗚呼哀哉尙享

祭祁母太孺人文

維弘治九年歲次丙辰冬十二月甲戌朔越二十一日甲午太常寺卿兼翰林院侍講學士程敏政謹以牲醴之奠致祭於祁母太孺人黃氏之靈曰惟靈賢明之行淑愼之容重玆毓秀出自名宗敬戒之嚴柔嘉之懿允顯來歸克承閫制相夫有道靑氈是同邑黌郡序無慚古風教子有成甲科之儁烏府黃堂式彰慈訓珍饈鼎食祿養斯隆珠冠霞帔恩封聿崇楚楚諸孫環侍左右泄泄髙年踰八望九貴而能約五福攸宜耄而愈健百歲是期安問幾時訃音忽告惟家之艱惟善之悼敏政夙與令子義獲同朝逮守獘郡恆及蒭蕘美澤未霶素車已駕雲黯山陰江寒歙下臨風置奠力疾陳詞靈兮如在少鑑其私嗚呼哀哉尙享

誥封恭人叔母劉氏祭文

惟靈賦質明淑制行端嚴配我明威益修閫政煌煌命服赫赫恩封有子世官存歿奚憾慟惟堂殯歲月屢更往合新阡乘玆吉旦載惟孤侄羈宦於京發引有期攀號莫建瓣香馳奠用告其哀靈兮如生鑑此誠意尙享

祭少保於公文﹝代於文逺千兵﹞

嗚呼禮莫大於報功義莫先於繼絕況天定之勝人宜恩典之昭晣猗我伯父一代人傑歷官孤卿上輔睿哲有巍巍定難之功有侃侃立朝之節有孜孜及民之惠有皦皦律貪之潔惟許國以忘身致權姦之污蔑中以深文濟之讒舌白日晝冥愁雲暮結慨重曈之屢回驚天柱之摧折𨿽丹書之橫罹曾白玉之可涅列聖嗣統當食而輟追悼勲庸特加昭雪旌功有祠述行有碣嘉繼世之象賢悵主祀而猶缺以我小子同源一轍擇男允忠系於孫列乃具疏請宸聰上徹偉公議之翕然果天顏之開悅錫世祿以奉祠士聞風而气泄顧竊柄之權姦已伏辜而煙滅仰忠勲之流芳炳日星之長揭某涓以歲首自徽到浙俯伏祠庭一筵敬設感殊寵之下臨與有榮於衰拙冀衍慶於曾玄誓孝忠之殫竭鳯山嶐嵸湖水幽咽尊靈如生鑑此惓切

聞士欽李公訃位哭告文

太常少卿李公士欽之訃設位於南山堂薄致一奠哭而言曰嗚呼士欽止於斯邪致逺之器凝重之資明逹之見通核之才竟已矣而不獲大施邪春末得書知有暴疾甚懼後連得書知已漸平甚喜孰意其果不起而使我失聲以悲也平生健壯偉幹丰頥恆切嘆羨百歲爲期乃未及半百而一旦去世邪嗚呼有善相勉有過相規言議之合酬酢之咨在至戚中惟士欽一人爾而今而後其孰輔予以道而使予悵悵於旣老之時邪念自童稚受學太師托姻門下三十年於玆升沈離合不能相一然此心耿耿千里可照曾弗少置於懷思也嗚呼士欽其眞止於斯邪山居歲晚江寒木萎臨風三酹有涕漣濡嗚呼痛哉尙享

弘治十年歲除告文

曰邇者朝廷纂修隳典上勤恩命召副總裁方在憂中疏求終制仰蒙眷念特賜矜從今玆久越禫期禮當趨赴擇以明年正月十日就道敢因餞歲預告行期追逺撫時不勝感愴尊靈如在庻其鑑之尙享

奠故太常少卿李君尊親文

曰嗚呼去冬家山得君之訃大慟人生僅如朝露玆春來京君柩未行登堂一奠恍如在生通碩之才逺大之器孰不期君可紹先世玉芝衰謝寶劍沈淪一朝千古此恨何伸返葬有期靈車在駕骨肉至情言與涕下今日何日節近重陽幽明之訣盡此一觴嗚呼哀哉尙享

祭太淑人熊母龍氏文

言言舊族有毓其華俁俁名流有宜厥家揚歷都臺爲國之儁人言有子式彰慈訓老循內則懿此徳容人言有母庻幾女宗曷褒其名鸞書錦軸曷賁其躬翟冠象服貴而能約五福尢宜耄而愈健百齡是期問安孔時訃音忽告惟家之艱惟善之悼帝頒卹典用示顯揚安葬有使諭奠有章歿焉衋傷死也榮艷嗟太淑人亦復何憾某等忝與令器誼重同年升堂之慶不及生前逺望靈輀兆符佳地執紼之誠莫獲往致瓣香一炷魯酒一巵臨風三酹竚其鑑之尙享

祭張公文

嗚呼張公乃止於斯天胡畀之逺器而弗宏其受降之長才而弗究其施驚訃音之來告咸東望而興思惟公早魁一省擢第明時黃門給事公爾忘私京尹僕正愼厥攸司遂進佐於司馬爰克整於六師忽西戎之失禦副主上之疇咨徵馬旣秣兵車載脂始焉詟之以威武終也撫之以恩慈圗振旅希蹤於充國肯貪功生事於郅支賞未酬而適罹眚會環將賜而與世辭嗚呼張公眞止於斯繄公𨿽止而猷老有正毅可盡之節有修偉可圗之姿有匡國可行之疏有鳴盛可傳之詩彼得失之萬變渺塵海之一絲是亦不朽何憾於玆某等名同甲榜義重連枝相違兩地敬奠一巵悵歌殘於晞露怳帷動於靈颸竚英魂之來格鑑薄意於陳詞嗚呼哀哉尙享

祭從叔處士彥華甫文

曰嗚呼相湖之孫尙書之弟倜儻不羣號稱逺器方當壯歲有志亢宗云胡暴疾遽斂塵蹤上捐老親下遺稚子天乎人乎奚至於此淒其歲晏發引在玆臨風三酹有涕漣洏嗚呼哀哉尙享

至京轉官告文

某被召三月廿四日至京廿八日上荷天恩進副宗伯仍兼翰長入侍東宮自顧非才曷勝玆選追惟先訓慚懼交並牲醴在陳用伸虔告尙享

篁墩文集卷五十二

●欽定四庫全書

篁墩文集卷五十三

﹝明﹞程敏政撰

○書簡

擬酈食其上漢王書

臣聞天下有大義之所在而舉世莫能知者請得與大王言之夫今海內諸侯所以並起而亡秦者凡以絕六國之祀戕虐生民而已然其大罪有天地所不容者大王固能知之不乎臣竊料大王不知也夫秦之大罪在於滅周周者天下之共主歷年八百文武之澤未冺也嗣君無大失徳聞天下而秦以彊不義取之是以臣滅君也以臣滅君自開辟以來惟浞羿與秦三耳天下之罪顧豈甚於此哉項籍手裂土以賞亡秦之後六國之後皆有分地乃不求立周後而尊楚懷王孫心爲義帝此臣之所未解也夫所以亡秦者公天下也今楚人徒以懷王之忿自帝其主則是復私怨矣名之爲義安所施乎楚之先王嘗欲滅周東周公諭止之曰裂周之地不足以取國得周之地不足以勁兵然則楚之無君罪與秦等心豈可帝乎傳曰見義不爲無勇也臣願大王明告諸侯復立周後相與北面而事之楚之遺孽反其故位則君臣之義一日暴於天下而彊不義者懼矣且臣非不知大王楚人然楚亦周之臣耳況已析圭而王王者動必視義之所在豈肯顧小嫌誤大計哉恃此而言大王固將終聽之矣周後旣立大王尙與諸侯會盟洛水之上同奨王室有弗率者仗大義而誅之退守西藩世爲周輔臣知大王之名將與九鼎同重於後世豈不盛哉捨此不爲無復可爲者矣﹝酈食其請立六國後而不及周予故補此書﹞

擬朱子答王晦叔書

承來諭以熹承乏講筵當天子宅憂之時擇日開講爲未合於禮經足見君子教愛之厚然於鄙意亦自不能無可疑者夫人君諒陰三年不言古之道也而周之盛時已不然矣大抵王侯以國爲家𨿽先君之喪猶以爲己之私服其禮與庻人絕異故孟子以爲未學如來諭所引記曰斬衰惟而不對齊衰對而不言是故有難言者矣天子喪禮𨿽不得詳而顧命康王之誥實後世之所當法顧命太史道揚末命曰命汝嗣訓臨君周邦王再拜興答曰眇眇予末小子其能而亂四方以敬忌天威則固非惟而不對者矣來諭又引記曰大功言而不議曰大功廢業且云大功尙不可議況於衰麻之至戚此尢說之不可通者中庸曰期之喪達乎大夫蓋期以下諸侯絕大夫降矣其可以爲天子不言之證乎至於本朝典故來諭以爲未審何似此則熹之所熟諳者也當神考升遐哲宗嗣位伊川先生首爲侍講其言行昭昭見於遺書史傳而其大者則冬至百官表賀先生上言節序變遷時思方切請攺賀爲慰此其明驗也夫先生承絕學後言動皆禮之所在顧熹何人乃獲嗣守職業惟勉循其道而已蒙君子惠然有意於僕不敢不敬布所悃惟執事者亮之﹝晦叔名炎婺源人學者稱雙溪先生嘗通書朱子問寕宗宅憂開講之禮朱子集答人書幾二千篇獨不答此書故僣擬答之﹞

簡羅修譔明仲論歐公九射格義

明仲先生足下昨於史館談及歐公九射格義足下以區區之說爲新意而謂已說得歐之心當時未有以應也歸而思之於鄙意有未詳者區區之說以謂置侯於此覆籌於彼探籌而射於侯上啟而視之中者飲不中者無所罰足下之說以謂人各當侯之一物而後探其籌值所當者飲不值者無所罰蓋鄙意以侯與籌必相須而不相離足下之意判侯籌於兩途而置侯於無用之地由此意推之則人當一物而侯可廢此足下之說區區未詳者一也歐公此圗題其名曰九射格格者局也而今之爲格與局者有摴蒱有彩選有手談有象戲此之所爲格者猶彩選之格摴蒲手談象戲之局也此之所謂籌者猶摴蒱彩選之骰手談象戲之子也擲骰於格之中行子於局之間蓋必然之理使如足下之說則是舍格而擲骰外局而行子也矧投壺與此格皆祖射之義以立法探籌以射侯亦猶引鏃以貫革操矢以注壺豈可置侯於無用之地哉此足下之說區區未詳者二也足下以歐所謂九侯虎居上熊居中鹿居下鴈兔魚居左鵰鴙猿居右者正射賓相當之次序此尢不可通者蓋物必有則所謂上下左右者乃造物創始之制云爾豈射賓相當之次序哉夫長筵廣席之上則令從者奉格而前以就賓之探射小飲團坐之際則安此格於席心而奉之之時不可傾倒安之之處必有定向則上下左右者寔立法之當爾此足下之說區區未詳者三也歐所謂皆置其熊籌者蓋懼賓之易酣也故曰中則在席皆飲茍或用之則亦有射中與否之時審如足下之說盡探其籌而緫較其飲則二十七人在坐必有三人得熊籌而在坐者旣有射中之飲又有三中熊之飲一探之間飲三爵者皆是而飲四爵者過半吾恐古人不如是之酗也此足下之說區區未詳者四也凡足下以區區之說爲新意者考之於歐爲頗合故以書告於執事者夫格物致知學者之首務惟足下捨己從人以求歸一之論則他日尙有大於此者就正於有道也

與何憲使廷秀書

僕與閣下相別爲日旣久中間嘗一致問起居閣下亦蒙以五代史見貺自是音問闕然毎用耿耿同年友林亨大來言閣下在閩手編古文選粹告成因竊自念處繁劇之地而能不廢鉛槧之功如僕之不肖承乏詞臣乃終歲碌碌奔走黃塵赤日之下將自墮於暴棄之域反思故人驚汗浹背矧今之號書生者每乏經世之略據要津者或取無術之譏有如閣下仕優而學者幾何人哉此僕所爲茫然自失者也僕自去歲抱疾𨿽愈而間作平昔著述之志已灰但規爲侍親之舉向相約爲通鑑續編蓋先師呂文懿公因景泰間所局修者重加筆削而勝國時天臺徐詵亦有續通鑑要言一書合而覩之亦多不能了了事體重大又無友朋相與下上其議用是姑置之耳病後無以遣日嘗著史論數篇又編蘇氏檮杌皇明文衡宋遺民錄三書有便容寄上以求是正僕徽人也而寓於瀛兩邦之先哲遺文多至散失故嘗搜輯爲新安文獻錄瀛賢奏對錄兩本亦俟脫槁別呈也家君自號晴洲釣者曾求諸公文字詩章欲得閣下一頌以爲溪山之輝想賜不拒其詳載於別紙維時盛暑尙謹重眠食以副朋舊之望

寄安福吳學士先生書

奉違風采轉首數年緬想林下道體安和足慰後進翹企之私往者婦翁文達李公先生古穣集荷蒙寵以序文泉壌增重手槁藏於生所方欲鋟梓不意鄰有回祿之變倉卒搬移書帙散亂竟爾亡去不勝惘然用是輙敢冒昧再請錄過一本遇便示及足見前軰始終相與之意生與妻弟尙寶君日夕引領在此老先生必能諒之

簡太守武邑王公而勉論諭祭禮書

諭祭乃朝廷大禮當時降有儀注其迎接贊唱使者及喪主各有位次易服止哭亦有節奏孤前者出京時曾於禮部錄得一紙偶爾檢尋不獲蓋文上有皇帝字與詔勑等詔勑常下於郡邑故儀注常存諭祭惟二三大臣得之而亦有不得者以其不常下於郡邑故儀注少見伏惟閣下念此大禮檢閱典故俾執事者少加講習庻行事之際不愆於度成此盛典以幸先人且使窮鄕下邑得見朝廷優禮舊臣及賢郡侯秉禮將命之美孤嘗備員儒臣不敢不以奉告萬萬加察

寄李尙寶士欽書一

途中累有書覆未審俱達左右否孤已於三月二十八日到家祗奉幾筵茍存視息所幸慈顏康寕不減於昔姚進士先到十日矣諸事方在分理尙未興工仰賴朝廷恩典必獲奉襄大事惟病妻穉子寄食髙門有累仁慈爲不安耳萬老先生處碑文不惜頻造一請葬期決在七月終緩則誤事柰何柰何贈誥必在五月領出續當另人奉請回還瑩姫舊恙全可調理省气爲佳銀一兩寄與汪保祖保京中諸親家故舊不能一一作書乞便中致意舍妹及三弟婦俱安好二侄女尢聰頴異常他日亦足爲門戶之托何必男子此意可達淩趙二親家一知余不悉

二

程副使寄來書知京中消息所云金姓吏書尙未之見但僕自途中抵家共稍書六紙來諭並不開到否豈一時忘之耶六月三日金侍郎段禦史及兩司遣人送贑州曾守經山人來始定一穴哀疚之餘得此少慰葬期決在七月終矣恭諗士敬久屈之志少伸然猶未滿下懷不知此時所請遂否老天必念先文達公不使遂如此也瑩姫病旣全愈猶須將息但與小兒女軰擾混宅中日夜不安來書所諭不知缺何等侍奉殊非骨肉相愛之意汪保性難調且勿拂之俟少長方可責禮恐拂之數數轉難調護祖保聞已離乳未審的否此兒稟賦弱我意今冬離乳爲善不知緣何遂離之早也姚進士深念閣下分上用心到十二分地位言之不盡也相見乞代謝一二

三

八月半後連得弭貳尹程訓術寄來二書知士敬榮拜恩命出於常典憂戚中不覺爲之雀躍此𨿽士敬才力有以自致靑雲而朝廷垂念舊臣之義與我文達公積慶裕後之徳皆不可忘也尢當秉禮守法以敬承之則名位之來益不可量所恨江山修阻衰絰在身無由追逐賀賓亮能情恕病妻穉子擾混髙門非一言可盡已先令小僕寧赴京探望僕少待塋所事完當有謝恩之行尙容面旣

與陸諭徳亷伯書

孤不孝不悌不慈罪重惡劇以致酷罰沛鍾於家三四年來連喪兩侄一弟血淚未幹上延先考追思殞滅越無望生全匍匐南奔夜以繼日幸於今年三月廿八日抵家獲奉幾筵仰慰慈親茍存視息朝廷所遣營塟使臣方議庀材鳩工窆期尙未有定也孤臨發京師過蒙辱念契家裒集厚賻再勞鴻筆紀述先猷瀕行又獨追送數十里外開諭勤惓義同骨肉道出毘陵復蒙老先生冒雨出城過舟相慰禮貺兼隆輒因便人附此致謝千萬照察

簡廣東李憲副廷璋

年兄榮擢適不肖有先公之喪過蒙累次慰諭禮情兼隆至今感感又蒙指示曾守經山人果能髙出流軰遂使宅兆停妥先體獲安少逭不孝之罪此年兄惠也何敢忘玆因族侄芳入廣之便寄此上謝不肖久已從吉苐以家口眾大一時未能赴京擬在八月間北行諸不能盡

答湖廣何方伯廷秀

逺蒙厚意賻奠踰等俱不敢當重以手書慰諭再三又不敢卻感今悼昔大慟而已先公宅兆拱俟朱生久而不至已得贑之興國曾守經山人與一二鄕術規畫悉定襄事在邇虛辱盛意情甚不安謹禮而遣還諸事倥傯又不敢以俗禮寄瀆謹此以申謝忱萬一惟執事者亮之

與林文美表弟書

挈家南歸至新橋始得尊舅之訃爲之大慟不能己已計惟吾兄昆仲及老妗夫人遭變摧裂何以堪處然尊舅去歲得會老母夫人於江南今歲又得盡見諸郎然後告終於故鄕之境斯亦可以無憾矣舟行匆匆秋雨不止殊使人有死生離合之感不能自勝輒抆淚成奠章一道並祭儀一兩因便寄附乞爲上告幾筵少伸孤甥與舅永訣之意尙兾節哀順變以襄大事不具

答衍聖公書

前歲冬不幸先公棄背已蒙閣下不鄙親至蝸居慰弔至今感感舊歲春奔喪南歸嘗托臨淸驛寄奉先公墓志一紙少達區區計徹左右玆者謝恩北還何以又辱盛價與禮生賫賜手書及奠章禮幣此𨿽出君子過厚之義然在僕則何以克當又不敢卻徒增皇恐而已在家卽聞太夫人之訃嘗附菲儀於士欽尙寶昆仲同作奠章一通寄三叔憲副先生處料轉達久矣昨過臨淸賤累亦有一奠章望祭令嫂夫人之墓並菲儀復寄三叔處此必未到也使回匆匆無以爲禮謹附上香四炷少伸幾筵之敬明春北上更當專書奉謝不一令兄大人前不敢瀆書同此拜意

簡李武選應禎

寓此四十餘日荷蒙執事表章先徳慰藉餘生委曲之情𨿽骨肉無以逮此日昨專造思欲一拜以盡區區車從適在範祠不遂所願束裝匆匆不及再候諒沭情恕也尊容及張艸各已下一轉語技止乎此無以仰副雅意柰何柰何春雨軒詩自見集續三體詩呆齋存槁共五冊遣還魯齋書疑一冊托吳鳴翰傳鈔畢日令家僮康送上中州皷吹集唐絕句學余錄共五冊借去付坐船水夫寄還餘不一

與巡撫南畿尙書三原王公書

僕自舊歲春初謝恩赴闕秋盡方還承聞臺候親屈左顧先塋不能操幾杖聆謦欬以遂願見之心爲之不滿者累日攺服以來又將束裝北上不能逺趨行臺以謝盛徳徒切耿耿因便冒昧羾此申起居之誠兼有少稟徽之爲郡古稱文獻舊邦然人徒知朱子出徽之婺源而不知二程亦出徽之休寜其事具載舊祠記及程氏譜牒可以覆驗今縣學師生欲於原行起企徳堂中奉二程夫子左右列祀鄕賢未敢自專上請臺命倘蒙垂意斯文使先正之流風遺迹不至無傳獘鄕之後學小子有所觀法其於弼教明倫興道善俗之事或有小補維時春暮千萬爲國自愛

與提學婁侍禦克讓請立二程夫子祠堂書

側聞閣下垂意斯文許於獘府儒學修復文公祠堂甚盛心也僕嘗見文公毎歷州縣諸所未遑卽首訪先代名賢祠墓汲汲表章惟恐弗及誠以風教所系不可視爲故常而近歲以來巡行使者知有簿書期會而已能如閣下究心正學知所先務者幾何人哉寒族在徽郡最蕃僕之一派號陪郭程氏於河南最親蓋河南之程寔忠壯公之裔陳末北徙而伊川先生諸孫又從南渡居池州再遷休寜陪郭之程互相繼絕譜牒所載有胡雲峯鄕賢祠記跋與南宋錄用伊川諸孫公移譜牒之類具存可覆考也僕毎欲倡鄕人重立一祠而事力弗逮數用悵然況兩夫子逰宦謪居之所尙多奉祀徽之休寧乃其宗祖開先子孫復業之處顧無棲神之居誠爲闕典倘行部至日命府公縣宰申明修復如文公祠例豈獨一宗之幸哉邇者府官於獘縣學中起企徳堂一所尙未結束若稍加大之中以奉兩夫子而左右廡以祀本縣名宦及一鄕先達上廣閣下敷教之地下啟後學向道之心所費不多而所益則大矣僕托同年之誼事閣下爲兄偶有所見輙以上告若夫行之已之在閣下矣二程夫子遺迹一冊隨此奉上幸徹尊覧不宣

二

鄭生來獲奉手教及晦庵詩鈔如見顏色而聆謦欬充然自得者累日兩程先生祠事遂蒙采納尢見衛道之切興道之勤非常情可及然此豈獨以幸一鄕華一族而已廣先正之教言啟後生之觀法將於此卜之而尢不能不仰成於閣下今儒學有文上申行臺望早示符移俾郡邑有所持循而樂爲之僕亦當倡率鄕人目覩盛事之有成而後北上也容當請名筆續紀之以永示我鄕人俾勿忘閣下之功維時暮春末由會晤千萬爲道自重以副羣望不宣

與南安張太守汝弼書

奉別以來不幸有先公之喪塊處山中倐踰三載今𨿽攺服尙以家累眾大天气炎熇未能北上也向蒙惠賜晴洲賦先公僅嘗一讀口稱奇才命諸子寶藏之追念及玆不覺涕殞令郎進士公在京嘗沭過慰大能篤契家之好可喜文學之優得之家傳者固不待言也計年兄在任已久政聲流聞或有考績之行小弟當需次京師髙會可期矣因族侄芳入廣之便輒此奉問起居頑弟敏徳性好書札甚欲得年兄妙翰以爲楷式倘賜不恡得備私淑之餘何幸如之維時仲夏尙謹重眠食以副朋舊之望

與張同年書

逺承惠書知吾存簡遂至不祿爲之失聲不能己已所幸閣下篤師生之義經理後事周悉如此又足以自慰也志銘本不敢當念霈生逺來重以亡友之命勉彊成之且聞葬期已廹急欲慫慂其歸無暇修攺殊不稱意慚負柰何所遣禮幣並用納還僕已釋服將北行未由會晤也敬此申覆

與太守河汾王公文明論世忠廟產書

休寧諸生程敏政齋沭裁書頓首再拜侍禦太守王公執事僕自府下奉別之後卽與諸族人會譜以七月一日鋟梓起工參訂校勘無一日之暇迨今已四踰月次第將完而譜後文字尙未刋也獘族之會者近則一郡六邑逺則徳興樂平浮梁貴溪開化共四十四支子孫之見在可以敍昭穆者踰數千人皆出晉新安太守元譚公陳將軍忠壯公後蓋宋元以來家自爲譜莫能相通今藉先世之靈幸而告成擬奉斯譜躬率諸族人拜太守公墓奠忠壯公祠然後給譜而散立石祠下以告後來俾知我太守忠壯二公之遺烈不冺胤嗣蕃昌有如此者間因編刻之暇考及上世之事乃知太守公墓在向杲嘗一見侵於元季得裔孫休寧汊口自得者以金幣復之又一見侵於國初得裔孫婺源髙安達道邦寜者以寶鏹復之具有緫管虛谷方公修復之碑及樂平歙東族人往返之書可證忠壯公祠在篁墩當宋之季得裔孫休寧汊口端明公珌會裏樞宻公卓大卿公覃歙槐塘知錄公旗及僕先祖陪郭掌書公璋將仕公瑜六人買地建廟捨田供祀召僧慶如侍奉香火當元之時廟田爲醫學提領範天錫所侵得裔孫歙長翰山副使公思敬告官追復禁約侵犯嘗請道士程處訊奉香火具有宋端平二年申狀及元泰定四年榜文可證反復考之自宋以來太守之墓忠壯之祠凡修復者今方氏無尺寸之功凡捐捨者今方氏無尺寸之地蓋今方氏自洪武初始爲廟祝依神之居食神之食衣神之衣將近百年而不思所以報神之徳乃敢冒我程姓鬻我祭田又謂太守公之墓是其祖墓意欲冺故郡之循良蔑聖朝之祀典亂常瀆禮莫甚於斯所猶幸者得執事下車之始卽以祀事爲重以表章忠賢爲心淸明在躬致神明有感夢之異抉摘無隱使小人服如律之辜逺近傳之無不稱快而況前日捨田復墓之人皆今次統宗會譜之族一聞其事莫不驩然思拜謝於執事之前者邇日以來復聞方氏再有言於行臺事或懼於中變諸族人又莫不戚然思進訴於執事之前者夫以太守公徽郡循吏第一事載郡誌其子孫原復墓稅舊隸世忠廟中今若使一抔之土屬之異姓而不爲之申理則與世之傭人佃屋者何異爲子孫者何以堪之百世之下繼綰郡綬者又何以堪之忠壯公有功於徽郡尢多其大者如滅蜃妖以奠民居禦侯景以全民生名著史冊沒受王封其子孫原捨祭田舊立世忠廟戶今若使巫祝妻孥入其戶內而不爲之屏除則與世之餒鬼無嗣者何異爲子孫者何以堪之百世之下有功桑梓者又何以堪之夫太守公墓稅不歸於廟則後日樵采孰能禁樵采不禁則其勢不至於蕩平不已蓋稅旣屬之他人則興廢卽系其手故也忠壯公廟戶不正其籍則後日私鬻孰能沮私鬻莫沮則其勢不至於盡絕不已蓋人旣入於廟中則事產卽其已物故也噫以程氏先世體魄之所藏烝嘗之所奉廟祝一夫侵之有餘子孫千人復之不足仁人扼腕行道傷嗟然僕逆知其決不至此極者以執事在上旣正其始必成其終念甘棠而罪其剪伐覩喬木而矜其云礽舉錯一行人神胥慶而執事陰隲之厚祿位之隆子孫之盛有不可以言贊者矣獘族人𨿽所居有別州異縣之不同然雅聞執事以慈祥愷悌之心布忠厚寛大之政皆欲一趨府下望顏色候起居祝千百歲壽以福吾民以謝盛徳以徼惠於上世僕不佞輒敢以書先之若太守公墓稅當入於廟忠壯公廟田當正其戶此本執事所具知何待僕之贅言而中不能不有言者尊祖敬宗之念人心所同天理民彛所系非敢有私請計亦長風化者之所樂聞而不拒者也干冒威嚴不勝悚仄之至

簡黟縣江尹

恃愛輙有少瀆僕近欲編刻二書其一曰新安文獻錄將萃六縣先賢遺文以傳四方其二曰新安程氏統宗世譜將合六縣程氏宗派以傳子孫凡先賢及先世之出於五縣者多已搜訪惟黟尙多遺闕考之黟志先賢有樞宻汪公勃與程之先世有顯謨閣學士邁及其從孫少師莊節公叔達兩家必有譜牒家集之類其子孫亦必有庠生儒士之流惟政事之暇不惜一問錄其行實碑志家傳遺文之屬見寄使此二書者得無遺珠之嘆用以成區區敬鄕睦族之志皆盛賜也程氏統宗世譜擬在七月一日先行鋟梓早得一人可與言者一來尢感感也

簡徳興方尹汝髙

僕自會譜以來數有書奉瀆甚以爲愧然自計之一皆先世祠墓見侵於人者不能不求伸於左右爾又計閣下必亮此心言𨿽多而聽之將不厭乎徳興新建族人出於宋端蒙先生之族端蒙者文公門人也其先世與僕皆共祖忠壯公忠壯有祠在隆教寺聞有異縣僧越例來住且有誣訴在官惟閣下念先賢之後崇正道而斥異端扶善良而抑姦橫實一族之大幸也逺邇傳播懲勸攸分其於風化將亦不爲無補又不獨爲私慶而已

簡婺源陳簡教諭

玉汝廷器逺來承華翰多感第行李匆廹莫由會晤爲歉耳闕裏曁明經書院二記不敢以尋常應酬之作例視容舟中爲之寄上兩處文幣不敢辭闕裏別有銀伍兩托二生納上乞轉付朱貞兄聊爲修葺祠堂之助士奇訂棣蕚聨輝樓記正欲舉筆不意失去請文帖子竟不能措一詞望另具一紙來亦容異日寄上所借諸書今一一付還乞照數給與原主庻有下落余不及悉

簡太守河汾王公

奉別已歷三時流光迅速可畏如此瀕行蒙逺餞張檢府來又承惠寄愛厚踰分何徳可堪入覲在卽緫當面謝先世廟田遂得淸白二程先生祠堂又獲祀典皆左右作興之力也公差吏程智族侄孫因其歸便附此布悃惟情照萬萬

寄歐陽大尹子相書

別後熾暑畏途甚苦六月十日始達京師仍舊供職碌碌而已兩夫子祠事已成早晚命下當付智領回邇者貴近異端貪刻之流或竄或殛或逮或笞正論以伸朝政以肅中外之慶也邸報之常不能一一近始識令弟進士端謹有學足稱二難第冗中末由數數晤語玆因家人寧歸輙此奉問起居候智去別有修奉秋涼初至山縣無警兾自愛不具

簡富溪宗人景宗

別後忽得霍亂疾至今尙未平復盛族衣冠相承文獻不乏自足名世譜之會不會固不足計也若先世文字中書誥敕牒文墓志之類欲取三數篇刻入貽範集雅意以爲何如

與東門四十七叔五十三叔書

久別無一字見寄甚切懷思因程安歸便附此更有一事相告諸兒女軰多已長成京師貴戚公卿之家多欲結姻但僕意在故鄕遂遲遲至今望垂意一訪先衛官之家次鄕宦之家又次殷碩之家或求其女或擇其婿務在家門淸正容貎端淑倘如所願足見骨肉相與之至情沒齒不忘矣有可以恊力相圗者更自托一二人庻幾易成也

與河南宗人博士通譜書

新安劣宗敏政頓首奉書翰林博士先生宗長僕於閣下𨿽未始接風采聆話言有一日之雅然竊自附於同姓之義故輙以書先於執事者惟我程氏自東晉新安太守元譚公以善政爲民請畱始居歙之篁墩傳十二世爲陳將軍忠壯公靈洗以全郡之功廟食鄕邦由是子孫散處蔓衍支分積久彌盛其在新安者寔居他姓十之七然自宋以來各相爲譜未有會而通之者緬惟兩夫子一房寔自新安遷中山博野再遷河南具有典籍可以佐驗迨宋之季伊川先生子孫復從髙宗南渡居池州再遷新安休寜與陪郭程氏同居互相擇繼當時嘗受恩典又與朱子通書而伊川子孫復有轉繼明道之後於金陵者今僕所刻貽範集具載之不待贅也劣宗寔出陪郭不佞竊有志於譜書又以先世嘗獲通於兩夫子之裔水木本源之思誠不能忘此因祁門族侄禦史宏族孫布政泰適當宦走中州輙請貴族支系以歸而職務倥傯事體重大未能執筆者久之曩歲居家之艱屏處山中遂發書於逺近之族告以會譜之故凡本郡歙休寜祁門婺源績溪曁江淛樂平浮梁徳興貴溪開化淳安來會者四十四房參考訂證踰數閱月始克成編而貴派適當首房乃知兩夫子之生𨿽天命眞儒以續聖傳啟來學事出非偶然太守忠壯兩公寔一時循吏忠臣有大惠烈於鄕邦食報未盡者或於是乎大發之光逺有耀豈無自乎諸族家以數千百年之譜數千百人之族傳冩以藏不無謬誤相與鳩金刻梓號曰程氏統宗世譜告於忠壯之賜廟散諸各房用惇世牒蓋僕之初志𨿽欲收族以自附於先正而孰意其大有所成使南宗北祏昭穆分明能至此極也哉嘉與族人私自慶幸千載一日也玆因貴郡太守何公入覲南歸寄上原分一部並貽範集一部奉徹尊覽休寕舊有鄕賢祠元泰定間所立專奉兩夫子之祀歲久傾圯僕與縣侯重加鼎造上請於朝獲登祀典將與嵩洛相望無窮此亦先世之靈惠導之使然有非淺薄所能與力者碑文二紙因漫附呈貴派支系文獻收登未盡者不恡一一垂示當續附入貽範集中使無遺珠之嘆用備一家之書尢所望也臨風惘然不勝馳仰春寒硯凍未釋作字欠莊統干心照不具

答黃州謝太守文安書

前在故鄕方圗一造山中奉餞不意旌斾遽行竟乖所願而僕亦不久赴京矣南北相望長切耿耿沈知事來忽得手書如接顏面又承治郡之暇畱意圗經可謂知所先務迥出簿書之吏逺甚可羨可羨但諉以刻本重編且以序文見屬僕何敢當來意又不可虛辱也祗領厚儀不勝惶悚刻本乃一藩緫志勢宜簡略今閣下欲成一郡之書鋟梓傳後豈可艸艸必須以舊志及永樂二年景泰五年官修誌書原本見付庻可參考爲之不然恐取誚大方家有負雅意司成邱公之心亮與僕同彼必當有書報也觀新志黃州有二程先生子孫入國朝來科第不乏此必有譜可據僕前會程氏統宗譜時卻不知有此一派望一詢之備錄一本或有遺文遺事並錄見寄使僕所會譜無遺珠之嘆寔閣下之惠也新刻程氏貽範集一部寄上引忱會晤末由心照不具

簡復範親家顯道

逺承遣人入京報小女姻事有成並致多貺禮意兼隆重念小女於歸幸托髙門詩禮之餘自母夫人以下無不樂意但其賦質孱陋姆教生疏兾長者垂念示以敬戒之道俾不失所底於成人何惠如之逺情所鍾言弗克旣人回專此報謝尙俟舍下人還別有修奉惟順時自愛

答汪巖秀才簡

春秋大義在於尊王近歲試官命題多欲右楚其失不止文字間而已僕深病此每與知者言之忽得寄來長書正合鄙意間以示館閣諸公率多嘉嘆可見天下理一如此說經之精持論之正若足下在吾鄕可多得邪更加勉之毋趨時好他日大成未可量也因玉汝進士行附此冗中不盡所欲言幸加愛

與巡撫南畿都憲莆田彭公鳯儀書

奉別以來甚缺修敬毎用耿耿側聞受詔緫行臺於江南命下之日士夫相慶以爲正人彚進治平可期不獨野人有息肩之賀而已僕數年來喪弟喪子上釁先公憂疚之餘舊學荒廢徒塵講席曁宮僚之末上無補於睿學萬一慚負不可言因便附上問起居並致賀忱杪秋軒蓋入覲當有奉見請教之期余弗及悉惟爲國爲民自愛

簡樂平宗人貢士楷

徳望進士處得寄字並家乘遺文石城支系收訖知貴族長幼淸勝可喜去歲失意南歸不及話別至今惘然比日想學益加進多爲吾宗出色一時利鈍固不足計也剛湣公誥詞之類擬增入貽範集中俟刻完別當寄去因徳望行便艸艸附此惟自愛

答富溪宗人景宗書

家門不幸有詹簿弟之喪坐此悲慟抱疾經時髮日以白亮一宗厚契必同此感寄來書多不及裁答然毎觀吾子書輙喜以爲最得我心如所稱刪史記十一字增姓纂六字皆他人所不及知者縱知之亦未必以爲良苦也不意宗族中晚得吾子好學精進如此續譜序及諸制作皆可觀但吾鄕詩文自爲一家多不肯宗韓歐及唐音故文體小詩格下此可與知者道耳先達如汪浮溪羅鄂州方可師除此二家外近世惟宗老黟南趙東山兩人耳以吾子向進不已故傾倒言之聞得洺水全集若中有內外制乞錄出見寄令尊先生索梅友詩及富溪八景詩情思於邑中多未及作尙俟後來惟心照不一

簡徐州同知宗侄孫玉

匆匆不能盡久闊之情登舟怏然如有所失今日已抵泗亭矣寄還二詩其一遊桓山者可刻刻之亦以見一時盛集周中允先生一兩日間必至彭城當一欵送且道予沿途相候之意但恐天寒河凍復命太遲故不能久畱滯爾朱太守處轉致謝聲予亦有書附歸隸也

與提學司馬侍禦通伯書

爲別不覺寒暑再更然友朋之思與停雲俱南第匆匆不得佳趣冩此衷素爲歉僕自今春以來承乏日講兼領史局𨿽終日從事簡編然所得益淺筆益退殆不復可進有愧故人多矣閣下在南畿旣久聲聞益閎朱子所謂始而排中而疑終而大服眞儒者之常亦可見涑水之遺教未冺也是可賀矣因禮部司務方君南歸附此問起居方君僕親家去不以罪士論多惜之其二子經綸學業頗成得並加與進少慰其落落之懷則彼拜惠遂與僕等矣會晤何時惟爲道珍重

簡汪廷器

到京不久卽得所寄書及東布兩端敬鄕之意豈餘子可及僕來時令兄亦有書寄足下今以付盛價史主事已相見亦盛稱足下好處唐貟外未行俟議開塩後得勑乃東爾上等貂鼠皮煩尋六張次者六張並價值見寄一一奉酬計不有訝盛暑亢暵移居匆匆不盡所欲言

簡謝昌山人

久不得消息何似聞在靑齊間不審此時曾過江否故司徒黃公之子及張狀元同寅喪母俱嘗托書轉達欲請閩南江右一行亦不審果如彼願否也禮部徐亞卿先生於僕有詞林之舊因後夫人之喪又托一言亮賢者於仁人孝子之心必不忍負也書至幸卽命駕萬萬冗中不盡所欲言

簡纂修袁進士

不幸聞先叔之訃不得置一尊爲別此情缺然前所告獘鄕儒者有王宗植居歙之王村有程隠程充居休寜之汊口有程質居婺源之髙安皆可備纂述有汪道全居婺源之大阪可備繕冩余亦非僕所知也

寄閣老壽光先生書

宅上人還嘗附上起居玆因訓導仇潼拜掃東歸托書爲先容潼家淄川博學能文兼有志操寔老先生貴鄕佳士且素慕勲徳之盛欲候臺墀一覩丰采別無干請望少遂其願見之心後學之幸非言可旣

簡唐侍禦希愷

三先生集序五七年前所成爲北歸舟中考據頗詳整使今爲之亦無如此心力矣蒙索取再三得之獘篋披誦一過恍如隔世因稍入近事錄呈自顧疏陋寔不足以增輝先正姑少見其景慕而已

答汊口宗人志端

承寄書及東山集二冊收訖所托選承徳堂文及武堂世忠祠滇南吟槁和湖嶺亭四事入縣誌但此志重勘未完隨後自當附入用副雅意其餘詩文恐不能復增矣新屯寺僧所托記文已成數語付南山庵僧云淸轉附相見幸一語之所饋禮收訖道逺不能辭也因亡弟之喪情緒憂鬰艸艸布此惟心照

簡山斗族侄孫天相

屢荷寄書及佳墨孔多愧無可答也因舍下人還附此足下方妙年又無公家力役之徵惟勉學以副一宗之望爲佳筠窻靜讀之名當不虛爾積中兄弟近日如何亦都無一字相及見時幸一致意

與刑部尙書旴江何公簡

程本邑名在長安之北文王爲西伯時居之後徙丰而以其地封大司馬休父爲程伯蓋程得姓之始也考汲書文王有程寤之篇而亡其文意寤者省躬之義也以文王大聖人猶不忘於省躬而況末學哉走不佞竊敢以寤名進修之齋自附於公明儀之後敬乞一言記之使有所持循以不昧於成徳之歸先生之賜大矣

簡彊憲副廷貴

恭諗榮授恩命進副憲臺初政淸明士類胥慶豈特同鄕同年之光而已況憲車旣東風裁加倍益見君子所養非常情可及也僕供奉之餘學不加進無足爲道因便附上起居兼致賀忱惟自玉以膺多祉不宣

與閣老壽光先生書

逺蒙師尊遣人賜詩兩篇不勝驚喜但生初意欲得教誨一兩言今許與過望益增慚感謹什襲珍藏用誇子孫豈敢輕出示人以褻長者之賜恭審來人道體安和欣慰無量生日侍講筵幸踵老先生之後塵𨿽附竭駑鈍實無絲毫上補聖學愧懼而已朝報三十一紙附上老先生𨿽處林下然愛君體國之誠義當有同其休戚者伏惟臺察

簡劉貢魁汝利昆仲

更化之初公論大出起舊之禮擬在旦夕但前此及近時人言猶大可畏僕素受教門下亦濫在議中可畏尢甚因閻璇歸便附此所異賢昆仲益加謹畏庻副所望此固髙明所素有者亦致夫千里之意而已不罪萬萬

簡禮部尙書瓊山丘公

蒙先生厚愛𨿽骨肉無以踰此第恨無受教之期孤陋終身爲長者之玷然修身補過不敢自毀其平生則此志固不衰也細思歐公朱子所居之位不同故所處亦異蓋歐公身在相位上有英宗魏公故力辧得白文公小臣生死在人掌握豈可以遺體而試煆煉不測之酷此大賢善於處變亦其學識所至生固不敢上擬然生上有七十二歲之母下有十三歲之子三世三人幸天子大恩俾歸田裏含垢掩瑜不加誅竄實出望外夫復何言蓋生之愚見如此因一質於先生之前三五日出城不敢拜辭仰惟爲道自重不具

簡李學士世賢

寺中檢獘篋得曩歲逰梁園佳句記當時曾各奉分四韻至今零落不成捲汝弼懋衡元益遂己作土中人而僕亦將歸老林下矣敢奉元韻乞齋居暇日煩略構思仍作當時語每韻少得四句以補完此卷使山中人異時展玩得知帝都風物之盛而一時朋逰存沒離合之感實足系停雲之思亦非徒作觴詠公案而已惟不以爲斷簡宿逋大笑而置之爲佳

簡辧上人

蒙承惠佳菜又於僧榻臥餐儼成有髮僧矣所和詩中間佳句層出但微有重複今用古人摘句例商確數處足成四章請重錄用圗書付來入捲庻此歸林下把玩如揖淸風也

慰余寘貢士簡

潞河舟次忽聞先公之喪爲之愕然朝廷柱石當得幾人僕軰歸休亦恃有善人在位得以藉庇爲林下幸民何天不弔而奪之速耶臨風揮涕不能己巳粗帛一端少充幾筵瓣香之敬舊詩一章不敢比於掛劍之義幸一閱而焚之用還公之雅命云爾相見無期惟節哀襄事以副知舊之望

與河間太守謝公道顯書

昨在府中談及鄕賢祠事閣下欣然欲爲之此誠一郡之幸舟中不揣盡解書裝翻閱考訂得河間鄕賢五人以功忠著稱於河間者十三人合於祭法所謂有功於民以死勤事及鄕先生歿而祭於社者因撮其大略親書附上事果有成使先正得表章之美後學有觀感之益吏民長忠厚之風其爲關系甚大至於屬州屬縣鄕賢名宦在景州若董相仲舒在滄州若張文節公及本朝王忠肅公之類尙多自當依例舉行各爲其鄕之重郡固不能兼祀也祠立之後仍得宗伯丘公少宰楊公一記庻幾百世之下知此邦盛舉自閣下始後來者宜謹嗣之閣下𨿽不以此爲名然所以系甘棠之思者豈有窮已哉旅次匆匆恐未能上副雅志更加詳訂可也

復族人祖瑗

承累寄書及孫艮山先生詩一冊附以吳綿歙薴俱收訖愧無可答也亡弟之喪抱疾經時計一宗厚契必同此感令堂孺人節槪之懿聞者凜然有司上聞行臺取勘亦曾贊一辭蓋方君付汪貢士轉托區區也因舍下人還艸艸附此惟心照不其

篁墩文集卷五十三

●欽定四庫全書

篁墩文集卷五十四

﹝明﹞程敏政撰

○書簡

與林諭徳亨大書

奉別後以三月七日抵靑縣由滹沱北上至河間謁辭先壠親故朋友爭欲買田築室畱居第先人丘墓在江南固辭而行十五日抵滄州會妹壻守禦趙瑛千戶尾舟送至新橋因其入京之便專此布逹知年兄必懸懸於不肖者廉伯世賢二先生不及另書同此申意餘多不敢通問也趙千戶謹飭好學進見之際乞垂教念凡百得時加靑目尢荷推愛

簡趙郎中夢麟

南歸道京口甚欲一見不意有金陵之行嘗一造問令郎軰無一人在悵怏不已縣侯寓公請登焦山訪甘露歸過海嶽庵遺墟巋然知所謂愛山之亭者必在其下思與吾夢麟共舉一觴盡林壑之勝不可得也愛山亭捲無興不能執筆攜歸山中俟他日寄上或可訂杖藜訪君之約舟行匆匆不盡所欲言幸心照

簡丹徒王尹公濟

南歸五日前行李匆匆之甚尙爲西山一行往返得詩十首因閱舊稿錄上公濟契兄使知僕平日之迂以緩爲急至於如此又聞公濟亦曾往遊如有所得不吝冩示以增野人臥遊之興何如

簡錢宗甫禦醫

南歸欲得一見不意往謁第君必有所遇且有所聞也在潞河逆旅嘗爲人題老子出關圖因輒書以識畱別之意俟人言稍靜當黃冠野服命棹訪君以叩所欲聞者余不一一

簡錫山致政秦方伯廷韶

南歸計獲奉晤言以敍間闊不意自潞河與世賞庶子相失沿途相尾不能復合心旌懸懸夜至錫山得聞榮尹言世賞在姑蘇相候甚久方欲去之以是卽放舟行不得相聞無任怏悒至姑蘇而世賞訪友常熟未歸坐是又中悔不艤舟錫山一敍爲憾浮生離合不可預料如此爲進士來知雅意勤惓因其行附此奉謝倘與吟社諸君子各得珠玉一篇爲林壑之光順附之來蓬牕奉誦卽如接丰采聽餘論何快如之拙作兩紙附上求教余不一一

與姑蘇沈啟南書

累年闊別甚欲一見以冩所懷不意舟次吳門匆匆竟不得一面人生離合不偶如此聞是日到舟値蔣令君在坐而去不勝悵然繼聞君謙儀曹誦左右見贈佳作有人從今日去雨到幾時晴之句亦甚欲請書爲行李之重不可得也過吳江得一絕寄上未審逹否今重錄去蓋數年來欲求大筆一二紙增輝蓬壁因循迨今今蒙恩被放南歸分爲世棄𨿽有登臨之興又恐側目者未已累及溪山意惟閉門卻掃修身補過爲宜然溪山之樂不可孤也敢輒以請於左右倘肯垂意不惜一揮手之勞使走不出戶而得大觀時加觴詠以了餘生則先生之惠大矣絹一疋可備四段謹托汪廷器鄕兄寄上外粗幣兩端墨一觔蓍艸一束少伸逺意深愧不腆幸目入余惟保圖以慰林壑不具

與司馬侍禦通伯書

自會宣溪卽聞登臨倡和之盛恨不及一與其間分半席以傾倒丘壑之懷而篇札所至絕不見及頗以爲訝至嘉興始得掛名簡末乃知髙明終不忘故人非淺淺者可識前此嘗有兩札亦頗自識其獨遊之興未審逹否然其間又或爲故人所迫有覼縷於行臺知髙明者必能亮之非塵外人喜事至此稽山鑑水之約獨與宣溪又不知如僕者可入社否否亦當命棹裹糧以從計不見拒但閣下方以憂時澤物爲志又屢有大論建於朝士望彌重恐不能遂所圖耳舟行匆匆殊不盡所欲言行部之暇咳唾之餘制作當益盛能輟一二見惠望外之幸也與君謙雨中遊靈巖三詩附上

與李尙寶士欽書

奉別以來不覺兩月餘途次遇北上者多値醉中不得具書報謝此心未始不在左右伏念區區妄庸分爲世所共惡啟行之日蔵蹤斂迹思與篙師水工爲伍不識故人何以得知沿途相候勢不能掩至河間幾爲親故所畱且爲畫買田築室之訃固辭而南自淮渡江日有登臨之樂迆■﹝辶裏﹞不絕至姑蘇始與世賞相見候者益眾畱五日乘夜解舟而逸追者直過黃岡涇五月二日抵錢塘次日遇吳推府北行自雲南陽故人因便附此錢塘諸公方爲訂遊賞之約力阻江上之舟行期尙不知在何日然毎遇舟中稍閒卽編古穰續集續已成捲但欠一錄到家隨卽附上幸恕稽遲老母及瑩姬塤子悉安好與堂居無異六姊自離乳母益壯不勞念及凡京中故舊多不敢通書亮不爲簡淩老先生曁舍妹夫婦趙老先生及良度昆仲同此拜意

與嚴州李太守恢書

承委重勘釣臺集幷索題跋到家匆匆未能奉復近稍涼始克爲之謹以諸書參訂舊本就加補綴使便於刋者其節目略具於後幸依此一一增損補足𨿽未免有掛漏之失然亦自可觀矣若早晚刋補訖工望多印數本見惠仍先發一本送提學鄭憲副先生處看過蓋渠亦嘗以此見托也計舊板廢者增者不過四十葉用工不多倘一時憚於攺作乞仍發還所勘本此間搜獵亦大費力別無副本故也相去益逺未有奉晤之期惟心照

淳安志有錢融堂先生墓表乃元縣尉鄭君千齡所作鄭君敝鄕老儒此文甚有發揮惜其爲人刪節不全敢煩一訪錄寄幸甚又此志武庫吳公所編其家或有完本倘一詢之亦庶幾有獲爾

簡致政於府尹景瞻

林下之人能念林下之人禮意勤惓近所未有奉別後晚至富陽恍然如有所失初僕南歸甚欲斂迹以避側目者之下石不謂沿途故人私愛有加於前第觴詠之間不無傾倒太甚臨別丁寜保重之言謹佩服矣倘見相知有語及者幸道僕感恩思過之意庶獲從執事者少全耕釣之樂於丘壑之間以畢餘生也拙詩數章附上求教

答姑蘇劉振之簡

鄊人自吳中回得手書佳作披誦之際如見故人接談笑是日幷得石田詩及書畫山房寂寥忽爾增重入夜秋聲滿竹樹間疑助予之喜躍吟諷何其快哉聞欲至山鄊挹紫陽之秀■﹝奭斗﹞練溪之淸尋盟樵漁以發豪思但獘鄊所產不過斑筍紫菱石雞沙鱉之流不能與吳品角萬一恐無以供大嚼爲愧耳吟屐果來當拏小舟下桐江泊釣臺以俟

簡李尙寶士欽論古穰續集

蒙以先集續編見委十餘年𨿽坐賤冗之故其實則年與智衰學不加進不敢當李漢之責而督促之勤又不敢控辭以取遲玩之罪自奉別以來舟中稍閒便加葺理直抵家山𨿽人事倥傯日不暇給然此心此力未始一刻忽忘之也因唐侍禦入京托轉寄上不意渠以親老行遲故付捨侄寛舉人納上凡所編彚之意詳具於後

一今編次爲二十卷其紙板多寡不勻蓋以續集爲名示當有復增之意且附錄中及制誥文字之類亦不當取足於此名門積慶簮紱相承賢昆玉名位進進未已恐此所存板數尙不能盡耳此區區意也

一當時所作行狀多據年譜近細閱之絕不可意因重整過其間增損頗嘗用意蓋古人作名臣狀誌書大略小俱有義例僕𨿽淺陋竊欲效之故於此用工月餘自謂平生止作得此

一篇文字欲求知於九京不審髙明以爲何如一家集所載文字𨿽多其可傳者恐不出此古人文字不直以多爲勝今訂去者幸母再增

一附錄制誥等項文字皆書名示尊君也

一參議憲使誥勅亦入附錄中以在家譜後故也

一今集中有欠書年月及此間無所考者幸一一查補

一先祖碑文中世系欠明亦重整一板在後若刻入雜錄時幸挈一刋實欲借重名世之文托以不朽千萬掛意

與尙書瓊山丘公

自奉別以來逺托云庇粗安耕鑿之餘溫習舊業東坡謂如原是嶺南士人者況生當桑梓之鄊奉菽水之歡其感仰聖恩非言可罄惟夜禮紫垣以祝萬壽少竭畎畝之衷耳通貴往來自敝鄕者皆不敢通書恐不足者轉相疑忌是以長者之前久缺起居計仁人汪度必加亮察因劉掌教有斯文之好輙此貢誠生敝居在都城者已獲售矣目下亦將遣人入京取價爲糊口之資別當奉狀惟爲道珍重以副後學之望

與建陽朱博士簡

一別許時殊不知動履何似族侄得志來知時有過從之益甚慰因便附此引忱向聞文公先生有廷試策尙在倘錄一本見寄用資後學寡陋爲惠大矣山中乏物侑椷墨二笏聊奉文府之需會晤未期幸爲道自愛

與楊儀曹君謙書

奉別以來托庇粗安第初至家人事擾擾絕不得溫習舊業以畢所欲爲者殊愧故人擬今歳築室山中約同志一二人相與討論庶可得爾比日想文候佳勝著述之功益有次第可喜恨道逺不得面叩所欲言者因族侄文傑去便艸艸布忱向托錄胡子知言千萬付來用慰渇想如未借錄文傑頗亦知書且往松江生理就付一簡與之俾徑詣蔵書者得錄一本亦大幸也弔伐錄二冊奉上用備金小史采錄余書錄多未完續當寄奉墨二匣侑緘秋色向深惟爲道自愛

與南京禮部尙書華容黎公太朴書

僕不佞從先生之後二十餘年眾惡交歸分當竄殛荷天子至仁元老舊愛得生還故鄊奉老母以居感恩撫躬省循而已奚足爲道惟是舊俸在部中者尙百五十餘石皆誤恩以養不才者謹令家人程安賫俸帖上請惟先生終惠之贍及老穉爲幸大矣天气漸暄仰冀爲斯文保重不具

與金希傑汪朝眞簡

昨承召塤子塏侄預飲食之列卽令趨赴執事長者之側以聽教不謂置之上坐俾與賓客相抗此何禮也忽桑梓之恭增其驕蹇不遜之習豈愛人以徳之意病中得之無任慚悔爲此專書請過仍希宣謝在席諸君子使知僕之不敢自安者將圖自艾於後來以贖此失教之罪也千萬亮察

與張贊善廷祥書

不才之人世所共棄先生獨惓惓賜慰若以爲可教者此豈有所左右而然哉第僕行毀業荒不足上副與進之意然溫習舊學以畢餘生以求無愧者亦不敢不自勉也塗司訓來承手書示及拜受感感聞有歸志亦欲一至鄊謁紫陽夫子祠倘有先聞卽當拏舟下桐江奉迎從者比日想南都事竣入覲已久幸爲道自愛

答林諭徳亨大書

自抵山鄕去國不啻五千里之逺半歳之間三辱手教不審職務匆劇之時情意諄復乃至於此披誦再三愧感交集況山間日久漁租田課之外耳無聞目無見屢獲新聞知聖政日新此身熈然如在虞周之野恨不能爲康衢之謡豳風之詩以仰答漸被之化惟北向加額而已鏡川少宰及鼎儀奉常汝賢院長相繼淪謝何吾黨不幸若此然伯常亞卿及廷言司成廷綱副憲以次柄用又不能不爲吾道私慶第孤露之餘一向不敢通書京師三先生之前欲致逺忱每作復止意平生故人必不以此相責廷祥先生有書見及聞欲取道新安日候山中未得眞耗久之乃知抵家一日卽旋斾北上矣不獲請益無任惘然賓之曰川尙矩三先生亦蒙記憶緫乞便中藉聲致謝感感僕今秋築室南山菽水之餘溫習舊業甚樂第不幸抱殤女之戚豈天亦以僕之惡致罰未厭而然邪大器年兄在獘府未期治才惠政近世所未有不意遽去大失一郡之望嘗以四詩奉餞計必上徹尊視矣新歳倥傯艸艸上覆惟爲道自愛以慰斯文不宣

與成都太守汪親家文燦書

伏自奉別都城不覺四五年矣聖皇禦極庶政維新進綰郡符少愜士望然又當歳荒民瘼極甚之時規措有方活民無算薦章交逹傳聞四方知正人君子隨所至而有益於人國如此矧在桑梓知愛之末且托有同榜交承之契歆羨企慕當如何哉然區區所望於閣下者勲名徳業又未敢取足於此也不揣非分思以小兒塤締好門下嘗托廷訊貢士昆仲致聲左右久未有聞焉詎意不才職守無狀上勤臺議眾惡交歸荷蒙天恩不加竄殛得奉老母生還故山而向平婚嫁之累不可逭也再托於文逺戶侯懇於使府始知仁人不棄賜以諾書又承三位令弟隱君特頒庚帖奉還獘止歡動寒宗成數百年兩姓世好𨿽緣幸會實出天成感激之深引領西望而已因文明通守鄕兄行便冒昧貢書陳謝萬一惟時中秋仰祈保嗇以迓多福不勝悚栗之至

與縣令辭鄕飲書

辱承寵招俾就鄊飲之列深感盛意重惟鄊飲之禮所以尊髙年敬有徳示風勸於一鄊自古聖王莫不重之而國朝尢重賢大夫奉行者所當謹也僕職守無狀行毀業荒不得比於賁軍之將與爲人後之子蒙主上大恩不加竄殛但使歸耕故山修身補過以畢餘生爲幸大矣豈可靦顏自置於尊俎之間混禮樂之嘉會犯先王之令典以勤鄕評而獲罪於名教哉爲是不敢上徇雅命専書控詞惟執事者亮之

與仇訓導東之簡

去京日荷髙文見贈林壑之間每與客披誦如見故人不能無停雲之感僕自奉母抵家甚樂但親故鄕族過從無虛日數爲酒困投閒得忙又自可笑擬今冬築室山中溫習舊業督子軰耕讀以畢餘生他無足道者因張令君行便艸艸布忱

復莊定山年兄書

僕不佞托有同年之契於左右幾三十年於今矣宦途碌碌不能以時上起居請教益爲罪實深蒙恩放還省循而已鄊人吳以時來承手書佳章見慰適在病中奉誦再三不覺沈屙去體相念之意其何能忘仰惟執事裏居以來玩心髙明所養益完而守益固每用向仰思一造定山聆一言之誨而抱疾連年願莫遂也僕所常居在南山有竹院數間獘鄊友朋若鄭萬里汪進之軰每每相過道執事欲爲黃山之遊畢竟何似倘有先聲卽當拏舟下桐江或杖策走宛陵相迓使窮鄊後進得一望大君子之儀刑脫去凡近以進於道先生之賜大矣今歳病愈始能僣和一章因學生汪祚赴試敢此並往臨風悵然無任馳情爲道自愛以副斯文鼎愛不宣

復李賓之學士

逺承慰問値大病餘末由裁答衷懷耿耿其般生一書又展轉經歳始獲奉教然諄復之情拜受多矣鄊友汪循上科貢魁實肯用力於學問嘗往拜定山且廷祥先生門下士意以未獲晉拜左右爲歉托書爲先容專此布之僕病後气耗髮變日甚一日筆硯都廢亦幸故人心知當有以亮其不恭之咎爾

與謝鳴治祭酒書

僕抱恙經歳近幸獲愈然气體衰耗未敢任筆札之勞奉親之餘終日兀坐而已往者印南監諸書多籍尊力所愧者不能讀耳朱子周昜本義分十翼者當時不能印得玆因鄕戚邵景髙管解去便托寄上帋墨之費乞分付轉印一部付來不勝教愛病中門生軰爲刻一書敢求正於有道千萬示誨如以爲不可當毀其板別圖長益於晚歳也墨二笏侑緘逺地相望惟爲道自重

復焦孟陽舊寅長

不才爲故人之玷無可言惟是病體支持度日三好兩惡妻子亦時抱病所謂簡冊之樂巖壑之趣皆不能辦範忠宣旣斥而瞽渡江幾覆舟乃語家人曰此亦蔡京所爲乎殊可使人發一笑也士敬相顧山中道及尊兄致意且荷手書誨教諄復披誦再三如接丰采聽緒論停雲之思不勝黯然惟尊兄平昔抱負過人𨿽暫蹶而所養益充況有鄕衮何患公論不伸林下鄙人當拭目以俟吾道之行也小書一冊侑緘乞痛加刪抺別圖請益幸心照不具

復柳邦用太守

蒙恩還山奉親課耕之餘省循而已沈掌教來承惠手書及先聖出處圖奉誦再三教愛之意領受無量非同年契分何以及此因便附問少致謝忱第抱病經歳近方獲愈尙未敢親筆札之事子弟代書欠莊乞尊恕不具

與婁克讓方伯書

不才爲同年之玷荷天子大恩不加竄殛但俾去歸其鄕奉親課耕之餘省循而已第賦質孱弱疾疢相仍動經歳年幸而茍活髮日益白气血衰耗有加然溫習舊業求不負其平生將持以見父師於地下者亦不敢不自勉也逺聞正位方伯吾道之行將大有望於執事執事亦將不得辭使儒者所存稍獲見於世而爲斯民之福非大幸歟僕小兒塤結姻於成都太守汪公相望萬里而子女俱長日夜闗心不能己巳用是敢以書托於執事倘容考績一行因了此願則僕可以遂釋家累畢力於簡冊圖史之間俟閣下功成裏居或有摳衣請益之幸而不終爲棄人於斯世皆鼎賜也江山阻修情莫能極惟俯垂鑑念而已小書三冊附上請教不惜痛與指擿尢見教愛也

與歐陽子相侍禦書

南歸踰年聞左右昌言於廷大慰士望繼聞有按蜀之行私計桐鄕受愛惟深憲節歸時或有便道奉晤之期也旣而病中連得手教拳拳故舊之念如挹丰采不覺沈痾去體蓋僕自去春抱恙危而獲愈者再三气血衰耗日甚一日所謂林壑之趣簡冊之樂皆不能辦愧負初心無可言者因侍禦吳大人行便艸此布忱並有一事相告小兒聘成都太守汪公之女年已長成未得畢姻汪公聞己三載得準給由一行庶克事然此必仗憲臺之力故敢冒昧上瀆感徳之私非言可諭病中門生軰刻得二小書附上求教惟心照不宣

復丁玉夫通判

曩奉寄書慰問情意懇欵値在病中不能裁答於心缺然亦不意賤疾至今猶未能出生之不辰無足道者因便附此以伸謝誠且有所瀆貴治玊山在宋有端明學士汪應辰先生最爲朱子禮重聞有文集一部乞訪其家錄以見寄用資寡陋此實故人大惠或云汪公鉛山人病中未得詳考子弟代書欠莊乞尊照不具

簡故弋陽黃憲使於

僕平日蒙老先生教愛最厚屏居山中莫聞捐館之期遂失瓣香之敬愧奚多矣乃承致書並茶果見慰故舊之情藹然且以哀詞爲托禮當爲之第久病之餘未能捉筆俟賤疾小愈當勉爲一通少見懷賢悼往不能自已之萬一因令侄回艸艸奉覆病中子弟代書欠莊乞心照不具

與佀大器都憲書

小僕玘回得奉手書如接丰采病中不勝欣慰僕病已脫體尙未敢出也造物乖蹇無足爲道嘉定知縣白質亡姑之子僕之表弟從僕讀書初任大縣才實不堪非得行臺極力惠教必至顚躓爲此敢告於記室親臨府官處更得分付一言先免笞責尢爲至幸病中己無意世事惟此尙縈懷抱計左右必能亮之維時冬寒乞自愛以副重望不宣倘有更賢育民之舉得昜山中一縣與僕稍近且老母得以相聞此又出於望外總乞心照幸甚

簡李宗仁太守

前聞小有貴恙計已平復昨日李秀才來方知其詳恨在病中不得趣問尙祈珍攝以慰赤子之望用藥尢宜斟酌大抵世醫喜溫補之劑僕爲所誤以至於此故敢奉告惟心照不具

復羅明仲舊寅長

久不獲聽教茅塞日甚比者承佳作逺寄病中奉讀無任馳想所不敢愧故人者惟有此心而已因便布此並僭和一章少寄向仰之忱尊照萬萬

簡蕭文明同守

僕大病經年近方獲愈气血衰耗須髮日益白奉親課耕之餘無足道者惟停雲之思不能忘顧衢徽相去幾何而音問闊疏若此不能不令人悵惘也白紙十二幅公暇求一揮之昔人有讀檄而愈頭風觀輞川圖而愈瘧者區區坐是不能不有望於左右會晤無期聊發一粲

簡沈石田

子瑾鄕契過山中知有吳下之行且將躬訪石田輒此上問廷器托請佳制今四年矣豈猶以爲俗士不足當無聲之詩邪抑或以爲稍有知故非得意者不欲相畀也子瑾將裹糧叩門不識先生何以處之艸艸布此幸發一笑

復李宗仁太守書

承手教見示欲於迎春之日罷無益之戲別作二十四孝詩詞俾民歌之足見髙明過人逺甚因伏念我太宗皇帝禦制孝順事實一書正要四方家傳人誦柰何世逺教弛絕無掛心者若賢侯有意迪民必當以此爲首況玆歳杪多病謭才縱使竭力有作豈能出此但二十四孝人習知之名載事實僅十六人今於事實中別采八人足之其兩絕句凡平入者爲詩仄入者可準南曲天下樂音調天下樂之名尢美趂此三五日內令民相肄變鄙陋之俗爲正大之歸則賢侯奉宣聖訓惠迪我山鄕之人厥功大矣新增八人者江革薛包小學之所取者查道鮑壽孫出於休歙尢昜感人二十四孝中婦女見錄者二人事實中亦只存一人今增者三叔先李氏張氏庶民間子女均被觀感之化理不可偏廢也絕句內有二處詩皆平入玆略加移昜庶可葉調其詳已語族侄孫材俾一一申覆惟尊照不宣

與致政汪世行縣尹書

走獲講鄕戚之好於左右者有年矣𨿽力學勤勤思有所立以求無愧於先人顧其才質庸猥遂用顚躓加以疾疢相仍愆尢繼作宜若退聽少徇可以逺戾然秉禮守道慕古尙賢之迂蓋猶前日不敢以艱虞而廢也用是輒有請於左右小兒塤年及成人將以是月十八日加冠於首禮必有長者主其事庶幾可以徼惠而成禮然一鄕長者孰有踰於左右哉倘蒙惠然俯臨爲之重豈惟愚父子叨感無有窮已且使觀者有所取法因以廣禮教於一鄕豈非君子之嘉賜哉專人布逹仰乞尊照不宣

簡劉南金司務

僕自南歸卽抱病連歳瀕危再三幸而茍活奉親課耕之餘無可道者今春忽聞老先生訃音爲之驚怛痛哭不能己巳繼又聞汝利不幸何天報施之逆乃至於此但所居萬山中離府尙一日之程絕無便人無由致奠負愧萬千奠文寫成則已半歳余矣玆因本縣楊稅宰考績北行專托附上僕病後百事皆廢道逺又無可寄者幣一端少充奠儀幸目入余惟節哀順變以俟天定不宣

簡陸文量參政

曩在抱病蒙以所愛甫裏集見寄俾爲移心之具非相念之深何以及此因遂寘之牀頭坐臥與俱但滓穢之久不能與天隨子神交上下於雲水間耳賤體今歳稍勝然猶凜凜懼其復作未老而衰固應爾也因族侄行便艸艸布謝向曾俯和村字韻兩絕病中有人借看失之不勝悵然華字韻詩𨿽存亦欲少敍數語以諗觀者今寄帋一幅不惜一揮見寄用貴山房翹首拜嘉過鼎呂之重矣天气向寒惟自愛以副逺想不具

簡提學王明仲侍禦

昨承左顧獲聞髙論半日不覺沈痾去體所愧病懶不能晨興攀送以盡區區負罪負罪眼昬手拙寫壊佳捲況孔陽畏友賓之作家以此相雜誠大不倫姑以塞命刪之可也猿鹿之蹤日逺後晤難期尙爲斯文倍萬保嗇

復周仲瞻光祿

屏居山間幾與世隔子期來過承書問非通家契厚念不及此披誦不勝懷思所需先公行狀當時成於倉卒殊不愜意更湏大筆整過爲佳病後血气衰減筆硯都廢未能親書托人錄上艸艸欠莊惟心照不具

與李士敬錦衣書

僕大病幾兩年今幸獲愈康七來忽得手書且承聞三叔奄棄之速愚夫婦不勝驚怛道逺無由奔弔寄上粗幣一端少見下情病後不能作祭文惟北向引慟而已士重賢舅前同此拜意先太師得列祀典此名臣積善之徵公論久而益明也聞欲取道山鄕挾塤子北上骨肉至情於此見之日夕引領奉候車騎病來不敢多作字惟心照幸幸

與謝於喬舊同寅

側聞令堂老夫人違養計左右孝心純至何以堪處兼之道逺不克以時奉慰負罪負罪玆因獘郡儒學生汪魯上謁謹附上粗幣一端少充奠儀乞鑑忱麾納僕自奉別以來連年抱病幸而不死筆硯都廢且値歳荒課耕度日無可爲故人道者魯甚肯向學無師傅以是托書爲先容讀禮之餘開導一二俾虛往實歸而餘波足以漑鄕士爲幸大矣維時熾暑千萬節哀順變以副宸眷不宣

與鄭萬里上捨

汪承之來承惠塤子冠禮詩教愛甚厚所諭太守公欲刻新安文獻志云已一再言之似有必成之舉此乃一郡盛事僕當別爲一序以明賢太守表章先哲興文善俗之功但此書僕用工二三十年別無他本又未得親會以決其事用是不敢盡發發去目錄並事略二冊可送則送湏不使吾書有求售不獲之嘆乃爲佳耳又聞欲整徽州府總志此亦一大事僕往時嘗有志於此蓋朱大同先生所修者出於國初倉卒之際不惟山川古迹事多遺缺至於名臣賢士有勲業文章節義者今讀其傳反若庸常之流至於不當書者卻又繁冗每不欲觀之厭其失倫也若太守公有意於此必須盡收六縣新舊志仍令各縣各裏擇耆儒一二人廣收博采盡數寫出然後精擇而去取之庶可傳逺若止據舊本恐勞工費可惜又者鄕人多稱羅鄂州新安誌謂無一字可動僕初意亦然後諦觀鄂州文字誠不可及至於敍事則其間大有可憾者蓋鄂州父尙書公本出秦檜門下故於吾郡名人如王愈爲王黼所嫉黃葆光爲蔡京所害胡舜陟爲秦檜所殺皆諱而不書後來方虛谷洪濳夫稍稍辧之僕間已收入文獻志中然大同先生總志悉仍其舊則緫志豈可不一整之而遽刻哉僕大病後凡此等事皆已束之髙閣因論及之又不覺忉忉至此殊可笑也承之暫歸艸艸布復惟情照不具

復司馬通伯憲副書

向承手教示及展轉數處乃到山齋坐是不得以時裁上今玆所得尊翰則李太守專人送至且云來使歸速始欲一布所懷而病後血气衰減筆硯都廢將書復止者再三然惠教諄復義不得不少申一二僕自歸田連歳抱病至庚戌夏秋間幾不救矣門生子弟取僕平日猥說若道一編之屬彚次鋟梓僕蓋不知也杪冬疾少間乃始知之蓋深懼出之太早必致人言可見執事之愛僕至深切矣僕生朱子之鄕服其遺教克少有立者實有罔極之恩而恨報之無所也故誦其遺書玩索紬繹頗自以爲勤苦竊意近世學者類未探朱子之心及其所學肯綮何在口誦手錄鑽研訓釋只徒曰我學朱子云爾僕所以深憂大懼思有以拯之豈敢藉此爲二陸之地於百世之後如執事所云者哉僕又何利於二陸而犯不韙之譏於天下哉執事以是編爲抑朱扶陸又以爲辱朱榮陸使誠有之則僕乃名教中罪不可逭之人而況其學之陋力之薄亦安能爲之抑扶爲之榮辱徒見其不知量耳然理之所在則有不可誣者但恐執事以髙明之資疾讀未能終捲又未始平心觀理止欲尊朱斥陸占上風爾此正朱門髙第知尊吾師而不知所以尊者觀朱子與諸葛誠之書殊使人愓然不能自已執事試取僕此編稍諦觀之曾有一字不出於朱子之自言者乎僕於中間不過提掇數語使人知朱子之爲學泛觀約取知行並進故能集大成而憲來世如此使後之褊心自用者愧汗交下以求入徳之門隨聲附影者不敢專一於口耳以求放心爲之本則此學朱子庻幾不墜而考之當時未有互相發也惟二陸生同時且其所言悉經朱子論斷或異或同具有成說類聚而觀之求自得師云爾豈敢必人之同己哉不謂門生軰便爾公誦於人以致塵編上徹尊覽過蒙鐫諭敢不敬承但以朱子手書考之其於二陸始本異而終則同是編所載有目者可共見也今欲縷析於明者之前固更僕莫盡只如答項平甫一書亦不審執事曽一掛目否邪然竊意執事未必不疑非朱子之筆思欲刪之而後快於心耳又不知此心視朱子之心果何如也若於此處見得則必有劃然無俟乎多言者矣然僕則豈敢以區區左見而不求天下之公是哉亦徒主於朱子之手書凜凜然若耳提面命云爾執事又以朱子之於二陸平生本未細考其遺余甚是顯白此必更有所聞得之家傳或直以獨見判其同異𨿽朱子復生亦不容自主其說者切望一一示教使此身幸而不死猶得以窺見大賢君子所學之淵懿誠有非淺見薄識所與知者豈非平生之一快歟若恐爲仇家之地重後世之譏此尢見所以愛僕者無已也心感心感和定山年兄佳章惓惓此道警發益多況妙於語言可以追逐餘響無由奉答欽羨而已引領南望不勝馳情千萬爲道自愛不宣

復汪進之貢魁

道理本公共如此气駁力廢恆恐不能副所志不謂賢者卓見遂得我心之同然朋來之樂何以云諭第許與過當非所敢當是以三復珍收而不敢以示人也

復黃碩夫縣尹

鄕人方氏子回得手書並所編刻新志非相念之厚不及此聞召命在卽必有過家之便奉晤可期矣平江志所載若方連云先生眞是宿軰其所著金陵紀聞如有全書轉錄一本見惠用資鄙陋感感宋紀受終考一冊侑緘情照不悉

復汪貢魁

承問欲作祠堂以奉時祀而以未能復古爲憾反復來諭則其所以致疑者蓋有三說其一謂古者祭皆自髙祖以下而或者以爲庻人止可祭考妣是蓋不能古者廟自天子以下皆有之謂自七廟以至一廟隨其世奉其主以爲降殺而皆有夾室以藏祧主故髙祖之祭自庻人以上可通而廟數則不可僭後世大儒旣凖之以立祠堂四龕之制則此亦不必泥矣其一謂祠堂之制尙右似與古人昭穆之分不合此最得之蓋古者有堂事之祭有室事之祭堂事之祭太祖位南向左昭右穆以次而南室事之祭太祖位東向左昭右穆以次而東隨其屋宇寢門之制而爲尊卑非眞尙右也後世尙右之說疑因古人室事之祭而爲之故朱子亦因溫公之舊而未之易若朱子禘祫議則又不爲昭穆左右而發尙俟他日面悉其一謂小宗法當祭自髙祖以下今令祖在堂宜以當之而於家爲次適不得爲後爲禰此誠有難言者予舊亦嘗備考諸說蓋禮廢旣久後世不能卒行幸而欲行又多掣肘故亦不能不從宜爲之如伊川先生立祠堂制祭法明道子爭之以爲置明道於何地和靖尹公謂立祠自伊川始且引春秋奪嫡之說應之朱子亦以爲未當及答潘立之書則又謂法制不立家自爲俗若未能遽變古禮則且從俗可也支子之祭亦是如此且謂於宗子之家立主而祭其支子只用牌子形如木主而不判前後不爲陷中及兩竅不爲櫝以從降殺之義然則朱子此言實足下今日之所當師者愚淺之見固不能別有所同以副下問之盛心也人還匆匆布答欠莊惟尊恕不具

復蕭昉司訓﹝閣老孟勤先生之子﹞

承惠老先生尙約齋稿十冊披誦連夕乃知前軰大家气充詞鬯誠非近世可及如瓊山先生所序者不勝健羨所諉後序此豈敢當況在病餘益不能上副雅意李上捨歸專此布謝幸心照不一

與尙書旴江何公書

生自屛居故山逺蒙教愛垂示諄切中嘗一奉起居不意去人不敢徑逹而返繼是抱病連歳瀕危再三賦質孱蹇無足道者邇聞謝政告歸甚駭聞聽夫以朝廷之上耆年宿徳復有幾人博洽古今練核庻務可以上贊皇猷下慰士望者又復幾人此豈獨爲執事一人惜而已邪然來諭所謂微罪去爲幸者其先見逺識益令人扼腕無已比日想軒從人已抵家神相多福輙因獘裏吳琰訓導赴任之便專此上問小書二種附呈敢冀一一批誨庻獲自省得失而繼此請教尙多未由詳布乞倍萬調攝以副惓惓

與李世賢祭酒書

都憲佀公過下邑始知左右已在金陵會間又得聞見惠古句相與大噱不已人生出處從古到今正自如此何限如僕平日蓋亦自揣甚明正使常常竊祿亦何益於世況中歳以來屢抱奇疾茍活幸矣他何足言所喜故人南來消息頗近停雲之思足少慰於水邊林下耳鄕友汪循前科經魁盡肯在學問上用功嘗一參孔陽又廷祥門下士也得善遇之爲佳閒中亦時時有山歌野唱未得一一求教惟自玉以副斯文至望

復汪希顏憲副

恭諗榮除近藩少俟進擢凡在親黨之末增耀多矣使者來逺辱手書拳拳至情知感何極但猿鹿之蹤安於林野水飲木食無復余念矣令郎大之行便謹此布謝惟珍攝以副一道之望不具

復朱楨司訓

鄙作已整過幸依此上石其中奬助及督工人名太多況復來者繼繼未已若盡書之只似行移體格不成文字矣凡已書未書者俱列名碑陰最宜古碑亦皆如此書篆就寫二汪公名銜皆學中所出表表者因之以勵後人可也文公二帖如命增入數言冗中不及致詳千萬照亮

篁墩文集卷五十四

●欽定四庫全書

篁墩文集卷五十五

﹝明﹞程敏政撰

○書

與鄭萬里書

向承特書見示隱然以僕之復官當有所辭避庶幾古人進退從容之義捧誦再三知君子愛人以徳其忠厚惻怛乃至於此莫知爲報然竊有所陳以就正於有道者幸終聽之𨿽可否之決緩不及事或當有所示於後人亦君子不屑之教也僕每以爲士之出處系君臣之大義其擇義不可以不精其處己不可以不審豈待臨時而後有決志哉自古聖賢固不以不仕爲髙亦不以茍就爲得若程朱之所爲固後學之所法也辭受之間亦惟其當而已被責不辧復官不辭載之於書可以考見夫所以復官不辭者豈以一官之得失爲榮辱哉正以君上操予奪之權臣子有勸懲之典系四方之傳聞乃帝王之盛徳故𨿽伊川之嚴重剛毅至於復官之際無所辭焉誠以義之所重擇之宜精而非顧一己之私者也古人所以厲難進易退之節者豈謂是哉夫所謂難進易退者或禮貌之衰而不可畱則去之或言不聽計不用而不可畱則去之或被特召而懼其難合或受超擢而慮其非分則或再辭或終辭必得其志乃已豈姑欲從事於辭例如宋制而茍以異於人哉可辭則辭可無辭則無辭一出於誠心直道是乃聖賢爲己之學豈以流俗之譏爲前卻也君實逺臣不得不辭晦叔世臣不得不起豈非當時亦有輕重於兩公者而伊川以義斷之若此乎至於文公被召必遜南軒被召卽行者皆逺臣與世臣之義不同也僕𨿽不敢上擬申公南軒然世受國恩則宜無不同者僕之無似自知甚明向以妄庸大與世忤果若人言則竄投不足以盡荷主上大恩但俾歸去其鄕今一旦復其舊官昭雪其幽枉天地之徳日月之明豈特一人之私幸而已如此而控辭於義安所擇哉若稍有偃蹇則疑若出於忿懟不平之餘恐於大義有所不可歷選先正出處之際亦未有見其可者入謝之後或驅策之不前或職業之難稱則如伊川所謂受一月之俸然後隨吾所欲者是誠在我豈敢勤公議而自取再辱哉鄊兄平素愛僕最深故敢以此言上告惟明者亮之

答汪僉憲書

近得寄示書謂僕所葺心經附注大意與道一編同且謂尊徳性道問學修徳凝道之大端乃朱先生定論其攺道問學齋爲尊徳性所以警學者支離耳奉誦再三知行部之暇不廢簡冊所養益深所得益粹欽羨無己僕性迂僻而獨喜誦朱子之書至行坐與俱寢食幾廢竊幸稍窺其一二以自得師云爾非敢必人之同己也至於道一編所葺則皆據朱子成說書之觀者不審殆以僕爲陸氏之學每自訟何苦而必犯此不韙之譏蓋亦君子謂其有所疑於心而不敢彊焉者也夫尊徳性道問學二者初學小子便能知之然皆不過吟諷於口其能體諸身而驗諸心者蓋鮮也僕不佞請試言之而左右聽焉夫所謂尊徳性者知吾身之所得皆出於天則無毫髮食息之不當謹若中庸之戒愼玉藻之九容是也所謂道問學者知天下無一事而非分內則無一事而非學如大學之格致論語之博約是也古之人自八歳以下悉入小學其所學者大抵多尊徳性之事故至十有五歳則志气堅定徳性之尊十且八九然後入大學而以格物爲首事今之人未嘗有小學工夫一日乃遽侈然從事於大學故其獘至於躐等陵節而無成惟朱子深見古人立教之意故以之注大學第五章

曰始教見格致之非小學首事也知而謂之已知窮而謂之益窮皆因小學工夫已十八九而後可施格致工夫求至其極也又以之注中庸第二十七章

曰非存心無以致知玩非無二字則有以見尊徳性者其本也存心者又不可以不致知玩又之一字則有以見道問學者其輔也大抵尊徳性道問學只是一事如尊徳性者制外養中而道問學則求其制外養中之詳尊徳性者由中應外而道問學則求其由中應外之節卽大學所謂求至其極者實非兩種也日用之間每有所學卽體之於身驗之於心而無性外之學事外之理是乃朱子繼往開來之業而後學有罔極之恩者也其爲門人攺道問學齋爲尊徳性而左右以爲警學者支離豈不亦有見於是乎孟子曰學問之道無他焉求其放心而已矣聖賢立言垂教無非欲學者於身心用功而學朱子之學者漸失其本意乃謂朱子得之道問學爲多蓋非惟不知所謂尊徳性亦並不知爲何云道問學而道問學者何用也其在宋末元盛之時學者於六經四書纂訂編綴曰集義曰附錄曰纂疏曰集成曰講義曰通考曰發明曰紀聞曰管窺曰輯釋曰章圖曰音考曰口義曰通旨棼起蝟興不可數計六經注腳抑又倍之東山趙氏謂近來前輩著述殆類夫借僕鋪面張君錦繡者如欲以是而爲朱子之的傳咎陸氏於旣往不亦過乎說者謂朱子之學有傳陸氏之學無傳以其學之似禪也夫此道自孟子而後幾千五百年曷嘗有傳之者顧以此爲優劣旣非所以服人而宋元諸儒如前所云者謂其能得朱子道問學之的傳可不可乎陸氏之學固未暇論也左右謂朱陸二先生同主性善同是堯舜同非桀紂同知善之當好惡之當惡未始不一而進爲之方則不同矣夫其主性善而是堯舜非桀紂知善之當好惡之當惡是皆道問學之極功不知此外更有何等進爲之方誠有非淺陋可及者矣今去朱子三百年人誦其書家傳其業顧未有小學追補之功而又以記誦詞章之工拙爲學問之淺深視晚宋盛元諸儒更出其下此僕所以大懼而不敢茍爲異同者也陸氏之學己備道一編中而朱子晚年以尊徳性爲重見於書者可考也今略舉數條爲左右誦之其一語門人曰某向來說得尊徳性一邊輕了今覺得未是上面一截便是坯子有這坯子學問之功方有指處其一節賀孫問往前承誨只就窮理說比來如尊徳性一節數蒙提警此意是如何曰覺諸公近日去理會窮理工夫多又自漸漸不著身已此載之語錄者也其一答項平父曰子思以來教人之法惟尊徳性道問學兩事今子靜所說專是尊徳性事而某平日所論卻是道問學上多了今當反身用力去短集長庶幾不墮一偏爾其答黃直卿曰爲學直是在要立本考較異同研究纎悉此是向來定本之誤今幸見得卻煩勇革不可茍避譏笑誤人此載之文集者也朱子之言痛切懇到一至於是則其所望於及門之士與後學者可謂極矣左右試取而諦觀之勿橫一己之見而廢聾瞽之說則將犂然以解渙然以釋亦何俟於譊譊而後有得於心哉逺惟左右博學美才髙出鄕里正言直道增重士林嘉績茂恩不日可俟矧在姻末注望尢深更乞於先正朱子之書沈潛玩索務得其旨趣所在勿作一讀便了而於諸子之言亦須悉其首尾然後判其得失考求歸宿彼我無嫌示家學之成規踵先賢之大業區區誠不能不有企於賢者僕自牽復到京百無寸補濫塵講席惶恐奚勝以左右相愛之深不覺傾倒因風鐫諭俾得再盡所聞幸惠大矣維時盛暑良覿未由千萬爲道自重不宣

寄李祭酒世賢書

僕在家卽聞有令先夫人之喪擬托人致香爲敬未有便者今玆北行又值老母在舟未得躬奠少盡平日交承之契遙望虞山感悼而已粗帛一端奠儀寄上幾筵用申下悃幸不見罪僕久安田野荷聖明不棄但多病之餘懶於再出出亦何補於時徒以世臣義重不敢不一造闕拜昭雪之恩異時揣分當別作進退之計爾此乃衷曲以先生素愛之深故一言之客舟匆匆不盡所欲言惟節哀順變以襄大事不宣

簡李貞伯太僕

篁墩錄中欲得先生一言求之二十年矣今玆之來過蒙慨諾此豈直一時之幸而已更得親賜一書永爲家寶幸甚幸甚春秋屬詞六冊余書六冊少充書府一籖更有數冊將爲京中人事俟後當別印寄也夜來厚擾附此上謝今日君謙儀部家會飲又當聽教余不一一

辭吳縣長洲史邢二尹卻贐禮

在吳門八日承館遇之勤燕餞之厚非一言可罄若加贐之禮誠所不安況都憲公同年之義本欲稍得薪米少濟困途恐意不出此是以三復髙情而不敢畱也余在舎侄生員曽面悉千萬加察

與沈石田書

蒙餞以新圖副之傑作明其出處加以規箴厚義髙懷出常情萬萬僕以三月四日扺京口因便附此上謝所許妙染旣以執筆當賜玉成不至中輟也己令曽侄奉候不能多言乞心矚幸甚

復山東巡撫王都憲景明書

逺承遣舎人追送臺翰及惠書錄一封非鄕曲斯文愛厚不及此東望拜嘉不勝感感人還專此上謝憫雨匆匆際計左右爲國焦勞尙謹起居以副輿望

復山東憲副汪希顏書

聞有登萊之行不得會敍甚切怏怏至臨淸得一書知興居之詳甚連窩驛水次燈下已就寢矣忽又奉手書親戚勤惓之情何以克當第舟人多病急欲登陸不能奉候也人還專此拜覆千萬惟心照不宣

復兗州太守許同年季升書

去歳在山中聞有兗州之命不勝悵怏知執事必不以夷險介意也然直道而行士气益振族侄儀過家備道友朋相愛之切何以當此尊候惓惓於僕意有甚焉滋陽丞來賫到手書副以多儀登拜之際益深慚感人還專此上謝鄕墨二奩侑緘乞尊照不具

復衍聖公書

僕北上惟欲一拜闕裏爲快不意閘河水澀自沛縣起十日方至濟寧困途若此無復健志惟引領東望而已逺承遣使者來迓並致手書奉誦之際如接丰采聽教言不覺蹶然起立忘其委頓之勞也人還專此上謝鄕墨小書具如別緘惟尊照不具

與於千戶文逺書

祁門程進士嘗有一書計達尊聽矣卜築未完人事倥傯殊不及在家之樂況今歳亢旱酷熱公卿貴人以下渇死甚眾江南若未有也所幸閠五月廿八日一雨沾足晚禾尙可望也寒舎老穉逺托粗安凡百念親親之故早晚相規俾一獲立於寡過之地尢所望也

與敏聰弟書

小董兒來得賢弟寄書知家人無狀賢弟兩次決罰十分痛快新莊田土肯任其責非至親骨肉誰肯如此賢弟可及時令人耕種只是有勞費心今年京中大旱舉家抱病𨿽幸全可我亦三好兩惡做詩寫字都不柰煩手足疲困且是五十歳人又兼大病連年此後不消家人前去相擾亦不能數數寄書有事只令人來說可也祖墳亦望賢弟時時照管凡事可與鄕人和睦於官府中尢要省事至禱至禱襄毅公指揮叔父名望如在我與爾及中表兄弟共圖保守庶不使人非議所討諸兄弟名字生年月想己忘之便中寄我

與南京守備蔣太監書

臺翰及所惠雙幣小僕程武歸得禮意兼隆何以克當拜嘉之際欣感無己生以四月廿二日抵京陛見之後碌碌班行莫能上報聖恩萬一徒增慚懼而已逺惟尊候畱務多暇茂集蕃祉讜言累進邦畿奠安此非平昔經濟之志學問之功何以臻此柄用之期當不逺也因族人志溫南還專此起居無可表忱朱子敬齋箴及系辭二新帖奉備一覧維時盛暑乞謹重調護以膺寵召不宣

與南京張學士廷祥書

歳初得水南張氏所寄書值登舟之際披誦再三知教愛良厚非言可諭僕久安田野重以多病無能豈堪再出第以世受國恩蒙此昭雪義須一到闕廷先正所謂受一月之俸然後隨所欲者撫時揣分別作進退之策爾惟髙明俯念孤陋有可教者繼此得以下示僕當奉之周旋稍得置身寡過之地以不冒儒者之名爲賜大矣春秋屬辭一部伊川手簡新刻二帖付上倥傯中布此欠莊逺惟爲道自重以棟斯文萬萬幸甚

與焦學士孟陽書

僕自丙午歳與執事一別迨今將十年矣遭讒被斥𨿽不盡同而此心耿耿期不相負於平生者計彼此不異也到京日卽奉手書惠教勤惓𨿽骨肉何以踰此感激之餘又因以占吾兄處困以來所養益充所造益深非尋常可及諗此道之不孤也舊歳老母抱恙兩月方愈繼而妻病半載幾危矣而幸無事今歳二月初塤子病更危三月方起而僕素以羸弱多疾三好兩惡筆硯都廢是以執事之前久缺修奉亦以天日開明請教有日小小簡牘不足以盡間闊之懷也讀禮之暇孝履支持殊令人南向傾注無己在山中日曽有心經附注一書今取上呈中間不無舛見敢乞一一鐫諭因便示及當謹佩服以聽切劘之規也維時盛暑逺惟自愛以副友朋至望不宣

與王原常僉憲書

僕初到京僑居之日僅獲與契兄一見方圖欵敍而人事蝟興不數日間已聞旌斾西矣不勝悵悒恭諗宦履淸嘉足慰逺想又於丘先生處獲觀戅庵老先生碑文事核語詳眞可傳記逺奉玩誦再三益令人景仰先猷不可復得徒切斂袵而已僕蒙恩昭雪牽復故官再入講筵無私毫補益有愧故人多矣因舎侄孫程一入蜀之便艸率布此少伸起居維時隆寒幸加調攝以迓光寵以副逺望

與富溪用禮宗弟書

到京五月初召入講筵八月初召仍舊日講時節恩禮俱蒙仍舊但多病之軀舊學荒廢於主上無分寸之益祇自愧耳承寄佳什驟進可喜所需西疇處士哀挽與積慶堂敬恕軒詩俱在明春一並寄去忙廹不可言靜中思之殊不若故山之樂也

簡楊維立諭徳

宋尙書汪莊靖公大猷其先新安人遷居四明爲南渡名臣而友朱子平日詩文奏議之類皆不曽見其碑文是樓政媿撰亦尋錄未之獲也昨聞其宗後人與先生聯姻敢乞備作一書爲達此意得據家藏者書錄豈惟可以資寡陋而已蓋僕近編新安文獻志凡出新安者皆欲登載以爲山川之光若公者誠不可遺也千萬幸甚

與巡撫直隸都憲張同年天瑞書

邇者於廉伯年兄處得惠書到墨君一紙小齋把玩淸風襲人宛然故人在目而不知五六月之暑也未能以時布謝不勝惶恐今歳麥頗有秋敝鄕之人稍自蘇息但疫气未消秋霜未至又不能不厪左右者之慮爾以閣下之才深達有素又加以愛國之忠孚於上下其何事不集何患之足慮哉執事想以例不來末由良覿間闊之懷未審何日可以奉教也

與楊君謙儀部

一別惠山倐己三月班行碌碌殊不足言第恐猿鹿之蹤不能忘於林藪間耳托鈔諸書計有次第王君卿去亦有托之渠承領慨然又不審可以得力否也謝臯父文集及陶谷淸暇錄兩種欲有所采閱幸先畀邇會吳府師尼語及琬琰遺文僕以嘗見失去兩冊原本於尊處渠不覺起立泫然流涕悲不自勝云是祖物寶藏累代更借不盡所言因托僕轉吿左右乞以摹本入梓畱原本還之使得逭於不孝之罪且云此事祖父被人戕賊於異鄕出於傳聞哀痛若割一旦有人言其無恙𨿽驚喜過望然半死半活未有定說非得一人以拯溺爲心終不濟事而謂此事非托左右不可蓋其言如此故備以相達當必有善以副仁人孝子之至望也然此恐不宜辭之貞伯但取濟事足矣冗中布此不暇識語言惟心照不具

復陜西提學楊僉憲應寧書

公使人來忽奉手書披誦再三知左右深有意於不肖也然天下相知若左右者復幾何人以心相契固未敢公誦之耳所喜左右分憲以來文風一變不負所仰俾關西士子得所觀法且使人知儒者小錄卽有益於世若此斯文朋舊與有光焉表弟白質知縣賦性偏卞急屢嘗苦口殊不能攺非得左右念僕之故大加警督何以自立千萬勿以其不可教而棄外之與僕受惠均矣人還專此上謝會晤未由乞爲道自愛以副遐想

與南京羅司成明仲書

去歳蒙恩昭雪牽復病散之軀豈得堪此旋聞執事入官畱都大愜士望第僕離羣索居歳月滋久气耗髮變荒廢學業不足爲故人道也受一月之俸然後隨吾所欲者先指定本亦不敢不自勉爾因敝邑餘生詣南雍便專此謝忱逺惟爲道自重不備

簡都憲屠同年朝宗

奉領雲程次第辭金二冊及華翰獲見大君子之詳及標履之介深慰向仰但恐筆力萎凡莫盡揄揚爲歉謹當具槁庶不上涴佳紙也觀此紙時有客在坐似云齋宿節假之時未有哦詩作文之日不知與髙明所見何如並以奉聞用博一笑

復廷祥學士書

邇者楊黃門南還嘗托致書緘春秋屬詞一部皆不審徹尊聽否使來承教手書並佳扇之贈拜受感感引疾終老於先生私計𨿽得第人望所屬大於此者當未滿也然有益風教則多矣孤陋之蹤未有請教之期臨風惘然乞倍萬保重以棟斯文幸甚

復南京董尙矩侍郎書

兩承惠書兼和鄙詩相念之情溢於言表久失裁答負罪良深蓋緣小兒自三月來得傷寒病甚危兩月方起鬱鬱之懷近日始紓且叨祿無補而去畱之間未有善策有愧故人多矣因錢主事歸便艸艸布忱千萬恕詧不具

答航濟川講經

承錄山遊題詠及徐司空倡和之作風檐展誦殊覺灑然如在西山蒼翠間不知塵鞅之覊暑暍之惱也手卷跋尾竢過當勉爲之十三日早赴北山陪祀冊長老詩容歸日了還適爲衍聖公題山水一絕附上亦可少見區區心事也

與族侄師魯

程謹才到一日所云整理諸書撥冗了得漸有次第待渠歸時一總寄去彥夫乃尊墓志寄去已久彼累次書來又托孫郎中催取甚駭予意近得吾侄書云在李源十景冊葉中急開取觀之始見大抵京師人事擾擾多不暇詳如此但當時行狀已不見欲添入者不知何事更得寫來爲佳天爵敬之及吾侄今次提學所考如何承之亦有書來其學想益進矣蓋進學多在靜中體之可驗也諸不能悉惟以時加策以副逺懷

與致政學士江東之書

奉別不覺十餘年世故鞅掌無足爲先生道者蜀中人來恭詢道體安好甚慰斯文老成在者幾人不能不逺企淸風而恨瞻承之無從也因何同知郜章赴官專此維時臨冬惟自愛以迓多祉不具

復巡按雲南都憲張同年汝欽書

邇承手書見示奉誦再三如接風采聽緒論不知暌違二十年之久也且諗起居淸吉邊閫寧謐俾聖天子無有厥憂足占所學益用加嘆歐陽僉憲書蒙諭已徹見區區心事無容再贅也側聞公論久在老兄均勞之召旦夕間爾領教有期慰渇殊甚使還專此答謝鄕墨二笏侑忱惟尊照不宣

簡祭酒林同年亨大

承借東萊集舊本所補校者不獨入閩錄一篇而已專吏奉納並借餘者俟總校過轉送國監補刋嘉惠後學功有所歸知必無靳也

簡學士李同寅賓之

賤體於趨走拜起皆不相礙但痰嗽一作卽牽絆作﹝闕﹞不相能方貼膏藥及服煎藥未見如何明日不免扶疾入朝承軫念下問不勝慰感專此奉復

復巡按南直隸何都憲世光書

去歳曽令小僕隨董侍郎南歸因付一書計達尊聽久矣使來復荷書見慰相念殊深感感近屢見當軸者備道左右化邑時事皆可推行列郡新安𨿽狹小不足展布然亦當在惠澤之下非特一人之私而已僕五十無聞濫塵講席何補聖明徒負竊祿之愧不足爲賢者道使還專此布謝維時春首百冗相仍逺冀倍常保重以副寵眷不宣

復靑州徐中行推官書

徐佐來得孟秋二日燈下書及白丸子一裹収訖承聞署印匆冗酬應不暇初政值此誠若不堪然便能受知上官大服民志上下交孚足占所學喜慰無量更得始終此心知舊之望也今歳進表官回嘗有二書一達巡撫公一達憲使公𨿽不足爲左右重輕亦少盡故人之情而已僕血气加衰百無所益思就閒局以了此生餘無可爲故人道者南金春官必時時相見轉致一言殘暑尙炎惟自玉以慰逺想

簡刑部楊主事志仁

文懿公傳久未能脫稿正以事體重大非敢故爲稽緩也然亦在數日內求教更乞以此意轉語秋官不罪幸甚文稿六冊諸經說六冊雜稿三冊今具數於右暫畱者悉明注在下容次第納還先此申覆

復王庶子世賞

元吉賢侄來得手書備悉甚慰甚慰第先生在逺不知舊歳事體宜有未相值悉者也蓋僕到京師值老姦謀將復起羣喙觀望交訩之秋僕殆如一霜葉舞於風中亦不自料可至今日大抵士風之譊視往時更甚數倍自去冬來老姦旣斃交訩者始寂然退聽先生入愬適當其時公論大明聞者咸喜蓋福人爲事常與好光景相會與羈人劣夫大相懸絕自然如此所大喜者通家故人同被誣枉次第昭雪可藉手以不辱先人誠主上莫大之恩無力可以圖報焉耳元吉來值塤子病危甚以此其至失照管計不爲罪文書到日幸早収拾北來不審老夫人就養否老母曁拙荊皆屬筆致意先生未來時瓊山翁每見必汲汲其爲賢者惓惓至意亦不可不知也惟千萬保愛以副逺想

復詹存中簡

近得寄來書並佳作及糖糕法藥一一収訖第到京之後公私交冗殊無一刻淸思未能和答徒馳情於流塘上下山水間耳吳汶兄處人便艸艸布復其心事自具其書並附去惟賢父子始終其惠庶僕亦少分其作伐微功不虛叨其醽醁可笑也天寒筆凍不能盡所欲言逺惟心照不悉

與致仕邊侍郎先振書

一時交遊屈指無幾暌違之感計同此心也錢指揮往來備詢起居佳勝甚慰僕再塵班行無所補益況多病早衰旦暮間亦思歸耕瀛東奉晤之期可預卜也因縣尹便中艸艸布忱天暑方熾惟保愛以迓多祉

簡付諸庶吉士

詩家所謂穩熟者正以其措意寫景用字押韻處自有警策不鑿不奇非聊非粗著已而已節目如此願諸友更加進步不但取足於此乃爲貴耳

簡賓之學士

連日坐冗未得再慰又值齋禁不勝歉然朱墨一函先奉去備用源續因喪其族人司正君給假未來來卽叩夏布所售之處專人另報也三先生二十五日進講時已嘗亦皆戚然問其詳失於返命幸恕天气寒燠不定惟早晚節哀自愛未間

簡學士陸同年亷伯一

藝文類聚傳寫不一轉加猥冗得執事鉛槧餘力手賜校閱理淆爲整俾觀者免於厭煩爲幸多矣謹當什襲以示後人知前輩作事可法而艸艸者可戒也伻還專此上謝山谷全集聞濟之言鈔錄亦在數日可了隨當取至奉覽未間

二

尊諭以醫戒省事寡言以是不承數上候問日想益佳勝可出矣送徐都閫詩聞得已有槁千乞檢畀三五日內送去老者相促頗勤故也會孔暘樂用廷圭

三

同年醵禮四錢五分送士英京兆處專此付吿說郛久淹獘館負罪負罪納上計三十八冊幸付典籖余容面謝未間三歳晏春首人事相仍屢失候問聞貴恙漸減第未灑然脫體恆切懸懸鄙意欲尊候命人徧召諸醫與鄕戚友朋從長面計證當孰先劑當孰急自加斟酌庶治療有歸一至當之論而勿藥可期也恃愛之深義踰骨肉不能不盡布所懷惟照詧幸甚

復致仕閣老尹先生書

吳尹來承臺翰示下披誦再三如面光霽奉教言慰感無量生荷聖恩昭雪到京百無一補邇者又徼冒進官增愧無已所需文字本非敢當但均意所屬亦不敢辭也吳尹行急連夜並成殊不足觀尙念門下之故大賜筆削庶可登梓不然棄之可也千里相望不敢盡所言惟倍萬保嗇以副顒望

復學士於喬書

伏聞令尊君繼太夫人相棄捐養令人怛然況在純孝何以堪此顧主上加念舊人卹典優崇可無憾九泉左右亦當體此節哀勉圖大孝爲慊耳令郎來京示書及厚儀収訖感感僕自昭雪復官以來無絲毫補報於聖學比者乃僥冒進官益深慚愧莫知所以爲報也令郎南歸謹裒薄賻一封奠章一通付上外素幣一疋少充瓣香之忱逺近相望言不盡意惟照詧不宣

簡復馬少卿宗勉

承見畀食經諸方在寒舎始踰年百不及一與在尊處無異近始錄完此方不知何人所傳乃爾不售柰何奉還一笑適又承徧和諸詩詞翰並佳附此以謝

答福建憲副司馬通伯書

逺承惠書及嘉幣一疋登受之餘愧感愧感僕自前歳荷主上昭雪再塵講席無絲毫補報載進官階實出非分所冀故人時加策勵庶免悔尢而來書奬予過厚令人赧然不已側聞憲節分駐海上時淸多暇徳業日新甚慰但向得手教云曽有長書托雲谷總戎見戒竟無下落倘獲檢出舊稿書畀得終教愛之意幸孰大焉專此布謝惟爲道自重以迓多祉

與汪大參親家文燦書

逺承遣使惠書侑以賀儀過厚登受之餘愧感愧感僕自到京無絲毫上報聖學荷蒙優寵僥進官階實出望外所冀至戚不棄迂左時加誨策庶免悔尢而奬予過厚非所望也老母及拙荊兒婦幸粗安不勞逺念人還專上謝萬一良覿未由乞自愛以迓多祉

簡宗伯倪同年舜咨

此璇璣圖本得之衍聖公者止讀得二百六十首近有人寫惠一紙亦讀得二百六十首今奉觀但寫頗精致欲作一卷乞分付錄者勿點污發還幸幸尊處捲俟遲日納還未間

與河間謝太守道顯書

王地官來承語及郡誌此久闕之典得髙明垂意誠一邦之幸也河間𨿽古名郡最受兵燹文獻無得而徵僕每於傳記中有見卽錄出日積月累頗多因北奔走願莫之遂若果欲成之當勉自效以副雅意但須將各縣舊誌略命士人取修後數十年事迹無憚繁冗可一並寫來庶好采取以備成書也匆匆不盡所言惟尊照不具

答仇東之教授

承問胡氏繻葛倒懸之說此在春秋周桓王奪鄭莊公之政莊公不朝王牽諸侯伐之戰於繻葛王師大敗鄭人射中王肩蓋自是而後王命不行於天下左氏所謂周鄭交惡如敵國然故胡氏以爲戰國之漸倒懸者倒置之義也暑熾目昏未暇詳檢彷佛記是如此雨後稍涼不惜見過閒敍爲佳

復劉都憲時雍書

逺承惠手札及新書副以厚儀禮文過情収訖感感第病散之軀無絲毫上補聖明僥冒進官增愧而已修河之疏憂國愛君不負所學公論翕然文懿老先生爲不死矣扶持善類自處有人非左右之憂也人還專此起居兼致謝忱惟謹重服食以副士望不具

復通政彊同年廷貴書

逺承汝欽汝問來得先太夫人之訃及尊候孝履支持且以志銘見托本不敢當第鄕邦小子諗聞慈淑之行理宜有述而筆力委凡不足以發揮萬一負愧多矣玆因舎親趙守禦家人便附上粗幣二疋煩致幾筵充瓣香之誠稽緩不罪惟節哀順變以襄大事未間

簡皚東白善世

所欠觀音合記已久非有推托直以旋讀佛書欲少窺一二然後著筆庶不取笑觀者況所許楞嚴等經亦未見惠到故一遲至此耳日昨已將求文帖子置案上只三五日決然掇拾付還更不能破調自增業障也

簡陳師召太常子貢士舉

賢友來京不得從容少敍迨今耿耿令尊老先生之喪無以用情輙裒賻少許並奠文一通寄上見久要之義耳愧不腆也哀挽序未及稿呈值老親抱恙日夕憂懼容錄寄上惟不咎稽緩萬萬

與太傅殿學愼庵徐先生書

自前歳詣闕下拜辭而南仰竊尊庇幸獲襄事顧終歳抱病幾殆者數四不能以時奉狀負罪萬千計盛徳海涵不責禮於棄人也北望元臺無任傾注專人上謝並候起居卹典記二紙貽範集一部六冊附上所賜銘文謹已刋入增輝家乘感極涕零第在倚廬莫知所以爲報耳瞻覿未由逺冀倍萬保嗇以副海內之望不宣

與李遜學

前歳京師承惠奠禮哀章坐病未能裁謝久之聞有江右提學之行頗爲駭異詞林作養幾人而轉用之若此左右固不以內外崇庳爲欣戚也邇者修書之命下臨苫塊旣非其人又非其時已具疏報辭矣因便輒一言之逺惟淸照不次

與大司馬馬先生

敏政不孝釁鍾先妣荷蒙臺候賜奠賜賻兼與復奏給驛而南存歿之間感戴何極第不肖抵家抱病終歳不克以時上狀申謝負罪大矣玆者忽奉詔命驚惕不遑此實臺司存念至情然僕尙在制中旣非其人又非其時也因專人北上俯致謝忱並布哀悃惟時盛暑乞倍萬保嗇以副海內之望不次

與楊介夫侍讀

逺聞邸報進輔儲極𨿽苫塊中未敢輒與慶事而吾道增輝甚自慰也玆五月下旬忽奉詔旨俾當書館總裁之副爲之驚惕不能已巳是𨿽臺司眷存美意然僕尙在制中旣非其人又非其時也因家人入京之便一布之有可致力處爲僕一言尢見至愛也

與趙太常

奉別不覺兩易寒署每京師人來恭詢老先生起居加健及諸位賢舅並臻佳裕甚慰逺想第僕抵家無日不病近日患疥不能動履惟理簡冊以度時日不足道也副總之命驚惕殊甚況在制中旣非其人又非其時也專令程戎詣京事在面白本府奏繳開壙文冊亦望拜該科該部大人處一言靑目爲感汪玄錫十分聰明已送入休寧縣學敏亨敏庸及塏侄俱送入學朱儀於恩俱送歙學僕在家止幹此一事𨿽不知日後成就如何然使之周旋禮義之場少得寡過以不墜先業亦云幸矣弟媳母子俱安好不勞逺念也老先生前不另書乞道言萬萬

書與仇訓導

歳前得手書見以東之爲名甚駭急啟而視之乃知有易名之說字遂翁矣否極必通遂將自此始乎僕自抵家棲息山堂編刻新安文獻志千餘板幾定第衰病轉作不時又無可相吿語者思得遂翁來一講快何如耶倚廬聞召不勝驚惕是𨿽臺司記存之美意然僕尙在制中旣非其人又非其時也因令程戎入京艸艸爲此舎親處新刻道命錄一書附上不必多示人也

與白司冦先生

僕扶櫬南歸荷蒙臺候賜奠至再慰諭勤惓非鄕曲愛厚何以獲此第苫塊餘息抱病終年不能以時上謝負罪深矣邇者忽奉詔旨使當書館總裁之副爲之驚惕不能已巳此固出於老先生記存美意然在不肖則豈敢當爲是專令家人程戎入京布此哀悃惟賜一言俾得終制而後供職則公義私情庶幾兩盡可否更乞賜教爲幸未由良覿乞倍萬保嗇以副宸眷不次

與傅亞卿書

奉別旣久屢承致聲抱病經年未能裁答計執事汪度不責禮於苫塊之鄙人也倚廬聞召驚惕不遑此實臺司記存之美意但僕尙在制中旣非其人又非其時也恃愛輒一言之墨二奩侑緘惟尊照不次

與楊學士

邇得手教及奏槁諷誦再三知左右爲詞林增气若此爭坐之帖臺參之書當傳其內一事而占之則他日柄用又可知也僕抱病倚廬無復世念忽奉召命驚惕不遑此固左右推引之美意然僕尙在制中旣非其人又非其時也因家人入京專此布悃進講之暇諸老先生之前一言及之俾得終制而後供職乃至愛也逺惟心照不次

與林祭酒書

僕自前歳秋拜辭而南一向抱病殊無寧日荷蒙先生不棄屢辱賜教𨿽骨肉無踰此僕𨿽至愚豈敢不自厲以上副至意耶邇者恭諗晉亞秩宗少慰士望而先生方以爲憂私竊自念先生之憂固僕之憂也副總之命下臨苫塊僕豈承當又恐轉喉觸諱其取憂有加於前爾家人程戎北上專令進謁用致逺忱惟鑑納不次

與周司徒

邇者恭諗榮拜渙恩司邦政兼復令嗣髙踵世科斯文之大慶也顧在倚廬未敢輒與慶事尙竢異時總布下悃而汪度海涵反辱手教及名香佳帖之惠通家契分有加於前登拜之餘慚悚殊甚僕自南歸卽抱疾墓左無復世念不謂臺司曲賜記存俾當書局但非其人又非其時也輒因家人入京之便專此布謝惟尊照不次

與徐司空書

敏政不孝釁鍾先妣荷蒙左右念及通家曲感賜葬之典義踰骨肉稱報無由耳惟有銘刻而已恭諗正位六卿士心允愜第在苫塊中未敢輒與慶事姑竢到京之日少展此誠倚廬聞召驚惕不遑況僕尙在制中旣非其人又非其時也因家人入京專此布謝逺惟尊照不次

簡顏通守

考郡誌宋國子祭酒汪公澥其先歙人徙居旌徳玆僕編刻新安文獻志欲附入之惜其制作遺文行實碑志之屬莫得而詳也乞委旌徳令君詢其子孫一錄見寄使先朝名賢光逺有耀俾無遺珠之嘆非斯文之幸歟刻梓垂成得便掛意萬萬

與師魯侄

士之出處自有定分以師魯之種學績文豈在人下而秋試乃不得預謂非命可乎然亦盡其在已者以俟天定而已戴寶之李彥夫亦嘗遭此不必逺引也

篁墩文集卷五十五

●欽定四庫全書

篁墩文集卷五十六

﹝明﹞程敏政撰

○箴銘

贊

愼言箴

宣諸口者非先王之格言著之手者非太上之立言然則爾之言也亦烏足以顧已之行而探道之原乎必不得已而宣諸口則不爲行之咎必不得已而著之手則不爲道之疚愼之愼之爾無喪厥守乎

亷正平恕銘

陽曲趙侯廷璋今之聞人也少從大將軍擊閩湘能以不殺爲功士林韙之洎今天子初以錦衣鎭撫實司詔獄求亷正平恕者簡任之大臣以侯對制可已而刑淸譽興不負愼選侯之客姚林先生取玉音四語約能言者播之聲詩史官程敏政與侯婣家也著銘以相之

亷奚疚乎矯激不情正奚尢乎賣直沽名齊物之平蒙叟之過姑息之恕叔季之禍四美爰具侃侃趙侯錦衣武弁帝曰汝休相古司刑長我王國士曰敬忌尉曰審克有亷斯永有平斯衡正固以貞恕卹以矜懿此趙侯允文且武是是非非永鑑於古侯靡深文聿愼祥刑侯靡黷武式謝佳兵我銘勗哉保終如始以崇祿位以篤孫子

白石硯銘

知白守黒者■﹝日冄﹞所以反朴以玄尙白者雄所以解嘲胡爲乎反朴者務爲我之學解嘲者立他人之朝不曰白乎湼而不緇此吾陶泓之可交也然則其人如玉豈陳玄可得而終淆哉

羅太史明仲像贊

予與明仲在史館十年於天下古今事成敗得失蓋無所不論而傾倒上下出於世人耳目之所駭者未嘗不主於理以求其是蓋考之愈多而推之愈宻予自知其弗如也予嘗觀其像惜其才足以勝重而致逺顧日與予軰僕僕然從事乎鉛槧之間又懼夫觀者得其外而不悉其中之所有也贊其上以張之

詞鋒足以雄人而不爲非聖之論才力足以尊主而不爲致伯之圖競葩藻者吾悲其逐末酣富貴者吾詈其合污然望之無魁人介士之勇卽之如貴遊公子之都予固疑瞰晉公者不知其蘊匡時之長策相畱侯者孰訊其爲命世之丈夫也歟

張駕部汝弼小像贊

長不滿六尺而標榜一時視不及尋丈而傲睨千古四十而策名甲科五十而爲郎駕部雅懷形乎善謔任從流俗之譏直道類乎徑情不懼長官之忤觀其外亦自見其有爲要其中不可謂之無主至其豪吟格調足以號召詩壇顚筆風神足以縱橫書圃是固將希蹤昔賢而後足以盡吾汝弼甫邪

刑部過郎中大璞像贊

此吾同年友刑部郎過大璞也非今法吏之容故不刻以爲公有古君子之風故不阿以爲同卽其外之敬正而知其內之靖共然則坐諸西曹方人爵之未艾升諸東序固天球之旣礱者歟

工部吳主事璚林醉歸圖贊

宋太平興國三年賜進士宴於璚林苑當時榮之遂成故事國朝進士賜恩榮宴於禮部而人猶習稱之工部主事吳君文盛舉成化壬辰進士第善繪者爲作璚林醉歸之圖間持示予予因吿曰士之與此亦誠可謂榮乎然必有以副之爲貴君以春秋領南畿鄕薦甚髙又魁禮部其爲名進士也固宜況乎平直之行秀敏之資同年譽之無間言則他日出色於是榜者將有望焉予與君同邑人贊其上以勗之

其气飄逸如雲鵠之旣翔其容粹溫如天球之未琢花香和宮醞之釀艸色藉恩袍之濯敷言玉陛應千載之昌期通籍金閨荷一時之優渥撫繪事以如新覺風光之未邈惟上不負昭代之君斯下不負平生之學也

績溪宗家守悅處士遺像贊

此處士程君守悅之遺像也處士新安世家子自號道軒而其行已接物率無愧於古者有道之士予蓋與之同所出而宦學逺外不及見也見其子鄕貢進士傅於京師因請爲之贊贊曰

气味芳薫澹芝蘭之春馥丰姿蒼健凜松檜之冬靑口不談市井之語足不踐守令之庭其處兄弟也誓起家於共爨其訓子孫也重發迹於通經企先民之淑愼作後進之儀刑是固將有光於伯子之裔而求無愧於中郎之銘者歟

■﹝氵義﹞口宗家處士云像贊

儼乎中丞祖武斯繩展也端明斯文是承匪鐘鼎以爲貴而丘壑之爲情惟鄕之楨惟族之英是蓋將有立於斯世而不沗其所生者歟

■﹝氵義﹞口汪君淸隱像贊

胡墊乎巾而賢者慕其髙胡被乎褐而彊者斂其豪其凝然若有思者懼隳祖之武其凜然若不勝者乃乾父之勞雅不修於邊幅何遽慘於焄蒿同姓者誰無慚於越公之冑而若人者獨有聲於■﹝氵義﹞水之臯也

退思齋箴

鄧守南昌鍾君玄仲以退思名其齋舊寅友張君廷祥記之悉矣爰撮其語爲之箴

維人有心胡寧不思一念之起匪公卽私矧伊在公或絆於禮思盡乃忠以逺其恥爰及燕處此心易馳百慮營營遂弗可持相古哲人退食靡惰思厥攸爲求補其過於乎退修實進之基弗愼其獨余奚以爲守居是顏有美鍾子箴以相之保終維始

善慶堂銘

旌徳江氏家有善慶之堂歙之鄕先生鮑君寧記之謂其後必有大其門者後若干年江氏子漢舉進士爲戶部主事足徵其言予猶意其慶之未艾也銘以相之

猗江氏家古旌累世樂善家用貞如淵水非溝坑其瀦旣久發必閎維漢生江之英擢科選屬司徒卿善有續慶乃贏髙堂奕奕徵斯銘

方鸜鵒端溪紫硯銘

紫英內潛其色之揚素秉外著其形之方鳥迹未冺有開厥祥心畫之利儒道之昌

王學錄先生像贊

此國子學錄洛陽王先生之像也其學篤實不工聲律以爲文其行眞淳不矜智術以爲事故其气也衝然弗乖其容也凝然弗肆宜冠冕乎國庠以陶鎔乎多士殫授業解惑之勞起尋壑經丘之志要其成亦庶幾君子之儒究其極殆不止成人之次介景福於暮年遺大安於後嗣蓋求諸中旣已免夫愧怍之懷則觀其外自當得夫言貌之似也

王夫人贊

故安慶太守洛陽周公有二女焉其長歸大學士李文達先生其次歸國子學錄王君並以謹禮聞此則王夫人之像也李夫人不鄙不肖妻之以子故嘗得拜王夫人於堂下聆教言謹再拜稽首而爲之贊

少侍親於大郡不以富多長相夫於太學不以儉少賢明之性得諸天者旣深淸謹之行施諸身者非矯家訓可比經師內政不殊民表神雍旣穆紛向日之叢藼貌莊而嚴挺淩霜之蒼筱觀夫容徳之孔嘉知其眉壽之方兆也

如在軒箴

走遵禮制作祠於正寢之東以奉四代神主又作堂於祠之東以奉五祀堂之東別爲齋居一間榜曰如在取先聖祭如在祭神如神在之義也走身爲宗子而官大夫弗敢僣也弗敢黷也爰作箴儆常目在之以求不負承家之道云爾

髙曽祖禰祔位相仍惟玆四代小宗是承竈澑厲門司命首事惟玆五神大夫攸禩祇奉有所虔告以時兾蠁兾假念玆在玆其在伊何焄蒿淒愴如聆其聲如覿其狀致愨而著致愛而存福我後嗣孰屍其根敬而不謟逺而不射奠我有家孰宰其職祝號旣定牲幣有常奕奕齊居作之在傍內外一誠幽明一理聖訓昭然敢不修已

婺源王慶昶處士像贊

上拓乎先業者有田有廬下啟其後賢者有詩有書備丘園隱居之福獲忠厚長者之譽蓋觀其貌之淳可知其內舉其行之大可得其餘也

婺源韶軒戴善美處士像贊

生𨿽後而業光於前貌𨿽今而心存乎古林泉之樂無羨乎膏梁子孫之賢有加於簮組是蓋生於朱子之鄕而爲戴氏之父者歟

故元筠軒三峯二唐先生遺像贊

以天倫則父子之親以道學則師生之義蒼顏髙古若橋梓之淩雲和气雍容如鳯凰之瑞世惜乎教成於國而不獲棟乎明堂私淑諸人而不獲鳴乎盛治然遺書所載一皆仁義之言流慶所鍾疊產芝蘭之裔生𨿽隔乎古今圖幸瞻於光霽嗚呼此殆謝賓客而燕處於家庭之時抑將進諸生而講道於書堂之際乎

大畈汪君道全像贊

以越國公之冑生朱子之鄕不馳騖於利名之域喜翺翔於翰墨之場其性淳而無競其儀簡而有章是殆慕古人於千載而淑後進於一方者歟

陪郭十二宗叔處士夫婦像贊

其性恂恂其容肅肅善積有餘心恆不足慶源旣逺眉壽益長鄕國之望子孫之昌

毓彼良族配我名宗賢明其行淑愼其容胡不永齡溘然長逝潛徳之光內範之懿

敬養齋箴

古者人生必先之小學而後進於大學故其功有漸而性可成後世小學書亡人喜躐等任天資以行已而性學寖微其獘久矣程朱二大儒悲學之後時者無所致力爲發敬之一言爲追補養蒙之方由是人有所持循而性學可漸復也子朱子又嘗爲之箴學者亦誦法乎此而已■﹝氵義﹞川汪永莊氏以敬養名其齋予懼斯名之不易副也箴以勗之

惟人之生性本天賦蒙以養之庶全所付世降俗下孰正於蒙大學之基終焉莫崇補過有方曰在乎敬匪一其心曷端其行如水蓄源逺而彌長如木滋根久而彌芳惟人所同克全者鮮敬養不息大學可勉繹敬之義莫詳考亭勗哉君子靈臺是銘

新安程氏綂宗世譜銘

世譜旣成吿我宗氏各永寶之貽爾後嗣愼毋不肖褻焉售焉名黜於廟罪聲於官

金醫官萬鎰像贊

生江南而類河朔之人居林下而尙軒岐之學名素重於鄕評身遂膺乎天爵衍慶於後將不沗侍中七葉之傳獲壽於天亦何俟劉安九轉之藥然則文獻之足徵者豈丹靑之可托乎

故元陳弗齋先生遺像贊

從仕郎元判通州前知休寧縣弗齋先生陳公宜孫與先縣尉公隆俱以保境全民祠於學之遺愛堂此陳公遺像也世孫儒學生鰲出以相示不勝景行世契之私敬爲之贊

卽其容知其有活民之功考其行知其有惠民之政此先達之可尊而典刑之尙存也有開厥家有淑其鄕斯徳之光斯後之昌

髙安宗家處士敬之像贊

此婺源髙安宗家處士敬之之像也行以溫公爲法而嚴於正家學以考亭爲師而先於謹獨潔身不污於亂世好古不牽於流俗蓋熟於胸者不操而存故嚴於外者不持而肅景瞻金玉之姿托共詩書之族撫先澤以何窮兾後人之善續

故司直汪蓉峯先生遺像贊

此洪武中左春坊左司直郎蓉峯汪先生之像也其玄孫監察禦史奎出視敏政敬爲贊曰

早生亂世而有潔身之節晚際興運而著格心之功學足以起俗習之陋徳足以延世業之隆顧典刑之不逺肅冠佩之在躬後生何幸宦轍偶同願益遵乎余矩庶少步於芳蹤

止齋銘

僉憲汪君希顏顧名思義自號止齋然論語未見其止有二說朱傳以止爲吾止也之止古注以止爲止至善之止兩說相須其義乃足因爲之銘

孰不當止畫於中途其遂止也伊誰之辜孰所當止歸於有極乃弗止焉伊誰之失辜也宜戒失也宜勉孰希顏兮請諟斯扁

永年縣丞致仕朱楙像贊﹝楙文公八世孫運使■﹝穩﹐扌代禾﹞之弟﹞

觀其外如豹之隱霧察其內如玉之韞輝處家庭而有難弟之譽登宦籍而無負丞之譏學已成而益勵仕方亨而遽歸此其世澤之延逺自於宋而家聲之振益光於徽也

山斗宗老士修遺像贊

貽後有譜奉先有祠莫大二者自翁發之旣肅旣雍有淑其像一族之師一鄕之望

宣聖杏壇圖像

有壇斯杏有操猗蘭知徳者鮮行道之難繼體舜文不在髙位大雅遺音被於萬世

煙溪義渡銘

煙溪在歙南煙村之境水駛而難於橋往來者恆以爲病澤富王君旭作舟濟之亭其旁以憇待渡者捐田定約束爲久計眾名之曰煙溪義渡予爲之銘

維歙之南川陸孔長煙村霏霏煙渡湯湯弗便於行勢不可梁孰憇吾亭孰濟吾航澤富王君與物爲利孰告困兮我亭以憇孰病涉兮我航以濟其心希仁其事則義豈無有司弗究於心豈無富人孰捐之金我銘以詩於彼溪潯昭示來者嗣其徳音

吳郡李員外應禎像贊

此南京武選員外郎範庵李君應禎之像也體幹𨿽弱而內則腴宦轍𨿽滯而气則舒所存者經濟之志所讀者聖賢之書昌言九重而獲譴也不見其不足崇階五品而寖顯也不見其有餘故其才益充而慕先憂之範學益進而希寡過之蘧惜乎天性好惡之公或以之致毀平生詞翰之末大以之得譽也

吳醫顧翁遺像贊

醫本乎儒軒轅授岐伯之書而君誦之有餘醫通於仙軒轅得廣成之傳而君求之甚堅然則深衣大帶徒見其外松神鶴容孰測其中葑溪溶溶福山杳杳安知非當夫九轉之後而立於八極之表者歟

九龍山樵陸楙成像贊

其面之晬然也若童其目之烱然也如鶴人髙其論說而不知其筆端風雨世重其丹靑而莫識其胸中丘壑名不染於薦書行方登於鄕約是固將輕富貴以終身伍耕漁而自樂者歟

潤醫喜君遺像贊

玉鑑冰壺其貌之淸古檜蒼筠其性之貞刑於妻而以節顯廸其子而以醫鳴著述比陽秋之筆姓名髙月旦之評撫遺容之尙在儼沒世而如生者也

五羊鍾太守遺像贊

此鍾太守之像也嗚呼不見其人而見其眞雍雍冠佩肅肅風神惟箕裘之有子惟俎豆之在民而知爲盛徳之士循良之臣也哉

靈玉銘

水蒼之璧來吳門空中秀外栗且溫得之者誰趙孟孫有客圖之世寶存

蹇齋箴

山上有水其卦爲蹇君子像之於以自反修我之徳俟彼之時處蹇之道庶其在玆有蘇一生干名張氏其學鉤深有得於此孰奇其數而寡其諧爰摘是蹇以名吾齋蹇極而紓理勢所有王臣匪躬勗子於後困心衡慮無忘斯居旣以箴爾亦以儆予

國學正達君像贊

此國子學正京口達君頴之像也君爲元忠介公達善五世孫勤其身以淑諸人甚久知者策其才位當不止此也贊曰

可爲師者其學之充可用世者其才之通目澄澄以霄烱气浩浩而春融奮志起忠賢之後趨時恥流俗之同觀者固當因其外而得其中也哉

南監太常安成劉先生小像贊

此南京太常卿掌國子事安成劉先生舉庚午解元之像也挺挺弱齡學與行隆肅肅臒容才兼气充程世之文誅心之筆多士彚徵孰敢第一維玆首選發軔名途極於端揆人望乃孚如向之忠如筠之正令徳載崇觀者起敬

河南同守王汝璧像贊

此吾友王君汝璧之像君嘗守一州佐兩郡兼循吏能吏而有之然未足以盡君也贊以期之贊曰

松檜蒼蒼其色之正鐡石巖巖其气之勁不茍止而妄隨不滛視而傾聽守邊州則有折衝之勞遇歉歳則有活民之政殆無施而不宜亦何職之弗稱乃若分司握三尺之拳專城秉一麾之命庶幾盡材力之所長致功名之聿盛也

宗老文彬處士像贊

蓊然如松者其體之丰盎然如春者其貌之融少也有江海俊遊之气晚也有山林逸士之風庭訓日嚴子出名流之右鄕儀歳舉位尊諸老之中又何必讀參同服丹鉛而後知其壽之永曆通顯致靑紫而後見其福之隆哉

環溪宗老鏐處士像贊

其容之莊其性之良世學本遺安之塾家風見孝友之堂往者有嚴則嗣葺乎宗譜來者有卹則剏成乎義倉鄕閭起懷賢之感子孫享作善之祥豈非中表聮姻得考亭之私淑淵源分派演相水之流芳者歟

婺源胡處士夫婦像贊﹝貢士浚之父﹞

有偉一人安定之孫其性醇謹其容粹溫遺訓載編曰晦而尊先業載營曰僕而存胡不引年薄俗攸惇顯有令子克大其門湖水膏渟山雲翠屯孰其起之明經具論

有淑一人忠壯之後貞容有章至性不茍夫君克諧曰此嘉耦子女克成曰此賢母家道之興壼範之守胡畀以徳而嗇其壽所享𨿽亷所培則厚荊布髙風鄕閭稱首

呂卣進士北闕謝恩圖贊

雋永之器淑愼之姿儼旒扆之在禦整袍笏而深思其心隱憂者懼恩之難報其色外喜者幸學之得施肯圖榮於瑣瑣誓竭力以孜孜是正其策名黃榜之後待漏金門之時乎

神樂觀史道士像贊﹝祭酒陳方庵先生之戚﹞

有渥丹之好容有淩虛之逸志於客之佳者能審所從於物之淸者能知所嗜丰標或類乎晉人方技不淪於漢士贊莫盡其天眞畫亦得夫形似是蓋吳其居史其氏記言其名尙書其字嘗於祭酒通家而於郊壇供事者歟

立身銘

吾友中書舎人壽昌徐君敬夫得康齋吳與弼先生立身二大字以畀其子晫間請教於予予重敬夫之善居其子也爲銘以相之銘曰

徐父愛子思植其身徐子奉父勿辱其親立心之臧立身之要我作銘詩相爾家教

古林黃處士像贊

有古人心術有儒者气象有世族家風有聘君徳望惜未從其人於幾杖之間徒想其形於丹靑之上也

山陽楊孝子像贊

此山陽楊孝子之像也孝子諱旻有至性親喪廬於墓三年詔旌其門曰孝子中歳失偶不再娶人稱爲義夫抱遺經爲裏塾師學者號怡庵先生晚以其子大理寺丞理之貴被勅封刑科給事中羣行焯焯著於家以及其鄕見重於有司而上達於天子之庭久矣然世不名以其文學不名以其官封而獨槪之曰孝子者以其徳弗以其爵以其行弗以其文也孝子以就養居京師年八十而卒其介子珍奔訃來與大理君皆執喪盡禮人益以是知孝子之教以身與天之錫類於善人者蓋不誣世瑞之父也走與大理君進士同年有通家之誼敬拜遺像著其行之略而爲之贊

蒼檜淩秋其容之古雅黃流注玉其气之粹溫瞻夫外之所著識其中之所存蓋爲學不專於口耳故操行無愧於乾坤侃侃名郎有褒其勅言言孝子有賁其門趨庭顯一經之傳不爲不樂捐館躋八袠之壽不爲不尊流俗以振薄夫用惇是固將聿樹風聲逺追蹤於前史永錫爾類益垂慶於後昆者歟

大畈封刑部主事汪公像贊

此封承徳郎刑部主事質庵汪公之像气充而健色秀而腴其課耕也爲上畯其篤行也爲良儒前芳克踵乎百世之錄嗣子無愧於千里之駒一命貤封恩有昭乎綸綍諸孫衍慶樂無旣於桑楡正僊齡之可少渺塵刼於難逾其徳未冺者固永裕於大畈詩書之族其神不死者疑尙遊於紫陽山水之區也

福建汪憲副希顏像贊

此中憲大夫福建提刑按察副使汪公希顏之像性明以達貌敬而和其學擅春秋之業其才堪政事之科埒其師而對庭乃先於賜第倡其族而號裏將續乎鳴珂律已有正人之節詳刑無法吏之苛明堂必取乎巨棟利器當求之太阿然久於外臬之間故官資疑其少屈若置諸內臺之上則公論以爲不多也

龍山宗家孟堅處士像贊

貌弗踰中人而行不可倫生弗及上壽而名不可朽不可倫者其孝之顓不可朽者其學之綿孝發爾祥學傳其嗣是固蜃湖之聞孫龍山之逸士也歟

惺泉銘

戶部主事錫山陳君昌謂予言其邑城西北隅舊有泉名惺惺味甚甘冽因逼市廛中爲市人所湮者屢矣成化壬寅君始言邑侯命工導之且覆以亭而君所居井數十步因以惺泉自號請予爲之銘

有泉一泓其味孔甘久湮於市而莫之諳荒穢乘之歳月䢐矣孰其疏之揚此淸泚有美陳君味道之腴以諳以疏泠然一■﹝奭斗﹞曰惠有泉其泉甚盛其下或通孰品其性爰覆之亭爰摘之名掲我齋居其名維惺九仭之深汲以修綆旣冽旣寒匪市之井爰浣我身亦醒我心鏡淨塵空毛骨森森彼狂彼貪亦孰非水勗哉惺哉請諟斯軌

凹研銘﹝爲錫山盛舜臣作﹞

玄其外堅其中煥人文昭帝躬藏盛氏傳無窮

璇松壑善世像贊

此松壑善世之像也其眞與不聞其聲其幻與克肖其形使觀者對之而失笑有莫知其孰爲眞孰爲幻而遂至於忘情夫如是處山林何假於松壑之稱出市朝何有於善世之名吾將見兩松壑而一之以入於不滅不生𨿽然百千萬億身皆復如是而又何眞幻之足較出處之足評有無生滅之足嬰性海常淸心月常明勗哉斯言炳若丹靑

鏡川楊學士經筵進講圖贊

其色粹則占其養之也完其容舒則知其見之也定老成可竦乎具瞻誠意足回於上聽然爲學之勇思造淵泉入仕之迂每慚快捷方式是有得乎心傳之懿無取於口給之勝者歟

通政趙先生小像贊

此通政參議廣陽趙先生登科時小像也其子右給事君竑請爲之贊

有扣其中如煦斯春有挹其外如飲斯醇經術致身於盛代詞翰希蹤於古人洛社之英已恬樂久唐服之雅如荷恩新況世科之有續知壽域之方臻也

諭徳林先生像贊

此左春坊左諭徳三山林先生之像紓於外有無陂之容主於中有不易之見文雅馴而不浮學精勤而靡倦使典邦教可不肅而成使當吏任可不勞而辦上弼丞於一人下領袖於羣彥惜乎其齡過壯其發已變猶散地之爲樂巧宦之爲賤也

禮部尙書瓊山丘公像贊

鍾嶺嶠百年之秀際丰芑千載之期識該古今必爲有用之學文宗濓洛不作無益之詞然執經陪帝者之輔授業主國人之師裁放勲之典而總其事補先正之書而達其支𨿽抽厥緒未霈其施天將錫之年於耄耋晉其位於丞疑使主上知體元經化之具天下見制禮作樂之時庶足以伸王佐之志愜士望之私也

濟庵箴

表弟白貢士名質字尙文性介直而刻意於問學不爲勢詘非其人弗友遇不直者面責之不媕婀以徇人眞有以稱其名者先少保尙書襄毅公於諸甥中獨愛之故名以質而字之曰尙文非欲其尙文藻也欲其文質相濟矯其偏而成其器者也尙文𨿽無忘於公之訓兢兢焉猶懼其不克終變負公所以教之之心復有請於予予觀於古訓質類剛文類柔剛柔之相制猶文質之相成也尙文負气節挺然不羣將進對於大廷服有官序其所濟益純則所成益大故請名其藏修之室曰濟庵爲箴以相之

一歳之成寒暑代更一日之行有晦有明茍失之偏民物滋沴不沴而祥曰有攸濟矧伊人矣或剛或柔一墮於偏匪徳之休柔過非仁剛過非義必相濟焉徳乃云備有偉一士其性孔剛剛本君子秉徳於陽非濟以柔剛其可貴矜行訒言如彼經緯非謂柔惡陋劣猥庸柔善斯從有忍有容君子念之省察深造曰剛曰柔卓爾中道大以濟世小以濟身剛孰非義柔孰非仁肅肅齋居常目毋替質哉文哉聖徒可跂

侍禦陳君煃小像贊

其外甚雅其中甚肅仕學兼優光此豸服英年壯志逺大是期文獻之嗣公輔之基

小像自贊

生洛黨之宗居僞學之裏發早變不知其何憂神內腴不知其何喜宜物論遂至於難容幸天恩不加於罪徙然學以迂士爲安耕以惰農爲恥猶將終身不能自已

■﹝氵義﹞口宗侄用光像贊

此吾■﹝氵義﹞口宗彥用光之像其守道而立也如聳壑淩寒之檜其抱器而隱也如連城媚澤之珠其政施於家也如解牛發硎之刄其名重於鄕也如過都歷塊之駒故其貌莊而不愔性介而不趍行髙而不屈學成而不迂殆古所謂敬正之士直諒之友而不愧於君子之儒者乎

汪處士彥容夫婦像贊

愉色婉容執孝子之禮深衣大帶篤隱君之風抱有爲之才而未試余不惑之歳而遽終然墓刻銘於有道鄕評出於至公謂其幹蠱所克足以承其先之盛慶善所及足以啟其後之隆也

毓秀而爲弗齋之孫擇配而得越公之冑其容肅則知壼範之嚴其气淸則知內行之茂況捐所天於盛年成其子於童幼固當著幽貞之美名享期頥之上壽也

汪思恭像贊

此汪君思恭之像也其气平而不傾其容舒而不肆負雍雍善俗之姿抱耿耿活人之志市隱無羨乎巖棲孝友不煩於祿仕其向學也庶幾有手不釋卷之勤其制行也可以爲足不履影之事惟顧名能願而恭知享福必昌而熾非有慕於先正之髙風而爲太平之逸士者歟

汪維則思仁像贊

今逸士古衣冠奉詩禮樂溪山慕有道伯仲間求其中覩其顏

環谷先生汪公像贊

先生諱克寛字徳輔一字仲裕姓汪氏世居祁門桃墅自我文公朱子一傳爲勉齋黃氏再傳爲雙峯饒氏三傳爲東山汪氏卽先生祖父而先生實嗣其傳元泰定中舉於鄕已而棄去畢志聖賢之學當髙廟初召至京師與修元史爲儒生首書成不願仕賜金幣遣歸而終學者號環谷先生此其大致也平生著述有易傳義音考詩傳音義會通春秋傳纂疏提要左傳分紀經禮補逸周禮類要四書音證考異諸書惟春秋纂疏傳學者餘多散軼不存走竊悼之而力不足以復之也先生五世孫文林文彚奉先生遺像及殘編數種見示且請一言末學淺陋豈足以與知先生之萬一哉維桑之敬髙山之仰則有不能已者謹爲之贊贊曰

此考亭世適門生第四人也此龍興史局布衣第一人也六經皆有說而春秋獨盛平生皆可師而出處尢正其道足以覺人其功足以衛聖遺像凜然百世起

敬敬徳堂銘

績溪儒學生許欽廷恭勤學勵行而以孝聞太守李公與進之爲書敬徳二字廷恭因以名其堂間請一言予觀古經傳自周誥之外敬徳二字未有並言者惟左氏書臼季之言曰敬者徳之聚也能敬必有徳先儒謂此眞格言且出洙泗之前殆古聖之緒論乎蓋人非敬則𨿽有百行於身而不能久也故能敬以事親則孝敬以事君則忠敬以交友則誠敬以處家則睦敬以蒞政則爲良吏敬以居學則爲君子之儒人之有一徳者無往而非敬也李公因廷恭之孝摘是以貽之豈擴充其所未至而以逺大勗之者耶公守新安日不暇給顧乃不遺一士至於如此其思以一物不獲爲已責可知故雜取聖賢之論及敬者爲銘以相之然予銘豈獨以吿廷恭而已哉

相古先民其訓孔著繄敬之存厥徳乃聚惟徳之知非敬害明惟徳之行非敬害成周禮大端惟敬勝怠徳以怠隳孰吉之會洛學首事惟敬勝邪徳以邪斁孰捄其差敬哉弗偏體用一理詘彼異端槁木而已敬哉弗貳存乎一心是爲聖學源流可尋勉哉吾人五常百行中此兩間柰何弗敬

三叔祖士熈處士像贊

气之融知其徳之充頥之丰卜其福之隆其少也抱繩武之志其壯也成裕後之功廣孝敬以睦族惇義惠以周窮足不踐公府之地心恆慕嘉遁之風是其老成無愧於黃髮壽考將至於靑瞳者乎

三叔祖母汪孺人像贊

容粹而莊行尊而恪其在室也有過人之姿其主饋也有贊夫之略教子成幹蠱之能撫孫得含飴之樂身旣老而持之勤家愈丰而守之約是將見蟠桃再結於滄瀛與喬松並壽於丹壑者歟

故宋汪古逸先生像贊

巍巍風度肅肅衣巾身元心宋維古逸民淸絕之詞髙潔之行丹靑炳然敢不起敬

大畈汪希文隱君像贊

此婺源大畈汪希文隱君也蒼松矯矯維貌之臒白玉溫溫乃神之腴其言行不忒可備三老其耕樂有道足稱一儒年𨿽髙而心恆惻惻世方競而已獨徐徐雲路翺翔迪子孫以春秋之業杏林容與拯夭瘥於仁壽之區適情者孰陪其杖履問政者宜候其門廬是故希蹤於初筵之武而景行乎闕裏之朱者歟

雲溪族人愼徳處士用髙像贊

長身玉立神腴貌淸詩禮所奉愼徳是名葆素端居童顏白首桑梓所恭鄕席在右逍遙林壑訓育子孫所積孔厚聿昌厥門心古之心服古之服益介壽康觀者其肅

鵬原汪鳯英小像贊

此吾邑鵬原汪君鳯英竹山隱君小像也其子鄕魁循請予贊

瑯玕挺挺其節之貞頭角嶄嶄其嗣之興靜若有師手不釋卷熟聞其人今識其面相昔武公壽與徳兼君子之象吉人之占

林塘範道處士像贊

其稟碩然而外則臒其神黯然而內則腴樂處林泉慶綿孫子宜享髙年式介繁祉觀化而去遽返其眞考徳於是如見其人

臨溪族人志嵩贊

少思力學致身亨衢中更退處淑其鄕閭樂善之談裕後之策言行有章見諸容色容朴色溫諗厥攸存臨溪之彥相湖之孫

縣丞棠邑李君像贊

棠邑李君至士以鴻臚升貳休寧有惠政未一載以疾卒邑人悲思之此其遺像也贊曰

入侍楓陛出佐花封夷然其行偉然其容方霈厥施志弗克遂竚有遺芳式嗣其貴

槐塘族人克明像贊

克明諱景嵩出歙槐塘程氏宋相文淸公七葉孫處士萬實之子汀州同守克和之弟也孝友才智有聲一時予兄事之情好最篤不幸年四十六而逝其子儒學生永延奉遺像見示不勝泫然敬爲之贊

淳朴之器介愼之容葆光履善不愧名宗胡畀之才乃畸厥壽世澤孔綿式在其後

巖鎭汪仕寧像贊

此巖鎭汪處士仕寧之像性坦夷而不矯才卓犖而能謙有奉訓惟謹之孝有遺金不受之亷有事兄如父之敬有督師課子之嚴起鄕閭之愛慕樂山水以安恬壽豈生前未罄遐齡之祝貤封身後允期茂渥之沾蓋觀其遺容之儼雅而莫能發其隱徳之幽潛也

婺源髙安族人質像贊

婺源髙安族人質字文夫號友松蓋淸修博雅之士也予愛重之故題其像云

覩其容可窺其中卽其嗜可識其志旣粹孔溫其中之存亦堅且秀其志之茂抑斯人也固將勵學以希蹤於昔賢遺世而尋盟以守歳寒者乎

沂水髙縣丞像贊

此故沂水貳尹髙君之像也君令器忠以鄕進士來尹休寧奉以見示敬爲之贊贊曰

維行之淳維性之淑維政之良維操之肅兩著績於哦松晚陶情於藝菊其逺識足以興家其髙懷足以振俗九老之社將啟而遽終八袠之齡方開而未足悲幾杖之無從喜弓裘之有續然覩其好徳之容而知其裕後之福也

績溪方思譲像贊

績溪方君思讓予族侄新昌尹傅之舅氏也傅在淛東日托工摹之又挈其弟儒來休寧山中丐予贊之贊曰

其性長厚其容栗溫名出尋常而爲義士年未六十而見曽孫有賢厥嗣將大其門叩其中而企其壽之逺卽其外而知其行之惇也

山斗宗人永通像贊

此山斗程處士永通也負享福之器故其頥也丰懷樂善之心故其色也融其奉身也甚儉其與人也甚忠其持家也甚恪其論事也甚公撫髙情於塵俗之表播良譽於裏閈之中宜其世譜成而預統宗之嘉會先祠啟而紹尊祖之遺風也歟

汪公文燦小像贊

婺源汪公文燦爲禦史時作待漏小像豸冠端笏對之肅然蓋職思其憂之意也未幾果以直言被廷撲斥官夔府困阨逺外公不自屈逮今天子嗣位淸議大伸進擢郡守賜誥有直言之褒旣而再進藩佐三進憲長金緋在躬公不自侈君子以是知正人之求福不回有如此者敏政與公家同郡同舉進士且有姻好知公深故爲之贊贊曰

公之爲貌無茍訾笑公之自處不妄取予公之事君以道屈伸公之誓已以敬終始昔也豸冠內臺之端今也冠豸行臺於外帝旌諫臣鸞誥孔輝左右執法俟公之歸

來春汪處士夫婦像贊

靖恭其貌巽順其行躬孝弟以無沗繼堂構而有成其族之華也本魚龍以爲譜其性之逸也愛鷗鷺之爲盟鄕飲被天朝之寵市隱髙月旦之評是將樂期頥之上壽享淸福於太平者歟

其容外端其徳內葆在室有婉娩之從相攸成伉儷之好其相夫也惟敬睦之爲榮其治家也亦勤儉之爲寶嘉名無間於族婣慈澤下均於庸保是將爲女士之所宗與君子而偕老者歟

樂壽謝君子期像贊

窮山之原孰遁其彀擇兆之眞孰敓其守訂古書之宿繆析玄理於難剖其色黯然蔚乎內秀其志欿然卓乎尙友周行而樂主靜而壽君子勗哉安履無咎

李君尙綗像贊

此休寜李君尙綗之像也君世居雙溪東厓下明年六月望後二日始生之辰也於是年五十矣其子儒學生謨嘗從予遊請贊以壽之

性剛而弗陂气和而弗乖其少也承芳詩禮其壯也覽勝江淮卓爾厭市廛之擾翩然起泉石之懷以藥濟人馴虎解董林之守以儒訓子鳴鸞兾舜樂之諧星輝南極日上東厓眷丹靑之有意知福壽之無涯

大尹余君像贊

此知錢塘縣事江夏餘君應明之像也余君作縣有治績見稱於時久之歙南張斯祥之子良坐累下君君白其事良深徳之繪其像以示子孫俾無忘焉謂予同郡人奉以求贊予觀古循良之吏能致其所部之感徳者有矣未有致異縣之感徳如余君者也故序其事而贊曰

慈詳之徳謹乎其內淑愼之容儼乎其外蒞政勤而忘勞興民利而袪害羨一官以古賢爲師故百里惟令君是賴澤之所及𨿽異縣而感之深亷之所守𨿽富區而處之泰其年方彊其祿未艾知所階之益崇將所施之益大也

宗叔以尙像贊

容朴而不華性和而不盭早孤力致於興家旣老猶厪於卹匱焚香卻埽行不染於市廛謹身力田人咸稱其孝悌壽擬樂乎期頥訃俄驚於委蛻其終也先浴佛之三晨後遇文之一歳然無憾以獲乎全歸有子克昌其胤系是乃吾宗老成而令聞長世者歟

宗人世昭像贊

此槐塘宗人世昭君之像也其長子陽判祁州次子寛宰安化請予爲贊

貌本肅而神怡體𨿽臒而力健其閱世也壽將開於九袠其待人也惠不忘於一飯二男並顯於遺經十室每髙於焚劵大賓正席增鄕飲之光明詔加恩示里人之勸此誠可謂盛世之逸民而無愧於相門之垂憲者歟

宗美母金孺人像贊

有葉夫之賢有撫孤之行有饋先之誠有禦家之政業已充而益勤身𨿽老而加敬怡年享甘旨之丰衍福見曽玄之盛指百歳以爲期庶一宗之爲慶

周司訓夫婦像贊

生簮笏之家被章縫之服思繩祖武而進之淹方爲人師而逝之速飛鵬見奮於層霄良驥蹶馳於平陸澤畱芹頖感多士以不忘秀出桂林企後人之善續以閨門之英嫓詩書之冑其處也專事乎織紝其歸也克供乎籩豆拮據治事恆嗤絳帳之非伉儷葉心共守靑氈之舊嘅夫君食報而未遑知壼政撫孤之必壽

處士劉志寧像贊

惟貌之淳惟行之朴以勤治生以善爲樂焚香燕坐玩菊怡神一廛之隱太平之民

瞻翠吳處士像贊

此瞻翠吳處士景岑之像也平直之行義讓之風覩其徳容可測乃中岐嶷斯男耄耋斯壽推其素有可卜乃後乘車下澤視餉東菑榮不以爵富不以貲有詢孰誰我發其祕溪南之良季子之裔

溪南吳處士景寧像贊

容肅而弗懈气和而弗愆髙標見神爵之異雅操挺孤松之堅其裕後也詩禮之訓篤其賑饑也冠服之恩延節杖在側鑪薫在前是固行同於皦日而壽致於百年者歟

信行方孺人像贊

性勤儉而不驕行幽閒而弗妒在室有箴史之規相夫有蘋蘩之助胡未臻於耄年乃據罹於大故然嫡庶之愛惟均婣■﹝尙阝﹞之稱有素是故未嫁而恆慕乎淑女已歸而不沗乎賢婦者歟

怡庵鄭君像贊

此怡庵老人鄭君文慧之像也生貞白之裏業岐黃之書其資近道其學兼儒以勤治家而不肆以直語人而不諛聘召有期位宜參於尙藥隱居無愧樂乃慕乎風雩容𨿽莊而意適貌未老而神腴功著杏林策其壽之未艾子登桂籍徵其慶之有餘

武昌令君贊

此故武昌令婺源汪君諱璽之像其子儒學生玄錫奉以請贊玄錫予從子婿也贊曰

盛年壯志廣額丰頥鳴琴宰治壽祿是宜棟戕於用驥踣於馳餘慶有在惟後之期

宗姊程孺人贊

程孺人處士某之女邵以輝之妻予宗姊也無子寡守節不二年幾七十矣一女適率溪族子炫爲圖其眞族兄宗訊請爲之贊贊曰

惟容之莊惟行之潔生於碩宗全此令節孰云無嗣實克有傳天錫其壽人頌其賢

大畈汪用畊處士像贊

性朴而不華貌莊而不肆力學以典籍爲師隱居以耕釣爲事其淑身也振髙世之風其孝親也負亢宗之志堂無愧終慕之名碑可題有道之字善旣積而未酬業將開於令似是誠越國之聞孫星源之佳士者歟

程母方孺人像贊

此槐塘程君寰之配方氏儒學生髙之母也

在室惟令主饋惟恭有美其行亦淑其容宜壽且康倐爾奄棄竚子之成昭母之懿

族兄宗汛夫婦像贊

聽鄕之訟人服其平濟涉之功人頌其成雅志髙懷惇徳履善半隱之名一族之彥

毓秀花封惟女之淑執禮蘋澗惟婦之肅相夫有道訓子克成致戒之著眉壽之徵

宗叔以權處士像贊

玉立長身所性淳朴耆年司平所蒞勤恪凝神燕坐巾服儼然三賓之選十室之賢

屠都憲官禦史時像贊

長身美髯其外之偉宏才碩學其內之充秉官儀而服豸振風紀以乘騘亷足以厲貪於秋肅仁足以澤物於春融推其心將伯仲古人而後已盡其蘊必澄淸四海之爲功蓋天生才傑仰佐聖躬觀其容占其後而知其責之在公也

座右銘

攢簇五行和合四象外境不収內境不放回觀裏形返聽內響自飲上池普潤五臟𨿽病可痊縱衰可壯

錫榮堂銘

莆田蕭君光甫以鄕進士爲潼川學正四年用薦起知成都之安縣又知南昌之寧縣九年其教爲賢師其政爲良吏而政之所成尢焯焯有聞被褒異之典晉階貤封湛恩汪濊乃名其堂曰錫榮所以示不忘也君以績最升光祿署正甚久然論者謂其才行宜不止此予未獲觀其堂而雅識君也銘以俟之

有巋者堂伊誰之居有煒者顏伊誰之書卓彼蕭君荷天優寵乃顏厥居以示尊奉兢兢蕭君以儒起家其行甚修其聲孔嘉教行一州政在兩邑薦書四馳恩典下及旣榮乃身亦光其先載賁爾室龍章煥然歳時登堂再拜稽首聖澤洋洋恆恐獲咎棣棣蕭君入官於朝光祿分署士論於昭燕客於堂輪奐具美增秩之榮其錫未已堂之顏兮我與作銘勗爾孫子嗣其徳馨

桃溪潘公烱資像贊

粹然見於面者其徳之完了然著於目者其志之端其生也有道而隱其歿也無愧而安此殆垂鄕閭之楷範而啟世代之衣冠者乎

篁墩文集卷五十六

●欽定四庫全書

篁墩文集卷五十七

﹝明﹞程敏政撰

○疏致語啟札障語

忠義會疏

伏以忠義如日月之在天有目共覩神明若江海之行地無浚不通欲申祈報之誠可乏香燈之會伏惟東平忠靖崇福景佑眞君一方廟食累代褒封保江淮而力遏狂胡南土免遭於荼毒失睢陽而願爲厲鬼後人宜奉於烝嘗凜气節以如生愧姦諛於旣死壽亭侯前朝義勇儷齋供於伽藍襄毅公當代勲賢接芳鄰於窀穸謹涓吉旦用妥明靈伏願時雨時暘歳歳傒有秋之望宜長宜幼家家獲無恙之歡財源日進於門庭沴气潛消於裏閈訟聲不作盜習無聞上顯相於國家徳音斯被下陰扶於守令善政有成益恢神化之弘永副民心之仰謹疏

晝錦坊陪郭義社疏

伏以秋報春祈據禮制必遵於聖代尊天親地故社壇許立於凡民欲奠羣生載新盛舉伏惟晝錦陪郭休陽勝地程氏攸居唐宋以來將歷六百年之久子孫相望不下二千指之多耕田鑿井伊誰之功飽食暖衣惟神是賴𨿽各開於戶牖實共奉於烝嘗念化機黙運於太虛無往不復宜人心勃興於今日有感必通伏願義社之神闡厥威靈保玆境壤贊雨師風伯之任罔致愆期輔髙城大隍之神不嚴宵警蝗螟退滅時慶丰年疫癘銷除同躋壽域民爲邦本幸官賦之無虧人藉地靈兾英才之軰出比屋安於樂土合家享於太平再屬同盟勿淪殊俗惇孝弟力田之行誦詩書執禮之言如有犯於科條則共加於斥逐庶光祖徳毋作神羞木有本水有源永篤枌楡之好神無方易無體眾修香火之誠福胙攸歸嘏詞莫罄

癸卯中秋節宴奉皇太后致語

臣聞萬壽稱觴宜中秋之令節一人備養得天下之歡心金風開長樂之筵寶月煥淸虛之府慶逢千載喜動六宮伏惟皇太后陛下至徳洪仁尊爲聖母隆名厚福髙與天齊垂懿訓於四方受蕃禧於九廟龍孫濟濟膝前繞玉葉金枝鳯駕謙謙女中稱唐堯虞舜西王母申瑤池之宴勝集羣仙南極星報壽域之祥福延萬姓臣等獲瞻天表無任下情五穀丰登幸才逢於今歳八音齊奏樂共享於太平少奉宸歡敬陳口號令節初開萬歳延歡聲遙動九重天云浮仙仗呈新瑞月轉慈闈勝舊圓聖壽逺同川嶽久母儀髙出漢唐前六宮記取今秋事四海齊歌大有年

十一月二日慶萬壽聖節致語

臣聞虹流電繞開萬年聖壽之祥雨順風調正四海太平之候歷數允符於三代皇天眷佑於一人申命用休瑞气遙騰黼座子月初建和聲漸轉黃鐘華戎修土貢之儀臣妾效山呼之頌宏張禦宴盛集蕃禧恭惟皇帝陛下好生之仁上通於天勤民之政必稽乎古講聖經賢傳之旨以道爲心思祖功宗徳之傳惟皇建極粵鴻恩之廣被宜景福之駢臻中外交歡列宿拱北辰之正神人協應層霄現南極之光幸玆有道之朝益衍無疆之算膳羞百味窮水陸之珍奇簫韶九成備虞周之美盛後三光而不老與萬物以皆春臣等猥以微生叨觀大慶願同百獸之舞上進九霞之觴仰瀆天聰敬陳口號

壽星光彩徹楓宸聖誕稱觴萬國賓天降福祥如舜孝化行中外見堯仁蟠桃擬結三千歳禦歷將開二十春願祝長生同海嶽普施恩露及烝民

冬至節宴奉皇上致語

雷復地中初報一陽之動慶稱天上遙連萬歳之聲嶰筒倐轉於黃鐘周正才頒於寶歷仰聖主體幹之徳順月令以端居適天公建子之辰望斗杓而直指迎長伊始納佑維新恭惟皇帝陛下龍飛在天恩施率土雞鳴問寢孝奉慈宮不邇聲色不殖貨利企商後之髙明丕承武烈丕顯文謨兼鎬京之盛美崇儒有作煥成昭代之書恭已無爲恪守先王之戒𨿽大彰天討屢奏膚功而功過必允𨿽重惜遺材無吝爵賞而賞罰恆均凡此皆君子道長之幾正可驗斯世運亨之兆履長之貺樂與人同必世之仁宜膺天眷立表以窺舜日漸及舒長登臺以望堯云盡成佳瑞臣等叨居樂部獲奉宸遊伐鼓而來廣莫之風幸際淸朝全盛鳴弦而歌觱發之句願陳王業多艱敢貢微言上塵天聽

五色祥雲擁上林履長佳節慶初臨黃鐘乍轉宮商正玉曆新頒雨露深四海升平蒙帝力一陽來復見天心願乘生气行時令寶祚延長冠古今

甲辰元夕節宴奉皇太后致語

伏以時當泰運重三五之佳辰孝奉慈闈祝萬千之聖壽瑞騰鶴禁喜溢龍顏恭惟皇太后陛下受性弘仁詒謀髙逺慶覃孫子比周室之邑姜福備天人類瑤池之王母制不稱於宮閫化已浹於家邦矧四方書大有之年式光寶訓宜九重慶上元之節先進霞觴朱弦繚亮協應韶鈞禦燭熒煌昭回星斗山形蔥蒨駕海上之六鰲煙影回環走人間之八駿淸歌妙舞以次而疊奏境隔仙凡玉饌珍羞雜然而前陳味窮水陸極天下一人之養奉宮中一日之歡臣等猥以賤工叨居法部窺月中之火樹疑新開不夜之天分霜後之黃柑知樂共長春之宴欲宣勝事敢貢芻言

長樂宮中啟禦筵六鰲山下擁祥煙三春景重元宵節四海人歌大有年彩仗近移風力軟珠簾初捲月華圓霞杯滿獻觀燈酒樂奏升平第一篇

元夕節宴奉皇上致語

伏以時分四季惟春季當和樂之時節有三元顧上元乃繁華之節宜張禦宴上奉宸歡況一歳之丰登有先朝之故事恭惟皇帝陛下秉寛仁恭儉之徳受髙明睿哲之姿天縱多能上師孔子日新舊學逺慕湯王祥刑不及於非辜卹典屢施於無吿南郊禮備特牲才胙於尙方北塞塵淸虎旅又歸於宿衛調春臺之玉燭實在此時放夜禁之金吾豈妨正務銀花火樹徹映鰲山鼉鼓龍笙少延鳯駕侍臣立紅雲之殿尙食進紫霞之觴聖齡願保於萬年健隨天運節假已開於十日樂與人同盻明月之光輝喜良宵之未艾臣等猥以末技叨預伶官禮太乙貴神於六宮之中想周旋於達旦獻升平妙曲於兩階之下愧聲調之入云欲罄下情敬陳俚語寶歷初開二十巡上元風景一回新千株火樹連西苑萬點星球擁北辰金剖黃柑傳令節調翻白雪應陽春聖心願比光明燭滿賜餘輝及庶民

端午節宴奉皇上致語

四時順序慶佳節於端陽萬壽稱觴奉宸遊於一日恩覃海宇喜溢宮庭伏惟皇帝陛下廣運如帝堯之仁丕承似武王之烈沃心講學將徧於六經育物對時正臨於五位嚴禱祠以作民間之福懸賞格以収天下之才聖子神孫吉兆又開今歳恬文熈武泰平何羨先朝當此燕閒少修故事龍舟蕩漾競蘭檝於中流騎士騰驤奪錦標於馳道紅旗畫鼓有相先逆浪之奇玉勒雕鞍有獨出衮塵之勇威生艾虎香動蒲人長楊苑樹逗春風太液池花明瑞日一張一弛逺鑑周文一豫一遊曽聞夏諺況久罷邊城之警宜上承慈極之歡臣等猥以賤工叨居樂部伏願聖徳新於日日載浴蘭湯天鑑赫其明明不需菱鏡因角黍而思往哲服去讒逺佞之言作梟羮以賜百官示嫉惡除凶之義敬陳俚句俯罄微忱

五色雲中化日長禦筵開處慶端陽雷奔馳道歡聲動風拂仙家笑語香驃騎捷乘孤隼過畫船輕裊六龍翔願將九屈菖蒲節添入薫風萬壽觴

十月十四日慶皇太后聖節致語

皇明大一統隆聖孝於九重十月小陽春奉宸遊於一日天開壽域徳本慈闈伏惟皇太后陛下作配先皇母儀天下六宮撫卹一皆推好善之心萬乘起居端是享齊天之福光騰鶴禁慶衍龍孫南極星光見中霄瑞騰宇宙西王母復臨凡世樂備天人伏惟皇帝陛下徳爲聖君孝奉文母王畿有幸喜今秋五穀丰登邊塞無虞看終日九夷朝貢天心協順家宴弘開萬壽爲期上表先陳於望旦四海爲養捧杯滿進於長春正當大有之年好奏太平之樂臣等猥以末技叨預伶官譜按朱弦久被周南之化調翻白雪深慚郢上之詞少罄心聲敬陳口號

南極光中萬壽筵歡聲遙動九重天六宮喜慶長生節四海初逢大有年徳似周南王化美孝同虞舜聖心虔金尊滿進金莖露樂奏蓬萊第一篇

十一月二日萬壽聖節暖壽致語

四海無虞喜值丰年之候一人有慶又當暖壽之辰和音漸轉於黃鐘瑞气遙騰於紫禁天下仰北辰之正座中覩南極之光伏惟皇帝陛下有成湯好生之仁有虞舜悅親之孝聖經賢傳崇正學於講筵武烈文謨得歡心於祖廟鴻恩廣被景福駢臻靑宮喜付托之得人紫塞報烽煙之絕迹法曲齊歌好事近漫誇不老之丹樂聲初奏萬年歡共上長春之酒九夷八蠻朝使絡繹而來三宮六院賀儀次第而舉臣等猥以賤工叨居法部天開壽域從今朝日日開筵徳爲聖君看終歳人人得所敬陳鄙句上瀆天聽

幾日欣逢聖節來禦筵先向禁中開西疇喜作丰年頌南極光臨上壽杯萬國瞻天朝帝座五云扶日上蓬萊內前記取歡呼處又熟蟠桃第一回

乙巳元夕節宴奉皇太后致語

十五觀燈幸時逢於泰運九重獻壽仰孝奉於慈闈仙仗來臨禦筵初啟恭惟皇太后陛下能仁能儉大聖大慈徳化比文王后妃慶延孫子端麗似瑤池王母福備天人惟八方樂太平之年故一人享天下之養金鼎進霞觴灩灩春臺調玉燭熈熈鳯管龍笙奏上元之妙樂銀花火樹應南極之祥光喜動六宮慶當千載一輪寶月照綘闕於天中萬朶紅雲得鰲山於海上臣等仰瞻天表無任下情效仙子蟠桃之音久叨法部作盛世傳柑之節少奉宸歡未罄心聲再陳口號

五色雲中架彩橋九重天上慶元宵神仙簇擁瑤池會聖母端居絳節朝萬燭祥煙畱鳯輦一聲明月聽鸞簫霞杯滿進長生酒大孝如今仰帝堯

中秋節宴奉皇太后致語

伏以好月流光三五夕良辰莫勝於中秋太平開宴九重天佳慶正逄於今日慈歡極四海之養聖孝罄六宮之誠伏惟皇太后陛下性本髙明有內肅外雍之美徳動遵禮法有左圖右史之良規鳯冊龍章尊爲帝母金容玉相儼若天人盛福已備於東朝遐算逺徵於南極值暑退涼生之候況河淸海宴之時置酒長樂宮湛湛下金莖之灝露趣駕廣寒殿明明開寶鑑於層空幔亭降武夷之仙玉臼得長生之藥宸闈有喜萬方臣妾一聲歡國祚無虞兩宮聖人千歳壽巖桂香乍飄來貝闕梧桐影漸轉過銀牀水陸具陳宮商疊奏臣等猥以艸茅之賤夙抒犬馬之忱樂部隨羣曾未學霓裳羽衣之舞禦筵供事幸竊誦瓊樓玉宇之詞上涴天聰載陳俚句

天上平分九十秋奉慈開宴暑初収金風薦爽隨鑾馭寶月流輝滿鳯樓徳似女英嘗佐舜壽期文母再興周歡聲一動珠簾捲膝下稱觴見冕旒

丁未二月六日皇太子婚禮成皇上奉皇太后宴致語

伏以靑宮納配值太平有象之年紫禁張筵上聖母無疆之慶非常喜事曠代奇逢伏惟皇太后陛下至徳弘慈盎如春育隆名厚福髙與天齊垂懿範於兩朝受蕃禧於九廟謀深燕翼澤被龍孫屬當視膳之朝猶記含飴之日恭惟皇帝陛下重華嗣統若虞舜之承帝堯大孝格天似武王之奉文母恢鳯儀獸舞之治篤關雎麟趾之風茂對良辰特開嘉宴鏘鏘濟濟同稱萬歳之觴肅肅雍雍聿著六宮之美敬惟皇太子殿下天姿英武睿學髙明嘉禮吿成隆宗社綿長之祚大倫伊始協乾坤健順之文有國以來於斯爲盛自今而後駿發其祥東風送暖入禕衣幸宸歡之莫罄北極騰輝臨寶座知神相之有加臣等猥以賤工叨居樂部周南之詠敢續譜於朱弦郢上之詞愧難傳於白雪上陳俚句俯效微忱

初報元良六禮成萬方臣妾共歡聲光生晚景添慈壽喜入春風樂聖情舞隊巧隨鴻鵠舉韶音全協鳯凰鳴宮庭此日非常慶滿進仙觴第一行

七月三日東宮千秋節皇上奉皇太后宴致語

伏以慈闈有慶張萬歳之華筵壽域無疆值千秋之令節紫電紀繞樞之瑞金風開卻暑之期喜動龍顏光騰鶴禁恭惟聖壽慈仁皇太后陛下祇承先帝久播徽音擁佑聖躬爰臻至治丕隆國本遂家室之攸宜茂衍孫枝致藩維之益固誕膺曠典嘉受鴻名如周室之太姙行髙今古似西池之王母福備天人伏惟皇帝陛下以敬天法祖爲心以親賢愛民爲務上勤定省有問安視膳之誠下撫元良有主鬯承祧之托頒養老之令普及於寰區廣逮賤之恩下推於永巷四海傒丰年之應萬機無邊報之煩敬惟皇太子殿下天賦英姿日新睿學烝嘗代事得七廟之歡心保傅相成遵三王之大禮對重熈之景運當載育之佳辰奏五坊之樂少筦宸容獻九醞之觴永介眉壽臣等叨參法部旅進內庭覩長樂之新儀幸逢盛舉續華封之故事敢上芻言

聖主欣逢令節開奉迎王母宴蓬萊淸歌並逐鸞笙起紫气潛隨鶴駕來瑤艸秀從雙闕見蟠桃紅傍五云栽龍孫佳慶非常慶一日歡聲徧九垓

賀少詹學士鏡川楊公壽啟並詞

恭諗儲端先生懸弧勝旦憲副令子持節榮行金帶緋袍快兩世衣冠之覩龍章鳯誥均九重雨露之沾長者之望益重於玉堂少男之名又登於黃甲古今鮮儷喬梓相輝矧六經訂誤之功垂成宜百歳還童之壽伊始慶不止於一再禮寧較於尋常走性迂疏而蒙雅愛稱觴之儀未舉通家之好可慚輒羾蕪詞兼馳菲具幸回巨矚少見微悰

巧節踰旬中元隔晝年年記取登堂朱顏似渥任教兩鬢飛霜況是豸冠擁節新恩爭羨白眉郎騰歡處腰黃相射制錦重光後樂園中家燕有冰盤賜果玉斚飛觴楚楚二郎在侍金榜傳芳願衍斯文壽脈六經重遣蠧編香鏡川水東流不盡遐算同長右調慶淸朝

南京使回受誥宴客啟

謬膺恩例賜誥有常過辱慶儀增愧無已思聚奎之餘幸計返璧之非恭矧當較藝之行承乏是懼獲藉斯文之庇知感彌多爰潔前陳奉厪左顧散朝之後拱俟華軒卜日之期敢申素札敬以是月三日早候客者

已酉歳休寧送諸士赴秋闈障語並詞

伏以盛世掄材赴賓興於棘試賢侯勸駕開祖餞於花封願一朝而與計偕想羣英之將頴出連城定價必獲賞音下裏蕪詞先申賀意詞曰

靑霄萬里鵬摶翮又恰早槐黃時廹趂薫風先與餞雲程一一見喜傳眉額京闈捷報題名客應半是東阡南陌聽鹿鳴華宴早歸來爲幾載松蘿出色右調步蟾宮

己酉歳迎經魁汪循亞魁方罃障語並詞

伏諗秋風捷報來自南都午夜文光徹於東璧經魁與亞魁而並出文運合治運以相髙駢首棲遲越大比五科之久一朝騰踏占鄰封諸士之先此誠令尹作興遂致生徒奮起蘿山出色固有驗於前言楓陛傳臚更相期於嗣歳喜倍於眾情見乎詞

雙鳴鳳曉日天飛雲縱一舉歸來如伯仲萬選靑錢中畫鼔紅旗歡動酒瀉緑醅銀甕得意杏園還與共聽上賢臣頌右調謁金門

塤子定帖

程宅本貫直隸徽州府休寧縣忠孝鄕孝芝裏髙祖考杜壽贈兵部尙書兼大理寺卿髙祖妣汪氏贈夫人曾祖考晟贈兵部尙書兼大理寺卿曾祖妣張氏贈夫人祖考信贈太子少保謚襄毅祖妣林氏封夫人父敏政今詹事府少詹事兼翰林院侍講學士母李氏封宜人第一男塤丙申年十月初六日寅時生任錦衣衛百戶右今議與汪宅第二令愛聯姻者成化二十三年六月日定帖

聘定啟

休寧陪郭程敏政謹奉啟婺源浯村侍禦太守汪公執事玆慿媒議承許第二令愛與僕第一男塤締親者

伏以桑梓相望愧百年之文獻絲蘿有幸締兩族之婚姻謹據禮以通誠已獻占而告吉念小兒竊叨世祿曽非幼悟之才知令愛久熟家規素著夙成之懿顧越公之嘉胤慚洛黨之非倫金榜舊遊益重同年之契冰言近報爰申合姓之歡仰兾尊慈俯垂鑑念弘治二年六月某日

塤子納徵啟

眷生安定程敏政頓首奉啟侍禦郡守平陽汪公眷尊閣下竊以蓬門非儷久承聘定之言芹意是將敢後納徵之禮玆爲舊典允屬佳辰伏惟眷尊正學髙文派傳儲傅昌言直道系本臺端矧一麾出守繼徳化於文翁且二姓通家仰教條於朱子爰申嘉命許締良期知閨玉之有成紝組夙嫻於姆訓愧庭蘭之弗逮簮紳早誤於君恩玆蓋眷尊念昔靑雲同升爲幸撫玆白社退斥宜矜俾上足以助慈親菽水之歡下足以了卑人婚嫁之願分光實厚報徳奚勝古禮宜倡於世家謹聿尊於王制人道莫先於正始豈盡略於鄕儀喜循良從一鶴以來歸容菲薄藉雙魚而致敬少有儀物具如別箋仰兾尊慈特垂鑑念謹啟弘治五年五月﹝某﹞日眷生安定程敏政頓首奉啟

回於宅聘定啟

敏政伏以月當建亥將啟一陽節值立冬甫踰三日恭惟千兵於公執事出按栁營入披蕓閣茂膺蕃祉樂對佳辰有協新言忽奉先施之寵無忘舊眷更承左顧之勞一往一來於文必稱三燻三沐在古攸宜

敏政惟是月俗號小陽春才應鐘之協律時名大淵獻始於貉而爲裘公適當講武之餘走亦在滌場之日鼎裀是攝固有加於吉人節宣孔宜庸載勤於從者

敏政靖惟寓公之望久重一方通家之情已更再世紫陽嶻■﹝山上臬下﹞同深景行之圖黌序淵源並有芳鄰之托屢徼英晤何俟贅言

敏政載惟公家巨姓望出古丰在漢若廷尉爲公淸之相人頌其髙門在周若柱國以耆徳之臣帝師於太學揮戈靖難儼然黒槊威名露布驚人煥若彩毫佳制乃文乃武有開其先惟孝惟忠克承厥後迨公父子逺續韜鈐聞禮聞詩旣無沗衣冠之業肯堂肯構遂大昌閥閱之基投壺蹔樂於軍中受鉞可當於閫外公論若此予亦謂然

敏政系本析於相湖名濫叨於翰苑惟勤逺志終愧世風先忠湣效節於龍飛之初先襄毅歸全於鵬息之後況先叔父以萬戶握兵衛之符及我仲方以一經贊儲闈之府顧愚不肖竟老無聞洛學家傳屏斥過煩於臺史豳風時習拮據每課於兒曹方尋陶令之菊松未畢向平之昏嫁惟侄女勝笄尙逺絲麻粗識於女紅聞令郎奪錦是期俎豆更嫻於儒素下致問名之禮用綿合姓之盟敢謂雀屏居然中選實慚鴈幣勉爾登嘉他日助奩傅倩莫譏一硯玆辰答篚來伻敬付雙鱗署名恥慕於郇云徹視仰祈於戎電

敏政僣易上問尊閫夫人曁令嗣令侄合宅仙眷主饋有嚴起居特勝侍彩多暇福履並臻列拜謝忱轉希布達

敏政壯歳休官素無能於趨事家政授子聊可托於應門倘有委令俾聽約束

篁墩文集卷五十七

●欽定四庫全書

篁墩文集卷五十八

﹝明﹞程敏政撰

○雜著

讀荀子

荀卿曰天子無妻吿人無匹也四海之內無客禮吿無敵也甚哉卿言之不經其流至於開廢黜之禍侈尊大之心將所謂一言而喪邦者乎夫五倫之在人其分不可以僭差而名稱不可以規避蓋不易之理而謂天子至尊無匹則何以建夫婦之極爲天下之則乎禮天子後立六宮三夫人九嬪二十七世婦八十一禦妻所以正嫡庶之分謹淩犯之防審如卿說則後與嬪禦可以無別矣夫今日爲天子之妻者將後日爲天子之母也天子至尊可以無匹則亦可以無母乎禮謹大婚所以重人倫之始也卿不誦法於古而敢爲無稽之論使後世昏庸之主以天下之母爲不足重而輕於幽廢禁黜與嬪禦無別者將不自卿言發之乎君臣上下之分固截然有定而貴貴尊賢亦當各致其極孟子曰舜尙見帝帝館甥於貳室亦饗舜疊爲賓主是天子而友匹夫也此二帝所以爲人倫之至而謂天子無敵可乎仲虺曰能自得師者王故湯學於伊尹成王拜手稽首於周公之前不敢意其非分蓋直以師道尊之矣而況所謂客禮者哉卿號知禮而所見乃與公孫鞅無異使爲人上者妄自尊大堂陛之勢愈嚴而尊徳樂道之義不復見於後世非卿之罪乎或曰卿之意本於禮之尊無二上及天子無客禮莫與爲主之說蓋亦有據而云者是大不然凡讀書不可以辭害意彼尊無二上特以辧夫儀章度數之等威耳天子無客禮則又專指君適其臣升自阼階不敢有其室之一事也豈天下之通論耶以是爲天下之通論則卿之所見亦淺矣

讀將鑑博議

凡爲將者當觀其大節之何如而不當計其事功之成敗予嘗嘅夫戴溪之論關公也其言曰公輕信寡謀貪前利而忘後患矜已傲物犯眾怒而失人心意以公嘗逐權之置吏罵權之請婚而乃受呂蒙之詐虛內攻外至於敗亡爲輕信寡謀之過又以爲公之攻樊也嘗以軍資不給將還治麋芳傅士仁之罪故吳兵一動二子皆降夫一介之士必有死友公爲主將不能以恩撫下使眾叛親離爲矜已傲物之過嗚呼公之在許也曹操察其無畱意而使張遼問之公嘆曰吾極知曹公待我厚然受劉將軍恩誓以共死當立效以報乃去耳其後解白馬之圍盡封其所賜而奔昭烈然則惇天下之大信者公也昭烈嘗與曹操共獵公欲殺操昭烈不從夫孔明以王佐之才至於操曰此誠不可與爭鋒使當時從公之言則漢室中興可以爲有成之韓椎矣公之下襄陽斬龎徳降於禁也威震華夏操議徙許以避其銳無謀而能若是哉然則負天下之大謀者公也權與昭烈旣分荊州則權乃漢臣方將戮力王事以圖犄角之功不可謂之虛內曹操脇天子以令諸侯不可謂之攻外至於荊州之分吳人以昭烈爲無功不當得而溪亦以爲然予獨以爲曹操之東下也魯肅親謂權曰劉豫州天下梟雄與操有隙如使豫州撫劉表之眾同心治操天下可定也孔明請援於權權亦謂非劉豫州莫可以當操者夫豈以昭烈身之勇兵之彊哉實江東之人欲藉重於王室之冑庶操爲逆而我爲正耳蓋操逆我正則神必相其役而士思奮有必勝之理使赤壁之下非昭烈親在行間則權操均賊勝負不可以逆正決矣荊州分地昭烈豈無謂而得之者哉權無故欲並之而置三郡長吏則直在漢曲在權公之逐之宜耳忍辱而婚其讎春秋之所非也權旣反復小人公烏得而婚之矧公知春秋識禮義而權以妹妻昭烈之事又自可鑑公之絕之亦宜耳軍資不給當以軍法從事使公不加之意則失其所以爲將者矣知人之哲聖堯猶難公亦烏能逆料芳與士仁襲漢之衣冠而甘爲臣虜者哉凡若此者謂之矜已傲物吾不知其可也公之善待卒伍見稱於昭烈而溪謂公不能以恩撫下昭烈於公情若兄弟其死也棄中原之讎爲伐吳之舉千載之下得死友者莫如公而溪以是譏之是皆近於誣矣乃至貪前利而忘後患可以詆孫權犯眾怒而失人心可以詆曹操皆不可以詆公何也昭烈跨有益州漢中之地帶甲百萬而孔明爲之臣權能保其必勝乎慮不及此而乃區區於襲公使天尙祚漢昭烈不死兵連禍結何時而已乎故曰貪前利而忘後患者非公也權也漢有天下四百餘年曹操一旦欲攘其位而柄其政君其人故昭烈起兵徐州則郡縣多叛操應漢耿紀韋晃之流位不過少府司直而伐操不克矢死無悔當時扼腕於下者可知矣故曰犯眾怒而失人心者非公也操也爲溪者何故以僭竊反逆之事務欲取而加諸忠義正直之臣乎至於篇末乃曰公固非良將矣然古今稱之者以其忠義大節足以仰髙於後代也嗟乎古所謂良將者豈獨以其勇而已哉伊尹去桀以就湯太公避紂而佐武王凡爲將者莫良焉以其識去就而以除殘去暴爲心耳漢末羣雄鼎沸袁曹勢可以帝天下而公委質於昭烈盡瘁乃已是豈有所顧望者哉所謂良將若公是已而溪曽不之識則是重公之無成爲可惜而輕其大節爲可後也夫成敗出於天而大節存乎人古之仁人志士盡其在已者耳豈能責成於天耶善乎蘇洵曰世多奇呂蒙之功以予所見乃小人舞智不足取也溪烏足以與此

先師介庵先生呂文懿公遺事

先師之葬太史陳先生爲狀以速銘間有逸事謹摭之以備采擇先生賦質渾厚偉姿容見者知爲大器未冠著書數百言號呂子考萬全府君異之語人曰昌吾族者在是兒矣萬全卒於景先生貧無以家有請徇俗火葬者先生時年十七潸然不從曰忍使先人遺體受此炮烙刑乃權厝景東景有浮圖先生嘗登題其上曰吾不能使先人首丘不復登此塔每至墓次號泣不返景人悲之旣奉母南家屢空學益力郡守黃公懋亷知之召至取案上一卷書曰能誦此乎蓋洪範也先生暗誦之終篇黃公大驚異遂補學諸生先生內莊外和不少屈權貴天順初逆亨與宦者吉祥怙勢獨嚴憚先生每遇朝會先生官五品當服靑袍亨等見之輒曰吾軰行當爲先生易緋𨿽屢言之先生自若也修撰嶽正常與先生共列亨與吉祥罪狀於上未發亨等覺之乃共摘正與先生所艸承天門詔語以激上上怒坐便殿召近臣至厲聲曰正欺罔敢爾原素謹厚乃助之何也旣退人危之先生曰死生天也懼何爲性孝母夫人有疾湯藥必手自調劑乃進疾革一女死懼其知也彊言笑不敢哭旣喪奉柩之景啟萬全之窆並載以還或忌陰陽家說先生不可曰吾知奉親遺體還鄕禍福非所卹也舟中猶寢苫枕塊因得疾抵家遂不起先生痛兄早世撫教其孤志思若已出皆底有官嘗曰吾荷先世蔭有此祿且恥獨擅也悉分諸故鄕以周族人不妄取予奉使如蜀往返間篋中無長物性儉約身無紈綺所衣止於賜服喜周貧匱故侍郎許公思溫雅善先生其孫瑤旅食京師先生周之數年曰汝當還守丘隴瑤陽應之曰諾先生厚贐之瑤受而不歸居月餘復來謁先生不問又周以粟布且勸之歸無倦意有鄕人丐於市先生識之呼至家衣食之終其身寡嗜欲徐夫人嘗鬻女侍命奉巾櫛十餘年語不及亂勤學至老不怠居祕閣圖書左右有得卽識之手錄口誦自晨至昃不輟暮歸少暇卽爲門人講解書史退則吚唔聲復達於外蓋寢不移時而起所修宋元通鑑續編義例甚精有先儒所未到者書成髮須殆白嘗考一事不獲不懌者累昕夕一旦考得之顧謂政曰進我二階殊不若得此可喜其好學類此先生待人恕以誠然事不可者未嘗依阿取容聞朝政有闕邊徼有警憂見顏面居官二十年家無田宅爲學務實踐不事空言故詩文亦不艱深靡麗如其爲人所著介庵集通鑑綱目續編考正藏於家門下學者多取髙第顯官去若今南京太常少卿李本翰林檢討耿裕大理寺丞田景暘監察禦史邊鏞禮部主事李溫應天府通判林春其它主考所取士尢多走從遊十年恆以無似辱師門是懼深惟不朽之托在傳而先師平日同道惟大人先生故輒具其所聞以備若其歷官行事已載狀者玆不敢贅

對客言

客有問於鄒欣先生者曰天下之事有不可以理致詰者請試與先生言之何如先生曰固所願也客曰剡山有獸焉聲如嬰兒彘身而頳尾其名曰合窳見則其沴爲水獨山有虫焉若黃虵而魚翼出入有光其名曰■﹝修﹐虫代月﹞■﹝虫庸﹞見則其眚爲旱■﹝鰩﹐山代魚﹞厓之鳥曰欽■﹝丕鳥﹞音如晨鵠赤喙而虎爪見則其祲爲兵■﹝石垔﹞山之鳥曰絜鉤狀如鳬而鼠尾善登木見則其厲爲疫余峩之山獸肖莬而鴟目遇人則眠曰犰狳見則其烖爲蝗章莪之山鳥肖鶴而一足靑質絳文曰畢方見則其妖爲火凡此諸孽者未嘗一至乎中國而辛壬之交大水於南甸於浙中訛火於魯宮於京庾西師不解東旱方殷而疫於京師蝗於內郡若是者夫子以爲何如抑載籍不可盡訊乎先生曰是非子所知也子以合窳■﹝修﹐虫代月﹞■﹝虫庸﹞之必能致水旱欽■﹝丕鳥﹞絜鉤之必能致兵疫而蝗非犰狳則不生火非畢方則不興殆惑矣且子之所知者物之孽也而不知有不物之孽焉請爲子言之凡古之居巖廊職宰輔者其責在於格君以福民也而或蠱帝聰快私忿媕婀以自容使三辰失序百軌反常而又不知所以調燮之寅亮之若是者豈非致水沴之合窳致旱眚之■﹝修﹐虫代月﹞■﹝虫庸﹞乎古之秉節旄位將帥者其責在於除殘以衛民也而或擁師玩賊坐視夫赤子之掠於冦戕於冦略不究心又從而蠶食之使財竭力殫四圍靡寧若是者豈非致兵祲之欽■﹝丕鳥﹞致疫癘之絜鉤乎古之剖符節長郡邑者其責在於宣化以治民也而或事苞苴肆徵斂使黔首橫目之脂膏不正供於王而盡入於私帑流離困瘁無所控訴若是者豈非致蝗烖之犰狳致火妖之畢方乎子不此之尢而取驗於物之孽吾故曰子惑矣客曰至哉夫子之言誠非不佞所與知然有說焉願畢教於左右切聞之春秋大水則鳴鼓而攻社周禮大旱則巫師帥羣而舞雩三時之儺則方相氏磔攘以驅疫司烜掌火禁有事則祭於爟而戴記八蠟之祭其一曰昆蠱毋作星經周伯見則天下無兵凡今之水也旱也兵也疫也蝗也火也吾欲攻於社禬於雩弭於儺禩於爟蠟於蝗而禜於周伯或者轉孽而祥夫子以爲何如先生曰異哉吾子之惑甚矣應天以實不以文且不人事之修而聽於神未有能銷變者也請爲子極言之且子知夫神之神而亦知夫在人之神乎夫天心仁愛人君則君者人之社也攻之辭則有罪已之詔後非民罔與守邦則民者人之雩也禬之儀則有憂卹之章人之爟則君之一心也禩之以敬人之周伯則國之羣賢也禜之以禮貪吏之病民人之儺也則黜以弭之羣小之害正人之蝗也則辟以蠟之如是則洚水不足以儆堯暵旱不足以憂湯頑苖不足以病禹蝗不入境反風止火之政非徒見於一方而斯民亦不必爲物鬽之祈事泰和之業而自無妖札之虞矣若子之所謂攻與禬與弭與禩與蠟與禜者文焉耳文豈足以銷變哉吾則不犧牲不粢盛不醴齊而轉孽爲祥若運之掌焉何也以實不以文也客聞之愯然自失曰吾今乃見至人願終身爲夫子執鞭矣

送疥文﹝天順戊寅歳作﹞

程子臥凝曦之榻病疥三月不愈或曰疥有祟焉宜禳之乃作送疥文臥飱居士端居私室心鬰志悒若疚若疾瘍發四肢寔繁且宻巨肖蜂屯細如蟻集蔓衍支分薦經徧歷療之愈熾治之弗息肉潰皮腐伊名莫識乃召烏有先生詢諸泰筮去囊解韜揲如古制變及十八遇屯之萃其繇曰匪倪之疹匪耄之癩人而獲之罔有害祛厥光怪疾良差烏有先生覿偶與奇投策攘袂仰哂俛嘻曰是疥鬼也爲痍爲瘍有或罹焉悔詎可當載祅載禳可以無殃居士曰惟請制吿辭速伻召走崇羞薦巵束芻載糗餞而贐之其辭曰嗟爾疥鬼兮勿窺我廬窻明幾淨有圖書壘在楹兮荼在樞爾宜逺遁莫踟躕嗟爾疥鬼兮勿棲我榻帛布尠兮紈綺乏蟊賊戕仁帝汝罰爾宜逺遁莫我狎嗟爾疥鬼兮莫慿我身佩有韋兮書有紳向福威極於惟神爾宜逺遁莫我親嗟爾疥鬼兮勿依我腹經藏笥兮玉韞櫝中有虀鹽匪梁肉爾宜逺遁莫我逐嗟爾疥鬼兮勿戕我手干將莫邪系兩肘誓殱大懟斮羣醜爾宜逺遁莫我守嗟爾疥鬼兮莫殘我足遊有方兮出必吿履芳蹈烈踵前躅爾宜逺遁莫需促吿畢乃爇楮幣乃奠漿水有獰其鬼來自燈底倐隱倐顯西徙東倚初遐漸邇可辧形體赤髮紺顏含悲茹喜欲止載趍將進復已鼓掌而歌曰悵夫子兮見尢我何之兮廣陸修霾深嵐重兮山木樛別夫子兮我心憂載歌曰繄夫子兮見疾我焉往兮道路逖猘齗庬嘷兮梟夜泣去夫子兮渺何極言竟歌闋跳梁而前謂旣我譴我復何言披衷瀝悃願終白焉夫疥者介也聖哲攸貴以鯁爲參以淸爲倅剛其合徳亷其同類不取不子伊摯之疥也三公不易展喜之疥也臣忠子孝尼父之疥也出爾入爾子輿之疥也吾輩無旤於人有益夫子以匡以禆曽不見齒凡使夫子髮不暇櫛身不暇沐志專心一朝吟夜讀貫經穿史出耼入竺皆我之爲也其名曰輔學之疥凡使夫子庸眾絕交幽閴獨處足不他出身無妄與心寧欲窒循矱蹈矩皆我之爲也其名曰翊身之疥凡使夫子寢必反側食不甘美衡慮困心空身乏體藏華斂鍔待時而起皆我之爲也其名曰迓榮之疥且夫子少艾遊巴曁渝吾輩相從敢離須臾思啟行翼黙相陰扶致使夫子譽實相符文藻煥發聲華孔敷從徵膺聘淩厲淸都今旣見疏敢不就途但愳夫子居索勢孤幸其省諸毋失良圖居士曰噫子言之疥無僭無忒吾與人同其詎敢別吾送之疥爲烖爲尢人非物議吾不汝畱吾願二三子者相予於窅冥之野翊予於空同之區凶避吉趍利興害除私淑我身匪憂匪虞則我受貺尙何喋與於是三人者赧然而逝焱然而休聲銷景滅欲見無由越及翊日居士疾瘳

原教一首贈程元英司訓靑城

天下未有不資於教而能有成者中庸以教配性道而孔子以師配君父甚哉教之難也古之人自始生至於長老無非教者故禮有胎教有能食之教有能言之教八歳入小學有灑掃應對進退之教十有五歳將責之成人則入大學而有修已治人之教受教而至於修已治人則爲教者亦難矣中古以來所以爲教者有二焉一曰人師一曰經師二教分而後人才之成不逮於古田何之易大小夏侯之書齊韓魯之詩大小戴之禮左氏公谷之春秋當時之爲教者非不行而受教者非不從也要其成則修已治人之道蔑如也此經師者之教也彼人師者亦何異於人哉亦固不能外六經者以爲教特能成人之性而已故受教者修已治人之道咸以足用若孔孟是已下之若王通之教河汾胡瑗之教蘇湖其成就人才猶有先王之遺意而未盡至周程張朱五賢者出而後孔孟之教復興甚哉教之難也教之爲說備六經而切於大學之書自孔氏者世守之而今之學校則古之所以教修已治人者也且爲教與受教者亦孰不以之爲首務要其成則皆以之資口耳釣利祿斂之不足以修已推之不足以治人回視古之經師猶相萬萬而況所謂人師者乎甚哉教之難也古者政教合於一而責成於君其要使天下之人各復其性而已降及後世輿圖旣廣民僞滋興人主不能以獨理故以政付之羣有司而以教付之學官則今之爲學官者𨿽祿之卑而責之重矣任是責者豈不甚可畏哉惜乎其知畏者鮮矣程元英新安歙西人與予同出陳將軍忠壯公後性敏而好修爲諸生邃於禮學成而試於鄕弗偶旣入太學遂願領教事得濟南之靑城然則元英亦庶幾知所謂教之難者乎食天子之祿而師其人不知其所以爲教不可也教則多術矣而人師其上也經師其次也今之爲師者不足以爲訓矣元英能不知所畏哉知所畏而後有所謂大過人者矣古之人所以大過人者無他焉能盡人之性而已予與同鄕諸君子喜元英之教將大行於靑濟之間也作原教以贈之

成齋解

海虞李先生構小齋爲燕居之所而掲諸兩楣之間曰成客有過而疑之者曰成之義何如先生曰是非可以諭諸人也是自得之者也子言之以諗我我將擇焉客曰始夫子之居於鄕也長困於不給今也玉帛充斥乎家庭膏腴聯亙於墟裏賓筵窮水陸之珍甲第殫吳蜀之巧夫子豈以成家之故而因以志喜者乎先生曰家道之成在徳不在產也惟吾子申言之客曰夫子棲迹於丘壑而種學績文者有年矣邇也操觚染翰有沛然風雨之勢而無斐然艸野之辭蓋將錚然有聲於吳越中者夫子豈以成章之故而欲以自名者乎先生曰有言者不必有徳先聖之所戒也幸吾子更其端客曰蓬萊之山有仙人焉其術可以竊造化之元功而不死今夫子以踰六望七之年顏舜而齒貝蓋將淩靑霞而攀玉蚪者夫子豈慨然於仙之成而扁此以自覬乎先生曰逆理以求生非據徳者所道也吾子請大之客曰千金之家猝起於旦暮而有子不肖多至於覆宗今夫子以詩禮之族有美一男翩然以布衣而致身於金馬玉堂之上矯矯如丹翎之鳯蒼角之麐夫子豈欣然於子之成而顏此以自樂乎先生曰子孫之立先徳所致也而豈敢以涼薄居願畢教於吾子客曰修飭之士有終其身名字不達於王朝者今夫子承天子之寵光不煩以政而授之官封著錦袍鳴玉璫騎從聯翩照耀於山林之間回視夫聲銷景滅者不侔矣夫子豈侈然於名之成而諟此以自足乎先生曰是所謂時名而非所謂徳音也惟吾子以名實厲我客起再拜曰噫名齋之意非走所敢知也幸夫子言之於我心有合焉則成不獨成庶幾仁者之心歟先生曰居吾語子子知夫天地人之所以成乎天健也而後成其髙明地順也而後成其博厚人也稟健順之气以成形具健順之理以成性者也然其所以無愧於成人之名而參乎天地者踐形而盡性者也性之徳也五曰仁義禮智信五者廢其一則不足以成徳矣全之於我爲成已成已則仁推之於人爲成物成物則智仁且智則成聖矣由是裁成乎天地曲成乎萬物小則建用以成功大則佐君以成化時而窮則修道以成法於後世有弗及焉則武仲之知公綽之不欲莊子之勇求之藝文之以禮樂猶足以成人下之則思義於幹利之際授命於瀕危之朝不忘平生於久要之友亦不失於成人之次此予所以名齋之義也而未之有得也客聞之戄然以興曰夫子之志大矣哉有志者事竟成吾見夫子之學安且成矣然切聞之刻鵠不成則類於鶩矣吾願夫子毋安於小成以取誚於大方也先生曰唯唯願與子要其成作成齋解

同壽堂對

或問程子曰壽可求乎曰不可壽之出於天也有數焉惡乎求曰踵息之說非乎曰非也踵息之說竊化機以爲能君子謂之逆天奚其壽然則君子之說壽也何居曰君子之說壽也異於子夫壽有二有適然之壽有自然之壽而踵息之說不與焉秦之跖魯之壤皆不齒於聖賢而壽過子淵是適然之壽也適然之壽君子幸之若有人焉其得於天者厚而充修諸已者丰而碩由是積其慶以裕其子孫而受其養是自然之壽也自然之壽君子以爲難夫自然之壽有三品焉有三慶焉三品者何曰上壽也中壽也下壽也上壽期頥中壽八十下壽六十一隨其積之所至爲差𨿽有雕龍之辧扛鼎之勇莫之能易也三慶者何曰一身之慶謂之獨壽一室之慶謂之偕壽一家之慶謂之全壽壽及乎室家慶孰大焉曰若徐子者可以謂之自然之壽乎曰安知其非自然之壽也夫徐子處於姑蘇之野葆和履貞以不戕其生年七十有七而莫之衰也其配亦且八十相與偕老焉其壽未艾也其慶之積𨿽由偕以至於全也孰禦曰子何以知之曰徐氏之子二人焉忭也舉於鄕博也第進士爲禦史皆以孝聞夫孝善之長壽之基也吾是以知之曰然則徐子亦可謂之仁人矣乎曰仁則吾不知也孔子曰仁者壽徐子亦旣壽矣傳曰仁者必有後徐子亦旣有後矣壽且有後徐子將不得爲仁人乎或乃矍然曰吾今而後知踵息之說陋不足以言壽矣吾與徐子也善請以夫子之言壽壽徐子

篁墩文集卷五十八

●欽定四庫全書

篁墩文集卷五十九

﹝明﹞程敏政撰

○雜著

名字說

賤兄弟三人予長也名敏政字克勤其次也名敏徳字克儉又其次也名敏行字克寛或曰政非有官者不得爲而遽以之命名無乃以利祿誘人非也孔子以孝友爲爲政政非有官者得專也蓋有家政焉有國政焉夫政成於勤而隳於怠周公作立政曰君子所其無逸而必以小人乃逸爲戒周官論立政曰業廣惟勤故其字曰克勤傳曰爲政以徳善政未有不根於徳者中庸論人道敏政而推極於仁義故次曰敏徳徳者善之得於心者也基於儉而敗於侈商訓曰以蕩陵徳又曰愼乃儉徳故其字曰克儉傳曰庸徳之行有所不足不敢不勉徳非力行弗成也周禮三徳曰敏徳以行爲先故次曰敏行行者善之著於身者也得之寛而失之褊易曰君子以成徳爲行日可見之行也而必繼之曰寛以居之故其字曰克寛夫政也徳也行也善之總稱也而親命之望之逺也勤也儉也寛也善之一端也而賓字之訓之切也天下之義成於已周於用而後無愧於人之名然亦未有不由積累而成者矧三名相因如鼎之峙我兄弟可不終身共服之以圖名實之副哉服之何如先從事其切者則其逺者可企也或曰敏與克美辭也而無規是大不然敏猶汲汲也如孔子所謂敏求有進進不已之意克者能之也如禹所謂克艱有必如此而後庶幾之意敏不敏克不克而智愚賢不肖系焉父師之警深矣

弟敏聰克仁名字說

吾叔父揮使公之適子曰敏聰爲河間儒學武生旣冠予爲字之曰克仁且吿之故曰聰者聽之徳而仁者心之徳也以常情論之聽之徳偏而仁之徳全其義若不相當也而實有相當者焉何哉周子曰聖人之道入乎耳存乎心蘊之爲徳行行之爲事業然則入乎耳者聰之謂也存乎心者仁之謂也世之人陽樂善而陰實違之者蓋多也由此觀之入乎耳不存乎心則名𨿽敏而實則闇其能至於仁者鮮矣吾弟勉之今日冠章服而立於庠序之間他日冠武弁而位於將吏之上必也有所蘊之皆仁心有所行之皆仁政將見仁聞之興不可遏而聰聽之所受者爲有益也心不在焉則聞善而不能徙聞過而不能攺天理日銷人欲日滋其於仁也益逺人而不仁恥莫大焉吾弟其終聽之尊所聞行所知日以求仁爲事而漸進於髙明光大之域則庶乎可以顯祖徳承世恩而無愧於名字之者哉夫冠成人之始也故因其請益而以逺且大者期之

都憲公三孫名字說

周官典瑞曰牙璋起軍旅若後世銅虎符起兵之意璋爲衛使蒞戎務宜字之曰伯起語曰白珪之玷尙可磨也斯言之玷不可爲也蓋言不可不愼也處家接物尢當致謹珪宜字之曰叔愼禮曰儒有席上之珍以待聘夙夜彊學以待問其自立有如此者言人當藏器以俟時也珍需次儒宮致用有日宜字之曰季立起當思所以振其家愼當思所以淑其行立當思所以植其身也三昆仲者尙勗之哉

宗侄孫文模文楷字說

淳安宗侄禮部貟外郎節之子二其伯曰文模其仲曰文楷皆已冠字之矣節之疑其字之於名也弗協莫可爲省循思勉之地請更之予久未之應也會予南歸過淳安二子者候焉則申告之曰模所以爲人之範楷所以爲人之式而加之文願其爲儒也然則二子者可弗謹乎夫求所以爲範於人不獨儒者自一工一藝以上皆然然不免有質孱而畏難器小而茍安者矣故能景仰聖賢之模訓而景行以副之不敢退焉以畫斯無愧所謂模者於是字其伯曰景夫廓其志焉乃若求所以爲式於人又豈獨壯夫老人哉蓋自其童丱時學於裏塾則然然不免有學怠而毀成气餒而攺節者矣故能知聖賢之法守以自律終其身不敢茍焉以肆斯無愧所謂楷者於是字其仲曰守夫堅其行焉夫志行之基也行志之充也二者兼備斯謂儒矣然豈可以偏廢哉文模幹敏克其家亦嘗以尙義得官比於命士文楷儁爽爲諸生讀書績文以振其業兩人者有輔車之勢焉故予字之使互勉交進以稱其名抵於成豈欲其徒志而緩力行徒行而略尙志也哉淳安之程分自新安號靑溪房世以積善聞至節之始以儒術起家進士顯於朝占者謂逺大之器而有子克肖一宗之光也故爲說以貽之

戴君名字說

浮梁戴君嘗過予南山精舎請曰不佞名晛字克進考諸韻書晛讀如練而俗呼如顯又如憲爲是不一也家君易爲顯而仍其字以友朋間稱之者習不可驟變也古之人顧名思義而顯未之有聞敢以通家子請於執事者予觀顯與幽對有陰陽明晦之義焉陽明陰晦君子小人之所由分也人能循理去私則其徳明可進於君子而免於小人之歸矣此以在己者言之也夫其徳明又值陽明之時則與君子彚進名足以顯親業足以顯君此以在人者言之也夫顯於卦爲離文明之象也處文明之世必先履錯之敬而後可以辟咎當柔進上行之際必自昭明徳而後可以致康侯錫馬晝日三接之應然則顯與進之義實相葉非獨以其習稱者姑云爾也君篤學負大志以鄕進士署祁門教事方推其善以及人顯之始也居顯之始可弗敬乎敬則爲君子以柔漸進得臣道之美而取應於異時也大矣君伯祖方伯公士章曁君父大參公廷節世父司封公廷美駕部公廷某大理公廷獻季父司冦公廷珍並以經術顯不由他途以進所從遊又皆一時顯人其得於父師深矣趾美於文明之朝而克副其名與字也可期矣𨿽然非敬以持之使在己者克明而進於道乃曰求顯其在人者以進取爲務則豈所望於君子哉

胡氏二子名字說

宋胡安定先生字翼之謚文昭故字文昭曰景翼胡籍溪先生名憲字原仲故字文憲曰景原皆望其景仰先烈以不負令名之意也

李生更名字說

祁門李生從予遊嘗作而吿曰生本名浚長被選爲郡庠生有司者以浚犯時諱也爲更之曰從人從言而字之曰彥孚故弟兄聯行文皆從水而生獨異且食廩於官繆以名上秋試屢矣柰何其不可終復也予曰不然名在法許更而子之名與字人習稱之久矣更之不可相逺也宜取名汛而以彥夫爲字庶其有葉哉生謝曰幸甚已而侍禦方公以按學至白其情方公許之則又以請曰是名與字先生之所定也敢求其所以爲教者予曰汛灑也附掃除蠲潔爲義而彥之訓美也漢陳蕃謂大丈夫當掃除天下安事一室誠以士幼而學之壯而欲行之必使天下之污者革穢者去咸與維新而後愜志焉爾然古之人有大志而行不副者無本也澡雪其一心俾所受於天之明徳無所垢而後推之以及民則其爲汛於天下也孰禦志大矣有本矣而爲之無其漸未可也夫豈若釋老之掃妄卽眞而已哉由灑掃應對以至精義入神循序漸進而後徳可成志可充書之所謂俊彥孟子之所謂大丈夫者可幾也語旣生再拜曰汛𨿽不敏敢不夙夜祗奉如冠之初

王氏二子名字說

新安推府王公之子二其孟曰保其仲曰佐皆業儒矣而未有字之者間辱相過曰古者冠必宿賓有師道焉敢請於執事予謝不獲乃繹其義而吿之曰昔詩烝民之稱仲山甫曰王躬是保請字孟曰希仲周公作六典太宰掌邦治以佐王均邦國請字仲曰希周夫仲山甫及周公皆聖輔百世仰之儼然如神人不可親也至考其平生則詩之稱甫者曰小心翼翼古訓是式而已稱周公者曰公孫碩膚赤舄幾幾而已然則後學之所以師古人者庸可不自下學始乎從事於簡編致謹於言動涵養其本原體立用宏巽以自牧夫然後出而事君隨其力之所及求不失其令名則所謂仰止視則之功亦云健矣而況有其大焉者乎抑或疑此語之爲躐等者是又不然大學始教必肄鹿鳴四牡皇華之詩三所以倡其志而作之使知夫幼學壯行當究極乎此也非以富貴利達期之也仲山甫之事見於詩周公之業備於禮詩禮之訓二子之得於庭聞者稔矣王氏居栁城甚逺徳深伯堅二處士父子皆積行韜能不食其報至推府以經術致身功名伊始將恢其顯揚之地而求所以成其後者又如此聖矩在上炳若日星二子者可不愯然自勵圖所以稱其名字之義哉

新安程氏綂宗世譜凡例

一新安程氏多稱太守忠壯之後本無可別今定著凡家有唐宋以來舊譜及共業唐宋以來先墓者方取入會

一譜系有異同者有舛誤者悉以歷代諸譜參較不專主舊說蹈因襲之獘不自出意見取傅會之譏同者書之正其舛誤者書之否則闕之

一舊譜六世爲圖失小宗之義小傳各系本支圖後失統宗之義今圖五世準歐譜例下注事實準史記年表唐書世系表例旁注世次明傳代也朱注遷居及派名謹其自出也

一舊譜繼子旣書本生父下又書所後父下殊無服屬輕重之義今注其名於本生父下列圖於所後父下異姓來繼者書具本宗譜而止出繼異姓者不書

一無後注其名於父下而不列圖如祠之袝主也有故列圖者書止遷徙不相聞有後不與會者書失傳有後不及會與會而未盡者書具本宗譜聽其自續從釋老者比無後例

一子孫無問隱顯有作過者不睦者有侵祖墓者鬻譜牒者蔑視先祠者毀棄手澤者昏不計良賤者並黜之不書

一小注書字書行書生歿時月壽年書塟書娶書宦績學業行義書節婦烈女書必據可知者其不知者闕之浮詞溢美一切不書

一各派訂誤其所從出其所取證別爲譜辧置編首以備參考一先墓先祠之顯者賜塟者別爲圖置編後附以經理方向及修復之事重遺體也

一各派凡所得制命公移及贈頌哀挽史傳金石詩文別爲貽範集輔譜以傳

對佛問

或曰佛之道出於孔子之後故學孔子者必斥之以爲不如是不足以名儒者如使佛出孔子之世則孔子之所以處佛者何如哉將怒而斥之乎抑矜而進之乎曰此非予之所知也孟子曰仲尼不爲己甚者夫其不爲己甚則佛之斥與進誠有未易言者然孟子又云孔子不得中道而與之必也狂狷乎狂者進取狷者有所不爲也中庸曰道之不行也知者過之愚者不及也道之不明也賢者過之不肖者不及也佛也者其狂狷之流歟其賢知之流歟不可知也佛也者出於周之末世而生於西戎耳無聞目無見也吾意其俗必古野而其人之情未甚鑿也佛也者又其甚焉見春秋之世臣弒其君子弒其父兵戈日尋於中國而淫酗之風大作於鄭衛齊陳王化所覃及之境於是乎有憤世嫉邪之心思欲絕類離倫而立於獨者此佛之志也惡天下之貪則以一切世故爲虛幻惡天下之淫則並妻子而去之惡天下之酗則斷葷飲而以茹菜飲水爲賢惡天下之僣則己𨿽有南面王之樂而不能一朝居也惡天下之爭則人有患難捐軀以救而不卹推此意也非所謂狂狷則所謂賢知者也佛之爲名不經見而其字見於曲禮曰獻鳥者佛其首注云佛符弗反謂捩轉其首也見於學記曰其求之也佛注云佛不順也猶孟子之所謂法家拂士也見於周頌曰佛時仔肩注云佛弼通言正救其失而不專於順從也由是觀之則佛之得名正以其所行有矯時違俗之義是或一道也而不可爲世之通訓云爾然古者身體發膚受之父母不敢毀傷而後世有刲股以愈親之疾者得稱其孝禮出妻使其可嫁而後世有守志不二者得稱爲節古者不仕無義而後世有髙蹈逺引者得稱爲賢禮一命不齒於族再命不齒於家而後世有敍齒不敍官者得稱爲達大夫不可徒行而後世有貴爲內史趨入裏門者得稱爲厚則佛也者其爲孔子之所進蓋不可知矣或曰先正以佛爲夷狄之教非中國之所宜者何如曰此又非予之所知也孔子蓋亦惡見周之末世淫酗貪亂而欲居九夷矣欲浮於海矣使佛獲見孔子孔子必與之矜其志而抑其過進其所不及不可知也或曰佛也者無父無君之教而中國襲之此中國之所以不治也曰此又非予之所知也孟子曰聖人百世之師伯夷栁下惠是也而又曰伯夷隘栁下惠不恭隘與不恭君子不由也意以二聖人之淸和不免於過則學之者其流獘至此極耳豈二聖人之罪哉彼佛也者固矯枉過直之士其流獘則有所不免矣然亦豈佛之罪哉且春秋之世未有佛而簒弒爲甚自漢以後始有佛而簒試不加於前也以是爲佛之罪亦厚誣矣或曰梁武好佛而亡其國是其驗也曰此又非予之所知也凡爲人上者有所好樂而不得其正皆有亡國之理自桀紂以下可數也而豈專於佛哉矧佛惡亂而梁武乃簒齊之國家佛好生而梁武乃殺齊之宗室佛喜善人而梁武乃用朱異佛惡凶惡而梁武乃納侯景則其平日之所以致禮於佛者止足爲佞耳惡知佛之可好哉或曰佛之先固可恕也而學佛者多無藉不才之子乃使雜揉於中國非計之得也曰此又非予之所知也春秋之法中國而夷狄則夷狄之夷狄而中國則中國之此不易之論也彼學佛者其善惡固與齊民相等善者存之而不善者去之法之正也今天下之人其爲不善者不少也輕於自恕而一切歸咎於佛欲盡去其種類是惡垢而並薙其髮惡莠而並揠其苖也古之聖王必使天下後世無一物不獲其所其效至於艸木鳥獸咸若故有自蠻貊而來歸者尢矜卹之況佛之徒處於中國也久不純於夷也而矜斥之以自署爲儒亦不仁矣或曰先正嘗病學佛者之髠也緇也奉佛之居室太麗也以爲勿髠勿緇而廬其居則其教可漸隳也曰此又非予之所知也古有三年無攺於父之道者孔子以爲孝爲楚囚南冠而不易者君子以爲忠父肯堂子肯構皆見稱於先王之世佛之去今千有餘年矣爲其徒者奉其師飾其居守其法而不變則其立教之嚴明與受教之堅定固世之所難也詩云他山之石可以攻玉則存其徒以勵吾人亦無所不可也或曰先正嘗言釋氏更不分善惡𨿽殺人之賊能一呼佛便可免罪是佛者乃誨盜之首也曰此又非予之所知也聖人不貴無過而貴能攺孟子曰西子蒙不潔人皆掩鼻而過之𨿽有惡人齊戒沐浴可以祀上帝此儒者之教也若佛之心何以異此或曰佛之心固善矣若其所謂降妖邪伏猛獸致晴雨與夫建齋救度設像奉神則惑世誣民之甚者曰此又非予之所知也周禮方相氏帥百隸而時儺則以之索室而驅疫大喪則以之擊壙而驅方良此降妖邪之說也壺涿氏掌取水虫以壯橭午貫象齒而沈之則其神死淵爲陵神謂龍罔象之屬而三代皆有豢龍氏此伏猛獸之說也太祝掌事鬼神曰禬禜以除凶荒禱水旱司巫掌羣巫之政令國大旱則率而舞雩此致晴雨之說也小祝掌禳禱以祈福祥逺罪疹而素問亦曰上古之醫祝由而已此建齋救度之說也是數者在先王之世皆掌於官府降及後世官失其守而佛猶能之則古之遺法未泯也故曰禮失則求諸野又曰儒者恥一事不知而中國乃獨以是詆佛爲妄亦不考之過也古者祭必用人爲屍而其流至於以人狥塟佛也者最號慈仁則固不能無過中者矣故其祭祀之屍率以土木之偶代之蓋有愛禮存羊之意焉非若後世之直以木主而廢屍也或曰釋經言佛乃丈六金身又有得古骸者其脛與齒比常人特大故有佛骨佛牙之說是其誕而不可信者曰此又非予之所知也左氏載鄋瞞一族以爲防風氏之後卽禹之所誅者其身廣九畝其長三丈骨節專車其後裔有僑如者爲魯所獲埋其首於魯郭門有榮如者爲齊所獲埋其首於周首之北門杜預曰骨節非常恐後世怪之故詳記其處也榮如以魯桓十七年獲而其兄焚如至宣十五年猶在計其年當百有三歳矣其當生之年尙未在數則其形骨之大壽年之永在古以爲常而在今以爲異者尙多也豈止佛而已哉或曰佛有天堂地獄閻羅夜義金剛之說而達摩西來又倡爲之禪是則不可不斥也曰此又非予之所知也予嘗考之佛之國在極西之境其所居謂之天堂猶後世天朝天闕之云其犯罪者皆掘地爲居室而處之謂之地獄南宋主子業囚其諸王爲地牢亦此類也其法有剉燒舂磨之刑如書所載九黎三苖之爲者閻羅則後世之刑官金剛則後世之衛士也皆其畨國處生人之制而學佛者不察謂皆施於己死者則轉相流傳而非佛教之也所謂夜義羅剎鬼國者皆其地之土名其地去中國旣逺風化不及故其所生亦多異狀無復人類如史所載狗國及羅施鬼國者可考也而世之人乃欲以耳目可及者懸斷其有無多見其不智矣達摩之所謂禪乃其國之人士所撰次略如後世諸子百家類書文集之屬其間精粗純駁𨿽大儒君子亦有所不免也況今之學者於孔子之道亦不能無出口入耳之而又何暇於禪此亦不足憂矣或曰先正嘗言人之斥佛者皆掠其粗以角其精據其外以攻其內而不能辧其似是之非此佛之教所以愈熾而儒之道所以不明也曰此尢非予之所知也孔子曰民可使由之不可使知之又曰仁者見之謂之仁知者見之謂之知不彊人之所不能也聖門教不躐等性與天道之說子貢以下皆所未聞今大儒君子往往原心於眇忽析理於豪芒而與學佛者較勝負誠非予之所知也大抵佛之爲教亦欲使一世之人皆歸於爲善而已初不欲一世之人皆髠其首而緇其衣去其相生相養之道也其書俱在可以考見而私憂過計者斥之太甚遂使佛之爲佛𨿽當盛王之世不惟不得預於人列且不得與艸木鳥獸爲伍此儒者所以不能充其意而佛至今存也朱子曰予少年見學佛者必攻之每以勝之爲喜不勝爲憤近歳以來則見彼之陷溺爲可憫而吾道之不振爲可憂不知血气漸衰而然耶亦情之所發漸得其正也嗚呼斯言蓋盡之矣

予處墳庵踰三年釋誠閏者事予甚謹予每言先世香火所奉無以用情當爲爾佛解嘲以報之本以爲戱而閏請不已因拈筆書之旣而悔曰是當得罪名教矣將裂而火之則又惻然於中曰噫是豈足以重佛之幸哉畱識吾過亦警學之一端也

新安文獻志凡例

一編次以本郡先達時文爲甲集先達行實中兼有外郡人撰次者以類相從爲乙集

一甲集悉遵西山先生文章正宗例凡先達時文務取其平正醇粹有關世教者否𨿽膾炙人口不在錄也

一朱子詩文不敢多入止取有關於新安者及本集所遺闕者及嘗流傳故鄕而刻石鋟梓者

一二程夫子之先𨿽新安人然遷居河南已久惟載其行實於乙集其二程夫子子孫從南渡居池徽者凡有文字謹采附入

一六朝及唐五代文字率用駢儷間載一二以備一代之體

一先達時文多有晚年手自竄定之本致與刋本石本異者又有經後賢所刪潤者﹝如朱子文有建安祝氏節本洺水文有定宇陳氏節本虛谷文有東山趙氏節本師山文有義烏王氏節本﹞今參伍相校務從善本

一朱子注書凡先達稱官﹝如雲範太史﹞稱爵﹝如雲呂榮公﹞稱謚﹝如雲範文正公﹞否則稱字﹝如雲呂伯恭﹞或兼以號舉﹝如雲張南軒﹞今悉遵此例不敢稱名亦景仰忠厚之一端也

一先達時文有經名公題跋評品者隨所見附書

一國初先達文字有紀述髙廟剏業時事者謹備載之使觀者不敢忘於帝力非獨以其文而已

一近世聞人已捐館者其詩文隨所見附入余俟續編

一乙集不分行狀碑銘志傳止云行實以朝代先後爲次乃遵西山續文章正宗例分道原等類以便觀覽

一行實中有文字冗長或牽書者遵朱子伊洛淵源例略加刪節不復識別取備事也

一行實中有紀載弗詳他文可以互見者附書其下其先達行實簡略不能成章者止於編首總目中見之

休寧志凡例

一休寧舊有海陽諸志多詳於宋元略於本朝本朝所修者又多附於府誌其勢益略今悉搜訪增入

一自沿革以下諸目多依舊誌略加增損惟名宦人物必其人已沒乃錄事定也題名及義烈賢孝已經旌表者無間存亡可徵也

一人物略用西山續文章正宗例分勲賢等類以便觀覽

一田賦租稅戶口必兼前代書之見其等差者民命所系也

一物產與他方同者不贅錄惟特產者書之

一舊志有書目一類凡新志並削之今仍增入不泯其著作之功使觀者可以尙友也

一山川古迹祠墓寺觀等類悉以逺近爲次

一宮室山川名宦人物事迹志已書之如有專文又附載之不厭重者所以備考閱且使觀者不以案牘視此本也

一所附文字在公署者必可按而行在民間者必可恃而勸非徒膾炙人口張大其事而已若慶壽哀挽譜序及扁額贈遣之類出於泛常者俱不能載

一凡地里人事中有疏脫者補之差舛者正之不能一一識別題名中有不能追補亦據可知者書之

右凡例十條初定著以語歐陽君君亟是之曰據此必有可傳者會予與君前後入京未及竣事附者益眾率與此例不協而鄙文又多在焉不倫之誚其能免乎志之以諗觀者

動靜問

離謂坎曰人之生也其壽年率以百二十歳爲常而人不能以自全也則有戕閼之而已於是謂七十者爲古稀然以七十年計之始十年之穉也無所知後十年之耄也無所樂其間所得五十年爾以五十年計之夜居晝之半焉則其所得者二十五年而已坎曰不然古之達者以爲無事此靜坐一日似兩日若活七十年便是百四十由是觀之子戚戚然以七十年縮之而爲二十五之短我於於然以七十年演之而爲百四十之長是固不可以執一論也乃相與質之於震震曰二子者之言皆是也夫離之以長爲短者警夫動之無節者也坎之以短爲長者樂夫靜之有恆者也靜者壽而動者否其斯之謂歟他日二子者以語巽巽曰是何言之舛也子不見夫戶之樞乎空屋之戶樞終歳不動而朽闤闠之戶樞無日不動而存是動者壽而靜者否也二子者憮然曰噫言若是其不同也吾且何歸乎則又以語兌兌曰子何泥之深耶風中之燭不旋踵而消宻室之燭則可以通夕至人之所諭也孰謂壽者之一於動乎亦孰不謂壽者之一於靜乎子毋泥於是而自得之可也二子者未之有得也復往就艮而問焉艮曰皆非也子徒知夫動靜云爾動中之靜靜中之動子弗知也終日擾擾而主人翁者凝然動之靜也心如死灰而中有豆爆焉靜之動也知動之不可無靜靜之不可無動則知壽之理矣語未畢而坤至撫掌曰此眞人之道非聖人之道聖人也者順天地法四時春萌而夏茂者陽之動也秋斂而冬閉者陰之靜也當動而動不逆之以斁吾陽當靜而靜不反之以耗吾陰陽常舒而魂鬯春夏之溫且燠也陰常慘而魄凝秋冬之涼且肅也一動一靜惟其時於是而有不壽之壽焉世之人烏得窺之二子者曰至論哉受以歸上崆峒之山禮幹而吿之故幹曰此聖人之道非神人之道也神人者以太一爲體以太虛爲用其目瞢瞢其耳聵聵其心冥冥其體礧礧其居若屍其行若遊其語若忘其寢若休混兮辟兮不可以象溟兮滓兮不可以執無動也亦無靜也先天而生莫知其所成後天而終莫知其所窮又何有於壽年之久近晝夜之短長動靜之相沿有無之相乘而爲汝譊譊然著之言語文字之末哉二子者相顧自失俯伏以謝曰此非所謂天人語耶何其淵哉幽眇而鮮倫昭曠而無垠使閱之者灑然若沈屙之去體怳然若大夢之得醒也

予在南山竹院與逸淸髙士閒坐逸淸以人生易返相警予因以長公息軒詩相謔逸淸遂請書其事而鄙見有不可遏者乃極論之如此逸淸以爲何如

篁墩文集卷五十九

●欽定四庫全書

篁墩文集卷六十

﹝明﹞程敏政撰

○賦詞

誄

瀛東別業賦﹝並序﹞

予家有別業在瀛城東之靑陵鄕皆先世所遺者出東門十里餘縈紆而北過桃園望之有堂翼然髙出卽其處別業有三十有二楹榜曰晴洲晴洲者家君別號距屋後不百武爲金沙嶺先塋在焉嘗有芝產之異塋周繚以垣垣左右松檜蓊然楡栁匝植而楡特盛又號楡莊出垣後有山阜三隆然自逺䢐近浮靑沃緑蔚有殊意抵垣而止垣之前平岡漫疇可十頃宜麥與禾黍皆不敢自有取以供祭祀周族人義莊也垣之東爲虹堰如伏龍蜿蜒數十百丈沈沈而南有土峯四巍然參聳杖策一登則平原曠野丰艸長林杳然無際荒煙野燒間多遼金以來遺迹殘碑斷碣拂拭可讀斗折而南爲南■﹝田東﹞村村居十餘家雞犬聲相聞登前峯手歷歷可數稍北入湖泊中多菇蒲葦蘆傾城人樵取之月明風淸有聲雜沓西行二里餘爲澗河兩水交拏中得平地結艸堂其間河流縈帶潔淸紺寒迆■﹝辶裏﹞而北夏月紅蓮緑荷不下萬本香冉冉聞十里餘乘小舟載酒以入摘新房煮鮮鯉使人竟日忘歸河水溢而旁行平沙漫流潺潺然與風疾徐築堤以捍水岸兩夾田數頃其水宜稻稻色紅而味香蓋鍾蓮之气故也予以天順甲申秋謁吿歸省始獲居之愛其地之偏先塋之在卽可以業進修而卻世紛也乃撮其景而書之又從而賦之

噫予宅此瀛之東兮實裴回於故林邈塵紛之卻掃兮日娛事乎幽尋出四顧於原野兮覺山幽而水深孰使予之不能去此兮恍衝發乎靈襟儼前瞻乎衡門兮蔭嘉楡之好陰敞茅堂之奕奕兮中有書而有琴眷後顧而得翠阜兮抱樂丘之嵚嵚想玉芝之開祥兮悵白楊之蕭參極吾目而南望兮見土巒之參聳曰靑陵之四峯兮踞長原與髙隴陟崔嵬而眺逺兮訝海云之飛湧凜予足之不可久駐兮倐神悸而心動深吾行乎北阪兮循沙嶺以委蛇日下照而晃漾兮粲金粟之離離欲低頭以披揀兮笑童子之何知疑布地之不可拾兮幻色界之潛移羌一堰之數百丈兮獨橫亙而在東坐廢堤以凝睇兮若沈沈之澗虹撫故國而發永嘆兮餘白艸之荒叢望墟裏之依微兮識南■﹝田東﹞之逺村隱桑柘之藹藹兮聞雞犬之喧喧每東作於南畝兮恐荷蕢之過門策吾馬以南馳兮入桃園之深塢遇東風之駘蕩兮紛細落之紅雨憶天臺與武陵兮遺仙蹤於千古忽予不知所如往兮問樵夫以前路放吾舟於北渚兮下澗河之中流渺紅緑之十餘里兮聽匝岸之蓮謳時舉网而得魚兮佐壺觴以夷猶日旣夕而興不可極兮反予棹兮汀洲惟玆境之爲勝兮固穹昊之所閟謇予獨何人兮乃專之以自計也嗟夫人之膠擾兮慕冠蓋之相望辟蒼狗之過目兮胡終日而遑遑抑孰若予之容與兮制薜蘿以爲裳涉吾水以擊鮮兮登吾山而采芳揖安期與羨門兮聊駐景於扶桑約山水而永誓兮樂吾生以徜徉

歳寒三友圖賦

君子三友直諒多聞

瀛東子夢遊寒山之下暮江之濆渺長空之黯澹靄凍雪之繽紛見籬簁之淸景臭朴簌之奇薫爰有侃侃䢐公亭亭渭君攜江娥而並駕挾光景以三分予乃翼然而趨辴然而喜慨紅紫之煙銷忽靑白之鼎峙願締好於一時請致頌於三子若夫勁節外聳虛心內涵陋晉賢之數七卑蔣徑之徒三撫斑管以含情攀龍有恨挺瑯玕而結秀棲鳯無慚亦有冰骨囏容鐡心自守據山枿以稱魁愛水仙而篤友半苞異味終爲調鼎之資五出蕃英的是散花之手亦有勢軋虯須力擎鰲極淩桂月之髙寒突排云之孤直材斯巨也將供梁棟之需性孔堅兮不愳冰霜之蝕蓋三子者豈終老於窮荒必晉用於王國者也於是渭君戞然長鳴以告瀛東子曰吾徒樂廣漠之居稅囂煩之障照寒陂以容與對幽嵒而舒暢恐世鞅以來仍詎子言之可諒乃左引䢐公右挾江娥撃素節發浩歌歌曰

佩連姢兮山之阿歳云晏兮霜霰多眷同盟兮保貞吉世炎涼兮將柰何瀛東子亦倚歌而和之歌曰月昏昏兮波沄沄喜執手兮悲離羣謇三良兮望不極悵回首兮空梨云歌畢相顧而散餘音尙聞羌宿酲兮未解顧塵絆兮方殷托丹靑以寄傲何夢覺之足云也

成化癸巳初冬予醉臥槎山小處夢遊江南籬落間爲人作三友圖賦覺而忘之獨記其韻時大雪方霽寒气襲人四顧窅然月色如晝想三友之不可見欲追賦未能也同門友祠部李君景和攜此本求題因模仿舊遊用以塞白而才疏詞拙不免爲大方家所笑輒附此以志愧云

保齋先生劉文安公哀詞

繄先生之不可作兮羌獨慨於予衷眷哲人之已矣兮越吾道之將窮抑上帝之福善兮忍孰遘夫厲凶猗先生之早歳兮鍧有聲於江右行冰雪其皦如兮文燁若兮瓊玖亶家學之孔藏兮媺石潭之善誘旣得雋於丹陛兮遂儤直於黃幃爰抽書與晉講兮每紆金而賜緋嫓古賢之法從兮舎夫人其疇依柄校文於兩闈兮詔儲材於三館乃紹古以作程兮翕諸生之相勉視先正之施教兮嗟典型其未逺儼南宮以副任兮應北扉之旁求用敷惠於下土兮以祇贊夫帝猷胡先生之觀化兮遽反袂於故丘也亦將厭世之鞅掌兮思與造物而眞遊也皇念玆以不忘兮曰錫命於九原惟褒崇與節惠兮應足慰乎貞魂紛湣冊以來下兮藏冠舄於禦壠𨿽身歿而文鳴兮在先生其奚慟誶曰悲風飄蕭兮夜冢幽陰哀鈴索寞兮寒雨浸滛撫故國以何許兮望江上之家林顧巽嶺之云黯兮瞰禾川之水深恍徳音之在耳兮悵予涕之沾襟竚先生以歸來兮渺人間之古今

哀楊化州詞

楊時亨父諱景滇人也起儒爲吏歷霸澧化三州皆有惠政旣引謝貧不能歸乃棲迹楚之巴陵會有薦其子一淸者因偕來京師歳壬辰一淸舉進士而時亨父竟以疾卒予與一淸友悲時亨父之客死也爲賦楚些三章以見世之爲亷吏者其難如此云

嗟嗟化州兮何之雞山崒崒兮滇水彌彌撫故國兮天一涯夫君去兮魚鳥悲蠻煙撲馬兮僰道委蛇門巷兮蕭蕭丘隴兮累累仰看明月兮羌不可以獨往嗟嗟化州兮盍歸乎來

嗟嗟化州兮焉如五嶺嵐深兮山鬼揶揄夫君往兮路縈紆渺遺黎兮長號儼徘徊兮故墟懸兩旗兮佩桃弧望夫君兮歳云䢐幽明異路兮杳不可以終極

嗟嗟化州兮歸來爾居嗟嗟化州兮曷歸楚江澨兮開兩扉洞庭云兮晝冥巴陵艸兮春菲舟遙遙兮旅櫬見烏鵲兮南飛慨浮生兮朝露晞惟素業兮皜皜與令名兮馡馡嗟嗟化州兮悵不可以再作渺予懷兮涕沾衣

倪文僖公誄

南京禮部尙書靜存倪公先生之捐館也有詔贈太子少保謚文僖遣使者諭祭官給葬事恩禮優渥走竊私念古者公卿大夫之請謚也有狀其定謚也有議其受謚也有誄而近代闕焉走童子時卽獲登先生之堂先生不鄙而禮之其後又獲與先生之子侍讀君嶽聨名鄕薦書同職詞林踵先生之後通家之誼視他人爲深顧無所用其情謹掇拾羣行補爲誄詞一篇授侍讀君用備家乘雲爾非敢以施諸廟堂之上也

嗚呼倪氏有偉靜存溯流而原維寛之孫由汴䢐淛三徙上元展也仁裏煥乎徳門維是靜存粵克讓父生抱奇質不與眾伍電輝雙目星列四乳早遊社庠繼入公序勤學好問逺近誇詡策登一甲名動九重筮官詞苑日直鰲峯巍巍北嶽代祀禮共旱魃銷亡不爲歳凶渺渺朝鮮皇華使通獞獠啁啾避其詞鋒入奉經幃恆事啟沃畨從文華每有忠吿再轉桂坊薦佐蕓局時分郊獻亦預廷讀景皇稽古國志吿完胡越一家有筆有刋進大學士位極儒冠予出內帑白金綺紈英廟中興俾吿復位荊楚諸王有祝有幣秩中大夫得參政議歸載官舟圖書襆被迨居翰長選輔皇儲詞言懇懇容色愉愉朅當京試遂握文樞才者彚進幸者斯袪白璧何瑕靑蠅載止詔獄難窮朔方逺徙左右琴尊倘佯山水釋尢來歸害慍害喜猗與舊學復侍今皇東閣珥筆南院分章兩京典禮除命交相萬壽來賀賜衣輝煌維老成人宜大宗伯疾疢俄嬰優閒竟獲特荷恩綸錫之誥策祖考增封寵光有赫胡命不淑遽捐髙閎士林傷衋當寧悼驚贈官宮保節惠易名祭遣使諭葬許官成嗚呼靜存身歷三聖華國之文事上之敬公議百年豈無攸定哀榮一時於斯爲盛矧有令子庭訓孔揚玉堂接武金榜傳芳新亭江逺鳯臺山蒼箕裘不墜冠舄永臧嗚呼文僖沒而不亡

張太原誄

故懷逺將軍太原左衛指揮同知江都張君諱玉字克溫起諸生以受世祿備禦偏頭關若干年檢身愛士爲時聞人屢用敗敵功被爵賞而桑林平之捷尢奇不幸未究其施而以疾卒公有三子其孟曰泰以功進山西都司都指揮僉事其仲曰頥舉進士歷官都察院右僉都禦史巡撫宣府其季晉方以鄕貢士待次禮部而都憲所以爲顯揚之地在異日者蓋有大焉公於此可無憾矣走不佞辱交都憲公成化初獲聯官於史局經幃之間又同侍靑宮得聞其先事甚悉故因其請爲述誄詞一首畀之以少見通家之義云

粵張之先世望淸河孝友維仲名著弦歌善積孔厚子孫實多封畱佐漢功尙韓何亦有埋輪遺直靡頗嘉貞顯唐髙門峩峩父子弟昆裏號鳴珂宋相師亮才勇畨畨將兵守代威懾沙陀本根百葉分布條柯猗懷逺公故家江北起於維楊世濟其徳迨其考君益培以植紆金服緋功在武翊嗣世得公長髯紫色考厥平生維祖是式少遊於庠好修雅飭涉獵經史弗事行墨元象堪輿握奇占扐茍可輔身亦罔不力爰世其爵動止靡忒有關偏頭據山之崱屏衛京畿寔是險塞方公未來邊事孔棘曁公戻至號令有則言言武弁爾奉爾職膴膴屯田爾力爾穡死者與槥懲彼掊克逋者代償恧彼貪冒一軍大和鮮或讒慝有黠者冦近我關■﹝門外式內﹞去來如風勢不可測抵桑林平眾也惶惑大聲叱之气已吞賊鐡甲雕戈白馬金勒獨當其鋒誓以報國黃塵四驚赤日未仄一矢向冦應弦而踣從騎乘之烽火遂熄還我畜牧安我反側孰是大酋入我徽纆孰是名馬歸我畢弋於再於三殪爾蝥螣維皇錄功嘉此雄特彩幣載函獸錦是織副之帑金下自宸極懋賞屢班崇階峻陟子繼孫承有誥有敇五十四年齒壯髮黒天胡降菑一疾遂革行者弔公罔不太息麾下哭公罔不傷衋太原之郊奠此塋域百畜未施公壽何嗇於戲哀哉幸公三子有武有文如古三鳯羽毛繽紛孟也克肖提其舊軍允釐戎務旣淸以勤襲冦籌邊亦策奇勲乃受閫寄名振並汾仲職侍從夐超人羣渠渠史局紀載華勲秩秩經幃鋪張典墳髙文直道一日登聞賜衣總憲刺豸盤云受詔行邊天葩吐芬士望攸愜帝憂以分竚繩祖武絕彼塞氛楚楚季子學窮朝曛鄕書以薦宦業方殷於戲三子鼎立誾誾公於九原胡寧不欣顧走淺劣托交次君聆公之名如嗅斯燻誦公之行如飲斯醺西矚佳城宿艸初蕡岸山形勝磵水聲沄彷佛英魂以蒿以焄敬述斯誄莫知所云

彭城廢縣賦

予南歸扺徐州境過所謂彭城廢縣者黙念從古受兵莫甚於斯因問舊戰場及戍守之地漫無知者蓋徐之爲樂土也久矣馬上四顧山川相望慨然興懷而爲之賦

繄歳功之將晏兮攬予轡而安之撫周行以長邁兮歷彭城之舊基迆蒼山而西鶩兮渺黃河之東馳苦朔風之孔棘兮顧寒日而淒其睠此邦之千里兮乃水陸之一會想前朝之攻伐兮余戰場於河外庸黙叩於靑編兮付興衰於永嘅惟偃王之僣王兮紿侯國以來賓方周室之殷盛兮實肇亂於伊人偉劉項之崛起兮紛逐鹿於亡秦望睢沙與臺艸兮莽蹤迹之湮陳彼操布之相持兮屬炎政之不振爰借州而倡義兮嘉漢中之懿親粵五胡之疊興兮地胥淪於盜據羌祖生之桓桓兮稍輯寧夫徐豫迨典午之中葉兮又惡鍾於宋裕亦偃月之堂堂兮卻魏人於玆處考南北之分疆兮蓋無日而不兵計景宗之摧堅兮與明徹之毀成固時運之使然兮貽千載之稱評間士弘之竊有兮曾一敗而不支及從巢之逆溫兮竟覆唐而代之嗟汴宋之失守兮尢扼腕其可悲死趙立於淮陰兮潰顯忠於符離近勝國之迄籙兮復首兵於斯土何李貳之逋逃兮罹托克托於讒苦固天假以驅除兮啟眞人而作民主也慶今徐之百年兮安其生而莫予侮也誶曰徐之田兮條桑徐之川兮有梁弦誦興兮干戈不揚舟車會兮罔有殊方仰帝力於無窮徐之樂兮未央念昔人兮安在聊述古而成章

哀龍峯詞

成化己亥春二月旣望予謁吿省覲自新安還朝道出無錫其明日縣人武昌太守秦君送予惠山之下泣指其望中以示曰此謂龍峯夔得地其址而營之以葬母安人殷氏者也旣又泫然道安人所以爲女爲婦爲母皆鑿鑿乎孝淑賢慈之實蓋予心識之不忘抵京之踰月秦君寓書吿哀於所還往予固秦君友也追爲詞三疊以相其哀云

彼龍峯之趾兮孰揜斯土猗安人之居室兮允孝維女父客兮何之我殷疾兮愁苦歳屢更兮食不甘恨不爲男兮乾父之蠱將女宗兮爲期詎凡子兮可伍性之純兮壽而康曷蒼顏兮榛莽望龍峯兮巋然嗟孝女兮終古

彼龍峯之趾兮生气攸聚猗安人之理家兮允淑維婦相夫子兮肅雍畫壼政兮孰予敢侮髮刁騷兮垂霜心恭儉兮如許率女紅兮不爲勞敬婦之職兮作爾繩矩何祿命兮愆期俾夫子兮淚如雨望龍峯兮挺然嗟淑婦兮終古

彼龍峯之趾兮有營一塢猗安人之在堂兮允賢維母儼鼎峙兮三男舉華身兮簮組偉一男兮亢宗奉鸞封兮彩衣舞屬榮養兮孔殷遽神遊兮元圃肅音容兮無方渺靑陽兮在戶望龍峯兮蒼然嗟賢母兮終古

弔稽莊詞

予在史局考宋諸傳記見髙郵之地有稽莊莊之人曰稽聳當文山丞相自北亡歸時聳迎事其家甚謹又津遣赴行在其後工部侍郎抑嶽奉降表過莊上聳憤其賣國殺之殆古所謂義俠者也而史不詳著其事予過髙郵問莊所在漫無知者因爲辭以弔之

莽予舟兮北徵過淮南之故城問稽莊兮何許懷志士兮如生方文山兮竄身脫羈械兮宵遁望南天兮淚流孰可雪兮終恨嗟若人兮傾家濟累臣於方困𨿽中興兮無期盡我心而奚論彼抑生兮胡顏匿降表兮懷中賣吾君其奚忍幸千里兮途窮凜若人兮奮劍顧白日兮當空揮佞首於一擲竭艸野之孤衷噫宋社之莫復兮固天禍之不悔旣中外之決防兮遂忠讒之失類夫何一士之蹇蹇兮獨此心之不悖眷衣冠之濟濟兮曾編氓之弗逮豈民彛之未泯兮繄世教之終在盻湖水之東流兮撫桑柘之依依黯靑陽之西逝兮澹條風其吹衣慨去宋之旣逺兮渺人物之俱非咄前史之靡究兮豈見略於卑微想叔世之義俠兮舎斯人其安歸

程逸士士廣哀詞

士廣諱宗大世居婺源長徑與予同出陳將軍忠壯公長徑人率稱之曰逸士而不名本其徳也逸士性孝友凡從子不能存者以己產易地於柿木段爲屋安之好善樂施建心濟橋崇福亭以便行者飾蓮峯龍潭諸神祠爲一鄕祈禱之地墾辟道路在在有之丁歳饑則輸粟以助有司賑貸焉配秋湖詹氏婦道母儀庶幾古人蓋逸士樂有賢內助而徳益劭名益顯其卒也合葬胡倉之原子四人曰祥金銓鎬鎬以輸粟授義官孫十九人曰理紀者尢秀頴不羣選爲儒學生屢赴秋試不利蓋逸士積善累仁未食其報而有待於異時者將在於此紀嘗從予遊予編統宗世譜理與其事因得逸士之爲人而不及見也哀之以詞

指星源而東鶩兮望長徑之舊鄕眷吾宗之逸士兮曾幾何而遽亡惟相湖之分支兮底星水而益長粵逸士之有生兮如材木之孔良尙大禮以爲冠兮服眾義而爲裳守一敬以爲輿兮篤正學而爲航彼羣從之無安居兮考柿木爲之房彼行人之或病涉兮駕心濟爲之梁客路險而莫可遵兮孰爲之康莊忽相顧而愕眙兮歌逺道之尙羊神棲毀而弗顧歆兮孰使之焜煌忽偉觀之在目兮便鄕人之禜禳丁歳事之大侵兮發我居之積倉嘉一子之應門兮被束帶而增光懼家聲之弗振兮續奕世之書香儼諸孫之服訓兮傳兩經而擷芳惟徳善之克備兮亦女徳之交相方壽考以偕老兮宜樂養乎髙堂曷優遊而卒歳兮竟全歸於一岡渺東流之不返兮嗟西日之不暘莽宿艸之交道兮鬰宰樹之相望繄浮生之如許兮嘆風燭之易戕獨令名之可傳兮撫歳月而難忘將前修之旣嗇兮必後賢之是償企靑紫之連升兮看門閥之大昌表宅墓於後來兮俾祖徳之彌彰𨿽逸士之不可以復作兮亦何憾而衋傷聊陳詞以慰夫人於地下兮恨莫奠乎椒漿

望云詞

休寧北街有宋龍圖閣待制查公道之墓予每過之輙裵回而後去公子孫環居其旁甚盛曰以忠者尢讀書好禮思其親不忘嘗顏其軒曰望云予嘉其孝爲賦望云詞三章

云之興兮油油澹若絲兮山之頭蟬綿不已兮杳莫知其所由朝吾軒兮相望渺吾親兮焉求彼云之烝然兮來思增我心之離憂

云之行兮靄靄紛若絮兮山之外廣漠無方兮莽不知其所屆晝吾軒兮相望嗟吾親兮安在彼云之飄然兮何之發我心之長嘅

云之歸兮溶溶騰若馬兮山之中委蛇無餘兮忽不知其所終暮吾軒兮相望眷吾親兮何從彼云之漠然兮去之重我心之忡忡

忠愛廟四時哀詞

忠愛廟者閩汀之人以奉其郡推謝侯得仁者也初謝侯爲汀有惠政民以不寃而又當鄧冦之亂力戰堅守以完其郡生其人劇盜漸平而卒於軍故汀人哀思之不置又相與私祀之甚久成化初有司以聞乃秩諸祀典而號其廟忠愛云前此敏政之族兄熈嘗倅於汀能道侯事蓋每有懷賢之感而莫致瓣香之敬焉比來京師侯之子今少宗伯先生復出先師李文達公所爲侯墓表相示因益以知其家世行治之詳輒不自揆爲撰四時哀詞遺汀之人以相夫歳之有事於廟中者

嗟侯之不可作兮經今幾春汀民思侯兮曾不間乎夕晨靑陽來兮駘蕩紛碧艸兮如茵倉庚鳴兮下上裊垂栁兮映人仰侯像兮在堂儼朝衣兮端鞞紳我遺黎兮孫子念歳事兮更新觥有注兮村醴俎有薦兮溪蘋感侯之徳我兮涕下侯無忘兮汀之民

嗟侯之不可作兮經今幾夏汀民思侯兮每登髙而望松檟羌薫風兮應弦倐大雨兮鳴瓦朱實紛兮垂庭鬰靑苖兮被中野我侯兮何之廟巋然兮山之下扶老兮攜孫遲侯來兮車馬新麥薦兮滿盤淸酤酹兮三斚侯無忘兮汀之民感侯之徳兮我淚盈把

嗟侯之不可作兮經今幾秋汀民思侯兮揮予涕而莫収慘涼風兮夜發望大火兮西流采黃葉兮別浦擷芳芷兮中洲吿西成兮祠之下紛羽衛兮鳴騶彼欒公兮已矣孰如汀兮社吾侯動絲竹兮歌賽燕雞豚兮膳羞汀之民兮侯不忘我民之感徳兮無時休

嗟侯之不可作兮經今幾冬汀民思侯兮淚莫知其所從交宻霰兮在地凜朔吹兮鳴空溪水落兮石露瘴云消兮日中奉侯鞾兮遺愛撫侯劍兮遺忠幸我民兮農隙感流光兮歳窮開臘醅兮謝侯功挿寒梅兮爲侯容願無忘汀民兮如子感侯之徳我兮如翁

厚徳羅先生誄

公諱升字進善泰和人其先蓋出於旌孝羅氏世業儒而公之大父子理入國朝首舉進士同知徳安府事以亷介弗偶聞至公不幸早孤益勤其身以懋纉先世之徳業因自號進修受學其外世父太師楊文貞公文貞愛育之與諸子恆均其卒也年僅四十有九文貞之子奉常公叔簡題其墓曰大明厚徳羅先生君子謂之稱情於今蓋三十年矣公之子明仲遂以經術致身受國之寵而貤之公初贈翰林編修再贈司經洗馬君子又知天之報善人固有出於身後而不爽者惜予生晚不及升堂考徳問業而獲與明仲逰同事於史館經筵最久同爲宮僚受麗澤之益最深蓋因明仲而益得公之爲人於是敬述羣行爲誄詞一通用致景行之意且以吿夫四方士之未知公者

猗歟羅氏系出祝融儲休委祉望江西東或爵之顯或貲之雄有赫旌孝益稱碩宗維此旌孝在宋之紀始望太和曰伯壽氏刲股藥親誠孝曷比帝書在門永照墟裏傳世凡幾乃至徳安以經起家以道守官維蘗斯苦維冰斯寒罹枉被謫操豈不完吁嗟乎公徳安孫子斬焉遺孤失所棲止身羈西戎籍未東徙如玉如金沙石叢委吁嗟乎公道豈終貧維天祚善悔銷慶臻孰其保之嚴嚴孺人孰其拯之赫赫師臣維此師臣異姓伯父愛公比兒悼公何怙旣授之經載正其譜維公孑然志亦繩武隱惡必詧懼菑其身善言必踐懼辱其親賢哉乎公繄性之醇心如處子行方古人孰從貴遊斂容退卻孰薦公交車力辭末學賢哉乎公惟義之樂謝彼塵氛安此邱壑謂公眉壽爲士之依孰謂公疾而與世違此夕何夕云昏少微羊羊之嶺溘焉全歸肅肅奉常師臣之嗣厚徳之名爰勒墓次如漢有道匪我私謚美哉稱情身後之事嗚呼厚徳沒今幾秋有偉震器克對先猷爰奉詩禮卒其進修及第於廷名動九州島史館儲闈卓収儒效貤恩贈公有敇有誥旣世其忠亦世其孝孰謂善人而罔食報維我無似屬在後生獲友公子聿思老成敢述羣行慰於冥冥嗚呼厚徳百世之徵

邊先生哀詞

邊先生之捐館於任丘也鄕人子弟相與弔且哭曰噫先生古人也而今遂不可作矣先生以經術取進士爲行人爲戶部二十年而伈伈若無官之人屢乘使軺不辱君命晚司邦計善於其職而黙黙若無能其所發宏矣而先生持之以恂恂謝政十餘年享壽八十有一其所得侈矣而先生處之以兢兢蓋其施於身者有淳謹朴茂之行積於家者有孝弟忠厚之澤與漢之萬石君相類故祿至於大夫封至於金紫人不以重輕而獨曰邊先生者以徳不以官也古所謂鄕先生沒而祭於社者其庶幾乎走之先尙書襄毅公與先生契交而走與都憲同受業閣老呂文懿公之門每以童子登先生之堂奉幾杖而聆誨言故於其沒也尢衋然不能忘輒爲哀詞一章以自附於通家之義

猗嗟先生非今之人兮其言之訒而行之醇兮發軔仕途無停輪兮南走越裳而西入秦兮進署東曹朅垂紳兮朝計蒭茭而莫閱囷兮郎位老成宜奉宸兮孰使之歸而逸其身兮社鼓闐闐會比鄰兮杖屨雍雍撫松筠兮舉目菑畬凜先業之未湮兮遶膝斑斕喜後嗣之益振兮矧有子而桓桓作憲臣兮抑有孫而姢姢異常倫兮白髮朱顏際昌辰兮踰八望九樂天眞兮云胡遘疾而遽罹屯兮有登於堂索其賓兮有飲於鄕棄其僎兮奠出九重列鼎食於重茵兮恩隆一丘表碩行於堅瑉兮嗟嗟生死如隔晨兮望望桑楡倐經春兮豈無貴富等浮塵兮孰如先生裏之仁兮蓊鬰家林緑蓁蓁兮嗚咽河水白粼粼兮羌徳容之莫親兮悵教言之若新兮寓蕪詞於一陳兮冩我心之哀呻兮

屠公哀詞

竹軒居士屠公諱機字汝敬者平湖之聞人也教其子勲舉進士歷官南京大理寺右丞再受封至奉政大夫刑部郎中乃卒葬邑之鄂陽山五年矣予嘗聞其賢未之獲識邇者被放南歸始得李學士賓之所爲銘文讀之益知其詳而予於大理君雅厚善也則爲詞一通以哀公致懷賢之思焉

繄鄂陽山之何許兮渺白雲之悠悠下瞰平湖之水兮浩無聲而東流悵若人之已矣兮藏冠舄於斯丘𨿽聲容之日逺兮羌徳音之未休惟夫人之抱奇操兮允可覬於前修紉蘭蕙以爲佩兮緝芙蓉而爲裘時脫略乎塵鞅兮亦容與於芳洲彊吾莫之懼兮弱吾莫與之仇謹禮維與義防兮前吾行於大猷粵歳之孔侵兮念同胞之瘦死發私廩以賑之兮拯菜色於安止彼官服之與官階兮初何心於爲市令欵門以至再兮堅吾讓而終已凜元冬以夕遊兮聞泣聲而呱呱解縶人於水國兮得更生於窮途奉百金以爲壽兮猶此報之曷紓急麾之而弗納兮豈吾行之可渝亶至性之天成兮知孝弟之在我生舐其患瘍而愈兮沒又廬於墓左𨿽先民之奉慈兮亦何慚於印可疾吾事之終身兮子又卹其坎坷眷愛兄之若斯兮誠有警於嵬瑣矧內子之聯徳兮人聿稱其肅雝彼三女之來歸兮乃中處無慍容挺七桂之森森兮益克昌於屠宗非夫子之示則兮將內治之憧憧顯有嫡之一郎兮式克遵於王度起一經而登仕兮匪有慕於貴富佐廷尉而帝汝嘉兮歷要津而上溯非而子之克家兮實義方之有素噫賢聲之孔碩兮終莫掩於聽論觀鄕射之禮行兮飲惟公之是尊凡十有二賓席兮作儀範於裏門被命服以昭徳兮仰天語之粹溫由郎大夫以漸進兮彰勸善之貤恩胡閱世七十有五歳兮遽返駕於昆侖驚馬沒雲散於一朝兮恨髙風之不可卽也惟琴書之與杖履兮將儼然如昨日也望嘉禾之仙裏兮莽予思之東馳采山花以崇豆兮挹湖光而薦巵撃瑯玕而些夫子兮魂庶幾其聽之徒怊■﹝忄敝﹞而莫予遂兮聊遡風而陳詞

永思堂辭

都憲光山熊公騰霄失怙恃之三年舉進士登科之錄署曰永感旣出宰武進乃題其故里之堂曰永思感其祿不逮而終慕之意也故太宰王公武進人實記之而縉紳大夫爲之贈詠成捲矣公出入中外幾三十年所至必以自隨遇相知必出以求益其思之弗置如此弘治丙辰春自山東馳書新安請予一言予方在疚凡一切文字久已謝去然發公之書而重其意爲賦哀詞二章且序其事見予言之不得已也

晨登吾堂而省兮恍音容之猶炳炳兮孰使予不敢仰視而气屏兮覺吾親之不可得而駐玆景也羌庭戺之閒靜兮越風雨之淒冷兮等百世於一刻之頃兮亦孰以泄吾之悲哽兮惟訓言之恆警兮庶以盡吾之耿耿兮

昬登吾堂而定兮若有聞乎欬與謦兮孰使予之若夢而伏聽兮呼吾親而莫之應也悵紅日之旣暝兮又白煙之交凝兮慨九原之不可卽而遼夐兮其孰使吾目之瞑兮迪吾後以義方而或感兮庶吾思之或稱兮

篁墩文集卷六十

●欽定四庫全書

篁墩文集卷六十一

﹝明﹞程敏政撰

○頌歌曲古樂府詩

平逆頌

天順辛巳秋敵帥博囉擁眾冦迆西上命懷寧伯鏜帥師禦之而以兵部尙書昂節制其軍先是昭武伯欽及其黨以靖難功權傾中外上稍裁抑之遂蓄異圖時以七月二日出師欽約其兄都督鐸從兄都督■﹝釒睿﹞弟都指揮鉉謀入內爲亂推其黨之黠者爲謀主而以其部所典禁兵及其仲父宦者吉祥爲內援並結番將都督巴延額森等數十人以樹黨是日都指揮旺紮勒圖亮詣長安門告變夜二鼓宮中聞變詔侍直中官執吉祥以俟天曙漏下四鼔舉兵犯闕合番漢人五百騎直抵禁城雷鼔大振撾殺錦衣指揮杲擊翰林學士賢傷首並執吏部尙書翺於東朝邸鐸帥數騎而西殺左都禦史深斮傷廣寧侯安時禁門未啟欽督其黨縱火焚東西皇城門及東華門朝臣悸散莫知所出達曉王師始集詔會昌侯繼宗將之鏜督諸軍先登恭順侯瑾及諸將臣分道逆擊昂以精兵殿之首尾聨絡旗鼓相望欽退屯東華門■﹝釒睿﹞以眾接戰王師鋭甚賊眾披靡自辰至午敗■﹝釒睿﹞斬之欽中流矢創甚振策以馳適瑾將五六騎出覘卒與欽遇眾寡不敵力戰死之還駐東大市街相拒至酉鉉以百餘騎往來馳突者三王師環結不動自相枕籍鏜令執潰者斬以徇責戰益急發神臂弓射之追斬鉉欽益懼使百餘騎還攻朝陽門不克諸軍進薄其眾大破之鐸爲亂兵所殺欽入其家溺眢井中其黨巴延額森等縋城以遁遣兵追之皆被獲是晚乘輿出禦午門朝百官詔下吉祥及巴延額森等於禦史獄皆伏誅仍以鐸棄市而磔欽屍籍其家以賚將士餘黨並落二職流嶺南旌死節功追封瑾梁國公謚忠壯贈深少保謚莊湣論功行賞加繼宗太保安太子少傅賢翺昂並以本官兼太子少保鏜賜爵徹侯而進旺紮勒圖亮爲都督余將士加官進爵有差明日下詔暴欽罪於中外於戲不測之虞起於一旦若此伏惟皇上聖徳神武荷天地廟社之休不旋踵而丑類殄滅宮闕肅淸稽古考經宜有紀述臣誠不佞謹撰平逆頌一首𨿽不敢上備尙書故實亦少見愛君尊主不能自己之誠於萬一云爾

煌煌大明五葉嗣承爰及我後奉天中興旣修旣攘內外時乂有孽其間欲梗予治蠢玆吉祥實維寺人中懷孔姦曹騰之孫假子曰欽開國昭武手提禁兵孰敢予侮後惡其驕曰爾永圖欽乃蓄異萃彼逃逋中構吉祥以逞無賴以效阿瞞而力弗逮孟秋旣朔熒惑在垣伺間而舉狺聲喧喧燔我闕門戕我朝士蹀血東西金吾禦史惟相惟將臣賢臣安如唐衡度被斮被殘飛變夜聞後赫斯怒曰爾繼宗元舅元輔往曁爾鏜用整厥師爾瑾先驅爾昂殿之靖此皎通惟爾之績爾惟弗績罪弗爾惜眾奮其武如羆如熊大旗翻翻礟聲震空賊鋒始交逆陣而閧瑾喪其元人百其勇再鼓以進羣醜遂奔乃馘乃俘奏功轅門兔技斯窮如醉罔省反走厥家授首眢井梟徒獍隊不日成禽天開日舒眚銷沴沈後禦午門告爾大眾罔治脇從無怖無恐吉祥就磔欽首懸竿藳街闐闐都人快觀乃瀦其居乃殄厥世爾族爾婣投屏四裔籍錄所入有帛有金爰犒我士凱歌謳吟勸忠褒功後有明詔公侯公孤有券有誥羣臣稽首我後永貞大憝旣平聖武乃成我後曰嘻惟天之祚將率之力祖考之祜允顯聖徳巍巍難名告功萬世敢揚頌聲

大明中興鐃歌鼓吹曲

臣聞鐃歌鼓吹有曲尙矣然自漢後率以頌剏業之主而中興蔑聞焉豈非其臣之少文無以極揚厲之美或其主之徳業容有不足聲者邪臣備員從官親見陛下嗣統以來拔去奇衺剗平僣亂盛徳大業振古所無而頌聲不揚無以顯示後世臣竊歉焉謹撰大明中興鐃歌鼓吹曲八章𨿽其辭意荒謭不敢上擬古作然倡之而來雅音被大樂用昭陛下聖徳大業於無窮或自臣始臣不勝願望之至謹列於左方

宣重光

歲甲申上禦奉天門道揚永命朝羣臣卽位攺元作宣重光第一宣重光煒以煌離火出被四方朱鳥下金烏翔啟鴻徵猗我皇乘六陽健以剛辟午門坐明堂庶績熙兆姓慶顯皇徳覲復揚建大化髙百王帝敷賁祿穰穰於萬年祚有明

右宣重光二十二句句三字

難壬人

上之初立也諸務未遑而中外素干政刑之臣或竄或流朝野稱慶作難壬人第二

難壬人九土服淫朋自孽匪予僇違乃庸圯女族渾惇饕餮堯所咈矧女寺越女僕幹予政刑恣女毒屏四裔禦魍魎禠女組綬縶之往宮若府肅以淸惟獨斷皇之明皇之明國之貞

右難壬人二十二句十八句句三字四句句四字

斷峽藤

廣西猺人自大藤峽蔓於東擾雷廉髙肇四州遣師討之寇平作斷峽藤第三

斷峽藤克蠻嶠破頑陰發靈曜薄海四隅皇徳冒蕞爾醜背聲教皇人旅興殄爾暴蛇豕平捷屢告山殷殷波浩浩舟車來嶺南道淸二廣睿謀造

右斷峽藤十八句十六句句三字二句句四字

刳大竹

蜀賊趙鐸據棧口以叛邊吏奉詔率松潘兵東下敗賊於大竹鐸死作刳大竹第四

刳大竹竹裂瓦鼓田田振原野弗工者誰駕■﹝馬宛﹞馬旅拒王人堅壁下絙棧與閣道不可假我師蹙之旗夜禡六畨來同自黎雅孰定民痛若贅與■﹝疒段﹞大鉞殱之血流赭躙厥逋人若土苴川沴消奏章夏

右刳大竹二十二句十二句句三字十句句四字

掃攙搶

荊襄流人合妖僧煽眾刼竹山諸縣遣將討之妖僧走蜀偏師追獲以獻作掃攙搶第五

攙搶明應荊楚雙女之分路伊阻麼麼竊起竹山下■﹝犭制﹞狺猘蜇病斯土皇赫斯怒整厥旅將士洸洸闞虓虎渠魁面縳偏師走戈船追獲蜀江滸妖气夜掃芒不吐四海謳歌聖布武

右掃攙搶二十句十一句句三字九句句四字

靖山戎

山都掌蠻跨川貴之境流毒罔悛詔發蜀楚雲貴兵徵之下龍背豹尾砦入淩霄城天井洞殱厥醜易其地爲太平川作靖山戎第六

靖山戎渡瀘水蠢弗龔罔攸悔考銅鼙祀牛鬼驅我旄倪蠆毒肆起皇曰咨女率往代予理朱斾來賊頓委踏龍背剪豹尾淩霄城踣天井圯錢道不阨氓不痏殱厥繁徒樹新壘一舉甌蜀平遠邇咸喜於皇廟謨萬世斯紀

右靖山戎二十四句十三句句三字九句句四字二句句五字

西河淸

敵據黃河套歲入冦延寧西師弗解遣將行邊俘馘以獻作西河淸第七

西河淸自延銀莽黃流浩沄沄河之陰漠無垠中有狼子趂厥艸蕃時率厖與羖入我塞門王師大搜窮爾窟扼爾雄吭狝爾族弧矢流晶熒狼不敢燭秦人子來共祝皇永釐

右西河淸十八句八句句三字七句句四字三句句五字

石城摧

平涼賊滿肆約降戎入石城構兵稱亂遣兵討之至靖虜築長圍困而擒之作石城摧第八

巋巋石城堅不可摧跨雍界涼路紆且回中有大醜逞其凶能誘我降阿逆聲喧豗皇曰驁哉是不可徠爰命將士戡此旤胎乃塹乃圍絕其往來如獸在穽勢窮而歸邊吏胥慶城門夜開我馬不隤野無戰埃臣拜稽首惟皇徳威惟皇徳威邦人永懷

右石城摧二十四句句四字

黃石操

畱侯遇圯上老父之事若近於怪以予觀之殆讀史者之不審也史載老父與畱侯約異日見濟北谷城山下黃石卽我也後畱侯果得而祠之味史之言乃老父自謂其年已邁後當塟彼以黃石志其處亦猶莊子所謂索我於枯魚之肆耳畱侯得而祠之蓋尊其冢上之物示不忘其人也今乃謂老父化爲黃石豈理也哉予過圯上有感其事爲賦琴操二章

我營一丘兮濟水之碕有黃石兮■﹝聘﹐火代耳﹞如梔嗟日暮兮見子無期子行矣兮爲帝師乘車馬兮來何時索我兮安之宿艸兮離離懷獘屣兮下邳見黃石兮如臺凝予睇兮榖城之下有黃石兮志抔土思晤言兮我翁渺予心兮愁苦感翁惠兮一編書俾我侯兮萬戶駕言兮歸來淸觴豆兮潔肴俎嗟奉足兮無因寶玆石兮終古

二交頌

甚哉朋友五倫之一而其道之喪也久矣切怪夫大學之傳至善中庸之論逹道余無加之詞者而獨於朋友增交之一言何哉誠以彼四倫者其名稱皆出於天而不可易反之則爲逆爲悖無所逃罪焉惟朋友則視夫交者之何如交之得其道斯稱其名否則漠然路人焉耳朋友云乎哉昔者嚴子陵當漢之中興而獨全友道於英哲之君謝臯羽當宋之旣亡而獨全友道於忠義之相之二子者蓋深有見夫世之號朋友者其初未始不密其終未始不離大之賣其國小之覆其家而戕其身故挺然不屈於富貴毅然不相忘於死生以愧夫世之號朋友者而君子不察謂子陵爲全身髙潔之人謂臯羽爲慷慨悲歌之士反於倫理若有憾焉其不得夫二子之心也甚矣予省覲北歸泛桐江宿所謂釣臺之下慨然有感於子陵之宅臯羽之冢江山依然艸木如故而卒未有探其心於千載之上者故爲二交頌酹水而去之二子者有靈固將謂此語爲知己也夫頌曰

明明天倫帝降之衷責善盡性友在其中交匪其人百善斯訌先覺有訓孰奉以共靡愼其始尙求其終斁家傾國友道斯窮有倡其風在漢嚴翁懿此嚴翁夙家於桐龍困於野惟翁是同龍升於天翁舉斯鴻友道乃全風流譽崇下此千載卓哉謝公謝公巖巖居粵之東佐相從戎相死於忠惟相之思乃心忡忡友道再全叔世之雄嗟嗟小子悾恫顓蒙稽首嚴祠江靑山空釣遊之處蔓艸蔥蔥惟臺之南惟謝之宮野哭之地寒吹沨沨繄二子心不折如銅繄二子名不刋如嵩我作頌詩以諗臣工有善斯礱有過斯攻全彼交道萬世之功

門有車馬客行

席爲門茅蓋屋窮巷蕭然媚幽獨裏中卻有張氏翁能識陳郎非碌碌有女不嫁王侯族願與陳郎侍櫛沐陳郎居處非樓臺席門終日淩風開巍冠時有長者來車輪馬足飛黃埃蛟螭自古困泥滓男兒豈久居蒿萊偉哉陳郎被戎服從赤龍逐秦鹿宰制天下如宰肉分茅旣受五侯封秉鈞更享千鍾祿張氏女鬢未蒼魚軒命服何煌煌始知乃翁眼力長何事兒孫廢繩武不知門外有韋郎

君馬黃

周穆王挾造父乘飛黃謁王母曉馳黃澤西夜宿瑤池滸一曲蟠桃宴未終玉帛紛紛向徐土回首西京路修阻縱有飛黃竟何補君不見漢髙側室兒能卻千里馬拱手垂衣治天下南粵稱臣無叛者

墻上難爲趨行

君子如處子一生當守身願學段幹木不學宋東鄰

將進酒

安漢公將進酒蝮蛇蜿蜒持在手未央宮中日將酉一杯才入君王口六宮便作招魂啼太后朝來號王母君不見申氏子伶其身內庭侍宴將及晨坐中起爲壽刃此手足親申氏子長眉顰奪取一吸如飲醇肝腦不惜塗宮裀吁嗟此意寧求伸不忍他人害兄弟何況自己忘君臣安漢公非得計四海孤身塟無地早知今日反羞伶何似當初莫稱帝

驅車上東門行

雉堞連雲起秦城屬漢家更無丞相犬猶有故侯瓜

銅雀妓

魏公好色不知足愛子已爲張繡戮歸來不悔舊時差臨河更把髙臺築臺上美人如萬花日日歌管聲諠嘩老瞞自欲比西伯內則何似周王家當時美人浪自許各逞新妝奉新主豈徒媚惑令主昏冶容誨淫吾不與君不見鄴中長想二喬來有心不到黃公女

右古樂府凡六篇十五年前所作獘篋中見之不忍棄之因錄於此歲不我與而學不加進爲之慨然成化丙申冬十月望日

辟廱

辟廱送大司成耿公也

有嚴辟廱四方之則孰其師之一人孔碩眷此碩人明徳是崇穆其家風自淸惠公侍禁有聲出教國子橫金服緋再命伊始戟門夜啟捨菜於庭碩人顧瞻是儀是刑朝鼓鏜鏜碩人升坐諸生執經或右或左相帝之治爰藉羣才遲此碩人樂哉斯培材成孔多功亦云懋耆俊之求入副元後允玆明良庶事攸康蔚有耿光吾道之昌

右辟廱八章章四句

巫山髙

自古言楚襄王夢與神女遇以楚詞考之則有甚不然者髙唐賦序云先王嘗逰髙唐夢一婦人曰妾巫山之女朝爲行雲暮爲行雨則夢神女者懷王也神女賦序曰楚襄王與宋玉遊於云夢之浦使玉賦髙唐之事其夜夢與神女遇異之明日以白玉玉曰其夢若何王對曰晡夕之後精神恍惚若有所喜見一婦人狀甚奇異玉曰狀何如也王曰茂矣美矣諸好備矣瓌姿瑋態不可勝讚王曰若此盛矣試爲寡人賦之夫旣云王曰茂矣美矣又云王曰若此盛矣何其前後之復哉況人君語臣不當曰白答臣不當曰對且其賦曰他人莫覩王覽其狀望予帷而延視兮若流波之將瀾以爲宋玉代王賦之如王之自言則不當云王覽其狀旣云王覽其狀則是宋玉之言矣又不知稱予者誰也以此考之其夜王寢夢與神女遇者王字乃玉字明日以白玉者白王也王與玉字先後互書之誤耳前日夢神女者懷王其夜夢神女者宋玉襄王無與焉從來枉受其名耳

十二峯頭云似絮十二峯下翻盆雨朝朝暮暮雨復晴不知誰是陰晴主中有美人髙髻鬟神宮杳杳居深山人間有路不可往雲屏霧障愁躋攀懷王夜宿無人共忽有山靈入幽夢醒來不見意中人但覺陽臺曙光動侍臣宋玉多才名髙唐一賦深有情自言親到巫山裏美人再會如平生雲雨當年只如此襄王卻是無名子後人不解眞是非誤把遺迹著詩史巫山髙髙嶙峋楚宮花木今幾春何時倚棹危峯下一弔襄王父與臣

明妃曲

後漢匈奴傳言呼韓邪單於來朝願爲漢壻後宮王嬙以積怨自請行此事之實也西京雜記乃云元帝使畫工毛延壽圖宮人形貎按圖召幸王嬙以賂金少畫不及貌及賜單於宮人王嬙當行帝見之悔乃殺延壽夫元帝柔仁之主謂其因女色殺畫工固不可信而王嬙以無寵自請行誠一污賤女子耳後之爲昭君曲者多歸咎元帝殊不當云

明妃本是巫山女貌美如花解人語家門正對楚王臺慣聽鄕人說雲雨一朝被選入漢宮幾年不識天子容宮車日日向何所魚鑰只把長門封象牀不寐心如搗自惜紅顏暗中老裴回顧影淚雙垂生死不如臺下艸胡王欲得漢家姬六宮盡蹙雙蛾眉孤懷不覺心語口猶勝永巷常淒其欣然獨上氈車裏胡王得之驚且喜短簫吹出霸陵橋兩兩雎鳩水中起古城北去多戰場黃沙白艸春無光多情自得虜庭樂回首漢月空茫茫打圍夜向陰山宿更爲胡王理絲竹漢家莫悔誤和戎琵琶不是思歸曲

結襪子﹝楊鐵厓以此題歸之張釋之予愛其善闕乃效之得二篇﹞

文王伐崇至鳯凰之墟而襪系解文王自結之太公問焉文王曰吾聞亡君所與處弗盡其役寡人𨿽不肖所與處皆先君之人也故無令結之

有崇不道乾天誅西伯杖鉞登戎車夜發渭水濱曉至岐山隅朱絲履結忽自解玉帳彳亍難爲趨左顧顚適右閎散冠劍濟濟非庸奴低頭自結雙帶子大聖自與常人殊嗚呼大聖自與常人殊溺冠騎項將何如

唐昭宗還長安朱全忠嘗侍殿上昭宗意衛兵有能擒之者乃佯爲鞋結解以顧全忠全忠跪而結之左右無敢動者全忠汗流浹背

梁王未赴宣武軍崇勲殿上酬元勲君臣面慶若魚水心腹戈矛人不聞天容慘淡愁風雲舄帶忽解雙龍紋特勅梁王手親結左右不敢生紛紜老姦長跪黼座下浹背汗流如救焚嗚呼天子賤役爾當結碭山賊徒何足云

前旌操

古樂府前旌操者爲衛公子伋壽而作也詩乘舟之疏與左傳所載甚詳曰宣公烝於庶母夷妾生伋爲娶於齊而美公取之是爲宣姜生壽及朔朔與宣姜譛伋於公公使伋之齊使盜先待於隘而殺之壽告伋使行不可壽竊其旌以往盜殺之伋至曰君命殺我壽也何罪亦死於賊予考之宣公以魯隠四年十二月立至桓十二年十一月卒凡十有九年姑以卽位之始便成淫亂而伋卽以次年生勢須十五年然後娶旣娶而奪之又生壽朔已能同母譛兄壽又能代爲使者越境非十歲以下兒所能辦然則十九年之間何以處之此決無之事特春秋好事者爲之耳予以此曲名雅而失其實因舉以歸之嶽將軍飛飛當宋南渡以滅金復讎爲己任髙宗嘗賜大旗書其上曰精忠飛每戰寘於前行中興之功計日可成而卒斃於權姦秦檜之手當其就獄裂裳見背有舊湼盡忠報國四字深入膚理予以是深悲之故爲此曲鳴飛之不平而聲檜之罪以待後之制樂者采焉

大旌之揺揺兮寘我前行主錄臣忠兮臣不敢忘臣之志兮復舊疆以忠鏤骨兮臣亡與亡孰不臣諒兮罪臣無將不愛一死兮臣志未償願主毋以臣兮捲旌而藏

仙居書屋操

戶部尙書兼翰林學士淳安商先生所居之旁有深洞焉先生少時嘗構捨讀書其中其後發解南省廷試皆舉第一先生之子良臣復取進士爲編修好事者題其捨曰仙居書室新安程敏政爲賦琴操二章

我屋我書以仙而著稱兮豈儒之行而墨是名兮有美一人不遐以徵兮我欲從之考其成兮

惟士之進辟之於登瀛兮矧彼翁子接武於西淸兮永言配徳玆山之靈兮嗟若之言亦孰得其情兮

雙瑞

雙瑞美徐公也公以儲端居親之喪廬墓側有孝感焉旣免而入朝天子寵嘉之晉少宗伯貴及其子家慶疊臻其瑞也驗故聞者美之而作是詩也

義興之郊有山隆隆孰窆其親有孝徐公有廬蕭蕭倚山之麓徐公是居哀慕孔篤爰有鳩二來巢於梁其色縞縞如君子裳鴈鴈於飛日泳於渚濯濯其儀擾而不去觀者動色異口同詞有瑞徐公維天錫之一錫不已乃至於再發彼慶源如水斯漑濟濟徐公攺服來朝貳命秩宗維慶之昭允顯其身亦顯其子奕世光榮維慶之似維孝錫類慶與之俱孰瑞之誣而大其閭慶也無涯勗哉令徳匪瑞之誇繄孝之式

右雙瑞八章章四句

雪崖操

汶川宗人志端性髙潔喜吟詠嘗私淑於郡守永嘉孫公墨梅妙得其傳因以雪崖自名觀所好知其人也予爲賦琴操二章俾天寒歲暮梅花盛開之際啟山窓對雪崖而鼓之豈不有助其淸興之萬一乎

維雪皓皓言積其崖匪伊梅兮孰鬯予懷乃賡載歌其音孔嘉歲寒有盟願與之偕

維崖嵚嵚言沍其雪匪伊梅兮孰﹝闕﹞巖穴載傳之圖其色孔潔有盟歲寒我心則說

思親堂

思親堂者眉山七十三翁萬君子富之所作也翁弟先生以髙文碩行爲天子元輔屢受命書褒其上世而翁猶佖佖不忘其親若將終身然此詩之所由賦也

有堂渠渠有客佖佖言思其親日甚一日堂上有山堂下有江伊親之思江山靡長赫赫宮保維客之季煌煌命書屢賁於隧客拜稽首家慶孔延維菽與水下不及泉乃作斯堂奉妣曁考若著若存於以終老繄罔極兮孰逃親仁越終慕兮孰非子身客哉孝思亦旣耄矣徳旣邵矣式克肖矣孝思維則世徵於堂爰錫厥類斯堂之光

右思親八章章四句

壽鞠

壽鞠壽泌之焦父也焦父年七袠其生在歲之重九與其曽大二祖同日其受太史芳之貤封也誥命之下亦在是日焉

有壽者鞠其色孔黃月日維九薦此令芳有壽者鞠其味孔甘和以醇酒禮庭燕酣誕是花辰維泌焦父異世同生曽大二祖維泌焦父子爲從臣有來恩綸及是花辰永言禮庭鞠本堅好載植載培對爾壽考永言禮庭鞠蘤滋蕃積慶開先宜爾孫玄

右壽鞠六章章四句

芝頌

故太師定興張忠烈王佐太宗靖難爲元功歷洪熙宣徳正統三朝參軍國事爲耆徳忠勲並隆而下安南之績尢偉惜紀載弗詳焉王薨之四十年今太傅兼太子太師嗣英公始得其詳於閽人之侍王者乃請禮部尙書瓊山丘公重加序訂立穹碑於墓祠之前未幾守墓者以芝產告一本九莖狀如朶云其色黃其本紫蓋天昭王之偉績表嗣公之懿孝故其瑞應若玆宜有頌章以侈其盛俾祀王者歌於廟中顧走之謭薄不足與此然與嗣公同侍經幄同在史館嘗獲觀其芝於堂則聲其事以備能言者之先驅亦誼之不可辭也

有翼者丘在國之隅有屹者碑在墓之衢孰藏於斯山回川抱曰定興王維國元老繄定興王維國虎臣不世之功視彼交人維交有州故中國地孰遣弗庭而自爲異王往徵之如鷹之揚殄賊於荒脫人於湯還定招來乃郡乃邑告功廟社禮絕班級功旣往矣而弗及詳家乘無徵聞者孔傷濟濟嗣公今天子傅爰訪爰搜得上功簿如獲拱璧如還大弓奉告於祠天相予衷乃屬巨公爰輯爰次大書特書神畀予志乃刻貞瑉金薤靑瑤逺映宸奎上逼璇霄松栢丸丸奰■﹝負上﹝負負﹞下﹞矗矗蛟螭蜿蜿后土駭肅碑旣樹矣忽炳其靈有芝來生一本九莖數協陽爻狀若云朶孰幻之根孰名之蓏其色正黃毓秀中央其本紫兮載揚其芳守者走告觀者如堵謂此奇祥匪今斯古維王之功愈逺而明維公之孝彌久而貞芝生於房於漢中葉祝國之釐明明載牒芝見於庭有晉世臣兆家之昌孫子振振維王之功震於南土與國咸休盟在冊府維王之後世顯中朝如石如玄橫玉珥貂享祠巍巍王在中寢公子是承有苾其飲俎豆煌煌王降於堂公孫是將維食之香天顯相王河間之冑維本之固而末之茂天顯相王三岡之阡劍舄之傳維吉之延史臣作詩以頌厥美一章之榮百世之紀

野哭

野哭美吳孝子顧顥也

野哭者誰子伊氏維顧弗安於寢言思其父言升其堂言撫其牀音容無方乃築室於場匪言斯揚維以永傷維艸萋萋維木繄繄於今三年而身之痗兮而志弗餒兮日往於田號泣於天有鳥有■﹝犭員﹞亦子是憐維孝思則然孰吳之區而有斯士孰顧之宗而有斯子維士子兮家之紀兮裏之砥兮維士子兮亦孔之名維有司之稱維帝之旌

右野哭六章二章四句二章六句一章五句一章七句

篁墩文集卷六十一

●欽定四庫全書

篁墩文集卷六十二

﹝明﹞程敏政撰

○詩

詠史十四首

重華受堯禪揖讓何雍雍奉堯若考妣臣道盡始終夏王繼虞統心與重華同漢家逆操子亦欲希前蹤如何臣故主貶號山陽公

周公作周禮本以致太平後來講求者往往亂自生一悲新室簒再苦新法行善哉豫公語萬古當作程關雎與麟趾此化何時明

寄生根不牢蜾臝種還異當時浪自喜久逺安可計鄙哉文信侯蕞爾瑯琊吏坐令秦晉史半作他人帝厲階誰所啟剿滅固天意獨喜趙王孫世主沙漠地

霸王弒義帝漢祖誅元勲君臣道旣絕可得全其身平生固不同畢竟同一死不知垓下劍何似淮南矢

王陵在漢軍母伏劍於楚趙苞守漁陽母作鮮卑虜二子皆名臣忍獨遺其母忠孝有偏重賢者當自處我愛徐元直翩然別新主

大獄考巫蠱窮兵擊狂胡壯心一朝悔剛斷今古無輪臺詔西極望苑起後湖朝歌罔怪者社稷終爲墟

世祖中興主手拯三綱頹溫溫東海王廢棄同艸萊子房致園綺國本無驚猜乃知隆凖公決斷何雄哉鄧侯奉朝請嚴生歸釣臺髙光可並駕史論空喧豗

孔明討漢賊凜凜三代師廣廈旣已傾一木安可支想象鞠躬志慘淡風雲姿亦有王將軍舉義何孜孜伐陳奉孱主百折無回辭嗟哉古烈士萬世同一時

犍爲李孝子本是漢家人不受鄴中詔名節今古聞胡爲讓官表自稱僞朝臣我欲刪此語庶作無瑕珍客言且勿刪不見揚子云已受中散祿更上美新文

洸洸死後名赫赫生前功古來賢達士謙伐心靡同灑涕峴山頂沈碑襄水中惜哉羊與杜此念何匆匆

煬帝伐煬公親自提戈戟殷鑑尙不逺何況目所擊如何大業紀半是亡陳迹由來昏徳主先後同一失所惜貞觀君再發遼東役

太宗內巢婦不懼辰嬴恥後來聘充華聞諫卽能止昏昏復昭昭哲後固如此古云狂作聖斂袂觀唐史

趙氏有家法不戮士大夫秦濟兩宗王恨骨猶號呼親親旣如此朝野將何如飛愚社稷臣東澈周孔徒一朝恣碪斧不啻厖與豬宋人善粉飾此語良不誣

宏範北元帥世傑南將軍兩人本兄弟奉主各致身厓山■﹝風貝﹞風起頃刻生死分烈烈萬古忠矯矯一世勲我方編二史執筆揚其芬

雜詩二首

苦暑夜不寐起讀月令章乃知季夏後有土居中央下以開素景上以承朱陽寒暑相代謝天運固有常如何歷家算視此殊乖張謂是大火西柔金遇而藏三庚作三伏坐使元化戕試問剏者誰眇眇秦漢王恭惟大統歷賢者宜消詳

西域當晦時微月見西北元有耶律氏遂作庚午歷斯人非妄者乃是目所擊流沙與昧谷萬古地不易相傳無此語止謂哉生魄天道豈不常推移在異域何得起巫咸爲我究其迹

隠士五首

楚狂

天王不西狩列國多遊士楚狂獨何人長歌向夫子慷慨鳯徳衰當已胡弗已晏歲艸木蕃吾道亦云否岐山鳥不至吾已方自此

沮溺

辧士朝入境莫享祿萬鍾胡爲兩遺老墾此荒田中行行問津者日晚悲途窮邯鄲殺鳴犢頸血流殷紅臨河返車轡太息尼山翁

荷筱

丈人皓須眉以杖荷其筱不暇與客言耘此田間艸日暮遊客來雞黍聊結好膝前兩兒郎終歳足溫飽棲棲陳蔡間弦歌向誰道

晨門

石門何巍巍下有司晨者擊柝夜不堪隨分老田野中原多戰伐仁義若土苴棲遲復何爲所幸知者寡何意魯乘田終年走車馬

荷蕢

於於田舍翁行行荷其蕢過館聞磬聲知是客遊衛嗟此行路難莫道隠居昜彷徨野水側淺掲深則厲多少乘桴心終成半途廢

古詩二首

墻東馬纓蕊朝開夜還合墻西木槿花朝放夜已落化機有常運物性固難鑿胡乃萬物靈冥行苦不覺得失覺何有終身浪悲樂

新秋原野淨閒步西山麓山上有驍媒山下有麀鹿見之感物理不覺心煩促天生本同類何忍自魚肉弋人前致詞弋具未爲毒不見余耳交一旦成翻覆

乙酉歳瀛東別業雜興集古

獨在異鄕爲異客﹝王摩詰﹞十年蹤迹走紅塵﹝陳希夷﹞歸來池苑皆依舊﹝白樂天﹞萬紫千紅總是春﹝朱文公﹞

不妨遊子芰荷衣﹝杜工部﹞散髮行歌自采薇﹝秦系﹞洞裏幽花莫相笑﹝歐陽公﹞此心非是愛輕肥﹝張乖厓﹞

與客攜壺上翠微﹝杜牧之﹞暫時相賞莫相違﹝杜工部﹞白鷗自信無機事﹝趙子昂﹞見我猶穿曲岸飛﹝司馬公﹞

雞犬圖書共一船﹝杜牧之﹞傍花隨栁過前川﹝程明道﹞醉來睡著無人喚﹝杜荀鶴﹞只在蘆花淺水邊﹝司空曙﹞

春風疑不到天涯﹝歐陽公﹞且在芳尊戀物華﹝杜工部﹞謝卻海棠飛盡絮﹝朱淑眞﹞一年容易卽黃花﹝王荊公﹞

空林獨與白雲期﹝王摩詰﹞一任輕風拂面吹﹝朱文公﹞細數落花因坐久﹝王荊公﹞起來幽興有誰知﹝闕﹞

滿架薔薇一院香﹝髙千里﹞暫偸閒臥老僧房﹝闕﹞日長睡起無情思﹝楊誠齋﹞閒拂塵埃看畫墻﹝王仲至﹞

憩鄭州

鄭市猶如此揚鞭幾度過荒城臨曠野古廟控長河境勝爭先覩詩慳取次哦少年今老大感慨若爲多

宿資勝寺與王文玙進士夜談

載酒朝相過論心夜未中臥殘禪室冷談徹講堂空香篆銷輕縷燈花落小紅好懷攄不盡鐘起院墻東

奉送浣齋先生之喪至通州晚渡渾河嘴重宿安仲和家有懷士欽時成化丁亥四月一日也

曉隨軒蓋下通津舊館重來嘆此身千里關河丹旐逺十年賓主白頭新開尊見月猶前度倚柱看花及暮春腸斷夜來停棹晚白沙漁火照離人

四月五日微雨免朝與李太史世賢步出皇城門喜而有作

輕陰小雨夜連晨中使傳呼散紫宸天气薫蒸疑作暑風光回轉欲畱春班分輦道花迎佩仗出宮墻栁映人獨喜聯鑣歸去早六街消盡馬蹄塵

送黃欽都閫出守洮河岷三州

前歲平遼過海東今年分陜駐湟中三城斥堠提封逺千里蕃戎節制通開府欲施經濟策畱屯先上便宜功從來禦侮須才俊莫向沙場嘆轉篷

早朝

出門四顧人影滅柝聲尙響城南樓喜看明月在屋瓦無柰黒風吹布裘銀河斗柄澹欲沒禦沼浪花寒不流馬蹄且入待漏院五更供奉殿東頭

郭主事分司百步洪作雙堤以禦水患行者便之

百步洪連舊楚城分司誰是濟川英才驚夾岸雙虹起便覺行舟一棹輕霜入芙蓉秋漲落風回楊栁暮煙生何時醉倚黃樓月重聽王郎笛裏聲

有懷汪希大因其從子守貞南歸賦此奉柬

泥緘欲寄少雙魚爲托歸鴻問起居仗劍不來幹七貴艸玄應合繼諸儒京華夜短愁無夢故國春深樂有餘我欲家山結新社不知泉石近何如

尋梅徑爲許廷冕職方賦

老圃南通一徑回天寒初放隴頭梅野人竹外扶笻至地主花前載酒來短笛吹殘江戍角暗香飛度石城隈晚晴記得歸時路海月昏昏照古苔

八月二日與謝鳴治太史分獻文廟時大學士彭公主祭

鳴佩朝來下紫宸孔庭分獻屬詞臣尊崇聖道推當代追從元僚愧此身祀禮周旋終丙夕文星璀璨報丁辰同寅況是多才子聨轡趨朝夜向晨

病中

半生多病不禁秋才入西風已倦遊官組幾時忘世慮藥囊終日爲身謀旁人莫比相如渴蹇我元無宋玉愁獨有舊書緣未了一編時復置牀頭

九月十八日與李士敬登樓

小窓斜向厓山開有客閒憑亦快哉紫禁煙花從北繞太行秋色自西來掀髯欲作淩雲賦回首慚非跨鶴才月夜有期重過此共君攜手望三臺

送安成李君丞休寧縣﹝君致政宗伯先生之子予同年友侍禦廷璋之兄也﹞

雛鳯翩翩早應徵一官恩命羨初膺久知柏府難爲弟近喜松廳不負丞行處漸看春似錦離人何惜酒如澠故鄕有問京華事多病年來客茂陵

題小景雜畫

靑山一發海中央島霧昏昏拍岸黃過客不堪腸斷處尉佗城下水如湯

野梅開徧釣魚磯杖策歸來雪滿衣記得西湖山下過一雙靑鳥背人飛

緑樹蕭然蔭艸亭酒船安近蓼花汀分明一夜溪頭雨洗出春山數點靑

小亭斜枕石溪濆長夏空山艸木薫風雨忽來歸去晚櫓聲揺碎一川云

漁翁獨棹木蘭舟白艸江亭兩岸秋欵乃一聲天漠漠望中家在夕陽洲

岸艸微茫接逺天菇蒲深處有人煙夜來雨過灘聲急短棹誰家上水船

約同年諸君子遊梁園

年年冷落帝城春長恐花神解笑人明日梁園尋舊約不妨同踏軟紅塵

送汪孔達同知嘉定州﹝時餞行於月河寺北山晚翠樓上﹞

手持新牒佐明州州在川南最上流絕道盤云回樹杪怒江飛雨過城頭簿書永日渾閒事燈火良宵憶舊遊從此相望天萬里思君時上北山樓

家君南徵還次國門宿觀音僧捨予來迎遂憩聰上人所別賦此詩

路入招提燕尾分老僧迎拜話殷勤山門幸駐尙書馬禪榻須畱太史文玉帶髙情空弔古紫衣殊錫定超羣與君暫別還惆悵回首東城已暮云

送吳學士先生還安成

五朝供奉眼中稀又見投簪出禁闈曉日東城雙佩逺春風南浦一帆歸靑山佳處閒攜杖紫陌輕塵不上衣回首王城淸思在暮江空闊看雲飛

夜坐

鉤簾坐夜深月色涼可愛逺響忽驚心風動枯荷蓋

成化五年冬至日再與世賢太史陪祀西陵次亷伯恵詩韻

出土城

古長城下凍嵐深冰斷河隍雪滿林岐路忽分雙堠側諸陵遙出亂峯陰道傍逆旅應相認石上題名半可尋前度近臣今再往臨風徒切抱弓心

淸河道中

黃沙風起出茅深獨擁重裘過逺林野犬吠人來道左山翁畱客坐墻陰晴光漸向城頭轉好句還從馬上尋莫遣奚囊空獨往等閒孤負陸機心

發昌平抵齋所

一望橋山路轉深北風蕭颯撼空林明樓半出靑雲上輦道平分碧樹陰馬過山城晨未啟人歸公館夜相尋九龍池在前峯下何日來遊副賞心

謁西陵

玉磬聲殘漏已深西陵燈火透松林檐鈴陣陣傳風色寢樹重重結暮陰輦路銅駞空在望橋山珠舄杳難尋先皇誕日還鄰近惆悵君王此夜心

昌平城外曉行望劉諫議祠

直北峯巒紫翠深行人倚馬度平林海東霞气揚朝彩溪上風聲破午陰多病此回成潦倒舊遊何日事幽尋劉郎說有荒祠在慷慨當時射策心

沙河有作

前村籬落望中深一縷靑煙起隔林飲水馬嘶沙岸嘴避風人坐石橋陰好懷僅足成孤詠勝境何曽得重尋歸日定須招二子小堂呼酒一論心

與李賓之遊海云寺後園

偶過都城北來遊古磵濵微風淸細暑小雨浥輕塵忽起殊鄕念聊閒薄宦身何時重載酒同作看花人

堤上行人少同來酒半醺日光穿密樹雨意隠層雲客就蒼苔坐農將翠稻分塵纓如解濯剪取碧波紋

幽勝欣初得塵囂暫一忘新荷紛眾緑老樹挺孤芳眺逺登山徑臨淸憩野塘不知坐談久花露欲沾裳

夏夜有懷二弟

小院初過雨涼生白薴衣吟余風動發坐久月侵幃柰子紅猶淺荷盤綠漸肥物華空滿目江鴈故多違

送管河陳善僉事考績還張秋

刺豸盤云上錦袍三年持節有賢勞秋河曲堰連千里曉岸危檣列萬艘汶上野人知姓字齊東行旅識旌旄重來白簡增光采不負靑雲舊俊髦

送齊王傅翰林撿討張伯仁從徵荊襄

落落胸藏十萬兵襄樊已覺望中平雙璫夜出諸王館一劍晨趨大將營聖主便應休戰馬旁人敢復笑儒生不須負弩煩州縣夾道兒童識姓名

送孫舜卿學士先生致仕還杞

十四年來侍講筵承恩一旦許歸田官辭帝裏心終赤身拜親闈發尙玄松菊未荒陶令宅圖書重上米家船同鄕先達應無數勇退髙人說姓錢

題王秋官文玙所藏三朝制策

三葉才名動冕旒法曹能不墜箕裘錦囊畱得奎文在好貯齊云十丈樓

徐伯輔禦史承恩堂

裕後家聲久推封帝澤濃兒衣金刺豸官誥錦盤龍貯廟題新主懸眞易舊容堂名應不泯千載慶遭逢

送李廷珍行人出使占城

帝遣皇華使宣威向海東夜行占北斗曉發待西風鼉背番城近螭頭漢節通定知唐李揆淸譽播蠻中

挽金蕓窓﹝陸文量主事作志﹞

寂寞九原士風流萬石君霜凋南國蕙塵冷北窓蕓浙水移先業吳涇卜近墳從知秺侯裔不媿陸生文

送李士欽符臺冊封代府之作

冠佩紛紛聽曉雞又承天語下金閨仗前雨露隨龍節塞上風雲襯馬蹄傳詔百年誇盛典鳴鑣三月重分攜莫將逺役縈懷抱此日雲中罷鼓鼙

王孫策馬佩吳鉤千里薫風屬壯遊使府名髙周一介親藩禮絕漢諸侯黃花鎭北逢邊吏靑艸城東見驛樓遙想出關回首處夢魂長繞殿西頭

官花盤繡上朱衣傳道符臺出帝畿護節鼓隨邊月動辭家心逐塞雲飛韓侯戰處風煙冷漢帝行宮艸樹稀一路山川堪弔古馬蹄應帶錦囊歸

西涯十二詠爲李賓之太史賦

海子

十里城陰道西湖一派分秋晴沙岸尾時見白鷗羣

西涯閣

臨水起髙閣紅塵不相擾中有艸玄人時來看魚鳥

慈恩寺

積水池邊路祗園枕碧潯灘聲終夜響如聽海潮音

楊栁灣

人行古剎西斷堤如露肘隠隠釣魚灣靑簾暎疎栁

稻田

■﹝禾罷﹞稏若靑雲飛起雙白鷺小立問耕夫恐是江南路

菜園

雨後靑滿園野味亦可口時有鄰翁來攜筐剪春韭

桔橰亭

閒上桔橰亭潺潺聽水聲獨憐抱甕者空老漢陰城

蓮池

北渚秋風起紛紛緑映紅美人如不棄相約采芙蓉

西山

逺山如玉筍近山如翠苔池亭一拄笏爽气逼人來

鐘鼓樓

巍巍百尺樓上有司晨館不似山城頭寒更有長短

響閘

涓涓月橋下水流互吞吐淸夜往來人畏是潛蛟舞

飲馬池

訪君向北城我馬如渴虎溪女思得錢不辭提甕苦

吳橋張知縣瑞鳩圖

男耕女蠶民訟少曉起官衙見靑艸春風撥谷一兩聲何處飛來鵓鳩鳥口銜枯枝入檐楹朝經暮營如有情梁間作巢避風雨吏人往來還不驚吳橋城外多桑栁不肯棲身向林莽但欲依依傍使君徳政嘉符世稀有君不見野雉馴中牟之令終秉鈞和气從來多感召會看旌異下楓宸

挽張世璉舍人

去年君家會鄰曲芙蕖花紅池水緑今年君死藤束棺芙蕖花落池水寒明年花開對新主太息人生幾何許楚些招君君不來斜日虛堂淚如雨

保竹﹝盧郎中廷佐之祖號竹軒父號竹隠廷佐因號保竹且請吳人張廷瑞作圖求詠﹞

三世相傳愛此君淸風揺動暮江濆一時舊業今誰守雛鳯方空百鳥羣

遊宦京華覺歲侵江東舊竹可能尋千金買得吳人畫傳與兒孫繼此心

題莊子觀泉

已將飛蝶幻孤身卻玩流泉古磵濵可惜一回川上趣當時無分見郰人

送李賓之編修展墓還茶陵

王孫承詔尋松檟詞客臨岐贈栁枝天祿曉風聽漏處洞庭春水放船時紉蘭定著三閭賦看竹還過二女祠我亦懷鄕頻作夢不堪重寫送君詩

送南京鑄印局副使張懲兼致意乃父廷端

薫風流水緑楊橋一客承恩下九霄小篆極當宗伯選尺書曽赴信陵招筵開祖道晨釃酒舟入官河夜候潮老鳯相逢煩致語不應長系木蘭橈

簡汪汝溫

只耽佳句不憂貧旅食京華十二春艸檄才名驚蜀將看花丰采動燕人短檠夜榻悲雙鬢長劍秋城寄一身老大功名須到手銜杯休負菊花辰

出塞行

與羅璟明仲謝鐸鳴治李東陽賓之倪嶽舜咨焦芳孟陽同飲彭教敷五宅喜官軍將徵迆北而作丙戌十月

漢家將軍如虎貔﹝璟﹞鐵衣炯炯登肜墀﹝鐸﹞鞠躬再拜向天子﹝東陽﹞肘系金印盤雙螭﹝敏政﹞陰山之陰單於宅﹝嶽﹞名王渠帥相出沒﹝教﹞天誅一顧不可畱﹝芳﹞旌旗如雲戒明發﹝璟﹞袖中劍气吞長虹﹝鐸﹞指麾白日回蒼穹﹝東陽﹞偏師五路搗沙磧﹝敏政﹞鐵騎十萬屯雲中﹝嶽﹞皇威四馳掣驚電﹝教﹞膽落旄頭逐飛箭﹝芳﹞降車晝走穹廬王﹝璟﹞捷書夜報明光殿﹝鐸﹞君王有詔無窮追﹝東陽﹞凱歌散入邊城陴﹝敏政﹞滿決銀河洗兵馬﹝嶽﹞盡收土宇歸華夷﹝教﹞明廷告勒有尊惇﹝芳﹞巨筆如椽我當載﹝璟﹞酒酣擊節聊載歌﹝鐸﹞爲將軍歌出塞﹝東陽﹞

元夕燈詩十首應制

起火

活火翻成一縷煙暖風吹上碧雲邊須臾響作春雷起萬紫千紅獻帝前

牡丹

曽燒銀燭照紅妝貪睡花神夢正長髙臥不知身已幻碧紗籠裏度春光

金蓮

內前花炬刻金蓮徹送儒臣事漫傳此夕一枝光照夜顧因觀賞監當年

木香

煌煌火樹照金門不倩韓郎爲染根禦苑春光長不老好花開到木香盆

石竹

銀缸分出影參差旋點朱英上緑枝一夕自開還自謝化機誰謂有停時

玉簪

一種名花號玉簪冰容斜倚翠云衾誰知點綴春宵景盡把芳心變赤心

古老錢

字畫依稀古老錢火中埋沒幾團圓休言轉眼全無用買斷鰲峯不夜天

蝶戀花

鰲山花卉競春紅舞蝶時來趂暖風一霎不知何處在恍疑飛過漆園東

飛火

夜深燈火下蓬萊一片飛霞燭上臺簫鼓不驚仙漏永芙蓉芍藥滿山開

金菊

巨鰲峯下彩雲深誰遣秋容入上林始覺化工生意溥菊花新放滿枝金

與亨大懋衡二太史天瑞元益貫之三給事同遊神樂觀是日廉伯有約不至

城樓旗角蕩朝暉行入郊坰訪翠微塵淨石壇門閉早蘚封山徑客來稀栁陰閒系靑驄馬花气濃薫白薴衣南郭堤沙平似掌不妨身戴月明歸

城南策馬一經過眼底偏驚樂事多地主旋開桑落酒山童能唱竹枝歌翠雲宮殿聞玄鶴靑艸池塘見白鵝卻愛道人幽獨好幾時攜手入煙蘿

宿雨初晴曉出關偶然行樂便忘還碁聲互答聞松外詩韻分題寫竹間鰲背朶云瞻北闕馬頭殘照見西山故人何事紅塵裏不共知心半日閒

送楊朝用揮使受代還金陵

將軍才子重文韜楚楚登壇一鳯毛禁闕栁迎新試馬轅門花拂舊徵袍離亭曉日紅塵動歸路秋風白浪髙江上太平無戰伐不須重淬百金刀

送董尙矩編修省親還寧都

三載抽毫近禦屏一封優詔許歸寧親闈寵浥鈞天露文苑光回午夜星澤國離筵秋看劍河橋撾鼓晝揚鈴鄕人定識江都裔曽把天人對漢庭

題靑州先賢祠

靑州名迹半荒涼只有叢祠古道傍百代英魂隨水去一方遺澤共山長秋來廢苑甘棠老春到空階碧艸芳聞說西平賢太守懷人時見菊花觴

分得戲馬臺送李應禎舍人還江東

拔山壯士重瞳子一戰雎陽萬人死歸來戲馬築髙臺四顧憑陵劍光紫霜蹄騕褭空復多騅不逝兮將柰何芳艸千年臺下土西風一夕帳中歌王孫衣錦還江左楚樹靑靑系徵舸登髙把酒問興亡芒碭山頭日初墮苜蓿花殘春水生懷古匆匆不盡情回首荒基何處是淡煙疎栁隔彭城

中伏日西風大作三日晝寒太守李昂重建

暑气方全盛秋風忽大來庭柯雕翠色書案積黃埃病欲披新絮愁思撥舊醅遙知田舍子心事又成灰

壽潘貢士父

七袠行將近祈年趂晚菘稱觴來野老捧食拜溪童玄發經霜白酡顏暎酒紅名郎歸侍彩佳气滿吳中

夏月有懷

露坐南楹下東城夜未央上簾邀月影移席趂荷香病覺吟身瘦眠愁客夢長星河淨如練因爾嘆殊鄕

挽余鍾母﹝女爲崇王妃﹞

一夕諼花慘不開滿庭涼露鶴聲哀神姬約伴遊仙去帝子親書遣祭來古道悲風吹絳旐玄墻陰雨上靑苔倚廬人誦南陔處愁見當時玉鏡臺

樂丘八詠分得臥虹橋爲沈時暘主事乃翁賦

五湖東半落楓橋隠若晴虹破寂寥漫漫芙蓉難識路陰陰楊栁乍通潮分披野色尋幽慣倚徙江天入望遙想去樂丘應不逺過從時復見漁樵

病起

臥病經旬久開窓思有餘不知秋幾許黃葉滿庭除

中秋病中時與李士欽叔侄近別

西風能幾日此夜忽中秋宇宙淸如洗山河影欲流病身愁對酒羈思懶登樓遙想南歸者淒涼共一舟

云樂

孟子以父母俱存兄弟無故爲一樂僕實有之而不免於梁公望云之思杜子看云之憶因題其所居之室曰云樂

居官淹冀土全室住江關弟妹身如玉庭闈發未班晝眠思劍外晚眺近西山擾擾紅塵裏何時解綬還

篁墩文集卷六十二

●欽定四庫全書

篁墩文集卷六十三

﹝明﹞程敏政撰

○詩

古鏡行

何代靑銅沒深土野人得自漳河滸蘚花半蝕未經磨云是朱砂水銀古暗中忽有光射人歷年想過漢與秦背刻蛟螭雜鸞雀制樣不似菱花新良朋寄贈來千里坐客摩挲驚且喜共言舊物眞是奇拂拭還收錦囊裏千金有價遇爾難曉奩不許窺團團畱取他年奉明主坐使姦諛心膽寒

侯門怨

彰武伯女嫁爲保定侯夫人年十七而死侯每與客言及之淒然不勝客多爲挽章貽之予亦爲賦侯門怨一首泄侯之悲

綺窓日暮愁雲結寶鴨香銷紫檀屑美人一去不復還恨滿空林聽鶗鴂金盤蠟燭半成灰羅幌凝塵慘不開王孫夜夜愁多夢疑有芳魂落鏡臺捲簾忽見孤飛燕白日光陰疾如箭墳頭應長素馨花長對春風寄幽怨

題楊補之松檜圖

五松已受秦封辱六檜復被秦名污參天直幹尙如此二雛已滅隨煙蕪大夫僞號若芻狗處士雄心射牛鬥眼前便覺風雨來耳畔疑聞蟄龍吼良工此圖筆意精王孫一購千金輕恨無大手如子美爲賦成都古栢行

秦嘗封松爲五大夫至宋季有永嘉處士胡褎者憤秦檜之姦題其堂曰六檜蓋以六隠戮字也夫松檜昔人以比端人正士而爲二秦所污蔑甚久僕因淮人趙瑜家藏楊補之所繪圖輒爲下一轉語

六月五日雨後早朝偶然作

夜來一尺雨汨沒西家墻不知早已霽但覺天蒼涼獨行禦溝畔流水聲泱泱仰視河漢間星斗爛輝光好風吹薴衣毛髮森秋霜渺然鴟夷子扁舟泛江鄕又若萬里鴻淩厲靑雲翔人生貴適意此境安可常遙遙禁中鼓隠隠夜未央下馬一憩息旭日升東方

義軒遺誨編﹝修師古曽祖也﹞

莆中有髙人乃是太丘孫當其易簀時神气了不昏治命五十六懇懇皆名言宿艸經幾年手澤今尙存我時再拜觀長恨隔九原鄙哉鄴中子香履畱私恩亦有汴京相苦欲爲緇髠平生竟何如此道不復論掩卷三嘆息彷佛來生魂

齋居次韻世賞廷言

多才幾宿共齋誠玉署三回見月生紀盛又傳新得句懷人空讀舊題名幽花小埭春光淺古木回廊夜气淸只恐禦壇髙處冷寢幃通夕未忘情

立春南郊送駕次韻亨父

虎符淸曉發千牛黃道乘春出翠斿逺陋漢儀祠泰畤早聞周樂奏崇邱風回禮殿鈴聲雜月上行宮扇影稠共喜一宵陰色淨帝心元自與天遊

前日親郊看卜牛天門此夕駐龍斿齋居散吏瞻宸扆扈蹕才人識帝丘楓陛漏隨春日轉竹宮燈雜夜星稠禮成共喜沾周宴何必驚心數宦遊

迎駕次韻亨父

一聲淸蹕下郊壇閶闔齊開敞玉闌十二鑾鈴陳路馬三千犀甲擁材官壚煙散彩凝香霧扇影屯云護淺寒最是詞臣偏近輦龍顏春色有餘歡

次韻原博賓之舜咨鳴治賜宴聨句

一派鈞韶合內筵叨陪還廁玉堂仙虎賁隊擁戈三百鶴醞材髙斗十千鎬邑風雲春燕喜堯階簮紱曉蟬聨詞林四度沾嘉會鬢壓宮花憶少年

曉殿晴光覆四筵坐中人是謫來仙鑾回閣道旌幢半騎列句陳甲冑千棫朴願歌周代雅柏梁誰續漢庭聨龍顏共喜春先上旰食憂勤記往年

衮衣親押慶成筵步輦乘春下集仙尙食緩傳杯數九教坊爭出舞羣千晴薫禦纛虹光動花覆宮袍獸錦聨席上忽看云絢彩從龍佳气入新年

黃幄中分列禦筵捧觴新曲度遊仙漏聲書下銅龍五仗影春回玉馬千白雪調煩詞客和紅雲班許近臣聨不知泰嶽登壇處石檢重封是幾年

題畫

黃鳥飛飛綠樹低望中疑是上林西君王不受珍禽獻一任空山自在啼

送李立之太常先生再赴南京

南國舊衣冠重遊興未闌文章周柱史禮樂漢祠官臺閣掄材久郊亭話別難直應行色好梅柳徧江幹

又送容臺去分司識故宮一尊畱夕照雙佩下春空地迥燕山隔冰消潞水通臨風思無限雲起暮江東

與廉伯世賢同至月河寺﹝因餞懋衡天瑞連日至此﹞

秋風吹雨淨飛埃十日東城兩度來繞院綠陰畱客住一亭紅艷對僧開芙蓉磵側觀瀾去苜蓿園西問稼回有約明朝更攜手望云同上雨花臺

過觀音寺和壁上舊日畱題

勝地曽容半榻分當時不厭往來勤風塵尙識門前路歲月驚看壁上文舊屋雕梁空燕壘古原靑艸見羊羣西風不盡登樓興宦況蕭然薄似云

元日壽董都督

旌節初離海上營喜從元日慶長生函關气逐東風到壘壁星連北斗明射虎不憂雙臂弱據鞍寧許一身輕侯門最得春光早滿進椒花酒數行

分得荷蕩香風爲周民表評事賦先塋十景

一川云錦爲誰栽香觸繁陰掃不開依約似隨菱唱散飄揚還近藕船來靑房雨歇遊魚上翠葆風回宿鷺猜極目感慈山下路水花空對夕陽臺

題倪雲林小景

平生最愛雲林子雅澹髙情非畫史偶然落筆自可人不藉丹靑布生紙石田茅屋誰所營疎篁老木揺春聲輕綃半幅不盈咫十里溪山無限情臨風恍在西湖裏只欠雙橈蕩湖水晚潮初落少人行菱唱依稀月中起雲林老去今幾年風物蕭蕭似眼前焚香閉閣無塵事願借山堂一榻眠

黃鶴山樵山水爲楊考功宗器題

黃鶴山樵已仙去風采惟畱畫中趣幾回把玩欲招呼海闊天髙不知處但見一亭臨大河逺峯對面如靑螺孤洲水花晚色淨疎林落葉秋聲多少年我憶遊江漢好山最喜推篷看邇來寄足塵海中夢魂長到黃蘆岸考功家近七閩山雅懷亦似水雲閒題詩不盡蒓鱸興何日相期解綬還

偶作寄王用賓太守

侯門不肻禮儒生年少元戎更不情此際賀蘭山下路西風落日檻車行

偶成

丁香枝上葉初繁漸覺疎陰過短垣睡起不知初日午畫簾風動雀聲喧

送克儉克寛弟省覲南京

江流不盡弟兄情此日那堪送汝行一片離魂收不住夜來先到石頭城

二月城南艸似煙二郎齊上木蘭船江行記取雲飛處正是愁人白晝眠

楊栁靑靑葉尙稀贈行空有淚沾衣他時何處添離恨水國秋風一鴈飛

寧國蔣氏山居四景

竹屋書巢

艸玄何處結檐楹一塢深深竹數莖子夜天風來谷口吾伊聲雜翠鸞聲

梅溪釣艇

雙槳悠悠出岸沙釣魚人住水西涯隔溪殘雪春猶淺時見寒梅一樹花

丹厓錯薪

紅葉紛紛蔽艸萊不辭提斧斵蒼苔斷厓斜日無人到時聽樵歌出磵來

緑野腴田

茅屋山頭布谷鳴老人忙起課農耕不知門外春多少稻穎靑靑一望平

苦熱與汪汝溫露坐樹下悵然有懷

赤日行天中歘若飛火輪炎光一回薄勃勃來蒸人山云慘不興池水枯無津花枝半憮悴物色多酸辛羈懷苦不釋柰此朱明辰虛堂敞前楹夐寂無四鄰古槐蔭庭除掃地鋪藤茵冷然生細爽拂拂淸我神絲桐一揮手岸此華陽巾玄蟬起長號微風動靑蘋世鞅少息肩忽憶江之濵園池旣瀟灑竹樹淸無塵念我羣從友欣然奉雙親整冠自嘆息悲哉遊子身

東風解凍應制

去歲都城三尺雪禦水潺潺凍全結半夜春從地底回一片菱花暖初裂春風著水水不知縠紋澹澹挼淸漪退朝閒步石橋上流澌半入昆明池黃栁垂絲拂東岸蕩潏波心影淩亂靑陽杲杲射圓沙幾簇魚苖聚還散太乙東皇隨斗行韶華拍塞皆春聲臨流攬勝心獨喜物色向人如有情天潢固是得春早坐想八方春更好航海番人入貢來萬里川光淨於掃

春山雪霽應制

東風夜掃肜雲散坐見西山倚晴漢旭日昭回萬玉林芙蓉百二光淩亂韶華卻在璚島中玉泉水來如白虹野人行愛艸木潤飛鳥下顧川原空乘春騁望登髙閣春意山容兩回薄天開圖畫繞都城共喜年初得嘉樂太平有象樂未央不用大搜開獵場鳯池舊重郢人曲陽春白雪成新章極目崔嵬動遐想山下游車護來往滿前物色總宜人細麥靑靑更堪賞

癸巳日長至與世賢太史陪祀山陵往反得律詩十首

沙河道中用廉伯贈行韻

冷吹摶沙沒艸萊日髙陰色未全開人穿敗葉林中去路指荒城盡處回旅捨晨炊供熟黍譙樓晚角弄殘梅五年不識風塵苦兩度叨陪李賀來

宿昌平再用前韻

暫停饑馬啄荒萊寒入重衾手倦開殘雪夜驚雙磵合鮮飆晨送一陽回前村野色催行李何處歌聲調落梅明發園陵天尺五溪山應識我重來

度東山嶺

石橋駐馬問田翁一塢深深隔樹東帝子閣前沙似粟野神祠下路如弓疎松古磵風微動細艸陰厓雪半融回望紅塵才數里不知身在亂山中

用世賢韻

東山嶺上凍雲重落木寒山有虎蹤薄宦徵行非漢使老農歌頌似堯封沙痕曳白縈枯葦日腳垂紅透曲松短策羸驂驅不進濫騎安得馬如龍

齋所用世賢韻

齋居門對此山幽且拂枯枰角兩籌百里風塵勞法從四陵雲气想宸遊官奴識路行篝火客子淩寒坐擁裯不盡往來分榻意遣情時藉管城侯

再用廉伯韻

旋擁山鑪爇斷萊疎欞正對土牀開女墻月上催詩就寢樹風殘約夢回雪後獘衾寒似鐵病來吟骨瘦於梅空山露下人蹤滅忽聽鈴聲枕畔來

謁陵用東山嶺詩韻

十年如夢漆園翁兩度西陵更向東先帝未歸黃澤馬小臣徒抱鼎湖弓明樓霧气寒初散禦沼冰花暖欲融想得宸遊應戀此靈輿來下月明中

再用廉伯韻

野樵誰敢斵蒿萊翠栢陰中兆域開鵷序衣冠晨拜舞龍宮星斗夜昭回宣章道士聲如鶴守影中人發似梅禮罷不須燈火伴聨鑣乘月下山來

土城懷古再用世賢韻

廢堞荒涼水色幽昔人曽此夜傳籌西風不見龍鸞過斜日空餘鹿豕遊行旅似聞吹曉角直更誰復抱寒裯興亡總逐浮塵散輸卻靑山一醉侯

入城與世賢別仍用其韻

曉過荒城望九重馬蹄偏識舊行蹤河山沃野圍京界煙火連村別縣封露气漸消雙鳯闕日華先上萬年松城門暫與君相別還約聨珂覲六龍

挽西安王太守

太守王公家太行埋玉𨿽久聲瑯瑯我觀東海筆循吏生色澹沲如登堂公初作官不擇祿海上二州成善俗後來坐治海丰城百姓至今猶聚哭西安大郡稱關中賢守只云王海丰當時去思耿未已棠陰白艸悲秋虫人言仕學皆前定陰功不似公家盛三世相傳五馬符前有金華後安慶安慶髙文如乃公不久報政蓬萊宮璽書錦袍還舊物墟裏一日生春風我憶王公渺何處遺澤不隨漳水去觀風使者問先賢認取庭前古槐樹

題陳憲章梅花

燕南雪花大如掌點綴枯槎夜深響悵然忽思羌笛聲父守金華子守安慶卷首有張東海題恨不西湖撥雙槳趙君喜走江南村曉持寫眞來扣門小堂虛白凜相對便覺生意回孤根朔風飄蕭天色冷的是當時湖上景摩挲欲掃樹間苔舒捲愁翻月中影君家仙子眞風流一醉曽賖紫綺裘羅浮山下作春夢素娥執手增離憂聞君跨馬山陽去驛路還應得奇遇逢人寄取折枝來莫忘西齋賦詩處

京師大雪三日未已予時獨坐槎山小處意殊灑然適趙中美將歸淮南以陳憲章梅花求題因走筆賦長詩一首詩尾引趙師雄夢梅事蓋以著梅爲君家物耳

甲午六月二十二日聞四龍掛空中大雨

迅雷殷殷聲動地一陣靈風送陰气忽見四龍垂半空頭角猶在烏雲中三龍蜿蜒只揺尾一龍爪欲翻海水須臾分向東西行大雨颯颯如盆傾奇觀最是神龍變臥病空牀不相見坐聞客語心茫然葉公之圖人浪傳

盆池蓮盛開

盆池荷葉似人長菡萏開成品字妝無柰一春離思苦賞心空負碧筩香

夏月坐柰子樹下

散發蕭然坐月中庭柯移影上簾籠棲禽何事驚飛起熟果因風墜軟紅

寄坦侄

一從相別潞河頭回首風光已暮秋知汝近來應念我等閒誰伴竹林遊

月夜小飲李符臺家

綠槐庭下動秋風艸酌相看一笑同久坐不知更漏永月輪飛上屋山東

桃源圖詩

建寧邑令汪文煥旣卒其子良佐奉葬縣之桃源且繪爲圖以致哀慕之意予感其事爲集古詩一章並以勉其孫之爲諸生者冬靑之木鬱蔥蔥﹝楊廉夫﹞日落水流西復東﹝杜牧之﹞歲歲年年人不同﹝劉希夷﹞桃花依舊笑春風﹝崔護﹞百年廢興增嘆嘅﹝張文潛﹞落紅萬點愁如海﹝秦少遊﹞今年花勝去年紅﹝歐陽公﹞明年花開復誰在﹝劉希夷﹞可惜落花君莫掃﹝岑參﹞孤芳轉盼同衰艸﹝秦少遊﹞對此如何不淚垂﹝白樂天﹞十年花送佳人老﹝蘇東坡﹞志士幽人莫怨嗟﹝杜工部﹞看到子孫能幾家﹝杜牧之﹞寸根千里不易到﹝蘇東坡﹞畱種河陽一縣花﹝瞿宗吉﹞

挽丘時雍太守父暉庵先生

家住番水上從軍向遼陽代父逺行役日寓刁鬥傍時陳俎豆容絕學驚殊方坐令先軫徒摳衣進中堂歸來迫遲莫喜有名家郎封君謝恩寵居然事冠裳春陽澹暉暉顏色忽已藏人生首丘願浪蹤安可常偉哉全歸子宿艸今蒼涼我欲奠雞絮渺渺川途長

夏至日雨病中喜二弟來自南京

亢陽苦作厲人物皆昏如玆辰一陰生況與甘霖俱燔焰忽已掃淸气回堪輿我方病炎熱展轉無寧居得此若新濯灑灑心情舒依約小牀潤點射明窓虛況我同胞子千里來寧予鴈行夜聨榻咫尺庭中隅瑯瑯語頗聞喜今到吾廬伏枕聽檐滴漏下二鼓余蘇韋有故事莫惜花箋書

臥病

半生多病裏天不庇窮儒藥有尋方苦錢無賣俸余暗消閒歲月久廢舊時書卻幸身長在愁懷且破除

半生多病裏天不庇窮儒兩句是骨子藥有尋方苦一句貼多病字錢無賣俸餘一句貼窮字暗消閒歲月一句貼半生字久廢舊時書一句貼儒字卻幸身長在愁懷且破除兩句又以見天終庇之之意而用以自喜慰也大抵作詩不可全拘此律亦不可不存此意若全不相照應如散沙相似亦何足爲詩因吾弟初學此故一言之然予作實淺陋不足師也

病中不寐簡仲弟

病中愁不寐起坐聽傳籌揀藥求新效敲棊想舊遊月明窓向曉雨過簟生秋獨喜王孫艸池塘綠似油

病中喜雨簡季弟

病中身貯火夜覺雨鳴階厲气潛收障淸風細入懷池翻疑倒海檐瀑似飛厓咫尺齋居子欹牀有句諧

聞南都新開池館之勝漫摘坦侄二屬對成詩二章

一川新綠板橋通更起盆亭著鏡中杜曲兒孫供酒醆謝家兄弟走詩筩艸鞵半濕莎庭露蒲扇輕回竹埭風勝日無因陪勝賞只憑春夢到江東

別業新開水竹居遊塵全不到庭除楝花臺榭聞幽鳥荻艸盆池種小魚翁醉不勞方竹引客吟多借古藤書何時罷直金華省日日江頭奉板輿

送同年友張天瑞之陜西參議

瀛洲同會舊諸生分省西秦重此行河上未收胡地馬關中猶駐漢家兵窮秋轉餉多民隠聖代旬宣屬老成不負平生憂國志按圖先問受降城

西防之策凡三變初據河北以守受降城而胡馬不敢南牧後捨之而守東勝矣守東勝已失三面之險然黃河形勢猶與敵共今捨之而守延綏矣夫延綏無險可恃故敵得全據大河以南臨關陜譬如猛虎蹲於人之戶外其有能安寢以爲宴然無事者非狂卽愚也凡出守西土者僕未嘗不以是告之而況同年交好如天瑞者能不致愛助之意乎轉餉頻興民力竭矣天瑞尙勿以腰金爲榮而以爲懼成化癸巳七月朢新安程敏政識

送陸司冦先生致仕還四明

先生韋布到公卿更向淸時取令名兩鬢曉霜辭魏闕一帆春雨下鄞城耆英自合當人望勲業都畱與世評歸去不愁朋輩少鑑湖煙水足鷗盟

杖履相從不厭頻通家惟我最情親雙蓮約賦池中瑞一果親頒席上珍喜簉鵷行隨步武忍從鯨海送歸人臨岐忽記當時事轉眼風光十二春

天順中先生與家君同僚壬午之夏走家蓮開並蒂先生約同官者賦詩以爲走中舉之兆明年刑部後圃諸果樹盡一春無著花者獨蘋■﹝艸娑﹞樹結一果其大如杯先生復折簡來饋以爲走登科之兆其後皆如先生言今先生歸矣謹著之詩中志不敢忘也

立秋日雨

涼風颯然至疎簾覺秋生炎熇一揮掃蟋蟀階下鳴玄發能幾時寒暑相代更感之臥復起彷徨步前楹微風動衣袂肅肅天宇淸帝鄕豈不好親捨難爲情反坐念歸計躑躅東方明

秋日病中

我本山澤臞不柰塵事擾趨朝與儤直長時失昏曉況此疾侵尋藥裹詎能了頹然臥一榻頗似安巢鳥衷腸雜云亂苦恨知者少推窓一延竚黃葉墜林杪寒蟬固切切砧韻亦裊裊羈懷苦難釋所思在江表何時促歸裝天長塞鴻杳

臥病七旬方起試筆作字適世賢有詩見慰依韻奉酬

獨臥空房思有餘茂陵憔悴舊相如病來自覺逢迎倦客至從嗔禮法疎風約黃塵凝硯沼雨催靑艸上街除讀君詩罷還成句棗筆藤箋試手初

病中夜試新茶簡二弟戲用建除體

建溪新茗如環鉤土人食之除百憂呼童滿注雪乳腳使我坐失平生愁朝來定與兩難弟執手共瀹靑甆甌腹槁已破五千卷舉身恨不登危樓玉川成仙幾百載淸气渺渺散不收典衣開懷只沽酒閉門卻笑長安遊

送江淮衛知事沈徳

沈君家住錢塘縣自小從師學書劍一朝隨牒上京師總詫靑油幕中彥此時正伐西南夷尙書帳前多虎貔君來跨馬作從事不怕羽檄如星馳凱旋北闕方行賞元戎再入東西廣載筆先須揀俊才屬櫜又復辭天仗朅來元戎罷逺徵卻總江淮漕運兵轅門案牘分曹署巨艦旌旄作隊行君在軍中不貪利學取漢朝淸白吏主人喜是平江孫佐史還推隠侯裔手提長鋏漫空彈一榻恆依大將壇半生飽識從軍樂八品甘爲寄祿官莫惜靑衫畱滯久老大功名須到手殷勤我是尙書郎送別旗亭重回首

題牛次人韻

已銷金甲事春濃無復全齊火戰功惟有牧兒相伴在一山桃樹半溪風

題小景畫

亂石溪聲到處聞疎林山色望中分幽人已逐移文去閒卻茅亭一段云

題梅送朱伯承都運赴兩浙

不須持酒酹花神此去西湖正及春一樹官梅應待久知君才是作羮人

恩壽堂壽張給事本謙乃尊教授致政先生夫婦受封

可是名門積至諴雙親偕老向雲巖庭前椿樹堅持久堂北萱花迥出凡振鐸淸風傳矩度采蘋髙韻協英咸階除脫穎蘭初茁窓下抽榮艸不芟驥子入官靑瑣禁龍章遙拜紫泥緘碧閨煥錫安人號錦軸新題給事銜綽楔下臨涪水秀華堂髙對蜀峯巉瓊漿獻壽稱金斝彩幣將誠出寶函南現老人朝馭鶴西來王母夜乘麙檐頭送喜蛛絲巧檣半畱人燕語喃一日恩光浮院宇四時佳气動松杉仙家宴好圖中繪頌客文宜石上劖況是夕郎歸慶處薫風雨露滿徵帆

長至後二日山陵陪祀回適有詔修宋元二史綱目不肖濫預率爾賦此

曉別園陵入覲來編摩誰意及凡材鵷班未放天墀散鳯勅先從史院開朱墨兩函藏祕省是非千古在靈臺叨陪敢繼春秋筆予奪還應取聖裁

成化癸巳臘月十日予生蓋三十年矣適有史事不克歸省悵然有懷謹步韻家君守壽詩一章錄似克儉克寛二弟

漸愁華發鏡中生三十年來數賤庚未拂朝衣慚戲彩每沾宮醞想遺羮傳聲自願如春好守訓何妨似水淸忽記夜深蕓閣夢渡江稱壽最分明

戲彩遺羮皆思親事然彩與朝衣相應羮與宮醞相應方不偏枯崔元馭雲兒子遊宦有人云貧乏不能存此是好消息若貲貨充溢乃是惡消息此好字之本也魏武帝問胡威曰卿與父孰淸威對曰臣父淸惟恐人知臣淸惟恐人不知此淸字之本也大抵作詩不可艸艸觀者亦然因管城子便聊與吾弟一言之

送趙良輔南遊

冬雨三日泥不幹一夜朔風吹苦寒壯遊喜君正年少何懼悠悠行路難城隅木葉已盡脫曉鐘滿地催徵鞍丈夫出門卽萬里對酒不用歌悲歡君之兩姊各逺適三衢白下長眉攢天淮去住忽相見一笑頓使羈懷寛江南勝處亦可賞吳山楚水多奇觀人生浪迹且行樂長劍臨風時一彈歸來定是來年事三月春城花未殘白下之郎予季弟煩君致語多加餐近來聞說已勝我文辭筆下驅波瀾蹇予苦被塵鞅縳十度見月空團團送君不盡逺遊興悔作東頭供奉官

新居夏夜

雨餘風起月如霜白薴衣輕怯晚涼夜半呼童移席過小樓檐下設胡牀

偶成

細竹編籬護老槎石盆新水淨無沙繁枝嫩葉靑如剪時見荼■﹝艸縻﹞放一花

挽朱維吉

一臥幽軒夢不回獨遺寒月照疎梅夜深風露蕭蕭下恐有吟魂跨鶴來

盤石山前土一抔幾株喬木帶寒流明明孝義題碑碣莫爲時名弔奕秋

送廉伯陪祀山陵

奉祀仙陵第幾畨又隨香帛薦中元馬穿碧樹知神路人立靑峯見寢園佩影夜聨東壁序鈴聲秋動北辰垣歸途正及西城近黍稷屯云徧野原

送曲阜孔知縣

奉檄初登子賤臺素王家世不凡材詩書魯壁新弦誦井牧尼山舊艸萊簾幕晝垂公署散盤盂春薦享堂開暇時還約賢宗子共掃奎文石上苔

送克儉克寛二弟南歸

執手蕭然驛路隅西風黃葉滿徵車來分姜被情無限去著萊衣樂有餘丹穴暫棲垂翅鳯滄溟終起化龍魚少年一第元非幸努力平生萬卷書

武昌太守行送秦廷韶考最南還

巍巍武昌城屹立江漢隅中有太守専城居太守北來江水寒正直不憂行路難太守南歸春已老一道歡聲動魚鳥武昌城中官長多能事不受相撝訶終歲足魚米父老歌逶迆人言太守能賦詩太守不似元微之江城坐治已閒暇一篇往往傳京師古來儒吏亦何有今見風流武昌守相逢一別會何時目送飛鴻過樊口

題宗人愈大上捨所藏白描風荷圖

鏡湖水光如匹練一霎回風舞團扇馮夷乍起水晶宮仙子齊勻鏡中面淩波徙倚欲傾城澤荇渚蒲如有情素菂揺香白鷺下靑房墮影遊魚驚落手湘云半舒捲晚色亭亭淨於剪五侯池館春闌珊恥共鉛華斗深淺

浙江參議盧君雍葬其父愛竹君於櫪山廬於墓左產芝十二莖其壻編修倪君嶽求予詩

老人開軒舊愛竹令子廬墓新生芝歲寒節操凜未巳三春和气鍾於斯土屋深深櫪山底十二天然朶云蕋孤絕難同眾艸芳色映薇花照江水回望謝庭花滿煙兒孫玉立如芝妍古人孝感非浪語至性由來天所憐

讀宋史

太祖

黃袍那得便加身禪詔由來宿構新地下董狐招不起誰將心事許三臣

亂離初見武功成掌上河東未足平開寶八年歸正統至公書法愛徐生

太宗

野錄山僧本好奇是誰刪潤轉生疑由來授受分明處涑水先生卻備知

金匱盟寒固可哀何緣推出殺心來斧聲燭影都無謂勝國諸公有史才

成化甲午冬十二月二十一日祈雪齋居適吳興沈用賓寓宿公署分韻得西字

寓公淸致本苕溪借榻三回聽曉雞出韻令嚴詩律險彈碁人倦子聲低淸齋坐合金蘭契法從班聨玉筍齊雅集又成新故事獨憐才愧庾安西

借前韻求用賓作晴洲小景

十年相見掖垣西聨句無才續鬭雞捲裏法書多魏晉圖中山色似靑齊莎庭驚鶴霜初下茗碗畱人月易低肻與家林揮健筆不辭新絹買鵝溪

齋居喜雪聨句

夜寒集疎霰﹝釴﹞歲暮呈嘉祥天心重昭格﹝簡﹞民事期丰穰齋誠達宵旰﹝嶽﹞祀出排緇黃同袍此共宿﹝敏政﹞旅夕能相忘憑檐俯輕揚﹝釴﹞引燭驚微光嚴城漏聲寂﹝簡﹞小閣鑪煙翔簌簌墮庭戺﹝嶽﹞霏霏闖堂皇﹝敏政﹞縈空轉飄撇亞風隨低昂﹝嶽﹞乍翻燕山席陡溢韓軍囊﹝簡﹞剪裁謝新巧﹝嶽﹞塗抹羞妍妝﹝敏政﹞同出聨祖禰分飛忽參商蠶繅散績室舞袂投東房﹝釴﹞輝增■﹝敝上毛下﹞衣淨爽激鑾鈴鏘長河飫堅腹﹝敏政﹞斷嶺橫截肪隉穽夷險一﹝釴﹞羃野東西相﹝簡﹞雅棲驚欹仄鳥篆余偏傍﹝敏政﹞疎影落髙樹﹝簡﹞淸威折幽篁﹝嶽﹞雀困余粒絕兔窮數罝張委徑沒樵屐回洲膠漁航﹝傑﹞望失逺山色﹝嶽﹞坐想千林芳﹝敏政﹞先春奪造化異境開鴻荒潛陽地中復﹝簡﹞宿沴物外藏餘孽息蝥螣庶徵宜粢粱﹝嶽﹞樓居足酣眺市臥憐饑僵窓虛气逾肅﹝敏政﹞景絕詩能當﹝釴﹞雲英幻無蒂﹝敏政﹞水種空傳香﹝釴﹞槎通漢渚近﹝簡﹞賦擅梁園長﹝嶽﹞關戍肌欲皴田畯樂未央﹝簡﹞沛澤浹穹壤至治歸明良﹝嶽﹞竹宮怡聖情詞垣紀篇章﹝釴﹞邈哉繼云漢﹝簡﹞大慶垂無疆﹝敏政﹞

成化丙申歲臘月十日倪侍讀舜咨程侍講克勤陸修撰鼎儀陸編修廉伯同以禱雪致齋於翰林之東署是夜雪大作遂用歐公禁體故事相與鬮韻聨句以志喜鉤奇競勝達旦弗能休時所得尙富澄汰僅存此次晚出以見示復分二韻俾予竄入之且志於後云李傑世賢書

焚香聨句

齋夜對鑪詠玆謀出於僉﹝泰﹞旃檀爇幽眇棐幾增芳嚴﹝釴﹞瑰材藉珍重烈勢防太炎﹝簡﹞逺聞覺逾勝黙叩如有占﹝傑﹞片雲陡驚散一星歘疑■﹝火替﹞﹝嶽﹞口浥曹溪流耳割昆侖尖﹝敏政﹞氤氳燭映屏縹緲風回幨﹝泰﹞■﹝土幻﹞深隠金粟火褪委紅鹽﹝釴﹞蕓憐書蠧辟麝恐庭花嫌﹝簡﹞當窓噴寶鴨隔研縈銅蟾﹝傑﹞畹蘭格調絕閣梅風味添﹝嶽﹞情通一瓣夐劑許百和兼﹝敏政﹞循牀襲靑綾拂捲凝湘縑﹝泰﹞輸情已繩直遜意仍蛟潛﹝釴﹞咀華厭雞舌采沬嬰龍髯﹝簡﹞籠煙袖雙握撥地匕屢拈﹝傑﹞气合愜俱化心耽懼非廉﹝嶽﹞繼美薦奇印畱芳下重簾﹝敏政﹞甲暖螺蛻腥班銷鷓歸燖﹝泰﹞寧爲羃廣展不作吹輕纎﹝釴﹞春原得孤嗔曉殿思遙瞻﹝簡﹞透隙忽已駚入虛澹相淹﹝傑﹞升騰各登鼎瑣碎或在奩﹝嶽﹞妙遣葷穢屏馨達神明忺﹝敏政﹞終陪畫省直不受歌塵黏﹝泰﹞薄溫變寒室長力窮宵籖﹝釴﹞靜喜日照席深宜私覆檐﹝簡﹞非同火山熾何憂木天黔﹝傑﹞吟鼻詎堪擁徳芬方共厭﹝嶽﹞燕寂未經宿呼童惜余甜﹝敏政﹞

成化丁酉正月八日齋居焚香淸寂之際相與書三十韻次第拈押以遣夜懷旣成俾予各錄一通時與者六人太倉張亨父陸鼎儀毗陵陸廉伯海虞李世賢新安程克勤云錢塘倪嶽舜咨題

篁墩文集卷六十三

●欽定四庫全書

篁墩文集卷六十四

﹝明﹞程敏政撰

○詩

遊月河寺次韻顧光祿﹝時送張廷璽郎中還南京﹞

空門坐隔河風栁扇微和曉色城頭盡春聲水上多過墻燕市酒倚席渭城歌不盡遊人興詩慳可柰何

一徑曲通河經春土脈和破籬編葦密老圃種花多惠逺還能笑昌黎不解歌題名人半老莫更問誰何

挽金陵倪處士侍郎謙之族人李太常作志

家住修文巷俄然夢不醒譜通宗伯系冢勒太常銘猗頓千金產童烏一卷經不堪人墮淚擇葬近新亭

鏡中偶見白須

曉起掀髯笑不梳鏡中霜到一莖初他鄕轉覺官無用半世空驚病有餘閒處欲尋支遁語老來思共阿咸居平安獨喜南鴻便一月常收兩度書

成化乙未廷試受卷紀事有作時年三十

大廷多士若云屯入對從容感至尊新雨過城開曉霽好風吹栁散春溫尙方絡繹來珍饌中使催呼鎖禁門回首十年如夢裏傳臚當日愧蒙恩

文華淸禁接詞林閱卷親勞法駕臨黃紙墨痕春淡淡紫垣鐘漏午沈沈風雲此日開文運忠孝何人契主心今夜禮曹還賜燭早隨冠冕聽綸音

壽靈臺郎吳英母九十

暖風開燕敞云屏慈壽從今數百齡盤誥紫鸞恩浩蕩傳書靑鳥意叮嚀北堂秀發宜男艸南極光躔婺女星莫對絳人提甲子五官聲價重堯庭

夜夢家君曉起得家書時家君已得請還鄕

夢接庭闈語未闌曉來南鴈寄書還平安字抵千金價晚節功成九仞山竊祿尙堪供薄養逺遊何日奉尊顏遙知兩弟稱觴處彩服應畱一副閒

瓊島春云應制

五色氤氳曉未開一春長遶玉峯來成祥頃刻非無意行雨分明是有才禦气逺通花蕚殿靈根偏護栢梁臺望中忽感從龍念恐有遺賢在艸萊

季弟克寛來京師適當端午西湖南海之蓮尙未有花而予家盆池特出二萼化工之巧有若爲予兩人者設耳克寛南行有期輒用開燕以酬花因思予在西城時此花亦於五月盛開司冦陸公輩各賦一詩以爲予中舉之徵其後果然今十四年矣故詩及之

誰家端午看芙蕖蝸捨風光似有餘苒苒紅苞初半拆田田靑傘未全舒酒籌暗合愁新別詩讖先徵憶舊居莫忘弟兄攜手處一簾花雨濕徵裾

次韻羅明仲太史中元謁陵僕三度謁陵皆以冬至又兩與李世賢太史行

陪祀頻煩下紫淸冒寒長記舊經行風生古堠驚鴉宿月滿荒城聽馬鳴花鳥送君今日路溪山回首來年情道傍老壁題詩處定有居人說李程

送戶部吳廷憲主事赴廣西提學僉事得文字

泛泛濯錦江產材多好文就中吳季子壯歲迥不羣久簉司徒班薦書新上聞朝廷重興學簡命恩禮勤乘驄過梅嶺持節開江氛念子掌邦教此職固所欣都門時雨晴岐路東西分嶠外豈無士成之在陶薫時名愧葩藻實學須典墳典墳首羣行古聖非徒云行行志方健寧肯上負君三歲諒有期遲子來策勲

送袁士鎣太守考績還淮安得童字

淮陽今大府南北舟車通上官絡繹至臥治將無功使君東南來瘦馬從一童績成奏天子出門歲將窮君本法曹郎皎皎白煉銅坐令郡訟稀風化千里同勸君一巵酒美政貴保終不見古循吏名與長淮東

洞黃詞懷黃尙斌先生﹝職方彥俊之父文選孔昭之祖﹞

洞黃何逶迆逺在天臺間壁立千芙蓉四顧相回環緬思洞中人一去何當還平生讀書處松檜不攺顏兒孫日以長濟濟通朝班孰識巖棲翁髙名配玆山我歌洞黃詞悵望春闌珊生芻杳莫致浙水東潺潺

大病不寐

月西窓正黒天色向黎明坐數傳籌者沈沈殺五更

又

溽暑人如醉昏昏一病身如何三五夜畨作獨醒人

陸廉伯太史家賞蓮得天字

小院涼生雨後天一尊同賞甕池蓮散花曉日來天女步月淸宵見水仙坐客不辭浮白令主人何惜買紅錢興來忍折芳筩盡回首風光又來年﹝是日主人以彩繒纏荷柄故詩及之﹞

八月一日丁祀夜作有懷彭文憲公

半夜奎星光燭天諸生云擁戟門前閒階露下聽更坐別院人稀借榻眠燈亂衣冠松外轉風淸絲竹殿中傳西湖故老今何許分鬯叨陪記往年

賀髙揮使生子

錦棚香襲舊徵袍轉覺王孫甲第髙喜气鎭浮三日迥啼聲渾似五陵豪四筵湯餅朝開燕左戶桑蓬夜屬櫜已是他年眞將種殷勤傳付呂虔刀

送耿司業先生省親還南河

白髮萱親在北堂喜承恩詔趣歸裝秋容黯淡辭都下曉夢依稀見洛陽萊子舊衣增刺繡陽城新例有封章疎庸濫逐門生後駐馬離亭盡一觴

文淵閣大學士彭先生哀挽

廊廟憂深病亦深西風庭木動悲吟文星一殞嗟何極哀詔頻頒似不禁三館尙聞修宋史八方空復望商霖平生忠孝封章在不負先皇策士心

乙未十一月十六日長至有感﹝白須又添一莖﹞

吟須再見一莖霜愁思應隨一綫長月色也從今夜減酒懷爭似少年狂海橊漫說偏多子喬木誰憐隔異鄕好是浮名歸未得十年辛苦尙爲郎

尹亞卿家飲散用韻二首一讀景帝謚議一謝盛筵

天賦宗賢撥亂才八方威命響新雷衮衣立受東朝命玉輦迎從北地來九廟有靈知孝友百年無力報姦回今皇盛徳嗟何極一紙虹光燭夜臺右讀謚議

勝日叨陪玉署才綺筵簫鼓沸晴雷宮壺尙足傳杯用堂食初分入饌來拂座面驚春色動聨鑣身帶夕陽回題詩欲盡畱連意長句無能效栢臺右謝盛筵

臘月念八日得仲弟克儉南京書季弟克寛杭州書報家君已至徽州

兩回家信一時聞北鴈如何久離羣同气影隨三處月老親身臥萬山云懷歸有約多成夢竊祿無才可報君學業半荒須漸白愁顏消得付餘醺

燕都石鼓題廣人黃瑛江湖勝覽捲

岐陽埋沒艸離離汴省燕都嘆屢移一代文章存鳥迹百年風雨蝕鼉皮摩挲尙識宗周器題跋誰鐫蒙古辭卻愛勝遊黃叔度孔庭懷古立多時

白雲深處爲天臺趙時暉賦

幽人卜築嫌山淺直入雲山十二重傍岸野樵多失路隔林溪碓逺聞舂衣裳露宿嵐光冷書畫晴蒸海气濃極目爲君思鴈蕩爛銀舒捲正溶溶

朔州行王汝璧太守述職西還

朔州城頭塞云結朔州城下沙如雪赫連古戍白艸枯一路角聲吹不歇居民半是防秋兵十里五里屯軍營偏師夜坐烽火息飛挽小兒歌太平王郎家世本靈武明目張髯气如虎羽林驕將不敢欺磧里人耕好田土窮州十年多苦辛奉檄東來覲紫宸長官知名聖君喜邊吏有才能幾人遙遙朔州城勸子一巵酒馬蹄明朝向山後女墻孤月重相思定倚危樓望南斗

成化乙未元夕觀燈應制

萬歲山頭春月圓萬歲山下霏祥煙蓮花漏水盡一刻火樹百枝光燭天條風東來送新暖低揚星裘動黃傘九重金闕倚岧嶤四面紅雲蔟簫管慈闈更欲親承歡彩棚十丈空中攢隨山移仗不知曉應制還催供奉官五朝故事傳來久樂與民同上元酒想象先皇得眾心尙有燈詞播人口太平喜是百載過邊燧不驚天气和古來張弛皆有道實心一日非爲多

十二月十三日大雪

北風吹晴無片雪老農戚戚生窮悲土中細麥幹欲死方士結壇徒爾爲殘年一雪萬人喜天子憂勤天與之長安貧者死莫恨記取當初望雪時

挽薛節婦﹝監察禦史爲學之祖母﹞

薛家賢節母身住滆湖村老去霜春面歸來月夜魂孤鴻難再偶慈竹自添孫不負生前恨金書照裏門

卜築

頻年生計拙辛苦又移家未到新庭院遙憐舊月華時名只人後歸夢幾天涯銀漢猶明沒因風欲泛槎

著存堂爲吳節參政賦

悠悠三十載一飰不忘親推枕猶疑夢登堂若見人海桑初隔世風木幾傷神要識全歸意平生在立身

雨後絕句示小女

天井無沙潦水空臨流一樹石橊紅女郎學語驚相報幾瓣臙脂落鏡中

題姜廷憲中書小景畫

雨落山前雙樹村石溪流水帶沙渾野人赤腳如歸鳥不怕春泥半擁門

哭坦侄二首

兩地驚心最可憐別來長夢抱兒眠豈知一段靑雲器只向人間住八年

慟指蒼天淚兩垂海枯難盡竹林悲牀頭幾卷殘書冊一世辛勤付與誰

送徽州謝同知伯儀慶賀建儲禮成南還

郡紱驅馳不憚勞又驚飛絮點歸舠八方共喜前星耀千里回看北斗髙闕下省臺通姓字山中城郭候旌旄因君不盡東南望一片鄕心折大刀

丙申郊祀齋居次陸廉伯太史韻

東風吹冷襲虛襟蕓閣西頭接羽林上界疎鐘淸客夢廣庭明月空齋心回驚舊壁題名徧轉覺微官閱歲深此夕圜丘天尺五擁衾時聽屬車音

露下虛庭月滿襟仰看殘雪罥疎林久叨禁直隨班尾共誓齋明協帝心三宿夜分蓮漏永一年春到竹宮深題詩欲繼雲間陸蟬噪終慚海鶴音

次謝鳴治侍講韻

井烏聲與柝聲兼閣道頻將斗柄瞻郊墠禮神春奠玉齋宮淸蹕夜傳籖月中曉色驚先白雪後寒威覺倍嚴三日淸齋無一事水沈時向竹鑪添

慶成宴與明中舜咨聨句和韻

賜筵初及試燈時一日風雲會殿墀天靜漏傳金箭迥曉寒春上玉顏遲羽林扈蹕環千騎宗伯垂紳正九儀胡越一家同獻壽八方誰道路多岐

送刑部郎中陳徳修還南京用張汝弼駕部韻

旗亭栁樹拂頹墻祖席朝來掃半堂廿載不知遊宦久一春偏覺送人忙東風似與歸途便流水何如別意長執手難畱陳仲子錦帆回首正髙張

送薛志淵禦史隨都憲袁公處置荊襄志淵舊嘗巡按其地

聖主臨朝重拊循襄樊行幕繡衣新一方喜入皇圖逺十載愁聽捷奏頻好計公田收菽粟旋分官府辟荊榛土人半識招安使馬首山川屬舊巡

廣人黃昊久客於外夜夢二親自寫其像號其堂永思其父嘗爲主簿

細艸雙墳隔幾春天涯回首淚沾巾淒涼死別空成夢想象生容自寫眞嶺嶠飛雲時出岫滄溟流水任揚塵傷心莫遣成衰落不負庭闈在立身

錢塘沈徳自成化丁亥以來從家君徵川貴山都掌之夷又從平江伯出鎭兩廣總督漕運淸謹之操三度如一家君薦之始自從事爲選人平江凡七薦之乃自江淮衛知事攺隸通政司於是薦紳君子無不嘉君之能獲乎二公也拜命言旋賦詩以贈

曽從川廣著徵袍又辟江淮督餫艘舊業恥緣行橐富新名多逐薦書髙銀臺已換簮紳貴玉帳應酬案牘勞莫爲官成心便得十年恩澤慶難遭

三月十七同日得王貢士寄來休寧臘月書馬亞卿寄來南京二月書

客邸瞻云思有餘忽傳門外送雙魚正當南北相望處連得春冬兩季書千里開緘如面對一番披讀卽眉舒年來轉覺歸期緩日日經幃候起居

送蜀士趙顯章赴澠池訓導﹝池學有曹端先生祠﹞

薫風吹路鐸聲淸行李飄蕭出帝城洛士自今沾化雨川人從昔有文名崤函地接關河便秦趙臺危艸樹平黌捨有刑知尙在好將蘋藻薦曹生

送克寛弟南還至茶庵獨歸

垂野陰雲一望迷送行愁問路東西不知幾日黃梅雨門外靑泥沒馬蹄

賞心已負一年春野寺從來別恨新酒盡沙頭催上馬斷堤新艸獨歸人

一徑棠花照水開可憐新病廢銜杯早知別淚多如雨悔不臨岐盡醉來

題劉廷問舍人所藏夏仲昭太常晴雨二竹

太常醉搦紫宣毫不寫李王金錯刀閣捨朝回捲簾處楚江風雨戰秋濤

舊宅依稀練水傍古墩幽竹自成行披圖卻似身重到刺眼翛翛鳯尾長

送奎文閣典籍許節之東歸

寧陽許君節之故閣老道中先生之中子仕爲奎文閣典籍博雅好文克世其學見重於孔林者久矣成化丁酉上京師以其先人卹典未備告諸朝獲有尙書之贈又於今閣老壽光劉先生締姻好焉君旣上顯其親下成其子將納祿於吏部浩然東歸劉公子鎡請予言道其行予嘗執經壽光館下樂其人爲賦古詩一章

東山舊名家文章羨之子先人國巨公勲徳藏太史當年受推薦簮紱升孔堂日坐圖書府上應東壁光朅來走京師奏書析帝寵南宮下新制曄曄賁丘壠還思畢婚嫁館甥得劉郎官途凡幾月冰玉相扶將人生天地間亢宗似君少塵鞅不可羈拂袖一何早薫風日夕至滿路飛楊花都門戒晨發祖席臨水涯心知共月明千里一回首良晤詎可期屬酒爲君壽

送戶部石宗海員外赴四川提學僉事宗海予同年嘗爲翰林庶吉士

䢐徠家學未應蕪喜奉新恩向蜀都黌捨威聲思按察玉堂丰采重司徒行臺曉月諸生試比屋春風五教敷相守不堪相別處蹔畱驄馬盡離酤

送中書舍人桐城何志廉赴南京刑部員外予較藝禮闈志廉實預事於簾內

郎中早發帝城東雙斾遙乘雨後風南部司刑千里別中朝揮翰十年功何當把酌尋鄕好猶記篝燈宿至公從此魚書知不斷兩京新路閘河通

次南京錢學士先生入朝之作時先生方有少宰之命

十二年來出帝關北歸仍立舊鵷班交南使節陳臨海江左文名庾子山簮紱又新池上寵冰霜難老鏡中顏漢庭欲下安車召楚水燕山路不難

桃花零落舊玄都喜見腰金尙黒顱才藻自能當萬乘筆鋒猶足掃千夫禁中前席多需賈海上生祠半說蘇晚節從來須鄭重百年文運藉人扶

新安洪生通今鄭州守有約之少子鄕進士逺之弟而予兄汀州貳守克和之壻也來京師從人受春秋學日以成歳暮欲將往省於鄭且南還入郡學以竢秋試其志可謂健矣道別之際賦詩贈之

彩衣遙向鄭州城書劍還爲故國行官邸冬溫先季子京闈秋試待諸生匆匆立馬辭鄕丈艸艸傳觴媿館甥但喜家聲常不墜一門難弟又難兄

邀同館諸公賞盆池蓮

新秋團扇不禁風退直相期出禁東池館不嫌來結社水花猶有一枝紅

題尹正言學士菊

陶家莊子未全荒籬下西風一徑霜紅紫相看零落盡寒花只作舊時黃

題畫

蒼山茅屋歲將闌一卷黃庭讀未殘落葉暗橋何處客杖藜來聽水聲寒

講筵命下甚愧疏庸不足以從諸君子之後輒賦一詩錄呈舜咨侍講養正伯常二太史

天王重稽古文教被九寰濟濟夔龍徒終日奉燕閒自慚樗散質久廁詞林間一旦誤簡知許綴經幃班儒冠豈徒榮君徳重有關格心古明訓志士亦孔艱況我本承乏何恃開天顏所幸同袍人逸駕難爲扳致身及此時淳風正來還策厲敢不勉主恩似丘山

爲栁楷序班題壽意圖歸慶其母

七十栁家母雙耳被華發行步若飛鳬飄然有仙骨諸子數公權供奉廣寒闕回首夜何其天涼桂花發神娥海東至蕩潏淩波襪皎皎靑鏡中居然事修謁酒酣一借問滄溟幾時竭攜手問淸淺共拾蟠桃核仙凡隔塵水三山翠峣屼可望不可親歌詩對明月

壽泰和王希誠七十﹝希誠尙書文端公第三子中書舍人求之父嘗受恩封﹞

七十存齋叟尙書一令孫天開新壽域人羨舊淸門蔭子傳家學封君荷主恩一陽初復候佳气滿芳尊西江多逸老季子獨超羣仙授還丹訣家藏說玉文逢辰題甲子閱世等煙雲想和長生曲因風一寄聞﹝楊文貞公嘗有說玉文贈之﹞

題玉堂散直圖送吳汝賢修撰省覲還閩

金殿當頭玉堂署十二朱廊隠宮樹衣冠濟濟堂中人猶似前時起居注門下斜連金水河石橋五壘橫蛟鼉扣閽不許外人到挾冊時見諸王過奎文上應圖書府揷架連籖照今古同遊恐是十洲仙下界紛紛半塵土邇來新詔開中堂儲材聖訓何洋洋日令三館坐羣彥應制往往催詩章從容退食龍樓外松下傳餐解簮帶光祿之酒大官羊終歲天廚有佳賚宮壺早午漏未央旭日半下城西墻出門跨馬人分首緩步不知歸路長老璫如能解人意慣識靑衫合門吏幾回爾女笑相嘲何幸相從禁中地我居史館今十年碌碌追陪叨俸錢就中卻愛吳汝賢才气迥出千人先承恩謁告辭丹扆彩服輝輝照秋水何人爲寫玉堂圖天上風光動桑梓我思古人不可當身在江湖憂廟廊君是八閩奇俊郎一飰之際寧可忘君家二老俱無恙莫遣文章負今上朝朝散直定思君早趣歸裝拜天仗

題安城彭學士山水圖

何人結屋靑山裏終日開窓見山喜近峯錯落走檐牙逺岫蜿蜒揷天嘴澄江一道山前過短棹平分浪痕破船頭水气綠侵衣載酒髙人面山坐石泉下衝沙渚渾桑楡接地成深村柴扉欲扣不可到或有細路通云根竹鶴老人名畫手半幅生綃大於斗水分山斷意無窮目送飛鴻度江口安城先生塵慮脫南望鄕人楚天闊髙堂永日對山歌肅肅涼風起蘋末

篁墩文集卷六十四

●欽定四庫全書

篁墩文集卷六十五

﹝明﹞程敏政撰

○詩

齋居有懷李賓之侍讀次街字如字二韻

月明人語靜天街一樹松毛舞亂釵髙論誰翻巫峽水相思如隔葉山厓百年散地堪藏拙三宿齋居漫寄懷獨幸太平今有象南郊春意十分佳﹝郊祀前祈雪新歲人日及郊祀之夕皆晴明故及之﹞

瀟灑仙郎玉不如春來多病想離居賡酬未覺詩禪定笑語偏驚墨妙疎齋捨月明燈暈小嚴城風靜柝聲虛知君此夕應無寐起望星垣候屬車

羅明仲以所和謝鳴治枕上有懷李賓之之作見示倚而和之

西齋涼夜月生初二妙詩成一枕餘春谷芝蘭香鴈蕩秋空冰玉倚匡廬寄聲白雪來靑瑣落手明珠動綺疏讀罷悵然思短李平生交好最知予﹝鳴治天臺人明仲吉水人家有冰玉堂故及之﹞

正月十二日慶成宴後有懷賓之用鳴治紅字韻

賜宴歸來醉頰紅故人淸臥曉堂空聨珠似覺新篇少倚玉猶懷舊席同春到才情翻蜀綺病回風骨挺湘筒一年燈火西城近無限相思月又中

宴歸忽思明早立春再一日元宵矣節物驚心爲之憮然偶成柬倪舜咨侍讀

又陪郊宴戴恩回不覺春光次第催鰲禁未燒千炬燭鳯筩先動六葭灰喜逢令節添新歲恐落明時數棄才欲向同人歌老大陳根已負十年培

舜咨有詩見答再用韻復之

春去如流不自回駑駘無力可鞭催風花近日多新稿簡冊何時拂舊灰十載閒官眞負主八行明詔欲儲才攴言敢恨知音少一寸心田只自培

送陸文量駕部出使河南次畱別韻

曽接芳鄰會一茶蓬門長許故人撾郎官標格晴翻雪內史篇章醉吐霞明日又攀東郭栁當時同看上林花春風聨佩相思地玉陛鞭聲散曉鴉

淩季行鴻臚索賦淸懶詩

不受黃塵點賜袍朝回長臥日華髙客疎幸免逢迎禮官冷那知案牘勞勝地春風閒謝屐異鄕秋雨澀並刀等閒卻有難忘處瀹茗催詩夜續膏

題李世賢太史扇

浦上南風急漁舟破浪還不知離岸逺時見樹頭山

分得知字送文公十世孫燉襲翰林五經博士歸奉祀事

長河發秋水白日吹涼颸冠蓋集都門把酒與客辭緬懷紫陽翁耿耿百代師云礽襲簮組乃在休明時夫君抱奇服承恩固其宜考亭渺何許孤絕天南涯喬木上參天下有先公祠君歸拜家慶燁若階庭芝大賢本不死冥邈諒有知翹首北來鴻車行勿遲遲所願崇正學慰我長相思

送提學戴廷珍禦史考績還南畿

離旌動朝旭憲節飛寒霜使君有逺役驅車上河梁夙昔金蘭交念君才且良南畿數千里弦誦聲瑯瑯來荷天子恩去慰諸生望君家大江西經學聞四方敬承久不衰顯擢殊未央古人過化地名與江水長分岐意無限再進黃花觴

挽王瑞給事父

屢辭公府薦贏得隠居名水石誇王令江湖繼陸生無方堪卻老有子解推榮小茗山前路行人亦愴情

三月一日壽楊司徒夫人六十

家聲自東魯門對重關西象服揺蒼水鸞封獲紫泥晚春開壽域遲日麗中閨想象稱觴處仙人饋棗梨覽鏡顏猶壯盈簮發未疎壽當初度起春入二分余君子歌偕老兒孫奉起居蟠桃親手種喜色照庭除

題張修撰養正所藏王舜耕山水畫

山東老人王舜耕平生與山如有情左塗右抹何艸艸卻似眞山被山惱山西太史畱侯孫愛山自謂山可飱坐中忽有靑萬矗終日仰看看不足我來把玩未始奇眞山假山逺莫知天風慘淡動林壑浮嵐積翠空淋漓斗壁飛流下深樹暗響潺潺不知處兩厓中斷一橋通誰結茅廬傍山住老人一去何當還太史心胸如此山題詩不盡畫中意夢落齊州蒼翠間

夏日偶成

瓜頭果葉未全開一寸新根蝕舊苔閒上小樓看雨腳不知靑蔓過墻來

愚樂庵爲傅曰川太史乃尊賦

不辭提甕灌山畦繞屋江聲似冉溪卻笑永州憔悴客壺觴終日嘆羈棲

靜對蒼山閱歲華人間何地著生涯翻書忽到無言處陋巷春風自一家

題常州卞六行樂圖

素紽衣折皂綸巾不受長安馬足塵香繞鹿車秋未老勝遊知是惜花人

苦雨漫興

久病朝籍未通名雨窓且得臥天明禦街石路光淩亂坐想諸公把滑行

靑裾白面掃晴婦馮仗精靈格上穹黒云西行雨腳退鍼綫女兒爭奏功

坦庵爲鄧州訓導胡直賦

隨分安居結數楹出門何處不堪行知君已得羲經趣眼見髙門棘刺生

泮鄰書屋爲會稽處士賦﹝處士家在秋風浦之西泮宮之東故因以顏其居二子曰云丙子貢士曰榮壬辰進士﹞

墦間事埋築賈肆競刀錐擇居苟失所媚學將從誰所以孟賢母三徙泮宮涯千載有楊翁衡門久棲遲誦法子車氏有家學東陲杏壇藉餘蔭芹沼分淸漪緬懷鄒魯風禮庭時一窺歸來課諸子肅容坐臯比日夕弦誦聲互答相吾伊居然二雛者成名皆在玆科第固云好徳性能自持坐令環堵宮永作藏修基思人去已逺家訓凜不衰芳鄰接孟氏此語非誇毗我歌泮鄰詞秋風有餘思

題鮑栗之通判所藏四景牛

逺桃舒淺紅獨栁蔭余緑烏犍何從來駢首度川曲春波浩沄沄好雨夜初足憐此畊力疲田翁能羈束

山檞葉如鬥負此大石傍牸兮喘何急徙倚南風涼子牛臥弗起似戀靑艸長安得伴樵牧畱連至斜陽

農事早登場散牧淸溪滸迎風或長鳴已忘力田苦出門認紅樹對岸饒靑莽日晚欲收欄橫吹隔深塢

晏歲風霜多朔气動墟落畏寒老觳觫引犢屢前卻靄靄向陽坡梅花點放萼養力待春來郊原事東作

次韻蕭文明給事元日早朝之作

彩鞭聲裏曙鴉稀劍佩森森拱太微日射禦牀明繡衮云回鑾輅見靑旗鴻臚立仗傳三唱馬監隨班鞚六飛曽記昔年叨侍從起居長許近皇闈

陪祀南郊借尹先生往歲扈從看牲韻

紫壇中夜肅無聲玉趾親來薦璧聲華蓋云垂如肸蠁行宮塵逺自屏營九韶疊應鈞天奏萬燭髙聨復道明陪位禮成因北望帝星當寧泰階平

次韻李賓之侍講慶成宴上作

門宴分行首從官內前隨例奉宸歡衣聨錦獸晴偏見漏咽銅龍午未干羽戚兩階成化久風雲千載際時難桂坊敢負平生操漢策分明戒史丹

上元日承邵文敬主事請遊神樂觀次韻二首

南郭春風引瘦驄上淸元不受塵蒙鶴因看院畱當戶鵝爲求書畜滿籠賭令歡呼■﹝扌棄﹞一醉彈碁消遣任誰工興酣頗愛靑天曲隔坐還思喚舞童

曲廊深處綰吟驄招致羣仙我亦蒙院靜不聞淸籟發壇髙時有翠云籠一春宦海乘多暇何處燈山說最工更欲早歸尋舊賞夕城髙樹逺重重

剪燈歌元夕同年傅商佐主事家席上作

上元燈火如繁星九衢鬭靡流晶熒就中一椀最淸絕炯然獨照郎官廳都城好事爭來看苦心每爲良工嘆並刀剪碎藤溪方直縷橫絲眼中亂海市樓臺初隠霞渚宮人物紛如麻天孫夜開機上錦魔女曉散空中花態眞意逺不可了此藝從知古來少頗聞令愛手能續何得兄家擅天巧寒窓有女方十齡欲遣從之愁未勝小弟長慚負奇賞先請爲兄歌剪燈

傅家麵食行

傅家麵食天下工制法來自東山東美如甘酥色瑩雪一凷入口心神融旁人未許窺炙釜素手每自開蒸籠侯鯖尙食固多品此味或恐無專功並洛人家亦精辦斂手未敢來爭雄主人官屬司徒公好客往往尊罍同我𨿽北人本南產饑腸不受餅餌充惟到君家不須勸大嚼頗懼冰盤空膝前新生兩小童大者已解呼乃翁願君飣餖常加丰待我醉攜雙袖中

琴月齋爲姑蘇顧

君賦子夜羣動息虛齋敞前楹美人耿不寐起弄朱絲繩肅肅天宇髙璧月流晶熒霓裳非雅歌叢桂多古聲幽懷浩然瀉紛紛竟何營

畊讀爲建昌士人賦

古來業詩書守分樂田野緬懷有莘人感激千載下畊讀者誰子若與世情寡朝出向隴頭一卷書在把莫歸聲吾伊隠映枌楡社漢庭日選士孰是力田者願見書有年豳風續周雅

送陸克深員外知敍州府

翰苑曽通籍祠曹久綴班片符分虎重雙轂映朱殷具服朝辭陛嚴裝夜出關親交開祖道逺役壯離顏蜀嶺煙嵐匝瀘江雪浪頑傳餐迎驛吏撾鼓拜溪蠻棨戟通公廨茶鹽擁市闤升堂延俊造入境問痌瘝僻縣經過少髙齋案牘閒奉宸瞻北斗懷土夢東山宦海嗟行往詩郵足往還來朝應可冀弱栁未須攀

次韻倪舜咨侍讀省親南歸畱別二首

曉日河梁又送歸畫檣天杪見巍巍賜金喜爾重供膳密綫慚予屢換衣南浦一畨春艸茁西山隨處暮雲飛燈前久辦寧親疏不向同人惜暫違

栁梢春色未全勝別路危闌一共憑交味似傾醽醁醆離腸難斷轆轤繩名髙講席恩偏荷喜溢親庭壽屢稱忠孝想君心力健遄歸應不待河冰

次韻羅明仲洗馬新春翻閱經史之作

是非千載若爲評出處當知不異情仇薛未堪興禮樂管商何得擅功名飲余安樂春風暖夢覺空同夜气淸此境與君能一到人生方不愧軒纓

郢調誰云客和稀孔壇風景尙霏微顏淵豈爲貧方樂蘧瑗能於老覺非近代情詞多逸響古來心學有餘輝太平儒效收公手淺薄終慚負衮衣

會昌雪亭公子許雨中移竹詩以訊之

八尺庭除半緑苔一春無意買花栽幾時憑仗連朝雨分得靑鸞數尾來

春雨應制

宻雲起東郊靄靄覆髙閣條風一流轉好雨應時落冥蒙浥街塵頃刻滿城郭坐見西北山千里翠如瀹粼粼玉池水■﹝氵虢﹞■﹝氵虢﹞聲赴壑微虹隠木杪生意動花萼田家方播種喜气欲騰躍行看土膏潤不畏溝塍涸龍徳普所施預想秋大獲仰首謝玄功對物有餘樂

張公子行一首送太倉張漢南歸﹝漢揮使之子友人陸文量職方之壻﹞

張公子畱侯孫少年丰采如香蓀讀書擊劍窮朝昏海邊甲第開轅門堂上將軍不好武千里歌吹聞兵屯平生陸家親昆弟托好願比朱陳村有女近出職方氏輦金輿幣來求婚職方擇壻正復爾椷書許聘情何惇張公子佩赤璊刻絲袴褶懸兩弴去年跨馬入京國一見笑語回春溫畫堂紅燭謝家慶整日開燕刲羊豚新郎二月發歸思行李賫送聨徵■﹝舟侖﹞閘河雨過沙水渾旭日半下東城根栁枝未堪把勸子白墮尊人生歲月驚濤奔他時富貴豈足論冰玉相輝古難得忠孝莫負君父恩

送雲南府學司訓髙宗禮

昆明池水隔天涯萬里西行喜過家莫嘆靑氈淸似水文風今日似中華

行人無柰歇徵驂盡與朝紳接笑談他日重逢知未老內庭供奉亦何慚

煩寫新容出鏡臺少年衰陋本中材逺人若問程宮講應詫君曽識面來

髙君宗禮蜀之會川人起家儒學而出其餘力以寫眞妙得蘇子之說其待次吏部也薦紳樂與之遊旣得雲南府學司訓行矣而爲諸公挽畱者兩月予亦雅善無可爲別賦三絕以贈之

送鄕人吳之寛南歸

暑月終南訛靈風動西顥季子江上來言旋亦何早今年霖雨剩九陌積行潦憐君千里外淨若水中藻坐與親朋俱客捨靜逾好妙指髙山曲細字浮溪稿有時扣我門譚吐亦傾倒依依鄕土情忍別縈懷抱開舟潞河滸策蹇長安道因君重回顧家山有遺老竊祿十載余主恩空浩浩何時許歸覲看獲江南稻練溪拖晴雪屏山對蒼昊階庭倘休暇相期共幽討把手各西東停雲下瓊島

吳碩之寛世居休寧之璜源讀書工琴有聲江湖間成化丁酉春偕僉憲婺源汪君希顏上京師希顏之內之寛之姊也相與僑居都城外凡月餘時積雨彌旬之寛足不妄出而數辱見過又假予所藏先達浮溪汪公之文手自傳鈔亦可謂質美而好學者哉未幾告別南歸因念予自壬辰以來欲爲省覲之行者屢矣講筵史局勢不敢以私請故送之寛而有望云之思焉

送蕭文明給事持節冊封唐府得承字

藩封遵舊制天語重親承玉節龍垂綍朱函鳯結縢使鏕聨紱弁行李卻金繒翰墨心偏健舟車力更勝王孫加禮貌官吏足聲稱永日花明驛南薫麥蔭塍觀風臨淯水懷古望舂陵封事思晨入嚴程戒夙興縈還應幾月靑瑣候良朋

陪祀西陵昌平曉行

雨淨關河不受塵一時吟眺薄秋旻樹頭黃屋如看畫馬首靑山欲近人

道中偶成

望望西陵近松陰石徑分倚闌■﹝奭斗﹞磵水下馬讀碑文寢樹捨秋吹橋山出暮云野人懷帝力歌頌道中聞

夜半出山

蕆事下西陵歸鞍趂月行松林人影亂石罅水聲淸不覺山程逺推便野望平臨風歌一曲秋思滿空明

題李太史世賢梅花圖集古

四山多風溪水急﹝杜工部﹞隴上何人夜吹笛﹝王右丞﹞幾家春夢未知回﹝冦萊公﹞起傍寒梅訪消息﹝李太白﹞宛然姑射子﹝賀方回﹞瀟灑在風塵﹝李太白﹞北人初未識﹝王介甫﹞疑是弄珠人﹝王適﹞西湖處士骨應稿﹝蘇東坡﹞洗雨梳風爲誰好﹝秦少遊﹞呼兒覓紙一題詩﹝杜工部﹞相對眞成被花惱﹝黃山谷﹞

克寛弟南歸小詩二首奉簡淮陰驛丞林文秀內兄休寧上捨汪汝溫親契

舊榻凝塵歲屢更秋風一鴈又南徵弟兄離合情無限萬里淮天共月明﹝右簡林﹞

南望家山有所思十年誰共菊花巵不堪逺鴈傳書處又是重陽送別時﹝右簡汪﹞

題便面小景

相看是何境鶴啄松根苔道人一揮袖天末海風來

谷庵爲吳醫沈公美賦

沈翁隠侯裔素醫而好儒有方不自祕云是溯洄書繞庵播嘉種歲歲勤菑畬平生活人手荏苒七十餘種谷如種藥心與造化俱豈徒一身飽固欲周鄕閭時今菜色者一半回敷腴永懷居藥翁慨彼肉食徒安得味斯語仁壽躋寰區

蒙巖爲常州邵士忠處士賦

蒼巖何巍巍壁立倚晴漢中有一泓泉淅瀝下巖半綠蘿水簾瀉觸石星珠散紆回坐成池隠隠白虹粲巖棲者誰子跬步得幽觀彷徨此水側日夕味爻彖烱然生道心舊染如濯盥不學蒙園叟偶爾事空玩養正思古人因之重三嘆

題尹性之禦史所藏周文靖竹

周郎識此君落筆瑯玕長居然步湘臯翠袖忽兩兩相將舞回鸞勢欲淩波往平泉與危石轉折助淸響坐令俗耳淨逺覺煩襟爽亭亭吉甫孫霜臺絕塵鞅晏歲凜相盟虛心愜終賞

送王司訓之任丰縣

父兄畱得舊氈靑子弟終能守一經博士隨班承寵渥諸生開館候儀型到時俎豆陳宣廟去路河山擁漢亭想共令君談政教化行歌頌幾時聽

馬邑王君鉞其先子巍嘗教於河間歷官大名郡守兄鏞嘗教於新安近爲國子學正君得諸家學者有素而屢弗利於秋闈遂援例出教丰縣予故家新安而宦居河間於君父子相知最久於其行不能忘言丰之尹田君良故嘗教於三氏學亦於予有一面之雅因詩及之

張汝弼駕部求椿庭詩壽其兄

貽謀能是守株人東海家家說異椿壁上古陰回夕照庭中新幹薄秋旻衣冠幾葉能詩禮堂構當時亦奐輪張仲平生知孝友連枝應願八千春

分得元君丹臼爲安城李珍賦

石臼深深長緑蕓土人猶說魏元君金銀气逼淸宵見雞犬聲疑白晝聞九轉誰磨新歲月六丁長護舊煙雲盤中李願幽棲近日讀黃庭幾卷文

送汪希顏僉事攺仕湖廣

昭代重提刑移官及壯齡楚人知約法漢吏本通經入境多供帳分司獨坐廳洗寃公素志民頌幾時聽

楚楚越公孫江南舊業存淩秋趍憲府戒曉出京門關道喧人語河橋落漲痕臨岐珍重意公恕答君恩

篁墩文集卷六十五

●欽定四庫全書

篁墩文集卷六十六

﹝明﹞程敏政撰

○詩

送張汝弼駕部知南安

吾友人中龍落落張東海起家兵曹郎回翔十餘載朅分五馬符袍帶荷恩攺迢遞南安城橫浦一川匯知君足儒吏舉筆見丰采想當行縣時江天凍雲靉百丈大庾山梅花燦珠蕾折寄與詩來都人正延待

東海嘗爲予賦晴洲已而失之云有稿在以行遽不暇檢許付其子新安貢士宏宜以來因詩及之懼其忘也

三樂爲晉陵胡叔虞賦

落落嬀公孫逺有叔虞子處世寧無才平居不幹仕一觴與一詠顧我方樂只此身非艸木有生胡弗喜而況得爲男已歷好年紀興來鼓三終所得亦云侈茫茫天地間豈不解同是永日行畏途沈酣未知止千載鹿裘翁見取尼山氏長歌念伊人迢遙隔州裏

題黃帝廣成子問道圖

憶昔廣成子講道崆峒山抗顏爲帝師相與煉九還坐令千歲人緑發而朱顏一朝乘龍去下顧悲塵寰藥壚莽猶存逸駕不可扳玆事傳已久無乃空投難靈均賦逺遊魂銷汨羅灣鄒欣注參同寂寞蓬萊班我讀古仙經一一廋且慳或恐妙契者不在文詞間靈洞何幽幽鼎湖亦潺潺勝境𨿽足愛賦予誠疎頑

尼山髙一首壽闕裏孔公伯處士﹝公伯羅洗馬明仲婦翁也﹞

尼山髙髙嶙峋千年孕此大聖人聖人一去聖澤新云礽玉樹何振振公伯先生號賢者韋布不沾京洛塵生時分值祖庭檜荏苒於今六十春蒼髯勢欲淩秋旻朔風吹地才一日先生笑坐開芳辰戲彩兒孫行遶身攜壺陸續來親賓崧髙一紙馳獻壽知有內翰聨佳姻新詩在眼酒入唇先生陶然岸烏巾家山喬木色不攺百歲願作無懷民

琴鶴東人爲廣人何式之賦

小攬山中盛丘壑朅有幽人恣行樂坐間時弄七弦琴到處還隨九臯鶴春波澹蕩風日淸耳畔忽聞環佩聲古人𨿽往古音在坐使一川魚鳥驚石徑盤回絕塵侶砂頂昻藏縞衣舉幽人鼓掌一和之萬里閒雲自容與君不見蜀川太守報政成一鶴一琴隨馬行又不見義山詩人殺風景煮鶴燒琴對佳境幽人不求祿二千幽人不賦西昆篇祇與雙淸作東道見者一任稱何仙燕歌趙舞人爭愛畢竟誰賓復誰介何如琴鶴共平生淸譽長傳嶺南界

歸田樂捲爲彭彥充儀制賦

拂衣何太早人惜漢彭郎許國身猶健還山樂自長分泉栽杞菊升壠看牛羊莫和陶翁句長歌與世忘

蒼雪難侵鬢紅塵自息勞髙眠穿北牖舒嘯入東臯久辦靑山屐初嘗白社醪海鷗機事少應識舊儀曹

春坊齋夜追憶舊時在翰林東署與諸君子喜雪焚香聫句之作奉簡亨甫鼎儀世賢三太史

齋榻遊塵淨宮城刻漏殘不知蕓閣夢何似桂坊寒旅夕壚香在經春雪意難同袍應念及燈火舊詩壇

藻軒爲錦衣千戶吳孟章賦

將軍心地淸如藻小結幽居逺六街倚榻髙寒疑近水閉門空翠欲侵階擷芳曽過黃泥阪寄傲難同畫舫齋聖代只今需補衮知君才副九重懷

送延都運六十致仕得何字

金帶朱衣拜寵多乞身寧待鬢雙皤民思久系棠陰茇國計新饒海上鹺白社預鈔栽菊譜滄浪隨唱濯纓歌不知勇退靑雲士屈指如公得幾何

挽胡孺人﹝刑部黃員外文琰之母﹞

鬢絲初覺早霜淩豈意年來不自勝蓬壁尙疑聞夜杼蕙帷那復候晨興推恩子望新鸞誥偕老人傷舊鴈繒寂寞祁閶山下路一邱松栢鎖寒藤

小兒彌月承羅洗馬餉鶴歌以答之

仙禽一夕乘風至淸气朝來滿庭次見客馴然了不驚學舞時時鼓雙翅丹砂入頂色猶淺一聲更有淩雲思我家生男一月餘每遇髙人出相示皆云骨相如長郎坐上啼聲已堪試犀錢玉果競相投隨俗惟應悅姬侍司經大夫公逺後輟自潤筆來相贄謂此鶴齡千歲長眼中定欲徵君嗣大夫久作瀛洲仙許我平生可同志頂砂疑是鶴前身令器而今已三四松陰永日相和鳴螽羽開祥豈無自乃知此鶴最宜人茅君本號還丹使山雞野鶩竟何有大籠滿貯長安肆中年不顧縻好爵看鶴生孫乃吾事兩郎他日弄雛成再拜還酬大夫賜﹝洗馬額有朱志如鶴然故詩及之﹞

奉詔儲材捲送翰長王謝二先生

館閣儲材自祖宗兩公承詔任陶鎔南朝世譜衣冠盛西掖官聨雨露濃瑞應奎光開五夜功期文史足三冬不知此夜門墻下多少英賢賦九重

蘭竹圖題贈蕭給事文冊乃郎赴秋試

湘臯春婉娩居然見雙淸幽香下覆之翠條仰而承髙石旣磊磈新泉亦泓澄臨風況君子去住有餘情

送李士欽尙寶持節冊封楚府次沈廷美韻

曉承天語下丹霄周室班封四牡勞同姓地分南嶽重殊方人仰北辰髙朝廷近侍傳司璽江漢風流擁使旄預想過家歸路便朱門喬木映宮袍

送王昱知榮縣

幾載儒衫困一經除書新捧下彤庭逺趨蜀道三千里上應郎官十五星黌捨秋風興士子畬田春雨勸租丁政成他日蒙推薦尙及才人兩鬢靑

送董子仁給事出使琉球

萬里乘槎羨董生手持龍節气崢嶸逺憑主上班恩到坐使陪臣謝禮成畨貿不收沙上市粵船長下水邊城知君可副中朝望一寸心隨漢月明

淸明謁西陵飰昌平劉奉祠家次韻李世賢太史

何處同君寄一餐昌平縣裏舊祠官停驂已忘徵途倦撫景惟慚得句難百辟分班朝太寢五云回首認長安行人盡說淸明近不似常年節气寒

二十五日朝陵次世賢太史

二聖仙陵隔路岐松林燈火夜差池中天絳闕長相峙夾道蒼山晚更奇地迥易看星次轉天寒不覺露華滋一年一度陪鴛侶淸廟無才續舊詩

謁陵遊九龍池八首

渡石磵

驅馬渡南磵磵水淸且駛蹀躞未肯前磊磊靑石子

問山下路

尋源悵何之渺渺入荒野裵回灌莽中偶爾遇樵者

谷口聞雞聲

隠隠谷窮處雞犬如隔塵下窺見墻屋知是五陵人

石田分浸

石田如畫局山澑細通塍點點鳬鷖白亭亭蒲稗靑

九龍池

山脈貫龍腹山髓出龍口九道下成池千年漑靈囿

石壁

池東立石壁巉削不可捫頗疑天所造鬼斧尙畱痕

池上峯

蒼然百丈峯峙此一池側遂令活水源長含太古色

飲龍口泉

■﹝奭斗﹞此沆■﹝氵韲﹞汁淸我塵土心臨流不能去山風振衣襟

成化戊戌四月十一日儲皇禦左春坊敏政進講大學首章退宴文華門十二日上禦經筵敏政進講中庸第二十章

退宴左順門感愧之餘賦此呈同事諸君子

小臣蹤迹本疎慵衮職情知不易供才向儲闈傳大學又從宣室講中庸朝行輔徳須耆俊家法崇文自祖宗尙食屢饕無寸補百年興運愧親逢

六月二十八日大雨赴齋所

黒云連陣雨聲寒騎馬蕭蕭向掖垣平地急驚成海子禦溝全似瀉河源擔夫沒屩猶探路從吏篝燈不到門小坐未眠聞屋漏旋移齋榻過前軒

二十九日夜晴太廟陪祀作時王惟臣詹事劉希賢汪伯諧二庶子鄭瑤夫羅明仲洗馬俱以疾在告

連朝陰雨一宵晴百辟相歡仰孝誠鶴馭自天來九廟衮衣成禮及三更迎鑾樂向門前奏扈蹕人從樹裏行儲輔近來多病渴叨陪獨幸夜通名

七月十七夜病起露坐偶成

古樗揺影屋西山獨坐空階月上關逺杵數聲秋律應明星一點曙更閒道心盡可消官況酒力微堪慰病顏千里故園歸未得不禁徵鴈遡風還﹝是日予賦此詩意匆匆不樂夜亦不能寢後一日得家書知三弟不幸乃知骨肉至情相關如此﹞

送程醫官詩

祈門程昂故韓府長史孔著之孫今河南大參用元之子與予同出忠壯公譜𨿽疏而劣予爲最長也昂幼讀書業舉而尢好醫遂被薦爲其邑之醫學訓科蓋鄕人在京師者無不喜昂之克自立也昂將便道之河南省親而後歸其鄕過予言別時予方得用元書求記兩夫子之新祠因賦古詩二十六韻而並道之

當年傅韓王文行推爾祖近來佐雄藩老成羨而父之子當妙齡不與眾郎伍匪徒趍禮庭更喜遊藥圃時出應人求牀簀多告愈一朝被掄薦千里來自府公試迥出羣官名入銓部靑嚢一編書居然襲簮組伏闕謝主恩奉檄返鄕土謂我亦宗丈朝來扣蓬戶自云將啟行■﹝舟羲﹞棹向河浦省親方就祿徵途不爲苦程本大族家南北舊通譜恭惟兩大賢家在鳴臯滸寢堂聞漸衰眼底剩榛莽而翁朅行縣時能作祠主慷慨鳩眾工彷徨走丞簿輪奐一回新燕賀響鐘鼓頗欲得予銘盛事傳永古子行道祠下再拜奠觴脯油然慈孝心冥冥祝多祜從來活人手亦足踵前武都門開祖筵薫風霽新雨視子眞可人濯濯好眉宇勉哉亢其宗謹勿失繩矩餞行賦長詩爲子一揮麈送

陸處士還太倉﹝處士太史鼎儀之父﹞

老人住海上髙隠不出門一朝念遊子乃駕北來轅南風吹塵淨忽忽止行軒遊子迎再拜喜極不可言是時子方貴執經奉儲垣朝回寡人事退食多公餐老人樂玆養心志靜不煩秋气澹欲來中宵夢丘樊呼兒整歸棹回波浩澶澶逸駕旣莫扳爲壽奉酒尊頗聞老人語去住非所論願兒崇正學不愧宣公孫到家應幾時及此芳桂繁望望漁樵侶悠悠水雲村豈獨相勞苦而不知本原古來慈孝心坐使薄俗惇我歌送執事典型諒斯存

挽董尙矩編修父母

董氏寧都盛夫君說最良忽捐招隠操空貯活人方斷簡藏家塾殘碑立墓場由來天報徳貤贈托名郎

提攜雙稚子孤月幾回秋彩服時經眼珠冠老上頭院松終抱節庭艸詎忘憂太史應裁傳千年重女流

追和江東之學士畱寓南京上新河徐氏園亭之作

畱寓得林坰渾疑宿幔亭禽聲翻角徵山色中丹靑雨竹驅塵淨風花又夢馨主人能解事終夕候文星

借住新河口雙扉逐岸垠水花堪索笑山果得嘗新暫謝催詩吏時迎載酒人乘涼多竹樹隨意脫簮紳

明月幾回團幽居體自寛綠醅時解困白薴晚生寒喚客彈碁子看人把釣竿年來通禁籍回首憶淸歡

送祁門周仲實赴趙州學正

南風捲地吹沙塵落日東城辭故人來趨禮闈黃卷苦去主州學銅章新君家江南任河北浩气稜稜面腴色登車不畏徵途難問宿何須路人識趙州古多才傑士慷慨遺風尙何似春秋書法可與言卽此上報明天子勸君巵酒贈君歌亨衢白日靑雲多蘇湖遺教尙可復功名老大非蹉跎

送張太史養正升都憲巡撫宣府

北邊重鎭稱宣府一帶關河新蕃宇鎭朔長屯大將兵節制還應屬巡撫眼中之人今幾年受詔臨戎已三五聖明不喜文法吏特簡儒臣付斯土張君堂堂七尺軀生有奇才濟文武近侍初聨鳯閣班文章久擅雞林賈時從經幄講唐虞正色稜稜似文虎事功直欲追前賢蜾蠃雕虫底須數人言國士可無雙書劍相傳自其祖一朝果被九重知冠豸腰金佩長組想當跨馬出行邊先事澄淸後戎伍千倉有蓄問陳紅百里相望看樓櫓守臣戍帥總郊迎帓首聨翩負前弩搜田尙接金蓮川弦誦遙連赤城塢威聲早已罷烽燧號令誰能易旗鼓丈夫此行亦快哉好在邊人悉安堵愧予與君最相得半生不脫儒生腐置身豈合在公卿開口徒能論今古喜君大用夜忘寐恨不狂歌對雞舞平明載酒送君行祖席薫風動南浦願君當此得志秋莫學人嗟守邊苦幕府重期老範謡家聲再續畱侯譜功成復入漢庭來帝衮終須待君補

追和江翰長先生上新河徐氏園亭病寓之作

徐家亭子楚江東蜀客來尋一徑通坐下淸泉消溽暑門前喬木倚晴穹盡多醉興歸詩裏那復閒愁著病中更是可人翹首處鐘山如畫繞皇宮

送何惟一禦史赴雲南按察副使

才騎驄馬隔春回又領除書逺赴臺萬里王程勞跋涉十年交誼重裵徊卽看憲府威聲起曽是詞林教養來後會有期君正健不將離恨薦離杯

會緦庵和謝鳴治侍講乃叔寶慶太守君寄來韻

半山喬木護空庵奠掃來頻尙有嵐諸謝家風今淛左老蘇亭子舊川南已應宗法千年立何止親情五世覃考室詩成想賢守幾回歌罷又開緘

題碧桃便面

省識霜春面何因出鏡中暗春吹不斷掌上舞回風

題張養正都憲小畫

栁岸頻收网魚租句納官晚來風浪急卻在把篙難

送戶部趙祥主事奉使便道省其大母

重闈春最永手教一孫成故里王程便新圖壽域明家人占鵲喜堂客羨烏情會取官綾誥馳封到祖名

戊戌淸明謁陵宿齋所次韻江翰長

兩日向山行春深野望明寢園同駐馬陵樹不聞鶯寒食驚時過淸齋候禮成歸途應便好星斗夜縱橫

歸途次韻

謁陵歸尙早行李向來輕北闕看將近東方啟漸明羣鴉驚客散一馬遡風鳴裊裊垂楊外新煙動夾城

送鄭洗馬赴南京太常少卿

法從年來屢奏功此行爭說薦書公舊都南北舟車便原廟春秋俎豆同喜奉慈顏開壽域卻勞淸夢繞儲宮重來未覺霜毛盛看續西京白虎通

早秋遊城南宗家園亭次韻周伯常中允二首

宗老當時喜種花至今池館壓堤沙蒼顏一去成塵土白日重來感歲華多謝諸公同駐馬卻憐猶子解持家髙城暮鼓催歸急不得臨風奠一瓜

愔愔殘暑逗輕紗馬入南園識舊家鄰釀旋分燕市酒土宜時供歙州茶田苗有雨秋初熟林影無風晝不嘩我已分爲東道主請君隨賞四時花

送王廷貴祭酒先生考績還南京

髙皇定都日首事在國庠靑衿變左袵木主開中堂啟運今百載弦誦聲逾長先生晉陵彥手握司成章抗顏曽幾何述職來帝傍館閣多故人鬢髮驚蒼浪平生相慰藉講下無畱良承恩復南轅頓首辭明光望望雞鳴山奎星夜垂芒願言崇令徳舊輔登巖廊

晚香爲太倉陸處士作﹝處士職方文量之叔父﹞

篤行老不衰有美陸仲父平生得髙趣卓爾在秋圃羣芳坐銷歇黃花正紛吐凜如千歲夫歲晚節逾苦窅窕林亭間相對傲風雨慷慨陶徵君遺蹤未榛莽亦有韓相國功名照千古出處𨿽不同景行吾所取湯湯末流中誰能立孤柱千里聞徳馨相思動吟麈

送日者方生還龍遊

方生談祿命往往不受金謂是五行理豈易鉤其深我知據所得稍稍從規箴貴賤有天定中否非所任子術誠若斯子道良足欽曲學以阿世悠悠覺何心

題雜畫一

靑山寂無人空陂澹流水垂楊不勝春揺揺蘸淸泚

二

涼月滿荒原長空白露繁偶來疎栁下倚杖欲何言

三

落木淩秋下靑山對面開澄江可消酒隨意放船來

四

夜下竹林灘水平船不動倚棹醉眠人襟懷浩難共

挽彭處士夫婦﹝國子監丞英之父母﹞

隠君元是彭仙後一日淩風去不回寂寞王屯坡下路杖藜誰復聽松來

我愛梅邊最不羣每從先達訪遺文由來國子先生母卻是梅邊嫡派分

擇繼當時屢問名邑南唐氏有家聲平生婦道堪書處請看彭門七弟兄

題梅贈山海蕭生赴山東秋試

孤芳自是不凡材顧影臨池首重回已報東歸消息好春光隨馬過關來

送陳宏知事

風浪曽驚灩澦堆憐君新手護髙桅相逢話舊渾如夢已過年光二十回

烏帽西歸向我辭久來忘卻贈行詩聞君歌罷還惆悵轉覺吟情媿往時

隨牒年來多苦辛靑雲此日荷恩新南都列衛應相問知是尙書幕府人

蜀人陳宏舊從事於家君謹願人也邇者赴官南京過予別且道往歲相從於峽中遇險事及誦予天順癸未贈渠之作蓋茫然不知其爲誰我也語罷情不能已賦三絕以貽之

詹駕部天澤出知建昌便道省母得五字

采采碭中姬肅肅詹氏姥夫君久違榮家事獨攻苦袠登龜算七兒有鳯毛五一人迥超羣宦學邁其父誥錫盤龍書名屬司馬部朅分郡守符綰此建昌組仕途與家便慈容喜先覩松陽歲將闌梅蕚紛已吐畫堂開宿醞彩服動新舞遂哉忠孝心君恩子何補

篁墩文集卷六十六

●欽定四庫全書

篁墩文集卷六十七

﹝明﹞程敏政撰

○詩

十月二十七日出都城

供奉金鑾十四霜寧親恩許暫還鄕花驄逺給從官廏寶鏹分頒出尙方行色漸驚殘臘到歡心那說畏途長篁墩宅畔寒梅樹定發新花候解裝

盧溝別諸親友

夕陽初下古城頭雪浪凝寒沸不流多謝同袍舊知己殷勤相送過盧溝

晚次良鄕

晚宿良鄕館離家第一程便應今日夢南北兩關情

早發

古城衰栁散朝鴉撫景全忘驛路賖山色西來寒潑黛日光東出暖蒸霞逺人僕僕行躔費一處揺揺酒幔斜此去前村知己近耳聞雞犬隔林嘩

涿州道中錄野人語﹝良鄕役夫﹞

我行範陽道水次遇老叟時當孟冬盡破褐露兩肘邂逅一咨諏向我再三剖哭言水爲沴天意苦難究今年六月間一日夜當丑山水從西來聲若萬雷吼水頭髙十丈沒我堤上栁手指官路旁瓦礫半榛莽昔有十數家靑簾市村酒人物與屋廬平明蕩無有水面沈沈來忽見鐵樞牖數日得傳聞水蝕紫荊口老稚隨波流積屍比山阜逺近皆湯湯昏墊弗可救如此數月餘乃可辧疆畝下田盡沮洳髙田剰稂莠農家一歲計不復望升斗官府當秋來催租不容後嗟嗟下小民命在令與守更有觀風使仰若大父母見此如不聞恐或坐其咎我民千餘人血首當道叩始獲免三分有若釋重負柰何急余徵日日事鞭毆夫徵又百出一一盡豪取悲哉一村中竄者已八九老夫家無妻一兒並一婦兩孫方提攜盡可慰衰朽豈期天不弔一旦遂窮疚一兒水中沒一婦嫁鄰某兩孫鬻他人償官尙難勾老身自執役有气孰敢抖反羨死者安苦恨生多壽詔書開賑濟奉者有賢否終爲吏所欺此食亦難就與其餒塡壑不若舉身走一飽死卽休寧復念丘首呼天一何髙呼地一何厚我聞老叟言垂涕者良久恭惟天子聖化澤被寰囿聲色弗自禦遊畋敢誰誘稼穡深所知眞如古明後庶徵豈不諳一變故非偶無乃諸臯夔此責當敬受誰謂斯民痛不可事■﹝火芮﹞灸我亦食人祿深慚結朱綬豈無致澤心無地可藉手立馬野踟躕悲風動林藪

遇廣東守臣進鸚鵡

緑衣朱喙隴山禽入貢新從廣海潯輦致已聞經萬里購求何說費千金奉宸固表王人敬卻獻誰知主上心不見韓公嗟二鳥馬頭回看一長吟

新城公館夜夢亡弟借邵文敬主事壁上畱題韻

弟兄無分過中年千里雲山望眼穿地下有時還見汝人間無路可呼天英魂彷佛歸何處此夜分明到我邊公館北風吹夢醒不知衾枕已汍然

渡白溝

白溝東下水如襟不盡行人弔古心戍壘風雲流斷岸農家煙火半空林往來此日通燕粵興廢千年說宋金似有漁郎知此意棹歌聲入水雲深

雄縣城南潦水成湖渡二十餘里

雄縣城南初問津一片湖光靑鏡勻櫓聲幽軋頗淸耳帆尾招揺如喚人江南路景或轉徙冀北徵夫多苦辛扣舷笑欲問河伯海水桑田今幾春

晚行至任邱﹝任邱舊屬鄭州州今廢止余空城中有鄭市鎭扁鵲墓在道傍﹞

風塵獵獵馬蹄翻旋覺殘陽下古原五里路中三渡水十家村裏九頹垣一抔尙指盧醫葬兩壘空餘鄭市存此夜客懷應漸好計程明日到鄕園

過石門橋鋪

道上人稀日出遲獘裘風起不勝吹馬行冰地如臨鏡鴉啄霜田似閱碁野寺飰時鐘隠隠誰家畊處冢累累晨門一去無消息竚立河梁有所思

至河間之明日拜掃先世賜塋

勢擁長岡面四岑千章喬木藹成林幽堂結聚乘生气天語昭回煥徳音百世幸培先業厚一家難報主恩深敢將衣錦誇鄕裏忠孝相傳本夙心

發河間出南門拜外祖林處士墓遂至舅家飲別

騎出瀛東門朔气侵衣裳巋然外家冢枕此官道傍下馬一頓首艸木寒無光去塋數舉武升我舅氏堂舅年六十餘鬢髮驚蒼浪老妗悲且喜叩我家事詳賤子再拜言有親天一方晏歲東南徵岐路多風霜憶昔四小甥玉立森成行豈期中道間少者多淪亡人生若電火展轉摧中腸矧玆逺行役聚散安可常但願母家好慶逺流彌長盡此酒一尊別淚紛瀼瀼去住兩凝睇古木畱殘陽

途中寄別官主事廉

澇水潺潺似海流歲功那得半分收眼看餓殍盈官路手奉恩綸出帝州生意漸回千里望夙心應慰九重憂明年二月還過此擬有歡聲達冕旒

獻縣望河間獻王墓

呂嬴播虐焰天下無典籍楚賊嗣其凶掌故不能匿迨彼馬上公儒者猶失職更化凡幾年書禁始銷熄斯文天有意宗賢起王國開府兩河間恭文自天識憫玆簡冊灰訪購靡餘力遂令先王書次第乃有得緬懷仁義風禮樂余漢策髙丘獻城東寒日下荊棘後生已千載私淑仰遺徳

渡滹沱河

寒風挾霜起冰浪從西來下觸斷橋柱碎此千瓊瑰流響甚淸冽驚波屢盤洄官舟大如掌疾棹過南隈古來濟川人感激多良材

阜城晚遇南京戶部張彥質郎中附奏江南旱災

詔使頻年發皇恩豈不覃水方渰冀北旱復苦江南天意嗟何極民生半不堪同袍夜相語祿食漫懷慚

阜城南門過禦莊鋪乃劉豫始生之地

白艸和煙覆矮墻一間茅屋野茫茫居人不唾劉郎僣猶把亭名號禦莊

景州望董子祠

先哲巍巍老仲舒古祠猶枕舊園居一時仁義江都相百世淵源魯國儒稍慰夙心思奠水仰瞻遺像欲停車後生碌碌成何用翹首風前思有餘

書所見十四韻

大水那能望有年卹民恩詔喜拳拳事憑公廩終難濟情到官莊最可憐﹝河間一府官莊共一百三十餘處少者三五百頃多者千餘頃甚至有跨縣者﹞占取膏腴多極萬索來金穀動盈千稅於子粒偏加重﹝公田畝起科多至三升官莊畝起子粒三斗﹞賦入荒年亦未蠲﹝今歲凡被災之處或免三五分或免七八分或全免惟官莊畝科銀一錢二分﹞港次半收煙火價﹝凡近莊蘆葦場不許人樵樵者皆先納煙火錢方許﹞野中分握艸場權﹝凡近莊艸地有官馬入其域不論千百數悉拘之每馬科銅錢三十文始釋﹞雞豚已盡田間利﹝凡官莊納子粒時二頃附納一豬一頃附納一羊或一鵝二十畝納一雞﹞舟楫仍需水面錢﹝近官莊地被水沒者往來必須舟渡毎舟月科銀三錢謂之水面錢其田在官河兩岸者亦終歲科此錢﹞泛使不禁頻去住﹝莊主每歲四季遣人徵子粒諸色其家臣八人率遊手六七輩直入官府呼叱守令日需下程雞酒魚面諸物官府不能詰﹞小民何日許安便伐殘桑棗惟餘地典盡車牛莫訴天﹝今歲大水桑棗多死者因伐以償官莊地中寸艸不生車牛俱賤折售於官莊﹞罪縶便連兒女輩﹝每子粒不敷莊主卽遣人拘囚民間子女有捶死者有因而污之者其苦最甚﹞鞭笞寧計令丞員﹝獻縣令被莊主笞四十幾死予過其境猶曳杖來迎﹞屋廬毀廢淪波底﹝自雄縣以南幾千里不復成村十室所存惟一二頹垣﹞老弱流離委道邊糠粃無端爭入市﹝河間一帶市中賣糠及哇哇者取豕食和水而取其汁以食人﹞酒漿那復敢開廛﹝河間以南村中不復有酒家﹞監門有淚揮圖上守土何人達帝前愧我身非觀察使傷心聊述紀行篇

日出入行

朝看紅雲出東海暮看紅日沈西山西沈東出不自已行人到此傷心顏家居徽歙間身綴蓬萊班南親闈兮北帝闕古來忠孝兩難盡此途此去終來還仰天戴日歌一曲不覺淸淚流潸潸

過永昌橋野老云太宗靖難過橋以舊名晉起不雅特更今名

界石巍巍表縣封永昌橋上午陰濃漁郎不復歌前代野老猶能說太宗幾里護村堤似玦大河分派水如龍臨風不覺徘徊久極目髙唐已暮鍾

過南鎭店二首

陰靄如滋穉麥野風時振枯桑午市方趍南店早行已屇東昌

林外依依煙火道中轆轆車聲廢碣猶傳蒙古短亭正及荏平

荏平道中

落日荏平道孤村未掩關望中靑隠隠人說是陶山

入東平山中古墳以百十數殘碑斷磉多有年月可識

山過東阿兩路分艸中無限昔人墳等閒卻忘徵驂苦貪看殘碑到夕曛

東阿王

我愛東阿王翩翩貴公子𨿽讀萬卷書日日弄文史已乖弟兄好更遂君臣理盜漢者何人胡不相諫止所以大道行重義不重死淒涼豆箕詠掩卷吾不齒當年開國地寂寞小山趾諒哉朱昱心千載有餘恥

梁顥墓

顥年四十餘登第官至祕書卒年五十餘子固亦登第爲執政官名載宋史而當時好事者傳其八十二舉狀元至其子孫亦無知者詩以訂之

四十登科五十亡史書猶載祕書梁誰將鶴髮欺公道遂使龍頭失故常世俗固應多信耳子孫何得誤傳芳有靈地下還知此獨對泉臺笑幾場

汶上

家家文石甃街渠盡是頻年伐冢余所獲自收金玉外不知曽見殉書無

夜次兗州寄安邱王府教授鄒鈍夫

半生交契說鄒陽年少才名獨擅場誰意兔園今白首只將詞賦動梁王

寄衍聖公

闕裏巍巍入望中後生山仰意何窮文光逺燭奎星上聖澤長隨泗水東崇徳已隆昭代禮象賢當有素王風十年濫接葭莩契寸札殷勤托便鴻

兗州東南望孔林居人謂之夫子冢云在九龍山下其山九峯故名

闕裏何年到匆匆一望間人言夫子冢正在九龍山

嶧山歌

行人朝行嶧山下山色淩寒翠堪把秀峯斗絕倚穹霄復嶺蜿蜒走平野路傍巖石亦崄巇上似熊羆下牛馬徵夫爲我一一言數十殘碑尙堪打不知何代帝王來馳道猶存古磚瓦靈湫一眼透山巓時有風雷起長夏土老能占絮帽云刻日甘霖應時灑於中勝境難具論洞府多藏石尊斚入眼方知造化工披圖始覺丹靑假蹇予素乏塵中緣最是平生愛山者驅馳未暇一登臨浩蕩襟懷向誰瀉思將短曲慰山靈安得長才繼騷雅

鄒縣城南拜亞聖祠下

萬年文運若循環此道誰堪繼孔顏但使七篇當世用便應三代舊風還子孫故里題鄒國俎豆嚴祠對嶧山下馬望塵修敬處夕陽川上水潺潺

憩滕南郵亭

家山疑在望中靑徵馬蕭蕭此暫停屈指過江南北路還過百二短長亭

九日怨十章

亡弟克寛始生日在歲之重九自號稔菊每自江南赴北京秋試弗利輒過是日乃告歸滕縣道中馬上忽忽念此殆不能爲懷因集古詩十絕題曰九日怨用以泄予之哀思焉

黃花半老淸霜後憶弟看云白晝眠妙質不爲平世得悠悠生死別經年

滿城風雨近重陽馬上誰家白面郎時復看云淚沾臆寒花猶作去年香

懷抱何時得好開陶然共醉菊花杯一行書寄千行淚竹死桐枯鳯不來

惠連羣從總能詩一夜霜風凋玉芝叢菊兩開他日淚欲歡無復似當時

此身那得更無家節及登髙忽嘆嗟人面不知何處去一年容易卽黃花

南菊再逢人臥病浮雲世事欲如何哀歌未斷城鴉起鴻鴈不來風雨多

物色生態能幾時九日尊前有所思遙知兄弟登髙處此恨綿綿無絕期

愛而不見心斷絕瘦馬獨吟眞可哀寄與風光共流轉菊花從此不須開

與君今世爲兄弟未必秋香一夜衰古往今來只如此九重泉路盡交期

徧挿茱萸少一人蒼苔白石已成塵人生在世長如客更結來生未了因

彭城廢縣南謁漢髙祖廟

古原荒樹倚村斜髙廟威靈亦可嗟警蹕千年餘塑馬鐃簫終夕舞神鴉碭山落日銷雲气睢水寒風捲岸沙漢楚興亡那復問一龕燈火屬僧家

徐州望子房山山上有祠

子房祠在望中岑蔓艸寒煙尙可尋五世報韓終有恨一時興漢本無心書傳黃石知眞假名配靑山自古今立馬斜陽無限思天教風壑助豪吟

徐州驛舍竹林可愛

徐州驛裏蕭蕭竹好手應難入畫圖北客南來初見此不勝淸思繞江湖

不寐

千載逍遙堂獨臥愁不語北風吹竹林一夜響寒雨

徐王墳

兆域巍巍近鳯陽萬年坤徳此開祥當時不是靈源厚異姓誰封一字王

夾溝山中夜行

馬渡夾溝東溪橋臥斷虹夜闌羣動息月出四山空物色歸塵外天形入鏡中玆遊奇絕甚琢句恨難工

同年範嘉龍禦史於大店驛相候敍話良久乃別

浮生聚散若飛蓬驛舍那知此會同可是故人非白眼獨勞前路駐靑驄云回峻嶺朝含日霜入疎林夜戰風近事怱怱談不盡出門車馬又西東

固鎭驛早發集古二首

中夜起坐萬感集有時顚倒著衣裳病身最覺風露冷離思杳如關塞長

正睡夢中行十里東方明星亦不遲但見烏帽出復沒馬首東來知是誰

渡淮次濠梁

萬里無風起片雲中流一緑浩沄沄源從桐栢山中瀉路自濠梁驛下分賈客帆檣依岸宿皇陵鐘磬隔城聞逢人欲問觀魚樂莊子臺前又夕曛

中都形勝

境當南北建中都形勝遙應古亦無四望河山圍太寢仰知天地肇皇圖復田萬世還過漢開國元年尙紀吳立馬臨淮城下路五云回首欲嵩呼

鳯陽南二十里陟小嶺望見環滁諸山

一時飛思薄靑冥水墨圖開萬里屏若个溪山幽絕處釀泉聲繞醉翁亭

沙磵鋪山行

獵獵寒風吹日黃山中隨處磵聲長不知早稻皆成艸猶自涓涓下野塘

鳯陽南行失道誤趍定逺

自我爲近臣塊坐今幾春出門將何之引躅隨他人南行二十日但喜郵亭勻渡淮宿濠梁亹亹夜問津曉入定逺山四顧驚荒榛人言此道非迂逺難具陳跋馬重嘆息寒日吹沙塵古來賢達士岐路多沾巾安得指南車慰此長途身

池河驛山行二首

隔宿風銷野際登時日出林端牛羊自占坡暖鵝鴨不知水寒

古寺火燒梵■﹝土答﹞空壇水沒田塍行人時復駐馬野老適來負薪

途次偶成

寸寸田塍接磵阿一叢茅屋枕坡陀馬蹄已近江南路漸覺人家水竹多

大鎗嶺

四顧峯巒劍戟攢丹梯百折暗中盤凝眸叵測東西闊仰面惟愁上下難土著已諳猶足弱客遊𨿽壯亦心寒我來疑是玆山幸欲寫微名石上刋

晚過大栁樹驛﹝南京三衛丹峙山中﹞

大鎗嶺下馬頻揮大栁岡頭客漸稀烈火燎原虓虎避疾風驚艸雉雞飛山回轉覺郵亭逺月下先愁驛路微野戍誰家多種竹旅懷當此更依依

月夜渡淸流關

壁立萬仭淸流山橫截萬古淸流關人間險固不可少老天生此靑孱顏平生細讀五朝史柴郎亦是奇男子斬關縳取二將軍點撿眞人入驅使我來弔古當窮冬陰崖艸木號天風當時戰處杳無迹惟有明月畱山中聖代車書會同久此地無勞置官守長歌一曲下關來夜市還沽釀泉酒

次滁陽贈州守劉煥

瑯琊山下水聲長六一堂前艸樹荒駐馬喜逢劉郡守風流猶解說歐陽

早發滁陽戲題

夜到滁陽只困眠去時才及五更天匆匆諭徳人應笑何不來嘗庶子泉

過家君舊任太僕所居聞當時及門者惟典術魏延一人

行雲落日繞鄕園廏馬如龍艸自蕃聞說舊時門下客蕭條惟有魏生存

望瑯琊諸山不及遊典術魏延追及誦吾同年莊孔陽司副四十年來方一到之句不覺笑曰孔陽謝病居江浦去滁不百里而近尙半世一至況碌碌我輩乎馬上次韻一首以示延便中寄聲孔陽未必不爲之撫掌也

林壑分明自一寰釀泉聲出兩峯間百年紙上看陳迹寸日忙中負此山到處僧爲風月主生來誰似水雲閒逃名更笑莊周懶半世方成一往還

和州香淋寺浴湯泉

山根流出暖湯湯暗處斜分到石堂千里風塵消半霎一團和气靄中央何年混沌初開竅此地溫柔別是鄕浴罷不知將夜半老僧頻換佛前香

渡江次采石

二十年來塵鞅中臨江喜遇快哉風六朝隠隠寒山翠萬里沈沈夕照紅絕海舟航南北共兼天波浪古今雄擬沽采石磯頭酒澆我平生磊磈胸

李白墓

誰見吟魂月裏歸臨風懷古思依依史中出處猶眞僞地下形骸果是非采石人家空奠酒盛唐詩派不傳衣騎鯨浩气今安在一片江流蕩落暉

冬至行慶賀禮於太平府中

一綫陽隨夜气生瞻天隨例拜江城不知此際文華殿誰導靑宮鶴駕行

黃池

黃池鎭下曉揚舲扶上肩輿尙見星艸結鮮紅鴉眼粟竹揺蒼翠鳯尻翎人家愈覺園林密郵捨初分道裏停已過江南三百里鄕音入耳漸中聽

太平山行

江南風土最怡情臨水人家分外淸輕棹野航如使馬密栽髙竹似連城好山隔岸開眞畫絕磵流泉奏古笙北去定應勞夢想題詩畱與白鷗盟

敬亭山

靑山一萬仞我愛敬亭名勝槪一千里分疆及數城不誇遊目騁轉覺道心生李白題詩在風流續未成

宿宛陵書院

自從刪述來詩道幾更變騷些無遺聲漢魏起羣彥謝絕及宋沈入眼已蔥舊頹波日東馳李杜出而殿當時多渾成豈必事精煉云胡倡唐音趍者若郵傳坐令詩道衰花月動相眩千載宛陵翁惟我獨歆羨翁詞最古雅翁才亦丰贍一代吟壇中張主力不勌遂使天地間畱此中興捲如何近代子落落寡稱善紛紜較唐宋甄取失良賤無乃久浸淫曽靡得眞見渺渺歲將夕南來宛陵縣頓首升翁堂松竹猶眷眷感慨撫陳迹江水一再奠我心夙景仰我學誠襪在綫想三百篇斯境復誰薦

寧國縣道中

宣歙巍巍接縣封忽驚身世得奇逢髙懸石棧三千丈四合雲峯百萬重野廟鬼神疑作怪水田蛇虎動畱蹤人言此去仍多景自保看山力未慵

早發湖樂鎭過黃木嶺遇佐時及鄕人來迎

湖樂鎭下更未闌黃木嶺頭山火寒峯腰霜滿一尺徑磵底風生千仞灘歸心急喜到家好側足方知行路難前途忽與故人接相對不覺成悲歡

過叢山關入績溪界巧溪橋

江南江北路迢迢馬上朱顏漸覺凋今日故鄕初入眼叢山關下巧溪橋

十里巖

不知何代起神雷鑿此雙峯壓路開數點落星浮水次一灣晴雪灑巖隈詞人試險身全汗劍客臨風志未灰我欲深鑱崖石上攺封君作大飛來

至家

終日思歸今始歸故人喬木尙依依庭闈喜極翻成泣手足情深事已非良夜卻虛姜氏被半生長負老萊衣愁來便欲求終養恩詔丁寧未敢違

謁先塋於水橋幹

松蘿山色蕩朝暉先壠依然樹一圍累葉相承支系在百年今見眇孫歸堅瑉近勒尙書表故篋猶傳相國衣我願宗人勤種徳幾家文獻重南徽

哭亡弟克寛於南山堂僧捨

寸心如折淚如麻恨殺鴒原日易斜黃卷有期承世業朱顏無分樂年華佛前已悟身爲幻夢里長驚目是花千里逺來多爲汝有靈今夕定還家

汪王廟﹝王諱華隋末保據歙宣杭睦饒婺六州稱吳王唐初內附封越國公土人徳其全郡之功廟食至今子孫最盛﹞

聞說眞人起晉陽六州圖籍便歸唐干戈竟免羣生難簮笏宜傳百世芳封誥尙存題越國史書全失紀吳王叢祠香火年年盛知是英魂戀故鄕

五顯廟

五嶺巍巍奠一州炳靈寧不異長流火旗云馬分明見風魃山魈次第收滿坐遺形如伯仲當時封爵比公侯神功最是難忘處歲歲居民慶有秋

拜先世祖陳將軍忠壯公廟於篁墩﹝公諱靈洗以布衣起兵禦侯景保全鄕州謚忠壯公廟在祀典﹞

僣侯東下勢難支出處如公最有辭忍見松楸污賊手徑提戈甲濟王師兩朝勲徳收前史一郡蒸嘗奉古祠再拜遺容風動幕凜然猶是起兵時

拜先世祖晉新安太守府君墓於雙石﹝府君諱元譚以循吏賜第新安新安之程皆其後事具方虛谷碑﹞

南朝遺迹半無聞我郡猶傳刺史君當日循良開甲第至今行旅識荒墳百年守令孤芳在萬指兒孫一派分不見墓田雙石磉白楊寒雨晚紛紛

紫陽書院﹝專祠文公鄕賢祔食院額宋理宗親書﹞

千載山堂倚故墟兒童能識紫陽朱鄕賢依附襟裾末縣令周旋俎豆餘恩典近延徽國譜奎文猶刻理宗書平生學道全無似九拜趍庭愧小儒

拜先世族祖宋丞相文淸公元鳯祠宇墓於古城關積慶寺

石獸行行艸樹間往來人說古城關先靈幸托靑蓮宇上相曽分玉筍班一族再分昭穆序百年初識祖宗顏非才豈足光潛徳負此穹碑勒墓山﹝祠墓碑文予所制也﹞

臘月半後祠堂前並後園梅花盛開敬次家君卷中舊韻二首柬克儉

年來空對寫生堂的見冰容自不常疎影似龍淸戰月貞心如鐵冷欺霜秪知菉竹堪爲友轉覺凡花不是香風味獨當充鼎實肯隨脂粉媚含章

亭亭玉立晚風前春意終歸雪意先後院根如前院好南枝花比北枝妍邊城舊曲吹山月姑射新妝照水天明發定應勞夢想乞將消息往來傳

先忠烈王遺迹十二詠

王諱靈洗徽之休寧人當梁末以布衣起義兵禦侯景之亂州郡獲全後爲大將屢立戰功封重安縣公以卒贈鎭西將軍開府儀同三司謚忠壯生子二十二人其胤愈盛凡徽之程皆祖之而土人徳王之功者因相與廟祀至今宋號其額曰世忠累封廣烈孚佑顯應忠惠侯加封忠烈顯惠靈順善應公元時再拜進王封本朝載在祀典出處之詳具於史傳然其遺迹在鄕郡最多而散出無紀敏政輒收萃之以便子孫觀覽其所未知者尙俟他日追補焉

射蜃湖﹝公所居在篁墩湖側湖之神嘗夢見於公曰呂湖蜃將恣陷篁墩諸村明當與之決戰披白於肩者我也敢求助於公明日公俟於湖上頃之霧晦水聲洶洶兩牛角於湖上而肩白者屈公一矢中其黑者已而晴明湖水皆赤不踰夕有黒蜃斃於吉陽灘下﹞

靑艸湖陰路神人迹尙畱雕翎方出彀蜃气不成樓亂石灘聲急連村樹色稠英魂知不散時向此中遊

白石阡﹝公射蜃後有黃冠叩門曰感公厚徳無以爲報引公至黃牢山下以白石志之曰遷此可暴貴也言訖不見公奉母夫人葬焉﹞

湖上妖氛滅山前吉兆開黃冠離水府白石定泉臺墓碣龜仍在冥儀獸半推年年寒食雨時見逺孫來

相公木﹝射蜃湖中有巨木相傳爲射蜃時所立棚木也更代猶存漁者觸之必有禍號曰相公木以公爲開府儀同三司故云﹞

棚木長千尺蜿蜒距水涯皴皮躔荇帶老色映蘋花雷雨春驚蟄星河夜泛槎漁舠莫輕近神物此爲家

鼓吹臺﹝公起鄕兵拒侯景時嘗率諸少年習戰湖上傳聞風雨之夕猶有鼓吹聲﹞

壯士昔登臺鄕兵取次裁鳴鼙催陣起吹角召軍回舊事傳遺老荒臺沒艸萊至今風雨夕猶訝戰聲來

鏵卜橋﹝公破賊後散兵於農方自負鏵入田而朝命適至公倉皇以鏵置水中卜休咎得吉卜焉橋因以名﹞

荷鋤方出郭徵詔忽臨身問吉占田具祈靈拜水神風雲曽得意溪壑自生春竚立長橋下悠悠迹未陳

洗馬池﹝公與侯景別將戰後洗馬於此﹞

山前收戰後洗馬向晴波髀肉加鞭久腰痕受箭多敵兵愁棄甲徵戍喜投戈舊迹無尋處沙頭剰緑莎

射的山﹝公將兵過旌徳抽矢射山誓平侯景故名﹞

空山崖石上羽鏃半畱形鳥過不敢下苔封疑有靈子孫傳野史守令刻新銘亦有南開府忠勲繼汗靑

歃血臺﹝公與諸將討侯景歃盟於此﹞

勤王初受命仗劍卽登壇左袒人爭奮中興事不難令巖朱雀幟盟重白雞盤想象臨戎處荒山艸木寒

相公湖﹝公故宅盡爲湖時有巨魚出沒人不敢取天气淸晏時見宮室其下﹞

將軍本龍種居處化淵中變態時常見眞遊路不通渚宮隨燭顯海市向陽空不是多遺愛人爭說相公

千年木﹝公自營兆域祝曰子孫能大吾門當生大木旣而生櫧木一株大且十圍後爲風雨所偃旁出二枝宋時猶合抱雲﹞

嘉木何年種巃嵸護古墳蛇皮斜澑雨龍角上排云手植傳鄕土神遊隔世氛子孫今萬派冠佩日紛紛

相公壇﹝公薨后土人於千年木下爲壇奉祀以社公配焉﹞

結壇嘉樹下村賽鼓逢逢老穉冠裳雜雞豚俎豆丰靈旗朝送雨神馬夜嘶風自是陰功厚年年配社公

世忠廟﹝宋時鄕人以公靈應請立廟朝議以公爲趙忠臣嬰之裔元累封忠烈王本朝載在祀典﹞

立孤人去逺孫子更流芳忠節髙千古神功被一方舊祠傳異代新爵換眞王何幸南歸便焚香拜寢堂

東密巖乃先世祖都使公澐淘兄弟起兵拒黃巢處

萬仞巉巖百里長此中曽蹶艸頭黃衣冠稅駕趍行在兄弟登壇守故鄕一代風塵山戍逺千家煙火石臺荒水田折戟時常露知是先人舊戰場

齊雲巖﹝上有玄武觀﹞

四山回合杳難窮翠錦屏開面面工巨石穿雲成戶牖半崖飛雨作簾櫳地靈今古神先據境隔仙凡路可通極目丹邱何處是巍巍樓閣起天中

何年絳節此中停五老依然護紫庭鐘鼓分頭雙岫碧香鑪當面一峯靑匡廬未敢爭誰秀玄武應知不自靈勝覽日斜歸未得細磨蒼蘚讀碑銘

古城巖

乘閒來上古城巖石洞深深似隔凡疊巘每迎神馭下危峯疑出鬼工劖一溪寒水圍靑嶂萬壑天風響翠杉知是何人先到此斷崖髙處刻題銜

次宋縣令鄒補之巖口石壁畱題之作

不見當年舊縣基獨畱孤廟想陳隋水過山腳無尋處路繞云根有斷時雉堞艸荒埋廢礎鵝峯苔老剝殘碑危闌卻倚靑冥望入眼分明自有詩

松蘿山

雙峽中分一徑通寶坊遙隔片雲東四時山色涵空翠萬折泉聲瀉斷虹淸愛竹孫穿凍雪靜聞松子落香風登髙兩屐吾方健攜手無因得贊公

斷石村

大星何日墜滄浪點破風前一鏡光野棹偶來幽磵側古詩誰刻斷崖傍丹梯恐躡蒼苔滑云碓時舂白稻香西望欲窮山盡處石人峯倚暮天長

飲楊浚明推府宅夜歸宿城隍道院

醉投琳館一燈殘葉上蕭蕭雨未幹乍入故鄕翻似客倘成新社卽辭官好山有約遊方健勝地無塵夢亦安半夜涼風吹酒醒恨無奇句寫瑯玕

篁墩文集卷六十七

●欽定四庫全書

篁墩文集卷六十八

﹝明﹞程敏政撰

○詩

二月一日辭親赴京出休寕東門

賤子來何時倐焉戒晨裝王程難久滯俛首辭髙堂哽咽不敢啼懼我親情傷躑躅縣東門涕下沾衣裳回思古之人仕者不出鄕自從封建廢坐使親義戕我生竟何成去住心彷徨春陰澹如染遙山郁相望願保忠孝期桑梓生輝光

道中與敏徳弟聨句

故鄕山水忍相違﹝篁墩﹞聚首無端又北歸一路春風梅正發﹝敏徳﹞幾家冬雨麥初肥杯盤祖席離情苦﹝篁墩﹞車馬長亭曙色微主上只今求道切﹝敏徳﹞敢將忠孝負庭闈﹝篁墩﹞

漁梁壩登舟至浦口初聞雷餞者相賀

路當歙縣境水是淛江源竹樹知誰氏風光似故園峯頭嵐翠合石齒浪花翻舉棹聞雷處嘉禎感贈言

夜宿綿溪

屈指離家又一程篷窓欹枕夢難成無端水郭停舟處半夜灘聲似雨聲

過乳灘﹝灘左一石臨溪髙三丈石上靑松一株灘右瀑布一條自石壁凡三折飛墮溪中﹞

一棹迎風下乳灘推篷忽得兩奇觀髙崖瀑水淙聲逺盤石孤松墮影寒仙境恨無同志賞塵冠思向此中彈他時夢想勞題句不用千金買畫看

宿河上嶺入夜風雨大作

辭家已三日夜泊蒼山磯遙看月仰瓦星斗何依稀玄云忽四合黯爾燈無輝孤眠覺有異起坐披裳衣長風挾雷電雨若天瓢揮萬響凜不測勢恐孤篷飛船頭屢低昻知是江波肥移牀避罅漏客心轉淒危古云行路難此語良不非悄然百憂集君父難兩違裁詩記所遭胡寕不懷歸

淳安道中用漁梁壩韻﹝有梓桐源及響山﹞

桐梓何年盛溪頭尙有源疎梅臨竹岸細麥擁茶園興薄飛鴉去閒便浴鷺翻舟師能指點空谷應人言

嚴州道中情思頗適

山逺沙平水似煙篷窓贏得枕書眠暖風一日初黃栁好雨連宵剩緑田傍岸鳬鷖如送客隨家雞犬不驚船相看便有江湖戀耕鑿娛親在幾年

雨中過嚴州與張時禎通判同年敍別

石梯如畫帶江樓喜遇看花舊俊遊十四年來情不盡東風吹雨上官舟

嚴州東下兩山髙崖瀑布以百十數

東崖瀑布如玉龍西崖瀑布如白虹千尋之勢不可殺交飛亂落淸泠中小聲萬騎驅元戎大聲五夜鞭雷公初疑武丁舉斧開崆峒石髄流出靑山空又疑海若上借愁天工鬼窟遂與銀河通北舟直下桐川東一江春水揺春風推篷左右忽見此頓淸百歲塵埃胸迹愧莊生爲世籠才非李白憂詩窮一杯酹水一自酌安得淩虛浩然與爾爭豪雄

釣臺

暫擲綸竿去復還徵書空照水雲間桐江巖壑知心久肯遣移文過北山

過姚文敏公墓

三朝勲業重姚崇最與家君契誼同帝裏風煙畱故宅仙鄕山水見幽宮兩家莫報君恩厚百世應存士論公我忝禮闈門下客不勝淸淚落東風

登富春山時鄕族啇人多以索逋錢寓子陵祠問其所從索者皆縣官也笑賦一絕

爭道先生百世師富春山麓起崇祠殘碑尙刻希文記終有亷貪立懦時

夜穿杭城宿吳山驛明日三司故人固請遊西湖又明日遂拜嶽王墳飲淨慈寺時顧天錫郎中以公事寓杭不及預會

匆匆行李夜穿城好友來尋半日盟峯頂幾多僧錫住湖心無數酒船行風來廢苑堪懷古雨蝕殘碑不記名入眼淨慈還數里望塵先拜嶽家塋

湖上東風水似苔羣公相約看山來午鐘殷殷穿低樹春宴紛紛集寶臺千里暫教塵夢醒一尊思待故人開興酣更欲尋龍井誰有風流續辯才

錢唐雜詠四首

水色山光似昔時往來還動百年思顚崖蘚蝕錢王箭拍岸潮迎伍相祠歲月難勝雙短鬢興亡能博幾新詩望中喜是林逋宅竹外梅花一兩枝

康王疋馬渡江時北望誰能有所思洛社末由恢土宇臨安何忍奉郊祠兩朝和議愁通表一卷褒忠漫有詩只賴皇天知此意墓林長聳向南枝

徙倚湖山欲暮時行人隨處動遐思張王僣竊今無地白傳風流尙有祠夜靜六橋誰放鶴春回三竺好題詩篷牎預買仁和酒臥聽舟人唱竹枝

繁華欲賦太平時慚愧無才續左思曉市船趨三汊港春遊人集兩峯祠樓臺不類人間世風月都成畫裏詩東望彩雲懷帝闕暘烏初上海桑枝

嶽王墓再賦一首

南渡宗賢力相秦不辭降表便稱臣靑衣空作還家夢金字頻追出塞人亂國已遭三寸舌封王何益九原身漁郎似識英雄恨日對孤墳理釣綸

臯亭山

曉受降書夜戢兵路人猶說伯顏名中原多少奇男子不向燕山立漢旌﹝按伯顏應攺巴延因韻語故從原文﹞

道中六言

臯亭山前竹鋪臨平鎭下桑園北岸方收纜索東風忽動檣幡

調巡撫宣府張養正都憲

烽火中宵澈塞明曉提精騎出嚴城黃雲白艸劉家砦從此邊人不敢行

過桐鄕晚宿皂林驛

東風吹日半晴陰不覺船窓水气侵三里人家春淡淡一江煙樹晚沈沈

望後舟

予自錢塘望後舟不至沿路候之抵皂林乃克會因思古樂府有望後舟之名漫賦一首

前舟已過靑山趾後舟猶駐滄江涘得風未可遽淩人同在江湖作舟子欲去不去心茫然耳畔彷佛聞鳴舷湏臾相見謝相候並行不礙波中天君不見前舟獨行方坐嘯後舟向晚終湏到又不見後舟載比前舟輕反過前舟三日程活計平生系徵舸但願風潮共安妥不惜朝朝望後舟他人豈必相忘我

嘉興拜先師呂文懿公冢以陳無已丘園無起日江漢有東流詩韻敬賦十首

隔地三千里違顏十八秋悠悠生死恨今日過林丘

先皇臨禦日夫子最蒙恩共說靑山下雙麟表墓園

已別門墻久猶能識舊奴遺書三萬軸還似舊時無

鶴髮太夫人見我動容喜再拜升髙堂懷賢不能起

夫子𨿽云亡未絕詞垣筆尙有代言書昭昭比星日

一代呂家府風流重此邦重來還記取雙戶對寒江

之子讀遺經靑年盛文翰皦皦丹鳳雛居然立霄漢

夫子本淸白芳名亦難朽豈無富貴家灰飛竟何有

濫逐門生後何才輔兩宮百年含愧處此道不曾東

一瓣香難致官亭促去舟船窓應作夢淸淚早先流

過太湖追和宋蘇舜欽韻

萬古淵源直到今徵帆如葉望中深天畱白塔分平野雲擁靑山入太陰江勢西來寒匯玉日華東出暖浮金蘇郎死後閒風月吳下何人續勝吟

李貟外應禎吳太史原博約遊虎丘

日散林霏見虎丘故人淸約此閒遊望深緑樹知蔵寺吟徧靑山始系舟塔院風來花似雪劍池春到水如油酒闌不盡吳中勝老衲相招更倚樓

虎丘之遊沈唘南在坐作畫一幅再賦一首

蒼崖題字半畱痕笑倚東風酹一尊寺主繞山開竹牖園丁隨路作花村聴經石古苔生繡塟劍池深水不渾入眼有詩吟未得天機都屬隱侯孫

雨中次無鍚寄秦廷韶太守

南來欲試恵山泉春雨橫江懶系船咫尺故人難晤語相思時誦竹壚篇

寄華守正

百里江鄕石路斜東風相隔渺天涯離人十載今何似無限情懸孝子家

秦廷韶太守及九龍山樵陸懋成請遊恵山遂酌第二泉飲聴松庵次少師姚廣孝畱題舊韻一首

江雨吹風過山門向晚開汲瓶分水去騎馬聴松來老鶴驚人起新篁夾路栽多君憐別意隨處送春杯

畱題聴松庵次廷韶韻

一庵門對老松開鎭日風傳萬壑哀古井暗泉寒瀉玉長廊陰雨滑生苔鐘聲忽自山中出人影遙從樹杪來未濯塵纓還自笑籬根蒼犬合驚猜

寄鄒鏞

尙書幕下總能文曾說鄒陽最出羣此日相思空倚棹暮天寥落見行雲

遊恵山與廷韶賦詩看懋成作畫不覺至暮相別未數里風雨大作竟悞一程船窓燈下漫賦一律奉寄二君子

笑坐泉亭汲水嘗偶然行樂便相忘南來漸有江山癖北去那憂歲月長好景正堪增罨畫短吟猶未病奚囊早知風雨春江暮悔不隨緣宿上方

常州飲廉伯家

舟到毘陵晚不移相畱曾是十年期坐間總說江南樂別後應懸冀北思夜酌不知更已換春城偏與月相宜歸來忽記豪吟處稍覺閒情似往時

謁京口魏勝將軍廟

長風吹山磯落日下京口桓桓魏將軍廟食此邦久土馬剰儀衛金書炫庭牖忠義夙所欽再拜酹江酒憶當宋社南君臣竄身走將軍起田間意气最雄﨣孤城江海上日日事攻守中原天弗畀竟爲敵所有前旌曉不揚雄劍夜空吼何人始召亂志士徒殞首當時百戰場荒落見沙栁千里幾興廢激烈史官手

金山七詠

金山

樓閣中天起波濤四面降崔嵬千尺影終古鎭長江

妙髙臺

東風畱客棹白日此登臺帆影來無際江聲去不回

善才石

何物瑤琨石龍宮夜不函由來江岸側天造補陀巖

畱云亭

亭子臨孤絕江云礙不飛時來檐下宿水气濕僧衣

吞海亭

江風號萬壑峯頂一登臨勢欲吞滄海逰方愜壯心

仙人洞

鬼斧穿山骨明明透一窓仙人時舉武壁立下窺江

郭璞墓

落日江心墓淒涼郭景純桑田不可測撫掌笑山人

瓜州遇同年鮑栗之通判二絕

滿路人稱鮑叔賢一尊相見暮江邊長安陌上看花處回首春風十四年

楚山如畫水如藍鄕思紛紛漸不堪今夜瓜州灘上宿便從江北夢江南

揚州

東風吹徹晚陰晴兩岸新蕪一棹橫去我靑山如避俗向人黃栁欲傾城潮回海口鹽船上春入淮南米價生二十四橋漁唱徧嫦娥應識古今情

江日輝輝下廣陵客邊吟興偶然增宋軍水砦多編戶隋帝離宮半屬僧鵝鴨似便春雨數樓臺爭出暮雲層往來總戴承平福莫問從前幾廢興

瓊花

貪看江都第一春龍舟元不爲東巡閒花亦自能傾國何況當時解語人

憶在姑蘇與顧天鍚郎中語次亦有亡弟之感慘然對泣不能自勝因追次其韻一首

泉下應無日再暉一燈寥落伴僧扉重陽爲爾愁看菊未老憑誰共采薇妙質固應天最靳芳年眞與世輕違等閒不敢娛親側忍見同時舊彩衣

過髙郵湖

曉發盂城驛人家過淺塘日華初耀水風力正開洋竹纜收蛇蛻蒲帆列鴈行客心還自喜今夕到淮陽

予謁告還朝道出淮陰方傳漕運總戎平江伯過訪而侍禦尹君性之奉命巡貴州艤船之際得邂逅焉性之出示閣老壽光劉先生贈行之作謹步韻一首奉別而蒹葭倚玉之誚所不能免云

兩岸垂楊石漬苔皇華新館晝長開方傳漕運將軍出忽見分司禦史來當道犲狼應退避忘機鷗鷺莫驚猜相逢卻愧無佳句硯匣經旬積暗埃

漂母祠祠﹝必楚王開國時所建者非漢意也﹞

一飯難忘老嫗恩崇祠應出舊王孫平生推食蒙知已肯不捐軀答至尊

淮陰侯廟

楚王被誅反狀未明前人固有定論予獨於其下齊烹酈食其事有遺恨焉

鐘室堪嗟走狗烹反形千古未分明史官獨爲將軍惜不念當時老酈生

次淸江浦邵文敬吳文盛二主事邀飲寄寄亭中夜放舟至淸口曉渡淮至淸河乃別

杏花紅爛竹梢靑水次新開寄寄亭共挽行裝春送酒還催撾鼔夜揚鈴風悲舊楚遙聞樹天入長淮下見星記取客邊分去住驛樓殘角夢初醒

懷賢詩

國家財賦歲取給於東南十餘郡而尢莫難於漕事文武重臣對江開府者數十年矣成化己亥之春予謁告自新安還朝歷其境率聞父老談故平江伯陳恭襄公工部尙書周文襄公多至感泣乃知忠賢之有益於人國如此賦古詩二章致懷仰之私焉

平江伯陳恭襄公

﨣﨣陳將軍平江始開國少年八石弓勇气屢破賊朅逢中興主得附升天翼當寧念丰鎬京邑望南北安得蕭與韓晏歲足兵食將軍家合肥老大諳稼穡一朝被簡知舞蹈奉明勅建牙淮水陽諸路盡承式孜孜竭眾智疏鑿靡餘力厫庾便交挽堤閘濟危嗇艘舸隨淺深湖壩幾通塞百年民力蘇萬里海濤息居然奠東南不復困供億將軍去幾時寢廟見顏色火旗與云馬夜下不可測父老說遺事往往動遐憶徵夫多苦辛國本在培植賢孫今代將當復守成則東風吹客舟淸口日初昃公忠夙所欽再拜讀銘刻

工部尙書周文襄公

周公起江右歷官大司空文章夙有志嘗叩蓬萊宮願藉九天寵致身列宿中刑曺得良譽藩輔無全功南畿與西浙國賦憂難充主上屢顧之政柄付此公肩輿行列郡活計歸深衷倉囷日委積貨布時通融出納有盈縮歲事無丰凶坐令數千里民力不告窮紛紛兩京道續續舟車通鄰封借羨余邊檄分陳紅東南二十年一老如帡幪云胡事弗偶讒起驚宸聰公歸浩難期民恵嗟無終所在貌公容如奉家主翁我生已遲暮素仰先逹風玆來識民隠非獨暵澇螽文法豈不宻治效將無同公名當益顯日與江流東

古城驛遇南京參贊機務兵部尙書薛公詩以送之並謝恵粲

樓船三月下江東獵獵旌旗暖受風林壑有情歸謝傅廟堂何意起裴公貔貅作隊迎新詔龍虎分疆擁舊宮幕府勲勞應日盛軍儲曽贊幾元戎

賤子乘春上石渠喜逢先達艤舟余當牀幸展梁生拜乞米寕工魯郡書岸雨緑苖方淨好水風黃栁共虛徐相違無限通家意請向諸郎報起居

宿遷早發

驛店蕭蕭雨落水村喔喔雞鳴推枕偶然夢覺沿河已有人行

暮雨夜泊

黒風摧山雨如注未到下邳無泊處暗中雜沓人語聲且逐淮南漕舟住淮南漕舟三百彊粉宇舵樓成堵墻輪更轉箭鎭相續似覺人人嫌夜長滅燭悠然倚牀坐逺村曙雞聞一个前途早有役夫來岸東相呼岸西和

祁州上已與範嘉龍禦史舟中小酌

偶爾相逢泗水濵一舟誰主復誰賓論心久已同淸白不作平時祓禊人

過呂梁洪遇管洪王主事

山形四面合水道一支通亂石東西岸驚濤上下洪懋遷充國用疏鑿仰神功使館勞晨爨徵帆快午風

徐州飯管洪尹珍主事家有懷亡弟

去年過彭城朔風蕭蕭徵馬鳴今年過彭城東風渺渺扁舟行漸覺此身爲客慣才見花飛又花綻南去北來曽幾時隨陽卻似雲中鴈九里峯前春艸芳百步磯頭春水長偶然一飯剪銀燭行河使者尙書郎逍遙堂空誰作主感慨當時對牀語歸來展轉不成眠獨倚篷窓聴風雨

夾溝道中

獵獵風帆水滿塘明明春岸栁成行連村犬不驚薪女傍渚鷗全識棹郎官閘聚舟多漕運野田空屋半逃亡推篷不見靑山色始覺風光是異鄕

歌風臺

風雲無限故鄕情酒半登臺奏楚聲富貴一般遊子意錦衣何似衮衣榮與提學婁克譲禦史飯泗亭驛舟晤言甚洽士行先出處治道本懲勸持此律今古有若執符篆大義茍失之如水決堤堰寥寥千載下聖哲炳垂憲不見東鄰女芳歲甘自獻大節一以虧容質徒秀曼亦有主家者恃長足私願好惡苦怫人骨肉變讎怨乃知君臣間秉徳兩宜健庻幾三代風必世可延蔓婁公天下士於我情繾綣長途傾蓋中共此一升飯誓當致身來不辱靑紫楦諒哉同心言功名及時建相期在白首保作無瑕瑗舟中淸明有感寄克儉弟兄弟而今一半存想君愁上鶺鴒原紙錢麥飯南山路死別生離兩斷魂

濟寕夜雨感懷聞外叔舅侍禦李公已赴山東憲副

自逐東風過大江起居終日對船窓夢隨野鶴孤飛健身似山僧百慮降人影向燈春寂寂水聲和雨夜淙淙猶餘一寸思情在不覺晨鐘隔坐撞

風入松﹝艸橋阻風雨作﹞

蕭蕭陰雨漸經旬有意暗摧春林鳩來往緣何事聲不住故惱徵人沒腳泥壅岸尾打頭風斷河漘篷推蓬偏感異鄕身歸夢夜來頻江南江北家千里心隨舵去住無因兀坐悄然自數半生多少苦辛

道中有感

千里徐滕路愁雲慘不開使方求郡瘼天未卹民災餓殍塡途臥浮屍蔽水來圖存歸盜賊忍愛鬻嬰孩行乞無人顧生於死更哀勸分遭吏毒貧與富俱摧不任驅徵役相甘食棄骸一時輕轉竄幾日可招徠漢詔先懲已周官重理財憂勤勞主上調燮仰元臺倘及收麰麥猶堪濟艸萊歳功曽預講國本在深培望望諸侯境紛紛禦史臺豈無同志者空復淚盈顋

遇汪文燦禦史南歸報兩小兒汪保祖保俱安好

久別憐雙璧舟中數夢之不圖逢故友親說見吾兒對客能秪揖延茶請誦詩寥寥千里外足慰一春思

過分水廟戲成棹歌六章

濟河潺潺向北流濟河■﹝氵虢﹞■﹝氵虢﹞向南流官船私舶都過此南來北去幾時休

一條河裏兩般風南客張篷北落篷天公只是無心子有心人莫怨天公

龍王廟前石作堤馬頭灣腳路成泥莫笑水流分彼此只緣地勢有髙低

東岸人家開飯奩西岸人家垂酒簾傳道行人莫輕買今年沽價十分添

供應船頭金彈丸醉坐船裏珍饈盤有人推篷憐餓殍大家說是秀才官

老郎荷鍤開淺洲小兒曵纜送官舟朝朝去見垂楊栁不管流離苦到頭

次荊門管河楊郎中求題水墨葡萄

空中忽散摩尼珠一一牽動驪龍須鮫人淚莫盡升斗賈胡價可論錙銖居然月上蜿蜒架眞宰有心愁幻化玄香隠隠凝不飛瘦影離離巧相亞良工近來人未知日觀不來還數誰乳酒年來熟銀甕客星終夜窺端池關西夫子行河使寶繪堂中了公事底湏滿摘水晶盤眼飽令人發詩思

過聊城縣境

策士知仁義千秋一魯生紛紛當日事春水下聊城

武城

千載武城縣依然魯水涯民生如不遂弦誦亦何爲

乘月夜發二鼔至甲馬營

曉色蒼蒼下武城解舟還趂月中行河流曲寫之玄字漁唱淸傳欵乃聲隨處倚篷吟不盡邇來欹枕夢難成燈前未暇呼津吏問是何年甲馬營

次徳州簡管糧張道濟主事同年

一冬南去一春還歷盡徵途水與山卻憶故人淸話處隔城相望夕陽間

良店道中大風夜作野泊安陵逹曉風息趨連窩

我行滄景路渺渺夜過亥東風何太顚勢欲■﹝欺﹞鯨海盤渦如穽旋駭浪若山嵬崩騰沙口決斬剝岸形攺官舟浮一匏出沒漸危殆牽夫屢前卻舟子失精采無乃蛟龍怒或恐黿鼉餒合力眠髙桅擇地艤而待家人走彷徨船頭設葅醢相呼酹馮夷亦欲訴眞宰狂飆俄爾恬愁雲散其靉張帆下中流擊楫歌欸乃起望推雙篷喜气人百倍向來得失心悠悠竟安在

畱別滄州守禦趙將軍詩

臨河髙堞古滄州一將分符得上游充國由來好孫子營平終襲漢家侯

骨肉相違歲幾更偶然離合更關情家傳只有龍韜在一卷殷勤付館甥

橫海軍聲震朔庭土人多失舊圖經髙原何處藏弓劍落日寒云蔓艸靑

滄古重鎭也承平罷戍久矣近方城之而設守禦之兵河間千戶侯趙將軍恂以才略被選來署軍事上下翕然稱爲得人成化已亥予自江南省覲還朝道出於滄而予從女弟適將軍之子瑛故入城相欵者竟日姻舊之好眷眷不得已輒賦三絕畱其家予嘗考家譜先世有名日華者唐末父子兄弟相繼爲節度使守滄州號其軍曰橫海其塟處猶存而土人訛爲知節之墓予因辧於郡誌中屬以召命遄歸官舟匆遽不能披尋遺迹以盡鄙懷也故詩及之

爲趙守禦題溪云居士水墨龍

陰風蕭蕭吹急雨龍子相將乞龍乳隨潮上下不可攖頭角疑能作人語溪云畫手工不工撫景還思陳所翁旱歲安能慰民望靑天白日驅丰隆

靜海道中地名楊栁靑園林隱暎可愛

春陰澹沲緑楊津兩岸風來不動塵一日船窓見桃李便驚身是臥遊人

直沽望海

擊楫中流亦快哉海門春放一帆開五更日透煙霏出萬里風推云浪來壯志不驚龍窟宅奇觀初識鳯樓臺行邊歷歷魚鹽士倘有平時出眾才

楊村逆風通夕

忽忽無言裏悠悠不寐中短檠流絳蠟陰牖落靑虫人幸窺篷月天慳上水風白河三百里羈思浩無窮

通州道中

夾岸揺揺酒幔長野人漁牧自成荘商徵曉集河西務漕粟春投水次倉幾个鶴巢依古樹一聲雞唱出柔桑眼中漸覺風光好直北紅雲是帝鄕

張家灣

張家灣口望都城猶是行人半日程羸馬似龍諳舊主臨河相顧一長鳴

入都城

十里紅塵馬首翻眼中不攺舊頹垣徵夫引躅猶穿巷穉子迎歡正及門襆被幾時淹驛路衣冠明日叩天閽往來敢憚關河險得遂私情是主恩

篁墩文集卷六十八

●欽定四庫全書

篁墩文集卷六十九

﹝明﹞程敏政撰

○詩

集李絕句

舟中無書偶得李旴江詩集一帙因日閱之遂熟其句所至輒集爲一二絕久之得十有八篇因錄於行捲之末

登京口望江樓

故國園林艸自芳望中情地轉淒涼行人莫苦登髙閣髙處何曽見故鄕

途中遇鄭時暉禦史赴謫還家養疾二首

湛恩惟待立雞竿豈是明時學考盤身計未諧歸計好一宵淸話到更闌

塵寰漸逺漸淒淸地近鄕關喜气生只恐詔書非久下歸來依舊馬蹄聲

自況二首

千里幽懷一憑闌君恩寧許更盤桓朝中未有輸忠處肯便臨溪把釣竿

鉛塹辛勤十四年幸逢聖主得稱賢禿毫彊會悠悠事敏政當居俗吏前

車瓜州壩

泥途漸過車聲滑才得扶舁渡淺河從此異鄕誰是侶月明孤影落澄波

飲揚州嵩山寺二首

醉鄕﹝闕五字﹞淪落多愁笑不成苦恨俗緣無了處江村古寺偶閒行

閒愁不覺過年光只有醒時覺異鄕不醉多愁醉多病一篇齊物是醫方

淮上對月

勞生誰在定中看境勝才知宇宙寛一月解行天一匝素娥心事問應難

登泗水亭

靑山行盡入紅塵古木亭邊夜向晨書未來年難得報我來登望倍凝神

歇濟寕分水鋪

二江斜入似娥眉華郭春光欲暮時京洛路長何日到幾人相見不相知

臨淸遇雨

一尊撩眼怕長迷月欲東生日又西已恨碧山相阻隔不期風雨更淒淒

過栁靑村

不知園圃是誰家開盡無名艸木花今日倚闌添懊惱人言落日是天涯

有懷亡弟五首

家園歸省浙江東璧碎珠沈幾日中塵裏笙歌千古夢悠悠無處問蒼穹

淚滴金杯不自知天孫何約是來時騎鯨別後無尋處一步寒郊一慘眉

月意愔愔露气微池亭何處見淸暉只應夢裏成胡蝶擬共楊花苦鬭飛

風月猶應似舊淸困來終是睡難成相思無計能相見膓斷城頭畫角聲

下有嬌兒上有親闌邊爲汝最傷神流年漸共春華老聞說淸明在此辰

送康用和南歸詩

吾友祁門康君用和爲禦史以言事謫知縣於閩凡數年屢以疾告率爲上司所沮而君通五經尢深於易精筮法時上方事於稽古之學廉君名驛召之不至不數月進欽天監正寵任向隆而君復以疾告願歸田章至再三蓋吏部遲疑者久之君遂移牒罷常祿弗自給吏部知君有決志乃言於上許之命下之日方臥公廨中倔然起向闕謝恩又明日四鼓徒步出崇文門畱一僮僕貿家具爲道裏費予往候君逆旅中君迎笑曰某實無似辱主知而幸得歸奉七十之父以居兒子之長者足以任幹蠱之勞少者亦可以勝耕矣樂哉其歸復何言憶家君尙書先生與君父太守公老友也而予又少得與君相遊以兄事君世講之好豈一日哉方幸受君之麗澤以相成而君不可畱矣家山在望悵然懷思輒賦古詩四十四韻送君之行而並致區區之意云

矯矯丹山雛孤飛直千仭昻昻汗血駒天閒謝羈靷君子賦歸歟使我失朋親憶昔與君友我髮始髫齡君气不可當感激慕英藺虎闈馳夙聲烏臺發新軔威行畿甸間事至若迎刃朝綱固已肅頹風亦云振嘩言倐中起萬里竟遭擯終爲一寸鐵蹇蹇磨不燐驅馳閩海隅再領縣廳印低首奉期會坐遣民俗順霈澤豈不施展轉四更閠翩然徵詔下驛騎走方鎭謂君先天學往往決悔吝行當幾日程喜入九重覲衣冠太史氏相顧得豪雋朅從拜命來驚君雪垂鬢在告越踰年日日理衰疢居然停祿食有待竭忠藎士節難自保我疾可無愼封章乞解組伏闕再三進云臣本孤陋頗欲激芳潤少小讀韋編漫識離與震掛扐有成法筮者殆充牣犬馬心弗勝此選亦太遴倘訐遂臣私實免負堯舜言詞旣懇切重瞳乃回瞬蕭蕭官廨中四鼓對餘燼黎明出都門徒步一何迅平生幾交遊逆旅漫相訊君言幸此歸餘生絕嫌釁松菊莽猶存庭戶掃還泛兒子已勝耕豈復念寒饉水次分魚租山中樂田畯稽首荷天王恩波一朝浚君才誠卓犖君志更孤峻永奉大夫歡不愧世家胤嗟彼名利場人或以身徇富貴將何爲幻若野中燐是非千載後孰是駑與駿郊亭九月餘霜气入鴻陣渺渺徵車行落葉載途襯送君無限情長歌以相贐

次南京尙寶泰和楊公述職詩韻

憂國長思策治安邇來微覺鬢毛殘牙緋當殿初書最淸白傳家久耐寒正論幾聞傾四望髙眠猶說計三餐老成終近君王側雙佩追隨應八鑾

不隨桃李競春榮宦轍惟君守一誠典瑞職當金闕近奉常卿比玉壺淸寵光向晚頻煩下詩思淸秋一倍生擬有頌聲歌聖徳懷鄕寕似庾蘭成

郭隗臺邊秋日明張家灣裏暮潮平離筵句好開新社分寺官閒說舊京白鴈叫霜先客度黃花經雨待誰榮憐予最有江南憶把袂因君百念生

十月一日進歷靑宮叨預執事呈同事羅洗馬

文華門啟日臨墀鳯歷初陳鶴駕移衛士分行旗影雜官僚雙引佩聲遲萬年正朔遵先紀一代規模陋漢儀海嶽又開新泰運愧無鴻筆頌重熈

寄王而勉太守

比聞家君體中不佳近已平復而縣中又有回祿之變輒賦一律奉寄

親捨分明紫翠間夢魂無夜不南還羈鴻逺隔三千里駑馬空陪十二閒鄕思更深云夢澤古詩誰繼陸渾山家書擬說賢明府問俗時來一扣關

送張郎中彥質省親還蜀

離筵新酒白波渾一棹西還荷主恩宦轍屢經揚子渡家園長切武侯屯塵生客袂身方健喜入親顏齒更尊小弟心情亦如此敢忘天語若春溫

送陸順之赴南京戶部主事﹝廉伯論徳之父﹞

徵轡紛紛罥栁枝喜君今日拜恩辭短亭殘暑仍揮箑久客多情屢薦巵輦下文章推甲第江南財賦屬畱司兩京子部皆珍選好在諸賢答盛時

不湏揮手聴離歌此到南都僅月過叢桂再開新府次棣棠應發舊廳阿家常問訊通郵近公暇儲書積俸多小阮相逢煩致語東朝虛席候鳴珂

圯上仙蹤送吏部黃侍郎弟叔衡南歸

下邳城東沂水流水中圯橋春復秋何物老翁有奇術乃此折辱張畱侯往事悠悠已千載履迹寧隨浪紋攺莫推授受不可當太息無人繼風采侯官才人黃叔衡家居不出多史評文章伯氏今少宰逺省到京無限情鴈聲催人難久住風雨蕭蕭復南去水邊大石堪艤舟予固應知賦長句

胡忠安公挽章

品秩登三事忠勛歷五朝衣冠存典禮風俗被薫陶澤國鷗盟解鈞天鶴夢遙獨畱全徳在天不想風標

憶昔垂髫日摳衣拜省庭松筠知壽考金玉見儀刑命筆看題字扶笻問治經百年回首處無地候臺星

半隠爲濮用明教諭賦

手提文印歷三城處處巖棲少送迎拄笏看云惟自適濯纓臨水共誰盟未容全享山林福且得兼收吏隠名蕓閣夢回還獨笑六街塵擁馬蹄聲

送唐禦醫致仕還嘉興

早歲從徵住藥坊老來納祿返江鄕閩湖戰處君還記多少徵人請異方

堂扁如心到處聞鐵厓詞賦始丰文還家開卷遙相憶廣巷髙樓隔暮云

日日門前客似麻活人心苦鬢先華此回秀水城中路醫道誰當第一家

分得劍井送濮用昭兵部公差便道還毘陵

毘陵東城隅劍井千尺深當年葛仙翁駐鶴曽幽尋有時靈秀硌白虹出其陰魁材與碩輔秉毓人爭歆濮君兵曺彥家住此水潯奉檄向江南薫風惜離襟安舟載老母甚遂平生心頗聞井中气耿耿發自今願保忠孝期爲子歌好音

寄王而勉太守

昔在山城暫得親一襟瀟灑浩如春通家誼欲兼師友雅會情忘論主賓南望不堪云礙眼北來惟有月隨身等閒卻愛聴公議藩省今思起舊人

寄孫揮使千戶侯

轅門開近歙山阿日日投壺事雅歌養士漸能諳禮樂逢時全不用干戈夢長繞闕心何壯住久隨鄕語半訛猶記前時相別處一叢車騎繞臨河

題小景寄汪廷器

拍岸紋溪水不渾一間亭子傍松根披圖恍在芝山下倚棹來尋斷石村

榮壽堂爲會昌太傅公子錦衣瓉賦

醴泉鄕中鳳山秀孕我景陵縣太母慶源衮衮生公侯忠孝承家數元舅元舅年過八十餘髮如皎雪顏如朱邇來謝兵奉朝請出入特許乘安車手詔時來詔耆徳賜府潭潭帝城北錦衣公子開新堂日領孫曽候顏色優遊已似地行仙眼看喬木上參天講幃史局從公舊願保勲名到百年

邢侍郎居敬挽章﹝端午扈從遊後湖渇死﹞

楚節隨恩侍紫淸棹歌聲裏獨魂驚空餘易學傳三輔無復官名署兩京淸白已堪書太史經綸應未了平生相如老去人爭羨分賜無緣及露莖

寄於老千戶

老去將軍最好文出羣名字久相聞幾人識面窺春色十載思歸隔暮云延客酒方應自制逰山詩韻好誰分投瓜擬得瓊瑤報何日雙魚寄水濆

分得潔蔬供饍爲黃巖謝良溫孝子賦

采采園蔬翠堪把糞不污莖水淸灑晨炊又過午炊來長跪奉盤供膝下於乎奉親易說親難愛兒不脫儒生酸藜藿到口皆成歡

題蔡揮使所藏林良雙鵲

老木長梢半空起影落君家素屏裏枝間雙鵲不飛去似向髙堂報君喜涼風曉入庭戶淸主人坐對宛有情眼前豈獨惜珍羽耳畔忽疑聞好聲亦有姢姢白頭鳥相顧裵裒若相保廣東畫史深可人生態無窮意難了主人堂堂眞壯夫喜受文士相追呼徵蠻不帶嶺南物衣衾之外惟此圖堂下有皃堂上母客至矜圖飲醇酒呀然一笑共平生崔白邊鸞竟何有鵲兮鵲兮不可求願君身比張梁州不湏椎石取金印看爾生封忠孝侯

送汝行敏舎人赴南京武選員外

與君相好十三年史局曽同翰墨筵好別不堪攜手處西風黃葉滿前川

虎圖爲艾光祿天錫賦

於莬何由此中伏白日寒云靜山麓艸間百獸未全蔵困睡應知不成熟玄尾空回七尺長金眸半閃雙星煜有時獨步出林莽一聲長嘯千山肅只圖當道犬羊空豈爲平生食無肉良工寫此有深意頗似髙人臥空谷投身擬結歲寒盟上有長松下修竹𨿽云不動爪牙威已覺風聲撼庭木兒童見之駭欲走不敢黃昏傍墻屋丹靑逼眞乃如此恐是當時溪上牧幾思把玩發豪吟忘卻摩須手還縮都城廣廈接棟宇入眼定知無此幅千金可得書畫傳好事誰如漢光祿

慶孫錦衣瓉

世將家聲藹帝都老成還拜執金吾由來寵數逢千載久有才名敵萬夫仙仗扈行朝佩劍宮城宿衛夜分符他時看取勲猷盛會續麒麟閣上圖

分得先字壽致仕謝太守﹝鳴治叔父﹞

不待塵中雪滿巓急流親見賦歸田黃堂屢換二千石白社初周六十年心靜自堪娛晚節眼明猶足了殘編池魚庭艸平生樂底問仙人葛孝先

送義門鎭巡檢李廷用﹝文逹公從子﹞

西風殘暑餞離筵擊節長歌寶劍篇辛苦攜家南向亳恩榮隨例北辭燕垂楊驛路三千里喬木人家五百年想過故鄕先駐馬古穰秋熟酒如泉

題陸諭徳鼎儀海橊書屋圖

海橊隨處傍人紅只有溪山趣不同看畫卻疑家在眼出門隨步任西東

此心蒼翠繞蓬萊勸講時陪鶴駕來退食自公無一事赤心長對海橊開

威鳯南飛曲

有虞聖人開明堂委政師保垂衣裳功成治定天降祥一日三鳳鳴朝陽羽毛五色云錦張兩鳯翥羽北闕旁一鳳鼔翼天南翔鳯臺巍巍臨大江烏臺對聳千尺彊翠竹有實蒼梧芳十圍古柏相倚飛寒霜鳳兮戾止居中央坐令喧啾百鳥收其吭觀者四方如堵墻聖澤滂王道昌千年一運遭明良他時淩風會返阿閣上和鳴協治不可當願操彤管與爾賦樂章再拜稽首獻我皇九成雅奏重鏘鏘三鳳之名傳四方

威縣王公克深之赴南臺也實與南海戴公子容四明屠公朝宗並命一日拜三都憲朝野相慶以爲得人僕於三公爲同年末契故取況於鳳以爲克深行李之贈焉

送友人方丈旭南歸﹝貢士佐之叔﹞

煙花難盡勝遊情又逐車聲出鳳城丰歲任看投旅宿聖朝元不重商徵大方家世當年盛小阮功名指日成身到故園秋正好環山蒼翠落檐楹

簮字韻和楊維新謁陵之作

學館蕭蕭暫盍簮西風雲散不成陰興闌且逐尋芳步才拙難陪倚樹吟宦業每傳三試錄家聲曽畏四知金謁陵初度聞髙論不覺山城漏已深

挽通政沈知事父靜軒母陳氏

有子通朝藉遺芳祖汴州靜便時看槿機息自盟鷗行不慚張仲文誰繼隱侯懷賢人共指石屋嶺東丘

沈郎賢令母原自許溪來閱世仁人壽持家烈婦才香雲飛不返慈竹死難栽壼徳流芳處篇詩屢寄哀

六月二十二日大暑坐墻西槐樹下有作

門外炎光熾墻西一徑開殘陽余古瓦涼吹髮髙槐鳥與人俱樂詩隨景自來無因堪破寂童子進冰梅

送劉尙質舍人乃兄還巴陵

萬里家園菊未莎一舟隨雨下官河歸時夢入東川近老去情於北阮多狎鷺有盟秋未冷賓鴻成陣夜初過巴人倡和眞能事贈別慚無郢上歌

黃浦壽沈尙寶廷美母夫人

黃浦之水緑沄沄疏鑿元自春申君浦口誰家起華屋門中雪檜垂蒼云符臺之母烏溪女倚檜時時聴白薴抱孫飲水七十年六月髙堂不知暑上流可釀昆侖漿下流可浣芙蓉裳臨風再拜祝母壽願似東流浦水長

次山東提學畢廷珍僉憲見寄韻

承逓郵筒到集仙宛然髙興繞吟邊彩毫香動烏臺柏秀句淸分玉井蓮東魯化行新士館曲江人減舊賓筵尋常離合寕湏計共惜平生報主年

昌平寓館再用簮字韻

矗矗遙峯挿翠簮策將羸馬過城陰靑篘白飰逢新主彩筆花箋續舊吟風細磵聲淸潄玉日斜林影淡揺金空庭竚立生山思一徑無人艸自深

送劉振之還常熟

文章思董賈才術陋儀秦利器終逢主髙談已動人詩成鄕國夢衣帶帝京塵得意重來日容君卜近鄰

題謝翰長大韶先生雲山障子

拔地蒼山幾千丈九疊芙蓉照林莽羣峯夾峙靑冥中萬里雲開露仙掌山回徑轉得佳處築室何人據髙壤古瓦參差接棟流虛窓迢逓臨風敞別圃長栽巨勝花閒門任結蠨蛸网桃源渡口短橋通一派溪光斷塵鞅黃鳥交啼苑樹濃白鷺低飛田水長幽棲彷佛晉朝人束髮烏巾被輕氅世途萬變了不知俯檻圍碁事閒儻相持猶似未忘機苦向盤中較銖兩林間暑气不勝薄羽箑何由更添爽童子手供朝暮飡和露烹葵足齋享檻外芳塘五里寛一圍種作蓮花蕩興來毎欲隨所之預有家人棹蘭槳書冊薫壚共一船水气絪縕護靑幌逺村雞犬互鳴吠落日漁樵自來往巖阿疑是古赤城髙斾招揺出天上樹頭隠約梵王宮幾杵疏鐘送微響仙境寕論小大茅人家不異東西瀼生綃咫尺意難窮愈覺周郎畫堪賞學士先生太傅孫方寸之田似山廣少年奮起大江西澹墨題名首金榜經幃史局最蒙恩不獨詞章在忠讜鼎鉉終期此日調星鳳方增後人仰東山別墅有髙情未許披圖動遐想

僕家徽之篁墩有晉循吏陳忠臣之祠第在焉土人嘗更名黃以避巢賊之荼毒襲稱至今僕近復篁墩之號而翰長鏡川先生作十絕非之僕亦未敢以爲是也謹次韻隨章奉答幸終教之

敢因一字浪雌黃自分嚴於斧鉞霜只有地靈知此意年年風雨茁新篁

廟中人物气如生正字分明欲正名污蔑但知當自洗髙談元不計誰精

賊巢能識識中文亥豕寕無辧幾分珍重墩頭賢父老果然談笑卻秦軍

璞也全身朴受誅憐宗終復勝憐儒仙芝正作諸戎首何怪蘄黃血滿衢

難將疑似幸全宗畢竟篁黃字不同黠盜關心生殺處豈應無語過湘叢

王謝墩名一任誰故園黃竹我湏知金盤華屋楊家果此說方應是可疑

勝地蒙污自不該豈嫌輿隸愛公臺片言祗欲求今是何姓非從古聖來

軒皇何處有丹池萬仞黃山踞歙黟墩與此山元異脈有靈應笑客何爲

篁竹無言閱歲華倚墩寕欲逞豪誇如言實重名非重應笑人間復姓家

媿是忠良一派孫筆鋒常欲討無君不忘祖武思繩處第一當從此地論

題畫冊四時小景

■﹝氵虢﹞■﹝氵虢﹞磵中泉依依道傍栁塔院午鐘聲隨風出山口

愛此玉泉水攜琴訪翠微入城山下路一任旱塵飛

艸閣最宜秋況對丹楓渚翛翛麋鹿羣誰賓復誰主

一夜溪山雪乾坤似玉壺捲簾孤坐處佳境入詩無

謁陵憇土城瑞光寺候李符臺同行

日下土城根夷猶古寺門水聲墻外急人影樹中繁燕薊諸關擁金元一望存可人期不至馬上共誰論

道中

年年來作朝陵使處處曽畱紀勝題傍水人家隨逺近入山神路隔東西日髙午店炊應熟雲散秋城望不迷遙想同袍新寓宿廟門髙樹馬羣嘶

下陵與李學士賓之聫句

夜下西陵月露涼﹝李﹞歸心偏逐馬蹄忙迂途忽轉行宮右﹝程﹞佳气猶瞻寢殿旁老樹幾枝低拂帽﹝李﹞秋嵐一抹逺侵裳昌平未到東方白﹝程﹞咫尺蓬山萬里長﹝李﹞

贈李士敬錦衣借其夢中舊韻

相門才子好談兵寶匣長聞一劍鳴露布已宣平冦策凱歌頻奏入關行古穰世逺流新澤仙李春深發舊萌珍重百年文獻在好將忠孝答恩榮

李符臺宅暑夜

廣庭堪避暑槐幕正當軒涼吹梢頭髮疏星葉罅翻忽驚羈思杳轉覺市聲煩此夕行窓夢遙應入故園

王封君哀挽﹝亞卿廷貴先生之父﹞

聞說方瞳似水淸正宜髙臥享松齡金莖忽盡仙人露玉宇空瞻處士星李白跨鯨遊未返荘周成蝶夢難醒煙霞痼疾誰堪療月旦遺風尙可聴壓座詞章輕白雪及門聲價起靑萍教條嚴勝師儒館鄕約公於守令廳塵裏冠纓長謝手山間丘壑自忘形延交屢結新詩壘睦族重開舊譜亭作賦不慚心似鐡守箴能戒口如瓶階盈蘭玉人誇謝城隔芙蓉主換丁悲入夜闌魚釣冷坐看春盡鹿車停歌郎淚下風中燭弔客魂銷雨後鈴滚滚年光嗟化鶴飄飄身事等流螢丰姿彷佛惟餘畫手澤分明卻在庭百歲難酬鴻鵠志九霄先振鳳凰翎朝行漸已登三事家訓由來本一經牲鼎幾回供祖廟絲綸重疊下王廷社中擬入先生祀冢上還勞太史銘楓樹落霜天冉冉蘋花揺日水泠泠懷賢定有觀風使下馬時來問典刑

送象山淩尹汝聘

象山山下舊名疆羨子承恩握縣章到日擁舟潮水白行邊吹馬旱塵黃可堪奉檄人千里正見憂民詔十行老學平生湏大展靑雲髙躅看騰驤

題四美人圖

琴

緑綺初調曲未殘幽情應嘆賞音難不嫌兒女聲相暱一鶴長鳴繞畫闌

棊

玉子頻拈欲下遲芭蕉紅日影將移錦繃兒共金絲犬問道輸贏兩不知

書

倦來攜手下階行共讀周南幾句成庭桂香中無一事閒聴公子擊球聲

畫

促織場邊爽气新彩毫輕染墨華勻香閨不愛千紅紫只寫靑松與翠筠

次韻寄松江張隱君﹝侍禦汝欽之父﹞

丈人零落曉星余張老猶堪載後車燭目錦云盤一誥隨身明月動雙琚君門擬上承恩頌官舍時翻訓子書暫出還歸應有道不勞猿鶴怨郊居

都城相別幾年餘何日追隨長者車舊語有緣陪玉屑新詩無力報瓊琚山中酒熟長開社海上鴻歸一寄書白髮可能忘帝力時應飛夢繞宸居

篁墩文集卷六十九

●欽定四庫全書

篁墩文集卷七十

﹝明﹞程敏政撰

○詩

出班政門渡濟川橋行南山腳逢梅

風吹晴色曉初開春入郊原緑漸回華扁尙餘班政額危梁誰復濟川材舟隨雪浪穿橋過人拂煙霏下嶺來忽有異香生眼■﹝廣外互內﹞野塘斜映一株梅

山斗宗人汝翼率族眾燕予於世忠行祠是日雨山斗以其所居之前有山如覆斗形故名

世忠祠下綺筵開一族相驩重我來別久漫論新舊雨情長難盡淺深杯好山覆斗全勝畫喬木淩雲不易栽勝地百年今未啟後生當有出羣材

大雨雪過黃茅山吳知州克寛邀宿

迢迢石徑入林端未到黃茅力已殫鳥啄亦愁泥滑滑雨聲如競雪漫漫剡溪興盡眞湏返蜀道歌成未是難煙火望中知不逺主人邀宿有餘歡

度扶車嶺將至大阪寄汪希顏僉憲

九仞峯頭一綫陘東風殘雪尙冥冥泉聲可入宮商譜山色眞開紫翠屏族數程汪今共盛路當休婺此分停一言雞黍能成約賓主誰當眼倍靑

小憇三寶寺寺碑乃黃秋江處士立蔡國公張珪書

何代精嚴境門當水閣虛煙迷黃叟宅云鎖蔡公書田舍春聲在人家刼火余不堪山下路橫木礙肩輿

大阪行一首奉挽汪隠君夫婦並贈其子僉憲希顏

大阪之山多檜松大阪之水多鰅鱅采山釣水無異姓只有汪氏稱名宗汪氏之先本王子靖亂尢能保終始後來亦有唐端公遂與州民共生死兩公廟食八百年云礽何止人三千出者處者恆有道往往讀書並力田邇來積慶誰堪數一族咸推僉憲父父耕子讀兩無慚那更深閨有慈母當今天子明孝人每下恩典旌賢臣九原伉儷𨿽莫作髙堂五采明絲綸我觀汪氏慶未己科第聫翩一時起叔侄兄弟凡六人冠蓋如雲照墟裏大阪水淸山更奇中有汪家雙墓基他時添取石翁仲爲爾重書先徳碑

題汪璽貢士四禽圖

春風海上桃仙禽托棲止莫啄千葉花畱結千年子

何處靑絲禽飛來一枝托回首啄山茶霏霏露華落

有鳥名翠碧無花艶海棠依依畱不去顏色兩相當

姢姢蠟啄鳥挺挺當風立斜壓一枝低寒梅凍無力

大阪往返得詩十絕

觀文公與內弟程允夫手書眞迹

淵源家學重師生中表婣親本弟兄物是人非三百載一緘殘墨兩含情

觀尙書汪文節公眞迹

百代鄕邦有此翁每於靑史嘆遺忠片言隻字湏珍護畱取髙風配魯公

觀云陽李一初先生眞迹

前人往往愛鍾王才落霜毫趣便長頗怪一時文翰譜風流猶欠李云陽

初識黃世瑞

倒峽詞長立意精幾憑春鴈寄都城相聞十載今相見一夜論文及四更

汪處士士魁家觀羅明仲洗馬抑齋記

洗馬文章舉筆成可人能盡抑齋名小樓對酌幾忘味無限停雲萬里情

端公祠端﹝公汪氏祖也諱濆仕唐爲禦史大夫今禦史文粲僉憲希顏皆其後﹞

大阪溪頭寢廟開端公香火百年來一時孫子能繩武豸繡同登內外臺

觀髙廟與樞宻汪公手書眞迹

午夜虹光燭斗寒人間驚得禦書看當時未定君臣禮想見先皇創業難

觀蓉峯先生存槁﹝先生諱叡樞宻兄也仕爲左春坊左司直郎﹞

滿架遺書墨尙新立言眞不愧先民後生學問曽何似也作靑宮輔導臣

汪希大追送予至鱅溪上

君從城郭幾時還知我肩輿夜過山多謝有情思晤語五更追送到溪灣

小憇汪口飯上捨兪俊家

汪口人家雞亂鳴一樽那盡故交情門前溪水能相送隨我西流直到城﹝休寕水皆東流入浙江婺源水皆西流入番湖﹞

文公闕裏謁後有作

洛水初傳道己南後生何幸此庭參一時气數存虹井萬古儀刑仰晦庵塵鎖斷碑余刼火山圍新廟擁祥嵐正心誠意言猶在三復無能祗自慚

予過婺源宿萬壽僧捨住僧敬公有望云思親圖求予詩因爲下一轉語

朝看云出岫暮見雲歸山禪心正與云相閒如何對此生意見思親不覺傷朱顏佛法無生亦無死割愛先從二親始上人卻有望云心善學寕慚魯男子

丁大尹燕予於萬壽僧捨

肩輿五日到星源握手斯文喜晤言門掩夜燈初下榻筵開春雨正當軒僧來供茗饒風味客起投壺雜笑喧知是政成多暇日幾人能卻簿書煩

離婺源畱別諸士友

僧房連日阻春霖欵意難勝別意深但得三農今歲飽沾裳濡足也甘心

道中寄婺源陳教諭

星源人喜得良師桃李春風盛一時薦達屢辭陳瓘疏經營多葺晦翁祠情深酌我紅灰酒和寡勞君白雪詞珍重雅懷難別處板橋東下雨絲絲

古箭渡

古箭渡頭春水急古箭鋪下春泥濕風吹一道雨微收黒壓四山云未入郵亭飯罷聞竹雞肩輿扶過蒼崖西行人道側亂相指雨陣復來云腳齊

節庵倪先生以經學教於鄕旣成其子進賢舉進士爲禦史又出其餘以淑鄕之人其在徳興孫司馬之塾最久予過婺源望先生之廬尙逺不能往拜漫成一律奉寄

鶴髮朱顏笑語溫隠君遙在水雲村諸生久立尙書館一子新開禦史門丹竈藥壚堪逸老錦衣烏帽待承恩傳經誰復倪寛在借榻無因聴一論

夜宿芙蓉嶺下野寺夢京師起坐有懷

往歲紅塵裏常時夢巖穴今夜靑山中忽爾夢京闕人生無定止出處心自知起坐耿不寐山雨鳴空墀永懷千載人小範不可作豈無天下憂敢慕一身樂行年將四十於世寕有聞終當謝君寵歸臥南山云

過五嶺

覽勝心雄力未疲不愁雲路轉逶迆上當華嶽捫參處下抵虞淵取日時鬼斧有靈方可鑿畫工𨿽巧竟何施我來亦乏驚人句未敢磨崖與鬥奇

還過山斗遇雨宿以章宗侄家

因過星水路重宿斗山堂旅次晨炊晚宗盟夜語長陰晴無日定來往笑人忙塵鞅何時解同傾竹下觴

新安人以析居爲常事獨吾山斗宗人周生兄弟同爨至今可嘉也其家有集秀堂予爲之作歌

堂上覆斗山堂下五城水爭羨君家好兄弟紫荊根固踰百年棠棣花開香十里嗚呼弟兄如鼎足那忍相傾覆其餗紾爾臂鬩爾墻寄言莫上君家堂

雨中訪黃世瑞於古林

官路東來一徑斜不辭衝雨到君家古林歲久饒松子後圃春深長菜花爲惜病身初戒酒欲淸吟骨旋呼茶何時遂結靑山社靜與幽人閱歲華

二月二十六日南山雨中晚歸

小駐肩輿野水濵輕雷將雨釀花辰板橋中斷春溪漲竹筏遙呼晚渡人雲气黒催詩思逺江峯靑入畫圖勻乘時剰結漁樵侶少答君恩便乞身

希仁宗賢來自涇適春霖不已三月二日稍霽遂同至南山小酌時古林黃世瑞與俱

幾日春霖出未能溪園新霽興堪乘鳩憎个个鳴當屋麥喜家家緑覆塍古渡喚舟煩野老花辰開宴得良朋靑山入望多佳處杖策何時約共登

新安舊有二程先生祠荷侍禦提學婁公克讓許修復之偶於婺源陳簡教諭處得克讓往年過博野祠下之作因借韻一首奉寄

伊水淵源出未窮故鄕屍祝禮何丰能崇命世眞儒廟全仗分司禦史功佇見門墻登士子豈徒伏臘走村翁他時勝迹書圖志定把新安比洛崇

春艸便面爲汪思恭題

趣在窓前不剪夢從池上初歸但覺光風到手猶疑淸露沾衣

淸明前一日至南山

一夜春溪落漲痕不知春色徧郊原靑山麥壠東西阪流水桃園上下村鹿迹半驚樵客過禽聲如答路人言舉頭不覺先塋近兩兩喬松護石門

贈新太守王公公名哲起侍禦守廣平鳳陽二郡今易地新安

朱幡揺曵入新安夾道驩呼老豸冠初政欲隨春雨足先殾猶帯舊霜寒人傳遺愛仍思冦自幸疎慵久識韓看取名增循吏傳紫陽山色共■﹝山贊﹞岏

新推府陳公良至任以久雨弗克趨賀有傳其詩章至休寧者因借韻奉贈

苦雨蓬門只自關幾廽思見紫芝顏野橋水力頻增漲石路苔痕久上班入境便聞聲價重登堂能遣簿書閒錦囊剩有新珠玉一夜流傳到碧山

三月二十六日壽於千戶八十

轅門齒徳重新安顏色如童髮未殘秋水深藏三尺劍春風初試九還丹佳辰謝客心能靜老境看孫夢亦驩願把莊椿祝君壽八千遐算此開端

題宗人貢士廸所藏米畫

襄陽人物渺如煙畫裏雲山尙宛然珍重舊宗收拾在風流如坐米家船

飲張揮使家觀戱

牡丹花折栁絲勻雨後髙堂不動塵武衛晝閒軍令肅家筵春啟客情眞錦棚曲奏溫州調銀甕香傳采石春爲重雅懷分席晚不知明月照歸人

宗老學可世居歙東關正統中先公奉使新安學可嘗邀至其家南軒同臥七日今且四十年矣重登此軒爲之惘然

咫尺東關路不遙先人曽此駐星軺阮南有譜通三族姜被多情共七宵過隙時光驚迅速對窓山色尙岧嶤感今懷古心無限郢曲難成酒易消

劉揮使宅在南城下新起西樓予將題之曰攬勝先擬寄之

危樓新起傍髙城脫灑紅塵眼倍明一塔穿雲當砥柱四山飛翠入檐楹吾伊夜課兵書讀睥睨時分武隊行何日畫闌重徙倚彩毫濃墨爲題名

題宗老文彬南薫軒追和劉邦彥韻

水色山光聚一軒飛塵全不到吟邊華胥剩喜身能樂褦襶生憎客未賢石鼎茶香消永日朱弦殾妙入鈞天老來心地涼如水且把蒲葵壁上懸

予成化戊戌歲蒙恩省覲取道績溪入徽城今五年矣復行此途愴然有感

再出東城思惘然靑山依舊繞長川晝逰追及承恩日屈指浮生又五年

過新館鋪宗老彥舉邀宿其家別墅彥舉嘗從徵湖南有義徵圖捲今老矣喜長生之說得其要領

水圍村郭樹扶疎宗老相畱興不孤晚景顏華仙授籙壯年心事義徵圖旋開酒令隨鄕俗細剪燈花說帝都他日塵中應憶此可勝淸夢繞魚鳬

飲孫揮使家別後有作

相見勞君兩日畱重君儒雅異凡流家藏韜略從先祖世襲金緋似列侯客宴賞春看打馬軍門防夜聴傳籌八方無事徵書少贏得淸閒坐歙州

過臨溪曺渡二石橋橋皆殷氏所修嘗求予記

眾水同歸一水東行人常此嘆途窮山腰逺近過三舎波面參差臥兩虹刻石浪傳修史筆揮金誰續濟川功殷家尙義眞難事贏得芳殾滿歙中

畱題績溪

仁里程氏聚愛樓仁裏之程與予同出相湖有道軒處士嘗訓其子貢士傅及弟儒倫毋析居作聚愛樓以處之予過仁裏貢士宿予此樓凡再日而去因贈是詩

績溪東南來遙望古仁裏中有程氏居隱隱入桑梓緬懷道軒翁吾宗百世士眼中聚愛樓遺訓耿在耳三男如鼎足等是克家子崇坊瞰村巷華構照山址春霖久初晴一榻爲予啟登堂父兄樂擁戶兒童喜開奩扣宗牒張燕出肴醴夜下燈火明語笑未能已憶當百年前同飲相湖水今夕乃何夕會晤復自此聚散安可常保族在崇禮丁寕願同人契誼篤終始明發川途長思情兩難擬

貢士佐時生子彌月予適至焉初予以詩壽新安千戶於翁八十翁以錦帕爲謝因以遺兒用爲逺壽之徵

鮫綃一幅錦云紅得自新安八十翁𨿽愧犀錢並玉果願兒遐壽與翁同

登源有汪王祖齊司馬墓及王廟廟後有緑照亭有石洞用故侍郎朱大同先生韻示同遊仁裏諸宗人

千載吾王此舊都登源流水緑成湖斷碑丘壠收雲气長劍風塵憶壯圖山隔逰亭聞緑照云封仙洞似蓬壺聫鏕英俊來應慣路轉峯廽不問途

未至普照寺道中作

石梁灣曲水沈沈路下峯腰半不禁風外茶煙知寺近雲中雞唱覺村深病多宜享山林福才薄難勝利濟心且爲漁樵增故事臨流先續采芝吟

逰普照寺觀石鏡相傳黃巢過此照其形爲異類因縱火焚之久乃復明蘇子由宰績溪日嘗有畱題石刻今不存矣

髙崖直下如削鐡不識何年鬼工截巧令中有鑑光寒萬古照人長不滅緑苔半鎖蒼藤封霧雨不晦天然銅禪家意巧作幻境鄰近便起空王宮泗濱浮石曾充磬明者何妨堪作鏡玉蘊山輝古則然此論行時眾方定頗聞巢賊窺山城虐焰一日昏其明殺心久已變豹虎何怪照出非人形我來適當春雨後老僧立話徘徊久小蘇舊迹今已亡惟有遺詩在人口東風蕭蕭吹瘦顏笑復摩挲對面看山靈可解知人意照見胸中一寸丹

仁裏宗侄素時日侍予於聚愛樓又從逰石鏡諸處勝地情意勤欵與他宗人不同時予將重修統宗世譜且欲編石鏡古今題詠以素時之博學好古也兩以屬之素時其尙有以副予之志哉

年來常動竹林思一見偏憐海鶴姿古寺芒鞵春眺日髙樓燈燭夜談時統宗再續篁墩譜紀勝新編石鏡詩知子有才堪訂約雙魚相寄莫相辭

逰問政山至興道觀﹝山乃聶眞人修煉處宋謝諌議墓亦在其處﹞

薫風初試舊輕紗越嶺穿崖一徑斜霧裏樓臺成海市雲中雞犬類仙家欲嘗風味頻供筍未解春酲只喚茶諌議眞人都不見獨畱荒塜對繁花

遊白水寺﹝寺左有池水四時皆白如玉色﹞

幾曲晴紗不受塵望中云近緑楊津峯腰屏足疑無地谷口聞殾忽有人靜愛寺山靑隠隠聖傳池水白粼粼同來宗契兼鄕契病酒無妨更一巡

逰水西太平諸寺﹝寺山髙處日披雲峯寺前水日碎月灘﹞

勝日湏行樂聫鏕過水西桐花嘶騕■﹝衣外馬內﹞松樹隠招提碎月灘殾在披云黛色迷老僧談故迹隨處可畱題

逰紫陽山尋許宣平金野仙二眞遺迹次舊韻二首

屋踞蒼崖下人行老樹顚尋詩敲翠竹消醉飲淸泉歌出黃牛背帆飛白鳥前塵纓猶未洗結社在何年﹝右和宣平韻﹞

一峯孤聳碧孱顏琳館遙當紫翠間桑塢日斜雞唱晚松庭風靜鶴殾閒軒轅丹熟惟餘井太白詩髙可配山吟眺未勝天漸暝興隨流水不知還﹝右和野仙韻﹞

逰萬山觀﹝觀額題曰迎仙有東明西爽二軒﹞

何代迎仙地髙低復起樓東明先得日西爽最宜秋帆影林梢見嵐光腳下流道人吹鐡笛飛思繞瀛洲

贈程都紀宗貴宋相文淸公之裔藏有先世誥牒

住是眞仙宅宗傳舊相家絲綸驚歲月樓閣俯煙霞散局敲碁子輕甌泛茗花不知歸興懶髙樹集昏鴉

贈劉太古

瀟灑劉太古絕似鮑參軍老去詩還健情多酒未醺疏髯飄亂雪長嘯遏行雲何日開春社巖花約共分

因與於文逺鄭時淸同步東城上晚歸得詩六絕越國汪公廟唐誥

烏聊山上越公祠香火分明百世思畱得兩函唐誥在紀年猶是太宗時

東嶽廟

嶽祠園後見崔嵬玉立亭亭一徑廽爭掃碧苔供徙倚不妨同醉竹根杯

傍溪寺晚眺

寶坊髙出舊城東百里山川一望中竟日倚闌題不盡夕陽遙射竹林紅

斗子山問髙廟駐兵處

石址猶存舊將臺靑山如斗畫中開至今艸木增顏色知是先皇駐驆來

天寧寺觀枯杉相傅五聖化生於此樹上

枯杉如柱倚天長云是神人此降祥欲借圖經詢故實定應何似古空桑

楊氏祠堂觀司冦先生遺像

廊廟丰姿太逼眞追思言笑轉傷神一時先友凋零盡不忍重來撫翠瑉

宿閔口畢氏三絕

山圍華屋水當門喬木森森緑護村白雪調髙人和寡風流還待畢公孫﹝畢氏之彥曰郁爲儒學生自言其居乃雪樓故宅﹞

秀水城東學士阡寸心常繞瓣香前聞君當日曽相見屈指流光二十年﹝郁之父曰尙勇翁舊客嘉興及識予先師學士呂文懿公﹞

方瞳炯炯髮絲絲每日山中賦采芝有約未成同甲會因君無限望云思﹝尙勇翁與先公同生丁酉今六十六歲矣﹞

與閔口臨溪汊川三族人同登東宻巖觀逺祖中丞公起兵拒黃巢處晚宿巖下方興寺與汊川宗人逸民用光聨句二首

家山乘興一來逰﹝逸民﹞萬仭峯顚日未收﹝克勤﹞疑幟久空唐將壁﹝用光﹞殘鐘時起梵王樓﹝克勤﹞穿雲石磴蘿陰合﹝逸民﹞過雨林巒黛色流﹝克勤﹞吟屐忽隨歸馬散﹝用光﹞天風吹袂晚颼颼﹝克勤﹞

東巖巖下古招提﹝克勤﹞四面陰森竹樹齊﹝逸民﹞山翠入簾朝過雨﹝用光﹞炊煙拖巷午聞雞﹝克勤﹞老僧延坐勞淸供﹝逸民﹞詞客畱詩續舊題﹝用光﹞話久不知鳴晚鼔﹝克勤﹞暫分禪榻伴幽棲﹝逸民﹞

飲汊口宗家語次偶賦

流水濺濺石路平幾年雞黍約初成古蕓繞架香還盛喬木當年老更榮招隱不驚探虎穴忘機偏解結鷗盟斜陽未盡漁樵話刻竹題詩寄此情

端午飲汊口汪端家忽記京華舊事

紫雲溪上作端陽忽記前年黼座傍分艾特頒宮樣虎侑尊時出上供羊彩絲系臂饒恩露聚扇回風帶禦香撫景不堪驚歲月愧無才力報君王

雲水山房﹝汪君駑孟禛世居雲溪題其所居曰雲水山房雲水殆雲溪之轉語耳賦者多不及此予故申之﹞

杖策雲溪上濯足雲溪下由來故王孫卻是忘機者仰看鳶戾天俯見魚潛淵欲悟動靜理日到雲溪邊溪云時捲舒溪水可厲掲珍重溪居人斯言或相契

集古八絕

汊口

二水中分白鷺洲人家多住竹棚頭眼前有景道不得長夏江村事事幽

贈汊口諸宗人

文武衣冠異昔時恵連羣從總能詩東園載酒西園飲藥餌扶吾隨所之

贈逸民用光

淸風明月兩閒人何用浮名絆此身閉戶著書多歲月野花啼鳥一般春

晚步雲溪上

山屐經過滿徑蹤閒來無事不從容白沙翠竹江村路云碓無人水自舂

夜宿用光南窻下

門外靑山如屋裏嘈嘈虛枕納溪殾怪來詩思淸人骨欲化西園蝶未成

謁忠壯行祠

松花風暖廟門開百畝庭中半是苔悵望千秋一灑淚安危湏仗出羣材

拜端明公墓

苑邊髙冢臥麒麟曽是貞元花下人人世幾回傷往事碑文才見滿埃塵

望巖將公墓

流水濺濺度兩陂旅墳三尺近要離鳥啼花發人何在一劍曽當百萬師

壽楡村宗老以順義官七十九歲

人生難得古稀齡況乃重看九度蓂慶衍芝蘭盈謝砌義沾恩寵出堯庭捲舒任我心何累飲啖兼人體自寕遐算定同師尙父楡川山色共靑靑

兗山汪處士世寕畱宿予適有事辭歸別後寄此

越國勲名重有唐兗山家法冠諸汪主人有道開鷗社子姓無嘩列鴈行李白擬嘗新竹醞陳登空掃舊藤牀兩懷不盡忙相別咫尺停雲萬里長

黃坑寺﹝有程氏祠堂中塑嬰公太守忠壯三像又有周王廟専主療疾香火最盛﹞

一塢深深竹樹長梵宮遙枕碧山岡廢興屢換新碑石爼豆猶存舊寢堂爲祝慈齡參佛母敢將詩病叩醫王淸談未了匆匆去不盡毗那一瓣香

率口族人燕予世忠行祠

忠壯行祠率水邊錦屏銀燭夜張筵祖宗望出南朝上子姓分當北宋前談麈頻揮人似雨勸籌交錯酒如泉相違記取重逢日萬里鷗波解綬年

黃石謁太母廟﹝卽忠壯母夫人之祀﹞

黃石叢祠在人傳太母名子功全故國神鑑定佳城香火千家盛冠裳八座榮閫儀誰有此瞻拜不勝情

飲率東族家﹝率東之先曰仁叟與風林朱學士隆隱友善嘗作家規家譜刻新安郡誌﹞

路入方山一里彊百年程氏率東房教條半出朱隆隱家法多宗鄭浦陽庭戶各分喬木影圖經猶帶舊蕓香花前碁局燈前酒無限宗盟夜坐長

題鍚山孫王廟

鍚山有孫王廟相傳祀吳主孫權予竊疑權僣僞不應祀法當是權兄長沙王策蓋策受漢命爲討逆將軍屢平羣盜時曺操挾天子都許策將舉兵襲操迎帝不幸爲伏矢所中而死則此廟祀策當愈於祀權甚明予過鍚山畱詩一律以貽坑口孫氏之爲王族者異日當訂諸縣誌用祛土人之惑云

廟食靑山歲月長居人多未識孫王江東討逆功初著許下迎鑾志莫償一代英豪存太史三分名節愧元方何當訂入新圖志祀典分明重此鄕

宿坑口孫啟先生家次韻時予以疾戒飲故詩及之

前軰風流杳莫儔近來人物數誰優閒心坐與鷗盟狎世態看同蜃气浮無分淸尊開北海有情吟榻借南州掀髯久欲聞長嘯明月何時共倚樓

過鄭公釣臺﹝余忠宣公隸字刻石﹞

相公湖邊一拳石截斷湖光三百尺射蛟人去今幾年誰掃云根看遺迹師山先生性愛山偶然得此靑孱顏臨流坐釣不知晚漁樵並載扁舟還武威余公天下士特與先生題篆字良工刻入斷崖傍遂使溪山增勝事一朝海內風塵生兩公死國如弟兄平生隱顯𨿽異迹竹帛同垂千載名薫風雨過潮初落足躡蒼苔俯幽壑釣絲已逐野煙飛字畫多爲古藤絡師山之節峻且孤武威之字人爭摹忠賢所遺眾所寶泉石淸奇何處無

題唐十八學士登瀛圖

圖爲宋李龍眠畫後有蘇米題字宣和印章爲今環溪朱氏所蔵朱氏之先嘗失之而獨遺其後跋甚久朱氏之彥曰克紹復得之於淛西重加裝潢綴以舊跋朱氏之物散而復完可謂不偶也已

冠冕分明見盛唐百金誰購宋宮蔵山人妙絕丹靑手學士名髙翰墨場千里忽驚雷劍合十年空嘆楚弓亡摩挲手澤眞非偶撫捲令人羨紫陽

予訪王氏子仁泰於澤富仁泰適以是日生男時予方以疾斷酒爲之喜而破戒賦詩贈之

深巷方停下澤車便驚佳气藹庭除數殾喜報檐前鵲一顆光呈掌上珠兆應熊羆來夢日慶隨弧矢上門初因君破戒重開酒佳話流傳徧裏閭

過余岸拜逺族祖宋樞宻﹝正恵公墓遂至城陽寺正惠公子孫今居休寧會裏﹞

髙墳山下幾經春曽是先朝執政臣甲第児孫驚異縣梵宮香火幸比鄰金貂入像圖應在石獸分行迹未陳同出相湖慚後學不堪追仰薦溪蘋

邵村張氏子茂植年十二俊頴可愛其父才遣從予遊以其尙幼俾先之於塾師俟少長則收而教之且朂以詩楚楚靑年子明明玉樹枝少儀湏讀禮多識貴聞詩喬木雲霄迥良苖雨露滋執經函丈下看爾出羣時

題汪本仁處士耕讀軒

小結幽軒傍水涯此中耕讀兩相宜欲求莘野千年志樂誦豳風一卷詩春壠短蓑鞭■﹝觳﹐斗代殳﹞■﹝觳﹐束代殳﹞夜窓明燭聴吾伊老來逹道應無及付與名郎佐盛時

篁墩文集卷七十

●欽定四庫全書

篁墩文集卷七十一

﹝明﹞程敏政撰

○詩

過岑山渡

岑山在淛溪心四面皆水師山先生鄭公嘗更名小焦山山舊有周流寺今移岸北予過寺畱題貽寺主堅上人

勢比焦山小因名憶鄭公江黿浮水面天狗墮雲中舟楫東西過漁樵上下通渉溪逢舊寺塵慮偶然空

宿萬山觀六言四首

詞客初停塵鞅錬師相約樓居赤日正過林樾好風時到庭除

石磴盤廽九折山房小結三間酷暑因風盡掃道心與鶴俱閒

燈影半窓冉冉壚薫一炷亭亭多病思投白社老人爲說丹經

一派灘殾東去滿空月色西流但覺夢逰塵外不知身宿山頭

飲萬山觀東明樓贈道庸都紀

五月髙樓暑气涼捲簾山色動晴光病來喜服烏蛇酒睡起頻添寶鴨香堆案道經翻蕋笈繞梁仙樂奏云簧何時解綬歸林下許借閒雲宿半牀

宗家貢士廸請詩送其友人還淛

見君幾日送君歸梅雨紛紛濕薴衣來喜客舟重返淛去驚鄕語半從徽石橊庭院黃蜂入水稻田塍白鷺飛攬勝他時還有約莫辭尊酒蹔相違

題於文逺山水小景

望中疑是富登山只欠危亭著樹間記得摩厓看石篆小舟曽泊相湖灣

道庸都紀城市山林捲次韻

上逼靑霄下瞰城來逰何必羨登瀛風前不動旌幢影云外時聞杵臼殾盟狎海鷗機漸了夢回蕉鹿世空驚丹房何日全相借慰我吟身太瘦生

範蠡歸湖圖爲師魯侄題

萬頃湖光足釣絲濟川功了乞歸時安流不用施篙楫斂手舷頭任所之

云嵐山汪王墓

六州已罷新開府千載誰思舊使君只有云嵐橋下路行人能指越公墳

歙北有山曰飛布甚奇山下江氏世居之山舊有主簿廟以結兵禦冦之功而江氏實主其祀今江氏之老曰嗣器其家以殷實徙京師從子韶入爲京學生嘗及見予予過歙欲訪江氏適以疾不果賦此寄之

一峯髙聳碧嶙峋一族相延幾百春廟守甘棠思歙簿家傳喬木自江人幸瞻日月分餘照漸覺詩書起後塵多病未酬雞黍約不辭題句托雙鱗

宗侄貢士式之求詩壽巖鎭方翁七十

七十年來气尙豪紅顏如畫映霜毛佳辰滿醸山中秫晚歲曽餐海上桃童子喜提如意舞老人光並少微髙親朋欲助長生頌爲染宣城玉兔毫

觀槐塘逺祖宋丞相文淸公明良慶會捲次王而勉太守韻

丞相勲名重斗南講帷曽說舊師甘一時奏札多忠諌百世賡歌繼美談秦律乍除聞板蕩孔墻中壊得肜戡後生景行無窮意斂手臨風讀再三

再觀丞相奏議復次前韻

廟謨惟欲保東南幾許忠言主未甘分鎭獨余唐未議徙戎誰說晉淸談傳家素節推楊震去國髙風憶孔戡畱取百年遺蔭在當門槐幄尙成三

寄進士金溪尹黃碩夫

黃氏世居歙之譚渡在唐貞元中有孝子芮嘗被褒詔樹其裏爲貞節坊子孫蕃盛至今碩夫其後也近領新除便道過歙予甚欲一拜孝子之祠而賀碩夫坐以瘍痱莫能如志因成近體一律奉寄

百年譚渡水殾長一郡猶傳孝子黃不爲病軀親藥餌定瞻遺像設椒漿云礽又見承新龍父老仍思立舊坊坐想晝逰眞得意靑山喬木總生光

題汪思恭松蘿書屋

飽看靑山讀古書無人能識市中儒朝朝賣藥歸來晚畱得蕓香辟蠧魚

松蘿門下築書臺滿架牙籖一徑苔常有新詩生眼■﹝廣外互內﹞不知山色近人來

王孫瀟灑皂綸巾獨起髙軒出市塵見說年來書更熟門前常有問奇人

祕府圖書閱半交故園松菊可全拋何時更約開新社與子山中共結茅

雨後與克儉弟聫句

細雨生涼一院風﹝篁墩﹞幽情多在小齋東艸分秀色沿階緑﹝梧岡﹞葵吐秋花拂座紅睡起焚香初謝客﹝篁墩﹞吟餘思茗漫呼童隔林誰奏笙歌沸﹝梧岡﹞預喜山城樂歲丰﹝篁墩﹞

題畫

墟落莫煙相望板橋春漲初平未放漁家艇子疑聞塔院鐘聲

七月神會飲福

金風初動月當申蕭鼔山堂樂賽神眼■﹝廣外互內﹞光陰眞過客坐中人物半姻親語因隨俗多成笑酒到忘懷不記巡相好不堪相別處明年應憶宦逰人

卜算子﹝題汪汝溫便面﹞

艸長沙露尖風急波生縐兩个漁郎任意行不問誰先後綸竿腥乍收飯甑香初透回首相呼好放船正是潮生候

拜慶千秋節敬賦

山城侵曉設行宮禮慶千秋萬國同新學定期隨日長睿心元自與天通前星位正龍樓北南極光躔鶴禁東慚愧授經無寸補四年空立禦香中

盆蓮盛開飲中贈潘玉汝王廷璧戴廷器三秀才

盆池花照粉墻東不數峯頭十丈紅雅韻獨超塵壒外新妝初試月奩中底湏瑞露分金掌共取淸香注碧筒良會一時眞不偶擬開佳兆爲諸公

浪淘沙﹝八月九日早至南山庵﹞

沙口系蘭橈初退溪潮石成山路樹成橋又見一畨新稻熟猶未趨朝野寺晚鐘敲殾到書巢此身何日伴漁樵少答君恩尋舊隱細和山謡

贈泰塘畫魚程翁希明

疊嶂如城水滿川門前喬木翠參天路人來往能相指文獻傳家幾百年

愛魚何羨古濠梁畫出羣魚趣更長正欲垂綸尋釣隱何時相約水雲鄕

中秋開宴南山宗賢畢集燕後閒步墳庵水次偶成贈同行諸君子

初向南山見月圎笑談相對欲忘眠他鄕每歲思千里好友今宵共一筵人影漸分山寺側蛩殾多近石梁邊眼前又作朝天計同步沙頭在幾年

題汪道全愛萱堂

阿母生兒今已老少年曽佩宜男艸阿兒念母心無涯北堂逺種忘憂花愛母如花願花茂長向花前祝眉壽酒盞時聞花送香舞衣欲共花爭秀我心正復與子同一曲薫風歌繞叢愛母何年心始愜霜鬢重看緑如葉

祖保去歲八月二十五日亡於姑蘇暫寄僧捨歸瘞南山今一年矣其母忽於篋中得見舊佩香囊慟不能忍並楮錢焚其瘞處輒賦五十六字志予之悲

去秋今日寄僧房淚灑西風裂寸腸塜上已澆新麥飯篋中猶見舊香囊五年父子緣何短萬里關山恨更長最是不堪懷抱處夢魂時到枕幃旁

心逺軒爲方景茂賦

結屋西城下幽人自不羣道情閒共鶴詩思淡隨云與客觀朝槿呼童炷夕薫不知門外路車馬日紛紛

閏八月二十七日早送何侍禦至陽山寺

豸冠前日下山城雙斾匆匆又出行金气作霜天九月法星隨斗夜三更靑圍川陸知途險黃入郊原喜歳成山寺相違還有約栢臺髙處聴蜚殾

歸途有作

爲送行臺出縣門不辭攜酒到山根竹陰正入支公寺樹色遙連主簿村潮嚙新沙知廢路水舂機碓隔荒垣望中一簇峯巒秀問是鄕名古夾源

題貴溪程原宗人濯纓亭

洗耳常思古逸民小亭閒傍緑楊津能收楚澤歌中趣不惹長安陌上塵觸目鳶魚千古在忘機鷗鷺一時馴何年解綬遙相訪同試淵明漉酒巾

送貴溪宗人世熈會譜西歸

貴溪溪上舊程源百世宗盟此一畨祖廟已通昭穆序客途何憚往來煩雲山雨後丹靑出霜葉風前錦繡翻他日相期定何所碧霄千里看鵬騫

徳興瀘口程氏靑雲橋爲貢士崧乃尊賦

瀘口之木髙參天瀘口之水靑如煙主人有功能濟川長橋倐起何蜿蜒眼中突兀見奇事觀者紛紛若鱗次新制寕湏玉蝀名華榱髙揭靑雲字主人系出篁墩房銀靑金紫相輝光有家住近鳳凰裏一子矯如孤鳳翔秋桂初分廣寒殿宮花擬入瓊林宴門前正起世科坊綽楔巍巍兩堪羨主人白頭樂有餘看子平步靑雲衢駟馬髙車自玆始傍人不用誇相如

壽汪處士

汪氏世居婺源大阪有名希聖者尢以徳善聞今年壽登七十九月十二日其誕辰也其子英館於歙槐塘程氏因予族侄淵求予詩

明明丹頬映華顚淅淅金風拂壽筵淸向客來茶當酒嚴於家教筆爲田東籬賞記前三日西伯徵期後十年遙望芙蓉秋色裏仙人應有鶴書傳

贈程瑎

婺源種徳坊程氏出宋翰林待詔玄之後世以醫鳴至國朝中書舍人禮部貟外郎思溫先生益顯先生孫瑎好學能書爲裏塾師以予有同姓之雅數求予詩賦三絕以贈之

曽到星源種徳坊紫苔春雨上君堂活人當日功多少門外長聞橘井香

尊翁曽是鳳池人六輦時巡敢愛身聞說贈官並錄後中興天子勸忠頻

文采風流入壯年名門當見後昆賢紫陽正是君同裏莫爲傍人艸太玄

題楚英宗人壽萱圖

浮梁東山宗侄太學上捨楚英有母方孺人年將八十請予弟克儉作萱花圖持歸爲壽並請予侑之以詩

北堂五月薫風長萱艸花開金鳳香兒郎再拜獻春酒花气欲透斑斕裳北堂十月霜回日萱艸根盤蟄龍宻一笑當筵指舊叢舉頭誤認丹靑筆老人八十眞如仙朱顏若共花爭妍願期百歲根無恙一度花開勝一年

寄貴溪致政髙都憲

出處無心似白雲一身髙潔四方聞誅茅喜近張良宅諌艸驚傳陸贄文天上故人應漸少山中新社約誰分雙魚無限傾情處番水東流未足云

約歐陽令君登髙

秋滿南山菊正黃又驚明日是重陽賢侯久訂龍山約不似鄰封簿領忙

預向家園拂徑苔令君相約此登臺湏知不是尋常出並作郊原問稼來

題汪儀鳳墨梅

春意花先覺冰威力自禁漫誇三昧手誰識歲寒心

題畫

翠筱姢姢古木秋山林■﹝冉阝﹞復网羅憂隨時飲啄隨枝宿莫向西風嘆白頭

題歐陽令君所蔵畫魚

當今冩魚誰第一安福劉郎募儔匹父子同爲供奉官等閒不下丹靑筆劉郎冩魚如冩人想象天機精入神云雷慘淡眞宰戚波濤洶湧陽侯嗔令君何從得此軸咫尺江鄕奪人目鼔鬛揚鬐勢欲飛金甲光芒三十六渚蒲水荇交沄沄浪花滚雪腥風聞變生頭角在俄頃鰕羣鱔隊空紛紜濠上老人不可作與魚相忘識魚樂劉郎此趣堪敵之坐使龍門在髙閣君家子姓能讀書釣鰲有日光門閭手分銅符佩金紫定應不愧劉郎魚

壽仁裏宗人景華時會統宗譜

譜刻初成不世珍壽筵遙動滿堂春相門根柢瞻喬木仁裏光陰祝大椿晚福漸看周甲子仙方何用守庚申持觴伐鼔從今始莫愧康衢古逸民

滿江紅﹝南山道中晚秋﹞

九月南山猶未覺園林秋意無逺近丹楓黃葉翻成佳麗風外磬聲知有寺雲中犬吠疑無地見孤峯淡淡掃蛾眉當空際修竹裏柴門閉古木下漁舟系更牛背兩兩兒童相戲素練揺江明一鷺黃雲漫隴飛雙雉喜農家細麥早纎纎靑如罽

挽洪太守夫人

聞訃驚相怛名門失女宗子成新進士家出舊司農弦斷傷琴意塵生暗鏡容不堪埋玉處風木正鳴冬夢兆曽炊臼形傷見槁砧菊松思共老霜雪遽先侵不待宜人誥無慚列女箴生芻嘆莫奠寒日動哀吟

木蘭花幔﹝贈通守婁公致政還鄕有序﹞

通守南海婁公以練達之才醇實之學佐徽郡六年年方六十乃不謀之家庭不告之寮寀以致政請於行臺命下人不及知由是寓公士夫與其部民莫不悵然有攀轅臥轍之情無所施矣太守太原王公推府嘉禾陳公樂與共政而不忍於別授簡於予予徽人旣髙公恬退之節而又以不得終預循良之澤爲歉也乃塡一闋用備驪駒之奏駕言遄邁情見乎辭

喜年方耳順何遽爾賦歸田想十載紅塵題輿佐嶽連宵淸夢先到林泉抽身急流而退任攀轅無計可畱延萬里蓬瀛身近一州父老情牽故園松菊正依然晚景樂無邊看滿載圖書蕓霏別舸傾城冠蓋云擁離筵酌杯起爲公壽問幾人舒捲似公賢海上耆英會啟日邊循吏名傳

筠窓靜讀詩爲山斗族孫天相作

山斗族孫有天相者質美而好學嘗題其蔵修之所曰筠窓靜讀予嘉其有志於學也賦一律勉之

少年勤學慕三餘玉立亭亭眾不如擊節常歌君子操閉門時誦太玄書光回夜榻親螢火香滿晨窓辟蠧魚萬卷可開湏努力河南家世本宗儒

陪歐陽令君奠故宋尙書金忠肅公墓並立石表

桂漿三奠隴云寒共識賢侯此意難泉下屢更新歲月人間誰問古衣冠靑山再下樵蘇禁白石重將姓字刋擬有頌聲傳故事無邊光彩動林巒

寄題婺源沙陽宗家二書院

予會譜於南山婺源沙陽宗人有用泰者自言其九世祖堯彩府君常創梓源靑山兩書院以教其族其後兩子聫中貢補事載家乘今書院廢已久用泰蓋有復興之志其歸也並求予言因作古詩一章畀之

泠泠梓水源鬱鬱靑山趾中有兩書堂如鵠東西峙爲問作者誰吾宗有先子當其全盛時紛紛集多士弦誦出林樾燈火照墟裏固將希聖賢豈獨事靑紫兩雛得聫升家譽亦騰起自從兵革來家業已中毀人民嗟久非山川幸良是云礽今復興白日盛桑梓昻昻用泰君志可延世美朅來南山中相從訂家史派分沙陽房源共篁墩祀乃知文慶深流澤耿未已堂構非侈觀詩書乃末技紹述或有托爾祖爲不死勉■﹝施﹐冉代也﹞君後人蔵修自玆始野錢窮一巵山行費雙履

婺源環溪程氏一樂堂

堂上何人専一樂華扁濃書照林壑再世彌甥得考亭千年譜系通伊洛家學淵源有自來固應子弟非凡材三時不違甘旨入連枝有合荊花開此意寕知軒冕重家政成時亦堪頌靜閱遺編師古人前有君陳后張仲五嶺巍巍髙入天婺水汨汨東成川故家想象三嘆息因風爲賦名堂篇

題吳愷舉人春艸

習習風初度萋萋緑正勻誰將方寸地散作十分春

題文富侄萱花

一色春難老雙親未白頭髙堂相對處日日可忘憂

新墟吳亞卿先生哀挽二首

早辭鍾鼎樂丘園盛福完名眾所尊星象忽驚前夕變耆英今復幾人存廟堂擬下哀榮詔林壑空畱杖履痕總道慶源流不盡一經傳子又傳孫

不覩光儀歲月侵上堂瞻拜此情深坐中屢說通家義老去猶多體國心朝野勲名終烜赫山川靈气忽銷沈無由執紼東風裏西望新墟思不禁

題萬山深處樓

宗人文善家住山斗有樓曰萬山深處嘗丐予詩予觀余忠宣公故有此作不知其與某氏也追和一律誠不自量然借重之意則有在耳

疊嶂層巒東復西水源窮處結巖棲捲簾斗柄光臨座記路桃花挿滿堤境逼衡陽無鴈過峯多巫峽有猿啼裹糧何日尋幽去卻倚危闌續舊題

壽南山長老性空頌並序

南山寺者先尙書少保襄毅公之墳庵也長老性空行年六十性質朴而喜勤苦家生子恵淨禮之爲師玆歲之冬十月二日實性空始生之辰恵淨作壽星圖以壽之而請予一言予觀壽星在天爲長庚在地爲後雕難老之木在鳥獸爲鶴爲龜爲鹿爲猿在老氏爲僊在釋氏爲無量壽佛恵淨之愛其師可謂篤矣予因爲下一轉語識者見之幸無以予爲儒名而墨行者哉

我聞西方極樂囿獲登彼岸眞非偶三千大千諸佛子中有一人無量壽佛言我教本寂滅有不是無無是有汝壽無量何以故一點光明終不朽光明一點有明暗白牛便向恆河走無量壽者合掌言我今不淨亦不垢跏趺坐閱人間世不用寒山竹笤箒南山長老有性空五蘊一生能自守南山有石解點頭試與對之相夘酉鍼頭之性空不空大笑一聲獅子吼我觀性空老不衰本來面目無妍醜朝暮一盂脫粟飯五味筵中不掛口春冬一領百衲衣五色場中無掣肘性空爾能不空性六十年光不爲久無量壽者誦一聲甲了還丁子還丑燈燈相續不空過永作南山住山叟我今已作逃襌客問爾啞禪能答否無無無量亦無壽白蓮社中桑落酒無量壽佛何有哉勸爾波羅飲三斗

大雪至南山庵

今年大雪勝北州一夜五尺方始休擔夫踏路沒雙脛老衲開門餘一頭眼■﹝廣外互內﹞迷茫失山色耳邊淸冽聞溪流靑靑惟有澗傍檜勁气猶堪回萬牛

冬至縣中行慶賀禮

聖誕才過至日來禮成遙賀兩叨陪鑾輿恍接淸光近譙鼓頻催曙色開萬壽喜從天上祝一陽初自地中回云占鄕國應多瑞擬上城東百尺臺

元日

松檟情深懶問途又從鄕國飲屠蘇時名浪比來儀鳳薄孝思同返哺烏四十頭顱驚隔歲五千文字愧今吾承平一飯皆君賜遙望星杓禮帝都

人日喜晴

六日雨兼雪今晨忽放晴風吹羣沴散日射四山明喜卜民生遂恭惟世道亨正尋詩紀勝檐鵲送新聲

點綘唇﹝元夕大雨﹞

滿意鰲山一天星月交相射春霖無藉誤卻千金夜院落沈沈坐看燈花謝情難寫佳期再也湏問天公借

新歲大雪用元日韻

幾處靑山失舊途一宵寒气薄流蘇離羣色亂沙頭鷺爭食饑喧屋上烏隴麥廉纎如妬客庭梅淸瘦欲慚吾近臣喜遇正元瑞擬頌丰年逹上都

謝鄕飲分席

喜雨傳鄕飲心知勝昔年笙鏞疑隔座爼豆幸分筵禮覺周文備仁思舜化延荷恩慚未報何日賦歸田

小詩六絕寄黟縣汪令君

縣組遙持入萬山棠陰俄覺頌聲間直應小試牛刀手鵷鷺終歸玉筍班右一奉贈

售文寕足買山錢多幸鄰封受許田何日解簮歸栗裏相隨遺老頌丰年右二謝靑目寄荘

分恵霜罌手自開便驚春色逼人來箋題重有麻姑字添作髙堂獻壽杯右三謝恵麻姑酒

蕭蕭門巷駐官軺幾日春泥雪半消壺馬酒籌勞欵坐欲將風致寫生綃右四謝過訪

華扁煩君逺寄將溪藤猶帶墨花香行人拭目知多少蓬蓽從今倍有光右五謝恵及第坊三大字

秋水遙添一丈彊朝天相趂理行裝春霖如此難爲別咫尺黟川萬里長右六阻雨不得詣謝

成化十九年二月一日浦口與王文明太守諸公別

冠蓋追隨出練江山花盈路酒盈缸早歸肯負王孫艸遲去終懷父母邦蹔補一畨鰲禁直愁聴三疊渭城腔寸心亦與諸賢共廊廟江湖兩未降

贈淳安丁尹錬﹝丁嘗主教白鹿洞﹞

白鹿重開講院基多君曽此服遺規學分朱陸心能辧迹比龔黃事可知客路杯長畱坐久鄰封情厚發船遲靑溪坊下人行處他日來看徳政碑

舟次富陽登陸有感

帆檣蹔泊暮江邊輿馬重過舊縣前十口提攜皆骨肉一春盤折幾山川潮生潮落無終古人去人來似來年道左韶光能慰客菜花桃萼兩依然

篁墩文集卷七十一

●欽定四庫全書

篁墩文集卷七十二

﹝明﹞程敏政撰

○詩

閻文振方伯王景端都閫諸公邀餞靈隠寺

錢塘門外日初紅萬頃湖光一鏡空白塔蒼松山向背畫船垂桞路西東放生字認唐遺碣行在名傳宋故宮弔古有情詩不逮一林啼鳥自春風

飛來峯下舊祗園勝覽平生第一畨方丈云深疑伏虎洞門風冷罷呼猿天開畫史丹靑筆水雜遊人語笑喧相對東皇須盡醉一時那得聚髙軒

偃蓋松間載酒行才驚飄泊過淸明五年別向玆山會兩月春無此日晴石古誰參圓澤偈井湮猶帶葛洪名酒酣又是分攜處情比江潮晚未平

胡文恭僉憲邀遊西湖次張天錫湖船舊韻

湖上來尋一日歡春風消得旅懷寛玉壺載酒隨山住銀甲彈箏隔水看花雨上瞻三竺逺松云髙拂兩峯寒忘情潦倒沙鷗社相好平生幾豸冠

馬嵬八景次韻爲閻方伯賦

槐裏西來一故城亂離曾列幾屯營千家已托英雄庇百戰誰爭豎子名夕照有情山戍攺東流無限野塘平關中此日今蕃盛贏得荒基蔓艸生右馬嵬故壘

不思初政戮家姬坐遣胡雛犯洛師野鹿已招三鎭亂靑螺剛濟一身危冰消珠翠汗新壤云暗金湯失舊貲萬古持盈堪作戒開元全盛幾多時右楊妃荒冢

誰從坡下鑿重淵觱沸開成兩玉泉根蝕云蘿常脈脈影涵風筱共涓涓旱時幾藉龍功普跑處疑存虎迹圓能遣菜根滋味好千金一歃敢爭妍右地湧雙泉

玉趾靑毛徧石田名傳丰本自何年生憐蔬甲踰兼味日課園丁獲幾錢星列一籩春薦廟雨翻雙剪夜登筵品供十八思賢輔肉食令人倍赧然右園栽叢韭

勝地猶存姓屢更淡煙荒艸沒秋城主家西逐秦雲散僧錫東隨渭水傾天靳寶花誰伏虎枝空仙李不聞鶯惟餘一片長安月夜夜相臨似有情右金城古迹

寶坊髙處地幽偏鐘響常疑落半天旅次喚醒塵土夢上方驚散海云眠紗籠客誚非時飯錫杖僧開午夜禪看院鶴鳴如應答一聲聲出薜蘿煙右寶剎晨鐘

萋萋芳艸綠如煙鳥外長空澹欲連路辟裙腰時隠隠風翻書帶亦芊芊川光逺襯桃如笑野色平分桞未眠南浦一畨春又別王孫歸興繞吟邊右西原春意

社公祠處百家同疊鼓鳴簫爼豆丰千載力田嘉漢詔六經惇本說豳風雞鳴犬吠聞宵警女饁男耕畢歲功無吏索錢官稅足相逢莫放酒杯空右南畝秋成

左時翊大參約出淸波門飲石屋寺遂至水鑰煙霞二祠次李若虛憲副韻四首

山行隨處酒旗斜風逼輕陰水漾沙抱岫嵐光疑失路出墻春色喜逢花武林佳勝當三月文苑風流會一家此別相思重回首迢迢淸夢隔京華

何代龍潛屋後峯塹崖穿破碧重重風雲變化應難測頭角崢嶸豈易逢新度開山祗樹繞舊遊題字薜蘿封奇觀一日忘歸晚側耳髙城已暮鐘

何處令人俗可醫偶穿修竹赴幽期水從鬼窟鳴雙玉山自靈峯轉一枝便覺管弦聲涴耳共隨猿鳥立移時顚崖象石常相近幻色潮音兩鬭奇

入山無處覓新茶深洞翻疑散寶花何代神功初辟地一時僧梵偶成家上方坐見潮生浦歸路誰看樹隔霞春盡江南驚暴熱擬將紈扇拂輕紗

鐘馗騎驢圖爲周可大憲使賦

陰風蕭蕭吹髮寒老馗夜踏山雨殘恨生不作中執法誓死肯負唐衣冠驪山夢破一回首上帝毋煩六丁走魑魅都歸鞭策中嬴得騎驢袖雙手

歙西許良慶自號松谷相會武林求予詩

歙西有佳境老翠薄靑冥力受風霜飽心知歲月經竹梅同晚節蒲栁媿先零何日開新社相隨共斸苓

陳徳修太守自金華寄雪窩詩索和

蕞爾無餘地翛然絕點塵間情眞卻掃爽气欲侵人晝迥云生座宵空月照鄰爲言公暇日誰與和陽春

張廷芳李若虛二憲副及江廷諸憲僉約遊西湖左時翊大參後至得聨句十首時成化癸夘三月三日也

東風吹雨下湖船﹝程﹞良會今朝豈偶然﹝江﹞煙景可人非爲酒﹝張﹞春光隨地不論錢﹝李﹞數聲啼鳥蘇堤外﹝左﹞幾樹垂楊嶽廟前﹝程﹞滿眼詩情吟不盡﹝江﹞孤山祠下酹三賢﹝張﹞

煙景霏霏入暮春﹝江﹞賞春多是宦遊人﹝張﹞野鳬狎客隨舟逺﹝李﹞江燕穿花送酒頻﹝左﹞雅會不須歌舞混﹝程﹞奇觀絕勝畫圖新﹝江﹞六橋過盡重回首﹝張﹞久駐湖邊我未嗔﹝李﹞

十里湖山入望遙﹝張﹞可堪野色故人撩﹝李﹞樓臺隠顯午煙淡﹝左﹞鵝鴨浮沈春水嬌﹝程﹞撫景無詩憐我拙﹝江﹞追歡有樂是誰招﹝張﹞東風更有重來日﹝李﹞莫待濃陰翳斷橋﹝左時有小舟載二歌童故詩及之﹞

來往遊人不避舟﹝李﹞鏡天空闊雨初收﹝左﹞桃花向我如相笑﹝程﹞竹葉浮君可自由﹝江﹞山外有山深見寺﹝張﹞客邊逢客一登樓﹝李﹞唱酬遮莫歸鴉盡﹝左﹞三竺峯前更小畱﹝程﹞

公家事了獨來遲﹝左﹞一笑相尋本有期﹝程﹞湖上風光春最好﹝江﹞雨中詩景晚尢奇﹝張﹞鄰舟愛客供鮮鯽﹝李﹞古寺尋僧問紫芝﹝左﹞多謝故人頻餉我﹝程﹞可堪明日又分岐﹝江﹞

山當佳處啟船扉﹝程﹞喚酒催詩思欲飛﹝江﹞狼藉醉中長短句﹝張﹞闌珊春後夾綿衣﹝李﹞忘機鷗鷺隨冠蓋﹝左﹞浪迹鵷鸞負蕨薇﹝程﹞後會未涯情未已﹝江﹞恨中誰道故人稀﹝張﹞

西湖春水暖溶溶﹝江﹞美景佳賓豈易逢﹝張﹞遊到南屏船駐久﹝李﹞坐忘東道酒行重﹝左﹞髙城迢逓煙鐘晚﹝程﹞逺浦參差雨樹濃﹝江﹞劇飲不須修禊事﹝張﹞會稽何地覓遺蹤﹝李﹞

主客同舟西復東﹝張﹞花邊煙雨栁邊風﹝李﹞謫仙先我詩層出﹝左﹞禊飲憑誰酒易空﹝程﹞靑雀渡頭春樹暗﹝江﹞白鷗沙外晚潮通﹝張﹞相看此地情無極﹝李﹞弔古還尋放鶴翁﹝左﹞

湖上風煙三月三﹝李﹞湖中新水逺拖藍﹝左﹞風流再續蘭亭後﹝程﹞文物誰當北斗南﹝江﹞林外鳥驚人語亂花前春共客情酣﹝李﹞乘時張弛非沈湎﹝左﹞紀勝無才卻自慚﹝程﹞

維舟重憩藕花居﹝左﹞湖水湖山故惱予﹝程﹞紗帽不妨風外側﹝江﹞塵襟都向雨中舒﹝張﹞滿天暝色催詩急﹝李﹞繞座春光入醉餘﹝左﹞遊倦莫愁歸路逺﹝程﹞湧金門外有輕輿﹝江﹞

景範爲武林施秀才賦

往哲去已逺遺範存典冊居然山斗尊景仰斯有獲多君淛西彥掲榜示鞭策一善思服膺微言亦探索持循茍弗已漸可窺道脈或堪鳳騰咮何止鵬奮翮云爲一愆期名實坐難核悠悠聖狂分忽忽天壤隔勉哉好徳人毋遣中道畫希顏與學孔千載後賢責與

閻方伯飲紫陽庵次韻

一縷茶煙濕未消幾梯雲路暗通橋濤頭盛擁鴟夷怒亭上淸畱野鶴標病目臨風常帶纈獘裘經雨半成潮重來便擬非生客徑揖山靈不待邀

程氏三節婦詩﹝族侄泰孫尾舟求賦﹞

一節已云寡聫芳良獨難偉哉程氏婦挺此三瑯玕朅從夫子亡矢死爲孤鸞梯也謝膏沭姒也捐羅紈空閨窅無人號慟摧腸肝庭烏助其哀比鄰輟其餐撫嬰尙自苦獨處尢悲酸人生幾何時日月如流丸長者遂白頭少者顏凋殘不見昊天廣但覺春風寒乃知帝降衷本固不可刓滔滔東逝水足與回狂瀾願言冠屨子勿作偸生安如此巾幗人輸彼一寸丹長令天地間凜凜節操完我非劉更生聞之坐長嘆誰當傳列女千載名弗刋

劉廷訊方伯諸公邀飲紫薇樓次舊韻

登臨談笑總材雄興入蒼茫四座同潮落宋元興廢外山分吳越有無中一方屏翰遵周制萬里梯航念禹功醉倚危闌還縱目數行徵鴈逐南風

與時翊大參若虛憲副同至勝果寺欲尋宋宮遺址雨不克往

出城何處可消閒寶剎巍巍紫翠間下界路尋松杪入上方人自霧中還女墻半鎖云千疊禦沼平分水一灣不盡登臨懷古意誰教春雨斷空山

武林寫竹裴生奭求晚翠詩

萬紫千紅不柰看有名誰可結詩壇惟餘筆下翛翛竹解與幽人閱歲寒

閻方伯爲予言藩省門對吳山有白鷺羣飛朝去暮來日以爲常因識以詩且將繪圖以傳遂次韻一首

侵曉來從杜若洲晚風吹過紫薇樓水田漠漠翻晴雪塵海茫茫點白漚終日往還如有約隨時啄宿本無求淸班髙處君曾立未許吳山得久畱

呈致政大理仁和夏公﹝公嘗主孤山書院先人同年也﹞

風流逋老舊林居見說曾停長者車釋子仙翁憑結社水經山誌亦成書笙歌懶逐遊人後院落初更野火余獨有問奇船誤入時從湖口訪樵漁

簡劉竹東

甚欲與邦彥諸君子尋湖上一日之樂往往爲藩臬貴人所先弗克遂戱成一律奉簡幸不惜倚歌之調北歸把翫庶豁我塵慮之萬一乎

東風日日綺羅筵失結詩家冷淡緣呵卒行慚松下道伶童聲涴磵中泉沙鷗野鳥渾相避岸艸汀花亦自憐孤負湖山好春色向君思覓臥遊篇

贈嘉興王景福通判﹝景福予鄕人考銓士首選﹞

吏部文章第一人奉天門下拜恩新家藏徽國遺書滿郡與宣公舊宅鄰屬縣迎人來畫舫監州行事等朱輪因君相慶還相屬不負平生在澤民

雙壽爲刑部劉廷臣郎中賦﹝時以讞獄會姑蘇﹞

髙堂二老面如丹同一生申世更難仙授遐齡書付鶴帝頒殊寵誥回鸞喬松未覺年華老萱革能禁雪意寒持節平刑誇令子過家稱慶有餘歡

題禮部呂秉之郎中畫冊

衡門俯寒江隠隠修竹下鼔棹問奇人扁舟快於馬

危山聳如人絕壑下如阱居然垂釣翁相呼不相應

涼宵萬籟息明月流天中放舟出浦口仰面承江風

云浮天外峯煙斷江頭樹倚岸得綸竿漁家不知處

題無錫華文君便面圖詩後

當時交契滿淸朝離合難禁歲月遙重續舊題無限思一燈殘雨宿長橋

飲虎丘舟中呈致政祝大參顧憲副及受封王太史

客裏春將暮乘閒上虎丘飲便荷葉盞坐愛木蘭舟倚棹聞啼鳥鳴簫動狎鷗幸陪諸老至不是少年遊

楓橋送別圖追賦送劉汝器太守

楓橋岸側雞亂鳴楓橋水邊舟欲行老稚歡呼吏人擁云是劉侯朝帝京劉侯愛民如赤子三歲大朝今歲始循良定作好諸侯淸白曾誇眞禦史楓橋之水來吳江劉侯惠澤如水長王程有期不可挽起舞再進黃金觴明年二月春滿野一路垂楊翠堪把焚香結彩預相期還向楓橋候車馬

讀大司馬三原王公奏議

三復華編思不禁愛君憂國慮何深忠言如出宣公手慟哭誰知賈誼心名字直應髙北斗文章寧止重南金何時詔許歸黃閣坐遣蒼生得傅霖

追和虞道園石湖治平寺詩韻

假宿胥門驛竹扉常反關時登屋角樓望見吳中山居然石湖裏隠映如一寰繁華久銷歇流水空潺湲聞說古郊臺猶存蘭若間無由策杖入借此半日閒孤懷坐成晚浮雲自東還

石湖治平寺故有道園學士之作蕭海釣給事過而和之以貽趙仲輝承事仲輝間持以屬予久無以應也晚春兩霽登姑蘇樓逺眺勉賦一首

題洞庭吳鳴翰秀才東峯捲

日出峯上紅水繞峯下碧中有藏修人心期謝安石

四仙圖爲栗之題

不見升天翼冷然解禦風當時觀水趣可與仲尼同七賢何代士同作過關人或是逃名者聯翩起避秦東海如淸淺蟠桃更熟無誰於天際路飛舄見雙鳬仙奕心難靜經年事手談倚門千古恨誰似爛柯憨

郭忠恕雪霽江行圖爲沈啟南題

蜀山曉起雪大晴蜀江早有商船行前牽百丈後催舵欲動不動難爲情兩舷相依若弟兄雪後無風江水平古來川貨甲天下爾中何物皆充盈一舟系尾大於瓦蕩漾不敢相先爭有時遇險卽分載主者自解操奇贏長年三老各守職翹首疑聞呼嘯聲紛紛逺樹霧中出點點玉峯天外明棹郎呵凍相偶語隔岸恐是夷陵城大灘小灘難悉數自出兩川今幾程嗟哉逺道亦良苦鹽井有戒何相輕披圖一見肌上粟凜然朔气生檐楹摩挲久之意乃定何人方寸勞經營素縑半幅不盈尺云是東都狂郭生宣和天子愛書畫親與印識題其名一朝桑海忽遭變內局委棄隨榛荊郭生惟餘比干畫猶幸不毀南來兵奎章學士子山子獻納曾傾葵藿誠爾來二百有餘歲屈指春秋凡幾更不知此本尙在否撫捲益覺心怦怦石田沈君最博雅重購所得人皆驚裝潢完好無璺裂入手坐見增光榮郭生斯圖乃其一餘者往往皆精英題詩有暇或臨掃也以丹靑吳下鳴聞君家住湖水側靑山古木相回縈何時倚棹一尋訪君當倒屣來相迎翩然坐我竹窗下石鼎細呼春茗烹揮童開奩取卷軸甲唐乙宋聊相評旁人定誚太古癖塵襟且擬冰壺淸卻愁玩物犯祖戒未敢先輸他日盟

啟南此畫題者已多不容復贊獨記在宋元史局時嘗見巙子山進郭忠恕比干圖事題者偶未之及爰緝成篇聞啟南家藏多古畫法書甚欲一觀之因復自念啜茶觀畫皆先世所遜謝未諳者不覺惕然爲之中沮更俟商確云

結艸庵與黃二宣飲

厭見敲篷雨來尋結艸庵土峯新鷲嶺石澗小龍潭路繞蔬畦外城當竹院南客懷消不盡一飯聽吾談

龔廷臣許刻圖書不至詩以促之

竹風淸處只題詩一寸並刀不浪施能事自應難受逼知音寜肯亦相辭新形活動盤蒼紐古篆橫斜度赤絲從此文房知借重泊舟相待已多時

夏太常竹爲劉太守題

平生最愛文湖州揮毫落紙涵淸秋胸中自有渭川在髙臥直輕千戶侯太常亦曾乘五馬風致不在湖州下剪得吳淞水半江頓覺姑蘇紙增價瘦節矯矯虯龍形細葉蕭蕭鸞鳳翎淸潭下照不見影爽籟一披如有聲我朝名筆忽到此眼中瀟湘無乃是冰縑欲贈誰可當總說劉侯徳相似劉侯治蘇經五寒挺然可比靑瑯玕雅操不爲雪霜變虛心肯受塵埃幹漢室行將召循吏幾見春花逐時媚惟有淸風似故人頭白相看不相棄

黃鶴山樵爲沈蘭坡作小景蘭坡孫啟南求題

在昔蘭坡翁結屋斷塵鞅俯聽溪閣邃仰眺巖扉敞天機久已熟眞趣可誰賞頗聞黃鶴山樵斧隔林響居然駕小舟來趂夜潮長相對喜忘言欲去愁孤往揮毫意不極縑素大於掌髙松發天籟哀壑生夏爽撫景尙如昨斯人已黃壤逆旅開畫奩斜陽落書幌髙風邈難扳題詩寄遐想

書東峯吳鳴翰秀才與王太史顧永州華應城聨句後

行人一月住姑蘇手閱珠璣興不孤分道正奇知善戰無形山水見佳摹髙楊句法眞能續韓孟才名漸可圖頗恨風帆催去速無緣謄槁付奚奴

戴以徳侍禦行臺淸節捲

繞捨森森玉萬竿不知曾歷幾人看一經句曲仙郎手便覺行臺分外寒

繡衣心性愛霜筠自起新亭作主人公退翛然無一事淸風看掃簿書塵

登金山

眼中帆影去如飛檻外波光碧四圍南北勝遊皆下此乾坤髙興獨憑危中■﹝氵霝﹞水品淸人骨絕海風聲振客衣張佑有詩誰更續畱云亭畔倚斜暉大江中擁一峯孤面面天開海嶽圖黃鵠久隨拳石化白黿能受老僧呼遺丘漫指靑嚢郭劫火猶傳玉帶蘇起向妙髙臺上立朶云紅處是皇都

聞熊良佐太守復追餞江口不及詩以寄意

欲趂潮生早渡江多君投轄意難降已從水上鳴雙櫓莫遂沙頭倒一缸隔岸村雞催午爨畱人江燕集風幢不堪咫尺分南北斜日孤舟獨倚窗

謁董子祠﹝在鹽運司後﹞

江都仍舊地無復漢王臣故宅碑全毀荒園井未湮一言分義利三策動天人轉運今祠主相隨奠綠蘋

題郭守備畫卷

一尊相樂水雲間曾共轅門一日閒今度逢君江北路只從圖上看靑山

海道守備都閫郭公節制之餘喜事文史予過姑蘇嘗同遊天平諸山樂甚今玆復會廣陵酒半出此因賦一詩且以見過江無山可登並博一粲

賦瓊花時與楊成玉太守鮑栗之同知飲無雙亭作

仙姬謫墮偶成叢江北淮南淑气通天上有容爭玉雪人間無地著靑紅野塘逼路魚吹絮古廟依林鳥喚風不盡閒花傾國恨蕪城斜日舊離宮

飲總漕平江伯陳公園

元戎能武更能文新起園亭自不羣塵裏煙霞惟此見胸中丘壑許誰分投壺散坐隨花影艸帖臨池傍水雲幸我暫來仍暫去不辭觴詠到斜曛

徐都憲新奉勅至淮上以詩賀之

烏府誰堪眾論諧多君宜進大夫階舊班寵澤均三輔新詔提封盡兩淮擬見淸霜消酷暑可憐平地走陰霾宇中屈指觀風使會遣功名愜壯懷

題淮人史孟哲所藏趙仲穆蘭

墨池誰解返香魂淡葉疎花古意存霅水風流湘水怨不知同是舊王孫

題增光前人捲

故平江侯陳恭襄公以漕運功廟食於淮今上皇帝特輟其孫徵蠻將軍總代其兵下勅褒之淮人大說由是進士曲陽令畢玉廷璽擿勅中增光前人之語爲捲求詠歌之

東南漕粟如屯云舳艫千里聲相聞何人轉餉稱第一樓船獨數陳將軍三朝歷曆書勲考撫髀無由起元老寢廟弘開楚水頭不斷行人薦蘋藻樓船孫子人中龍早從南粵分提封八蠻坐使遵漢法五嶺不復生煙烽一日功成召還闕浩气如虹面如月臨軒天語十分濃許秉樓船舊時鉞淮陽幕府今幾年門前喬木髙參天兵彊食足兩無事謀謨一一皆家傳平生好文不専武淸白相承守茅土天教良將輔中興何愧周家世臣虎倉廩不虛國不憂二京相望皆安流殿巖徵入衛天子剖符再見封元侯

篁墩文集卷七十二

●欽定四庫全書

篁墩文集卷七十三

﹝明﹞程敏政撰

○詩

思補堂爲畢知縣賦

淮樹何蒼蒼淮流下湯湯水木相荏苒中有君子堂眷彼堂中人意气如圭璋金榜昔髙捷花縣方回翔不願縻好爵幡然歸故鄕閒居二十載鬢髮驚滄浪平生君父心一飯寧敢忘淸夢繞庭闕遐思在羮墻孤雲起復止春艸萋以長令徳幸加勉桑梓流其芳城東節孝心欝欝遙相望

都廷美參將之子克讓思以經術自奮求詩爲勉

將門才子樂從儒聞道窮經眾不如棘院英豪堪一戰蕓窗辛苦足三餘彎弓不射南山虎走筆將騰北海魚文武一門看世澤他年畱待史官書

題廣人鍾禧所藏蘇東坡親書率子亷傳後

紫虛閣上幾丹成杵臼聲殘月自明不是長公詞翰絕世人誰記率生名

禪榻香銷一穗云斷縑遺墨喜逢君臨風細認藏書印猶是襄陽米芾文

飲平江伯淸江浦別業中有道院及其大父恭襄公祠堂

一江如塊繞堤靑琳館丹房晝不扄樹轉陰中斜作路景逢佳處半開亭魚驚洗硯過沙蕩鶴聽敲碁傍石屏未放客舟仍徙倚舊勲祠畔讀碑銘

畱題表兄林文秀﹝時爲淮陰驛官﹞

一官辛苦向淮陰上世猶傳九牧林壯歲功名須努力外家兄弟最關心官河發棹乘春晚驛館挑燈語夜深明日又應分去住天涯相望各沾襟

大河衛閔恭百戶玩韜軒次卞郎中華伯韻

要將忠赤報皇家手閱兵機鬂未華辧悟公孫非白馬勇思周處戮長蛇曾從老將窺三略不數旁人泥六花當局定知多勝算曉添營竈夜量沙

知是淮東宿將家剩傳英譽滿京華素書妙指傳黃石紫綬佳祥見赤蛇武隊曉屯新細栁戎衣秋展舊團花太平未可全忘戰珍重夔州磧上沙

題林良畫

一鷺閒依翠藻行一禽飛繞綘桃鳴轅門晝靜無矰弋何限春風筆下情

邀月軒爲太河衛千戶陳鎧賦

不須燒燭照幽軒夜下空階白露繁開戶欲分丹桂影倚闌思共素娥言旋收灝气歸佳釀莫放淸陰過短垣何羨庾樓髙百尺此中仙興絕塵煩

題鄕人畢廷馨金臺別意捲

子向皇都來我向皇都去相見下邳城各誦離筵句子行入家山動我遊子顏驚風吹野水夢逐孤云還我懷致君憂子遂奉親樂悠悠南北人何時罷行腳

壽邳州致仕都督韓公八十﹝金宗潤太守之親總漕揮使廣之父﹞

納節歸來二十秋丹心猶在雪盈頭口傳豹略勲名逺身賜龍衣寵眷優壽域擬過周尙父轅門相近漢畱侯賢郎接武先諸將新總軍儲十萬舟

徐州與客夜酌聫句畱別馬瞰貢魁

今夜彭城雨又來燭花影裏一尊開人生聚散紛萍梗前代興亡付刼灰佳會幸逢全盛日並遊誰是出羣才明朝天北天南恨野水孤云戲馬臺

沛縣端午與同行徐敬夫舍人王去私司務趙夢麟主事

泗上分明古驛亭客舟俄聚水雲汀佳辰幾遇頭將白故舊重逢眼又靑闕下起居應賜艾尊前離合笑看萍淸時致主身同健莫向東流問獨醒

歌風臺

土墻茅屋斷堤垠感慨當年此奉宸廢井獨來提甕女空亭無復打碑人眞王業可忘思沛猛士歌應悔狩陳鬥酒未窮懷古意夕陽紅處麥粼粼

有感

供應紛紛接兩京舳艫千里敢爭衡尙方味說東南美勑使行兼日夜程進果誰陳加爵疏獻芹圖得愛君名豈知仁聖憂民隠旰食時時減大烹

醉中和去私一絕

蒲有香根芥有臺客中佳節掌中杯同來弔古皆豪俊莫問詩才與酒才

硯瓦溝﹝在濟寧南其水黒色有碑云宣聖墨池﹞

一派泉聲出磵長千金猶帶墨痕香源流色正分玄武刪述功深仰素王湘水有魚還識字滎河無馬復呈祥稽疑欲借圖經看斷港裵回又夕陽

濟寧遇周仲瞻黃門夜酌

夜刻知傳第幾籌誰賓誰主兩淹畱雄談秪覺風生席爛醉偏憐月在舟客路西東分濟水離歌長短奏涼州酒中無復驚人句愧見城南太白樓

望闕裏作

尼山東下欝蒼蒼去路都無百里長何日禮容陳俎豆一宵淸夢繞宮墻孔林豈用堪輿說周典應多掌故藏心口自慚還自語進修何日敢升堂

聞重修孔廟東石憲副

禮殿輝煌照寢園隆師一代仰宸尊再從海嶽開形勝誰向圖書識道原文獻不須徵杞宋規摹從此陋金元提刑石介人爭羨獨著賢勞滿聖門

寄衍聖公昆弟

不見王孫已數年毎過東兗卽茫然蒹葭自幸陪雙玉葩藻還能值幾錢良夜有情應下榻燻風無計可停船魚箋一尺憑誰送濟水東流月漸圓

偶成

船窗徙倚見殘陽帆影垂流印一方五月畏途心不惱喜看隨處麥登場

劉阮遇仙圖爲提督河道楊克敏通政賦

眼中風景非塵寰熟視毋乃天臺山迥然仙境與世絕斷崖無罅愁躋攀瀑水千尋灑寒雪危峯十二浮煙鬟野渡南通赤城道石橋下鎖淸溪灣沈沈一洞截山口恐是天造蓬萊關深行入洞凡幾里雞犬聲喧白雲裏濁水淸塵此地分珠宮貝闕中天起芝耳曾聞商調悲松顏不受秦封恥澗邊夾路記行蹤亂挿桃花傍流水西天不敎化人城萬片飛霞散晴綺洞中美人冰雪容星冠玉佩驚遊龍長者爲姊弱爲妹臨風宛若雙芙蓉未識人間有伉儷但覺世外無春冬端居不吟芍藥句蛾眉肯蹙蓮花峯三生有客緣未了不期而遇眞奇逢鴈蕩山頭日西沒采藥迷途意荒忽珍禽逸響來繽紛瑤艸幽香散蓬勃客子由來阮與劉一一平生有仙骨丹室原稱奼女家藍橋卽是神仙窟雙璧相攜歸洞房紫衣小隊侍兩旁霓旌翠葆總生色鸞簫鼉皷紛成行供炊擬作胡麻飯合巹先進昆侖觴鮫綃文席琥珀枕百歲寧憂春夜長天潢牛女漫暌隔巫山雲雨何荒唐流年忽忽如奔電偶在山中憶鄕縣請從此別去還來卻對桃花重開宴仙凡便覺兩悠悠未盡離觴淚如霰一去如同澗下流重來事異梁問燕輕狂桞絮非妾心珍重蒲花似郎面銅燭半銷雲母屏瑯函未啟黃庭經鳳笙絕響緱山黑瑤瑟斷弦湘水靑玄猿長嘯白鶴舞蒼天赤日空巖扄豈知二客一分手身如夢蝶愁難醒世移物換幾塵劫桑田海水雙浮萍春來再理登山屐藥裹行裝感疇昔人非物是心茫然小桃花紅水空碧耳畔疑聞杵臼聲道傍只見豺狼迹風鬟霧鬢今有無恐在山頭化爲石此身未老將何從紫府瑤臺繆通籍人生有合還有離仙猶未免將奚爲山經地誌或偶爾見者何人傳者誰長生久視本絕欲誨淫野合能無欺赤豹淩風說山鬼白狐拜斗成妖姬危哉二客幸不死奇逢堪喜還堪悲錦衣郎君內供奉一紙風流百金重鵝溪新絹寫此圖把玩精神欲飛動銀臺勅使偶得之坐見丹靑照梁棟欵予頻挽木蘭舟催詩旋發蒲萄甕安得人如宋玉才爲君一賦桃源洞

臨淸飲提督兵備潘廷璽憲副家

倚棹淸源日未中舊遊談笑偶然同興來已盡三升酒醉裏還開一石弓爲樂都忘賓共主畱人無柰雨兼風醒時始覺歸時晚漏下船窗燭影紅

飲王氏園亭

艤舟三日厭塵煩步入王家百畝園多少風光生眼底恨無佳什滿幽軒

雞犬深深曲徑通意行何必問西東井亭楊栁交加處木槿花開一樹紅

雨後平沙不受塵偶來忘卻宦遊身過江三月昏昏醉忽見新篁似故人

糓苗深秀菜根肥露气涼生白薴衣珍重主人畱客晚隔墻燈火映船扉

贈臨淸劉克莊孝子

賈肆歌樓日夜忙淸源佳麗比蘇杭道旁綽楔金書字驚見劉家孝子坊

故城見致政馬太守先生﹝給事中錫之父﹞

前輩風流十載聞登堂今喜沐淸芬夜談往事徐呼酒老愛新知屢示文林壑有緣供杖屨朝廷何日下玄纁順流雙槳明朝別無限情隨燭影分

衛水灣灣翠繞廬如雲喬木蔭庭除白眉久待雙龍闕黃髮髙懸五馬車桑梓百年恭敬日萍蓬千里笑談余薫風擬入長安道先爲家人報起居

滄州遇張用光通守題便面贈之

相逄艸艸別匆匆無限交情一握中千里暫應分皓月一方還爲起淸風

題碧桃翠竹便面贈妹壻趙瑛千戶

仙葩和露掌中開天上靈根異種栽只見淸風堪結好渭川分取一枝來

靑縣遇漕運王瑾都閫自云宣城人甚有桑梓之念

樓船同住水西涯一見知公是將家解贈不須歐冶劍論交頻煮越州茶山東幕府名初上河內軍儲帝汝嘉聞說有懷榮晝錦敬亭山色待髙牙

題唐馬

靑靑苜蓿長初齊十二天閒望不迷楊栁一株沙苑道奚官來試驌霜蹄

弟敏徳在新安嘗作折枝海橊過河間從弟敏聰見而說之遂題一絕與之

香實垂垂帶露滋丹靑摹出壓闌枝江南江北花相似白日看云一賦詩

贈天津呂昻揮使

百雉髙城虎豹屯將軍初識呂虔孫帆檣影匝河邊路刁鬥聲連海上村靑鏡年華應自惜錦囊兵法共誰論他時不忘相逢處驛舍迎人栁拂門

到京寄漕運平江總戎

賓客淮陽盛一時偶隨行樂倒瓊巵投壺不廢軍中禮橫槊何慚馬上詩沙栁綠完元帥府水香花滿令公祠南風忽倚都門棹憑仗雙魚慰所思

寄浙江閻文振方伯李若虛憲副諸公

萍水重逢各壯顏相畱十日共乘閒飲余浙市新陳酒閱徧吳城表裏山逺意笑談頻入夢久慚供奉乍歸班江湖廊廟心猶在敢廁諸公伯仲間

寄揚州楊成玉太守鮑栗之同

知后土祠前約看花北來寺口醉呼茶別時已隔路千里夢覺長驚天一涯大府衣冠渾得意上京炊爨乍成家題詩無限停雲意南國西風鴈影斜

與趙通政竹溪先生過定西大總戎筠淸軒夜酌聨句﹝時六月廿五日﹞

侯門開燕夜如何﹝克勤﹞燈下藏鬮聽雅歌﹝竹溪﹞交錯觥觴情自洽﹝總戎﹞倡酬詩句樂偏多﹝竹溪﹞不妨歸騎將衝雨﹝克勤﹞共惜流烏似擲梭﹝總戎﹞有約重來續淸賞﹝竹溪﹞萬竿修竹正婆娑﹝克勤﹞

七月朔時享陪祀太廟聽傳制遣祭歷代帝王陵陰雨陡晴詩以志喜

劍佩鏘鏘得步從君王仁孝此忻逢簫韶疊奏終三獻玉帛將誠下九重朝祭一時交換服起居今夕兩聞鐘無端風雨成新霽天日光華仰聖容

指揮家叔將歸七夕約李士敬昆仲同餞

半夜西風挾雨長曉來庭院得新涼正看織女嫁河皷況復行人辭帝鄕一曲離歌雜燕趙幾年骨肉似參商二難有約不相負預洗金荷打酒嘗

壽英國公母夫人

上公名爵冠勲賢阿母髙堂啟壽筵黃菊才過重九節朱顏將及古稀年誥封極品恩如海曲度長生酒似泉晚福定期增鶴算蓬萊他日看桑田

謝周艸庭都尉惠酒時值戒飲

春滿宮壺帶露篘故人分贈若爲酬正當止酒詩成處兩斛明珠惜暗投

分得言字送盧廷佐大參赴湖廣

閶闔門前喜拜恩玉河橋畔送離尊舊時賓客多星散此際衣冠獨鳳騫鍾阜雲開瞻日表楚江霜落見潮來東南民物應何似大省寧無贊一言

成化癸夘冬至謁陵與李賓之學士聫句二十首

賓之約徳勝關土城寺候同行予誤出安定關土城過道赴約

策馬西來問路頻﹝程﹞出城東望正懷人先聲喜逐前呵至﹝李﹞負約幾成左顧嗔孤堠影遲寒度日﹝程﹞斷溪冰合逺迷津他年記取同遊事﹝李﹞語柄長堪寄一嚬﹝程﹞

淸河會費廷言司業

故人相約會淸河﹝程﹞短日羸驂柰逺何慰藉共逢辛苦地﹝李﹞笑談聊續短長歌野翁愛客能分火﹝程﹞戍客還家正擁戈舉目關山驚歲晚﹝李﹞舊遊那復向時多﹝程﹞

沙河道中大風

掩地顚風作暮寒﹝李﹞亂雲羈思兩漫漫沙飛屢卻行人步﹝程﹞大冷誰供逆旅餐豈有賢勞禆國事﹝李﹞最慚多病負儒冠停驂小憩斜陽裏﹝程﹞莫問前頭道路難﹝李﹞

宿昌平新城劉諫議祠下兼懷鏡川楊翰長

五年重宿此齋居﹝程﹞往事分明一感予坐久靑氈回夜暖﹝李﹞話殘紅燭到更餘中堂諌議迎新主﹝程﹞西郭耆民指故墟因憶舊遊楊翰長﹝李﹞摩挲三誦壁間書﹝程﹞

劉諌議祠舊在學東談本彛府尹移奉於此

諌議髙名此地存﹝李﹞一■﹝奭斗﹞寒淥奠忠魂憂時有策堪垂涕﹝程﹞泚顙何人是負恩京府載修新棟宇﹝李﹞廟庭遙隔舊墻垣如公千載還生气﹝程﹞半夜驚風正到門﹝李﹞

不寐有懷廷言司業時屠朝宗都憲遣人相聞約同行

煙火沈沈夜對牀﹝李﹞山城寒漏覺偏長詩脾欲困頻呼茗﹝程﹞旅夢初回更換香司業館深誰共宿﹝李﹞中丞臺逺漫相望隔窗明月窺人處﹝程﹞猶似前宵在玉堂﹝李﹞

將發

百年世世幾同袍﹝程﹞此日追趨愛我曹殘話半從幽夢續﹝李﹞壯心寧覺畏途勞雞聲遶捨催明發﹝程﹞虎旅連城散夜櫜北望寢園三十里﹝李﹞齋廬還枕碧山髙﹝程﹞

早發暫過守備杜都閫

夜風吹盡曉晴新﹝李﹞城上靑山欲近人暫訪元戎回馬首﹝程﹞逺追司業認車塵岡巒宛轉隨雙眺官衛參差記六巡擬向穹碑觀聖制﹝程﹞道旁先望石麒麟﹝李﹞

道中

山郊回望永安城﹝程﹞白石黃沙舊路平樹老空山無落葉﹝李﹞泉通幽磵有餘聲明樓突兀中天見﹝程﹞神道逶迆上界行下馬紅門分徑入﹝李﹞四陵雲气正縱橫﹝程﹞

齋所

襆被來尋舊直廬﹝程﹞石門斜映小窗虛行廚午報新炊熟﹝李﹞別院寒分半榻居對景忽疑山入座﹝程﹞引流常憶水通渠小臣正切遺弓念﹝李﹞寢樹風生夕照余﹝程﹞

相贈﹝時與黃尙矩侍讀同宿﹞

玉署春坊本舊鄰﹝李﹞眼中誰主復誰賓論文共剪齋堂燭﹝程﹞助祭同趨輦路塵歳月催人成老大﹝李﹞交遊屈指半新陳松筠晚節期相保﹝程﹞情話惟應此最眞﹝李﹞

晚眺

冒險尋幽興亦奇﹝李﹞空林蕭颯凍雲垂艸中虎穽深難覺﹝程﹞山下龍池逺莫窺萬里乾坤容著眼﹝李﹞一川風月解供詩攬衣欲下愁荊棘﹝程﹞賴有乘髙力未疲﹝李﹞

夜坐

不眠相對擁寒鑪﹝程﹞自起開門問僕夫城角鬥杓曾轉未﹝李﹞殿頭風鐸有聲無齋心耿耿懸孤月﹝程﹞鄕思迢迢隔五湖淸話恐貪今夜永﹝李﹞呼燈無惜效先趨﹝程﹞

恭詣長陵景陵行禮

寢殿門深夜未開﹝李﹞磬聲遙自月中來千官鵠立供牲幣﹝程﹞九地龍光徹斗臺人語不聞山更靜﹝李﹞靈風欲動仗初回一宵兩度陪禋祀﹝程﹞還憶君王萬壽杯﹝李﹞

下陵

車從紛馳出亂山﹝程﹞月明燈影有無間松林側過全欹帽﹝李﹞馬首低回半脫鐶隔路幾人呼伴侶﹝程﹞隨班十載愧容顏孤城尙有淹畱地﹝李﹞舊榻殘燈正候關﹝程﹞

飲杜山守備宅﹝乃先公舊部曲﹞

七年旌節駐山城﹝程﹞曾見官曹說姓名酒出佳醅緣愛客﹝李﹞劍傳奇術爲談兵四陵宿衛嚴宵警﹝程﹞千頃屯田足歳畊試問尙書門下士﹝李﹞徵南勛業幾人成﹝程﹞

至日歸途有作

驛路晴風不著人﹝程﹞仲冬天气早回春寒輕頗覺貂裘重﹝李﹞沙軟何勞馬策頻吾道漸從今日長﹝程﹞官曹常與故交親淸時令節多休暇﹝李﹞歸引壺觴正及辰﹝程﹞

遊淸河惠應寺

金銀樓閣倚晴空﹝李﹞幾日新城此梵宮同拂衣塵聊駐馬﹝程﹞擬呼尊酒便開筒山僧見面如相識﹝李﹞詞客參禪也自通撫事臨風三嘆息﹝程﹞一杯茶話正匆匆﹝李﹞

望闕

城觀巍巍入望深﹝程﹞五雲長遶閬山岑塵蹤暫隔仙凡境﹝李﹞末吏叨陪翰墨林池上衣冠應候我﹝程﹞道旁車馬亦關心休言日共長安逺﹝李﹞已覺天威下照臨﹝程﹞

入城市

橋煙火路東西﹝李﹞咫尺門墻望不迷歸計從容堪作例﹝程﹞別懷匆卒更畱題還家共有平安慰﹝李﹞行李惟多捲冊攜與子竟成三宿契﹝程﹞向來無地不同躋﹝李﹞

四塋爲林侍禦貴實賦

寶澗西原﹝侍禦之祖諱英武選員外郎葬谷城山不吉後三十年侍禦奉遷於此與其龍門故居相望﹞

淒迷谷城山下有土一抔昔在選部君冠裳此淹畱山靈苦未協來往空神遊荏苒三十載攺奠西原丘龍門聳喬木寶澗縈淸流體魄安自今蓍龜復何求愼終美孫子正不慚弓裘

象峯東麓﹝侍禦之父諱輝舉進士卒時侍禦始生十八日﹞

才宴曲江池遄歸象峯麓靑春來未已白日去何速當時乳下兒𦇤抱未勝哭居然跨竈子豸繡光一族歸來今幾時牛眠撫前卜恩綸被宿莽祿養悲風木應刻太史銘千年照林谷

鳳山北隴﹝侍禦之母太孺人吳氏葬此卒時侍禦方謝病家居﹞

有山莆之野勢如鳳孤騫山背得佳處林姥開新墦姥昔無恙時兒方居憲垣當其委化日兒正歸鄕園慈孝兩無憾哀榮一何言人勝境逾勝歳歳來分膰靑松與丹荔蓊欝迷髙原

塗嶺南窩﹝侍禦壽藏在焉﹞

嶺雲何悠悠嶺木未盈握踞嶺盤生塋玆見亦超卓君誠達者歟所抱非曲學忠言動旒冕勁气排山嶽紛紛塵海中如夢若不覺沈屙今告痊壯志未摧剝何當樂斯丘更歷千晦朔

送陳推府南歸

推府嘉禾陳君明遇奉表禮成南歸適予以冬至日陪祀山陵同日辭朝不能奉送口占此以見別意

萬歳聲中奏禮成一陽生處數歸程恩沾上國如春育路下中原似掌平朔气侵車憑酒遣寒風吹木助詩鳴蹇予亦作朝陵使望別難勝此日情

寄平江總戎二絕

出門終日犯塵喧致主無才愧掖垣忽遇北風淮上鴈不勝淸思繞東園

淸口沙頭一棹停當時賓主最忘形別來水石瀟瀟處聞說新開四美亭

題武侯令伯忠孝二圖

兩雛剛幸免萬古此眞才誰道匡時策非從靜學來

至性通天地遺容尙動人獨憐圖報者曾是漢廷臣

送劉職方時雍赴福建參政巡視海道

三冬北風無寸雪有客驅車向閩粵曉辭丹陛發行裝舉頭尙見都門月君在職方今幾秋邊功不喜談封侯金緋赫然本公論此心久抱蒼生憂海道平時置官守萬里鯨波駿奔走內修外攘君所諳好遣畊桑罷刁鬥長河南去冰未融一尊相屬離亭東行哉宦況亦不惡荔枝滿樹狼煙空

舊春齋居聞諸君子用東坡韻有作甚盛今冬祈雪僕方至自江南預宿此房附驥一首錄呈寅長鼎儀

齋居無塵足淸暇明月滿城如雪夜情知露禱聖心勞對榻不眠聽漏下火冷初驚沈末滅杯香已覺松濤瀉諸公玉山相照人著我蒹葭豈流亞年華忍與雙轂爭時政誰當一籌借愁聞饑鼠去復來屢見燈花結還謝蕭蕭樹影欲過墻隠隠碁聲疑隔捨詩盟且喜隨孟韓世態何須問荼蔗莫虞久坐吏人苦曾發髙歌山鬼怕前身疑是刁鬥公不直一錢從怒罵

題扇贈馮盛時貢士

三十年來研席同一尊才見又西東看花有待重來日預買都城十丈紅

送馮憲副佩之提學江西

久在秋曹熟教刑故宜持節下傳經孔門化澤春分雨商序文光夜矚星蓮社情多畱別句憲臺官重省心銘西江雅望君無負腰帶橫金兩鬢靑

挽謝太守士元母

白篛山隠隠白篛水沄沄一抔松下土重是恭人墳恭人陳氏姬長作謝家婦厭彼時俗妝佐此東山父謝庭本餘慶蘭玉生何蕃中挺一枝秀色映階墀萱異產不凡材國香動天子鼎食來黃堂恩綸下丹扆方期冰雪操晚共慈竹長那知顯揚地遽成艸木場閫範多淸風人生一流電名附有道碑事可列女傳不見白篛阡爲歌白篛篇寒雲起閩嶠遊子應潸然

題汪廷器畫牛圖

西疇耕徧已春深气力應憐兩未禁丰艸長林幸無事區區相角是何心

篁墩文集卷七十三

●欽定四庫全書

篁墩文集卷七十四

﹝明﹞程敏政撰

○詩

元旦早朝

共上履端慶追陪鵷鷺行寅賓趨玉陛平旦下靑坊四十行年始涓埃報日長無聞知不免慚愧授經郎

聽詔

交修傳有勅擁陛正冠襟仁出天心愛憂垂聖慮深三言移分野六事禱桑林耆俊充庭在嘉謀儻自今

金縷曲月正元日壽董都督

喜遇元正節想會合貞元挺生材傑曾仗雕戈提虎旅蕩掃狼煙灰滅問舊將誰優誰劣七十年來勲業遂置陰符卻訪還丹訣慶初度華筵設蕭蕭兩鬂飛晴雪看膝前桂枝秀頴蘭芽香茁冠蓋盈庭絲管沸銀甕椒花酒冽更休問烏圓兔缺但祝年年春不老比喬松晚翠根盤鐵奏一調長生闋

齋夜與汪伯諧庶子陸鼎儀張啟昭諭徳聫句

月轉西檐夜向深﹝汪﹞幾回思臥更看參天淸輦道遙聞柝﹝陸﹞火冷齋廬半擁衾有制共嚴三日戒﹝程﹞受釐應答九重心坐來無事頻呼茗﹝張﹞懷抱都忘俗慮侵﹝汪﹞

閉門春夜燭花偏﹝陸﹞對擁寒鑪久未眠沈水旋添銷刻漏﹝程﹞彩毫頻染動雲煙天連禦苑鐘初盡﹝張﹞露下仙臺月尙懸侍立小童渾不厭﹝汪﹞晚來衣薄坐相憐﹝陸﹞

旅夕相看第幾回﹝程﹞斯文尙誼許追陪兩坊燈火還連榻﹝張﹞三榜才名舊擢魁茶話頗淹公宿意﹝汪﹞坐眠時遣吏人猜書生事業猶如故﹝陸﹞耿耿丹心獨未灰﹝程﹞

呼童試問夜如何﹝張﹞月落參橫四鼓過寒气逼人衣漸薄﹝汪﹞春愁泥客夣還多南郊大禮憑誰賦﹝陸﹞東閣官梅許共哦候吏已聞催曉近﹝程﹞便思冠履上鑾坡﹝張﹞

南郊陪祀與鼎儀同宿史道士房聫句四首

翠竹娟娟小洞天﹝陸﹞道人相候寸心虔新茶屢供靑霄畔﹝程﹞舊檢閒開白日前丹竈幾回封綘雪﹝陸﹞燻鑪一炷起靑煙明年有約還分榻﹝程﹞來向洪厓更拍肩﹝陸﹞

右齋居﹝並下三首皆借古韻﹞

夜下仙壇雪滿天﹝程﹞萬人精享助皇虔衣冠逺近焄蒿裏﹝陸﹞玉帛參差繰藉前假寐暗銷淸漏水﹝程﹞洗心遙奉紫檀煙旗常動處微風起﹝陸﹞引望諸曹接項肩﹝程﹞

右迎鑾

雪浪沄沄逺接天﹝陸﹞化工呈瑞報精虔聫翩佩影宮門外﹝程﹞赫奕軍容燎火前萬馬不嘶懸夜月﹝陸﹞六龍初駕擁春煙禮成誰奏南郊頌﹝程﹞給札應須付兩肩﹝陸﹞

右陪祀

雪後春陽便放晴﹝程﹞萬人歡喜慶郊成歸來兩騎河堤逺﹝陸﹞望裏雙龍綘闕明倉卒到城聞晝漏﹝程﹞從容還捨整朝纓回思夜榻曾同夢﹝陸﹞咫尺丹房逼太淸﹝程﹞

右入城有懷

慶成宴後有作

郊宴分行仰聖顏暖風韶樂五雲間賢豪屢見新前席蹇劣宜歸舊從班觴飲帝教沾醉出簪花人羨戴春還常饕尙食曾何益駑馬空陪十二閒

上元日與林諭徳亨大商懋衡李世賢二侍講餞同年陸敍州克深考績西還聫句十首

六年兩覲一尊同﹝淵之﹞簪盍今看笑語中﹝良臣﹞盈缺共憐天上月﹝敏政﹞分飛翻恨雪邊風﹝傑﹞雷陳膠漆心長在﹝瀚﹞李杜文章思不窮﹝淵之﹞悵別那堪還話別﹝良臣﹞春云撩恨滿城東﹝敏政﹞

數載暌違此日逢﹝良臣﹞夜堂燈火笑萍蹤﹝敏政﹞名途共幸身彊健﹝傑﹞大郡爭誇眾景從﹝瀚﹞秉燭意長春漏短﹝淵之﹞離樽香淡別情濃﹝良臣﹞吟余忽上西檐月﹝敏政﹞相對愁聽紫禁鐘﹝傑﹞

去住相看作上元﹝敏政﹞交情不攺舊詞垣﹝傑﹞金蓮影動笙歌沸﹝瀚﹞紫陌塵空車馬喧﹝淵之﹞樽酒流連忘夜永﹝良臣﹞衣裘疏散覺春暄﹝敏政﹞河橋豫惜明朝別﹝傑﹞細栁東風蜀道轅﹝瀚﹞

久別相逢似夢中﹝傑﹞曲江年少最英雄﹝瀚﹞流光荏苒將頭白﹝淵之﹞朋酒逡巡未頰紅﹝良臣﹞地隔南川時望斗﹝敏政﹞气淩七澤擬噓虹﹝傑﹞人生良會應無幾﹝瀚﹞晚節冰霜此意同﹝淵之﹞

宴罷瓊林十九春﹝瀚﹞東西南北故情新﹝淵之﹞玉堂雅集今如昨﹝良臣﹞皂蓋淸風獨勝人﹝敏政﹞剪燭肯孤良夜賞﹝傑﹞賡歌直遣壯懷伸﹝瀚﹞鳳毛麟角眞相許﹝淵之﹞況際風雲慶會辰﹝良臣﹞

月明風靜主心歡﹝淵之﹞春溢宮壺夜不寒﹝瀚﹞深巷燭光星共爛﹝傑﹞小庭塵淨雪初殘﹝敏政﹞帝城已縱金吾令﹝良臣﹞客子羞歌蜀道難﹝淵之﹞此景不妨停五馬﹝瀚﹞解襟岸幘共盤桓﹝傑﹞

金鑪銀燭共燈宵﹝瀚﹞佳會寧煩折簡招﹝傑﹞酒潑凍醅春尙淺﹝敏政﹞星隨寒漏夜方遙﹝良臣﹞十年萍海𨿽多事﹝淵之﹞萬里雲山會一朝﹝瀚﹞欲縶場駒恨無計﹝傑﹞出城車馬已蕭蕭﹝敏政﹞

文翁佳政見重施﹝傑﹞聞說懷賢更有祠﹝敏政﹞錦裏好山題欲徧﹝良臣﹞玉堂髙韻押偏遲﹝淵之﹞金蘭气味忘賓主﹝瀚﹞冰雪襟懷邁等夷﹝傑﹞不久朱轓應赴召﹝敏政﹞使君淸譽已交馳﹝良臣﹞

逺別情隨夜漏深﹝敏政﹞驪駒歌罷似難禁﹝良臣﹞故人藥石能投我﹝淵之﹞何處瘡痍最苦心﹝瀚﹞入蜀杜陵詩益壯﹝傑﹞賦梁枚乘病多侵﹝敏政﹞彤襜明日辭金闕﹝良臣﹞濟旱須爲四海霖﹝瀚﹞

誰從元夕啟離筵﹝良臣﹞同榜交遊自往年﹝淵之﹞握手謾論川外事﹝瀚﹞回燈重和郢中篇﹝傑﹞情貪坐久銷香篆﹝敏政﹞心怨離多涸酒泉﹝良臣﹞江海去年今夜月﹝淵之﹞夢魂曾繞玉京天﹝瀚﹞

題四馬圖

花栁繁陰翠作堆人間驚見兩龍媒低頭顧影無窮意髣髴彤庭立仗回

玉關初未解秋防苜蓿春深綠更長好遣霜蹄空冀北未容歸老華山陽

駿骨千金未足論並遊來試碧沄沄夢魂不到長城窟須識天閒雨露恩

涼風簌簌動拳毛入眼驪黃價並髙未脫鹽車充上乘當時誰作九方臯

詩例奉送倪學士舜咨淸明謁陵之行

今年分祀園陵下問栁尋芳亦羨渠往日濫陪軒蓋後冒寒衝暑最憐予﹝春坊惟冬至上元陪祀﹞靑山見客無生熟白馬隨春共疾徐諫議廟前來去路感時應復到吟余

送侍禦孫公出按南畿用同年戴以徳詩韻

旗亭白日酒三巡送客乘軺下紫宸闕下有名思鐵漢江南無地著錢神月隨方寸光華滿霜與平生節操均入覲相期應隔歳皂囊風采定驚人

肅肅前騶擁徼巡煌煌憲節下嚴宸威風早已摧山嶽衷赤何須誓鬼神一道寃聲應盡雪七州民力待重均知公不負江南望曾是循良第幾人

一年寒暑又逡巡慚愧無才卻奉宸星鳳北來初識面松楸南望獨傷神同朝謾托衣冠後鄰縣遙聞道裏均濁酒易銷情莫盡畫船秋水看離人

送許國用南歸

許君國用自錢塘來新安嘗從於紫陽山水間甚樂予旣赴京師國用亦附漕運劉使君舟北上舟相值於謝溝而相失爲之悵然抵京久之始獲握手相敍而國用又促裝歸矣國用年甚少性甚慧喜問學善書史劉使君每自新安入京必請與俱然則明春相見蓋可必也國用間出其汗漫遊捲索予題因賦歌行一首爲後會張本云

子鬢如鴉面如玉胸次蕭然絕塵俗沿身書劍從一童到處江山寄雙足前年六月離錢塘隨我驅車遊紫陽髙歌花外雜山雨爛醉松陰眠石牀及時行樂人爭羨卻買扁舟下江縣我前子後差幾程吳楚風光閱將徧偃王墓前春艸明謝溝閘下春潮生何人訪戴有餘恨才子依劉無限情我行到闕隨鵷侶半月秋風送殘暑升堂再拜塵滿衣知子來從潞河渚西山云擁金芙蓉玉泉水香流白虹垂楊綰客客不住行裝又出東城東男子當懷四方誌賢達分明眼前事燕臺千尺北鴻飛送子令人發豪思蹇予浪說瀛洲仙近來稍結山中緣紅塵再入發將白更暖鷗盟知幾年嗣歲春分酒初熟西齋掃榻畱人宿子當髙誦逍遙篇爲君重添臥遊錄

題畫贈劉揮使還新安

十道江淮轉運難指麾能事說新安年年有約歡相見席上離歌不用彈

蒼山老木磵聲長入眼分明似故鄕把酒贈君東郭路不堪心逐鴈南翔

中元送蔡樊二都尉謁陵用艸庭都尉韻

都城初過雨輦道淨無塵香帛供原廟金貂遣懿親風隨行李健景入畫圖眞驛次馳應慣齋居迹未陳炎光浮野黍涼思發溪蘋蔡澤心何壯樊宏性更醇詩才兼雅麗交味謝甘辛山郭花藏市沙橋樹隔津碑亭圍奰屓神路截嶙峋談麈揮霜尾吟鞍壓繡茵不辭當旅夕深幸際佳辰劍佩趨雙闕笙歌奠八珍威靈瞻鳳馭生气協鴻鈞禮磬聲敲玉宮壺水滴銀忽傳收燎火早見徹嚴禋北斗光芒正中元節候新斷雲開曉月殘露下秋旻蕆事同乘馬歸裝或駕輪節旄山鳥避軒蓋路人馴去說賢勞共來看帝命申金蘭忘異姓玉樹羨同倫欲訂西園約朱門逼禁宸

送元眞觀徐本道士遊武當

屢到元君觀裏行僻居瀟灑愛徐生花當戶外朱英爛瓜出墻頭紫蔓縈曉露研朱看篆字午風敲玉認碁聲無端又逐衡陽鴈丹竈歸時幾轉成

寄宋民表同知

徳政猶傳內翰名又煩才子福山城風前玉樹材偏雋雪後靑松節更明遺老望塵驚自慰好山隨路解相迎無由縮地論今昔憑仗南鴻一寄聲

送程智南歸

兩程夫子之先實徽之休寧人一遷中山再遷河南見於歐陽公碑銘胡雲峯祀記可考也今提學侍禦婁公及令君歐陽公復興其祠於學宮並一新遺愛鄕賢二祠遣縣從事程智馳奏於朝禮部上請得列祀典鄕邦增重伊始自今而予於玆舉慨想先烈倡之贊之蓋嘗兩致其力也予視智爲族侄孫言歸之際特記祠事首末四十八句爲智行李之贈噫智亦何幸署名於兩夫子奏牘之尾上聞九重而下托之以不朽哉

恭惟兩大賢命世出嵩洛上焉繼往聖下焉啟來學侑食大成殿專祀中山區爼豆無終窮道化與之俱眷此海寧鄕先世所自出舊廟莽不存過者愧儒術憲臣秉學政令尹司化權坐協師生議要使人文宣一函走言狀宗伯告天子闕典許再興偉觀自今始豈無古循吏亦有先達尊巍巍企徳堂同此入道門嗟我本末裔慫慂恆惻惻六一碑可尋雲峯記重勒入奏者誰子家住山斗村呼我大父行等是嵩洛孫俯伏天九重奔走路千里盛舉忽告成相看動容喜秋潮沒津渡落葉飄井牀贈子一樽酒解劍城東坊南望浙江源正過黌宮下所期道脈長增重枌楡社子歸應幾日爲我謝諸公勉旃崇令徳無負新民功

送黃世瑞南歸

予與世瑞友厚善非一日於其歸也情長句短不足以盡因輒賦此情見詞中不復贅言也

古林黃子江南來矮屋借住都城隈平生抱玉肯輕售斂容不上黃金臺旅況從教白日速壯觀喜覩靑天開西風一夜發歸思遙天北鴈聲相催往來何啻萬餘里非名非利胡爲哉當時拂衣避文禍歷江過淛愁嫌猜棲棲汝頴十年久故園風雨荒田萊謗者飄零恚者死猶欲手障狂瀾回兩淮饑饉苦連歳津徵太峻人相哀袖書上白天子使正色那顧羣聲詼家傳世牒自江夏兵燹之後隨飛灰辛勤重編幾易稿收拾袒免聫功縗邇來乃欲妄推我分明朱墨求刪裁後先跋涉本爲此愈見精力忘顚頹髙人出處誠有道餘子瑣瑣安能陪空齋露下客衣薄亭臯葉落紛成堆客行去矣不可挽蒲帆十幅懸髙桅憶昔訪子五城渡驅車不憚靑崔嵬子家後圃有意趣深藏一徑生莓苔掃云坐我松室下文章滿架千瓊瑰或如新綺織霞蝀或如古鼎鐫云雷指揮神鬼加束縛剖析義利分條枚畱談終日坐忘倦澹然欲去還徘徊今思此會豈易得官途擾擾衝黃埃白雲先隴恆在望誦詩不忍歌南垓兩宮勸講無才補一身竊祿慚非才荒莊隔子五十里淸溪上下相縈洄千章老木有嘉蔭一林翠竹生新胎方塘活水如鏡淨栁枝潑潑穿魚腮興來擬結白蓮社新知舊學交相培國恩未報尙畱戀飲子欲傾三百杯江南江北若庭戶太平岐路非卭崍相期有約定何日無忘折寄山中梅

中秋士欽相邀不赴次韻

來往詩筒劇鳳梭一秋佳宴好經過相期卻負故人甚不飲眞如良夜何竊祿敢思寛禁直承顏聊欲慰奔波他時有月皆堪賞少待彤庭奏凱歌

慶趙竹溪先生子登科兼有弄璋之喜

鵲聲頻送喜佳气集髙門桂籍初登子蘭階更得孫極知天有意誰謂善無根多少歸田樂相期頌達尊

送孝陵衛致政千戶覃士英南還

舊遊蹤迹半相疎喜見多君忽過予命駕誰期千里外開尊今是十年餘鐘山紫气藏弓久幕府淸風解印初明日不堪還送別西風黃葉繞離車

段夫人壽詩

今年系纜交河濵升堂再拜尊夫人蕭蕭鶴發動容喜賤子舊是同鄕親夫人七十近初度貴壻無由展情素符臺徧索長生篇況我年來夙欽慕華筵濟濟風日晴雜沓賀賓羅綺明極知滄瀛有仙醞況乃燕趙多新聲兒郎鶚薦名伊始肯墜先公舊金紫更期努力慰慈顏歳歳相從祝蕃祉

與倪舜咨董尙規李士欽聫句一首送太子少保保國朱公北徵

大將提兵下漢庭﹝程﹞光生千里震雷霆﹝倪﹞旄頭夜落塵氛淨﹝董﹞豹尾秋屯殺气腥﹝李﹞邊徼豈能當廟算﹝程﹞山川應合助王靈﹝倪﹞功成擬勒燕然石﹝董﹞漢史無勞數衛靑﹝李﹞

送周儀賓入慶歸藩

入覲年來第幾畨金緋光彩又南轅府僚北闕隨稱壽帝子東都久奉藩千里關山忘跋渉一冬天气足寒暄坐憐親戚無堪贈傾倒奚囊與贈言

奉和致政令君洛陽周公見寄韻﹝公爲先師文達公夫人之弟儀賓其子也﹞

詩筒千里寄佳聲賤子疎慵合負荊喜色劇增東上閣淸風如對洛陽城忘機定與羣鷗狎寄逺時聽一鴈鳴光霽無由堪進謁艸窗新綠幾回生

送敏聰弟還河間

疋馬來衝九月霜路人知是白眉郎相逢南北今三載不覺昻藏共我長

書巢如斗畫堂東日日相煨夜火紅多少舊懷談不盡鴈聲時度月明中

好是江南載酒來一尊須待季方開吾家手足情偏厚不數當年七步才

官邸運牀僅月餘冷官長愧食無魚臨岐可有黃金贈贈爾蕓香一擔書

金沙岡上大夫墳與爾同原一泒分蒼檜白楊須愛護碑亭中刻禦書文

我已行年四十初宦情人事兩迂疏故人親戚多英俊怪底曾無一字書

問津圖

聖心與天同憫此世道阨周流寰宇間所遇恆不獲駕言入蔡境又復離楚澤驅車莽何之一水漫相隔遙遙風浪驚隠隠岐路廹田中偶耕者矯若雲際翮願從一問途胡不見指畫由來避世人浪笑逺行客孰知帝降衷本負天下責隠顯亦何心士貴識所擇玆事已千載悠悠想風格喬木入望靑寒日照川白景物余畫圖得失著簡策再拜先師容摩挲古轅軏欲賦問津篇撫捲空嘖嘖

送過副使太璞進表禮成還江西

曉日牙緋下九天離亭相對朔風前來朝共上南山祝去路回瞻北斗懸客裏杯長頻駐馬道中波暖更乘船寒梅古柏西江署屈指風光又來年

朝陵歳例同寅必有贈行詩以倡和爲禮今次獨無知我不工於此也往來三宿皆天日晴暖詩景滿前竟不能措一辭誠如諸公所料行館早起漫成一律志媿然繼來者免我引玉之勞又不能不自幸也

故人憐我乏詩才斷遣吟筒第一回

林壑獻嘲從此始風花乘興待誰來黌宮地僻紅塵少寢路霜晴白日開只有靑山知客意嗒然相對兩悠哉

次韻奉送少宰王廷貴先生還蒞南京

澤國芙蓉照水新祖筵遙對夕陽津久期北闕司綸綍還向南都領縉紳千里盈虧頻看月一畨離合幾經春赤心不共江湖逺側耳嘉謨贊一人

舊臣南去寵光新熟路寧勞復問津三品奏功初賜誥六堂承學久書紳行邊菊色聊經晚到日梅花漸及春欲倚渭城歌未得才情深愧郢中人

題畫爲鄭府典寶淳安應君賦兼寄別意

白鴈悠悠水滿塘栁陰蘆葉似人長拂圖髣髴淸溪上斜日漁村駐野航

王門無事足幽探爲賦新圖句不堪莫聽鴈聲思故里筒中盤谷似江南

送太學生洛陽陳瑀司訓郿縣

君本洛陽人去教關西士巖巖百世師肅肅橫渠子當時受程學著述存聖軌故宅今何如寂寞俯寒水行哉學幹祿知爾非得已華山𨿽萬仭後進宜仰止書翻定性篇銘掲砭愚旨庶幾坐臯比不以道爲市豈無郿之人一二解臧否平時勉旃意新句已盈紙君有仕優名予無失言恥

送三原王天錫赴南京右府都事﹝天錫今南京參贊大司馬先生之子﹞

幕府巍巍逼上臺都人常望諫書來江東不用誇王導分陜而今得異才

虎旅分屯建業城鳳毛承寵署新名陰功自出三槐後贏得家聲播兩京

捧檄南行得奉親君王眞念老成人江魚竹笱承歡處無限丹心拱北辰

萬仭鐘山入望髙官閒寧復簿書勞傳家見說惟詩禮不用登壇受六韜

送貴溪宗人淳赴汀州司副

相湖分泒入程源幾葉兒孫秀更蕃喜見靑氈重出色何須髙蓋與華軒﹝自新安相湖往居貴溪程源﹞

百丈山前道一堂秋來艸樹未全荒傳家正學依然在一脈還應到粵鄕﹝淳之先所居百丈巖有宋月巖先生嘗建道一書院﹞

汀郡棠陰有去思汀庠人說舊經師此行擬續題名記教養分明盛一時﹝吾宗槐塘克和嘗同知汀郡■﹝氵乂﹞口天爵嘗司訓汀庠﹞

離合紛紛幾歳華客中辛苦又移家京城咫尺無由別孤負淸尊對菊花﹝吾方有卜築之勞故云﹞

壽諭君夫婦

諭君西江彥美譽發蘭芷白首閨中人和音協宮徵相看六十年歳月未云駛兒孫森玉立繞膝承甘旨佳辰來眾賓拜手祝蕃祉悠悠徑菊黃裊裊鑪煙紫居然塵壒中雙壽照圖史願酌九醞觴朱顏似童子歳賦長生篇家慶自今始

題畫送敏聰弟還河間

西風吹徹桂花秋欲去珍禽不自由無限人間離別意海天明月照髙樓

挽過野舟六絕

歳轂如流水霜華滿鬢催滄江虹月在不見米狂來

舉世皆如夢虛堂晝掩扉幾人名利窟回首解忘機

芳林圍石塢人指薛涇原此日歸眞宅端然識寓言

談屑多吳體才華似郢人一編窺豹藳誰復和陽春

鳳翥鵬騫後衝霄一鶴翔九原知不憾林立見三郎

逺客詢遺行何如漢郭君墓前新白石應刻蔡邕文

飲王陳二眞人園亭

二眞重約飲西城面面疏欞暑气淸了盡宦緣投子色喚醒塵夢步虛聲洛花久放遊人醉閩果深勞餉客情多病近來思辟穀琳宮何日報丹成

竹茶鑪捲

惠山聽松庵有王舍人孟端竹茶鑪旣亡而復秦太守廷韶嘗求予詩後予過惠山庵僧因出此鑪吟賞竟日蓋十餘年矣觀吳同寅原博及虞舜臣倡和捲慨然興懷輒繼聲其後得二章

新茶曾試惠山泉拂拭筠鑪手自煎擬置水符千里外忽驚詩案十年前野僧暫挽孤帆住詞客遙分半榻眠回首舊遊如昨日山中淸樂羨君全

細結湘筠煮石泉虛心寧復畏相煎巧形自出今人上淸供曾當古佛前可配瓦盆篘玉注絕勝金鼎護砂眠長安詩社如相續得似軒轅句渾全

鞠筠圖題壽人母

風前一種勝金黃頭白相看樹北堂恥與繁華爭歳月獨依髙節共冰霜彩衣欲亂參差影綠酒能分瀲灔香擬向花神問家慶竹孫時拂翠雲長

題南宋陳樞長江萬里圖

曾聽江聲過海門眼中忽見舊濤痕山崩岸坼知多少獨有中流砥柱存

萬里沈沈水拍天詩人猶記夜鳴舷醉來直上金山寺酌取中■﹝氵霝﹞第一泉

江風吹浪雪粼粼笑撫冰縑欲問津短檝輕橈渾不見未應無復濟川人

南渡陳郎筆意間水雲搖動墨池間長江不作華夷限定寫瓜州北岸山

題大畈汪希大養浩齋捲

我有浩然气充之塞乾坤一蹴茍失養此志日已昏汪君婺之彥烈烈前王孫窮年事探討成性將存存昭示掲華篇如在孟氏門豈無媚學子日夕攻討論所思在葩藻誰解植本根若人乃超然徳性行以尊永言勿自餒坐使民風惇

篁墩文集卷七十四

●欽定四庫全書

篁墩文集卷七十五

﹝明﹞程敏政撰

○詩

故刑部尙書萬安劉公夫人哀挽﹝同年憲副喬之母﹞

尙書勲徳重當時伉儷分明得女師淑行定歸劉向傳令人三誦鵲巢詩

荊布家風玉雪容詩書猶說舊儒宗相夫誰合隆恩澤四度鸞書出九重

淸寜宮裏早朝回四翟冠髙比上臺識徧朱門金字榜眾中誇道不凡才

教子丁寜讀父書策名黃甲佩金魚故園花竹春如海贏得諸孫候板輿

閱世相將九十齡白頭如雪兩瞳靑緣何便作逰仙夣拭淚空瞻婺女星

落日秋山起白雲森森松檜擁髙墳賢名百世應難滅中有天家諭祭文

定海李揮使東溟一覽捲

李侯落落千人雄指揮戰艦橫雕弓倭奴斂迹向沙島不敢出沒鯨濤中新樓拔地幾百尺倚徙下見馮夷宮掀髯長嘯動林木勝覽直盡東溟東晴光蕩潏開鴻蒙旭日正上扶桑紅亭臺隱顯蜃气滅斥堠逺近蠻煙空靑山遙遙斷海口橫天獨鶚乘秋風時呼一斗霹靂酎澆此百歲塵埃胸流年任爾添白髮飛思直欲淩蒼穹邇聞謝兵學辟榖匣中劍气韜長虹蓬萊三山渺何許異日倘見安期公披圖擊節壯吾子髙歌逺寄南歸鴻

有感次髙夏官克明韻二首

年來閒卻舊巖扃僮僕應嫌鵲未靈二頃墨荘心已足幾人塵海夣初醒愁侵病骨須先白春入天涯艸更靑感子投瓊意何限愧無佳什付奚丁

山前山色遶籬斜慣看収租與焙茶寸策並無空許國一年將盡倍思家■﹝氏鳥﹞夷舊迹餘三泖太白新題重九華自分散樗成底事春風無限上林花

喜雨與汪伯諧劉希賢吳原博同寅聨句

九重一念格穹蒼﹝汪﹞驀地陰雲起兌方檐澑卽看渾似注﹝劉﹞市塵那得更如狂遙知隴麥回新綠﹝程﹞細覺宮槐綴嫩黃明日趨朝同拜賀﹝吳﹞頌聲應喜動巖廊﹝汪﹞

破柱雷聲送雨來﹝劉﹞眼前生意徧枯荄禱祠漢室慚方士﹝程﹞調爕商家待相才此日亭成誰志喜﹝吳﹞早時詩就不勞催逼人淸气知何許﹝汪﹞頻覺煩襟滿坐開﹝劉﹞

天際陰雲散復聫﹝程﹞並將風雨作丰年遡風羣燕衣猶濕﹝吳﹞濺水新荷葉正圓艸野久憐農望切﹝汪﹞桑林初識聖心虔莫教夕蝀輕相妬﹝程﹞擬挽天瓢一霈然﹝劉﹞

滿院涼風透葛衣﹝吳﹞雨餘輕扇不須揮齋居靜覺心無累﹝汪﹞吟榻淸期願不違瓦鼎日長煙篆裊﹝劉﹞銅壺天逺漏聲稀萊羮茗盌同三宿﹝程﹞詩陣堂堂未解圍﹝吳﹞

沁園春壽少詹學士鏡川楊公

天啟家筵連開壽域總值芳辰喜位進儲端新懸印綬恩加閫正久奉絲綸霜拂華■﹝眞眞﹞霞明丹頰甲子而今才一巡鳴珂巷見長庚徹夜瑞靄淩晨膝前雙玉也何用斑衣能恱親看才壓秋曺方恢宦轍名需春榜更冠儒紳曲度南詞酒傳內醞珠履紛紛來眾賓偕老處問幾畨蒲栁得似松筠

盆梅爲南園蔣大監賦

雪天誰解返冰魂春意攙先入禁門蓓蕾漸看舒五出胚胎疑爲染孤根塵空冀北煙花夣思繞江南水竹村珍重盛開應有日洗妝先試綠醅尊

梅花引

歲雲暮矣萬木僵山雪未霽江云黃竹間彷佛有佳處野橋陣陣吹寒香冰爲仙肌鐵作腸平生不入桃李場老天有心慰淸絕先遣春意回孤芳冩生近世惟王郎一幅輕縑揺素光宛然再見姑射子瘦影下照淸泠塘羅浮夣破月轉廊羌笛聲隨風度墻喜從舊譜得三昧不說新妝傅壽陽臨池想象白玉堂垂垂鼎實乘春忙巡檐欲誦廣平賦花神一笑天蒼涼

分得合皂山送伍希淵太守考績還廣州

靑山突起滄江垠寶气夜發騰秋旻煉師叱劍啟洞穴刻玉儼坐眞天人山靈幾時閟琬琰道院一日開荊榛寰中福地七十二名數合皂非常倫使君五馬數過此與山識面驚鄕鄰奏功近自廣州入歸路復擬停朱輪鳥啼花舞滿磵谷知有恩露來楓宸浮嵐暖翠杳難極莞爾昔年川效珍奚囊欲鬭兩奇絕罨畫不盡千嶙峋明當有詔起循吏酹山細倒羅浮春

三月十七日原博諭徳餞汝玉給事於玉延亭會者賓之學士於喬諭徳濟之世賢侍講曰川校書道亨編修曁予得聫句四章時黃薔薇盛開復移尊於海月庵酹花酌別又得三章予亦將有餞約而觴汝玉者多刻日有次第不能奪也手錄此以致繾綣不已之意

酒半離筵客未來﹝東陽﹞諸公興淺欲停杯﹝寛﹞亭前花影看移日﹝鏊﹞池上波光愛潑醅﹝傑﹞延竚不堪南省迥﹝震時玉汝燕於禮曺故云﹞淹畱豈待北門催﹝瀚﹞蹇予恐未當君意﹝敏政﹞習氏池邊未肯回﹝東陽﹞

皇華南去正春風﹝遷﹞水長灣頭畫鷁通﹝寛﹞萬里瀟湘如在眼﹝鏊﹞九重霄漢未忘忠﹝傑﹞淮陽夜泊應懷古﹝震﹞吳越秋成久願丰﹝敏政﹞歸疏邊儲報明主﹝瀚﹞太倉無地不陳紅﹝東陽﹞

命下龍樓重歲儲﹝震﹞城東春色擁離車﹝敏政﹞過家路便心先到﹝瀚﹞報國身勞我不如﹝東陽﹞獻納暫違靑瑣直﹝遷﹞咨詢爭覩紫泥書﹝寛﹞送君正是花時節﹝鏊﹞飲盡瓶罍興有餘﹝傑﹞

江南春色動歸人﹝東陽﹞畫舫紅旗早問津﹝敏政﹞湖口過家魚正美﹝寛﹞城邊迓客酒初醇﹝傑﹞催詩數點朝來雨﹝鏊﹞撲馬無端陌上塵﹝瀚﹞莫忘玉延亭下宴﹝敏政﹞相看不是白頭新﹝寛﹞

刺■﹝艸縻﹞花下送離觴﹝敏政﹞別思詩情共渺茫﹝瀚﹞折贈不須河上桞﹝東陽﹞醉眠眞愛井邊牀﹝傑﹞籬根■﹝氵虢﹞■﹝氵虢﹞聞流水﹝鏊﹞屋角亭亭見夕陽﹝寛﹞繞樹未堪方去住﹝敏政﹞還看海月照東堂﹝瀚﹞

移席東園就看花﹝傑﹞花前起坐卽喧嘩﹝寛﹞卻因送別成嘉集﹝鏊﹞不用尋芳感物華﹝敏政﹞漸有綠陰看系馬﹝東陽﹞豈無銀漢待乘槎﹝瀚﹞共君秉燭須今夕﹝傑﹞最喜西鄰酒易賖﹝寛﹞

一種籬邊未滿叢﹝瀚﹞瓣香含雨葉含風﹝東陽﹞逰絲惹地牽黃蝶﹝遷﹞細雨臨階綴玉虫﹝鏊﹞滿院旃檀春欲暮﹝傑﹞印池羅縠夜將空傑﹝敏政﹞行人幸與憑闌會﹝璚﹞盡有光華付與公﹝鏊﹞

畫竹

墨本驚傳抱節君佩聲揺動水蒼文龍孫■﹝角戢﹞■﹝角戢﹞爭穿上鳳尾翛翛半入云滿地雪霜甘耐晚一春紅綠恥隨羣摩挲欲掃瑯玕淨恐有詩題隔坐分

送丁玉夫舍人謫晉安州判﹝先是王尙文給事亦謫於此﹞

池上人如許憐君萬里行蠻方風土異客路旱塵生一飯皆君賜孤吟足宦情到詢前給事應續舊題名

分題得芭蕉分綠

倚石亭亭翠幾攢淸標不似雪中看夣回獵圃思蔵鹿影拂書窓愛舞鸞聚扇一揮風力迥捲杯三酌露華殘誰便淨緑無塵染細寫新詩墨未漧

吳人張祚母王節婦

三十年來婦節完玉壺淸冷逼人寒松筠自保知心久桃李空驚入社難化及鄕閭堪樹表教成兒子解承歡憑誰更續離鸞操爲譜琴聲膝下彈

題畫萊

曽移蔬甲課園丁愛嚼霜根養性靈獨有畫工知此意能將風味入丹靑

夏日獨臥西齋陶懋學貢士與克儉弟隔坐寫畫笑語而窻外槐陰與盆石掩映宛如往歲回舟北上時事因成一詩

臥我西齋坐兩君不知談笑久離羣墻槐影似中流見盆石靑疑隔岸分屈指三年如昨日開顏一酌又斜曛相煩畫舫題新額滿壁揮毫動水雲

廣平王同守原常治水底績捲

一宵水決漳河衝鯨波突下驅雷風劃然蝕出賈村口聨堤屬堰如飛蓬城門晝閉人反走四顧已作馮夷宮貳車王公智且勇拯溺坐遣舟車通行人拔濟免魚腹公倉保護畱陳紅秪余決口水如故屢塞屢壞愁民窮民言必得貳車往上官委牒來匆匆王公一念通昊穹單騎直抵漳河東左畚右鍤萬眾集指呼中坐如元戎先疏下土殺水勢巨楗卻搗奔流中土黏石砌完且固十里隱隱拖晴虹幾年泛濫一朝去入眼似覺滄溟空施工次第在方寸旁觀束手眞吳蒙挽牛未數百步洪射蛟不用千鈞弓跨岸長橋復綿亙繞坻嘉木還靑蔥膏腴可佃六千頃官租遮莫憂難充馬前加額來田翁道上拍手歌村童神龍廟下磨巨石太史執筆書成功埭稱召伯可專美堤號蘇公誰長雄我家中寓瀛海郡北方水患恆忡忡考圖按譜多舊迹坐視孰肯勞其躬假令稍費疏築工斬地卽挽凶爲丰臨風撫卷三嘆息恵政安得千王公嗚呼恵政安得千王公

七月六日飲北城友人園亭

北郭分明逺市嘩小亭幽絕似山家閒翻畫冊評三昧醉撫盆峯憶九華秋後可容來撲棗暑中先許坐呼茶重逰自擬非生客深巷沿苔一徑斜

題春山樓觀圖

一帶好山橫樹杪幾重髙閣起雲中何當避暑鉤簾坐納取虛窓八面風

題畫萊

籬下分披紺葉長枝間涼綴紫團香已應風味堪登譜更著丹靑與擅場

丙午六月同黃大器避暑朝天宮李錬師之來鶴軒

雨餘涼思一襟回琳館苔花滿石臺雙鶴遡風畱語去獨槐當戶送陰來丹鑪幾向淸宵伏蕓檢時從白日開避暑又看今歲始不辭冰果薦春杯

愛山亭爲趙夣麟主事賦

北固山前水一灣小亭遙對數峯閒要貪紫翠來窓幾日日呼童莫掩闗

海嶽庵頭石路通結茅人似米南宮醉來徙倚窮雙目誤指靑山作畫中

次韻賀李學士賓之誕子

吉夣遙占一月餘果然蘭茁見階除門閭不是尋常喜湯餅連傳伯仲書骨法生來應克肖啼聲聞處定何如眼中足慰而翁意他日將同頴上車

送婺源宗人瑎南歸

相逢未久促歸裝艸艸停車餞一觴冰釋禦溝波盡綠日烘官榭柳初黃回瞻北斗皇州近去逐東風客路長莫負壯年須力學舊家原住晦翁鄕

錢君宗甫以素扇索詩寄施君彥淸

詩社南尋舊日盟尙方終記國醫名惠山泉水淸如許一爲髙人蹔濯纓

趙夣麟員外瓊林醉歸圖

甲榜傳髙第春風入北顏瓊林沾醉出紫陌看花還巾服存唐制官儀簉漢班莫將經濟策相愧畫圖間

題蒙泉嶽先生葡萄

劉郎未撤輪臺戍使者年年向西去宛國傳將馬乳來漢宮始識葡萄樹茂陵石馬秋風寒玄香冷落黃金盤後來尙食不到此當時價抵千瑯玕鎭夷城頭初罷鼔謫仙揮毫气如虎一畨風味眼底生萬斛驪珠手中吐鐵面長髯誰比倫慷慨便作涼州春兔起鶻落總天趣日觀之徒空逼眞願子珍藏無艸艸謫仙已逐秋花老臨池不覺三嘆嗟前輩風流到今少

侍禦臨淮李君士常以蒙泉嶽先生在謫時所寫葡萄見示請賦一詩予舊嘗爲毘陵卞讓所得者題長篇矣然在十年之前語凡气弱不足齒先生妙墨之左更欲賦之而詞气視十年前益衰卒未能也書以塞士常之命云耳

送黃進士金還定逺

才從邊塞犒軍來又向髙堂戲彩回河上薫風吹去棹城隅初日引離杯山間舊屬興王地科甲新傳出眾才可得孤云戀桑梓卽看雙佩上蓬萊

送屠元勲郎中赴南京大理丞﹝便道往秀水省親﹞

冰花消盡栁條新好友相看別意眞分署才名歸漢吏擅場詩律似唐人鐘山到日遙瞻斗秀水經時剩得春聞說雙旌催曉發城東還擬逐車塵

送安成歐陽子履進士奉命犒師廣中便道歸省﹝君兄子相先舉進士爲令休寧聞近以考滿將入覲故末句云然﹞

驛舟南下栁初黃春凍全消水力長奉使一畨聊過嶺寧親千里得還鄕行裝價重題名記賀客歡生具慶堂卻倚東風聴候鴈定多詩夣到池塘

次同年張汝弼韻贈錦衣林公

將軍先世本材雄常在先皇宿衛中要識兒孫能繼武門前喬木是遺風

和韻蕭文明給事畱別﹝時成化乙巳二月二十四日﹞

一日春風滿帝京獨憐回首送君行恩綸已覺蘇凋瘵謫籍終應雪姓名都下舊桃畱賞約道旁新桞識離情瘴鄕山水原多幸嬴得珠璣照眼明

萬福寺送文明與倪舜咨李賓之二學士傅曰川吳原博謝於喬三諭徳林亨大修撰陳汝玉給事李士常侍禦聨句

送客東城擁霧來﹝敏政﹞對鑪先遣一尊開﹝嶽﹞盤因待別畱兼味﹝傳瀚﹞詩爲陶情且共裁﹝林瀚﹞庭竹未靑寒尙在﹝東陽﹞江波初綠暖將回﹝寛﹞臨岐聊爲歌三疊﹝遷﹞門外驪駒莫漫催﹝璚﹞

愛客幽僧開竹房﹝嶽﹞春來偏稱舉離觴﹝傅瀚﹞東風立馬情如海﹝林瀚﹞南雪欺人鬢欲霜﹝東陽﹞關樹蕭疏家在望﹝寛﹞江梅零落路生香﹝遷﹞後期莫忘論交地﹝敏政﹞隨處江湖與廟廊﹝經﹞

次韻魏端壁鴻臚述懷之作

紅塵滚滚翳雙瞳一室蕭然借逺公守道懶隨人俯仰肅容常立陛西東平生志肯隳家學薄官情思翊聖躬聞說感時新扣闥萬言長疏已畱中

題南京邵思誼漏月軒有荘孔陽同年記

定山居士久離羣一紙新傳漏月文文古字奇誰似者近來應學武夷君

小軒生業未全貧爲厭笙歌暖送春上雨旁風元不計只教明月下窺人

送王汝璧同知自河南督運大同

壯哉騎馬出居庸轉餉歸來倐過冬敵境尙聞傳夜柝漢屯誰復事春農髮隨驛路年華攺酒入旗亭別意濃萊色更深伊洛地使君何以慰喁喁

送寧縣張泰省母南歸

久侍嚴君官冀北又寧慈母返江南舅家派逺新通譜官邸情深屢接談行處片帆衝暑雨到時雙屐破晴嵐承恩堂上春如海預喜稱觴客盡酣

奉侍父官京師將歸省其母程孺人因其內兄爵求予詩爵之先蓋自新安徙寧之逺溪藏有先朝舊譜眞予忠壯公所同出者也其母嘗受恩封故詩及之

六年考滿日偶成

廁迹宮僚十載余無功堪上考功書冷官幸免三宜黜醜女眞成百不如發白漸驚聞道晚才非原合致身疏經幃不厭儒生說敢惜朝朝理蠧魚

寶澤堂爲吳人陳翥賦﹝寶其父所書小學也﹞

有美太丘翁家聲重吳城授子以詩禮不貴金滿籝籠中小學書手筆嚴且精翁去倐幾年諸郎亦多成進思過庭訓展玩驚如生什襲古縹囊共守百世程恭惟考亭老有期在躬行我願君子心顧此寶澤名蕓香拂舊籖白石回光榮朂哉景賢範庶以歸鄕評

書仁裏族侄佐時家慶捲後八絕

弓冶相承每自憐喜聞能受一經傳春風綠鬢蕓香重何止靑雲屬少年﹝右付簡簡年十五歲能舉業﹞

古來耕讀兩相循立志誰堪慕有莘聞說一犂春雨後緑陰長作帶經人﹝右付策策年十四歲好耕讀﹞

儒碩堂深世祿長雲煙飛處墨花香對人好寫顏公帖珍重吾家白面郎﹝右付祿祿年十一歲﹞

夣中疑有筆生花不比書窻學畫鴉努力顧名思擢第讀書休負好年華﹝右付第第年十歲﹞

書齋晴日乍揮毫天與佳兒一字褒吉兆已開休忘取家風須並士風髙﹝右付節節年六歲學書時先艸一風字﹞

紅隱危樓禦墨鮮家雞何止得家傳文章不愧昌黎伯好讀城南訓子篇﹝右付符符年六歲﹞

早從懷抱識之無太傅功成雪滿顱玉汝異時探學海碧霄紅日看鵷雛﹝右付範範年二歲卽認海字﹞

風塵楚楚脫塵凡更向羣中數阿咸坐想後來應跨竈笑人終歲著靑衫﹝右付治治年七歲自祿以下多解艸書或能吟小詩﹞

予宗侄鄕進士佐時自新安上禮部出此卷乃予別後其家有八子昆仲叔侄皆聰頴異常如此殆先世所蓄之厚而致然耶今佐時受命出宰新昌因賦八絕寄示少寓勉進之詞亦自慶雲爾觀者勿謂其有譽兒之癖可也

送鄭太史廷綱赴浙江提學憲副

長身玉立舊詞臣喜服牙緋拜命新一舸遡風驚逺別諸生懸日候分巡譜通夾漈歸閩產學數康成重漢人知子政閒應念闕吳山髙處見楓宸

送小彭閣老飬疾還安成

幾年黃閣贊宸旒早乞身閒未白頭多病漸馳林壑夣寸心終切廟堂憂新分雨露隨雙履舊積圖書載一舟勿藥有期應更健九重虛席待前籌

送敖太史靜之赴江西提學憲副

鄕榜曽傳第一人詞林相見十經春史堪朱墨掄才久服稱金緋荷寵新官向洪都分憲節化從殷序播恩綸巡行不用申條約白鹿遺規有翠瑉

送蔡徳馨從父宦逰三衢

中郎年少美丰標千里燻風拂畫橈此去壯懷增幾許推蓬初看浙江潮

彩侍寧憂客路難直從魚浦過嚴灘吳山越水經逰處得似當時畫裏看

送旴江宗人正式南還﹝廷式雪樓先生六世孫﹞

梅雨多時水正肥河梁遙逐一帆歸阮南有譜通應久郢曲無才和轉稀明月屢回桑梓夣紅塵不上芰荷衣舊家人物如君少無限離情對落暉

篁墩文集卷七十五

●欽定四庫全書

篁墩文集卷七十六

﹝明﹞程敏政撰

○詩

與李世賢學士邵文敬太守同飲復春楊氏玉河寓館聨句

盆池香散一株紅﹝程﹞杯酒臨軒醉晚風﹝李﹞病起故人剛下馬﹝邵﹞別來豪論欲吞虹﹝程﹞夜深明月當窓白﹝李﹞天闊流云墮地空﹝邵﹞擬剪碧筩尋後約﹝程﹞吟壇髙起玉河東﹝李﹞

醉來髙臥碧紗幮﹝李﹞何似臨池靜看魚﹝程﹞曬藥有香隨屐齒﹝程﹞落花無意點衣裾﹝邵﹞十年故舊憐靑眼﹝李﹞千里江湖托素書﹝邵﹞無限交情重對酒﹝程﹞夜闌張燭夣何如﹝李﹞

送吳學士汝賢蒞事南京

吳兢良史最知聞南去詞林職蹔分白下山川堪寄傲靑坊冠冕惜離羣才髙未許終淹驥官冷何妨且售文曽向玉亭看舊刻恨無淸福可陪君

送曽士美侍讀蒞任南京

春風吹水一帆輕喜拜新恩向舊京對策本無阿世語上書終有愛君情北辰繞夣瞻天闕東壁流光動石城分署近來人物盛閒居嬴得頌時平

送楊維立侍讀蒞任南京

特奉新恩舊所無奎星光采映南圖暫分曉日鵷行侶未覺春風鴈影孤江左詩盟添社友關西經學盛門徒不須對酒增離思天遣才名重兩都

送庶吉士吳儼養疾南還

一舟遙出潞河潯賜告南還喜不禁吟望銅官秋屐逺夣回天祿夜燈深靑年蹔賦思歸引白日長縈戀闕心屈指重來身更健春風雙佩入詞林

蟠桃圖壽星者王璧母句容陳孺人八十

海上仙桃熟幾畨寫生光映北堂萱九重好見旌孀節八袠今看啟壽元慶衍太丘知閥閱秀鍾勾曲是鄕園賢郎最解君平術甲子無煩絳老言

送姑蘇仰彥政同知濱州

離歌一曲帝城南喜佐名州促去驂禾黍送香秋正熟衣冠爲別酒初酣人材久說虞庠盛徳化寧當漢史慚闕下有期重到日閭閻甘苦聴君談

壽亞參吳文盛母夫人許氏七十

七十精神不用扶慶辰須見雪盈顱壽萱吐秀侵香鴨慈竹連陰護酒鳬恩湛北堂重賜誥瑞徵南極更張圖分藩有客歸寧便無限情申反哺烏

贈別徐廷盛親契南行

殘暑西風促去裝潞河南下聴鳴榔小槽酒罄鄕情在半榻塵生別意長脈理近誰諳太素名途還子逐飛黃題詩爲訂重來約多病相煩寫異方

挽工部顏員外涇父母

綸書初贈水曺郎旌典仍題貞節坊家聲何止萬金直吉壤俄看雙玉藏遙望吳山爲誰好忽聞楚些令人傷史臣有刻詔千載壽算寧須論短長

尙書謝大韶先生哀挽

文章座主大司空曉夣驚隨逝水東汗竹香生良史墨宮花塵拂狀元紅英魂彷佛陪仙馭卹典分明感聖衷丹旐素轝攀送地不勝淸淚落西風

送侍禦朱朝用副憲山東

聖主龍飛景運開豸冠人數出羣才方期抗疏當前席忽報承恩佐外臺曉路星辰瞻北拱春城車馬候東來洗寃澤物君能事聴取歡聲徧艸萊

飲會昌侯公子錦衣池亭

白薴風生暑未収夕陽容我復遲畱危亭翠匝諸峯晚小洞陰涵六月秋醉裏尙能窺畫品興來何必置詩郵摩挲欲剖瑯玕節畱取題名續勝逰

雨中飲孫雪亭家看竹畱題與雪亭子頥

紫翠中盤一徑苔竹庭深處絕纎埃穿林剩見新篁出破暑俄驚舊雨來秋露不辭分甕吸春風何必選花栽主人愛客能傳子白社還應幾度開

送徐用和禦史調平涼鎭原縣令

東風作輕陰寒雨半成雪端居政不怡況子有逺別子本江漢英所學重名節平生愛君心詎忍結吾舌一疏天九重冗食愧饕餮皇恩眞浩蕩暫遣謝朝列迢迢西入闗山水幾盤折從來行路難士豈動憂悅相送城東門車聲曉幽咽勸子酒一巵世故若騷屑朂哉夷險地仗此一寸鐵不久應賜環離歌勿終闋

憶家山有作寄逸民用光道新

古城巖下半荘山恰對澄江水一灣列岫拖嵐圍竹塢小塘分綠浸柴關醉招猿鶴驚相下淸愛漁樵去復還此景近來頻入夢病身何日可投閒隔林沙徑到巖扄繞捨奇峯疊翠屏野話有時逢衲子溪行隨處課租丁看云淨掃松間石避暑閒登竹下亭一自別來空悵望移文眞愧北山靈

分題履壽周原已院判乃尊

老人不踏紅塵路蹤迹常便水竹居躡屐登山如北日杖藜隨步勝安車庭中任解王生襪橋下誰傳孺子書但祝僊喬同壽考雙鳬他日得淩虛

送佀都憲大器巡撫畿北

憲節煌煌出帝州一時風采屬君侯姓名已副蒼生望籌策應分聖主憂六郡鋤犂思樂歲三關兵甲待防秋行臺咫尺紅塵近先聽封章達冕旒

送翰林檢討方昌言考績還南京

風流文采舊詞臣闕下重逢喜暫親別意兩分鰲禁月官情三及鳳臺春山行水宿仍歸路飲社詩壇足慰人何日南中容半席玉亭深處看霜筠

丁祭日簡費司業廷言

陪祀年年候孔庭每從司業借莎廳衣冠假寐環東壁鐘漏傳籖報上丁禮罷佩聲風隱約歸時燈火夜晶熒病軀無分隨班列展轉齋居寢未寧

陳通政夫人哀挽﹝卽中絢之母﹞

曉日髙堂罷起居鬂絲蕭索晚霜餘回鸞色慘皇封誥辟蠧香銷女戒書潮落錢塘悲逝水山圍龍井見幽墟賢郎啼血扶歸襯不忍重看舊板輿

西寧侯著色牡丹爲英國公題

侯門三月花如錦分得春光與上公何用洛陽求異譜彩毫隨處落香風

鏡中誰點舊姚黃金縷衣輕翠袖長倦倚東風嬌白日王孫亭榭見花王

送徵書紀南逰

鑪薫經卷束裝行秋入船窻水气淸禪室未忘星北拱鄕心遙逐鴈南徵三吳錦樹長洲苑六代靑山建業城來往詩筒應不絕聴人傳取惠休名

送定西侯總戎北徵

手提金印下龍荒九月邊城艸木黃隨處建牙分戰士刻期輿櫬得戎王風吹漢月笳聲逺霜拂胡云劍气長擬聴玉闗馳露布泰階那復候天狼

寄於文逺戶侯

橫經日日綴鵷班致主無才獨厚顏追憶舊逰春醉處夢魂常遶歙州山

題畫二首

白葦枯荷兩岸霜水禽相戀水雲鄕人間手足情何似落日秋原引睇長﹝右枯荷鵓鴿﹞

竹間無數玉森森漸覺春隨雪意深山下地偏人迹少野禽能識歲寒心﹝右梅花翠禽﹞

爲周都尉題沈石田畫

不見姑蘇老沈郎披圖疑在石田荘眼看雪乳春酲解手拂云根午坐涼髙桞似塡山下缺奇峯如出鏡中妝艸庭都尉能珍鑑何日重開寶繪堂

送戶部葉叔通郎中知寧國府

民部淸風十載餘金緋一日荷恩除秧田麥隴宣州道多少人迎五馬車

桑梓悠悠共歙城官逰京國倍多情紅塵離合常無定從此相看聴鴈聲

昔年曽過敬亭山花霧蒙蒙濕翠鬟別後山容應不攺憑君傳語慰孱顏

宛陵祠下竹姢姢一榻曽分聴夜泉攜酒寓公誰復在六回春色到吟邊

故鄕喬木隔山靑山郡人應候福星民俗士風諳已熟不須隨路借圖經

村村雞犬日相親宣歙山川本近鄰他日釣遊仍作伴不慚曽是受田人

司言儀賓府賞菊

眼低眾芳揺落時主家猶見菊花枝偶同逺客燈前笑卻後諸公捲裏詩樂趣定期邀月飲交情誰比傲霜姿晚香明歲還如故百徧相招我未辭

題沈石田懸崖松

根蝕蒼崖露半腰聲隨風雨落寒潮小堂六月題詩處不覺人間暑气消

送長洲孫進士林赴南京刑部主事

東風吹塵撲徵車欲行未行立踟躕行裝蕭蕭一何有上載經史下刑書子向金陵意甚適咫尺吳門是鄕邑登舟坐想春渡江餞者如雲曉亭集亭前新桞揚金絲手折聴人歌栁枝鰣魚竹筍滿南國正是官曺開燕時

慰李世賢學士喪子

雙鳳聨胎本夙緣小郎頭角更堪憐那知一片靑雲器只向人間住七年

聰明何止識之無禮貎分明似壯夫惜此鐘情何日了朱門愁絕舊懸弧

每回騎馬到君家延坐中堂解供茶白日重來空淚落窻間惟有字如鴉

春入髙堂夜啟筵愛渠長立彩燈前丁寧勸酒呼程叔此語何時去耳邊

全嬰有術貴徐徐忍遣庸師斷送渠同榜弟兄𨿽異姓爲君思藥誦醫書

暫寄藤棺古佛堂神仙空說返魂香月河橋下東流水那及人家此恨長

瓜祝詩成歲幾更人間悲喜漫多情他時返弔還成賀添取新篇續舊盟

气數從來有短長達人那復計彭殤知君年力猶精健他日須同竇十郎

李士常侍禦瓜祝捲次韻

弄璋那惜酒頻賖奇讖新徵李氏瓜香實下臨苔徑宻瘦藤紛繞竹棚斜歌聲久入風人譜慶澤先歸友婿家聞道諸郎能典謁欵門他日待供茶

夣熊今已十年賖入手眞憐二月瓜根勝預期穿土早子多從遣壓籬斜來禽靑李思臨帖白雪陽春愧作家他日餉人分數蒂一封兼侑歙州茶

西涯翰學瓜祝詩盛行縉紳間有和卽驗其友婿力齋侍禦乃首驗者斯亦奇矣予自生塤子今十年未有弟之者然不預倡祝之例新春將手種瓜厭飫之覬以自效瓜如有靈又當分惠有子而久不繼者或可附西涯故事並行於世云

送鄕人方亮南歸

佳水佳山說古巖毎回回首望云杉松花有約分春甕貝葉無從啟夜函南國風光勞客夣東華塵土獘朝衫因君想象還家樂浦口灘聲早下帆

題定西侯畫萊次兪振恭侍郎韻

畫史當年亦奮庸園情猶共墨花濃土酥辣玉眞堪羨菜色何人動兩峯

南窻遺教爲劉道亨編修賦

南窻人去幾朝昏遺墨能看一卷存素楮裝潢皆手澤縹嚢舒捲半啼痕後生繼述心良苦先達流傳道可尊風散蕓香沾剰馥春回蘭玉長芳根泉蒙養處占羲象庭訓聞詩企魯論策似董生還及第經傳劉向本專門玉堂繩武推嚴侍紫誥貤封荷霈恩棄簡三年嗤伯魯書紳終日慕顓孫菑畬轉覺名家盛慈教堪令薄俗惇祀典何當分里社書聲猶記出沙村擬■﹝奭斗﹞一勺西江水遙酹靑山處士魂

題周艸庭駙馬二小景畫

幽人最得幽居樂山上危亭溪山閣時容野客到柴關不放紅塵過林薄新秋眾木靑且黃煙中逺浦聞鳴榔漁樵倘許結新社便欲垂涎雲水鄕半枕悠悠夣初起忽見丹靑如夣裏披圖說夣兩茫然蕉鹿分明浪驚喜艸庭都尉冰雪顏胸中丘壑非等閒何時對景瀹新茗細話江南溪與山

初春嘗晝夢與人逰山甚樂旣寤艸庭都尉以便面小景索題恍然不知夢之爲畫畫之爲夣也心甚異之爲賦此詩但目中佳處口不能盡發之耳

一夜山中三尺雪銀海周回爛銀闕呼童掃徑啟柴扉竹外梅花正淸絕主人髙眠塵慮空有客扶杖來溪東千崖萬壑暗香度乘興不減孤山翁旱風吹塵不成雨對畫欣然一揮塵四圍寒气欹淩人如坐冰壺失炎暑去酷來淸君子心平生不受炎涼侵梅花三弄白雪調惟有周郎知此心

久暵熾暑渇心生塵忽展此圖懸之素壁灑然如在溪橋風雪中毛骨凜凜不知寒從何來暑從何往也因下一轉語以復艸庭艸庭當擊節以爲果哉否乎

飲王世賞侍講園亭限韻一首

向晚移尊傍石屏客身修竹兩亭亭詩慳並上酡顏赤齒壯難畱短鬂靑豪論未須揮玉塵渇心常欲系銅缾感時更憫東郊雨目送晴雲入杳冥

過丰潤伯曹公畱飲

何處西城逺市嘩南燻亭榭五侯家主人賭令頻輸酒侍史敲冰旋瀹茶淸暑最憐風外竹慰人猶得雨前花蹇予舊契非生客一任山頭白日斜

楊應寧舍人相邀避暑韓太僕園與倪舜咨學士聫句

赤日黃塵柰暑何郊園惟此緑陰多﹝程﹞四窻瀟灑余桃李一徑縈紆繞薜蘿﹝倪﹞地主盤飡饒楚味野人絲竹尙燕歌﹝程﹞斜陽欲忘歸途逺十里新堤帶玉河﹝倪﹞

題王司言儀賓文會軒

門前車馬漲塵黃靜裏開軒得趣長當院日翻槐蔭宻繞畦風送菜花香誰家歌舞堪尋樂此地衣冠欲擅場滿壁定多詩紀勝主人無惜費壺觴

送傅揮使還遼陽

新命金緋自日邊匆匆鞍馬又東旋朱顏似有封侯骨綠鬂方當報主年沙磧夜屯占堠火塞垣秋獵護營田功成異日先諸將莫負家傳豹略篇

揮使之父都閫公邊城夙將也先少保襄毅公天順初持節東巡都閫實從之今謝兵家居而揮使承其後異日必有振其家者言別之際賦此勉之

送同年戴時中侍禦謫判雅州

一尊淸曉錢行軒又見名流出憲垣南北暫爲今度別捲舒還誦昔人言怒江舟檝經三峽絕塞弓兵控六畨莫謂相忘天萬里九霄恩露不勝繁

次韻沈廷美尙寶考績還南京

金殿西頭舊奉宸重來何處問歸津尙方玉醑頻沾醉南國烏紗不耐塵千里盈虧江上月十年離合社中人初秋傾倒旗亭宴莫問詩神與酒神

客邸相逢語未窮分攜俄復笑萍蓬肯因官況侵頭白且遣離觴拂面紅古寺藤陰堪系馬水村蘆葉待歸鴻兩京不逺那傷別幾日鐘山入望中

歸省圖爲宋珍監生賦

幾宵客夣繞慈闈仕路將亨喜蹔歸倚杖涕隨靑露落稱觴心共白雲飛何蕃譽重諸生館萊子光添五色衣忠孝一原君努力他時分寵報春暉

劉振之自求壽詩

歲歲佳辰一宴開坐中相壽總詩才因詩記子懸弧日也約明年載酒來

壽吳門蔣竹居九十進士縣尹昻之父

銀燭東風作上元正看稱壽客盈門朱顏鶴髮眞人瑞繡服烏紗稱主恩令尹才名分甲第此君風節共丘園佳齡滿百渾閒事膝下重摩幾世孫

孫公子養正求題松贈徵上人南逰

誰分巖下種孤秀出叢林力飽冰霜健根培雨露深坐憐方外友持結歲寒心已共論三宿臨風更一吟

戚裏孫養正公子與隆福徵起宗上人交甚稔起宗南逰養正求題此以贈顧予已有詩贈之矣然所以愛起宗者無已也遂申賦之

和焦孟陽侍講經筵宴退韻

講余開宴日曈瞳仰荷君王禮意隆法醞似篘金水綠宮衣遙射玉闌紅班資間闊親元老門榭追趍屬上公致主有心才不逮十年陳說負天聰

因講春秋召陵有感再用前韻

斜日難回曙影曈王心消歇霸心隆屈人包匭菁茅問照眼牲盤歃血紅萬世綱常尊孔子一時民物賴桓公東都不是無元宰誰爲天王逹四聰

張一之除臨城知縣

百里封疆古縣男喜君才力正相堪紅塵落日淹離醞黃葉西風促去驂社稷禮成官亦重弦歌聲起化應覃他時不負承恩處徽國遺書得指南

聞趙孟麟主事移居入城

聞說愛山子移居近入城紅塵遙隔路粉堞正當楹客刺投應便朝更聴最明來朝先定約攜酒慰新盟

題揚州楊成玉太守梅花

紅紫繽紛落暮寒貞姿偏耐雪漫漫廣陵太守能題品不作瓊花一例看

題四鴿圖

東風開徧薔薇萼禁网稀疏罷繒繳珍禽顏色亦可人紫袖雙垂比宮鶴隨時飲啄哺兩雛天然母子行相呼撫景令人發三嘆耳畔如聞城上烏﹝右紫褐袖﹞

海橊花紅揺日光初平石畔燻風涼河西北種不易得玉羽六月飛吳霜憑誰貌入丹靑裏金籠雪衣呼欲起淸時恐有放生人獻壽能令相君喜﹝右白河西﹞

鐵衣玉項雙紅趺入眼精神如燕烏太湖峯下立相倚徘徊顧影憐芳膚幾色黃花傍幽沼一陣西風動寒筱傳書能副曲江公何羨當時上林鳥﹝右皂套項﹞

山茶紅香竹靑節掩映馴禽羽毛潔馴禽羽毛生絕奇墨華點破雙團雪朔气吹風肌栗寒雌和雄鳴隨所安羣飛寄語莫驚顧鷹隼寧過花石闌﹝右白點子﹞

鄕舉同年會集武學得請字

昔在京闈士名錄亦煥炳僂指十六年散居星耿耿離合苦不常相顧惜萍梗薄言酒一巵溫此舊盟冷武庠國東隅良會惜幽屏矧當履長節君子受初景居然雜沓來曽靡費招請乃知同袍人不啻共廬井笑談旣欵浹丰度益修整辴然觥籌交紛彼絲竹騁浮生大塊中取樂幾俄頃天寒白日速華燭坐堪秉明明尊爼間我願事箴警學哉加進修仕者效忠鯁務令吾榜人一一盡苕頴松節堅平生蔗味期晚景犬馬齒最卑竊祿祕書省悠悠附驥心陽春愧歌郢

先公同年之子二十七人作通家會漫成一律

屈指通家四十年舉杯相屬意茫然一家兄弟非生客兩世衣冠本夙緣晝短不妨燈繼晷情長那惜酒成川無前勝會從今日願保家聲作美傳

壽仙圖壽順天馬汝才通判乃兄汝明

祈閶老者推黃髮京兆能官數白眉瑞彩逺隨南極現髙情那愧北山移黃鍾律轉知陽復紫府圖成與壽宜看取鳳雛昭世澤不妨鳩杖樂期頥

送趙文聲知博興縣

碧雲涼吹滿林臯奉檄東行屬俊髦百里爲民常擇尹一官旌異得均勞河橋秋別猶攀桞縣郭春來莫種桃齊魯弦歌原接境看君今日試牛刀

錢孝子

至性由來不易論兩畨刲股報親恩驚心苫塊三年闋入眼羮墻百世存宅裏可旌新孝子弓裘何愧舊王孫此身不盡推仁處更看城東漏澤園

次韻送沈時暘參議提督福建銀課

上京才喜坐逢君行省那堪手更分粵地山場今責貢隱侯家世舊崇文芝書戒曉頒官露桂檝淩秋動水雲此日牙緋應蹔別漢庭香篆待重燻

送安成劉靜洙赴曲江教諭

嶺南佳處曲江頭喜載靑氈作官逰孔殿韶音猶仰舜漢人經學久宗劉壯顏不逐流年攺化雨能兼宿瘴収學半有功須重惜禮闈髙選待春秋

篁墩文集卷七十六

●欽定四庫全書

篁墩文集卷七十七

﹝明﹞程敏政撰

○詩

菊荘圖爲致仕章元益給事賦

秋气入墟落涼颷振疏林繁華坐銷歇一徑穿籬深籬東有晚色粲粲千黃金不隨時物變肯受繁霜侵陶令去已逺寥寥孰知音章君瑣闥彥時名屈當今一朝謝塵鞅返駕鄞江潯舊社作新主永日消煩襟年來嬰世患未獲窮幽尋念此松桂友敬使丹靑臨遙遙歲將晏采采勞歸心黃花故無恙白酒且復斟一酌爲子壽再酌爲子吟天意久乃定相期肅纓簮花神永結好冷眼窺浮沈

送都憲左公廷珍巡撫遼東

關西聲價重提刑又總行臺出帝庭千里封疆當北鎭九邊綏服盡東溟皂嚢坐遣烽煙息寶匣長韜劍气腥宵旰分憂在今日不須崖下勒新銘

定西侯蔣公筠淸軒捲次周艸庭都尉韻十絕

髙軒近北城幽徑折三四中有長瑯玕知人歲寒志

臨池寫來禽坐石呼格五森森蒼雪寒九夏失炎午

新開八尺庭迥異五侯宅眼中籜龍孫無不一當百

結客總豪俊詩壇如將壇呼童刻新粉記取最長竿

愛此萬玉林不下篔簹谷時汲井中泉殷勤漑慈竹

裊裊翻翠云涓涓淨塵思借看來何人苔階屨痕二

虛心能自保世態非所甘江梅與巖檜交情澹成三

名園盛韋杜紅紫動盈千何似總戎府淸風兼渭川

將軍誠好文盛世不忘戰時對抱節君孫吳閱終捲

欲待此君醉竊分鳯尾余他年殺靑手髙節爲君書

賀東寧伯焦公得男

珠箔髙懸獸錦紅侯門佳气喜蔥蔥啼聲試處知英物骨相生來有祖風開宴競投新玉果傳家先拭舊彤弓分明世契非生客湯餅還叨入會中

送西鄰毛貢士世傑知汲縣

東社西鄰歲幾臾恩銜初得令君名禁中曉日辭天仗客棹燻風記水程石表忠魂畱孔篆山環遺堞撫殷城定多治迹如崔瑗看取邦人續政聲

送都水姚懋明主事攺任南京儀制

曽向靑源識俊髦恩除重下爲均勞畱都官愛新儀部驛路人迎舊水曹千里長安隨日近萬年鍾阜入云髙宦情鄕思誰兼得莫惜離亭盡濁醪

播州程氏世澤堂

聞說家聲自洛中幾年移築向蠶叢短檠不廢箕裘業一劍長収保障功心吐秀葵知曉日根蟠喬木自春風等閒慶澤應難盡長共滔滔蜀水東

追思舊逰寄浙江左時翊參政十絕次艸庭都尉韻

湖船詩十聨半入煙霞气我語慚不工居然別涇渭

倚棹嶽墳庵碑本見遺墨萬古擎天功髙峯峙南北

艸滿六橋路依稀放鶴人道傍修竹裏時見一枝春

開尊淨慈閣鵝鴨滿湖田對岸雷峯塔亭亭入暮天

三生空有石三竺未成賦徘徊九里間吟情拂髙樹

天外一峯迥飛來勢未降冷泉亭上立逸趣灑寒江

石屋龍潛處題名憶長公洞門喧水鑰苔徑失西東

一■﹝奭斗﹞龍井寒未續茶經筆林外忽聞香僧房焙茶日

山形繞廢宮一鳳雲中度下見淛江潮寒聲自朝莫

憶登保叔塔舉酒別諸君兩聴春鴻過相思逐片雲

送馬天祿給事赴雲南僉事

禁鐘曉初歇騎出城東門惜君有遠役相攜薦芳尊君本瑣闥彥忠言動天閽起居今十載廷謝初蒙恩西南萬餘里滇江浩沄沄軺車足時雨憲節明朝暾丈夫挾壯气撫此歲月奔紅芳漫春色靑松自霜根迢遙古南服慷慨扶風孫行臺知有道後會須重論

次司馬通伯侍禦畱別韻二首

風流儒雅重分司先徳猶傳宋太師學制久非三捨法教條今過百年期冰霜飽歷承家訓桃李深培答主知聞說行臺多暇日餘情還付墨淋漓

相違不覺又經年日月眞同蟻磨旋養士定知湖學盛憂時曽說賈生賢一從憲節分江左幾遣書筒到日邊大雅寥寥今未作黃鐘應待恊宮縣

飲慶壽寺柬似聰講經

紅塵飛不透疏簾白日行空漸向炎柳絮挾風常滚滚麥苖經雨倍纎纎上方蹔喜朋簮盍西郭從教酒價添更愛逺公能入社他時有約問楞嚴

送仰進卿給事僉憲四川

天子念饑歲方勤西顧憂川陜本相接君子可淹畱當時文石陛往往聞嘉猷況玆行臺尊恩言若爲酬提印走列府洗寃及遐陬功名當駿發壯气橫髙秋誰云蜀道難爲子歌安流

挽致仕於千戶﹝文逺之父﹞

春風吹面雪盈頭已過人間八十秋山戍晝閒惟系馬水村天逺獨盟鷗周窮義重焚逋劵知足心長守樂丘身後有人能接武轅門聲價到皇州

又

每過深巷拜儀刑不覺籃輿幾日停醒眼愛畱通夕飲壯心慵展衛生經別來吟髮添新白望裏家山只舊靑千里生芻嗟莫致一緘哀些涕交零

題傅曰川諭徳蜻蜓便面

五月京華吹旱塵江鄕風物系情頻滿陂緑水連堤艸雨後蜻蜓不避人書帶靑靑艸似苔絳騶飛處小蓬萊良工可識詞林客爲作朱衣入眼來

挽西荘畊隠章處士同知廷圭之父

紅雲含日照西荘楚些聲中白髮長杖履忍看桑柘影衣巾猶帶薜蘿香壽於呂尙非儌福死比黔婁合謚康經學已聞傳令子功名無愧古循良

分得惠山泉送張公實參議還浙江

巋然九龍山下有鳴玉聲蒼蘚絡深罅濺濺流石泓逝人一回首倒影下空明峯頭陸羽祠俯瞰若有情峯麓聴松庵織竹存遺鐺我昔停徵車憑闌濯塵纓一■﹝奭斗﹞毛髮爽再飲肌骨淸中■﹝氵霝﹞乃伯仲此品寧虛名張公佐淛省矯矯人中英峻操如隱之冰蘗相崢嶸泉石豈無癖所羈在王程官舟忽南下尋源重玆行懷古應有作顚崖念蒼生龍團笑茶譜石鼎憐詩盟

雨後過文會軒

雨後名園我獨來淺紅深綠繞池臺禽聲也樂消煩暑馬首初看淨宿埃鄰客有期頻折簡主人乘興卽銜杯偶然良會須終日一任殘陽下古槐

送黃巖黃汝彜赴休寧訓導

浙東經學推黃氏玉樹臨風見一枝山邑百年弦誦地自今應喜得良師﹝君今通政世顯從子世以宦學聞﹞

宮墻遙隔練溪灣門對靑靑玉几山分擁臯比應最樂書聲時出翠微間﹝休寧學地幽勝君至則知之﹞

孔殿西頭企徳堂兩賢曽此托維桑衣冠俎豆瞻依處洛學千年未可忘﹝二程子之先本出休寧近始立專祠得列祀典﹞

溫公家世不凢才六一淸風滿後來知子敎條還易舉頖宮星斗夜昭回﹝司馬提學歐陽令君君往遇當必有合矣﹞

送宗人徳望進士還徳興

一宗元自相湖分雛鳳新呈五色文家慶暫應紆彩服橋名先已識靑雲冰開水國舟難滯春入郊亭酒易醺小別重來堪屈指鵷班風節待超羣

送吳容之進士還歙

二月鶯花滿帝城手扳黃栁送君行傳家舊熟麟經筆中選新題鴈塔名畫舫揺春新旅況彩衣稱壽足親情還鄕不久應趨召重簉鵷行玉佩聲

送族孫鳯翔還浮梁兼東其兄徐州同守楚英

相違無柰帝城垠撲面流塵似水雲酒興半生過阮籍鄕情終日仰番君船隨賈客行裝起曲愛歌童別調聞路指彭城應問宿雨中新榻許誰分

送李知事還蜀

大夫勛業重先朝合有鵷雛振九霄幾載宦情宣室近一畨離思蜀山遙歸帆正藉東風馭戀闕長懸北斗杓簮紱重來知有日不須扳栁向河橋

通政知事合陽李君天錫今致政都憲先生之子先生有迎蹕大功於先朝未食其報而天錫以文才見擢供奉南燻殿還鄕待用人尙未滿也惟先少保尙書襄毅公於先生爲同年予不佞近接天錫始獲通家之好因賦此以致區區之意云

蒲窻淸隱爲蔡徳馨賦

石髮森森照水寒緑云揺動紫瑛盤歸來不道淸如許疑在君家畫裏看

葉葉都含淡墨痕窻前生意藹然存摩挲九節如堪斸誤遣山童爲洗根

古人以物之美者爲入畫畫之佳者爲奪眞若蔡君養艸之癖陶杜二子寫生之功亦可謂兩絕矣

送嶽時雍上捨歸河間

與君傾蓋會京華兩見春風陌上花折簡故人聊隔巷攻書兒子亦通家忽傳行李騰歸騎滿罄離觴泛落霞雲路功名消息近重來雙佩看趍衙

金陵十景分題其二爲倪彥達賦

鍾阜晴雲

秣陵東來神秀鍾一山崛起蟠蒼龍層雲半露白日迥海濤湧出金芙蓉晴光逺帶建業水王气上繞軒轅封江南佳麗此第一干坤萬古畱玆峯少年攬勝今閱畫眼中紫翠猶重重舊京投散當有日看云作賦消塵容

石城霽雪

石頭城上黃雲消石頭城下紛瓊瑤登陴四顧窮逺矚長江萬里飛銀潮鴉翻落木隱樓堞虎踞寒山嗟六朝袁生九京那可作莫愁雙槳誰招邀古來重徳不重險方今一統歸唐堯丰年幾見飽麰麥太平有象歌漁樵

賞王司言儀賓府千葉緋桃

賞心常在鳯池東一種繁華也自紅細葉巧隨金剪落靚妝勻試玉奩空移根曽見新培上凝睇渾如舊倚風重憑畫闌驚歲月不辭觴詠遶芳叢

次周都尉韻寄平江伯

累朝勛業在鐵劵鏤黃金雪點憂時鬂丹輸戀闕心早風吹泗水古月照淮岑何日明堂棟工師問百尋

送潘玉汝進士

岐路花飛酒滿斟送君遙記練江潯賞蓮已恊登科讖折桞難勝贈別心晝錦極知官況好宵衣還體聖情深重來不待賓鴻促擬向鵷行續佩音

壬寅秋予家居練水之上玉汝與諸友嘗相從講習時盆蓮出並蒂一枝予有擬開佳兆待諸公之句又明年玉汝舉進士殆詩讖也今玉汝當公務扵南畿有過家之便因賦詩以贈且道舊事以見出處之不偶云

周徳章駙馬府賞海棠

冥冥花霧擁回廊冉冉猩紅隔畫墻按譜更誰爭有韻失評空自說無香莫燒銀燭驚春夣好障丹紗護曉妝仙種北來初識面臨風■﹝扌棄﹞醉九霞觴

國子祭酒古亷先生李忠文公哀挽

文皇中興初吉士誰第一侃侃忠文公抱此金玉質官銜應列宿講讀近淸蹕平生媿媕婀不復計行尼西曹曽幾時入秉太史筆仁考適更化四海期紹述仰玆堯舜主或恐有遺失伏闕陳忠言激烈動霜日不懼犯旒扆誠願甘斧鑕峩冠者何人卻走仍汗栗繼聖數矜容恩澤亦洋溢經幃資輔導詞苑樂閒逸荏苒雙鬢班老大更歲律巖巖大司成寵命一朝出諸生得耆俊奮志起經術云誰干政機所欲在私暱古亷匪今士危讒勢相嫉靑衿爭代死白日可屈膝過眼風濤平砥柱髙崒嵂乞身一再疏興與歸鳥疾故廬西江滸安坐理參術天胡產若人不遣位丞弼一宵星墮瓦徒興哲人卹恭惟忠節祠冠佩凢六七公來居其間屈指難甲乙歲時薦蘋藻生气儼在室遙遙東陽峯水上深更宻仁者多後賢玆事可前必宿艸春菲菲宰木秋瑟瑟中有卹典碑千載騰茂實

樊駙馬大振受詔典禁旅宿衛

喜承恩領殿前軍玉立長身迥出羣紀勝有時傳白雪奉宸終日侍紅雲金符舊勒蛟螭篆寶劍新裝錦繡文講幄故人先定約宮壺春露待同醺

和副詹楊先生府中齋宿憶弟六言八句詩韻二首

官舎平臨禦水龍樓逺見飛檐坐想先生泚筆靜呼童子鉤簾顏氏心齋已久杜陵詩律方嚴陽春欲和未得斜日猶懸塔尖

靑坊齋宿幾度十年斗杓轉東池艸夣回惻惻泥緘詩寄重重玄經喜得時聴姜被何須夜同眞似兼葭玉樹不慚瓦缶黃鍾

次韻題孔融伯隱君畫菜

忽忽靑滿眼開卷足相慰墨田紛雨甲筆縷粲星緯因之念老圃聖訓有攸畏蔬食而飲水正欲葆眞气緬懷古壇杏裊裊緑陰芾當時曲肱眠至樂本無旣棲棲陳蔡戹誰復辧良貴賴此簞瓢人不擇藜糝味美哉厭道腴聊爾滌塵胃豈無食肉者澌滅幾名諱亦有事魔語千載唾餘誹吾誰堪適從壁立樹嚴毅恆思召園子連茹拔其彚豆間齋祭心曽靡間珍費而況申申容對越凜如愾虞庠獻春丁祀典詎無謂奉爼欲升堂前期悵猶未

楊叔瓛地官挽歌六章

卓筆峯髙半入云秀鍾人物迥超羣山川一日收靈气畱得揚雄死後文﹝右文崖﹞

寂寂茅堂晝掩闗瀼西風物稱投閒當時岸幘黃花裏應讀移文笑北山﹝右西野艸堂﹞

門前喬木翠生煙一姓同居幾百年聞說省郎無恙日紫荊花下酒如泉﹝右同居裏﹞

白石靑松路不迷隱君墳上路萋萋當時苫塊藏身處猶說慈烏遶樹啼﹝右廬墓處﹞

一泓挑出淺沙間照影如分鏡裏顏知是吟魂長不散月明來此弄潺湲﹝右惺惺泉﹞

樂丘遙枕暮云寒一日全歸事最難贏得墓前新石在銘文畱與後人看﹝右樂丘﹞

送栁副憲提督松潘兵備便道過家省母

憲節西行重外臺秋曺人說舊多才暫同一將論兵坐想見諸畨接詔來幕府近山飛暑雹樓船入峽殷晴雷壯逰正出巴陵道贏得髙堂舉壽杯

贈王眞人次倪舜咨學士韻

鳬舄仙人豈愛官帝教持節領黃冠眼看紅紫隨春麗手裹瑯玕作夏寒寶匣劍光晨耀雪玉鑪符火夜飛丹蓬萊往往傳書札幾日淸霄見鶴還

寄壽閔口畢處士﹝子文中邑庠生﹞

曽向沙村識隱君髙堂吟榻許平分開尊夜向溪頭雨隨步春看石上雲南極又開新壽算北山誰勒舊移文名門早晚騰孤鳳五色文章定出羣

送陳訓術還順徳

秋風吹水碧潺潺短檝輕帆去意閒萬里客行仍過嶺一官廷引幸隨班心常遶闕遙瞻斗仕不離鄕飽看山蓂莢再更椰酒熟縣人傾倒候君還

和嚴大用尙寶歸省詩韻

老木淸溪舊業存天涯相望幾寒溫南歸蹔奉三牲養北拱難忘一飲恩馬首遡風登驛路鵲聲傳喜到家門行邊已報春光動入眼桃花遠近村

椿翁同行幾人存蓮社詩盟可重溫儤直久勞千里夢歸寧新沐凢重恩逰塵不染金陵道佳气長浮白下門知有鳳池髙詠在不須重數莫愁村

周艸庭都尉李西涯學士兩歲復命同日有詩次韻

曉殿金門啟春城玉漏終才華驚二妙喜色上重瞳分署齋心久連年入對同欲從歌盛事迂拙愧唐風

齋所謝定西侯惠巴茶

元戎齋祓近靑坊分得新茶帶酪香雪乳味調金鼎厚松濤聲瀉玉壺長甘於馬湩疑通譜淸讓龍團別制方吟吻渴消春晝永愧無裁答付奚嚢

送顧謙還臨淮

翩翩顧公子天性酷嗜書不作紈綺態被服若老儒平時數過我蕓香襲襟裾一朝戒行李迢遞隨徵車云赴秋試期蹔返臨淮居由來君子心自與列士殊從師讀周易日月成居諸紛紛百家語渉獵乃其餘有才不自露所得寧錙銖想見南畿秀巋然得明珠誰能潄藝芳而復味道腴夙志倘無爽一薦誠區區春風載酒出相送官道隅長歌丹桂篇送子靑雲衢

冶城篇一首送袁錬師道欽還住南京朝天宮

吳王鑄劍處榛莽無餘城福地豈終閟重開似蓬瀛琳宮起璇榜掩映千花明肅肅演朝儀冠裳集羣英欣欣祝聖釐香芾下紫淸神仙足官府王者宜幽貞邇來領祠祿有美蘭厓生昻藏好丰采瀟灑不世情燻風送歸帆壯子一日行頗聞廢亭側卞廟猶崢嶸淒涼六朝事激烈千古名巍巍石城外■﹝氵虢﹞■﹝氵虢﹞靑溪聲舊京多散局何當濯塵纓相攜此弔古擊節歌時平

送汪侍禦文粲出判夔州

侍禦汪君文粲出判夔州以升授出命此仁聖之恩也予於文粲生同鄕學同志道同年故不以唁而以賀古之士所當爲寧止於此文粲勉之

西望夔州萬里程一尊相送壯君行封章舊獻丹心吐憂國新添白發明去觸薊門炎暑熾到經巫峽怒濤平除書特下恩如海不遣賢臣掛謫名

贈雲中張守

左竹恩榮久見分中州人物重相聞弦歌夜課黌宮士餉饋秋供紫塞軍公暇擬紆防冦策興來時艸勸農文他年屈指雲中守卓異功名定數君

送光州熊騰霄侍禦赴山西副使

近來除命似君稀新帶橫金豸作衣久矣十年書歲課壯哉千里怯霜威中州善類知難得西土流亡喜漸歸相送出城應駐馬祖筵春日正花飛

題四景畫

一夜春溪新雨足曉耕已徧前川曲烏犍少脫半犂閒鳥外茸茸艸根緑坐愛一株沙栁陰展捲疑聞梁父吟布衣未接隆中聘誰識當年開濟心﹝右諸葛春耕﹞

夏木陰陰波渺渺風外羣飛見沙鳥臨淵不爲釣絲輕黃梅雨過溪魚少石上苔花靑更繁瓦罇獨酌消塵煩可能著就玄眞子亦有丹書三兩言﹝右玄眞夏釣﹞

西風蕭蕭振黃葉何處平原初罷獵會稽山下負薪人倚樹掀髯亦豪俠一朝印綬懸其身白日照耀新朱輪誰知擔上蕓香冊只博人驚車馬塵﹝右買臣秋樵﹞

天山雪花大如席瀚海東頭絕人迹羣羊散落沙磧間囓盡寒氈歲云夕塞垣孤月十九冬手持旄節歸漢封不知麟閣丹靑手曽寫當時憔悴容﹝右蘇武冬牧﹞

題薛九蟾仙

云冠琢玉紫霞衫仙籍依稀見署銜松下月明時顧影寸心知不到塵凢

和鏡川學士東閣靜坐之什

合門交處迥分途十二朱廊白石趺坐借病身雙足斂稿翻經學寸心孤雅音不數巴人倡拙手空慚晉帖模儤直有期陪笑語桞梢春色半昭蘇

華處士哀挽

錫山華名宗系出齊孝子居今八百年代代享蕃祉云礽森玉立有美時葺翁三郎如鼎足挺挺多父風就中承事君人物更娟好起家方有聞捐館一何蚤平生幹蠱意永夕吾伊聲里人感利濟塾師驚老成朅來丁歲荒大發囷中米詔與冠服榮身抗令丞禮君心非樂此所樂在書巢史評著北宋遺稿存東郊臨風嗟若人曽不躋下壽所期到松筠何意等蒲栁𨿽遺白頭父剩有靑年孫勉哉光世譜坐待髙君門矗矗延祥山山前下新兆中刻太史銘何如蔡邕表

篁墩文集卷七十七

●欽定四庫全書

篁墩文集卷七十八

﹝明﹞程敏政撰

○詩

趨闕承恩圖爲錦衣魯百戶題

新從飛將破臯蘭喜拜金吾近侍官白馬遡風過禦苑錦衣流彩動長安三秋絕塞煙塵淨一日中天雨露寛撫景爲君期逺大舊圖麟閣炳如丹

起亭圖爲顧謙作

蕓香吹滿讀書亭不爲時名困一經亭下種松今幾載長梢將見拂云靑

郊壇陪祀夜宿神樂觀聞都尉艸庭受命畱守承天門賦此奉寄

聖主南郊奉大禋宮門畱鑰付親臣龍池漏點沿城報虎衛軍容夾路陳令肅自應閒將略才髙誰足重儒紳齋居一宿停雲意坐對東風月向晨

題吳原博諭徳醫俗亭

我家篁墩上絕類篔簹谷長憐此君淨不解砭予俗吳君結亭子瀟灑延眾緑淸吟答天籟塵鞅謝煩逐分明食肉相兼此林下福齋居開墨本已覺幽韻足君才何可當風采如植玉擬試國醫手坐遣元气復江南渺煙雨因之動遐矚汗靑我終慚筍譜或能續並

蒂蓮和靑溪學士韻四首

當時仙種出吳宮羅綺香生水殿風何似一尊文會樂坐令千古俗緣空不須紈扇遮紅頰擬剪緋羅掛碧筒勝賞此回應第一幾家殘緑漫叢叢

疑是雙娥下渚宮淩波微動一簾風霞翻疊縠湘裙重月射連珠漢佩空樂隊臨池催羯鼓酒籌當席轉牙筒奇觀欲藉丹靑手貌取東軒錦繡叢

秋浦新聲欲換宮采菱歌徹藕花風小池漫擬江南樂絕品能令冀北空娛賞酒憑螺當爵催妝詩遣鶴輸筒主人蓮社眞開約車馬屯門定幾叢

彷佛移根自蕊宮正宜吟賞對西風卻憐多病身難出未覺諸君酒易空詩愧才情翻蜀綺瘦余肌骨等湘筒明年倘帶看花福自挈壺觴坐繞叢

壽山陽沈廷獻處士八十

豆醅香裏洞仙謳春滿酡容雪滿頭淮上幾人同擊壤海東今日又添籌家鄰節孝瞻徐子世業文章重隱侯漫道慶源開八袠大椿曽擬八千秋

小飲於喬諭徳家與曰川聨句

退直思乘半日閒﹝程﹞偶因髙會誤躋攀﹝傳﹞蘇家鬥酒眞需客﹝謝﹞謝氏諸郎更解顏﹝程﹞一醉隔宵非有約﹝傅﹞十年鳴玉幸聨班﹝謝﹞相逢莫便騰歸騎﹝程﹞此意更深且未慳﹝傅﹞

西城邂逅一尊同﹝傅﹞主客相忘有古風﹝程﹞春滿戶庭宮栁近﹝謝﹞風淸苑路市塵空﹝傅﹞醉呼席上燒紅燭﹝程﹞坐待墻頭過碧筒﹝謝﹞爲語詩奚莫相笑﹝傅﹞漏聲初殺禁垣東﹝程﹞

候客兒童預掃門﹝謝﹞登堂忽已具盤飱﹝傅﹞一時談笑風生麈﹝程﹞竟日淹畱月到軒﹝謝﹞行止百年眞有數﹝傳﹞醉醒吾輩可無論﹝程﹞海天回首輕陰散﹝謝﹞猶有髙情在掖垣﹝傳﹞

壽襄城侯李公

綺席紛紛集玳簮中秋華旦喜重臨朱顏早帶封侯骨素履長懸體國心閫外舊勞書太史郢中新曲奏佳音相期不用金丹訣仙李根培雨露深

以雲裏帝城雙鳳闕雨中春樹萬人家爲韻集古十四絕爲戶部白玢郎中題畫

落花飛絮正紛紛﹝鄭谷﹞半入江風半入云﹝杜子美﹞最是一年春好處﹝韓退之﹞碧山如畫又逢君﹝楊巨源﹞

淸溪一道穿桃李﹝王維﹞汀畔數鷗閒不起﹝蘇廣文﹞日暮汀洲一望時﹝冦平仲﹞城外靑山如屋裏﹝王維﹞

臨穎美人在白帝﹝杜子美﹞日暮千峯轉迢遞﹝李郢﹞淡妝濃抹總相宜﹝蘇子瞻﹞彩毫應染鑪煙細﹝楊巨源﹞

偶逢樵者問山名﹝李端﹞天外三峯削不成﹝崔顥﹞日暮長堤更回首﹝許渾﹞淡煙疏雨過髙城﹝杜子美﹞

瓦溝銀竹曙翻江﹝馬祖常﹞浩唱庭花倒玉缸﹝劉貢父﹞山圍四座畫圖出﹝黃山谷﹞時有白鶴飛來雙﹝歐陽公﹞

日色才臨仙掌動﹝王維﹞王城曉日窺丹鳳﹝杜子美﹞笑問客從何處來﹝賀知章﹞詞人解撰河淸頌﹝杜子美﹞

一年最好是三月﹝韓渥﹞扁舟系岸依林樾﹝蘇養直﹞百花原頭望京師﹝王少伯﹞靑龍夭矯盤雙闕﹝韋荘﹞

終日慽慽思羈旅﹝杜子美﹞曉來時有流鶯語﹝張泌﹞馬上誰家白面郎﹝杜子美﹞沾衣欲濕杏花雨﹝僧日南﹞

馬足車塵到處通﹝薛逢﹞等閒桃李卽爭紅﹝陸龜蒙﹞花時未免人來往﹝許渾﹞多少樓臺煙雨中﹝杜牧﹞

緑楊紅杏滿城春﹝楊巨源﹞水面魚遊不避人﹝王建﹞何處貌將歸畫府﹝譚用之﹞濕云如夣水如塵﹝崔魯﹞

遙看一處攢雲樹﹝王維﹞蜂蝶飛來過墻去﹝王駕﹞垂鞍不鞚馬行遲﹝李從一﹞莫是長安行樂處﹝李頎﹞

春花不愁不爛漫﹝杜子美﹞早晚煙村碧江畔﹝譚用之﹞山水之圖張賣時﹝杜子美﹞家無甔石輸百萬﹝同上﹞

家住紅蕖曲水濵﹝李義山﹞天晴宮桞暗長春﹝杜牧之﹞溪邊物色宜圖畫﹝張泌﹞須就桃源問主人﹝宋邕﹞

酒幔髙樓一百家﹝王建﹞春城無處不飛花﹝韓翊﹞孤舟明日毘陵道﹝皇甫冉﹞且盡芳尊戀物華﹝杜子美﹞

次韻賀李若虛憲副得男

每見杭人問再三行臺秋日可生男椷題麟紱俄傳喜慶乏犀錢卻負慚從昔有聞仙李在繼今相屬海橊堪知君苦瘦常慳飲不道春來不盡酣

南京戶部尙書三山黃公哀挽

幸承恩渥許還山便遣悲聲徹帝闗六袠光陰銷鶴算四朝勛業重鵷班歸裝只有圖書刻遺像空畱劍佩顏名與慶源應不竭七閩流水共潺潺

送王公濟進士知丹徒縣

今年閏月秋聲早雨後涼風葉堪掃知君夙戒有行期疋馬曉出東門道憶當與君識面時總角相看最相好侍親同向錦官城壯志不畏連云堡官舍比鄰雞犬通那似尋常覓梨棗陽春白雪漫賡酬黃卷靑燈共探討天涯回首各西東轆轆紅塵走蓬葆蹇予待詔金馬門玄髮蕭然半將縞別君已經三十年忍不相逢一傾倒喜君擢第千人中玉筍聨班幾才藻新升忽綰丹徒章白日恩光照晴昊人生離合苦難常屑屑何須掛懷抱佳勝東南古潤州未說丹崖與瑤島虹月猶窺二米家江山不共坡仙老行哉肯負平生心坐見居民樂魚稻政成應遣簿書閒詩畫寧論武昌稿我病安能餞一杯離愁欲絆離亭艸重來有約峩廌冠不待平時考功考

送槐塘族孫浚之上捨南歸

今年喜子升辟廱一身逺逐南歸鴻堂上雙親壽且樂正當月滿三秋中明年月色亦如此秋試文章勉吾子槐塘相國世有人一經相傳取靑紫丹桂花開金粟香玉兔藥搗長生方髙歌明日送子去多辦沙溪秋露觴

故侍禦安城鍾公哀挽

烏府初持憲彤庭首抗章重淵思取日三伏遽飛霜結舌人何擠捐軀獨可傷憑誰司國是空自沮臺綱北極樞旋正前星色再揚褒忠光隧室誅佞榜朝堂未覺英魂散偏憐慶澤長宸衷矜寡婦恩典及諸郎愧我生𨿽後書公傳最詳正觀毛髮聳昌誦齒牙香漫爾編蕓帙無由奠桂漿靑松碑石古白艸墓臺荒肖像千金在懷人一鑑亡感時歌楚些淸淚欲浪浪

病中齋居兼謝西涯學士見過

倚榻蕭然不出門坐聴宮漏幾黃昏暑畱巾襪齋心慣病卻茶瓜藥禁存竹簡有情時共閱楸枰無偶但空捫故人秉燭能相訪踏破閒階碧蘚痕

次韻原愽諭徳

抱病經旬未入朝齋居秋思轉寥寥坐憐白日繩難擊起望靑山手可招夢繞川原疑脫騎瘦便風露愛聞蜩詩壇故事誰先續倚席長慚郢上謠

楊中書應寧行捲﹝應寜祖居滇南其父徙居巴陵應寧又卜築京口﹞

十年供奉住京華幾處丘園入望賖夢遶啼鵑過六詔心隨徵鴈落三巴卜居早續並州句歸路爭迎漢使槎珍重板輿行處樂太平何地不宜家

題冀郎中墨牡丹

嫣然只是洛陽春水墨丹靑總幻身花若有情應解笑品題空自出詩人

瓊林侍宴次定西侯韻二首

臚唱三終扇影分口承天語下紅雲彩旗絢日春城見玉漏含風午閣聞一代衣冠沾鎬宴九天星斗煥奎文東風拂面恩如海不待宮壺已就醺

南宮春宴一番新首席還當柱國人蓮社賦詩曽倚馬桞營傳檄舊分麟三公錫寵聨黃閣多士隨班謝紫宸共說得賢今最盛詞章千古陋隋陳

王司言儀賓園亭夜酌與李世賢學士李符卿士欽聨句二首

一天涼雨及時來﹝傑﹞花有紅香菜有臺亭上正堪尋舊約﹝程﹞檐前無復見飛埃當空霽月光逾燭﹝傑﹞貼水新荷淺勝杯從此不勞遊別圃﹝璋﹞主人家世長三槐﹝傑﹞

主家亭館隔紅塵﹝傑﹞秉燭傳觴更可人﹝程﹞花影參差搖綺席﹝璋﹞漏聲迢遞下嚴宸﹝程﹞庭涵秋意虫初響﹝傑﹞座挹寒光兔欲馴﹝程﹞後會有期寧待約﹝璋﹞乘閒來處卽佳辰﹝程﹞

溪西竹屋捲爲陳千戶賦

看竹何時徑出城溪西亭上濯塵纓靑山入座眞成畫白鳥迎人似結盟風外懶便紗帽側雨前涼愛葛衣輕頗聞地主能延客飲力何如阮步兵

奉寄宮保大司徒余公時總督北徵

授鉞頻年向北陲又看殊錫下彤墀詔書疾置飛黃馬喜色遙占太白旗寰海羣黎應徧徳尙方新爵待班師有臣文武天王聖聴奏周宣六月詩

木假山與李符卿士欽聨句二首

小朶飛來逺逼眞﹝李﹞水漂沙嚙幾經春煙鬟拂樹陰長合﹝程﹞土骨粘苔緑未勻醉客彎弓疑伏虎﹝李﹞畫工揮策恐生麟江南何限云根在﹝程﹞贏得詩人入夣頻﹝李﹞

鬼斧何年砥柱存﹝程﹞嶄然頭角手驚捫雨來迥帶煙嵐色﹝李﹞日落常涵紫翠痕眼底一拳分太華﹝程﹞掌中三股劈昆侖飲余不作平原癖﹝李﹞咫尺仙槎認海門﹝程﹞

陳髙士林亭和韻二首

每恨家居九陌東朝衫無地引淸風關心漏待三更月障眼塵飛一丈紅勝境忽疑仙島近好懷先遣俗緣空彈碁■﹝氵龠﹞茗兼題句不覺西亭日過中

偶過琳館系情頻似結煙霞未了因塵世苦難逢笑口仙家誰可著吟身緑陰匝地全消暑紅藥翻階已後春載酒重來先訂約歌童還解識詞人

松月圖爲陳髙士題

緑釵揺影見分毫露下空庭月正髙禮罷夜壇頻側耳一天涼籟灑秋濤

遊王司言國賓郊園

風逗黃雲漲麥川井分新緑繞瓜田童穿墻缺攜壺到客趂堂虛借榻眠樂憇午陰憐困馬預傳秋律愛鳴蟬城樓咫尺忘歸晚多少詩情落照邊

予馬與司言之馬旣脫羈靮遂相情好於緑陰靑艸間有感而作

緑桞郊園百畝長兩駒初脫紫逰韁翻身顧影交相惜駢耳嘶風喜欲狂渾似弟兄聨伯仲不須牝牡辧驪黃何人駑驥能相挈爲寫燻風苜蓿場

避暑李符臺宅

擬逃炎暑向誰家鬱鬱槐陰舊相衙厭客任人譏褦襶借眠容我鬢鬖髿江南水竹空勞夣天上星河欲泛槎可是春杯冰盌客也期來此共茶瓜

司言儀賓邀賞蓮不赴

正坐郊遊困宿酲更申花約了餘情病軀不帶看花分聊助澆花酒一罌

雨餘涼思繞芳叢行令還應折翠筒勝賞未容多客預一枝原號狀元紅

送沈良臣知歸徳

雙旌搖拂薊門秋已覺先聲滿宗州甲榜自稱前進士專城人羨古諸侯金鳬香瀉離筵酒彩鷁光生客路舟入境爲君先送喜如雲嘉榖徧田疇

立秋前二日逰溪西竹屋馬上次同遊者韻

溪上林亭待客逰茶瓜今日定淹畱馬驚小雨還成霽蟬咽燻風已報秋沙路散行迷逺近水禽貪浴自沈浮望中早覺西山好十里嵐光翠欲流

久約溪西看竹來雨中騎馬到池臺鷗邊水濯塵光去鳥外天隨眼界回逃暑靜便沙岸栁借眼慵掃石林苔病身欵客仍供酒轉覺陳遵是俊才

送太學生殷質南還

殷家少子眞白眉業精小戴無荒嬉尋師過淛不憚逺角藝南京常數奇成均正值収材日羨子束書偕計入司成教法嚴如霜六館鴈行分甲乙暑雨吹風塵不飛聞張啟昭諭徳在生故及之諸生有恩容暫歸離亭一尊桞陰重挿河雙槳浪痕肥君家兄弟子出色好取明經發先徳會報他時會有期坊表巍巍碧山側

飲靈藏寺

七姊妹花開已空繞闌猶幸有葵紅坐中便起煙霞癖門外那知市井通深院影回三殿日小亭涼入四窻風一尊蓮社新開約莫厭頻來問逺公

又次壁上舊韻

不知支遁在東林咫尺園亭負賞心上界雨餘花似錦南來舟澀酒如金人從廬阜開新社詩與唐風續正音自愧濯纓無處所靈源何日許相尋

飲司言儀賓園亭限韻

雅意寧須錦步圍亂荷如艸緣菲菲花前喜聴江南弄醉後須■﹝扌棄﹞月下歸縱步繞叢嫌竹粉露眠當徑借苔衣誰行酒令嚴如許交錯觥籌總不違

和石城學士韻送余姚賈尹宗錫南還

城東開宴送離人笑語風生滿座春賈父政聲今卓異右軍詞翰幾淸眞倡酬句與花爭發去住情隨酒共親召命有期登憲府姓名先已達嚴宸

盛子昭小景

風起長松鶴未還兩翁身似水雲閒一襟古意無因瀉童子攜琴正過山

司言儀賓府賞蓮二首

欲洗新妝渴有餘偶然涼雨落階除圓盤走玉靑無賴疊瓣凝香畫不如詞客擬將筩注酒主人何羨井投車炎光一掃都成趣細拂苔墻盡意書

亭亭玉立晚風餘萬種塵緣已盡除錦向天孫分大巧色從魔女悟眞如病身爲爾新開飲賞約慿誰更下車競與花神畱好句手扳荷葉任情書

題陳邦濟小景

鳥外連峯認蜀鄕鷗邊新水似淸湘山行尙絜圖書譜野坐渾勝吏隠堂隨地塵埃慚馬癖及時紅紫笑蜂狂燕酤不說郫筒飲何日相期爲洗觴

篁墩文集卷七十八

●欽定四庫全書

篁墩文集卷七十九

﹝明﹞程敏政撰

○詩

成化丙午秋七月受命主考南畿秋試辭朝日贈同事汪庶子伯諧二首

禦墨傳名下九霄校文何意及宮僚緘誠禮幣雲霞爛賜別恩壺雨露饒千里長江看徑渡一秋殘暑會全消网羅願得岐山鳳噦噦和聲恊舜韶

玉署靑坊二十春聨鑣同巷最情親登名夙已推先進論秀那堪逐後塵鎬邑士風天下盛秣陵秋色望中新相期不負公家托共誓丹心拱北辰

離京後不暇作詩自儀眞遇風渡江至龍潭驛與伯諧夜酌志喜一首

畫舫長牽日夜行好風天借一帆輕濤聲北擁迎鑾鎭山勢東蟠建業城澤國魚龍爭起舞水村雞犬誤相驚淸尊紅燭論心地記取江南第一程

鹿鳴宴﹝是夜大雷雨掲曉大晴﹞

華宴黌開署鹿鳴英才羣起快鵬程百年山水原鍾秀一夜風雷忽放晴琢玉喜看聲中律遺珠畱取價連城疏慵敢負知人鑑北望紅雲祝聖明

謁孝陵恭賦

蟠龍山上柏層層寢殿巍然紫气騰神武尙占霜令肅睿容如見日華升萬年成法尊周典一代興王祖舜陵聖徳有碑髙百尺虹光終夕照崚嶒

玄武湖

梁陳遺迹久消磨分派都成太液波此日承平人更樂夕陽洲上采菱歌

天界寺畱別六部諸公

名山曾是泐公房吟榻依然艸徑荒行客欲來詢舊事髙軒方此薦離觴秋光並與詩情薄斜日能牽別意長迆醉歸松下路隔林金粟有餘香

永寧寺畱別隆平侯諸公

公事初余半日閒故人相約扣禪闗萬松擁霧都環寺一塔淩空正對山尊酒蹔陶塵外樂歲華頻攬鏡中顏匆匆不盡平生意畫舫西風又北還

過王尙文給事

短橋流水過門前老木垂楊夾路邊兩耳淸風生竹徑一腔生意舊瓜田浮雲久不闗塵慮白日偏能了醉眠南國太平容散吏詩盟來結定何年

雨花臺與汪庶子平江伯司馬侍禦聨句

肩輿直上妙髙臺﹝司馬﹞極目秋空亦壯哉﹝程﹞山勢重重雲裏出﹝陳﹞江流滚滚霧中來﹝程﹞興王一代誇形勝﹝汪﹞霈澤千年被艸菜﹝司馬﹞登覧平生最奇絕不辭傾倒菊花杯﹝程﹞

靈谷寺與汪庶子平江伯司馬侍禦王給事嚴正學聨句

翠蓋亭亭立萬松﹝汪﹞寶坊遙倚白雲峯﹝程﹞元戎肯結新詩社﹝司馬﹞詞客能談舊講宗﹝陳﹞分供泉香思瀹茗﹝程﹞隔林風定忽聞鍾﹝司馬﹞勝逰總是文章彥﹝王﹞千古蘭亭可繼蹤﹝嚴﹞

靈谷依然古迹存﹝汪﹞松間同踏舊苔痕﹝程﹞幾灣碧水分圍寺﹝王﹞一路靑山直到門﹝司馬﹞疏栁嚲陰連下界﹝王﹞輕雲將雨過前村﹝陳﹞眼中風景眞如畫﹝嚴﹞吟賞何妨到日昏﹝汪﹞

鍾阜東來一徑深﹝程﹞偶因名勝訪祇林﹝司馬﹞鳥銜桂子僧前落﹝王﹞簾捲山光戶外侵﹝陳﹞萬里長江供逺望﹝嚴﹞六朝遺迹助豪吟﹝汪﹞重來更有他年約﹝程﹞肯爲塵緣負賞心﹝司馬﹞

冠蓋聨翩勝地來﹝司馬﹞登髙便覺好懷開﹝王﹞金陵王气傳千古﹝陳﹞玉署文光燭上臺﹝嚴﹞祖餞莫辭今日醉﹝汪﹞使槎將及晚秋回﹝程﹞人生會晤渾無幾﹝王﹞一任昏鐘落日催﹝陳﹞

髙秋時節快登臨﹝王﹞云外僧房竹院深﹝陳﹞一啜淸茶忘世味﹝嚴﹞偶聴多貝了禪心﹝汪﹞小童解作天魔舞﹝程﹞佳客能成白雪吟﹝司馬﹞樂事正逢休暇日﹝王﹞玉壺莫放酒停斟﹝嚴﹞

勝日來逰到上方﹝陳﹞松陰深處石泉香﹝嚴﹞穿林喜有雙僧引﹝汪﹞把菊寧無一醉償﹝程﹞秋景恰和詩興好﹝司馬﹞宦心那似野情長﹝王﹞髙歌縱飲忘歸路﹝陳﹞回首靑山又夕陽﹝嚴﹞

王气騰空近祖陵﹝嚴﹞梵宮深護白雲層﹝汪﹞靑山入坐嵐光重﹝程﹞翠柏當軒爽思凝﹝司馬﹞下界塵氛渾不到﹝王﹞上方樓閣記曾登﹝陳﹞醉來擬刻杯間竹﹝程﹞欲寫新詩恐未能﹝汪﹞

八功徳水

石罅透出垣分流曲似蚖風文行翠縠云影動朱旛香欲傳僧供淸能滌世煩志公如可起一笑問靈源

登報恩寺塔

寶坊南近雨花臺入眼丹靑面面開淸夜香燈千印度紅雲宮闕兩蓬萊逰人漸及登髙節倚馬慚非作賦才斜日長幹重回首橫江一鶚正飛來

雞鳴山上小酌與汪庶子於京兆聨句

髙臺同上躡天風﹝於﹞望入蒼茫眼界空﹝汪﹞象緯分明星闕近﹝程﹞河山環繞帝都雄﹝汪﹞日斜江口潮初白﹝程﹞露冷林梢葉漸紅﹝於﹞王事有期鄕夣杳﹝程﹞一尊相屬思無窮﹝於﹞

功臣廟下作

雞鳴山側英雄坊朱門半掩靑松長功臣廟食自洪武下車進謁開中堂元勲佐命推六王儼然並坐徐與常左李右鄧沐最少霜髯獨見東甌湯秉圭服冕垂衣裳異姓聨翩如鴈行公侯十六分兩傍金貂玉帶相輝光瓣香一炷三嘆息卻走苔階觀畫廊朅從眞主興濠梁材傑奮起驂龍翔長江飛渡入建康血戰往往皆鷹揚當時陳虜號最彊屢仗左纛乘飛艎諸軍一衂番水陽不日降旗來武昌神威自此若破竹僣竊次第歸天亡按圖未取東海方下令先縛鹽城張逺淸閩廣服蠻徼繼下滇蜀連氐羌東南略遣瘡痏息健兒不敢窺牧場臨江發兵二十萬如以虓虎駈羣羊沛然時雨仰星旅撫綏六幕寧八荒乾坤一統成帝鄕九州島入貢紛梯航文孫繼承萬億載諸將之功何可忘禮官四時奉蒸嘗令典與國同無疆錫封賜履遙相望山河帶礪分天章至今一二傳世芳餘者中微殊可傷安得司勲徹聖聴兩漢故實蕓編香摩挲丹靑落日黃一時際遇思明良陸機有頌愧莫續風雲颯爽天茫茫

梁處士

成化丙午予奉命考南畿鄕試教諭閩人梁璋實來同考事竣出其大父處士墓表相示因賦此詩續哀挽冊後且以見其家學之有自云

梁鴻淸譽重閩川塊坐靑山是幾年惠澤有功存裏閈勝逰無迹到林泉寫眞想見松云影哀些猶聞薤露篇喜得賢孫方繼美靑氈無愧一經傳

題汪廷器冰雪盟捲

䢐徠公渭川子孤射仙人相鼎峙平生不啻刎頸交冷面鐵心無彼此天寒地折萬木僵滿眼冰雪人走蔵三君獨不攺顏色特立乾坤如鴈行牡丹芍藥誰主張敢作花相稱花王毅哉三君渺何許倐見精神照溪渚虛堂白日光射人六月蕭然不知暑云湖陶生欲學文湖州勾勒寫此瀟湘秋向聞去作海東客更遣虯枝動池墨興來忽憶太守梅花孫胸中春意萬斛不可論水香月影久蕪沒髙足卻在雷溪村越國聞孫諳畫訣一見丹靑識優劣紅緑紛紛不直錢重是三圖比三絕老我北行方治裝披圖爲了半日忙歲寒有盟誰可續酒酣擊節歌聲長

九月八日枕上聞秋風大作有感

鮮颷中夜起簌簌鳴髙林虛堂耿不寐斗寒入重衾南來今幾時北去當秋深關河本迢遞歲月仍侵尋幸此公事竣一舸臨江潯松楸鬰何許渺在靑山岑簡書嚴有期悵望空沾襟依稀故園夣揺落西風吟歸鴻正南翔登髙一何心行李戒明發迥覺霜毛侵

石城門外有巨石臨水如伏虎疑卽所謂石城虎踞者

巨石臨江滸天教守帝闗聲疑風樹吼色藉雨苔班駁馬空回首妖狐敢抗顏從來形勝地千古配鐘山

觀音山

怪石顚厓虎豹蹲岡風長挾怒濤奔女墻表裏環天府佛閣東西據海門景勝我無三謝句時平誰記六朝村官舟落日頻回首帝業巍巍萬古存

渡江至儀眞是日微風不興江水如鏡與伯諧伯常緩酌微吟不覺至暮﹝時伯常以服闋上京﹞

彩舟揺下石城灣風定潮平客意閒鳴櫓不驚沙上鳥推窻如看鏡中山一天秋色供詩料五斗春風入壯顏津吏又迎江北路漢槎新自秣陵還

和於府尹景瞻逰金山寺詩八首

逰金山寺一首

隔岸鐘聲忽報晴海霞紅拂鏡中明秋亭欲撫南鴻背夜閣遙瞻北斗平地迥有泉消醉渇景多無筆寄吟情壯逰直蹴金鰲頂小住徵帆幾日程

約逰金山寺值風雨不果一首

半夜風濤雪擁洲水天孤負漢槎逰靑山帶雨雙娥重白塔淩風一柱浮野衲漫思迎道左津人空遣候江頭登臨再訂他年約滿注春杯掃客愁

寄題金山寺二首

波心千古出樓臺長笑人生幾度來終有寸緣分白社蹔收雙足洗黃埃歌成欲鬭潮音起景勝翻疑海市開遙指紅雲過江去暖風初透北山萊

潮落春江倚棹時一畨登覽動遐思長空去鳥人間世獨樹危亭畫裏詩銅鏡未須驚白髮玉壺多遣系靑絲醉來不懼蒼苔滑踏徧南■﹝土幻﹞與北涯

憶金山寺並約友人重逰二首

曽過浮玉扣遺蹤刼火年來迹半空未覺傳衣宗印老卻能畱帶屈坡翁病慚海鶴身猶健飲似江黿力尙雄勝賞莫教虛勝日翠鬟須待暮煙籠

空門依舊瞰潮頭屈指重來兩鬢秋山色有情譏宦轍江聲無計絆離愁倘從竹裏陪佳客便好塵中說勝逰何似捕魚人最樂紗罾長趂夕陽収

重逰金山寺二首

振衣衝散薜蘿煙豪俊同來憶壯年酒令肅於盟踐土詩勲奇似勒燕然排山浪起鷗邊雨絕海雲橫鳥外天卻望南徐重懷古一■﹝奭斗﹞寒淥奠諸賢

禽聲無數說春愁遠客眞應續舊逰錦繡江山圖上見金銀宮闕鏡中浮花枝照眼紅堪摘水气侵人翠欲流潦倒正須文字飲尊前何必錦纒頭

予考士南畿竣事之餘京兆尹於公景瞻出其逰金山八詩見示眞國手碁不容更敵而一時和者又皆傑作足以相髙顧不鄙予請復繼聲其後辭不獲已乃勉成之玉樹蒹葭識者固有定品矣念金山之逰予亦再三其所畱題不下景瞻而寺僧碧峯率能暗誦蓋僧不知工拙欲矜其善記槪以動客故耳予詩豈足以廁名勝哉聞碧峯近已物故爲之戚然書和章之尾以歸景瞻而並志今昔之感如此成化丙午秋九月十日敏政書於龍江驛舟

贈無黙子

張子房學辟榖從赤松子逰而善用兵陶朱公師計然號■﹝氏鳥﹞夷子皮而好貨殖陶弘景居句曲山號華陽眞逸而喜聞國事豈樂人之樂憂人之憂固神仙之所不廢者哉成化丙午遇無黙子於廣陵河下聴其言觀其所著述殆將希蹤於古人者惜其不以告予而予之不及知也賦一詩以諗之

廣陵河下遇髯翁對酒談玄思不窮慢道仙凡如許隔也應憂樂與人同丹臺一日通名姓靑史千年紀事功羽客從來能玩世幾人空望弱流東

髙郵湖遇風予登岸步過湖以詩調伯諧伯常二寅長

湖上西風夜放顚官舟如瓠水如天不如滿意沙頭步何似驚心浪裏眠好景盡供詩興足畏途眞笑宦情牽一尊畱得金陵酒擬向中流慰兩賢

淮安韓太守太經韓同守宗魯疊餞且有新舟之惠

兩日淹畱楚水涯郡侯深欵見深懷黃花尙及登髙宴畫舫眞同寄傲齋千里歸心懸夜月一天晴色淨陰霾相逢漸媿朱顏攺屈指於今七渡淮

可竹軒

隆平侯張公天吉志尙髙潔所至有花木水石之娛而尢以墨梅重一時間號其軒曰可竹予以公事來南京過之人境俱淸宛在塵外旣去之不能忘因賦長詩一篇奉寄以見意云

瀟灑將軍瘦於竹一軒可比篔簹谷淸風吹動紫宣毫更遣孤山春意足寫梅種竹今幾秋冰霜之節元相投渭川封君不須數金貂濟濟傳畱侯甲第東偏絕塵掃曲徑回廊連碧筱隨步淸芬不厭多呼童莫剪窓前艸畫軸無論寶繪堂石譜亦似平泉荘胸中丘壑有眞趣卻笑紛紛聲利場偶然坐我修竹下細拂瑯玕翠堪把茗盌鑪燻客意長不覺斜陽在檐瓦我家篁墩溪水湄年來有俗慚未醫食肉躍馬非所願與公結社還相期

蘇墨亭

百步洪有東坡石刻云郡守蘇軾山人張天驥詩僧道潛月中逰十六字沒水中三百年矣水部主事尹君廷用得而舁之作亭以覆曰蘇墨予凡七過其下不能措一詞成化丙午秋歸自南畿念終不可已乃勉成數語畱亭中且以寄尹君時予族侄孫楚英方同知徐州並書以贈之

蘇墨亭前七回過春水茫茫懶収舵公輸門下難爲工縱有新詩不成和髙秋水落百步洪登亭如見蘇長公大書深刻十六字橫姿逸態生長風黃樓東來水如注野僧山人舊知遇石瀬濺濺月滿天彷佛當時夜逰處題名一去不復還風雨剝落莓苔斑水神淵客那敢閟至寶有日歸人間行河郎官訪遺迹摩挲愛此羊公石百夫舁出泥沙中榻本相傳驚再得風流太守惠政多築堤兩岸髙嵳峩由來物與人交重墨妙紛紛知柰何

逰桓山

別路停橈泗水潯秋山髙處一登臨夕陽回望州城逺落木中穿石洞深桓氏久應無葬骨梵宮聊爾系逰心磨崖尙刻蘇公字擊節何人續楚吟

予自南畿校藝北歸過徐州楚英侄方同知州事追餞桓山僧舎觀宋司馬葬穴及蘇文忠公石刻久之賦詩而別時成化丙午九月二十四日也

歌風臺次韻四首

萬乘還家日威生泗水前楚聲聊復爾漢業已茫然宿雨苔花亂斜陽樹影偏一臺慚戲馬相望亦千年

渺渺荒臺上蕭蕭白日前籀文多剝矣井汲尙泠然故國誇形勝新亭說地偏向來懷古意蹤迹又經年

猛士歌難得長思宇宙間淮流應咫尺不道恨潺潺擊築悲逰子千秋憶沛間後來鴻鵠調同此淚潺潺

往歲登歌風臺荒落殊甚近還自南都聞陳水部宜言好事者已作新亭矣且出近作二章相屬顧北歸匆匆不暇往逰也一再次韻以寄興雲

畱別楚英節之二宗侄

予自南京北還道徐州同知楚英送予過桓山有依依不忍之意至魯橋水部主事節之復遣人來迓節之楚英皆吾族侄之分居鄱睦者念予復命事嚴不得便道歸掃先壠中甚戚然而獨喜吾宗之多賢稍自慰也賦一詩以貽之

我行徐濟間望望三日程波濤雜風雨滿耳皆秋聲吾宗幸多賢足慰千里情貳車始告別水曹復相迎絡繹問起居道路生光榮緬懷忠壯公百世畱宗盟萬頃篁墩湖流澤淵且泓西亭鄱水深東下靑溪紫遂令好孫子聨翩發髙閎有如照乘珠連城價崢嶸顧我𨿽壯年病散終無成鄕心折一寸白髮增幾莖所期在諸阮努力勤功名謹無愧世烈況乃逢休明淹畱勢不可暌違意難平離離秋艸黃渺渺霜鴻徵酒盡我當發殘陽下髙城

淳安族兄敏恭並孺人方氏挽詩﹝都水主事愈之父母葬邑之浪滄山﹞

靑溪流不極原自相湖分庭訓看黃甲林棲尙白雲死無遺憾在生有義聲聞好伐浪滄石他年刻誥文

未受三牲養俄驚両鬢霜悲生慈竹徑塵掩壽萱堂阿母書來速仙翁譜系長傳家孤鳳在恩重水曺郎

畱別臨淸諸宗戚之客寓者

北去南來第幾畨每勞賢輩候淸源登舟一見非生客把酒相看卽故園寒水漸消城外閘短亭遙枕路旁原王程未發聞津鼓坐拂溪藤寫贈言

寄休寧程上舎用顯

當時名字到成均便脫儒冠荷寵新喜向家山開白社懶隨年少踏紅塵磵松有節眞宜晚庭艸無心亦自春好景念君行樂處天涯多少宦逰身

題歙人徐昊所藏十八學士圖

天策將軍上開府大戢干戈思偃武衣冠濟濟十八人曵裾畨直論今古河汾學者王佐才闕裏更見聞孫來房公之謀杜公斷憑仗異日登三臺餘子紛紛號精選啟運規模亦宏逺擬嗤鴻寶出淮南肯數詞華鬭梁苑雲龍相從魚水親義兼師友忘君臣閻生作圖禇生贊盛事千載畱風神登瀛未足誇淸要治比成康見郎孝經綸宻勿誰所爲乃翁卻怪書生教晉陽畱守眞失圖此語已浹人肌膚向來有策宻相授儒者一親吾輩疏後車不鑑前車覆靑史紛紛過還續唐虞世逺將柰何人似昭陵君亦足手撫丹靑思不窮渭流尙繞咸陽宮好文納諌那可得想象當時貞觀風

聞中山張進士錞除休寧知縣詩以寄之

除書沿路喜相聞何幸山城得令君登第向來傳警策勸農他日看新文政成擬共江南樂才美曾空冀北羣傾注有懷秋漸老夾溪流水碧沄沄

十月十六日兒塤生辰作

塤子生今日吾方在客中課書勞阿叔戱彩念而翁露瀉秋莖白花占夜蠟紅親朋能壽汝萍迹嘆西東

徳州道中

出逢漕舟來入逢漕舟去聨檣宻扵指我舫無著處沿流或相妨百詬亦難禦有如暴客至中夜失所據又如操江師擊搒散還聚摧篙與折纜往往系愁慮平生凡幾出苦口戒徒禦忍後莫爭先寧緩勿求遽今玆畏簡書刻日覲當寧而況河防嚴衣冠重相懼危坐郁成晚少寢驚逹曙蕭蕭傍水村隱隱隔城樹緬懷古賢哲髙臥得深趣愧此行路難推篷賦長句

新橋驛登陸之河間拜掃先墓道中作

新橋河下夜停船早向瀛東掃墓田久客漸驚時序攺何人能了宦情牽白雲渺渺垂天末黃葉蕭蕭墮馬前人與歸鴉心共逺髙城猶在夕陽邊

次河間顧太守雙頭瑞蓮詩三首

懶將脂粉涴天姿並倚燻風占碧漪價抵黃金千未愜秀鍾紅玉兩爭奇水仙步穏靑霞蹙湘女衣輕白露滋瀛海自今傳盛事徵書不日爲公期

野老驚傳得異姿靚妝駢首照淪漪暖風拍拍燻初醉小雨涓涓洗更奇云幄有情長遣護化鈞隨力暗相滋循良合見丰年兆勝賞憐予已後期

彈壓尋常艸木姿紅衣長愛濯漣漪風前合璧嬌難偶月下連環影亦奇香逺似分三竺妙根深應受百年滋重來欲訂花神約碌碌塵中未有期

篁墩文集卷七十九

●欽定四庫全書

篁墩文集卷八十

﹝明﹞程敏政撰

○詩

贈歐陽令君十二詠並引

安成歐陽君之令我休寧蓋三年於今矣均民之賦而紓其力祛民之害而奠其居致民歲之丰而足其食科條惠政不可一二計然亦多世吏所能者獨予家居時見君公退卽召諸生於閒館與講授而又按據圖志復立二程先生之祠表章宋孝子查待制及尙書金忠肅公之墓崇正學勵頺俗而淑人心則有非世吏可及者矣予竊敬之蓋君本文忠公之族二親無恙庭訓有嚴遂以春秋魁其鄕進魁多士而與其介弟前後舉進士甲科學之所進足以重儒紳才之所充足以攝吏事𨿽小試於一邑而大有所成也君嘗以述職來京師爲一郡六邑之冠今玆以考績至又書上最於吏部廷謝而歸其政益成其譽益興旌異之典擢用之召近在目前而我邑之人求終其惠將不可得矣因摭見聞爲十二詠以致區區之意其間以地誌爲托蓋迂儒左見每以緩爲急而牧民要務又皆君之所已行者不待贅也

歌丰年

令君初下車隨車一丈雪嗣歲麥有秋逺近總驩說繼此三周星風雨常應節老天錫賢侯不遣民望觖稻隴銍艾忙楓林皷聲徹何處劭農文徒焉寄愁絕

樂均賦

民書獻天府息耗古所珍役法在有司撙節敷皇仁肅肅安成君手綰銅章新弗憚朱墨勞坐令民力勻誅索罷裏胥歡聲動比鄰松蘿有佳蔭不數河陽春

崇洛學

恭惟兩夫子休寧托維桑爼豆久淪沒苔垣隔宮墻賢哉百世士補墜功非常一崇遺愛祠再作鄊賢堂弦誦有觀感艸木生輝光知君足儒吏名共伊流長

授魯經

多君熟三傳入試擢兩魁作縣本經術民力能深培公庭簿書暇學子來追陪筆底秋霜嚴坐上春風回教養有餘地俗吏空喧豗他時景行者雲巖碧崔嵬

復古阡

北過松蘿門孝子有先隴南望葆眞山忠肅起髙冢更代今幾年不復薙荒茸考圖還舊物據史得芳踵勉哉忠孝心邦人一傾竦爾知令君仁寧知令君勇

罷宵警

海寧號樂土夜戶常不關一二或梗化往往潛榛菅云誰事姑息縱彼踰大閒侃侃歐陽子一朝破冥頑鳴厖臥而嬉警柝相與閒行人亦胥慶煙火連靑山

昭具慶

六一多遺書二老復聨徳產此名家郎不墜稽古力朅來山縣中弦歌樂其職有若崔玄暐時送好消息行行當要津落落開壽域皇恩定推封迎取丹鳳勅

美聨芳

羨君好昆玉次第起黃甲平生春秋學衮鉞共書法宛如雙鳳雛瑞此文教洽矗矗靑雲間髙舉力不乏詩夣恊春艸詞源倒秋峽持之問蘇公才名可相壓

趨大朝

海寧地百里封疆如子男令君述職來得與諸侯參天王禦紫宸黜陟分亷貪令君當是時政績鳴江南卓彼公論出感玆聖澤覃老穉方引領春風促歸驂

書上考

民功備六事稔歲踰三秋及此政成日獻績來皇州冢宰書上考昌言告宸旒濟濟鵷鷺班長恐卽見畱雙斾幸且還釋我山城憂都門一相餞桑梓心悠悠

成地誌

令君閱圖經長嘆多闕略梓行須完書向我有夙約惟玆海寧邑勝覧亦旁礡江山號多奇人物代有作鉛槧初釋手裝潢束髙閣不遇若人賢斯文更誰托

迓天恩

民喜令君來不喜令君去令君可淹畱終當入朝著一日下徵書行李戒徒禦卻辭花縣封轉上栢臺署耿耿存去思紛紛播芳譽只應攬轡日不忘鳴琴處

謁陵出土城贈同行諸君子

丰鎬人才比夏殷追陪何幸得諸君吟場博雅愁孤注交味芳甘卻眾葷廢堞寒流空浩渺禦陵佳气正氤氳永安城裏劉蕡廟旅夕還容半榻分

淸河有感並答尙矩侍讀

立馬蕭蕭野水南石梁茅屋暫停驂並逰離合今餘幾此路馳驅已再三逺岫鬱蔥晴露擁空林蕭颯晚風含奚嚢最愛江都句鬱鬱天葩陋海曇

沙河書所見並感中元諸公遇雨之難

平田白艸望中齊斷隴危橋幸屢躋頗愛初陽光煦煦卻憐舊雨尙淒淒龜趺古碣看遺篆驢背軍儲困逺賫短策羸驂還少憇道旁炊午斷霜虀

望昌平作兼答曰川諭徳

萬仞橋山入望髙輕裝來慣不知勞近城石瀬淸塵鞅何處山風裂薴袍馬脫鞍銜隨地宿犬驚冠蓋隔林嘷燈前試品行嚢贈太史新篇似水曹

題劉諌議祠

老樹陰森護廟門尙疑生气塞乾坤衣冠死愧千言策爼豆公宜百世尊晏歲牛羊山下冢東風桑梓道旁村匡時不盡平生恨白日悠悠逝水奔

新祠門對頖池灣再拜臨風憶壯顏入眼已知甘露變剖心思挽夕陽還權姦擾擾悲桑海風節稜稜重斗山聞有狄公同祀典瓣香何日更乘閒

發昌平

出郭先登亂石岡凍雲垂野日蒼涼田麰冬盡猶慳雪陵樹年深總柰霜寢殿四圍山色近禦橋橫截磵聲長齋居依舊西風下鵷鷺相聨第幾行

道中追廷言司業不及

云壑重重石徑危出城車從杳難追擁貂徙倚惟公便立馬推敲每自嗤冰澗水聲疑爾汝夕陽人影認伊誰望中已覺神宮近矮屋朱樊后土祠

恭賦四陵

四山佳處寢圍開彷佛龍輿自往來盛禮蘋蘩供爼豆遺恩汪濊及蒿萊丹丘盡享仙人樂玉冊空餘帝子哀落日長岡翹首望萬年神鼎看胚胎

望狄梁公祠

崇祠香火傍穹林想象生容一正衿猛虎尙馴良吏手牝雞能拂老臣心孤云渺渺回天末短日悠悠及歲陰古道荒榛知不逺瓣香他日敬來尋

喜晴

山靈應識我重來溪霧林霏次第開周道暗塵如水淨漢陵佳气逐陽回先朝駐馬畱齋殿何處呼鷹有獵臺預恐陰何詩力健擁鑪無計撥寒灰

至日謁陵畢懷侍班諸君子

四寢叨陪夜奉祠八方稱慶擁朝儀珠簾宿霧飄香篆玉陛晨光動戟支北伐已閒沙塞檄東封何羨泰山碑晴天好月歸途便傾倒奚嚢慰所思

和屠都憲朝宗見嘲

相隔齋廬百步多吟筒來速柰君何已操漢吏三章法更愛韋郎五字哦口業未除時破戒詩禪常定不成魔野田處處方憂麥願和烏臺郢上歌

閱舜咨所萃諸公行捲

回首靑山又來年風光無限落吟邊枯藤逐處畱殘槁古錦歸時得巨編郁鬰磵松盟晚翠紛紛林卉競春妍病來轉覺詩脾澀坐羨諸公思湧泉

下山憇昌平舊館有懷李學士賓之

西陵南下夜何長馬上相看慶一陽白社不來消旅困靑山應觧笑人忙倒尊未覺春光淺開戶俄驚曉色涼舊雨故人詩滿壁龍蛇騰踏錦云張

歸途有作

獨對髙原時一登日色紅酣天宇澄官田麰麥徯梁賦原廟衣冠非漢烝逆旅聞雞爨初熟斷橋飲馬寒無冰居庸回望已百里翠削芙蓉知幾層

題淸河新寺

突兀前時起梵祠曽看金狄好光儀詩非蔬筍誰當可出有輕肥總類支尊酒擬開蓮社約文章何似萊園碑寒天落日還過此極目窮檐重有思

望狄梁公祠

■﹝牜乚﹞雞鳴處一家危問訊虯髯悔可追元嗣未應堪再辱孤臣寧復避羣嗤臺衡得相方成國神器非公定付誰歐史範碑明曒日居人徒識令君祠

叢祠香火對山開相國勲名重古來浴日有人歸薦艸嘯風無鬼附荒萊晴雲忽作千峯暝朔气還傳萬壑哀遺愛已深忘歲月長松生子竹生胎

成化甲辰長至日走與倪翰長舜咨吳同寅原博及李子陽白秉徳二太史有陪祀西陵之行前此謁陵賡倡最盛至是諸君子復將繼之予謝不能然往返之間天日佳勝無風雪載途之苦亦自不能嘿然有倡斯和得十有八篇借韻者十五聨句者一限韻者二舜咨請書一通用備故事聨句一篇則秉徳書之是行也費司成廷言實與之偕然分祀東陵道中相失其所得者當附入云

始生日對雪有懷故園梅花

故園爲別兩經春瘦影寒香入夣頻晏歲壺觴空對雪一時紅紫漫隨塵賡酬有約當何日供奉無聞愧此身山下短檐修竹裏花神應笑未歸人

自和

過眼行年四十春江梅千里系情頻苔粘古幹龍生甲雪綴寒花玉揚塵水墨有時看畫手杖藜無地著吟身興來不惜臨風醉晚節相憐定幾人

鎭江熊良佐太守瑞麥嘉禾捲

城南麥浪翻云黃兩岐結秀南風涼城西禾稻爛如雪異畝同穎登西場一年見此兩奇絕潤州何幸天開祥有熊太守政卓異化行千里無流亡使者停車喜丰稔田父擊壌歌循良江南前歲驚水蝗西土今年憂旱荒吾君勤民屢昃食誰乘五馬懸銀章乃知此境不易得嘉禾瑞麥交穣穣薦新可以入大廟一膳仍堪歸尙方在古諸侯見唐叔漢二千石推漁陽熊君應說偶然耳北面稽首稱天王薦書不久到闕下咸美一日騰班行進官賜帛修故事湛恩異數來黃堂郡誌有圖史有筆名與東流江水長

十一月十六夜送衍聖公

聞說髙軒早出城一尊乘夜餞君行後堂綺席初燒燭西郭銅壺已換更親戚幸聨先聖裔往來難盡故人情傾心不愧歸途遠千里天街正月明

寄大衍聖公

蒹葭曾倚玉一別幾經春公愛鷗盟久予勞鴈字頻知音懷綠綺染足愧紅塵不盡相思意尼山逺慰人

送南京少宗伯尹正言先生奉表入賀禮成還任次南都贈行韻六章

鳳函稱慶自南宮猶記經幃舊獻忠翰苑文章思陸贄天官丰采說姚崇來乘彩鷁瞻南斗去擁輕貂畏朔風歷盡塵沙還建業一■﹝奭斗﹞江水洗雙瞳

章城西畔啟離筵冠蓋紛紛下集仙馬首紅塵猶昨日鏡中華髮幾流年行當綠樹飛霜後歸及江梅破臘先珍重一觴情莫盡雙旌揺曵夕陽邊

鳴佩朝來出建章天時將復地中陽華夷祝喜同嵩呼南北京應比漢疆禮局舊文存杞宋祖筵新曲度伊涼老成不待諸生語心視江湖卽廟堂

薊門人和石城歌相隔迢迢路幾何云遶暮江南去遠沙飛寒吹北來多冰銜又署新宗伯鼎族無慚古泰和老去斯文堪屈指召還寧竢鬢雙皤

文采風流玉署仙重逰驚見歲華遷匡時力可興周禮報國心惟祝舜年千里客懷良月夜一尊行色凍雲天獻功亦是重來約前席時應禮舊賢

數載相違天一涯摳衣今喜拜京華情深屢勸吳江酒冰結難回漢渚槎攬勝歌詩千首出禦寒裘褐幾重加望中咫尺鐘山驛車馬迎時已到家

送陳粹之憲副南還次都憲彭公韻

山川揺落水痕収慶禮初成出帝州來畏風尖才擁褐去防冰緒逺維舟心懸舜日辭丹闕目極吳云繞驛樓南北王程應幾日新題須爲故人畱

賜荘八景爲周艸亭駙馬作

曲徑晴沙十里通賜荘遙枕帝城東客來指點蒼龍闕正在紅雲一朶中﹝右路接神京﹞

割取東臯一半靑主家恩澤重王庭綺檐繡戶看花地猶有先朝攬勝亭﹝右地分云■﹞

萬綠千紅繞磵栽毎逢佳處見池臺解鞍欲問門前水源自天潢幾曲來﹝右河縈翠帶﹞

疊阜晴岡間碧漪勢如盤谷轉逶迆逰人莫道靑山逺四顧蔥蔥亦得奇﹝右岡列藍屏﹞

靑靑沙岸栁成行疊疊風漪水滿塘中有呢喃雙燕子往來偏解爲春忙﹝右桞塘春燕﹞

槐影沈沈翠不流可人情景最宜秋西風欲淨紅塵耳一派蟬聲未肯休﹝右槐院秋蟬﹞

龍形夭矯入靑天根托名園幾百年大廈明堂知有待臨風三誦杜陵篇﹝右古栢淩霄﹞

旭日和風禦水潯萬株云錦照園林須知結實三千歲曾受天家湛露深﹝右仙桃凝露﹞

送李黃門孟陽出使占城

壯君行色曉匆匆萬里天南使節通銀漢放槎占夜斗炎荒迎勅領春風恩裁賜服云生錦詩貯歸裝月貫虹李揆才名今第一定知丰采動蠻中

分得湖水挼藍爲戚裏孫雪亭錦衣賦

鷲嶺東來百畝藍磵毛溪髮共■﹝髟上監下﹞鬖鏡光冷浸幽堂外黛色濃拖隧道南逺脈已培先業厚涓流寧比聖恩覃尋源記取山中路蔽野猶存古石楠

題林良孔雀

黃蘆蕭蕭石齒齒瀧水有聲松有子西風原野窅無人越鳥西來碧山趾一雌刷羽升樹顚一雄舉武如相憐笙竽唱和白日靜金翠照耀秋江鮮尙方不受珍禽貢飲啄隨時度春夣水鳬山鴿亦欣然网戶弋人空目送此圖何來眞絕奇輕縑簌簌含風漪林生家住南海上見慣落筆無差池同鄕柱史畫山積分贈王孫比雙璧錦屏映日气如生繡服盤云尾相射林生久輟供奉班王孫不欣桃李顏摩挲水墨賦長句淮陽晝永棠陰閒

淮安太守韓大經得林錦衣此圖於其同寅鄺載道載道予同年錦衣予故人也披圖恍然爲賦此詩且以見公重人及物之意云

次韻送左都憲廷珍巡撫大同

旄頭昨夜墜妖星憲節東移向朔庭萬里兵威開虎鎭一天霜气掃鯤溟民心擬樂桑楡暖戰血從沾艸木腥不日玉闗飛捷奏茂勲應入太常銘

題衍聖公畫蘭

國香那藉彩毫工千載猗蘭曲未終金石交情期歲晚棘叢未實漫春風

壽鄕人方軫

山堂開宴洞仙謳六十年來未白頭隱處逺追盤谷景壽醅新潑練江流丘園束帛期三老甲第歌鐘笑五侯附鶴有詩應自此蓬萊他日幾添籌

送房驥都閫赴福建﹝總戎熊之子﹞

除書榮捧向閩中獵獵旌旗暖受風平世用人兼福將殊方分閫卽元戎瘴煙夜合松陰暗海日晴蒸荔子紅莫爲太平忘戰伐錦韜時拭舊彤弓

與士欽尙寶俱官滿六載次韻一首

六載光陰似來年後先同入考功銓徒聞聖相勤三握敢向淸朝競九遷池上絲綸應有種河南衣缽愧無傳侵尋老去知難狀約取窮途保更堅

送貢士阮玘胡熅赴南監﹝玘熅皆予秋闈所取士﹞

才喜秋風宴鹿鳴故鄕文學久知名英標合見非凡子壯節能無壓後生射策蹔淹龍虎榜挾書遙入鳳凰城相違屈指重來日浩蕩靑雲九萬程

鹿鳴曾宴桂花前一郡人誇獨少年射策正堪新殿榜束書重返舊京船好當著力春秋學莫漫娛懷月露篇送子一樽無限意玉河如帶桞如煙

鹿鳴燕會圖爲旌徳江溥貢士賦﹝溥予秋闈所得士今戶部郎中紀南之弟﹞

宴罷賓興日未斜頎然丰采動京華大鵬水擊三千里雛鳯文騰五色霞秋月再分丹桂粟春風偏上紫荊花相期更寫瓊林會趂取才人兩鬢鴉

題沈石田雪景

踏雪何人過長阪萬玉峯髙磵聲逺山中隨處可登臨麥好何憂歲華晚僧舎茶煙靑出林云垂四野天沈沈憑誰坐我冰壺北呵凍先成喜雪吟

壽桞文範中書母

莘諌郎君人所賢慈訓由來非偶然白頭無愧桞家婦朱顏一似瑤池仙月俸遙分自京邸春酒滿斟供壽筵題詩拜手致遐祝鶴算從今開八千

送徐大參公肅還河南

與君前後入都城才得論心又送行亭上朔風消酒力道中寒月聴車聲來朝逺上南山壽去路回瞻北斗明洛下人家應慰藉春光先近一陽生

衣冠來集衍公房離合紛紛此一觴盛世與君心共赫少年慚我鬂初蒼公交車恨少三千牘宦轍驚踰二十霜勝會有盟堪再續疏慵還得藉餘光

予自南畿校文北歸與進表藩臬諸公前後入見是時予同年來者九人公肅大參其一也禮成言別胥會於慶壽寺故少師衍公之堂甚樂顧丙戌進士三百五十人屈指計之今二十年然會者僅二十六人存歿升沈之感有不可勝言者矣縉紳有詩贈公肅之行予旣附作一章並書同年會席上一章以識歲月且以見離合之不偶云成化二十二年歲丙午冬至前三日書

司言儀賓戒酒限韻索詩

近聞調息坐軒中新茗投機藥奏功想是臥薪疏酒盞故應流水促詩筒羨君此日盟心切愧我當時語柄空到府不須投姓字紛紛冠蓋謝嚴終

尹先生入閣有詩次韻

云鵬遙轉自天池鈴索錚然夜已知相業待誰參燮理聖心從昔警艱危三江丰采無雙士兩漢絲綸絕妙詞坐致太平眞易得可容桃李借春熈

六街歡動馬蹄灰共報先生入相來兼傅靑宮需大老贊元黃閣藉英才琪花瑞兆秋成稔璧宿光騰夜色開二十二年門下士獨慚疏劣負歐梅

靑玉案哀郭用章僉憲

同寅陸君鼎儀盛稱其友郭用章之賢而惜其死邀予爲賦挽詩久未能應也一夕偶夣作古詞覺而記其半疑不知其爲何等語而鼎儀適遣人促此詩恍然若爲用章設也因足成之噫賢人之精爽固有不隨死而亡者乎是可哀已

髙才無愧霜臺佐荊楚地人相賀誰遣陽由灘下過煙水迷茫風花飄墮不及茶毘大淸流肯受黃塵涴空悵望吳山恨無柰歲月紛紛如蟻磨夕陽芳艸斷蓬孤柁忍讀招魂些

鷓鴣天壽費司業兄藥軒君六十

花甲才周又一年藥軒初度敞華筵句分池艸千金重春試階蓂四葉全娛彩服聴朱弦主人如鶴酒如川願言鐵甕金山景百歲常供幾杖前

送李景祥赴臺郡教授

京邸相看識面初銓曹俄復聴新除當朝九五才聞詔行路尋常只載書朔土寒風增客罽天臺春色候經畬黌宮努力希先達誰有三鱣到講余

和韻

駒隙紛紛走鳳梭東籬花事未蹉跎久便吏隱眞成趣不解詩禪也伏魔周法盡除山澤禁漢庭將復孝亷科比來五負登髙會靑鏡霜毛積漸多

洗句亭爲仇司訓東之賦

七十二泉天下奇盡■﹝奭斗﹞寒淥沁詩脾環亭巧作流觴處隔座潛通洗墨池競病可能湔俗韻推敲長愛俯淸漪髙吟不數澄江練地主風流盛一時

梁叔厚太史父母哀挽

伯鸞髙義重諸梁七袠光陰曉夣長雞絮獨堪徐孺禮干戈曾戢鄭公鄕嶺南鼔吹畱殘槁庭下芝蘭壓眾芳有托不憂身後事墓亭碑石見龍章

偕老無慚古孝亷慈闈方祝海籌添傷心忽報逰仙速養子眞傳立教嚴天上舊恩余鳳誥山中新壌恊龜占平生懿徳知難朽太史銘文爲發潛

和韻謝王國賓司言

近至月河寺見窗間題名知車從獨來奠亡弟旅襯感泣久之因用壁上舊韻賦詩一章奉謝

幻身依佛寄城東顏色猶疑在眼中一霎電光生死易百年春夣古今同宿緣有分思重結幽壌無情恨莫通多謝故人王逸少獨來揮淚向西風

壽葉文荘公夫人﹝耿淸惠公女上捨晨母也﹞

奉蘐堂上人爭道七十古來稀有滿面春潮雙鬢雪天教樂壽淸惠家風文荘壼政宦族傳來久喜逢誕日婺星光映臺斗好是一顆明珠三秋髙捷擬占靑雲首膝下諸孫森立彩服相輝左右東海桃紅洞庭橘熟同薦松花酒願期千歲瑤池重會金母

湘渚推篷圖

鷓鴣聲殘春水足倒影橫斜萬枝綠何人江上曉推篷入眼渾疑舞鸞鵠此君自是出塵表怪底人稱可醫俗雨中亂點啼痕斑月下淸敲佩聲玉崢嶸頭角更堪喜莫遣行庖悞相斸臨風欲喚文湖州聴取新翻竹枝曲

挽大河衛閔恭戶侯

憶向淮東接晤言春風曽過翫韜軒尊前舞劍軍容肅花下投壺語笑喧奇骨似堪分爵土壯心俄復厭塵煩生芻一束無由奠目斷停雲遶墓園

梅花圖

羅浮山前初霽雪一樹寒花照幽絕靑宵夜碾白玉盤萬里冰壺兩澄澈凜然正色有天趣不比春容可人悅離離瘦影澹將空蔌蔌暗香吹不滅姑射仙人渺無語似共嫦娥闘髙潔畫工孰是楊補之坐想毫端落瓊屑披圖擬欲問花神枝上淸光幾圓缺尙方鼎鼐思作羹願見黃金子成結

篁墩文集卷八十

●欽定四庫全書

篁墩文集卷八十一

﹝明﹞程敏政撰

○詩

送孔長史

宣聖五十七世孫覲伯先生以鄊貢進士一典秋闈兩司黌序三署有司扵行燁然可稱玆以國學正超擢瀋藩左長史瀕行過予需言爲別竊觀夫子相魯子思仕衛皆周同姓之親家法具存舉而錯之何俟贅言然不佞扵孔氏有姻好情不可但已輒賦一章少寓繾綣之意

教鐸分明振一時爭傳闕裏好孫支殊恩又拜宗王傅老學曽堪國子師坐想潞州增宿譽肯同梁苑鬭新詞西風祖席情無限擬折黃花薦酒巵

小女以乙巳歲臘月八日生與予生辰隔一日人以爲奇至彌月之旦予適署左春坊印百晬之旦又有賜誥之榮人益以爲不偶因請於母夫人小字之曰恩姐並賦一詩簡尙寶錦衣二賢舅及宮簿弟以私識喜不足爲外人道也

彌月佳徵見一回慶從百晬更相催靑坊史送金章到玉陛恩頒紫誥來乳媼解驚風骨異慈親贏得笑顏開況扵阿父連生日歲歲勞添暖壽杯

雪景二玄兔

黃芽襯雪靑山空蒼松晻映山茶紅磵泉隱隱流白虹驀地驚看兩奇絕夜來似食玄霜屑變盡鋒毛杵聲歇一拳跛齪思軼塵一矚迷離光射人歲寒共保蟾宮身

贈吳逺貢士赴南雍

禁桞靑靑入望餘暖風吹雨濕徵裾北來終奏長楊賦南去還攜小戴書驛路帆檣春水足橋門燈火夜窻虛承聞二老身全健幾日髙堂問起居

贈方思潤貢士赴南雍

歙州先達重怡庵喜見諸孫慶澤覃秋榜已傳三試捷夜窻何負一經酣會應得意驂龍左蹔許歸心逐鴈南定有靑藍叨座主不辭他日爲君慚

送楊郎中志仁赴湖廣憲副

年少才華眾不如提刑風采重新除掇科久擅専門學讞獄長乘使者車別處路分燕桞外到時秋入楚江余皂囊剰有朝京吏時向髙堂問起居

錢舜舉淸暉堂所寫戱嬰圖爲臨淮顧謙賦

海橊花開白日長繡屏十二云錦張沈沈午漏下初刻搔頭不整慵來妝一姬南面金縷裳兩姬夾侍相頡頏頎然圍坐看兒戱斑管雕弧堆象牀三姬鼎足如鴈行玉階隨步鳴雙璫以口撫嬰愛入骨笑語彷佛聞昭陽一姬下坐収錦襠洗兒自與澆蘭湯姢姢秀若化生子銀盆水暖芙蓉香一姬轉盻殊未央拭巾在手明吳霜小鬟兩兩意閒適紈扇不動薫風涼苕溪畫史推錢郎柔思獨步丹靑場摩挲舊本豈易得流傳逺自淸暉堂才人不說顧長康鑑賞欲博千金彊螽斯麟趾尙可作爲君擊節歌周王

送張輝貢士還石埭

春滿都亭不作寒舊京南望路漫漫靑雲長鋏歌聲壯野水孤舟別意難千里霜蹄應蹔蹶九霄風翮會髙摶他時出色歸吾子座上無慚老從官

題桞文範舎人畫右軍觀鵝便面

晉帖紛紛逐逝波畫中徒見右軍鵝家雞亦有臨池興未必元和媿永和

慶志仁李處士六十

花甲將周第一巡髙堂先擬慶生辰千年瑞應庭前鶴雙桂香聨席上珍練水屏山娛晚節木公金母是前身遙知賓客稱觴處彩服光揺石涷春

三月廿六日飲鏡川楊學士後樂園亭

咫尺髙坡巷翛然絕市塵汲泉蘇菜甲編竹擁花身歌徹江南弄杯空白下春髙風鏡川老不是艸玄人

地主深畱客移尊後樂園壚香多繞坐盆石正當軒避飲穿花徑尋詩過葦樊忽然歸興發斜日在西垣

喜赴看花約春風第一回

艸間幽徑入池上小亭開大嚼兼新釀羣芳雜舊栽賞心應未足還許扣門來

帽島籠煙爲尹性之禦史賦

一山突起圎且卓兩山夾峙如展角儼然唐制落丹靑秀出天工謝雕琢故家庭戶對山啟入眼分明不盈握煙際時籠翠靄深風前肯受黃塵濁頗疑巨靈發其祥往往珪璋蘊奇璞主人似出尹吉甫拄笏無嫌往來數豸冠相峙兩相髙十載威名動山嶽朅來笑踏塵网中猿鳥驚違幾弦朔山容彷佛入幽夣世味炎涼聴誰學湘鬟渺渺鏡難勻笠澤茫茫纓可濯地因人勝古則然媿乏髙吟寄綿邈願取重占披絮云一日甘霖沛新渥

滿江紅壽盛都憲七十

七十髙年冰壑老重逢華旦喜江上白鷗新社初分一半句曲道人朝送酒武夷仙子晴張幔望弧南一點老人星當空爛撫桑柘無羈絆有松竹堪娛玩更塤箎疊奏兒童爭看愛國久驚霜鬂短怡年未覺朱顏換願自今花甲兩周來從頭算

黃通政刈葵種蔬捲

花譜從人鬭紫紅官曹長喜課園功論心客至茶初熟擊節詩成捲已充翠蔓絡云延徑逺黃團經雪系門空新年半是淸齋日細嚼無因共此風

送範武選太和出知濵州

幾年郎署振芳聲一日都門促去程霈澤已隨除目下淸時寧遣謗書行馬蹄雨足山東路鰲背云収海上城公道賜環應有待且將蘇息慰民生

送陳武選匯之出知靑州

南風吹雨淨氛埃亭上離尊曉正開此日一麾聊出守他時諸老定憐才貞瑉不受靑蠅污上駟終期騄耳來肯爲謫居忘世慮看君佳惠及蒿萊

送王進士元聘之山東分采實錄

博采遺芳紀聖功羨君分命及春風靑雲早步儒冠右畫舫遙乘使節東禮樂化行周冊在典謨書出魯堂空歸來史局分張處定數何人筆最工

十九日訪馬天祿僉憲於西城不遇馬上戲成四絕錄奉一笑從者以是疲憊多不能興

鞍馬勞勞半日程訪君西出又空行居人半雜盧溝語彷佛君猶未到京

彷佛君猶未到京我家投刺見君名相期自有神交在不比秋鴻社燕情

爲君作意到西鄊肯學山陰雪夜航馬上得逢燕九節不妨隨步踏春陽

不妨隨步踏春陽可笑人閒我獨忙屈指舊逰三十載一官贏得鬂絲長

貞壽堂壽浮梁範進士玶母

一堂新起奉慈顏大扁髙題華棟間冰蘗久諳心行苦霜華深點鬂絲斑史官執筆書孤節王母緘泥寄九還況有甲科賢令子褒封不日到江關

送董尙矩侍讀使朝鮮

持節下丹霄嚴程擬度遼寵分新帝命爵重舊宮僚別醞頻浮蟻行裝尙擁貂董生家學正箕子國封遙候館催晨策周廬警夜刁玄莵荒隱樹鴨綠暗通潮譯史傳華語蕃王接使軺屯云來羽衛匝地奏鐃簫損益周儀注承宣漢詔條冰壺知節操海鶴見丰標客路春回馭宸居斗建杓臨邊詢戰法觀俗聴風謡史案需鉛槧吟囊富鑰韶皇華莫輕續畱取壯天朝

題衍聖公畫

古木蕭蕭帶逺村淸溪■﹝氵虢﹞■﹝氵虢﹞遶柴門一時野色供詩料無數寒鴉帶墨痕翠障盡収來坐側紅塵不許到籬根平生最有山林癖欲喚髙人與細論

送袁進士翺之南畿分采實錄便道省其父雪檜君

銀漢槎新晝錦紅甲科人住泖湖東靑憐古檜欺寒雪老恨叢萱瘁晚風千里白雲行入望一編金匱待成功掄材他日官朝著贏取恩光紫誥中

題吳廷端太守山水障

蒼山突起浮雲中湖光百頃磨靑銅底須飽看臥逰錄入眼已覺紅塵空何人卜築依山住一任飛雲掛庭樹下瞰澄江小作亭正據溪山最佳處柴扉晝掩呼未開石墻夜雨生莓苔門前有客問奇字短棹自攜春酒來對岸溪橋大扵凳寒潮漸嚙沙頭徑農家地僻少通車僧舎樓髙屢聞磬村舂有粟爨有薪忘機魚鳥相情親山林豈博鍾鼎貴優逰最愛漁樵人竹鶴老翁今已矣半幅生綃映窻幾風致公然似歙西歸興蕭蕭隔千里練水屏山今所無故鄊之樂不可孤相期歲晚結新社飽玩天開眞畫圖

慕耕堂爲翟司儀題

華扁髙堂掲慕耕當時庭訓尙分明惱人黃犢眞無賴刻志靑燈竟有成湛露已分天上寵春風還系隴頭情顧名不廢詩書業更遣遺芳及後生

壽周近仁稽勲乃尊

歲歲花朝與壽期畫堂晴日正舒遲香風送暖吹斑鬂綠酒揺光映白眉遐算屢窺南極現髙情眞笑北山移知君有子堪怡老勲部才名冠等夷

題盛舜臣所藏顏秋月鐘馗出逰圖

靑天下白露古道吹陰風窅然絕人迹野憐招揺紅老馗跨長耳出眺咸陽東前驅役厲鬼歘若尊元戎睢盱礪霜刃急腳鳴靑銅撾鼓或弄篴皂斾揚其中誓剪六耗孽祛爾百祟凶相期衛良民振旅還幽宮侃侃達上帝冥冥策其功何哉虎榜人不樂鼠輩同顏生號秋月妙染非常工水墨不憚勞幽冥忽相通貌之豈無意媿彼生王公寒窻日卓午瓦研冰初融聊題一轉語未覺雙眸空

送刑部趙郎中鶴齡赴山東副使備倭海上

提刑淸譽四方聞拜命還提海上軍身服豸衣明白日手持龍節下紅雲倭人入貢遙通表漢主東迎謾刻文喜遇太平無戰伐列城安堵是奇勲

題畫送金宗徳還吳中﹝其弟宗栻方在國學﹞

執手河橋畔長亭野望通離觴分若下客棹向婁東茂樹含風逺流云墮地空到家應幾日天末見歸鴻

送周原已院判還南京

客居相近帝城東去住情深一月中厭說到來淹暑雨喜看歸日快秋風心遊藥圃無餘地名抗詩壇有數公轉覺舊家堪吏隱鐘山靑繞建章宮

送陳進士宗之采實錄於江西便道省親

史局新開傍石渠四方収錄遣文儒名堪萬選誰踰子才擅三長卻愧予吉日漢槎同上道盛時堯典待成書往來最喜還家便贏得髙堂問起居

送黃武選俌養疾還黃巖﹝南京少司空世顯子﹞

萬里江如練歸舟正及春未堪多病者猶是壯年身白下趨庭便黃巖講道頻重來應有日知不負昌辰

珍侄求詩贈蕭揮使奉表入賀還溫州

聞道英姿有父風一函稱慶大明宮忽瞻夜斗辭都下逺溯春濤向浙東徵斾小分官桞緑離觴淸浥渚花紅無由識面東風裏試子論文說劍中

壽王濟之侍講乃尊令君

笑指靈椿壽域開花封聞早賦歸來髙堂樂我朱顏壯宦海從人白髮催太史得名先五桂晉公畱祚啟三槐洞庭春色分馳賀海屋添籌到幾回

送劉振之還常熟

幾年相識劉師服命棹還家不可畱客路曉風吹鴈度闗河春水帶冰流行邊佳什傾諸老醉裏髙情薄五侯無限江南好花月待君収拾付詩郵

送劉景元侍講使交南

天子龍飛天九重恩覃率土如春濃詞臣宣命向南粵一函紫誥金泥封都城二月東風緩祖道初開桞芽短行色遙臨銅柱標奎光預燭皇華館兩袖天香到日南隨處山川消瘴嵐樓船鉦鼔蔽江下想見蕃王迎使驂我聞交人最狂悖解偵中原圖向背重譯曽輸白雉來移書謾數靑苗罪多君系出劉更生正色昌言人所驚要令絕域獻忠欵非子孰堪當此行嶺贄蠻琛隨入貢荷慶何人比麟鳳貯槖應無薏苡讒吟囊豈待雞林重容易恩光徧海涯今皇聖徳似重華經幃史局需才彥及早來歸星漢槎

送劉述憲赴福建副使督理銀課

畫舫薫風向八閩西江人物外臺臣璽書在手官威重金帶橫腰寵命申聖代不增新利額淸門無忝舊儒紳同年況接同門契傾倒離觴莫厭頻

太乙眞人圖

小舫輕於一瓣蓮貪書忘卻水如天丹靑未識當時意誤比乘槎海上仙

過暟東白善世畱酌

地主風流勝辯才相逢何必問西來退朝一馬當廳下入社雙眉喚酒開人樂盛時閒半日寺臨馳道絕纎埃斜陽未盡同遊興一任髙城調落梅

得字送刑部王貟外弼歸省

侃侃西曹郎夜夜夣鄊國重闈幾百齡不一候顏色有父亦解組常使心惻惻上書獲歸省稽首謝聖徳淩晨戒行李喜極思奮翼春意入南浦細艸漸如織鳴簫發徵舸東風飽帆力眷此晝繡還忠孝誠兩得朱門浙水東預想開壽域髙堂送春酒歡動碧山側悠悠樂何窮生感歲華逼良晤行有期無忘拱宸極

感皇恩壽故大司馬白夫人

毎歲到花朝正當稱壽靑鳥將書報金母一周花甲重見春杓回斗喜看華髮映朱顏久白傅盟勲竇郎騰茂有福能如太君否鳯冠霞帔笑指東風蒲桞滿聴新曲度長生酒

送周駙馬徳彰代祀孝陵﹝編修秉徳之母時徳彰兄蘇郡同守徳中方考績將同省先墓於彰徳﹞

一函香帛下丹霄千里江山屬使軺鍾阜炳靈曽氏蔣孝陵神禦獨尊堯飲醇風采傾三國鳴盛篇章笑六朝池艸夣回同上冢官河春淥便歸橈

奉送大司冦何公蒞任南京

聖主龍飛百度新承恩先喜際昌辰興王地切思皇祖弼教功多簡世臣西漢誰當經律選東都原重保釐人相違不盡相從意萬仞鐘山入望頻

送同年陳美宣員外知臨安府

牁州南去擁丹幨嶺嶠人才眾所瞻一道專城需吏治幾年分署嘆郎潛晨星漸覺朋簮少春水無憂客棹淹坐遣僰人知聖化爲君相屬酒頻添

送同年王世英貟外知袁州府

終養堂空歲月侵北來圖遂報君心承恩便遣提新印晤語方驚盍舊簮夜斗回瞻宸極逺春流疑共別情深韓公治迹應無恙憑仗才人繼好音

待檉居杜生不至用舊韻一首﹝時約與云湖陶生作畫故詩及之﹞

一樹涼陰遶屋多呼童頻候杜生過消煩預遣冰丹杏算飲空勞截翠荷坐想畏人譏褦襶可緣隨俗聴笙歌詩壇畫壘新盟在何日功成兩伏波

衍聖公四景畫

山前亭子萬松聲溪上桃花一樹明安得此中陪杖舄時時閒坐復閒行

不愛紅蓮愛白蓮一塘開近綠楊邊小童吹火翁尋句可愧江南罨畫船

一道澄江萬仞峯懷人相約采芙蓉小亭坐納秋聲逺別浦徵鴻隔岸鍾

獨裊吟鞭下水涯呼童回折暗香枝遙知野徑詩成處正及山房雪霽時

題雜畫

平原空笑弋人勞山水靑蔥護錦毛何庭晚風堪顧影石泉澄澈見秋毫﹝右山水錦雞﹞

雨後燻風不動塵名園生意逐時新囀枝黃鳥聲全變結子紅桃色半勻﹝右緋桃黃雀﹞

落日秋風渭水湄天教西伯共心期憑誰敢道鷹揚勇鶴髮漁翁有此奇﹝右渭水非熊﹞

長須衝破荇芽靑湖上風來水气腥喜見天機歸畫史不將新味付庖丁﹝右鰕﹞

送人之官嚴州

渺渺桐江水矗矗桐江山上有子陵臺孤絕難爲攀下有七里灘照影淸塵顏幸哉君宦逰落玆山水間朝登野亭望暝見漁舟還時時得佳句忘我身抱關我家水上遊道出淸溪灣因君發鄊思極目江雲閒

紅黃二色

菊寥落東籬下紅黃色競深情知非媚俗表此傲霜心

送魏端璧知寧國縣

蕭山魏君端璧故太宰文靖公之子官鴻臚十年屢膺薦剡及今乃有寧國縣令之除士論未滿也予家古歙於寜國甚近且獲交端璧甚久輒賦詩爲別致期勉之意

薦章終歲說賢能一日承恩向宛陵印洗舊塵光墨綬琴翻新曲寫朱繩趨庭學在名何忝伏闕書成气倍增鄰境爲君先致祝亨衢千里待飛騰

中和堂爲無錫醫官華汝淸賦﹝字乃文公遺墨﹞

錫山老人山澤臞遺墨重此崆峒朱流風已是百年事妙旨不殊三字符蘚花一庭秋雨澀杏林繞屋春陰敷憑將架上溯洄語坐愧寰中章句儒

送嗣定西侯蔣公驥使襄府

使節新持第一畨金貂光彩動襄樊名傳夙將家聲逺恩重親王禮意繁驛路曉星瞻北斗江城秋色繞南轅昔年羊杜風流在約取歸來得晤言

送申揮使寧守備山海關

馬上秋風拂壯顏羨君持節守楡關邊城迢遞斜連海堠火分明直過山北馬能從何地入東人時向此中還尙方有印常懸賞好建勲名動八蠻

湖海壯逰捲爲宗人養浚賦

小結行窩歳月深江山隨處足登臨肯因見月生羈思只恐看花負賞心幾抹丹靑湖上景一畨絲竹郢中音酒酣應笑長安客赤日黃塵兩未禁

送劉進士瑱赴南京祠部主事﹝故學士忠湣公之孫﹞

天與忠臣慶澤長春風蘭玉更添香衣冠舊出靑雲彥雨露秋沾粉署郎淸夜候星應北拱早秋隨鴈復南翔金陵最喜迎親便竹筍江魚樂未央

送進士陳亮之赴南京武選主事﹝亮之與兄宗之皆予秋闈所取士﹞

太丘家世舊京人畱部分曹寵命新雙佩簉鵷辭曉闕一舟隨鴈遡秋旻好成芳艸池邊夣穩稱斑衣膝下身致主有才官有暇肯將文字負靑春

題小景畫

靑山佳處絕纎埃艸緑裙腰一徑開不是煙霞有深癖水邊林下肯同來

送鄊人孫中介赴合江簿

籬菊香中酒滿酤喜沾新命出皇都百年梓裏榮過歙萬里花封逺渡瀘官況比鸞棲枳棘客心隨鴈起菇蒲因君故復西南望歲月悠悠雪半顱

送人官無錫

畫船蕩水秋風淸送客南歸無錫城能詩豈愧謝氏子解易可比王家甥心常遶闕足佳夣仕不離鄊輕宦情因君偶憶故山色曉日河梁聞鴈聲

歸老圖壽致政王璽太守﹝通政傳之父﹞

白髮朱顏七十餘吉人何藉衛生書忘機久入羣鷗社遺愛猶傳五馬車鄠下晚香開壽席終南山色點吟裾賢甥令子俱才俊時向雲霄附起居

送張上舎赴彭澤教諭

城東誰薦菊花巵漸及秋風鴈過時塵榻末由延上客頖宮應喜得良師江邊桞暗陶翁宅山下云深狄相祠名迹正堪興後學詞源他日看分支

送鄊人兪伯大赴雲南憲司知事

別浦芙蓉秋正酣一官隨牒向滇南幕開憲府冰霜共名列銓曹雨露覃徽嶺便郵看路入僰人重譯待庭參知君肯負名家後鄊國儀刑仰晦庵

都憲貴溪髙公哀挽

曽向山中問起居流光驚是七年餘仙逰地下魂應逺政肅臺端望已虛傳世獨畱終養表憂時誰續治安書當今嗣聖恩如海卹典非常照故墟

丁未二月六日扈從春宮親迎禮成次韻

紫蓋紅旗蕩曉晴鑾輿親迎出宮城萬年喜兆諧龜卜一日嘉祥恊鳯鳴都下人觀周盛禮房中樂奏漢新聲春風鶴駕叨隨步繡服香塵輦路平

九月六日今上登極禮成聴詔次韻

大蠲逋稅徹圜扉一詔丁寧感綴衣仗馬新從軒陛立宮鴉時遶殿檐飛九重聖孝推恩博十載皇心探道微求治便應今日始鵷行誰守愧甘肥

長至日陪祀西陵小憇土城寺

曉出都門得好懷暖沙晴日淨風霾髙墩逺聳如孤塔廢堞中分似斷涯新命又陪詞客後舊題曾與故人偕停驂野寺叨茶供正及山僧午未齋

昌平宿劉諌議祠

三年重拜諌臣祠手掬寒泉酹一巵气節可興天下士蒸嘗無愧杜中師對庭舎子嗟唐策憂國憑誰續楚詞今日萬機歸聖斷有臣應恨不同時

謁狄梁公廟

香火熒煌照翠微古祠猶在舊城非殘碑蝕土髙三尺老樹淩霜大十圍只手誰扶紅日上寸心曽遶白雲飛偶來未及椒漿奠回首靑山帶落暉

望茂陵恭賦

茂陵宮殿鬰參差已近先皇發引時上界鸞聲應載道北山龍脈又分支逓遷九室藏新主會遣千官奉節祠慚愧十年叨講幄一言無補髮成絲

十二月七日有事西山陵園宿功徳寺航公房次韻二首

靑山繞屋樹藏橋我騎初來亦自驕曉日初紅寒未斂凍嵐輸翠午全消白鷗近水如堪狎黃鵠淩空不可招擬掃閒雲分半榻帝城淸夣未應遙

白石巖扉鎖綠蘿江南佳處此無多天晴樓閣霧中見日晚牛羊山下過寂寂古祠依灌木亭亭枯葦向寒波詩禪久絕風花句神女無勞說舊魔

自金山口奉送孝穆太后仝塟茂陵

金山直北啟玄堂黯淡風雲曙色涼翠輦忽扶雙鳳出禕衣還從六龍翔姜嫄祀舉坤儀重嬀汭波均慶澤長孝穆大名知不朽萬年哀冊廟中蔵

耶律丞相廟次韻

一代豪華去不還碧峯長暎紫芝顏七分數擬堯夫邵十倍髯過漢將關致主力曽遵夏禮活人功比革苖頑穹碑已沒荒祠在誰剪荊榛表墓山﹝石像髯垂至足﹞

十四日齋宿翰林東署有懷時同寅諸君子多奉送大行赴山陵

一榻蕭然紫禁東碧天如水夜將中繁霜气侮靑綾薄烱月光涵玉署空林影不揺寒印地柝聲相續逺含風擁衾卻憶沙河道毳幕燻鑪幾處同

十六夜南郊看牲有作﹝時在諒闇詔視牲官借緋以行具奏復命﹞

月上圓丘輦路平禮宮新議借緋行前驅接踵呼淸道中使畱身候鎖城龍漏下傳銀箭急牲房分送絳紗明歸來玉樹題封事坐視宮花曉奏名

二月七日右順天門奉雍王殿下講讀及侍書三日賜宴有作

帝子英標僅八齡書堂新啟傍彤庭分張彩筆看題字指點牙籖與授經侍史換香占晝漏貴人傳勅賜春醽非才濫竊隆師禮數墨尋行愧典刑

戊申二月十二日扈從親耕籍田宴上作

萬乘親耕舉盛儀東都晴日正舒遲農分野色隨金耒樂亂春聲動彩旗扈蹕幸叨沾鎬燕紀成誰可續豳詩主張稼穡艱難意天賜丰年定有期

淸明陪祀西陵二首

暖風連日漲遊塵好雨東來足慰人濕翠倚空山盡出淡黃當路桞初勻雞啼縣郭才經午馬踏川原正及春陵廟禮成歸奏禦杏餳楡火一畨新

已將微雨濕塵纓更息寒風待禮成萬口共誇天气好四山惟見月華明寢園夜下更聲促輦道沙幹馬足輕一任朝陵常屬我新詩題徧永安城

三月八日扈從視學聴講說命文言有作

萬乘隆師禮不煩上庠開講重淵源朝衣絢日金緋匝禦幟迎風錦繡翻相業古來存說命龍飛今日感文言鳯團分賜叨陪坐願續聲詩紀治元

視學歸行慶賀禮畢初開史館有詔以敏政爲纂修官首

雨晴東觀日華髙盛典相仍未覺勞聖主臨雍還駐輦史臣分局坐揮毫賤名何敢當明詔優寵頻煩賜上醪金匱有嚴千古事願將驅策殿時髦

十二日初開經筵賜宴及白金彩幣寶鏹感而有作

講筵初啟荷恩榮彩幣兼金重禮成誰有責難窺孟子只應稽古笑桓生黃封露瀉春杯數紫禁風傳午漏平淺薄將何增聖學幾回徒有愛君情

十三日文華後殿早進讀尙書孟子午進講大學衍義日以爲常讀畢賜宴講畢賜茶上皆呼先生而不名慚感之餘敬賦以志

禁中淸切異人間詔許詞臣奉燕閒新政屢聞誅左道遺書眞欲見西山猥加體貌慚天語媿乏箴規動聖顏日轉觚稜才罷講外庭催上午朝斑

四月二十八日起屢賜鮮筍靑梅鰣魚枇杷楊梅雪梨鮮藕

都城三伏暑方炎天上分鮮我亦沾緘發紫泥畱榼筥香生靑篛帶冰鹽南舟逺貢來何數北客初嘗味更添爲感歲時翻賜帖不知殘日下疏簾

五月二十九日起屢賜桃杏郁李蓮房筥上黃封或題上林監進幹淸宮八字或題上林苑海子進幹淸宮九字或題司馬苑局進幹淸宮茶房上用十一字

禦果頻頒出尙方滿筐甘溢露瀼瀼黃封盡帶幹淸字朱實平分上苑香謝表親將煩內使承歡先捧壽髙堂自知犬馬功何逮一飯從來不敢忘

七月二十日文華殿後講畢上顧中官賜講臣冠帶靴袍臣敏政預賜織金雲雁緋袍一有副金帶一烏紗帽及皂鞾面謝訖上顧謂曰先生辛苦共對曰此皆職分所當爲頓首而退日上

罘罳曉殿深湛恩稠疊駕親臨對衣紅濯天機錦束帶黃分內帑金久幸淸班容宦履漸慚華髮點朝簮經生職分尋常事消得君王念苦辛

篁墩文集卷八十一

●欽定四庫全書

篁墩文集卷八十二

﹝明﹞程敏政撰

○詩

弘治元年十月十八日得休致之命與李符臺士欽小酌口占

忽奉歸田詔天恩免逐臣便談林壑事莫問市朝人好夣依黃犢先聲撫翠筠難酬君相意擊壤助遺民

畱別士欽

一夜臺章達冕旒聖恩如海得歸休卻憐故舊多靑眼不道疏慵早白頭耕鑿有情還卜頴簡編無分久依劉獨余晚節生涯在樂滿樵林與釣洲﹝依劉本王粲事文公依屏山先生嘗用之今取以先師文達公比屏山故云﹞

辭朝出城借宿淸化寺

早脫朝簮出帝城喜分禪榻坐深更便疑身在山中住追笑詩從馬上成把釣未應歸計拙照人偏愛佛燈明枕酣一夜淸無夣蕉鹿當年亦浪驚

得用光宗侄新安寄來書並祿命書一紙有勸予省人事謝應酬及早歸之意時予得遣出城已三日矣喜而有作

小阮書來亦太奇勸予休遣鬢成絲誰知逆旅開緘日正是君王賜玦時恩負從龍眞大媿命當磨蠍可中移山林不日重相見喜取新成第一詩

題先公遺詩後

先少保尙書襄毅公以成化丁亥受詔督師往平蜀冦嘗駐節淸化寺與朝紳爲別敏政以編修侍行今二十三年矣孤之不肖以庸猥見斥於時復寓此寺寺僧恕巖能道舊事且請書先公畱題之作追念往昔不勝泫然

先公當日將西兵文武衣冠此餞行天上節旄臨大寺風前金鼓動髙城鯉庭已愧聞詩業鳥道猶傳奏凱聲二十年來彈指過壁間揮涙續題名

送辧如海上人還松江

霜鴻將盡一帆開逺別難勝老辧才郢客未分新社約吳僧先掃舊經臺枯腸臘供芟畦菜白足春逰了徑苔聞說木蘭花未老晚香盈握待師來

題陸亷伯庶子所藏墨梅

宋人寫梅工染地染出疏花得花意寒枝點綴縱復橫宛在江村立煙際元人寫梅鐵作圜千玉萬玉相聨拳天機淺深各有態三昧定屬何人傳忽拭此圖眞宋手入眼丹靑未能有涼風未覺生衣襟古月猶疑照窻牖斷縑殘墨驚海棠當時價抵千金彊幾人豪奪幾懸購完璧乃歸君子堂多君家在毘陵住髙潔平生似梅樹秀餐亭上歲寒盟時約花神共來去我今歸臥新安山暗香正繞淸溪灣北河冰堅未成往春夣夜落松筠間補之不作林逋老紅綠紛紛競妍好愧無佳句慰幽芳三復莓苔被花惱

予被放還新安以河涷未能卽行假宿城外亷伯以此卷索題卷中作者如廷韶方伯先已放還而華伯郎中汝弼太守俱作土中人矣歲月不堪把玩如是然姑射仙人歳寒風采挺挺如故足慰岑寂遂呵涷書之

題宗侄節之儀曹味道捲

明道紀元歲篤生兩大儒道寄千載心孰能味其腴吾宗有賢者家在淸溪隅力學厭口耳銘言掲齋居如彼藥石功養玆山澤臞坐令膏馥間一日沾贏餘森森好學論烱烱定性書願言終子身續食畱新畬

題璇大章善世小米山水

書畫船頭虹月殘海嶽庵外江聲寒南宮父子不可見此紙疑直千瑯玕靑山勢逺橫江斷綠樹成村隔沙亂輕舠並坐漁樵人安得中流分席半由來小米筆力殊晉魏書法兼有餘畫格明明自北苑寓公往往稱南徐松壑上人好淸灑來往三吳憶風采購求楮墨今尙存感激山川良不攺禪窻拂拭天眞開洗硯欲呼江雨來附名錦軸亦可喜等閒富貴飛黃埃

臘月八日以靑布壽穉女月仙

願兒從此壽無涯一疋靑縑致老懷珍重莫嫌爺禮薄他年畱取配荊釵

題大畈汪衛幕燕歸小像

霏霏香霧凝春殿日上觚稜催賜燕身隨恩澤下丹霄烏紗晻映東風面喜君有籍通金門簉羽鵷班朝至尊星源異日觀圖畫知是唐家忠武孫

題盛子昭唐子華小景

石梁新雨滑生苔斸藥多因置酒材山下杪秋無客到松梢鳴鶴訝人來

雪後川原逺近分漁榔僧磬隔溪云行吟坐嘯皆詩趣追憶吾鄊舊令君

客請逰望湖亭修碧軒不及往次韻二首

西望湖天半日程擬■﹝奭斗﹞寒淥洗塵纓一灣路隔紅雲逺五月涼生白薴輕山寺茶煙衝鶴起石門空翠逼人淸春來遙憶憑闌處萬頃鷗波夕照明

渡口冰消問水程羈人方幸解朝纓名園見說千竿盛宦海應知百念輕鞭走籜龍墻下蜜影揺飛鳯月中淸歳寒心事翛翛在一任繁花照眼明

爲鄊人張衛幕貴題遼王九鷥圖

葦岸蘆汀立九鷥郢人燕說是吾師擬將聖訓垂深戒想見宗英灑翰時

任月山五王醉歸圖

何處離宮春宴罷五馬如龍自天下錦韉蹀躞揺東風不用金吾候隨駕緩策烏騅衣柘黃顏頳不柰流霞漿手戮滛昬作天子三郎舊是臨淄王大醉不醒危欲墮雙擁官奴卻鞍座宋王開國長且賢誰敢尊前督觴過申王伏馬思吐茵絲韁側控勞奚人可憐身與馬鬭力天街一餉流香塵岐王薛王年尙少酒力禁持美風調前趨後擁奉諸兄臨風彷佛聞呼召夜漏歸時嚴禁垣花萼樓中金炬繁大衾長枕已預設帝家手足稱開元我聞逸樂關成敗狗馬沈酣示明戒二公作誥五子歌此意當時可誰解仙李枝空人不還王孫一日開眞顏鴒原終古存風教珍重丹靑任月山

山水小畫二首爲張尙相題

山色靑於染松陰掃未開水邊芳艸地才見兩人來

危坐秋林下翛然古意生山風吹耳淨幽絕澗泉聲

送同年陸文量武選赴浙江參政

同榜悠悠感歲華晨星落落散天涯除書又拔吳中俊處世眞如海上槎內史之官先過裏宣公封事久名家南歸欲訪巢居閣肯檄林僧一供茶

題馬圖

綠陰風軟白沙幹入眼方知駿骨難輦路艸長東幸少漫將調習付奚官

航濟川講經約逰西山不果

磵水相期浣襪塵交情誰似逺公眞東風曉夜催行客贏得西山冷笑人

題沈廷美尙寶所蔵四烈婦圖

石郎秉鈞蕭傳死鬭獸君王恱妃子就中卻有馮媫妤以身當熊傳女史媫妤父本馮將軍義勇光騰金縷裙女戎可恨亦撾馬孤負虯髯貞觀君﹝右馮媛當熊﹞

漸臺無宮憑水鎖水長臺危絕行舸君王急遣詔使來有召無符計成左臺上美人甘自沈盤逰可悟君王心不知臺下桃花漲何似汨羅江水深﹝右楚妃投水﹞

含元殿中如博陸寡婦孤兒肯容宿此身原是未亡人一臂寧爲一身辱落日荒原聞哭聲白刃可蹈千人驚五朝長樂癡頑老一夜河間嚙臂盟﹝右凝妻斷臂﹞

棗陽軍婦千人勇虎口活夫顏不動磵號山裂天爲昬幾許髙樓髻雲聳徵車夜度西河眠骨肉相守終餘年舅戕夫死避苛政泰山女兒孱可憐﹝右平妻殺虎﹞

送汪大淵赴永州通判

都門曉日動鳴珂漸覺東風轉玉河佐郡正當湖北路離筵遙和郢中歌十年自守春秋學千里誰優政事科老我臨岐重回首眼前朋舊已無多

逰西山道中作

二十餘年薄宦身投簮方許作逰人春空白鳥來無際曉霧靑山出未勻閒坐水邊飛酒盞逺從亭上振衣塵沙橋野店東風裏桞眼相窺一最眞

過白雲觀

紅塵飛盡白雲生一徑深深艸樹平丹竈已空仙去逺琳宮猶枕舊遼城

溪西竹屋

萬斛淸風掃市喧忽驚西郭有淇園碧雲冉冉揺香細蒼雪紛紛落影繁沙徑逶迆通活水石臺虛敞對幽軒酒酣欲刻瑯玕節詩句深慚舊掖垣

觀音寺望湖亭次沈中律舊韻

磵水分明一綫來碧天空闊鏡中開亭前醫俗憐新筍石上題名掃舊苔野衲未驚中爨熟林烏遙認晚鍾回春來觴詠休輕擲白塔累累徧艸萊

呂公洞

石洞知何代門當玉澗灣潮音疑可聽仙駕杳難攀暗穴深通海危亭上據山吟身貪縱步遙帶夕陽

還欲往香山寺尋皚東白善世不果

湖亭髙處望香山殿閣參差紫翠間遙聽磬聲知不逺未叨茶供卻空還名僧久結三生社詞客聊乘半日閒又與山陰添故事吟筩無惜慰離顏

自玉泉亭步至功徳寺

東風幾日到郊坰岸艸汀蒲已自靑羈客乍來方縱目野人相見亦忘形湖當鷲嶺煙光重路入龍潭水气腥聞說先皇曽駐蹕紅雲猶繞玉泉亭

宿溪西竹屋

束裝已戒道看竹來城隅野性自成癖路人從笑迂力登山上亭緩策沿晴湖回首日西下淸燕仍相娛引火試香鼎挑燈開玉壺但知客興濃不覺春宵䢐出門見星月天籟聞笙竽擊節呼此君爲爾羈今吾聊須借吟榻臥我山澤臞擾擾百年中去就不可虞畱題歲寒社莫遣丹靑渝

西山道中與友人別

聖恩容納祿隨地可尋春東道非生客西山似故人竹貪文字飲萍笑宰官身別後遙相憶詩郵托鴈頻

逰歸值雨

勝日春郊馬足輕歸來風雨暗東城陰晴多謝天公巧容我看山一度行

送宗侄式之知朔州

馬首春風鬢未華一官初擢帶生花離筵對酒頻看劍邊郡屯兵特建牙久喜皇威淸鴈磧逺聞農事徧龍沙寄言莫笑江南客曽是江南舊將家

式之之行或疑其家江南出守西北邊郡恐不相宜者正不知吾宗自忠壯公而下至文淸襄毅諸公多以文武之略建大功名相望於譜安知式之不遂亢宗於是州益闡前人之光乎士固不可以南北論也因賦此相贈豈獨解嘲亦以發其志壯其行使知若予之庸猥見屏於時者蓋不足學也

題畫牛二首

沙桞陰濃岸艸深老犍回首認桃林手提死雉驚烏啄賴有田夫報苦心

芳艸平原水滿陂夕陽牛背影差池靑童黃犢相呼處記取前朝賣劍時

贈李士敬錦衣進署千戶

綠鬢朱顏太師子淸曉彤庭拜恩旨一日詔領千人軍緫道太師今不死太師勲徳天下聞遺編滿架畱香蕓詩書韜略付兩子池上鳳雛原不羣伯氏才華重司璽君也奇功著邊鄙由來難弟復難兄世家誰及南陽李居然雋爽薄貴遊凜如鵰鶚橫髙秋觀君骨相豈凡種積善自古生公侯幾許靑年美聲價廣坐稠談不相下金門夜直分虎符玉陛晨趨候龍駕白馬錦衣光射人東風滿路飛香塵天家雨露今更渥勉圖莫負嫖姚身老生舊是門墻士半世歸耕本無似酒酣擊節成短歌萬里雲霄壯君志

贈含春子

浮生容易白頭侵誰識東皇造化心靜坐久諳升降理希聲何擇短長吟梅苞露白香仍淺艸蘗回靑色自深聞說个中生意好無端眞樂待重尋

畱別淸化寺旵東明上人

過眼流光不自勝邇來三月共寒燈憑誰可是忘形客笑我眞成有髮僧別酒定■﹝扌棄﹞空臘味歸途聞說解春冰沒林倦鳥心猶悸莫道城南紙價增

幼幼堂歌爲越中朱廷用先生賦

幼幼堂上春如海幼幼堂下多蘭茝堂中老人髮垂雪朱顏不共年華攺淸曉開門人請藥午夜篝燈診危弱塵埃風雨不自知老人活嬰心始樂人言此翁非藥叟經史尋常不離手邵家數學窮奇偶白傅詩篇謝花桞堪輿上扣靑囊翁窮妙還思河上公平生辧博人所羨同姓綽有丹溪風我識此翁深人識此翁淺翁心不逐時情轉義气分明薄軒冕漢庭一日復古典孝亷有科當中選重翁不獨醫之良愛翁不覺歌聲長幼幼堂壽且康幼幼之名傳四方

有畫士人與和尙道士醉戲者曲有思致殆宋本也漫賦一絕

外貌猖狂內樂眞醉來誰主復誰賓等閒不是攢眉社自有壺天一樣春

壽意圖爲蕪城王君怡晚追賦

仙人跨鳳來匆匆翺翔逺自東溟東手持一卷壽生籙夭矯似是靑華翁紫綃衣輕止欲下石洞上見桃花紅花間老人意閒雅萬里一瞬流云空靑苔淨掃坐盤石炯然秋水明雙瞳江鄊舊號騎鶴裏浮名豈願拘塵籠淸和天色雨初過異境彷佛開冥蒙紫芝葳蕤得何許石闌詰屈遙相通小童煮茗■﹝奭斗﹞玉虹小鬟奉果來香風眼前花甲周可數不惜一笑回春融向平婚嫁久已畢老年嬴得窺環中丹砂倘見伏金鼎白髮肯使悲靑銅披圖願子得壽意三山一闖蓬萊宮

畱別通州王徳明守備﹝徳明起鄕進士常分守山海闗﹞

將軍畱客薦離尊說劍論詩笑語溫塞桞曽窺單騎出窻蕓猶護一經存牛羊落日京東路鼓角春風海上屯肯爲傍人譏白面聽君奇策報殊恩

再別旵上人

潞河三日吹黃風上人翩然來向東溪藤索詩照夜白燕酒餉客揺春紅池上冰銜愧蘇子城南淨社思陶翁病身正爾堅飲戒無限離情芳艸中

旵上人自淸化冒風攜酒來訪於潞河之滸爲諸方外乞詩值予病口瘡不能一啐悵然賦此上人必欲題予銜顧予方以官爲累而上人乃有羨於斯何哉一笑而別

上林淸趣捲爲嘉蔬署丞兼林衡署事宗侄京賦

綠樹陰陰百鳥啼上林遙在帝城西一官向此開淸署贏得新篇取次題

畦菜靑靑苑果紅宦途淸絕市塵空五風十雨開園後來往人行罨畫中

不比前朝貢荔枝晚菘春韭綠參差官閒有趣無宣索萬歲君王旰食時

苑中應起借烏軒每汲沙泉學灌園輦路艸長巡幸少淸時誰競嗇夫言

心地淸如鏡水波官中從爾較催科遙知此後彈冠日隨處春風趣益多

靑李來禽貢尙方朱籃黃帕屢分嘗天涯爲子題詩句慚愧非才負寵光

與世賞庶子同飲通州致仕袁千戶家

春館畱人一笑同愛君家住潞河東嫖姚久謝千軍帥矍鑠眞堪百歲翁新酒白魚牽思逺緑波芳艸送塵空論詩更值王摩詰不道相逢是客中

題老子出關圖

函谷關髙髙入云東來紫气何繽紛闗頭或有異人過令尹一日先知聞靑牛駕車出林莽翠葆拂曉揚淸芬至人中坐雪垂領神气內守顏如醺當時令尹亦奇士衣冠奉候靑山垠車前再拜復長跪局縮似禮雲中君至人自是眞天人憫此濁世飛埃氛出關定隱不復現艸衣木食甘隨羣天書雲篆倘有作坐遣道徳爲耕耘停車揮扇相告語爲爾啟鑰開玄文致柔專气五千字劃然天地如初分乃知至人與眾異下視諸子皆蝱蚊至人昔作柱下史披誦亦自勞精勤三墳五典久在目霞裾尙爾畱香蕓尼父聖人敬問禮逮今一一餘坑焚至人至意人叵測朱縢緑檢空云云窺圖撫景三嘆息春風滿屋銷壚燻

別潞河逆旅主人馮大周

二月南歸候水官髙堂畱宿百餘歡主人長道望塵久客子不知行路難曉日橋邊折楊桞春風庭下養芝蘭人生去住何須問一笑詩成酒未殘

淸明日發舟偶過廣福寺

潞河東岸發歸程步入招提問寺名煙鎖緑蕪涵暝色風吹黃桞散春聲廿年賜火慚君寵四野澆墳愴客情晚供有茶聊當酒一畨飄泊已淸明

宿瀛東別業

先人有別墅宛在瀛川曲荏苒二十年始此一停宿裵■﹝衣外回內﹞原野間百感中自觸梨花積晴皜楊桞紛眾綠一歲增幾株當時手栽木白駒亦何駛蒼髮忽半禿緬懷古賢達矌視不可復豈無致主心自審誠碌碌君恩浩山海不遣隨竄逐賃船走東南日夜憂骨肉矧玆墓臺荒奉掃未成卜渺渺滄波長悠悠白日速明發城東門低頭愧林谷

挽淸源劉孝子克荘

大扁金書照裏門當時純孝尙堪論庭烏最爾諳心事墳艸猶疑染淚痕五夜忽驚塵夣杳百年終見古風存孤舟前日相逢地寒水無由酹一尊

鄊人客淸源者追餞索詩

北河一棹還新安淸源追別聊盤桓羨君盡享估客樂顧我方憂行路難徵詩往返白日速縱酒歌呼淸夜闌鄊情離思兩不極垂楊揷水春漫漫

雲龍山畱別宗侄楚英同守

客裏孤舟此暫停夕陽紅處亂峯靑閒雲尙繞從龍地蔓艸空餘放鶴亭佛散寶花成舊剎人摩蒼蘚刻新銘等閒弔古情無限不爲傷離酒易醒

黃茅岡

艤棹來登亂石岡幾間茅屋水天長桑原麥壠人行處曽是蘇公舊獵場

亞父塜

廢塜曽經盜發頻白頭空作楚謀臣塡胸一怒緣何事嬴得漁樵冷笑人

戲馬臺

千古荒臺倚暮云霸圖銷歇水沄沄當時駿骨知多少惟有烏騅不負君

陵母墓

夜臺千古閟荒山智母名髙宇宙間不向楚庭先伏劍王郎應自乞身還

教子扶王不二心幾人回首愧纓簮當廷死諍遵慈訓始覺君侯孝最深

水次倉﹝相傳卽芝麻李二故居﹞

廣廈朱門照水明太平軍食轉彭城不知南北人來往猶唾芝麻李二名

廣陵驛下與表兄林文秀倉使夜酌

二十四橋春艸平月明依舊滿蕪城繁華百代底須問邂逅一尊無限情去國浪傳金馬客倚樓誰送玉簫聲孤帆又作江南別坐聽船籖報五更

逰焦山

十日橫江雨未晴艤舟來作看山行海濵煙堠遙分幟樹杪風帆欲近城去國身輕隨鴈落登髙詩健逐潮生閒心願托焦光隱客裏先拋第一盟

飲觀音閣

漠漠頑陰掃未開石梯千仭滑生苔倚闌尙見淮南樹拂袖疑登海上臺坐聽松風聊當樂醉呼江水欲添杯繞山細勘題名刻早有人曽冒雨來

登江山壯觀亭

整屐同登壯觀亭百年身世等飄萍兩潮漫作崩騰勢拳石終存砥柱形返棹客愁煙樹黒浮家人占雨莎靑南來抉勝心方健有約重尋瘞鶴銘

書法孝子傳後

野宿風號半毀形眼看墳艸六回生當時至行眞難再合上淸朝太史銘

有生便識全歸理欲救親危敢愛身正恐毀傷堪借口世人翻誚舎生人

毀體非孝之說本如孔子所謂忘身於一朝之忿與孟子所謂從欲鬭狠以取危戮者耳若刲股以圖愈時與王令同逰親之疾自近於舎生之義而讀者不能以詞逆志遂牽於毀體之文吾恐其流之獘將並所謂舎生之義而棄之因觀楊君應寧所爲法孝子傳附見此意

丹徒王璽家蜜褐蓮捲追賦

王家池上見芙蕖蜜褐裝成態有餘晚色盡消脂粉气髙標宜占水雲居紅灰酒滿香中瀉白社詩殘葉上書欲爲花神增舊譜賞緣他日記南徐

篁燉文集卷八十二

●欽定四庫全書

篁墩文集卷八十三

﹝明﹞程敏政撰

○詩

登多景樓

黯黯江云結暮陰江樓髙處一登臨山根亂雪來雙櫓天外遙靑出寸岑歸去已慚陶令賦醉中偏愛穎師琴鰣魚竹筍江南路幸及霜毛未滿簪﹝僧一柱能琴﹞

與袁石坡太守遊甘露寺

天外飛甍接太虛只疑僧在霧中居風掀白浪過江口云擁靑山入座隅詞客舊題畱北固寓公髙致屬南徐贊皇池館瑯琊石擬向雷音洞裏書

太醫院使錢君宗嗣挽歌

生死交情二十年艤舟京口倍淒然靑山細雨人何在悵望城南白兔阡

靑囊家世數誰精錢乙當時重兩京先子已隨龍馭逺空畱人道國醫名

幾年供奉殿東頭最得先皇寵數優遣奠尙畱天語在虹光千古照林丘

憶曽阻雪到江千野寺相逢歲正闌今日我來君已去人間離合最無端

浮榮無賴似浮雲多少人隨艸木羣百世定知君有托謝家兄弟總能文

投劾歸來感聖恩舊遊零落不堪論山中我未憂多病尙有君傳藥禁存

錢宗胤覽翠亭

名園佳處結幽亭竹樹森森晝不扄雨過四檐塵不起風生雙袂酒初醒沿階艸色時供翠排闥山光逺送靑他日可容分半席緑陰閒叩衛生經

畱別楊應寧僉憲﹝時以憂居鎭江﹞

楊君我良友一別經幾秋不圖今日來相見古潤州顏色甚憔悴知子非窮愁無柰寸艸心更抱蒼生憂蔀齋共蔬食爲子一日畱子才非詞藻立志希前修有如霜磵松不作春花羞向來稍自見足應明堂求我生本迂戅未老驚白頭負恩合竄殛徼幸歸林丘子幸不棄我晤言如有投感此意不極翩然愧難酬蕭蕭白日雨黯黯滄江樓行裝已戒曉鳴榔發孤舟後會杳難期歲月如奔流遲子崇令徳盟言慰朋遊

何氏丈蓮捲

異方傳得賣花翁照水能開一丈紅色靚鉛華朝帶雨香生簾幙夜含風護妝合遣遮紈扇侑客長應剪碧筒聞說主人眞好事不辭題句慰芳叢

畱別王丹徒公濟

三十年前同舎郎行邊一笑暫停裝風流文采眞吾弟涉水登山共此觴壯歲喜君官況好畏途驚我鬢絲長詩筒兩日頻來往未覺相逢是異鄕

乘風夜過無錫寄致政秦廷韶方伯及詩社諸君子

一歸方喜稱閒身十口那堪更索人半夜隨風掛帆去負君相候洗纓塵

他時有約報郵籖山鳥啼殘筍正甜等是太平林下客幅巾來往定無嫌

與王宣溪世賞同至虎丘醉中限韻一首

三度來嘗陸羽茶園丁曽此薦冰瓜遊蹤語客眞成夢醉眼看山久作花舊榜詩隨塵外刼逺歸身似海中槎殘陽塔院翻多興欲典宮衣向酒家

用前韻二首與宣溪

選勝同來竊供茶晤言終日愧投瓜幽人泉上堪刳竹短簿祠前訪種花山犬不驚隨鶴氅野僧如悔認星槎老天故爾供吟嘯容我登臨直到家

重揖山靈欲酹茶秋風今熟幾回瓜題名石裂攢金薤殉劍池深冷鐵花詩壘眾降新立幟酒船如泊小浮槎煩君並作南遊錄乞與兒孫記兩家

簡沈石田啟南求畫

孤舟揺蕩出風濤涉水登山也自勞乞取生綃圖四景臥遊容我醉松醪

與楊君謙儀曹劉振之鴻臚遊靈巖遇雨

夾岸吳山掃黛靑酒船隨意泊沙汀簾収晚雨三家市旗揚燻風十里亭滬瀆舊名余戰地靈巖佳迹播圖經同來莫遣遊情敗僧榻何妨一夜停

冒險乘輿度嶺腰石苔靑徧雨蕭蕭野人笑我遊何健客子憑誰酒易消鳥外云深惟見塔鷗邊溪漲欲平橋望中似覺山容喜知有新篇慰寂寥

細雨斜風破賞緣壯遊奇興獨森然采香徑古云千壑響屧廊空艸一川羈客坐貪船似屋主人情愜酒如泉溪山燈火論心地不道相違是來年

菌生船窓下作

老舫經殘雨俄生一菌長根連枯枿潤色藉朶云黃穉子能加護靈苖或異常題詩矜畀爾擊節和鳴榔

晚登姑蘇驛樓與瞿剛貢士小酌有感﹝辛丑歲嘗寓此數日﹞

躡屐重登昭賜樓吳秔今是八回秋驛夫迎舫驚生客穉子循廊感舊逰塔影帶雲橫樹杪鵲聲和雨下城頭晚涼不盡裵■﹝衣外回內﹞意一飯匆匆已放舟

畱別蔣長洲克明﹝蔣予同年友以禦史貶蜀中起廢爲令於此因與宣溪聫句贈之﹞

念子天涯久謫官﹝篁墩﹞已看新命出金鑾牛刀小試眞言偃﹝宣溪﹞鷗社重尋愧謝安舊雨故人頻對酒﹝篁墩﹞靑霄客路正彈冠明朝又作胥門別﹝宣溪﹞浦樹江云兩地看﹝篁墩﹞

故人重會闔閭城﹝宣溪﹞十日難禁去住情沙上暫維靑雀舫﹝篁墩﹞尊前初試紫蒓羮漢廷公議還須定﹝宣溪﹞蜀道當時已慣行不日山林聞邸報﹝篁墩﹞路人應說介推名﹝宣溪﹞

三辰堂爲工部顧郎中從善賦﹝從善及其父祖三世皆以辰年登進士故名﹞

衣冠三葉重吳人捷報相承似罕倫金榜有名初中甲靑陽無歲不逢辰韋編業在專門久華扁題成傑構新定見奇男光父祖考工才力正當

春姚生廣好篆籀之學所居在桃花塢上予與宣溪過之欣然爲刻數印旣而予燕南壕楊氏池館生復來贈一印其意甚勤因賦一絕贈之

一塢桃花映艸堂个中淸致屬姚郎可人更到池亭上贈我歸田學士章

與宣溪聯句別振之﹝酒半有武當之約故詩及之﹞

黃岡涇口夜停船﹝篁墩﹞艸艸行廚當別筵吳苑已離三舎外﹝宣溪﹞閶門猶在一杯前離人意逐江亭逺﹝篁墩﹞好事詩隨海舶傳明歲期君南入楚﹝宣溪﹞溪山同足賞心緣﹝篁墩﹞

吳江驛得司馬通伯侍禦書﹝通伯有歸志且約爲鑑湖之遊﹞

小住虹橋下翩然得素書麈談如見子筆陣久降予山雨朝酲後江花晚眺余鑑湖眞有約歸日辦籃輿

寄湖州王太守

予蒙恩得放還江南舟次平望有懷湖州太守王君因寄一律王君曹邑人以成化己丑擢秀南宮予時繆當分考之任而君之外舅宮保太宰先生以徳望聞天下實先少保襄毅公友也今奉別二十年矣蓋予於王君迹疎而情親有不能已於言者如此

故人相望隔吳興畫舫靑簾見未能幸我身隨蓮社老喜君名自栢臺升淸朝事業羣英在前輩風流百感增客裏有詩憑逓入苕溪新水緑層層

端午日與致政於景瞻京兆同至孤山

七年重憩孤山麓一浣湖光淨客衣自喜舟中佳節至誰言林下故人稀暗香疎影新篇少白石蒼松舊冢非更遣移尊六橋外野鷗相見已忘機

自嶽王墳至淨慈寺

棲霞山色照湖東五日還當逆旅中角黍謾余騷客恨南枝猶寄嶽王忠夕陽燕影隨舟逺別浦煙霏入座空節序催人仍弔古一尊同趂藕花風

湖上待劉邦彥不至

當時曾覓臥逰篇今日重來更惘然緑芰晚風頻喚酒白漚新水漫停船誰能向子封佳社獨可尋僧結淨緣明發又從嚴瀨去潮聲空落暮江邊

賓客樓爲三山陳文用侍禦追賦

一樓髙起面■﹝山贊﹞岏時肅煙雲入座看客禮未能相爾汝人情那復較炎寒嵐飛近檻眞成畫秀落疎欞似可餐佳勝不妨長作主古靈家世舊衣冠

與張朝用太守飲紫陽庵晚至三茅觀

山上危亭四望空不知眞境落塵中羽衣化鶴畱仙骨月斧穿雲試鬼工天狗墮余懸石墜金牛開出斷崖通酒酣更上三茅閣萬里潮翻夕照紅

飲定惠寺次舊韻調邦彥

石梯繞磵松風香山樓入空花雨涼醒心渇恨蔗漿少題句醉憐蕉葉長古人幾何開白社靈泉一脈來朱方倚闌笑問劉禹錫禪味而今誰共嘗

虎跑泉和宣溪韻

於莵猶踞薜蘿屏須識名泉本地靈調水可憐人更癖濯纓誰遣夢初醒魏公字簇山花艶蘇老詩鑱石蘚靑泡影果緣僧咒起欲將眞僞勘圖經

爲宣溪題菊畱別維揚髙憲副

潭水亭亭照影空幾番花木鬭靑紅相看只有霜春面獨立西風蔓艸中

宣溪先出至江口有見懷之作時予尙畱杭城依韻奉酬

疎簾風逗葛衣涼此夜歸心共渺茫去住偶然分客邸笑談猶似隔鄰墻江回白塔潮頭小節到黃梅雨腳長明日藍輿聊志喜鳥聲山色近吾鄕﹝時將登陸之富陽故云﹞

涵碧亭八詠

文峯貢翠

池上一峯孤下瞰池亭小書空兆人文卓筆靑未了

石鼓浮嵐

小山本幽絕晴嵐濕衣裾誰能琢崖蘚正作岐陽書

潮閣晨鐘

隠隠靑蓮居鯨音斷復續幽人驚起遲林光動朝旭

義溪夜笛

何人弄長笛散此柯亭秋令我發奇思風吹月波浮

荷塘曉色

池亭踏露入冉冉聞幽香方塘水如鏡照見芙蓉妝

松徑秋聲

四山黃落時夾路松濤起中含太古聲能淸管弦耳

夕照鳶飛

斜陽過亭西縱目隨所適何處一鳶來飛飛破晴碧

晴淵魚躍

白日下深沼逰鱗動腥風宛有川上趣不羨濠梁翁

按浙侍禦三山陳君文用家有涵碧之亭環亭之景更析爲八名公品題率成捲矣值予南歸過杭文用遣吏尾舟爲請林下之人方適志山水而不以多取爲嫌也因各綴一絕短章寂寥不足以盡池亭之勝姑少副君之雅意云爾

姚貢士時舉及其弟中書吉甫送予與宣溪至釣臺下聨句爲別

一尊相餞上桐江﹝篁墩﹞客思撩人未易降斜日掛帆風欲正﹝宣溪﹞斷崖停櫓浪猶撞通家義重金蘭契﹝篁墩﹞逸興歌慚白雪腔鐘鼎山林須努力﹝宣溪﹞可堪分袂隔船窻﹝篁墩﹞

提學憲副東園鄭君廷綱置酒富春驛亭敍舊得聨句三首

山雨初收暑气淸﹝東園﹞驛亭開宴敍離情﹝篁墩﹞香蒭未出心先醉﹝宣溪﹞新茗才傾句已成﹝東園﹞坐倚畫闌窺淨緑﹝篁墩﹞笑停烏榜忘嚴程﹝宣溪﹞人生聚散渾如夢﹝東園﹞贏得重溫白社盟﹝篁墩﹞

睦州城下偶逢君﹝篁墩﹞把酒相看日未曛﹝宣溪﹞茅屋幾間山寺外﹝東園﹞蘭舟一棹石堤垠﹝篁墩﹞已知學教遵安定﹝宣溪﹞久羨才名賽右軍﹝東園﹞明日江亭愁遽別﹝篁墩﹞幾聲長笛不堪聞﹝宣溪﹞

講筵同及事先皇﹝宣溪﹞謫下西湖兩鬢霜﹝東園﹞潦倒一尊仍話別﹝篁墩﹞聯翩孤榻此追涼﹝宣溪﹞江聲樹色催詩急﹝東園﹞竹筍溪魚入饌香﹝篁墩﹞握手嚴陵山下路﹝宣溪﹞誰知身世在他鄕﹝東園﹞

與東園宣溪瀕江夜坐聯句六韻

坐久江幹月漸明﹝東園﹞山城譙鼓報初更﹝篁墩﹞邊流官樹參差影﹝宣溪﹞隔岸漁舟欸乃聲﹝東園﹞客路屢驚時序攺﹝篁墩﹞詩壇長助夢魂淸﹝宣溪﹞汀蘆水鳥棲初定﹝東園﹞野艸靑蛙斷復鳴﹝篁墩﹞洗盞不妨更夜酌﹝宣溪﹞聴雞無柰促晨徵﹝東園﹞獨憐逺浦寒潮上﹝篁墩﹞不管尋常去住情﹝宣溪﹞

懷邵文敬太守

有美文章守無情山水州一宵篷上雨了得半江愁得蕭文明衢州書喜君得內徙身已到三衢暫免塵埋足遙聞雪上須煙雲供艸聖巖壑助詩腴幸爾雙鱗便長應尺素俱

東園復請逰天寧寺席上聯句

石徑盤回萬木中﹝篁墩﹞寺門惟許白雲通﹝宣溪﹞參差樓閣煙霞古﹝東園﹞晻映溪山戶牖空﹝篁墩﹞坐久塔鈴還自語﹝宣溪﹞詩豪牀筆喜相同﹝東園﹞興來隔渡頻呼酒﹝篁墩﹞醉裏看花更徙笻﹝宣溪﹞啼鳥數聲檐外樹﹝東園﹞歸帆一葉雨邊風﹝篁墩﹞茶瓜畱客全忘暑﹝宣溪﹞泉石娛人正未窮﹝東園﹞地迥百年初勝賞﹝篁墩﹞僧忙半日總羣公﹝宣溪﹞飄蓬湖海憐雙鬢﹝東園﹞結艸田園方寸衷﹝篁墩﹞欲就佛龕燈下宿﹝宣溪﹞萍蹤那復計西東﹝東園﹞

山寺聴雨限韻聯句

尋幽過野寺煙樹迷藍輿﹝東園﹞忽驚新雨至坐遣羈懷舒﹝篁墩﹞因之洗煩燠起聴風檐虛﹝宣溪﹞枕邊气蕭爽爲我淸塵裾﹝東園﹞巖花驚夜落徑艸思春鋤﹝篁墩﹞跳珠捲荷淨鳴漏穿棚余﹝宣溪﹞寒聲度紗幌入竹還徐徐﹝東園﹞林鳩苦未足秧馬今何如﹝篁墩﹞連牀續舊約豈似古城疎﹝宣溪﹞挑燈欲忘寐離思誰憐渠﹝東園﹞漁舟趂潮逺衲子收簾初﹝篁墩﹞深杯一志喜載摘園中蔬﹝宣溪﹞

東園口誦山色雨聲一聯且約爲武夷之行隨足成之

幾載各西東相逢一醉同客程山色外離思雨聲中白社尋常句蒼頭四十翁停雲知有意江上候南鴻

近得陸少卿鼎儀之訃慨念不能已因聯句哭之

客路遙傳昆玉摧﹝篁墩﹞臨風揮涕不勝哀﹝東園﹞西淸往事成陳迹﹝宣溪﹞東觀遺編憶俊才﹝篁墩﹞古木斜陽山色暮﹝東園﹞斷橋殘雨野潮回﹝宣溪﹞今宵定有懷人夢﹝篁墩﹞都向山陽笛裏來﹝東園﹞

嚴州城下與宣溪別

燈大聯舟數十程客邊分袂不勝情孤身去國同將母兩世通家沗作兄多病正堪歸計早不才深負主知明靑山白水漁樵路長報平安慰此生

用韻別宣溪弟待魁世選

江派分流作兩程離愁無柰水無情推篷幾閱閒風雨落筆眞憐好弟兄鏡裏年華靑鬢攺社中心事白鷗明鳯毛麟角寧終困努力相期在後生

未至茶原梅水橫發塊坐三日

幾日黃梅雨平吞緑樹灣犬驚船上屋蛟縱水沈山兩屐難乘興三杯暫破顏人生亦堪笑咫尺是鄕闗

畱別淳安劉尹仲和兼呈大司空胡公大參應公諸鄕舊

淳安曽是歙東鄕地主相畱合盡觴梅雨勢添溪漲惡竹禽聲助野歌長坐慚師席親元老語及名途笑漫郎他日重來訂鄕約一廛容我寄漁榔

商茂霖主事請飲魁星樓喜晴

危樓髙出孔墻東星彩常拖萬丈虹聖化喜沾三日雨客談眞動四筵風人聴弦誦如塵外天與江山入畫中無限詩情慚句拙晚鴉遙點夕陽紅

應文貞典寶有葡萄便面檀香爲骨意甚愛之因賦一絕

馬乳累累紫蔓長折枝疑帶露華涼等閒入手微風起並作栴檀一味香

題宗侄孫文楷文模二便面

莫謂老人倨須知孺子賢坑焚禍方烈誰有素書傳

右圯橋進履

繞闌花似雪枝上立珍禽入手炎光散淸風動竹林

右花鳥

教諭許君置酒藏書閣有懷融堂錢先生

登髙元不爲傷離雨後溪山一倍奇野寺晴嵐隨畫出石林殘照與詩宜醉呼豆莢供新茗閒掃苔花讀舊碑前輩風流誰復在百年融老是吾師

小金山﹝在淳安上石渡山頂有古佛庵﹞

千尺波心得異觀水雲中鎖碧■﹝山贊﹞岏蛟龍宅近蟠根久鸛鶴巢危墮影寒白社可能専佛印紅塵曽不了漁竿他時浮玉論形勝擬酹山靈說二難

淳安黃訓導祿養堂

旋開新酒摘園蔬日日升堂候起居堂上老人相顧喜等閒知是筆耕余

菽水能供一日歡霜毛甘共一氈寒他時更享三牲養莫忘淸溪舊講壇

篁墩文集卷八十三

●欽定四庫全書

篁墩文集卷八十四

﹝明﹞程敏政撰

○詩

己酉六月二日初至南山﹝是日汪廷器攜酒見慰因題便面﹞

決決溪流淺帶村層層山色翠當門水邊林下靑莎地今日重來試屐痕

六月涼生白薴袍不知人世畏途勞自驚何福堪消此一路松風響翠濤

南山雜興

暑雨初晴散髮眠數聲山犬吠籬邊農夫乘月來耕地人影蕭蕭動石田

杖藜貪看野花開踏盡松陰一徑苔風外忽聞眞管鑰灘聲時雜樹聲來

邵節婦朱氏

半壁寒燈照苦辛白頭甘作未亡人幾家文獻存孤子一脈綱常系此身雪後松筠眞耐晚風前桃李漫爭春登堂細閱丹靑捲擊節還思板蕩臣

休寧邵節婦朱氏年二十七而寡能保其孤鷱至於成人授室而節婦則年六十餘矣鷱奉母訓甚謹力學好文遇知名士卽進謁求益於先世手澤悉購藏之人以是知邵氏之興未艾而天所以報節婦者有在也予於鷱有姻戚之雅爲賦此詩若上其行於朝而下旌門之典爲世勸有司事也故不贅然節婦之行豈以是爲加損者哉

踏車行

田夫踏車如踏弩田婦踏車心更苦老天不雨將柰何稻隴看看作焦土我行見此三嘆息欲助農忙恨無力假令一旱似往年豈獨憂貧復憂賊我𨿽七尺金紫身聖恩許作歸耕人詩書不了糊口計與爾將來同苦辛擊鼔揚旗禱神福且莫先憂食無粥賢侯卹民天所憐好雨時來歲還熟

喜雨柬張令君

稻隴塵飛早日紅不堪秋事漸成空好風忽送千山雨戾气全收百丈虹父老歡聲隨地起令君誠意與天通他年欲續循良傳野史先書第一功

亞卿知郡佀公特書具輿馬見招晚行石嶺道中作

香山中斷路逶迆秋色偏於客興宜紅樹烏犍歸別隴敗萍花鴨點淸池鏡中老壯誰相約林下忙閒我自持村巷莫驚連夜發幾人雞黍是眞期

亞卿知郡佀公提刑判府沈公邀僕與康亞卿飲席上作

百雉山城兩謫居一尊相屬晚秋餘侵人白髮憑多少閱世浮雲自捲舒林下正容吾輩拙天涯誰說故人疎遙聞聖主覃恩詔擬逐田翁欵使車

坦然歌爲劉貢士﹝武臣乃尊作武臣在南京遣人來新安索賦﹞

有儒一翁蒼雪顏家臨蜀道淸溪灣彭城之系禦史子文采風流髙蜀山靑衫奉檄亦漫爾宦邸一似山居閒﹝闕﹞宅心要遣淳風還沒江舎生拯妹溺構堂奉親傷家艱薛包友弟讓田宅鬩墻紾臂慚區寰談經不泥五行傳解綬才驚雙鬢班賦詩酌酒有餘樂浮雲世態寧相闗尋幽直薄髙■﹝山贊﹞岏照影下弄淸潺湲掀髯自致坦然號雅意髙情那可攀況翁令子已發軔龍車有待歸天間上繩祖武繼翁志看渠接羽遶萊班亭前翠栢挺奇操壽徵不老天難慳十洲煙霞渺何許百年歲月勞循環臨風爲賦坦翁曲夢落西南山水間

杭人孫鈍自號一松托人來新安求賦

爲愛亭亭翠不羣个中情事許誰分孤標誓與寒經雪直干心期秀入云淸夢往來無爾汝繁華開落任悲欣因君忽憶南峯下九里風聲滿意聞

八月五日與程思正醉步溪上有作

路分靑艸曲如蛇五里淸浮直更斜晚磬忽從林外出梵宮應被白雲遮

碧天明月上松梢初結山中冷淡交獨有野僧能愛客屢將新茗當新殽

斷石村秋社作

秋水崩沙擁斷堤午風吹樹忽聞雞吟身正喜輕如葉社飲何妨醉似泥菜圃引籬斜作徑菱塘分淥下通溪呼船直抵澄潭下細掃蒼崖讀舊題

題畫菊壽人母

山中秋已老佳色見亭亭獨歷風霜苦全羞粉黛形松篁同晚節蒲柳勝先零憑仗幽貞意相看到百齡

八月九日醉書

一樹陰濃橘未黃晚風遙送木犀香畫闌倚徧無人醒滿地蛩聲月過墻

蟋蟀聲殘夜未央醉憐明月繞虛廊呼童整頓庭前竹莫共靑靑蔓艸長

書舎深深隔素屏畫圖時上雨苔靑年來溽暑無逃處擬作南山竹下亭

燈下翛然憶故人不知涼夜屢更巡倚闌欲候南來鴈紅葉黃花惹恨新

納祿歸來荷主恩看書終日掩柴門卻慚相愛惟明府能盡山家酒一尊

醉來偏愛塘魚活醒後遙聞壁鼠鳴只有道人知此意化機天籟本無情

缺月昏昏過短垣擬扶殘醉臥西軒明朝再有尋詩約未許奚奴早扣門

靑燈遙映繡窓明秋雨才收夜气淸我醉不知詩客散繞闌偏愛讀書聲

菱角石橊鮮可愛田雞水鱉味尢佳笑談初涸沙溪酒正及黃蜂放晚衙

館閣新銜畎畆情南來初幸及秋成雕籠慧鳥知人意終日能呼萬歲聲

譙樓風報鼓聲初爛醉猶堪倒一壺洛黨自憐家學在欵門休怪故人疎

主人隨客共沈酣無限風光入笑談獨喜小童能解事一聲新調出江南

秋風庭滿送租人今歲遙應我未貧老僕隔墻頻過酒不知門外有朱輪

山下方塘一鏡開主人髙興滿池臺中秋好月重陽菊問道誰家送酒來

詩興蕭然醉索瓜秋風憐我鬢雙華嬌歌兒女燈前戱看汝他年夜績麻

坐看涼月下疎欞有客憑闌醉不勝獨喜小童知句澀屢將新火爲添燈

盆池芳艸緑菲菲燈下殘香襲薴衣山漏聲稀夜何許先生猶未掩書幃﹝聴西席汪廷貢課塤子塏侄讀書﹞

醉貪明月久忘眠紈扇誰題卻暑篇手撫畫闌人悄悄獨餘香鶴在庭前

黠鼠欺人攪夜眠春花秋月滿吟邊歸裝恰有宮衣在盡與鄰家當酒錢

題道新菊圃捲

籬下西風鬭晚妝閒花寧復見紅黃靑靑惟有淇園子晏歲交情一味長

淳安司訓王君文博來休寧請予記學宮之成適值中秋方喜對月敍舊而開宴之際涼雨驟至因賦此以申去往之情時汪世行令君吳文盛亞參在座詩並及之

對影相期月鑑涼開軒驚見雨絲長陰晴半日猶難定離合一尊那可常候鴈來從黃葉渚秋虫鳴繞緑莎堂銀釭烏臼余新燭解與流輝照故鄕

過龍源趙東山先生故居

秋風喬木磵聲長峯麓猶存舊講堂麟史注文髙眾子龍源山色勝吾鄕藤纒廢礎荒陶徑蘚蝕殘碑寄孔墻珍重逺孫畱客意不辭歸路踏斜陽

龍源夜歸

軋軋肩輿半日程晚來溪麓少人行微茫逺樹參差沒三五寒星點綴明野老壺觴隨處約家人燈火望塵迎時平山郭無闗禁不似通都夜鎖城

題紅梅

杏蒨桃嬌入眼空暗香來處曉推篷丹心久歷冰霜苦可是春花一例紅

浪淘沙十月十四日病中經宿不寐枕上作

風葉走庭階月上書齋隔墻寒影舞松釵數盡殘更人不寐無柰幽懷釃酒斷溪涯題徧蒼崖病來耽悞幾靑鞵不待一分林下福也共時乖

與黃司訓汝彛小酌聨句

麗澤新沾化雨餘﹝黃﹞西齋瀟灑似山居一尊正及吳醅熟﹝程﹞半席閒分洛社初梅雨未開春信在﹝黃﹞菊花才過晚香疎論文記取淹畱地﹝程﹞此夜眞彊十載書﹝黃﹞

成化癸卯冬在京師值始生日對雪思梅有花神應笑未歸人之句今七年矣梅花無恙舊約未寒漫復成詩以見人生去住之不偶云爾

一樹寒梅半著花七年憔悴隔天涯坐驚仙子忽投璧似慰主人初到家簌簌暗香侵酒醆盈盈春色動窻紗卻思宦海題詩處幾度狂風捲白沙

壽查以華

查君以華譜出宋孝子龍圖待制公今弘治已酉壽開七十臘月念三日其誕辰也子婿金世安氏繪南極老人圖奉以拜慶請予一言予與君同裏嘗愛其謙愼安雅有古吉人之風勉賦此詩用致壽意

弧南一星光燭空墮地化作龎眉翁靜攜白鶴撫玄鹿杖舄來自東華東此翁不見幾千載入眼誰諳舊丰采香風吹上君子堂晏歲忽驚春靉靉君家累葉爲淸門孝良不愧龍圖孫年登七十有餘樂紅塵一任驚濤奔金家郎君美如玉再拜升堂獻新醁綺筵冰玉重丹靑歲歲來聴洞仙曲

一冬寒甚梅不時開獨吾家南山一株甚盛志喜一首

幾處寒梅僵欲死小園一樹獨全開非緣太乙春先到重是山翁手自栽香逐寒風生翠筱影和殘月印蒼苔靑禽莫漫傳消息勾引詩人特地來

慶汪本亨六十壽詞並引

歙之稠裏汪君本亨之年六十也凡親疏之族老壯之友內外之戚稱觴祝壽逺邇畢至蓋有需不腆之文以致慶者矣在歙之槐塘程氏曰士人福曰上舎陽皆於汪君有姻戚之雅且謂予族也復以文爲需予固辭曰言不可若是其贅也適予有事於郡城兩人者請於途懇於館又使人候於家予不獲已而思之得其說以告曰在詩有之俾爾昌而熾俾爾壽而富黃髮臺背壽胥與試所以祝其人亦至矣而又曰俾爾昌而大俾爾耆而艾萬有千歲眉壽無有害其言之諄復不厭其祝之再三不已誠以其人之賢也宜壽故詩人美之不一而足焉如此則予於汪君之壽𨿽欲已於言豈可得乎汪君之賢所以增輝先人垂裕後昆揚芳裏閈者予前已序之𨿽更僕不出此矣所以壽汪君者其賓從之都燕集之丰禮意之勤惓亦可謂極一時之盛矣若然則予於汪君之壽亦何煩於嘐嘐而後爲快哉然先民有云情動於中而形於言言之不足故詠歌之於是乎諧聲而播之於樂今去古逺矣大音旣散詞曲繼興奏之閭巷之間以爲善人吉士之勸則亦有不可盡廢者焉汪君誕辰在九月五日顧已後時三陽漸唘乃抒鄙意爲詞一章畀吾兩程君俾稱壽之際付歌童調之以侑觴汪君能樂聴之而罄一日之歡於處仁之堂則兩人者尙齒好徳之誠亦庶其少副哉詞曰

稠木陰陰一里春松喜津津梅喜津津畫堂開燕慶佳辰主也精神客也精神花甲才周第一巡歲又更新曲又更新願期遐算比靈椿不是堯人誰是堯人

庚戌元日縣中隨例望闕行禮因思舊歲是日方在淸化寺守凍感時撫躬率然賦此

去年借榻眠蕭寺節候驚心感逐臣今歲挈家還故里溪山容我作閒人夢回桑下餘三宿興到梅邊又一春鵠立縣衙還自幸得隨簪笏望楓宸

太守佀公召升大理少卿因次舊韻奉送四章

右鄆佀公與走同舉成化丙戌進士踐揚臺省爲時名卿邇歲以謫來新安其操愈勵威行惠流可以爲吏師爲民父母走亦方圖受一廛徼余惠而公有廷尉之徵刻日就道吾人𨿽抱遑遑借冦之心勢不可畱也然公入朝所施益大則山鄊下邑之人藉公之惠益易顧走𨿽在畎畆寧不爲吾君得賢私慶而加額乎謹用往時對酒詩韻成鄙律四章附驪歌之末少見區區之萬一云

萬里長安拱帝居徵書來是幾旬餘律回小郡星將換凍極陰崖日漸舒美政才應蘇獘瘵髙情仍不棄迂疏民懷敢抵宸思切可得攀畱五馬車

紫詔光臨刺史居列城山水及波餘百年公論誰終掩幾處流人夢亦舒魏闕云深鵷序近歙州天逺鴈來疎九重肯慰東南望還共漁樵接鷺車

一日徵還棘寺居到時應及早春餘底須九命論升黜再發三章究慘舒健鶻臨風寧偃仰老松經雪更扶疎野人正爾思刑措千載曽叨奉屬車

天上歸來水竹居相畱曽接笑談余萍蹤到我紛初定桞眼於誰早半舒岐路事爭秋隼疾同年人似曉星疎山城落日離亭燕潦倒深慚下澤車

築居郡城山麓經始之日正值立春漫賦二絕

卜築山城歲幾更杜陵今幸艸堂成西鄰喜接宮墻近一酌時分泮水淸

荒園擬築見山臺直北牛山紫翠開總說柴門新兆吉縣侯搥鼓送春來

王介翁畫梅爲文逺賦

仙子淩波立晚風鉛華消盡玉奩空橫斜瘦影無人見冩入濺濺石瀨中

瑪瑙坡前夜色涼天風吹徹縞衣香平生自守冰霜節不共嫦娥鬭曉妝

一分春色望中深點點瑤英綴石林江路雪花空似掌可能埋沒歲寒心

曉靄輕籠玉雪顏暗香揺動水雲閒依稀認得湖中景僧舎茶煙午過山

梅竹壽意圖

羅浮仙人冰雪顏渭川君子靑瑯玕憑誰點染入毫素緋桃緑李空漫漫曉日髙堂奉春酒燒筍篘香祝君壽願梅結子竹生孫長作山中歲寒友

族侄文傑以此圖求詩壽其外舅吳君夫婦以諸公多據上方疑不敢請因爲之大噱曰予方思隠姓名與耕夫樵子相結納以避人之虞我況廁諸羣玉之間乎輙書以塞白如此

一剪梅庚戌元夕飲文逺家

傳柑節候雨初晴燈滿山城月滿山城畫堂圍坐夜三更墻外歌聲席上歌聲可人添送紫金罌未解春酲又犯春酲不辭扶醉臥前楹客也多情主也多情

元夜與文逺聨句

春夜沈沈酒未闌﹝程﹞細談心事盡交歡頻添獸炭溫陶鼎﹝於﹞乍結鷗盟愧素餐山色滿樓人借宿﹝程﹞詩篇盈紙客畱看燒殘蠟炬毋辭醉﹝於﹞才聴東風報履端﹝程﹞

送前泌陽令丁聲逺自番陽取道新安還遼東兼致意賀克恭給事同年

忽見遼東丁令威城門握手便相違孤云不愛他山好五桞寧闗往事非秋染客邊霜鬢短春回江上緑波肥舊交零落今誰健賀老平生獨見幾

庚戌正月卄二日偶至率溪書院有作與族侄文傑曽傑

一堂開近水雲磯四面波光翠作圍吞墨巨魚應識字入簾幽鳥亦忘機飲便酒色漙淸露坐愛書聲送落暉聞說芙蕖花更好秋來相約制荷衣

圍鑪聨句

山中初識嶺南風﹝程﹞坐客圍鑪語笑同﹝恵﹞詩酒逓催如轉轂﹝劉﹞鶯花重賞恨飄蓬﹝許﹞烹調百試誰知味﹝倫﹞唱和千回子奏功﹝程﹞道阻盤飱鄕物少﹝恵﹞也須■﹝扌棄﹞醉博諸公﹝劉﹞

玉堂學士重斯文﹝恵﹞和气沖融總是春﹝劉﹞酒興偏同詩興逺﹝許﹞交情兼與道情眞﹝倫﹞鷗當泮水容新社﹝程﹞詞泣山靈屬舊人﹝恵﹞今古知音誠罕遇﹝劉﹞不辭車馬踏輕塵﹝許﹞

窮酸風味餉佳賓﹝劉﹞美酒相傳不厭頻﹝許﹞此日要觀調鼎手﹝倫﹞向來同是斷虀人﹝程﹞絲綸閣下文章老﹝恵﹞吏隠亭前歲月新﹝劉﹞景物滿懷吟不盡﹝許﹞好從姜桂探余辛﹝倫﹞

斯文今日喜相逢﹝許﹞坐雨談詩閣酒鍾﹝倫﹞眼底好山靑到席﹝程﹞吟邊修竹翠穿墉﹝恵﹞天教風雪添吟興﹝劉﹞花壓闌干妬醉容﹝指壁畫而言﹞許莫便出門還一笑﹝倫﹞隔鄰黃憲意方濃﹝程﹞

片雲將雨急催詩﹝倫﹞況值春城欲暮時﹝程﹞賓主樂當金穀罷﹝惠﹞兒童休笑玉山欹﹝劉﹞良朋滿座眞奇遇﹝許﹞健筆淩空總妙詞﹝倫﹞聞說西鄰仍有約﹝程﹞莫教沈醉負佳期﹝恵﹞

弘治庚戌孟春晦日予與歙訓導南海黃文惠休寧訓導昆明許璉太平黃倫會於教諭南海劉孟純之廨舎劉君出邊鑪餉客客飲盡歡而黃君復請夜酌遂得聨句五章如右

飲黃司訓家限韻

停雲常系故人思今日重逢恨較遲談笑便應忘爾汝年華何必問干支來當僧舎鐘殘後去及山城漏盡時細雨靑燈黌舎酒眼中無限畫中詩

南山賞梅與劉教諭孟純黃訓導倫曁汪思恭詹貴汪琳聨句

雪霜頭上著精神﹝黃﹞畱待東風伴主人﹝詹﹞香好任教蜂競入﹝程﹞影淸偏稱鶴來親﹝恭﹞有詩有酒成眞興﹝劉﹞觀水觀山勝逸民﹝黃﹞一日春光多歲晚﹝琳﹞向來深愧宦遊身﹝程﹞

寒梅自古占花魁﹝劉﹞幾處淸香在酒杯﹝黃﹞玉朶固知畱餉客﹝詹﹞靑皇應亦解憐才﹝程﹞巡檐共索風前笑﹝恭﹞覓句同扳月下回﹝琳﹞翠鳥近傳消息好﹝劉﹞便須調鼎出三臺﹝黃﹞

江梅開早賞何遲﹝詹﹞隔歲知心此赴期﹝程﹞爛醉花前塵事少﹝恭﹞狂吟筆底賞音奇﹝黃﹞淸香風送來杯面﹝劉﹞雪片天教落硯池﹝黃﹞自是玉堂風韻好﹝琳﹞更添明月在髙枝﹝詹﹞

春來才見兩三花﹝恭﹞一夜累累照水涯﹝程﹞風動暗香驚翠羽﹝琳﹞月分淸影襲烏紗﹝劉﹞心從造化鑪邊見﹝黃﹞色任離騷譜上誇﹝琳﹞何處吟筒忽相送﹝程﹞閒身欲傍此爲家﹝黃﹞

南山春後雪初晴﹝程﹞人對梅花更有情﹝恭﹞雅會樂爲文字飲﹝琳﹞豪吟偏愛雪霜淸﹝劉﹞詩家淸景看還別﹝黃﹞樂部新聲恨可平﹝詹﹞歲歲不辭開賞約﹝程﹞玉壺載酒此同傾﹝黃﹞

玉樹臨風壓眾芳﹝琳﹞嗅香當酒笑詩狂﹝劉﹞蹉跎終不愧桃李﹝黃﹞辛苦寧論受雪霜﹝詹﹞夢繞西湖春色在﹝程﹞吟余東閣歲華長﹝恭﹞南山髙興今猶古﹝劉﹞人世從爲點額妝﹝黃﹞

二月十七日飲水南葉氏晚歸作

偶赴前村約春泥曲巷通食便新筍好飲發舊醅空澹月穿雲上靑山與客東園居知不逺深樹一燈紅

寄壽文炳族侄四小詩並謝醫藥

醫家有道說東垣舉世何人識病原此事從來應屬子杏林春色滿家園

胗脈已能工太素譚玄尢解守中黃便將花甲從頭數何必龍宮索異方

林下相隨麋鹿羣一春多病思紛紛參苓有藥能投我不廢勤耕與售文

緑槐分影到堂東人物猶存相國風勝日有期開壽燕沙溪春酒一尊同

八月十九日大病不寐

參苓服盡十餘斤猶是維摩病者身門外生徒勞問卜膝前兒子解憂親慣看本艸都成誦永謝新篘卻爽神造物眼寛容許物可於林下不容人

病後二首

布袍寒褪病愔愔入夜無端蚤虱侵瘦骨元非食肉相苦來相吮亦何心

淡羮粗飯坐仍眠百疾交攢廢硯田造物似教貧未巳邇來並革售文錢

篁墩文集卷八十四

●欽定四庫全書

篁墩文集卷八十五

﹝明﹞程敏政撰

○詩

抱病經歲不作詩辛亥二月一日登齊雲巖試筆一首

石洞誰穿薜荔封玄雲宮闕逺聞鐘萬松風奏笙簧雜疊嶂天開錦繡重久住定應凡骨換偶來忘卻病身慵斜陽更騁東南望正見黃山第一峯

和李太守宗仁二律

奉觀績溪辭神詩及淸風亭集歸途綴和二章因便附上但病來久不作詩詞意萎弱情之所至不能已耳

宵旰憂勤仰聖躬栢臺花縣此丹衷桑村永日催吳繭棠茇春風聴郭公南畆問農溪漲落後堂延客市塵空休言一日朱幡貴四度民情達帝聰

亭上淸風酒力微亭前雨足菜根肥枳鸞自合歸鵷序花鳥何能識豸衣忽轉大州承霈渥便從幽谷掃寒威相期預斵蒼崖石一代龔黃定可幾

贈宋逸淸煉師

坦坦物外士蕭蕭林下人乾坤兩知已時共一壺春

夢吉字詠

山斗族侄孫有天相者聰敏嗜學爲塾師於邑中求字於予予字之曰夢吉賦二詩以貽之

華衮誰堪一字褒千年惟仰傅巖髙人生出處從天定學半工夫莫憚勞

富貴寧論十八公文章何羨筆花紅從來天爵髙人爵看子名香月旦中

四月八日彥夫始生日南山小酌

風逼南燻日漸長祗園嘉會正開祥一尊山館聊相祝願子名登選佛場

題溪南吳景岑瞻翠捲

三十年前晚翠詩京華無限故園思而今瞻翠開新冊多病何能續舊詞

故家喬木翠沈沈占得溪南十畆陰何日磵觴重話舊聴君兒子誦新吟

六月八日與李推府南山小酌

返照斜銜月半弓一襟淸暑愛溪風人行稻壠交加處山在林塘掩映中逰興漸開知病減酒材難致笑詩窮蓬門花徑淹畱地賴有平生北海公

南山夜坐時塤子初學詩忽請聯句爲易數字成詩

涼月流輝下石門﹝老人﹞淸溪分淥過山村槐庭小立嫌蛙鬧﹝塤子﹞艸徑閒行怯虎蹲病去漸驚詩滿眼﹝老人﹞興來初愛酒盈樽西堂一榻思扇枕﹝塤子﹞不用樵靑掃竹根﹝老人﹞

有懷彥夫師魯

新筍已過母時禽多變聲可人期不至明月下前楹

族孫天保徳吉名字詩

山斗族孫天保字徳吉爲裏塾師恆愳其名稱之過而不克副也問其說於予予爲賦古詩二十句使知夫徳者人所固有不可以其難進而自畫也

三復戩谷詩上想鎬京燕爲徳徧羣黎盛治不可見云誰愛玆語我族稱世賢父命期逺大賓字盍勉旃勉旃亦何如隠顯各致用文武思吉甫孝友企張仲力學返性善克效孳孳功帝監實伊邇錫福冥冥中珍重過庭闈河洛有遺矩愼勿慚斯名塗人可爲禹

早過車田村

沙岸深穿石徑幽橘梢藤刺翠相樛孤村路出荒垣近十畆陰蟠古木稠樵彴半灣松崦腳水樁遙響竹棚頭息肩少狎羣鷗坐不覺涼生兩袂秋

對月獨酌

病來無酒興今夜忽淸狂卻暑風何快行空月正涼雞棲藏樹穩虫響出莎長未覺吟身倦呼奴更一觴

績溪許生永感捲和康亞卿李太守韻二絕

舊田新谷屢經秋宻綫輕蕓迹尙畱三尺壠頭嗚咽水潺潺流恨幾時休

日誦遺書立孔墻蓼莪詩訓可曽忘顯揚有業君能盡會見荒墳艸亦香

和許侍禦李節推登九華山詩韻二首

遙揖山靈感物華翠微深處欲移家千峯列戟疑無地一磵浮春忽有花世外丹靑開棟宇空中雞犬隔煙霞歸裝尙槖宮衣在村釀猶堪幾度賖

細從云外數奇峯九朶芙蓉翠萬重月上老猿攀石葛雨晴馴鹿臥沙茸謫仙詩重天池錦霸相身慚雪磵松玉洞祕函無恙否他時容啟緑苔封﹝霸相指宋齊丘言﹞

懷鳯堂

綿竹縣尹汪君經出唐越國公之裔世居邑之鳯湖街其地有鳯山相傳鳯鳴其上故君以懷鳯名其堂焉

鳯山山下鳯湖潯扁掲髙堂見古心九奏簫韶音律逺百年梧竹慶源深越公舊烈遺靑史單父閒情亦素琴勝地炳靈應有待雲霄他日看祥禽

約友人遊松蘿山

松蘿山色望中靑雲裏炊煙鳥外亭勝日與君先訂約澗觴同泛水泠泠

庭萱教曽侄聫句

八尺庭除手種萱﹝篁墩﹞一叢開處壓名園露含鵠觜蜂才入﹝曽﹞風撚龍須蝶更翻傍映蜀葵堪作友﹝篁墩﹞上依慈竹剩添孫編籬汲水頻加護﹝曽﹞畱取年年茁舊根﹝篁墩﹞

促張令君所許麻油菉豆

淸油已盡調朱色菉豆頻思卻暑湯日日買薪還汲井令君嘉意可能忘

於千戶母夫人哀挽

萬石家成老未慵忽驚霜磵僕髙松閫儀可但蘋蘩托庭訓無忘俎豆容夢落海東陪鶴馭恩從天上得鸞封賢郎抆淚書遺徳畱向他年說女宗

六月十八日忠孝鄕保安醮事請予充首

一片瑯璈度曲新社中香火會比鄰幡幢四繞星壇靜劍佩遙瞻帝座眞初向玉淸充弟子會從金馬作仙人踰年病起驚仍健福酒還看酌數巡

立秋前五日南山晚歸涉溪作

艸岸涼風透葛衣涉溪標淺傍魚磯霞明逺襯靑山出月上時驚白鷺飛村女井邊提甕汲農人谷口荷鋤歸山家屈指秋將近不道炎官不解圍

與黃司訓汝彛食菱聫句

偶然來食泮池菱﹝篁墩﹞要識胸中一味冰頭角崢嶸驚老眼﹝倫﹞子孫淸白愛風稜登盤不受污泥染﹝篁墩﹞出水偏於造化憎詩詠誰能立成調﹝倫﹞昔年供奉愧吾曽﹝篁墩﹞

和李太守憫雨詩十絕

手指庭柯緑未干心懸民瘼古來難一時憫雨傳新詠肉食何人恥宴安

蹔屈淵龍起怒雷三農憂色未全開休言小雨微沾足原自賢侯一念來

祝告頻繁只自尢精誠何待舞雩求心期挽得銀河水一洗窮檐萬斛愁

齋心露禱倐經旬一撫焦枯一愴神聞說道中停轡日屢將甘苦問疲民

云上東山雨腳生耳邊長誤認溪聲誰言逐客渾閒事一種難忘畎畆情

瓣香我欲叩蒼天處處民憂亦可憐古歙未應愁地坼三吳無計補天穿﹝時蘇松大水故云﹞

十詩愁絕寄情深字字分明道苦心薄稅輕徭眼前事擬將方寸作甘霖

東阡南陌語叮寧旱魃何能抵福星枯槁半回仍大慰秋禾連畆翠亭亭

吟筒來自雨師壇十里澄溪路渺漫一爲田翁傳好語郡侯淸徳似劉寛

眼中珠玉未爲多柰此憂民遣興何願得天瓢一傾瀉筆端風雨共霶■﹝雨上沱下﹞

辛亥秋社作

一叢茅屋枕潺湲簫鼓喧闐緑樹間田社又叨三度飲鬢絲新入幾莖斑橫秋鴈陣來何許破午雞聲出近山解綬正堪同擊壤不妨身載夕陽還

送徐中行進士

抱病經年客過稀閒階重疊上苔衣何緣天上靑雲士來扣林間白石扉山犬失驚遙吠影沙鷗才狎便忘機相逢未暖詩壇約迢逓寒江一棹歸

中行進士之省族長洲也自南山取道訪於新安山中空谷足音方以自喜而又不能不惜其去之亟也病後久不作韻語然於中行之行鳥能噤不一語以道離合之意耶弘治辛亥秋八月一日畱暖道人程敏政書於水南山房

斷石聯句

瘦石初來斷石遊﹝篁墩﹞須容吾輩共仙舟﹝廷曙﹞詩懷浩蕩天畱景﹝汝彛﹞酒令循環客算籌﹝宗器﹞絕壁雨餘蒼蘚合﹝文耀﹞澄潭風定碧波收﹝時淸﹞眼前無限登臨興﹝汝器﹞十幅歸帆已掛秋﹝篁墩﹞

弘治辛亥秋八月瘦石徐進士中行來訪篁墩程學士於休寧六日告別學士與教諭沈文耀訓導許宗器黃汝彛貢士鄭時淸張廷曙同餞於縣西落石臺時張令君將以侍禦赴召在座因聯句一首少見別意

分得石人峯送徐中行進士

幾年溪上寄行蹤天與圖形水墨濃面冷任教山鳥怪衣單聊藉石苔封斷崖名刻摧秋雨隔岸村居對夕舂攬勝有人頻駐目恨無佳句抗塵容

題範良璧贊畫說劍餘情捲

橫槊賦詩騷將喜賦詩退虜老兵嗔不知閱武場中士說劍餘情得幾人

陣法休嗤次律房茂材曾舉郭汾陽世間名實眞須副展捲令人憶範郎

中行旣別以書來云良璧贊畫堅請說劍餘情詩病夫退士忽得此壯觀題目浩然增气然才思衰減𨿽作亦竟不能奇也弘治辛亥中秋前四日書

夜讀定山與汪循貢士詩有感二絕

晦翁心學在眞知知到眞時聖可基數墨尋行卻徒爾天人相去只毫釐

平生老友定山君主靜工夫久不羣正義中仁有分別可將經傳作云云

九月五日重至萬山觀觀主宗貴兄畱宿東明樓上

不到琳宮已十年小樓吟榻尙依然云拖山色橫窻下風送溪聲落枕邊何處有方堪卻老秋來多病不成眠眼中幸對純陽子手撥壚燻講洞玄

九日將遊古巖寺道中作方君時勉汪君嚴夫偕行

冷水鋪南風葉翻遙穿一徑似桃源滿前無暇酬天趣个裏那能著市喧萬疊峯巒眞入畫數家雞犬自成村古巖一到心方愜遮莫山童不柰煩

畱題古巖寺時汪州守時夫汪進士仲和及二方生經綸兩次候予不至先歸

十里虹巖走復馴阿誰知是臥龍身千年木佛聊同住五月雷師莫漫嗔聖水井頭消醉渇妙峯亭上振衣塵相期兩度隳遊劵卻恐山靈笑俗人

次周太守石上舊韻

賞緣三日訂酒禁一朝寛蘚蝕銘文瘦山畱菊意寒古泉深注碧斜日半流丹更踏金鰲背危亭獨憑闌

瑩姬於書室中釀酒一缸予山行歸見大喜以詩求酌不與

曉來閒步入山房似有新醅隔院香稍學秋蛩吟幾席忽驚春漏落糟牀急呼東道君難免笑對西風喜欲狂徳曜有言寧爲子一尊方擬壽髙堂

海陽周司訓教政遺思捲

緬懷三代士學以濟物成惓惓致澤心豈在口耳精聖涯去已逺隨世圖功名不有奎聚賢斯道孰主盟天命凜攸畏人窮亦堪矜體用収一原庶無沗所生我從歸田來間入新安城過從得周君嶺海人中英尙友古賢豪不與流俗爭黌宮受規約一一知躬行文章謝葩藻材器多恢宏有時奉檄往署事花封廳一揮舉錯間居然得民情刻核我何有迂闊勞譏評屈指九寒暑松檜無渝靑孤舟載行李夾路聞歌聲惟時秋雨霽祖道開江亭屏山翠可飱練水濯發明一杯屬君飲及此天衢亨達道須壯年日月無畱停丈夫志有在豈爲春花榮蹇予洛黨裔煢煢抱遺經況生紫陽裏半世慚幽貞習魔固有種放罪容歸耕所願天子聖眾彥登王庭君行倘有合鳯鳥一日鳴治教炳前烈周道無欹傾吾黨重遺思逺大玆發萌睽違意難極斜陽下林坰

海陽周先生司訓歙學九年中嘗一署知縣事誘掖之功子惠之政直欲盡其所當爲者而後已故其書滿也歙人士念之不忍釋乃形諸詠歌爲政教遺思之捲以相貽蓋先生篤於爲已學有本原故𨿽小試一邑而大有所樹立如此予每過歙辱相還往屬以廢斥多病之餘莫能盡叩所聞爲憾爰賦古詩二十四韻附卷中以致區區然竊聞之道不逺人理不外事政教之說顧豈可以差殊觀哉若周先生則知此矣

雪篷爲大畈汪君賦

歲寒晚江一棹橫船窻虛白映沙明坐驚簌簌淸人骨醉愛紛紛打竹聲湖上更尋疎暗句山陰誰識去來情短蓑巨笠吾能辦他日容分冷淡盟

兗山圖壽汪令君

兗山當戶翠亭亭解印歸來七十齡願子長爲林壑主一尊同閱衛生經

致政汪令君世行年開七袠親■﹝尙阝﹞畢賀其內之侄率口程生祖瑗繪兗山圖致壽意請予題以相之予於世行交契厚且祖瑗予族孫也故喜爲之執筆

黃司訓欲到荒園賞菊用韻奉期

黃花香入緑醅新也有飄蕭漉酒巾只恐向來歸計拙花神能笑把杯人

原上秋晴天日開可人須共菊花杯丹楓翠竹淸溪岸遲子長歌緩轡來

賞菊得裏字

落木號空山幽花照墟裏有客踏秋來對酒胡不喜正色臨前軒寒香撲書幾醉眼一摩挲何如畫圖裏

賞菊與黃倫司訓張旭貢士吳顯儒士聯句

生向東籬耐得秋﹝倫﹞乾坤髙致此爲優﹝旭﹞芳叢挹露春常在﹝顯﹞冷艶欺霜老未休﹝程﹞吟對淸樽聊一笑﹝倫﹞幸逢佳景獲重遊﹝旭﹞看花琢句情何極﹝顯﹞佳客還須盡日畱﹝程﹞

二

無限秋光入小園﹝旭﹞主人邀客倒淸樽﹝顯﹞髙當詩品饒佳色﹝程﹞醉吸河流是雅言﹝倫﹞風月也知人意好﹝旭﹞山林能避世情喧﹝顯﹞繞叢三嗅成新約﹝程﹞徑有靑松可共存﹝倫﹞

三

名園霜後數枝新﹝顯﹞觴詠還勞我輩人﹝程﹞向晚自憐秋有景﹝倫﹞狂吟誰識句驚神﹝旭﹞杯深緑醑和香飲﹝顯﹞枝重金盤帶露陳﹝程﹞踏月看花能幾許﹝倫﹞肯容桃李浪爭春﹝旭﹞

四

老圃秋容亦自奇﹝程﹞晚香和露綴幽枝﹝倫﹞也知天地畱生意﹝旭﹞故向冰霜挺素姿﹝顯﹞醉覺南山橫眼底﹝程﹞吟瞻北斗出天涯﹝倫﹞淵明更有來朝約﹝旭﹞杖履追陪敢後期﹝顯﹞

東幹晚眺

曠目秋無際佳晴夜有霜花寒明廢隴葉落蔽橫塘朔气山容瘦斜暉屋影長一縑眞畫本峯麓下牛羊

南山十二詠集古

南山平﹝南山者先公劍佩所藏道家有太霄眞書稱仙去者葬山平之上宋史謂吳玠破敵殺金平蓋峻山頂夷者謂之平﹞

陌上行人看石麟﹝劉禹錫﹞三朝出入紫微臣﹝張籍﹞桃花塢接啼猿寺﹝趙嘏﹞直到南山不屬人﹝韓退之﹞

楡莊聚﹝先公晚自號楡莊聚者村落名漢書程氏世居河南上程聚周公所居亦稱陽人聚■﹝單上心下﹞狐聚﹞

隔林遙見起人煙﹝劉長卿﹞林畔鶯聲似管弦﹝張泌﹞何處貌將歸畫府﹝譚用之﹞杏花楡莢曉風前﹝竇常﹞

車田坳﹝車田村在南山之東北莊子有坳堂杜詩有塘坳坳韻書與凹通蓋山林靜虛之處﹞

山屐經過滿徑蹤﹝薛逢﹞不堪吟罷夕陽鐘﹝韋莊﹞白沙翠竹江村路﹝杜子美﹞云碓無人水自舂﹝白樂天﹞

漁村步﹝漁頭村在南山之北吳人呼水際爲步栁子有鐵鑪步地誌有瓜步蓋步埠古字通﹞

短墻荒圃四無鄰﹝唐彥謙﹞水緑天靑不起塵﹝李太白﹞何處漁樵將逺餉﹝李郢﹞野航恰受兩三人﹝杜子美﹞

陳公渇﹝陳公渇在南山之西江南通水拯旱者謂之堨字從土見酈注水經然栁子有袁家渇云楚越間謂水之反流者爲渇音若衣■﹝衤曷﹞之■﹝衤曷﹞字從水﹞

雨濕菇蒲斜日明﹝李郢﹞交交戛戛水禽聲﹝李山甫﹞幽居地僻經過少﹝杜子美﹞野渡無人舟自橫﹝韋應物﹞

見山垞﹝南山之東有髙原上可見萬安街古城巖韻書垞丘名又作■輞川有南垞北垞﹞

力上東原欲試耕﹝司空圖﹞逺山如畫翠眉橫﹝韋莊﹞川原繚繞浮雲外﹝盧綸﹞野店髙低帶古城﹝許渾﹞

水南養﹝水南村在南山之南陸龜蒙樵子詩云生自蒼崖邊能諳白雲養注云養讀去聲山家謂養柴地爲養﹞

籜冠新帶步池塘﹝司空圖﹞二頃湖田一半荒﹝許渾﹞忽到龎公棲隱處﹝孟浩然﹞柴門臨水稻花香﹝許渾﹞

半莊阪﹝半莊山在南山之東南韻書山脇爲阪亦作阪朱子云新安人誤呼阪爲富若今遐富澤富隆富大富營之類皆當更阪爲是﹞

淸江一曲抱村流﹝杜子美﹞水物輕明澹似秋﹝皮日休﹞村徑遶山松葉暗﹝許渾﹞人家多住竹棚頭﹝張籍﹞

華果柴﹝華果園在南山之西北莊子有柴柵柴讀去聲輞川有鹿柴木蘭柴蓋居之有藩落者後世轉爲寨﹞

傍巖依樹結檐楹﹝吳融﹞五月橊花照眼明﹝韓退之﹞地僻尋常來客少﹝張籍﹞偶逢樵者問山名﹝盧綸﹞

眠弓沜﹝南山前有土阜田水灣環堪輿家謂之眠弓岸韻書水涯曰沜與泮通輞川有茱萸沜﹞

西巖一徑不通樵﹝許渾﹞扶病呼兒斸翠苕﹝陸龜蒙﹞一水暗回閒繞澗﹝宋邕﹞霏霏拂拂又迢迢﹝吳融﹞

楊林幹﹝楊林原在南山之西南韻書水旁曰幹古詩亦多稱江幹﹞

偶因行樂到村前﹝陸龜蒙﹞地濕莎靑雨後天﹝薛能﹞日暮長堤更回首﹝許渾﹞緑楊花撲一溪煙﹝張泌﹞

墓祠竂﹝南山庵在水南村之北先祠在焉韻書竂從穴從尞後世僧舎稱竂黃山谷有稿木竂楊鐡崖有七者竂﹞

杖藜巾褐稱閒情﹝李后主﹞客至從嗔不出迎﹝杜子美﹞金磬泠泠水南寺﹝李郢﹞願爲閒客此間行﹝杜牧之﹞

寄題少華山

歙人黃文敬自徳興來手少華山錄一編云是山主王永祦所寄者髮卷視之乃知天地間有此奇觀恨病夫退士不得一往遊之爲快也先賦律詩二十八句奉寄用訂山中之盟豈可謂塵蹤凡骨不可以踐福地而拒之也耶

山房一日唘云緘此地分明隔聖凡玄石似當天狗墮玉峯元出鬼工劖珠簾直下千尋瀑翠錦齊張九疊巖砂拂澗毛紅簌簌露垂仙掌碧巉巉橋橫羽蓋畱眞迹室貯丹經鎖祕函蜃气半空浮殿閣鑾聲終夕度英咸十洲暖霧薫瑤艸萬壑天風響雪杉封禪可無羣後集往來疑有百靈監蛟龍在下今猶蟄蘿蔦盤空古未芟攬勝誰飛王令舄慿髙時見浙江帆微生愧乏神仙骨邇歲容拋學士銜林下每回思卻老人間何許更憂讒吟笻漫踏新芒屩野服仍裁短葛衫幽谷紫芝應最盛便期明日荷長鑱

十一月偶至南山黃落頗甚夜宿聞雨作

淸溪淺可涉朔气動原野數日與山別殘菊不盈把多病恆鮮歡新篘謝杯斚夜寒夢屢續涼雨忽鳴瓦俯仰天地中流光疾於馬紛紛歲將晏稍幸世緣寡上想雲谷仙幽懷浩難瀉

蘆塘山莊今歲始一克到其境實淸邃爲畱竟日忘返他日略加修辟可以佚老因賦一詩

隔塢嵐深路欲迷石田遙帶白沙溪臨塘便擬觀瀾閣遶舎仍添種藥畦此地居然堪佚老幾年空爾擇幽棲寒梅一樹柴門下直與盤桓到日西

楊村道中

幾處炊煙認水村數聲山犬吠籬門寒天日落明鴉背荒歲田空剰艸根垂澗石如牛馬飲排雲山似節旄屯眼中無限詩情在欲對沙鷗了一尊

題爲師魯侄所作梅竹圖

皎皎冰肌瘦翛翛鳯尾淸眾芳揺落後同保歲寒盟

篁墩文集卷八十五

●欽定四庫全書

篁墩文集卷八十六

﹝明﹞程敏政撰

○詩

長至前二日聞李錦衣士敬自南陽掃墓取道訪予新安奉迓楊山寺是日相傳皇子誕生有赦將到

九地一陽今漸回道傍山寺獨徘徊拾薪煮茗消餘日刻竹題詩試老才黃紙正懸天下望錦衣遙爲故人來一時歡動滄洲客潦倒江亭白酒杯

十一月十四日飲流塘詹存中家晚歸時李錦衣士敬公便過縣同行

五里靑山下夕暉一林松影罥宮衣主人逺送到溪返眾客相隨乘月歸詩壘笑予非巨敵酒兵須子突重圍他時莫忘漁樵會南國西風候鴈飛

下紋溪過渡調士

敬肩輿出山星已繁寒月墮影金波翻鐘聲木杪寺門逺燈火渡頭人語喧淺灘閣舟弄水戱曲塢問路隨鄕言人生此樂亦不易風景何如君故園

送周長嵩

書院當時借榻眠壯遊曾賦宛陵篇因君忽記乘軺日來往悠悠十四年

寧國周長嵩氏來休寧請予文其歸也求一言之贈因記成化戊戌歲奉詔乘傳還鄕過宣城於宛陵書院一宿話舊之餘艸艸賦此

題李錦衣士敬寫眞

七尺堂堂美丈夫幾年官拜執金吾藍田價重連城璧丹穴文成五色雛翰苑八磚同儤値天山三箭待彎弧等閒莫負封侯相看續麒麟閣上圖

弘治辛亥歲仲冬念五日在萬山觀作

城頭霧斂靑天開平地忽見雙蓬萊捲簾下瞰白雲起拂手近招黃鵠回一龍拏石樹根古萬弩射潮風壑哀煉師縱爾能謝客容我到城須一來

題宗貴道紀族兄淸忠世家捲

相國家聲重歙城耳孫遺迹半蓬瀛猶餘一紙奎文在夜夜虹光燭太淸

書二張眞人詩文後

西璧澹然俱已矣詞章盡可入吾曹挑燈夜讀不成寢寒水一溪霜月髙

飲樂山閣畱別張愼隱君

偶慿髙閣寄閒情白鳥寒空野望平三徑疊云通後塢一峯飛翠落前楹樵人向晚長過嶺地主經旬不到城與客醉來仍借宿夜談重理舊詩盟

送李錦衣士敬

骨肉情深近所無野人爭看執金吾如君亦是簪纓冑白髮蒼顏愧老夫

太師新廟萬人看庭下雙松翠色寒臺輔幾人應祀法休休心事古今難

僞學鄕人洛黨孫正宜耕釣水雲村詩書久廢仍多病只禱丰年答至尊

一尊何許慰離顏寒日江亭送北還艸艸短篇君莫怪頗愁貽累到溪山

李錦衣士敬奉詔歸拜先太師文達公祠墓於鄧州取道新安過訪山中賦七言四絕以贈短章寂寥不足言詩少見至親繾綣不能自已之意云爾

十一月廿七日送士敬至浦口別後賦此

一尊傾盡下江樓帶郭晴嵐午未收樹杪天長圍石嶺竹根溪淺露沙洲隔林煙火三家市下水風帆一葉舟相送逺遊驚歲晚不禁離思逐東流

和提學王侍禦明仲遊茅山詩韻

翠壁分明鬼斧裁蕋宮亦自化城來寰中雨罷龍歸穴海上風生鶴唳臺葛令丹壚今寂寞陶君仙骨此胚胎病來欲作尋眞客三洞閒披鳥篆猜

和弔梅宛陵詩韻

詩壘猶傳艸木馨煙雲長鎖舊池亭魂遊宛下空秋月客散河陽幾曙星昆體戰降孤幟赤都官名重一衫靑晚生欲附宣州派慚愧牛轅逐鳯軯

十二月三日早下紋溪待渡不至步過橋行南山中

欲濟長川乏葦航屐痕初試板橋霜舉頭日馭回南陸縮手寒威似北方斜壓石梁松骨瘦細攢沙隴麥芽長十年再走朱村道消得浮生幾度忙

過會裏遐富渡宗孫希周來迎

借得樵夫杓中流一棹開嵐消還荏苒溪淺亦縈回困欲憑烏幾寒思問緑醅阿咸眞外我猶道玉堂來

家畜一犬甚馴每出入必隨至山斗宗侄希達家戲作

掉尾長隨竹轎行深山窮谷了無驚似知騶從都星散終日棲棲管送迎

四日大雪過新嶺時山斗夢吉侄孫侍行

老天開異境瓊島落塵寰鳥沒黃雲外人行玉樹間石陘翻齒齒冰澑激潺潺剩得新詩料奇觀慰往還

下扶車嶺山行飯三寶寺

復道蛇盤百丈岑石間流水亂鳴琴僕夫戒險時相詈學士逢奇只自吟溪雪磵風淸病骨野猿山鳥絕機心嶺南古寺今重到一飯匆匆及歲陰

成化壬寅冒雪至大畈今玆之來雪有加而興不孤夜談及山陰故事因賦此贈諸眷長

平生頗怪山陰客中道何緣興便灰可爲倡酬慳酒量還因嘲詠乏詩才一時猿鶴勞相迓百里溪山笑獨回我病𨿽衰心卻健冒寒今是兩畨來

五日宿浯村明日飲大畈

畈上重來有所思水風山雪似當時壺觴夜話春坊宅香火晨瞻禦史祠魚出小塘供饌屢雞鳴深巷報炊遲病慚兩日淹畱地才薄難勝畫裏詩

贈文公八世孫上舎楨特授婺源訓導

博士承恩領故鄕自應徽國慶源長黌宮百世詩書富闕裏三時爼豆香社下廩人來繼粟門前童子候升堂知君不負維桑托霄漢巍巍見紫陽

七日與浯村大畈諸眷家別

親戚情深別醞濃藍輿揺兀兩三峯酒醒已過扶車嶺猶問前山第幾重

塔坑鋪

一村雞犬塔坑前老我山行暫息肩路轉嶺陰殘雪在峯回林杪夕陽偏渡驚削木通危徑舂愛機槽響暗泉曠目此回眞得意數聲寒鵲遶吟邊

重拜山斗世忠廟

先祠髙占水雲村十載重來叩廟門一抹凍嵐消木杪半規寒日下松根情深暖族新杯面手拂題名舊墨痕爼豆巍巍風烈在濟時才劣媿聞孫

八日遊雙門寺入山觀石門及龍潭愛其奇勝賦短歌以畀寺僧時山斗汝耆文眞夢吉徳吉守道諸宗彥偕行

詩翁逺愛山峭拔興奇不憂霜徑滑搘溪獨木掉手過勢落顚厓幾七八翩然直到石門下鬼斧劈山如劈瓦中分一道白虹來直薄巉巖速於馬巖口潭深杳難測下有千年伏龍宅自今泉石吾可專世外何人空物色山僧導前野老後寒日四山風木吼振衣長嘯匝溪行遙揖山靈盡三斗

過五城懷黃世瑞亡友

落日五城道懷人思不禁村酤澆恨短鄰笛寄愁深好古韓公辧憂時賈傅心百年公論在吾道未消沈

施秋官彥器公務至休寧汝彛黃司訓過予請同登齊雲巖中道值雨少飲陽山寺作時立春前五日

冒雨追隨出郭人蕭蕭寒吹逼車裀喜看赤地塵埃淨轉覺靑山面目眞多病此時心便足奇觀三匝句方新廣文須辦重來約五日東風又報春

限韻一首

路轉東溪雨腳催行窩聊駐白雲隈機舂堰水翻晴雪梵起潮音激暗雷遙看省郎雙節過暫爲山主一尊陪詩成卻恐陰何笑撥盡紛紛石鼎灰

庭梅盛開與施秋官黃司訓聯句三首

先春元是百花魁﹝盤﹞歷盡冰霜暖自回﹝倫﹞冷艶不虞蜂見妬﹝政﹞淸標應許鶴相陪﹝盤﹞心中夙負調羮具﹝倫﹞眼底終慚作賦才﹝政﹞願與松筠結三友﹝盤﹞羅浮山月待重來﹝倫﹞

幾年京國夢梅花﹝倫﹞香影眞宜退士家﹝政﹞興動巡檐頻索笑﹝盤﹞吟成煮雪一烹茶﹝倫﹞向來紅紫渾無賴﹝政﹞此去孤髙詎有涯﹝盤﹞頗覺逋仙心太苦﹝倫﹞相看贏得鬢雙華﹝政﹞

一日花神遇賞音﹝政﹞歲寒於此見天心﹝盤﹞閣杯且論閒邊易﹝倫﹞對雪誰聲譜外琴﹝政﹞佳實終爲商鼎用﹝盤﹞暗香不許漢宮吟﹝倫﹞山堂從爾增髙價﹝政﹞杜老何須策蹇尋﹝盤﹞

冬夜燒筍供茶教子弟聯句

坐擁寒鑪夜气淸﹝篁墩﹞烹茶燒筍散閒情﹝敏亨﹞品從雀舌分佳味﹝塤﹞價許龍孫得貴名﹝塏﹞七碗喜催詩興竦﹝塏﹞百壺眞謝酒權輕﹝塤﹞疎窓已上梅花月﹝敏亨﹞更取瑤琴鼓再行﹝篁墩﹞

壬子元日試筆四首

春到山城曉色鮮放臣贏得病軀全田廬拙似安巢鳥歲月忙於下水船爆竹已驚殘臘盡屠蘇猶在幾人前天公一霽開佳兆稍卜丰年勝去年﹝右喜晴﹞

漸及知非感二毛履端佳慶徧江臯八方共喜前星耀萬里遙瞻北斗髙蜜甕釀春先試醉短衣鋤月敢辭勞餘生已負酬恩地慚愧君王舊賜袍﹝右縣中隨班行禮﹞

眼見增崇企徳祠重來不覺鬢成絲陽和一轉當今日文運中興仰盛時誰起鄒郎新換律我慚洛黨舊分支寒階艸色無人會竚立東風有所思﹝右拜兩夫子祠﹞

童穉歡迎伯仲陪沿城一餉可周回到門不用投新刺暖歲翻勞潑凍醅日落鼓聲還雜沓雨晴山色轉崔嵬春來第一詩成處野老庭中得甕梅﹝右答慶禮晚歸飲方盛氏觀盆梅﹞

李太守誕日

恭審太守濟南李公名重專城年開五袠春回人日正當華誕之期星麗神霄顯示遐齡之兆歡騰闔郡慶本髙閎矧是陳人每承優遇遙瞻壽域豈無下裏之詞逺藉詩郵共上南山之祝竚期英晤幸鑑芹忱

五十年光刺史身卻當人日慶生申松筠飽歷冰霜久金紫沾榮雨露頻曲度鸞笙隨律轉酒開銀甕潑醅新憑將方寸長生地散作山城一路春

春社謡

我家社公耕鑿主求晴得晴雨得雨今春作社神更歡值我一年新病愈墻下小桃紅滿枝塘東弱桞垂金絲社飯炊香出茅屋臘酒一傾連數巵土鼓逄逄過林際醉揷山花共神戲隔鄰雞犬喜欲狂接席兒童相笑詈滿爇鑪香焚紙錢大家再拜祈丰年放臣敢道金馬客明日扶犂同下田

和答莊定山年兄

江外千峯劇九疑夢回眞見定山時翠交艸色春常在活徧魚苖水不知素履只安持敬法丹心都入願丰詩停雲極目溪亭上小圃羣芳正陸離

壽楡村宗人宗本

靑山如畫酒如泉髙會分明十載前錦軸爲君題壽句便驚春色滿楡川

丰城塗處士夫婦哀挽﹝長子壽旌孝行次子疇爲禦史﹞

百世家聲出豫章縈垣喬木幾斜陽豸冠重寫丰神偉蠧簡猶存手澤香些曲漫成蒿裏怨吟笻閒倚菊籬荒季方風節元方孝身後誰能有二郎

母儀眞足重臺端聯徳應無愧伯鸞白日雨寒神劍合華堂春暖壽巵殘夢陪鶴馭身難返恩寵龍章姓不刋冢上誰題慈孝碣淳風畱與後人看﹝孝子病沒其母驚悸亦卒故詩及之﹞

約汪仲溫過南山

春遶南山花正開一尊專待可人來不辭共作尋芳客預遣樵靑掃徑苔

和答福建提學憲副羅明仲舊寅長

蕉鹿當年亦漫驚肯將家學負平生六經藥我蒼顏在萬古行天白日明多病一廛初去國幾人三館舊同盟春風桃李閩南路誰道黃金不可成

二月卄八日呂侍禦惠新曆

春風疑不到山城兩月陰無幾日晴玉曆初分試披檢已驚時節近淸明

題黃文敬杏林捲﹝文敬素善勒銘鍥梓﹞

靑囊一卷鬢成絲鐵筆當年更得師我已廢書仍抱病爲君聊續杏林詩

淸明日喜塤子至自南山

四度淸明節今年覺更輕杏花春雨後喜爾到山城

上已日修禊南山溪上限韻

一瓢春酒勝雕胡聊與山陰續舊圖臨水坐分盤石淨倚天吟望玉峯孤風飄花片隨芒屩火引松枝沸竹鑪待取日斜觴詠足錦囊收拾付奚奴

三月九日南山小酌限韻

幾客東來踏晚春桃花零落菜花新情知策蹇尋芳好不柰鳴鳩喚雨頻歲稔已能占社主我愚眞可辱溪神他時記取桑楡約交誼惟應此最親

塤子與塏侄采松花作餅供茶喜而成詠

何物山房可薦茶小兒特意采松花回風隨粉沾衣袖宿露分甘入齒牙卻老異方傳藥圃動人淸味落詩家墻根玉筍堪同調公餗侯鯖莫浪誇

望夜獨坐書院有懷時承之還歙天爵入城敬之還■﹝氵義﹞口師魯還率口逸淸訪彥夫於祁門

月上前山久懷人坐夜深亂蛙鳴暗浦一猰叫空林野屐東西慣塵編歲月侵獨余窓下竹能識个中心

新得北山別墅志喜

幾年儲卻艸堂貲一日溪行偶得之種竹何人先爲我見山隨處總宜詩松林便取斜開徑石瀨仍分曲度池塵鞅自今應不到往來樵牧是心知

南山夜酌分題限韻得爇淸香

夜榻沈沈竹院西小童添火試金猊幾回濃抹書燈暗一縷輕縈紙帳低自覺餘香來楚畹誰分新味出曹溪山居忽記蕓臺上寶篆曽容滿袖攜

贈世醫詹宗恵

抱疾經年體漸平喜君醫社得尋盟參苓屢奏千金效桑梓能惇百世情先老衣冠誇種徳尙方供奉待知名早衰愧乏河東筆佳傳無由紀宋淸

休寧詹氏世以醫授官至宗惠君益修其業持善輕利人以爲良顧與予往還甚稔予病君藥之屢奏功近塤子病足君復來鍼之而痛立愈予方徳君君乃欲予之詩予詩豈足當君之惠哉

早行過嶽廟聞鐘

子規啼徹曙光分嶽廟鐘聲隔塢聞白髮願隨鴻慶主雲中一候武夷君

刑部郎中桞陽何君審刑江南過新安贈別

當寧憂深及艸萊西曹經歲走塵埃欽哉法意尊虞典籍甚文名冠楚材一路馬隨明月去九天恩逐惠風來淸時壯節誰同調側耳聽君上省臺

三月廿一日約人遊松蘿﹝往返得詩八篇﹞

一晴山與水爭奇莫道春殘賞約遲正得落紅飛絮後松風蘿月澹相宜

早過石羊幹

穠緑連村麥气殷野塘春水更潺潺桐花似雪明深塢松骨如龍起半山鳥勸惰農飛谷口犬驚生客噪林間石羊廢壠兼懷古消得浮生幾醉顏

涉溪作

飛瀨淙淙觸澗流十年重到北山遊林花過眼堆紅雪泉石迎人笑白頭迥隔世緣千嶂合盡收風景一亭幽纓塵此日無堪濯隨處滄浪看飲牛

松蘿庵視田作

百畆田廬未就荒隨緣仍得舊僧房斸苓擬結千年社養竹同分五月涼奔走半生今尙健登臨長嘯古誰狂東風似識遊人意忽送幽蘭幾陣香

登山聯句﹝司訓黃倫貢士趙旭布衣詹貴胡昭族人正思﹞

山腰同坐看云生﹝敏政﹞袖拂長松醉眼明﹝倫﹞天地有情客我輩﹝旭﹞古今無計避詩名﹝昭﹞丁丁隔壠聞樵斧﹝正思﹞黙黙何人對石枰﹝貴﹞多病不禁空翠濕﹝敏政﹞振衣猶自履崢嶸﹝倫﹞

席上限韻

野寺重來迹未陳一尊同此惜餘春煙中杵臼蓬壺近雨後溪山罨畫新客縱好懷催令急天分奇料入詩頻晚歸無帶堪畱鎭卻愧當年玉署人

飲汪氏亭子調黃司訓汝彛

攬勝歸來日未晡汪家亭子更開壺老人土味畱賓客博士山裝累僕夫半醉擬憑溪上石一餐思摘澗中蒲相攜欲借龍眠手繪作春風野宴圖

歸路

盡日長松亂石間不知身帶夕陽還耳邊何用閒絲竹一路溪聲送出山

餘興

半日登遊興未闌晚山凝緑更宜看少年突馬春沙細老子呼牛夕照殘今我卻能銷酒劵幾人猶未了詩丸笑談一任漁樵怪此樂平生亦自難

與謝子期閒步至北山莊作

與客尋源過石梁水車遙認北山莊鷗邊一陣東風起吹落桐花滿澗香

歙溪道中

秈稻靑靑小麥黃一村茅屋枕方塘家家緝薴車聲響不道豳風在故鄕

送甘同守入賀聖節兼有考績之行

敬祝堯年上帝州淩晨振鼓發官舟沿溪雪漲經梅雨壓壠云黃動麥秋漢史久應書上考渭城何必換新謳西風屈指迎歸斾竹馬歡聲郭外樓

四月六日游水西喚渡時太愚都綱騎馬徑涉意气甚都戲作一絕

與客呼舟立水涯小童輕檝下灘遲他時有約來山寺只問支郎借馬騎

水西寺與鄭寧時淸鄭鵬萬里二上舎聯句三首

十年重到水西遊﹝篁墩﹞碎月灘深泛小舟﹝寧﹞擔重乾坤肩少息﹝鵬﹞盟全鷗鷺社初投﹝篁墩﹞紗籠舊日題詩壁﹝寧﹞壺注薫風勸酒籌﹝鵬﹞庭下木蘭花未老﹝篁墩﹞盡■﹝扌棄﹞佳景付賡酬﹝寧﹞

追陪冠蓋訪招提﹝寧﹞隔斷紅塵水一溪﹝鵬﹞靑艸散遙支遁馬﹝篁墩﹞緑苔深護謫仙題﹝寧﹞檐前鳥奏笙簧巧﹝鵬﹞天外峯攢劍戟齊﹝篁墩﹞景物自淹行樂地﹝寜﹞嘯歌須待日沈西﹝鵬﹞

酒爲傷多苦憶茶﹝鵬﹞一時乘興到僧家﹝篁墩﹞竹雞唱午炊煙起﹝寧﹞艸履梯云石徑斜﹝鵬﹞入坐好山如舊識﹝篁墩﹞漲溪新水走長蛇﹝寜﹞包收天地雙眸裏﹝鵬﹞憑仗畊牛與釣槎﹝篁墩﹞

郡守李公請宴譙樓上四首

畫棟翚飛練水潯郡侯相約此登臨煙雲變態吾詩壯田野燻風俗化深緑酒難醫雙鬢攺靑山不受一塵侵危闌倚徧渾忘倦白日悠悠下嶺岑

白薴衣輕雨乍收偶來乘興一登樓不知身在空中坐但覺雲從腳下流附郭誰開新緑野隔溪人指舊丹丘謫仙詩墨今何在想象騎鯨汗漫遊

城頭髙閣俯塵囂勝會眞輸此一朝上瀨數帆時隱顯倚天孤塔自岧嶤詩緣鬭景如相避酒爲傷多不肯消何物道人吹道曲便疑笙鶴下靑霄

向晚軒窓面面開要貪空翠入詩來乾坤俯仰斯文會江漢風流不世才燈下矢聲嚴細栁雲中煙火認蓬萊主人意洽忘歸去聽報更籖第一回

過鄭村訪鄭上舎萬里觀伊川晦庵南軒東萊四先生手帖

冒雨出城郭沿溪到林坰窅然竹扉下容我雙屐停偘偘鄭公孫老大橫一經笑言有宿約雞黍羅中庭家藏古賢帖往往飛晶熒呼童拂淨幾出示驚繁星我家龍門翁手澤余丹靑鄕先紫陽老心畫流風霆廣漢與金華同然發天馨錯落數十言俛仰三百齡感玆道徳師羞彼月露形與客再拜觀虹光薄巖扄桑海幾變更幸不隨飄零無乃希世珍保護煩六丁我欲勸主人勒石垂新銘斂捲付錦囊入坐開銀缾霏談雜今古髙詠慚和鈐好風自南來吹我醉面醒歸心浩難遏返照明臯亭眾賓起相送曠目淩髙冥黟峯逺矗矗沙溪下泠泠典刑未綿邈題詩慰山靈

宋理宗賜福王與芮雪景爲鄭村汪宗裕題

瑤峯玉樹瑪瑙坡寶佑墨本來宣和天山羝乳紇幹雀此景此意將如何禦筆中題福王字生綃上遣龍圖志鳯山日永萬機輕廊廟幾人同受賜天人想象冰雪顏好文亦自非等閒詔書屢表濓洛輩詞翰卻在陳隋間三百年來驚物換散落塵寰充一玩摩挲爲賦懷古篇安得虹光射霄漢

謝致政汪世行令君恵塘魚山蕨

蕨鱗相饋若爲酬正值嗷嗷麥未秋一飯等爲林下客寸心空切廟堂憂

車田村見摘紅花者時汪九珤侍行書以畀之

獨樹村中石徑斜杖藜閒叩野人家臨風忽作東籬興錯認紅花是菊花

題扇贈智亨鄭隱君

紅杏飄香過水村路人爭識鄭公孫年來抱病無虛日請藥翻嫌數叩門

和答李太守禱祈十日晴有驗

夜壇祈罷曉開晴似與天公有宿盟驚道一旬回白日可知方寸爲蒼生新秧蒔處期秋稔殘麥收來足歲耕喜極載賡循吏句田翁相慰不勝情

題溪南吳本忠小景

竹裏柴門傍水開了無人迹破蒼苔延陵有客溪南住時挈春醪問字來

四景樂道辭﹝浪陶沙﹞

春雨夜如何花靨紅多窓前黃鳥數聲過斜掛氅衣初睡起日上庭柯人世苦奔波兩鬢霜皤爭如溪上理漁蓑笑問東風來幾陣酒滿香螺

竹院好風涼洗盡炎光呼童閒試水沈香數卷南華看未了且困藤牀官道暗塵黃四體流漿可能知有翠寒堂盡日茶瓜畱客坐一調滄浪

秋意到郊亭水褪沙汀金莖香瀉甕頭靑柱杖西疇看稻了細檢丹經蒲栁最先零羲馭難停舊時交友似晨星惟有黃花開更好多謝園丁

庭滿凍苔斑農事都閒尖風不到水雲間曝背茅檐調鶴舞一任疎頑名利幾人還雪擁闗山金丹畱我鏡中顏起索梅花同一笑緊閉柴闗

堂前梅樹忽一枝生入廚檐

金丸無數綴煙梢調鼎何緣列上肴似便主人虀菜腹一枝低趂入山庖

篁墩文集卷八十六

●欽定四庫全書

篁墩文集卷八十七

﹝明﹞程敏政撰

○詩

謝都憲佀公過訪

喜雀紛紛噪竹枝果然旌節訪茅茨同年幾是論心者未老重驚會面時梅雨一天陰下定萍星千里渺何之閒情且落淸尊外共倒奚囊說近詩

送都憲佀公

幾停旄鉞問耕蠶又過山城拂曙嵐五月風霜隨逺邇萬年財賦出東南臺恩再慰忠賢望郡澤猶聞父老談只恐廟堂還柱石道傍無計綰歸驂

楊村寺與佀都憲聯句爲別

一尊相饑石溪邊﹝敏政﹞離思紛紛總悵然流水門前翻白雪﹝鐘﹞好峯云外疊靑蓮威生玉節今初下﹝敏政﹞情到金蘭古亦便幸遇心知程學士﹝鍾﹞不辭傾倒夕陽天﹝敏政﹞

松崖爲縣人胡昭題

同邑胡君靜夫妙年嗜學喜從予論詩有所賦詠不工不已嘗題其居曰松崖請一言予甚愛其人故爲賦此

老髯踞石幽且貞喜君卜居若平生三更繞地星月碎九夏半空風雨驚知心晏歲竹連塢過眼一春花滿城斸苓有約幸無拒杖策來尋猿鶴盟

夢椿捲爲嘉禾金景仁賦

久別音容感夢思覺來人境悵何之淸宵正及神遊處白日猶疑面命時鄕裏好題慈孝傳塋封誰作著存祠因君無限增悲慨目盻庭柯與賦詩

王黃門李推府京華冬夜酌別詩次韻

月上離筵夜停燭霜滿寒柯鴉競宿登科曾喜花共簪待漏終期佩聯玉一尊莫慰徵車早欲挽銀河助傾倒直道無憂行路難暘谷雲開碧天皛

致政馮憲副佩之自淛見訪同到南山竹院

南風驚會舊西臺扶杖呼童掃徑苔語到往年惟大噱酒愁多處亦全開娛情知爲遊山出送別兼成看竹來莫倚路長催早發畏人炎日滿髙槐

與佩之及黃司訓汝彛聯句六首

弘治壬子六月致政憲副馮君佩之自淛西登遊至新安乃十九日挾一童冒熾暑過休寧蓋不相見者十年矣時予以末病謝客甚殆然獨喜君之來談笑竟日忘其爲病人也明日約縣庠黃汝彛司訓同至南山竹院少暢合並之懷酒半汝彛不至乃相與爲聯句章成者三而汝彛走馬涉溪來會倒尊大噱更得三章焉中世以來士之屏居者類多匿迹不肯與世伍予每過之浮雲軒冕固不足道一時毀譽自有公言是豈足以病已而爲此局局何也髙情曠識若君者今豈多見哉予久病才气衰減筆研都廢視君之健瞠乎莫及而亦不能不爲之振迅乃題其聯句之首如此齊雲巖爲吾郡第一勝處君將拉汝彛同登予不能從其所得篇什當別自爲捲云會之又明日程敏政克勤引

想見淸儀觸熱來﹝蘭﹞髙懷眞是不凡才一尊傾倒驚頭白﹝敏政﹞兩日追陪笑口開動樹好風嵐气散﹝蘭﹞繞山斜照鶴初回相看去住情何極﹝敏政﹞門外驪駒且莫催﹝蘭﹞

每誦停雲憶故人﹝敏政﹞江湖何幸接風神論文自托平生契﹝蘭﹞看竹如償未了因野菜旋挑供午餉﹝敏政﹞山醅初熟稱時巡詠歌不減風雩意﹝蘭﹞坐聽徵軺走旱塵﹝敏政﹞

南山修竹照深杯﹝蘭﹞何似蘭亭曲澗隈敢道人烏今並好﹝敏政﹞不於奴馬此重來卜鄰我亦懷王翰﹝蘭﹞覽勝君能挈辧才林壑便應添故事﹝敏政﹞野猿山鶴謾相猜﹝蘭﹞

山館斜陽客到遲﹝敏政﹞淸風便擬著君詩﹝蘭﹞移尊竹外晚臨水﹝倫﹞策馬松陰剛赴期﹝敏政﹞老眼自應空鴈蕩﹝蘭﹞艸書誰復似鵝池﹝倫﹞玉山我愧蒹葭倚﹝敏政﹞醉後還歌伐木詞﹝蘭﹞

二公髙興薄秋云﹝蘭﹞千里誰來此會文﹝倫﹞多病頓從今日減﹝敏政﹞淸風應許故人分﹝蘭﹞片時遲到悔終古﹝倫﹞百首易成酬此君﹝敏政﹞安得齊雲巖上去﹝蘭﹞放開道眼掃塵氛﹝倫﹞

徳星髙照艸堂明﹝倫﹞詩社新開竹院盟﹝敏政﹞白薴晚涼湍走石﹝蘭﹞淸風時至翠連楹﹝倫﹞不妨野老來爭席﹝敏政﹞還著山童去洗觥﹝蘭﹞欲向中宵看月色﹝倫﹞試同吟榻聽溪聲﹝敏政﹞

次佩之汝彛登齊雲巖聯句詩韻

倚天靑孱顏萬古一幻化斗參將可捫雷雨或在下龍潭深叵測虯木怪相亞兩崖神斧斷危壑鬼工駕峯筍拔地出石髓裊空瀉名爭武當勝徳可祝融婭劍鋒秋發鉶寶气夕騰價眞祠故起宋禹迹漏書夏帝遊雙鳯驂仙來五羊跨心慳孫綽賦目窘李成畫云深雞戒晨風急虎司夜磅礡奠玆土陰晴憫予稼延生丹幾熟保境旗載禡憑虛疑蛻骨逃暑如拜赦輿論小吳粵誰詩敵衡華我病慚二疏君才薄三謝共此樂溪山陋彼事田舎爭席從雅俗掉鞅笑荼蔗文斾驚忽淹朝簪久同卸登陟吾屢嘗厭飫子今乍倚徙誠多奇應接恐難暇守洞沙鹿嬉獻果野■﹝犭員﹞迓便當隨所之那復俟休假醉招獨鶴俱吟遣六丁詫作銘鐫薤書削壁補苔罅千里渺雙矚萬竅同一唶畱宿分霧幌歸袖揖風榭喜有黃庭堅雞壇正堪藉

別佩之用其韻

才看一笑同林下不柰餘年總病中雲路脫銜容棄馬雪泥畱爪憶飛鴻隨身劍在君猶壯擊節詩成我未雄今夜緑筠堂上月便應分彩照西東

萬壽聖節隨班行禮後廷貢塤子倡和有詩因次其韻

鸞旗交匝錦雲飛嵩祝聲中暑气微萬里北辰遙在望一星南極正流輝閒身再入新陪位病骨深慚舊賜衣聖學日增天下慶餘生此外更何祈

古朴行

祁南古朴大十圍樹身奇壯識者稀日光亭午不到地逺望一羃靑巍巍汪家世來住此下萬緑叢中連大廈往來喬木認朱門賓客如雲系車馬撫樹生男幾百春有老一生今逸民性資古朴如此樹髙臥自謂羲皇人六十年來頭未白對樹稱觴春拍拍名園紅紫易銷沈何羨長安五侯宅構材堅比檀木良結子甘若胡麻香知君食實更怡老坐使百年筋骨彊我翻古朴行長歌祝君壽安期羨門亦何有願言盡返古朴風與君同作康衢翁

祁門汪處士以望世居縣南朴樹下爲名族相傳傍有古朴一株甚大今其樹之子孫益茂而族益蕃迨處士尢性朴好文爲一鄕善人年甫六十而歲之六月卄九日其誕辰也予與處士之子儒學生機相往還甚厚且聞朴樹其本類檀而堅其實類麻而甘蓋嘉種也因賦詩一篇壽處士而寄情於朴如此云

有客饋予奇石置庭前盆池意甚愛之一夕被人竊去悵然賦詩且以自慰

何人瞰我碧玲瓏舁去潛隨五夜風石髮尙餘粘甕口云根無復寄墻東愛山正爾淸非盜撫景何妨色是空王屋太行今在否欲題新札問愚公

題歸隱捲

載將風月滿船歸多少田園誓自違夾路漁樵驚識面入門兒女笑牽衣家山勝似黃泥阪村酒香於采石磯老向太平吾與子卻因佳句憶玄暉

此商山吳君士愷歸隱捲也卷中作者若宗堯侍講華伯郎中公綬侍禦子靜隱君多已下世漫讀一過不勝黯然因用公綬舊韻賦一律歸之

贈輪老

江樓髙處月明時大地山河渺一絲天上水中誰是幻倚闌須問法輪師

汪進之爲予言圓通寺有水月樓甚奇勝寺主法輪上人亦髙潔能詩可謂人境兩得矣上人嘗見予予不知其能此也別後作一轉語問訊他日徑造乘月登樓上人當何以語我

許生孝感捲

績溪許欽廷恭以孝事其親而獲三異之應人多稱之蓋其獲乎植物者再獲乎動物者一事𨿽微所以爲悖親者戒則有大焉此予詩之不能已也

籬下黃花識孝亷燻風佳色爲誰添相看亦有貞心在已耐寒霜復耐炎右菊開五月

玉實累累帶露繁兩岐佳兆厭名園時新一薦玄臺下何必三牲慰九原右芋秀兩岐

黃犬何來寂不嘩撫時堪笑亦堪嗟莫將偶爾輕人者無限街頭肉食家右鄰犬自馴

寄方軫隱君

徵書聞不到丘園我亦年來厭世諠何日與君同杖策張公山下看江源﹝聞有司罷冠帶之招故首句及之發一笑﹞

八月六日至南山悵然興懷因就葺整書冊賦此

秋來久不到東阡獨坐虛堂思杳然隨處粟田仍望雨滿墻詩板忽經年解牛未悟偸生妙辟蠧聊持討罪權﹝闕九字﹞

與廷貢汰萬夢吉步至新竹園

卜居何許最心降十畆蒼云繞石矼逺響暗中聞絕壑茂林疎處見澄江淩風擬著亭當徑攬翠時分榻近窓瓦缶一醅秋正熟計誰來訪鹿門龎

雨中自郡城歸至巖鎭承謝廷懋廷彛廷馨昆仲欵畱夜與塤子聫句置屋壁用酬雅意且紀歳月云

十里靑山冒雨來﹝老人﹞謝家畱宿一樽開舉頭忽見云穿月﹝塤﹞側耳遙驚水激雷坐久燭花如慰客﹝老人﹞飲餘詩艸愧非才夜深侍寢秋堂上﹝塤﹞笑記窮途又一回﹝老人﹞

中秋夜

一片淸光不世情故鄕寧弱宦鄕明風前欲動金波影云外疑聞玉臼聲多病暫開新酒禁古人都落幾詩評陰晴向爾難相料不惜畱連到五更

早過山下有感

春花秋月兩相淩隨處靑山興便乘捲裏好詩圖上景半歸邱隴半歸僧

題吳世良遜齋捲

終身讓步不枉百一忿忘親眞大惑眼中能遜屬伊誰萬古讓王稱至徳三吳故地多王孫新安亦數延陵村君家分住鴈溪上隱然喬木當髙門大字濃書作齋扁祖徳遙遙日星顯賈舶商車聲利場無競爲心似君鮮軒堂處處嘉名新華實相符今幾人當仁不讓豈終遜學海茫茫須問津

鴈塘吳君世良以遜齋捲求一言予方抱病遜謝不能而捲畱山房頗久玆因徵急隨筆爲賦此詩然亦不過老生常談耳豈足以副求益之意哉

挽程母項孺人﹝閔川程■﹝日上永下﹞之母﹞

遙聞埋玉向靑山塵夢那知更不還西母宴成身未老北堂機冷鬂初斑銘幽擬勒塋前石寫照空存鏡裏顏落日閔川悲令子朔風吹淚共澘澘

和答佀都憲

行臺喜讀眉山稿秀句來從建業城豸筆似爭蓮社樂驪珠頻燭艸堂明髙懷便足降餘子多病眞輸老半生徙倚石闌遙送目停雲無限別來情

向聞愛看坡詩近覩來篇格律大進且妙得長公三昧然非具眼者莫識也健羨之餘得五十六字少見意云

竹園宴集分得築亭限韻

十畆篔簹翠作堆个中宜著小亭開坐間正挹雙溪水行處中分一徑苔淸愛四圍鳴劍築貴慚平地起樓臺願言長作林泉主一任諸公載酒來

秋日雜興二十首

溪堂客散後敗葉鳴秋雨幽人讀易罷孤坐妙無語紛紛雀爭叢噭噭鴈投渚羲馭何停機新涼忽如許掩闗一欣然驚心向來暑

矮屋南山下喜與客分眠就中二三子去住長依然爲別忽云久見我驚華顚李生閱兩載程郎踰十年呼童下塵榻共讀招隱篇喜極欲忘寐明月窺前川

偶誦壁間詩歲月如過鳥故人幾離合使我心杳杳今年病稍寛逸思淩八表澄江翠成帶逺岫靑未了平生行樂地孰謂知音少落日漁樵人長歌出林杪

吾友汪豸史昔以忠見尢逺謫天萬里攜家上黃牛十年始相面未覺霜毛秋兒女百世緣晼晚三日畱離筵酒一巵坐俯寒江流去住意難極聽我歌逺遊我𨿽稅塵鞅敢謝蒼生憂

雜住縣南郭懷抱長不開晝厭市井喧夜苦更漏催所以溪上村欣然自裵回起居得靜安好客時一來開門俯修竹移石坐古苔嘯歌待山月猿鳥無驚猜幽棲老亦足擾擾何爲哉

去年黃叔度賞我霜中春對酒得佳詠和者三四人居然考盤樂宛若桑楡親嘉會亦難偶相望如隔晨西風忽夜作感此白髮親幽花不相負采采淸溪濱

客有宋逸淸瘦勁如立鶴醉唱靑天歌勢欲上寥廓邇來絕葷飲語我以靜樂俯仰天地間相期在林壑朝看沙艸靑暮嘆巖花落人生幾何時朱顏不如昨行當啟瑤壇分我九還藥

斷石鎖上游古城當外屏我屋居其間上下得幽境當時結吟社長日領詩景就中張文昌才情更苕頴

南山古蘭若正據淸溪潯墻東有嘉木下蔽一畆陰每當三伏來涼吹如秋深餘年復多病困彼炎熇侵野僧相後先時來滌煩心金飆動地至蕭蕭但空林炎涼亦偶爾倚樹成孤吟

我愛向子平所志畢婚嫁放志遊名山觸目窺大化此公亦髙人孰可攀逸駕世緣幸粗了農事更多暇周覽須及時胡爲艸堂下

矗矗張公山下有淛溪水東流匯桐江到海淸且駛我欲窮其源洗此雙聵耳一■﹝奭斗﹞毛骨寒再酌沈屙起蛩然俯空翠坐弄石齒齒不有仁峯生同誰擷芳芷

偶開溪上園中有竹萬个誅茅蒼翠間永日成獨坐涼颸何翛翛流水松下過幽人期不來新詩聽誰和

在昔黃古林不作近代語印我梅臯篇直欲諧鼎呂平生更寡合所至恆獨處偘偘憂世心戚戚老羈旅空持菊花尊宿艸今幾許有懷無與言西風動林墅

率口幽絕處風光似斜川上有數椽屋下有百畆蓮阿咸頗知道閉戶攻遺編我欲往共之乘秋弄淸漣預買一葉舟擊節相洄沿靜窺魚鳥樂庶以窮吾年

往者欝不樂駕言作郊遊蘿山若老龍一尾蟠荒陬蕭蕭佛舎古隱隱溪亭幽引躅日西下與客仍淹畱邇來得嘉墅竹樹環淸流此山適當門周覽無外求乃知天與奇坐享非人謀眼中漸黃落曠野來髙秋折簡塵外侶相隨豁吟眸

吾宗有貞君尙友千載士我方直承明相督返桑梓至人炳幾先達者貴知止悵望溪上云卑歌念君子

戴生少也敏汪生壯而贍適玆丹桂秋所挾堪一薦老懷豈足此古學宜不勌春花寧非榮紅紫競相絢磵松靑入云不受雪霜變朂哉爾同人歲月若驚電仰止紫陽峯巍巍望中見

曉入水南道老翁泣且行撫膺向客言病與貧相仍前夏麥告荒今秋粟無成裏胥劇星火追呼責官徵感之三嘆息竚立難爲情我食日幾許憫此嗷嗷聲皇天視聴逺孰與安其生

雲巖一萬仞上有玄帝宮洞穴何■﹝石含﹞砑疑與天墀通神輦向夜出肅肅來陰風下土蟣虱臣稽首空蒙中願開赫赫威四顧悲人窮偃旗作雷雨叱劍行龜龍我當頌帝力擊壤歌年丰

平生兩畏友髙風邈難攀浩浩張東白巍巍莊定山連枉尺素書逺到溪堂間欲上軒轅峯更俯朱砂灣盡日騁南望呼童候柴闗安得命車至一覩冰雪顏臨風重延佇目送江云還

和气致祥捲爲黃州劉太守敬之賦次其韻

長養無煩九夏風瑞橊寧與野芳同根涵勺水凝煙碧花映窓紗濯露紅郡客屢聞開盛賞園丁何敢策新功玄都再入非虛兆名節班資看兩崇

右折橊開花

鈐齋傳盛事春意著寒缾瑞牒徵劉寵詩郵到管寧老枝疎綴白佳實亂垂靑多少閒花木勾萌待迅霆

右折梅結實

追挽故少保贈太傅於肅湣公夢中作

太息於公不可追曾因多難拯邦危鬥間忠義精難冺地下權姦骨已萎公議到頭聞卹典世情翻手似圍棊不知誰撰新祠記可比當時嶽廟碑

壬子歲八月晦夜不能寐至三鼓始就寢頃之夢作一詩哀故少保於公又頃之寤而記其全篇不遺一字卽呼室人語之故蓋不知其何感也予以公之忠憤未白屢語其子京兆君景瞻俾陳於朝不果曁予歸田始克有請獲贈謚廟食之典以書報予山中豈予心恆惻惻於是故不忘於夢寐之間因遂有此作耶予平生夢中詩旣寤卽忘而此詩獨了了不遺是誠可謂異矣將書以遺京兆君而特記其事如此

九日斷石登髙

何處登髙把一杯靑山磯上舊溪臺半崖薜荔詩龕在兩岸芙蓉畫障開隨地更尋佳菊賞野人爭喜病夫來西風落帽身長健短髮蕭蕭亦快哉

自斷石與司訓黃倫汝彛及親契汪錠克成族孫乙汰萬並載竹筏沿溪泛至流塘飲詹貴存中家道中聫句五首

一樽溪上作重陽﹝篁墩﹞醉舞伊誰似我狂﹝倫﹞石面風來頻正帽﹝貴﹞崖前露滴細沾裳﹝乙﹞尋幽學士詩如畫﹝錠﹞借渡樵人筏勝航﹝篁墩﹞千古牛山堪一笑﹝倫﹞登髙何必嘆流光﹝貴﹞

天將翠竹載靑山﹝倫﹞秋興都歸嘯詠間﹝乙﹞隔岸漁歌來欵乃﹝錠﹞出城遊客愛孱顏﹝篁墩﹞乾坤眞景森然列﹝倫﹞水石閒心偶爾闗﹝貴﹞醉倚斜陽歸未得﹝乙﹞隱居思近落星灣﹝篁墩﹞

重陽多雨喜今晴﹝貴﹞逺渡人從鏡裏行﹝乙﹞一路靑山如送客﹝錠﹞幾家黃菊待尋盟﹝篁墩﹞眼中誰有登髙賦﹝倫﹞云外時聞伐木聲﹝乙﹞無酒淵明偏愛飲﹝貴﹞四郊香秫正秋成﹝篁墩﹞

九日來登落石臺﹝乙﹞山開罨畫水縈回﹝錠﹞一尊何待白衣送﹝篁墩﹞兩屐新淩翠巘回﹝倫﹞鷗鳥有情閒對席﹝貴﹞詩題無數半封苔﹝乙﹞滄浪一曲悠然去﹝錠﹞不數悲秋宋玉才﹝篁墩﹞

我愛重陽菊盛開﹝錠﹞水村隨處踏秋來﹝篁墩﹞峯髙萬仭堪遊目﹝倫﹞石湧雙拳可送杯﹝乙﹞危磴斷雲粘屐齒﹝貴﹞老松圓露滴珠胎貴﹝錠﹞便須重作溪亭主﹝篁墩﹞分席慚無入社才﹝倫﹞

九日宿存中家明日與汝彛汰萬同登其屋南感鐘山

唐人有詩記端六我今十日來登髙江山如此不爲樂正使達士譏吾曺靑天無風亦無雨處處黃花照江渚花開一日未便休日日重陽豈虛語人生良會不可常謫仙痛飲非眞狂願言勝會自今始踏徧秋風千仭崗

雙鷹圖次韻

爽然神俊立秋風曾入鷹師百購中一出便能驚雉兔並逰誰解識雌雄黃雲塞逺呼聲急碧海霜來照影空總道上林新罷獵寰區贏得謝絳籠

和答河間李主事旦﹝旦以言事除名家居﹞

伏臘年來盡可支雞棲豚柵擁茅茨病魔卻苦無虛日酒量那能及往時一任野翁閒競席幾將衰發笑臨池飲情只有看山約百徧相招總不辭

欲返瀛東力未支天涯相望一茅茨逢人話到桑麻後羨子書言社稷時開徑不當馳馬地濯纓誰共狎鷗池他年徑造非生客寄語山童莫漫辭

林泉淸趣捲爲古林黃思復題

散髮長林下洗耳淸泉中黃君亦佳士不沾遊冶叢得句冩松雨呼酒翻荷風未覺白日晚正喜紅塵空人生穹壤間所樂恆不同擾擾雞鶩場伊誰識冥鴻我方駕黃犢世网不受籠浩渺寒溪灣上有一畆宮掬水飫眞味種樹歌新功君當入吾社漁牧隨西東

九月卄八日黃司訓汝彛雨中畱宿聫句二首

雨爲畱人作意長﹝程﹞尊前吟思正飛揚先生百中眞常事﹝黃﹞博士髙歌豈大狂銀燭有花如獻捷﹝程﹞玉堂無地不生香一時未定千年論﹝黃﹞起聴山城漏未央﹝程﹞

景行自是百年心﹝黃﹞我亦逢君語便深客去共聴秋夜雨﹝程﹞坐來獨怯暮天砧文章價在何時定﹝黃﹞山水情多逐處尋斗室初成先下榻﹝程﹞愧非徐孺汗沾襟﹝黃﹞

小齋初成喜承之彥夫天爵敬之師魯踵至值冬霖累日不止舉酒相屬以來雨名吾齋分得蓬字

背起茅堂曲徑通故人連喜一尊同閉門十日驚新雨下榻千年愧古風蕓幾近窓山翠濕竹籬遮院市塵空巢居莫忘論心處多少泥塗嘆轉蓬

十月十三日雨中飲長汀寺

古寺今來感慨多更禁寒雨下庭柯屋經野火餘金象簾捲山嵐出翠螺問訊禪牀僧已老摩挲詩案客重過茅堂祇隔靑溪外莫厭時時到薜蘿

僕碑行

貞觀僕碑緣入譖元佑僕碑讒更甚太平再致伊誰功後有溫公前鄭公平生富貴若土苴貶秩停昏何嗇丰懲惰納忠眞力假紹述遑譏綴旒者遼東兵敗金人來口碑一日髙崔嵬

寄墨與淳安新舉子族孫文楷

玄霜新品出杉蘿馳贈名郎寄意多聽取染毫丹陛下龍蛇飛影試如何

南山精舎理書一月得三萬餘卷喜而有作寄王宗植

敢道勛名似鄴侯牙籖三萬偶同儔古人可作惟香蠧坐客相驚欲汗牛宦海本無經濟策硯田聊爲子孫謀老天玉我成書癖莫怪從今不下樓

慶宣和行住坐臥捲

銀屏金屋逞驕奢利鎖堪嗟杏花村落酒中賖行些行些

三邊玉帳擁雕戈汗馬奔波竹籬茅舎小行窩住麼住麼

香車寶馬洛陽街滿面塵埃芙蓉秋水釣魚臺坐來坐來

五更風雪候趨朝玉漏迢迢紙窓明月上梅梢睡著睡著

人月圓爲人寄壽錢塘王嘉瑞﹝故孔目天與之孫﹞

錢塘江繞吳山翠相望隔天涯鎭海奇觀泛淛佳興盡屬誰家聞說王郎翰林孫子四十年華遙想同人一回相壽幾醉流霞

孫闙風竹爲師魯題

孫郎冩竹有天趣落筆蕭蕭一兩枝六月相看北窓下滿身毛骨動涼颸

訥軒爲富溪宗人道宣賦

白圭重三復金人亦三緘如何嗇夫輩利口矜詀諵多君素淳朴玉立靑巉巉以訥署齋扁豈爲憂譏讒非法炳明訓瑯瑯若英咸愼哉一言出謹爾六轡銜進徳匪自此云胡分聖凡軒居北山下天籟多風杉安得寡尢者爲子銘髙巖

和答吉安顧天錫太守同年

籬菊新黃百艸枯天涯相憶共朝晡一緘秀句題鈐閣千里虹光射鏡湖致主有才淹老守全身無策笑庸夫喜聞述職行將近幾日風帆過直沽

雪後至南山精舎

爲貪奇賞到山齋玉樹琪花擁斷崖瀹茗半宵勤瓦鼎采梅今日試芒鞋來年沃衍占丰歲塵土淸空愜素懷白戰舊盟誰願續一尊同此系詩牌

一剪梅慶鄭君存良七十壽

喬木江村映錦沙尙義人家積善生涯畫堂開宴鼓頻撾砌擁蘭芽鬢點霜華輝輝晴日上檐牙詞吐天葩酒泛流霞百年冰玉兩無瑕醉眼生花仙棗如瓜

月波樓爲吳孟實題

遙天無片雲溪水蔭淸樾誰開溪上樓早見溪上月恍然冰壺中湧此爛銀闕主人時獨來水鳥聲乍歇橘林晚霜過荷沜微風發晴峯逺相帶隱隱靑一髮水天蕩無垠斗柄正髙掲憑闌擊唾壺神爽已飛越我欲往從之乘夜泛漁筏一笑捲疎簾促席共薇蕨酒力淸易醒詩懷浩難竭入眼竹洲寒何時解塵襪

椿萱圖爲祁門方鍥賦

堂前椿樹盤根久千歲常期大人壽春風蝶夢早匆匆一事無憑漆園叟堂北紫萱娛白頭對花日日思忘憂宜男已壯母何在贏得臨風雙淚流方家郎君湖海客春雨秋霜心惻惻憑誰貌入丹靑中猶似升堂候顏色我觀椿萱圖爲作椿萱歌夭桃穠李空復多寫生縱有黃荃筆風教無闗知柰何

篁墩文集卷八十七

●欽定四庫全書

篁墩文集卷八十八

﹝明﹞程敏政撰

○詩

十二月廿一日得旨昭雪復官感激賦此

紫鳯銜書下九霄君王還念舊宮僚春回大地陽初動日轉陰崖雪盡消犬馬有情終戀主山林無分又趨朝旁人欲問酬恩事洛黨塵編未寂寥

耕讀遺民爲富溪宗人彥旻賦

雞峯渺何許下有衡門翁朝耕事拮據夜讀如顓蒙不慕萬鍾祿安此一畆宮逍遙斯世間綽有先民風北顧仰莘野南徵憶隆中躬稼樂古道致主成元功聖賢今已逺出處孰可同潔身愛徐君遺安得龎公毛髮久云變兒孫亦成叢代耕復勝讀世態從污隆恆產蔚有秋陳編浩無窮何當挾冊往一與歌年

丰富溪宗人彥旻君力學好古自號耕讀遺民其子正思從予遊嘗請予一言予病未能也今年秋病愈始克賦古詩一章以寄之且將挾靑編駕黃犢訪君於雞峯之下而召命遄至將不免於北山之移有愧君矣𨿽然宦轍無憑巖壑在望則與君訂晏歲之盟固未晚也

題臨川曹庭瑞愛蘭捲

口談祿命似君平相見無勞問姓名手弄國香詩滿把已應人識愛蘭生

紫蕤燁燁翠莖長不是當年九畹香願子佩時須拭目野花山艸正芬芳

臨川曹庭瑞奉其父宗器談祿命於休寧多奇中宗器預言予退庭瑞預言予進皆其驗者庭瑞以愛蘭自名求一言值予方被召入朝爲賦二絕朱子注楚詞謂蘭卽零陵香也今人說蘭殊與此異因並之

除夜家燕聴塤子鼔琴

山鄕明日是新年壽母情深夜不眠耳畔莫嫌無管鑰小兒初觧拂冰弦

南山梅盛開以將北行不得賞立春日始克至精舍與客夜飲聴逸淸歌上淸詞有作

許時不到山中來今日賞春兼賞梅苦於日落未成句直到燈前方舉杯投閒得忙博一笑北去南來經幾回道人爲歌白雪曲塵累擾擾何時開

壽績溪宗人景貴八十雙

瞳如水雪垂肩才及非熊應兆年上世黑頭曾入相平生丹訣笑求仙東風送暖開仁裏南極流輝落壽筵從十到千應可數爲君先賦大椿篇

績溪仁里程氏出宋丞相文淸公後多賢子孫若今處士景貴君尢賢有子曰康績學待用而其侄傅以令尹致政家居來告曰景貴壽八十伊始正月十二日誕辰也敢請一言予與君族兄弟嘗識君方被命入朝行李介道不得舉一觴爲歉乃賦此致壽意云

題殷氏東溪泛舟捲

雨過東溪好放船四山如黛水如煙風前細檢逋詩卷撫景悠悠十二年

蠏潭風物定如何南北驅馳歲月多此日又從塵裏去幾時來賦濯纓歌

項裏殷君時雍當成化壬寅歲以東溪泛舟捲求詩時予方起復北上居京師七年被放南歸家居五年予不暇作君亦不暇取也玆予又將奉召北上檢點詩逋計終不可無一言乃賦二絕歸之稽緩太甚旣以自咎亦以自笑云

題吳氏知止捲

大江風息好収船莫待巍巍浪拍天戒險不慚三讓裔爲君思詠卜居篇

隆阜吳君九云以知止自名實有取於老氏不殆之義說者多反之蓋將以聖賢大學之道朂君也予竊以爲不然老氏此語亦可爲進不知退得不知喪者之戒未可深非也君子不以人廢言故賦此詩以不失君之初意焉

題公明侄江湖覽勝捲

江湖風景最宜人北去南來不厭頻長遣一身安素舸肯將雙足涴黃塵鷗邊芳艸詩城逺鳥外靑山畫障新收卷付君還自哂又隨徵節上徵輪

李白問月圖爲巡按吳天弘侍禦賦山

東李白眞王孫天才逸若天馬奔醉中雙眼俯八極弄月似扣玻瓈盤安得長江化春酒詩成百篇供一斗抜取蟾宮玉兔毫爲副金鑾艸麻手江月空明山月髙停杯一問歌聲豪賀監歸湖郭令逺寂寞當時宮錦袍文章萬古光不歇過眼淸光幾圓缺世間欲訪謫仙人煜煜長庚皎如月

膽缾梅爲邵用珍賦

雪後山窓讀易時膽缾淸曉見冰澌老人坐悟先天理無限春光在一枝

題虎圖

一嘯風生百艸枯陰霾消處見於菟眼中頗覺妖狐靜不道相看是畫圖

廿五日北上畱別鄕友

吾道行藏貴有名分甘丘壑了餘生世臣恩重須仍出廷議公多久更明東壁圖書客再閱北山猿鶴愧初盟非才何力勝君召館閣江湖只寸誠

壽巖寺方彥仁

髙年從昔數方瞳近識多君一笑中六十健來堪走馬百千人裏羨冥鴻靈椿影蔭庭心緑竦桂香傳盞面紅壽算不須盤甲子古巖家世漢仙翁

題宋王晉卿畫鵝

獵獵風吹蘆葉黃瑤鷹如雪點江鄕鉤簾素壁看摹本想見當時寶繪堂

登歙學歲寒亭和舊韻錄寄巖鎭汪君士和﹝子曜歙學生﹞

隱隱長松帶石屏小亭仍掲歲寒名古碑字滅苔爭繡曲徑人稀艸亂生松老不隨霜雪變景多眞比畫圖淸憑闌小立斜陽裏春鳥初聞第一聲

訪進士何斯復於歙北黃荊渡不值時斯復方以養親告歸

問路尋君徑出城過橋自得繞溪行小翻翠柳東風軟返射靑山夕照明爲就江魚長供母蹔容沙鳥一尋盟前村種藥歸應晚欲話心期恐未成

過淳安拜大司空胡公於裏第別後奉寄

玉立長身海鶴姿歸來誰得健如斯了無俗气侵懷抱才見靑霜點鬢絲優寵再看綸誥出髙情不攺布衣時朝廷次第収耆舊擬有人賡慶曆詩

走往來淳安進謁大司空先生於裏第每拜益健今玆之來適聞特恩賜誥褒徳有加知嗣聖之眷方隆而老臣有重徵之典天下之慶也謹成鄙詩一章少致鄕仰之忱萬一云爾

題致政應文貞典寶山水

出門便見好溪山卻爲丹靑一破顏想是宦途雙足倦髙情長在臥遊間

題白頭翁

蓮塘十畆動涼颸水鳥閒忙任所之對畫主人無一事功名眞到白頭時

二月六日睦州城東遇雨野泊雜言一首

東風日夕至倚棹桐江潯淅淅打篷雨渺然動羈心老夫起讀易小兒坐鳴琴相隨二三子一笑開煩襟山家隔溪渚上有靑竹林依依出煙火閣閣飛沙禽他鄕忽值此頗似南山岑人生若萍梗況彼霜毛侵臨流發孤嘯極目江云深

嚴先生祠

光武以子陵不受官仍命有司供諫議祿終身子陵亦受之以全其好賢養老之美皆近古未有也

不作中興諫議臣歸來仍許祿終身要令公相慚臺鼎正爲先生樂釣綸黃鵠遡風非漫士赤龍當極是眞人雨中未得供蘋藻一日乘潮入富春

赤松山

碧霄千仭赤松山悵望仙蹤不可攀直擬禦風遊海島肯來隨俗住人寰夭桃一樹野煙裏老鶴數聲空翠間辟穀有靈應笑我塵中雙足幾時還

飯道旁定明寺

竹籬雙戶對山開何代精藍迹未灰僧苦自爲徵稅長地荒誰起曬經臺匆匆一飯惟靑菜隠隠諸方半緑苔落日未勝懷古意聊題塵壁記曾來

出淸波門過淨慈寺飲於京兆先祠庵

一笑逢君似隔晨相違驚是五回春靑峯湖上不攺色白髮尊前無數新寢廟陰風瞻大老梵宮斜日下遊人繞堤莫放籃輿速償我山中未了因

過杭次陸大參同年畱別詩韻

風雨紛紛歲月催不堪行處送君回自應鷗鳥忘機事誰識龍媒本異才周覽試看雙目淨分攜聊與一尊開皇恩未謝塵纓在何日還容入社來

二月十四日李修撰子陽請飲江北陳家王修撰徳輝在座

客裏欣逢兩狀頭東風三日系蘭舟淛西何處春色好江北舊家池館幽醉任往來衝細雨情牽離合付新謳忽驚巷額題潘閬愧我無詩紀勝遊

北上過武林再會竹東劉君𨿽右手痿痺神采勝常酌別之頃因賦此竹東當倚歌而和之舟中把玩如故人之在眉睫也

誰道相如病不堪尊前一笑兩俱酣持螯有趣供豪飲捫虱無心事劇談執筆不妨聊任左奮身何必羨圖南杖黎穩作湖山主爲子臨岐祝再三

王天祿侍禦爲玲侄冩山水便面

豸冠趣在丹靑表公子情多山水中六月髙堂不知暑向人隨手拂淸風

駐船月洲亭下聞佀都憲將至暮雨有懷

■﹝舟羲﹞棹江亭待故人闔閭城下雨如塵魚傳尺素來三月柳系離情管一春菜色可憐畿內地萍蹤難定客中身半生憂樂當何似篷底靑燈坐及晨

鶴山書院兼祀周文襄公今總憲治所

聖門千載鶴山翁再拜庭前思不窮老檜尙疑含古雪殘梅猶自領春風故鄕西望桑楡逺敕使南來俎豆丰入眼何人堪侑食計臣今數大司空

小飲承天寺爲沈啟南題林和靖二帖上有謝安撫印記

咸平處士骨已稿尺素誰傳雙鯉魚寶藏尙有安撫印遺槁元無封禪書人淸並遣烏亦好字勁宛得梅之餘東風古寺拭捲目想象西湖雲水居

謁範文正公祠二首

廣庭端拜一塵無門外淸溪點緑蕪三代偉人生慶曆千年遺廟托姑蘇淺夫敢竊先憂號盛徳還徵後系圖徽國陋儒空仰止海峯髙絕倚天孤

範家園腳步春風皎日英標在眼中銀杏十圍家廟古玉粳千頃義莊丰身當文正無雙士手授中庸第一功卻走畫廊看翠碣朱弦三嘆憶歐公﹝先祠前有銀杏數株甚巨蓋宋物也﹞

走奉詔北上道出吳門伏謁文正祠下得閱忠宣恭獻諸遺像緬想髙風敬賦二律寫貽公世孫從規用致鄕仰之萬一云

巡按趙侍禦招飲憲臺淸風亭

百舌聲中春意深小亭隨步晚登臨千年勝地姑蘇志一代淸風禦史箴傲歲花如圖上見樂池魚向鏡中沈論文雅會匡時語不覺殘陽轉樹陰

佀都憲華誕和韻

栢府恩光錫命三蒼髯相對凜鬖鬖軍聲舊遣戎王伏詩律髙令漢吏慚泰嶽炳靈分鄆上法星流彩映弧南一宵晤語如公瑾不待醇醪亦自酣

弘治癸丑春二月卄八日承都憲佀公招飲書院語間始知是日爲公華誕之辰因舉酒相屬且用公自壽詩韻成詩一章少助頌聲萬一云

題倪氏子可竹捲

畢竟君可竹還應竹可君恨無醫俗句與子播淸芬

崔孝婦葑門朱存理求賦

紛紛勃磎者驚此孝姑名刲股和羮進捐釵卜地成淸河垂世範吳郡有鄕評撫卷三興嘆周王化已行

虎頭記

豸角昔爲吳郡守虎頭長贈長康孫居人一日知名字請藥紛紛出葑門

都憲劉公汝器守吳郡時嘗得疾值郡醫顧良貴而愈因以虎頭贈之予時自新安入朝目擊其事今十四年矣重會吳下爲賦此詩用道其實云

題陸氏子終身之思捲

春色還靑壠上枝春風難染鏡中絲只應孝子羮墻意一日長縈十二時

撫捲令人重陸郎思親情共海波長知君不是徒思者手葺蕓編幾架香

下塘陸君鉞因予所善沈石田先生以終身之思捲求題先生蓋亟稱其孝予諾之而匆匆未暇也鉞請以一人尾舟相候至毘陵始克爲二絕畀之且引其意用相勉云

題華氏嚴埭舊業捲

先業淪他姓前當野水斜緑塍還舊物白稻長新花有共義民裏無慚孝子家莫因心便得詩禮足生涯

予與守正別幾十餘年矣今歲始克會於閶門尾舟相送過惠山舟中夜話出其嚴埭復業捲曰此我五世祖所業因兵燹廢去而予幸復之願賜一言予曰是誠可謂孝子不匱者矣惜予不工詩無以聲君之美聊具一律爲羣玉之倡云

上巳日秦廷韶方伯與施彥淸盛舜臣迓餞至惠山

倚棹尋源到薜蘿任催斜日下林柯遊人不減吳莊盛題字還疑宋刻多萬樹野紅眞絢畫一泓寒淥未盈科石牀他日如堪借來聴松風和醉歌

別君謙

萬卷蕓香手自刪知予能撥冗中閒吳門七日心難了直與殷勤過錫山

趙式畫芙蓉爲鎭江髙克明同知賦

霜葉紛紛醉不知名花全未覺開遲眼中何物丹靑手解出秋江一段奇

很石行﹝今在閱武場內﹞

北固山前兩拳石野花茫茫土花碧大如昂犬三尺彊小似伏羔才一尺云當漢末風塵紅老瞞勢欲吞江東桓桓帝冑孫討虜並坐此石論雌雄想象時危屏人語慘淡風雲眇蛇鼠赤壁成功指顧中石上誰賓復誰主烏林一捷荊州分同奬王室収奇勛小兒姦貪敗盟好舞智蹶我髯將軍漢鼎分明淪異姓質子封侯甘僞命可惜稜稜不解言恨入江聲寄餘興今逢一統天下王鐡甕城中開閱場將軍中峙列萬壘此君卻在城東方我來適過城下路停車摩挲日將暮欲從故老借圖經爲爾臨風寫長賦

永慕捲﹝爲鎭江鄭太守賦﹞

百齡將近委天和累歲猶傳薤露歌譜在正分通徳裏名髙宜入孝廉科蘋空南澗身刑逺蘭茁東風慶積多看取玉峯山下石貤封新表待重磨

飲趙夢麟郎中滄江別墅

瀟灑郎官住京口天性愛山如愛酒長浮一斗與山盟所不愛山如此斗別墅正據滄江灣四望宛在丹靑間虹月船空米老去悠悠世代空塵寰郎官作詩亦淸好不遇酣歌不揮掃題徧山■﹝土幻﹞與水涯與客江頭幾傾倒我登滄江亭爲賦滄江篇呼童更吸中■﹝氵霝﹞泉臨風欲洗雙倦目他時來結山中緣

夢麟地官自號愛山子又號滄江別墅其懷抱淸曠如此今獲解官鞅於壯年人固惜之而夢麟則可謂之自遂矣予北行得過別墅共飲甚樂因賦此詩而行

古詩三十六句寄君謙儀部奉寓懷思雲山迢遙不我遐棄春鴻在望用傒好音

艤舟閶門下攬衣涉南濠居人愛楊子力任細書勞手校日弗給續晷焚其膏坐令書滿家一一排幹旄麗藻並奇字史漢兼莊騷剖擊無終窮人徒識儀曹焉知漆雕意古學非時髦有如萬里鴻妙與江云髙又如幽蘭芳嫣然媚衡臯恭惟聖所傳愼此義利操明明君子心道體求絲毛憂違樂乃行不負人中豪巨艦乘安流向爾空飛濤蕓編亦自幸非君孰吾遭豈若誇毗子悻然立蓬蒿相去日已逺令我心郁陶故人頗諧寡聊飲玉色醪題詩寄濠上臨風愧投桃

題吳天弘侍禦畫菜

桔橰晝開春雨足采采新苖出畦緑就中一握晚菘香何許長安誇食肉栢臺淸節世見希花鳥不愛丹靑揮向來斷虀本同調下筯亦喜霜根肥此味分明吾所羨此色寧堪上人面船窓撫景一題詩憂樂終歸濟時彥

髙郵湖阻風時𨿽開夾湖未能行舟

一陣狂飆入地垠客舟如葉浪如輪憑誰上訴由風伯任爾拋香拜水神阿岸稍卑思躍馬夾湖𨿽好未通人南來北去皆行役篷底從容莫漫嗔

都憲張公淮上所獲四印歌

予被召北行道出淮陰巡撫都憲張公汝器觴予言往歲奉敕浚漕河得古印四枚於楊子橋水中已上進矣其一曰壽亭侯印其一曰鎭江府禦前駐札都統制印其一曰鄂州管內觀察使印其一曰都巡檢使之印惟壽亭侯印爲漢物人知之其餘莫之考也予因言壽亭侯印據傳記凡三四見於宋元間蓋後人追鑄以奉神者此恐其一也史稱韓世忠嘗爲鎭江府禦前駐札都統制嶽飛嘗爲鄂州管內觀察使此二印殆宋物歟都巡檢使亦宋官主捕盜賊以守臣兼領今不注其職守所在莫知爲誰矣語次得長詩一篇贈公用紀其事公與予同出河間進士同年予兄事之

行臺使者淸河公浚川來往長淮東役夫走告得四印不知何代淪淵中盤螭結紐各異狀蘚包玉嚙傷靑銅自應神物不可閟月夕往往虛晴虹一朝舁出馮夷宮寶气盡發淸泠空行臺得之三嘆息謂爾古器遭沙虫亂磨再使篆文出拂拭不遣纎塵蒙題緘頓首獻天子護以黃袱駄靑驄近臣奉入歸禦府想象白日回重瞳我來艤棹淮水上十年相見驚秋蓬坐間傾倒忽語此便覺異代還英風憶昔中山啟炎祚絕世義勇稱髯翁蘄王鄂王總人傑南渡百戰勛猷同當時遣使各賫賜尙方新鑄憑良工系之尺組表異眷副以大纛兼彤弓豈知變故生肘腋斬地敗此中興功孫權心久附漢賊秦檜一力主和戎兩人伏劍徇王室霜飛六月愁蒼穹一人湖上跨長耳漫勞矰繳窺冥鴻都巡歲逺失姓氏無乃亦是千夫雄撫時感事數百載令人扼腕悲三忠行臺於我同榜士呼酒更酌開蓮筒桑楡誼深談塵洽松韭味潔冰盤丰春風吹花助客醉解舟北去方匆匆海天回首推雙蓬淮流浩蕩山巃嵸爲公髙歌重懷古城樓一抹斜陽紅

過淮

淸流如澱濁流黃有意交流不自妨斜月倚篷看水色燻蕕誰道可同藏

百步洪次吳原博同寅韻贈馮主事

彭城西上一舟來柳岸春濤畫障開蘇墨在亭畱琬琰梵宮當戶出樓臺風前艤棹生羈思洪上分司屬俊才欲借圖經詢古迹何妨今日費刪裁

沽頭閘下歌

閘河無人節新水處處船頭閣船尾人生自古行路難咫尺直須論萬里去秋不雨今復春無麥無禾愁殺人朝來不忍倚篷看扶攜拍岸皆流民行河郎官不輕出舟困閘河無了日我舟𨿽困終須行柰此白日嗷嗷聲

畱別濟寧周同守

憶在成都硯席同天涯相望幾秋鴻君生向我五年長行色困人三月中宦海積薪隨下上客途飄梗定西東艤舟不盡牽情處太白樓前柳絮風

先少保襄毅公在蜀藩時於庠序間最愛周君用中俾與予同學蓋三十餘年矣予被召北上值君自地官謫濟寧始獲胥會一敍疇昔恍然不知離合之久也爰賦一詩用紀歲月兼致別意云

題英雄奪錦圖

天外蒼鷹決云下山麓玄熊亦驚吒錦雞勢落雙彀中艸偃風回不容罅五羊趙王工羽毛水墨孰與林良髙閒中作此有深意不用千錢歸水曹水曹世家原古歙三試場中三奏捷英雄奪錦人爭誇斯士斯圖正相協呼童啟軸懸中堂靑春白日生輝光郢人燕說亦有道逺大相期君莫忘

予北上過濟寧水部主事程君廷臣以此畫索題君之先實自新安遷上饒者譜牒具在可考也匆匆爲賦此詩亦將以訂宗盟云爾

八里灣復會亞卿同行至開河驛始別

客路重逢喜倍增幾人相好是心朋愛君才似雞羣鶴笑我船同驥尾蠅別思漸濃頻喚酒和章難續更挑燈燻風有約陪鴛序忠告時時得敬承

朱憲副恩壽堂

一堂曾記壽兼恩八載相聞齒更尊不叩仙方延歲月只將公廩奉晨昏推封日下登三品衍慶年來見十孫大手特書應未了緑槐如幄蔭髙門

山東憲副朱君朝用爲侍禦時予嘗記其恩壽堂今十年矣再會東昌出閱是捲則知其具慶無恙樂有十孫而君方預憲使之選恩與壽偕不日有也君請再賦一詩以申其說因輙附此致期望之意云

管太僕同年出示往年登樓之作別後次韻奉寄

畱題髙閣四周星詩味那能敵韭萍驅我不情塵滚滚向人無恙桞靑靑彈碁敗卻心仍喜讀易精來體自醒夜倚船窓憶故友不知風雨透虛欞

舟中病請醫者劉宗佑與俱至徳州贈別

臨淸河下識劉郎脈理名家本鳯陽語次愛君醫術正行邊寛我客愁長丹溪自喜傳新學金匱何須說異方坐想到門應幾日燻風吹滿杏林香

李源十景

祁門李生彥夫所居李源最幽勝嘗析其景爲十求予詩數年矣病未能賦也北上道中阻風連窩塊坐無事因各爲五言一絕以寄之𨿽短章寂寥不足以盡景之萬一而其大致亦不出此矣

天井龍痕

潛龍臥空山爪印非斧琢一日風雷生終當露頭角

軍灘馬迹

義兵昔來過石上馬蹄在遺響寄灘聲英風凜何代

鑑塘活水

一鏡含天光源頭自何許悠悠川上心臨流共誰語

斗峽回瀾

兩崖忽中分驚浪凡幾折相期避暑來燻風灑飛雪

蓮亭小雨

雨落芙蓉塘一陣香冉冉瀟灑亭中人紅塵不相染

竹徑淸風

夾道千瑯玕森森出墻外有時一輪秋平空發天籟

筆架淩雲

三峯上排云競秀如筆格千古兆人文知非艸玄宅

誥軸橫空

一峯如誥身隠隠當戶見山靈知主人終爲漢庭彥

溪流晚棹

閒登溪上樓返照射溪水何處榜聲來前灘白鷗起

山磵朝舂

云碓倚東隴逺響一洲隔空林煙火生晨炊待香白

壽汪文好

當年開社見南山曾共從容一日閒老我半生頭已白喜君五十鬢無斑衣翻晴彩生春意酒瀉秋莖動醉顏正欲登堂陪賀客又隨丹詔上朝班

天津提督兵備劉天佑憲副畱飲席上聯句三首

尊酒初逢海上城﹝敏政﹞眞須傾耳聽韶英陰雲釀雨窓含暝﹝福﹞曲岸畱人柳揚晴兵衛夜聞談麈洽﹝敏政﹞官河風便去帆輕玉堂新寵金蓮炬﹝福﹞供奉無能愧此行﹝敏政﹞

三十年前飲令名﹝福﹞天涯離合漫相驚喜君憲節新開府﹝敏政﹞愧我詩壇始結盟蘭麝淸風燻滿座﹝福﹞秔蠶美俗動諸營倚闌更有淹畱地﹝敏政﹞明日登樓一送行﹝福﹞

燈前談笑客忘歸﹝敏政﹞分付奚奴爲掩扉好句每從沈醉後﹝福﹞離情偏惜故交稀月明坐嘯潮生浦﹝敏政﹞漏盡驚看酒濕衣邏卒隔墻喧警柝﹝福﹞旅懷臨別更依依﹝敏政﹞

拱北樓﹝在天津城上劉憲副所建﹞

危樓突兀中天起雄峙髙城壓諸壘登樓北望空蒙間正距皇都三百里直沽東去當海門九河下瀉鯨濤奔一道科徵比州縣十連虎豹分營屯天子端居不忘武敕遣提刑此開府眼中壯觀忽巋然緩帶時來閱幹櫓四方玉帛趨神京千車萬舶無畱行題品休歌太行路麗譙卻數天津城憶昔文皇曽駐蹕父老相傳至今日憲臣初下新條章宿將誰諳舊軍律城頭大斾翻晴紅城邊細柳揺燻風我來徙倚不能去宸居宛在紅雲中畫角悠揚鼓聲壯雉堞嵯峨日初上掀髯聽講陰符篇誰道儒生不堪將檻外滔滔河水流酒酣擊節歌新樓盛年相與赤心在範公敢謝蒼生憂

與林泉

岐路塵埃滿髮絲坐憐沙柳緑參差停舟奉筆延佳興不道林郎亦愛詩

杭州林泉爲漕舟什五長隨予入京至河西務忽奉紙拜乞一言因賦此絕

四月初六日楊村道中遇暴風野泊入夜尢甚舟人大恐皆不寐待旦燈下有感

黃沙如霧晝冥冥一夜狂飆吼不停何物陽侯翻地軸有時風伯畏天刑盜窺客舫懸孤注神忌吾書走六丁篷底故鄕應入夢淸溪修竹舊巖扄

都城道中憩永明寺次壁上畱題韻

个个僧房宻眞如百鳥窩經翻梵語亂詩掩壁塵多渇吻思淸供憂心苦旱魔誰銘堂下石聊爲一摩挲

與劉舍人

憲府封章入奏頻春風隨路畫船新將家子弟能將命多少三吳待哺人

一舟同日發姑蘇千里相隨達帝都情重汪倫能送我我詩還似謫仙無

吳下歲祲都憲佀公遣劉舎人賫奏入朝適予方被召北上因相予行一路勤愼可喜拜辭之際求一言艸艸賦此

篁墩文集卷八十八

●欽定四庫全書

篁墩文集卷八十九

﹝明﹞程敏政撰

○詩

五月一日復經筵日講簡亷伯賓之二學士

隨鑾復入殿東門淺薄將何答異恩去國不知三載過傳家猶幸一經存聖顏屢顧驚華髮尙食仍饕醉緑尊詞苑故人天下士別來佳話得重論

送門生江寧徐夢麟赴會稽教諭

教鐸分持客棹輕靑年文采屬徐生會稽山水占鵬運建業衣冠起鹿鳴殷序暫爲丁祭主漢庭終擬甲科名我來子去匆匆裏不盡沙頭酒一行

送塗邦祥修撰省親還南海

彩舟遙指尉佗城一路恩光送客行憲廟紀成勞太史禮闈文出羨諸生鵝黃酒熟承顏好獸錦袍新絢目明回首五雲歸及早衣冠相約候延英

送武選徐仲山郎中赴廣東參政専理餉事

長才眞合佐名藩一日金緋荷主恩遙奉璽書専餉饋久持銓法試櫜鞬嶺南父老先知姓吳下山川正過門兵後瘡痍應未復聴君膏澤慰黎元

五月十二日騎馬北城堤上有感

北郭燻風散馬蹄緑楊千樹水禽啼蓬萊擁翠承金闕太液分香繞玉堤去國不知人老大臨流還識路東西紅塵白髮詩情減緩策吟成日向低

送司馬公■﹝革至﹞赴長洲訓導

而翁提學久馳聲之子才華冠後生幾葉尙傳司馬氏一官遙向闔閭城人環上座先開講績奏南宮再策名吳下舊遊今歷歷送君無限客邊情

吾友副憲通伯之子世經將赴長洲訓導過予需一言值初入京師艸艸賦此吳中故人若李貞伯貳卿文宗儒太僕丞楊君謙儀部沈啟南隠君皆素相厚者而邢君尢一時賢令尹也因世經之行不能不致思焉故詩及之

寄用禮汰萬諸宗人

九衢塵漲拂朱顏日日追趨紫禁班卻憶舊時吟嘯侶幾回淸夢落溪山

自六月來屢賜楊梅枇杷及鰣魚諸鮮

素餐無補愧朝簪殿左分鮮感聖心觸熱到來船似馬退朝擎出價兼金髙堂上獻貽親喜講席重遭覺歲深犬馬未勝驅策意酬恩期不負官箴

送張叔亨侍禦巡按雲南二首

才整朝簪拂嶺嵐又騎驄馬出滇南足輕萬里心何壯法本三章老正諳金齒兒童迎憲節碧溪山水落詩函歸來便作經年約逺大功名是美談

花擁長安惜共看人生離合最無端明時再幸陪鴛序正學多聞祖豸冠笑我少年今亦老重君淸節世應難題詩贈別燻風裏白首相期保歲寒

侍禦張君叔亨與予同舉丙戌進士幾三十年矣君以家艱居廣中久之而予亦放還江南邇者被召入朝始獲後先北上方幸接風采聆教言而君又受命出按雲南行有日矣因賦律詩二章用見別意兼致我私如右君嘗提調學事於畿北故詩及之俾讀者有徵焉

送程忠顯進士江西公幹便道還新安

金榜題名愜壯圖便承天語向洪都人環斗極瞻宸扆使接星軺候省符恩露染衣過故里燻風吹棹啟長途南來北去情何限不盡離亭酒一酤

題畫

黃葉山前一浦通下罾收斧岸西東催科不到漁樵地贏得風光入畫中

送陳瑞卿侍禦升山東憲副提督臨淸兵備

河上燻風幕府開承恩人羨得眞才虎牙今肅東西境豸角威生內外臺千里回瞻宸極逺一方爭候使星來隨車定有翻盆雨聴取歡聲出艸萊﹝時方旱故云﹞

寄錫山秦處士七十﹝進士金之父誕辰在七夕前一日﹞

山中誰與樂堯年白髮新秋作壽筵禮客情深茶勝酒起家功重筆爲田鵲橋縱近寧需巧鶴算能長不叩仙雛鳯暫歸恩正洽爲君先賦大椿篇

送錢與謙修撰歸省

多病慚歸舊從班卻從京邸送君還情知到日都無恙樂在雙親一笑間

南風吹馬旱塵飛粟種難投麥事非不忍離亭對尊酒蕓編相贈兩依依

抱玉頻年未受憐一魁天下亦恬然此行更系詞林望不爲湖山好放船

暫去還來隔歲期山中猿鶴謾相疑行藏有道乾坤在敢望攄忠答聖知

送金宗徳還太倉﹝宗徳來視其弟上舎佑於京師未幾復歸省母﹞

暑沸徵塵客少過聞君歸棹發關河壽萱堂榭違觴逺夢艸池塘入句多憫旱莫論新舊雨傷離難續短長歌勸分有詔知能副賑乏還應到幾何

閏五月十八夜始得雨枕上作

旱魃爲妖數月過一宵甘雨足滂沱九重側席憂民切百辟匡時入諫多滿地禾苗回積稿幾家牀簀起沈屙腐儒不寐聴檐澑云漢詩成擬載歌

南京工部尙書常熟程公哀挽

夐異尋常士蜚揚四十春羣鷗方狎座一鵩遽當辰勇見辭榮早勞因按節頻盛名知不朽遣奠出恩綸

都下相過日於今似來年家傳從歙徙譜擬會吳編舊業寒江上新墳夕照前臨風歌楚些南望一澘然

送進士王恂省親還毘陵

喜君衣錦還鄕日正是皇州得雨時新水拍河催畫鷁祖筵呼酒系靑絲恩榮早入瓊林燕丰采誰當玉樹枝雙佩趨朝人屈指不須重調渭城詞

送刑部馬金員外赴謫廬州通判

法署才名久擅廳詞林家學重趨庭謫官逺向濡須塢候吏還占貫索星畿甸晚禾看上壠閘河新水待揚舲器成逺大當盤錯歸及鴛班兩鬢靑

聽濤篇

朝聽濤謝公墩暮聽濤莫愁村小濤碌碌如鯨翻大濤殷殷如雷奔老人來聽日忘倦坐久不覺苔磯溫旁人借問聽何有川上之趣不可論老人本是林宗孫江東舊業詩書存朱顏采采映華髮芙蓉爲佩芝爲飱管弦那肯涴雙耳祇來江上淸塵煩六朝遺事渺何許兩岸石齒余苔痕逢人不驚愛沙鳥向舟忽拜隨江豚太平行樂輸此老安得佳致梅花罇壯哉有子南溟鯤淩風勢與孤鳯騫他日鼓鬛登龍門姓名一日聞天閽老人聽此應更喜壽與江水同沄沄

江東郭處士永昻自號聽濤年七十有三矣其子蒙實予校藝所得士將入南雍以處士誕辰在歲晏求一言歸壽遂賦此篇

半閒爲武進周處士彥常賦﹝其子塤予門生也﹞

終身營營笑俗緣平分風月到華顚紅塵未動朝觀槿白日𨿽忙夜聴泉林下賞心能自足人間淸福許誰専克家有子君無恙全樂還應享暮年

送麻城朱正赴唐縣典史﹝正善地理家說﹞

曉看除目下天曹蓮幕如君未二毛民俗共誇唐邑好故山遙望楚云髙相逢喜說堪輿事此去方酬案牘勞領牒之官應不滯南風吹雨送輕舠

潛川汪惟悅父母雙壽

一堂偕老重潛川丹頰明明未白顚巖下送香春泛斚弧南騰彩夜當筵尋常花甲增髙算逺近租丁服上田養志有人誇令子鶴筒遙寄壽生篇

送劉生還遼東

曉日都門動別顏河橋新霽水潺潺濯纓不負平生志問學初升太學班奮迹幾時來桂苑計程三日過楡關東藩幕府今何似目斷孤云送子還

劉生瑾新入太學謁告還遼東拜求一言憶先少保尙書襄毅公天順中撫師於東生父迪實在麾下今三十年矣故於其行悵然有感而贈此詩且致期勉之意云

題王約鉤勒竹﹝上有子昂題﹞

王猷孫子興超羣閒搦雙鉤畫此君撫景試酬松雪句一簾秋景動湘云

送楊憲副志仁之任山東﹝鏡川學士之子子履﹞

學聲無沗鏡川公曉日金緋拜命東官舫遡風川漲急祖筵經雨市塵空芝顏定出羣英表菜色應回百計中蹇我班行惟拭目看君名績到宸聰

送中書舎人歐陽子履僉憲廣東提調學政﹝兄子相先以禦史僉憲雲南提調學政﹞

髙銜並列新臺憲盛事爭誇好弟兄染翰鳯池常稱旨傳家麟史更知名一畨尊酒都門道幾處弦歌嶺外城聞說梅花千樹在歲寒心緒待君盟

墨竹

北都舊日原無竹近歲蕭蕭緑滿城上苑數竿尢得地東風頭角看崢嶸

進士婺源潘君玉汝得墨竹曰帝苑春風出令蘄水攜以自隨旣而以考績至京索賦詩其上玉汝嘗從遊因致意焉

東莊逸興捲爲衍聖孔公弘泰題

一莊遙在杏壇東勝地相傳魯泮宮魚鹿性貪林壑美樓臺淸出市塵空攜壺客訪看花處步屧詩成問稼中蔬水解忘人爵貴舞雩千古自春風

竹間凍雀圖

凍羽飛鳴下筆難坐疑聲遶竹枝寒良工趣在芭蕉雪莫向篔簹作意看

踏雪尋梅圖

■﹝馬蒙﹞鞍回首欲相呼不忍輕拋萬玉圖詩骨與花爭勝絕灞橋還似六橋無

壽蔣封君

博聞髙譽重南都晴雪絲絲未滿顱恩露逺分新賜詔壽星光射舊懸弧登龍志已輸彊子奠鴈心無愧義夫遐算不須誇降嶽蔣山髙姓恰相符

潤齋蔣君宗玉世居金陵爲耆儒年四十不再偶甚見重於士林明年壽周一甲適其子吏部主事浤以考績獲勑封之命於其歸壽也特求予詩故與賦此

主一齋爲都憲常熟徐公賦

行臺徐公公肅字作宦屢更天下事顧名思守父師言主一題齋逺相示聖人立教先敬身大賢受訓仍書紳向晦燕息毋敢肆云誰有志希先民主一開端子程子基聖功成此終始敬夫銘與晦翁箴石本空餘墨盈紙願公朂哉持寸心端居儼若神明臨緝熈問學不但已海虞山髙吳水深

汪希顏親家拜貴州憲使有詩奉賀

持憲終歸老法官除書先報鵲聲歡衣冠正數汪家盛山水休歌蜀道難塵裏鬢毛驚漸白古來風節炳如丹送君只有中天月夜夜淸輝兩地看

希顏之兄太守文燦從子寺副守貞憲僉從仁與其餘佐州縣教庠序登科名者六七人皆出一族可謂盛矣部使者嘗立聚英坊以表之求予記久未能復也故詩及之以逭責云

題扇寄大衍聖公

半規明月影沈沈持贈秋來意轉深料得王孫不輕棄淸風常系故人心

送編修劉可大還廣東省母

慈母年髙雪滿簪彩衣歸侍促歸驂鸞封特降雲霞爛鶴醞遙分雨露覃東莞壽徵占婺女北堂花事到宜男詞林孝義如君少幾日恩光過嶺南

壽致仕學諭松坡王先生﹝子禦史鼎出按二廣有過家之便﹞

靑氈歸老白頭新六十於今又七春手摘晚蔬供鬥酒坐臨秋水濯纓塵三時適意松坡稿百歲論文蔗境人光動鯉庭增燕喜豸冠持節正過閩

畫蘭

故教授彭城馬君嘗以蘭題其齋且號其集蓋一時名流也其子暾今守潞州托善繪者爲圖以著其思親之意來京師求一言予素重潞州故爲之賦云

九畹風來春晝長深林馥馥聞幽香紫蕤數莖葉劍緑恥與百卉爭妍妝廣文愛蘭如愛友繞誦離騷不停口一朝乘化去弗還寂寞芳叢委榛莠過庭有子専城居生綃貌得眞璠玙修篁奇石相映帶髙潔宛露冰霜餘罔極情深花自好名筆何須雪窓老兒孫願比謝家郎白日髙堂鎭相保

送劉仁仲修撰還蜀

豸冠投老住江鄕之子歸寧下玉堂路指白鹽論萬里史成金匱重三長壽尊滿注郫筒酒舞袖遙分漢殿香還闕有期應暫別不須開宴奏淸商

題吳氏樂義捲

南涉江淮北到燕東風嘗送估人船黃塵赤日相逢地驚見吳家樂義編

商山深處一齋居逺客歸時樂有餘教子義方開義塾牙籖重理竹洲書

休寧商山吳君貫之宋竹洲先生之裔也以貿易往來南北而題其齋曰樂義其亦不忘先訓而有警於後來者歟

八月二十一日飲城東夏氏園

城東全不覺秋來小飲新亭罨畫開池躍一丸驚弄水雲隨雙屐笑登臺園爭洛下誰當勝曲愧巴中我未才斜日尙牽餘興在馬蹄沿路踏莓苔

送兪浚之侍禦赴四川憲副飭兵備於綿安﹝浚之季父欽嘗以兵部郎中從先公﹞

倚劍休歌蜀道難提刑風采重臺端新袍刺豸緋偏稱禦敕盤龍墨未漧人困瘡痍思按節家傳韜略試登壇祖筵正及黃花候珍重離觴一共看

壽致政謝都憲﹝子廷柱舉人求賦誕辰在三月五日﹞

都臺淸譽重三巴解綬歸來閱歲華雪後松筠同壽域山中泉石富生涯一宵共覩長庚瑞兩日才看上已花遙望閩南歌戲彩芝蘭原出舊名家

太白騎鯨圖

長庚何罪謫九天墮地亦作人中仙吐詞如神醉不死江山落魄驚無前采石磯頭弄明月醉眼渾疑爛銀闕翻身卻入馮夷宮鐡网珊瑚任攀掲陽侯知此太白精奉歸帝所無畱行靑冥風露九萬里掉尾獨跨橫山鯨花鳥紛紛渺塵海千古騷人憶丰采畫圖想象知有無贏得旁觀小兒駭

飲英國公凝眺軒

池閣新開帝苑東偶來亭上一尊同彩虹拔地紆髙樹玉筍排云入半空晴亟尙沾花下雨暑殘仍愛柳邊風隔墻語笑相聞處只似江南罨畫中

上公淸致出塵凡幾許云根疊翠巖花爲奉親時下幄酒因畱客剩開函嘉蔬不責新園課奇石猶鐫舊內銜周覽未窮歸未得半簾斜日下庭杉

送董學士尙矩赴南京禮部侍郎

去國五年驚再見不堪君去更臨岐詞林望久先膺薦講幄功深合受知南部衣冠今典禮北河風雪此傷離貴人白髮從來是老手調元正未遲

十月卄六日大雪約廉伯賓之二學士啟昭庶子小飲

新雪滿長安東城特地寒少須開賞券未敢立詩壇凍蟻先浮盞河魴亦上盤便應騎馬到一笑共淸歡

壽致仕周二令先生﹝先外母夫人之弟所著有澹然槁壽八十矣﹞

雙瞳如月鬢如絲林壑爭迎海鶴姿釀秫仙來長對酒哦松人老只耽詩渭濱尙父同髙壽洛下耆英會盛時一曲長生千歲祝才情深愧郢中詞

同年小集得云字

車馬集深巷寒飆淨塵氛肅登君子堂晤言得交欣憶在先皇初奉對慚謏聞同榜三百餘一一揚淸芬俛仰三十年忽忽驚離羣聚散豈足言零落悲朝曛攜手僅十人況有天涯分幸哉身尙健無惜杯行勤我齒後諸公霜髯倐其殷玆會寧偶爾所期在崇文圖報各勉旃繼聖眞華勛張燈出新令促席矜壚燻禁鼓屢換更客顏亦沾醺月上未忍別悠然賦停雲

黃少參汝器談僉憲時英段郡守以忠之待次及考績來京也黃京尹士英林司成亨大齊太常應壁佀亞卿大器陸翰長廉伯及予約爲同年會而飲於廉伯之第時屠都憲朝宗方陛見之明日亦請入席晤言甚洽蓋夜盡一鼓乃散惟丙戌榜進士三百五十三人今仕中外者七十一人玆會又不過十人而以忠以疾不至汝器能皆誦其升沈存歿之詳歷歷可念也朝宗謂玆會不可無紀以詩倡而析渭北江東之句爲韻俾各拈其一予最少得云字因口占如右並識其事云

小李將軍嶽陽樓景

嶽陽圖迹重兼金尺素何人手更臨瓦布蛛絲憑錯綜山呈螺黛欲浮沈气蒸波撼中唐句後樂先憂一範心閒指畫闌揩病目臥逰情共楚云深

段中貴請賞紅梅

幾多榛棘委寒叢春意先回紫禁東仙骨換來砂正伏玉顏酡處酒微中風前香觸冰霜冷天上根涵雨露丰曽是江南花下客不辭題賞付詩筒

輞川圖爲段中貴題﹝段公所居有玩芳亭滿前生意諸勝處﹞

右丞家住東南麓石徑盤雲走川曲山亭冰榭連數村物色依稀畫難足右丞一去今幾塵披圖忽見終南春水榭山亭渺何許卻道園林都逼眞眞耶畫耶兩陳迹秀句翻成北山榭當時習靜亦少人詩板寥寥僅裴迪孟城■﹝土幻﹞近華子崗芙蓉花亂辛夷香靑莎蒙蒙鹿羣過白石齒齒灘聲長椒園柵鎖山梁右竹館門開野塘口幾多幽勝落荒寒泉石遭逢正非偶文昌好古居鳯城胸中邱壑千金輕宋摹唐本此第一粉黛碌碌難爲情玩芳亭與臨湖並生意滿前春烱烱我欲顏之小輞川看盡題詩啜新茗

壽肅州劉參將景昌七十﹝景昌子爲羽林指揮使李學士賓之其甥也﹞

玉闗人老得歸來綺席還從壽旦開壯歲兒堪飛將選幾家甥似謫仙才霜侵短髮猶看劍春溢酡顏更喚杯願作延州來季子不須騎鹿向蓬萊賞

雪次韻廉伯學士

憶當乘雪來蕭齋偶然憩坐令塵慮空何必春可禊豪談激淸響小飲失寒厲我髮日夜攺任爾驀相綴老翠森在列妖紅謝殊麗前鄰續佳盟再白已更醉今年告荒甚逺邇物色悴大有思特書粒食感同類君王視郊牲肅肅徼帝恵衣冠獲隨步耿耿候輿衛居然得三白預想蘇萬彚賞券應不孤吟筒倐先置興思潑蟻濃冷未怯貂敝尊前作賦手敢與兔園對心期洛下徒不負寸陰歲弛張姑自解一笑出公議此白如未已入眼四成瑞東郭畱餘歡西城卜新會令嚴白戰鐡價重掃愁篲行樂及旬休迂疎愧風致

西涯學士再和東坡雪韻邀予同作四章

剪水天人萬玉纎六花隨手辦何嚴因風不惜泥沾絮到竹時驚篛裹鹽曉誤一雞先報寢饑憐羣雀亂投檐書生畎畆情偏劇喜瀹新茶試筍尖

一色遙空點去鴉小園荒井罷翻車地堆龍甲成沙陣風剪鵝毛作罽花破蔡奇功収制閫探梅髙興屬詩家南山虎迹年來盡冷落平原獵士義

滕六行空勢太纎一陽才復气仍嚴苦憐漢節羇靑海快想巴流下白鹽呈瑞半鋪金殿瓦妬籹偏綴玉堂檐擁鑪細讀梁園賦頗覺南朝語更尖

霏霏乘曙及昏鴉河上冰堅欲度車幾處疲癃愁乞米滿城兒女笑團花踵門共喜來雙士郢曲新聞得數家起答故人揮凍筆印泥鴻爪任交義

和吳亞卿道本得孫之作

凍雷驚起籜龍兒老節俄添玉一枝兆葉仙禽來夢日喜聽英物試啼時門隨北俗長拖錦宴出閩肴半雜飴書種有人公意足霜髯促爾徧方頥﹝道本丰頥美髯故云﹞

十二月十九日南郊視牲作

帝城南下淨無塵夜漏初嚴第一巡禁衛護行分虎旅牲房傳號立犧人出門尙覺云隨履歸路俄驚月在身明日仗前當奏禦坐聽金鑰待雞晨

立春前一日約江文瀾侍讀李子陽修撰小飲

卜居欣得侶咫尺巷西東老馬能知道新詩合注筒鞭庭春不逺掃徑雪初融凍潑家醅在先期一笑同

喜同年屠朝宗都憲卜居正得賓之舊宅次韻

幾年離合誦停雲此日叨隨燕賀羣名重栢臺同鮑隸壽期椿府似茅君舊堂主尙多情在新曲誰當善頌聞談笑不妨淸漏促帝城春色喜初分

廉伯學士家賞盆梅限韻

幾點寒香綴一枝隴頭人逺寄何時冰容不受緇塵涴玉種長疑白露滋尺幹便能經歲虐羣芳隨爾競春私何緣老相心如鐡卻對花神吐麗詞

江南勝賞欲殘枝冀北初看木後時月色有情長遣照春光無迹暗相滋盟期竹友心方稱譜作花魁譽豈私繞匝願聽三弄闋朱弦誰續舊歌詞

篁墩文集卷八十九

●欽定四庫全書

篁墩文集卷九十

﹝明﹞程敏政撰

○詩

甲寅元日齋居次韻倪舜咨宗伯

五十悠悠白髮新北來俄及帝城春天人有慶占丰歲郊廟相仍卜上旬客刺暫勞停左顧頌聲長恥勸東巡明時事業夔龍在願守遺經候紫宸

四日早聽郊戒復陪廟享次韻李賓之學士

衣冠晨立陛西東有詔齋明對竹宮鵷序復從陪祼享鸞旗早已動靈風五門晝下銅壺轉九廟春回玉輅通聖敬未遑先飲福南郊三日待升中﹝時禮官議郊戒免飲福之禮﹞

五日左順門賜金織云鴈紵絲緋袍

君王將出事郊祈朝罷金門召賜緋手奉印緘鵷作序胸盤云錦鴈交飛五紽但擬賡周詠一字何能補舜衣明日齋宮同入拜圜丘春日爛相輝

七日南郊分獻天下神祗壇次賓之韻

漏下齋宮夜未分長林風起散壚燻百靈受職扶元化上帝端居隔朶云扈蹕軍容香霧遶登壇人語半空聞十牲載俎終三獻想見明明格異芬

八日宴奉天殿與亨大祭酒廉伯學士聯席

大廷開宴慶郊成玉輦來臨自武英拜注金罍先上壽坐粘紅紙預題名仗前舞戚天樞近墀下鳴鞘午漏平同榜幾人聯席在感時圖報若爲情

題屠元勛大理鏡籹蠟梅

調鼎應須幾彈金蜜脾先沁玉容深寒香瘦影無尋處忽在詩家曉鏡心

飲林亨大祭酒家觀閩燈

化城誰測暗中機南粵燈工北到稀蜃市曉乘千疊浪蟾宮春換六銖衣弩窺伏道朱旗閃車簇名園錦障歸入眼未眞先告醉卻疑東壁坐騰輝

和屠都憲朝宗止酒之作

酒兵一日破重圍讀罷初筵愧昨非親近藥鑪新病作生疎蕓簡壯心違眾酣轉覺官宜禁我戒寧因佛可依小啜鳯團仍謝客心旌遙自舞雩歸

卄八日受命與賓之同教庶吉士於翰林

久塵經幄愧因仍再領羣才力詎勝命下可能堪士論年來方欲叩師承金鑾舊契原秋榜玉署新齋烱夜燈振作英髦明主意願歌周雅贊中興

朝宗都憲聞予教庶吉士有詩見贈奉和

玉署西瞻尺五天講帷何敢次髙賢聴君句比芝房鑰笑我才如艸舎椽春館晝長香篆續午城風起漏聲傳詩書願附燈窓業不爲身期食蠧仙

蕓館初開二月天詩郵來自栢臺賢人才盛喜鵷成序歲律忙驚燕寄椽學海有航思共濟經畬無本愧家傳錦囊収拾珠璣在佳話應畱滿集仙

送徐中行進士赴靑州推官

城南芳艸路東西野寺春杯惜解攜官小暫淹名下士才髙曽賦禦前題手翻案牘仍兼易句寫山川直到齊舊館爲誰重下榻待君他日聽朝雞

送翰林庶吉士許啟衷南歸

許君靑雲彥進學來玉堂居然五色毫掉鞅翰墨場何緣忽抱恙荏苒六月彊云有二老親鬢髮驚滄浪恨無千里鵠載我天南翔瀝懇夜具疏頓首陳明光邇來得賜告蹔返閩中鄕官舟趣行李禁柳揺初黃相別城東門立語春風長巍巍紫陽山渺渺雲谷莊就中吾與子共致一瓣香子行日已逺山川郁相望仰止聖謩在莫遣心田荒家慶樂無巳人窮安可忘蕓窓遲子歸尋源潄其芳一水繞屋流雙栢淩空蒼平生四方誌及此歌明良

和答朝宗都憲問難之作

寓言媧石本誣天名教先應罪七賢吳斧可當新月鑑秦灰那復故宮傳鳯筩久慕軒皇奏鴈札曽因漢使傳紫府列銜吾未敢官曹無事卽神仙

弭災惟敬莫呼天牧愛無方首薦賢未暇王田論■﹝畝犬﹞畆可憐民爨及榱椽休論協本箕疇在異學衰因孔教傳千古鑄顏眞鍛手紛紛流俗漫師仙

次韻艾武選奉使朝鮮捲

燻風笳鼓出皇都爭說官曹本上樞闗外兵車迎漢節海東文物紹箕圖靑宮位正嚴宸左紫詔光臨絕塞隅胡越一家覃化久不須重譯問前途使槎行處及芳時陸海爭先覩鳯儀郵傳直過平壤道祖筵何必渭城詞受金使者應慚賈佐省名郎卻重綦屈指定知歸日近馬蹄沿路看辛夷

兵部郎中艾君徳潤嘗奉使朝鮮有畱別之作今三年矣當時和者已眾而徳潤亦欲得鄙詩因奉捲以請予素重徳潤之才器逺到其可詠者不特奉使一節因勉和二章如右宋內翰綦公崇禮嘗爲兵部侍郎其所建禦戎弭盜之策甚偉因援以入韻少致期望之意云

贈僉憲李君宗元赴河南

一官分印佐提刑祖席遙張郭外亭豸服家聲推右隴皂囊風采播東溟尊前宿靄花爭艶馬首春風麥正靑河洛壯遊知練達不勞隨路問圖經

題尙書葉公捕魚圖

叢蘆岸側靑溪灣石磯淨掃苔花斑漁翁有家住何許風景卻如西塞山昨夜溪頭過新雨春水漫漫決沙渚羣魚盡逐早潮來父起收罾子看筥入市魚租今幾何歸家尙喜鮮鱗多近村沽酒了餘日醉後不妨眠綠莎古木垂陰斷岸腳疑與是翁曽訂約摩挲安得共盤桓細和江南捕魚樂

送汪微之縣丞赴官蒲圻﹝故宣徳進士戶部主事益謙先生之子﹞

幾年場屋滯賓興一日銓曹次第升畫舫官河行處好靑山鄕思望中凝花間蒞政時參尹松下哦詩不負丞珍重舊家文獻在擬從湖北聴佳稱

林良二畫

靑山半壁垂藤陰南陂水滿菇蒲深非鳬非鶩見雙鳥上下■﹝口桀﹞■﹝口桀﹞鳴春音石飲林棲無系著老去畫師那可作虞人弋子漫多情豢養能如寫生樂

斷崖風急鳴枯楊回溪沙白蘆艸黃羽毛縱橫各有適顧影似愛秋原長此本誰當百金售畫堂彷佛聞淸咮老隼蒼鷹不敢窺疑在洋洋古靈囿

雪窓蘭

誰將幽韻瀉朱繩贏得風神寄野僧澧上國香還幾種欲鈔花譜問零陵

送史主事

一年分省近江鄕不似親庭隔太行咫尺家書傳溧滸東南軍食重淮陽天恩早下金華誥士論原歸粉署郎春晚送君頻注目落花隨棹楚雲長

地官主事史君文鑑世家溧陽而出總庾事於淮上有便道省親之樂言別於予予受命主考南畿文鑑實在選中今九年矣喜文鑑功名日新而予之不失士也賦此贈之

寄題蔣令君瑞芝亭

槁木中宵紫气生天開佳兆動山城累累不止榮三秀節節眞堪配九莖羽客四求空按譜豸冠頻謫更知名洵陽百里甘棠地徵詔何時出帝京

同年友蔣君克明以禦史言事被謫三徙而名益著其後令陜之洵陽有紫芝產其邑東空樹中雙幹並出其蕋突然若指者百有餘朶視世所見不同蓋眞芝也邑人咸慶以爲異政所致邇者君以考績至京獲語及之予意君逺外已久將有懋恩嘉命以酬宿昔而此芝實爲之開祥也因賦詩奉贈用取驗於異日云

竹鶴老人山水

溪風吹云繞山腹上見靑山下茅屋誰家亭子據潺湲中隔板橋煙樹綠野艇悠悠來磵阿晴沙白石灘聲多幽人不喜問奇字扣舷一曲滄浪歌

沈石田小景

雨晴山麓上莓苔老木亭前罨畫開城市愛閒應更少水邊才見一人來

畫菜

嫩甲纎纎浥露靑小齋終日候園丁不知春到先紅紫幾處爭開擇勝亭

畫鷹﹝當潮獨立﹞

一瞬靑霄萬里風艸間狐兔幾回空不知斂迹驚濤裏卻是千人百購中

和答鄭廷綱通政

銀臺名重兩京傳三載功髙翰墨筵南去地瞻鍾阜近北來人仰鄭公賢推恩喜奉回鑾錦贈別思臨洗句泉多士只今窺大業肯從江海計流年

雙鳯篇

大鳯先飛上丹闕小鳯隨飛出丹穴皇家結网未全疎入眼平生兩奇絕春風簉羽驂龍翔文章五色明朝陽鵷班共指不易得舊家似出三槐王淸咮時聞起阿閣和气還應葉韶鑰舜文有道致祥多逺陋西京奏神雀垣竹枰梧髙入天喧啾百鳥空茫然願加自寶奉明主聴取人歌雙鳯篇

濱郡王君朝吉舉丁未進士歷戶科右給事中以正言履行有聲瑣闥間其弟朝儀復舉癸丑進士授官行人有如昔人所謂二惠競爽者健羨之餘爲賦此篇

西垣對雨有懷羅明仲祭酒用舊韻奉簡

風回午枕夢初驚雨促苔花繞砌生墻角鳥喧黃屋靜樹頭人愛綺窓明紅塵不了眞無計白髮相尋似有盟忽憶舊遊江海隔一生知已大司成

九橋書舎爲京學教授莆田陳君敍疇作﹝敍疇父嘗作書捨時司冦彭公父爲塾師司冦記其圖莊甚詳﹞

十里莆南竹樹村九橋精舎太丘孫衣冠屢報看花捷水石疑畱洗墨痕聘士髙風今入畫尙書經學久専門寄言莫墜藏修地白鹿遺規可重論

郭熈雪浦待渡圖爲楊孟瑛主事賦

郭生寫山名一代平逺蕭然有餘態觸目誰傳雪浦圖畫苑風神宛如在飛瓊勢壓凍嵐空疊出數峯兼粉黛傍巖古寺隔西崦鳴玉淙淙得奇愛聯韀恐是采梅者何處山村酒堪貸石梁欹仄冰在地躑躅小童如不耐前行候渡立沙尾掉手野航呼並載江空鳥絕樹號風一色乾坤四無礙澄溪何必剡中路髙興未孤思訪戴李成弟子凡幾人三嘆郭生今不再湘縑拂拭重懷古淸景無邊句難逮

送平江伯陳公奉詔治水張秋

燻風鐃吹髮連艫入眼驚濤化坦途令肅河防新鑄印功成邦計舊分符世家不數酇侯傳幕府長披禹迹圖寛取聖憂歸及早可容旌節滯江湖

八角雕花旛石一凷餉暟東白善世

云根誰鑿豎經幢流落眞同客異邦幾見白蓮駄象馬卻埋蒼蘚混瑉矼三生夢覺詩仍在八角盤堅意久降捨贈幸逢東白老看渠磨拭對禪窓

泥金蘭蕙圖

一干一花香出塵一干數花香襲人幽花本出山谷品國香何似沅湘春髙潔稜稜石爲偶淸籟蕭蕭竹爲友艸間荊棘短且疎去取疑非畫工手云誰愛作泥金披爲重此本千金宜谷風習習未見采古意只有焦桐知供奉門庭淨於水圖史如雲集書幾無言相對此同心粉黛從人寫桃李

佀大器亞卿約賞葵於北城

聞說燻風會計軒蜀葵開徧錦云繁濃陰更可消炎暑僻地誰能絕市喧載酒幾人來北郭聯鑣一日下西垣知君無限傾陽意不羨閒花種滿園

翰林公署偶作

回廊寂寂鎖齋居白日都消病歷余竊食大官無寸補綠陰亭上勘醫書

閱諸吉士會簿悉注病假所餘者吾兩人耳獨坐偶成一絕奉簡西涯寅長先生聊發一笑時五月十九日

送馬謙貢士赴許州知州

中州名勝亦西湖喜奉新恩領郡符五鳯久徵循吏傳八龍誰復聚星圖白眉異表眞才子綠髮初銜已大夫聖主憂勤嘗旰食一方民瘼待君蘇

衍聖公自曲阜載奇石一凷至京相饋詩以謝之

尼山分劈小昆侖千里航來秀可飱續譜正堪題雪浪呼童頻爲洗云根摩挲未了平生癖斧鑿疑存太古痕荒圃自今增勝槪一詩先謝素王孫

送釋方策住善權寺

上剎新聞住辯才一舟南去水如苔再傳衣缽詩宗逺終日溪山畫障開艸沒仙人燒藥竈花明丞相讀書臺病夫久欲捐葷飲春焙還能數寄來

宜興善權寺山水佳勝號東南巨擘之境今講錄雪厓濟川公嘗居之邇者其嗣孫方策長老復領札以往來丐一言予與雪厓交甚久凡吟筒往返皆策任之而策亦嗜學工書年少有志必能爲此山主無沗厥師因賦一律道其行如右云

題張師夔畫

沙洲閒寄野航輕山郭遙通石棧平安得倚笻松下路共憑髙閣聴溪聲

哀靈椿捲爲徐中行賦

雞絮香殘劍影空一抔遙隔帝城東夜深自有招魂些樹腳川聲樹杪風

墳艸靑靑歲月多獨余庭樹影婆娑他時結彩纏修幹重續徐卿二子歌

謁陵承西涯翰長有詩相餞次韻五篇

道中作

北郭詩筒走置郵風光長爲客遲畱連村歲稔雞魚賤故國城荒鹿豕游水沒斷村驚舊雨蟬依髙木戰新秋靑山久別今重見一笑還能識面不

甲辰歲與子陽太史同行今十年矣感舊作

歲華忙迫似星郵霜入吟髭不少畱三日倡酬曽滿紙十年離合幾同遊方難卻老思醫扁學易隳功感奕秋佳話不知殘暑退淸風能及故人不

宿劉諫議祠下作

百歲浮生一傳郵重公英譽到今畱人間虎榜眞多愧地下龍逢可並遊孔廟作鄰庭檜晚唐宮何處井梧秋得開祀典須賢令能有封章達帝不

連日憂雨作

黑雲成陣作詩郵不得荒城半日畱嵐黛有情隨面出雷車無定繞空遊道傍喚轉林鳩午風外飛餘石燕秋寸寸入山驚雨意友人還及念予不

謁陵後喜晴作

來往濃陰若逓郵晚晴無復片雲畱山呈玉筍淩空出水幻驪龍抱月遊奇事我逢三日霽賞心天賚一林秋歸途爲問朝陵使曽有新篇紀勝不

送王懋倫僉事進表還四川提學

雨露恩通萬里天喜隨羣牧上堯年文章舊業餘三館弦誦新聲徧兩川壯歲幾人先服豸淸秋一路早聞蟬賈生不久還膺召爲子長歌解劍篇

送常州府知事邵智之任

一舟南去渺徵鴻秋意才看到井桐恩向楓宸分湛露仕從蓮幕引淸風酒杯餉客驅馳裏詩券還君邂逅中喜說晉陵官況好簿書淸簡粟陳紅

賀徐原一亞卿得雙生子

畫堂俯通逵佳气日蔥蒨𦇤褓忽雙生彷佛蚌珠見憑誰分伯仲婉孌如一面主人廊廟姿慷慨濟時彥及此熊羆祥那覺鬢絲變升升騏驥種采采芣苢眷坐令閥閱家逺邇一驚羨紛紜會湯餅簫管動庭院末由充賀賓追逐叨一面爲賦瓜瓞篇迂遲笑衰倦

承出示兩郎如玉芝駢秀令人奇愛不已因賦小詩二十句奉賀𨿽不敢比西涯寅長之髙詠善謔亦姑用續貂以少見連綿之義云爾

送通守馬金進表還廬州﹝金侍讀廷用子﹞

才看謫宦出京畿早見來朝自合肥上壽喜隨瞻舜冕娛親兼得試萊衣中天雨露常時降南國山川幾日歸記取一畨新去住離亭蟬咽井梧飛

黃子久山水爲陸翰長廉伯題

丹靑舊數黃公望一幅溪山似瀼東懸瀑自天噴早雪飛橋臨水駕晴虹談玄偶接蘇門士采藥空迷鴈蕩翁安得爲弦招隠操共憑苔石面松風

小景便面

水邊芳艸綠茸長石畔新蕉鳯尾香滿目化機誰解領掀髯應不爲詩忙

送唐秀才還曹州

別路驚殘暑行人發去舟一經傳載記千里向曹州饌會芹宮曉香分桂殿秋賓鴻聲漸近隨處莫登樓

送王徳潤參政進表還河南

朝辭南去及秋晴萬歲聲齊報禮成巨鎭帶河中土勝列星環斗北辰明久推茂績書循吏漸擬淸班接上卿嵩嶽正當封域裏往來多少愛君情

禮闈親薦出羣才翰苑重看蚌有胎榜下衣冠今再葉裏中文獻舊三槐出城催上離亭宴候館知從覲闕來多病得誰增壯色送君斜日下燕臺

河南大參曹邑王君徳潤以賀聖壽來京師其歸也請一言因賦此以贈徳潤登己丑進士時予承乏禮闈有一日之長近予奉命教吉士於翰林徳潤之子崇文復與焉蓋迂鈍之資實於此無能爲役而王氏賢父子所以相予則多矣

送周文良醫從興王之國

輦下儒醫正數君城東爲別思紛紛黃花香入離觴飲白鴈聲隨客棹聞焚券有名看續傳曵裾無事好論文萍蹤落落仍多病金匱余方得見分

題山水障子﹝畫王摩詰雲裏帝城雙鳯闕雨中春樹萬人家二句詩意﹞

摩詰詩從畫中見觸處天機自流轉黃鸝白鷺輞川圖入眼何須好束絹多君此圖誰筆之謂是當年春望詩綠艸煙橫蓽茥苑紅蓮雨足昆明池金闕沈沈半空起柳暗花明連數里不嫌車馬踏泥行城外風光似城裏太平有象作者難品題不在丹靑間悠悠致主澤民意對景令人生汗顏隠幾秋霖玉堂署渭水黃山渺何處倦來無力展新圖時復髙吟右丞句

壽林宜人七十

閩海風光說上元一時佳慶繞魚軒瑤池屢喜靑鸞至丹穴齊看彩鳯鶱壽羨幾人躋耄耋教行諸婦謹寒暄晴霄萬里瞻云意並逐春風入故園

聞績溪髙尹被奬勞之典

樂奏新聲彩幣紅令君名滿練溪東風行驛路除宵警雨足山鄕樂歲丰考績政成花縣久旌勞人羨栢臺公題詩欲附循良捲思繞叢山紫翠中

和答屠元勲都憲

元勲都憲以賓之院長感秋詩見示久未能和也八月廿四日朝退坐翰林東署雨中有懷次韻一首

忽忽滄洲子京華兩見秋望塵驚市陌聴雨憶江樓白髮欺誰老黃花慰客畱歸心輕過鴈君寵若爲酬

甲寅歲八月廿七日過大監戴公城東淸適園亭漫成一律

雨後晴沙不作泥路回深巷忽聞雞黃交穉菊栽初盛綠上新蔬剪未齊塵外畫縑誰布景眼前詩槖好分題主人莫訝難相見繞屋灘聲似剡溪

與曹良金吉士

良金吉士能背誦洪範君奭終篇一字不遺喜而有感因賦一律時弘治甲寅八月廿八日

永日吾伊不憚勞篇篇成誦愛吾曹九疇一序皇猷逺二相同心聖見髙孔壁有靈開治本考亭無斁仰人豪閒拋歲月成何事三嗅蕓香感二毛

孤松挺秀圖爲用禮題

天寒地坼萬木凋何許直干淩丹霄凜然夜壑走風雨老龍怒挾錢塘潮人言丁公得奇夢手撫蒼髯欲飛動良工好取獻明堂莫向空山委梁棟

壽慶雲侯母夫人八十

南極流輝徹絳霄北堂稱慶擁金貂恩筵味足兼麟脯壽曲聲淸葉鳯簫生值太平期百歲教行長樂冠三朝飲余試閱瑤池景慈竹淩寒獨後凋

送兪凝之赴徽郡照磨﹝亡友侍郎振恭之子﹞

不見尊公喜見渠郡中蓮幕奉恩除一尊把菊難爲別兩世通家老愧予行李卻隨徵鴈後到官應及杪秋餘因君定作鄕園夢先到南山水竹居

次陳白沙太史韻送廣東何貢士赴南京光祿署正﹝何以孝行被旌其門﹞

世誦何蕃傳名題孝行門積誠孚艸木貽訓及兒孫簮紱新恩重詩書舊業存貤封君素志綸綍待王言

題泰和吳尹必顯祈雨有感捲

杏園風日早蜚英花縣功名合有成一雨慰民非偶爾寸心憂國是平生帝聞美政酬褒典人樂丰年起頌聲此日卹荒頻下詔爲君題卷不勝情

九月八日閒步公署西園獨坐亭上有懷

公退聊乘半日閒小園深徑雨苔斑紅塵不到幽亭上白鶴長鳴古樹邊老學簿書空有感才非供奉久無顏明朝又及黃花候何處登髙憶故山

題金太僕本淸竹

往年曽識太瘦生風神如鶴詩有聲髙情雅澹惟愛竹揮染不讓東吳卿一竿兩竿已淸灑鳯尾蕭蕭翠堪把秋空弄影縱復橫宛坐山窓月明下眼中何得千瑯玕怪石齒齒揚飛瀾人間六月無寸暑細看令我霜毛寒憶在江南白沙渚十畝新篁舞煙雨腰鎌斸筍薦松醪不惜年年自賓主馬蹄再觸京華塵夢魂長繞蒼庭筠偶窺墨本猶昨日滿耳淸風懷故人謫仙之孫好圖史風節稜稜重金紫公餘相對欲忘餐爲說堅貞似君子朔气來時噓凍雲千花萬卉無餘芬憑誰可結歲寒友雪後靑靑惟此君

太卿李君景和早與予同事嘉禾呂文懿公先生爲窻友三十餘年嘗以其所藏梅花圖索予賦矣今又繼之以此墨君蓋思以歲寒之好相期也惜予詞翰鄙僕不足以副公雅意姑題此以塞白雲

挽劉屯田﹝都憲敷之侄安尹箎之父﹞

宰木蕭蕭掩墓場屯田人去幾星霜早將禮樂魁南甸幾出忠言拒左璫小阮立臺昭世訓髯劉爲宰冠諸郎名鐫翠碣靑山下擬共禾川逝水長

壽錦衣魯宣百戶母八十兼受封

禁衛才名羨魯侯誥頒新軸錦盤虯恩封不比尋常慶慈壽將臨八十秋鶴醞屢嘗春拂面翟冠初上雪盈頭顯揚有子身仍健海屋遙添第幾籌

送汪廷器艮觀

曽隨南鴈住雲中又出楡闗到海東壯歲盡誇行樂好太平誰致塞塵空輪蹄慣比孤舟速書畫収兼百貨丰來往莫譏江上客王孫家世古元戎

吾鄕汪廷器嘗客大同又客遼左有題其行捲曰東北觀者予疑其贅則笑語之曰東北者艮方宜易之曰艮觀本出戲言廷器亟以爲佳因更之且請一詩廷器江南人也乃安遊東北極邊之地不以爲苦而以爲勝何哉豈國家承平之久𨿽四裔皆爲樂土而估客遂眷眷於彼乎抑廷器本出越公之冑其風聲气習尙有所承而不冺焉者乎詩以諗之

篁墩文集卷九十

●欽定四庫全書

篁墩文集卷九十一

﹝明﹞程敏政撰

○詩

和答屠朝宗都憲見贈之什﹝時予與賓之廉伯啟昭同升﹞

久幸斯文號一家我慚學海望中賖修鱗合附風雷起朽木那堪雨露加講幄寸衷看日稿宦途多病數年華緇衣可續知公意不負崇班帝汝嘉

積書空似鄴侯家白髮侵尋歲月賖淸世一官無寸補湛恩三日愧重加﹝十四日徼幸進官十七日承乏署印﹞思從尹謝研家學敢共盧王鬭國華天語不忘供奉軰﹝旨意特書日講官三字﹞涓埃何力稱褒嘉

詩筒來自大夫家路轉東城一徑賖珠玉在緘光照映龍蛇隨筆影交加君才入眼眞無敵我屋從今倍有華擬潑舊醅酬近約晚秋風日正淸嘉

三鳳髙翥附鷃可慚承惠佳篇同一褒與此過分之愛也謹用來韻奉酬語不逮意遂至三疊其贅可知惟大賜攺教乃幸

沈啟南畫障爲張通守題﹝啟南自題楚詞一曲﹞

石田老人非畫師胸中丘壑天所私揮毫便覺眞趣發意到豈借丹靑施通守張君畫成癖半幅生綃比全璧望中謂作雲門山遊人擬辦登山屐峯回路轉溪流長誰向石林開艸堂風檐舉手欲相問扁舟載客來何方老人畫出今人上鄕評未數黃公望一石俄成斧劈痕不類羣羊更奇壯石田隱處輕輞川秀句卻似王維傳吳歌一日變楚語幽芳懶鬭春花妍我從胥門八回過古寺長邀聴經坐老人不惜與畫山擊節詩成幾人和尙方有詔徵遺才白髮蒼顏能一來還君此圗意無限停雲正繞姑蘇臺

壽樊駙馬母夫人

壽筵風景似丹丘珠翟輝煌映白頭女士向來誇鄴郡帝甥今日數樊侯庭暉影轉蓂更朔宮露香分菊戀秋卻指南山問東海幾時淸淺報添籌

賀屠朝宗進左都憲加太子少保

鳳勅輝煌聴曉頒鴻恩汪濊屬丹山江南舊望傳三輔嶺表新功震百蠻左轄位當烏府印東朝官重紫宸班淸時才傑如公少看立勲名宇宙間

題小景

黃葉風前守釣磯石梁沙口負薪歸輪蹄只在靑山外想見紅塵撲面飛

贈河間丁襄教諭

頖水芹香襲佩裾臯比中坐八秋餘令丞釋菜詢籩豆子弟傳經候起居春捷尙期廷試榜年勞先入考功書廣文異日推瀛海只在丁寛眾不如

送戴廷珍侍郎持節冊封魯府

龍節親持下九重亞卿風采羨儒宗虞廷訓誥班新冊魯地山川析舊封還闕使軺期再月出城吟槖記初冬孔林咫尺歸途便一叩宮墻禮聖容

送江文瀾侍讀持節冊封荊府兼有壽母之便

玉節煌煌下紫淸冊封初命講臣行離筵把菊聴歌郢次國承恩許紹荊人擁使軺觀盛典吏隨公牒報嚴程歸途正及梅花候春向髙堂百倍生

送戈良玉禦史赴四川憲副崇夔保順兵備

栢臺髙處歲頻更奉勅寜辭萬里程云擁幹旄歸節制風行山嶽聴威聲攜家逺過金牛嶺攬轡長臨白帝城珍重盛時勲業在好將蘇息問蒼生

李侍禦二畫

縞衣淸露濕漙漙四顧松陰弄影寒老警自能知夜半不緣明月下瑤壇右鶴

又

啄宿相依葦岸潯幸離矰繳幾秋深可因戀稻頻來往須識隨陽一片心右雁

與莊定山司副潘時用待詔同至李賓之學士先塋登古城

看山空負一秋彊出郭來拋半日忙艸沒斷堤牽步逺柳拖斜日送陰長百年丘壠懷先軰幾處園林似故鄕卻盡壺觴臨澗水恨無漁笛和滄浪

古城髙處立殘陽醉眼憑陵見八荒木落放教冬嶺瘦鳥飛橫絕暮天長鐘聲逺認馱經寺幟影中開閱武場勝覧未窮吾正健不愁荊棘罥衣裳

送表兄林文美上舎赴靑州訓導

郡博承恩出上庠宦途仍喜近家鄕詩書俗厚稱齊下兄弟情深憶渭陽寒月擁裘催去馬夕亭呼劍引離觴官中舊識如星聚不日分光到講堂

表兄林上舎文美少與予同受學於先少保尙書襄毅公屢困場屋今歲始以試授靑州司訓觴別之際賦此爲贈惟靑州太守潘公有一日之雅同守李公推府徐公皆鄕故莫逆而憲使於公又文美師也文美固將有所遇而少免於獨冷之嘆哉

送吳汝徳上舎赴澠池司訓

官舟南下逐寒潮離思難勝郭外橋仕版姓名初受祿講堂朱墨細分條崤函境接山河勝秦趙臺空艸木雕麟史一編君舊業幾人延頸待甄陶

休寜吳君汝徳以貢上京師得試授澠池訓導蓋天官卿知吾新安春秋士之可以與進來學也於其別也詩以送之

題四小景

日日棲空館呼童掃徑苔飄然騎鶴侶時自海東來

右道院迎仙客

萬卷蕓香裏蕭齋絕點塵須知調鼎客原是斷虀人

右書堂隱相儒

瑯玕親手種早見拂云梢要葉虞廷管殷勤待鳳巢

右庭栽棲鳳竹

小小儲金鯉池波一鏡平不須桃浪暖頭角亦崢嶸

右池養化龍魚

送滿城尹劉象謙﹝同年友孔昭子﹞

隴西家世偉丰儀京邸相逢恨見遲早探杏園馳蹀躞蹔分花縣撫瘡痍同年有後能如子異選無多定屬誰大器可常淹百里內臺徵節快相期

同庚會壽施院使欽

曾向西鄰暫卜居羨君供奉幾年餘嬰醫素出尋常表朋壽今當五十初香愛菊花浮醆面秀看芝艸茁庭除海籌添屋從今始借取家傳肘後書

題罷獵圗

沙磧風髙樹鳴葉馬放平原人罷獵解裝散出靑艸間兩兩胡姬映桃頰酪漿滿注金叵羅侑飲似唱陰山歌雪鷹離絳犬噬肉穹廬到處皆行窩大斾揚揚出煙表不覺殘陽過林杪健兒自許力未疲翻身欲射雲中鳥打圍之樂樂未央挽弓握矢心茫茫嶺陰直接賀蘭道馬上終老單於鄕當今聖人制諸夏八方無塵羽書寡但願常常似畫中莫近三邊古城下

題田家娶婦圖

徑艸如煙柳如幕日上茅檐鼓聲作田翁遣女不出村東舎西鄰隔墟落新婦駕牛兒跨驢家人後擁翁前驅兒家舉酒攔道勸舅甥幾世同桑楡耳邊阿■﹝彌上女下﹞私屬父肩上嬌嬰肯離祖歡聲一路到柴關野伶山歌柘枝舞兩門彷佛朱與陳鄕儀簡古民風淳華筵肆設競珠翠想見紛紛京洛塵婦饁男耕罷徵戍安得移家个中住長因擊節頌年丰不作催租打門句

壽歙義官王富祥

朱顏猶未點霜毛甲子初周第一遭丹臼笑人分藥餌綺筵隨意醉松醪承恩始覺衣冠勝閱世寜知歲月勞喜到賢郎稱壽日梅花如雪照江臯

謝方伯輔夫婦挽詩﹝五子長弦國學正次紹知府次綬工部侍郎次紳次緝刑部主事﹞

薇垣人去幾春冬曾說賢勞動九重琬琰有文書大節衣冠無計返生容家庭稿在靑箱貯方嶽功成紫誥封餘慶百年流未已鳯毛誰及謝超宗

髙堂偕老穴同藏閫職名隨澗水長家訓不驕親子女恩封猶愛布衣裳塵埋婦苑庭萱殞刼盡仙籌塜樹蒼撫捲爲君聲薤露五常眞見白眉郎

題祝黃門金鯉引子朝天圗

滄溟白日吹腥風桃花浪蹙連春空一魚金甲忽騰起頃刻變化云雷中四魚𨿽小亦奇健鼓鬛偕升尾相貫蹄涔回首顧凡鱗咫尺龍門隔霄漢劉郎冩魚如冩人鵝溪大幅開天眞臨池揮染不論月董羽楊暉爭幾塵番水名流今大諫頭角崢嶸萬人羨丹靑此意君得知射策還徵過庭彥

題周駙馬所藏小景

一舟隨泛水雲中醉愛髙眠仰受風驚起竹林雙白鶴背人飛過大溪東

十二月七日監放官吏俸糧其冊云學士程某等共支米二百石初蓋不知當此首選也戲成一律奉寅長西涯先生同一捧腹云

三十年餘翰墨壇彊顏來作計籌官淸朝制古班恩厚冷局人多卒歲難吏事不堪詩興敗公庖無暇晚炊寒偶披俸歷掀髯笑淺薄由來首素餐

題石菊

一峯筆立靑瑯玕介若端士何桓桓托根秖許霜下傑凜然正色淩秋寒酡顏相倚爲誰好仙人自喜朝霞餐山川入眼盡揺落百卉豈敢誇鉛丹石稜蒼苔蔚苒苒花頭灝露淸漙漙醒時把菊醉慿石柴桑風致余江幹好事何人得佳本嚴陵邑子今郎官郎官博雅近出色鼻祖與我同新安奉圖見過索題品彈指一春經歲闌哦詩卻憐冩生手意匠不減揮毫難玉堂公退塵鞅絕硯池火燒冰花殘臨風喚爾金石友爲增騷譜盟雞壇

吾宗節之郎中以此圗請題踰年矣歲晏齋居愛是佳菊奇石爲賦長句且號曰金石圗而歸之蓋石以本名菊以色顯也

甲寅除夕餞歲有作時﹝元會日塤子當奉駕之役因書示之﹞

朝元先自拭宮袍守歲仍呼暖濁醪三品職銜愁不稱一年詩債幸粗逃東風暗轉窺蓬戶北雪公添入鬢毛更屬小兒須早起扈行仙仗莫辭勞

弘治乙卯正月十一日郊祀分獻東海壇紀事

瀛東迂拙愧仙才分奠滄溟此一回金屋雪消風應律紫壇塵淨月當臺享神樂備鈞天奏扈蹕人從復道來願積海籌添聖算常占雲气望蓬萊

送工部傅曰會員外荊州抽分﹝侍郎曰川之弟公事畢有過家之便﹞

南望荊門郢樹深水曹分部稱華簪一舟破凍催行李萬木浮江待主臨吟艸便煩京國夢掃松兼遂故園心羨余有獻非君事江漢淸風喜自今

題墨梅寄陜西巡撫王都憲表倫年兄

暗香飛沁墨池深幾日春回萬玉林喜報隴頭消息好一枝先寄歲寒心﹝時乙卯正月四日也﹞

題志逺兩浙巡宣捲

江東才彥夙超羣浙上巡宣更數君諫院幾陳匡國疏分司常掲劭農文名髙古亦來深忌盜息誰堪策茂勛卻幸邦人詩史在一篇畱與四方聞

予讀志逺此卷大理夏公之作所謂據非所據侈以肆蔑視典章張气勢豕心溪壑屬無厭人於何誅天必棄連數十言凜凜若秋霜不少恕其意殆有所指也慨然有感往事而賦一詩用申其說云

送庻吉士汪抑之養疾南歸

幾日東風來河冰已全解之子將告歸離情渺江海念子極英妙一舉魁南宮射策動天子籍許金閨通選試白玉堂靑萍益增價倚馬萬言成觸目五行下攻文不自已稍稍疾見侵經年別桑梓歸夢西江潯承恩出都門戒道以南往喜有水部兄圖書接官舫憶捧育材詔我愧章句師羣英數請益空空竟何施與子今蹔違完養無自爍能識舞雩心行矣當勿藥子本越公冑近出文公鄕至言久相領敢謂一日長遄歸定何時及此答隆遇病起罷春醪悠然賦長句頗聞二千石視膳亦有期予言倘印可一笑誇儒醫

昔我明道先生謂自古未有因學而致疾者今抑之頗以學致疾豈所謂疾者非以學之故耶抑所謂學者探索過於涵泳而與古人異也蒙恩蹔歸義弗忍別因賦此爲贈或疑其意繁語贅非善鳴者然予方有進於抑之而抑之亦將有味於予言豈以是爲祖道之飾而較工拙哉

題楊克仁鴻臚公交車奏牘捲

口傳奇略自先侯身退常懷致主憂擊節幾人歌出塞誦君三策气橫秋太平制敵寜忘戰老將成功半伐謀分取劍囊收疏艸他年西系月支頭

予觀楊君此卷因感其父鎭撫公成化初陳言荊襄事適相類然當時猶有臺官愬其功於朝而獲以功名自見也公論久益不可揜楊君何患焉鎭撫公事予嘗序之今三十年矣

題戎王出獵圖

黑山之北靑海頭艸木揺落風颼颼平原一望渺無際獵騎四踏黃雲秋戎王小年面如玉彷佛當時李存朂錦袍白馬彎琱弧一箭眞應倒蒼鹿蒼鹿卻走靑羊奔沙磧霜中余血痕相隨兩兩奉驅策氈裘辮髮皆羌渾一犬騰身逐驚兔後騎鞲鷹笑相顧大家賈勇各忘疲倒載爭多不知暮健兒獨往先著鞭自期百發無虛弦何物霜蹄忽星迸脫手落地仍欣然幾輛氈車駐山口應待歸來勸胡酒共燖熊掌炙駝峯敕勒歌長出林藪歌長晝短樂未央皂旗閃爍天蒼涼明朝移帳定何所擇地還開新獵場方今聖人居大寶烽燧無煙罷天討弓兵長作畫中看莫近飛狐塞垣道

送魏黃門秉徳延綏盤糧有燎黃之便

聖主憂勤念足兵近臣特奉璽書行離筵蹔爾停車騎外閫遙應識姓名賈誼心勞陳政疏韓公力築受降城傳家貞觀遺忠在幾日封章逹帝京

馬首春風潞水村掃松先喜到塋園新開翠碣書慈行久錫鸞封荷主恩玉節擁塵驚巷陌錦衣流彩動川原此行孝與忠兼得爲拂溪藤冩贈言

送張黃門經兩廣盤糧手

持黃紙下紅雲祖席東風酒半醺總道使華當盛選誰將邊粟付虛文行程煙火蠻中市候館旌旗嶺外軍靑瑣再登知隔歲皂囊頻逹九重聞

請楊貯春太醫爲栽盆蓮

老手栽蓮不眾同繞闌栽藥未論功慿君爲致西湖種添我山棚十丈紅

胡氏二親南山遙祝捲﹝子節鄕進士開塾士欽家﹞

遙祝南山啟壽徵木公金母慶相仍酡顏拍拍春同上短髮蕭蕭雪半增漢歷一周開鶴算禹門三級待蛟騰舊家歡動零陵郭綺席松醪盡幾升

送馬少卿宗勉謁告歸常熟

東風吹柳拂徵車感激恩生謁告餘幾日從班虛禁苑一宵歸夢繞丘廬碑當有道銘誰撰誥出顏公手自書蹔去卽來天子詔不勞相念托雙魚

樗老行

老人有家住吳中白髮被領雙顴紅南華一卷常在手富貴過眼驚塵空古樗繞舎靑童童婆娑盡日心神融大株擁腫小拳曲斧斤自慶逃輪工爨焦久惜吳山桐霜落亦任吳江楓老人與樗兩相契全身綽有莊周風兒郎秀出芳桂叢肯構獨建詩書功棟梁之需固在此致身已到明光宮老人迹比樹屋傭老人壽似桃源翁我愚安得往分席冥冥羨彼雲間鴻

楊君仲實吳下之耆而賢者以樗老自名蓋有取於蒙叟全身逺害之義也君有子升舉進士入翰林爲庶吉士從予遊間道其事予嘉其爲人爲賦此篇

壽李侍禦思承母﹝思承出按江南列郡得便道歸省均州﹞

寶婺流輝啟壽符名郎承詔向三吳萱花堂背春占鵲栢樹臺端曉集烏雲繞舊家鄰太嶽酒成新味似蓬壺酡顏百歲知無恙看取鸞封出帝都

首夏齋享宿翰林東署作

玉漏沈沈夜下遲絳河星影動罘罳忽從枕上聞啼鳥卻似南山獨臥時

送傅佐還南京

花邊江到石城村鳥外山圍白下門川陸自今勞奏事衣冠他日待承恩閒居字學黃庭在幕府家傳露布存年少壯遊渾得意不須攀柳薦離尊

傅佐秉忠嶺表之彥予舊識之於閣老瓊山先生丘文莊公家其爲人好學善書今被命在南京守備幕府有進補之階矣

玩芳亭爲段太監次西涯韻

沿徑入芳園蕭然覺塵迥起登罨畫亭四望如野景平生漢陰志俛仰慚掣綆墻竹來淸風水花破幽泂主人性愛客時遣送佳茗摩挲靈璧峯孰是仇池境妙哉泉石趣蕞爾車徒騁艸色侵簾幃蕓香襲衣領爲和郢中篇煩心坐來省

僕所懸學士牙牌乃文懿公舊物今僕已獲新制者敢用歸之維立寅長侑以一詩用備詞林故事且以著楊氏之盛云此牌

休道閱人多兄弟懸來得幾何競爽衣冠誇淛水承恩先後上鸞坡我慚白雪歌難續君愛靑氈手重摩他日階庭看轉付森森蘭玉待髙科

五月八日翰林前堂坐書所見

公署忙閒不自由眼中詩料忽相投艸分暗茁攻磚罅槐出橫枝蔭瓦溝

送楊志仁憲副謫長沙通判

文懿家聲卻有光喜從郊野見孤凰許身價抵千金重愛國心隨萬里長九辯賦存堪侑席貳車官好勝監倉當今聖主恩如海刻日鳴珂入建章

予荷恩昭雪入朝志仁憲副有詩寄慰久未能和也今志仁有長沙之行矣情可已乎握手之餘得此爲別

送尹同道還歷城﹝太宰之弟也太宰孫女出嫁英國公子同道實主其事﹞

情切鴒原眾不如往來無惜走徵車百年子女成姻後幾日鄕關入望餘白社已開嘉慶宴紅鸞遙報上公書先朝太宰今無恙爲托殷勤問起居

蓮沚爲山東周仲瞻參議賦

夜來一沚雨濯濯明新妝朝來一沚風苒苒聞淸香主人霄漢士系出汝南房言愛君子花卓彼艸木場揺揺靑玉佩文采丹霞裳淨植無纎塵摩挲共滄浪豈無若耶舟過眼矜年芳亦有泰華井吐詞落荒唐君家無極翁故宅遙相望敬讀愛蓮文手澤疑未亡溪堂白日逺庭艸春風長倚歌賦蓮沚卻愧通家郎

內閣賞芍藥次少傅徐先生韻四首

玉堂佳地苑墻陰紅藥根蟠歲律深題品正宜宗匠手栽培那識化工心香浮禦坐堪誰比價重名園不易尋前軰賞緣今更續一編畱得鳳池吟

花神如在鏡中歸七寶妝成入眼稀人立嘉名稱近侍天畱奇品殿芳菲藥籠重此長醫國詩陣慿誰一解圍坐對燻風看未足半簾斜日下龍扉

宮樹花飛盡緑陰陸離紅映掖垣深仙妝露洗羞塗額國色天成笑捧心池上紫薇元並植風前黃蝶敢相尋錦亭爛熳金尊賞消得玄暉一句吟

蕋宮仙子步虛歸困倚南風午夢稀寶鼎半燻香苒苒錦袍穠襯緑菲菲題慚郢曲歌千數賞愛胡牀列四圍莫問揚州三十種幾多拋擲傍巖扉

五月十二日公署後園偶步

堂西亭子大於瓢一雨才晴暑半消幾日不來亭上坐擁階蒿梗緑齊腰

便面題寄秦恭參將

卻敵能分北顧憂齊紈何似掌中籌一揮聴取淸風起散作邊城六月秋

送進士李應靈赴宣城知縣﹝應靈亡友戶部郎中烱然之子﹞

柳絲低蘸水沄沄百里恩除喜送君登第向來傳警策勸農他日看新文政成擬賦江南樂才美終空冀北羣忽念李邕今不見舊遊蹤迹負停雲

題洪克正行樂圖

峽口靑松結成屋云表蒼崖掛飛瀑一觀已具四時花何代雪樵今更續烏帽朱衣林下行琴書獨樂輕浮名須知郡伯有是子不道侍禦難爲兄竹底奔淙如劍截此外黃塵任飛滅磥砢千羣翠欲流離披萬樹紅堪折石棧丹梯不可攀望中卻似天臺山願君壽比洪厓老他日相期問九還

右歙洪君克正故太守有約之子今豸史克毅之兄於予有鄕戚之雅間出陶成此圗請予一言予觀成畫最不易致而克正得之工且亟如此豈其仁賢足以服其心馴其俠而有是哉克正𨿽客遊心恆靜逸喜自養類有道者故詩及之因以諗之

湖廣巡撫韓貫道都憲年兄移治河南有詩見寄次韻奉酬

一緘細讀晚風前秀句分明壓恵連別計數年書札少喜占今夜燭花偏尋行我負經帷久換節君承禦墨鮮玉署有懷淸不寐可人明月共遙天

朴庵先生何公哀挽八章﹝都憲鑑之父﹞

行比先民老更成恥隨流俗競浮榮家山日暮愁雲起畱得庵居朴字名

曾從江上拾遺金瓦礫相輕見道深野史有人應作傳世人誰是古人心

饑氓不道食無糧貧女還應嫁有裝遙想輀車臨塟日幾人遮道淚浪浪

孔墻東畔起髙樓望見宮前泮水流家訓有勞人共指都臺聲價重宸旒

窓下俄生並蒂瓜可須紅紫鬭繁華髙人已作全歸士和气猶傳積善家

山中逃暑睡方甜門外於莵識孝廉壽到古稀仍過七老天明示吉人占

曾受淸朝禦史封華顚烏帽見眞容墳前更豎蒼崖石待取鸞書下九重

勅葬恩深動一時松楸長系百年思幾筵況有奎文在不用人歌薤露詩

送莊孔暘年兄赴南京吏部郎中

北來南去太匆匆出處關時道未窮林下有詩長教我朝行無力爲畱公韋齋吏署遙相踵茂叔郎銜亦偶同一雨洗塵靑更好定山才隔大江東

桐隱爲龔鳳賦

曾向吳門識大龔喜君繼隱托孤桐薦書那復幹知已篆刻爭誇似乃翁竹院隔鄰秋興足葑溪當徑午塵空君王舊有招賢操正在南薫幾曲中

吳龔廷臣博雅能詩尢精於圖印予舊識之且嘗訪之見其堂扁曰有竹人家今十二年矣獲見其子鳳於京師其於圖印亦工又緣其名字之義自號桐隱求予詩輒賦此以九成之材蓺當壯歲終隱而無所遇於異日乎

故禮部侍郎東嘉章公哀挽﹝公諱綸贈尙書謚恭毅﹞

早參儀部識人龍長荷先生降禮容林下黃花方采采墓前芳艸忽茸茸生榮有客同三省死諫何人犯九重千載懷賢憂國意臨風誰說涕無從

喬烈婦﹝故侍郎喬公毅之妾殉死旌表有司爲之立廟﹞

侍郎家範肅於霜義動幽閨恥未亡身絕素幃風黯慘魂隨丹旐日蒼涼祠前歲晚松逾勁隴上春來艸亦香太史爲書佳傳在千年畱激懦夫腸

許由棄瓢圗爲廷殷侄題

心寂何妨響萬瓢棄心生處勝狂濤耳塵蹔滅心塵起卻恐先生見未髙

遊錦衣章千戶彥廣園亭

雨後園亭秀逼人偶來忘卻宦遊身竹林气爽寧知暑槐幄陰濃不受塵酒發舊醅春灔灔果嘗新摘露津津晚涼無限濠梁興獨瞰芳塘數巨鱗

抗塵松栢翠爲亭夾路薔薇錦作屏盤谷人家兼紱冕輞川風物中丹靑詩囊瀉處眞誰壯屐齒歸時亦自馨地主分花頻訂約盡開荒圃候園丁

彥廣錦衣西園最勝惜無題品者予偶過之爲賦二律冩置壁間繼此客當必有倚歌之調則異時有聞於後者或自予始

題大理王卿墨竹

斷縑一幅瀟湘秋筆趣彷佛文湖州坐覺淸風滿人耳灑然六月登江樓主人重是王子猷瑯玕直節非時流歲寒長共此君約紅紫紛紛何所求

送李宗仁太守赴延安

麟符分部歲華多漢吏誰優政事科直北朝廷瞻紫極迆西封域近黃河憂民屢聴芝泥詔樂土終傳麥秀歌珍重範韓勛業地舊題崖石待重磨

送盧文淵進士赴兗州推官

黃甲才人領郡刑由來欽卹重虞廷薫風拂棹催登路甘雨隨車待過廳萬卷讀來需法令一方行日按圗經他時不負功名地咫尺尼山入望靑

次韻題竹鶴老人畫

林間二客妙無語溪上一航隨所之江山偶爾興不淺誰說丹靑老未奇

行臺春意

巡撫畿北張都憲天瑞寫竹寄巡撫南畿佀都憲大器題曰行臺春意大器求予詩

年年新竹破蒼苔淸拂江南舊栢臺不道停雲髙興發卻從江北寄春來

紛紛紅緑委黃塵入眼瑯玕秀逼人勁操不隨霜雪攺行臺長占四時春

風前無數翠鸞翔粉籜初翻細細香公暇畱題詩滿幅後人應比召公棠

春雷殷殷動江村頭角崢嶸徧石根回首一灣溪上路爲君歸思繞篁墩

贈工部祝惟貞員外三吳治水還朝

幾年人議白茅塘此日功歸粉署郎來往共誇新水利疏通誰識舊河防舜廷取次看行賞吳地從今不奏荒底用勒銘江畔石東南遺老頌聲長

西園作假山成約諸僚友小酌

三年不見靑山面百計荒園小作山新竹亂栽渾颯爽秀峯髙垜亦孱顏誰家景出丹靑上終日身當紫翠間等是太平樗散吏一尊相約共娛閒

慕萱

休寧孫君廷秀少而失恃以慕萱自名石田老人爲作慕萱圗聞而詠之者甚眾予與君同邑人且重其孝思也爲賦此篇

階前五月萱花吐日日見花如見母對花不覺雙淚垂安得花前彩衣舞人言種花憂可忘孝子之憂江水長花殘卻有再開日暮雨蕭蕭空北堂

雙鶴圗爲汪東曙題

長風劃然起林末逺近嵐光翠如潑虯髯倒捲怒濤翻谷應川鳴海天闊雙雙忽見靑田君振翮一聲髙徹云遡風擬先鴻鵠舉爭食寜甘雞鶩羣手撫玄裳莫飛去入眼分明有奇趣丹靑定自薛公傳題品慚非少陵句

篁墩文集卷九十一

●欽定四庫全書

篁墩文集卷九十二

﹝明﹞程敏政撰

○詩

終慕

邢志尹揮使有終慕捲張靖之郡伯序之詳矣間日便風以書求益念亡友之不作嘉嗣世之有人俯仰慨然爲賦長句

邢侯昔總海上軍將星一夕沈秋云名郎克肖武且文陟岵之念忘朝曛幕府新開向西浙喜乘樓船舊旌節舉目愁登閱武堂寄治僧房寸心結海波東逝無回川嗣侯之孝人爭憐移卻忠勲報明主聴取人歌終慕篇

維則軒

汊川汪君思仁之居親喪也廬墓三載旣歸而題其軒曰維則蓋不敢取足於是而又以望其後之人於無窮也其子尙文求予詩予方在哀疚中一切文事皆已謝絕而重思仁之孝爲不可及勉賦此篇

寒日下喬木回風動前軒憶當親在時於玆奉寒暄一朝事變作白玉埋荒園墓廬忍棲息三回見正元瀼瀼春露寒凜凜秋霜繁傷哉罔極恩恨不同九原歸來過庭處階艸靑更蕃載誦下武篇感激思聖言髙楣掲華榜求仁示南轅朂爾子若孫永矢當勿諼雲山髙崒嵂磵水鳴潺湲相望不可卽淚下空瀾翻

挽王端之﹝子茂材爲儒學生﹞

君來古歙曾過我寒日松梅話小軒我到錢塘還訪子暖風花竹燕名園笑談追想如三宿魂夢那知隔九原哀些慰君君莫恨紫霄雛鳳待髙鶱

淸明拜掃逺祖兵馬

府君墓府君都使澐公之子唐季以一軍鎭休寧遂居邑陪郭官至歙州兵馬先鋒銀靑光祿大夫左領軍大將軍貟外置同正貟兼知休寧縣事卒塟邑東臯土名知縣突嘗一見侵於異姓敏政率族人復之正其兆域

亭臯東半匝松杉百世英靈此祕緘古迹未亡知縣突堅瑉猶刻領軍銜司尊瀉露澆墳土殉劍飛虹貫石巖支下聞孫今白首亢宗無力愧朝衫

永思爲夏璋賦

親恩誠罔極子孝在終慕幹幹奉豆登戚戚感霜露烱然一寸心萬古如旦暮悖徳者誰子上帝均所賦多君掲華扁常目若大寤田渚督耕漁川陸市泉布時時見請益往往行卻顧此心亦何心寧以勢廹故卓哉紫陽翁美此歙州路民生多秀良子得固有素敬身則天民保族謹王度庻焉副所思芳聲踵前步

文燦憲長親家將赴任廣東病中無由往拜書此奉別

碧山紅葉路參差憲節行當九月時五嶺使軺縈宦轍一方民瘼重監司官淸豈解持端硯主聖無煩貢荔枝多病不堪臨逺別浮雲空系故人思

汪惇善以詹簿弟春艸圗索詩彊賦一絕不忍復觀也

滿地菲菲綠漲春多情長踐落花茵謝家風物依然在不見臨池染翰人

望云思親圖

婺源葉世榮居休寧有年矣嘗作望云思親圗縣儒胡靜夫記之而因予所善匄一言其懇請之篤甚於市夫之逐利士人之求官予憐其志因爲賦此

朝看云出壑暮見雲歸山庭闈悵何許人子傷朱顏當年遶親舎千里念行役今玆遶親塋三時淚沾臆裏儒爲作記良工繪新圗𨿽知一念性十室慚非夫夷之亦何人亞聖特相勉老我寧失言珍重望云扁

文夫還婺源

文夫成化中佐予編刻程氏統宗譜二十卷貽範集三十卷凡七百餘板今復佐予編刻新安文獻志一百卷凡千餘板志健力勤殆吾宗所僅有也春盡夏初蹔還其裏因賦此相贈且遄其再至云爾

多病劬書感二毛喜渠同志爲書勞聊將簡冊酬斯世一任髙賢笑我曹譜恊歐蘇先繡梓文徵殷夏幾揮毫山堂與訂重來約莫待西風入縕袍

積慶堂

富溪宗彥道升裏之善人也年逾七十有子有孫里人爲顏其堂曰積慶論者以其名太腐難於賦詠予以爲不然厭常喜新士之患也爲作一律以解嘲不識觀者以爲何如

總說堂名太腐生幾家不愧此堂名心田墾熟收三倍義壘功深築九成掲日片言垂訓足履霜千古戒人明吟場莫恨慳詩料滿耳鄕評卽頌聲

雪林爲巖鎭汪道隆賦

夜下三尺雪曉起驚塵空萬木森玉立平原失西東有客來騁望如在瓊田中名園渺何許飄蕭競春紅感之思欲飛浩浩淩天風何當拾瑤艸挈我蒼髯翁

約黃司訓汝彛

和韻小詩送去訂十八日之約亮愛我之深明日早一至同備山裝也

數莖白髮感流年三秀靈芝在目前何地與君堪一語雲巖髙處絕塵緣

畫菖蒲爲汪進士乃尊賦

拳峯秀岋岋淸池下泠泠上有菖歜苖瘦奪莓苔靑人言九節根食之制頺齡云誰染毫素一登君子庭琴書浥淸气幾席來余馨重此百陰韭更數千莢蓂願致安期生相隨住巖扃

山臞

宦途長憶舊山薇名迹無勞問是非稽古例應吾軰瘠匡時天遣福人肥手栽紫術堪供酒體稱靑荷欲制衣循吏囑君三十載卻從遺老試松圍

每於山澤愛儒仙貌瘦心腴事果然露飽枯腸塵外客雪淸吟骨匣中賢羲經筆錄三分注膳譜嚢封十字纒他日浮丘堪問道一簞容與鶴分田

饒倅張君自號山臞名公珠玉之爲捲者三矣君猶以不得鄙作爲歉豈髙堂華燕水陸具陳而水菹野品亦不可少姑以備禮而止邪

寄贈嘉興丞

績溪黃舜政予族道軒翁之壻也以太學生授湖州武康丞專督水利邇者攺任嘉興蒞縣事因書此贈之

苕霅頻年水利多移官新寵向嘉禾庭當雪後雙松在路及春前一棹過久說老成堪佐令早祈丰稔罷催科館甥無限馳情處贈別言萎柰老何

月桂圖

天風肅庭宇玉鑑懸淸秋霏霏金粟香湛湛金波流郗林亦何常志士方黒頭須知漢庭對卓彼蟾宮遊

郗詵對策時號桂林一枝後人美登第者必援以爲比或者以月中有桂又號攀蟾步月置桂不言其展轉之失非一日也門生彥夫師魯各以圗索題因出此見並致期望之意云

方侍禦到京後寄題梅一絕並詠憲臺梅三律勉和二篇

瘦骨冰容不耐寒春花開落任悲歡天畱一樹淸溪上正爲山人喜靜

觀勝地淸空絕四鄰東皇先報一枝春愔愔香气侵衣冷的的鉛華入鏡勻誰道廣平非賦手直應和靖是花神山園亦有孤芳詠恰借君爲壓捲人

壽■﹝氵義﹞川宗人隆八十

古顏眞似澗松蒼玉立還同野鶴長當代仲車從耳瞶有時弘景亦瞳方小宗不愧端明譜晚境仍題愼徳堂指日詔書優大老爲君先致九霞觴

送王濟秀才還建徳祖居祁門

艸堂初識面文采重王郎新稻香炊白疎桐葉墜黃家聲出江左歸夢遶池陽莫起並州嘆祁山是故鄕

送武康郭令

畨禺郭君自徳興移令武康考績上京師予族人文邦客其邑以嘗受其惠匄一言爲贈且予素聞郭君之賢而不及識也輒爲賦此情見乎辭

武康賢令數時髦坐理朱弦不種桃六事屢當旌異選三年何止簿書勞縉紳有待推華轂父老無煩擁畫橈竹馬況聞先業在看君名迹重銓曹

壽葉時顯

葉君時顯隱居歙岑山之麓年七十矣歲十二月廿九日其誕辰也精力康彊眉壽伊始因賦此寄贈葉氏相傳爲唐越國公法善之後因詩及之

佳辰開宴水雲居白髮朱顏七十初太華峯頭仙致藕小焦山下客停車梅花破玉輸春早蓂莢畱靑報歲除延壽想君家法在不勞重檢衛生書

贈陸彥功醫士

親家汪君克成嘗有疾承陸君彥功藥之而愈克成深徳之請予一言爲謝予素多病其所以徳彥功者蓋有甚於克成也因賦此律附見鄙意

林杏飛香擁一廛往來多羨好心田譜分歙邑畱先業方自忠州得世傳醫國有名曾赴召活人無算不論錢蹇予多病勞君久爲客題詩感昔年

愼徳堂

邑雷溪孫君仁賓早失所怙以愼徳名堂思致其孝也間持捲索予詩予以旅獒愼徳語繹之正可爲君之字不獨可以名堂也因賦此貽之然予素不善韻語隨筆所成頗與平仄互入雙聲疊韻之體相類蓋其措辭乖刺不自知其至此也

孫君仁賓名一室掲愼徳髙堂傷淪亡恨莫報罔極時時瞻云思往往泣對客玆焉趨吾廬啟捲兾教墨吾觀咸賓言子字適可摘名居兼名身外內兩竭力中心期無慚百作詎有忒爰同書諸紳庻足示孝則

寄贈江西段大參同年

皂蓋風行絕點埃湛恩近自日邊來除書驛報新薇省夾路人迎舊栢臺南郡去思隨處見西山晴色望中開九重側席夔龍選他日還應簡異才

年兄段公以忠前在荊州索鄙句病況交集久莫能應也今玆大參江右顯擢伊始輒賦一律寄贈致期勉之私匪獨以酬吟債而已

秋林書屋爲汪尙文賦

四時佳致擁山房卻到西風趣更長日謝故人來舊雨夜便燈火入新涼丹楓炫彩揺書幾金桂飄香點筆牀有待石林霜气肅聴君瑤瑟皷淸商

族人抑昏更名詩

富溪族人有名昏字希逺者恆私語予曰名以制義義以成禮古訓也昏豈可以自署哉請君更之予諾焉旣而思之君老成人人之習稱也久矣不可以中攺宜用徐無黨陳去非之例增其名曰抑昏仍字希逺逺者明之至也謂當抑其昏而希夫明之逺者庶於古訓弗舛也君謝曰善且請爲詩以告夫宗族友朋之未知者

昏昏勇當抑明明力當希顧名一自朂往哲思同歸逸士號無黨賢人稱去非相望富溪月旅夕揚淸輝

壽祁門宗彥用仁七十

用仁於所居本善一作善和門有五峯號竇峯五桂用仁三子曰吉治家務曰啟儒學生曰考治舉業故詳及之兼致勉望之意云

七十年華鬂未皤壽觴行處客來多五峯挺秀鍾仙桂一里常丰數善禾世徳正分忠壯譜賢名宜入孝廉科燻風爲致長生曲古調深慚擊壤歌

十月廿六日病以酒下木香散立愈

何處堪尋卻老方等閒只有太和湯調中卽是仙丹母行血眞爲聖藥王八節寒溫都可禦一時憂喜便相忘莫將安樂窩中老錯比南朝達士狂

守約

西門汪愼氏以守約自名間攜此冊來請一言居闤闠而有志於進修士之難也豈直求美於觀聴而已

守書作書蟫守金亦金虜中有守約人居然邁凡伍三省孰知要一儉更師古華扁掲軒齋箴規仰鄒魯

方侍禦受勅有詩見寄奉酬

金臺方君士華以鄕魁擢上第召自畿縣受監察禦史蒞職公淸負器逺大眞一時妙選也三載考績將有受勅之榮輒賦近體一律爲行贈君故志云先生元服之從子先生以詩鳴世而君實嗣其傳不獨舉業吏事過人而已詠嘆不足申以一詩並致意焉

早年文價重燕山桓鮑心期伯仲間出按逺提烏府印侍朝常肅紫宸班龍墀奏績衣冠擁鳳勅推封雨露頒天子聖明先納諫濟時勲業趂朱顏

玄英詩骨老雲巖衣缽分明付阿咸寫景尙隨蓮社約觀風何愧栢臺銜珠流丙夜光難定鶴唳淸秋韻不凡健艸如能慰衰朽新篇無惜惠泥緘

友竹軒

婺源族孫質字文夫一名彬隆嘗從予編校於南山竹院告曰近爲一室以事藏修未有號也敢以爲請予爲號之曰友竹軒古人以君子比竹而加之友者期其比徳以自輔也語曰文質彬彬然後君子子之名字與號實兼之矣且爲賦一詩發其意觀者尙無以予爲善謔哉

勁質亭亭迥不羣雨斑晴綠更多文平生獨立誰知已一日相期得此君盟好自甘同晚節世情從薄似秋雲南山卻望髙沙路已覺淸風兩地分

棣蕚聨輝樓

成化壬寅歲予會諸程作統宗譜婺源城東程氏與焉城東之彥曰士奇爲邑庠生爲予言其父處士孟通與其仲孟達季孟逺極友愛構樓以居鄕達故翰林檢討陳克永先生爲題其楣曰棣蕚聨輝未有記因請於予予諾之未有以復也久之士奇不幸物故事遂中已然恆往來於心不能忘今玆南還始知孟通之孫檢孟逹之孫栢孟達之曾孫耀曁檢之從子鰲並爲郡邑儒學生益相友愛有先世之風而檢數來申其請顧子憂病之餘不能執筆爲記時賦詩三十二句貽之且以慰士奇於地下云

東閣有髙樓爲問誰所營人言蜃湖裔家聲重蚺城環居數百指中有三弟兄相將若鼎峙惇此手足情朝讀樓上書塤篪日和鳴夜宿樓下牀共被如姜生坐令鬩墻者望望慚分荊賢哉太史氏華榱掲新名斯人去已逺友義垂休貞子孫襲遺矩學祖龍門程感彼棠棣花春風益敷榮我昔會宗譜君家實同盟荏苒十六年老大嗟塵纓蓉峯翠如染星水涵空明何時一登眺攬衣坐前楹對花說往事載賦鴒原行

逺上寒山詩意圗爲汪鎰題

偶爾拈來語更工景隨天出愛唐風白雲紅葉寒山句早被人傳入畫中

題自寫墨梅

敏亨弟以墨梅相視乃予八九歲時所作也悵然賦此

墨本流傳四十秋不堪重省少年遊山堂雪後摩挲處贏得寒花照白頭

侄塏本一名字詩

先尙書襄毅公嘗手擬諸孫名字以十數詹簿弟之子曰塏本一或疑其義有不相蒙者塏旣冠以書來京師請其說予繹而得之以告曰塏燥土也夫燥爲義爲剛於性爲陽在人則幾於所謂秋陽以暴之者矣然則土必陽剛也斯可建平一之基人必陽剛也斯可成克一之徳謂塏與本一之義不相蒙者弗思也柔者剛之反陰者陽之盭也以沮洳之土而望平一之基必傾以淟涊之人而求克一之徳必斁一則純二三則雜一則吉二三則凶理也塏尙勉於陽剛而陰柔是戒使其徳之日進於純且吉焉不已庶幾無負名字之義而煥然有光於吾弟之後哉

小阮書來求字說篁翁屬汝在躬行雜然爲學聖所戒洿處作基那得成立志要同莘上尹遺書休負洛中程一緘不盡千里意珍重先公手命名

遊黃山約二三知舊

三十六峯天下奇廿年空爾卜遊期丹梯欲上捫參處石罅還尋煉藥池詩刻定應誰賦好山靈莫笑我來遲一尊約與君同去正值天空木落時

將發值雨柬同遊者

戒嚴同作看山行寒雨蕭蕭欲敗盟肯爲移文回俗駕直須鐘鼓報新晴千峯盡洗供開畫百澗爭流待濯纓奇興不憂霜徑險促裝先賦一詩成

予與文逺爲黃山之遊太守王公至古城相餞俾歌工二人侍行衛使又送鼓吹四人蓋恐入山荒寒藉此以破幽寂也道中賦詩用備解嘲

州將來從細柳屯郡侯同餞古城村鼓笳直遣充前導絲竹分隨有賞尊勾曲勝遊寧此過軒轅遺迹到今存半生少慰煙霞癖王謝風流敢並論

潭渡過黃孝子家

路當溪口淨無沙正及前朝孝子家石表舊阡存刼火樹圍新廟鎖煙霞遺芳焯焯靑編在世事悠悠白日斜來往客途驚歲晚臨風無計薦香茶

沙溪有懷承之亡友

里巷重來似隔春斯文情重欲沾巾空階落葉經殘雨舊壁題名掃暗塵子弟尙傳三禮學功名甘負百年身淒涼最是沙溪水嗚咽滔滔逺送人

題延齡橋

水上新橋臥兩虹延齡題字刻西東自慚不是題橋手都入行人指笑中

王推府許同遊黃山忽至潛口告別

公暇來乘半日閒卻將遊劵負靑山剡溪自熟君家例莫怪中途冒雨還

陰晴謡

一路肩輿走沙徑一日陰晴苦難定等閒一陰復一晴天公向客非無情陰催吾詩晴縱目情景相爭兩俱足天上陰晴那可常人世匆匆閒亦忙天晴我忙竟何有不如隨樂傾巵酒

宿楊幹寺有先公題詩刻

先公曾此駐安車屈指年光二十餘老衲屢更新寺主閒雲長鎖舊巖居尋緣邂逅山中客感昔摩挲石上書寒雨畫廊凝立久不禁淸淚濕衣裾

聨鑣來過逺公房一上髙樓百慮忘坐近虛檐同聴雨匕翻宿火自添香上人作供時兼酒學士談禪欲借牀爲報登臨須早發呼童乘夜理山裝

將入黃山冒雨至楊幹寺獲覩先襄毅公舊遊詩刻感愴久之住持文賢呈祥請飯新樓遂與二三親舊同宿得律詩二章畱寘壁間用備山中故事時弘治丁已十一月七日也

石壁嶺有感王推府之去

石梯危磴遶羊腸千仭峯頭一綫長自遣吟身來試險回車先見數王陽

聞彥夫言有作

擬出黃山路逺圖湘嶺遊客言何如淸風景絕相侔怪石淩空起飛泉噴雪流山靈莫相競一郡兩瀛州

宿芳村謝氏追和先公畱題韻

樹遶芳村路山行復此過人來傷舊雨書法想元和軒蓋慚先世林泉負宿屙庭蘭諸謝在能誦昔時歌

先襄毅公往歲遊黃山宿芳村謝氏值雨畱題今二十三年矣賤子繼至亦在雨中謝氏諸郎能誦舊詩不勝感懷步韻一首以識歳月云

黃山觀湯泉及龍池小憇祥符寺

天教微雨淨纎埃重我登臨一度來山姓尙隨軒帝號詩龕誰繼謫仙才云扶絳節中天起地拔靑蓮四面開鰲禁半生眞浪迹不知鄕國是蓬萊

四山回合駕飛橋似隔雲間萬里遙蜃气半天浮海市龍雷平地起風潮雲中鶴叟春鋤藥月下靑童夜弄簫碌碌塵寰成底事卻將奇絕付漁樵

怪石如屯虎豹關仙家眞在白雲間九州島圗迹誇誰勝萬古乾坤只此山丹臼半餘香冉冉汞泉分出水潺潺手摩蒼蘚看題刻先正髙風不可攀

因貪髙絕口難名變態分明是化城巨木幾年經魏晉片雲隨刻送陰晴林開忽見僧堂古嶺盡時逢石棧平山上雪飛山下雨始疑身世半空行

黃山遊劵旣償古詩一章與文逺萬里彥夫別

郡推卽告去州將亦辭還勇哉三丈夫追隨入深山屢衝溪雨寒不畏泥途艱行行抵峯麓劃爾非人寰渺渺朱沙泉六六芙蓉鬟塵中五十載一笑開心顏知已正不多同服同鄕關會當謝纓冕結屋霜林間與子分淨社覧勝同躋攀相看歲雲暮乘此三日閒停杯戒明發解袂淸溪灣

挽富溪族人西疇處士

西疇一夕夢南柯長嘆浮生若逝波龎老定歸耆舊傳漢庭誰入孝廉科薦新有子悲鮮稻擊壌何人續舊歌聞說富溪埋玉處才栽松樹已婆娑

帕一方爲汪廷器母陳孺人八袠之賀物𨿽甚薄然其中有福壽字共三十數祝望之意則有在也

轉枝花裏織文多持捧髙堂愧綺羅福壽共成三十字慿人添入慶生歌

贈喬尹

寧波喬君以名進士知婺源縣事考績還任過我山堂蔬酌之餘晤言甚洽而君之尊甫迎養在邑不可畱也別後賦此奉寄少見鄙意云

上最初書荷寵光盛年政事古循良沙堤學啟靑雲彥闕里人迎墨綬郎竹葉上堂供拜壽梅花沿路照歸裝烏臺淸切儲名久幾日徵書出建章

李侯新作秋水亭可望松蘿諸山客有遺之沈石田畫者正會此意

驀地蘿山爲寫眞石田毫素妙通神閒來秋水亭中坐便是丹靑个里人

題吳季良所藏戴文進山水

丹靑價重錢塘戴一幅湖山寫更工髙閣倚空淩夜斗長橋分水架晴虹勝遊地接呼猿洞舊隱人思放鶴翁彷佛畫船春載酒綠陰啼鳥路西東

古賢圖四絕爲臨塘壻範樟題

伊尹

三聘幡然出有莘畫圗千載見風神南巢革夏桐宮放豈是臨期促辦人

召平

金貂並與世塵空老圃餘情寄郭東莫笑種瓜生計拙此心原慕采薇翁

買臣

雪林樵擔壓雙肩士有窮通節自堅贏得馬前愚婦駭快心堪笑亦堪憐

嚴光

一竿名重子陵灘風景眞宜入畫看卻恐祿多歸計好羊裘零落釣磯寒

挽汪道全

婣黨論交二十秋布衣無競雪盈頭諸生久奉詩書教幾族能同翰墨儔夢拂梨雲歸海島字摹松雪徧鄕州哀歌一曲無由致情逐鱅溪水共流

尢美山房

新築幽居掃翠嵐望中林壑勝西南題名借得歐公語畱與漁樵作美談

覧翠亭

孤絕東峯一艸亭偶來登眺俯巖扃不知眼界寛多少天外芙蓉萬仭靑

葆眞軒

白雲深處小開軒手閱南華養太元靜坐不關身外事任他車馬市塵喧

慕椿爲孫文模賦

一樹靈椿大十圍秋風回首嘆人非繁陰翠匝行歌地不忍重看舊舞衣

雨飄風射八千春一日丹靑見樹身何事人生不如樹百年腸斷倚廬人

臘月望日至南山治裝北上梅花盛開獨酌花前悵然有作

手種寒香十八年盛開長是得春先江天幾放尊前醉水月從教畫裏傳正色向予無冷暖繁花隨爾競丹鉛莫言頭白輕相棄冰雪交情晚更堅

篁墩文集卷九十二

●欽定四庫全書

篁墩文集卷九十三

﹝明﹞程敏政撰

○詩

奉詔北上畱別諸鄕舊

山堂三載病夫身簡冊長余未了因恩重有勞催北上才非那克贊東巡蕭蕭院竹難離我的的江梅欲笑人珍重友朋相餞意不辭傾倒渭城春

別鄕友

山下郵亭半掩門故人迎餞一開尊東風別路遙相指隔岸人間是鄭村

宿水西寺

匆匆行李欲趨朝更向山中住一宵野衲似驚來舊雨舟人相慶得新潮行分曉色鐘初動睡足春風酒半消前路不堪爲別處浦云江樹隔河橋

世祿堂爲績溪仁里程佐時賦

重對靑山起畫堂義兼君父兩難忘槐塘業在淸風逺花縣人歸白晝長聚族久題仁作裏傳家眞守墨爲莊百年肯構還相勉世牒無慚洛下房

弘治戊午春正月十三日舟次淳安春霖不止進士維揚張君鳳舉方知縣事以燈節燕予酒後賦此紀事兼致謝意

令尹相招作上元連朝春雨客心煩遙看漁火乘村暗不見星球照市繁宦鞅未須驚節候人情猶喜近鄕園太平風物揚州盛贏得淸宵一晤言

具慶祿壽堂

一周花甲到生時春溢庭闈發未絲爨捨雨晴鸇送喜蓬壺風便鶴傳辭問安長擁摳衣士調膳仍多潤筆資盡醸泮宮池下水年年增入九霞巵

爲文模題西坡捲

靑山一路繞靑溪別墅分明似瀼西何日杖藜尋北阮手摩新竹更畱題

東田

泮鄰有居東有田田上結屋窮遺編水雲四擁足漁樂更辟小圃臨回川可漁可圃未宜稻傍人莫訝非東阡租魚課蔬亦田爾何必銍艾求丰年鳳池猶子逺大器雅志伊葛非徒然一朝射策取上第髙才萬選如靑錢分符早帶勸農字牛刀小試靑溪邊廊廟大用多自此窮達肯爲時情牽行人三日坐春雨割鮮膾玉勞相延官箴民瘼幾傾倒故鄕此地猶拳拳應知異縣簿書暇時遣舊樂歸鳴弦官舟斜日重君意不惜爲賦東田篇

張君鳳舉世居泰興亡友中捨世璉之從子也所居學宮之傍其東有田數畆君嘗構書屋其上四周多水可漁有小圃可蔬因以東田居士自署求志之時也今君舉進士髙第玆作縣淳安逹道伊始尙眷念故居窮達不易者之所爲也予北上道出靑溪阻雨君語及之且請一言因輒賦此而篷窓臲卼人事倥傯疾行善步惡可得乎其不足爲羣玉之倡可知矣

弔劉竹東後賦此

春泥半擁蓬扉開蕭蕭翠竹如新栽百年老友不復見舊雨故人空一來南郢歌工罷瑤瑟西湖詩板生靑苔感懷欲去重回首黃柳白鴉增暮哀

南京戶部主事王君彥奇作浮橋於上新河之鈔關

上新河畔結新梁南國爭誇粉署郎渉險不勞憂競渡行人何止便徵商淩風畫鷁衝艫近鎖岸晴虹亙水長有志濟川身更壯逺期功業重鵷行

塘西行樂詞二首

山斗族孫秀榮鬻木浙之塘西十五寒暑矣予夜過焉小飲舟中因有此作

春雨橫江夜系船阿咸相語亦欣然太平隨地堪行樂一住塘西十五年

主榷官淸樂事多歙州山木蔽官河慿誰爲譜新吳調翻作塘西估客歌

贈都憲彭公

笳鼓東風擁使槎三吳隨處建髙牙璽書帝付新臺命宦譜人傳舊相家令肅官曹羞簠簋心懸農事樂桑麻文襄況是西江彥及取功名鬢未華

安城彭公彥恭自少司空易都憲巡撫江南諸郡兼總餉事蓋廷議之公聖天子之特命也東南受福將自此始僕有一廛之寄於屬部而通家契分慶慰尢深相遇姑蘇無以爲禮勉賦鄙律一章奉贈致愛助之意於萬一云

司馬司訓延至閶門裏劉氏園亭夜酌席上有作贈石田先生

舟行一月濺春泥偶到城西似瀼西客里正難祛俗累市中何意得幽棲亭當竹外疑曾到路繞花間步欲迷卻喜石田同夜話每容新絹買鵝溪

送太守文君赴溫州

幾年南國事攻駒一日容乘五馬車管轄文移先到海登臨詩刻尙畱滁同官燁燁多新契行李蕭蕭只舊書萬里壯圖應有在淸霜才入鬢毛初

出守溫州羨此行永嘉賢宰舊知名山川不待披圖閱老穉從教夾路迎車畔雨催農事足筆端風掃簿書淸春來定續西堂夢爲遣詩郵入鄆城

長洲文君宗儒初舉進士宰永嘉以政績卓異召丞太僕於南京旣而值家艱不出者久之永嘉之人思君不置而公論亦恆在君遂有溫州之命君猶遲遲如不屑凂於世故者其視汲汲宦途惟恐後人者相去逺矣會予被命北上道出吳門乃賦二詩勉其行君弟宗嚴亦舉進士予考秋闈所得士也今宰鄆城故詩及之

郝侍禦作餞恵山

曉入靑山十里遙夜分晴雪未經消身猥午火猶生粟面拂春醅稍帶潮苔石句畱泉上刻竹鑪香沸木間寮豸冠鄕曲情如海不柰東風促畫橈

題畫

綠陰橋下水潺湲手弄春杯臥看山北渡又從塵裏去披圖眞羨野翁閒

次韻贈象謙侍禦

舊譽分明重六廉豸冠新望士初厭關河雨足千艘快海國風淸萬竈嚴九澤有防先節費三邊無積正需鹽長淮南北巡行地聴數匡時策幾添逺別相望路幾何重逢驚閱歲華多老予再入圖書府羨子長優政事科兩岸顚風吹驛柳一帆新雨下官河畱題正寫忘年契敢向詩壇斗伏波

象謙予同年友孔昭地官之子舉進士知浦城有異政甲寅歲相見京邸嘗賦詩期之五年矣今以侍禦受命巡鹽南淮兼督河事值予北上得會廣陵酒罷出應寧憲副之作相視請繼一言因步韻二章爲贈兼致別意應寧句險語妙而鄙作差次其後不稱可愧哉

桃源行爲揚州王彥平太守題畫

前村雞鳴後村應四山如城石無磴男耕女織自春秋不許世塵通一徑繞溪種桃無雜花十里五里明朝霞穿花作路記來往秦虐不到山人家捕魚深入者誰子鳴榔忽過靑山趾溪亭老翁疑且驚失路何人誤來此小問市朝經幾主客云有晉今太康邀歸戀戀作雞黍屈指悠悠悲海桑異事流傳寧復再神仙已逺丹靑在昌黎有作誠得之餘子𨿽工亦何逮我嘗三復柴桑吟桃源楚地幽且深楚人讎秦不相屈忠義誰明千載心竹鶴老人年九十點染生綃墨猶濕楚江山水晉風神卻似身曾到原隰維揚太守開別筵披圖細玩春風前興酣一訂武陵史爲君攺賦逃秦篇

題郭總戎畫卷

林霏山色有無間展捲聊乘幕府閒一笑對君揩病目恰如歐老在平山

諸公詩案一圖間十六年來似等閒天子聖明公力健早將名字勒燕山

被召北上與總戎郭公重會淮上再閱是捲不勝惘然賦二絕以紀歲月

古椿絳桃圖

百文靈柯立靑鐵一簇仙花綴紅雪天然異種如二難故向人間鬭奇絕綠陰下掃黃塵空花气入水香冥蒙等閒閱世動千百萬木幾許驚秋風行臺作壽淮南道堂上爭看畫圖好稱觴正得汾陽孫下筆還歸石田老大夫六袠心炳丹腰帶橫犀峩豸冠仙李分桃作春色栢臺與椿同歲寒歲寒春色交無已甲子重添一籌起樹腹長隨壯節堅花容似助酡顏喜西垣諫艸應不磨南國甘棠遺愛多活民有功天所與綺筵不用還丹歌

總戎郭公請石田沈君繪古栢絳桃以壽都憲李公而學士西涯先生爲賦長詩情景俱盡秋官分司主事李君復索予言予言豈足以步郢曲之後哉然都憲公與予同出南畿素重其人情有不能已者倚玉之笑固不暇計也

船窓新糊喜晴偶得一絕柬鄭萬里

新紙船窓似雪篷晚晴初上夕陽紅披圖爲客題詩句稍類南山竹院中

次原博少宰詩韻

渡江已半月終日勞賓餞夜夢江上山恍若浮盞面覺來啟篷閱千里橫一衍遙靑出緑髻忽爾天外見明明詩劵落隱隱畫屏獻安得一往登趂我雙足健漁樵日來去過眼不知羨珍重瓠庵人偕此泉石願

予每過江卽以山少爲憾故有去我靑山如避俗及只從圖上看靑山之句今觀原博少宰詩適會此意水部來君伯韶以是捲見閱因和一篇

挽襄陽何太守原﹝其子徐州守宗禮索賦﹞

故山埋玉几朝昏何武𨿽亡美譽存八袠鶴齡開上壽兩回鸞誥沐殊恩政聲獨步儒兼吏經學相傳子又孫定有史官增列傳莫緣哀些爲銷魂

題雪洲捲

船窓手披雪洲捲王子作圖滕子篆殘編亦有賦兼詩入眼平生驚一見澄江叔度眞髙人曠視百世非常倫浮槎獨抱江海志艸屨不沾京洛塵漁翁笛裏歌聲闋春到梅花幾愁絕諸公久作地中仙一洲漫存圖上雪分司使者都水郎舊物所寶非靑箱撫時懷古三嘆息彭城北去春流長

江陰夏君如山以冬曹主事分司徐州予過之出其曾大父雪洲捲相閱嘉嘆之餘賦此

贈夏主事

迎養紛馳水部書行庖仍載武昌魚推封指日來光寵過客長時問起居白首愛看陶母傳春風頻試老萊裾後園多種忘憂艸歲歲看花奉板輿

別良佐學士

臨淸河下遇學士良佐先生赴南京視篆舟中少敍殊不盡久闊之懷也次韻玉汝大理一篇明日來別良佐下東昌而予則入瀛海滄州之境矣

相逢初慰別來情無柰君南我北行猶似一燈分禁直不知雙棹艤臨淸江山此日歸題品臺閣他時待踐更莫爲話長憐夜短明朝岐路隔滄瀛

夜泊河西務京兆楊君恆叔攜酒見過別後賦一律奉寄不棄衰散和教爲佳

驛舟見訪開春酤促席論詩淸夜䢐閩中舊數十才子池上今看孤鳳雛花分燭灺落銅剪聲沸茶香聞竹鑪推篷送客得奇賞一天明月窺平蕪

贈侍郎鄭公

戶部侍郎鄭先生考績還南京適敏政北上邂逅潞河之滸晤言甚洽而先生乞歸之疏一路相傳欽羨無已謹賦近體一律奉贈少寓三十四年詞苑末契之萬一云

東風吹綠漲平蕪彩鷁乘春向舊都禮學共推周柱史家聲無沗鄭司徒三年獻績承優寵兩疏求歸激懦夫老大相逢愁遽別欲將宮錦博離酤

贈方太守士華

侍禦方君士華之擢守淮安也值予被召北上得會潞河之滸輒賦一律奉贈念君往歲嘗按南畿枉顧南山竹院觴詠終日其情至今不忘也因詩及之

北望紅雲半日程我來君去不勝情一麾命下初分寵三尺臺端久得名春雨綠蕪新別意南山修竹舊詩盟遙知不負疲癃望淮水東流足頌聲

送張庭毓赴南京大理評事

一尊撾鼓發官舟千里燻風屬壯遊恩拜兩京同雨露法操三尺本春秋離情轉盼蒼龍闕勝覧遙經白鷺洲逺業共期君聴取江東原自重名流

吾郡張君庭毓以麟經舉進士第擢大理左評事赴官南京逺器宏施實昉於此然維桑之誼有不能遽別者因賦詩贈之

篁墩文集卷九十三

●欽定四庫全書

篁墩文集拾遺

﹝明﹞程敏政撰

○考序

記墓志銘跋

贊

聖裔考

先聖之後凡嗣爵奉祀者謂之大宗子宗法在禮不可不愼重而考諸史籍則因襲之間尙有可議蓋自先聖一傳而泗水侯再傳爲沂國公沂國五傳生順仕魏以孔子後封魯國文信君蓋聖裔之受封始此順生三子長曰鮒秦封魯國文通君又爲陳王博士次曰騰爲漢長沙王太傅次曰樹而鮒騰之後分爲兩宗鮒六世生何齊成帝時梅福上書言孔子殷人宜封其後以奉湯祀遂封何齊爲殷紹嘉侯尋進爵爲公地滿百里此一宗也騰四世生霸元帝時賜號褒成君奉孔子祀此一宗也然則紹嘉公乃大宗褒成君乃小宗何齊生安光武時嗣爵又進封宋公爲漢賓位諸侯上霸三世生均平帝元始初進封褒成侯均再世生損和帝永光中徙封褒尊侯至獻帝初國絕蓋兩宗至於漢亡俱失傳矣魏文帝黃初中復求先聖之後得議郎羨賜爵宗聖侯傳再世生震晉武帝太始初攺封奉聖亭侯震再世生懿隨元帝南渡居會稽孔氏自此復分南北兩宗懿生鮮宋文帝元嘉八年以罪奪爵十九年以隱之嗣隱之復以子不道失爵二十八年以恵云嗣又以重疾失爵孝武大明二年以邁嗣邁傳其子荂亦以罪失爵此南宗也後魏時求先聖之後得二十七世孫乘以爲崇聖大夫孝文太和中攺封其子珍爲崇聖侯珍三世生渠北齊文宣帝攺封恭聖侯入後周宣帝進封鄒國公渠再世生嗣哲隋煬帝時攺封紹聖侯此北宗也然則從元帝南渡者爲大宗受北魏所封者爲小宗南北兩宗至於隋亡又並失傳矣唐太宗貞觀十一年始得先聖之後徳倫賜爵褒聖侯徳倫再世生燧之玄宗開元中進封文宣公傳七世生光遭五季之亂失爵爲泗水令有灑掃戶孔末欲冒襲封盡殺諸孔氏光妻生子仁玉方九月遂祕養之後周時乃得嗣爵入宋而卒至太平興國中復召仁玉之子宜嗣封宜再世生聖佑無子以弟宗願嗣仁宗嘉佑中以祖謚不可加後人攺封衍聖公宗願傳若蒙哲宗元佑初攺封奉聖公若蒙坐事廢以弟若愚嗣復爲衍聖公若愚傳其子端友從髙宗南渡居衢州孔氏自此又分南北兩宗端友傳四世生洙以宋亡失爵此南宗也僞齊劉豫自濟南僣位得先聖四十九代孫璠賜爵衍聖公豫廢金因之璠三傳生元措金末崔立作亂降元遂並俘元措以去此北宗也然則從髙宗南渡者爲大宗受劉豫所封者爲小宗矣元措入元而卒無子乃召洙俾嗣爵固讓歸衢州仁宗延佑四年召中書定議先聖五十三世孫當嗣封者遂得元措宗人思晦以聞思晦受爵以卒因子貴追封魯郡公蓋今之爲大宗子者皆思晦之後矣夫宗禮先王之所制蓋以正天下之大倫而絕爭端者也先聖定禮樂以爲萬世法而況其後人奉世祀可不愼乎夫以魏唐之初其所封者史旣不載其世次而凡在北宗者又皆出於一時之訪求乃以當大宗子之責亦異乎先聖之禮矣必不得已則南宗猶爲近之蓋南宗出於當時嗣爵之人而北宗則其疎且逺者或乃以去宗國爲南宗之罪以守林廟爲北宗之賢則又有大不然者焉以史考之凡出於北宗者實皆逃難四出流落民間非眞有仗義守禮之心效死而不去者也然則取此去彼又豈大公至正之道哉矧北宗祖璠始受逆豫之命而終於至元之年所謂因襲之間尙有可議者凡以此而已作聖裔考

蘇氏檮杌序

人皆知宋有王安石者其學術邪謬足以亡人之國而不知有眉山蘇洵及其二子軾轍之罪浮於安石倍蓰也夫其罪之所以浮於安石者何哉安石尙知三代爲可法而蘇氏以湯武爲簒弒安石尙知莽操爲可罪而蘇氏以荀彧爲聖人安石尙知以明道爲忠信而蘇氏以伊川爲姦邪必欲殺之而後已諸如此類皆儒者所不敢言亦不忍言而蘇氏偃然自聖不復顧忌其絕天理壊人心罪不可勝誅矣蓋安石之禍禍一時蘇氏之禍禍萬世子朱子生蘇氏之後其知之特深故凡見於言語文字之間者斷斷乎辭而辟之不少假借其言比於抑洪水驅猛獸卻戎狄蓋好惡之正出於天理之公爲後學者所當世守也今去子朱子之後益逺而爲蘇學者益盛竊不自揆謹取子朱子平日所黜蘇氏之言萃爲一編凡近世諸賢其議論有合於此者悉附其後題曰蘇氏檮杌以寓除惡務本之義嗚呼後孔子而生者若孟子之距楊墨韓子之辟佛老朱子之黜蘇氏其功蓋同而世有未之知者楊墨佛老之禍顯而易見蘇氏之禍深而難測要之則皆叛聖人之道者也故常以謂楊墨佛老之學如劇盜蘇氏之學如美色其禍皆足以殺人然劇盜之禍人得而避之美色之禍則陷其術中而不悟者也繕冩成並僣爲之序以告學者而首以安石爲言非恕安石也所以甚蘇氏之惡云爾天順五年龍集辛巳長至日書

送吳君肅淸知臨川縣序

董子曰守令者民之師帥夫帥所以治民師所以教民也我朝垂示守令每郡縣輒爲兩亭於門外大署其榜曰申明曰旌善人多忽之而莫知其所以名者夫申明講畫舊章政之本也旌善使人興行教之所由生也今之言政者乃指任教爲迂闊言教者亦指任政爲俗吏之二者皆非也政教者輔車之勢烏可廢其一哉予友吳肅淸將赴臨川令諸常所往還者相與餞之都門外而推予爲之詞嗚呼政教之說夫人能知之而況吾肅淸其必有不言而契者矣獨以臨川在古爲巨郡則請尙論其世以與肅淸商確之臨川先賢莫盛於荊國王氏象山陸氏然王氏之治以利爲先非吾之所謂政也陸氏之學以禪爲宗非吾之所謂教也王氏當國廢春秋而不以設科陸氏早年詆朱子而與之立敵類非後學所敢輕議者今肅淸以春秋取上第而又生於朱子之鄕玆之往也能不嚴所趨而愼所擇哉艸廬吳氏亦出臨川然其論政則先義後利爲學則尊孔黜墨𨿽間與陸氏相出入而其畔道者寡矣肅淸尙求其遺書而讀之庸以施諸有政而廸其士民務與古之儒吏同科以不負列聖垂示之明訓庶幾諸君子贈言之意乎若夫報政而來旌異之典臺諫之擢皆肅淸所宜有者不預道之以爲諂也成化十年甲午中秋節假日

翕樂堂辭序

祁閶邑南康處士志髙之年七十也凡親疎之族老壯之友內外之戚稱觴祝壽逺邇畢至有請予記其翕樂之堂以致慶者矣在邑之善和程氏曰儒學生啟復以文爲需予固辭曰言不可若是其贅也而其請益堅曰處士與啟之父用仁叔用亨相友四十年故啟兄弟亦得與處士之子佑從子價軰篤世講之好甚久宗長宜無靳一言予不獲已而思之得其說以告曰在詩有之俾爾昌而熾俾爾壽而富黃髮臺背壽胥與試所以祝其人者至矣而又曰俾爾昌而大俾爾耆而艾萬有千歲眉壽無有害其言之諄復不厭其祝之再三不已誠以其人之賢也宜壽故詩人美之不一而足焉如此則予於康處士之壽𨿽欲己於言豈可得乎然處士孝友之徳淑愼之行所以增輝先人垂裕後昆揚芳裏閈者予前已述之𨿽更僕不出此矣所以壽處士者其賓從之都燕集之丰禮意之勤惓亦可謂極一時之盛矣若然則予於處士之壽亦何煩於嘐嘐而後爲快哉顧先民有云情動於中而長言之不足故詠歌之於是乎諧聲而播之於樂今去古逺矣大音旣散詞曲繼興奏之閭巷之間以爲善人吉士之勸亦有不可盡廢者焉處士誕辰在五月二日有嘉令筵核殽維旅長者奉杯酌而升少者操幾杖而侍心豫體休泄泄融融益介壽祺自今伊始乃爲辭一章畀啟俾稱壽之際付歌童調之以侑觴處士能樂聴之而罄一日之歡於翕樂之堂則吾宗之所願望於處士者亦庶其少副哉詞曰

翕樂堂中七十春松喜津津鶴喜津津燻風開燕慶生申主也精神客也精神角黍蒲觴漸及辰節又更新曲又更新願期遐算比靈椿不是堯人誰是堯人

逸庵行樂詩序

歙吳氏𨿽多以向杲爲望向杲之吳𨿽盛以宋校書友堂先生爲望友堂者晦庵夫子之髙足弟子也友堂傳十二世爲逸庵君廷馨端偉碩裕能奉其父之遺訓而睦其弟昆納交一時知名士爲鄕閭所禮重間以輸粟賑饑荷恩例有冠服之榮而無職守之責乃以逸名庵有子曰鎧能克家其女之夫曰方巖將規所以壽君者乃請石田沈氏作逸庵行樂之圖且乞縉紳士夫詩以副之奉以請予序予讀之竟則爲之憮然曰世降俗偸人之去道也益逺故有逸於其身而勞其心者有勞於其身而逸其心者身心之逸勞相乘而人之徳僞系之矣若逸庵君則因勞其身以逸其心者歟予觀諸君子之詩皆徒知其逸而不知其有不逸者存焉爾周武王受丹書之戒退而銘諸幾席諄諄乎敬怠義欲之間衛武公作抑戒之詩以自箴而尢致力於愼出話敬威儀之頃考之當時二武皆年九十餘而不自暇逸者如此此其卒皆以聖稱而記禮編詩者謹取之以垂訓後世者也逸庵君生文獻之後淵源考亭誦法詩禮今年周一甲而力善不倦其有慕於斯乎夫旣以承其先施其家其心休休其體愉愉脫江湖之險而享溪山之樂擊壤於丰年正位於鄕射優悠太平將自玆始宜乎聞之者有取於其人而詠歌之也彼利趨而欲徵以求逸其身而勞其心者讀行樂之詩考逸庵之行其不慨然有感於是乎惜予被召入朝行李載道不得舉一觴於庵中以求君之所以爲逸樂者姑序之云爾

慈壽堂記

女婦之徳莫大於慈而其福亦莫先於壽修其徳而不獲乎福者理之變叨其福而不本乎徳者事之幸值理之變不能慊諸已得事之幸不見齒諸人二者一由於天一系於人然系於人者其本也然則人其可不力其本以聴乎天也哉茍盡其在已而不獲諸天在婦女固不失爲賢淑在丈夫亦不媿爲君子然所以爲可慶之地胥無矣求其徳與福兼人與天符若■﹝氵義﹞川孫母程孺人豈非其人乎其以慈壽名堂而來士林之歌詠有以也孺人出富溪碩宗歸■﹝氵義﹞川孫君以善爲士和處士之介婦孫氏鼎盛日漸以隆孺人協諸娣姒內勤職業丰甘旨潔滫瀡以孝事其舅姑故以善君兄弟得畢力於外致貲充業隆以丰碩孝友名其鄕孺人不爲無所助以善君中道而逝孺人撫三子深茂森胥底於成時茂未授室督教之甚力遣入儒學畀習舉子業曰此汝父之志也宜朂之於入試必送之門喜願其捷反室又憂念甚苦及不偶而歸則加慰勞但曰在已者不可不勉在人者不足計也三子者奉訓惟謹居庠泮則爲佳士遊江湖則爲良賈宗婣稱之鄕黨榮之歲時萃會於堂承顏順志惟恐失其歡慈孝之眞天倫之至未易以言語形容者諸君之聲詩或托興以寓其頌祝或婉言以揚其盛美蔚乎粲然視古詩人之擬岡陵頌壽母者誠不多讓孺人壽將六十予族侄師魯於茂有麗澤之益間集諸詩章成捲請予記其事致之茂以壽孺人予以壽期尙數歲𨿽諾之未暇爲也時服闋赴召命師魯舟餞於浙之靑溪復申請曰孫孺人之壽期誠逺然預致以罄吾情宜無不可者於是乃述慈之出於孺人者有自然之懿壽之獲於天者有必然之徵其視值理之變得事之幸而無可慶之地者相去何啻霄壤然則三子者之力學幹蠱異日所以爲慈壽之榮者亦可以前卜矣則宗工巨儒且將有不一之書以爲斯堂重予言特爲之兆爾是爲記

雲溪程氏宗賢祠記

雲溪程氏宗賢祠之將建也其族之彥曰用髙奇瓐志弘倡議於族老士新孟髙等旣而相與詣南山請質於予予是之繼具其事白於縣時三山李君文暉以前監察禦史知休寜又嘉許之且給帖坐名任事以急其成功乃弘治丁已夏六月也於是士忠用髙奇瓐鳩金裒材以經營之而眞亨徳昭奇玨奇珒廷芳等率眾爲之佐閱明年春正月而工訖儒學生天錫嘗從予遊且以予同出唐都使公後持譜列狀來請記焉值予服闋促裝赴召命𨿽諾之未及爲也水途遇暇始克取狀而締閱之以始遷祖唐禦史中丞都使公澐主祀其中其列祀自宋歷元以及國朝凡八十人其諸宗賢生𨿽異世出則同宗或發身科第或舉自賢良或典兵柄而盡節義或居要位而竭忠誠或官郡邑而福澤黎民或主師席而克成士類或肥遁丘園而孝友昭聞要其出處𨿽有不同而其功業徳善之有光於前裕於後者又豈有異乎哉是宜子孫立祠倫其世次第其行名以列祀之也𨿽然是祠之建固足以見其崇徳惇本之心李君之與人爲善尢足以見其化民成俗之意後之人誠能酌幽香而起敬覩遐躅而興思處則善其道於已出則推其道於人而於斯祠之立豈不燁然爲之有光哉否則𨿽日陳籩豆時事駿奔不過按常典敍昭穆而已其於所以立祠之意幾何其不孤耶詩曰是究是圖亶其然乎後之志於繼述者宜有味於斯言其宗賢名之列以行不以時爲先後者敍昭穆也悉列於左方故此得以略云

臨淄縣儒學訓導程天爵墓碣銘

天爵旣塟若干年其子奇瓐始以其族人逸民所爲狀來南山請銘其墓上之碣予抱病倚廬而於一切文事皆謝去旣而服闋赴會典副總裁之召其族弟天錫從予遊亦屢以爲言官舟暇日始克取其狀而序之天爵諱貴先世居篁墩與予同出陳將軍忠壯公後至唐禦史中丞公澐以保障鄕井拒黃巢領兵駐東宻巖遂居■﹝氵義﹞川從孫秔唐末分兵鎭婺源陀川後嗣東宻巖將乃居臨溪秔十八傳曰宗者號無庵爲泰軒之後遷居■﹝氵義﹞川泰軒實中丞十七世孫也宗生彊彊生謙字士益號益齊永樂中舉賢良仕爲福建鹽課大使君之祖也父友賢字孟淸負問學雋爽不羣別號蘭谷娶處士兪新民女有懿行君生資稟異常經書過目輒能成誦年十七充郡庠弟子貟業春秋先諱桂字永秀以犯玉牒諱故易避之閱五載補廩膳天順戊寅丁內艱受業於祁門汪公回顯旣而復入新蔡從汪君瑞遊而業益進壬午起復屢入鄕試不獲薦以貢上京師予始獲識焉講宗好敍昭穆當字予爲叔予深幸吾族之有人如君者不易得也銓考及廷試俱在優等授福建汀州府儒學訓導時槐塘族人熈同知郡事雅知君知府余姚徐君瓚亦愛敬甚至暇日與教授廬陵段寛以詩酒相欵洽謂道之實不在語言文字之間而具於性分之內不在髙虛深逺之際而寓乎日用常行之中以此淑身以此教人庶乎無媿古人矣淸譽雅望巋然爲一時師儒之表丁酉以外艱去任服闋攺授山東靑州府臨淄縣儒學訓導訓誨之篤不異於前巡撫都憲常州盛公分守參政李公俱知其賢而遇以殊禮知縣缺貟兩檄署之成化乙巳以末疾告休及抵家號居易每病少間則徜徉泉石間舉天下物無足動其中者是歲孟冬舊疾復侵謂其兄鈍庵曰吾其不起乎閱旬餘頺然如醉而逝乃二十日也成化丁未十二月甲申塟裏之上嶺月形背亥面已距生正統丁已五月十三日配同裏汪以亷處士女淑愼慈恵克修婦道子男一人卽奇瓐也娶裏之趙氏女女三人長適閔川畢葵次適浯田朱巖旻三適同裏範某孫男一人孫女二人君平素莊重有古人風度讀書必欲措諸踐履故口無戱慢不經之言身無卑污茍賤之行其始爲士以及居官同儕自以爲不及逺甚惜止於斯而已嗚呼悲哉銘奚可辭銘曰

猗哉若人古之君子言無可擇行無可訾旣薄乎仕亦嗇其年爰爲之銘昭彼重泉

書大學復位本後

大學章句朱子所訂且爲格致傳補亡有大恵於後學朱子旣沒矩堂董氏槐始謂格致傳未亡乃雜於經傳中未及正爾玉峯車氏若水慈溪黃氏震魯齋王氏栢山陰景氏星崇仁王氏巽卿及國朝浦江鄭氏濂天臺方氏希古皆有論說大同小異而於第十章

亦有從程子所訂而少變之者走嘗欲合諸家著爲定本而未能也近多暇日黙記眾說參互考之手自錄出如右他日獲放歸田當再加紬繹並訂其注疏而凡諸經子中有先儒成說可還其舊者悉加釐正以俟後之君子而不敢必其能遂否也

唐翰林學士承旨劉公依仁像贊

公諱依仁祖居彭城唐末官翰林學士承旨出守江南因亂遂家休寧其後世有顯人詳載縣誌公裔孫文信間奉其遺像請予贊

儀容端肅器識惇淳翰苑論思陳所蘊以致乎主大邦出守推所得以澤乎民爲愛山川之秀麗爰居休邑以終身大昌厥後良本乎仁此所以𨿽傳世之旣逺而畫像之如新也

宋祕書丞若思汪公像贊

此宋祕書丞若思汪公之像也其世孫存仁以其叔文發輩來京師奉以請予贊

儀貌恢顒丰神秀異爲越國之聞孫實將作之難弟問學該博而弘深文章渾浩而精至讜論之陳也允愜乎上心官次之膺也薦歷乎中祕惜乎用未究其設施之才業未酬其平素之志所幸生其後而居其鄕敢謂知其人而論其世也邪

歙巖鎭旌義汪溪云翁像贊﹝翁諱士和儒學生曜之父﹞

發鶴鶴顏酡酡言溫行質禮恭意和晚年三徑松菊壯歲五湖煙波賑貧濟乏義孰能過是宜烏紗銀帶受恩之重芝蘭玉樹集慶之多也歟

孫母程孺人像贊﹝坑口用威之母﹞

質如圭潔气若春溫婦行之淑母道之惇旣儉以勤至老不諠亦慈且仁爰及外孫年邁而往懿徳靡淪陟降庭只終古若存

歙信行方徳貴處士像贊

威儀秋肅气宇春和身範一鄕之俗胸涵萬頃之波不驕不吝無倚無頗惟欲濟人而利物何心衣紫以鳴珂六旬旣邁兩鬢未皤是宜享子孫之孝養而來善慶之繁多也歟

與翟尙寶避暑城南郊園晚歸聨句書扇寄汪廷器

避暑歸來踏晚涼郊行不覺意相將蟬依綠樹秋聲近馬脫紅塵野趣長拍手醉憐人似玉洗心淸愛水如霜浮生良會眞能幾莫惜吟鞭裊夕陽

壽程母唐孺人九十

歙庠生仁世居槐塘宋丞相文淸公之裔於予爲族子中失所怙其祖母唐孺人年九十母朱孺人年五十俱無恙在堂生與二兄一弟奉二母甚謹嘗從予求詩予嘉生之孝且喜二孺人之晚福未艾當見其孫子之顯逹爲有日也爲賦短歌一章致慶禱之私云

蕭蕭白發明朝暾融融丹頰如春溫膝下𨿽無彩衣子目前喜有蘭芽孫子婦來歸本華族半世孀居謝膏沐時時湯藥尙親嘗夜夜衾禂奉姑宿君家孝徳如有傳君家慈壽天應憐六親次第獻春酒晚節願比松筠堅我郡槐塘推巨姓一孫況說才華盛靑雲有錄待他年恩典還看表重慶

篁墩文集拾遺

●篁墩文集後序

此我篁墩先生集也先生居館閣三十餘年制作之富流布天下天下之人莫不愛而誦之少師長沙公謂其宏博偉麗成一家言質諸今日殆絕無而僅有則先生之文爲可知矣先生沒稿畱於家者百二十卷族子曾嘗選其文之粹者以白邑尹大庾張君九逵刻而行矣觀者猶以未得其全爲恨於是曾復上書郡守博羅何公歆公曰此予責也遂取先生全集而刻之汛嘗灑掃先生之門謹序其後嗚呼先生一代人豪也文翰𨿽其餘事而抱負之宏造詣之邃蓋將於是乎徵如萬言應試一策敷匡時之大略宋紀受終一考訂千古之大疑續修宋元鑑謹嚴得春秋之大旨附注心經考合朱陸之道則又深探理學之大原至疏宋儒龜山楊氏從祀孔子而斯道之大統以究詔視學議奠而不獻而敬先師之大禮以明請以徳祖比周后稷太祖太宗比周文武百世不遷奉祧懿祖歲暮祫祭孝穆太后比周姜嫄別廟奉享而宗廟之大典以定以國初佐命勲舊冺而無傳非所以昭先烈乃策兩漢故事以祿食其後而君臣之大義以隆以四配大賢之考位文廟廡下爲未安請別建祠以祀叔梁紇而以顏無繇曾點孔鯉孟孫氏配而父子之大倫以正凡此皆先生學識之過人足以濟時而淑世不但華國而已柰何忌之者眾使先生不獲大用是可慨也𨿽然遭時讒沮在昔聖賢有不免者豈惟先生然哉噫先生不可作矣而其文之行於世燁然與奎璧爭光巍然與嵩華爭髙此又可見君子之所恃以不朽者固在此而不在彼而復何憾哉復何憾哉正徳二年丁卯冬十有一月長至日門人承徳郎南京工部主事祁門鏡山李汛謹序

篁墩文集後序

●書篁墩文集後

歆蚤嘗學於家惟科目技蓺是攻及入大學私竊有志於聖賢之道父師亦視爲可教乃授之以六經於是旣竭才焉數年未有得蓋戴天而不知天之髙履地而不知地之厚徒日仰嘆而已父師因進之曰六經斯道具在四子寔發明之其微辭奧旨探之益深窮之益邃固非學者一蹴能到也夫行逺自邇登髙自卑學之序也汝盍思焉若徒馳騖於髙逺而忽卑近則志荒學廢矣何有於道哉況今之所謂學者類不過精通乎文辭耳通乎文未便至道焉於學也亦庶幾矣歆曰文所以載道然古今作者多矣奚其師則又曰唐之韓栁宋之歐蘇其文甚練而於道亦該博當時學者皆宗之第究心焉於是又淹歲月習見四公之文𨿽有純駁之不同要皆一代之文豪可以行於世者而於道之該與不該歆不知也旣而得吾鄕瓊臺丘公所進大學衍義補其考據精詳論議宏博且爲文溫潤典雅不怪不華比之韓栁歐蘇𨿽各自成一家之言似多弗畔於道可以謂之文者以今視昔以後視今古今人豈相逺哉且念自入國朝百餘年來文運熈洽作者寜復無如韓栁歐蘇者乎迨弘治壬子計偕上春官幸爲今少師西涯李公所收錄時丘公在館閣據禮當見因請求當時之文人丘公曆數自宋景濓諸公而下至於其同時又極多推讓而篁墩程先生亦在所愛重焉且曰篁墩晚年進學其爲文才富气銳可嘉也於時竊識之未幾謬拜南臺自是匆匆職業不閒他務已乃聞篁墩賫志以殞矣惜哉弘治已未承乏淸理西江戎籍至壬戌竣事還臺卽領守徽之命篁墩徽之休寜人也思之不可得復見矣因訪求其遺文於其孤錦衣千兵君塤與其從子門人廩貟曾遂以全集求刻因得檢閱竊見其以才驅气以气駕文豪放奔逸俱有餘地匪直如丘公所云富銳而已也𨿽於道亦未知其如何要亦韓栁歐蘇之儔與丘公大學衍義補俱世不可無者也歆也慕之久旣恨其得之晚敢不公其傳於天下以彰國朝文人之盛耶慨然許刻而未就板其門人有撮其一二刻之名曰篁墩文粹時論皆不厭以爲篁墩之文不可揀選也正徳丙寅歆以考績上京師謁見少師公首以此爲問歆具白其意因與錦衣君以全集請序公曰篁墩之文誠不可以不全刻刻之非吾序之不可也歆奉候月餘公之序未脫稿然公事旣畢理不可以久畱而休寜尹張君九逵隨亦考績至乃令候之而張卽擢入諫垣未及領至今尹王君鍇來代之公始發與錦衣君領到乃正徳丁卯三月也卽命鍇督任其責鍇名進士老成有識素知雅重是文者乃銳意爲之篁墩之門人鄕進士王君寵汪君玄錫與曾尢校對宻審刻完錦衣君固請吾序其後噫篁墩先生之文吾師少師公序之詳其履歷顯晦終始大抵皆備如栁栁州之文得韓昌黎序之其文益足以顯行於世無疑矣歆何人敢當其後哉然義有不容辭者謹系數語於末簡庶見景慕之有由與夫全刻之歲月云若必求其歸於道惟六經四子在尙復何言正徳丁夘秋八月之吉賜進士第中憲大夫直隸徽州府知府前監察禦史廣東博羅何歆書

篁墩文集後序

