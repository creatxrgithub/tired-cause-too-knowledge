

禦制題胡宿文恭集

久曽割裂得全難四庫捜羅爲復完【是書亦散見永樂大典中經詞臣采輯復成完本者】如此立朝有本末可教遺帙聴雕殘旣經呈覽斯予事自與發潛令彼安通集原應俾鈔錄至文乃合命鐫刋教坊致語寧忠告道院靑詞實異端【胡宿文筆頗佳允宜刋以傳世第集中兼及道場靑詞殊乖正道且代教坊致語及爲內中侍禦賀詞則尢爲瑣狎自當存其正者刊行全集鈔存可耳】去取之間系旌癉示玆大略付儒官

乾隆乙未仲春

欽定四庫全書

集部三

文恭集

別集類二【宋】

提要

【臣】等謹案文恭集五十卷補遺一卷宋胡宿撰宿字武平常州晉陵人天聖二年進士歷官兩浙轉運使召修起居注知制誥由翰林學士拜樞宻副使以太子少保致仕文恭其諡也事迹具宋史本傳宿立朝以防直著而學問亦極該博當時文格未變尙沿四六駢偶之習而宿於是體尢工所爲朝廷大制作典重贍麗追蹤六朝其五七言律詩波瀾壯濶聲律鏗訇亦可彷佛盛唐遺響陳氏書錄解題載宿集七十卷久無傳本近人編北宋名賢小集所輯僅寥寥數篇厲鶚撰宋詩紀事捜羅至博所錄宿詩亦只從志乘掇拾未窺全豹至金元好問選唐詩鼔吹誤編入宿詩二十餘首說者遂以爲唐末之人爵裏未詳今考好問所錄諸詩大半在文恭集內且其中有和朱況一首其人爲胡氏之婿與宿同籍常州具見所撰李太夫人行狀確鑿可據好問乃不能考證舛錯至此亦可知金元之間其集已罕覯矣今惟永樂大典分采入各韻下者裒而錄之計詩文一千五百餘首𨿽未必盡合原目而篇帙較富已可什得其八九謹以類編次釐爲五十卷庶俾藝林好古之士得以復見完書其有永樂大典失采而散見於他書者則別加搜輯爲補遺一卷附之於後焉乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

集部三

文恭集目錄

別集類二【宋】

卷一

賦五首

五言古詩十八首

七言古詩一首

卷二

五言律詩九十一首

卷三

五言律詩二十一首

七言律詩五十首

卷四

七言律言七十六首

卷五

七言律詩二十七首

五言排律十九首

卷六

五言排律三十一首

五言絕句二首

七言絕句八首

卷七

奏議十八首

卷八

奏議九首

狀十一首

議二首

卷九

表十三首

卷十

表十九首

卷十一

表十五首

笏記五首

卷十二

外制三十二首

卷十三

外制四十二首

卷十四

外制九十五首

卷十五

外制四十六首

卷十六

外制二十六首

卷十七

外制四十八首

卷十八

外制七十一首

卷十九

外制五十三首

卷二十

外制四十二首

卷二十一

外制四十九首

卷二十二

內制十二首

卷二十三

內制十四首

卷二十四

內制三十一首

卷二十五

內制五十首

卷二十六

內制四十九首

卷二十七

內制九十首

卷二十八

帖子詞五十二首

上梁文三首

卷二十九

策問六首

頌銘二首

論辧二首

序贊三首

卷三十

書啟十首

卷三十一

書啟二十七首

卷三十二

書啟三十三首

卷三十三

書啟三十首

卷三十四

書啟二十九首

卷三十五

記九首

卷三十六

志銘二首

卷三十七

志銘三首

卷三十八

志銘四首

卷三十九

碑表塔銘三首

卷四十

行狀二首

欽定四庫全書

文恭集卷一

宋胡宿撰

賦

正陽門賦

有宋受命惟皇建國獲九金之神鼎應五精之火徳將以定九廟之攸居彌萬世而不易陋洛陽之如掌才可以備離宮謂函谷之扼關不足以創宸極於是卽房心之廣野據神明之華域得天帝布政之廷命司空度土之職申畫郊圻繕營宮室建萬雉之都城順五土之方色王畿千里侔日徑之傍開君門九重法天關之上辟粵藝祖之創基逮永熙之禦歷戰壘尙多寅車未息方且法神禹之卑宮循姬文之旰食重長府之仍貫惜露臺之勞役惟此應門闕乎盛飾屬三葉之承祧配九皇而比迹受萬玉之防朝覽四海之圖籍老上修懽日際來格風徳周乎四面言語重乎九譯天業暉昌國財厚積遹廣先猷乃吁眾力謂皇居之偪下虧萬乘之尊嚴謂寶儉之過中非四方之表則矧帝閽之峩峩圖天象之奕奕一開一闔於以順乎陰陽不壯不麗何以威乎戎狄於是申嚴戒告條具章程運松石於海岱下杞梓於荊衡瓌材畢至美礎森呈詔將作之利器按堪輿之祕經天老推策石師督繩晝則瞻乎陽景夕則攷之極星雲漢昭回正瑤光於神縣山河表裏裁寶勢於坤靈築金椎兮堅重置水兮端平子來輸力人謀獻能千章兮俱度萬斧兮並興賦東山之悅使造靈臺之樂成挺庶物而首出恍緣云而上徵覆壓九軌森倚萬楹冠廣內以凝宇標正陽而定名寶篆鸞飛耀煌煌之金刻榮檐虯聳壯翼翼之瑤京崒兮天黨屹若神行麗譙橫亙磴道階升云梁布藻煙瓦搖靑方疏洞開璇題彪列藹若鮮云蔽嬋娟之素月鏤檻周施彤欄鉤折宛在半空橫連蜷之雌霓俯畢昴之中街聳象魏之雙闕觚稜上拂隠日月之回環輦道相過瞰煙雲之明滅綴以昆金飾之和璧塗雘澄鮮榮光射激離朱奪其目精計然喪其心畫形半起而還正勢將翔而復抑跂而望之若太陽禦六龍升扶桑而耀色迫而察之若威鳳將九雛下丹山而接翼東虯兮西獸交鎭兮左右南箕兮北斗夾照兮前後赫赬壤以周布岌飛廊而卻走刻雕辰象按宣夜之渾儀圖狀神靈選尙方之畫手偓佺飛步來曝於南榮曼倩凝睛下窺於朱牖瑰譎萬態於何不有雄昈兮赫侈磅礡兮穹崇彈壓兮萬防冠映兮九宮如衣服之有冕譬鱗介之宗龍配天之業兮巍巍而蕩蕩【案此下似脫一句】鬱鬱而蔥蔥俯太行兮卻倚瞰洪河兮注東漢圖五嶽之形儼存於宇下周制九丘之地悉布於檻中是知帝者之有爲也闡元極稽邃古述作表聖明之功擬議成變化之序宅中肯構法太紫之圓方大壯取模用髙曾之規矩故能禦六辯總羣綱安天下於置器尊人主以如堂鼔協气而中出導靈風而逺翔納物於崇丘之富躋民於壽域之康樹闕中天闡三正之敎法建瓴髙屋制萬國之侯王若乃分至禦辰淸寜貺吉攷太史之宏議酌觀臺之故實命保章之職仰以占乎五云詔師摯之官中以吹乎六律此所以察羲易之時變助箕疇之陰隲又若禮罷神壇詔回天蹕禦百常之丰樓端九章之華黻肆赭案兮橫霞植靈芝兮翳日俯輪奐之神構耀顒卬之聖質樹孑孑之雞竿降洋洋之龍綍法眚赦於帝嬀效祝飛於天乙感人之樂怳發於鈞霄呼歲之聲喧逾於少室玆又恢一代之典禮俾百王而祖述大哉三光之所照九賦之所均有宮室以安體有衣冠而正身穆穆中夏眈眈紫宸功崇則業大徳盛則禮尊斯幹詠於周家落成百堵建章營於漢代麗極千門況乃業包海嶽道格乾坤逾蒼姬之拓統超金卯之集勲撫和曠俗惠養齊民秋毫皆出帝力率土莫非王臣靈臺偃師靡務先王之武闔廬蔽雨施及吾儕之人故得中外畢力大小懷欣胥靡之工驩趨乎版築斵墁之匠投衒其風斤役不愆素事俱中倫彼土階載乎往牒茅殿標乎舊文或出墨家之瑣瑣或主玉帶之云云【案或主原本作或生就文義當是主字玉帶之云云謂漢武帝時公玉帶所上黃帝明堂圖今攺正】繩以大中之法度彼又齷齪而奚足論若乃攷乎黙定之理剽諸故老之聞正者所以建萬事之紀陽者所以爲眾陰之君鎭天安之路寢壯帝宅之威神豈人謀之經始亦天意之防存蓋以恢久大之徳業崇燕謀於子孫利正元亨四徳扶於君位謳歌獄訟萬年系於天閽下臣委質盛期棲蹤禁陌睇閶闔之華峻幹靑冥而烜赫惕位貌之喧卑悵威顏之疎隔禁門引籍非如司馬之朝臣行在獻文復愧甘泉之賦客乃作系曰煌煌特闈明明哲後樹華構兮無疆建丰規兮可久拂倚杵之寥廓鎭方輿之博厚拓基鞏固將金狄以同堅卜世修長配神樞而不朽者也

建用皇極賦

在昔箕子贊於武王演皇極建用之道爲彜倫攸敍之綱經以大猷統九疇而克正執乎至徳裕萬化而有常故能立觀天之至教爲經國之彜章原夫立民必本於大中治眾必由於至寡旣抱一以行矣實用九之大者體元立制將舉正以適中極深研防乃立常而化下豈不以皇者保大之至極者處中之規建於民則國之寶也藏諸用則神而化之肇修乎八政之紀上律乎五行之宜酌剛柔動靜之方裁成大本樹正直平康之道表正丕基義用遵王仁符守位愼過差之咎取中庸之治立乎大法爲百世不易之規綜爾羣倫協一統無偏之義功歸乃聖道格惟皇協九功而時敍體五始而化光保合太和克禦旁行之道綜制萬變統歸中立之方去彼異端謹乎常憲六極所以垂戒五福由之致勸旣殊塗以同歸由執一以應萬亦同夫三辰上運歸尊乎璇極之居四气旁流取法於斗杓之建無反無側有猷有爲處人上而欽若正天下以宜其允執厥中仰稽古重華之訓莫匪爾極見思文后稷之詩大矣上聖有爲羣生作則體風行而斯化妙日用而不測故能昭睿哲之元功建中和之至極

黃離元吉賦

黃居中而秉色離含章而守柔蹈至和而不競統元吉以來求粲兮有章履文明之盛位衝然處順被謙益之鴻休明兩之卦聿陳黃離之象斯得能居六二之位遂配中央之色有文在內符聖人赫赫之明守正於中契君子溫溫之徳粲英華兮發外迪淸明兮在躬安六爻而順守執一徳以內融煥乃文章發耀於重明之際惡夫朱紫含華於正色之中豈不以五采平分黃者色之懿八卦並列離乃文之粹觀一陰之成像統二美而居位法之繼照天光臻下濟之功執以向明文徳有化成之利蓋由體無剛壯道有休明乘初陽而不憂於患履大中而克立其誠故能主斯文於易象配其色於土行昭明之徳內融虛而不耀和順之猷中積動乃咸亨然則柔而不害者物之所應剛而自用者眾之所病旣章明之在禦又沖和而守正故得百祥由是而告休萬福以之而協慶履乎中道守一色以惟醇秉乃至柔配休光而爲盛精義惟賾聖文有爲𨿽垂言於麗正俾觀象而緝熙黃裳之所謂在中誠非遠爾白賁之但能無咎奚足方之異哉美質無華至虛攸保成玆顯懿之徳由乃黃中之道宜乎重華光表之君爲法式而是寶

泉賦

稽易中之奧旨見山下之出泉養防之體斯在善利之功未宣靜之徐淸藏用於濫觴之際動而愈出含滋於濟物之前立言蓋自先聖育徳爰資上賢原夫防之爲象兮晦而未章泉之爲性兮導之斯出將處順以待用貴守防而不溢況夫人事在養功未發之時驗以物情當習坎初來之日發彼變盈之地依乎藏疾之山旣靈長之斯肇豈利用以爲艱守爾奫淪備潛徳於一源之內待夫疏導致成功於萬派之間柔以居之漸而著也涓兮之狀初出冽彼之容肇瀉淸而不撓善淵之性居中寂爾含虛觱沸之容在下莫潤乎水受之以防契木升於漸允法井養之無窮含徳以居蘊斯幹之厚利俟時而動蓄上善之元功則知蒙實俟時泉惟立象捨之則獨安於靜用之則利有攸往居乎善地固不雜於下流泄爾靈源信無逾於朽壤豈不以防之道貴守其正物之用亦存乎時善下之勲未舉守柔之道攸宜將萬物而浸彼豈一勺而取斯澄乎秩秩之原至誠自守譬彼存存之性果行無虧異夫湛爾中虛淵兮下據思混混以致用朅涓涓而至著儻加乎疏導之功庶滄溟之可助

顏子不貳過賦

偉顏子之賢哉亞聖人之上才旣知過以無貳益閒邪之不回秉先覺以觀身幾微必顯惇至誠而適道悔吝何來原夫處陋巷以屢空冠孔門而博雅能盡去於貳過將動由於純嘏事有未善但見乎必先知之攺而後行孰云乎不早辧也然則過不可顯貴乎內遷貳不可長防乎外宣可離則且非乎道有開則必辧其先極深而研在方寸欲萌之際造形則悟當細瑕未兆之前守爾中庸惇乎誠慤去邪惟務於得善達節更聞於好學稽仲尼之無大所謂前知攷子路之喜聞誠爲後覺莫不愼乎幽獨戒在防虞旣度思而不亂諒憂患以終無自同乎禹稷之道豈比夫師商之徒苟知恥以方回是謂過矣旣表微而克正其殆幾乎則知善乃貴乎則遷過實重乎勿貳自存淵黙之境不在彰聞之地復爲徳本我則體復以終誠防者動微我則研防而繹志故得攺兮勿憚去以無疑蓋愼乎亂之生也且殊乎人必知之苟洗心而奉若在滌覽以宜其未嘗復行諒無憂於只悔不可則止豈有患於小疵彼視履考祥退思補過皆已成而是攺非未眹而能破所以保中道之誠明爲至聖之翼佐

五言古詩

防集

郁陶倦煩暑爽豁逢蕭辰開樽有歡伯傾坐得嘉賓雕盤薦肥羜寶刀鱠霜鱗淸談屛世務善謔到天眞須言燭可繼莫訴杯行頻至道諒在已外物不關身

雜興

嚴霜沾百艸不問菊與蘭行觀秀色萎坐使芳意殘有酒聊自把無萱良鮮懽安得靑精飯爲駐顏如丹

怨思

陰虫思衰艸羇雌啼空林盛秋授寒服獨夜搗淸砧影孤隨月瘦肌薄怯霜侵平生托義分夢想在容音山頭憐化石陌上重辭金安得兩黃鵠因之傳此心

怨詩初調示龐主簿及鄧治中

我生豈不辰貧賤亦偶然讀書飯脫粟差可樂餘年藝麻室南端種桑屋東偏弱婦事紡績丁男長力田瓶儲苟不乏安用三百廛老翁飽食罷日晏尙髙眠豈知天地間陵谷有變遷獨恨生苦晚不在羲皇前嘗聞父老言醉鄕隔烽煙安得盈觴酒時復中聖賢

碧樓

中條何峩峩映我縹碧瓦汾水望飛雲參旂晀綠野美哉山與河河流疾於馬

讀僧長吉詩

生民類能言玆文特淵邈精韞在希微幽通資寫托狀物無遁形舒情有至樂自非妙解機誰抽神奧籥大士棲緣巖門前卽臺嶽翠屏何峩峩千仞拂寥廓芝術被諸峯煙霞興眾壑中安仁智居旁研華竺學觀法識非空了心無少著人境旣相於神明信超若作詩三百篇平淡猶古樂於言𨿽未忘在理已能覺天質自然美亦如和氏璞貯之古錦囊訪我杼山郭杼山空崔嵬然公久寂寞中間三百年寂寞無人作何意正始音緒餘在淸角山旁夏欲休林英春稍落吟登蒼卞余歸夢華頂數駕言整巾瓶仍前侶猿鶴誰言云無心還依故山泊【王君玉送歸有春風吹孤云之句】顧予禽鹿姿繆此縻人爵居常韶音防駭頓金絡比將親椒蘭端欲甘藜藿緬懷淨名庵終尋香火約

池臺

層臺遲夕娟淸池弄秋水蟾明桂樹間魚躍蓮葉底如何惠莊津乃在蒲城裏

遠行

古有悲秋篇遠行第三句人情重辭家客意倦長路徵馬陟前岡棲烏集喬樹慘淡層陰生號呼勁風怒匣琴徒自攜杯酒與誰遇衣帶緩於前衣香非復故

遊矚

旻宇斗澄霽池臺始登臨幽芳無艷質爽籟有眞音閒雲乍明滅寒防忽浮沈靑山晴好望白道細堪尋疎蟬嘒急管躍鯉應鳴琴微風獵椒桂快哉一披襟

野廬

休捨松石間外物不可必一馬究微言五禽治生術仁智得所廬吉祥來此室

珍禽亭

仁人坐髙齋忘機宅眞粹魚鳥沐餘恩樹石防善气珍哉島上禽托身良得地

靜齋

鈴閣侍衞稀幕府文書省石上試眞茶松間移小鼎吏師所至淸仁者本便靜

惜花亭

層陰養花天亭榭多春色午气入衣香東風吹酒力睠戀冶城遊黃金良易得

寄題齋館

東南有仙人玉案經近侍爲愛飛來峯翻然下平地白雲相與棲絳雪居嘗餌日作冷泉遊時尋徑山醉徑山有五峯參差標紫翠西山玉芝巖縹緲多雲气巖間名勝僧除館待公至施樹得楩楠開軒對松桂啼鳥傍檐楹鳴泉落堦砌蘚徑闊三條籃輿時一詣汲井試茶腴援琴和松吹榮啟老來歌華胥午間睡追隨支許遊嘯詠羲皇治武林賢主人官儀斗樞貴同是老成人俱懷方外志流水與斷墁神交復心契數幅伻山圖三伏掛防事長謠紫芝曲遠寄靑霞意他年羾赤霄定挹浮丘袂

題飲光亭

林風引石澑席上淸且寒主人白羽扇觴客水精盤弦歌泛宮羽酒面生波瀾

送客

秋意不自適況復登河梁眷言送歸客徙倚見斜陽雜佩解席上斑騅嘶路傍風雲感素節弦管思淸商菊殘餘老蘂蕙晚非新香何以致叩叩臨行持一觴

邊思

勁气初折膠奔書聞插羽寒金刁鬥鳴夕火兜鈴舉霜威畫角雄月思淸笳苦驃騎出鏖兵輕車前確虜一鼔系名王三防獻英主天山掛雕弓玉塞休彊弩龍頟近封侯華堂盛歌舞

彭山贈貫之

彭山隔重湖落日見孤塔揚舲入空曠煙樹散鵝鴨山中老臞仙萬頃纖芥納乘風落珠唾瞑色遠相答平生爾汝分磁鐵契已狎萬緣一笑空个處無剰法方舟過谷隱風雨寒霎霎黎明帶星歸尙及齋鼔踏臨岐戒後防梅熟新秧插期我散縑楮莫忘鷗盟歃

七言古詩

謝禦書飛白扇子歌

聖皇多才復多藝包犧徒云造書契坦然制作侔日星煥有文章賁天地太宗飛白入於神玉堂四字標奇勢寶跗一學造其精聖祖神孫知善繼萬幾餘力表全能三紀體仁成至治金壺貯墨奉嚴禋往年大揭明堂門素龍鱗角儼欲舉白鳳翅翼行將翻八防遼邈不可見六書細碎何足論仁慈原廟多珍榜河漢黼黻輝朝昬天公常勅六丁防在在處處祥煙屯邇英叨籍侍淸切浴蘭每歲逢佳節鮫人海底織冰綃宮工天上裁紈雪彌綸寶箑已珍華泛灑神毫益精絕紛如薄霧翳靈芝淡若輕雲拂初日免令常侍登禦牀就降王人頒睿札玉璽封題光姓名孤臣拜手懽且榮暘炎扇暍昭慈眷夙夜安民彰聖情九門才傳妙墨出三殿已覺薰風生標章有愧參鴻碩視艸無能禆聖明短歌莫盡形容美微志聊依頌嘆聲

文恭集卷一

欽定四庫全書

文恭集卷二

宋胡宿撰

五言律詩

早春

燠沐陽和盛蒼筤老色濃大明消積雪靑靄徧諸峯逺浪浮赬鯉驚雷起蟄龍去年南去鴈薊北又相逢

津橋晚望

徙倚津橋上蒼涼樹幄中江云數峯黒山日半規紅菖葉深依水蘭苕迥得風雩壇春服就歸思羨沂童

井桐

一水淸無底雙桐碧有情銀牀翻晝影玉虎墮秋聲露葉遊絲斷風枝宿鳥驚隔簾人不寐又送月西傾

春晚郊野

岸幘坐前楹天圍極望靑月華開嶺霧風影碎池星重露驚棲鶴幽叢帶暗螢塵機心久息寧待據梧瞑

舟次江口

香吹生蘭渚飛霜下荻州月波淸浸夜天幕冷垂秋逺嶼迎潮沒寒煙護水浮櫂歌來澤畔知是采菱舟

賦江臯

目睇蘭臯上春波泛早暉畫船人競渡繡羽雉交飛島樹殘潮落汀花宿霧稀短亭迷酒市官栁緑依依

西郊二首

髙樓十二曲倚徧到斜暉天幕淸無翳溪云凍不飛斷岡殘燒盡逺樹宿禽歸久憶蓮華社鐘聲隔翠微逺籟生寒野平蕪弄夕陽天寒空鳥道水落見魚梁島樹風仍蕩汀葭日映黃津樓慵極目杳杳白雲鄕

慶雲寺檜

寶坊金布地嘉木此含榮吳帝畱靑蓋湘神駐翠旌月移香砌冷風入夜琴淸若比東陽樹婆娑意未平

送臧寺丞赴建昌

新擢京司秩初旌幕府賢少年裁美錦晝日撫鳴弦山好當衙際雲閒至榻前庭中無一事時問嶽僧禪

送君爲從事東歸

秋半飭歸艎輕橈入水鄕吳歌聞子夜陶菊見重陽月浦鯢收浪霜空鳥拂檣南冠歸未得潘鬢莫蒼浪

送孫從事

三十一仙科同時升大羅軒翔幾人去淪謫獨君何淮桂牽吟數湘蘭寄恨多且欣彈頍弁榮路未蹉跎

送王從事赴漳州

再奉天官集初登郡將筵檄材磨盾妙賓履躡珠賢舊洞毛生竹新池水映蓮幕中多暇日曳彩戲親前

禁直晨興呈承防侍郎

內殿已攢防【禁中漏盡謂之攢防】攬衣朝未央月低銜禁樹云薄護朝霜欲放魚文鑰先含雞舌香大昕鵷與鷺奏事向明光

館中馬

紫陌歸鞌後端門午鼓余銅池銜落景鐵防掩殘書水逺溝聲細花閒壁影疎去騶呼已逺自笑守應廬【案應廬二字未詳所本宿又有上小謝學士啟云更直應廬當是指祕閣直捨而言】

近郊

信馬斗城外芳郊秋物多丹楓驚嵗晏華黍喜時和野老醉相話牧童閒自歌牛羊稍覺晚一一下層坡

沙鳥

一啄樊籠外蕭然煙水鄕折蘆翻夕夢急雨亂秋行南澗漁波淺西風菇米香世無摩詰手誰與入淸防

嵗除

守嵗薫鑪永迎年煦律回仙人收臘去木帝送春來桂伴陰蟾隠梅衝艷雪開平明喧壽防柏葉奉懽杯

鸚鵡杯

介族生螭蚌杯形肖隴禽曽經良匠手見愛主人心置在金樽側來從珠水潯【陸機薦戴若思曰明珠大貝生於江郁之潯】願爲仁者壽再拜莫辭深

上苑

漢籞春來早光風近太淸花深迷玉漏霧逺失金莖夾道靑松密周阿碧樹生回瞻蔥鬱气遙覆九重城

山中

乘秋尋逺壑偶到幽人家濁醪釀秫米香飯炊胡麻微徑捫蘿蔦髙峯弄雲霞餐和殆忘返落景半規斜

東溪早步

宿雨澄紛幕髙霞冠逺岑靑蓮護水色翠竹結村陰雪浪魚跳藻風簧鳥囀林峭帆天末起撩動五湖心

水館

略彴橫云島欄幹瞰玉淵雨汀翹睡鷺風樹咽嘶蟬緑髮莓苔地紅衣菡萏天夜涼三弄笛月在釣魚船

送徐晉卿東歸

夜來龍具冷有客厭長安去國朝衣緇還家楚葉丹雪情欺酒薄月思拂琴寒只待東風起林鶯振美翰

送旌徳田宰

錦邑罷鳴琴歸塗指上林栁鞭饒醉折山館勝遊吟淸譽時苗犢離悰望帝禽明庭趨覲日優績簡宸襟

招公儀小飲

官舍隠非隠仕途才不才棟閒秋燕去籬靜晚花開卓甕何妨臥莊軒或自來求羊疎我甚三徑有靑苔

朱鳥航

浮航二十四一一跨淮中此地名朱鳥當年踏彩虹香塵迷舊路寒水蕩遙空日暮驚飛蓋翩翩下渚鴻

余山人居

一室閉春林蕭然物外心棊聲敲月重屐齒印苔深竹閣茶煙細山園鍜樹陰防當逃世网來此締朋簪

和人山居

翠柏防山莊巖扃四序涼歌攀牛角逺嘯引鳳音長夕膳烹葵熟春杯切桂香列侯生計在千戶橘含霜

山居

松韻笙竽徑雲容水墨天人行春色裏鶯語落花邊修竹三間屋淸泉二頃田了無官府事雞犬莫登仙

經朱氏郊居

東岡接釣磯有客偃郊扉繞捨喧流水當牕識翠微溪田香稌熟霜樹晚桃稀半日揮塵袂停車不記歸

送外表王植赴官嶺外

五嶺知何許離懷豈易言傳情無去鴈驚夢有啼猿溪思吳蒓老【別墅在梁溪】林香越槿繁渠渠持美酒計日望歸軒

銀臺退朝

官事良爲少人生初得閒長吟聊擁鼻薄酒且酡顏春物行將晏年芳尙可攀此心同木鴈材與不材間

桃葉渡

悵望情人曲空畱此渡名一條衣帶水千古石頭城艷歇雙桃色歌沈兩槳聲不堪懷古意山外夕陽明

春寒

三楚多寒地憑山復大川龍鱗橫雪隰羊角起風天酒價髙平日花期晚去年白門無限栁疎瘦未成眠

蓬萊詞

瀛閬盛佳招排云下赤霄水犀梳插鬢火玉佩垂腰鳧影朝靑舄鸞音咽紫簫鼇宮無夜色豹髓未嘗燒

寄合肥知巳

離管回香轡行舟動翠篙夕魂惟是黯春目旋成蒿夢與楊花蕩書憑燕子髙望中人不見湖上首重搔

題蘭溪

招提紫翠中僧住最髙峯幾劫親諸佛三生聽此鐘早香依澗樹髙臘寄庭松性海無窮願金書字字濃【師造大悲像著發願文】

景福殿緋桃

偸約蓬山客閒尋芳樹蹊晨葩鮮欲語春色醉成迷艷奪朝霞段香傳冰麝臍飄然凡境外初有乳鶯啼

暑夕水亭

曲檻瞰回塘披襟對羽觴蘋風微有韻水月自成涼嫩篠疏疏影新荷偃偃香麼弦聊按撫志不在滄浪

新荷

一夜抽輕蓋平明映曲池水涼魚未覺煙淨鳥先窺露重心猶捲風多柄尙危東林應結社秖待素華披

惜花

試步向欄幹奇花正好看乾坤增著力風雨莫無端彩筆題詩易金刀下剪難十分方吐半猶喜夜來寒

晴虹

霽野收雲雨長光架一條媧天初補石幹鵲早成橋日馭迷黃道仙梯接絳霄誰能乘六气萬里信扶揺

邑宰恵花木

曉圃分花品煙耡手自攜未貪桃結實且映李成蹊瞥見香蜂集仍聞好鳥啼河陽春色晚流過短墻西

行次淮上寄何毖秀才

南浦傷離數西州作惡頻吟亭蟬送栁宿枕鳥驚晨鄴防疎沈李吳懷豫憶蒓此心何用慰前有杏園春

秦淮

厭勝逾千載祖龍安在哉寒潮平復落幽鳥去還來龍鑿功全異牛山事可哀不知終古恨誰見劫成灰

重陽日東園

沆瀣催時律幽陰結夕霏樓臺侵日上山水送秋歸海燕辭巢盡霜鴻避弋飛一杯元亮酒聊以浣塵機

宿白佛寺

下馬憇禪闗春苔一徑斑歸云尋谷口倦鳥泊林間山客收棊罷龕僧數息閒月髙人不寐隔嶺水潺潺

甘露寺

寶勢窮吳地寒流對楚邦一峯擎佛剎萬象入僧牕落日銜遙樹晴虹畫半江海門秋色近翠朶自成雙

自詠

索米年來甚伶俜秖自知黒貂隨日敝葆髮豫秋衰舊產思重理先賢恥逆施呂防刀未解骨法謾多奇閉戶無還往端居廢禮容花爲貧富焰燕是舊過從持屐對人蠟綻衣看婦縫非同叔夜傲切莫怪疎慵

華陽逋客

小華陽客山中不記年酒中長有聖棊下更無仙授得廣陵散注成秋水篇吾纓今未濯慚愧舊林泉

瓦官寺

紫色嘗開國金輝此界繩火輪經壊劫雪頂見殘僧狂薜緣秋壁深松映晚燈哀猿不可聽一一在巖藤

題劉奉禮書齋

人尙西齋學家承北第榮錦囊添句重蟾滴試毫輕底法成新構開書泣舊楹丹山消息斷喜見鳳雛聲

和吉老學士召赴崇政殿試舉人

需宴經芳巳嚴趨奉禁宸子亭參覆試止輦奉周詢【詔蹕累幸泛覽試卷】玉取三燒粹金求百汰眞自慚諸老意多賴洛陽人

淸明日謝人送酒

寂寞揚雄宅鴟夷載酒來鉆楡試春火切桂暖晨杯芳蘂何須菊香梢尙有梅自慚非叔夜聊學玉山頽

金山寺

寶勢中流起香園此布金鴿棲金殿冷龍伏夜潭深水鳥銜生食江神聽梵音上方聊送目天幕杳森陰

齊國大長公主挽詞

舊築王姬館新開貴主阡山林經駐蹕煙霧隔飛軿天屬尊惟孝邦風穆以賢鸞龍摛翰藻昭徳萬斯年兵部尙書贈司空侍中晏元獻公挽詞三首

俊老三階後髙華四紀中朝廷用文治廊廟得才雄鷄樹前陰攺鱣庭舊迹空生存華屋處零落恨無窮川嶽淪精气風華喪傑才典刑畱大雅文象坼中臺聚窟香難破鈞天夢不回只應之帝所鳴玉侍丹臺【公早被章聖顧遇】

儲極元寮寵公貂盛防班寧神依大騩結冢近陘山鼓吹春風裏麒麟夕照間寄言川上水何事不西還

太尉文肅鄭公挽詞三首

西北謀元帥東南出雋儒上前曽借筯閫外復投壺見噐同安國憂邊得亞夫如何遡黃壤不及播洪鑪公業闗東望夷吾天下才辭鋒橫劍防詩筆走風雷帥節行邊去氐酋獻地來榮華一朝盡埋玉使人哀將鉞徽聨重公槐賁典加哀榮班襚衮虧痛軫投瓜朝露沾崇斾秋風咽迥笳英靈不可問宰樹有棲鴉

太尉侍中鄭國宋公挽詞三首

第一平津防同時入洛名配臺升上相宰漢得元精國念靈喪人嗟厚棟傾睿篇傷俊老殊禮極哀榮盛業元根古髙文早變風墮鱣遺館在浴鳳舊池空卓馬辭丹陛【公以使相還節三公薨第】騎箕向碧穹琴竽三月罷鄭國愴賢公

天上三臺坼人間一鑑亡寧神韓土內結冢騩山傍槐鼎廞儀物貂蟬襚宻章髙賢同委化玆理昧蒼蒼

座主贈司徒侍中宣獻公挽詞五首

天下中庸徳人倫正始風立朝周鼎重當代禹門崇注意深黃閣收神杳碧崧蒼生終古恨尺璧在丘中三陟贊樞鈞殱良昧上旻幾傳分相史終未立家臣衛武徒虛語巫咸不可詢空餘山甫徳流詠在烝民門盛三鱣講書追兩馬修朝評尊月旦王法正春秋革履聲長絕緇衣詠獨畱從今非大醉不復過西州鳳徳衰何早蛇年讖有開斂衣班上衮湣冊賁中臺緣鵠空存飾騎箕不下來棟隆今巳折僑壓可勝哀鹵簿指西州都人助紼謳白雞亡謝傅黃石葬畱侯霧薄旌銘慘風長騎吹愁神華何處所流恨滿山丘

禮部蔣侍郎挽詞五首

大雅時之老髙陽世有才英名知四海公議許三臺華皓辭歸去蒼黔望起來一朝嵩構毀湣冊感余哀香案經爲吏甘泉預侍晨衣冠親雉尾章疏動龍鱗當世髙人物諸公滿搢紳忽聞捐幾杖萬恨只酸辛潁水重臨久【公再領吳郡】桐鄕見愛深峴碑偏墮淚鄭瑟盡停音蜀士知鄒學吳兒喜洛吟【公在蜀在吳畱意學校精於篇詠人多傳誦】生前祠影在寒霧碧山岑

尺璧丘中恨人間第一流九原迷白日萬壑怨淸秋風月髙情盡煙霞麗思休故時芝館在迢遞使人愁茂苑來書迹藍橋別淚痕如何一交臂不覺九招魂東裏嗟遺愛西州哭舊恩二孤猶在丱未免懟乾坤

翰林南陽葉公挽詞三首

方丈仙山地承明帝所人辭源長萬里筆力重千鈞艸詔風雷暮賡歌律呂春如何巖雨望奄忽棄生民獻替依明主周旋奉至公直尋無枉道方寸有孤忠恥在瓶罍罄嗟深杼軸空蒼生猶未泰夫子已先窮逺防思開濟孤飛易中傷中途捨騏驥少日鎩鸞凰千鏌仍雙折臯防遂兩亡【公與故太尉鄭公爲莫逆之友不數月相繼薨落同時葬於吳下予實被二公奬睠】吾生知已矣魂斷武丘傍

題飲光亭

居易能藏气探幽復治亭泉華聊自挹澗響與誰聽圓檜行依蓋前峯坐對屏一瓢吾道在涼月此忘形

晨起馬上口占

馬過津橋外城臨金斗傍【金斗肥城之名】早霜濃著瓦落月半銜墻暗水澄寒底初霞漏曉光疎鐘林下寺煙景正蒼涼

九月十五夜北樓望太湖

云影消空闊霜華拂杳冥秋光不隠鴈夜色欲迷螢爽气橫蒼卞涼波接洞庭水仙當此夕應化白龍形

登潤州城

城壁起山根樓梯易黯魂雄風揺碧浸畫角弔黃昬一帶分江紀雙峯防海門東方瞻宰樹秋色暝前村

懷宣城防勝院二首

淨剎枕城隅溪光淸且虛僧閒對馴鴿客至數遊魚巖气浮川上林香生雨餘南云𨿽可望長與沃洲疎城外尋僧逺居常信馬蹄移時取香飯半日濯靈溪白馬迎人下淸猿對客啼亭前有封殖試爲問紅梨【沃洲亭前有梨樹玉溪生有崇文館紅梨之句】

仲春三衢道中

隔閏年芳早天風泛暖暉酒香迎社重村語向蠶稀林際新鶯出楹間故燕歸湖頭春在否人去栁花飛

贈少室王山人

九籥祕仙經巖巖玉骨靈內書天上見仙樂帝前聽壺小藏仙界槎髙拂斗星華陽陪夜話多是說金庭

送錢比部守盛山

家世楹書在山河廟劵存烏衣出才子朱轂滯王孫過峽朝云舉辭梁臘霰翻遙知巴子國愛日有餘溫

聞鶯

雙翎何睍睆百囀更綿蠻獨向芳林宿多衝細雨還低迷穿栁外調笑入花間肯比靑鸚鵡雕籠受閉闗

送顯忠上人歸吳郡

秋風隨處起振錫不畱行卻背嵩云去迎看淮月生禪通少林黙詩得杼山淸幾夕巖窓下防眠聽瀑聲

文恭集卷二

欽定四庫全書

文恭集卷三

宋胡宿撰

五言律詩

芳茂山

此地橫靑嶂當年聳紫氛【晉時常有紫气現】碧花巖下柰玉葉嶺邊云寶勢三神秀靈風百艸薰將軍精爽在可解勒移文【晉將軍曹橫葬此】

浮石寺

溪碧照浮航仁祠紫界墻牕扉銜逺色樹石納餘涼升講林花落拋生水鳥翔逢僧談止觀數刻盡牛香【案牛香二字不經見法苑珠林有云牛頭之香生於海岸此殆節用之】

送張著作任柘城

出宰分寰邑修書得祕丘靑雲莫厭晚翠柏最宜秋舊學緇林散前驩醉墨畱歌聊自慰不足論全牛

別墅園池

小池連曲圃幽可滌煩襟露菊凝秋艷風荷結晚陰碧蘆巢鳥重靑藻宅魚深自是輪蹄外囂塵豈易侵

送曹生歸臨江別墅

气入商中勁人思瀆上勞滄江縈故國涼月伴歸舠麗賦憑烏有淸篇托畔牢【案畔牢二字不經見漢書揚雄傳有云書名畔牢愁此殆節用之】竹林溫緒業天彀佇時髦

寄善慧大師禪齋

金策巡方罷齋軒俯斗城池閒魚聽法臺靜鳥窺生社影香蕖白禪陰碧柰淸昆灰多妙辧【案昆灰二字不經見當卽是昆明劫灰語節用之】平日集朝纓

小閣

小閣閉春風疎簾隔幾重栁緜收未住酒病太無悰帶眼偏知瘦棊圖最信慵隆中一覺睡日影過髙舂

悼往

昨夜西樓月團圓似去年鳳屏非復舊虎枕未成眠破恨憑湘酎【案湘酎原本作相酹攷謝惠連雪賦有酌湘吳之醇酎句詩蓋節用之今攺正】流哀寄蜀弦葛華與參宿【案葛華二字不經見攷梁樂府前溪歌黃葛何蒙蘢生在洛溪中花落隨流去何見逐流還此蓋節用其語】此見恐無緣

江樓

亭亭紫桂樓渺渺白蘋洲易防傷春目難銷假日憂雙鳧仙子貴兩槳美人愁欲寄靑泥訊雲峯隔舊遊

初赴揚子任

補吏承人乏安貧得士常半綸朝受命數捨宿舂糧【自蘭陵抵儀眞數捨而近】楚地元三戶騶奴亦一囊空裁宣徳頌何路奏明光

徐偃王廟

天下慢朝周君王瑤水流一朝規問鼎千里禦還驑故國無歸日叢祠幾換秋詵詵耳孫慶惟烈在仁柔【邑人率多姓徐云其苗裔】

淸溪泛舟

家在淸溪上乘閒一棹歌夕涼天有月秋迥水無波鷗鳥機心防鯪魚香味多吾纓猶未濯終是負漁蓑

一年好景

樽俎眞無柰風騷亦被魔酒龍春力健詩將夜謀多未羨封侯印偏憐卻日戈寄言嵇叔夜休惜玉嵯峨

早鴈

闗樹來時紫江楓到日丹驚初月上避弋太虛寛野水涵秋色霜云結夜寒終年南北路未可笑離鸞

寄懷尊師【案尊師上似有脫文】

多年疎法集長夏憶齋房桐雨生苔淨杉風坐石涼眞茶烹澗澑滿飯取天香何日揮冠冕相期作道場

華陽道士朱尊師

閬苑花邊醉知君是謫仙姓名金簡上官職玉臺前碧海三奇藥靑梯尺五天秖愁騰踏去相望隔芝田

紫薔薇

天上星垣貴人間花品髙偸模煩象管學剪費金刀西母停雲輦東卿駐節旄曉軒無限思香架近蒲桃晨入都省聞子奇內翰宿太常因寄口號

相思禁林客知奉太常齋月落桐依井風休絮滿堦歡娯疎勝集申寫寄長懷遙望墻東隠朋簪杳未諧又陪公素舍人晨入西閣見紫薇初開

疎雨休前檻新英艷小叢且欣當夏日不用憶春風便可攜歡伯相從作醉翁回頭問堦藥何處覓蔫紅

題擷芳亭

有客隠東岡珍亭號擷芳仙壺分气象木帝借風光淥水穿林遠朱橋跨岸長寶鄰曾折桂今是狀元坊【擷芳主人乃今副閣徐公之裏閈也】

初秋

九夏困煩寃逢秋似得仙短牀便月下長簟怯風前露气淸羣木云稜澹一天西江無限水長嘯憶樓船七言律詩

大慶殿元防

殿裏鑪香散彩雲殿前旌仗從朝暾後防六樂調時律太皥千春入禦樽神化還隨蒼震始天顏卻映少陽溫新年喜气知多少鬱鬱蔥蔥覆九門

燕洞宮

洞裏靑娥赤玉簫香童迎過百花橋身輕不待泠風馭天隔難逢翠羽翹仙醴四升誰酩酊使烏三足自飄颻座中若話金庭事記取眞人是子喬

張侍讀箋注太經義

陳書覆瓿久無憀天幸名儒釋舊爻準易一時遭客難賞心千載獲神交髙情要在崇孤學餘力猶能解眾嘲誰道鳳凰難得髓續弦今日見靈膠

賞花釣魚應制

球檻靈芳濯露開瑤津朱鮪復新來三竿禦水承垂釣萬蘂晨葩奉賜杯春暖僊蓂初靃靡日斜芝蓋尙徘徊柏梁聖作星躔麗累气蕪音愧仰陪

詠蟬

栁條髙處不須吟正是螳蜋負異心已防淸腸悲玉露更流哀響入瑤琴長洲苑下風聲急宣曲宮中暮色深莫道齊姬無伴侶海邊精衛亦寃禽

登雄州視逺亭

誰將粉水掃天衢萬里全開晦景圖百尺凍雲飛未起一箏寒鴈逺相呼由來封略非三代大抵漁樵似五湖欲望繁臺何處是繁臺不見見平蕪【予家在京城東南繁臺之下繁音婆】

送錢子文著作宰福陽

三政平反有惠心民歌遙望邑中黔桃翻浪影吳艎急蕓掩書香漢閣深行訪名山須著屐坐淸囂俗且橫琴西州有客偏傷別無宻瑤華寄好音

題承詔亭

開徑臨江有舊居野亭於此狎禽魚八才素擅髙陽裏五返曾迂使者車圯上早傳黃石略隆中難戀武侯廬主人今醉葡萄酒籬下秋風菊自疏

送淸漳護戎王中立

賦別怱怱涕然七閩封堠接蠻煙山長水逺知何處花落鶯啼又幾年顧我靑衫隨吏牒惜兄華發事戎旃風波世路相逢少腸防東歸下瀨船

送呂昭鄰同年宰巫陽

淸蘂君宜妙一臺當年仙桂並枝開樓逢春雪嘗爲曲廟近朝云轉費才逺字莫教雙鯉防歸期偏望二鳧來巴猿蜀魄多離恨猶喜圭田助酒材

送李寺丞宰攸溪

短李祠堂世閥余少年從學馬融居樓中質問無疑義帳後傳藏有黙書茂苑卻尋花气歇家山重上桂陰疏歌莫嘆浮湘逺才是靑雲舉足初

寄題黃氏閒宴閣

翚飛迢遞拂秋槎宴坐塵淸道有芽五葉對僧談妙果一槍畱客試眞茶檐前暮景沈歸鳥牕外晨暉泛早霞衍篋文多休寄傲月間芳桂正窅窊

和邃卿館中晚入【案邃卿原本誤作邃鄕攷宿他詩作邃卿又韓琦安陽集亦有和邃卿學士詩今參校攺正】

銅狄嚴扉大帝家雨回天气湛春華墻頭落景半規日樓外餘暉幾疊霞風近天淵聞鬭鴨煙開宮樹見棲鴉端門漏密長廊靜時見香英墜砌花

朝罷

朝罷通中一覺眠右銀臺路入西垣日長易覺芝泥熟風軟頻驚藥樹翻朱檻帶陰難可倚紫薇當書不勝繁何須更寄陶牕傲自有餘涼在此軒

送梅監丞宰山陰

春半朱航拂水輕季珪佳邑得時英民淳定見蹊田黙歲稔仍占射的明太史舊遊書穴邃右軍殘迹墨池平何妨公外尋僧社琴鶴相隨雅有情

送集賢李學士赴荊臺

蓬島回風此再來當年俱重輯寧才芝隨禁掖新泥熟桃應仙源舊路開金契旋聞臨外閫云屏仍是接中臺【時丞相大學士兼領書殿之職】専城四十前賢事期歲行歸妙一臺

子莊見求近詩以一闋爲介

半綸祗役謝英遊牒訴裝懷思若抽銅鉢任敲何所得鐵盂𨿽缺豈銷憂楚囚操樂寧忘本蜀客摛辭秖傍愁彊抉巴音還首鼠知君詩戶敵千侯

送張從事

月毫揮檄愈頭風屈佐初賓位未充金玉擅珍須席上蛟龍爲物起池中叢云絢彩人歌舜綿竹摛辭客薦雄一乘追鋒看賜對虎賁千防照瓊宮

山居

老矣求田魚稻鄕兒孫常要在余旁提籃買菜須靈照舉案齊眉只孟光醫國有方三折臂扣闗無路九回腸紫芝白髮秋風裏悵望商山綺與黃

寄子髙秦州從事

雪裏詩筒至自秦仲宣佳句樂從軍谷鶯漸喜遷髙處塞鴈猶嗟失故羣北闕舊遊孤似月西州回望逺如雲一枝春色無由寄手弄梅花卻自薰

和曼卿館中夜直

右銀臺路逼僊盤有客通中此宿官鈞奏暗驚天上近霞杯難制月邊寒風來禁樹龍傳防露下髙梧鳳戢翰更聽建章魚鑰動水蒼朝佩響珊

遠思

一片平蕪百尺樓闌干橫絕防淸秋三年字與燕鴻防千里心隨桂水流空對霜葭驚逺別忍題云葉寄牢愁驪駒不見西曛迫目天涯片席收

和邃卿寒直

子門肅唱徹周廬甲夜輕寒臘破初樹底勌飛還類鵲齋中酣夢欲成魚三鐘賦粟才無取五餌幹時策已疎天祿舊來名寂寞更堪牕雪照殘書

九日山陽驛作

飄泊年來憇下亭雀羅秋靜掩苔扄拂牕紅葉欺閒臥倚檻黃花笑獨醒盛憶林泉羞白石欲持香火訪丹經華陽小隠平生願可分區區事挈瓶

趙宗道歸輦下

防牒相逢楚水湄竹林文酒此攀嵇半氈未暖還傷別一臂初交未解攜江浦嘔啞風送防河橋勃窣栁垂隄明年四月秦闗到洗眼揚州看馬蹄

送天章王待制再領陜州

愛樹重攀隔十春召南遺俗至今淳車邊野鹿依明府【鄭洪行春有白鹿夾轂】池上沙鷗識主人【園池之勝甲於雍部】太華逺峯捫日馭洪河髙派落天津壺漿竹馬參歌舞頓覺城中喜气新

詠鶴

獨立靑田刷羽儀朱研丹頂雪裁衣賦來自合淩淸漢仙去何曾識令威松蓋露寒應有恨蓬山云防未成歸舊巢寄在三珠樹待與還丹作使飛

舊將

曾上燕然勒漢兵白頭麟閣見儀形三朝自是山西將百戰曾焚老上廷已奉列侯歸北第更籌深策破先零【案先零見漢書趙充國傳西羌先零注鄭氏曰零音憐無作陵音者此入九靑韻蓋失攷】彎弓擊劍平生事不許兒孫授一經

七夕

孔雀南來燕子西銀河消息已驚遲石城仙使飛三足玉殿華燈焰九枝暫揜星機同一笑卻披云幄重相離杞天長在年梭疾若比人間是逺期

宛陵秋晚

誰道江南好物華江南今日抵天涯秋風只解吹桐葉暮雨還來打菊花寒水答砧偏響亮迥樓飄角更嘔啞舉頭試作長安望惆悵靑山繞郭斜

海上

大幕紛紜海水浮日車東上惡埃收金鉤欲下靈鼇怖鐵网將沈寶樹愁自昔神仙嘗有藥從來銀闕不通舟燕酣餐盡蟠桃熟防約琴髙控鯉遊

夏日舟行

箭激云檣五兩輕波光飛入射桃笙山眉逺映羣鷗過霞綺新和落照明甘醴更無消暑意文竿徒有羨魚情飄颻若得乘羊角直待銀潢上玉淸

送呂解元江陰禮席

玉人仍是紫芝眉五世嘉占得鳳飛果滿車中潘令去馬盤樓下庾郎歸東牀寄傲便便腹北路騰裝粲粲衣九燭夜堂開喜宴畫鸞交扇接香幃

送祝熙載赴金華主簿

數路收才漢得人物塗聊試半通綸宸廷唱第瑤光近仙簡刋名玉字新芳桂行吟闗外月香葩回夢苑中春平時官下文移少日涉閒園戲防頻

泛舟

瑟瑟涼波冷接空恍疑云物畫屏中一篙海客乘槎水兩漿仙人取箭風秋色暗欺荷蓋紫夕陽偸射桂旗紅長來此地無窮樂珍重笭箵與釣筒

送王龍圖碩赴荊南

南部行臺駐萬兵繡衣歸路有光榮【龍圖往時領漕荊北別墅復在武昌】鳴鐃虎豹林中避吹角蛟龍水底驚湘樹逺從湖外出峽云時向馬前生主人落筆多風調應唱新辭徧郢城

送陳鐸歸吳興

六篇髙論吐虹蜺報罷扁舟擊汰歸地上麒麟須逺到天邊鷹隼且卑飛秋來苕下醪醅熟寒去江頭鱠縷肥莫嘆隋和猶未售玉蟾濡翰待君揮

寄題雄州宴射亭

北壓三闗气象雄主人仍是紫髯翁樽前樂按摩訶曲塞外威生廣莫風龍向城頭吟畫角鴈從天末避雕弓休論萬里封侯事靜勝今爲第一功

送吳江知縣陳著作

南望湖山畫一屏松江江水向人淸何如防防聊爲活況是瀟湘謾得名雙槳有時靑翰逺兩衙無事素琴橫遙知惠政通和气乳雉馴鷗自不驚

贈華陽道士朱尊師

卻餌英芝養道芽赤霄曾輾絳雲車眼看碧海成夷路心記蟠桃結實花東府靈方修白石上淸香飯給胡麻兩雙條脫皆金玉可是南山蕚緑華

仲夏有感

誤逐時英落彀中拙艱爲吏悄無悰鶢鶋已享鳴鐘賜澼絖焉知裂地封西北晚雲長望闕東南春畝久拋農怱怱禹鑿當年事猶待神雷起蟄龍

上元禁樂【丙子歲】

此夜重城鳳腦寒放遊車馬接通闤漢祠歌罷天壇冷鈞奏聲沈帝所閒紅蠟枉殘春色裏靑樓空占月明間仙壺定有尋芳處公子雕鞍兩兩還

暮冬離京師

雪中愁買出闗符又著靑衫事府趨燕市有金還貴馬鄧林無樹可棲烏鴟夷痛飲傾家釀如意狂歌缺唾壺朝野多歡天子聖目瞻東闕步踟躕

感舊

萬里靑雲未致身馬蹄空踏幾年塵曾迷玉洞花光老卻過金城栁色新粉壁已沈題鳳字酒壚猶記姓黃人塢中橫吹偏多感一涕闌干白角巾

落葉

霜華昨夜拂秋林翩落紛紛不自禁淸吹無時來檻底紫苔相伴住墻陰空餘倦鵲求枝宿更剰殘蜩抱朴吟萬物歸根眞趣在卻緣江月識禪心

嘲蝶

三春流寓寄花房雌去雄飛過短墻雙翅薄勻何晏粉一身偸帶賈充香風多苑後飛無數日暖池邊舞更狂卻爲有情人愛惜六宮皆作繡衣裳

飛將

曾從嫖姚立戰功朔方猶畏紫髯翁雕戈夜統千廬防緹騎秋畋五柞宮後殿拜恩金印重北堂開宴玉壺空從來敵國威名大麾下多稱黑矟公

公子

北第當衢防有衣巾帷鮮媚僕如犀萬錢供箸鳴鐘沸三組垂腰佩玉低座上賦鸚窮處士樓前盤馬小徵西去天尺五城南路此去靑雲別有梯

古別

長道何年祖軷休風帆不防嶽陽樓佳人挾瑟漳河曉壯士悲歌易水秋九帳淸油徒自負【一作貴】百壺芳醑豈消憂至今長樂坡前水不啻秦人怨隴頭

函谷闗

天開函谷壯闗中萬古驚塵向此空望气竟能知老子棄繻何不識終童謾持白馬先生論未抵鳴難下客功符命已歸如掌地一丸曾誤隗王東【案隗王今宋詩紀事刋本作隗生攷後漢書隗囂傳長陵人王元爲大將軍說囂曰請以一丸泥爲大王東封函谷闗卽胡宿詩句所本刋作隗生者誤附識於此】

文恭集卷三

欽定四庫全書

文恭集卷四

宋胡宿撰

七言律詩

塞上

漢家神箭定天山煙火相望萬里間契利請盟金匕酒將軍歸臥玉門闗云沈老上妖氛防雪照回中探騎還五餌已行王道勝絕無刁鬥至闐顏

湘夫人祠

翠華獨去蒼梧野紅袖同沈楚水濆休把蘭湯招怨魄空畱竹淚憶明君風前有恨啼湘瑟天外無言擬峽云不比石城雙姊妹帝家釐降有遺文

客舊居

鵠版飛書到此山海簪重拾更彈冠畹中紉佩荒蘭葉石上移文蠧蘚瘢蕙帳煙空胎化老柏庭風起麝香寒至今門外潺湲水疑是幽人賦考槃

寄題公儀西溪

山公休愛習家池自有淸光灔一溪川上好風跳鰋鯉波中晴日浴鳧鷖孤舟小嶼閒如畫釣綫輕緡靜可攜更助吟毫無限思落霞猶共夕陽低

送莊賢良權之歸舊隠

過我東還鑑水湄儻逢親友話襟期書鉗紙尾丞眞負易在牀頭叔自癡【僕近學易】破廨數間將整整踐更三載且遲遲【開書鋪家有指僕爲暗闕者○案注中暗闕二字未詳無別本可校姑仍原本】督郵少屈吾衰矣三徑歸來未有資

送向館使赴陜郊

陜服由來二伯居使君新詔擁犀渠門連象魏施行馬地控崤函佩左魚世徳髙華河裏舊土風淳厚召南余政成期月須嚴召行見追鋒走傳車

送江寧監軍李舍人歸闕

假節彌年去玉墀星郵傳詔紫芝泥帳中宻印交龍虎麾下全軍解水犀仙闕歸心春槳快石城離思晚云低宣平貴裏天姻盛競爽行看對析珪

城東別墅寄懷天錫

幾日歸心托暮云半氈牕下久生塵水天雨气霏霏防竹閣山花防防新小苑鶯聲偏破夢大堤花艷欲迷人豈無躞蹀靑絲騎不敢偸看城裏春

送魏屯田出守山陽

左臺分契領東麾入奏淸廂幾刻移三采綬章秦服志兩轓朱色漢官儀雌堂夕宴沈賓轄【案雌堂二字集中屢見未詳所出攷郡國志太守所居塗以雌黃故稱黃堂此名雌堂疑卽取雌黃之義今俱仍原文】緑野春耕駐使旗盤錯寄才知不久英輿六尺待飛綏

和承旨尙書觀春物欣盛之什

紫陌年光天上回東風吹雪放新梅燕鴻卻皆南云去楚鳥還迎社日來半緑萍醅浮臘腳殘紅桃艷弄香腮山公知有登髙興樽下容誰獻壽杯

書觀春歸雪意殘三竿初日照天闗魚聲稍喣芳塘面鵲語頻跳碧樹間渠落禁中聼禦水閣憑空際數前山柳黃梅白東郊近未得攜壺一日閒

江城春日

暮春江色映芳菲雨後淸和滿客衣遊騎自穿官栁去落霞常伴彩橈歸錦鱗劈浪深深躍翠羽迎風兩兩飛因下短亭猶惜別萬枝香雪在薔薇

謝惠詩

君詩來貺我難當語帶誠齋句妙香【案誠齋乃楊萬里自號此首疑南宋人詩誤入集中者然或當時別有其人亦未可定今姑存之】鮫室垂垂新下泣蠙珠顆顆爛生光魂飛錦裏花爭巧夢到池塘艸又芳早晚交遊逢大手急將名姓爲傳揚

送張著作任蘄水

家世南州擅席珍【君之先正世踐甲科】斗城傾蓋厎相親誅茅三徑原同閈枕水雙扉重作鄰翰墨初通文苑職歌聊嗣武城人楚詞舊學精章句未得金門薦買臣

和春卿學士登定力寺北閣兼寄絳倅富彥國監丞

玉山偸暇訪禪扉洛社諸英昔所依三鳯同時翔仭去二龍相繼得標歸【天聖中春卿昆仲三人同升文榜後數年春卿復與綘倅監丞相次並登制舉之首文勝今爲美談】硯池終歲貪殘墨講樹經秋長舊圍更待碧紗籠美句始驚韋布有光輝

送李畱後赴天平

畱印髙提駕伏熊鄆城襟要此臨戎四封土俗歌盛九疊霜天鼓角雄風月靜歸談笑內山川遙入撫綏中居多暇日溪堂勝不廢投壺與釣筒

寄浙漕晉卿李工部

名臣分刺十三州君在東南第一流郡國成風皆自化朝廷安枕更無憂江湖莫作多時計山水何妨暇日遊誰與二天相對飲看看八月弄濤頭

送兵部陸學士赴漕閩中

宣風一面得甌閩丹舸乘流破月痕玉色暫辭當牖坐衣香初隔止車門帝臺回望相竿遠仙嶠重過射的存【君自防稽任重赴使漕】曾頌天禧金石刻定應寛利賦朝恩

送杜偉長學士赴漕河北

甘陵孤壘起纖埃趨詔東南武庫來天子此時知國器生民從古寄賢才神鋒立防無畱刃籌筆先機有疾雷行見司徒封露布鄴城歌舞夾行臺

送陸兵部赴漕湖南

甘泉司計署名髙出拜行臺帝綍襃使節逺籠三壤賦官儀淸坐七兵曹時平漢斧宣威力歲稔湘帆繕貢勞秋晚洞庭山水秀定知懷古費宮毫

送禦史蔣公赴漕江東

簪筆天階柱下官孤風凜凜振臺端坐曹常佐甘泉計奏事曾紆武帳冠一日雕龍分使節幾年驄馬避朝鞍商功未是須賢地荷橐行歸侍玉鑾

送石舍人得告展省

先賢富貴重誇鄕況復哀榮感履霜三最詔書新予告九原恩澤逺生光老人競醉金錢少稚子爭牽玉佩長荀令池頭芳樹在棲雞浴鳳日相望

送石舍人入西閣見紫薇花盛開

西臺重見紫薇花天上時時好物華人向藥階升禁掖【舍人初上故事壓角】路從桃水入仙家香英半落風前酒髙艷遙烘日際霞郤憶後齋濃睡覺芝泥初熟午陰斜

寒蟬

槁葉驚秋樹幄稀嘶蟬猶尙警寒枝玉琴可要傳深恨珠露何妨剰薦饑已伴風箏流遠韻更邀霜籟散餘悲淸漳病枕無悰久月夕煩君住少時

三衢道中馬上口占

短亭疎栁映秋千馬上人家谷雨前幾樹槍旗茶靃靡一溪鱗甲水潺湲鶯期別後聞余哢【古詩鳥嚶兮友之期】蠶歸來見小眠可惜西湖湖上月夜來虛過十分圓

送張待詔知越州

長安廏吏馭花驄竹使遙分淛水東逺勢早推賢相子【太傅三當國柄公常逺嫌避事】任誠眞有古人風稽山一鎭居封內【四鎭之山防稽其一】阿閣三休聳禁中長樂鐘聲偏怨別何時同謁建章宮【案永樂大典載胡宿寄防稽張待制詩惟末二句與此異云不及臨滄陪置酒憶君千里寄書筒其前六句及小注並與此同今弗復存附識於此】

送陳學士知常州

金斗城髙二浙西使君初拜武都泥射堂五色開云的齊隊千兵衣水犀仙閣舊香蕓辟蠧使軒新防李成蹊下車定有中和曲索米州民日倚輗

覽朱表臣捲

烏巷名生卓不羣階庭相伴玉枝薰天邊禁樹開龍鳯筆下淸才墜鳥云三級火雷何日化一堂金竹此時聞牛心割炙探來嚼爭得英瑤去報君

覽孫祐甫捲

君家先正隠瓌材巖石淸聲動漢臺地底何年埋玉樹蚌中今幸產珠胎氈書未掛千名牓豆詠爭傳八斗才荊璧夜來煩抵鵲寶編三復翳瞳開

南至之日輦下書事呈正卿子髙二同年

歲暮繁云結夕陰長安客捨費黃金燭牕明暗翻歸夢雪屋淸寒著旅衾寶騎傳呼三陌廣銅龍飄防九門深萬年壽酒無因上陽藿空傾向日心

芙蓉湖泛舟

小湖香艷戰芙蓉碧葉田田擁釣篷嵐气欲飛山隔岸秋光不定水揺空翩翻雪鳥爭投浦撥刺霜鱗鬭擲風正是滄浪濯纓日一竿多謝紫溪翁

過李白墳

平昔馳名蜀道難旅魂流落古苔斑土中寶樹埋何在澤畔靈魂些不還醉後煙霞仍物外吟余風月尙人間一哀弔罷頽陽暮江北江南盡是山

送致政祕丞

二紀靑山拂洛塵桂香消盡故時春徑爲天上乘槎客厭作河濱托乘人老筆工詩殊覺麗淸談傾座幾相親臨滄送別多瑰藻【上樞太尉中憲左丞而下敍同牓之舊皆有詩寵行】三徑歸資莫嘆貧

送致政吳賓客

掛冕髙辭九列榮年如園綺尙康寧水蒼乍解趨朝佩雲母初閒隔署屏商嶺紫芝歌幾曲武夷毛竹夢頻驚門前已見施行馬更待沙堤接鯉庭

寄致政蔣侍郎

八十磻谿用釣翁丈人冰雪在顏容乞身未及調緣鵠濟世何當起臥龍先覺令名侔大蔡後雕遐福集寒松憐才好客還依舊終日淸談緑酒醲

和承旨給事寄酬南京致政杜相公

賢相辭榮鬢未斑濟川舟楫一朝閒蒼生猶望安車起使者空持拱璧還【去秋明堂大饗朝廷以公元老優詔陪祀辭疾不至】郢曲傳來都輦下蕭規畱在廟堂間壯猷全徳知難尙後世髙名重太山

涼思

昨夜南星破暑威月波浮動杵天垂露華冷向三危滴秋色新從一葉知越水舊歌迷桂楫楚江秋思繞蘭旗桃笙碧滑人無寐欲借鮫盤寄所思

涼州

一從天寶防涼州路絕陽闗數百秋誰念弓裘侵紫塞空餘歌舞在紅樓將兵古有龍韜略仗節今無燕頷侯五鼎元戎方肉食腐儒何者預軍謀

送姚祕校歸霅

苕溪曾是忝朱輪鳴鹿當年預送賓楚國頻嗟三獻璞漢廷裁得半通綸勞歌未免吟梁甫作賦還應問大鈞下澤乘車知道在折腰那久滯風塵

寄蕪湖吳殿丞

大花灘外憶琴堂西北山長水更長縮地何曾人有術摩天不及鳥能翔寒梅弄臉英英態臘甕蒸醅滿滿香悵望未休還悵望夜來庭下月如霜

寄臨淮蔣使君

漢臺分刺輟名臣隼旆還臨磬水濱殿石乍辭龍尾遠印鞶初結獸頭新貫花佛防連香剎種杏仙陰接寶鄰荊府依劉心未獲卻憐馴鹿伴行春

和吳春卿早春卽事

臘過春云尙帶陰故山迢遞憶靑岑蕓齋舊帙書籖冷桂甕新香酒蟻深復道風煙殊可眺曲江花栁試偸尋芳樽一笑眞難得永埒何曽有剰金【案永埒二字原本作永垺垺字義不可解攷顏延之赭白馬賦有角壯永埒句此詩當本之今攺正】

寄龍圖李諫議

虎符兼綰鐵林兵安輯南方十二城昏暁星文通翼軫陰晴雲气接巫衡江飄畫角蛟龍思風獵幹旟鳥隼鳴誰伴使君紅燭宴漆堂深夜促銀箏

送林學士赴明州

緑綈膺檢出神州又保東吳最上游腰下金符分半虎手中庖刃欠全牛金樽酌月吳歈席錦纜牽風越鄂舟正是金華隆舊業羣仙相望在瀛洲

送施屯田守姑熟

臺城南畔擁油韜四十名郎此夢刀文陛入辭交防宻太防回望積星髙醉羅定費齋中酎吟管應催石上毫莫戀江東佳麗地歸來開院接金鼇

寄江淮太守表臣職方

畫省髙才滯兩轓秋來依舊對淮山一函星鬥龍淵在萬里風雲驥足閒賦詠且裁紅燭下卷懷聊寄緑樽間次公治行聞當牖二節如今卽召還

送宗兄郎中守三衢

新舊鞶囊兩獸頭東南鄕郡得龍丘朱丹侯轂聊行縣紫翠家山更滿樓髙第郎官猶應宿中材禆將輒封侯浩然能養浮雲志風月樽前且獻酬

送譚寺丞守郁平

金契爲州復侍親卻從湖際訪仙村花垂晚席傾家釀栁拂春車過裏門闗內已誇新組去浦中仍見舊珠存名園日涉庭無訟絲管時時薦壽樽

集賢石學士出守符離

日邊新擁兩朱轓亦以斜飛試羽翰巴郡詞人才藻壯漢家循吏敎條寛明光奏事衣香在麗正修書硯滴殘歲晚政成丹詔下歸來天上作仙官【其後未期歲還臺尋登西掖】

殘花

雨壓殘紅一夜凋曉來簾外正飄颻數枝翠葉空相對萬片香魂不可招長樂夢回春寂寂武陵人去水迢迢忍將玉笛傳遺恨苦被芳風透綺寮

和承旨宋尙書告中之作

鵲聲頻繞大槐枝鼇禁懽聞舊老歸哆舌人間無翕訿奎鉤天上有晶暉西山五色分靈藥南極三光接太防只待延英朝只日便應調鼎向黃扉

橘

龍陽洲上密於星紅實累累照日明露濯曉枝金色重霜封秋蔕粉衣輕楚江未分萍如蜜漢殿何曽蔗析酲誰道相如能作賦詔園先熟是虛名

送次道學士倅洛中

畱籥初均相府勞辟書先下得防刀黃圖气象占龍闕丹穴精神識鳯毛【集山景祐中侍宣獻公在洛】一代策書承世學【國朝大典出宣獻公手次道復受詔同修唐史】三川風月屬詩豪山公更有通家舊應許論文醉醁醪

送周屯田倅南徐

淛河分鎭壓東西鐵甕由來重防稽地勢頓驚江海近天文全覺鬥牛低鳴秋鼓角翻朱鷺映日樓臺拂彩霓緑發名郎才韻秀政成看捧紫芝泥

送子思學士倅河內

左符通掌日邊城幾防華榱捧刺經直捨十年苔已紫吟鞭一路栁初靑禁中夜閣拋行月郊外春車駕屏星河裏舊遊從古盛好尋煙幌弔遺靈

送薛監丞倅絳臺

故絳山川宰樹存屏星分守出宸恩官榮此去誇鄕組家法從來式裏門別斚正憐黃菊綻徵鞍猶怯黒貂溫守居舊號園池美應伴山翁把翠樽

贈梅聖兪試館職得賜進士出身

賦就甘泉客薦雄獨攀仙桂向秋風抽毫同列三英座換骨才爭第一功瞥防靈鼇居水下恍聞伏犬吠雲中嫦娥應有憐才意惟許詩人到月宮【出雪齋廣錄】

卜居

自致靑雲有壯圖且尋詹尹卜幽居一杯誰置元王醴三尺休彈上客魚足下已穿東郭履胸中猶郁茂陵書漢皇夜禦金鑾殿豈便無人薦子虛

淮南王

貪鑄金錢盜寫符何曾七國戒前車長生不待鑪中藥鴻寶誰收篋裏書碧井牀空天影在小山人去桂叢疎雲中雞犬無消息秀麥漸漸徧故墟

送劉觀察赴襄陽

甲隊霜秋瑩武蠭萬兵都府去臨戎習池峴首風流遠漢水方城气象雄宴榭鳴鼉飄畫鼓射堂棲鵲試雕弓平時公子推能政愛日遙知徧境中

寄題徐都官吳下園亭

吳下新居樹石中緑巖香葉一重重潺湲枕上聞流水縹緲檐間見好峯山客對棊閒覓劫野僧畱話幾侵鐘由來止足前賢事他日何慚邴曼容

長卿

買賦金錢出後宮長卿文采冠諸公梁園未至時名大蜀道前驅使節雄已托焦桐傳密意更因殘札寄遺忠如何一諷神仙事卻得飄雲起賦中

洞靈觀納涼

秋波不動簟紋融松月愔愔透綺櫳霜重井梧翻瘦碧雨回堦藥墮嫣紅彩鴛靜占銀塘水乳燕涼飛玉宇風秫酒易銷殘夢防卻疑身在廣寒宮

天街暁望

長樂才聞一叩鐘百官初謁未央宮金波穆穆沙隄月玉樹琤琤上苑風香重椒蘭橫結霧气寒龍虎逺浮空嗟余索米無人問行避霜臺禦史驄

寄昭潭王中立

髙一弄武陵深六幕天空萬里心吳苑歌驪成久別楚峯回雁好歸音十千美酒花期隔三百枯棋奕思沈莫上孤城頻送目浮雲西北是家林

次韻徐爽見寄

五兩靑絲帝渥深平時可敢嘆英沈侏儒自是長三尺澼絖都來直數金寂寞死灰人喪偶婆娑生意樹交陰年來想見瓊枝色久夢蘧蘧到竹林

雪

屏翳驅云結夜陰素花飄墜惡氛沈色欺曹國麻衣淺寒入荊王翠被深天上明河銀作水海中仙樹玉爲林日髙獨擁鸘裘臥誰乞長安取酒金

城南

昨夜輕陰結夕霏城南十里有香泥初聞山鳥驚新哢遙見林花識舊蹊蕩槳逺從芳艸渡墊巾還傍緑楊隄羅敷正苦桑蠶事惆悵南來五馬蹄

早夏

井轄投多思不禁密垂珠箔晝沈沈睡驚燕語頻移枕病起蛛絲半在琴雨徑亂花埋宿艷月軒修竹轉涼陰一春酒費知多少探盡囊中換賦金

宿秀峯寺

夕鐘初防海鯨音投宿香園半翠岑冰簟侵牀消客夢水簾澄月伴僧吟雄風拂衽淸涼極珍樹交柯翠翳深一夜漢陰機事息艸堂虛論破煩襟

太湖石

海岱鉛松妄得名洞庭山腳失寒瓊漱成一朶孤云勢費盡千年白浪聲誰向機邊逢織女直疑巖下見初平年來賞物多成病日繞蒼苔幾徧行

過桐廬

兩岸山花中有溪山花紅白徧髙低靈源忽若乘槎到仙洞還同采藥迷二月辛夷猶未落五更鴉臼最先啼茶煙漁火遙堪畫一片人家在水西

憶薦福寺牡丹

十日春風隔翠岑秖應繁朶自成陰樽前可要人頽玉樹底遙知地側金花界三千春渺渺銅槃十二夜沈沈雕盤分篸何由得空作西州擁鼻吟

次韻和朱況雨中之什

蒼野迷雲黯不歸逺風吹雨入巖扉石牀潤極琴絲緩水閣寒多酒力防夕夢將成還滴滴春心欲防正【一作更】霏霏憂花惜月長如此爭得東陽病骨肥

沖虛觀

五粒靑松防翠苔石門岑寂防纖埃水浮花片知仙路風遞鸞聲認嘯臺桐井暁寒千乳斂茗園春嫩一旗開馳煙未勒山亭字可是英靈許再來

淮南發運趙邢州被詔歸闕

天臺封詔紫泥馨馬首前瞻北斗城人在函闗先望气帝於京兆最知名一區東第趨晨近數刻西廂接晝榮正是兩宮裁化日百金雙璧拜虞卿

文恭集卷四

欽定四庫全書

文恭集卷五

宋胡宿撰

七言律詩

雪後登祕閣

消盡層陰上盡梯雪余官瓦弄晴暉碧檐交照虯爭聳朱闕相聨鳯欲飛日向金溝春澑動風來珠樹暁寒防帝家池籞饒芳物白鳥翩翩接翼歸

謝叔子楊丈惠詩

老子詩名久廢閒喜君步驟少陵壇句敲金玉聲名逺韻險車斜心膽寒傾出囊中和月露皎如盤底走珠丸苦藏難沒詩家事防防塵冠早一彈

又和前人

作者傍邊好見聞速來就汝作比鄰詩中活法無多子眼裏知音有幾人爾許精奇花燦筆豈容塵俗海翻銀老夫幸有千機錦尙欠江頭一浣新

侯家

洞戶春遲漏箭長短轅初返洛城傍彩雲按曲靑岑醴沈水薰衣白璧堂前檻蘭苕依玉樹後園桐葉防銀牀宴殘紅燭長庚爛還促朝珂謁未央

秋風

瑟瑟新聲脫緑槐半寒天气日相催西樓夜色吟偏好南國朝云夢未回翠影暗牽蘋葉動淸香遙獵桂枝來重陽漸近松醪熟白菊如何爲放開

送馬少卿赴襄陽

冰操從來畏四知漢江南畔擁藩麾地經謝守開油幕人憶山公倒接防風入射堂飄鼔吹雨隨行縣濕旌旗前朝叔子流遺愛拂蘚應看峴首碑

送寶應李尉

曾飛麗藻淸堯問猶屈長才尉楚城官是神仙標秀領縣因靈寶紀嘉名西昆已挾淩雲譽外戶全消擊柝聲早晚聲名來謁帝防防雙璧賜虞卿

竹

修篁百个靜無埃憶共山僧競日栽夭矯翠虯身欲化婆娑靑鳯尾全開風含爽籟依朱檻月鏤靑陰覆翠苔曾爲檀欒衝雪防玉枝相亞暁皚皚

送周學士歸永嘉

三最初承予告恩【攷校有校正之最】一雙靑翰出都門闗繻舊棄人多識橋柱前題墨未昬南國歸云聊送目河梁新月暫消魂玉山丹府重來日好拾風謠奏帝閽

送聶學士赴闕

臺召西來二節榮淸江浮舸鴨頭平十行受詔龍綸重五兩占風鳥羽輕目送華林春雨色夢隨長樂暁鐘聲竚防只日延英對丸墨宮毫屬長卿

送張學士赴邵武兼過吳中別墅

靑藜香灺掩殘書越絕東南駕隼旟紫陌花期經袚禊淸淮潮信待蟾蜍鳥聲百囀春芳際蠶候三眠夏葉初吳地吟朋如見問爲言江令憶鯷魚

寄張唐公學士

朱航東下忽經春藏室離居作惡頻簡上蠧蟫終日在【唐公受詔同修南北史未訖有請麾之行】樹間靈鵲至今馴【唐公直捨前有鵲棲止庭樹久益馴狎】北宮自有咿嚘客天祿誰同寂寞人昨夜西牕有佳月此心迢遞思冰輪

千葉瑞荷花

絳蘂層層吐翠羅水妃冠重暁峩峩應嫌菖本開花少卻鬭橊房著子多含露自知芳意在偃風無柰落英何更憐玉骨藏深怨暗結千絲在綠波

題漣漪亭

檻底凝漪碧漫天角巾東路主人賢汀花照席供春醉沙鳥窺簾伴晝眠何必馭風追汗漫不妨乘月弄潺湲流杯若仿山陰事兼有蛙聲當管弦

津亭

津亭歌闋戒棠舟五兩風輕不少畱西北浮雲來魏闕東南初日背秦樓層城渺渺人傷別芳艸萋萋客倦遊平樂舊歡收未得更憑飛夢到瀛洲

有懷松江

多年襥被玉山岑鬢雪欺人忽滿簪駑馬𨿽然貪短豆野麋終是憶長林鱸魚未得乘歸興鷗鳥惟應信此心見說新橋好風景防須乘月濯煩襟

寄題齊氏山齋

有客稽山岸角巾寶書盈笈日怡神云銜別嶺搘笻久月上前峯隠幾頻牕上蘿陰猿警旦塢中茶候鳥啼春一經鄒喭能傳世子捨於今兩綬新

送崔諫議都運河東

行臺西北接參墟仗節重乘駟馬車水是晉君沈璧後地經唐叔賜圭餘蕃酋重足防條敎部吏承風畏簡書武帳歲終還奏事康侯三接聽新除

送益州運使田學士

劍棧秋旗拂過鴻行臺西去撫蠶叢民間幼艾餐和气徼外酋豪偃徳風巴漢靜歸籌筆內岷峨閒入畫圖中時平幕府無畱事樂職何妨頌聖功

寄題蘭臯亭

亭下春芳接楚波金堤勃窣路相過牕中霽景煙姿逺簾外晨香露气多紅頰倚墻花並蒂緑陰翻檻樹交柯朝陽定有浮杯樂醉墨何妨記永和

采蓮女

碧蓋緗葩映素秋此中蘭櫂好銷憂相將共挈靑絲籠一笑同回翠羽舟日暮鳴榔隨下瀨夜深歸櫂怯中流東方自有羅敷婿不顧江邊越鄂州

送栁先輩從事桐廬

甘櫻離防酒初醒還赴東侯拱璧迎江上桃歌傳樂錄坐中鸚鵡占賓榮仙車過洛人偏識繡騎還卭客盡傾後夜嚴陵臺上望紫雲西北是神京

寄杭州子文屯田兼簡眞公上人

目防江南佳麗城欄幹樓角幾長憑越人抱膝吟偏苦吳客觀濤病未能此地旃檀多勝剎一時龍象有髙僧知君暇日尋猿鳥閒上靈峯第幾層

寄題王舍人書齋

北第當衢拂斗魁竹林淸暑似巖隈將壇緒業傳金版文苑新書集玉杯數篋龍拏藏寶刻一蟾滴試煙煤好辭戴鶡飛千牘東武原從禁衛來

霜野

啄靑骹直下飛霜云慘慘楚楓披秋林月迥聞樵斧晚市風沈見酒旗江上敗荷無限柄雨中殘菊不盈枝物華怨盡仍傷別塢笛聲中一涕垂

送陳諫東歸

顏詩摛錦有髙文席上經年未聘珍鵠板乍停公府詔貂裘還敝洛城塵雪園授簡誰爲賦煙渚歸艎不待春何日子虛聞夜誦尙方給札對嚴宸

送華濤東歸

江上丹楓墮夜霜式微愁思豈禁傷壯圖萬里靑雲在舊徑三條碧艸長匹馬歸來江練白惡氛收盡楚天涼大明繼照光華旦提筆相期翰墨場

五言排律

郊祀慶成

齋輅防郊報祠宮就國陽繁云猶待族霽日忽迎長圭璧紛佳气粢盛馥異香人情欣眷祐天意益端莊被衮侵寒霧升壇躡早霜左方虛小次午陛卻中黃六樂幹祗格三登海防康千官森劍佩萬里走梯航神防膺符命天壺飲福祥從今瓜瓞慶鼎業熾彌昌

閣前紫薇花

髙鬟美人髻妝閣一何鮮迷路來春後開花近日邊居常澆禦水動欲絢非煙分潤從仙掌流薰自帝弦雅當翻藥地繁極曝衣天【花至七夕猶盛】色映芝泥熟香交蕙炷燃吟殘秋蘂脫睡起午陰圓應笑憑欄者相看已幾年

陳生遊金山兼簡世昌師

寶勢嵐光秀濃春物景鮮飛峯淩巨浸精構起中天鳥畏雲濤險僧安石室禪貫花應作偈望月定陳篇不爲靑霄桂同裁白社蓮羨君飄鵠舫獨自號神仙

狀元張監丞倅陜郊兼之閬中省親

藻衮禦中楹詳延得世英賓鄕具三物題塔冠千名玉擅昆山價篪兼仲氏聲平淵二龍躍碣石一鴻輕慈宴堯防洽宸章禹律鳴入辭瞻翠葆去候過朱櫻贊治崤陵險歸寧蜀棧橫都門百壺送宿館五漿迎帝所銜標雋親前戲防榮勒銘知有作叱馭肯辭行桂色窅窊秀棠陰蔽芾淸期年隨詔入修路接瑤京

歲晚禁直呈承旨侍郎同院五學士

廣內施重闥承明敞直廬上淸通帝所方丈擬僊居漢後前釐席淮王重報書時宗登賈馬暮召得嚴徐【諸公】玉至光秦璽【秦璽和氏璧爲之】珠來照魏車髙文參正始密旨奉權輿王澤宣從綍天香對滿裾論思皆藥石欬唾亦瓊琚弱水滄波在然山老墨余睿篇朱鴈刻【三朝禦什龕載屋壁】宸翰白龍攄【太宗飛白書玉堂之署】寶肆還容礫珍林誤植樗匪躬無謇謇每食有渠渠寒日分宵直繁云向歲除九門催鑰下三殿警簽初北斗低層掖明河拂太虛求衣欽徳盛襆被省才疎多病長思越知非晚學蘧煙霄叨步武江海隔樵漁楡性誠爲鈍葵心但欲舒日祈同捨進躋俗到華胥

次韻曼卿冬直因以勉贈

八捨嚴周衛千門肅漢閨金胥催遞宿玉羽伴歸棲禁樹驚寒斂僊云拂夜低星河紫墻外霜月碧城西汲字紛難整鈞音怳易迷有人歌白雪此曲妙淸溪文獻初登亮君王益徇齊因知函鼎器那復久烹雞

后土觀瓊花

楚地五千里揚州獨一株香名從此貴芳格灑然殊國艷何勞粉天姿不掩瑜濃薰霏麝气細蘂列蜂須云朶垂三素仙衣著六銖吳中休插柰天上枉栽楡神物疑長擁靈根此未枯人間如定價百琲睡龍珠

石曼卿學士挽詞

才出羣英表文推一代雄靈蛇操掌上云夢納胸中醉墨千峯立吟毫八極空居官疎皎覈處世倦磨礱綠酒常埋照淸琴自寄通昌言曾拂治密疏早談戎【曼卿天聖中建言武備宜置土兵寶元初西戎犯邊始行其策】天子知亭伯時人重孟公何言執防滯便到闔棺窮鵀鳥巢門止驊驑挶櫪終芝筋畱禦帳【曼卿受詔書李文靖公神道碑石本奏禦之日有司以曼卿不起聞上深嗟惜之】簫賦落王宮【案簫賦原本作簫武義不可解攷漢書王襃傳襃會著洞簫頌元帝爲太子時令後宮皆誦之文選載其文則洞簫賦非頌也與傳小異此詩蓋兼引二書原本作武者誤今攺正】薄葬依莊叟殘書付所忠惟餘身後得凜凜是英風

謝熊館

別館拋雙闕飛除鎭一方黃山縈蹕道靑檜繞宮墻緹騎千羣合周阹四面張管弦繁欲沸旌旆郁相望走馬長楸密更衣別寢涼星飄肅愼矢雪擁羽林槍懽樂何曾極盤遊不可狂吾聞堯舜治垂拱在巖廊

將家子

北地良家子山西舊將兒新從羽林射得赴鴈門期橫死人無比防行世不知長安偏重俠趙國素多奇照地連錢錦迷春鑿落巵喝盧燕市客顧笑楚臺姬煙樹黃山路霜云白艸時雕弓孤月滿騁馬一塵隨應手雙雕落回頭赤日移卻歸東第去髙宴九燈枝

詔福聖宮燒香

徼道西華內觚稜北斗傍神靈安肯構恩澤賜燔香渤澥通驪窟昆侖拱畫梁淸壇浮早景碧瓦霽初霜甲帳嚴如在丹檐迥欲翔隆姿瞻漢後餘烈畏軒皇埋劍橋山逺遊冠閣道長白雲迷處所仙掌鎭相望五嶽扶封域三辰緯典章升歌畱寶鼎刻號在神房盛徳尊原廟遺仁睦鬼方聖文名善繼百世溢流光

歲除

暝色凝無際寒雞悄未晨蓂枝將換朔斗柄漸歸寅水火猶分漏龍蛇尙蟄身四時寧有暇萬物又勞春樹喜丹葩秀人憂白髮新明朝趨寶殿誰是奪重茵

送楊中允宰常熟

丹舸傍江潯嘔啞逺艣音新科持片玉能政引孤琴美進宮坊秩榮歸裏閈心名參天下雋歌著邑中黔地誌連香徑家園帶武林吳山幾屏秀楚水一篙深晚鼓停余疊秋帆臥半陰平時接方驥後夜望橫參陶菊何妨醉江毫且剰吟悠悠河上別千里郁朋簪

郡齋招子美

月色初藏桂年芳漸有梅人情欣臘破天意許春回陰雪迎風解寒凘向日開午枰宜試著卯甕好嘗醅寓興題紅葉乘閒步紫苔長吟溪上曲偏憶洛中才絕墨淩崖石髙文拂斗魁詩鋒無敢犯酒戶少能陪綠發裁方鬒丹心未肯灰琴書聊偃仰魚鳥暫徘徊蔚豹𨿽藏霧蟠螭已得雷只愁騰踏去相望隔蓬萊

送晉陵王宰銓調

盤錯才無滯歌政有聲及瓜靑紙詔謁帝紫防城節並霜松峻心同冰玉淸十漿行色貴三府辟書榮驛樹紛紅葉江蘋老紫莖秖應中宿路雙節急歸程

送祁陽黃宰

邑控三湘逺帆經百捨遲天文瞻翼軫江色泛漣漪丹闕傾心戀蒼山舉目疑歡杯憑秫米騷思托蘭旗竹律寛無害琴堂靜不欺期年行奉詔虎帳對堯眉

上客

上客何爲者平生富義名飛鈐師鬼谷談笑敵神兵然諾千金重交防萬戶輕平臺置酒召碣館側身迎土缶邀秦擊銅盤劫楚盟縱橫三寸舌厭飫五侯鯖龍種騰長阪霜雕刮太淸誰能彈劍鋏北海有長鯨【北海一作夷路】

送黃推官

秀極武夷峯淸才气所融香名傳日下勝範迪時中大對承三道淸篇滯半通新吟池艸緑故事幕蓮紅參畫文無害沈英位未充談髙起廢疾檄壯愈頭風圭璧嚴書殿房心敞帝宮行頒上方筆客特薦揚雄

早秋

金商才換暑云葉早驚秋大火宵中散淸光日下浮涼心遺翠簟逺夢繞滄洲蕙圃殘香薄筠溪碧防稠小牕聊寄傲虛閣鎭端憂帶眼渾移盡還同沈隠侯

文恭集卷五

欽定四庫全書

文恭集卷六

宋胡宿撰

五言排律

明堂大禮

路寢尊嚴配明廷攷舊圖房心通气象太紫狀規模翊衛多儀縟齋祠至信孚籩羞甘菲薄鼎味卻鮮腴日月垂天象鸞龍奮寶跗樂均諧睿律禮蕝潤宸謨劍佩千官拱梯航四海趨謙恭虛小次登降謹黃衢徳盛三靈格恩流萬物蘓甘泉陪法從千載喜歌虞

禮畢慶成

路寢凝中宇星文直大辰總章裁往範齋駕奉明禋惟聖能嚴父於皇重饗親永懷深肅僾昭事極精純鐘律咸韶古衣冠黼黻新九金徠貢職萬玉儼朝倫夷夏觀殊禮幹只享至仁參祠七世廟再降六天神萬寶成秋野千祥擁禁宸睿恩覃四海壽域躋斯民

召赴天章寶文閣觀禦集賜禦書飛白扇子羣玉殿錫宴

阿閣藏仙籍英輿侍睟儀珍函開二典聖藻煥重離河洛斯文在盤盂乃訓垂寶跗親許視瑞物徧容窺白鳳隨毫舉蒼龍應墨奇好文逢漢後觀象值庖犧溢幅榮分賜班觴曲示慈柏梁晨煦洽仙莢晝陰移和樂韶音美承平鎬酒遲再陪瑤水宴千載慶玆時

館中錫宴

紫殿程書廣鴻都校籍成宸心睠儒學慈宴詔樞衡供帳來金闥臚傳下玉京三山開祕宿七閣敞修楹革履趨朝暇華貂映席明弁繁星錯落佩雜玉鏘鳴鑪靜飄芳蕙圖開識禁橙【近有恩防降瑞橙一本付之祕閣】壺均天所酒鼎薦帝余羮夏屋彰仁洽衢樽樂治平丹樓晨唱近碧樹曉寒輕防內年書有人間月就盈非煙舒渥防愛日助皇情鳧藻深歡意魚蒲溢頌聲蕭斯防湛湛露彼仰英英故事畱東觀崇恩自上卿何言挈瓶陋亦玷舉觴榮已重髙門地還歌食野蘋微生徒棗鈍弱植但葵傾就日欣逢旦瞻河喜見淸更期紆翠葆千載詫登瀛

詔祀西太一宮

至道希夷內神威造化中行棊延羽駕推防敞琳宮祕寢觚稜峻嚴扉坐狄雄天人凝睟表日月在方瞳離坎精神集房心气象通中黃安戊己遙翠拱轘嵩陪享衣裳盛登羞火棗丰層壇霏顥露甲帳肅靈風波靜流寒瓦霜淸入曉銅廊虛鳴尺蠖樓迥倚晴虹行馬依芳樹棲禽占碧叢遊光宵自燭雕靄晝常蒙大壯親規近甘泉舊典崇平時辟閶闔盡日訪崆峒防仗交輪奐天香鬭鬱蔥野長迷七聖庭闊舞千童祼鬯歆惟徳笙歌恱亶聰蟠螭負金石翔鶴下絲桐法度昭神祖【祀醮科儀悉用雍熈之舊】文章炳鉅公鼎期扶更逺山瑞委無窮用九乾元正生三太極空木龍𨿽有寓芻狗本無功迎气陽郊始均禧防縣同權衡樞極右號令斗杓東濬哲防時祀施生道化工正辭除祕祝承詔謁孤忠仁與春膏動恩隨臘霰融天和傍星鳥地恵及昆虫受記神司職齋居帝飭躬因知耕鑿力誰解識淵衷

郊丘侍祀

太極生眞主中原有聖人圜丘尊上帝大旅合羣神行馬帷宮肅乘龍法駕馴禮容光日月文徳動星辰劍履陪祠古咸英作樂新東方虛小次午陛徹華茵吉土繇誠享髙穹以道親燭壇光景集升燎福祥臻寒霽三冬色恩融四海春萬靈今受記長此奉堯仁

奉貢殿山亭奉詔觀橙

弄色金橙熟朝元玉軑襄寶奩登美實齋蹕駐淸光髙葉參云碧繁苞壓樹黃鮮明當早旭采摘有新霜原廟巳云薦大家猶未嘗分頒顏在咫捧拜手盈香凡果深何幸孤根逺見將五行含戊巳二水出瀟湘來植淸琳館叨升白璧堂更依仙掌側日夕近芬芳

西圃櫻桃

一春紅日色刻意借鮮姸露葉深成翳風枝猛欲燃黃金爲彈重赤水得珠圓甘實行宮薦香名麗賦傳色欺丹魄上味出紫棃前玉果誇珍實何曽入象筵

和蔡君謨閣前紫柏

秀植登中禁靈根記大方纖枝乘十雨勁節誓千霜云幹仍稠直煙華稍郁蒼緑陰疎未合翠鬛儼相望育質從新甫標名壓豫章三休依寶構一漑引天潢瑞露通晨浥靈風繞夜翔蠧蟫驚閣爋啼狖憶巖光地惠覃行葦人情樂樹楊保無禽鹿踐知免斧斤傷逺勢興毫末孤標出眾芳寒葭寧可倚幽艸固難藏庭鶴宜畱側臺烏莫近傍未經鸞隠葉不使麝居香松操同淩雪葵心共向陽故情存澗壑生意屬池隍晝景斜臨石禪機俯映堂頌傳商廟桷材入漢家梁此世隆三代何時構九房瓌姿天所產工度未應防

後苑觀雙竹

瑞植昭天產祥枝感帝臨均承元化力同抱嵗寒心異稟笙簫質全包律呂音孤根皆出地勁節約成林防潤非煙近含滋禦水深風前交吐籟月底互翻陰秋實思威鳳春條宿綺禽畱觀停翠葆托賞集華簪蒼震猶乘卦商巖近作霖天支從此茂長覆玉山岑

昭應宮小桃

艷冶如無罪何由謫絳宮不因輕阿姥卽是小仙公丹臉翻啼雨飛書卻寄風春溪迷柳曲午影過墻東密葉輕籠翠繁陰半露紅誰驚幽鳥散千片觸簾櫳

吳興秋晚郡齋長句

霽色初休雨寒梅稍欲霜崦嵫驚日晏防喜年康菇米迎冬熟萍醅破社嘗霅聲寄檻冷卞色入樓蒼弱援垂橊臉幽叢亞菊芳牛羊馴沃野鴈鶩悅滄浪水市能爲楫田家乞有漿溪音挐競去村語醉相將自昔分天塹玆州介水坊貢絲標禹土錯繡接吳疆佳麗南朝後鮮明茂苑旁風華在安石文物有東陽栁客詩名馥顏公筆勢翔山川爲吐气日月欲爭光異代虛墳柏逢辰濫郡章壤歌知自化符守信非良勇爵思長劍髙謨乏智囊葵心拱宸極藿食念巖廊西戍方疲陜中原久患羌邊人思李牧天子問中郎臣僕今三世鮏羴彼一荒山西雄占隴河曲斗分潢漢始城張掖秦初地朔方限戎深得防遮寇大爲防小雅亡於晉中興屬在唐太宗神且武貞觀粹而王都雍三才直安西萬里長聲明冒蔥雪亭堠徹甘涼聖術初無敵孫謀本克臧末塗虧繼守駿命亦頽喪上帝歆炎宋眞人奮大梁鑿幹分上下操斗運中央殺气西刑馬妖氛北隕狼三闗收朔漠兩鎭復河隍龍虎其文炳雷霆我武揚商球傳聖弟夏鼎授儲皇托付神規逺彌綸治具詳四維嚴幅正八柄謹低昂地廣蘗芽出海深神怪彰遺雛偸嘯聚雜種學跳梁王者輕分土仁人重納隍猶如棄鱗介不使易衣裳禍亂收凶噐升平隠上庠蹛林通好固狡穴送誠忙圭瑞修歡聘金行戢怒芒生民去湯火塞土徧耕桑月窟頒正朔云封刻美祥大璜貽燕翼下武寖明昌區外防冠帶天中布典常三雍宣雅頌九譯走梯航仙致昭華玉神來弱水香路車均奕奕朱芾賜煌煌南面存亡國西平拂肯堂虎臣無備禦狼子有包藏竊欲屯蜂蟻私相署犬羊癡言天可上愚謂日無亡傳箭招廬帳推鋒逆頡行【案推鋒二字見漢書吳王濞傳原本誤作椎鋒今攺正】三河煩調度六郡苦痍傷旅力𨿽疲曳遊魂尙頡頏寢謀思汲黯禽敵想陳湯多士皆方領孤生特面墻莂官屍禮闥槧職玷文房無防均宵旰何階致富彊分從髙閣束敢避要途當鈴下居無事樊中脫未遑鱸魚知味美鷗鳥信機忘濩落才何取支離臂自攘𨿽貪紆紫樂豈免頓纓狂感慨乘軒鶴吁嗟拒轍螳山河賞吳起社稷嘆童汪華夏崇基本朝廷總政綱弓偏宜舉抑琴緩在更張陽徳銷羣慝天元秉至剛偃兵誠未易用武亦何妨雪近思王國雲閒憶帝鄕何時聞露布稱薦萬年觴

題沃洲亭

句水聲東轉昭山勢北回三洲環白浪一徑踏靑苔牖對遙岑敞門迎別嶼開鷗鷴如舊識蘿桂是新栽野气霏霏入川華剡剡來老猿偸熟果馴鴿下生臺樵斧鳴岑寂魚扉映曲隈觀濠立莊恵結社坐宗雷格磔歸禽亂嘔啞去櫓哀看云秋徙倚弄月夜徘徊珠且矜圓折犀休衒辟埃沃洲應秖爾何用憶天臺

荷花

露夕僊葩捲風晨寶艷開妖漦夏庭出禍水漢宮來玉冷埋秋骨珠寒斂夜胎河分龍浪灌月借蘂淵栽神襪能淩水僊裙不惹埃文魚才可戱鴆鳥莫爲媒卻死熬香釡延年刻壽杯息嬀今不語猶尙怨荊臺

菁菁在中沚

周雅傳遺詠菁莪播淑聲育材方被化在沚自敷榮得地偏防潤乘時並擢英托根分曲渚入學隸司成行葦仁同洽山萊詠可並聖恩均雨露挺質愧微生

釣臺

遺魄知何許孤風不可攀星辰歸碧落道徳寄靑山堯舜錙銖內巢由爾汝間艸萊升禦榻韋布楫龍顏圭組無由屈煙蘿卻自還幾峯云冉冉數里水潺潺孤竹淸何隘磻溪老未閒獨畱冰雪操千古凜人寰

送黃孝先

日下東京旅才華變世雄髙門眞偉噐正始得遺風鳴玉來江表英聲滿洛中銀鉤專墨妙犀柄擅談叢一札公車詔千鈞矍相弓卿才歸朴斲英彀入牢籠佛寺題名塔天家奏試宮鷦有短羽亦恐附鴛鴻

送校理薛學士

帝設英雄彀朝多俊乂官玉羈收汗血珠网獲飛鸞仙籍分丹桂香名藹秀蘭新從平樂試入奉柏梁歡辧色趨霜防催班近露盤閣蕓開縹帙堤栁據歸鞌詩就雞林買書成太乙觀行聞延體貌坡上有金鑾

和原甫侍讀從幸後苑觀稻之什

稼殿秋香熟煙畦早景鮮玉虯乘暇日銅雀報丰年壓地黃雲重含風寶粒堅三登繄帝力一豫俯天田幸厠標章讀仍陪從蹕宣賜禾知禮厚視艸覺恩偏【學士兼侍讀乃預此召】釐席思前問經帷惜外遷【後漢楊秉出爲右扶風太尉黃瓊惜其去上言勸講帷幄不宜外遷畱拜光祿大夫】妙詩深雅意王政食爲先

送梅堯臣宰建徳

縣枕秋江側銅章滯雋旄長安去日逺單父戴星勞秀水遙通楫嵐峯欲妒袍文弦一琴古仙舄兩鳧髙家樹喧朝鵲鄕亭寂夜獒土風淸是楚才意苦於騷訟少停黴索吟多費健毫平時洛中社相憶醉含桃

送劉學士出守衡陽

需奏登中掖除書出上臺獸隨朝帶結隼映使旌開地接朱陵近人從藏室來蠧蟫侵舊帙浮蟻入離杯嶺勢遙連楚星文卻視魁云依蒼野住鴈隔楚峯回夕夢驚湘瑟春心托隴梅南方本寛教東裏復多才【新牓試吏多在牓中】駟馬榮星駕千金慶壽罍未應嗟逺守素志在循陔

送蘇賢良之任豫章

三道膠西防詳延俯瑞蓂帝臨宣室坐人拱太微庭捷思誰加防危言自據經文成洛紙貴詔下武泥馨【案武泥二字不經見當卽是漢時武都紫泥封詔事截用之】起艸分宮筆監州駕屏星心存雲气闕夢繞斧文屏南國標江紀西山占地靈檻泉通水府牕戶接巖扃涼月依滕閣孤風泊孺亭案書休犯慮齋酒且忘形界道宮墻紫規蒲禁地靑歸來開院直鼇頂架滄溟

送刁總赴句容簿

佳邑控江湄春來赴牒歸波平雙槳渡日上亂鶯飛狎野晨耕早蹊田晝訟稀縣圖標地肺家巷接烏衣沼靜窺珍羽樓閒數翠微山香蒸防熟溪蘂摘蒓肥有客懷金社因君拂玉徽嵩雲南去逺猶向栁依依

送劉閱東遊

臯壤乏生涯羇遊越絕賒一區揚子宅四壁長卿家囷粟知誰指囊錢苦自嗟秋林驚脫葉夕枕怨啼鴉海月隨孤棹天風曳落霞山城饒露蔓水驛徧霜葭孝子蘭方秀先生菊未華楚轅無久滯把酒待回車

江城立春

天上陽旛舉人間漏箭長稍驚池面緑初覺栁腰黃遲日延三捨條風振百昌酒凝前臘味梅帯故年芳雪意思王囿云情憶帝鄕靑門行樂處漸近好煙光

賞花釣魚應制

平圃回天仗昆池降帝輿晨葩才隠蝶新藻復藏魚露重香英濕風長釣綫舒乳鶯遷谷近朱鮪躍淵初禹律鏗金奏堯樽徧石渠乘時覃恵宴不是樂觀魚

辛夷

百卉迎韶律辛夷花最先與春宜有舊造物底無偏棠棣先饒韡山櫻未敢燃倚風遙可愛犯雪不勝妍影亂梅花地香迷豆防天紅啼昨夜雨紫妬曉來煙上藥能全命靈滋合永年帝家瓊圃在此物未應損

館中同捨城西小飲

信馬斗城西芳郊春漸熈早煙銷禁樹初澑入天池桃作新正臉梅畱故臘枝甕香浮蟻日村翳浴蠶時聊把今朝臂同伸卽席眉徘徊惜歸馭風晚水生漪

講畢周禮詔賜禦筵

典禮惟周舊經文在魯余西淸開縹帙東面授丹書訪道前釐席崇風厚石渠研覃忘日旰圖繪極霞舒【經中禮樂之噐詔圖繪其狀】千載逢亨際三冬罷講初聖懷輕璧馬慈宴樂蒲魚妙技通神細淸商按曲徐鑪香分漢殿鼎味出堯除諸老恩同醉孤臣藝最疎至仁何以報忠義卽瓊琚

丁巳嵗觀玉皇冊禮

寶冊尊徽號香泥潔武都齋心期太乙恭巳答元符玉輅嚴淸制瑯函祕聖謨竹宮陳帝拜嵩極動神呼彩霧霏三境祥輝燭九區況當精嵗出仍與上辛俱【正旦上辛協吉之符】永接千齡統長膺五老圖淸編流景鑠禮自百王無

溪竹

可愛壇東竹更籠淸淺流行根侵島嶼脫籜滿汀洲夜迥疑篩月風多欲戰秋紫莖同入畫靑石伴垂鉤葉裏藏雌翠陰中下戱鷗秦松無用笑千畝更封侯

五言絕句

憶東園

越鳥戀南柯春來怨別多冷風如可禦爭柰簡書何

橫山

此地橫靑嶂當年動紫氛將軍精爽在可解勒遺文【案此詩永樂大典失載今據宋詩選本補入】

七言絕句

漫成

日醉風酣百卉開錦韉爭躍大隄來城東有客歌盆久不敢將春上老臺

齋祠小飲資政吳侍郎以眞如茶二絕句爲寄

碧城齋禁放朝元晚飲偸消白日閒天上髙眞潛詗得因將瑤藻擲雲間

寶刀玉尺裁佳句雪澑云腴試早芽睡魄頓消淸到骨一成僧味似僧家

劉開府

京口劉郎是穆之風雲未作苦棲遲金盤一石檳榔贈可得當年是諱饑

館娃宮

犀甲三千越騎雄平明來襲館娃宮君王不得西施去萬戶那能住甬東

自嘲

雪梅連日礙層陰昨夜銀臺瑞霰深待詔多年無屐齒牕間猶作洛生吟

弄云亭

自知無業致吾君只向空山弄白雲已共此山私斷定不須轉轍重移文

函谷闗

寂寞函闗鎖未開田文車馬出秦來朱門不養三千客誰謂雞鳴得放回

文恭集卷六

欽定四庫全書

文恭集卷七

宋胡宿撰

奏議

論郊丘定配

臣竊以國家乘火而王火於五行其神屬禮漢書天文志曰火禮以此而言國家常須參攷典禮以順火性伏覩京師自秋不雨綿歷三時聖心焦勞臣下隕越思所以消救之道未知所出伏惟陛下明徳卹祀防恭郊廟宜防福應乃遘災旱古者祭天神無二主禮專一所以奉天帝之尊明不敢瀆三代兩漢之盛莫之敢易唐初始有兼配之事垂拱中禮官希旨郊丘諸祠遂有三祖同配之禮開元十一年明皇親饗圜丘禮官建議遂罷三祖同配之事除此之外未有一代三帝同配昊天之禮國家至道三年詔書親郊圜丘以太祖太宗並配陛下卽位景祐二年詔禮部詳案典禮辧崇配之序詔書節文自今以往太祖定配二宗疊侑去年八月八日詔書今次南郊三聖並侑後次卻依舊禮布告中外咸體丕懷未逾旬日復有今後毎遇南郊三聖並侑之詔竊尋詔防先後不同此誠陛下至孝烝烝虞舜之用心也然有違典禮未合天衷致旱之由恐在於此臣愚欲望聖慈今後南郊乞且依去年八月八日詔書及景祐二年禮官所定太祖定配之典追寢去年八月二十四日今後毎次南郊三聖並侑之詔告謝天地以順火性必防福祉之降足消災旱之異臣若心知不可口不敢言卽是長負陛下奬育之恩沒有餘責

論詳定官制

臣等昨奉敕爲翰林學士韓絳上言國家奄有四海承平百年官制未修方苦其陋欲望討論唐百官制及本朝官制品秩事件量加裁定正其名體等事奉聖防差臣等同共詳定臣等累曽懇辭不防允許尋具札子陳乞且未置局容臣等取前代官制將今日各官職位商度可攺正者可裁損者可申明者各條三兩事先送中書門下更加商量若果有施行卽置局辟官次第刪定奉聖防依奏臣等今詳定到事件如左

一漢置丞相其後攺置三公官皆公府辟召掾屬唐制以尙書門下中書三省長官爲宰相尙書令僕射侍中中書令是也官品未至者同中書門下三品今平章事卽其比也參知政事唐初亦是正相崔溫等嘗爲之國朝之制下宰相一等若用唐制正其名體則四輔之任當悉用平章依漢制卽須立丞相府

一唐制禦史大夫一人中丞二人國朝之制大夫不置以中丞爲臺長他官或以給事中諫議大夫權之若欲攺正官制置丞相府則大夫當復輕重乃等

一唐制無公卿爲樞密使五代用兵始與中書對掌機密欲攺正官制當以院事還中書及尙書兵部

一尙書省二十四司旣爲虛名所以官冗員眾若欲正官制當罷三司二十四司及九卿官使有定員其郎官不在本省治職事者並以前資及散官處之其蒞外任者或依唐制置上中下等州刺史及別駕之類隨官品任之或欲輕其權則曰知某州刺史之類

一文武散官及檢校兼官勲爵實封等在開元以前頗有實事於今𨿽散猶敍服色粗系輕重其餘悉皆虛名無益治體欲攺正官制當例行省罷若以假虛名而任實職兼存亦可

以上所謂攺正者也略舉一隅若於今可行卽推此類具正之

一大理寺決天下之獄刑部覆之於事巳足又加審刑院則爲駢衍欲裁損官制當以院事官屬還刑部一吏部尙書侍郎分領銓事則當差以輕重分別流品今審官院掌京朝官磨勘差遣而流內銓次惟典州縣幕職官體制不倫欲裁損官制當以審官院職事歸尙書銓州縣幕職官歸侍郎銓

一羣牧司提舉司紏察司之類皆古無此職欲裁損官制悉當省罷還屬尙書九卿

以上所謂裁損者也略舉一隅若於今可行卽推此類具正之

一左右史並當隨宰相入立仗下以記言動今史官之任不及聞前殿政事故徳音善政多失紀錄欲申明復此舊制

一中書出制敕唐制並經門下審覆然後尙書出告身經歷三省比來惟中書發敕虛置三省官名今欲申明復此制國朝令文具載

一國朝近制觀文殿大學士惟待舊相自資政殿大學士至天章閣待制以上其間多有無員數除授寖廣者繇邊幅不立也諸舊有員者宜依舊數未有者宜差定其員著爲久制以革溢員之濫

一唐制舍人六人分判尙書六曹事所以佐丞相謹政令欲乞申明此制

一舊制九卿之職不隸尙書令卿監職事三司闗領者宜取還寺監亦省侵官之類

一唐制左右丞相判尙書省事中書判門下省事中書舍人判中書省事國朝門下省權用近臣判之中書省卽舍人年深者判與唐制略同準昨來言者稱近臣判省權太重攷按唐制似不如此惟常衮自以同中書門下事卽當兼判中書省是時崔祐甫以舍人判省謂衮侵官士論由此不平衮也

一三班自供奉官至殿侍差使之類唐制武選皆無此名目宜徙置於外以區別華冗

一朝廷若欲從攺正之說卽俟攺正之後設官分職如周唐乃可約六典著書垂之後世若未能如此而欲著書惟可將防要及諸司編敕並格令刪繁取要今日官名粗書職分而已

以上所謂申明者也略舉一隅若於今可行卽推此類具正之

論罷上元放燈

臣或聞臣僚上言以今春開淘汴河興役至眾乞罷上元放燈以防一切放燈誠非急務於公私無益然罷之亦須有名若以開河爲言恐於體不大今東南數路災旱甚廣谷價翔踴民食饑乏又河北水沴愁墊未息若惻然降防借此而罷則於名義甚大四方觀聽必喜聖心有矜憐窮困之意或因晝日晴和車駕臨幸寺觀燒香以祈民福足以慰都城士女之望伏進止

論人使詣塔燒香

臣等今月十五日同契丹人使並三節人從詣相國寺普滿塔下燒香竊見本塔屋宇損動四隅用枋木薦撐環繞其下吁可爲懼退思延戎使燒香之意本欲以浮圖之勝誇示逺人若不繕完恐非壯觀如惜軍國之物重爲之費卽乞將泗州塔下等處寺院施利錢物早與修完及其未傾隤易爲施力若其摧圯所費益大取進止

論臣僚進對密陳機事卽時外傳乞賜防閒

臣聞爲君難爲臣不易易大傳曰君不密則失臣臣不密則失身春秋譏漏言以爲至戒君上不可不察也伏惟陛下躬大聖之姿體至仁之量推誠接物降心求治毎臣下進見莫不霽威嚴和顏色問民俗之利病詢朝廷之得失此虞舜好察邇言之意也然其間樞機所發禍機或隨臣下不可不愼也比來羣臣進對有所密陳往往卽時傳之在外豈非防閒之道未盡其要今後臣僚上殿欲乞嚴屏左右以防漏泄若此則忠言益進聖聰彌廣無機事不密之害伸近臣盡規之忠謹具奏聞謹奏

論楊懷敏不當除內侍都知

敕入內內侍昭宣使眉州防禦使楊懷敏除入內侍副都知臣當艸詞者臣聞昔懷敏先任入內內侍省副都知管皇城司公事宿衛不謹致逆徒竊變震驚宮闈向非宗廟社稷之靈陛下乘輿幾殆及逆徒旣獲又不坐死致規滅姦人之口天下之議罪在懷敏楊景宗二人而已臣毎念此事痛心扼腕陛下仁聖不忍加重誅止解內職令居外任今因奏事忽有此命若再復內侍名職且赴本任是不久將復入內侍省之職也若再居內省則宿衞之變復未可知兼條制內臣都知副都知之職有過降充外任更不許再居舊職所以防一切之微深逺之法制也伏望陛下令有司檢詳舊制追寢今命法制一壊復之良難有此違礙臣不敢艸制其中書送到詞頭一道臣輒封還伏進止【翊日上謂宰相曰前代豈有此故事否文彥博對曰唐給事中袁髙不艸盧杞制書近年富弼亦曽封還詞頭上意解攺命舍人艸制臺諫論列皇祐元年十一月二十九日以昭宣使眉州防禦使懷敏充三陵副使】

乞楊安國攺官

臣竊聞侍講學士楊安國近有奏札理防磨勘轉官事或聞安國攺官已得四年有餘中書爲安國曽因舉官罰銅隔住一年至明年三月方該轉官安國授經老臣年近八十桑楡暮景光陰幾何況久侍講筵與其餘侍講不同緣此月十八日講畢周禮宜因此時欲乞陛下面賜安國攺轉宣中書施行以爲老臣授經之榮兼彰陛下重道之美書於記注實光聖徳芻蕘之說惟賜采擇取進止

論差三館都監不合辟

臣伏以三館圖書之府朝廷育材之地用內臣爲都監典領事務自來差除或許判官及館職自舉其人貴得謹良以接英俊近差下三陵都監任從禮充其任近已身亡朝廷尙未除人竊緣判館之職罕與內臣相接縱有所舉亦未周知其履行今後三館都監有缺欲乞朝廷精擇其人以充取進止

繳進李康侯廣律判辭

據前權知滄州軍州事判官李康侯狀昨在任日著到廣律判辭十一卷通四冊念康侯數年用心尋究律意根援典禮伏狀繳奏進呈者右具如前臣等竊以吏道之本法令爲師凡厥士人旣霑利祿𨿽勤几案之決罕精律例之微前判官李康侯早登詞科好法學因傳經義條爲事辭著成廣律判辭十一卷以廣律意志勤可采學尙足嘉幸值盛辰弗遺小善臣等謬承朝委典司銓集復叨近侍敢壅上聞其李康侯撰成廣律判辭十一卷共四冊謹具狀繳進或稍有觀采伏望聖慈刑部大理寺詳覆斷官有缺日特許先次除注勘防本人歷任並無過犯在朝亦無親的骨肉食祿見在銓參選謹具狀奏聞伏敕防

論殿試攷校

臣竊見舊制攷校禦試舉人卷子不過五六日催促了畢卽便放榜誠是太速恐有未精近制禦試許限半月日攷校蓋欲詳加掄覈務在精當然而采之眾論亦有未便或聞初攷與覆攷二處各限五日攷校須日滿攷盡卷子定了等第方得次第闗發如此卽覆攷與詳定所端閒多日卻成畱滯況近來間嵗科場人數卷子止於二百欲乞將來禦試且依舊存半月日限攷校外降聖防令初攷覆攷所更不限定日數但攷絕卷子定了等第卽便闗送與彌封所令彌封所發往覆攷等處若於限內攷校了畢乞便放榜不須滿半月兼免日久有所漏泄及免禁中久畱燈火不便取進止

論換巡尉

臣竊覩今夏四方州郡山水發溢至入城郭漂廬舍壊棧道等在五行水曰潤下爲害若此是失性逆理之象在易坎爲水爲盜宜敕四方州郡長吏及逐路轉運使提刑等常切謹視盜賊應采取金銀銅鑛及鼓鑄錢幣聚集羣眾之處宜宻設方略常爲警備部內巡檢縣尉捉賊使臣如有疾病昏昧及弛慢不堪居職者宜令具姓名體量聞奏下三品流內銓選差有材武勤幹之人充替或部下監當使臣有材幹之人其被體量者內有未至全然昏昧可以監當場務許令權且對換勾當其縣尉未至全然昏昧者亦許於判司主簿內選擇對換勾當一面奏聞乞從朝廷指揮正差若巡邏得人則能敎習武藝整齊部眾遏防之道伏進止

論弓手替換

臣謬奉朝寄預司民政今有管見輒敢敷言臣竊尋國朝舊制天下縣邑所置弓手本防賊盜選人才防弓弩者充初無年限許替之文蓋欲其役年習慣武藝又周知山川道路險易姦寇窟穴之所若有盜發易爲擒獲編敕節文弓手惟老弱貧乏乞替本縣保明申本屬長吏體量差替亦慮縣邑受幸至天聖明道中江淮饑饉妄有替換故立此制以防其獘然朝廷遣使安撫右司諫範仲淹奏乞今後弓手及七周年者許替歸農七年滿情願執役身手彊壯能捉賊盜者州縣體量依舊執役尋範仲淹所奏蓋因災傷權宜建白以竟一時之勞系令有司銓防其弓手彊壯者不得一例差替自後諸處縣邑爲有上項指揮有司乘此受幸不問貧富老少勇怯才及七年本縣便一例差替多是不申州長吏體量其間未及七年者甚多非徒新募弓手生疎不堪捕盜一爲弓手則不能力農非勸農惇本之意反爲良善之患欲望聖慈尊祖宗成憲勿輕攺易庶幾幸門塞而天下安取進止

論北界防集事宜

臣聞近日契丹於燕代之間防集兵馬聲言西討夏國恐非其實謀兼前來國書商議未合近日橫使不至敵情難測忽此防集有可疑慮兼廣南蠻賊狂盛陷沒州郡朝廷方誅討用兵之際契丹不宜有謀若二寇並興四方可慮國家貴權以濟事欲解紛難不可循常理也若旬日間契丹不遣使來臣欲乞聖度詳度事體選差能專對近臣往使北戎與議定國書固其鄰好𨿽事之成與不成未可決定亦可以探得敵中動靜若果蓄異志必有違言便須大爲之防以備邊境伏進止

論詰責言官言事渉後宮之親

臣聞聖主悅至言好崇諫所以廣治道防一切之未然也臣以螻蟻竊觀陛下特稟上睿之徳能聽大度之言數賞諫臣比擢臺職推誠含垢美盡君人之量堯舜之用也近日聞臺官言事事涉後宮之親出於風聞有防詰責臣愚以謂諌官禦史朝廷紀綱所寄𨿽有過謬可且優容昔漢文賢主也袁盎直臣也帝所幸愼夫人盎掌諫爭言渉不遜初𨿽怒終不加罪後愼夫人聞之復賜盎金五百斤愼夫人所以能保榮寵者以能賞袁盎之直言也漢元帝時馮野王昭儀之兄也徳行髙妙推爲第一時禦史大夫缺公卿多薦野王爲之帝曰吾若用野王爲之天下必以我私後宮之親昔徳宗謂李絳比諫官論奏不實欲出其尢絳曰此非陛下意必憸人以此營誤上心自古納諫昌拒諌亡君尊如天臣卑如地幹不測之禍𨿽開納奬勵尙恐不至直士杜口非社稷福臣願陛下鑑觀前史開納至言臣不勝區區之情

論兗國公主議行冊禮

今月二十一日艸福康公主特進兗國公主制竊聞議行冊禮然於事體頗有未便祖宗以來公主長主未有行此禮者昔漢明帝封皇子悉半諸國明徳馬皇后曰諸子食數縣不巳儉乎帝曰我子豈敢與先帝子等也唐貞觀中太宗長樂公主將出降帝令有司資送倍於永樂公主魏徵曰不可引漢明帝之言爲對且曰天子姊妹稱長公主加長字示有所尊崇或可情有淺深無容禮相逾越太宗然其言入告長孫皇后後遣使賜徵金帛陛下卽位以來累曽進封魏國楚國二大長主亦不曽行冊禮今施於兗國公主是與大長公主相逾越兼以貴主之故賢妃亦防殊典有防令進諭告不行冊禮是母子之間一行一不行禮意尢不相稱書於史冊後世將有譏議必謂陛下偏於近情虧聖徳之美臣願陛下采漢明之言開文皇之聰遵祖宗舊典如國朝公主曽行此禮行之粗且無嫌如其不曽則宜且罷臣以陛下好忠諫納至言臣職在論思不敢不言

論太湖登在祀典

臣竊見吳中太湖卽禹貢震澤也廣三萬六千頃其水利漑蘇湖常三州之地而蘇湖爲多去二郡亦近湖中大小山七十有二洞庭林屋福地皆在其中商帆賈楫日相上下二郡各有湖廟而常州無廟蘇州廟在洞庭湖州廟在大錢口方俗目爲平水大王廟是也二郡小小叢祀皆祭而太湖獨不祭蓋由祀典失載因循忽諸禮境內山川諸侯當祭國家儀文咸秩靡祀不崇其太湖欲乞下湖蘇常三州登在祀典春秋差官致祭取進止

論伐鼓於社當在正陽之月

昨觀六月之朔日有蝕之禮官奏行伐鼓於社之禮某受詔告祭大社是日雲气擁護太陽才食數分隠而不見至晚復有雷雨之應然自此數月陰雲相繼淫雨未息攷之書傳竊有惑焉謹按尙書季秋辰弗集於房瞽奏鼓此則夏禮伐鼓之始也又按春秋左氏傳惟正月之朔慝未作【杜氏注正月夏之四月周之六月謂正陽之月】日有食之天子伐鼓於社責羣陰也諸侯伐鼓於朝據傳而言它月則否谷梁救日之法陳五兵五鼓亦在莊二十五年六月辛未朔亦正陽之月也書傳交戾典禮不同太社主陰之神有國尊奉非當鼓之月而行攻責書傳二說禮在可疑之間淫雨之來或恐緣此竊見太陽禮院告報準中書札子奉聖防分遣臣僚詣宮觀寺院燒香祈晴謹按祠令節文霖雨不止祈社宜因此祭兼祈太社太稷以息淫雨之沴祠令所載於禮無嫌謹具狀申中書門下

同劉敞孫抃論四後配食

臣等謹按春秋傳曰大祫者何祭也未毀廟之主皆升合食於太祖是以國朝事宗廟且百有餘年至祫之日別廟後主皆升合食遵用以爲典制非無據也此皆更聖祖神宗盡心極慮制節垂法以貽子孫者也未易輕攺且宋家宗廟之禮參用歷代因時施宜不專取於周唐何以言之如太宗眞宗二帝並配三後孝章嘗母儀天下而享於別宮淑徳以元妃正嫡亦享於別宮原其憲章沿革之始似出聖意自有所在若規以一家之學則紛然皆亂於上矣且行之已久祝嘏宗史旣守以爲常若一旦輕議損益恐神靈不安亦未必當先帝意也議者乃謂四後之主於合食則貴有所屈於別享則尊得以伸然則且不疑於黜逺四後而獨丰於暱乎他年有司攝事四後皆預合食也今陛下方欲躬齋戒奉祖禰而四後見黜不亦疑於以此禮之煩而不能事其先妣乎受命之君以創禮革典爲急繼體之君以承志遵法爲美先帝創之革之陛下承之遵之臣曰可矣宗廟之祭至尊至重苟未能盡祖宗之意則莫若守其舊禮疑文偏說未可盡據傳曰祭從先祖又曰有其舉之莫敢廢也此之謂也臣愚以謂如其故便

文恭集卷七

欽定四庫全書

文恭集卷八

宋胡宿撰

奏議

論徵蠻

臣竊見前代徵討蠻冦所以爲難者以其保聚巢穴掠害邊境興師深入則有山林之阻久屯則有瘴霧之毒兵不得戰人多疫死此其所以爲難也今者邕土蠻賊盡率反黨逺棄窟穴頓於廣州堅城之下平地之上已六十餘日矣退則歸路至逺進則大軍已集以臣料之賊气必沮或聞廣州𨿽有山林不至深險賊久畱不去者此天亡之機也今涼風方至瘴气已息賊處平壤官據堅城士卒相依弓弩得用天時肅殺宜行誅討江西等路𨿽苦水旱計其小熟及玆西成猶足以調撥贍軍助國討賊臣以此觀天時地利人事之形王師誅逆宜及秋冬不可逗畱更無機防楊畋謙黙不伐深沈有算兼其忠孝出於天性誠堪屬以南伐總玆師律陛下宜申勅諸將稟其節制則軍眾有所統一號令得以施行今因賊亡之機與天時之利參定滅賊之策勿貪一時之功戒之以在和訓之以持重多方設巧燒其船艦使賊不得下海賊若下海攻陷瓊管以爲窟穴卽介在海外王師無由致討矣乘間竊發入寇腹心則嶺南諸州被害無有已時更復遷延至春夏或誘合鹽賊或煽動羣蠻則江西諸路疲轉漕之役失耕稼之業大軍有疫死之懼懷思歸之心久則變生一切𨿽在發生之候必用誅伐之威夫逆天時虧地利失人和三者舉事之忌也臣愚狂妄輒謂方今之計宜先料賊之多少計兵之眾寡若賊有萬人王師須有三倍之勢料擇精卒習用長枝品配其眾番休與戰彼寡我眾彼勞我逸利則督士苦戰不利則斂兵且止如此者三時待其衰困各懷去就乃可申購募之典赦脇從之罪則人思效順眾必離散然後合勢大舉以圖殄滅若失機防恐逆黨愈盛而後患滋大昔者食藿之人猶憂疆場負薪之語或益廊廟狂夫之言聖人擇焉謹具奏聞伏候敕防

乞畱三禦史札子

臣竊以禦史者天子耳目之官所以上廣聰明下防威福若有畏懦無狀緘黙不言卽是屍祿素餐負陛下之任使罪之可也若其不畏彊禦糺發姦違可謂能言是其本職旌之可也近聞臺官彈奏事連宰相陛下不置詔獄按問止令開封府訊狀憑劉宗盟一面單辭黜三人禦史於朝政有損於人情未服昨日聞禦史差敕畱中未下外議皆謂必是聖心覺悟不黜臺官人情莫不喜悅剛猛禦史自古難得今若逐去須別舉人所舉之人未必能勝此也近日謫見未息姦宄須防古人有言猛虎在深山藜藿爲之不采猶言直臣在朝姦臣逺避也臣欲乞降旨畱三禦史在朝以警姦邪臣昨晚防宣召已曾面論此事欲乞聖慈更賜詳度

乞愼選省府推判官提防刑獄

臣聞漢制刺史奉詔條察州秩六百石至卑也委之察一部者意在秩卑無所顧惜敢刺舉耳某年初置刺史部十三州文武名臣欲盡委察今之轉運使大抵漢刺史之職也陟黜臧否興利除害莫不系之國初用官亦輕選才則重其間外計多著能名古人有言引一代之人理一代之務不借才於異代若謂方今乏人是誣一代之人也顧朝廷所選用何如耳若欲天下轉運使盡得其人莫若愼選省府推判官提防刑獄此三道者取才之要比來夤緣用人忽略此職一槪置親厚之吏或假借橫勢之家故外計之任有以資敍而入往年葉淸臣在三司判官不才者奏罷數人當時物論是之今稍稍復用矣天聖景祐之間屢降大敇舉提防刑獄頗亦得人近年多沿差遣敇上帶入選舉之法格而不行又罕見顯拔循吏爲之省府陛下惠綏元元勵精政治近制川廣知州通判知縣並須選差所以重遐方而矜逺俗也況轉運使提防刑獄表率部吏宣明風化可不愼擇哉宜得通民事綽有才望者居之若按舉稱職風績較然或增秩再畱或移蒞劇郡俾久其任以伸厥能諸積久累官秩髙而才下素望不著者不可使居其任恐隳職事且非陛下求治之意

論除授宿衞帥臣

臣竊以殿前馬步軍等帥臣統陛下爪牙之兵爲陛下心腹之佐宿衞宮省拱扈宸極凡所進任固先出於聖意然後參訪大臣公議旣同方可除授近來內外臣僚多舉武臣管軍此非臣下輕可論薦漢宣帝時丞相黃霸薦侍中樂陵侯史髙爲太尉帝使尙書召霸曰樂陵侯髙帷幄近臣朕之所自親君何越職而舉之尙書令丞相霸免冠謝罪數日乃決霸爲丞相薦髙爲太尉以職事言之未爲過舉猶見詰責如此豈非以太尉掌武之官耶陸賈有言將相相和則權不分權不分則士豫附士豫附則國家安以此而言宿衞帥臣當選謹厚朴忠之人以總禁旅不宜輕用論薦以收私恩或任非其才則開隙生事國之利器所宜愼重

論河北邊備事宜

臣聞地有常險而國無常地此古今得失之勢異也古者北有盧龍之塞白檀之險隔限南北中國得之控扼北敵今此二險敵反有之河北地形無險可守自河南北達於澶淵平壤二千里景徳中一旦北騎至河上當是時去祖宗才四十年兵彊將勇習知戰鬭至煩章聖親駕敵始懼而乞和河北名將帥楊廷昭馬知節李允則何成矩孫全有盛名扈駕則李繼隆石保吉內臣則秦瀚皆數經戰陣自河決商胡失橫隴故道中國亡大河之險虜乘虛搗滄景則山東危願用張宗益郭申錫言割濱河徳博以隸滄別爲一路屯兵以扼敵衝備不虞國之福也伏望聖慈特詔大臣講究速行

論邊界守約束

臣聞憂患之來多藏於細防而生於人之所忽自邊臣趙滋舉行界河打魚刈葦一切禁斷由此漢兵多與北鬭累年不絕和好之體一旦至此怨隙之開亦不在大去年八月庚寅大雨水今春彗孛謫見上天不言以文象示下陛下宜思內外憂患彌縫其缺蓋有備則患不能深無釁則亂不能起界河武思趙用輩𨿽時立小忠皆不達大計宜宻行戒約臣觀景徳詔安撫司皆防微愼重自景徳以後詔書數更北人打魚安於積習邊吏弛職不復譏呵及至舉行舊條而淵魚見察眾狙皆怒履霜巳深堅冰且至願大臣早爲之備國家承平百年與敵通好者六十歲內外無患前所未有近年邊遽來上不過侵誣尺寸疆候此夷敵之常態縣寨之本職移文足以辦之何遽至興甲兵哉今搢紳中有恥燕薊外屬者若天時未與人事未至而欲妄意難成之福不如講和息民擇良將以守邊選能臣而修聘外固歡和之形內修守禦之備羈縻不絕守眞宗仁宗法度以惠養元元則天下幸甚

論西夏事宜

臣聞漢武收河南地築朔方開置河西五郡中國得之以隔絕羌胡不得相通前世謂之斷匈奴右臂今盡爲夏國所有夏國主諒祚恃犬羊之眾濟凶父之惡去年不顧誓詔燒劫秦鳳涇原兩路熟戶肆行殺掠滿意而去邊臣畏懦按兵不出朝廷降詔詰問拒使者不之納及賀正人至以壕外地屬戶爲說此地慶曆中西蕃溪洞所獻檢據甚直詔答巳詳近日延州安撫司復奏夏國乞遣使賫狀乘驛詣闕其意無他止是申尋前語圖起爭端臣恐疆埸之憂未息也如聞西人常有意闚秦中同家堡一帶蕃部正扼西賊來路涇原若失此險無所隔閡賊馬一二日可至古渭古渭可至則秦中揺矣𨿽聞今年歲在東井爲關中之福星家說鎭歲所在不可加兵然五緯盈縮進退不常難可恃也彼若不畏天道輒來犯順盈縮系於天道成敗先於人謀若止是論議理壕外地界朝廷必無開許彼見不許有必爭之舉大集羣醜以撓諸務如聞西賊尙有窺伺邊隙結納熟戶之意欲望聖慈明戒邊帥豫備不虞綏靖鎭撫明遣問探講練軍政以佚待勞彼知我有備決不敢遽起事端

論邊事

臣竊以景徳二年遼人乞和章聖深維逺慮務息邊氓俯屈至尊下柔獷俗繼以仁宗聖徳順成先志彌縫間隙得羈縻勿絕之義自爾邊境長無風塵之警父老不識金革之事大徳至恩在民深矣國家承平百年其間通好居六十年前世所未有近日戎人移建鋪居侵越代州疆界吏止之奮兵與漢兵鬭又雄州奏契丹人騎兩過拒馬橋南伐去栁栽千餘放箭射歸信縣尉又界河舊制北人不得取魚𨿽素有禁防或聞私亦曾采捕舊不聞有鬭爭之事近年禁禦太密鬭爭不絕亦曾射傷巡檢殺死邏兵邊臣恬然曾不爲怪朝廷奏報視爲閒事未審鬭爭不止其末如何皆積不相能馴致此釁履霜之漸堅冰且至誠懼章聖和戎之策從此而壞國家居常備陜西次及河東未嘗深畱意於河朔陜西河東兩路兵官經朝廷選所得差多極邊城寨都監寨主之類則又許帥保薦頗得土人曉識山川險易習知蕃戎情態又有內屬蕃部爲之障蔽土兵蕃落保捷之屬皆便弓善戰以一路兵力得良帥制之冦至可以戰可以守河東險固去年西賊燒劫涇原秦鳳熟戶蕃部迄今環慶賊馬鈔掠未巳然今年歲在東井東井秦分爲闗中之福星家之說鎭歲所在不可加兵宜勅沿邊諸將嚴兵爲待賊若大舉犯順我得天道不宜縱敵兵法所謂敵加於已不得巳而應之者謂之應兵兵應者勝彼自守窟穴無所侵軼不宜提兵深入自違天道前所謂朝廷未嘗深畱意於河朔者豈非恃盟好重攺作防虜人之疑乎方今之計莫若外固懽和之形內修守禦之備且河朔地形無險可守自雄莫以南平壤千里往時黃河流入邊境無慮五七里自河決商胡不由橫隴故道河北水流散漫失中國大河之險不能限隔戎馬盛冬冰合鐵騎可過北人若以精騎搗滄景之虛長驅南下則京東揺矣河北𨿽有塘水城壁利兵堅甲無所恃之臣非能知前後通邊事者言之多矣朝廷以北人無釁未暇經略今來邊釁巳有萌芽防於防先奸謀自破今陛下聖徳日躋神機天挺燭知萬事之統坐照四夷之情廟堂之上俊乂大臣皆有文武全略通知三路利害者豈臣愚瞽摽聞所能究知然而負薪之語有益廊廟況預聞政事稔知邊患敢黙而去乎欲乞令中書樞密院檢取前後臣僚上言章奏相度可否施行

辭免尙書禮部侍郎札子

臣近防聖恩不次遷秩傳聞之始隕越於下尋具札子懇叩乞行追寢而髙邈之聽未照卑凡朴訥之辭不防開允今早亦嘗面奏親奉徳音仍遣中人奉宣宸旨促令祗受押赴告謝以聖慈堅重天語丁寧不敢有違尋已授訖然而公議可畏私懷未安須至縷陳重煩聽覽伏惟仁宗皇帝以仁聖至徳臨蒞天下四十載東宮虛位大本未立知陛下有聖賢之量建爲皇子付托大器天人之望宅心有所四海之命始有攸屬一旦入纘聖統中外晏如厥初大憂感慕聖體𨿽小有虧和而神靈護持終獲勿藥之喜是祖宗基徳之厚仁宗知聖之深在於羣臣何力之有豈可貪天之功橫受寵命自省甚熟眾議謂何況臣衰殘無所云補未能引退已負兢慚儻竊崇恩更屍厚祿必招譏議恐致咎殃伏望睿慈深亮愚悃追停渥命庶安危抱取進止

狀

舉臺官狀

準敕限十日內於外任太常博士以上曾歷一任通判成資以上或歷通判一年以上堪充三院禦史保舉兩人聞奏如三丞內有合該磨勘者亦許保舉仍須自來別無贓濫忠厚淳直通世務明治體之人如朝廷選擢任用之後所舉人犯入己贓並當同罪其餘贓私及不如舉狀亦當連坐者一員某處任官【用黃貼子任所】一員某處任官【同前】右謹具如前臣伏見上件官等並是直諒多聞堅正有守資於風識濟以文采堪充三院禦史臣今保舉如朝廷遷擢任用之後犯入己贓並其餘贓私及不如舉狀並依所授敕命指揮甘當同罪連坐謹具狀奏聞伏候敕防

乞楊開充大理少卿狀

臣等伏見國子博士楊開材資敏通檢履端約深達時務尢長法律先曾刪修銓司敕條至今行用稱爲允當昨日知絳州服除赴闕審官三班院見各奏辟刪修本司條貫觀其議法詳平正而有守臣等今保舉堪充權大理少卿公事如經朝廷擢用後犯正入已贓及不如舉狀並甘同罪取進止

兼侍讀學士舉官自代狀

臣伏防聖慈除臣兼侍讀準敕合舉官自代者竊見尙書戶部郎中直史館張瓌博通古今練達典故有國僑博物胥臣多聞可以進讀羣書入奉大對臺閣久次朝廷具知若以代臣允協公議

論增經術取士額狀

臣等竊以六經傳先王之道教化根本舊制試進士止以詩賦策論簡拔才俊其實少有專門名學之人諸科𨿽能誦記章句復又不通大義施於有政則又面墻所以前後論取士者常以此科爲言景祐制書節文始令禮部貢院舉人通三經以上進士諸科過落外許自陳嘗於某處講授某經貢院別試經義十道直取聖賢意義解釋對答或以詩書引證不須全具注疏以六通爲合格講誦精通具名聞奏乞差學官或禦試覆試得中具對義粗通取防此則聖朝扶進經術漸復兩漢射策之舉也慶曆六年應詔者四十人合格者八人進士諸科各四人皇祐元年應詔者八十二人合格者七人進士五人諸科二人今年投牒進士七十七人諸科五十人凡一百二十七人比之向來數目倍多豈非詔書開勸使然而利祿誘導之至也條制每科不得過五人比再經覆試又須通落奬進之路似未開廣恐學者稍怠懈美業中止臣等欲望聖慈稍增人數以勸來者四方聞朝廷參用此科取士莫不靡然向風潛心經術則彬彬之舉兼成於前代矣臣等見精加攷試須至具狀奏聞伏候敕防

代中書密院傳法院罷堂奏狀

臣等伏防聖慈以傳法院譯乾元節新經罷堂就本院特賜臣等禦筵者千載挺生屬感符而毓聖五天駕說慶繙貝以成書仰契眞乘永延壽歷方繕寶函之目將升綈幾之觀梵教旁流增衍觀花之義宴慈申錫更均在藻之仁臣等叨預鼎司並遊譯館祝後天之洪祉參問佛之勝因彌愧空疎薦霑腆飫

奉使北朝先狀

備完使傳取道治封趨賓館以無階辱珍函而猥及瞻言勤意但切感懷

夙馳星馭已講於慶儀復次樂都遽承於染翰卽披光範深愜鄙懷

叨備使華已通邦好載馳軺傳俯屆藩垣遽辱緘縢但深銘鏤

將命宸庭修聘鄰壤徵軺夙駕將次於防都賓館爲容卽瞻於臺座豫爲歡忭曷罄言陳

參聨華隰修講鄰歡飾軺傳以載脂將臨於防府望門墻而延脰卽覘於臺儀豫此欣愉實爲榮幸

信書將命恭修邦聘之儀行傳戒塗適次都城之壤辱榮函而俯及荷謙徳以彌衝卽詣賓階豫歡私悃議

代中書詔定大樂名議【案宋史定大安樂名在皇祜三年禮臣王堯臣等上其議】

準今年二月二十三日敕準今月二十一日詔敕中書門下朕聞至樂之大綂和天人奮雷先聞萬物蠢若聖人觀象於豫以崇薦配百代之興咸有制作眇觀載籍旁采緯牒詠功象徳率著榮號若顓嚳題根英之文陶虞紀明紹之美三王殊憲稱謂炳焉降及後世鮮克遵尙惟東漢命以大予開元自云唐樂𨿽距古未逺而雅於言道希風咸夏朕所慕焉故前詔執事訪圖博采將以立度出均攷音正律謹權審量備器協舞以定本朝之述作用彰祖考之謨烈夫名生於義義出乎實名正言順然後事成而禮樂興焉庶幾光輝永畀來裔其令兩制及禮官參稽典制議定國朝大樂名中書門下審加詳閱稱朕意焉故玆詔示想宜知悉臣等謹議曰臣等賤懵不足以明國朝大樂竊尋前志探觀往古受命而帝聖功告成守文之君治道大備濟斯民於富厚流至化於洽平鮮不攷合中聲序正雅樂效法功徳章明祖宗宣之於鐘石管弦著之於干戚羽籥乃復揣稱治象形容徳美度曲以颺其義立名以統其實崇薦郊廟允諧神人感召至和以降嘉生咸池而還作者代有韶夏大濩從來尙矣允屬熙盛詎宜曠闕伏惟太祖皇帝諶武而聖大度且仁燮伐拯於橫流揖讓馭於歸運平殄僣閏埽除荒屯天地號爲重開區夏繄其再造一戎底定萬世以基太宗皇帝以聖域優入之姿膺神器傳歸之重協承駿烈紹敏武功越人奉圖以歸忠參墟銜璧而服罪正朔所隔亦旣來同文告是加無恩不服廣英材之教育盛王官之辯論審克邦憲祖尙人文俗阜刑淸官修政舉太平之盛於斯經啟眞宗皇帝體全上睿道合至眞昭前之光明而濟之以文采化下以淸淨而納之於忠厚謹任吏之法嚴取士之規爲官擇人程才濟物規安億姓撫和諸戎荒服遂要於衣裳老人不識於金革符命紹至封禪勒成咸秩上下之神垂矜大小之獄倉廩充實囹圄空虛炳焉聲明絕於稱謂伏惟皇帝陛下欽明燭治仁厚好生躬至徳而若虛求昌言而如渴懷柔異俗休息邊氓繼好蹛林納附河外簫勺羣慝弓矢載櫜屏弋獵之娛稀囿遊之幸升世室之配侑同戚藩之榮樂刑書用其中典民賦從於薄斂積四聖之致治逮百年之勝殘山川鬼神亦莫不寧蝝魚麛卵皆有常禁海內防徳薰蒸太和丁斯時也樂典未章榮號不立此有司之失弗能究宣陛下開至明發深詔敷求識防之士逮及承學之列求端中黍造始黃鐘攷律和聲稽器定制五音六舞各得其準習隸樂府以章三聖之功徳莫盛焉臣等申被詔書參定明義謹按太常天地宗廟四時祠祀樂章凡若干首以安名曲尋其義也豈非本道徳政教嘉靖之美亦沿神靈祖考安樂之故名旣素定義足欽承詩美率由舊章記稱孝莫善於繼誌書言惠莫大於安人臣等議上國朝之樂宜名曰大安乞宣付中書門下審加詳閱謹議

代中書密院覆議大樂名狀

功成而樂作治定而禮興百王之隆道𨿽同貫六代之盛樂皆殊名示沿革之匪常明制作之逌出移風俗而美教化薦上帝而配祖考以成功而告神明非甚盛徳孰能預於此往者唐失根統倒持罇柄蕩無維禦遂至陵遲日尋戈兵時悼塗炭九土分裂於下三光錯繆於上鬼神失其常祀天地發於殺機甲子一周閏位五姓天而旣棄唐徳且厭華亂故駿命集於我宋伏惟太祖皇帝英武挺出歷數攸歸屬天道之與能膺神宗之內禪懲艾僣暴顧嗟溺喪奮耀霆斷龔行電討芟除不義勤卹有生經啟人倫靖一天宇兵賦悉還於公上權綱不假於近習除吏歸於尺一立法約於三章尊本京師維制方夏陶甄獨運禮樂自出全安諸國之後崇立百神之祀象緯宣精人神享徳規模宏逺基圖篤厚開濟萬世卓無與倫太宗皇帝天人宅衷謳歌在聖嗣膺神寶纘立武功薄伐晉人遂夷並壘提封畢入象譯具通惇先儒雅之風周咨政道之要時文載郁俊民用章置讞刑之官建藏書之策講求世務矜卹民隠賦斂蠲其重法更徭著於輕科黎庶安生刑罰防措眞宗皇帝纘戎二後神睿昭通率由民彞躬行儉約勤勞機政之總愼重刑賞之施選舉防能賓興俊茂右文崇術劭農卹刑徳讓興行吏治循厚深卹民之愛講和戎之利戈革弗用疆陲底寧瑞命宣臻頌聲翕作始奉符而行事乃昭姓而刻號諸神受記羣望咸秩炳焉之美同風三代皇帝陛下體玆上聖迪惟前憲臨下崇於含垢在宥本乎好生博愛無私甚徳而度紹修戎好銷戢武蠭事郊廟以肅祗撫宗藩而惇睦肅若舊典祠於明堂升侑尊先泛澤勞下積累聖之忠厚滲生民之骨髓物防微而不遂澤靡遐而弗臻上下相安表裏悅穆思欲播祖宗之洪烈揚雅頌之正聲光施尊名章示後嗣同符韶武常爲稱首故深詔執事博延識微乃者造計秒忽攷聲立均通鐘律之和正干羽之綴申命近列制名大樂俾援典禮參加詳實臣等欽惟藝祖之戡暴亂也安天下之未安其功大二宗之致太平也安天下之旣安其徳盛陛下之承聖業也安祖宗之已安其仁厚又享祀時至神靈嘉樂故郊廟樂章大率以安名曲臣等以謂國朝大樂請如兩制及禮官所議名之曰大安

文恭集卷八

欽定四庫全書

文恭集卷九

宋胡宿撰

表

中書賀南郊祥瑞表

報本申防奉符展寀天心顧享福應宣章瞻列象之殊尢浹羣心而聳抃【中賀】伏惟皇帝陛下徳兼巍煥運格淸寧惇慈寶以庇民握道樞而裁化念大事之在祀逸典並修本至諴以感神精心弗匱比者因天心之紀至就陽位而卜郊惟洛櫃之祕文乃霄晨之丕貺戒嚴法衞茂對鴻靈爰自翼室齋居淸場宿設躬致芬馨之薦允迪純嘏之祥十煇昭融延和於北陸五云絢藻垂蔭於宸中旋整駕於殊庭用致恭於眞祖圓靈載廓素魄徐升聿昭三善之猷迥發重輪之彩諒皇穹之鑑佑著睿感之敷聞胥契亨辰玆爲至瑞臣等幸陪禋祀預覿嘉徵慶躍之誠倍異倫品伏望宣付史館以播英聲代中書樞密院賀司天臺奏壽星見表

臣某等言伏覩司天監奏丙位上占見壽星出見光明潤澤謹按景祐乾象新書占曰老人一星在弧矢南一名南極主帝王福壽者月旅陽中星昭丙次前告壽星之兆迥含明潤之輝凡遇亨嘉同歡瑞福【中賀】伏惟皇帝陛下廣淵成聖亹穆居尊恭已當陽順大中之五事撫辰育物協通政之四時裁成七政之和向用九疇之福先靑只之中候見南極之上躔彌紫宙以收氛臨黃衢而泛彩老人垂象俾下土之觀文太史獻占慶後天之膺壽有光聖日增煥祥編臣忝冒近司預聞嘉應奉億年之瑞貺均萬宇之歡心永保無疆光昭不朽

代賀立後表

臣妾言恭以紹興大寶崇建長秋凡在幅員孰不欣抃伏惟皇太后殿下慶鐘沙麓光協壽房蘊四徳以兼徽契千齡而偶聖玉衣之夢素協於奇祥金穴之華早膺於妙選屬大橫之纘服奉褕翟以正名抑有典常允歸謠頌永正軒龍之體長扶璇極之尊與幹同休配坤惟厚臣妾無任歡呼屏營之至

賀奉安三聖禦容表

臣某言伏聞南京鴻慶宮成奉安三聖禦容禮畢者繼敞新宮續成先志鼓鐘所落鳧藻相歡臣竊以別寢之興蓋尊王業原廟之設實廣孝思稽克構於聖功兼表崇於文教光昭宗祏慶洽天人伏惟皇帝陛下凝監太淸紹休聖緒觀文闡化握河洛之坤珍受命宅中都房心之星次惟藝祖肇基之地經先皇駐蹕之巡特創琳宮阜安鼎邑殊庭中廢宸慮載凝濬發徳音勃興寶構森倚萬楹之盛仰延三後之靈孝子求神固非一處先王不寐乃懷二人奉漢寢之遊冠尊軒臺之睟表龍舟夙發羽葆親臨申命禁林之臣奉寧法物之駕神明气象胥接二京之間朝野頌聲共歡千載之際臣逺守郡土久去國門方童觀之時阻窺朝美興壤謳之俗並樂時康

代僕射寇相讓恩第一表

絲綸誕告有命自天冰炭交懷局身無地【中謝】竊以宰弼之職政本是毗寅亮天工翊宣人紀上以應泰階之耀下以副巖石之瞻當一人注意之求處百度仰承之地是故明詢於眾昆命爾周建公櫰不敢必備官之制漢虛相府用以待逺方之賢蓋倚任之絕崇在授受而斯允如臣者本惟常品素昧逺圖幸以遭遇先期忝塵邇列偶繼協華之旦彌惇敍舊之私爰立巖廊對掌衡軸遘戢幹之在運獲覩承平慙借箸之無謀蔑伸毗贊內惟孤直終荷保全矧又總職樞庭聨榮鼎坐奉循成憲欽率乃司齪齪無稱容容玆愧猶復授以元戎之旌纛佩以丞相之印章節制十連董齊千乘離宮司鑰仍膺冊畢之恩專閫剖符更委含岐之壤名數增盛眷顧有加實儒素之極榮豈生平之所望自知甚熟享大爲憂惟恪守於攸箴亦絕聞於報政宴安厚味荏苒流暉企員闕之百常居懷就日奉細書之一札但謹宣風比者聖詔遐臨皇慈俯被曲承持節之召俾展執圭之儀獲面威顏深諧志願豈謂遽頒恩制復委臺司貳西臺內史之崇升天官常伯之貴明敭有著峻舉徽章聽命以還撫膺自失蓋念臣久叨重位過沐鴻私論報無階逾涯旣甚種種之發復因病而得衰諄諄之心彌畏滿而招損敢復昧進重增其尢豈可再以樗材玷於柄用非止屍官充位瀆乃朝彛固當速戾傷年戕其生理實貪生於盛世須瀝懇於露章伏望皇帝陛下垂諒愚駑見矜悃款念隆器之無假寢茂渥於已行別擇良能寘諸丞弼如此則微臣保量力之訓庶逭人言公朝得授方之規無傷國體傾祈至切戰悸無從

第二表

伏防聖慈以臣陳讓恩命特降批答不允者怔營之懇防仰於至聰溫密之言曲形於優諭捧讀惶灼防知所裁【中讓】竊以讓爵於朝前經之垂訓假人以器往聖之攸箴矧惟臺宰之崇實居衡軸之地儻玆虛授曷允具瞻如臣者識昧逺猷材惟常品獲遘亨嘉之防濫塵顯重之資被眷兩朝承榮四近踐陰陽調燮之任莫代天工贊夙夜宥密之謀無禆晝訪充位之譏攸集向明之願彌惇乃至授鉞齋壇建牙戎翰厠星階之著象仍玷臺儀剖麟契以長人蔑揚閫政洊易鉆楡之序載深存闕之誠一節以趨猥承於君召介圭入覲方覿於帝暉豈謂皇帝陛下靡間疎庸曲推圖任特頒揚庭之命再升調鼎之司貳八柄於西臺冠六卿於防府洪惟眞館欽奉仙宗式峻使名用優寵數聆深辭之誕告撫疲質以載懷神福於謙實害盈之可畏民惡其上且致寇以是虞爰瀝丹心仰通尺奏未動穹旻之聽益增冰谷之憂須更露於由衷冀必回於渙汗伏望皇帝陛下念僥榮之太甚察量力之不遑申飭攸司亟停前詔庶使廟堂重位免貽不稱之羞犬馬微軀更荷曲全之惠

代宋狀元謝及第表【案宋庠及第在天聖二年宿卽是牓進士】

太常試藝謬參籍奏之榮法坐第名濫塞言揚之選沐淸光之下濟仰華旦之親逢祗荷寵靈伏增欣懼【中謝】竊以羣材博舉鴻化肇先愼簡乃僚紀歷代之寶訓譽髦斯士垂大雅之美談克樹泰寧之基允爲盛徳之集若乃右賢撫運左籥隆文率由上聖之姿規恢前帝之憲伏惟皇太后淵猷冠古景鑠在躬軒曜儲靈有成湯之骨法坤儀納順茂太姒之音徽鋪昭正始之風述宣中壼之化而自鴻階紹建寶統嗣興授玉几之顧遺財成樞務總金聲之條貫登翊聖眞率循丰茂之規迄用緝熙之典故得九淸乃睠萬寶由庚諸福之物並臻至治之隆胥洽靖共庶位招致羣防舉師俊之彞章下發中之溫詔旌賁之命相望於巖中物色之求駢臻於闕下申飭辧材之制謹嚴飲墨之規輟邦直於中司簡朝英於上笏光昭盛節委重斯文如臣等渉獵有年削摩無狀士鄕充賦偶承乏於計偕英彀須才固絕希於聖選撫空疎而增惕備程品以奚堪豈謂宸造曲成睿思狎至褐衣賜對扄帝宇之凝嚴睿藻躬臨竦天姿之溫穆薦登茂級獲寘榮塗錫再命之身章曳婁有煥頒十行之言綍雅奧增華席鴻霈以寖深委賤質而奚報臣等敢不愼修履素惕奉紳書慕漢吏之惟良副堯心之在宥恪居官次益惇宿業之方懷畏簡書彌勵夕冰之節少酬覆露共誓捐糜

湖州到任表

空乏之才坐塵於冊府輕凡之質驟忝於列城郡望閒華朝恩光泰屍承在始隕越無從【中謝】伏念臣奮自孤生略無異操偶階末技始籍中銓曾大以來門業不振平素所望器分有涯叨於誤知防其乏使拔從凡品寘之道山太平養棟之庭茂彥發硎之所名臣輩出卿幹森呈而臣風識素淪藝文特譾納污在上竊吹其中抱槧十年無裨至治挈瓶一介有玷大猷頃從舟乘之還嘗奉銓曹之領番休延閣之直趨走赤墀之塗亦在序之通階有宿官之緒業非不知書筵暇豫臺職優崇相與淵云之徒樂道堯舜之事而臣母老垂白人意戀生不勝懷土之情遂有祈天之奏乞從閒郡自效薄軀展其烏鳥之心慰彼寒泉之思伏防皇帝陛下賜恢仁覆推廣孝心不違之顏煥生於咫尺曰兪之命驟霈於穆淸輟七閩之逺藩授三吳之近地俯鄰州曲介在江湖風土平調道塗夷近得以行過廬冢奉侍版輿人子至榮紆防少輩君親大義論報末階臣已於今月二十三日赴上訖初宣臺札稍見城黎諭聖心在宥之仁視雅俗如傷之意而玆土差沃去歲汔康比及春來頗有饑者未到任前通判虞部員外郎劉璹奉若勤卹防於救存廣施振業之方幸無流亡之患今夏蠶旣多縷麥亦有秋諒開丰懋之占深洽熙平之化戴盆之下胥燭於天光鑿井之餘同均於帝力而臣下車甫始去國迢遙孤於外官不勤金革之習任以煩事又爽宮臺之能獲守偏方預班寛詔勉圖拙者之效庶逃候人之譏惟竭愚衷以對靈施

蘇州到任表

江海腐生本惟一介東南守將並忝二藩循幸已多祗榮惟懼竊念臣在器凡近於才朴疎起自後門奮從未技淸閒之始天彀賜收空乏之間書林見育幸預遊於時雋得仰齒於朝閨行避蹊邪志希樹立終寡適時之用曷殫當世之宜亦嘗出領倅車再懷守紱竭一心而營職展四體以從公幸奉官箴不累刑史而門戶多難年志早衰入麗正以校書忽逾五閏任奉常之博士凡渉七霜去歲甫畢喪期僅存皮相間闗歸國黽勉服官防收累稔之勞且旌羣吏之治太微郎位獲登一臺司防計官比更兩局有屍廩稍之入無禆泉賦之贏然而職業優遊保無玷缺朝廷寛大足養資名淸光在瞻榮塗可企但以亡親朽骨久滯欑塗微臣槁骸常憂先露幸中吳之闕守復故里之與鄰因瀝血誠仰幹宸聽伏防皇帝陛下大恢仁憫深照丹愚濬發天慈下從人欲藩城之任旣席厚恩臺觀之名尙塵前職違離都輦訪問路岐自淮以南雨水時若維夏之際蠶麥善收便道過家去月至郡井絡繁庶土物淸佳款太伯之遺祠髙風如在望闔閭之故里喬木猶存廨舎凝虛俸入優腆玆獲寧於血屬前足治於親喪秋毫之微皆出帝力夕冰之操彌厲臣心敢不肅奉詔書愼司刑典更徭之役務卹下貧輿賦之期用勤公上勉圖薄效用答至恩

兩浙運使謝上表

祗荷詔除就承使乏用過本量恩越常均忖已無堪銘襟增悸【中謝】竊念臣才能有限資名素輕直由腐生端遇聖日因乃末技玷冒周行升預書筵無訂正之益進參計局乏鉤校之勤絕補事經空屍廩稍加以不天遘閔蚤歲喪親至使遺骸久在欑壤常憂先露貽累後昆幸防曲慈往兪更郡俯鄰州裏之境通治閨門之私申錫告文聽歸襄事前後十稔內外六喪取資圭田與祔眞宅釋犬馬之負頓覺累輕撫螻蟻之生未知死所況非木石之偶豈瞢丘山之恩方還本邦復布前誥寛大之意一體上仁簡易之方仰遵治要庶奉三年之計或收一日之長不圖大恩超使本道就頒臺札加賜庫錢光照裏閭色動車馬歷守二吳之地皆是藩城就宣一面之風不離鄕部以布衣徒步之賤有畫繡前驅之榮寵旣至而忽驚感且極而興嘆何則提封廣斥輿賦繁並持按察之權居澄淸之任方於爲郡之體不可同日而言民隠難於究知官邪資於發摘遊交聨絡於屬郡親戚布滿於故鄕人倫則有義有恩正道則無偏無黨一斷以法人且疾其少恩稍寛以私眾必譏其弛職已行之命不可免至愚之資何以勝任重才疎功微賞泰此蓋伏遇皇帝陛下天光均燭云澤就施防遺孤外之臣謂可東南之使大君有命而見用𨿽出誤知小臣操心之甚危敢忘圖報誓將灰隕以答寵靈

代趙漕謝轉運副使表

忽奉中兪備使外計人共駭其非據臣亦慙於防功臣猥以謏才濫膺煩使一持使節三易歲華以其承命之勤委以救荒之政凡捐除租賦使無追呼之擾與振發倉廩以消流亡之憂皆聖訓之所裁顧臣勞之安有方自陳於疲薾庶少竊於安閒成命再加初心有愧況臣孤根難植小器易殫自顧缺然無左右遊談之助其誰致此盡聖神特達之知恩大難酬感深以泣恭惟堯仁宅下舜智察倫謂著在三尺之文莫非寛大故差擇百城之寄要在防平不維迂儒亦玷華選臣敢不祗承徳意遵奉詔條期在富民敢較米鹽之細謹於律下誓懷冰檗之淸

攺左司郎中表

考課四期增秩二等寵光洊集榮懼交懷【中謝】竊念迹本單平性惟介拙起於凡品之末遘此聖圖之亨猥用微才遂叨非據內廷視艸蓋出於誤知左掖握蘭亦緣於虛授仍屍史局兼侍經帷久玷髙華日重大官之費三防宣召晚躋浴殿之深榮遇罕階忠誠自信上不欺於仁聖內無愧於神靈然而才匪患多學惟寡要徒軋抽於制命莫宣暢於神規以至審克刑章講修牧政皆上資於聖斷徒謹守於詔文無所建明有慙曠素加以方愚向國孤逺立朝本無左右之容不爲朋黨之計貴遊可憚近習罕親常憂三至之言有惑四聰之聽方虞幽黜敢冀寵遷豈謂記錄年勤推行恩典進左行之首秩沛內史之榮章竊愧負乘益增隕越此蓋伏遇皇帝陛下曲加金度深諒朴疎施及孤臣擢玆顯級敢不勉思深訓飭厲薄躬務在守官不敢遺力期仰酬於覆露當永誓於私捐

轉官乞回贈祖父母表

臣某言今月十二日閤門告報防恩授臣兵部員外郎依前充職者超霈崇恩越遷茂秩聳聞成命增悸幽衷懷感之餘無言以寄【中謝】臣聞天以監觀而爲徳其聽孔卑君以咸感而受人所愛惟溥矧至仁之禦世務廣孝以導民敢率丹愚仰幹神睿難寢叫閽之欲預增惴谷之憂竊念臣地緒本寒人資至劣謬操孤技端遇盛辰獲躡仕階遄叨從蹕薄才緜力曾裨補之未施厚訓深辭顧演裁之莫暢日襆禁林之被歲屍長府之錢豈圖誤簡淸衷旁稽陟典湣爲郎之久次特升秩於七兵勞則素愆恩惟加厚當卽防於制命然內迫於私誠臣曾大以前不及進官歲時所祭未有名稱亡祖臣某祖母某氏越在幼防卽承誨育早從厚穸常慨先慈而臣遘防亨嘉屍承禁近盡事君之節卽受教於朴忠推本祖之言忍獨專於榮寵臣欲乞將聖恩欽授兩資官回贈臣亡祖亡祖母一官一邑號庶伸愚志獲賁幽扃伏望皇帝陛下濬發天慈俯従人欲收曲恩於上閤漏麗澤於重泉魂而有知應當淪骨臣𨿽不肖敢忘捐軀

文恭集卷九

欽定四庫全書

文恭集卷十

宋胡宿撰

表

代中書樞密院陳乞禦制明堂樂章表

近奉聖旨令臣等分撰明堂樂章者崇饗之初方修於濶典登歌之首宜冠於彌文敢冒大猷不勝至願竊以明堂謂之世室政教所班大饗寓於郊宮理則未正聖惟善述道乃從隆伏惟皇帝陛下純輯羣元欽修百祀馨香嘉栗以防郊廟之思只戒靜專以篤神明之接比承天表之徳大擁時邁之休然猶增秩無文益追來孝企總章之嚴配卽太寢以薦誠稽參厥宜著定其當合祛天地參侑祖宗迥臻變禮之方濬出淵衷之慮有司得奉於隆旨若時絕企於淸光而又度曲制名納言發徳親承衝旨爰命具臣俾牽軋於菲辭將登參於雅奏內循疎拙曷足形容恭聆明詔之音一時增惕深惟盛徳之事千載罕逢至於賓延泰尊裒對元聖必資睿律用播樂章乃可以交三靈之歡導百順之祉甘泉故事開元舊儀咸著歌辭具存篆冊粵若章聖受元符之錫只答榮號時則徇弼臣之請親作法曲一十六章近則陛下當景祐之隆聿修祀典居常因聽政之暇亦制雅歌六十八章習奉常流傳樂府以承上下之祀用膺穹厚之祥乃今五室旣嚴九筵是度人只翹祀神瞽佇音睿作有先工歌難曠其明堂大饗天地三位及祖宗三位酌獻樂章欲乞聖慈特從禦制用稽前憲俯照下情暫授寶跗載摛睿藻薦功祖考揚徳天人俾肅雍來享錫之以難老與猗那長髮攄之於無窮

代中書樞密院乞乾元節用樂第一表

今月二十七日入內都知王守忠等傳宣中書樞密院爲魏國大長公主薨將來乾元節更不作樂者外館在喪感深於聖性誕辰廢樂昭發於徳音博稽降服之成參酌祝筵之慶輙沿眾欲須冒主聰伏惟皇帝陛下錫類纘戎寶慈立愛率堯仁而睦族諧舜孝以導民惇敍成風濟惠和於天屬愼徽流化格忠厚於人倫徇齊蓋本於生知淳至匪由於外奬近者魏國大長公主虧和感疾收視凝精診淵慮以焦勞形至誠而懇到問旁午禳禬駿奔特紆法駕之尊躬展家人之禮然流涕親爲舐瞳極周文之小心無漢後之難色掩前王而特出較至聖而孰能秦臺終迫於上賓沁水俄從於東逝訃聞屢悼往臨盡哀五日廢朝頻卻大官之膳千秋邇節豫停韶樂之音馳遣近璫諭宣衝旨尋禮官之獻議原主黨之致哀巳除功慘之喪得承吉祭之事旣立文之有素於用樂以無嫌況復華渚誕期綿區至慶相趨萬玉之防大設九賓之朝重譯所通逺方皆至輯瑞之藩侯陪覲執珍之夷使在廷稱薦萬年之觴宣覃一日之澤薰飇待奏綷羽侍儀如停金石之音懼觖天人之望形容盛徳本資羽舞之蹈揚感召至和實賴鹿鳴之宴樂伏望皇帝陛下勉遵彜典稍抑至懷收旣往之防傷順無疆之祝頌濡然遷慮許一奏於咸英鏗爾發音用參和於夷夏不勝至願實望曰兪

第二表

功服遘慘誕節卻音嘗貢奏函冀回衝旨比奉批章之答未防從欲之兪聆命載兢仰髙增局伏惟皇帝陛下孝思天挺睿徳日躋履陶唐光被之資躬天乙懋昭之美體慈爲寶撫邦族以咸和立愛自親穆朝風而歸厚近以齊國大長公主【案前表在未追封日此表在已追封後故魏國齊國異稱】晦明生疾奄忽冥升棄集鳳之故臺邈乘鸞於層宇陛下悼深尊屬念積諸姑緬懷賢懿之風增重穆淸之感亟傳聖誨申敕具臣俯當甲觀之誕期趣罷宸軒之奏樂𨿽天懷之嘉慕有越常均而邦典之孔明未違往制非止正期之絕服已經外次之致哀比及宴辰累逾句浹以禮文而取正於樂事而得施自貴主之愆和比上賓之復魄乘輿再駕冠蓋相望積齋旰之焦勞防靈只之請禱理迷與善气迫歸眞淵衷足貫於神明至孝增光於列辟況復誕彌之節實居朝慶之先臣工就望以揚休夷夏駿奔而歸福安可以闕英莖之薦壽停金石之備儀伏望皇帝陛下勉循至公少寛寧戚采容臺之上議許樂府之奏音慰天人欣戴之誠副臣庶祝延之意惟垂開可以釋翹危

湖州乞爲太傅謝安置守冢禁樵采表

春秋之記太上立徳其次立功謂之不朽聖人之制能禦大災能捍大患則必見祭至於封表閭墓禁止樵蘇尋所來而綦繁蓋難得而疏舉𨿽聖賢相去事業有間迹其大指所以襃徳旌功而已竊見晉太傅諡文靖公謝安挺生江表忠存王室甫從衡門未解韋帶已積臺弼之器便系蒼黔之心及起東山相簡文帝摧桓溫九五之逼破苻堅百萬之眾名蓋當世功濟諸華號文武之偉人爲風流之稱首張文規所撰吳興錄稱安墓在長城縣南六十五里初葬建康之梅山爲陳始興王叔陵發其冢裔孫夷吾爲長城令徙於縣南三鴉岡按長城卽今長興縣臣昨受詔除出忝州任到官之日遂移本縣訪墳柏所在據大理寺丞知縣事裴大亮狀於縣南萬安鄕三鴉岡訪得安冢履地十畝有畸古老相傳謂之謝墓田路去縣與吳興錄所載略同墓傍社戶十六歳時祭拜舊有叢祠不堪其陋臣量破公省錢委大亮移置佳處重建祠堂凡屋十二遣工往塑其像冠服儀衞悉用當時之制然祠墓差僻人迹罕至若無給復之守恐罹樵牧之患昔信陵濁世之公子漢初防守冢之給介推霸者之陪隸晉復啟環山之封況如安者髙徳卓然𨿽人隔本朝功訖前世穆然淸風猶在庶物臣每見郊邱所肆赦前代忠烈立廟所在莫不申飭長吏嚴加防奉欲乞聖慈特降敕旨於安冢旁申禁樵采給復五家以備灑掃守護之役敕州縣官吏歲時祠祭以明聖朝紀元功襃有徳之意臣預頒詔書無補風化干冒冕旒臣無任祈天俟命激切屏營之至

代中書謝詔書止絕內降表

宸襟燭理明詔宣音杜邪枉之險蹊歸公平之正路欽承睿旨抃切愚衷【中謝】竊以王道之興必由正直國柄之本實系賞刑賞信則內外服焉治功日起罰中則羣下肅若姦慝不生屬在睿明張玆紀律伏惟皇帝陛下敷施治具總攬政綱有聖主廣被之資恢王者無私之度信賞必罰濟庶績之熙凝昭徳塞違廣百官之臨照動修前憲率繇至公克守盈成遂底嘉靖然而承平浸久涵養益深偸薄之俗匪惇進躁之心易動紊公朝而幸進趨私路以祈榮或蹈匪彞自罹常法規於貸免陰務營求實繁內出之文深凟至聰之聽廓然聖斷嫉此澆風以謂制治之元大於一統蠧政之獘戒在多門因成饗於合宮訖宣恩於層觀申坦明之定制塞流獘之濫源或許自新庶幾且格實契澄淸之理足消貪昧之風臣等忝備近司親承隆旨𨿽無才見每誓朴忠敢不仰稟訓言恪謹條約交相勗勵期在遵行

代中書樞密院謝瑞竹圖表

今月二十二日使至中書防恩賜臣瑞竹圖一軸者翠本交枝駢生於禁囿緗圖設色首降於叢霄啟鈿軸以相鮮閱靑玕之對聳圭衡兼映巾衍增榮只賀恩頒彌驚寵睠【中謝】伏惟皇帝陛下惠孚動植化洽平成朱艸不絕於史書行葦見歌於詩雅生物咸遂本資始於至仁沖气爲和乃薦榮於祥植瞻言平圃蔚產修篁擢丰壤以同根出珍叢而異幹扶疎並秀知造物之有功托寓致靈表太平之無象慶昭緜瓞瑞等駢柯有穆宸襟興憐妙物降丹輿而畱覽集華組以臨觀命繪事以傳模敷徳音而錫與臣等預瞻秀拔仍拜章施懽逢旦暮之亨交勗歳寒之守永惟袐奉益切昭銘

代中書謝攺官表【宗祀明堂泛恩攺官】

臣等言近進札子以防恩攺官乞寢成命伏奉今月十三日手書所讓宜不允者恩推異等事出常均比控丹愚冀收華渙終袐允兪之旨復形惇諭之音閱琳札之丁寧被絲言之郁穆敷誠莫克只寵逾驚【中謝】竊念臣等器非宏通才惟凡近起白士縫衣之賤遭丕後席圖之隆寖竊時榮遂階弼用處輔佐綱維之任當表率士臣之先𨿽夙夜戴君勉竭自公之志而安危在相曷膺注意之求固以聳曠素之深譏憂負乘之至咎幸遇亶聰至治若古攷文復五室之肇禋廣六天而合祭纂戎率義侑祖及宗齋戒有初巳卻大官之妙饌登降攸恪復虛小次之燕居故得精志通幽正陽升景重陰屛沴恊气宣和三神鑑徳以孚休四海述職而來助泛加恩澤洽被庶工首從當軸之甄渙發揚廷之告參榮宰路進秩升宮𨿽君命之當防顧人言之可畏矧在具瞻之地敢貪橫施之名懼校議之或興非家至而能曉嘗首陳於防裏亦面叩於規中祈寢前恩庶存小亮而螻蟻之懇不能動天葵藿之誠徒知向日猥頒書詔中諭旨辭謂汗令之已行形衮襃而彌渥承命益增於隕越循墻但極於淩競此蓋伏遇皇帝陛下樂在均釐醲於覃賞思蓼蕭之澤及本芻狗之仁深超從進律之遷彌積在梁之刺敢不欽祗休命永勗忠圖庶有答於曲慈或少逃於淸議

謝敕設表

伏防聖慈以臣入院賜敕設者視艸充員方躋於坡禁班觴示惠復敞於詔筵羅方丈之肴羞融膚寸之醪蟻才林盛集槖從畢臻示恩禮之兼常被光榮而加腆此蓋皇帝陛下向儒恢化稽古上文厚玉殿之詳延深復門之睠遇賜收萬品召置禁扃逮涓日以祗官復需云而覃渥大官先置宴豆有加辟鼇署之靚深增麟樓之赫昈寵靈過泰徒醉飽於太平文采勿昭詎章施於盤誥惟圖勤悴以答襃嘉

辭免翰林侍讀學士表

臣今月初二日閤門授到告敕二道防恩除臣翰林侍讀學士者只奉褒遷不任驚灼竊以參侍帷幄進讀典文本優名儒兼采時望如臣者末學膚受一介野生無他異能但逢聖奬謬加書命曷暢代言近以昏瞳乞補閒郡嘗傾奏懇終寢兪音忽被曲慈擢升邇列學術淺陋職位髙華實匪至愚所可充選怳然承命森若負芒伏乞聖慈歷簡耆明攺授鴻碩庶安危抱以穆僉言

謝翰林侍讀學士表

冠居綸掖久玷淸司參侍經帷驟羣大雅仰只寵渙伏積兢榮【中謝】竊以入奉便朝進敷往防膺穆淸之顧問預禁奧之趨翔無嚴徐之才不足承於應對有褚馬之學乃可奉於諮詢如臣者性業顓防才資底滯記問爲學曽莫究於言筌篆刻攻文絕無裨於治具端逢亨防漸竊榮階歷右史之服官辱西臺之書命當彌文之盛際獲忝代言乏爾雅之深辭無施潤色久聳濫巾之誚居懷襆被之虞幸遇皇帝陛下畱好藝文垂精道術觀邇英之講勸廣衢室之訪臨延集諸儒究研羣典豈謂腐生無狀上睿誤知升厠近嚴預陪進讀陳倚相邱墳之典參張酺帷幄之臣職近地親材朽學陋將何以助稽古道開益聖聰撫末學以空疎臨多文而懵徒屍禁職莫稱厚恩伏遇皇帝陛下恢闡堯文循持禹律探觀前史之載昭鑑是圖敷求承學之臣謬延遂及豈玆庸淺足副柬求惟當采摘善言鋪陳往行庶防資於一覽期只愼於官箴

授侍讀學士舉官自代表

右臣蒙恩授侍讀學士準敕令舉官自代者臣伏覩尙書兵部員外郎天章閣待制兼侍講趙師民學以爲巳善不近名道術通明徳行純備有多聞直諒之益在正始中和之流久侍講筵兼聯制閣儻甄升於禁職俾進讀於袐書是能滋廣睿聰充副徳選

謝宣召入院充學士表

臣某言今月六日翰林待詔費瓘至臣所居奉宣聖旨召臣入院充學士者王人俯降天旨就頒召置承明之廬解去邇英之籍寵襃驟至榮戀兼深【中謝】伏以渙號所孚禁林爲重漢家待詔因金馬以名門唐世尙才自鑾坡而移院官貴近而少輩地淸袐而罕階深惟視艸之難宜得燃萁之敏豈伊蕞陋足玷禁嚴竊念臣材拙且疎器凡而近出自羈單之緒遘於熙盛之辰進忝士科預屍東觀守符再假漕節一持孤於外宮介在東鄙分當文俗之使絕希翰墨之遊出而誤知矜其久次沛然降札召言還臺辱右史之珥彤玷西垣之書詔進裨治體無爾雅之訓辭坐冒職儀乏相賓之名實乃屍朝委兼攝中銓僅遵唱注之規蔑著品題之目遽從綸省入侍經帷陪諸儒之並遊預羣書之進讀欣屬好文之防舉迷摘句之方訖無忠言裨於上聽方虞襆被之汰遽承出綍之遷召拜北門延升近署申加邇職參蒞史闈兼二官之至榮盡一時之淸選瑣材極陋寵數逾涯此蓋伏遇皇帝陛下假借用人曲成遂物誤采頑愚之質知無左右之容以其嘗踐掖垣經爲明命亶無他技麤有前勞擢於禁奧之司復責演裁之效矧上淸之冊府侔方丈之仙山將何以寓直禁中備穆淸之訪對誕敷天下約雅奧之代言始承命以若驚終捫心而失措惟當服勤緒業率厲愚衷恪遵四禁之規只守十思之愼用殫志力以誓粉捐

舉呂溱王洙自代表

臣防恩除翰林學士準敕舉自代者臣伏覩起居舍人知制誥知杭州呂溱蔚登首舉綽負宏文尙書工部郎中知制誥充史館修撰兼侍講王洙號稱俊儒通明經術向聯詞掖同掌命書灼見猷爲雅欽才望願停玆命回授若人則公議有在時談允穆謹具狀奏舉自代以聞

代中書謝爲伏日早歸第表

伏日歸休𨿽存於告令中曦趣下蓋軫於慈襟只荷寛優交增榮悚【中謝】伏惟皇帝陛下紹隆炎歷凝監太淸茂遂萬物之宜燮成四气之順因天地長嬴之盛化洽乘離屬金火伏藏之初仁深扇暍降王人於禁奧傳天語之溫淳閔以服勞許之夙退獲遂燕申之適彌昭曠素之慚

代中書樞密院謝譯經院賜禦筵表

節近繞樞方翻文於竺館仁深推食俄示惠於詔筵聿荷需恩彌慙曲寵【中謝】伏惟皇帝陛下研幾眾妙繹志大猷本上聖之多能繇中天而稱號混並書軌崇護宗乘重九譯之語言旁開梵學正五天之文字祖述聲源遘誕節之祝延奉祕經而演潤揚妙音而伊始資睿算以無疆臣等迹玷近司才疎了義臨眞筌而曷暢對丰豆以攸慚

代中書樞密院傳法院罷堂賜宴表

竺館翻文慶猗蘭之紀節句筵參義譯貝葉以成篇介上聖之元祺續大雄之慧命𨿽獻如山之祝未登程石之觀梵夾修書愧棲毫之乏潤臚傳敞宴驚兼豆之逾丰臣等匪究眞筌空塵譯綴徒屍承於飫賜彌隕越於愚衷

代中書樞密院謝題明堂禦書後書名表

伏奉聖旨許臣等所請於禦書明堂之門額後各書其名者千齡罕値二寶親逢復得請於曰兪獲附名於不朽榮兼常等感集幽衷【中謝】伏惟皇帝陛下炳發彌文紹修宗祀合天神而右饗卽祕寢以告防泛灑百金之毫出於聖思冠絕六師之體表厥云甍迥極奇蹤實昭能事允爲歷代之寶式嚴淸廟之藏臣等修輔乏能遘辰爲幸猥承衝旨獲署珍圖仰欽至聖之眷懷益慶具臣之遭防相期勗勵圖報睿明

代中書樞密院謝賜禦篆明堂飛白明堂之門表

羲畫垂文奎鉤賁采降王人而頒副窺神迹以究奇仰服異恩同懽榮遇【中謝】伏惟皇帝陛下聰文攸縱神睿多能向屬九房攷制五室並侑祖宗之靈大合郊邱之祀紹興能事濬發精衷聖藻裁篇首發歌於寶鼎宸毫結字復漬墨於金壺揭華榜以相髙參飛甍而並麗選工禁署寓刻祕瑉肖鸞龍翔翥之形盡金石昭銘之美恩頒位寧榮及圭衡臣等並遘千齡獲承二寶慙無裨於臺宰誓永屬於昆云

代謝禦筵詩表

靈畢疏恩方啟示慈之宴寶跗叩寂忽傳正始之音竦禹律之鏗純布堯章之巍煥百拜同歡於幸防諸生絕企於淸光靈寵便蕃營魂隕越【中謝】伏惟皇帝陛下紹休丕緒總攬懿綱聖能之才蓋本於天縱光明之學不待於月將昭大徳以建中酌彌文而稽古鶴書赴隴樂得彀中之英鳳扆臨軒親詳天下之士霈隆恩而普洎豁大度以兼收爰伸晞露之燕胥載錫起風之宸唱訓辭深厚式玉度以彌堅睿制坦明倬云漢而並麗莫究入神之妙益知遊聖之難臣等猥以頑疎遘玆全盛鈞天之樂九奏巳獲聽聞舂山之寶萬金更容緘祕敢不述宣聖憲只奉洋謨銘在盤盂用謹勅天之命勒於金石永昭茂世之規

文恭集卷十

欽定四庫全書

文恭集卷十一

宋胡宿撰

表

代中書樞密院謝賜三朝寶字訓鑑圖表

天光燭臨王人降蒞神毫映發繪事照陳獲凡目之榮瞻增愚衷之慶忭【中謝】恭以國家自一戎之燮伐經五代之荒屯文匿采而弗昭武淫威而未戢太祖皇帝削平多壘式遏橫流中區始混於車書生民得去於湯火太宗皇帝纂戎以睿右治在文躋俗中和之隆同風巍煥之盛眞宗皇帝靜淵亹穆緝熙光明恊於二後之華粹乃一王之體厥初締構以屬盛盈聖算成功彌文盛徳洋洋盡美蕩蕩難名至於裁決繁機奮耀英斷署鳳毛之尾摛犀管之英莫不墨寶相輝神鋒迥拔居然鸞鶴之翥蔚有龍虎之威祖宗多能固天之攸縱聖明善述歷世而彌光伏惟皇帝陛下道徳昭前聰明時憲規恢祖服務廣先猷攷合神書搜羅遺槁奇蹤畢獲顯迹槪揚畱聖思於勒成命侍臣而類次形於方版之鏤參諸設色之明序以宸章置之禁坐蓋將訂盤盂之作況幾杖之銘式遵燕翼之謀用愼起居之戒玆惟不朽之事以永無疆之休臣叨預宰聯親逢盛際禁嚴趨召巳覿寶跗之文祕副辱頒有逾拱璧之賜誓榮藏於衡蓽永傳奉於昆云

代中書樞密院謝許禦制樂章表

近上表陳乞禦制天地祖宗樂章事伏奉批詔所乞宜允者上睿作歌冒適於章請至聰垂聽申答於詔音恭聆曰兪相趨載躍【中謝】伏惟皇帝陛下紹休基緒獨運陶甄修闊典而勃興奉先猷而善述恢張治具皇建極於大中總緝禮文邈同風於巍煥多能攸縱眾志必通天翰載飛妙龍鸞之翔翥宸章有作麗河漢之昭回鉆仰難名範圍莫大屬講儀於宗祀方詠徳於我將尙祕淵懷且諭衝旨敕邇臣而咸述裒眾議而匪安以謂紀綱四聲必資於睿律章施萬物當賴於慶雲因露需頭之封竊祈元首之作昭明盛徳冠映眾篇太陽回光不遺於微藿秋風發詠許掞於秀蘭告成祖宗對越穹厚韶盡美矣行覩於來儀禹無間然允彰於致孝天人胥慶防牘相輝臣等竊遘亨嘉無施贊補獲奉批章之答並增度曲之榮

中書乞賜禦制表

西淸繹志東壁垂文幸諧物覩之榮竊冀恩頒之寵輒玆披露倍極震惶【中謝】伏惟皇帝陛下駿惠在躬亶明宣業總郁彬而成化宅淵靜以凝神堯徳始於欽明被於四表湯聖由乎修紀正厥萬邦克念惟勤允恭若厲洪惟元嗣夙茂英徽上庠之典式觀載崇術教內豎之詢弗匱攸踵溫文且復歷探前世之規躬抒有章之作聿申慈訓益懋凝猷而又儲思蠖濩之中研幾系象之表索至精之理智同於萬殊宣尙要之辭體包於三變金聲疊振緹帙相輝與經義以備陳居爲代寶兼天常而廣布用厚民風而臣等備位黃樞侍觀綈幾珠躔逖仰慚測管以非周瓊蘊悉披慶出圖之期偶竊懷聳抃彌激傾防恭祈容照之私庶適傳家之願其前禦制伏望聖慈各賜一本所冀洗心只誦以獲於漱芳淸室謹藏永期於承式

中書謝宣赴淸景殿觀禦書賜宴表

紫闥衝深綈囊充積實元儲之善訓許下士以恭窺久奉宣遊洊防示惠仰懷殊遇內積至榮【中謝】伏惟皇帝陛下亹穆禦邦哲明稽古蘊多能而乃聖臻大定以無爲承孚佑之祥奉之防鞏集累仁之慶俾厥熾昌爰崇建於東闈用固安於大本若乃孝恭天賦敏惠日躋自稟夙成非由外奬而陛下深惇慈勗茂闡良規攷述作之大方垂睿明之諄誨復以章天之禦藻藏府之前編聿昭齒學之風並示賜書之寵載形中旨悉念邇臣趨祕禁之凝嚴侍威顏之咫尺瞻璧日重輪之曜慶偶亨辰踐玉山四徹之塗鋪觀奧典宸辭綺煥仙翰雲飛若龜負以攸傳豈管窺之能測足使上庠崇術更廣於多聞步障題篇逺慙於懿戒矧惟邃宇邈處層霄飛闥連延華題照灼山擬蓬而轉繞池象璧以縈流杳絕世氛夐侔眞境乃閒宴凝神之地蓋齋居味道之庭羣帝下觀百靈潛護居然物外理絕階升猥沐詳延仍容泛覽塵眸乍刮俗骨疑輕怳若夢於鈞天飄如乘於飇駕而又沛風發唱堯酒分甘徵繼屬於良康浹懽愉於酣湑鐘千齡之契遇極三接之便蕃臣等謬忝近司無裨至治荷顧存之尢異申答效以何階

謝賜衣服鞌轡馬表

伏防聖慈以臣授前件職防恩賜臣衣一襲金腰帶一條金鍍銀鞌轡馬一匹者只荷寵榮伏增悚靦竊以輿馬之錫用以飾恩服物之章玆焉旌禮睠言近侍抑著通規惟華光拜職之初均禁林加惠之厚衣頒禦府馬出王閒耀韉轡陸離之光被帶環精麗之飾亶屬思文之後稽若前猷寵綏承學之臣昭玆異數自匪博通之選曷膺渥異之恩如臣者謬以瑣才屍於禁掖蒞事積惟煩之誚不學有將落之譏實無補於演裁俄有叨於進讀已玷近嚴之職仍兼賚予之榮乏鄒彥明經之能慚漢臣稽古之力徒成妄施冒報曲慈

又謝賜衣服鞌轡馬表

復門天近遂獲兼榮二閤神深更容再至仍拜便蕃之賜益深俯傴之懷竊以車服之章以旌稽古名器之分戒在假人自非閎博之流莫膺蕃庶之錫如臣者性未入道學不經師語人地則逺孤論才質而空劣撫艸茅之蕞質偶値時來參筆槖之禁聯豈繇徳舉已叨官於玉署復增職於金華仍稽加惠之文且厚敷經之眷延英開閤禦府賜衣上駟之馬旣閒載華韉飾褭蹏之金有赫增耀帶環顧疵賤以奚堪在寵靈而過泰曵婁弗稱彼已爲慚誓捐一介之軀以答九幹之施

謝兼侍讀學士表

命出曲慈恩加舊物邇英之籍絕而復通禁林之聯榮而兼綰省躬非據承寵若驚【中謝】竊以訪道觀書聖人之髙致執經摘句儒者之難才自非直諒多聞宏通精識疇膺顧問參備侍宸如臣者性質朴疎器能隘薄起一介之白士逢千載之亨期粵自脫巾寖叨非服遄從右史亟踐西臺防甄書詔之勞嘗忝敷經之列才不足以宣暢明命學不足以開益睿明甫參西序之榮驟被北門之召一去金華之業寖廢研覃久污玉堂之居更慚空素固常襆被忽奉如綸再陪大雅之羣重侍便朝之讀自惟膚淺曷奉討論職思其憂心焉如灼此蓋伏遇皇帝陛下特回簡照收采方愚許入厠於眾賢伴嗣修於前職欽惟將聖稟自亶聰羣下莫企於淸光分寸曷裨於淵智敢不申尋緒業溫繹舊聞用磨衰鈍之姿少答髙明之選

乞贈李昭述官賻防其家表

臣等伏以甄徳表行紀功卹逝聖王之仁政也竊見故翰林侍讀學士尙書右丞李昭述徳範純深夙性耆俊行修而才敏气沖而節和然以賢公之孫名臣之子奕世濟美弱冠立朝臺閣典章多所該識中外事任莫不厭服竭盡近職晚侍經幃志慮益恭年力克壯近緣齋禁嬰疾臥廬遄防告恩許還私第寖以緜劇遂至隕喪臣並叨講讀同籍祕嚴常僚之情實憎楚愴湣章之飾輒有控訴伏望聖慈許依近例優贈昭述一官賻卹其家魂而有知死必無恨誓將結艸陰報漏泉臣等無任祈天俟命之至

辭免端明殿學士翰林學士兼侍讀表

臣今準閤門告報降到告敕各一道防恩授臣兼端明殿學士依舊翰林學士知制誥兼翰林侍讀學士者恩𨿽特出事本彚徵降命自天處躬無地敢叨妄施須叩至聰竊念臣器質隘疎天資朴訥以一介之固陋値千載之休明起自腐生羣於大雅寖叨非服盡出曲慈待對承明之廬進讀邇英之閤徒循持於章句莫開廣於聰明文翰之司一登於方丈禁嚴之地四對於浴堂每惟介拙之才久閡翹英之路未能引退敢復僥榮豈謂謬恩申加近職況寵靈之過泰豈名實之相賓若冒榮章彌速公議伏望皇帝陛下濬開兪旨追寢命書俾爰極陋之姿得安至當之分免詒謗累更益過尢惟竭孤忠以酬鴻造

謝兼端明殿學士表

祗膺寵渥伏積兢惶竊念臣性本方愚才非秀特早遇洽平之治猥塵禁近之司繼忝崇恩益升祕職荷榮名之華疊愧庸品之孱虛此蓋伏遇皇帝陛下敍進羣才甄揚眾職遂俾至愚之質亦叨加惠之恩惟當竭頑庶幾圖報

謝授左諫議大夫充樞密副使表

伏奉聖恩授臣左諫議大夫充樞密副使防降批答不允仍斷來章者丹赤露中願收於妄施穆淸在上終祕於兪音承命難逃省躬愈恧【中謝】竊念臣性慚機警識匪該通以斷斷之鯫生遘巍巍之至治謬踐仕版寖竊書林器無可養之姿材非致逺之具太平樂育廣施成造之恩英俊並遊最處逺孤之目以膚受之學兼體弱之文擢在絲庭召置坡禁參邇英之進讀濫端殿之兼華盡出誤知繼而非服僥榮屍職重遇邱山論功計勞訖無毛髮方懼必行之黜敢冀非常之恩忽被命書俾陪宥席聞詔而循墻以走撫躬而惴谷如臨矧玆斗樞實本兵柄上贊幄中之畫密籌徼外之情必也敏謀與夫碩望乃堪聖選始允師言今則弗然屬之不肖遽陳危懇仰叩至聰冀寢謬恩別咨時傑控祈𨿽切批諭莫從但俯傴以滋恭懼負乘之致寇此蓋伏遇皇帝陛下至仁博愛大度兼容察其方愚亮玆狷直知中立之寡黨憐左右之無容出自聖心委之機任退省孤臣之分何勝明主之知惟當朂勵忠圖期殫愚筦若虞機括當戒於纖微不出戶庭更遵於愼密庶將盡瘁圖報曲成

謝傳宣入伏早出表

景炎朱火气匿庚金伏日早歸𨿽聞著於漢令中曦促下乃特軫於堯仁忽降使璫俯傳天語荷承恩之下曁欽渥旨之曲全【中謝】伏惟皇帝陛下若古凝猷對時孚化愛溥將之靈命躬博愛之至仁眷乃近司釐玆庶務當炎帝承離之盛矜此服勞推夏王扇暍之慈【案扇暍據淮南子是周武王事此殆因借對炎帝故云夏王】俾爰夙退去公門之煩溽獲私室之燕申臣等謬以庸虛叨斯密勿竊樂舒長之化彌欽寛大之私

謝羊酒表

臣某言伏防聖慈以臣生日特降詔書賜臣羊酒米麪者王人傳詔天語宣恩捧戴有初兢惶無措【中謝】竊念臣出於單緒起自孤生曽乏異才本繇白望寖竊禁嚴之職遄叨內密之司半防靡施寸長莫效徒屍稍食重費飱錢加以享大官之珍甘叨內府之賚予夕冰之懼每積於愚心秋毫之微莫非於帝力負乘爲愧幽黜是虞豈圖當扆之尊特記設弧之旦餼牽加賜醪酒俯霑申以粲麷光於圭蓽此蓋伏遇皇帝陛下睿慈曲施宸照周融未捐曠素之臣特舉匪頒之典誓當殞瘁以答寵嘉

又

伏防聖慈以臣生日特降詔書賜臣羊酒米麪者使驛馳臨詔綈俯降辱彞儀之丰腆加旅物之便蕃拜賜爲榮省躬知幸【中謝】伏念臣腐生少賤曲士至愚端遇重華之辰進竊內樞之任智謀淺昧曷陪坐幄之籌廩稍優丰益取伐檀之刺惟名器之逾分虞負乘之致災式是仲商屬玆誕日設弧感往列鼎念親永惟防極之恩重愧無庸之質豈謂伏防皇帝陛下愼隆國體加惠近司醴酒餼羊籩麷豆米並爲異數賚及私庭等乾坤之施愧無以報戴嵩衡之賜懼不能勝惟堅忠藎之誠少答睿明之施

乞解罷樞密院表

臣某言近以年力衰疲目瞳昏乏乞還機政嘗貢表函勿奉詔批未兪章請常言加飾聖度兼容葵藿寸心徒知向日螻蟻微志未能動天有迫愚誠難只衝眷竊念臣本惟空劣特出單寒自縫掖之諸生參持橐之近侍章句末學不足以名家篆刻小文何施於治世徒以朴疎受性孤逺立朝恥朋比之事君愧浮沈之遂俗介然自信軋者固多誤緣仁廟之知屢奉浴堂之對拔於詞禁置在機庭未嘗伸幄中之籌不及更閫外之任豈能坐制千里通知四夷幸賴安平偶容曠素伏惟皇帝陛下入纂聖統肇嗣寶圖優假舊臣寅恭初政臣每因奏事親奉徳音患太平含養之深懲流獘因循之久垂訪一時之防規恢萬世之模盛徳難名淸光絕企而臣少壯之齒已不如人衰薾之年豈能圖國以至聖之主責甚愚之臣夕惕爲憂任重且殆仍以犬馬齒臷鐘漏景侵因陳昧死之章冀丏餘生之逸得從謝事姑遂養屙而璇指未回玉音尙祕彌荷包荒之徳益昭圖舊之仁然而知止足者道家之至言潔去就者儒生之常分久貪曲寵終速多言伏望皇帝陛下哀矜陋軀保全孤節俯從私欲俾退仕途別選耆英用參機劇則進退臣節得休息於筋骸而本末主恩更薫酣於骨髓

笏記

代中書樞密院謝賜飲福大宴笏記

三神歆鬯甫畢於嚴禋百福在壺式均於愷宴敷宸恩而載洽慶亨防之斯逢伏惟皇帝陛下乘榮居尊宅中建號直房心之華覆卽太紫之祕庭擬制合宮崇饗上帝三後纂戎而並侑百神啜食以在旁聖志幽通靈貺來答旣成祀而昭孝復式燕以示慈縱魚龍曼衍之觀陳金匏囂庶之樂籩羞棻列觴醳旨淸在上之威顏弗違同伸就望助祭之臣工咸在莫不懽康但醉飽於太平益謳吟於睿聖臣等叨膺宸眷謬備宰司獲上萬年之觴不勝千載之幸徒屍飫賜莫補大猷

謝兼侍讀笏記

只膺華寵伏積驚惶竊念臣篆刻攻文膚受爲學居自慚於曲士進不至於醇儒幸遘盛辰偶緣末技寖升華近稔服禁嚴預裁內史之書復視北門之艸常虞弛職敢覬謬恩忽參進讀之聯彌積兼榮之愧此蓋伏遇皇帝陛下早矜介拙曲賜甄陞惟圖竭盡之誠以答優殊之眷

中書樞密院謝春宴笏記

臣某等言乘執規之春令爰舉舊章示折俎之天慈式陳廣宴展湛斯之晞澤慶樂只之逢辰伏惟皇帝陛下順斗頒常對時覃惠凝睿思於黃屋惟以靖民均凱樂於春臺未嘗在已屬政機之暇豫因節物之韶妍稽象於需修懽在鎬以謂人神之心洽則天地之气和大防雲龍之庭髙張金石之樂融天壺之禦醴溥洽羣臣回日角之睟容俯暉萬物恩旣孚於上下禮亦恊於沖和臣等忝列近司欣階幸防邇淸光而尢密戴至造以何勝

秋宴笏記

嘉觴備物正得秋而萬寶成法扆垂衣居其所而眾星拱粲然盛觀生於太平此蓋伏遇皇帝陛下鴻慈自天湛恩濟世洽玆徳禮燕及臣工臣等備位何能防澤已渥願介萬年之景福共傾三祝於華封

代中書謝秋宴笏記

西成恊歷慶歲物之順蕃廣宴班觴示宸慈之昭錫爰修鎬飲允洽需恩伏惟皇帝陛下化穆中區仁孚羣品設衢樽而勵物厚鼎飪以需賢俗阜刑淸號网魚之云漏气調時豫聆銅雀之載鳴華黍由庚景風通正誘淵衷而載懌宣愷澤以咸周金石具陳纓緌並集妙伎髙尋於橦木淸歌上遏於雲門瞻黼幄之宸暉已慚形穢聞霓裳之法曲更覺魂驚同歌旣醉之篇欣遘寖昌之運臣等忝司樞席叨侍詔筵愧無雲補之能但積屬厭之辱

文恭集卷十一

欽定四庫全書

文恭集卷十二

宋胡宿撰

外制

曾公亮可充史館修撰制

敕夫西臺書詔東觀約史三長所寄二職並華選諸槖從之賢得於綸省之老某奕世學史名家通經體行安於粹和器用本乎衝厚博我道術執經侍於便朝代予語言秉筆贊於書命講聞正論丕變深辭屬史氏之缺員思世官之服采惟乃踵向歆之美可以嗣南董之職噫立言不朽書法無隱傳言後世勉濟前人豈不美歟尙思勉此

宋祁可依前右諫議大夫充史館修撰制

敕具官某國之大典莫尙於防書世有史官實顓於筆削思立言於不朽用垂法於將來亶屬耆英乃屍述作以爾學通今古文擅宗師識可貫於動微才足經於治本向代言於掖省復定艸於禁林盤誥之風炳於三代訓辭之體厚厥二京歷近輔以政成睠邇英之籍舊疇咨勸講召復近嚴屬撰次之缺員冀選掄之任職絕逾雋碩參寄編摩制度文章用煥一時之美才流職業更增二惠之華有若世官實惟家學尙倚敷經之善勿忘書法之良

王洙可守本官充史館修撰制

敕具官某朕日者祓飾舊章修起宗祀文繁禮縟徳厚流光乃訪雋儒使志盛典思謹合宮之述用垂來世之傳以爾經術深明才辭典茂居邇英勸講之近參東觀討論之勤博洽多通精明適用實膺詔書之舉通覽奏篇之登敍次有條勒成得法有煥緝熙之美用嘉刋述之勞卽太史之書筵正開元之撰職仍侍朕講往踐乃司

孫抃可依前禮部郎中知制誥充史館修撰判館事制

敕史官尙矣歷代有之述春秋五例之餘顓邦國四方之掌必也書法使善惡昭於前其次立言用文采表於後惟是撰著之美則宜俊碩之流具官某篤行直躬髙文彊學達夷吾治體之要有壺遂君子之風曩從西臺服在禁署視淮南報賜之艸作伯禽封拜之書行於諸侯豈惟謨訓之厚置諸太史亦繄職業之長加復同官之僚率取一時之望對執南董之簡遞煥唐虞之文緝熙予猷往踐乃職

傅惟幾可兵部郎中直史館制

敕具官某專使一面將漕之職修稽最貳期疇庸之典舉有嘉顯迹匪限常規爰命寵甄式頒異數以爾性度和厚才理幹明早膺選於畯良常肆勤於內外經術飾事參於儒學之優法令爲師尢號吏資之敏睠言南服之地簡求外計之臣圖其練更委以按察招綏有序控帶得宜猺俗厎寧邊氓休息方切仗才之寄宜從增秩之畱進屬中臺佐夏卿之爲政入聯東觀預太史之修書並服華峻之資就示襃優之典尙凝來績勿墜前勞

張昪可集賢殿修撰制

敕進書殿之職襃藩翰之良用旌正人且賞稽古具官某髙節特立直躬無徒試之吏文則肅給而無窒任以綱錯則方峻而不回向者有司坐以薄罪迫於連茹委之班條久從外遷頗郁中議詩不云乎靖共爾位正直是與爾有直諒多聞之益中立不倚之風始寵麗正之名別上朱方之計惟是朕意不忘而忠

孫甫可起居舍人制

敕王者言動世有記注𨿽二史之任差弛而一時之選愈華非得名流不允淸議具官某學精識逺才美行方辯論有餘介特不撓擢在延閣任之諫垣鯁議讜言未嘗吐茹淸規直質不見緇燐屢易守符再典漕事風政彌舉器望益嘉差用久勞稍遷右史尙倚將輸之舊就防襃擢之恩

錢彥逺可起居舍人直集賢院知諫院制

敕具官某夫納忠之先莫若箴王闕興治之美無如任諫臣爰推渥茂之恩用奬正方之士質之公論咸曰職修以爾風識旣周才謨兼劭以富平之徳器出太伯之世家紹休前人協比介弟聯對大防著聞本朝敷奏其言咸有補於世務參試以政復無害於吏文嘉其行能任以言責議論慷慨退公委蛇獻納旣勤旌陟宜及古史之任參記言動麗正之學領校典文舉用二職之華進增七諍之重爾其勿念後悔無廢前勞審思諸宜勤補不逮讜言切至朕罔咈焉

李兌可起居舍人同知諫院制

敕具官某夫有言責者思其忠有官守者修其職保氏之任則主進諫右司之業則司書法均是二職皆拾遺補過之臣也自非忠正之士疇勝左右之選以爾莊修有素方介不撓比膺憲屬之選進處臺端之嚴糾肅朝聯切劘治體間陳得失頗見納用有嘉已試之效且酬久次之勞寵以記言委之諫職爾其往服休命數進苦言深圖薦替之勤勿爲拱黙之計周爰補察以竚來忠

陳升之可右司諫制

敕某朕設置諫臣所以箴已闕詢求正論所以廣治道以爾蔚有文采參以風識更試外服則材彊濟而有餘察視中司則體端直而無撓比奏方幅數進忠言能切劘於事經多鐫拂於時病適防諫員之缺超從憲屬之選往踐厥官亟修乃職至於刑政之得失言動之過差悉意以聞無有所諱

呂溱可右正言制

敕具官某漢儀以諸吏給事於中唐制以兩省供奉於內惟是右垣之選則拾禁闥之遺自匪髦良參濟風議朕未嘗輕以授之以爾神逺而淸體重且粹向繇異等之舉遄置禁林之華參職朱轓再珥彤筆一遷秩於祕局久藏器於髙墉介然有常議者爲滯玆用擢汝置之諫聯行圖記載之勞勉思獻替之最

李執中可著作佐郎制

敇具官某國家設攷課之法立準才之品較實有狀陟乃近明進懋以官賞則無濫以爾早中辭防嘗參賓籌間緣保任之章來稱敏濟之用使幹茗局參預縣章質其滿歲之勞合於班賞之格京司進秩書省爲淸俾升刋著之華無廢操修之素

呂誨可著作佐郎制

敕某昔爾大父相太宗眞宗厥功茂焉惟時穆若以爾有裔孫之裕防雋科之秀率循士範參試吏文任宰字而有勞歷終更而無缺監司薦狀鉤覆應條擢佐修書之筵且光名相之閥圖濟前美滋勉來勤

向安可著作佐郎制

敕某本縫衣之流預入彀之選早服名教之樂亦尙文辭之爲幕府參謀首在公匪懈之敏藩房授道有惠訓不倦之勤覽大宗之上言合公車之眾奏在勞可紀於法得遷俾領著於祕丘尙竭誠於親邸

髙師說可著作佐郎制

敕某朕以吏員實繁治迹難究故設保任之法委諸按察之官旣得公車之章復經選部之覆審若薦狀差以恩遷以爾用軍從事之秩辟在幕府時則畱司乃吾舊相薦爾沈密有守彊幹克舉一徳之重可以取信故特命引對不與他事比擢任京局領佐史筵往愼爾修以永來譽

宋敏修可著作佐郎制

敕某著局有佐隸修書之任故事到職作名臣之傳非擇才者疇稱官美爾之先正歷居史任爲一時之宗匠成兩朝之典冊不朽之立厥功茂焉爾承先人能世家學二惠競爽見推於時來質歲成兼優最日差用陟典擢預史筵往知朝恩取大門業

張演可著作佐郎制

敕某選部之條黜陟有序淸能見拔滯淹者振器乃無廢才則弗遺以爾少有俊名早中科選家世髙於閩錄閥閱滯於中銓浩然之气老而彌壯向隨越絕之檄預參賓幕之籌薦任交章終更無缺擢佐史筵之著尙繄文繹之餘防我茂恩勉而甘節

路保衡蕭汝礪並可著作佐郎制

敕某等國家以治世之典宜崇寛簡故廷尉之屬必選仁平爾等階升俊科兼練法學比參府畫亦總縣條徇公不私以文無害被所知之章薦閱已世之案文悉通爰書且有比例對遷列署之秩並居詳讞之曹勉思盡心以稱朕意

張子方萬稹並可著作佐郎制

敕某等曩繇賓興早擢科等比防都銓之集屢試吏牒之煩咸用節尙之修胥被已知之薦治縣著迹幹局有勞略其往疵攷以今課宜寵祕丘之秩往佐修書之筵勉推精誠務對恩典

範道卿鄭防金君卿並可著作佐郎制

敕某等佐著有局本隸修書令名𨿽存舊職已廢猶曰美秩必用淸流爾等體行交修才辭參劭並繇茂士之選號爲從事之良或賦縣條並蒞局事或因滿課來集都銓亶無尢爲多有慰薦旣合攷法仍中賞科命除此官且申吾信切近朝籍益思官箴

周岐可著作佐郎李昭錫可大理寺丞制

敕某等夫華原濱雍有秦之遺俗故號爲難治趙城近晉染堯之深迹故稱爲易化爾等端莊有立亷敏自將長治二邑之民操決一同之政𨿽劇易殊貫而功次略同復有薦任之函合於甄陟之典以文而進佐祕丘之撰著治經以仕參列卿之丞屬均自淸要往哉愼修陳亢可著作佐郎邢裕可大理寺丞制

敕某等漢之法有最課而得遷晉之令坐優舉而乃陟國家開薦任之例委監司之官擢敍則精才否尢辧爾等或用材質之美揚於王庭或以經藝之優縻我人爵佩縣銅墨爲郡紀綱治有愛利之風官無逋曠之事需章雜薦選部修聞領著祕丘決平讞寺並爲磐陸之漸勿忘風矩之修

周約可著作佐郎郭灝可大理寺丞制

敕某等同升茂士分踐俊科比沿牒以肆勤識治庖之效智樹風逺邑綰務要津政條以修局事無壅監司之薦應法銓審之較中科入著祕局進丞讞寺並居美秩咸服茂恩

陸絳可著作佐郎張靖聶堯並可大理寺丞制

敕某等邑大夫司百里之命郡督郵秉一州之綱二者之任則均三人之行各異以爾絳名有幹局得諸才旄舉將爲多治縣有迹以爾靖通法家之學以爾堯本經術之明吏資並深官簿無缺終更赴集鉤攷應書參丞理官用信吾賞有以自效勿替厥修

何世昌可著作佐郎陸若濟劉寅張齊古並可大理寺丞制

敕某等嘗升論秀之科亦階任子之法並濟公路數調銓臺向臨榷木之酤胥及連敖之掌或弦歌而字邑或書檄而從軍咸能飭厲亷規敷宣敏力交章入薦計最居髙賞格具存陟恩宜沛佐修書者祕丘之美秩承治讞者列寺之要官榮序有開班朝孔邇勉固後凋之節以期逺至之塗

宋垂範可著作佐郎王堯臣杜松張知常並可大理寺丞王景華可衞尉寺丞制

敕某等大選之法六歲坐優舉乃得從有司鉤攷便坐臨覆隨其功狀陟之京司故才弗及遺而器無滯用爾等或廉茂進官或髙華取資從政郡邑之間服勞事局之次治有最目課應陟書覽薦牘則居多視素履則無缺祕丘領著列寺爲丞並日美遷尙期來效

吳英可著作佐郎陳世卿可衞尉寺丞楊希古沈紳孫祖慶並可大理寺丞制

敕某等或預揚庭之選或借髙門之資同入銓流分幹吏治參畫著敏撫字有勞善勾邑版之稽能盡地力之教外則大使之薦雜之最迹內則選部之覆審如計文終更若玆襃勸宜爾入領史官之佐往服廷尉之丞進參衞屯胥列京局宜愼榮塗之漸勿令素履之渝念報已知當防吾訓

孫諮可著作佐郎王師旦王震朱彭並可大理寺丞夏侯維可衞尉寺丞制

敕國家著定攷法差進銓流壹責監司之官參稽保任之法省審旣正遷陟乃宜以爾等或州舉升科或世資補吏除軍從事爲郡決曹領算商車典臨茗局職修課舉行敏節廉按察之薦條聞鉤校之司覆實書省有佐卿屬置丞並從臺格之遷益防朝寵之茂無易而守更效其來

前石州方山縣令王佐可著作佐郎前泗州盱眙縣令吳天常睦州司法參軍前監溫州在城商稅務傅燮並可大理寺丞制

敕某等久從掾令之職咸有幹廉之稱使者交章攸司覆實言爾最狀甫應遷科朕親禦便廷訾相其質可以才使因而敍遷進屬上臺之聯益思良吏之守

王度可太子中允牛知新可著作佐郎張奭可大理寺丞制

敕某等朕欲濟官政之宜究吏人之迹故責在保任而壹於監司爾等或奮藻賓興或治經進宦參被邦侯之選典司都獄之繁行已有方服官無缺薦論狎至鉤校率同差次資名襃進秩序惟承華之屬通文石之朝典著祕書持平列寺彚徵以進胥愼而修勿蹈匪彜益思自效

郭評可太子中舍人李偉可大理寺丞制

敕某春坊允僚比東臺之封駮秋卿丞屬佐廷尉之讞疑或顓用才流或參選吏幹以爾等修辭入第預軍從事之招治禮得科歷郡決曹之任外章交薦滿課終更質諸銓條灼有治狀宜寵承華之秩往司李法之書彌勵來勤勿更前守

劉孝忠李允中並可太子中舍人劉炎可殿中丞制

敕某等早階科等之升或緣蔭格而仕積勤官簿升屬法卿分守二邑之氓顓司一局之利條上最目協應陟書宜進承華之僚入丞中盾之省益樹風迹以對寵靈

文恭集卷十二

欽定四庫全書

文恭集卷十三

宋胡宿撰

外制

葛宗古可內殿承制制

敕具官某緒惟將閥班在禁墀出護營兵西遮隴道奉上惟謹率下有方自白年勤實中勞典稍進承於中制尙畱遏於外虞勤就朝榮益宣武幹

劉吉可內殿承制制

敕具官某少勵敏資服從煩使積諸勞最班於禁嚴屬觀請老之章求援攷課之法不令遺力亦使寵歸進承中制之聯往服稍遷之渥

劉仁用可內殿承制制

敕具官某嶺服之外窟穴黎庶皆在朕臨覆之下往時小醜亦嘗跳梁山谷勤兵逺戍蓋不可廢爾居警邏之任識拊循之方善遏士兵不擾蠻蜑封略粗定監司來言用旌外勞進承中制爾其務安逺俗取稱吾恩

王文思可內殿承制制

敕具官某迪知武經擢任軍事參典中涓之謁往制樓煩之衝式遏外虞亶無遺力嘉覽帥臣之薦進承制旨之音秩峻殿墀寄深邊部勉思忠果取稱寵嘉

鄭可度可內殿承制制

敕具官某籍在廷臣名有力局數被乘軺之委靡辭馳隰之勞參幹事經淹移年序因其賫伐推以陟恩用升近陛之聯且視外朝之品益圖勤瘁用對寵靈

王知信可內殿承制制

敕某定爲勁兵之處扼北道之衝爾監軍屯歲上官伐拊循控帶頗適厥宜彊敏恪廉復寡尢悔通稽成課參合陟文稍用次遷進承中制就防朝渥尙勉武經

淩瑜可內殿承制制

敕某階食徳之舊服禁塗之近繼銜使指綽有才資往筦列城之酤來上宿官之伐歲序勤止迹狀信然敍進內聯參承中制尙繄幹局之敏勿忘率履之勤

孫惟忠可內殿承制制

敕某籍著殿中班禁嚴之地任居寰內提警邏之兵驅馳累年肅淸所部參舊勤而自列用攷法而當遷宜峻墀塗進承音制尙謹冦偸之視無失士兵之和

李琦可內殿承制制

敕某朕以春秋之法責於外家以漢氏之恩拜其諸子以爾居然秀挺資以粹溫服在禁塗之華蔚彰戚畹之令向疇前課稍進內聯方之常均猶以未稱宜入承於恩制差用峻其資名往防儀品之勞益效風訓之美

陳文壽可內殿承制制

敕某早以修謹預參內侍復以開敏典治劇事近以營禁庭之別殿奉列聖之睟容主作有勞落成不日宜伸旌陟以寵幹能超承中制之聯對視外朝之品玆爲異渥尙勵勤成

李評可內殿承制制

敕某夫外戚之地多徇紛華而和文之庭雅尙名教以爾承祖徳之茂習父教之忠不雜貴遊克蹈訓行近緣貴主之請稍進禁塗之聯俾漸邇於威顏益遷承於音制往修勝業以對褒章

李永恭可內殿承制制

敕某天水彊藩西遮隴道羽林積弩分屯勁兵爾出監連營且隸帥府驛上勞最朝案計書戎政頗修軍法應賞宜自近班之峻入防中制之承尙加撫循以對旌陟

夏偁可內殿承制制

敕某秦官謁者典賓贊之儀唐制攷功校宣納之最必辭令之尢練與容範之交修乃可以進服邇聯通承中旨以爾習知儀式綽有才資早參上閤之嚴久侍大廷之祕善於音吐恪在詔傳有嘉累稔之勞兼賞寡尢之履稍遷近職敍正美名尙最乃修勿懈於素

李繼明可內殿承制制

敕某蔚有世資敏於力局典司中謁領護外屯習辭令而精明治符籥而肅給積勞累稔大比應條稍遷音制之承尙倚軍和之董益思訓厲用稱褒優

王懷徳可內殿承制制

敕某惟秦中之雄扼隴上之要號曰勁兵之處分領盛秋之防爾提支兵介在逺壁仍關縣邑之治頗得羌戎之和列上勤庸覆中攷格宜進承於音制尙就委於屯防無忽稍遷有以自效

麥承信可內殿承制制

敕某河菑衍溢害中國者舊矣爾以力致之敏更材使之煩繕完疆隄習知水行𨿽故道未復而別都訖寧畱司以聞勞勗當陟進承中制升視外朝勿廢前勤姑續來效以對我褒遷之寵也

王仲平可內殿承制制

敕某爾以辭令之習典吾謁者之任以戎事之練護乃外兵之屯亦用使材出將王命得專對之體有載馳之勞還露封章前援比例夫賞國之典也舉不越功而忠是圖吾賞何愛中制之選親承音旨有以自效無忽我褒遷之典

劉永可殿中丞制

敕某以膚敏之材資潔愼之性束脩無缺蒞任有方加駕倅車關掌列郡協宣臺禮之厚導致海沂之康休有勤庸稽合褒典進丞盾省之祕尙委屏星之嚴𨿽曰稍遷勿忘欽率

方安石可殿中丞制

敕某國家以大比之法攷庶功之能計勞以遷於賞爲懋以爾濟世徳之美習吏資之敏領邑寰內著績官下因歲成以報政按治狀而應書擢升內盾之華班尙寄西畿之劇邑勉條終課取稱茂恩

盧詠可殿中丞朱仲元可大理寺丞制

敕某等進官以經術臨履有操尙或累預諸侯之選亶無悔尢或再終百里之更具有功次積勤可尙攷法宜遷超丞盾署之華進備理官之屬用旌勞最亦振滯淹服我茂恩勉而來效

李從善可殿中丞趙沐可太子中舍人制

敕某等承籍世資參服官使比更郡邑之任咸聞節素之修官下政成臺中課集參稽弗謬擢敍是宜用丞盾省之聯兼備儲坊之寀益思愼履無忝褒恩

呂湜可殿中丞楊極髙良佐並可太子中舍人制

敕某等或進繇經明或仕以防入向從智效並用法遷擢丞京司典治刑讞外稽出納之令對宣宰字之條局以干聞政由勤著參稽成課進懋陟恩優以中盾之聯預於儲禁之宷始陪朝拱尙服官箴

王希顏可殿中丞盛行甫可大理寺丞王詢並可太子中舍人制

敕某等或慿借蔭格或究研律學參承京局外握縣條服在廉平訖無玷缺最凡所上鉤校弗疑進升盾省之華擢預儲僚之選並班朝著仍寄邑同勉思聿修有以自效

張述任伯傳並可殿中丞蘇盛項裏周並可太子中舍人制

敕某等或早中臨軒之選或嘗籍舊門之資次補吏員進丞京屬更試力局則牢盆之利甚饒分宰縣同則鳴弦之政居最參稽來伐協應陟書對遷盾省之華並寵儲僚之秩益思自效無廢聿修

周偕臧論道杜濟並可殿中丞陸謩可著作佐郎制

敕某等以才辭之華升預俊級以力局之敏進列京司臨長逺服之民賦宣劇邑之譜剸治無壅控帶有勞吏民便焉歲月勞止因稽賫伐之實並從進秩之科丞盾省者洵且華佐史觀者蔚然美咸自修飭勿忝褒嘉晏詹可殿中丞王登王康王允並可太子中舍人王獻臣可大理寺丞制

敕某等或出曲旃之家而才質自美或佩滿籯之訓而術學素優入踐王官之華參從吏職之試剖盤根而輙解甘藿食以自淸驛上計文臺中攷法稍遷中尙之局進預東禁之僚並通朝閨亦丞卿讞咸在修飭勿忝褒升

魚周物王鄰臣並可殿中丞周端李格並可太子中舍人崔宗旦可大理寺丞制

敕某等官令著最臺賞有格泛取三期之效博勸庶工之進爾等或得諸髦彥或奮自經術向繇任吏之法擢以讞丞之名簽盛府之元僚宰象雷之大邑咸著善狀悉上計書鉤攷信然褒進爲允殿局之尙參掌名物宮僚之貳通受令旨乃自法卿之屬並爲官制之華往服茂恩益圖來績

江中行可祕書丞制

敇某惟士之髦奮入英彀用吏之敏擢佐史筵受委別京之曹領行列掾之職局無逋事歲有成勞攸司以言著格應賞通外朝之初籍丞本省之淸官尙勉爾休往防吾渥

李恂可祕書丞制

敕某朕選惇朴有道之士授經藩房掌教宗子資承風訓之益嘉聞歲序之勤宜推陟恩且勸循誘以爾防造秀之第服淸恪之操淹通經蘊究洽政宜向圖踐履之勞擢居著撰之局置在諸邸敷訓羣言誨接有方褒遷宜及丞於本省號曰淸官勉服朝閨之榮益防宗屏之訓

華參可祕書丞制

敕某朕用偉人鎭於右屬復諭髦彥之辟以參籌畫之功若時居府有課集臺惟是元僚之賢宜懋攷功之賞以爾馳吳士之望懷東序之資雅有學尙蔚負文采數被諸侯之選亦勾中司之稽久隨輩而棲遲能從事而黽勉質成有典覆視應條丞第一流之官任中祕書之職亦緣文翰之故且旌書檄之才勿薄外遊更佇來最

張芻可祕書丞制

敇某朝家官人之制用期以書代沿閏以質成著爲成科抑存至勸以爾學爲諸已行髙於時俊拔有文方雅成範烝自髦士置之經庠參備儒林之官以傳先王之業豈止建善首崇治本亦將厚經行之育收器識之用防誦說之最中攷課之法卽其本省丞以淸官有著在庭往踐乃位

程昌言可祕書丞制

敕某夫勸至則官修賞行則吏奮閏成而陟用此物也以爾烝自髦士號稱敏才參於賓籌丞我赤邑幹固畢濟安和弗流擢佐祕丘之員外集熬波之利邑無逋事局有美資州上積勤朝舉遷法自修書之美職進本省之淸官有著在庭勿懈於位

張維可祕書丞制

敇某賓興奮藻膚敏牽絲服士規而尢修賦縣條而畢振治成逺服課進有司稽功令以當遷念歌之維愼用擢丞於本省仍臨長於舊封有著在廷勿懈於邑

丁翼可祕書丞制

敕某祕省官淸丞爲第一非有才令不以相處今簡拔差異而資望益華以爾用文詞之優兼材質之美出於望冑奮從賓興訪之行能則束脩無缺稽之官簿則勞最有條覆實攸司遷丞本省尙續名家之韻勿替王官之箴

李規何若谷並可祕書丞制

敕某等夫攷績用人之法驗於已試則效以實著而官乃職修甄賞之科時則不謬爾等以學力之敏前致俊科政績之優入佐書局外更吏治復上歲成審覆信然褒勸宜爾進班文石對丞祕丘就服淸聯益懷素履

範中模張執中江楫並可祕書丞制

敕某等夫治迹連最而朝賞不至則盡力之吏將何勸焉爾等階進造之選有彊濟之材向程薦任之優參升刋約之局外臨州服對領縣章計上勤庸稽合勞典卽其本省丞以淸官秩則就遷恩惟下究以明急遐外之賞篤勤能之勸也尙進懋爾力勿鄙夷吾民咸愼箴規取稱褒渥

陳藻可祕書丞梁谷可左贊善大夫制

敕某等夏口帶江民俗喜訟天水被塞風謠尙武蒞其屬邑尢資健令適有成治爰賦茂恩以爾或進自丞髦或仕以承學並華史局之選咸佩縣同之章賫伐自陳按書當陟丞淸聯於本省躋榮序於東朝並撫寵甄益勵端操

竇彤王穆並可祕書丞兪希及可太常寺太祝制

敕某等或以才令之選防於時髦或以諷訓之修育自門子參試以事往服厥官列郡之政修有司之職舉歲勞均著朝賞懋推宜丞本省之淸往防祝防之告勉而端節服我褒恩

邢夢臣可祕書丞韓公彥徐總並可光祿寺丞杜子才可太常寺太祝制

敕某等朕分建庶工參濟羣務謹旌陟之法示開勸之方計勞以升限年爲得以爾等或拔自俊茂或蔭諸髙華率用才資雜治邑局所至職辦乃今官成稽參應書差次更秩進丞中祕預屬內卿逮於祝史之聯胥服王官之次咸思自效勿廢聿修

周大象可祕書丞任利有可殿中丞陳之損可右贊善大夫制

敕國家制法以檢官成計年而攷吏治勞能者進否劣知勸具官某等或策名以文或籍資而仕並承風訓之益咸聞節行之修居邑者簡惠而不苛領局者彊敏而能力以勞自白在法宜遷進丞祕丘入預盾省逮升僚於東禁並著籍於外朝往哉欽承務乃修綜

龔鼎臣可祕書丞張瑤王鎡並可大理評事陳知常可右贊善大夫制

敕某等國家因堯典之舊采周官之法率用一閏參比百工著爲成規泛存大勸爾等早階文藝之選或資冑緒之華服在縣章恪居利局書伐來上舉最當遷擢丞祕丘進陟儲宷胥及列卿之屬對司理法之平往荷茂恩益圖敏政

敕賜進士及第王九成可試祕校郎制

敕某向升俊科方在穉齒閱於補吏之格退有待年之期勝冠已登攸司言狀姑試發硎之刃往棲勾簿之員愼履在初只命無怠

文恭集卷十三

欽定四庫全書

文恭集卷十四

宋胡宿撰

外制

王珪可太常丞制

敕具官某策府入遊所養器用之識計局參領所以試才敏之能績效旣聞朝賞宜懋以爾出文儒之舊用才辭之優奮取甲科服在書殿粹和以應於物沈黙不流其心防繹典文多證正之益牢籠徵算著鉤校之勤財府無朘民之譏天官按攷課之法應書當陟用例稍遷丞諸樂卿贊我邦禮姑率舊職無廢前勞尙當勉之識其逺者

陳湜可太常丞制

敕某選從茂士初有美名進服朝聮分倅州治自罹廷尉之法解去奉常之官屬吾名臣越在憂服以葭莩之聯戚從艸土而控誠且云暗昧之愆兼陳隕獲之狀爲乞養親之祿重違舊徳之言特出常均俾還故秩當念推恩之異勉思復缺之難

王異可太常丞制

敇某早躋俊等寖服朝聮長治劇邑之煩介居左蜀之險節防旣著政敏亦修條上計文覆視官簿勞最甚白褒陟信宜擢丞禮樂之司尙委歌之宰益思自效勉續來勤

董某可光祿寺丞制

敇某拾靑以經制錦於邑嘗學獄能傅爰書因干試於有司俾決平於讞法處文無害麗辭有條廷尉以聞膳丞爲陟抑存前比勿替平反

王泌可光祿寺丞制

敕某登造秀之目補察訪之員蒞吾寰畿介在西北密邇萑苻之黨竊弄潢池之兵能擒諸偸以淸闔境都府言狀有司覆實宜寵京司之陟入丞屯衛之聯益圖來勤用濟前美

陳安石可光祿寺丞制

敕某朕稽合年最褒敍吏勤勞弗外遺恩亦下究以爾策俊造之目班宰字之條撫介山之舊封因陶唐之厚俗嗚所化蹊田自黙治有能迹驛上計文擢預內卿之丞尙仍大邑之舊益思自效彌勉來勤

李擇可衛尉寺丞制

敕某仕以經藝敏有材資往字一同之氓善詰四封之盜施以方略得其主名就巢穴以悉擒致疆亭之增肅覧嘉勤績伸用賞條俾丞宿衞之司具寵追胥之效服玆旌陟益在愼修

馮安之可衞尉寺丞制

敕某向從勾簿委以算車校嵗課而甚贏應賞條而當陟計司言狀衞府進丞尙惇防飭之規取稱褒遷之命

防班可衞尉寺丞制

敕某朕惟人材之難必儲備於無事而待用於嵗時使所用出於所養然則才者豈其所自爲哉嘉汝好學文而能靜匠事之屬以試汝能益勵素守朕將觀焉

李式可衞尉寺丞制

敕某習廷尉之律優而入官典亰府之獄敏於爲吏局無畱事人用不寃尹以狀聞秩且嵗滿防有賞格府援舊規遷任法卿之丞尙寄決曹之劇益思營職勿廢前勞

劉景可衞尉寺丞制

敕某借名門之資有幹局之用中銓調集經勾簿書外防薦延倚辦徵算頗聞精力之敏且嘉課最之饒主計條聞大選覆上宜申朝賞之信俾丞門尉之嚴往服漸階勿隳前操

陳仲通燕仲舉並可衛尉寺丞制

敕某等並膺門第之育參列廷尉之平簠簋交修歌出宰奉法自守舉最當遷有司以聞褒典惟舊宜卽本寺進丞列卿尙惇撫字之力益圖愛利之政

王詔可衞尉寺丞啇令聞可大理寺丞制

敕某等學優而仕服官勤勞防登佐於賔筵近綏於邑政而幹蠱咸力防飭有聞章薦嗣升銓格斯應擢丞衞府參讞理官率示寵遷懋於只恪

周宗閔可衞尉寺丞王正臣可光祿寺丞寇誦可大理寺丞制

敕某等憑世冑之資承夙訓之益中參亰局外服官聮政以敏聞課亦羨著�勞自白最狀頗眀光祿號內卿衞尉掌門禁大理平疑法諸丞皆屬官就服茂恩無廢甘節

毛維藩可大理寺丞制

敕某早階科選兼敏吏資向從尉察之司舉臨筦之局置無遺力沛有羨緡迨滿嵗而終更及有司之鉤覆審如功令宜信賞條擢任法卿之丞參司刑讞之典往只朝渥彌服官箴

趙謹可大理寺丞制

敕某學通法家仕至郡掾曹事能舉履道益修監司之官保任獻狀終更之課鉤校應書擢居讞丞往傅平典益思潔愼庸對褒嘉

蘇有可大理寺丞制

敕某治經預選習吏有勞掾於都輦之煩通乃刑名之學傅文無害援比當遷閱府奏之條陳擢理官之丞屬尙委侀成之寄益畱眀愼之思

鄭宗勵可大理寺丞制

敕某朕用天聖詔書拔舉令宰爾自尉察之任被監司之薦歷典二邑訖無逋事大率可紀小如致疑選部以聞便廷以對合舉將前後之數除法卿丞屬之員勿替官箴往防朕命

李士昌可大理寺丞制

敕某朕愼銅墨之寄惜才錦之傷特用詔書選拔令宰爾以資名應吾舉力局幹厥官治不煩苛居有愛利因加褒寵勿替厥心

王尹可大理寺丞制

敕某習通城旦之書資入州綱之目外釐煩局實賞牢盆力營近盬之饒嵗溢熬波之數終更結課遷陟應條用除棘路之丞往治竹刑之讞足伸家學益愼官箴

張太初可大理寺丞制

敕某辭中俊科才號能吏早隨選補之牒嘗署尉察之員近在東畿居當孔道剽輕聚類椎埋作姦主名起居莫不究悉根株窟穴盡得剪擒亰府以言防格應賞特丞刑讞之屬且旌方略之眀勉服漸階益圖敏用

丁諷可大理寺丞制

敕某爾以膚敏之資被教忠之善向從卿屬入寘書筵能服校讎之勞亟聞精審之最來援攷法參敍宿勤俾丞治讞之司尙仍刋籍之舊益崇門業往服朝榮

史宏可大理寺丞制

敕某緒承簮紳敏有局致向升衞府列在亰司具繄遊刃之能俾幹摘山之利宣勤匪懈底績有成通驛奏以自陳按防規而當陟遷丞讞寺進屬法卿就服朝恩勿遺公力

謝景祕可大理寺丞制

敕某夫舉最當遷增秩畱治西京良宰之故事也以爾烏衣舊族名臣之子志行修潔才章典蔚登科在甲治邑於東風政修眀績伐來上參用有司之覆稍進理官之丞尙懋來勤圖濟光羙

劉雝可大理寺丞制

敕某以學力之精階於進宦以吏資之習服在賓從亦用已知薦臨利局往幹牢盆之入頗增近盬之饒滿課代還攸司覈實擢預法卿之屬往操刑讞之平惟服漸階勿更初節

趙丙可大理寺丞制

敕某承列掾之乏居被邊之衝隨逺檄以忘勤奉更晝而無缺多有舉將參質攸司悉中保任之科宜膺擢敍之典丞於列寺佐乃法卿往服褒遷之恩勿渝正素之節

李孝孫可大理寺丞制

敕某早繇俊防參列京司倅邊壘之支軍控林胡之絕塞馳郡郵而上計覆官簿以應書稍進讞丞通爲法屬益懋終更之課勉思臨履之方

雷簡夫可大理寺丞制

敕某出於名閥資有敏材領護渠防習知水事通谷口之漑闗內之田省彊堤捍固之煩獲泉源灌浸之利使者言狀有司質成勞實可嘉秩久未進特賞理官之屬尙繄行水之勤用振滯淹亦旌彊濟

魏耆可大理寺丞制

敕某宰字嶠南發摘境內敏有方略勇於追胥多錄赭裾之姦大絕鳴枹之警亶無遺力休有厥勞本郡以爲言攸司曰當賞丞諸列寺佐我法卿尙勉來勤往只顯拔

楚泰可大埋寺丞依舊直講制

敕某朕選通經義誦說有法者勸教冑子爾本學力自致俊等向因祭酒之薦置在詳講之員通敍外勞亦已久次𨿽中坐細故而見稱大臣參閱薦章足驗素行姑寵法卿之屬仍敷學省之經尙圖後行毌倦恵訓楊南仲可大理寺丞知國子監書學兼篆石經制

敕某朕以首善在學至教本經將逺塞於異端宜圖刻於方礎敷求毫法緒正典文爾向被薦延入預刋正見稱篆籕之學頗整字書之訛亦旣肆勤宜有開勸進丞大理之屬闗知小學之司勿替爾勞往防玆渥

張初平可大理寺丞充堂後官制

敕某法學本精吏資兼敏向委銅章之任尢著壺飱之淸屬宰士之缺員繇銓流而應選按文參試事條多通擢爲廷尉之丞寘於相府之掾勉思勤篤往服寵榮

馬中民可大理寺丞充堂後官制

敕某法學稔通防規尢飭早從銓集嘗預賓籌防旅士之缺員試案文而習職擢升卿寺只局常塗往服茂恩益思愼履

盧待舉郭宏並可大理寺丞制

敕某等治後蒼之禮習蘇公之律進服官政更試吏資或以郡督郵之名典幹局事或用邑大夫之舉班錄縣條上治目而應書稽賞文而中法對升刑屬胥列亰司往服玆榮勿更而守

張誾王熙並可大理寺丞制

敕某等朝家以鹽茗二策籠山海之用置賞格以差殿最舉能吏以謹出納爾等並以辭科之選兼吏幹之敏更試大幕薦領煩局終更來上羨饒居多有司以聞應書當陟並丞卿讞胥列京司往愼爾修以服玆寵

尹立李惟永並可大理寺丞制

敕某等或治法家之書或階門冑之防能謹風訓善畏簡書以至任紀綱於州曹賦歌於縣寺職皆修舉政不煩苛監司章言銓審條白胥應攷功之嵗並遷治讞之丞當防吾恩彌愼爾往

費子卿李孚佑並可大理寺丞制

敕某等朕計大選之最拔羣吏之能才旣畢甄吏則胥勸以爾等或修辭中俊級防治經有師法解經賦祿沿牒服官並在諸侯之筵對書從事之檄薦延累牘遷陟應條擢居列寺之聯悉偹法卿之屬益懷謹畏往服褒嘉

束莊王荀龍並可大理丞制

敕某等本用經通悉中科等逮奉官使稔聞節防資名且深慰薦亦眾因終更而赴集稽選舉而應書領出納於要藩善經營於劇事自陳勞最參覆計文課吏之法當遷理官之屬爲重近於通籍服在攸箴

陳禹臣李輔並可大理寺丞制

敕某等防精法家之學防借門冑之資入補吏員胥奉銓集尉於北部著發姦摘伏之能宰我寰封有撫弱字孤之恵公車交薦京府條聞居多名臣是其舉將足觀率履宜沛陟恩丞於法卿平乃疑讞尙服榮塗之漸勿忘素節之修

姚偘楊文仲並可大理寺丞制

敕某等周制計治而賞漢法舉最以遷所以勗官成而勸吏力也以爾偘治容防之禮中選眀經以爾文仲出奕墅之甥得任官次施字人之縣譜典犇命之軍書力致稔聞章薦交集稽合銓程之格擢居刑讞之丞咸勉爾修以對吾寵

閻諤劉偃並可大理寺丞制

敕某防國家務勸治功思究吏迹取信於保任之法視成於銓審之司申陟乃勞敍進其秩爾防本階防格亦起法科交蓄敏資參承幕職逮終更而賫伐咸被薦而應書與對便廷聮丞列寺往祗茂渥勿替淸修

陳仲舒周昺並可大理寺丞制

敕某等行已則修習吏而敏向典別京之獄亦班劇縣之條訊刺得情撫綏有恵閱需章之交薦質攷格以並優宜丞詳讞之司更委平反之任益圖來裕彌勗攸箴

劉汝言楊自周並可大理寺丞制

敕某等朕聞設張薦格擢敍吏勤勞弗外遺恩亦下究以爾等久從選部之集參承幕府之籌介特無瑕幹固有力交章保任結課終更質諸有司審若眾奏擢預法卿之屬往服王官之箴益愼爾修勿忘玆寵

徐髙丁爲寶韓昌並可大理寺丞制

敕某等防治博士之經防通法家之學早階科選久服仕塗絜矩自將履官無缺睠言按察之吏並陳保任之章參服中銓胥應陟典宜進列卿之屬往居治讞之聮祗服茂恩益圖敏政

吳彥先劉易簡張庚並可大理寺丞制

敕某等或進繇俊防闗掌邸閣或任經宰理歷試按文或積有資名濟以風力參軍從事之畫居邑大夫之員悉奉更書來集大選閱交章之慰薦視賫伐之著眀咸契陟科參丞法屬階榮塗而伊始堅素操而勿渝孫傑可大理寺丞馬中庸可衞尉寺丞制

敕某等防以經拾靑防緣防隨牒臨長邑室參列版曹字氓有聞領局且幹監司薦其善狀終更集於選部鉤校弗謬旌陟乃宜理官置丞衞府有屬並寵京司之列勿忘士矩之修

孫薰可大理寺丞單鼎可太常寺太祝制

敕某等奮繇防格服在京聮臨宰右蜀之民典幹別都之帑越從官次列上年勤適惇泛勸之方爰用稍遷之法讞丞進秩祝史陞名尙服箴言交修節素

杜諮可大理寺丞張文告可著作佐郎制

敕某等防積資至幕防被舉治縣參畫有補撫字弗苛監司薦聞銓覆應狀祕丘領著讞寺爲丞尙勉來課之修以對陟恩之茂

綦願劉濟並可大理寺丞韓標可著作佐郎制

敕某等防力文升科防治經署第習知爲吏之敏舉遵行已之方幕有婉籌邑無逋事薦書交於公府滿課集於銓防擢佐修書之筵進丞治讞之署益思勉勵用對褒遷

朱逵楊若衝並可大理寺丞張安國可衞尉寺丞制

敕某等夫薦任之開所以拔能吏攷法之舉所以勸庶工以爾防防治曲防之經防借舊門之防預籌幕府獲佩縣章亦參法律之曹並宣郡邑之力交章以薦終課而還質諸有司應乃褒典用爲刑讞之屬寵以宿衞之丞胥曰異恩彌飭防矩

全餘白祖彧李秉並可大理寺丞周復張熙並可著作佐郎制

敕某等朕欲選淸能拔寒素故保任之法専施監司而課覈之方一歸銓審參覆不謬褒陟乃行以爾防奮由才章防進以經藝預籌大幕領治一同亦從尉察之司往釐筦之局並委束脩之士宜敷渥茂之恩領著史筵進丞法屬悉近朝閨之陟益宣公路之勤

李眞卿可太常博士制

敕某夫賞以敍官治勸吏力有若名秩之美而得才彥之良乃允至公不爲妄施以爾少厲風迹參服文雅班我外著丞於祕丘出算商車入奏計簿校府緡而增益質防格以應遷宜擢乃官且申吾信矧惟相蕝之地差近握蘭之資尙當勉之務識逺者

章峴可太常博士制

敕博士典相儀禮贊導乘輿今𨿽置員溢於舊制猶曰美秩屬之淸流以爾某聮郇國之華有閩士之望世用儒雅顯政以風迹聞防奉更書還奏成伐參質不謬序遷有典資淹中之學講野外之蕝往只褒寵勿替厥修

李復奎可太常博士制

敕某朕以監牧之繁沿使職之建將協濟於厥務亦參簡於乃僚屬當滿課之成宜敍懋官之陟以爾奮由名閥綽負敏才更倅州藩頗厲風迹逮預王閒之掌時聞馬政之修校賫伐而弗誣進容防而惟允勿懈於素尙勉乃求

李師中李建中並可太常博士制

敕某等太常典禮樂博士通古今必得美材以相儀蕝𨿽員品至隘而資望益淸儒者所居朝選爲貴以爾師中性無外飾器有逺用以爾建中學力彊敏吏資肅給並策俊髦之第咸稱風矩之修防典校禁中之書按行寰內之邑防董司漕引之舸兼握宰字之條參敍成功交中攷法率從盾省聮陟容防尙當勉之以對我稍遷之典

丁宗臣可太常博士丁寶臣可太常丞制

敕某等國家試功之典參任以職攷課之法質成於閏用甄羙效亦存至勸以爾宗臣吏資彊敏器質莊重以爾寶臣文典而蔚才敏且精是惟天倫並入吾彀所試有迹厥修弗愆防鳴以字人防剖符而守境並時上計據法得遷入丞樂卿進掌儀蕝悉號朝閨之美足爲家閥之榮就服寵褒益思勉勵

張師中可太常博士遊奎可祕書丞陳知徳可大理評事制

敕朕用閠成之比計吏治之修𨿽官有大小之差而法無內外之異所以均朝賞壹防制也以爾師中材質粹美風業修舉以爾奎南土之秀以爾知徳舊門之良稔服朝聮升預京局中幹事職外握縣條來上勤庸參應褒典西京重於博士江左美於王官至於詳讞之聮並爲進陟之美欽祗無忽褒勸在玆

郭祐侯瑾並可太常博士陳儼可國子博士侯防可殿中丞制

敕某等夫一閏之法天气小備施於人事故可以較官成懋防賞以爾等拱治朝之次有著在廷宣外服之勞弗懈於位竭一官之智效上三最而嵗優胥中陟科差進榮秩寵以博通之士丞諸盾尙之聮就服褒華益思淸約

張絳可太常博士啇體仁可殿中丞臧師顏黃仲英並可國子博士制

敕某等昔堯以職而試臣漢用法而課吏咸責實以觀效亦累優而取陟以爾等士矩尢飭吏文滋習謹政修之賦則嚴而不苛事裁局之繁則敏而能力績成所治章下有司較閥閱而信然稽功能而審若差進容防之秩參服上庠之聮乃及盾尙之丞並通表著之籍往踐厥職彌懋爾勤

單煦可太常博士焦盛王傅張允並可國子博士馬直方王延慶眀穆歐陽炳張仲宣並可太子中舍人制

敕某等防修辭幹祿防治經服官亦籍舊門之資早承食徳之美擢升門序列置京司參服吏勞協宣公力條陳滿課鉤校陟書亶有積勤訖無逋事稍遷禮閣敍進經庠乃曁奉儲之僚並預班朝之籍咸思砥節用副遷恩

寘毌沆可太常博士閭丘孝終張士眀江正倫並可太子中舍人制【案寘毋復姓不經見寘字似誤據制詞以盾局對容防又似閭丘孝終下有脫文】

敕某等防防自王國之髦防通乃師門之學亦緣防格參服防規臨政有聞防躬無缺並上閏成之法咸稱吏治之良覆案信然褒陞允若容防相儀典之重盾局掌名物之煩東禁奉儲外廷有位尙屬首公之敏用防進秩之榮

武康可太常博士裴耕馬先張應符申屠防並可殿中丞史珍薛端並可守太子中舍人李巽可大理評事制

敕某等朕日者右饗合宮咸澤庶位並甄一等之秩用洽三神之和爾等類偕典恩差進茂級而滿課巳上攷格當遷吏勞不可以外遺王澤當令於下究並申後寵匪隔前恩往承朝綍之華勿替王官之守

潘夙可國子博士制

敕某蚤班朝次向守嶠南蔚有敏才條郡邑之治沛然精力籠山澤之宜銅冶以興泉府攸賴防奉終更之計有嘉實至之勞擢任儒林之官參司冑子之教益圖志用往服品儀

武宗元可國子博士制

敕某爾借外婣之資預中朝之籍假以別乘倅於方州自掛刑章黜臨利局因今課之雲集援攷法以自言進之成均任以博士宜思旣往之謬當服非常之恩尙勵來勤庶幾補過

許恢李田尹偕並可國子博士制

敇某等夫賞者國之砥石而官之利器先王所以嘉善磨鈍績用是生法曰攷功謂此物也以爾等淸修著聞彊濟有力防舊徳是食防治經甚究參施吏敏胥服朝聮並修官下之勤交中閏成之典進遷學省充預教官在儀品以至髙尙箴規之相勉

何夢升可國子博士李匄可殿中丞制

敕某等進以經術守在防隅敏有吏資善索民隠參領軍和之壘分乘州倅之車悉上最文交中褒典用進經庠之秩亦遷盾省之丞有嘉治優無忘節素

牛拱辰可國子博士吳穆周諧陳捨並可太子中舍人制

敕某等並逹於從政恪在首公馴致法丞參服盾署防以歌之最著厥縣同防以徵算之饒淹於局次有司獻狀主計爲言年庸有成防格應賞經庠峻於儀品儲寀籍於班聮並爲茂恩益樹勤績

李元方可國子博士範衮郝大同並可守殿中丞呂惟和崔象眀並可殿中丞黃延慶可右贊善大夫制

敕某等籍通王官名任宰士於規隨而尢暁亦幹固之兼資允屬三宮之文追復九房之祀推行制度省閱繁文亦繄敏用之眀不爽先庚之素勤庸屢試泛等宜優入典經庠進丞盾省逮儲坊之僚屬皆朝序之聮華往服褒遷益思恭愼

劉淵可試國子四門助教制

敕某執方技之學遊貴要之門且有薦言乞從補授宜試員於庠序俾脫迹於閭閻匪預銓流尙祗朝渥

樂永可試國子四門助敎制

敕某挾醫砭之術精齊和之宜事吾大臣越在行府章言謹幹之狀參敍勤久之勞就除學員尙執方技且從舊徳之請勿廢向時之勤

劉可久可試國子四門助教制

敕某早挾方書嘗遊戚畹在舊勤而可紀屬遺札之爲言用優經省之名匪預銓流之集往防次補益在勤修

曹博文可特授太常寺太祝制

敕某姻連椒塗族漸河潤早試理官之屬尙拘選籍之名誕節推恩後宮著令且有祈恩之請特從升秩之遷遂列京司往祗祝史

孫琪可太常寺太祝制

敕某早沿防格嘗補匠員遄遘親喪謝去官次尋外除從吉之始在季秋宗祀之前來援慶條且有比例宜遷榮於祝史尙助志於政經

姚預可太常寺太祝制【案太祝下當有脫文制詞內有某等爾等字樣非一人可知又有對升儲寀語非太祝可知】

敕某等惟庶工之陟用三期之成弗遺外勞略存大勸爾等並通習吏治底愼官箴宣風力而有聞飾士矩而無缺縣條修舉局課衍盈灼有計文合於賞格對升儲寀之秩差進祝史之聨參服褒嘉交思勉勵

聶平仲可太常寺太祝制

敕某詞臣之後年妙志美食於舊徳綽有敏資向用正朋之名出從外局之試安和備於諸事出納謹於有司賫伐應書賞勞申信稍遷祝史之秩且旌門子之良勿頺家聲當志於學

魏纁可太常寺太祝制

敕某早資防格遄正匠員掌庾大江之潯奏課髙閣之下質官成而旣效攷歲比以當遷用升祝史之名稍進京司之秩勉思謹節用對陟恩

裴士傑可太常寺太祝制

敕某勾匠屬之稽當庾氏之掌能精出納之吝頗聞臨履之修臺敍三期之勤朝奬一官之效稍遷祝防往服明綸

陳京可太常寺太祝制

敕某佐選外之邑在勾稽之員奉檄外臺采山北境歳有羨數材以敏聞質之有司應於著格在勤可紀𨿽遠弗遺擢預京司往屍祝防尙承舊貫勉續前勞

吳瑛方蘋並可太常寺太祝制

敕某等承舊門之資預大臣之薦參試事任善持箴規不蹈悔尢且正閥閱已實有司之覆宜從祝史之遷泛錄小勤勉圖永譽

張慶隨可中書主事孟可道可中書守闕主事盧克用可中書錄事制

敕某等敏有吏資服在公府練事經而克暢親几案以爲勤行檢並修功次可紀或稍遷於右局或少待於缺員並爲進陟之恩益務恪恭之守

陳叔度可大理評事制

敕某天水扼羌胡之衝據汧隴之勝盛秋在戍重兵畱屯爾鄕承賓籌參委邊糴能宣力政以集糧道谷旣有備羌不敢動計臺舉最帥府言狀參覆不謬襃進是宜升屬列卿平亭疑法【平亭原本訛作平停今據漢書張湯傳攺正】往祗恩陟勿廢節修

程旬可大理評事制

敕某家世在南擅吳士之望考服能政稱漢吏之循爾階緣任子之科馴致列卿之屬向因薄罪之坐適領遠方之徵課習有司法得遷秩用進丞於棘路往治讞於竹刑無忘聿修有以自效

張諷可大理評事制

敕某臺屬有薄勾檢稽失近制選任委之丞長爾以材被薦計書代期中司列言居職無缺賞有前比法當得遷姑擢廷尉之平尙仍憲府之舊往圖滿課勿廢前勞

張希甫可大理評事制

敕某廷尉天下之平丞屬所選枉直攸寄爾以華腴之防試儲校之員𨿽不積吏勤而稍渉年序加有外戚之請宜佐法卿之評驟列京司益愼朝檢

馬琮可大理評事制

敕某籍門曹之資預京司之列屍於祝策領我祠官試諸事局之煩聞其吏力之幹年庸當陟刑讞是評不遺爾勤往服吾渥

兪祐甫可換大理評事制

敕某早籍掖塗之資遂階使級之選頗聞幹局稍最軺車求換職於京師俾評刑於卿局尙惇素履無沗淸修

馬玘扈髙王誦並可大理評事制

敕某等承世閥之美號門子之良參列京司分條事職以年勞而自上稽臺格以當遷用擢佐於理官俾評廷於疑法無替爾職尙謹攸箴

任永徳可試大理評事制

敕某向因薦任之牘擢爲宰字之官邑在甬東地連越絕政惠且敏節廉而修代還中銓條上初課臺省明格軍有從事幸無艸檄之急尙寄鳴弦之舊往圖後效來防前恩

路諫可試大理評事制

敕某爾前以調補尉員督縣之盜賊今以資中都吏任郡之紀綱向擒宼偸實著閥閱所部上勞攷有司舉賞格功疑惟重賞以申信擢參幕裏之畫脫去府中之趨玆爲異恩尙圖來效

馬知良可司天監丞制

敕某傳疇人之業參保章之屬祗勤無懈占候有勞俾攷績於攸司命遷丞於本局尙陵宮之職往欽臺檢之恩

丁濤可司天冬官正制

敕某傳疇人之業任冬卿之丞思湛密而寡尢術推步而多驗有司較最在法得遷宜升和叔之聯且寵石申之學

周琮李用晦並可司天中官正於淵舒易簡並可司天監丞王士隆可守少府監主簿充翰林待詔制

敕某言天之學古有三家粵若渾儀脗合干體朕緬懷往範恐失舊傳因命究硏且令制作遹觀成績第用賞勞爾等通甘石之經深梓愼之術能奉吾詔咸竭乃精克正規模弗愆晷度差進淸臺之秩並預禁林之聨往服朝恩無替爾職

祁咸亨可少府監主簿制

敕某習知方技祗服禁庭向經毖祀之恩猶滯勾稽之秩慶條具在匠簿是升勉思官守之勤姑對朝恩之茂

王徳悅可將作監主簿制

敕某以勾稽之名承庀官之乏守在尉察善於追胥多獲椎埋之姦有嘉彊幹之力疆亭息警州部列言較臺格而當選用匠員而申信往防吾渥勿廢爾修

張潮可將作監丞崔公孺可大理評事制

敕某等在寰輔之地振津陸之要惟是支局分隸屬邑爾以質幹之敏上等課之成徵有羨緡酤多餘息放於末利在道則非恪於首公其勤可錄進升匠屬擢任刑評往祗甄敍之恩勿忘修飭之素

文恭集卷十四

欽定四庫全書

文恭集卷十五

宋胡宿撰

外制

葛源可司封員外郎制

敕國家沿挾銅之令以收七福因采山之法用廣五銖參選幹能分涖經畫屬敍稍遷之典宜推加異之恩具官某材堪治煩政有能迹嘗更守於列郡適分委於軺車按南州寶冶之饒佐縣官圜府之用宣勞於外興利在公章敍前勤聯及今績宜寵左曹之秩用優主爵之名就防吾恩益營乃職

田京可度支員外郎元積中楊佐並可屯田員外郎胡世卿可國子博士制

敕具官某等夫勞之弗圖治道或弛賞以合勸政體乃修歷代攷課之規所以聳善而旌伐也以爾等敏有才具蔚爲時髦或文雅自將飭士範而無缺或法律可任條吏事而有餘參服治朝之聯分持眾職之劇有資優而望舊或課最而職修胥應陟書差進淸秩稍遷支度初拜墾屯並爲郎選之華且旌文士之美尙圖來績庸對茂恩

盧成可度支員外郎吳祕可屯田員外郎張珪可虞部員外郎陳象之可比部員外郎制

敕具官某等朕沿三嵗之比稽庶位之勞表顯治功差升茂秩泛存至勸抑惟舊章爾等體行莊修力局開敏參穆王官之序分條吏職之煩或擁傳巡行按章覆讞糾防中法平處弗寃或守境寛平監州敏肅並援功次之令具條官閥之成校最信然進秩宜爾支度要部比勾劇曹乃至虞衡之司悉通辰象之應尙懷擢序勿替厥修

吳授可金部員外郎制

敕具官某任宰旅之士稱公臣之良總振諸曹之綱習知決事之目資有敏濟號爲練更適者攷制九筵奉祠五室惟禮文之繁縟經几案之推行令有先庚之明事無愆素之闕肆勤可紀覃賞用優稍遷應宿之郎俾進司金之秩往承襃渥益務恪恭

吳授可主客員外郎制

敕某朕用閏成之法稽官治之勞矧乃宰士之良任夫公府之重練更有補擢敍則宜以爾行義俱優力局參敏選自銓流之美嘉其士矩之修寘諸堂塗寵以朝秩試右曹之劇則書案弗畱委都目之繁則事條畢舉稽嵗庸而懋著閱府奏以敍陳較然宿勤協於攷法春官有屬建禮爲郎仍序貴臺之廷兼煥積星之位益圖愼履用對遷恩

呂公弼可兵部員外郎制

敕某官著攷法𨿽審較於行能職重首曹亦參視於人地以爾承世濟之善有徳器之稱中握計籌外按使斧臨劇煩而自若躬和粹而弗流選自省聯攝糾都獄𨿽平反之尙淺在審克而則精更試之效巳聞稍遷之典惟舊姑寵七兵之秩用服一臺之華往服茂恩勉濟逺業

張環可兵部員外郎制

敕具官某夫振滯淹者所以圖官次之效奬衝退者所以厚天下之風伸以旌襃聳夫流蔽以爾敏文彊識逺量直躬履通介而能全安醜夷而忘競善處其厚有隨和而弗珍能裁諸煩迎幹鏌而立斷中祕入直外治數更久次而不攺其常眾競而獨安於靜朕心嘉此議者賢之特推躐等之恩用奬秉彜之操七兵之屬秩峻中臺三吳之佳使優諸部尙繄舊貫勉緒成勞

徐宗況可兵部員外郎陳旭吳奎可起居舎人制

敕某等朕永思孝道儀刑前王卽路寢之祕嚴修合宮之齋享率義而尊配典眀徳以薦馨香神靈居歆天人合貺因以孚朝慶之典時則厚諫霤之臣以爾宗況行義淸修志力彊正以爾旭夙識經逺學術研幽以爾奎方潔無渝勁正不撓並以瓌望而充本朝或嘗冠恵文論事有切劘之益或入對制防納忠無回隱之私置之諫垣補我闕職復能奮繇直道數進苦言逮齋袚之陪祠率嚴恭而服禮熙成受祉覃施澤勞入妙一臺進聨二史往承玆渥益思而忠

張中庸可兵部員外郎髙良夫可金部員外郎解賔王可兵部郎中石揚休可祠部員外郎制

敕具官某朕格太室還祀眀堂靡神不宗惟帝是饗至陽顯見休景晏溫受玆元祺均爾庶位以明祝釐之美不欲専之朕躬以爾等選自臺觀之華參裁都輦之劇奉若吾語防乃祠事靖共在列奏假無言詩不云乎奉璋峩峩髦士攸宜疇玆成勞進爾茂秩柱史職𨿽峻臺郎選亦淸睠言四士之良並從一等之泛益思自效其在懋承

麻溫故可職方員外郎制

敕朕據閏成之法校吏治之最先期以勤逺急賞而勸勞以爾某術學兼資質文參映躬淸素之履服澹退之尙潛在郎署曾醜夷之弗爭孤於守藩亦名教之爲樂宣我勤約之詔敷於豈弟之風條上計文覆應襃典亦以久法是宜稍遷臺郎主於文書職方辧於圖志且奬弱翁之行勿興顏駟之嗟

陳巽可職方員外郎制

敕具官某夫寛柔以教者南方之俗安靜不苛者循吏之治上計若最進秩宜優以爾擢從畯良乃服淸素果於從政篤在首公以中臺之秋聨委臨川之朱轂績效著於列郡閥閱集於有司參校不誣擢敍爲允進司方誌之掌居爲名秩之華往佐夏官尙圖民瘼

淩景陽可職方員外郎制

敕具官某夫詳試政事稽參治狀因閏成以大比用最法以次遷亶無遺勞姑用振滯以爾著南土之望服中臺之員名有淸文濟以美政來上滿計交應陟科稍遷右曹且服前列臺郎漢制主作文書職方夏官掌領圖志並爲名秩之美允宜才彥之居尙懋厥官往欽玆寵謝頤素可職方員外郎趙愼微可比部員外郎王得賢可虞部員外郎張擇仁可太常博士冀尙王日宣並可太子中舎人制

敕某等夫吏績成於外賞格著於中因閥閱之成勞速置郵而傳命就用遷秩以眀亟賞爾等資承吏幹之敏參服王官之采肅將朝委領刺州疆或宣賦縣條或典幹事局有寛平愛物之迹無煩苛朘民之譏列上計文優中遷法臺職之劇則有主方貢司物計【案此下似脫比部語句】惟山澤之大繄虞衡之掌至於奉常儀蕝承華僚選咸用流品之入差次名秩之除旌陟在玆欽祗無忽李郯可駕部員外郎元絳可都官員外郎李頎可太常博士林盛可國子博士制

敕某等夫陟典之寛則才路無壅攷法之密則課目難究嵗以爲限時惟厥中以爾剡才敏政成習爲吏之術以爾絳文淸行茂贊治財之防以爾頎風業修舉所至有稱以爾盛吏文淹通號爲無害並條守宰之效參敍支度之勞治功較然恩典宜及承司駕中都之務進容臺太學之聨並爲懋遷尙思來效

管朝宗可庫部員外郎徐峻可太常博士董壽範存並可殿中丞呂公垂可右贊善大夫李需趙昌王幹祐並可太子中舎人制

敕某等書伐以期視成於閏攷合功令差進秩次使在位者得以勸仰而有力者無所忽遺爾等或擢自秀科或奮從力學亦階舊徳之食參賦治民之經安靜無華防平有迹類上三年之計進稽六敍之文據法當遷在賞宜信司甲待事抱蕝相儀尙丞典名物之煩儲寀通表著之籍並爲朝選之美就服詔除之榮務推精誠勉思政術

劉杞可都官員外郎制

敕某朕咨擇州將出賦朝經參置郎官遙承臺務差進秩次襃勸治功以爾本防茂之升資膚敏之用比更試於煩事適假守於劉城政舉以修計上曰最義圖泛勸法著稍遷擢之秋聯典我隸士尙謹循良之目以承甄寵之恩

錢括可都官員外郎張師臯可虞部員外郎制

敕某等夫堯之熙眾績則曰眀試以功周之較羣吏則曰敍正其治咸所以攷政實辧才否然後論陟之也以爾括階仕科而尙風業以爾師臯任門籍而有幹資並馴致周行亦更試煩事或臨淮之劇方駕倅車或砥柱之艱參督漕舸來上嵗課胥協賞條都隸進聯澤虞陞秩並丞省局之務且旌官閥之勞勉服恩章益惇士檢楊中和可都官員外郎呂惟簡可司門郎中制

敕國家敍進庶工之才均用一閏之法𨿽閒劇之職不類而襃勸之典略同以爾中和經術尢眀行能兼美早傳先王之業久居博士之講以爾惟簡承公族之舊稔吏文之資或引疾養和請奉琳館或剖符治逺邈在銅梁並因官成差進郎秩典臨都隸之劇掌司門籥之嚴就服稍遷之恩勿廢聿修之節

楊延可都官員外郎李唐卿可太常博士許立可國子博士制

敕某等朕敍進羣治優先外勞施則勝平恩不遺逺爾等以力局之敏兼風矩之修服在王官參條吏職或前更邸肆之掌課有甚贏或分樹郡邑之風政號連最有司獻狀主計爲言績計較然賞固宜爾中都擢序儀蕝典司至於庠學之聯並爲朝秩之美益思砥節尙勵忠勤

李及之可都官員外郎董沔可屯田員外郎範微之蔡準並可祕書丞制

敕某等夫砥石之設所以礪鋒鍔攷法之建所以聳行能限年而升惟官是懋以爾及之性理明決資練更之敏以爾沔風識幹舉參支度之劇微之以名門之雋準以干時之良並奮繇藝文而更試風政休有最目亶應陟書秋臺都隸之聯冬官墾屯之屬進丞祕局預班外朝用服並時之恩悉號淸流之選益思淬琢胥服襃華楊志可都官員外郎王正民可虞部員外郎呂協可殿中丞李述可祕書丞制

敕國家振大小之職壹內外之治著定攷法申敍眾功勞之弗遺善用是勸具官某等達於從政敏在首公或闗握守符或顓促漕舸近溯二河之險逺渉三湘之艱陶穴古公之餘羅池柳侯之舊流風尙篤遺詠未衰雜治厥官參茂乃績鉤校如法甄陟應條稍遷都隸之曹超敍澤虞之職淸臺第一尙局有升對丞郎署並籍朝聯各修庖俎之方彌愼簡書之訓

彭思永可都官員外郎劉述謝顗並可屯田員外郎栁三接可太常博士制

敕某等計年校課所以法一閏之成進秩敍勞所以聳羣吏之勸寜失於廣不傷其情以爾等並南金之英預臨軒之選或辭章典蔚或經術通明飭諸行能則體和而粹試之政事則財敏而通官成較然嵗亦勞止通用前勤之敍並從上秩之遷都隸秋聯屯墾冬屬逮於儀蕝之典並爲官制之佳咸愼爾修往副吾詔

危佑可都官員外郎李敏可虞部員外郎髙靖可太常博士張大受可殿中丞制

敕某等夫吏領外治嵗有成庸若勞之弗圖則善何以勸爾等或挾文儒之術或治刑名之書延登諸朝參試以政外求郡邑之瘼上布闕庭之恩公力弗遺治迹可尙閱其來伐應於陟科都隸澤虞曲臺盾省進承建禮之務升敍班朝之華就服寵靈益修風業勉綏民隠善持官箴

張士爕可都官員外郎李九言馬仲甫黃鑄並可屯田員外郎王仲可國子博士制

敕某等夫信賞則官政修舉勞則吏力奮誼存開勸法在攷課以爾等或用才章之秀拔從時髦有以經術之明取於家學亦借舊徳咸序治朝分乘倅車領治和壘謹牢盆之出納總都吏之紀綱節皆素修才亦兼敏沛然政舉第以職遷鉤校弗疑旌陟惟允進秋臺者以都隸爲峻陟郎省者以墾屯爲初至於庠學之聯悉爲朝選之茂恩不妄施功以敏興勉而來勤對我斯寵竇平可比部員外郎景融可太常博士制

敕某等有著在庭服勞於位或逺爲卭筰之守或近倅闗隴之城對賦政條參閱計簿咸績成勞之最宜從攷法之遷進司計於中臺典蕝儀於禮閤並爲茂秩往防吾恩

馬伸可比部員外郎陳益可國子博士制

敕某等朕沿功令之舊攷官治之成若乃倅列郡而有勞宰東畿而能力申懋厥賞差進以秩爾等本食徳之起用治經之眀入服朝聨更試吏事治有勤狀法得次遷稍升比計之曹益寘博通之列進丞郎務往服教官勿替厥修以防襃寵

王稹可比部員外郎李祐之可水部員外郎毋湜可屯田員外郎制

敕某等夫任外員之郎丞諸曹之務秋局比計顓屍勾法至於工起之屬則有掌河渠諸水領戶口墾田並爲右司之華咸愼南宮之選以爾等以藝文資術進服王官以法律教條班行民政咸有可紀遹觀厥成爰酬營職之勞且示攷功之法舉用參職並列壹臺往祗躐等之恩益圖來治之美

周世南邢至並可比部員外郎聶世卿可都官員外郎石洵直可屯田員外郎制

敕某等文昌法宮積星郎位古之元士職在中臺若乃掌都隸主勾計胥乃墾田之屬咸曰右曹之選今釐務𨿽廢而遷秩益榮爾等稔服吏資練更民治或班錄列城之詔或分駕別車之行績用自陳閏成可攷並差進於前秩尙畱試於外勞就防吾恩勉思乃職

郭亨吳廸並可比部員外郎馮溫舒可屯田員外郎張承慤可水部員外郎張仲莊可太常博士寇玭李咸熙張景純並可國子博士制

敕某等昔堯以職而試臣漢用法而課吏咸責實以觀效亦累優而取陟以爾等士矩尢飭吏文滋習謹政條之賦則嚴而不苛裁事局之繁則敏而能力績成所治章下有司較閥閱而信然稽功令而審若差進中臺之秩參服上庠之聨資地本優儀品兼峻往踐乃職彌茂爾勤

張道可屯田員外郎制

敕具官某國家均用一閏大比庶工所以旌吏勞而懋官賞也以爾選自造秀濟以方潔參試以事果於從政服在外朝之次相我曲臺之儀賫伐自陳司蕝且久有嘉臨履之狀俾擢墾屯之曹初升中臺且應列宿玆惟敍進之典往服稍遷之恩

吳伸可屯田員外郎制

敕某徵算之法贍入縣官功令之條勸進吏力以爾本髦彥之選資彊濟之材百鏈不銷器業兼韞向資遊刃委算商車能柅下姦善集公利最效尢著計部列言合賞格而有餘在陟恩而可愛從司蕝之相禮進起艸之爲郎往服墾曹且信吾賞

呂公孺呂公著並可屯田員外郎制

敕某等朕襃優治民詳愼課吏均用一閏參比眾功治最必甄節廉者起爾等並舊相之子濟名門之美率繇科等之奮咸服吏資之敏耿純獲試郡之請仲舉被題輿之招悉上計文交中襃典在勞可紀於法得遷郎有墾屯之官時謂拜除之美謝去相蕝初得握蘭足爲競爽之榮益惇淸勵之志

王鼎鄭炳王微並可屯田員外郎制

敕某等夫賞不失勸治功日興勞有所甄吏力彌奮限年防課計最陟能所以旌巳試之勤聳來者之進也以爾鼎政有風迹以爾炳行無緇燐以爾微出名臣之門服淸徳之訓並班朝有素而居官可紀適因郡計之上咸敍官治之成參覆有司胥應陟典宜踐中臺之局悉置副郎之聨玆惟寵章以對嘉績無廢惇厲往服襃優王中立可屯田員外郎李希逸可國子博士制

敕某等或防偃商之科或治臯蘇之律飭修士矩明習吏資屢條民治之成寖服王官之次鞏洛都府門握左符汧隴彊藩分駕別乘胥上勞攷參質有司灼著勤庸差進美秩墾屯丞於部務博通領於儒林並爲儀品之華尙惇風教之俗

趙誠可屯田員外郎黃炳宋宏並可太常博士制

敕某等昔魏氏攷法用京房之遺意載在前史傷於至密朕因二典之舊用三嵗之比旣簡且久有勞弗遺爾等並志行端修藝文參韞果於從政長於治民績用遹成代還居最質有司而不繆延便坐而與言急於信賞勸諸勤能墾屯右曹臺美初拜緜蕝淸扃官重博士並佳時彥用沛朝榮尙愼周官之箴往服漢儀之選張靖可屯田員外郎彭文紀崔鵠並可殿中丞王瑜可大理寺丞制

敕某等夫風化之原參寄守宰官賞之令博攷治功爾等率奉詔書分長郡邑履尙簡素治乏煩苛居官有可紀之能在法應當遷之典臺郎初拜以墾曹爲佳盾局稍遷得尙丞曰美胥洎法卿之屬尢爲列寺之榮悉防吾恩無替乃職

張輿可屯田員外郎艾保卿沈遵並可殿中丞李昭慶可太子中舎人制

敕某等朕稽勞類能博攷眾職限年增秩泛勸庶工爾等用辭學之優或世資之舊進服王官之序屢試文吏之煩闗握符書參布條教居官之迹可紀課吏之法當遷第用厥勞差進以秩墾田司盾東省承華並通文石之班往服治朝之寵益思自效無忘稍遷

薛仲簡可屯田員外郎蔣祕卜伸並可太常博士馬仲旦可殿中丞制

敕朕攷內外吏職算計見效累優以成陟急賞以申信故功懋者進而節防者起具官某等或奮從造秀或防自官華並服王官之箴咸從朝著之後更試政事參訪行能或典守列城流豈弟之化或長治劇邑宣愛利之風條上年庸申校吏迹在狀甚白於法宜遷超敍右曹實墾屯戶口之賞稍遷禮閣有贊導乘輿之榮至於盾省之聨並號朝閨之美往祗渥茂勿廢操修

劉錫可虞部員外郎髙賦可太常博士制

敕某等或治經階仕或論秀升科進序王官參佩朝紱長治州任闗握郡條並敍臨履之勞來援遷陟之典法當差級嵗巳再周質諸有司則罔後殿宜承郎省之務往踐儀臺之華離石近邊資中逺郡好爲政事勤卹吏民服我茂恩期爾來效

田化愚可虞部員外郎鄭偕可太常博士張當可殿中丞制

敕某等夫守爲任最親斯民政伐有成宜疇吾賞以爾等或仕緣鄊物或進借世資繇官次之累勤自朝聨而進序劍外班政迹著不苛寰內字民文稱無害並用年勤之茂合於功懋之科升領澤虞典司儀蕝至於盾省之屬並爲朝紱之華就祗臺恩尙圖官治

路綸可虞部員外郎汲熙載可太常博士裴見素可國子博士馬璟可衛尉寺丞制

敕某等賓興以文入預吾彀或沿家學之進亦資世賞之延稔服吏能分從官使闗掌郡佐參布縣條領算商車通著最目有司覆實彜格應遷司訓虞典襄勤野蕝至於經序之選均爲朝品之華當思力公勿爲官忝陳式劉充中蘇顥並可虞部員外郎林克從可國子博士呂規王宗古並可殿中丞制

敕某等或經眀家學或地襲世資操行旣修風力兼敏寖從吏事之試參服王官之聨分握左符按行別乘並宣寛大之詔綽有愛利之風列上勤庸胥合賞格差進中臺之秩超敍上庠之資至於盾省之華並爲朝序之美往防玆寵用愼爾修

朱湜李隨並可虞部員外郎劉襲禮可太常博士黃淳朱處約並可殿中丞張赴可太子中舎人制

敕某等詳試則吏職修敍進則官治勸攷課之法若天下之砥石所以聳行義而激節防也爾等或治經素明而食惟舊徳或進以文雅而拔諸畯良參服王官分條民政歷三期而成最用羣吏之計治鉤覆中典差次命秩進山虞以承務陪野蕝而相儀盾省入丞儲禁升屬且申吾賞彌勸爾勞

武周可檢校水部員外郎制

敕某隨近藩之牒預幕府之籌參畫有勞終更無缺來趨銓集援敍慶條宜寵臺員之名且申效演之信往服襃渥勿廢淸修

黃延慶可檢校水部員外郎充堂後官制

敕某稔聞幹用守在防規服從相府之嚴主領右曹之劇案文尢習履尙兼修升次宰旅之聨用進堂塗之掌且疇勞課就服遷恩

吳世長可檢校水部員外郎充堂後官制

敕某材質謹良志用開敏服在相君之府齒於宰士之聨愼守箴規習知事典歷年霜而寖久屬府牘之條聞有嘉列掾之良擢序右曹之長尙圖幹效取對襃遷

文恭集卷十五

欽定四庫全書

文恭集卷十六

宋胡宿撰

外制

富弼可資政殿大學士依前給事中制

敕朕設別殿之職寵名儒之賢資其學優居乃詢於道術倚其名重出則殿於翰垣惟吾體貌之臣適寄股肱之郡宜疇功次益峻儀刑以爾具官某履正蹈方秉文經武才周通於治體識迎照於幾先向復賢科首躋徳舉籍甚朝廷之望居然廊廟之姿直質弗流讜言罔伏殊疆出對挾無所憚之心大節猝臨有不可奪之色髙其忠力嘉乃謀謨擢亞內樞屢籌前箸湣勞久職歷寄二藩睠言表海之邦號曰東秦之重教條班錄恩信施行流傭自歸苛慝不作厥勞甚茂乃睠方深忽覽來章姑求便郡深惟舒緩之俗方資控帶之才況徳刑巳孚難驟移於守相而土風可樂足奉侍於慈親向進貳於禮卿復條陳於讓牘𨿽髙已節終郁朕心是用襃進大名申昭異數斯協至公之典以將東顧之懷少煩撫臨益在綏靖惟當懋勉以亮倚毗

楊察可龍圖閣學士歐陽修可龍圖閣直學士制

敕思文先朝遊心往籍因層構之建設近職之華所以寵名儒訪治道我圖俊舊之望時惟鯁亮之姿差進禁聯胥協公議具官楊某精白博洽端粹正方擢在禁林復典謨而歸厚置之憲席處論議而不阿具官歐陽某識逺才長文髙行潔篤於信道不讀非聖之書忠於本朝屢條當世之務並膺左右之選歷宣內外之勞峻節弗渝淸議彌勝用進祕圖之拜且光舊物之還旌乃名臣敷於茂典爾身在外朕心弗忘嘉竚來忠勿懲前事

施昌言可龍圖閣直學士制

敕國家藏錄祕文興峙宏構並建禁職參寵美才用優承學之名必取髙時之彥矧鴻都待制之久兼外臺將漕之煩積其成勞進於近著具官某思理通敏風業宏深早宣績於本朝遄升名於內閣歷更邊部之任洊持漕節之行董淮海之轉輸濟京師之支度仍嵗勞止厥績茂焉有嘉經畫之明用陟禁嚴之等品儀滋峻恩數昭升尙繄膚敏之才仍寄劇煩之職就祗茂渥勉續前勞

丁度可兵部侍郎張觀可尙書左丞制

敕朕圖政弼之舊嘉老成之人進退無於間言出處全乎美節功庸前懋朝野式瞻特升爵秩之榮益示儀刑之峻具官丁某志經道徳性合誠眀典冊擅乎辭宗風業推於時匠具官張某材含厚棟體合大圭徳好是民彜仁以爲己任並歷更眾職宣暢本朝承詔防於鑾坡備勸講於帷幄匪惟授道多所納忠資其器略之賢寘在樞鈞之地夙夜勞止功效炳然及解去於繁機用優崇於禁職並延升於別殿或倚任於輔藩時望益隆朕心所簡不有殊典曷寵雋臣天轄之崇維正於八座夏卿之貳典幹於七兵並用襃優益彰峻重當體尙賢之意惟勤進律之恩時我舊人豈煩多訓

禮部侍郎王淑可起復舊官制

敕具官某喪𨿽至隆禮有權奪閔氏孔門之髙弟起而服戎方進漢家之名儒除以視事蓋惇先於公義難取究於私恩以爾文號辭宗學爲祭酒善朝廷之大冊識臺閣之舊章祕殿入聨備咨詢於政體經帷參侍倚勸講於朕躬遽嬰陟岵之哀越在倚廬之制衰麤卒哭焦毀過人自解去於近班實想聞於奇論用復禁嚴之綴當明挹仰之懷弭痛茹荼從宜腰絰尙修職業之舊勉移忠孝之圖往服朝規無徇已志

向傳師可光祿少卿制

敕賞以申信治體所先恩不遺功勞臣用勸具官某才志彊濟行義純篤資扶陽之世徳達仲由之政事劇煩參試眀練著稱日者京左之輸將值朔陲之荒敝而能防尺一之命體公上之急軵車轉餉流馬繁興糧道有禆績用可紀賞許再期而遷秩適以少列而守藩爾勞居多朕言不食夙期且及襄效用甄就進貳於內卿仍宣條於岐下官儀亞河海之重故事掌宮掖之嚴往服寵優勉思云補

呂士龍可衛尉少卿制

敕均二蜀之雄通爲襟要亢一方之任舉屬才明惟臨遣之著恩宜襃嘉之進典具官某器資詳敏性業淑均早濟美於徳門又潛華於郎省按外臺之計職風政以修佐司防之版徵事條乃舉屬梓潼之缺守控梁益以須能將寄逺人之和無逾久吏之敏列卿居棘路之重衛尉掌門禁之嚴用峻官儀且光藩綬勉著肅淸之最益昭毗倚之懷

陳宗元可司農少卿制

敕某漢制二千石治有異迹或就增爵秩或入爲公卿所以詳試治民襃勸循吏以爾公力幹舉政事練更比經蒞任之方抑推資望之舊中臺久任右蜀上計灼存底績之效舉合陟書之條不有襃恩曷勸勤吏升亞列卿之秩往司庶士之生玆爲稷官尙委藩棨勉致庇民之效務揚守土之風鎭率吾恩懋承而職

張太衝可司農少卿制

敕某稷爲大官扈實農正沿置九卿之副濟成三務之宜匪有積勤疇亞尊秩以爾賦外服之政比更列郡正中臺之秩數遷右曹所至則條教頗修視成則閥閱可紀超從司駕進貳大農巳脫郎署之潛勿輕軍壁之小益當懋勉無忝襃嘉

韓絳可三司戶部判官制

敕某四方計書悉上防府九畡經入分領官曹必擇僚職之良參漧土圖之掌以爾格量方厚才章典蔚善繼名門之韻髙取俊等之科置在道山試以都府亶無逋事沛有餘力適資遊刃之效復委左民之煩土均斂收邦賦根本非如末利而巳抑亦大計賴焉愼簡乃才往踐厥位

楊畋可三司戶部判官依前直史館制

敕財府之煩分條於計職地官之屬參校於版徵必賴器能以濟事典具官某謙退不伐深博有謀忠孝自將歷險夷而不攺文武更用當劇易而靡辭久宣領服之勞實靖邊隅之警比資術學之力擢參文史之筵屬司防之曠僚賴時髦之濟務廣中外之更試成久大之蘊崇滋懋乃誠勿替於素

王罕可充戶部判官制

敕某司防爲府總集計文地官有聨參制斂法協司泉賦咨擇雋髦以爾莊重弗流開敏胥濟早階門業之勝亟踐朝閨之華居官不煩去輒見愛按章所至多著平反蔚有循吏之風播厥輿人之頌攝居才局倚辦詔求自以避親之嫌形於補外之請主計之請有薦選眾之議亦同宜眞領於版圖往敷宣於風力母廢朕命益懋乃官

趙及可尙書左司郎中制

敕漢家更試之法皆攷治功唐制侍從之勞咸著最令惟時延閣之產佐我列藩之雄奏計甚優推賞宜渥具官某恬能持正介不害通屢有辭職之髙稔聞行已之美向圖澹退就擢祕嚴資儒者之多聞俾參持橐賴吏師之兼敏尙委臨州居多愛利之風洽著休嘉之績潛郎署而且久質官簿而當遷超從劇部之前升冠都司之右秩惟峻重恩在襃嘉尙圖滿課之成庸對寵章之懋

何知至可度支郎中制

敕某朕總馭官師博研行義嘉乃衝恬之徳異於躁進之風特越常均用敷襃典以爾率修士操究洽吏文早懷膚敏之才亟踐雋良之選進升位著更試政條治財府之煩未嘗遺力任計臺之劇彌復竭精在績效以章明知性懷之澹退官遷久滯朝論僉兪履尙可嘉恩章宜及中臺支度特正於名郎外部將輸尙系於大使就服襃華之命益宣淸恪之誠

張揆可兵部郎中制

敕朕開邇英之講延稽古之流睠言進讀之臣久勞侍從之事且優學力用峻官儀旣以懋功亦惟重道某深中篤行彊識博聞詢事攷言早延升於內閣執經摘句亦參侍於講帷蔚有通儒之稱雅著素絲之節襃嘉有典陟恪爲勞超敍七兵之華兼妙一臺之選尙繄近職勿替納忠

張勗可兵部郎中制

敕某朕日者旣祀眀堂還禦層觀因祖宗配侑之重與天人交感之符乃推曲恩泛澤庶位擢爾以秋官之屬委爾以漕職之煩𨿽新秩已遷而舊課未陟賞宜從重勞則不遺況爾承相閥孝謹之風有書林淸介之望亦已久次何愛一官夏卿首曹中臺妙選並伸襃寵益在欽祗

周湛可刑部郎中制

敕某朕攷內外吏治之實合前後官籍之勞率計閏成差覆秩次用孚恩格玆謂彜章以爾系承汝潁之餘奮繇漢沔之秀彊計通於墳防精力究於事經比典漕於賦車再部煩於財府幹用肅給最效著眀升自秋臺之聨仍從左戶之掌坐本曹而則廢領他部而有來往防朕恩勉修而職

趙良規可刑部郎中制

敕某朕逺采漢官設刺舉之使參用唐制攷將漕之最以爾濟名門之美預冊府之防中校典圖有辯章訂正之益外宣條教著監司按察之勞賦輿衍增方輸錯出書林之次亦已久秋臺之秩用以遷進掌邦刑增峻使範尙倚臨於外計勉成績於前勞

廖詢可都官郎中馮振可都官員外郎制

敕某等朕設課吏之格較比民之績申唐虞之簡舊去漢魏之煩密均用一閏參比眾功爾等體行淸修風力彊濟自服王官之序屢試吏資之能分握符書臨長藩服上計文而可紀應攷法以當遷宜正秋臺之聨進丞郎省之務取稱懋官之典勉修良翰之風

鄭有章可比部郎中制

敕某朕以二蜀之地介在坤隅守吏有勞計年未滿聴先期驛上就增厥秩所以優逺吏卹西人也爾以風政之敏兼操行之修數領郡章今握州契著恵和之顯迹應攷課之成法惟秋聨之屬有比計之勾華於臺選寵示官成尙祗擢敍之恩無廢操修之志

劉立徳可屯田郎中郭輔治可兵部員外郎制

敕朕大比庶工之治通視一閏之成計勞以遷在法惟允以爾立徳精眀肅給吏文有餘以爾輔治淸修謹質士範無闕並繇俊茂之選咸著休令之名至於握守符持漕節宣我勤約之詔通爲按察之官校課旣優陟典奚愛敍正墾田之秩稍進外兵之員胥奬成勞咸服休命

闗詠可屯田郎中趙秉可職方員外郎制

敕某等夫治以得人爲本而守長尢難官以稱職爲賢而名實須允我疇吏伐第進省曹胥獲美才咸進襃典以爾詠性度閒逺履尙淸修以爾秉識致疏通誌用開敏率自雋良之舊屢試劇煩之能進服臺聨外握符寄防我典刑之守濟於文雅之風或海沂以康賴堤闕之利或徼外無撓濟逺夷之安列上年庸稔於朝聴正以墾屯之秩職諸方貢之宜並號名郎且旌良翰益樹終更之課勿忘甄陟之恩

章參可屯田郎中趙永裕張肅並可屯田員外郎制

敕某等孝宣之治信賞而眾職理京房有言舉功而萬化成政平吏良繇此物也朕率由舊典詳試庶工襃勸勤庸以風內外以爾參行義深篤以爾肅風節淸修以爾永裕出舊徳之門有名駒之質並奮由士彥而稔服朝聨典城臨民蒞官行政節以防著治用最聞列上年庸胥膺攷法中臺之選起艸爲華右曹之煩墾田居劇或進正員之重或峻副郎之選並寵淸流玆爲茂典益圖敏政庸對陟恩

職方員外郎董公產可屯田郎中比部員外郎馬中庸可駕部員外郎屯田員外郎黎持正可都官員外郎國子博士司卞盛和仲並可虞部員外郎太子中舎人張璯可殿中丞制

敕具官某設官以等則眾職舉有勞者進則羣臣勸歷古爲制玆道實先以爾服在朝聨夙推幹裕嵗月之效甫臨比最之期閥閱之資亦應敍遷之典遞增美秩用奬久勤益念修方以圖來效

樂許國可水部郎中韓儼可都官員外郎葛禧可國子博士嚴慶孫劉世昭並可殿中丞制

敕某等夫堯之命官咸試以職漢之進吏皆更治民績用有成實行不謬以爾等或自致榮級或食其舊徳率用力官之敏進服班朝之聨外賦政經分幹事局悉上計年之最來援攷課之法稽參無缺旌陟乃宜敍正司川之名稍遷都之局成均典教中盾爲丞並疏襃勸之恩尙勵端防之操

劉宏可三司檢法官制

敕某夫士之秀者節亦淸焉奉壽母以孝聞參賓籌而名劭朕以防計之府事劇訟繁傅致爰書屬在能吏防法官之來代命銓部以選充賫伐來聞便與廷見更試甚敏操決稱平俾居憲局之眞益究刑章之習

文恭集卷十六

欽定四庫全書

文恭集卷十七

宋胡宿撰

外制

髙若訥可特授金紫光祿大夫行尙書戶部侍郎依前參知政事加上防軍進封北海郡開國侯加食邑五百戶食實封如故制

敕朕卽祕寢之嚴講總章之祀用鄭氏之說合祭六天廣周家之文並配三後禮行而孝思服誠感而瑞應通惠我無疆之休肆於時夏之美實賴贊襄之助豈特寡昧之能我均蕃禧理先近弼具官某志經道術性合明誠通於古今之宜蘊玆久大之業嘗敷陳於往行預講勸於便朝亦刺直繩俾專憲席入膺樞筦之任而四鄙晏然進陪巖政之裁而三階穆若相予蠲潔於使劇煩賴多聞折衷之明贊先庚經置之敏事典無闕於素齋祓有加於精睠言陪輔之勞用疇覃施之典貳於左戶亞爲上卿參授勲階並疏井賦並爲渥異之數且旌顯相之勤往承厥休益厎於道

趙槪可特授尙書右司郎中天水縣開國子加食邑五百戶制

敕朕攷我將之詩以修宗祀奏成安之曲以防右饗祖考來格於孝天地並貺以福因以疇覃施之典於以先拱侍之勞具官某徳全於純器本乎厚有匪躬謇正之操穆乃朝言有書命深淳之辭孚於邦號試以煩而並效視諸履而畢修出以備於行人逺自使材之美還乃正於羣僕翊成齋輅之和佳績茂焉熙事竣巳用敷純嘏之錫以圖陟恪之勤進席都司兼衍眞賦並爲襃等【如階級卽云茂級如勲卽云軌級】之異益思防業之方

張方平可特授給事中進封淸河郡開國侯加食邑五百戶制

敕夫孝莫大於嚴配禮實重於宗祀朕祓飭厥典著定其當攷成命於頌而合祭天地稽奮豫於易而參配祖考惟神靈嘉饗之至防天人信順之助休成均貺內外一焉矧吾名臣可稽茂典具官某學術通博體識峻明有雅健閎深之文發揮典冊有幾防精密之用洽暢事經向自禁林入都憲席疇以偉望總治計文早宣濟於本朝適倚臨於南夏教條克舉貢助甚勤屬熙事之展成思泛恩之均被就伸向瑣之拜兼圖體國之勞勿替而忠且欽吾賞

狄靑可安逺軍節度觀察畱後加食邑五百戶周美可檢校兵部尙書耀州刺史充侍衛親軍步軍副都指揮使耀州觀察使加食邑五百戶實封二百戶制

敕朕攷崇祀於古行孝饗於朝三神顧諟而降康四海駿奔而來助思與內外均穆善祥以爾靑气節毅然智略明甚以爾美寛能馭眾勇善知方並積用邊勞而更制戎要畱總後事將我勁兵參衛巖除譏呵行在外嘉綏靖之效中圖拱翊之勤咸因休成第用甄表進易翰垣之重衍食井賦之饒冠以勲名茂玆恩數往領朝賞益勵宏圖

曹佾可檢校工部尙書鄆州刺史充天平軍節度觀察畱後加食邑五百戶實封二百戶張茂實可檢校工部尙書處州管內觀察使加食邑五百戶實封二百戶制

敕朕具法物之駕謁文祖之廟還卽齋寢遂享大神三祖侑焉羣元萃止委玆瑞福澤於臣工睠言綏靖之勞宜厚休成之慶以爾佾勲閥莫二雄毅自將以爾茂實志蹈厥忠材經於武並曉暢軍事亦更試邊勞分提巖下之兵參領禁中之衛或撫臨藩服以宣外禦之勤或拱扈乘輿而濟中嚴之肅吾祀祗若爾庸茂焉用進勲名就更閫制益昭連帥之重且旌恩禮之殊勿替忠勞往承寵渥

李端懿可華州觀察使加食邑【案此食邑下無戶數以下文例之當有脫文】李端願可檢校工部尙書越州刺史充本州團練使加食邑五百戶實封二百戶制

敕某等朕宅房心之野實惟明堂卽太紫之廷紹修宗祀齋明嚴配肅雍永享乃獲神靈之休亦繄師帥之助防成熙典均泛祥釐眷言勤共宜有勞賚以爾端懿人地標勝徳器邃衝以爾端願性資淑均志局開敏並爲戚畹之令早承慶閥之華歷侍近嚴見稱競爽並峻觀風之使範咸奉列侯之內朝逮元祀之講修委親兵而侍衛能濟中嚴之肅亦伸外禦之勞乃庸居多吾賞斯進對易翰垣之重參升勲爵之榮滋峻等威咸服恩數範全可檢校工部尙書解州刺史充本州防禦使加食邑百戶王凱可檢校工部尙書隴州刺史充本州防禦使進封太原郡開國侯加食邑五百戶制

敕具官某等咸以武幹各總將兵積用勲勞遙分侯奄屬涓成於元祀乃泛舉於慶恩遷領彊藩衍增眞賦仍益校聯之美悉欽朝賞之華

柳植可特授尙書刑部侍郎加上柱國制

敕朕惟軒祖有明庭之祠夏后有世室之饗攷舊於古制宜於今炳縟多儀齋明盡志防神靈之右饗因福嘏之來同均霑泛恩畢周庶位矧玆近侍之舊宜先慶典之覃具官某行本端方體資質重禁林之孚號嘗預發揮憲席之持綱亦資糾正比賦四方之治屢上三最之文淮海保疆土田上錯謹乃包茅之貢助玆休燎之成峻貳秋卿參升勲等【若加階卽云勲級】並爲均施之美且旌述職之勞往承厥恩勿懈於位

張昪可特授尙書工部侍郎加上柱國向傳式可特授給事中制

敕周以宗祀來四海之助漢以明堂受諸神之釐朕攷舊修饗盡志告防祖宗孚忱神靈畀祉因以均曲施之澤時則厚近省之臣以爾昪蔚爲吏師資有賢業以爾傳式器行居厚資術本優並以卿材之良升於王國之選或以奉公精力屢治邊郡之輸將或以濟物惠心疊奉藩房之刺守江西之計巳集橐關之最亦聞屬齋薦以承神並防恭而述職式霈熙成之慶爰圖貢助之勤進貳冬官之卿入膺暮瑣之拜參加寵命優示恩章往孚於休勿懈於政

曾公亮可加柱國制

敕朕思法令之出協方俗之宜命取舊文裁定新制且究一時之便用先三日之庚乃睠侍臣領玆近局適第成書之賞特旌覃思之勞具官某體識淹通才猷敏濟稔更文翰之職寖研法律之防向被詔以修書能約文而從俗體我省方之至協玆下令之源閱刋定之有條在襃嘉之宜及進優勲等加示恩章

李球可內殿崇班李玘可內殿承制制

敕某等內寢之聯視諸朝秩外家之貴體自朕躬主於拜除宜在優異爾等戚畹貴種仙李眞枝被長君退讓之風承鄧氏法度之教咸自修綜莫不柔嘉久從班籍之編名未稱小侯之立學宜峻近庭之秩且光左相之賢往服寵襃益思淑愼

霍保安可樞密承防南班賈徳明可樞密承防帶南班小將軍制

敕某等夫樞宥惟重實總於幾防音防所承尢資於篤愼以爾保安材敏而濟以爾徳明性謹且和並隸幾廷預聞密政蹈箴規而無忽習事典而有餘歳勞自陳府奏來上差進右曹之掌兼增武弁之榮用奬恪恭益思惇勉

馮易簡可內省內常侍制

敕某履尙謹溫資性沈密久服掖塗之祕屢當頤指之煩銜命必恭束身無過念施勞之累稔俾解籍於長秋特優內侍之名出次西聯之舊往祗襃渥勿替莊修

伊恕可禦前忠佐制

敕某少壯初服果敢知名積以功勞使於宿衛暮年行及衰病日侵尙嘉宿勤差降下列仍優刺部之重亦承環衛之嚴往服寛恩勉伸餘力

吳幾復張碩賈章蔡抗並可加騎都尉張太初可加輕車都尉制

敕朕以四方殊俗萬事異宜將體流水之源以布巽風之令俾爰立制亦旣成書有嘉編削之勞用舉甄襃之典具官某等雅有學尙蔚爲才髦參奉詔文對刋法制尢邃科舉之習並通事典之經遹乃物宜禆成治體已擢升於器任仍敍進於勲聯往復茂恩益宣美業

單州團練副使範仲回可騎都尉制

敕某向以不修簠簋嘗坐簡書削茂秩於儲闈降副車於列郡涓成宗祀泛施曲恩宜加敍於聯勲尙勉思於往過

麥允言可景福殿使制

敕國家沿祕寢之名參置使範寵信臣之效增峻官儀矧親近而有勞在襃榮而惟允具官某才資畢給忠力自將領巖除宿衛之嚴居惟無過預叛壘討平之策時則有功爰當捨爵之初巳峻廉車之重朕近乘國政之暇因攷星緯之書惟是渾天之儀以及璇璣之法曠年祀而不講恐日官之失傳因命討論俾爰典作匪愆厥素遹觀乃成智思引於淵防規摹造夫精密覽嘉今績圖用舊勲益進殿塗之聯彌光貂省之任尙惇忠恪裒對寵靈

張亢可客省使加食邑三百戶制

敕總章廢饗之巳久攸司倚席而不談朕攷希闊之文建廣大之祀先格太室還祀合宮神靈居歆天人並貺均布福嘏泛澤臣工具官某防名時髦授寄儒帥功名已大資雄略以爲能富貴自知蘊壯圖而有素洊委制邊之任洽聞禦侮之勞夷險弗更致爲可尙屬覃朝慶益衍戶封其在懋承勿忘式遏

向傳範可四方館使制

敕朕選卿族之良主禁閽之謁宿衛久而無過陟恪勞而未圖防求試於藩房念積勤於軒幄思廣踐揚之美用推委遣之恩具官某體韻詳和識業明濟早繇盛閥之選入聯外邸之姻遄賴器能擢居扃禁宣詔命而惟久練事典而克精比更眾職之煩間修二國之好專對不撓絜矩無渝屬安世有持橐之勞而耿純興治郡之請稍遷近職用委彊藩矧方貢之是司在使聯而則重參領符竹往賦教條勉申汝能益稱朕意

綦史宣可遙郡團練使仍舊禮賓使制

敕某別都分建軍籍實繁和壘訓齊戎國爲重爰進升於使範用分寄於武鋒以爾深厚有謀謹孚無過侍於禁近早著宿衛之勞嬰以劇煩屢宣彊敏之用向以敷施之地屬當靈武之衝俾領防於營兵克厎綏於邊郡更書巳及陟典宜加惟全魏之帶河有離宮之管籥就增戎秩往涖兵鈐益資更練之才式爾倚毗之志無忘亮節益體茂恩

張岊可東染院使張僎可禮賓使制

敕具官某朕睠典戎之臣居被邊之任有勞可紀久次未遷用均其恩差進以秩以爾岊名有武幹習知戎略新秦介在河外委之監軍以爾僎勇且知方恩能撫士常山臨控代郡任以防兵並資馭眾之才咸著綏邊之效用旌軍最爰正使聯爾勞伐之勿遺表寵臨之特出尙圖忠力各推精誠

任守忠可宮苑使加輕車都尉宗志聰可左騏驥使加食邑鄧保信可右騏驥使加食邑武繼隆可皇城使加上騎都尉制

敕祀所以孚誠昭孝通神明者也朕攷宗祀於古復孝饗於朝裒對上靈昭升尊配翕受敷錫緝熙純嘏則亦親信之任有忠力焉以爾守忠性則謹孚材本彊濟以爾志聰篤在誠亮敏有幹局以爾保信精明適用端粹自持以爾繼隆習練事經休有風力並用勞舊參試劇煩入司宿衛之嚴預我齋祠之事乘輿所次部分有條行在肅如拱衛顒若逮成熙事亶有勤庸均穆祥釐大伸茂典並優使範之陟兼從井賦之加且旌陟恪之勤往服襃華之寵

錢晦向傳範並可東上閤門使加上騎都尉制

敕具官某等夫徳盛者流光文繁者禮縟朕昭孝宗祀纘戎並配具法物之駕奏成安之曲神靈咸喜天人並貺升燎之夕協气薰蒸用均祥釐宜先近侍以爾晦器用純備材資敏通以爾傳範性業淑均志慮沈邃並爲慶閥之令參侍朱閤之華曉暢事經嫺習儀矩比膺專對之選蔚有將命之稱交試劇煩悉昭幹裕逮九房之講祀因千乘以闡儀周圖親信之勤委以譏呵之任行能肅若嘉績茂焉防熙典之休成推泛恩之均施稍遷使範益進勲名用甄拱侍之榮往服褎嘉之寵

王中庸可引進使王果李中吉可東上閤門使並加輕車都尉靳宗說可西上閤門使英州刺史李珣可東上閤門使加上騎都尉制

敕朕以季秋吉亥循復饗典纘戎祖考對越天地告防盡備物之志委瑞有如山之崇泛推曲恩以澤庶位王中庸等或以材武膺器使或以地冑參近侍練更禁局之要分制邊部之衝資有策謀交著聲績迨熙成之均渥睠禦侮之有勞進增使範之華申加勲等之授往欽慶施滋勗忠圖

曹修可東染院副使兼閤門通事舍人制

敕某遮扞外虞在西州而爲重宣納禁職於上閤而特淸以爾家本元勲世濟忠略關隴懷於遺愛羌戎懾其餘威固原控邊勁兵要處爾則材武繼其家聲委以軍符鎭玆戎壘善拊循於士伍能厎靖於疆陲特寵禁闥之名仍優染翟之介勉思靜勝之算當循武穆之爲就服茂恩思濟先業

西京左藏庫副使髙遵裕可依舊西京左藏庫副使兼通事舍人制

敕某惟上閤贊司之職蓋右列淸要之塗非夫材稱顯聞不得兼領以爾勲門華緒內使宿名久戍邊防克奮忠毅夙圖上略嘗聞善謀守固封疆方收逺績擢預典儀之秩用增武爵之榮益思盡規以答殊寵

馬懷徳可西上閤門副使制

敕某惟朱華之上閤當太防之法宮置副介之名用承諸使愼尺一之令必取有勞乃先外禦之圖式稱至公之選以爾俊雄韞气沈毅有謀得牧人馭眾之方著憂國奉公之節比更邊郡參任兵鈐卒乘講修行陣和睦士夫懷附戎索厎寧予錄乃勤命進以秩遷貳禁閽之要尙委列城之衝職美於中恩不遺逺益圖忠槪茂對襃章

柴貽範可閤門通事舍人制

敕某謁者之任掌賓贊受事攷功之法用宣納爲最必賴舊儀之習乃揚近職之榮以爾辭令敏修力局幹舉再隸朱華之閤久侍赤墀之塗篤在首公勤於補過向圖專對之善亦嘉更練之能出講鄰驩導迎使聘訖無逋事亶有積勞特升贊於殿中往服勤於朝次勿忘勉勵以對襃遷

李推實可閤門通事舍人制

敕某舊典通事本隸西臺近制建官則領朱閤非善音吐有姿範者不得預於此選以爾出簪纓之後侍軒闥之下久典贊謁十更年序向經陪祀之慶依從升秩之科願回霈恩稍遷近職爰念服勞之舊特推從欲之仁益升華近之聯勿忘宣納之最並圖肅恪用對襃嘉孫用可左藏庫副使王日宣可禮賓副使王克讓任守素毛永保並可內殿承制制

敕某等夫防營卒邏邊警式遏外侮通爲兵官稽歳勞校軍最差進茂秩抑惟邦典爾等膺材武之選有力局之用數更委使見稱彊敏賫伐自列應書當遷司帑別都典客近局或從耆定之峻而承音制之重率由功次咸用詔除尙繄拊循以厎綏靖

李緯可莊宅使制

敕某夫守邊之吏若篤在首公則有國之規亦醲於用賞以爾選自材武名有智謀嘗治軍行亦任城主能均士卒之苦頗得夷落之和乃睠朔藩實爲裔壤𨿽守和戎之防尙厚宿兵之屯適委撫循自陳勞最用篤疆臣之勸特優使範之遷今鄰好方堅邊事不聳宜修耕守之備務先安集之方當竭爾忠何愛吾賞

郭承宗可六宅副使制

敕某承地冑之華資器能之敏參內庭之使介練近局之事條能寡悔尢頗著風力旣得處躬之善復嘉營職之勞疇用年庸升亞使秩往服襃遷之渥勿忘臨履之修

孫昻可宅副使制【案宋有六宅副使莊宅副使等官此宅副使上疑有脫字】

敕某朕向以右饗大神咸澤庶位覃厥休成之典擢爾副介之名仍聞守邊業有滿課詳觀閥閱之上乃在詔書之前重遺成勞申加茂秩用究臺恩之美益聯使範之華矧早負於忠圖當益躋於逺略厎寧疆事取稱朕心

馮承用可供備庫使制

敕某朕以洛宅之右陵宮所安永言孝思分置官守嚴奉歲時之薦用均霜露之懷以爾早勵恪勤洊膺委使罄一心而營防歷四稔以終更亶無尢違前有比例宜正名於大使用率職於近廷且旌灌柏之勞當職出綸之渥

趙滋可供備庫副使制

敕某朕以山東土俗勁悍多盜臨淄負海爲一都防安輯勞來髙選時望乃今守將前吾樞臣言爾警邏彼方肅淸所部材勇可任方略甚明多翦凶渠善遇士卒嘉聞來薦亟用賞勞度越常均超介諸使益圖自效就防吾恩

胡稹可供備庫副使制

敕某通班朝寢授任嶺隅屬小醜之跳梁提支兵而討撲披堅能力獲級有勞還奉更書來援勲籍特寵使聯之介且旌軍最之優勉竭爾思往承吾渥

盧昭度可供備庫副使制

敕某有著在庭以能任職頗立勤效實應陟科用遷副介之聯式示襃嘉之命尙圖忠力取稱恩章

李保信可供備庫副使制

敕某預祕寢之聯視外朝之品比資武幹適委邏兵能謹視於冦偸頗肅淸於鄕部通稽宿課參敍今勞擢居使介之聯就壯軍行之領尙圖忠力懋對恩章

劉允濟可供備庫副使制

敕某睠彼關南控於塞下重兵畱戍夾河置防爾早以干資給吾煩使伺軍中之動靜覘疆外之防防比及終更多得要領擢升副介之列且旌馳奏之勞

張徳志可供備庫副使制

敕某蹈謹畏之風進承中制資彊濟之力參服外勞聿修無愆所至有迹屬計年之課吏且賫伐以應書擢升使介之聯庸示朝恩之茂益圖勤藎以對襃嘉

許咸亨可供備庫副使制

敕某籍在殿塗是承中制任居邊部式遏外虞善拊循於士兵煩宣著於材力修上最凡之目合於旌陟之科宜寵副聯往亞諸使尙謹將屯之重勿忘繼武之和

全克懃可供備庫副使制

敕某敏頗有材謹且能力中承軒闥之制外防州藩之兵參敍積勤亶無逋事宜疇吏課之最用優使介之聯就服襃嘉益圖勤藎

王文顯可供備庫副使制

敕某通籍文陛假守姚墟以風矩之修資力局之幹徳行頗舉士兵兼懷上計有司應我攷法寵內庭諸使之副奬外屏守臣之良就服臺恩勉思藩政

錢師回可供備庫副使制

敕某職承內制身服外勞邈居江郁之潯近按島夷之悍長玆逺服撫我列城能和殊俗之心弗啟吾民之患宜疇賞格入副使聯尙惟忠力之圖防玆恩典之茂

江從可供備庫副使制

敕某性質專良力局幹舉給吾左右之事涉於禁奧之塗沈密罕言端修寡過宣傳中制稔服內聯凝集成勞參應陟典俾升諸使之亞且承劇務之煩勿忘欽祗益圖云補

李允恭林宗普並可供備庫副使制

敕某等開敏自將謹孚有裕並資器幹之利參試材使之煩借漢省珥貂之華涖周官司甲之職局事修舉績善著明特正供擬之使聯咸參副介之朝秩且賴宿官之久宜從增秩之畱往服襃恩益圖來裕

李琦可供備庫副使李瑊李琚李球並可內殿承制制

敕某等朕以浚泉在詠懷聖氏之慈渭水興嗟增逝者之感眷言諸息洽被遺恩以爾等妙年自修衝規可尙參從貴裏分籍禁庭罹蓼莪之在憂服苴麻而居制或聞摧慕良足哀矜覽遺表以然稽舊章而允若擢升使介進陟班聯恩乃究於外家義勿慚於前代勉思樹立姑務顯揚

周應可西京八作使制

敕某首列太醫參領儲使仍典水衡之職兼司都苑之嚴必葺有勞乃爲可紀閱監司之薦狀務開勸以推恩特超敍於崇資往欽祗於茂典

文恭集卷十七

欽定四庫全書

文恭集卷十八

宋胡宿撰

外制

張昪可兵部員外郎充天章閣待制環慶路都部署經略安撫等使兼知慶州制

敕朕選通經術有行義之士訪對制閣參典祕圖置在內朝之聯本惟儒者之職間咨防略分寄翰垣亦服采於禁嚴且推恩於臨遣我收文武之用往制羌胡之衝乃獲能臣爰敷茂典具官某有史魚之直稱壺遂之賢稔聞忠規嘗置罔錯端心向國處鯁議而弗回正色立朝臨至剛而不吐屬西川之闕帥惟安化之控邊言念戎翰之良無逾書殿之舊進參持橐寵升屬車臨長列藩表率本道噫左右薦替內外屏毗委仗則均安集攸賴書不云乎爾身在外乃心罔不在王室寛我西顧勉而求忠

劉沆可依前給事中充龍圖閣學士知開封府制

敕前世尹正之才難於三輔本朝都府之政刑諸四方我得吏師寄之京劇宜峻圖書之職往裁輦轂之煩具官某風業俊雄體識明逺早代言於掖省常賦政於藩方文采潤色而有餘經術飾事而不惑委靈刑之審克多中典之平反咨乃讞疑副予欽卹試公才之敏百鏈不銷考績用之期一閏已效睠惟浩穰之地實資彊濟之能剖析煩拏推行靡密自近庭而選眾繇內閣以升名往司獄市之繁善體教條之意使枉直有寄苛慝不興嘉竚治功以光表則

錢明逸可依前兵部員外郎充龍圖閣學士知蔡州制

敕京輦之政誠處劇煩犴獄之情所當審克旣失防閒之理宜從罷免之科具官某雅稱偉才早奉大對入典明命作爲訓辭擢預禁林之遊委司都府之治失於馭吏淹乃系囚久違獘斷之期不勝楚掠之苦以至踣斃良用哀恫而又日者庸狡之人構造詐諼之防冀望非福震驚朕師𨿽已正於刑書猶未安於朝議其上尹政且領守符仍優內閣之除兼委近藩之便尙圖敏政勿替來忠

劉沆可龍圖閣學士給事中知永興府制

敕朕以內閣圖書之職資儒術行業充備其選全雍戎馬之地用文武器幹倚以爲重旣獲敷求之志宜有臨遣之恩姑示睠懷且旌圖任以爾具官某才具明決知識周通自振藻於皇塗實有聲於當世作我明命著訓暢於西臺敷厥教條勤撫綏於南夏能去山林之蘗善得江漢之心比奉更書還參從蹕委近司之審克多中典之平反刑讞靡畱朝言惟穆防長安之闕帥方四顧以須才僉曰汝賢協於朕意左右獻納𨿽志力之是圖內外屏毗在藩朝之均重爰申茂典益進榮名用煩俊哲之行參付徳刑之計噫重兵所部雜谷攸居𨿽方略素明無煩於多訓而剛柔參濟勉務於適中往服玆猷勉成逺用

左中奉大夫權尙書吏部侍郎兼史館修撰周綰除集英殿修撰知溫州制

敕近臣勇退洊控於忱言王者閔勞俯從於雅志睠惟耆艾宜錫恩輝具官某學術醇深行能髙妙登車攬轡徧更外服之華拖玉飛緌晚上禁塗之峻銓綜著天官之效編摩光金匱之藏方隆尙齒之時遽有由衷之請老成是賴申諭莫回升麗正之崇資畀永嘉之名郡以優耆徳以示殊私尙勉建於風聲卽還躋於次對右侍禁折繼祖可西染院使知福州制

敇具官某爾世蹈忠圖族雄邊部率和種落懷附朝家向玆伯氏之良承濟前人之業遏磧中之外警委河上之列城方倚拊循遽嗟殞缺覽疆臣之條奏逮部眾之控祈謂爾武幹尢長純誠可任習知戎馬之事能識羌夷之情宜襲舊勲式兪來請伸部符之朝奬進染翟之使聯恩典有崇名秩其愼當善遇於吾眾務謹守於先規

李昭述可依前刑部侍郎充龍圖閣學士秦鳳路馬步軍副都部署兼知秦州制

敕二閣峙於內職在圖書六郡被於邊任居戎馬矧隴西之尙武惟天水之稱雄謀諸師臣得於雋望適倚鎭綏之略宜推臨遣之恩具官某盛徳名門偉才良器該典文而多洽資志識而周通居然敏猷應乃郡務幾廷進直得安世愼密之風北道倚臨有翁歸文武之用塞垣以肅年閏比更試乃秦中濱玆河外撫羌戎之雜種制汧隴之勁兵牧人其難選眾斯屬用寛西顧之睠具急盛秋之防兼疇制閫之勤庸益進祕圖之禁職憑賴所寄內外則均勉從易壤之行嘉佇乾方之最其聴朕命不忘爾勞

劉巽可主客員外郎知濟州仍賜紫制

敕某究明經義初預銓集之流通曉吏文遂膺宰旅之選領校五曹之事愼持三省之方能寡悔尢頗精比例寖升朝次屢易歳陰用圖風力之勞出寄符書之守仍進握蘭之秩復班染防之章臨長吏民宣錄條教勉而善政防我渥恩

李珣可文州刺史制

敕朕考經術之文見春秋之法推親親以貴母黨因善善而及宗支況我外親殞夫元舅痛享年之不永撫遺札以增欷俾加惠於孤防示惇仁於戚屬具官某柔恭克孝通敏且材侍子捨而無違出後家而有裕早任天闕之要誠爲戚畹之良險釁所鐘哀摧在疚尋推恩之有自在進秩以攸宜已陞右閣之華兼刺列城之重慰其孝嗣思乃前人式究哀榮勉思法訓

趙良弼自丰州刺史除撫州刺史制

敕師賓之列素用正人牧守之任必求良吏具官某資於忠信文之禮樂言詞詳雅器識洪通令問徽猷搢紳推重南宮起艸事著於彌綸東吳授鉞功存於制勝中外之政終始不渝爰自休閒尢彰操尙宮垣選美俾參調防之職方鎭借能式委分憂之寄

劉永年可寧州刺史制

敕某夫刺史古之方伯爲國爪牙任千里之尊秉一州之率威懷所寄擢敍尢艱以爾冑緒本華才資兼茂謹孚匪懈敏濟有聞歷內庭諸使之聯申列部鈐兵之委載環歳序參敍宿勤特升刺部之名尙寄典土之任廩給優厚朝渥便蕃勿忘俯傴之恭更圖臨履之效

張惟吉可果州刺史制

敕謹質者朕所倚愛澹退者人之難能況夫參珥左璫列侍中省久居親信之任弗矜委使之勞宜舉襃章且旌衝範具官某忠純有守謙約自持侍帷幄之起居常勤陟恪愼樞機之周密能絕悔尢比資彊敏之材屢任劇繁之職曾驅馳之不憚在俯傴而益恭未嘗求官且不遺力安和備於諸事恬晦簡於朕心是用申敍積勤襃遷茂秩領劇部團兵之重增昆臺近侍之榮名數有加寵靈特出勿替謹孚之志益昭毗倚之懷

郭元乂可忠州刺史陳拱可昌州刺史制

敕某等內統禁局參領列藩所以昭使範之華重戎翰之寄用甄勞最式示襃遷以爾元乂材武是經智謀在任以爾拱迪知忠果服在勇方並髙諸使之聯分委防兵之任絕甘有素馭眾適宜代北以淸嶠南且肅嘉訓齊之輯睦逮控遏之厎寧並升使竹之名參壯和門之重就防襃典勿替忠圖

邢王孫宗望可遙郡刺史制

敕某朕篤在展親樂聞爲善用進州藩之秩且旌宗邸之能恩出襃優義存開勸以爾本支秀發環衛參居滋承信厚之風雅厭紛華之習慕前良之楷法試累牘之柔毫獻狀公車畱觀天帳迥臻體骨之媚深嘉芝墨之工特升刺部之名用奬臨池之學勿忘美志更懋令猷

張中庸可開封府判官制

敇某漢制以禦史監三輔不法復有按章覆問之選至於惠文柱下皆獄法之冠也不止於彈治而已今都畿尹政之劇獄市姦人之淵隱僞幹憲屬之良吏以爾治劇有餘審固不撓資其抑欲之利與夫照姦之明往裁諸煩善輔於尹

劉能可禦前忠佐馬步軍副都領依前合州刺史制

敕某勾陳之衛參防宸嚴尺一之遷舉循功次以爾奮繇行伍通知勇方頗積勤庸遂有髙爵遙刺州部近拱巖除宜升環列之名益佇朴忠之效勿忘勵節以答推恩

譚嘉震可依舊內園使昭州刺史制

敕內司苑監遙制蕃職所以壯爪牙之選重襟喉之寄矧乾方之惟舊且扞邊之有勞屬申委於兵鈐宜兼榮於使竹具官某本惟將種少有驍名好慷慨以論兵加深沈而多算洊領偏禆之任數當外禦之鋒疆堠無侵軼之虞軍行有輯睦之整乃睠安化適控西戎尢急盛秋之防特倚勁兵之處寵升刺部雄示專城勉踵世勲益圖軍最

王興可陵州團練使傅永吉可開州刺史孟元可普州刺史蔣偕可忠州刺史制

敕某等夫舉不失功則勞臣知勸賞不遺外則主恩下究朕閱邊吏之瑣因見疆臣之名其間久踐戎行屢當冦禦功名著而甚白爵秩郁而未遷用振滯淹特申甄拔以爾興資韞材武濟以朴忠以爾永吉嘗摧姦鋒名有勇決以爾元气質沈毅部分精明以爾偕文武自將功名已任並曉知疆事而達練戎韜向賴扞城之雄比居控塞之任種落畏伏亭障厎寧今參委戎鈐復分制藩任軍陣輯睦士伍綏懷稽用舊勞申加襃典進領團兵之重參升刺部之名出於朕心旌爾邊最各思自效勿替曩圖

石全彬可陵州團練使制

敕某朕寵厚武材並建使範乃眷軍團之峻尢爲戎翰之榮方寄外虞式頒成渥以爾操修無缺幹裕有聞以謹孚之資早服勞於官省以敏洽之用久宣力於邊關眷雍部之控戎惟匈奴之被塞允號勁兵之處尢艱禦眾之材資乃練更委之鈐防仍進訓齊之秩用旌臨履之勞往服茂恩善撫吾眾

劉永世可果州刺史充本州團練使制

敕朕愼名器之分懋官賞之宜差次功能擢敍武爵旣篤先勞之勸兼圖久次之勤用遷滯畱宜伸甄拔以爾承冑緒之舊資性質之良遙分竹使之符近總琳房之職習事經而無缺奉朝請而有防閱官簿而則深覽需章而乃實爰紀恪恭之節用升團練之名尙涖威神之庭往欽使部之寵益思愼履當體殊恩

王從善可西京左藏庫使依前充果州團練使制

敕某洛師之重分置於官儀禁帑之名差優於使範用甄往效特懋玆恩以爾勲閥緒餘近庭陟恪蹈世忠而濟美服王務以宣勞向者資素性之謹良委禁垣之提警𨿽宿衛無狀俾出領於兵鈐而疇昔有勞用稍遷於使局示舊勤之匪棄尙襃典之是承

余靖可左神武大將軍遙郡刺史州鈐轄差遣制

敕某陟罰之典並體於至公甄敍之恩用圖於曩效張敞起於亡命安國擢於徒中資以前勤抑惟往制以爾博於古學濟以敏文自致秀科優入制等常遊冊府之祕遄升辭禁之華煩使有材首公能力向因往咎中見謫居越在南服之荒多歷䢐年之所尙分畱籍巳進亞卿朕以爾久侍近班三使絕域念勞可錄在宥弗忘擢居環衛之嚴遙刺列城之重無以名器之小異當問才略之何如起圖而忠往服朕命就司鈐防當體敍收李瑋可起復云麾將軍保州團練使制

敕朕感先慈早棄長世眷乃元舅適及外家享命弗融遺恩宜厚具官某義方被教退讓陶風稟韶令以兼資處紛華而匪雜向膺選尙方俾進修屬遘親喪例推權制用正軍團之秩兼升環衛之名式慰孝思俾參朝請庶幾進見特示眷懷勉遵肯構之規宜亮奪哀之意溪洞新州知州彭師政富州知州彭師晡並可銀酒監武知本州軍州事制

敕某等越在辰溪欽我朝化善固封守多歷歳年有嘉成勞且敍前化崇階美秩勲等憲聯並命詔除益圖忠效

溪洞寧州知州彭師鴈可銀酒監武知寧州制

敕某能慕聲明善固封守附陳前比求敍上恩嘉其輸附之誠伸以襃優之命崇階茂秩華紱命章並示寵綏益圖欣戴

曹正可袁州司馬制

敕某爾幹局無缺第課當遷具有奏封乞從歸老聴解算商之任爲除司武之名往服優恩俾從素志

追官勒停人屯田員外郎蕭禋可萊州別駕制

敕某籍通省郎班在朝序簡書罔畏簠簋不修詐諼受賕鞫問得狀所坐狼籍談者諠嘩宜正刑書奪去官秩與之上介猶曰寛恩

解賓王可開封府判官閻詢可開封府推官制

敕某等古者京兆比三輔爲劇今之都府亦萬事所叢必簡乃僚協相厥務以爾賓王儒者之風志行修潔臺觀討論之職京輦煩拏之任稽諸行事巳試之效孔明以爾詢髦士之良才本彊濟緣中司薄罪之坐歷外屏左官之遷長於治民可紀之績甚白或就甄最狀升冠元僚或還錄敏資佐治煩局噫郵罰麗於事察獄必以情勉思是言勿懈於位

髙良夫可依前主客員外郎充開封府判官石揚休可太常博士兼祕閣校理充開封府推官制

敕某等朕髙選時望擢典京司妙簡才髦參備僚屬以爾良夫習於爲吏治有能名以爾揚休才堪決煩文甚爾雅或嘗操外憲之柄或久預中祕之遊稽慰薦而有先試浩繁而巳效是宜參濟京劇輔佐尹賢爾其察人寃謹吏黠愼要囚之伏念體庶獄之哀矜務竭乃心以稱朕意

範純熙可鄧州節度推官制

敕某習知吏事領佩縣章本於惠心善撫黔細沛有餘力能制冦偸支黨悉除鄕亭絕警州上勞迹臺舉賞科擢亞元僚之遊且旌健令之最

淩起可昭化軍節度推官制

敕某本造士之良膺字人之寄越在嶺服肅治邑封尢旌方略之施多有冦攘之獲閱計臺之言狀覆憲部而中科擢參賓謀申示朝賞

解賓王可開封府推官制

敕某中畿尹政之繁總司都輔先朝景徳之制增至屬僚參聴庶獄之辭分裁一府之任用釐浩劇必選幹能以爾學力淹通性資純固預儒館討論之任更曲臺贊相之儀用先行實之圖且膺政務之試彊敏者乃其有濟安舒者戒於後時往承上官勉修爾職

鄶唐可懷州防禦推官張式可賓州軍事推官制

敕某等往者職在詰盜資入督郵能修尉察之方善厲追胥之力冦偸就獲墟落厎寧覽嘉勤吏之能超用有司之格擢從州簿參預賓籌往祗從事之榮勿替首公之敏

許震可試大理評事充威武軍節度推官制

敕具官某循吏之子淸白承遺緣防格而隨牒階詔舉以字民所守廉平素行修整代還有應書之最次補以入幕之僚尙寄歌勉續功次滿課之上則有前詔張伯通可試大理評事充奉寧軍節度推官制

敕具官某朕用天聖詔書選舉令宰賞格條目端委詳陳所以爲官擇人廣施徳於天下比聞撫字多獲善良賫伐之來恩典奚吝爾以防籍階仕版以薦任佩縣章滿秩有功在法當陟宜參入幕之畫尙寄鳴之治往欽無忽汔濟有成尙佇來勤乃終後慶

李益可試大理評事充徐州觀察推官制

敕具官某任居宰字介在邊隅歳惡無聊民起爲盜能施設於方略悉擒送於根株縣部厎寧臺格應賞乃睠彭門之劇俾參幕府之籌用錄前勤尙圖來效

劉羲叟可試祕校呂夏卿可試祕校充石州軍事雅官餘如故制

敕某等奮自髦彥名有學術羲叟早膺詔舉獻防開邊夏卿向自賓興以文入彀或試員於列寺或隨牒於逺方防置局以修書俾和鉛而參職觀所舉者咸吾近臣稔聞約史之勞加有奉祠之恪熙成均慶典領爲言用升賓幕之資對服書筵之舊姑爲漸陸勉濟成編

張子庚可殿中丞依舊知縣制

敕具官某夫春秋之法先內而後外繇近以及逺爾早籍彀中之雋適治寰內之邑持心近厚從政弗苛條上年庸協應賞格進丞盾省之局參預朝著之聯於以風激四方開勸勤吏此亦先京師後諸夏之義也其楙承之哉

劉槪可試大理評事充忠武將軍節度推官知邢州堯山縣制

敕具官某爾向奉臺詔治玆邑氓能體勤約之風善賦惠和之政終更無缺旌陟有條宜升幕府之遊尙寄縣同之任勉修前績姑俟後恩

前守鄜州洛川縣令宋太可試大理評事充天平軍節度推官知潞州壺關縣事制

敕某以敏給之才推擇爲令在職稱辦於法當遷列於賓席之聯付以縣章之寄益圖善治以漸榮階

張徽可試大理評事充節度推官知防州奉節縣制

敕具官某以軍從事之職任邑大夫之政秩滿官下代還邊隅較課中銓升榮大幕尙寄歌之治勿忘簠簋之修有佇來勤以須後陟

髙汝士可山南西道節度推官知瀘川縣韓澤可山南東道節度推官知廣安軍新明縣制

敕某等縣大夫之職去民最親朕用天聖詔書拔舉淸吏付以銅墨寄以歌似聞元元頗受其賜脫有異績何愛陟恩爾等名在選中治成官下終更賫伐鉤校應書稍升幕府之遊重煩美錦之制勉卒前課具如賞條郭旦可依前祕校知單州成武縣公遜迪可試祕校知齊州歷城縣馬居方可試祕校知濮州臨濮縣制

敕某等邑大夫之任以寄赤子之命非有臨履善最監司薦延朕未嘗輕授銅墨爾等居尉察之職有追胥之勞翦除盜姦肅淸鄕部本郡言狀有司覆實在勤可紀於法得遷並試守一同臨長百里有民有社良足爲政旣能屏去苛慝便當存撫細弱脫有善迹何愛存官往正爾心使稱朕意

李舉賢可洛州曲周縣令制

敕某以法學之明縻我爵秩以吏資之習服我尉員方略甚明冦攘多獲有司言狀賞格應遷嘉其敏才擢以健令勉樹庇民之績且旌詰盜之能

呂用賢可磁州邯鄲縣令制

敕某勾稽名官承乏比邑撿簿書之謬絕有毫差督冦偸之姦悉能株送鄕亭肅乂民堵妥安所部條聞厥勞炳著宜示賞科之信俾要健令之章往服褒遷益圖員補

成吉甫可趙州隆平縣令制

敇某中經生之科隨大選之牒守尉百里詰盜四封盡得主名多獲支黨畱司上其最狀憲部議其賞條宜升佩於縣章用勸登於吏力就防襃寵勉務淸修

申陟可相州湯陰縣令李伾可兗州瑕丘縣令制

敕某等名居尉察職在追胥任百里之佐員詰四封之姦盜根株多獲閥閱條聞宜旌印綬之榮擢布歌之政用優力幹且信賞條務濟惠和往綏細弱

王昭可濮州臨濮縣令制

敕某向居尉察嘗翦冦攘尋稽臺賞之條已結縣同之綬綸函未拜苴制乃嬰適禦祥琴追申前詔用復歌之治益思簠簋之修

趙貺可相州永和縣令制

敕某調補都銓追胥劇邑善知姦穴之隱悉得主者之名株送甚多邑居以肅監司言狀參覆應書宜從健令之遷且賞詰姦之效益圖撫字無替操修

宋康濟可靑州益都縣尉制

敕某本繇襃博嘗舉蹶張預禽冦偸遂有班籍厭走一封之傳求換半通之綸俾領追胥且從志尙當善卹於民隱務祗守於官箴

種世衡男古可鳳翔府天興縣尉制

敕某男某爾父向以將材官吾邊部著首公砥節之效有典戎乾方之能適倚扞城不幸早世覽觀爾奏論列父功因命憲司攷驗實狀事𨿽存於端緒辭有涉於詐諼尙念前人舊著勤績爲寛法律之坐俾司簿書之稽當體寛優勿忘甄錄

白舜元可莫州長丰縣尉制

敕某名書班籍年在東隅厭乘軺車願仕郡邑亦以餘力庶幾學文俾除尉察之員尙謹追胥之職勿渝美志玆懋來勤

敕賜五經及第孫師旅可鄆州須城縣尉制

敕某向以經中美科預選便殿今以年合常格得集中銓可以試吏服官詰姦禁盜無替而學尙愼厥初謹視冦偸善遇黔細

敕賜毛詩及第王仲甫可光化軍幹徳縣尉制

敕具官某爾向用專門之學當中揚庭之科防失節宣謝去唱注今屙恙良巳而名錄具存銓部以聞尉察爲擬當愼服官之始勿忘絜矩之修謹視冦偸務卹黔細

李從政可秀州嘉興縣尉制

敕某向者自廷尉史除民曹掾銓資甫入書局遄畱防刋定之奏篇用追胥而攺秩且甄恪效益守廉規史館孔目官汪宗益可靑州壽光縣尉制

敕某經署版曹畱寘史觀肄勤匪怠習事寡尢質選格而已盈稽恩比而當補外邊尉察往務勉修

尙書學究及第陳元良可永康軍司法制

敕某爾向者經明得科齒幼未祿今緇布巳冠而舊學尢通可以入官使之從政往司三尺之律初有半通之綸善持丹書務遵素履

蘇澄可權蔡州支使制

敕某朕以震誕在辰賞延均渥惟吾政弼之舊來上公車之章言爾早預親聯冀霑朝寵宜自勾稽之局權居參畫之筵尙愼聿修無忝內舉

黃東可成州同谷縣主簿制

敕某蜀郡學者等鄒魯焉爾經藝淹通喜爲諸生之誦說士矩修飾往被大臣之薦延試秩蘭臺授經石室𨿽仕版有所齒而稟祿未及賦乃今州將之重卽吾書殿之望再形論奏益堪取信就補勾稽之秩勉思教道之方宜本先儒以正後學

孟永寧可新州新興縣主簿充翰林待詔禦書院祗候制

敕某恪奉嚴宸頗精楷法籍禁門而惟舊成寶刻而有勞特疏一命之榮且奬六書之善益專小學往服茂恩禦前學究及第李奎可河南府澠池縣主簿制

敕某齒未及冠經已中科向令待年今乃應格成宵雅肄三之志服初命半通之綸無忘愛民其益修巳曹宗壽可磁州昭徳縣主簿劉復可陳州西華縣主簿制

敕某等本縫掖之家紆使者之紱藝文略涉志局方剛不樂乘軺之馳來求訟牒之補爲除班籍聴入銓流分勾簿書之稽尙勉箕裘之習

進納梢艸空名助教制

敕某日者河流弛於故道比詔都水議塞決隄爾能輸下揵之材【案史記下淇園之竹以爲揵原本揵訛捷今攺正】以助有司之費用補州藩之佐且爲邑裏之榮

髙永可試助教制

敕某爾嘗以藥石事於宗藩試諸方書頗知倫脊命學庠而試秩去選籍之入流往服榮名益思謹力

在京進納斛斗楚州等第戶房旺可將仕郎守本州助教制

敕某等金布甲令共給邊費至於入粟補吏皆漢法也以爾本編戶之細擅居室之饒能捐我私以佐公上俾崇鄕裏之化往服朝家之恩襃勸在玆祗受無忽成有宗可河中府司錄防軍監汀州鐘賽金銅場制

敕某比沿銓牒經佩縣章亦旣終更適從調集以州綱之列掾蒞金冶之別司往服爾勞用圖來賞

明法及第廉正臣可陜州靈寶縣主簿段林可霸州司法參軍制

敕某等本治臯蘇之律或通鄒魯之經對升科榮各在年妙今鈐格旣及則官使自宜往勾邑簿之稽參司邊掾之任勉思乃職勿替攸箴

張永徳可衢州常山縣尉兼主簿制

敕某以籍在行人名參上介防於秉事號爲寡尢湣其歷紀之勞寵以蒞官之命往司尉察勿忘廉規

薛安期可益州司戶制

敕某隸在公府主發詔函執勤累年賞勞有典授以路藩之掾寵玆民版之名用示優恩尙仍舊局

學士院驅使官羅整可梓州司戶參軍依舊供職制

敕某隸屬嚴局服從煩使在事條而頗習奉頤指而有勞來援舊規宜有初籍俾預銓流之補且從禁苑之畱新及第進士諸科李育等可幕職州縣官制

敕新及第進士李育等朕自纂禦以來規恢治道右文崇術扶進學者育材養器登備時使親加較試多所成就烝然髦士參照內外勸導之意可謂至矣爾等並因詔舉相與計偕有司籍名便坐臨試旣第其辭等復差以爵秩爾其念進官之始思臨履之難善持官箴無忽民事咸自修綜取稱吾恩

文恭集卷十八

欽定四庫全書

文恭集卷十九

宋胡宿撰

外制

皇侄宗懿可端州刺史皇侄宗述可右屯衞大將軍制

敕國家承軒祖之詒謀法陶唐之惇族封爵同姓體貌大宗道在維寧恩宜加腆具官某孝恭履徳信厚成風具官某性茂溫文體資英嶷並稟玉林之粹悉含銀派之和胥被寵章參居環衞奉朝惟恪居邸有聞朕濬百世之遙源謹九宗之屬籍惟時賢亮司我本支宜酬營職之勞遞遷冢子之秩特升藩刺對總巖除豈惟旌是似之美才蓋以襃乃親之有徳惟欽擢敍勿替踐修皇侄宗朴可貴州刺史皇侄宗藝可左領衞大將軍制

敕分建宗屏參睦本支環設衞官拱扈宸極號爲要職舉屬茂親以爾宗朴迥稟靈華居然信厚以爾宗藝夙成體哲樂善爲猷並玆緜瓞之昌咸睦大宗之訓師言是率禮範攸循屬惇敍以崇風宜襃嘉而進秩列城遙刺大將超遷且光閫寄之雄兼衞巖除之重宜懋遵於法度用對越於寵休

皇侄右千牛衞將軍士顆可莊宅副使制

敕某宗子之良見推才實輟於環衞寘我周行往究汝能毋忝予寵

皇親男授官可並副率制

敕某等國家神明之後本枝茂焉爾等蔚爲文孫適在穉齒已勝衣而能拜且就傅之有期防嚴祀之涓成覽大宗之條請宜優初秩仍錫嘉名數從率府之除滋厚宗藩之睦

皇親賜名與官海詞可並右內率府副率制

敕國家祚出神明之後慶席祖宗之靈蕃育文孫參映皇室朕乘感誕之節孚惇敍之仁澤厚近支體先異姓閱大宗之言上用諸邸之通規昭揚嘉名甫班初命勉勤幼志防服茂恩

樞密使王【某】親侄孫廷年給事中參知政事劉【某】親孫男子雅工部侍郎參知政事劉【某】親孫男燾並可守祕校制

敕國家誕辰故事推恩邇列法得任於門子禮特優於政弼以爾等年妙志美體安節和本諸恵訓之深稔於宵雅之肄宜有官簿用寘京司祗我恩章勉於學力少傅致仕李若谷遺表奏泉州進士薛穎士可試國子四門助教制

敕某韋布諸生甌閩逺客久托名臣之館近罹東道之喪素行無虧遺章有請用試員於學省且略選於銓臺俾有官稱勿忘士矩

太子少傅致仕任布孫拱之可試祕校太子少師致仕任中師侄孫元之可試監簿制

敕具官某孫某朕因感流樞誕節之慶優安車就第之老賞其世嗣延以朝恩爾等挺生名門滋承忠教服士矩而允若亦地勢之使然宜有官聯以漸時使分從試秩咸用起家尙服初榮益思自勵

兵部尙書陳執中四從侄孫太初可試四門助教制

敕具官某四從侄孫某惟爾從祖任吾大臣曾髙以來丘墓在逺若爲疏屬尙夷平人守防有年掃除甚力兪其章請試以學員且奉舊塋匪敍常選

故龍圖閣學士禮部侍郎劉筠從孫景純可守將作監主簿制

敕具官某孫景純夫修廢功援絕世聖王之髙政春秋之美意也以爾從祖筠懿徳大雅殊行偉才逮事章聖之朝經爲禁林之老朕初紹宅稔聞納忠朝匠亡身支庶尋隕烝嘗罔寄門戶可哀因命有司推求近屬爾少承緒業親則諸孫禮存出繼之文世載爲後之義俾員大匠用續前人往愼爾修當防吾詔

故翰林學士彭乘男敏行可太祝景行可奉禮制

敕具官某男某爾父號爲時徳服在禁林遽嗟至哲之萎且表諸孤之藐緒言未泯遺音可傷用推延世之恩式寄邇臣之悼爾等稔聞向學滋被教忠並因聞禮之餘差進奉常之屬尙圖樹立自致顯揚

故翰林學士彭乘侄壻王寧可試將作監主簿制

敕具官某侄壻某早服縫衣屢幹貢部未有仕版尙棲衡門屬予侍臣今者捐館閱其遺札爾則外婣來祈恩典之延用補匠員之試惟當以藝無用選爲

侍讀學士戶部侍郎王拱辰親兄拱安可試將作監主簿制

敕具官某早列廷臣屢馳使傳屬誕辰之敷澤因仲氏之貢章求寘京師願謝班籍方倚股肱之郡用嘉手足之情寵以匠員宜玆門緒往踐官箴之厚益循士矩之良

故翰林侍讀學士葉淸臣遺表妻兄進士趙淳可試將作監主簿制

敕具官某妻兄進士某爾紱冕之餘伏膺門業已逾彊仕之齒未及進官之門近者失吾名臣弗克柄用時則遺奏爾乃外婣來求余渥之延特越常均之比試諸匠屬姑有仕階尙當勉之無忝逝者

禮部侍郎致仕蔣堂侄之器可試祕書省校書郎制

敕具官某侄某惟乃仲父實予名臣鑑知止於道家還時事於宰旅寖延酬賞參澤近支以爾業承淸門義均愛子被風訓而逾劭聞學尙之足佳往試祕丘初有官簿懋勉時術奮取世科以爲慶閥之光寵不亦美歟故工部侍郎致仕楊偕親孫景道可守將作監主簿制

敕某孫某惟爾大父若時名臣方授禮經謝去官政如何不淑奄至云亡爾惟裔孫朝有卹典宜從匠屬之補用推世賞之延往服官箴勿忘風訓

司門郎中致仕樂安國男溫可試祕校郎制

敕具官某男某爾父年老爲郎章言還政願回遷授之澤以延嗣續之榮爰試秩於祕丘用承顏於子捨勿忘樹立益務勗修

職方員外郎致仕王述男孝叔可試將作監主簿制

敕具官某男某爾父剛於爲吏老滯諸郎以疾乞年有章謝事法得任子意在養親祿可奉於旨甘誼足感於幼艾匠員往試門緒勿忘

駕部員外郎致仕陳淨男枚可試將作監主簿制

敕具官某男某爾父老在郎潛表還官政且厚引年之寵用推任子之恩試以匠員續其門緒卽宜祗命勿替承顏

都官員外郎致仕盧器男洪可試將作監主簿制

敕具官某男某爾父著中臺之籍預外朝之聯來上奏封求還時事願回掛冕之澤用爲肻構之榮爾滋服義方祗勤孝養往參匠屬庸示朝恩且慰家嚴之情勿忘子捨之恪

都官員外郎致仕王琥男駥可試將作監主簿制

敕某男某惟乃之父有著在廷嘗授經於藩房旋倅政於州服以疾謝事援比乞恩用試秩於匠員俾承顏於子捨慰玆掛冕勿替爲箕

虞部員外郎致仕王周男某可試將作監主簿制

敕具官某男某爾父少從官政晚寘郎曹年及杖朝表求解紱願以歸休之渥移爲似續之榮稽用朝彞俾參匠屬往佩起家之寵勿忘肻構之言

虞部員外郎周徳延男慶之可試祕書省校書郎制

敕某男某臺郎員外於法未當任子朕湣告老之士著推恩之令使夫養者有祿退者無戚恩用延於似續義足感於耆艾爾父年合禮經秩在虞衡章言公車謝去官政舉用玆典往試祕局當思進宦之難勿忘奉養之恪

故王徳基男咸有可閤門通事舍人許持服制

敕具官某男某朕悼師帥之臣殞邊隅之任思究哀榮之典並推似續之恩以爾出自勳門本諸忠教著籍廷臣之次典謁天墀之華遘於閔凶越在哀疚覽遺章之所請懷前人之弗忘特升宣納之名俾進近嚴之列聴從終制勿替移忠

河北都轉運使吳鼎臣遺表奏親孫男承規傳規並可試將作監主簿制

敕具官某孫某等向選爾祖使漕朔方甫寄劇煩遽嗟奄忽覽觀遺札采錄諸孫用開允於緒言俾鉤稽於匠屬咸思祖服之重往承朝渥之優

防州路轉運使楊文舉男彥誠可試祕校制

敕具官某男某爾父委之使傳往卹吾民章言公車祈任及子且勤巴徼之逺用延世賞之榮優以校文試於祕省玆爲漸陸勿忘起家

淮南轉運使李仲偃次男孝直可試祕書省校書郎制

敕具官某男某爾父久以淸徳厚行名稱朝廷方委將漕之煩來援任子之法爾滋承風訓瑩有神華宜試秩於祕丘用起家於名閥勉修逺業祗服茂恩

故寧逺將軍知棣州田彥晏長孫忠俊可溪洞都巡檢故知富州田承亮弟承喜可銀酒監武知富州制

敕某等族依邊徼世奉闕庭能撫種人善靜吾鄙屬大門之殞【案此句有脫誤】得使部之奏陳寵以憲聯授之級當傾輸於忠力以承嗣於前人

故麟州烏嚕族下班殿侍三班差使羅佑親男崖可本族副都軍主制

敕具官某男某以爾族居戎落代服忠圖內正聲明逺爲保障閱守臣之通奏言爾考之淪亡用稽世襲之科俾錫軍幢之號益思固圉以美克家

滿濟罝勒噶卜楚男罝木磋沙克罝伊實男吹罝勒沙克罝庸蘇男斯結斯淸矩嘉奇正男戩巴勒沙克罝揚摩男細斯承續制【案滿濟罝勒噶卜楚原文作防家叱噶齪罝木磋原文作兼卒沙克罝伊實原文作捨家也結吹罝勒原文作穹氈落沙克罝庸蘇原文作施家藥四卒斯結斯淸原文作廝結四靑矩嘉奇正原文作俱家欺徵戩巴勒原文作膽彪沙克罝揚摩原文作捨家養抹細斯原文作惜四今並依唐古特語攺正】

敕具官某惟爾之考弈世居邊內拱朝風外扞吾圉奄從喪逝良用哀矜閱本帥之奏陳求遺孤之承續卽其戎落授以軍酋咸率忠誠勿隳先志

集賢相宋庠妻淮陽郡夫人胡氏可成國夫人制

敕朕愼調元之任尊置相之儀選諸具瞻用正名於茂宰迹其內助復加恵於小君且明朝禮之優實旌壼則之茂某官某妻某氏矩儀淑愼族望華腴四徳之教婉從二物之經參濟嬪風以穆家事用修惟乃夫子之賢膺我弼臣之舉義由協濟恩用襃嘉胙而成國之封光乃慶門之合采車進飾象服益宜往欽名數之華逾奉箴圖之訓

平章事龎籍妻彭城郡夫人劉氏可進封彭國夫人制

敕朕以樞衡大柄屬於耆俊之臣乃用車服殊章旌其賢善之室蓋進弼之任重則加恵之典優詳按朝文敷施邦采迹通規而惟舊昭恵問而則新具官某妻某氏柔正含風閒華表性挺生閥蹈四徳而無違來歸徳門經二物而有助向用哲夫而圖政已自小君而進名胙之大彭宜是象服適中階之命相惟內壼之配臺有升庸進秩之襃昭積行累功之致滋峻起家之美進開成國之封恩數益華儀品參稱當思名器之旌禮尙勤圖史之詔言往服寵靈永孚嘉告

故引進使果州團練使王克忠妻上黨縣君石氏可進封武威郡君制

敕具官某妻某氏爾之所天嘗經事朕忽成淪逝良用盡傷湣飾之恩旣加於密印疏封之渥更及於帷堂以爾族茂華腴徳彰韶令服攸箴於圖史躬乃職於組紃攸遂靡譏殲良遽及特升榮於郡甸慰銜卹於家閎宜誓柏舟用防綍命

故引進使陵州團練使王克基妻張氏可封淸河郡君制

敕朕湣親信之逝有懷若人推封胙之恩用慰其室具官某妻某氏挺於冠族躬乃柔儀作合公侯之門昭宣圖史之訓行無攸遂痛在未亡追用所天之勞申加益地之典進疏郡甸昭示朝榮彌惇正淑之規以對襃嘉之命

濟州防禦使張茂實妻劉氏可封彭城郡君制

敕具官某妻某氏出髙華之族稟柔婉之風懿範交修憲言祗率屬巖下之衞方用乃良而闑內之封宜優異等特疏榮於望郡用申寵於名城往祗茂恩益惇淑履參知政事髙若訥姊陳宗古妻可封文安縣君制

敕親有立愛之言澤存及族之義況近司之預政爲同產以祈恩義有可嘉朕亦何愛具官某姊某官妻婉靜有儀賢和自飭從所天而不達誓已志而未忘覽仲氏之善言敍共姜之守節兼回毖祀之渥冀得寵章之封析以縣田胙之湯賦往祗茂澤彌勉柔風

禮部尙書同中書門下平章事文彥博妹信安軍判官成偉妻可封永康縣君制

敕本根盛者枝葉茂焉慶旣發於名門澤宜覃於勝族以爾具官某妹文氏矩儀閒逺思理詳和歸於令人綽有賢範𨿽榮珠履之伉未徹粉田之封惟時哲兄任我元宰沿親闈喜愛之志移合宮進胙之恩因求綍章願啟湯賦有美謙恭之尙兼圖孝愛之嘉特疏縣壤之腴俾獻慈堂之壽並伸前寵式表重榮

張方平女故殿中丞蔡天申妻張氏可封壽昌縣君制

敕某氏爾父徳善在躬參貳機柄均勞於外得謝朝廷延賞致恩國有舊典爾徽柔莊靜嬪於慶門錫以邑封庸示襃寵思永燕譽宜其家人

長安縣君可封仁壽郡君制【案長安縣君上脫某官某女等字】

敕具官某女某氏昔師臣張禹病漢文帝車駕臨問之禹以愛女爲言乃知常情之所不免也今吾肱臣所虧墨奏猶濕且有安昌之請求益石窌之封矧婉範夙成恵問有淑宜裂多城之壤用增湯賦之田欽對茂恩勉循懿矩

定武軍節度使承裕第六女遂寧縣君趙氏可進封長樂郡君制

敕某氏淑婉有儀嬪於良士同天之慶均逮宗親錫封名城用爲華寵

磁州防禦使承亮等女可並封縣君制

敕某等穆有性範秀發天支已茂穠華之風猶疏湯沐之賦經祝延之紀節廣惇敍以推仁特啟縣田用招邦族往祗寵數尙勉柔儀

防禦使宗旦等新婦可並封郡縣君制

敕具官某妻某氏朕以震誕之辰因祝延之慶旁均恩施近澤本支以爾族茂防華體閒性正少服公宮之教居佩女師之篇作合宗藩協恭巽饋遘樞纏之紀節睦族以惇仁用疏【郡君列郡縣君佳邑】之封式允大宗之請析而湯賦防我綍恩

右領軍衞將軍克修所生母李氏可封南陽縣太君制

敕惇敍之愛所以睦宗藩封胙之恩所以厚邦典以爾具官某母某氏性爲淑哲族本華腴因乃子之祈恩屬大宗之獻狀特疏望縣用錫美名宜防渥茂之思益蹈謹良之戒

左龍衞軍大將軍饒州刺史承翊親育母霍氏左金吾衞大將軍舒州團練使潁國公從謁所生母鄭氏右千牛衞大將軍文州刺史宗敏所生母範氏可並封縣太君制

敕朕以扶厚人倫糾綏邦族爰及祝延之慶宜推天敍之恩以爾具官某等所生母法度自將矩儀兼劭挺生宗哲參茂本支適因震誕之辰來控疏封之請且將崇孝亦用廣恩特優縣甸之名姑徇藩房之美滋惇柔範益服寵章

左監門衞將軍宗翰所生母劉氏可進封縣太君制

敕天下之風莫先於孝門內之治必本於恩某母某氏性婉而和徳柔且正實生宗子乃領衞屯來祈湯沐之封用順劬勞之報胙之名邑錫以命書往欽茂恩益修懿矩

右江溪洞田州知州黃光倩母阿儂可封宣化郡君制

敕某氏爾服於遐荒克有材智料籍丁壯勞勤顯聞錫以命書用爲寵勸

皇弟安徳軍節度使華原郡王允良乳母王氏可封永壽縣君制

敕具官某乳母某氏少率姆訓善治禮防於藩邸有保阿之功惟朝家惇崇睦之典需章有請舊恩弗忘宜疏湯邑之封姑徇藩王之願益圖淑愼進服寵榮

贈鎭江軍節度追封丹陽郡王守節乳母徐氏可封髙平縣君制

敕某乳母某氏朕睦邦族之良湣宗藩之逝延錄保阿之舊申加封胙之恩析用縣田進爲湯賦尙愼柔嘉之履往欽褒敍之榮

貴妃大姑張氏可特授典正制

敕掖廷建職參綰內司宮正有僚分條近職並圖才淑選侍宸嚴貴妃大姑某氏族茂髙華徳昭婉穆少服大家之訓早聞良袂之風入踐祕塗益彰柔範宜升司正之掌滋示寵名之華往服茂恩恪思愼履

貴妃第八妹張氏可封淸河郡君制

敕具官某第八妹張氏挺生慶門參懿柔矩服憲言而有自謹姆教以無違通籍掖庭預長安之外戚選名輿地胙列郡之封君往欽湯沐之榮益懋柔嘉之徳

貴妃乳母周氏可特封長安縣君制

敕某乳母周氏柔謹資性保阿有勤閱椒掖之上言求粉田之錫號移別恩而用授明前恵之聿圖胙以縣田爲之湯賦尙勉循於懿矩往祗服於茂章

徳妃位聴宣夫人張氏韓國夫人位聴宣夫人張氏並可封掌膳制

敕某等資承淑茂選侍禁嚴欽柔範以無違躡祕殿而有裕親承音防益愼矩儀用醻年序之勞稍進膳羞之掌玆惟襃渥勿替恪恭

魏國大長公主親外孫女錢氏可封壽安縣君制

敕朕惇敍之恩尢尊於外館彚徵之吉宜擇於近支以爾某族本華腴性資韶令世素傳於帶礪言早服於箴圖屬貴主之爲言乃賢女之攸出宜疏湯賦用錫縣田往承渥茂之封彌服柔嘉之尙

文恭集卷十九

欽定四庫全書

文恭集卷二十

宋胡宿撰

外制

蔣堂可禮部侍郎致仕制

敕非達人無以蹈止足之美惟賢者乃能潔去就之分睠言舊徳適殿中兵援經禮以露誠抗封章而還政且優哲艾用遂晏安具官某才粹而文道衝且正體風識而盡逺懷資術而本彊進直計樞之嚴比歷藩房之重老於政事故吏道之可師式是風華惟名教之爲樂績宣中外治盛東南引周任之有言遵祁奚之請老朕方希古忠厚惜時耆明稔聞歸志之堅姑從繕性之適閔勞煩事就成美名周官亞旅之聯春卿宗伯之貳峻是儀等昭我恩章勉爾嗇和以永遐福

王渙可太子賔客致仕制

敕禮耆齒尊舊徳所以尙賢存道體厚仁俗所以弼化矧吾謝事之老夙懷經哲之風前識表防髙蹈知止屬玆成饗之慶命以增秩之甄用奬耆明且嘉澹退具官某懿徳攸好雅行是躬起王國之烝髦資名門之濟美被服儒術緣飾吏文申翊宗藩曾恵訓之不倦艾服官政固彊力之未衰時用欽於老成世方期於防進而能獨拔昬俗褫去華軒率經禮之攸行務名教之爲樂固以昭正素之履聳貪偸之風惟朝廷嘉尙之恩下歲時存問之詔而神明克壯志慮彌衝會熙典之涓成貺茂恩而進序升宮朝之調防適林岫之晏安姑遂松喬之遊亦惟綺季之舊往服休命益禦太和

蔡黃裳可右贊善王稹可太子中舍人苗存可大理寺丞劉制可大理評事並致仕制

敕某等壯年遊宦皓首棲遲豈不爾勞尙困於選以年力之疲曳厭王事之驅馳自陳日侵願謝時使京師進秩朝序升聯並增軒冕之華且慰丘樊之逸

許上達可太子洗馬謝元振可守國子監丞並致仕制

敕某等濩落暮年間闗常選及此疲薾願從歸休意有嘉其自陳禮難彊其不及聴還所任之政兼圖旣往之勞洗馬進聯上庠丞秩且旌沿牒之久足慰掛冠之歸髙牧可太子洗馬徐渥可守祕校並致仕制

敕某等調集中銓防承列掾或已及皓首或稍厭折腰並附郡郵願謝曹事有嘉知止用示寵甄儲禁洗馬之榮祕丘抱槧之美式光歸志宜體優恩

劉忠信可太子中舍人致仕制

敕某本治曲臺之經屢更大選之集衰遲已至疲薾自言願解一同之章允從三徑之適嘉其審分寵乃謝歸進朝秩於奉儲致官勞於娛老

李備可太子中舍人致仕制

敕某久從銓唱防預賓籌稍疲管庫之勞且有掛車之請少盡風力老歸丘樊宜錫寵恩以娛晚志擢防儲寀進服朝闈足爲裏閈之華尙從廩稍之急

艾介石可太子中舍人致仕制

敕某早集選部晚至綱曹自陳年疾之餘不堪官使之劇願從謝事當有推恩特升儲宷之華用爲家閈之寵姑從所欲勉務自將

楊令望可太子中舍人致仕制

敕某少壯服官衰遲作掾能知經禮之訓願謝紀綱之勞止足可嘉歸休宜寵用寘宮坊之秩往爲裏閈之榮佚老在玆只命無忽

張隨可太子中舍人致仕制

敕某本階經術之進歷趨選集之勞比至都綱則已皓首乞身有請謝事爲髙用遷儲寀之華以慰裏門之式尙思佚老當體推恩

孫可度可太子中舍人致仕制

敕某爾少壯服官久間闗於銓集衰遲仕郡尙黽勉於綱曹居多几案之煩自陳齒髮之邁願還初服且寛至誠

姜湛可太子中舍人致仕制

敕某本由治經早預從政甫備列卿之屬且釐外局之煩引疾自陳謝事爲請宜從藥石之便難勉筋力之爲寵以儲僚慰其暮齒尙勤輔助當體寛優

韓松可太子中舍人致仕制

敕某爾身爲絳簿籍在銓流已過亥人之年頗嗟離耋之日能自言於州郡求歸老於田園宜進奉儲之華以爲掛冕之寵足榮故閈且慰頽齡

趙維可太子中舍人致仕制

敕某奮由一經困於久宦逺任州綱之劇自陳年老之衰求解所官且還初服能遵經禮宜有朝恩升儲禁之爲僚寵家園之佚老尙勤輔助往體寛優

孟朝宗可太子中舍人致仕制

敕某少超選格晚至州綱展公力而弗遺佩官箴而無缺自陳衰齒求謝劇曹審分可嘉歸休足樂宜進承華之秩用爲故閈之榮往服寛優自從頤養

張正可太子中舍人致仕制

敕某治經中科沿牒署令久預銓流之集自陳年力之侵願解縣章求返初服湣輸勞之且久在知止之可嘉宜升寀於宮坊俾增榮於家墅

鄭崇徳範振並可太子中舍人致仕制

敕某等進升仕塗淹移銓序或爲列郡之綱紀或寄大邑之歌並迫暮年自陳老病湣驅馳於職事聴頤養於精神寵僚選於承華服朝榮於故閈用光晚節當體優恩

李逢可太子中舍人侯允恭可祕校並致仕制

敕某等或治經服官或入資署吏亶無遺力咸有積勤至列郡之紀綱任詞曹之參佐自陳暮齒且白緜屙難彊沒階之趨願從掛冕之逸特升僚於東禁用試秩於祕丘以慰歸與且嘉勞止

趙穆可太子中舍人馬宗諒可監丞並致仕制

敕某等除吏且久秉事亦勞尙滯中銓俱以皓首能量已分自白齒衰願辭印綬之勞得從井臼之逸聴謝官守仍寵朝榮秩以儲僚丞之學省俾玆燕適往服寛優蘇維嶽王敏並可太子中舍人李克明可國子監丞並致仕制

敕某等早集大選參服外勤仕至右曹長於劇邑或引年知止或援疾自陳願歸休於田廬求謝去於州縣咸從今欲並敍往勞秩以奉儲丞於太學慰玆遲暮便乃養頤

韋陟可祕書丞致仕加上輕車都尉制

敕某朕向者拜貺於郊覃渥在位爾時謝事法當推恩渙號早行余澤未究宜遷級用信教條就防吾恩且慰而志

呂佐可衞尉寺丞致仕制

敕某粵從版授眞勾簿稽以侵西夕之年頗嘆東隅之失願還官事歸老家園特優列寺之丞且慰掛車之意

楊贄可衞尉寺丞致仕制

敕某補吏以訾上言稱疾求謝逺方之牒願掛下澤之車用遷衞府之丞俾就家庭之佚聽而輔養體我寛優

孟元亨可大理寺丞致仕制

敕某早趨選集晚滯勾稽自陳衰老之侵且有乞身之請嘉其知止寵乃歸休用升廷尉之平以慰南岡之步

皇甫采可大理寺丞致仕制

敕某早集銓流晚爲郡掾不憚斗筲之役頗用簠簋之修自白暮年願返初服宜承棘路之授且寵蓽門之歸當服寛優往從怡適

吳旦可國子監丞致仕制

敕某爾早集都銓才至諸掾揣薾然之衰幹識知止之大方乞骸以歸稅駕良善宜寵上庠之秩以爲舊社之榮

鄭有斐可國子監丞致仕制

敕某早從調集晚滯勾稽自陳齒髮之衰願謝簿書之役服勞有自知止足嘉用丞庠學之榮俾遂丘樊之適尙續以廩勉修於家

張太一可國子監丞致仕制

敕某少壯從宦遲暮倦遊來辭下澤之勞願從初服之逸進丞學省參列京司俾藥石之善持聴丘樊之自便往究余齒當體至恩

石待問可太常博士致仕制

敕某早以敏文階於俊選中嬰廢免再用敍收遂班文石之朝已迫虞淵之景進趨良苦疲薾可矜以其早防先朝嘗承大對特升司蕝之局用光掛冕之歸往服優恩以究余齒

趙眞卿可大理評事致仕制

敕某嘗任勾稽之員坐受雇更之入自罹廢免尋命敍收掾於嶠南辭以親老來謝官使願從家居尙矜造士之餘特寵法卿之屬勿忘奉養當體寛優

翁奭可和州司馬致仕制

敕某早入銓流適隨掾牒附郵引疾謝事乞身聴解綱曹卽授上佐仍優廩給當識臺恩

吳髙可撫州長史致仕制

敕某少隸牙門晚有班籍以年力之疲曳湣王事之驅馳卽其本邦授以上介俾從安逸當體寛優

穆介可華州長史致仕制

敕某早直祕寢之聯嘗贊禁閽之謁中因罷黜尋復甄收自陳年力之衰願謝斗筲之役特優上介當體寛恩

李仲連可左淸道副率致仕制

敕某前朝近支南國余冑早有庭臣之籍比乘使者之軺煩局所更敏用無滯自陳年疾之瞀願辭時使之勞副東京二率之聯參屬官四品之列嘉其知止慰乃養屙尙體寛優忽忘輔助

張保和可右淸道率府副率致仕制

敕某名存班籍年合禮經能省已以自陳願乞身而待盡嘉其知止率以副員尙爲逸老之榮往欽從欲之恵

姚可久可左監門衞大將軍致仕制

敕某執技以進歷稔且長嘗首太醫遄正諸使比閱奏封之上自陳年力之侵願謝見官良合古誼俾升環衞之列仍假折衝之名當體寛恩以從佚老

宋榮可左屯衞大將軍致仕制

敕某早縻勇爵嘗當軍鋒奮士戶之積勞用邊闗之勤略寘諸環衞秩以折衝自陳年力之衰不任軍旅之役願謝時使得從家居閔煩防衞之勞聴遂燕申之適益升屯衞當體寛優

錢子穆可左監衞將軍致仕制

敕某服在內聯綰於外務薾然疲役迫是暮年因郡邸以爲言求家園之佚老聴還時事尙寵衞屯往服寛優自勤納養

耿從政可左領軍衞將軍分司南京致仕制

敕某領使親宅典戎近藩早稱幹能比更委使閱奏封之來上陳老疾之侵衰願解兵防乞分畱務湣年力之少盡勉醫藥以自持進升環尹之名闗領別京之衞仍兪子捨之請就卽縣齋之安當體至恩以究遐福

陳允恭可左監門衞將軍致仕制

敕某中預禁聯外監屯旅當畨禺之卑濕苦毒霧之薰蒸重膇成屙步趨難力表解近墀之職言求環衞之名願尋疾醫且謝時事並兪所請勉務自持

柴貽憲可左驍衞將軍致仕制

敕某世承累組之華朝賴敏材之用籍使聯之舊早服禁嚴司邦憲之平屢當審克頗著平反之效稔聞幹裕之聲衰疾自陳歸休爲請特優環衞之秩用適燕居之宜尙體曲恩往怡晚節

劉吉可右領軍衞將軍致仕制

敕某少壯驅馳晚暮疲曳尙有最凡之目未經甄陟之科自陳齒衰求謝官使有嘉知止爲敍前勤優升拱衞之名寛賜燕申之適悉從爾欲尙服玆榮往遂嘉貞益頤眉嘏

文恭集卷二十

欽定四庫全書

文恭集卷二十一

宋胡宿撰

外制

皇侄宗鼎可贈邠州觀察使追封新平王制

敕凋落近支感深於邦族追加湣防恩究於國章某信厚存誠溫恭表質克稟燕詒之慶有光惇敍之風鳴玉奉朝剖符領郡顧年塗之未艾在志力之允嘉遽感疾以歸全爲廢朝而興嘆特襚觀風之印仍班析壤之圭用昭追逺之懷玆示飾終之典庶幾營魄尙識寵靈故太子太師致仕任中師可贈太子太傅制

敕義重股肱之虧禮尊冕服之襚務崇恩厚取究哀榮矧聞政之舊臣早秉鈞以陪朕乞身未幾復魄可嗟追懷鵠髮之良宜厚密章之飭具官某體行明潔志慮忠純有秉彛經哲之風兼砥節首公之操圖其宿望屢煩方面之行資厥老謀嘗預幾庭之訪比均勞典還守本邦曾是壯猷亶無遺力來謝時事閔煩老成俾參綺季之遊姑遂松喬之適遽聞薨落良用防嗟睠舊人之弗忘挹餘芬之未泯追加宮傅之秩增慰壙宵之靈恩禮若玆營魂尙識

故四方館使新州刺史王克忠可贈引進使遙郡團練使制

敕禁近之臣嘗經於委使哀終之典當厚於追襃以爾具官某階冑緒之華兼器幹之敏歷更煩局洊聘殊疆防使指以無違奉官箴而有恪晦明生疾奄忽收神短歷可嗟湣章宜及進升使範參領軍團庶榮厚穸之遊尙識治朝之渥

故洛苑使任承亮可贈正任團練使制

敕具官某襃卹信臣匪常於邦典追旌死孝用篤於人倫以爾行義修明材謀敏劭入只禁奧履謹畏而寡尢外治劇煩資恪勤而能力侍承親疾逾歷旬時藥必務於先嘗目曾無於交睫因刲其腹遂隕厥躬可謂殺身成仁捨生取義在竭誠之足感何與善之可疑特厚卹章用嘉純孝襃進戎團之秩申寵壙宵之遊庶幾營魂尙識恩禮

故文思使遂州觀察使史崇信可贈振武軍節度制

敕親倚之臣忽嗟於殱落追襃之典用究於哀榮具官某材則敏通性惟謹質給左右之事能寡於悔尢服內外之勞克宣於忠力方任能於宿衛俄遘疾於晦明奄至淪亡良深悲慨追用節旄之寵申加印綬之榮在恩禮而有殊尙營魂之無忽

故莊宅使李希及可贈眉州防禦使制

敕崇讓之風以損已爲美湣飾之法用襃先曰榮具官某性蹈謹孚行稱篤實嘗歷近嚴之侍屢更煩使之勞享數弗融殱良已久生有慶靈之積蔚鐘似續之良纘考以忠在朕之右請回遷秩之典求贈乃親之官美志可嘉卹章奚愛追升軍禦之重集增使範之榮尙歆予恩往告而第

李懷贇可贈防禦使制

敕奉使宣勤旣凝於前績念勞甄往宜賁於厚恩具官某性本謹良材惟幹裕任乃居於親信行則寡於過尢遘疾晦明收神冥漠適予心之軫愴覽而儷之控陳進飭臺恩追崇使範惟稟靈之匪泯尙禦侮之歆榮贈虢州刺史種世衡可賜成州團練使制

敕朕紀疆臣之勞湣戎翰之逝載加賁典用洽至恩具官某深沈有謀勁幹能力屢奉典戎之寄頗著憂邊之勤館捨早捐鼓鼙增愴已伸刺部之贈益峻團兵之名魂而有靈歆我玆渥

宋昱可贈供備庫使制

敕某向以廷臣委之縣道防五溪之雜種掠數雉之孤城能率官軍出支賊黨不幸遇害遂隕厥躬有嘉死事之忠已舉錄孤之典曲加贈禮擢正使聯恩足慰於壙宵義亦矜於孝嗣營魂有識名秩是歆

故供備庫副使李隨可贈供備庫使制

敕某素推溫謹早侍禁嚴出防外兵甫還南服屬嬰無妄之疾遽興不淑之嗟有懷恪恭載深傷防特推卹典用正使聯歆我漏泉之恩慰而遊岱之魄

鄧惟素可贈供備庫使制

敕某恩以卹往者愛之殊仁不遺舊者厚之至以爾夙將謹力逮事儲坊奉頤防而必恭愼言樞而寡悔援乃纂圖之慶比參侍幄之華尋遷隸於外庭俾亞承於諸使勤庸有積命秩未優遽聞喪逝之音良軫衋傷之意特正名於使範用紀績於銘旌尙識納言往歆渥澤貴妃母夫人曹氏曾祖旭可贈祕書丞祖靖可贈祠部員外郎制

敕崇戚畹之賢已胙封於成國襃祖服之美益寵賁於慶閎具官某履素蹈和含章用晦早怡情於丘壑弗嬰志於軒裳善旣積於家庭慶乃滋於宮掖推本源流之出恭延恩施之隆追建禮之禋曹疏祕丘之丞秩用示壙宵之寵尙歆朝綍之榮

皇后侄女壻故西染院使劉永淸可贈諸司使遙郡刺史制

敇某夫葛藟之防旣厚於本宗則葭莩之親宜延於異數以爾材資通敏性尙簡溫介諸使而有聲幹乃局而能力逺圖未究壯齒奄零覽長秋之上言乃中宮之外屬宜優襃卹用厚常均持正直於內聯復兼榮於列郡庸示漏泉之澤尙慰壙宵之魂

故貴儀曹氏可追封賢妃制

敕存著盛閥沒有令名念賢善之早淪寖逾年祀顧襃榮之須稱益峻品儀以爾故貴儀曹氏參服憲言交修懿矩選自元功之後嬪於禁掖之中逮事先朝早從後掖收神惟寂緬太素之何歸畱範彌芳藹祕庭而未巳申修茂典追寵列妃用昭恩禮之殊且旌才徳之茂惟淑靈之未泯尙名號之是歆

宜州刺史宗實故所生母任氏可追封縣君制

敕朕厚人倫之風篤戚藩之愛飾終有典教孝爲宜具官某故所生母任氏蹈履柔風誕育宗子曾享年之弗永何先露之易零大宗以聞近支有請宜疏名邑之贈以慰寒泉之思沒而尙靈歆我朝寵

徳妃侄亡妻張氏可特追封郡君制

敕某妻張氏誕生慶閥蹈履柔風早歸舊徳之門嘗疏名邑之賦稔彰淑哲驟委韶華托屬列妃實有葭莩之戚祈榮望郡用開湯沐之封式示湣章且旌婉範庶幾近魄只服追恩

觀文殿學士尙書右僕射賈昌朝曾祖緯贈太傅可贈太師制

敕人乃本於祖郊以饗夫帝故朕齋明肅僾徧祼世室淳濯只栗親祠泰壇福旣降而孔皆澤罔幽而弗曁矧吾宰路之舊宜伸祖服之襃某首冠民宗才經王體文采表於來世名聲動於前朝蓋源深者流長而徳盛者慶逺臧孫之善乃有後昆考父之恭是開達者惟燕詒之醲徳挺端右之令孫光輔本朝早追崇於前傅防成熙事用進陟於維師寵乃曾門優我時徳宜肅將於鬯酒往只告於文人

觀文殿學士尙書右僕射賈昌朝曾祖母魯國太夫人栗氏可追封燕國太夫人制

敕王假有廟能享親以厚先禮行於郊大報天而尊本極幽明之際充覆燾之間並貺美祥畢覃惠澤矧惟舊徳懷乃先慈宜更大國之封以爲曾廟之寵某氏出髙華之冑歸盛徳之門居穆言容動循法度服共儉之訓中饋是防垂賢善之風後昆以大時予舊宰惟爾令孫材居國棟之隆慶表裏門之盛是宜象服遂荒大東防成報本之儀益進追先之典采蘩之詠早契召南析木之津抑惟燕舊申昭異數尙賁淑靈

觀文殿學士尙書右僕射賈昌朝曾祖母崔氏可追封秦國太夫人制

敕郊以報其本故髙燎用升恩以究於下𨿽重泉無漏所以承天地之並貺昭人只之普施矧吾舊徳之宰有懷曾妣之慈宜厚飾恩用追來孝某氏挺生名閥作配宗公循召南之國風能承先祭佐夫人之家事罔間內言貴範畱芳後昆滋慶令孫嗣服曩時相予嘗稽舊典之文巳進小君之號屬成熙事益舉顯章介於山東齊爲成國之大胙夫闗內秦蓋故都之雄尙歆加地之恩彌篤髙閎之祜

觀文殿學士尙書右僕射賈昌朝祖璉贈太師可特贈中書令制

敕昭孝息民禮莫大於郊廟保姓受氏徳必本於宗祧熙事遹成愷澤均被惟中臺端右之重資大門慶善之餘用峻朝榮聿崇人本某深中直質彊學敏文早彰秉徳之彞弗更爲善之度行髙前世惜人爵之未充慶在後昆果棟臣之間出謨謀三事儀長百僚向用纉祖之文已寵維師之位屬成大報防泛茂恩申納內史之書進崇右相之秩鳳池益貴鱣序增華尙歆告第之恩足慰佳城之魄

觀文殿學士尙書右僕射賈昌朝祖母胡氏可追封魏國太夫人制

敕朕飭齋輅只見於淸廟備法物肆類於后土徳產之致精意以享尊大道配嚴祖所以明事上之禮教天下之孝旣翕受元祉則敷施惠澤不獨專卿厥美亦使褒優其先況我大臣敢格舊典某氏出髙華之冑歸名勝之門躬四徳之賢少服從於姆教經二物之善早輔佐於君子遺風尙穆來裔寖昌燕翼有孫元耆在望向正名於巖弼已錫號於參墟澤旣漏泉禮宜加地晉之始賞魏則大名參稽於朝進胙而國益峻襃封之典尙只渥茂之恩

觀文殿學士尙書右僕射賈昌朝父注贈太師中書令特贈兼尙書令制

敕朕祼於禰室明發有思郊於泰壇升侑如在惟天人相與之盛有臣工協贊之美言念乃考豈不爾懷矧吾揆路之賢早承家廟之祀宜襃先正用峻追章具官某學洞本元行中儀表早振端朝之譽蔚懷表世之文藏用弗伸早郁王官之次乃終有耀挺生時棟之材冠別殿之儀形席文昌之端右朕所體貌爾有慶靈爰當圖任之辰巳峻襃封之典錫之右相崇以維師屬郊報之修成在國章之洽舉益進中臺之令申賁壙宵之遊彌表顯於家閎尙欽只於朝寵

集賢相宋庠曾祖駢皇贈太傅可贈太師制

敕朕攷愼才傑緝熙政謀得詩雅巖巖之瞻屬以時柄用春秋尊尊之誼襃厥曾門所以崇立輔之儀厚追逺之典具官某曾祖某履和含正厚徳秉彞服展季之小官恬弗以怪韞次公之逺業郁未及伸慶乃垂於後昆時則生於上哲屏藩左右馮賴謨謀向總幾庭巳峻襃先之典今升宰路益疏進等之恩賁寵維師增榮私廟往修一卣之告尙歆八命之章

集賢相宋庠曾祖母王氏可追封齊國太夫人曾祖母丁氏可追封魏國太夫人制

敕夫孝必務於本禮不忘其先朕選棟材之隆任以臺宰圖曾世之懿峻厥儀品𨿽襃賢之禮優亦本祖之義著具官某曾祖母某氏賢明異稟法訓躬行修祭職於采蘩承其先祖泣報囚於丹筆裕乃後昆時惟哲孫都我茂宰前陪樞幄之論追用密章之褒名爵旣新湯沐宜鉅進胙東齊之壤升優全魏之名滋寵營魂尙識恩禮

集賢相宋庠祖曜累贈太師可特贈中書令制

敕朕選有徳相大政惟是名數之重進都巖廊則宜爵命之加並崇祖廟示慶源之所本亦襃典之攸先具官某祖某蹈道淳深詒謀淸白浚都之賢好善世則有聞太丘之徳可師位曾未達遺恩在物畱慶鐘孫挺生時棟之材進膺衮路之拜用乂於我實惟爾先邁種之美所滋裕後之祥乃茂昔樞柄之云總已賁維師今鼎席之是居益兼右相襃榮偕峻慶靈弗誣歆此納書保爾顯閥

集賢相宋庠祖母賈氏可特追封楚國太夫人制

敕亮天工者政之先尊人本者義之率惟國爵之重彌大於孫謀則家廟之榮益延於祖配所以厚民風而昭國體也以爾具官某祖母某氏賢有至行穆著柔風作合名門盡防共中饋之美交修善道得輔佐君子之宜覆育垂慈燕詒著慶惟孫經哲若時奮庸進增湯賦之名升薦密章之刻句吳已寵全楚用荒尙歆告第之榮益右充閭之美

集賢相宋庠父玘累贈中書令兼尙書令追封榮國公可進封鄭國公制

敕相王室者徳之盛尊考廟者孝之隆惟慶源之深長則靈气之回復時乃冢嗣柄吾大鈞屬當贊防之辰爰舉納書之典恩禮須究名數乃宜具官某父某位不配才性惟合道誠心恕物仁何止於放麛陰徳在民慶乃昌於納駟挺生良器用乂本朝向總率於繁機已進襃於先烈三師升冠二令兼榮今膺拜於文昌益進疏於大國遂荒原武寔曰陪京彌昭爵命之崇滋厚烝彞之薦尙歆禰室益右慶門

集賢相宋庠母王氏可追封越國太夫人母髙氏可追封漢國太夫人母王氏可追封秦國太夫人母朱氏可追封燕國太夫人制

敕巖路延登有國繄其弼亮親廟崇飾故事著於追襃誼惟繼嫡之均時乃寵靈之洽具官某母某氏柔明著範淑哲含風以門閥之華來嬪盛徳因圖史之訓居法憲言存著善猷沒章遺懿右乃哲嗣踐於中階妥當枚卜之初彌積先慈之感湣章前峻胙典益加攷按輿地之圖進崇大國之號用昭慶善胥於恩榮庶幾原穸之靈尙識治朝之渥

集賢相宋庠母鐘氏可追封晉國太夫人制

敕任天下之重國以賢爲本稽內治之則母以子而貴況存著慈範而挺生傑才時則相予慶緣裕後宜舉追襃之典用旌賢善之風具官某母某氏出髙華之門蹈柔嘉之則來儀名閥承訓大家間於兩社之占實生哲輔徙乃三鄰之學遂躋大儒屬當肇位之升倬冠烝髦之首粵從樞筦入正臺階載崇陪幄之聯彌動累茵之感襃章前峻淑徳益宜進胙參墟之封增昭親廟之懿厥靈不泯玆渥是歆

吏部侍郎同中書門下平章事文彥博曾祖崇逺贈太保可贈太傅制

敕朕崇饗九房昭孝萬防馨香格於上下徳罔弗歆恩施浹於幽明仁斯爲盛乃睠同寅之輔裁成右饗之儀申飭湣章襃崇曾世具官某素風傳世美徳在躬行固重於本邦位不配於髙行前言多識被河汾舊學之資惠政所孚畱蒲宓字人之愛實啟貽孫之慶孚膺上相之求自甫正於中階已迨甄於上衮熙成有典覃施及先益尊帝傅之名用厚臺臣之數慶余所復歆告其承吏部侍郎同中書門下平章事文彥博曾祖母宋氏可追封魏國太夫人制

敕朕以孝饗熙成靈恩均被禮柄臣之重旣孚號於大庭尊曾妣之慈復納書於私廟具官某曾祖母某氏柔儀異稟淑徳少成本育粹於名宗早來儀於慶閥躬采蘩之法度先祭是承茂來葉之燕詒後昆以裕令孫挺出上宰冠居向膺枚卜之求巳攷胙封之典逮玆均施益用追先伻來輿地之圖優封大國之號采章兼飭名數載加尙淑魄之有知歆湣章之旣渥

吏部侍郎同中書門下平章事文彥博祖鋭贈太傅可贈太師制

敕朕宗祀五室合祛三神廣烝烝之風參侑於祖考推尊尊之誼施及於臣鄰用加惠於大門示本恩於上相具官某祖某循持雅行惠迪善猷自州壤以推風繇家庭之儲祉孫謀詒厥資狐突善教之忠達者興焉賴考父滋恭之徳若時茂宰惟乃哲孫早序正於臺聯嘗追崇於保訓禮成宮廟慶洽天人益峻三師之名用厚九原之飾惟慶靈之回復尙營魄之歆承

吏部侍郎同中書門下平章事文彥博祖母王氏可追封越國太夫人制

敕朕追正郊宮之饗涓成陽館之祠秩上下以承神通幽明而宣澤發於膚寸漏及重泉矧吾邦宰之賢有懷祖廟之配曩慈所裕湣飾宜加具官某祖母某氏淑哲成風賢明可範服箴圖而無斁循法度而弗違作合令門穆嬪風而彌婉詒謀後世階慈訓以寖昌時惟令孫持我魁柄自發揚庭之號已施飾壤之封賁象服之遺榮申密章之時告屬玆成饗之慶永言來孝之追覆按典圖進荒土宇增衍采章之等究宣恩數之榮燭於壙宵歆我朝範

吏部侍郎同中書門下平章事文彥博祖母郭氏可追封沂國太夫人制

敇祀者國之大事孝者人之至徳明發齋栗崇嚴配於合宮滲漉涵濡漏湣恩於幽穸睠言巖宰之重有懷王妣之慈稽若舊章敷於異姓具官某祖母某氏族惟甲冠徳本柔嘉啟遇觀之祥占歸於夫子積詒孫之善行裕我弼臣比膺注意之求巳飾追先之範逮玆宗祀覃及慶靈益進胙於土田用申昭於家廟飾之象服正以采蘩惟營識之未淪尙采章之歆受

吏部侍郎同中書門下平章事文彥博父洎贈太師可贈中書令制

敕徳之醲者榮裕於來裔孝之大者光昭於前人朕卜季商緒正宗祀裒對六天之大升侑三後之尊孰相邦儀時我巖弼輔成世宗之享厥有茂勳申慰考服之恩宜覃殊典具官某父某體仁居厚尙徳秉彞惠和濟賢者之風敏達擅吏師之望壯猷早謝惜髙位之弗躋陰徳所覃宜後昆之滋大蔚興世嗣光輔朕躬命爰立於巖廊敕追甄於禰室拜以三師之衮刻諸八命之章屬毖祀之均休厚湣恩之追逺益進鳳池之貴秩用昭鱣序之慶靈尙歆右相之榮當識上臺之渥

吏部侍郎同中書門下平章事文彥博嫡母耿氏可追封秦國太夫人制

敕朕將饗合宮先格太室旣防郁鬯之祼還奉蒼璧之祠妥侑尊嚴用度人倫之孝協共顯相則繄邦宰之忠永言顧復之恩宜厚追襃之典具官某母某氏髙華著族柔正含章賢徳式於六婣嬪風經於二物輔佐君子尊四教之善言誕育名臣被三遷之慈訓芳猷早閟懿範彌昭慶在身支任居肱輔惟亮工之攸賴本諸祉之所滋爰當正衮之辰尢動累茵之感追賁采蘩之號進加析壤之封時享輔修孝思增積稽若朝範刻用密章胙玆土宇之美名賁乃笄珈之盛飾惟淑靈之匪昧尙華渥之是承

參知政事髙若訥曾祖諭贈太子太保可贈太保制

敕國家優於用賢篤在教孝故二府登仕旣馮賴於猷爲而三世追襃必究極於恩禮所尊人本之重宜厚國政之咨具官某曾祖某節峻丘園風行州壤眷懷賢業道不濟於當年貽燕善謀慶則蕃於來世纘乃祖服時惟孝孫選自內樞參我中鉉向以東宮之二品舉用追章今以天子之三師升如湣冊且明有徳之後式表襃賢之先尙而靈承防我賁寵

樞密使髙若訥曾祖諭贈太傅可贈太師制

敕國家置使典樞本兵總務重玆時柄之委厚其曾世之襃抑乃舊章斯謂殊典具官某曾祖某仁爲已任徳秉民彞膴仕爽於生前餘慶滋於身後令孫載誕近弼是登寔資陪幄之謀用翊包戈之治載稽往防已賁上公益先本祖之圖彌進維師之重密章以刻郁鬯是承庶幾私廟之靈尙識治朝之渥

參知政事髙若訥曾祖母王氏可追封祁國太夫人制

敕朕圖政軸之貳錄曾世之慈旣進律而熙朝卽納書而告第所以推迹先懿歸厚時風具官某曾祖母某氏柔範夙成善猷只率族則衣冠之舊言惟圖史之箴正宗事而聿修垂孫謀而云逺挺生良翰滋大慶閎粵從某命之司預聞本政之議襃先有典益疏湯沐之封裕後顯仁彌表燕詒之盛幽靈固在湣飾其承

樞密使髙若訥曾祖母冀國太夫人王氏可追封晉國太夫人制

敇國家法樞置弼陪幄議兵防旣告於大庭恩卽覃於私廟進襃曾配抑著朝彞具官某曾祖母某氏特稟柔風休有懿範詒孫謀而益逺流世徳而逾醲祥發本支任隆基宥先胙封於郡望巳加號於小君爰當班命之辰益舉納書之典按圖輿地拓土大邦升恩數以兼常昭慶靈之滋厚往歆襃典尙識茂恩

參知政事髙若訥祖審釗贈太子太傅可贈太傅制

敕義率下而重禮治上而尊章徳表賢旣參聯於宰路本仁厚俗必追寵於大門具官某祖某文武自將智略寡二功名爲任嘗慷慨以忘家力命難忱終咨嗟於抱器𨿽貴塗則爽而慶閥以興字果驗於升卿器有逾於安國俾若予采入預政聞時惟任能禮有異數益進上公之秩用纘乃祖之戎冀而神靈只我印綬

樞密使髙若訥祖審釗贈太師可特贈中書令制

敕國家經武須賢纘戎在孝繇幾庭而進輔必祖廟以伸襃所以旌哲表庸尊先重本著玆臺範厚厥朝風具官某祖某力行體仁時中合道恕心是廣曾醜夷之弗爭陰徳所覃宜昆云之有裕惟孫抱器若時登樞探觀告第之章前用維師之衮益兼榮於浴鳳仍賁采於附蟬以明達者之興且驗升卿之效惟光靈之所屬尙營識之是歆

參知政事髙若訥祖母追封扶風郡太夫人馬氏可追封澶國太夫人制

敕厚民在孝濟政須才選賢以乂於王家襃功乃及於私廟朝有著典我惟儀圖具官某祖母某氏柔靖自將賢和無遂展如姆教之率穆然嬪則之修慈範早淪緒風彌劭惟令孫之忠力預近府之政謀參樞柄之云初稽納書之惟舊衍增湯賦之數追襃翟茀之儀神而有靈詔其無忽

樞密使髙若訥祖母衛國太夫人馬氏可追封魏國太夫人制

敕義乃率於祖仁必厚其先乃睠樞臣之良有懷王妣之懿申加禮命洽被恩章具官某祖母某氏生徳業之門著柔嘉之範共儉以承於先祭休昌乃集於後昆時維令孫弼我煩務納忠先哲方馮賴於髙謨追逺飾終益襃崇於湣冊溯服章之盛節拓土宇之優封胙以近邦隆玆異數章慶源之濬發明慈覆之逺垂未泯淑靈尙歆榮渥

參知政事髙若訥父懷諲贈太子太師可贈太師制

敕朝家任賢倚重在於聞政臣子能仕推本繇於教忠矧自幾廷入聯宰路宜疇陟命益峻襃恩具官某父某仁厚存誠才明韞用世服義方之訓家承孝謹之風不偶數奇郁胸中之素蓄自他有耀集身後之遺榮是似克家思皇生國方均參柄之重宜從飾禮之優追尊上公申賁英衮尙防師保之寵往歆印綬之崇

樞密使髙若訥父懷諲贈太師中書令可贈兼尙書令制

敕教之忠者子能仕徳之盛者宗必興眷我名臣付畀樞柄參攷前人之力用襃爾室之榮具官某父某稟自誠明樂於名教含章抱璞惜大任之弗躋儲慶爲基宜髙門之有閌誕生哲嗣用乂本朝向參宰路之聯已厚壙宵之賁上公極寵右相兼榮今進翊於萬樞益申襃於二令顯臧孫之有後庶李公之弗亡式將印紱之華往修圭瓚之告先於而廟永右厥家

參知政事髙若訥母追封河南郡太夫人閻氏可追封鄘國太夫人制

敕夫名顯而滋重則禮從而益隆若乃繇上大夫而典極升小司空而謀政爵祿彌厚於已茵鼎不逮其親故宜按輿地之圖書內史之防進疏國壤申寵壙宵具官某母某氏賢善自持柔明有助謹召南之共祭穆是嬪儀喜京兆之平反仁於母道克家有子舉國曰賢巳試本兵之司復參制政之府往嘗追於封胙令增賁於號榮顯爾誕哲之祥伸我任能之禮淑靈匪昧華寵當只樞密使髙若訥母雍國太夫人閻氏可追封秦國太夫人制

敕國家尊樞弼重兵柄登進髦哲已孚號於治庭推本孝慈卽班恩於親廟矧惟妣徳宜厚密章具官某母某氏仁淑有儀賢和居正從召南之百兩作合名門卜孟氏之三鄰勗成大器陟屺之哀遄遘累茵之感彌深自巖坐之參升已陰堂之追飾錫土山於成國賁車服於小君屬進總於繁機爰申加於湣冊紹開廣宇攺胙大邦具慰寒泉之思用示蓼莪之報庶幾營魄尙識寵榮右諫議大夫充天章閣待制兼侍讀張揆弟京東轉運使兵部員外郎集賢校理掞父蘊尙書司封郎中可特贈光祿卿制

敕朕肅若舊典祠於明堂配侑盡誠永懷三後之烈襃榮追禮覃及百工之親矧吾從臣兼相儀蕝睠言考服宜厚卹章具官某宅性惠和徳基憑厚位不配於髙行慶乃裕於後昆挺生似續之良馳稱競爽之美敷經便閤膺選才林能仕本於教忠善繼彰於錫類湣恩所飾故事當優增賁列卿之名昭示治朝之法幽冥匪昧滲澤其承

文恭集卷二十一

欽定四庫全書

文恭集卷二十二

宋胡宿撰

內制

皇兄允弼特授依前檢校尙書右僕射充寧國軍節度使同中書門下平章事北海郡王加食邑一千戶實封三百戶仍賜推誠保順亮節守正翊戴功臣制

門下稽若先生制玆大祫謂四時之常祭未極孝思約一閏之小成誕爲精享朕詳按舊禮攷卜孟冬駕言屬車登享祖廟行朝踐之禮歌長髮之章惟時親賢預我祠祀盡肅雍之美同淒愴之懷亦旣解嚴宜有襃賞用敷渥典式告大廷具官允弼地則茂親時惟明徳系二南之化躬兩漢之風表儀王家有嚴重之質訓宗子得祗穆之和兼徽臺司開賦王社宿邸彌謹奉朝滋恭而自先甲肇禋申嚴始事率郇滕之諸國逮魯衛之密親侍齋幄之深從昭鑾之近太室戾止廣樂繹如奉亞祼之升極其恭志正赤舄之履亶無流心祖宗格思祝嘏告止歆乃孝享賜朕祥釐膰肉是頒用先兄弟之愛勞酒斯舉以澤公侯之勤優衍采田益疇眞食仍加功號之美並昭名數之華國典攸宜家情允洽於戲同寅卹祀旣獲無疆之休夾輔愼徽益保有終之吉往欽厥命永孚於休

除皇弟允初特授特進依前檢校尙書右僕射使持節耀州諸軍事行耀州刺史兼禦史大夫充感徳軍節度使耀州管內觀察處置等使加食邑七百戶仍賜推誠保順翊戴功臣制

門下百世必祀徳厚者流光三嵗乃祫文繁則禮縟朕訓四海之孝合七世之靈因時永懷備物親享祲容粲若寶鎭在焉來九服之朝用六代之樂於時藩嶽伯舅二三弟兄助祭在玆侍祠有恪嘉饗云究慶賜遂行具官允初體韻詳和性質淳固本賢王之後資聖源之先遙制侯藩委髙牙之重畱宿京邸奉介圭之朝能慕善猷綽有淑問自祖宗之講祀由奉常以肄儀結佩入齋展軨從蹕淸廟在望極駿奔之恭朱芾侍祠有肅雍之美朕以皇祖右饗大嘏告玆熙事備成景福來格還衡肆眚進律疇庸乃眷戚藩益開土宇仍進表功之號更升躡等之階恩禮之隆固先於異姓名數之懋滋表於展親於戲承積累之祥膺節制之重齋祠參奉靈寵洊加益愼爾猷往服朕命

除皇弟允良特授特進依前檢校司空同中書門下平章事使持節鄭州諸軍事行鄭州刺史華原郡王充奉寧軍節度使鄭州管內觀察處置河隄等使加食邑一千戶仍賜功臣制

門下朕沿康復之慶薦昭報之誠合祀幹只大陳牲玉先期祓乎路寢申詔約乎郊丘禮文昭明儀體簡大旣執量幣獲侑祖宗之靈復因祭膰以親兄弟之國蓋合揚於貺施用均布於福釐矧堯之變時雍始於惇族而周之厚民徳由厥睦親式是仁恩揚玆慶號具官允良姿質淑茂體行端莊令問夙昭善猷允履戚藩云建使節是持按圖啟封載擇膏腴之地班槐就列兼崇臺宰之儀入侍齋祠居奉朝請有陟恪之敏得雍肅之和朕享告成爾庸惟穆旣飲斯至乃澤厥勞鄭伯列於近郊滕侯先於異姓班玆盛防進以崇階仍增井牧之封益寵雲臺之號並爲異數用洽至恩於戲訖是上儀布玆大喜羣工庶尹旣國典之是孚至戚密親在家情之允洽益愼爾徳以對厥休

除富弼行禮部尙書同中書門下平章事昭文館大學士監修國史兼譯經潤文使加食邑實封功臣散官勲封制

門下中樞治本裁教化之宜上相台光長官師之任用緝熙於百度資燮正於三階眷乃右垣時惟哲匠委政事而已試攷名實以相符誕揚大庭付畀魁柄具官富弼任重道逺性正徳全閎敏推於上才博洽通於眾志撓之不濁偉量表於彌衝簡而易從盛業彰乎可大首膺魁壘之舉歷踐禁嚴之塗蹇諤發於爾躬啟沃盈於朕聴向由樞省出殿藩房名聲聳於逺夷風采系於諸夏遂膺枚卜實契具瞻朝有偉人物無異論持重守正參濟以和告猷納忠一本於治屬以冢卿謝政首鉉佇能諏俊乂之大臣疇若子采冠丞疑之上席僉曰汝賢是用升自政塗處以師尹仍進秩宗之重復兼史觀之名衍以優封昭玆異數用旌茂諒允穆師言於戲播化鈞而理陰陽操國柄而撫辰象惟無心故能感物惟以虛所以受人格於太和繄我眞宰往踐乃位同孚於休除王貽永授依前檢校太師行尙書右僕射兼侍中充景靈宮使彰徳軍節度使加食邑實封攺賜功臣制

門下升庸進等蓋襃徳之彞章均逸待勞乃優賢之茂典眷言俊老久總繁機乃圖宣翼之勤俾遂偃休之請對加尊秩攺治靈宮諏以剛辰告於列位具官王貽永志懷明劭識宇衝深逮事及於先朝得尙榮於舊館用絳侯賢子之譽入纘世功以徵南武庫之才擢居師列粵予紹宅之始嘉乃乾方之能召置機庭掌我兵柄周旋一紀密勿萬防慕安世之典機本於周愼猶韓增之領事濟以寛和乂牧政而修明總武經而練逹納忠匪懈宣力罔遺遂兼臺階仍冠樞席常益附蟬之飾尋還浴鳳之聯抑乃榮章兪其謙請式是耆良之望深於眷倚之懷比閱封章聯辭機劇敍晦明之嬰恙因夙夜之肆勤閔玆髙年累以煩事聴還溫省之務特寵殊庭之名益升右揆之崇復兼常伯之重進襃功之美號拓衍食之優封有嘉舊勲益昭異數於戲臣鄰之際貴保於初終進退之間思全於休美勉綏遐福尙佇敏謀除張堯佐特授光祿大夫依前檢校太保宣徽南院使淮康軍節度使加食邑實封制

門下只修郊報肅奉廟昭告防前人祼郁香之酒大旅上帝颺槱燎之煙餟食洽於羣神助祭來於四海神人感悅福嘏昭通樂與臣鄰均玆休祜睠惟近職時乃內徽亟酬從蹕之勞參錄陪祠之劭用頒慶賜式示寵優具官張堯佐履尙淑均器懷詳敏早防右文之治夙馳居業之稱發防俊廷膺斂才之髙選振纓公路達從政之大方寖服近嚴稔更內外委典京之尹任峻司防之使名總治要煩滋見計籌之善參圖勤濟進聯徽鉞之崇有若孟津亶爲巨屏陪我京室控於河橋用繄帥節之行出委戎翰之近憑熊成治卓馬來庭通文石之內朝進班邇列陪甘泉之法從預相縟儀志力允嘉事爲咸濟逮端門之還軫稽大寢之防勳崇以階聯拓玆井賦允爲異數用示澤勞於戲郊爲國之上儀有繄敷贊賞乃朝之茂典敢廢舊常往服襃嘉勉思欽愼

除曹佾特授依前檢校尙書左僕射充保靜軍節度使加食邑制

門下朕向嬰機務稍煩神明遂滌慮於大庭乃味道於虛室吉祥來復剛健無虧開懌羣臣慰安億姓蓋二儀之相衝子乃三後之翼曾孫惠我壽康繄玆保佑乃嚴祕寢合祀大神以對越於天休用敷錫於朝慶藩嶽以職而來貢臣工執事而有嚴自齋濯以潔誠逮瘞燔而訖事禮容亹穆气象晏溫驗休証之著然宜祥釐之錫爾眷言侯度用舉寵章具官曹佾識局夷通誌懷敏劭夙稟徳門之慶蔚爲戚畹之華入義府以惇詩時惟良帥登太常而紀績世著大功無亞夫貴倨之風有陰興謙退之行居則以列侯而就第善不近名出則以良翰而守藩達於從政近易東秦之節俾臨舊許之邦撫是寰封陪玆京室命書甫降祀典告成蓋圖守屏之勤參錄充庭之上衍封爾宇加惠於朝進以茂勳疇其眞賞孚乃王庭之號用爲侯服之光於戲賞以勸其功祀以報其貺惟前人之烈已頒誓於河山惟後昆之賢復纘戎於茅瑞往服慶賜勉思忠規

除張茂實特授依前檢校工部尙書充寧逺軍節度使勳封食邑制

門下朕向以日中聴政夜分觀書𨿽禹湯求理之心未嘗敢怠而黃老養性之術頗有所虧賴穹厚之惠康防宗社之敷佑善气來復吉履以彊恭卽路朝述修祀事以防大報用答元祺藩嶽厎貢而畢臻神只呈貺而胥穆薦享之夕儀物粲然丹燎告升休景彌燭防勲有典頒胙著文眷言戎翰之臣用孚庭號之慶具官張茂實誠節果壯志度深沈濟美本於勲良好謀通於奇正習安邊之將略善於拊循佐絕域之使才得其要領以忠謹之操入衛於巖廬以武毅之風出分於制轂牙旗云建師律有嚴十國爲連析普寧之奧壤萬夫觀政殿上黨之彊藩封守以安方貢惟謹遹成熙事均賦祥釐參澤內外之勞昭示幅員之慶時惟良帥崇以勲名仍開衍食之封益示陪惇之寵玆爲異數式顯茂功於戲邦國用光天人助順康哉之慶豈獨在予霈然之恩庶均維屏往服玆寵益愼爾猷

除李昭亮依前檢校太傅同中書門下平章事充景靈宮使昭徳軍節度使制

門下總戎參鼎兼名器以爲榮易地建牙處形勝而斯重矧惟師弼之舊久蒞幹垣之煩閔是服勞嘉玆請覲俾升藩於制閫命司職於殊庭參懋勤康抑惟彞典用頒明制固允師言具官李昭亮器略深明誠懷衝厚稟山西之勝气通圯上之祕韜粵自大門載忠規於奕世眷言爾考著勲力於先朝稱辛蘇之將家爲摯任之後族克生哲嗣聿濟美猷亦嘗榦不庭之方有禦侮之力入居宿衛提利兵而誰何出防將屯領中軍之節制向釐符籥之任就升衮鉞之崇逮滿北門之更復委中山之鎭苛慝不作拊循有方久去闕庭頻移星嵗宜入奉於朝請特申霈於寵靈換上黨之節旄分壺闗之茅土益增眞食彌衍采田俾司典密之都仍踵太淸之職體貌惟舊恩禮攸宜於戲眞祖在天實右慶靈之祚瓌宮置使必先臺宰之臣嚴奉在玆往欽無忽

除曾公亮檢校太尉充樞密使制

門下經逺慮防必愼制兵之術折衝消難亦資畫防之臣是憲樞躔聿崇使號蓋政謨之攸寄匪耆哲而莫居適得其人誕敷厥命具官曾公亮風業碩茂志慮深純學多貫於前言性頗修於中道有方重之徳可以柅躁而鎭浮有明達之才可以造機而成務嘗講勸於左右亦召置於禁嚴敷我訓言代予明命間請臨於寰輔遄擢置於京師咸有治功遂聞政本通明練於百物參和穆於羣言貳公之司久陪於論道內密之任宜正於筦樞仍加傳道之名更益陪惇之數崇階馭貴眞食衍封並示寵章式旌殊禮於戲典機之任莫愼乎防擊柝之言蓋取諸豫勿謂承平之久益思備禦之深只服斯言往踐乃位

除田況特授檢校太傅充樞密使進封開國公加食邑實封制

門下本兵近司參置於使號經武大柄允屬於材賢日圖宣哲之良用舉正名之典定自朕志揚於王庭具官田況誠志純深茂才衝劭寛栗發乎謨徳博洽本乎多文防從三道之科置諸四禁之地得王臣匪躬之節有國士無雙之風參賴敏猷數當大任保塞蕩平之略鎭蜀撫循之勞明智不疑淵謀善斷間亦委之大計試以周才迎盤錯以皆虛彌彰利器汰精剛而不耗自表良金擢典內樞之繁稔聞前箸之畫一乃心而匪懈研諸慮以惟防見於忠精亶有成績參圖俊徳升正機庭仍傅上公益疇多賦崇階是陟異數在玆於戲樽俎之謀遙制於戎落樞機之地上法於斗宮勉愼乃思以輔予治

賜梁適特授依前行尙書禮部侍郎知鄭州仍攺賜功臣制

門下褫機政之煩均屏翰之逸左右修輔蓋陟恪之久勞內外肆勤在眷毗之一體爰正庭號用告朝倫具官梁適局致夷通性業開爽入我英彀之選參於橐從之華召自復門侍於邇閣預贊書於明命備進讀於丘墳嘉謨納於論思敏用彰於彊濟向圖制閫之效擢貳本兵之司職典樞機地親帷幄亟參聞於政道遄敷燮於辰階出入五年周旋二府苛慝比作變異重仍嘖有煩言達於予聴曾淑聲之莫建在淸議之弗平屢上封章求還印綬朕思全進退之禮務崇始卒之恩參錄舊勤尙仍前秩以春官亞旅之重蒞黃圖右壤之雄臨長鄭人頒錄漢詔於戲臺宰之職任國之綱維寰輔之邦陪京之襟帶往服玆命尙體至恩

文恭集卷二十二

欽定四庫全書

文恭集卷二十三

宋胡宿撰

內制

除韓琦特授依前工部尙書同中書門下平章事集賢殿大學士加食邑實封攺賜功臣制

門下春秋大事載合食之文建武舊儀有親祠之典朕永追來孝邈企前徽因時物成考古祫祭具法物之駕款神祖之廷儀采焜煌牲玉純潔殊方底貢羣嶽入陪誠志孚通聖靈開饗遹成熈事誕賦祥釐翼我盛容時惟茂宰爰疇爾賞式告於廟具官韓琦秉志忠純蹈道夷正居然時傑之望司我大政之均有惟深之明以通於眾志有咸徳之美以弼於朕躬而自孝享矢謨先庚孚號總乃容臺之議協於齋殿之恭率吁臣工拱侍祼獻明發不寐朕深僾然之思鬷假無言爾有顒若之色自郁酒之云灌訖丹燎之旣升率履弗違右饗如答至陽顯見積晦開消還禦端門飲至大寢益以襃功之號拓玆衍食之封實賦有加異數斯在於戲相予肆祀旣格於休嘉勉爾亮工益思於輔拂時惟良顯往其懋哉除韓琦依前工部尙書同中書門下平章事集賢殿大學士加食邑實封仍賜功臣制

門下亮成天功實系於宰職緝熈王道允寄於賢才矧久服於機庭且周知於治體俾正中階之象用膺次相之文旣考師言復涓剛日式揚孚號誕告庶工具官韓琦志度純深才器髙妙行足厚於風俗言必合於典常立於本朝毅然懷體國之色訪以大略直哉有匪躬之風曩者獷俗擾邊勁兵宿野始仗指蹤之略遄升基命之階間從書殿之華就寵師幹之拜持中山之師節臨大鹵之盛秋寂無邊虞深得戎重召言還國申命極樞總是煩機議玆舊物謀而鮮過慮不及私備挹猷爲罄宣忠力文武參試固亮節之卓然臺宰對司在至公之允若是用參之策付以機衡仍登書殿之名更拓土田之賦於戲寅亮天地之化調序陰陽之和衡石無心以平而爲體橐籥有道以虛而爲宗勉思此言同底於治

除韓琦特授特進依前檢校太保充武康軍節度使加食邑制

門下朕以天統上正日晷長至明發祼於世室昧爽祠於郊丘靡神不宗防乃有孚之享登禮必答擁我無疆之休訖侍中之解嚴趨太常而賜胙時則儒帥朕之名臣董齊耳目之師倚殿股肱之地議勞惟素頒賞宜先用敷慶策之文聿進崇禋之典具官韓琦業宇髙劭風徳修明卓爾傑材之宏居然皇器之重體侔金石介然不易其常量均江河撓之莫見其際更試文武踐揚藩朝秉是精忠濟之明識早著勲於西略旋翼務於內樞參防幾微交修久大匪躬之故慮不及私造膝之謀舉無遺策疊更出處交厚眷毗常山臨代之衝大鹵近胡之地悉號勁兵之處委臨制閫之雄建以髙牙成玆安枕防卜郊於三嵗庸薦禮於百神列上計書述修貢職率先乎羣嶽旅次乎大庭逮朱燎之訖儀及玉車之還軫孚休宇縣覃施臣工乃睠元侯特崇貴級用加地進律之法申拓井開賦之恩飲至勞旋厥惟舊典疇庸進等玆示茂恩於戲郊廟防恭乃承敷佑君臣敕戒惟是幾安獲此康年成於大報思與俊舊永底顯休

除文彥博特授檢校太尉同中書門下平章事使持節孟州諸軍事行孟州刺史充河陽三城節度使判河南府兼西京畱守司畿內勸農使加食邑實封制

門下四輔居中用緝熈於邦采二伯治外亦藩屏於王家𨿽易地而略殊在殿邦而疊重眷言茂宰求解冢司有嘉靜退之風特舉襃優之典兼徽臺鉞誕告臣工具官文彥博格量衝深體用安重資疏通之明識蘊彊濟之敏猷卓爾偉材本克生於王國居然奇璞早見器於宰朝拔自時髦經我世務歷樹風於方面亟聞政於宰司屬以盜發甘陵氛生朔壘義能首奮師以凱還名系民瞻功惟朕念爰立作相遂正三階之文用乂於朝乃總萬樞之務逮分垣翰遄授旌旄開幕府於長安委節制於全雍眷求予弼圖任茂勲式序上司復光舊物居百度將明之重比歷暄涼在三事弼諧之先尢彰夙夜方篤仰成之眷遽陳謝去之章諭言且勤誠意頗固興化致治𨿽資秉哲之良均逸偃藩亦廣養恩之義姑從所欲仍示寵章榮以鳳池輔之虎節析孟津之茅瑞委洛宅之符書加衍土田申崇功號悉舉疇庸之數誕昭懋賞之文於戲出處之方並揚於休命進止之度有美於庶言往惟欽哉無忘夾輔

除文彥博依前檢校太尉充忠武軍節度使授特進加食邑制

門下朕具法物之駕自宮䢐郊崇精意之禋奉特與璧緒正鐘律祓飾典文裒對於上神參侑於列聖燎燻焜耀云景杳冥降福協於孔皆祝釐難於專向矧惟時傑早陟冢司倚居夾弼之崇領帥輔邦之重宜優羣後均沐靈休具官文彥博志度淵衝體範明劭抱公臺之偉器肖辰象之至精際防盛期迪宣逺業沈機先於大蔡勁節表於疾風著投袂勤王之勞淸於朔壘應吹沙作相之兆燮我辰階迹美規隨志存幹翼避丞疑之上席委節制之中權張我天聲帥於雍部圖金城之方略參寄老謀撫井鉞之師兵坐資雄槪益重出藩之望用紓西顧之憂屬以淸廟告防紫宮拜貺述修祀貢之職率循侯度之儀夙尙忠圖益欽志向逮展成於元祀惟肇敏於舊勲賞不可淹禮宜加腆爰頒奬策用進崇階卽優衍之前封廣陪惇之異數於戲幹只開佑乃歆至治之馨藩嶽屏毗以底中邦之靖益圖夾輔永服休嘉除宋庠河陽三城節度使檢校太尉同中書門下平章事判鄭州制

門下古者謀帥必本於詩書雅云憲邦實系於文武眷言俊老久典煩機比陳控避之章宜舉閔勞之典有嘉舊徳早正中階宜升節制之榮仍寵臺司之重誕揚孚號頒告外朝具官宋庠爲時耆英秉徳純粹通於道術之韞濟以文采之華向自機廷之嚴入正巖廊之拜輔相厥辟協泰象財成之宜偃休於藩得大雅進止之度頃從列屏召置首樞咨帷幄之籌賴樽俎之算直淸行已粹密存誠溫樹不言奏章隨削參萬幾之務均三品之更夙夜惟寅耆艾斯久出於兢畏之性比形挹損之言表解洪樞請行外閫是用輟從前箸寵以命圭崇利建於盟津便均勞於鄭圃師幹之試蓋寵於元猷臺鉞之崇用襃於哲輔優封拓井眞食加田玆示便蕃以疇密勿於戲左右陪輔地𨿽重於二樞內外屏毗義則均於一體往服朕命以藩王家

除宋庠特授檢校太尉充樞密使仍賜功臣制

門下效法斗宮崇建樞省翼萬微而置使必取傑才聨三事以兼司用優俊老抑惟舊物申告正朝具官宋庠博洽藝文休有道徳方重而不倚直淸而無徒蒼璧方琮追琢成於祕寶黃鐘大呂考擊見於正聲往在朕初得之首舉典策光於施命臺閣練其舊章啟沃善言進必依於義理束脩雅行靜有補於風華嘗升號於機庭遄正名於中鉉性資愼重問溫樹而不言志在將明恥衮職之有闕謨謀日淺靜退可嘉偃休嵗深素履彌劭屬以內樞闕職前箸待籌圖舊是先選眾攸舉登我碩徳議玆煩機論道本兵在二司而均重秉文經武亦一徳之參圖俾升臺宰之名仍衍土田之賦崇玆掌武昭厥殊章於戲戎事惟艱人謀匪易吉之先見蓋韞於幾深擬而後言以成其變化昭我舊徳豈忘訓辭往體朕懷以全愼道

除賈昌朝特授依前檢校太師同中書門下平章事山南東道節度使進封許國公加食邑實封制

門下朕乃者夙興聽防日昃劬勞三愼凝懷暫屏於煩慮九幹資气遄納於太和蓋穹只之擁全繄祖宗之保固乃卜季秋之吉奉祠路寢之嚴始升薦於齋誠庸答揚於景貺執事有恪鬷假無言升燎告成休气來擁思與羣後均被蕃禧再崇進律之文宜先主籥之望具官賈昌朝材居邦傑徳映民宗經術號夫通深謀謨推於閎博便朝講勸早授道於朕躬冢司弼諧嘗用乂於厥辟休有風業著之巖廊向辭政軸之勞洊委師幹之總三階之象參耀於幹臺二南之風載融於道化眷言朔土重蒞別京當洪河渤碣之流臨天街畢昴之次屏毗王室安輯戎疆厥庸居多乃望惟穆屬鉅儀之云究當慶賜之遂行賞蕃宣之功詩美申伯賜文武之胙傳尊齊侯是用爵以上公邦之舊許仍徹土田之數益崇井賦之眞舉是寵嘉並優哲艾於戲祭則受福敢專在於眇衝賞以懋功諒無逾於俊老往服乃命永孚於休除賈昌朝行尙書右僕射依前檢校太師兼侍中充景靈宮使充鎭安軍節度使加食邑實封仍攺賜功臣制

門下崇器大名必歸俊乂之徳繁機劇柄重累元耆之賢特推進律之恩俾解持樞之任仍伸舊典用預殊章涓乃剛辰告示列位具官賈昌朝道器明逺徳範衝深蔚爲儒宗達於治道隤然公輔之量夙表大成卓爾巖廊之材早彰厚質自膺枚卜遂正阿衡盛業著於規隨嘉謨盈於啟沃曩辭魁柄之重再司畱籥之嚴撫全魏之都畿領北方之節度左右修輔抑惟舊學之臣內外屏毗亶著老成之望仍屢辭於尊秩且益表於謙風向者渇見儀形召還樞宥彌罄同寅之節逾昭秉義之忠惟機務之煩然且神明之勞止本兵經武𨿽深賴於老成均逸代勞姑寵綏於碩徳眷言舊物申舉前恩兼東臺常伯之名正文昌右相之重陪我京室書社淮陽仍總治於靈宮益衍封於采地用優俊老式示寵章於戲羣務幾微有嘉於匪懈上卿進退實美於無猜惟我師臣往體朕命

除賈昌朝依前檢校太師同中書門下平章事安國公充山南東道節度使加食邑實封攺賜功臣制

門下肅若齋輅類於陽郊合祛天地之尊【案祛字原本誤作祛考漢書倪寛傳合祛於天地祛從示不從衣今攺正】陟配祖宗之聖奠璧而精志達升燎而瑞福通還霈寵靈均敷貺施欽嚴主籥之地我有宗臣睠惟賜祚之功疇先伯舅宜頒奬策以洽舊儀具官賈昌朝經爲儒宗才乃朝匠雅有咸徳之美韞於精識之微迪厥誠明蹈中和而範俗邃於術略躬文武以憲邦向入冠於臺司實委成於魁柄體有巖廊之重志存王室之先密勿訏謨粲話言於三防逡巡退讓穆風化於二南進兼臺鉞之崇入儀書殿之重再光舊物還殿北門撫玆畢昴之疆安於常岱之鎭底乃嘉靖賴於耆明甫修郊報之儀首防方貢之職壯猷可尙美志逾昭屬熈典之迄成顧寵章之昭舉申加功號開衍食租胙井牧之眞封峻雲臺之美稱參寵持衡之舊庸昭進律之殊於戲禮縟文繁气調時豫惟帝享此奚徳致之思元首之歌幾微之必以戒念成命之頌恐懼而不敢康獲成上儀嘉與舊徳率由玆道茂對天休

除王徳用特授依前檢校太師同中書門下平章事兼羣牧制置使充樞密使河陽三城節度使加食邑實封仍攺賜功臣制

門下內樞之地上範於斗宮前箸之籌參寄於人傑以經常武之事是號本兵之司圖冠厥名疇總予務乃眷元侯之長早崇右府之聨爰擇剛辰復還舊物具官王徳用志懷果烈風槪沈雄通於奇正之謀居然間傑之气春秋閱禮韞義府以惟深甲令書忠載世家而有舊比膺推轂洊歷幹城先十乘以臨戎長萬夫而觀政徳刑具舉威惠參施能名播於外夷沈機隠於敵國向咨俊望擢典繁機翼濟事功迪宣忠力孚乃識而匪懈研諸慮以惟微旋均基宥之勞亟樹蕃宣之治蹈險夷而一致服忠孝而兩全簡在朕心洽於朝聴是用升鳳池之寵秩聨虎節之榮章倚殿輔邦用陪京室屬右樞之缺職咨羣嶽以擇材僉曰汝賢宜弼予治蓋天子二老出以居方伯之尊寰內諸侯入則處公卿之任抑惟曩制舉是隆名用起壯猷使纘舊服仍峻雲臺之號兼增井牧之封式厚耆英有加名數於戲樞機發令制戎事以惟艱樽俎折衝經人謀而匪易往愼乃位益思其忠除王徳用特授依前開府儀同三司檢校太師同中書門下平章事充樞密使河陽三城節度使進封魯國公加食邑制

門下朕屬者穹厚降康祖宗介福三壇新命見錫於壽臧萬宇歡心同均於愛戴思答揚於貺施乃祗祓於禁嚴合祀大神參侑先烈四海駿奔而助祭羣後肅雍而在庭薦鬯而精意通升燎而靈气格敢專享於純嘏思均澤於庶工爰舉寵章宜先近弼具官王徳用沈雄植操明允抱誠毅乎有師帥之風侃然通軍國之務出於勲閥濟奕世之忠規冠厥樞庭擅本朝之宿望以謹質而被倚愛以愼重而典幾微處進退而無慍容歷夷險而有常徳中間謝事尋還內密之司久試益忠能保後雕之賞處節旄之極寵兼臺鉉之至榮耆艾之節益堅謙挹之心彌固侍我祠事煩玆老成用圖陟恪之勤參錄寅恭之志加地進律於以荒於大東疇徳表功玆用陪於多賦益疏眞食舉洽至恩滋寵壯猷式頒奬策於戲君臣一體在休卹之均同天地合祛宜蕃禧之康共往服玆命永孚於休

除龎籍特授檢校太傅昭徳軍節度使永興軍一路兵馬都部署安撫使兼知永興軍加食邑實封制

門下稽若前王拜於大帥或跪而推轂伸其制閫之才或齋以設壇崇玆授鉞之命矧惟迪徳之佐抱乎全器之能載涓日策之良爰委師幹之試頒夫明制告於廣朝仍資分陜之行實允憲邦之望具官龎籍精明異稟英博多通自進服於邇僚旋敷聞於大政沈謀至策蔚懷人傑之姿碩徳壯猷亶爲王室之老日者種羌負固邊部繹騷將武庫之精兵防延安之絕塞資其智略宣我威靈逮河曲之懷柔屬邊亭之撤警沿其雅意置諸本朝文武參施顯偉才之絕備臺樞疊踐見盛業之交修向均逸於近藩遄進儀於祕殿教條所賦苛慝以消休有勤勞孚於羣聴屬以長安闕帥西夏須才圖雄俊之寶臣疇綏予眾正嚴莊之師律僉曰汝賢是用按上黨之封因名闕之固析玆茅瑞徹彼土疆仍光傳道之名兼實陪惇之數前驅六纛外冠十連涖玆鶉首之郊頒我虎符之政以寛西顧爰屬老成於戲玆乃舊都厥惟全雍爾其將節制之命審控帶之宜從外折衝矧羈縻之有素居中作扞惟安輯之在初善撫朕師往對休命

除龎籍依前尙書戶部侍郎知鄆州仍攺賜推誠保徳翊戴功臣散官勲封食邑實封制

門下圖治之世宜本至公預政之門合防嫌迹矧居四輔之首允在百僚之先苟罹干請之名殊失仰成之意兼沿章削俾解政機具官龎籍志度淵衝業宇明劭韞才謨而敏達更事典以淹通早翼務於本朝洊服勞於近職雅有風采蔚著猷爲乃者西州用兵延安近冦屬輕裘之謀帥煩籌筆以制邊戎索以淸夏人來附乃眷西顧予嘉乃勲始召置於樞庭旋擢參於宰府閫外無事頗見於匪躬天下旣安允膺於注意遂正斗樞之號遄升邦鉉之名固宜厲以正方繩於羣下而乃親聨交構私謁彰聞逮有司之訊詞合杜門而待罪及行獘防乃失重輕致公議之弗容在人言之莫遏尙矜舊徳兼覽奏函聴避位於臺司俾均勞於藩服委東平之安輯便樂土之康嘉於戲罷免之科蓋拘於典制進退之禮用正於臣鄰勉賦寛條弗忘曩效

文恭集卷二十三

欽定四庫全書

文恭集卷二十四

宋胡宿撰

內制

議樂詔【案是詔在皇祐二年閏十一月】

朕聞古者作樂本以薦上帝祀祖考三五之盛不相沿襲然必太平始克明備周武受命至成王時周公始大合樂以和邦國漢初亦沿舊樂至武帝時始定泰一后土樂詩光武中興至明帝時始攺大予之名損益前後以制樂節唐髙祖造邦至太宗時孝孫文收始定鐘律明皇方成唐樂是知經啟善述禮樂重事須三四世聲文乃定國初亦循用王朴竇儼所定周樂太祖患其聲髙遂令和峴減下一律眞宗始出聖意大祠用樂又議隨月轉律之法屢加按覈然念樂經久墜學者罕傳歷古研覃亦未究緒頃𨿽再三考定博訪知音終未有的究古今知聲知經可信之人嘗爲攺更未適玆意如其制作益須切當宜委中書門下集兩制及太常禮樂官將天地五方神州日月宗廟社蠟祭享所用登歌宮懸審更定奪聲律是非按古合今調諧中和務要議論允適經久可用垂信不朽使祖功宗徳發揚無窮神只感格善气來應苟獲至當何憚攺爲但審聲驗書二學鮮並互詆胸臆無所援據慨然希古靡忘於懷尙賴洽聞共圖盛節故玆詔示想宜知悉

諸後祫享依舊詔

朕惟春秋大事在於禘祫前詔太常崇按舊禮期以孟冬之吉躬祀祖廟庶因合食聖靈相接以廣烝烝之孝而一二禮官因別廟四後有疑論焉訂之諸儒議久未一深惟祖宗之制至重至尊祖宗以來有司攝事行之久矣祥符中復經聖考著明詔當時禮官講求已云莫可廢也矧玆眇末甫崇孝享其敢廢先妣之舊典常禮重違先帝之聖志哉今親享在邇未可輕議其孝章孝惠淑徳章懷皇后祫享且依舊典過大禮令禮官重加討論咨爾輔臣務於仍貫故玆詔示想宜知悉

孟冬親詣太廟行祫享之禮禦札

朕顧循菲質膺守聖圖潔幣玉以事干只嚴圭鬯而奉宗廟惇修將禮舉秩無文亦嘗復耕耤於靈壇恢宗祀於路寢斯牲匪愛靡神不尊用能誠志達於幽明馨香格於上下靈休見擁至治用康永言孝思有懷先烈惟祫享之義著經禮之文大祭先王合食祖廟盛迪嘗之薦深肅僾之懷追孝奉先莫斯爲重玆享之廢歷年旣多有司所存出於假攝禮之將墜朕甚惜焉卜以孟冬備玆法駕款於太室親薦嘉籩宜示先期以伸誕告朕取今年十月內擇日親詣太廟行祫享之禮其今年冬至親祀南郊宜卽權罷所有合行諸般恩賞並特就祫享禮單一依南郊例施行至日朕親禦宣徳門宣制仍令所司詳定儀注以聞務遵典禮勿俾煩勞咨爾多方咸體朕意故玆札示想宜知悉

皇祐五年南郊禦札

敕內外臣僚等夫四時常祀戒在有司三嵗親祠敢稽舊典迪惟列聖光施衝人獲執牲瑄以事郊廟永惟欽栗弗敢怠遑間亦耕耤而供粢盛宗祀以防珪幣合祛天地參侑祖宗庶幾告誠豈曰能饗惟時上帝賜朕有年嘉生順蕃黔細滋殖豈瑣涼之致此抑右序之俾然矧今區夏謐如風雨時若鐘石甫就壇場在望四海助祭竢蒼璧之舉百神受職系皇邸之設思欲祼鬯酒於世室進純犧於泰畤因以昭孝範俗延祉庇民敢憚必躬而廢大報朕以今年十一月四日有事於南郊咨乃攸司相予肆祀各揚爾職勿懈於位諸道州府不得以進奉爲名輒行科率務循靖壹勿使煩勞咨爾庶邦當體朕意

禁內降詔

朕紹承駿烈祗服先猷蹈道以臨庶邦謹憲而持大柄馭之予奪正以賞刑悉任至公靡容紊法比有憸幸肆興妄圖或違理覬恩或負罪希貸率求內出間亦奉行蠧政虧風莫斯爲甚𨿽屢頒於詔約曽未絕於斯途兼慮臣庶之家近貴之列交通請托巧詐營爲陰致貨賕密輸珍玩夤緣結納侵撓權綱方務澄淸當嚴禁詰儻復違犯防在必行重念成湯以六事責躬女謁苞苴之先戒管氏以四維正國禮義廉恥之具張矧宗祀之涓成屬祥釐之均被嘉與中外絀此非衺勉於自新以隆至治令後應內降指揮特與恩澤及原減罪犯者並仰中書樞密院並所承受官司具前後詔條執奏不得施行及臣庶家如有潛行貨賄結托貴近者並令禦史諫官覺察論奏咨爾丞弼體朕意焉故玆詔示想宜知悉

賜百僚乞禦正殿復常膳不允批答

朕奉承聖業循守政綱旰夕固勤衝晦罔識譴告自上壤食爲災日月之行誠有常度春秋之戒則在正陽探觀前王臨制大器或遇烖而懼或罪己以興莫不深蹈兢危躬自菲薄僅能消復或底和平矧在寡涼敢忘降挹是用避路朝之坐損大官之庖庶幾感通有所開右卿等義均休戚情深愛戴願臨正寢祈復常珍𨿽嘉乃誠難徇斯請勉思勿懈以輔不及書不云乎無疆惟休亦無疆惟卹

賜宰臣富弼以下上第二表乞皇帝禦正殿復常膳不允批答

夫元者三朝之吉日者眾陽之宗厥有食焉玆用惕若豈予弗類在治未昭天其警諸變或在是探觀前載敷求哲王或罪已以興或遇災而懼庶幾菲薄以昭抑畏是用損去常膳退卽便朝期底和平以消災慝僅逾旬浹未覺勤疲而卿等率吁臣工繼陳章表請禦正寢求復庶珍𨿽愛君之心良篤於義而應天之道要當在誠第嘉乃陳難議其可

賜皇兄允讓等上表乞皇帝禦正殿復常膳不允批答

朕纂膺幹統劬勞日昃思乂庶政以登至平寡昧弗昭未識厥路上天降咎正陽有食豈非明不能燭治有大虧天其警予愼思其闕是用避正朝之坐損內饔之膳恭黙計過恐懼寘懷庶感通於昊蒼獲消救於氛慝卿任居宗翰情均休卹勉修所職以輔不逮若乃禦法宮之黼座復大官之鼎味𨿽嘉誠愛難兪章削

賜皇親批答

夫月書王正表年之所謹日象君徳秉陽而弗虧惟端朔之辰有壤食之異豈智臨之或爽將道化之未孚發見陽明開示幹戒用損去庖品避居路朝惕厲以寘懷淵黙而思咎庶消陰慝以底天和而卿等地在親賢義同休卹繼形章請再達予聞願臨正屏之朝祈進常珍之品誠存愛戴辭甚懇勤姑務省修以圖消復𨿽嘉美意難兪來請

賜北海郡王允弼上表謝皇帝禦正殿特賜兪允批答

初炎紀朔大明致虧日官以言天象垂戒是以避路朝之坐損膳宰之羞冀緣惕厲之誠庶通消救之道而羣公庶尹宗邸親良疊敷乃誠稔達予聽請禦當陽之坐祈復兼珍之餐章削紛盈誠節款到已嘗開許煩有敍陳

賜宰臣文彥博以下上表賀今月四日皇帝禦崇政殿疏決刑獄五日降雨批答

近以春土可耕時澤猶爽密雲屢族宿麥將瘁申禱未驗用思孔疚顧哀都獄豈無寃人夙興便朝分條系者親加慮問率俾降原衝志獲通休應來表才翊日而協气至未崇朝而甘施洽消百苛之欲作紓三農之勤望感召潛契朕誠悅焉𨿽協哀矜之期亦繄敷燮之助卿等心存理物善在稱君亟剡奏函願書信策深昭將順之意尢多嘉尙之懷

賜宰臣陳執中以下爲上表賀崇政殿疏放刑獄卽時降雨批答

朕以雩祀旣防時澤未效秋種所急夕惕用勤顧哀邦氓牽陷都邑其中系者豈無寃焉傷和致災或恐在是因臨便殿親爲慮囚且示哀矜悉從原降書不云乎與其殺不辜寧失不經未旋晷而和气通弗崇朝而嘉澍洽驕陽以屏丰嵗可期卿等地在弼諧志惇將順遽閱奏函之上願從信策之藏載省寅恭良多愧尙

賜文武百僚陳執中以下上表賀爲今月一日太陽當蝕虧分不及算數並陰晦微見詔

邪慝侵陽推步在朔肅若干戒惕於朕心退卽便朝損禦菲食寡昧所値怵懼弗寧天維顯思月旣晦止雲气簇於甲夜雷雨降其中天逮翊日之將晡才微陽之見象驗諸食壤減於算分此皆上穹輔持列聖開右旣惠朕以膏澤之施復警予以曜靈之虧俾無怠荒敢弗抑畏夫應天以實感人在誠期與臣工之良永思政治之要用消厥咎益孚於休卿均是憂勤志於將順煩有稱慶良增愧尙

賜宰臣富弼以下上第三表乞加上尊號不允批答

昔孔子達者辭不稱仁光武賢君禁諸言聖朕毎覽前典莫不嘉此且帝王之道安在於彌文而天人之心所助者資順謙乃益之本損者徳之修矧以眇身承玆大業仍以菲徳享諸鴻名猶懼弗任居常自惕幸羣元之隤祉荷累世之延洪治無甚虧時則咸靖思欲致四海之祭合七廟之靈考卜孟冬躬行大祫豈曰能事抑惟舊文而卿等率吁羣司推髙眇質將順其美鋪衍厥章願鏤寶文益上徽稱極大仁之丕冒昭至化之巍成美溢而浮志慚且悸再嘗批諭猶執控陳況乃愛戴所深形容已至宅帝皇之大席神聖之髙固已華出古先徽兼上睿若俯徇於誠請更益施於號榮旣乖本心恐累臺徳

賜宰臣文彥博以下賀老人星出見批答

景霽秋旻气分商仲南極呈於祕象淸臺獻其壽占卿等道著弼諧任居毗燮喜聞吉語煩有賀章請以天官之言屬諸史氏之掌體誠同於元首義足表於愛君載省寅恭良深嘉尙

賜宰臣富弼以下賀壽星出見批答

金气中分珠躔上見淸臺設候疇人獻占述昭爛之幹文告壽昌之福兆卿等義存將美志在祝延因垂象之薦休煩剡章之稱慶寅恭斯在嘉尙良深

賜樞密使宋庠等賀壽星出見批答

南極見象上天垂休太史獻占歸福於朕夫以壽昌之慶豈敢專饗獨美當與俊乂大臣億兆之眾同均斯祉永錫難老卿等欣聞吉語煩有賀章將順之誠良增嘉尙

賜感徳軍三軍將吏僧道百姓等詔

朕以允初徳器早成天屬爲近適總司於畱務俾節制於中權進領藩方畱宿京邸且念賢王之子用伸惇族之懷矧玆美原抑乃名土按之析瑞壯厥維城汝等遙被撫臨諒多欣懌今特授允初依前檢校尙書右僕射持節耀州諸軍事耀州刺史兼禦史大夫充感徳軍節度耀州管內觀察處置等使仍加食邑七百戶食實封三百戶散官勲封如故故玆示諭想宜知悉夏熱將士等各得平安參佐官吏僧道耆壽百姓等並存問之遣書指不多及

賜山南東道三軍將吏僧道百姓等詔

朕以賈昌朝業茂公臺器全文武命建牙於南紀仍主籥於北門冠於九侯時惟伯舅屬以首樞缺職前箸咨才召還溫省之嚴入冠本兵之任朝言協比國論倚成緬想吏民久承節制自聞朕命諒愜爾情

賜河陽三城三軍將吏僧道百姓等詔

朕以宋庠文儒之宗臺宰惟舊近解樞衡之重俾兼衮鉞之榮言念盟津前經坐鎭命玆書社利以建侯俾寰輔以作藩庶京師而防福眷言士吏以及軍民聞孚號之已行諒輿情之胥悅今特授宋庠依前檢校太尉同中書門下平章事使持節孟州諸軍事行孟州刺史充河陽三城節度孟州管內觀察處置河堤等使判鄭州軍州事故玆示諭想宜知悉

賜建雄軍三軍將吏僧道百姓等詔

朕以許懷徳少歷戎行老知軍志早持齋鉞久衛寢戎頗積勲勞用加恩數俾侯中冀書社平陽緬想吏民同嘉師帥今特授許懷徳檢校司徒使持節晉州諸軍事晉州刺史兼禦史大夫依前充殿前都指揮使建雄軍節度晉州管內觀察處置等使加食邑七百戶食實封三百戶功臣散官勳封如故故玆示諭想宜知悉

賜彰武軍三軍將吏僧道百姓等詔

朕以李昭亮門濟忠猷世承勲烈向澄氛於保塞命書社於濟陰升冠內微倚臨北道顯庸惟茂令聞逾昭進兼宰鉉之名就司畱鑰之務輔藩惟舊臺鉞有光緬想吏民遙承節制嘉聞異數增慰輿情

賜淮康軍三軍將吏僧道百姓等詔

朕以張茂實早分將鉞嘗帥騎兵參圖前勞召還舊物解符書於郢上進茅瑞於淮西遙制藩宣入司宿衛緬惟有眾嘉此建侯今特授張茂實檢校吏部尙書使持節蔡州諸軍事行蔡州刺史兼禦史大夫充侍衛親軍馬軍副都指揮使淮康軍節度使蔡州管內觀察處置等使加食邑七百戶食實封三百戶功臣散官勲封如故故玆詔諭想宜知悉

賜寧國軍節度使北海王允弼摹勒禦書飛白上進詔

省所上表防賜禦書飛白二字謹摹勒上石上進事具悉朕以聴朝之餘寶玆寸晷自惟翰墨之尙猶賢博奕之爲聊因飛毫於以結字式將意眷且寵親賢卿有兩獻之風躬二南之美喜宣上徳樂盡忠規忘蟬翼之匪工煩趺之立刻爰緘墨本乃剡奏封深陳感遇之懷且顯遊揚之志本於信厚嘉乃恭謙省覽以還愧尙無已

禦書賜龍圖閣直學士權知開封府蔡襄摹冩賜禦書刻石事敕書

省所奏伏防特賜禦書臣齋戒摹冩刋著於石次錄奬詔及臣所獻古詩兼載後序以紀遭遇裝一軸上進事具悉卿體行淸方才謨詳正通於學術粹是風業朕選諸近侍佳有名臣因暇日以援毫命中璫而賜字蓋以將朕異睠成卿令名退思匪工追用自恧而乃深於感遇篤在遊揚形頌嘆之長言溢尙【案蔡襄集有禦書碑序其載勒石摹進始末在至和元年六月二十四日其結銜稱起居舍人知制誥與此不同者考襄本傳自起居舍人遷龍圖閣直學士知開封府蓋其勒石作序在爲起居舍人時而賜敕則巳在轉官後也襄集不載敕書此下闕文無考】賜右神武大將軍睦州團練使宗諤進太平盤維錄敕書

敕宗諤省大宗正司奏汝纂歷代宗屬事迹勒成上下二帙總六卷分一十二門仍請名曰太平盤維錄上進事汝迪徳自先防廕於後能外紛華之習頗勤教學之方闡繹舊聞尋研本系類成編次亶有綱條撮諸冑緒之華光我神明之祚奏篇來上乙牘以觀有嘉規爲良深嘆尙

賜宗室磁州防禦使承亮進祫享受釐頌敕書

敕承亮省大宗正司奏繳汝表今撰祫享受釐頌並序投進事朕向者法一閏之气講三嵗之祀孟冬吉酉祫於祖廟陳歷代之寶奏大安之樂神靈嘉饗云景杳冥朱燎旣升正陽顯見豈予能感抑祖宗右焉汝肅雍侍祠將順爲志中有和樂發於頌嘆大宗獻狀奏篇登禦流藻以揚主依義而顯君省覽之餘嘆尙兼至

賜翰林侍讀學士知徐州呂公綽進明禋詩敕書

朕向以祗飭齋輅肅奉陽郊合祛幹只登侑祖考秩上下之祀則靡神不宗致精微之產而惟帝時享錫朕休福惠玆羣黎夫豈寡徳之能實繄先烈之茂卿職參經幄任總藩符志在遊揚形於頌嘆思致婉錯典裁淳深省覽不忘嘉尙兼至

賜知濟州李及之進唐雅敕書

省上表所撰唐雅十篇謹繕冩附遞上進事具悉汝職居延閣符守列城宣詔條而弗苛服文史以爲樂研尋前載追述雅風文采深純典裁詳密奏篇來上畱牘於中省覽之餘不忘嘉尙

賜交趾李日尊進異獸敕書

卿仍世守藩乃心向國越滄波而述職奉異獸以致誠在逺彌忠顧勤可紀式將頒賚爰寵傾輸當體眷懷益思恪順

賜宗室叔裒進異獸歌敕書

近者交州遣使以麟底貢私怪物色之異且驗載籍之傳通儒碩生多雲非是朕方懷柔彼俗重違其情與見於庭命納諸囿汝以宗藩之秀時豫觀者喜毛羣之馴擾美島夷之稽服昭我徳政形於頌聲副以編聨乙於省覽遊揚兼在喜尙弗忘

文恭集卷二十四

欽定四庫全書

文恭集卷二十五

宋胡宿撰

內制

賜新除參知政事曾公亮詔

國朝之制設陪貳之職以輔翼臺宰名數之重下丞相一等朕之選任必屬賢髦卿志度深沈識裁詳密以道術侍朕講以典冊宣王命請治寰輔擢尹京師厥績茂焉其試效已是用升厠公府參聞政道采於議者固無間然衝挹之懷遽形囊奏𨿽謙風可尙而命綍已行勉思大猷勿爲曲讓

賜參知政事曾公亮乞退不允批答

省表具知卿志行修明風業夷逺通習治具洽練朝章間繇禁聯陪貳宰路毅然有守知無不爲夙夜嬰煩晦明虧裕暫從謁告適此養恬卽當善平入奉參決忽得章請來謝政塗頗用憮然寧當議此況廟堂之上具有規隨而機務之間未至停壅勉輔藥石宜安精神勤味粹和速期康復

賜參知政事曾公亮乞退第二表不允批答

卿性度淑均才謨隱濟預聞大政陪貳上公夙夜宣勞晦明嬰恙暫從頤衛日冀善平何遽貢章乃求謝職且周官垂法有寛疾之文漢家養恩著賜告之令卿其少思省慮味恬餐和勿有疑焉急就良已

賜參知政事曾公亮乞退第三表不允批答

卿以耆明之姿參鬷嘏之政謀謨匪懈陟恪良勞偶爽節宣暫從頤衛玆有生之未免亦憂職之使然賜告所存養恩斯在比觀章請求謝宰聯批諭已勤控陳未已況朝無闕政而世方須才勉圖粹和速就康復

賜參知政事曾公亮乞退第四表不允批答

卿精誠雅行至範明猷佐時矢謨貳公圖政偶嬰甚美之疢適聞良已之音比及暄辰固加常膳日期朝謁跂聞話言前已批章復有今奏懇求解罷殊異眷毗卿其研味眞腴屏息煩慮期於勿藥慰玆側席

賜參知政事曾公亮生日禮物口宣

陪貳宰司贊襄治道惟陽中應律之朔乃閭左設弧之辰政在尙賢禮存嘉惠侑玆燕喜體我寵恩

賜鎭安軍節度使行尙書右僕射檢校太師兼侍中判許州賈昌朝生日禮物詔

時惟舊徳位冠元侯京室是陪藩符攸總誕期斯至慶賜用覃俾爰子捨之良得致家庭之命侑玆宴禮示乃朝恩

又

喬嶽吐符巖廊誕器周旋二府陟降三階季商協辰左弧在旦馭貴有典加惠著文爰錫餼牽以及醪酒式將恩意往侑宴私當體壽儀卽只慶賜

又

陶元精之和躬咸徳之美蔚爲俊老殿我輔邦六射記辰九秋肅气加惠隆於國典爲壽盛於家情俾爰似續之良式將賚予之意用資族宴姑示朝恩

賜山南東道節度使同中書門下平章事賈昌朝敇書

朕獲天人之助乘畿夏之驩祓除路朝崇講祠事以順眾志以答靈休日吉辰良气調時豫熙典云究慶賜是孚卿王室元耆人倫先覺早冠居於鉉席首敷燮於化陶三讓彌衝一徳逾劭居保釐尹正之重有安輯勞徠之功朕饗告成乃眷斯在進胙以爵加惠於田𨿽曰舊章抑以疇徳已頒告於庶位復往宣於朕懷當體休成同均慶賚

賜山南東道節度使檢校太師同中書門下平章事賈昌朝口宣

卿徳冠時宗地居寰輔向遘誕辰之節泛推任子之恩乃選上駟來充內廏羨名駒之奮發煩駿足之效牽載省寅恭良增嘉尙

賜賈昌朝口宣

朕防諏景至恭事天明禋典迄成祥釐均被卿朝家俊乂藩嶽儀刑體貌所先寵光宜厚襃元功而進號益多賦以衍田馳遣使軺奉將命綍用敷休渥當體眷毗

賜賈昌朝赴闕茶藥口宣

卿畱籥再司介圭入覲爰屬秋暘之用勤參禦之行耆哲是勞眷毗增厚式頒藥劑庸示寵私

賜觀文殿大學士判亳州陳執中乞致仕不允批答

省所上表陳乞致仕事具悉卿俊乂大臣耆明碩老再冠朝首比讓臺元輔泰象財成之宜得大雅進止之度往治於亳實陪厥京偃藩在玆蒙福多矣如聞攝衛稍虧和平已出見於屬官諒再加於常膳舊徳所至臥理有餘何乃上言欲求謝事是未亮憑賴之意而規適宴之私卿專精神近醫藥納養善气保固太和避第仕塗未可議也

賜觀文殿大學士判亳州陳執中再乞致仕不允批答

卿器采精明體韻方重奕世濟徳先朝納忠逮充舊貫之居再處阿衡之首將明典度勵翼官師朝有公言朋無私謁比辭政柄屢避臺階靜勝柅於澆風偃休寄於密甸均勞近止防福在焉防有苦於足腓遽見求於身退玆豈藩鎭優耆徳之意朝廷待元老之心耶卿其養精神省思慮淮陽臥理西河偃藩是所望於大雅也賜鎭海軍節度使判亳州陳執中待罪特放敕書

夫道隱不還民散已久刑之設惟五而惡之討有十敗俗之自從古則然卿舊老壯猷俊徳哲望近辭時柄甫偃價藩宣風有初頒教尙淺民之從違政何加損遽形引責殊異眷毗且諒寅恭彌嘉愼畏

賜昭徳軍節度使知並州龎籍口宣

省所進奉賀正馬貳匹事具悉朕因三朝之吉受四海之圖方貢畢陳朝慶大集卿時惟俊老殿我彊藩寅修述職之文逺效充庭之禮載馳上駟來貢承華有諒勤恭良增嘉尙

又

省所進奉謝恩賜牌印並公使及到任馬共六匹事具悉卿文武兼劭風徳並優業載賢公望居俊老朕以壺闗襟帶並土股肱崇以髙牙殿於大鹵甫頒條詔初見吏民宴犒有儀公帑惟舊至煩稱謝乃有效牽滋顯勤恭弗忘嘉尙

賜新授觀文殿學士知鄆州龎籍口宣

卿國之耆俊材號將明二府疊更一徳咸有向辭時柄倚臨東藩得玆老成居然治靜圖中階之宿望進書殿之偉名異數有加師言允穆乃馳上駟來實內閒有嘉傾輸良增嘆矚

賜工部尙書同中書門下平章事集賢殿大學士韓琦生日禮物詔

惟天所賚若時相予甫屬開秋實惟誕日稽諸朝範寵於邦家於是有牢醴蕃庶之錫所以侑族宴而將壽嘏也斯禮則舊厥命惟新只若其承體玆乃眷

又

蔚以傑才相予大政首秋云吉誕日在玆俾按彞文式將渥賜庸示宰朝之寵且爲族宴之榮往惟欽承體玆眷矚

又

體玆間气誕是傑才素律云秋左弧在旦餼牽加惠醪醴侑懽佐族宴以在玆稽臺恩而惟舊

賜武康軍節度使韓琦口宣

卿識業夷通謀謨髙正早參內密之近比更方面之煩器望益隆誠績兼茂向升書殿之重就增儀職之華殿乃戎翰崇玆朝範爰效上駟之貢式充內廏之羣載閱勤恭良深嘆尙

又

朕親郊修報升燎告成覃惠臣工均釐藩嶽卿居傑望濟以忠圖方倚幹垣用優名數進崇堦而馭貴疏多邑以昭庸馳命軺車往頒命綍惟玆茂渥宜卽欽只

又

卿風致髙劭識防宏通宣翼藩朝明暢文武外易戎翰之重就升師鉞之雄乃睠在玆僉言允若爰貢上駟來寘內閒益亮誠勤彌欽意尙

賜新除觀文殿學士知河陽富弼對衣金帶鞌轡馬口宣

卿忠惟許國任屬陪京書殿升聯地官進貳式將眷倚往致匪頒

賜除富弼起復禮部尙書同中書門下平章事昭文館大學士赴闕敕書

卿大名宰國宏業熙朝逺略有開髙謨未究遭艱去位銜卹在家上鉉曠才冢卿缺職永惟在疚亦已累旬涼瑣虛懷蒼黔待起朝有舊制國念前徽須伸權奪之文庸副仰成之意庭有孚號物無異言義固掩恩忠本移孝勉思美業就成茂功尙抑余哀來慰勤佇

賜宰臣富弼生日禮物口宣

象炳中階業隆上鉉維申誕日行夏紀時俾孚子捨之良奉若家庭之賜式增榮觀當體寵恩

又

挺生時傑光輔本朝眷乃首春慶惟誕日爰舉優賢之典用頒加惠之恩侑族宴以是宜寵臺司而斯在

又

元傑稟气英瑋誕才若時奮庸代工燮化三元首序六射在辰國有賚恩家榮宴喜餼牽將禮醪酒侑懽舉是寵章體玆渥眷

又

吐符喬嶽居守阿衡建杓於寅設弧在旦眷言彞典尊禮冢司有醪酒之頒兼餼牽之錫助家庭之爲壽廣婣族之合懽慶賜是將只受惟允

賜忠武軍節度使知永興軍文彥博口宣

向以九里之祀陟配天丘三朝之元防同王嵗宗公先郊類之澤羣嶽有朝慶之文卿業著蕭規地崇陜弼舉禋祀而爲勞頒賞防而則當爰及首正玆惟獻節並效名駒之貢莫非上駟之良有美款誠尢多嘆矚

賜河陽三城節度使檢校太師同中書門下平章事文彥博生日進馬口宣

卿辰象粹精臺衡俊舊向緣誕日申舉賚恩命仲氏以奉將助家庭之式宴仰惟彞範煩有奏函爰馳上駟之良來實內閒之祕恭勤斯至嘉尙弗忘

賜保平軍節度使檢校太師同中書門下平章事判大名府文彥博生日禮物詔

公臺舊徳俊哲大臣適居主籥之司爰屬設弧之旦俾將慶賜命遣使人當體寵加所宜只受

賜新授龍圖閣學士張昪口宣

卿體行直淸才局明劭政爲邊最譽浹朝端升委彊藩就遷禁職爰貢籋云之駿來舒就日之誠有美勤斯良用嘉尙

賜參知政事張昪上表乞致仕不允批答

夫年之貴於天下徳之先於人倫尙矣況乞言憲老存諸典刑圖政任人寄在耆哲至於進退豈局於彞制哉卿老成司直淸忠篤行閱古今之義理歷內外之事任蔚有風采稔聞謀猷憑賴忠規參毗政道𨿽年塗云及而志力尙全何遽掞章乃欲謝事是未亮眷倚之意而自取宴安之適使朕何望焉

賜參知政事張昪上第二表乞致仕不允批答

夫治朝柄任豈局以年良臣忠規不遺其力卿蔚爲俊老翼於衝人黃髮無愆淸徳有素𨿽年塗云及而志力不衰陟恪肆勤精明暢理方陪大政適倚老謀比閱奏於公車願還事於宰旅已嘗批諭猶此控陳是未炤委成之懷而自圖安佚之利𨿽佳知止難從恬退

賜參知政事梁適生日禮物口宣

體資上節地亞中階自參翊以宣謨號通明而任職屬開秋之統序協誕日之吐符朝有彞恩禮優近弼爰舉匪頒之式用將眷倚之懷俾洽宴私且昭榮遇

賜定國軍節度使知太原府梁適口宣

省所進奉端午馬二匹事卿利建髙牙倚臨雄閫爰遘浴蘭之節來效籋云之良姑美勤恭尢增嘉尙

賜彰信軍節度使判成徳軍李昭亮敕書

地濱北落月旅西成沖气薦和下滋於寶稼靈苗合穗交防於綺塍昭萬寶之順成示三登之長楙卿兼榮麾鉞長治戎翰覩擢穎於遐疆喜同符於異畝伻圖來上列牘以聞將順在玆欽嘆曷已

賜彰信軍節度使新授同中書門下平章事判大名府李昭亮赴闕茶藥口宣

卿召言侯藩入覲王所歷嚴途之阻越諒旅從之勤疲爰舉匪頒以將眷勞

又

卿外自國藩入修王覲歷悠長之官道冒嚴厲之時寒言念勤斯固應勞止爰伸迎賚用示眷恩

賜新除昭徳軍節度使同中書門下平章事充景靈宮使李昭亮赴闕敕書

卿參中階之象帥北落之師煩我老成亦已久次方升庸於旌鎭命總職於琳庭亟奉介圭促只召節

賜馬軍副都指揮使淮康軍節度使張茂實赴闕茶藥口宣

卿逺從旌鎭入衛巖除廣莫風髙嘉平臘近特頒良劑用示寵恩

又

卿召言歸國緬想遵途屬此凝寒勞於匽薄式將奩賜庸示臺恩

賜相州觀察使知邢州劉從廣赴闕茶藥口宣

敕從廣合符去郡效駕還臺冒闌暑以甚勤歷修程而良苦式頒珍劑用洽寵私

又

卿載馳藩節近次都畿佇延矚之有初諒興居之無爽用頒餼禮式洽恩私

又

卿言趨觀闕適次郊衢睠受玉之有初諒據鞍之匪易用頒良劑式示寵私

賜侍衛親軍步軍副都指揮使涇州觀察使定州路駐泊副都署王凱赴闕茶藥口宣

卿總治師幹輯寧邊部特降璽書之召用頒藥劑之良玆表眷存所宜只奉

又

卿肅奉更書還司衛職初無辦嚴之日【案後漢書吳漢傳每當出師朝受詔夕卽引道初無辦嚴之日注云嚴卽裝也避明帝諱故攺之此制詞引用全句原本辦訛辧今校正】良深跋履之勞飲劑所頒恩禮斯在

文恭集卷二十五

欽定四庫全書

文恭集卷二十六

宋胡宿撰

內制

賜福建路轉運使秦玠平江西賊敕書

向者盜興江西勢接閩嶺延入爾部驚騷吾民汝善布教條能設方略協比州將帥厲兵官開募勇夫翦戮姦黨凶渠遂殄生聚以安使指告還章封言狀眷玆勤略良可嘉焉

賜提防刑獄施元長平江西賊敕書

汝早稱才名外提憲寄日者他盜侵於本部勢頗屯結眾甚繹騷而能躬履險難星言馳赴奮厲眾力開募短兵翦戮凶渠離散支黨屬城以肅外臺上言協奏勤庸甫知明略有懷謙黙益用嘆嘉

賜知汀州藍丞平江西賊敕書

日者逋冦弄兵江西小驚朕師逸入比境汝捍固本土協議外臺開募短兵帥厲眾力休有方略訖致殄平爾勞居多使者言狀有懷忠力良切嘉焉

賜京東路轉運使董沔殺散河北賊敕書

敕董沔省龎籍奏河北過來軍賊凶勢不小齊州兵甲殺敗後若不急行翦除或散入鄕村卽復爲民患汝尋披帶兵士徑往兗齊二州往來催督諸頭下兵甲接續殺獲事汝彊濟有聞廉淸自勉夙將漕節受任外臺而齊魯之疆濱接朔土潢池斯在姦盜是依屯結其中冦攘爲患擿發陰伏伺知起居親糾合於環兵廣設施於明略翦除支黨淸定部封吏息追胥之煩民去驚騷之患慈惠孔碩厥庸爲多東藩帥臣剡章言狀有嘉勤藎良深嘆矚

賜判大理寺郭申錫及審刑詳議官等敕書

敕郭申錫等省權知審刑院事張揆奏據大理寺日奏司申十月十六日以前送下公案玆已斷奏了畢無見在事外郡請讞系囚待報況玆寒苦朕甚閔焉汝等法術通深才資開敏平亭疑奏附致比例咸適侀成之愼而無几案之畱有副欽矜良增嘉尙故玆奬諭想宜知悉

又

羣氓多辟庶獄滋丰用存疑讞之科以廣平反之施爰書來上累牘實繁汝等持法甚平以文無害究研惟允操決靡畱遂停丹筆之書盡釋黃沙之系適當歊毒良副哀矜爰覽奏陳尢多嘉尙

又

國家刑典用中獄疑許讞決平寄於列寺審克存於禁局相爲表裏參適重輕用愼侀成庶無壅濫汝悉心處當持議詳明論報弗畱開敏可尙閱玆奏述深於嘆嘉

賜權判大理寺陳太素等敕書

朕日見羣臣親覽庶政惟諫官論事法官奏讞𨿽復旰昃猶爲之論決所以者何防壅蔽而慮畱獄也汝等並以一時之選典玆三尺之法能以明愼敏於獘斷鞫書隨傅列牘告殫益彰宿業之勤良副欽刑之寄永言嘉尙弗忘於懷

賜權大理少卿王惟熙等敕書

昔林光斷獄嵗止三四貞觀大辟裁二十九嗚呼何施而臻此乎朕道化未孚刑禁且眾鞫書比上請讞亦繁汝善體哀矜敏於獘斷不使畱獄頗副欽刑言念恪勤弗忘嘉嘆

又

夫刑罰之於化民末矣然至治之世不能去刑朕燭理未明躬化猶爽鞫書狎至治讞尙繁汝等善體哀矜良勤獘斷丹筆無滯几案爲空爰覽削陳弗忘嘉嘆賜皇兄寧國軍節度使同中書門下平章事同知大宗正事北海郡王允弼敕書

卿任隆藩翰地處親賢參耀臺文董司宗牒克諧公族允穆朝言近以宗說等瀆幹人倫陷此邦憲迹惟可醜理莫得容卿首秉宗司乃同官守骨肉薄罪可養於私恩名教大防難隱於公議深惟舉白良合糾防屢上奏封具昭謙畏誠防閒之不逮匪訓之有愆當體眷懷勿煩敷述

賜平江軍節度使兼侍中知大宗正事允讓敕書

卿藩國表儀宗室賢亮體行明潔器範端修資六徳之夙成賴九宗之治正本支以睦譽望孔昭近以公族之中愆於至行弗率乃教自陷匪彜猶以家情屈於邦憲玆固愚鄙之稟所謂不移殆非訓之方有所未至何用防嫌而上奏章求解大宗之司殊乖尙徳之寄當念燕詒之重姑懷愼敍之仁懋勉居諸益勵來者

賜起復云麾將軍濟州防禦使王仁敕書

卿制邊部之雄控大鹵之重比因朝慶且拜臺恩逺傾就日之誠來效籋云之駿有彰勤叩良用嘆嘉

賜新授憲州防禦使劉渙敕書

汝以沈敏之才得拊循之術擢升軍禦董治戎昭亦緣端治之辰並有效牽之貢載懷勤叩良用嘆嘉

賜撫州刺史滄州鈐轄董貴敕書

汝遙剖左符出鈐尺籍遘玆景至欽乃燎燻能竭寅恭交修貢助彌昭誠恪良用嘆嘉

賜侍衛親軍步軍都虞王從政敕書

汝參司親衛出防邊兵遘乃升陽防玆報貺修其貢助奉此效牽有加勤恭良深嘆矚

又

汝世濟勲勞材推果壯領巖除之禁衛升奄之榮名尙委彊藩實繄忠力爰輸上駟來實外閒載諗款勤良增嘉尙

賜鳳州團練使髙順等敕書

汝出總戎翰內參親衛力於經武志在輸忠爰因端節之良乃選上駟之駿效牽闕下防貢閒中載閱勤劬尢增嘉尙

賜知建昌軍曹觀敕書

汝職在劭農土惟宜谷修列郡經常之貢省大官擇之勞言念效勤良增嘉尙

賜原州刺史知涇州安俊敕書

三朝受籍萬玉在庭汝擁衛邊隅拱懷朝次效名駒於龍友實華廏於橐泉眷玆防恭弗忘嘉尙

賜海州團練使史吉敕書

汝肅綰戎團分持軍簿並緣任子來貢維駒慶賞所延勤誠可尙

賜潭州通判李丕緒等修子城敕書

敕李丕緒省知潭州任顓奏汝都大提舉管勾修築子城用甎甃砌並得完備事汝受任湘中服勞官下志存經逺慮及居安能協守官率和旅力增完城壁就濬池隍悅使有宜樂成無射條聞來上嘉嘆良多

賜新除資政殿大學士吳育對衣金帶鞌轡馬口宣

卿籍起洛臺詔藩陜服偉名增職左右陪卿庸示眷毗就頒錫與

賜觀文殿學士田況乞致仕不允批答

卿素秉忠規早司樞筦經營百物通知四夷向以愆和久玆移疾交章求解批諭弗從尋亮至誠姑授閒職庶熙神於事外得味道於環中就乃平康副玆眷矚何乃遂求掛冕薦貢奏函卿𨿽身災所嬰而年塗未艾宜息煩慮更謁善醫及此暄辰早復常膳

賜參知政事王堯臣生日禮物口宣

才具之美髙映時髦識業之明坐陪國論屬此仲商之序協於誕日之良舉是朝恩助玆族宴抑乃匪頒之式體子眷賚之私

賜新授右諫議大夫皇甫泌口宣

卿稔服吏文兼資識致擢升諫列移領藩條爰擇上駟之良來奉內閒之貢有懷勤叩玆用欽嘉

賜兵部員外郎知制誥吳奎知壽州口宣

省所進奉新茶芽事具悉淮土上腴園茗繁植春英所掇時品爲良方貢是勤嘉尙無已

賜鎭潼軍節度觀察畱後知鄆州李端懿口宣

省所進奉阿膠事藥劑所須膠品斯在區產云記阿井曰佳卿守在藩條述玆方貢謹於熬治協乃精良足諒寅恭誠增嘉尙

賜新授禮部郎中充天章閣待制陳晹叔口宣

卿體業衝劭器宇夷通有意本朝允宜內閤乃眷北道姑委要藩爰貢良蹄用嘉美志

賜鎭安軍節度使判陳州程林口宣

向以拜貺於郊覃渥在位而我王室之老實殿輔邦之雄賞策所班朝範惟舊俾爰子捨往錫命書卿出於忠純篤爲誠節選上駟之騄耳實中廏之承華載閱勤恭彌深嘆尙

賜鎭東軍節度觀察畱後知潁州李端願口宣

省所進奉端午馬一匹具悉卿總司畱印長治帥藩爰因采艾之辰乃效傾葵之志獻之上駟奉厥內閒有嘉勤恭弗忘嘆矚

賜新授閤門使康徳輿口宣

汝歷防塞兵見稱武幹適重別都之委用優上閤之遷當勵忠規以防恩數

賜河陽三城節度使檢校太師同中書門下平章事王徳用口宣

卿地美忠門位聯宰路間於兩社夙兆於祥占乘彼八鸞適敷於惠化爰因誕日用示錫恩俾爰似續之良奉乃匪頒之品抑惟彞禮遽閱奏函選屈產之名駒實承華之內廏載惟款至良切欽嘉

賜五臺山十寺僧正順綰等敕書

省所進新正功徳疏事具悉吉祥剎土名勝伽藍淨眾所棲元正斯屆大營蒲塞之饌廣演貝多之文用集妙因來陳壽祝勤恭彌顯嘉尙良多益在薰修副玆嚴奉

賜五臺山十寺僧知今等敕書

省所進新正功徳疏到闕事具悉汝等宴坐名山安棲淨眾向遭三朝之吉來祈千福之祥用嘉乃勤且命以賜玆乃前矩厥惟彞恩咨示薫修體予崇奉今賜知今等紫僧衣一對絹二十疋故玆奬諭想宜知悉

又

汝等薰修巖谷宴坐道場因王嵗之紀端奉梵文而歸福有嘉精志用錫顯恩宜服圓乘益勤勝業

賜回西蕃奬州團練使霞展敕書

汝欽奉聲文恪修誠志逺效逾沙之貢載從易地之遷庸示茂恩益圖忠款

賜西蕃奬州團練使霞展男都君主霞智敕書

汝族髙邊部志拱諸華載馳上駟之良來奉內閒之貢有嘉款到特示頒宣

賜交趾李日尊敕書

卿忠存奕世義戴本朝善繼藩稱能靖封守朕博臨庶國普愛羣氓爰覽啟陳用嘉恭順

賜占城國王敕書

卿志慮深純誠節款到邈居溟漲之外馳系闕庭之間嗣守忠規述修世職遣玆使介奉乃表章越沃日之驚波致旅庭之貢物傾輸斯至勤叩可嘉用示眷懷特蕃錫與益思只順當體寵優

賜占城國王俱舍利波防收羅婆麻提楊卜敕書

省所差人進奉生象二頭象牙二百二株藥犀大小一百九十一株下色紫礦一百九十一斤中色煎香五百斤下色煎香五百斤事具悉卿長治國藩聿修王職地𨿽居於遐外世彌篤於恪忠匪忘存闕之誠來效占風之貢俾爰使指載越溟津亟覽表章深嘉誠節式將乃眷之意特推加惠之恩當體寵優益思欽順今回賜卿銀三千兩錢一百貫文至可領也其差來蒲息陁琶等到闕各支賜對見朝辭衣物銀器衣著等令於殿前都使衙安下及差鴻臚少卿劉舜臣等館伴令禦防翰林儀鸞司往彼只應酒食鋪陳其所乞白馬巳支賜二匹訖故玆示諭想宜知悉秋涼卿比平安好否遣書指不多及

賜夏國主進奉賀正馬駞口宣

王嵗肇新人正伊始眷乃世藩之舊主玆邦土之封爰效忠規聿修貢式緬懷款至良用嘆嘉

賜夏國主生日禮物口宣

紹復前徽述修貢職素秋建始良日誕彌用示眷恩式將慶賜無忘朝寵益濟世忠

又

奕世資忠承邦濟美三朝開序六射協辰爰壽祺式將惠賜益思恭徳庸對寵章

賜回夏國主口宣

省所奏母薨訃告事具悉不圖閔凶奄失慈怙忽聞來訃用怛於懷棄背以還哀摧難處惟當抑割無致殞傷撫念所深諭言何旣

贈太師中書令貽永祭文

卿體行淑均志慮忠篤久毗內密蔚爲老成甫解繁機俾究遐福奄忽不憗傷悼於懷適及攢塗裁致薄酎余哀所寄明識當知

贈太尉兼中書令濮王祭文

惟靈地居宗戚徳乃令王遘於綿屙奄然長逝玆用恫悼不忘於懷卹典申加攢塗暫閟爰修奠酌其鑑追哀

又

早繇近戚參賴敏材領帥藩房畱治都局年塗𨿽晚志力尙彊奄及云殂初不聞疾永言玆悼有歉常懷馳遣信臣裁致薄酎緬想營識儻能歆斯

又

籍在外屬帥玆列藩歷侍近嚴比更煩委適奉朝請奄至喪亡先逺有期永懷無已俾爰伸酎冥識追哀

文恭集卷二十六

欽定四庫全書

文恭集卷二十七

宋胡宿撰

內制

皇帝賀大遼太后生辰書

義重睦鄰禮惇誕日企徽慈之凝範因慶育之履祥爰命使軺式將信幣祝玆壽嘏表乃誠忱

賜契丹人使茶藥口宣

卿信函修睦誕節講懽載勤使隰之行諒有夕冰之愼用頒湯飲式示眷懷

又

卿對持瑞節參奉信函來慶誕辰載涉長道用頒飲劑式表眷恩

又

卿等對持節旄遐涉疆亭紹修誕日之懽夙戒暄辰之禦有少賜物用表至懷

又

卿等奉將信節馳慶誕辰固多跋履之勞用頒齊和之品副之良茗咸表眷恩

又

卿睦鄰將命誕節修懽惟原隰之驅馳有風塵之匽薄俾爰往賚用示眷恩

又

卿式將赴告載越阻修固多跋履之勞宜厚撫存之眷用頒良劑以示至懷

又

卿等對銜使指交慶歲元久冒寒凝良勞跋履式將賜物庸表至懷

又

卿奉將使指載整華軺惟匽薄於風寒諒勤疲於原隰就伸頒賚庸助綏將

又

卿參陪上介並駕軺車深惟跋履之勞固積疲勤之思往伸勞賜用表眷存

又

卿首銜使指交慶王正惟匽薄於盛寒諒勤疲於修陸致玆賚物昭乃眷恩

又

卿信節副行端辰入慶登岐云邈攬轡良勞宜有匪頒以昭眷矚

又

卿蔚居使首祗慶歲元屬風霜之凜如諒原隰之勤止式將予賚俾澤爾勞

又

卿陪貳使華講修鄰好慶三元之嗣歲歷百捨之在塗宜有賚焉且嘉勤止

又

卿等並持國節紹講鄰懽勤勞累驛之程匽薄餘寒之气式將賜物用示眷懷

又

卿對銜使命紹講鄰懽率旅從以來斯冒修塗而勤止往伸賚物用表眷恩

又

卿等蔚爲使首遙奉國函來修誕節之懽良苦長塗之涉特伸頒賚庸表眷懷

又

卿陪貳使聯講修鄰聘爰得謁闗之告用嘉馳隰之勤往致匪頒式昭眷勞

又

卿蔚爲使首聘玆歲端載迂晨霧之行諒有夕冰之愼用頒良劑以表至懷

又

卿因三元之首講二國之懽率旅從之甚勤冒祁寒而良苦俾爰賜物以示眷懷

又

卿以二國之好充備於使華三朝之元踐修於儀聘載勤馳隰仍冒凜冬良劑所頒衝眷斯在

又

卿協恭使指爰率於烝徒奉聘歲元式將於信幣寒凝甚苦匽薄良勞玆用寵頒以昭深眷

恩州賜北使茶藥口宣

卿等來慶誕辰適當維夏駕乘駒而云邈馳使隰以良勞特示寵頒用伸至眷

又

卿等對將聘節胥洎烝徒來修誕日之歡載涉乃疆之迥特伸頒勞用示寵嘉

白溝驛撫問北使口宣

卿等張是使旜講於懽聘來慶誕彌之吉諒多匽薄之勤用示眷慈特頒宴賚

白溝驛撫問北使兼賜禦筵口宣

卿等嗣修鄰好甫次溝封載勤使隰之行宜有詔筵之錫用嘉冒涉特示眷存

又

卿等銜奉信辭講修誕好惟載馳於使乘諒甫次於疆亭用示眷慈聿伸宴勞

白溝驛撫問遺畱人使兼賜禦筵口宣

卿等式將遺意爰奉訊函次境捨以方初駕軺車而良苦宜伸宴勞庸示眷懷

雄州撫問遺畱人使口宣

卿等奉將末命來致遺儀馳原隰以良勞次溝封而云始用伸撫諭宜體眷存

雄州撫問北使口宣

卿等言冒修程來尋舊好且以嗣君之慶續玆與國之懽緬念勤疲用伸撫諭

又

卿等對銜君命聯飾使轓惟境上之甫臨計道中之良苦俾爰勞問示乃眷私

又

卿等交慶歲元甫臨境首顧寒凝之方盛在跋履之良勞用撫乃誠式將予眷

又

卿等交修鄰好胥慶歲元適冒寒塗良煩旅從有嘉勤篤特示眷存

又

卿等被選使華務修邦聘涉溝封而伊始戒徒禦而甚勤特示撫綏用伸眷矚

北京賜北使禦筵口宣

卿等肅將君命祗講鄰懽顧旅從之寔繁屬祁寒之斯盛用伸宴賜式示眷綏

又

卿等踐修篤好馳冒遐塗爰偕旅從之行適次別都之近用嘉勞止是錫燕胥

又

卿等慶玆誕節奉乃聘儀來修與國之懽適次別京之近爰伸燕勞用表眷懷

又

卿等載馳使隰爰講鄰懽眷鬷邁以勤斯諒修程之勞止就伸詔撫庸示宴慈

班荊館賜北使赴闕禦筵口宣

卿等肅將君命俯次都門跋履良勞敏勤可尙特頒宴恵用示眷懷

又

卿等銜命新君駕言逺道來奉纂承之告諒多跋履之艱適次近亭用伸勞宴

班荊館賜北使到闕酒果口宣

卿等睦鄰持聘嗣歲講懽飭車馭以良勞次國門而伊邇用頒勞睗式示寵恩

乂

卿等紹修鄰好交慶歲元如聞使乘之馳已次都門之近式將予賜庸勞乃勤

又

卿等奉聘講懽祝延修慶載馳使隰近次都門爰命寵頒式昭渥眷

又

卿等載脂使乘言屆都門講懽聘以惟勤申宴慈而旣渥用嘉行邁式示眷優

又

卿等踐修時好聯慶歲元俯次近郵良勤長隰縹醪甘實用示寵恩

又

卿等預選使華交修懽聘惟嚴塗之載涉諒旅從之甚勤用均禦府之甘以勞軺車之恪式昭眷寵宜在祗欽

又

卿等奉將遺指言次近鄰爰屬炎辰載勤遐路宜伸勞賜以表眷恩

就驛賜北使內酒果口宣

卿等久馳使隰甫憩都郵惟按轡之良勞且解裝之方適用頒甘品式示寵懷

又

卿等使旜來聘裏館載寧用頒膚寸之醪兼錫上腴之果侑玆宴勞體乃眷恩

又

卿等講修誕慶協比使華冒暄溽以良勤宣偃休之爲適特伸頒賚用示眷嘉

乂

卿等使指遙銜歲元交慶爰錫甘腴之品仍頒醇旨之醪以侑樂胥當欽眷寵

就驛賜北使生餼口宣

卿等將命乘軺告言纂服涉疆亭而惟邈授裏館以云初勞至有儀所頒非腆

又

卿等對銜君命胥慶王正爰當定館之初用舉饋牢之舊頒玆餼禮表乃眷恩

就驛賜北使銀沙鑼唾盂等口宣

卿等奉若信函慶玆獻節解裝伊始授館有初爰命頒宣以昭眷待

又

卿等震誕修懽逺華將命言念乘軺之久屬當授館之初特示寵優用伸頒錫

又

卿等使乘聯華慶函講好求祝延於誕節方休捨於都郵爰命寵頒式將渥眷

乂

卿等來慶誕辰載馳長道在勤勞而可尙屬休捨之有初用示恩頒以昭眷寵

就驛賜北使春幡勝春盤等口宣

卿等慶屬歲元紹修邦好嘉逢春節之立喜見年芳之新用示眷恩式昭禮意

玉津園賜北使弓箭禦筵口宣

卿等來修邦好方捨都郵聊折俎以致懽命司弓而延射用伸宴勞式表眷恩

正月一日北使入賀畢歸驛賜禦筵口宣

卿等受言君所講好王正方從裏館之寧且示詔筵之賜用伸勞飲式表需恩

又

卿等奉將使節來慶王春展聘幣以成儀頒詔筵而示恵用昭乃眷於以勞勤

又

卿等來慶歲元奉修邦好爰卽安於都捨乃就錫於詔筵用洽懽愉當知眷寵

正月一日北使入賀畢就驛賜花酒果口宣

卿等銜指嗣君繼好先日來赴惟新之慶爰屬履端之元申命寵頒式將渥眄

又

卿等通懽二國修慶三朝爰因休捨之辰載錫甘醇之品用嘉恵好當體寵恩

又

卿等使車將命王歲通懽授館有初解裝少憩宜伸恵賜以表眷懷

又

卿等式將好幣已達訊函方退息於都郵宜就頒於良醞副之甘實體我眷恩

正月二日北使就驛賜宴花酒果口宣

卿等持聘已成履元伊始久驅馳於華隰適休捨於都郵芳翠甘醇式將眷賜

契丹賀乾元節人使朝辭訖就驛賜酒果口宣

卿等夙持鄰聘申慶誕辰嘉成禮之有儀在眷懷而增厚宜頒優賚式示寵章

賜北使朝辭訖歸驛禦筵口宣

卿等慶屬歳元寅修鄰聘訖奉報書之禮還脂使乘之行用錫宴慈式將眷寵

又

卿等奉聘訖儀駕言復命將載脂於歸轍爰用錫於詔筵渥眷是將言還斯在

又

卿等王歲修懽使華成禮已入辭於宸陛命就宴於都郵用示眷慈式敷契好

又

卿等奉聘成儀駕言復命率烝徒而鬷邁詔祖軷以寵行且有頒宣以伸眷待

又

卿等與國修懽誕辰畢禮將復乘軺之命用頒折俎之恩俾洽宴胥式將眷矚

又

卿等並緣誕節來講至懽會訖邦儀言旋使乘用頒宴勞式厚眷懷

班荊館賜卻回北使禦筵口宣

卿等展成信幣還駕使車用勤祖軷之行特舉詔筵之餞以將恵好當體寵私

又

卿等擁節交懽稱觴究禮屬言旋於使乘用伸餞於詔筵且寵成勤式昭異眷

又

卿等持聘訖儀駕言復命飭使裝而告邁伸祖軷以寵行用嘉爾勞式予眷賚

又

卿等將命講懽駕言回馭爰卽近郊之館命修載軷之儀式啟燕胥以伸眷勞

又

卿等訖奉函題還脂軺乘出次長亭之近眷言旅從之行就錫甘醇用昭寵渥

又

卿等展幣成儀還轅復命近郵云餞轢軷且行宜示頒恩以將渥眷

北京賜卻回北使禦筵口宣

卿等肅將時幣交慶春元飭歸馭以載馳次別都而伊始用伸宴勞當體眷恩

又

卿等爰斂聘圭載脂歸轍眷別都之云屆在旅從之良勤特示勞還用伸詔餞

又

卿等誕節講儀使華成命言脂車轄載涉川疆用錫詔筵以勤還馭

又

卿等震誕修懽旅歸致命並馳使牡戾止別京特示宴胥用伸眷寵

雄州賜卻回北使禦筵口宣

卿等展成聘幣促駕歸轅載惟原牡之馳俯屬疆亭之次特伸詔餞以洽寵恩

賜北使回至瀛州禦筵口宣

卿等修好成儀駕言復命適屬歊炎之諒多履跋之勞爰錫宴慈用伸眷渥

又

卿等惟新稱嗣來赴於纘承載轄歸期聿勤於鬷邁往頒慈宴用示需恩

又

卿等將命睦鄰紹惇於舊好駕言歸國載涉於修岐爰錫宴胥用伸眷勞

瀛州賜卻回遺畱人使禦筵口宣

卿等被遣舊君奉修遺好冒至寒而歸國率旅從以在塗申厚燕胥庸昭眷矚

白溝驛賜卻回北使禦筵並撫問口宣

卿等爲壽誕辰戒言歸國歷疆亭而載邈率旅從以良勞特示宴慈用昭寵餞

文恭集卷二十七

欽定四庫全書

文恭集卷二十八

宋胡宿撰

帖子詞

皇帝閤春帖子【案本集諸帖子各有五言體此亦宜有之殆爲傳寫缺佚】

三元鳳歷當春始萬壽龍巵進禦前防勝朱旛宜此日金枝玉葉慶新年

蒼玉新旂祀木神今朝太皥始司春農躔漸覺星辰正壽歷長隨日月新

翦防房中新勝出披香殿裏早春回祥雲更傍南山起來對君王萬壽杯

苑中芳樹條風細天上黃衢杲日遲仙果定生千歲實祥煙長防萬年枝

春官靑鳥司開啟星捨蒼龍主發生甘雨恵風資帝力杏花蒲葉勸民耕

玉殿香絲縈防縷金盆白雪間紅花子孫千億無疆壽盡逐東風入帝家

皇后閤春帖子

羲仲司暘谷塗山佐夏王六宮師儉徳四海化躬桑中禁千祥集東方萬象新防幡迎喜气寶字鏤宜春東陸韶光先四序周南風化被羣芳資生萬物昭坤徳嘉慶千春集紫房

東風初入長春殿碧澑新融太液池社逺未當迎燕日川晴先近浴蠶時

白緑仙云雜紫雲長生靈气防元君已膺虎劍司陰教更佩金璫奏寶文

妃閤春帖子

日向陰虯永春隨防鳳歸玉京多燕喜金殿滿光輝宮中玉漏迎遲日天上珠躔麗次星軒頊聖圖光億載皇英賢範奉千齡

音官始奏融風至禦水初傳曉凍開寒漏催將仙臘盡春旂飛入貴宮來

翦防平明出藝房長生殿裏百花芳書銜燕子靑春早劍拂仙衣白日長

夫人閤春帖子

防樹春芳滿仙蓂晝景長早花依玉砌初澑漾銀塘浴種宜蠶事修禖盡燕祠資生迎木正蕃衍納春祺釀酒渟神水延年飲露華八風朝聖日三境住仙家雪晴宮樹有新梅來報東郊淑气回春令先從天上起年芳初向日邊開

迎气靑幡獵曉風九門佳气鬱蔥蔥日華初在榑桑上春色先歸禦柳中

皇帝閤端午帖子

南極注生气音官協夏鈞良辰五日永景福四時新曉霽澄天宇離明敞帝閽靈符千福集神印百邪奔剛日逢端始炎辰屬長嬴君王仁且聖慈防卻梟羮殿戶還颷入宮池禦水涼防舟人競渡化國日偏長四時乘大徳五日敞金扉陽晷移南陸天光盛紫微商管微陰動良辰午正端三光扶聖壽億載奉皇歡三殿玆辰奉禦觴薰風梅雨好年光炎天更作奇峯勢來表南山壽歷長

後宮鳥將雛樂上苑安橊著子新嘉節已將天合數明離還覩日重輪

南方炎帝本乘離長育羣生在此時命縷防花傳故事風光天上更相宜

南方朱鳥司時令東闕蒼龍防禁扉萬壽禦觴端日舉祥風三殿繞云旂

九霄嘉節重端辰命縷靈符粲寶文虞舜無爲心自正五弦琴上奏南薰

寶岐麥色黃雲重禦苑橊花丹焰深已顯丰年資帝力更憑佳節悅天心

皇后閤端午帖子

川館親蠶後宮房獻繭初香繒爭防畫防縷競垂舒楝葉迎新侯菖花發美祥憂勤宣內則嘉宴助時陽靈艾傳芳逺仙蓂吐葉新配幹資厚徳介祉集嘉辰星火朱光熾繒絲采物華讙謠宜聖日王气協皇家紫禁端辰晝漏長朱陵生气盛南方長秋此日司陰教皇極同時納壽皇

壽觴百福融甘露寶索千祥鏤彩雲五日永逢佳令節億年長奉睿明君

香鑪角黍傳三楚丹篆靈符辟五兵更有臺仙藥在河洲賢徳保長生

靈苗逺采三山藥仙篆髙飛六甲符此日萬神同翼衛長秋洪算與幹俱

蕤賓幹气盛炎方坤徳資生茂百昌西域葡萄初蔓衍成周瓞更綿長

楚糉雕盤九子香防絲朱索更迎祥坤元此日扶皇極偉兆先時協壽房

夫人閤端午帖子

五絲通遺問百艸鬭輸贏神印能袪惡靈符解辟兵天家饒物采華節有光輝明月裁歌扇輕霞翦舞衣禁苑年光麗端辰物象華天風結桃實火徳盛橊花蓮葉抽芳際橊房結子初長年鬭百艸舊俗祭三閭廣殿回雕輦滄池漾防舟堯心順時令不是重嬉遊魚龍曼衍誇宮戲湘虙浮沈衒水嬉齊上聖皇千萬壽飄然仙樂在瑤池

故事順時羞角黍舊儀乘節浴蘭湯人間涼麥欣時豫天上薰風愛日長

續命由來宜防縷辟邪相向佩靈符夏鈞調樂長生酒歲歲宮中祝聖圖

宮中應節垂金縷天上迎祥捧玉巵更奏開元羽衣曲年年長願侍瑤池

彩艾相傳禳故气香茅競愛結靈芳炎洲正覺仙遊盛化國偏知日景長

上梁文

醴泉觀涵淸殿上梁文

兒郎偉國家出神明之後濬發靈源受天人之歸勃興炎歷軼夏商而拓迹介河洛以造邦混並八紘傳序四葉皇帝紹祖功宗徳之烈躬神武聖文之姿大明燭於六幽至仁孚於羣品運陶甄而範俗丕變中和偃戈革以靖民洽臻昭泰大秩百神之祀上躐三靈之休天瑞格思坤珍至止眷言京室粵在巽隅有虵合體之精顯水土北方之異蟠居息壤毖湧榮泉色華淸以蕩邪味甘飴而蠲疾祥聞神隩恵洽都人有悅宸心爰稽瑞牒卽其爽塏峙厥靈祠嚴香火之薰修極規模之壯麗郁攸弗戒豈冥數之有常建章乃營在舊文而可作集班倕之巧匠飭荊楚之美材攷工程能庶民獻力天老練其日防石申其星經抗華殿以正基架修梁而結宇雄虹晨掛采翟朝飛聳層構以淩雲成新宮於不日道旁盛於輿馬觀者同於堵墻飫賜之丰旣覃於微皁驩謠之美敢采於遊童且慶落成用陳善祝

兒郎偉拋梁東石橋觀日任施功三韓百濟歸封內方丈蓬萊在日中

兒郎偉拋梁西靑雲可上不須梯雪山蔥嶺人無外宛馬蒲桃路不迷

兒郎偉拋梁南赫赫王靈海外覃薰風養物深仁被鯷壑無波至徳涵

兒郎偉拋梁北天子威靈操斗極單於攪酒奉驩盟潢水占風朝有徳

兒郎偉拋梁上路近銀河翻碧浪陽烏戢翼過猶疑金雀棲觚鎭相向

兒郎偉拋梁下鬱鬱祥氛徧朝野九龍於此防靈泉六甲相將扶大廈

伏願拋梁以後帝圖益大天歷彌長區宇嘉靖歲物蕃昌乾剛增九五之吉本支茂千億之祥惟威神之館禦佑鼎祚以無疆

集禧觀大殿上梁文

兒郎偉我國家席眞祖之慶源受上穹之駿命誕膺炎歷昭啟黃圖設都河洛之間廣朝萬防建號房心之次大撫八紘威稜震於鬼方聲文燀於海裔訖惟人面之類達於王土之濱莫不重九譯以來庭執萬珍而入貢奉昭華之玉琯獻弱水之神香如眾星之拱北辰若百川之赴巨海三代土疆之制悉統京師五嶽神靈之祠並居封域欽屬先眞之聖尊加帝者之居爰就國陽載嚴館禦奉眞遊而惟永曆年祀以彌長皇帝上聖難名至人冠古纂睿圖於三後接遐武於九皇仁厚之風誕孚於億聖齊明之志昭達於萬神謹聖志以奉先穆淵衷而居上欽山嶽崇髙之祀勤歲時朝謁之誠徐禦幹龍疑瞻睟像爰攷斯幹之制載新大壯之模選文梓之偉才卽坤靈之寶勢千章工度庶民子來詔郢手而督繩命日官而推防駕修梁之百丈引建木之千尋歡聲沸於皇衢喜气浮於絳闕輒采輿人之頌以廣遊童之謠

兒郎偉拋梁東三韓鼓舞樂華風扶桑海樹朝暾上方丈仙山瑞霧通

兒郎偉拋梁西觚稜迢遞與云齊海中渤澥還驚淺天外昆侖更覺低

兒郎偉拋梁南萬壽山光滴嫩嵐伏波銅柱王靈逺虞舜薰琴帝澤覃

兒郎偉拋梁北天子聲明通斗極日南朝貢識天光塞外耕蠶知帝力

兒郎偉拋梁上日月星辰近相向雲中僊語近還聞天上銀河明可望

兒郎偉拋梁下鬱鬱祥煙浮碧瓦柔桑蔽日徧羣方多稼如雲平九野

伏願上梁之後邦基鞏固天業暉昌元元躋於富壽日日擁於休祥少海重潤前星載光惟鼎祚之云逺與嶽鎭而無疆

修蓋睦親宅吳王院神禦堂上梁文

兒郎偉我國家眞祖開先靈基憑厚太微正气上稟於列精臨代寶符早恢於王略惟天眷命奕世多神乘火勃興紹幹闡繹祖功宗徳造統葉於億年武略文昭茂本支於百世今皇帝至仁溥博上聖登閎利澤浸於懷生文告柔於異類極三光之均照逮九譯之所通莫不賓從悉防覆冒惇敍唐堯之族展睦宗周之親大列宅於京師廣析藩於茅瑞逾郇滕之啟胙厚魯衛之建封時乃維城請營原廟圖奉烝嘗之薦申懷霜露之恩勉從郡邸之章特置諸儒之議曰咨大匠往飭眾材攷北拱之極星順方中之營室裁玆崇址詔厥淸臺練日防以維良瞻霄衢之雲霽大鳴鼛鼓上架修梁治建木之千尋引長虹之百尺盈車載酒有肉如陵賜上林之錢玆焉山積頒織室之錦爛爾霞鮮工徒悅使以忘勞人士縱觀而竊嘆仰天子烝烝之孝美公侯振振之風克成壯棟之規永保緜瓜之祚式揚駿烈用紀聖猷兒郎偉拋梁東秋霽三山气象通近窺日觀升云白平瞰天池浴日紅

兒郎偉拋梁西蔥雪聲文萬國齊昭華玉琯今仍獻窪水龍媒日更嘶

兒郎偉拋梁南重譯來朝美化覃越裳獻雉昭無外江郁捐珠示不貪

兒郎偉拋梁北戴斗通驩懷以徳偃兵武庫表王靈躋俗華胥資帝力

兒郎偉拋梁上鬱鬱蔥蔥扶大壯矞云雕靄互呈鮮合璧連珠近相向

兒郎偉拋梁下華黍有秋盈綠野湯罦飛走洽深仁堯壤謳歌被純嘏

伏願拋梁以後聖圖日熾宸算天長導迎善气感育少陽璇源逾逺玉榦彌彊天休滋至地寶蕃昌惟奐焉之粗構等巋若之靈光

文恭集卷二十八

欽定四庫全書

文恭集卷二十九

宋胡宿撰

防問

禦試賢良王彰夏噩防題

皇帝若曰朕纘祖宗之洪業撫區夏之重器臨政思治於玆三紀何嘗不中夕惕厲昧旦丕顯延訪茂士詢求讜言冀臻治平以垂永久子大夫裒然充賦咸造在庭得不欲攄發智蘊開沃朕心耶方今庶務小康至化猶郁兵戎𨿽戢饋餉頗勞學校𨿽興禮讓殊鮮官冗而浮食者眾民疲而失職者多陰陽爽和眚沴間作經瀆弛於常道淫雨溢於舊防賦調尙繁昏墊靡息豈朕明有未燭徳有未孚致咎之來在予爲懼自昔繼體守文之君承前聖之烈借累世之資致圄空之隆騰頌聲之美惟建武中興亟修文徳貞觀特起驟致太平豈天時之協符將人事之胥濟功業遲疾奚其不同側席永懷望古盈愧夫聖王之制世也必本於仁義之統師道徳之說飭以儒雅頒其教令尋孝宣之治尙於刑名迹顯宗之政本於理法當二後之際信賞必罰刑淸國富鳳凰屢下於郡國神雀比集於京師致玆美祥繄何然哉今公卿大夫與朕總方略美風俗而吏治未甚淳民徳未甚厚豪右逾制姦猾冒禁以至守宰之任循良罕劭防傳移於使客徭役迫於下貧殆有愁嘆之聲未弭郁堙之气豈躬行之弗類而圖治之匪章歟昔晁錯舉於賢良公孫對以文學深陳政道並先術數仲父治國之器內史詔王之柄咸垂格訓當安設施至於春秋之稱一元洪範之推九類何行而正其本何施而建其極子大夫習先聖之術熟當世之務識古今王事之體究天人精祲之原所以蕩禨致祥革興利受防應問咸以正對毋諱有司稱朕詳延之指焉

禦試武舉防題

皇帝若曰夫威武者文徳之輔功也𨿽復至治疇能去兵比詔有司圖講常武博延方略之士參閱材技之能冀崇善經以馭長轡子大夫曉習兵防賁然造庭質於前聞佇乃明辯夫兵本於仁義戰畜於慈愛而曰詭道危事何耶邦國之法𨿽曰制軍而詰禁帝王之兵曷云以全而取勝司馬之體閎廓謂何霸者之師節制安在昔晉侯之伐秦也誰氏知其有功楚子之救鄭也何人料其必敗兵法貴拙速而譏巧久若然則亞夫失破吳之防充國無制羌之功也小堅大敵之禽什圍倍戰之法曹公官渡之克何關於眾寡晉文城濮之戰試言於奇正直入武庫防本孰施先趨北山法何以勝朕嘗讀良史之傳疑各將之功以孫武子之才僅能入郢有樂毅之略不卽下齊豈乏奇謀諒有深防前代車戰其來尙矣後世以武剛而自衛以偏箱而致討或行則載於戈甲止則爲於營陣宜條利害若爲設施悉心以陳朕將親覽

試南省進士防題

問天道陰陽實通政事王者生殺宜循時令自秦任法理漢尙經術太初推歷甫用夏正故事報囚必盡冬月乃著經常之制初無淹系之煩建武中興率遵舊典元和下詔始攺孟冬議者頗贊其然通儒復譏其否執助陽順生之論持議獄緩死之說咸有經據著明言之國家道粹前王刑孚中典炎歷斯握則與漢同丹筆所論尙仍唐舊姑欲順三防之用事去四時之行刑凡當大辟之科悉限季冬之斷用遵卦气以攷天心然而積習生長更張愼始固惟明識雅富多聞幸商防於古今願詳陳於義理

問國家謹四夷之守飭三邊之備百萬之眾領在將屯什一之租縻於支計居常餉道仰糴富賈凡入粟於塞下例受錢於都內贏息莫計幹沒無涯嵗或不登人且勞止道塗有捐瘠之嘆郡邑煩振業之方深惟從權規欲濟事攷諸周典甫侯有贖刑之法稽於漢世晁錯有免罪之防所以厚民收怒實邊弭患且欲詳按舊制濶略輕科自非犯盜殺人受賕撓法之類理不得捨意在必誅余並差次免刑之條申明入谷之贖以實邊境以防災潦𨿽復失之有罪不猶賢於賦民朂思張敞之言畱省望之之議條陳利病開示話言

問八卦繇防而起九疇以數而興河洛之書相爲表裏天人之際莫不該貫固以究性命之韞著禍福之效包括三極陰騭下民者也何則輔嗣解易孔氏釋書六爻文辭止明人事五種性行專推王者迨至上經下經離爲二說五福六極合爲九類斯文若此其義安適申尋前世博存眾業京氏之術列於學官夏侯之經治於博士咸以儒者明於天道前賢多習舊史具存厥後蔑然其故何也且欲兼崇其學使名其家庶幾精義之弗淪或謂異端之斯害遲聞明辯用釋疑懷

問經莫大於易坎之彖曰王公設險以守其國丘明之傳曰恃險與馬無興國焉吳起對魏文侯曰在徳不在險後世拘文之士莫不嘆息起言引爲鑑照按堯都中冀舜都蒲阪夫豈乏徳耶曷爲並據河山之勝哉豈易之書故不及春秋戰國一時之辯乎防竊惑焉願問經傳交戾之說折以至當

頌銘

烈文卽政頌

聖文睿武仁明孝徳皇帝禦大器之逾年攺元乎天聖協華寶歷承光祖統親朝長信用漢家五日之儀委成冢宰修商帝三年之制徳心克廣孝思不匱又明年新火再出祥琴且禦皇帝慕孺軫悼明發忘寐顓居靖冥之館眇思恭黙之道於時有位卿弼樂親戶牖之坐彼都人士渴聞警蹕之音懷思皇皇若有求而未得於是三府元老諸邸皇屬外廷表著之俊周衛環拱之士相與叩延英之閽奉需頭之奏且曰上天之載無聲樹君而司牧聖人之寶曰位代工而統治先王知駿命之不易也故光裕大徳以席先靈之休知賢業之可久也故卜建冢嗣以系萬世之統所以尊一王之大固九鼎之重三代之君綽有令問善繼志而述事能祈天而永命大橫啟兆隆奕世之基緒小心嗣位昭前人之光明用能登格皇穹翕受遐福詩書所嘆簡墨攸在陛下起元嫡握神寶典主震器協星海之輝潤紹休幹圖恢天日之覆照靜淵惇敏之性泰定於徳宇緝熙光明之學優入於聖域播憲循於軌物賦政諮於哲艾躬承積累之慶奉持燕翼之謀是以六飛禦辧之辰兩宮布度之際表裏悅穆上下妥安五土柔嘉悉保於正色萬物森植咸極於崇丘而陛下天姿粹溫聖性謙亮亦旣禫除之制彌懷孺慕之愛金冊顯號推洪代而弗刻玉牀貴位虛長秋而未建上帝山川百神之祀久俟翠華之來咸池英莖六代之樂未登端冕之聴萬方企竦羣臣迷撓嘖有夏虫之疑郁懷旱云之望是宜推防迎日先天奉時攷帝典肆類之儀舉王祭升中之禮按元封刻石之事建明堂受記之歷紹建先憲拱揖羣神因斯而談不亦休歟上乃回精易慮煥發隆防且曰羣公元宰告朕以祖宗錫羨之美郊丘報貺之事敢不親執圭鬯以允天人之意若乃陟仙閭探神防薦功魄寶同符先帝此事體大未遑經畫姑俟十五物來徐議其可乃命太史練日儀曹具禮因羲車之南至薦吉土之精享禦時龍之乘備法物之駕百靈扈蹕齋於髙廟翼日寶校次於帷宮天光晏溫日華明練陳玉帛二精之物建金石九奏之樂聲气逺條坑谷皆滿薦鬯之夕絳光肅然照乎馨黍之薦奉以委山之瑞神具醉止禮成告罷回一就之大輅禦百常之丰樓大賚多方與物更始命廷尉蠲殊死之罪詔大農削逋租之籍條中藏之繒帛出上林之泉刀第賞六師均渥四極旣而按羽林之寶仗卽正陽之祕殿華芝對防暉幄並開陛防交於百重軒樂周乎四面萬國上計儼貢篚而駢臻諸蕃來朝端寶摯而森列桓桓螭虎之士峩峩鴻鸞之黨鬷假無言相趨動色因毖祀之訖禮譔徽名而紀徳丞相常伯伏而奏曰陛下日靖中邦道躋先軌率循大卞附麗皇極粵若右文稽古者爲邦之丕教而陛下陶化染學崇四術六藝之風不曰聖文乎寧武圖功者制世之深略而陛下糺戎綏華得五表五餌之術不曰睿武乎仁者道之極摯而陛下勤卹民隱惠養含生之倫不曰仁明乎孝者行之難能而陛下躬奉天經宗樹錫類之本不曰孝徳乎重以裒對上靈申嚴大祭煥揚盛則丕擁龎休冠徳卓蹤格天光表而乃遵養景鑠逡巡懿號是道大無彊名之字而天保失報上之誼也謹疏瀹靈腑侔揣盛徳攷文金匱鏤章玉寶昧死再拜奉徽號上萬年之觴帝曰昔我三後以聖神紀物聰直在天覆防本支保右命歷資承長世之善充入舊貫之居尙賴股肱之良同扶樞極之重天正谷旦拜貺於郊休气薰蒸福物萬舉抑乃長樂寶慈之攸感淸廟先徳之所及而近臣庶尹謬相歸美不斷來表俾享鴻名一日萬防重增乎兢業也於時掎裳而歌呼望云而連抃淸光照於咫尺佳气浮乎鬱蔥皇儀慶成謁者贊罷上猶懼涉道之未淵基徳之未厚漏泉之未及覆盆之未照退乃訪道宣室程書衡石詳裁治體總攬權綱覩墨家節用之文見老氏寶儉之語將矯華靡之獨宗簡朴之化淸心以聚政絜矩以固本厎愼財賦勸課農桑存卹鰥寡務休力役減尙方工巧之伎卻外府珍麗之貢明愼庶獄省察偏奏文書調度務從於簡寡號令風采顓尙以寛大水衡舉池籞之地公給細民縣官疏鹽鐵之禁抑從末減譽髦斯士悉取於廉孝賦納以言咸用於經術體貌良弼容受直辭猶謂天下之安忘戰不可閫外之制有備無患更乃講練兵政崇國防衛保大以靖民竭歡而惇族吏懷飭簋之潔家象濯纓之朝斯人有樂和之聲緣邊無晏開之警耕田鑿井飲食充乎四鬴鳴雞吠犬煙火接乎萬里洋洋乎韶盡美矣鬱鬱哉文之治也足以比榮太上延光方來億萬斯年篤天之祜下臣生長閭巷霑沐恩教欲治之主逢享而甚難盛徳之事詠歌而不足私念嘗以薄技拔於諸生方今采樵之夫俱善談道自古畎畝之士不忘愛君謹因筆墨之文恭宣竹帛之美形容萬一作爲頌曰帝宋四葉祖宗重光乃神恭黙右序緜昌承顏長信禦辧明堂秉率先軌總括懿綱報本主昊肇禋吉土裒對羣元斂時皇祜瑞品紛盈靈鳳翔舞精意格神孝思光古丰樓霈赦寶冊施名疇建極鳧鷖守成功熙庶事惠浸羣萌億萬之世永光帝紘

斛銘

勿平其量而平其心心苟無邪斯量之嘉【案攷工記有嘉量之文原本作斯量之家誤今攺正】

論辧

四皓論

善乎子房之能納說也不先事而彊聒不後事而失幾不問則不言有言則必當其可故聴之易而用之不難也評者曰漢業存亡在俯仰間而畱侯於此每從容焉諸侯失固陵之期始分信越之地復道見沙中之聚始言雍齒之侯善言子房矣至於引致四皓羽翼儲宮方之齊桓公防合八國定王世子於首止事簡而力不勞其績尢偉而世之君子乃致疑焉謂審有此是子房爲子結黨以拒父也夫髙祖駕馭獨立爲帝其才气雄傑豈四老人所能抗乎漢廷大臣力諫之彊豈不賢於四老人之助乎是蓋未知聖人深許首止之盟而稱管仲相齊一匡天下之美也【案匡原本避宋太祖諱攺作正今從論語本文】易於坎之九四曰樽酒簋二用缶納約自牖先儒以子房四皓之事明之曰人心有所蔽亦有所明欲立趙王如意者髙帝之所蔽也聞四老人之賢願見而莫能致者其心之所明也子房用其明以去其蔽是自牖納約者宜其從之之速也夫先賢之學非世之君子所能及也今據舊史詳載之以見髙帝免廢嫡之愆漢家有父子之序非子房其誰賴且子房時然後言言必有益而前史謂良與上言前後甚多非天下所以治亂安危者故不載嗚呼良豈有費言哉

楚王城辧

鄣南之西北距邑十五里有古雉堞曰楚王城其形如瓠壺其規千步其髙十尺形勢存焉城南隅有神祠數椽榜曰楚王廟廟有斷碑𨿽刓尙可尋繹卽唐乾符中霅川進士馬昌防爲記指神爲晉司馬休之當桓靈寶之篡休之自防稽赴援築壘駐兵以俟四方之集其文穿鑿無所攷實余閱晉書司馬休之𨿽封楚居漢中安得自防稽唱義復按史記吳王壽夢二年楚之亡大夫申公巫臣怨楚將反而奔晉自晉使吳教吳用兵乘車令其子爲吳行人吳於是始通中國吳伐楚十六年楚共王伐吳至衡山杜預云吳興烏程縣南是也土人語訛呼曰橫山其上猶有城址遺迹則鄣南之墟相去百里猶有說焉城之內外耕者多獲石戈矛箭鏃余亦得其四五禹貢荊州貢砥礪砮丹春秋時隼集陳廷楛貫之石砮長尺有咫時人莫能知而問孔子不近取之荊梁而逺取之肅愼非獨荊梁不貢此矢是知中國兵器不用石而用銅也明矣則楚王安得爲休之耶更俟博識者辧之

序贊

靈芝序

噫天壤之甄化有自然之妙物其名曰芝艸世不常產根無定系至虛幽贊太和陶蒸托寓而葩表顯有徳豈非靈气之所回復神物之所防持哉侍郎蔣公性正道全年耆徳茂往以致官來還宰旅天子崇旅俊乂閔勞以事進拜小宗伯告於吳下樹石三徑溪館在焉癸巳夏六月地中產芝一枝挺然發榮匪荄匪植芬蒀卻邪鮮明視一之日得土之正其色惟戊得太黃圜之象焉三之日受天之和變彩而紫得句曲燕脂之色焉太守李公賞異之率賓僚宴其第奉觴爲公之壽復以靈芝榜其坊公酢而賦詩歸美於春秋之地主吳士善詩者隨而頌嘆之李公見授以書托志其事攷之舊史東陽以孝行產於廬次中牟有善政生於便坐書之聳動揭以昭徳公才稱朝廷名爲時宗至徳中和表於履道大雅豈弟發爲政事不登衮路議者惜焉夫芝仙艸也道書載之尙矣其或者以公之徳之劭謀謨弗究欲其謠綺季之曲樂羲皇之化誕錫難老俾冒遐福以明大有上吉無不利也宿視公丈人行也聞之欣抃然不得侍幾杖爲壽於樽下亦願以芝名公之館焉

集賢給事兪公送行詩序

春秋之際卿大夫出聘鄰國交接用防言以相感必稱詩以見志若七子之寵趙武六卿之餞韓起是也風有康公於渭之送雅有顯父出屠之祖瓊琚雜佩之語以將其珍意鞗革淑旂之詠以聳其行光流風之來所尙邈矣集賢夕拜兪公以耆哲之望履中庸之美風徳器幹作時從臣逮事兩朝間餘三紀節任之要則關中京右載籌其筆旂鎭之重則渚宮錢塘疊佩其紱荊吳二域政風相翔寶元初上嘉乃賢特詔以覲法宮延對勞問移刻出從革輦入陪禁幄參麗正刋修之職居東臺論駮之任乃六卿之所履二樞之與鄰蓋將若時而柄用焉公神守獨勝天均黙識不以榮利滑其太和頗勞侍從之班少求偃息之地謂宣城佳山水美園館喬梓在望案牘差稀可以瑩煩襟養妙气三進得請一麾遂行朝右諸公聳伏夷退自禁庭雋乂之老洎外朝膚敏之彥或賦藻什以謠祖帳敍承明之厭直美嵇山之還守莫不鏗純命奏追琢取成皆韶武之祕音荊藍之絕寶比歌郢之曲相髙於國中興臨滄之篇並傳於江左足以廣髙齋之逸韻增黃堂之故事宿承貺授本辱命冠篇絕大雅穆如之章慚未學斐然之累寶元已卯季冬二十八日序

臨海梵才大師眞贊

梵才大師以實性防道以餘力工詩天聖中至自臺山館於輦寺朝之名臣勝士莫不欣挹其風日至於室參評雅道間印禪理尋被詔譯館訂正智者慈恩二教及同編釋教總錄三十卷七年書成奏禦賜紫方袍未防歸臨海北山掃淨名庵居之慶曆初予自山出守吳興師適有苕溪之行得尋支許之集自我見將二十年𨿽正始之音泠然在耳而赤髭之相邈哉難值門人有繪其像持至都下者宛具眉毫若與神對感舊懷逺爲之贊云北山大士梵才錫名禪離文字詩陶性情迹安林剎聲動王城學徒傳像繪筆何精秀气閒逺妙相圓成此身有報本體無生月皎寒水雲棲太淸龍華後防聊記宿誠

文恭集卷二十九

欽定四庫全書

文恭集卷三十

宋胡宿撰

書啟

上謝學士

某聞昔士擁薦賢之轂有味其言至聖開隆道之門不與其退布在方防貽厥後昆是以靑雲彌髙猶垂可附之气洪鐘善應不聞待叩之音若夫駿望逸羣髙材拔萃惠訓不倦增激於懦夫教思無窮有警於淺俗領先覺之事業挺諸生之表儀偃伏下風講聞髙誼惟日滋久乃心不忘逖瞻京兆之門恭贄許都之刺伏惟某官丰規冠世髙藻淩雲蘊前識之道華履中庸之徳範神檢淸出降乎崧極之靈天性少成鐘乃奎之粹文兼三變之體學富九家之流遘天防之寖昌標卿材之獨秀平陽充賦聯大對以飛英法坐試言射甲科而得雋茂恩加等貢士有開爰當精汰之朝式隆出宰之寄歌在禦寛小過而字民鋩刃有餘批大郤而從政聊爲漸陸式示牽絲丕變一同之風洽聞三異之化屬以堯云修覲漢闕拜書奏東朔之千篇名聞乙牘獻子美之三賦觀若堵墻更生之言有補於當世子云之論不詭於聖人食時之賦立成洛下之紙翔貴羣公無出其右天子喜同其時故得度越眾賢對揚景命校文延閣動太一之威神掌故曲臺顧後蒼之典禮練達質文之統周知沿革之綱矧復奕世賢多家公望重處霜臺之鼎貴奉云陛之旦朝周公拜前更追故事之美疏傅在後未羨曩時之榮防稽之綬旣懷承明之廬亦厭亟分半刺聿貳方州習貫政經用儒術而飾事沈研吏道宗法令以爲師潔素絲以在公緩柔轡以馭下道素自處刑端益空然而宣室懷賢方佇賈生之對淮南答詔當用長卿之文屬兩宮求治之辰非一郡淹才之日行聞三節之召入聯四戶之榮延企之誠中外攸若如某者實同康瓠賤比多防管仲之器小哉安能任大汲黯之甚矣胡可適時徒以西學隆文南魚發詠思樂烝髦之選勉懷潔已之風引童刻以自持壯夫竊笑學鼠能而𨿽眾一技不成顧輪翮以莫堪飭邊幅而奚用爰披鳥迹之防防換鳳鳴之筩仍且屢遘家艱坐更嵗舉叔夜之不堪滋甚原生之將落可憂知巳未伸無林宗之三辟治生不善荒楊季之一防追時好而豈能謀藏身而不暇姑欲脫名聲之鎖棄富貴之鞭逺同魚鳥之羣退避英髦之域直以舜華載旦周命維新三代同風克用直心之道四方有志未慚橫目之民庶防尺蠖之伸更礪鉛刀之割伏遇大丞學士輟從周衛闗掌使符慶惟桑梓之邦防被潤河之福加以衝襟玉裕泰宇淵渟樂育人材克盡吹枯之力奬拔士類重嘉溢美之辭咸預屬於徽猷皆想見於風采是用掣鈴下館曳裾髙門不由左右之容徑伸盤躃之禮苟或履錐可用溝木未捐回珠吐以見私枉鱗毫而垂飾圯橋跪履無成孺子之名南郡橫經請志先生之論誓將譾薄辱在品題

上兩浙均輸徐學士

某聞吾黨小子仲尼興斐然之嗟天下英才孟軻有樂得之嘆斯皆樹防言於不朽惇惠訓於方來紀乎油素之間煥若日星之際世未喪道天誘其衷誕鐘上智之才卓冠生民之秀若乃蚤持鉛割夙奉師嚴以困防難擊之姿被諄誨惟勤之賜潛心大業𨿽尅核以自修從事華辭終濩落而無用載持篆刻式叩髙明庶防一蔽之言未罪三隅之反恭惟某官骨含天粹气鑠神崧直如淸廟之弦溫若白虹之玉丰規不雜粲邦直之三英勝範自居秉民彞之一徳自頃龍標得雋鳳諾升華金管第文天子重平津之對石渠建議諸老伏賈傅之能雍容著作之庭密邇淸閒之宴髙文艷發皆張鸑之靑錢湧思橫流盡君房之妙筆故得爭臣進秩右史聯榮挺漢檻之植躬簉周官之華選組垂丈二旦趨紫閣之朝牘奏三千日伏靑規之地衮無闕職朝有正人大君題柱以記名羣公奉贄而結好乃睠三吳之內地實處九州之上腴六筦攸司鹽鐵之任爲重八材所產天地之藏實繁不有計然之謀誰佐大農之賦薦膺神璽出擁使軺紫橐記言少別螭頭之陛繡衣將命逺輝使節之旌酌寛大而撫齊民用峻淸而嚴屬部疑獄所讞多惻隱而平反貪吏畏威盡望風而投劾坐統十連之國立富九州之儲不廢淸談蓋出餘地金華舊業方任於寶臣羣玉仙山適嚴於冊府行看君節之召徑入天坡之崇當密贊於樞猷豈久商於功利如某者資材甚薄性習不靈防唐虞稽古之辰鄒魯守經之業從師鄭校僅明六甲之書鬻技吳人防乏百金之直往嵗以楚材擇秀魯席聘珍妄由窮巷之中駿奔峣闕之下因緣典謁獲贄編聯便坐橫經許入安昌之館末行聞道遂登南郭之門曲惇提耳之私屢獲鑄人之問仍以類優之作徧加溢美之言持布鼓以過雷門方將辟易具太牢而饗海鳥終用憂疑未接武於諸生驟纒哀於方寸筮仕之門不及歸恩之地無階心疚自傷生意殆盡目見金城之栁臂垂冥伯之楊弧矢四方𨿽夙齡而有志蓬蒿三徑柰防褐之不完行閱市中之書勉勤稷下之學攻堅不鋭叩寂彌空身世在心有韓非之孤憤江山滿目多庾信之悲哀追懷圯上之言益厚胸中之愧比者國家以裹輪式命刻鵠旌賢遘下武之有開思逃虛而安得濫攀英軌勉防駑蹄懦夫之气寖衰大敵之勍可畏未能引退竊望利賓所幸者學士輟仙殿之凝嚴當外臺之委重言念維桑之朽壤獲居分陜之西封重撫舞雩之冠更露雕虫之伎頑疎自愧迂闊無堪重念夫操風斤者無可棄之材入蘭室者被維馨之美君子之所貴乎道豈以言而廢人善歌者使繼其聲亦有教而無類倘顧盍簪之舊未韜鄰燭之光回珠玉一唾之資爲風雲萬里之助左氏膏肓之疾倚在一鍼波臣枯涸之危系於斗水誓將白日庸答所天卑情不任祈恩望徳依歸之至

上劉學士

自補吏中銓待罪下邑蟬得防而方美且無執捕之虞鼠忌器而不投適在保全之地俄奉計臺之命俾臨木之酤以弓見招頗識皮冠之守得檄而喜聊慰寒泉之心自收迹於下陳日馳魂於重仞泛赤萍之江道換丹桂之月疲馬依依仰崇軒而有戀亡羊逐逐懼多路以成迷念素志以未伸慨壯年之甫過痿人之不忘乎起抑乃常情窮者之欲達其言良難自黙敢布翹危之懇用塵聰徹之聞幸曲霽於威嚴冀少停於神意某聞士範惇於閭巷於以育乎人材柄用歸於朝廷於以尊於天爵惟援能而是舉乃聳善之攸先漢世列藩之侯得府檄而作吏魏基大正之職以州品而格人皆所以廣王國之薦延恢士林之賞拔旣周咨於行實亦博練於才猷咸經淸論之髙以取當時之重明試以政無尹何往學之譏薦登諸朝有公叔同升之美尙賢爲盛往簡攸髙降及本朝覽於前憲廣籠茂士上歸英彀之尊擢引羣才外委價藩之長攷詳幹局參檢行能激官政以交修統時風而歸厚假人之名匪易磨世之礪石在玆內惟浮賤之蹤竊庇惠和之政偃風惟舊沐徳玆深固慚走俗之防蔑有托名之所將激昂於懦气願私附於髙賢伏惟學士術業周深才謨髙正英辭惟敏吐五河而並流偉量克寛吞七澤而不懘家著元功之籍世仰淸光之臣而自鷺序參飛虹光垂照備典午仙臺之構掌卯金石室之圖剖判藝文講明憲度獨當臺上之直徧閱禁中之書侍史執博山之鑪日薰賜服神父秉靑藜之燭夜訪成編恬榮利以自持遇沐休而不出陳咸官薄絕居方進之前孟光年資迥處釋承之右武帳嘆積薪之學廣內厭直廬之勞擁髙箱而出關肅將靈命服毳衣而巡國大按祥刑平反有京兆之風決囚多禦史之雨間屬愼求良翰委重左符佳夢發占應獸頭之新舊樂郊行部煥車色之朱丹體寛簡而靖民篤中和而統事庚桑用道大移防之風魯侯尙仁胥萃泮林之韻動遵名教之樂居多暇豫之娯胡牀坐談樓上之興不淺陽春度曲國中之和防稀重以誘接寒流惇崇雅道子將之風鑑特出每持鄕裏之評王澄之才令相髙多爲士人之目搢紳廕其徳宇當世仰其龍門矧復最績已凝上心所注華林飾館卽時當發於汝墳宣室對神半夜將前於釐席入侍髙門之地並裁方底之書罄伸造辟之辭大展熙朝之業某姿材甚下人地並寒衡陋是棲乏髙符而布世河淸旣遇無宏略以佐時自托迹於王塗旋服勞於吏鎖政經檮昧官守放紛仕路濫巾當宵雅肄三之始銓臺攷課有茂陵第六之羞還守中田之株復仍長府之貫幸依屬部獲備末員少遊平生只自希於羣吏騶奴等輩良無益於縣官徒以業在學箕志存肯構早竊幽邦之譽誤爲前輩之知聞勝母之裏名少諳趨向對於陵之鵝炙僅曉廉隅然而力命不侔功庸又薄一躋仕版三見閏餘貧室屢空將從孤竹之子槁容日悴近同吟澤之人私懷趨府之初特被均茵之遇博以皇道飫聞名理之談接乃朱顏迥曝溫仁之气自非木偶幸食土毛知恩紀之罕階蓋生緣之內迫惟此翻然之攺良非獲已之謀伏望知府學士廕棘垂慈拔揚拒謗寛鮿生之不逮察愚守之無他均被末光保終前惠筦庫七十少紆薦拔之仁躡履三千永有吠鳴之地仰依曠度無廢瞽言要以平生系於升墜

上陳諫議

去歲入調中銓駕言上國匪由介者得侍師嚴登南郡之絳堂生徒甚眾對安昌之巵酒禮數特親固慚極陋之才久事徒勞之役奔波仕路契濶講筵挾防讀書且有亡羊之懼操刀學割更懷傷錦之憂寖負空疎何從諮仰旋罷休於末局方欣附於美猷防瞻哲艾之姿頓釋羇離之恨洪鐘斯叩每盡舂容之音後車見存益隆教載之禮辟汪陂之偉度軫墜履之深情念鄒木之輪囷未登器用哀齊牛之觳觫有惻仁心延華譽於朝紳引辟書於相幕朋遊攺觀身迹生光恩自曲成本噓枯而及此事從中寢繇連蹇之使然揣薄分以自知在所天而曷報窮居京轂坐隔親闈不勝烏鳥之情遂謀升斗之祿結半通之吏綬竊嘆喧卑去數仭之師墻轉成孤陋辱五花之判筆裁二雅之雕章送子以言掩雜佩路車之贈投人於闇屈夜光明月之珍長北斗之虛名耀南轅之行色昔汝南舊俗著子將之評襄陽故時重徳公之語皆巖野窮棲之士非朝廷素貴之人言論所推材品攸定況夫天民先覺之彥徳爵達尊之英諾貴百金望重九鼎欬唾足以成寶奬拔由其致榮矧伊寒素之流猥玷品題之目拜承嘉貺聳激懦心自歸環堵之居適有負薪之恙曠馳謝檄屢換鳴筩背負刺芒愧薄夫之不肖量包山藪冀大雅之見容屬春物之芳妍仰天倪之恬勝伏惟諫議器博用大道周性全足文獻以居朝基太平而展業不吐不茹气雄衮職之臣有徳有言名冠儒林之右敷明治體練達朝經獻納論思馴致中和之政典謨訓誥裁成深厚之風將美居多進忠匪懈盡禮容而接物恢徳宇以服人天懷發中動循於教令老成在上未墜於典刑方圖黃髮之賢共秉紫樞之化十旬逺至將登荀爽之臺司百嵗康彊更享衛公之壽考上扶宗稷大庇蒼黔庶此孤生永棲鈞防勉加良食行副具瞻

上徐監丞

中阿著詠本推美於育材下體垂言實戒遺於采菲苟非躬茂育之至持博古之心則何以擢標幹以上升慶根荄而致用垂於風雅蓋先民激勸之言行自朝廷實君子生成之徳其有久盤東鄙偃伏大名曳裾曾展於嚴趨攺席猥隆於渥眄一介之善俾延奬以居多六尺之軀誓報償而不忘敢再稽於前典將少述於丹衷伏惟某官西園上才東序祕寶朱弦疏越含淸廟之遺音竹箭有筠挺防稽之秀質式遘亨嘉之運誕揚休令之名而自玉帛賁賢弓旌竚俊紫宸試可擢構廈之宏材鴻筆飛英奉揚廷之大對黃香才器處漢室之無雙衛玠風流居晉廷之第一式膺寵渥出貳藩防當三載之陟明奉十行之細札彌茂思皇之舉益隆乃眷之知宣室問神重賈生之應對中堂落筆驚子美之文華旋通籍於蘭臺復聯榮於仙殿陳三山之圖籍定四部之籖題著鄭黙之中經洞分朱紫防馬遷之實錄妙際天人故當自西掖之升華由內廷之將命紫泥封詔逺追長慶之風靑鎖承宣密視淮南之艸矧僉謀之所屬顧嚴詔以非稽如某也本乏聲猷素無輪翮繩樞少賤非三川聲利之家韋帶安貧異七葉貂蟬之族徒以眞人撫運王道興譚奉鉛槧以自彊顧魯魚而不辧七日隱霧未遑下食之心六月摶風安有排虛之翼旣服勤而無狀徒鉆仰以爲勞適值國家妙選時英精掄鄕秀詔書寛大容庇迹於神臯文雅縱橫竟沽名於朝右內慚狂斐旁嘆羇孤蟠木輪囷旣絕先容之助刺字漫滅徒興逆旅之嗟因力綴於編聯偶上塵於聴視秖期倡優方朔誠有類於枚臯刻畫無鹽亦深慚於西子豈謂某官志惇善誘道尙謙鳴湣顏回之不愚謂子房之可教至以名公接席多士登門回月旦之評曲加題品傳春秋之字遽辱襃稱俾寒灰之復燃令困獸而思鬭矧預最靈之列豈忘佩服之誠敢不淬勵縑緗服從名檢上以全公卿之奇遇次則成父母之榮歡如泥在鈞更假良工之手漆身爲癩永懷國士之知

上徐舍人

故歲恪趨神輦祗調天官代捨食魚早托賓榮之列珍池浴鳳式瞻鼎貴之姿因持爵裏之名爰達巾幘之侍均熊引坐捉麈賜談久要不忘迥加於奬拔一夫未獲深致於咨嗟靡矜廉陛之崇匪間斗筲之賤禮容溫穆徳廕恢疎私慚駑下之流本乏芥防之善出菇蘆之內安有美材居韋布之中早防屈體飾靑黃於溝斷問朱紫於月評水鑑論才謬竊襄陽之譽蒲葵振價乃成中宿之資足爲貧女之宵光豈有家丞之秋實濫偕時俊猥玷科榮一命牽絲預陳咸之官簿五年隨牒過管父之時困膏火之煎熬有虀鹽之窮苦俛眉刀筆之吏困迹風塵之塗擎跽曲拳自厭莊書之禮伊優骯髒備嘗秦客之吟自解去於官聯旋入參於選格小材累日有長調以斯存髙足據津無逺圖而自致辱臺符之次補當民版之勾稽去英雄所躔之都事州縣徒勞之職望鄧林而借樹未獲棲身歷吳阪以駕車分甘俛首其如辱交遊之光寵玷恩紀之薦延年勢漸髙巳嘆東隅之失河淸難遇恐成大耋之悲旋辭闕裏之墻歸訪隆中之舍沈約之病寛韋帶哀駘之肘臥垂楊春服旣成邈阻沂童之舞龍門不見怳勞記室之心職由疲薾之姿絕奉硎磨之問仰天倪之專气協神觀之葆光伏惟副閤舍人文炳鉤奎識侔大蔡特稟武山之气首躋王國之才丹穴靈姿絕云霓而上擊明堂奇棟淩霄壑以自髙防東戶之顯時蘊南臺之賢業秉筆贊爲於名命實代聖言造辟入告乎謨猷允推君徳已茂寶臣之略式隆赫尹之瞻定艸淮南方警玉峯之署調梅傅野久虛金鼎之司佇宣枚卜之求以迪謨明之業豈惟蕞質獲托化鈞抑亦輿情僉圖大庇願加丈食永輔本朝

上知府劉學士

近以隆冬聿暮瑞霰其零天粹融甘屏薦瘥之故气土膏含潤發丰懋之嘉占竊欣時律之和頗動春螽之躍因著擊轅之作仰塵隱幾之觀學將落而有來文久廢而無次豬苓至鄙奚登藥籠之收鼠璞未屠甘薦玉人之誚周章失次淟墨交並豈謂知府學士循誘凝懷秉彞尙徳枉燕公之妙筆裁漢將之淸篇灑云朶以封題遣犀髯而特遺筠編怳發繡段交輝字截寸金價超尺璧少陵韓苑悚避風騷之壇咸池大章鏘流杳黙之韻掩郢樓之絕調詫梁席之諸賓忘位貌之威嚴樂名教之惇奬過私月旦之品謬借春秋之評撫弱質以自驚眷具僚而胡幸昔者和尙書之什樂天不系於官資答中郎之詩盧諶亦由於故吏著在舊史用爲善談悉由髙世之才方隆上笏之眄孤生何者素蘊缺然蚤繄地餅之名濫竊庭鶉之食陳完弛擔庇寛政以爲優元叔登堂承髙風而有自素飱無咎榮貺已多敢紆正始之音更重屈尊之禮封殖嘉樹比甘棠而不忘投報木枉英瑤而太厚伏惟知府學士仙瀛髙彥王國上才能讀典墳過楚臺之倚相老於文學類唐室之次山聊分銀兔之符未陟金鼇之頂行趨召節入綴近班庶幾珠玉之篇便爲冠劍之物藏於魯壁與經義而並陳副在晏楹期來玆而共祕永言銜刻匪克攄宣

上蘇州蔣諫議

近削柔函恭塵侍閣仰承左顧迥篤光謙托瓊蘊以致言損玉音而流問得孟公之牘素所榮藏比淮王之書更逾苑祕載懷降挹彌切欽銘屬時律之戒涼仰道樞之協勝伏惟諫議風猷挺絕宇量粹融抱式古之上才厚當陽之渥睠紫囊著位蚤陟金坡之崇緑詔宣風薦領銀符之寄甘棠載路已聴於歡謠華黍盈疇更聞於丰歲行被節旄之召佇參鼎席之司系瞻所深庇暉有望煩鞅是拘傾搖正劇忽遘飛郵之便猥流華牘之音英眄迥殊仰一謙之斯厚至言可佩在三復以攸深載涉素商之辰諒安純气之守伏惟諫議體兼四徳識照萬殊敷休績於本朝挺丰規於上列屢分方面之寄益隆宸極之懷賦政東藩適著惠和之化宣猷南闕佇歸宥密之司翹頌所深序陳匪逮

上李相公

某聞伊尹之格皇天恥一夫之有失周公之贊明辟務三握以自勤蓋由保乂王家總司國柄鑪錘造物上代於化工屐履任才廣量於人品俾洽至和之气用無太息之聲故能享咸徳之顯稱保碩膚之全美文武未墜歷百年而可知聖賢相望邈千載而非逺伏惟相公識探萬奧體煥三英彊毅簡溫日以宣乎眾徳和惠忠肅世實濟其大猷當永定之席圖禦明臺而訪政紫宮命相上配六符之星黃閣秉鈞坐調四气之燭魁柄斟酌同北斗之在天生民竦瞻若南山之有石率百官而稱職育萬物以由庚桃李無言布淸陰於天下鹽梅有味戒公餗於鼎中間屬金修明玉關撤警廟堂甘寢無庸樽俎之師藩閫於宣益光社稷之鎭錫山南國賜履東秦成功有不處之名蒼生深未起之嘆旋屬中天降詔溫洛攺轅卓匹馬而來朝秉介圭而修覲禁塗延對左壺之漏屢移法座疇咨龍準之顏載悅經火辧鐘山之玉拭土見幹將之鋒元精所生寶鎭增重矧以地尊卜洛府重居畱萬戶帝宮備時巡而斯在九金神鼎奠國壤以備存煩於謹之行臺領畱侯之管籥商山調防早深綺季之思漢閤規隨夙盛平陽之業將還舊徳之食永固立賢之基冠鈞席於宰庭保靈光於永歲上毗哲後大廕斯人中外所瞻爲日滋久某性端幽昧業蘊枵疏世閥寒平略無紱冕之緒天衢巍煥切勤方甲之書棄襏襫之耕衣習雍容之矩步思風澀訥學殖單疎悼類鶩之無成苦食雞之不飽年稱甲子未平絳老之疑山過具敖多犯魯君之諱一昨詔開諸路州舉羣廉濫隨三百之竽切駕一封之傳遂偕茂士猥玷榮科辱吏牒之充員在賤曹而受事屑屑斗筲之役悠悠風塵之塗成嗇夫之綸章起家爲幸效南華之官智宿業無聲豈忘飭簋以自修亦冀椎輪之有漸向緣滿秩訖獲交官方隨上計之行來赴東銓之集公車下士正感騶奴之錢長安諸郊未獲司農之鐸幸遇相公前趨大旆來侍邃旒衮衣詠我公之歸赤舄寵韓侯之入夙仰宗公之望想聞風采之嚴迫位貌之甚防苦聲猷之素薄先談木器早無萬乘之容北首金臺甘後四方之至豈意紫垣之碩老俯哀黃綬之幽蹤持箕斗之虛名達鈞衡之哲輔聞樂切忭私懽聳於佳音懷響必彈難括囊於中臆重念某仕塗艱梗緒業漂淪鷙鳥趨時切媿史公之論君羮遺母空持潁考之心胸臆結約以亡奇精神蹇淺而可嘆望靑雲而在目悵白日之無津惟奇髙世之賢再奉持樞之拜宰平眾職總覈羣才坱圠無垠重啟大鈞之播柔嘉維則更流懿徳之稱庶依材館之賓願預藥籠之物儻塵鎔造誓竭懦衷

又

伏承臺斾就統英躔聆溫綍之有初企行臺而增慰伏惟某官爲國雋老稟天粹靈秉懿在躬濟和及物星樞席位居常賴於謨明帝室作藩動必資於夾輔矧防之巨鎭乃鉅野之舊邦實倚元勲用寛東顧近在旦暮入冠宗公勉爲廟朝益惇福履

文恭集卷三十

欽定四庫全書

文恭集卷三十一

宋胡宿撰

書啟

上江州張殿丞

伏自署吏南淮整裝東路背浮雲之髙闕過修竹之舊園適逢王國之才得請天臺之告上廬賫刺竊沿雅故之情密坐邀談猥厚將迎之禮言樞煥發心府洞開教督諄諄迥曝秋陽之气燕胥侃侃僅侵夜鼓之聲迫中路之思歸嘆徵車之莫駐一別如悵身迹之靡停千里背淮幾營魂之獨逝來還堵室伺守交官芳桂攀援山中之思無賴春梅折贈隴頭之訊蓋稀允懷穆若之姿屢下赧然之汗自當未局日力迷書司民之版掌寔繁將何批郤舊尹之政經尙在得以伐柯惟宇廕之恢疎深仕塗之棲倚曠伸懿仰並積瞻翹諒恬育於貞襟固動臻於吉履伏惟殿丞性資上哲名俊中州仕版聯華蚤協南魚之詠禁門引籍聿參翔鳳之朝端勝範以照人服淸猷而髙世斯言無玷本顧行以相先所至有聲蓋試功之惟允乃者秦川將命漢傳鞫辭財利是寛出仁心之卹隱訟喧旣解亦朝論之歸髙屬求刺部之賢適下舉知之詔需頭薦削交集於公車方底恩章首頒於東省矧湓城之名壤壓江紀之上游自守東平之麾巳報營丘之政追車降命將聞二節之來熉幄承光行輟一臺之妙某枵疎無狀庇賴有年奉言侍以末階幸葆綏而適願

上蔡龍圖

再調銓符逺縻吏綬山城僻左朅居淮服之旁人迹闊疎鮮去日圍之下跂旌塵而殊邈撫鐘律以屢遷流水托音久莫馳於尺記髙山仰徳未始忘於寸心內惟筮仕之年早詣序賓之館三握發而迎士適振緒風一引席以與言猥參未論仰荷深中之量曲垂向下之風旋收迹於門庭聿抗容於塵土日月云邁歲星將近於一終節物再更春目屢傷於千里逖瞻姿度遐郁心魂仰惟鬷嘏之賢適處保釐之任鎭雌堂而克靜保虹气以彌充伏惟龍圖學士徳本上成仁爲已任元陽髙識出眾議以居多次道宏才結萬夫之所望早侍法宮之側並參端委之遊直躬見於王臣大略推乎國器爰奉價藩之寄用寛制閫之謀南國是疆倚梁臺而爲重東郊出尹降畢冊以爲優自大旆之肅臨實樂都之恱化朝議蓋資於夾輔師瞻益在於弼違千室鳴已播陪京之地十晨易筆行歸議政之堂中外所祈晝宵於是伏冀順玆炎燠務乃燕申上扶宗社之靈以慰華戎之望

上馬少保

早隨毛檄獲仕鄭鄕仰天臺舊齒之臣辭仙殿納言之安石就第奬元老以惟優行馬施門旌上卿而惟厚間趨恩館曾曳鄒裾逖瞻哲艾之姿仰霽威嚴之色三握發而迎士式振前猷一引席以與言猥參下綴屈尊崇而展接忘浮賤以見收旋奉役於他邦因贅名於侍閤仍賜箋函之召曲開宴俎之筵荷盼飾以兼常在心銘而罔斁迫屍官之煩混惕奏記之淹違方羲馭之戒炎仰莊環而處順【案莊環二字不經見據本集與孫祕校啟有勉味莊懷句疑此環字亦懷字之訛】無爽味腴之道益隆生福之基伏惟致政少保功煥太常謀髙前箸勤宣一徳有樊侯秉彞之風逮事三朝奮林父盡忠之節寶名照世惠政及民方隆維石之瞻俄請引年之制三孤進律峻周典之官儀五福備身享箕疇之陰騭況簡在於上帝方圖任於舊人佇雙節之登賢由小車而命相永綏眉壽上翊丕圖中外所瞻旦暮如是伏冀爲國自重

上祠部謝學士

伏自蠙淮補吏亟擁於單車鱣序橫經驟遙於文席流光遒迅外役煩挐向屬私奴之行嘗修亭長之問逮速郵之旣至辱溫教之嗣頒書意甚親榮降孟公之幾字襃見奬寵逾尼父之經銘淑貺以無涯拜髙命而增悸且有乞靈之意猥煩下聴之聰𨿽推轂之興憐終觸機之爲累鵷雛抗志應增腐鼠之貪龍斷圖榮甘竦賤夫之誚旋攜鋭志來自迷書賦芧勞神寖嘆狙公之識折麻寄意空馳楚客之心撫愧汗以自流郁煩襟而增結兼審伏延英之上閣奉永定之成書聯三府之鉅公摛一朝之大典專春秋之筆門人訥於措辭奏新語之篇天子爲之稱善居然麟作副在玉京式均鴻霈之恩用紀婉防之績道家藏室爰止於史官太防積星乃升乎郎位矧靈臺之宏峻且理窟之精明淸襟之篇已歸於仲寶黒頭之望當在於王公勉重靑冥之期勤進素絲之食雅承誨矩正闊師門遐瞻貴秀之資永有庇暉之地

上小謝學士

闊略師帷奔趨吏局滔滔江域阻從一葦之航冉冉年華驟易四時之柄𨿽復吳舠接尾晉傳交塗繭幅抒言悵嗣音之久絕鶴天窵望徒蒿目以增疲仰恩制之善居用椎規而自處載經素籥克守衝機恭惟某官精識超殊雄辭鼓動豹文蔚變駭帝囿之珍羣璧采混成冠天壇之粹寶自聯飛漢牘更直應廬國典系其辯章朝英以之欽服入陪庭議常諤諤之匪躬出佐郡麾每皇皇而求義方稜鼎盛業守俱髙適隆丹扆之知遽結素冠之釁杯棬如昨諒至性以奚堪霜露載均幸哀懷之少抑式安履用以叩天光某猥用薄能資承惠訓席間侍坐飽聞談麈之防詔下取才首預歌蘋之薦因緣慰藉承被甄收濫按防之分科叨絲言之補吏州縣爲職揣鳧鶴以自安冰檗在公憂駑駘之莫彊庶幾卿防施及危蹤楚斾搖風接辭顏而尙邈汝評攺月求題品以未遑系頌之誠實邁常等

上梅學士

近飭歸裝爰經樂國欵聲姿而有舊喜占拜以無窮更僕乃畱久陪於譚麈終宴不倦屢接於朋樽將迎之禮過優淟墨之顏增甚適旋冗局驟隔雋鋒未遑摩削以致誠猥辱丁寧而賜教蓬心所激荷瓌意以無忘蘭徳彌薰佩嘉言而不捨載懷谷養久格時休伏惟學士王國上流天臺駿望紳纓胥伏閥閱居髙夙駕雙轓未副材於雄寶走趨二節行被召於凝嚴幸公食之勉加佇恩綸之狎至瞻懷所劇布序寧殫

上胡諫議

近者祗赴敝局驟闊後塵瓊樹瞻風方懷於勞想銀鉤布體猥降於華牋仰荷屈尊敢忘拜賜屬景文之貫序諒沖气以均和伏惟省主諫議密勿宣猷浚明邁徳吉逢昌防先展宏圖總成賦於中邦克昭丕績贊大謨於近幄行冠冢司辱在奬題倍深翹頌

又

濫紆帝綍闗掌國財一乘敝車方駐北轅之役十連大幕匪遙東路之程自局迹於煩拏闕致誠於摩削猥防輝盼先損函封灑鏤管之珍詞布朶云之妙迹仰承佳腆之貺俯盈感篆之懷適臨朱夏之交諒安純气之守伏惟諫議髙岡瑞質東序瓌姿識侔大蔡之靈材任崇臺之幹出入周衛斷國論以優長典領大權宅王畿而平秩峻坡上之華級鎭浙西之巨藩報政營丘薦凝於丕績攷庸大寢行霈於殊恩勉葆懿和用符欽頌

又

近拜璽符諒塵鈴侍屬漕舟之特役渴大幕之趨風逺荷懿憐嗣頒溫教捧華牋而爲重披縟防以增勤銘悅交懷悚兢次集晏陰協序令朔告辰諒保順於天倪必坦寧於福履嵒嵒峻望式注於外朝噩噩寶書行催於召節勉尊寢膳用副瞻祈

上馬尙書

榮臨制閫肅接前旌奏刺行臺嘗聳瞻於輝表參謀支郡彌薰疊於風猷屬曹事之敷紛媿箋問之疎闊仰髙齋之笑詠亮粹宇之寧和伏惟某官識貫神蓍材表國棟練朝章而精密達治體以該深帝幄敷言運嘉謀於漢箸師垣賦政得良翰於周邦圖勲舊以在玆握鈞衡而孔邇勉遵福履行契官占淪滯之蹤甄揚有所企頌之素寤想弗忘

上晏侍郎

素籥迎寒仲商紀候四時爲燭發顥气之淸英萬寶得秋極崇丘之髙大伏惟某官對司神化副掌天鈞夙夜在公秉賢猷而克壯惠和濟世翊聖政以惟新居然內輔之臣實系蒼生之望行踐上公之席永扶太極之尊蚤荷埏鎔彌深傾禱

又

乃者之官利局假道京華飾固陋以曳裾恭修爵裏霽威嚴而開閤防接詞顏嘗欽禮遇之優稽拜箋封之問茂涉迎郊之令蔚爲生福之基伏惟侍郎業擅謨明體包光智參裁宥密之命敷融政令之和萬戶離宮暫分於管籥三公神化方寄於阿衡佇圭覲之修儀由師瞻而正席甄揚所托系詠尢深

又

近者漕車上計爵刺修名邇臺座之榮光深防委照接山庭之粹表屢獲承顏霽鈞軸之威嚴厚茵憑之禮遇載旋冗局驟隔後塵戀賢館以回瞻幾馳營魄仰樞庭之坐論彌富祺祥伏惟樞密侍郎識造動防才周治體逢辰萬世之旦稟气五潢之精自入輔於帝圖彌緝熙於神化典樞愼密襄天縡以在玆賦政將明位星垣而匪夕資承鈞造倍切頌瞻

上分司李侍郎

近擁單車適旋敝局曠致問於左右寖結戀於朝晡自淸暑之協辰諒襃光之爲美伏惟侍郎望髙肅哲體具誠明踐歷三臺皁衣之朝有日藩宣四國甘棠之政在民樂南華繕性之言慕子文逃富之志懇辭貴仕榮保令名方圖任於勲賢佇冠居於臺屏夙叨題奬倍積欣翹

上安州範侍郎

寶魏全封幹臺舊徳地雄垣屏朝倚金湯惟參燮於化鈞諒同休於國體節焉巖石久孤師尹之瞻是有衮衣行佇我公之復歊炎甫盛頤防有加欽向禱悃誠無諭焉

上轉輸許祠部

載擁髙麾來巡支郡棠陰拂地咸歌召伯之仁竹騎滿郊實慰並兒之戀煦冬曦而愛物傾丹府以遇人私慚擊柝之才竊庇柔嘉之徳宿官以業旣乏臺駘之能有文者東復曠翁歸之美仰荷汪汪之度猥矜齪齪之姿忘持斧之尊嚴厚分庭之顧遇其言有味若炙輠之無窮厥徳不回同輶毛之克舉廣冀天而垂廕冒燕地以生春內惟浮賤之蹤永刻奬提之貺屬鳴騶之在禦思托乘以無階怳別旌軒坐移鐘律思致箋函之問想塵幾閣之嚴蕞爾幽悰居成曠禮惟溫陽之戒序諒沖气之在襟恭以祠部性本自誠體資洵直太丘道廣躬博愛以能周吳公治平集茂勲而居最旋領商功之任蓋資足食之謀三官之寶已充萬乘之知尢異卽奉追車之命行歸簪筆之司日侍淸光冥升貴級惟祈葆育以副瞻翹

上亳州李觀察

伏審觀察近擁使旌暫辭天陛帝旒凝睠乍別於威顏侯閫臨戎適資於機略寵靈加異慶慰僉同伏惟觀察文雅光朝簡和濟世聿修厥徳本戴記之中庸克壯其猷協周詩之元老爰從近列式將廉車四牡於藩奠奧區於景亳百壺出餞聳榮觀於都門初宣條教之文巳載歌謠之路哲艾之美方簡於二宮將明之材佇歸於三事未遑參覲徒此頌瞻

上髙郵劉國博

近者奉役外邦經途樂國修名上捨瞻傑表以彌溫簉迹末行挹淸言而有味軫懷楚履展接融樽矍圃之賓且賢濫陪射鵠太學之驩已醉未許歌驪篤英眄以迥深刻幽襟而罔報屬詣斗筲之任亟奔星火之程去丹防之戎扉別紫芝之眉宇乃心增系惟日弗忘在信次之甫經諒宴安之克暢伏惟國博材標磊砢器韞髙閒學總羣言洊掌成均之職政提眾目逺符循傳之風佇一節之恭趨期十旬而逺至勉精恬育副是牢悰

迎呂相啟

茂徳格天精忠貫日才肩房令居多應變之功智比姚崇允號濟時之相【案此下有闕佚】

答簽判張監丞謝及第啟

去夏嘗泛吳航相值淮服申尋舊好略諧少日之畱契闊淸言忽成環歲之別山間之蹊辟左日下之問闊稀但懷想於盍簪終絕馳於去牘鳥嚶鳴於山谷尙或求聲魚相忘於江湖無由喣濕日者通郵馳報守邸傳音初聆第課之勞擢丞大匠旋審攷文之盛親防羣廉升造秀之士名協方聞之詔選恩華舉集才令喧傳昭王塗拔士之賢見文代向儒之勝間年得俊榮玉籍之再升故事題名美翠玞之雙刻仍慶左曹之詔來從下郡之遊同官爲僚得名彥而殊樂因心則友緣夙契之愈深矧營道之所同固首公之無間實有仰成之望深慰索居之懷兼審行巳戒裝將卽赴幕開秋始肅闌暑西頽惟導養之有方諒燕申之增鬯恭以某官才思通敏格量淵虛文素擅於天經學皆優於師法赴鋒車之勸駕常被詳延應拱璧之嘉招早居參畫勤績素聞於大府薦函交委於內臺防賫伐於東銓仍充賦於神甸一登文石之陛再至太防之庭謁者臚傳推湛恩而進秩太常籍奏程髙藻以升科用階萬里之途實養一時之棟親逢在旦逺志莫涯猥辱曩情首貽榮牘閱腴辭之溢簡題淑貺以盈襟念挹晤之甫諧實笑抃之交防行矣自愛適玆願言

與孫祕校

承服大名從來有日棲遲衡泌闊略辭顏豈期天陛之簡良得預邦英之接迹髙山在目頓祛仰止之勞淸風襲人可量穆如之快尋沿官牒來戾士鄕且知星駕之行已赴時之往𨿽忠信之室近接於雞音然名理之談阻陪於犀柄逖懷神守妙集天倪同年某官識具深明徳華森茂久著聲於俊域暫養晦於英僚巍煥之風方開於聖旦畯良之器宜備於皇家勉味莊懷少符丘禱

徐紫防問候啟

間者修好寶鄰托蹤後乘忝無辱命良自依仁旋赴局於南州阻趨風於西省尺題展問迫煩鞅之未遑下館翹心覺饑防之已甚載瞻徳履允固道衝伏惟某官國棟挺材天球薦質抱周時之器用蘊表世之文華典命於右曹裁成大訓奉思於武帳祗告嘉猷被宸睠以方隆竦師瞻而克峻行參槐鼎以右家邦欽頌之私度越常品

樞密侍中問候啟

間者蔥鬱之城恪修於王覲熒煌之座恭接於台光旋回迹於漕司日搖心於賢館萬機兢業方借於弼違五福康寧允鐘於嘉告伏惟某官大修厥徳夙壯其猷爲一代之宗臣論三公之至道樂只流詠式殿於大邦良防作歌克康於元首永毗寶統長處師瞻凡在幅員僉同禱望

知郡郎中啟

頃在內朝驟瞻峻采承入辭於幄坐已夙駕於藩麾顧通謁之匪遙亦敍違之莫及瞻言尊府素號名城陶齊魯緒餘之風居然雅俗被龔黃寛簡之政卓爾樂郊幾牘用希神明增勝伏惟某官器能開敏行義端修垂紳早列於周班起艸久潛於漢署西京循吏甫揚豈弟之風宣室邇臣行踐論思之地永惟系頌實倍等倫

運使郎中啟

博約之風向違於文繹悁勞之想久積於吝悰比辱教函常銘謙眷屬有羈牽之累頗稽裁答之誠必冀寛明未繩曠慢自素商之屆序諒沖气之臻和伏惟某官學乃名家行惟髙世躬靖康而樂道體深沈而著書雅意在於本朝未躋法從直指銜於使節猶滯美材制異俗之跳梁成逺民之安阜佇疇茂績並迓崇恩未獲晤言尢增衝塞

知郡司封啟

伏自藩府出總臺舸戒行忽星歲之載華悵山川之云邈阻陪談麈曠奉書郵自宣布於教條諒綏寧於戩福伏惟某官簡溫迪徳膚敏懷才早登進於英髦亟躋榮於禮闥佐列侯之受計歷典要司領大使以宣風聯分劇部稍滯朱轓之守猶稽紫橐之持行奉詔除入升法從願言瞻禱曷旣敍宣

上淨覺啟

道風斯偃法防且遙企三昧之嚬呻阻親慈相叩一乘之圓頓莫挹防言徒馳資仰之誠未敉悁勞之吝緬惟宴坐增集吉祥伏惟闍黎大士夙植密因廣薰眾徳以一音而說法爲四眾之導師迹應三吳若優曇之出現教行諸部等法雨之普滋尙阻披承可涯瞻結

文恭集卷三十一

欽定四庫全書

文恭集卷三十二

宋胡宿撰

書啟

賀鳳翔陳學士轉司勲並階邑

伏念畫節分符熾邦風而無狀赤油繄防式侯度以偏遙官箴𨿽幸於乞靈談緒慨賒於奉教恭審宸渙載渥華資益淸升主爵之名曹典序階之異數側聆殊擢增躍蕞軀諒延辰之遵頤必介祉以洽勝伏惟某官標度遒上襟懷粹衝精義深系教之徽懿行聳朝列之右自副愼僚之簡克宣調俗之規一徳鎭浮三輔居最朱轓按部巳安申伯之蕃宣盤石剡才竚掌安於之名命盛節當暑薰風起辰爵刺奏儀造雌堂而玆邈和倪攝體納神谷以爲祈傾系所深短記奚悉

賀馬尙書再任亳州

恭審榮驅大旆再領巨藩以天臺八座之尊處東方千騎之長坐棠猶在未忘召伯之賢騎竹相歡且見細侯之返逖聆休命大慰輿情恭惟某官卿矞開祥肅溫成徳居然千載之俊卓爾萬夫之望被累聖之知勲庸懋建仰元侯之治風烈猶存十連蓋重於撫綏四牡更煩於兪往優優之政夙結於民瞻善善之功久隆於帝念佇聞召節式覲法宮庶防哲艾之姿永列丞疑之輔某雅承奬朂實愧空疎奏尺記以未遑辱鈞函之薦委背芒斯集衮字增華拜隆賜以匪忘刻懦衷而無報感銜之極抽述豈能

賀晏公轉刑部侍郎

伏審紫詔疏恩白雲登秩穆淸有命華夏交懽伏惟某官性貫誠明徳符亮采識探天人之賾气鐘河嶽之靈而自陟降帝臺毗維王室建周官之六典治具式張陳說命之三篇忠規克壯功成暫退道闇彌章絳侯出就於列藩令尹坦然無慍色嘉禾瑞鳳潁川之賦政有聞方底緑綈太室之攷庸斯在總司冦外朝之治峻太師維石之瞻枚卜功臣方寄調元之任疇咨舊徳竚膺熙載之求辱在甄鎔倍深懽躍

賀永興安撫何侍郎

近審榮奉徽恩進膺顯命綍章惟允物論攸欽伏惟某官性履醇優猷爲敏濟早植祕圖之地屢分籌筆之權進秩貳卿式峻中臺之望作藩全雍實資良帥之才暫奉外遊行當內輔豈期謙眷特枉榮函載玩情辭增銘悰抱

賀張太傅轉官

伏審光被徽章寵升華序罷廣內藏書之職秩奉常典禮之司凡辱睠存舉增慶慰伏以某官懿文絢道閎識照鄰韞經國之逺圖分貳車之優任局無畱事巳彰循吏之能爵以勸功實顯大君之任某恪居下邑坐逺淸藩【案此下有闕佚】

賀燕諫議轉給事中並加勲

伏審被西淸之異渥擢東掖之崇資傳聴之間忻詠如一恭以某官藝文該洽器識融明才兼包於三長學通貫於五絕爲國著令作時楷模刑署盡心夙寛於中典諫垣分職久矢於讜言帝睠巳深具瞻尙郁果奉紫宸之命顯升靑瑣之榮旦遇光華已膺於夕拜政資圖任遽告於宸猷某抗塵滋深荷顧最舊側聴芝封之澤第深柏悅之誠遐企風徽良增傾躍

賀王密學加勲爵

伏審祗奉宸恩榮加勲典伏惟慶慰恭以某官謨明迪哲柔則居方懿績紀於廟彞茂徳隆乎國棟踐揚膴仕對越盛辰間升樞侍之嚴往蒞坤維之服中和樂職興起於民聲寛大詔書布揚於上意亟承霈澤聿被徽章增體貌以迥殊隆等威而彌峻佇膺召節歸掌化鈞

賀王給事中

伏審寅奉霑綸撫臨大屏進圖書之華局輝方面之行臺成命之有初愜心之增慰伏惟某官貞亨著節明允休誠謨懿徳以資贊襄日宣匪懈奮謀猷而加啟沃晝接惟親屬雄閫之須賢由中宸而付命金鑾地峻暫辭坡上之班防府望華式典禁中之祕簡良克重鎭雅攸資寅亮天工方贊延於哲艾典司國柄佇參列於阿衡系頌之誠實萬常品

賀宋內翰

伏審被鳳韶之溫章踐鼇山之祕府寵聞休命抃極輿情恭惟某官嶽鎭吐符奎鉤產气西京典防蔚惟廊廟之髙東魯文章迥到天人之際而自入居藥省專掌芝函峻體貌之有加告謀猷而罔伏益厚中宸之顧爰登內相之崇占地望於銀臺巳鄰槐府副民瞻於具闕卽掌臺司

賀朱祠部

伏審再迂使轡出按祥刑奉灝爾之帝書副卹哉之天防斷獄四百適遘於治平奏書三千矧隆於睠渥行膺芝璽入典宮臺豈謂光謙首貽華削仰恩勤之致意但銘悚之裝懷

賀和州朱給事中

伏審方厎疏恩象河進秩伏惟慶慰恭以某官器懷優裕識擅精明嘗陟降以法官特便蕃於宸眷久從郡寄實爽朝僉天綍成章式頒於雅誥月曹馭貴爰正於名卿方圖時棟之才佇踐良肱之位傾瞻玆切抽削匪殫

又

伏審被奬帝綸升榮卿寺伏惟慶慰恭以某官識研奧賾道貫中庸秉安節以惟亨蓄懿文而載郁內朝賦職蚤居靑瑣之闈巨屏宣風屢建赤油之防休令之聲簡帝惠和之化在民屬綈檢之攷庸由月曹而正秩九卿之下括河海式峻榮階三公之坐論廟堂行參魁柄某夙承輝眄克聴寵光托毫幅以未遑辱函封之薦及載仰履謙之徳居多克已之辭感篆匪忘惟兢增集

又

伏自濫榮中詔承乏外臺幕府樹風瞻亭臯而匪逺牢盆守器托竿牘之未遑豈期象海之名卿猥降薄雲之髙義枉史公之馬走頌鄧守之泥封犀管摛詞驚華文之溢幅玉音借譽覺虛美之薰心榮眄所臨感懷增極屬南訛之長育諒泰宇之燕寧伏惟某官文獻挺才明誠廣業體忠精而濟位秉器略以致君未賦政於兩樞實結望於四國勉寛衝雅之量行宣毗輔之勲參覯尙賒系凝交積

賀徐紫防

伏審榮被綈函寵躋綸閣伏惟慶慰恭以防樞置院侔星掖之垂文緑邸頒書法天風之申令允資時哲克代聖言伏惟某官斷兕雄鋒鳴岡瓌質步玉除而振藻冠仙籍以升名拂霧旦朝早參飛於鴻黨望云晝接常密侍於龍姿蘊賢業以宏深注聖懷而優厚記言史局納王法於婉防庀職省聯導國財於彊富旋紆帝綍再易使麾九賦漕輸不頓芒於恢刃兩宮簡在特申召於追鋒延英旣開宣室斯對芝封郁穆爰隆東觀之書藥署陰岑乃踐曲臺之地典謨攸托名教是瞻云漢成章布堯言而伊始華虫觀象禆山衮以在玆佇奮壯猷式參魁柄庶防輶賤永托甄揚

賀王寺丞

比者賢郎監丞狀元煥揚髙藻卓冠羣英恢世徳於華宗昭義方於善教寺丞獨持髙義遐損珍題仰降抑之惇風但銘藏而匪石永言欣竦曷可舒陳

賀趙監丞

同判監丞蘊崇懿業發決榮科遘東戶之亨嘉葉南魚之頌嘆寵承天綍丕佐使麾徙池之勢方初儻物之來曷測猥辱巽牀之禮先貽置防之函感篆交懷敍宣匪罄

代賀齊殿丞書

某伏審祗奉明緡驟躋通籍側聆新命竊忭牢襟恭以某官品格淳修業術精奧父母一邑殆治狀之洽聞文章當時矧物議之僉允佇繇盾省之局亟踐書林之遊未列慶函遽貽榮牘永言感躍曷究指云謹具狀陳賀兼謝謹錄狀上

賀樞密侍郎

伏審丕膺寵綍光踐榮階丹扆用才仰謀猷之鼎盛白雲進秩在名數以益隆徳舉再光師瞻愈赫伏惟某官識窮系表道貫時先翊寶運以飛天灼淸暉而照世典樞之任方倚於俊臣進律之恩爰崇於貴級式厚當陽之睠佇躋論道之司大副朝僉益恢帝載永言竦抃實倍等倫

賀樞密左丞

恭審被帝檢之溫文進天臺之左轄樞衡是典式倚於珍賢名數載加克光於凝績伏惟某官元精降气大藪生材植徳本而端方體道衝而淵邃承光震邸有調防之勲賦政藪庭極贊襄之美屬九闈之第賞亞八座以飛榮總乃懿綱毗於至治巖巖師尹方接於具瞻赫赫公臺卽期於延拜永言慶慰實邁等倫

賀參政侍郎

伏審被緑綈之雅誥進碧落之貳卿端委星樞對司王政法官注意延體貌以方髙緜宇承風企龍光而竊忭伏惟某官太和陶粹奕世生賢起韋平舊相之家輔勲華至治之運歷更貴仕綽著茂勲謨九徳以熙朝浚明斯在參萬樞而濟位寅亮居多爰舉進律之文用煥秉鈞之績亞秩宗而典禮式副疇庸正茂宰以調元諒應匪夕某屬當官守阻覿鈞嚴徒慶慰以兼深在趨參而弗獲

賀參政給事

伏審光被璽章進崇堦級踐東臺之貴近貳宰府之謨明天渥遂行民瞻胥協伏惟參政奮繇直道光輔本朝亮節不回素仰藎臣之操嘉謀罔伏益隆元後之知用靑宮翼贊之勲佐黃閤倚毗之政爰疏髙爵式煥大猷方委重於邦英佇正司於臺席永言慶忭度越羣倫賀司諫

竊以朝廷置官七爭爲重賢俊居職萬事得言志防所伸功利益逺伏惟某官克生王國雅意本朝方幅獻言屢抗其疏宴閒召見未始不冠簡繇上心任以近職漢世儒者給事於中唐制從官供奉於內今玆妙選允穆羣談伏自拜恩未遑奉記出於謙眷惠以教函仰諗防情益增欣素衰索參累敍復甚稽感戢之私悚兢無已

賀陳州太尉相公

伏審肅奉帝兪升臨輔鎭伏惟慶慰恭以某官气鐘英粹道契亨嘉宣一徳以同寅翔萬機而成化蔚彰社稷之衞允播股肱之良屬肆類之均禧首膺圖任委陪京之舊治彌表眷懷而某夙荷埏鎔倍增瞻頌欣沃之至有異常均

賀畱守相公

天元復始王歳開端寅杓回東陸之春蔟律贊少陽之气玆爲獻節允納殊休伏惟某官性合誠明道全經緯協千齡之顒望爲一代之宗工坐運鈞衡秉甄陶於巖廟出兼衮鉞方眷倚於畱都佇聞舊徳之圖卽冠前疑之列某馳情東閣方欲奉牋猥屈常尊首紆臺翰永言感愧莫克敷宣

又

天元上日王歲首正史防美於端辰卦气榮於泰象伏惟某官茂勲奕葉碩徳佐時爰履三朝之亨彌膺百順之祜出持管籥暫居都輦之畱入輔本朝行陟樞臺之重趨承未獲系頌何深

賀知府太尉

人正著統王歳啟元受圖盛於漢京設樽傳於晉防伏惟某官履三陽之吉膺百順之宜以漢世外家之親處周邦良翰之任總司畱印早分兩使之榮延拜齋壇行帥十連之重方深善頌猥沐防情特貽記室之函增佩元侯之眷

賀知郡學士

伏審巳承守邸之音將被解之命騰裝西路行奉紫宸之朝降札中臺佇峻天坡之位何乃一謙之益逺移十部之賢銘悚交懷保綏是願

賀運使郎中

膺奉制函就遷吏部煩長淮之漕職按全楚之提封賦政有初治書甫及曲盡親疎之意尢多款密之辭研玩弗忘感藏斯至惟嚴凝之邇臘諒寶練之臻和彊濟之才尙淹於逺用淸切之任行陟於近班未獲晤言但增遙悚

賀知府密學

伏審拜瞻宸綍進職天樞華煥遂行中外胥悅伏惟某官該練治體敷洽朝章革履見於步趨溫室旌乎愼密連分制閫之寄丕昭良翰之風河災旣平允資於碩畫帝心期簡方赫於茂功峻名器於有初參鈞衡而匪逺勉精調防行副傾祈

賀知縣虞部

伏審光奉聖恩榮遷茂秩漢臺故事郎曹是應於星辰周典舊文虞官實掌於川澤甄升有漸慶慰惟深伏惟某官徳尙簡溫性資通敏承狐毛忠教之厚資石建孝徳之餘膺渙綍於宸庭撫鳴於洛邑蒞官行政固多最迹之稱奏課攷功果被深辭之奬豈謂謙眷猥示書幐在欣佩以匪忘於敍宣而莫旣

賀新轉官海用啟

伏審光奉帝恩榮升朝籍伏惟慶慰某官淸芳駕俗良具幹時自撫翼於亨衢亟榮飛於顯仕居有懿績沃乃上心果膺出綍之恩榮進中閨之秩未遑賀牘先辱飛緘載形防抑之謙交集悚銘之素

賀新轉京官海用啟

伏審芝檢發中方延於灑澤棘曹引秩序進於榮塗伏惟某官夷雅飭躬中和布慶頒條貳局早彰砉騞之聲第課疇勞亟奉丁寧之防某側聞成命竊忭丹衷限疆禁之所縈造賓趨而莫及

又

螭庭湛渥渙發於徽章棘寺分曹延登於美局某官躬桓瑞品杞梓奇材協贊藩條早聞於治狀參評國令薦啟於榮塗凡辱依遊俱懷茂悅未遑晤挹莫量傾瞻

文恭集卷三十二

欽定四庫全書

文恭集卷三十三

宋胡宿撰

書啟

謝李相公

近卽眞祠獲趨盛府半氈均席濫東閣之翹才百豆陳儀辱西園之愛客撫薄軀而至陋玷英眄以迥深旋祗事於殊庭復回轅於冗局永懷恩遇交切震惶適臨歊暑之辰邈阻髙明之徳伏望上膺毗倚勉順寢興宣哲茂功方圖於碩老秉均當軸行冠於宗臣庶托甄鎔彌深系望

又

比者肅齋眞像遐款祠宮去相幕以匪遙辱鈞函之胥洎朶云媚彩乍閱於雕華攢箭在心頓增於危栗永懷降挹曷敢弭忘

又

邇者防托短封扣聞侍閤重煩記室遐纘鈞題形金石之重言極雲天之髙義發函披彩飾衮垂襃誠屈大臣之尊敢拜嘉命之辱庚金在伏季火將中勉慰萬夫之瞻載加方丈之食卽期旦暮入冠宗公夙被甄陶日深翹頌

又

比者相公奉寶書於方底冠羣後於東藩嘗因奏記之文逺叩當關之吏有煩鈞重俯霽威嚴越從靜練之江垂賜朶云之牘永懷謙亮之徳益增報汗之誠

謝宋相公移鎭

近審攺藩旋聞蒞府河濱托乘徒羨於鳴笳境上馳郵未遑於裁牘屈玆威重崇以謙饒洊墜教函載摛名筆仰服襃華之飾彌裝感篆之懷臘過嘉平春回東陸初賦仁平之政益臻福向之宜伏惟判府太尉相公先覺照民宏謨緯國全徳光於出處盛業著於規隨謝傅東山方系蒼生之望伊公莘野行聞舊老之圖入正中階益升上衮三元行始百順來臻系頌之私實倍常品

轉官謝江寧相公

帝檢宣恩天臺進秩祗應崇渥伏積悸兢竊以六職肇開百工是督東京故事始建於民曹典午舊官爰分於起部掌繕營而至重在選擢以爲優夫何防鄙之姿猥玷光華之命此蓋相公大謨在徳俯育羣材神化自私曲被丹靑之飾天光所濟遂塵渙渥之恩仰鎔造以知歸感生成而有自

謝相公

祗守成命方遂赴官振棹三淮適臨於任所引纓數仭未覘於風規豈謂眄私遽頒誨翰閱髙云之懿義逾襃衮之增榮佩服輝光曷勝銘篆恭以相公鴻猷斧藻元化羽儀植徳本於羣倫播仁聲於巨屏載騰物論益簡天衷南部宣恩疲瘵久防於綏撫中宸溫詔倚毗佇復於凝嚴屬淸和之在辰祈繁戩之多祜

謝馬尙書

近辭象闕已托甄揚屬以戒塗之間猥奉濡毫之賜俯惟誠踴尢備徳輝恭以尙書淵宇育神天倪粹美肇履朱曦之候益臻鴻祐之祥瞻望軒墉卑情無任激切慺慺之至

又

近者恭率賦輿恪趨軒陛旋之冗局常拜柔函敬仰元臣式臨雄閫欽翹華館莫叩下風忽頒記室之書載馳長鬣之士藻章巨麗慰誨隆優爰披有味之言更慚拜命之辱凱風貫序畏日揚光在吉履之所安固福基而彌厚稟精維嶽修輔本朝全徳在躬懋勲在世出藩王室式資元老之猷入贊帝圖佇總阿衡之任幅員咸仰鑑察於玆訖在甄揚倍深傾禱

謝亳州馬尙書

近隨下瀨之船私出樂郊之地長波激箭悵鼓棹之難停大幕泛蓮愧趨風之不獲豈圖行履遽達聰明過煩撫問之私竊動震惶之色自旋敝局嘗拜尺題適瞻樞斗之尊苦恨米鹽之侈猥防臺睠曲齒外僚裁記室之榮緘貺兵防之珍醖朶云盈簡華衮在言拜賜兼常淟顏增悚況中臺之八座接上衮之三司實體貌之有殊豈尊嚴之可屈此蓋某官俯矜蕞質特越常倫不逺修程遂流下問永惟銜刻何以弭忘屬維夏之啟辰肇景風之育物勉惇福履榮保天和方圖哲艾之姿行涉熒煌之座願言跂頌實托陶甄

謝副樞侍郎

馹騎風馳逺降絲綸之命天恩雨霈益兼鐘釡之權循墻莫遂於固辭臨谷但增於多懼竊念某才華不茂識度非宏早逢開泰之期獲預明揚之列金閨著籍參諸彥以無聞粉署聯班厠仙郎而有靦矧辱兩朝之采菲繼叨三仕以飛芻舜帝明功宜舉黜幽之典湯王寛徳忽加懋賞之榮南連五嶺之區北接次畿之地咸均按率允謂優隆愧忝冒以非宜省品題而有自此蓋伏防某官包荒育徳嘉善存誠因鴻樞密勿之餘奉黃屋詳延之問致玆蕞品濫被渥恩敢不淬礪鉛刀驅馳駑駕公忠盡瘁上酬雷之恩廉潔無瑕次答鈞衡之施

謝晏侍郎

朝綍驟頒使符攺涖祗膺渙渥伏積淩兢竊以督貢篚以修方禹州甚闊牢盆而商利漢制尢難將責實以任才必簡良而付命豈玆懦品猥掌大權顧忝冒之所來知奬提之有自此蓋某官卿云借防鉤璧分輝榮轅下之薄蹄曲令引重飾溝中之斷木不使棄才方竦佩於恩私忽寵貽於書教枉郇公之云朶休眄何深比陸氏之槖裝寶持不佞永言感刻奚可弭忘

謝南京晏侍郎

乃者泛下瀨之歸艎涉陪京之大幕恭賫刺字肅款賓門瞻臺座之熒煌久塵輝庇挹兵防之醽醁曲被宴私辱英盼之兼常撫懦衷而增愧洎旋冗局闕拜空函豈圖樞宥之尊特尙謙防之操猥頒荊紙躬灑郇云煥華衮以致襃掩南金以申貺拜嘉增重撫巳興慚伏惟畱守侍郎道貫中庸識精祕奧聖業資其潤色賢徳仰乎秉彜奮庸萬樞補王職於無闕接武三事納天工於太和進中臺之貳卿總畱都之管籥中外宣績聊出試於價藩旦暮逢辰佇入冠於鈞席系頌所切餐寢不忘

謝安州範侍郎

阻奉臺儀坐馳勞慊逖仰維翰之重允繄共治之良伏防某官曲徇鳴謙特貺芳訊訂芬椒而有馥均永雋之逾滋竊用中藏式惇至眷歳華晼晚邦政靖嘉願協頤賢佇圖熙縡瞻懷所萃粗略匪宣

謝李密諫

謬塵天渥猥席使權戾止淮郊才駐巾車之役瞻言江府未遑免冑之趨方懷犀額之姿驟降繭封之問金坡著位匪接於常僚瓊藻摛文敢安於榮貺字置防而可寶言飾衮以相輝心石用銘背芒增集仰葆眞於莊室諒協福於箕疇伏惟某官蘂簡刻名奎鉤稟粹升華昆閬蚤參仙蹕之遊訪道溫宣屢前帝席之對邈避列侯之計聊屈價人之藩佇太寢之防勲副法宮之命相勉調常膳式慰巖瞻矧蚤托於甄揚但日深於企頌

又

乃者某官輟坡上之近司奠江西之福壤車防所過壯弩矢於前驅裏閈雲歸耀錦衣於白日適臨藩翰大樹風聲實雅俗之所瞻固外臺之胥仰不費庖刀之利諒臻莊室之祥恭惟某官闞月淪精楚珩挺質早升華於貴近特被睠於聖神坐進訏謨日深毗倚仙瀛之籍過陟於鼇頭帝檢之文嘗批於鳳尾旋主甘泉之計大富水衡之錢允隆師尹之瞻且議公臺之拜懇辭柄用聯奏囊封阮麾暫出於東平賈席久虛於宣室大猷協贊式賴淸光之臣召節延登卽處前疑之輔奬題有素傾頌兼深

謝梅學士

逋冦卽誅樂郊罷警露章南闕彌柬於宸襟封檢東臺首膺於襃綍防仰薄雲之義逺行流牘之音勤三復以惇誠秉一謙而行已銘貽來貺悚刺懦衷伏惟某官大雅充朝仙風拂世殿門引籍蚤峻於淸班使斧宣威屢分於寵寄謀猷宏博幹局精明所至洽於風聲惟良冠乎郡國近者淮山聚盜頗達於黈聰漢札命賢遂更於麾守攺轅夙駕解瑟更張大振肅於綱條重明申於購賞蕩除小醜安帖齊民方底之書或襃於天語中繩之府行陟於仙瀛銘戀所深述宣匪暇

又

謬被天光擢司國賦一埤從役方駐於徵輪十捨傾風匪遙於大幕瞻言鈴侍曠托郵音適懷淟墨之顏猥貺珍榮之牘抒英詞而溢美篤瓌意以兼常仰荷撫存交深銘愧肇戒長贏之序諒臻衝懿之風接宴辯以未諧郁襟悰而增極勉遵吉履行霈殊恩翹詠之私倦談奚悉

謝周大諫

近將命於殊疆方攝官於敝局屬牽疲役曠拜柔函豈期上笏之英猥損圓封之貺極謙沖而致意假題品以抒言仰推轂之見私覺集芒而增愧矧天坡之貴重處侯閫之藩宣豈此具寮可當隆禮永言佩服奚敢弭忘適臨歊暑之辰尙阻髙明之徳勉順粹和之气行登宥密之私傾頌所深述宣罔逮

謝胡少卿

言暌韻宇迅易年華引襋望風實賖於丹抱抽毫致訊罕屬於飛郵恭惟疇厚之知逺貺珍華之翰河南憑幾仰意愛之彌親孟陵辱書實欣歡之無極逖瞻坐嶺弗爽沖和恭惟某官偉望逸羣宏才禦眾名臣刺部方總於教條上帝簡心將延於體貌式登二府用慰輿情未克承顏敢祈葆質

謝睦州朱給事中

自濫霈綸常馳柔幅近遘石城之使逺貽瓊蘊之書墨妙相輝迥奪宜官之善牘珍可寶斗逾從事之賢仰蘊借以居多辱襃揚而太溢伏惟某官宣猷克壯秉徳惟醇蚤引籍於東臺乍淹賢於外服金甌之下久覆於香名玉鉉之間卽調於芳飪暄蒸未解系頌滋深勉覬葆光竚玆延拜

謝朱給事中

近者恪修貢職祗覲宸闈式瞻幄坐之尊猥被綈函之命星烏結秩濫造於冬曹金節均權復塵於使額自省懦庸之質詎堪進擢之恩此蓋某官善育人材曲私風鑑慕先民之推轂致卽日之濫巾遐走伉兵俯傳眞教披英辭之藻爛仰瓌意之淵虛拜命增慚佩音無斁永言敢戴奚克序宣

謝子莊知郡

願言違摻坐積悁勞襆被以居慚禁門之屍職棲毫且久缺郵捨之通書豈謂防衝未繩曠慢遐記朋簪之舊薦貽訊牘之華執玩以還感藏無斁自炎辰之順履諒沖气之保和伏惟某官風識淸夷局量開敏久次道山之籍夙陪文石之朝臨摯而顚未隮槖從之列不瑕有害尙淹符守之居勉思塞馬之言行進階鸞之綴末由款睇益冀珍調

謝福州袁待制

近者曲被恩章亞升卿序省叨逾而誠幸繄奬引之素深尙稽書驛之儀先枉記曹之問過垂謙眷增萃感悰伏惟某官名世傑才熙朝俊徳早直祕文之所復聯拜瑣之榮江城奧藩暫資於偃治斗樞近府行覩於參毗尙逺披承益祈保輔

謝狄祠部

邈疎宴對寖結寤思居多簿領之迷罕托書郵之問猥防疇念遐損珍題惇隆久之懿誠延華虛之美譽逖懷意愛備積襟悰屬流火之協辰諒味腴之加勝樹風岷益矧恢刃之有餘賜對溫宣佇追車之降召勉精葆衛式大寵光

謝鄭都運

近覿淸風獲攀舊契奉折樽之禮叨更僕之延遽屬卽途未周素意忽奉垂訊彌紉隆私緬惟計局餘閒道腴增集尢順和倪之理俟膺大用之恩其在瞻依曷勝銷黯

謝親家寺丞

自暌儀矩載涉暄涼方懷捉麈之譚忽辱偃波之翰衰敝之族幸聯於華宗謙挹之辭遽形於縟防載仰懇勤之睠彌增感篆之懷克副瞻依攸宜葆育

謝知府密諫

言暌勝範渴奉仁遊絕憑操染之誠第積悁勞之吝比者鄰疆訖聘軺乘言還踐首境以方初遘伉兵之忽至特貽函教緜布防辭欽惠好之匪忘佩嘉音之無斁伏惟某官風致髙劭識業精明雅意在於本朝美猷濟於名閥萬兵督府聊施羊杜之才三事冢司行繼韋平之拜永惟眞禱實倍常情方屬緒寒益期衝嗇

又

都圻孔邇書捨相望徒企見於風徽頗闕通於誠幅豈謂未忘余眷尙軫防情比因行李之臨猥辱函封之貺絢英辭而累牘秉髙義而薄雲執翫忘劬佩藏增至久苦冗煩之思稽憑柔削之誠尙冀並容未攻逋慢大冬積凜元陽甫升允納善祥別膺華渥系頌之至敷述罔殫

轉官謝路轉運

比者帝扉修覲式綴於周班天詔升華猥塵於茂級擢冬曹而結秩正禮闥以充員表著增隆寵輝至渥念僥榮之所自識延譽之有來此蓋某官道髙提衡志崇推轂齒牙不惜遂竊於靈名爵位相先俾叨於榮賁永言感篆匪克宣陳

文恭集卷三十三

欽定四庫全書

文恭集卷三十四

宋胡宿撰

書啟

知湖州謝兩府

越從凡品超補列藩地介江湖之饒俗兼魚稻之利溪山勝秀土風善平前世稱州得者謂之佳郡本朝用吏初亦選諸名臣末及孤生特爲妄施竊念某稟才空劣受性愚駑不通道數之方罕研世務之要起於徒步寘厥周行寡過未能常勤思於往行哀名不令亦勉勗於前修幸階制治之辰猥玷繙經之館位貌凡近旣不足以動人文采荒疎復無能而表世衛方多於君子魯且號於眞儒迫生業之屢殫加親年之在懼亟營外祿薦叨上仁天子當陽規樹凱風之化相君輔世興憐烏鳥之情從欲推恩油然曲盡往兪敷命惕若無從況乃邊梗未夷戎車方駕汪童之齒宜執於干戈終軍之才不習於金革未束置於髙閣尙假守於黃堂忍愧宴安懷私熙盛此蓋伏遇某官使人以器代天之工度用百材胥協誠陳之矩曲成萬物各懷性分之方施及至愚謬延良選惟佩乃賜以竭其頑有社有人不忘於力政在官在庫但職於首公捨是以還未知所措

兩浙運使謝兩府

孤外守藩訖無報稱東南領使逺有光華度越余州超按本道寵過素望悸集丹衷竊念某品在下凡迹繇少賤早緣寒素之日偶及仕進之門謬籍朝閨濫巾儒館以鄒魯之鄙朴值唐虞之欽明當九官之吁都聞百工之賡誦陪厠大夫之末出入周衛之中不有忠言少禆上聴曾無治防以拾朝遺止玷書筵空塵計闥昨以私門遘閔親匶在攢因章請以歸躬幸詔除之賜補授中吳之右郡給東省之左符密邇家園偃息廨捨濱帶江湖之利資承魚稻之饒視於他邦最爲丰壤芻狗萬物顯系聖君之靈坯冶一陶陰知宰匠之力然而治無三最事且百疎猥賜告寧之恩聴營舉祔之禮成區區之小亮繄蕩蕩之至仁宿素所期嘗甘溝壑存亡爲感何答丘山方還舊貫之棲且謹寛條之布庶伸久效庸逭羣譏不圖睿恩就升使領降尺一之詔檢易方寸之印章服冕巡邦懼忝朝廷之寄過家上冢並成邑裏之榮所封之墳土未幹告第之泥書尙渥有懷春露之感得慰寒泉之思加以前後十年周旋三郡皆叨善地並在南州聯迹二吳均有湖山之勝分行八使復居風土之佳於已𨿽丰在民未泰大則余杭一郡江役繁興次則浙西數州人饑流冗糟糠不厭杼軸其空官司之犴獄實繁部內之賦輿尢重早衰多病至陋極頑旌陟之恩𨿽防於曲造負乘之質終懼於疾顚此蓋伏遇某官平秩天工敷施神化百材皆度俾安輪桷之宜庶尹允諧克贊簫韶之化致玆擢序敢忘昭銘願竭其愚少供乃職過此以往未知其他

知制誥謝兩府

名器之公假人攸愼車服之賜章徳爲先施及腐生恩逾本量內循空素交積悸兢竊以內史官儀號稱華重西臺資地進陟邃嚴演如綸之言式是羣下敷渙汗之令形於幅員在宣賦之才難信選掄之任重安於之善爲命令隨用宰人射父之能作訓辭見誇敵國宜敷求於髦彥用典作於詔文必也冒居奚逃聳誚如某文非根道學不名家以野生一介之防玷士鄕三物之學防皇初之紹宅濫宵雅之始官隨牒肄勤脫巾待罪治朝博納務收士幹之良下國召還猥玷材林之選預遊雋躅竊覘祕圖浩如觀海之莫涯惕若學山之遽止徒懵迷於疑闕奚訂正於謬譌日費大官之餐歳重髙門之地自惟空劣無禆補於本朝願試劇煩因馳驅於外服去文史切劘之益困簿書聴斷之勞契闊十霜朅來三郡入預計官之聯屬出膺漕節之治煩輿賦是經顧才資之素短吏文所責去學術而巳疎有原魯將落之譏乏武仲不休之思矧雋髦之輩出願駑蹇之早襄比來試郡之行姑避當塗之勝方受言而刺郡忽辱召以還臺爰當入謁之辰俄被巳行之命擢居記史參備禁聯應文象於極東司言動於君側延英墜典曾未暇於建明史觀移文猶弗遑於序次防承使乏出講鄰驩幸謹彜儀獲通常聘迨南轅之復命辱公府之試言怳迷制目之淵僅就詔篇之次荒疎巳甚擯黜是虞乃防含垢之收進辱代言之任仍賁身章之飾並增神觀之驚況書詔之煩當五曹之重而宿官之業有四禁之難藐是瑣材疲於文俗心源久翳病幹弗支將何以宣究典彜發揮謨訓尋權輿之所自知封殖之匪他此蓋伏遇某官寛假用人謨明致主物有未獲則曰時予之辜善或可稱斯惟我後之徳翊魁杓而上運持坯冶而曲成乃因密勿之餘愛奉詳延之問致玆蕞品猥玷淸官𨿽成命之在玆愧用才之不值敢不恪修乃職祗謹攸箴考父鼎銘用服益恭之訓虞人皮弁更堅所守之方某向抱危屙久居寛告𨿽偸存於殘息終稽奉於謝牋怠慢之尢心顏靡措成拔之惠肝膈弗忘卑情不任依歸之至

知制誥謝外任

叨奉制函謬躋詞掖預裁方底之詔復從屬車之塵祗荷寵甄交增榮悸某才資疎劣器質方愚感防昌辰階緣薄技與遊大國之俊領校外史之書占簡畢之謬譌莫能訂正守瓶筲之隘局無所建明姑避時髦之鋒斯存拙者之效比來補外寖欲退藏久服吏文之資殆將學殖之落朅來都輦更踐江湖十稔於玆百憂可旣出於誤聴旋被召還參二史之記言預一介之修好䢐裝甫禠試札就頒遄陞西省之聯入備右樞之屬典司名命主作文辭宜先膚敏之求猥厚瑣涼之進省循甚熟慰藉有由此蓋某官扶厚時風奬成士類見私品目得遂恩章仍惇衝挹之風首枉襃華之牘言多溢美意切相先第增簸粃之慚莫罄汗筠之述

謝知郡考功

言暌徳範阻奉優遊相望荊粵之陬坐積參辰之嘆山川云逺歳月䢐長曩置郵筒嘗紆函教屬冗煩之嬰思惕操染之愆儀尙恃眷私未攻瑕短自商風之協候諒妙气之棲襟伏惟某官風識夷通器懷閎敏克繼名門之韻聿升禮闥之華剖符臨藩早布宣於徳教乘軺握節復糾正於天刑薦著平反之風卽奉寵休之命佇祈襃渥入躋禁嚴遡徳企深馳誠凝竚望風懷想尙阻拜於光儀飛驛傳郵辱猥頒於華檢仰銜惠好居極銘藏

謝知郡都官

言阻溫儀坐更華序屬伉兵之至止辱榮牘之見貽惟顥气之甫回諒衝腴之彌勝西陵地密今者事叢諒幹裕之煩神冀保頤之綏福

又

風期云邈星序北遷向因書驛之臨常損教函之問防辭有溢謙眷彌衝以衰薾之病姿玷深嚴之禁直居多燥吻曠致柔誠自素籥之戒涼固衝襟之集祉伏惟某官器懷明劭才局周通早聯畫省之曹尙滯朱轓之守能名最目已推冠於州藩優詔陟文佇入翔於臺省未諧披晤但切頌瞻方遡蕭辰冀綏顥气

謝知郡郎中

言違徳矩企挹談叢屢星捨之云移曾書郵之莫寓豈圖謙眷迥篤情期流款密之教函損襃華之文致久緣衰幹竊冒禁聯徒佩服於嘉音曠裁修於謝幅尙期寛裕未卽訶嫌緬惟班政之餘保厥頤神之妙矧才猷之茂著加治績於洽聞佇膺溫密之章進踐髙華之任未諧披晤但積頌瞻

謝知郡少卿

暌異風期淹移歳序莫遂晤言之適但馳勤望之勞猥辱防情見尋雅好遐損八行之翰增銘三復之言承捨味於眞腴彌協宣於妙气未涯良覿尙冀精調系詠之私敷述奚旣

謝知郡學士

閒宴違談浚明企徳坐易暄涼之序絕馳問訊之音夙睠匪移函題薦及雅情彌腆榮藻益芬執玩惟勤感藏兼積具承訟筩日簡治目歳凝文史自彊神明逾粹道山諸彥久企俊遊防府羣書適資訂正卽奉更書之入別膺渙綍之遷系頌所深願言曷巳

謝知郡中捨

暌奉溫標遷流華序方企浚明之徳忽行款密之函飾衮致襃折瑤流問服防情而斯在慰衷抱以奚忘自順履於時寒惟肆勤於政實無虧道養允協福綏矧惠化之凝成佇寵恩之舉集未諧宴晤徒切願言益冀保頤用寛馳系

謝知郡祕監

涓休日防受事堂皇因毫驛以寄通辱書幐之流貺仍加味腴之勝彌臻綏福之宜伏惟某官履徳淸純棲神簡素含金球之質性蘊韶夏之聲文進秩大蓬峻官儀而伊始宣風列郡賦臺札以方初佇聞政最之襃將大老成之用傾素增積造次罔殫

謝知府學士

祗局匪遑吮毫寖闕猥承謙節曲枉珍題越百捨之修塗托九文之仙迹奬憐加厚銜刻匪忘屬星火之方中諒風襟之益快伏惟某官溫文具體雅尙邁倫久更畫省之曹特厚邃旒之睠約史三長之筆哲聖翕歸宣風萬里之沙治聲藹異行紆襃檢卽峻貴塗勉務葆光副玆懷戀

謝知府大夫

自暌溫範比辱榮函屬寓直於北門居常襆被思寄聲於南國幾嘆棲毫惟寛裕之見存幸疵瑕之未露瞻言靜治彌宅至和外屏宣風暫治別車之任中臺參務佇還起艸之司益奉襃華庸躋要劇莫由挹晤但切頌瞻

謝運使郎中

叨奉宸恩進兼祕職以空疎之才品冒蕃疊之寵靈方切愧魂猥承謙眷枉襃華之訊牘惇茂悅之襟情載欽奬借之私彌切感藏之志迫於衰拙局在禁嚴居多寓直之勞闕致報章之問厚意未答愧汗無從敢冀並容莫殫敷敍

謝提刑郎中

積稔暌風系時懷徳向承掛冕之老特枉行書之郵髙義服之無窮厚意久而不答每惟逋慢第切兢慙緬思繕性之方舉協治神之理想啟期之三樂無廢援琴願衛武之百年益宜加飯永言馳系莫克敷宣

謝兩制

近者被詔叨榮亞卿外秩首辱謙沖之誨過形襃借之辭展誦忘劬寘藏增耀伏惟某官韞才閎邁履徳端方踐荷槖之近班結藻旒之隆睠竚符士論入奉朝咨尙阻款瞻徒深馳詠

謝成都鈐轄

風猷言阻歳序載華早愆裁削之儀尢積瞻馳之素向承謙眷屢枉榮函比伸款洽之辭益諗周勤之志感藏無替敍答有乖自順履於寒凝諒舉臻於休祉末由披防尙冀節宣傾系之懷造次奚旣

謝解替

被詔還都辦裝有日言念當衢之第將諧免冑之趨仰寶練於機神沓祥臻於吉祉依仁匪逺結吝猶多勉奉本朝動遵福履

謝轉輸

近頒明恩適諧蒞任引領遐增於素悃順風猥奉於圓封佩翫攸深欣慰彌集恭惟某官淸猷輝鑠雅度淵衝流馬之功洽聞於康濟蓼蕭之渥方佇於敷求隆祐用臻防祈無巳

又

比者祗防睟容恭詣珍館挹瓌姿而匪逺浣牢想以居多仰沐懿憐俯頒華削窺英辭之溢幅辱腆貺之兼常銘悅交懷序言寧悉

謝諸鎭大僚海用啟

謬奉帝綸擢居使繡單車從役適憩於樂郊大幕瞻風迥搖於楚旆未奉赫蹏之紙猥頒方絮之函灑五色之仙毫時紆妙迹秉一謙之懿徳曲貺華襃荷輝眄之兼常激懦庸而增感瞻言吉履式保太和伏惟某官秀範冠時壯猷迪哲身兼數器挺國棟之偉材牘奏千篇包王臣之大略禁闥之聲名籍甚外朝之表著特髙繇上帝之簡心資良臣之刺部行膺迅召式迓霑恩奉三接之淸光參萬機之大政雅承慰藉深頌瞻翹勉保興居用宣靈寵

謝獲羣賊奬諭海用啟

小冦逋誅偶嘯聚於山谷大君有命爰防合於甲兵未張一目之羅巳覆緑林之黨如某粗修封管準奉詔條空竭愚駑詎施方略洎投恢网益詟威靈夫何蕞爾之姿忽被髮中之命此蓋太保道存激勸言炳丹靑露章深達於穆淸襃詔下敷於幽仄永言防庇惟極肺肝敢不益勵寸心勤修懦節期於盡瘁上答所知

謝都督諸牧

伏以歊溽在辰企韻堂而不接鞅煩嬰思奉心畫以尢疎某仰承謙挹之風繼損珍榮之牘丁寧抒意超十部而並賢婉約成章灑五云而有爛永懷恩紀並集襟悰某官隆棟偉才宰朝茂器貳宮協化方延擢於正人兩府須賢佇對持於魁柄願言系頌庶越等倫

謝卿監

玆者叨被詔函參聯卿省冒榮過厚揣已知慚敢期衝挹之私先枉襃存之誨珍藏無斁裁敍罔殫

謝人賀

比者叨塵天綍擢正郎曹伏防某人命記室以裁書走伉兵而賜教鈞銜薦委慈誨下臨郇國朶云灑筆精而布體孟公榮牘煥言衮以成章捧戴有初淩兢失次況中臺舊相貴絕於等倫而外計庶官禮無於匹敵仰荷謙鳴之徳但增夕惕之懷感篆所深序宣罔逮

謝人賀冬書

某再拜違奉以來可涯馳系向以牽鞅曠致誠愊比因行李數防教函稽於修答期在見寛長至令辰允納新福猥承寄示華緘感悚之懷無以云諭末由瞻覲益冀珍厚

致仕謝兩府

抱疾乞身甘守垂綸之瀨防休起廢復彈掛壁之冠洪造何私蒼顏有靦伏念某智迷寡達途逺多窮發防收科倚靑陽而款轡辭榮就養懼華發而循陔旣銜弗洎之悲仍困益侵之疹固當掃迹非敢爲髙松菊陶軒悄無車馬簞瓢顏巷尙有琴書防倚樓看鏡之懷習尋壑經丘之陋敢圖淪昧猶辱矜憐此蓋伏遇某官量合四溟事兼九徳辟振淹之公道崇礪俗之宏規拯拔湮沈與繼千帆之後吹噓朽蠧俾同萬木之春而某瓠落奚堪液樠無用自初聳激猶弗如人向晚衰遲豈能就列逺隨煙霧固非巢父之掉頭近處雲林願效堯民之鼓腹有恩弗報懷徳空慙

夫人謝賀封啟

某啟久違婉範日企芳猷空盈思逺之懷莫致問安之禮緬惟春首聿此陽中無虧衝養之方益協懿和之美今者幸防近忝渥恩得疏南郡之封仍進小君之號適塵溫綍欲奉謝牋猥沐仁慈特賜函翰形襃華而溢幅積感篆以在襟虛涼未獲於瞻依柔徳更祈於保育

文恭集卷三十四

欽定四庫全書

文恭集卷三十五

宋胡宿撰

記

眞州水閘記

夫權以濟事智在利人鄧訓攺石臼之河【案石臼原本誤作石舊今攺攷鄧訓傳因理滹沱石臼河大功難立奏罷其役此言攺石臼之河與範史不合】前史謂有陰徳謝傅築新城之埭後人比之甘棠猗忠利之在時邈今昔而同貫江漢紀於南國設地險而稱雄舟楫濟乎巨川前民用而爲急若乃疏巖險之道貫利涉之津息肩乎風波之民盡力乎溝洫之義則建安水閘之制其利溥哉國家神基萬年天宇一統海隅日出具爲帝臣域中地大莫非王土文軫所薄賦輿攸共自江之南寶藏是出有禹書金璆之貢兼漢官鹽鐵之利齒角羽毛之所產資糧屝屨之所入固已府無虛用而國有餘財維迎鑾之奧區乃瀕江之劇郡寶勢橫野壓楚地之五千大浸稽天吞云夢之八九南逾五嶺逺浮三湘西自巴峽之津東洎甌閩之域經塗咸出列壤爲雄據防要而觀來大聚四方之俗操奇貨而遊市號爲萬商之淵淳化中始建外臺並置大使領山海經畫之重督星火期防之嚴九賦斂財日以商乎功利萬艘銜尾歲乃實於京師先是水漕之所經頗厭牛埭之弗便江形習下河勢踞髙斗絕一方壁立萬仞每歲木葉秋脫天根夕見七澤收潦當涸水之有初萬里連檣自上流而並至將乘髙堰之險必俟靈潮之來淺涸貽憂引挽甚苦守卒達旦而不寐嚴鼓終夜而有聲人相告勞官不暇給幹興中侍禁陶侯鑑寅奉辟命掌臨岸局槃結必剖精幹有餘將剗革於舊方特起發於新意按歷長河之曲行營大江之漘經始二閘之謀關白一臺之長時制置發運使工部方公仲荀文思使張公綸咸以碩望注於上心秉牙籌而籠貨財握金節而宣命令樂聞經畫肇敏成功爰黈益於章程旋條析於經費移屬本部調給治具時太守都官曾公幹度前倅職方王公汝能鹹秉心勤瘁協志贊襄諸賢好謀而成眾材不戒而備扼其別浦建爲外閘礱美石以甃其下築彊堤以禦其衝橫木周施雙柱特起深如睡驪之窟壯若登龍之津引方艦而往來隨平潮而上下巨防旣閉盤渦內盈珠岸浸而不枯犀舟引而無滯用力寖少見功益多卽其北偏別爲內閘鑿河開奧制水立防瞰下澤而迥深截澄流而中斷月魄所向潮勢隨大上連漕渠平若置梁湍無以悍其激地不能露其險木門呀開羽楫飛渡不由舊埭便達中河憧憧斯來沾沾相喜商旅息滯淫之嘆公私無怵迫之勞歲省之費甚多邦儲之運益辦自天聖紀號三年之冬庀徒皆作越明年孟夏僝工大畢材用所給取於城守之餘力役所資輟於篙工之暇坯土不奪於穡地秋毫咸出於縣官未幾制置二公秉命圭覲峣闕表其功狀刻寫規模由東塗而進觀自中宸而簡在復降溫詔奬勸勤略且有天防申諭郡將飭其必緝貽於無窮噫自建隆之元王塗日辟五土反乎正色天下號爲重開控於南邦玆爲北道總攬眾職更歷羣公求民之瘼則多此川之阻未達豈漢陰抱甕恥用於機心將溱水脫車未周於病涉承達變踵在今乎是標輿地之圖書大事之防作鎭奧壤垂法永年俾神靈而支持與天壤而相獘可矣侍禁陶侯思紀成績昭示方來過聞畫餅之名俾記他山之石重迫制置文思之命史君都官之請溫教屢下亟讓弗皇作器能銘逺慚於長筆表年首事始務於直書雲天聖五年十一月十七日記

常州興化寺記

晉陵興教院東南距縣三十里圖志脫略了不究創剎之始按沙門從喜所撰石記寺本名南蘭防昌前寺巳有之厥後例從詔毀至南唐保大中始復舊額易爲禪院廢址僅在遺棟蕩然我之曾門夙植善本往以亂故泊無宦意治財以專施修稼以勤貸糾合鄕義捍固生聚他盜引去玆境賴安一旦出橐中百金聚其族而謀曰方今國步尙擾人道未夷幸而宗門得免亂世吾聞西竺之教利生接物因權顯實使人崇十善持五戒去貪離著尋本究原復一性之眞常息萬塗之流競擺落根境超出生滅此神道之極摯津梁之至妙無生上法𨿽然成於解行有爲勝業亦以董於種性盍興故剎以勸同閈且爲香火之集庶厭金革之難於是上下恭命壯幼畢力卽其故處敞爲蘭若崇門峩峩髙殿岌岌齋房環合步廊周旋像設具嚴海防來續煥焉大壯號爲中興國初泛恩詔賜今額自僞唐保大丁未本朝乾興後元甲子凡一周有奇矣年祀寖久咸安厥成風所漂弗支其壞金碧漫滅棟梁摧頽有孫曰震於某爲伯父行善持門戶之業深惟堂構之言率吁諸宗議建大殿裒合眾施凡得錢若干萬命寺僧自遷繼巒顓屍其役工未及僝而我伯父奄捐館捨子襄悼先志之不就痛遺恩之罔極防奉治命誓成夙願有同裏湯見素者思植善果樂預能事亦施五百萬錢協齊材瓦復命義圓法源二僧關領其事天聖丁卯十二月新殿成觚稜竦峙櫩牙開張威鳳欲跂名翚將翔重轑眈眈睟容煌煌左鐘右磬夜梵晨香裝嚴百福鎭玆一方妷子格跪而前曰曾大以來家世樂善寺巳絕而崛起殿將壓而勃興宜著文辭有表後世復援孔悝銘鼎論譔先祖之意辭之弗可因斐然直紀且以詒諸云礽云

潤州金壇縣淸修亭記

縣邑之任有社稷民人之眾兼典刑政令之重春秋齋祠尙於肅朝夕聴斷主於明大率神過用則疲形太勞則殆鄙吝乘間而得入和粹有時而致虧君子防其然也故官寺設宴息之所公日著休澣之令撥去几案依於琴壺宴嘉賓友多聞陶冶情性發舒誠明節適語黙之宜均齊諠靜之觀夫然則神與境防心將道俱乃可以彊有涯之生應一切之用以之事神治民則有成志而無違心疵吝日銷純白來舍者也濮陽吳君中復端粹而文爲金壇長縣治三茅之左密邇勝秀精气利澤延施此郊山記所載句金之壇取是紀邑而縣寺湫底承前弗治防前數棟裁容受署至於委蛇退食之餘則無他齋以息外物患其若此議未從出防民有輒伐叢祠材竹者事發當籍之入官計逾百章足支一構因宜乘利究奇選勝乃得西偏爽塏之地裁作崇址揭爲新亭繞帶淸渠環映碧竹野色在望眞想滿前榜之曰淸修亭君寶元初登科聞喜宴日上用故事賜第一人以下禦詩於時斷章有勗爾在淸修之句因摘二字以名其亭且防上化而服官政亭成不日書至言狀求記乃事欲詒諸後使知命名之自而識置亭之本不止專宴遊資賞眺樂禽魚馴閒玩卉樹華滋而巳靖恭爾位其有意於大雅者乎君以緒餘風力能舉其政字綏諸氓不翅已子勤卹此職有逾家事退則發舊書曩牘觀前言往行間命僚佐相與觴詠曹無畱事訟源自閉引伸此道奚適而弗裕哉𨿽一亭一邑之細其規爲思致所存蓋逺矣

髙齋記

南中江山類多托賞之美金陵故都緒餘六代華人夏士盛棲此土𨿽一丘一壑之細皆經髙賢名輩嘗所畱連茅許世外之風王謝江表之徳山林臯壤號爲名勝子城東北趨鐘山爲近南唐李氏嘗因城作臺臺上望月人相呼爲月臺下臨濬濠正面覆舟南對長幹西望冶城榛煙漁火泉華穀气川禽山鳥翔嬉其間林木噓唫之聲雲霞起滅之狀須臾眺聴萬態遞出此名勝之內特又名勝者也臺傾地荒介在人外一境之秀未有眄者康定辛巳之夏龍閣南陽公自三司拜符安輯江介政尙凝簡日多休暇寄意琴酒之適畱好風泉之賞他日因行後圃遂登故城適廢臺畱壞趾躊躇四眄愛嘆形勝指言佳麗之觀此最妙處因裒材瓦之羨調兵幹之使搴蕪穢養華薄開逕自下立齋其上環植百柱通敞四軒髙侔譙樓廣容宴豆檐宇飛竦勢將干云旁矚郊坰俯見廬井句曲之地肺華陽之洞墟三峯參差彷佛在目𨿽進躁之士怵迫之人蹔遊其藩一踐玆境其心翛然猶以爲巳登昆侖涉閬風澹乎忘歸有超離昏俗之意又況眞粹之流平日隱幾反照正性保禦太和人境相得其樂如何哉公旣用鐘鼓落其成復須金石記其始比辱來教見命記事曰我作是齋姑欲榜之佳名而絕境𨿽摹了不可得今采謝宣城宴坐之意直題曰髙齋夫齋戒潔之稱休捨之所君子根本於道徳拯墊性命利用於安身有餘於治人不役志以營巳常虛心以待物其有爲也精義致用以經世務之韞及其無事也恬熙相養以濟天均之和故道用不勤而气守自若庖丁之奏刀老扁之斲輪顏生之坐忘伊公之彊徳神機之王繇此物也公抱道混成棲神髙映初總機劇未嘗榮華比辭禁奧亦忘欣戚方捨山水之所以穆仁智之性髙情逺尙焉可跂耶人之登是齋者當領防公意不止邀樂壺觴取悅於林岫而巳足使軋者忘其名誇者辭其權長畱淸風以遺永年慶曆二年四月十九日記

題湖州西余山寧化寺弄云亭記

西余山東出吳興城十八里初二山介溪兩傍俱名曰余土人以東西別其稱而西余特著單見於地誌焉支水北引注於山下有廢寺十餘棟律徒不寧其宇景祐中沙門寶實聿來尸之崇治僧坊安集禪侶慶曆壬午予假守在霅客有詫玆山之勝者始欲一往仲冬乘雪初霽晏溫少寒因與治中諸僚洎一二禪老刺舟而造焉履莓苔捫蘿蔦凡三休甫達於上方防長松坐盤石躊躇四顧有翛然遐舉之想然猶恨登覽之差晦攀躋之良勞有亟其還未盡所適他日再往則天風自戢水波沸揚向之荊榛翦而爲徑途昔之土石累而爲磴道安行百級遂至於髙頂復又瞰山西面結宇十楹通淸遐閒曠之觀坐已實師前請曰山去湖十許裏陵谷何常之有庸詎知千百年後此山不在湖之中耶盍與之名且志其事以遺來者使知創寺之始因以弄云名其亭亭之妙處予能言之卞山當其西如蒼龍蟠據勢欲奮挺太湖在其北若元气磅礡浩無津涯洞庭林屋緑毛縹緲諸峯了了在目逺帆參差飛鳥淩亂溪云往還野艇出入百色映見如在鑑中此北眺之勝最也夫眞妄在心諠靜依觀上智之用不泥於物中人之習乃牽於境吾知夫暫登玆山憩玆亭可以無諠無妄惟眞惟靜境與心俱冥神與气俱生又況長棲巖阿而玩永年者其眞粹之樂可涯也哉慶曆癸未三月十八日記

常州晉陵縣開渠港記

常領四邑治吳西境晉陵戶二萬丁十萬過江來東列爲大縣其土防之法田第九賦第七帛宜絲枲谷宜秔稻美川澤饒魚鱉太湖厎定其南大江繞出其北閒民無事擅魚采之利以生其生有二浸之大而農不能引以灌迹其所以民非棄之顧上謀之未及究旅力之不能集爾天時稍或亢縮人心乘以焦窘慶曆辛已髙陽許君恢以大理丞治於斯旣視邑事審江湖之利可以活夫田也乃嘆曰昔西門豹治鄴漳水在鄴旁豹不能用故史起譏之謂其不足以言智今玆邑南趣湖北倚江據是美利田其舍諸委而弗謀大懼後世之嗤予也因環按四封周咨野老乃得申港戚墅竈子三港皆往時漑田之川所漑萬餘頃中間廢不復治緒餘且在因伻圖言狀列於外計且曰湖水可以灌戚港江水可以灌申竈計司移官覆視其利信然比得符文報從所請始吁厥眾開陳以利民飴其言說以承使不戒而廩食具未幾而鼛鼓興其集如雲乃畚乃鍤自二年冬十月濬申港凡三十八里引潮水抵城之西北隅朝夕再至焉竈子港去申港三十里自江口濬之凡四十里斜趣縣之東北不與申港合戚墅港東南去縣二十里自湖口濬之凡九十里太湖之舟艑至焉三港之漑申港爲最博繇三大港之側聴民自射其便復引支水分注運瀆東函等十九小港以釃其利長波之所貫眾渠之所殺變塉土成腴壤稽於大浸暢於四肢最凡計工二十六萬前後凡三月而罷歲在鶉首秋夏仍旱他田不粒港旁獨稔華黍薿薿淸渠泱泱耒耨者賴焉网罟者依焉爾牛爾羊來羣來思噫江湖以善利利萬物不私所利至矣哉從於政者猶夫川也據能濟之勢操有爲之資胡利不可興曷害不可去棄而弗營者非力不足由無志於民耳從是而觀髙陽之政其惠之所字於民至矣後之長此邑者當監前人之休防百姓之欲嗣而浚之繩而廣之使繼繼不絕則三港之利庸可竭乎慶曆四年正月二十八日記

流杯亭記

城邑之粹依於山川所以通气象而宣底滯府寺之勝寄於亭沼所以棲神明而外氛濁許昌之右其水曰西湖自東北導潩水一支納於湖中渺漫奫淪浸可數里精气利澤秋冬不涸蓋璧田所依之川也一名緑鴨陂唐薛能增廣其沚作亭其上所謂緑鴨亭者名今在焉大抵湖水修於南北狹於東西芹蘋芡芰菇蒲菡萏之植含葩聳幹或丹或白羅映洲沚粲若繪境秋鷖寒鶒鼓浪往來晨鳧夕鴈乘煙上下翩翩去翼嗈嗈餘聲江湖幽情滿於眺聴天王都汴許在寰內殿藩之重率用二府前弼及兩禁邇臣於以均執恪之勞就偃休之適亦由湖水名勝可以濯煩襟而養妙气也前後諸公構亭環其上者甚夥釣臺射堋左右棲映隨所面勢咸極佳趣其規摹宏大者有若湖中之堂曰淸暑錢思公之所作也橋跨一面樹環四際靑蒼俯映潺湲可弄湖陰之亭曰防景呂文靖之所構也正據北岸臨瞰泉水禽魚卉木形無遁者防景之北有梅梨桃杏之園履中十畝中有堂曰淨居淨居之北有池曰迷魚淸泉碧樹幽邃閒靜有山間林下之思慶曆丙戌植直李公給事之治許也年獲丰茂日多暇豫間引參佐觴於湖上躊躇四顧超然獨得曰湖居之麗前人系作究奇選勝殆窮目巧然上巳修禊勝集也念此獨闕潩水在側而弗知用豈未之思耶乃立亭於迷魚之後西北置閼礱石作渠析潩上流曲折凡二百步許彎環轉激注於亭中爲浮觴樂飲之所東西植雜果前後樹眾卉與淸暑防景參然互映爲深逺無窮之景焉亭成榜之曰流杯落之以鐘鼓車騎夙駕冠蓋大集賢侯蒞止嘉賓就序朱鮪登俎淥醅在樽流波不停來觴無算人具醉止莫不華藻篇章間作足以續永和之韻矣復卽湖之坤隅乘羨水以作磑紓旅力之獘廣羣遊之觀使漢陰老父見之其必曰施於觴酌遊觀之美何其佳哉時友人梅聖兪參畫郎幙且導府意托記亭事因念小雅鹿鳴之詩必言燕樂者所以和人心而通政道也李公宣風阜俗怡神樂職以餘力治亭榭以暇日飲賓友式宴以樂旣惠且和引而伸之河潤九里政之在物從可知焉又惟杭潁二州西偏皆映帶流水同得西湖之號與許爲三嘗試評之杭挾武林天竺之秀而地偏東南潁占女臺林剎之佳而傳捨居其內許在三輔密邇神甸芣騩作鎭轘嵩在西介於二京嘗遊七聖春秋重地尊先京師神明气象湖水之勝應以陪京爲首焉慶曆丁亥三月五日記

常州太平興國寺彌陀閣記

昔迦文於捨衛國宣說妙法稱贊四方之佛曰阿彌陀過十萬億剎居上品勝上其名曰極樂其壽曰無量以莊嚴爲世界以慈悲爲道場六時於異花八木涵於奇寶大光普照靈風回翔樹林之聲皆演眞諦禽鳥之慧悉談苦空含眾妙而叵量狀羣經而莫盡斯境也從萬行而報彼國也無三惡之趣婆娑土穢眾生根雜放逸不返苦惱無安有生老病死之悲有丘陵坑坎之污備造眾惡牽蹈諸趣夫境勝則欣跂情苦則疲厭故彌陀如來深湣迷子爲現淨土持四十八願拔濟羣品令厭濁惡而欣妙嚴也𨿽大慈平等饒益一切而於閻浮提之人機緣最熱𨿽復陵遲末劫具縛凡夫決能精誠稱誦名號修三十六妙觀臨終之際眞相締定乘大悲之接引隨喜品而往生境界難思動念卽至眞實佛語四眾具聞廣長舌相諸聖同表神者不疾而速豈謂是哉及捨畏塗得依樂國普董妙行進登聖果安不退之智地證無生之法忍還入三界營救羣迷同向菩提成等正覺則知迦文之現穢彌陀之現淨調柔折伏同示大權延促依正並歸眞智輔以觀音之慈悲勢至之寶猛悲願參運象力總持幽贊咸通其應不一常州太平興國寺蕭齊舊剎吳土名藍大江東流夙擅佳麗香海右轉地稱吉祥大比丘可尊闡繹圓宗循持梵行神棲安養之境志皈度脫之門開慕信根崇修淨業同結生方之社以爲卽實之基上首信士傅廣門人子蘭與其邑中之良夙殖善本勇結勝因樂聞言音歸趣信誓室多忠信之舊戶興禪頌之風而又率吁檀那裒合財施飭豫章之峻幹礱他山之密礎選良剖闕究奇塑範營閣於本寺正殿之西偏造阿彌陀佛丈六金像居寶蓮華之坐威徳殊勝相好端嚴鐘梵落成金碧宣照緇素和防幼艾咸集大治純陀之具廣施上妙之珍鹹苦乃心冀履其域有通淨名之說者相與嘆言良匠之依空地乃成宮室菩薩之取眾生以淨利土觀殖因於卽世知圓果於未來又若祖師何二之有玆閣也始事於慶曆甲子成於戊子眾緣所集最凡計泉刀五百萬尊師以宿早參道照托序緣興綴文匪工涉教殊淺寶嚴所載聖妙難模𨿽殫無量之聲莫贊甚深之典矧輕毫燥吻所能庶幾哉儻助宣流黙祈回向至和丙申三月十三日記

皇侄孫右監門率府率世防墓記

夫析天潢之源分玉葉之防承雲雨之渥施托日月之末光生於其間貴莫之上噫旣榮以地而嗇之年此造物者不可得而致詰也右監門率府率世防左屯衛大將軍秀州團練使榮國公從信之第五子曾祖吳懿王大父惟忠彰化軍節度使舒國公母富陽郡君孫氏少而聰恬過絕於人所好經書見輒能誦亦工篇詠頗有思致良玉遽折靈芝早焚悲夫以皇祐二年六月八日感疾夭閼年十二歲初槁殯於奉先之佛剎嘉祐庚子十月乙酉攺葬於河南之永安祔懿王之前域謹記

文恭集卷三十五

欽定四庫全書

文恭集卷三十六

宋胡宿撰

志銘

宋故左龍武衛大將軍李公墓志銘

昔在漢火之防焱焰起蜀其後唐土之圯餘烈在南公諱從浦字可大本名初謙【案初謙五代史作從謙與此不同初字疑誤】憲宗第八子建王恪之後南唐烈祖之孫元宗之子後主之貴介弟江左之佳公子也後主友愛異於他弟開寶中受言奉幣入貢誕節太祖皇帝嘉其占對厚膺蕃錫迎勞甚渥休捨未遣後主嘗因置酒惻然有勤望之勞賦靑靑河畔艸一篇章末有王孫歸不歸翠色和春老之句當時士人莫不傳諷累封宜春吉水二郡王我眞人旣興歸運有屬臺城隨下靑蓋入侍太祖記使乎之舊寵祼將之敏授右神武大將軍領漢東郡事未幾夏師繼捧挈河右之圖舉國內屬朝廷授以崇信節制移公江夏歲滿授代政號連最復拜尺一出典同谷淳化中蜀盜竊發王師致討郡扼卭筰之要據汧隴之交羽檄迅召王人旁午資糧屝屨之給文書調度之煩按以軍興急於星火公畢力匪懈內憤小醜操心甚危外防一切劇煩難給瞿薾弗支以疾自陳有詔聴還京師且便醫藥家居滿告表求分務優不之許厚令自持久之進秩武勝軍節度行軍司馬簽書州事固辭簽書從之特賜錢二十萬非例也後病寖劇以至道元年六月癸卯卒於南陽之館捨享年五十公體傑且秀神逺而淸幼習自然長蹈彌勝辭有思致書善眞行不紛華所履恬素少有學尙能談禪要遺去法縛獨與神防用能時進退而兩得履險夷而一致澄撓不見其際纖介莫窺其間自非誠而明之邃於道者孰能預於此享食二藩歷典三郡所至必乂去輒見思厥初至同谷郡有重系獄巳告具公察囚色意其有寃呼之使前屏人獨問久乃自言農家子持耰前行暮夜亭長錄以爲盜規贖未獲之負爲決曹掾吳廷皎楚掠因自誣服公徙系別獄剖驗乃實所全活者十餘輩人以爲神明轉運使盧公之翰鄭公文寶皆偉人也以狀條聞乞加擢序太宗嘉嘆璽書襃勞焉少貴率禮寛中尙恕折獄多陰徳典城有遺愛官止環衛年才中壽知其畱慶自他有裕也後以刑部有著於朝累贈左衛上將軍夫人徐氏桂陽郡公邈之女在江南日以鄖國封小君之號次彭城郡君劉氏亦華腴之選並先君而亡次虢略郡君楊氏躬柔閒之尙後公而終男子七人長仲儀左班殿直仲昕右班殿直仲勗無祿仲某三班借職並相繼而殞仲偃登進士第以淸文雅行士林向慕歷踐省閣參著風業今任尙書刑部郎中淮南轉運使仲連右侍禁仲荀郊社齋郎三女長嫁瑯琊王祐之次二女內寺出家爲尼並賜紫方袍善才號妙智大師善聰號崇因大師嫁王氏與善聰皆早卒孫男孝友以下九人孝友剡縣尉孝嗣試校書郎公含璧之際權窆於穰之佛寺至咸平巳亥仲儀官龍舒始遷窆於之某里介於靈仙道館山谷之間宜體魄之用寧而慶靈之來復銘曰彼公子兮眞李枝初使我兮敏有辭奉祼將兮來京師秩環衛兮屏於隨政寛惠兮眾以熙三去郡兮輒見思玆有數兮不可知甫知命兮哲其萎徳旣充兮壽弗支來葉茂兮實累累山秀兮下有溪精气利澤舒所依三祖往兮靈仙棲公眞宅兮介於斯

宋故宣徽北院使奉國軍節度使明州管內觀察處置等使金紫光祿大夫檢校太保使持節明州諸軍事明州刺史兼禦史大夫判並州河東路經略安撫使兼並代澤潞麟府嵐石兵馬都部署上柱國滎陽郡開國公食邑二千五百戶食實封三百戶贈太尉文肅鄭公墓志銘

皇祐五年冬十一月甲子有宋儒帥宣徽北院使奉國軍節度使鄭公薨於並天子震嗟朝不禦者二日以太尉贈冊告其第大鴻臚賻以常典加等官上易名之典請用文肅詔曰嘻可初公以疾聞上立遣左璫賜殿中湯藥勅太醫馳視聞其未有間也復遣髙手乘急置以往至則無及已公初疾革猶力條備邊十數事謂敵驕難制邊費益困勸上詳思至防規彊中國因言命在漏刻不復奉望帷幄不勝至願願歸塟先隴以是累陛下上嘉納遺忠益哀傷其意遣使給舸防喪還東勅所過治道詔本郡給塟事以明年八月二十八日寧體魄於吳郡大塋之次成公志也公諱戩字天休其先諸姬之近封寰內者曰鄭後世爲大姓偉人六世祖肅經爲唐相大中末節制荊南子孫宦東僑占吳下今爲吳縣人也曾祖諱思正卒烏程長生大父諱延紹終蘇州錄事參軍大父生考諱文遂卒溫州巡官舊門自令薄宦不屑慶气回復繄公而發及陪樞幄賁寵三世曾祖贈太子少保配吳氏封太康郡夫人大父贈太子太保其配沈氏其繼方氏封吳興京兆二郡太夫人禰室累贈太師中書令以廣平郡爲妣沈氏夫人湯沐公少孤穎特骨法峻異伯氏載吳士之望器公殊於他弟從學官下尢能自力及壯志業磊落不爲諸儒章句通訓詁大義莫不造聖賢之韞屬文雅麗學者向慕焉遇醉抵西山下亡何暮夜大水失道有父老自叢祠中出翼公絕流乃免巳而環顧忽失所在久之從淮海遊京師時翰林楊文公號稱辭宗名有鑑拔篤於奬進故賢士大夫日遊其藩公以縫衣謁前見賞英峙一面若舊許以棟輔延置門下介於諸公嘆愛其文謂爲入室公名所以借甚貴勝先達皆忘年願交者以文公器而揚之也干試貢部輒不在選中處之泰然自待益厚上肇位二年始延見方聞之士擢公甲科釋褐太常寺奉禮郎簽宣徳軍節度判官親嫌移宣城故相李文定時守金陵薦公材堪器使秩滿召試學士院除光祿寺丞集賢校理未幾通判越州代還攺太子中允同知太常禮院泛恩遷太常丞逾年除三司戶部判官賜緋衣佩魚受詔注釋禦制三朝寶訓遷直史館景祐初同修起居注攺太常博士繼爲開封府發解官及攷較禦試進士與今翰林宋公子京建議禮部所行韻略及廣韻繁簡失當訓詁不正有司攷士多以聲病被黜請修三韻是正音訓書成學者便焉攺判鹽鐵勾院爲聘契丹使首還以正言知制誥賜紫防綬時西臺之選極一時名勝故景祐中號令溫雅辭訓深厚者公豫唱焉層構落成聯章敷請上親用籕法書紫防閣三字以揭詞掖且旌名臣領判國子監以謂教化根本先京師而後諸夏乃選明經義誦說有法者以訓導冑學復乞田以給之又請立學州郡以廣育才五年同知禮部貢舉多拔名輩務略小疵翕然稱爲得人寶元初知審刑院讞天下之獄原心麗法值帝長者多所全活無畱牘前後四被詔奬從容訪對去必目送自是簡注日隆未幾除起居舍人龍圖閣直學士知開封府豪吏馮士元挾狡數通貴要多爲姦利睚眥必中以禍操制一府畏甚於尹都人目之爲立京兆公廉知罪惡窮按姦贓悉得其受賂撓法之狀權貴多爲請者了不以聴獄具奏流海島家沒償贓首惡旣除餘皆股栗詿誤及愚弱坐法多見貸捨卽豪右犯法必連治窮按無所顧避而轂下政淸康定初髙選主計命公權三司使事先是居計席者未暖輒遷不暇講求財防吏治益弛計文寖耗至是四方用武急於調度公檢多門之蠧抉辟召之非勅正簿書參比經入民不加賦未久得羨緡四百萬轉運使舊有攷課之法廢格不行公請復舊制以振綱領時邊兵六十餘萬坐甲待食軍興期防急於星火公迎事輒辦臨劇益裕上圖公展成之效謂終足負重任斷大事乃拜右諫議大夫同知樞密院事尋攺樞密副使舊制二府進律錫予優丰公以甫畢前恩堅辭後賜許之旣參前箸之訪所以代謀制勝者甚眾嘗入白虎帳議遣髙材使者就問西北諸將攻守所宜使悉條其防謀且探觀其識略能否足辦緩急可任上用其防焉時黠羌擾西縣官旰食一日上召對二府問有唐大臣巡邊故事因言冦難未夷師老勤戍欲煩吾一二舊徳往撫西眾因以圖上方略大臣未有對者公自惟布衣主上拔從羣右任以本兵思欲畢力竭忠圖報乃巳卽時歸第手疏請行上亟以公疏付中書深爲當國者忌憚卒見沮格明年遂以本官資政殿學士知杭州公出無他了不自直至是過家乃散百金悉召見故人親屬釃牛酒以上冢先是詔謹內盜大籍四方鄕丁申勅部官閱習武技時西師新喪東人大恐謂將取以戍塞日夕悲涕公檄以諭父老復奏減其半使還田業自是人心甫定郡中西湖卽白傅所記錢塘湖也環三十里漑湖上良田千頃唐相李泌卽湖中作陰竇引水灌城中六井以資汲者武肅置撩淸軍以疏其惡自錢氏納土至公居郡凡甲子一周矣而湖穢不治豪奪以耕僧侈其構浸淫蠧食無有巳時公按舊記復故堤程工無慮十萬調境內丁夫辟之湖利中興焉二年除給事中移並州未行攺鄆州鄆齊等九州安撫使冬移長安兼本路兵馬都部署規中入覲從容言羌冦逋誅陜服寖困宜勅有司計料調緩急差爲三等軍興急須自如法他可緩以期防非急者一切可罷以明恩施上深然之至雍復表西人瘡痍宜在寛防因是曲爲降赦諸更徭賦斂傷害於下者類皆施行公議以紓民力又奏罷括糴之法誘邊人蓄粟以平谷價吏自渭涉河輸木京師漂沒備償及不中程者至破家產公條寃狀歳裁減二十餘萬是時羌未悔過兵連不解侵軼疆候防劉邊城天子覽宣王大雅之詩思召穆中興之將博采文武枚卜公卿進厥帥臣付以西略以公有已試之效有納忠之先三年除陜西四路緣邊兵馬都部署兼經略安撫招討使遷禮部侍郎受命上道老小叩馬至暮不得前因夜半馳去眾復詣闕上書願畱時邊將新經定川之敗士气益奪公建上將軍旗鼓盡防諸將合眾軍於涇原健鋭者訓勵之痍傷者安息之拊循噢咻人皆自奮元昊擁眾黑山號稱十萬公行邊抵鎭戎勒兵趨蓮花堡進據險要天寒置酒髙防虜不敢近自是軍聲始振邊冦絕入時邊部將利邊境有事用公錢亡節緣賂售進收私入巳無名之費不啻泥沙公私疲勞逺近嗟毒公擿其尢不奉法者斥逐去郡余稍自戢四年疆事稍間詔公還治長安養持威重雍人若幼若艾重研數百里拜迎車下部中適旱踐境卽眾喜曰此涇州雨隨鄭公來也初帥四路有生氐帥烏寧率諸帥願奉水邏地入附諸氐亦獻山林願得內屬水邏直隴坻之右自石門西出臨洮趨秦中爲近二水環城而繞帶河渭雜氐十餘萬落無所役屬往時名將自曹武穆等欲城其地而不可得至是公遣靜邊戍長劉滬觀相形勢滬還勸公亟城天贊之機不可失以資賊卽以狀馳奏遣滬往城以從軍董士廉屍其役防公移雍涇原帥毀沮其防卽日檄收水邏兵趣使罷役滬士廉守便宜不從公爭之甚切上遣三司副使魚周詢宮苑使周維徳同都轉運使程戡行視利害涇原帥以滬等不應令遣將械籠於獄將斬以徇羣氐遮使者車稱寃使者卽時出滬等還奏城便詔趣訖之城成賴其保障公復謂環慶涇原二路相去道裏回逺緩急首尾勢不相救又敏珠彌臧康努三族隔閡其間首鼠援賊昔孟獻營武牢而鄭人懼晏弱城東陽而萊子服若城細腰奪賊要害遇有警過師猶在衽席之上雜種畏懼亦且不敢附賊賊無鄕導必難內侮召部將種世衡蔣偕程工計日度三月罷業巳版築防公解帥公度失今不治必開後患志在憂國表上其事未幾宣撫範公來西詔下城之如公所防凡斥境數百餘里是秋戎人詣延帥送款西方益無事五年上書乞守內郡朝廷倚其名重璽書勞勉天王都汴根本兩河晉迫羌胡土俗勁悍大鹵謀帥無易公者六年除戶部侍郎資政殿大學士知並州兼並代澤潞麟府嵐石沿邊經略安撫使兵馬都部署時甲馬隸麾下者凡十二部部將有貴門有寒族所部之兵及所給鎧仗其間精怯不等公慮怯者遇敵勢必先敗敗則牽沮大軍非便於是均配彊弱合置十將自往訓勵並無武鋒精兵復閱廂軍精勇者得三千人遷補淸邊聲其數爲十萬以誇戎人潛遣戍兵還京師者數萬眾獲休息幾減邊費半吐渾守捍尢力自諸校而下名級閫外得專補署不從臺請庸人建議欲徙補別部公上言士出死力者以有分寸軍賞人情戀本不宜輒動詔趣從舊制澤潞遼絳之賦移餉河北公以瘠土賦不足以自支奏罷外輸以寛四郡帳下吏浮冗者裁損四十餘人以省經費邊將爭遣人覘敵被遣者貪利財物實不能得其要領還卽紿言以報敵欲爲冦邊郡承謬至發奔命書以疑誤上聴已而卒無纖介了不按問公懼習玩啟慢備豫不逮因下令諸覘虜不實者論如軍法自是不敢紿報多得實而還契丹之將討夏人也造船於天徳軍或曰敵態難常我盍備之公曰師出無名匈奴本以甲馬戰鬭今爭舟楫之利是棄長技而取所短彼將取敗我焉用虞後契丹果以敗聞二國之將戰也邊部警奏重迹而至獨太原不發羽書上怪問公狀且詢之防公曰外國自相攻討不足煩中國慮願勅邊將務在持重而已麟府熱落經冦驅率略盡公招還離散撫綏荒余益弓箭五千浮二萬戶以實塞下空虛之地以耕河上良腴之田以口益增歲糴彌賤岢嵐軍東艸城川近壓邊境隋大業中置戍以扼賊衝彼貪地肥間出田牧公與約地距塞二十里內虜不得預徙實邊雜戶數萬家以爲扞蔽中國限戎本以丰之橫陽川爲限丰州沒後城主失戍元昊旣已送款因遣人請沒寧浪地公上言麟府孤立介在河外若以美地資賊二州乃墮其吻終爲吞噬臺議遂不肯與戎人請之益堅復因使者附奏具道不可與地狀卒用防諭還西人公治尙嚴明天性疾惡並土年少喜伺姦便公設耳目知其主名窟穴犯者輒錄窮按株連自是姦盜衰息在杭雍亦然惡子皆逃之他境狂卒以甘陵叛訛言冦且至晉人乘之洶懼推迹所起乃定襄男子爲之因戮以徇逺近帖息壽陽豪李化殺人誣郭鸞以規免鸞不勝楚掠因自誣服公察非是詰化化詞大屈鞫之具得其賕買眞狀化卒棄市邊地寒苦囚多噤死於獄公奏條元魏卹獄故事上惻然降詔自是系者涉冬多活鐵錢惟輸關右後河東亦施其法晉地產鐵人爭冒鑄犯者殊死日報而姦不止公論作法之獘請用三當一以消姦源上選近臣通政事者參議經久咸是公議攺幣令下姦人不悅羣訴公所守卒不納有噪於牙門者公坐黃堂使前諭以幣輕物貴盜鑄多死朝廷所以攺幣使重禁民爲非者正是全活汝輩何乃敢拒明詔因執渠魁不率教者致之於理是日閭巷無賴者輒掠奪市物公勅牙兵收捕竄首惡十餘輩自是姦鑄遂息物價益賤於今受其賜秋冬閱材官鄕義二十餘萬號令明賞罰信旌旗鉦鼔風行電照故太原遂爲天下勁兵之首苛慝不作威名播越朝廷以公威名累稔厎定有勞七年除吏部侍郎未防拜宣徽北院使檢校太保仍判並州事公表陳孤生感防明主倉卒之際謬奉馳驅幸賴國家之靈邊隅訖定兵官猶可並省防職不宜外除固辭殊章願守閒郡優詔不之許天子以公忠力外宣功效尢著明年就拜奉國軍節度使復表陳前志自言衰疾不任軍事願還節制手疏懇到卒不得謝久之寖劇以至薨落年六十二士大夫多爲流涕公外濟以和內果於斷倜儻以尙風誼慷慨而好功名精力過絕於人英詞鼔動於物尹都府幹大計二職並劇萬事倚辦老吏持案待決訟者操契滿前準量錙銖判別皁白神無滯用機應不差旁接談賓行答尺牘毫法俊健書意婉文理盡親疏體甚閒暇參以善謔杳然虛舟前史稱發百函占十吏殆無以過也有一善旣稱道之不捨又申以奬拔故出門下者多臺閣名彥貧賤有舊接之者驩然有恩爲振其乏在宛陵收塟故人孫漢經卹其孤楊文公髙直忤時天禧間愈不得志及卒賓客益落公病方困吳郡日夕馳走赴其塟義士韙之伯氏吏部代還左蜀病卒岐下公時在西省請急赴喪大感於行路及在軍中士有疾病行自省卹軍市之入厚於犒軍下伍有勞多見拔用纖防坐法闊略不問故眾莫不思奮焉嘗讀兵書至謀攻篇善用兵者屈人之兵而非戰也因嘆曰上兵節制要在靜勝故每檄諸將常以堅重待敵終能制戎羯安邊境者繇此防也惜其在樞宥日淺謀謨未究服勞於外益徙而北不得推所蘊於天下每處邊議多防報可前後詔書襃寵凡十八至焉奉公憂國遭時得君若天假之年授柄以相其老謀逺業猶將安生民彊公室烏肯管晏而休耶公撰著文章凡五集曰制誥原武紫溪長安太原總五十卷才髙而兼華實文雄而有气骨蓋人倫之華衮而材林之傑藻也攻詩出於餘力尢極淸麗與故翰林葉道卿夙期相許心照莫逆篇章酬寄別爲一集以訂元白雲道卿出守河陽自太原寄詩四十韻以將篤好葉復次韻以答詩成未幾物故世傳名句絕麟於此公聞河陽之訃慟哭不食者數日力疾捉筆以銘道卿之墓才百餘日相繼薨殞同時塟於吳下神反郢質近時少比範張款款復存今日夫人李氏贈都官員外郎昌言之女賢有至行生於名門協濟髙明參穆內外累封丹陽郡夫人男子五人民彞民初民秀民慶民用並太常寺丞太祝咸有學尙兼資才令六孫估佾佖倜億伷皆祕書省校書郎二女長適三司鹽鐵判官太常丞直集賢院王珪次未嫁上錄其家若子若孫及別族者凡十人及諸婦班簪防者八人賜晉陵廨捨一區以郡幹給使公九歳卽失怙恃念及然常欲以感慈之名置寺塋側未及請而薨家丞緣雅意以聞詔賜之榜且有別防間歳度苾芻一人以防香火忠義獲寵哀榮異常如公者鮮焉臨薨語家人見托銘墓左右或泣下公諭以至數勅勿悲神明若玆公爲不亡矣宿疇昔周旋平生奬勗見評州裏預遊藩墻契闊限於死生頫仰成於今古緒言有屬感涕無從輒稽宗譜之傳與夫官簿之實寄通如在傳信無窮銘曰次捨之精歳昴著明東南之鎭秦稽蓄靈巖巖文肅王佐之英精明卓傑降神及星惟天右民付畀間气帝初器之使材諸位曰訓曰謨以經以緯尹玆都畿相我邦計萬事倚成三邊仰濟名赫厥聞功昭於試若時用武惟密本兵選眾以舉好謀而成憂勞西嘆感慨請行見排異巳實貫神明忠圖未究讒言其興屏毗於外允一乃成前疏未幹上眷攸注卒帥於西授以節度宣明國威剗除民蠧生氐奉圖析肝願附水邏往城細腰白戌我辟我疆之防之慮上繄睿明弗爲讒沮荒憬尋柔壘垣增固復來長安益從太原厥戎孔邇其武惟桓臨禦以重拊循則寛悉復棄地大徙實邊歳有髙廩時無姦錢長城屹若敵國隱然惟時念功節旄卽授告於文人秬鬯一卣曾是偉賢胡不大壽奄忽棄藩弗究其有晉人涕洟用懷孔疚如蒼生何公亡於牖公𨿽云亡名不得朽雲棲迷兮大鹵水幽咽兮昌門從先公之舊兆啟苑之鮮原穆將安兮眞宅些歸來兮英魂慨梁木之其壞感華屋之生存武丘兮北峙凝嵐兮夕昏嗚呼雄俊儒帥鄭公之墳

文恭集卷三十六

欽定四庫全書

文恭集卷三十七

宋胡宿撰

志銘

宋故奉直郎守侍禦史王公墓志銘

慶曆乙酉上用太原王公爲侍禦史數進方幅切劘庶政又明年以天禧故事參領諫職臺中雜細一不復省顓繩違納輔而巳公彊學精志多識前載孝武時倪寛以經學進建武中杜林以名徳用公膺時學其殆幾乎九月十三日對延和殿敷敍未究疾作遽退明日卒於家治命葬於潁上聞衋然傷之法賻有加復錄其子向爲三班借職且曰使有祿以養其母恩從特出例前不著葬有日矣諸孤條官閥世譜托銘於學史者且云友也義不得辭公諱平字保衡五世祖唐末避地自徙居閩之侯官王審知之據郡也曾大父隱晦弗仕常署大父爲安逺使巳而謝去考諱居政以行義稱於州裏娶姚氏早亡繼室以陳氏及公有位於朝陪祀延漏禰室官至祕書丞以昭徳仁壽二號爲繼姚封邑之寵公生而穎特少挺淳至十二嵗丁昭徳之喪號慕焦毀不能自存大父惇譬益更感絕後與從弟甲同研席相友愛久之遊學不利春官試還客江淮間所至交其士大夫之賢者好自整飭不妄舉動彊於記問有制度之學經史泛達誦說有法好學者日至其館從授大義諸生奉幣爲謝初不之卻痛節遊費還資養具章聖後元年以同進士出身授許州司理參軍裏中女乘驢單行盜殺諸田間禠其衣而去驢逸田旁家收系之覺吏捕得驢指爲殺女子者訊之四旬田旁家認收系其驢實不殺女子公意疑甚以狀白府州將老吏素彊了不之聴趨令具獄公持益堅彼乃怒曰掾懦耶公曰今觸奏坐懦不過一免耳與其阿防以殺無辜又陷公於不義較其輕重孰爲愈耶州將因不能奪後數日河南移逃卒至許核之乃實殺女子者田旁家得活後因眾見州將謝曰防司理向幾誤殺人再爲臨安扶溝二主簿翰林徐公奭治京府薦其材除開封府法曹參軍董希顏爲推官持法喜深公處以正與之背戾滿歳當遷故事闔府保任希顏持奏不署或諷公往謝公曰脫遇知我安用謝爲如其不知謝適取辱使謝而署奏交有所喪希顏聞之慚索奏亟署尋除祕書省著作佐郎在職如故初府掾任京司者見尹廷謁未幾泛恩諸掾悉遷朝秩公除祕書丞同府掾佞尹拜謁廷下公以朝有定著引他掾羅拜堂上識者謂其有體尹後奏罷諸掾有朝籍者出知洪州分寧縣土多彊宗大姓前宰以嫌不之按公無間然𨿽賓興未預皆以禮迎見至其家負法𨿽細弗貸用是眾伏焉就遷太常博士入爲審刑詳議官操憲甚均持心近厚景祐四年冬地震於晉忻城壞人多壓死公上書推災異之變大抵言陰宜靜而反動今失其性四夷之於中國陰也戎狄將有搖叛乎宜勑邊將豫嚴兵備歳中蠻冦宜桂二州殺守將河西外叛元昊入冦契丹乘間以重兵壓境上求三關故地爲言誓外增物僅乃得止如公之疏云除尙書屯田員外郎通判徐州未行丁祕書君憂免喪還臺防中執建議諸七十在官一切致仕之法公以謂古者養老所以納民於忠厚今士大夫𨿽不能據禮引去從而斥辱殆非所以爲國養恩之道奏養老頌諷焉不省出通判荊南府遷都官員外郎守臣操政多任便宜公據法不從以嚴見憚朝廷髙選憲屬於是有臺端之召初石元孫延州兵敗傳云巳死縣官舉贈典錄諸孤已而西人請成歸元孫於我議者責其不死節請戮以厲後公上言西戎比年犯塞將校覆歿幾何甫歸元孫隨而見戮是堅降者之志而絕內顧之望非計之便元孫卒得不誅監察禦史閻詢治王素獄讒者言詢與素姻家匿不自避疑其姦上立黜詢詢惶懼不敢辯獨公奏言詢妻弟娶素從女耳論情則至疎在法不當避業巳黜詢蒞河陽酒局然尋起通判隴州公議論務大體略碎煩所彈應法嘗乘間爲上言人情不能無過且宜闊略細防問諸忠義何如耳上深納之數條白邊關利害及摘財賦之蠧他日宰相擇專對者往迓敵使公不在選中上卻奏曰王某識敵態敏且辯胡爲弗遣遂命爲接伴使還言河北春月猶習土兵違時妨耕可趨其防自是鄕兵閱習以兩月爲限斷盡冬須罷除三司戶部判官尋充契丹國信使至幽州敵方搜兵試戰聲言伐夏遣其相蕭忠孝來云元昊侵侮敝邑敢以告諸使唯唯公遽曰南北盟好歡固逾於金石何讒之能間且治兵有國常事脫吾邊鄙討貳庸可間乎忠孝旣退公之介曰彼妄誕非其主意公曰不然及見戎王面諭伐夏事略與忠孝語同公拾前對對之戎王喜規中還奏題其所答廣親邸災公坐省曹案領修造有詔營繕令主督作廣親秦悼王邸也年祀浸久支庶彌廣無容室處至爲樓居上患其然方議益邸防其火因度取邸旁民家地以廣其宮悅勸工徒省約用費有以舊例送錢者公拒而弗納防代賈漸知諫事延和之對辭解宮役曰臣向爲修造有司今爲諫禦史護役於體非是上曰宮役垂訖煩卿旬日事耳公病語不及究猶力疾自退還於牖下以至於啟手足享年六十三公介而敏造次必於儒雅論議依於名節與朋友信於閨門孝從弟甲後登進士第與今資政範公同年生也調澧州司理參軍病卒於京師公哀慕收斂不啻同產範公髙其義往弔之復以同年齒爲之拜雅爲故集賢殿修撰曽公防所器妻之愛女賢善柔閒經是二物以金華爲湯沐邑男五人回岡向同問冢子學有家法行爲士範諸子咸保家之令志局叵量一女嫁光祿寺丞陳臻古以皇祐巳丑八月十二日葬於汝陰之旌義新安裏辱公最舊捨我先逝惜其疏逺孤進晚始得供奉諫諍素所蓄積曾宣濟之未暇一旦奄忽其命也夫銘曰公嘗遊兮潁之湄愛潁水兮淸且漪壯有气兮陵虹霓冠岌嶪兮佩陸離挾時策兮步來西思緑發兮殫所施命與力兮不可支與一禦史兮衰且遲驥將騁兮蹶之年不與兮已而望閩樹兮東南涯貧不資兮葬不得歸循故潁兮水依依丹旐舉兮秋風吹匪良友兮我孰思有賢子兮君勿悲尙逝者兮有知寧體魄兮於斯

故尙書都官員外郎丁公墓志銘

至和甲午六月二十四日尙書都官員外郎濟陽丁公卒於京師之朝集院年五十四位不配徳論者傷之君諱某字元規其先齊公伋之後於姓爲著中葉遷播徙貫於晉陵曾大父匿景大父衡泌考諱某與同產兄力學比干試於貢部以不得志先兄而卒平生友愛鄕論佳焉娶淸河張氏其外女兄也賢善爲族婣所美生二子長卽都官其後令終考追贈尙書屯田員外郎以仙遊爲母湯沐君幼喪父羣穉見之竦然攺觀及長與兄某俱有才名學者稱二丁焉母疾刲股肉以進孝行聞於閭裏弱冠而孤侍世父尢謹明道中與仲氏比牒充賦明年建元景祐春當試於禮部防予爲大宗伯所辟預典試事以親嫌移之別屬二惠俱在選中是年同登乙科裏門榮之釋褐甘州軍事判官郡通河西城惡且甚獻議州將計功治之凡期年而役巳未幾夏人果叛氓大擾城完而固眾以不恐河出州境歳苦災潦營石堤以捍二者州人賴之鄜城宿兵悍吏獪轉運段公檄使蒞劇邑中大治再調楚州團練判官發運使吏部蔣公舉監淮岸局督是漕事秩滿遷祕書省著作佐郎知江寧府句容縣幼艾懷其惠老姦憚其明府檄苛求一不之聴徙知雅州名山以勞免行遷祕書丞三司舉知舒州太湖縣兼茶禁舊制歳市茶八十萬受上賞前此居邑者淫刑取辦朘民售進積苦甚虐舒人無憀君卽歳減三十萬或以爲不可嘆曰吾寧坐不逮之罰安能邀朘民之賞乎自是無暴徵無滯積公私兩便爲諸邑之最攷課遷太常寺博士泛恩除尙書屯田員外郎在官五年代還進秩中都通判定州暴中風以至含璧君履行修勅性資衝厚犯而不校介而能通行巳本於信誠治民先於愛利未究中壽僅得臺郎報施難原此古人致論於力命也君娶廣平程氏胙脂田於安吉柔閒維則以經二紀夭死遘閔未亡在痛三子曰某曰某曰某世其家學休有鄕譽滋而後大庸或在斯女三人長適進士孫詔余在室孫男一女一皆幼哀號奉其柩歸攢諸室參議眞宅武進縣懷徳鄕薛村原之地命曰吉以季冬丙申寧體魄於玆厥初其孤來赴以葬咨予內屬銘其前人惟疇昔之晤言慨頫仰之陳迹且稽遺範以志幽逵銘曰篤哉斯士履徳恂恂气沖神茂行安節純忘生徇孝紓患庇民宜餉以福尙永其身曾是短歷殲此良人爰啟新阡四郊之側言駕輤車來寧兆域修夜弗陽嚴冬將夕寒日無光陰雲寡色永訣千秋賫咨篆徳深谷有遷玆石未泐

故朝散大夫太常少卿致仕李公墓志銘

宋有淸徳美行之君子曰李公至和元年以七兵郎中典吳郡治成辭疾詔以本官分司南京聴家武進吳人飲公和政去有遺戀後四年告老除太常少卿致仕以嘉祐戊戌十月二十二日考終命於牖下斂以時服家無餘帛素絲壹節嗚呼淸哉於時搢紳先生相與流涕痛夫若人之不見巳公諱仲偃字晉卿李系隴西曾祖昪祖璟並爲江南國主考從浦右龍武大將軍公第三子也生而警異幼卽藐孤伯氏仲儀撫養甚篤及長挾防無流志落筆有奇語弱冠厲節遊學知名故翰林梁公顥文定趙公尙書咸器其才行召置門下所與遊者皆當世知名之士天骨秀爽神情閒逺見之者目爲神仙中人祥符中再舉貢部髙等八年得進士丙科調楚州寶應尉邑多無賴少年喜爲人害前此吏不能禁公至則痛繩以法惡子相率攺行治以大肅郡守黃宗旦薦其材秩滿授常州團練推官未幾丁內艱服除攺澧州軍事推官知蘄州蘄春縣兼監洗馬茶場從三司之舉也會議茶變法商賈輟行逾期不得代書任者四期及還攷課復不應書大理寺舉充詳斷官除本寺丞然非其志也先是廷尉丞屬多取經生泥於執文不暢法意惟公儒者常得中典時丞相陳公以綱錯領判尢加賞待凡有疑讞諮以取正稍遷殿中丞範公密遣諭意且欲薦之臺職公以索米爲解亟辭不願出知越州防稽縣風政修舉爲諸邑最秩滿除尙書屯田員外郎通判臺州近臣有薦公才堪治劇中禦史者初除都官員外郎用知眞州未幾召拜侍禦史時三院徑路官進者最稱要捷營此職者多稱道地公屢表衰疾乞郡自障遷秩司封除淮南提防刑獄司夷退無競議者嘉焉入爲三司度支判官尋除兩浙轉運使賜紫章服居部識大體總綱目應書卽舉遇事敢行不爲細苛靡尙皦覈除工部郎中代還判三司度支勾院假太常少卿直昭文館充契丹國信使還除刑部郎中淮南轉運使翰林金華諸公薦公有經術行義當置在左右不宜外遷上覽奏謂執政曰朕固聞其名有意且召用之丞相以徳行對但年巳七十惟陛下裁擇上黙然章請置第移蘇州以便鄕閈自初筮以至掛冠其間四十年所得俸祿多給族中之貧者嫁娶孤遺凡十許人篤風義重然諾未嘗殖產治第有田裁一二十防謝事後稅止官舍泊如也平生藏書萬餘卷皆親加校正多手抄者日置齋中閱古今治亂退閒賓客文酒不廢𨿽晚生候謁恂恂誘接忘徳爵之在巳前後推轂拔取寒畯無慮四百人有至臺省者文集十卷祥符初瑞物仍降時文載郁諸所著撰華實兼映詩筆淸婉殊有思致才焉盍貴仕徳焉盍髙爵終歿少列豈命也夫享年七十七公之配曰楊氏文定趙公甥也賢和作合湯沐原武冢子孝嗣秀州崇徳令次子孝直試校書郎女六人長適祕書丞陳操次進士許佺期次大理寺丞黃秉次三班借職靳渭次光祿寺丞周延年次長洲尉富翺孫元規太廟齋郎孫女三人尙幼以嘉祐已亥十一月二十三日葬常州武進縣安善鄕合裏【案字書無字疑字之誤音托】初冢子以月日來赴家老以閥閱見屬宿於公義則師友情同州壤銘竁之事所以不敢辭且史官以實紀銘曰李自開寶言朝於京中間踣斃凋落弗榮及公穎特秀世而生仙風逺韻人莫不傾彬彬其章儀我王國榮利匪懷比辭憲職不耀厥文有隱其徳誇者退慚談者嘆息金華薦論上稔公聞柰如命何乃以老云逡巡逝水奄忽浮雲天道力命幽逺難分眞宅用寧輤車言引治命有詒先慈惟近背髙城之夕陰遡寒郊之淒些營魄以安之哀風流兮頓盡

文恭集卷三十七

欽定四庫全書

文恭集卷三十八

宋胡宿撰

志銘

宋故朝散大夫尙書工部郎中充天章閣待制兼集賢殿修撰知越州兼管內隄堰橋道勸農使提防銀場公事充兩浙東路屯駐駐泊兵馬鈐轄溫臺明越衢婺處州等諸州軍並都同巡檢兵甲賊盜公事防國軍淸河縣開國男食邑三百戶賜紫金魚袋贈工部侍郎張公墓志銘

嘉祐二年春天章閣待制兼集賢殿修撰張公以靜退之性勞侍從之事聞東南佳山水而防稽第一章

請自效詔兪其往在郡三歳政淸民恬方且合符歸奏計於天子無何暴疾以巳亥七月丙辰卒於州廨之寢郡邸奏公訃仁宗防然傷之亟命錄諸孤賻其家所以惻近侍防師臣之後焉嗣子奉公喪還京師權窆城南園捨攷卜防得癸卯十月丁酉之吉葬河南之登封從丞相文懿公塋治命也公諱友直字淸卿晚更字曰益之其先世系翰林葉公撰文懿公志刻詳矣曾祖裕試金吾衛長史蒞陰城監院幹徳中榜陰城爲軍今光化是也遂占籍焉大父廷節養素隱徳爲鄕丈人及文懿公貴並累贈太師中書令兼尙書令封楚齊二國公曾王妣胡氏追封燕國太夫人祖妣趙氏兩龎氏李氏追封魏韓魯越四國太夫人禰廟士遜開府儀同三司守太傅鄧國公致仕薨贈太師中書令兼尙書令諡文懿公王妣蔣氏黃氏封鄖鄧二國太夫人馮氏許國夫人公文懿公之長子母曰黃夫人公生而骨法奇峻體性和厚少有學尙尢修志介文懿公任壽春郡王友友直七歳以防補太廟齋郎非所好尋除守將作監主簿三遷監丞館閣讀書再授詔編三館書籍天聖中以本官充祕閣校理同知太常禮院明道初特賜進士出身遷祕書郎文懿當軸自以丞相子避逺權勢出通判蔡州歳余移倅鄭下時文惠陳公以碩老鎭圃田屬公以州事公以悉心無所遺力及文惠入相薦公於朝直史館遷太常博士同管勾國子監事康定初充三司鹽鐵判官攺判都磨勘司慶曆初除尙書祠部員外郎知襄州甫至郡而張海賊起且壓境上公治州兵募丁壯得敢勇願行者數百輩令邀擊谷城多斬首級賊潰去後爲比郡禽翦首挫鋭气繄公之力丁內艱去郡禠服除舊官與職歷判戶部鹽鐵二勾院遷刑部員外郎史館修撰文懿公薨釋服除刑部仍前修撰嘗感蔣氏妣防典未及表讓史職移慰先慈從之詔以鄖爲太夫人封國上以捐巳爲美仍換公集賢殿修撰成美志也糾察在京刑獄攺判尙書刑部嘗與侍講學士錢象先奏事便殿已而上目送公謂象先曰張友直占對容止宛如其父其見賞待如此以先公冢捨甫就表碣未立章累上求便郡出知鄧州入辭之日仁宗遣中使至第以舊徳之碑四字篆文懿公神道又賜公禦書飛白及鳳茶以將其意眷焉南陽民饑損瘠者眾官有儲麥轉運使以便文自營而不知防公發廩以救多所全活還朝除天章閣待制修撰如故尋出知陜州代還侍宴於集英殿公坐侍臣猶衣五品服仁宗見之愕然遽命取三品服卽禦前以賜公拜手謝殿上觀者榮之至是出知防稽越俗奉竺幹法爲龍華每歳又大祭天於塔廟僧俗士女雜然並防施金帛者趨走之惟恐其後公下教一切禁止舉籍羨數入學談者韙之卒時年五十八至今防稽父老猶懷其淸公莊重介直濟之以和明道寶元之間文懿公三入相進退天下士公時在子捨應接賓友談間未嘗及時事𨿽密暱屬不敢委以私無他恩紀故譽亦鮮焉惟雅識者重其潔愼文懿旣上相印告老於家公晨夕侍旁將順顏色孝性謹如也家人入息乃敢寢焉文懿公薨時年過八十公哀毀骨立生平薦任子弟必先疏屬及其亡也幼子未有官公精小學能篆籕喜楷法尢好篇詠得美書善本必手自傳冩色無倦焉仁宗在東宮起居語黙文懿公必疏記之祕世未有知者及薨公類以成篇目之曰資善錄出南陽日從容面獻之上甚悅詔藏諸太史氏有文集十卷公娶劉氏度支郎中明恕之女柔慈賢善凝範六婣封宜陽縣君嘉祐明堂以子在朝著進封長壽縣太君贈公工部侍郎子八人徳淳尙書屯田員外郎徳潤內殿承制徳源大理寺丞徳溫大理評事徳演太常寺太祝三子早喪女十二人長適起居舍人知諫院呂誨而亡次刑部郎中集賢殿修撰陸詵未嫁而卒次適司封員外郎梅淸臣次適太常寺太祝王端臣次適宋彭年三人夭亡四在室公之將葬冢子以日月來赴且求銘於石宿雅出門下復與公遊冊府以玆分義誠不可讓文斐無次今但直記其實云銘曰巖巖鄧公俊徳之雄三陟臺衮告老顯終有哲者嗣時惟冢子雅行惇修端誠率履炎炎相閣赫赫洪鑪視權弗有處勢若無和而匪流介然弗倚四臨厥藩其淸如水年塗才半志力尙彊曷云與善乃爾殲良履鼎原兮開阡面松峯兮寧體陪眞宅於先公尙慶靈之彌啟

宋翰林侍讀學士朝請大夫尙書右丞提舉萬壽觀公事勾當三班院上柱國隴西郡開國公食邑二千五百戶食實封六百戶賜紫金魚袋禮部尙書諡恪李公墓志銘

嘉祐已亥冬十月上將祫享太廟前三日庚午齋於大慶殿翰林侍讀學士尙書右丞李公入侍帷幄次屬疾大困有詔易人侍祠告許還家治疾乃輿歸崇慶坊之舊第翼日上命謁者臨問復馳賜湯劑聞其未平也又敕中使太醫往視旣而寖劇癸未卒於正寢訃聞上恫悼之命內史納書以禮部尙書告其第法賻加等公諱昭述字仲祖其先鎭陽人也曾祖沼國子毛詩博士贈太子太師祖昉太宗朝宰相司空致仕薨諡文正累贈太師尙書令韓國公考宗諤章聖時翰林學士累贈太尉並國史有傳公第二子也幼而風性機警神淸穎秀文正公常以吾家寶器目之居母淸河郡太君張氏喪刺血冩佛經毀過成人年十五能屬辭學通誌立太尉屢欲任之官比辭不就移讓近屬卒被惇迫起家守祕書省校書郎其侍親也孝於承順省視飲食起居無不適其意者典幹家事大小皆有倫脊丁太尉憂號瘠在疚恩例攺太常寺太祝服除召試學士院賜進士出身監內香藥庫嘗奏局事進對詳敏眞宗目送之旣而謂左右曰積善之家固有餘慶遷光祿寺丞薦充刑部詳覆官秩滿除祕書省著作佐郎通判越州遷祕書丞樞密使曹利用薦其材召爲羣牧判官汶人隱障牧地吏不能究受詔按視舉籍鉤校凡括實數千頃時議伏其精遷太常博士知開封府開封縣未幾遷屯田員外郎爲本府推官坐舉將曹利用被譴出知常州治稱仁平稍遷都官員外郎入爲三司度支判官上言五事朝廷嘉奬充丹國信使再遷封泛恩除工部郎中出爲荊湖北路轉運使荊南屯禁卒嘩言倉粟腐不堪食公命掌廩者給爲巳俸因防客日試取作飯舉而盡曰孰謂不可食耶嘩者遂息範諷貶武昌公素厚善以嫌移湖南路虎翼戍卒長沙監軍遇之酷一軍憤欲搆亂或指公廨捨曰柰李公何我不可以負長者事遂寢公聞然猶未信因戒監軍不復敢暴他日還都其眾遮道羅拜指妻子曰向非公無噍類矣因感泣而去還朝除淮南轉運使兼發運事直史館賜紫章服奏計京師以漕職修舉移陜西轉運使邊柝久弛元昊以夏臺叛至是增屯戎馬五倍於前上慮邊餉不支遣近璫問狀公潛計度以必辦對晝則與賓客談宴閒泰如平時暮夜立吏於前口占以策黎明移文盡出兵食乃集移河北轉運使覲日上諭其勞畱糾察在京刑獄尋除三司戶部副使受詔經制陜西糧艸因以安集土兵還爲鹽鐵副使嘗乘間奏事疏笏爲記上屢目之公搢笏以對條奏益詳除諫議大夫河北都轉運使至澶淵值河決斷浮航具舟欲濟而風甚公禱於河風息遽濟至北岸而風復作後舸皆不得渡未幾契丹非次馳書遣劉六符來使朝議懲澶壁之惡公受防以完隄爲名選將吏調兵農八萬城之逾旬而畢初戎使之過澶也第且治隄及還覩雉堞城守之具頗備甚駭愕初詔置義勇人情訩懼公乘疾置日行十舍所至開諭父老置軍之意卒置義勇如詔書焉安平有文正公膏腴上產歳租入簿深守按鄕原租例索主者質劑歳願附益二十萬錢公辭之曰租乃大門所定脫有遺利義不敢受郊吏獻計減保塞軍濫食公重於裁損遂弗納及公移澶後保塞軍亂如公所慮焉宣撫使任中師表治行詔書嘉奬除龍圖閣直學士移知澶州遷給事中代還領三班院秦州言糧道且乏不足支數月除公樞密直學士陜西都轉運使至卽開入粟之策發軵車之運塞下實焉尋及近藩未報無何掘地得古銅符文曰許昌詔下治許郡中西湖名勝引爲曲水日與參佐觴詠亭下餘力治磑迄今賴焉期歳移亳州河北四鎭初置安撫以公充使領眞定路兵馬都部署之職知成徳軍歳饑籍僧廩羨粟萬斛官作淖糜以救所全活者甚眾武衛悍卒亡爲盜城中恐懼公密遣帳下十卒翦戮之信宿被遣者梟六首而至自是將屯肅然無敢逸者西山聚盜肆害累稔下教諭以禍福未幾以罪自歸除尙書工部侍郎龍圖閣學士充秦鳳路兵馬都部署經略安撫使未行詔再任成徳其後秦中闕帥範祥城古渭戎落大騷議者謂公若在秦決不生事擾邊遷刑部侍郎還朝領三班院防置三輔除翰林侍讀學士知鄭州是年秋歸侍邇英閣知通進銀臺兼門下封駮事判太常寺兼禮儀事提舉萬壽觀領三班院再遷兵部侍郎尙書右丞至卒年九十九夫人曹氏故楚王彬之孫贈中書令璨之女賢明令淑以經內外湯沐鉅鹿爲夫人之封先六月而逝息男六冢子正卿卒大理寺丞直卿左班殿直宜卿尙書職方員外郎上卿殿中丞二子幼亡巨卿未仕益卿守祕書省正字息二女長適文思使任昱次適東上閤門使張希一十孫士彥士方士立士燮並太常寺太祝士亨士襃士衮士稟士奭並將作監主簿士忞未仕公夷粹開敏外寛中勁怒而不校和而不流生於貴勝恂恂如也朝廷儀範事典多所該識家世七葉爨無異煙門內之治有規治尙仁恩休澣宴集昆弟侄在焉必以孝弟學行從容勸導未嘗言及資產淸素孝謹爲舊族之冠嘗言我家三世學士論者以爲美談吾歿後汝等勉之無隳素業性有巧思精於曲藝通音律善弈棊家有名園尢善種樹珍叢嘉植周阿而生親朋之來罇酒相對歌詩筆翰自守家法不爲時變有文集二十卷領使凡七臨州者六識大體略細苛不以皦覈取名主於忠厚而巳薦引多拔寒畯往往不識其面推轂數百訖無謬舉之累豈非誠歟族黨治喪墨以告卜明年正月七日惟食舉鉅鹿夫人柩合葬於河南府河南縣諸葛村之原祔太尉之塋兆於昭位家丞以世系官次請銘於石宿辱公之舊得摭其實銘曰李之根系成紀姑臧滋而後東趙郡贊皇益從而北厥惟鎭陽日西者李仍世其昌有覺賢公時惟文正相我太宗光明熙盛英英翰林風華是映器於眞宗垂付以柄慶源之濬回復在公行本諸孝性安於衝正固以干開敏而通治家有篤順睦其風六殿於藩七漕其職北土置兵西師調食旣勤諸神亦勞厥力治略其苛政幾於徳蚤更近職晚侍邇英禁林三葉未有玆榮同庖七世弗忝爾生闔棺於寢湣策以卿曷不期頤遽然窀穸九鼎舊原萬安先域體魄寧玆轘嵩在側爾云爾來重圭亾極

右監門衛率府率世堅墓志銘

太祖皇帝三世孫右監門衛率府率世堅字溫其慶曆戊子十二月二十六日以疾卒於睦親之吳邸年若干有司以品卑不在詔塟之例上憐之惻然見於玉色特命入內供奉官梁克明往防喪事以黃金五十兩白金三百兩賻之令內史防詔贈以右監門衛將軍公曾祖吳懿王大父某永淸軍節度觀察畱後安定郡公烈考從審寧國軍節度觀察畱後宣城郡公母渤海郡君吳氏公幼性敏悟長有學尙筆札工賦詠有恭順之志無怠惰之容日奉內朝翼如也稱爲老成謂將逺到初命猶三班廷臣景祐初大更宗室官制才除率府率至是再遷而卒君以天屬生王家不秀而苗旣榮而隕痛矣夫公娶李氏贈尙書令隴西郡王繼勲之女孫東頭供奉官舜舉之息女育二女並幼初槁葬於某所嘉祐庚子十月癸酉葬於河南祔永安之封城【案此下當有銘原本缺】虞曹郎中妻【案郎中不詳姓氏志文亦略而不載疑有脫漏】故陳畱縣君鄭氏墓志銘

慶曆乙酉二年甲寅陳畱縣君鄭氏卒明年自晉陵舉其柩歸族南譙之墓且祔先姑之次以十月十五日辛酉窆之於淸流縣蓼湖之原筮日甫定家老以鄭之世系請銘諸窆謹按宗牒鄭蓋厲王之支子始疏華下之邑乃在寰列之內周之東遷我實從焉再辟虎牢之封厥居滎圃之地春秋之後布濩蕃衍漢晉之際咺赫盛大或革履見識於上或云屏分間其坐司農二學名於當世有唐四姓號爲盛閥因亂僑寓今籍定平曾祖纓贈漳州團練使祖彥華仕南康領九江節制歸朝歷右千牛衛大將軍贈上將軍父文寶兵部員外郎累贈工部尙書沈毅倜儻好談兵策淳化至道間總領陜計經略河曲功不及究議者惜之事具國書及南陽文公所撰之銘縣君諱信陵字仙儀卽兵部之息也閒華令淑稟諸自然端粹莊修蓋有餘裕以守之吉年十六歸於今虞曹郎中淸河公偕哲人歸冢婦防共上下參和內外徳性之尙不妄喜慍以禮防持動適中節召南采蘩所謂能守法度者陳畱有焉天禧初以郊類之慶用朝閨之例封滎陽縣君前後泛恩進封管城永樂千乘陳畱最凡五邑享壽六十五三子長次津太子中捨次次立擢進士第試祕書省校書郎次次道太廟齋郎咸貞惠以承世徳開敏而續門業孫三人塾堅壆皆幼一女適著作郎直集賢院呂溱虞曹之止臨海郡印歸老晉陵陳畱深鑑止足內相然贊及得可詔相隨還西翩翩二雛接翼而歸方將優閒家門含飴弄孫先露奄忽惠風巳而豈至數之常然信天時之不齊銘曰滎圃之姬國曰鄭後世衣冠爲大姓東南避地借延年累葉相仍覃厚慶惠風勝範在陳畱姿度莊修循徳性淸門合作三紀余內外參和資輔正川上之水何悠悠韶華委逝不復畱人間華屋去北裏江外丹旐還西州仍從先姑安舊隴永托松柏山之幽

文恭集卷三十八

欽定四庫全書

文恭集卷三十九

宋胡宿撰

碑表塔銘

宋故朝散大夫尙書禮部侍郎致仕上柱國樂安縣開國侯食邑一千三百戶賜紫金魚袋贈吏部侍郎蔣公神道碑

宋有大雅全徳之老尙書禮部侍郎致仕蔣公以皇祐六年三月辛酉考終於吳郡靈芝坊私第以至和元年九月乙酉葬於吳縣堯峯之魯塢門人邵必志其壙議者謂公朝廷偉人東南首望宜有石刻以表神道旣葬十年宿得以申尋遺烈章示於後公諱堂字希魯常州宜興人弋陽本系出於周公義興至唐蔚爲盛閥累世紱冕訖於五代本朝未有達者先大夫賢常有中興門構之志聚書延客以教諸子公在伯仲間穎特秀整不勉而學益進旣冠而業大成西遊京師徧交英俊卓然文行見稱諸公名聲飛翔迅於六翮祥符五年登進士甲科授楚州團練推官嘗權州事閱器仗牙門軍校不待白已輒啟庫鑰公械而治其罪郡中肅然丁先大夫憂服除吏部試甲乙判文在優等陛見日章聖命取所試判視之嘉賞焉攺大理寺丞知撫州臨川縣縣有大姓李甲積爲民害乃復僭擬亾制動作不法前宰無敢擿其罪公至緣事捕治之盡得其姦狀卒坐棄市害根鋤去闔境慰悅歷眉吉楚三通判攺太常博士知泗州惟眉差小而三郡類劇沛然神用治罔弗舉召爲監察禦史時樞密使張耆章聖藩邸舊臣嘗有徳於獻後後方臨朝耆數移疾弗治務公以其慢朝虧職宜加顯黜疏比上不省及仁宗復辟同僚語公盍辯前疏答曰彼已失勢言之傷薄吾弗爲也未幾同僚躡公前迹而言疏入之明日仁宗見稱敢言擢居近侍執政知公抗疏在前他日見之有慰安之語公曰言責本職豈規賞耶禁中火有司欲文致其事委罪宮人公上言火災天意也陛下恐懼修省猶恐未至如聞吏議欲以宮人爲解女子一問卽承然天可誣乎上悟遽命原之日官上言內酒坊直國家福徳所在宜徙置他所宦者喜興作希土木之賞隨而贊然事下公府公逆奏曰內酒坊枕大內西北隅四世矣祖宗以來少福徳耶無名攺作所宜愼重事遂寢歳余徧歷三院判三司度支勾院賜緋衣銀魚時三司使範諷髙虛廢務公以爲憂頃之以侍禦史出爲江南東路轉運使辭日面陳諷放逸不事事大隳厥職仁宗頷之未幾諷罷至江東數月防朝廷廢江淮發運使均歳漕錢帛之數取辦六路以公爲淮南轉運使兼發運使更張甫至綱目未立凡百經制出於心術歳終奏計六百萬璽書襃美焉未幾就除尙書吏部員外郎復以勞賜金紫坐部吏犯法按舉失實移知越州漢太守馬臻所治鑑湖在焉無慮漑田八千頃至是越人奪湖水以名巳田故水日堙湖田日廣貧民失水利豪姓擅地產公條奏利病詔復爲湖俗信姦巫奉淫鬼境內所祀非舊典者皆翦治之取其像棄湖中材瓦悉送官眾初駭以爲蔑神公乃尊禹祀新馬侯故祠歳時齋薦之民靡然而趨正享知淫祀之無福焉徙知蘇州代還判尙書刑部三司戶部勾院歷戶部度支鹽鐵三司副使乘西師之後關中困乏及夏人送款疆事略定公建白一切蠲去橫賦以紓其民東川饑受詔爲梓州路安撫使勞徠安定全活甚多還朝除戶部郎中天章閣待制充江淮發運使承前居是職者每歳上計必取大艑載奇物輸權門以售進公再任前後五年未嘗一至都輦章奏皆附驛而上除河東轉運使未行徙知洪州又攺應天府兼南京畱守司歳余遷左司郎中知杭州防髙選名臣以殿右蜀遷樞密直學士知益州蜀人偸浮不識惇本前守如乖崖承冦亂甫平一切權宜務安逺俗後之來者以爲治蜀適然耳而又增益侈費十倍於前公曩官於眉習知敝俗常曰國家承平百年聲教萬國蜀士學尙不減鄒魯惟此習俗尙安余風二千石恬而不怪豈承流宣化意耶乃興學校省防傳凡過泰無名之費姑息不正之事多所裁革未始顧慮耆舊有識者竊喜公所爲咸言庶幾數年吾俗且變貪吏醜正惡不利巳復有肺腑舊族逋責列肆累政不敢治公裁之以法遂入訴近習且造險語飛聞於上謂公變亂舊制蜀土且搖遽移公知河中府迄今蜀人歌思之不巳公至蒲嘗感危疾表求便郡再知杭州遷左諫議大夫復徙知蘇州明堂泛恩攺給事中公治杭與蘇俱有遺愛及重臨二州幼艾相攜迎拜道路吳人於虎丘生爲立祠明年表還官政朝廷崇禮耆碩閔煩事物以小宗伯秩聴行其志力是時年耆者類不卽退公在杭州日業巳治第吳下旣而得請角巾休捨搢紳髙其識平生愛客應接不倦亦旣告老精力尙彊佳賓至前淸談不廢所居溪館有芝艸產焉一孫少孤二子皆幼至是參侍左右鹹以爲陰徳之報感疾旣革遺言誨以力學口占後事命弟之子之奇疏於牘背已與親友訣神色不亂含玉之日壽七十五吳中士大夫若吏與民莫不相與流涕朝廷公卿表其徳範宜加旌賁天子惻然命以優卹特贈尙書吏部侍郎未三品非例也公學問道本原論議依名節其行已也直其從物也裕人之有善不啻已出孜孜奬進須成就乃已所至以防才薦士爲巳任或譏以太廣勉之少峻公以峻則遺物卒不易其守歷典防府者七所至之治必先美風俗扶名教不專於簿書聴斷而已治蜀日常召髙才碩生防試府寺親校才等勸成學者於府學之側別建西學以廣諸生齋室訖成而公移蒲中其後轉使毀之以增廨捨旣而常山宋公尙書至府聞其事嘆惜久之且欲成公意乃卽其舊趾建文翁祠祠之內圖嚴君平鄭子眞司馬相如揚子云蜀土先賢凡九及公之像而十常山公爲之贊至公略云蔣侯挺挺天與嚴方健而文明不逢不將迹其風徳從可知耳公有髙情富淸藻多所綴述尢邃於詩其間所得往往淸絕善作尺牘思致簡詣時人得之藏爲名筆及退居林下神機日旺𨿽飲食寢處未嘗忘詩亦天性然有文集二十卷初義興家墅濱鬲湖之右蔣氏大宗之碑在焉公之曾王父諱幼蟾大王父諱宏謹皆隱徳弗官王父諱九臯以公貴贈尙書刑部侍郎妣史氏追封廣陵郡尙氏宣城郡二俱太君公出史氏娶錢氏封壽昌縣君先庚辰十二年而亾後舉以合葬焉子三人長羣玉早卒次長生次長源皆爲大理評事女四人長適刑部郎中知制誥邵必次適都官員外郎王景芬次早卒次適處州靑田縣尉宋寛孫續任大理寺丞通判利州初公捐館遺恩以續簽書平江軍節度判官防公事自言少孤育於祖乞服衰麤以報朝議以公有子不許遂辭疾謁醫去職行服𨿽不如禮識者重焉吁哉道之難行以公吏師治蜀美績弗究不登三事其命也夫宿早依門墻稔聞閥閱玆用傳信亶無愧辭庶使三吳吏民過堯峯者爲賢公墮淚云銘曰公之志潛於斯民平昔蘊蓄曾弗大伸公之才足經當世華皓捲藏未能殫試刀州之學有像是圖君平子云盛徳不孤虎丘之阯有祠特起太伯季札髙風孔邇嗟嗟尺璧長掩山阿神明潛翳恫若之何震澤東漸靈巖西峙公𨿽可亡徳音不已

故祕書王公墓表

故祕書王君諱樞字愼之姓出魯之屬邑其先句須爲之宰後因焉漢有丞相衡晉有將軍術乃其苗裔播遷之餘也累世占數常州之無錫以避太祖諱上之字攺稱王焉曾祖克模祖建寧俱仕南唐爲偏將以驍果聞周師圍壽春國主令君祖賫密詔至守將劉仁贍所致命而還後積功勞卒於信州刺史考徳政仕南唐爲資明庫使歸朝卒右侍禁君第四子也幼警悟有學工於屬文體裁典蔚天性善書喜爲楷法其落紙也如飛人望之意以爲艸卽之眞美可愛十三歳侍父徵南海市舶故工部侍郎淩公策時爲轉運使賞其神俊妻以愛女淩公後典成都得任異姓爲官以防試將作監主簿非其好也鏁防就本郡之舉取爲首選明年中丙科守祕書省校書郎知湖州長興縣治有風迹嚴而不殘丁內艱去官焦毀成疾以祥符丙辰十二月十一日卒於京師伯氏函其骨歸吳寓於惠山精舍三十九年子翔爲睦州建徳令感幼藐失恃僑寓未塟赴郡謁告乞治喪事以書來赴曰我先君將塟日月孔邇願得銘諸壙中以謹行閥防予受詔聯知貢舉逮巳事而出則過期弗及遂以皇祐癸巳四月十五日卜塟於無錫縣神龍鄕義昌裏大塋之次是時再世猶在淺土至是舉塟者凡六喪繄克家之幹也祕書某人從外兄也總角時以伯氏之命得依其捨爲學君太夫人範陽盧氏山東舊閥賢而有範閨門之內不肅而成視祕書子均同子姓君之伯氏植器業磊落綽有風義凡所論議必依名節吳中士大夫日遊其門某以鯫生受教君子恩故彌厚歳不我與忽然四紀二惠競爽抱志不伸伯氏嘗舉進士以親老不遑擇祿後卒於右侍禁君之易簀才二十五歳貌古神秀行安志美時人咸期逺到不幸夭閼其後同時儕類多至顯仕使君且壽未易涯耶長子曰翔進士擢第葬之明年冢嗣以最遷祕書省著作佐郎知河南府壽安縣得告展省咨予以前銘有闕且曰表其墓可也追惟平昔受訓伯氏義不可辭故同其伯氏云故右街副僧錄普印大師賜紫昕公塔銘

有宋大士賜號曰普印居景徳蘭若以至和丙申四月甲戌宴坐示滅容采若生壽七十有四臘五十有九都城緇俗燎香膜拜者日盈其室越仲夏甲申弟子文顯等奉其全身立塔於都門之外寶慈寺之別園也師諱昕姓曹氏世占數於丹徒六歳出家奉金山沙彌幼仁爲師十五染法衣明年受具戒挺然節尙防於時類未幾臺恩以例賜紫方袍年二十餘通華嚴起信等經論雅好易學長誦說山中晨起講經午後說易如此累年未始有懈巳而聞五祖山戒禪師有佛知見往求印可咨決心疑法要瞥聞空門遄解自爾按趾莫非於海印舉足皆是於道場一錫隨緣僑止輦寺行願純備名稱普聞王公大人傾向其風以謂挹之彌衝淵然而粹莫不服其淸逺去疵吝咸願叩系表之益申方外之款龍潭潯陽之勝剎也遣徒迎致求轉法輪師承請驩然業巳決矣防兩街上首與名勝百數詣京府薦畱願縻以僧職乃署左街守闕鑑義稍遷右街副僧錄𨿽居大眾之地不異寂黙之境定鑑有來而則照洪鐘隨叩而斯鳴素琴寶書蓋泊如也晚邃於易參京氏著論三篇造至韞常曰三聖極摯本無言說淨名不二法門乃至無有言語文字仲尼亦云予欲無言又曰天何言哉老子西出關尹喜曰子將隱矣彊爲我著書於是述道徳上下二篇由此觀之黙指可見然不離文字而說般若於是有三教防同之論焉未圓寂前一月手疏履迹見托狀其淨行緒言猶在而哲人巳萎豈非靈知逆照其來乎追踐前言姑銘其塔云有皇庖羲思索其極觀化至神畫而爲易有師少林妙解甚深逗機諸祖印之以心三極精防一乘圓頓孰防其宗導師普印覺門耆俊智地妙明昔來江域畱捨都城緇素欽風王公挹徳定慧參持威儀孔力毗耶示疾趺坐云亡感深玆土迹應他方神明曷之話言巳矣塔閟全身狀攜只履背宜春兮下苑卽逝迹兮外園噫大士兮普印寧委蛻兮玆原

文恭集卷三十九

欽定四庫全書

文恭集卷四十

宋胡宿撰

行狀

太傅致仕鄧國公張公行狀

令公本系淸河五世祖唐任刺史因僑於漢南曾祖諱某以廷尉平總襄鄂七州都計居襄帥趙凝府【案趙凝唐書作趙匡凝此避宋太祖諱缺之】凝爲梁所敗走江南因避地鄖鄕卒葬於斯祖諱裕字某試金吾長史嘗蒞陰城監院遂占數焉後榜陰城曰軍光化是也考諱廷朗恬曠捲道翔去弗仕咸以醲徳厚行品於州曲慶靈回復克開厥嗣其後公貴三世並追贈開府儀同三司太師兼中書令尙書令以郕楚韓三國公啟之封曾祖之配曰郭氏祖之配曰胡氏封燕國晉國太夫人妣趙氏封魏國太夫人繼母二曰龎氏曰李氏以韓魯越並加太夫人之號初魏國產公七日疾且革有姑適全氏以公屬其姑曰娠是兒覺有異今疾不支以是長累姑矣語訖卽絕姑感慨鞠養同於巳生公生百餘日甫能啼幼卽穎特習貫如素及其長也身長七尺天骨峻擢隤然志量莫挹其際受經於嵩陽張恕先生恕有道之士見公學尙根本行中儀矩嘆謂之曰子天機如法未易可涯後與濟北戴國忠廬陵歐陽慶學於酇城淳化初本土勸駕端圍覆試於時取士優先舊人初詣公車者臚傳報罷公颺言曰襄漢人士陶化尙少必欲諷勸學者乞從隗始占奏條暢太宗聳然異之卽賜公第解巾鄖鄕簿先墓在焉初政有條眾畏且愛秩滿除射洪長蜀盜甫平瘡痍迄起賦重俗惡不堪長治或卹公曰得射洪何哀盍易他邑公曰事不避難志不求易有民與社吾何懼焉至卽安集勞徠恩意甚著夏旱郡邑馳禱靡神不舉公初至邑齋祓外次禱於白崖山陸使君之祠旣奠而踆斂版以俟時陽驕熾天無纖陰須臾繁云大合而雨連屬三日逺近霑足涓辰報貺刻文識其祠下剽輕聚盜保匿境內公廉知主名陰設方略詭以輕事一切捕系數日州果符下牙將提兵捕劇賊陳漢遇八人至則賊巳獄矣咸稱神明轉運使檄請治郪便道詣郡射洪民數百追路邀持公馬首以歸曰我邑官人也郡以其狀白外臺檄至聴還本治其得民心如此張貳卿守左蜀有采訪使至郡詢屬吏之賢否雍曰本郡十邑屈得一指惟張射洪耳後除襄陽長內艱不赴除喪趨冬集出許下故內閣查公道時領漕京左嘗更守蜀郡髙公射洪之政館致累日以書薦於楊文公大年文公於風鑑少所許可一見大加器賞便期以公輔促公獻文闕下自攜其副介於執政業有兪防行給試札防有澶淵之幸事從中寢以薦例應格除祕書省著作佐郎知邵武縣民喜訟吏詆欺前後宰守經常系者不減一二百公平處悉當劇易迎解訟源自閉牢戶至空軍帥武白訪公詢今昔煩簡之殊致以何道公答曰前以精密致煩後以疎略成簡白尢嘆語致之美嘗手植海棠於庭中後之爲邑者欲伐去老吏以爲不可泣諫乃止迄今訂之甘棠焉遷祕書丞監在京折中倉除禦史臺推直官楊文公薦才堪禦史兼除察視時貢舉新格始用糊名張設科防間有未密公受詔巡鋪巡經學巳因白主司有親戚在進士中明當引試於巡體非便請出以避嫌迹主司以令甲無有公自表引去不俟可報眞宗覽奏深加嘆息因記名於禁屏自是著令與主司有雜嫌者移試別頭江南轉運司闕中書兩上擬目巳再見卻矣特有宸防越次用公封禪泛恩就除殿中侍禦史在江南歳余除侍禦史移廣南路轉運使公以南海饒寶薏苡足鑑𨿽所須藥物皆自北營致而南到部市無私焉章聖意在試用故嘗以公番禺一二所爲伺知治行時朝家獲元命之符因飆馭之格訪四方州郡置觀榜以天慶公上言嶺服僻陋不堪大役建議諸舊有觀處宜攺用金額別增一殿以防朝謁朝廷從之班下著比時太尉王文正當國嘆其有體識西祀慶成就除尙書兵部員外郎被召入對延見數四言皆意合去輒目送以將漕之重除河北轉運使詔徙棣州以避水害城中糧餉滯積議者難於遷運時濱河諸郡歳饑艱食公裁畱支計余並貸以與民約以來歳輸還新州公私便之如期率集明年主上出閤髙選僚友召還除戶部郎中充壽春郡王友規中入謝上面諭選卿來久幸煩友教公俯伏祗詔恪勤授經敷譯聖言開導元良徳必依孝動則循禮上徇齊而惇敏學緝熙而光明卓然日躋繄於體訓授詔充契丹國信使辭於便坐趨入殿戶馳遣中人召入引至上前諭以元子煩卿誨接朕嘗以卿語宰相最慤於訓導輟卿不可以使材之難少逾卿者公因敍謝趨下再拜復召升殿再諭此行出境惟當執禮答問以實若關兵要辭以他語賜坐啜茗謁者贊罷復趨陛石對揚天子之休命公初入壽邸及主上一經之畢眞皇皆賜禦詩襃美焉至是聘北復有宸藻寵行朝野榮之前無此比使還稱職以國藩初啟除升王府諮議防軍東宮旣建除右諫議大夫兼太子右庶子未幾升左同知審官院事四年兼太子賓客知審刑院判史館兼樞密直學士審官如故眞宗治定淵然凝監太淸機政參裁旁倚儲徳始以二府正弼通領官職除公太子詹事防靈觀判官餘如故五年以本官拜樞密副使尋遷給事中皇初紹宅三遷戶部吏部侍郎尙書左丞充祥源觀使並居內密之職六年拜禮部尙書同中書門下平章事集賢殿大學士明年罷相遷刑部尙書知江寧府九年來朝京除定國軍節度使鎭許下十年拜刑部尙書行中書侍郎同中書門下平章事明道之元落成宮寢職在使領二年遷兵部尙書升冠宰席兼門下侍郎昭文館大學士監修國史獻懿二後祔洛以公充使領防園陵尋除山南東道節度使同中書門下平章事判許州景祐二年有保釐西洛之命五年復以夏官尙書升序上衮寶元郊類充大禮使籌相儀之勞進封郢國公上方倚任舊徳挹仰耆訓機務大小一一咨決公亦竭精盡慮彌補察讜言善防隨事獻納自以儲帷階進感防聖恩思潔進退之分全君臣之美欲後世莫窺其間於是七露章推言巳意求還時柄天子憑賴中防批諭有公無困我之嘆進見乘間又懇懇乞骸上亦感悟其言閔勞職事冊拜太傅致仕進封鄧國公許朝朔望及大朝防綴中書門下班都城出入許施靑蓋師瞻主睠終始尊顯國朝宰相自中書致仕惟公一人而已艾服官政五十餘載內修孝悌以廣親親外崇禮樂以接天下保誠任素履中蹈和幹興受遺繼秉相軸皇初遵晦獻後參制近習借寵勢有放焉公與一二雋弼同心彌縫闕漏消弭間隙援進忠謇選用儒碩備諫正勸講之任開益神睿綱紀亹穆厥功茂焉冀州上曹某急變搆惎者規中樞老二宮召質諸弼俱無言者獨公保任大臣無異志言色詳正卒指以厚善罷公政事出金陵上終眷之後復其爵上還所籍田廬甄其子孫公中不自欺大較如此凡所解釋多見全度好奬進士類喜掩覆人過不念舊惡特稟純孝感姑撫育事之如母姑亦早寡一子文秀后卒復棺之際公適在外及還盛暑堅求發棺巳而視之哀慟殆絕姑爲之輟泣曰吾子𨿽死汝在固無憂矣公悉心奉養先意孝順姑後病死行服營塟身相舁柩徒跣墓次行路觀者嘆息純至及在樞宥表陳前恩特贈姑南陽縣太君姑之子文秀贈太子左贊善大夫刻石以紀其事今宜猷原武鄭公之文也每語及姑兄然流涕武當鄖鄕先塋在焉嘗表求置寺以紓罔極詔以干興賜之額營築之際工徒艱水溪路回逺疲於行汲一旦墳側靈泉自出役夫持鍤隨而浚之淵澮甘淸絕異常水飲者皆足眾不病渴日月引長施及墟落公刻文誌異名其泉曰孝感錢思公美而作頌並序其事公奕世滋善深奉竺乘公學力之彊妙悟性理寂黙常照疵吝隨遣不使纖芥防於太淸以至歷四方經百物神用無滯機應不差干將莫邪所至立斷隋珠和璧未嘗自珍初服小官晚都大位久幽不攺常操三入而無喜色所謂器博用大道周性全者也出殿大邦克勤小物不養虛體務收實迹所至有愛利之風無苛畱之獄許田患水築隄以捍堅完峻厚歳息愁墊許人至今防其賜及得謝神明克壯旦起玩易老閱華嚴諸品與赤髭白足之士對談法要得名教之樂忘形役之累城南賜園殊爲名勝暇日後車載客相從文酒雅題探賦淸篇賡屬野興所適或累日忘返公綴文根道尢邃於詩峻整平淡通有二體登科日嵩陽張先生以詩寄公云全篇合雅道一舉得仙枝乖崖張尙書以雅道自處少所推挹嘗覽公詩云巨峻如天設看來字字精功夫能到此心意可知淸酷愛張水部籍詩嘗評之云語𨿽似近思致淸逺淺於詩者不足遊其藩閾保釐西洛有三遊嵩少詩及還政事與故相宮師陳公角才聯唱詩筒日至搢紳多傳諷焉況之劉白公嘗受詔主作皇太子及寶元尊號二冊文典厚深重世稱名筆撰集則有明道籍田謝廟二記箋注禦集譯潤經文公咸預焉文集十曰應制曰春坊曰舊帚曰江嶺曰許洛曰歸政曰過家曰小集曰雜文曰表章內七集自作序冠其前行書遒勁毫法殊逸尺牘所作人競藏弆歳時伏臘太官珍甘班賚兼優勞問不絕元防誕節參綴宰聯抃舞稱觴百僚聳觀龍光體貌爲時元老上嘗遣近璫持賜公飛白千歳二字神毫奮迅天然攸縱公進長歌二百言稱謝優詔賜答模以琬琰龕於西堂翰林學士宋公子京爲之序前後所賜宸翰積百餘軸居常祕奉公以干徳甲子九月二十一日生於皇祐元年正月已酉晡後薨年八十六歳上聞而震悼詰旦車駕臨奠哀慟數四賻中金三千兩輟視朝三日冊贈太師兼中書令翼日便坐決事上顧宰相曰張某可惜昨日有言庚戌是朕正本命未可致奠朕以其師臣舊徳首於藩邸輔導遂定志而往宰臣進而言曰陛下如此過於唐太宗辰日哭張公謹也玆事不惟張某之幸實爲陛下聖徳之美乞宣付史館庶幾光輝行逺上從之二月某日皇帝出哭於外次百官奉慰哀榮之極人臣少比初公卜葬父母遇觀之蠱卜者曰易所謂幹裕其父母吉孰大焉上九不事王侯髙尙其事公將終身履之貴而有壽其後三師就第十年棄事養和綏福得上九之象焉間歳一還鄖鄕拜掃塋墓三世墳典皆至極品卜者幹裕之說不其信歟未薨前二日猶之園墅晨起感疾初不甚苦方答親客書簡俄而委順公起布衣爲王者師三持化樞再領臺鉞任徳爵之重爲典刑之老易之大有上吉書之五福向用公皆全而履之初無缺者初娶蔣氏追封晉陵郡夫人再娶黃氏追封英國夫人三娶馮氏封舒國夫人皆賢明婉靜儀諸中閫男子四人長友直任尙書刑部員外郎直史館友偁殿中丞友正將作監丞友誼奉禮郎蚤卒四女長適工部郎中安稹次適刑部員外郎集賢校理李昭遘次適太常博士呂公孺次適刑部郎中王素適安氏王氏者先公而亡筮襲吉日月有期周咨家臣參稽官閥敢陳有覺之行願摛無愧之辭謹狀

李太夫人行狀【後封沂國太夫人】

太夫人姓李氏占數晉陵世爲賢家曾大以來敏徳厚行名諸州曲考諱某力學早殞不階宦達娶彊氏生三女太夫人卽其第二息幼挺淑質長蹈雅性姆教匪習自安於中行女功不勉皆臻於妙趣以守云吉遂歸於我先君寺丞逮事大門及侍公姑朝夕恪共儀止淑愼躬親執煩辱之事造次亡喜慍之容旁絕間言動得餘裕及大門捐館尊姑在堂時年八十餘矣能候慈色不失美意時先君患舊蓽隘甚謀攷新室或計土木之費旁沮其議太夫人曰不然今姑年迫矣脫有不諱外姻且來是間何能周旋治第庇族差勝他費及姑生存得安斯寢饘於是粥於是歌於斯哭於斯足矣乃出奩中之糚得金數百趨市材瓦落而成之未幾而祖母亡於是弔祭有所焉洎先君不祿泰山其頽泣奉幾筵親持門戶訓諸子以學勗諸女以順歳時伏臘祠祭必誠諸物內外姻族慶弔皆躬其事或有匱乏至爲經卹外祖之亡一子尙幼自零丁孤苦之中使之成就樹立皆出勗養之勤遂承其家逮至暮年數見重孫篤羊棗分遺之慈盡鳲鳩均一之愛持禮由於繩墨用心過於丹靑黎明以興盛服而坐習知四諦之苦歸信一乘之法神珠百餘誦觀音名號持般若心經像前焚香日系其合藐是諸子屍諸外官至於賦政緒餘立身本末莫不提耳防教持心俾厚奉戢悔尢得免罪戾實系慈訓平反之故寶元中郊類泛恩啟封上元縣太君慶曆三年孟夏交吳興郡章奉版輿寧裏閈昊天不弔大禍奄至以中秋八日感疾終於常州孝仁坊之私第享年七十有五臨終神色如常初不怛化顧視諸子徐以手握某之臂良久合掌加額曰願汝無忘善性諸子以有爲之法乞營佛事頷而許之言訖卽終初太夫人以丙申八月壬寅生於某復以癸未八月壬寅委棄諸孤至慈無窮大恩未報追誦寒泉蓼莪之什劬勞顧復之施恨不得先從地下驅馳螻蟻苟延視息亦何忍焉子五人長曰某至性淳至次曰宿任太常博士集賢校理曰飾曰實曰賓舉進士南省下女二人長適進士朱況【案況姓名見唐詩鼓吹所選胡宿七言律中元好問旣誤以宿爲唐末人於況自不暇深攷此足以證其失】次適桂州司理參軍葛武皆先太夫人而亡孫宗度宗陽宗堯凡二十四人宗堯擢進士第任饒州團練判官余或干試有司或才習緒業重孫元規而下凡六人日月有期諸孤相與追記平生狀實乞銘諸竁以光幽壤

文恭集卷四十

