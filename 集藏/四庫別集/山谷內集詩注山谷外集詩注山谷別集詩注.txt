

欽定四庫全書

集部三

山谷集詩注

別集類二【宋】

提要

【臣】等謹案山谷詩內集注二十卷外集注十七卷別集注二卷宋任淵史容史季溫所注黃庭堅詩也任淵所注者內集史容所注者外集其別集注則容之孫季溫所補內集一稱正集其又稱前集者蓋內集編次成書在外集前故注家相承謂爲前集外集詩起嘉祐六年辛丑庭堅時年十七而內集起元丰元年戊午庭堅時年三十四故外集諸詩轉在內集之前黃防所編庭堅年譜雲山谷以史事待罪陳畱偶自編退聴堂詩初無意盡去少作胡直孺少汲建炎初帥洪並類山谷詩文爲豫章集命汝陽朱惇儒山房李彤編集而洪炎玉甫専其事遂以退聴爲斷史容外集注序亦雲山谷自言欲仿莊周分其詩文爲內外篇意固有在非欲去此取彼也譜又云洪氏舊編以古風二篇爲首今任淵注本亦云東坡報山谷書推重此二詩故置諸編首是淵所注內集卽洪炎編次之本史季溫外集注跋云細考出處嵗月別行詮次不復以舊集古律詩爲拘再攷李彤外集跋云彤聞山谷自巴陵取道通城入黃龍山爲淸禪詩徧閱南昌集自有去取仍攺定舊句彤後得本用以是正其言非予詩者五十餘篇彤亦嘗見於他人集中輒已除去又云前集內木之彬彬諸篇皆山谷晚年刪去其去取據此而已然季溫跋稱其大父爲增注考訂在嘉定戊辰後又近十年則上距庭堅之歿已百有十年而外集原本卷次至是始經史容更定則所謂外集者並非庭堅自刪之本矣然則是三集者皆賴注本以傳耳趙與峕賔退錄嘗論淵注送舅氏野夫之宣城詩不得春网薦琴髙出典然注本之善不在字句之細瑣在於攷核出處時事淵注內集容注外集其大綱皆系於目錄每條之下使讀者攷其嵗月知其遭際因以推求作詩之本防此斷非數百年後以意編年者所能爲外集有嘉平元年晉陵錢文子序而內集鄱陽許尹序世傳抄本皆佚之惟劉壎水雲村泯稿載其大略目錄亦多殘缺此本獨有尹序全文且三集目錄犂然皆具可與注相表裏尢足尙也淵字子淵蜀之新津人紹興元年乙丑以文藝類試有司第一仕至潼川憲其稱天社者新津山名也容字公儀號薌室居士靑衣人仕至太中大夫其孫季溫字子威舉進士寶祐中官祕書少監淵又嘗撰山谷精華錄詩賦銘贊六卷雜文二卷自序謂節其要而注之然原本已佚今所傳者出明人僞托獨此注則昔人所謂獨爲其難者與史氏二注本藝林寶傳無異辭焉乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

黃陳詩注原序

六經所以載道而之後世而詩者止乎禮義道之所在也周詩三百五篇有其義而亡其辭者六篇而已大而天地日星之變小而虫烏艸木之化嚴而君臣父子別而夫婦男女順而兄弟羣而朋友喜不至瀆怨不至亂諫不至訐怒不至絕此詩之大略也古者登歌淸廟防盟諸季子之所鄭人之所賦與夫士大夫交接之際未有捨此而能逹者孔子曰爲此詩者其知道乎又曰不學詩無以言蓋詩之用於世如此周衰官失學廢大雅不作久矣由漢以來詩道浸微陵夷至於晉宋齊梁之間哇淫甚矣曹劉沈謝之詩非不工也如刻繒染縠可施之貴介公子而不可用之黎庶陶淵明韋蘇州之詩寂寞枯槁如叢蘭幽桂可宜於山林而不可置於朝廷之上李太白王摩詰之詩如亂雲敷空寒月照水𨿽千變萬化而及物之功亦少孟郊賈島之詩酸寒儉陋如蝦蠏蜆蛤一啖便了𨿽咀嚼終日而不能飽人惟杜少陵之詩出入古今衣被天下譪然有忠義之气後之作者未有加焉宋興二百年文章之盛追還三代而以詩名世者豫章黃庭堅魯直其後學黃而不至者逅山陳師道無巳二公之詩皆本於老杜而不爲者也其用事深密雜以儒佛虞初稗官之說雋永鴻寶之書牢籠漁獵取諸左右後生晚學此祕未覩者往往苦其難知三江任君子淵博極羣書尙友古人暇日遂以二家詩爲之注解且爲原本立意始末以曉學者非若世之箋訓但能標題出處而巳也旣成以授僕欲以言冠其首予嘗患二家詩興其髙逺讀之有不可曉者得君之解玩味累日如夢而寤如醉而醒如痿人之獲起也豈不快哉𨿽然論畫者可以形似而捧心者難言聞弦者可以數知而至音者難說天下之理渉於形名度數者可傳也其出於形名度數之表者不可得而傳也昔後山答秦少章云僕之詩豫章之詩也然僕所聞於豫章願言其詳豫章不以語僕僕亦不能爲足下道也嗚呼後山之言殆謂是耶今子淵旣以所得於二公者筆之於書矣若乃精微要妙如古所謂味外者𨿽使黃陳復生不能以相授子淵尙得而言乎學者宜自得之可也子淵名淵嘗以文藝類試有司爲四川第一蓋今日之國士天下士也鄱陽許尹序

黃陳詩注

欽定四庫全書

山谷內集詩注原注【年譜附】

近世所編豫章集詩凡七百餘篇大抵山谷入館後所作山谷嘗仿莊子分其詩文爲內外篇此蓋內篇也晚年精妙之極具於此矣然詮次不倫離合失當今以事系年校其篇目各如本第其不可考者卽從舊次或以類相從詩各有注離爲二十卷云

第一卷

元丰元年戊午【是嵗山谷在北京】

古詩二首上蘇子瞻【東坡守徐州山谷教授北京初通書並以此二詩寄意東坡亦有報書及和章山谷書云今日竊食於魏防閣下開幕府在彭門又云作古風詩二章賦諸從者卽此詩是也以東坡集攷之蓋元丰元年魏卽北京彭門卽徐州建炎中山谷之甥洪炎玉父編其舅文集斷自退聽堂始退聽以前蓋不復取獨取古風二篇冠詩之首且云以見魯直受知於蘇公有所自也今從之退聽堂在汴京酺池寺南山谷作館職時寓筆硯於此其贈兪淸老詩跋曰書於酺池寺南退聽堂下然此堂名其後隨所在揭之】

醇道得蛤蜊復索舜泉舜泉已酌盡官醖不敢不敢送【舜泉當是河北酒名外集有和王世弼求舜泉詩首句云寒虀簿飯畱佳客蠧簡殘篇作近鄰張淵方回家本置此詩於北京教授時與詩意正合自此詩至未入館前洪玉父皆不編入今豫章前集有之然亦不過數篇爾方回大父名塤山谷妹壻也】

元丰三年庚申【是嵗山谷在京師蓋罷北京教官後赴吏部得攺官知吉州太和縣其秋自汴京歸江南舊有寄李公擇詩序云元丰庚申嵗庭堅得邑太和外集有曉放汴州詩云秋聲滿山河未云又持三十日去作江南夢】

次韻王穉川客舎二首【彭山黃氏有山谷手冩此詩題云王谹穉川元丰初調官京師云云當是山谷北京解官後至京師所作後篇欵乃歌有長安城中花片飛蓋春晚時也】欵乃歌二章戱王穉川

詠史呈徐仲車【張方回家本置此篇於太和詩中仲車家於楚州當是山谷赴太和時舟行經途所作】

宿舊彭澤懷陶令【彭澤城在江州亦經途所作以張方回家本編次山谷過南康軍祭劉凝之文云元丰三年庚申十二月辛酉其宿彭澤蓋亦同時到官或在明年之春夏歟】題山谷石牛洞【舊本有寄李公澤詩序云庭堅得邑太和舅氏李公擇提防淮南西道刑獄自同安來相見於皖口風雨中畱十日此詩蓋自時所作同安皖城皆舒州石牛洞在舒之三祖山山谷寺魯直嘗遊而樂之因自號山穀道人】

題灊峯閣【灊山亦在舒州詩有梅蘂之語蓋冬末所作】

次韻公擇舅【李常字公擇】

元丰四年辛酉至六年癸亥【山谷在太和凡三年至元丰癸亥移監徳州徳平鎭山谷有大孤山詩刻云是嵗癸亥十有二月餘自太和移徳平】

贛上食蓮有感【贛上卽防州防與吉鄰郡江西外臺所在山谷或以白事至此】秋思寄子由【是時蘇黃門謫監筠州鹽酒稅筠吉皆在江西山谷嘗有與黃門書云得邑極南幸執事在旁郡又云有髙安行李必問動靜髙安卽筠州黃門名轍字子由】

贈別李次翁【以張方回家本編次】

演雅【本句云江南野水碧於天中有白鷗閒似我嘗是在太和所作山房李彤季敵云此篇山谷晚年刪去彤蓋山谷伯舅之子】

戱和答禽語【附前篇】

贈鄭交【山谷在荊州爲興上人書此詩跋云癸亥嵗余解官太和過武寜聞淸上人當來延恩因謁鄭子通問消息題詩子通之壁艸堂鄭交處士隠處也云云余家所蔵舊本如此老禪謂延恩長老法安安死於元丰八年山谷爲之銘此詩蓋六年所作】

元丰七年甲子【是嵗山谷監徳州徳平鎭嘗有發願文蓋七年三月過泗州僧伽防所作到官當在夏秋也】

平陰張澄居士隠處三詩【張方回家本題云王郎求此詩王郎卽世弼其詳具後篇此詩山谷晚年亦刪去】

畱王郎【山谷在徳平有與徳州太守書云客宦不能以家來官舎蕭然如寄而此詩有河外吹沙塵江南水無津之句又云我隨簡書來顧影將一身蓋言身在河北家在江南】

送王郎【豫章集原次前篇今從之】

次韻劉景文登鄴王臺見思五首【詩有平原秋色沙麓暮鐘聲之句平原卽徳州又云系匏兩相憶極目十餘城蓋鄴王臺在相州相與徳皆河北郡相去數驛】次韻吳宣義三徑懷友【以張方回家本編次】

送劉季展從軍鴈門二首

題宛陵張待舉曲肱亭【從豫章集舊次】

第二卷

元丰八年乙丑【春夏山谷在徳平按實錄是嵗三月哲廟卽位四月丁丑以祕書省校書郎召到京師時當六七月間】

寄裴仲謨【山谷在徳平與徳州太守書云某官局勉以不瘝幸親老在都下善眠食兄弟無他而此詩有我家輦轂下薪桂炊白玉在官與影俱衣綻髮曲局天機行日月春事勤艸木之句在徳平過春平乙丑年爾】

寄黃防復【舊本於題下注云乙丑年徳平鎭作其詳具元祐二年和篇下注】神宗皇帝挽詞三首【據實錄是嵗三月戊戌神宗升遐此詩及王文防挽詩皆因崩薨嵗月爲次後多仿此自此以下詩皆入館後所作】

王文防公挽詞二首【王珪字禹玊相神宗哲宗按實錄元丰八年五月庚戌薨諡文防】

謝送碾壑源揀芽【詩有橋山事嚴庀百局謂營奉神宗山陵又云右丞似是李元禮謂李淸臣邦直據實錄淸臣以元丰六年八月拜右丞至元祐元年閏二月方遷左丞】以小龍團及半挺贈無咎並詩用前韻爲戱【從舊次晁補之字無咎】

和答外舅孫莘老【舊本云莘老病起作詩寄同舎莘老名覺實錄本傳云元丰八年哲廟卽位自祕書少監除右諫議大夫故詩中有少監巖壑姿及寄聲舊僚屬尙憐費諫紙之語而首句則云西風挽不來當是秋初所作】

次韻定國聞子由臥病績溪【蘇黃門欒城集有復病詩云病作日短至病消秋風初黃門時爲歙州績溪令王定國名鞏】

次韻子由績溪病起被召寄王定國【蘇黃門頴濱遺老傳云移知歙績溪始至而奉神宗遺制居半年除祕書省校書郎明年至京師除右司諫此詩今嵗秋冬間所作】

次韻李之純少監硯【詩有我亦洗湔與淸流當是初入館時之純名周】送舅氏野夫之宣城二首【李莘字野夫據實錄元丰八年十二月屯田郎中李莘知宣州然此詩未必是時所作姑以除官之嵗月爲次餘多仿此】

元祐元年丙寅【是嵗山谷在館中據實錄十月丙戌除神宗實錄院檢討官集賢校理】送範徳孺知慶州【徳孺名純粹據實錄元丰八年八月直龍圖閣京東運使範純粹知慶州此詩云春風旌旗擁萬夫當是今年春初方作此詩爾趙子湜家有山谷與晁堯民帖云範五詩至今未成比來防月四十日不曽道一句範五卽徳孺】

題黃州墨迹後

題王仲弓兄弟巽亭【右二篇並從舊次】

寄尉氏倉官王仲弓【附前篇】

第三卷

有江南帳中香者戱答六言二首

子瞻繼和復答二首

有聞帳中香以爲熬蠍者戱用前韻二首【右六詩答東坡篇中有喜公新赴朝參之句是嵗東坡自登州至京師爲禮部郎中而迎燕潤花皆春事】謝公擇分賜茶三首【外集有以潞公所揀芽送公擇詩卽此韻而詩有國老元年密賜來及冼一春湯餅睡亦知淸夜有蚊雷之句當是元年春末所作】

便糴王丞送碧香酒用子瞻韻戲贈鄭彥能【以類相從附前篇子瞻詩蓋守密州時所作今追用其韻】

送鄭彥能宣徳知福昌縣【附前篇】

顯聖寺庭枸【從舊次】

次韻子瞻贈王定國【東坡詩所謂謫仙竄夜郎子羙耕東屯卽此韻以東坡集考之是嵗春晚所作】

次韻張詢齋中晚春【從舊次】

次韻答晁無咨見贈【用前篇韻】

次韻答張文潛寄【文潛名來據實錄是嵗十二月試太學錄張耒爲祕書省正字此詩蓋夏初方到太學供減所作故詩有忽復燕哺兒及學省得佳士之句】

同錢志仲飯籍田錢孺文官舎【從舊次】

次韻曽子開舎人遊籍田載荷花歸【附前篇子開名肇】送劉士彥赴福建轉運判官【據實錄元祐元年六月朝請郎劉士彥爲福建路轉運判官此篇後亦刪去】

次韻韓川奉祠西太乙宮四首

次韻王荊公題西太乙宮壁二首【東坡集亦有此詩以東坡集考之當在是年秋】

有懷半山老人再次韻二首【用前韻】

和答錢穆父詠猩猩毛筆

戱詠猩猩毛筆二首【右二篇欒城集有和章今略依仿以爲次山谷此詩舊題云前篇奉錢穆父後篇奉子瞻是時二公皆作中書舎人又有一跋具詩注中東坡是嵗九月方遷翰林學士】

第四卷

奉和文潛贈無咎篇末多見及以旣見君子云胡不喜爲韻【據實錄元祐二年四月乙巳徐州布衣陳師道充徐州州學教授觀此詩陳師道之篇以爲逸民蓋猶未得官也而詩又有紅橊罅多子之句宜以爲元年秋所作也】次韻答邢惇夫【據實錄元祐元年正月起居舎人邢恕權發遣隨州惇夫恕之子也侍親以行此詩有夢不到漢東之句漢東卽隨州又雲雨作枕簟秋蓋元年秋也】

和邢惇夫秋懷十首【詩有陳師道篇如前說】

謝公定和二範秋懷五首邀予同作【詩有黃令謂黃防復也防復丁夘嵗方至吏部攺官見二年詩此詩蓋元年所作明矣詩亦有陳師道篇如前說】送謝公定作竟陵主簿【附前篇】

奉答謝公靜與榮子邕論狄元規孫少述詩長韻【公靜名愔公定名悰皆師厚之子附前篇】

贈送張叔和【原在送謝公定詩後】

送顧子惇赴河東三首【子惇名臨據實錄元祐元年七月祕書少監顧臨爲河東轉運使此詩有攬轡都城風露秋行臺無妾防衣篝之句蓋秋晚所作】

第五卷

司馬文正公挽詞四首【是嵗九月丙辰溫公薨而葬以明年二月欒城集亦有此詩當是今冬所作】

次韻子瞻武昌西山

子瞻詩句妙一世乃云效庭堅體蓋退之戲效孟郊樊宗師之比以文滑稽耳恐後生不解故次韻道之【東坡集送楊盂容詩卽此韻次武昌西山之後】

栁閎展如子瞻甥也其才徳甚美有意於學故以桃李不言下自成蹊八字作詩贈之【附前篇】

戱詠蠟梅二首【京師初不以蠟梅爲貴其得名自山谷始今寄此篇於元年之冬】蠟梅【附前篇蜀中舊本題下注云和王都尉當以爲正詩有埋玉之句謂王詵晉卿尙蜀國公主時主已下世】

從張仲謀乞蠟梅【附前篇】

賈天寶薰乞詩予以兵衛森畫防燕寢凝淸香十字作詩報之【附前篇山谷有此詩跋云余甚寶此香未嘗與人城西張仲謀爲我作寒計送騏驥院通薪二百因以杳二十餅報之】

次韻張仲謀過酺池寺齋【附前篇詩有夜談霜月冷之句】

第六卷

元祐二年丁夘【是嵗山谷在史局據實錄正月辛未山谷爲著作佐郎】

常父示丁夘雪十四韻謹同韻賦之【詩云春皇賦上瑞是嵗春所作】

詠雪奉呈廣平公【附前篇詩有連空春雪之句】

次韻宋宗僦居甘泉坊雪後書懷【附前篇】

和答子瞻和子由常父憶館中故事【以東坡欒城集爲次又此詩云桃李春畫永】

雙井茶送子瞻

和答子瞻

子瞻以子夏丘明見戲聊復戲答

省中烹茶懷子瞻用前韻【右四篇當是今嵗春送新茶所作詩有翰林貽我東南句謂東坡先生據實錄元年九月丁夘東坡遷翰林學士東坡集有次韻黃魯直赤日詩卽此韻而元年十月山谷遷實錄院檢討官今嵗又爲著作故有願載軒轅訖鼎湖之句】以雙井茶送孔常父

常父答詩有煎防徑須煩緑珠之句復次韻戲答戲呈孔毅父【右三篇皆用前韻第三篇

有校書著作頻詔除之句蓋山谷今嵗正月除著作佐郎】

謝黃從善司業寄山泉【亦用前韻山谷晚年刪去】

次韻奉酬劉景文河上見寄【原在酴醿詩前詩有煮春茗之句】見諸人唱和酴醿詩輒次韻戲詠【欒城集中有次孔文仲仲舎人酴醿卽此韻此後有和曽子開扈從詩見外集以欒城詩考之蓋四月一二日也】

次韻秦覯過陳無已書院觀鄙句之作【無巳來京師寓居陳州門見於所作秋懷詩書院當作此地而此詩有墻陰老春�之句】

陳畱市隠【附前篇此詩蓋陳無已先作】

晁張和答秦覯五言予亦次韻【次前篇過陳無巳書院之後】劉晦叔許洮河緑石硯【因後篇附見】

以團茶洮州緑石硯贈無咎文潛【次和答秦覯篇按實錄元祐元年十二月試太學錄張耒試太學正晁補之並爲祕書省正字而此詩有道山延閣之句蓋今嵗所作】

謝王仲至洮州礪石黃玉印材【因洮硯附見】

次韻文潛同遊王舎人園【次前篇文潛詩有濃緑張夏帷之誥】臥陶軒【附前篇詩云城南晁正字】

次韻寄晁以道【附前篇】

次以道韻寄範子夷子黙【附前篇】

僧景宗相訪寄法王航禪師【從舊次】

子韻子瞻送顧子惇河北都運二首【以東坡詩爲次據實錄元祐二年四月癸巳給事中顧臨爲河北路都轉運使】

慈孝寺餞子惇席上奉同孔經父八韻【附前篇】

次韻張昌言給事喜雨【以東坡欒城詩爲次欒城詩云已收蠶麥無多日蓋四月間昌言名問】

第七卷

送李徳素歸舒城【因後篇附見】

詠李伯時摹韓幹三馬次子由韻簡伯時兼寄李徳素【東坡集有此詩在喜雨後伯時名公麟】

次韻子曕和子由觀韓幹馬因論伯時畫天馬次韻答王眘中【從舊本】

子瞻去嵗春侍立邇英子由秋冬間相繼入侍作詩各述所懷予亦次韻四首【東坡有此詩在韓幹馬俊】

再次韻四首

次韻子曕題郭熙畫秋山【以東坡詩爲次東坡詩所謂玉堂畫掩春日閒卽此韻在入侍邇英詩後】

題郭熙山水扇

題崇畫扇

題鄭防畫夾五首

戲題小雀捕飛虫畫扇

題畫孔雀

睡鴨

小鴨

題劉將軍鴈二首

題劉將軍鵝

題晁以道雪鴈圖【右十詩並附前篇】

次韻子瞻題無咎所得與可竹二首粥字韻戲嘲無咎人字韻詠竹【東坡集此詩在郭熙秋山後】

次韻文潛休沐不出二首【從舊次】

奉同子瞻韻寄定國【東坡玉堂獨坐懷王定國詩卽此韻在題無咎竹後】次韻王定國楊州見寄

往嵗過廣陵值早春嘗作詩云春風十里珠捲髣髴三生杜牧之紅藥梢頭初繭栗州風物鬢成絲今春有自淮南來者道州事戲以前韻寄王定國二首【右二詩附前篇】

次韻錢穆父贈松扇

戲和文潛謝穆父松扇【東坡和張耒松扇詩在懷王定國後】

謝鄭閎中髙麗畫扇二首【附前篇】

第八卷

次韻王炳之玉版紙【附前篇】

謝王炳之石香鼎【附前篇】

次韻栁通叟寄王文通【通舊次】

送張天覺得登字【東坡此詩在松扇後據實錄元丰二年七月開封府推官張商英提防河東路刑獄商英字天覺】

次韻徐文將至國門見寄二首【詩有槐催舉子著黃花之句蓋是嵗秋試】

博士王休碾密雲龍同事十三人飲之戲作答黃冕仲索煎雙井並簡休

再答冕仲

戲答陳元輿

再答元輿

次韻冕仲考進士試卷【右六篇皆武成宮試闈所作詩中自了然】王聖美三子補中廣文生【附前篇】

次韻遊景叔聞洮河防報寄諸將四首【據實錄元祐二年八月禽西畨首領杲莊靑宜結檻送闕下】

和遊景叔月報三防【與前詩同時作】

次韻崔伯易席上所賦因以贈行二首【據實錄元祐二年十月將作少監崔公度知頴州又按本傳公度字伯易髙郵軍人此詩十月後所作】

同子瞻和趙伯充團練【從舊次】

戲答趙伯充勸莫學書及爲席子澤解嘲【附前篇】謝景叔冬筍雍酥水梨三物

再答景叔【右二篇並以時序爲次】

次韻防復和答所寄【山谷舊跋此詩云丁夘嵗防復至吏部攺官和予乙丑在徳平所寄詩也詩有夜寒同對短檠燈之句當是冬時所作】

寄上叔父夷仲三首【夷仲名亷元祐初爲都大提舉成都府路茶兼陜西路買馬張方回家本前一篇題云寄上叔父夷仲後二篇題云叔父夷仲入奏近寄此詩用前韻今以蜀中題名考之亷奉使在元祐元年八月而三年正月除右司郎中則入奏蓋在二年之冬也此詩第一篇

因後詩同見於此】

第九卷

元祐三年戊辰【是嵗山谷在史局其春東坡知貢舉山谷與李公麟等皆爲其屬】考試局與孫元忠博士竹間對牕夜聞元忠誦書聲調悲壯戲作竹枝歌三章和之

觀伯時畫馬【東坡集有和篇題云試院中作】

題伯時畫揩癢虎

題伯時畫觀魚僧

題伯時畫頓塵馬

題伯時畫嚴子陵釣灘

題伯時畫松下淵明【右皆試院中作舊本畫觀魚僧題云子瞻畫枯木伯時作淸江遊魚有老僧映樹身觀魚而禪筆法甚妙予爲名曰洗畏影圖並題數語而頓塵馬有亦思歸家洗袍袴之句爲試院所作無疑揩癢虎子陵灘蓋從其舊次】

出禮部試院王才元梅花三種皆妙絕戲答三首【山谷有此詩跋甚詳具詩注中】

王立之承奉詩報梅花已落盡次韻戲答【立之名直方卽才元之子今附前篇】

乞姚花二首【附前篇】

效王仲至少監詠姚花用其韻四首【附前篇】

寄杜家父二首【從舊次】

王才元舎人許牡丹求詩

謝王舎人剪送狀元紅【右二篇從舊次】

戲答陳季常寄黃州山中連理松枝二首【山谷有太平與國寺谷室院題名云故人陳季常林下士也寓棊簟於此蘇子瞻範子功數來從之元祐三年六月丁亥書然此詩未必是時所作姑以物色附見】

次韻子曕送李廌【李廌字方叔是嵗下第而歸東坡此詩在次韻黃魯直畫馬后】次韻宋懋宗三月十四日到西池都人盛觀翰林公出遨【翰林公謂東坡東坡有和宋肇遊西池卽此韻在送李方叔詩後】

韓獻肅公挽詞三首【韓絳字子華事神宗再爲相據實錄元祐三年三月薨諡獻肅東坡有韓康公挽詞在遊西池後康公卽獻肅】

次韻子瞻以紅帶寄王宣義【東坡有慶源宣義王丈求紅帶詩卽此韻在康公挽詞後此後冇送髙士惇鈐轄詩見外集】

聽宋宗儒摘阮歌【從舊次】

自門下後省歸臥酺池寺觀盧鴻艸堂圖【欒城集有此圖詩當同時所作據欒城集次於韓康公挽詞後】

題子瞻寺壁作小山枯木二首【寺壁卽酺池寺附前篇】題子瞻枯木【附前篇】

和子瞻戲書伯時畫好頭赤【東坡集此詩在紅帶詩後】

詠伯時畫太初所獲大宛虎脊天馬圖

詠伯時畫馮奉世所獲大宛象龍圖

題竹石牧牛【右三詩附前詩而天馬圖有嵗在執徐同之句蓋戊辰嵗也】題伯時天育驃騎圖二首【附前篇】

姨母李夫人墨竹二首【附前篇】

第十卷

次韻答曹子方雜言【曹輔字子方東坡有送曹輔赴閩漕詩在好頭赤詩後據實錄元祐三年九月太僕寺丞曹輔權發遣福建路轉運判官山谷此詩蓋輔未出使以前所作今寄於此】

次韻子瞻和王子立風雨敗書屋有感【東坡此詩在送曹輔後】

嘲小徳【東坡有和章次前篇】

戲答張祕監饋羊【詩有畱與兒童駕小車之句今附小徳詩後】

戲答王定國題門兩絕句【東坡嘲小徳詩徳有和王定國防飲淸虛堂詩時定國歸自揚州】

淸人怨戲效徐庾慢體三首【略從舊次元在嘲小徳之後】呈外舅孫莘老二首【詩意喜莘老得歸據實錄元祐三年九月禦史中丞孫覺提舉醴泉觀本傳云以疾堅請外提舉舒州仙靈觀此詩九月以後所作今寄於此】

以天壇靈壽杖送莘老【從舊次】

戲答兪淸老道人寒夜三首【趙彥淸家有山谷跋此詩其末云東坡屢哦此詩以爲妙也元祐四年歸自門下省書於酺池寺南退聽堂上此跋四年所書而詩則三年冬所作蓋四年之冬東坡在杭州也】

祕書省冬夜宿直寄懷李徳素【附前篇】

嵗寒知松柏【此詩效進士體元有兩篇知字韻一篇見外集東坡所和乃知字韻在嘲小徳詩後】

東坡讀未見書

被褐懷珠玉

欵塞來享【右三篇未必同時所作然皆效進士體以教兒侄今附見東坡雜記云元祐三年十二月二十八日上禦延和殿奏範鎭新樂時西夏方遣使欵延州塞故進士作延和殿奏新樂賦欵塞來享詩云】

憶邢惇夫【山谷跋惇夫集有國馬不及奉輿斃於皁櫪之語蓋元祐三年十一月庚戊也此詩宜附見於此】

次韻秦少章晁適道贈答詩【詩有陰風雪塞廬之句當是此年冬所作蓋明年冬少章從東坡在杭州矣】

次韻答秦少章乞酒【附前篇詩有水餅嚼冰蔬之句亦冬時作】

第十一卷

元祐四年已巳至八年癸酉夏【四年至六年夏皆在史局據實錄元祐六年三月癸亥進神宗實錄爲起居舎人以中書舎人韓川有言詔行祕書省著作佐郎是嵗六月特封母壽康縣太君爲安康郡太君乞以轉官思回授也山谷在京師多與東坡唱和四年夏東坡出知杭州遂無詩伴而山谷嘗苦冒多在史局又多侍母夫人醫藥至六年六月遂丁家艱故此數年之間作詩絕少頤軒詩及送秦少章從東坡於杭州範蜀公挽章皆四年詩之可攷者其他諸詩多不可攷又於前卷無可傳著姑寄寓於此以俟異時或遇其眞也山谷有與王長原詩跋云相見於京師匆匆不得盡平生朋友之意長原告行防小人年來頭不能苦思因以廢詩輙以舊詩十許贈長原又有書老杜詩跋去老夫今年四十三不復能作詩他文亦懶下筆欲學詩觀老杜足矣又與兪淸老曹茍龍書皆云某自云年月月已不作詩山谷生於乙酉至元祐四年巳巳四月有五矣陳無已作山谷母李夫人墓銘曰元祐六年卒於東都又以山谷與洪駒父書考之云六月十八日郡太棄背諸孤而洪玊父作退聽堂集序云辛未嵗試禮部寓舅氏僦舎後一年魯直丁母夫人憂辛未卽元祐六年其云後一年誤矣山谷防喪抵家以明年正月八日具書帖中】

頤軒詩六首【張方回家本有此詩序云元祐四年正月癸酉黃某序】

寺齋睡起二首【後詩云桃李無言一再風蓋春時作又有人言九十八爲律之句是時東坡爲臺諫所攻求出補外而山谷亦不容於時故云】

記夢【附前篇】

同元明過洪福寺戲題【略從舊次原在寺齋睡起詩後】

戲答晁深道乞消梅二首

以梅餽晁深道戲贈二首【右四篇以時序爲次】

次韻孫子實題少章寄寂齋【因後有送少章詩附見於此此篇後亦刪去】

次韻孫子實寄少遊

戲書秦少遊壁

贈秦少儀

送少章從翰林蘇公餘杭【右四詩略從舊次據實錄東坡出知杭州在四年而行以五月陳無已至南京見東坡從登後樓詩云五月池無水又送行詩云一五月涼】題淨因壁二首

六月十七日晝寢【右三篇亦以時序爲次】

北牕【從舊次】

趙子充示竹夫人詩蓋涼寢竹器憇臂休膝似非夫人之職予爲名曰靑奴並以小詩取之二首【附前篇】

範蜀公挽詞二首【東坡作蜀公墓志銘云元祐三年閏十二月薨葬以四年八月此詩蓋四年夏秋間所作】

宗室公壽挽詞二首

出城送客過故人東平侯趙景珍墓

黃頴州挽詞三首

樂壽縣君挽詞二首【右八篇附前詩】

叔父給事挽詞十首【據實錄元祐七年五月丙申給事中黃亷卒是時山谷持母喪僅一年而葬以明年九月山谷有與洪駒父書云比經祥練又間給事叔父之卒又山谷與宇文伯修書云九月之末方畢叔父給事葬事又云欲乞一宮觀時已免喪矣】

紹聖元年甲戊【四月攺元據實錄元祐八年七月呂大防言神宗正史欲差前實錄院檢討官黃庭堅祕書省正字秦觀充編修官從之山谷以疾辭乞宮觀至甲戌嵗授宣鄂兩郡皆未赴繼除宮祠據實錄紹聖元年六月丁亥新知鄂州黃庭堅許管勾亳州明道宮於開封府界居住就近報國史院取防文事山谷遂寓家於太平州之蕪湖與其兄元明俱來陳畱止東寺之淨土院舟行時與東坡相遇於江上與黃門相遇於貴池山谷跋東坡磨衲贊云紹聖元年五月甲子新宣城叚守黃某書山谷與梁大夫書云伯氏越州司理相送至府畿伯氏卽元明山谷有東坡眞贊云紹聖之元吾見東坡於彭蠡之上其貎不爾其後山谷在荊州黃門與書雲貴池相別於今八年】

寂住閣

深明閣【右二篇陳畱淨土院作元注云陳畱宿一堂因書爲寂住閣】

第十二卷

紹聖二年乙亥【是嵗山谷謫黔州先是紹聖元年章惇爲相蔡卞修國史七月山谷與範龍學祖禹趙尙書彥若於開封府界居住就近應報文字卞至史院以前史官直書王安石事欲中傷以詆誣神考之罪簽出千餘條以爲皆無證據紹聖二年正月範公安置永州趙公澧州山谷黔州事且範公家傳據實錄紹聖元年十二月甲午黃庭堅謫涪州別駕黔州安置而範公家傳乃云二年正月蓋據受命時日也山谷旣被命與其兄元明出尉氏許昌由漢沔趨江陵上防峽三月辛亥至下牢闗四月二十三日到黔州寓開元寺寺有摩圍閣山谷與張叔和書云下處在南寺摩圍閣又有怡偲堂當是山谷以知命同處爲名按揚明叔艸書跋尾云黔中怡偲堂丁丑二月晦】

竹枝詞二首

夢李白誦竹枝詞三疊【並黔南道中作前詩有跋語且云四月甲申蓋十九日也】

和答元明黔明贈別【山谷書萍鄕防壁曰元明送余安置於摩圍之下淹畱數月不忍別而此詩有急雪驚風之語當是冬時所作】

紹興三年丙子【是嵗山谷在黔南初山谷旣未能以家來二年之秋其弟知命自蕪湖登舟擕一妾李慶一子防小字韓十及山谷之子相小名四徳小字四十並其所生母俱來知命中道生一女又與其從兄嗣直防於防州是嵗五月六日扺黔南山谷書云知命居士得三月二十八日書知慶兒以兔娠入防州巳回客吹俱無恙嗣直又適得相防何慰如之嗣直名叔向給事之子山谷五月書云初五日宿太浩初六日可來趁疊石早飯又云今日甚思汝輩同剝粽子也】

題驢瘦嶺馬鋪【知命】

行次巫山宋懋宗遣騎送折花廚醖【知命】

次韻懋宗送別二首【知命】

戲答劉文學【知命】

外侄李光祖往見尙垂髫今觀寄嗣直小詩已可受因次韻【知命】

上南陵坡【知命】

題小猿叫驛【知命】

馬上口號呈建始李令【知命建始屬施州】

次浮塘驛見張施州小詩次其韻【知命】

將次施州先寄張十九使君三首【知命】

和張仲謀送別二首【知命】

次韻答淸江主簿趙彥成【知命淸江卽施州治所彥成名肯堂嘉州人】宋懋宗寄防州五十詩三首【知命右二十詩皆知命來黔州時所作知命名叔達山谷之弟數詩附見集中殊有家法當由山谷潤色因以成其弟之名今不復刪去】當蘇若蘭回文錦詩圖【原雜置知命詩中】

紹聖四年丁丑【是嵗山谷在黔南其春知命往見嗣直於涪州生一子是爲小牛秋冬間還黔具山谷與知命嗣直書】

次韻楊明叔四首

再次韻【楊皓字明叔眉之丹稜人官於黔南時在山谷遷謫後此詩蓋黔中所作故有我巳魑魅禦之句黔中詩絕少姑附於今嵗】

謫居黔南十首【右謫樂天詩原題云謫居黔南今附於此蓋明年又遷於戎州云】

元符元年戊寅【六月攺元是嵗春初山谷在黔南以避外兄張向之嫌遷戎州據實錄紹聖四年三月知宗正丞張向提舉夔州路常平十二月壬寅詔涪州別駕黔州安置黃庭堅移戎州安置以避使者親嫌故也山谷三月間離黔六月初扺戎州寓居南寺作槁木寮死灰庵其後僦居城南山谷有與楊明叔大字跋尾云紹聖五年二月哉生明涪翁將遷於道治州開元寺江曲之間道卽戎州戎今爲敍蓋是嵗六月方攺元故猶稱五年又有與王觀復書云沂流在道防三月又有瀘州木龍巖題名云紹聖五年五月晦攺知到戎州在六月初】

贈黔南賈使君【山谷初到黔南曹譜伯逹張兟茂宗爲守貳待之頗厚今賈使君蓋與曹伯達爲代者未知此詩何時所作姑附於離黔之嵗山谷與張叔和書云某至黔州將一月矣曹守張倅相待如骨月又與楊明叔書云守倅皆京洛人好事尙文不易得也】

元符二年已夘【是嵗山谷在戎州九月知命如成都至明年二月還戎州具山谷與知命書及答句卨宗書又與範長老書云知命顚倒饜足二月七日乃到戎州】

次韻絲云鶴二首【蜀中舊本此詩序云代史夫人和石信道信道名諒時作瀘州江安令史夫人蓋山谷外兄張祺子履之妻張祺介卿之嫂錄萊贊所謂維女博士史君炎玉者也此詩蓋在戎州所作當是夫人與其子俱來乞子履墓銘時也雨絲雲鶴皆春景物宜見於今年春山谷有答蘇大通書曰頃見外兄張子履家嫂具道才徳之美又曰昨史嫂過道云雲山谷作子履墓銘曰葬以元符已卯之四月又曰女夫人博學能文】

從斌老乞苦筍【當是今嵗夏初所作元年夏初猶未至戎也此篇原在戎州詩中但詮次不倫爾山谷有苦筍賦云道苦筍冠冕兩川道卽戎州】

次韻黃斌老所畫橫竹

次韻謝斌老送墨竹十二韻

用前韻謝子舟爲予作風雨竹

再用前韻詠子舟所作竹

戲詠子舟畫兩竹兩鸜鵒

第十三卷

次韻答黃斌老病起獨遊東園二首

又和二首

又答斌老病愈遣悶二首

次韻黃斌老晚遊池亭二首【右與黃斌老唱和詩並因苦筍篇附見當是同時所作池亭詩有黃菊拒霜殊未秋之句必今嵗所作明年秋晚山谷蓋在靑神矣】戱答史應之三首【應之名鑄眉人瀘戎間山谷有應之眞贊曰江安石不足江陽酒有餘江安屬瀘州漢江陽縣地也】

題也足軒【軒在簡州爲師範道人作山谷有與範帖云知命欲往成都看藥市又云別作一篇竹軒頌似可觀已付密師去可種竹於六祖印用之是嵗範公自簡州受成都六祖之請云範在簡州時山谷有種竹頌云往在江南住竹山道人兩嵗三來訪云云故今云別作一篇】寄題榮州祖元大師此君軒【山谷有此詩跋云元符二年閏月初吉書贈榮州琴師祖元是嵗閏九月又有一篇亦此韻見於外集】

答李任道謝分豆粥【詩有豆粥能驅晚瘴寒之句似是冬時所作】

元符三年庚辰【是嵗山谷在戎州正月徽考卽位五月復宣徳郎監鄂州在城鹽稅山谷旣得放還以江漲未能下峽七月自戎舟行省其姑於靑神十月攺奉議郎簽書寧國軍節度判官十一月自靑神復還戎十二月發戎州過江安爲石信道挽畱遂作嵗於此山谷之姑張祉介卿之母介卿時爲眉州靑神尉以七月二十一日解舟八月十一日抵靑神具興張介卿書今中巖多有八九月間題字又有十一月二十日與嘉州至樂山王子厚書云到家悲苦滿懷蓋知命歸江南死於荊州當是初聞其計時也石諒信道本眉人家於江津女嫁山谷之子相是嵗十二月成親其詳具建中靖國元年注並具與杜拙翁書】

贈知命弟離戎州

侄櫃隨知命舟行【是嵗知命自戎歸江南山谷與範長老帖云知命畱此兩月三月十三日觧舟去故其詩有燕子日長宜讀書之句知命竟死荊南見山谷祭文】

次韻奉答文少激推官紀贈二首【因後篇附見少激名抗臨卭人時爲戎州幕官予嘗見其家山谷諸詩眞迹】

次韻文少激祈雨有感【此詩眞本云伏承少激示夏日祈有感之詩末句云愛民天子似仁宗時徽考初卽位】

次韻李任道晚飲鎖江亭【詩有西來雪浪如炰烹之句當是夏中所作】再次韻兼簡屨中南玊三首【次前篇】

次韻任道食荔支有感三首【山谷有戎州鎖水磨崖畱題云元符三年五月戊寅太守劉廣之率賔寮來賞鎖江荔支此詩當同時所作詩有六年怊悵之句蓋自紹聖二年乙亥入蜀至元符三年庚辰凡六見荔支山谷與侄朴書云初到戎彭道微作守甚有親親之意道微旣去劉溢崇儀作守云云】

廖致平送緑荔支爲戎州第一王公權送荔支緑酒亦爲戎州第一【附前篇】

謝楊履道送銀茄四首【以時序爲次】

送石長卿太學秋補【詩有漢文新覽天下圖謂徽考初立山谷有試張通筆帖云戎州城南僦舎中眉山石長卿觀書】

次韻少激甘露降太守居桃葉上【當是秋時所作詩語皆及徽考新政】

借景亭【八月在靑神尉防作尉卽張祉介卿也祉父誾雅州人娶山谷之姑卒官太常卿見於山谷所作張子履墓志】

戲贈家安國【從舊次】

次韻楊君全送酒

次韻君全送春花

謝楊景山送酒器【君全名琳景山名嵒皆靑神人山谷有中巖題字云元符三年九月已巳王元直擕酒帥楊君全景山酌張子謙介卿黃魯直於慈姥之東堂此詩蓋是時所作故有秋入園林花老眼之句防以及酒當是重陽所送春花言其象春時之花爾】

史彥升送春花【附楊君全送花後詩有千林搖落照秋空之句】

題石恪畫嘗醋翁【舊次在借景亭後似是靑神作】

謝應之【卽史應之也應之往嵗見山谷於谷嘗有詩戲之此篇當是應之自眉來靑神再見山谷敍述往事故有去年席上蛟龍語未委先生記得無之句山谷在靑神有無眉山程信孺帖云應之在館時接從容賔主相樂也是嵗來自眉山可知】

第十四卷

走筆謝王朴居士拄杖【王朴字子厚隠居嘉州至樂山此詩當是自靑神回舟經途所作詩有六年流落放歸時之語】

戲答王居士送文石【次前篇】

次韻楊明叔見餞十首【序云予防防東歸明叔作十詩見餞據實錄元符三年十一月癸亥朔黃庭堅知舒州此詩有老作同安守之句同安卽舒州】

次韻石七三六言七首【詩云老境五十六翁又云欲行水繞山圍蓋元符三年將出蜀所作石七三當是石信道家兒】

建中靖國元年辛巳【是嵗正月解舟江安三月至峽州攺知舒州四月至荊南泊家沙市又召以爲吏部員外郎病癰初愈辭免恩命乞知太平州畱荊待命遂南逾冬焉山谷有瀘州中壩葛氏竹林畱題云江南黃某自道恩恩放還元符元年十二月道出江安江安石諒信道以親親見畱作嵗建中靖國元年正月丙寅置酒中壩葛氏之竹林】

萬州太守髙仲本宿約遊岑公洞而夜雨連明戱作二首

萬州下巖二首

又戲題下巖【山谷有萬州西山磨崖題名載髙仲本置酒蓋建中靖國元年二月辛酉】戲題巫山縣用杜子美韻【詩有江陵換裌衣之句江陵卽荊南山谷度自巫山至此時已初夏矣】

和王觀復洪駒父謁陳無已長句【王蕃字觀復沂公之裔官閬中時多以書尺至戎州從山谷問學至是自京師攺官復入蜀防山谷於荊州時山谷病癱初愈陳無已元符三年冬爲祕書省正字故此詩有集賢學士見一角之語答觀復簡云臥病二十餘日防死者數矣忽奉手誨歡喜如從天上落也】

以古銅壺送王觀復【附前篇】

病起荊江亭卽事十首【詩有大聖天子初元年及西風吹涙古藤州之句乂是嵗七月東坡卒於常州而此詩猶未及之當是秋初所作】

鄒松滋寄苦竹泉橙麯蓮子湯三首【松滋荊南詩有新牧千百秋蓮菂之句】

次韻答黃與迪

次前韻謝與迪惠所作竹五幅【右二篇從舊次】

第十五卷

戲簡朱公武劉邦直田子平五首【朱劉田皆荊南人詩有葵莧秋之語】

次韻益修四弟【詩有霜晚菊未花之句】

以峽州酒遺益修復繼前韻【附前篇】

謝益修四弟送石屏【附前篇】

戲答王觀復酴醿菊二篇

戲答王子予送淩風菊二首【右四篇以時序爲次子予名雩王獻可補之之次子也時僑寓荊州】

謝王子予送橄欖【附前篇】

以椰子小冠送子予【附前篇】

呈楊康國

又戲呈康國【二詩皆言黃柑未熟】

次韻馬荊州【詩有朱糝菊英同送秋之句】

和中玉使君晚秋開天寧節道場【徽考以十月十日降誕爲天寧節開啟蓋九月十日】

入窮巷謁李材叟翹叟兼簡田子平三首【詩有紫冠黃細捆絲窠之句】

次韻答馬中玉三首【詩有菊花過後早梅前之句】

次韻中玉早梅二首

次韻中玉水仙花二首

王充道送水仙花五十枝欣然防心爲之作詠吳君送水仙花並二大本

劉邦直送早梅水仙花四首【右十詩多從舊次惟王充道送水仙花一首附見】

謝檀惇信送柑子【附前篇】

贈李輔聖【原在劉邦直詩後】

和髙仲本喜相見【從舊次詩有雪滿荊州喜再逢之句】

戲詠暖足缾二首【以詩序爲次】

戲呈聞善二兄【詩有艸上堦除雪衮風之句】

次韻聞善【謝有張羅門帶雪之句】

謝答聞善二兄九絕句

戲呈聞善【右十詩附前篇】

題子瞻畫竹石【舊題云題全天粹所收云云全璧字天粹山谷在荊州時有與天粹帖又有字說云全璧長林人長林屬荊門軍此詩當附於荊州詩中】

戲贈米元章二首【米芾字元章爲發運司屬官在江淮間建中靖國之秋東坡北還嘗有手帖與之此詩似亦當時所作蓋詩有滄江書畫船之句今附於荊州詩中】

第十六卷

崇寧元年壬午【是嵗春初在荊南旣而經嶽嶽路歸洪州分寧遂往袁州萍薌省其兄元明還至江州與其家相防六月赴太平州九日而罷管勾洪州玉隆觀九月至鄂州寓居逾年正月與蘇子由書云某三兩日卽拏舟下巴陵出陸至雙井六日爾山谷與洪龜父書曰四十及新婦在荊南巳遣十六節推弟往取船來防江州矣山谷與徐師川書曰老舅六月九日領太平事十七日奉朝防送送吏部卽日解船至江口崇寜二年山谷有南樓詩寄方公悅題云某以去嵗九月至鄂登南樓嘆其制作之美云云】

次韻答髙子勉十首【髙荷字子勉荊州人而此詩有春從細艸回之句當是春初所作】

贈髙子勉四首【附前篇】

再用前韻贈子勉四首【附前篇詩有鳥語花中管之句春稍動矣】荊南簽判向和卿困予六言見韻次韻奉酬四首【附前篇】

蟻蝶圖【從舊次】

謝胡藏之送栗鼠尾畫維摩二首【從舊次】

次韻向和卿行松滋縣與鄒天夜語南極亭二首【詩有提壺及思歸樂之句當在二月間以上詩皆未離荊南所作】

戲答荊州王充道烹茶四首【往分寧時經日長之句】

中登嶽陽樓望君山二首【往分寜時經途嶽州所作】

自巴陵略平江臨湘入通城無日不雨至黃龍奉謁淸禪師繼而晚晴邂逅禪客戴道純欵語作長句呈道純【巴陵平江臨湘皆屬嶽州通城屬鄂州黃龍山在洪州武寧李彤季敵書豫章集後云先生自巴陵取道通城入黃龍山爲淸禪師徧閱南昌集自有去取卽此時也】題徐氏書院【徐禧徳占洪州人此詩歸洪州時所作】

贈石敏若【從舊次】

題胡逸老致虛庵

題蓮花寺【右兩篇原任逍遙觀後】

衝雨向萬載道中得逍遙觀遂托宿戲題【此詩往萍鄕時所作萬載亦屬袁州山谷有跋陳日休所收舊字云崇寜元年三月已夘自分寜來宿萬載之廣惠道攷長歷己夘蓋二十四日】

題竹尊者軒【從舊次當是廣道場】

送密老住五峯【從舊次山谷有爲密公作艸書跋尾云元年三月壬午旅寓宜春之開元飯崇勝密公之堂卽此僧也壬午蓋二十七日宜春屬袁州】

新諭道中寄元明用觴字韻【元明作萍鄕山谷來省覲書萍鄕防璧記曰來以崇寧四年四月乙酉而去以是月之巳亥已酉蓋四月朔至已亥凡十五日此詩蓋別後所作新諭屬臨江軍去萍鄕未逺】

第十七卷

拜劉凝之畫像【劉凝之家於南康此詩當是還自萍鄕往江州經途所作或云赴太和時所作】

追和東坡壺中九華【據此詩序五月二十日系舟湖口所作湖口屬江州】罷姑熟寄元明用觴字韻【六月十七日罷姑蘇解船至江口防洪駒父奉其大母來又爲之畱七日閏六月十一日分手將家到荊南謀居山谷與徐師州書云衝東風至羗湖矣駒父大母李氏山谷之從母也山谷又有太平州後園石室聽楊殊彈琴題名云與郭公甫髙太忠同酌桂漿實季夏之丁未蓋六月二十三日也】

次韻子瞻和李太白潯陽紫極宮感秋詩韻追懷太白子瞻【潯江今江州山谷罷太平後徘徊於江州此詩江州所作有蟹肥社酷熟之句蓋八月也而蜀中雙井後集有此詩跋云崇寧元年八月乙夘乙夘蓋初三日也】

瓊芝軒

龜殼軒

秋聲軒【右三篇皆紫極宮作】

戱效禪月作逺公詠【逺公道卽今江州盧山東林寺是嵗八月庚申山谷冇東林題名此詩當是同時所作庚申蓋初八日】

跋子瞻和陶詩【原在紫極宮詩前今附見】

題李亮功戴嵩牛圖【從舊次】

追和東坡題李亮功歸來圖【當是與前篇同時作】

次韻徐仲車喜董元達訪之作南郭篇四韻次韻仲車爲董元達置酒四韻

次韻仲車因婁行父見寄之什【右三篇原在紫極觀詩後詩有萬里逺歸來煩公問健否之句蓋晚年所作】

武昌松風閣【山谷九月至鄂此詩經途所作時張文潛再謫黃州猶未至也故詩有張侯何時到眼前之句黃與武昌隔江相望云尺牘中有跋與李徳叟書云崇寜元年九月甲申系舟樊口題】

次韻文潛

和文潛舟中所題【右二詩並次前篇時文潛已到黃山谷自鄂往見之前詩有風雪牖戶當塞向之句蓋冬深所作】

題君子泉【泉在黃州次前篇】

宿黃州觀音院鐘樓上【原在次韻文潛後詩有潘何之語今遷於此爲後詩張本】

謝何十三送蟹【從舊次何十三當是何頡之斯舉或其弟兄頡之蓋黃州人事具曽造端伯詩選】

又借答送蟹韻並戲小何

代二螯解嘲

又借前韻見意【右三詩見於修水集今附見】

次韻文潛立春日三絕句

再次前韻【攷長歷是嵗十二月二十一日立明年春時山谷已歸鄂故詩有巳發黃州首更回之句】

第十八卷

崇寧二年癸未【是嵗山谷在鄂州旣而謫宜州十二月十九日發鄂渚至嶽陽作嵗初山谷在荊州作承天院塔記轉運判官謀舉承執政趙挺之風防摘其間數語以爲幸災謗國遂除名編隸宜州過湖以明年二月見於過洞庭靑艸湖詩】

夢中和觴字韻【序云崇寧二年正月已丑已丑蓋初九日】

次韻吳可權題余幹縣白雲亭【從舊次】

次韻廖明略同吳明府白雲亭宴集【次前篇】

病來十日不舉酒二首【詩有回施靑春與後生之句春時所作】題小景扇【從舊次】

鄂州南樓書事四首【詩有我亦耒追六月涼之語山谷在鄂州作夏惟此年爾】南樓畫閣觀方公悅二小詩戲次韻【附前篇】

庭堅以去嵗九月至鄂登南樓嘆其制作之美成長句久欲寄逺因循至今書呈公悅【附前篇】

養鬭雞

顏徒貧樂齋二首【右三詩並從舊次】

和涼軒二首【以時序爲次詩有西風之語】

題黙軒和遵老【原在涼軒前】

次韻文安國紀夢

寄賀方回【右二篇原在畫閣詩後】

文安國挽詞二首【因前篇紀夢附見】

鄂州節推陳榮緒示沿檄崇陽道中六詩老懶不能追韻輒自取韻奉和【詩有中秋山行之篇】

陳榮緒示之字韻推奬過實非所敢當輒次髙韻三首【附前篇】

第十九卷

徳孺五丈和之字詩韻難而愈工輒復和呈可發一笑【附前篇範徳孺名純粹據實錄崇寜元年十月管勾南京鴻慶宮範純粹鄂州居住二年正月又責常州別駕鄂州安置】

次韻徳孺新居病起

次韻徳孺感興二首

次韻徳孺貺秋字之句【並從舊次】

求範子黙染鴉靑紙二首【從舊次子黙蓋徳孺之子】

謝榮緒惠貺鮮鯽

謝榮緒割麞見貽二首

吳執中有兩鵝爲余烹之戲贈【右四詩並從舊次】

秋冬之間鄂渚絕市無蟹今日偶得數枚吐沬相濡乃可憫笑戲成小詩三首【以題中時序爲次】

子與追和予嶽陽樓詩復次韻二首

和子與白鹿寺【從舊次】

謝人貓頭荀【從舊次詩有鸚鵡洲前人未知蓋未離鄂州也鞭筍當謂冬時作】短韻奉乞蠟梅【從舊次】

以酒渴愛江淸作五小詩寄廖明略學士兼簡初和父主簿【詩有將發沔鄂之句】

四休居士詩三首【從舊次蓋在鄂州所作】

十二月十九日夜中發鄂渚曉泊漢陽親舊防酒追送聊爲短句【此以後詩赴宜州貶所時所作山谷有與人帖云某治行已有緒旣嫁女別無一事移舟漢陽畱數日待親識之在旁近爾】

次韻陳榮緒同倚鐘樓晚望別後明日見寄之作【詩中有靑艸枯松之句皆嶽州事蓋榮緒送山谷至嶽時尙未過湖也】

崇寧三年甲申【是嵗二月過洞庭經潭衡永桂等州五六月間至宜州貶所其家寓於永州山谷有跋李資深書卷云崇寧三年十一月餘謫處宜州半嵗矣官司謂余不當居闗城中乃以是月甲戌抱被入宿於城南樓山谷與長沙崇寜平老帖云骨肉寓永州】

過洞庭靑艸湖【詩有乙丑越洞庭丙寅渡靑艸之句攷長歷二月二十一日乙丑之十二日丙寅】

過土山寨【張舜民南行錄湖中有土山巡檢司去黃陵廟十五里】

晚泊長沙示秦處度範元實用寄明略和父韻五首【長沙卽潭州在洞庭之南】

次韻元實病目【從舊次】

勝業寺悅亭【從舊次南行錄勝業寺在南嶽廟東屬潭州衡山縣有栁子厚般舟和尙第二碑】

離福巖【從舊次按南行錄勝巖在南嶽依巖架空爲之蓋思公道有三生塔亦屬衡山縣】花光仲仁出秦蘇詩卷思二國士不可復見開卷絕嘆因花光爲我作梅數枝及畫煙外逺山追少遊韻記卷末【從舊次花光寺在衡州經途所作】

題花光畫

題花光畫山水

所住堂

戲詠髙節亭邊山礬花二首【右五篇並次前詩】

第二十卷

贈洪【從舊次詩有眼橫湘水暮之句】

戲詠零陵李宗古居士家馴鷓鴣二首【零陵卽永州經途所作】

李宗古出示謝李道人苕帚杖從蔣彥回乞葬地二頌作二詩奉呈【從舊次】

書磨崖碑後

浯溪圖

太平寺慈氏閣

題淡山巖二首

明逺庵

玉芝園

遊愚溪【右八詩皆永州三月間作詩中可見愚溪詩序云三月辛丑蓋二十八日也】代書寄翠巖新禪師【從舊次𨿽有早梅開之句不可作時節防】

戲答歐陽誠發奉議謝余送茶歌【從舊次】

到桂州【從舊次】

答許覺之桂花椰子茶盂二首【因後篇附見】

以椰子茶瓶寄徳孺二首【原在到桂州詩後】

寄黃龍淸老三首【詩有中秋月之句秋時所作】

崇寧四年乙酉【是嵗山谷在宜州九月三十日卒】

宜陽別元明用觴字韻【是嵗山谷年六十一有爲元明書艸庵歌圖跋尾曰時山谷年六十一元明自宜歸湖南時而此詩有千林風雨鶯求友之句蓋春時作】

和範信中寓居崇寧遇雨二首【信中名寥山谷有跋範寥所收東坡詩雲實崇寧四年之五月山谷老人謫居宜州二年矣山谷又有宜州遊山記蓋四年六月辛巳而信中掛名其間此詩亦四年夏所作歟】

乞鐘乳於曽公衮【從舊次公衮公紆曽布子宣之子時編置永州三年矣豫章後集有與公衮書云鐘乳何時再成又云嶺南秋署殊未解此詩蓋秋時所作或遂絕筆於此篇歟】

山谷內集詩注原目

欽定四庫全書

山谷內集詩注卷一

宋黃庭堅撰

任淵

注

古詩二首上蘇子瞻【前篇梅以屬東坡後篇松以屬東坡茯苓以屬門下士之賢者絲以自況東坡報山谷書云古風二首托物引類得古詩人之風其推重如此故置諸篇首云】

江梅有佳實托根桃李埸【文選古詩云冉冉生竹結根太山阿此句效其體老杜有江梅詩又有詩云欲發照江梅吳淑事類梅賦云亦果中之佳實文選趙景眞與茂齊書曰北土之性難以托根謂埸圃寒山子詩昨晚何悠悠埸中可憐許上爲桃李逕下作蘭蓀渚此句並摘其字山谷詩律妙一世用意髙逺未易窺測然置字下語皆有所從來孫莘老云老杜詩無兩字無來歷劉夢得論詩亦言無來歷字前輩未嘗用山谷屢拈此語蓋亦以自表見也第恨淺聞未能盡知其源委姑隨所見箋於其下庶幾因指以識月象外之意學者當自得之】桃李終不言朝露借恩光【漢書李廣傳贊曰桃李不言下自成蹊此借用言江梅爲桃李所忌文選樂府曰入門各自媚誰肯相爲言此用其意白樂天有木詩曰風煙借顏色雨露助華滋文選江淹上書曰大王惠以恩光顧以顏色此用其字下皆效此詩意謂東坡見嫉於當世獨爲人主所知耳】孤芳忌皎潔冰雪空自香【退之詩異質忌處羣孤芳難寄林文選顏延年祭屈原文云物忌堅芳人諱明潔鮑明逺詩艷陽桃李節皎潔不成妍樂府蘇子卿梅花落曰只言花是雪不悟有香來】古來和鼎實此物升廟廊【老杜詩古來才大難爲用文選潘安仁詩王生和鼎實書曰若作和羮爾惟鹽梅文選古詩曰此物何足貴但感別經時愼子曰廊廟之材蓋非一木之枝】嵗月坐成晚煙靑巳黃【文選古詩曰思君令人老嵗月忽巳晚玉臺新詠鮑照雜詩曰煙交將夕從此遂分形周處風土記云夏至前雨名黃梅雨初學記曰梅熟而曰梅雨江東呼爲黃梅】得升桃李盤以逺初見嘗【韓退之李花詩冰盤夏薦碧實脆韓詩外傳田饒曰黃鵠無五徳君猶貴之以其所從來者逺矣東坡蓋蜀人】終然不可口擲置官道傍【選詩終然謝夭伐老杜病橘詩紛然不適口豈止存其皮莊子曰柤棃橘柚皆可於口李賀詩擲置黃金解龍馬官道傍用王說王戎不趣道傍苦李意詩意謂東坡棄置於外郡也】但使本根在棄捐果何傷【君子之於世視其所立何如不在遇不遇也左傳曰葛藟猶能庇其本根文選古詩曰棄捐勿復道努力加餐飯左傳曰一抶女庸何傷】

靑松出澗壑十里聞風聲【文選左太衝詠史詩鬰鬰澗底松離離山上苗顏延年詩松風遵路急宋玉髙唐賦曰不見其底虛聞松聲詩意謂東坡以大材而沈下僚其蓋世之名則不可掩也】上有百尺絲下有千嵗苓【淮南子說山訓曰千嵗之松下有茯苓上有注云茯苓千嵗松脂也絲生其上而無根一名女蘿又按頍棄詩蔦與女蘿施於松柏注云女蘿松蘿也正義則曰陸璣疏云今蔓連艸上生非松蘿松蘿自蔓松上生事或當然陶隠居注本艸絲條亦云舊言下有茯苓上有絲今未必爾讀山谷此句當不以詞害意也】自性得久要爲人制頽齡【此句指茯苓本艸木部茯苓條陶隠居注曰爲藥無朽蛀嘗得昔人所埋計二十年而色理無異明其眞全不朽矣而本經言久服安魂養神不饑延年圎覺經曰圎覺自性非性性有魯論曰久要不忘平生之言陶淵明詩菊爲制頽齡】小艸有逺志相依在平生【此句以下並指絲按絲在本艸艸部世說桓溫問謝安逺志又名小艸何以一物而有二名郝隆曰處則爲逺志出則爲小艸此特借用以指絲言其不依附凡木所志逺矣左傳曰輔車相依平生見前注】醫和不並世深根且固蔕人言可醫國可用太早計【本艸絲條掌禹錫注引抱朴子云絲之艸下有伏之根無此則絲不生然實不屬也此詩借用而本經言絲久服明月輕身延年詩意謂依附賢者足以自樂至其不爲當世所知則亦自重難進而未嘗汲汲也晉語平公有疾秦伯使醫和視之文子曰醫及國家乎對曰上醫醫國其次醫人固醫官也老子曰是謂深根固蔕長生久視之道史記孔子弟子傳曰孔子皆後之不並世莊子曰且汝亦太早計】小大材則殊气味固相似【左傳曰今譬於艸木寡君在君君之味也明皇雜錄髙力士詠薺詩曰夷夏𨿽有殊气味終不攺】

醇道得蛤蜊復索舜泉舜泉巳酌盡官醖不堪不敢送

靑州從事難再得墻底數樽猶未眠商略督郵風味惡不堪持到蛤蜊前【世說桓公有主簿善別酒有酒輒令先嘗好者謂靑州從事惡者謂平原督郵注云靑州有齊郡平原有鬲縣從事謂到齊下督郵謂到鬲上住也漢書李夫人傳曰佳人難再得張籍詩酒盡臥空瓶開元傳信記曰麯生風味不可忘也此反而用之世說孫綽許詢共在白亭樓共商略先往名達】

次韻王穉川客捨二首【彭山黃氏有山谷手書此詩云王谹穉川元丰初調官京師寓家鼎州親年九十餘矣嘗閱貴人家歌舞醉歸書其旅邸壁間云鴈外無書爲客久蛩邊有夢到家多畫堂玉佩縈云響不及桃源欸乃歌餘訪穉川於邸中而和之】

五更歸夢常苦短一寸客愁無柰多【孟郊詩一夕九起嗟夢短不到家文選短歌行曰來日苦短去日苦長信愁賦曰且將一寸心能容萬斛愁五更字從黃氏本而別本或作五湖】慈母毎占烏鵲喜家人應賦扊扅歌【黃氏本作慈母不嗔烏鵲喜閨人應賦扊扅歌元注曰百里奚仕秦其妻歌曰百里奚五羊皮憶別時烹伏雌炊扊扅今日富貴忘我爲○西京雜記陸生曰幹鵲噪而行人至老杜詩浪傳烏鵲喜】

身如病鶴翅翎短心似亂絲頭緒多【王介甫折翼鶴詩云毎憐今日長垂翅卻悔當時誤剪翎退之南山有髙樹行曰路逺翅翎短不能持汝歸樂府華山畿曰腹中如亂絲老杜詩玉壘題詩心緒亂太白詩繰絲憶君頭緒多】此曲朱門歌不得湖南湖北竹枝歌【老杜詩爲公歌此曲歐陽公詩朱門歌舞爭新態竹枝歌見後注】

欸乃歌二章戲王穉川【欸音襖乃音藹○黃氏有山谷手寫舊本題云予復代稚川之妻林夫人寄稚川時稚川在都下有所顧盼畱連未歸也】

花上盈盈人不歸棗下纂纂實巳垂【黃氏本前章曰花上盈盈人不歸棗下纂纂實巳垂尋師訪道魚千里蓋世功名黍一炊○初學記歌門載劉敬叔異苑曰臨川聶包死數年忽詣南丰相沈道襲歌笑每歌輒作花上盈盈正聞行當歸不聞死復生文選潘嶽笙賦歌曰棗下纂纂朱實離離宛其落矣化爲枯枝人生不能行樂死何以虛諡爲李善注引古咄唶歌曰棗下何攢攢榮華各有時棗欲初赤時人從四邊來棗適今日賜誰能仰視之什邡張氏有山谷手書此詩與今本正同惟一二字稍異實巳垂作實已稀又有跋云宋時有女至人家歌花上盈盈曲聲悲怨不可聽潘嶽間居賦中歌曰棗下纂纂云云所援引小有抵牾蓋隨所記憶略舉大槪耳】臘雪在時聽馬嘶【張氏本作聽嘶馬】長安城中花片飛【老杜詩一片花飛減卻春長安蓋借言汴京】

從師學道魚千里蓋世功名黍一炊【黃氏本後章曰臥冰泣竹慰母饑天吳紫鳯補兒衣臘雪在時聽嘶馬長安城中花片飛四句蓋舊所作後方攺定今附見於此庶知前輩有日新之功也○後漢李固傳步行尋師不逺千里晉書夏侯湛傳曰古之人厥乃千里尋師漢書項羽歌曰力防山兮气蓋世莊子曰功蓋天下而似不自已張氏本有山谷跋云魚千里蓋陶朱公養魚法凡魚逺行則肥池中養魚慮其瘦故於池中聚石作九島魚繞之日行千里黍炊卽淳於棼夢富貴百年於蟻穴中破夢起坐捨中炊黃粱猶未也山谷之說如此予按齊民要術載陶朱公養魚經曰以六畝地爲池池中有九洲六谷求鯉魚內池中云云又按吳越春秋範蠡曰防稽之山有魚池水中有三江四瀆之流九溪六谷之廣山谷本引用此說特以意加損爾然詩意則謂千里訪道如魚之回旋往復徒自苦耳不若歸而求之有餘師劉向新序邱吾子曰吾有三失少好學問周徧天下還後吾親亡一失也山谷蓋用此意又按異聞集道者呂翁經邯鄲道上邸捨中有少年盧生自嘆其貧困言訖思寐時主人方炊黃粱爲饌翁乃探懷中枕以授生枕兩端有竅生夢中自竅入其家見其身富貴五十年老病而卒欠伸而悟顧呂翁在傍主人炊黃粱尙未熟山谷所引蟻穴夢自是一事亦見異聞集當是記憶不審耳詩意則謂功名正復蓋世豈若菽水奉親之樂耶】日日倚門人不見看盡林烏反哺兒【戰國防齊王孫賈之母謂賈曰汝朝出而晚來則吾倚門而望暮出而不還則吾倚閭而望錢起詩曲終人不見文選束晳補亡陔詩曰嗷嗷林烏受哺於子李善注云純黒而反哺者烏也老杜詩舟鷁排風影林烏反哺聲】

詠史呈徐仲車【元注曰仲車以聵棄官○哲宗實錄曰徐積楚州人治平四年擢進士第事母孝篤鄕閭化之積字仲車山谷同年生也】

諸葛見益州釋耒答三顧【蜀志諸葛亮傳亮躬耕壠畝先主詣亮三往乃見上疏後主曰先帝不以臣卑鄙猥自枉屈三顧臣於艸廬之中先主傳曰建安十九年復領益州牧文選沈休文安陸王碑曰農夫釋耒按鹽鐵論曰儒者釋耒耜而學不驗之語】川流恨未平武功原上路【諸葛亮傳建興十二年據武功五丈原與司馬宣王對於渭南其年八月卒老杜武侯廟詩曰功蓋三分國名成八陣圗江流石不轉遺恨失吞吳此借用以不得滅魏爲恨】杜防對諸葛輿致但求去傾心倚經綸坐上漫書疏【蜀志杜防傳防字國輔先主定蜀防嘗稱聾閉門不出丞相亮領益州牧選迎皆妙簡舊徳以防爲主簿固辭舉以致之亮以防不聞人語坐上與書防自乞老病求歸亮又與書答曰君但以徳輔時耳不責君軍事拜爲諫議大夫以從其志仲車病聾故以此事戲之】白鷗蒹葭霜鶻在指呼借問諸葛公如何迎主簿【何遜詩可憐雙白鷗朝夕水上游老杜詩白鷗沒浩蕩萬里誰能馴蒹葭字見詩又杜詩莫作翻云鶻聞呼向禽急按通典選舉門陳依粱制諸州迎主簿得未壯而仕】

宿舊彭澤懷陶令【彭澤今屬江州故城在縣東四十里昭明太子作淵明傳謂親朋曰聊欲弦歌以爲三徑之資可乎執事者以爲彭澤令嵗終防郡遣督郵至縣淵明卽日解印綬去職南史隠逸傳曰陶潛字淵明或云字深明名元亮】

潛魚願深渺淵明無由逃彭澤當此時沈冥一世豪【莊子曰鳥獸不厭髙魚鼈不厭深夫全其形生之人藏其身也不厭深而巳矣正月詩曰魚在於沼亦匪克樂潛𨿽伏矣亦孔之炤箋云池魚之所樂而非能樂其潛伏於淵又不足以逃甚炤炤易見以諭時賢者在朝廷道不行無所樂退而窮處又無所施也子曰蜀莊沈冥宋子京詩云虛負詩中一世豪】司馬寒如灰禮樂卯金刀【東晉司馬氏末年禮樂徵伐自劉裕出範文正公作狄梁公碑云武暴如火李寒如灰漢書王莽傳曰夫劉之爲字卯金刀也】嵗晚以字行更始號元亮淒其望諸葛骯髒猶漢相【老杜詩淒其望呂葛蜀志建安二十五年傳聞漢帝見害先主發防制服二十六年四月卽皇帝位攺元章武以諸葛亮爲丞相後漢趙壹傳曰伊優北堂上骯髒倚門邊注云骯髒髙亢婞直之貌也】時無益州牧指揮用諸將【益州牧見前注老杜詩指揮若定失蕭曹】平生本朝心嵗月閱江浪【南史陶潛傳曰自以曽祖晉世宰輔恥復屈身後代自宋武帝王業漸隆不復肯仕所著文章皆題其年月義熈以前明書晉氏年號自永初以來惟云甲子而已漢書蕭望之雅意本朝文選孔文舉論盛孝章書曰嵗月不居時節如流】空餘詩語工落筆九天上【謂非世間語也太白詩欬唾落九天隨風生珠玉此句頗采其意孫子曰善攻者動於九天之上】向來非無人此友獨可尙【孟子曰頌其詩讀其書不知其人可乎是以論其世也是尙友也】屬予剛制酒無用酌杯盎【書曰矧汝剛制於酒】欲招千載魂斯文或宜當【楚辭宋玉有招魂賦王介甫詩曰狂言豈宜當按韓退之詩吁嗟苦駑緩但懼失宜當】

題山谷石牛洞【石牛洞在舒州三祖山皇祐中王荊公通守舒州嘗題詩雲水泠泠而北出山靡靡以旁圍欲窮源而不得竟悵望以空歸故山谷亦擬作】

司命無心播物祖師有記傳衣【山在舒州懷寜縣北有九天司命眞君祠山谷寺在縣西有三祖僧璨大師塔漢書賈賦曰大鈞播物坱北無垠傳燈錄達摩傳以袈裟授慧可曰內傳法印以契證心外付袈裟以定宗防汝今受此衣用以表明其化無礙至吾滅後二百年衣止不傳法周沙界】白雲橫而不度髙鳥倦而猶飛【退之詩雲橫秦嶺家何在老杜詩野畱行地日江入度山云漢書韓信傳曰髙鳥書良弓藏淵明歸去來詞曰鳥倦飛而知還】

題峯閣【閣在舒州提刑司】

徐老海棠巢上【元注云徐佺樂道隠於藥肆中家有海棠數株結巢其上時與客巢飲其間】王翁主簿峯庵【元注云王道人參禪四方歸結屋於主簿峯上嘗有毛人至其間問道】梅蘤破顏冰雪綠叢不見黃甘【樂天詩一放狂歌一破顏東坡和李公擇梅花詩云何人慰流落嘉蘤天爲種又懷公擇詩云我有同捨郎官居在嶽遺我三寸柑照坐光卓犖時公擇作淮西憲使治所在舒州】

次韻公擇舅

昨夢黃粱半立談白璧一雙驚鹿要須野艸鳴鷗本願秋江【黃粱見前注史記虞卿傳曰說趙孝成王一見賜黃金百鎰白璧一雙唐人王建六言詩曰再見封侯萬戶立談賜璧一雙嵇康絕交書曰禽鹿志在丰艸】

贛上食蓮有感

蓮實大如指分甘念母慈【爾雅荷芙渠其華菡萏其實蓮其根藕其中菂菂中薏注曰蓮謂房也菂蓮中子也南山有臺詩疏引陸璣艸木疏云枸樹似白楊有子著樹端大如指此借用其字詩意謂拇指也唐本艸亦曰丹砂其次大者如拇指晉書王羲之傳曰牽諸子抱弱孫有一味之甘割而分之以娛目前】共房頭更深兄弟思【王子年拾遺記曰西王母見穆天子進素蓮一房百子詩曰其角此借用】實中有幺荷拳如小兒手令我憶眾雛迎門索棃棗【幺荷謂小葉太白詩曰初拳幾枝蕨圖經本艸曰菇根嵗久者中心生白臺如小兒臂謂之菇手此句頗采其意禰正平鸚鵡賦曰憫眾雛之無知淵明歸去來辭曰稚子候門又責子詩曰通子垂九齡但覓棃與栗公詩有蕨芽已作小兒拳之句張閤見之云此忍人也時閤爲河內推官與通判葛繁皆蔬食誦經故有此語王直方云今此亦云幺荷拳如小兒手兩用皆有妙處】蓮心正自苦食苦何能甘甘餐恐臘毒素食則懷慚【爾雅菂中薏注曰中心苦陸璣艸木疏曰裏語云苦如薏是也晉書謝安傳曰正自不能爾耳又國語曰厚味實臘毒伐檀詩曰不素食兮】蓮生淤泥中不與泥同調【維摩經曰譬如髙原陸地不生蓮花卑濕淤泥乃生此花選詩曰異代可同調】食蓮誰不甘知味良獨少【中庸曰人莫不飲食也鮮能知味也晉書桓伊歌曰爲臣良獨難】吾家雙井塘十里秋風香安得同袍子歸制芙蓉裳【雙井在洪州分寜縣詩曰豈曰無衣與子同袍此借用王介甫和兪秀老詩亦曰解我蔥珩脫孟勞暮年甘與子同袍離騷曰制芰荷以爲衣集芙蓉以爲裳】

秋思寄子由

黃落山川知晚秋小虫催女獻功裘【禮記月令曰艸木黃落春秋考異郵曰立秋促織鳴宋均注曰趣織蟋蟀也立秋女功急故趣之周禮司裘季秋獻功裘注云人功防麤謂狐靑麛裘之屬】老松閱世臥云壑挽著滄江無萬牛【老杜詩云壑布衣鮐背死又古相行大廈如傾要梁棟萬牛回首邱山重】

贈別李次翁

利欲薰心隨人翕張國好駿馬盡爲王良【韓退之送髙閒序曰利欲鬭進有得有防易艮之九三曰艮其限列其夤厲薰心老子曰將欲張之必固翕之盡爲王良言流俗之隨逐世好不能特立獨行也】不有徳人俗無津梁【莊子苑風曰願聞徳人張湛注列子曰體道窮宗爲世津梁江文通詩曰道防涉千載津梁誰能了世說亮嘗入佛寺見臥佛曰此子疲於津梁於時以爲名言】徳人天遊秋月寒江【莊子曰天之穿之日夜無降人則顧塞其竇胞有重防心有天遊室無空虛則婦姑勃磎心無天逰則六鑿相攘寒山子詩曰吾心似秋月碧潭淸皎潔】映徹萬物玲瓏八窗【言心之虛明如此韻書曰玲瓏明貌禮記明堂位疏引孝經援神契曰明堂八窗四達】於愛欲泥如蓮生塘處水超然出泥而香孔竅穿穴明冰其相維乃根華其本含光【圎覺經曰愛欲爲因愛命爲果維摩經曰示有妻妾婇女而常樂逺離五欲淤泥超日經曰如蓮華不著水心淸淨超於彼詩曰金玉其相注云相質也竅穴冰相皆謂藕文選崔子玉座右銘曰在湼貴不淄曖曖內含光】大雅次翁用心不忘日問月學旅人念鄕能如斯蓮汔可小康【漢書河間獻王贊曰夫惟大雅卓爾不羣孟子曰必有事焉而勿正心勿忘勿助長也旅人念鄕言不忘也如鐘儀莊舄之是巳詩曰汔可小康此借用言僅可以居安耳】在俗行李密密堂堂【左傳行李之往來供其乏困唐有密密堂堂之謡此借用傳燈錄坦然問慧安國師曰如何是自已意師曰當觀密作用又志公頌曰丈夫運用堂堂逍遙自在無妨】觀物慈哀涖民愛莊【魯論曰臨之以莊則敬又云不莊以涖之則民不敬】成功萬年付之面墻艸衣石質與世低昂【欲成逺大事業當如少林之面壁自求巳事也𨿽艸衣木食鐵石其心然未嘗違世亦與之俯仰聊同其波耳唐黃檗禪師傳心法要曰勤苦修行艸衣木食又權徳輿有艸衣禪師宴坐記漢書司馬遷書曰故且從俗浮沈與時俯仰楚辭曰服偃蹇以低昂】

演雅

桑蠶作繭自纒裹蛛蝥結网工遮邏【樂天詩燭蛾誰救防蠶繭自纒縈呂氏春秋湯祝綱曰蛛蝥作网令人學之符子曰公子重耳逰大澤之中見蜘蛛布网曵蠅執豸而食之顧舅犯曰此虫也徳薄矣而猶役其智云云】燕無居捨經始忙蝶爲風光勾引破【詩云經始勿亟老杜詩傳語風光共流轉又落花詩云影遭碧水潛勾引樂天桞詩勾引春風無限情】老鶬銜石宿水飲穉蜂趨衙供蜜課【司馬相如上林賦曰雙鶬下注云鶬鴣也梅聖兪詩不比西池老頽鶬樹萱錄曰嘗見數鳥銜山間碎石登於樹杪俄復入水又銜石登樹者數四處士楊存素曰是鸛伏卵多入水其體冷濕還取礜石耳按博物志雲鸛水鳥也伏卵時卵冷則不沸取礜石用繞卵以助燥气陶隠居注本艸礜石條亦引此說又按陳藏器本艸云鸛巢中以泥爲池含水滿池中養魚及蛇以哺其子山谷以爲老鶬未諭埤雅曰蜂有兩衙應潮唐書食貨志曰主戶內有課口者爲課戶】鵲傳吉語安得閒雞催晨興不敢臥【陸賈新語曰幹鵲噪而行人至漢書陳湯傳曰不出五日當有吉語聞炙轂子云雞一名司晨】气陵千里蠅附驥枉過一生蟻旋磨【後漢書曰蒼蠅之飛不過十步若附驥尾日馳千里晉書天文志周髀家云譬之於蟻行磨石之上磨左旋而蟻右去磨疾而蟻遲故不得不隨磨而左回焉】虱聞湯沸尙血食雀喜宮成自相賀【淮南子曰湯沐具而蟣虱相弔大廈成而燕雀相賀】晴天振羽樂蜉蝣空穴祝兒成蜾蠃【詩曰蜉蝣之羽衣裳楚楚注蜉蝣渠略也朝生夕死七月詩曰六月莎雞振羽法言曰螟蛉之子殪而逢果羸祝之曰類我類我久則肖之矣注謂螟蛉虫也果羸蒲盧也桑虫子始生而蒲盧取之於木空中七日祝而化之以變爲已子】蛣蜣轉丸賤蘇合飛蛾赴燭甘死禍【莊子齊物論注曰蛣蜣之智在於轉丸而笑蛣蜣者乃以蘇合爲貴按爾雅蛣蜣蜣蜋也南史傅亮傳直宿禁中覩夜蛾赴燭作感物賦以寄意】井邊蠧李螬苦肥枝頭飲露蟬常餓【孟子曰井上有李螬食實者過半矣徐廣車服雜誌曰侍臣加貂蟬取其淸髙飲露不食】天螻伏隙錄人語射工含沙須影過【本艸螻蛄一名蟪蛄一名天螻陶隠居注曰此物頗協神鬼昔人獄中得其力者今人夜忽見出多打殺之言爲鬼所使也博物志曰江南谿水中有射工虫長一二寸口中有弩形气射人影不治則殺人春秋莊公十八年有疏謂含沙射人影】訓狐啄屋眞行怪蠨蛸報喜太多可【退之射訓狐曰有鳥夜飛名訓狐矝凶挾狡誇自呼時乘陰黒止我屋聲勢慷慨非常麤禮記中庸曰素隠行怪行音下孟反東山詩注曰蠨蛸長防也疏云河內人謂之喜母此虫來著人衣當有親客至有喜也嵇康絕交書曰足下旁通多可而少怪】鸕鷀密伺魚鰕便白鷺不禁塵土涴【湼盤經曰如人有怨逐伺其便詩義疏曰鷺水鳥也好而潔白謂之白鷺退之詩願書巖上石勿使塵泥涴老杜詩冷橤疎枝恐不禁】絡緯何嘗省機織布谷未應勤種播【炙轂子曰莎雞古今注一名促織一名絡緯謂其鳴如紡績織緯也杜詩布谷處處催春種按爾雅鳲鳩鴶鵴注曰今布谷也書曰防降播種】五技鼯防笑鳩拙百足馬蚿憐鼈跛【荀子曰鼯防五技而窮歐公詩眾鳥笑鳴鳩爾拙固無匹不能取巧婦以共營家室博物志曰百足一名馬蚿莊子曰蚿憐蛇楚詞曰駟跛鼈而上山吾固知其不能升荀子曰豈若跛鼈之與六驥足哉】老蚌胎中珠是賊醯雞甕裏天幾大【三輔決錄孔融見韋元將與其父書曰不意雙珠出於老蚌淮南子曰明月之琳蚌之病而我之利莊子田子方篇曰孔子見老告顏回曰吾之於道也其猶醯雞與防夫子之吾覆也吾不知天地之大全也注云醯雞者甕中之蠛蠓比吾全於老聃猶甕中之與天地矣談苑劉師道詩醯雞舞甕天】螳蜋當轍恃長臂熠燿宵行矜火照【莊子曰猶螳蜋之怒臂以當車軼則必不勝任矣音義曰軼音轍詩曰熠燿宵行注云熠燐也螢火也】提壺猶能勸沽酒黃口只知貪飯顆【提壺鳥名梅聖兪四禽言曰提壺蘆沽美酒風爲賓樹爲友山花撩亂目前開勸爾今朝千萬壽家語孔子見羅雀者所得皆黃口小雀曰大雀善驚而難得小雀貪食而易得摭言李白詩飯顆山頭逢杜甫】伯勞饒舌世不問鸚鵡才言便闗鏁【七月詩曰七月鳴鵙注云鵙伯勞也劇談錄白居易玉橤花詩曰不緣啼鳥春饒舌靑瑣仙郎何得知曲禮曰鸚鵡能言不離飛鳥劉夢徳和樂天鸚鵡詩曰誰遣聰明好顏色爭須安置入深籠】春蛙夏蜩更嘈雜土蚓壁蟫何碎瑣【七月詩曰五月鳴蜩注云蜩螗也嘈雜疑作嘈囋文選東京賦云奏嚴鼓之嘈囋音才達反孟子曰夫蚓上食槁壤下飲黃泉酉陽雜俎曰張周封言壁上白子化爲白魚韻書曰蟫音淫衣白魚也韓孟聨句竹影金瑣碎】江南野水碧於天中有白鷗閒似我【冦萊公詩野水無人渡盧仝詩水泛碧天色老杜詩飄零何所似天地一沙鷗】

戲和答禽語

南村北村雨一犂新婦餉姑翁哺兒田中啼鳥自四時催人脫袴著新衣著新替舊亦不惡去年租重無袴著【東坡樂府曰歸去歸去江上一犂春雨東坡在黃州作五禽言自注曰土人謂布谷爲脫卻布袴晉書列女傳謝安曰王郎逸少子不惡汝何恨也前漢食貨志曰租挈重注曰收田租之約令也】

贈鄭交【山谷有招淸公詩跋云艸堂鄭交處士隠處小塘芙蕖盛開使雞伏鴛鴦卵與人馴狎不驚畏我禪師恩長老法安師懷道遁世淸公少時蓋依之數年今觀跋意卽此詩但題不同爾鄭交字子通見於山谷書尺及題跋】

髙居大士是龍象艸堂丈人非熊羆【大士謂靈源叟惟淸淸蓋晦堂之法嗣山谷與歐陽元老帖云淸師歸所受業院武寜之髙居想甚得所也武寜屬洪州蓮經曰文殊師利語彌勒及諸大士如我惟忖今佛世尊欲說大法傳燈錄達摩傳曰波羅提法中龍象按智度論雲龍象言其力大龍水行中力大象陸行中力大故今以負大法者者比之龍象史記齊世家曰呂尙年老以漁釣幹周西伯西伯將獵卜之曰所獲非龍非彲非虎非羆所獲霸王之輔果遇於渭水之陽載與俱歸立爲師按六韜以非虎爲非熊】不逢壞衲乞香飯惟見白頭垂釣絲【上句謂淸公未至延恩下句指鄭交四分律云一切上色衣不得畜當壞作迦沙色智度論云五比邱曰佛當著何等衣佛言應著衲衣金剛經曰爾時世食時著衣持鉢入舍衛大城乞食維摩經曰化菩薩以滿鉢香飯與維摩詰老杜詩江邊老病𨿽無力彊擬晴天理釣絲】鴛鴦終日愛水鏡菡萏晚風雕舞衣【襄陽記曰司馬徳操爲水鏡晉書樂廣傳衛瓘曰此人之水鏡也趙嘏詩曰紅衣落盡渚蓮愁書曰之舞衣】開徑老禪來煮茗還尋密竹逕中歸【江淹擬陶淵明詩雲開徑望三益老杜寄贊上人詩云柴荊具茶茗逕路通林邱謝靈運詩連巖覺路塞宻竹使逕迷】

平陰張澄居士隠處三首

仁亭

無心經世有道藏邱山【選詩曰世嬰我身】養生息天黥藝木印嵗寒【莊子大宗師篇意而子曰庸詎知造物之不息黥而補我劓管子曰十年之計樹之以木印謂驗其信然必相符合也論語語嵗寒然後知松柏之後凋】徳人墻九仞彊學窺一斑【莊子曰徳人者居無思行無慮不藏是非善惡論語夫子之墻數仞書爲山九仞禮記儒行曰夙夜彊學以待問晉書王羲之傳客曰此郎管中窺豹時見一斑】張侯大雅質結髮闖儒闗【大雅見前注李廣傳曰臣結髮而與匈奴戰董仲舒傳曰太學賢士之闗闖音醜甚反韻書注云馬出門貌退之詩云闖然入其戶三稱天之言】奇贏或諧偶老大嘗艱難【漢書食貨志曰操其奇贏日遊都市霍去病傳曰常畱落不耦左傳曰險阻艱難備嘗之矣詩意謂張君少年進取如射利者往往逢時遇合旣老知世故之多艱遂絕意於仕進也】築亭上雲雨日月轉朱欄【文選頭陁寺碑曰層軒延袤上出云霓西都賦曰軼雲雨於太半虹霓回帶於棼楣】牀敷聽萬籟我家頗寛閒【寶積經偈云亦不爲求天玉女及諸衣食牀敷事又云牀敷防女資生具張拙頌云凡聖含靈共我家退之書曰耕於寛閒之野】牧牛有坦途亡羊自多端【傳燈錄大安禪師曰安在潙山三十年只看一頭水牿牛若落路入艸便牽出若犯人苗稼卽鞭撻調伏旣久可憐生受人言語如今變作个露地白牛常在面前終日露回回地趕亦不去也退之詩近來自說尋坦途猶上靑雲跨騄駬列子曰楊子之鄰人亡羊旣率其黨又請楊子之豎追之楊子曰嘻亡一羊何追者之眾鄰人曰多歧旣反問獲羊乎曰亡之矣曰奚亡之曰歧路之中又有歧焉吾不知所之故亡之也心都子曰大道以多歧亡羊學者以多方防生楚詞曰多端膠交莊子問臧何事則挾策讀書問谷何事則博塞以遊其爲亡羊則一也】市聲鏖午枕常以此心觀【世故紛紜能亂人意以此心觀之當不戰而勝也漢書霍去病傳曰合短兵鏖蘭臯下注云世俗謂盡死殺人爲鏖糟音意曹反】

復庵

舂糧出求仁行李彌宇宙久客愁人馬饑僕夫瘦【莊子曰適百里者宿舂糧魯論曰求仁而得仁行李見前注詩曰我馬瘏矣我僕痡矣云何吁矣】歸來一邱中萬事不攺舊【漢書敍傳班嗣曰漁釣於一壑則萬物不姦其志棲遲於一邱則天下不易其樂傳燈錄曰不攺舊時人只攺舊時行履處此詩大抵與後卷贈桞展如第八首同意】禾黍鋤其驕牛羊鞭在後【甫田詩曰無田甫田維莠驕驕莊子曰養生者如牧羊視其後者而鞭之】隠幾天籟寒六鑿忽通透【莊子齊物論曰南郭子綦隠幾而坐曰汝聞人籟而未聞地籟汝聞地籟而未聞天籟夫又外物篇胞有重防心有天遊室謂虛空則婦姑勃磎心無天遊則六鑿相攘司馬彪云謂六情攘奪】

亨泉

水徳通萬物源防時亨伏坎非心願成川且意行【易防卦曰山下出泉防子曰防亨以亨行時中也坎卦曰有孚惟心亨行有尙彖曰惟心亨乃以剛中也東坡易傳云所遇有難易然而未嘗不志於通是水之心也物之窒我者有盡而是心無巳則終必勝之故水之所以至柔而能勝物者惟不以力爭而以心通也不以力爭故柔外以心通故剛中劉禹錫詩腰斧上髙山意行無舊路此借用】棲遲林邱下欲濯無塵纓【棲遲見前注老杜詩石門斜日到林邱孟子曰滄浪之水淸兮可以濯我纓文選北山移文曰今見解蘭縛塵纓沈休文新安江水詩曰紛吾隔泥滓豈假濯衣巾願以潺湲水沾君衣上塵】杖藜逢載酒一瓢酌餘淸【莊子曰原憲杖藜而出漢書揚雄傳曰時有好載酒肴從遊從遊學逸士傳許由隠箕山以手捧水飲之人遺一瓢得以操飲選詩宻林含餘淸】

畱王郎【王純亮字世弼山谷之妹壻見於黃氏世譜】

河外吹沙塵江南水無津【言南北相望之逺文選謝靈運詩河洲多沙塵風悲黃雲起書曰若涉大水其無津涯】骨肉常萬里寄聲何由頻【角弓詩序曰骨肉相怨漢書趙廣漢傳曰界上亭長寄聲謝我】我隨簡書來顧影將一身【詩曰畏此簡書曹子建責躬表曰形影相弔五情愧赧資治通鑑晉李密言吾獨立於世顧影無儔退之詩念汝將一身西來曽幾年何晏行步顧影見魏志】畱我左右手奉承白頭親【晉書邵續傳續諫成都王頴討長沙王又曰兄弟如左右手】小王事略虫鳥聲無人【小邦謂徳平鎭詩曰王事靡鹽謝靈運詩虛館絕諍訟空庭來鳥雀退之琴操曰四無人聲】王甥解鞍馬夜語雞喚晨【爾雅曰姊妹之夫爲甥】母慈家人肥女惠男垂紳【禮記禮運曰父子篤兄弟睦夫婦和家之肥也王介甫作鄞女墓志曰吾女生惠異甚按惠與慧同禮記玉藻曰童子之節也緇布衣錦緣錦紳又曰紳垂】有田爲酒事豚酒及秋春【酒事謂麯糵事見下茗事注禮記王制曰庶人春薦韭秋薦黍韭以卵黍以豚】生涯得如此舊學更光新【莊子曰吾生也有涯易大畜剛健篤實輝光日新其徳】索去何艸艸小畱慰艱勤【老杜詩問君適萬里取別何艸艸】百年才一炊六籍經幾秦【百年一炊用邯鄲夢事見前注文選東都賦曰蓋六籍所不能談李善注引封禪書曰六經載籍之傳王介甫防州學記曰周道防不幸而有秦燒詩書殺學士然是心非獨秦也當孔子之旣有欲毀鄕校者矣介甫又有桃源行曰天下紛紛經幾秦】要知胸中有不與迹同陳【莊子曰機心存於胸中又天運篇老子曰六經先王之陳迹也豈其所以迹哉】郢人懷妙質聊欲運吾斤【莊子曰莊子過惠子之墓謂從者曰郢人堊漫其鼻端若蠅翼使匠石斵之匠石運斤成風聽而斵之盡堊而鼻不傷郢人立不失容宋元君聞之召匠石曰嘗試爲我爲之匠石曰臣則嘗能斵之𨿽然臣之質死久矣自夫子之死也吾無以爲質矣】

送王郎

酌君以蒲城桑落之酒【信詩云蒲城桑落酒灞岸菊花秋按續古今注曰索郎酒桑落時美故因以爲名齊民要術載釀桑落酒法亦以九月或云桑落河名非也杜詩坐開桑落酒】泛君以湘累秋菊之英【漢書雄作反騷曰欽弔楚之湘累注謂屈原赴湘死故曰湘累楚詞曰夕餐秋菊之落英】贈君以黟川防漆之墨【黟音伊漢舊縣今屬歙州墨譜云江南黟歙之地有李廷珪墨尢佳廷珪本易水人唐末渡江居歙造墨有名蕭子良答王僧防書云仲將之墨一防如漆】送君以陽闗墮淚之聲【王維詩勸君更盡一杯酒西出陽闗無故人李商隠詩防腸聲裏唱陽闗淚碑見晉書羊祜傳】酒澆胸次之壘塊【世說王遜問王忱阮籍何如司馬相如忱曰阮籍胸中壘塊故須以酒澆之言同相如惟有酒異莊子曰喜怒哀樂不入於胸次】菊制短世之頽齡【淵明詩菊爲制頽齡班固幽通賦道修長而世短】墨以傳萬古文章之印歌以寫一家兄弟之情【印如釋氏所謂傳佛心印詩曰以寫我憂王仲宣詩冀寫憂思情】江山千里俱頭白骨肉十年終眼靑【山谷此對極有妙處前輩多使之老杜詩別來頭並白相對眼終靑東坡云讀書頭欲白相對眼終靑又曰身更萬事巳頭白相對百年終眼靑又曰看鏡白頭知我老平生靑眼爲君明又曰故人相見尙靑眼新貴如今多白頭又曰江山萬里將頭白骨肉十年終眼靑其用靑眼對白頭非一而工拙各有異耳】連牀夜語雞戒曉書囊無底談未了【文選趙景眞答茂齊書曰雞鳴戒旦則飄爾晨徵顏師古注急就章曰有底曰囊無底曰槖世說衛玠與謝鯤達旦防言太白詩語笑未了風吹防】有功翰墨乃如此何恨逺別音書少【選詩粲粲翰墨】炊砂作糜終不飽【楞嚴經曰若不防媱修禪定者如蒸砂石欲成其飯經百千刼祗名熱砂何以故此非飯本砂石成故世說曰賔客詣陳太邱使元方季方炊二人聽客議論忘著箄皆成糜佛書又云譬如說食終不能飽】鏤冰文章費工巧【鹽鐵論曰內無其質而外學其文若畫脂鏤冰費日損工考工記曰工有巧】要須心地收汗馬孔孟行世日杲杲【謂道義戰勝胸中開明乃曉然見聖賢用心處史記晉世家文公曰矢石之難汗馬之勞此復受次賞孟子曰子夏子張子防以有若似聖人欲以所事孔子事之曽子曰不可江漢以濯之秋陽以暴之皜皜乎不可尙已注曰秋陽周之秋夏之五月六月盛陽也皜皜甚白也皜音杲詩曰其雨其雨杲果出日山谷答王雩書曰想以道義敵紛華之兵戰勝久矣古人云並敵一向千里殺將要須心地收汗馬之功讀書乃有味】有弟有弟力持家婦能養姑供珍鮭【老杜同谷歌云有弟有弟在逺方古樂府云健婦持門戶南史杲之傳任昉戲曰誰謂郎貧食鮭常有二十七種鮭音戶佳反切韻曰魚名出吳志】兒大詩禮女絲麻公但讀書煮春茶【禮記曰治其麻絲】

次韻劉景文登鄴王臺見思五首【劉季孫字景文其父平死於趙元昊之難鄴中記魏武於銅雀園立三臺】

黃濁歸大壑漣漪繞重城【郭璞注爾雅曰河所受渠多眾水混淆宜其濁黃漢書谷永傳黃濁四塞此借用其字列子曰勃海之東不知幾億萬里有大壑焉不惟無底之谷名曰歸墟八紘九野之水莫不注之詩曰河水淸且漣漪】西風一橫笛金气與髙明【杜牧之詩深秋簾幕千家雨落日樓防一笛風漢書五行志曰金气病則木沴之老杜詩大火運金气荊不知秋劉禹錫秋螢引曰夜光寂寥金气靜文選嘯賦李善注引淮南子曰寧戚擊牛角而疾商歌商金聲淸故以爲曲王逸注楚辭九辯曰秋天髙朗气淸明也】歸鴉度晚景落鴈帶邊聲【老杜詩輕鳥度層陰又詩邊秋一鴈聲文選李陵書曰邊聲四起】平生知音處別離空復情【知音見後篇注老杜詩逺送從此別靑山空復情謝朓詩嬋娟空復情】

舊時劉子政憔悴鄴王城把筆已頭白見書猶眼明【漢書劉向字子政用以比景文寰宇記故鄴城在相州鄴縣東魏武帝受封於此呼爲北都】平原秋樹色沙麓暮鐘聲【用老杜寄李白詩渭北春天樹江東日暮云句律平原今徳州山谷是時監徳州徳平鎭寰宇記沙麓在魏州元城縣東卽漢書元後傳王翁儒徙居之地今爲北京與相州相接】歸鴈南飛盡無因寄此情【管子曰桓公曰鴻鴈春北而秋南不失其時楚辭曰鴈雝雝而南飛漢書蘇武傳天子射上林中得鴈足有系帛書老杜詩相憶無南鴈何時有報章】

系匏兩相憶極目十餘城【系匏見魯論文選古詩云上有長相憶楚辭曰目極千里兮傷春心按徳與相俱在河北漢書吾邱壽王傳曰連十餘城之守】積潦幹斗極山河皆夜明【劉禹錫詩積潦搜山趾司馬相如子虛賦曰上干靑雲杜牧詩觚稜拂斗極左傳曰恆星不見夜明也】白璧按劍起【漢書鄒陽傳曰明月之珠夜光之璧以暗投人於道眾莫不按劍相盼者何則無因而至前也】朱流水聲【記曰朱疏越一唱而三嘆有遺音者矣呂氏春秋伯牙鼓琴意在山鐘子期曰巍巍乎意在水子期曰湯湯乎鐘期死白牙遂絕以世無知音】逢四時爾木石了無情【達人之於窮通猶木石之於寒暑初無喜慍也莊子曰古之得道者窮亦樂通亦樂所樂非窮通也道得於此則窮通爲寒暑風雨之序矣樂天李夫人詩曰人非木石皆有情名士傳曰阮籍了無愧色】

茗花浮曽坑【陸羽茶經云沬餑者湯之華也華之薄者曰沫厚者爲餑輕細者曰花東坡和曽仲錫詩云君家新致雪坑茶自注云近得曽坑茶】酒泛酌宜城【周禮酒正泛齊注曰泛者成而滓浮泛泛然如宜城醪矣疏云宜城說以爲地名故曹植酒賦曰宜城醴醪蒼梧縹淸劉杲以爲酒名未知孰是】路尋西九曲【此篇以末句考之蓋追記汴京州西舊遊而此句述其經行之地按宋次道東京記閶闔門門外福昌坊有九曲子巷山谷所指或當謂此】人似漢三明【後漢段熲傳熲字紀明與皇甫威明張然明並知名顯達京師稱爲涼州三明贊曰山西多猛三明儷蹤】千戶非無相【後漢班超詣相者相者曰燕頷虎頭飛而肉食萬里侯相後封定逺侯景文將家子故用三明及此事】五言空有聲【退之石鼎聨句序曰校書郎侯喜新有能詩聲】何時郭池晚照影寫間情【蜀中舊本雙井前集絕句中有景文見招防宿州西郭園詩文選王仲宣詩曰日暮遊西園冀寫憂思情曲池素波列樹敷丹榮陶淵明有間情賦此借用其字】

公詩如美玉未嫁已傾城【漢書李夫人傳李延年歌曰北方有佳人絕世而獨立一顧傾人城再顧傾人國】嫁作蕩子婦寒機泣到明【言其中年之詩多哀傷也選詩曰昔爲倡家婦今爲蕩子婦北夢瑣言徐月英送人詩云枕前淚與堦前雨隔个間窗滴到明唐人吳融作寒機曉猶織賦此引用】綠琴蛛网徧絕不成聲【傅休奕琴賦序曰蔡邕有綠綺琴天下名器也玊臺新詠徐悱贈內詩曰网虫生錦薦禮記檀弓子夏旣除防而見予之琴彈子而不成聲】想見鴟夷子江湖萬里情【言未逢知已也杜牧之詩西子下姑蘇一舸逐鴟夷史記載範蠡佐越王旣霸乃乘扁舟浮江湖自號鴟夷子】

次韻吳宣義三徑懷友

佳眠未知曉屋角聞晴哢【王羲之帖云向宅上靜佳眠都不知足下來門太平廣記鄭交謁友人於陳蔡路逢一冡有竹兩桿鄭爲詩曰冡上兩桿竹風吹常裊裊冡中人賡之曰下有百年人長眠不知曉又古詩春眠不覺曉處處聞啼鳥老杜詩紅稠屋角花退之詩鳥哢正交加】萬事頗忘懷猶牽故人夢【老杜夢李詩曰故人入我夢明我我常相憶又詩春渚日落夢相牽】采蘭秋蓬深汲井短綆凍【香艸蔽於蓬艾冽井窮於短綆言薦引之難也老杜詩君不見才士汲引難恐懼棄捐忍羈旅又詩露井凍銀牀莊子綆短不可以汲深】起看冥飛鴻乃見天宇空【法言曰鴻飛冥冥弋人何慕焉選詩曰昭昭天宇濶】甚念故人寒誰省機與綜【史記範睢傳須賈曰範叔一寒如此哉又云云以戀戀有故人之意韻書曰綜機縷也】在者天一方日月老賔送【文選蘇子卿詩曰良友逺離別各在天一方書堯典曰寅賓出日寅餞納日注云賔導也餞送也】往者不可言古柏守翁仲【水經注曰鄗南千秋亭壇廟之東枕道有兩石翁仲南北相對又按魏志明帝景初元年鑄銅人二號曰翁仲此引用言冡間石人也】

送劉季展從軍鴈門二首【鴈門今代州】

劉郎才力耐百戰蒼鷹下韝秋未晚【東觀漢記曰趙勤字孟卿太守桓虞署爲督郵於是貪令自責還印綬去虞嘆曰善吏如使良鷹下韝命中】千里荷戈防犬羊十年讀書厭藜莧【詩曰荷戈與祋文選劉越石表曰敢肆犬羊南史沈攸之曰早知窮達有命恨不十年讀書退之詩腸肚集藜莧】試尋北產汗血駒莫殺南飛寄書鴈【兩句皆用鴈門事左傳曰冀之北士馬之所生史記蘇秦傳說秦惠王曰北有代馬老杜詩驊驑作駒已汗血後漢書王符傳有以貨得鴈門太守者皇甫規問卿前在郡食鴈美乎老杜詩汝休枉殺南飛鴻史記漢使謂單於曰天子射上林中得鴈足有系帛書】人生有祿親白頭可能一日無甘饌【禮記內則曰由命士以上父子皆異宮昧爽而朝慈以防甘謂有親而不可無甘防之奉也禮記云七十非囪不飽一日無甘饌之句非取此意耶】

石趺谷中玉子瘦金剛窟前藥艸肥【寰宇記仙人山在代州五云縣東南石巖上有人坐迹山腹石上有手迹山下石上有雙腳迹皆西向立張天覺淸涼傳曰夢逰五臺山金剛窟按寰宇記五臺山在代州五臺縣東北內經以爲淸涼山東坡送天覺河東提刑詩曰西登太行嶺北望淸涼山餘光入巖石神艸出茅菅能令墜指兒虯須茁冰顏又有詩曰慿君說與埋輪使速寄長松作解嘲皆謂此艸也】仙家耕耘成白璧道人煮掘起風痱絳囊璀璨思盈斗竹畚香甘要百圍【搜神記曰陽雍伯嘗設義漿以給行旅一日有人飲訖懷中取石子一斗與之曰此可生美玉遂得白璧一雙痱音肥韻書曰風病也百圍謂百束】到官莫道無來使日日北風鴻鴈歸【老杜詩門問平安無使來禮記仲秋之月鴻鴈來】

題宛陵張待舉曲肱亭

仲蔚蓬蒿宅宣城詩句中【三輔決錄注曰張仲蔚平陵人所居蓬蒿沒人淵明詩曰仲蔚愛窮居繞宅生蓬蒿齊書謝朓爲宣城郡守善詩文選贈答詩中多有朓宣城所作宛陵卽今宣州故用此事】人賢忘巷陋【論語子曰飯疏食飲水曲肱而枕之樂亦在其中矣亭名蓋取之山谷此句使顏子在陋巷一簞食一瓢飲不攺其樂夫子曰賢哉回也事蓋用此以盡曲肱之意】境勝失途窮【晉書阮籍傳率意獨駕不由徑路車迹所窮輒慟哭而反顏延之五君詠曰途窮能無慟此借用】寒葅書萬卷零亂剛直胸【言胸中所有惟蔬飯與書相雜新序楚惠王食寒葅而得蛭因吞之】偃蹇勲業外嘯歌山水重【後漢蔡邕傳董卓曰我力能族人蔡邕遂偃蹇者不旋踵矣晉書謝鯤曰猶不廢我嘯歌嘯歌字出毛詩其嘯也歌】晨雞催不起擁被聽松風【姚嗣宗詩崆峒山叟笑不語靜聽松風春晝眠南史陶景特愛松風】

山谷內集詩注卷一

欽定四庫全書

山谷內集詩注卷二

宋黃庭堅撰

任淵

注

寄裴仲謨

交遊二十年義等親骨肉【禮記曰交遊稱其信也退之詩譬如親骨肉寧免相可否按呂氏春秋曰父母之於子也此之謂骨肉之親老杜詩義均骨肉地】風漂我巢公亦未有屋【防鴞詩子室翹翹風雨所漂搖箋雲巢之翹翹而危其以所杖條條弱也】寄聲來問安足音到空谷【漢書趙廣漢傳曰寄聲謝我禮記文王世子問內豎之禦者曰今日安否何如莊子曰逃虛空者聞人足音跫然而喜詩曰在彼空谷】我家輦轂下薪桂炊白玉【司馬遷曰侍罪輦轂下戰國防蘇秦曰使臣食玉炊桂張志和曰樵靑�薪蘭蘇�竹裏煎茶】在官與影俱衣綻髮曲局【曹子建上責躬詩哀曰形影相弔綻音犬莧切衣縫解也采緑詩曰予髮曲局】天機行日月春事勤艸木【文選潘安仁詩曰曜靈速天機四節代逐浙注云曜靈曰也故莊子曰天其運乎地其處乎日月其爭於所乎孰主張是孰維綱是孰居無事而推行是意者有機緘而不得巳耶意者其運轉而不能自止耶老杜詩溪邊春事幽】念公駕行李野飯中道宿【說文云�馬行頓遲左傳曰亦不使一介行李告於寡君注云行李行人也又曰行李之往來供其乏困】驚沙捲旍旗烏尾城角謖【一作烏尾訛蜮角文選王子淵四子講徳論曰甲士寢而旍旗僕又魏都賦曰旍旗�莖按旍輿旍同後漢靈帝紀注云恆帝之初京都童謡曰城上烏尾畢逋儀禮士虞�曰祝入口殺注云�起也音�老杜詩城頭烏尾訛】騷騷家治具夫子且歸沐【言治�之勿�也禮記檀弓曰�騷�則�注謂太疾漢書灌夫傳曰魏其夫妻治具注謂辧具酒食萬石君傳曰�五曰洗木歸��】作書寄後乘爲我遣臣僕【孟子曰後車數千乘書曰我罔爲臣僕】起居太夫人並問相與睦【元注云相睦兒女名○老杜詩起居八座太夫人按後漢書岑彭傳曰大長稱以朔望問太夫人起居漢書文帝紀注云列侯妻稱夫人列侯死子復爲列侯乃得稱太夫人相字�然小字小�睦行第三十三後嫁舒城李��文伯】

寄黃幾復【元注云乙丑年徳平鎭作】

我居北海君南海寄鴈傳書謝不能【山谷嘗有跋云幾復在廣州四防子在徳州�平鎭皆海濵也按輿地廣記四防�屬廣州熈寧六年割隸端州此詩元丰末所作猶云廣州�欲表見南海之意爾山谷古詩亦云四會有黃今左傳曰君處北海寡人處南海惟此風馬牛不相及也劉禹錫詩謫在三湘最逺州邊鴻不到水南流按楚辭招鬼巫陽曰謝不能王逸注頗失其義若漢書項籍傳陳嬰謝不能則此詩所用之意】桃李春風一杯酒江湖夜十年燈【兩句皆記憶往時遊居之樂今旣十年矣晉書張翰傳曰使我有身後名不如卽時一杯酒】持家但有四立壁治病不鄿三折肱【漢書司馬相如傳曰家徒四壁立左傳齊髙疆日三折肱知爲良醫此�用言其�諫世故不待困而後知也】想得讀書頭已白隔溪猿哭瘴溪藤【東坡詩讀書頭欲白相對眼終靑老杜詩殊方日�猿哭故國霜前白鴈來四防在廣東故云瘴溪】

神宗皇帝挽詞三首

文思昭日月神武用雷霆【堯典曰欽明文思易曰神武而不殺】制作深垂統憂勤減夢齡【禮記曰周公制禮作樂孟子曰君子創業垂統爲可繼也禮記文王世子篇武王曰夢帝與我九齡文王曰我百爾九十吾與爾三馬注云文王以憂勤損毒】孫謀問二聖末命對三靈【詩曰詒厥孫謀以燕翼子二聖謂宣仁太后哲宗皇啼無結中興頌曰二聖重歡書顧命日導揚木命文選班固典引日答三靈之�社李善注三靈謂天地人出春秋元命苞】今代誰班馬能書漢簡靑【班馬謂遷固樂天行韓愈制曰立詞��有班馬之風後漢吳祐傳注曰殺靑者以火炙簡令汗取其靑易書後不蠧謂之殺靑亦謂之汗簡】

釣築收賢輔天人與聖能【釣築謂起王介甫於金陵如得呂望傅說杜收華淸宮詩臼�築乘時用易曰人詘鬼謀百姓與能釣築用太公釣�傅說築傅巖事蓋言帝用人如商髙宗周文王也】輝光唐六典度越漢中興百世神宗廟千秋永陵【元丰三年初攺官制至五年頒行上句謂官制一新有光於唐之六典下句言政事法度過於漢宜帝中興也大典唐明皇時所撰李林甫等所注蓋一代官制也書酋載明皇敕曰法以周令作爲唐典取諸簡昜所貴易後漢書宣帝贊曰功光袓宗業垂後嗣可謂中興侔徳商宗周宣矣揚雄傳贊曰則必度起諸子矣永裕神宗陵名】帝鄕無馬迹空望白雲乘【左傳曰周穆王周行天下將必有車轍馬迹莊子曰千嵗厭世去而上僊乘彼白雪至於帝鄕】

昔在基皇極師臣論九疇【師臣亦謂王介甫以武王訪箕子比之也洪範曰皇建其有極又曰天乃鍚禹洪範九疇】丘陵忽爲谷天地不蔵舟【上句言丘山之頽人將安仰下句言大化推移有形者所不得遁然聖人末嘗�其存也詩曰髙岸爲谷深谷爲陵莊子曰蔵舟於壑蔵山於澤謂之固矣然而夜�有力者子而走昧者不知也蔵小大有宜猶有所遁若夫蔵天下於天下而不得所遁是恆物之大�也故聖人將遊於物之所不得遁而皆存】河洛功無憾幽燕防末收【神廟元丰二年四月命宋用臣導洛通汴以代河渠謂之淸汴漕挽遂無畱滯嘗有敢復幽燕之謀旣開端緒而未收功也張舜民小說云神廟於崇政殿後說二十四庫以儲金帛諸路分將置都作院河北設五都倉講好髙麗然功未施而上賔是天未欲幽薊之民歸中國乎】嗣皇朝萬國任姒正興周【嗣皇謂哲宗初立任姒謂宣仁太后垂聴政思齊詩曰思齊太任文王之母思媚周姜京室之婦太如嗣徽音則百斯男】

王文防公挽詞二首【王珪字�玉實錄有傳】

先皇慿玉几末命寄元勲【謂神廟顧托書顧命曰皇后慿玉几導末命後漢書陳俊傳注賜�壐書曰將軍元勳大著元丰八年春神廟寢疾二月珪於禦榻前請建東宮三月甲午立哲宗爲皇太子戊戌珪宣遺制皇太子郎皇帝位事具實錄】賔日行黃道攀髯上白雲【上句謂防立哲宗下句謂未防而公亦薨也克典曰�賔出日注云賔道也晉天文志曰黃道日之所行王介甫作��公晚詩云�扶曰轂上天衢漢郊祀志曰黃帝鑄鼎於荊山下旣成有龍垂胡髯下迎黃帝黃帝上騎羣臣後宮後上龍七十餘人小臣不得上乃思持龍髯白雲見前注】四時成歳律五色補天文【上句書蔵用下句言補衮莊子曰四時殊气天不私故歳成五官殊職君不私故國治此備用列子曰女媧鏈五色石以補其闕】不謂堂堂去今爲馬鬛墳【堂堂見魯論薛能詩靑春背我堂堂去禮記檀弓曰從若斧者焉馬鬛封之謂也注云封築土爲壠】

宥密深黃閣光輝極上臺【昊天有成命詩曰夙夜基命宥宻注云宥寛宻寧也行寛仁安靜之政然前華多作機宻用之沈約宋書曰朱門洞啟當陽之正色三公與天子禮秩相亞故黃閣以示謙晉書天文志西近文昌三星曰上臺】蔵舟移夜壑華屋落泉臺【舟見注曹子建詩生存華屋處零落歸山丘劉禹錫酬樂天詩曰華屋坐來能幾日夜臺歸去便千秋李臺祐哭韋給事詩仁兄與思舊想爾泣泉臺】紼誰爲挽寒笳故作哀【儀禮曰弔於者必執引若從柩及�皆執�注云廟中曰紼在塗曰引庾中丞昭君詞曰朔障裂�笳韓退之詩逾染下阪笳鼔咽老杜吹笛詩故作發聲微】傷心具瞻地無復衮衣來【節南山詩赫赫師尹民其爾瞻九�詩曰是以有衮衣兮無以我公歸兮注云謂成王所�來衮衣】

謝送碾壑源揀芽

矞雲從龍小蒼璧元丰至今人未識【西京雜記曰云外赤內靑謂之矞云云二色曰矞亦瑞云也矞音以律反易曰雲從龍按張舜民小說云寧末神廟有防下建州制宻雲龍其品又髙於小圑】壑源包貢第一春緗奩碾香供玉食【第一春謂元丰元年建州茶以北苑壑源爲上沙溪爲下書曰厥色橘柚錫貢洪範惟碎玉食】睿思殿東金井欄甘露薦椀天開顏【睿思蓋神宗便殿有垂拱殿後太白詩絡緯秋啼金井欄按載延之西徵記曰太極殿上有金井欄金博山鹿廬蛟龍負山於井上陸羽顧睂山記載王智深宋錄曰��王子尙訪曇濟道人於八公山道人授茶茗子尙味之曰此甘露也何言茶茗曰老杜詩天顏有喜近臣知選詩開顏披心胸】橋山事嚴庀百局補衮諸公省中宿【史記黃帝橋山注曰橋山在上郡此句謂作神宗裕陵也孟子注曰事嚴喪事急左傳曰官它其司補衮見前注老杜詩諸公衮衮登臺省魏都賦曰禁臺省中連闥對廊】中人傳賜夜未央露恩光照宮燭【庭燎詩曰夜如何其夜未央蓼蕭箋曰露者天所以潤萬物諭王者恩澤不爲逺則不及也老杜詩气得神仙迥恩承雨露低退之詩宮燭驪山醒按周禮官正日宮中廟中則執燭】右丞似是李元禮好事風流有涇渭【右丞謂李浦臣後漢書黨錮傳序學中語曰天下模楷李元禮元禮名膺事具本傳畱書王微之傳曰似是馬曹老杜詩偶坐似是商山翁好事見孟子及漢書掦雄傳風流謂得前賢之流風遣俗故前漢書趙充爾傳贊曰風聲气俗自古而然今之歌謡慷慨風流猶存耳嵇康琴賦亦曰體制風流莫不相襲而李善注引淮南子及仲長統昌言似非佳語善又注沈休文所作謝靈運傳論曰在下祖習如風之散如水之流盡此兩字或美或惡隨所用之意何如耳任彥升詩伊人有涇非余揚濁淸按谷風風谷注曰涇渭相入而淸濁異】肯憐天祿校書郎親敕家庭遣分似【漢書揚雄傳校書天防閣上敕�武敕也退之詩曰冩吾此詩持送似】春風飽識大官羊不慣鷹儒湯餅腸【春風謂茶團史職官志大官令屬光防寺掌膳羞割烹之事老杜詩百年麤糲腐儒餐又云老樹飽經霜漢紀髙祖曰腐儒幾敗乃公事】搜攪十年燈火讀令我胸中書傳香【盧仝茶歌曰三椀搜枯腸惟有文字五千卷退之詩曰炎風曰搜攪南史沈攸之傳曰早知窮達有命恨不十年讀書退之詩燈火稍可親簡編可捲舒北史崔防傳鄭伯猷嘆曰芻中貯千卷書使人那得不畏服史記趙奢傳曰括徒能讀其父書傳】巳戒應門老馬走客來問字莫載酒【莊子曰杖藜而應門晉李宻陳情表曰內無應門五尺之童文選司馬遷書曰太史公牛馬走李善濁曰走猶僕也言爲太史公掌牛馬之僕漢書揚雄傳劉�嘗從雄學作奇字又曰時有好事者載酒肴從防斈業】以小團龍及半挺贈無咎並詩用前韻爲戲【談苑曰建州茶氏氏別令取其乳作片或別曰�挺】

我持圭與蒼璧以暗投人渠不識【書日禹錫圭周禮日以蒼壁禮天柳子原新茶詩圓方麗奇色圭壁無�瑕暗投見鄒陽傳具前注渠猶胥人言供蕪梁陳以來語庾信時有無事教渠更相失之句老杜憶弟詩亦云吟詩正�渠】城南窮巷有佳人不索賔郎常晏食【佳人謂無咎山谷後詩有云城南晁正字南史劉穆之少貧好往妻兄江氏家乞食食卑求賓郎江氏戱之曰賔郎消食君乃常饑何忽須此穆之爲丹陽令乃令廚人以金拌貯賓郎一斛以進妻兄弟戰國防顏斶曰晚食以當肉】赤銅茗椀班班銀栗翎光解破顏【韓孟聨句曰茗椀纎纖捧歐陽公詩輕寒漠漠侵駝褐小雨斑斑作燕泥銀栗謂苕花老杜詩將軍且莫破愁顏樂天詩一放狂歌一破顏】上有龍文下碁局探囊贈君諾已宿【碁局謂團茶下隠隠有此文蓋篾痕也莊子曰肱篋探橐此借用其字魯論曰子路無宿諾】此物已是元丰春先皇聖功調玉燭【易防卦曰防以養正聖功也爾雅曰四時和謂之玉燭注云道光照】晁子胸中開典禮平生自期莘與渭【易系辭曰觀其防通以行其典禮此借用言典章文物開陳於胸次也孟子日伊尹耕於有莘之野史記齊世家西伯遇太公於渭之陽老杜詩自比稷與輿】故用澆君磊隗胸莫令鬢毛雪相似【澆胸見前注老杜詩更憶鬢毛斑退之詩兩鬢白趨埃塵割鬢禹錫詩今宵帝城月一望雪相似】曲幾團蒲聽煮湯煎成車聲繞羊腸【柳子厚有斬曲幾文王介甫詩獨坐隠團蒲文選魏武苦寒行曰羊膓阪詰曲車輪爲之摧注引呂氏春秋九山曰太行羊腸其山盤紆如羊腸在太原晉陽北樂天詩夢尋來路繞羊腸王立之詩話曰東放見山谷此句云黃九恁地怎得不窮故晁無咎復和云車聲岀鼎統九盤如此佳句誰能識】雞蘇胡麻畱渴羗不應亂我官焙香【本艸水蘇一名雞蘇胡麻一名巨勝東坡云卽今油麻也俗人煮茶多以此二物雜之拾遺記曰晉有人姚馥但言渇於酒羣軰呼爲渇冕】肥如瓠壺鼻雷吼幸君飲此勿飲酒【蜀志張裔傳雍聞假鬼教曰張府君如瓠壺外𨿽澤而內實麤退之石鼎聨句序曰道士倚墻鼻息如雷鳴元稹詩鼻息吼春雷】

和答外舅孫莘老

西風挽不來殘暑推不去【晉書鄧攸傳吳人歌曰紞如打五鼓雞鳴夭欲睹鄧侯挽不畱謝令推不去】出門厭鞾防稅駕喜巾履【史記李斯曰吾未知所稅駕方言曰倉車曰稅老松詩松下丈人巾履閒偶坐似是商山翁柳子厚詩室空無侍者巾履喜掛壁】道山鄰日月淸樾深牖戶【道山見前注鄰日月謂在天上字林曰樾樹陰也淮南子曰盥汗交流喘息薄喉當此之時休樾下則脫然而喜矣注云楚人樹上大本上如車蓋狀爲樾言多防也詩曰綢繆牖戶】同舎多望郎間官無窘步【漢書直不疑傳誤持同舎郎金去��作康郎中志曰鴛行望郎錦川星使離�日何桀紂之披褐兮夫惟捷經以窘步注云窘急也劉禹錫詩悠悠關塞內來往無間步此反而用之】少監巖壑姿宿昔廊廟具【晉書謝緄傳曰或問論者以君方庾亮何如答曰端委廟堂使百僚凖則緄不如亮一丘一壑自謂過之謝靈運詩巖壑防耳目阮嗣宗詩宿昔同衣裳老杜詩當今廊廟具創夏豈云缺】行趨補衮職黼黻我王度【補衮見後注謂作諫議黼黻蓋衮衣之章王度亦見後注】歸休飲熱客觴豆愆調護【莊子許由曰歸休乎君子無所用天下爲此借用以言休假啟顏錄程季明有嘲熱客詩曰今代癡隠子觸熱到人家禮記曰七十觴酒豆肉漢書張良傳曰煩公幸卒調防太子此亦借用】浩然養靈根勿藥有神助【孟子臼我善養吾浩然之气太經日蔵心於淵�厥靈恨易曰無妄之疾勿藥有喜老杜詩詩應有神助】寄聲舊僚屬訓詁及七箸【如古詩上有加餐食之意漢書趙廣漢傳曰界上亭長寄聲謝我蜀志先主傳曰先主方食失匕箸】尙憐費諫紙玉唾灑新句【樂天詩月慙諫紙二百張嵗愧俸錢三十萬玉唾見前注】北焙碾璧谷簾煮甘露【北焙卽建溪髙品文選劉越石詩握中有璧乃自荊山璆張又新煎茶水記云陸羽以廬山康王谷水第一陳舜兪廬山記曰康王谷有水簾飛泉被巖而下甘露見前注】何時臨書幾剝芡談至暮【韓信傳大王乃肯臨臣退之詩水果剝菱芡東觀漢記曰尹敏輿班彪相厚每相與談常晏暮不食晝卽至冥夜徹旦世說孫安國往殷中軍許共論往反精苦賔主遂至暮忘食】

次韻定國聞子由臥病績溪

炎洲冬無冰十月雷虺虺【東方朔十洲記曰炎洲在南海中此借用績溪歙州蓋江南之地左傳襄公二十八年春無冰梓愼曰今玆宋鄭其饑乎終風詩曰虺虺其雷注曰暴若震雷之聲虺虺然】及春瘧癘行用人祭非鬼【老杜詩瘧癘三秋孰可忍按周禮疾醫曰四時皆有癘疾注謂气不和之疾用人蓋楚俗如此左傳所謂宋公使邾文公用子於次睢之社注謂殺人而用祭也魯論曰非其而祭之諂也】巫師司民命藥石不入市【退之遣瘧鬼詩詛師毒口牙古作霹飛符師弄刀筆丹墨交橫揮史記扁鵲傳曰其在骨髓𨿽司命無柰之何此借用周禮曰髻墾薛暴不入市】溪弩潛發機土風甚不美【博物志曰江南山谿水中有射工虫長一二寸口中有弩形气射人影不治則殺人傳曰千鈞之弩不爲鼷鼠而發機左傳鐘儀樂操土風荀子曰人情甚不美】蘇子臥江南感嘆中夜起聞道病在牀食魚不知防【陸士衡詩中夜起嘆息老杜詩中夜起坐萬感集又詩身欲奮飛病在按李令伯表曰劉夙嬰疾病常在牀蓐劉子曰人之將疾者必不甘魚肉之味學記曰𨿽有嘉肴弗食不知其防也】寒暑戰胸中士窮有如此【老杜詩寒熱百日相交戰韓非子諭老篇子夏曰兩者戰於胸中未知勝負故臞此借用禮記儒行曰其特立有如此者】此公天機深爵祿心已死【莊子曰嗜欲深者天機淺此反而用之列子曰黃帝與容成子居空桐之上同齋三月心死形廢】養生遺形骸觀妙得骨髄【莊子曰外其形骸文選何敬祖詩曰奚用遺形骸忘筌在得魚老子曰常無欲以觀其妙傳燈錄逹磨傳謂門人道育得吾骨慧可得吾髓】後皇蒔嘉橘中嵗多成枳【士不變於熙丰者鮮矣楚辭橘頌曰後皇嘉樹橘徠服兮受命不遷生南國兮注言橘受命於江南不可移徙種於北地則化而爲枳也考工記曰橘逾淮而北爲枳東京賦曰蓂莢爲難蒔也故曠世而不覿】佳人何時來爲天啟玉齒【楚辭曰聞佳人兮召予神異經日玉女投壺天爲之笑則電故老杜詩曰毎防天一笑長使物皆春郭璞遊仙詩曰靈妃顧我笑粲然啟玉齒】湔祓瘴霧姿朝趨去天咫【戰國策汗明說春申君曰今僕居鄙俗之日久矣君獨無湔祓僕也退之詩才開還落瘴霧中左傳曰天威不違顏咫尺唐書城南韋杜去天尺五】諸公轉洪鈞國器方薦砥【老杜謂八荒開壽域一气轉洪鈞漢書王褒頌曰賢者國家之器用也所任賢則趨捨省而功施普器用利則用力少而就效眾故工人之用鈍器也勞筋苦骨終日矻矻及至巧冶鑄幹將之朴淸水淬其鋒越砥斂其鍔水斷蛟龍陸剸犀革忽若汜畫塗】矢詩寫予心莊語不加綺【詩云矢詩不多維以遂歌文選張茂先詩寫心出中誠莊子曰以天下謂沈濁不可與莊語佛氏口之四業有所謂妄言綺語退之城南聫句亦云綺語洗晴雪】

次韻子由績溪病起被召寄王定國【蘇子由樂城集中有答王定國問疾詩云五年竄南荒頑質不伏病卽此韻也】

種萱盈九畹蘇子憂國病【叔夜養生論曰合蠲忿萱艸忘憂離騷曰予旣滋蘭之九畹注云十二畆爲畹此句言種萱𨿽不多足以解蘇子之憂蓋所憂在天下也文選江淹擬潘嶽詩曰消憂非萱艸永懷寜夢寐】炎蒸臥百戰山立有餘勁【老杜詩吾曰抱疾病家貧臥炎蒸又詩瘧癘三秋孰可忍寒熱百日相交戰孫子曰百戰百勝非善之善者也禮記玉藻曰山立時行選詩曰石梁有餘勁】斯人廊廟器不合從逺屏【蜀志許靖傳評日蔣濟以爲大較廊廟器也禮記曰屛之逺方毆陽公表曰亂國之防已防於逺屏】江湖搖歸心毛鬢侵老境【左傳曰三國敗諸侯之師乃搖心矣又史記蘇秦傳曰心搖搖然如縣旌而無所終薄禮記曰六十耆指使疏引賀埸云耆至也至老之境也杜詩人生五馬貴莫受二毛侵】艱難喜歸來如晴月生嶺【春秋閣公元年書季子來歸公羊傳云其曰來歸何喜之也初晴之月人所喜見淵明詩素月出東嶺禮記日月生於西】仍懷阻歸舟風水蛟鱷橫【選詩天際識歸舟老杜詩云蛟橫出淸泚又詩蛟蠄深作橫】補衮諫官能用儒吾道盛【詩曰衮職有闕維仲山甫補之唐垂拱二年置補衮二員掌供奉諷揀揚子曰如用眞儒無敵於天下論語曰參乎吾道一以貫之】上書詆平津蠧槁初記省【漢書汲黯傳面觸公孫徒懷詐智以阿人主取容按封平津侯又息夫躬傳上疏歷詆公卿大臣王介甫執政領三司條例上以子由爲之屬介甫欲遣八使子由以書抵介甫及陳楊叔指陳其決不可者且請補外介甫大怒將加以罪陽叔止之奏除河南推官防張文定知淮陽以學官辟云事見頴濵遺老傳】至今民社計非事頰舌競【魯論曰有民人焉有社稷焉易咸卦之上六曰咸其輔頰舌象曰滕口說也漢書張良傳曰此難以口舌爭】方來立本朝獻納繼晨暝【易困卦曰朱紱方來注謂能招異方此用其字言自逺方來也孟子曰立乎人之本朝班固兩都賦序曰日月獻納】人材包新舊王度濟寛猛【新舊謂欲兼用丰人材也嘉祐治平之政近於寛熙寧元丰之政近於猛要當相濟易泰卦曰包荒用馮河左傳曰思我王度式如玉式如金又曰寛以濟猛猛以濟寛政是以和王直方詩話云先生嘗有詩云人材包新舊王度濟寛猛建中初又曰閉姦有要道新舊隨宜收又云不須要出我門下實用人材是至公大抵言朝廷用人也】必開曲突謀滿慰傾耳聴【漢書霍光傳人爲徐生上書曰客有過主人者見其竈直突傍有積薪客謂主人更爲曲突逺徙其薪不者且有火患漢書伍被傳曰天下引領而望傾耳而聴】斯文呂與張泉下亦蘇醒【呂謂中丞呂誨獻可張謂監察禦史裏行張戩天祺按實錄王安石傳呂誨劉述劉琦錢顓孫昌齡範純仁呂公著孫覺李常胡宗愈張戩王子韻陳防程顥皆論列變法非是以次罷去山谷詩意謂元祐初召用諸人而獻可天祺皆前死矣然朝廷選用諌官時政一新亦可伸其憤懣之气於泉下也獻可熙寧四年五月卒天祺亦相繼亡老杜詩斯文崔魏徒以我似班揚淮南子注雲泉下有黃壚山退之作王適墓志曰櫛垢爬癢民獲蘇醒】天聰四門辟國勢九鼎定【書說命曰惟天聰明惟聖時憲舜典曰辟四門逹四聰史記周紀太史公曰武王營洛邑成王使召公卜居居九鼎焉左傳曰武王定鼎於洛邑】身得遭太平分甘守閒冷【山谷自記也退之詩太平時節身難遇孟子曰分定故也晉書謝道輼曰爲天分有恨耶分字蓋如此】天津十年面想見頎而整【謂子由也劇談錄裴晉公度防時羇寓洛中嘗乘蹇驢入皇城方上天津橋時淮西不庭已數年矣有二老人傍橋柱而立云適憂蔡州未平湏待此人爲將僕者聞之具述其事裴公曰見我龍鐘相戲耳其後竟平淮西詩曰猗嗟昌兮頎而長兮注云頎長貌整謂秀整見後注】何時及國門休暇過茗【屈原九章哀郢曰出國門而軫懷其字本出周禮元結醉歌序曰因休暇則載酒於湖上】燒燈畱夜語鴻鴈防對影【對影謂東坡老杜詩鴻鴈影來連峽內太白詩對影成三人此借用】但恐張羅地頗復多造請【漢書鄭當時傳曰先是下邽翟公爲廷尉賔客亦塡門及廢門外可設雀羅張湯傳造請諸公不避寒暑】維此禮部公寒泉甃舊井謫去久羸瓶召還汲修綆【東坡元丰八年秋召爲禮部郎中易井卦曰汔至亦未繘井羸其瓶凶初六曰井泥不食舊井無禽九五曰井冽寒泉食太史公屈原傳亦引此說退之詩曰汲古得修緶】太任決齋宮陛下天統慶【太任謂宣仁思齊詩曰思齊太任文王之母漢書刑法志曰宣帝常幸宣室齋居而決事陛下謂哲廟漢書髙帝紀贊曰協於火徳自然之應得天統矣蔡邕曰羣臣與天子言不敢指斥呼陛下者言因卑逹尊之息也】日月進亨衢經緯寒耿耿【日月以言二聖易曰何天之衢亨老杜詩曰日月繼髙衢單襄公曰經緯不爽文之象也選詩云秋河曙耿耿】西走巳和戎南遷無哀郢【和戎謂不用兵於西夏左傳魏綘曰和戎有五利無哀郢謂遷客皆還也楚辭屈原九章有哀郢曰去故鄕而孰逺兮遵江夏以流亡又曰楫齊掦以容與兮哀見君而不再得郢蓋楚所都也】誰言兩逐臣朝轡天街並【文選君子行曰逐臣尙何有字本出法言晉書天文志曰昴曅之間爲天街按實錄元丰八年子由自績溪召還爲右司諫而東坡亦以是時被召此句蓋喜二年得還朝】王子竄炎洲萬死保軀命【王子謂定國炎洲謂嶺表東方朔十洲記曰炎洲在南海中此借用言定國嘗謫賔州柳子厚詩萬死投荒十二年】還家頰故紅信亦抱淵靜【東坡與定國書曰君實嘗云王定國瘴煙窟裏五年靣如紅玉不知道能如此乎山谷後詩有遙憐防鬢緑之句亦同此意文選謝靈運詩曰兼抱濟物性莊子曰抱神以靜形將自正又曰其居也淵而靜】稅屋待車音掃門親帚柄【文選曹子建應詔書曰爰曁帝室稅此西墉李善注曰稅猶捨也孟子曰百姓聞王車馬之音掃門用漢書魏勃事淮南子曰慧出而授殷人其柄】行當懷書傳載酒求是正【載酒見前注後漢安帝紀詔五經博士是正文字】端如嘗橄欖苦過味方永【毆陽公詩又如食橄欖眞味久愈在王立之詩話曰毆陽公謂梅聖兪詩始讀之則嘆莫能及後數日乃漸有味何止橄欖回味久方覺永按陸羽茶經注曰味長謂之雋永雋味也永長也】

次韻李之純少監惠硯

黃公山下黃雞秋持節卹刑防少休【寰宇記曰汝州葉縣有黃公山太白詩黃雞啄黍秋正肥書曰惟刑之卹哉】小人負弩得開道掃葉張飮林巖幽【山谷熙寜間嘗爲葉縣尉漢書司馬相如傳縣令負弩矢先驅又曹參傳曰乃取酒張坐飲】相傳有石非地產列仙持來自羅浮【周禮曰以地產作陰徳此借用漢書司馬相如傳曰列仙之儒羅浮山記曰羅浮二山合體在增盛博羅二縣之境茅君內傳曰羅浮山之洞周回五里名曰朱明曜眞天】酒酣步出云上南撫方城西嵩丘【史記藺相如傳秦王飲酒酒酣孟郊遊終南龍池寺詩曰步出白日上坐依淸溪邊列子曰化人之宮出雲雨之上而不知下之防寰宇記葉縣有山城山左傳所謂楚國方城以爲城卽此也嵩山在西京與汝州西北之境相連】林端乃見石空洞猛獸贔屭踞上頭【晉書周顗傳曰此中空洞無物吳都賦曰巨鼇贔屭首冠靈山此借用以言石之狀古樂府陌上桑曰東方千餘騎夫壻居上頭老杜詩云東山气蒙鴻宮殿居上頭】鳥道兔迒謀挽致萬牛不動五丁愁【南中八志云交趾郡治龍編縣自興古烏道四百里李白蜀道難日西當太白有烏道爾雅曰子嬎其迹迒迒音罔兔迹也萬牛見前注蜀王本紀曰秦王欲伐蜀以路不通乃刻五石牛置金其後蜀人以爲便金使五丁力士拖牛成道】道家蓬萊見仙伯我亦洗湔與淸流【蓬萊見前注仙伯謂之鈍老杜詩諸公乃仙伯漢書昌邑王賀傳曰以湔灑大王退之詩懼終莫洗湔吳志賀卲傳曰遂使淸流變濁北夢瑣言朱全忠賜裴樞等自盡李振曰此輩自謂淸流宜投黃河永爲濁流】探囊贈研頗宜墨近出黃山非逺求乃知此山自才美物欲致用當窮搜【魯論曰如有周公之才之美易曰備物致用立成器以爲天下利莫大乎聖人】迷邦故令成器晚不元非匠石羞【魯論曰懷其寶而迷其邦老子曰大晚成莊子曰匠石之齊至乎曲轉】

送舅氏野夫之宣城二首

借甚宣城郡風流數貢老【寰宇記曰宣城本漢舊縣漢順帝立宣城郡卽今宣州漢書陸賈傳名聲借甚注云狼藉甚盛左傳芉尹無宇曰食土之毛謂非君臣】霜林收鴨腳春綱薦琴髙【毆陽公有謝梅聖兪寄銀杏詩曰鴨腳𨿽百个得之城可珍又云霜野摘林實京師寄時新聖兪卽宣州人琴髙鯉魚也列山傳琴髙爲宋舍人後乘出鯉見其弟子毆陽公亦有琴髙魚詩後山嘗有句云霜林堆鴨腳春味薦貓頭今山谷乃有此句𨿽各極其妙豈非效此耶】其理湏良守今年輟省曹【漢書循吏傳宣帝曰庶民所以安其田裏而亡嘆息愁恨之心者政平訟理也與我共此者其惟良二千石乎後漢志曰世祖分尙書凡六曹】平生割雞手聊試發硎刀【魯論曰割雞焉用牛刀莊子曰刀刃若新發於硎】

試說宣城郡亭杯且細聴晚樓明宛水春騎簇昭亭【寰宇記宣州漢爲宛陵縣按地理今有宛溪水】防丰圩戶桁楊臥訟庭【杜牧之詩罷亞百傾稻西風吹半黃自注云罷亞稻名按切韻兩字皆從禾東坡錄奏單鍔吳中水利狀曰諸縣髙原陸野之鄕皆有塘防或三百畝五百畝爲一防蓋古人停蓄水以灌民田按今宣州有化或惠民防等人戶莊子曰桁楊接槢音義云械夾頸及脛者謝靈運詩虛館絕諍訟空庭來鳥雀謝朓詩髙閣常晝掩荒堦少諍詞按朓嘗守宣城故山谷用此事】謝公歌舞處時對換鵝經【言以燕處易榮觀之樂齊書謝朓爲宣城郡太守太白廬山謠曰謝公行防蒼苔沒老杜詩回首可憐歌舞地秦中自古帝王州按文選鮑照燕城賦曰歌堂舞閣之基晉書王羲之傳山陰有道士好養鵝云爲寫道徳經當舉羣相贈耳】

送範徳孺知慶州

乃翁知國如知兵塞垣艸木識威名【乃翁見漢書頃羽傳謂文正公仲淹仁廟時趙元昊反公自請守鄜延徒知慶州又爲環慶路經略安撫使決防取橫山彼靈武而元昊稱臣請和慶曆中爲參知政事楊子法言曰使知國如知則吾以樗裏疾爲蓍漢書陳勝傳曰今假王驕不知兵權老杜詩一寄塞垣深唐書張萬福傳徳宗曰朕謂江淹艸木亦知爾威名】敵人開戶玩處女掩耳不及雷驚霆【孫子曰始如防女敵人開戶後如脫敵不及拒唐書李靖傳兵機事以速爲神雷霆不及掩耳】平生端有活國計百不一試薶九京【文選孫楚與孫皓書曰愛民活國俗作多作治國非是又按南史王廣之子珍國爲南譙太守髙宗手敕云卿愛人活國甚副吾意柳子原作呂衡州誄曰萬不試而一出焉猶爲當世甚重禮記晉獻文子曰從先大夫於九京注謂晉卿大夫之墓地在九京京蓋字之誤】阿兄兩持慶州節十年騏驎地上行【阿兄謂文正仲子宣忠公也忠宣名純仁字堯夫神宗熙寧七年十月知慶州元丰八年哲宗卽位又自河中徙慶州事具實錄及防子開所作公墓志南史張融哭張緒曰阿兄風流頓盡老杜詩近聞下詔喧都邑肯使麒麟地上行】潭潭大度如臥虎邊頭耕桑長兒女【後漢書鄧禹傳沈深有大度退之詩潭潭府中居此借用臥虎言不動聲色爲敵人所畏如此北史王羆傳所爲老羆當道臥貂子安得過者也後漢書董宣傳曰京師號爲臥虎此借用老杜詩邊頭公卿仍獨驕尺詩別家長兒女前漢書藝文志曰勸耕桑以足衣食食貨志曰爲吏者長子孫髙帝紀呂公曰此非兒女子所知】折衝千里𨿽有餘論道經邦正要渠【晏子春秋範昭謂晉平公曰齊未可並吾欲試其君晏子知之吾欲犯其樂太師知之於是輟伐齊謀孔子聞之曰不出樽爼之間而折衝千里之外晏子之謂也書曰玆惟三公論道經邦老杜憶弟詩吟詩正憶渠】妙年出父兄處公自才力應時湏【後漢朱穆傳更選海內淸淳之士明達國體者以補其處文選曹植求自試表曰終軍以妙年使越楞嚴經彌勒菩薩言今得授記次補佛防漢書司馬遷傳曰願竭其不肖之才力老杜詩竇氏檢察應時湏】春風旍旗擁萬夫幕下諸將思艸枯【旍與旌同文選王子淵四子講徳論曰甲士寢而冷旗僕文選李陵書曰涼秋九月塞外艸衰王維詩艸枯鷹眼疾按禮記月令孟夏行冬令則艸木早枯】智名勇功不入眼可用折箠笞羌胡【孫子曰善戰者無智名無勇功世說謝安問殷浩眼往屬萬形萬形入眼否後漢書鄧禹傳光武曰赤眉來東吾折箠笞之竇融傳曰河西斗絕在羌胡中】

題王黃州墨迹後【王禹偁字元之咸平中自西掖謫知黃州】

掘地與斷木智不如機春聖人懷余巧故爲萬物宗【易系詞曰斷木爲杵掘地爲臼臼杵之利萬民以濟傅暢晉諸公贊曰杜預作連機水磑由此洛中穀米丰賤孟郊城南聨句曰機春潺湲力考工記曰智者創物巧者述之老子曰淵乎以萬物之宗】世有斵泥手或不待郢工【言匠手𨿽巧亦必待能受之質也莊子曰莊子過惠子之墓謂從者曰郢人堊漫其鼻端若蠅翼使匠石斵之匠石運斤成風聴而斵之盡堊而傷郢人立不失容宋元君聞之召匠石匠石曰嘗試爲我爲之匠石曰臣則嘗能斵之𨿽然臣之質死久矣自夫子之死也吾無以爲質矣吾無與言之矣此篇上六句蓋言黃州鋒穎太甚惜其不能蔵用也郢人漢書音義作懮人服防云懮人占之善塗曁者】往時王黃州謀國極匪躬朝聞不及夕百壬避其鋒【漢書昭帝紀詔日往時令民共出焉禮記四郊多壘注日辱其謀人之國不能安也易曰王臣蹇蹇匪躬之故晉書傅休奕天性峻急毎有奏劾或値日暮捧白簡整竦踴不寐坐而待旦於是貴遊懾气臺閣生風此句頗采其意書曰何畏乎巧言令色孔壬注謂甚佞也漢書王啇傳張匡曰百姦之路塞梅福傳曰莫敢觸其鋒】九鼎定盤石一身轉孤蓬【謂國安而身危九鼎見前注荀子富國篇曰國安於盤石壽於箕翼注云盤石盤薄大石也文選曹子建詩轉蓬離本根飄飄隨長風又鮑照蕪城賦曰孤蓬自振元之嘗作三黜賦謂貶啇滁黃也在黃州作竹樓記曰四年之間奔走不暇未知明年又在何防東坡作元之丰像贊亦曰元之以雄文直道獨立當世方是時朝廷淸明無大姦慝然公猶不容於中耿然如秋霜夏日不可玩狎至於三黜以死蓋元之初爲司諫知制誥疏雪徐貶啇州副團召歸爲翰林學士孝章後崩不成服元之以爲非坐訕謗出守滁州召還知制誥撰太祖徽號玉冊語涉輕詆時相不悅奏黜黃州未防徙�州遂卒】浮雲當日月白髮昭秋空【淮南子曰日月欲明而浮雲蓋之蘭芝欲修而秋風敗之文選古詩浮雲蔽曰日遊子不顧反】諸君發防耳汲直與臣同【漢書汲黯傳淮南王謀反憚黯曰黯好直諫守節死義至說公孫等如發防耳賈捐之傳曰置之爭臣則汲直注云汲黯方直故世謂之汲直東坡畫贊亦引汲黯公孫事太宗嘗面戒元之曰卿文章不下韓桞但剛不容物人多沮卿使朕難芘】

題王仲弓兄弟巽亭

大隗七聖迷【莊子曰黃帝將見大隗乎具茨之山方明爲禦昌寓驂乘張若謵朋前馬昆闇滑稽後車至於襄城之野七聖皆迷無所問途防云大隗至人也按寰宇記隗山在許州長社縣具茨山在許宇州陽翟縣北仲弓蓋許州】許田連城皇【春秋鄭伯以璧假許田文選魏文帝與鐘大理送玉玦書曰價越萬金貴重連城寰宇記魯城在許州長社縣鄭伯請以太山之祊易許田卽此城也】裏中多佳樹與世作梁棟【漢書陳平傳曰裏中社平爲宰左傳曰季孫氏有嘉樹老杜古柏行大廈如傾要梁棟】市門行淸渠潩水可抱甕【史記貨殖傳刺繡文不如倚市門老杜詩淸渠一邑傳按文選蜀都賦曰哢吭淸渠水經曰潩水出河南密縣大騩山東南入於潁說文注潩音與職反玉篇潩音夷記反莊子曰漢陰文人抱甕灌畦】翚飛城東南隠幾撫羣動【斯幹詩如翚斯飛莊子曰南郭子綦隠幾而坐又曰俛仰之間而再撫宇宙淵明詩曰入羣動息】人境要俱爾我乃得大用【傳燈錄涿州衣和尙問臨濟如何是人境俱不奪曰王登寶殿野老唱歌師曰如何是人境俱奪曰井�已信獨處一方師於言下領旨深入三三要之門又仰山云百文得大用黃蘗得大機】烏衣之云孫昆弟不好弄【世說王導曰元規若來魯角巾還烏衣注引丹陽記曰烏衣之起吳時烏衣營防所也江左初立瑯邪諸王所住按寰記烏衣巷在今建康上元縣爾雅宇日仍孫之子爲云孫注云言輕逺如浮雲左傳曰夷吾弱不好弄】木末風來捲箔醉賔從【離騷曰塞芙蓉於木末王勃滕王閣序珠暮捲兩山而】事常超然觀樂與賢者共【老子曰𨿽有榮觀燕處超然南有嘉魚詩序曰太平之君子至誠樂與賢者共之此借用】人登斷龍求我自歸鴻送【孟子曰有賤大夫焉必求龍斷而登之以左右望而罔市利注雲龍斷謂堁斷而髙者也文選康詩曰目送歸鴻手揮五】溪毛亂錦纈虫響機綜【左傳曰澗溪沼沚之毛退之詩風蟬碎錦纈鮑照白紵曲曰寒光瀟條候虫急劉禹錫秋聲賦曰夜虫鳴兮機杼促韻書曰綜機縷也】世紛甚崢嶸胸次欲空洞【文選顏延年作陶淵明誄云遂乃解體世紛結志區外李善注引嵇康詩曰世務紛紜廣雅曰崢嶸髙貎楚詞曰下崢嶸兮無地莊子曰喜怒哀樂不入於胸次晉書周顗傳王導嘗枕顗膝而指其腹曰卿此中何所有也答曰此中空洞無物然足容卿輩數百人】讀書開萬卷謀國妙百中【老杜詩讀書破萬卷史記養由基射楊葉百發百中】儻無斲鼻工聊付曲肱夢【斲鼻工見前注魯論曰曲肱而枕之樂亦在其中矣】

寄尉氏倉官王仲弓

嘯臺有佳人髮鑑笄珥【寰宇記阮籍臺在開封陳畱縣東南籍每追名賢擕酌長嘯登此左傳曰昔有仍氏女生鬒黑而甚美光可以鑑名曰妻樂正後防取之列子曰正蛾眉設笄珥】登髙歌一曲聴者傾城市【漢書李夫人傳李延年歌北方有佳人絕世而獨立一顧傾人城再顧傾人國】門無行媒迹艸木倚憔悴【禮曰男女非有行媒不相知名老杜詩絕代有佳人幽居在空谷自云良家子零落依艸木又云天寒翠防薄曰暮倚修竹史記屈原傳顏色憔悴】人物方眇然誰能委圭幣【王羲之帖云蔡公遂委篤深可憂當今人物眇然而艱疾若此令人短气左傳曰鄭徐吾犯之妹美公孫楚聘之矣公孫黑又使彊委禽焉晉禮志太康八年有司奏大婚古者以皮馬爲庭實天子加以轂圭諸加大璋漢書文帝詔曰朕獲執犧牲圭幣此借用其字】

山谷內集詩注卷二

欽定四庫全書

山谷內集詩注卷三

宋黃庭堅撰

任淵

注

有惠江南帳中香者戲答六言二首【洪駒父香譜有江南李王帳中香法以鵞利汁蒸沈香用之】

百鏈香螺沈水寶薰近出江南一穟黃雲繞幾深禪想對同參【選詩豈意百鏈剛化作繞指柔此借用香螺謂螺甲見下篇注唐本艸注曰沈水香出天竺單於二國木似櫸桞重實黑色沈水者是傳燈錄第二十二祖摩孥羅至西印土焚香而月氐國王忽覩異香成穗按韻書穗亦作穟法華經曰皆得深妙禪定傳燈錄又曰馬祖同參九人】

螺甲割昆侖耳香材屑鷓鴣斑欲雨鳴鳩日永下帷睡鴨春閒【唐本艸日蠡類生雲南者大如掌靑黃色取黶燒灰用之今合香多用謂能發香復來香煙按韻書蠡亦作螺韓鄂四時纂要載修甲香方曰取大甲香如昆侖耳者酒煮密熬入諸香等用倦遊錄云髙竇等州產生結香山民見香木曲榦斜枝以刀斫成坎經年得兩水漬復鋸取之刮去白木其香結爲斑防亦名鷓鴣斑禮記月令鳴鴆拂其羽李商隱詩睡鴨香鑪換夕薫】

子瞻繼和復答二首

置酒未容虛左論詩時要指南迎笑天香滿袖喜公新赴朝參【史記滑嵇傳曰齊威王置酒後宮史記魏公子無忌傳曰無忌從車騎虛左自迎侯生東京賦曰幸見指南於吾子李善注引桓譚上便宜曰管仲桓公之指南老杜詩頗怪朝參懶樂天詩時暑放朝參】

迎燕溫風旎旎潤花小雨斑斑一炷煙中得意九衢塵裏偸閒【禮記月令季夏之月溫風始至此借用韻書曰旎旎旌旗從風貌亦借用歐陽公詩輕寒漠漠侵駝褐小雨斑斑作燕泥樂天詩馬入九衢塵又詩�健偸聞且勤飲】

有聞帳中香以爲熬蠍者戲用前韻二首

海上有人逐臭天生鼻孔司南【呂氏春秋曰人有大臭者其親戚兄弟妻妾無能與居者自苦而居海上人有悅其臭者晝夜隨而不去曹子建與楊徳祖書曰海畔有逐臭之夫列子曰海上有人好鷗鳥者傳燈錄南泉云父母已生了鼻孔在什麼處韓非子曰先王立司南車以端朝夕注云指南車也】但印香嚴本寂不必叢林徧參【楞嚴經香嚴童子曰佛言見諸比丘燒沈水香香气寂然來入鼻中我觀此气非木非空非煙非火去無所著來無所從由是意銷發明無漏如來印我得香嚴號塵气倏滅妙香宻圓我從香嚴得阿羅漢祖庭事苑曰梵語貧婆此云叢林大論云譬如大柱叢聚是名爲林諸比丘和合故僧聚處得名叢林傳燈錄沙傳雪峯召曰備頭陀何不徧參去師曰逹磨不來西土二祖不往西天雪峯肯之】

我讀蔚宗香傳文章不減二班誤以甲爲淺俗郤知麝要防閒【南史範蔚宗撰和香方序曰麝本多忌過分必害況實易和盈斤無傷棗膏昬鈍甲煎淺俗非惟無助馨烈乃彌增於尢疾也詩意謂蔚宗之論失於甲而得於麝二班謂彪固後漢書班彪傳贊曰二班懷文裁成帝墳詩序曰魯莊公不能防閒文姜】

謝公擇舅分賜茶三首

外家新賜蒼龍璧北焙風煙天上來明日蓬山破寒月先甘和夢聽春雷【外家謂母家史記呂氏紀曰呂氏皆以外家惡而幾危宗廟北焙謂建溪北苑官焙後漢書竇章傳學者稱東觀爲老氏藏室道家蓬萊山盧仝茶歌曰手閱月團三百片退之詩新月憐半破又石鼎聨句序云道士倚墻睡鼻息如雷鳴元稹詩鼻息吼春雷】

文書滿案惟生睡夢裏鳴鳩喚雨來乞與降魔大圓鏡眞成破柱作驚雷【漢書刑法志曰文書盈於幾�文選嵇康書曰人間多事堆案盈幾魔以言睡鏡以比茶降魔見佛書如楞嚴經優波離言親見如來降伏諸魔制諸外道是也楞嚴經又曰立大圓鏡空如來藏世說日夏侯太初嘗倚柱讀書時暴雨霹靂破所倚柱太初色無變楚辭曰淩驚雷軼駭電梁元帝金樓子有人讀書握捲卽睡梁人謂書爲黃嬭言其怡神養性如乳媼也東坡詩引睡文書信手翻】細題葉字包靑篛割取丘郎春信來拚洗一春湯餅睡亦知淸夜有蛟雷【隋蕭大圜竹花賦曰縹枝承露緗篛來風說文注曰楚謂竹皮曰篛音而勺反玉篇云竹葉也柳子厚詩靑篛裏鹽歸洞客秦少遊作李公擇行狀曰次女適郊祀齋郎丘楫詩言此茶本欲畱遺其壻今乃見分也退之詩割取乖龍左耳來選詩淸夜遊西園漢書中山靖王傳曰聚蟁成雷】便糶王丞送碧香酒用子瞻韻戲贈鄭彥能【王詵晉卿尙蜀國公主其家酒名碧香彥能名僅】

食貧好酒嘗自嘲日給上尊無骨相【詩曰三歲食貧漢賜丞相上尊酒糯米二斗酒一斗爲上尊骨相見前注】大農部丞送新酒碧香竊比主家釀【漢書食貨志曰桑羊請置大農部丞數十入分部主郡國東坡詩碧香近出帝子家漢書衛靑傳曰季與主家僮衛媼通老杜詩主家陰洞細煙霧晉書何充傳云令人欲傾家釀】應憐坐客竟無氈更遭官長頗譏謗【老杜戲簡鄭廣文詩廣文到文捨系馬堂堦下醉則騎馬歸頗遭官長罵才名四十年坐客寒無氈賴有蘇司業時時與酒錢文選孔文舉書今之少年喜謗前輩或能譏評孝章】銀杯同色試一傾排遣春寒出帷帳【晉書王衍傳每作玉柄麈尾與手同色此借用其字老杜詩幹愁要排遣漢書文帝贊曰帷帳無文繡】浮蛆翁翁杯底滑坐想康成論泛盎【周禮灑正辧五齊之名一曰泛齊二曰醴齊三曰盎齊鄭康成注云泛者成而宰浮泛泛然如今宜城醪盎猶翁也成而翁翁然蔥白色如今鄼白翁音烏動反】重門著關不爲君但備惡客來仇餉【易曰重門擊柝以待暴客漢書陳遵傳曰每大飲賓客滿堂輒關門元次山集以不飲者爲惡客孟子曰葛伯率其民要其有酒食黍稻者奪之不授者殺之有童子以黍肉餉殺而奪之書曰葛伯仇餉此之謂也】

送鄭彥能宣徳知福昌縣

往時河北盜橫行白晝驅人取城郭【往時見前注橫行見孟子漢書賈宜曰白晝大都之中剽吏而奪之金】惟聞不犯鄭冠氏犬臥不驚民气樂【冠氏縣屬大名府後漢岑熙遷魏郡太守人歌曰狗吠不驚足下生犛漢書賈誼傳曰徳教洽而民气樂】秖今化民作鋤耰田舍老翁百不憂【老杜詩秖今年才十六七賈誼過秦論曰鋤耰棘矜師古注云耰摩田器也音憂南史宋武帝紀孝武曰田舍翁得此已爲過矣老杜詩吾知徐卿百不憂】銅章去作福昌縣山中讀書民有秋【漢官儀曰縣令秩六百石銅章墨綬福昌縣屬西京書曰乃亦有秋詩意謂使民安於田裏無饑寒之戚必非文俗吏所能也退之詩曰出宰山水縣讀書松桂林】福昌愛民如父母當官不擾萬事舉【詩曰豈弟君子民之父母左傳曰當官而行何彊之有】用才之地要得人眼中虛席十四五不知諸公用心許魯恭卓茂可人否【退之詩侍從近臣有虛位公今此去何時歸後漢魯恭爲中牟令專以徳化爲理後至侍中司徒卓茂爲密令走人親愛而不忍欺光武以茂爲太傳】

顯聖寺庭枸杞

仙苗壽日月佛界承露雨誰爲萬年計乞此一抔土【管子曰百年之計樹之以木漢書張釋之傳曰假令愚民取長陵一抔土何以加其法乎注云抔音步侯反謂手掬之也乞字去聲讀本艸枸杞一名地仙】扶疎上翠蓋磊落綴丹乳【漢書劉向傳曰梓樹生枝葉扶疎上出屋蜀志先主傳曰桑樹童童如小車蓋陸璣詩疏云枸杞子秋熟正赤文選宋玉風賦枳句來巢李善注引司馬彪曰桐子似乳著其葉而生此借用】去家尙不食出家何用許【本艸枸杞條陶隠居注曰俗諺云去家千里勿食蘿藦枸杞言其彊盛陰道也】正恐落人間采剝四時苦【言在僧坊則不用食此故免采剝之害東坡先生後菊賦而吾方以爲糧以菊爲糗春食苗夏食葉秋食花實而冬食根庶幾手西河南陽之壽】養成九節杖持獻西王母【本艸枸杞一名仙人杖一名西王母杖老杜詩安得仙人九節杖拄到玊女洗頭盆按眞誥楊羲夢蓬萊仙翁拄赤九節杖而視白龍】

次韻子瞻贈王定國

遠志作小艸鼃衣生陵屯但爲居移气其實何足言【遠志小艸見前注列子曰若鼃爲鶉得水土之際則爲鼃蠙之衣生於陵屯則爲陵舄注云隨所生之處而變者也孟子曰居移气養移體詩意謂士當特立獨行不以窮逹所居之異而易其操定國本貴公子嘗坐東坡累遷謫賓州頗能自處云】名下難爲人醜好隨手翻【言名士未必有其實往往隨世俯仰乍賢乍倿也史記範蠡曰大名之下難以久居國史纂異閻立本見張僧繇舊晝曰名下定無虛士列子曰賢愚好醜成敗是非無不消滅老杜詩時來展材才先後無醜好又詩翻手作云覆手雨漢書韓信傳曰公隨手亡矣】百年炊未熟【用異聞集邯鄲枕中夢事見前注】一垤蟻追奔【異聞集載南柯太守淳於棼事云棼沈醉致疾夢見二使者扶生入宅南古槐穴中前行數十里有大城門樓題曰大槐安國其王以女瑤芳妻生使爲南柯郡守在郡二十年有檀蘿國來伐王命生徵之敗績生妻病死王謂生可暫歸生上車行俄出一穴見本裏閭巷入其門見身已臥堂廡下發悟如初夢中倏忽若度一世矣遂呼二客尋古槐下穴見大穴洞然明朗有積土壤以爲城郭臺殿之狀有蟻數斛隱聚其中中有小臺二大蟻處之卽槐安國都邑也又窮一穴直上有枝亦有土城小樓卽南柯郡也宅東一里澗側有大檀樹藤蘿擁織傍有蟻穴檀蘿之國豈非此耶山谷喜用此事故具載之東山詩注曰垤蟻冢也追莽用莊子蝸角蠻觸相戰伏屍逐北之意文選李陵書日追莽逐北】夏日蓬山永戎葵茂墻藩【後漢書竇章傳學者稱東觀爲老氏藏室道家蓬萊山爾雅菺茙葵注云今蜀葵也似葵華如本槿華歐陽詹詩云芭蕉一葉妖茂葵一花妍異無材實資手植堦墀前漢書揚雄甘泉賦曰電倏忽於墻藩注云藩籬也】王子吐佳句如繭絲出盆【晉書胡母輔之傳王澄曰彥國吐佳言如鋸木屑又孫綽傳作天臺山賦示範榮期每至佳句輒云應是我輩語歐陽公詩問其別後學初若繭抽緒禮記曰夫人繅三盆手】風極灑落雲气畫罍樽【晉書王衍傳風姿詳雅江淹擬許君詩曰五難旣灑落周禮司尊彛注曰山尊山罍也亦刻而畫之爲山云之形】屬有補衮章自當寵頻煩【司馬溫公嘗薦定國句或指此屬音之欲反近也左傳曰屬有宗祧之事於武城詩曰衮職有闕維仲山甫補之杜詩三顧頻煩天下計按漢書王莽傳注曰鄭重猶頻煩也】鄙夫無他能上車問寒溫【老杜詩鄙夫行衰謝字出魯論史記孟嘗君傳代舎客馮驩無他技能通典曰祕書郎自齊梁之未多以貴遊子弟爲之無其才實當時諺曰上車不落則著作體中何如卽祕書事本出顏氏家訓山谷時在館中故用此事】惟思窮山去抱犢長兒孫【漢書嚴安傳曰窮山通谷又文選王康琚反招隱詩曰放神靑雲外絕迹窮山裏唐王摩詰歸山歌曰入雲中兮養雞上山頭兮抱犢媿不才兮妨賢嫌旣老兮貪祿山谷蓋采此意按神仙傳王烈入河東抱犢山中見一石室有索書兩卷與康共往讀之而寰宇記載潞州壷關縣有抱犢山道書福地記云抱犢山在上黨東南乙地有石城髙十丈有艸名玉照取其葉服之二三日不饑又按山水志云抱犢山北嶽佐命之山也後漢葛榮亂百姓抱犢於山上因名寒山子詩曰丈夫莫守困無錢卽經紀養得一牸牛生得五犢子犢子又生兒積數無窮已寄語陶朱公富與君相似陸防詩曰五年重到舊山村樹有交柯犢有孫老杜詩自從盛酒長兒孫】

次韻張詢齋中晚春【詢字仲謀】

學古編簡殘懷人江湖永非無車馬客心遠境亦靜【書日學古入官漢書劉歆傳曰經或脫簡傳或間編詩曰嗟我懷人寘彼周行選詩門有車馬客淵明詩心遠地自偏】挽蔬夜雨畦煮茗寒泉井【老杜詩夜雨剪春韭昜日井列寒泉食】春去不窺園黃鸝頗三請【漢書董仲舒傳三年不窺園老杜詩隔葉黃鸝空好音周禮司儀曰及出車送三請三進再拜】立朝無物望補外儻天幸【孟子曰立乎人之本朝後漢第五倫傳曰有損事望物云望物望也唐書馬周傳曰或京官不稱職始虫補外莊子漁父篇孔子曰今也吾得遇也若天幸然漢書伍被傳曰儻可以僥幸】想乘滄浪船濯髮晞翠嶺【楚辭漁父鼓枻而去歌曰滄浪之水淸兮可以濯我纓滄浪之水濁兮可以濯我足又遠遊曰朝濯髮於暘谷兮夕晞全身手九陽文選張平子思賦曰旦余沐於淸源兮晞餘發於朝陽李善注云晞幹也山東日朝陽老子新沐晞發於庭】

次韻答晁無咎見贈

翕翕一日炎【謂權門炙手可熱曽不幾時世說謝安在東山兄弟巳有富貴者隼翕家門傾動人物韓退之作鄭羣志日不爲翕翕熱】耽耽萬年永【言守正而寡欲可爲不朽計也易頤之六四曰虎視耽耽其欲逐逐無咎注謂觀其自養則履正察其所養則養陽頤爻之貴斯爲盛矣】四海仰首觀【一作榮名響六合】頃復歸根靜【榮華之不可恃如此老子曰萬物並作吾以觀其復夫物蕓蕓各歸其根歸根曰靜靜曰復命】時雨防玊除潢流漲天井【周禮小祝逆時雨禮記孔子曰天降時兩山川出云老杜詩雨防暮檐竹除謂殿階選詩曰凝霜依玉除陸士衡詩曰丰注溢修霤黃潦浸階除左傳曰潢污行潦之水退之詩曰是時新晴天井溢誰杞長劍倚大行天井蓋水名乃水經注所謂經堯城西流入汾水也此蓋借用】性不耐衣冠人門疎造請【世說王丞相性不耐酒南史張敷曰臣性不耐雜造請見前注】煮餅臥北窻保此巳徼幸【陶淵明與子疏曰常言五六月中北窻下臥遇涼風暫至自謂是羲皇上人意識淺罕謂斯言可保日月逝往機巧遂疎緬求在昔然如何世說劉眞長爲丹陽尹許度就劉宿牀帷新麗飲食丰甘許曰若此保全殊勝東山劉曰卿若知吉防由人吾安得保此此詩兼采其意崔實四民月令曰立秋無食煮餅及水溲餅禮記問喪曰徼幸復反也】空餘見賢心忍渴望梅嶺【蜀志諸葛亮傳亮答先主曰將軍總攬英雄思賢如渴世說曰魏武行失道三軍皆渴帝令曰前有大梅林饒子甘酸可以觧渴士卒聞之口皆水出後漢書鐘離意傳曰孔子忍渴於盜泉之水白氏六�曰大庾嶺上梅南枝落北枝開老杜詩短日行梅嶺】

次韻答張文潛惠寄【文潛集有初到都下供職寄黃九詩卽此韻文潛名來】

短褐不燐緇【寧戚飯牛歌曰短褐單衣適至骭列子力命篇北宮子曰朕衣則短褐世說注蔡洪與周俊書曰張暢居磨涅之中無緒燐之擾其字本出魯論老杜詩亦云但取不燐緇】文章近楚詩【老杜詩縱使盧王操翰墨劣於漢魏近風騷史記屈原傳曰原旣死之後楚有宋玉唐勒景差之徒皆好詩以賦見稱漢書地理誌曰故世傳楚詞】未識想風采別去令人思【退之詩吾未識子時已覽贈予篇寤寐想風采於今巳三年按漢書霍光傳天下想聞其風采世說謝太傳云安比見之乃不使人厭然出戶去不復使人思安比坦之也此反其意而用之老子五色令人目肓】斯文巳戰勝凱歌偃旍旗【謂文潛杖中學官魯論曰天之未喪斯文也韋應物詩曰決勝文埸戰巳酣周禮大司馬若師有功則左執律右秉鉞以先愷樂獻於社注謂兵樂曰凱司馬法曰得意則愷樂愷歌示喜也按字書愷與覬同旍與旌同見前注晉書石勒載記日偃藏旗幟寂若無人】君得魚上冰忽復燕哺兒【月命孟春魚上冰文選潘安仁詩我來冰未泮�暑忽隆熾】學省得佳士催來費符移【文潛元祐初爲太學博士文選沈休文有學省愁臥詩注云學省國學也晉書任愷傳孫倫以淑行致稱爲淸平佳士王猛傳郡縣巳被符管攝漢書劉歆傳移書太常博士】方觀追金玉如許遽言歸【棫朴詩追琢其章金玊其相此引用以言學省作成人村也後漢左慈傳曰老羝人立而言曰遽如許詩云言旋言歸文潛元韻曰五日長安塵故山夢中歸故此句廣其意】南山有君子握蘭懷令姿【此句當以屬二蘇文潛蓋其門下士也小雅曰南山有臺北山有萊樂只君子邦家之基漢官儀尙書郎懷香握蘭東坡元祐幼爲禮部郎中故山谷用此事謝靈運詩云想見山阿人薜蘿若在眼握蘭勤徒結折麻心莫展李善注曰握蘭以相贈問也末句蓋終此意選詩云煌煌發令姿】但應潔齋俟勿詠無生詩【宋玉登徒子好色賦秦章華大夫曰從容鄭衛溱洧之間羣女出桑臣觀其麗者因稱詩曰遵大路兮攬子祛贈以芳芳詞甚妙於是處子含喜微笑竊視流眄復稱詩曰寤春風兮發鮮榮潔齋俟兮惠音聲贈我如此兮不如無生因遷延而辭避李善注謂贈以芍藥欲結恩情而女不受詩曰知我如此不如無生恨之辭也山谷引用意謂蘭艸之芳馨非芍藥凡艸之比知我者必以是爲好姑修潔以俟之可也士之於世正如女之從夫不可自獻故山谷以此爲況龍居士頌大家團圞頭共說無生話】

同錢志仲飯籍田錢孺文官舍

帝籍開千畝農功先九州【禮記月令曰藏帝籍之収於神倉國語曰宣王卽位不籍千畝五經要義曰天子籍田千畝率公卿親耕所以先百姓而致孝敬左傳曰政如農功】王孫守耒耜吏隱極風流【錢氏蓋吳越王錢鏐之後漢書韓信傳曰吾哀王孫而進食禮記月令孟春之月天子親載耒耜躬耕帝籍汝南先賢傳曰鄭欽吏隠於蟻陂之陽老杜詩吏隱適情性玆焉其窟宅風流見前注】永夏丰艸木五云衛郊丘【書曰日永星火以正仲夏屈原懷沙曰陶陶孟夏兮艸木莽莽孝經援神契曰徳至山陵則景云出景云五色云也郊丘謂南郊之圓丘文選石闕銘曰興建庠序啟設郊丘】牛羊臥籬落賓客觧衣裘汲井羞熱啜挽溪供甘柔【退之詩欲將層級壓籬落謝靈運詩激澗代汲開史記張儀傳趙防子與代王飲陰告廚人曰卽酒酣樂進熱啜國語曰公父文伯飲南宮敬叔酒羞鼈馬左傳曰澗溪沼泌之毛退之詩野蔬拾新柔又祭女拏文曰飲食柔耳】倒靫收蓮的剖蚌煮鴻頭【韻書靫韝弓箭室也音又爾雅曰荷笑蕖其寔其中的注云的子也歐陽公詩雞頭詩云剖蚌得珠從海底按蜀志秦宓奏記曰剖蚌求珠周禮注芡雞頭一名鴈頭退之聨句云鴻頭排刺芡】野日艸光合水風荷气浮【老杜詩野日荒荒白選詩風光艸際浮韋應物詩雨微荷气涼】稻畦下白鷺林樾應鳴鳩【王維詩曰漠漠水田飛白鷺陰陰夏木轉黃鸝林樾見前注】主人發淸賞況復佳同遊歸扇障小雨眞成一賜休【障字作平聲讀南史劉祥傳褚彥回以腰扇鄣日退之詩天街小雨潤如酥漢律有賜告有予告見漢書馮野王傳又薛宣出敎曰日至吏以令休所由來又老杜詩眞成浪出遊】

次韻曾子開舍人遊籍田載荷花歸

維王調玉燭時夏雨我田【爾雅曰四時和謂之玉燭注云道光照詩曰我公田遂及我私】壁掛蒼龍骨澑渠故濺濺【龍骨謂水車王介甫詩曰龍骨長幹掛梁梠李商隠詩伊水濺濺相背流】三推勸根本百谷収早堅【禮記月令孟春之月天子親載耒耜躬耕帝籍天子三推漢書文帝詔曰農天下之本也其開籍田朕親率耕大田詩曰旣方旣早旣堅旣好注實未堅者日皁】官司極齋明崇丘見升煙【左傳曰分之官司彛器禮記曰齋明盛服又月令孟春以元日祈谷於上帝注謂以上辛郊祭天也甘泉賦崇崇圓丘隆隠天兮周禮大宗伯注日燔燎而升煙所以報陽也】系馬西門柳憶聽去夏蟬【文選劉琨詩系馬山下松陸機詩寒蟬鳴髙桞】剝芡珠走盤釣魚柳貫鮮【退之詩水果剝菱芡博物志曰鮫人泣而成珠滿盤杜牧注孫子序曰猶丸之走盤石鼓文曰其魚維何維鱮與鯉何以貫之維楊與柳】掃堂延枕簟公子气翩翩自爾欲繼往阻心如壅泉【禮記內則云斂枕篋簟席退之詩水紋浮枕簟史記太史公曰平原君翩翩濁世之佳公子也】紫微樂暇日披襟詠風漣【唐開元五年攺中書爲紫微省元祐初子開爲中書舍人孟子壯者以暇日修其孝弟忠信宋玉風賦曰有風颯然而至王乃披襟而當之詩曰河水淸且漣猗注曰風行水上成文曰連】紅妝倚荷蓋水鏡冩明蠲【文選古詩曰娥娥紅粉妝玉臺新詠梁武搗衣詩曰弱翠低紅妝靑箱雜記曹修已詩荷葉軍芙蓉圓靑映嫩紅佳人南陌上翠蓋立春風退之詩曲江千頃秋波淨平鋪紅蕖蓋明鏡水鏡見前注梁元帝從軍行曰山虛和鐃管水淨冩樓船】美物亦有實剪房助加籩【國語曰三女爲粲夫粲美物也眾以美物歸汝而何徳以堪之周禮籩人曰加籩之實菱芡防脯此借用】珠宮紫貝闕足此水府仙【楚辭九歌曰紫貝闕兮珠宮文選木華海賦曰水府之內極深之庭樂府解題伯牙作水仙揉】鬱鬱冠蓋宅追奔易雕年【文選古詩曰洛中何鬱鬱冠帶自相索長衢羅夾巷王侯多第宅又左太衝詩曰冠蓋防四術朱輪竟長衢追奔見前注鮑照舞鶴賦曰急景雕年】能從物外賞眞是區中賢【文選張平子歸田賦曰苟縱心於物外又焉知滎辱之所如退之詩窮探極覽頗恣橫物外日月本不忙漢書司馬相如大人賦曰迫區中之隘狹兮舒節出乎北垠】仍聞載後乘籠燭照嬋娟【孟子曰後車數十乘李商隠詩蠟照半籠金翡翠文選西京賦曰增嬋娟以豸注云姿態妖蠱也王立之詩話載此詩一本云令君誠重客食前頗加籩西漢足膴仕東觀多臞仙何時載尊俎坌入觀少年及此歸沐早少休從事賢傳觴定可醉下箔出嬋娟】

送劉士彥赴福建轉運

秋葉雨墮來冥鴻天資髙【樂天詩業聲落如雨孟郊詩商葉墮幹雨掦子日鴻飛冥冥弋人何慕焉零陵先賢傳諸葛亮謂劉巴曰足下天資髙亮】車馬气成霧九衢行滔滔【此以下四句大率用文選左太衝詠史詩意所謂濟濟京城內赫赫王侯居冠蓋防四術朱輪竟長衢寂寂揚子宅門無卿相輿是也史記天官書曰車气乍髙乍下騎气卑而布漢官典職曰正旦作樂潄水成霧樂天詩馬入九衢塵滔滔見魯論】中有寂寞人靈府扃鎖牢【文選郭景樂遊仙詩曰靑溪千餘仞中有一道士漢書揚雄傳京師爲之語曰惟寂寞自投閣莊子曰不可入於靈府注云靈府者精神之宅淵明詩曰形迹憑化往靈府長獨閒淮南子曰中扄外閉何事之不節歐陽公詩始知文景基扄牢】西風持漢節騎從嚴弓刀【漢書蘇武傳曰杖漢節牧羊唐人詩曰太雪滿弓刀單於夜遁逃】惟閩七聚落獨困吏饕【周禮職方氏掌七閩之人民莊子曰九洛之事疏云九州聚落之事書曰無虐煢獨而畏髙明按與煢同左傳曰縉雲氏有不才子天下之民以比四防謂之饕餐注曰貪財爲饕貪食爲餐】土禾黍惡水煩鱗介勞【漢書溝洫志曰且漑且糞長我禾黍退之祭文曰覬鱗介之驚透按周禮大司徒曰川澤宜鱗物墳衍宜介物汝墳詩注曰魚勞則尾赤樂記土敝則萬木不長水煩則魚鱉不大山谷此兩句蓋本諸此】南驅將仁气百城共一陶【禮鄕飲酒曰天地溫厚之气始於西北而盛於東南此天地之仁气後漢書賈琮傳曰爲冀州刺史百城聞風自然震竦崔駰達旨壞冶一�】察人極涇渭問俗及豚羔【文選任彥升哭範僕射詩云伊人有涇渭非余揚濁淸李善注引孫綽曰涇渭殊流雅鄭異調禮記入境而問俗周禮庖人曰春行羔豚膳膏香末句謂求民疾苦委曲詳盡】官閒得勝日杖屨之林臯【晉書衛玠傳曰遇有勝日親友時請一言曲禮曰君子欠伸撰杕屨莊子曰山林歟臯瓖歟使我欣欣然而樂此歟】人間閱忠厚【一作功名付簪紱】物外訪英豪【英豪之士往往隠約於山林】次韻韓川奉祠西太乙宮四首【春明退朝錄曰天聖中建西太乙宮】

萬靈未對甘泉五福間祀迎年旍旗三斿半偃風馬云車闖然【漢書郊祀志曰黃帝接萬靈於明廷明延者甘泉也又曰武帝定郊祀之禮詞太乙於甘泉就陽位也詩意謂皇家未接萬靈而特祀五福以爲民祈年之故爾五福謂五福太乙蓋十神之一太乙金鏡經具載其詳郊祀志又曰立泰時璮秋及臘間祠又曰黃帝爲五城十二樓以候神人名曰迎年注謂若云祈年也又曰爲伐南越告禱泰一以牡荊畫幡象泰一三星爲泰一絳旗命曰靈旗顏氏家訓曰接說文勿者州裏所建之旗象其柄及三斿之形禮樂志郊祀歌曰靈之車結云靈之下若風馬退之詩闖然入其戶三稱天之言字出公羊哀六年傳】

白髦下金神節靑祝攜禦鑪香百禮盡修毫祀九歌不取沈湘【晉語曰虢公夢在廟有神人面白毛虎爪執鉞立於西阿公覺召史嚚占之對曰如君之言則蓐収也注云西方白虎金正之官靑祝謂內出靑詞以香燻之乃授祠官使祭告也詩曰以洽百禮漢書郊祀志曰毫人繆忌奏祠泰一方曰天神貴者泰一泰一佐曰五帝於是天子令太祝立其祠長安城東南郊王逸楚辭章句曰九歌者屈原所作沅湘之間俗信鬼而好祠歌舞之樂其詞鄙陋因爲作九歌之曲文選運命論曰屈原以之沈湘楚辭九歌者東皇太乙有湘君湘夫人豈獨取東皇太乙耶】

紫府侍臣鳴玊霜臺禦史生風官燭論詩未了知秋自屬梧桐【抱朴子曰項曼都自言到天上過紫府金牀幾晃晃昱昱禮記曰行則鳴佩玉崔篆禦史箴曰簡上霜凝筆端風起後漢巴只與客暗坐不然官�末句意謂論詩得趣不覺其爲秋夕也世說鄭康成語服子愼曰吾久欲注春秋傳尙未了王介甫詩只聽虫聲巳無夢五更桐葉彊知秋】

泰壇下瑞雲黃雨師灑道塵香【禮記曰燔柴於泰壇祭天也下瑞論降瑞也退之詩生祥下瑞無時期漢書郊祀志武帝迎鼎至甘泉至中山晏溫有黃雲焉東都賦曰雨師泛灑風伯淸塵唐書天子之行風伯淸塵雨師灑道】便面猶承墜露金鉦半吐東墻【便面謂扇見漢書張敞傳西都賦曰抗仙掌以承露離騷曰朝飲木蘭之墜露東坡詩樹頭初日掛銅鉦老杜詩初日�復吐】

次韻王荊公題西太乙宮壁二首

風急啼烏未了雨來戰蟻方酣【楊大年詩風來玉宇烏先覺按淮南子曰烏鵲識歳之多風去喬木而巢扶枝老杜詩啼烏爭引子太白詩語笑未了風吹斷錢昭度詩白蟻戰酣山雨來按焦贑易林曰蟻封穴戶大雨將至韓非子曰楚晉戰於鄢陵酣戰之時子反渴而求飲】眞是眞非安在人間北看成南【莊子曰彼方一是非此亦一是非果且有彼是乎哉果且無彼是手哉楞嚴經曰如人以表表爲中時東看則西南觀成北表體旣混心應雜亂在熙丰則荊公爲是在元祐則荊公爲非愛憎之論特未定也】

晚風池蓮香度曉日宮槐影西白下長幹夢到靑門紫曲塵迷【言荊公厭京洛風塵而思金陵山水公詩藎云三十六陂煙水白頭想見江南法華經曰如淸淨池蓮花莊嚴涅槃經如日垂沒山陵堆阜影現東移理無西逝此詩采其意反而用之王摩詰輞川有宮槐陌寰宇記白下縣故城在金陵上元縣城西本江乘縣白石壘齋武帝移瑯邪居之文選吳都賦曰長幹延屬李善注云江東謂山水間爲幹建業之南有山其間平地吏民居之故號爲千按今金陵城南門外有長幹寺荊公詩有白下長幹何可見風塵愁殺庾蘭成之句故此詩引用唐人樂府云紫陌靑門三十六宮春晝永三輔黃圖曰長安城東出南頭第一門曰霸城門民見門色靑名曰靑城門】

有懷半山老人再次韻二首【荊公所居在鐘山之半故號半山】

短世風驚雨過成功夢迷酒酣【追念熙寜間一時建立之事今已墮茫如醉鄕夢境至其所可傳則有不朽者在後兩句終此意班固幽通賦曰道修長而世短文選運命論曰風驚塵起散而不止老杜詩村晚驚風度庭幽過雨霑左太衝詩酒酣气益振】艸不妨準易論詩終近周南【上句謂其經學下句謂其詩漢書揚雄傳曰雄方艸創太有以自守贊曰以爲經莫大於易故作太文選左太衝詩曰寂寂掦子宅門無卿相輿言論準仲尼詞賦擬相如魯論曰人而不爲周南召南猶正墻面而立也歟】

啜不如放麑樂羊終愧巴西【韓非子曰樂羊爲魏將而攻中山中山之君烹其子而遺之羮樂羊坐於幕下而啜之盡一杯文侯謂堵師贊曰樂羊以我故而食其子之肉答曰其子而食之且誰不食樂羊罷中山文侯賞其功而疑其心韓非子又曰孟孫獵得麑使秦西巴載之持歸其母隨之而啼秦西巴弗忍而與之孟孫大怒逐之居三月復召以爲子傳曰夫不忍於麑又且忍吾子乎故日巧詐不如拙誠樂羊以有功見疑秦西巴以有罪益信按呂惠卿叛荊公發其私書有勿使上知之語山谷意謂惠卿之忍正如樂羊荊公之過當與西巴同科也蘇子由彈恵卿章蓋云放麑違命也推其仁則可以托國食子徇君也推其忍則至於弒君西巴他書或作巴西非是】欲問老翁歸處帝鄕無路云迷【莊子曰千嵗厭世去而上仙秉彼白雲至於帝鄕神考春遇荊公始終不衰升遐之一年而公亦薨詩意謂神考烕靈在天公當從之非防邪所能間也】

和答錢穆父詠猩猩毛筆【雞林志云髙麗筆蘆管黃毫健而昜乏舊云猩猩毛或言是物四足長尾善緣木蓋狖毛或鼠須之類爾】

愛酒醉魂在能言機事疎【猩猩事通典於哀牢國言之甚詳蓋出於華陽國誌及水經注唐文粹載裴炎猩猩說大率本此其略云阮研使封溪見邑人云猩猩在山谷間數百爲羣人以酒設於路側又愛著屐里人織艸爲屐更相連給猩猩見酒及展知里人設張則知張者祖先姓字乃呼名罵云奴欲張我捨之而去復自再三相謂曰試共嘗酒及飲其味逮乎醉因取屐而著之乃滿人所擒獲刺其血染毳罽隨鞭箠輸人至於一斗退之詩愁狖酸骨死花醉魂馨曲禮曰猩猩能言不離禽獸易曰機事不密則害成】平生防兩屐身後五車書【上句巳具前注晉書阮孚傳曰未知一生能著防兩屐下句謂作筆冩書晉書張翰傳曰使我有身後名不如卽時一杯酒莊子曰惠施多方其書五車】物色看王防勲勞在石渠【列仙傳曰闕令尹知老子當過物色而畱之昭明太子集文選諸賦有物色門若雷月之類是也汲周書有王防篇鄭康成曰王城旣成大防諸侯及四夷也唐書黠戛斯傳李徳裕上言貞觀時顏師古請如周史臣集四夷朝事爲王防篇今黠戛斯大通中國宜爲王防圖以示後世以松扇詩考之猩猩筆蓋穆父使髙麗所得禮記曰昔者周公旦有勲勞於天下班固西都賦曰天祿石渠典籍之府】拔毛能濟世端爲謝楊朱【孟子曰楊子爲我拔一毛而利天下不爲也列子楊朱篇禽子問楊朱曰去子體之一毛以濟一世汝爲之乎楊子曰世固非一毛之所濟選詩端爲誰苦辛】詠猩猩毛筆二首【山谷有此詩跋云錢穆父奉使髙麗得猩猩毛筆甚珍之惠予要作詩蘇子瞻愛其柔健可人意每過予書案下筆不能休此時二公俱直紫微閣故予作二詩前篇奉穆父後篇奉子瞻】

桄榔葉暗賓郎紅朋友相呼墮酒中【花間集歐陽炯南鄕子詞曰詞入南中桄榔葉暗蓼花紅本艸桄榔生嶺南山谷賓郎生南海墮酒中見前注】正以多知巧言語失身來作管城公【老杜鸚鵡詩紅觜漫多知退之詩惜哉此子巧言語又毛穎傳曰封諸管城號管城子易曰臣不密則失身按劉夢得和樂天鸚鵡詩曰誰遣聰明好顏色爭須安置入深籠與此詩意同而山谷語尢工】

明窻脫防見防茸醉著靑鞋在眼中【謂去其管弢覩防茸之狀如見其飮酒著屐時老杜詩脫防露頂王公前此借用如退之毛穎傳所謂免冠謝也史記晉世家狐裘防茸著鞋見前注老杜詩靑鞋布襪從此始選詩薛蘿若在眼老杜詩武帝旌旗在眼中】束縛歸來儻無辱逢時猶作墨頭公【意謂東坡起自謫籍也鮑叔牙曰使管仲無忘束縛於魯時毛穎傳曰聚其族而加束防焉晉書諸葛恢名亞王導庾亮謂曰朋府當作黒頭三公又王珣傳桓溫曰王掾當作黒頭公按北史古弼傳弼頭失帝常名之曰筆頭時人呼爲筆公故山谷於筆詩參用此事】

山谷內集詩注卷三

欽定四庫全書

山谷內集詩注卷四

宋黃庭堅撰

任淵

注

奉和文潛贈無咎篇末多見及以旣見君子云胡不喜爲韻【山谷嘗冩答邢居實詩及此詩與徐師川曰後八詩頗得意者故漫錄往或與潘洪諸友讀之】

以靈故焦雉以文故翳【老杜詩漆有用而割膏以明自煎此用其意周禮天曰靈屬左傳曰衛侯將如五氏卜過之焦爾雅素質五采皆備成章曰翚注云翚亦雉屬潘安仁射雉賦序曰習媒翳之事李善注曰醫者所隠以射者也】本心如日月利欲食之旣【孟子曰此之謂失其本心寒山子詩吾心似秋月碧潭淸皎潔退之送髙�序曰利欲鬭進有得有喪春秋桓公四年襄公二十四年皆書日有食之旣杜預注云旣盡也劉原父請觀歐陽永叔五代史詩曰仲尼日月也薄食爲之旣論語曰君子之過也如日月之食焉東坡謂本心者道心也】後生玩華藻照影終沒世【魯論曰後生可畏揚子曰今之學也非獨爲之華藻也又從而繡其�悅文選潘正叔詩云玩爾淸藻味爾芳風博物志曰山雞有美毛自愛其色終日映水目則溺死漢書司馬遷書曰鄙沒世而文采不裘於後沒世字本出魯論】安得八紘以道獵眾智【文選張平子思賦曰結典籍而爲罟兮敺儒墨以爲禽此用其子曹子建與楊徳祖書曰吾王設天网以該之頓八紘以掩之楊子曰獵徳而得徳蓋學道者惡眾志之爲害故欲獵而去之】

談經用燕說束棄諸儒傳【此句指熙寜經學穿鑿之獘韓非子曰先王有郢書而後世多燕說又曰郢人有遺燕相國書者夜書火不明因謂持燭者曰舉燭已而過書舉燭舉燭非書意也燕相受書而說之曰舉燭者尙明也尙明者舉賢而用之燕相白王大說國以治治則治矣非書意也今世學者多此類退之詩春秋五傳束髙閣】濫觴𨿽有罪末派彌九縣【言非特荊公之罪諸儒穿鑿遂至失其本原明皇孝經序曰濫觴於漢按家語曰夫江始出於岷山其源可以濫觴及其至江津不舫舟不避風不可以渉非惟下流多故耶退之詩東都漸彌漫派別百川導後漢書光武贊曰九縣颷回三精霧塞】張侯眞理窟堅壁不與戰【晉書劉惔傳簡文帝曰張憑勃窣爲理窟漢書項羽傳漢王堅壁不與戰】難以口舌爭水淸石自見【漢書張良傳曰此難以口舌爭也古樂府艷歌行曰夫壻從門來斜倚西北眄語卿且勿眄水淸石自見】

野性友麋鹿君非我同羣【潘嶽關中記曰辛孟年七十與麋鹿同羣遊世謂之鹿仙唐人陸暢詩曰野性從來偏愛月劉孝標絕交論歡與麋鹿同羣】文明近日月我亦不如君【言張侯文采可以入侍易曰文明以止人文也漢書蕭曹贊曰依日月之末光蜀志龎綂傳曰陶冶世俗甄綜人物吾不及卿論帝王之祕防攬倚伏之要最吾似有一日之長此頗采其意】十載長相望逝川水沄沄【逝川見魯論退之詩浪波沄沄去松伯在髙岡】何當談絕倒茗椀對鑪薰【樂府解題曰何當大刀頭破鏡飛上天晉書衛玠傳王澄每聞玠言輒嘆息絕倒語曰衛玠談道平子絕倒韓孟聨句曰茗椀纎纎捧應劭漢官儀曰尙書郎入直女侍史二人執香鑪燒薫以從】北寺鎖齋房塵鑰時一啟晁張跫然來連璧照書幾【北寺謂汴京酺池寺山谷寓幾研於此酺池見下注金縢曰啟鑰見書莊子曰夫逃虛空者�雚柱乎鼪鼬之徑踉位其空聞人足音跫然而喜矣又況乎昆弟親戚之磬欬其側者乎晉史夏侯湛傳湛與湷嶽同輿接茵時謂連璧】庭柏鬱蔥蔥紅橊罅多子【後漢光武紀曰气佳哉鬱鬱蔥蔥蜀都賦曰榛栗罅發此借用其字北史魏収傳曰石橊房中多子】時防吐佳句幽處萬起【吐佳句見前注唐人常建詩竹徑通幽處莊子齊物論子遊曰敢問天籟子綦曰夫吹萬不同而使其自巳也咸其自取怒者其誰耶老杜詩萬籟眞笙竽】

先皇元丰末極厭士淺聞【實錄呂公著傳曰時科舉專用王安石經義士無自得學而朝廷文詞之官漸艱其選神宗以答髙麗書不稱旨蓋嘗以爲言又東坡答張文潛書亦日近見章子厚言先帝晚年甚患文字之陋欲稍變取士法特未暇爾漢書儒林傳序曰小吏淺聞弟能究宣】只今舉秀孝天未喪斯文【元祐元年四月詔執政大臣各舉文學政事行之臣可充館閣之選者三人於是畢仲遊及晁補之張來等皆召試學士院晉書孔坦傳曰秀孝到不防試普加除署秀孝謂秀才孝廉也此借用魯論曰天之未喪斯文也】晁張班馬首崔蔡不足云【班馬謂遷固崔蔡謂瑗邕劉禹錫作柳子厚集序云韓退之曰雄深雅健似司馬子長崔蔡不足多也文選沈休文恩幸傳論曰西京許史蓋不足云】當令橫筆陣一戰靜楚氛【法書衛夫人有筆陣圖老杜詩筆陣獨掃千人軍左傳曰一戰而霸又曰楚氛甚惡】

張侯窘炊玊僦屋得空壚【戰國防曰蘇秦之楚三日乃得見王曰楚國之食貴於玊薪貴於桂今使臣食玉炊桂漢書司馬相如傳注曰賣酒之處累土爲壚以居酒器形如鍛壚據張文潛集有初到都下供職寄黃九詩曰僦捨酒家樓椎壚捲其旗鼠壤敗晨炊守翁噪羣児】但見索酒不見酒家胡【此句以獻文潛老杜詩馬上誰家白面郎臨街下馬坐人牀不通姓字麤豪甚指防銀瓶索酒嘗玉臺新詠載辛延年羽林郎詩曰昔有霍家姝姓馮名子都依倚將軍勢謂笑酒家胡胡姬年十五春日獨當壚】𨿽肥如瓠壺胸中殊不麤【漢書張蒼傳曰身長太肥白如匏蜀志張裔傳雍�假鬼敎曰張府君如瓠壺外𨿽澤而內實麤不足殺令防與吳晉史王湛傳王濟曰臣叔殊不癡】何用知如此文彩似於莬【谷梁曰何用見其是齊侯也又後漢鄧晨傳光武曰何用知非僕耶漢書司馬遷傳曰鄙沒世而文彩不表於後左傳曰楚人謂虎於菟】

荊公六藝學妙處端不朽【王安石字介甫元丰三年封荊國公初熙寧六年三月命知制誥呂恵卿修撰經義以安石提舉子雱同修撰八年所撰詩書周禮義成送國子監鏤板頒行之元丰二年八月安石又上攺定誤字焉世說司馬太傅問謝車騎恵子五車何以無一言入謝曰當是妙處不傳左傳叔孫豹曰其次立言𨿽久而不廢此之謂不朽】諸生用其短頗復鑿戶牖【世說曰周宏叔巧於用短杜方叔拙於用長此借用其字孔安國注魯論曰吾黨之小子於大道妄作穿鑿以成文章明皇孝經序曰希陞堂者必自�戶牖注云言穿鑿也】譬如學捧心初不悟己丑【莊子師金曰西施病心而矉其裏其裏之醜人見而美之歸亦捧心而臏其裏其裏之富人見之堅閉門而不出貧人見之挈妻子而去之】玊石恐俱焚公爲區別不【書曰火炎昆岡玉石俱焚魯論曰譬諸艸木區以別矣】

吾友陳師道抱獨門掃軌【陳師道字履常一字無已徐州人文行甚髙來京師樞宻章惇欲一見之而不可退之詩曰吾友柳子厚其人藝且賢淵明詩曰顧我抱玆獨僶俛四十年後漢書杜宻傳曰劉勝閉門掃軌無所幹及】晁張作薦書射雉用一矢【昜旅之六五曰射雉一矢亡終以譽命王弼注曰射雉以一矢而復亡之明𨿽有雉終不可得矣此云用一矢言爲國之有人材猶射雉之有矢也世說注引虞預晉書陸機薦戴淵於趙王倫曰蓋聞繁弱登禦然後髙墉之功顯孤竹在肆然後降神之欒成按易曰公用射隼於髙墉之上獲之無不利繁弱弓名也山谷蓋用此意但攺射隼爲射雉繁弱爲一矢耳】吾聞舉逸民故得天下喜【魯論曰舉逸民天下之民歸心焉云漢詩序天下喜於王化復行】兩公陣堂堂此士可摩壘【兩公謂晁張孫子曰勿擊堂堂之陣左傳曰致師者禦靡旌摩壘而還注云摩近也老杜詩气摩屈賈壘目短曹劉墻】

次韻答邢惇夫【惇夫名居實邢恕和叔之子少能文諸公多稱之】

爲山不能山過在一簣止【魯論曰譬如爲山未成一簣止吾止也注云簣土籠也】渥窪騏驎兒墮地誌千里【漢書元鼎四年馬生渥窪水中韻書曰騏驎白馬黒脊傅休奕豫章行曰男兒當門戶墮地自生神此借用東坡作王大年哀詞云驥墮地走虎生而班魏武帝歌曰老伏櫪志在千里】岷江初濫觴入楚乃無底【書禹貢曰岷山導江濫觴見前注列子曰渤海之東有大壑焉實惟無底之谷】將陞聖人堂道固有廉陛【魯論曰由也陞堂矣未入於室也漢書賈傳曰陛九級上廉遠地則堂髙意謂學者不當躐等而陞進道必以漸也邢惇夫好大略小幼日便爲塗遠之計山谷書其文卷論之詳矣】邢子好少年如世有源水【南史何妃傳曰楊郎好年少此借用孟子曰原泉混混不捨晝夜盈科而後進放乎四海有本者如是注云有原本也】方求無津涯不作蛙井喜【書曰若渉大水其無津涯莊子秋水篇公子牟曰子獨不聞夫埳井之蛙乎謂東海之鱉曰擅一壑之水而跨跱埳井之樂此亦至矣】兒中兀老蒼趣造甚奇異【退之詩田巴兀老蒼憐汝矜觜晉史向秀傳曰發明奇趣】過閱王公門袖中有漫刺【漢書鄒陽傳何王之門不可曳長後漢禰衡傳陰懷一刺旣無所之適至於刺字漫滅】別來阻河山望遠每障【淵明詩情通萬里外形迹滯江山宋玊髙唐賦曰其少進也若姣姬掦障目而望所思】斯文向千載有志常寡遂【陶淵明詩曰道喪向千載魏文帝與吳質書曰徳璉才學足以著書美志不遂良可痛惜漢書武帝策董仲舒日羣生寡遂】後生文楚楚照影若孔翠【言玩末而忘本詩曰蜉蝣之羽衣裳楚楚照影見前注楚辭曰孔蓋兮翠旌注云孔雀之羽爲車蓋】不應太艸晞價咸陽市【漢著揚雄傳曰雄方艸太有以自守泊如也史記呂不韋傳著呂氏春秋布咸陽市門懸千金其上有能增損一字者予千金】雨作枕簞秋官閒省中睡夢不到漢東茗椀乃爲【柳子厚詩淸泠集濃露枕簟淒巳知文選沈休文有學省愁臥詩此借用左傳漢東之國隨爲大時和叔謫隨州惇夫侍焉左傳楚昭王有疾卜之曰河爲祟】聞君肺渴減頗復佳食寐讀書得新功來鴈寄一字【東坡詩一哦肺渴減惇夫病肺嘔血山谷嘗有詩云肺熱今好否微涼生井桐樂府伊州歌曰徵人去曰殷勤囑歸鴈來時早寄書老杜詩親朋無一字】

和邢惇夫秋懷十首

殘暑已俶裝好風方來歸【張平子思賦曰簡元辰而俶裝李善注云俶始也春秋閔公元年書季子來歸左傳曰嘉之也】未能疎團扇且復制秋衣【班婕妤怨歌行曰裁爲合歡扇團團似明月常恐秋節至涼風奪炎熱棄捐篋筍中恩情中道絕豳詩曰七月流火九月授衣楚辭曰制芰荷以爲衣】髙蟬遽如許長吟送落暉【後漢左慈傳老羝人語曰遽如許文選陸士衡擬古詩曰大耋嗟落暉】相戒趣女功莎虫能表微【春秋攷異郵曰立秋促織鳴宋均曰趣織蟋蟀也立秋女功急故趣之豳詩曰五月斯螽動股六月莎雞振羽十月蟋蟀入我牀下箋云言此三物之如此者將寒有漸非啐來也檀弓曰季武子寢疾蟜固不說齊衰而入見曰斯道也將亡矣士惟公門說齊衰武子曰不亦善乎君子表微注云表猶明也此詩借用言莎虫戒寒如履霜之辧早】曩時髙唐客暮雨朝行雲【宋玉髙唐賦曰先王嘗遊髙唐夢見一婦人曰妾巫山之女也爲髙唐之客聞君遊髙唐願薦枕席王因幸之去而辭曰妾在巫山之陽髙丘之咀旦爲朝雲暮爲行雨朝朝暮暮陽臺之下】陰居懷天匹楚觀夢紛紜【文選洛神賦曰𨿽潛處於太陰長寄心於君王李善注曰太陰眾神之所居賦又云嘆匏瓜之無匹兮詠牽牛之獨處謝惠連詩云漢有靈匹彌年闕相從髙唐賦曰楚襄王與宋玉遊於云夢之臺又曰上至觀側地蓋底平本艸人參條注藥性論云患人虛而多夢紛紜】我欲覩光儀齋明炷鑪薰【選詩曰脈脈阻光儀禮中庸曰齋明盛服劇談錄曰唐昌觀有女子折玉橤花騰空而去嚴休復有詩曰終日齋心禱玊宸魂銷眼冷未逢眞】天髙萬物肅誰爲帝子魂【文選張景陽雜詩曰龍蟄暄气凝天髙萬物肅楚辭湘夫人曰帝子降兮北渚目兮愁予李善注髙唐賦引襄陽耆舊傳赤帝女曰姚姬未行而卒葬於巫山之陽山谷此詩意若思古人而不得見故托興於此】

七均師無聲五和常主淡【唐志祖孝孫定律一宮二商三角四變徵五徵六羽七變宮其聲由濁至淸爲一均淮南子曰無音者聲之大宗也又曰無聲而五音鳴焉無味而五味和焉禮記王制曰五味異和和音胡臥反揚推解嘲曰大味必淡】蕓蕓觀此歸一徳貫眞濫【老子曰夫物蕓蕓各歸其根又曰萬物並作吾以觀其復魯論曰一以貫之退之詩古聲久埋沒無由見眞濫】夢臨秋江水魚鰕避窺瞰明月本無心誰令作寒鑑【言本無意於當世世人忌其照見之也如明月之鑑物豈其心哉退之鏡潬詩魚鰕不用避只是照蛟龍乂寄盧仝詩每騎屋山下窺瞰渾捨驚怕走折東東坡晚年詩亦曰明月本自明無心孰爲境掛空如水鑑冩此山河影】王度無畦畛包荒用馮河【王度見前注漢書韓安國傳曰聖人以天下爲度莊子曰彼且無町畦亦與之爲無町畦又日泛泛乎其若四海之無窮其無所畛域退之詩丈夫終莫生畦畛易泰卦之九二包荒用馮河不遐遺朋亡得尙於中行注謂包捨荒穢受納馮河者也用心宏大無所遐棄故曰不遐遺也】秦収鄭渠成晉得楚材多【亦前詩人材包新舊之意漢書溝洫志韓聞秦之好興事欲罷之無令東伐使水工鄭國間說秦令鑿涇水以漑田中作而覺秦欲殺鄭國鄭國曰始臣爲間然渠成亦秦之利也秦以爲然卒使就渠左傳聲子使於晉選如楚令尹子木與之語問晉大夫與楚孰賢對曰𨿽楚有材晉實用之子木曰夫獨無族姻乎對曰𨿽有而用楚材實多】用人當其物不但軸與薖【莊子曰言而當物則終日言而盡道此借用考槃詩曰考槃在阿碩人之邁注云邁寛大貌一云饑意又曰考槃在陸碩人之軸注云軸進也一云病也】六通而四辟玉燭四時和【莊子曰六通四辟於帝王之徳此借用以言當如舜之辟四門廣致眾賢也玉燭見前注漢書劉向傳曰眾賢和於朝則萬物和於野】

相如用全趙畱侯開有漢【史記藺相如傳曰事趙惠文王畱侯世家曰漢六年封張良爲畱侯】名登太山重功略天下半【史記藺相如傳太史公曰藺相如名重太山其處智勇可謂兼之矣畱侯世家髙帝曰運籌帷幄中決勝千里外此子房功也吳都賦曰灌注乎天下之半此借用】讓頗封韓彭事成羣疑泮【相如傳曰相如爲上卿位在亷頗之右廉頗宣言曰我見相如必辱之相如聞不肯與防每朝時常稱病不欲與亷頗爭列相如出望見亷頗引車避匿曰吾所以爲此者以先國家之急而後私讎也畱侯世家曰漢王問良吾欲捐關以東棄之誰可與共功者良曰黥布彭越此兩人可急使韓信可屬大事卽欲捐之捐之此三人則楚可破卒破楚者此三人力也易曰遇雨之吉羣疑亡也北史儒林傳序曰積滯羣疑滇然冰釋詩曰迨冰未灃】天道當曲全小智驁後患【老子曰曲則全枉則直莊子曰小智間間又曰不忍一時之傷而驁萬世之患此詩與前篇皆救朋黨之漸】

慶州名父子忠勇橫八區【慶州謂範徳孺見前注漢書蕭育傳以育名父子著村能文選辧亡論曰忠勇伯世又左太衝詠史詩曰英名擅八區老杜詩直气橫乾坤】許身如稷契初不學孫吳【老杜詩許身一何愚自比稷與契晉書山濤傳不學孫吳而闇與之合】荷戈去防秋面皺鬢欲疎【荷戈見前注老杜寄董嘉榮詩曰聞道君牙帳防秋近赤霄楞嚴經波斯匿王曰迫於衰耄發白面皺】𨿽折千里衝豈若秉事樞【折衝見前注退之南海廟碑詩曰胡不均宏俾執事樞範文正公篤於忠亮𨿽喜功名而不爲朋黨早嵗排呂申公勇於立事其徒因之矯厲遇直公不喜也自睦州還朝出領西事恐申公不爲之地無以成功乃爲書自咎觧仇而去其後以參知政事安撫陜西申公旣老居鄭相遇於塗文正身歷中書知事之難有悔過之語於是申公欣然相與語終日申公問何爲函去朝廷文正言欲經略西事耳申公曰終制西事莫如在朝廷之爲便文正防然事見蘇黃門龍川志知此然後知山谷之詩有味也】

謝公蘊風流詩作鮑照語【謝公當是師厚師厚名景初南陽人南史鮑照字明逺文辭贍逸甞爲樂府文甚蓮麗】絲虫縈艸紙筆力挾風雨【言遺槁𨿽爲蛛絲所縈而韓墨英特之气終不可掩西京雜記淮南王著鴻烈自云字中皆挾風霜老杜詩筆落驚風雨】萬里投諫書石交化豺虎世方用賢髦先成泉下土【師厚爲成都路提刑坐燕飲事爲言者所攻寧五年遂以罪廢觀此詩語似有所因蘇秦傳曰此所謂棄仇讎而得石交者也班固如還書張耳陳余述曰張陳之交遊如父子據國爭權漢豺虎文選張孟陽七哀詩曰昔爲萬乘君今爲丘山土】

今日呂虢州堂堂古遺直【虢州未詳左傳孔子曰叔向古之遺直也】許國輸九死補天鏈五色【晉書周札傳王議札與臣等便以身許國死而後巳文選曹子建表曰輸能於明君楚辭曰𨿽九死其猶未悔列子曰天地亦物也物有不足故昔者女媧鏈五色石以補其闕】頗修諫員缺人壽無金石【文還古詩曰人生非金石豈能長壽考】西風壯夫淚多爲程顥滴【韓絳作明道程先生墓志曰伯淳諱顥元丰八年六月卒自元丰以來論賢士大夫宜在天子左右者君必豫焉實錄曰禦史中丞呂公著薦顥授太子中允權監察禦史裏行後謫監汝州酒稅哲宗卽位召爲宗正丞未行疾卒顥深有經濟之意不幸早死士大夫識與不識莫不哀傷按實錄顥與李常孫覺熙寧中嘗言靑苗不便皆外任云】

吾友陳師道抱瑟不吹竽【選之詩曰吾友柳子厚其人藝且賢又答陳商書曰齊王好竽有求仕於齊者據瑟而往立王之門三年不得入客罵之曰王好竽而子鼓瑟瑟𨿽工如王不好何】文章似揚馬欬唾落明珠【謂揚雄司馬相如後漢趙壹歌曰勢家多所宜欬唾自成珠】固窮有膽气風壑嘯於莬【固窮見前注退之送張道士詩曰臣有膽與气不忍死茅茨老杜詩將軍膽气雄歐陽公病署賦云陰壑慘慘多悲風】秋來入詩律陶謝不枝梧【老杜詩曰詩律羣公問儒門舊長史又曰陶謝不枝梧風騷共準激陶謂淵明謝謂靈運】

邢子臥北窻吟秋意少悰【臥北窻見前注漢書庾陵厲王胥傳歌曰出人無悰爲樂函注云悰亦樂也】讀書用意苦嘔血驚乃翁【老杜詩更覺陰何苦用心左傳曰伏弢嘔血漢書項籍傳髙祖曰必欲烹乃翁幸分我一杯】安得和扁輩爲浣學古胸【醫和見左傳扁鵲見史記扁鵲傳曰上古兪跗湔浣腸胃滌洗五藏書曰學古入官】肺熱今好否微涼生井桐【鮑照詩時危各奔命終然肺肝熱老杜詩髙秋蘇肺气魏明帝詩雙桐生空井】

謝公定和二範秋懷五首邀予同作

西風一葉脫迹亦不可掃【淮南子曰見一葉落而知嵗之將暮謝莊月賦曰洞庭始波木葉徵脫文選北山移文曰或飛柯以折輪乍低枝而掃迹此引用言秋葉之變哀不復可掃迹也】巷有白馬生朝回焚諫艸【後漢書張湛傳湛常乘白馬光武每見湛輒言白馬生且復諫矣老杜詩朝回日日典春衣又詩避人焚諫艸騎馬欲雞棲唐書馬周焚章表曰管晏暴君之過取身後名吾不爲也魏志陳羣傳注曰前後密陳得失毎上封事輒削其艸袁子曰夫仁者愛人施於君謂之忠施於親謂之孝其本一也故君親有過諫而不入求之反覆不得已而言不忍宣也君子謂陳羣於是乎長者矣】誰云事君難是亦父子間所要功補衮不言能犯顏【意巳見前注語曰爲君難爲臣不易禮記儒行曰事君難進而易退補衮見前注禮記檀弓注無犯謂不犯顏而諫】四防有黃令學古著勲多【謂有功於此道也四防縣端州黃令名介字幾復山谷爲作墓志銘說命曰學於古訓乃有獲曹子建書曰豈徒以翰墨爲勲績此反其意而申之風俗通曰蓋嚴楊惲勲著王室】白頭對紅葉柰此搖落何【宋玉九辯曰悲哉秋之爲气也蕭索兮艸木搖落而變衰】𨿽懷斵鼻巧有斧且無柯【斵鼻見前注伐柯詩注曰柯斧柄也】安得五十奏此寒士歌【言其聲之悲也漢書郊祀志曰黃帝命素女鼓瑟帝悲不止故破五十爲二十五莊子曰曽子居衛捉衿而肘見納屨而踵決曳履而歌商頌聲滿天地若出金石南史劉祥傳褚彥回曰寒士不遜】

采蓮渉江湖采菊度林藪【言用心之苦也古樂府詩曰江南可采蓮選詩曰渉江采芙蓉瀾明詩曰采菊東籬下班固典引曰肴核仁義之林藪】插鬢不成妍誰憐飛蓬首【言無知己也老杜佳人詩曰摘花不插髻采柏動盈掬選詩曰皎潔不成妍詩曰自伯之束首如飛蓬豈無膏沐誰適爲容山谷受知於謝師厚從之學詩作此詩時師厚已死】平生耦耕地風雨深稂莠【耦耕字見魯論南史陶淵明傳夫耕於前妻鋤於後山谷前娶師厚之女先死矣詩云不稂不莠劉向封事稂莠與蓬蒿並興】謝公遂如此永袖絕手【王羲之帖云蔡公遂委篤晉書王廙字世將廙卒明帝曰世將復至於此退之祭子厚文曰大匠旁觀縮手防間呂氏春秋曰鐘期死伯牙遂絕以世無知音】

往日孫陽翟才可任遺補【張方回家本有山谷自注云孫賁字公素陽翟縣屬許州唐書百官志武后置左右補闕拾遺掌供奉諷諫溫造傳舒元襃曰遺補𨿽卑侍臣也】擊彊如摧枯食檗不知苦【後漢龐參傳曰拔薤欲吾擊彊宗漢書異姓侯王表曰摧枯朽者昜爲力樂天詩三年爲刺史飲冰復食檗】屬者缺諫垣時論或未許【漢書李尋傳曰屬者頗有變攺注云屬者謂近時也音之欲反舊唐書元稹傳旣居諫垣不欲碌碌自滯退之防合聨句曰君才誠倜儻時論方溶】儻可假一邦使民作鄒魯【一邦見魯論祕閣法帖有李斯篆日使父子爲鄒魯按修水集有山谷跋孫陽翟公素十詩云世笑予詩論公素不實曰公素能擊彊則請聞命至於使民作鄒魯則不知也予告之曰公素之擊彊亦以其害善良奪長吏之柄耶將不及問皁白並擊無罪爾然則以今之偸一切以規自免萬事決於老吏之口者爲能使斯民作鄒魯耶】

用智常恨耄用決常恨早【用人要當及其壯時元祐之用諸老熙寧之用新進皆不免有遺恨也左傳劉子曰諺所謂老將知而耄及之者其趙孟之謂乎十二國史曰齊子奇年十八齊君任爲東阿旣行矣而君悔焉使人追之使者不追還曰臣見子奇所與同載者白首矣夫老者之智少者之決此必能理東阿】推轂天下士誠心要傾倒【漢書鄭當時傳曰其推轂士及官屬丞史誠有味其言也世說庾公謂孫興公曰衛永風韻𨿽不及卿諸人傾倒處亦不近】海宇日淸明廟堂勤灑掃【書曰永濟四海詩曰防朝淸明又曰子有廷內弗灑弗埽此借用語曰灑掃進退抑末也】何爲陳師道白髮三徑艸【陳師道已見前注康髙士傳曰蔣元卿還杜陵荊棘塞門捨中有三徑不出按三輔決錄蔣詡字元卿】

送謝公定作竟陵主簿【竟陵縣後州】

謝公文章如虎豹至今斑斑在兒孫【謝公謂師厚公定蓋其子也東坡作王大年哀詞曰驥墮地走虎生而斑視其父子以攷我言文選七命曰拉虎摧斑李善注云斑虎文也上林賦日被斑文老杜詩終老無兒孫】竟陵主簿極多聞萬事不理專討論【多聞見魯論後漢書胡廣傳萬事不理問伯始魯論曰世叔討論之此借用以言專意學問】澗松無心古須鬛天球不琢中粹溫【文選張景陽詩鬰鬰澗底松酉陽雜俎曰松言五粒者粒當言鬛自有一種名鬛皮無鱗甲而結實多書曰天球河圖在東序禮記曰大圭不琢琢音篆刻也文選顏延年陶微士誄曰貞夷粹溫】落筆塵沙百馬奔劇談風霆九河翻【老杜詩觀我落筆中書堂又詩塵沙立途又詩奔騰獻荔支百馬死山谷文選七發曰沌沌渾渾壯如奔馬漢書揚雄傳曰口喫不能劇談晉書郭象傳王衍每云聽象語如懸河漹水注而不竭退之詩淚如九河翻】胸中恢疎無怨恩當官持廉庭不煩【老子曰天网恢恢疎而不失此摘其字用之史記範雎傳一飯之徳必償睚眥之怨必報退之聽琴詩暱暱兒女語恩怨相爾汝左傳曰當官而行何彊之有退之盧丞志銘曰能持廉名漢書翟方進傳居官不煩苛】吏民斯公亦可忍愼勿驚魚使水渾【漢書曹參傳屬其後相曰以齊獄市爲寄愼勿擾也淮南子曰使葉落者風搖之使水濁者魚撓之老杜詩汲多井水渾】漢濱耆舊今誰存駟馬髙蓋徒紛紛安知四海習鑿齒拄笏看度南山云【襄陽在漢上習鑿齒作襄陽耆舊傳云漢末甞有四郡守七都尉二卿兩侍中朱軒髙蓋防山下因名冠蓋山裏曰冠蓋裏漢書於公曰少髙大門閭令容四馬髙蓋車老杜詩世上兒子徒紛紛晉書習鑿齒襄陽人爲恆溫主簿溫曰徒三十年讀書不如一詣習主簿桑門釋道安與鑿齒初相見道安曰彌天釋道安鑿齒曰四海習鑿齒人謂佳對又王徽之傳以手板拄頰云西山朝來致有爽气此借用】

奉答謝公靜與榮子邕論狄元規孫少述詩長韻

謝公遂如此宰木已三霜【謝公謂謝師厚已見前注公羊傳曰若爾之年者宰上之木拱矣注云宰冢也老杜詩十暑岷山葛三霜楚戶砧】無人知句法秋月自澄江【老杜詩佳句法如何山谷作黃氏二室墓志云庭堅之詩卒從謝公得句法按謝朓詩云澄江靜如練故用以屬師厚盧仝詩曰謝朓澄江今夜月也應憶著此山夫】二子學邁俗窺杜見牖窻【二子謂狄孫文選石李倫思歸引序曰余少有大志誇邁流俗元楨作杜子美墓銘曰李白尙不能歷其藩翰況堂與手魯論曰窺見室家之好舒元與悲剡藤文曰今九牧士人自言能見文章戶牖者其數與麻多相多】試斲郢人鼻未免傷手創【言二子猶未及其妙手也斲鼻見前注退之祭子厚文曰不善爲斲顏指汗顏老子曰代大匠斲者希不傷其手矣】蟹胥與竹萌乃不美羊腔【言二子尙有好奇之病如嗜異饌而棄常珍也周禮庖人共祭祀之好羞注曰謂若荊州之防魚靑州之蟹胥按說文曰胥蟹醢也爾雅曰筍竹萌退之詩酒壺綴羊腔】自往見謝公論詩得濠梁【往謂往曰得濠梁言有所悟入也晉書王坦之傳謝安曰常謂君粗得鄙趣者猶未悟之濠上耶按莊子與恵子遊於濠梁之上莊子曰儵魚出遊從容是魚樂也惠子曰子非魚安知魚之樂莊子曰子非我安知我不知魚之樂子曰我非子固不知子矣子固非魚也子之不知魚之樂全矣莊子曰請循其本子曰汝安知魚樂云者旣巳知吾知之而問我我知之濠上也杜詩谷口舊相得濠梁同見招】世方尊兩耳未敢築受降【張平子東京賦曰客所謂未學膚受貴耳而賤目者也李善注引桓子新論曰世咸尊古卑今貴所聞賤所見漢書曰武帝遣公孫敖築塞外受降城又按唐書張仁願築三受降城】丹穴鳯凰羽風林虎豹章【言文章有種性也蜀志秦宓曰虎生而文炳鳯生而五色豈以五采自飾畫哉山海經曰丹穴之山有鳥名鳯凰老杜詩風林纎月落易曰雲從龍風從虎】小謝有家法聞此不聽冰【後漢書儒林傳序曰各以家法教授不聽冰言其不疑也述徵記曰河冰合須狐聽而行漢書文帝紀注曰狐之爲獸其性多疑毎渡冰河且聴且渡故言疑者稱狐疑冰字韻與章字韻不協蓋詩人旁用他韻如退之此日足可惜詩是也又按玉防新詠徐翰雜詩曰沈陰結愁憂愁憂爲誰興念興君生別各在天一方良防未有期中心摧且傷不聊憂餐食慊慊常饑空端坐而無爲髣髴君容光此詩興與方空皆不同韻蓋古詩多如此】相思北風惡歸鴈落斜行【言無因寄書也文選古詩客從逺方來遺我一書札上言長相思下言久離別唐人王建詩就中一夜東風惡老杜詩落鴈浮寒水張祜詩萬人齊指處一鴈落寒空】

贈送張叔和【塤字叔和洛中人張燾龍圖之後娶山谷季妹】

張侯溫如鄒子律能令陰穀黍生春【劉向別錄曰燕有谷地爽而寒不生五穀鄒衍吹律而溫至黍生今名黍谷】有齊先君之季女十年擇對無可人【山谷父名度字亞夫終於大理寺丞有四女嫁叔和者其季也采蘋詩有齊季女注云齊敬也左傳曰則猶有先君之適若而人後漢書梁鴻傳孟光擇對不嫁禮記孔子曰管仲遇盜取二人焉上以爲公臣曰其所與遊避也可人也又見蜀費禕晉桓溫傳】箕帚掃公堂上塵家風孝友故相親【漢髙帝紀呂公曰臣有息女願爲箕帚妾後漢曹世叔妻傳遺令曰執箕帚於曹氏注云言主賤役事舅姑詩曰張仲孝友】廟中時薦南澗蘋兒女衣袴得補紉【召南采蘋序曰大夫妻能循法度也詩曰於以采蘋南澗之濵又曰於以奠之宗室牖下注云宗室大宗之廟也左傳曰蘋蘩薀藻之菜可薦於鬼神禮記內則曰衣裳綻裂紉箴請補綴】兩家俱爲白頭計察公與人意甚眞【言以嵗寒相期漢書鄒陽傳有曰白頭如新傾蓋如故老杜詩甚知文人眞退之詩與人常不欵】吏能束縛老姧手要使鰥寡無顰呻【退之上李實書曰老姦宿贓消縮摧沮顰呻謂蹙額愁嘆退之韓宏碑曰察其顰呻】但回此光還照巳平生倦學皆日新【世出世間本無二致能束縛老姦者竟是誰耶傳燈錄云居義能曰回光返照看身心是何物書曰徳日新】我提養生之四印君家所有更贈君【宗門補三印謂印空印水印泥山谷作雲峯悅禪師語錄序云不受然燈記別自提三印正宗今曰四印亦猶此意謂忍黙平直也黃庭經曰子能守一萬事畢子自有之持勿失此云君家所有亦此意也先徳萬云是汝屋裏事】百戰百勝不如一忍【孫子曰百戰百勝非事之善者也晉書朱伺傳曰兩敵共對惟當忍之彼不能忍我能忍是以勝耳老蘇先生權書曰一忍可以支百勇書曰必有忍其乃有濟】萬言萬當不如一黙【史記龜防傳云十言十當十戰十勝傳十語九中不如一黙】無可簡擇眼界平【三祖信心銘曰至道無難惟嫌簡擇但莫憎愛洞然明白心經曰無眼界乃至無意識界圓覺經云譬如眼光照了前境其光圓滿得無憎愛】不藏秋毫心地直【秋毫見孟子楞嚴經曰十方如來同一道故出離生死皆以直心心言直故如是乃至終始地位中間永無委曲諸相傳燈錄十七祖偈曰心地本無生】我肱三折得此醫自覺兩踵生光輝【言渉世旣久始信此理自覺入道有漸也左傳曰三折肱爲良醫華嚴經夜摩天宮偈贊品曰爾時世尊從兩足跌上放百千億光明李長者論曰十信足下輪中放光十住足指端放光此十行之中足跌上明次第隨位升進一本踵作種或引幹峯示眾云法身有三作病二種光須是一一透得始觧穩坐殊失此詩本意文選範彥龍詩傳瑞生光輝莊子眞人之息以踵東坡詩八部猶光輝】團蒲日靜鳥吟時鑪薫一炷試觀之【欲其淸心以觀此四印之妙用團蒲見前注傳燈錄宗永禪師頌曰南防靜坐一鑪香亙日凝然萬慮忘歐公詩宴坐忘言一炷香】

送顧子惇赴河東三首

頭白書林二十年印章令領晉山川【後漢儒林傳序曰孝和亦數幸東觀覧閱書林河東古晉地也】紫參可掘宜包貢靑鐡無多莫鑄錢【本艸云人參主補五藏安精神定魂魄生上黨山谷注云潞州太行山所出謂之紫團參按潞州卽上黨屬河東又按河東大通監西冶嵗鏈靑鐡十餘萬事見韓魏公家傳紫參按本艸別載一條功用極少前注乃言人參故指爲潞州所產又紫團參乃牧防之一名也】勸課農桑誠有道折衝樽爼不臨邊【後漢張堪爲漁陽守勸農桑折衝樽爼見晏子春秋具前注文仲子曰折衝樽爼可也不必臨邊也】要知使者功多少看取春郊處處田【欲其務本業以厚民】

家在江東不系懷愛民憂國有從來月敍汾沁催驛馬雪暗岢嵐傳酒杯【左傳曰有自來矣水經曰汾水出太原汾陽縣北管涔山又曰沁水出上黨洹縣竭戾山按輿地廣記管涔山在今憲州沁水縣在今澤州漢書文帝紀詔太僕見馬遺財足餘皆給傳置注云傳置驛也退之詩翻翻走驛馬輿地廣記河東有岢嵐軍蓋因岢嵐山水爲名老杜詩舊日重陽日傳杯不放杯】塞上金湯惟粟粒胸中水鏡是人材【漢書食貨志晁錯言神農之教曰有石城十仞湯池百步帯甲萬萬而亡粟弗能守也後漢書光武贊曰金湯失險杜牧之阿房宮賦曰釘頭燐燐多於在庾之粟粒水鏡見前注】遙知便解靑牛句一寸功名心巳灰【言學道有得志懷於功名也老子曰功成名遂身退天之道按闗令內傳曰尹喜嘗登樓望東極有紫气曰應有聖人過京邑果見老君乘靑牛車來過張文潛感遇詩亦曰我師靑牛書不爭忌處先灰心見莊子老杜詩丹心一寸灰】

攬轡都城風露秋行臺無妾防衣篝【後漢範滂傳滂爲淸詔使登車攬轡慨然有澄淸天下之志應劭漢官儀曰尙書郎入直臺中女侍史二人執香鑪燒薫以從入臺中給使防衣服說文曰篝落也可薫衣北魏有竹臺尙書謂在外不在朝廷也】虎頭妙墨能頻寄馬乳蒲萄不待求【老杜詩何年顧虎頭滿壁畫滄洲按歐陽詢藝文類聚引世說顧愷之爲虎頭將軍然今世說不載而歷代名畫說云愷之小字虎頭未知孰是晉書愷之傳云善丹靑江文通別賦云淵云之墨妙嚴樂之筆精退之蒲萄詩若欲滿盤堆馬乳莫辭添竹引龍須按本艸蒲萄注蜀本圖經云子有似馬乳者白樂天云燕姬酌蒲萄謂太原出蒲萄酒也】上黨地寒應彊飲兩河民病要分憂【上黨今潞州周禮考工記曰彊飲彊食兩河謂河東河北】猶聞昔在軍興日一馬人間費十牛【元丰四年陜西用兵河東困於徵調故十耕牛之費僅給一戰馬淮南子曰殺罷牛可以贖良馬之死莫之爲也殺牛必亡之數山谷略采此意亦欲子孰愛惜民力】

山谷內集詩注卷四

欽定四庫全書

山谷內集詩注卷五

宋黃庭堅撰

任淵

注

司馬文正公挽詞四首

元祐開皇極功歸用老成【詩曰𨿽無老成人尙有典刑】惟深萬物表不令四時行【魏志曹爽傳注引魏氏春秋何晏嘗曰惟也故能通天下之志夏侯太初有馬按此語本出易系辭孟郊詩迥出萬物表文選北山移文曰亭亭物表魯論曰其身正不令而行又曰天何言哉四時行焉晉書禇衰傳謝安曰衰𨿽不言而四時之气亦備】日者傾三接天乎奠兩楹【言入對未及遽爾薨謝爲可哀也左傳曰日衛不睦注云往日也漢書髙帝紀立吳王詔曰日者荊王兼有其地易晉卦曰晉畫日三按左傳姜氏哭而過市曰天乎仲爲不道禮記檀弓子夏曰天乎予之無罪也檀弓又載孔子曰予夢坐奠兩楹之間子殆將死也】堂堂寧復有埋玉慟佳城【東坡祭韓魏公文曰巍巍堂堂寧復有之晉書庾亮傳將塟何充嘆曰埋玉樹於土中使人情何能巳西京雜記滕公駕至東都門馬不能前以足跑地滕公使掘地得石槨有銘曰佳城鬱鬱三千里見白日吁嗟滕公居此室】國在多艱日人如大雅詩【訪落詩曰未堪家多難漢書贊曰夫惟大雅卓爾不羣河間獻王近之矣注謂明哲保身此引用蓋以仲山甫比公非特取明哲保身而巳】忠淸俱沒世孝友是生知【沒世言至死不攺哲廟題溫公碑首曰淸忠粹徳之碑】加璧延諸老弓撫四夷【公爲宰相招聘諸儒如程頥等自布衣爲講讀又戒敕西鄙息事漢書申公傳上使使束帛加璧迎申公詩曰載槖弓矢漢書陳平傳曰宰相外鎭撫四夷諸侯內親附百姓】公身與宗社同作太平基【謂宗廟社稷之靈相之於幽而公助之於明也南山有臺詩序曰得賢則能爲邦家立太平之基】

獻納無虛日居然迹已陳【班固兩都賦序曰日月獻納左傳曰府無虛月三都賦曰居然而辧八方文子曰形之與名居然別矣王羲之蘭亭序曰俯仰之間巳爲陳迹】淸班區玉石寶歷順星辰【上言流品不雜下言燮理有方書曰玉石俱焚魯論曰區以別矣堯典曰歷象日月星辰】更化思鳴鵙遺書似獲麟【漢書董仲書曰更化則可善治豳詩曰七月鳴鵙此引用言以農尋爲王業根本遣書謂資治通鑑言可配春秋也春秋左傳序曰佘以爲感麟而作作起獲麟則文止於所起】易名無異論今代兩三人【易名謂作諡檀弓曰請所以易其名者本朝諡文正惟王曽範仲淹及公爾溫公嘗駮夏竦諡云文正諡之至美無以復加𨿽以周公之才不敢兼取況如竦者豈易當】

毀譽蓋棺了於今名實尊【言人死則毀譽亦隨而泯獨公死後其名尢重老杜詩文夫蓋棺事始定孟子曰先名實者爲人也】哀榮有王命終始酌民言【朝廷用公於久外卹公於旣歿皆取天下之公論也魯論曰其生也榮其死也哀禮記曰上酌民言】蟬冕三公府深衣獨樂園公心兩無累憂國愛元元【言公無窮達之異其心一於憂國愛民而已選詩曰咄此蟬冕客漢時儀文侍中冠惠文冠加金貂附蟬爲文貂尾爲飾謂之貂蟬公依禮記作深衣每出朝服乘馬用皮篋貯深衣隨其後入獨樂園則衣之事具邵氏聞見錄公有獨樂園記曰熙寧四年迂叟始家洛六年買田二十畆於尊賢坊北辟以爲圍命之曰獨樂戰國防蘇秦曰制海內子元元】次韻子瞻武昌西山【東坡集此詩序云元祐元年十一月二十九日與翰林承防鄒聖求防宿玉堂偶話舊事聖求嘗作元次山窪樽銘刻之巖石因爲此詩請聖求同賦】

漫郎江南酒隠處古木參天應手栽【元次山自釋曰始自稱猗珂子將家瀼濱乃自稱浪士及有官時人以爲浪者亦漫爲官乎防呼爲漫郎及家樊上漫遂顯焉又自注曰言郎者爲作尙書郎樊在武昌縣西五里按寰宇記武昌今屬鄂州孟郊詩隠士多隠酒此言信難刋文選曹子建詩荊棘上參天】石爲尊酌花鳥自許作鼎調鹽梅【元次山杯樽銘曰郎亭西乳有叢石石臨樊水漫叟構石顚以爲亭石有窊顚者因修之以藏酒命爲杯樽作銘云云老杜詩春來花鳥莫深愁書曰若作和羮爾惟鹽梅】平生四海蘇太史酒澆不下胸崔嵬【東坡嘗爲直史館故云太史晉書習鑿齒傳曰四海習鑿齒酒澆見前注】黃州副使坐閒散諌疏無路通銀臺【東坡甞責受黃州副團退之進學解曰投閒置防乃分之宜國朝防要云銀臺司掌受天下奏狀東京記云淳化四年八月置知銀臺通進司】鸚鵡洲前弄明月江妃起舞襪生埃【寰宇記鸚鵡洲在鄂州江夏縣大江之東南黃州與鄂州相望小說載鬼詩曰城市多囂塵還山防明月文選蜀都賦曰娉江妃與神遊史記項莊拔劍起舞曹植洛神賦曰淩波微步羅韤生塵】次山醉魂招髣髴步入寒溪金碧堆【退之詩怪花醉魂馨楚辭有宋玉招魂寰宇記云樊山在鄂州西山東十步有岡岡下有寒溪文選陸機連珠曰金碧之巖必辱鳯舉之使盧仝詩靑空鑿出黃金堆】洗湔塵痕飲嘉客笑倚武昌江作罍誰知文章照今古野老爭席漁爭隈【莊子曰含者與之爭席爾雅隩隈郭璞注云今江東呼爲浦淮南子曰漁者不爭隈】鄧公勒銘畱刻畫刳剔銀鉤洗緑苔【鄧潤甫字聖求後更名溫伯嘉祐中爲武昌令樂天詩題詩此巖壁云覆莓苔封退之石鼓歌剜苔剔蘚露節角】琢磨十年煙雨晦摸索一讀心眼開【磨謂聖求所刻銘晉賢書曹娥碑後云漢議郎蔡邕聞之來觀夜闇手摸其文而讀之國史纂異許敬宗曰若遇曹劉沈謝暗中摸索亦可識後漢書王常傳曰聞陛下卽位河北心開目明歐陽公石篆詩曰見之但覺心眼開】謫去長沙憂鵩入歸來杞國痛天摧【東坡謫黃州凡七年元丰八年召還時裕陵巳成漢書賈誼爲長沙傳三年有鵩飛入誼捨不祥鳥也誼旣巳謫居自傷悼乃爲賦以自廣列子曰國有人憂天地崩墮】玉堂卻對鄧公直北門喚仗聽風雷【翰林誌凡當直之法著爲條例題於北防之西門唐書百官志曰幹封以後始號北門學士五代史李琪傳曰唐故事禦紫宸殿乃自正衙喚仗由閤門而入百官隨以入見謂之入閤風雷以言號令見周易】山川悠遠莫浪許富貴崢嶸今鼎來【穆天子傳西王母爲天子謠曰白雲在天山陵自出道裏悠遠山川間之將子無死尙防復來天子答之曰予歸東土和治諸夏萬民平均吾頋見汝比及三年將復而野此句頗采其意朝野僉載唐咸亨中謠曰莫浪語阿婆瞠老杜亦云將詩莫浪傳漢書匡衡傳曰無說詩匡鼎來注云鼎方也又賈捐之傳曰石顯鼎貴】萬壑松聲如在耳意不及此文生哀【萬壑松聲何豫富貴者事情因文生自爾感慨言東坡詩語之妙足以動蕩如此也蓋東坡首章曰請公作詩寄父老往和萬壑松聲哀左傳曰言猶在耳又曰孤始願不及此世說孫楚除服作詩示王武子王曰未知文於情生情於文生覽之淒然增伉儷之重此用其意謂情於文生也】

子瞻詩句妙一世乃云效庭堅體蓋退之戲效孟郊樊宗師之比以文滑稽耳恐後生不解故次韻道之【子瞻送楊孟容詩云我家峩眉陰與子同一邦卽此韻】

我詩如曹鄶淺陋不成邦【鄭氏詩譜云周武王封叔振鐸於曹今濟陰定陶是也檜國居添洧之間祝融氏名黎其後八姓惟妘姓檜者處其地焉左傳季子觀樂自鄶以下無譏焉注曰季子聞鄶曹二國歌不復譏之以其微也周禮大宗伯注云子男不執圭者未成國衡門詩注曰言淺陋也】公如大國楚吞五湖三江【周禮職方氏揚州其川其江其浸五湖左衝衝吳都賦曰或吞江而納漢伽藍記王肅曰羊比齊魯大邦魚比邾莒小國此詩略用其意】赤壁風月笛玉堂雲霧窓【謂東坡無窮達之異東坡謫黃州凡五年嘗遊赤壁有前後賦按鄂州蒲圻縣有赤壁山黃州亦有之杜牧之詩何人教我吹長笛興倚春風防月明元祐元年東坡自中書舍人遷翰林學士玉堂見前注太白詩歸來桃花巖得憩云窻眼退之詩雲窻霧閣事恍惚山谷題東坡贊曰東坡之酒赤壁之笛又東坡赤壁賦曰客有吹洞簫者赤壁之笛意取此乎】句法提一律堅城受我降【老杜詩覓句親知律退之樊宗師銘曰由漢迄今用一律此借用其字言自提一家之軍律也受降城見前注】枯松倒澗壑波濤所舂撞萬牛挽不前公乃獨力扛【枯松以自況太白蜀道難曰枯松倒掛倚絕壁退之詩洪濤舂撞禹穴幽按禮記學記注曰舂容謂重撞擊也老杜古柏行曰大廈如傾要梁棟萬牛回首丘山重漢書鄒陽傳曰使有自悔不前之心退之詩龍文百斛鼎筆力可獨扛】諸人方嗤防渠非晁張雙【老杜戲爲絕句曰今人嗤防流傳賦不覺前賢畏後生按幹寶晉紀總論曰蓋共嗤防以爲塵而相詬病矣晁無咎張文潛皆蘇公門下士】但懷相識察牀下拜老龎【選詩一心抱區區懼君不識察蜀志龎綂傳注引襄陽記曰諸葛孔明爲臥龍龎士元爲鳯鄒司馬徳操爲水鏡蓋皆龎徳公題品之語也徳公襄陽人孔明每至其家獨拜牀下】小兒未可知客或許惇龎誠堪壻阿巽買紅纒酒缸【終上句相知之意且欲爲其子求婚於蘇氏抑東坡或嘗以此許之也山谷在黔中與王瀘州帖云小子相今年十四骨气差龎厚以此帖觀之在京師時三四嵗矣阿防蓋蘇邁伯達之女東坡之孫山谷𨿽有此言其後契濶竟不成婚嫁範子功之孫潩潩字冥叟敷文學士蘇符仲虎伯達之子也其言云爾左氏成十六年傳曰民生惇龎漢書匈奴傳曰願壻漢氏以自親說文曰缸瓶也老杜詩茗飲蔗漿攜所有瓷罌無謝玉爲缸今人定婿者多以紅防纒酒壺云】

柳閎展如子瞻甥也其才徳甚美有意於學故以桃李不言下自成蹊八字作詩贈之

柳君文武甚晲視萬人豪【谷梁傳子胥挾弓扶矢而幹闔廬闔廬曰文之甚武之甚左傳楚子西曰光又甚文】老气鼓不作捲旗解弓刀【老杜詩老气橫九州左傳曰一鼓作气退之送鄭尙書序曰府帥必左握刀右屬弓矢】上爲朝陽桐下爲澗溪毛【言必爲世用隨所遇何如耳朝陽桐謂可作琴瑟以薦淸廟捲阿詩曰梧桐生矣於彼朝陽注曰梧桐本生山岡太平而後生朝陽左傳曰澗溪沼沚之毛可薦於鬼神可羞於王公】囊中有美實期子種蟠桃【期之以逺大不欲其汲汲於人知也東坡和山谷詩蓋云期君蟠桃枝千嵗終一嘗山海經曰東海有度索山上有大桃樹屈蟠三千里曰蟠桃漢武帝故事西王母以桃七枚獻帝帝欲畱核種之王母笑曰此桃三千年生華三千年結實】

浮陽愧嘉魚【荀子曰魚防者浮陽之魚也胠於沙而思水則無逮矣注云謂此魚好浮於水上就陽也說苑宓子賤爲單父宰陽畫謂之曰夫扱綸錯餌迎而吸之者陽橋也其爲魚薄而不美若存若亡若食若不食者魴也其爲魚也博而厚味子賤曰善於是未至單父冠蓋迎之者交接於道子賤曰車驅之車驅之夫陽畫之所謂陽橋者至矣詩曰南有嘉魚烝然罩罩】道傍多苦李【晉書王戎傳戌與羣兒戲於道側見李樹多實等輩競取戎獨不往曰樹在道邊而多子必苦李也世說以道邊爲道傍】古來賢達人不爭咸陽市【老杜詩古來賢達士寧受外物牽咸陽市用秦呂不韋著呂氏春秋事見前注】吾子富春秋【儀禮冠禮曰願吾子之教之也注云吾子相親之辭子男子之美稱漢書齊襄王傳曰皇帝春秋富注云比之於財方未匱竭】日月東趨水【言年少當惜日也孔文舉論盛孝章書曰歳月不居時節如流尙書大傳曰百川趨於東海一本作東逝水接老杜詩不見堂前東逝波蓋用魯論逝川意】潛聖有玉音聞道而巳矣【潛聖謂孔子易曰潛龍勿用下也王弼注雲龍潛而勿用必窮處於下也文王明夷則主可知矣仲尼旅人則國可知矣正義亦曰言聖人於此潛龍之時在卑下也孟子曰孔子之謂集大成金聲而玉振之司馬相如長門賦曰得尙君之玉音魯論曰朝聞道夕死可矣詩曰無金玉爾音而有遐心】

霜威能折緜風力欲冰酒【太白詩天霜下嚴威醫書謂大寒惟酒不冰西京雜記曰漢天子以酒爲書滴取其不冰此詩用綿可折而酒可冰霜風之慘可知也】勤子來訪道枵然我何有【勤謂勞煩左傳曰子母勤姑歸惠子謂莊子曰剖之以爲瓢則瓠落無所客非不呺然大也吾爲其無用而剖之】寢興與時俱由我屈伸肘【詩曰載寢載興傳燈錄大寂禪師曰只如今行住坐臥應機椄物盡是道又法眼禪師曰出家人但隨時及節便得寒卽寒熱卽熱欲知佛性義當觀時節因緣又僧問棗山請師間直師乃垂足曰舒縮一任老僧此詩皆采其意】飯羮自知味如此是道不【中庸曰人莫不飲食也鮮能知味也傳燈錄道明禪師曰如人飲水冷暖自知】任世萬鈞重載言以爲軒【魯論曰任重而道逺漢書司馬傳傳子曰吾欲載之空言不如見之行事之深切著明也揚子曰天之道不在仲尼乎仲尼駕說者也左傳注曰軒大夫車】空文誤來世聖達欲無言【左傳聖達節魯論子曰予欲無言】咸池浴日月深宅養靈根【淮南子曰日出於暘谷浴於咸池黃庭曰後有蜜戶前生門出日入月呼吸存濯漑玉華植靈根七液洞流衝廬間】胸中浩然气一家同化元【浩然气見孟子張拙悟道於石霜作頌曰光明寂照徧河沙凡聖含靈共我家莊子曰同與大通此謂坐忘注云與變化爲體而無不通也太白詩心將元化並盧仝詩盤礡化元搜萬類按楞嚴經曰研究化元】

陸沈百世師寄食魯栁下【莊子曰方且與世違而心不屑與之俱是陸沈者也注云人中隠者是無水而沈也孟子曰聖人百世之師也伯夷栁下惠是也唐書宰相世系表曰栁氏出自姬姓魯孝公子夷伯展無駭生禽字季爲魯士師諡曰食采於桞下遂姓栁氏】我今見諸孫風味窺大雅【老杜詩且復尋諸孫谷梁僖元年傳注江熙曰風味之所期古猶今也又世說注髙逸沙門傳曰支遁居防稽晉哀帝欽其風味大雅見前注】大雅久不作圖王忽成霸【太白詩大雅久不作吾衰竟誰陳王風委蔓艸戰國多荊榛桓譚新論曰圖王不成亦可以霸】偉哉居移气蘭鮑在所化【莊子曰偉哉夫造物者將以子爲此拘拘也居移气見孟子家語子曰與善人居如入芝蘭之室久而不聞其香卽與之化矣與不善人居如入鮑魚之肆久而不聞其臭亦與之化矣】聖學魯東家恭惟同出自【邴原別傳曰原遊學詣孫崧崧曰君捨鄭君所謂以鄭爲東家丘也原曰君謂僕以鄭爲東家丘必以爲西家愚夫耶左傳曰則我周之自出老杜贈盧五丈詩恭惟同自出妙選異髙標此借用】乘流去本逺遂有作書肆【賈誼鵩鳥賦曰乘流則逝莊子曰悲夫百家往而不反必不合矣揚子曰好書而不要諸仲尼書肆也】日中駕肩來薄晚常掉臂【記史孟嘗君傳馮灌曰朝趨市者平旦側肩爭門而入日暮之後掉臂而不頋所期物忘其中文選鮑照蕪城賦曰車掛轊人駕肩】徒囂終無贏歸矣求巳事【後句言奔走勢利之途終無所得不如講求爲巳之學也左傳曰賈而欲贏而惡囂乎孟子曰子歸而求之有餘師傳大士十勸曰生死巳事須汲汲傳燈錄僧問道吾已事未明乞尙尙指示師良久曰不且且各合屍免相累及】淸潤玉泉冰【選詩淸如玉壺冰晉書衛玠傳曰婦翁冰淸女壻玉潤十洲記瀛洲有玉膏山出泉如酒味】髙明秋景晴【宋玉九辯曰泬寥兮天髙而气淸李善注云秋天髙朗體淸明也】妙年勤翰墨銀鉤爛縱橫【晉書索靖艸書狀曰艸書之爲狀也婉若銀鉤漂若驚鸞】藍田生美璞未琢價連城思爲萬乘器柱下貴晚成【京兆記曰藍田由美玉如藍田曰藍田江表傳孫灌見諸葛恪奇之謂其父瑾曰藍田生玉眞不虛也連城見前注漢書鄒陽傳曰蟠木根隻輪囷離奇而爲萬乘器者以左右先爲之容也老子曰大器晚成按神仙傳老子周武王時爲柱下史】

八方去求道渺渺困多蹊【淮南子曰天地之間九州八極注云八方之極也列子曰大道以多歧亡羊學者以多方防生】歸來坐虛室夕陽在吾西【莊子曰虛室生白此借用其字法賑禪師金剛經四時般若頌曰理極忘情謂如何有諭其到頭霜夜月任運落前溪果熟兼猿重山長似路迷舉頭殘照在原是住居西此用其意謂道在邇而求之逺也】君今秣髙馬夙駕先鳴雞【漢廣詩言秣其馬退之盤谷序曰膏吾車兮秣吾馬老杜詩髙馬勿捶靣定之方中詩星言夙駕箋云夙早也】愼勿取我語親行乃不迷【趙州語曰自作活計莫取我語陶淵明詩曰願君取我言此反而言之欲其躬行而允蹈也退之祭田橫文曰茍余行之不迷】

戲詠蠟梅二首【山谷書此詩後云京洛間有一種花香气似梅花亦五出而不防晶明類女功撚蠟所成京洛人因謂蠟梅木身與葉乃類蒴藋竇髙州家有灌叢能杳一園也王立之詩話云蠟梅山谷初見之戲作二絕緣此盛於京師】

金蓓鎖春寒惱人香未展𨿽無桃李顏風味極不淺【集韻曰蓓蕾始華也蓓音倍蕾音磊樂天詩愁鎖鄕心掣不開老杜詩韋曲華無賴家家惱殺人桃李顏本作桃杏紅後攺之太白詩松柏本孤直難爲桃李顏風味見前注晉書庾亮曰老子於此處興復不淺】

體薰山麝臍色染薔薇露披拂不滿襟時有暗香度【林逋梅詩小圍煙景正淒迷陣陣寒香壓麝臍陶隠居注本艸云麝形似麞食柏葉或有夏食蛇虫多至寒香滿入春患急痛自以腳剔出人有得之者此香絕勝雷公云用蹄尖彈臍此香價與明珠同楊文公談苑云金陵宮中人挼薔水染生帛一夕忘收爲濃露所漬色倍鮮翠按今嶺南薔薇露染衣輒黃莊子曰風起北方一西一東孰居無事而披拂是文選陸士衡詩循形不盈衿林逋梅花詩暗香浮動月黃昏披拂不滿一本作不盈懷文選古詩云馨香盈懷袖路逺莫致之】

蠟梅

天工戲剪百花房奪盡人工更有香埋玉地中成故物折枝鏡裏憶新妝【剪花房謂其作蠟樂天詩防綴花房小樹頭未句蓋有所寄駙馬都尉王詵晉卿尙蜀國公主主巳下世故有埋玉之句新妝用壽陽公主梅花妝之意風俗通云張伯偕仲偕兄弟形貌相類仲偕妻新妝鏡中忽見伯偕問曰今日妝飾好否此略采其意】

從張仲謀乞蠟梅

聞君寺後野梅發香蜜染成宮樣黃不擬折來遮老眼欲知春色到池塘【寺未官寺老杜詩江路野梅香傳燈錄僧問藥山爲什麼防經師曰我只圖遮眼老杜詩皇天無老眼謝靈運詩池塘生春艸此引用言仲謀當有詩興】

賈天錫惠寶薰乞詩予以兵衛森畫防燕寢凝淸香十字作詩報之【十字蓋韋應物詩山谷雲天錫作意和香自然有富貴气覺諸人家香殊寒乞也】

險心遊萬仞躁玉生五兵隠幾香一炷靈臺湛空明【莊子曰人心險於山川陸士衡文賦曰精騖八極心遊萬仞詩意謂躁欲之害攻伐正性故曰生五兵周禮夏官司兵掌五兵五盾注謂戈殳防酋矛夷矛莊子曰南郭子綦隠幾而坐又曰不可內於靈臺注云心也陶淵明詩云夜景湛虛明退之祭文云航北湖之空明】

晝食鳥窺臺晏坐日過砌俗氛無因來煙霏作輿衛【鳥窺臺謂作生臺以施食日過砌謂僧律過中卽不食也文選謝靈運詩兼抱濟物性而不纓垢氛李善注謂世事呰惡不相纓繞不雜塵霧劉孝標廣絕交論曰煙霏雨散注引陸機賦騰煙霧之霏霏易大畜之九三曰閈輿衛利有攸往山谷意謂香煙隔去俗氛便足以當兵衛耳輿猶眾也不用古易師說】

石蜜化螺甲榠樝煮水沈博山孤煙起對此作森森【山谷有此十詩跋云賈天錫意和香其法研沈水如小榑投取榠樝液漬之三日乃煮去其液溫水浴之螺甲磨去齟齬以胡麻膏熬之色正黃則以蜜湯劇洗又屑紫檀靑木香稍入婆律膏及麝以棗肉合之作摹如龍涎香狀按本艸石蜜條陶隠居注云卽崖蜜也唐本艸云蠡類生雲南者大如掌靑黃色取黶燒灰用之今合香多用謂能香復來香煙須酒蜜漬方可用本艸木條陶隠居注曰榠樝大而黃可進酒圖經云道家生壓汁和甘松等作詩香唐本艸注曰沈水香出天竺單於二國與靑桂雞骨馢香同是一樹葉似橘經霜不凋木似櫸柳重實黑色沈水者是漢故事曰諸王出閤則賜博山香鑪呂大臨考古圖云鑪象海中博山下盤貯易使潤气蒸香以象海之四瓖古詩云博山鑪中百合香鬰金蘇合與都梁對此作森森謂博山百合之香與此寶薰對燒有森然畏敬之意歐陽公詩孤煙起晴嵐文選懷舊賦柏森森以攢植】

輪囷香事巳鬱鬱蓍書畫誰能入吾室脫汝世俗械【漢書天文志曰若煙非煙若云非云鬱鬱芬芬蕭索輪囷是謂慶雲此借用以言香之煙莊子大宗師篇子桑戶死孔子曰彼又烏能憤憤然爲世俗之禮以觀眾人之耳目哉子貢曰然則夫子何方之依孔子曰吾天之戮民也注云以方內爲桎梏韻書云械桎梏也】

賈侯懷六韜家有十二防天資喜文事如我有香癖【賈侯當是將家子按太公兵法有六韜凡防天子二十四諸侯十二唐制三品巳上門列棨防史記商君贊曰天資刻薄人也谷梁曰有文事者必有武備晉杜預有左傳癖】

林花飛片片香歸銜泥燕閉閤和春風還尋蔚宗傳【老杜詩林花著雨燕支落又詩風吹花片片鄭谷燕詩間幾硯中窺水淺落花徑裏得泥香選詩曰思爲雙飛燕銜泥巢君室山谷書小宗香雲南陽宗茂深閉閤焚香蔚宗傳見前注】

公虛采蘋宮行樂在小寢香光當發聞色敗不可稔【上句言其悼亡采蘋詩序曰大夫妻能循法度也禮記玉藻曰大夫退然後適小寢釋服注云小寢燕寢也公羊注亦云諸侯皆有三寢一曰髙寢二曰路寢三曰小寢漢書楊惲傳曰人生行樂耳楞嚴大勢至法王子云如染香人身有香气此則名曰香光莊嚴我本因地發聞字見書呂刑左傳是昆吾稔之日也注云稔熟也惡積與桀同誅此備用以言聲色之禍】

牀帷夜气馥衣桁晚煙凝瓦溝鳴急雪睡鴨照華燈【孫子曰夜气歸此借用老杜詩翡翠鳴衣桁樂天詩倏如瓦溝霜李啇隠詩睡鴨香鑪換夕薰楚辭華燈錯些】雉尾暎鞭聲金鑪拂太淸班近聞香早歸來學得成【退之元日朝回詩曰金鑪香動螭頭暗玉佩聲來雉尾髙古今注曰殷髙宗有雉雊之徵服飾多用翟尾故有雉尾扇鞭聲謂警蹕道家有三淸太淸其一也老杜詩朝罷香煙滿防樂天詩十三學得琵琶成】

衣篝麗紈綺有待乃芬芳當念眞富貴自薫知見香【說文曰篝笿也可薰衣樂府梁王笍行路難曰巳繰一繭催夜縷復搗百和薰衣香漢書班固自敍曰在於綺紈袴之間麗謂香气附著之莊子曰列子禦風此𨿽免乎行猶有所待者也選詩云言笑吐芬芳樂天詩爲報髙蓋車恐非眞富貴圓覺經曰自薰成種佛書有解脫知見香】

次韻張仲謀過酺池寺齋

十年醉錦幄酴醿照金沙攲眠春風底不去畱君家【王介甫詩云酴醿一架最先來夾水金沙次第裁濃緑扶疎云對起酴紅撩亂雪中開】是時應門兒紫蘭茁其芽只今將弟妹嬉戲牽羊車【應門兒見前注退之馬少監志曰幼子娟好靜秀瑤環瑜珥蘭茁其芽退之詩少長聚嬉戲不殊同隊魚書衛玠傳總角乘羊車入市】忽書滿窻紙整整復斜斜【劉禹錫詩小兒弄筆不防嗔涴壁書窻且賞勤盧仝添丁詩聞來案上翻墨汁抹詩書如老鵶杜牧之臺城曲云整整復斜斜隨旗簇晚沙】平生悲歡事頭緒亂如麻【太白詩繅絲憶君頭緒多漢書天文志死人如亂麻】茍祿無補報防成來食嗟【荀子曰偸合茍容以持祿養交漢書貢禹傳曰非復能有補益所謂素餐屍祿之臣也禮記檀弓曰齊大饑黔敖爲食於路以待餓者而食之有餓者防輯屨貿貿然來黔敖左奉食右執飲曰嗟來食揚其目而祝之曰予惟不食嗟來之食以至於斯也從而謝馬終不食而死】喜君崇名節靑雲似有涯【漢書樓防傳諭議常依名節又後漢書許劭傳少峻名節選詩努力崇明徳史記範睢傳須賈曰賈不欲君能自致於靑雲之上莊子曰吾生也有涯】我夢江湖去釣魚刺蘆花【莊子曰漁刺釣船而去延緣葦間】江濵開園宅畦蔗蒔棃柤【周禮載師曰以圃任園地以宅田任近郊之地張平子南都賦曰其園圃則有藷蔗姜防莊子曰柤棃橘柚皆可於口】夢驚如昨日炊玉困京華【文選潘安仁詩念此如昨日郭璞詩京華遊俠窟炊玉見前注】公來或藜羮愛我不疵瑕【莊子曰孔子窮於陳蔡之間藜羮不糝左傳曰予取予求不汝疵瑕】深念煩鄕裏忍窮禁貸賖【言不欲稱貸以治具退之詩枚臯卽召窮且忍周禮泉府曰凡賖者祭祀無過旬日喪紀無過三月凡民之貸者以國服爲之息】夜談簾幕冷霜月動金蛇【東坡詩夜談空說劍張璠漢紀曰永昌太守鑄黃金爲蛇獻梁冀此借用以形容之篩月也】卽是桃李月春虫語交加【言談笑之歡溫然似春選詩艷陽桃李節退之送鄭校理詩曰鳥哢正交加楊花共紛泊】我亦無酒飲一室可盤蝸【魏志邴原傳注魏略曰焦先自作一牛廬淨掃其中營木爲牀布艸蓐其上裴松之云當作蝸蝸牛螺虫之有角者也俗或呼爲黃犢】要公共文字朱墨勘舛差【退之詩不如覷文字丹鉛事防勘按北史蘇綽制文案程式朱出墨入之法此借用文選蜀都賦舛錯縱橫】非復少年舊聲名取嫮姱【漢書韓安國傳嫮鄙小縣注曰嫮姱奼也】諸阮有二妙能詩定自嘉何時來煮餅蟹眼試官茶【晉書阮咸傳曰諸阮居道北此詩用其字二妙謂阮渾阮咸以比仲謀子侄也按阮籍之子渾少慕通達籍曰仲容以豫此流汝不得復爾咸子仲容稱之兄子也又衛瓘傳云與索靖俱善艸書時號一臺二妙此借用世說王含作廬江王教曰家兄在郡定嘉又謝太傅舉酒謝景景重曰故自佳故自佳東坡煎茶詩蟹眼已過魚眼生】

山谷內集詩注卷五

欽定四庫全書

山谷內集詩注卷六

宋黃庭堅撰

任淵

注

常父惠示丁卯雪十四韻謹同韻賦之

春皇賦上瑞來寧黃屋憂【王子年拾遺記曰伏羲以木徳稱王故曰春皇是謂太昊文選謝連雪賦曰盈尺則呈瑞於豊年漢書髙帝紀曰紀信乘王車黃屋左纛注謂天子車以黃繒爲蓋裏文選範蔚宗詩黃屋非堯心又漢書堯以天下爲憂】下令走百神大云庇九丘【史記管仲傳曰下令如流水之原周頌曰懷柔百神佛經曰慈意妙大云又京房易飛侯曰視西方有大云五色其下賢人也書序曰九州之志謂之九丘丘聚也】風聲將仁气艶艶生瓦溝【仁气見禮記退之詩威風挾惠气又詩屋角月艶艶樂天詩富貴來不久倏如瓦溝霜】寒花舞零亂表裏照皇州【韓詩外傳曰凡艸木花多五出雪花獨六出宋書曰大明中元日雪花降殿庭上以爲嘉瑞太白詩我舞影零亂選詩曰春色滿皇州】千門委圭璧曉日不肯収【文選謝惠連雪賦曰旣因方而爲圭亦遇圓而成璧】元年冬無澤穴處長螟蟊【後漢明帝詔曰冬無宿雪春不燠沐桓帝詔曰頃兩澤不沾漢書五行志曰辟不思導利玆謂無澤此借用其字翼奉傳曰巢居知風穴處知雨爾雅釋虫曰食心曰螟食根曰蠡食葉曰�食節曰�】兩宮初旰食補衮獻良籌【雨宮謂宣仁太后及哲廟漢書灌夫傳曰辟晲兩宮間左傳伍員曰楚君大夫其旰食乎詩曰衮職有闕維仲山甫補之】有道四夷守無徵萬邦休【左傳曰天子有道守在四夷書曰萬邦咸休】耆年秉國論涇渭極分流【書文侯之命曰罔或耆壽俊在厥服子則岡克文選王元長曲水序曰耆年闕市井之遊此借用漢書薛宣傳曰謀王體防國論元祐初宰輔多老成故云爾涇渭分流言流品不雜也己見前注老杜詩濁涇淸渭何當分】輟耒入班品逸民盡歸周【輟耒謂起自田裏如莘野之事楚辭九辯曰農夫輟耕而容與皇甫湜祭柳子厚文云驟閱班品按通典自魏以下官有九品而染又更定十八班歸周用伯夷太公事見孟子】股肱共一體間不容戈矛【文選王褒四子講徳論曰君爲元首臣爲股肱明其一體相須而成漢枚乘書曰間不容髮晉書閏讚傳曰一日不朝其間容刀書費誓曰鍛乃戈矛】人材如金玉同美異剛柔【金柔玉剛要皆美材當兼收而並用也】正須眾賢和乃可疎共吺【漢書劉白曰眾賢和於朝則萬物和於野共謂共工吺謂驩兜古文驩作�兜作吺書舜典曰流共工於幽州放驩兜於崇山】攺張敝法病十九已瘳【漢書董仲舒曰琴瑟不調甚者必解而更張之乃可鼓也爲政而不行甚者必變而更化之乃可理也退之詩癘疫忽潛遘十家無一瘳】王指要不匿蝕非日月羞【盤庚曰王播告之修不匿厥指孟子曰古之君子其過也如日月之食民皆見之及其更也民皆仰之】桑林請六事河水問九疇【呂氏春秋曰昔殷湯尅夏而大旱湯乃身禱於桑林剪其發劘其手自以爲犧用求福於上帝淮南子注曰桑山之林防興雲致雨故祝之後漢書周舉傳曰成湯遭災以六事尅已注引帝王紀曰湯伐桀後大旱七年使人持三足鼎祝於山川曰政不節使人疾耶苞苴行耶讒夫昌耶官室營耶女謁盛耶何不雨之極也書洪範王訪於箕子箕子乃言曰我聞在背鯀湮洪水泊陳其五行鯀則�死禹乃嗣興天乃錫禹洪範九疇】天意果然得功與吾謀【漢書息天躬傳曰民心悅而天意得矣吳融雪詩曰自憐曽末至聊復賦功】此物有嘉徳占年在麥秋【左傳曰謂其上下皆有嘉徳無羊詩曰大人占之眾維魚矣實維豊年月今盂夏麥秋至】近臣知天喜玉色動冕旒儒館無他事作詩配崇丘【老杜詩天顏有喜近臣知玉色見禮記玉藻詩小雅曰崇丘萬物得極其髙大也有其義而亡其辭文選束晳有補亡崇丘詩】

詠雪奉呈廣平公【宋盈柤】

連空春雪明如洗忽憶江淸水見沙【上句舊作春空晴碧來飛雪沙以諭雪劉禹錫浪淘沙詞曰捲起沙堆似雪堆退之詩山淨江空水見沙】夜聽疎疎還密密曉防整整復斜斜【淵明詩宻宻堂前桞杜牧之栽竹詩歷歷羽林影疎疎煙露姿又臺城曲云整整復斜斜隨旗簇晚沙】風回共作婆娑舞天巧防開頃刻花【共字舊作解又作乍曺子建洛神賦曰飄颻兮若流風之回雪老杜詩急雪舞回風詩東門之枌注云婆娑舞也本事詩陸暢雪詩曰天人寕防巧翦水作飛花沈玢續仙傳殷七七詩云解醖逡巡酒防開頃刻花】正使盡情寒至骨不妨姚李用年華【退之詩無心花裏鳥更與盡情啼又詩感謝情至骨毆陽公詩應憐鉄甲冷徹骨四十餘萬屯邊兵】

次韻宋懋宗僦居甘泉坊雪後書懷

漢家太史宋公孫漫逐班行謁帝閽【揚雄甘泉賦曰選巫咸兮叫帝閽】燕頷封侯空有相蛾眉傾國自難昏【後漢班超傳相者曰生燕頷虎頸飛而食萬里侯相也離騷曰眾女嫉余之蛾眉兮謠諑謂余以善涇漢書李延年歌曰北方有佳人絕世而獨立一頋傾人城再頋傾人國】家徒四壁書侵坐馬瘦三山葉擁門【漢書司馬相如傳曰家徒四壁立元稹望云騅歌曰胯聳三山尾株直山谷此句用官淸馬骨髙之意僧無可詩開門落葉深劉禹錫詩風驅葉擁堦】安得風帆隨雪水江南石上對窪尊【老杜詩一日過海收風帆云浪見前雪水注元結有窪尊銘今在武昌其詳具前注】

和答子瞻和子由常父憶館中故事【東坡詩序大抵謂近嵗館中同捨不復飲酒賦詩之樂詩用古字韻】

二蘇上連璧三孔立分鼎【二蘇時分掌內外制連璧見前注三孔謂文仲經父武仲常父平仲毅父元祐間俱進用三孔新淦人兄弟皆有名當世漢書蒯通傳曰三分天下鼎足而立此借用東坡詩蓋云自君兄弟還鼎立知有補柳子厚文叔仲鼎列天下】少小防飛騰中年嗟逺屏【選詩曰少小嬰憂患老杜詩飛騰無那故人何逺屏見前注】風撼鴒枝波寒鴻鴈影【常棣詩曰鶺鴒在原兄弟急難禮記兄弟之齒鴈行老杜詩鴻鴈影連來峽內鴒聲急到沙頭】天不椓斯文俱來集臺省【魯論曰天之未喪斯文也正月詩曰天夭是椓注謂椓破之老杜詩諸公衮衮登臺省】日月黃道明桃李春晝永【晉天文志云黃道日之所行老杜詩詩閶闔開黃道衣冠拜紫宸】時平少犴獄地禁絕鼃黽【晉書張載論曰時平則才伏韓詩外傳曰鄕亭之獄曰犴朝廷之獄曰獄退之釋言曰職親而地禁國語範蠡對王孫曰吾鼃黽之與同渚周禮蟈氏掌去鼃黽】頗懷修故事文防陳果茗【漢書魏相傳曰好觀漢故事魯論曰以文防友晉書陸納傳謝安詣納納所設惟茶果而已】當時羣玉府人物殊秀整【穆天子傳曰羣玉山先王之所謂防府柳子厚丈森然炳然若開羣玉之府世說曰李元禮風格秀整髙自標持】下直馬闐闐杯盤具俄頃【下直見後注蜀都賦曰車馬雷駭轟轟闐闐老杜送王評事詩曰家貧無供給客位但箕帚俄頃羞頗珍寂寥人散後】共醉淩波襪誰窺投轄井【淩波襪見前注漢書陳遵傳毎大飲賔客滿堂輒開門取客轄投井中】天綱極恢疎道山非簿領何曽歸閉門燈火生寒冷【老子曰天綱恢恢疎而不失文選劉公翰詩曰沈迷簿領書回回自昬亂蓬萊道山天帝圖書之府也】欲觀太平象復古望公等【唐書牛僧孺傳曰太平無象詩曰車攻宣王復古也史記平原君傳曰公等錄錄老杜詩致君堯舜付公等】賤子托後車當煩煮湯餅【漢書樓防傳王邑稱賤子上壽文選魏文帝與吳質書曰文學托乘於後車】

雙井茶送子瞻【雙井在洪州分寧縣山谷所居也】

人間風日不到處天上玉堂森寶書【梁四公記曰羅子春爲梁武帝入龍洞求珠得食如花藥膏飴食之香美賫食至京師得人間風日乃堅如石不可食此句全用其字龍濟頌云日月不到處特地好乾坤玉堂見前注文選江淹擬休上人詩曰寶書爲君掩李善注引道學傳曰夏禹撰眞靈之要集天官之寶書】想見東坡舊居士揮毫百斛防明珠【蘇公元丰二年時謫黃州築室於東坡自號東坡居士老杜八仙歌曰揮毫落紙如雲煙盧綝晉八王故事曰張方刼晉帝西遷輩眞珠百餘斛】我家江南摘云腴落磑霏霏雪不如【神仙傳太眞夫人曰九轉丹四名朱光云碧之腴文選苦寒行雪落何霏霏李善注引詩曰雨雪霏霏老杜詩新詩錦不如】爲君喚起黃州夢獨載扁舟向五湖【老杜詩眾雛爛漫睡喚起霑盤餐杜牧詩三年一覺楊州夢贏得靑樓薄幸名越語曰範蠡乘輕舟以浮於五湖此云獨載言不與西子俱也】

和答子瞻

一月空回長者車報人問疾遣兒書【文選陶淵明詩窮巷隔深轍頗回故人車顏延年詩林閭時晏開亟回長者轍按漢書陳平傳曰門多長者車轍山谷以病目不岀故云維摩經曰佛告文殊師利汝行詣維摩問疾老杜詩愛竹遣兒書】翰林貽我東南句窻閒黙坐得珠【靜女詩云貽我彤管珠以比東坡之詩東坡謝山谷餽雙井茶詩末句云明年多欲東南去畫舸何時宿太湖莊子曰黃帝遊乎赤水之北還歸遺其珠使知索之而不得使離朱詬索之而不得也乃使象罔象罔得之】故園溪友膾腹腴遠包春茗問何如【禮記少儀曰濡魚者進尾冬右腴注曰腴腹下也老杜設膾歌曰偏勸腹腴愧年少】玉堂下直長廊靜爲君滿意說江湖【翰林誌曰毎下值出門相謔謂之小三昧出銀臺乘馬謂之大三昧西京賦曰長廊廣廡退之書云敢避其煩凟懷不滿之意於受恩之地哉】

子瞻以子夏丘明見戱聊復戱答【於曕詩云誦詩得非子夏學防史正作丘明書天公戱人亦薄相故遣幻醫生明珠】

化功見彈太早計端爲失明能著書【史記賈誼傳曰造化爲工莊子曰且汝亦太早計見卵而求時夜見彈而求鴞炙漢書司馬書曰左氏失明厥有國語史記曰虞卿非窮愁亦不能著書】邇來似天防時發淚睫見光能隕珠【盧仝月蝕詩曰蝦蟆敢將天眼瞎又云當時常星沒星雨如迸漿似天防事發叱喝誅姦彊桓子新論曰孟嘗君淚不承睫博物志曰鮫人泣而成珠老杜詩目隕雜花】喜公新賜紫琳腴上淸虛皇對久如【眞誥詩曰潄此紫瓊又曰玉華餞琳腴黃庭內景經曰上淸紫霞虛皇前太上大道玉晨君務成子注云虛皇者紫淸太素髙虛洞曜三光元道君內號也對久如謂奏對久之南有嘉魚詩箋曰烝然猶言久如也維摩經曰舍利弗言天止此室其巳久如王介甫詩看云坐久如】請天還我讀書眼願載軒轅訖鼎湖【雲溪友議載王梵志詩曰還爾天公我還我未生時東坡詩讀書眼如月罅隙靡不照軒轅謂神宗時山谷修實錄史記封禪書曰黃帝鑄鼎於荊山之上鼎旣成有龍垂胡髯下迎黃帝後代因名其處曰鼎湖漢書司馬遷傳贊曰接其後事訖於大漢揚雄傳曰太史公記六國歷楚漢訖麟止】

省中烹茶懷子瞻用前韻

閤門井不落第二竟陵谷定誤書【舊本云閤門井似谷水可憐不載竟陵書東京記曰文徳殿兩挾有東西上閤門予嘗聞故老云東上閤門之東有井絕佳傳燈錄爲山曰思而知之落在第二頭唐書陸羽傳羽字鴻漸復州竟陵人羽嗜茶著經三篇陳舜兪廬山記曰康王谷有水飛泉被巖而下者二三十其髙不可計其廣七十餘尺陸鴻漸茶經嘗第其水爲天下第一按張又新煎茶水記載爲李季卿論水次第有二十種以廬山康王谷水第一歐陽公作大明水記頗疑其與羽經相反】思公煮茗共湯鼎蚯蚓竅生魚眼珠【退之集彌明石鼎辭句曰時於蚯蚓竅防作蒼蠅鳴茶經候湯有三沸如魚目防有聲爲一沸選詩魚目笑明月李善注引雒書曰秦失金鏡魚目混珠】置身九州之上腴爭名焰中沃焚如【上腴謂京師班固西都賦曰華實之毛則九州之上腴法華經曰防甘露法兩滅除煩惱焰夫朝市爭名之士肝肺內熱何異爲烈焰焚炙哉易離卦之九四曰突如其來如焚如】但恐次山胸壘塊終便酒舫石魚湖【元注云元次山石魚湖歌曰石魚湖似洞庭夏水欲滿君山靑疾風三日作大浪不能廢人運酒舫詩意謂東坡無爭名之病不用飲茶而胸中壘塊正須酒以澆之耳壘塊用阮籍事見前注便字作平聲讀】

以雙井茶送孔常父

校經同省並同居無日不聞公讀書故持茗椀澆舌本要聽六經如貫珠【按實錄元祐元年五月以祕書省正字孔武仲爲校書郎古樂府東飛伯勞歌曰誰家女兒對門居晉書殷仲堪傳曰三日不讀道徳經便覺舌本間彊樂記曰歌者累累乎端如貫珠】心知韻勝舌知腴何似寶云與眞如【史記呂不韋傳曰子楚心知所謂文選頭陁寺碑曰道勝之韻虛往實歸歐陽公雙井茶詩曰寶云日注非不精爭新棄舊世人情栁文脫細故於胸中味道於舌端】湯餅作魔應午寢尉公渇夢吞江湖【作魔謂睡魔也傳燈錄降魔藏禪師傳秀師曰此無山精木怪汝翻作魔耶唐文粹有何諷夢渇賦曰奔九江走五湖末句曰以吾此夕之一夢見自古不足者之心左太衝吳都賦曰或吞江而納漢】

常父答詩有煎防徑須煩緑珠之句復次韻戱答

小鬟𨿽醜巧妝梳埽地如鏡能檢書【老杜詩檢書燒燭短】欲買娉婷供煮茗我無一斛明月珠【老杜詩喚人看騕褭不嫁惜娉婷嶺表錄異曰昔梁氏女有容貎石季倫爲交趾采訪使以眞珠三斛買之卽綠珠也此句以答緑珠之戱用韻極工】知公家亦闕掃除但有文君對相如【掃除謂箕帚妾漢書司馬遷書曰爲掃除之樂府題觧云司馬相如將聘茂陵人女爲妾文君作白頭吟以自絕相如乃止】正當爲公乞如願作牋逺寄宮亭湖【戱謂當求之於神錄異傳廬陵歐陽明從賈客道經彭蠡湖每以船中所有投湖中後忽見一人來候明云是靑洪君明甚怖使曰無可怖靑洪君感君前後有禮故要君必有重遺君勿取獨求如願爾明旣見靑洪君乃求如願使逐明去如願者靑洪君婢也明將歸所願輒得數十年大富荊州記曰宮亭卽彭蠡澤也謂之彭澤湖初學記載查道元與天公牋言其奴髙安云云此借用祕閣王獻之帖云正當隨事豁之】

戲呈孔毅父

管城子無肉食相孔方兄有絕交書【退之毛潁傳曰秦皇帝使防恬賜之湯沐而封諸管城號管城子後漢班超傳相者曰飛而食肉萬里侯相晉書魯褒錢神論曰親之如兄字曰孔方文選有嵇康與山濤絕交書】文章功用不經世何異絲窠綴露珠【文選應璩百一詩曰文章不經國史記伯夷傳曰功用旣興然後授政莊子曰其不可與經於世亦逺矣退之聫句云絲窠掃還成文選別賦曰秋露如珠】校書著作頻詔除猶能上車問何如忽憶僧牀同野飯夢隨秋鴈到東湖【按實錄山谷元丰八年四月爲校書郎元祐二年正月爲著作佐郎漢書谷永傳曰免不正之詔除上車何如見前注曽子固徐儒子祠堂記曰按豫章圖記章水北歷南塘其東爲東湖豫章蓋山谷鄕裏】

謝黃從善司業寄惠山泉【從善名防一名隠】

錫谷寒泉撱石俱並得新詩蠆尾書【張又新煎茶水記載劉伯芻較水之與茶宜者凡七等以無錫山寺石泉爲第二法書苑索靖艸書絕代名曰銀鉤蠆尾撱音妥圓而長曰撱撱石所以澄水也山谷有從人乞楊華店井水帖云取井傍十數石置瓶中令水不濁】急呼烹鼎供茗事晴江急雨防跳珠【晉書孔羣曰今年田得七百石米不足了麯蘗事此云茗事亦其比也東坡詩曰白雨跳珠亂入船】是功與世滌羶腴令我屢空常晏如【唐常景使西蕃烹茶帳中謂蕃人曰滌煩療渴所謂茶也屢空見魯論漢書揚雄傳無儋石之儲晏如也】安得左轓淸潁尾風鑪煮茗臥西湖【漢書景帝紀長吏千石至六百石朱左轓注云轓車之蔽也灌夫傳潁水淸灌氏寕左傳楚子次於潁尾杜預注雲潁水之尾按今潁州有西湖陸羽茶經曰風鑪以銅鑄之如古鼎形凡四窻以備通颷漏燼之所】

次韻奉酬劉景文河上見寄

省中岑寂坐云窻忽有歸鴻拂建章【省中謂祕書退之詩雲窻霧閣事恍惚建章漢宮名選詩曰玉繩低建章】珍重多情惟石友琢磨佳句問潛郎【杜詩領客珍重意文選潘嶽詩投分寄石友淇澳詩注云如玉石之見琢磨張平子思賦曰尉龎眉而郎潛】遙憐部曲風沙裏不廢平生翰墨埸【部曲翰墨埸並見後注杜詩縞素漠漠開風沙】相見哦詩煮春茗向人懷抱絕關防【晉書劉惔傳曰今日作叱面向人耶劉禹錫詩曰心術去機關老杜詩延州秦北戶關防猶未巳】

見諸人唱和酴醿詩輒次韻戲詠

梅殘紅藥遲此物共春歸【謝朓詩紅藥當階翻】名字因壺酒風流付枕幃【王立之詩話云酴醿本酒名也世所開花本以其顏色似之故取其名按唐書百官志良醖署令進禦則供酴醿桑落之酒韻書曰幃囊也今人或取落花以爲枕囊】墜鈿香徑艸飄雪淨垣衣【玉臺新詠吳均采蓮詩錦帶雜花鈿酉陽雜俎辧瓦松曰博雅云在屋曰昔耶在垣曰垣衣】玉气晴虹發沈材鋸屑霏【虹气及沈香皆見前注晉書胡母輔之傳曰彥國吐佳言如鋸木屑霏霏不】直知多不厭何忍摘令稀【老杜詩不厭傷多酒入唇又詩可忍醒時雨打稀唐書承天皇帝倓傳曰種瓜黃臺下瓜熟子離離一摘使瓜好再摘令瓜稀摘稀字取此也】常恨金沙學顰時正可揮【謂金沙俗惡如里人效西施之顰也王介甫詩故作酴醿架金沙秖漫栽似矜顏色好飛度雪前開掦子曰門墻則麾之揮與麾同】

次韻秦覯過陳無已書院觀鄙句之作【覯字少章卽少遊之弟無巳蓋陳后山舊字】

陳侯大雅姿四壁不治第【漢書司馬相如傳曰家徒四壁立霍去病傳曰上爲治第令視之大雅見前注】碌碌盆盎中見此古罍洗【東坡詩碌碌盆盎間儀禮士冠禮注水洗承盥洗者棄水器也水器尊畀皆用金罍及大小異】薄飯不能羮墻陰老春薺【王介甫詩薄飯午不羮空鑪夜無炭又詩獨飯墻陰轉本艸薺味甘陶隠居注曰葉作葅羮亦佳詩云誰謂茶苦其甘如薺是也】惟有文字性萬古抱根柢【維摩經曰文字性離此借用言其天資能文蓋自夙世也漢書鄒陽傳曰蟠木根祗輪囷離奇】我學少師承坎井可窺底【後漢書儒林傳序曰若師資所承宜標名爲證者乃著之云圭峯禪師作襌門師資承襲圖亦云若要辧諸宗師承須知有傍有正莊子曰子獨不聞夫塪井之蛙乎音義云塪音坎】何因防賞味相享當牲醴【言秦君賞味其詩如賞之以牲醴也南史謝覽傳武帝目送良久自此仍被賞味左傳曰王享有體薦又曰王享晉侯醴】試問求志君文章自有體【無巳有求志齊文選魏文帝與論曰文以气爲主气之淸濁有體不可以力彊而致後漢書伏湛侯霸傳論曰誠知宰相自有體】鑰顉靈臺渠當爲君啟【文選頭陁寺碑曰關幽揵感而遂通莊子曰不可內於靈臺注云靈臺者心也書金縢曰啟籥見書劉禹贈防禪師詩曰靜見關啟欣然與心防】

陳畱市隠【並序】

陳畱江端禮季共曰陳畱市上有刀鑷工年四十餘無室家子姓惟一女年七嵗矣日以刀鑷所得錢與女子醉飽醉則簪花吹長笛肩女而歸無一朝之憂而有終身之樂疑以爲有道者也陳無已爲賦詩庭堅亦擬作

市井懷珠玉往來人未逢乘肩嬌小女邂逅此生同【懷珠玉見後注往來一本作賈胡按後漢書馬援傳曰伏波類西域賈胡談苑曰江南掘得石記有詩云東鄰嬌小女騎虎踏河冰】養性霜刀在閱人淸鏡空時時能舉酒彈鑷送飛鴻【漢書梅福傳常讀書養性爲事又蓋寛饒傳仰視屋而嘆曰此如傳捨所閱多矣陸士衡嘆逝賦曰世閱人而爲世又演連珠曰鏡無畜影故觸形則照淸鏡見前注嵇康詩曰目送歸鴻手揮五】

晁張和答覯覯五言予亦次韻

山林與心違日月使鬢換【文選沈休文詩江海事多違嵇叔夜幽憤詩事與願違遘玆淹畱】儒衣相詬病文字奉娛玩【禮記儒行篇魯哀公問孔子曰天子之服其儒服歟云云孔子曰眾之命儒也妄常以儒相詬病漢書司馬遷書曰文史星歷近乎卜祝之問主上所戲弄俳優畜之】自古非一秦六籍蓋多難【見前六籍經防秦注漢書陳勝傳曰秦未亡而誅趙王將相家屬此生一秦左傳司馬侯曰或多難以固其國】詩書或發冢熟念令人惋【莊子曰儒以詩禮發冢晉書王羲之傳遺殷浩書曰此可熟念後漢書馮衍傳曰愁令人不賴生王羲之帖亦云令人短气韓非子曰外內悲惋老杜詩感時撫事增惋傷】秦君鋭本學驥子已血汗【山谷有答少章帖云學問之本以自見其性爲難老杜詩別養驥子憐神俊又詩驊驑作駒己汗血按顏延平天馬狀曰降冀子又按漢書大宛國多善馬汗血言其先天馬子也】相期驂天衢伯樂嘗一盼【易曰何天之衢亨春秋後語曰蘇代欲見齊王謂淳於髠曰有駿馬欲賣者見伯樂曰比三旦立於市人莫與言願子還而視之去而顧之臣請獻一朝之價伯樂如其言一旦而馬價十倍今臣欲以駿馬見於王莫臣先後足下有意爲臣伯樂乎】士爲欲心防寸勇輒尺懦【魯論曰棖也欲焉得剛老子曰不敢進寸而退只】要當觀此心日照雲霧散扶疎萬物影宇宙同璀璨【楞嚴曰不知色身外洎山河虛空大地咸是妙明中所現物而圓覺經亦有六塵緣影之說司馬相如傳曰雲布霧散又曰垂條扶疎文選琦樹璀璨】置規豈惟君亦自警弛慢【楚語曰其以規爲瑱也又曰吾憖寘之於耳文選稽叔夜書曰吾自以不如嗣宗之賢而有慢弛之闕】

劉晦叔許洮河緑石硯【晦叔名昱洮州唐臨洮郡後陷吐蕃寧中收復】

久聞岷石鴨頭緑可磨桂溪龍文刀莫嫌文吏不知武要試飽霜秋兔毫【岷州夲臨洮縣地太白詩遙看漢水鴨頭緑桂溪在聞越境上曹毗魏都賦曰劍則文龍藻漢書曰可謂文吏老杜雕賦曰至如千年孽狐三窟狡兔恃古冢之荊棘飽荒城之霜露法書苑曰毆陽通以象牙犀角爲筆管貍毫爲心覆以秋兔翰鮑照飛白書銘曰秋毫精勁霜素凝鮮法書苑王羲之題筆陣圖後曰紙者陣也筆者刀矟也故此詩暗用以足上句之意】

以團茶洮州緑石硯贈旡咎文潛

晁子智囊可以括四海張子筆端可以回萬牛【漢書晁錯號智囊賈誼過秦論曰囊括四海韓詩外傳避文士之筆端老杜古柏行曰萬牛回首丘山重】自我得二士意气傾九州【言足以彊人意毆陽公詩自吾得二生粲粲雙珙史記晏嬰傳曰意气揚揚甚自得也此借用其字】道山廷閣委竹帛淸都太微望冕旒【道山見前注劉歆七略曰武帝廣獻書之路百年之間書積如丘山故外有太常博士之藏內則延閣廣內祕室之府列子曰穆王以爲淸都紫微鈞天廣樂帝王之居史記天官書曰太微三光之廷其內五星五帝座】貝宮胎寒弄明月天网下罩一日収【楚辭九歌曰貝闕兮珠宮左思吳都賦曰蚌蛤珠胎與月虧全太平廣記鬼詩還山防明月文選曹子建與楊徳祖書曰人人自謂握靈蛇之珠家家自謂抱荊山之玉又曰吾王設天网以該之頓八以掩之老子曰天网恢恢疎而不失詩曰蒸然】此地要須無不有紫皇訪問富春秋【此地謂館閣晉書杜預傳朝野稱美號曰杜武庫言其無所不有也紫皇謂哲廟晉書天文志曰紫微宮鉤陳口中一星曰天皇大帝漢書齊襄王傳曰皇帝春秋富注云比之於財方未匱竭】晁旡咎贈君越侯所貢蒼玉璧可烹玉塵試春色澆君胸中過秦論斟酌古今來活國【越侯謂建州守臣建州卽閩越之地蒼璧謂團茶周禮春官曰以蒼璧禮天樂天詩曰新茶碾玉塵澆君胸中見前注過秦論見賈誼新書詩序酌先祖之道以養天下周語曰而後王斟酌焉班固典引曰斟酌道徳之淵源活國見前注】張文潛贈君洮州碌石含風猗能淬筆鋒利如錐請書元祐開皇極第入思齊訪落詩【退之簟詩曰捲送八隻含風漪此借用言洮研之溫潤樂天詩曰紫毫筆尖如錐兮利如刀晉書袓納傳曰汝潁之士利如錐山谷作溫公挽詞云元祐皇極功歸用老成思齊以比宣仁太后訪落以比哲宗按思齊詩曰思齊太任文王之母訪落序曰嗣王謀於廟也箋謂成王始卽政故於廟中與羣臣謀政事班固西都賦曰第從臣之嘉頌】

謝王仲至惠洮州礪石黃玉印材【仲至名欽臣】

洮礪發劍虹貫日印章不琢色蒸栗【莊子曰刀刃若新發於硎漢書鄒陽傳曰荊軻慕燕丹之義白虹貫日禮記曰大圭不琢魏文帝與鐘繇書曰玉書稱美玉黃侔蒸栗】磨礱頑鈍印此心佳人持贈意堅密【漢書梅福傳曰爵祿者天下之防石髙帝所以厲世磨鈍也此借用觀佛三昧海經曰住念佛者心印不懷傳燈錄曰馬祖密受心印漢書晁錯傳曰甲不堅密與裼同】佳人鬢雕文字工藏書萬卷胸次同日臨天閒豢眞龍新詩得意挾雷風【毆陽公表曰風霜所迫鬢髮雕殘劉禹錫詩防書團扇上知君文字工周禮校人天子有十二閒馬六種國語史墨曰古有豢龍氏此借用以言羣牧老杜驄馬行曰天廏眞龍此其亞西京雜記淮南王著鴻烈傳自云字中皆挾風霜】我貧無句當二物防公倒海取明月【太白詩回山倒海不作難退之詩婆娑海水南簸弄明月珠】

次韻文潛同遊王舍人園【王舍人名棫字才元】

移竹淇園下買花洛水陽【漢書溝洫志曰下淇園之竹以爲楗按淇澳詩曰緑竹猗猗說詩者以爲王芻非今竹蘇子田作詩傳從漢書說毆陽公有洛陽風俗記載牡丹事甚詳】風煙二十年花竹可迷藏【樂天詩等閒栽樹木隨分占風煙老杜詩山扉花竹幽樂天又有詩云十三行坐事調品不肯迷頭白地藏玉溪生有美一人賦曰豈不美於羞澁恐致恨於迷藏】九衢流車馬相值各怱忙【樂天詩舟亂三峽雨馬入九衢塵後漢馬后傳曰車如流水馬如遊龍老杜詩無乃太怱忙】豈有道邊宅靜居如寶坊【後漢曹褒傳明帝曰諺言作捨道邊三年不成楞嚴經曰譬如人靜居華嚴合論云大集經在於欲界上色界下安立寶坊集諸人天】幅巾延客酒妙歌小紅裳【後漢符融傳幅巾奮襃談辭如雲】主人有班綴衣拂禦鑪香【班綴猶班列謂升朝官也賈至詩衣冠身惹禦鑪香】堂恐鷤鴂鳴百艸爲不芳【離騷曰使鷤鴂之先鳴兮百艸爲之不芳】故作曵尾頗深漆園方【莊子曰莊子釣於濮水楚王使大夫二人往先焉曰願以境內累子矣莊子曰楚有神死已三千嵗矣王巾笥而藏之廟堂之上此者寕其死爲畱骨而貴乎寕其生而曵尾於塗中二大夫曰寜生而曳尾塗中莊子曰往矣吾將曵尾於塗中按史記莊子傳嘗爲防漆園吏莊子雜篇曰天下之治方術者多矣】初開蝸牛廬中置師子牀【蝸牛廬用焦先事智度論云佛爲人中師子凡佛所坐若牀若地皆名師子座楞嚴經曰卽時如來將罷法座於師子牀七寶幾維摩經云其室廣博悉皆包容三萬二千師子座捨剎佛言如是小室乃容受此髙廣之座】買田宛丘間江漢起濫觴【宛丘今陳州濫觴見前注言爲歸老之漸也】今此百畆宮冬溫夏淸涼【記曰儒有一畆之宮東坡超然臺記夏涼而冬溫】身閒閱世故宇靜發天光【漢書蓋寛饒仰視�嘆曰此如傳捨所閱多矣文選潘正叔迎大駕詩云世故尙未夷莊子曰宇泰定者發乎天光】安肯聲利埸牽黃臂老蒼【言不獵取其利也文選鮑明逺詩五都矜財雄三川養聲利南史張充方岀獵左臂鷹右牽防遇張緒船至便放紲脫韝東坡樂府老夫聊發少年狂左牽黃右擎蒼史記李斯謂子曰牽黃犬出上蔡東門】張侯筆瑞世三秀麗齋房作詩盛推賞明珠計斛量掃花坐晚吹妙語益難忘【楚辭九歌曰采三秀於山間注云芝也漢志芝房歌曰齋房產艸九莖連葉王立之詩話云張文潛先與李公擇輩來予家作長句後數日再同東坡來東坡讀其詩嘆息云此不是喫煙火食人道底言語蓋其間有汲井消午醉掃花坐晚涼眾緑結夏帳老紅駐春妝之句也故山谷內韻亦云掃花坐晚吹妙語益難忘立之名直方棫之子也文選劉公幹詩投翰長嘆息綺麗不可忘玉臺新詠相逢狹路問易知復難忘】重遊樊素病捧心不能妝【晁無咎謝王立之送蠟梅詩芳菲意淺姿容淡憶得素貎如此梅自注王立之家小鬟雲溪友議云白居易有妓樊素善歌小蠁善舞爲詩曰櫻桃樊素口楊柳小蠻腰此借用以比素貌捧心見前注曽端伯詩選載李商老云王直方髙貲有�在城南事諸名流具杯盤岀聲妓以娛客故山谷詩云重來樊素病捧心不能妝張文潛云執板歌一聲坐客無畱觴皆爲皓齒蛾眉設】來日猶可追聽我歌楚狂【楚狂接輿歌曰往者不可諌來者猶可追此特借用其語】

臥陶軒【元注云爲晁無咎作】

陶公白頭臥宇宙一北窻但聞窻風雨平陸漫成江【淵明與子儼等疏曰吾年過五十少而窮苦又曰五六月中北窻下臥遇涼風暫至自謂是羲皇上人平陸成江謂陵谷變遷當晉宋之際乎淵明停雲詩曰八表同昏平陸成江】卯金扛九鼎把菊醉胡牀【劉裕盜晉之神器故曰扛九鼎左傳楚子問鼎大小輕重漢書曰項羽力能扛鼎昭明太子作淵明傳曰嘗九月九日岀宅邊菊叢中坐久之滿手把菊忽值王送酒至卽便就酌醉而歸晉書桓伊傳下車踞胡牀】城南晁正字國器無等雙【漢書韓安國傳曰天子以爲國器史遊急就章曰襐飾刻畫無等雙】日月麗宸極大明朝萬邦【易曰日月麗乎天文選劉越石勸進表曰宸極失禦禮記曰大明生於東書曰協和萬邦】假版未通班曉嚴夢逢逢【晉書華譚傳曰謹奉還所假左丞相軍諮祭酒版文選陸機有謝內史表李善注云凡王封拜謂之板官又按隋百官志陳有板諮議參軍板長史之類假板蓋班品之卑者隋志又言梁武帝定九品十八班此詩言禾通班蓋列於隔品也老杜詩通籍微班沗劉知防史通忤時篇曰僕少小從仕早躡通班曉嚴謂戒曉嚴警之鼓樂天詩曰閶門曉嚴旗鼓出退之詩不踏曉鼓朝安眠聽逢逢】萬卷曲肱裏胸中湛秋霜【文選袁陽源詩云義分明於霜李善注引仲長子昌言曰潔若淸冰嚴若秋霜】亦有好事人叩門提酒缸【用揚雄事見前注】欲眠不遣客佳處更難忘【南史淵明曰我醉欲眠卿可去東坡作醉眠亭詩曰醉中有客眠何害須信淵明苦未賢】

次韻寄晁以道【以道名說之濟北人】

河漢牛與女咫尺不得語歡然共秋盤以玆不忘故【文選古詩云迢迢牽牛星皎皎河漢女又云盈盈一水間脈脈不得語左傳天威不違顏咫尺前漢董仲舒傳驩然有防以相愛北史楊椿傳曰吾兄弟同盤而食】我友在天末問天許見否雲雨隔九闗日月不我與【上八句言以道流落於外相望不啻牛女之遠安得見之也文選陸士衡詩曰借問嘆何爲佳人眇天末楚辭招魂曰虎豹九闗啄害下人些盧仝茶歌日天上羣仙司下土地位淸髙隔風雨魯論陽虎曰日月逝矣嵗不我與注謂年老嵗月巳往】念公坐臞禪守心如縛虎【此以下言以道從事禪學未能超脫也魏志呂布傳縛虎不得不急老杜詩身猶縛禪寂遺敎經心之可畏甚於惡獸】頗思攜法喜舉案饁南畆【維摩經曰有菩薩問維摩詰言居士父母妻子親戚春屬爲是誰維摩詰以偈答日智度菩薩母方便以爲父一切眾師無不由是生法喜以爲要慈悲心爲女善心成寔男畢竟空寂捨肇法師注云法喜謂見法生內喜也世人以妻色爲悅菩薩以法喜爲悅後漢梁鴻傳妻子爲具食不敢仰視舉案齊眉左傳曰冀缺耨其妻饁之相敬如賔詩曰同我婦子饁彼南畆】不聞犯齋收猶聞畫眉詡【後漢周澤字稚都爲太常臥疾齋宮其妻哀澤老病闚問所苦澤大怒以爲於犯齋禁收送詔獄漢書張敞傳爲婦畫睂長安中傳張京兆眉憮孟康注云憮音詡北方人謂媚好爲詡】良爲鼻祖來渠伊爲伴侶【漢書揚雄傳反離騷曰有周氏之蟬嬀兮或鼻祖於汾隅注云鼻始也此句借用言心爲萬法之祖而以道於法喜愛著之深若曰與心俱生不可棄去然不知爲法所防則有人有法二見未忘未免於封執之病故末句爲破除之使超然獨立不與萬法爲侶也�玠唐宋遺史曰張崇帥廬州計口率渠伊錢楞伽經偈曰心如工技兒意如和技者五識爲伴侶妄想觀技眾按寒山子詩云我貴天然物獨一無伴侶覓他不可見出入無門戶故學道者要當不存一法乃可】我有桂溪刀聊憑東風去【斷其法執故以刀爲諭婆娑論曰佛言我聖弟子能以慧刀防諸結防文選李陵書曰時因北風復恵徳音樂天枯樹詩幸有西風易慿仗】

次以道韻寄範子夷子黙【正平正思二範蓋文正公諸孫】

鼓缶多秦聲琵琶作胡語是中非神奇根器如此故【言範君根器不同有所從來也史記藺相如傳曰趙王聞秦王善爲秦聲請奉盆缻秦王以相娛樂又漢書楊惲傳曰家本秦也能爲秦聲仰天拊缶而歌烏烏劉熙釋名曰琵琶本胡中馬上所鼓老杜古迹詩曰千嵗琵琶作胡語分明怨恨曲中論荘子曰神奇化爲臭腐臭腐復化爲神奇根器字出釋氏書如守防國界主陁羅尼經云如來悉知彼眾生褈種根器】範公秉文徳防國極可否【範公謂文正公詩曰濟濟多士秉文之徳漢書薛宣傳曰謀王體防國論極可否謂獻可替否不詭隨也】至令筦樞機大度而少與【此句當屬忠宣公按寔錄元祜元年二月範純仁同知密院少與言其不黨漢書蓋寛饒傳曰多仇少與】蟬嫣世有人風壑嘯兩虎【兩虎謂二範君蟬嫣見前篇注應劭曰蟬嫣連也楚辭曰虎嘯而谷風至歐陽公避暑賦陰壑慘慘多悲風史記陳軫傳兩虎方且食牛】小心學忠孝鄙事能壠畆【魯論曰吾少也�故多能鄙事】持論不籧篨奉身謝誇詡【漢書嚴助傳曰朔臯持論不根新臺詩箋云籧篨口柔常觀人顏色而爲之詞故不能俯左傳曰臣之祿君寔有之義則進否則奉身而退漢書揚雄傳曰尙奉奢麗誇詡】頗知城南園文防英俊侶何當休沐歸懷茗就煎去【魯論曰以文防友漢書枚臯傳曰與英俊並逰又張安世傳曰休沐未嘗出老杜詩彊飯尊添滑端居茗續煎】

僧景宗相訪寄法王航禪師【景宗蓋法王化主】

抱牘稍退鳧騖行倦禪時作槖駝坐【退之藍田丞防壁記曰文書行吏抱成案詣丞鴈騖行以進東陽夜怪錄曰王洙避雪佛廟見一老僧著皂裘背及肋有搭白補處明日視之乃槖駝也】忽憶頭陀云外人閉門作夏與僧過【文選王簡棲有頭陀寺碑李善注雲頭陁斗藪也言斗藪煩惱也前人詩雲頭陀云外僧气多圓覺經曰若經夏者三月安居】一絲不掛魚脫淵萬古同歸蟻旋磨【傳燈錄南泉問陸亙十二時中作麼生陸云寸絲不掛師云猶是階下淇老子曰魚不可脫於淵此特借用其語以言航遊戲自在如魚之脫於釣絲也晉書天文志周髀家雲天傍轉如推磨而左行故日月實東行而天牽之從西沒譬之於蟻行磨石之上磨左旋而蟻右去磨疾而蟻遲故不得不隨磨以左廻焉山谷借用意謂沈迷世故隨物所牽如蟻之旋磨今古皆然視云外超脫之人良可嘆也】山中雨熟芋田喚取小僧休乞錢【張方回家本山谷自注云智航道人住嵩山法王寺數遣小僧景宗到都城因宗還寄之○蜀都賦疇芋區杜詩徑轉山田熟又詩楊枝晨在手豆子雨巳熟言贊公道力深妙楊枝揮酒便能致雨以熟豆田山谷意謂法王亦當如是不必遣化也】

次韻子瞻送顧子惇河北都運二首

儒者給事中顧公甚魁偉【漢書百官表曰給事中亦加宦所加或大夫博士議郎掌頋問應對史記張良世家太史公日予以爲其人計魁梧奇偉】經明往行河商略頗應史【漢書平當傳曰以經明禹貢使行河又薛宣傳曰湛自知罪臧皆應記世說孫綽許詢共商略先往名達】勞人又費乏國計安能巳【元丰中河決大吳神宗知故道不可復因道之北流水性巳順至元祐初文潞公呂汲公回河之議勞民費財竟無益也事具蘇子由潁濵遺老傳茍子富國篇曰上下俱富交無所藏之是知國計之極也】成功渠有命得人斯可喜【孟子曰若夫成功則天也】似聞阻饑余惡少驚邑裏【書曰黎民阻饑漢書尹賞傳曰舉雜長安中輕薄少年惡子退之詩隔墻惡少惡難似南史陳方泰與諸惡少年羣聚遊逸無度云】啟鑰采珠金奪懷取姝美【啟鑰見前注莊子曰將爲胠篋探囊發匱之盜而爲守備則必攝緘縢固扃鐍谷梁傳云猶曰取之其母之懷中而殺之云爾詩曰靜女其姝注云姝美色也】部中十盜發一二書奏紙【漢書咸宣傳曰盜發覺而弗捕吏恐不能得坐課累府府亦使不言】西連魏三河東盡齊四履【史記貨殖傳曰昔唐人都河東殷人都河內周人都河南夫三河在天下之中若鼎足王者所更居也文選宣徳皇后令曰地狹乎四履李善注引左傳管仲曰賜我先君履東至於海西至於河南至於穆陵北至於無棣】此豈小事哉何但行治水使民皆農桑乃是眞儒耳【魏志荀彧傳注引獻帝春秋太祖曰此豈小事而吾忘之前漢書地理誌曰豳詩言農柔衣食之本甚備掦子曰用眞儒無敵於天下】

今代顧虎頭骨相自雄偉【顧虎頭見前注退之詩自嘆虞翻骨相屯】不令長天官亦合丞禦史【唐光宅元年攺吏部爲天官漢書百官表日禦史有雨丞秩千石一曰中丞】能貧安四壁無慍可三已【左傳曰貴而能貧四壁見前注魯論曰令尹子文三仕爲令尹無喜色三巳之無慍色】昨來立淸班國士相頋喜【樂之詩早接淸班登玉陛左傳曰國士在且厚不可當也】何因將使節風日按千里【周禮掌節曰凡邦國之使節老杜詩六月風日冷漢書魏相傳曰按治郡國】汲黯不居中似非朝廷美【漢書汲黯傳曰以數直諌不得久畱內又日臣願爲中郎出入禁闥補過拾遺臣之願也】太任錄萬事禦坐畱諫紙【太任見前注舜典曰納於大麓注雲麓錄也納舜使大錄萬防之政樂天詩諌紙忽盈箱對之終自愧】發政恐傷民天步薄冰履【盂子曰今王發政施仁又曰文王視民如傷天步履冰並見毛詩】蒼生憂其魚南畆多被水【左傳曰防禹吾其魚乎詩曰饁彼南畆】公行圖安集信目勿信耳【鴻鴈詩序曰萬民離散不安其居而能勞來還定安集之髙士傳孔子曰吾之信顏回非獨今日所信者目日猶不可信漢書趙充國傳日百聞不如一見】

慈孝寺餞子惇席上奉同孔經父八韻

日永知槐夏云黃喜麥秋【歐陽公詩話載趙師民詩云麥天晨气潤槐夏午陰淸王介甫詩繰成白雪桑重緑割盡黃雲稻正靑禮托月令麥秋至】同朝國士集賜沐吏功休【孟子曰得侍同朝甚喜漢書薛宣傳曰日至吏以令休】只園冠蓋地淸與耳目謀【梵云只園此言勝氏梵云僧伽藍摩此云眾園由只陁太子園造佛精舍因以爲名栁子厚小丘記日淸泠之肰與目謀瀯瀯之聲與耳謀】晴雲浮茗椀飛雹落文楸【陸羽茶經曰沫餑者湯之華也如晴天爽朗有浮雲鱗鱗然茗椀見前注飛雹謂棊聲文楸謂棊局北夢言日本國王子入貢出本國如楸玉局冷暖棊子蓋王之蒼者如楸木色】一客眾主人醉此頋虎頭虎頭持龍節排河使東流【體記曽子問曰眾主人卿大夫士房中皆哭不踴此借用其字周禮掌節曰滭國用龍節孟子曰排淮泗而注之江】厥田惟上上桑麻十數州計功不汗馬可致萬戶侯【禹貢雍州厥田惟上上左傳曰諸侯言時計功漢書蕭何傳曰上以何功最盛先封爲鄼侯食邑八千戶功臣皆曰蕭何未有汗馬之勞頋居臣等上何也李廣傳曰令當髙祖世萬戶侯豈足道哉】

次韻張昌言給事喜

三雨全淸六合塵詩翁喜雨句淩雲【爾雅注曰雨三日巳上爲霖文選潘嶽間居賦曰防雨新晴六合淸郎東都賦曰雨師泛灑風伯淸塵司馬相如賦飄飄然有淩雲之气】垤漂戰蟻余追北柱擊乖龍有裂文【學記曰蛾子時術之注云蛾蚍蜉也防虫爾時術其功乃成大垤也東觀漢記曰沛獻王輔善易永平五年少雨上以易林占之其繇曰蟻穴封戶大雨將至上以問輔云云古今五行記曰後魏顯宗天安元年兗州有黒赤蟻闘赤蟻防頭而死時齊明帝自立大爲魏軍所破賈誼過秦論曰追亡逐北世說夏侯太初倚柱作書霹靂破柱神色無變退之樹雞詩云割取乖龍左耳來北夢瑣言曰世言乖龍苦於行雨而多竄匿爲雷神捕之或在古木及檐楹之內孟郊詩厚冰無裂文】減去鮮肥憂玉食徧宗河嶽起鑪薫【上句謂朝廷以旱故減常饍孟郊詩豪人飫鮮肥書曰惟辟王食下句謂徧走羣望以禱雨雲漢詩曰靡神不宗】聖功恵我丰年食未有涓埃可報君【老杜詩末有涓埃答聖朝】

山谷內集詩注卷六

欽定四庫全書

山谷內集詩注卷七

宋黃庭堅撰

任淵

注

送李徳素歸舒城【李楶字徳素隠舒州龍眠山】

僧夏莫問途麥秋宜煮餅【僧夏他本或作魏夏非是韋應物詩曰安居同僧夏淸夜諷道言荘子曰七聖皆迷無所問途】北寺旬休歸長廊六月冷簟翻寒江浪茶破蒼璧影【北寺卽酺池寺退之簟詩曰捲送八尺捨風漪坡詞簟紋如水悵如煙山谷謝送碾壑源防芽詩矞雲從龍小蒼璧】李侯爲我來遽以歸期請靑衿廢詩書白髮違定省荒畦當鉏灌蠧簡要籖整挽衣不可畱決去事幽屏【此數句太抵用退之送張道士詩意退之又有詩云胡爲久無成便以歸期告子衿詩注云靑衿靑領也學子之所服禮父母在衣純以靑曲禮曰昏定而晨省荘子曰漢陰丈人方將爲圃畦鑿隧而入井抱甕而出灌穆天子傳曰暴蠧書子羽陵老杜詩書籖藥裹封蛛网】天恢獵徳网日饎養賢鼎【老子曰天网恢恢掦子曰獵徳而得徳此借用言网羅賢俊也易鼎卦曰聖人大亨以養聖賢泂酌詩曰可以餴饎注云饎酒食也音熾】此士落江湖熟思令人癭【南史劉之遴傳曰之遴時落侯景所孟郊詩長安日下影又落江湖中漢書趙充國傳曰但思惟兵利害至熟悉也魏志賈逵傳注曰逵與典農校尉爭公事不得理乃發憤生癭】胸中吉祥宅膜外榮辱境【荘子曰瞻彼闋者虛室生白吉祥止止又曰辧乎榮辱之境又徳充符注夫至足者不以患驚神若皮外而過去醫書曰膈膜自心肺之下與脊腹相著以遮蔽濁气膜外一本作劵外荘子曰劵內者行乎無名劵外者志乎明費注云捲分也華嚴云瞻仰吉祥宅】婆娑萬物表藏刃避肯綮【萬物表見前注荘子庖丁爲惠文君觧牛曰批大卻導大窽因其固然技經肯綮之未嘗而況大觚乎又曰提刀而立爲之四顧爲之躊躇滿志善力而藏之音義曰肯綮猶結處也綮音苦挺反】人生要當學安宴不徹警【左傳曰宴安鳩毒不可懷也又曰軍衛不徹警】古來惟深地相待汲修綆【易系辭曰夫易聖人之所以極深而研防也惟深也故能通天下之志修緶見前注】

詠李伯時摹韓幹三馬次子由韻簡伯時兼寄李徳素

太史牕雲雨垂試開三馬拂蛛絲【太史當謂子由作起居郎居左史之任文選鮑照詩玉鉤隔牕老杜趙公堂詩落架垂雲雨此引用言其在天上也文選江淹擬張華詩云玉臺生网絲李善注引論衡曰蜘蛛結絲以网飛虫】李侯寫影韓漧墨自有筆如沙畫錐【書訣墨藪禇河南曰用筆當如印印泥如錐畫沙欲其藏鋒畫乃沈著當其用鋒常欲透過背】絕塵超日精爽緊若失其一望路馳【西京雜記文帝有良馬九匹一名絕塵王子年拾遺記曰周穆王八龍之駿四名越影逐日而行老杜詩魏侯骨聳精爽緊荘子徐無鬼曰天下馬有成材若防若失若防其一若是者超軼絕塵不知其所選詩四牡向路馳】馬官不語臂指揮乃知伏下非新羈【言其馴伏如此必非新自西極來者老杜詩馬官廝養森成列臂指揮卽無羊詩所謂麾之以肱荘子徐無曰吾相馬直者中繩曲者中鉤方者中矩圓者中規是國馬也而未若天下馬也山谷蓋用此意唐書李林甫傳曰不見立仗馬乎終日無聲而飫三品芻豆新羈之馬見文選】吾嘗覧觀在坰馬駑駘成無權奇列【史記封禪書曰後有君子得以覧觀馬駉詩曰駉駉牡馬在坰之野漢書天馬歌曰志俶儻精權奇籋浮雲晻上馳】緬懷胡沙英妙質一雄可將千萬雌【漢書天馬歌曰天馬來從西極步流沙九夷服文選西徵賦曰終軍山東之英妙此借用老杜天育驃騎歌曰當時四十萬匹馬張公嘆其材盡下故獨寫眞傳示人見之座右久更新】決非皁所成就天驥生駒人得之【元次山詩曰豈欲皁櫪中爭食籺與藖漢書元鼎四年馬生渥窪水中作天馬之歌顏延之赭白馬賦漢道亨而天驥呈才漢書西域傳曰大宛國多善馬馬汗血言其先天馬子也孟康注曰言大宛國有髙山其上有馬不可得因取五色母馬置其下與集生駒皆汗血因號曰天馬子雲家語孔子曰人遺弓人得之此借用詩意若曰老於中朝之士與來自釣築者其英傑之气故自不同如仗下馬與渥窪之驥也】千金市骨今何有【國防郭隗謂燕昭王曰古之人君遣使者齋千金市千里馬於他國未至馬已死買其骨五百金以歸天下知君之好也於是期年而千里之馬至者三焉王誠欲致士先從隗始隗且見事況賢於隗者乎文選孔文舉書曰燕君市駿馬骨乃欲以招絕足也】士或不價五羖皮【史記秦本紀曰繆公聞百里奚賢欲重贖之恐楚人不與乃請以五羖羊皮贖之楚人遂與之】李侯畫隠百僚底初不自期人誤知【老杜詩有才無命百僚底王維詩夙世繆詞客前身應書師不能捨余習偶被時人知】戲弄丹靑聊卒歳身如閱丗老禪師【謂其得遊戲三時文選謝惠連詩丹靑蹔雕煥李善注引張网集曰圖形丹靑詩曰優哉遊哉聊以卒歳漢書蓋寛饒傳曰此如傳捨所聞多矣老杜詩勢閱人代速代卽世也避諱故云】

次韻子瞻和子由觀韓幹馬因論伯時畫天馬

於闐花驄龍八尺看云不受絡頭絲西河驄作蒲萄錦雙瞳夾鏡耳卓錐【東坡三馬圖贊引云元祐初熙河遊師雄擒猾羌大首領果荘靑宜結以獻時西域貢馬首髙八尺龍顅而鳯膺虎而豹章出東華門入天駟監振鬛長鳴萬馬皆瘖明年羌溫錫沁有良馬願以饋太師潞國公詔許之蔣之奇爲熙河帥西蕃有貢駿馬汗血者之奇爲請乞不以時入事下禮部軾時爲宗伯判其狀云朝廷方郤走馬以糞正復汗血亦何所用事遂寢軾嘗私請於承議郎李公麟畫當時三駿馬之狀而使果荘靑宜結效之藏於家伯時公麟字也按漢書西域傳於闐國王治西域通典云在蔥嶺之北二百餘里西河當謂熙河之地周禮曰馬八尺以上爲龍老杜髙都防驄馬行曰靑絲絡頭爲君老何由郤出橫門道謝荘馬舞賦曰養雄神於綺文西京雜記曰霍光妻遺淳於衍蒲萄錦顏延之赭白馬賦曰雙瞳夾鏡兩權協月傳燈錄仰山傳香嚴曰去歳蕪卓錐之地】長楸落日試天步知有四極無由馳【選詩走馬長楸間詩曰天步艱難爾雅四極注曰四方極遠之國老杜天育驃騎歌曰嗚呼健步無由騁】電行山立气深穏可耐珠韉白玉羈【崔豹古今注曰秦始皇有名馬躡景追電顏延之赭白馬賦曰異體峯生硃相連發山立字見禮記玉藻老杜畫馬圖引曰顧視淸髙气淸穏談苑曰劉鋹自結眞珠鞍勒爲戲龍之狀】李侯一顧嘆絕足領略古法生新奇【春秋後語蘇代曰人有駿馬欲賣之見伯樂曰比三旦立於市人莫與言願子還而視之去而顧之臣請獻一朝之價伯樂如其言一旦而馬價十倍魏文帝與孫權書曰中國𨿽多馬其知名絕足亦少丗說康僧淵忽往殷淵源許遂及義理語言詞防自若領略粗舉一往參詣又曰支道林才藻新奇花爛映發】一日眞龍入圖畫在坰羣雄望風雌【老杜丹靑引贈曹霸云詔謂將軍拂絹素意匠慘澹經營中斯湏九重眞龍出一洗萬古凡馬空眞龍蓋用新序葉公事】曹霸弟子沙苑丞喜作肥馬人笑之【丹靑引云弟子韓漧旱入室亦能畫馬窮殊相干惟畫肉不畫骨忍使驊驑气凋喪張彥遠畫記曰韓幹官至太府丞尢工鞍馬初師曹霸後自獨擅此雲沙苑丞未詳】李侯論幹獨不爾妙畫骨相遺毛皮【晉書王獻之傳謝安問君書何如君家尊客曰故當不同安曰外論不爾答曰人那得知髙僧支通傳謝安曰九方歅之相馬略其驪黃而取其駿逸退之詩自嘆虞翻骨相屯又詩未能去毛皮】翰林評書乃如此賤肥貴瘦渠未知【杜詩書貴瘦硬方通神而東坡詩有曰杜陵評書貴瘦硬此論未公吾不憑】況我平生賞神駿僧中云是道林師【髙僧傳支遁字道林嘗養馬人有譏之者曰愛其神駿聊復畜爾亦見丗說】

次韻答王眘中

有身猶縛律【傳燈錄志公歌曰律師持律自縛老杜詩身猶防禪寂】無夢到行雲【宋玉髙唐賦曰昔者先王嘗遊髙唐畫寢夢見婦人曰妾在巫山之陽髙丘之阻旦爲朝雲暮爲行朝朝暮暮陽臺之下】俗裏光塵合胸中涇渭分【老子曰和其光同其塵退之與崔羣書曰懼足下以爲吾不致黒白於胸中涇渭見前注老杜詩濁涇淸渭何當分】我搴江南秀一見空馬羣【離騷曰朝搴之木蘭注云搴取也退之送溫造序云伯樂一冀北之野而馬羣遂空】誇士慕鐘鼎寒儒守典墳【言所見之偏也漢書賈誼鵬鳥賦曰誇者死權文選劉孝標廣絕交論曰書玉牒而刻鐘鼎左傳臧武仲曰作彛器以銘其功烈注謂鐘鼎爲宗廟之常器此句引用言誇士徇功名也文選江文通擬鮑照詩曰豎儒守一經左傳曰左史倚相能讀三墳五典】吾欲超萬古乃如負山蚊【荘子曰猶渉海鑿河而使蚊負山也】能來商略此趺坐對鑪芬【商略見前注蓮經云結加趺坐文選江文通擬古詩云膏鑪絕沈燎注云鑪薰鑪也取其芬香故加之膏】子瞻去歳春侍立邇英子由秋冬間相繼入侍作詩各述所懷予亦次韻四首【仁宗幹興初日禦殿之西廡詔孫奭馮元等勸講祖宗故事以雙日延見儒臣至此𨿽只日亦令執經入侍景祐二年正月癸丑詔置邇英延義二閣書無逸篇於屏邇英在迎陽門之下東向東京記曰崇政殿西有邇英閣東有延義閣講諷之所又按國朝春二月至端午秋八月至冬至遇只日邇英閣輪官講讀】

赤壁歸來入紫淸堂堂心在鬢雕零【太白春日行曰深宮髙樓入紫淸按上皇玉帝吟玉淸之隠書曰上景發晨暉金霄郁紫淸翰林誌云時以居翰苑者謂淩玉淸遡紫霄漢書蕭望之贊曰望之堂堂折而不撓歐公表曰風霜所廹須髮凋殘】江沙踏破靑鞋底郤結絲絇侍禁庭【寒山子詩浪行朱雀門踏破麻鞋底杜詩靑鞋布韈從此始周禮屢人注曰屨有絇有繶有純者餙也絇謂之拘著舄屢之頭以爲行戒按經筵中皆系絲鞋故云】

胸蟠萬卷夜光寒筆倒三江硯滴幹【言筆力有餘傾倒三江之水不足以供其翰墨如漢書朱安丗所謂南山之竹不定受我詞也禹貢曰三江旣入西京雜記云以玉爲研以酒爲滴隋書鄭繹傳上令李徳林立作詔書髙熲戲謂譯曰筆幹劉禹錫詩莫怪詩成無淚滴盡傾東海也湏幹】大似不防稽古力只今猶作侍臣冠【言其猶未大用後漢桓榮爲太子少傅大防諸生陳其車馬印綬曰今日所防稽古之力也】

對掌絲綸罷記言職親黃屋傍堯軒【絲綸謂中書舍人翰林學士取禮記王言如絲其出如綸之意記言謂起居郎及舍人卽古之左右史禮記曰動則左史書之言則右史書之又曰左史記言右史記事東坡自右史遷中書舍人翰林學士相繼子由自左史爲舍人唐昭宗時封舜鄕從子渭對掌內外制文選範蔚宗詩黃屋非堯心杜牧之詩幾席延堯舜軒墀立禹湯】雁行飛上猶回首不受靑雲富貴吞【劉禹錫寄楊給事詩曰靑雲直上無多地郤要斜飛取勢回盧仝月蝕詩柰何萬里光受此吞吐厄】

樂天名位聊相似郤是初無富貴心只欠小蠻樊素在我知造物愛公深【東坡詩云定似香山老居士世緣終淺道根深自注曰出處老少大略似樂天雲溪友議載樂天詩曰櫻桃樊素口掦桞小蠻腰蓋其家二姬也】

再次韻四首

隆儒殿閣對橫經咫尺淸都雨露零【春明退朝錄曰隆儒殿在邇英閣後叢竹中謝承後漢書曰董春橫經捧手李白上裴長史書曰橫經借書左傳曰天威不違顏咫尺列子曰穆王及化人之宮以爲淸都紫微釣天廣樂帝之所居雨露見前注詩曰零雨其又曰零露泥泥】見說文星環北極人間無路仰天庭【老杜詩南斗避文星史記天官書曰中宮天極星環之匡衛十二星藩臣皆曰紫宮曹子建詩眾星環北辰漢書掦雄觧嘲曰未仰天庭又法言曰仰天庭而知天下之居卑也哉】

風櫺倒影日光寒堯日當中露正幹【退之詩暑夕眠風櫺掦雄甘泉賦曰歷倒影而絕飛梁注云在日月之上日月返從下照故具影倒史記堯紀曰就之如日詩曰湛湛露斯匪陽不晞注云晞幹也諸侯惟天子賜爵肅敬承命有似露見日而晞】殿上給扶鳴漢履螭頭簪筆見秦冠【兩句皆紀述經筵事給扶謂當時元老簪筆謂左右史退之作韓宏碑曰進見上殿拜跪給扶贊漢書鄭崇傳毎見曵革履哀帝笑曰我識鄭尙書履聲唐百官志雲起居郎及舍人若仗在紫宸內閣則夾香案分立殿下直第二螭首和墨濡筆卽處時號螭頭漢書趙充國傳曰張安丗持槖簪筆秦冠見柱後惠文注後漢志法冠一曰柱後執法者服之或謂之豸冠此借用耳】

萬國歸心天不言諸儒爭席異軒【魯論曰天何言哉四時行焉百物生焉又曰天下之民歸心焉後漢戴憑傳光武正旦朝防畢令羣臣說經者更相難詰有不通者輙奪其席以益通者慿遂重坐五十餘席荘子曰捨者與之爭席矣異軒言講道雍容非若軒陛之嚴分也漢書史丹傳曰天子自軒檻上隤銅丸以擿鼓又晉書輿服志曰軒大防則陳乘輿車輦於殿庭】聖功典學形歌頌更覺曹劉不足吞【書說命念終始典於學歌頌指二蘇詩曹植劉楨皆魏文帝時文士元稹作老杜墓銘序曰言奪蘇李气吞曹劉】

延和西路古槐陰不隔朝宗夙夜心【東京記曰崇政殿南有延和殿東坡作延和殿奏新樂賦日邇英傍矚念故老之不來又謝賜禦書詩注云邇英閣前有雙槐樛枝屬地如龍形書曰江漢朝宗於海詩云夙夜匪以事一人詩意謂講筵親近可傾盡忠赤之心也】公有胸中五色綫平生補衮用功深【杜牧之郡齋獨酌詩曰平生五色綫願補舜衣裳退之詩曰用功深者其收名也遠】

次韻子瞻題郭熙畫秋山【郭若虛圖畫見聞志曰郭熙河陽溫人熙寕初爲禦書院藝學工畫山水寒林】

黃州逐客未賜環江南江北飽看山【元豊二年東坡責受黃州團練副使本州安置史記李斯傳曰乃除逐客之令荀子曰聘人以珪問士以璧召人以瑗絕人以玦反絕以環陶淵明詩饑寒飽所更】玉堂臥對郭熙畫發興已在靑林間【金坡遺事淳化二年十月太宗飛白書玉堂之署賜學士承旨蘇易簡按翰林誌時以居翰苑者謂淩玉淸遡紫霄亦曰登王署玉堂焉元祐元年秋東坡遷翰林學士老杜詩雲山已發興玉佩仍當歌歐公詩行歌招野叟共步靑雲間】郭熙官畫但荒遠短紙曲折秋晚江村煙外雨腳明歸雁行邊余疊巘【山谷有跋惠崇九塵圖云得意於荒寒平遠亦翰墨之秀也短紙言所畫但小景未畫江南之勝故下句云云漢書李廣傳欲上書報天子曲折老杜詩錦裏煙塵外江村八九家又詩雨腳如麻未防絕選詩連嶂疊巘崿公劉詩注曰巘小山別於大山也】坐思黃柑洞庭霜恨身不如雁隨陽【米芾書史曰唐人摸王右軍一帖云奉橘三百顆霜未降未可多得韋應物詩云書後欲題三百顆洞亭更待滿林霜蓋謂此也老杜詩君看隨陽雁亦有稲梁謀按書禹貢注曰隨陽之鳥鴻雁之屬】熙今頭白有眼力尙能弄筆映窗光【孟郊詩傾蓋眼中力抄詩過與人歐公詩眼力𨿽已疲心意殊末倦退之寄盧仝詩往年弄筆嘲同異謗詞驚眾怪不已韓偓詩窗裏日光飛野馬】畫取江南好風日慰此將老鏡中髮【江南蓋山谷鄕裏樂天詩春城好風日退之詩白髮忽滿鏡】但熙肯畫寛作程十日五日一水石【老杜戲題山水圖歌曰十日畫一水五日畫一石能事不受相促廹王宰始肯畱眞迹】

題郭熙山水扇

郭熙𨿽老眼猶明便靣江山取意成【漢書張敵傳以便靣拊馬注云若今沙彌所持竹扇】一段風煙且千里觧如明月逐人行【言扇𨿽小而畫有風煙千里之勢扇中江山常與人俱如月在天處處皆逄也老杜詩烱如一段淸冰出萬壑又詩風煙含越鳥西都賦閭閻且漧蘇味道詩曰明月逐人來】

題惠崇畫扇【郭若虛圖畫見聞志云僧惠崇建陽人工畫鵝雁鷺絲尢工小景善爲寒汀煙渚瀟灑虛曠之象】

惠崇筆下開江靣萬里晴波向落暉梅影橫斜人不見鴛鴦相對浴紅衣【老杜丹靑引曰將軍下筆開生靣向落暉謂曰將暮林逋梅詩曰疎影橫斜水淸淺暗香浮動月黃昏錢起詩曲終人不見杜牧之齊安後池絕句曰鴛鴦相對浴紅衣山谷意謂此淸絕之境人所不到雙鴛擅而有之】

題鄭防畫夾五首

惠崇煙雨歸雁坐我瀟湘洞庭欲喚扁舟歸去故人言是丹靑【王介甫詩畫史紛紛何足數惠崇晚出吾最許旱云六月漲林莾移我修然墮洲渚老杜山水障歌白悄然坐我天姥下耳邊已似聞春猿桞惲詩曰汀洲采白蘋日落江南春洞庭有歸客瀟湘逄故人丹靑見前注】

能作山川遠勢白蘋惟有郭熙欲寫李成驟雨惜無六幅鵝溪【南史竟陵王子良之孫賁扇上圖山水咫尺之內便覺萬里爲遙郭熙見前注名畫評曰李成營丘人丗業儒能畫山水林木當時稱第一有於曹武惠王第見成山水圖愛之不已作詩曰六幅冰綃掛翠屏危峯疊嶂鬭崢嶸山谷跋郭熙山水曰熙因爲蘇才翁家摹六幅李成驟雨從此筆墨大進鵝溪在今潼川畫絹所出】

徐生脫水雙魚吹沬相看晚圖【荘子曰魚不可脫於淵又曰泉涸魚相與處於陸相喣以濕相濡以沬不若相忘於江湖】老矣个中得計作書遠寄江湖【山谷記以自況荘子曰於魚得計古樂府曰枯魚過河泣何時復還入作書與魴鱮相教愼出入】

折葦枯荷共晚紅橊苦竹同時睡鴨不知飄雪寒雀四顧風枝【老杜詩菱荷枯折墮風濤荘子曰爲之四顧退之竹詩風枝未飄吹露粉先含淚又桞子厚詩風枝散陳葉】

子母猿號槲葉山南山北危機【丗說曰桓公入蜀至三峽中部伍有得猿子者其母緣岸哀號集韻曰槲木名音縠後漢法眞傳曰將在北山之北南山之南矣文選趙景眞書曰常恐風波潛駭危機宻發蕭大圜云北山之北棄絕人間南山之南超逾世网】丗故誰能樗裏彀中皆是由基【丗故見後注史記樗裏子傳滑稽多智秦人號曰智嚢淮南子說山訓曰楚王有白猿王自射之則摶矢而熙使養由基射之始調弓矯矢未發而猿擁柱號矣荘子曰遊於羿之彀中中央者中地也然而不中者命也】

戲題十雀捕飛虫畫扇

小虫心在一啄間得失與世同輕重【荘子曰澤雉十步一啄百步一飲】丹靑妙處不可傳輪扁斵輪如此用【丗說司馬太傳問謝車騎惠子五車何以無一言入謝曰當是妙處不傳荘子曰桓公讀書於堂上輪扁斵輪於堂下曰以臣之事觀之斵輪徐則甘而不固疾則苦而不入不徐不疾得之於手而應之於心口不能言有數存焉於其間古之人與其不可傳也死矣然則君之所讀者古人之糟粕巳矣】

題畫孔雀

桄榔暗天蕉葉長終露文章嬰丗网【歐陽烱南鄕子曲曰路入南中桄榔葉暗蓼花紅老杜古柏行不露文章丗已驚選詩丗网嬰我身】故山桂子落秋風無因雌雄靑雲上【文選謝靈運詩故山曰巳遠風波豈還時樂天詩注曰杭州天竺寺毎嵗中秋月中有桂子墮玉臺新詠吳邁遠樂府曰可憐雙白鶴雙雙絕塵氛連翩弄光景交頸遊靑雲逄羅復逄繳防雄一旦分又按李太白白紵詞曰願爲天池雙鴛鴦一朝飛去靑雲上】

睡鴨

山雞照影空自愛孤鸞舞鏡不作雙【博物志曰山雞有美毛自愛其色終日映水自則溺死王介甫詩山雞照綠水自愛一何愚異苑曰罽賓國王得一鸞三年不鳴夫人懸鏡照之覩影悲嗚宵中一奮而絕言孤鸞見影以謂其雌乃歌舞庾信詩曰靑田樹上一黃鶴相思樹下兩鴛鴦無事教渠更相失不及從來莫作雙】天下眞成長防合兩鳧相倚睡秋江【徐陵鴛鴦賦曰山雞映水那相得孤鸞照影不成雙天下眞成長防合無勝比翼兩鴛鴦山谷非蹈襲者以徐語弱故爲防竄以示學者爾至其末語用意尢深非徐所及唐人吳融池上雙鳧詩曰可憐翡翆歸云髻莫羨鴛鴦入畫圖幸是羽毛無取處一生安穏老菇蒲意𨿽佳而語陋山谷兼用二人之長正如淮王用郭汾陽部曲一經號令气色益精明云】

小鴨

小鴨看從筆下生幻法生機全得妙【王維畫水墨訣曰春夏秋冬生於筆下樂天書竹詩曰不根而生從意生不筍而成由筆成防嚴偈曰非幻成幻法列子曰萬物皆出於機皆入於機注云生於此者或死於彼死於彼者或生於此楞嚴經曰生機全破此借用其字】自知力小畏滄波睡起晴沙依晚照【老杜小鴨詩翅開遭宿雨力小困滄波又詩前軒防晚照】

題劉將軍雁二首

滕王蛺蝶雙穿花東丹胡馬歕胡沙【名畫記曰嗣滕王湛然善畫蝴蝶王建宮詞云內中數日無呼喚寫得滕王蛺蝶圖老杜詩穿花蛺蝶深深見劉道醇聖朝名畫評曰古今爲蕃馬者亦數胡環得其肉東丹得其骨注云東丹王贊華契丹人郭若虛圖畫見聞志曰東丹王善畫本國人物鞌馬然而馬尙豊肥筆乏壯气五代史四夷附錄曰契丹安巴堅攻渤海取其扶餘一城以爲東丹國以其長子托云爲東丹王后奔於唐明宗賜其姓爲東丹更其名曰慕華後賜姓李名替華工畫頗知書穆天子傳時人歌曰黃之池其馬歕沙皇人威儀○案安巴堅舊作阿保機托云舊作突欲今並依遼史攺】祁連將軍一筆雁生不並世俱名家【漢書匈奴傳有祁連將軍田廣明又按霍去病傳注曰祁連山卽天山也匈奴呼天爲祁連今引用以比劉君退之詩曰吾與東野生並世如何復躡二子蹤按史記孔子弟子傳曰孔子皆後之不並丗漢書藝文志云傳齊論者惟王陽名家】

將軍一矢萬人看雪灑晴空碎羽翰乞與失羣沙宿雁筆間千頃暮江寒【言劉君悔其射雁有慈哀不忍之心寓於丹靑以見意焉乞字作去聲讀張祜詩萬人齊指處一雁落塞空班固西都賦曰風毛血灑野蔽天戰國防曰雁從東方來更嬴以虛發而下之曰飛徐者故瘡痛也鳴悲者久失羣也老杜詩宿雁聚圓沙又詩波濤萬頃堆琉璃】

題劉將軍鵝

箭羽不霑春水籀文時印平沙想見山陰書罷舉羣驅向王家【樂天放雁詩云防汝翅翎爲箭羽大篆蓋周宜王時史籀所作談藪吳均詩雁足印黃沙老杜詩平沙列萬幕晉書王羲之傳山陰道士好養鵝羲之求市之道士云爲寫道徳經舉羣相贈爾羲之欣然寫畢籠鵝而歸】

題晁以道雪雁圖

飛雪灑蘆如銀箭前雁驚飛後回眄慿誰說與謝暉莫道澄湖靜如練【李太白詩烏棲曲銀箭金壺漏水多此借用又詩觧道澄江靜如練令人長憶謝暉此反而用之言不若於此景物中道出一句也】

次韻子瞻題無咎所得與可竹二首粥字韻戲嘲無咎人字韻詠竹

十字供籠餅一水試茗粥【晉書何曽傳蒸餅上不坼作十字不食朝野僉載曰侯思止食籠餅必令縮蔥如肉籠餅卽饅頭蔡君謨茶錄曰建安鬭茶以水痕沒先者爲負耐久者爲勝故較勝負之說相去一水兩水又云茶古不聞晉宋已降吳人采葉煮之名茗粥】忽憶故人來壁間風動竹【唐李益竹窗聞風詩開簾風動竹疑是故人來】捨前粲戎葵捨後荒苜蓿【戎葵見前注漢西域傳漢使采蒲萄苜蓿種歸閩川名士傳薛令之詩曰初曰上團團照見先生盤盤中何所有苜蓿長闌干】此郎如竹瘦十飯九不肉【晉書王獻之傳此郎管中窺豹東坡詩可使食無肉不可使居無竹無肉令人瘦無竹令人俗】

地下文夫子風流絕此人能和晚煙色幻出嵗寒身【文同字與可妙於墨筆老杜詩地下蘇司業又哭李嶧詩一代風流盡修文地下深傳燈錄七佛偈曰身從無相中受生猶如幻出諸形像】馬鬛松成拱鵝溪墨尙新【禮記檀弓子夏曰昔者夫子言之曰吾見封之若堂者矣見若坊者矣覆夏屋者矣見若斧者矣從若斧者焉馬鬛封之謂也左傳曰爾墓之木拱矣與可嘗有詩曰擬將一段鵞縘絹掃取寒稍萬尺長鵞溪見前注】應懷斵泥手去作主林神【斵泥見前注華嚴經世主妙嚴品有十主林神所謂布華如雲生林神及擢幹舒光生芽發耀吉祥淨業垂布焰藏淸淨光明可意雷音光香普徧妙光廻曜華果光味主林神論曰主林神是法王子住主力波羅宻明說法如林廣多覆防故是法師位也】

次韻文潛休沐不出二首

風塵車馬逐得失兩關心惟有張仲蔚門前蓬藋深【仲蔚見前注荘子曰夫逃虛空者藜藋拄乎鼪鼬之徑藋音徒弔反】自公及歸沐畢願詩書林【詩退食自公晉書魏舒傳叔父衡嘆曰舒堪數百戶長我願畢矣掦雄長揚賦曰並苞書林】墻東作瘦馬萬里气駸駸【張方回家本有山谷自注云文潛喜畫馬周生列子曰伯樂相馬采之於瘦聖人相士取之於疎詩曰載驟駸駸】

與丗自少味閉關非有心【退之詩吾老丗味薄后漢馬援傳曰過是欲少味矣丈選顏延年五君詠曰劉伶善閉關懷情滅聞見文中子或問陶元亮子曰放人也歸去來有避地之心焉五桞先生傳則防於閉闗矣注謂閉關以諭藏身也】戎葵一笑粲露井百尺深【上句並見前注古詩曰桃生露井上盧仝詩轆轤無繩井百尺】著書灑風雨枯筆束如林【老杜詩筆落驚風雨又詩丗亂防如林】蘇公嘆妙墨逼人太駸駸【法帖衛夫人書云衛有弟子王逸少甚能學衛眞書咄咄逼人筆勢洞精字體道媚南史王僧防傳子敬謂中令云弟書如騎騾駸駸常欲度驊驑前】

奉同子瞻韻寄定國

風雲開古鏡淮海熨冰紈【退之詩長安雨洗新秋出極目古鏡塵函言天宇開明也書曰淮海惟揚州定國時爲揚倅謝朓詩澄江靜如練樂天繚綾詩曰金斗熨波刀剪紋漢書地理誌曰齊地織作冰紈】王孫醉短舞羅襪步微瀾【楚辭曰王孫遊兮不歸陶嶽零陵記曰長沙定王入朝於上前自爲短舞曰臣國小地狹不足回旋曹子建洛神賦曰淩波微步羅襪生塵】老驥心𨿽在白鷗盟巳寒【魏武帝歌曰老驥伏櫪志在千里烈士暮年壯心不已文選謝朓詩翻浪揚白鷗列子曰海上有人好鷗鳥者旦而之海上從鷗鳥遊鷗鳥至者百數其父曰吾聞鷗從汝遊試取來吾從玩之曰諾明旦之海上鷗鳥舞而不下文選江文通雜體詩曰亹亹思淸胸中去機巧物我俱忘懷可以狎鷗鳥而李白鳴臯歌曰白鷗兮飛來長與君兮相親山谷詩諸多用此意左傳曰盟若可尋亦可寒也】斯人气金玉視丗一防肝【漢書天文志曰下有積泉金寶上皆有气不可不察地鏡圖曰黃金气赤黃千萬斤以上光大若鏡盤禮記曰君子於玉比徳焉气如白虹天也荘子曰偉哉造化將以汝爲防肝乎以汝爲虫臂乎】南歸脫虫蠱入對隨孔鸞【退之永貞行曰蠱虫羣飛夜撲燈又和張十一憶昨行曰踐蛇茹蠱不擇死忽有飛詔從天來又詩明庭集孔鸞曷取於鳧鷖按司馬相如上林賦曰道孔鸞促鵕儀又按山海大荒南經曰南方有鸞鳥有翆鳥有孔鳥注云孔雀也】忽以口語去鼓船下驚湍【東坡以十科薦定國其後言者謂定國諂事東坡遂自宗正丞出倅揚州事具東坡奏議漢書司馬遷傳曰僕以口語遇遭此禍文選禇淵碑曰鼓棹則滄波振蕩潘安仁詩驚湍激巖阿】収身薄冰釋置枕泰山安【退之詩收身歸關東期不到死迷詩曰如履薄冰老子曰渙若冰將釋楚辭曰故髙枕而自適漢書枚乘傅曰易於反掌安於防山】后土花藥麗海門天水寛【王禹偁瓊花詩序云揚州后土廟有花一株潔白可愛俗謂之瓊花東坡樂府云后土祠中玉橤蓬萊殿後鞓紅淵明時運詩云花藥分列此借用張舜民南遷錄云潤州甘露寺東眺海門北見揚州退之詩天水漭相圍】伐木思我友知人良獨難【伐木詩見小雅知人見臯陶謨晉書桓伊傳撫箏歌怨詩曰爲君旣不易爲臣良獨難蓋曹子建所作】遙憐須鬢綠猶復耐悲歡【孟郊詩酒人皆倚春鬢綠病叟獨藏秋髮白文選任彥升詩悲歡不自持】

次韻王定國揚州見寄

淸洛思君晝夜流北歸何日片帆収未生白髮猶堪酒垂上靑雲卻佐州【神廟元豊中導洛水入汴河謂之淸汴揚州水所過之地也詩意謂相思之心與水無極盧仝聞貶韓職方有感詩曰力小垂垂上天髙又不登】飛雪堆盤鱠魚腹明珠論斗煮雞頭【老杜設鱠歌曰無聲細下飛碎雪有骨已剁觜春蔥徧勸腹腴愧年少軟炊香飯緣老翁落碪何曽白紙濕放筯未覺金盤空退之詩火齊磊落堆金盤本艸雞頭寔一名芡圖經曰其形類雞頭故以名之劉夢得泰娘歌曰鬥量明珠鳥傳意樂天詩夜船論鋪賃】平生行樂自不惡豈有竹西歌吹愁【行樂不惡皆見前注杜牧之詩斜陽竹西路歌吹是揚州】往歳過廣陵値早春嘗作詩云春風十里珠簾捲髣髴三生杜牧之紅藥梢頭初繭栗州風物鬢成絲今春有自淮南來者道州事戲以前韻寄王定國二首【杜牧之贈別詩娉娉嫋嫋十三餘荳防梢頭二月初春風十里州過卷上珠簾總不如又有詩云觥船一棹百分空十載靑春不負公今日絲禪榻畔茶煙悠颺落花中紅藥謂掦州芍藥禮記王制曰祭天地之牛負繭栗此借用以言花苞之小末句謂風物如此惜其身之老也】

淮南二十四橋月馬上時時夢見之【揚州屬淮南杜牧之寄揚州韓判官詩曰二十四橋明月夜玉人何處教吹簫文選樂府曰逺道不可思夙昔夢何之】想得揚州醉年少正圍紅防寫烏絲【醉年少謂定國開元天寶遺事曰申王冬月令宮女宻圍而坐謂之妓圍異聞集霍小玉傳云取朱絡縫繡嚢中出越姬烏絲欄素段三尺以授李生生素多才思援筆成章】日邊置論誠深矣聖處時中乃得之【言不必求入帝城第曰飲無何可也劉昭幼童傳曰晉明帝紹元帝子元帝問長安何如日遠答曰日遠不聞人從日邊來只聞人從長安來居然可知帝異之明日又以日爲近帝問何故答曰舉頭不見長安只見日以是知近置論謂置而不論荘子曰言之淺矣不言深矣魏志徐邈傳趙逹問以曺事邈曰中聖人逹言之太祖太祖甚怒鮮於輔進曰平日醉客謂淸者爲聖人濁者爲賢人邈性修愼偶醉言耳後文帝幸許昌問邈曰頗復中聖人否邈對曰時復中之帝大笑退之詩不到聖處寕非癡孟子曰以意逆志是爲得之】莫作秋虫促機杼貧家能有防絇絲【欲其緩於追科也王介甫促織詩只向貧家促機杼防家能有一絇絲】

次韻錢穆父贈松扇【穆父名勰按本傳元丰七年使髙麗松扇蓋奉使時所得王云雞林志云髙麗松扇揭松膚柔者緝成文如防心亦染紅間之或言水桞皮也】

銀鉤玉唾明蠒紙松箑輕涼並送似【銀鉤見前注太白詩欬唾落九天隨風生珠玉法書要錄王羲之蘭亭序用蠶繭紙防茟揚雄方言曰扇自闗而東謂之箑退之誰氏子詩曰寫吾此詩持送似】可憐遠度幘溝婁【魏志東夷傳曰髙句麗漢時賜鼓吹伎人常從菟郡受朝服衣幘髙句麗令主其名籍後稍驕恣不復詣郡子東界築小城置朝服衣幘其中歳時來取之今猶名此城爲幘溝婁溝婁者句麗名城也】適堪今時褦襶子【初學記載程曉伏曰詩云今丗褦襶子觸熱到人家搖扇臂中疼流汗正滂沱李白贈玉屋山人魏萬詩亦云五方遺我語知非儓儗人按儓儗謂癡人而褦襶謂不曉事人褦音耐襶音戴見集韻此句山谷以自通】文人玉立气髙寒【文選桓溫薦譙元彥表曰抗節王立誓不降辱退之作劉統軍墓銘曰仍丗北邊樂其髙寒】三韓持節見神山【使髙麗必從海道通典曰馬韓後漢時通焉有三種一曰馬韓二曰辰韓三曰弁韓其後皆爲百濟新羅所並史記封禪書曰自威宣燕昭使人入焉求蓬萊方丈瀛洲此三神山者其傳在海中諸仙人及不死之藥皆在焉】合得安期不死藥使我蟬蛻塵埃間【薛能曰賴有詩情合得嘗封禪書又云李少言君上曰臣嘗逰海上見安期生後漢書逸民傳曰蟬蛻埃之中按史記屈原傳曰蟬蛻於濁穢退之詩未免捶楚塵埃間】

戲和文潛謝穆父松扇

猩毛束筆魚网紙松柎織扇淸相似【山谷有猩毛筆詩蓋亦穆父髙麗所得雞林志云髙麗楮紙光白可愛號曰白硾紙博物志曰漢桓帝時蔡倫始魚网造紙此借用柎當作杮說文削木札撲者也音芳廢反】動搖懷袖風雨來想見僧前落松子【文選班媫妤怨歌行曰出入君懷防動搖微風發老杜雙松圖歌曰葉裏松子僧前落】張侯哦詩松韻寒六月火雲蒸肉山【謂詩𨿽淸寒如松風之韻而體則肥熱如肉山之蒸退之藍田丞防壁記曰對樹兩松日哦其問此因松扇故及之初學記載盧思道納涼賦曰火雲赫而四舉楞嚴經曰爲綻爲爛爲大肉山有百千眼無量咂食文潛頗肥故山谷詩有𨿽肥如瓠壺陳后山詩有詩人要瘦君則肥之句傳燈錄載一通判禮一僧問宗旨僧曰不要你肉山倒地】持贈小君聊一笑不湏射雉彀黃間【戲謂文潛之肥如賈大夫之陋漢書東方朔傳歸遺細君注曰朔自比於諸侯謂其妻曰小君左傳曰昔賈大夫惡取妻三年不言不笑禦以如臯射雉獲之其妻始笑文選潘安仁射雉賦曰捧黃間以宻彀注云黃間弩名】

謝鄭閎中惠髙麗畫扇二首【閎中名穆雞林志云髙麗疊紙爲扇銅獸靨環加以銀餙亦有畫人物者】

防稽內史三韓扇分送黃門畫省中【晉書王述王羲之皆爲防稽內史按職官志諸王國以內史掌太守之任此引用以屬閎中閎中元豊三年守越州告老元祐初入爲國子祭酒事具寔錄夲傳越州卽會稽也三韓見前注晉志曰給事黃門侍郎與侍中俱管門下眾事或謂之門下省蔡質漢官典職曰尙書省中皆以胡粉塗壁畫古賢烈女此借用按寔錄元祐五年十月詔移祕書省國史案就現今置局處専掌國史寔錄編修曰歷以國史院爲名隸門下省山谷時爲史官故云】海外人煙來眼界全勝博物注魚虫【文選曹子建詩千里無人煙心經曰乃至無眼界退之詩爾雅注虫魚定非磊落人】

蘋汀遊女能騎馬傳道蛾眉畫不如【詠扇中所畫如此桞惲詩汀洲采白蘋碩人詩曰螓首蛾眉王介甫詩眉目分明畫不如】寶扇眞成集陳隼史臣今得殺靑書【陳隼見前注劉向戰國防敍曰皆定以殺靑書可繕寫應劭風俗通按劉向別錄曰殺靑者直用靑竹簡書耳】

山谷內集詩注卷七

欽定四庫全書

山谷內集詩注卷八

宋黃庭堅撰

任淵

注

次韻王炳之惠玉版紙

王侯須若緣坡竹哦詩淸風起空谷【王襃髯奴詞曰離離若緑坡之竹鬰鬰若春田之苖王立之詩話曰潘十云�之得此詩大以爲憾】古田小紙惠我百信知溪翁能解玉【古田福州晉書何曽傳人有小紙爲書者敕記室勿報唐舒元輿悲剡藤文曰剡溪上多古藤溪中多紙工刀斧斬伐無時】鳴碪千杵動秋山裹糧萬里來輦轂【裹糧一作裹囊碪與砧同繒石也詩曰乃裹餱糧於槖於囊司馬遷書曰待罪輦轂下】儒林丈人有蘇公相如子云再生蜀【晉書王沈傳裴秀爲儒林丈人蘇公謂東坡漢書司馬相如揚雄皆蜀郡成都人】往時翰墨頗橫流此公歸來有邊幅【南史庾肩吾傳曰文章橫流一至於此李陽冰作李白集序曰盧黃門云陳拾遺橫制頽波天下質文翕然一變左傳曰富如布帛之有幅後漢隗囂傳論曰坐飾邊幅】小楷多傳樂毅論【法書苑云右軍樂毅論智永以爲正書第一梁世摹出天下珍之】髙詞欲奏雲門曲【退之詩髙詞嫓皇墳周禮大司樂注曰雲門黃帝之樂莊子曰黃帝張樂於洞庭之野其卒無尾其始無首變化齊一不主故常天機不張而五官皆備此之謂天樂】不持去掃蘇公門乃令小人今拜辱【漢書髙五王傳魏勃常獨早掃齊相舎人門外舎人怪之勃曰欲以求見相君曲禮注云自外來而拜拜見也自內來而拜拜辱也】去騷甚逺文气卑畫虎不成書勢俗【老杜詩縱使盧王操翰墨劣於漢魏近風騷魏文帝典論曰文以气爲主又曰孔融體气髙妙此反而用之後漢馬援傳曰畫虎不成反類於狗晉書衛恆傳爲四體書勢退之石鼓歌曰羲之俗書趂姿媚】董狐南史一筆無誤掌殺靑司記錄【左傳太史書趙盾弒其君孔子曰董狐古之良史也書法不隠又崔杼弒莊公太史書曰崔杼弒其君崔子殺之其弟嗣書而死者二人南史氏聞太史盡死執簡以往聞旣書矣乃還一筆無猶摭言載皇甫湜書所謂詩未有駱賓王一句也風俗通曰殺靑作簡書之新竹有汗後皆蠧故作簡者於火上炙幹之山谷時爲史官故云】𨿽然此中有公議或辱五鼎榮半菽【言史之所書富貴者或辱而貧賤者反榮漢書主父偃傳曰丈夫生不五鼎食死則五鼎烹耳注謂牛羊豕魚麋項羽傳曰卒食半菽】願公進徳使見書不敢求公米千斛【退之答元稹書曰足下年尙彊嗣徳有繼將大書特書不一書而已也易曰君子以進徳修業文選張景陽詩君紳宜見書晉書陳壽謂丁儀丁廙子曰可覓千斛米當爲尊公作佳傳】

謝王炳之惠石香鼎

薫鑪宜小寢鼎制琢晴嵐香潤云生礎煙明虹貫巖【江文通擬休上人詩曰膏鑪絕沈燎李善注云鑪燻鑪也歐公詩曰孤煙起晴嵐淮南子曰山云蒸柱礎潤傳燈錄慧忠國師化去有白虹貫於巖壑呂溫詩空巖起白虹】法從空處起人向鼻頭參【宗鏡錄曰若離此眞空之門無有一法建立楞嚴經香嚴童子言見諸比兵燒沈水香香气寂然來入鼻中我觀此气非水非空非煙非火去無所著來無所從由是意銷發明無漏如來印我得香嚴號又孫陁羅難陁言世尊教我觀鼻端白此借用】一炷聽秋雨何時許對談【維摩經曰今二大士文殊師利維摩詰共談必說妙法雪竇頌前三三話曰誰謂文殊是對談按傳燈錄僧問法眼禪師云維摩與文殊對談何事】

次韻栁通叟寄王文通

故人昔有淩雲賦何意陸沈黃綬間【淩雲賦見前注後漢景丹傳曰何意二郡良爲我來莊子則陽篇仲尼曰是陸沈者也注曰人中隠者譬無水而沈也漢書朱博傳注曰丞尉職卑皆黃綬云】頭白眼花行作吏兒婚女嫁望還山【老杜詩頭白眼暗坐有胝肉黃皮皺命如綫又詩眠花落井水底眠康絕交書曰一行作吏此事便廢後漢書向長字子平男女婚嫁畢遂恣意遊五嶽名山】心猶未死杯中物春不能朱鏡裏顏【上句言飲興未衰也淵明詩曰天運茍如此且進杯中物樂天詩白髮逐流落朱顏辭鏡去又云獨有病眼花春風吹不落此用其意】寄語諸公肯湔祓割雞今得近鄕闗【文選廣絕交論曰翦拂使其長鳴李善注云與湔祓同割雞字見魯論謂爲令宰北史庾信傳常有鄕闗之思】

送張天覺得登字

張侯起巴渝翼若垂天鵬【古樂府有巴渝舞巴渝蜀地也天覺蓋蜀人莊子曰鵬之背不知其防千里也怒而飛其翼若垂天之云】歷詆漢諸公霜風拂觚稜【漢書伍被傳上疏歷詆公卿大臣霜風謂天覺熙寧中嘗爲監察禦史裏行崔篆禦史箴曰簡上霜凝筆端風起西都賦曰設璧門之鳯闕上觚稜而棲金爵】去國行萬里淡如雲水僧【天覺自禦史得罪監荊南商稅周易流演題曰雲水僧仁英撰又僧問鷲嶺如何是境中人師云大殿毗盧佛堂中雲水僧】歸來頭亦白小試不盡能【天覺除閒封推官議役法不合乞外任乃除河東路提刑史記孫武傳曰可以小試勒兵乎】湖海尙豪气有人議陳登【魏志張邈傳曰陳登字元龍劉表與劉備共論天下人許汜曰陳元龍湖海之士豪气不除】持節三晉邦典刑寄哀矜【三晉謂韓魏趙河東蓋晉之故地書曰象以典刑注謂法用常刑魯論曰如得其情則哀矜而勿喜】公家有閒日禪窟問香燈【左傳曰公家之利知無不爲法茟經經行禪窟】因來敍行李斬寄老崖藤【肇法師答劉遺民書曰君與法師當數有文集因來何少又曰冀行李數有承問舒元輿悲剡溪古藤文曰剡溪多古藤溪中多紙工刀斧斬伐無時】

次韻徐文將至國門見寄二首

槐催舉子著花黃來食邯鄲道上梁【秦中嵗時記云進士下第當年七月復獻新文求解故語曰槐花黃舉子忙邯鄲事見前注漢書文帝指視愼夫人新丰道曰此走邯鄲道也】便欲掃牀懸麈尾正愁喘月似燈光【上句謂拂榻以待共談故懸麈尾也世說滿奮畏風在晉武帝坐上有琉璃屏實密似疏奮有寒色帝笑奮答曰臣如吳牛見月而喘謂吳牛畏熱見月疑是日所以喘也老杜詩今夕復何夕共此燈燭光世說殷中軍爲庾公長史下都王丞相自起解帳帶麈尾語殷曰身今自當與君共談析理旣其淸言遂達三更丞相嘆曰正始之音正當爾耳山谷意謂欲與文將夜語恐其觸暑而來畏見燈光如見月而喘也】

千頭剖蚌明珠熟百尺垂絲鱠縷長【歐陽公食雞頭詩云剖蚌得珠從海底千頭借用襄陽記李衡千頭甘橘事潘嶽西徵賦曰華魴躍鱗素鱮揚��人縷切鸞刀若飛應刃落俎靃靃菲菲】栁下石門君有此可能衝雪厭淸涼【意謂徐君何苦舎林泉之樂奔走於名利之途孟子曰不賢者𨿽有此不樂也此用其字】

博士王揚休碾密雲龍同事十三人飲之戲作

矞云蒼璧小盤龍貢包新樣出元丰【並見前第二卷

謝送碾壑源揀芽注】王郎坦腹飯牀東大官分物來婦翁【晉書王羲之傳郤鑑使門生求女壻於王導導令就東廂徧觀子弟門生歸曰一人在東牀坦腹食獨若不聞鑑曰正此佳壻耶訪之乃羲之也遂妻之國史職官志翰林司掌供果實茶茗屬大官令】棘圍深鎖武成宮談天進士雕虛空【國朝試進士多在武成王廟熙丰間進士髙談性命溺於虛無元祐初其習猶在史記荀卿傳曰驑衍之術迂大而閎辯騶奭文具難施故齊人頌曰談天衍雕龍爽佛氏婆娑論曰欲畫虛空令成五色只益自勞】鳴鳩欲雨喚雌雄南嶺北嶺宮徴同【言程文聲調一律也歐陽公詩曰天將鳩逐婦鳴中林鳩婦怒啼無好音】午牕欲眠視蒙蒙喜君開包碾春風注湯官焙香出籠【官焙卽建溪北焙】非君灌頂甘露椀防爲談天干舌本【蓮經偈云世尊慧燈明我聞受記音心歡喜充滿如甘露見灌華嚴經頌云則防十方一切佛手以甘露灌其頂甘露及舌本並見前注晉書蔡謨傳謝尙曰卿讀爾雅不熟防爲勤學死】

答黃冕仲索煎雙井並簡揚休【冕仲名裳】

江夏無雙乃吾宗同舎頗似王安丰【後漢黃香傳博學能文章京師號曰天下無雙江夏黃童老杜詩吾宗老孫子李邕詩亦云吾宗固神秀漢書直不疑傳曰其同舎有告歸晉書王戎封安丰侯善發談端賞其要防此引用以屬王揚休】能澆茗椀湔祓我風袂欲挹浮丘翁【湔祓見前注文選郭璞遊仙詩云左挹浮丘袖右拍洪崖肩李善注引列仙傳曰浮丘公接王子喬以上嵩髙山】吾宗落筆賞幽事秋月下照澄江空【落筆見前注老杜詩幽事頗相闗又云幽事亦可悅秋月澄江言詩之淸絕如此】家山鷹爪是小艸敢與好賜雲龍同【山谷家於雙井歐陽公雙井茶詩云西江水淸江石老石上生茶如鳯爪此云鷹爪亦其比也小艸見前注周禮天官玉府曰凡王之好賜共其貨賄注謂有所善則賜予之】不嫌水厄幸來辱寒泉湯鼎聽松風夜堂朱墨小燈籠【伽藍記曰王防好茶人至輒飲之士大夫甚以爲苦每欲候蒙必云今日有水厄東坡試院煎茶詩蟹眼已過魚眼生颼颼欲作松風鳴北史蘇綽傳始制文案程式朱出墨入之法此借用南史宋武帝紀壁上掛葛燈籠】惜無纖纖來捧椀惟倚新詩可傳本【韓孟聯句云茗椀纖纎捧】

再答冕仲

丘壑詩書𨿽數窮田園芋栗頗時丰【老子曰多言數窮此借用老杜詩錦裏先生烏角巾園收芋栗不全貧】小桃源口繁紅春溪蒲稗沒鳧翁【小桃源在雙井山谷所居之地李賀詩曰桃花亂落如紅選詩云蒲稗相因依史遊急就章云春艸雞翹鳬翁濯顏師古注曰鳧者水中之鳥翁頸上毛也東坡詩新苗未沒鶴】投身世网夢歸去摘山皷聲雷隱空【選詩曰世嬰我身】秋堂一笑共燈火與公艸木臭味同【左傳曰今譬於艸木寡君在君君之臭味也】安用茗澆壘塊胸他日過飯隨家風買魚貫栁雞著籠【壘塊胸見前注漢書鮑宣傳曰俱過宣一飯去晉書夏侯湛傳潘嶽作家風詩老杜詩稱家隨丰儉魚貫栁見前注】更當力貧開酒椀走謁鄰翁稱子本【力貧猶言力疾魏志曹爽傳注司馬宣王謂李勝曰今當與君別因欲自力設薄主人退之祭李使君文曰𨿽掾俸之酸寒要拔貧而爲富世說江盧奴直喚人取酒自飲一椀老杜詩邊酒排金盌稱子本謂稱貸於鄰家以治具孟子曰又稱貸而益之漢書貨殖傳曰賫貨子錢家退之作栁子厚墓志曰其俗以男女質錢約不時贖子本相侔則沒爲奴婢】

戲答陳元輿【寶錄元祐二年八月陳軒爲主客郎中軒字元輿】

平生所聞陳汀州蝗不入境年屢丰【漢書髙帝紀曰平生所聞劉季奇怪當貴後漢魯恭公沙穆皆蝗虫避境周頌桓詩曰屢丰年】東門拜書始識靣鬢髮幸未成老翁【退之送石洪序曰拜受書禮於門內此借用當是拜誥於東上閤門魏文帝與吳質書曰志意何時復類昔曰巳成老翁但未白頭耳】官饔同盤厭腥膩茶甌破睡秋堂空【周禮天官外饔掌賓客飱饔之事】自言不復娥眉夢枯淡頗與小人同【詩曰螓首蛾眉退之詩旅宿夢婉娩藥山云一切處放教枯淡去】但憂迎笑花枝紅夜牕冷雨打斜風秋衣沈水換薰籠【太白詩妾似井底花開花向君笑樂天詩蕭蕭暗雨打牕聲顏師古注急就章曰篝一名笿亦以爲薰籠】銀屏宛轉復宛轉意根難拔如薤本【樂天長恨歌曰珠箔銀屏迆邐開釋氏有六根之說意根其一也後漢龎參傳曰拔大本薤者欲吾擊彊宗也】

再答元輿

君不能入身帝城結子公又不能擊彊有如諸葛丰【漢書陳咸傳與陳湯書曰幸防子公力得入帝城死不恨擊彊見前注諸葛丰傳爲司校尉刺舉無所避】法當顦顇百僚底五十天涯一禿翁【晉書石勒載記勒甞聞酈食其勸立六國後大驚曰此法當失何得遂成天下老杜詩冠蓋滿京華斯人獨顦顇百僚底見前注漢書灌夫傳與長孺共一禿翁注謂無官立版授】問君何自今爲郎便殿作賦聲摩空【漢書馮唐傳文帝曰父老何自爲郎李賀髙軒過曰殿前作賦聲摩空】偶然樽酒相勞苦牛鐸調與黃鐘同【漢書張敖傳曰勞苦如平生歡晉書荀朂傳及掌樂乃曰得趙之牛鐸則諧矣北史長孫紹逺傳曰聞浮屠上鐸鳴雅合黃鐘牛鐸山谷以自況黃鐘以比元輿謂貴賤𨿽異調韻刖同】安得朱轓各憑熊江南樓閣白蘋風勸歸啼鳥曉牕籠【朱轓見前注後漢輿服志曰公列侯安車朱斑輪倚鹿較伏熊式栁惲詩汀洲采白蘋曰落江南春宋玉風賦風起於靑蘋之末古樂府前溪歌曰當曙與未曙白鳥啼牕前】男兒邂逅功補衮鳥倦歸巢葉歸本【意謂功名之防時來則偶爲之初不必經意至於稅駕之地則不可不早計也詩曰邂逅相遇適我願兮陶淵明歸去來辭曰鳥倦飛而知還韓詩外傳曰詩云代馬依北風飛鳥棲故巢皆不忘本之謂也文選鮑明逺詩別葉早辭風李善注引翼氏風角曰木落歸本水流向東】

次韻冕仲考進士試卷

少年迷翰墨無異虫蠧木【智度論云佛言善說無失無過佛語諸外道中設有好語如虫蝕木偶然成文】諸生程藝文承詔當品目【文選韋宏嗣博奕論曰設程試之科李善注引說文曰程品也前漢書有藝文志文選沈休文恩幸傳論曰品目少多隨事俯仰】牀敷設箱篚賦納忽數束【牀敷見前注書曰敷納以言左氏僖二十七年傳作賦納以言注云賦猶取也退之詩止攜一東書】變名混甲乙謄冩失句讀【謂糊名謄錄莫知某甲某乙也史記任少卿曰某子甲何爲不來乎漢書藝文志曰俗師失其讀公羊序亦曰失其句讀】書牕過白駒夜幾跋紅燭【莊子曰人生天地之間如白駒之過郤忽然而已郤亦作隙曲禮曰燭不見跋劉禹錫詩最宜紅燭下】鉤深思嘉魚攻璞願良玉【易曰鉤深致逺詩曰南有嘉魚又曰他山之石可以攻玉漢書董仲舒傳曰良玉不琢】談天用一律呻訊厭重復【一作占畢厭重復談天見前注退之樊宗師銘曰由漢迄今用一律學記曰今之教者呻其占畢多其訊注謂今之師自不曉經之義伹吟其所視簡之文多其難問也】絲布澀難縫快意忽破竹【樂府緑珠懊憹歌曰絲布澀難縫令儂十指穿史記李斯傳快意當前適觀而已矣晉書杜預傳曰譬如破竹數節之後皆迎刃而解】聖言禆曲學割衮綴邪幅【漢書轅固傳曰無曲學以阿世菜菽詩曰赤芾在股邪幅在下南史陸厥傳沈約曰以洛神比陳思他賦有似異手之作士衡𨿽云煥若縟錦寧有濯色江波其中復有一片是衛文之服此句用有意】注金無全巧竊發或中鵠【莊子曰以金注者昏考工記梓人注曰鵠所射也以皮爲之射義曰射者各射已之鵠射中則得爲諸侯】翟公辟廱老薪槱茂棫朴【棫朴詩序曰棫朴文王能官人也詩曰芃芃棫朴薪之槱之注謂山林茂盛萬民得而薪之賢人眾多國家得用蕃興】禦史威降霜行私不容粟【崔禦史箴曰簡上霜嚴筆端風起漢書孫寶謂侯文曰今鷹隼始撃以成嚴霜之威】吏部提英鑑片善防采錄【唐書髙季輔爲吏部侍郎帝賜金背鏡一以況其淸鑑退之進學解曰占小善者率以錄】博士剎其楚銓量頗三復【漢廣詩言剎其楚注謂以諭取女之尢髙潔者三復見魯論】因人享成事賤子眞碌碌【史記平原君傳毛遂曰公等碌碌所謂因人成事者也漢書樓防傳王邑稱賤子上壽】

王聖美三子補中廣文生【聖美名子韻】

王家人物從來逺今見諸孫總好賢【王氏最盛於江左】三級定知魚尾進一鳴已作鴈行連【三秦紀河津一名龍門兩傍有山水陸不通江海大魚薄集龍門下上則爲龍不得上防額暴腮雪竇頌三級浪髙魚化龍癡人猶戽野塘水魏志鄧艾傳將士魚貫而進北裏志名妓菜兒呼趙光逺爲一鳴先輩按史記滑稽傳齊威王曰此鳥不飛一飛衝天此鳥不鳴一鳴驚人禮記曰兄弟之齒鴈行】愧無藻鑑能推轂願捲囊書當贈錢【老杜詩持衡畱藻鑑按晉太康制云�鑑銓衡漢書鄭當時傳曰其推轂士誠有味其言也】歸去雄誇向兒侄舎中犢子賸狂顚【老杜詩憶年十五心尙孩健如黃犢走復來晉書石季龍載記少時數彈人石勒將白母王殺之王曰快牛爲犢子時多能破車汝當小忍之靑箱雜記張師錫老兒詩曰長思當弱冠悔不賸狂顚】

次韻遊景叔聞洮河捷報寄諸將四首【景叔名師雄張舜民作種誼墓志云初王師拓土至枹罕始建州縣嘉勒氏余種獨棟戩尙存退保靑唐其首領果莊誘殺知河州景思立棟戩遂復其國王師亦不復西神宗命李憲致果莊十餘年不能得竟以漢爵縻之嵗有廩賜元祐初果莊有窺覬故士之心與夏國陰相結連約分其地自引兵城洮州結屬羌爲內應知岷州種誼刺得其情條具攻取十利聞於朝朝廷遣將作監丞遊師雄就商利害師雄議與誼合帥臣劉舜卿不得已從之乃遣總管姚兕統熙河軍趨講朱城誼出哥龍峗敗賊於邦令谷追奔至洮州賊入城拒守晨霧蔽野誼親鼓之果莊坐佛寺拱手就執捷報至遣近侍奏告陵命以果莊檻車送京師案嘉勒氏舊作唃氏陳戩舊作董氊果莊舊作鬼章今並依續通鑑綱目校攺】

千仞溪中石轉雷漢家萬騎虛回【孫子曰如轉圓石於千仞之山者勢也呂氏春秋決積水於千仞之溪太白蜀道難曰崩崖轉石萬壑雷史記衛靑傳曰去病將萬騎出隴西有功孫武傳孫矉曰批亢搗虛】定知獻馬胡雛入看卽稱觴都防來【禮記曰獻車馬者執防綏晉書石勒載記王衍日向者胡雛吾觀其聲視有奇志後漢書班超傳上疏曰臣超竊冀西域平定陛下舉萬年之觴其後超爲都防】

中原日月九夷知不用禽胡釁鼓旗【書曰遂通道於九夷八蠻老杜詩勢成禽胡月左傳知防曰二國治戎臣不勝其任以爲俘馘執事不以釁鼓使歸卽戮君之惠也】更向天階舞干羽降書剰破一年遲【果莊𨿽就禽其子孫部族猶足以陸梁於邊阿里庫及溫溪心皆未臣順恐諸將狃勝徼功故欲以文徳來之也東坡奏議述其事甚詳書曰舞干羽於兩階七旬有苖格楚辭曰攀天階而下視樂天詩此中來較十年遲案阿里庫棟戩養子舊作阿里骨今依續通鑑綱目校攺】

漢得洮州箭有神斬闗禽敵不逡巡【後漢書耿恭傳以毒藥傅矢虜中矢者瘡皆沸大驚曰漢兵神眞可畏也孫子曰小敵之堅大敵之禽也賈誼過秦論曰秦人開闗延敵九國之師逡巡而不敢進】將軍快上屯田計要納降胡十萬人【漢書趙充國傳爲蒲類將軍先零反充國願馳至金城圖上方略上屯田奏曰萬人畱田順天時因地利以待可勝之勢此坐支解羌人之具也明年充國奏言羌本可五萬人軍凡斬首七千六百級降者三萬一千二百人請罷屯兵振旅而還後漢書皇甫規傳曰髙可以滌患下可以納降】

遙知一炬絕河津生縛靑宜不動塵【張舜氏作遊師雄墓志云分兵爲兩道姚兕將而左攻講朱城斷黃河飛橋靑唐十萬之眾不得度種誼將而右破洮州禽果莊及大首領九人此詩所云靑宜卽果莊靑宜防也晉書王濬傳吳人以錢鎖絕江濬作火炬燒之融液斷絕船無所礙漢書曹參等傳皆有絕河津之語老杜詩黃門飛鞚不動塵】付與山河印如斗忍爲防子腹心人【言果莊嘗受爵命乃與夏國相結有窺故士之意晉書周顗傳曰取金印如斗大系肘吳志孫權傳注魏文帝詔曰此防子自知不能保爾許地也後漢書冦恂傳曰隗囂將髙峻遣皇甫文出降恂斬之曰文峻之腹心殺之則峻亡其膽】

和遊景叔月報三捷

漢家飛將用廟謀復我匹夫匹婦讐【漢書李廣傳匈奴號爲飛將軍孟子曰湯居亳與葛爲鄰葛伯仇餉爲其殺是童子而徵之四海之內皆曰非富天下也爲匹夫匹婦復讎也】眞成折箠禽胡月不是黃楡牧馬秋【折箠見前卷注賈誼過秦論曰胡人不敢南下而牧馬史記云秦郤匈奴樹楡爲塞】幄中已斷匈奴臂軍前可飲月氐頭【漢書張良傳曰運籌帷幄之中西域贊曰通西域以斷匈奴右臂張騫傳匈奴破月氐王以其頭爲飲器】願見呼韓朝渭上諸將不用萬戶侯【漢宣帝甘露二年呼韓單於來朝上登渭橋咸稱萬嵗李廣傳文帝曰令廣當髙祖世萬戶侯豈足道哉老杜詩願見北地傅介子老儒不用尙書郎】

次韻崔伯易席上所賦因以贈行二首【別本云次韻潁守崔伯易席上贈別諸同舎】

迎新與送故渠已不勝勤【別本云傾城迎五馬財力巳三勤漢書黃霸傳曰數易長吏送故迎新之及姦吏緣絕簿書盜財物所易新吏又未必賢三勤見縠梁謂民勤於力勤於財勤於食法言曰民有三勤此借用其字】民賣腰間劍公寛柱後文【漢書龔遂傳爲勃海太守民有帶持刀劍者使賣劍買牛賣刀買犢曰何爲帶牛佩犢又張敞傳弟武曰吏民雕敝且當以柱後恵文治之耳秦時獄法吏冠柱後惠文武意欲以刑法治梁】諸郎投賜沐髙防惜臨分【別本云同僚欣賜沐張飲惜臨分漢書石奮傳曰長子建爲郎中令少子慶爲內史每五日洗沐歸謁親入子捨髙防見前注謝承後漢書曰王奐爲漢陽太守範丹於道侯別之奐曰可共到前亭宿息以敍分隔退之詩臨分不汝誑有路卽歸田】去國𨿽千里分憂卽近君【別本云看卽追嚴助遝疑借防君能爲天子分憂卽與在朝廷無異老杜同元使君舂陵詩序曰當天子分憂之地劉禹錫詩受譴時方久分憂政未成】

老惜交情別追隨車馬勤【老杜詩惜別到文漢書鄭當時傳翟公曰一死一生乃見交情追隨見前注】臨朝思共理治郡復斯文【漢書成帝紀曰臨朝淵黙黃霸傳功名損於治郡時共理見前注斯文謂以儒雅飾吏】訟息常休吏民貧更勸分【漢書薛宣傳曰及曰至休吏左傳曰振勸分】西湖十頃月自比漢封君【歐陽公自揚遷潁有詩曰都將二十四橋月換得西湖十頃秋史記貨殖傳曰齊魯千畝桑麻渭川千畝竹此其人皆與千戶侯等又曰今有無秩祿之奉爵邑之入而樂與之比者命曰素封漢書貨殖傳曰秦漢之列侯封君食租稅千戶之君則二十萬】

同子瞻和趙伯充團練

金玉堂中寂寞人仙班時得共朝眞【言伯充宗室子居富貴而自處如寒素也老子曰金玉滿堂英之能守富貴而驕自遺其咎】兩宮無事安磐石萬國歸心有老臣【兩宮謂宣仁哲廟漢書竇嬰傳曰有如兩宮奭將軍老臣謂文呂諸公萬國歸心用孟子二大老意磐石見前注】家釀可供開口笑侍兒工作捧心顰【晉書何充傳劉惔云見次道飲令人欲傾家釀莊子盜跖曰其中開口而笑者一月之中不過四五日而已矣捧心顰見前注】醉鄕乃是安身處付與升平作幸民【醉鄕見前注左傳曰善人在上則國無幸民此借用樂天詠興詩序曰頽然自適蓋河洛間一幸人也】

戲答趙伯充勸莫學書及爲席子澤解嘲【叔盎延賞】

平生飲酒不盡味五鼎餽肉如嚼蠟【選詩賓飲不盡觴孟子曰繆公之於子思也亟問亟餽鼎肉子思不悅楞嚴經曰當橫陳時味如嚼蠟】我醉欲眠便遣客三年窺墻亦靣壁【南史陶潛傳曰潛若先醉便語客云我醉欲眠卿可去宋玉登徒子好色賦曰此女登墻窺臣三年至今未許也傳燈錄逹磨寓正嵩山少林寺靣壁而坐終日黙然此借用】空餘小來翰墨松煙兔潁傍明牕【選詩粲粲翰墨鮑照飛白書銘曰沾此瑤液染彼松煙兔頴見韓退之毛頴傳】偶隨兒戲灑墨汁眾人許在崔杜行【漢書周亞夫傳文帝曰鄕者霸上棘門如兒戲耳盧仝示添丁云忽來案上翻墨汁塗抹詩書如老鵶按王子年拾遺記曰浮提國獻神通善書二人出肘間金壺壺中有墨汁如淳漆灑地及石皆成篆頴科斗之字羅叔景趙元嗣者與張伯英並時見稱於西州而矜巧自與眾頗惑之故伯英自稱上比崔杜不足下方羅趙有餘崔謂崔瑗杜謂杜度晉書王羲之傳自稱我書比鐘繇當坑行比張芝艸猶當鴈行也老杜詩沈鮑得同行】晚學長沙小三昧幻出萬物眞成狂【國史補曰長沙僧懷素自言得艸聖三昧傳燈錄毗婆屍佛偈曰身從無相中受生猶如幻出諸形像】龍蛇起陸雷破柱自喜奇觀繞繩牀【陰符經曰地發殺機龍蛇起陸世說曰夏侯太初嘗倚柱讀書時暴雨霹靂破所倚柱衣服焦然神色不變讀書如故此並借用以言艸書之變熊墨藪云蔡邕得用筆法大叫歡喜晉書劉毅傳嘗聚樗蒲擲雉大喜褰衣才牀叫太白作懷素艸書歌曰吾師醉後倚繩牀須臾掃盡數千行】家人罵笑寧有道污染黃素敗粉墻【書斷曰張芝字伯英性好書凡家之衣帛皆書而後練北史盧同傳勲簿對奏案若相應者卽於黃素楷書大字任華懷素艸書歌曰粉壁搖晴光素屏凝曉霜待師揮灑兮不可忘】誠不如南鄰席明府蛛网鎖硯蝸書梁【席君蓋京師醫者與山谷寓舎相鄰山谷書帖中所謂席三卽其人也文選左太衝詩南鄰擊鐘磬漢書龔遂傳曰明府且止願有所白文選張景陽詩曰蜘蛛网四屋杜牧之詩蝸涎蠧畫梁老杜詩虫書玉佩鮮】懷中探丸起九死才術頗似漢太倉【漢尹賞傳曰相與探丸爲彈此借用楚辭曰𨿽九死其猶未悔史記扁鵲傳曰越人非能生死人也此自當生者越人能使之起爾太倉公淳於意受公乘陽慶禁方爲人治病決死生多驗】感君詩句喚夢覺邯鄲初未熟黃梁【喚夢覺熟黃梁並見前注】身如朝露無牢彊翫此白駒過隙光【漢書蘇武傳曰人生如朝露何久自苦如此維摩經曰是身如芭蕉中無有堅遺教經曰世實危脆無牢彊者栁子厚書曰前過三十七年與瞬息無異後所得者其不足把翫亦巳審矣】從此永明書百卷自公退食一鑪香【傳燈錄杭州永明寺知覺禪師延壽著宗鏡錄一百卷其序曰舉一心爲宗照萬法如鏡編聯古制之深義撮略寶藏之圓銓云云羔羊詩曰自公退食傳燈錄守安禪師頌曰南臺靜坐一鑪香亙日凝然萬慮忘】

謝景叔惠冬筍雍酥水梨三物

玉人憐我長蔬食走送廚珍自不嘗【晉書衛玠傳見者以爲玉人老杜詩鳴鞭走送煩漁父又詩禦廚絲絡送八珍此借用魯論曰不敢嘗】秦牛肥膩酥勝雪漢苑甘泉梨得霜【秦牛謂旄牛也見漢書西南夷傳三秦記曰漢武帝禦宿園有大梨如五升瓶落地則破名含消梨老杜詩紅梨迥得霜】冰底斵春生筍束豹文解籜饌寒玉【退之詠筍詩看皮虎豹存選詩云初篁包緑籜樂天詩聲聲麗曲敲寒玉老杜詩分明饌玉恩左思吳都賦云矜其宴居則珠服玉饌】見他桃李憶故園嚵獠應殘繞牕竹【古今詩話唐人詩曰見他桃李樹思憶故園春山谷此詩舊本云惠文緑籜包一束園丁破凍取寒玉堅冰封節春未回不怕南風吹作竹蓋用樂天食筍詩且食勿踟躕南風吹作竹之意】

再答景叔

女三爲粲當獻王三珍同盤乃得嘗【國語周語曰三女奔密康公公母曰必致之王夫粲美物也眾以美物歸女而何徳以堪之周禮曰獻賢能之書於王世說桓公曰同盤時尙不相助況復危難此借用其字薛能詩賴有詩情合得甞】甘泉下澆藜莧腸今我詩句挾風霜【並見前注】小人食珍敢取足都城一萬炊白玉【左傳曰願以小人之腹爲君子之心屬饜而巳禮記曰庶人無故不食珍前漢食貨志曰錢金以鉅萬計皆取足大農退之答元稹書曰勤巳取足炊玉見前注】賜錢千萬民猶饑雪後排檐凍銀竹【實錄元祐二年十二月乙酉以大雪寒出錢百萬令開封府賜貧民亦見蘇子由奏議大白詩白映寒山森森似銀竹】

次韻防復和答所寄

海南海北夢不到會合乃非人力能【退之送李正字序曰𨿽十年幸而集處得燕而舉一觴此天也非人力也孟子曰非人之所能爲也】地褊未堪長袖舞夜寒空對短檠燈【漢書長沙定王傳注曰景帝後二年諸王來朝有詔史前稱壽歌舞定王但張褏小舉手左右笑其拙上怪問之對曰臣國小地狹不足回旋史記範雎傳贊曰長袖善舞退之有短檠歌言書生寒苦之狀也】相看鬢髮時窺鏡曽共詩書更曲肱作个生涯終未是故山松長到天藤【言其未能歸隱文選謝靈運詩故山日巳逺】

寄上叔父夷仲三首

少年有功翰墨林中嵗作吏防陸沈【選詩寄詞翰墨林陸沈見前注】庖丁解牛妙世故監市履狶知民心【解牛言其遊刃有餘地也見莊子晉書桓石秀傳謝安訪以世務嘿然不答或問之石秀曰世事此公所謂吾尙何言哉文選潘正叔迎大駕詩曰世故尙未夷莊子曰正獲之問於監市履狶也每下愈況注云狶大豕也監市之履豕以知其肥瘦者愈履其難肥之處愈知豕肥之要此借用言知民之肥脊也】萬里書來兒女瘦十月山行冰雪深夢魂和月繞秦隴漢節落毛何處尋【揚文公談苑載菩薩蠻詞有月和殘夢園之句漢書蘇武傳杖漢節牧羊臥起操持節旄盡落蔡琰胡笳曰生死不相知兮何處尋】艱難聞道有歸音部曲霜行璧月沈【漢書李廣傳曰無部曲行陳南史張貴妃傳璧月夜夜滿】王春正月調玉燭使星萬里朝天心【春秋書春王正月杜預注曰周王之正月也玉燭見前注後漢李郃傳和帝遣二使到益部投候館吏李郃舎郃問二君發京師時知朝廷二使耶問何以知之郃指星雲前有二星向並州分野】頗令山海藏國用乃見縣官卹民深【漢書吳王濞贊曰擅山海之利韓詩外傳曰王者藏於天下按漢昭帝時賢良文學願罷鹽鐡無與民爭利桑羊以爲家人有寶器尙猶柙而藏之況天地之山海乎文學曰人庶藏於家諸侯藏於國天子藏於海內是以王者不蓄下藏於人禮記曰冢宰制國用縣官謂天子見漢書霍光傳注】經心隴蜀封疆守必有人材備訪尋【晉書謝道韞傳嘗譏謝學殖不進曰爲塵霧經心爲天分有限耶又退之書曰前古之興亡未嘗不經於心史記天官書曰中國山川其維首在隴蜀】

闗寒塞雪欲嗣音燕鴈拂天河鯉沈【老杜詩天寒闗塞深詩曰子寧不嗣音燕鴈用蘇武事見前注老杜詩長歌燕鴈燈前落東都賦曰旌旗拂天河鯉用文選古詩呼童烹鯉魚中有尺素書之意詩曰豈其食魚必河之鯉】百書不如一見靣防日歸來兩慰心【終上句之意漢書趙充國傳曰百聞不如一見世傳退之與大顚帖曰所示廣大深迥如此讀來一百徧不如親靣而對之詩曰以慰我心】弓刀陌上望行色兒女燈前語夜深【退之送鄭尙書序曰府帥必戎服左握刀右屬弓矢帕首袴鞾迎於郊古樂府有陌上桑莊子曰車馬有行色老杜詩廚人語夜闌退之詩悄悄深夜語】更懷父子東歸得手種江頭栁十尋【漢書疏廣傳謂兄子受曰豈如父子相隨出闗歸老故鄕晉書桓溫傳見少時所種栁皆已十圍慨然曰木猶如此人何以堪沈懷逺南越志曰宋昌縣有棘竹長十尋】

山谷內集詩注卷八

欽定四庫全書

山谷內集詩注卷九

宋黃庭堅撰

任淵

注

考試局與孫元忠慱士竹間對夜聞元忠誦書聲調悲壯戲作竹枝歌三章和之【劉禹錫竹枝詞引曰余來建平裏中兒聫歌竹枝吹笛撃鼔以赴節含思宛轉有淇濮之艶昔屈原居沅湘其民迎神詞多鄙陋乃爲作九歌故余亦作竹枝詞九篇】

南讀書聲吾伊北見月歌竹枝【古樂府東飛伯勞歌曰南北牖掛月光樂錄曰諸調曲皆有詞有聲詞者其歌詩也聲者若羊吾夷伊那何之類也近世郭茂倩編樂府於相和歌詞敍引中亦載此語】我家白髮問烏鵲他家紅妝占蛛絲【山谷太夫人於時無恙故東坡試院中詩有云羨君懷中防橘紅西京雜記陸生云幹鵲噪而行人至蜘蛛結而百事喜老杜詩浪傳烏鵲喜深負脊令詩】

屋山啼鳥兒當歸玉釵罥蛛郎馬嘶去時燈火正月半階前雪消萱艸齊【退之寄盧仝詩每騎屋山下窺瞰蜀志姜維傳注孫盛雜記曰維得母書令求當歸老杜詩螢鑑絲帷徹蛛絲罥鬢長麗情集鸎鸎詩楊巨源詩曰淸潤潘郎玉不如中庭蕙艸雪消初】勃姑夫婦喜相喚街頭雪泥卽漸幹已放遊絲髙百尺不應桃李尙春寒【歐陽公詩病識陰晴似勃姑又曰天雨止鳩呼婦還鳴且喜老杜詩街頭酒債常苦貴庾信燕歌行曰洛陽遊絲百丈連黃河春冰千片穿又云數尺遊絲卽橫路】

觀伯時畫馬

儀鸞供帳饕虱行翰林濕薪爆竹聲風簾官燭淚縱橫【上三句言供擬之寒陋也供帳敝壊卒徒以爲臥供故有貪饕之虱行於其間國朝防要曰儀鸞司在拱宸門外嘉平坊掌奉供帳之事翰林司在大寕門內掌供禦酒茗湯果及遊幸宴防內外筵設神異經日山燥畏爆竹聲後漢巴祗與客暗坐不然官燭李商隠詩曰風簾殘燭隔霜淸老杜詩曰四座淚縱橫】木穿石槃未渠透坐不遨令人瘦貧馬百藖逢一豆【言鎖宿甚久出院未有期鬰鬰自苦如貧馬之得瘦眞誥曰太極老君與傅先生木鑽使穿一石盤厚五尺許積四十七年而石穿遂得神丹庭燎詩注曰夜未央猶言夜未渠央也音義曰渠音其遽反元次山詩曰豈欲皁櫪中爭食籺與藖自注云籺糠中可食者下沒反牛馬食餘艸節曰藖下諫反按集韻藖音何間反莝余艸也又侯橺反】眼明見此玉花驄徑思著鞭隨詩翁城西野桃尋小紅【老杜詩吾與汝曹俱眼明又丹引曰先帝天馬玉花驄畫工如山貌不同一本作五花驄按老杜髙都防驄馬行曰五花散作云滿身晉書劉琨傳曰常恐祖生先吾著鞭詩翁謂東坡老杜詩防注桃花舒小紅】

題伯時畫揩癢虎

猛虎肉醉初醒時揩磨苛癢風助威【俗言虎食狗則醉禮記內則曰疾痛苛癢注云苛疥也退之畫記馬有癢磨樹者】枯楠未覺艸先低木末應有行人知【老杜有枯楠詩樂府敕勒歌曰風吹艸低見牛羊老杜詩我行已水濵我僕猶木末此詩謂行人居髙見風生艸低因覺其有虎也】

題伯時畫觀魚僧

橫波一网腥城市日暮江空煙水寒【退之詩長网橫江遮紫鱗歐陽公作蘇子美墓志載禦史劉元瑜語曰爲相公一网打盡】當時萬事心已死猶恐魚作故時看【列子曰同齋三月心死形廢山谷跋此畫爲沙畏影圖按傳燈錄沙宗一大師姓謝氏幼好重釣年甫三十忽慕出塵乃棄釣舟落髮後得法於雪峯】

題伯時畫頓塵馬

竹頭搶地風不舉文書堆案睡自語【戰國防秦王謂唐且曰布衣之怒免冠徒跣以頭搶地耳司馬遷書亦曰見獄吏則頭搶地元稹詩滿眼文章堆案迻眼昬偸得暫時眠元次山寢論曰寐中寱言非所知也韻書云寱睡語也】忽看髙馬頓風塵亦思歸家洗袍袴【老杜詩髙馬勿捶靣韋應物詩亂髮思一櫛垢來思一換時山谷在試院中故有思歸之語】題伯時畫嚴子陵釣灘【後漢書逸民傳嚴光字子陵少與光武同防學及光武卽位使聘之三反而後至除爲諌議不屈乃耕於富春山後人名其釣處爲嚴陵灘焉】

平生久要劉文叔不肯爲渠作三公【魯論曰久要不防平生之言亦可以爲成人矣注云久要舊約也後漢帝紀光武諱秀字文叔】能令漢家重九鼎桐江波上一絲風【汲黯曰夫以大將軍有揖客反不重耶此句蓋用此意漢書宣帝曰漢家自有制度史記平原君傳曰毛遂使趙重於九鼎大呂嚴光傳注曰桐廬縣南有嚴子陵漁釣處按桐廬今屬嚴州東漢多名節之士賴以久存迹其本原正在子陵釣竿上來耳】

題伯時畫松下淵明【此篇與上卷臥陶軒詩大扺同意洪州本無山字一韻而以彈字爲第二韻疑脫誤也】

南渡誠艸艸長沙慰艱難【南渡謂晉元帝渡江太白金陵詩曰晉家南渡日此地舊長安退之桃源行曰羣馬南渡開新主晉書陶侃傳蘇峻平攺封長沙郡公薨後成帝下詔曰作藩於外八州肅淸勤王於內皇家以寧昭明太子作陶淵明傳曰曽祖侃晉大司馬又云自以曽祖晉世宰輔恥復屈身後代自宋武帝王業漸著不復肯仕】終風霾八表半夜失前山【張淵方回家本有此兩句蓋言晉宋市朝之變也詩曰終風且霾注謂終日風爲終風霾土雨也淵明詩曰八表同昏平陸成江莊子曰藏山子澤夜半有力者負之而走蜀中舊本元作平生夢管葛采菊見南山言淵明初名元亮本慕諸葛孔明有當世志晚年恥屈身異代始自放於山林也蜀志諸葛亮傳曰自比管仲樂毅淵明詩曰采菊東籬下悠然見南山】逺公香火社遺民文字禪【髙僧傳曰彭城劉遺民豫章雷次宗等依逺遊山逺乃於精舍無量壽像前逺齋立社共期西方乃令遺民著其文又陳舜兪廬山記曰遺民與什肇二師好掦防經論文章之華一時所挹樂天詩本結菩提香火社維摩經曰有以音聲語言文字而作佛事傳燈錄逹磨傳道副曰如我所見不執文字不離文字而爲道用東坡寄辯才詩有臺閣山林況無異故應文字不離禪之句】𨿽非老翁事幽尙亦可觀【下句蜀中舊本作幽沈亦可觀今本當是後來所攺詩意謂陶𨿽不入社然常往來其間以諸人志尙幽逺亦有可觀故也廬阜雜記曰逺師結白蓮社以書招陶淵明陶曰弟子性嗜酒若許飲卽往矣逺許之遂造焉因勉令入社陶攢眉而去廬山記曰陶元亮居栗裏山阿陸修靜亦有道之士逺師嘗送此二人與語道合不覺過虎溪淵明傳又曰時周續之入廬山事釋惠逺彭城劉遺民亦遁迹匡山淵明又不應徵命謂之潯陽三隱退之詩豈敢尙幽獨與世實參差魯論曰𨿽小道必有可觀者焉】松風自度曲我琴不須彈【用左太衝招隠詩何必絲與竹山水有淸音之意文選顏延年詩松風遵路急漢書元帝贊曰自度曲被歌聲淵明傳曰不觧音律而蓄無素琴一張每酒酣適趣撫弄以寄意】客來欲開說觴至不得言【漢書曹參傳曰度客欲有言復飲酒終不得開說梁孝王傳曰有所開說於帝】

出禮部試院王才元惠梅花三種皆妙絕戲答三首【邵氏辧誣云王棫京師人有口辯與邢恕共謀誣造諸人廢立事其子直方不以父爲然每與士大夫言父晚年病心云棫字才元直方字立之】

城南名士遣春來三月乃見臘前梅定知鎖著江南客故放緑陰春晚回【山谷有此詩防云州南王才元舍人家有百葉黃梅妙絕禮部鎖院不復得見開院之明日才元遺送數枝蓋是歲大雨雪寒甚故梅亦晚開耳又一防云元祐初鎖試禮部阻春雪還家已三月王才元舍人送紅黃多葉梅數種爲作三詩付王家素素歌之宗室趙子湜家有此錄本惜其翰墨不可復見因附於此鄭谷詩曰坐中亦有江南客莫向春風唱鷓鴣】

舍人梅塢無闗鎖攜酒俗人來未曽【用韓退之竹洞詩意嚴維詩栁塘春水漫花塢夕陽遲元稹崔防歌曰吏感徽心闗鎖開文選嵇康書曰不喜俗人】舊時愛菊陶彭澤今作梅花樹下僧【此句山谷自道言其持律不飲無復把菊待酒之意元稹詩禪僧偶向花前定滿樹狂風滿樹花】

病夫中歲屏杯杓百葉緗梅觸撥人拂殺官黃春有思滿城桃李不能春【史記項籍紀曰沛公不勝杯杓不能辭說文緗字注云帛淺黃色也觸撥字一本作料理王立之詩話曰觸撥字初作故惱其後攺焉按樂天橊花詩香塵擬觸坐禪人又詩撐撥詩人興勾牽酒客歡官黃謂黃本官書退之詩杏花兩株能白紅又曰廉纎晚雨不能晴】

王立之承奉詩報梅花已落盡次韻戲答

南枝北枝春事休楡錢可穿栁帯柔【白氏六帖云大庾嶺頭梅南枝落北枝開漢書食貨志注應劭曰漢鑄莢錢今民間楡莢錢是也】定是沈郎作詩瘦不應春能生許愁【南史沈約傳謝朓善爲詩任昉工於筆約兼而有之約以書陳情於徐勉言已老病百日數旬革帯常應移孔以手握臂率計月小半分欲謝事求歸老之秩本事詩李白戲杜甫曰借問別來太瘦生總爲從前作詩苦庾信愁賦云攻許愁城終不破蕩許愁門終不開】

乞姚花二首【歐陽公牡丹釋名曰姚黃者千葉黃花出於民姚氏家】

正是風光嬾困時姚黃開晚落應遲【老杜詩春光嬾困倚防風東坡梅詩曰也知早落坐先開此句反其意用之】欲雕好句乞春色日曆如山不到詩【言方修史未暇苦思雕刻詩語也文選任彥升作王文憲集序曰豈直雕章縟采而已哉唐貞元之末朝廷政令著於日曆國史職官志云著作郎及著作佐郎掌修撰日曆凡宰執時政記左右史起居注所嘗防集修纂以爲一代之典按實錄章惇言先帝日曆自熈寧二年正月至三年終系元祐中祕書省官孔武仲黃庭堅司馬康修纂劉歆七略曰武帝廣獻書之路百年之間書積如邱山】

靑春日月鳥飛過汗簡文書山疊重【樂天詩百年靑天過鳥翼下句意見前篇注後漢吳祐傳注曰殺靑者以火炙簡令汗取其靑易書復不蠧謂之殺靑亦謂之汗簡文選沈休文詩山嶂逺重疊笛賦曰宻櫛疊重】乞取好花天上防宮衣黃帯禦鑪烘【天上謂史局李賀詩宮衣水濺黃賈至詩衣冠身惹禦鑪香烘音呼公反說文燎也】

效王仲至少監詠姚花用其韻四首

映日低風整復斜綠玉眉心黃袖遮【古樂府王僧孺朱鷺曲曰映日上金隄又敇勒歌曰風吹艸低見牛羊杜牧之詩云整整復斜斜隨旗簇晚沙庾信武媚娘詩云眉心濃黛直防額角輕黃細安】大梁城裏𨿽罕見心知不是牛家花【大梁卽汴京史記呂不韋傳子楚心知所謂歐陽公牡丹釋名曰牛黃亦千葉出於民牛氏家比姚黃差小】

九疑山中蕚緑華黃雲承韈到羊家眞筌虫蝕詩句斷猶托餘情開此花【眞誥曰蕚綠華降羊權家云是九疑山得道女羅郁也黃雲非本事止以形容此花如前詩黃袖後詩黃鵠爾文選謝靈運擬阮瑀詩曰風悲黃雲起李善注引淮南子曰黃泉之埃上爲黃雲】

仙衣襞積駕黃鵠艸木無光一笑開【司馬相如子虛賦曰鄭女曼姬被阿緆揄紵縞襞積褰縐郁撓谿谷注謂卽今之裙襵漢書烏孫公主歌曰願爲黃鵠兮歸故鄕樂天長恨歌曰回眸一笑百媚生六宮粉黛無顏色】人間風日不可柰故待成陰葉下來【人間風日見前注杜牧之詩綠葉成陰子滿枝】

湯沐冰肌照春色海牛壓簾風不開【後漢百官志公主所食湯沐曰國縣莊子曰肌膚若冰雪郭璞爾雅注曰冰雪脂膏也長恨歌曰春寒賜浴華淸池溫泉水滑洗凝脂杜牧之詩金槃犀鎭帷】直言紅塵無路入猶傍蜂須蝶翅來【蓋以戲仲至老杜詩花蘂上蜂須又詩塵沙傍蜂蠆】

寄杜家父二首

紅紫爭春觸處開九衢終日犢車雷【言看花者之多車聲如雷漢書雋不疑傳曰有一男子乘黃犢車司馬相如長門賦曰雷隱隱而響起聲象君之車音】閒情欲被春將去鳥喚花驚只麼回【淵明有閒情賦退之詩鳥喚昬不醒傳燈錄永嘉證道歌曰不可得中只麼得】

風塵防污靑春靣自汲寒泉洗醉紅徑欲題詩嫌浪許杜郎覓句有新功【上兩句謂挿花水中老杜詩畫圖省識春風靣又示宗武詩覓句新知律山谷答洪駒父書曰想鉤深索隱有日新之功】

王才元舍人許牡丹求詩

聞道潛溪千葉紫主人不剪要題詩欲搜佳句恐春老試遣七言賖一枝【歐陽公牡丹釋名曰潛溪緋以地著又云左花千葉紫花出民左氏家末句言詩成倉卒未足以當此花之價李渉詩冥搜得詩窟】

謝王舍人剪狀元紅【狀元紅亦牡丹名】

淸香拂防剪來紅似繞名園曉露叢欲作短章凴阿素緩歌誇與落花風【老杜詩名園依緑水王立之詩話曰山谷與餘詩云欲作短歌凴阿素丁寧誇與落花風其後攺歌字作章字丁寧字作緩歌字按顏延之五君詠曰頌酒𨿽短章深衷自此見阿素謂王立之家小鬟素素也已見前注退之詩淸歌緩送感行人樂府隋丁六娘十索詩曰寄語落花風莫吹花落盡】

戲答陳季常寄黃州山中連理松枝二首【龍邱子陳慥季常本眉山人家於黃州岐亭】

故人折松寄千里想聽萬壑松泉音誰言五鬛蒼煙靣猶作人間児女心【老杜詩萬壑樹聲滿千崖秋气髙文選頭陁寺碑曰崖谷共淸風泉相喚酉陽雜爼曰世言松五粒者粒當言鬛自有一種名鬛皮如鱗甲而結實多新羅多此種史記呂公謂呂媼曰非兒女所知】

老松連枝亦偶然紅紫事退獨參天【退之詩黃黃蕪菁花桃李事已退老杜詩古柏行曰黛色參天二千尺】金沙灘頭鎖子骨不妨隨俗暫嬋娟【傳燈錄僧問風穴如何是佛穴曰金沙灘頭馬郎婦世言觀音化身未見所出按續怪錄昔延州有婦人頗有姿貌少年子悉與之狎暱數嵗而歿人共葬之道左大歷中有胡僧敬禮其墓曰斯乃大慈悲喜捨世俗之欲無不狥焉此卽鎖骨菩薩順緣己盡爾眾人開墓以視其骨鉤結皆如鎖狀爲起塔焉馬郎婦事大率如此】次韻子瞻送李廌【李廌字方叔陽翟人素爲東坡所知元祐三年東坡知貢舉得程文異之謂必方叔擢置第一旣開牓非是東坡悵然作詩送方叔有與君相從非一日筆勢翩翩疑可識之句】

驥子墮地追風日未試千里誰能識【東坡作王大年哀詞曰驥墮地走虎生而斑崔豹古今注曰秦始皇七馬有追風躡景】習之實錄皇祖斯文如女有正色【李翶字習之作皇祖楚金實錄乞銘於韓退之其文瑰奇具見於集中山谷引李氏事以比方叔法言曰女有色書亦有色乎曰有女惡華丹之亂窈窕也書惡滛辭之淈法度也莊子曰孰知天下之正色哉】今年持橐佐春官遂失此人難塞責【漢書趙充國傳曰張安世本持橐簪筆唐書王勃傳武后見駱賔王檄曰宰相安得失此人漢書公孫傳曰終無以報徳塞責】𨿽然一閧有奇偶博懸於投不在徳【射利於市得失有命如六博之投勝負偶然初不預人之賢否也法言曰一閧之市必立之平漢書李廣傳大將軍陰受上指以爲李廣數奇注云言命只不耦合也史記蔡澤曰博者或欲大投或欲分功注引班固奕指云博懸於投不必在行】君看巨浸朝百川此豈有意潢潦前【莊子曰大浸稽天而不溺書曰江漢朝宗於海退之詩潢潦無根源朝滿夕已除老杜詩此豈有意仍騰驤】願爲霧豹懷文隱莫愛風蟬蛻骨仙【言無以速化爲事列女傳陶答子妻曰南山有豹霧雨七日不下食者何也欲以澤其毛衣而成其文章故藏以逺害選詩蕭瑟含風蟬夏侯湛東方朔畫贊曰蟬蛻龍變棄俗登仙】

次韻宋懋宗三月十四日到西池都人盛觀翰林公出遨【翰林公謂東坡東坡詩中有和宋肇遊西池卽此韻】

金狨系馬曉鶯邊不比春江上水船【金狨謂狨毛金色國朝禁從皆跨狨鞍老杜詩曰百丈誰家上水船義按摭言朱梁時姚洎爲學士一日梁祖問及裴延曰頗知其人敏思洎曰向在翰林號下水船梁祖曰卿便是上水船也洎甚慚此詩頗用其意】人語車聲喧法曲花光樓影倒晴天【唐書禮樂志初隋有法曲其聲淸而近雅明皇酷愛法曲選坐部伎子弟三百教於棃園文選天臺賦序曰或倒影於重溟李善注謂山臨水而影倒老杜渼陂臺詩曰顚倒白閣影宋子京詩棲影壓池天】人間化鶴三千嵗海上看羊十九年【神仙傳蘇仙公者桂陽人育數十白鶴降於門遂升云漢而去後有白鶴來止郡城東北棲上人挾或彈彈之鶴以爪攫樓板似漆書云城郭是人民非三百甲子一來歸吾是蘇君彈我何爲按洞仙傳仙公卽蘇耽此引用以言東坡蓋神仙中人漢書蘇武傳匈奴徙武北海上武杖漢節牧羊畱匈奴凡十九嵗此引用以言東坡黃州之謫老杜詩蘇武看羊陷賊庭】還作遨頭驚俗眼風流文物屬蘇仙【蜀人喜遊樂謂成都師爲遨頭此借用東坡樂府云身閒誰有酒試問遨遊首老杜詩文采風流今尙存左傳曰文物以紀之蘇仙見前注今栁州之東有蘇仙山】

韓獻肅公挽詞三首【獻肅其先眞定人其祖魯公於許父忠獻公始居太廟之通衢事具李淸臣所作韓太保墓表】

鬱鬱髙陽裏生才世不孤【後漢書光武紀曰气佳哉鬱鬱蔥蔥又荀淑傳有八子時人謂之八龍苑康攺其裏曰髙陽裏謂髙陽氏有才子八人也獻肅蓋忠獻公億之子忠獻八子曰綱綜絳繹維縝緯多爲聞人絳縝皆爲宰相維爲門下侍郎魯論曰徳不孤必有鄰晉書轅門之徳不孤】八龍歸月旦三鳯繼天衢【八龍見首句注後漢書許邵傳曰與從兄靖共覈論鄕黨人物毎月輙更其品題汝南俗有月旦評焉三鳯謂絳縝維也唐書薛収傳元敬收徳音號河東三鳯易曰何天之衢亨】梁壞吾安仰人亡道固臒【檀弓子貢曰太山其頽則吾將安仰梁木其壞哲人其萎則吾將安放夫子殆將病也蓋寢疾七日而歿下句謂老成云亡後生無所師法利欲戰於胸中而道不勝故如子夏之臒也韓非子曰子夏見曽子曽子曰何肥也對曰戰勝故肥也吾入見先王之義則榮之出見富貴之樂又榮之兩者戰於胸中未知勝負故臒今先王之義勝故肥】空令湖海士愁絕奠生芻【湖海士山谷自謂魏志徐邈傳曰陳元龍湖海之士豪气不除老杜詩放歌頗愁絕後漢書徐穉傳林宗母死穉往弔之置生芻一束於廬前而去林宗曰詩不云乎生芻一束其人如玉吾無徳以堪之】物產原希世風流更折衝決疑京兆尹富國大司農【文選魏都賦曰艸木之卓詭物產之魁殊靈光殿賦曰邈希世而特出折衝見前注漢書雋不疑爲京兆尹有一男子自謂衛太子不疑曰昔蒯聵違命出奔輒距而不納春秋是之衛太子得罪先帝此罪人也遂送詔獄獻肅英宗朝權知開封府浹日除三司使按範純仁所作公墓志云公任開封府推官有男子冷淸自稱皇太子言其母常得幸掖庭有娠出而生淸都人聚觀洶洶吏收捕不敢急一府驚疑莫知所決淸竟止流近郡公上疏引方遂詐稱戾太子事論奏甚切天子遣中使獨以問公追淸伏誅】逺業終三事仁聲逹九宗【後漢書伏湛等贊曰中興以後名相以任職取名者豈非先逺業後小數哉三事謂三公詩曰三事大夫獻肅哲宗卽位檢校太傅進封康國公仁聲見孟子左傳曰懷姓九宗注云懷姓唐之餘民九宗一姓爲九族太經聚首亦曰九宗之好此引用蓋取莊子澤及三族之意又按拾遺記漢王傳積粟十庾九族宗親皆仰其衣食】方祈酌周斗何意輟秦舂【行葦詩酌以大斗以祈黃耉史記啇鞅傳趙良曰五羖大夫死秦國舂者不相杵選詩任昉哭範云曰輟舂哀國鈞後漢書景丹傳曰何意二郡良爲吾來】

淚盡才難日斯人遽隕傾冰枝憂木稼食昴恨長庚【漢書五行志春秋成公十六年雨木冰或曰今之長老名木冰爲木介舊唐書寧王臥疾引諺語曰木稼逹官怕必大臣當之吾其死矣已而果然春秋佐命期曰蕭何稟昴星而生漢書鄒陽傳曰衛先生爲趙畫長平之事太白食昴韓魏公將薨京師木稼陜西道中山崩覆居民數十家今於上有翻山大王祠是也故荊公作魏公挽詩有曰木稼惟聞逹官怕山頽果見哲人萎最爲絕唱今公詩亦曰冰枝憂木稼同記此事也惟梁壊吾安仰亦必有記特人不知耳】名與具茨重心如潁水淸【具茨山及潁水皆在今許州具茨見前注太白郎官湖詩曰風流若未減名與此中俱漢書灌夫傳曰潁水淸灌氏寧又鄭崇傳曰臣心如水】堂堂萬夫表直作閉佳城【並見前注老杜詩直作鳥窺龍】

次韻子瞻以紅帯寄王宣義【王淮奇字慶源眉之靑神人東坡叔丈人也晚以累舉恩得官】

參軍但有四立壁初無臨江千木奴【四壁見前注襄陽記李衡於武陵龍陽洲上種甘千樹臨死敕兒曰吾州裏有千頭木奴不責汝衣食歲止一匹絹亦足用矣】白頭不是折腰具桐防棕鞵稱老夫【老杜詩黃防映靑袍非供折腰具郭若虛圖畫見聞志曰隋朝用桐木黒漆爲巾子裏於襆頭之內曲禮曰自稱曰老夫嘗見山谷答蜀人楊明叔簡云桐防本蜀人作以桐木作而漆之如今之防三十年前猶見之棕鞵本出蜀中今南方叢林亦作蓋野夫黃冠之意明叔冩此詩質於山谷故其言云爾按蘇叔黨所作王元直墓表云季父慶源官於雅州以論事不合取官長怒憂以罪去謀於公公笑曰古人不肯束帶見督郵彼何人哉慶源服其語卽謝病去】滄江鷗鷺野心性陰壑虎豹雄牙須【言山林之遂性不受制於人也文選任彥升詩滄江路窮此老杜詩盤渦鷺浴底心性又詩云陰壑生虛籟月林散淸影退之詩又嘗疑龍蝦果誰雄牙須】鷫鷞作裘初服在猩血染帶鄰翁無【西京雜記司馬相如以鷫鷞裘貰酒說文云鷫鷞西方神鳥也騷曰進不入以離尢兮退將復修吾初服唐文粹裴炎猩猩說云刺其血染毳罽隨鞭箠輸之至於一斗其說出於華陽國誌】昨來杜鵑勸歸去更待把酒聽提壺【梅聖兪四禽言子規云不如歸去春山雲暮萬木兮參天蜀天兮何處人言有翼可歸飛安用空啼向髙樹又提壺云提壷蘆沽羙酒風爲賓樹爲反山花撩亂目前開勸爾今朝千萬壽】當今人材不乏使天上二老須人扶【時文潞公呂申公皆以大老平章軍國重事左傳曰日君乏使使臣斯司馬老杜詩云此生已愧須人扶韓洪碑進見上殿拜跪給扶】兒無飽飯尙勤書婦無復禈且著襦【退之詩云詩書勤乃有世說韓康以絹與範宣云人寧可使婦無禈晉書韓伯傳伯數嵗母爲作襦令捉熨斗而謂之曰且著襦一當作復禈伯曰不復須火在斗中而柄尙熱今旣著襦下亦當暖】社甕可漉溪可漁更問黃雞肥與臒【杜牧之詩社甕爾來嘗昭明太子陶淵明傳曰取頭上葛巾漉酒太白詩白酒初熟山中歸黃雞啄黍秋正肥】林間醉著人伐木猶夢官下聞追呼【聞伐木喧噪之聲猶以爲追呼也唐人詩云漁翁醉著無人喚史記郅都傳曰身固當奉職死節官下】萬釘圍腰莫愛渠富貴安能潤黃壚【隨書楊素傳賜萬釘寶帯列子曰死後余名豈足潤枯骨淮南子曰上際九天下契黃壚髙誘注雲泉下有壚山】聽宋宗儒摘阮歌【唐書元行衝傳有人破古冢得銅器似琶琶身正圓行衝曰此院咸所作器也命易以木之其聲淸亮樂家遂謂之阮盛】

翰林尙書宋公子文采風流今尙爾【翰林尙書當是宋景文公老杜丹靑引曰文采風流今尙存】自疑耆域是前身囊丸探中起人死【髙僧傳耆域天竺人周流華竺靡有常所神奇任性迹行不常汝南滕永文兩腳攣屈不能起行域取淨水一杯楊桞一枝拂水舉手向永文而咒如此者三因以手搦永文膝令起卽行如故老杜詩囊中藥未凍余見前注】貌如千嵗枯松枝落魄酒中無定止【盧仝與馬異詩曰此骨縱橫奇又奇千嵗萬嵗枯松枝樂天詩曰貌將松共瘦心與竹俱空漢書酈食其傳家貧落魄無衣食業】得錢百萬送酒家一笑不問今餘幾【昭明太子作陶淵明傳曰顏延之畱二萬錢與淵明淵明悉遣送酒家稍就取酒漢書疏廣傳問其家金余尙有幾所趣賣以供食】手揮琵琶送飛鴻促聒醉驚客起【嵇康詩曰目送歸鴻手揮五】寒虫催織月籠秋獨鴈叫羣天拍水【此以下四韻皆形容曲聲爾雅蟋蟀蛬注云今促織也杜牧之詩曰煙籠寒水月籠沙退之詩一一叫羣猿又雲海气昬昬水拍天】楚國覇臣放十年漢宮佳人嫁千里【史記屈原傳曰令尹子蘭短屈原頃襄王怒而遷之楚辭大招序曰屈原放流九年漢書匄奴傳曰元帝以後宮良家子王嬙字昭君賜單於按琴曲有沈湘及昭君云】深閨洞房語恩怨紫燕黃鸝韻桃李【文選江文通別賦云慙幽閨之琴瑟楚辭曰姱容修態亙洞房退之聽穎師琴詩暱暱兒女語恩怨相爾汝樂天琵琶引曰間關鶯語花底滑幽間泉流水下灘】楚狂行歌驚市人漁父拏舟在葭葦【魯論曰楚狂接輿歌而過孔子荘子曰漁父杖拏而引其船又曰刺船而去延緣葦間孔子待水波定不聞拏音而後敢乘】問君枯木著朱繩何能道人意中事【樂天琵琶引曰低眉信手續續彈說盡心中無限事後漢禰衡傳黃祖曰處士此正得祖意如祖腹中之所欲言也】君言數物傳數姓璧庚庚有橫理【文選劉越石詩握中有璧本自荊州璆橫理謂若琴之防文漢書文帝紀曰代王卜之兆得大橫占曰大橫庚庚予爲天王注云庚庚橫貌】閉門三月傳國工身今親見阮仲容【周禮考工記輪人曰可規可萬謂之國工注云國之名工此借用謂傳於教坊樂工也晉書阮咸字仲容】我有江南一邱壑安得與君醉其中曲肱聽君冩松風【一邱壑見前注按琴曲有風入松】

自門下後省歸臥酺池寺觀盧鴻艸堂圖【元豊八年以門下中書外省爲後省唐書隱逸傳盧鴻字顥然爲嵩山明皇備禮徴之辭還山賜隱居服官營艸堂】

黃塵逆防馬辟易歸來下簾臥書空不知繡鞍萬人立何如盧郎駕飛鴻【逆謂迎也漢書項籍傳曰人馬俱驚辟易數里注雲開張而易其本處王吉傳敍曰嚴君平得百錢足自飬則閉肆下簾而授老子晉書殷浩傳𨿽被放黜口無怨言但終日書空作咄咄怪事四字而已談苑曰宰相使相賜繡寶相花韉參政副樞繡盤鳯雜花韉文選陸士衡詩曰思駕歸鴻羽郭璞遊仙詩曰赤松臨上游駕虹乘紫煙】

題子瞻寺壁小山枯木二首【張方回家本云題子瞻酺池寺予書齊旁畫木石璧兩首】

爛腸五斗對獄吏白髮千丈濯滄浪【金樓子殷洪逺云周旦腹中有三斗爛腸此云五斗未詳或字誤耳漢書周勃傳曰安知獄吏之貴對獄吏謂東坡元豊間下禦史獄太白詩白髮三千丈緣愁似个長濯滄浪見前注謂謫黃州時】郤來獻納雲臺表小山桂枝不相忘【文選謝脁詩獻納雲臺表功名良可收李善注引後漢書肅宗詔賈逵入講尙書南宮云楚辭淮南王劉安有招隱士序曰淮南小山之所作也其辭曰攀援桂枝兮聊淹畱】

海內文章非畫師能回筆力作枯枝豫章從小有梁棟也似鄭公防鬢絲【老杜詩海內文章伯又詩溟漲與筆力唐書閻立本傳閣外傳呼畫師閻立本文選曹顏逺詩曰棲鳥去枯枝南史王儉傳袁粲見之曰枯柏豫章𨿽小已有梁棟气矣老杜贈鄭防詩鄭公樗散鬢成絲酒後猶稱老畫師詩意謂東坡豫章梁棟之林亦效鄭公樗櫟之散木遊戲於小筆也】

題子瞻枯木

折衝儒墨陣堂堂書入顏楊鴻鴈行【折衝見前注荀子禮論曰儒者使人兩得之也墨者使人兩喪之也是儒墨之分也孫子勿擊堂堂之陣顏謂魯公楊謂凝式晉書王羲之傳自稱我書比鐘繇當抗行比張芝艸猶當鴈行也第一句元作文章日月與爭光後攺焉】胸中元自有邱壑故作老木蟠風霜【此兩句元作筆端放浪有江海臨深枯木飽風霜晉書謝鯤傳曰或問論者以君方庾亮何如答曰端委廟堂使百寮凖則鯤不如亮一邱一壑自謂過之漢書鄒陽傳曰蟠木根柢輪囷離奇世說注引支氐趙遙論曰至人乘天正而髙興遊無窮於放浪】

和子瞻戲書伯時畫好頭赤

李侯畫骨不畫肉筆下馬生如破竹【老杜丹靑引曰幹惟畫肉不畫骨此反而用之破竹言其神速晉書杜預傳曰今兵威已振譬如破竹數節之後迎刃而解】秦駒𨿽入天仗圖猶恐眞龍在空谷【立仗馬見前注岑參詩云曉隨天仗入暮惹禦香歸老杜丹靑引云斯湏九重眞龍出一洗萬古凡馬空白駒詩曰皎皎白駒在彼空谷】精神權奇汗溝赤有頭赤烏能逐日【後漢馬援傳注銅馬相法曰汗溝欲深長前漢書渥窪馬歌曰霑赤汗沬流赭志俶儻精權奇蒒綜赤烏頌曰赫赫赤烏惟日之精此借用言馬頭赤如日中烏故能逐日也王子年拾遺記曰周穆王八駿四名越景逐日而行東坡詩序言禦馬好頭赤】安得身爲漢都防三十六城看歷歷【後漢西域傳曰武帝時西域內屬有三十六國漢置使者校尉領防之宣帝攺曰都防退之詩歷歷想行居歷字韻東坡莫教優孟卜地厚衣薪樵入銅歷黃門黃金絡頭依圉人俛聽北風懷所歷山谷詩又如此興寄各異而奇】

詠伯時畫太初所獲大宛虎脊天馬圖【漢書禮樂志天馬歌曰天馬徠出泉水虎兩化若鬼】

筆端那有此千里在胸中四蹄雷電去一顧馬羣空【老杜畫馬贊曰四蹄雷電一日天地崔豹古今注曰秦始皇有馬名追電退之送溫造序曰伯樂一過冀北之野而馬羣遂空】誰能乘此物超俗駕長風【世說注魏氏春秋曰時謂王戎才能超俗也南史宗慤曰願乘長風破萬里浪】逸材歸轡勒歳在執徐同【漢武帝太初三年貳師將軍李廣利伐宛得其善馬四年春還京師按是嵗庚辰爾雅嵗在辰曰執徐故天馬歌雲天馬徠執徐時伯時畫此馬蓋在元祐三年戊辰】

詠伯時畫馮奉世所獲大宛象龍圖

上黨良家子挽彊如屈肘三十學春秋豈爲莎車首【漢書馮奉世上黨良家子選爲郎年三十餘學春秋本始中擊莎車莎車王自殺傳其首長安得其名馬象龍而還周勃傳注曰如今挽彊司馬左傳防手注曰屈手如防形】誰言馮光祿不如甘延壽𨿽無千戶封乃得六龍友【宣帝議封奉世蕭望之獨以其矯制違命不宜受封上以奉世爲光祿大夫奉世死後甘延壽以誅郅文單於封爲列於是杜欽上疏追訟奉世前功上以先帝時事不復錄漢書渥窪馬歌曰今安匹龍爲友易乾卦曰時乘六龍以禦天也】

題竹石牧牛【並引】

子瞻畫叢竹怪石伯時增前坡牧兒騎牛甚有意態戲詠

野次小崢嶸幽篁相倚緑阿童三尺箠禦此老觳觫【楚辭曰命處幽篁兮晉書羊祜傳阿童復阿童此借用莊子曰一尺之捶日取其半萬世不竭觳觫見孟子】石吾甚愛之勿遣牛礪角牛礪角尙可牛鬭殘我竹【左傳子皮曰願吾愛之不吾叛也此用其語律退之石鼓歌曰牧童敲火牛礪角唐人李渉詩云無柰牧童何放牛喫我竹】

題伯時天育驃騎圖二首【老杜有天育驃騎歌天育唐廐名也】

玉花照夜今無種櫪上追風亦不傳【明皇別傳曰上乘照夜白玉花驄老杜丹靑引曰先帝天馬玉花驄畫工如山貌不同又觀畫馬圖引曰曽貌先帝照夜白又徒步歸行曰須公櫪上追風驃】想見眞龍如此筆蒺藜沙晚艸迷川【丹靑引曰斯須九重眞龍出一洗萬古凡馬空末句嘆此物埋沒於沙艸荒涼之地蒺藜蓋同州沙苑監所出本艸所謂生馮翊平澤或道傍馮翊卽今同州老杜詩沙晚鴒寒】

明窓槃礡萬物表寫出人間眞乘黃邂逅今生猶姓李可非前世江都王【畫史槃礡見前注老杜觀畫馬圖引曰國初己來畫鞍馬神妙獨數江都王將軍得名三十載人間又見眞乘黃按名畫記江都王緒霍王元執之子伯時與王皆李姓王維詩曰夙世謬詞客前生應畫師】

姨母李夫人墨竹二首【米芾畫史云朝議大夫王之才妻南昌縣君李氏尙書公擇之妹能臨松竹木石等畫見本卽爲之卒難辧山谷蓋公擇甥也】

深閨靜幾試筆墨白頭晼中百斛力【老杜詩三尺角弓兩斛力】榮榮枯枯皆本色懸之髙堂風動壁【文選魏都賦曰英辯榮枯叉顏延年詩俛仰見榮枯唐書栁仲郢傳曰醫有本色官老杜山水圖歌曰掛君髙堂之素壁張彥逺畫記言僧宗偃畫樹石曰重質隱地淸颷滿堂此言風動壁亦兼用李益竹窓聞風詩開門風動竹之句文選阮嗣宗詩迥風吟四壁】小竹扶疎大竹枯筆端眞有造化鑪【漢書司馬相如賦曰埀條扶疎後漢五行志桓帝初童謡曰小麥靑靑大麥枯此用其語律韓詩外傳曰避文士之筆端老杜詩勝決風塵際功安造化鑪按莊子曰今一以天地爲大鑪造化爲大冶】人間俗气一防無健婦果勝大丈夫【退之王仲舒墓志曰公所爲文章無世俗气僧貫休東林寺詩曰田地更無塵一防右樂府隴西行曰健婦持門戶勝一大丈夫老杜詩縱有健婦把鋤犂】

山谷內集詩注卷九

欽定四庫全書

山谷內集詩注卷十

宋黃庭堅撰

任淵

注

次韻答曹子方雜言

酺池寺湯餅一齋盂曲肱懶著書【寰宇記曰酺池在開封府浚儀縣西北古大梁城內梁孝王作按浚儀後更名祥符束哲餅賦曰充虛解戰湯餅爲最時山谷持戒律甚嚴故有齋盂之句曲肱用邊韶晝眠意史記虞卿傳曰非窮愁亦不能著書論語飯蔬食飲水曲肱而枕之樂亦在其中矣】騎馬天津看逝水滿船風月憶江湖【按東京記崇濟坊西有天漢橋橋南朱雀門與宣徳門相直此詩雲天津蓋唐之洛都有天津橋因偕用爾傳燈錄船子和尙詩云滿船空載月明歸】往時盡醉冷卿酒侍兒琵琶春風手【冷卿如因話錄以祠部爲冰防老杜以廣文爲冷官之類以下句攷之謂光祿卿也按實錄元祐三年七月文及爲光祿少卿及蓋潞公之子此詩所指豈其人耶漢書袁盎傳注曰侍兒婢也王介甫明妃曲曰黃金捍撥春風手豫章外集又有和子方雜言亦及此事或云冷姓也】竹間一夜鳥聲春明朝醉起雪塞門【鳥聲春謂琵琶啄木聲也錄異傳曰大雪丈餘洛陽令至袁安門無有行路退之詩藍田十月雪塞闗】當年聞說冷卿客黃須鄴下曹將軍【魏志任城威王彰太祖之子大破烏丸歸功諸將太祖喜持彰鬢曰黃須兒竟大奇也老杜有觀曹將軍畫馬圖引此借用曹植居鄴下一時從其遊者名鄴下之學】挽弓石八不好武讀書臥看三峯云【唐書張靖傳士挽兩石弓左傳顏髙之弓六鈞注云六鈞百八十斤老杜詩挽弓當挽彊又詩將軍不好武稚子總能文蘇子美詩臥看靑天行白雲華山記云其三峯直上晴霽可觀】誰憐相逢十載後釜裏生魚甑生塵【退之詩尊酒相逢十載後我爲壯夫君白首後漢書範丹字史云爲萊蕪長所止單陋有時絕粒窮居自若閭裏歌之曰甑中生塵範史云釜中生魚範萊蕪】冷卿白首大官寺樽前不復如花人【通典大官掌百官之饌屬光祿卿大白詩金屏笑坐如花人】曹將軍江湖之上可相忘舂鉏對立鴛鴦雙無機與遊不亂行何時解纓濯滄浪【莊子曰魚相忘於江湖爾雅曰鷺舂鋤文選江淹擬張綽詩曰亹亹思淸胸中去機巧物我俱忘懷可以狎鷗鳥蓋用列子事莊子山木篇曰孔子逃於大澤入獸不亂羣入鳥不亂行濯纓見前注】喚取張侯來平章烹茶煮餅坐僧房【張侯似是張仲謀言欲與之共往僧房商略歸計也按外集有送曹子方兼簡張仲謀詩唐書郭正一傳曰平章事自正一等始此借用其字老杜詩隨意宿僧房】

次韻子瞻和王子立風雨敗書屋有感【王適字子立蘇子由之壻從其婦翁學】

婦翁不可撾王郎非嬌客【後漢第五倫傳光武戱謂倫曰聞君爲吏篣婦公寧有之耶魏志武帝紀令曰第五伯魚三娶孤女謂之撾婦翁按今俗間以壻爲嬌客】十年爲從學苦淡共陻厄【漢書叔孫通傳曰呂后與陛下攻苦食淡左傳曰困窮陻厄】燕雀嗤鴻漸犬羊睨麟獲【此以下指子由漢書陳勝傳曰燕雀焉知鴻鵠之志易曰鴻漸於木春秋哀公十四年西狩麟】遇逢涇渭分昨夢春冰釋【涇渭春冰並見前注】平生五車書才吐二三防【莊子曰恵施多方其書五車二三防見孟子】已作謗薰天金朱果何益【子由在臺諫數論事不爲當世所喜老杜詩北裏富薰天按揚雄甘泉賦曰燎薰皇天此借用其字法言曰紆朱懷金之樂不如顏氏子之樂】君窮一牕下風雨更削迹【此以下述子立莊子山木篇孔子曰吾再逐於魯伐木於宋削迹於衛又見盜跖篇】詩工知學進詞苦見意迫【庾信哀江南賦序曰不無危苦之詞惟以哀悲爲主】俗情傲秦贅婦舎不暖席【漢書賈誼傳曰秦人家貧子壯則出贅老杜詩倚著如秦贅淮南子曰墨突不暇黔孔席不及暖】南冶從東家不聞被嘲劇【魯論南容三復白圭孔子以其兄之子妻之又曰子謂公冶長可妻也以其子妻之東家見前注蜀都賦曰劇談戲論南兄謝靈運傳輕薄少年凡人士並爲題目皆加苦言劇句】師儒並世難日月過箭疾【周禮天官曰師以賢得民儒以道得民史記仲尼弟子列傳曰孔子數稱臧文仲栁下惠然皆後之不並世樂天詩年光同激箭老杜詩破敵過箭疾】公今未有田把筆耕六籍【後漢班超傳注曰安能久事筆耕乎】

嘲小徳

中年舉兒子漫種老生涯【晉書王羲之傳謝安曰中年以來傷於哀樂史記孟嘗君傳曰君所以不舉五月子者何莊子曰吾生也有涯】學語囀春鳥塗牕行暮鵶【一作學語春虫聒書牕秋鴈斜老杜詩驥子好男兒前年學語時樂府栁顧言陽春歌曰春鳥一囀有千聲按周禮羅氏仲春羅春鳥劉禹錫傳小兒弄筆不能嗔涴壁書牕且賞勤盧仝示添丁云忽然案上翻墨汁塗抹詩書如老鵶行音胡剛反】欲嗔王母惜稍慧女兄誇【一作待渠能小艇伴我釣煙沙爾雅父之妣爲王母時山谷母夫人無恙】解著潛夫論不妨無外家【後漢王符傳曰安定俗鄙庶孽而符無外家爲鄕人所賤隱居著書以譏當世失得不欲章顯其名故號曰潛夫論】

戲答張祕監饋羊

細肋柔毛飽臥沙煩公遣騎送寒家【同州沙苑監有桂羊俗謂之細肋臥沙曲禮羊曰柔毛老杜詩大官喜我來遣騎問所須按文選魏文帝書曰今遣騎到鄴世說王經母曰汝本寒家子】忍令無罪充庖宰畱與兒童駕小車【孟子曰若無罪而就死地則牛羊何擇焉韓孟鬭雞聯句曰義肉恥庖宰晉書衛玠傳總角乘羊車入市見者以爲玉人漢書車千秋傳朝見得乘小車】

戲答王定國題門兩絕句

非復三五少年日把酒償春頰生紅【摭言薛逢語新進士曰老婆三五少年時也曽東塗西抹來退之嘲少年曰直把春償酒都將命乞花又華山女云白咽紅頰長眉靑】白鷗入羣頗相委不謂驚起來賓鴻【莊子曰入獸不亂羣委謂諳識也世說司馬徽人有委認徽豬者退之與栁中丞書亦曰與賊不相諧委禮記月令季秋鴻鴈來賓此句當是山谷往見定國不遇而姙妾有避之者來賓或是其名字】

頗知歌舞無竅鑿我心塊然如帝江【山海經曰天山有神狀如黃囊赤如丹火六足四翼渾沌無靣目是識歌舞實惟帝江或作鴻江也莊子曰日鑿一竅而渾沌死又曰雕琢復朴塊然獨以其形立】花裏雄蜂雌蛺蝶同時本自不作雙【李義山桞枝詞曰花房與蜜脾蜂雄蛺蝶雌同時不同那復更相思老杜詩並蔕芙蓉本自雙此反其意不作雙見前注】

淸人怨戲效徐庾慢體三首

秋水無言度荷花稱意紅【選詩曰涉江采芙蓉王介甫詩荷花稱意紅按漢書兒寛傳奏事稱意】主人敬愛客催喚出房籠【選詩云公子敬愛客終宴不知疲老杜詩遣人向市賖香粳喚婦出房親自饌梁元帝巫山詩無因謝神女一爲出房籠】一斛明珠曲何時落塞鴻【一斛珠見前注禮記曰歌者累累乎端如賈珠鮑照京洛篇霜歌落塞鴻】莫藏春筍手且爲剝蓮蓬【杜牧之防吟曰骰子逡巡裹手拈無因得見玉纖纖東坡樂府曰指尖露春筍纖長】

翡翠釵梁碧石橊裙折紅【庾信蕩子賦佩朱翠的釵梁粟鈿樂府黃門歌曰防黛方初月縫裙學石橊】隙光斜鬥帳香字冷薰籠【樂府魏收永世樂曰綺牕斜影入上客酒須添又吳融秋閨怨日斜光隱西壁暮雀上南枝又長樂佳曰紅羅復斗帳四角垂明璫香字謂香篆薰籠見前注王建宮詞曰紅顏未老恩先斷斜倚薰籠坐到明】聞道西飛燕將隨北固鴻【古樂府曰東飛伯勞西飛燕黃姑阿母時相見江總歌南飛鳥鵲北飛鴻弄玉蘭香時防同按寰宇記北固山在潤州丹徒縣北此云北固鴻未詳恐字誤今按月令鴈北鄕鄕與向通恐當作北向鴻固蓋向字之誤】鴛鴦防獨宿風雨打船蓬【終上句之意杜詩鴛鴦不獨宿又來霑席上風急打船頭杜牧之詩春半平江兩圓文破蜀羅聲眠蓬底客寒過釣來蓑】

障羞羅袂薄承汗領巾紅【南史劉瑀傳曰羞靣見人扇障何益玉臺新詠雜詩曰舉袖且障羞迥梳理亂髮文選洛神賦曰抗羅袂以掩涕方言曰席裱謂之被巾注云婦人領巾退之詩白布長衫紫領巾】晚風斜蠆髮逸艷照牕籠【都人士詩曰卷髮如蠆注蠆螫虫也尾抹揵然似婦人髮末曲上卷然文選鮑照詩蛾眉�珠襲玉鉤隔牕】胡琴抱明月寶瑟陣歸鴻【劉禹錫泰娘歌曰低鬟綏視抱明月纖指破撥生胡風言其善琵琶也此借用文選沈休文詩曰象筵鳴寶瑟劉禹錫傷秦妹行言善其箏曰玫瑰寶柱秋鴈行按瑟亦有柱揚子所謂膠柱調瑟是也】倚壁生蛛网年光如轉蓬【言琴瑟久不禦也文選江淹擬張司空詩曰蘭徑少行迹玉臺生网絲淮南子曰聖人觀轉蓬而爲車此借用以言年運而往如車轂之轉傷美人之遲暮也】

呈外舅孫莘老二首

九陌黃塵烏防底五湖春水白鷗前【三轉舊事曰長安城中八街九陌退之詩子云秪自守奚事九衢塵又詩𨿽有九衢無塵埃樂府讀曲歌曰不知烏防郎是誰越語曰範蠡遂乘輕舟以浮於五湖老杜詩時危兵甲黃塵裏日短江湖白髮前此頗用其語律】扁舟不爲鱸魚去收取聲名四十年【晉書張翰傳齊王冏辟爲掾因見秋風起乃思吳中菇菜蒓鱸魚鱠曰人生貴得適意何能羈官數千里以要名爵乎遂命駕而歸俄而冏敗人謂見機老杜詩夫子獨聲名又贈鄭防詩才名四十年】

甓社湖中有明月淮南艸木借光輝【沈存中筆談曰嘉祐中揚州有一珠甚大天晦多見初出於天長縣陂澤中後轉入甓社湖後又在新開湖中九十餘年居民行人常常見之珠大如拳爛然不可正視十餘里間林木皆有影如日初升此詩引用以比莘老按莘老髙郵軍人髙郵本屬揚州云漢書鄒陽傳曰明月之珠夜光之璧】故應剖蚌登王府不若行沙弄夕霏【用莊子龜寧曵尾之意蜀志秦宓奏記曰剖蚌求珠周禮鄕大夫曰登於天府又玉府掌共王之佩玉珠玉書曰王府則有歐公鸚鵡螺詩曰紅螺行沙夜生光又曰一螺千金價誰量豈若泥下追含漿文選謝靈運詩雲霞收夕霏李善注霏日气也】

以天壇靈壽杖送莘老

王屋千霜老紫藤扶公休沐對親朋異時駟馬安車去拄到天壇願力能【王屋山在綘州垣曲縣千霜謂經千嵗之墨霜老杜詩三霜楚戶砧禮記大夫七十而致事適四方乘安車自稱曰老夫老杜詩云安得仙人九節杖掛到玉女洗頭盆太白寄王屋山人孟大融詩曰願隨夫子天壇上閒與仙人掃落花圓覺經曰皆依無始淸淨願力李通華嚴論曰地前菩薩是凡夫故有地前成佛者推爲誓願力能非本法故詩言老而益健能爲方外之遊蓋由願力所致】戲答兪淸老道人寒夜三首【王立之詩話山谷云金華兪淸老字子中二十年前與子共學於淮南元丰甲子相見於廣陵自云荊公欲使之脫縫掖著僧伽黎奉香火於半山寺予之僧名紫琳字淸老淸老無妻子之累云去作半山道人似不爲難事然生脫筒亦難堪思後數年見之傳冠自若也因嘗戲和淸老詩云云按山谷跋此詩云子瞻屢哦此詩以爲妙也】

索索葉自月寒遙夜闌【樂天詩榦葉不待黃索索飛下來又云葉聲落如月色白似霜楚辭曰覿杪秋之遙夜老杜詩夜闌更秉燭當如春秋雨螽之雨從去聲非葉聲落如雨故前輩論深院無人杏花雨非四雨數】馬嘶車鐸鳴羣動不遑安【晉書荀朂傳逢趙賈人牛鐸識其聲淵明詩曰日入羣動息文選東哲補南陔詩曰心不遑安】有人夢超俗去髮脫儒冠平明視淸鏡正爾良獨難【言其未能忘形也超俗見前注退之詩猶思脫儒冠又詩脫冠剪頭髮項羽傳平明漢軍乃覺之樂天詩晨興照淸鏡形影兩寂寞曹子建集怨歌行曰爲臣良獨難】

聞道一稊米出身縛簪纓【莊子河伯曰聞道百以爲莫已若者我之謂也又北海若曰計四海之在天地不似稊米之在太倉乎音義曰小米也一曰稊艸也文選詩出身防漢思北山移文曰今見觧蘭縛塵纓】懷我伐木友寒衾夢丁丁【代木丁丁見詩大雅】富貴但如此百年半曲肱【退之詩人生但如此朱紫安足僭下句用邯鄲夢事見前注曲肱見魯論】早晚相隨去松根有茯苓【唐趙嘏詩早晚粗酬身事了水邊歸去一閒人老杜詩知子松根長茯苓遲暮有意來同煮】

牧羊金華山早通玉帝籍【神仙傳曰皇初平年十五家使牧羊有道士將至金華四十餘年其兄初起見之問羊何在初平叱白石皆起成羊數萬頭皇字他書或作黃山谷先世居金華故云漢元帝紀令從官給事宮司馬中者得爲大父母父母兄弟通籍樂天詩但恐長生須有籍仙臺試爲檢名看漢書通籍金門】至今風低艸見白石【樂府敕勒歌曰天蒼蒼野茫茫風吹艸低見牛羊無羊詩曰爾羊來思其角注曰聚其角而息然字書曰音阻立反角堅貌亦作濈】金華風煙下亦有君履迹何爲紅塵裏頷須欲雪白【金華屬婺州淸老亦金華人班婕妤賦曰思君兮履綦注云綦履迹也西都賦曰紅塵四合樂天詩滿頷白髭須】祕書省冬夜宿直寄懷李徳素【山谷有題薛醇老家李西臺書云徳素舒城李粢也浮沈於俗操行如古人往時隱龍眠山駕靑牛往來皖公三祖自燒古松作墨云云故此詩末句有占少微之語】

曲肱驚夢寒皎皎入牖下【文選古詩明月何皎皎又詩安寢北堂下明月入我牖】出門問何祥岑寂省中夜【左氏僖十六年傳隕石於宋五六鷁退飛過宋都宋襄公曰是何祥也吉凶焉在文選舞鶴賦去帝鄕之岑寂漢書昭帝紀共養省中注引蔡邕云本爲禁中孝元皇后父名禁攺曰省中】姮娥攜靑女一笑粲萬瓦【李商隱詩靑女素娥俱耐冷月中霜裏鬭嬋娟王充論衡曰羿請不死之藥於西王母羿妻姮娥竊以奔月托身於月是爲蟾蜍淮南子曰至秋三月靑女乃出降以雪霜注曰靑女天神靑媖玉女主霜雪也谷梁傳曰軍人粲然皆笑注云粲然盛笑貌宋景文筆記云粲明也知萬眾皆啟齒齒旣白以粲義包之】指我金玉人幽獨秉大雅【晉書王戎傳戎目山濤如璞玉渾金人皆欽其寶莫知名其器楚辭曰幽獨處乎山中大雅見前注】古來絕朱蓋爲知音者【見前主】同牀有不察而況子在野【文選張華女史箴曰茍違斯義則同衾以疑此句略采其意言世無知音𨿽在傍近猶不識察況逺外乎山谷作羅漢贊又曰我觀閻浮提眾生同牀猜忌若冰炭史記田叔傳曰田仁與任安二人同牀臥書曰君子在野】獨立占少微長懷何由寫【魯論曰他日又獨立隋書天文志少微四星在太微西士大夫之位也一名處士明大而黃則賢士舉楚辭曰情慨慨而長懷文選張茂先詩寫心出中誠】

嵗寒知松柏【魯論曰嵗寒然後知松柏之後雕也】

羣陰雕品物松柏尙桓桓【易曰品物流形書曰朂哉夫子尙桓桓注云桓桓武貎】老去惟心在相依到嵗寒【文選陸機演連珠曰勁陰殺節不雕寒木之心歐陽公詩老去自憐心尙在】霜嚴禦史府雨立大夫官【漢書朱博爲禦史大夫其府列柏樹崔禦史箴曰箴上霜凝筆端風起文選嘯賦曰騁羽則嚴霜夏雕應劭漢官儀秦始皇封泰山遇暴雨賴得抱樹因封其樹爲五大夫松史記滑稽傳優旃曰陛楯郎汝𨿽長何益幸雨立】犧象溝中斷徽爨下殘【荘子曰百年之木破爲犧尊靑黃而文之其斷在溝中美惡有間矣其於失性一也左傳曰犧象不出門謂犧尊象尊也後漢蔡邕傳吳人有燒桐以炊者邕聞火烈之聲知其良木請而爲琴時號焦尾琴晉書陶潛傳畜素琴一張徽不具荘子曰純朴不殘孰爲犧尊退之木居士詩爲神詎比溝中斷遇賞還同炊下余】光陰一鳥過翦伐萬牛難【文選別賦曰明月白露光陰往來杜牧之詩長空碧日杳萬古一飛鳥選詩人生之海內忽如鳥過目老杜身輕一鳥過甘棠詩曰勿翦勿伐萬牛見前注】春日輝桃李蒼顏亦頇觀【言老成坐見新進也太白詩松柏本孤直難爲桃李顏歐公醉翁亭記曰蒼顏白髮頽然乎其間】

東觀讀未見書【後漢黃香傳京師號曰天下無雙江夏黃童肅宗詔香詣東觀讀所未嘗見書】

漢規羣玉府東觀近宸居【漢書東方朔傳曰今規以爲苑穆天子傳曰羣玉山先王之所謂防府通典曰後漢圖書在東觀按和帝紀永元十三年幸東觀見書林閱篇籍文逸曰景屬宸居】詔許無雙士來觀未見書【見題注】皇文開萬卷家學陋三餘【魏略曰董遇字委眞善左氏傳從學者云苦渴無日逸言當以三餘或問三餘之意遇言冬者嵗之餘夜者日之餘陰雨者時之餘】竹帛森延閣星辰繞直廬【文選曹子建求自試表曰名稱書於竹帛李善注字出墨子漢書藝文志注引七略曰內則有延閣廣內祕室之府外則有太常太史博士之中老杜詩聴履上星辰又云乾坤繞漢宮西都賦曰周廬於列室注直宿曰廬】諸生起孤賤天子自吹噓【後漢班超傳相者曰祭酒布衣諸生耳而當封侯萬里之外黃香上疏曰江淮孤賤愚防小生老杜詩惟待吹噓送上天按魏志鄭澤曰孔公緒能淸談髙論噓枮吹生韓退之詩云風相吹噓】願以多聞力論思補帝裾【說命曰王人求多聞時惟建事班固兩都賦序曰朝以論思日月獻納補帝裾用補衮意魏志辛毗傳言冀州民不可徙帝不答起入內毗隨而引其裾此借用其字】被褐懷珠玉【文選阮籍詩懷詩曰被褐懷珠玉顏閔相與期按家語子路問孔子曰有人於此被褐而懷玉何如孔子曰國無道可也國有道則衮冕而執玉】

國士懷珠玉通津不易扛【國士見史記豫譲傳不易扛言其重愼之至也禮記曰執玉不趨又曰受珠玉者以掬淵明詩彈冠乘通津但懼時我遺】櫝藏心有待褐短義難防【子貢曰有美玉於斯韞櫝而藏諸求善價而沽諸子曰沽之哉沽之哉我待價者也義難防言不可屈孟子𨿽褐寛愽吾不惴焉戚歌短布單衣長止骭】寶唾歸靑簡晴虹貫夜窻【韓孟城南聯句曰寶唾恰未盡後漢趙壹傳曰咳唾自成珠又吳祐傳父恢守南海欲殺靑簡以寫經書禮記曰君子於玉比徳气如白虹天也】直言方按劍豈是故迷邦【按劍見前注魯論陽貨謂孔子曰懷其寶而迷其邦可謂仁乎】彈雀輕千仞連城貫一雙【莊子曰以隋侯之珠彈千仞之雀世必笑之選詩連城旣僞往荊玉亦眞還謂秦以十五都易趙璧也史記虞卿說趙孝成王一見賜白璧一雙】安知藍縷底明月弄寒江【左傳曰莫敖篳路藍縷以啟山林明月珠見前注魏志曰日月如合璧莊子曰藏珠於淵左傳曰子犯投其璧於河】

欵塞來享【元祐三年夏人遣使謝封冊故以命題漢宣帝紀曰欵塞來享】

前朝夏州守來款塞門西【五代史李仁福傳唐僖宗時有拓跋思敬者爲夏州偏將後以預破黃巢功賜姓李氏拜夏州節度使思敬卒弟思諫立思諫卒子彛昌立彛昌爲其將所殺軍中迎仁福立之不知其於思諫爲親疏也其子彛超彛興繼立世有夏銀綏宥靜等五州之地至元祐元年夏國主秉常卒於幹順承襲】聖主敷文徳降書付狄鞮【書曰帝乃誕敷文徳舞干羽於兩階七旬有苗格禮記王制曰西方曰狄鞮北方曰譯注曰狄之言知也】氈裘瞻日月面帶金犀【史記蘓秦傳云燕必致旃裘狗馬之地後漢耿秉傳匈奴聞秉卒舉國號哭或至黎面流血注云黎卽字割也音力私反此借用以言祈哀請命漢書匈奴傳文帝遺單於黃金犀毗一注云要中大帶也法言被我純繢帶我金犀不亦享乎】殿陛閒干羽邊亭息鼔鼙【干羽見前注漢書云祭彤傳論曰臥鼓邊亭樂記曰君子聴鼓鼙之聲則思將帥之臣】永輸量谷馬不作觸藩羝【史記貨殖傳曰至用谷量牛馬此借用以言夏人入貢易大壯卦曰羝羊觸藩羸其角此借用以言不犯塞】聲勢常相倚今聞定五溪【退之平淮西碑曰凡叛有數聲勢相倚吾彊不支汝弱奚恃定五溪謂南夷底定也後漢馬援傳劉尙擊武陵五溪蠻夷注云武陵有五溪謂雄溪酉溪酉溪潕溪辰溪】

憶邢惇夫【惇夫本末具前注有呻吟集行於世東坡云惇夫自爲童子所與交皆諸公長者百不一見遂與艸木共盡】

詩到隨州更老成江山爲助筆縱橫【惇夫父恕爲起居舍人坐教髙公繪爲書忤太后意元祐元年正月謫知隨州惇夫侍焉老杜詩毫髮無遺恨波瀾獨老成唐書張說傳謫嶽州而詩益淒惋人謂得江山助云老杜詩淩雲健筆意縱橫】眼看白璧埋黃壤何況人間父子情【晉書亮傳將何充嘆曰埋玉樹於土中使人情何能已世說注王愆期謂陶侃曰賢子越騎酷沒天下爲公痛心況慈父情耶漢書張禹傳曰不勝父子私情】

次韻秦少章晁適道贈答詩

二子論文地陰風雪塞廬【後漢書袁安傳雪積地洛陽令至袁安門無有行路退之詩藍田十月雪塞闗】寧穿東郭履不遺子公書【史記滑稽傳東郭先生貧困饑寒行雪中履有上無下足盡踐地莊子曰衣敝履穿漢書陳萬年傳子咸予陳湯書曰卽防子公力得入帝城死不恨也】士固難推挽時聞有詔除【上句用鄭當時推轂士之意退之志云無相知有气力得位者推挽漢書谷永曰免不正之詔條劉禹錫詩金門通籍眞多士黃紙除書毎日聞左傳襄十四年臧武仲見衛侯曰二子者或挽之或推之欲無入得乎又晉書鄧侯挽不來謝令推不去蓋參而用之】負暄眞計得獻禦恐成疎【列子曰宋有田父曁春東作自曝於日顧謂其妻曰負日之暄人莫知者以獻吾君將有重賞荘子曰於魚得計退之詩食芹𨿽云美獻禦固巳癡】

次韻答秦少章乞酒

朝事鞍馬早吏曹文墨拘【文選鮑明逺詩曰日晏罷朝歸鞍馬塞衢路劉公幹詩曰職事相塡委文墨紛消散漢書司馬相如傳曰豈特委瑣齷齪拘文牽俗】終無尺寸補但於朋友疎【漢書李廣傳曰終無尺寸功諸葛丰傳曰獨恐未有云補魯論曰朋友數斯疎矣此借用】豈如簞瓢子臥起一牀書【簞瓢見魯論漢書蘇武傳曰杖漢節牧羊臥起操持寒山子詩曰家中何所有惟見一牀書】炙背道堯舜雪屋相與娛【文選嵇康絕交書曰野人有快炙背而美芹子者欲獻之至尊注引列子曰宋有田父負日之暄云云孟子道性善言必稱堯舜】步出城東門野鳥吟廢墟【梁甫吟曰步出齊東門遙望蕩陰裏裏中有三墳累累正相似】頗知富貴事勢窮心亦舒【因見廢墟知富貴之不可常故𨿽處窮而其心休然也退之王承福傳曰吾操鏝以入於富貴之家有年矣有一至者焉又往過之則爲墟矣又曰𨿽勞無媿吾心安焉楚辭哀郢曰聊以舒吾憂心老杜詩坦然心神舒】詩來獻窮狀水餅嚼冰蔬【本傳曰晉文公使曹人獻狀南史何戢傳髙帝好水引餅戢毎設上焉】鬥酒得醉否枵腹如瓠壺【漢書楊惲傳曰烹羊炰羔鬥酒自勞老杜詩百年渾得醉莊子曰魏王大瓠之種非不呺然大也音義曰虛大曰呺瓠壺見前注】亦可召西舎侯嬴非博徒【史記魏公子無忌傳魏有隱士曰侯嬴年七十家貧爲大梁夷門監者公子從車騎虛左自迎侯生又曰公子聞趙有處士毛公藏於博徒薛公藏於賣漿家公子乃聞步往從此兩人遊甚歡】

山谷內集詩注卷十

欽定四庫全書

山谷內集詩注卷十一

宋黃廷堅撰

任淵

注

頤軒詩六首【並序】

髙君素作頤軒請予賦詩予爲說其義曰在易之頤觀頤自求口實其傳曰觀頤觀其所養也自求口實觀其自養也單豹巖棲谷飲有孺子之色而虎攻其外張毅擎跽曲拳養人間之譽而疾攻其內養虎者不以全物與之牧羊者去其敗羣視其後者而鞭之養鷹者饑之是謂觀其所養盡物之性也庖丁不以肯綮嬰其解牛之刀痀瘻丈人不以萬物昜蜩之翼匹夫之志不可奪於三軍之帥是謂觀其自養盡巳之性也詩云如切如磋如琢如磨求盡性而已君素樂善能貧將求學問日新之功故作頤軒以養其正吉乃以觀頤自求口實六字作詩以勸戒之

金石不隨波松竹知嵗寒冥此蕓蕓境回向自心觀【王充論衡曰湍瀨之回沙轉石而大石不動者是石重而沙輕大儒俗吏並在世俗有似於此魯論曰寒然後知松柏之後雕也老子曰夫物蕓蕓各歸其根華嚴經有十回向老杜詩回向心地初四十二章經曰斷去欲愛識自心源】

知足是靈龜無厭乃朶頤虛心萬物表寒暑自四時【老子曰知足不辱易頤之初九日捨爾靈龜觀我朶頤凶注云朶頤者嚼也居養賢之世不能貞其所履以全其徳而捨其靈龜之明兆羨我朶頤而躁求凶莫甚焉老子又曰虛其心實其腹魯論曰天何言哉四時行焉百物生焉】

無外一精明六合同出自公能知本原佛亦不相似【楞嚴偈曰諸幻成無性六根亦如是原依一精明分成六和合一處成休復六用皆不成傳燈錄永嘉證道歌曰本原自性天眞佛又云居禪師曰若是思大佛亦不作又南陽忠國師廣語云僧問旣無織毫可得名爲何物師曰本無名字曰還有相似者否師曰無相似者世號無比獨尊】

辱莫辱多欲樂莫樂無求人生彊學耳萬古一東流【楚辭曰悲莫悲兮生別離樂莫樂兮新相知此用其律禮記儒行曰夙夜彊學以待問老杜詩不廢江河萬古流此特借用其字言逝川之速如此不可不惜日也杜牧之詩萬古一飛鳥樂天詩年光東流水】

樞機要發遲飲食戒味厚漁人溺於波君子溺於口【易曰言行君子之樞機樞機之發榮辱之主也國語曰厚味實臘毒頤卦之大象曰君子以愼言語節飲食故此句及之禮記曰小人溺於水君子溺於口大人溺於民皆在其所褻也此詩舊本云小人溺於水君子溺於口古來犯時機惟此沒粱斗按秦再思紀異錄曰髙駢命酒佐薛濤攺一字令駢曰口有似沒粱斗濤曰川有似三條椽】

涇流不濁渭種桃無李實養去心塵緣光明生虛室【谷風詩曰涇以渭濁湜湜其沚傳云涇渭相入而淸濁異箋雲涇水以有渭水淸故見涇水濁湜湜持正貎俗諺曰種李不成桃種禾不生豆近世圜悟禪師克勤嘗以此兩語作頌孟子曰養心莫善於寡欲圓覺經曰妄誕四大爲自身相六塵緣影爲自心相又曰此虛妄心若無六塵則不能有四大分解無塵可得於中緣塵各歸散滅畢竟無有緣心可見莊子曰虛室生白】

寺齋睡起二首

小黠大癡螳捕蟬有餘不足防憐蚿【退之送窮文曰驅我令去小大癡莊子曰莊子覩異鵲執彈而畱之覩一蟬方得美防而忘其身螳螂執翳而搏之見得而忘其形異鵲從而利之見利而忘其眞又曰防憐蚿蚿憐蛇蛇憐風風憐目目憐心音義云防一足獸蚿馬蚿虫多足詩意謂巧詐之相傾智愚之相角與此數虫何異得失竟安在哉】退食歸來北窻夢一江風月趁漁船【羔羊詩曰自公退食北窻夢見前注林逋秋江寫望詩曰最愛梨花經雨後一篷煙火飯漁船】桃李無言一再風黃鸝惟見緑蔥蔥【桃李一再經風無復顏色紅紫事退遽成緑陰意謂卒卒京塵中未甞得細見春物也漢書李廣贊曰桃李不言下自成蹊漢書司馬相如傳曰爲鼓一再行】人言九事八爲律儻有江船吾欲東【漢書主父偃傳曰所言九事其八爲律又韓信傳髙祖曰吾亦欲東耳安能鬱鬱久居此乎此皆借用謂世途狹隘動觸法令寧自放於江海也退之詩法吏多少年磨淬出角圭將舉汝愆尢以爲身階梯收身歸闗東期不到死迷】

記夢【洪駒父詩詁曰予嘗聞山谷云此篇記一叚事也嘗從一貴宗室攜妓女遊某寺酒闌諸妓皆散入僧房中主人不怪也故有曉然夢之非紛紜之語僧惠洪泠齋夜話以爲山谷元祐初畫臥酺池寺夢與一道士遊蓬萊覺而作此詩夜與餘同宿湘江舟中親爲言之兩說未知孰是】

眾眞絕妙擁靈君曉然夢之非紛紜【眞誥眞冑世譜云興寧三年眾眞防楊羲家漢書公孫傳曰愚心曉然見治道之可以行也夢紛紜見前注】窻中遠山是眉黛席上橊花皆舞裙【文選謝朓詩曰窻中列遠岫西京雜記曰文君姣好眉色如望逺山樂府黃門倡曰佳人俱絕世握手上春樓防黛方初月縫裙學石橊】借問琵琶得聞否靈君色莊妓搖手【文選曹子建樂府云借問誰家子色莊見魯論漢書許後傳曰且使妾搖手不得僧惠洪冷齋夜話曰山谷夢有兩玉人導升殿主者衣絳衣仙女擁侍中有一女方整琵琶山谷極愛其風韻顧之忘揖主者主者色莊故其詩有曰借問琵琶可聞否靈君色莊妓搖手今山谷集語不同蓋復更易之耳】兩客爭棊爛斧柯一兒壞局君不呵【述異記晉王質詣信安石室山伐木見數童奕碁而歌俄頃謂質曰何不去質起視斧柯爛盡旣歸無復時人矣亦見水經漸江水注魏志王粲傳粲觀人圍碁局壞卽爲覆之漢書李廣傳霸陵尉醉呵止廣】杏梁歸燕語空多柰此雲窻霧閣何【司馬相如長門賦曰餙文杏以爲梁樂天詩翩翩兩鳥本是雙飛燕彼矜店梁貴此嗟茅棟賤退之華山女詩云雲窻霧閣事慌惚重重翠慢深金屏】

同元明過洪福寺戲題

洪福僧園拂紺紗舊題塵壁似昬鴉【洪福在汴京東坡詩曰玉仙洪福花如海摭言王播詩曰三十年前塵撲面如今始得碧紗籠法書苑曰鄔彤善艸書如寒林棲鴉老杜詩有待至昬鴉】春殘已是風和雨更著遊人撼落花【樂天詩颯颯風和雨○舊本有山谷序云三月中同呂元明畢公叔至洪福寺見元明壁間舊題云與晉之醉後使騎升木撼花以爲笑樂戲題】

戲答晁深道乞消梅二首【王立之詩話云消梅京師有之不以爲貴因余摘遺山谷山谷作數絕遂名振於長安晁深之字深道後攺名詠之字知道】

靑莎徑裏香未漧黃鳥陰中實已團【驚物化之速也唐劉滄詩莎徑晚煙凝竹塢歐陽公詩緑陰黃鳥春歸後】蒸豆作烏鹽作白屬聞丹杏薦牙盤【齊民要術有作白梅與作烏梅法此用其字今人作糖梅雜以蒸豆取其色黒圖經本艸梅實條曰以鹽殺白梅入藥用漢書谷永傳曰屬聞以特進領城門兵注云屬近也音之欲反退之李花詩曰冰盤夏薦碧實脆盧氏雜說曰禦廚進饌用九飣食以牙盤九枚裝食味於其間詩意謂當梅實槁悴失性之時丹杏方防獻禦之寵與老成屏棄而新進見用何異哉】

北客未嘗眉自顰南人誇說齒生津【筆談載沈存中茶論詩云誰把嫩香名雀舌定知北客未曾嘗按唐獨孤及有招北客文世說曰南人學問如牖中見日顰眉謂梅酸使人攢眉也世說又載魏武帝行失道三軍皆渴帝令曰前有大梅林饒子甘酸可以解渴士卒聞之口皆水出】磨錢和蜜誰能許去蔕供鹽亦可人【今人淸蜜梅法磨一二銅錢置其下顏色益鮮誰能許謂寒家不辦此也漢書食貨志曰或盜摩錢質而取鋊蜀志費褘傳曰君信可人必能辦賊者也字出禮記此借用謂悅可人意】

以梅餽晁深道戲贈二首

帯葉連枝摘未殘依依茶塢竹籬間【陸羽顧渚山記曰漫石塢巨石中生紫茗赭石塢生捲茶】相如病渴應須此莫與文君蹙遠山【相如逺山及魏武事並見前注蹙遠山卽前詩顰眉之意】

渴夢吞江起解顏詩成有味齒牙間【唐文粹有何諷夢渴賦曰奔九江走五湖手不暇於斡運心不息於躊躇吳都賦曰或吞江而納漢列子曰老商始一解顏而笑漢書鄭當時傳曰誠有味乎其言也叔孫通傳曰何足置齒牙間哉】前身鄴下劉公幹今日江南庾子山【以終上句詩成之意文選謝靈運擬魏太子鄴中集有劉貞詩按魏志王粲傳劉貞字公幹魏文帝與吳質書曰公幹五言詩妙絕當時梁江淹雜體詩序曰闗西鄴下旣巳罕同河外江南頗爲異法北史文苑傳庾信字子山事梁與徐陵並爲抄撰學士文並綺艷故世號徐庾體後畱長安作哀江南賦】

次韻孫子實題少章寄寂齋

虛名誤壯夫今古可笑憫【文選古詩曰虛名復何益老杜詩從來禦魑魅多爲才名誤法言曰壯夫不爲也退之答崔立之書曰君子小人之所憫笑】屍裹萬里歸書載五車稇安知衡門下身與天地凖【後漢馬援傳曰要當以馬革裹屍還葬爾莊子曰惠施多方其書五車齊語曰垂橐而往稇載而歸注言重而歸也稇絭也陳詩曰衡門之下可以棲遲注謂橫木爲門言淺陋也系詞曰昜與天地凖】秦晁兩美士內行頗修謹【漢書鄭當時傳日內行修石奮傳曰馴行孝謹】余欲造之深抽琴去其軫【退之詩吾欲盈其气不令見麾憧此用其律孟子曰君子深造之以道韓詩外傳曰孔子南遊適楚至於阿谷之隧有處子佩瑱而浣者孔子抽琴去其軫以授子貢曰善爲之詞以觀其語此借用以明寄寂之意】寄寂喧哄間此道有汲引【莊子曰冥冥之中獨見曉焉無聲之中獨聞和焉故深之又深而能物焉注云視聴而不寄之於寂則有闇昧而不和窮其原而後能物物山谷蓋用此意老杜詩無生有汲引】獄戶聞笞榜市聲雜嘲辴【文選江淹上書曰含憤獄戶漢書張敖傳曰吏榜笞數千榜音彭魏文帝典論曰孔融理不勝詞至乎雜以嘲戲退之詩亦云初喧或紛爭中靜雜嘲戲莊子曰齊桓公辴然而笑辴音敕忍反】二生對曲肱圭玉發石蘊【文選王褒四子講徳論曰美玉蘊於碔砆凡人視之怢焉良工砥之然後知其和寶也】大小窮鵬鷃短長見椿槿【莊子曰冥海有鳥焉其名爲鵬背若太山翼若垂天之云摶扶搖羊角而上者九萬里絕雲气負靑天然後圖南且適南冥也斥鷃笑之曰彼且奚適也我騰躍而上不過數仞而下翺翔蓬蒿之間此亦飛之至而彼且奚適也此小大之辧也又曰朝菌不知晦朔蛄蟪不知春秋上古有大椿者以八千嵗爲春以八千嵗爲秋音義曰菌朝生暮落潘尼云木槿也】欲聞寂時聲黃鐘在龍筍【鐘𨿽未擊聲音歷然楞嚴經曰佛語阿難聲銷無響汝說無聞若實無聞聞性已滅同於枯木鐘聲更擊汝云何知知有知無自是聲塵或無或有豈彼聞性爲汝有無聞實云無誰知無者陸機文賦曰叩寂寞以求音呂氏春秋曰黃鐘宮律之本也禮記曰夏后氏之龍簨簴韻書簨亦作筍東坡法云寺鐘銘曰鳴寂寂時鳴】

次韻孫子實寄少遊【一本云用寄寂齋韻秦觀字少遊髙郵軍人】

薛宣欲吏云季氏或招閔【漢書朱云傳薛宣爲丞相云往見之宣謂曰在田野亡事且畱我東閤可以觀四方奇士云曰小生乃欲相吏耶宣不敢復言東坡詩薛宣眞欲吏朱云魯論曰季氏使閔子騫爲費宰閔子騫曰善爲我辭焉如有復我者則吾必在汶上矣注謂重來召我】此公胸中秋萬物欲收稇【此公指少遊莊子曰正得秋而萬寶成】賣藥偶知名艸非近準【後漢逸民傳韓康字伯休賣藥長安市時有女子從康買藥康守價不移女子怒曰公是韓伯休耶乃不二價乎康嘆曰我本欲避名今小女子皆知有我何用藥爲下句見前注】才難不昜得志大略細謹【才難及下不易得皆見魯論史記酈食其傳曰舉大事略細謹少遊嘗敎授蔡州顧官妓婁婉及陶心兒者詞中往往寄意王立之詩話秦少遊雲少遊極怨山谷此句謂言蔡州事少人知者魯直詩語重人旣見此語遂使吹毛耳】士生要毅天地爲蓋軫【魯論曰士不可以不毅任重而道遠考工記曰蓋之圓也以象天也軫之方也以象地也】驥來鹽車驂井下短綆引【言賢才難識拔而深逺者未易汲引也戰國策汗明見春申君曰夫驥之齒至矣服鹽車上太行中阪遷延負轅不能上伯樂遭之下車攀而哭之解紵衣而羃之於是俯而噴仰而鳴聲造於天欣伯樂之知已也莊子曰楮小者不可以懷大綆短者不可以汲深】難甘呼爾食聊寄粲然辴【孟子曰嘑爾而與之行道之人弗受注云嘑爾猶呼爾咄啐之貎也粲然見前注】誰能借前籌還婦用束縕【漢書張良傳曰臣請借前箸以籌之退之詩玆道誠可尙誰能借前籌蒯通傳客謂通曰先生知梁石君東郭先生何不進之於相國乎通曰裏母非談說之士也束緼乞火非還婦之道也然物有相感事有適可臣請乞火於曹相國韓非子人有亡其脈肩者意其婦而逐之鄰媼聞之束葦而詣之曰昨夜狗爭骨須火以燭之主母悟乃還其婦】吾聞調羮鼎異味及枌堇【左傳鄭子家曰他日我如此必嘗異味禮記內則曰堇荁枌楡免薧修瀡以滑之注云荁堇類也冬用堇夏用荁楡白曰枌堇音謹】豈其供王羞而棄會稽筍【退之詩幸當擇瑉玉寧有棄珪瑁此用其意詩曰豈其食魚必河之魴周禮膳夫掌王之食飲膳羞醢人曰加豆之實筍葅魚醢爾雅曰筍竹萌又曰東南之美者有防稽之竹箭焉】

戲書秦少遊壁【觀此詩意當是少遊過南京有所盼主翁待少遊厚欲令從歸而其家難之也此篇因有秦氏烏故事遂皆寄言眾禽以爲戲丁令威以指少遊鸚鵒以指所盼者秦氏庭烏以指少遊之細君雅烏之兄言其所生子已長矣宋都今南京宋父指南京主翁末句戲謂少遊異時富貴𨿽有嫗妾何傷以開廣細君之意也】

丁令威化作遼東白鶴歸朱顏未攺故人非【續搜神記遼東華表柱有鶴歌曰有鳥有鳥丁令威去家千年今來歸城郭𨿽是人民非何不學仙冢累累】微服過宋風退飛宋父擁篲待來歸誰饋百牢鸜鵒妃【孟子曰孔子微服而過宋春秋僖公十六年六鷁退飛過宋都左傳曰風也昭公二十五年鸜鵒來巢師巳曰異哉吾聞文成之世童謡曰鸜鵒之巢遠哉遙遙稠父喪勞宋父以驕注謂稠父昭公死外故喪勞宋父定公代立故以驕此詩皆用宋事但摘取宋父鸜鵒及百牢字用之不取其意也史記孟軻傳曰騶子如燕昭王擁篲先驅請列弟子之坐而受業來歸見前注左傳哀公七年吳人曰宋百牢我魯不可以後宋注云吳過宋得百牢此詩引用謂南京主翁以所盼者代百牢而饋之也蓋老杜嘗有詩云有鳥名鸜鵒肉味不足充鼎俎故用以戲之妃匹也退之猛虎行曰朝怒殺其子暮還餐其妃】秦氏烏生八九子雅烏之兄畢逋尾【古樂府云烏生八九子端坐秦氏桂樹間爾雅曰鷽斯鶢鶋注云雅烏也小而多羣後漢靈帝紀注童謡曰城上烏尾畢逋】憶炊門牡烹伏雌未肯增巢令汝棲【顏氏家訓云樂府載百里奚妻詞曰百里奚五羊皮憶別時烹伏雌炊扊扅今日富貴忘我爲按蔡邕月令章句曰鍵關牡也所以止扉或謂之剡移此詩引用言少遊細君亦必怨望不肯增烏巢以容鸜鵒也】莫愁野雉疎家雞但願主人印累累【恐以新間舊也法書苑云庾翼字稚恭善艸在荊州與都下書云小兒輩乃輕家雞愛野雉皆學逸少漢書石顯傳民歌之曰牢耶石耶五鹿客耶印何累累綬若若耶注云累累重積也主人謂少遊】

贈秦少儀【少儀名覿少遊之弟】

汝南許文休馬磨自衣食但聞郡功曹滿世名籍籍【蜀志許靖字文休汝南平輿人少與從弟劭俱知名而情不協劭爲郡功曹排擯靖不得齒敍以馬磨自給漢書陸賈傳名聲籍甚又劉屈犛傳曰事籍籍如此何謂祕也此借用】渠命有顯晦非人作通塞【文選有寧顯寧悔之語易曰知通塞也】秦氏多英俊少遊眉最白【蜀志馬良字季常兄弟五人並有才名鄊裏爲諺曰馬氏五常白眉最良良眉中有白毛故稱之】頗聞鴻鴈行筆皆萬人敵【禮記兄之齒鴈行項羽傳劍一人敵不足學學萬人敵耳】吾早知有覯而不知有覿少儀袖詩來剖蚌珠的皪【覯字少章剖蚌見前注文選舞賦曰珠翠的皪而照燿李善注引說文曰的皪珠光也】乃能持一鏃與我箭鋒直【文選射雉賦曰擎牙低鏃列子曰紀昌學射於飛衛旣盡衛之術乃謀殺衞相遇於野二人交射中路矢鋒相觸而墜於地而塵不揚於是二子泣而投弓相拜於途請爲父子其後叢林有箭鋒相直之語蓋出於此洪覺範僧寶傳載曹山寶鏡三昩曰羿以巧力射中百步箭鋒相直巧力何預】自吾得此詩三日臥向壁【世說王東亭轉臥向壁嘆曰人固不可以無年此借用自恨知少儀之晚向壁愧嘆也】挽士不能寸推去輙數尺【左傳曰夫二子者或挽之或推之此句止用其字老子曰不敢寸進而退尺孟子曰賢不肖之相去其間不能以寸】才難不其然有亦未易識【魯論曰才難不其然乎史記範雎傳曰人固不易知知人亦未易也】

送少章從翰林蘓公餘杭

東南淮海惟揚州國士無雙秦少遊【周禮職方氏東南曰揚州禹貢曰淮海惟揚州髙郵軍屬淮南路漢書韓信傳蕭何曰諸將昜得至如韓信國士無雙】欲攀天關守九虎但有筆力回萬牛【楚辭曰攀天階而下視招魂曰虎豹九關啄害下人些注謂天門九重使虎豹執其開閉啄嚙欲上之人也歐陽公詩曰興來筆力千鈞重萬牛見前注】文學縱橫乃如此故應當家有季子【後漢周舉傳曰五經縱橫周宣光老杜詩淩雲健筆意縱橫樂天詩當家美事堆身上何意林宗與細侯當音去聲】時來誰能力作難鴻鴈行飛入道山【南史膺時來之運樂府孫綽碧玉歌曰感郎不作難又太白詩曰回山倒海不作難老杜詩麒麟閣畫鴻鴈行道山見前注】斑衣兒啼眞自樂從師學道也不惡【事親從師皆有可樂者列女傳曰老萊子孝養二親行年七十嬰兒自娯著五色防衣嘗取漿上堂跌僕因臥地爲小兒啼史記循吏傳曰老人兒蹄晉書謝道韞傳謝安曰王郎逸少子不惡汝何恨也】但使新年勝故年卽如常在郎罷前【言少章儻從蘓公問學日新卽所謂以志養志者何必以不逺其親爲孝哉王立之詩話謂山谷此句蓋有深意玉臺新詠丘遲雜詩曰惟見君行久新年非故年唐人顧況有囝哀閩曰郎罷別囝吾悔生汝囝別郎罷心摧血下隔地絕天及至黃泉不得在郎罷前靑箱雜記云閩人謂父爲郎罷謂子爲囝】

題淨因壁二首

瞑倚蒲團掛鉢囊【舊作晝夢長】半窻疎箔度微涼【傳燈錄雲門傳曰髙掛鉢囊拗折拄杖】蕉心不展待時雨葵葉爲誰傾太陽【唐余錄路徳延芭蕉詩云心似倒抽書退之詩升堂坐階新足芭蕉葉大梔子肥唐詩芭蕉不展丁香結時雨見前注曹子建表曰若葵藿之傾葉太陽𨿽不爲之回光然終向之者誠也蓋用淮南子意文選鮑明逺詩端爲誰苦辛】門外黃塵不見山此中艸木亦常閒履聲如度薄冰過催粥華鯨吼夜防【劉禹錫詩門外黃塵人自走甕頭淸酒我初開莊子曰北面而不見冥山履聲見漢書鄭崇傳詩曰如履薄冰華鯨謂齋魚之藻餙者釋氏要覽曰今寺院木魚或取鯨魚一擊蒲牢爲之大鳴也按文選東都賦曰發鯨魚鏗華鐘又潘嶽西徵賦曰華魴躍鱗老杜詩夜防更秉燭】

六月十七日晝寢

紅塵席防烏鞾裏想見滄洲白鳥雙【選詩曰復協滄洲趣老杜詩河間雙白鷗】馬齕枯萁喧午枕夢成風雨浪翻江【聞馬齕艸聲遂成此夢也楞嚴經曰如重睡人眠熟牀枕其家有人於彼睡時搗練舂米其人夢中聞舂聲別作他物或爲擊鼓或爲撞鐘此詩略采其意以言江湖之念深兼想與因遂成此夢文選馬汧督誄曰箕稈空虛】

北窻

生物趨功日夜流園林才夏麥先秋【莊子曰主物之以息相吹文選孔文舉論盛孝章書曰嵗月不居時節如流禮記月令孟夏麥秋至】緑陰黃鳥北窻簟付與來禽安石橊【末句蓋有所寄言物化各用事於一時姑聴其自然歐陽公詩緑陰黃鳥春歸後尙書故實曰王內史書帖有與蜀郡太守書求櫻桃來禽日給藤子來禽言味甘來眾禽俗作林禽博物志云張騫使西域還得安石橊蘓子美詩別院深深夏簟淸石橊花發透明】

趙子充示竹夫人詩蓋涼寢竹器憩臂休膝似非夫人之職予爲名曰靑奴幷以小詩取之二首

靑奴元不解梳妝合在禪齋夢蝶牀公自有人同枕簟肌膚冰雪助淸涼【文選嵇康琴賦序曰似元不解聲音夢蝶見前注山谷鼓盆已久故用莊子夢蝶事退之詩水文浮枕簟莊子曰藐姑射之山有神人焉肌膚若冰雪東坡樂府曰冰肌玉骨自淸涼無汗】

濃李四風拂席昭華三弄月侵牀我無紅袖堪娯夜正要靑奴一味涼【元注云冬夏靑靑竹之所長故命曰淸奴穠李昭華貴人家兩女妓也昭華蓋王晉卿駙馬家吹笛妓杜詩紅袖泣前魚歐陽公詩欲將何物招嘉客惟有新秋一味涼】範蜀公挽詞二首【蜀公諱鎭字景仁東坡爲作墓志今采掇以證此詩】

信道𨿽常爾知人乃獨亨【言公篤於信道蓋其常徳至於知人之明獨心通意曉乃得之於天也昜曰有孚維心亨公事神宗復爲翰林學士知通進銀臺司王介甫爲政欲攺常平爲靑苖法公三上疏爭之其後議論益不合年六十三卽致仕此詩所謂知人蓋指介甫】書林身老大諫紙字攲傾【公在英宗朝已爲學士書林見前注退之詩莫道官閒身老大樂天與元稹書曰身是諫官月請諫紙老杜詩作詩呻吟內墨淡字攲傾】鼇去三山動人危五鼎烹【言公旣去國本自此搖矣方公請致仕時介甫自艸制極口詆公聞者皆爲公懼列子曰歸墟中有五山帝使巨鼇十五戴之五山始峙而不動龍伯國之大人一釣連六鼇於是一山流於北極漢書主父偃傳曰大丈夫生不五鼎食死則五鼎烹耳】保全天子聖幾杖送餘生【言神宗終覆護之使得終其壽考老杜詩淺把涓涓酒深憑送死生選詩餘生幸已多】

公在昭陵日文章近赤墀空嗟伏生老不侍邇英帷【永昭仁宗陵名公事仁宗已掌內外制蓋先朝舊臣獨不見容於當世此詩所嘆也漢書梅福傳曰涉赤墀之塗又儒林傳伏生故爲秦博士孝文時求能治尙書者欲召之時伏生年九十餘老不能行邇英閣經筵所在公在神宗時兼侍讀已而致仕】去國幾三虎聞韶待一防誰言蓋棺了新樂鎖蛛絲【韓子曰龐共與太子質於邯鄲謂魏王曰夫市無虎明矣然而三人言成市虎今夫邯鄲去魏遠於市議臣者過三人願王察之公與劉幾論樂不合旣而請太府銅自爲新樂比李照樂下一律有奇二聖禦延和殿召執政同觀賜詔嘉奬樂奏三日而公薨聞韶見魯論呂氏春秋魯哀公問於孔子曰樂正防一足矣老杜詩書籖藥裹封蛛网蓋棺了見前注詩意謂公以新樂卒不見用爲恨也】

宗室公壽挽詞二首【山谷嘗有贈宗室景道字跋云余與宗室越宮有葭莩故曩時與宣州院公壽景珍嘗共文酒之樂】

昔在熙寧日葭莩接貴遊【漢書中山靖王傳曰葭莩之親注云葭蘆葉也莩者其筩中白皮至薄者也諭相著周禮師氏曰凡國之貴遊子弟學焉注云王公之子弟】題詩奉先寺橫笛寶津樓【東京記曰奉先資福禪院在明義坊寶津樓在天苑坊與金明池心亭榭相直】天网恢中夏賓筵禁列侯但聞劉子政頭白更淸修【言禁网𨿽云疎闊至宗室獨加嚴宻故賓客不復往來如向時但聞其白首淸修之賢而已老子天网恢恢疎而不失文選任彥升表曰值齊网之宏弛賓客之禁李善注引後漢書建武中禁网尙寛諸王旣長各招引賓客漢書髙帝紀注云通侯舊曰徹侯後攺曰列侯劉向字子政漢宗室也年七十二卒魏志陳矯傳陳登曰淸修疾惡有識有義吾敬趙元達】

昧旦鳴珂路春朝禁殿班【書曰先王昧爽丕顯坐以待旦唐書車服志曰三品以上珂九子四品七子五品六子又張嘉祐傳弟嘉貞爲相嘉祐任金吾將軍時號所居坊曰鳴珂裏周禮春見曰朝】方看分寶玉何意作丘山【書旅曰分寶玉於伯叔之國時庸展親文選張孟陽七哀詩曰昔爲萬乘君今爲丘山士】燕入風榮舞花開日笑顏【選詩曰風入雙燕儀禮注曰榮屋翼也太白詩妾似井底花開花向君笑】空餘杜陵淚一爲漢中潸【老杜集中多有與漢中王瑀往還詩瑀蓋唐宗室】

出城送客過故人東平侯趙景珍墓

朱顏苦畱不肯住白髮正爾欺得人【樂天詩鏡裏朱顏看已失又云畱春不肯住薛能詩靑春背我堂堂去白髮欺人故故生王直方詩話云魯直嘗言少時誦薛能詩云靑春背我堂堂去白髮欺人故故生孫莘老問曰此何人詩公曰老杜莘老雲杜詩不如此後公云庭堅因莘老之言遂曉老杜詩髙雅大體此句乃所以鍼薛能之膏肓爾】嬋娟去作誰家妾意气都成一聚塵【文選西京賦曰增嬋娟以跐豸注云姿態妖蠱也樂天詩歌舞妝成心力盡一朝身去不相隨史記晏子傳意气揚揚甚是得也寒山子詩云始憶八尺漢俄成一聚塵黃泉無曉日靑艸自知春】今日牛羊上丘壠當時近前左右嗔【古樂府曰繡幕園香風年節朱絳桐不如理何事淺立經管中防惜加窮袴隄防托守宮今日牛羊上丘壠當時近前面發紅老杜麗人行雲愼莫近前丞相嗔】花開鳥啼荊棘裏誰與平章作好春【樂天勸令公開宴詩曰宜須數數謀歡防好作成第二春】

黃潁州挽詞三首

恭惟同自出累世復通家【老杜贈盧五丈詩曰恭惟同自出妙選累髙標此借用言族姓同出也後漢孔融傳謂李膺曰與君累世通家】惠沫霑枯涸忠規補過差【莊子曰泉涸魚相與處於陸相呴以濕相濡以沬文選左太衝詩曰塊若枯池魚陸士衡辧亡論曰忠防武節宋玉登徒子好色賦曰揚詩守禮終不過差】胸中明玉石仕路困風沙尙有平生酒秋原灑菊花【玉石見前注】

臨民次公老論事長輿通【魯論曰居敬而行簡以臨其民漢書黃霸字次公爲潁州守晉書和嶠字長輿潘安仁閒居賦序曰昔通人知長輿之論予也固謂拙於用多】袖有投虛刃時無斵鼻工【文選天臺山賦曰投刃皆虛按莊子庖丁解牛注曰遊刃於空斵鼻見前注】風流前輩近名實後人公【晉書孫綽風流爲一時之冠文選孔融論盛孝章書曰今之少年喜謗前輩歐陽公詩後世茍不公至今無聖賢】不謂三日別今成萬事空【吳志呂防傳曰士別三日卽刮目相待樂天詩百年隨手過萬事轉頭空】

公與汝陽守人間孝友稀脊令鳴夜雨常棣倚春暉【脊令見前注常棣詩曰常棣之華鄂不韡韡凡今之人莫如兄弟】粉省雙飛入泉臺相與歸【蔡質漢官典職曰尙書卽奏事明光殿省省中皆以胡粉塗壁畫古賢列女老杜哭李嶧詩云靑陪雙入泉臺見前注禮記曰死者如可作也吾誰與歸】哀笳宛丘道衰涕不勝揮【老杜詩哀挽靑門道宛丘今陳州家語公父文伯卒敬姜曰二三子無揮涕王肅曰揮涕者淚以手揮之選詩淚下不可揮】

樂壽縣君呂氏挽詞二首

歸裝衣楚楚家世印累累【詩曰蜉蝣之羽衣裳楚楚漢書石顯傳曰印何累累綬若若耶劉滋未第時夢人持印滿匣令吞之至十四枚正見印累累出於腹上】來作箕帚婦不忘蘋藻詩【漢書髙帝紀呂公曰臣有息女願爲箕帚妾采蘋詩序曰大夫妻能循法度也其詩曰於以采蘋南澗之濱於以采藻於彼行潦】居然成萬古何啻謁三醫【列子曰李梁得疾七日大漸其子謁三醫一曰矯氏二曰兪氏三曰盧氏】騎省還秋直霜侵鬢腳衰【文選潘嶽秋興賦序曰餘春秋三十有二始見二毛以太尉椽兼虎賁中郎將防直於散騎之省嶽又有悼亡詩三首】

剪髻賓筵盛齊眉婦禮閒【老杜送王評事詩云自陳剪髻鬟鬻市充杯酒謂王珪母也蓋用晉書陶侃母事退之祭裴太常文曰方丈之食每盛於賓筵後漢書梁鴻傳曰孟光舉案齊眉閒謂閒習也】謂宜俱白髮忽去作靑山【詩曰君子偕老選詩今爲丘山土】大夢驚蝴蝶何時識佩環【莊子曰且有大覺而後有大夢蝴蝶見前注列女傳齊孝孟姬曰妾聞妃後逾閾必乘安車輜軿下堂必從傅母保阿進退則鳴玉佩環後漢書皇后紀論曰動有環佩之響此詩引用蓋古之婦容皆如此不特后妃也】哀歌行欲絕丹旐雨斑斑【老杜詩丹旐飛飛日初傳發閬州雨斑斑見前注】

叔父給事挽詞十首【給事名廉字夷仲實錄有傳】

元祐宗臣考十科公居八九未爲多功名身後無瑕防孝友生知不琢磨【宗臣爲溫公漢書蕭曹贊曰爲一代之宗臣溫公爲相乞以十科舉士一曰行義純固可爲師表二曰節操方正可備獻納三曰智勇過人可備將帥四曰公正聰明可備監司五曰經術精通可備講讀六曰學問該博可備顧問七曰文章典麗可備著述八曰善聴獄訟盡公得實九曰善治財賦公私俱便十曰練習法令能斷情讞論語生而知之詩云如切如磋如琢如磨】

平生治獄有陰功忠孝臨民父母同贛上樵夫談卓令宣城老吏識於公【贛上今防州宣城今宣州據廉傳中進士第調宣州司理參軍移防州防昌令後漢卓荗傳茂爲密令吏人親愛而不忍欺之漢書於定國傳於公曰我治獄多陰徳未嘗有所冤子孫必有興者】

三晉山河數十州頻年水旱不能秋我公出把司農節粟麥還於地上流【王安石薦亷爲司農寺句當公事神宗召見稱防遂命體量河東河北災傷除本寺丞推行荒政十二事漢書地理誌曰晉爲韓魏趙所滅三家自立爲諸侯是爲三晉唐書劉晏傳曰自言如見錢流地上】

更生苦訟石中書宰掾非人欲引裾兩猾論兵幾敗國同時禦史更誰如【廉嘗爲監察禦史裏行此詩中事傳所不載杜牧之作李給事詩曰可憐劉校尉防訟石中書按漢書劉向本名更生中書宦官恭顯弄權更生使其外親上變事又上封事云云魏志辛毗傳文帝欲徙冀州土豪十萬戶實河南毗以爲非帝不答起入內毗隨而引其裾帝遂徙其半漢書張良傳漢王罵曰豎儒幾敗乃公事老杜詩論兵遠壑靜王介甫作王侍禦墓碣曰其言多同時禦史所不能言者】曾發公家鉅萬錢溝中𦇤褓卻生全三齊水後皆禾稼不殺耕牛更可傳【河決曹村廉充京東體量安撫活饑民二十五萬人漢書食貨志曰京師之錢累百鉅萬又田儋傳曰田榮盡並三齊之地注謂齊及濟北膠東可傳見孟子】

晉地無戎臥賊曹民兵賜笏解弓刀六年講武儒冠在不踏金門著戰袍【元豊三年團教三路民兵廉以提防河東刑獄兼提舉明年秋上親召閱澤州保甲補官者五十八人進秩一等七年十月罷提刑轉領保甲元祐初詔爲戶部郎中左傳曰無戎而城讎必保焉通典曰兩漢有決曹賊曹掾主刑法歷代或謂之賊曹或爲法曹墨曹漢書揚雄傳曰歷金門上玉堂有日矣古樂府木蘭詩曰脫我戰時袍著我舊時裳】

軍容百萬轉風雷獨料王師不戰摧三篋飛書公對獄元丰天子照姦回【王師伐夏國命廉兼河東轉運判官王中正將兵調發倉卒廉上言師必無功旣而中正軍潰以轉運乖方歸罪於廉奏之上遣中貴人就詰狀廉謝不辯乃下潞獄月餘上察其情止奪一官中正宦官故用魚朝恩觀軍容事史記甘茂傳樂羊返而論功文侯示之謗書一篋漢書張安丗傳曰亡書三篋後漢書廣陵思王荊傳曰作飛書封以方底漢書劉向傳曰防顯白令蕭望之詣獄置對泰誓曰崇信姦回注云回邪也】

隴上千山漢節回掃除民蜮不爲災蜀茶總入諸蕃市胡馬常從萬里來【廉爲吏部郎中防禦史論陸師閔茶六害請通商復劵馬如舊制遣廉按其實廉請熈河秦鳯涇原如故勿攺以制蕃市而許東路通商禁南茶無侵陜西以利蜀賈定撥馬嵗以萬八千爲額所奏皆可卽拜都大提舉茶馬公事漢節見前注詩曰爲鬼爲蜮左傳曰有蜚不爲災】廊廟從來不在邊黃扉靑瑣慶登賢除書未試回天筆何意佳城到馬前【元祐六年十一月廉自陜西都轉運召拜給事中論議引大體朝廷稱焉左傳曰五大不在邊五細不在廷唐郭承嘏爲給事中文宗爲宰臣曰承嘏久在黃扉漢書故事黃門郎日暮入對靑門故謂之夕郎注云刻爲連文而靑塗也白樂天詩黃紙除書無我名唐書張素傳魏防曰張公論事有回天之力後漢書馬后傳曰何意老志復不從哉佳城見前注】

榮祿常思澤九宗山摧梁壞倂成空百年遺恨誰昭洗他日諸郎有父風【莊子曰鄭人緩爲儒河濶九里澤及三族九宗見前注禮記防山其頽乎梁木其壞乎謝朓詩中區咸已泰輕生諒昭灑按灑與洗同廉四子叔豹叔向叔夏叔敖】

寂住閣【元注云陳畱宿一堂因書爲寂住閣】

莊周夢爲蝴蝶蝴蝶不知莊周【莊子曰昔者莊周夢爲蝴蝶栩栩然蝴蝶也俄然覺則蘧蘧然周也不知周之夢爲蝴蝶歟蝴蝶之夢爲周歟】當處出生隨意急流水上不流【楞嚴經曰一切浮塵諸幻化相當處出生隨處滅盡文選頭陀寺碑李善注曰意生身謂菩薩言能變化生死隨意住生文選古詩曰淮泗馳急流�法師物不遷論云仲尼曰回也見新交臂非故如此則物不相往來明矣旣無往返之微眹有何物而可動乎然則旋嵐偃嶽而常靜江河競注而不流復何怪哉】

深明閣

象踏恆河徹底日行閻浮破冥若問深明宗防風花時度窻櫺【上兩句言深與明涅槃經云聲聞緣覺及大菩薩同在佛前閱佛說一味之法然其所證各有淺深譬象馬三獸渡河兔渡則浮馬渡及半惟大香象徹底截流華言經曰譬如日出於閻浮提先照一切須彌山等然後普照一切大地如來亦爾大智日光無所分別又頌曰譬如日出閻浮提光明破暗悉無餘傳燈錄壽禪師曰欲識永明防門前一湖水日照光明生風來波浪起又達摩傳曰外付袈裟以定宗防說文曰櫺楯間子也】

山谷內集詩注卷十一

欽定四庫全書

山谷內集詩注卷十二

宋黃庭堅撰

任淵

注

竹枝詞二首【並跋】

撐崖拄谷蝮蛇愁入箐攀天猿掉頭【言山路險絕如此卽後詩所謂蛇倒退胡孫愁也郭璞注爾雅云蝮蛇細頸大頭焦尾一名返鼻楚辭曰攀天階而下視元稹樂府有夢上天詩曰攀天上天攀未得太白蜀道難曰黃鶴之飛尙不得過猿猱欲度愁攀緣老杜詩巢父掉頭不肯住】鬼門闗外莫言逺五十三驛是皇州【鬼門闗在峽州路寰宇記曰黔州東北至東京三千八百六十五里杜牧之詩故鄕七十五長亭謝晀詩春色滿皇州】

浮雲一百八盤縈落日四十八渡明【一百八盤及四十八渡皆自峽中行黔中路名山谷書萍鄕縣防亦曰略江陵上防峽過一百八盤涉四十八渡詩本或作四十九渡非是】鬼門闗外莫言逺四海一家皆弟兄【子夏曰君子敬而無失與人恭而有禮四海之內皆兄弟也荀子四海之內若一家】

古樂府有巴東三峽巫峽長猿鳴三聲涙霑裳但以抑怨之音和爲數疊惜其聲今不傳予自荊州上峽入黔中備嘗山川險要因作二疊與巴娘令以竹枝歌之前一疊可和云鬼門闗外莫言逺五十三驛是皇州後一疊可和云鬼門闗外莫言逺四海一家皆弟兄或各用四句入陽闗小秦王亦可歌也【紹聖二年四月甲申】

夢李白誦竹枝詞三疊

余旣作竹枝詞夜宿歌羅驛夢李白相見於山間曰予往謫夜郎於此聞杜鵑作竹枝詞三疊世傳之不子細憶集中無有請三誦乃得之

一聲望帝花片飛萬里明妃雪打圍【蜀記曰昔人有姓杜名宇號曰望帝宇死俗說云化爲子規子規鳥名也又謂之杜鵑李商隠詩莊生曉夢迷胡蝶望帝春心托杜鵑楚騷曰恐鷤鴂之先鳴兮使百艸爲之不芳顏師古注揚雄反離騷云一名子規一名杜鵑花片飛見前注明妃卽王昭君避晉氏諱後人因攺焉亦見前注五代史四夷附錄耶律徳光言我在上國以打圍食肉爲樂接北人以遊獵爲打圍】馬上徵人那解聴琵琶應道不如歸【劉熙釋名云琵琶北方馬上之所鼓推手前曰琵引手卻曰琶因以爲名也傅奕琵琶賦序曰故老云漢烏孫公主念其行道思慕使知音者於馬上奏琵琶以慰之此詩以琵琶爲明妃事蓋承前人之誤子規聲若云不如歸去此引用以終上句之意】

竹竿坡面蛇倒退摩圍山腰胡孫愁【蛇倒退胡孫愁皆峽路地名摩圍山屬黔中】杜鵑無血可續淚何日金雞赦九州【老杜杜鵑行曰其聲哀痛口流血所訴何事常區區李賀詩亦曰杜鵑口血老夫淚韓非子曰卞和泣盡繼之以血太白詩我愁逺謫夜郎去何日金雞放赦回談苑曰杜鎬言肆赦樹金雞不知起於何代闗東風俗傳云司馬膺之曰接海中星占天雞星動爲有赦蓋王者以天雞爲度隋書刑法志北齊肆赦日令武軍設金雞及鼓於闕門或雲起於西涼呂光未知孰是究其旨西方主兌兌爲澤雞者巽之神巽爲號令故合是二物制其形掲於長竿使眾人覩之也】

命輕人鮓甕頭船日瘦鬼門闗外天北人墮淚南人笑靑壁無梯聞杜鵑【人鮓甕在歸州岸下老杜無家別云久行見空巷日瘦气慘淒文選琴賦曰靑壁萬尋張湛列子注曰班輸爲梯可以淩虛】

和答元明黔南贈別【山谷書萍鄕縣防曰初元明自陳畱出尉氏許昌渡漢沔略江陵上防峽過一百八盤涉四十八渡送余安置於摩圍山之下淹畱數月不忍別士大夫共慰勉之乃肯行掩淚握手爲萬里無相見期之別】

萬里相看忘逆旅三聲淸淚落離觴【老杜詩相看俱衰年左氏僖二年傳曰保於逆旅注云客捨也古樂府曰巴東三峽巫峽長猿鳴三聲淚沾裳】朝云往日攀天夢夜何時對榻涼【上句謂與元明同來巫峽也朝云夢見前注元稹樂府有夢上天詞曰攀天上天攀未得韋應物詩寧知風雨夜復此對牀眠東坡詩夜雨何時聴蕭瑟】急雪脊令相並影驚風鴻鴈不成行【上句謂元明同憂患下句言其別去詩曰脊令在原兄弟急難老杜詩急雪舞回風又詩沙晚脊令寒選詩云驚風扶輪轂又沈休文詠湖中鴈詩曰亂起未成行唐宋遺史有女子作詩送兄云所嗟人異鴈不作一行歸】歸舟天際常回首從此頻書慰防腸【謝朓詩天際識歸舟王仲宣詩回首望長安蔡琰胡笳曰日東月西兮徒相望不得相隨兮空斷腸文選魏文帝燕歌行曰念君客遊思防腸】

題驢瘦嶺馬鋪【知命此下十九詩皆黃知命作附錄捲內知命山谷之弟詳具目錄注】

老馬饑嘶驢瘦嶺病人生入鬼門闗【後漢書班超傳上疏曰但願生入玉門闗此借用】病人甘作五溪臥老馬猶思十二閒【五溪見前注魏武帝歌曰老驥伏櫪志在千里同禮校人曰天子有十二閒馬六種】

行次巫山宋懋宗遣騎送折花廚醖【知命】

攻許愁城終不開靑州從事斬闗來【庾信愁賦曰攻許愁城終不破蕩許愁門終不開靑州從事見前注左傳曰犯門斬闗】喚得巫山彊項令挿花傾酒對陽臺【後漢董宣傳曰敕彊項令出宋玉髙唐賦曰朝朝暮暮陽臺之下謂巫山神女也】

次韻懋宗送別二首【知命】

一百八盤天上路去年明日送流人小詩話別堪垂淚卻道情親不得親【一百八盤見前注盧全寄外兄詩云何處堪惆悵情親不得親】別駕柴門閉一春艱難顚沛不忘君何時幽谷回天日教保餘生出瘴云【山谷謫涪州別駕唐書杜甫傳當冦亂挺莭無所污爲歌詩傷時撓弱情不忘君魯論曰顚沛必於是易曰入於幽谷老杜詩願枉長安日光耀照北原文選嵇康書欲離事自全以保餘年老杜詩瘴云紅不滅】

戲答劉文學【知命】

人鮓甕中危萬死鬼門闗外更千岑【人鮓甕鬼門闗見前注漢書趙后傳曰今兒安在危殺之矣注云猶今人言險不殺爾】問君底事向前去要試平生鐵石心【顏師古匡謬正俗云問曰謂何物爲底丁兒反底義何訓答曰此本言何等物其後遂省促言直云等物爾音都禮反又轉音丁兒反應璩百一詩云用等稱才學以是知去何而稱等其來已久今人不詳根本乃作底字非也老杜詩生死向前去魏武帝令長史王必曰忠能勤事心如鐵石國之良吏也】外侄李光祖往見尙垂髫今觀寄嗣直小詩已可愛因次韻【知命】

昔別長安未裹頭如今詩句可消愁【老杜詩昔別君未婚又詩去時里正與裹頭又詩云更有澄江消客愁】外家未覺風流逺他日相期到益州【李公擇終於益州帥言異時當造益州之閫域老杜詩習池未覺風流盡】

上南陵坡【知命】

風飱水宿六十里蛇退猿啼百八盤【選詩風餐委松栢又詩水宿淹晨昏】上得坡來總歡喜摩圍依約見峯巒【摩圍山在黔州老杜詩靑惜峯巒過】

題小猿叫驛【知命】

大猿叫罷小猿啼箐裏行人白晝迷惡藤牽頭石齧足嫗牽兒隨淚錄續我亦下行莫啼哭【退之琴操曰涉其淺兮石齧我足元稹連昌宮詞曰色管玆轟錄續】

馬上口號呈建始李令【知命】

驛亭新似眼波明箐路開如掌樣平誰與長官歌美政風搖松竹是歡聲【老杜詩今日明人眼臨池好驛亭宋玉招魂曰娯光眇視目曾波些王逸注云目采聁然若水波而重華老杜詩秦川對酒平如掌】

次浮塘驛見張施州小詩次其韻【知命】

嘆息施州成老丑當年玉雪瑩相照【退之馬少監墓志曰姆抱防子立側肌肉王雪可念】舊時去天一尺五今日萬里聴猿叫【老杜詩自注云城南韋杜去天尺五】

將次施州先寄張十九使君三首【知命】

書來日日覺情親今信施州是故人許我投名重入社放狂作惱未應嗔【老杜詩情親獨有君東坡詩投名入杜有新詩】

收拾從來古錦囊今知老將敵難當【唐書李賀傳從小奚奴背古錦嚢遇所得投書嚢中漢書韓信傳曰其鋒不可當】囊中尙有毛錐子花底樽前作戰塲【五代史肇傳恨蘇逄吉等因曰安朝廷定禍亂直須長槍大劍若毛錐子安足用哉史記平原君傳曰賢之處世譬若錐之處嚢中其末立見老杜詩花防山蜂逺趁人又詩下馬古戰塲丁晉公有詩戰詩云物華如陣筆如鋒沈謝曺劉是七雄】

一別施州向十霜傳聞佳句望風降空弮不易當堅敵振臂猶思起病創【老杜詩十暑岷山防三霜楚戶砧漢書李陵傳矢盡道窮士張空弮注云弓弩弮也又匃奴傳曰眞中國之堅敵按孫子曰小敵之堅大敵之禽也李陵書振臂一呼創病皆起】

和張仲謀送別二首【知命】

夜郎自古流遷客聖世初投第一人不是施州肯回首五溪三峽更誰親【唐書李白傳長流夜郎夜郎卽今之珍州其地與黔中相接江淹恨賦曰遷客海上流戍隴陰五溪見前注峽程記曰三峽者卽明月峽巫山峽廣澤峽其瞿唐灔澦燕子屏風之類皆不系三峽數】

五溪三峽漫經春百病千愁逢故人何處看君嵗寒後欲將兒女更論親【肯與黨錮連姻其气節亦可尙矣】

次韻答淸江主簿趙彥成【知命】

日轉溪山幾百遭厭聞虎嘯與猿號【劉禹錫詩百匝千遭繞郡城此用其字老杜詩熊羆咆我東虎豹號我西淮南子虎嘯而谷風至又曰白猿擁樹而號】笙歌忽抱二天酒風雨猶驚三峽濤【後漢蘇章傳遷冀州刺史故人爲淸河太守爲設酒肴甚歡太守喜曰人皆有一天我獨有二天】已作齊民尋要術安能痛飲讀離騷【後魏賈思勰作齊民要術言田家種植之事世說王孝伯言痛飲讀離騷自可稱名士】看君自是靑田質淸淚猶堪徹九臯【永嘉郡記沭溪去靑田九里中有一雙白鶴多雲神所養晉書陸機傳曰華亭鶴唳豈可復聞乎詩云鶴鳴於九臯】

宋懋宗寄防州五十詩三首【知命】

五十淸詩是碎金試敎擲地有餘音方今臺閣稱多士且傍江山好處吟【老杜詩云淸詩近道要晉書謝安傳桓溫以安所作簡文謚議示坐賓曰此謝安石碎金也又孫綽傳作天臺山賦以示範榮期云卿試擲地當作金石聲通典曰後漢事歸臺閣史記屈原傳曰行吟澤畔】

五十淸詩一叚冰持來卻得慰愁生自張壁間行坐看更教兒誦醉時聴【老杜詩炯如一叚淸冰出萬壑又詩江艸日日喚愁生又詩行坐白頭吟又有醉時歌】

碑同峴首千年石詩到英州十絕歌他日巴人懷叔子時時解著手摩挲【晉書羊祜傳祜字叔子襄陽百姓於峴建此碑望者艸不流涕杜預因名爲墮淚碑老杜有防州歌十絕句退之石鼔歌曰誰復著手爲摩挲】

題蘇若蘭回文錦詩圖

千詩織就回文錦如此陽臺暮雨何亦有英靈蘇蕙手只無悔過竇連波【晉書竇淊妻蘇氏名蕙字若蘭淊苻堅時爲秦州刺史被徙流沙蘇氏思之織錦爲回文旋圖詩以贈淊宛轉循環以讀詞甚淒惋】

次韻楊明叔四首【並序】

楊明叔惠詩格律詞意皆薰沐去其舊習予爲之喜而不寐文章者道之器也言者行之枝葉也故次韻作四詩報之耕禮義之田而深其耒明叔言行有法當官又敏於事而卹民故予期之以逺者大者

魚去遊濠上鶚來止坐隅【濠梁見前注漢書賈誼傳曰誼爲長沙傅三年有鵩飛入誼捨止於坐隅鵩似鴞不祥鳥也誼乃爲賦以自廣】吉凶終我在憂樂與生俱【上句終鴞來之意下句終魚樂之意鵩賦曰禍兮福所倚福兮禍所伏憂喜聚門吉凶同域書曰惟吉凶不在人莊子至樂篇曰人之生也與憂俱生壽者惛惛久憂不死何之苦也湼槃經摩那臨終佛至其所慰諭曰身所經處與苦樂俱當修湼槃永離苦樂詩意謂吉凶憂樂皆因我有茍能無我彼何從生山谷與王子飛書曰人固與憂樂俱生者也於其中有簡擇取捨以至於六鑿相攘日尋干戈古之學道者深探其本以無諍三昧治之所以萬事隨緣是安樂法】決定不是物方名大丈夫【圓覺經曰生決定信傳燈錄南泉廣語云大徳莫認心認佛設得認是境被他喚作所知愚故江西大師云不是心不是佛不是物且教你後人恁麼行履孟子曰此之謂大丈夫同安禪師十談曰丈夫皆有衝天气不向如來行處行】今觀由也果老子欲乘桴【並見魯論由也以比明叔老子山谷自謂言明叔志趣勇決必能相從浮於東海也後漢馬援傳云頗哀老子使得遨遊山谷和楊明叔隅字韻七詩皆謂之頌今彭山黃氏有此眞迹二頌此集所無當是晚年刪去】

道常無一物學要反三隅【老子曰道常無名傳燈錄六祖偈曰菩提本非樹明鏡亦非臺本來無一物何假拂塵埃反三隅見魯論】喜與嗔同本嗔時喜自俱【嗔喜𨿽殊本同一性眾狙喜怒卽可見矣傳燈錄龍樹偈曰於法心不澄無嗔亦無喜】心隨物作宰人謂我非夫【心隨物轉物反爲主非大丈夫事也楞嚴曰一切眾生從無始來迷已爲物失於本心爲物所轉傳燈錄第二十一祖付法偈曰心隨萬境轉轉處實能幽隨流認得性無喜亦無憂圓覺經曰由有無始本起無明爲已主宰傳燈錄元沙廣語曰如許多田地教誰作主宰左傳彘子曰命爲軍帥而卒以非夫注云非丈夫也】利用兼精義還成到岸桴【易曰精義入神以致用也利用安身以崇徳也佛書以波羅宻爲到彼岸】

全徳備萬物大方無四隅【莊子曰而況全徳之人也孟子曰萬物皆備於我矣反身而誠樂莫大焉老子曰大方無隅淮南子曰經營四隅髙誘注云隅方也】身隨腐艸化名與太山俱【謂聞道而死𨿽與艸木俱腐固有不亡者存謝靈運詩一隨往化滅安用空名揚此反而用之禮記月令季夏腐艸爲螢此借用史記藺相如傳太史公曰相如名重太山選詩曰名與天壤俱】道學歸吾子言詩起老夫【禮記中庸曰尊徳性而道問學注云道猶由也問學學誠者也魯論曰起予者商也始可與言詩巳矣】無爲蹈東海畱作濟川桴【史記魯連傳曰則連有蹈東海而死爾此借用言不必乘此桴以浮於海畱爲濟川之具可也書說命曰若濟巨川用汝作舟楫】匹士能光國三孱不滿隅【彭山黃氏本此詩蓋再次韻之第二章

禮記曰匹士大牢而祭謂之攘文選辧亡論曰風雅則諸葛瑾張承步隲以名聲光國晏子春秋曰五子不滿隅一子滿朝按黃氏本有山谷自注亦引此語但以五爲三爾詩意謂豪傑之士𨿽少足以爲邦家之光孱懦之夫𨿽眾曽不足充滿一隅也】竊觀今日事君與古人俱【黃氏本作今者事此云今日當是晚年所攺言士之可以光國者今世未見獨明叔可期以古人也左傳曰今日之事我爲政此借用老杜詩生還今日事莊子曰成而上比者與古爲徒】气類鸎求友精誠石望夫【文選任彥升作王文憲集序曰許與气類伐木詩曰嚶其鳴矣求其友聲詩人相承以嚶爲鸎莊子曰眞者精誠之至也不精不誠不能動人又注曰鄭人緩精誠之至故死爲秋柏之實劉義慶幽明錄曰武昌北山上有望夫石狀若人立古傳云昔有貞婦其夫從役攜弱於餞送此立山望夫而化爲石因以名焉】雷門震驚手待汝一援桴【黃氏本山谷自注曰禮運云蕢桴而土皷說者曰桴鼓椎也然則枹亦通於桴望其振發聲名於當時也荀子曰聲名之剖發於天地之間豈不如日月雷霆然哉漢書王尊傳曰母持布鼓過雷門注云雷門會稽城門也有大鼓越擊此鼓聲聞洛陽易曰震驚百里史記司馬穰苴傳曰援枹鼓之急則忘其身枹亦作桴按禮運疏引皇氏云桴謂擊鼓之物左傳曰右援枹而鼔音義云枹鼓椎也】

再次韻【並序】

庭堅老懶衰惰多年不作詩已忘其體律因明叔有意於斯文試舉一綱而張萬目蓋以俗爲雅以故爲新百戰百勝如孫吳之兵棘端可以破鏃如甘蠅飛衛之射此詩人之奇也明叔當自得之公眉人鄕先生之妙語震耀一世我昔從公得之爲多故今以此事相付

窮奇投有北鴻鵠止丘隅我已魑魅禦君方燕雀俱【窮奇魑魅之語山谷以自況鴻鵠燕雀之語以屬明叔退之詩我來禦魑魅自宜味南烹按左傳太史克曰少皡氏有不才子謂之窮奇舜臣堯流四凶族渾惇窮奇搗杌饕餮投諸四裔以禦魑魅巷伯詩曰取彼譖人投畀豺虎豺虎不食投畀有北緜蠻詩曰緜蠻黃鳥止於丘隅注云緜蠻小鳥貎此借用言丘隅非鴻鵠所宜止也漢書陳勝傳曰燕雀焉知鴻鵠之志】道應無蔕芥學要盡工夫【漢書賈誼鵩鳥賦曰徳人無累知命不憂細故蔕芥何足以疑子虛賦注曰蔕芥刺鯁也南史王僧防云宋文帝書天然勝羊欣工夫少於欣此並借用孔毅甫雜錄曰工夫或作功夫魏志王肅傳泰極已前工夫尙大】莫斬猿狙杙明堂待棟桴【黃氏本山谷自注曰靈光殿賦曰荷棟桴而髙驤詩言當養成其材勿小用之也莊子曰宋有荊氏者宜楸柏桑其拱把而上者求狙猴之杙者斬之音義云杙音以職反欲以棲戲狙猴也班因西都賦曰列棼橑以布翼荷棟桴而髙驤注引爾雅棟謂之桴山谷以西都爲靈光誤】

謫居黔南十首【摘樂天句○近世曾慥端伯作詩選載潘邠老事云張文潛晚喜樂天詩邠老聞其稱美輒不樂嘗誦山谷十絕句以爲不可跂及其一云老色日上面歡悰日去心今旣不如昔後當不如今文潛一日召邠老飲預設樂天詩一帙置書室牀枕間邠老少焉假榻翻閱良久才悟山谷十絕詩蓋用樂天大篇裁爲絕句蓋樂天長於敷衍而山谷巧於翦裁自是不敢復言端伯所載如此必有依據然敷衍翦裁之說非是蓋山谷謫居黔南是取樂天江州忠州等詩偶有防於心者摘其數語寫置齋閣或嘗爲人書世因傳以爲山谷自作然亦非有意與樂天較工拙也詩中攺易數字可爲作詩之法故因附見於此前五篇今豫章集有之後五篇得之修水集】

相望六千里天地隔江山十書九不到何用一開顏【此樂天集第十卷

中寄行簡詩原作相去六千里地絕天邈然十書九不達何以開憂顏】

霜降水反壑風落木歸山冉冉歲華晚昆虫皆閔闗【此十一卷中歲晚詩後兩句原作冉冉歲將晏物皆復本源】

泠淡病心情暄和好時節故園音信斷逺郡親賓絕【此十一卷中花下對酒詩】

山郭燈火稀峽天星漢少年光東流水生計南枝鳥【此十一卷中西樓夜詩】

冥懷齊逺近委順隨南北歸去誠可憐天涯住亦得【此十一卷中委順詩】

老色日上面歡悰日去心今旣不如昔後當不如今【此十一卷中東城尋春詩歡悰原作懽情】

嘖嘖雀引雛梢梢筍成竹時物感人情憶我故鄕曲【此第十卷

中盂夏思渭村舊居詩】

苦雨初入梅瘴云稍含毒泥秧水畦稻灰種畬田粟【與前篇同】

輕紗一幅巾小簟六尺牀無客盡日靜有風終夜涼【此十一卷中竹窻詩】

病人多夢醫囚人多夢赦如何春來夢合眼在鄕社【一本作秋來何所夢合眼見鄕社樂天集第十卷

寄行簡詩原作渴人多夢飲饑人多夢餐春夢夢何處合眼到東川】

贈黔南賈使君

綠發將軍領百蠻橫戈得句一開顏【孟郊詩酒人皆倚春發緑病叟獨藏秋髮白通典曰後漢有領烏桓校尉詩曰因時百蠻南史垣榮祖傳曰曹操曹丕上馬橫槊下馬談論元稹作老杜墓銘敍曰曹操父子往往橫槊賦詩戰國防曰衛行人燭過免冑橫戈而進老杜詩今代橫戈矛謝靈運詩開顏披心胸】少年圯下傳書客老去空同問道山【別本注云信臣家世有北園在崆峒山下气象雄壯花木茂宻○漢書張良傳遊下邳圯上有一老父出一編書曰讀是則爲王者師旦日視其書廼太公兵法莊子曰黃帝問廣成子在於空同之上往見之曰敢問至道之精按寰宇記云禹迹之內山名空同者三其一在臨洮其一在安定其一在汝州黃帝問道之山專指汝州然此詩所用未必汝州也】春入鶯花空自笑秋成梨棗爲誰攀【兩句皆言故園無主之意老杜詩鶯花隨世界又詩庭前八月梨棗熟文選謝靈運詩攀林摘葉倦鮑明逺詩端爲誰辛苦】何時定作風光主待得徵西鼓吹還【言使君平定西夏功名巳立始歸故園也老杜詩傳語風光共流轉暫時相賞莫相違退之詩山公自是園林主魏志注曹公令曰欲望封侯作徵西將軍南史曹景宗傳破魏師振旅凱入賦詩曰去時兒女悲歸來笳鼓競借問行路人何如霍去病吳志諸葛恪傳孫權令恪備威儀作鼓吹導從歸來】

次韻雨絲雲鶴二首【晉張恊詩騰空似湧煙宻雨如防絲】

煙雲杳藹合中稀霧雨空蒙宻更微【舊作隔云朝日防餘輝六合空蒙宻更微歐陽公峴山亭記艸水雲煙之杳靄出沒於空曠有無之間退之詩杳靄深谷攢靑楓楚詞曰霧雨滛滛選詩空蒙如薄霧】園客繭絲抽萬緒蛛蝥网面罩羣飛【繭絲舊作繭盆神仙傳曰園客者種五色香艸忽有五色蛾集其上有一女自來助客養繭得繭大如甕繅訖此女子與客俱仙去文選張茂先詩將抽厥緒列子曰擾擾萬緒起矣蛛蝥見演雅注論衡曰蜘蛛細絲以网飛虫退之祭桞子厚文曰羣飛刺天罩字如詩所謂烝然罩罩】風光錯綜天經緯艸木文章帝杼機【謝朓詩風光艸際浮錯綜見易系詞又左傳序曰進不成爲錯綜經文以盡其變國語曰經緯不爽文之象也北史祖瑩傳曰文章須自出機杼成一家風骨文選郭泰機詩曰不得秉杼機】願染朝霞成五色爲君王補坐朝衣【杜牧之詩曰平生五色綫願補舜衣裳詩曰衮職有闕維仲山甫補之】

幾片雲如薛公鶴精神態度不曽齊【老杜詩洮云片片黃又詩薛公十二鶴皆寫靑田眞低昻各有意磊落如長人按張彥逺名畵記薛稷字嗣通善花鳥人物雜畵畵鶴知名孟子曰物之不齊物之情也】安知隴鳥樊籠宻便覺南鵬羽翼低【禰衡鸚鵡賦曰閉以雕籠注云隴坻出此鳥淵明詩久在樊籠裏復得反自然莊子曰鵬翼若垂天之雲海運則將徙於南防】風防又成千里去夜寒應上九天棲【相鶴經曰飛則一舉千里唐摭言楊衡詩一一鶴聲飛上天孫子曰善攻者動於九天之上廣雅有九天名亦曰九野】坐來攺變如蒼狗試欲揮毫意自迷【老杜詩天上浮雲似白衣湏臾攺變如蒼狗又曰危時暫相見衰白意都迷按列子曰穆王意迷心防】

從斌老乞苦筍【黃斌老文湖州之妻侄見於山谷題防】

南園苦筍味勝肉籜龍稱寃莫采錄【盧仝寄男詩曰籜龍正稱寃莫殺入汝口丁寜囑托汝汝活籜龍不】煩君更致蒼玉束明日風雨皆成竹【禮記玉藻曰大夫佩水蒼玉樂天食筍詩且食勿踟躕南風吹作竹】

吹韻黃斌老所畵橫竹

酒澆胸次不能平吐出蒼竹嵗崢嶸【酒澆胸中見前注退之送髙閒序曰酣醉無聊不平有動於心於艸書發之鮑明逺舞鶴賦曰嵗崢嶸而愁暮注云嵗之將暮猶物之髙此引用以言嵗寒】臥龍偃蹇雷不驚石與此君俱忘形【蜀志諸葛亮傳徐庶謂先主曰孔明臥龍也此引用以比竹偃蹇見前注莊子曰疾雷破山風振海而不能驚晉露王徽之傳居空宅便令種竹曰何可一日無此君耶老杜詩忘形到爾汝痛飲眞吾師按莊子曰養志者忘形】晴影落石處松煤淺染飽霜兔【退之毛穎傳以瓦硯爲恆農陶此云石卽石硯可知歐陽公詩谷泉含石飽霜兔見前注】中安三石使屈蟠亦恐形全便飛去【名畵記云張僧繇於金陵安樂寺畵四龍不防眼睛每云防之卽飛去人以爲誕妄因請防之湏臾雷霆破壁二龍上天二龍不防睛者見在此借用以終臥龍之意南史卞彬傳曰我詩湏大才迮之不爾便飛去此云三石卽用大材之意杜詩沈吟屈蟠樹莊子曰形全精復與天爲一】

次韻謝黃斌老送墨竹十二韻

古今作生竹能者未十輩【東坡先生作文與可畵偃竹記曰竹之始生一寸之萌耳而節葉具焉自蜩腹蛇蚹以至於劍防十尋者生而有之也今畵者乃節節而爲之葉葉而累之豈復有竹乎漢書婁敬傳曰使者十輩來】吳生勒枝葉筌宷逺不逮【山谷有道臻師畵墨竹序曰墨竹出於近世不知其所師承吳道子作畵其運筆作弮不加丹靑已極形似故世之精識博物之士多藏吳生墨本至俗子乃衒丹靑耳意墨竹之師近出於此山谷又防臻師墨竹雲嫩篁翠篠極難爲工能妙者惟吳生耳所以文與可多作老竹枯木霜風寒雀挾帶煙雨以助其筆勢江南李氏勒圏作竹葉其畵與褚栁正書同法劉道醇名畵評曰黃筌字要叔蜀中人善丹靑尢好花竹翎毛凡所操筆皆廹於眞與其子居寀從孟昶歸朝居宷字伯鸞亦善畵竹有父風蘇易簡得筌墨竹圖李宗諤作賀其序曰工丹靑花竹者必用五色惟筌以墨染竹獨得意於寂寞間魯論曰恥躬之不逮也】江南鐵鉤鎖最許誠懸防【山谷自注曰世傳江南李主作竹自根至梢極小者二鉤勒成謂之鐵鉤鎖自云惟栁公權有此筆法按唐書公權字誠懸劉道醇名畵評曰南唐後主李煜好金索書有唐希雅者嘗學之乘興縱奇因其戰掣之勢以爲竹樹與山谷之說小異今因附見】燕公灑墨成落落與時背【國朝燕肅侍郎雅善墨竹米芾畵史曰肅字穆之師李成後漢耿弇傳光武曰將軍前在南陽建此大防甞以爲落落難合班固答賓戱曰功不得背時而獨彰樂天詩性將時共背】譬如刳心松中有嵗寒在【寒山子詩曰有樹先林生計年逾一倍根遭陵谷變葉爲風霜攺咸笑外凋殘不憐內文彩皮膚旣脫落惟有眞心在蓋用湼槃經語也此句頗采其意嵗寒見魯論】湖州三百年筆與前哲配【文同字與可元丰二年出守湖州未至而卒詩言與可追配桞誠懸於三百年也退之感二鳥賦曰盍求配於古人】規模轉銀鉤幽賞非俗愛【言與可以褚栁正書之法變而作竹銀鉤見前注】披圖風入咫尺莽蒼外【漢志芝房歌曰披圖按諜南史齊竟陵王子良孫賁常於扇上圖山水咫尺之內便覺萬里爲遙老杜詩咫尺應湏論萬里莊子音義曰莽蒼艸野色也上莫浪反下七蕩反】吾宗學湖州師逸功巳倍【李邕詩吾宗固神秀禮記學記曰善學者師逸而功倍】有來竹四幅冬夏生變態【雝詩曰有來雝雝司馬相如子虛賦曰殫觀眾物之變態張衡西京賦曰命般爾之巧匠盡變態乎其中李善注曰變奇也態巧也】湏知更入神後出遂無對【畵品曰吳道子才通思逺下筆如有神助易曰精義入神世說習鑿齒曰樂令無對於晉世】吾詩被壓倒物固不兩大【摭言曰楊汝士於楊嗣復坐上詩後成而最佳元白嘆服汝士醉歸語其子弟白吾今日壓倒元白左傳周史曰物莫能兩大】

用前韻謝子舟爲予作風雨竹

子舟詩書客畵手睨前輩【退之詩借問讀書客胡爲在京師老杜詩畵手看前輩吳生逺擅埸】挹袂拍其肩餘力左右逮【山谷自注引郭璞詩云左挹浮丘袖右拍洪崖肩○論語行有餘力漢志民有餘力】摩拂造化鑪經營鬼神防【造化鑪見前注謝赫畵品謂畵有六法五曰經營位置老杜詩意匠慘淡經營中老杜閬山歌曰那知根無鬼神防巳覺气與嵩華敵】光煤疊亂葉世與作者背【謂俗工如此】防君回腕筆猶喜漢儀在【言得前輩筆法也墨藪載筆髓云湏手腕輕虛索靖敍艸書曰命杜度運其指使伯英回其腕後漢光武紀曰不圖今曰復見漢官威儀】嵗寒十三本與可可追配【東坡王元之畵像贊引曰足以追配此六君子者】小山蒼苔面突兀謝憎愛【小山謂竹下山石也盧仝石請客詩曰竹弟𨿽讓客不敢當客思自慙埋沒久滿面蒼苔痕又石答竹曰蒼蘚印我面雨露我皮此故不嫌我突兀防相知文選嵇康養生論曰愛憎不施於情】風斜兼雨重意岀筆墨外【謂絕去翰墨畦逕也老杜詩曰輕燕受風斜又詩曉防紅濕處花重錦官城畵斷曰王宰畵山水樹石出於象外】吾聞絕一源戰勝自十倍【此句以下言胸中髙勝則遊戱筆墨自當不凡陰符經曰絕利一源用師十倍說者謂至靜之極不爲死生所亂故戰則必勝也】榮枯轉時機生死付交態【選詩曰俯仰見榮枯山谷此句言轉時機謂視窮達若物之榮枯各隨時盛衰任天機自運爾漢書鄭當時傳翟公曰一死一生乃知交情一貧一富乃知交態山谷此句言處死生之變我初無心從彼世情自作異見】狙公倒七芧勿用嗔喜對【莊子狙公賦芧曰朝三而暮四眾狙皆怒曰然則朝四而暮三眾狙皆悅名實未虧而喜怒爲用亦因是也嗔喜見前注髙僧支遁傳諭道論曰道林識淸體順而不對於物】此物當更工請以小諭大【漢書司馬相如上書諫獵云鄙諺曰家有千金坐不垂堂此言𨿽小可以諭大】

再用前韻詠子舟所作竹

森萷一山竹壯士十三輩【元次山訟木魅曰見榛梗之森梢楚辭曰一萷櫹槮之可哀集韻萷音宵萷槮艸木茂貌壯士用杜牧之十萬丈夫意熟觀此詩子舟所作竹必十三枝故前篇有嵗寒十三本今又有壯士十三輩之語】自幹雲天去艸芥肯下逮【司馬相如子虛賦曰交錯糾紛上干靑雲樛木詩注曰木枝以下垂故葛藟得累而蔓之諭后妃能以恩下逮眾妾】虛心聴造物顚沛風雨防【詩意謂竹君無心但聴命於造物𨿽風之變顚沛偃僕亦任其自然爾莊子子輿曰其心閒而無事跰而鑑於井曰嗟乎造物者又將以予爲此拘拘也詩曰顚沛之掲班固答賓曰彼皆躡風麈之防履顚沛之勢文選季重牋曰值風雲之防又選詩曰藹藹風雲防此並借用】榮枯偶同時終不相棄背【榮枯見前注氓詩序曰華落色衰復相棄背】誰云湖州沒筆力今尙在【老杜詩溟漲與筆力】阿筌𨿽墨妙好以桃李配【黃筌多作夾竹桃李文選別賦曰淵云之墨妙】國工裁主意冷淡恐不愛【黃筌蓋孟蜀時待詔國工見前注裁謂量度摭言曰裴度夜宴聮句白樂天曰笙歌鼎沸勿作此冷淡生活】子舟落心畵榮觀不在外【落謂落筆法言曰書心畵也老子曰𨿽有榮觀燕處超然】耆年道機熟增勝當倍倍【維摩經天女答舍利佛曰我止此室如耆年解脫栁子厚詩老僧道機熟李通華嚴論多有倍倍增廣之語】祖述今百家小紙弄姿態【禮記曰仲尼祖述堯舜小紙見何曽傳具前注後漢李固傳曰固獨胡粉飾貌搔頭弄姿槃旋偃仰從容冶步宋玉神女賦曰瑰姿瑋態世說注文士傳曰張華爲人少威儀多姿態】𨿽云出湖州捲置懶開對【謂失與可本意】非公筆如椽孰能爲之大【晉書王恂傳曰夢人以大筆如椽與之旣覺語人云此當有大手筆事魯語曰赤也爲之小孰能爲之大此借用】

戲詠子舟畵兩竹兩鸜鵒

風晴日暖搖雙竹竹間相語兩鸜鵒鸜鵒之肉不可肴人生不材果爲福【老杜冬狩行有鳥名鸜鵒力不能髙飛逐走蓬肉味不足登鼎爼胡爲見羈虞羅中莊子山木篇弟子問於莊子曰昨日山中之木以不材得終其天年淮南子曰塞上之人馬無故亡而入胡人皆弔之其父曰此何遽不爲福乎】子舟之筆利如錐千變萬化皆天機【樂天詩曰紫毫筆尖如錐兮利如刀晉書祖納傳曰汝潁之士利如錐列子千變萬化老杜歌曰劉侯天機精愛畵入骨髓】未知筆下鸜鵒語何似夢中胡蝶飛【眞假夢覺爲一爲二達者必能辧之莊子曰昔者莊周夢爲胡蝶栩栩然胡蝶也俄然覺則蘧蘧然周也不知周之夢爲胡蝶與胡蝶之夢爲周與】

山谷內集詩注卷十二

欽定四庫全書

山谷內集詩注卷十三

宋黃庭堅撰

任淵

注

次韻答斌老病起獨遊東園二首

萬事同一機多慮乃禪病【楞嚴曰𨿽見諸根動要以一機抽傳燈錄僧亡名息心銘曰無多慮無多知多知多事不如息意多慮多失不如守一圓覺經曰大悲世尊快說禪病】排悶有新詩忘蹄出兔徑【老杜詩云排悶彊裁詩莊子曰蹄者所以在兔得兔而忘蹄言者所以在意得意而忘言僧肇注維摩經曰曷謂回龍象於兔徑又傳燈錄永嘉證道歌曰大象不遊於兔徑】蓮花生淤泥可見嗔喜性【維摩經曰譬如髙原陸地不生此花卑濕淤泥乃生此花山谷此句意謂花與泥俱出於一池非泥外有花喜與嗔俱出於一性非嗔外有喜因所見以示人蓋得夫觀物之妙也】小立近幽香心與晚色靜【王立之詩話曰山谷詩云小立佇幽香儂家能有幾絇絲韻聮與荊公頗相同當時暗合耳按介夫詩雲月映林塘淡空涵笑語涼俯窺憐緑淨小立佇幽香然亦本於老杜稀疎小紅翠駐屐近微香之句老杜詩又曰水花晚色靜庻足充淹畱】

主人心安樂花竹有和气時從物外賞自益酒中味【國語晉文公曰人生安樂孰知其他張平子歸田賦曰苟縱心於外物淵明詩酒中固多味】斸枯蟻攺穴掃籜筍迸地【斸音株玉切斫也老杜詩藥任鄰人斸樂天筍詩曰穿墻迸路不依行】萬籟寂中生乃知風至【萬籟見前注】

又和二首

西風鏖殘暑如用霍去病【漢書霍去病傳曰合短兵鏖臯蘭下】疏溝滿蓮塘掃葉明竹逕【魏都賦曰疏通溝以濱路疏云疏通也】中有寂寞人自知圓覺性【圓覺經曰無上法王有大陀羅尼門名爲圓覺】心猿方睡起一笑六靜【髙僧求郡防摩傳曰知彼所依處從心猿猴起業及業報果依緣念念滅按遺教經曰此五根者心爲其主譬如猿猴得樹難可禁制傳燈錄中邑禪師傳仰山問如何見得性師云譬如有屋屋有六窻內有一獼猴東邊喚山山山山應如是六牕俱喚俱應仰山云只如內狝猴困睡外狝猴欲與相見如何師卽下繩牀執仰山手作舞雲山山與汝相見了】

外物攻伐人鐘鼓作聲气【莊子曰外物不可必劉子曰目愛防色命曰伐性之斤耳樂滛聲命曰攻心之鼓左傳曰凡師有鐘鼓曰伐無曰侵又曰金鼓以聲气也又曰一鼓作气】待渠弓箭盡我自味無味【傳燈錄僧問巖頭弓折箭盡如何師曰去老子曰爲無爲事無事味無味】宴安衽席間蛟鱷垂涎地【左傳曰宴安酖毒不可懷也莊子曰夫畏途者十殺一人則父子兄弟相戒也人之所取畏者枉席之上飲食之間而不知爲之戒者過也歐陽公乞致仕表曰不虞暗禍防臣於風波必死之淵上賴至仁脫臣於蛟鱷垂涎之口文選枚叔七發曰往來遊宴縱姿乎曲房隱間之中此甘餐毒藥戱猛獸之爪牙也】君子履微霜卽知堅冰至【言外物之當辧於早也東方朔七諫曰微霜下而夜降易坤卦曰履霜堅冰至】

又答斌老病愈遣悶二首

百屙從中來悟罷本誰病【黃庭經曰百屙所種存無英說文曰屙病也文選短歌曰憂從中來不可斷絕維摩經曰維摩詰言今我此病皆從前世妄想顚倒諸煩惱生無有實法誰受病者所以者何四大合故假名爲身四大無主身亦無我】西風將小雨涼入居士徑苦竹繞蓮堂自悅魚鳥性【唐人常建詩曰山光悅鳥性潭影空人心】紅荷倚翠蓋不防禪心靜【靑箱雜記曹修古詩云荷葉罩芙蓉圓靑映嫩綠佳人南陌上翠蓋立春風太白詩花將色不染心與水俱閒】

風生髙竹涼雨送新荷气【老杜詩旁捨連髙竹韋應物詩雨微荷气涼】魚遊悟世网鳥語入禪味【栁子厚詩云世网難嬰每自珍南史虞寄云魚遊拂鼎選詩曰世网嬰我身阿彌陀經雲水鳥樹林及與諸佛所出音聲皆演妙法與十二部經合維摩經曰𨿽復飲食而以禪悅爲味又按湼槃經有出家味讀誦味坐禪味】一揮四百病智刃有餘地病來每厭客今乃思客至【退之詩淸琹試一揮維摩經曰是身爲災百一病惱肇僧注曰一大增損則百一病生四大增損則四百四病同時俱作經又曰以智慧劍破煩惱賊文選頭陀寺碑曰智刃所遊日新月故荘子曰恢恢乎其於遊刃必有餘地矣】

次韻黃斌老晚遊池亭二首

路入東園無俗駕忽逢佳士喜同遊綠荷菡萏稍覺晚黃菊拒霜殊未秋【文選北山移文曰請回俗士駕爲君謝逋客山有扶蘇詩注曰荷華扶渠也其花菡蓞陶嶽零陵記曰拒霜花樹叢生葉大而岐花甚紅九月霜降時開故謂之拒霜文選江文通詩曰佳人殊未來】客位正湏懸榻下主人自愛小塘幽【禮記冠義曰醮於客位後漢書徐穉傳曰太守陳蕃不接賓客惟穉來特設一榻去則懸之文選沈休文詩賓至下塵榻老杜詩主人爲卜林塘幽】老夫多病蠻江上頗憶平生馬少遊【後漢馬援傳曰吾從弟少遊常哀吾慷慨多大志曰致求盈餘但自苦耳當吾在浪泊西裏間毒气薰蒸仰視飛鳶跕跕墮水中臥念少遊平生時語何可得也】

岑寂東園可防愁膠膠擾擾夢神遊【岑寂見前注老杜詩暄和防旅愁莊子天道篇堯曰膠膠擾擾乎注云自嫌有事列子曰黃帝夢遊於華胥氏之國非舟車足力之所及神遊而巳】萬竿苦竹旌旗卷一部鳴蛙鼓吹休【南史孔珪傳門庭內艸萊不剪中有蛙鳴曰我以此當兩部鼓吹】後月前天欲冷身閒心逺地常幽【淵明詩心逺地自偏】杜門謝客恐生謗且作人間鵬鷃遊【漢書申公傳終身不出門復謝賓客又按唐書陸贄傳旣放荒逺常闔戶人不識其面又避謗不著書此詩反其意世說注向子期郭子逍遙議曰夫大鵬之上九萬尺鷃之起枋楡小大𨿽殊各順其性茍當其分逍遙一也而山谷作荘子內篇解則曰鵾鵬之大鳩鷃之細均爲有累於物而不能逍遙惟體道者乃能逍遙耳然此詩用向郭意】

戲答史應之三首

先生早擅屠龍學袖有新硎不試刀嵗晚亦無雞可割庖蛙煎鱔薦松醪【嘗聞長老云應之眉山人落魄無檢喜作鄙語人以屠僧目之故此詩多用屠家事荘子曰朱泙漫學屠龍於支離益單千金之家三年技成而無所用其巧新硎割雞皆見前注前輩詩曰來朝爲送先生飯一夜沿溪捉鱔魚應之受館於人爲童子師故云爾舊本煎鱔作煼蜢蓋眉之野人或食虴蜢故鄕諺因以爲戲唐人郭受詩松醪酒熟旁看醉又傅奇曰鄭徳鄰居江上遇一賣菱叟每以佳酒松醪春與之】

老萊有婦懷髙義不厭夫家苜蓿盤【列女傳老萊子逃世耕於防山之陽楚王駕至其門曰守國之孤願變先生老萊曰諾妻曰妾聞之居亂世爲人所制能免於患乎妾不能爲人所制者委畚而去老萊乃隨而隠閩川名士薛令之開元中爲右庻子時官僚淸冷令之爲詩曰朝日上團團照見先生盤盤中無所有苜蓿長闌干】收得千金不藥短裙漂絖暮江寒【荘子曰宋人有不手之藥者世世以洴澼絖爲事客聞之請買其方百金與越人水戰大敗越人吳王裂地而封之注云其藥能令手不拘拆故嘗漂絮於水中也】

甑有輕塵釡有魚漢庭日日召嚴徐【後漢範丹傳所止單陋有時絕粒閭裏歌之曰甑中有塵範史云釡中生魚範萊蕪漢書主父偃傳曰是時徐樂嚴安亦俱上書言世務上召見三人謂曰公皆安在何相見之晚也田叔傳曰漢庭臣無能出其右者】不嫌藜藿來同飯更展芭蕉防學書【藜藿見前注法書苑陸羽作懷素傳曰貧無紙可書常於故里種芭蕉萬餘以供揮灑】

題也足軒【並序】

簡州景徳寺覺範道人種竹於所居之東軒使君楊夢貺題其軒曰也足取古人所謂但有嵗寒心兩三竿也足者也仍爲之賦詩餘輙次韻【此詩以石本校遏正種愛若曇四字】

道人手種兩三竹使君忽來唾珠玉【手種誤作手挿太白詩咳唾落九天隨風生珠玉】不湏客賦千首詩若是賞音一防足【杜牧之詩何人得似張公子千首詩輕萬戶侯吳志周瑜傳注江表傳瑜謂蔣幹曰吾𨿽不及防曠聞弦賞音足知雅曲呂氏春秋魯哀公問於孔子曰樂正防一足矣此借用以屬楊使君】世人愛處但同流一絲不掛似太俗【愛處誤作同處傳燈錄石頭和尙艸庵歌曰世人住處我不住世人愛處我不愛又丰幹告寒山子曰汝與我遊五臺卽我同流若不與我去非我同流曰我不去丰幹曰汝不是我同流又南泉問陸亙十二時中作麼生陸曰寸絲不掛師云猶是階下漢又南泉坐次一僧乂手而立南泉白太俗生僧合掌南泉曰太僧生詩意謂愛竹開軒聊同世好於佛法初無相妨也】客來若問有何好道人優曇逺山綠【若問誤作問我優曇誤作優波晉書孟嘉傳桓溫問酒有何好而卿嗜之貫休詩夜雨山艸滋爽籟雜枯木閒吟竺仙偈淸絕過於玉蟋蟀鳴壞墻苟免悲局促道人優曇華迢迢逺山綠按法華經曰佛告舍利弗如是妙法諸佛如來時乃說之如優曇鉢華時一現耳又偈曰是人甚稀有過於優曇華疏云優曇鉢名現應三千年一現現則金輪王出此詩引用言竹之所以可愛正由道人難得耳山谷與周元翁書曰範上坐是簡州人潙山喆老門久也其人聞道巳久多見前輩道機純熟知慮深逺於士大夫中求之未易得】

寄題榮州祖元大師此君軒

王師學琴三十年響如淸夜落澗泉【琴曲有幽澗泉老杜詩藍水逺從千澗落】滿堂洗盡箏琶耳請師停手恐防【東坡詩歸家且覓千斛水淨洗從前箏笛耳張籍詩爲出二侍女合彈琵琶箏退之聴頴師琴詩曰推手據止之濕衣淚滂滂又詩杯行到君莫停手琴家有彈欲防下指淺按欲入木力不見之語】神人傳書道人命生死貴賤如防鏡【道讀如樂道人之善之道史記防傳曰卜者虛髙人祿命以說人志退之作李中志曰最深於五行書以人之死生年月日所直日辰支幹相生勝衰死王相斟酌推人壽夭貴賤利不利輙先處其年時百不失一二】晚知直語觸憎嫌深藏幽寺聴鐘磬【言不復以談天爲事漢書谷永傳曰瞽言觸忌諱退之詩僻寺境還幽】有酒如澠客滿門不可一日無此君【左傳曰有酒如澠有肉如陵此君見前注】當時手栽數寸碧聲挾風雨今連云【韓孟城南聮句云遙岑出寸碧此借用挾風雨見前注文選藩嶽秋興賦曰髙閣連云】此君傾蓋如故舊骨相奇怪淸且秀【漢書鄒陽傳語曰有白頭如新傾蓋如故按家語孔子遇程子傾蓋而語終曰甚相悅顧謂子路取束帛以贈之魯論曰故舊不遺則民不偸骨相見前注】程嬰杵臼立孤難伯夷叔齊采薇瘦【言竹之勁且秀如此史記趙世家屠岸賈殺趙朔朔妻成公姊有遺腹走公宮匿趙朔客曰公孫杵臼謂朔友人程嬰曰立孤與死孰難程嬰曰死易立孤難耳杵臼曰子彊爲其難者吾爲其易者請先死伯夷傳曰伯夷叔齊義不食周粟隠於首陽山采薇而食之遂餓死於首陽】霜鐘堂上弄秋月微風入弦此君悅【霜鐘蓋蔡邕秋思琴曲之一也此僧因以名其堂】公家周彥筆如椽此君語意當能傳【王庠字周彥榮州人東坡嘗稱之筆如椽見前注】

答李任道謝分豆粥

豆粥能驅晚瘴寒與公同味更同餐安知天上養賢鼎且作山中煮菜防【後漢馮異傳光武曰昨得公孫豆粥饑寒俱解世說孫長樂作王長史誄云同此味易鼎卦曰聖人大烹以養聖賢】

贈知命弟離戎州

道人終嵗學陶朱西子同舟泛五湖船窻臥讀書萬卷還有新詩來起予【知命頗落魄不覊此詩蓋遺識之也山谷嘗有書與人云知命不樂靜居數出又答宋子茂書云知命將一妾一子拒同來史記貨殖傳範蠡適齊爲鴟夷子皮之陶爲朱公國記曰範蠡遂乘輕舟以浮於五湖杜牧之詩云西子下姑蘇一舸逐鴟夷起予見魯語】

侄防隨知命舟行【防字維深小字韓十知命第二子】

莫去沙邊學釣魚莫將百丈作轆轤淸江濯足窻下坐燕子日長宜讀書【老杜詩百丈牽江色盧仝詩轆轤無繩井百尺老杜又有燕子來舟中詩云湖南爲客動經春燕子銜泥兩渡新暫語船檣還起去穿花落水益霑巾】

次韻奉答文少激推官紀贈二首

請來淸吹拂衣巾句法詞鋒覺有神【詩云吉甫作誦穆如淸風廬山記載王喬之詩曰常聞淸吹空文選沈休文詩豈假濯衣巾晉書潘嶽贊曰詞鋒景絢老杜詩云詩成覺有神】今日相防淸眼舊他年肯作白頭新【靑箱雜記範諷詩惟有南山與君眼相逢不攺舊時靑漢書鄒陽傳曰白頭如新傾蓋如故】文如霧豹容窺管气似靈犀可避塵【霧豹見前注晉書王獻之傳門生曰此郎管中窺豹時見一斑李商隠詩心有靈犀一防通述異記曰卻塵西海獸也其角辟塵】慙愧相期在臺省無心枯木豈能春【老杜詩諸公衮衮登臺省劉禹錫詩病樹前頭萬木春】

文章藻鑑隨時去人物權衡逐勢低【少激登元祐三年進士第時東坡知舉山谷爲其屬故於此詩寄一嘆之意藻鑑見前注後漢許劭傳覈論鄕黨人物】揚子墨池春艸徧武侯祠廟曉鶯啼【揚子云墨池諸葛忠武廟皆在今成都老杜蜀相祠堂詩云映階碧艸自春色隔葉黃鸝空好音山谷意謂東坡竄謫岷峨淒惶無復振起前人像气也】書帷寂寞知音少幕府畱連要路迷【漢書董仲舒傳下帷講誦知音少見前注漢書李廣傳曰幕府省文書注云幕府者以軍幕爲義選詩云何不防髙足先據要路津】顧我何人敢推挽防君桃李合成蹊【並有前注】

次韻文少激祈有感【少激名抗臨卭人時在戎州諸本或作少微誤予嘗見其家藏此詩眞本有序云竊聞太守齋潔奉祠當獲嘉應】

窮儒憂樂與民同何況朱輪職勸農終日虀鹽供一飯幾時膚寸冒千峯【文氏眞本民作人按晉書謝安傳簡文帝曰安石旣與人同樂必不得不與人同憂退之送窮文曰太學四年朝虀暮鹽公羊曰觸石而出膚寸而合不崇朝而雨徧乎天下者惟防山耳注云側手爲膚按指爲寸文選潘安仁詩川气冒山嶺詩意謂少激之窮如此安能澤加於民】未湏丘垤占鳴鸛只要朝廷起臥龍【言調爕陰陽在得人也東山詩鸛鳴於垤注雲鸛水鳥也將陰雨則鳴丘垤見孟子蜀志諸葛亮傳徐庻謂先主曰諸葛孔明者臥龍也將軍豈願見之乎蘇黃門詩雷雨連年起臥龍】從此滂沱徧枯槁愛民天子似仁宗【文氏眞本上句作從此滂沱三十六後攺此字按春秋說題詞曰一嵗三十六雨天地之气宣十日小雨應天文十五日大雨以斗運也又按京房易云太平之時十日一雨凡嵗三十六雨此休徵時若之應】

次韻李任道晚飲鎖江亭【此詩前有贈恵洪一篇編次不倫前輩以爲非山谷所作曾慥詩選記兪秀老事亦嘗及之今刪去鎖江亭在戎州之東戎今爲敍州山谷與王觀復書云有李仔任道本梓人而寓江津二十餘年其人言行有物參道得其要老成人也】

西來雪浪如炰烹兩涯一葦乃可橫【東坡樂府曰江漢西來猶自帶岷峨雪浪錦江春色退之詩具此煎炰烹莊子秋水篇曰兩涘渚涯之間詩曰誰謂河廣一葦杭之楚辭曰橫大江兮楊防】忽思鐘陵江十里白蘋風起縠紋生【劉禹錫詩令人忽憶瀟相渚輿地廣記唐攺豫章曰鐘陵又攺曰南昌今屬洪州山谷鄕裏也白蘋見前注宋玉風賦曰風起於靑蘋之末劉禹錫竹枝歌曰瀼西春水縠紋生】酒杯未覺浮蟻滑茶鼎已作蒼蠅鳴【張平子南都賦曰酒則甘醴十旬兼淸醪敷經寸浮蟻若萍退之集載彌明石鼎聮句曰時於蚯蚓竅微作蒼蠅鳴】歸時共湏落日盡亦嫌持蓋僕屢更【老杜詩落盡髙天日幽人未遣回又云淸江白日落欲盡禮記儒行曰遽數之不能終其物悉數之乃畱更僕未可終也】

再次韻兼簡履中南玉三首

李侯詩律嚴且淸諸生賡載筆縱橫【禮記緇衣篇曰昔吾有先正其言明且淸東坡詩敢將詩律鬭淸嚴書臯陶乃賡載歌注云賡續載成也續歌以成其義】句中稍覺道戰勝胸次不使俗塵生【淵明詩貧富常交戰道勝無戚顏按韓非子子夏曰今先王之義勝故肥其詳具前注楚辭屈平漁父曰安能以皓皓之白防世俗之塵埃乎】山繞樓臺鐘鼓晚江觸石磯碪杵鳴【退之詩靑春白日映樓臺退之詩寒江觸石暄寰宇記曰鄂州江夏縣有驚磯山俯臨大江下有石磯波濤急商旅驚駭因以爲名此用其字樂天詩月苦風淸砧杵悲】鎖江主人能致酒願渠久住莫終更【李賀有致酒行曰零落棲遲一杯酒主人奉觴稱客壽漢書叚防宗傳曰終更亟還亦足以復雁門之踦注云邊吏三嵗更】

江津道人心源淸不系虛舟盡日橫【四十二章經曰佛言沙門者防去愛欲識自心源莊子曰泛乎若不系之舟虛而遨遊者也宼萊公詩野水無人渡孤舟盡日橫江津屬渝州渝今爲恭】道機禪觀轉萬物文采風流被諸生【栁子厚贈江華長老詩老僧道機熟黙語心皆寂圭峯禪源序曰至於念佛求生淨土亦湏修三十六觀禪楞嚴曰若能轉佛卽同如來杜詩文采風流今尙存前漢朱云傳曰時岀乘牛車從諸生】與世浮沈惟酒可隨人憂樂以詩鳴【老杜詩濁醪有妙理庻用慰沈浮史記遊俠傳序曰豈若卑論儕俗與世浮沈而取榮名哉晉書顧榮傳曰惟酒可以忘憂蔡琰胡笳十八拍曰絲竹防妙兮均造化之功哀樂各遂人心兮有變則通退之送孟東野序曰東野始以其詩鳴引用之言隨其心之所感或憂或樂皆於詩焉發之】江頭一醉豈易得事如浮雲多變更【老杜詩每日江頭盡醉歸又詩天上浮雲似白衣湏臾攺變如蒼狗】

鎖江亭上一樽酒山自白雲江自橫【文選沈休文詩勿言一樽酒明日難重持】李侯短褐有長防不與俗物同條生【左傳盧蒲嫳髮短而心甚長此句頗采其意短褐見前注漢書丙吉傳曰人各有所長浮杯和尙語曰別有長防不妨拈出晉書王戎傳阮籍曰俗物已復來敗人意傳燈錄巖頭曰雪峯𨿽與我同條生不與我同條死要識末後句只這是】經術貂蟬續狗尾文章瓦釡作雷鳴【此句指當世之士晉書趙王倫傳毎朝防貂蟬盈坐時人諺曰貂不足狗尾續史記屈原傳曰黃鐘毀棄瓦釡雷鳴】古來寒士但守節夜夜抱闗聴五更【漢書汲黯傳曰守節死義又蕭望之傳署小苑東門王仲翁顧謂望之曰不肯錄錄反抱闗謂望之曰各從其志注雲門謂主時而開門也孟子曰抱闗擊柝夏竦詩臥聴元戎報五更】

次韻任道食茘枝有感三首

一錢不直程衛尉萬事稱好司馬公【兩句皆山谷自道漢書灌夫傳夫駡灌賢曰平生毀程不識不直一錢今乃效女曹兒呫囁耳語田蚡曰程李俱東西宮衛尉今眾辱程將軍仲孺獨不爲李將軍地乎世說載司馬徽別傳曰徽字徳操括嚢畏愼人有以人物問徽者初不辯其髙下每輙言佳其婦諫之徽曰如君所言亦復佳】白髮永無懷橘日六年怊悵茘枝紅【吳志陸績年六嵗於九江見袁術術出橘績懷三枚去拜辭墮地術謂曰陸郎作賓客而懷橘乎績跪答曰欲遺母術大奇之按山谷入蜀凡六見茘支宋玉髙堂賦曰怊悵自失怊恥驕反】

今年茘枝熟南風莫愁畱滯太史公【漢書司馬遷傳曰太史公畱滯周南注云司馬談爲太史令遷尊其父故謂之爲公山谷嘗爲神宗實錄院檢討官云】五月照江鴨頭綠六月連山柘枝紅【太白詩遙防漢水鴨頭綠老杜詩連山晚照紅山谷與王觀復書云今年戎州茘支盛登一種柘枝頭出於遏臘平大如雞卵味極美】

舞女茘枝熟𨿽晚臨江照影自惱公天與蹙羅裝寶髻更挼猩血染殷紅【舞女亦謂柘枝樂府雜錄曰柘枝舞因曲爲名用二女兒防施金鈴抃轉有聲後漢書宦者傳論曰歌童舞女之翫李賀詩有惱公篇蓋艷體也其首章曰宋玉愁空防嬌嬈粉自紅歌聲春艸露門掩杏花叢腥血見前注老杜詩象牀玉手亂殷紅殷音烏閒反】

廖致平送綠茘枝爲戎州第一王公權茘枝綠酒亦爲戎州第一

王公權家茘枝綠廖致平家綠茘枝試傾一杯重碧色快剝千顆輕紅肌【老杜宴戎州東樓詩曰重碧拈春酒輕紅擘茘支】撥醅蒲萄未足數堆盤馬乳不同時【太白詩遙防漢水鴨頭綠有似蒲萄新撥醅退之蒲萄詩曰若欲滿盤堆馬乳莫辭添竹引龍須漢武帝曰恨不得與此人同時】誰能同此勝絕味惟有老杜東樓詩【世說孫長樂作王長史誄曰予與夫子交非勢利心猶澄水同此味老杜東樓詩首聮曰勝絕驚身老情忘發興奇】

謝楊履道送銀茄四首

藜藿盤中生精神珍蔬長蔕色勝銀朝來鹽醯飽滋味巳覺匏漫輪囷【家語子路曰由也事二親之時嘗食藜藿之食老杜詩顏色白勝雪禮記月令曰薄滋味毋致和漢書鄒楊傳曰蟠木根柢輪囷離奇注云委曲盤戾也此借用】

君家水茄白銀色殊勝埧裏紫彭亨蜀人生疎不下箸吾與北人眼俱明【玉篇云蜀人謂平川曰埧音必駕反彌明石鼎聮句曰豕腹漲膨脝黃庭經曰五嶽之雲气彭亨生疎蓋用俗語晉書何曾傳曰日食萬錢猶曰無下箸處老杜詩吾與汝曹俱眼明】白金作顆非堆成中有萬粟嚼輕冰戎州夏畦少蔬供感君來飯在家僧【後漢韓稜傳肅宗賜三人以寶劍自手署其名曰韓稜楚龍淵郅壽蜀漢文陳寵濟南椎成以寵惇朴善不見外故得椎成此借用孟子曰病於夏畦集福徳三昧經曰若有菩薩作是三昧𨿽在家當說是人名爲出家山谷持律頗嚴故自謂在家僧東坡和食筍詩云一飯在家僧】畦丁收盡垂露實葉底猶藏十二三待得銀包已成谷更當乞種過江南【老杜摘蒼耳詩曰畦丁告勞苦荘子馬蹄篇曰馬之死者十二三矣茄子老者其子堅黒如谷北人謂之穀子茄】

送石長卿太學秋補

長卿家亦但四壁文君窺之介如石【借用司馬長卿事四壁見前注易豫卦之六二曰介於石不終日貞吉系詞曰介如石焉寜用終日防可識矣】胸中巳無少年事骨气乃有老松格【晉書阮傳曰人云裕骨气不及逸少而兼有諸人之美盧仝詩曰此骨縱橫奇又奇千嵗萬嵗枯松枝】漢文新覽天下圖詔山采玉淵獻珠【徽宗時初卽位東都賦曰天子受四海之圖籍膺萬國之貢珍】再三可陳治安防第一莫上登封書【漢書賈誼傳曰因陳治安之防試詳擇焉司馬相如傳長卿爲一卷書言封禪事南史陳後主從隋文帝東巡賦詩曰太平無以報願上東封書樂天詩鴈鴈汝飛向何處第一莫飛西北去】

次韻少激甘露降太守居桃葉上

金莖甘露薦齋房潤及邊城艸木香【漢武故事作承露盤以取云表之露班固西都賦曰抗仙掌以承露擢雙立之金莖漢志郊廟歌曰齋房產艸東坡詩十里南風艸木香】蕡實葉間天與味成蹊枝上月翻光【蜀都賦曰蕡實時味王公羞焉按桃夭詩注云蕡實貌漢書李廣贊曰桃李不言下自成蹊劉禹錫棼絲瀑詩曰翻光破夕薰】羣心愛戴葵傾日萬事驅除葉隕霜【國語蔡公謀夫曰庶人不忍欣戴武王葵傾日見前注漢書王莽傳曰帝王之驅除云爾春秋僖公三十三年書隕霜不殺艸公羊注曰陰假陽威之應山谷意謂徽宗踐祚羣心欣戴如日之方升姦回屏斥如霜之肅殺也】玉燭時和君防否舊臣重疊起南荒【時放臣皆得北還爾雅四時和謂之玉燭選詩慶防欲重疊陸機辧亡論曰輶軒聘於南荒】

借景亭【並序】

淸神縣尉廰葺城頭舊屋作借景亭下瞰史家水竹終日寂然了無人迹又當大木緑陰之間戲作長句奉呈長孺明府介卿少府

靑神縣中得兩張愛民財力惟恐傷【漢書賈山傳曰君有餘財民有餘力而頌聲作】二公身安民乃樂勸葺城頭五月涼【用孟子賢者而後樂此之意亭在縣墻上故曰城頭也】竹鋪不涴吳綾襪東西開軒蔭淸樾【淮南子曰武王蔭暍人於樾下退之詩守縣坐深樾】當官借景不傷民卻似鑿池取明月【月影分身何傷本體杜牧之盆池詩云鑿破蒼苔地畱他一片天此用其意】

戲贈家安國【安國眉山人字復禮】

家侯口喫善著書常願執戈王前驅【史記韓非傳非爲人口喫不能道說而善著書詩曰伯也執殳爲王前驅山谷此詩皆舉實事按復禮上相府書云予不侫後長卿子云生千有五百年著書明道摛詞立論才得其緒餘而口喫之病同之復禮初以武進士後入左選故東坡贈之詩云夜談空說劍春夢猶橫經又云初聞編簡香稍覺鋒鏑腥而復禮謝攺官啟云三陪籌幄笑談當十萬戎行兩席師筵排闥應三千門弟皆此意也】朱紱蹉跎晚監郡吟弄風月思天衢【易困卦曰朱紱方來利用享祀老杜寄髙適詩聞君巳朱紱且得慰蹉跎漢書百官表曰監禦史秦官掌監郡樂天與元九書曰梁陳間率不過嘲風雪弄花艸而巳天衢見前注】二蘇平生親且舊少年筆硯老杯酒【二蘇謂東坡黃門亦眉人漢書張安世小男彭祖又小與上同席研書司馬遷書曰未嘗銜杯酒接殷勤之歡東坡贈之曰吾儕便歸老亦足慰餘齡黃門則曰白髮弟兄驚我在喜君遊宦亦天倫淸且舊之意槪可見矣】但使一气轉洪鈞此老矍鑠還冠軍【老杜詩一气轉洪鈞按選詩洪鈞陶萬類後漢馬援傳曰矍鑠哉是翁也漢書項羽傳宋義號卿子冠軍】

次韻楊君全送酒

扶衰卻老世無方惟有君家酒未嘗【漢書食貨志曰酒所以扶衰養疾史記漢武帝紀李少君以卻老方見上退之詩防送一生惟有酒左傳穎谷封人曰未嘗君之】秋入園林花老眼茗搜文字響枯腸【圓覺經曰譬彼病目見空中花老眼見前注盧仝茶歌云三碗搜枯膓惟有文字五千卷】醡頭夜排檐滴杯面春風繞鼻香不待澄淸遣分送定知佳客對空觴【玉篇醡與同側射反切韻云壓酒具也歐陽公詩寒醅美新醡老杜詩檐雨細隨風盧仝詩一片新茶破鼻香】

次韻君全送春花

化工能斡大鈞回不得東君花不開誰道纎纎綠手磨刀剪防喚春來【漢書賈誼賦曰造化爲工又曰大鈞播物詩云摻摻汝手注云纎纎也景龍文館記曰景龍四年立春內出防花樹人賜一枝杜牧之詩骰子逡巡裹手拈無因得見玉纎纎又樂天詩緑窻貧家女寂寞二十餘隋煬帝在江都宮時冬月翦防爲花唐人吳融嘗爲作翦防賦云此皆參而用之喚春來字亦老杜江云日日喚愁生意也】

謝楊景山送酒器

楊君喜我梨花盞卻念初無注酒魁矲矮金壺肯持送挼莎殘菊更傳杯【蜀之酒魁蓋詩人所謂酌以大斗之遺制象北斗有魁柄也許愼說文曰匜似魁柄中有道可以注水玉篇矲音蒲楷切短也矮音於解反不長也曲禮共飯不澤手注曰澤謂挼莎也老杜詩傳杯不放杯】

史彥升送春花【彥升名防淸神人乃紹封之子山谷有書柏學士山居詩防云史紹封之子防與餘外甥張恊於蘇氏爲友婿也】

千林搖落照秋空忽防穠花在眼中蝶繞蜂隨俱入座君家女手化春風【宋玉九辯曰悲哉秋之爲气也蕭瑟兮艸木搖落而變衰女手見前注又禮記曰執女手之捲然】

題石恪畵嘗醋翁【名畵評曰石恪成都郫人性輕率嘗爲嘲謔之句學張南本畵數年已出張右多爲古僻人物詭形殊狀以蔑辱豪右】

石媼忍酸喙三尺石皤嘗味面百折【洪覺範僧寶傳載寶峯洪英禪師偈曰阿家嘗酸三尺喙新婦洗面摸著鼻按莊子徐無鬼篇仲尼曰吾願有喙三尺宋景文筆記曰蜀人謂老曰皤取皤皤黃髮義皤音波百折言其面皺切韻云折疊也音之涉反東坡外集記夢中見宮人裙帶聞有六言詩云百疊漪漪縠皺】誰知聳膊寒至骨圖畵不減吳生筆【國朝雜記長孫無忌嘲歐陽詢曰聳膊成山字埋肩不出頭王介甫詩北風蕭蕭寒到骨老杜詩畵手防前輩吳生逺擅場吳生謂道子也頃嘗見此圖益知此詩得遊戲三昧曲盡其情狀云】

謝應之

昨夜風雷震海隅天心急擬活焦枯去年席上蛟龍語未委先生記得無【當是應之往在戎州謂山谷必非池中物至是復官有進用之漸其言頗有證也老杜詩未委適誰門】

山谷內集詩注卷十三

欽定四庫全書

山谷內集詩注卷十四

宋黃庭堅撰

任淵

注

走筆謝王朴居士拄杖

投我木瓜霜雪枝六年流落放歸時千巖萬壑須重到腳底危時幸見持【詩曰投我以木瓜晉書顧愷之傳曰千巖競秀萬壑爭流魯論曰危而不持顚而不扶則將焉用彼相矣退之赤藤杖歌曰性命造次防扶持老杜詩气味濃香幸見分陶隱居云俗人拄木瓜枝云利筋脛】

戲答王居士送文石

南極一星天九秋自埋光景落江流是公至樂山中物乞與衰翁似暗投【老杜詩南極一星朝北斗按晉書天文志曰老人一星在弧南一日南極常以秋分之旦見於丙春分之夕而沒於丁此借用以言星隕爲石也文選謝靈運詩心契九秋漧李善注引古樂府有歷九秋妾薄命行莊子曰是自埋於民謝靈運詩日月垂光景至樂山在嘉州淩雲之側桞子厚詩看成古木對衰翁暗投見前注】

次韻楊明叔見餞十首【幷序】

楊明叔從予學問甚有成當路無知音求爲瀘州從事而不能得予防恩東歸用蛟龍得雲雨鶚在秋天作十詩見餞因用其

韻以別【山谷辭免吏部員外郎狀云元符三年十二月發戎州貶所建中靖國元年三月至峽又攺知舒州四月至荊南又召以爲吏部員外郎此詩未出蜀所作已有同安守吏部銓之語當是據邸報也山谷將發戎州時十二月癸卯有書梁甫吟跋語亦云時聞復朝奉郎知舒州而未被受】

平津善牧豕佽飛能斬蛟【漢書公孫家貧收豕海上年四十餘乃學春秋雜說武帝以賢良徴後封平津侯宣帝紀發佽飛射士注引呂氏春秋曰荊有佽飛者得寶劍還渉江蛟夾繞其船佽飛拔劍赴江斬蛟殺之荊王聞之仕以執珪武帝攺秦左弋官曰佽飛官蓋取古勇力人以名官也】終借一汲黯淮南觧兵交【平津之鄙佽飛之勇皆無益於漢家所可賴者汲黯輩爾漢書汲黯傳淮南王謀反憚黯曰黯好直諫守節死義至說公孫等如發防耳左傳注曰兵交使在其間】楊子有直气未忍死艸茅【退之送張道士詩曰臣有膽與气不忍死茅茨漢書晁錯傳曰昧死上狂感艸茅之愚臣言云云】引之入漢朝誰爲續膠【東方朔十洲記曰鳯麟洲仙家煮鳯喙及麟角合煎作膠名之爲續膠或一名連金泥此膠屬弓弩已防之連刀劍斷折之金山谷引用謂疎遠之於朝廷其合甚難必有爲之固結於其間者】

楊君淸渭水自流濁涇中【涇渭見前注】今年貧到骨毫气似元龍【老杜詩已防徴求貧到骨元龍見前注】男兒生世間筆端吐白虹【言文章有光熖也鮑照行路難曰丈夫生世能幾時退之詩是夕吐熖如長虹禮記曰君子於玉比徳焉气如白虹天也】何事與秋螢爭光蒲葦叢【維摩經曰無以日光等彼螢火史記屈原傳曰𨿽與日月爭光可也】

事隨世滔滔心欲自得得【魯論曰滔滔者天下皆是也注云滔滔周流之貌孟子曰君子深造之以道欲其自得之也莊子曰吾所謂聰者非謂其聞彼也自聞而已矣吾所謂明者非謂其見彼也自見而已矣夫不自見而見彼不自得而得彼者是得人之得而不自得其得者也】楊君爲己學度越流輩百【魯論曰古之學者爲己退之與崔羣書曰況足下度越此等百千輩按漢書揚雄傳日必度越諸子矣老杜詩淸峻流輩百】坐捫故衣虱垢襪春汗黑【晉書前秦載記王猛詣桓溫面談當世之事捫虱而言旁若無人老杜詩垢膩腳不襪摭言髙逢休書云顧雲樹將一尺三寸汗腳踏他燒殘龍尾道嘗聞長老雲山谷此句蓋譏明叔垢汗不濯足】睥睨紈袴兒可飲三斗墨【漢書灌夫傳注曰辟睨旁視也班固敍傳曰班伯在於綺紈襪之間非其好也通典日北齊策秀才書有濫劣者飲墨水一升此云三斗蓋甚言之猶唐詩謂寕食三斗蔥寕食三斗艾爾】淸靜艸學西京有子云【漢書揚雄傳解嘲曰爰淸爰靜遊神之廷惟寂惟寞守徳之宅艸見前注】太尉死宗社太鳥泣其墳【後漢楊震傳爲樊丰等所譖防收震太尉印綬遣歸本郡行至城西慷慨謂諸子曰疾姦臣狡猾而不能誅惡嬖女傾亂而不能禁何面目復見日月遂飲酖而卒先十餘日有大鳥髙丈餘集震喪前俯仰悲鳴淚下霑地葬畢乃飛去】寂寞向千載風流被仍昆【爾雅曰來孫之子爲罤孫罤孫之子爲仍孫】富貴何足道聖處要策勲【退之詩屈原離騷二十五不肯哺啜糟與醨惜哉此子巧言語不到聖處寕非癡左傳曰反行飲至捨爵策勲焉禮也注云書勲勞於冊言速紀有功也】

桑輿金石交旣別十日子輿裹飯來一笑相告語【莊子日子輿與子桑友淋雨十日子輿裹飯而往食之至子桑之門則若歌若哭子輿入日子之歌詩何故若是曰吾思夫使我至此極者而弗得也漢書韓信傳武渉曰足下自以爲與漢王爲金石交注云取其堅固】揚子困簞瓢諸公不能舉【簞瓢見魯論又臧文仲知桞下惠之賢而不與立注謂知賢而不能舉按孟子曰悅賢不能舉】儻可從我歸沙頭駐鳴艣【用乘桴之意明叔家眞本作沙頭其家雲山谷元約明叔同住荊南之沙頭故云爾今本作江頭非是韻書云艣所以進舟也】山圍少天日狐鬼能作妖睒閃載一車獵人用鳴梟【劉禹錫詩山圍故國周遭在杜牧阿房宮賦覆壓三百餘里隔離天日說文曰狐妖獸鬼所乘退之詩狐鳴梟噪爭署置跳狼睒閃相嫵媚易睽卦曰見豕負塗載鬼一車梟亦妖鳥獵狐者當用鷹隼今乃用梟以言小知淺陋】小智窘流俗蹇淺不能超【莊子曰大智閒閒小智間間賈誼曰小智自私賤彼貴我孟子曰同乎俗流合乎污世莊子又曰敝精神於蹇淺世說注曰時謂王戎未能超俗也】安得萬里沙晴天看射雕【史記漢武帝紀乃禱萬里沙注曰沙徑三百餘里漢書李廣傳曰見匈奴三人與戰廣日是必射雕者也注云雕大鷙鳥故使善射者射之又北史斛律光傳邢子髙曰此射雕手也此借用以言所見廣遠】

元之如砥柱大年若霜鶚【王禹偁字元之見前注楊億字大年建安人年十一舉神童事眞宗爲內翰立朝蹇諤劉禹錫詩世道劇頺波我心如砥柱山谷爲楊明叔書魏鄭公砥柱銘嘗引此語又有一跋遺王觀復曰余觀砥柱之峙中流閱頺波之東注有似乎君子士火夫立於世道之風波可以托六尺之孤寄百里之命不以千乘之利而奪其人節則可以不爲此石羞矣按書禹貢注曰砥柱山名河水分流包山而過山見水中若柱然後漢孔融薦禰衡曰鷙鳥累百不如一鶚使衡立朝必有可觀其語本出於史記趙簡子朝野僉載蘇味道髙爽張元一曰蘇如九月得霜鷹】王楊立本朝與世作郛郭【孟子曰立乎人之本朝法言曰虐政虐世然後知聖人之爲郛郭此借用言其忠義爲世大閒隱然如城郭也】觀公有膽气自可繼前作【退之送張道士詩曰臣有膽與气又云自笑平生誇膽气】丈夫存遠大胸次要落落【左傳曰君子務知遠者大者莊子曰喜怒哀樂不入於胸次後漢耿弇傳注曰落落猶疏闊也】

虛心觀萬物險易極變態【非篤實之士鮮不以夷險而易操虛心者觀之眞僞了然老子曰虛其心實其腹又曰萬物並作吾以觀其後系辭曰卦有小大辭有險易變態見前注】皮毛剝落盡惟有眞實在【馬祖問藥山子近日見處作麼生藥云皮膚脫落盡惟有一眞實按涅槃經云如大村外有娑羅林中有一樹先林而生足一百年是時林主灌之以水隨時修治其樹陳朽皮膚枝葉悉皆脫落惟眞實在山谷與王子飛書亦云老來枝葉皮膚枯朽剝落惟有心如鐵石益厭俗文密而意疎也】侍中乃珥貂禦史則冠豸【應劭漢官儀云侍中冠武弁大冠加金璫附蟬爲文貂尾爲飾謂之貂蟬選詩云七葉珥漢貂胡廣漢官儀云禦史四人持書皆法冠一名柱後一名獬豸冠】照影或可羞短蓑釣寒瀨【不稱其服則顧影自羞寕蓑笠而無愧也退之詩峩峩進賢冠耿耿水蒼佩服章豈不好不與徳相對顧影聽其聲頳顏汗漸背太白詩三事或可羞匈奴哂千秋嚴陵瀬見前注】私柏生澗壑坐閱艸木秋【選詩曰鬱鬱澗底私禮記季秋之月艸木黃落】金石在波中仰看萬物流【金石見前注】抗髒自抗髒伊優自伊優【後漢趙壹歌曰伊優北堂上抗髒倚門邊注云伊優屈曲佞媚之貌抗髒髙亢婞直之貎言佞媚者見親婞直者見棄】但觀百嵗後傳者非公候【夷齊景公是也】

老作同安守蹇足信所便【同安郡卽舒州山谷以足疾故便於外郡有辭免吏部員外郎狀曰重以累年腳疾拜起艱難全不堪事文選謝宣遠詩四逹𨿽平直蹇步愧無良李善注引左傳曰孟縶之足不良於行又謝靈運詩曰拙疾相倚薄還得靜者便老杜詩遭亂到蜀江臥屙遣所便】胸中無水鏡敢當吏部銓【東坡詩道人胸中水鏡淸按蜀志龎繞傳注司馬徳操爲水鏡晉書樂廣傳衞瓘曰此人之水鏡也見之瑩然唐書百官志曰吏部尙書以三銓之法官天下之材時山谷以疾辭吏部郎之召】恨此虛名在未脫世紏纒【文選古詩曰虛名復何益賈誼鵩賦曰禍之與福何異紏纒注云如紏絞繩索用附會也纒索也音墨此云紏纒特用其意耳】夢作白鷗去江南水如天【莊子曰且汝夢爲鳥而厲乎天夢爲魚而沒於淵南史梁忠烈世子方等傳嘗著論曰吾嘗夢爲魚因化爲鳥方其夢也何樂如之反其覺也何憂斯類桞子厚詩洞庭春盡水如天山谷舊有和謝師厚詩云夢作白鷗去江南水黏天又作演雅云江南春盡水如天中有白鷗間似我亦此意也】

次韻石七三六言七首

從來不似一物妄欲貫穿九流【傳燈錄南嶽懷禪師傳六祖曰什麼物恁麼來師曰說似一物卽不中後漢班彪傳曰司馬遷貫穿經傳至廣博也班固傳曰博貫載籍九流百家之言無不窮究漢書藝文志曰諸子十家其可觀者九家而已蓋不數小說家也謂儒道陰陽法名墨縱橫雜農凡九家谷梁序曰九流分而微言隱】骨硬非黃閤相眼靑見白蘋洲【骨硬謂如虞翻骨體不媚也退之詩豈是虞翻骨相屯王介甫松詩天骨老硬無皮膚衛宏漢儀丞相聽事閤曰黃閣桞惲詩汀洲采白蘋日落江南春桞子厚寄盧衡州詩非是白蘋洲畔客還將遠意問瀟湘】

生涯一九節筇老境五十六翁不堪上補黼黻但可歸教兒童【眞誥曰楊羲夢蓬萊仙人拄赤九節校而視白龍元符三年山谷年五十六王羲之傳猶欲教子孫以惇厚退讓】

萬里艸荒先壠六年虫蠧羣經【桞子厚謫永州與許孟容書曰先墓在城南無異子弟爲主懼便毀傷松柏芻牧不禁以成大戾家有賜書三千卷尙在善和裏舊宅宅今已三易主存亡不可知者】老喜寛恩放去心似驚波不停【言歸心如流也西京賦曰散似驚波劉禹錫詩流水淘沙不暫停前波未滅後波生】

爲君試講古學此事可牋天公君看花梢朝露何如松上霜風【魯論曰學之不講是吾憂也又曰古之學者爲已蘇子美愛愛歌曰此樂亦可牋天公牋天公見前注謂可質諸天地下兩句言古學之有根本如經霜之松與浥露之花固自不同也謝靈運詩花上露猶】

幽州已投斧柯崇山更用憂何【言大姧已誅餘黨不足憂時宰相章惇安置潭州書曰流共工於幽州放驩兜於崇山又曰何憂乎驩兜按後漢馮勤傳帝賜侯霸璽書曰崇山幽都何可偶黃鉞一下無處所注云鉞斧也所以戮人魏都賦曰蕭斧戢柯以柙刃蓋言不用也】且喜龔鄒冠豸又聞張董上坡【實錄元符三年三月龔夬爲殿中侍禦史鄒浩爲右正言四月張舜民爲右諫議大夫董惇逸爲左諫議大夫夬字彥和浩字志完舜民字耘叟皆著直聲冠豸見前注李宗諤先公談錄云唐諫議大夫班在給捨上一遷爲給事再遷爲中書舍人有自他官爲諫議者班給捨上故班中戲語曰饒他上坡卻須下坡言遷給捨班復在下也】

看著莊周枯槁化爲胡蝶翾輕人見穿花入桞誰知有體無情【此篇山谷自道老杜詩穿花蛺蝶深深見韻書云翩翾小飛也荀子曰喜則輕而翾莊子曰有人之形無人之情有人之形故羣於人無人之情故是非不得於身】

欲行水繞山圍但聞鯤化鵬飛【上句言未卽出蜀下句言遷除者眾孟郊詩山水千萬繞中有君子行劉禹錫詩山圍故周遭在】女憂鬢髮盡白兄嘆江船未歸【山谷女嫁李徳素之子去華文伯時在淮南舒州兄謂元明退之書曰兩鬢半白頭髮五分亦白其一老杜詩獨立見江船】

萬州太守髙仲本宿約遊岑公洞而夜雨連明戲作二首

肩輿欲到岑公洞正怯衝泥傍險行【老杜詩虛疑皓首衝泥怯】定是岑公閟淸境春江一夜雨連明【桞子厚石潭記曰以其境過淸不可久居乃記之而去劉禹錫含輝洞述曰先是斯境翳於榛薄閟其淸光有待而發】

蓬蔥髙臥雨如繩恰似糟牀壓酒聲【老杜詩賴知禾黍已覺糟牀注】今日岑公不能飲吾儕聞健且頻傾【樂天詩聞健偸閒且勤飲又云園林亦要聞閒置其義猶今人言聞早也】

萬州下巖二首【並序】

萬州之下巖唐末有劉道者定州無極人聞道於云居膺禪師爲開巖第一祖法號道微自鑿石龕曰死便藏龕中不用日時門人奉其命二百年矣來遊者題詩不可勝讀莫能起此開巖者故予作二篇表見之其一用楊子安韻共一用王定國韻

空巖靜發鐘磬響古木倒掛藤蘿昬【老杜詩翠木蒼藤日月昬】莫道蒼崖鎖靈骨時應持鉢到諸村【言至人隱顯不可測傳燈錄漸原在石霜覓先師靈骨金剛經曰世尊食時著衣持鉢入舍衞大城乞食】

寺古松楠老巖虛塔廟開【法華經曰各起塔廟髙千由旬】僧緣蠶麥去官數茘支來【上句言僧徒趁熟乞食下句言寺有荔支爲官所漢書昭帝紀詔曰往年災害多今年蠶麥傷】石室無心骨金鋪稱意苔【司馬相如長門賦曰擠玉戶以撼金鋪注云以金爲門之鋪首王介甫詩荷花稱意紅】若爲劉道者拽得鼻頭回【傳燈錄石鞏禪師傳一日在防作務次馬祖問曰作什麼曰牧牛祖曰作麼生牧曰一回入艸去便把鼻孔拽來祖曰子眞牧牛師便休去山谷借用意謂山野殘僧不遵軌轍安得道者復生鞭繩之也若爲猶言如何古樂府隔谷歌曰食糧乏盡若爲活】

又戲題下巖

往往攜家來托宿裙參錯佛衣巾未嫌滿院油頭臭蹋破苔錢最惱人【言兒女子混雜污此淨坊也莊子曰未觧裙文選謝靈運詩臨圻阻參錯東坡記�公詩云滿院秋光濃欲滴老僧倚杖靑松側只怪髙聲問不譍嗔余踏破蒼苔色文選沈休文詩賓階綠錢滿客位紫苔生按崔豹古今注苔蘚一名綠錢】

戲題巫山縣用杜子美韻【老杜有巫山題壁詩卽此韻所謂臥病巴東久今年彊作歸是也】

巴俗深畱客吳儂但憶歸直知難共語不是故相違【老杜詩翠栢深畱景類篇曰儂我也吳語東坡樂府曰語音猶自帶吳儂難其語謂夷俗之陋老杜亦有防州戲作云異俗可吁怪斯人難並居魯論曰互鄕難與言老杜詩杖藜妨躍馬不是故離羣又詩請公臨深莫相違按左傳曰非相違也而相從也按巫山石刻巴俗深畱客作殊親我吳儂但憶歸但作暫字】東縣聞銅臭江陵換祫衣【舊見山谷跋云銅臭乃退之照壁喜見蠍之意蓋過巫山用銅錢也按巫山江上有二石俗謂之銅錢鐡錢堆蓋與歸州巴東縣相接荊防自此分界後漢崔寔傳曰從見烈入錢五百萬得爲司徒其子鉤曰論者嫌其銅臭江陵卽荊南山谷度至此時已初夏矣潘嶽秋興賦曰借莞蒻禦祫衣注云祫衣無絮也音古洽反】丁寧巫峽雨愼莫暗朝暉【漢書谷永傳注云丁寧謂再三告示巫峽雨見前注老社詩久雨巫山暗朝暉謂神女宋玉神女賦曰其始來也耀乎若白日初出照屋梁文選日出東南隅行曰扶桑升朝暉】

和王觀復洪駒父謁陳無已長句【王蕃字觀復沂公之裔官閬中時多以書從山谷問學至是自京師來會山谷於荊州洪芻字駒父山谷之甥也陳無已元符三年冬爲祕書正字】

陳君今古焉不學淸渭無心映涇濁【魯論子貢曰夫子焉不學而亦何常師之有涇渭見前注退之詩淸溝映污渠】漢官舊儀重九鼎集賢學士見一角【上句並見前注意謂無已有前輩典刑足爲士林之重下句言無已人中之瑞世所罕有老杜詩集賢學士如堵墻觀我落筆中書堂北史文苑傳序曰學者如牛毛成者如麟角春秋感精符曰麟一角明海內共一主也】王侯文采似於搜洪甥人間汗血駒【並見前注】相將問道城南隅無屋正借船官居【老杜詩仙老暫相將莊子黃帝見廣成子曰敢問至道之精南史張融傳武帝問融住在何處答曰陸處無屋舟居無水後融從兄緒言融未有居止權牽小船於岸上住帝大笑漢書地理誌京兆有船司空注曰本主船之官遂以爲縣世說陶公作荊州時敕船官悉錄鋸木屑】有書萬卷繞四壁樵蘓不爨談至夕【文選應休璉書曰幸有遠生時步玉趾樵蘓不爨淸談而已談至夕見前談至暮注】主人自是文章伯鄰里頗怪有此客【老杜詩海內文章伯湖邊意緒多晉書謝安傳桓溫問左右頗嘗見我有如此客不】食貧各仕天一方佳人可思不可忘【詩曰三嵗食貧選詩曰各在天一方按漢書西域傳烏孫公主歌曰吾家嫁我兮天一方世說謝太傅云安比見之乃不使人厭然出戶去不復使人思此反而用之詩曰有匪君子終不可諼兮注云諼忘也】河從天來砥柱立愛莫助之涕淋浪【言無已獨立於頺波之間惜其不能助之也漢張騫尋河源與銀河相連屬故曰河從天來王介甫詩老工取河天上落砥柱見前注烝民詩曰維仲山甫舉之愛莫助之楚詞曰擥茹蕙以掩涕兮霑余襟之浪浪稽叔夜琴賦日紛淋浪以流離】

以古銅壼送王觀復

隨俗是淚沒從公常紏紛【子虛賦曰交錯紏紛】我觀王隆化入蕕不攺薰【隆化南平軍左傳曰一薰一蕕十年尙猶有臭注云薰香艸蕕臭艸此引用言觀復不爲從俗及作吏所移】未見蛇起陸已看豹成文【陰符經曰龍蛇起陸豹成文見前注】愛君古人風古壺投贈君【魏志毛玠傳太祖以素屏風素憑幾賜玠曰君有古人之風故賜君古人之服】酌酒時在傍可用弭楚氛【楚氛諭俗惡之气左傳曰楚氛甚惡周禮小祝彌烖兵注云彌讀日敉敉安也按弭與彌同】問君何以報直諒與多聞【文選四愁詩曰美人贈我金錯刀何以報之英瓊瑤魯論曰益者三友友直友諒友多聞】

病起荊江亭卽事十首

翰墨場中老伏波【選詩云粲粲翰墨埸後漢劉尙擊五溪蠻伏波將軍馬援年六十二據鞍顧盼以示可用樂天詩曰政事堂中眞宰相制科場裏舊將軍桞子厚獻農公詩鋒搖翰墨場】菩提坊裏病維摩【華巖經佛在菩提道場始成正覺湼槃經云造僧坊招提則生不動國維摩經曰毗耶離城中有長者名維摩詰其以方便現身有病兩句皆山谷自道】近人積水無鷗鷺時有歸牛浮鼻過【文選魏都賦曰回淵漼積水深老杜詩年衰鷗鷺羣北夢瑣言陳詠詩曰隔岸水牛浮鼻渡傍溪沙鳥防頭行此本陋句一經妙手神彩頓異山谷此句當有所指或云運判陳舉頗以爲憾其後遂有宜州之行】

維摩老子五十七【山谷生於慶曆五年乙酉逮建中靖國元年辛巳五十有七】大聖天子初元年【退之序天子大聖是嵗正月徽考初攺元建中靖國宋庠紀年通譜於漢文帝後元元年注曰班固追書後字以別初元老杜詩云扈蹕上元初亦謂肅宗之初元年也】傳聞有意用幽側病著不能朝日邊【文選沈約思幸論曰明揚幽側惟才是與注引尙書曰明明揚側陋老杜詩朝覲從容問幽側勿云江漢有垂綸又云明光起艸人所羨肺病幾時朝日邊日邊用幼童傳中晉明帝語晉書亦載其事具前注山谷辭免吏部員外郎狀曰臣到荊南卽苦癰疽發於背脇今方少潰欲乞除臣江淮一合入差遣】

禁中夜半定天下【元符三年正月已卯哲廟上升黎明欽聖太后石徽考自端邸入立大防先定於禁中矣後漢安帝紀曰太后定防禁中其夜使鄧隲迎帝蘇子由作宣仁諡冊文防自中定與天爲謀大抵亦此類也】仁風義气徹修門【後漢肅宗詔曰仁風翔於海表威霆行乎鬼區禮記鄕飲酒曰此天地之義气也宋玉招魂曰魂兮歸來八修門些注修門謂郢城門也按今江陵縣故楚郢都之地山谷適寓此邦因以寄意遷客客皆得歸無復屈原沈湘之嘆也】十分整頓乾坤了【老杜洗兵馬行整頓乾坤濟時了】復辟歸來道更尊【元符三年正月欽聖權同處分軍國事七月歸政下書曰皇帝聖智日躋萬幾益習況山陵營奉就緒引發有期或不知止則豈不蹈古人所戒而失復子明辟之義哉老子曰道之尊徳之貴莫之爵而常自然】

成王小心似文武【詩曰維此文王小心翼翼老杜洗兵馬行成王功大心轉小蓋指唐之成王非周成王山谷此句語同而意異專以成周比徽廟也】周召何妨略不同【漢書孫寶傳曰周公上聖召公大賢猶有不相說著於經典兩不相損今每有一事羣臣同聲得無非其美者】不須要出我門下實用人材卽至公【意欲調停黨人也韓退之作桞子厚志曰諸公貴人爭欲令出我門下退之詩曰得就閒官卽至公】

司馬丞相昔登庸詔用元老超羣公【哲廟初溫公以知陳州過闕拜門下侍郎遂爲右僕射書曰疇咨若時登庸詩曰羣公先正】楊綰當朝天下喜【唐書肅宗相楊綰制下士相賀於朝】斷碑零落臥秋風【溫公在政府一年而薨歸陜府夏縣賜碑額曰淸忠粹徳紹聖初以監察禦史周秩言追所贈官及所賜神道碑額仍磨毀碑文事具實錄】

死者已死黃霧中【紹聖竄謫諸人如呂大防劉摯梁燾範祖禹皆前死於瘴霧之鄕矣老杜詩死者長已矣東漢馬后傳曰黃霧四塞】三事不數兩蘇公【防考初政相韓忠彥又相曽布於時蘇東坡歸自昌化子由歸自循州詩曰三事大夫注謂三公】豈謂髙才難駕禦空歸萬里白頭翁【魏志劉表傳注零陵先賢傳曰周不疑有異才魏太祖心忌不疑欲除之文帝諫以爲不可太祖曰此人非汝所能駕禦也漢書車千秋傳曰臣嘗夢見一白頭翁】

文章韓杜無遺恨【此篇屬東坡杜牧之詩曰杜詩韓集愁來讀似倩麻姑癢處謂子美退之也老杜詩毫髮無遺憾波瀾獨老成】艸詔陸贄傾諸公【唐書陸贄爲徳宗學士從狩奉天書詔日數百他學士筆閣不得下而贄沛然有餘】玉堂端要眞學士【一本作直學士】須得儋州禿鬢翁【昌化卽漢儋耳郡唐嘗立儋州東坡舊有詩曰張顚醉素兩禿翁特用灌夫傳中語耳東坡歸自嶺海鬢髮盡脫】

閉門覓句陳無已對客揮毫秦少遊【二君實錄也無已名師道少遊名觀老杜詩云覓句新知律又云揮毫落紙如雲煙】正字不知溫飽未西風吹淚古藤州【無已坐黨廢錮旣而自棣學除祕書省正字少遊自雷州貶所北歸至藤州卒於光化亭上初少遊夢中作長短句有醉臥古藤陰下之語殆若讖云後漢皇甫規傳曰退不得溫飽以全命】

張子耽酒語蹇喫聞道潁州又陳州【張文潛素嗜酒晚有末疾建中靖國元年除祕書少監兼史職以禦史陳次升言其疾病出知揚州尋攺陳州又攺潁州老杜詩平生老耽酒世說載頭責秦子羽云此數子者或蹇喫無宮商或尫陋希言語唐人薛能詩曰何處避煩憂徐州又許州】形模彌勒一布袋【文潛素肥晚益甚彌明聫句詩形模婦女笑傳燈錄明州布袋和尙形栽腲脮蹙額皤腹蓋彌勒化身也】文字江河萬古流【老杜詩云王楊盧駱當時體輕薄爲文哂未休爾曹身與名俱滅不廢江河萬古流】

魯中狂士邢尙書【吏部尙書邢恕也孟子曰孔子在陳何思魯之狂士恕爲人喜進取故云】本意扶日上天衢【王介甫作韓魏公挽詩曰親扶日轂上天衢言援立英廟恕附離蔡確妄以防立之功自任誣謗宣仁太后起黨錮禍至是以左正言陳瓘論列罷知荊南分司西京均州居住此意用取日虞淵洗光咸池】惇夫若在鑴此老不令平地生﨑嶇【恕於無事中造出許事可謂平地生﨑嶇矣恕之子居實字惇夫少有俊聲知所慕向計其人必不防父於不義死時才二十七薛宣傳曰故使掾平鑴令注謂琢鑿也孟郊詩小人智慮險平地生太行文選張平子南都賦曰上平衍而曠蕩下防籠而﨑嶇李善注引廣雅曰﨑嶇傾側也】

鄒松滋寄苦竹泉橙麯蓮子湯三首【鄒永年字天錫其名姓見於山谷所作江陵承天院浮圖記松滋縣江陵府】

松滋縣西竹林寺苦竹林中甘井泉巴人漫說蝦蟇培試裹春芽來就煎【張又新水記曰扇子峽石中突而泄水獨淸冷石狀如鱸頭俗謂之蝦蟆石其水煎茶爲第一東坡詩忽憶尋蟆培方冬脫鹿裘】

天將金闕眞黃色借與洞庭霜後橙【史記曰燕昭王使人求蓬萊方丈瀛洲此三山黃金白銀爲宮闕洞庭霜見前注老杜詩霜橙壓香橘】松滋解作逡巡麯壓倒江南好事僧【續仙傳殷七七詩曰解醖逡巡酒能開頃刻花江南僧當是山谷自謂壓倒見前注】

新收千百秋蓮菂剝盡紅衣搗玉霜【蓮菂見前注唐人趙嘏詩曰紅衣落盡渚蓮愁裴鉶傳奇載樊夫人詩曰一飲瓊漿百感生霜杵盡見雲英黃庭內景經云子丹進饌肴正黃乃日瑯膏及玉霜】不假參同成气味跳珠椀裏綠荷香【後漢魏伯陽有周易參同契演丹經之奧防此借周言不雜以他物樂天詩露荷珠自傾風竹玉相憂晏元獻公雨後詩曰裛淚疑疎槿跳珠亂碧荷】

次韻答黃與迪

和氏有尺璧楚國無人知靑山抱國器嵗月忽如遺但使玉非石果有遭逢時【韓非子曰楚人卞和得玉璞於楚山獻厲王使玉人相之曰石也王以和爲謾刖右足及武王卽位又獻之復相曰石也刖左足及文王卽位和乃抱其璞而哭於楚山三日三夜淚盡繼之以血王使玉人治之得寶玉焉名曰和氏之璧漢書韓安國傳曰惟天子以爲國器谷風詩棄予如遺箋云如人行道遺忘物忽然不省存否】吾宗固神秀天乃晚成之【李邕歷下亭詩曰吾宗固神秀體物寫謀長老子曰大器晚成】蘭芳深九畹露味挹三危【家語曰芝蘭生於深林不以無人而不芳楚辭曰予旣滋蘭之九畹注云十二畆爲畹呂氏春秋伊尹說湯曰水之美者有三危之露泂酌詩云挹彼注玆】流俗不顧省古人可前追【孟子曰同乎流俗退之韓府君墓志曰崔圓狎愛州民丁某至顧省其家蜀志呂凱傳曰古人不難追】胸中淩雲賦自貴知音希【漢書司馬相如傳曰相如旣奏大人賦天子大悅飄飄有淩雲气遊天地之間意文選古詩曰不惜歌者苦但傷知音希】淵源學未淺孝友家正肥【漢書董仲舒贊曰考其師友淵源所漸猶未及乎遊夏禮記禮運曰父子篤兄弟睦夫婦和家之肥也】與世殊軌轍三黜理亦宜【吳都賦曰玆乃顚覆之軌轍三黜見魯論退之詩殺卻理亦宜】吳溪浣紗女不用朱粉施【寰宇記載越州防稽縣事曰按會稽記縣東六里有土城山勾踐索美女獻吳王得諸曁賣薪女鄭旦先習禮於土城山山邊有石是西施浣紗石宋玉登徒子好色賦曰東家之子著粉則太白施朱則太赤】豈伊風塵子市門自誇毗【史記貨殖傳曰刺繡文不如倚市門板詩曰天之方懠無爲僰毗注云誇毗以體柔人也】我作僰道囚三年始放歸【誇道郎戎州戎今爲敍】邂逅終日語貽我五字詩【詩曰邂逅相遇適我願兮】句如秋雨晴遠峯抹修眉【言其髙秀選詩曰遠峯隱半規退之南山詩天宇浮修眉按西京雜記文君眉色如望遠山曹子建洛神賦曰云髻峩峩修眉連娟】老馬甘伏櫪坐看天驥馳【魏武帝歌曰老驥伏櫪志在千里顏延之赭白馬賦曰漢道亨而天驥呈才】灑掃淸樾下當爲果茗期【並見前注】光陰去易失日月轉兩儀【文選江文通別賦曰明月白露光陰往來漢書韓信傳曰時者難得而易失系辭曰易有太極是生兩儀疏云不言天地而言兩儀指其物體】仲氏有東園花竹深可依寸步不往來千里常夢思【詩曰仲氏吹篪退之詩寸步難往始知命老杜詩雲雨荒臺豈夢思太白詩君畱洛北方夢思】幾時開後戶扶策方自玆【劉禹錫詩見擬移居作鄰里不論時節請開開又連州謝表曰扶策在道不敢停畱文選任彥升詩湍險方自玆】

次前韻謝與迪惠所作竹五幅

吾宗墨修竹心手不自知【枚乘兔園賦曰修竹檀欒夾池水莊子輪扁曰得之於手而應於心口不能言有數存焉於其間】天公造化鑪攬取如拾遺【造化鑪見前注漢書梅福傳曰舉秦如鴻毛取楚若拾遺】風雪煙霧雨榮悴各一時此物抱晚節君又潤色之【淵明詩艸木有常理霜露榮悴之樂天栽松詩曰愛君抱晚節憐君含直文魯論曰東裏子產潤色之】抽萌或發石懸筆有阽危【爾雅曰筍竹萌明彌石鼎聨句曰凍芋彊抽萌懸箠謂引鞭也前漢食貨志賈誼曰安有爲天下阽危者若是而上不驚者注云阽音閻欲墜之意】林梢一片雨造次以筆追【魯論注云造次急遽也東坡作文與可畫竹記曰振筆直遂以追其所見】猛吹萬籟作微涼大音希【老子曰大音希聲桞公權詩殿閣生微涼】霜兔束毫健松煙泛硯肥【法書苑鮑照飛白書銘曰秋毫精勁霜素凝鮮沾此瑤液染彼松煙】盤桓未落筆落筆必中宜【盤桓蓋用莊子畫史解衣槃礡臝之意易比卦曰盤桓利居貞】今代捧心學取笑如東施【捧心見前注雲溪友議朱擇嘲郭素詩曰借問東鄰效西子何如郭素擬王軒按寰宇記越州諸曁縣有西施家東施家】或可遺巾幗選耎如辛毗【漢書杜欽曰恐議者選耎復守和觧注云選耎怯懦不前之意晉書宣帝紀帝與諸葛亮對壘朝廷命帝持重以候其變亮遺帝巾幗婦人之餙帝怒表請決戰天子不許乃遣辛毗仗節爲軍師以制之】生枝不應節亂葉無所歸【東坡作文與可畫偃竹記曰竹之始生一寸之萌耳而節葉具也自蜩腹蛇蚹以至於劍拔十尋者生而有之也今畫者乃節節而爲之葉葉而累之豈復有竹哉】非君一起予衰病豈能詩【起予見前注老杜詩湯休起我病微笑索題詩】憶君初觧鞌新月掛彎眉夜來上金鏡坐嘆光景馳【鮑明遠翫月詩始見西南樓纖纎似玉鉤末映東北墀娟娟似蛾眉李賀詩長眉對月鬭彎環太白詩月上飛天鏡曹子建箜篌行曰光景馳西流】我有好東絹晴明要會期【老杜雙松圖歌曰我有一匹好東絹重之不減錦繡段已令拂拭光淩亂請公放筆爲直幹樂天詩曰晴明好天气後漢書蔡琰詩曰念別無防期按戰國策魏文曰豈可不一會期哉】猗猗淇園姿此君有威儀【淇澳詩曰瞻彼淇澳綠竹猗猗又曰瑟兮僩兮赫兮咺兮注云咺威儀宣著也淇園見前注】願作數百竿水石相因依【選詩云蒲稗相因依】他年風動壁洗我別後思【唐人李益竹窻聞風寄司空曙詩開門風動竹疑是故人來此用其意文選阮嗣宗詩回風吹四壁淵明送龎參軍詩注曰且爲別後相思之資退之詩勉率作歌詩慰子別後覧又云寧懷別時苦勿作別後思】開圖慰滿眼何時遂臻玆【老杜詩君來慰眼前漢書霍去病傳曰遂臻月氏司馬相如傳曰符瑞臻玆】

山谷內集詩注卷十四

欽定四庫全書

山谷內集詩注卷十五

宋黃庭堅撰

任淵

注

戲簡朱公武劉邦直田子平五首

不趨吏部曹中版且鱠髙沙湖裏魚【山谷辭吏部郎之命故不持手版以趨省曹渚宮舊事曰王琳爲鮪表以刺時有曰髙沙老女非有意於羅綺白鮪女児豈期心於珠翠注云江陵西二十里有髙沙湖其中多魚】𨿽無季子六國印要讀田郎萬卷書【史記蘓秦傳秦過洛陽其嫂謝曰見季子位髙金多也秦喟然嘆曰使我有洛陽負郭田二頃吾豈能佩六國相印乎譙周注秦字季子三輔決錄注曰田鳯爲尙書郎容儀端正靈帝目送之回題柱曰堂堂乎張京兆田郎此借用以屬子平】

歡伯可解藜藿嘲孔方定非金石交【歡伯藜藿皆見前注漢書掦雄有解嘲此借用晉書魯褒錢神論曰親之如兄字曰孔方金石交亦見前注】君看劉郎最多智昨者火事幾焚巢【言禍患之來非智慮所及況貧富有定數安可以智力求之耶劉郎謂邦直劉禹錫詩曰前度劉郎今又來此借用魏志武帝紀注魏書曰曹公非有四目兩口但多智耳維摩經曰火事如故而不爲害易旅卦之上九鳥焚其巢旅人先笑後號咷】

劉郎好詩又能文方我奔竄義甚惇【奔竄謂赴黔中時取道荊南此詩蓋追記往事也文選曹子建詩曰親交義在惇退之江漢答孟郊詩云嗟我與夫子此義每所惇】爲親未葬走人門閉門卻掃不足論【爲親之故未免俯仰世間此外皆不足道閉門卻掃可也文選江文通恨賦曰至乃敬通見抵罷歸田裏閉關卻掃塞門不仕李善注引司馬彪續漢書曰趙壹閉門卻掃非徳不交】

朱家塤篪好兄弟陋巷六經葵莧秋【詩曰伯氏吹塤仲氏吹篪】我卜荊州三畝宅讀田家書從之遊【楚詞屈原有卜居篇東坡詩我試尋三畝宅從公已恨十年遲王介甫作杜甫畫像詩云願起公死從之遊按文選沈休文詩所願從之遊寸心於此足退之送諸葛覺詩云今子從之遊學問得所欲】

朱公趨朝瘦至骨歸來豪健踞胡牀日看省曹閽者面何如田家侍児妝【列子曰子貢七日不食以至骨立晉書桓伊傳下車踞胡牀作三調田家侍見蓋紀實事見下水仙花注】

次韻益修四弟【黃友益字益修侍禦史昭之第三子也】

霜晚菊未花節物亦可嘉【文選陸士衡古詩踟躕感節物我行已永久】欣欣登髙侶畏雨占暮霞【山谷自注諺云朝霞不出門暮霞行千里○漢書登髙能賦可爲大夫費長房九日登髙飲】楚人醖菉豆輕碧自相誇【山谷時在荊州荊州卽楚地故後詩有渚宮之句謂以菉豆爲麯而釀酒也其色淸碧今人謂之竹光酒云】老夫不舉酒咽鳴兩車【黃庭經曰口爲玉池太和官咽靈液災不幹兩車謂頰車也左傳曰輔車相依】良辰與美景客至但成嗟【文選詩靈運擬魏太子鄴中集詩序曰天下良辰美景賞心樂事四者難並淵明九日閒居詩序云餘閒居愛重九之名秋菊盈園而特醪靡由空服九華寄懷於言】

以峽州酒遺益修復繼前韻

令節不把酒新詩徒拜嘉【退之聼彈琴詩序曰肇置三令節詔羣有司飲酒以樂按舊唐書貞元四年詔正月晦日三月三日九月九日三節日任百僚追賞爲樂退之詩把酒對南山左傳曰敢不拜嘉】頗憶宋玉賦登髙气成霞【宋玉有髙唐神女賦登髙見前注气成霞言文章之气蔚然如此荊州蓋楚地而宋玉楚人固因九日登髙遂及此事曹子建七啟曰慷慨則气成虹蜺蜀都賦曰舒丹气而爲霞】渚宮但衰柳朝云爲誰誇【杜佑通典曰江陵縣有楚渚宮朝云見宋玉髙唐賦巳具前注云】吾宗懷古恨流涎過麯車一壺澆往事聊送解愁嗟【解一作耐李邕詩吾宗固神秀東京賦曰望先帝之舊墟慨長思而懷古老杜歌曰道逢麯車口流涎又詩呤詩解嘆嗟謝靈運詩三江事多往】

謝益修四弟送石屏

石似滄江落日明鸕鷀烏鵲滿沙汀小児骨相能文字乞與班班作硯屏【文選任彥升詩滄江路窮此老杜詩山頭落日半輪明又詩鸕鷀西日照�趐滿魚梁嘗見山谷在荊州與檀惇禮帖乞硯山欲與同惜試睟且云同惜知命防子小字也此詩所指豈此耶骨相見前注】

戲答王觀復酴醿菊二首

誰將陶令黃金菊幻作酴醿白玉花小艸眞成有風味東園添我老生涯【小艸見前注】

呂園未肯輕沽我且寄田家砌下栽他日秋花媚重九淸香知自故人來【山谷在荊州與歐陽元老帖曰城東呂氏園竹木已老又寛敞有經行之地甚欲得之然托人往問語輙再三難共語也又有與人帖云檀惇禮惠蘭數本皆煜煜成叢但不花耳方送田子平家培植之○魯論曰求善賈而沽諸注云沽賣也】

戲答王子予送淩風菊二首

病來孤負鸕鷀杓禪板蒲團入眼中【太白詩鸕鷀杓鸚鵡杯傳燈錄龍牙禪師傳師在翠微時問如何是祖師意翠微曰與我過禪板來師遂過禪板翠微接得便遂又問臨濟如何是祖師意臨濟曰與我過蒲團來師送過蒲團臨濟接得便打老杜詩江村野堂爭入眼】浪說閒居愛重九黃花應笑白頭翁【閒居重九見前注下句大似東坡詩人老簪花不自羞花應羞上老人頭之意】

王郎頗病金瓢酒不耐寒花晚更芳瘦盡腰圍怯風景故來歸我一枝香【晉書王導傳周顗曰風景不殊舉目有河山之異春秋書鄭伯使宛來歸祊又書齊人歸我濟西田】

謝王子予送橄欖

方懷味諫軒中果忽見金盤橄欖來【元注云戎州蔡次律家軒外有餘甘余名之曰味諫軒味諫言餘甘初苦而終有味南史劉穆之傳以金柈貯檳榔一斛橄欖見下注】想共餘甘有葛苦中眞味晚方回【陳藏噐本艸曰庵摩勒人食其子先苦後甘故曰餘甘晉書王說傳導之子也導與奕棋爭道笑曰相與有葛那得爲爾耶歐陽公詩又如食防橄眞味久愈在東坡橄防詩云待得微甘回齒頰巳輸崖密十分甜】

以椰子小冠送子予

漿成乳酒醺人醉肉截鵝肪上客盤有核如匏可雕琢道裝宜作玉人冠【交州記曰椰子中有漿飲之得醉圖經本艸曰椰子出嶺南州郡實大如瓠殻圓而堅裏有膚至白如豬肪厚半寸許味亦似胡桃膚裏有漿如乳飲之冷而气醺老杜詩小瓶乳酒下靑雲退之詩鵝肪截佩璜】

呈楊康國

君家秋實羅浮種已作累累半拂墻莫遣児童酸打盡要看霜後十分黃【韓詩外傳云秋得食其實劉楨書曰忘家丞之秋實唐盧氏雜說云明皇徳宗僖宗幸蜀年浙西奏羅浮山柑子皆不結子此甚異也按太湖中亦有羅浮山老杜詩児童莫信打慈鵶】

又戲呈康國

整冠行客莫先嘗楊子家無數仞墻假借肅霜令弄色句添寒曰與爭黃【古樂府曰君子防未然不處嫌疑閒田不納履李下不整冠豳詩曰九月肅霜老杜詩柳條弄色不忍見句添蓋黃冶家語云】

次韻馬荊州【馬城字中玉】

六年絕域夢刀頭判得南還萬事休【山谷謫黔戎凡六年漢書耿育上書訟陳湯曰討絕域不羈之君古樂府云何當大刀頭破鏡飛上天吳兢解題云刀頭有環問何時當還也夢刀頭借用王濬夢三刀事柳子厚詩曰一生判卻歸休謂著南冠到頭劉禹錫詩黃髮相看萬事休】誰謂石渠劉校尉來依綘帳馬荊州【漢書劉向傳經論五經於石渠元帝時廢十餘年成帝以向爲中壘校尉山谷自館閣貶故用以自況後漢書馬融傳曰桓帝時爲南郡太守又曰常坐髙堂施絳帳前授生徒後列女樂按南郡卽今荊南】霜髭雪鬢共看鏡茱糝菊英同送秋他日江梅臘前破還從天際望歸舟【老杜有江梅詩云梅橤臘前破梅花年後多謝朓詩雲中辦江樹天際識歸舟中玉維掦人官當滿明年之冬道出當塗於時山谷巳赴太平州矣故有望歸舟之語山谷紹聖初跋關中雪景圖曰維掦馬中玉觀於上藍寺】

和中玉使君晚秋開天寕節道場

江南江北盡雲沙車騎東來風斾斜倒影樓臺開紫府得霜籬落賸黃花【文選謝靈運詩江南倦歷覽江北曠周旋漢書司馬相如傳曰時從車騎雍容閒雅倒影見前注退之詩靑春白日映樓臺荊南有紫府觀抱朴子曰項曼都自言到天上過紫府樂府盧思道神仙篇曰云軒逰紫府風駟立丹梯禮記月令季秋之月菊有黃華淵明詩采菊東籬下抱朴子曰葛洪籬落頓缺】釣溪築野收多士航海梯山共一家【尙書中曰呂望卽磻溪水釣其涯得玉環書曰說築傳巖之野詩曰濟濟多士後漢書梯山棧谷望風弭從文選顏延年曲水詩序曰棧山航海逾沙防幕之貢禮記曰聖人耐以天下爲一家】想見星壇祝堯壽步虛聲裏靜無嘩【孟郊詩囚怪星宿壇按南斗經曰修設兩極二斗同醮一壇各象斗星莊子曰堯觀於華封華封人曰嘻聖人請祝聖人使聖人壽本事詩許渾詩曰天風吹下步虛聲按吳兢樂府解題曰步虛詞道觀所唱備言眾仙縹緲輕舉之美書曰嗟人無嘩】

入窮巷謁李材叟翹叟戲贈兼簡田子平三首

紫冠黃鈿网絲窠蝶繞蜂圍柰晚何【元注云紫冠雞冠黃鈿黃菊○集韻元鈿金花飾也音田又音電退之城南聨句云絲窠掃還成】二叟家居如避世開門自少俗人過【用退之竹洞詩意】

只可闋中安止止誰能鐵裏鬭錚錚田多谷少無人防譬似無田過一生【莊子曰瞻彼闋者虛室生白吉祥止止後漢書劉盆子傳徐宣等叩頭曰今日得降猶去虎口歸慈母光武曰卿所謂鐵中錚錚庸中佼佼者也北夢瑣言馮藻應二十五舉姻親勸令罷舉求官藻曰譬如一生無成更應五舉樂天詩譬如原是九江人】

田郎杞菊荒三徑文字時追二叟遊萬卷藏書多未見老夫端擬乞荊州【陸防有杞菊賦田子平荊南人其家多書未見書具前注南史王僧孺聚書至三萬卷】

次韻答馬中玉三首

雨入紗窻風簸船菊花過後早梅前錦江春色燻人醉也到壺中小隠天【老杜詩浪簸船應折杯幹甕卽空又云錦江春色來天地壺中見前注文選王康琚詩曰小隠隠陵藪大隠隠朝市太白詩壺中別有日月天山谷時旅寓沙市故有小隠之句】捲沙成浪北風顚銜尾千艘不敢前匝岸水居皆有酒行人得意買江天【劉禹錫詩卷起沙灘似雪堆老杜詩曉來急雨春風顚漢書武帝紀曰舳艫千里注云言其船多前後相銜東坡樂府曰船尾凍相銜文選王仲宣詩連舫逾萬艘西京雜記滕公馬不肯前老杜詩藩籬無限景恣意買江天】

仁气已蒸全楚盡同云欲合暮江前爭春梅柳無三月對雪樽罍屬二天【上句以指中玉仁气見禮記鄕飲酒孟浩然洞庭詩气蒸云夢澤波撼嶽陽城詩曰上天同雲雨雪雰雰老杜詩天邊梅栁樹相見幾回新二天見前注】

次韻中玉早梅二首

梅蘂爭先公不嗔知公家有似梅人何時各得自由去相逐揚州作好春【莊子曰見似人者而喜老杜詩東閣官梅動詩興還如何遜在揚州此時對雪還相憶送客逢花可自由樂天詩好作開成第二春】

折得寒香不露機小窻斜日兩三枝羅幃翠幕深調防己被遊蜂聖得知【此詩亦似戲中玉之歌舞者李賀將進酒曰羅帳繡幕圍春風漢書張湯傳調防之尢厚退之盆池詩夜半靑蛙聖得知】

次韻中玉水仙花二首

借水開花自一奇水沈爲骨玉爲肌暗香已壓酴醿倒只此寒梅無好枝【漢書吳王濞傳曰亦一奇也老杜詩秋水爲神玉爲骨退之馬少監墓志曰肌肉玉雪可憐壓倒見前注水仙叢生故云無好枝】

淤泥解作白蓮藕糞壤能開黃玉花可惜國香天不管隨緣流落小民家【元注云時聞民間事如此○栁子厚詩糞壤擢珠樹莓苔插瓊英左傳曰蘭有國香人服媚之秦少遊樂府亦有惱殺人天不管之句○此詩蓋山谷借以寓意也按髙子勉所作國香詩序云國香荊渚田氏侍兒名也黃太史自南溪召爲吏部副郎畱荊州乞守當塗待報所居卽此女子鄰也太史偶見之以爲幽閒姝美目所未覩後其家以嫁下俚貧民因賦此詩以寓意俾予和之後數年太史卒於嶺表當時賔客雲散此女旣生二子矣防荊南嵗荒其夫鬻之田氏家田氏一日邀予置酒出之掩抑困悴無復故態坐間話當時事相與感嘆予請田氏名曰國香以成太史之志政和三年春京師防表弟汝陰王性之問太史詩中本意因道其詳乃爲賦之詩曰南溪太史還朝晚息駕江陵頗從欵防毫曽詠水仙花可惜國香天不管將花托意爲羅敷十七未有十五餘宋王門墻紆貴從藍橋庭戶怪貧居十年目色遙成處公更不來天上去巳嫁鄰姫窈窕姿空傳墨客慇懃句聞道離鸞別鶴悲槁碪無賴鬻蛾眉桃花結子風吹後巫峽行雲夢足時田郎好事知渠久酬贈明珠同石友憔悴猶疑洛浦妃風流固可章臺柳寶髻犀梳金鳯翹樽前初識董嬌饒來遲杜牧應須恨愁殺蘇州也合銷卻把水仙花說似猛省西家黃學士乃能知妾妾當時悔不書空作黃字王子初聞話此詳索詩裁與漫淒涼只今驅豆無方法徒使田郎號國香此詩和者甚眾故並錄之】王充道送水仙花五十枝欣然防心爲之作詠

淩波仙子生塵襪水上輕盈步微月【洛神賦曰淩波微步羅襪生塵此云微月蓋言襪如新月之狀詩曰彼月而微】是誰招此防腸魂種作寒花寄愁絕【招魂見前注陶淵明九日閒居詩寒華徒自榮老杜北風詩愁絕付摧枯】含香體素欲傾城山礬是弟梅是兄【應劭漢官儀尙書郎含雞舌香此借用淵明詩曰君其愛體素傾城見漢書李延年歌已具前注山礬卽防花山谷律詩敍述頗詳】坐對眞成被花惱出門一笑大江橫【老杜詩江上被花惱不徹無處告訴只顚狂山谷在荊州與李端叔帖云數日來驟暖瑞香水仙紅梅皆開明窻靜室花撩人似少年都卜夢也但多病之餘嬾作詩爾山谷時寓荊渚沙市故有大江橫之句老杜詩雞虫得失無了時注目寒江倚秋閣山谷句意類此】

吳君送水仙花並二大本

折送南園栗玉花並移香本到寒家何時持上玉宸殿乞與宮梅定等差【魏文帝與鐘繇玉玦書曰黃伴烝栗唐書禮樂志康昆侖奏琵琶於玉宸殿按宋次道東京記後苑有玉宸殿山谷所指當謂此宋書曰武帝女壽陽公主人日臥於含章檐下梅花落額上成五出之花自後有梅花狀詩人用宮梅事蓋取此也退之李花詩長姫香禦四羅列縞裙練帨無等差此反其意按漢書遊俠傳序曰卿大夫以至於庶人各有等差】

劉邦直送早梅水仙花四首

簸船綪防北風嗔霜落幹林憔悴人欲問江南近消息喜君貽我一枝春【簸船見前注綪音爭儀禮士喪禮注曰綪讀爲防防屈也江沔之間謂縈收繩索爲防荊州記陸凱與範蔚宗相善自江南寄梅花一枝詣長安與範並贈詩曰折梅逢驛使寄與隴頭人江南無所有聊贈一枝春】

探請東皇第一機水邊風日笑橫枝鴛鴦浮弄嬋娟影白鷺窺魚凝不知【探請蓋俗語猶言預借東坡嘗有六言詩探支八月涼風又有樂府曰探借今年三月暖楚詞有東皇太一雲門問臥龍長連牀上學得是第幾機龍曰第二機門云作麼生是第一機龍曰緊峭艸鞋林逋梅詩雪後園林才半樹水邊籬落忽橫枝集韻凝音牛孕反止水也又結固也又蒸勺】得水能仙天與奇寒香寂寞動冰肌仙風道骨今誰有淡掃蛾眉篸一枝【太白大鵬賦序曰余昔於江陵見天臺司馬子微謂余有仙風道骨可與神逰八極之表今借用老杜詩卻嫌脂粉污顏色淡掃蛾眉朝至尊樂府沈約江南曲曰墮馬碧玉篸集韻篸音作紺切綴也】

錢唐昔聞水仙廟荊州今見水仙花暗香靜色撩詩句宜在林逋處士家【元注云錢塘有水仙王廟林和靖祠堂近之東坡先生以爲和靖淸節映世遂移神像配食水仙王云○處士名逋字君復居錢塘西湖孤山有詩名於咸平景徳間旣死諡和靖先生所作梅詩有疎影橫斜水淸淺暗香浮動月黃昏之句爲世傳誦王介甫詩云物華撩我有新詩】

謝檀惇信送柑子

色深林表風霜下香著尊前指爪間書後合題三百顆頻隨驛使未應慳【文選謝朓詩林表吳岫微老杜詩破甘霜落爪米芾書史載石軍一帖云奉橘三百顆霜未降未可多得韋應物詩云書後欲題三百顆洞庭更待滿林霜謂此也驛使見前注老杜詩玉粒未吾慳】

贈李輔聖

交蓋相逢水急流八年今復防荊州【言卒然相遇不容少停如流波之急也文選樂府詩日中市朝滿車馬若川流楞經曰如急流水望如恬靜流急不見非是無流也】已回靑眼追鴻翼肯使黃塵沒馬頭【上句用稽康詩目送歸鴻之意文選陸士衡詩願假歸鴻翼翻飛曲江汜下句謂不復浮沈京洛風塵間也樂天詩舟辭三峽雨馬入九衢塵老杜詩馬寒防失道雪沒錦鞍韉古樂府日出東南隅行曰黃金絡馬頭】舊管新收幾妝鏡流行坎止一虛舟【舊管新收本吏文書中語山谷取用所謂以俗爲雅也賈誼鵬賦曰乘流則逝得坎則止荘子曰泛若不系之丹虛而遨遊者也易曰乘木舟虛劉子虛舟觸人人不知怨】相看絕嘆女博士筆研管成古丘【元注云女博士謂輔聖後房孔君也於文藝無所不能皆妙絕○世說殷中軍問劉尹云云一時絕嘆以爲名通又云袁虎作露布手不輟筆王東亭絕嘆其才魏志甄后傳後年九嵗喜書輒用諸兄筆研兄言當作女博士邪太白詩晉代衣冠成古丘】

和髙仲本喜相見

雨昏南浦曽相對雪滿荊州喜再逢有子才如不羈馬知君心是後凋松【山谷自蜀放還萬州時仲本爲太守有約遊岑公洞詩萬州卽唐南浦郡漢書司馬遷書曰少負不羈之才論語歳寒然後知松相之後凋】閒尋書冊應多味老傍人門似更慵【退之送石洪序曰戒行李載書冊班固敍傳曰味道之腴樂天詩好是老身消日處誰能騎馬傍人家近世盧秉詩云但得有錢畱客醉也勝騎馬傍人門蓋出於此】何日晴軒觀筆硯一樽相屬要從容【漢書灌夫傳夫起舞屬田蚡注云屬付也音之欲反退之詩一杯相屬君當歌戰國防曰犀首從容談三國之相怨】

戲詠暖足瓶二首

小姫暖足臥或能起心兵千金買腳婆夜夜睡天明【邪念忽起甚於用兵不戢之禍退之詩詰曲避語穽冥茫觸心兵俗以暖足缾爲鐵婆老杜詩客睡何曽著秋天不肯明此反而用之又詩天明登前途】

腳婆原不食纒裏一衲足天明更傾瀉颒面有餘燠【書顧命注曰洮盥颒面】

戲呈聞善二兄【黃友聞字聞善侍禦史昭之第二子】

匏懸籬落鴉窺井艸上堦除雪衮風想得尊前欹醉防渾家児女笑山公【北史獨孤信因獵日暮馳馬入城其防微側詰旦吏人慕信而側防焉晉書山簡傳童児歌曰山公出何許往至髙陽池日夕倒載歸酩酊無所知時時能騎焉倒著白接防舉鞭向葛彊何如並州児南唐近事史虛詩曰風雨揭卻屋渾家醉不知】

次韻聞善

扶醉三竿日題詩一研埃【杜牧之詩醉頭扶不起三丈日還髙劉禹錫竹枝歌日出三竿春霧消按南齊書永明五年十一月丁亥日出三竿朱色黃色赤暈東坡密州謝上表曰塵埃筆硯慚忘舊學之淵源】張羅門帯雪投轄井生苔【漢書鄭當時傳曰翟公門外可設爵羅門帶雪用袁安事見前注漢書陳遵傳毎大飲賓客滿堂輙關門取客車轄投井中老杜詩君不見両時秋井塌古人白骨生靑苔如何不飲令心衰東坡詩亦云我如廢井久不食古甃缺落生陰苔】待得成丘隴誰能把酒杯【東方朔七諌封比干之丘隴李賀將進酒日勸君莫惜酩酊醉酒不到劉伶墳上土】常應黃菊畔悵望白衣來【檀道鸞續晉陽秋日陶潛九月九日無酒於宅畔菊叢中摘盈把坐其側久望見白衣人乃王送酒卽便就酌而後歸】

謝答聞善二兄九絕句【此篇大槪以聞善與桞氏兄弟杯酒相失因爲開廣之聞善蓋山谷族人山谷有與聞善帖云久聞防甫伯父負天下大名常恨不見其子孫今乃得識面又與黃顏徒帖云防甫自閩漕以侍禦史召按黃氏世譜防甫名昭】

身入醉鄕無畔岸心與伯爲友朋【唐書王績傳曰績著醉鄕記詩曰淇則有岸隰則有泮箋云泮讀爲畔焦贑易林坎卦之兌曰酒爲伯除憂來樂】更闌罵坐客星防午過未蘇髮鬅鬙【蔡琰胡笳曰更深夜闌兮夢汝來思漢書灌夫傳曰有詔劾夫罵坐不敬蜀志姜維傳曰星防流離死者甚眾切韻曰鬅鬙被髮也朋僧二音廣燈錄僧問祠山守初曰不昧宗乘請師舉唱師雲頭鬅鬙耳�愬】

未嘗頃刻可去酒無有一日不吟詩詩狂克念作酒聖意態忽如少年時【皇甫湜韓文公神道碑曰未嘗一日不對客書曰惟狂克念作聖樂天詩曰不知老將至猶自放詩狂酒諸曰李白毎醉爲文未嘗差誤人目爲醉聖】

羣豬過飲尙可醉疥手轑甕庸何傷【晉書阮咸傳諸阮皆能飲酒咸至宗人家共集以大盆盛酒時有羣豬來飲其酒咸直接去其上便共飲之曽慥集仙傳曰張開光嘗與母及弟出逰獨畱嫗守舍俄有道士敝衣冠疥癬被體直入祼浴酒甕中嫗不能拒旣暮出遊歸渴甚聞酒芳烈亟就盆中飲嫗心惡道士不敢白而但不飲居數日開光與母及弟防宅而去此事與葛洪神仙傳李八百事略問漢書楚元王傳曰嫂厭叔與客來陽爲羮盡轑釡注云轑音勞轑轢也左傳一抶女庸何傷】柳家兄弟太迫窄狂藥不容人發狂【文選西京賦增九筵之迫脇五臣注曰迫脇迫窄也晉書裴楷傳孫季舒與石崇酣燕慢仿過度崇欲表免之楷曰足下飲人狂藥責人正禮不亦乘乎乃止老子曰馳騁田獵令人心發狂】

莫作叫號驚四鄰甕中有地可藏眞【蕩詩曰式號式呼俾晝作夜北山詩曰或不知叫號此借用樂天詩今宵醉有興狂詠驚四鄰陸羽作懷素傳曰飲酒以養性艸書以暢志酒酣興發靡不書之按懷素字藏眞此借用言全其天眞於酒中髙僧傳醋頭和尙頌揭起醋甕見天下天下原來在甕中甕中原來有天下】淵明醉握逺公手大笑絕倒人不嗔【廬山記逺公與陶元亮陸修靜談道不覺過虎溪因相與大笑故作三笑圖】

阮籍醉睡不論昏劉伶雞肋避尊拳【晉書阮籍傳文帝欲爲武帝求昏於籍籍醉六十日不得言而止劉伶傳嘗醉與俗人相忤其人攘袂奮拳伶曰雞肋不足以安尊拳其人笑而止】至今凜凜有生气飲酒眞成不愧天【世說庾道季曰廉頗藺相如𨿽千載尙凜凜有生气太白詩曰天地旣愛酒飲酒不愧天】

公擇醉靣桃花紅人百忤之無慍容【李常字公擇南康軍建昌人元祐間爲戶部尙書禦史中丞山谷之舅也樂府髙陽樂人歌曰何處防觴來兩頰色如火自有桃花容莫言人勸我朝野僉載張元一嘲武懿宗曰未見桃花面皮謾作杏子眼孔崔防詩人面桃花相映紅魯論曰三巳之無慍色】莘老夜闌傾數斗焚香黙坐日生東【孫覺字莘老髙郵人元祐初爲諫議遷給事吏侍擢禦史中丞山谷之婦翁也抱朴子曰管輅頓傾三斗而淸辯綺粲貫休詩靜只焚香坐詠懷悲歳闌退之詩黙坐念語笑乂詩杲杲寒日生於東】

椎牀破面棖觸人作無義語怒四鄰【玉臺新詠焦仲卿妻詩阿母得聞之槌牀便大怒東坡防老蘓送石昌言北使引云彭任聞�彥國當使不測之域憤憤椎酒牀拳皮裂南史沈昭略以甌投徐孝嗣面曰使爲破面鬼朝野僉載楊廷玉回波詞曰阿姑婆見作天子旁人不得棖觸陸龜防蠹化曰人或棖觸之輒奮角而怒維摩經香積品曰是無義語是無義語報】尊中伯笑爾輩【西陽雜爼酒日伯】我本和气如三春【樂天家醖詩曰飲似陽和滿腹春】

陶令捨中有名酒無日不爲父老傾四座欣觀酒徳一燈明暗又詩成【淵明飲酒詩序曰偶有名酒無夕不飲顧影獨盡忽焉復醉旣醉之後輙題數句自娯樂天詩對雪盡寒灰殘燈明復滅晉書劉伶作酒徳頌】

阮籍劉伶智如海人間有道作糟丘【晉書阮籍傳本有濟世志屬魏晉之際天下多故名士少有全者遂不與世事酣飲爲常劉伶見前注本傳又云常以細宇宙齊萬物爲心張彥逺名畫記云董伯仁鄕裏號爲智海按華經頌云不動如山智如海南史陳暄傳復兄子書曰速營糟丘吾將老焉按紂爲酒池糟丘此借用】酒中無諍眞三昧便覺稽康輸一籌【金剛經曰佛說我得無諍三昧人中最爲第一亦見維摩經桞子厚詩共傾三昧酒晉書嵇康傳鐘會造康康不爲之禮防謂文帝曰嵇康臥龍也不可起公無夏天下顧以康爲慮耳遂遇害禦史臺記曰楊纂恕尹君不同巳判遽命筆復沈呤少選乃判曰纂輸一籌】

戲呈聞善

堆豗病鶴怯雞羣見酒特地生精神【歐陽公詩云三日不出門堆豗類寒鴉晉書嵇康傳或曰昨於稠人中始見嵇康昻然若野鶴之在雞羣退之詩春半邊城特地愁】坐中索起時被肘亦任旁人嫌我眞【老杜遭田父泥飲詩髙聲索果栗欲起時被肘又詩不愛入州府畏人嫌我眞】

題子瞻畫竹石【趙子湜家本云題全天粹東坡竹】

風枝葉土竹龍蹲虎踞蒼蘚石東坡老人翰林公醉時吐出胸中墨【東坡詩雨葉風枝曉自勻李太白永王東巡歌曰龍蟠虎踞帝王州胸中墨謂其藻翰之餘退之代張籍書曰一吐出胸中之奇】

戲贈米元章二首【米芾字元章以能書知名喜蓄書畫有米氏書畫史行於世】

萬里風帆水著天麝煤防尾過年年滄江靜夜虹貫月定是米家書畫船【謝靈運詩苕苕萬里帆老杜詩一日過海收風帆退之詩海气昏昏水拍天又祭張署文日洞庭汗漫粘天無壁李西臺題楊少師大字壁後云枯杉倒檜霜天老松煙麝煤風雨寒防尾謂栗防尾可爲筆杜牧之詩廣文遺韻畱樗防雞犬圖書共一船自說江湖不歸去阻風中酒過年年詩捨神霧曰瑤光如虹蜺貫月正白感女樞生顓頊此借用言船中有寶气崇寜間元章爲江淮發運掲牌於行舸之上曰米家書畫船云】

我有暉古印章印刓不忍與諸郎虎児筆力能扛鼎教字暉繼阿章【暉謂謝朓也漢書藝文志曰摹印章書幡信漢舊儀曰銀印鈕其文曰章漢書韓信傳曰項王刻印刓忍不能予虎児卽元章之子名友仁近嵗擢工部侍郎退之詩曰龍文百斛鼎筆力可獨扛兩章字義不同故得重用以元章爲阿章猶晉人以王平子爲阿平】

山谷內集卷十五

欽定四庫全書

山谷內集詩注卷十六

宋黃庭堅撰

任淵

注

次韻髙子勉十首【髙荷字子勉江陵人上山谷長篇警句云蜀天何處盡巴月幾回彎因此得名後知涿州而死自號還還先生事見曾慥詩選】

雪盡虛檐滴春從細艸【文選王元長曲水詩序曰虛檐云架按檐字俗作檐老杜詩更覺春從沙際歸文選謝朓詩風光艸際浮丘希範詩細艸借龍騎】徳人泉下夢俗物眼中埃【徳人當謂東坡少遊莊子曰徳人者居無思行無慮不藏是非善惡此借用其字老杜詩眼前無俗物多病也身輕】久立我有待長吟君不來【曽慥集仙傳載呂洞賓題汴都峩眉院法堂屋山云明月斜秋風冷今夜故人來不來教人立盡梧桐影老杜詩有待至昏雅退之詩長吟慰我思按洛神賦曰超長吟以永慕盧仝詩鸎花爛漫君不來】重鎖闗籥要待玉匙開【言髙君可發古人之祕也文選陸機功臣頌曰重非奧頭陀寺碑曰闗幽楗感而遂通同安和尙十談曰金鏁闗畱不住行於異類且輪廻黃庭經曰玉匙金籥常完堅】

掃雪我三日禦風君過旬【上句用袁安事又至仁俗毎大雪則自所居至坊巷口埽雪開徑迎接賓客至所居處飲宴謂之暖寒會退之詩閉門長安三日雪莊子曰列子禦風旬有五日而後反易曰過旬災也】言詩今有數下筆不無神【魯論曰始可與言詩已矣老杜詩神仙才有數又詩曰下筆如有神又詩樂罷不無悲】行布佺期近飛揚子建親【行布字本出釋氏而山谷論書畫數用之按釋氏言華嚴之防曰行布則教相施說圓融乃理性卽用楞伽經曰名身與句身及字身差別觧者曰名者是次第行別句者是次第安布唐詩宋之問傳曰魏建安後詩律屢變及之問沈佺期加靡麗學者宗之號爲沈宋老杜贈李白詩飛揚跋扈爲誰雄蓋借用北史齊神武紀中語老杜詩又曰詩看子建親爲曹植也】可憐金石友去不待斯人【金石友見前注亦謂東坡少遊於時已死恨不見子勉】

峴南覊旅井防上獵歸亭日繞分魚市風回落鴈汀【老杜詩應同王粲宅畱井峴山前按魏志王粲傳山陽人以西京擾亂乃之荊州依劉表漢書李廣傳屏居藍田南山中射獵嘗夜從人田間飲還至亭霸陵尉醉呵止廣】筆由詩客把笛爲故人聼【上句言久不作詩因髙君可與論此事故復援筆下句謂追懷東坡晉書向秀傳作思舊賦序云經稽康呂安舊廬鄰人有吹笛者發聲寥亮追想曩昔宴遊之好感音而嘆故作賦云】但恐蘇耽鶴歸時或姓丁【終上句之意亦指東坡言其不可測識也蘇耽丁令威見前注】

君不居郎省還應上諫坡【蔡質漢官典職曰尙書郎省中皆以胡粉塗壁諫坡見李宗諤先公談錄具前注】才髙殊未識嵗晚喜無它【說文曰上古艸居患它故相問無它乎音托何切徐注云今俗作蛇音食遮反】櫪馬羸難出鄰雞凍不歌【老杜詩曰盍簪喧櫪馬退之書曰泥水馬弱不敢出鄰雞見孟子東坡雜說曰予來黃州聞黃人羣聚謳歌宛轉其聲往返髙下如雞唱爾漢官儀汝南出長鳴雞衛士候朱雀門外專傳雞鳴應劭曰今雞鳴歌也余今所聞豈亦雞鳴之遺聲乎老杜詩林鶯遂不歌】寒鑪餘幾火灰裏撥陰何【言作詩當深思苦求方與古人相見也傳燈錄百丈謂潙山曰汝撥鑪中有火否師撥云無火百丈躬起身撥得火舉以示之云此不是火師發悟禮謝呂防正詩撥盡寒鑪一夜灰老杜詩試學陰何苦用心謂陰鏗何遜】

荊渚樓中賦南陽壠底吟誰言小隱處頻屈故人臨【上兩句皆述荊州渚宮見前注文選王粲有登樓賦李善注引盛之荊州記曰當陽縣城樓王仲宣登之而作賦蜀志諸葛亮傳躬耕壠畆好爲梁父吟注引漢晉春秋曰亮家於南陽之隆中按後漢志南陽屬荊州文選王康琚詩曰小隱隱陵藪大隱隱朝市漢書灌夫傳曰將軍旦日蚤臨】經笥難窺底詞源幸汲深思君眠竹屋雪月冰寒衾【後漢邊韶傳腹便便五經笥老杜詩詞源倒流三峽水莊子曰綆短者不可以汲深劉禹錫涵碧圖詩序曰碧流貫於庭中冰澈射人自注云冰音去聲集韻冰音逋孕反冷迫也】

驚人得佳句或以傲王公【用杜牧之千首詩輕萬戶候之意老杜詩爲人性僻耽佳句語不驚人死不休又詩故人得佳句獨贈白頭翁荀子曰道義重則輕王公】處世要淸節滑稽安足雄【言當慕伯夷之淸不當如東方朔之陸沈也法言或問東方朔曰非夷尙容依隱玩世其滑稽之雄乎又曰古者髙餓顯下祿隱】深沈似康樂簡遠到安丰【晉書謝封康樂縣公爲叔父安所器重有經國才略王戎封安丰縣候裴楷傳鐘會曰裴楷淸通王戎簡要漢書王嘉傳曰計謀深沈元稹作老杜墓銘序曰蘇李五言詞意簡逺謝靈運𨿽襲封康樂公然此詩以深沈言之必非指靈運也】一防無俗气相期林下同【僧貫休題東林寺詩田地更無塵一防退之王仲舒墓志曰公所爲文章無世俗气晉書王戎傳與阮籍爲竹林之防戎嘗後至籍曰俗物已復來敗人意又王凝之妻謝氏傳曰王夫人神情散朗故有林下風】

志士難推轂將如髙子何心期誠不淺餘論或相多【志士見魯論推轂見前注文選任彥昪詩曰中道遇心期王介甫作韓魏公挽詩曰心期自與眾人殊骨相知非淺丈夫南史謝朓傳曰士子聲名未立應共奨成無惜齒牙餘論戰國策或說張相國曰君安能少趙人而令趙人多君漢書何武傳注曰多重也】欲向滄州去還能小艇麼鸕鷀西照處相並曬漁蓑【言欲與之同往江海也選詩復恊滄州趣老杜詩閒引老妻乘小艇又云鸕鶿西日照曬趐滿漁梁東坡樂府曰仍傳語江南父老時與曬漁蓑】

鑿開混沌竅窺見伏羲心【言伏羲發太極之蘊也莊子曰儵與忽謀報混沌之徳日鑿一竅七日而死易曰復其見天地之心乎】有物先天地含生盡陸沈【老子曰有物混成先天地生雪竇頌曰曹溪波浪如相似無恨平人被陸沈詩意謂大道坦然人自迷謬平地上沒溺而不自知也陸沈見莊子已具前注此借用】伐山成大廈鼓橐鑄祥金【上句欲其積學以成廣大之規模下句欲其鍜煉以盡精微之極致漢書地理誌曰楚地以漁獵山伐爲業注雲山伐謂伐山取竹木文選四子講徳論曰大廈之材非一丘之木淮南子曰鼔橐吹捶注云橐冶鑪排橐也莊子曰今大冶鑄金金踴躍曰我且必爲鏌鎁大冶必以爲不祥之金此反而用之】三尺無木期君發至音【無琴用淵明事見前注劉禹錫與桞子厚書曰嗟夫箏郭師與不可傳者死矣弦張柱差枵然貌存中有至音含糊弗聞噫人亡而器存布方冊者是已】

少年基一簣長歲足三餘【一簣三餘並見前注】忽作飛黃去頓超同隊魚【退之詩少長聚嬉戱不殊同隊魚又雲飛黃騰踏去不能顧蟾蜍飛黃古良馬名】尊前八采句窻下十年書【北史盧思道傳朝士各作文宣帝挽歌十首擇其善者用之魏收陽休之等不過得一二篇惟盧思道得八篇故時號八采盧郎此借用十年書見南史沈攸之傳見前注】定作牛腰束傳抄聼小胥【太白詩云詩禿千毫書載兩牛腰老杜詩云抄詩聼小胥】沙上步微暖思君剰欲招蔞蒿穿雪動楊桞索春饒【髙適詩談經剰欲翻陸防鴉詩亂和殘照紛紛舞應索陽烏次第饒】枉駕時逢出新詩若見撩【若一作苦退之詩猿鳥莫相撩王介甫詩物華撩我有新詩】樽前遠湖樹來飲莫辭遙【老杜詩水有遠湖樹人今何處船蓋指江陵府而言山谷時寓居於此老杜又有詩他鄕惟表弟還往莫辭遙】

贈髙子勉四首

文章瑞世驚人學行刳心潤身【老杜詩語不驚人死不休莊子曰夫道覆載萬物者也洋洋乎大哉君子不可以不刳心焉禮記曰富潤屋徳潤身】沅江求九肋鼈荊州見一角麟【摭言曰盧肇袁州人初赴舉先逹曰袁州出舉人耶答曰袁州舉人亦猶沅江出鼈甲九肋者稀一角麟見前注又傳燈錄淸原行思傳希遷曰眾角𨿽多一麟足矣】

張侯海內長句晁子廟中雅歌【元注云無咎樂府於今第一】髙郎少加筆力我知三傑同科【張侯謂文潛退之潮州謝表曰作爲歌詩薦之郊廟後漢祭遵投壺雅歌幹寶晉紀曰顧榮與陸機兄弟同入洛時號三傑魯論曰爲力不同科山谷與李端叔帖曰此得荊州一詩人髙荷極有筆力使之淩厲中州恐不減晁張嘗聞之長老云文潛見此句殊不樂】

妙在和光同塵事須鉤深入神【上句欲其韜晦涵養與世同波下句欲其學之精微卽事觀理老子曰和其光同其塵易曰探賾索隱釣深致逺又曰精義入神以致用也】聼他下虎口著我不爲牛後人【上句謂無若世人行險僥幸如弈碁而置子於虎口下句欲其特立獨行不落人後也史記蘇秦傳曰寜爲雞口無爲牛後】

拾遺句中有眼彭澤意在無【謂老杜之詩眼在句中如彭澤之琴意在外也老杜以上元二年拜右拾遺事具唐書本傳】顧我今六十老付公以二百年【南史謝朓傳長五言詩沈約云二百年無此詩也晉書陳壽傳張華謂曰當以晉書相付此借用言以一代之詩付之也】

再用前韻贈子勉四首

胸中有度擇人事上無心活身【上句欲口不臧否人物而胸中自有準則也退之書曰懼足下以吾不致黒白於胸中禮記曰進退有度左傳吳公子札見叔孫穆子曰子好善而不能擇人傳燈錄徳山語曰汝但無事於心無心於事則虛而靈空而妙樂天詩勿信人虛語君當事上看莊子曰烈士爲天下見善矣未足以活身】只麼情親魚鳥儻然圖畫麒麟【言本志在於山林恐或不免富貴也傳燈錄證道歌曰不可得中只麼得世說簡文帝在華林園謂左右曰防心處不必在逺翛然林水便有濠濮間之趣覺鳥獸禽魚自來相親莊子曰儻然立於四虛之道漢書蘇武傳宣帝甘露三年思股肱之美乃圖畫霍光等十一人於麒麟閣】

行要爭光日月詩須皆可歌【史記屈原傳曰𨿽與日月爭光可也又按孔子世家曰詩三百五篇孔子皆歌之以求合韶武雅頌之音桞子厚簡吳武陵詩惜無恊律者窈弦吾詩老杜詩謝朓每篇堪諷詠東坡山谷嘗論詩可歌者米芾曰某明月堂賦便可坡未應山谷曰可謂落大石調也見王定國聞見錄云】著鞭莫落人後百年風轉蓬科【言當汲汲追逐古人恐年嵗之不與吾也著鞭用劉琨事見前注太白詩風流肯落他人後轉蓬見前注太白詩又曰蓬科馬鬛皆已平】

句法俊逸淸新詞源廣大精神【老杜詩淸新庾開府俊逸鮑參軍又云詞源倒流三峽水禮記曰致廣大而盡精微】建安才六七子開元數兩三人【文選謝靈運擬魏太子鄴中集詩有魏太子王粲陳琳徐幹劉楨應瑒阮瑀平原侯植八人序曰建安末予時任鄴宮云云又魏文帝典論曰今之文人孔融陳琳王粲徐幹阮瑀應瑒劉斯七子者於學無所遺於詞無所假韓文公詩建安能者七卓犖變風操唐書文藝傳曰明皇好經術羣臣稍厭雕琢索理致則燕許擅其宗六七人見魯論老杜詩野航恰受兩三人】

醉鄕閒處日月鳥語花中管弦【醉鄕見前注唐人皇甫嵩所著小說號醉鄕日月樂天詩閒中日月長劉禹錫詩蘿密鳥韻如簧言漢書曰鐘鼓管之音未衰】有興勤來把酒與君端欲忘年【文士傳禰衡與孔融作爾汝交衡年二十餘融年五十敬衡秀才而忘年也又南史江總傳張纘等雅相推重爲忘年友】

荊南簽判向和卿用予六言見恵次韻奉酬四首

仕宦初不因人富貴方來逼身【上句言其自樹立劉禹錫連州謝表曰出身入仕並不因人下句用謝安恐不免富貴之意僧貫休與錢鏐詩曰貴逼身來不自由】要是出羣拔萃乃成威鳳祥麟【孟子公孫丑篇有若曰麒麟之於走獸鳯凰之於飛鳥類也聖人之於民亦類也出於其類拔乎其萃自生民以來未有盛於孔子也漢書宣帝紀詔曰威鳯爲寶注云鳯之有威儀者左傳哀公十四年注曰麟者仁獸王者之嘉瑞退之獲麟觧曰麟之爲靈婦人小子皆知其爲祥也】向候賦我菁莪何敢當不類歌【向以教育之意望於山谷詩曰菁菁者莪樂育材也左傳晉候曰歌詩必類齊髙厚之詩不類】顧我乃山林士看君取將相科【漢書王吉傳贊曰山林之士往而不能反王沂公言行錄云公爲參政或議以進士登科擇堂吏公曰我朝設此科爲之將相科豈當屈以趨走吏耶眾皆嘆服而止】

覆卻萬方無準安排一字有神【言不爲物役詩思乃凝於神也莊子曰視舟之覆猶其車卻也覆卻萬方陳乎前而不得入其捨文選陸佐公漏刻銘曰盈縮之度無準前輩詩曰吟安一个字老杜詩下筆如有神】更能識詩家病方是我眼中人【李淑詩苑類格云梁沈約曰詩病有八一平頭二上尾三蜂腰四鶴膝五大韻六小韻七旁紐八正紐此借用文選陸士龍答張士然云感念桑梓域髣髴眼中人老杜王司直短歌行曰靑眼髙歌望吾子眼中之人吾老矣丁晉公曰水底日爲天上日楊公應口曰眼中人是面前人】

覓句眞成小技知音定須絕【覓句見前注老杜詩文章一小技於道未爲尊絕見前注】景公有馬千駟伯夷垂名萬年【事見魯論蓋期之以逺者大者】

蟻蝶圖

胡蝶雙飛得意偶然畢命网羅羣蟻爭收墜翼策勲歸去南柯【此篇蓋有所屬陸防蠹化曰橘之蠹蛻爲胡蝶翩旋軒虛曵颺粉拂甚可愛也須臾犯蟊网而膠之引絲環纒人甚憐不可觧而縱矣文選七啟曰公叔畢命於西秦策勲及南柯並見前注】

謝胡藏之送栗巤尾畫維摩二首

貂尾珍材可筆虎頭墨妙疑神【後漢書輿服志曰武冠貂尾爲飾注引應劭漢官儀曰貂內勁悍而外溫潤老杜詩虎頭金粟影神妙獨難忘謂顧愷之所畫維摩也莊子曰用志不分乃凝於神東坡嘗言古本凝作疑】頗知君塵外物眞是我眼中人【分屬前兩句選詩肅此塵外軫晉書王戎傳曰王衍如瑤林瓊樹自然是風塵表物眼中人見前注】

丹靑貌金粟影毛物宜管城公【揚子丹靑初則炳久則渝老杜有丹靑引又詩畫工如山貎不同金粟影見前注文選頭陁寺碑李善注發迹經曰淨名大士是往古金粟如來又按祖庭事苑曰十門辧惑論云維摩是金粟如來吉藏法師謂出思惟三昧經自云未見其本今據諸經目錄無此經名周禮曰其動物宜毛物管城公見前注】只今爲君落筆他日聼我談空【亦分屬上兩句文選北山移文云談空空於釋部劉夢得詩與師相見便談空】

次韻向和卿行松滋縣與鄒天錫夜語南極亭二首

雪泥滑滑到山郭提壺勸沽亦不惡林中觧道不如歸家人應念思歸樂【梅聖兪四禽言曰泥滑滑苦竹岡雨瀟瀟馬上郎提壺子規並見前注樂天詩曰山中不棲鳥半夜聲嚶嚶似道思歸樂行人掩泣聼陶嶽零陵記曰思歸樂狀如鳩而慘色三月則鳴其音云不如歸去】

衝風衝雨走七縣惟有白鷗盟未寒【退之詩不衝風雨卽衝埃寒盟見前注】坐中更得江南客開盡南窻借月看【鄭谷詩坐中亦有江南客莫向春風唱鷓鴣孟郊詩徵文北山外借月南樓中】

戲答荊州王充道烹茶四首【舊本云居士酒徒不喜茗飲故多戲句】

三徑𨿽鋤客自稀醉鄕安穩更何之老翁更把春風椀靈府淸寒要作詩【老杜詩艸茅無徑欲教鋤又詩幕下郎官安穩無又詩捨此復何之靈府謂心也見前注退之李花詩曰淸寒瑩骨肝膽醒一生思慮無由邪】

茗椀難加酒椀醇暫時扶起借糟人何須忍垢不濯足苦學梁州陰子春【茗椀見前注世說江盧奴直喚人取酒自飲一椀老杜詩間道暫時人晉書劉伶傳酒徳頌曰枕麯借糟充道不喜茗飲無從洗濯塵昏故以陰子春戲之按南史陰子春傳身服垢污腳數年一洗言毎洗則失財敗事云在梁州以洗足致梁州敗曹子建責躬詩表曰忍垢茍全則犯詩人胡顏之譏】

香從靈堅壠上發味自白石源中生爲公喚覺荊州夢可待南柯一夢成【黃庭內景經曰鼻神玉壠字靈堅又曰呼吸元气以求仙朱鳥吐縮白石源蓋言舌與齒也杜牧之詩三年一覺掦州夢贏得靑樓薄幸名南柯見前注】

龍焙東風魚眼湯个中卽是白雲鄕更煎雙井蒼鷹爪始耐落花春日長【趙飛燕外傳成帝曰不能效武皇帝求白雲鄕也春晝多睡故末句云爾王隨詩一聲啼鳥禁門靜滿池落花春日長】

中登嶽陽樓望君山二首【嶽陽樓卽嶽州城西門據圖志經始於張燕公慶曆中滕宗諒謫守始加增飾規制宏敞】

投荒萬死鬢毛斑生出瞿塘灔澦關未到江南先一笑嶽陽樓上對君山【桞子厚詩曰萬死投荒十二年老杜詩更憶鬢毛斑後漢斑超傳上疏曰臣不敢望到酒泉郡但願生入玉門關瞿塘峽灔澦堆在今防州灔澦卽水經注所謂滛預石也冬出水二十餘丈夏則沒水經注又曰峽中有瞿塘黃龕二灘夏水洄洑沿溯所忌又曰洞庭湖中有君山湘君之所遊處曰君山】

滿川風獨憑欄綰結湘娥十二鬟可惜不當湖水靣銀山堆裏看靑山【山海經曰洞庭之山帝之二女居焉王逸注九歌曰堯二女娥皇女英隨舜不及沒於湘水之渚因爲夫人按君山狀如十二螺髻北夢瑣言曰湘江北流至嶽陽逹蜀江夏潦後蜀江漲勢髙遏住湘江讓而退溢爲洞庭湖凡數百里而君山宛在水中秋水歸壑此山復居於陸惟一條湘川而已劉禹錫詩遙望洞庭山翠色白銀盤裏一靑螺貫休詩五湖大浪如銀山】

自巴陵略平江臨湘入通城無日不雨至黃龍奉謁淸禪師繼而晚晴邂逅禪客戴道純欵語作長句呈道純

山行十日霑衣幕阜峯前對落暉【史記禹本紀曰山行乘攆禮記曰雨霑服失容則廢說苑曰孺子不覺露之霑衣幕阜卽黃龍山之別峯輿地廣記曰在洪州武寧縣東坡詩放鶴亭前送落暉】野水自添田水滿晴鳩卻喚鳩歸【歐陽公詩陂田繞郭白水滿又詩天雨止鳩呼婦歸鳴且喜】靈源大士人天眼雙塔老師諸佛機【惟淸禪師自號靈源叟卽雙塔之法嗣已具贈鄭交詩注初晦堂祖心禪師得法於黃龍山恵南南死塔於山中其後心亦葬南公塔東號雙塔事具洪覺範僧寶傳山谷常參問晦堂爲之塔銘其於靈源待以師友常與徐師川書曰平生所見士大夫人品未有出此公之右者傳燈錄靈樹如敏禪師書一帖云人天眼目堂中上座蓋謂雲門文偃和尙也佛偈曰若人生百歲不善諸佛機未若生一日而得決了之】白髮蒼顏重到此問君還是昔人非【歐陽公醉翁亭記曰蒼顏白髮頺然其間者太守醉也肇法師物不遷論云梵志出家白首而歸鄰人見之曰昔人尙存乎梵志曰吾猶昔人非昔人也鄰人皆愕然所謂有力者負之而趨昧者不覺其斯人之謂歟】

題徐氏書院【元注云徳占羨魚亭故基也徐禧字徳占洪州分寧人娶山谷從妹】

學書但學溪老鵝讀書可觀樵父歌【言不必作功名之想也山谷舊有詩云駕鵝引頸回似我胸中字右軍數能來不爲口腹事樵父歌謂負薪能談王道老杜詩夷歌是處起漁樵】紫髯將軍不復見空餘巖桂緑婆娑【紫髯借用孫權事巖桂用淮南小山招隱事並見前注晉書殷仲文傳顧大司馬府中老槐樹而嘆曰此樹婆娑無復生意按實錄元豊五年禧以直龍圖閣節制西師與沈括等城永樂夏人來攻城防禧與內侍李舜舉轉運使李稷皆死】

贈石敏若【石懋字敏若】

才似謫仙惟欠酒情如宋玉更逢秋相看領會一談勝注目長江天際流【文選向秀思舊賦曰托運遇於領會注云領會理相防也老杜詩注目寒江依秋閣】

題胡逸老致虛庵

藏書萬卷可教子遺金滿籯常作災【漢書韋賢傳曰賢爲丞相少子成以明經歷位至丞相故鄒魯諺曰遺子黃金滿籯不如教子一經老子曰金玉滿堂莫之能守富貴而驕自遺其咎】能與貧人共年谷必有明月生蚌胎【東觀漢記梁商因年谷貴多有餒者輒令蒼頭以牛車致米鹽菜錢於四城門外乞貧民不告主姓名莊子曰使物不疵癘而年谷熟蚌胎用韋誕事見前注】山隨宴坐圖畫出水作夜窻風雨來觀水觀山皆得妙更將何物污靈臺【一作莫將世事侵兩鬢小庵觀靜鎖靈臺太白詩丹靑畫出是君山老杜詩飛閣捲簾圖畫裏王介甫詩芭蕉一枕西窻復似當年水繞老子曰常無欲以觀其妙靈臺見前注】

題蓮華寺

狂卒猝起金坑西脇從數百馬百蹄【漢書谷永傳曰將有驕臣悍妾醉酒狂悖卒起之敗注卒讀曰猝書曰脇從防治史記貨殖傳曰牧馬二百蹄】所過州縣不敢誰肩輿擄載三十妻【賈誼過秦論曰陳利兵而誰過注云問之爲誰】伍生有膽無智略謂河可馮虎可摶【退之詩臣有膽與气史記田叔傳禇先生曰今取富人子又無智略魯論曰暴虎馮河死而無悔者吾不與也孟子曰馮婦善搏虎】身膏白刃浮屠前此鄕父老至今憐【文選潘安仁關中詩曰周殉師令身膏氏斧老杜詩到今耆舊悲按漢書項籍傳曰楚人憐之至今】

衝向萬載道中得逍遙觀托宿遂戲題

逍遙近道邊憇息慰憊懣晴暉時晦明謔語諧讜論【道邊見前注老杜詩平生憇息地韻書懣與悶同東都賦曰讜言宏說李善注引字林曰讜羙言也音黨】艸萊荒防蘢室屋壅塵坌【漢書晁錯傳曰艸木防蘢枝葉茂按韻書云坌塵也蒲悶反法華經云糞土塵坌穢污不淨】僕僮侍偪側涇渭淸濁混【子虛賦曰偪側泌瀄注云相追也老杜詩有偪仄行又詩濁涇淸渭何當分】

題竹尊者軒

平生脊骨硬如鐡聽風聼雨隨宜說【傳燈錄巖頭云徳山老人一條脊骨硬如鐡拗不折於唱教門中猶較些子法華經曰諸佛隨宜說法意趣難觧王建宮詞曰聼風聼雨作霓裳】百尺竿頭放步行更向腳跟參一節【傳燈錄長沙景岑禪師偈曰百丈竿頭不動人然得入未爲眞百丈竿頭須進步十方世界是全身沙傳曰老和尙腳跟猶未防地叢林舉前人一叚語謂之一則一節與一則同竹尊者當是竹根形狀如此】

送宻老住五峯【宻老蓋法昌之嗣】

我穿髙安過萍鄕七十二渡繞羊腸【一本此下有二句云去時擷茗春風香歸來秧稻春日長髙安屬筠川萍鄕屬袁州羊腸見前注山谷書萍鄕縣廰壁曰庭堅杭荊江略洞庭渉修水徑七十二渡出萬載來宜春省伯氏元明於萍鄕按元明時爲萍鄕令】水邊林下逢衲子南北東西古道場【蘇子由筠州聖壽院法堂記曰洞山有價黃檗有運眞如有愚九峯有防五峯有觀髙安𨿽小邦而五道埸在焉前漢書南粵傳曰南北東西數千里】五峯秀出云上中有寶坊如側掌【文選張景陽七命曰峣榭迎風秀出中天李善注引國語曰秀出於眾列子曰化人之宮出云之上寶坊見前注老杜詩秦川對酒平如掌此變其語用之】去與靑山作主人不負法昌老禪將【倚遇禪師三十年單丁住法昌山法昌在洪州分寧之北事具洪覺範僧寶傳法華經曰佛賜戰魔賢聖諸將以禪定觧脫無漏根力諸佛之財】栽松種竹是家風莫嫌斗絕無來往【僧寶傳又載南禪師至止遇方栽松南公曰小院子栽許多松作麼遇曰臨濟道底南公指石曰這里何不栽遇曰功不浪施南公曰也知無下手處遇卻指石上松曰從甚麼處得來南公大笑曰蒼天蒼天漢書匈奴傳曰匈奴有斗入漢地直張掖郡注云斗絕也後漢書竇融傳曰河西斗絕在羌胡中五峯髙峻故云爾】但得螺螄吞大象從來羙酒無深巷【法昌有法身頌云螺螄吞大象石虎咬蕃馬驚起叚家龍踏落云屋瓦古語曰羙酒無曲巷言酒之羙者𨿽在深僻之地人必就沽五峯𨿽險絕但觧法昌宗防何患不爲人之所知哉】

新諭道中寄元明用觴字韻

中年畏病不舉酒孤負東來數百觴喚客煎茶山店逺看人秧稻午風涼【晉書顧榮傳曰惟酒可以忘憂但無如作病何文選李陵書曰孤負陵心區區之意歐陽公詩快哉天下樂一釂宜百觴杜詩野店引山泉樂天詩泥秧水畦稻】但知家裏俱無恙不用書來細作行【別本云不用書來細作行想李炳文極相肯也○風俗通曰恙毒虫也喜傷人古人艸居露宿故相勞問必曰無恙老杜詩來書細作行按後漢書循吏傳序曰光武以手迹賜方國皆一札十行細書成文】一百八盤攜手上至今猶夢繞羊腸【一百八盤路謂元明相送黔中時樂天詩夢尋來路繞羊腸羊腸見前注】

山谷內集詩注卷十六

欽定四庫全書

山谷內集詩注卷十七

宋黃庭堅撰

任淵

注

拜劉凝之畫像

棄官淸頴尾買田落星灣【陳舜兪廬山記云劉渙字凝之筠州人天聖八年擢進士第居官有直气不屑輒棄去卜居落星渚甞乘黃犢往來廬山中張文潛水玉堂記云凝之年五十餘爲頴上令卽致仕歸隠於廬山年八十一卒淸頴尾見前注寰宇記云落星石在江州廬山東周迥一百五步髙丈許圖經云昔有星墜水化爲石當彭蠡灣中俗呼爲落星灣】身在菇蒲中名滿天地間【建康寶錄云殷禮與張溫使蜀諸葛亮見而嘆曰江東菇蘆中生此奇才謝靈運詩菇蒲冒淸淺老杜詩詩卷長畱天地間】誰能四十年保此淸靜退【老子曰保此道者不欲盈漢書揚雄解嘲曰爰淸爰靜遊神之庭文選盧子諒序曰用安靜退】往來澗谷中神光射牛背【見首句注晉書玉衍引王導共載而去曰吾目光乃在牛背上矣】

追和東坡壺中九華【並序】

湖口人李正臣蓄異石九峯東坡先生名曰壺中九華並爲作詩後八年自海外歸湖口石已爲好事者所取乃和前篇以爲笑寔建中靖國元年四月十六日明年當崇寧之元五月二十日庭堅系舟湖口李正臣持此詩來石旣不可復見東玻亦下世矣感嘆不足因次前韻

有人夜半持山去頓覺浮嵐暖翠空【莊子曰藏舟於壑藏山於澤謂之固矣然而夜半有力者負之而走昧者不知也下句謂失此石之淸寒遂覺瘴嵐暖气浮動於太虛耳捭蒼曰嵐山風也摭言載趙嘏詩云何必靑樓倚翠空】試問安排華屋處何如零落亂雲中【曹子建詩曰生存華屋處零落歸山邱此借用其字】能回趙璧人安在已入南柯夢不通【史記藺相如傳度秦王負約不償城使從者懷其璧從間道亡歸璧於趙南柯見前注謂東坡已死此段陳迹遂成幻境不可復追尋也】賴有霜鐘難席捲袖椎來聴響玲瓏【晉書石勒載記曰賴有此耳霜鐘謂石鏜山也水經曰彭蠡之口有石鐘山焉東坡作石鐘山記唐李渤記曰得雙石於潭上扣而聆之南聲函胡北音淸越�止響騰餘韻自歇山海經曰丰山有鐘九耳霜降則鳴此用其字漢書賈誼過秦論曰有席捲天下之心史記信陵君傳朱袖四十斤鐵椎揚雄甘泉賦曰何氏玲瓏】

罷姑熟寄元明用觴字韻【通典曰當塗縣卽晉姑熟城按當塗今爲太平州】

追隨富貴勞牽尾準擬田園略濫觴【上句言世人用力於富貴之地如曳牛尾徙自苦也文選曹子建詩冠蓋相追隨俗本勞或作榮非是太經勤首曰勞牽不於其鼻於尾獘範望注曰牽牛不於鼻而於尾故勞獘老杜詩春來準擬開懷久漢書汲黯傳隠於田圃濫觴見前注】本與江鷗成保社聊隨海燕度炎涼【南越志曰江鷗一名海鷗保社謂保伍同社傳燈錄典化存奨禪師傳克賓曰我不入汝保社海燕以言去來無定梁吳均詠燕詩曰一燕海上來一燕髙堂息老杜雙燕詩應同避燥濕且復過炎涼】未栽姑熟桃李徑郤入江西鴻鴈行別後常同千里月書來莫寄九回腸【江西謂洪州山谷鄕裏謝莊月賦隔千里兮共明月司馬遷書曰腸一日而九回】

次蘇子瞻和李太白潯陽紫極宮感秋詩韻追懷太白子瞻【元丰二年東坡自黃移汝往筠州見子由過江州道士胡洞微示以太白詩石本蓋其師卓玘之所刻因和其韻且云玉芝一名瓊田艸洞徼種之七八年矣】

不見兩謫仙長懷倚修竹【唐書李白傳賀知章嘆曰子謫仙人也兩謫仙謂蘇李老杜詩曰暮倚修竹南史云防稽山有人姓蔡不知名時人謂之謫仙】行繞紫極宮明珠得盈掬【老杜詩道州手札適復至紙長要自三過讀盈把那湏滄海珠入懷本倚昆山玉禮記曰受珠玉者以掬詩曰不盈一掬】平生人欲殺耿介受命獨【老杜無李白消息詩曰世人皆欲殺吾意獨憐才離騷曰彼堯舜之耿介兮旣遵道而得路荘子曰愛命於地惟松柏獨也在冬夏靑靑受命於天惟舜獨也正山谷跋東坡和陶詩云子瞻謫嶺南時宰欲殺之亦此意也】往者如可作抱被來同宿【禮記檀弓趙文子曰死者如可作也吾誰與歸注云作起也退之送殷侑序曰抱被入直樂天詩官曹冷似水誰肯來同宿】砥柱閱頽波不疑更何卜【劉禹錫詩世道劇頽波我心如砥柱其詳見前注詩意謂蘇李介持自信也按楚辭屈原卜居曰往見太卜鄭詹尹曰余有所疑願因先生決之寜昻昻若千里之駒乎將泛泛若水中之鳧乎與波上下偸以全吾軀乎詹尹謝曰用君之意龜防誠不能知事此詩用其意左傳�廉云卜以決疑不疑何卜此詩用其語王維歸山歌亦云聊解印兮相從何詹尹兮可卜】但觀艸木秋葉落根自復【艸木秋見前注老子曰萬物並行吾以觀其復夫物蕓蕓各歸其根歸根曰靜靜曰復命唐人詩梧桐葉落滿庭陰古詩云一葉落知天下秋】我病二十年大斗久不復【山谷作發願文戒酒肉蓋元丰甲子嵗至崇寜壬午幾二十年行葦詩曰曾孫維主酒醴維醹酌以大斗以祈黃耉注云大斗長三尺正義謂從大麓挹之於尊用此勺隋書天文志曰天市垣斗五星在宦者南仰則天下斗斛不平覆則嵐穰此借用以言挹酒而注之則當覆斗久不飲故斗不覆也】因之酌蘇李蟹肥社醅熟【別本注云予以病不能食暫開酒肉故云○文選江文通擬休上人雲桂水日千里因之平生懷林逋詩水痕初落蟹螯肥李商隠詩旗髙社酒香按世說畢茂世云一手持蟹螯一手持酒杯拍浮酒池中便足了一生山谷此詩原有跋云子瞻詩所記胡道士玉芝一名瓊田艸者俗號其葉爲唐婆鏡葉底開花故號羞天花以予攷之其實本艸之鬼臼也嵗生一臼如黃精而堅瘐滿十二嵗可爲藥就土中生根取一臼勿令大本知也煮麫如饆餛皮裏一臼吞之數日不饑啗三臼可辟縠也黃龍山老僧多采而防食令人體臞而神王今方家所用鬼臼乃鬼燈檠耳如蜀人用鬼箭但用一艸根不知何物也鎭陽趙州間道旁叢生三羽者眞鬼箭俗醫川藥如此而靑古方不治病可勝嘆哉因論玉芝故並記之以遺胡道士道士胡君洞�卓君�之弟子卓君之時欲崇飾宮觀而俗綠薄規模甚逺而不成就反胡君而官殿崇成便齋曲房松竹薈蔚觀其軒窻開塞宜冬而愜夏智慮通物者也又好文多藝能治賓客具至者防歸此東坡先生所以每至而畱連者歟】

瓊芝軒

卓僊在時養瓊芝深根固蒂活人命憧憧來問此何艸但告渠是唐婆鏡【老子云深根固蒂易成卦之九四曰憧憧往來朋從爾思王弼云憧憧往來不絕貌詩意謂俗人聞此艸能使人長生未必信之但以凡艸告之可也】

龜殻軒

紫極宮中三百楹道人獨藏一神屋開軒納息星月明時有白雲來侔宿【本艸龜殻一名神屋史記龜策傳曰龜能行气導引太白紫極官詩曰白雲南山來就我檐下宿退之詩月明侔宿玉堂空】

秋聲軒

誰居空閒扇橐籥情與無情並時作【莊子曰風起地方一西一東有上傍偟就噓吸是孰居無事而披拂是老子曰天地之間其猶橐籥手又曰萬物並作吾以觀其復法界觀頌曰情與無情共一體】是聲皆自根極來更莫辛勤問南郭【傳燈錄鏡淸問僧門外什麼聲曰雨滴聲師曰眾生顚倒建己逐物此詩用其意莊子繕性篇曰不當時命而大窮乎天下則深根寕極而待大宗師篇眞人之息以踵郭象注曰乃在根本中來齊物論曰南郭子綦隠幾而坐顏成子遊立侍乎前子綦曰汝聞人籟而未聞地籟汝聞地籟而未聞天籟夫子遊曰敢問其方云云】

戲效禪月作逺公詠【並序】

逺法師居盧山下持律精苦過中不受蜜湯而作詩換酒飲陶彭澤送客無貴賤不過虎溪而與陸道士行過虎溪數百步大笑而別故禪月作詩云愛陶長官醉兀兀送陸道士行遲遲買酒過溪皆破戒斯何人斯師如斯故效之【禪目師名貫休其詩見於集中陳舜兪廬山記曰逺師送陶元亮陸偕靜不覺過虎溪因相與大笑今世傳三笑圖蓋起於此】

邀陶淵明把酒椀送陸修靜送虎溪胸次九流淸似鏡人間萬事醉如泥【陳舜兪盧山記曰簡寂觀宋陸先生之隱居也隠居名修靜明帝召至闕設崇盧館通仙堂以待之仍防儒釋之士講道於莊嚴佛寺九流見前注東坡詩曰道人胸中水鏡淸後漢周澤時人語曰一日不齋醉如泥】

跋子瞻和陶詩【東坡和陶淵明詩凡一百有九篇追和古人自東坡始】

子瞻謫嶺南時宰欲殺之飽喫恵州飯細和淵明詩【東坡知揚州初和淵明飲酒詩二十首歸田�居以下皆謫�州後所作東坡以紹聖元年安置恵州時章惇爲宰相老杜歌曰但使殘年飽喫飯只願無事長相見】彭澤千載人東坡百世士出處𨿽不同風味乃相似【唐人張旭有帖云賀八淸鑑風流千載人也孟子曰伯夷桞下�奮乎百世之上百世之下聞者莫不興起山谷作王持字說曰世無千嵗之人安得千嵗之士蓋其徳可以經盛衰云耳易曰君子之道或出或處或黙或語二人同心其利斷金同心之言其臭如蘭子由作和陶集序亦曰區區之迹蓋未足以論士也】

題李亮功戴嵩牛圖【張彥逺名畫記載戴嵩事曰韓晉公滉之鎭浙右署爲巡官師晉公之畫不及他物惟善水牛而己田家川原亦有意思李亮功名公寅】

韓生畫肥馬立仗有輝光【老杜丹靑引云弟子韓幹早入室亦能畫馬窮殊相干惟畫肉不畫骨忍使驊驑气雕喪立仗馬見前注文選阮嗣宗詩灼灼有輝光】戴老作瘐牛平生千頃荒【韓生作富貴想戴老作田野觀言胸懷異趣也】觳觫告主人實巳盡筋力【孟子注曰觳觫牛當到死地處恐貌老杜病馬詩庭中老盡力蓋用田子方事筋力見曲禮】乞我一牧童林間聴橫笛【南史陶景傳梁武帝屢加禮聘並不出惟畫作兩牛一牛散放水艸之間一牛著金籠頭有人以杖驅之武帝笑曰此人豈有可致之理此詩頗采其意山谷於時正以軒冕爲累也】

追和東坡題李亮功歸來圖

今人常恨古人少今得見之誰謂無【南史張融傳常嘆云不恨我不見古人所恨古人又不見我晉書玉衍傳王戎曰當從古人中求耳漢書劉平傳甞聞烈士乃今見之】欲學淵明歸作賦先煩摩詰畫成圖【陶淵明集有歸去來辭序云彭澤去家百里公田之利是爲酒故便求之及少日眷然有歸歟之情唐書王維傳維字摩詰別墅在輞川地奇勝畫斷曰王維畫輞川圖山谷盤鬰雲山飛動】小池已築魚千里隙地仍栽芋百區【齊民要術載陶朱公養魚經曰以六畆地爲池池中有九州求懷子鯉魚二十頭牡鯉魚四頭內池中魚在池中周繞九州無窮自謂江湖也其詳已見前注左思蜀都賦曰疇芋區泛勝之書曰種芋區方防皆三尺】朝市山林俱有累不居京洛不江湖【世傳退之與大顚書云著山林與著城郭無異】

次韻徐仲車喜董元達訪之作南郭篇四韻【徐積字仲車見前注元逹名達】

董侯從軍來意望名不朽【王粲詩從軍有苦樂不朽見前注】款門拜徐公在徳不在酒【魏志徐邈傳虛欽著書稱邈曰世人無常而徐公有常退之詩何人有酒身無事誰家有竹門可飲左傳王孫滿曰在徳不在鼎此用其語律】徐公𨿽避俗對客輒粲然耳不聞世事時誦陶令篇【老杜詩陶潛避俗翁詩褎如充耳鄭氏注曰人之耳聾恆多笑而己仲車有此疾故以爲戲粲然見前注】

次韻仲車爲元達置酒四韻

射陽三萬家莫貴徐公門【楚州山陽縣本漢射陽縣地仲車家於楚故云】誰能拜牀前泥乃共酒尊【襄陽記曰諸葛孔明每至龎徳公家獨拜牀下】惟此酒中趣難爲醒者論【晉書孟嘉傳梪溫問酒有何好而卿嗜之嘉曰公未得酒中趣耳漢書司馬遷傳曰事未易一二爲俗人言也陶淵明詩但得酒中趣勿與醒者傳山谷豈體此耶】盜臥月皎皎雞鳴雨昏昏【明月皎然盜所畏忌此古人所以自晦於酒世間萬事付之一醉而胸中了了自有常度如雞鳴之不爲風雨所廢也然𨿽鳴雨中其聲往往難辧亦因以戲仲車之聲東坡和仲車詩蓋云蒼蠅莫亂逺雞聲世上誰如公覺早文選潘安仁詩皎皎窻中月鄭詩雲風雨如晦雞鳴不已退之詩海气昏昏水拍天】

次韻仲車因婁行父見寄之什

前朝老諸生大半正邱首【仲車與山谷同登治平四年第於時同年生零落大半矣檀弓曰孤死正邱首仁也】投荒萬里歸煩公問健否【桞子厚詩一身去�六千里萬死投荒十二年】往時望江宰今爲夏津吏【望江屬舒州夏津屬北京樂天有立碑詩曰我聞望江縣麯令撫嫠在官有仁政名不聞京師當是借用此事以言婁君之循良或甞爲此縣也】他日可教之玉音尙無棄【謂婁君有受道之質欲仲車教之也司馬相如長門賦曰願賜問而進兮得尙君之玉音注引詩曰無金玉爾音而有遐心老子曰常善救人故無棄人】

武昌松風閣【武昌今鄂州縣】

依山築閣見平川夜闌箕斗插屋椽我來名之意適然老松魁梧數百年斧斤所赦今參天風鳴媧皇五十洗耳不須菩薩泉【魁梧參天並見前注禮圖曰庖犧氏作瑟五十此云媧皇未詳東坡聴琴詩曰歸家且覓於斛水淨洗從前箏笛耳又菩薩泉銘序曰寒溪少西數百步別爲西山寺有泉出於嵌竇間色白而甘號曰菩薩泉建昌李常謂余豈昔阿育王所鑄文殊金像之所在乎全像之見陳舜兪盧山記】嘉二三子甚好賢力貧買酒醉此筵夜雨鳴廊到曉懸相看不歸臥僧氈泉枯石燥復潺湲山川光輝爲我妍野僧早饑不能饘曉見寒谿有炊煙【二三子見魯論東坡詩嘉我二三子楚辭曰觀流水兮潺湲寰宇記曰樊山在鄂州武昌縣西山東十步有岡岡中有寒溪張舜民南遷錄曰寒溪卽元次山故居王介甫詩瞑煙孤起隔林炊】東坡道人已沈泉張侯何時到眼前【東坡謫黃州時多往來武昌溪山間建中靖國元年還自海外七月歿於常州東都賦曰沈珠於泉此借用張侯謂文潛崇寜元年七月言者謂文潛知潁州曰聞蘇軾卒飯僧縞素而哭遂自管勾亳州明道宮責授房州別駕黃州安置老杜詩多病秋風落君來慰眼前】釣臺驚濤可畫眠怡亭看篆蛟龍纏【元次山樊上漫歌曰叢石橫大江人言是釣臺按水經樊山北背大江江上有釣臺孫權嘗極飲其上歐公集古錄跋曰怡亭銘李陽冰彖裴虯撰銘在武昌江水中有小島亭在其上銘刻於島石老杜觀薜稷書畫壁詩曰郁鬰三大字蛟龍岌相纒】安得此身脫拘攣舟載諸友長周旋【漢書鄒陽上書曰能越拘攣之見超域外之議退之詩攣拘屈吾身魏晉間多以交遊爲周旋又蜀志後主傳注諸葛亮曰吾周旋陳元方鄭康成間又世說曰郗嘉賓開庫得錢一日乞與親友周旋略盡】

次韻文潛

武昌赤壁弔周郎寒溪西山尋漫浪【吳志周瑜傳吳中皆呼爲周郎建安十三年九月曹公入荊州孫權遣瑜等與劉備並力逆曹公遇於赤壁黃蓋放諸船同時發火曹公軍馬燒溺死者甚眾軍遂大敗按赤壁山在今鄂州蒲圻縣而山谷所引蓋指黃州赤壁與武昌對岸者東坡題赤壁賦後所謂黃州少西山麓斗入江石色如丹卽此地也元次山自釋曰將家瀼濱乃自稱浪士及有官時人以爲浪者亦漫爲官乎防呼爲漫郎及家樊上漫遂顯焉又曰以近文多漫浪之稱故設之以自釋】忽聞天上故人來呼船淩江不待餉【老杜詩天上張公子官中漢客星退之詩遂淩大江極東陬按孔稚圭大�舉帆詩云淩江及濤湧掛帆追風翻】我瞻髙明少吐气君亦歡喜失防恙【後漢孔融傳李膺曰髙明祖父與僕有舊乎東都賦曰咸含和而吐气老杜春陵行序曰萬姓吐气又詩蘇侯得數過觀喜每傾倒文潛時有末疾故云防恙】年來鬼崇覆三豪詞林根柢頗搖蕩【三豪當是東坡先生及範淳夫秦少遊於時皆死矣蘇與秦山谷之師友範蓋修史時同僚老杜八哀詩曰憶昔李公存詞林有根柢莊子曰搖蕩人心】天生大材竟何用只與千古拜圖像【太白詩天生我材必有用此反而言之老杜詩古來材大難爲用文選王元長防秀才文曰敷化一時餘烈千古退之孔子廟碑曰像圖孔肖】張侯文章殊不病歷險心膽原自壯【言其文章無衰苶之气家語曰歷險致逺馬力盡矣魏武帝樂府歌曰烈士暮年壯心不已老杜詩天河原自白】汀洲鴻鴈未安集風雪牖戶當塞向有人出手辦玆事正可隠幾窮諸妄【鴻鴈詩序曰萬民離散不安其居而能勞來還定安集之孟子曰國家閒暇明其政刑𨿽大國必畏之矣詩云迨天之未陰雨徹彼桑土綢繆繡戶今此下民或敢侮予孔子曰爲此詩者其知道乎能治其國家誰敢侮之詩意謂徽廟躬攬之初安民修政自有廟堂諸人身任此責吾曹但當學道山林爾七月詩云塞向墐戶傳燈錄雲巖簽藥山曰與和尙共出只手圓覺經曰於諸妄心亦不息滅】經行東坡眠食地拂拭寶墨生楚愴【法華經曰經行林中勤求佛道晉書郗超傳曰大損眠食文選謝靈運擬鄴中詩序曰撰文懷人感往增愴世說注婦人集載阮氏與許允書詞甚酸楚元丰二年東坡誦居黃州放浪溪山間凡所遊覽見於賦詠人皆刻之石東坡集中俱載之今不復錄出山谷作是詩時文潛亦謫於此故有經行東坡眠食地之句文潛聞東坡之喪縞素而哭拂拭寶墨得無生楚愴耶此兩句非獨盡文潛之方寸又見其師友戀慕片言隻字不敢頃刻防也】水淸石見君所知此是吾家祕宻藏【水淸石見具前注圓覺經曰爲諸菩薩開祕宻藏詩意謂賢愚邪正久而自明自古皆然非世俗所知也湼槃經曰愚人不解謂之祕藏智者了逹則不名藏西淸詩話載杜少陵詩云作詩用事要如釋語水中著鹽飲水萬知味此說詩家祕宻藏也】和文潛舟中所題【舊本題雲乘武昌小舟過黃岡木門間觀張文潛次韻和李文舉詩是日胃大風刺舟對赤鼻磯而渡江亦次文舉韻】

雲橫疑有路天逺欲無門【謂文潛初在朝路疑若自致靑雲然竟流落望君門而不可入也老杜詩雲橫雉尾髙文選沈休文詩惟使雲路通楚辭九歌曰廣開兮天門紛吾乘兮云招魂曰虎豹九關啄害下人注謂天門九重虎豹啄齧天下欲上之人而殺之也】信矣江山美懷哉譴逐魂【王粲登樓賦曰𨿽信美而非吾土譴逐魂借用屈原事以言東坡舊謫黃州王逸楚辭章句曰宋玉憐屈原忠而斥棄魂魄放佚故作招魂詩曰懷哉懷哉曷月予旋歸哉】長波空淮記佳句洗眵昬誰柰離愁得村醪或可尊【漢書揚雄傳反離騷曰因江潭而淮記兮欽弔楚之湘累注云往也音於放反退之詩皇甫作詩止睡昏又詩兩目眵昏頭雪白玉篇眵音充支切目傷背也】

題君子泉

云夢澤南君子泉水無名字托人賢兩蘇翰墨相爲重未刻他山世已傳【云夢澤南謂黃州杜牧之詩曰平生睡足處云夢澤南州黃州通判孟震亨之朝中謂爲孟君子公字中有泉出甚淸東坡因以名泉子由爲之記東坡在常州有詩曰忽見東平孟君子夢中相對說黃州詩曰他山之石可以攻玉】

宿黃州觀音院鐘樓上

鐘鳴山川曉露下星斗濕老夫梳白頭潘何壎箎集【老杜詩老夫淸晨梳白頭都道士來相訪張文潛集中有同潘何小酌詩潘當是邠老邠老名大臨本閩人後家於黃文潛甞爲集序何當是斯舉斯舉名頡之黃閩人山谷嘗與書取色矣舉矣爲之字事見曽慥詩選詩曰伯氏吹壎仲氏吹箎】

謝何十三送蟹【山谷出峽後以病故頗葷酒之戒】

形模𨿽入婦女笑風味可解壯士顏【彌明石鼎聨句曰形模婦女笑列子曰老商始一解顏而笑】寒蒲束防十六輩己覺酒興生江山【退之毛�傳曰聚其族而加束縛焉羅研論蜀亂束縛之使自有二三老杜詩雲山巳發興玉佩仍當歌】

又借答送蟹韻並戲小何【三首皆見俗水集今附於此】

艸泥本自行郭索玉人爲開桃李顏【林逋詩艸泥行郭索云木叫鉤輈按太經鋭首曰蟹之郭索後蚓黃泉測曰蟹之郭索心不一也範望注云郭索多足貌李太白詩松柏本孤直難爲桃李顏】恐似曹瞞說雞肋不比東阿舉肉山【魏志武帝紀云帝小字阿瞞後漢楊修傳曹操平漢中出教惟曰雞肋而己外曹莫能曉修獨曰夫雞肋食之則無所得棄之則如可惜公歸計決矣文選曹植子建與吳季重書曰願舉太山以爲傾東海以爲酒按魏志植傳徙封東阿王】

代二螯解嘲

仙儒昔日捲龜殻蛤蜊自可洗愁顏【淮南子曰盧敖遊乎北海至防轂之上見處士者方捲龜殻而食蛤蜊敖與之語處士囂然笑曰子中州之人不疑而逺至此漢史司馬相如曰列仙之儒居山澤之間形容甚】不比二螯風味好那堪把酒對西山【荀子曰蟹六跪而二螯退之詩我來無一事把酒對南山此言西山謂武昌】

又借前韻見意

招潮庾惡無永味海鏡纖毫只彊顏想見霜臍當大嚼夢回雪壓摩圍山【海物異名記曰蟹之小者每潮欲來出穴舉螯迎之名招潮子文選郭景純江賦曰玉跳海月土石華注引海水土物志曰海月大如鏡白色正圓常死海邊其柱如搔頭大中食曹子建書曰過屠門而大嚼𨿽不得肉貴且快意此詩末句謂往在黔南雪中縣�時甞作霜蠏之想如昔人思尊鱸也】

次韻文潛立春日三絕句

然今日望歐梅已發黃州首更回試問淮南風月主新年桃李爲誰開【王羲之帖云當今人物然山谷此詩在黃州所作蓋東坡舊謫之地東坡舉進士時歐陽文忠公梅聖兪愛其文置之異等後在黃州甞有帖云江山風月本無常主問者便是主人此引用以屬文潛老杜詩西江首獨回樂天詩村杏野桃繁似雪行人不醉爲誰開】

誰憐舊日靑錢選不立春風玉筍班【唐書張薦傳祖鷟能文員半千稱鷟文詞猶靑銅錢萬選萬中時號靑錢學士文潛舊爲起居舍人鄭谷九日寄張超居詩曰渾無酒泛金英菊謾道官居玉筍班按北夢言曰唐末朝士中有人物者時號玉筍班又外郎班淸不雜亦號玉筍班者也】傳得黃州新句法老夫端欲把降幡【黃州句法亦謂東坡老杜詩佳句法如何長安薛氏有皇甫湜手帖云鄆堂時髙古風敢樹降旗謂退之谿堂詩也又孫樵與王霜書曰誠謂足下怪於文方舉降旗且大誇朋從間退之元和聖徳頌曰降幡夜竪柱牧之詩擬把一麾江海去】

江山也似隨春動花栁眞成觸眼新淸濁盡湏歸甕蟻吉凶更莫問波臣【老杜詩天邊梅桞樹相見幾回新淸濁酒用徐邈事見前注屈原卜居曰往見太卜詹尹詹尹乃端防拂龜屈原曰此孰吉孰凶何去何從荘子曰周顧視車轍中有鮒魚焉周問之對曰我東海之波臣也此借用以言龜蓋莊子乂載宋元君夢�爲淸江使故爾】

再次前韻

春工調物似鹽梅一一根中生意回風日安排催嵗換丹靑次第與花開【鹽梅見書說命晉書殷仲文傳曰此樹婆娑生意盡矣樂天詩曰果參雜種千枝次第開】

久狎漁樵作往還曉風宮殿夢催班鄰娃似與春爭道酥滴花枝防剪幡【老杜詩萬里狎樵漁又詩他鄕惟表弟還往莫辭�文選顏延年詩萬古陳往還史記荊軻傳魯勾踐與荊軻博爭道又漢書吳王濞傳吳太子侍皇太子飲博爭道不恭此借用猶言爭勝也元絳春帖子詞曰幡字玲瓏玉花房防滴酥續翰林誌立春賜鏤銀飾防勝之物】

酒有全功筆有神可將心付白頭新春盤一任人爭席莫道前銜是近臣【樂天詩曰湛湛樽中酒有功不自代文選阮元瑜書曰喜得全功老杜詩下筆如有神又詩春日春盤細生菜爭席見前注樂天詩十年不攺舊官衘老杜詩宜居漢近臣】

山谷內集詩注卷十七

欽定四庫全書

山谷內集詩注卷十八

宋黃庭堅撰

任淵

注

夢中和觴字韻【並序】

崇寜二年正月己丑夢東坡先生於寒溪西山之間予誦寄元明觴字韻詩數篇東坡笑曰公詩更進於曩時因和予一篇語意淸奇予擊節賞嘆東坡亦自喜於九曲嶺道中連誦數過遂得之

天教兄弟各異方不使新年對舉觴【退之送李正字序曰得燕而舉一觴此天也非人力也文選李陵答蘇武書曰異方之樂祗令人悲又劉琨書云時復相與舉觴對膝】作云作手翻覆得馬失馬心淸涼【老杜詩翻手作云覆手雨紛紛輕薄何湏數淮南子曰近塞上之人有善術者馬無故亡而入胡人皆弔之其父曰此何遽不爲福乎居數月其馬將胡駿馬而歸人皆賀之其父曰何遽不能爲禍乎富良馬其子好騎墮而折其髀人皆弔之其父曰何遽不爲福乎居一年胡人入塞丁壯死者十九此獨以跛之故父子相保仙人遏末曲曰獨來勿與競事過心淸涼】何處胡椒八百斛誰家金釵十二行【唐書元載傳籍其家胡椒至八百石樂府梁武帝河中之水歌曰河中之水向東流洛陽女兒名莫愁頭上金釵十二行足下絲履五文章蓋言其首餙之盛爾而白樂天酬牛思黯戲贈詩有鐘乳三千兩金釵十二行之句注言思黯之妓頗多與樂府意異云】一丘一壑可曵尾三沐三舋取刳腸【晉書謝鯤傳或問論者以君方庾亮何如答曰端委廟堂使百僚準則鯤不如亮一丘一壑自謂過之曵尾見前注齊語曰莊公束縛管仲以予齊使齊使受之而退比至三舋三浴之桓公親迎之於郊注云以香塗身曰舋亦或謂薫此借用以言墮於世网也按史記防傳宋元王二年江使神使於河漁者豫且得之元王刑白雉驪羊以血灌於壇中史以刀剝之橫其腹莊子曰神知能七十二鉆而無遺防而不能避刳腸之患】

次韻吳可權題余幹縣白雲亭【余幹今隸饒州】

曩誰築孤亭勝日有感遇永懷劉隨州因榜白雲句遺老不能談嵗月忽成屢綠陰斤斧盡華屋風雨僕【勝日見衛玠傳其前注文選江淹擬盧諶詩曰羈旅去舊鄕感遇諭琴瑟唐書陳子昻傳爲感遇詩三十八章文選陸機辧亡論曰招攬遺老唐人劉長卿字文房嘗爲隨州刺史其集有云同姜濬題裴式微余幹東齊亭詩八韻其首章四句云世事終成夢生涯欲半過白雲心己矣滄海意如何曹子建詩生存華屋處零落歸山丘】吳侯七閩英宰縣有眞趣【七閩見前注謂福建也退之詩出宰山水縣選詩悠悠蘊眞趣】歌解民慍根節去吏蠧【魯論曰子之武城聞弦歌之聲注云子遊爲武城宰帝王世紀曰舜彈五琴歌南風詩曰南風之薫兮可以解吾民之慍兮退之鄆州溪堂詩曰孰爲邦蝥節根之螟又祭馬總文曰去其螟蠧】材收佛宮余工有子來助【靈臺詩曰經始勿亟庶民子來】廈成燕雀賀水滿鳧鴈翥【淮南子曰大廈成而燕雀相賀文選沈休文詩曰白水滿春塘旅雁毎廻翔劉公幹詩曰方塘含白水中有鳬與雁曹子建七啟曰翔爾鴻翥濈然鳬沒】四海名士來一笑佳客聚【老杜宴歷下亭詩曰海右此亭古濟南名士多】云興碧山畱防淸江去斯湏成蒼狗皆道不如故【云之或畱或去其狀如山與江也老杜詩天上浮雲似白衣斯湏攺變如蒼狗古樂府曰持縑來比素新人不如故】至人觀萬物誰有安立處【萬物虛幻皆如浮雲之無根也傳燈錄天臺語曰至人以是獨照能爲萬物之主圓覺經曰見聞覺知無處安立】寄語吳令君但遣糟牀注【老杜詩賴知禾黍收巳覺糟牀注】

次韻廖明略同吳明府白雲亭宴集【廖正一字明略安陸人元祐中召試館職東坡大奇之俄除正字紹聖初貶信州玉山監稅有詩文號曰白雲集白雲亭在饒州余於縣】

江靜明花竹山空響管【謝朓詩澄江淨如練老杜詩山扉花竹幽後漢書皇甫規等贊曰谷靜山空古樂府孔稚圭白紵歌曰山虛弓響徹漢書曰鐘鼓管之音未衰】風生學士塵云繞令君筵【學士謂廖明略令君謂吳明府太白詩山閒明鏡轉云繞畫屏移又云作詩掉我驚逸興白雲繞筆牕前飛】百越餘生聚三吳逺接連【輿地記曰饒州余幹縣卽幹越之地漢書賈誼過秦論南取百越之地地理誌臣瓉注曰自交趾至防稽七八千里百越雜處各有種姓通典曰吳郡與吳興丹陽爲三吳左傳伍員曰越十年生聚而十年教訓退之詩周楚仍連接老杜詩野水春來更接連】庖霜刀落繪執玉酒明船【上句舊作鱠魴刀落雪韓孟城南聮句曰庖霜鱠鮮鯽曲禮曰執玉不趨船謂玉酒船老杜詩月朗自明船此借用】葉縣飛來舄壺公謫處天【上句以屬吳下句以屬廖選詩王喬飛鳬舄按後漢王喬傳顯宗世爲葉令每月朔嘗自縣詣臺帝令太史伺望之言其臨至輒有雙鳬從東南飛來於是鳬至舉羅張之但得一隻履焉則所賜尙書官屬履也又費長房傳曰市中有老翁賣藥懸一壺於肆翁乃與長房俱入壺中惟見玉堂嚴麗防酒甘肴盈衍其中太白詩壺中別有日月天】酌時多謔舞短更成姸【漢書蓋寛饒曰毋多酌我左太衝吳都賦云鄱陽謔蓋取詩所謂善戲謔兮不爲虐兮之意鄱陽今饒州陶嶽零陵記曰長沙王發於上前自爲短舞人笑其拙選詩曰皎防不成姸】惟我孤登覽觀詩未究宣空餘五字賞文似兩京然【謂觀明略詩未能究景物之詳然嘆賞其五字律如兩漢蘇李曹劉之作也漢書儒林傳序曰小吏淺聞未能究宣後漢書張衡傳擬班固兩都作二京賦孟子曰夫道若大路然】醫是肱三折官當嵗九遷【肱三折見前注言經憂患之多退之上張僕射書曰一嵗九遷其官】老夫防鏡罷衰白敢爭先【老杜詩勲業頻防鏡又詩衰白已光輝】

病來十日不舉酒二首

病來十日不舉酒回施靑春與後生滿袖東風愜人意見君詩與字俱淸【王羲之帖云官奴小女玉潤病來十餘日了不令民知回施蓋用佛家語楊凝式詩無限歡娛榮樂事一時回施少年人劉禹錫詩分付鶯花與後生老杜詩幽意忽不愜】病來十日不舉酒獨臥南牀春艸生承君折送袁家紫令我興發郎官淸【南史謝恵連族兄靈運嘗於永嘉西堂思詩忽夢見恵連卽得池塘生春艸袁家紫當是牡丹名郎官淸蓋酒名國史補云酒則京城之郎官淸】

題小景扇

艸色靑靑栁色黃桃花零落杏花香春風不解吹愁卻春日偏能惹恨長【文選古詩靑靑河畔艸太白詩栁色黃金嫩】

鄂州南樓書事四首

四顧山光接水光憑欄十里芰荷香淸風明月無人管並作南樓一味涼【莊子曰爲之四顧爲之躊躇常建詩山光悅鳥性退之詩曲江荷花蓋十里太平廣記鬼詩明月淸風良宵防同歐陽公詩惟有淸秋一味涼】

畵閣傳觴容十客透風透月兩明軒南樓槃礡三百尺天上云居不足言【文選郭璞江賦曰荊門閟竦而槃礡李善注曰廣大貌退之詩火燒水轉掃地空突兀便髙三百尺江南諺曰天上云居地上歸宗蓋云居在山之絕頂舊屬洪州今屬南康軍】勢壓湖南可長雄胸吞云夢略從容北船未嘗覩巨麗復閣重樓天際逢【前漢鮑宣傳曰上黨少豪俊易長雄退之祭鱷魚文亦曰爭爲長雄胸吞云夢見前注子虛賦曰君未覩夫巨麗也文選景福殿賦曰復閣重闈謝朓詩天際識歸舟】

武昌參佐幕中畵我亦來追六月涼老子平生殊不淺諸君少住對胡牀【武昌蓋用庾亮事見前注世說注劉謂陶侃曰吾昔爲羊太傅參佐文選謝宣逺詩曰婉婉幕中畵後漢仲長統傳曰濯淸水追涼風老杜詩憶昔好追涼故繞池邊樹】

南樓畵閣觀方公悅二小詩戱次韻

十年華屋网蛛塵大斾重來一日新五鳯樓前修造手个中余刃亦精神【華屋見前注張協雜詩曰蜘蛛网四屋楊文公談苑曰韓浦韓洎咸有詞學洎意嘗輕浦謂人曰吾兄爲文譬繩樞艸舍吾之爲文是造五鳯樓手莊子曰恢恢然其於遊刃必有餘地者矣】

重山復冰繞深幽不見髙賢獨倚樓手拂壁間畱恨句淩波微步有人愁【老杜詩不見髙人王右丞又詩行藏獨倚樓洛神賦曰淩波微步羅襪生塵李太白樂府云有人樓上愁】

庭堅以去嵗九月至鄂登南樓嘆其制作之美成長句久欲寄逺因循至今書呈公悅

江東湖北行畵圖鄂州南樓天下無【老杜詩閬州城南天下稀】髙明廣深勢抱合表裏江山來畵閣【左傳曰表裏山河必無害也筆談載盧宗回慈恩塔詩曰百二山河表裏觀】雪筵披襟夏簟寒胸吞云夢何足言【言冬暖而夏涼也雪筵用文選謝恵連雪賦意宋玉風賦曰有風颯然而至王乃披襟而當之曰快哉此風江文通別賦曰夏簟淸兮盡不暮漢書司馬相如傳曰吞若云夢者八九於其胸中曽不蔕芥】庾公風流冷似鐵誰其繼之方公悅【晉書庾亮傳在武昌諸佐史乘秋夜共登南樓亮至諸人將起避之亮曰諸君少住老子在此處興復不淺更據胡牀談詠老杜詩布衾多年泠似鐵左傳曰子產而死誰其嗣之公悅名澤】

養鬭雞

崢嶸已介季氏甲更以黃金飾兩戈【左傳曰季郈之雞鬭季氏介其雞郈氏爲之金距注云搗芥子播其羽也或曰以膠沙播之爲介雞韓孟鬭雞聮句曰崢嶸顚盛气洗刷凝鮮防旣取冠爲冑復以距爲鐓】𨿽有英心甘鬭死其如紀渻木雞何【韓孟鬭雞聮句曰英心甘鬭死義肉恥庖宰列子曰紀渻子爲周宣王養鬭雞十日而問雞可鬭乎曰未也方虛驕而恃气十日又問之曰未也猶疾視而盛气卞日又問之曰幾矣雞𨿽有鳴者已無變矣望之似木雞矣異雞無敢應者反走耳】

顏徒貧樂齋二首【顏徒姓黃名友顏侍禦史昭之第三子山谷有手帖敍宗盟之好】

衡門低首過環堵容膝坐【詩云衡門之下可以棲遲注云衡門橫木爲門言淺陋也禮記曰儒有一畆之宮環堵之室韓詩外傳北郭先生妻曰結駟列騎所安不過容膝淵明歸去來詞審容膝之易安】四旁無給侍百納自纒裹【考工記曰夏后氏世室四旁兩夾窻維摩經曰文殊師利言居士此室何以空無侍者維摩詰言諸佛國土亦復皆空湼槃經佛告文殊汝已朽邁當湏使人云何方欲爲我給侍樂天詩百納頭陀任運僧】論事直如觀書曲肱臥【後漢五行志順帝之末京都童謡曰直如死道邊曲如鉤反封侯曲肱見魯論】饑來或乞食有道無不可【饑而乞食如陶淵明之徒不害其眞也淵明有乞食詩曰饑來驅我去不知竟何之列子曰子列子窮容貌有饑色客有言之鄭子陽者曰列禦冦蓋有道之士也子陽遺之粟子列子再拜而辭孔子曰我則異於是無可無不可】

小山作友朋義重子輿桑【盧仝詩艸石是親情此句頗采其意莊子曰子輿與子桑友而淋雨十日子輿曰子桑殆病矣裹飯而往食之】香艸當姬妾不湏珠翠妝【王逸離騷序曰善鳥香艸以配忠貞樂天詩緑桂爲佳客紅蕉當美人曹子建七啟曰山鵽斥鷃珠翠之珍】鳥烏窺凍硯星月入幽房【左傳曰鳥烏之聲樂鄭谷燕詩曰閒凡硯中窺水淺落花徑裏得泥香文選陸機詩安寢北堂下明月入我牖潘安仁哀永逝文曰撫靈櫬兮訣幽房退之詩幽房無人感蛜蝛此借用】兒報無炊米浩歌繞屋梁【舊唐書韓愈傳𨿽晨炊不給怡然不介意老杜詩長歌激屋梁按列子曰韓娥東之齊匱糧過雍門鬻歌假食旣去而餘音繞梁欐三日不絕此借用以言能傲貧賤也楚詞九歌曰臨風怳兮浩歌宋玉神女賦曰耀乎若白日初出照屋梁】

和涼軒二首

打荷防急吞月任行雲夜半蚊雷起西風爲解紛【梁元帝與武陵書曰聚蚊成雷史記滑稽傳曰談言微中可以解紛】

茗椀夢中覺荷花鏡裏香涼生只當處暑退亦無方【退之詩平鋪紅渠蓋明鏡楞嚴經曰當處出生隨處滅盡雄摩經曰來者無所從來去者無所至易曰神無方易無體】

題黙軒和遵老

平生三業淨在俗亦超然佛事一盂飯橫眠不學禪【攝論云菩薩戒以身口意三業爲體老子曰𨿽有榮觀燕處超然傳燈錄大安禪師傳曰安在潙山三十年喫潙山飯不學潙山禪慈明和尙因事頌曰時來開鉢展巾單飯了收盂困卽眠】松風佳客共茶夢小僧圓【傳燈錄潙山謂仰山曰我適來得一夢汝試爲我原防仰山取一盆水與師洗面少頃香嚴乃防一椀茶來師云二子見解過於鶖子原夢或作圓夢按南唐近事馮僎舉進士時有徐文幼能圓夢云云】漫續山家頌非詩莫浪傳【老杜詩將詩莫浪傳】

次韻文安國紀夢【蘇子由欒城後集第一卷

亦載此詩但更其題云贈姚道人當細考之】

道人偶許俗人知法喜非妻解養兒【法喜見前注】夜久金莖添沆瀣室虛璧月映琉璃【班固西都賦曰抗仙掌以承露擢雙笠之金莖楚辭曰餐六气而飲沆瀣兮正陽而食朝霞大人賦注云北方夜半气也室虛及壁月並見前注楞嚴經曰反流全一六用不行十方國土皎然淸淨譬如琉璃內懸明月身心快然妙圓平等】逺來醉俠怱怱去近出詩仙句句奇獨怪區區踐繩墨相逢未省角巾攲【醉俠詩仙似指呂洞賓後漢郭防傳嘗行遇雨巾一角墊老杜詩數語攲紗防】

寄賀方回【賀鑄字方回少爲武吏換文資善長短句】

少遊醉臥古藤下誰與愁眉唱一杯解作江南斷腸句只今惟有賀方回【秦少遊好事近曲曰醉臥古藤陰下了不知南北賀方回靑玉案曲曰彩筆新題防膓句兩曲皆知名於世時少遊巳死矣】

文安國挽詞二首【文勛字安國】

七閩家舉子百粵海還珠【七閩百粵皆見前注魏志鄭渾傳遷邵陵令民生子率皆不舉渾重去子之法民畏罪無不舉贍所育男女多以鄭爲字後漢書孟嘗傳遷合浦太守海出珠寶先時宰守貪穢珠遂潛徙交趾嘗到官艸易前曾未逾嵗去珠復還】往日推忠厚窮年領轉輸【莊子曰所以窮年也此備用漢書主父偃傳曰天下飛芻挽粟轉輸北河】一牀遺杖屨萬事委錙銖【遺杖屨言其但有虛座曲禮曰君子欠伸撰杖屨委錙銖言輕視之也禮記儒行曰𨿽分國如錙銖注曰言君分國以祿之視之輕如錙銖矣八兩曰錙十絫曰銖案說文錙六銖也宜以爲正】豈有蒼茫恨歸巢未拮據【退之孤獨申叔哀詞曰眾萬之生誰非天耶胡喜厚其所薄而常不足於賢耶枊蒼茫無端而暫寓於其間耶此引用以言安國樂天委命不復恨造物之渺茫所遺憾者獨未有家爲終焉之計爾鴟鴞詩曰予手拮據予所捋荼予所蓄租予口卒瘏曰予未有室家注云拮據撠挶也言作之至苦故能攻堅】

平生翰墨學空走使臣車【安國善小篆詩曰皇皇者華君遣使臣也】瞿令能蒼史歸公好古書【元次山陽華嚴銘序曰江華縣大夫瞿令問藝兼篆籀並依石經刋之法書苑曰古文篆者黃帝史蒼頡所作退之科斗書後記曰愈爲四門博士識歸公歸公好古書能通之按歸公名登唐書有傳】秦山刋日月周鼓頌畋漁【按史記秦始皇紀二十八年刻石泰山及瑯邪臺二十八年刻石之罘三十七年刻石防稽皆李斯篆石鼓舊在鳯翔府孔子廟世傳以爲周宣王鼓其詞曰我車旣攻我馬旣同又云其魚爲何維鱮與鯉何以貫之維楊與桞易系詞曰以佃以漁】不見龍蛇筆新幹研滴蜍【龍蛇筆見前注西京雜記廣川王去疾發袁盎得玉蟾蜍一枚腹空容五合水王取以盛書滴】

鄂州節推陳榮緒恵示沿檄崇陽道中六詩老懶不能追韻輒自取韻奉和

頭陀寺

頭陀全盛時宮殿梯空級【頭陀義見前注退之詩梯空上秋旻】城中望金碧雲外僧【魯宗道詩殿古寒鑪空流塵暗金碧前人詩雲頭陀云外僧气多見前注】人亡經禪盡屋破龍象泣【荀子曰其器存其人亡文選陸機演連珠云道系於神人亡則防圭峯禪師禪原集序曰經是佛語禪是佛意退之詩破屋數間而巳矣智度論曰龍象言其力大龍水行中力大象陸行中力大維摩經曰龍象蹴踏非驢所堪今以負荷大法者比之龍象傳燈錄逹磨傳曰波羅提法中龍象老杜山寺詩如聞龍象泣足今信者衰】惟有簡棲碑文字巋然立【文選有王簡棲頭陀寺碑注引姓氏英賢錄曰王字簡棲碑在鄂州題云齊國錄事參軍瑯邪王制文選王文考靈光殿賦序曰自西京未央建章之殿皆見隳壤而靈光巋然獨存李善注云巋然髙大堅固貌音期切】

道中聞松聲

蟠空作風雨發地鳴鼓吹【老杜四松詩曰勿矜千載後慘澹蟠穹蒼後漢公孫瓉傳曰梯衝舞吾樓上鼓角鳴於地中東坡殘臘獨出詩云風松獨不靜送我作鼓吹以松聲作鼓吹非得幽隠之趣者果能道此耶】日晴四無人聲在髙林際【退之履霜操曰四無人聲誰與兒語歐陽公秋聲賦四無人聲聲在樹間意蓋類此】伊優兒女語蹇淺市井議【言二者皆不足聴伊優見前注退之詩暱暱兒女語荘子曰精神於蹇淺楊子曰市井相與言則以財與利張平子西京賦曰街談巷議】我欲抱七寫此以卒嵗【琴有風入松曲文選嵇康書抱琴行吟弋釣艸野歐陽公詩攜琴寫幽泉詩曰優哉遊哉聊以卒嵗】

中秋山行懷子興節判

俗物常堛塞令人眼生白【俗物見前注退之南山詩曰堛塞生怐愗晉書阮籍傳能爲靑白眼見禮俗之士以白眼對之莊子曰虛室生白此借用】永懷洛陽人談詩論畵壁【洛陽當是榮緒鄕裏賈誼傳曰洛陽之人年少初學】靑山吐秋月阻作南樓客【老杜詩四更山吐月殘夜水明樓鄂州有南樓蓋因瘦亮故事】但歌靡盬詩賞此無瑕璧【北山詩序曰巳勞於從事不得養其父母詩曰王事靡盬憂我父母南史陳後主沈後附傳曰其玉樹後庭花等其略云璧月夜夜滿瓊枝朝朝新史記藺相如傳曰璧有瑕請指示王此反而用之以言月也】

再登蓮落嶺懷君澤知錄

邑下不和幕中往調護【左傳曰和如焉宰夫和之齊之以味濟其不及以泄其過漢書張良傳曰煩公幸卒調防太子】紛爭非士則各使捐細故【退之詩初喧或紛爭中靜雜嘲戱郭有道作陳太丘碑曰言爲世範行爲士則老杜詩深見士則又云記憶細故非髙賢按漢書匈奴傳文帝詔曰皆捐細故俱蹈大道】頗憶郗參軍能令公喜怒【晉書郗超傳桓溫辟王珣爲主簿超爲參軍荊人語曰髯參軍短主簿能令公喜能令公怒此引用以指君澤】應知鞅掌車歷盡崔嵬路【北山詩曰或棲遲偃仰或王事鞅掌傳曰鞅掌失容也箋云鞅猶荷也掌謂捧之也負荷捧持以趨走言促遽也捲耳詩曰陟彼崔嵬我馬虺隤】

崇陽道中【崇陽縣鄂州】

張公少爲令湣俗有遺書【張詠字復之嘗爲崇陽令梁書司馬相如傳家無遺書】左販洞庭橘右擔彭蠡魚【左傳曰三苗氏之國左洞庭右彭蠡】歌奔中夜女歸抱十年雛【元注云借一韻】近嵗多儒學仁風似有初【言風俗之美自張公始也檀弓曰夫魯有初】

晚發咸寜行松徑至蘆子

咸寜走蘆子終日喬木陰太丘心灑落古松韻淸深聊持不俗耳靜聴無琴【後漢陳實爲太邱長此引用以比榮緒文選江文通雜體詩曰五難旣灑落超迹絕塵网無琴見前注】非今胡部律而獨可人心【唐書樂志開元二十四年升胡部於堂上又詔道調法曲與胡部新聲合作大方便報恩經曰善友太子善巧禪琴其音和雅悅可眾心悉得充足退之王適墓志曰惟此翁可人意】

陳榮緒恵示之字韻詩推奨過實非所敢當輙次髙韻三首

紛紛不可耐君子有憂之【老杜詩紛紛輕薄何湏數梁武帝評書曰王子敬書如河朔少年舉體防拖而不可耐孟子曰聖人猶憂之按山谷前和榮緒詩有云邑下不和幕中往調護紛爭非士則各使捐細故此詩亦指其事】鞅掌誠莊語賢勞似怨詩【北山詩曰或王事鞅掌其詳見前注又曰大夫不均我從事獨賢注云賢勞也莊子曰以天下爲沈濁不可與莊語魯論曰詩可以怨晉書桓伊傳撫箏而歌怨詩】頽波閱砥柱濁水得摩尼【元注曰杜子美云惟有摩尼珠可照濁水源砥柱見前注上句言獨立不攺下句言心地圓明】知我無枝葉刳心只有皮【見前次韻楊明叔古詩注但其意防異退之枯樹詩曰老樹無枝葉風霜不復侵腹穿人可過皮剝蟻還尋】

太丘胸量濶一葦莫杭之【後漢陳寔傳曰天下服其徳後除太丘長許劭傳曰太丘道廣廣則難周詩曰誰謂河廣一葦杭之此借用蓋取黃叔度汪汪如千頃陂之意】萬事不掛眼四愁猶有詩【退之詩吾老嗜讀書餘事不掛眼文選張衡四愁詩序曰陽嘉中出爲河間相天下漸鬰鬰不得志爲四愁詩】狀閒聊闒葺心潔似毗尼【原注云僧律也漢司馬遷書曰在闒葺之中注云闒下也葺細毛也言非豪楚也佛氏以修多羅爲經毗尼爲律阿比曇爲論皆梵語也】早晚同舟去煙波學子皮【唐書張志和自號爲煙波釣徒史記貨殖傳曰範蠡乘扁舟浮於江湖變名易姓適齊爲防夷子皮】

十家有忠信江夏可無之【魯論曰十室之邑必有忠信如丘者焉江夏卽鄂州榮緒時爲幕官】政苦寄賣友忽聞衡說詩【漢書贊曰天下以酈寄爲賣友又匡衡傳諸儒語曰匡說詩解人頥】饑防靑籸飯寒贈紫陁尼【原注曰蕃褐籸當作饑按道藏靑虛眞人王君傳載太極眞人靑精幹石饑飯上仙靈方云服之使人顏童聰明延年無病按道藏經音義云籸音信又音峻亦作饑字】酬報矜難巧深慙陵與皮【原注云再和之字非以作難得巧爲工亦欲見詩之無窮爾退之詩發難得巧意气麤北夢瑣言皮曰休與陸防爲文友按二人皆能詩有松陵唱和集】

山谷內集詩注卷十八

欽定四庫全書

山谷內集詩注卷十九

宋黃庭堅撰

任淵

注

徳孺五丈和之字詩韻難而愈工輒復和成可發一笑【範徳孺見前注】

且然聊爾耳得也自知之【詩意謂唱酬之作聊且遣興不必甚工至其自得之妙蓋未易與俗人言也老杜所謂文章千古事得失寸心知又云同調嗟誰惜論文笑自知山谷蓋用此意莊子曰且然無問謂之命晉書阮咸曰未能免俗聊復爾耳老子曰自知之謂明此並借用】獨笑眞成夢狂歌或似詩【狂歌謂如楚接輿之流語言過差恐其似詩爲人據拾不可不戒亦終上句之意按實錄元祐四年四月吳處厚言蔡確昨謫安州作車蓋亭十絕句皆涉譏訕其詩有云紙屏石枕竹方牀手倦拋書午夢長睡起莞然成獨笑數聲漁笛在滄浪今朝廷政事淸明上下和樂不知蔡確獨笑何事詔確責授英州別駕新州安置範忠宣公純仁時爲右相乞薄確之罪不從遂出知潁昌府忠宣卽徳孺之兄也故此詩及之其事逮今已十餘年故云成夢唐人劉長卿詩世事終成夢老杜詩狂歌托聖朝】照灘禽郭索燒野得伊尼【原注云鹿名出佛書○郭索謂蟹見前注般若經曰世尊三十二相第八相名雙腨纎圓如伊尼延鹿王】早晚來同醉僧窻臥虎皮【老杜詩遙聞出巡守早晚徧遐荒禮曰虎豹之皮示服猛也左傳盧蒲嫳曰譬之如禽獸吾寢處之矣注云能殺而席其皮】

次韻徳孺新居病起

潭潭經略府寂寂閉門居【退之詩一爲公與相潭潭府中居南史王融傳曰爲爾寂寂鄧禹笑人徳孺長爲西帥今乃遷謫言無窮達之異觀】京洛聖賢宅江湖魚鼈瀦【選詩京洛多風塵京洛蓋古帝都書洛誥曰召公旣相宅徳孺家在潁昌本西洛王畿之地今與魚鼈同居言無遐邇之異觀也越語範蠡曰吾先君攺濵於東海之陂黿鼉魚鼈之與處而鼃黽之與同渚尙書禹貢曰大野旣瀦】官如一夢覺話勝十年書【上句用邯鄲夢事退之祭柳子厚文云人之生世如夢一覺下句用前輩詩共君一夜話勝讀十年書之意】稍喜過從近扶筇不駕車【劉禹錫詩官班髙後少過從】

次韻徳孺感興二首

於此吾忘我從誰尺直尋【莊子齊物篇南郭子棊曰今者吾喪我汝知之乎注云我自忘矣天下有何物足識哉孟子曰枉尺而直尋者以利言也注謂陳代欲使孟子屈已伸道】事來千萬種人有兩三心【世變無常而人心亦異當元祐紹聖崇寧之間士全其守者鮮矣文選南都賦曰百種千名法華經偈曰施佛及僧千萬億種史記田叔傳禇先生曰武帝以任安坐觀成敗有兩心孔叢子謂孔子不見晏子曰晏子事三君而得順焉是有三心所以不見也】自守藩籬小猶能井臼任【賈誼過秦論曰使防恬北築長城而守藩籬此借用文選宋玉對楚王問曰夫藩籬之鷃豈能與之料天地之髙哉又顏延年作陶淵明誄曰少而貧病居無僕妾井臼弗任藜菽不給李善注引列女傳周南大夫之妻謂其夫曰親操井臼不擇妻而娶】過時𨿽不采吾與菊花斟【此語蓋有所寄文選古詩曰傷彼蕙蘭花含英揚光輝過時而不采將隨秋艸萎此借用淵明詩酒能驅百慮菊爲制頽齡老杜詩坐開桑落酒來把菊花枝】

眼前嘗廢忘事往更追尋【言目前事猶不記憶往事可復尋繹耶往事謂紹聖黨禍法華經曰而尋廢忘不知不覺樂天詩舊遊多廢忘文選阮嗣宗詩曰髙蔡相追尋王羲之帖曰追尋傷悼但有痛心】愛酒陶元亮著書王仲任【昭明太子作淵明傳曰性嗜酒或置酒招之造飲輒盡後漢書王充字仲任閉門潛思著論衡】寒蒲𨿽有節枯木已無心【言有自守之節而無向榮之心老杜詩風斷靑蒲節文選陸機連珠曰勁陰殺節不雕寒木之心此反其意】客至還須飲逢歡起自斟【淵明詩酒熟吾自斟】

次韻徳孺惠貺秋字之句

少日才華接貴遊老來忠義气橫秋【周禮師氏曰凡之貴遊子弟學焉文選北山移文云霜气橫秋】未應白髮如霜艸不見丹砂似箭頭【言未應鬢髮遽白豈不見有卻老之丹砂耶本艸圖經曰丹砂生石上狀若芙蓉頭箭鏃連牀者紫黯若鐵色而光明瑩徹眞辰砂也老杜詩本無丹竈術那免白頭翁此反而用之】顧我今成喪家狗期君早作濟川舟【史記孔子世家曰孔子適鄭與弟子相失獨立郭門鄭人謂子貢曰東門有人累累然若喪家之狗書說命曰若濟巨川用汝作舟楫】漢家宗廟英靈在定是寒儒浪自愁【言區區憂國之心徒過計耳】

求範子黙染鴉靑紙二首

學似貧家老破除古今迷忘失三餘極知鵠白非新得謾染鴉靑襲舊書【魏志文帝紀評注曰人少好學則思專長則善忘退之詩破除萬事無過酒三餘見前注莊子曰鵠不日浴而白烏不日黔而黒此引用言天眞本性非因學而有得然舊書亦不可棄也闞子曰革匱十重緹巾十襲】

深如女髮蘭膏罷明似山光夜月餘【女髮山光皆取其靑色楚辭曰蘭膏明燭】爲染溪藤三百个待渠湔拂一牀書【唐舒元輿有弔剡藤文謂剡溪以藤爲紙語林云王右軍爲會稽庫中有牋紙九萬枚枚卽个也李善注文選廣絕交論云翦拂與湔抜同】

謝榮緒惠貺鮮鯽

偶思煗老庖鯽公遣霜鱗貫柳來【老杜詩暖老思燕玉退之城南聨句云庖霜鱠鯽石鼔文曰其魚維何維鱮維鯉何以貫之維揚與柳】虀臼方看金作屑鱠盤已見雪成堆【蔡邕題邯鄲淳所作曹娥碑後曰黃絹防婦外孫虀臼謂絕妙好辭也虀臼受辛受辛卽辭字金屑謂以橙爲虀也隋唐嘉話有金虀玉鱠此借用老杜設鯉歌曰無聲細下飛碎雪又云放筯未覺金盤空退之雪詩凸處遂成堆】

謝榮緒割麞見貽二首【舊本云榮緒見酬割鮮詩有要見無拘礙之句戲答】

何處驚麏觸禍機煩君遣騎割鮮肥【文選沈休文詩曰驚麏去不息李善注云江東人呼鹿曰麏班彪王命論曰探禍福之機文選陳琳檄豫州曰動足觸機陷老杜詩大官喜我來遣騎問所須班固西都賦曰割鮮野食孟郊詩豪人飫鮮肥】秋來多病新開肉糲飯寒葅得解圍【樂天詩月中齋滿誰開素老杜詩百年粗糲腐儒餐寒葅見前注解圍言有所救助也晉書謝道韞傳曰爲小郎解圍】

二十餘年枯淡過病來筯下劇甘肥果然口腹爲災怪夢去呼鷹雪打圍【枮淡見前注孟子曰肥甘不足於口與襄陽耆舊傳劉表任荊州刺史築臺名呼鷹打圍見前注】

吳執中有兩鵝爲余烹之戲贈

學書池上一雙鵝宛頸相追筆意多皆爲涪翁赴湯鼎主人言汝不能歌【上兩句用王羲之事曽子固作墨池記曰臨川新城之上有池窪然而方以長曰王羲之之墨池者茍伯子臨川記云也羲之嘗慕張芝臨池學書池水盡黒此爲其故迹換鵝見晉書本傳西京雜記鶴賦曰宛修頸而顧步下句蓋用莊子烹鴈意以戲之世以婢子爲鴨謂吳貴鴨而賤鵝也山谷嘗有樂府其略云聞道君家有翠娥施朱施粉總嫌多爲君寫就黃庭了不要山陰道士鵝山谷亦號涪翁】秋冬之間鄂渚絕市無蟹今日偶得數枚吐沫相濡乃可憫笑戲成小詩三首

怒目橫行與虎爭寒沙奔火禍胎成【晉書劉伶酒徳頌曰怒目切齒文選丘希範詩析析寒沙漲奔火如退之乂魚詩所謂迷火逃翻近是也漢書枚乘傳曰福生有基禍生有胎】𨿽爲天上三辰次未免人間五鼎烹【陰陽家以井鬼之分爲巨蟹宮左傳曰三辰旗旂昭其明也次謂日月之防漢書律曆志曰凡十二次又主父偃傳曰死則五鼎烹】

勃窣媻跚烝涉波艸泥出沒尙橫戈也知觳觫元無罪柰此尊前風味何【漢書司馬相如子虛賦曰觳觫勃窣而上金隄注云匍匐上也媻音盤跚音先安切窣音先忽切詩曰有豕白蹢烝渉波矣橫戈見前注孟子曰吾不忍其觳觫又曰無罪而就死地此借用風味見前注】

解縛華堂一座傾忍堪支解見姜橙東歸卻爲鱸魚鱠未敢知言許季鷹【老杜縛雞行曰吾叱奴人解其縛文選嵇康琴賦曰華堂曲宴漢書司馬相如傳曰一座盡傾趙充國傳曰此坐攴解羌虜之具晉書張翰字季鷹見秋風起思吳中菇菜蒓羮鱸魚鱠遂命駕而歸孟子曰我知言】

寧子與追和予嶽陽樓詩復次韻二首

去年新霽獨憑欄山似樊姬擁髻鬟个裏宛然多事在世間遙望但雲山【文選髙唐賦曰遇天雨之新霽趙飛燕外傳序曰伶買妾樊通徳有才色頗能言趙飛燕姊弟故事顧視獨影以手擁髻淒然泣下此詩末句自掃除防妄之想言世之無知者但見山是山水是水反無心外之念殊覺省事也蓋山谷前詩有綰結湘娥十二鬟之語蔡琰胡笳曰雲山萬重兮歸路遐】

軒皇樂罷拱朝班天地爲家不閉闗惟有金鑪紫煙起至今畱作禦前山【莊子曰黃帝張樂於洞庭之野君山在洞庭中故引用此事禮記曰聖人能以天下爲一家此詩末句以君山比薫鑪賈至詩衣冠身惹禦鑪香選詩駕鴻乘紫煙蜀道有禦愛山】

和寧子與白鹿寺【寺在潭州】

谷郎巖開見佛燈雲遮霧掩碧層層靑山得意看流水白鹿歸來失舊僧【白鹿蓋寺中故事未詳】

謝人惠貓頭筍

長沙一月煨鞭筍鸚鵡洲前人未知走送煩公助湯餅貓頭突兀想穿籬【長沙卽潭州鸚鵡洲在武昌退之詩薔薇蘸水筍穿籬】

短韻奉乞臘梅

臥雲莊上殘花笑香似早梅開不遲淺色春衫弄風日遣來當爲作新詩【老杜詩花殘步屐遲退之送鄭校理詩雲歸騎春衫薄】

以酒渴愛江淸作五小詩寄廖明略學土兼簡初和父主簿【老杜詩酒渴愛江淸餘酣潄晚汀】

將發沔鄂間盡醉竹林酒【漢水入江處謂之沔口在今漢陽軍漢陽與鄂隔江相望廖明略安陸人自號竹林居士初虞世字和父】二三石友輩未肯棄老朽【文選潘安仁詩曰投分寄石友白首同所歸南史沈慶之詩曰朽老筋力盡徒步還南岡】借問坐客誰盧溪紫髯叟【文選郭景純詩曰借問此何誰云是鬼穀子盧溪蓋初和父所居山谷有盧泉詩吳志孫權傳注獻帝春秋曰張遼問吳降人向有紫髯將軍是誰答曰是孫防稽】此翁今惜醉舊不論升斗【老杜遭田父泥飲歌曰月出遮我畱仍嗔問升斗】

平生思故人江漢不解渴【蜀志諸葛亮傳曰思賢如渴老杜詩閔目逾十旬大江不止渴】誰言放逐地燒燭飲至跋【退之詩孤臣昔放逐曲禮曰燭不見跋注云跋本也燭盡則去之嫌若燼多有厭倦】憂予先狗馬勸以愛膚髮【揚雄美新文曰臣常有顚眴病恐一旦先狗馬塡溝壑髮膚見孝經】有罪當竄流但懼不得活【退之詩潮州防處所有罪乃竄流又黃陵廟碑曰懼不得脫死莊子曰先生不得飽弟子𨿽饑不忘天下日夜不休曰我必得活哉山谷時有宜州之行故云】

廖侯勸我酒此亦雅所愛【退之詩人皆勸我酒我若耳不聞】中年剛制之常懼作災怪【酒誥曰矧汝剛制於酒北史齊文宣帝紀曰惟數飲酒麯糵成災因而致斃】連臺盤拗倒故人不相貸【唐書五行志龍朔中時人酒令曰子母相去離連臺拗倒裕爲杯盤爲子母又名盤爲臺老杜詩共指西日不相貸】誰能知許事痛飲且一快【南書王融傳沈昭略云不知許事且食蛤蜊世說王孝伯曰痛飲讀離騷便足稱名士又庾冰卒曰常患不得快飲酒曹子建書曰𨿽不得肉貴且快意東坡海外詩熖火生薪聊一快】

竹林文章伯國士無與雙比來少制作非以弱故降【老杜詩每語見許文章伯按吳志張紘傳曰此間率少文章易爲雄伯】景陽機中錦猶衣被丘江【南史江淹傳淹夢一人自稱張景陽謂曰前以一匹錦相寄今可見還掩探懷中得數尺與之此人大恚曰那得割截都盡顧見丘遲曰余此數尺旣無所用以遺君自爾淹文章躓矣按晉書張載字景陽】時時能度曲秀句入新腔【漢書元帝紀曰自度曲被歌聲注謂自隠度作新曲以爲歌詩聲也音大各反一說謂歌終更授其次謂之度曲老杜詩最傳秀句寰區滿】

斯人絕少可白眼視公聊每與俗物逢三沐取潔淸【斯人謂明略白眼俗物並見前注三沐取潔淸謂其凂我也韓文三沐而三燻之】我亦漫浪者君何許同盟【漫浪用元次山事見前注孟子曰桓公葵丘之會束牲載書而不防血曰凡我同盟之人旣盟之後言歸於好】試問盧溪叟猶得多可名【言和父尢耿介尙以明略爲多可也嵇康與山濤絕交書曰足下旁通多可而少怪】

四休居士詩三首【並序】

太醫孫君昉字景初爲士大夫發藥多不受謝自號四休居士山谷問其說四休笑曰粗茶淡飯飽卽休補破遮寒暖卽休三平二滿過卽休不貪不妒老卽休山谷曰此安樂法也夫少欲者不伐之家也知足者極樂之國也四休家有三畎園花木鬱鬱客來煮茗傳酒談上都貴遊人間可喜事或茗寒酒冷賔主皆忘其居與予相望暇則步艸徑相尋故作小詩遺家僮歌之以侑酒茗其詩曰

富貴何時潤髑髏守錢奴與拘官囚【列子曰死後榮名豈足潤枯骨又曰子列子適衛食於道從者見百歲髑髏後漢馬援傳曰凡殖財貴能賑施否則守錢虜耳又古今五行記估客謂鄧彪曰終不如臨沮鄧生平生不用爲守錢奴耳退之詩守官類拘囚】太醫診得人間病安樂延年萬事休【禮記文王世子注曰文王以憂勤損壽武王以安樂延年此借用盧仝詩但有樽中物從他萬事休】

無求不著看人面有酒可以畱人嬉欲知四休安樂法聴取山谷老人詩【樂天詩曰不看人面免低眉傳燈錄興化見魏府大覺禪師曰願與存奬个安樂法門】

一病能惱安樂性四病長作一生愁【一病謂疾苦四病謂反上所陳法華經問訊言世尊少病少惱安樂行不湼槃經岀家之人有四種病此效其語司馬池詩畫成應遣一生愁】借問四休何所好不令一防上眉頭【文選樂府云借問女安居晉書孟嘉傳桓溫問嘉酒有何好而卿嗜之庾信愁賦云歌眠眼睫未嘗摻彊戲眉頭那得伸又抒情集李延璧愁詩曰潘嶽愁絲生鬢裏婕妤悲色上眉頭】

十二月十九日夜中發鄂渚曉泊漢陽親舊擕酒追送卿爲短句【陳繹漢陽軍鳳棲山藏經記曰漢水東南合大江夾江而城左武昌右漢陽按武昌卽鄂渚】

接淅報官府敢違王事程宵徵江夏縣睡起漢陽城【孟子曰孔子之去齊接淅而行注云淅漬米也不及炊避惡亟也詩曰王事靡監劉禹錫詩萬里王程三峽外又詩園蜂速去恐違程小星詩曰肅肅宵徵謝靈運詩宵濟漁浦潭旦及富春郭江夏縣卽鄂州治所盧綸晚次鄂州詩雲開逺見漢陽城】鄰里煩追送杯盤瀉濁淸秖應瘴鄕老難答故人情【謝靈運有鄰里相送至方山詩文選孫子荊詩傾城逺追送餞我千里道淸濁謂酒見魏志徐邈傳老杜詩傾榼濁復淸瘴鄕謂宜州】

次韻陳榮緒同倚鐘樓晚望別後明日見寄之作

天外僧伽塔斜輝極照臨憑欄隨處好殘雪向來深【泗州僧伽大師見傳燈錄張舜民南遷錄曰洞庭湖中有扁山上有小塔望之巋然曰啞女塔昔有士人女生數歲不能言一曰涉湖見塔輒語其父母書曰若日月之照臨】靑艸無風浪枯松半死心【原注云所謂城南老樹精○張舜民南遷錄曰洞庭湖西岸有沙州堆阜隆起卽靑艸廟下一湖之內中有此洲南名靑艸北名洞庭所謂重湖也又曰嶽陽樓有碑極大乃前知州李觀所紀呂洞賔事迹言呂憩於嶽州白鶴寺前松下有老人自松梢冉冉而下致恭於呂問之爲何乃曰某松之精也見先生過禮當見呂因書二絕句於寺門璧間其一云獨自行兮獨自坐無限世人不識我惟有城南老樹精分明知道神仙過郡人松下創亭亭名曰呂仙樂天詩未夜黒巖昏無風白浪起文選枚乘七發曰龍門之桐其根半死半生】衡陽有回鴈他日更傳音【衡山有回鴈峯】

過洞庭靑艸湖

乙丑越洞庭丙寅度靑艸似爲神所憐雪上日杲杲【靑艸湖一名洞庭湖荊州記云因靑艸山爲名詩曰其雨其雨杲杲出日樂天詩杲杲冬日出照我屋南隅】我𨿽貧至骨猶勝杜陵老憶昔上嶽陽一飯從人討【杜陵老謂子美也嘗有詩雲杜陵有布衣老大意轉拙又云少陵野老吞聲哭大歷四年子美自公安上嶽陽有泊嶽陽樓下等詩其上水遣還詩云驅馳四海內童稚入糊口但遇新少年少逢舊知友史記範雎傳一飯之恩必報】行矣勿遲畱蕉林追獦獠【時山谷赴宜州貶所嶺南多蕉林其地與夷獠相接前漢外戚傳曰行矣彊飯勉之選詩遲畱法豈輕五祖謂六祖曰汝廣南獦獠有甚佛性近世本和尙作白雲端眞贊云假饒親見楊岐也是湖南獦獠】

過土山寨

南風日日縱篙撐時喜北風將我行【張籍祭退之詩曰移船入南溪東西縱篙根蔡琰胡笳曰將我行兮向天涯】湯餅一杯銀綫亂蔞蒿數筯玉簪橫【湯餅見前注漢書項籍傳曰幸分我一杯羮老杜詩鮮鯽銀絲鱠此效其語蔞篙菜狀如玉簪樂天詩秋風一筯鱸魚鱠西京雜記曰武帝過李大人就取玉簪搔頭】

晚泊長沙示秦處度【湛】範元實【溫】用寄明略和父韻五首【處度少遊之子也當時防少遊喪畱長沙而元實來防於此山谷在宜州有答長沙平老帖云秦處度遂不成歸淮南得安居否】

昔在秦少遊許我同門友掘獄無張雷劍气在牛鬥【文選古詩曰昔我同門友髙舉掁六翻按鄭康成注魯論曰同門曰朋晉史張華傳曰鬥牛之間常有紫气雷煥曰此實劍之精上徹於天當在豫章丰城華卽補煥爲丰城令煥到縣掘獄屋基得一石函中有雙劍一曰龍泉一曰太阿】今來見令子文似前哲有何用相澆潑淸江緑如酒【退之祭文曰幸隨令子詩曰維其有之是以似之澆潑用阮籍事見前注王介甫詩白髮望東南春江緑如酒按太白詩遙看漢水鴨頭緑恰似蒲桃新撥醅東坡詩淸江緑漲蒲萄醅】

範公太史僚山立乃先達【範祖禹字淳夫元祐初爲著作佐郎充神宗實錄檢討官兼修撰知國史院與山谷同僚得罪本末己具前注禮記玉藻曰山立時行注云不動搖也此借用以言其正色立朝屹然如山先達見世說】發揮百代史管以六經轄【淳夫登第後從司馬溫公修通鑑凡十五年元祐初進唐鑑易曰六爻發揮旁通情也趙岐孟子題詞曰論語者五經之錧鎋音義曰錧音管車釭也鎋音車鎋也此引用言以經義是非褒貶】投身轉嶺海就木乃京洛【紹聖二年淳夫坐史事安置永州三年移賀州四年移賔州元符元年九月再移化州十月病卒三年徽考卽位有防許歸葬西京退之潮州謝表曰經涉嶺海水陸萬里左傳季隗曰我二十五年矣又如是而嫁則就木焉注言將死人木京洛見前注】仲子見長沙且用慰饑渴【元實蓋範公仲子長沙今潭州文選潘正叔贈陸機詩云醪澄莫饗孰慰饑渴李善注引孔叢子子思謂穆公曰君若饑渴待賢】秦郎水江漢範郎器鼎鼐逝者不可尋猶喜二子在相逢唾珠玉貧病問薪菜【王介甫贈曽子固詩曰曽子文章世無有水之江漢星之鬥詩曰鼐鼎及鼒唾珠玉見前注貧病山谷自道老杜詩吾老日貧病列子伯樂曰臣有所與共擔纆薪菜者漢書淮南厲王傳曰給薪菜鹽炊】豫愁帆風船目極別所愛【退之詩嚴程迫風帆楚辭曰目及千里兮傷春心涅樂經曰愛別離若淵明詩曰老夫有所愛思與爾爲鄰】

往時髙交友宰木已樅樅【髙交友言其不下交也老杜詩徐庶髙交友宰木見前注退之詩扶機導之言曲節初樅樅東坡樂府曰樅樅疏雨過風林舞破煙蓋云幢】今我二三子事業在燈窻【二三子見魯論孫樵集曰曉窻夜燈】秦範波瀾濶笑陸海潘江【老杜詩文章曹植波瀾澗晉書潘嶽傳贊曰機文諭海嶽藻如江機謂陸機也按鐘嶸詩品云予嘗言陸才如海潘才如江】願玆秉經術出仕榮家邦【退之詩勉哉戒徒禦家國遲子榮書曰邦之用懷詩曰以禦於家邦】

少遊五十防其言明且淸筆墨深闗鍵開闔見日星【少遊初應制科有進卷五十篇禮記緇衣篇詩云昔吾有先正其言明且淸文選張茂先詩周仲有遺規其言明且淸退之詩金石出聲音宮室發闗鍵禮記曰天秉陽垂日星山谷答洪駒父書有曰凡作一文皆須有宗有趣終始闗鍵有開有闔】陳友評斯文如鐘磬鼓笙【陳友謂無已下句謂八音克諧無相奪倫】誰能續鳳鳴洗耳聴兩甥【元注云秦範相謂爲甥○漢書律曆志曰黃帝使伶倫制十二筩以聴鳳之鳴其雄鳴爲六雌鳴亦六比黃鐘之宮而皆可以生之是爲律本曹子建七啟曰敬條耳以聴玉音皇甫謐髙士傳曰巢父臨池而洗耳此借用元寶蓋少遊之壻爾雅曰妻之晜弟爲甥又注云謂我舅者吾謂之甥然則亦宜呼壻爲甥】

次韻元實病目

道人嘗恨未灰心儒士苦愛讀書眼【言爲學者與爲道者異莊子曰形固可使如槁木而心固可使如死灰乎東坡詩讀書眼如月罅隙靡不照】要須覽照鏡空莫作白魚鉆蠧簡【老子曰滌除覧能無疵手韻書曰蟫衣白魚也退之詩豈殊書蠧虫生死文字間傳燈錄古靈禪師傳云其師一日在窻下看經蜂子投窻紙求出師覩之曰世界如許廣闊不肯出鉆他故紙】閱人朦朧似有味看字昏澀尢宜懶【陸士衡嘆逝賦曰世閱人而爲世朦朧謂不甚了了所見多俗人不若不見之愈也按韻書朦朧月將入】範侯年少百夫雄言行一一無可柬【文選王仲宣詠史詩曰生爲百夫雄死作壯士規按黃鳥詩注曰百夫之中最雄俊也無可柬孝經所謂口無擇言身無擇行退之詩云吾愛其風骨粹美無可防】看君眸子當了然乃稱胸次常坦坦【孟子曰胸中正則眸子了焉易曰履道坦坦魯論曰君子坦蕩蕩】如何有物食明月涙睫隕珠衣防滿【盧仝月蝕詩曰此時怪事發有物吞食來輪中】金箆刮膜會有時湯熨取快術誠短【老杜詩金箆刮眼膜價重百車渠按涅槃經曰有盲人爲治目故造詣良醫是時良醫卽以金鎞刮其眼膜又按法苑珠林曰後周張元其祖失明元讀經然燈夢一翁一金箆療之後三日果差史記扁鵲傳曰疾之在腠理也湯熨之所及也目惡防濯故云術短矣】君不見嶽頭懶瓚一生禪鼻涕垂頤渠不管【潭州南嶽福巖寺有懶殘巖按唐髙僧號懶瓚隱居衡山之頂石窟中徳宗遣使詔之寒涕垂膺未甞答使者笑之且勸拭涕瓚曰我豈有功夫爲俗人拭涕竟不能致而去山谷時在潭州故引用衡山事言當遺外形骸不必以病目戚戚且終首句之意】

勝業寺悅亭

苦雨己解嚴諸峯來獻狀不見白頭禪空倚紫藤杖【左傳曰秋無苦雨解嚴言人喜雨止如罷兵也魏志趙儼傳曰曹仁解嚴左傳晉侯入曹數之以其不用僖負羈而乘軒者三百人也且曰獻狀注云積其功狀此借用王介甫詩木落岡巒因自獻白頭禪謂文政禪師師蓋雪竇法嗣也有題悅亭詩雲山鳥無俗聲山云無俗狀引得白頭翁時時來倚杖山谷此詩乃和其韻退之有赤藤杖歌】

離福嚴【寺在衡山張舜民南還錄云舊名般若寺陳太建中思公道場唐懷公磨塼之地】

山下三日晴山上三日雨不見祝融峯還溯防湘去【南嶽有七十二峯祝融其一也南嶽記及荊州記雲南嶽衡山赤帝館其嶺祝融托其陽退之謁衡嶽廟詩須臾靜掃眾峯出仰見突兀撐靑空紫蓋連延接天柱石廩騰擲堆祝融此退之南還得歸之祥也山谷意謂不見祝融峯歸期未可卜耳】

花光仲仁出秦蘇詩卷思二國士不可復見開卷絕嘆因花光爲我作梅數枝及畫煙外逺山追少遊韻記卷末【仲仁蓋衡州花光山長老山谷爲作天保松銘云】

夢蝶眞人貎黃槁籬落逢花須醉倒【夢蝶眞人謂莊子今以屬秦少遊取遊戲花間之意夢蝶見前注莊子列禦冦篇曹商曰夫處窮閭巷槁項黃馘者商之所短者也籬落逢花用陶潛把菊事見前注】雅聞花光能畫梅更乞一枝洗煩惱扶持愛梅說道理自許牛頭參已早【盧仝詩石公說道理句句出凡格傳燈錄法融禪師入牛頭山幽棲寺北巖之石室有百鳥銜花之異】長眠橘洲風寒今日梅開向誰好【少遊北歸至藤州卒於江上其子處度防喪槁殯於潭故有長眠橘洲之語張舜民南遷錄記潭州事云橘洲在湘江中南北與州城等老杜詩所謂橘洲田土能槀膄者也華嚴經曰一切眾生隨業所系長眠生死太平廣記載中人對鄭生詩雲長眠不知曉】何況東坡成古丘不復龍蛇看揮掃【太白詩吳宮花艸埋幽徑晉代衣冠成古丘老杜詩龍蛇動篋蟠銀鉤】我向湖南更嶺南系船來近花光老嘆息斯人不可見喜我未學霜前艸【山谷自言其未死文選阮嗣宗詩凝霜被野艸歲暮亦云巳】寫盡南枝與北枝更作千峯倚晴昊【白氏六帖云大庾嶺上海南枝落北枝開老杜詩雷聲急送千峯雨又詩亂插繁花向晴昊】

題花光畫

湖北山無地湖南水徹天雲沙眞富貴翰墨小神仙【元注云平沙逺水筆意超凡入聖法也每率此意而爲之當冠四海而名後世○楚辭曰下崢嶸而無地上寥廓而無天晉書張華傳雷煥曰寶劍之精上徹於天唐張謂長沙土風碑曰遁甲所謂沙土之地云陽之虛可以長往可以隱居者焉老杜湘夫人祠南夕望詩云興來猶杖履日斷更雲沙眞富貴見前注魏野詩有名閒富貴無事小神仙】

題花光畫山水

花光寺下對雲沙欲把輕舟小釣車更看道人煙雨筆亂峯深處是吾家【雲沙見前注元次山詩醉里長歌揮釣車】

所住堂

此山花光佛所住今日花光還放光天女來修散花供道人自有本來香【法華經曰佛告舍利弗汝於未來世當得作弗號曰華光傳燈錄古靈禪師傳受業師因澡身命師去垢師乃拊背曰好所佛堂而佛不聖其師回首視之師曰佛𨿽不聖且能放光第二句花光謂仲仁老按維摩經曰有一天女以天花散諸菩薩大弟子上而爲供養又曰若入此室但聞佛功徳之香不樂聞聲聞僻支佛功徳香也楞嚴經大勢至法王子云此則名曰香光莊嚴我本因地其祥見前注】戲詠髙節亭邊山礬花二首【並序亭在花光寺】

江湖南野中有一種小白花木髙數尺春開極香野人號爲鄭花王荊公嘗欲求此花栽欲作詩而陋其名予請名曰山礬野人采鄭花葉以染黃不借礬而成色故名山礬海岸孤絕處補陁落伽山譯者以謂小白花山予疑卽此山礬花爾不然何以觀音老人堅坐不去耶【此詩及序皆以山谷手迹校過近世曽慥端伯作髙齋詩話云唐人有題唐昌觀玉橤花詩云一樹瓏璁玉刻成飄廊防地色輕輕今瑒花卽玉蘂花也介甫以比瑒謂當用此瑒字蓋瑒玉名取其白耳山谷又更其名爲山礬謂可以染也廬陵段謙叔家有楊汝士與白二十三一帖云唐昌玉蘂以少故見貴耳自來江南山山有之士人取以供染事不甚惜也則知瑒花之爲玉蘂斷無疑矣】

北嶺山礬取意開輕風正用此時來平生習气難料理愛著幽香未擬廻【取意開猶王冑所謂庭艸無人隨意緑取意或作取次非是後漢書劉傳韓夫人曰帝方對我飲正用此時持事來乎晉書王徽之傳桓沖嘗謂曰卿在府日久此當相料理】髙節亭邊竹已空山礬獨自倚春風二三名士看顏笑把斷花光水不通【退之記夢詩神官見我開顏笑言花光老定力堅固獨不爲花所惱也傳燈錄樂普云末後一句始到牢闗把斷要津不通凡聖禪門語曰徳山門下水泄不通】

山谷內集詩注卷十九

欽定四庫全書

山谷內集詩注卷二十

宋黃庭堅撰

任淵

注

贈惠洪【惠洪字覺範筠州彭氏子祝髮爲僧】

數面欣羊胛論詩喜雉膏【上句言每見輒移頃久而益親下句言得詩之膏腴陶淵明答龎參軍詩序曰俗諺云數面成親舊況情過此者乎唐書骨利幹日入烹羊胛熟東方已明蓋近日出處也歐陽公詩嵗月才如熟羊胛玉篇胛音古狎切背胛也易鼎卦之九三曰雉膏不食此借用南史謝瀹傳武帝問王儉誰能五言儉曰謝朏得父膏腴江淹有意】眼橫湘水暮云獻楚天髙【言湘波如眼之明徹文選傳毅舞賦曰目流睇而橫波按宋玉神女賦曰望余帷而延視兮若流波之將瀾李善注云流波目視貎王介甫詩暮林搖落獻南山下句頗采其意言亂雲脫壞星露天宇之髙明楚詞九辯曰沈寥兮天髙而气淸老杜詩天髙云去盡】墮我玉麈尾乞君宮錦袍【晉書孫盛傳詣殷浩談論對食奮擲麈尾毛悉落飯中又王衍傳手捉玉麈尾唐書李太白傳嘗乘月自采石至金陵著宮錦袍坐舟中旁若無人東坡以玉帶施元長老詩曰錦袍錯落知相稱乞與佯狂老萬回此句參用其事乞音气東坡中山松醪賦曰淋漓宮錦袍】月淸放舟舫萬里渺雲濤【老杜詩落日放船好退之詩一瀉百里翻雲濤東坡中山松醪賦曰渺翻天之雲濤】

戲詠零陵李宗古居士家馴鷓鴣二首【元注云李惟一妻一女垂老病足養鷓鴣鸚鵡以樂餘年○零陵今湖南永州】

山雌之弟竹雞兄乍入雕籠便不驚此鳥爲公行不得報晴報總同聲【法言曰山雌之肥其意得乎北夢言醫工梁新曰竹雞食半夏陶嶽零陵記曰竹雞狀如鶉尾少長張籍謝裴晉公遺馬詩曰乍離華廏移蹄澁初到貧家舉目驚此反而用之言其馴也禰衡鸚鵡賦曰閉以雕籠又曰遇之不懼撫之不驚鷓鴣之聲若云行不得哥哥故末句及之老杜詩不勞鐘鼓報新晴】

眞人夢出大槐宮萬里蒼梧一洗空【眞人謂舜史記曰舜南巡狩崩於蒼梧之野葬於江南九疑是爲零陵莊子曰羊肉不慕蟻蟻慕羊肉羊肉羶也舜有羶行百姓悅之堯聞舜之賢舉乎童土之地年齒長矣聰明衰矣而不得休歸又曰眞人於蟻棄智於魚得計於羊棄意此詩用大槐蟻穴事意蓋出於此謂舜厭天下不異蟻垤之陋故超然方外喜於雲山之一洗也老杜詩一洗萬古凡馬空】終日憂兄行不得鷓鴣應是鼻亭公【漢書昌邑王傳曰舜封象於有鼻顏師古注曰有鼻在零陵今鼻亭是也又按桞子厚有斥鼻亭神記蓋在道州道州永實相接云舜至蒼梧不復能巡狩而孟子謂象以愛兄之道來故此詩因鷓鴣之聲以寄意陶嶽零陵記王伸聞思歸樂詩云聲聲相勸敎歸去莫是陶潛化作君山谷當是戲效其體】

李宗古出示謝李道人苕帚杖從蔣彥回乞葬地二頌作二詩奉呈

提擕禪客扶衰杖斷當姻家葬骨山因病廢棊仍廢酒鷓鴣鸚鵡伴淸閒【扶衰見前注淳化法帖中有王羲之帖云想反理斷當斷音短今俗間猶作此語意謂剖判其事也東坡嘗有詩云是處靑山可埋骨按班婕妤自傷賦曰願歸骨於山足】詩書傳女似中郎杞菊同盤有孟光【退之詩中郎有女能傳業謂蔡邕之女文姬也文姬名琰與孟光並見後漢書陸防有杞菊賦同盤見前注】今日鷓鴣鳴蹇蹇他年鸚鵡恨堂堂【上句終扶杖意下句終乞葬地意易曰王臣蹇蹇匪躬之故此借用其字以言足蹇文選謝宣逺詩蹇步愧無良李善注引說又曰蹇跛也薛能詩曰靑春背我堂堂去白髮欺人故故生此亦借用言其棄世而去也】

書磨崖碑後

春風吹船著【音斫】浯溪扶藜上讀中興碑【浯溪在今永州中興頌元結次山所作顏魯公書磨崖鐫刻蓋言安祿山亂肅宗復兩京事】平生半世看墨本摩挲石刻鬢成絲【言垂老方見眞刻退之石鼓歌曰誰復著手爲摩挲老杜詩鄭公樗防鬢成絲】明皇不作苞桑計顚倒四海由祿兒【易否卦之九五曰其亡其亡系於苞桑注云心存將危乃得固也元稹連昌宮詞曰廟謨顚倒四海搖唐書安祿山傳明皇以祿山爲範陽節度祿山請爲貴妃養兒】九廟不守乘輿西萬官巳作烏擇棲【烏字或作鳥非唐書明皇紀天寶十四載十一月祿山反十五載六月行在望賢宮七月次蜀郡又按禮樂志開元十年太廟爲九室蔡邕獨斷曰天子至尊不敢防瀆言之故托於乘輿也楚語曰五物之官陪屬萬爲萬官古樂府有烏棲曲史記世家曰鳥能擇木木豈能擇鳥乎祿山之反宰相陳希烈等皆臣賊】撫軍監國太子事何乃趣取大物爲【左傳太子從曰撫軍守曰監國唐書肅宗紀祿山反天寶十五載明皇避賊行至馬嵬父老請畱太子討賊明皇許之太子治兵於朔方七月卽帝位於靈武尊皇帝曰上皇天帝本紀贊曰肅宗𨿽不卽尊位亦可以破賊莊子曰夫有土者有大物也又曰天下大物也趣音促】事有至難天幸爾上皇局蹐還京師【中興頌曰事有至難宗廟再安二聖重歡漢書霍去病傳曰軍亦有天幸未嘗困絕也文選謝朓詩敕躬每局蹐正月詩云謂天蓋髙不敢不局謂地蓋厚不敢不蹐注云局曲也蹐累足也上下皆可畏怖之言也肅宗紀至徳二載十二月上皇天帝至自蜀都】內間張后色可否外間李父頤指揮【唐書肅宗廢後張氏傳曰後與李輔國謀徒上皇西內肅宗內制於後不敢謁西宮又宦者李輔國傳曰李揆以子姓事之號五父輔國妄言太上皇居近市交通外人願徙太上皇入禁中太上皇曰吾兒用輔國謀不得終孝矣怏怏不豫至棄天下退之炭谷湫詩曰羣怪儼伺恩威在其顏漢書賈誼傳曰力制天下頤指如意】南內淒涼防茍活髙將軍去事尢危【唐書明皇紀至自蜀郡居於興慶宮上元元年徙居西內興慶卽南內也宦者髙力士傳曰先天初爲右監門衛將軍加累驃騎大將軍從明皇幸蜀上皇還徙西內居十日爲李輔國所誣長流巫州按李輔國傳曰輔國詐請上皇按行宮中射生官道上皇驚防墜馬力士厲聲曰五十年太平天子輔國欲何事叱使下馬上皇執力士手曰微將軍朕且爲兵死鬼】臣結舂陵二三策臣甫杜鵑再拜詩【舂陵或作春秋非是元結舂陵行序曰漫叟授道州刺史道州舊四萬餘戶經賊已來不滿四千到官未五十日承諸使徵求符牒二百餘封吾將守官靜以安人待罪而已此州是舂陵故地故作舂陵行以達下情孟子曰吾於武成取二三策此借用杜甫杜鵑行曰我見常再拜重是古帝魂北徵詩曰臣甫憤所切】安知忠臣痛至骨世上但賞瓊琚詞【舊作豈知忠臣心憤切後世但賞瓊琚詞史記荊軻傳曰每念之痛於骨髓漢書杜周傳注曰深刻至骨老杜詩世上兒子徒紛紛木瓜詩曰報之以瓊琚】同來野僧【舊作殘僧】六七輩亦有文士相追隨【曹子建詩曰淸夜遊西園冠蓋相追隨】斷崖蒼蘚對立久涷爲洗前朝悲【老杜詩斷崖當白鹽楚詞九歌曰使涷兮灑塵涷音東暴也】

浯溪圖【陶嶽零陵記曰浯溪在永州北水路一百餘里流入湘江此溪口水石奇絕唐上元中容管經略使元結罷任居焉】

成子寫浯溪下筆便造極空蒙得眞趣膚寸已千尺【世說佛經以爲祛練神明則聖人可致簡文云不知得登峯造極不文選謝朓觀雨詩曰空蒙如薄霧江淹詩悠悠蘊眞趣膚寸見前注】只今中宮寺在昔漫郎宅更作老夫船檣竿挿蒼石【漫郎謂元結見前注結有浯溪銘序曰浯溪在湘水南北匯於湘愛其勝異遂家溪畔溪世無名稱者也爲自愛之故名曰浯溪埤蒼曰帆柱曰檣唐獨孤及招北客文曰摧檣折竿老杜詩前臨洪濤寛卻立蒼石大】

太平寺慈氏閣【元注云晚與曽公衮同登】

靑玻瓈盆挿千岑湘江水淸無古今何處拭目窮表裏太平飛閣暫登臨【退之詩谿呀巨壑頗黎盆文選楊徳祖牋曰觀者駭視而拭目表裏山河見前注文選謝靈運有登臨海嶠與從弟惠連詩按楚詞宋玉九辯曰登山臨水送將歸】朝陽不聞皂蓋下愚溪但見古木陰【元結朝陽巖銘序曰永泰丙午中自舂陵至零陵愛其郭中有水石之異泊舟尋之得巖與洞此邦之形勝也以其東向遂以朝陽命之續漢志曰中二千石皂蓋朱轓元結時爲舂陵郡刺史桞子厚愚溪詩序曰灌水之陽有溪焉東流入於瀟水或曰冉氏嘗居也故姓是溪爲冉溪余以愚觸罪謫瀟水上愛是溪入二三里得其尢絕者家焉更之爲愚溪嘉木異石錯置皆山水之奇者以余故咸以愚辱焉按愚溪在永州子厚嘗謫爲司馬】誰與洗滌懷古恨坐有佳客非孤斟【東京賦曰慨長思而懷古退之詩孤斟詎能醒】

題淡山巖二首【陶嶽零陵記雲淡山巖在永州西南狀如覆盂其地宜淡竹故雲淡山中有巖空闊可容數千人東南角有缺處仰望之如窻戶洞照甚明】

去城二十五里近天與隔盡俗子塵【王介甫澶州詩曰去都二百四十里河流中間兩城峙文選謝朓詩曰囂塵自玆隔楚詞屈原漁父曰安能以皓皓之白防世俗之塵埃乎】春蛙秋蠅不到耳夏涼冬暖總宜人【曹子建七啟曰溫房則冬服絺綌淸室則中夏含霜老杜詩疎快頗宜人】巖中淸磬僧定起洞口綠樹仙家春【陶嶽零陵記曰淡山巖唐咸通中僧元暢居於是至今香燈不絕按今巖側有佛寺洞口有道觀故此詩云僧定起仙家春老杜詩淸�樹杪磬逺謁云端僧北山錄云如來滅後大迦葉升須彌山頂擊銅犍椎起五百羅漢定西天以有聲之物爲犍椎卽此方鐘磬也老杜詩洞口經春長薜蘿玉臺新詠吳邁逺擬樂府曰綠樹搖雲光】惜哉次山世未顯不得雄文鑱翠瑉【按元次山於永州有浯溪及朝陽巖銘獨淡巖無有蓋是時未知名也陶嶽零陵記載王伸浯溪詩云湘川嘉致有浯溪元結雄文向此題文選王仲宣詩惜哉空爾爲其字本出史記宓不齊傳桞子厚作韓君志銘曰載刻玆瑉】

淡山淡姓人安在徴君避秦亦不歸【零陵土人謂淡山以淡竹得名或云嘗有淡姓居之王介甫梁王吹臺詩繁臺繁姓人埋滅隨蒿蓬徵君謂周貞實零陵記曰周貞實零陵人居淡山石室秦始皇下詔徵之三徵皆不起遂化爲石後漢黃憲傳天下號曰徴君此用其字】石門竹徑防時有瓊臺瑤室至今疑【上句用退之竹洞詩意】回中明潔坐十客亦可呼樂醉舞衣【元次山有大回中小回中詩言樊水之回洑也此借用以言巖洞回環其中虛明仰見天日可爲張飲之地】閬州城南果何似永州淡巖天下稀【老杜閬水歌曰閬州勝事可腸斷閬州城南天下稀】

明逺庵

逺公引得陶潛住美酒沽來飲無數我醉欲眠卿且去只有空瓶同此趣【山谷有戲效禪月作逺公東林詠序云初逺法師居廬山下持律精苦過中不受蜜湯而作詩換酒飲陶彭澤醉眠見前注空瓶同趣謂瓶空而亦臥也蓋張籍詩有酒盡臥空瓶之句晉書孟嘉傳曰公未知酒中趣耳桞子厚西山宴遊記曰意有所極夢亦同趣】誰知明逺似逺公亦欲我行庵上路多方挈取甕頭春大白梨花十分注【樂天詩甕頭正是撆嘗時法書要錄曰山東云缸面猶河北稱甕頭謂初熟酒也說苑曰魏文侯與大夫飲酒使公乘不仁爲觴政曰飲不釂者浮以大白梨花謂酒杯樣制如此】與君深入逍遙遊了無一物當情素【髙僧傳支遁與劉系之等談莊子逍遙篇云各適性以爲逍遙遁曰不然夫傑跖以殘害爲適性若適性爲得者彼亦逍遙矣於是退而注逍遙篇傳燈錄仰山傳曰師問雙峯師弟近日見處如何對曰據某甲見處實無一法可當情師曰汝解猶在境汝豈眞能知無一法可當情者又汾州無業傳曰常了一切空無一物當情是諸佛用心處戰國防蔡澤說應侯曰公孫鞅事孝王竭心謀示情素】道卿道卿歸去來明逺主人今進步【元注云道卿浯溪僧陶淵明有歸去來詞傳燈錄長沙岑禪師偈曰百尺竿頭須進步十方世界現全身】

玉芝園【並序】

去年三月淸明蔣彥回喜太守監郡過其玉芝園作詩十六韻二侯皆有報章今年三月餘到玉芝園記錄一時次其舊韻

春生瀟湘水風鳴澗谷泉過雨花漠漠弄晴絮翩翩名園上朱閣觀後復觀前借問昔居人岑絕無炊煙人生須富貴河水淸且漣百年共如此安用涕潺湲【退之詩柳花還漠漠選詩裏無曲突煙漢書楊憚傳曰人生行樂耳須富貴何時左傳曰俟河之淸人壽防何伐檀詩曰河水淸且漣猗楚詞曰橫流涕兮潺湲】蔣侯眞好事杖屨喜接連車載溪中骨推排若差肩厭看孔壬面醜石反成妍【溪中骨謂石也漢書朱買臣傳曰相推排陳列中庭拜謁曲禮注曰肩隨者與之並行差退元稹作老杜墓銘曰李白樂府歌詩誠亦差肩於子美矣書曰巧言令色孔壬選詩曰皎潔不成妍】感君勸我醉吾亦無間然亂我朱碧眼空花墜便翾行動須人扶那能金石堅【魯論曰禹吾無間然矣太白詩曰催拂柱與君飲看朱成碧顏始紅韻書曰翩翾小飛也又曰便翾輕麗也此借用老杜詩此生已媿須人扶文選古詩曰人生非金石豈能長壽考漢書賈誼傳曰堅若金石】愛君雷氏琴湯湯發朱但恨賞音人大半隨逝川【雷氏蜀人善制琴爲世所寶家語曰伯牙鼓琴鐘子期聴之伯牙志在泰山子期曰善哉巍巍乎若在泰山少選之間志在流水子期曰善哉湯湯乎若在流水子期死伯牙鼓琴絕終身不復鼓賞音逝川並見前注】平生有詩罪如痼不可痊今當痛自攺三釁復三湔【柳子厚答崔黯書曰凡人好詞工書者皆病癖也吾不幸早得二病纒結心腑牢甚願斯須忘之而不克文選劉公幹詩餘嬰沈痼疾李善注引禮記曰身有痼疾說文曰痼久也三釁三浴見前注退之詩懼終莫洗湔】

遊愚溪【並序】

三月辛丑同徐靖國到愚溪過羅氏修竹園入朝陽洞蔣彥回陶介石僧崇慶及餘子相步及余於朝陽巖徘徊水濵久之有白雲出洞中防漫洞口咫尺欲不相見介石請作五字記之

意行到愚溪竹輿鳴擔肩【韓孟城南聨句曰刈熟擔肩赬】冉溪昔居人埋沒不知年偶托文字工遂以愚溪傳柳侯不可見古木防濺濺【冉溪見前注劉禹錫詩防書團扇上知君文字工柳子厚石澗記曰交絡之流觸激之音皆在牀下翠羽之木龍鱗之石均蔭其上柳侯字見退之羅池廟碑楚詞曰石瀬兮淺淺按淺與賤同濺濺水疾流貎音箋】羅氏家瀟東瀟西讀書園筍茁不避道檀欒搖春煙【梁王兔園賦曰修竹團欒夾池水】下入朝陽巖次山有銘防蘚石破篆文不辧瞿李袁【次山銘見前注次山陽華巖銘曰江華縣大夫瞿令問藝兼篆籀俾依石經刻之法書苑云李陽冰趙郡人善小篆袁氏未詳】嵌竇響笙磬洞中出寒泉同遊三五客拂石弄潺湲【老杜詩逺川曲通流嵌竇潛泄瀬詩曰笙磬同音又曰爰有寒泉在浚之下謝靈運詩乘月弄潺湲】俄頃生白雲似欲駕我仙吾將從此逝挽牽遂回船【文選江賦曰千里俄頃莊子曰乘雲气禦飛龍而遊乎四海之外漢書髙帝紀曰吾亦從此逝矣挽牽言爲其子所挽畱也太白詩出門妻子彊牽衣又曰稽山無賀老空棹酒船回退之詩波惡彊牽挽】

代書寄翠巖新禪師【黃龍死心悟新和尙晦堂老人之嫡子叢林謂之新孟八初住洪州分寜之雲巖次住西山翠巖後住黃龍山谷嘗參晦堂新淸二老蓋其道伴】

山谷靑石牛自負萬鈞重【舒州皖公三祖僧璨大師道場是爲山谷寺西北有石牛洞其石狀如伏牛因以爲名錢紳同安志云初李伯時畫魯直坐於石牛上魯直因自號山穀道人】八風吹得行處處是日用又將十六口去作宜州夢【寒山子詩曰寒山無漏巖其巖甚濟要八風吹不動萬古人傳妙此反用之按寶積經及大毗婆沙論以利衰毀譽稱譏苦樂爲八風大毗婆沙論又曰佛亦曽遇此世八法如何說佛解脫答曰𨿽遇此事而不生染故說解脫傳燈錄龎居士傳石頭問曰子自見老僧已來日用事作麼生呈一偈云日用事無別惟吾自偶諧頭頭非取捨處處勿張乖朱紫誰爲號丘山絕防埃神通並妙用運水及搬柴老杜詩兩京三十口𨿽在命如絲梅聖兪贈歐陽�詩曰又隨落花飛去作江西夢杜牧之詩有云十年一覺揚州夢時山谷擕其子捨並亡弟知命骨肉俱往】苦憶新老人是我法梁棟信手斫方圓規矩一一中【髙僧羅什傳曰釋慧逺學貫羣經棟梁遺法潙山禪師警防亦云心期佛法棟梁用作後來鏡樂普禪師頌曰入荒田不棟信手拈來艸莊子曰方者中矩圓者中規】遙思靈源叟分坐法席共【靈源叟名惟淸亦嗣晦堂新之法弟也後住黃龍法華經曰爾時多寶佛於寶塔中分半座與釋迦牟尼佛而作是言釋迦牟尼佛可就此座又按雜阿含經云尊者迦葉著獘衲衣來詣佛所時諸比丘心生輕慢世尊告摩訶迦葉於此半坐我今竟知誰先出家汝耶我耶彼諸比丘心生恐怖身毛皆竪】聊持楚狂句往作天女供【楚狂見前注維摩詰曰時維摩詰室有一天女見諸天人聞所說法便現其身卽以天花防諸菩薩大弟子上】嶺上早梅春參軍慙獨弄【宜州在嶺南此句謂違去道伴無與共禪悅遊戲爾獨弄俳優本出俗諺按因話錄曰肅宗宴宮中女優有弄假官戲其緑衣秉簡者謂之參軍樁】

戲答歐陽誠發奉議謝余送茶歌

歐陽子出陽山山奇水怪有異气生此突兀能豹顏【退之送區冊序曰陽山天下之窮處也陸有丘陵之險水有江流悍急橫波之石又送廖道士序曰郴之爲州當中州淸淑之气蜿蟺扶輿磅礡而郁積其水土之所生神气之所感必有魁奇忠信才徳之民生於其間又送張道士詩曰張侯嵩髙來面有熊豹姿按陽山隸連州】飲如江入洞庭野詩成十手不供寫【唐人詩酒腸俱逐洞庭寛莊子曰帝張樂於洞庭之野老杜有石硯歌曰揮灑容數人十手可對面】老來抱璞向涪翁東坡原是知音者【抱璞用卞和事見前注後漢方術郭玉傳有老父漁釣涪水因號涪翁山谷謫涪州別駕亦嘗以自稱或云涪皤】蒼龍璧官焙香涪翁投贈非世味自許詩情合得嘗【退之詩吾老世味薄東坡詩亦云吾衰向老世味薄所好未衰惟飲茶薛能謝王彥威寄茶詩云麤官乞與眞拋卻賴有詩情合得嘗】卻思翰林來餽光祿酒兩家水鑑共寒光【翰林謂東坡按漢制光祿卿有良醖署水鏡見前注】予乃安敢比東坡有如玉盤金叵羅直相千萬不啻過【漢書曹參傳惠帝曰朕乃安敢望先帝此用其語律應劭漢官儀曰封禪壇南有玉盤北史祖珽竊金叵羅蔵髻中李太白詩蒲萄酒金叵羅孟子曰或相千萬老杜詩方駕曹劉不啻過】愛公好詩又能多老夫何有更橫戈柰此於思百戰何【退之詩云四句意能多又詩文戰誰與敵浩汗橫戈鋋左傳華元巡功城者謳曰於思於思棄甲復來使其驂乘謂之日牛則有皮犀兕尙多棄甲則那注云於思多須之貎歐陽君必多髯故用此事】

到桂州

桂嶺環城如鴈蕩平地蒼玉忽嶒峨【鴈蕩山在今溫州】李成不在郭熙死柰此百嶂千峯何【名畫評曰李成營丘人能畫山水林木當時稱爲第一張文懿公詩曰李成謝世範寛死惟有髙陽許道寜退之石鼓歌曰少陵無人謫仙死才薄其柰石鼓何】

答許覺之惠桂花椰子茶盂二首

萬事相尋榮與衰故人別來鬢成絲【選詩纒綿自相尋老杜詩鄭公樗散鬢成絲】欲知歲晚在何許惟說山中有桂枝【文選阮嗣宗詩良辰在何許劉安招隱士曰桂樹叢生兮巖之幽又曰攀援桂枝兮聊淹畱】

碩果不食寒林梢剖而器之如懸匏故人相見各貧病且可烹茶當酒肴【易剝卦之上九曰碩果不食文選陸士衡嘆逝賦步寒林而淒惻張景陽七命曰剖椰子之殻按劉淵林吳都賦注云椰樹似檳榔實大如匏核可作飲器家語曰剖而食之甜如蜜魯論曰其使人也器之潘嶽笙賦河汾之寶有曲沃之懸匏焉頍弁詩爾酒旣旨爾肴旣嘉】

以椰子茶瓶寄徳孺二首

碩果霣林梢可以代懸匏持二十年煮茗當酒肴我今禦魑魅學打衲僧包聊持堅重器遺我金石交【祖庭事苑載打包說曰毗柰耶雜事云佛言苾蒭應以袋盛衣今禪人腰囊亦承佛之制也詩中所用字並見前注左傳祈招之詩曰式如玉式如金注云取其堅重劉師服石鼎聨句云徒示堅重性】

炎丘椰木實入用隨茗椀譬如楛矢砮但貴從來逺【家語曰孔子在陳有隼集陳侯之庭而死楛矢貫之石砮其長尺有咫惠公使人持隼如孔子館而問焉孔子曰隼之來逺矣此肅愼氏之矢注云楛木名砮箭鍭韓詩外傳曰黃鵠無五徳君猶貴之以其所從來者逺矣】往時萬里物今在籬落間知公一拂拭想我瘴霧顏【上兩句山谷自況世說桓就桓崖求桃不得佳者與殷仲文書曰徳之休明則肅愼氏貢其楛矢如其不爾籬壁間物亦不可得此借用籬落見前注】

寄黃龍淸老三首

萬山不隔中秋月一鴈能傳寄逺書【退之詩東西南北皆欲往千江隔兮萬山阻謝莊月賦曰隔千里兮共明月老杜詩邊秋一鴈聲】深密伽陁枯戰筆眞成相見問何如【佛書有解深密經涅槃經曰因本經以偈頌名只夜余有說四句偈名伽陁祖庭事苑曰伽陁此云諷頌或名直頌謂直以偈說法法書苑曰平磔法口訣云不遲不疾戰筆側去此借用末句謂見其翰墨千里如對面也老杜詩道甫問訊今何如】

風前橄欖星宿落日下桄榔羽扇開【異物志曰橄欖生南海浦嶼�八月乃熟木髙大難采以鹽擦木身其實自落嶺表錄云桄榔樹身皮葉與蕃棗檳榔等小異羽扇見前雉尾注】昭黙堂中有相憶淸秋忽遣化人來【僧寶傳曰淸老居黃龍未防寶覺歿卽移疾居昭黙堂頽然坐一室古詩上有長相憶下有加餐食維摩經云維摩詰不起於座居眾防前化作菩薩而告之曰汝往上方界分有國名眾香佛號香積彼諸大士見化菩薩卽以問佛佛告之曰維摩詰爲諸菩薩說法故遣化來列子曰周穆王時西域之國有化人來】

騎鱸覓驢但可笑非馬諭馬亦成癡【傳燈錄志公大乘贊曰不解卽心卽佛眞似騎驢覓驢莊子曰以馬諭馬之非馬不若以非馬諭馬之非馬也兩句皆言知道者少】一天月色爲誰好二老風流只自知【老杜宿贊公房詩云相逢今夜宿隴月向人圓又詩不知明月爲誰好又寄贊上人詩云與子成二老來往亦風流孟子二老者天下之大老也此借用其字】

宜陽別元明用觴字韻

霜須八十期同老酌我仙人九醖觴【元注云術者言吾兄弟皆壽八十近得重醖法甚妙○西京雜記漢制宗廟八月飲酎用九醖】明月灣頭松老大永思堂下艸荒涼【明月灣永思堂皆在雙井堂在先墓之側故以永思爲名老杜詩惆悵老大藤況吟屈蟠樹退之書曰窮居荒涼艸樹茂密按文選北山移文曰石徑荒涼徒延佇】千林風鶯求友萬里雲天鴈斷行【言鳥猶求友而我獨與兄別也樂天詩樹集鶯朋友云行鴈弟兄劉禹錫詩見鴈隨兄去聴鶯求友聲又詩斷行隨鴈翅孤嘯聳鳶肩】別夜不眠聴防囓非關春茗攪枯腸【別緒難爲惰自不能寐非以茗椀破腄也盧仝茶歌三椀搜枯腸】

和範信中寓居崇寧遇二首

範侯來防八桂路走避俗人如脫兔【山海經曰桂林有八樹在番禺東孫子曰後如脫兔敵不及距】衣囊夜寄禪家行潦升階漂兩屨【漢書王吉傳曰所載不過囊衣詩曰泂酌彼彼潦曲禮曰戶外有二屨】遣悶悶不離眼前避愁愁已知人處【老杜有遣悶詩庾信愁賦日閉戶欲驅愁愁終不肯去深蔵欲避愁愁巳知人處】慶公憂民苖未立旻公憂木水推去【慶旻蓋崇寧兩禪僧漢書劉章傳曰立苗欲疏】兩禪有意開壽域嵗晚築室當百堵【徽宗崇寧三年詔天下置崇寧寺觀爲上祈年漢書王吉傳曰驅一世之民躋之仁壽之域斯幹詩曰築室百堵】他時無屋可蔵身且作五里公超霧【無屋蔵身蓋宗門中事船子和尙謂夾山云汝向去直須蔵身處沒蹤迹沒蹤迹處莫蔵身謝承後漢書曰張楷字公超性好道術能作五里霧】

當年遊俠成都路黃犬蒼鷹代狐兔【範君蓋西蜀人漢書司馬遷傳贊曰序遊俠則退處士而進姦雄選詩曰京華遊俠窟】二十始肯爲儒生行防丈人奉巾屨【巾屨見前注】千江渺然萬山阻抱衣一囊徧處處或持劍掛宰上回亦有酒罷壺中去【退之詩千江隔兮萬山阻又云情多地遐兮徧處處史記曰吳季札北過徐徐君好季札劍口不敢言季札知之而使上國未獻還至徐徐君巳死乃解其寶劍系徐君冢樹而去曰始吾已心許豈以死倍吾心哉公羊傳曰宰上之木拱矣注云宰冢也後漢費長房傳市中有老翁賣藥懸一壺於肆頭及市罷輒跳入壺中長房詣翁翁乃與俱人壺中惟見玉堂嚴麗旨酒嘉肴盈衍其中共飲畢而出翁曰我神仙之人以過見責今事畢當去子寧能相隨乎】昨來禪榻寄曲肱上傍風破環堵【退之南海廟碑曰卜雨傍風無所蓋障禮記曰儒有環堵之室】何時鯤化北溟波好在豹隱南山霧【見前注樂天詩好在李使君】

乞鐘乳於曽公衮

寄語曽公子金丹防時熟願持鐘乳粉實此罄懸腹【江文通別賦曰鏈金鼎而方堅李善注云鏈金爲丹之鼎也抱朴子曰鄭君惟見授金丹之經罄懸言其空也左傳曰室如懸罄】遙憐蟹眼湯已化鵝管玉【蟹眼湯見前注按雷公修事鐘乳法再三以水煮之然後入臼搖如粉篩過研之陶隱居注本艸鐘乳條云性通中輕薄如鵞翎管碎之如甲中無鴈齒光明者爲善】刀圭勿妄傳此物非碌碌【退之詩金丹別後知傳得乞取刀圭救病身按本艸云刀圭者十分方寸七之一此物見前注後漢書禰衡曰餘子碌碌莫足數也】

山谷內集詩注卷二十

山谷外集詩注原序

書存於世惟六經諸子及遷固之史有注其下方者以其古今之變詁訓之不相通也而今人之文今人乃隨而注之則自蘇黃之詩始也詩動乎情發乎言而成乎音人爲之人誦之宜無難知也而蘇黃二公乃以今人博古之書譬楚大夫而居於齊應對惟諾無非齊言則楚人莫諭也如將以齊言而諭楚人非其素嘗往來荘嶽之間其孰能之山谷之詩與蘇同律而語尢雅健所援引者乃多於蘇其詩集巳有任淵史防更注之矣而公所自編謂之外集者猶不易通史公儀甫遂繼而爲之注上自六經諸子歷代之史下及釋老之藏稗官之錄語所關渉無不盡防予官成都得於公之子叔廉而徧閱之其於山谷之詩旣悉疏理無復凝結而古文舊事因公之注所發明者多矣夫讀古人之書得之於心應之於手固非區區采之簡冊而後用之也而爲之注者乃卽羣書而防其所自來則注者之功宜難於作而公以博洽之能乃隨作者爲之訓釋此其追慕先輩嘉惠後學之意殆非世俗之所能識也昔白樂天作詩使媼讀之務令易知而掦子云艸太其詞艱深人不能通乃曰後有掦子云必好之矣古之君子固有不徇世俗而自信於後世之知我者若公於山谷旣以子云而知子云其爲之訓釋則又諄諄然爲人言之是亦樂天之志也公蜀靑衣人名容號薌室居士仕至太中大夫晚謝事著書不自休嘗爲補韻及三國地名皆極精宻今年餘七十耳目淸明齒髮不衰他曰傳於世者又將不止於數書而已也嘉定元年十二月乙酉晉陵錢文子序

山谷外集詩注原目【年譜附】

山谷自言欲仿莊周分其詩文爲內外篇意固有在非去此取彼今內集詩注有注而外集未也疑若有所去取焉者玆豈山谷之意哉秦少遊與李徳叟簡云黃魯直過此爲畱兩日其敝帚焦尾兩編文章髙古邈然有二漢之風今時交遊中以文墨自業者未見其比又簡參寥云魯直近從此赴太和令得渠新詩一編髙古絕妙吾屬未有其比僕頃不自揆妄欲與之後先而驅今乃知不及逺甚赴太和蓋元丰庚申嵗而焦尾敝帚卽外集詩文也其爲時輩所推如此建炎間山谷之甥洪玉父爲胡少汲編豫章集獨取元祐入館後所作蓋必有謂未可據依此續注之所不得已也因以少遊語冠於篇首其作詩嵗月別行銓次有不可考者悉皆附見舊多舛誤略加是正余且從疑以俟博識

第一卷

嘉祐六年辛丑【是嵗山谷從其母舅李公擇遊學淮南始婚於孫氏萃老女蘭溪也見所作二室墓志】

溪上吟【元注云時年十七】

淸江引

治平三年丙午【是嵗山谷再貢於鄕俱爲首選】

次韻叔父聖謨詠鸎遷谷

次韻十九叔父臺源

叔父釣亭

巖下放言五首

治平四年丁未【是嵗神廟登極山谷登第調汝州葉縣尉】

寄傅君倚同年

答徳甫弟

贈元發弟放言

寕元年戊申【是嵗山谷赴葉縣尉九月到汝州】

淸明

何造誠作浩然堂陳義甚髙然頗喜度世飛升之說築屋飯方士願乘六气遊天地間故作浩然詞二章贈之

徐孺子祠堂

思親汝洲作

次韻戲答彥和

寕二年巳酉【是嵗在葉縣】

次韻裴仲謀同年

流民嘆

寕三年庚戌【是嵗在葉縣】

次韻寄滑州舅氏

寕四年辛亥【是嵗在葉縣】

張仲謀家堂前酴醿委地

和答登封王晦之登樓見寄

和答孫不愚見贈

睡起

還家呈伯氏

次韻時進叔二十六韻

寄黃從善

第二卷

薛樂道自南陽來入都畱宿防飲作詩餞行詠江南土風

奕棊二首呈任公漸

謝曉純送衲襪

衝雪宿新寨忽忽不樂

聽崇徳君鼓琴

郭明甫作西齋於潁尾請予賦詩二首

勸交代張和父酒

過平輿懷李子先時在並州

寕五年壬子【是嵗試中學官除北京國子監教授】

以金沙酴醿送公壽

寄懷公壽

武陵【年譜作雜詩八首今七首刪去】

熙寕八年乙卯【是嵗在北京】

呻吟齋睡起五首呈世弼

奉答子髙見贈十韻

招子髙二十二韻兼簡常甫世弼

次韻謝子髙讀淵明傳

奉和王世弼寄上七兄先生用其韻

送吳彥歸番陽

寕九年丙辰【是嵗在北京】

二月丁卯喜吳體爲北門畱守文潞公作李右司以詩送梅花至潞公予𨿽不接右司想見其人用老杜和元次山詩例次韻

寕十年丁巳【是嵗在北京】

次韻外舅喜王正仲三丈奉詔禱南嶽回至防陽捨驛馬就舟見過三首

次韻正仲三丈自衡山返命捨驛過外舅師厚贈答

第三卷

次韻子瞻春菜

元豊元年戊午【是嵗在北京】

閏月訪同年李夷伯子眞於河上子眞以詩謝次韻

戲答李子眞河上見招來詩頗誇河上風物聊以當嘲云

和答李子眞讀陶庚詩

丙寅十四首效韋蘇州

催公靜碾茶

用前韻戲公靜

對酒歌答謝公靜

種決明

同世弻韻作寄伯氏在濟南兼呈六舅祠部伯氏到濟南寄詩頗言太守居有湖山之勝同韻和

次韻寄李六弟濟南郡城橋亭之詩

用明發不寐有懷二人爲韻寄李秉彛徳叟陪師厚遊百花洲盤薄範文正祠下道羊曇哭謝安石事因讀生存華屋處零落歸山丘爲十詩百花州雜題

竹下把酒

砌臺晚思

和師厚接花

和師厚栽竹

次韻師厚雨中晝寢憶江南餅麯酒

次韻師厚萱艸

次韻謝外舅病不能拜復官夏雨眠起之什次韻師厚病間十首

第四卷

次韻奉送公定

和謝公定河朔漫成八首

次韻謝公定王世弼贈答二絕句

次韻公定世弼登北都東樓四首

和謝公定往南謠

和師厚秋半時復官分司西都

和師厚郊居示裏中諸君

寄南陽謝外舅

和外舅夙興三首

和答師厚黃連橋壞大木亦爲秋雹所碎

世弼惠詩求舜泉輒欲以長安酥共泛一杯次韻戲答

送蛤蜊與李明叔諸公

戲贈世弼用前韻

世弼病方家不善論蛤蜊之功戲答

次韻師厚食蟹

次韻謝外舅食驢腸

次韻師厚答馬著作屢贈詩

次韻子瞻與舒堯文禱雪霧豬泉唱和

第五卷

薄薄酒二章

戲贈彥深

竹軒詠雪呈外舅謝師厚並調李彥深

賦未見君子憂心靡樂八韻寄李師載

次韻張祕校喜雪三首

次韻寅庵四首

元豊二年已未【是嵗在北京】

以同心之言其臭如蘭爲韻寄李子先

見子瞻粲字韻詩和答三人四返不困而愈崛奇輒次韻寄彭門三首

再和寄子瞻聞得湖州

次韻答堯民

春遊

次韻感春五首

聖東將寓於衛行乞食於齊有可憐之色再次韻感春五首贈之

第六卷

次韻蓋郎中率郭郎中休官二首

次韻郭右曹

送楊瓘鴈門省親二首

次韻答張沙河

送張沙河遊齊魯諸邦

和張沙河招飲

同堯民遊靈源廟廖獻臣置酒用馬陵二字賦詩二首

八音歌贈晁堯民

八音歌贈晁堯民

次韻師厚五月十六日視田悼李彥深

次韻晁補之廖正一贈答詩

再次韻呈廖明略

走答明略適堯民來相約奉謁故篇末及之答明略並寄無咎

再次韻呈明略並寄無咎

再答明略二首

次韻無咎閻子常攜琴入村

定交詩二首效鮑明逺體呈晁無咎

贈無咎八音歌

二十八宿歌贈別無咎

第七卷

林爲之送筆戲贈

再和答爲之

再和答爲之

贈趙言

次韻題粹老客亭詩後

贈張仲謀

乞貓

謝周文之送貓児

謝張防伯惠黃雀鮓

贈答晁次膺

楊朴墓

次韻孔四著作早行

次韻孔四著作北行滹沱

和陳君儀讀太眞外傳五首

讀曹公傳

雜詩

衛南

酒

次韻答柳通叟求田問舍之詩

書扇

元豊三年庚申【是嵗山谷八京攺官授吉州太和縣】

次韻答叔原防寂照房呈稚川

同王稚川晏叔原飯寂照房得房字

次韻叔原防寂照房得照字

次韻稚川得寂字

都下喜見八叔父

次韻叔父夷仲送夏君玉赴零陵主簿

病起次韻和稚川進叔唱酬之什

稚川約晚過進叔次前韻太稚川並呈進叔汴岸置酒贈黃十七

第八卷

曉放汴舟

次盱眙同前韻

外舅孫莘老守蘇州畱詩斗野亭庚申十月庭堅和

十月十三日泊舟白沙江口

發白沙口次長蘆

阻風入長蘆寺

次韻伯氏長蘆寺下

金陵

贈別李端叔

阻風銅陵

阻水泊舟竹山下

池口風雨畱三日

貴池

大雷口阻風

庚寅乙未猶泊大雷口

乙未移舟出口

丙申泊東流縣

書石牛溪旁大石上

題山谷大石

同蘇子平李徳叟登擢秀閣

靈泉上

從丘十四借韓文二首

發舒州向皖口道中作寄李徳叟

庭堅得邑太和六舅按節出同安邂逅於皖公溪口風阻畱十日對榻夜語因詠誰知風夜復此對牀眠別後覺斯言可念列置十字字爲八句寄呈十首

題馬當山魯望亭四首

泊大孤山作

題落星寺四首

第九卷

玉京軒

過致政屯田劉公隱廬

壽聖觀道士黃至明開小隱軒太守徐公爲題曰快軒庭堅集句詠之

駐輿遣人尋訪後山陳徳方家

題李夫人偃竹

次韻章禹直開元寺觀畫壁兼簡李徳素

元豊四年辛酉【是嵗山谷自鄕井赴太和考試舉人於南安軍】

豊城

上蕭家峽

何蕭二族

魏夫人壇

隱梅福處

蕭子云宅

避秦十人

黃雀

到官歸志浩然二絕句

題吉州承天院淸涼軒

次韻答楊子聞見贈

聞致政胡朝請多藏書以詩借書目

戲贈南安倅柳朝防

題槐安閣

洪範以不合俗人題廰壁二絕句次韻和之發贑上寄余洪範

次元明韻寄子由

再次韻奉答子由

再次韻寄子由

次韻寄上七兄

和七兄山蕷湯

同韻和元明兄知命弟九日相憶二首

代書

雙澗寺二首

睡起

奉送周元翁鎖吉州司法廰赴禮部試

飲潤父家

次韻寄潤父

送酒與周法曹用前韻

第十卷

出迎使客質明放船自瓦窯歸

次韻和答孔毅甫

再用舊韻寄孔毅甫

元丰五年壬戌【山谷是嵗在太和】

二月二日曉夢防於廬陵西齋作寄陳適用長句謝陳適用惠送吳南雄所贈紙

寄陳適用

寄懷元翁

對酒次前韻寄懷元翁

尉之吉水覆按未歸三日泥戲成寄之侯尉家聽琵琶

寄袁守廖獻卿

廖袁州次韻見答並寄黃靖國再生傳次韻寄之袁州劉司法亦和予摩字詩因次韻寄之

次韻奉答吉老並寄何君庸

次韻奉答廖袁州懷舊隱之詩

上權郡孫承議

奉和孫奉議謝送菜

和孫公善李仲同金櫻餌唱酬二首

答余洪範二首

三月乙巳來賦鹽萬嵗鄕且搜狝匿賦之家晏飯此捨遂畱宿是日大風自采菊苗薦湯餅二首題髙君正適軒

寄李次翁

四月戊申賦鹽萬嵗山中仰懷外舅謝師厚癸丑宿早禾渡僧捨

宿觀山

上大防籠

勞坑入前城

乙卯宿淸泉寺

丙辰仍宿淸泉寺

丁巳宿寶石寺

第十一卷

已未過太湖僧寺得宗汝爲書寄山蕷白酒長韻詩寄答

庚申宿觀音院

辛酉憩刀坑口

金刀坑迎將家待追漿坑十餘戶山農不至因題其壁

次韻漢公招七兄

寄題安福李令適軒

寄題安福李令先春閣

寄題安福李令愛竹堂

題安福李令朝華亭

登快閣

和李才甫先輩快閣五首

八月十四日夜刀坑口對月奉寄王子難子聞適用

雕陂

幾復寄檳榔且答詩勸予同種復次韻寄之黃幾復自海上寄惠金液三十兩且曰惟有徳之士宜享將以排蕩陰邪守衛眞火幸不以凡物畜之戲答

幾道復覓檳榔

次韻幾復答予所贈三物三首

送酒與畢大夫

喜太守畢朝防致政

次韻道輔雙嶺見寄三疊

次韻章禹直魏道輔贈答之詩

次韻道輔旅懷見寄

和答魏道輔寄懷十首

倉後酒正防昔唐林夫謫官所作十一月已卯予納和租隔墻芙蓉盛開

吉老受秋租輒成長句

再次韻和吉老

招吉老子範觀梅花

子範徼巡諸鄕捕逐羣盜幾盡輒作長句勞苦行李

送徐隱父宰余幹二首

第十二卷

次韻君庸寓慈云寺待韶惠錢不至

次韻奉答存道主簿

從時中乞蒲團

奉送時中攝東曹獄掾

奉答茂衡惠紙長句

雜言贈羅茂衡

寄晁元忠十首

次韻晁元忠西歸十首

元豊六年癸亥【是嵗在太和十二月移監徳平鎭】

食筍十韻

蕭巽葛敏修二學子和予食筍詩次韻答之二首胡朝請見和復次韻

立春

寄舒申之戶曹

次韻答杜仲觀二絕

再次韻

社日奉寄君庸主簿

觀王王簿家酴醿

酴醿

元翁坐中見次元寄到和孔四飲王防玉家長韻因次韻率元翁同作寄湓城

再次孔四韻寄懷元翁兄弟並致問毅甫

次韻元翁從王防玉借書

學元翁作女児浦口詩

去嵗和元翁重到雙澗寺觀余兄弟題詩之篇總忘收錄病中記憶成此詩

次韻周法曹遊靑原山寺

次韻曽都曹喜

戲題曽處善尉防二首

寄上髙李令懷道

第十三卷

謝文灝元豊上文槁

讀方言

次韻秋郊晚望

次韻周徳夫經行不相見之詩

歐陽從道許寄金橘以詩督之

次韻吉老十小詩

次韻吉老寄君庸

聞吉老縣丞按田在萬安山中

次韻喜陳吉老還家二絕

再次韻答吉老二首

太和奉呈吉老縣丞

次韻知命永和道中

次韻吉老知命同遊靑原二首

次韻知命入靑原山口

次韻吉老遊靑原將歸

喜知命弟自靑原歸

寄張宜父

送彥孚主簿

寄余於徐隱甫

奉答李和甫代簡二絕句

贈王環中

戲和於寺丞乞王醇老米

答永新宗令寄石耳

贈朱方李道人

題前定錄贈李伯牖二首

靜居寺上方南入一徑有釣臺气象甚古而俗傳謬妄意嘗有隱君子漁釣其上感之作詩

髙至言築亭於家圃以奉親總其觀覧之富命曰溪亭乞余賦詩餘先君之敝廬望髙子所築不過十牛鳴耳故余未嘗登臨而得其勝處

題息軒

題神移仁壽塔

題海首座壁

題仁上座畫松

摩詰畫

追憶余泊舟西江事次韻

宮亭湖

元豊癸亥經行潭石寺見舊和棲蟾詩甚可笑因削柎滅槁別和一章

第十四卷

夜發分寕寄杜澗叟

題杜槃澗叟冥鴻亭

過家

上冢

明叔知縣和示過家上冢二篇復次韻

次韻郭明叔長歌

詠淸水巖呈郭明叔

次韻淸水巖

題章和父釣亭放言

銅官縣望五松山集句

元豊七年甲子【是嵗山谷過揚州泗州赴徳平鎭到官當在夏秋之間】

自咸平至太康鞍馬間得十小詩寄懷晏叔原並間王稚川行李鵝児黃似酒對酒愛新鵝此他日醉時與敍原所詠因以爲韻

寄家

古風次韻答初和甫二首

次韻答和甫盧泉水三首

和甫得竹數本於周翰喜而作詩和之

寄耿令幾父過新堂邑作廼幾父舊治之地放言十首

送伯氏入都

渡河

送呂知常赴太和丞

別蔣頴叔

平原宴坐二首

同劉景文遊郭氏西園因畱宿

第十五卷

奉送劉君昆仲

元豊八年乙丑【哲廟登極是嵗春山谷猶在徳平四月丁丑以祕書省校書郎召其到京師在六七月間】

和答莘老見贈

元祐元年丙寅【是嵗山谷在祕書省十月丙戌除神宗實錄院檢討官集賢校理】以潞公所惠揀芽送公擇次舊韻

吏部蘇尙書右選胡侍郎皆和鄙句次韻道謝奉同公擇作揀芽詠

今嵗官茶極妙而難爲賞音者戲作兩詩用前韻公擇用前韻嘲戲雙井

又戲爲雙井解嘲

奉同六舅尙書詠茶碾煎烹三首

與李公擇道中見兩客布衣班荊而坐對戲奕秋因作一絕

六舅以詩來覓銅犀用長句持送舅氏學古之餘復味禪悅故篇末及之

奉和公擇舅氏送呂道人研長韻

再和公擇舅氏雜言

次韻答王四

戲答仇夢得承制

戲答仇夢得承制二首

和任夫人悟道

暮到張氏園和壁間舊題

從人求花

贈陳師道

送六十五弟賁南歸

贈吳道士

同謝公定擕書浴室院汶師置飯作

謝人惠茶

懋宗奉議有佳句詠冷庭叟野居庭堅於庭叟有十八年之舊故次韻贈之

古意贈鄭彥能八音歌

子瞻題狄引進雪林石屏要同作

送張材翁赴秦僉

元祐二年丁卯【是嵗在祕書省兼史局正月辛未除著作佐郎】

題陽關圖二首

題歸去來圖二首

題畫鵝鴈二首

題老鶴萬里心

題韋偃馬

答王道濟寺丞觀許道寕山水圖

第十六卷

和劉景文

奉謝劉景文送團茶

謝景文惠浩然所作廷珪墨

同景文丈詠蓮塘

送劉道純

送薛樂道知鄖鄕

寄朱樂仲

贈陳元輿祠部

元祐三年戊辰【是嵗在祕書省兼史局正月東坡知貢舉山谷爲參詳五月詔新除著作郎黃庭堅依舊著作佐郎以禦史趙挺之所論故也】

松下淵明

老杜浣花谿圖引

戲和捨弟船埸探春二首

次韻捨弟題牛氏園二首

急雪寄王立之問梅花

又寄王立之

王立之以小詩送並蔕牡丹戲答

從王都尉覓千葉梅云巳落盡戲作嘲吹笛侍児次韻李士雄子飛獨遊西園折牡丹憶弟子奇二首

和曹子方雜言

謝曹子方惠二物二首

送髙士惇赴成都鈐轄二首

次韻子瞻送穆父二絕

和子瞻內翰題公擇舅中丞山房

題子瞻書詩後

戲贈髙述六言

戲題大年防禦蘆鴈

避暑李氏園二首

次韻胡彥明同年羇旅京師寄李子飛三章一章道其困窮二章勸之歸三章言我亦欲歸耳胡李相甥也故有檳榔之句

與胡彥明處道飲融師竹軒

謝送宣城筆

王彥祖惠其祖黃州制艸書其後

送徐景道尉武寕

杜似吟院二首

嵗寒知松柏

效進士作觀成都石經

送曹子方福建路運判兼簡運使張仲謀

第十七卷

戲贈曹子方家鳯児

次韻子瞻書黃庭經尾付蹇道士

何氏悅亭詠柏

次韻答少章聞鴈聽雞二首

伯父祖善耆老好學於所居紫陽溪後小馬鞍山爲放隱齋逺寄詩句意欲庭堅和之幸師友同賦率爾上呈

元祐四年巳巳【是嵗在祕書省兼史局】

題李十八知常軒

次韻奉答吉鄰機宜

題劉所藏展子防感應觀音二首

李濠州挽詞二首

元祐五年庚午【是嵗在祕書省兼史局】

寄忠玉提刑

紹聖元年甲戌【元祐六年六月山谷在館中丁母憂至八年七月除神宗正史編修官九月服除具辭免除知宣州又除知鄂州十二月以臺諫官言實錄院修先帝實錄詆寕以來政事乞行竄黜詔黃庭堅責授涪州別駕黔州安置二年四月到黔州】

次韻元日

題大云倉達觀臺二首

元符元年戊寅【是嵗山谷在黔州是春以避外兄張向之嫌遷戎州】

送曹黔南口號

元符三年庚辰【是嵗徽廟登極山谷在戎州五月復宣義郎監鄂州在城鹽稅】十四弟歸洪州賦莫如兄弟四章贈行

以虎臂杖送李任道二首

題王居士所藏王友畫桃杏花二首

碾建溪第一奉邀徐天隱奉議並效建除體再作答徐天隱

重贈徐天隱

以十扇送天隱

建中靖國元年辛巳【是嵗正月自江安出峽三月凖告復奉議郎知舒州四月至荊南又凖尙書省札子巳降告命除吏部員外郎乘馬逓發來赴闕再具辭免乞太平州】

戲呈田子平六言

荊州卽事藥名詩八首

崇寕元年壬午【是嵗山谷在荊南待命六月領太平州事九日而罷】

太平州作二首

送昌上座歸成都

崇寕三年甲申【崇寕二年十一月山谷以荊南所作承天塔記謫宜州是嵗自潭州歷衡永全州靜江府以趨貶所】

長沙畱別

贈花光老

題花光爲曾公捲作水邊梅

山谷外集詩注原目

欽定四庫全書

山谷外集詩注卷一

宋黃庭堅撰

史容

注

溪上吟【並序山谷生於慶曆五年乙酉至嘉祐六年辛丑年十七據黃防年譜載趙伯山中外舊事雲山谷少有詩名在葉縣大名徳州徳平詩已卓絕後以史事待罪陳畱偶自編退聽堂詩初無意盡去少作胡直孺少汲建炎初帥洪並爲山谷類詩文爲豫章集命洛陽朱惇儒山房李彤編集而洪炎玉父専其事遂以退聽爲斷以前好詩皆不收前後殊抵牾防甞聞先人言先祖尙書叔敖甞編類詩文今家問中山谷晚年答書有云詩文久令寫寄亦爲念九三七書字多誤故未能就獨恨所編爲徐俯師川久假不歸遂無別夲可據今豫章文集卽洪氐所次而山谷平生得意之詩及甞手寫者多在外集防甞攷洪氏李氏舊編洪氏以古風二首爲首不及古賦楚辭而李氏所編文集則第一卷

首載古賦楚辭第二卷

方及古詩乃以別李次翁爲首而古風二章反寘卷末至外集第五卷

題目之首獨注行役並雜體詩六字竟莫詳其綱目但分古詩律詩而於外集之末防云彤聞山谷自巴陵取道通城入黃龍山爲淸禪師徧閱南昌集自有去取仍攺定舊句彤後得夲用以是正其言非予詩者五十餘篇彤亦甞見於他人集中輙巳除去其稱不用者安敢棄遺今外集十一卷止十四卷是也又於第十一卷

後防曰前集內休亭賦墨戲賦白山茶賦木之彬彬悲秋演雅次韻答王愼中題張澄居士隱居三首題少章寄寂齋謝從善司業送惠山泉送劉士彥赴福建運判論誥斷篇皆山谷晚年刪去其去取據此而已】

春山鳥啼新雨天霽【宋玉髙唐賦遇天宇之新霽兮觀百谷之俱集】汀艸怒長【荘子春雨日時艸木怒生僧善懽詩桃李紛巳華筍蕨俱怒長】竹篠交陰【書篠簜旣敷篠小竹】黃子觀漁於塘下尋春於小桃源從以溪童穉子畦丁三四軰【杜詩畦丁告勞苦】茶鼎酒瓢淵明詩編𨿽不命戒未甞不取諸左右臨滄波拂白石詠淵明詩數篇淸風爲我吹衣好鳥爲我勸飲【歐陽公詩花能嫣然顧我笑鳥勸我飲非無情】當其漻然無所拘系而依依規矩凖繩之間自有佳處乃知白蓮社中人不達淵明詩意者多矣【白蓮社在廬山晉太元中鴈門正覺禪師惠逺卜居此山鑿二池種白蓮後以名其社社中合十八人逺師招淵明入社淵明攢眉而去】酒肆則飲亦無量也然未始甚醉蓋其所寓與畢卓劉伶輩同而自謂所得與二子異人亦殊不能知之也酒酣得紙書之爲溪上吟

短生無長期【謝靈運豫章行短生旅長世恆覺白日欹天臺賦嗟人生之短期孰長年之能執】聊暇日婆娑【王粲登樓賦聊假日以消憂李善夲作暇日注云暇或作假離騷經聊假日以媮樂補注云顏師古曰中心愁悶假延日月茍爲娯樂耳今俗言猶言借時度日言暇者非詩陳風婆娑其下】出門望髙丘拱木漫春蘿【孟子拱把之桐梓注兩手所拱左傳秦繆公謂蹇叔爾墓之木拱矣】試爲省鬼錄【魏文帝與吳質書云觀其姓名巳爲鬼錄】不飲死者多【歐公詩自古不飲無不死】安能如南山【毛詩如南山之壽】千歳保不磨【退之送窮文吾立於名百世不磨】在世崇名節飄如赴燭蛾【漢婁護傳論議常依名節選詩努力崇明徳南史傅亮傳直宿禁中覩夜蛾赴燭作感物賦以寄意白樂天詩魚爛緣吞餌蛾焦爲撲燈】及汝知悔時萬事蓬一窠【李太白詩昔日萬乘墳今成一科蓬又云蓬科馬鬛今巳平】靑靑陵陂麥妍暖亦巳花【荘子儒以詩禮發冡小儒曰詩固有之靑靑之麥生於陵陂老杜詩靑熒陵陂麥窈窕桃李花】長煙淡平川【孟浩然詩微雲淡河漢】輕風不爲波無人按律呂【律曆志陽六爲律陰六爲呂】好鳥自和歌【曹子建詩潛魚躍淸波好鳥鳴髙枝】杖藜山中歸【荘子原憲杖藜而出】牛羊在坡陀夲自無廊廟【王羲之傳報殷浩書曰吾素無廊廟】正爾樂澗阿【淵明詩禦冬足大布麤綿以應陽正爾不能淂哀哉亦可傷洪駒父詩話稱山谷云淵明詩云正賴古人書正爾不能淂正冝委運去皆當時語而或者攺作上賴古人書止爾不能得甚失句法詩考槃在澗考槃在阿】念昔掦子云刻意師孟軻狂夫移九鼎深巷攷四科亦有好事人時能載酒過無疑舉爾酒定知我爲何【楊雄字子云其贊云雄三世不徙官及王莽簒位談說之士用符命稱功徳獲封爵者甚眾雄�不侯人希至其門時有好事者載酒肴從遊學四科謂徳行言語政事文學而四科字見論語正義退之詩遇酒卽酩酊君知我爲誰莊子云刻意尙行離世異俗】

淸江引【時年十七】

江鷗搖蕩荻花秋【老杜詩搖蕩菊花期樂天詩楓葉荻花秋瑟瑟】八十漁公百不憂【杜詩吾知徐公百不憂】淸曉采蓮來蕩漿【樂府有采蓮曲老杜詩不有小舟能蕩漿百壺那送酒如泉】夕陽收网更橫舟羣兒學漁亦不惡【晉謝道韞傳王郎逸少子不惡】老妻白頭從此樂全家醉著篷底眠【唐韓偓詩漁翁醉著無人喚過午醒來雪滿船南唐近事史虛白詩風雨掲郤屋渾家醉不知杜荀鶴詩山雨溪風捲釣絲瓦甌篷底獨斟時醉來睡著無人喚流下前溪也不知】舟在寒沙夜潮落

次韻叔父聖謨詠嬰遷谷

鴉舅頗彊聒【荘子天下篇彊聒而不捨者也陸龜防桃菜詩云行歇每依鴉舅影桃頻時見鼠姑心按夲艸牡丹一名防姑用之去心以類推之則鴉舅亦當是一種艸木之名山谷特借鴉舅字以名鴉耳】僕姑常勃豀【歐陽公詩云病識陰晴似勃姑又雲天雨止鳩呼婦還鳴且喜勃姑僕姑皆鳩也米元章畫史又稱勃鳩荘子曰室無空虛則婦姑勃豀注勃豀爭處也】黃鳥懷好音【�南葛覃云黃鳥於飛注搏黍也陸璣疏云黃鳥黃鸝畱也或謂之黃粟畱幽州人謂之黃鸎一名倉庚一名商庚一名鵹一名楚雀齊人謂之搏黍邶國風凱風雲睍睆黃鳥載好其音檜國風匪風雲懷之好音】秋菊染春衣【西京雜記黃鵠下太液池上爲欹曰黃鵠飛兮下建章金爲衣兮菊爲裳太白大鵬賦豈比夫蓬萊之黃鵠誇金衣與菊裳】嚶嚶求朋友【小雅云伐木丁丁鳥鳴嚶嚶又云嚶其鳴笑求其友聲】憂患同一枝【荘子逍遙篇鷦鷯巢於深林不過一枝】提壺要酤我杜宇賦式微【梅聖兪四禽言子規云不如歸去春山雲暮提壺云提壺蘆沽美酒子規一名杜鵑蜀王夲紀杜宇爲望帝亡去化爲此鳥伐木云有酒醑我無酒酤我邶國風式微式微胡不歸】黃鳥在幽谷【詩出自幽谷】韜光飬羽儀【嵇康詩靈鳯振羽儀易曰鴻漸於陸其羽可用爲儀】晴風曜桃李【退之寄盧仝詩云偶逄明月曜桃李】言語自知時先生丘中隱喬木見雄雌引子遷緑陰相戒防禍機【文選鮑明逺苦熱行生軀蹈死地昌志登禍機李善注引荘子曰其發若機括司馬彪曰禍敗之來若機括之發班固漢書述曰禍如發機】李杜死刀鋸【後漢李固杜喬皆爲梁冀所害死獄中李膺杜密死於黨錮時人亦稱李杜焉】陳張怨棄遺【前漢張耳陳余相與爲刎頸交後有隙余相趙漢遣耳與韓信破趙斬餘詩將安將樂棄予如遺】不如聽黃鳥永晝客爭棊

次韻十九叔父臺源【黃氏年譜山谷叔父諱防字聖謨自臺源先生此數詩皆是聚族居鄕日所作凡諸父昆弟相與題詠賡唱不可系以歳月者悉附於早年鄕居之作】

聞道臺源境鋤荒三徑通【陶淵明歸去來辭三徑就荒松菊猶存杜詩葵荒自鋤】人曽夣蟻穴【詳見後宿觀音院詩注用異聞集淳於棼夢入槐安國事】鶴亦怕雞籠【用晉嵇紹鶴防雞羣之意李白送趙四序趙少翁亦雞棲鶴籠不足以窘束鸞鳯耳】萬壑秋聲別千江月體同【心珠道場儀千江同一月萬戶盡皆春以言賓頭尊者應四天下供王荊公詩日入千江體不分道人非復世間人】須知有一路不在白雲中

叔父釣亭

檻外溪風拂面涼四圍春艸自鋤荒【杜詩艸茅無徑欲自鋤又云葵荒欲自鋤】陸沈霜髮爲鉤直【史記滑嵇傳東方朔歌曰陸沈於俗避世金馬門楚辭曰以直鍼而爲鉤維何魚之能得盧仝詩人鉤曲我鉤直嗟哉我鉤反無食】柳貫錦鱗緣餌香【石鼓文其魚維何維鱮與鯉何以貫之維楊與桞呂氏春秋善釣者出魚乎十仞之下餌香也韓文公詩鳥下見人寂魚來聞餌香】影落華亭千尺月【東坡答文與可詩云世間亦有千尋竹月落庭空影許長詳見集中篔簹谷偃竹記】夢通岐下六州王【太公釣於渭濱而遇文王帝王世紀曰諸侯歸周者六州文王不失臣節合六州之諸侯以朝紂毛詩芣苢毛義曰文王平六州武王平天下史記周紀曰自岐下而徙都豊】麒麟臥笑功名骨【杜詩江上小堂巢翡翠苑邊髙冡臥麒麟王荊公詩螻蟻往還空壠防麒麟埋沒幾春秋功名蓋世知誰是气力廻天到此休江西宗僧善權詩君看功名骨千載同古丘】不道山林日月長【白樂天詩逺處塵埃少閒中日月長】

巖下放言五首【文選陸士衡有連珠五十首山谷效其體而更其名曰放言也文選注云連珠者假托眾物以諷諭漢章帝時班固賈逵已有此作唐元微之亦有放言詩白樂天序曰元九在江陵時有放言長句詩五首韻髙而體律意古而詞新】

釣臺

林居野防而貫萬事【韓退之送李願歸盤谷序窮居而野防升髙而望逺】花落鳥啼【楊太眞傳明皇云鳥啼花落水緑山靑】而成四時【堯典以閏月定四時成歳】物有才徳【木有不材驥稱其徳若此類也】水爲官師【書云官師相規工執藝事以諫言水如官師有相規正之義也荀子曰孔子觀於東流之水子貢問於孔子所以見大水必觀焉何也孔子曰夫水柔而無爲也似徳其浩浩乎不屈似有道其赴百仞之谷不懼似勇主量必平似法盈不求槪似正發源必東似志是以君子見大水必觀焉大戴禮及家語皆有此段】空明湛羣木之影【退之祭李使君文航北湖之空明】搏擊下諸峯之巘【言鷹隼之屬】遊魚靜而知機君子樂而忘歸

池亭

水嬉者遊魚林樂者啼鳥【文選西京賦命舟牧爲水嬉荘子天運篇林樂而無形杜詩水深魚極樂林茂鳥知歸】志士仁人觀其大【論語志士仁人無求生以害仁】薪翁笱婦利其小【詩魚麗於罶毛云寡婦之笱也】有美一人【詩野有蔓艸有美一人淸揚婉兮】獨燕居萬物之表

冠鼇臺

石生涯於寒藤藤耉造於崖樹【書耇造徳不降耉老造成也】鼇插翼而成鵬【列子歸墟中有五山帝使巨鼇十五戴之且用荘子鯤化爲鵬之意】隘六合而未翥【文選曹子建七啟云若狹六合而隘九州】我來兮自東【豳風東山云我來自東零雨其蒙】攀桂枝兮容與【九歌云聊逍遙兮容與招隱士云攀援桂枝聊淹畱】倚嵌巖兮顧同來謂公等其皆去【漢髙祖公等皆去吾亦從此逝矣】

博山臺

石蘊璵璠山得其來之澤【文選文賦石蘊玉而山輝魏文帝書魯之璵璠荘子童土之地日兾得其來之澤】木無犧象天開不材之祥【荘子曰百年之木破爲犧樽靑黃而文之其斷在溝中比犧樽於溝中之防則美惡有間矣其於失性一也禮記犧象周尊也左傳犧象不出門不材之木亦見荘子韓文凡物之生不願爲材犧象靑黃乃木之災】屹金鑪之突兀其山海之來翔【謂飛來峯也】然以明哲之火燻以忠信之香【李文饒黃冶賦尭舜之化大道爲鑪中和爲冶聲教爲橐文明爲火】俯仰一時非智所及付與萬世其存者長

靈椿臺

蒼苔古木相依澗壑之濱黃葛女蘿【詩頍弁蔦與女蘿施於松栢爾雅唐防女蘿女蘿兔絲】自致風雲之上【史記範雎傳不意君能自致靑雲之上】人就陰而息迹【荘子漁父篇人有畏影惡迹而去之走者舉足愈數而迹愈多走愈疾而影不離身不知防陰以休影愚亦甚矣】鳥投暮而來歸水影林光常相助發溪聲斧響直下稱提

寄傅君倚同年【君倚名肩娶山谷從姑詩中有方防名之句附丁未歳】

有情淸江水東下投豫章故人江上居不寄書一行【杜詩相看過半百不寄一行書】相思對明月【李白詩相思如明月可望不可攀】談笑如淸光向風長嘆息孤鴈起寒塘【杜詩鳥影度寒塘】傾寫鬱結懷【楚辭遭沈濁而污穢兮獨鬱結其誰語】因之東南翔【文選休上人詩桂水日千里因之平生懷太白甞用此語寄魯中二子云裂素寫遠意因之汶陽川】姑氏有淑質【見孟子注疏題辭】幽林蘭靜芳願因奉箕帚【漢髙紀願爲箕帚妾】蘋藻羞烝甞【采蘋采藻見詩召南凡祀始殺而甞閉蟄而烝見左傳左氏蘋蘩薀藻之菜可羞於王公】念君方防名【退之感二鳥賦況防名於薦書】要津邁騰驤【選詩何不防髙足先據要路津西京賦乃奮翅而驣驤杜詩此豈有意仍騰驤】引車入裏門【萬石君傳諸子入裏門趨至家】觀者塞路旁【玉臺新詠詩云兄弟雨三人中子爲侍郎五日一來歸道上自生光黃金絡馬頭觀者滿路旁】雝雝求匹好羔鴈委潘楊【詩雝雝鳴鴈注雝雝鴈聲和也納采用鴈文選潘安仁作楊仲武誄云潘楊之睦有自來矣】顧惟蓬茅陋【禮記儒行篳門圭窬蓬戶甕牖】豈能屈東牀【東牀見晉王羲之傳】眷言南鳴鴈【毛詩防言顧之謝靈運詩眷言懷君子沈痛切中腸】七子伊在桑【曹國風鳲鳩在桑其子七兮】幸緣一日雅結好永不忘【谷永傳無一日之雅左右之介】

答徳甫弟

鳥啼花發獨愁思【鳥啼花發見前注】憐子三章怨慕詩【孟子曰怨慕也】鴻鴈雙飛彈射下脊令同病急難時【詩常棣脊令在原兄弟急難】功名所在猶爭死【後漢姜肱與弟季江夜遇盜殺之兄弟爭死盜両釋之】意气相須尙不移【文選輕死重气結黨連羣意气相須當是相傾太白扶風豪士歌意气相傾山可移】何況極天無以報【詩報之徳昊天罔極】林回投璧負嬰兒【荘子山木篇林回棄千金之璧負赤子而趨○原注云時以父事兄弟俱在縲紲】

贈元發弟放言

虧功一簣未成丘山【旅獒爲山九仞功虧一簣論語子曰譬如爲山未成一簣止吾止也譬如平地𨿽覆一簣進吾往也】鑿井九階不次水澤【孟子曰有爲者譬若掘井掘井九仞而不及泉猶爲棄井也】行百里者半九十【戰國防語云行百里者半於九十此言末路之難】小狐汔濟濡其尾【易未濟亨小狐汔濟濡其尾注云小狐不能渉大川湏汔然後乃能濟釋文汔許訖反說文雲水涸也史記春申君傳易曰狐渉水濡其尾此言始之易終之難】故曰時乎時不再來終終始始是謂君子【史記李斯傳趙髙曰時乎時乎間不及謀贏糧躍馬惟恐浚時國語範蠡曰得時無怠時不再來淮陰侯傳時乎時不再來】

淸明

佳節淸明桃李笑【夲事詩博陵崔護淸明獨遊都城南得居人荘酒渴扣門求飲有女子以孟水至倚小桃佇立而意屬殊厚來歳淸明往尋之門庭如故而扃鎖之因題詩曰去年今日此門中人面桃花相映紅人面不知何防去桃花依舊笑春風李義山李花詩自明無月夜彊笑風天義嘲桃詩無賴夭桃面平明露井東春風爲開了郤擬笑春風】野田荒壠只生愁雷驚天地龍蛇蟄【謂已過驚蟄節】雨足郊原艸木柔人乞祭余驕妾婦【孟子所稱齊人乞墦間之祭歸而驕其妻妾以言淸明上冢】士甘焚死不公侯【陸劌鄴中記寒食防火起於子推據史記左傳無介推被焚事周禮司烜仲春以木鐸修火禁則禁火蓋周之舊制】賢愚千載知誰是滿眼蓬蒿共一丘【李白詩藜藿不滿眼又仰天大笑出門去我等豈是蓬蒿人漢楊惲傳古與今同一丘之貉師古曰言其同類也】

何造誠作浩然堂陳義甚髙然頗喜度世飛升之說築屋飯方士願乘六气遊天地間故作浩然詞二章贈之

公欲輕身上紫霞【黃庭經上淸紫霞虛皇尊陸士衡樂府前緩聲歌有輕舉乘紫霞李太白古風至人洞元象髙舉淩紫霞】瓊爢玉饌厭豪奢【離騷經云精瓊舉以爲粻爢音糜吳都賦珠服玉饌】百年世路同朝菌【荘子朝菌不知晦朔】九鑰天闗守夜叉【楚辭招魂曰虎豹九闗啄害下人些盧仝詩夜叉當晝不啟闗夜半醮祭夜半東坡詩玉川何日朝金闕白晝闗門守夜叉】霜檜左紐空白鹿【寰字記譙縣太淸宮有檜樹鹿迹存焉範文正公太淸宮九詠序左紐檜其一也石曼卿詩引太淸記云老子手植此檜根株枝榦皆左紐】金鑪同契漫丹砂【魏伯陽撰參同契其書論丹砂祕訣白樂天詩漫把參同契難燒伏火砂】要令心地閒如水萬物浮沈共我家【楞嚴經當平心地則世界地一切皆平荘子自其異者視之肝膽楚越也自其同者觀之萬物一家也】

萬物浮沈共我家淸明心水徧河沙【傳燈錄張拙頌雲光明寂照徧河沙凡聖靈共我家】無鉤狂象聽人語【佛遺教經汝等當好制心心之可畏甚於毒蛇惡獸怨賊大火越逸未足諭也譬如狂象無鉤猿猴淂樹騰躍踔躑難可禁制當急挫之無令放逸縱此心者喪人善事唐嚴叔敖與善寺大空智不廣三藏碑西城隘巷狂象奔突以慈眼視之不旋踵而象伏不起權載之爲作偈諷直言而海風恬息結祕印而狂象調伏】露地白牛看月斜【傳燈錄大安禪師曰安在潙山三十年只看一頭水牯牛若落路入艸牽出若犯人苖稼卽鞭撻調伏旣久受人言語如今變作个露地白牛常在面前終日露回回地趕亦不去】小雨呼兒蓺桃李疏簾幃客轉琵琶塵塵三昧開門戶不用丹田飬素霞【華嚴經有剎剎塵塵第十會祖庭事苑三昧者三之曰正昧之曰定亦云正受謂正受不亂能受諸法黃庭經回紫抱黃入丹田唐道士吳筠步虛詞絳樹結丹實紫霞流碧津以玆保童嬰永用超形神詩意勸以釋氏三昧勿學道家修飬之法】

徐孺子祠堂

喬木幽人三畆宅【詩出自幽谷遷於喬木寰宇記洪州南昌縣徐孺子宅在州東北三里孺子美梅福之徳於福宅東立宅】生芻一束向誰論【詩生芻一束其人如玉浚漢徐穉傳郭林宗有母憂穉往弔之置生芻一束於盧前而去】藤蘿淂意干云日【後漢下鴻傳干云蔽日之木起於蔥靑】簫鼓何心進酒樽白屋可能無孺子【家語周公居冢宰之尊下白屋之士文選樂府云周公下白屋吐哺不及餐】黃堂不是欠陳蕃【夲傳陳蕃爲太守不接賓客惟穉來特設一榻後漢郭丹傳以丹事編署黃堂以爲浚法注黃堂太守之防事雞跖集蘓州太守所居堂以數遭火因塗雌黃故曰黃堂】古人冷淡今人笑湖水年年到舊痕【杜詩江流舊痕】

思親汝州作【此詩與還家呈伯氏同意又按黃氏年譜載玉山汪氏有山谷此詩眞迹題云戊申九月到汝州時鎭相富鄭公今詩言歳晚必是拘畱至此時也而首句與集中不同云風力霜威侵短衣】

歳晚寒侵遊子衣【古樂府慈母手中綫遊子身上衣臨行宻宻縫但恐遲遲歸】拘畱幕府報官移【呈伯氏詩云彊趨手版汝陽城更責愆期被訶詬此事獨見於此両詩】五更歸夢三百里一日思親十二時【復齋漫錄云唐朱�詩曰一別一千日一日十二憶苦心無閒時今日見玉色乃知山谷五更歸夢三百里一日思親十二時之句取此】車上吐茵元不逐【漢丙吉傳吉爲丞相馭吏嗜酒數逋蕩甞從吉出醉吐丞相車上西曹主吏白欲斥之吉曰以酔飽之失去士使此人將何所容西曹第忍之此不過污丞相車茵耳遂不去也時富鄭公以前宰相判汝州詩意謂丞相初不以此爲罪而或讒之三人成虎耳】市中有虎竟成疑【韓非子魏使龎蔥與太子質於邯鄲謂魏王曰今一人言市有虎王信之乎曰否両人言王信之乎曰寡人疑之矣三人言王信之乎王曰寡人信之矣蔥曰市之無虎明矣然三人言而成虎今邯鄲去大梁也逺於市而議臣者過於三人願王察之】秋毫淂失闗何事總爲平安書到遲

次韻戲答彥和【元注云彥和年四十棄官杜門不出】

夲不因循老鏡春江湖歸去作閒人【趙嘏詩早晚粗酬身事了水邊歸去一閒人】天於萬物定貧我【荘子大宗師篇子桑曰吾思夫使我至此極者而弗得也父母豈吾貧哉天無私覆地無私載天地豈私貧我哉】智效一官全爲親【禮記司馬辧論官材智效一官才宜稱職荘子逍遙篇云知效一官行比一鄕浚漢毛義家貧以孝行稱張奉慕其名往之坐定而府檄適至以義守令義拳檄書動顏色奉心賤之辭去及義母死去官行服數辟公府公車徴不至奉乃嘆曰賢者固不能測往日之喜刀爲親屈也】布袋形骸增碨磊【傳燈錄明州奉化縣布袋和尙形裁腲脮蹙額皤腹腲烏罪反脮奴罪反意彥和肥偉借以言之又前集荊江亭卽事詩形骸彌勒一布袋蓋屬張文濳文濳素肥晚益甚】錦嚢詩句媿淸新【李賀小傳毎旦日出常從小溪奴騎距盧背古錦嚢遇有所淂投囊中暮歸足成詩杜詩淸新庾開府俊逸鮑軍】杜門絕俗無行迹相憶猶當遣化身【維摩詰經云維摩詰不起於座居眾防前化作菩薩時化菩薩升於上方到眾香界禮彼佛足願得世尊所食之餘施行佛事故諸大士見化菩薩嘆未曽有卽以問佛佛告之曰下方有世界名婆娑佛號釋迦牟尼有菩薩名維摩詰爲諸菩薩說法故遣化來釋氏有法身化身報身又千百億化身桞子厚詩若爲化作身千億徧上峯頭望故鄕】

次韻裴仲謀同年【時仲謀爲舞陽尉】

交蓋春風汝水邊客牀相對臥僧氈舞陽去葉百里【裴官於潁昌之舞陽山谷尉汝州葉縣】賤子與公皆少年【山谷時年二十四】白髮齊生如有種【玉荊公詩風光防送朱顏去世事裁培白髮生陳勝傳侯王將相寧有種耶】靑山好去坐無錢【唐符載乞買山錢於子頔見雲溪友議】煙沙篁竹江南岸輸與鸕鷀取次眠【王元之詩滿眼碧波輸野鳥一蓑疎雨屬漁人梅聖兪詩愛閒輸白鳥盡日立沙汀夲艸鸕鷀謂之水老雛】

流民嘆【據實錄寧二年正月判汝州富弼言唐鄧襄汝地廣不耕河北流民至者日眾若盡給以閒田使獲生飬實両得其便云云此詩言河北災傷流民至襄葉間可見在葉縣作】

朔方頻年無好雨【杜詩好雨知時節當春乃發生】五種不入虛春秋【漢伍被傳秦時徐福入海多賫五種而行注五穀之種也月令首種不入】邇來后土中夜震有似巨鼇復戴三山遊【列子五山之根不得暫峙帝使巨鼇十五舉首而戴之二山流於北極】傾墻摧棟壓老弱寃聲未定隨洪流地文劃劙水觱沸【退之祭神文劃劙云陰捲日月也劙力支切大雅瞻卬篇觱沸檻泉沸音拂】十戶八九生魚頭【南史康絢傳淮水瀑漲堰壞奔流於海殺數萬人怪物隨流而下或人頭魚身或龍形馬首退之月蝕詩尭呼大水浸十日不惜萬國赤子魚頭生蓋效玉川子詩天髙日走沃不及但見萬國赤子生魚頭也】稍聞澶淵渡河日數萬河北不知虛幾州累累𦇤負防葉間【𦇤負其子見論語】問捨無所耕無牛【三國誌劉備謂許汜云君求田問舍言無可采此借使其字】初來猶自得曠土嗟爾後至將何怙【退之桃源詩初來猶自念鄕邑歳久此地還成家詩無父何怙】刺史守令眞分憂【老杜同元使君春陵詩序曰當天子分憂之地】明詔哀痛如父母【前漢西域傳武帝末年遂棄輪臺之地而下哀痛之詔】廟堂已用伊呂徒【謂富公巳拜相也】何時眼前見安堵【杜詩何時眼前突兀見此屋田單傳卽墨卽防願無虜掠吾族家妻子令安堵漢髙祖紀吏民皆按堵如故】疎逺之謀未易陳市上三言或成虎【注見前】禍災流行固無時尭湯水旱人不知【左傳天災流行國家代有漢食貨志尭有九年之水湯有七年之旱】桓侯之疾初無證扁鵲入秦始治病【史記扁鵲傳扁鵲過齊謂桓侯曰君有疾在湊理不治將深桓侯曰寡人無疾後五日見曰疾在血脈桓侯不應浚五日見望見桓侯而走】投膠盈菊俟河淸【抱朴子云寸膠不能理黃河之水左傳云周詩有之俟河之淸人壽幾何】一簞豈能續民命【孟子一簞食一豆羮得之則生弗得則死南史劉懷珍族弟善明靑州饑善明有積粟開倉以賑鄕裏多獲全濟百姓呼其家田爲續命田】𨿽然猶願及此春略講周公十二政【周禮地官司徒以荒政十有二聚萬民一曰散利二曰薄政云云詩意謂扁鵲巳去而始治病固無及矣以一簞食一瓢飲而救民死言賑濟無益也𨿽如此而及今春講荒政猶庻幾焉】風生羣口方出奇【趙廣漢見事風生史記白起贊料敵合變出奇無窮陳平六出奇計】老生常談幸聽之【三國誌管輅傳鄧颺曰此老生常談】

次韻寄滑州舅氏【據國史熙寕三年四月壬午右正言李常落祕閣校理降太常博士通判滑州今附是年】

舫齋聞有小溪山便是壺公謫處天【後漢費長房傳長房爲市掾吏有老翁賣藥縣一壺市罷跳入壺中市人莫見惟長房見之因往再拜翁與俱入壺中惟見玉堂嚴麗旨酒甘肴盈衍其中翁後曰我神仙之人以過見責事畢當去子能相隨乎白樂天詩誰知市南北轉作壺中天】想聽瑣窻深夜雨【景福殿賦靑瑣銀鋪注云靑窻也以靑畫爲文】似看葉水上江船瞻相白馬津亭路【退士讀東方朔雜事詩瞻相北斗柄兩手自相接白樂天詩百吏瞻相面千夫捧擁身滑州治白馬縣有黎陽津亦曰白馬津酈食其云守白馬之津是也】寂寞雙鳧古縣前【明帝時王喬爲葉令毎朔望乘雙鳧入朝今有墓在汝州葉縣汝滑皆京西隸北路】舅氏知甥最疎嬾【杜詩舊諳疎嬾叔須汝故相】折腰塵土觧哀憐【時方作尉故用淵明五斗米折腰事】

張仲謀家堂前酴醿委地【仲謀名詢】

沈水衣籠白玉苖【急就章注云篝一名笿亦以爲燻籠搜神記曰羊公雍伯性篤孝父母亡葬無終山遂家焉山髙無水公作義漿有一人就飲以一斗石子與種之云玉當生其中種之得白璧五雙】不防湔拂苦無聊煩君斫取西荘桞扶起春風十萬條【李義山灞陵桞色無離恨莫枉長條贈所思】

和答登封王晦之登樓見寄

縣樓三十六峯寒【李太白贈嵩山焦鏈師序云余訪道少室盡登三十六峯按河南志河南府永安縣少室山在縣西南七十里有三十六峯具列其名王荊公詩三十六峯應好在寄聲多謝來遊】王粲登臨獨倚防【文選有王仲宣登樓賦】淸坐一番春雨歇相思千里夕陽殘詩來嗟我不同醉別後喜君能自寛【列子善於能自寛者也杜詩老去悲秋彊自寛】舉目盡妨人作樂【晉向秀傳始秀注荘周書嵇康曰此盡詎復須注正是妨人作樂耳】幾時歸得釣鯢桓【荘子應帝王篇鯢桓之審爲淵止水之審爲淵流水之審爲淵淵有九名此防三焉音義云鯢桓魚名又云鯢鯨也桓盤也審處也】

和答孫不愚見贈

詩比淮南似小山【文選有劉安石隱士一首注云淮南小山之所作也稱大山小山猶詩有大雅小雅】酒名麯米出云安【杜詩聞道云安麯米春傾一盞便醺人坡詩麯米春香並捨聞】且凴詩酒勤春事【老杜詩自知白髮非春事且盡芳樽戀物華】莫愛兒郎作好官【劉知幾史通云師人有兒郎之稱】簿領侵防臺相筆【漢郊祀志侵尋於泰山矣王維縉兄弟以文名當代語曰朝廷左相筆天下右丞詩臺相當謂富鄭公】風埃蓬勃使星鞍【文選吳都賦歊霧漨浡漨音蓬浡音勃潘安仁笙賦郁蓬勃以气出此謂困於將迎使星見浚漢李郃傳】小臣才力堪爲椽敢學前人便掛冠【南史陶景掛冠神武門此數語必有爲】

睡起

髣髴江南一夣中虛堂盡日轉溫風【月令季夏之月溫風始至】春深稍覺裌衣重【潘嶽秋興賦借莞蒻禦袷衣注袷衣無絮也杜詩地偏初衣裌荊公詩老病裌衣猶怯冷春深煮酒漸聞香】晝永不知樽酒空【孔融云樽中酒不空】

還家呈伯氏【元注云葉縣作○山谷年二十三治平四年丁未登進士第授汝州葉縣尉明年攺元熙寧】

去日櫻桃初破花歸來著子如紅豆四時驅廹少須叟兩鬢飄零成老醜【纂異蜀夲作四時略無一日閒兩鬢巳落年少後老杜云親故傷老醜】永懷往在江南日原上急難風雨後【注見前】私田苦薄王稅多諸弟號寒諸妹瘐【退之進學觧云冬暖而兒號寒】扶將白髮渡江來【漢孝景王皇后傳云女逃匿扶將出拜樂府木蘭歌爺嬢聞女來出郭相扶將】吾二人如左右手【如失左右手見韓信傳又晉邵續傳續諫成都王討長沙王云兄弟如手足】茍從祿仕我邅回【屈原九歌云邅吾道兮洞庭注邅轉也陟連切惜誦云欲儃佪以干傺兮注儃知然切】且慰家貧兄孝友彊趨手板汝陽城【晉輿服志古者貴賤皆執笏主書君上之教令浚惟八座執笏其餘卿士但執手板示非記事官也謝安石與王坦之見桓溫坦之倒執手板韓退之贈張籍書上馬插手板和盧郎中詩行抽手板付丞相祭文云朱衣象板蓋唐人以笏爲手板初無分別也】更責愆期被訶詬【詩匪我愆期子無良媒】法官毒螫艸自搖【西都賦蕩亡秦之毒螫螫舒亦切】丞相霜威人避走【丞相謂富文忠公也按實錄熙寕元年二月判河陽富弼判汝州明年二月富公復拜相山谷之官當是熙寧元年戊申蓋外集有詩其序云己酉三月按闘死者於舞陽壁間得往歳書思拂塵落筆之時�者左右往歳卽戊申也潘嶽西徵賦弛秋霜之威嚴流春澤之渥恩山谷甞云思親初到汝州時鎭相富公以予到官逾期下吏】賤貧孤逺蓋如此此事端於我何有一嚢粟麥七十錢【東方朔傳侏儒長三尺餘奉一囊粟錢二百四十臣朔長九尺餘亦奉一囊粟錢二百四十】五人兄弟二十口官如元亮且折腰【晉書云陶潛字元亮宋書云陶潛字淵明或云淵明字元亮南史云陶潛字淵明或云字深明名元亮昭明太子作傳云陶淵明字元亮或云潛字淵明諸書皆云爲彭澤令郡遣督郵至縣吏目應束帶見之潛嘆曰吾不能爲五斗米折腰事鄕裏小人觧印去縣】心似次山羞曲肘【元結次山集有惡曲一篇古人有惡曲者不曲臂以取物不曲膝以便坐纂異蜀夲作忽與督郵較升斗】北窻書冊久不開筐篋黃塵生鎖鈕【賈誼疏云俗吏之所務在於刀筆筐篋而不知大體師古曰筐篋所以盛書】何當略得共討論【論語世叔討論之】況乃雍容把杯酒意气敷腴貴壯年【鮑昭行路難云意气敷腴在盛時老杜詩両公壯藻思思我色敷腴】不早計之且衰朽【荘子汝亦太早計韓文公詩豈將衰朽計殘年】安得短船萬里隨江風養魚去作陶朱公【陶朱公飬魚法見齊民要術】斑衣奉親伯與儂【列女傳老萊子飬二親行年七十著五色防衣爲小兒啼大業拾遺記帝嘲羅娘云幸好畱儂伴成夢不畱儂住意如何帝自逹廣陵多效吳語故稱儂云韓文公瀧吏詩儂幸無負犯何由到爾知】四方上下相依從【退之酔畱東野詩昔年因讀李白杜甫詩長恨二子不相從又云四方上下逐東野𨿽有離別無由逄纂異蜀夲作絕勝已致三千鐘】用捨由人不由已【論語爲仁由已而由人乎哉】乃是伏轅駒犢耳【戰國防驥伏盬車而上太行負轅不能上田蚡傳今日廷論局趣效轅下駒】

次韻時進叔二十六韻

時子河上園竹間開棟宇【系辭云上棟下宇】大兒勝衣冠小兒丰頰輔【後漢禰衡傳大兒孔文舉小兒楊徳祖史記三王世家皇子賴天能勝衣趨拜檀弓云如不勝衣萬石君傳云子孫勝冠者韓文始任戴冠易咸其輔頰古左傳谷也丰下必有後於魯國】嫁女與朱公伏臘可稱舉【謂稱觴舉酒也漢楊惲傳歳時伏臘烹羊炮羔鬥酒自勞白樂天詩飬之晨昏膳居無伏臘資】發疏𨿽蒼浪【張鷟僉載補遺云王能爲洛陽令判婦人阿孟狀云阿孟身年八十鬢髮早巳蒼浪】齒嚼未齟齬【楚辭吾固知其齟齬而難入】雞棲牛羊下【國風雞棲於塒日之夕矣羊牛下來】各自有室處【杜詩牛羊下來久各自閉柴門詩入此室防左傳魏絳曰民有寢廟獸有茂艸各有攸防】四墻規摹小易守若滕莒捨前花木深【唐常建詩竹徑通幽防禪房花木深】春物麗觀覩捨後曲池蛙【楚辭坐堂伏檻臨曲池】齋堂風月苦【盧仝詩使君池亭風月苦】豈此不足歟【退之詩擺頭笑且言我豈不足歟】嘆歳不我與【論語陽貨謂孔子曰日月逝矣歳不我與吳質答魏太子牋日月冉冉歳不我與】客宦孤云耳【狄仁傑登太行山南望見白雲孤飛】未知秦吳楚向來千駟公果媿一丘土【論語齊景公有馬千駟死之日民無得而稱焉選詩昔爲萬乘君今爲丘山土】寧當損軒昻【退之聽琴詩劃然變軒昻】聊欲效俯傴【左傳正考父三命玆益共故其鼎銘曰一命而僂再命而傴三命而俯】時子聽然笑【上林賦亡是公聽然而笑】吾已悟倉鼠【史記李斯傳斯年少時爲郡小吏見吏捨厠中防食不潔近人犬數驚恐之斯入倉觀倉中防食積粟居大廡之下不見人犬之憂斯嘆曰人之賢不肖如鼠矣在所自防耳乃從荀卿學帝王之術】少猶守章句晚實愛農圃【論語吾不如老農吾不如老圃】鵲巢最知風蟻穴識陰雨【漢翼奉傳巢居知風穴防知雨文選張茂先詩巢居知風寒穴防識陰雨】世网事諳委【文選詩世网嬰我身退之與栁中丞書與賊不相諳委】醉鄕俗淳古【唐王績酔鄕記其末云酔鄕之俗豈古華胥之國乎何其淳寂也】坐忘兩家說肉堅與腸腐【荘子曰坐忘矣枚乘七發云甘脆肥濃命曰腐腸之藥晉孔羣傳羣嗜酒王導戒之曰卿不見酒家覆瓿布日月久糜爛卽答曰公不見肉糟酒淹更堪久耶】酒至卽使傾【杜詩毎過得酒傾】客來敢辭窶【曲禮云客歠醢主人辭以窶】時邀五柳陶【陶潛集有五柳先生傳】共過三徑詡【漢書鮑宣傳後載自成帝至王莽淸名之士十二人蔣詡元卿爲兗州刺史以亷直爲名王莽居攝以病免官歸鄕裏臥不出戶陶淵明集有聖賢羣輔錄云求仲羊仲皆挫廉逃名蔣元鄕之去兗州還杜陵荊棘塞門捨中有三徑惟二人從之遊時人謂之二仲見稽康髙士傳】往在少年場【漢尹賞傳賞守長安令雜舉輕薄少年惡子殺數百人瘞寺門桓東長安中歌之曰安所求子死桓東少年場生時諒不謹枯骨浚何葬樂府有結客少年場行蓋出於此】豪气壓潁汝【晉周顗傳汝潁固多奇士祖納傳汝潁之士利如錐】借令今尙爾眞復難共語稍知憐麯蘗【退之詩髙士例須憐麯蘗丈夫終莫生畦畛字夲出說命書若作酒醴爾惟麯蘗】漸觧等灉濋【元注雲水自河出爲灘自濟出爲濋見爾雅釋水如左太衝魏都賦淸酤如濟濁醪如河以灉濋之水而辧酒味也】朋友半山阿光陰共行旅【李太白宴桃李園序夫天地者萬物之送旅光陰者百代之過客】人故義當親衣故義當補【古艶歌曰防防白兔東走西顧衣不如新人不如故後溪竇舊妻與書別曰衣不厭新人不厭故】飛鳧王令尹【後漢王喬傳爲葉令有神術每月朔望常自縣詣臺朝顯宗怪其來數而不見車騎密令伺之言其臨至輙有雙鳧從東南飛來於是鳧至舉羅張之但得一雙舄乃詔尙方診視則四年中所賜尙書官屬履也】期我向君所君爲拂眠牀【南史魚傳有眠牀一張皆是蹙柏】淹畱暮城阻【唐歐陽詹初發太原途中寄太原所思云髙城已不見況城中人左傳不腆敝邑爲從者之淹畱久也】

寄黃從善【從善名降元丰末爲國子司業山谷有謝惠山泉詩後爲禦史中丞此詩言鳧飛葉縣宰乃先作今附葉縣詩後】

故人千里隔談經想見牛刀刃發硎【注見前】渴雨芭蕉心不展【文選謝靈運詩折麻心莫辰此借用】未春楊栁眼先靑【白樂天楊栁枝詞云葉含濃露如啼眼枝嫋輕風似舞腰】鳧飛葉縣郎官宰【後漢書郎官出宰百里】虹貫江南處士星【帝王世紀瑤光之星貫日如虹史記荊軻傳白虹貫日晉隱逸謝敷傳初月犯少微少微一名防士星占者以隱士當之譙國戴逵有美才或憂之俄而敷死此語不知謂誰】天子文思求逆耳【杜牧詩文思天子復河湟漢張良諫髙祖云忠言逆耳利於行苦口毒藥利於病】吾宗一爲試雷霆【漢賈山傳人主之威非特雷霆也】

山谷外集詩注卷一

欽定四庫全書

山谷外集詩注卷二

宋黃庭堅撰

史容

注

薛樂道白南陽來入都畱宿防飲作詩餞行【葉縣蓋南陽入京之路又有送薛樂道知鄖鄕詩有黃山葉縣連墻居之句此詩當是葉縣作】

薛侯本貴冑射防一矢中【漢書儒林傳贊曰設科射防勸以官祿易旅之六五曰射雉一矢亡此仿其語左傳王召養由基與之兩矢使射呂錡中項伏弢以一矢復命注云一發而中孔安國尙書傳曰冑長也公卿之子爲冑子】金蘭托平生【易大傳二人同心其利斷金同心之言其臭如蘭劉孝標廣絕交論云自昔把臂之英金蘭之友】葛比諸從【後漢禮儀志上陵儀法茍先帝有葛之屬男女畢防晉王導傳導與其子悅奕棊爭道導笑曰相與有葛那得爲爾耶】數面尙成親【淵明集答龎參軍詩序云俗諺曰數面成親況情過此者乎】況乃居連棟交遊及父子講學連伯仲奴人通使令孩稚接戲弄相憐負米勤【家語子路見於孔子曰昔者由也事二親之時常食藜藿之實爲親負米百里之外親歿之後南遊於楚從車百乘積粟萬鐘累茵而坐列鼎而食願欲食藜藿爲親負米不可復得也】同力采蘭供【文選束廣防補亡詩南陔孝子相戒以養也循彼南陔言采其蘭眷戀庭闈心不遑安退之作孟先生詩云采蘭起幽念亦用此事蓋孟郊有母也供謂供養其父母】每持君家書平安覰款縱【顏師古匡俗正謬云今官曹文案於紙縫上記之曰款縫何也答曰此語出魏晉律令字林本作防防刻也古者簿領皆用簡牘其編連之處於縫上刻記之呼爲防縫今紙縫上書名猶取舊語呼爲款】秦人與吾炙憂樂一體共【孟子曰耆秦人之炙無以異於耆吾炙】釋之廷尉曹防過成系訟從此張長公不肯爲時用【張釋之傳釋之爲公車令刻太子不下司馬門不敬後拜廷尉景帝立釋之恐用王生計景帝不過也嵗余爲淮南相猶尙以前過也其子摯字長公官至大夫免以不能取容當世故終身不仕陶淵明集有張長公詩云逺哉長公蕭然何事李白詩聖朝久棄靑雲士他日應憐張長公】丘阿無梧桐曲直不在鳯【大雅捲阿云鳯凰鳴矣於彼髙岡梧桐生矣於彼朝陽箋云鳯凰鳴於山脊之上居髙視下觀可集止諭賢者待禮乃行翔而後集】生涯谷口耕【揚子法言曰谷口鄭子眞耕乎巖石之下】世事邯鄲夢【異聞集道者呂翁經邯鄲道上邸捨中有少年盧生自嘆其貧困言訖思寐時主人方炊黃粱爲饌翁乃探懷中枕以授生枕兩端有竅生夢中自竅入其家見其身富貴五十年老病而卒欠伸而寤顧呂翁在旁主人炊黃粱尙未熟】自君抱憂端【杜詩憂端齊終南澒洞不可掇】酒椀未忍齅【自注云借用】髙秋自南歸意气稍寛縱黃花尙滿籬白蟻方浮甕【文選謝朓詩緑蟻方獨持注云釋名曰酒有況齊浮蟻在上泛泛然】私言助燕喜【魯頌云魯侯燕喜令妻壽母詩意謂助其娯親之樂也】且莫戒輜重【老子曰終日行不離輜重輜重車也漢李陵傳召陵欲使爲貳師將輜重】霜風獵帷幕銀燭吐防蝀【郭璞山海經序云安汲郡竹書穆天子傳穆王見西王母取其玉石珍瑰之噐金膏銀燭之寶今攷之穆王傳則雲天子之寶玉果璿珠燭銀注云有精光如燭鮑明逺芙蓉賦潤蓬山之瓊膏輝蔥河之銀燭國風蝃蝀在東莫之敢指注虹也】密坐幸頗歡【文選曹子建書云得爲密坐李善曰曹大家欹噐頌曰侍帝王之密坐】劇飲寧辭痛【杜詩忘形到爾汝痛飲眞吾師】疎鐘鳴曉撞小作寒霿廏馬蕭蕭鳴【詩乘馬在廏又蕭蕭馬鳴】徵人稍稍動九衢槐栁中縱緩靑絲鞚【杜詩不反靑絲鞚虛燒夜燭花】朱樓豪士集【謝朓詩迢遞起朱樓】紅袖淸歌送【退之詩淸歌緩送感行人】河鯉獻鱛材江橙解包貢【禹貢揚州厥包橘柚錫貢】蟹擘鵞子黃【老杜鵞兒黃似酒此借用】酒傾琥珀凍【杜詩春酒杯濃琥珀薄】舉觴遙酌我發嚏知見頌【邶國風雲寤言不寐願言則箋云今俗人嚏云人道我此古之遺語也蓋寛饒雲母多酌我】行行鞭箠倦短句煩屢諷

戲詠江南土風

十月江南未得霜髙林殘水下寒塘飯香獵戶分熊白酒熟漁家擘蟹黃【世說蟹黃熊白】橘摘金苞隨驛使【文選笙賦披黃苞以授柑樂天詩浸月冷波千頃玉苞霜新橘萬株金荊州記陸凱與範蔚宗詩折梅逢驛使】禾舂玊粒送官倉【洪範惟辟玉食戰國策粒米如玉杜詩碧酒隨玉粒杜牧之阿房宮賦釘頭燐燐多於在庾之粟粒】踏歌夜結田神社【踏歌近代曲也張說劉禹錫皆有踏歌行續仙傳藍采和帶醉踏歌云踏踏歌藍采和異聞集載邢鳯之子夢一美人歌踏陽春之曲退之詩麥苖穟桑生椹共向田頭樂社神】遊女多隨陌上郎【樂府解題說邯鄲女子姓秦名羅敷爲王仁妻仁事趙王爲家令羅敷采桑陌上趙王見而悅之置酒將奪焉劉夢得詩蕩舟遊女滿中央采菱不顧馬上郎】

弈棊二首呈任公漸

偶無公事負朝暄【韓文丞防記云余方有公事子姑去負暄見列子】三百枯棊共一樽【枯棊三百孰與萬人之將見文選慱弈論】坐隠不知巖穴樂手談勝與俗人言【語林曰王中郎以圍棊是坐隠支公以棊爲手談司馬子長報任少卿書云此可與知者道難爲俗人言】簿書堆積塵生案【人間多事堆案盈幾見康書】車馬淹畱客在門戰勝將驕疑必敗果然終取敵兵翻【項羽傳宋義諌曰戰勝而將驕卒惰者敗今少惰矣】

偶無公事客休時席上談兵校【一作角】兩棊心似蛛絲遊碧落【樂天長恨歌上碧落下黃泉】身如蜩甲曵枯枝【退之聨句化虫枯挶莖言蟬也蟬亦曰蜩詩五月鳴蜩也評詩者謂山谷此二句則苦思忘形較勝負於一著與王荊公措意異矣荊公詩云莫將戲事擾眞情且可隨緣道我嬴戰罷兩匳收墨白一枰何處有虧成】湘東一目誠甘死【南史王偉爲侯景謀主偉作檄云項羽重瞳尙有烏江之敗湘東一目寧爲赤縣所歸】天下中分尙可持【史記髙紀項羽與漢王約中分天下割鴻溝謂持棊白黑皆不可動也】誰謂吾徒猶愛日【愛日見法言】參橫月落不曽知【月落參橫見柳子厚龍城錄】

謝曉純送納襪

剗艸曽升馬祖堂【傳燈錄江西一禪師姓馬氏六祖能和尙請曰向後佛法從汝邊去馬駒蹋剎天下人厥後江西法師布於天下時號馬祖又丹霞禪師投南嶽石頭和尙石頭告眾來日剗佛殿前艸至曰各備鍬鐝剗艸獨師以盆盛水淨頭於和尙前胡跪石頭笑爲剃頭】暖窻接膝話還鄕贈行百衲兜羅韈【楞嚴經云我今示汝兜羅綿手摘此二字】處處相隨入道場

衝雪防新寨忽忽不樂【纂異眉州本及黃氏本一夢江南據馬鞍夢中投防夜防千山銜斗柄三星沒雪共月明千里寒俗學近知回首晚病身全覺折腰難江南長盡捎云竹歸及春風斬釣竿又案黃氏年譜云按垂虹詩話山谷尉葉縣曰作新寨詩有俗學近知回首晚病身全覺折腰難之句傳至都下半山老人見之擊節稱嘆謂黃某淸才非奔走俗吏遂除北京教授與國史本傳下合】

縣北縣南何目了又來新寨解徵鞍山銜斗柄三星沒【詩三星在天】雪共月明千里寒【謝希逸月賦隔千里兮共明月】小吏有時須束帶【陶明淵應束帯見督郵事已見前注】故人頗問不休官【唐僧靈徹詩相逢盡道休官去林下何曽見一人見集古錄】江南長盡捎云竹歸及春風斬釣竿【杜詩釣竿欲拂瑚樹刪去詩中有新寨餞南歸客詩乃葉縣尉時作】

聽崇徳君鼔琴【前集有姨母李夫人墨竹詩外集十一卷有觀從徳墨竹歌其序云姨母崇徳君贈新墨竹圖且令作歌冰元章畫史云朝議大夫王之才妻南昌縣君李氐尙書公擇之妹能臨松竹木石等畫見本卽爲之卒難辧又別集有酌崇徳君壽酒詩並葉縣作惟前集詩任氏編入元祐三年館中作】

月明江靜寂寥中大家斂袂撫孤桐【後漢列女傳扶風曽世叔妻同郡班彪之女數召入宮令皇后諸貴人師事焉號曰大家禹貢嶧陽孤桐注云特生桐中琴瑟】古人巳矣古樂在【孟子云今樂猶古樂】髣髴雅頌之遺風妙手不易得【杜詩畫師亦無數好手不可遇】善聽良獨難猶如優曇華時一出世間【法華經云如是妙法諸佛如來時乃說之如優曇鉢華時一現耳疏云優曇鉢華名端應現則金輪玉山】兩忘琴意與已意乃似不著十指彈【孟郊妾簿命云不惜十指爲君千萬彈】禪心黙黙三淵靜【三淵前已注事見莊子淵有九名此處三焉注云淵者靜黙之謂耳】幽谷淸風淡相應絲聲誰道不如竹【晉孟嘉傳師不知竹竹不知肉】我巳忘言得眞性罷琴窻外月沈江萬籟俱空七定【杜詩罷琴惆悵月照席】

郭明甫作西齊於潁尾請予賦詩二首

食貧自以官爲業【詩三嵗食貧荊公詩朝信有兒迎郭伋食貧無地乞羊曇】聞說西齋意凜然萬卷藏書冝子弟十年種木長風煙【史記貨殖傳十嵗樹之以木】未嘗終日不思潁【歐陽公有思潁寄常處士詩】想見先生多好賢安得雍容一樽酒【沈休文詩勿言一樽湭明日難重持杜詩何時一樽酒重與細論文】女郎臺下水如天【寰宇記潁州治汝陰縣女郎臺在縣西北一里古老云昔娛之女嫁魯昭候爲夫人築臺以賓之故俗謂之女郎臺柳子厚詩桂嶺瘴來云似墨洞庭春盡水如天】

東京望重兩幷州【郭丹郭伋皆爲幷州牧後漢書有傳】遂有汾陽整綴旒【詩爲下國綴旒唐郭子儀封汾陽郡王贊曰唐祚若贅斿而能輔太子再造王室】翁伯入關傾意气【漢郭解傳解姊曰以翁伯時人殺吾子賊不得師古曰翁伯解字也傳又云解入關關中賢豪聞聲爭交歡史記晏子傳云意气揚揚甚自得李白詩扶風豪士下天奇意气相傾山可移】林宗異世想風流【郭防字林宗事見後漢書李白詩吾非謝尙邀彥伯異代風流各一時】君家舊事皆靑史今日髙材未白頭莫倚西齋好風月長隨三徑古人遊【勸之仕也淵明歸去來辭三徑就荒汝潁鄰州此亦葉縣尉時作】

勸交代張和父酒

風流五日張京兆【漢張敞傳敞使賦曹掾絮舜有所案驗舜以敞劾奏當免不肯爲敞竟事曰吾爲是公盡力多矣命五日京兆耳安能復按事】今日諸孫困小官作尹大都如廣漢【趙廣漢張敞皆京兆尹所爲大略相似】畫眉仍復近長安【敞爲婦畫眉長安人傳張京兆眉憮欲得官近長安唐人語也】三人成虎事多有【注見前孔融臨終詩三人成市虎浸潰解膠漆】眾口鑠金君自寛【楚辭故眾口之共鑠金兮初若是而逢殆鄒陽書云眾口鑠金積毀銷骨】酒興情親俱不淺賤生何取罄交歡【杜詩防弄漁舟移白日老農何有罄交歡】

過平輿懷李子先時在幷州【平輿縣蔡州嘉祐四年升幷州爲太原府案潛夫詩話載山谷教人云世上豈無千里馬人中難得九方臯此可爲律詩之法卽此詩也解葉縣尉時作】

前日幽人佐吏曹【易履道坦坦幽人貞吉】我行隄艸認靑袍【庾信哀江南賦云靑袍如艸白馬如練杜詩汀艸亂靑袍範魯公詩靑袍春艸色白紵棄如仇王荊公詩照映裏門非白屋陵云春艸有袍靑】心隨汝水春波動興與幷門夜月髙世上豈無千里馬人中難得九方臯【列子說符篇秦穆公謂伯樂曰子之年長矣子姓自可使求馬者乎對曰臣之子皆才下可告以良馬不可告以天下之馬也臣有所與共擔纒薪菜者自九方臯請見之公使求馬三月而反報曰巳得之矣牝而黃使人取之牡而驪公謂伯樂曰敗矣子之所使求馬者色物牝牡尙不能知又何焉之能知也伯樂曰臯之所觀天機也】酒船魚网歸來是花落故溪深一篙【方言刺船謂之篙】

以金沙酴醿送公壽【山谷嘗有防云余與宗室越宮有葭莩故曩時與宣州院公壽景珍嘗共文酒之樂試教官入京作】

天遣酴醿玉作花紫緜揉色染金沙憑君著意樽前防便與春工立等差【退之李花詩縞裙練帨無等差沈立海棠記云惟紫緜者謂之海棠余乃棠梨花耳又苕溪云閏中漕字海棠有如紫緜揉色者此摘其字】

寄懷公壽

好賦梁王在日邊【司馬相如傳以訾爲郎防景帝不好詞賦是時梁孝王來朝從遊說之士鄒陽枚乘之徒相如見而說之因病免客遊梁李白詩西入長安到日邊】重簾復幕鎖神仙【退之詩黃簾緑幕朱戶閉杜詩華屋艷神仙】莫因酒病疏桃李【詩何彼穠矣華如桃李美王姬之顏色盛也又曹子建詩南國有佳人容華若桃李】且把春愁付管【白樂天詩街東酒薄醉易醒滿眼春愁銷不得】愚智相懸三十里【魏武帝與楊修讀曹娥碑有知無知較三十里】榮枯同有百餘年【文選遭子建詩積善令餘慶榮枯立可須】及身彊健且行樂【漢楊惲傳人生行樂耳須富貴何時】一笑端須直萬錢【太白詩玉盤珍羞直萬錢】武陵【黃氏年譜雜詩八首而第八首載外集第六卷

題作武陵今從蜀本附葉縣詩後】

武陵樵客出桃源自許重遊不作難【太白詩回山轉海不作難傾情倒意無所惜】郤覓洞門煙鎖斷歸舟風月夜深寒【晉大元中武林人捕魚緣溪行忽逢桃林夾岸復前行盡水源便得一山山有小口豁然開朗黃髮垂髫自云先世避秦來此因延至其家具酒食停數日辭去旣出及郡詣太守遣人隨其往尋其處遂迷不得路詳見陶淵明集中桃花源記】呻吟齋睡起五首呈世弼【王世弼名純亮山谷妹夫所謂王郎者】

棐幾坐淸晝慱山凝妙香【李白古樂府慱山鑪中沈香火雙煙一气淩柴霞杜詩心淸聞妙香】蘭芽依客土柳色過鄰墻巷僻過從少官閒气味長江南一枕夢髙臥聽鳴桹【文選潘安仁西徵賦鳴桹厲響李文饒觀釣賦喜良夜而不歸更鳴桹而逺適李白詩惜別耐取醉鳴桹且長謠】

學省非簿領【文選沈休文學省愁臥一首注云梁齊書明帝卽位沈約遷國子祭酒學省國子也山谷時爲北京國子監教授故得稱學省蘇子由詩鸞臺與諸曹有政非簿領】臥屙常閉關【謝靈運詩臥屙對空林】兩余樓閣靜風晚鳥烏還賞逐四時攺【沈休文詩山中咸可悅賞逐四時移】心安一味閒古人𨿽已往不廢仰髙山【詩髙山仰立】

疏食吾猶飽曲肱哦古今【論語子曰飯疏食飲水曲肱而枕之樂亦在其中矣】酒傾因好事【揚雄傳好事者載酒肴從之】絕爲知音【揚雄解難云鐘期死伯牙絕破琴而不肯與眾鼓】妬蘗長春木爭巢喧暮禽長懷阮校尉北望首陽岑【文選阮嗣宗詩步出上東門北望首陽岑】

已把社公酒【退之憶昨行社公禮罷元侯回】春寒那得嚴厭聴鴻啄雪喜有燕穿簾璞玉深藏噐【孟子今有璞玉於此易君子藏噐於身】囊錐立見尖【史記平原君謂毛遂日賢士之處世若錐之處囊中其末立見先生不能毛遂曰使遂蚤得處囊中乃潁脫而出非特其末見而已】兒時愛談道【衛玠傳衛玠談道平子絕倒】今日口如箝【鼂錯傳鄧公曰臣恐天下之士箝口不敢復言矣退之苦寒云口角如銜箝】

墻下蓬蒿地兒童課翦除【張平子西京賦牧禽舉胔數課眾寡注計數課錄校所得多少杜詩喧呼山腰宅課奴殺靑竹】蔓萵隨分種杞菊未須鉏河水傳烽火【杜詩烽火連三月家書扺萬金】交州報捷書【交趾入寇蓋寧八年連嵗進討至十年乃降時山谷未離北京也】無能落閒處【唐司空圗耐辱居士歌云籟是長教閒處著退之詩如今到死得閒處還有詩賦歌康哉】慙媿飽春蔬

奉答子髙見贈十韻

柳徑兩著緜竹齋風隕籜【詩十月鄖籜】屏處人事少【漢竇嬰傳謝病屛居南山下】晴余鳥聲樂【左傳鳥烏之聲樂】詩卷墮我前謂從天上落【李白詩咳唾落九天隨風生珠玉又寄崔待禦詩九鄕天上落】君有古人風詩如古人作【魏志毛玠傳云太祖以素屏風素憑幾賜玠曰君有古人之風故賜君以古人之服鮑明逺詩側覩君子論預見古人風】簞瓢謝膏粱【簞瓢見論語孟子云所以不願人之膏粱之味也注膏粱粱細如膏者也】翰墨化糟粕【莊子曰桓公讀書於堂上輪扁斲輪於堂下問桓公曰敢問君之所讀者何言也公曰聖人之言也曰聖人在乎公曰已死矣曰然則君之所讀者古人之糟粕已】誤防東海觀吾淺乃可酌眞成聞道百自謂莫已若【杜詩眞成浪出遊莊子雲秋水時至兩涘渚涯之間不辧牛馬河伯欣然自喜順流而行至於北海東面而望不見水端河伯嘆曰野語有之聞道百以爲莫已若者我之謂也】謝生石韞玉【陸機聞賦云石韞玉而山輝】志尙本丘壑【陶潛詩少無適俗韻雅志在丘壑】𨿽無首陽粟飲水亦不惡【史記伯夷叔齊傳二人義不食周粟餓死於首陽山晉謝道韞傳王郎逸少子不惡】跫然何時來爲我一發藥【莊子逃虛空者聞人足音跫然而喜莊子曰列子謂伯昏瞀人曰先生旣來曽不發藥乎】招子髙二十二韻兼簡常甫世弼【詩中言夏向厭次而冬自聊攝歸蓋以檄考試往來之時與奉和世弼詩同意蓋是嵗適當科舉若附之戊午年則山谷乃考試於衛州而厭次非衛州經行之路今附於乙卯嵗】

我行向厭次【厭次棣州所治縣也】夏扇日在搖甘未除壠髙柳尙鳴蜩【詩小弁菀彼柳斯鳴蜩嘒嘒】駕言聊攝歸【詩駕言出遊聊攝博州所治聊城縣也卽左傳所謂聊攝以東】飛霜曉封條【文選雜擬詩嘉樹生朝陽凝霜封其條】負薪泣裘褐公子禦狐貂【王孫子曰昔衛君重裘累茵而坐見路有負薪而哭者問其故對曰雪下衣薄是以哭也見藝文類聚王褒聖主得賢臣頌云襲防貉之煗者不憂至寒之淒愴法言云舉世寒貂狐不亦燠乎】嵗月坐晼晚【選詩思君令人老嵗月忽巳晚宋玉九辧曰日晼晚其將入兮明月銷鑠而減毀】鬢顏颯然凋道徳千古事斯文非一朝【杜詩文章千古事得失寸心知】往者我不及【離騷云往者不可及兮來者不可待】後坐多見超【退之詩只見有不如不見有所超】吾黨二三子【論語吾黨之小子又二三子何患於喪乎】士林聳孤標【老杜詩顏氏之子才孤標】小謝抱周易忘言獨參寥【莊子防聞之參寥參寥聞之疑始】崔郎楚左史【楚左史倚相見左傳】二典攷舜堯王生風雅學談辯秋江潮【釋氏所謂海潮音也】灑筆驚有司小敵謂可驕【漢光武紀諸部喜曰劉將軍平生見小敵怯今見大敵甚勇可怪也】安知摴蒱局臨關敗三梟【李翺有五木經云摴蒱五木白判又曰王采四甿采六白二三日梟又曰馬出初關疊行非王采不出關】三生數步隔屢赴茗盌邀【陸羽茶經四之器曰盌越州上明州次婺州次嶽州次】小謝殊未來【選詩日暮碧雲合佳人殊未來】我覺百里遙問之憂菽水【檀弓孔子曰啜菽飲水盡其歡斯之謂孝】心慮極無聊【賈誼傳一二指搐身慮無聊】父憐母不訶日以濁酒澆【世說阮籍胸中壘塊故須酒澆之】此道如鼎實念子羮未調【文選潘安仁詩王生和鼎實書曰若作和羮爾惟鹽梅】古來有親養回也樂一瓢不田鶉生宎在物乃爲妖【莊子曰吾未嘗爲牧而防生於奧未嘗好田而鶉生於宎】吾言有師承【後漢儒林傳序師資所承】可信如斗杓【斗杓招搖星也】詩以解子憂【孟子惟順於父母可以解憂】亦用當子招【此詩言三子者舉進士不中選謝治易崔習書王習詩不爲不至而譬之於博有勝負也小謝懟而不出自言無以奉菽水之歡故爲言顏子事親一簞食一瓢飲不攺其樂以解其憂也王純亮字世弼山谷妺壻山谷至自厭次蓋以檄考試進士也外集刪去詩中有一詩其序云次韻答常甫世弼二君不利秋官郁鬰不平故予詩多及君子處得失事與此篇同時】

次韻謝子髙讀淵明傳

枯木嵌空微暗淡【老杜詩云嵌空太始雪嵌期銜切】古噐𨿽在無古【晉陶淵明傅蓄琴素一張徽不具每朋酒之防則撫而和之曰但識琴中趣何勞上聲】袖中正有南風手誰爲聽之誰爲傳【南風手謂舜作五之琴以歌南風司馬遷答任安書云諺曰誰爲爲之孰令聽之蓋鐘子期死伯牙終身不復鼓琴】風流豈落正始後【晉衛玠傳不意永嘉之末復聞正始之音】甲子不數義前【南史陶潛傳所著文章義之前明書年號永初以來惟云甲子】一軒黃菊平生事無酒令人意缺然【淵明九日詩序云秋菊盈園而時醪靡至淵明以九月九日無酒摘菊盈把望見白衣人送酒至莊子吾自視缺然】

奉和王世弼寄上七兄先生用其韻

宮槐弄黃黃【退之詩黃黃蕪菁花】蓮葉緑婉婉【退之元和聖徳詩婉婉弱子今以言新荷嫩緑也】時同二三友竹軒涼夏晚駕言都城南【詩駕言出遊大名府北京也故言都城】以望徵車返何知苦淹回及此秋景短愁思令人瘦【文選古詩思君令人瘦杜詩逺遊令人瘦】舉目道路逺西風脫一葉【文選月賦洞庭始波木葉防脫杜詩風雨一秋葉退之詩林柯有脫葉李白大獵賦不周來風冥掌雪木脫葉艸解節】薦士聞鄕選【被檄試鄕貢進士也】簡書催渡河【詩出車云豈不懷歸畏此簡書】賓客不得展【檀弓云展墓而入注云展省視之】親憂對萱叢【詩伯兮云焉得諼艸言樹之背毛云諼艸令人忘憂背北堂也釋文云諼本又作萱嵇康養生論合歡蠲忿萱艸忘憂】婦病廢巾盥【內則婦事舅姑進盥少者奉槃長者奉水請沃盥盥卒授巾】言趨厭次城【厭次見前注】鞭馬倦長阪【文選曹子建詩秋蘭被長阪又陸韓卿詩駿足思長阪】棗林蔽天日交陰不容繖仰防實離離憶見花纂纂【文選笙賦云詠園桃之夭夭歌棗下之纂纂歌曰棗下纂纂朱實離離宛其落矣化爲枯枝注云古咄唶歌曰棗下何攢攢榮華各有時棗初欲赤時人從四邊來棗適今日賜誰當仰視之】異鄕懷節物不共斟酒盞舉埸下馬入深鎖嚴籥管諸生所程書捃束若稭稈【後漢範丹傳拾拾自資禹貢三百里納稭服注稭槁也說文稭本或作稭工八反】蜜燈坐回環【庾信集中有燈賦云香添然蜜气雜燒蘭柳子厚詩回環驅萬象】丹硯精料柬披榛拔芝蘭【文選趙景眞書披榛覓路】斷石收琰琬【上林賦朝采琬琰和氏出焉】紛爭一日事聲實混端窾【六家指要其實中其聲者謂之端實不中其聲者謂之】天球或棄遺【顧命曰天球河圖在東序】斗筲尙何算【論語斗筲之人何足算也】西歸到官舎塵土昏案版寒窻穿碧疏【文選天臺賦彤雲斐亹以翼櫺皦日炯晃於綺疏注櫺窻間子也刻爲綺文謂之綺疏鮑明逺詩朱爵文窻韜碧疏韋蘇州酒肆行碧疏玲瓏含春風銀題防織邀上客】潤礎閙蒼蘚【淮南子雲山云蒸柱礎潤杜詩礎潤休全濕云時欲半回】詩書鵲巢翻【鵲巢見詩】帷幔蛛絲罥果知兄未來光陰坐晼晚【宋玉九辯日晼晚其將入】昨防叔父報亦嘆音書簡【叔父謂黃亷字夷伯也王介甫薦爲司農寺幹當公事命同司農丞程之才體量河北河東災傷道除知司農寺丞以荒政十二爲科條自昨防叔父報至貂狐無餘煗皆言體量賑濟辛勤之狀詳見山谷遺文夷仲行狀】薄言使事重【詩薄言還歸】激切被天遣【髙僧傳僧嵬戒行嚴潔有一女子寄防自稱天女以上人有徳天遣我來嵬曰無以革囊見試此摘其字北史李元忠傳孫騰曰此君天遣來不可違也李長吉詩天遣裁詩作花骨】逋流一方病責任嫓和扁【左傳昭元年晉侯求醫於秦秦伯使醫和視之史記扁鵲姓秦名越人】咨詢懷靡及【小雅皇皇者華君遣使臣也駪駪徵夫每懷靡及末章云載馳載驅周爰咨詢】不遑暇息偃【詩采薇云不遑啟居不遑啟處北山云或息偃在牀】嚼冰進糜餐衝雪踏層巘嚴霜八月飛貂狐無餘煗【貂狐見前注】念嗟叔母劉窮年寄甥館【文選李令伯陳情表云祖母劉湣臣孤弱躬親撫養此用其語行狀又云娶劉氏屯田員外郎致仕渙之女夷仲往河北而劉氏終年畱其父母家也孟子曰帝館甥於貳室注謂妻父曰外舅謂我舅者吾謂之甥堯以女妻舜故謂舜甥也】尙憐公初黠誘掖到昭宛【公初昭宛疑是夷仲子侄小字如前集稱阿巽及相與睦也】庭堅薄才資行又出畦町【莊子彼且爲無町畦亦與之爲無町畦釋文云町徒頂切豳詩云町疃鹿塲音他典切韓文公詩文才不如人行又無町畦】浮雲與世疎【論語於我如浮雲杜詩流水生涯盡浮雲世事空李白詩河東郭有道於世若浮雲】短綆及道淺【莊子禇小者不可以懷大綆短者不可以汲深退之詩汲古得修綆】匠伯首暫回大樗終偃蹇【意謂𨿽受諸公知終無心進取莊子匠石之齊至於曲轅見櫟社樹其大蔽牛匠伯不顧遂行釋文曰匠伯石字也】學宮屍廩入奉養闕丰腆學徒日新聞陋孤猶舊典【學記則孤陋而寡聞時用王氏經學取士也】小材渠困我持斵問輪扁【原注云後用此一韻事異似不害輪扁見前注】大材我屈渠越雞當鵠卵【莊子奔蜂不能化藿蠋越雞不能復鵠卵】未能引分去戀祿幸茍免【退之瀧吏詩官不自謹愼冝郎引分往】平生報一飽從事極黽勉【老杜云常擬報一飯小雅云黽勉後事不敢告勞】豈如不見收放身就間散【退之進學解云投閒置散】思伯臥江南【伯卽七兄也】無心趣軒冕【莊子繕性篇非軒冕之謂也】龎翁迹頗親黃蘗門屢款【居士龎蘊黃蘗希運禪師傳燈錄皆有傳】齋余佛飯香【維摩經云有國名眾香佛號香積維摩詰問眾菩薩誰能致彼佛飯維摩詰不起於座化作菩薩到眾音界禮彼佛足於是香積如來以眾香鉢盛滿香飯與化菩薩化菩薩以滿鉢香飯與維摩詰】茶沸甘露滿【陸羽顧渚山記云豫章王子尙訪曇濟道人於八公山道人設茶茗子尙味之曰此甘露也何言茶茗】逢人問進退餘事寄一莞【論語夫子莞爾而笑】仲父挾髙才甘爲溝中斷【元注云音短莊子云百年之木破爲犠樽而文之其斷在溝中比犧樽於溝中之斷則美惡有間矣其於失性一也退之木居士詩爲神誰比溝中斷遇賞還同防下余】靑黃可犧樽【禮記尊用犧象退之祭子厚文犧樽靑黃乃木之災】薦廟配瑚璉【論語云何噐也曰瑚璉也注云瑚璉黍稷之噐】季父有逸興未嘗入都輦【文選潘安仁詩自我違京輦】臨流呼釣船拂石弄琴阮【唐元行衝傳有人破古冢得銅噐似琵琶身正圓行衝曰此阮咸所作噐也命易以木之其聲淸亮樂家謂之阮咸】雍容從朋交林下追遊衍【詩昊天曰旦及爾遊衍謝朓詩於役儻有期鄂渚同遊衍】田園𨿽是樂及時思還返陰寒木鳴條【論衡五日一風風不鳴條】望損倚門眼【戰國防王孫賈事閔王閔王出走失王之處其母曰汝朝出而晚來則吾倚門而望汝暮出而不還則吾倚閭而望汝今事王王出走汝不知其處汝尙何歸】南枝喜鳴鵲【魏武短歌行月明星稀鳥鵲南飛繞樹三匝無枝可依杜詩浪傳鳥鵲喜】尺素托黃犬【晉陸機傳機有駿犬名曰黃耳羈寓京師久無家問笑語犬曰我家絕無書信汝能賫書取消息否搖尾作聲機乃爲書以竹筩好盛之而系其頸犬尋路南走遂至其家得報還洛嵗以爲常文選樂府云呼兒烹鯉魚中有素尺書】又以窀穸畱【左傳防十三年春秋窀穸之事】歸期指姑洗【月令季春之月律月姑洗】寄聲問僧防【僧防當是子侄小字】兒髮可以綰妙言對賓客稱渠萬金產【退之贈張籍詩云有兒𨿽甚憐教示不免簡君來好呼出踉蹌越門限懼其無所知見則先媿赧昨因緣有事上馬插手版畱君住防食使立侍盤薄暮歸見君迎我笑而莞指渠相賀言此是萬金產】爾來弄筆硯墨水惡翻建大字如棲鴉巳不作肥軟【劉禹錫詩小兒弄筆不能瞠涴壁書窓且賞勤盧仝詩忽來案上翻墨汁塗抺詩書如老鴉漢髙祖紀云秦形勝之國也地勢便利其以下兵於諸侯譬猶居髙屋之上建瓴水也注云幡瓴水言其向下之勢易也法書苑曰鄔彤善艸書如寒林棲鴉】魯論未徹章正苦諸叔懶新詩開累紙【自此以下皆言王世弼詩如月明如柘漿如砧聲筧水聲也】欲罷不能捲【論語欲罷不能】逺懷托孤髙別思盈繾綣【詩民勞云無縱詭隨以謹繾綣】秋月明夜潮柘漿凍金盌【楚辭招魂云胹鼈炮羔有柘漿】疎杵韻寒砧【砧搗衣帛之石老杜詩寒衣處處催刀尺白帝城髙急暮砧】幽泉流翠筧【韻書云筧古典切以竹通水也】吟哦口垂涎【杜詩道逄麯車口流涎】嚼味有餘雋【漢蒯通傳論戰國說士亦自序其說號雋永注肥肉也】傳示同好人我家東牀坦【東牀坦腹見晉王羲之傳】風煙意气生【潘嶽作楊荊州誄翰動若飛紙落如雲杜詩揮毫落紙如雲煙】揮毫寫藤繭【唐舒元輿有弔剡溪古藤文言以剡藤爲紙也法書要錄王羲之蘭亭序用蠺繭紙防防筆北戶錄云晉宋間有一種紙長丈餘就船抄之世謂繭紙】獵山窮鶉鴽【鴽女居切鴿也月令田防化爲鴽】罩海極鰕蜆【集中代書云文章六經來汗漫十牛車譬如觀滄海細大極龍鰕卽此詩之意也】銀鉤亂眼膜【晉索靖傳作艸書狀曰艸書之爲狀也婉若銀鉤老杜云金鎞刮眼膜價重百車渠湼槃經云是時良醫卽以金鎞刮其眼膜】嘉句濯肺脘且言伯在野【書曰君子在野】朋友必推挽五泰列淸廟【荀子蠶賦臣愚而不識請占之五防注云五泰五帝也五帝少臭顓項髙辛唐虞也詩意以五帝比國朝列聖周頌云淸廟祀文王也】聖緒今皇纘眞儒運斗樞【言神宗繼統而王荊公爲相也法言云魯不用眞儒後漢粱啇贊宰相運動樞極】道化廸天顯【書酒誥我聞惟曰在昔殷先哲王廸畏天顯小民注謂湯蹈道畏天明著小民】朝論惜才難逸民大搜狝【左氏隠五年春搜夏苖秋狝冬狩】豈聞任方物【書禹貢任土作貢旅獒無有逺邇畢獻方物】包貢遺羽簳【禹貢曰厥貢羽毛齒革又曰惟箘簵楛漳云楛中矢幹】招車必翹翹【左傳莊二十二年敬仲曰詩云翹翹車乘招我以弓豈不欲往畏我友朋注云逸詩也】前席思謇謇【文帝前席賈生易王臣蹇蹇】王甥欲好懷【王純亮字世弼山谷妹婿也前云我家東牀坦亦指世弼爾雅云妹之夫爲甥】髙意恐難轉【詩我心匪石不可轉也自且言伯在野以下皆謂世弼詩中稱伯兄𨿽在田野間而朋舊在朝必能援引舉逸民也世弼此懷𨿽好而七兄之意不可轉也】長篇題逺筒【白樂天與元微之唱和常以竹筒貯詩防得瑯玕截作筒緘題句章寫心胸】封寄涙空潸遙知雲際開灰飛黃鐘管【太經曰調律者度竹爲管蘆莩爲灰漠然無動寂然無聲冬至夜半黃鐘以應】送吳彥歸番陽【詩中有三見秋气爽之句蓋在北京三年矣】

學省困齏鹽【文選沈休文有直學省愁臥詩退之送窮文太學四年朝齏暮鹽】人材任尊奬倥侗祝螟蛉【揚子學行篇天降生民倥侗顓防又曰螟蛉之子殪而逄蜾蠃祝之曰類我類我久則肖之矣】小大噐罌瓬【退之詩瓬大缾罌小】諸生厭晚成【老子云大晚成後漢當是授傳汝大材當晚成】躐學要儈駔【學記曰學不躐等貨殖傳曰節駔僧】摹書說偏旁【林罕有字源偏旁小說三卷其序云漢太尉祭酒許子取其形類作偏旁條例十五卷名之說文】破義析名象【陶淵明詩奇文共欣賞疑義相與析此譏王氏字解】九鼎奏簫韶爰居端不饗【易鼎大亨以養聖賢主父偃傳大丈夫生不五鼎食死則五鼎烹周禮鼎有十二牢此言鼎食也臧文仲杞爰居事見國語莊子逹生篇云有鳥止於魯郊魯君悅之爲具太牢以饗之奏九韶以樂之鳥乃憂悲視不敢飲食今休款啟寡聞之民吾告以至人之徳譬之若載鼷以車馬樂鷃以鐘鼔也彼又烏能無驚乎哉李白贈盧主薄詩海鳥知天風竄身魯門東臨觴不能飲矯翼思陵空鐘鼔不能樂煙雲誰與同亦此意此亦譏王氏之學前篇和王世弼詩云學徒日新聞孤陋猶舊典亦此意】靑衿少到門庭除晝閒敞【詩子衿刺學校廢也靑靑子衿悠悠我心言學子兢趨新學不至公堂也文選南都賦體爽塏以閒敞】竹風交槐陰三見秋气爽時賴解事人載酒直心賞【揚雄傳好事者載酒肴從之鮑照詩心賞猶難恃謝朓詩懷人去心賞】吳郎楚國材【左傳聲子說楚云𨿽楚有材晉實用之】幽蘭秀榛莽彥國吐嘉言【晉胡母輔之傳王澄曰彥國吐嘉言霏霏不絕輔之字彥國】子將喜標榜【後漢許劭字子將覈論鄕黨人物每月輒更其品題故汝南俗有月旦評】平生欽豪俊久客慕鄕黨【文選張茂先詩不曽逺別離安知慕儔侶】虛齋延灑掃簿飯薦腒鮝【禮內則夏宜腒鱐注腒幹雉鱐幹魚唐韻鮝幹魚臘也音息兩反】詩句唾成珠【文選詩咳唾自成珠老杜詩汝身已見唾成珠】笑嘲愜爬癢【杜牧詩雲杜詩韓筆愁來讀似倩麻姑癢處抓】春夏頻謝除曽未厭來往歸雁多喜聲寒蟬停哀響【淵明詩云哀蟬無遺響來雁有餘聲杜詩云蟬無停號】黃花滿籬落【淵明詩采菊東籬下抱朴子曰葛洪籬落頻缺】白蟻閙甕盎【杜詩蟻浮仍臘味韓詩喧防鳴甕盎】畱君待佳節忽忽戒䢐兩【文選謝朓詩擾擾整夜裝肅肅戒䢐兩】親戚傷離居【楚辭將何以遣兮離居檀弓吾離羣而索居】交遊念疇曩【文選盧子諒詩借曰如昨忽爲疇曩疇曩伊何逝者彌疎】棊局無對曹摴蒱失朋長【史記淳於髠傳六博投壺相引爲曹李白詩連呼五白行六慱分曹賭酒酣馳暉】問君去爲何云物愁莽蒼【莊子云適莽蒼者三餐而反莽莫浪反蒼七蕩反白樂天春雪詩寒消春莽蒼自注云二字上聲又翼城北原作云野色何莽蒼自注作去聲】壽親髮斑斑千里勞夢想家雞槁頭肥【槁禾稈也頭有餘粒雞食之而肥槁頭用禾頭生耳字又北史齊本紀曰時有童謠云一束藳兩頭然槁頭云者山谷摘字多此類】寒魚受罾网甘旨防中廚【內則云防甘柔滑】伊啞弄文𦇤【東方朔傳伊優啞者詞未定也優一侯反亞鳥加反劉夢得詩伊啞轉井車漢宣紀在𦇤褓注云褓小兒被也𦇤小兒繃繃補耕反史記趙世家程嬰杵臼匿趙孤取他人嬰兒負之衣以文褓】此行樂未央【詩夜未央老子荒乎其未央】安知州塗廣【淵明詩目倦川塗異】深秋上滄江逺水平如掌【杜詩秦川對酒平如掌】人生要得意壯士多曠蕩野鶴被籠樊【淵明詩久在樊籠裏復得反自然韓文公詩譬如籠中鶴六翮無所搖】江鷗戀菇蔣【子虛賦東蘠雕胡蓮藕觚盧張揖曰雕胡菇米也郭璞曰苽蔣也】本來丘壑姿不著芻豢飬【孟子芻豢之悅我口】寄聲謝鄕鄰爲我具兩槳有路卽歸田君其信非誑【韓詩臨分不汝誑有路卽歸田】二月丁卯喜雨吳體爲北門畱守文潞公作【據實錄熙寜七年判河陽文彥傳判大名府】

乘輿齋祭甘泉宮【甘泉本秦離宮漢武帝增廣之自武帝至西漢末皆上甘泉祠祭鮑明逺詩二年從車駕齋祭甘泉宮】遣使駿奔河嶽中【書武成云丁未祀於周廟邦甸侯衛駿奔走執豆籩】誰與至尊分旰食【董仲舒傳制曰朕承至尊休徳左傳伍奢曰楚君大夫其旰食乎】北門臥鎭司徒公【唐裴度傳度節度河東帝諭意曰爲朕臥防北門可也白樂天獻裴令公詩保釐東宅靜守防北門牢卲氏聞見錄潞公判北京運判江輔之密劾公不治神宗禦批所奏付公曰侍中舊徳故煩臥防北門小臣敢爾無禮】防風不動天如醉【庾信哀江南賦雲天何爲而此醉原注云時聞太母閔雨勤甚故有防風不動之句蓋言憂勤如此而天不聞有若醉焉】潤物無聲春有功【老杜春夜喜雨詩雲潤物細無聲】三十餘年霖雨手【書說命若嵗大早用汝作霖雨】淹畱河外作時丰

李右司以詩送梅花至潞公予𨿽不接右司想見其人用老杜和元次山詩例次韻【潞公時畱守北京老杜有和元結舂陵行兼賊退示官吏作二首其序云簡知我者不必示元】

凡花俗艸敗人意【俗物巳復來敗人意見王戎傳】晚見瓊蕤不恨遲江左風流尙如此春功終到嵗寒枝

次韻外舅喜王正仲三丈奉詔禱南嶽回至襄陽捨驛馬就舟見遇三首【正仲三丈謂王存字正仲元丰間修起居注元祐初自右丞遷左丞案實錄熙寧九年十一月詔安南行營將士疾病者眾遣同知太常禮院王存禱南嶽自京師十一月被命至衡山回程必在次年案陳無巳詩話云謝師厚廢居於鄧王右丞存其妹壻也奉使荊湖枉道過之夜至其家師厚有詩云倒著衣裳迎戶外盡呼兒女拜燈前】

漢上思見龎徳公【龎徳公襄陽人以況師厚】別來悲嘆事無窮【垂虹詩話云別來悲嘆事無窮張孝先光祖云曽見親札作歡字正如山谷攺杜詩少年今開萬卷余不可拘平側也】聲名借甚漫前日【西漢陸賈傳賈遊漢廷公鄕間聲名借甚】鬢須索然成老翁【杜詩顏狀老翁爲文選魏文帝書巳成老翁但未白頭耳】家釀已隨刻漏下【晉何充字次道劉惔云見次道飲令人欲領家釀】園花更開三四紅相逢不飲未爲得【唐李敬方詩相逢不飲空歸去洞口桃花也笑人見復齋漫錄】聽取百鳥啼怱怱能來問疾【見維摩經】好音傳蹇步昏花當日痊【圓覺經譬彼病眼見空中花】烹鯉得書增目力【烹鯉見前注孟子旣竭目力焉】呼兒扶立候門前【歸去來兮云稚子候門】遊談取重慙犀首【犀首公孫愆也史記有傳】居物多贏昧計然【史記殖貨傳越王勾踐困於防稽乃用範蠡計然注計然範蠡師也漢張湯傳居物致富與湯分之】惟有交親等金石【金石交見韓信傳】白頭忘義復忘年【忘年忘義見莊子齊物篇】

語言少味無阿堵【馬援傳過是恐少味矣晉王衍妻郭氏貪鄙衍嫉之口未嘗言錢展起見錢曰舉卻阿堵物】冰雪相防有此君燈火詩書如夢寐麒麟圖畫屬浮雲【漢單於入朝上思股肱之美圖畫其人於麒麟閣】平章息女能爲婦【息女見漢髙紀老杜送封主簿詩序余與主簿平章鄭氏女子垂欲納采書至女子已許他族】歡喜兒曹解綴文【漢劉歆贊綴文之士】憂樂同科惟石友【潘安仁詩投分寄石友】別離空復數朝曛【韓詩吾徒幸無事庶以窮朝曛李白詩舉迹倚松石談笑迷朝曛】次韻正仲三丈自衡山返命舎驛過外舅師厚贈答

昬昬市井气【揚子云市井相與言則以財與利韓詩海气昏昏水拍天】呫呫兒女語【前漢灌夫傳平生毀程不識不直一錢今日長者爲壽乃效女兒呫囁耳語退之詩呢呢兒女語】禽喧聲百種春作事萬緒【列子云擾擾萬緒起矣】人間雞黍期【文選範云詩恨不具雞黍注引謝承漢後書山陽範式字巨卿與汝南張元伯爲友春別京師以秋爲期至九月十五日殺雞作黍二親笑曰山陽去此防千里何必至元伯曰巨卿信士不失期言未絕而巨卿至】天上徳星聚【世說新語注云續晉陽秋曰陳仲弓從諸子侄造荀朗陵父子於時徳星聚太史奏五百里賢人聚老杜詩全蜀多名士嚴家聚徳星】乖離略十年【文選詩乖離卽長衢王逸少帖多有乖離字】發白齒齟齬【齟齬見前注】太史禱衡丘【漢武伐南越禱太一】佐王用貔虎【書桓桓如虎如貔史記黃帝教熊羆貔貅防虎以與炎帝戰於阪泉之野杜詩貔虎開金甲麒麟受玉鞭】子云免大夫【揚雄傳雄以病免復召爲大夫以言師厚】艸空自苦【劉防觀太謂雄曰空自苦】人生只爾是付與甕頭醑【法書要錄江東云堈面猶河北稱甕頭謂初熟酒也詩飲此醑矣謝靈運詩芳塵疑瑤席淸醑滿金樽】

山谷外集詩注卷二

欽定四庫全書

山谷外集詩注卷三

宋黃庭堅撰

史客

注

次韻子瞻春菜【據實錄寧十年二月癸巳尙書祠部員外郎直史館權知河中府蘇軾知徐州又按潁濵集詩序云寧十年二月始防於澶淵相從赴彭城山谷時在北京始通書幷二詩書云竊食於魏防�下開幕府在彭門魏卽北京彭門徐州也按東坡集次韻魯直見贈古風二首乃在春菜之後蓋未通問時先和此詩也】

北方春蔬嚼冰雪【詩谷風雲我有旨蓄亦以禦冬箋云蓄美菜以禦冬月乏無時也大抵北方地寒春初猶食淹菜及寒葅】妍暖思采南山蕨【召南艸虫云陟彼南山言采其蕨晉張翰傳翰謂顧榮曰天下紛紛禍難未已吾本山林間人無望於時子以明防前以智慮後榮愴然曰吾亦與子采南山蕨飲三江水耳翰因見秋風起乃思吳中菇菜蒓羮鱸魚鱠遂命駕而歸】韭苗水餅姑置之【南史何尙之傳帝好水引餅史記趙奢傳王曰母置之】苦菜黃雞羮糝滑【史記藜藿不糝】蒓絲色紫菇首白【齊民要術云四月蒓生莖而未葉名曰雉尾蒓第一肥美葉舒長足名絲蒓五六月用絲蒓周禮魚宜苽注雕胡也內則蝸醢而苽食注雕胡也苽亦作菇世說陸機曰千里蒓羮未下鹽豉宋玉諷賦主人之女爲臣炊雕胡之飯杜詩爲我炊雕胡逍遙展良覿】蔞蒿芽甜蔊頭辣【齊民要術蔊菜味辛蔊音罕沈存中忘懷錄云石芥罕菜二物極辛爲葅大佳盱江志云蔊菜生麻姑山及麻源旴江卽建昌軍】生葅入湯翻手成【漢陸賈傳云如反覆手耳師古曰言其易也反音翻】芼以姜橙誇縷抹【詩左右芼之文選枚乘七發云肥狗之和芼以山膚注引禮記注云芼菜也謂以菜調和之也韓文公詩調以咸與酸芼以椒與橙】驚雷菌子出萬釘【傳燈錄百文問黃葉甚麼處來曰大雄山下采菌子來此摘其字隋楊素傳賜萬釘寶帶借使其字】白鵝截掌鼈解甲瑯玕森深未飄籜軟炊香秔煨短茁【禹貢球琳瑯玕今以諭竹元稹種竹詩可憐亭亭幹一一靑瑯玕召南騶虞云彼茁者葭注茁出也今言筍初出土老杜云軟炊香飯緣老翁飯一作秔】萬錢自是宰相事【晉何曽日食萬錢杜詩左相日興費萬錢】一飯且從吾黨說【論語吾黨之直者】公如端爲苦筍歸明日靑衫誠可脫

閏月訪同年李夷伯子眞於河上子眞以詩謝次韻【是嵗閏正月】

十年不見猶如此【自治平丁未同唱第至寜乙卯向十年矣山谷時在北京故稱河上】未覺斯人嘆滯畱【司馬談六家指要云太史公畱滯周南】白璧明珠多按劍【漢書鄒陽傳明月之珠夜光之璧以暗投人於道眾莫不按劍相眄者】濁涇淸渭要同流【杜詩濁涇淸渭何當分詩涇以渭濁注涇渭相入而淸濁異】日晴花色自深淺風軟鳥聲相應酬【唐杜荀鶴詩風暖鳥聲碎】談笑一樽非俗物【晉王戎與阮籍爲竹林之遊戎甞後至籍曰俗物復來敗人意】對公無地可言愁【杜詩如澠之酒常快意亦如窮愁安在哉李白詩且須沽酒對君酌與爾同消萬古愁】

戱答李子眞河上見招來詩頗誇河上風物聊以當嘲云

渾渾舊水無新意漫漫黃塵涴白鷗安得江湖忽當眼臥聴禽語信船流【杜詩汲多井水渾王荊公詩但有洛水流渾渾又江湖豈在眼昨夜夢汲濤】

和答李子眞讀陶庾詩

樂易陶彭澤【陶潛字淵明爲彭澤令】憂思庾義城【庾信子山封義城公集中有云攻許愁城終不破蕩許愁城終不開閉戶欲遣愁愁終不肯去深蔵避愁去愁巳知人處】風流掃地盡【唐祝欽明授太子經帝與羣臣晏欽明自言能八風舞帝大笑盧蔵用嘆曰是舉五經掃地矣杜詩豪傑誰人在文章掃地無太白詩春光掃地盡碧葉成黃泥本出漢魏豹等贊上古遺烈掃地盡矣】詩句識餘情往者不再作【檀弓云趙文子曰死者如可作也吾誰與歸】前賢畏後生【論語後生可畏杜詩庾信文章老更成淩雲健筆意縱橫今人嗤防流傳賦不覺前賢畏後生】君言得意處此意少人明

丙寅十四首效韋蘇州【並序】

二月丙寅率李原彥深謝愔公靜遊百花洲適爲遊人所擅見拒於晨門因賦何人有酒身無事誰家多竹門可款之句行系馬李氏園步至廣濟僧捨謁宼忠湣萊國公祠堂用吏部詩韻作【據國史元丰元年二月丙午朔則丙寅乃二十一日山谷時在北京而謝師厚居南陽後篇夏眠起之什有腹便時蒙嘲之句又送朱貺中允宰宋城詩亦云鄴王臺邊春一空但有雪飛揚柳風我從南陽解歸橐重簾復幕坐學宮當是山谷告假或因他故至南陽在冬春間耳今附於此○百花洲萊公祠堂皆在鄧州】

雪霽艸木動【月令艸木萌動】春融煙景和嘉晨掩闗坐如此節物何同遊得二子晤對不在多【詩云彼美淑姖可與晤言箋云晤對也】不知鞍馬倦想見洲渚春淸晝鎖芳園誰家停畫輪【晉輿服志畫輪章駕牛以防漆畫輪轂故名曰畫輪車】髙栁極有思向風招遊人【退之詩楊花楡莢無才思此反而用之陶詩山澤久見招】

漸嘉樓外花嘉賞亭邊柳作者歸山丘【曹子建詩生存華屋處零落歸山丘】今春爲誰有千秋萬嵗後還復來遊否【原注云漸嘉樓陽夏謝希深作嘉賞亭範文正公作桓子新論云雍門周說孟嘗君曰千秋萬嵗後髙臺旣巳傾曲池又已平戰國防楚王謂安陵君曰寡人萬嵗千秋之後誰與樂此矣漢髙紀千秋萬嵗後魂魄猶思沛】

城南有佳園【王逆少帖云僕近修小園子殊佳致山簡傳諸習氏荊上豪族有佳園池】風物迎馬首【左傳惟子馬首是瞻】但賞主人竹不飲主人酒【王徽之傳吳中一士大夫家有好竹欲觀之便出坐輿造竹下諷嘯主入灑掃請坐徽之不顧將出主人乃閉門徽之便以此賞之】紅日媚紫苔【沈休文詩賔階緑錢滿客位紫苔生】輕風泛春桞【楚辭光風轉蕙泛崇蘭】

三公未白髮【三公謂宼萊公花文正公謝希深也】十輩乘朱輪【楊惲家方隆盛時乘朱輪者十人】只取人看好何益百年身【杜詩長爲萬里客有媿百年身】但顧長今日淸樽對故人【淵明詩但顧長如此躬耕非所嘆】

江梅香冷淡開徧未全疎巳有耐寒蜨防飛上花須【杜詩隨意數花須】今夜嚴城角肯畱花在無【樂府詩集云漢橫曲有梅花落本笛中曲唐大角曲亦有大梅花等曲今其聲猶有存者】

我思五桞翁解作一生事得錢送酒家便靜尋山寺念我還如此翁應會人意【淵明傳云嘗著五桞先生傳以自況又云顏延之爲始安郡過潯陽造淵明每往必酣飲致醉臨去畱錢二萬與淵明淵明悉送酒家稍就取酒謝靈運詩還得靜者便杜詩老來苦便靜】

庭空日色靜樓迥鐘聲遲【李義山詩地寛樓巳迥人更迥於樓】褐叟巳爭席【左傳旨酒一盛兮余與褐之父睨之莊子曰其往也捨者避席其反也捨者與之爭席矣】馴鴉更不疑同來復同去竟別我爲誰【退之詩遇酒旣酩酊君知我爲誰】謝甥有逸興李髯非不嘉【蜀志諸葛亮曰孟起當與翼徳並驅爭先猶未及髯之絕倫逸羣也】苦思夢春艸【南史謝惠連傳族兄靈運甞思詩竟日不就忽夢見惠連卽得池塘生春艸大以爲工】醉狂眠酒家【杜詩李白一鬥詩百篇長安市上酒家眠】斯遊無俗物傲睨至昏鴉【俗物見前注杜詩云眼前無俗物又云有待至昏鴉此借以言謝之能詩而李之好飲也】

寺古老僧靜亭陰修竹多萊公作州日部曲屢經過眾推識公面蒼石眠綠莎【寇凖字平仲贈萊國公諡忠湣始爲參知政事罷知鄧州盧仝詩蒼蘚印我面雨露皴我皮此不嫌故我突兀防相知以言識公面者今惟蒼石耳】

盛時眾吹噓【杜詩馮唐巳老聴吹噓又玆理儻吹噓李白詩故人東海客一見借吹噓】謫去眾毀辱不爲公存亡幽蘭春自緑欲書名相傳安得南山竹【前漢公孫賀傳雲南山之竹不足受我詞祖君彥代李密檄數煬帝十罪罄南山之竹書罪未窮此反用】

昔公調鼎實【周易鼎有實潘嶽金穀集詩王生和鼎實】指顧九廟尊郡國富士馬於今開塞垣【杜詩一寄塞垣深】誰能起公死爲國守北門【守北門見前注宼公鎭大名日北使問公何以不在中書曰主上以朝廷無事北門鎖鑰非準不可】出身世喪道【莊子曰世喪道矣道喪世矣世與道交相喪也李白詩世道日交喪澆風散淳源】解綬饑驅我【淵明乞食詩云饑來驅我去不知竟何之】杯中得醉鄕【唐王績有醉鄕記】去就不復果豈爲俗人言【司馬遷書可爲知者道難爲俗人言也】逹人儻余可【賈誼鵩鳥賦逹人大觀物無不可】

少小尙狷介【退之詩少小聚嬉戲】與人常不款【後漢光武幸章陵置酒作樂宗室諸母因酣悅相與語曰文叔少時謹信與人不款曲惟直柔耳今乃能如此】置身稍雍容遇酒輒引滿【漢書序傳引滿舉白陶淵明詩攜壺接賔侶引滿更獻酬】自是鶴足長難齊鳧脛短【莊子鳧脛𨿽短續之則憂鶴脛𨿽長斷之則悲】

催公靜碾茶

雪裏過門多惡客【元注云不飲者爲惡客出元次山集中按集中有絕句云有時逢惡客注云非酒徒卽爲惡客】春陰只惱有情人睡魔正仰茶料理【石曼卿詩巳爲物象添詩瘦更被陰晴長睡魔晉王徽之傳云卿在府曰久比當相料理】急遣溪童碾玉塵【幽怪錄橘中四老人云君輸我玉塵九解樂天詩茶新碾玉塵】

用前韻戲公靜

偶逢攜酒便與飲【淵明九日無酒適太守送酒便飲醉而歸】竟別我爲何等人【退之歸彭城詩遇酒卽鉻酊君知我爲誰】月龍團不當惜長卿消渴肺生塵【司馬相如傳常有消渴疾盧仝詩渴心歸去生塵埃】

對酒歌答謝公靜

我爲北海飲【後漢書孔北海云座上客常滿樽中酒不空】君作東武吟【鮑明遠樂府有東武吟】看君平生用意處蕭灑定自知人心【定自晉人語也世說王惇曰家兄在郡定佳又謝太傅曰定自佳定自佳】南陽城邊雪三日愁陰不能分皂白【晉天文吉廋翼書曰此天公憒憒無皂白之徴也】推輪涴蹄泥數尺【退之朝賀歸詩綠槐十二街渙散馳輪蹄又贈元十八何人識章甫而知駿蹄踠魏武苦寒行曰車輪爲之摧】城門晝開眠賈客移人僵屍在旦夕誰能忍饑待食麥【左傳成十年晉候夢大厲覺召桑田巫巫言如夢公曰何如曰不食新矣又曰晉侯欲麥使甸人獻麥將食張如厠陷而卒此借使】身憂天下自有人【白樂天詩退身江海應無用憂國朝廷自有賢】寒士何者愁塡臆民生正自不願材【晉謝安傳正自不能不爾退之祭子厚文凡木之生不願爲材】可乘以車可鞭防【列女傳老萊子妻云可食以酒肉者可隨以鞭捶可授以官祿者可隨以斧】君不見海南水沈紫栴檀碎身百錬金博山【本艸沈香門白檀樹出海南又云眞紫檀舊在下品又云扶南國人言眾香共是一木根是栴檀節是沈水葉是藿香膠是薫陸選詩昔爲百鏈剛漢故事諸王出閤賜博山香鑪李白詩博山鑪中沈香火】豈如不防斧斤賞老大絕崖霜雪間投身有用禍所集【莊子匠石歸櫟社見夢曰云云且予求無所可用久矣幾死乃今得之爲予大用使予也而有用且得有此大也耶】何況四達之衢井先汲【爾雅四達謂之衢莊子直木先伐甘井先竭】昨日靑童天上回手捧玉帝除書來【列仙傅有靑童君詩仙邢氏有靑童去撅南山木野客來尋北帝經王莽傳是時爭爲符命封侯其不爲者相戲曰獨無天帝除書乎此借用】一番通籍淸都闕【列子穆王以爲淸都紫微帝王之居樂天詩只恐長生須有籍仙臺試爲檢名看又平生同門友通籍在金閨劉禹錫詩金門通籍眞多士黃紙除書每日開】百身書名赤城臺【毛詩如何贖兮人百其身續仙傳司馬承禎身居赤城名在丹臺芽君傳云治赤城山】飛升度世無虛日怪我短褐趨塵埃顧謂彼童子【退之秋懷詩顧謂汝童子置書且安眠】此何預人事【晉謝傳子弟亦何預人事而正欲使其佳】但對淸樽卽眼開一杯引人著勝地【世說新語曰王衞軍云酒正自引人著勝地杜詩勝地初相引徐行得自娛】傳聞官酒亦自淸徑須沽取續吾瓶南山朝來似有意【王徽之云西山朝來致有爽气】今夜儻放春月明

種決明

後皇富嘉種【楚辭橘頌云後皇嘉樹橘徠服兮】決明著方術【本艸決明子注云俗方惟以療眼也道術時須】耘鋤一席地【老杜種萵苣詩序云理小畦種一兩席許詩云破塊數席間荷鋤功易止】時至觀荗密縹葉資芼羮【內則芼羮注云芼萊也又云雉皆有芼注云謂菜釀也】緗花馬蹄實【緗謂淺黃色本艸注云生子作角實似馬蹄俗名馬蹄決明】霜叢風雨餘簸簸場功畢【國語單襄公過陳川不梁野有庾積場功未畢】枕囊代曲肱【本艸決明子盛以囊作枕治頭風明目】甘寢聽芬苾【莊子云孫叔敖甘寢乘羽而郢人投兵詩苾芬孝祀】老眼願力余【戰國防趙王曰秦之攻我也不遺餘力矣】讀書眞成癖【晉杜預傳時王濟有馬癖和嶠有錢癖武帝謂預曰卿有何癖對曰臣有左傳癖劉軻上座主曰歲月悠久寖成書癖】

同世弼韻作寄伯氏在濟南兼呈六舅祠部

山光掃黛水挼藍【卓文君眉黛如遠山色樂天樂府憶江南云春來江水緑如藍又春池戲李郎中直似挼藍新汁色與君南院染羅裠】聞說樽前愜笑談伯氏淸修如舅氏濟南蕭灑似江南屢陪風月幹吟筆【北史隋文令李徳林作詔復鄭譯爵髙熲戲謂譯曰筆幹】不解笙簧醉舞衫只恐使君乘傳去拾遺今日是前銜【漢髙紀雲乘傳詣洛陽樂天詩十年不攺舊官銜唐陳子昂杜甫皆左拾遺豈比之二子耶】

伯氏到濟南寄詩頗言太守居有湖山之勝同韻和【濟南卽齊州李公擇自滑州通判知鄂徙湖又移齊】

西來黃犬傳佳句知是陸機思陸云【陸機傳機寓京師久無家問有犬名黃耳乃爲書系其頸犬南走至其家得報還洛】歷下樓臺追把酒【濟南府治歷城韓信襲破齊歷下軍卽此】舅家賓客厭論文【老杜贈太白雲重與細論文】山椒欲雨好雲气湖面逆風生水紋【謝叔源詩悲猿響山椒謝靈運詩稅駕登山椒李義山詩水紋如縠燕差池劉禹錫詩春水縠紋生】想得爭棊飛鳥上行人不見只聽聞次韻寄李六弟濟南郡城橋亭之詩【徳叟】

客心如頭垢日欲撩千篦【漢書雲頭塵不去杜詩髮短不勝篦】聞人說江南喜气吐晴霓【太白詩意气素霓生】伏枕夢歸路子規吟翠微【杜鵑一名子規一名鷤鳷爾雅山未及上翠微左太衝蜀都賦山阜相屬觸石吐云郁葐蒕以翠微文選陸佐公石闕銘旁映重疊上連翠微】濟南似江南【濟南今齊州濟南郡也後又升爲濟南府】舊見今不疑洗心欲成遊王事相奪移【文選曹顏遠詩田寶相奪移】駑馬戀棧豆【幹寶晉紀曰桓範出赴曹爽宣王謂蔣濟曰智囊往矣濟曰智則智矣駑馬戀芻豆爽不能用也】豈能辭縶縲【詩皎皎白駒食我場苖縶之維之以永今朝】本無封侯骨【漢翟方進傳從蔡父相蔡父大奇其形貎謂曰小史有封侯骨】見事又重遲【史記範雎傳穰侯智士也其見事遲漢杜周傳周少言重遲】徒能多著酒大腹如鴟夷【揚雄酒箴曰防夷滑稽腹如大壺盡日盛酒人復借酤】惟思一漁舟載网橫渺彌【退之詩擺棹出渺彌】矯貢歷下亭【矯貢當是矯首諸本皆誤淵明歸去來辭時矯首以遐觀老杜有陪李北海宴歷下亭詩雲海內此亭古濟南名士多】朱闌轉淸溪春風吹桃李三月自成蹊【李廣贊桃李不言下自成蹊】翠葉張日幄【文選陸士衡詩云密葉張翠幄】紅英鋪地衣【紅錦地衣隨步縐此南唐李氏宮中歌詞也歐公稱之】此中有佳興【盧藏用指終南山曰此中大有佳處】不醉定自非【定自見前注】況當郡政成野繭麥兩岐【漢光武紀建武二年野蠶成繭被於山阜張堪爲漁陽太守百姓歌曰桑無附枝麥穗兩岐見後漢書】與民同觀遊【孟子云與民同樂也觀遊二字惟柳子厚集中多有之字本出掦子云羽獵賦罕䢐離宮而輟觀遊天說云築爲墻垣城郭臺榭觀遊郭橐駝傳雲長安豪富人爲觀遊永州新臺記乃作棟字以爲觀遊訾家洲記大凡以觀遊名於代者不過視於一方又零陵三亭記邑之有觀遊者或者以爲非政韓文亦有此語汴州水門記云因而飾之匪爲觀遊又歐陽生哀詞序云觀遊防饗必召預之】永夜不闔扉【言外戶不閉也】女墻上金樞【杜詩樓髙更女墻文選海賦大明防轡於金樞之穴注雲月也金西方也杜詩云缺月壤金樞伏滔望淸賦金樞理轡素月告朢】天如靑琉璃【杜詩波濤萬頃堆琉璃】想子果下歸馬飽生芻嘶【後漢書濊國出果下馬注云髙三尺乘之可於果下行杜詩生芻適馬性】

用明發不寐有懷二人爲韻寄李秉彛徳叟【秦少遊作李公擇行狀云兄布早卒拊其子秉彛如巳子秉彛蓋山谷伯舅之子】

竹貫四時淸【一作竹節晚逾綠】月通雲气明【一作月華寒更明】外弟有佳質【一作處】妙年推老成後凋對霜雪【一作到冰霜】不昧處陰晴盛徳當如此【一作觀物憶相見】古人畏後生【一作契闊難爲情禮器云如竹箭之有筠也如松栢之有心也二者居天下之大端矣故貫四時而不攺柯易葉論語後生可畏杜詩粲粲元道州前聖畏後生通典世稱姑子爲外兄弟舅子爲內兄弟非典言也異姓之親通謂之外】

在昔授子書髧彼垂兩髮【詩栢舟詩髧兩彼髦注髦者髮至眉子事父母之飾】乖離今十年【退之詩乖離生難慿】樹立映先達【世說云其商咯先往名達】靑燈哦妙句【一作誦佳句】如酌春酒滑把書念攜手惆悵至明發【李陵詩攜手上河梁】

人生不如意十事恆八九【晉羊祜傳祜上疏乞伐吳而議者不同祜曰天下事不如意恆十居七八】未見歷下人徒傾歷城酒【秉彛南康軍建昌人時在濟南前有寄李六弟詩卽此人也已見前注】從來親骨肉不免相可不【退之寄嶽鄂李大夫詩云少年樂新知衰暮思故友譬如親骨肉寧免相可否】但願崇事實虛名等箕斗【詩大東維南有箕不可以簸揚維北有斗不可以挹酒漿文選古詩南箕北有斗牽牛不負軛言彼三星者虛負軛有其名太白詩北斗不酌酒南箕空簸揚】

蚤知鵲山亭李杜發佳思【老杜集有陪李北海宴歷下亭詩又和北海郡太守李邕登歷下亭自注云亭對鵲湖可見湖上山名鵲山也】彌年聴傳誇登覽通夢寐遙憐坐淸曠【謝靈運詩緇燐謝淸曠】落筆富新制【淵明桃源詩俎豆猶古法衣裳無新制】尙因賔客集瀝酒使我醉

往在舅氏旁拚堂上帚【禮記少儀云泛埽曰埽埽席前曰拚拚席不以鬛執箕膺擖注鬛帚也釋文拚弗運反】六經觀聖人明如夜占斗索居廢舊聞【禮記離羣而索居】獨學無新友【學記獨學而無友則孤陋而寡聞】羨子杞梓材【左傳聲子說楚曰如杞梓皮革自楚往也𨿽楚有材晉實用之袁彥伯三國名臣贊競収杞梓爭采松竹】未曾離矯揉【易說卦云坎爲矯輮釋文云如九反輮又如又反宋忠王廙本作揉宋云使曲者直直者曲爲揉荀子勸學篇木直中繩輮以爲輪】

安詩無恙時學行超輩儕【山谷集中有李攄字說云予旣字舅弟李攄曰安詩而安詩請其說云云風俗通恙毒虫喜噬人古人艸居露宿故相勞問必日無恙乎又李陵傳霍與上官無恙乎】華屋落丘山【文選曹子建箜篌引云生存華屋處零落歸丘丘】百憂滿人懷此士如不亡仲子【一作叔也】抱奇材不獨典刑在【詩云𨿽無老成人尙有典刑】神明還觀來【法書要錄庾翼與王羲之書云忽見足下答家兄書恍若神明頓還舊觀集中又有評李徳叟詩云孫莘老嘗以徳叟詩一軸示予曰子試爲我評之予對曰再過普惠七言古人道中表字韻國朝以來能者不過一二人而巳韓退之所謂橫空盤硬語妥帖力排奡惟此詩足以當之】

少時誦詩書貫穿數萬字【司馬遷贊亦其涉獵者廣博貫穿經傳馳騁古今】邇來窺陳編記一忘三二【柳子厚寄許京兆書云往時讀書自以不至抵滯今皆頑然無復省錄每讀古人一傳數紙以後則再三伸捲復觀姓氏旋又廢失山谷蓋用此意歐陽文忠鎭陽讀書詩尋前顧後失得一念十忘】光陰如可玩老境翻手至【柳子厚與李翰林書悠悠人世不過爲三十年客耳前過三十七年與瞬息無異後所得者其不足把玩亦巳審矣】良醫曽折足說病乃眞意【左傳齊髙彊曰三折肱知爲良醫屈原九章云九折臂而成醫兮吾至今而知其信然】

桃李春成徑【見前注】本自不期人【桃李成蹊非與人期而人自至耳】歷下兩寒士簞瓢能悅親恥蒙伐國問【董仲舒傳爲江都相事易王王問曰粵王句踐與大夫泄庸種蠡謀伐吳遂滅之孔子稱殷有三仁寡人亦以爲粵有三仁桓公決疑於管仲寡人決疑於君仲舒對曰昔者魯君問柳下惠吾欲伐齊何如柳下惠曰不可歸而有憂色曰吾聞伐國不問仁人此言何爲至於我哉徒見問耳且猶羞之況設詐以伐吳乎王曰善】肯臥覆車塵子旣得此友從之求日新【易日新之謂盛徳禮大學湯之盤銘曰苟日新日日新又日新】

陪師厚遊百花洲槃礡範文正祠下道羊曇哭謝安石事因讀生存華屋處零落歸山丘爲十詩【百花洲萊公範公祠皆在鄧】

憶在昭陵日【仁宗葬永昭陵】傾心用老成功歸仁祖廟正得一書生【謂文正公】

羊生但著鞭勿哭西州門故有不亡者南山相與存【羊曇事在謝安傳著鞭見劉琨傳莊子曰凡之亡也不足以喪吾存】

慶州自不惡借甚載聲華忠義可無憾公今有世家【仁宗時元昊反文正公自請守鄜延徙知慶州又以爲環慶路經略安撫使決策取橫山復靈武而元昊稱臣請和文正仲子忠宣公純仁字堯夫熙寕七年十月知慶州所謂世家者此也哲宗卽位又自河中徙慶州此時末也不惡見前注】

公歸未百年鸛巢荒古屋我吟殄瘁詩悲風韻喬木【詩人之云亡邦國殄瘁】

傷心祠下亭在時公燕處臨水不相猜江鷗會人語公有一杯酒與人同醉醒遺民能記憶欲語涕飄零【北史裴義宣傳不飲酒而好賓遊終日獻酬同其醉醒左傳吳季札聞歌唐曰思深哉其陶唐氏之遺民乎】委徑問謠俗髙丘省佃作昔遊非苟然今花幾開落在昔實方枘成功見圓機【離騷經云不量鑿而正枘兮固前修以葅醢九辯云圜鑿而方枘兮吾固知其鉏鋙而難入文正平生鉏鋙不合多矣參知政事亦以不合出而其臨邊隨宜制變未始不圓也文中子曰安得圓機之士與之言九流哉】九原尙友心【孟子是尙友也】白首要同歸【潘安仁詩投分寄石友白首同所歸文正公嶽陽樓記其末云其必曰先天下之憂而憂後天下之樂而樂乎噫微斯人吾誰與歸詩意端指此】

人去洲渚在春回花艸斑【杜詩重巖細菊斑又云春風花艸香】淸談値淵對發興如江山【杜詩發興自林泉】

落日銜城壁【淵明詩悠悠銜山日炯炯畱淸輝太白詩靑山猶銜半邊日】祠東更一遊【文正守鄧三年後人祠之】悲來惜酒少安得董糟丘【南史陳暄與兄子秀書曰速營糟丘吾將老焉李白寄元參軍詩憶昔洛陽董糟丘爲予天津橋南造酒樓黃金白璧買歌笑一醉累月輕王侯】

百花洲雜題【範文正公集中有答王源叔憶百花洲見寄云芳洲名冠古南都又獻百花洲圖上陳州晏相公云穰下勝遊少此洲聊入詩百花爭窈窕一水自連漪鄧州南陽郡東漢爲南都也】

範公種竹水邊亭漂泊來遊一客星【老杜上漢中王云西漢親王子成都老客星客星老杜以自諭山谷亦用此意客星本出嚴光傳】神理不應從此盡【謝靈運述祖徳詩云拯溺由道情龕暴資神理】百年艸樹至今靑【用老杜齊魯靑未了之意】

竹下把酒

竹下傾春酒愁陰爲我開不知臨水語更得幾回來【柳子厚再上湘江詩好在湘江水今朝又上來不知從此去更遣幾年回】

砌臺晚思

目極江南千里春【楚辭目極千里兮傷春心】誰今灑筆可招魂【宋玉有招魂一篇杜詩昭州詞翰與招魂】向人猶作故時面翠竹蒼煙一萬根【山谷衞南詩落句云惟有鳴防古祠柏對人猶是向時情與此同意晉劉惔傳惔字眞長禇哀謂孫綽曰眞長平生何嘗相比數而卿今日作此面向人耶】

和師厚接花

妙手從心得【輪扁斲輪謂齊桓公曰臣得之於手而應於心】接花如有神【杜詩下筆如有神】根株穰下土【鄧州治穰縣】顏色洛陽春【纂異蜀夲前四句作妙得花三昧誰明幻與眞家風穰下土笑面洛陽春】雍也本犂子【史記仲尼弟子傳冉雍字仲弓子曰雍也可使南面仲弓父賤人子曰犂牛之子騂且角𨿽欲勿用山川其捨諸】仲由元鄙人【仲由字子路性鄙好勇力冠雄鷄佩猳豚陵暴孔子孔子設禮稍誘子路後儒服委質】升堂與入室只在一揮斤【論語子曰由也升堂矣未入於室也莊子匠石運斤成風言以洛陽牡丹接鄧州所種花如化犁子鄙人爲良士也】

和師厚栽竹

大隱在城市【文選王康琚詩大隱隠朝市】此君眞友生【王徽之種竹雲何可一日無此君耶詩矧伊人矣不求友生】根須辰日斸【藝苑雌黃雲種竹多用辰日山谷所謂根須辰日斸也】筍要上番成【杜詩無數春筍滿林生柴門密掩斷人行防須上番看成竹客至從嗔不出迎番字原注云去聲蓋用蜀人方言也山谷姑作平聲】龍化葛陂去【用費長房竹化爲龍事】鳳吹阿閣鳴【漢律曆志黃帝使伶倫自大夏之西昆侖之陰取竹之解谷斷兩節間而吹之以爲黃鐘之宮制十二筩以聽鳯之鳴其雄鳴爲六雌鳴亦六帝王世紀黃帝時鳯巢阿閣】艸荒三徑斷嵗晚見交情【用翟公書門事】

次韻師厚雨中晝寢憶江南餅麯酒

雨砌無車馬風簾灑靜便【老杜詩秋風灑靜便字本出謝康樂詩】忽思江外酒準擬醉時眠【退之北湖詩凖擬醉時來】隱幾惟觀化【莊子齊物論南郭子綦隱幾而坐仰天而噓云云篇末言莊周夢爲胡蝶周與胡蝶則必有分矣此之謂物化李白詩虛舟不系物觀化遊江濆】開書屢絕編【漢儒林傳序孔子晚而好易讀之韋編三絕】遙知煙渚夢遣騎喚漁船【文選魏文帝書今遣騎到鄴】

次韻師厚萱艸

從來占北堂【衛國風伯兮云焉得諼艸言樹之背毛云諼艸令人忘憂背北堂也釋文云諼本又作萱】露借恩光【文選江淹書大王惠以恩光】與菊亂佳色【淵明詩秋菊有佳色裛露掇其英】共葵傾太陽【文選曹子建表若葵藿之傾葉太陽𨿽不爲回光然向之者誠也】人生眞苦相物理忌孤芳【顏延年祭屈原文物忌堅芳人諱明潔退之詩思質忌處羣孤芳難寄林】不及空庭艸榮衰可兩忘

次韻謝外舅病不能拜復官夏眠起之什【復官蓋熙寧十年】

丈人養屙臥【後漢髙彪傳公今養屙傲士固其宜也文選謝靈運詩養屙丘園中又云臥屙對空林】此道取眾棄【史記白圭傳人棄我取人取我與引此以言取捨與眾異耳山谷祭劉疑之文云執盈虛以化物取眾棄而致夥此乃言用白圭之術】彊飯尙可飽【漢貢禹傳生其彊飯愼疾以自輔】力田苦常匱【言力學而不遇時如力田而不逢年也】欲從羣兒嬉出語不娬媚【退之詩又不媚笑語不能伴兒嬉唐魏徴傳帝曰人言徴舉止疎慢我但見其娬媚耳】軒窻坐風涼編簡勘遺墜【漢劉歆傳經或脫簡傳或間編】自安井無禽【易井卦初六井泥不食舊井無禽注謂井不渫治禽所不向而況人乎一時所共棄師厚能安之焉】未嘆旅焚次【旅卦九三旅焚其次喪其童僕注謂次焚僕喪而身危也師厚幸未至此】夏暑極陽功【董仲舒防陽常居大夏以主歲功】時霖作陰事【禮記昏義月食則後素服蕩天下之陰事】呼兒疏藥畦植杖按地【歸去來辭或植杖而耘耔字本出論語杜詩靑門地新凍裂】南山雲气佳北極冕旒邃【爾雅北極謂之北辰禮天子冕十有二旒前後邃延杜詩玉几由來天北極】自欣須髮白得見衣裳治【系辭垂衣裳而天下治】山林收枯槁【莊子此山谷之士非世之人枯槁赴淵者之所好也】艸木洗憔悴防痔以車來【衞國風以爾車來莊子列禦寇篇秦王有病召醫破癰潰痤者得車一乘防痔者得車五乘】探珠遭龍睡【列禦寇篇又云河上有家貧恃緯蕭而食者其子沒於淵得千金之珠其父曰千金之珠必在九重之淵而驪龍頷下子能得珠者必遭其睡也】腹便時防嘲【後漢邊韶傳曽晝日假臥弟子私嘲之曰邊孝先腹便便嬾讀書但欲眠】身退得自恣【莊周傳云其言汪洋自恣以適巳】伊優無下僚骯髒謝髙位【後漢趙壹傳有秦客者爲詩曰伊優北堂上骯髒倚門邊選詩英俊沈下僚】誰能領斯會【文選向秀思舊賦托運遇於領會注云領防冥理相防也】好在漆園吏【選詩漆園有傲吏史記莊子防人也嘗爲蒙漆園吏杜詩因君問消息好在阮元瑜柳子厚再上湘江詩好在湘江水今朝又上來】

次韻師厚病間十首

貝錦不足歌【小雅巷伯寺人傷於讒故作是詩也萋兮斐兮成是貝錦據實錄熙寧五年五月�前提防成都府路刑獄司封郎中謝景初兩官都官郎中李杲卿一官並勒停坐在成都府路逾濫故也今觀此詩蓋必有織成其罪者前集和邢惇夫秋懷云謝公蘊風流詩作鮑照語絲虫縈諫艸筆力挾風雨萬里投東書石交化豺虎石交不知謂何人】請陳江漢詩【江漢乃大雅篇名荀子賦偏天下不治請陳詭詩】美人出江漢窈窕世未窺【詩窈窕淑女文選張平子四愁詩序云依屈原以羙人爲君子以珍寶爲仁義以水深雪雰爲小人】折蘭不肯佩【韓退之猗蘭操蘭之猗猗揚揚其香不采而佩於蘭何傷】告我以蠶饑【溫飛卿詩云蠶饑使君馬鴈避將軍箭玉臺新詠陌上桑秦氏有好女自言名羅敷羅敷善蠶桑采桑城南隅使君從南來五馬立踟躕使君遣吏問寧可共載不羅敷前置辭使君一何愚云云王無功賦聞烏啼而訝夕憶蠶饑而慮晚李白古樂府秦地羅敷女抺桑緑水邊素手靑條上紅妝日色邊蠶饑妾欲去五馬莫畱遠】獨歸豈憚遠三危露如飴【呂氏春秋本味篇雲水之美者三危之露昆侖之井大雅緜云周原膴膴董茶如飴韓偓詩序云咽三危之瑞露美動七情】

徳人更疾疢術智益灑落【孟子曰人之有徳慧術知者恆存乎疢疾】及身見萬古【孟子曰萬物皆備於我矣反身而誠樂莫大焉】道不在卜度胸中有鏌鋣老境要志弱【言內剛外柔也吳越春秋千將吳人也閭使作劍二曰幹將曰鏌鋣鏌鋣幹將之妻也道徳經雲實其腹弱其志注云和柔謙讓不處權也】謝公賦逹生達生眞可托【荘子有達生篇謝靈運齋中讀書詩萬事難並嘆達生幸可托】

引鏡照淸骨驚非曩時人【肇法師物不遷論云梵志出家白首而歸鄰人曰昔人尙存乎志曰吾猶昔人非昔人也】天地入諭指【莊子齊物論以指諭指之非指不若以非指諭指之非指也以馬諭馬之非馬不若以非馬諭馬之非馬也天地一指也萬物一馬也】芭蕉自觀身【維摩經是身如芭蕉中無有堅固】陳力則巳病【論語陳力就列不能者止】徵財又室貧古來支離疏粟帛王所仁【莊子人間世篇支離疏者頤隱於齊肩髙於頂上有大役則支離以有常疾不受功上與病者粟則受三鐘與十束薪】

葅寒知園秋【賈誼新書曰楚惠王食寒葅而得蛭遂吞之】飯白問米賤【老杜云與奴白飯馬靑芻又云爲問淮南米貴賤】婦孫勸甘旨霜頗宜麫【內則云慈以旨甘又云牛宜稌羊宜黍豖宜稷犬宜梁鴈宜麥】黃花不舉酒佳句余嫪戀【嫪郎到切退之薦士詩念將決焉去感物增戀嫪】經行宴坐堂【維摩經曾於林中宴坐】鼠迹書幾硯【語林曰簡文爲撫軍時所坐牀上生塵不聽左右掃去見防行迹視以爲佳】

桃李一春期松栢千嵗永經事寂寞【揚雄有解朝云意者得無尙白乎又云惟寂惟寞守徳之宅】髮白官閒冷艸綠艾如張【艾如張樂府篇名】波淸蜮司影【春秋莊十八年秋有蜮注短狐也含沙射人爲災音或官韻域或兩音博物志江南溪水中有射工虫長一寸口中有弩形气射人影不治則殺人】東裏與無趾渠有幸不幸【莊子徳充符篇申徙嘉兀者也而與鄚子產同師於伯昏無人子產謂申徙嘉曰我先出則子止子先出則我止又云魯有兀者叔山無趾踵見仲尼仲尼曰子不謹前旣犯患若是矣𨿽今來何及矣兩人皆兀者故誤以申徒嘉爲無趾東裏子產也】

病餘兒廢鋤門巷艸芊眠【楚辭雲遠望兮阡眠陸士衡雲林薄艸阡眠謝朓云阡眠起雜樹】來者何所聞披艸足跫然【晉嵇康傳康居貧鍛於大樹之下以自贍給鐘防往造焉康不爲之禮而鍛不輟良久防去康謂曰何所聞而來何所見而去防曰聞所聞而來見所見而去防以此憾之言於文帝遂害之文選趙景眞書云披榛覓路跫然見前注】封侯謝骨相【李廣傳豈吾相不當封耶班超傳此萬里侯相也翟方進傳小史有封侯骨】使鬼無金錢【晉魯褒錢神論云錢無耳可使鬼】夢作白鷗去江湖水黏天【退之祭張員外文云洞庭漫汗黏天無壁前集有詩云夢作白鷗去江湖水如天莊子曰且汝夢爲鳥而厲乎天夢爲魚而沒於淵南史梁忠烈世子方等傳嘗著論曰吾嘗夢爲魚因化爲鳥方其夢也何樂如之】

民生自煎熬【杜詩置膏烈火上哀哀自煎熬太白詩名利�煎熬】煮豆以萁爨【世說魏文帝使東阿王七步作詩不成當行大法王應聲曰萁在釡下然豆在釜中泣本是同根生相煎何太急】居然忘本根【詩生民不康禋祀居然生子文子云形之與名居然別矣】光陰不供翫【柳子厚與李翰林書見前注】藏山夜半失【莊子大宗師篇雲藏舟於壑藏山於澤謂之固矣然而夜半有力者負之而走司馬彪曰舟水物山陸居者也藏之壑澤非人意所求謂之固有力者或能取之亦如人生於世自以爲固四時遷移不可畱止】烏合歸星散【文選晉紀總論云新起之寇烏合之眾注引管子書云烏合之眾初𨿽相歡後必相噬蜀志姜維傳曰星散流離死者甚眾】因病見不生逹人果大觀【維摩經云我不任詣彼問疾云云諸法畢竟不生不滅又云法本不生今則無滅賈誼鵩鳥賦小智自私賤彼貴我達人大觀物無不可】

開田種白玉【種玉事出搜神記見前注】飽牛事耕犂雨露非無澤得秋常苦遲猛虎擅文章【論語虎豹之鞟猶犬羊之鞟正義曰此章貴尙文章】斑斑被諸兒【文選上林賦曰被斑文七命云拉虎摧斑】長松抱勁節惟有嵗寒知【見論語潘安仁西徵賦勁松彰於歲寒貞臣見於危國】

謝公蒔蘭苕【文選郭景純詩翡翠戲蘭苕容色更相鮮】眞意付此物惠然風肯來【詩終風惠然肯來】香爲一披拂【莊子天運篇孰居無事而披拂是】遙知醉吟姿黽勉向朱紱【詩黽勊求之易困卦朱紱方來杜詩朱紱負平生師厚初復官得襄陽倅】搘笻橘柚黃僧屋對像佛【李太白詩露皓梧楸白風催橘柚黃文選頭陀寺碑象設旣辟注象佛之形像也】

身病心輕安道肥體臒瘦【韓非子云子夏見曽子曽子曰何肥也曰戰勝故肥吾入見先王之義則榮之出見富貴之樂又榮之兩者交戰於胸中未知勝負故臒今先王之義勝故肥】好懷當告誰四墻棗紅皺【退之聯句紅皺曬檐瓦黃團系門衡】負暄不可獻【列子楊朱篇云宋國有田夫常衣縕黂僅以過冬曁春東作自暴於日不知天下之有廣廈隩室緜纊狐貉顧其妻曰負日之暄人莫知者以獻吾君將有重賞】捫虱坐淸晝【晉王猛傳桓溫入開猛被褐詣之捫虱而言旁若無人】端有眞富貴【樂天詩爲報髙蓋車恐非眞富貴】千秋萬年後【杜詩千秋萬歲名寂寞身後事】

山谷外集詩注卷三

欽定四庫全書

山谷外集詩注卷四

宋黃庭堅撰

史容

注

次韻奉送公定【謝師厚二子惜字公靜悰字公定】

去年君渡河【公無渡河樂府篇名亦曰箜篌引】棗下實離離今年君渡河剝棗詠豳詩【文選笙歌賦曰棗下纂纂朱實離離豳七月詩八月剝棗】直緣防義重不憚鞍馬疲【南史衛敬瑜妻詩曰故人恩義重不忍復雙飛】詩書半行李道路費嵗時親交嘆存亡學問訪闕遺【司馬遷書又不能拾遺補闕故唐有補闕拾遺之官】我多後時悔君亦見事遲【史記範雎傳云穰便智士也而見事遲魏武帝紀袁紹𨿽有大志而見事遲】卽此有眞意【淵明詩此中有眞意欲辯已忘言】定非兒女知【漢髙祖紀呂公曰此非兒女子所知】虛名無用處北斗與南箕【見前注】燕趙遊俠子【文選曺子建樂府云借問誰家子幽並遊俠兒郭景純詩京華遊俠客】長安輕薄兒【沈休文詩洛陽繁華子長安輕薄兒後漢書曰李寶勸劉嘉且觀成敗光武聞告鄧禹曰孝孫素謹當是長安輕薄兒談之耳嘉字孝孫】狂掉三寸舌【張良傳良廼稱曰今以三寸舌爲帝者師】躐登九級墀【賈誼傳故陛九級上廉逺地則堂髙】覆手雲雨翻【杜詩翻手作云覆手雨紛紛輕薄何須數】立談光陰移歃血盟父子【左傳陳五父及鄭伯盟歃如忘注志不在於歃血谷梁齊相衣裳之防十有一未嘗有歃血之盟】指天出肝脾【退之作子厚墓志云握手出肺肝相示指天日涕泣誓生死不相背負眞若可信】從來國器重【韓安國傳惟天子以爲國器】見謂骨相奇【兒寛傳見謂不習事】築巖發夢寐【書云說築傳巖之野】獵渭非熊螭【史記齊太公世家周西伯將出獵卜之曰所獲非龍非彲非虎非羆所獲霸王之輔注云彲敕知反索隱曰余本亦作螭字】百工攺繩墨【孟子大匠不爲拙工攺慶繩墨】一世擅文詞全人脰肩肩甕盎嫵且宜【莊子徳充符篇云闉跂支離無賑說衞靈公靈公說之而視全人其脰肩肩甕盎大癭說齊桓公桓公說之而視全人其脰肩肩注云偏情一性則醜者更好而好者更醜也山谷詩意謂熙寜用人非賢而謂之賢賢則指爲不肖也所謂遊俠子輕薄兒蓋言當時新進少年趨時茍合以口舌防給躐等進用𨿽歃血而盟自謂披腹而出肝脾其言皆不足信也王介甫素有重名稱爲器者其遇主得時如起於築巖釣渭而攺制立法自文詞附已者超遷之語不合意輒擯斥不用所謂悅闉跂支離甕盎大癭而全視之無疾者乃詆爲醜惡也前集神宗挽詞固云築釣收賢輔此詩含譏諷非一過可了故詳言之】大槐陰黃庭女蘿緜絡之【莊子水中有火乃焚大槐大槐以諭用事者黃庭經注云黃庭以中得名今本雲中庭詩云蔦與女蘿施於松栢以諭小人附離而進也】昭陽兩兄弟還自妬蛾眉工顰又宜笑【楚辭九歌云旣含睇兮又宜笑】百輩來茹咨【周頌王釐爾成來咨來茹箋云咨謀茹度汝有事當來謀之來度之】班姬輕鴻毛更合眾口吹【漢成帝班媫妤傳始爲少使俄而大幸後趙飛燕姊弟自微賤興寖盛於前譖告許皇后班媫妤挾媚道祝詛許後坐廢媫妤求供養太后長信宮趙皇后傳云召入宮大幸有女弟復召入後旣立後寵少衰而弟絕幸爲昭儀居昭陽捨飛燕外傳云後怒以杯抵昭儀裙昭儀泣曰娣忘共被苦寒時耶今幸貴其忍相搏乎此事以諭王呂初爲黨而後乖爭班姬以諭當時逐客也按實錄熙寜七年三月王安石知江寜軍府八年正月祕閣校理王國安追毀出身以來文字放歸田裏汀州編管人鄭俠攺英州初王安石將罷相引呂惠卿執政惠卿素與安國有隙因俠獄抵安國罪是年二月安石復相自後王呂之交遂絕山谷時在北京韓非子云齊景公曰去仲尼如吹毛耳乃遺哀公女樂哀公怠於政仲尼之齊】引繩痛排根【自注云音痕漢書灌夫傳竇嬰失勢亦欲倚夫引繩排根生平慕之後棄者】防蔽枉成帷惟恐出巳上殺之如奕碁【左傳襄二十八年寧子視君不如弈碁】塵埃百年琴絕爲鐘期【見前注】落落虎豹文義難管中窺【晉王獻之傳管中窺豹時見一班】至今揚子云不與俗諧嬉嵗晚艸經覃思寫天維【書序研精覃思退之詩白日座上傾天維】脫身天祿閣危於劍頭炊【晉顧愷之傳桓與愷之同在殷仲堪坐桓作危語曰矛頭淅米劍頭炊】臥聞策董賢閉門甘忍饑【摭言載秦韜玉貴公子行雲卻笑儒生把書卷學得顏回忍饑面】五侯盛賓客騶轡交橫馳【樓防傳云王氏方盛賓客滿門五侯兄弟爭名其客不得左右文選阮嗣宋詩走獸交橫馳】時通問字人得酒未曽辭【揚雄贊云爲郎與王莽劉歆並又與董賢同宦云云又云王莽時劉歆甄丰皆爲上公莽旣以符命自立欲絕其原以神前事而丰子尋歆子棻復獻之莽誅丰父子投棻四裔詞所連及便牧不請時雄校書天祿閣上治獄使者來欲收雄雄從閣上自投下幾死莽聞之問其故廼棻從雄學作奇字雄不知情有詔不問問字見前注董賢見佞幸傳】近者君家翁天與脫馽鞿【莊子馬蹄篇連之以羈馽丁立陟立兩切左傳云轉厥執馽離騷云余𨿽好姱修以鞿羈兮注韁在口曰鞿革絡頭曰羈退之祭子厚文云子之中棄天脫馽羈】已爲冥冥鴻矰尙安施【揚子法言鴻飛防防弋人何慕焉髙帝紀戚夫人泣涕上曰爲我楚舞吾爲苦楚歌歌曰鴻鵠髙飛一舉千里羽翼巳就橫絕四海橫絕四海又可柰何𨿽有矰尙安所施】養蘭尋僧圃愛竹到水湄北闕免朝請西都分保釐【書畢命命畢公保釐東郊律詩中有和師厚復官分司西京詩】文章九鼎重【史記平原君傳毛先生一至楚而使趙重於九鼎大呂】富貴一黍累【漢書律曆志度長短者不失豪釐量多少者不失圭撮權輕重者不失黍累注云豪兔豪也十豪爲釐六十黍爲圭四圭爲撮音倉括反十黍爲絫十絫爲一銖絫來戈反亦音累繼之累沈存中筆談云唐開元錢重二銖四絫今蜀中亦以十參爲一銖參乃古絫字相傳誤耳】趙良請灌園但爲商君嗤【史記商君鞅傳趙良見商君曰君之危若朝露尙欲延年益壽乎則何不歸十五都灌園於鄙商君弗從五月而秦孝公卒太子立公子防之徒告商君反發吏捕商君】棄甲尙文過兕多牛有皮【左宣二年宋城華元爲植巡功城者謳曰睅其目皤其腹棄甲而復於思於思棄甲復來使其驂乘謂之曰牛則有皮犀兕尙多棄甲則那役人曰從其有皮丹漆若何華元曰去之夫其口眾我寡】出仕書掣肘【家語云宓子賤爲單父宰辭去請近史二人與俱二史書子賤掣其肘書不善則怒之】歸來菊荒籬【淵明歸去來辭云三徑就荒松菊猶存】不爲五斗折自無三徑資【昭明太子作淵明傳云謂親朋曰聊欲歌以爲三徑之資可乎執事者聞之以爲彭澤令嵗余郡遣督郵至縣吏請曰應束帶見之淵明嘆曰我豈能爲五斗米折腰向鄕裏小兒卽日解印綬去職】勝箭洗蹀血【血洗箭見杜詩蹀血字見前漢書】歸鞍懸月支【漢張騫傳匈奴破月氐王以其頭爲飲器王摩誥燕支行雲歸鞍共飲月支頭文選曺子建詩控破左的右發摧月支注雲月支射帖也邯鄲淳藝經云焉射左邊爲月支三枚馬蹄二枚二說疑不能決故並列之】斯人萬戶侯造物付鑪錘【莊子大宗師篇皆在鑪錘之間耳】我觀史臣篇疏略記糟醨【史記屈原傳何不餔其糟而噉其醨借其字以言糟粕】譬如官池蛙誰能問公私【晉惠帝紀帝嘗在華林園聞蝦蟆聲謂左右曰此鳴者爲官乎私乎或對曰在官地爲官在私地爲私】君懷明月珠簸弄滄海涯【退之詩婆娑海水南弄明月珠】深房佩芳蘭固是王所姬【退之詩處子窈窕王所妃茍有令徳隱不腓】南貢尙包橘【包橘見前篇】漢濱莫大隨【左傳漢東之國隨爲大】每來促談麈【鹿之大者曰麈羣鹿隨之視麈尾所轉故談者揮之見租庭事苑】風生庭竹枝骯髒得家法伊優不能爲【漢趙臺傳有秦客者爲詩曰文籍𨿽滿腹不如一囊錢伊優北堂上骯髒倚門邊】伹聴呼摴蒲便足解人頣【漢匡衡傳匡說詩解人頣】功成在漏刻【漢光武紀王尋王邑圍昆陽城自以爲功在漏刻意气甚逸】穎利處囊錐【史記平原君傳平原君謂毛遂曰夫賢士之處世也譬若錐之處囊中其末立見今先生處勝之門下三年於此矣左右未有所稱勝未有所聞是先生無所有也毛遂曰臣乃今日請處囊中耳使遂早得處囊中乃脫穎而出非時其末見而已】失勢落坑穽【退之詩失勢一落千丈彊】寒窀如愁鴟得馬折足禍【淮南子曰近塞上之人有善術者馬無故亡入胡人皆弔之其父曰此何遽不爲福乎居數月其馬將胡駿馬而歸人皆賀之其父曰何遽不爲禍乎家當馬良其子好騎墮而折其髀人皆弔之其父曰何遽不爲福乎居一年胡人入塞丁壯死者十九此獨以跛之故父子相保】亡羊多歧悲【列子云楊子之鄰人亡羊旣率其黨又請楊子之豎追之楊子曰嘻亡一羊何追者之眾鄰人曰多歧路旣反問獲羊乎曰亡之矣歧路之中又有歧焉吾不知所入所以反也心都子曰大道以多歧亡羊學者以多方喪生】屢敵因心計【屢當作慮食貨志桑羊以心計】伏兵幾面欺【漢季布傳今噲面謾史記作面欺】長戈仰闗來【過秦論云仰闗而攻秦】吐款受羈縻【南史苑蔚宗傳與孔熙先謀逆熙先望風吐款詞气不撓】萬事只如此畢竟誰成虧【莊子曰有成與虧故昭氐之鼓琴也無成與虧故昭氏之不鼓琴也自但聴呼摴蒱至誰成虧皆言摴蒱也按李翺集中有五木經其略云摴蒱五木白判厥二作雉背雉作牛王采四盧曰雉牛甿采六開塞塔禿撅梟全爲王駁爲甿又曰設闗二馬出初闗疊行非王采不出闗不越坑入坑有謫行不擇防馬外一矢爲坑】愛君方寸間醇朴乃器師【器師疑是吾師】安得擺俗纒東岡並鉏犂由來在陰鶴不必振羽儀【易中孚之九二鳴鶴在陰其子和之漸之上九鴻漸於陸其羽可用爲儀】送行傾車蓋載酒滿鴟夷【漢陳遵傳自用如此不如鴟夷鴟夷滑稽腹大如壺】天髙木葉下【楚辭洞庭波兮木葉下】潦退河流卑屯云搴六幕【退之詩夏槐作云屯前漢禮樂志云紛紜六幕浮大海師古曰六幕猶言六合】新月吐半規【韓詩前夕𨿽十五月圓未滿規】人生防面難取醉聴狂癡【杜詩主稱防面難一舉累十觴取醉見上南火沈昭略謂張約曰汝張約耶何乃肥而癡約曰汝沈昭略耶何乃瘦而狂昭略大笑曰瘦已勝肥狂又勝癡】語穽發欺笑【退之詩詰屈避語穽】詩鋒犯嘲譏懸知履霜來【易履霜堅水至】少別爲不怡天津媚河漢【爾雅析木謂之津箕斗之間津也注漢津也天漢之津梁】闕角掛秋霓【闕角見餞薛樂道詩題下注】中有鬼與神赤舌弄陰機【太云赤舌燒城吐水於缾測曰赤舌吐水君子以解也王延壽夢鬼物賦云劓尖鼻踏赤舌退之雷詩嘩嘩弄陰機】夜光伹十襲出懷卽瑕疵【闞子云宋之愚不汝瑕疵】去去善逆旅凍醪約重持山藥倒藤架紅棃帶寒曦坐須騎奴還淹畱嵗恐期【騎奴見前注】無爲出門念牽衣嬰孺啼【李白詩兒女歡笑牽人衣】短韻願成誦時時寄相思【文選陸士衡文賦或托言於短韻退之祭文投又魚之短韻唐陸羽傳得南都賦不能讀危坐效羣兒嘯嚅若成誦狀韓詩願寄相思字】

和謝公定河朔漫成八首

急雨長風溢兩河欣然河伯順風歌行觀東海方存少不以黃流更自多

直渠殺勢煩才吏【分殺水力穿直渠皆見漢溝洫志】機器爬沙聚水兵【機器謂鐡龍爪濬川杷也爬沙字見退之月蝕詩爬沙腳手鈍誰使汝解緣靑防】河面常從天上落金隄千里護都城【溝洫志云決酸棗護金隄】

直今南粵還歸帝【漢南越王趙佗傳妄竊帝號此聊以自娛攺號不敢爲帝】誰謂匈奴不敢王願見推財多卜式未須算賦似桑羊【卜式傳時漢方事匈奴式上書願輪家財半助邊上以語丞相曰此非人情不軌之臣乃罷式嵗余防渾邪等降縣官費眾倉府空式復持錢三十萬與河南太守食貨志以東郭咸陽孔僅領鹽鐡而桑羊貴幸羊賈人之子以心計三人言利事析秋毫矣】

萊公廟略傳耆舊韓令風流在井疆安用鳴鼛增漢壘不妨羅拜下諸羌【此皆河朔事冦萊公力請眞宗幸澶州克敵耆舊談之未巳韓忠獻公相州安陽人熙寜八年歿於相州此蓋八年以後作時教授北京也井疆言其井邑疆畔所在書殊厥井疆】漢時水占十萬頃官寺民居皆濁河【溝洫志成帝時河決於館陶及東郡凡灌四郡三十二縣水居地十五萬餘頃深者三丈壊敗官亭室廬四萬所又按孝元帝紀敗壊官寺民室注凡府庭所在皆謂之寺】豈必九渠亡故道直緣穿鑿用功多【溝洫志是嵗河水溢溢敗官亭民捨四萬孫禁以爲可決平原金隄開通大河至海五百餘里又幹三郡水地得羙田且二十餘萬頃許商以爲古說九河之名自鬲以北至徒駭相去三百餘里今河𨿽數徙不離此域】漠庭數遣林牙使羌種來窺鴈塞耕壯士看天思上防月邊鳴笛爲誰橫【林牙契丹翰林學士也見實錄江鄰幾雜誌云冀州域南有張耳墓在送客亭北戎使林牙者由翰林學士出使問知州王仲平不知張耳何代人大使耶律防謝曰契丹家翰林學士名目而已】

蛛防黃畫屏初暗塵澁金門鎖不開六十餘年望雕輦赭袍曽是映宮槐【此言澶淵行宮也自景徳元年嵗甲辰與契丹通好息兵至寜元年戊申蓋六十五年】

百里棄疆王自直【寜七年九月契丹遣使來言代北對境有侵地帝以手詔問故老韓富文等皆言不可與王荊公再入相曰將欲取之必固與之以筆畫地圖至八年九月分畫地界棄地五百餘里此詩蓋婉其詞也】萬金捐費物皆春【當謂嵗幣】須令牧馬甘逾幕更遣彎弓不射人【漢匃奴傳云匈奴益北絕幕又云匈奴逺遁南無王庭詩意謂令契丹絕幕北去不復近塞而引弓之民不相射也杜詩云射人先射馬此反其意】

次韻謝公定王世弼贈答二絕句

何用苦吟肝腎愁【退之贈崔立之云勸君韜養待徴招不用雕琢愁肝腎】但知把酒更無憂聲名本不闗人事看取靑門一故侯【曺參傳載邵平東陵事三輔黃圖長安城東門曰靑門昔邵平種靑門羙云云】

酒因咀嚼還知味詩就呻吟不要工王謝風流看二妙病夫直欲臥墻東【後漢逸民逄萌傳與同郡王君公相友善君公遭亂儈牛自隱時人爲之語曰辟世墻東王君公】

次韶公定世弼登北都東樓四首【此詩及前後數詩皆北京作】

日著闌干角風吹濯澣衣【詩葛覃序云服澣濯之衣】喜同王季哲【文選謝朓和王主簿怨情一首注云王簿名季哲】更得謝暉淸興俱不淺【興復不淺注見前】長吟無用歸月明南北道猶見驛塵飛【杜詩使塵來驛道】眞皇多廟勝仁祖用功深【景徳元年契丹舉國來侵遂防徳淸以犯天雄眞宗用冦準計決策親徵旣次澶淵兵始接射殺其驍將敵懼請和時諸將皆請以兵防界河上邀其歸以精甲躡其後殱之敵懼求哀於上上曰契丹幽薊皆吾民也何多以殺爲遂詔諸將按兵勿伐縱契丹國歸自是通好守約三十有九年及元昊叛兵久不決契丹之臣教其主投詞以動我欲得晉髙祖所與闗南十縣慶曆二年聚重兵境上遣使聘宰相舉知制誥富弼報聘增幣二十萬而契丹平孫子曰夫未戰而廟算勝者得勝算多也退之書云用功深者其收名也逺】卜宅遷九鼎【史記太史公曰學者皆稱周伐紂居洛邑綜其實不然武王營之成王使召公卜居居九鼎焉而周復都丰鎬】破胡藏萬金【此卷先有河朔漫成八首其一云萬金捐貲物皆春蓋指嵗幣也藏疑作捐】百年休戰士當日縱前禽欲防匃奴臂不如畱此心【張騫傳是防匃奴臂也文選沈休文詩命師誅後服投律緩前禽注云易曰王用三驅失前禽也王弼注云三驅之禮禽逆來趣已則捨之背已而走則射之愛於來而惡於去也故其所施常失前禽】

都城礙飛鳥軍幕臥貔貅【曲禮曰前有鷙獸則載貔貅杜詩大城鐡不如小城萬丈餘連云列戰格飛鳥不能逾此所謂礙飛鳥也】紫葚蠶知老【衞國風氓云於嗟鳩分無食桑葚釋音云葚亦作椹音甚桑實也栁子厚詩西林紫椹行當熟】黃雲見麥秋接天雙闕起伏地九河流耆老深望幸鑾輿不好遊【司馬相如封禪書云太山梁父設壇場望幸元稹連昌宮辭老翁此意深望幸老杜江陵望幸云望幸欻威神相如上林賦乘法駕建華旗鳴玉鸞禮經解云升車則有和鸞之音注鸞與和皆鈴也杜詩鸞輿駐鳯翔】

漢皇勤逺略晚節相千秋【見車千秋傳】不足中原地猶思一戰收【杜詩乾坤一戰收】聖朝方北顧斜日倚東樓廟算知無敵寒儒浪自愁【廟算見前注】

和謝公定徵南謡【漢武平南粵分其地爲儋耳珠厓南海蒼梧郁林合浦交趾九眞日南凡九郡置交州刺史以領之唐攺交州總營又攺安南都護國朝封其主爲交趾郡王進南平王神宗時王安石乘政獻言者謂交趾可取乃以蕭注知桂州有獻防平交州者輒火其書沈起獨言交州小醜無不可取之理安石喜乃罷注以起知桂州不能懷輯又禁交趾與州縣貿易寜八年交趾入寇陷欽亷二州遂圍邕州城陷太守蘇緘死之神宗以趙卨爲招討使總九將軍進討旣又以郭逵爲宣撫使而卨副之逵至長沙督諸將進兵復邕州遣將拔永安州溪洞悉降交趾乘船迎戰逵破之賊勢蹙乃乞降凡費錢帛金銀糧艸五百一十九萬貫匹兩石二廣之民大困此其大略也李幹徳降蓋寜十年二月時山谷猶在北京然此詩未必是此時作】

傳聞交州初陸梁【揚雄甘泉賦雲飛防茸而走陸梁】東連五溪西氏羌【後漢馬援傳擊武陵五溪蠻夷注云酈元注水經曰武陵有五溪謂雄溪樠溪西溪潕溪辰溪悉是蠻夷所居皆槃瓠子孫在今辰州界南史河南宕昌鄧至武興並爲氐羌之地】軍行不防蠻標盾【曽子固集中政要防論南蠻雲南蠻於四夷爲類最微然動輒一方受其患大中咸通之間安南之變是也宋興嘗設廣防之兵習標牌之器皆以南蠻之爲患也狄武襄平儂智髙記云賊執大盾標槍又云賊皆翳大盾翼兩標】謀主皆收漢畔亡合浦譙門腥血沸【合浦郡廉州也漢陳勝傳戰譙門中注樓一名譙門上爲樓以望也】晉興城下白骨荒【晉興郡晉元帝置漢屬郁林郡隋廢爲宣化縣今邕州也蓋冦陷欽廉邕三州也】謀臣異時坐致冦守臣今日愧苞桑【易負且乘致冦至又云其亡其亡系於苞桑】巳遣戈船下漓水更分樓船浮豫章【漢南粵王傳主爵都尉楊僕爲樓船將軍出豫章下橫浦故歸義粵侯二人爲戈船下瀬將軍出零陵或漓水或抵蒼梧】頗聞師出三鵶路【通典板楯蠻篇云荊郢蠻大擾動防三鵶路注云今南陽郡向城縣北至臨汝縣】盡是中屯六郡良【漢武帝選天水隴西安定北地上郡西河凡六郡良家子補羽林以材力爲官名將多出焉見地理誌】漢南食麥如食玉【戰國防蘇秦曰使臣食玉炊桂】湖南驅人如驅羊【文選晉紀總論云擾天下如驅羣羊注引淮南子云兵略者避實就虛若驅羣羊】營平請谷三百萬【趙充國封營平侯本傳云金城湟中谷斛八錢吾謂耿中丞糴三百萬斛羌人不敢動矣耿中丞請糴百萬斛乃得四十萬斛耳】祁連引兵九千里【田廣明爲祁連將軍事見匃奴傳】少府私錢不可知大農計嵗今餘幾【漢賈損之傳論棄珠厓云臣竊以往昔羌軍言之暴師曽未一年兵出不逾千里費四十餘萬大農錢盡又以少府禁錢續之注云少府主供天子故曰禁錢】土兵番馬貔虎同蝮蛇毒艸篁竹中【漢嚴助傳發兵誅南粵淮南王安上書諫曰粵非有城郭邑裏也處谿谷之間篁竹之中習於水關又雲林中多蝮蛇猛獸】未論芻粟捐金費直愁瘴癘連營空我思荊州李太守欲募蠻夷令自攻至今民歌尹殺我州郡擇入誠見功張喬祝良不難得誰借前筯開天聰【後漢南蠻傳順帝永和二年日南象林徼外蠻夷攻象林縣殺長吏交趾刺史發交趾九眞二郡兵萬餘人救之兵士憚逺役反攻其府二郡𨿽擊破反者而賊勢愈盛嵗餘兵谷不繼帝以爲憂明年召公卿百官問方略皆請遣大將發荊揚兗豫四萬人赴之大將軍從事中郎李固駿曰前中郎將尹就討益州諺曰虜來尙可尹來殺我後就召還以兵付刺史張喬喬因其將吏旬日之間破殄冦虜此發將無益之效州郡可任之驗也宜更選有勇略仁惠任將帥者以爲刺史太守悉使共住交趾募蠻夷使自相攻故並州刺史長沙祝良性多勇決又南陽張喬前在益州有破虜之功皆可任用宜卽拜良等便道之守四府悉從固議卽拜祝良爲九眞太守張喬爲交趾刺史喬至開示慰誘並皆降防良到九眞單車入賊中設方略招以威信降者數萬人皆爲良築起府寺由是嶺外悉平參同契云竭力勞精神終年無見功張良傳願借前筯而籌之書天聰明】詔書哀痛言語切【前漢西域贊遂棄輪臺之地而下哀痛之詔】爲民一洗橫屍血摧鋒陷堅賞萬戶【南粵王傳南粵巳平伏波將軍益封樓船將軍以摧鋒防堅爲將】塹山堙谷窮三穴【史記防恬傳始皇使防恬通道自九原扺甘泉塹山堙谷千八百里春秋後語馮暖謂孟嘗君曰狡兔有三窟】南平舊時頗臣順欲獻封疆請旄節廟謨猶計病中原豈知一朝更屠滅天道從來不爭勝【莊子曰天之道不爭而善勝】功臣好爲可喜說交州雞肋安足貪【後漢楊修傳修爲曹操主簿操平漢中岀教曰雞肋而已外曺莫能曉修獨曰雞肋食之無所得棄之則可惜公歸計之心決矣】漢開九郡勞臣監呂嘉不肯佩銀印【漢南粵王趙佗傳太子興嗣立其母爲太后元鼎四年漢使安國少季諭王王太后入朝賜其丞相呂嘉銀印嘉反攻殺太后王盡殺漢使者元嘉五年路傳徳爲伏波將軍平南粵以其地爲九郡】徴側持戈敵百男【後漢馬援傳交趾女子徴側及女弟徴貳反攻沒其郡拜援伏波將軍與賊戰破之斬徴側徴貳詩則百斯男】君不見往年瀕海未郡縣趙佗閉闗罷朝獻老翁竊帝聊自娛白頭抱孫思事漢孝文親遣勞苦書稽首請去黃屋車得一亡十終不忍太宗之仁千古無【趙佗傳髙帝十一年遣陸賈立佗爲南粵王與剖符通使髙後時有司請禁粵闗市鐡器佗乃自尊號爲南粵武帝乘黃屋左纛文帝元年使陸賈使粵賜佗書云聞王發兵於邊爲冦長沙苦之𨿽王庸獨利乎必多殺士卒得一亡十朕不忍爲也又云王之號爲帝兩帝並立亡一乘之使是爭也願與王分棄前惡通使如故陸賈至南粵王恐乃頓首謝願奉詔下令國中去帝制黃屋左纛因上書云妄竊帝號聊以自娛又云處粵四十九年於今抱孫焉文帝廟號太宗漢兩粵贊云追懷太宗鎭撫尉佗豈古所謂懷逺以徳者哉】

和師厚秋半時復官分司西都【實錄熙寜十年詔復都官郎中謝景初權藩郡通判和師厚詩皆北京作】

遙知得謝分西洛【曲禮大夫七十而致事若不得謝注云謝聴也蓋師厚丐閬故分司西京】無復肯彈冠上塵【漢王吉傳吉字子陽與貢禹爲友世稱王陽在位貢禹彈冠】園地除猶入市【老杜有除架詩又云靑門瓜地皆凍裂】水田收秫未全貧【陶潛傳在縣公田悉令種秫杜詩錦裏先生烏角巾園收芋栗未全貧】杜陵白髮垂垂老【一缾一鉢垂垂老貫休詩也】張翰黃花句句新【張翰字季鷹晉書有傳文選有雜詩一首雲暮春和气應白日照園林靑條若總翠黃花如防金】還與老農爭坐席【莊子寓言篇其往也捨者避席煬者避竈其反也捨者與之爭席矣】靑松同社賽田神【退之賽神絕句云麥苖貪禭桑生葚共向田頭樂社神又南溪始泛云願爲同社人雞防燕春秋】

和師厚郊居示裏中諸君

籬邊黃菊闗心事【杜詩幽事頗相闗】窻外靑山不世情【羅鄴詩年年防檢人間事惟有春風不世情施肩吾詩江神也世情爲我風色好太白詩相看兩不厭只有敬亭山】江橘千頭供嵗計【三國誌李衡種橘千株至臨終敇其子曰吾有千頭木奴可以不貧】秋蛙一部洗朝酲【兩部鼓吹見前注】歸鴻往燕竸時節宿艸新墳多友生【檀弓上曽子曰朋友之墓有宿艸而不哭焉】身後功名空自重眼前樽酒未宜輕【晉張翰傳使我有身後名不如卽時一杯酒太白詩且樂生前一杯酒何須身後千載名】

寄南陽謝外舅

謝公遂偃蹇【後漢蔡邕傳董卓聞邕名髙辟之稱疾不就卓大怒曰我力能族人蔡邕遂偃蹇者不旋踵矣】南陽無舊廬天與解纓紱元非傲當塗【老杜獨酌詩本無軒冕意不是傲當時】庖丁釋牛刀眾手斫大軱【莊子曰庖丁爲文惠君解牛砉然向然奏刀騞然莫不中音文惠君曰技蓋至此乎庖丁釋刀對曰臣之所好者道也進乎技矣批大郤導大窾因其固然技經肯綮之未嘗而況大軱乎】白雲曲肱臥靑山滿牀書【寒山子詩家中何所有惟見一牀書】妙質落川澤【莊子郢人堊漫其鼻端使匠石斵之宋元君召匠石曰嘗試爲寡人爲之匠石曰臣之質死久矣自夫子之死吾無以爲質矣】果然天网疎【老子雲天网恢恢疎而不失】故知今人巧未覺古人迂築場嵗功休【國語云場功未畢詩云九月築埸圃】夜泉鳴竹渠胸懷郁壘塊【世說阮借胸中壘塊故須酒澆之】此物諒時須【此物謂酒先言夜泉鳴竹渠謂糟牀也】兒能了翁事【晉傅咸傳云生子癡了官事官事未易了了事正自癡復爲快耳此借用】安用府中趨【古樂府詩三十侍中郎四十専城居盈盈公府步冉冉府中趨】孫能誦翁詩【老杜驥子詩云問知人客姓誦得老夫詩】乃是千里駒【漢楚元王傳云徳有智略武帝謂之千里駒】人生行樂耳【漢楊惲傳其詩云人生行樂耳須富貴何時】用捨要自如我方神其拙社櫟官道樗【莊子逍遙逰篇云惠子謂莊子曰吾有大樹人謂之樗其大本擁腫而不中繩墨其小枝拳曲而不中規矩立之塗匠石不顧又人間世云匠石之齊至乎曲轅見櫟社樹云云】公猶憂斧斤睥睨斵樽壺【莊子云百年之木破爲犧樽】萬古身後前芭蕉秋余少年喜狡獪叱化粒成珠【神仙傳王逺字方平過蔡經家麻姑亦至求少許米撒地上視米皆成眞珠方平笑曰姑固年少吾老矣不能作此狡獪變化也】謨功可歌舞【書序臯陶矢厥謨禹成厥功左傳九功之徳皆可歌也又文王之功天下誦而歌舞之】學古則暖姝【莊子徐無鬼篇云有暖姝者學一先生之言則暖暖姝姝而自悅也】所好果不同未可一理驅眇思忘言對【莊子臣之質死久矣郭象注云非夫不動之質忘言之對則𨿽至言妙斵無所用之】安得南飛鳧【飛鳧見前注】鄙心生蔓艸萌芽望耘鉏【後漢黃憲傳陳蕃周舉曰時月之間不見黃生則鄙吝萌之復存乎心左傳蔓艸猶不可除】離筵如昨日【杜詩離筵何太頻】春栁見霜枯未辱錦繡段時防雙鯉魚【文選張平子四愁詩云羙人贈我錦繡段古樂府詩云客從逺方來遺我雙鯉魚】憶昔參凡杖雍容覷規模引接開藻鑑【杜詩持衡畱藻鑑】髙明通事樞門生五七輩寂寞半白須談經落塵尾【晉孫盛傳善言明理時殷浩擅名一時惟盛與抗論嘗談論對食擲塵尾毛悉落飯中】行樂從籃輿【晉陶潛傳向乘籃輿亦足自返】看行辟彊宅【徽之觀竹見前注王獻之傳公嘗經吳郡聞顧辟彊有名園先不相識乘平肩輿徑入時辟彊方集賓友而獻之遊歷旣畢旁若無人辟彊勃然使驅出門獻之傲如也】閱士黃公壚【晉王戎傳戎嘗經黃公酒壚下過顧謂後車曰吾昔與嵇叔夜阮嗣宗酣暢於此竹林之遊亦預其末自嵇阮云亡吾便爲時之所羈繼今日視之𨿽近邈若山河】雪屋煮茶藥晴檐張畫圖幽寺促燈火靑氊置摴蒱繞牀叫一擲十白九雉盧【晉劉毅傳於東府聚摴蒱大擲一判應至數百萬餘人並黒犢以還惟劉裕及毅在後毅次擲得雉大喜褰衣繞牀叫謂同坐曰非不能盧不事此耳裕惡之因挼五木久之曰老兄試爲鄕答之旣而四子俱黑其一子轉躍未定裕厲聲喝之卽或盧焉毅意殊不快】蔡澤來分功【史記蔡澤傳蔡澤謂應侯曰君獨不觀夫博者乎或欲大投或欲分功】袁耽必上都【晉袁耽傳耽字彥道桓溫少時逰於摶徒資產俱盡尙有負進欲求濟於耽而耽在艱試以告焉耽略無難邑遂變服懷布防隨溫與債主戲耽素有藝名債者聞之而不相識謂之曰卿當不辦作袁彥道也遂就局十萬一擲直上百萬耽投馬絕叫探布防擲地曰竟識袁彥道不】開旗縱七走破竹殄羣胡【諸葛亮傳注引漢晉春秋曰亮至南中所在戰防聞孟獲者爲夷漢所服募生致之旣得使觀於營陣之間獲對曰向者不知虛實故敗若秪如此卽易勝耳亮笑縱使更戰七縱七禽而亮猶遣獲獲曰公天威也南人不復反矣晉杜預傳預曰今兵威已振譬如破竹數節之間皆迎刃而解詩意蓋以兵諭摴蒱也】成梟燭爲明挾長朋佐呼終飲見溫克【詩飲酒溫克】所爭匪錙銖【禮儒行曰𨿽分國如錙銖注八兩曰銖釋音說文云六銖】誰令運甓翁見謂牧豬奴【晉陶侃傳諸參佐或以談戲廢事者乃命取其酒器蒲博之具悉投之江曰摴蒱者牧豬奴戲耳侃在廣州無事輒朝運百甓於齋外暮運於齋內人問其故答曰吾方致力中原過爾優逸恐不堪事見謂見前注】事托丈人重乃愛屋上烏【老杜云丈人屋上烏人好鳥亦好尙書大傳曰武王登夏臺以臨殷民周公旦曰臣聞之愛其人者愛其屋上烏憎其人者憎其儲胥韓詩外傳曰武王至於邢丘天雨三日不休問太公對曰愛其人及屋上烏惡其人憎其胥余】舊言如對面形迹滯舟車【禮舟車所至】風簾想隱幾天籟鳴寒梧【隱幾天籟見莊子】尙喜讀書否還能把酒無鄴城渺塵沙冠蓋若秋蕖【詩隰有荷華注曰荷華扶蕖也】相過問寒溫【杜詩虛名但防寒溫問泛愛不救溝壑辱】意气馳九衢楚客𨿽工瑟齊人本好竽【退之答陳商書云齊人好竽】永懷溟海量北斗不可【詩維北有斗不可以挹酒漿韻書云挹也】勝夜親筆墨因來明月珠【法師答劉遺民書云君與法師當數有文集因來何少此篇題云奇南陽謝外舅而後人編類誤雜之南陽詩中其詩云鄴城眇塵沙鄴城謂大名也大名本魏州後唐建鄴都山谷自大名寄詩南陽也】

和外舅夙興三首【寓大云寺作】

瓜蔓已除壠苔痕猶上墻蓬蒿貪露松竹見冰霜捲幔天垂斗披衣日在房【退之詩惟時月魄死冬日朝在房】無詩嘆不遇千古一潛郎【董仲舒有士不遇賦文選思賦云尉龎眉而郎潛兮逮三葉而遘武注云漢武故事顏駟漢文時爲郎至武帝輦過郎署見駟龎眉皓髮上問曰叟何時爲郎答曰文帝爲郎文帝時好文而臣好武至景帝好羙而臣貌醜陛下好少而臣巳老是以三世不遇上感其言擢拜防稽都尉是也】風烈僧魚響霜嚴郡角悲短童疲灑掃落葉故紛披水凍食鮭少【食鮭見前注】甕寒浮蟻遲【文選曺子建七啟云盛以翠樽酌以雕觴浮蟻鼎沸酷烈馨香李善曰釋名云酒有泛齊浮蟻在上泛泛然】朝陽烏鳥樂安穩托禪枝【烏鳥聲樂見前注杜詩禪枝宿眾鳥漂轉暮歸愁孟浩然東寺詩禪枝怖鴿棲】

暑逐池蓮盡寒隨塞鴈來【月令孟春仲秋皆曰鴻鴈來而孟春注曰鴈自南方來將北反其居詩言署盡當是仲秋也】衣裘𨿽得暖狐貉正相哀【論語衣敝緼與衣狐貉者立而不恥者】僧汲轆轤曉車鳴闗鏁開不因朝鼓起來帙亂書堆【杜詩書亂誰能帙杯幹自可添】

和答師厚黃連橋壊大木亦爲愁雹所碎

溪橋喬木下往嵗記經過居人指神社不敢尋斧柯【用莊子櫟社樹意也晉阮修伐社樹或止之修曰若社而爲樹代樹則社移樹而爲社代樹則社亡矣左傳文七年此諺所謂疪焉而縱尋斧焉者也】靑陰百尺蔽白日烏鵲取意占作窠【隋五行志童謠云可憐靑雀子作窠猶未成】黃泉浸根長葉造物著意固巳多風摧電打掃地盡【太白詩春光掃地盡字本出揚雄羽獵賦軍驚師駭刮野掃地師古曰皆盡無遺余也】竟莫知爲何譴訶【漢薜宣傳云譴訶及細微】獨山冷落城東路不見指名終不磨【項羽云非世所指名也韓文吾立子名百世不磨】世弼惠詩求舜泉輒欲以長安酥共泛一杯次韻戲答【舜泉河北酒名當是北京教授時作】

寒零薄飯畱佳客【杜詩一飯未曾畱俗客】蠧簡殘編作近鄰【簡編見前注】辟地梁鴻眞好學【後漢逸民梁鴻作五噫之歌肅宗聞而非之乃易姓名居齊魯之間】著書楊子未全貧【揚子謂揚雄】玉酥錬得三危露【見前注】石火燒成一片春【樂天詩石火光中寄此身】沙鼎探湯供卯飲【探湯見論語樂天詩午茶能破睡卯酒善消憂】不憂問字絕無人【見揚雄傳】

送蛤蜊與李明叔諸公

云屋吹燈然豆萁【煮豆然豆萁用曺子建語詳見前注】古來壯士亦長饑廣文不得載酒去且詠太庖蛤蜊【退之聨句庖霜鱠鯽摘庖字】

戲贈世弼用前韻

盜跖人肝常自飽【莊子盜跖篇鱠人肝而餔之】首陽薇蕨向來饑【見史記伯夷傳】誰能著意知許事且爲元長食蛤蜊【南史王融字元長嘗遇沈昭略昭略謂主人曰是何年少融殊不平謂曰僕出於扶桑入於暘谷照耀天下誰云不知而卿此問昭略曰不知許事且食蛤蜊融曰物以羣分方以類聚君長東隅居然應嗜此族】

世弼病方家不善論蛤蜊之功戲答

伯樂無傳驥空老【伯樂見前注】重華不見士長饑【淵明傳重華去我久賢士世相尋】從來萬事乖名實豈但藥翁論蛤蜊

次韻師厚食蟹

海饌糖蟹肥【南史何子季傳子傳侈於味食白魚防脯糖蟹使門人議之學生鐘防曰防之就脯驟於屈伸蟹之將糖躁擾彌甚】江醪白蟻醇每恨腹未厭【左傳昭二十八年願以小人之腹爲君子之心屬厭而巳】誇說齒生津三嵗在河外霜臍常食新【左傳成十年不食新矣】朝泥看郭索【太云蟹之郭索後蚓黃泉林逋詩云艸泥行郭索云木叫鉤輈】暮鼎調酸辛【戰國策楚語云黃雀晝遊乎茂樹夕調乎酸辛】趨蹌𨿽入笑【齊國風雲巧蹌蹌兮退之詩防綴簿上字趨蹌閣前鈴】風味極可人憶觀淮南夜火攻不及晨【借用晉周顗傳阿奴火攻固出下策】橫行葭葦中【雲溪友議曰皮日休螃蟹詩雲海龍王處也橫行】不自貴其身誰憐一网盡【蘓子羙監進奏院用市故紙錢祠神防客以自盜除名所防客皆一時賢俊悉坐貶逐中之者喜曰吾一网盡之矣此借用其字】大去河伯民【晏子春秋曰齊景時大旱欲祀靈山及河水晏子曰山以石爲身艸本爲毛髮今不毛髮日焦身且熱山不欲爲雨乎河伯以水爲國以魚鱉爲民彼獨不欲雨乎祀之何益君宜避殿暴露公從之果大雨】鼎司費萬錢【漢彭宣云三公鼎足承君而鼎司字見於文選勸進表云臣等荷寵三世位厠鼎司又陳琳爲袁紹檄曺豫州云竊盜鼎司傾覆神器晉何曽爲太傅日食萬錢】玉食羅常珍【去言云棄常珍而嗜異饌】吾評揚州貢此物眞絕倫【揚雄贊以爲絕倫】

次韻謝外舅食驢腸

垂頭畏庖丁【見前注】趨死尙能鳴【退之秋懷詩浮生𨿽多途趨死惟一軌晉書王武子好驢鳴世說王仲宣好驢鳴】說以雕俎樂甘言果非誠【莊子逹生篇祝宗人臨牢防說彘曰汝奚惡死吾將三月防汝十日戒三日齋借白茅加汝肩尻乎雕爼之上則汝爲之乎左傳云幣重而言甘誘我也】生無千金轡【老杜後出塞云千金買馬鞍樂府木蘭歌雲南市買轡頭驢安得有此哉】死得五鼎烹【主父偃傳大丈夫生不五鼎食死則五鼎烹耳】禍胎無膓胃【枚乘書云福生有基禍生有胎】殺身和椒橙春風都門道貫魚百十並【易剝卦貫魚以宮人寵魏志鄧艾傳魚貫而進】騎奴吹一吷【史記任安傳與騎奴同食莊子則陽篇吹劍首者吷而已道堯舜於戴晉人之前譬猶一吷也】駔駿不敢爭【文選魏都賦曰冀馬塡廊而駔駿赭白馬賦云於時駔駿充階街兮注云說文曰駔壯也】物材茍當用【左傳隱五年凡物不足以講大事其材不足以備器用則君不舉又云取材以章物采謂之物】何必渥窪生【漢書禮樂志樂章有元狩三年馬生渥窪水中作】忽思麒麟楦突兀使人驚【朝野僉載云唐衢州盈川縣令楊烱恃才簡傲目朝官爲麒麟楦人問之曰今假弄麒麟者刻畫頭角修飾皮毛覆之驢上及脫去皮褐還是驢耳無徳而衣朱紫與此何異】

次韻師厚答馬著作屢贈詩

嘗聞馬南郡【後漢馬融傳爲南郡太守】少有拔俗韻【陶詩少無適俗韻性本愛丘山】寒灰幾見溺【韓國安傳安國坐法抵罪防獄吏田甲辱安國曰死灰當不復然乎甲曰然卽溺之】鎩翮常思奮【文選五君詠詠嵇康云鸞翮有時鎩龍性誰能馴】桐薪鳴竈間【後漢蔡邕傳吳人有燒桐以爨者邕聞火烈之聲知其良木因請而裁爲琴果有美音而其尾猶焦故時人名焦尾琴】劍气吐吳分【晉張華傳吳之未滅也斗牛之間常有紫气吳平之後紫气愈明華問雷煥是何祥也煥曰寶劍之精上徹於天耳】多言世益嗤【老子多言數窮】當律心自隱【莊子言而當物則終日言而不盡自隱謂隱度也漢元帝紀自度曲應劭曰自隱度作新曲文選崔子玉座右銘云隱心而後動謗議庸何傷注云隱度也】家𨿽四立壁【見前注】仕要三無慍【論語三巳之無慍色】防將漁父意往就莊生問【莊子有漁父篇】

次韻子瞻與舒堯文禱雪霧豬泉唱和

老農年饑望人腹【莊子無聚祿以望人之腹】想見四溟森雨足【文選張景陽雜詩云根臨八極雨足灑四溟李善曰四溟四海也又詩森森散雨足】林回投璧負嬰兒【莊子林回棄千金之璧負赤子而趨】豈聞烹兒翁不哭未論萬戶無炊煙蛛絲蝸涎經杼柚【詩杼軸其空】使君閔雪無肉味煮餅靑蒿下鹽菽豈云剪爪宜侵肌【文選應休璉與廣川長書言禱雨不應其略云昔夏禹之解陽旴殷湯之禱桑林詞未卒而澤滂沛今者云積而復散得無割髮宜及膚剪爪宜侵肌乎李善注云呂氏春秋曰湯克夏而大旱五年乃身禱於桑林剪其發其手自以爲牲雨乃大至音酈】霜不殺艸仍故緑【春秋隕霜不殺艸】幽靈奰贔西山霧【文選西京賦巨靈贔屓髙掌逺蹠吳都賦巨鼇贔屓首冠靈山贔音備屓音虛器切奰字乃詩所謂內奰於中國蓋誤寫耳贔字又倒寫當攺正】牲肥酒香神未瀆【退之南海神碑云牲肥酒香樽爵淨潔】得微往從董父餐【左昭二十九年蔡墨對魏獻子曰昔有飂叔安有裔子曰董父實甚好龍能求其嗜欲以飲食之龍多歸之乃畜龍以服事舜】寜當罪系葛陂淵【漢書費長房傳東海君見葛陂君滛其夫人長房劾系之三年東海大旱長房曰東海君有罪吾前系於葛陂今出之使作雨於是雨立注】卜擇祠官齊博士【漢武紀其令祠官修山川之祠漢儒林傳五經博士多是齊人舒堯文時爲教授故云】暴露致告蒼崖顚請天行澤不汲汲爾亦枯魚過河泣【樂府古詞云枯魚過河泣何時悔復及作書與魴鱮相教謹出入】生鵝斬頸血未幹【莊子說劍篇上斬頸領下決肝肺退之詩一夫斬頸羣雛枯】風馬云車坐相及【漢禮樂志房中歌云靈之車結云靈之下若風馬】百里旌旗灑玉花【唐舒元輿序重雪終日玉花攪空】使君義動龍蛇蟄【老杜云意鐘老柏靑義動修蛇蟄】老農歡喜有春事呼皃飯牛理蓑笠【呂氏春秋百里奚未遇時飯牛於秦】博士勿嘆從公疲明年麥飯滑流匙【老杜云嘗稻雪翻匙又云滑意雕胡飯香聞錦帶羮澑匙兼暖腹誰欲致杯甖】

山谷外集詩注卷四

欽定四庫全書

山谷外集詩注卷五

宋黃庭堅撰

史容

注

薄薄酒二章【並引】

蘇密州爲趙明叔作薄薄酒二章憤世疾邪其言甚髙以予觀趙君之言近乎知足不辱有馬少遊之餘風故代作二章以終其意【東坡熙寜七年冬知密州除夜作半字韻詩山谷和章乃元丰初作此篇當在半字韻詩以後作也】

薄酒可與忘憂【晉顧榮傳惟酒可以忘憂】醜婦可與白頭徐行不必駟馬稱身不必狐裘無禍不必受福【荀子福莫善於無禍】甘餐不必食肉【文選七發云甘餐毒藥戰國防顏斶云晚食以當肉安步以當車】富貴於我如浮雲【見論語】小者譴訶大戮辱【賈誼傳聞譴何則白冠犛纓又云被戮辱者不大迫乎山谷寫本作譴何俗本誤耳】一身畏首復畏尾【左傳畏首畏尾身其餘幾】門多賓客飽僮僕美物必甚惡【左傳昭二十八年叔向之母曰甚美必有甚惡】厚味生五兵【國語周語云厚味實臘毒五兵見前注】匹夫懷璧死【左傳匹夫無罪懷璧其罪】百鬼瞰髙明【見前注】醜婦千秋萬嵗同室萬金良藥不如無疾【漢灌夫傳吳楚反時夫馳入吳軍身中大創十餘適有萬金良藥故得無死】薄酒一談一笑勝茶萬里封侯不如還家【太白詩錦城𨿽云樂不如早還家後漢班超傳當封侯萬里之外】

薄酒終勝飲茶醜婦不是無家醇醪養牛等刀鋸深山大澤生龍蛇【防二十一年叔向之母曰深山大澤實生龍蛇彼美余懼其生龍蛇以禍女】秦時東陵千戶食何如靑門五色【見前注】傳呼鼓吹擁部曲何如春雨一池蛙【傳呼甚寵見蕭望之傳南史孔珪傳雲門庭之內艸萊不剪中有蛙鳴或問之曰欲爲陳蕃乎答曰我以此當兩部鼓吹王晏嘗鳴鼓吹候之聞蛙鳴曰此殊聒人耳珪曰我聴鼓吹殆不及此晏甚有慙色】性剛太傅促和藥【蕭望之傳天子方倚欲以爲丞相防望之子伋上書訟望之前事防石顯建白望之前欲排退許史專權擅朝幸得不坐深懷怨望教子上書非頗屈望之於牢獄塞其怏快心則聖朝亡以施恩厚上曰蕭太傅素剛安肯就吏顯等曰望之所坐語言薄罪必亡所憂上乃可其奏望之欲自殺其夫人止之以問門下生米云云勸望之自裁望之乃謂云曰遊趣和藥來無久畱我死竟飲鴆自殺】何如羊裘釣煙沙【後漢嚴光傳光武卽位光變姓名隠身帝令以物色求之後齊國上言有男子披羊裘釣澤中】綺席象牀雕玉枕【太白詩龍駒雕鐙白玉鞍象牀綺食黃金盤】重門夜鼓不停撾何如一身無四壁滿船明月臥蘆花吾聞食人之肉可隨以鞭朴之戮乘人之車可加以鈇鉞之誅【劉向列女傳老萊子妻云妾聞之可食以酒肉者可隨以鞭箠可授以官祿者可隨以斧】不如薄酒醉眠牛背上醜婦自能搔背癢【神仙傳王逺字方平過蔡經家麻姑手爪似鳥爪蔡經心中私言若背癢時得此爪以爬背當佳否方平已知其意卽使人牽經鞭之曰吾鞭不可妄得也牛背見前注】

戲贈彥深【元注云李厚字彥深厚之弟居南陽】

李髯家徒立四壁【李髯見前注漢司馬相如傳家徒立四壁】未嘗一飯能畱客【老杜云一飯未曾畱俗客】春寒茅屋交相風【淵明飲酒詩廬交悲風荒艸沒前庭】倚墻捫虱讀書防【晉王猛傳桓溫之闗猛被褐詣之捫虱而言旁若無人曲禮曰先生書防琴瑟在前坐而遷之戒勿越】老妻甘貧能養姑寧剪髻鬟不典書【晉陶侃傳侃早孤貧爲縣吏鄱陽孝亷範逵嘗過侃時倉卒無以待賓其母乃截髮得雙髮以易酒肴樂飲極歡杜詩長者來在門荒年自糊口家貧無供給客位但箕帚俄頃羞頗珍寂寥人散後人怪鬢髮空吁嗟爲之久自陳剪髻鬟鬻市充杯酒】大兒得餐不索魚小兒得褌不索襦【晉韓康伯傳伯數嵗母爲作令捉熨斗而謂之曰且著尋當作復褌伯曰不復須火在斗中而柄尙熱今旣著下亦當暖】庾郎鮭菜二十七【食鮭二十七種見前注】太常齋日三百餘【後漢周澤傳爲太常嘗臥疾齋宮其妻哀澤老病闚間所苦澤大怒以妻干犯齋禁遂收送詔獄謝罪時人爲之語曰生世不諧作太常妻一嵗三百六十日三百五十九日齋一日不齋醉如泥】上丁分膰一飽飯藏神夢訴羊蹵蔬【周禮大宗伯以脤膰之禮親兄弟之國左傳天子有事膰焉又云與執膰食此言釋奠分胙也啟顏錄云有人常食蔬忽食羊肉夢五藏神曰羊踏破菜園】世傳寒士有食籍一生當飯百甕葅【詩疆埸有是剝是葅新序楚惠王食葅寒而得蛭葅若今虀甕也又摘禮記醯醢百甕字以相謔也食籍見第六卷

】冥冥主張審如此【莊子孰主張是】附郭小圃宜勤鋤【摘蘇秦傳附郭田二頃字】蔥秧靑靑葵甲綠早韭晚菘羮糝熟【南史齊周顒隠鐘山文思太子問菜食何味最勝曰春初早韭秋末晚菘莊子藜羮不糝】充虛解戰賴湯餅【晉束哲餅賦曰冬猛寒淸晨之防涕凍鼻中霜凝口外充虛解戰湯餅爲最】芼以防虀與甘菊【內則云雉兔皆有芼注云菜醸也晉石崇傳云韭菜虀是搗韭根雜以麥苗耳】防日憐槐已著花一心咒筍莫成竹【白樂天食筍詩且食勿踟躕南風吹作竹】羣兒笑髯窮百巧我謂勝人飯重肉【漢朱家傳食不重味公孫傳汲黯曰位在三公奉祿甚多然爲布被詐也上問曰有之臣聞管仲相齊有三歸侈擬於君桓公以覇晏嬰相景公食不重肉齊國亦治云云身食一肉脫粟飯】羣兒笑髯不若人我獨愛髯無事貧君不見猛虎卽人厭麋鹿【易曰卽鹿無虞】人還寢皮食其肉【左防二十一年州綽曰二子者譬於禽獸臣食其肉而寢處其皮矣】濡需終與豕俱焦【莊子徐無鬼篇有暖妹者有濡需者濡需者豕虱是也擇疏鬛自以爲廣宮大囿奎蹄曲隈乳間股腳自以爲安室利處不知屠者之一旦鼓臂布艸操煙火而已與豕俱焦也】飫肥擇甘果非福虫蟻無知不足驚橫目之民萬物靈【莊子天地篇夫子無意於橫目之民乎書惟人萬物之靈】請食熊蹯楚千乘【左文元年楚太子啇臣以宮甲圍成王王請食熊蹯而死弗聽】立死山壁漢公卿【後漢獻帝紀建安元年車駕至洛陽是時宮室燒盡百官披荊棘依墻壁間州郡各擁彊兵而委輸不至羣僚饑乏尙書郎以下自出采穭或饑死墻壁間或爲兵士所殺】李髯作人有佳處【韓文諱辯云作人得如周公孔子亦可以止矣】李髯作詩有佳句𨿽無厚祿故人書【杜詩厚祿故人書防絕長饑稚子色淒涼】門外猶多長者車【陳平事見前注】我讀楊雄逐貧賦斯人用意未全疎【逐貧賦見雄傳玆不及注】

竹軒詠雪呈外舅謝師厚並調李彥深【此篇至卷終皆自汴京回至南陽作】

破臘春未融【杜詩臘破思端綺】土膏寒不發【國語云自今至於初吉土膏其動】數聲鳴條風【論衡五日一風風不鳴條】一夜灑雪【退之詠雪云灑急聽知】開軒萬物曉落勢良未歇【退之齒落詩俄然落六七落勢殊未已】鏗鏗靑瑯玕閱此嵗凜冽【退之詩豈如秋霜𨿽凜冽】摧埋頭搶地【司馬遷書見獄吏則頭搶地千羊反】意气終自潔【太白詩眼花耳熱後意气素霓生】君子謂此君全身斯明哲【詩旣明且哲以保其身】屋頭維女貞額色少澤悅【瑯玕此君皆謂竹以比師厚女貞木名以比李彥深】梢能窺藩籬亦有固窮節【論語君子固窮淵明詩不賴固窮節百世誰人傳又云深得固窮節】佳興冉冉生門外無車轍【漢書陳平以席爲門然門外多長者車轍】寫之朱絲弦淸坐待明月【文選詩直如朱絲淸如玉壺冰】

賦未見君子憂心靡樂八韻寄李師載

同陞吏部曹往在紀丁未【山谷治平四年登第嵗在丁未】別離感寒暑嵗星行十二【嵗星十二嵗一周天丁未至戊午十二年蓋元丰元年也山谷時在北京】我慚雞藎谷【太第四卷

雞藎谷注藎谷進也進食其谷也】子難天且劓【易睽六三其人天且劓釋文天剠也剠鑿其額曰天】空餘山梁期【山梁見論語】尙不昧初志防合良艱期系匏各異縣【系匏見論語文選云他鄕各異縣展轉不相見】千里共明月【文選月賦歌曰美人邁兮音塵闊隔千里兮共明月】如披故人面【晉樂廣傳衞瓘見廣曰此人之水鏡見之瑩然如披雲霧而覩靑天】浮雲比髙秋此豈心中願霧重豹成文【古列女傳陶答子治陶三年名譽不聞家富三倍其妻諫曰南山有豹霧雨七日而不下食欲以澤其毛成文章也犬彘不擇食以肥其身坐而須死耳】水淸魚自見【古樂府艶歌行曰語卿且勿眄水淸魚自見】

齊地谷翔貴【前漢食貨志雲谷價翔貴】排門無爨饙【詩泂酌可以餴饎】二仲有甘旨奉親亦良勤原田水洸洸【韻書雲洸水湧光也】何時稼如雲無民願嵗丰正自不忘君【無民無字誤疑是庶民劉向傳忠臣𨿽在畎畝猶不忘君】

古人有成言嵗暮於吾子【眞誥蕚緑華贈羊權詩云祈期豈朝華嵗暮於吾子】斧揮郢人鼻【莊子徐無鬼篇郢人堊漫其鼻端若蠅翼使匠石斵之匠石運斤成風聼而斵之盡堊而鼻不傷郢人立不失容】琴卽鐘期耳【見前注】新詩淩建安【魏志王粲傳粲卒於建安二十二年始文帝爲五官將及平原侯植皆好文學粲與徐幹偉長陳琳孔璋阮防元瑜應瑒徳璉劉稹公幹並見友善】髙論到正始【晉衛玠傳大將軍鎭豫章長史謝鯤雅重玠相見欣然言論彌日大將軍謂鯤曰昔王輔嗣吐金聲於中朝此子復玉振於江表微言之緒絕而復續不意永嘉之末復聞正始之音】徒言參隔辰【揚子吾不覩參辰之相比也左傳昭元年子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於啇邱主辰啇人是因故辰爲啇星遷實沈於大夏主參唐人是因以服事夏啇故參爲晉星】未負石投水【呂氏春秋精諭篇白公問於孔子曰人可防言乎孔子不應白公曰若以石投水奚若孔子曰沒人能取之白公曰若以水投水奚若孔子曰淄澠之合易牙能知之】

白雪非眾聽【文選宋玉答楚王問云客有歌於郢中者其始曰下裏巴人國中屬而和者數千人其爲陽阿薤露國中屬而和者數百人其爲陽春白雪屬而和者數十人而已其曲彌髙其和彌寡】夜光忌暗投【見前注】古來不識察【文選古詩一心抱區區懼君不識察】浪自生百憂三月楚國淚【卞和事見前注以言夜光之璧】千年郢中樓【以言陽春白雪】無因杭一葦【詩一葦杭之】濁水拍天流【退之詩海气昏昏水拍天】

河南李茂彥內蘊邁俗心濬衝有涇渭一顧重千金【文選任彥升詩濬衝得茂彥注云傳暢曰王戎字濬衝衝爲選官時江夏李重字贊曾汝南李毅字茂彥二人俱處要職戎以識防待之各得其用彥升此詩又云伊人有涇渭非余揚濁淸向秀列傳云秀與嵇康呂安爲友康傲世不羈安放逸邁俗而秀雅好讀書】事親知色難勝已又勇沈【見前注】外物旣難必求之首陽岑【莊子外物篇外物不可必故龍違誅比干戮論語夷齊餓於首陽之下】

飄風從東來雨足盡西靡【說苑上之化下猶風之靡艸東風則艸靡而西西風則艸靡而東老杜雲雨聲已先風散足盡西靡】萬物逐波流金石終自止【說苑叢談雲水浮萬物玉石畱止】渭因涇使濁菲以葑故毀【並見毛詩】智所無柰何誰能爲樗裏【史記樗裏子傳滑稽多智號曰智囊秦人諺曰力則任鄙智則樗裏】

紛紛車馬客如集市人博彼𨿽有求來我但快一噱【文選陳孔璋書必大噱也】忽逄媚學子【退之詩蹮蹮媚學子墻屏日有徒】時亦撼闗鑰何當擕手期濠上得魚樂【見前注】

次韻張祕校喜雪三首

落月煙沙靜然好風吹雪下平田瓊瑤萬里酒增價桂玉【見前注】一炊人少錢學子已占秋食麥廣文何憾客無氈【才名四十年坐客寒無氈此杜贈鄭廣文山谷以自況】睡餘彊起還詩債臘裏春初未隔年

巷深朋友稀來往日晏兒童不掃除雪里正當梅臘盡民饑可待麥秋無【杜詩梅橤臘前破月令孟夏麥秋至】寒生短棹誰乘興【晉王徽之傳嘗居雪夜初霽月色淸朗忽憶戴逵逵時在剡便夜乘小船詣之經宿方至造門不前而反人問其故徽之曰本乘興而來興盡而反何必見安道耶】光入疎櫺我讀書【宋齊語曰孫康家貧映雪讀書文選曹子建詩流焱激櫺軒注軒間也】官冷無人供美酒【杜詩廣文先生官獨冷】何時卻得步兵廚【阮籍聞步兵廚人善醸求爲步兵校尉】

滿城樓觀玉防幹小雪晴時不共寒潤到竹根肥臘筍【杜詩密竹復冬筍】暖開蔬甲助春盤【杜詩自鋤稀菜甲】眼前多事觀遊少【觀遊見前注】胸次無憂酒量寛聞說壓沙梨已動防須鞭馬蹋泥看【退之詩走馬來看立不正】

次韻寅庵四首【寅庵山谷兄大臨元明也其詩序云雙井廬之東得勝地結茅庵居命曰寅庵喜成四詩寄魯直可同魏都士人共和之可見山谷時在北京也】

四詩說盡庵前事寄逺如開水墨圗略有生涯如谷口【楊子法言雲谷口鄭子眞耕乎巖石之下而名震於京師】非無卜肆在成都【漢書蜀有嚴君平卜筮於成都市】旁籬榛栗供賓客滿眼雲山奉燕居【禮記仲尼燕居】閒與老農歌帝力【帝王世紀帝堯之時天下大和老人擊壌於道觀者嘆曰大哉帝之徳也老人曰吾日出而作日入而息鑿井而飲耕田而食帝何力於我哉】年丰村落罷追胥【周禮小司徒之職乃會萬民之卒伍而用之以比追胥注追逐冦也胥伺捕盜賊也】

兄作新庵接舊居一原風物萃庭隅陸機招隠方傳洛【陸機有招隠詩】張翰思歸正在吳【晉張翰吳郡吳人齊王問辟爲東曹掾見秋風起思吳中菇菜蒓羮鱸魚遂命駕而歸】五斗折腰慚僕妾【見陶潛傳】幾年合眼夢鄕閭【樂天詩春來夢何處合眼到東川】白雲行處應垂淚【唐狄仁傑授並州法曹參軍親在河陽仁傑登太行山反顧白雲孤飛謂左右曰吾親捨其下瞻悵久之云移乃去】黃犬歸時早寄書【見前注】

大若塘邊擉网魚【莊子則陽篇冬則擉鼈於江擉初角切】小桃源口帶經鋤【漢兒寛傳帶經而鋤】詩催孺子成雞柵【老杜有催宗文樹雞柵詩】茶約鄰翁掘芋區【疇芋區見蜀都賦】苦楝狂風寒徹骨黃梅細雨潤如酥【楝風梅雨並見前注退之詩天街小雨潤如酥】此時睡到日三丈【南齊天文志永明五年日出三竿盧仝詩日髙丈五睡正濃杜牧之詩白頭扶不起三丈日還髙】自起開闗招酒徒【史記酈食其叱使者曰走復入言沛公吾髙陽酒徒耳】

未怪窮山寂寞居此情常與世情疎誰家生計無閒地大半歸來已白須不用看云眠永日【老杜云看云莫悵望又云時獨看云淚橫臆】防思臨水寄雙魚【見前注】公私逋負田園薄未至妨人作樂無【見前注】

以同心之言其臭如蘭爲韻寄李子先

往日三語掾解道將無同我觀李校書超邁有古風【晉阮瞻傳見司徒王戎戎問曰聖人貴名教老莊明自然其防同異瞻日將無同戎咨嗟良久卽命辟之人謂之三語掾】談道屢入微【衞玠傳勝日親友時請一言莫不答嗟以爲入微又云衞玠談道平子絕倒】閉門長蒿蓬【蓬蒿繞宅見前注】誰能賞逺韻太守似安丰【晉庾凱雅有逺韻王戎傳進爵安丰侯】

流水鳴無意白雲出無心【歸去來辭云無心以出岫】水得平淡處不厭深云行不能雨還歸碧山岑斯人似雲水廊廟等山林【文選曹子建詩朝云不歸山霖雨成川澤前漢贊山林之士往而不能反朝廷之士入而不能出】

俗士得失重捨龜觀朶頤【易捨爾靈龜觀我朶頤】六經成市道駔儈以爲師【史記亷頗傳客曰天下以市道交漢貨殖傳節駔儈漢書吏道以法令爲師】吾學淡如水載行欲安之【莊子君子之交淡如水左傳防二十四年子產寓書告範宣子曰夫令名徳之輿也恕思以明徳則令名載而行之揚子法言或問孔子知其道之不用也則載而惡乎之曰之後世君子】惟有無心子白雲相與期

摧藏禠冠冕【文選扶風歌抱膝獨摧藏易訟卦或錫之鞶帶終朝三禠之後漢鄧禹贊禠龍章於終朝左昭九年伯父裂冠毀冕】寂寞歸邱園一瓢俱好學伯仲吹篪壎正以此易彼【韓文柳子厚墓志以彼易此孰得孰失】髙車擇朱門得失固有在難爲俗人言【司馬遷書云悲夫事未易一二與俗人言也又云此可爲知者道難爲俗人言也】

擕手力不足七年坐乖離【此詩乃元丰二年嵗已未北京解官後作也在北京首尾跨七年選詩乖離卽長衢】愁思不能眠起視夜何其殘月掛破鏡【古樂府云破鏡飛上天謂月半也】寒星滿天垂明明故人心維斗終不移【見前注】

窮閻蒿蔓羶富屋酒肉臭【禮記富潤屋漢霍去病傳重車余棄梁肉而士有饑色杜詩朱門酒肉臭路有凍死骨】酒肉令人肥蒿蔓令人瘦欲從鐘鼎食【家語子路曰親沒之後累茵而坐列鼎而食史記貨殖傳洗削薄技也而郅氏鼎食馬醫淺方張裏擊鐘鮑照詩擊鐘陳鼎食方駕自相求】復恐憂患構秦時千戶侯寂寞種瓜後【蕭何傳邵平者故秦東陵侯秦破爲布衣貧種長安城東美故世稱東陵】

客從濟南來【李子先及前篇李徳叟皆在濟南山谷毋黨也】遺我故人書墨淡字疎行【杜詩墨淡字欹傾】故人情有餘上言猶健否次問意何如只今意何有思食故溪魚【古樂府詩云客從逺方來遺我雙鯉魚呼兒烹鯉魚中有尺素書長跪讀素書書中竟何如上言加餐食下言長相憶】

吾子有嘉徳譬如捨薰蘭淸風不來過嵗晚蒿艾間【淵明飲酒詩云幽蘭生前庭捨薰待淸風淸風脫然至見別蒿艾中】古來百夫雄白首在澗槃【詩百夫之特又考槃在澗】非闗自取重【杜詩云非闗足無力又云非闗故安排】直爲知人難【書在知人惟帝其難之】

見子瞻餐字韻詩和答三人四返不困而愈崛奇輒次韻寄彭門三首【據東坡集乃熙寧七年冬除夜病中贈叚屯田時在密州山谷和章乃元丰初】

公才如洪河灌注天下半【文選吳都賦防碒乎數州之間灌注乎天下之半】風日未嘗攖【終上句洪河之義莊子徐無鬼篇故曰風之過河也有損焉日之過河也有損焉請只風與日相與守河而河以爲未始有攖也】晝夜聖所嘆【見論語】名世二十年窮無歌舞玩入宮又見妬【女無美惡入宮見妬見鄒陽傳】徒友飛鳥散【莊子山木篇孔子問於子桑雩日吾再逐於魯伐樹於宋削迹於衛窮於商周圍於陳蔡之間吾犯此數患親交益疏徒友益散何歟李陵傳各鳥獸散猶有得脫】一飽事難諧【事不諧矣見宋傳】五車書作伴【莊子惠施多方其書五車】風雨暗樓臺雞鳴自昏旦【詩風雨如畮雞鳴不已】𨿽非錦繡贈欲報靑玉案【文選張平子四愁詩美人贈我錦繡段何以報之靑玉案】文似離騷經詩窺闗雎亂【論語師摯之始闗雎之亂】賤生恨學晚曾未奉巾盥【內則盥卒授巾】昨防雙鯉魚【雙鯉事見前注東坡在彭門答山谷書見集中】逺托鄭人緩【莊子列禦防篇鄭人緩也呻吟裘氏之地三年而緩爲儒】風義薄秋天【謝靈運傳論云髙義薄雲天老杜云髙義薄防云】神明還舊貫【法書要錄庾翼與羲之書云忽見足下答家兄書煥若神明頓還舊貫】更磨薦禰墨【後漢孔融上疏薦禰衡】推挽起疲懦忽忽未嗣音微陽歸候炭【漢天文志冬至短極縣土炭孟康曰先冬至三日縣土炭於衡兩端輕重適均冬至日陽气至則炭重夏至日陰气至則土重】仁風從東來拭目望齋館鳥聲日日春桞色防晴暖漫有酒盈樽何因見此餐【歸去來辭云擕幼入室有酒盈樽詩今夕何夕見此粲者】

人生等尺捶豈耐日取半【莊子篇末云一尺之捶日取其半萬世不竭辯者如此與惠施相應終身無窮】誰能如秋虫長夜向壁嘆朝四與暮三適爲狙公玩臭腐暫神奇【莊子知北篇臭腐復化爲神奇神奇復化爲臭腐】喑噫卽飄散我觀萬世中獨立無介伴小黠而大癡【退之送窮文曰子知我名凡我所爲驅使令去小黠大癡】夜气不及旦【見孟子】低首甘豢養尻脽登爼案【見前食驢腸詩注】所以終日飲醉眠朱碧亂【醉眠當是醉眼玉臺新詠夜愁詩云誰知心眼亂看朱忽成碧】無人明此心忍垢待濯盥仰看東飛雲只使衣帶緩【文選古詩相去日已逺衣帶日已緩】先生古人學百氏一以貫見義勇必爲少作衰俗懦忠言願回天【唐張素傳魏徴嘆曰張公論事有回天之力】不忍斆吞炭【豫譲吞炭】還從股肱郡【漢季布傳上曰河東吾股肱郡故特召君耳】待詔圖書館【東壁二星天子圖書之祕府也東坡爲郡仍直史館】投壺得賜金【杜詩能畫毛延壽投壺郭舍人西京雜記郭舍人善投壺每爲武帝投壺輒賜金帛】侏儒余飽暖寧令東方公但索長安粲【東方朔傳上召問朔何恐侏儒爲對曰侏儒飽欲死臣朔饑欲死臣言可用幸異其禮不可用罷之無令但索長安米惠帝紀曰爲鬼薪白粲注取薪給宗廟爲鬼薪坐擇米使正白爲白粲郭舍人及侏儒以比當時附防而進者東方朔比東坡】元龍湖海士毀譽略相半下牀臥許君上牀自永嘆【魏志呂布傳陳登者字元龍卒後許汜與劉備並在荊州牧劉表坐與表共論天下人汜曰陳元龍湖海之士豪气不除備謂表曰許君論是非表曰欲言非此君爲善士不宜虛言欲言是元龍名重天下備問汜君言豪○案此下注文闕】丈夫屬有念人物非所玩坐令結歡客化爲煙霧散武功有大略亦復寡朋伴詠歌思見之長夜鳴曷旦東南望彭門官道平如案簡書束縛人一水不能乳斯文嫓秬鬯可用圭瓚盥誠求活國醫【按以上諸句注文闕】何忍棄和緩【晉侯求醫於秦秦使醫和視之文子曰醫及國家乎對曰上醫醫國其次醫人】開疆日百里【詩日辟國百里】都內錢朽貫【史記平準書云京師之錢累巨萬貫朽而不可校】銘功甚俊偉廼見儒生懦且當置是事勿使冰作炭【寧五年收復熙州十年交趾納款銘功當是此等事鹽鐵論冰炭不可以同器淵明詩孰若當世上冰炭滿懷抱退之聼穎師琴云穎乎爾誠能無以冰炭寘我腸】上帝羣玉府【穆天子傳羣玉之山先王之所謂防府】道家蓬萊館【後漢書學者稱東觀爲老氏藏室道家蓬萊】曲肱夏簟寒炙背冬屋暖【嵇康絕交書野人有快炙背而美芹子者欲獻之至尊】只令文字垂萬世星斗粲

再和寄子贍聞得湖州

天下無相知得一已當半桃僵李爲僕【古歌詩曰桃生露井上李樹生桃旁虫來囓桃根李樹代桃僵見藝文類聚】芝焚蕙增難【文選嘆逝賦云信松茂而柏悅嗟芝焚而蕙嘆】佳人在江湖照影自娛玩一朝入漢宮掃除備冗散【漢申屠嘉傳冗官居其中注云冗謂散輩也如今散官】何如終流落長作朝云伴【文選髙唐賦妾在巫山之陽髙邱之岨旦爲朝雲暮爲行雨】相思欲面論坐起雞五旦身慚屍廩祿有罪未見案【後漢孔融傳丁零盜蘇武牛羊可並案也】公文雄萬夫皦皦不自亂臧谷皆亡羊【莊子駢拇篇臧與谷二人相與牧羊而俱亡其羊問臧奚事則挾防讀書問谷奚事則博塞以遊二人者事業不同其於亡羊均也】要以道湔盥傳聲向東南王事不可緩【孟子民事不可緩也】春波下數州快若七札貫【左傳成十六年鄢陵之戰養由基蹲甲而射之徹七紮焉】椎鼓張風帆相見激衰懦空文不傳心千古付煨炭安得垂天云【莊子翼若垂天之云】飛就吳興館【吳興郡湖州也】魚饜桞絮肥【孔毅甫雜記云永叔稱聖兪河豚詩云春洲生荻牙春岸飛楊花河豚於是時貴不數魚蝦以謂河豚食桞絮而肥聖兪破題兩句便說盡河豚好處乃永叔襃譽之詞也其實不爾此魚盛於二月至桞絮時魚已過矣石林詩語所言略同】筍煮溪沙暖解歌使君詞樽前有三粲【國語周語曰三女奔密康公公母曰必致之王夫粲美物也眾以美物臨而何徳以堪之】

次韻答堯民

君聞蘇公詩疾讀思過半譬如聞韶耳三月忘味嘆【見論語班�堅幽通賦云虞韶美而鳯儀兮孔忘味於千載】我詩豈其朋組麗等俳玩【揚子霧谷之組麗女工之蠧矣司馬遷書云文史星歷近乎卜祝之間固主上所戲防倡優畜之漢書枚臯言爲賦廼俳見視如倡】不聞南風【禮記舜作五之琴以歌南風】同調廣陵散【嵇康傳康將刑東市索琴彈之曰昔袁孝尼嘗從吾學廣陵吾每靳固之廣陵散於今絕矣】鶴鳴九天上肯作家雞伴【詩鶴鳴於九臯南史王僧防傳小兒輩賤家雞借用之】晁子但愛我品藻私月旦【後漢許劭傳劭與兄靖好覈論鄕黨人物每月輒更其品題故汝南有月旦評焉】官閒樂相從棃栗供杯案【淵明責子詩但覓棃與栗前漢貢禹傳見賜杯案盡文畫金銀飾後漢董卓傳偃轉杯案間】門靜鳥雀嬉花深蜂蝶亂忽防加禮貎齋戒事搢盥問大心更小【杜詩成王功大心轉小此摘其字】意督詞反緩君材於用多舞選弓矢貫【齊國風舞則選兮射則貫兮】聰明回自照【傳燈錄靈居義能曰廻光返照看身心是何物】勝已果非懦我如相繪事素質施朽炭【見論語】古來得道人非獨大庭館【列子黃帝篇退而閒居大庭之館齋心服形晝寢而夢遊於華胥氏之國】晁子已不疑冬寒春自暖系表知藥言擇友得荀粲【魏志荀彧傳注云粲字奉倩諸兄並儒術論議而粲獨好言道常以爲子貢稱夫子之言性與天道不可得聞然則六籍𨿽存固聖人之糠粃粲兄俁難曰易亦曰聖人立象以盡意系辭焉以盡言則微言胡爲不可得而聞見哉粲曰蓋理之微者非物象之所舉也今稱立象以盡意此非通乎意外者也系辭焉以盡言此非言乎系表者也斯則象外之意系表之言固蘊而不出矣當時能言者不能屈也】

春遊

終日桃李蹊【李廣贊桃李不言下自成蹊】春風不相識【太白詩春風不相識何事入羅幃】同我二三子承我作意力把酒忘味著看花了春寂【楞嚴經云香嚴童子白佛言見諸比邱燒沈水香香气寂然來入鼻中】晴雲散長空曠蕩無限隔【杜詩是身如浮雲安可限南北南都賦上平衍而曠蕩】身爲胡蝶夢【見前注】本自不漁色【禮坊記諸侯不下漁色】春虫勸人歸【謂杜鵑】今我誠是客【淵明詩家爲逆旅捨我如當去客文選詩人生天地間忽如逺行客嘆逝賦云托末契於後生余將老而爲客】歸來翻故紙書尾見麟獲【傳燈錄古靈禪師傳其師在下看經蜂子投紙求出師曰世界如許廣闊不肯出鉆他故紙驢年去此用其字左傳哀十有四年春西狩獲麟注云春秋絕筆於獲麟之一句】文字非我名聊取二三防【樂天詩黃紙除書非我名孟子武成取二三防】

次韻感春五首

我與子桑友旣往雨彌旬【莊子曰子輿子桑友而淋十日子輿曰子桑殆病矣裏飯而往食之】交情未曾攺【用漢書翟公書門之語而反其意所謂一死一生乃知交情一貴一賤交情乃見】天地忽趨新東風無行迹佳气滿城闉【鮑明逺詩嚴車臨迥陌延瞰歷城闉】麥苗生陂隴嘆息不食陳【麥生陵陂見前注左傳不食新矣今巳及麥故云不食陳】誰能裏飯來定是寂寞人一曲古流水【志在流水見前注】試拂上塵古木少生意輪囷臥河濱慚愧桃與李相隨見陽春

張侯脫朝衣兒褐多純緑【禮記深衣具父母衣純以靑】聞道無米舂煮術學辟穀【神仙傳涓子齊人也好餌術張良傳卽導引不食穀注服辟穀藥】官吏但索錢【之嗟哉董生行雲門外惟有吏日來徴租更索錢】詔書哀惸獨【小雅哿矣富人哀此惸獨】東方九尺長不得侏儒祿【東方朔見見前注】屋中聲鵝鴈日暮攪心曲【退之詩云有時未朝餐得米日已晏隔墻聞讙呼眾口極鵝鴈心曲見前注】窮巷無桃李緼袍非春服【見論語】我吟白駒詩知君在空谷祁寒不可怨天道自平分【書冬祁寒小民亦惟曰怨咨宋玉九辯云皇天平分四時兮切獨悲此凜秋退之詩云皇天平分成四時春風誕謾最可悲】及爾春風來四肢有餘溫丈夫力如虎【詩簡兮有力如虎】爲人行灌園【鄒陽書於陵仲子辭三公爲人灌園】椒蘭工壅蔽未可怨芳蓀【離騷經云余以蘭爲可恃兮羌無實而容長椒専佞以慢慆兮榝又欲充夫佩韓又云覽椒蘭其若玆兮又況掲車與江蘺注云蘭懷王少弟司馬子蘭也椒楚大夫子椒也】寒魚守窮轍防呴一沫恩【莊子泉涸魚相與處於陸相呴以濕相濡以沫窮轍見後篇枯魚注】一朝被湔祓吹毛見瘢痕【國防汗明說春申君曰君獨無湔祓僕也文選廣絕交論云剪拂使其長鳴注云與湔祓同吹毛求疵見前漢中山靖王勝傳君靣有瘢美玉可以滅瘢注云瘢瘡痕也見王莽傳】

鳥聲春漸長煙雨春薄暮風光不長妍如客暫時寓蕓蕓物爭時【老子曰夫物蕓蕓各復歸其根】天地有常度【東方朔客難曰天有常度地有常形君子有常行】我行覩大河黃流日東騖【退之感二鳥賦出國門而東騖】喟然欲乘桴【見論語】莽不見洲渚張侯但飲酒無用恨羈旅十年富貴子今作一邱土【文選七哀詩昔爲萬乘君今爲邱山土】

茶如鷹爪拳湯作蟹眼煎時邀艸客【北苑修貢錄茶有小芽有中芽小芽者其小如鷹爪蔡君謨茶錄云候湯最難未熟則沬浮過熟則茶沈前世謂之蟹眼者過熟湯也揚雄傳云時雄方艸太有以自守泊如也】晴明坐南軒笑談非世故【嵇康書云世故繁其慮七不堪也】獨立萬物先春風引車馬隠隠何闐闐【蜀都賦車馬雷駭轟轟闐闐】髙蓋相摩戞騎奴爭道喧【史記田仁任安傳曰平陽主家令兩人與騎奴同席而食漢霍光傳兩家奴爭道杜詩瑤池气郁律羽林相摩戞】吾人撫榮觀燕處自超然【老子曰𨿽有榮觀燕處超然】城中百年木有鵲巢其顚鳲鳩來相宅日暮更謀遷【書洛誥曰召公旣相宅詩維鵲有巢維鳩居之】

聖柬將寓於衞行乞食於齊有可憐之色再次韻感春五首贈之

溫气冰底歸忽忽六過旬【易曰過旬災也】園林攺柯葉【禮器云如竹箭之有筠也如松柏之有心也故貫四時而不攺柯易葉】鳥聲日日新耕稼百年外四郊無短闉【曲禮四郊多壘此卿大夫之辱也】髙邱試顧望俯仰迹已陳【蘭亭禊飲序云俛仰之聞已爲陳迹】信陵松鬱鬱不見曩時人【史記魏公子無忌封爲信陵君大名府卽魏也】空懷負暄賞【列子宋國有田夫謂其妻曰負日之暄人莫知者以獻吾君將有重賞】莫望屬車塵【司馬相如諫獵書云犯屬車之淸塵詩意言𨿽不忘君而無因自進也】腹中書萬卷阽死溝壑濱【騷經云阽余身而危死兮漢文紀云阽於危亡注云近邊欲墮之意音檐一音反坫之坫東方朔傳先狗馬塡溝壑】投壺與射覆一笑物皆春【東方朔傳上嘗使諸數家射覆置守宮盂下射之皆不能中朔自贊曰臣嘗受易請射之乃別蓍布卦而對曰臣以爲龍又無角謂之爲蛇又有足跂跂脈脈善緣壁是非守宮卽蜥蝪上曰善賜帛十疋復使射他物連中輒賜帛朔平原厭次人厭次今棣州所治縣也與大名相近神異經曰玉女投壺天爲之笑則爲電】種萱欲遣憂叢薄空自緑【嵇康養生論云合歡蠲忿萱艸忘憂】洗心日三省【易聖人以此洗心語吾日三省吾身】人亦不我谷【詩此邦之人不我肯谷】誰能書下艸抱幽獨【太白詩誰能書閣下白首太經抱獨見陶詩】白首官不遷校書漢天祿【三世不徙官校書天閣閣見雄傳】身當萬戶侯【見此篇上谷注】鼓吹擁部曲解佩著犀渠【吳都賦家有鶴膝戶有犀渠注鶴膝矛也犀渠楯也】張弓挿雕服【周禮司弓仲秋獻矢服韓文弓韔服矢挿房】何時李將軍射獵出上谷【李廣傳數從射獵文帝曰令當髙祖時萬戶侯何足道哉景帝時爲上谷太守】

春風鳴布谷【爾雅鳲鳩鴶鵴注今布谷也杜詩云布谷處處催春種】天道似勸分【左僖二十一年務穡勸分】持饑望路人誰能顏色溫笑憶枯魚說詼諧老漆園【莊子曰莊周貸栗於監河侯監河侯曰我將得邑金貸子三百金可乎周曰周昨來有中道而呼者周顧視車輒中有鮒魚焉周問之對曰我東海之波臣君豈有斗升之水而活我哉周曰我且南遊吳越之王激西江之水而迎子可乎鮒魚忿然作色曰吾得斗升之水然活耳君乃言此曽不如索我於枯魚之肆詼諧見東方朔贊漆園見前注】湘累不得祿哀怨寫荃蓀【楊雄弔屈原文曰因江潭而注記兮欽弔楚之湘累】千年澗谷松慚愧雨露恩思爲萬乘器【萬乘器見前注】顧掩斧鑿痕【退之詩徒觀斧鑿痕】

風雨桃李華佳人來何暮【後漢亷範傳亷叔度來何暮江淹詩日暮碧雲合佳人殊未安】安齊果未安寓衛豈所寓【庾信集中詠懷詩云寓衛非所寓安齊獨未安按左傳晉公子重耳出奔及齊齊桓公妻之有馬二十乘公子安之從者以爲不可國風式微黎侯寓於衛】張侯室縣磬【見前注】得酒美無度【詩彼其之子美無度】常憂腐腸死【三國陳思王傳注云丁儀父衝過諸將飲醉爛腸死文選枚乘七發云命曰腐腸之藥】須我嫁阿騖【三國朱建平傳初荀攸鐘繇相親善攸先亡子幼繇與人書曰吾與公逹曽共使朱建平相建平曰荀君𨿽少然當以後事付鐘君吾時啁之曰惟當嫁卿阿騖耳何意戲言遂驗乎今欲嫁阿騖使得善處】雙魚傳尺素何處迷春渚【文選詩客從逺方來遺我雙鯉魚呼童烹鯉魚中有尺素書】啼鳥勸不歸曉鞍逐行旅遙知登樓興信美非吾土【王粲登樓賦𨿽信美而非吾土兮曽何足以少畱】

魯公但食粥百口常憂煎【顏魯公帖云拙於生事舉家食粥已數月今又罄竭秪益憂煎恵及少米實濟艱勤】金張席貴寵【張安世傳功臣之世惟有張氏親近貴顯比於外戚劉向傳產祿席太后之寵注席因也】奴乘朱軒【鮑照詩奕奕朱軒馳】丈夫例寒餓萬世無後先風霾天作惡【詩終風且霾羲之傳輒作數日惡】雷亦怒闐闐俄頃花桞靜煙暖谷鳥喧【司空圖集戴容州云詩家之景如藍田日暖良玉生煙】人事毎如此翻覆不常然【杜萬事反覆何所無】下流多謗議【司馬遷答任安書負下未易居下流多謗議】髙位又疾顚【國語髙位實疾僨厚味實臘毒】空餘壯士志不逐四時遷【選詩賞逐四時移】

山谷外集詩注卷五

欽定四庫全書

山谷外集詩注卷六

宋黃庭堅撰

史容

注

次韻蓋郎中率郭郎中休官二首

仕路風波防白髮閒曹笑傲兩詩流故人相見自靑眼【見阮籍傳】新貴卽今多黒頭【晉王珣與謝俱爲桓溫所重溫曰王椽當作黒頭公杜詩舊交新貴音書絕熈豊多擢用新進少年】桃葉桞花明曉市荻芽蒲筍上春洲定知聞見休官去【樂天詩放慵長飽睡聞健且閒行又云聞健此時相勸醉偸閒何處共尋春】酒戶家園得自由【元注云郭女時禦道巾野服過親黨飯頗爲分臺禦史所訶故有此句○杜詩送客逄花可自由退之詩我云以病歸此巳頗自由唐人以酒量爲酒戶樂天詩戶大嫌甜酒】世態巳更千變盡心源不受一塵侵【一作險阻艱難親得力是非憂患飽經心四十二章經防欲去愛識自心源逹佛深理】靑春白日無公事紫燕黃鸝俱好音【杜詩隔葉黃鸝空好音】付與兒孫知伏臘聼教魚鳥逐飛沈【南史梁世子方等傳甞著論曰吾不及魚鳥逺矣魚鳥飛浮任其志性吾之進退甞在掌握白樂天詩防鳳棲梧魚在藻飛沈隨分各逍遙】黃公壚下曽知味【晉王戎傳戎甞經黃公酒壚下過顧謂後車曰吾昔與嵇叔夜阮嗣宗酣暢於此】定是逃禪入少林【杜詩醉中往往愛逃禆傳燈錄菩提逹磨居於洛陽寓止嵩山少林寺面壁而坐】

次韻郭右曹

閱世行將老斵輪【潘安仁歡逝賦川閱水以成川水防防而日度世閱人而爲世人冉冉而行暮莊子行年七十而老斵輪詳見答子髙詩注】那能不朽見仍云【爾雅晜孫之子爲仍孫仍孫之子爲云孫】嵗中日月又除盡【左太衝吳都賦露往霜來日月其除】聖處工夫無半分【退之感春詩惜哉此於巧言語不到聖處年非癡】秋水寒沙魚得計【莊子云於蟻棄智於魚得計】南山濃霧豹成文【見前注】古心自有著鞭地【退之詩孟生江海士古貌又古心著鞭見祖逖傳】尺璧分陰未當勤【文子曰聖人不貴尺璧而重寸陰淮南子曰禹之趨時冠掛不顧故曰不貴尺璧而重寸陰晉陶侃語人曰大禹聖人乃惜寸陰至於眾人當惜分陰】

送楊雁門省親二首【從予學易業未成辭歸】

執防老翁年七十人防生理亦無聊艸事業窺周易作賦聲名動漢朝【楊雄事見前注本傳無執防字文選曹子建與楊徳祖書云楊子云先朝執防之臣耳注云爲郎皆執防】今見逺孫勤翰墨還持遺槁困簞瓢【見論語】三年鄕校趨晨鼓【入北京郡庠也】一日邊城聼夜刁【李廣傳不擊刁鬥自謂邊城謂代州防門郡也】野飯盈盤厭蔥韮【荘子徐無鬼篇徐無鬼見武侯武侯曰先生居山林食芋栗厭蔥韮以實寡人】春風半道觧狐貂【楊子舉世寒貂狐不亦燠乎】歸時定倒迎門屣問防安能學度遼【後漢王符傳度遼將軍皇甫規觧官歸安定鄕人有以貨得防門太守者亦去職還家刺謁規規臥不迎旣入而問卿前在郡食防羙乎有頃又白王符在門規素聞符名乃驚遽而起衣不及帯屣履出迎退之後漢三賢贊云皇甫度遼聞至乃驚衣不及帶屣履出迎豈若防門問防呼卿】

蜀客出衰世【蜀客謂楊子云蜀人也而客於京師】獨升鄒魯堂【言其學孔孟如論語所言由也升堂矣未入於室也】蚊虻觀得失【揚子云蚊虻噆膚淮南子云毀譽之於巳也猶蚊虻之一過也子云於得失亦然】虎豹擅文章【易革卦九五大人虎變象曰其文炳也上六君子豹變象曰其文蔚也】吾子已彊學【儒行雲夙夜彊學以待問】艸宜不忘江河湏畎澮【書益稷禹曰予決九川距四海濬畎澮距川此言積畎澮而成江河勸其博學】松栢要冰霜馬策路千里防門書數行防甘君有婦【內則云慈以防甘玉臺新詠使君自有婦】尺璧愛分光【見前注】

次韻答張沙河【知邢州沙河縣】

張侯堂堂身八尺【曽子曰堂堂乎張也漢張蒼長八尺餘】老大無機如漢陰【荘子曰子貢過漢陰見一丈人方將爲國畔鑿隧而入井抱甕而出灌子貢曰有械於此鑿木爲機後重前輕挈水若抽其名爲橰夫子不欲乎爲圃者曰吾聞有機械者必有機事有機事者必有機心吾非不知羞而不爲也杜詩鹿門自此往永息漢陰機】猛摩虎牙取吞噬【法言云茅焦𨿽辧摩虎牙矣此語必有謂】自嘆日月不照臨【詩國風雲日居月諸照臨下土】策名日巳污軒冕【左傳防名委質軒冕見前注】逃去未必焚山林【琴操曰介子推爲龍蛇之歌而隱文公求之不肯出乃燔木子推抱木而死魏志太祖聞阮瑀名辟之不應逃入山中太祖使人焚山得之】我評君才甚髙妙孤竹截管空桑琴【漢律志黃帝使泠綸自大夏之西昆侖之陰取竹之解谷生其竅厚均者防両節間而吹之以爲黃鐘之宮周禮曰孤竹之管云和之琴瑟雲門之舞又曰孤竹之管空桑之琴瑟咸池之舞杜子美朝享太廟賦空桑孤竹貴之多李太白明堂賦孤竹代奏空林和鳴】四十未曽成老翁【文選魏文帝與吳質書曰巳老成翁但未白頭耳老杜詩丈夫蓋棺事始定公今幸未成老翁】紫髯垂頤郁森森【文帝春秋曰張遼問吳降人向有紫髯將軍是誰降人答曰是孫防稽】眉宇之間見風雅【文選枚叔七發云陽气見於眉宇之間浸淫面上杜詩眉宇�天人陸士衡辧亡論風雅則諸葛瑾張承步隲以聲名光國杜詩詞華傾後軰風雅藹孤鶱】藍田煙霧生球琳【李商隱詩藍田日暖玉生司空圖集云詩家之景如藍田日暖良玉生禹貢云厥貢惟球琳瑯玕】胸中壘塊正須酒【見前注】東海可攬北斗斟【詩維北有斗不可以挹酒漿楚辭九歌云援彼酒兮酌桂漿】古人巳悲銅雀上不聞向時淸吹音【文選弔魏武帝文曰吾媫妤妓人著銅雀臺月朝十五日輙向帳作技文選謝朓銅雀臺詩云鬰鬰西陵樹詎聞歌吹聲鮑明逺行路難云不見柏梁銅雀上寕聞古時淸吹音銅雀臺在相州相魏鄰境也可見大名作】百年毀譽付誰定取醉自可結舌瘖【取醉見前注晉叚灼傳云知直之不用皆杜口結舌】使公系腰印如斗【晉周顗傳顧左右曰今年殺諸賊奴取金印如斗大系肘】駟馬髙蓋驅駸駸【漢千定國傳少髙大門閭令容駟馬髙蓋車詩載驟駸駸】親朋攺觀婢僕敬成都男子寕異今【孟郊詩云親朋攺舊觀僮僕生新敬漢蕭望之傳蕭育杜陵男子何詣曹也】又言屋底甚懸罄【懸罄見前注】兒婚女嫁取千金【後漢向長傳男女娶嫁】古來聖賢多不飽【杜詩自古聖賢多薄命】誰能獨無父母心【孟子父母之心人皆有之白樂天詩遂令天下父母心不重生男重生女】眾雛墮地各有命彊爲百艸憂春霖【佛書云朝生王子一日墮地便勝凡人傳休奕樂府云男兒當門戶墮地自生神前集書贈兪淸老其略云男女婚嫁渠儂墮地自有衣食分齊今蹙眉終日者正爲百艸憂春雨耳】艾封人子暗目睫與王同牀悔沾襟【艾封人子見前注史記齊使者至越曰幸也越之不亡也吾不貴其智之如目見毫毛而不見其睫也】隴鳥入籠左右啄【文選鷦鷯賦鸚鵡惠而入籠鸚鵡賦命虞人於隴坻南方異物志廣管雷羅等州多鸚鵡但稍小不及隴山者杜詩隴俗輕鸚鵡原情類鶺鴒】終日思歸碧山岑【韓詩過岑出寸碧】一生能幾開口笑【莊子盜跖篇其中開口而笑者一月之中不過四五日而已矣樂天詩人生開口笑百年都幾廻】何忍更遣百慮侵【易云一致而百慮杜詩撫事煎百慮】忽投雄篇冩逸興仰占幹文動奎參【書防曰蒼頡仰觀奎星圖合之勢合而爲字孝經援神契云奎主文章詳見和答莘老詩注奎婁胃昴畢觜參參與奎皆西方七星故云】自陳使酒嘗罵坐【漢書李布使酒難近灌夫罵坐不敬】惜予不與朋盍簪【易豫九四朋盍簪杜詩盍簪喧櫪馬】君才蜀錦三千丈要在刀尺成衣衾【文選郭泰機詩衣上秉刀尺棄我忽若遺】南朝例有風流癖楚地俗多詞賦淫【用漢書杜預左傳癖皇甫謚書淫之義言妉惑也漢趙充國等贊曰今之歌謡慷慨風流猶存耳嵇康琴賦體制風流莫不相襲沈約宋書謝靈運傳論云在下祖習如風之散如水之流風流之意本自如此耳而江左諸人非獨然也南史謝晦傳時謝混風流爲江左第一張融傳云阿風風流頓盡以此推之可見當時好尙風俗相扇故曰風流癖也詞賦皆祖屈宋號爲楚辭故曰詞賦淫法言云詞人之賦防以淫蓋言其文詞靡防與此義不同】屈原離騷豈不好只今漂骨滄江潯【屈原作懷沙之賦於是懷石遂自投汨羅以死見史記本傳】正令夷甫開三窟【晉王衍傳衍字夷甫𨿽居宰輔而爲自全之計乃以弟澄爲荊州族弟惇爲靑州謂曰卿二人在外而吾畱此足爲三窟矣】獵以我道皆成禽【揚子云獵徳而得徳前集有詩云安得入絲以道獵眾智文選張平子思賦結典籍以爲罟兮驅儒墨以爲禽取此意也】溫恭忠厚神所勞【詩豈弟君子神所勞矣】於魚得計豈厭深【見莊子又云魚鼈不厭深】丈夫身在要勉力【退之詩學問藏之身身在則有餘】豈有吾子終陸沈【莊子云方且與世違而不屑與之俱是陸沈者也】鄙人相士蓋多矣【漢髙祖紀臣少好相人相人多矣無如李相】勿作蔡澤笑噤吟【楊雄觧嘲云蔡澤𨿽噤吟而笑唐舉噤音巨錦反吟魚錦反按史記蔡澤傳澤從唐舉相曰吾聞先生相李兌曰百日之內持國秉政有之乎唐舉熟視而笑曰先生曷鼻巨肩魋顏蹙齃膝攣吾聞聖人不相殆先生乎】

送張沙河逰齊魯諸邦

張侯去沙河三食鄴下麥【沙河屬邢州鄴今相州也用老杜一別星橋夜三移斗柄春之意】筆力望晁董【錯與仲舒】頗遺俗眼白【晉阮籍傳能爲靑白眼見禮俗之士以白眼對之】平生學經綸胸中負奇畫未論功活人【後漢長沙太守張機仲景有南陽活人書】飽飯不常得【杜老但使殘年飽喫飯】妻寒尙賔敬【左傳初臼季使過冀見冀缺耨其妻饁之敬相待如賓】兒餓猶筆墨側聞共伯城【共城縣屬衛州】魚稻頗宜客又持塵生甑【後漢範丹字史云閭裏歌之曰甑中生塵範史云釡中生魚範萊蕪】欲往立四壁【四壁見前注】平生貸米家十軰來簿責【漢婁敬傳使者十軰來周亞夫傳吏簿貴亞夫】囊無孔方兄【晉魯襃錢神論曰親愛如兄字曰孔方】面有在陳色【論語在陳絕糧】守株伺投【韓非子曰宋人有耕者田中有株兔走觸折頭而死因釋耕守株冀復得爲宋國笑】嵗晚將何獲廣道無人行春風轉沙石棲棲馬如狗【論語防生畎謂孔子曰丘何爲是棲棲者與後漢陳蕃傳陳畱朱震字伯厚三府諺曰車如雞棲馬如狗疾如風朱伯厚】去謁東侯伯布衣未可量蒼髯身八尺魚漧要鬥水【得升斗之水然活矣見前注】士困易爲徳【孟子云饑者易爲食渴者易爲飲史記平原君傳士方其危苦之時易徳耳】譬之舉大木人借一臂力【呂氏春秋云今之舉大木者前呼輿謣後亦應之此其於舉大木者善矣豈無鄭衛之音哉然不若此其宜也淮南子曰舉大木者前呼邪許後亦應之餘同呂覧莊子曰吾終身與汝交一臂而失之此摘其字】諸公感意气【鮑明遠詩意气相傾死何有】豈待故相識吾窮乏祖餞折桞當馬策【左傳文十三年繞朝贈之以防注防馬撾此詩蓋以張沙河往作防士山谷以詩先焉庻幾諸人合力資之意气相感不必舊相識也】

和張沙河招飲

張侯耕稼不逄年【史記佞幸諺曰力田不如逄年善仕不如遇合】過午未炊兒女煎【退之詩有時未朝餐得米日巳晏隔墻聞讙呼眾口極鵝雁】腹裏𨿽盈五車讀【杜詩男兒須讀五車書】囊中能有幾錢穿【後漢趙壹傳爲詩曰文籍𨿽滿腹不如一囊錢杜詩囊空恐羞澁畱得一錢防】況聞緼素尙黃葛可怕雪花鋪白氈【太白北風行雲燕山雪花大如席老杜詩糝徑楊花鋪白氈】誰料丹徒布衣得【晉諸葛長民傳今日欲爲丹徒布衣豈可得耶】今朝忽有酒如川【左氏昭十二年穆子曰有酒如淮齊侯曰有酒如澠杜詩不有小舟能蕩漿百壺那得酒如川一作泉】

同堯民防靈源廟廖獻臣置酒用馬陵二字賦詩二首

靈源廟前木我昔見拱把【外集刪去詩中有防靈源廟下池亭詩云系馬著桞隄置酒臨魏城魏卽北京也孟子曰拱把之桐梓注云拱合兩手也把以一手把之也】七年身屢到鬱鬱防檐瓦【退之聨句云紅皺曬檐瓦】春風響馬銜【文選海賦雲海童邀路馬銜當蹊此借用以言馬口銜勒也】並轡客蕭灑更願少尹賢置酒意傾冩齋頭有佳處花桞輕婭奼【樽前集和凝詞云婭奼含情嬌不語】蓮塘想舊葉稲畦識枯苴【莊子曰其土苴以治天下釋文云土苴如糞艸也】開關撫洪河黃流極天防憶昔武皇來系璧沈白馬從官親土石𦇤負至鰥寡空餘瓠子詩哀怨逼騷雅【漢溝洫志云孝武元光中河決於瓠子東南注鉅野發卒數萬人塞瓠子決河於是上以用事萬里沙還自臨決河湛白馬玉璧令羣臣従官自將軍以下皆負薪寘決河上旣臨河決悼功之不成廼作歌曰瓠子決兮將柰何云云】白圭自聖禹今誰定眞假【孟子云白圭曰丹之治水也愈於禹孟子曰子過矣禹之治水雲云退之詩古聲久埋滅無由見眞濫】晁子發讜言【文選東都賦讜言說注美言也音黨漢書敍傳上曰吾久不見班生今日復聞讜言注善言也】聖功諒難亞排河著地中勢必千里下移民就寛閒何地不耕稼此論似太髙【張釋之傳卑之無甚髙論】吾亦茫取捨有器可深川吾未之學也【論語軍旅之事未之學也溝洫志云賈讓奏言治河有上中下防今行上防徙冀州之民當水沖者決黎陽遮害亭放河入海河西薄太山東薄金堤勢不能逺泛濫期月自定今瀕河十郡治堤嵗費且萬萬及其大決所殘無數如出數年治河之費以業所徙之民且以大漢方制萬里豈其與水爭咫尺之地哉此功一立河定民安千載無患故謂之上防禹貢隨山濬川注謂深其流此語蓋指時事按實錄且參以諸書其大要云元豊元年知制誥熊本分司西京判大名府文彥博放罪初選人李公義諸爲鐡龍內侍黃懷信以爲未盡更作濬川杷謂禹所用濬川者也時王安石爲相信其說乃置濬川司以都水監丞範子淵制之旣而子淵奏功未賞乃言疏導水勢悉歸故道出民田數萬頃朝廷下大名府保奏文彥博言小臣興利誣罔詔本行視坐附防彥博報不以寔故謫】洪河壯觀逰【觀防見前注】太府佳友朋春色挽我出東風如引防【退之張中丞傳後敍云引防而防之其絕必有處】昏昏版築气【退之詩海气昏昏水拍天孟子曰傅說舉於版築之間】王事始繁興大堤如連山【退之詩花艶大堤倡】小堤如岡陵【詩如岡如陵】增卑更培薄【賈讓又云若乃繕完故堤增卑培薄勞費無巳此最下防也】萬杵何登登【詩築之登登】憶昨河失道【前漢溝洫志王橫言九河之地巳爲海所漸周普云定王三年河徙則今所行非禹之所穿也】平原魚可罾【漢陳勝傳罾人所罾魚腹中退之詩有蛟寒可罾】田萊人未復【詩楚茨序云田萊多荒注云田廢生艸曰萊】瘡大國方懲忽念耒耜閒爲民保邱塍百縣伐鼛出【周禮鼓人以鼛鼓鼓役事】夜半廢曲肱【論語曲肱而枕之】吾儕愧祿廩遊衍事鞍乘【遊衍見前注】晁子漢公孫新去司馬丞出幹大農部【漢食貨志桑羊請置大農部丞數十人分部主郡國】才術見嗟稱【鮑明遠白頭吟云周王曰淪惑漢帝益嗟稱】我坐廣文捨七年讀書燈結髮入塲屋【漢李庸傳廣曰臣結髮而與匃奴戰】肯謂河難憑【論語暴虎憑河】爾來觸事短【韓詩觸事苦難辦又云觸事得讒謗】癡甚霜前蠅【退之詩癡如遇寒蠅】世味極淡薄【退之詩我老世味薄】不了人愛憎惟得一巵酒尙能別淄澠【淮南子曰淄澠之水合易牙�而知之列子亦雲水經曰淄水出泰山萊蕪縣原山澠水出營邱城東世謂之漢湊水入幹時水】所以對樽爼未曽聞斗升【杜詩仍嗔問斗升】酌我良巳多狂言恐侵陵【漢蓋寛饒傳許伯入第丞相禦史將軍中二千石皆賀寛饒不行許伯請之乃往許伯自酌曰蓋君後至寛饒曰無多酌我我廼酒狂丞相魏侯笑曰次公醒而狂何必酒也禮記經觧倍畔侵淩之敗起矣漢李廣傳廣三子曰當戶椒敢敢男禹與侍中貴人飲侵陵之莫敢應】暮云吞落日歸鳥求其朋【小雅伐木云嚶其鳴矣求其友聲】冷官僕馬瘦及門鼓騰騰【杜詩廣文先生官獨冷退之詩撃鼓騰騰樹赤旗】

八音歌贈晁堯民【往長與堯民論出處之致未竟故終言之○詩苑類格云陳沈炯爲此體秦少遊集中輿黃魯直簡云李端叔過此斗野詩八音二十八捨歌皆和了今錄其副寄上可見此詩與鬥野亭詩相先後耳】

金生寒沙中見別防有時【淵明詠蘭云淸風脫然至見別蕭艾中】石上千年柏【退之詩柏生兩石間萬嵗終不大】材髙用苦遲【杜詩古來材髙難爲用】絲亂猶可理【杜詩待君亂絲爲君理】心亂不可治竹齋聞履聲【漢鄭崇傳我識鄭尙書履聲】廼是故人來【古詩開門風動竹疑是故人來】匏苦只多葉水深難爲渉【邶國風匏有苦葉濟有深灘深則厲淺則掲】土牀不安席象牀臥煜煜【戰國防孟嘗君至楚楚獻象牀】革與井同功【井革二卦相連井言不攺革言革而當𨿽若異而實同功】守道非關怯【非關見前注左傳守道非如守官】木直常先伐【莊子山木篇直木先伐甘井先蠍子其飾知以鷔愚修身以明污昭昭乎如揭日月而行故不免也李白詩直木忌先伐芬蘭哀自焚】樗櫟萬世葉【樗櫟見前注顏延年曲水詩序固萬葉而爲量也桞子厚賀皇太子牋萬葉固本葉世也】

八音歌贈晁堯民

金荷酌羙酒【李適之有酒器九品有慢捲荷金焦葉出逄原記歐公詩蕭條兩鬢霜後艸防灔十分金捲荷山谷在戎州作長短句云共倒金荷其序云以金荷葉酌客】夫子莫畱殘【庾詩詩飲酒那得畱殘】石有補天材【列子天地亦物也物有不足故女媧錬五色石以補其缺】虎豹守九關【楚詞招魂云虎豹九關啄害下人】絲窠將桞花【退之聨句云絲窠掃還成】入戶撲衣冠竹風搖永日思與子盤桓【歸去來辭撫孤松而盤桓】匏瓜豈無匹【洛神賦嘆匏瓜之無匹詠牽牛之獨處注云史記曰四星在危南匏瓜牽牛爲犧牲其北織女阮瑀止欲賦曰傷匏瓜之無匹悲織女之獨勤俱有此言然無匹之義未詳其始】自古同心難【易系詞同心之言其臭如蘭】革急而韋緩【韓非子云西門豹之性急故佩韋以緩巳革乃皮之未熟者也】只在揉化間【揉而九反又音柔見考工記】木桃終報汝藥石理予顏【衛國風投我以木桃報之以瓊瑤○原闕土字韻一聨按別本自古同心難下一聨云土硬非道器要君斵鼻端始足八音】

次韻師厚五月十六日視田悼李彥深【元注云彥深去年五月十三日與之逰西郊】

南雁傳尺素【尺素見前注】飛來臥龍城【臥龍洲當在南陽謝師厚南陽人今鄧州也彥深亦南陽人同鄕裏可見臥龍洲之爲南陽也】頗知髙臥久忽作田野行湛湛陂水滿欣欣原艸榮【歸去來辭木欣欣以向榮泉涓涓而始流】日華麗山川【杜詩遲日江山防】秀色奪目精【髙唐賦煌煌熒熒奪人目精神女賦詳而視之奪人目精】對酒不滿懷攬物有餘淸【文選陸士衡詩安寢北堂上明月入我牗照之有餘暉攬之不盈手謝靈運詩密林含餘淸】念昔讀書客逺人遺世情南畝道觀餉西郊畱勸耕共遊如昨日笑語絕平生此士今巳矣賔筵無老成【詩賔之初筵左右秩秩退之祭文甔石之儲常空於私室方丈之食每盛於賔筵】猶倚謝安石深心撫嫠惸【以安石比師厚嫠謂無夫也左傳嫠不卹其緯嫠也何害巳爲嫠婦韻書惸憂也】

次韻晁補之廖正一贈答詩【按晁無咎集云及第東來將赴調寄李成季又云復用前韻答明略並呈魯直按登科記巳未元豊二年晁補之廖正一同榜晃字無咎廖字明略無咎集中又有建除體詩答魯直教授時教授北京也】

晁子抱材耕谷口【見前注】世有髙賢踐臺斗【杜詩及乎貞觀初尙書踐臺斗】頃隨計吏西入關【漢朱買臣隨上計吏爲卒將重車至長安】關夫數日傳車還【漢終軍傳初軍從濟南當詣博士步入關闗吏予軍繻曰爲復傳軍曰大丈夫西逰終不復傳還退之詩屈指數日憐嬰孩字本出左傳行則數日而反】封侯半屬妄校尉射虎猛將猶行間【李廣傳廣與王朔語曰自漢擊匃奴廣未甞不在其中而妄校尉以下材能不及中以軍功取侯者數十人廣不爲後人然終無尺寸功以得封邑何也廣出獵見艸中石以爲虎而射之中石沒矢視之石也漢吳王濞傳諸賔客皆得爲將校尉行間侯司馬師古曰在行伍間或爲侯或爲司馬也濞傳又曰周立者說王曰臣以無能不得待罪行間】無因自致靑雲上【史記範雎傳湏賈曰不意君能自致於靑雲之上謝靈運詩托身靑雲上】浪說諸公見嗟賞【張文潛志無咎之墓云年十三從王安國於常州學官安國名重天下一見公大奇之公從皇考於杭之新城作七述今端明蘓公軾通判杭州讀之嘆日吾可以閣筆臭延譽公如不及由此名籍甚】驥伏塩車不稱情【賈誼弔屈原賦曰驥垂兩耳服塩車兮】輕裘肥馬凰鳳城【裘馬見論語鳳凰城謂汴京也杜甫送覃二判官餞爾白頭日永懷丹鳳城趙彥材注指言長安帝城也劉夢得詩南山宿雨情春入鳳凰城此言長安也建中靖國初陳無已在館中和謝公定兩行逄賣花云得知春入鳳凰城可見指帝城矣蓋兩人方賜第歸來也臨安𨿽有鳳凰山趙淸獻詩云老來重守鳳凰城然與此不相渉前集詩亦借長安以言汴京】歸來作詩謝同列句與桃李爭春榮【後漢楊修書華若春榮曹子建書煜若春榮穆若淸風】十年山林廖居士今隨詔書穪舉子文章宏麗學西京新有詩聲似侯喜【退之石鼎聨句序云侯喜新有能詩聲】君不見古來良爲知音難絕不爲時人彈【後漢景丹傳何意二郡良爲我來此摘其字絕見前注】巳喜瓊枝在我側【楚詞折瓊枝以繼佩晉衛玠傳珠玉在側覺我形穢】更恨桂樹無由攀【淮南小山云桂樹叢生兮山之幽偃蹇連蜷兮枝相繞攀援桂枝兮聊淹畱】千里風期初不隔【駱賔王書官守牽纒風期有限杜詩風期終破浪】獨憐形迹滯河山【陶潛詩情通萬里外形迹滯江山】

再次韻呈廖明略

吾觀三江五湖口【周禮職方氏揚州其川三江其浸五湖江賦注江水注入五湖灌於三江】湯湯誰能議升斗【堯典湯湯洪水方割莊子外物篇鮒魚對曰君豈有升斗之水而活我哉】物誠有之士則然【司馬相如諫獵書曰人誠有之獸亦宜然】晚得廖子喜往還學如雲夢吞八九【子虛賦吞若云夢者八九】文若壯士開黃間【李廣傳自以大黃射其禆將注黃肩弩也黃肩卽黃間大黃其大者也】十年呻吟江湖上【莊子雜篇列禦冦鄭人�也呻吟裘氏之地】靑楓白鷗付心賞【選詩心賞猶難恃又云懷人去心賞】未減北郭漢先生五府交書不到城【元注云漢汝南廖扶按本傳州郡公府辟召皆不應時人號爲北郭先生】相者舉肥驥空老【宋玉九辧云今之相者兮舉肥史記滑稽傳諺曰相馬失之瘦相士失之貧】山中無人桂自榮【楚詞防桂樹之冬榮淮南王招隱詞桂樹叢兮山之幽】君旣不能如鐘世羙匭函上書動天子【按寔錄元豊元年十一月乙酉太學生鐘世美爲試校書郎陸州軍事推官太學正以內捨生上書稱旨故也又按續通鑑長編云或刻世美書印賣上批世美所論有經制四夷等事傳播非便令開封府禁之又按九朝通略云元豊二年先是太學生宣城鐘世美欲上辟雍圖防得叚歸寕旣還而新學巳成因再上書論學校云云又言前二府大臣見干政事其徳彌助而道義足爲後學之師者孰若以提舉太學今乃使之退托於山林無用之地良爲可惜世美所謂大臣蓋指王安石也其後擢世美爲中書習學公事又按黨事始末云建中靖國元年九月乙未詔中書省開具元符三年臣僚姓名正上六人鐘世美爲首又云庚子中書省檢防元符三年宣徳郎提舉福建路常平鐘世美應詔上書言當復寕元豊紹聖政事以銷天變可贈諫議大夫興一子郊社齋郎鐘世美何足言山谷詩蓋戱語也正堪一笑耳而當時用事者之所升黜實系國之興替不可不記也辟書所記始末皆不記故具列於此按唐武后垂拱三年三月鑄銅爲匭置之朝堂以受天下表疏退之詩匭函朝出開明光】且向華陰郡下作參軍要令公怒令公喜【晉郗超傳桓溫辟爲椽時王珣爲溫主簿皆爲溫所重府中詩曰髯參軍短主簿能令公喜能令公怒超髯珣短故也】君不見晁家樂府可管【前集詩云晁子廟中雅歌自注云無咎樂府於今第一】惜無傾城爲一彈【漢李夫人傳歌曰北方有佳人絕世而獨立一顧傾人城再顧傾人國】從軍補椽百僚底【老杜詩有材無命百僚底】九關虎豹何由攀【見前注】男兒身健事未定且莫著書藏名山【杜詩男兒功名遂亦在老大時又云丈夫蓋棺事始定白樂天詩且到來嵗期不知身健否司馬遷書云著書藏之名山傳之其人】走答明略適堯民來相約奉謁故篇末及之

君不見生不願爲牛後寕爲雞口【戰國防蘓秦說韓王云鄙語曰寕爲雞口不爲牛後今西靣交臂而事秦何異於牛後乎】吾聞向來得道人終古不忒如維斗【考工記則於馬終古登阤也注云終古猶言常也莊子云維鬥得之終古之忒】希價咸陽諸少年【史記呂不韋傳不韋著呂氏春秋布咸陽市門縣千金其上有能增損一字者與千金】可推令往挽令還【異乎汲黯招之不來麾之不去也管子書云推之而往引之而來鄧攸去郡吳人歌曰鄧侯挽不來謝令推不去】俗學風波能自防【莊子云俗學以求復其初】我識廖侯眉宇間【唐元徳秀傳見紫芝眉宇使人名利之心都盡莊子云老子謂南榮�曰吾見汝眉睫之間吾因以得汝矣】省庭無人與爭長【左傳隱十一年滕侯薛侯來朝爭長杜詩陳畱阮瑀誰爭長】主司得之如受賞【太白送人赴選詩云夫子有盛材主司得球琳蕭何傳進賢受上賞】東家一笑市盡傾略無下蔡與陽城【文選宋玉賦登徒子云臣望之美者莫若臣東家之子嫣然一笑惑陽城廷下秦傾城見前注漢司馬相如傳一坐盡傾阮嗣宗未懷詩傾城廷下蔡】生珠之水砂礫潤生玉之山艸木榮【荀子曰玉在山而木潤淵生珠而岸不枯陸機文賦云石韞玉而山輝水懷珠而川媚】觀君詞章亦如此諒知躬行有如子【論語躬行君子則吾未之有得】更約探囊閱舊文【莊子云胠篋探囊】蛛絲燈花助我喜【西京雜記蜘蛛集而百事喜杜詩燈花何太喜退之燈花詩更煩將喜事來報主人翁盧仝詩一片新茶破鼻香請君連來助我喜】賢樂堂前竹影斑好鳥自語莫令彈【退之竹逕詩無塵從不掃有鳥莫令彈】北鄰著作相勞苦【漢張耳傳勞苦如平生歡】整駕謁子邀同攀【漢王式傳歌驪駒注云逸詩篇名客欲去歌之其詞曰驪駒在路僕夫整駕】應煩下榻煮茶藥【文選沈休文詩賔至下塵榻王勃滕王閣序云徐穉下陳蕃之榻事見後漢徐穉傳】坐待月輪銜屋山【退之詩每騎屋山下窺瞰】

答明略並寄旡咎

可以忘憂惟有酒【漢東方朔傳銷憂者莫如酒晉顧榮傳嘗縱酒酣暢曰惟酒可以忘憂但無如作病何耳】淸聖濁賢皆可口【三國徐邀傳平時醉客謂酒淸者爲聖人濁者爲賢人莊子云其猶柤棃橘柚耶其味相反而皆可於口】得日過君飲不多明日觧酲無五斗【晉劉伶傳一飲一石五斗觧酲】古木淸防丹井欄【太白詩絡緯秋啼金井欄】夜來涼月屋頭還論文撥置形骸外【淵明詩撥置且莫念一觴聊可揮莊子云申屠嘉兀者也而與鄭子產同師於伯昏無人申屠嘉曰今子與我逰於形骸之內而子索我於形骸之外不亦過乎杜詩相從歌萬事盡付形骸外】得意相忘樽爼間冰壺不可與夏虫饗【莊子秋水篇夏虫不可以語於冰者篤於時也】秋月不可與俗士賞巳得樽前兩友生更思一士濟陽城𨿽無四至九卿之規畫【汲黯傳黯姊子司馬安善宦四至九卿】猶有千秋萬嵗之眞榮【淵明挽詩千秋萬嵗後誰知榮與辱杜詩千秋萬嵗名寂寞身後事】空名未食太倉米【史記平凖書太倉之粟陳陳】今作斑衣老萊子【斑衣見前注】卿家嗣宗望爾來不獨我聞足音喜【晉阮籍字嗣宗以況堯民堯民蓋無咎諸父行如嗣宗之於阮咸也故其詩云巳得樽前兩友生更思一士濟陽城兩生謂堯民明略而無咎時在濟州濟州其所居也號濟陽郡足音跫然見前注】西風索寞葉初幹【退之秋懷詩霜風侵梧桐眾葉著樹榦】長鋏歸來亦罷彈【史記孟甞君傳馮驩彈其劍而歌曰長鋏歸來乎食無魚】窮巷蓬蒿深一尺【王褒賢臣頌生於窮巷之中長於蓬茨之下蓬蒿繞宅見前注】朱門亷陛髙難攀【賈誼傳故陛九級上亷逺地則堂髙陛亡級亷近地則堂卑】吾儕相逄置是事百世之下仰髙山【詩云髙山仰止李白贈孟浩然詩髙山安可仰徒此揖淸芬】

再次韻呈明略並寄無咎

夏云涼生土囊口【陶潛詩夏云多奇峯宋玉風賦盛怒於土囊之口】周鼎湯盤見科斗【禮記有湯之盤銘衛孔悝之鼎銘左傳有正考父鼎銘尙書序云皆科斗文字韓詩字靑石赤形摹奇科斗拳身薤葉埀】淸風古气滿眼前乃是戶曹報章還只今書生無此語巳在貞元元和間【韓愈贊貞元元和間愈遂以六經之文爲請愈倡眞宗謂王旦曰楊億文章有貞元元和風格】一夫鄂鄂獨無望千夫唯唯皆論賞【商鞅傳趙良曰千羊之皮不如一狐之腋千人之諾諾不如一士之諤諤趙世家簡子曰吾聞千羊之皮不如一狐之腋諸大夫朝徒聞唯唯不聞周捨之鄂鄂是以憂也】野人泣血漫相明和氏之璧無連城【和氏之璧見前注連城見藺相如傳魏文帝與鐘大理書不損連城之價韓詩自許連城價】參軍拄笏防雲气【晉王徽之傳爲車騎桓沖騎兵參軍衝謂曰卿在府日久比當相料理徽之髙梘以手板拄頰云西山朝來致有爽气耳】此中安知枯與榮我夢浮天波萬里【木華海賦浮天無岸】扁舟去作鴟夷子【史記範蠡浮海自謂鴟夷子皮】兩土風流對酒樽四無人聲鳥語喜【退之詩霜操云四無人聲誰與兒語】夢回擾擾仍世間心如傷弓怯虛彈【戰國防曰有鴈從東方來更羸虛發而雁下魏王曰射可至此乎更嬴曰其飛徐其鳴悲飛徐者故瘡痛也鳴悲者失羣也故聞弦音而下】不堪市井逐幹沒【幹沒見張湯傳】且願朋舊相追攀寄聲小掾篤行李落日東面空雲山【趙廣漢傳云亭長寄聲謝我鮑照詩願爾篤行李】

再答明略二首

挾策讀書計糊口【莊子問臧奚事則挾防讀書左傳使糊其口於四方】故人南箕與北鬥【詩維南有箕維北有斗言離別】江南江北萬重山【文選謝靈運詩江南倦歷覧江北曠周旋】千里寄書聲不還當時朱冩心曲果在髙山深水間【禮記淸廟之瑟朱而防越文選詩直如朱絲國風亂我心曲髙山流水見前注】枯桐滿腹生蛛网【白樂天詩書牀鳴蟋蟀琴匣网蜘蛛】忍向時人覓淸賞【山谷律詩有云忽向時人覓賞音】廖侯文字得我驚五嶽縱橫守嚴城【李白詩气酣落筆搖五嶽皮日休詩五嶽爲詞鋒】萬夫之下不稱屈【簫何傳夫能屈於一人之下而信於萬乘之上此借使其字白樂天詩暫畱書殿多稱屈】定知名滿四海非眞榮富於春秋已如此【趙髙說秦二世曰陛下富於春秋曹參傳悼惠王富於春秋髙五王傳皇帝春秋富】他日卜鄰長兒子【杜詩王翰願卜鄰】一邱各自有林泉扶將白頭親燕喜【扶將見前注詩稱燕喜者再山谷所引蓋魯頌所謂魯侯燕喜令妻壽母也】秋風日暮衣裳單【樂天詩如何爲不念馬瘦衣裳單】深巷落葉巳如彈數來防面復能幾六龍去人不可攀【文選郭景純逰仙詩六龍安可頓運流有代謝注曰六龍日駕也李善曰楚詞云貫鴻蒙以東朅兮維六龍於扶桑王逸曰結轡於扶桑以畱日曺子建與吳季重書云思抑六龍之首損羲和之轡李白短歌行吾欲攬六龍�車掛扶桑】短歌混公更一和聊乞淮南作小山【楚詞有劉安招隱士一首王逸注云淮南小山之所作也】廖侯言如不出口【禮檀弓云趙文子其中退然如不勝衣其言吶吶然如不出諸其口漢張釋之曰絳侯東陽侯此兩人言事曾不能出口】銓量古今膽如斗【莊子銓才諷說之士音義云銓七全切銓量人也蜀志姜維膽大如斗】度越崔張與二班【崔張謂崔瑗張衡二班謂彪與固也揚雄贊云則必度越諸子矣】古風蕭蕭筆追還前日辭家來射防【退之短檠歌太學儒生東魯客二十辭家來射防】聲名借甚諸公間【陸賈傳聲名借甚晁錯傳後鄧公其子章顯諸公間】華陰白雲鎖千嶂勝日一談誰能賞【晉衛玠傳遇有勝日親友時請一言無不咨嗟以爲入微】君不見曩時子產識然明【左傳防二十五年晉程鄭卒子產始知然明注前年然明謂程鄭將死】知音鬱鬱閉佳城【西京雜記滕公駕至東都門馬以足跑地得石槨銘曰佳城鬱鬱三千年見白曰吁嗟滕公居此室】勿以匣中之明月計較糞上之朝榮【漢鄒陽傳明月之珠夜光之璧朝榮謂朝菌也莊子音義云朝菌天陰生糞上見日則死文選樂府王明君辭昔爲匣中玉今爲糞上英】我去丘園十年矣種桑可蠶犢生子使年七十今中半【山谷年二十三治平丁未擢進士第至熙寕丁巳七十將半矣寒山子詩養得三牸牛生得五犢子犢子又生兒積數無窮已】安能朝四暮三浪憂喜【莊子狙公賦茅曰朝三而暮四眾狙皆怒曰然則朝四而暮三眾狙皆悅】據席談經只彊顏不安時論取譏彈【文選曹子建與楊徳祖書僕嘗好人譏彈其文有不善者應時攺定】愛君艸木同臭味頗似葛相依攀【左傳襄八年季武子曰今譬於艸木寡君在君君之臭味也又二十二年鄭公孫僑對曰謂我敝邑邇在晉國譬諸艸木吾臭味也葛見前注】我有仙方煮白石何時期君藍田山【神仙傳白石先生常煮白石爲糧韋應物詩澗底束荊薪歸來煮白石杜詩云未試囊中餐玉法明朝且入藍田山季預居長安每羨古人餐玉之法躬往藍田攻掘得若環璧雜器形者百餘椎爲屑日服食之見魏書李先傳後】

次韻無咎閻子常攜琴入村

達士寒餓古猶今【列子曰五情好惡古猶今也四體安危古猶今也世事苦樂古猶今也變易治亂古猶今也】向來亦有子桑琴【莊子云子輿與子桑友淋雨十日子輿曰子桑殆病矣裹飯而往食之至子桑之門則若歌若哭鼓琴曰父耶母耶天乎人乎有不任其聲】倚檻嘯歌非寓滛【列女傳曰魯漆室女倚柱而嘯鄱人婦曰子欲嫁乎女曰吾憂魯君老而太子少也】伯牙山髙水深深【見前注】萬世丘壠一知音閻君七抱幽獨【抱獨見前注】晁子爲之梁父吟【梁父吟云步出城東門遙望蕩陰裏裏中有三墳累累正相似問是誰家墳田疆古治氏力能排南山文可絕地紀一朝被讒言二桃殺三士誰能爲此謀國相齊晏子嘗見山谷冩此詩且跋云陳壽敍武侯躬耕隴畆好爲梁父吟語勢旣不盡其意謂又失載此詩此蓋好簡之過余觀武侯此詩乃以曹公専國殺楊修孔融荀彧耳旣作此詩時時爲客歌之故云爾乎杜詩不阻蓬蓽興得兼梁父吟李太白詩予亦南陽子時爲梁父吟】天寒絡緯悲向壁【李白詩絡緯秋啼金井欄防霜淒淒簞色寒謂蟋蟀居壁也蟋蟀一名絡緯見炙轂子雜錄】秋髙風露聲入林【韓退之詩風露气入秋堂涼】冷絲枯木拂朱网【見前注】十指乃能冩人心村村系鼓如鳴鼉【李斯書云建翠鳳之旗樹靈鼉之鼓上林賦建翠華之旗樹靈鼉之鼓】豆田見角谷成螺【許表民詩畦中紅豆半垂角晉石崇及衛瓘傳皆言飯化爲螺此借用以言谷成殻也】嵗豊寒士亦把酒滿眼飣餖梨栆多【退之詩飣餖魚菜瞻】晁家公子屢經過笑談與世殊臼科【退之石鼓歌爲我度量掘臼科】文章落落映晁董【左太衝詠史落落窮巷士杜甫元使君春陵序得結軰十數公落落然參錯天下晁錯董仲舒】語句往往妙陰何【陰鏗何遜也杜詩頗學陰何苦用心】閻夫子勿謂知人難使琴抑怨久不和明光畫開九門肅【漢武帝太初四年明光宮師古曰三輔黃圖云在城中老杜詩汝翁艸光明】不令髙才牛下歌【琴操曰寗戚飯牛車下叩牛角而商歌曰南山矸白石爛生不逄堯與舜禪短布單衣至骬長夜漫漫何時旦齊桓公聞之舉以爲相】

定交詩二首效鮑明遠體呈晁無咎【以建除滿平定執破危成収開閉十二字冠爲句首○建除體入音歌二十八宿歌皆北京教授時作巳見前注李淑詩苑類格云鮑照爲此體十二韻】

建酉金爲政【謂八月左傳云今日之事我爲政】搖落艸木衰【宋玉九辧蕭瑟兮艸木搖落而變衰】除瓜隴畝淨邵平無米炊【見前注】滿家色藜藿【春秋外傳云始見夫子有菜色今有芻豢之色】詩書不賙饑平生晁公子正用此時來【後漢劉傳正用此時持事來乎】定交無一物秋月以爲期【詩氓將子無怒秋以爲期】執持荊山璧【卽和氏之玉】要我雕琢之破斧不能柯【邠風有破斧伐柯二柯】況乃玉無疵危冠論百揆【舜典納於百揆百揆時敍】偹樂奏四時成功彼有命用捨君自知收身渺江湖【退之詩収身歸関東期不到死迷】嵗時白鳥嬉【列子海上有人從鷗鳥防】開徑蒲葦中【江淹擬淵明詩開徑望三益】倚鋤望君歸閉塞乃非道不才當爾爲【月令閉塞而成冬詩意謂深閉固拒而不出非道也顧我不才自當如此耳文選王仲宣詩惜哉空爾爲】建鼓求亡子【莊子大道篇又何偈偈乎揭仁義若擊鼓而求亡子焉天運篇又奚傑然若負建鼓而求亡子者耶】原非入耳歌【李陵答蘓武書云左右之人見陵如此以爲不入耳之歡退之秋懷詩夜半偏入耳】除去緑綺塵【緑綺琴見放言注】水深山峩峩【伯牙鐘期事見前注】滿堂悅秦聲【史記李斯上書曰擊甕叩缻彈箏愽髀而歌呼嗚嗚者眞秦之聲也漢楊惲傳報孫防宗書曰家本秦也能爲秦聲仰天拊缶而呼嗚嗚】君獨用此何平分感秋節【宋玉九辯云皇天平分四時兮竊獨悲此凜秋】空闊湛金波【漢禮樂志歌詞雲月穆穆以金波謝眺詩金波麗鳷鵲】定夜百虫息髙論聼懸河【晉郭象傳王衍云聼象語如懸河防水注而不竭韓文公石鼓歌願借辧口如懸河】執攬北斗柄斟酌四時和【漢天文志北斗建四時】破屋仰見星【神仙董奉傳大旱縣令見董君求雨君曰雨易耳貧家屋皆見天如何令曰祈當爲架屋乃運竹木起屋成是夜大雨】得子喜且多危柱無安【桞子厚文云心怦怦若危柱之】野水自盈科【盈科而後進見孟子】成道在禮樂成山在丘阿収此桑楡景【後漢憑異傳失之東隅収之桑楡東觀記収之桑楡】相從寄琢磨【詩云如切如磋如琢如磨】開懷溟海闊百怪出蛟鼉【杜詩蛟鼉好爲崇】閉藏願自愛【月令云以助天地之閉藏】驚人取譴訶【一鳴驚人見史記譴訶及細防見漢薛宣傳】

贈旡咎八音

金馬避世客談諧玩漢朝【史記滑稽傳禇先生曰東方生名朔酒酣據地歌曰陸沈於俗避世金馬門漢書朔贊云應諧似優又云依隱玩世】石門抱關人長往閉寂寥【論語憲問篇子路宿於石門晨門曰奚自子路曰自孔氏曰是知其不可而爲之者與注云晨門閹人蕭望之傳不肯碌碌反抱關爲後漢逸民傳長往之未殊杜詩知君此計成長往】絲虫日夜織勞苦則以食【符子曰公子重耳遊於大澤之中見蜘蛛布网曳防執豸而食之顧舅犯曰此虫也徳薄�而猶役其智】竹生罹斧斤髙林乃其賊匏樽酌吾子𨿽陋意不淺土徳貴重遲水徳貴深遠革能談鯤鵬晚乃得莊周【列子湯問篇言殷湯問幹夏革大槪皆語怪也莊子首篇云湯之問棘也是巳窮髮之北有冥海者天池也有魚焉其廣數千里其名爲鯤有鳥焉其名爲鵬背若太山翼若垂天之云詩意謂先有夏革之言而後莊周有鯤鵬之論棘卽革也】木雁兩不居相期無待遊【莊子曰山中之木以不材得終其天年主人之雁以不材死莊子逍遙篇列子禦風而行冷然善也此𨿽免乎行猶有所待者也若夫乘天地之正而禦六气之和彼且烏乎待哉】

二十八宿歌贈別旡咎【類格不言二十八宿誰爲此體得非始於山谷耶】

虎剝文章犀解角【文子曰虎豹之文來射猨狖之防來格犀亦有文戰國防張儀說楚云猷駭雞之犀】食未下亢奇禍作【婁敬傳與人鬭不搤其亢拊其背注亢喉嚨也音剛】藥材根氐罹斸掘【蟠木根柢見鄒陽傳】蜜虫奪房抱饑渴有心無心材慧死人言不如曵尾【莊子秋水篇楚有神死巳三千嵗臭王巾笥而藏之此者寕其死爲畱骨而貴乎寕其生而曵尾於塗中乎】衛平哆口無南箕斗柄指日江使噫【史記防傳江使神於河至於泉陽漁者豫且得之見夢於宋元王曰我爲江使而豫且得我元王召博士衛平而問之平曰南風新至江使先來鬥柄指日使者當囚退之詩我生之辰月宿南鬥牛奮其角箕張其口言衛平張口如箕也小雅捲伯哆兮侈兮成是南箕注哆大貌昌者反】狐腋牛衣同一燠【世家簡子曰千羊之皮不如一狐之腋漢王章傳疾病無被臥牛衣之中】髙丘無女甘獨宿【離騷經忽反顧以流涕兮哀髙丘之無女】虛名挽人受實禍累棊旣危安處我【荀息累十二棊子加九卵於上晉平公日危哉見魏都賦注】室中凝塵散髮坐【唐楊綰凝塵滿席文選張茂先詩雲散髮重陰下注遺鐘防遺榮賦雲散髮拍簮】四壁矗矗見天下奎蹄曲隈取脂澤【莊子徐無鬼篇有濡需者豖虱也奎蹄曲隈乳間股腳以自爲安室利處】婁豬艾豭彼何擇【左傳旣定爾婁豬盍歸吾艾豭】傾腸倒胃得相知貫日食昴然不疑【漢鄒陽書昔荊軻慕燕丹之義白虹貫日太子畏之衛先生爲秦畫長平之防太白食昴昭王疑之李太白詩太白夜食昴長虹日中貫】古來畢命黃金臺【曺子建表云量能而受爵者畢命之臣也文選放歌行將起金黃臺注云上谷郡圖經曰黃金臺易水東南十八里燕昭王置千金於臺上以延天下之士杜詩未怪及時年少子揚眉結義黃金臺李白詩酒掃黃金臺招邀靑雲上】佩君一言等觜觽【爾雅二曰靈注卽今觜觽也】月沒參橫惜相違【桞子厚龍城錄開皇中趙師雄遷羅浮天寒曰暮憇於松間酒肆見一女子淡妝素服出迓師雄與醉飲共寢但覺風寒相襲起視乃在大梅花樹下月落參橫但惆悵而巳】秋風金井梧桐落【太白詩梧桐落金井一葉飛銀牀又曰金井防梧桐】故人過半在鬼錄【文選魏文帝書徐陳應劉一時俱逝觀其姓名巳爲鬼錄】桞枝贈君當馬策【見前注】嵗晏星回觀盛徳【月令星回於天歳且更始】張弓射雉武且力【晉陸云傳荀隱字鳴鶴與云防張華坐抗手曰雲間陸士龍荀曰日下荀鳴鶴云又曰旣聞靑雲覩白雉何不張爾弓挾爾矢隱曰本謂是雲龍騤騤乃是山鹿野糜獸防弩彊是以發遲華大笑】白鷗之翼沒江波【杜詩白鷺汲浩蕩】抽去軫君謂何【韓詩外傳孔子南逰有處子佩瑱而浣者孔子抽琴去其軫以授子貢曰善爲之詞云云】

山谷外集詩注卷六

欽定四庫全書

山谷外集詩注卷七

宋黃庭堅撰

史容

注

林爲之送筆戲贈

閻生作三副規摹宣城葛【三副栗尾棗核散卓皆筆名宣州諸葛氏能作筆桞公權求之不能用惟王右軍能用之故世有曰非右軍不能用諸葛筆也東坡云宣城諸葛氏筆擅天下其間不甚佳者終有家法如北苑茶內庫酒教坊樂𨿽獘精神欲彊學之而艸野气終不可脫山谷嘗言宣城諸葛三副筆鋒𨿽盡而心故圎】外貎𨿽銑澤毫心或麤糲【爾雅絕澤謂之銑注云美金光澤也蜀志張裔傳張府君知瓠壺外𨿽澤而內實麤杜詩百年麤糲腐儒餐】功將希栗尾拙乃成棗核李慶散卓【東坡雲散卓筆惟諸葛能之他人學者皆得其形似而無其法反不如常筆】含墨能不泄【退之毛穎傳頴爲人彊記無不愛重又善隨人意後𨿽見廢棄終黙不泄】病在惜白毫往往半巧拙小字亦周旋大字難曲折時時一毛亂乃似逆梳髮張鼎徒有表【明皇雜錄上欲相蘇頲夜艾召直宿舍人蕭蒿艸詔旣成其詞曰國之瓌寶上曰頲瓌之子不欲斥其父名當爲刋削久之復進惟攺曰國之珍寶上擲其艸曰虛有其表耳此借諭也】徐偃元無骨【後漢東夷傳注云徐君宮人娠而生卵棄之有犬名鵠倉銜卵以歸遂生小兒生而偃因以爲名尸子曰偃王有筋而無骨故曰偃東坡云魯直出眾工筆使僕歷試筆鋒如著鹽曲蟺詰曲紙上魯直曰此徐偃筆也有筋無骨可謂名不虛得如東坡之言則徐偃有筋無骨非獨山谷借諭亦當時固有此語耶】橅畫記姓名【項籍傳書足記姓名而已】亦可應倉卒爲之街南居時通鈴下謁【晉羊祜傳鈴間之下侍衛不過數人楊方傳初爲郡鈴下威儀】晴軒坐風涼怪我把枯筆開囊撲蠧魚遣奴送一束洗硯磨松煤揮灑至日沒蚤年學屠龍【莊子朱�漫學屠龍子支離益殫千金之家技成無所用其巧溫庭筠詩虎拙休言畫龍稀莫學屠】適用固疎闊【自言所學不同流俗若屠龍之技無所用之如退之書云凡所辛苦而僅有之者皆符於空言而不適於實用故學成而道益窮年老而身愈困也】廣文困虀鹽【唐增國子學置廣文館以鄭防爲博士山谷時爲大名府國子監教授故以自況退之送窮文云太學四年朝虀暮鹽】烹茶對秋月略無人問字況有客投轄【揚雄傳劉棻常從雄學作奇字陳遵傳遵嗜酒每大飲賔客滿堂輒關門取客車轄投井中𨿽有急不得去杜詩甘從投轄飲肯作置書郵】文章寄呻吟講授費頰舌【頰舌見前注】閒無用心處雌黃到筆墨【晉王衍傳世號口中雌黃】時不與人逰【卽嵗不我與也】孔子尙愛日【揚子法言或曰孔子之道不可小興曰小則敗聖如何曰若是則何爲去乎曰愛日曰愛日而去何也曰由羣婢之故也】作詩當鳴鼓聊自攻短闕【用論語鳴鼓而攻之自攻其短也退之詩還家𨿽闕短指日親晨餐此摘其字】

再和答爲之

君勿嘲廣文沍寒被絺葛【左傳其藏冰也深山窮谷固陰沍寒注沍閉也北史袁充傳年十餘嵗父黨至門時冬初充尙衣葛衫客戲曰絺兮綌兮淒其以風充應聲曰惟絺與綌服之無斁杜對焉知南鄰客九月猶絺綌】君勿嘲廣文窮年飯粢糲【列子云食則粢糲居則蓬室】常恐爼豆予與世充肴核【莊子云老聃之役有庚桑楚者居畏壘之山三年而畏壘大穣畏壘之民相與言曰胡不屍而祝之杜而稷之庚桑子聞之曰畏壘之細民而竊竊然欲爼豆予於賢人之問小雅賓之初筵云籩豆有楚殽核維旅注殽豆實也核加籩也箋云豆實葅醢也籩實有桃梅之屬】凡木不願材【退之祭子厚文凡木之生不願爲材】大折小枝泄櫟依曲轅社聊用神其拙【莊子云匠石之齊至於曲轅見櫟社樹其大蔽牛觀者如市匠石顧曰散木也無所可用故能若是之壽匠石歸櫟杜見夢曰汝將烏乎比予哉若將此予於文木耶夫柤棃橘柚果蓏之屬實熟則剝則辱大枝折小枝泄】吾家本江南一邱藏曲折【杜詩一丘藏曲折緩步有躋攀】瀕溪防蒼筤【易系辭震爲蒼筤竹】蕭灑可散髮【文選稽叔夜詩散髮巖岫】旣無使鬼錢【見前注】又無封侯骨【見前注】薄祿庇間曹且免受逼卒爲此懶出門徒懷中謁【漢髙祖紀乃紿爲謁曰賀錢萬師古曰爲謁者書刺自言爵裏若今參見通名也後漢襧衡傳陰懷一利旣無所之至子刺字漫滅】直齋賓客退風物供落筆詩成著牀頭【晉王湛傳牀頭有周易】不知今幾束若何向予勤見詩嘆埋沒嗣宗須灑澆【嗣宗見前注】未信胸懷闊自狀一片心【唐裴慶自贊曰一片靈臺丹靑莫狀】碧潭浸寒月【寒山子詩我心似秋月碧潭淸皎澲】令徳感來教爲君賦車轄【小雅間闗車之轄兮此篇又云令徳來教左傳昭二十五年宋公享昭子賦新宮昭子賦車轄】君思揚雄吒【吒當爲喫本傳口喫不能劇談】何似張儀舌【史記張儀傳儀云視吾舌尙在否】此意恐太狂願爲引繩墨【此語蓋答其和章之意望其規正如木從繩也】正使此道非攺過從今日報章望瓊琚【詩不成報章又云報之以瓊琚】勿使音塵闕【文選月賦美人邁兮音塵闕謝靈運詩各勉日新志音塵慰寂滅】

再和答爲之

林君維閩英數靣成葛【數靣成親葛並見前注】鄰居接杖藜過飯厭疏糲【漢鮑宣傳俱過宣一飯去後漢第五倫傳不過從兄飯杖藜見前注大雅召旻篇彼疏斯粺箋云疏麤也謂糲米也退之詩疏糲亦足飽我饑】讀書飽工夫論事極精核【南史王僧防傳宋文帝書天然勝羊欣工夫少於欣漢書孝宣之治綜核名實政事文學法理之士咸精其能此摘其字】奮身君子埸勇若怒未泄【東都賦云馬踠余足士怒未渫】窮年棲旅巢【易旅卦鳥焚其巢】由命非由拙王良驅八駿【左傳哀二年郵無防禦簡子注王良也左傳又稱子良又曰郵良穆天子傳云八駿之乘盜驪赤驥白義渠黃驊驑緑耳】方駕度九折【杜詩切攀屈宋宜方駕又方駕曹劉不啻過九折阪在漢蜀郡嚴道縣王尊叱馭處】學堂疎雨餘【退之秋懷詩學堂日無事】石砌長苔髮【爾雅藫石衣注雲水苔也一名石髮】弟子肥如瓠【漢張蒼傳肥白如瓠】先生瘦惟骨【元注雲林君在朱氏講授朱氏兒皆靣白丰肥林君如刻削】北門一都防【一都防也史記貨殖傳多有此語】塵埃人卒卒【司馬遷書卒卒無須臾之閒霍光傳見雲家卒卒】髙蓋如秋荷勢利相奔謁【漢張耳傳勢利之交古人羞之】惟君尙寂寞來觀艸筆【揚雄傳雄作太自言寂寞爲屍】斯文未易陳正當髙閣束【退之詩春秋三傳束髙閣字本出庾翼傳】金馬事陸沈【陸沈見前注】市門逐幹沒【貨殖傳刺文繡不如倚市門張湯傳始爲小吏幹沒】未須相賢愚【退之別趙子云宜各從所務未用相賢愚】聊自嘲迂濶【孟子題辭時君咸謂之迂闊子事】憶昨戲贈詩乃辱報明月【鄒陽傳明月之珠夜光之璧】極知推挽意【左傳或挽之或推之】我車君欲轄【見前篇車轄注】屠龍眞彊言【屠龍見前篇】奔馬不及古【論語駟不及舌自悔出屠龍之語也第二篇

固云此意恐太狂願爲引繩墨鄧析書曰一言而非駟馬不及追】賜書盈五車【莊子曰惠施多方其書五車】直捨方二墨【二墨見前注】防意便欣然【淵明集五柳先生傳云好讀書不求甚解毎有防意便欣然忘食】餘事過窻日尙恐素餐錢諸生在城闗【詩不素餐兮又子袊刺學校廢也挑兮達兮在城闕兮漢髙後紀賜餐錢奉邑】

贈趙言

饒陽趙方士眼如九秋鷹【釋氏書云舍利佛此言鶖鷺子以其母眼如鶖鷺也此用其意】學書不成不學劍【項籍傳學書不成去學劍】心術妙解通神明醫如俯身拾地芥【夏侯勝傳取靑紫如俛拾地芥耳】相如仰面觀天星【劉向傳夜觀星宿】自言方術雜鬼怪萬種一貫皆天成【論語吾道一以貫之】大梁小肆傾賓客【李白詩荊門倒屈宋梁苑傾鄒枚】二十餘年聲籍籍【前漢江都易王非子建傳國中口語籍籍李白詩髙名動京師天下皆籍籍】得錢滿屋不經營【詩經之營之寒山子詩文夫莫守困無錢卽經紀】散與世人還寄食【韓信傳寄食於漂母】北門塵土滿衣襟廣文直捨官槐陰【杜詩廣文到官舍】白雲勸酒終日醉紅燭圍棋淸夜深大車駟馬不回首【史記範雎傳須賈曰非大車駟馬吾不出】彊項老翁來見尋【彊項見前注】向人忠信去表襮【詩揚之水雲素衣朱襮爾雅黼領謂之襮退之云襮順而裏方】可喜正在無機心【機心見前注】輕談禍福邀重稰【史記貨殖傳諸食技術之人爲重稰也司馬季主傳卜而有不審不見奪糈注云離騷經曰懷椒糈以要之王逸云糈精米所以享神王荊公詩老吏閉門無重糈韻略有糈字無稰字疑卽糈也集韻音胥說文糧也又音所廣韻私呂切孫鴻慶詩蕭蕭鳧鶩行重糈不到門】所在多於竹葦林【維摩經云譬如甘蔗竹韋稻麻叢林】翁言此輩無足聼見葉知根論才性飛騰九天沈九淵【漢郊祀志九天巫祠九天師古曰九天謂中央鈞天東方蒼天東北旻天北方天西北幽天西方浩天西南朱天南方炎天東南陽天其說見淮南子淵有九名見莊子應帝王篇晉胡奮傳聞女爲貴人哭曰老奴不死惟有二兒男入九地之下女上九天之上】自種自收皆在行【班固奕防曰博懸於投不必在行】先期出語駭傳聞事至十九中時病輪困離奇惜老大成器本可十萬乘【鄒陽傳蟠木根柢輪困離奇而爲萬乘器】自嘆輕霜白髮新又去驚動都城人都城達官老於事【禮檀弓疏達官謂國之卿士大夫被君命者也退之詩中朝大官老於事】嫌翁出言不娬媚【唐魏徴傳帝曰人言徴舉止疎慢我但見其娬媚耳前集元師此君軒詩云神人傳書道人命死生禍福如看鏡晚知直語觸憎嫌深藏幽寺鐘鼓磬與此同意】有手莫炙權門火【杜詩炙手可熱勢絕倫唐崔傳曰鄭楊叚薛炙手可熱】有口莫辯荊山玉【新序曰荊人卞和得玉璞而獻之荊厲王王使玉尹相之曰石也以和爲謾而防其左足武王卽位和復奉璞而獻之武王使玉尹相之曰石也又防其右足共王卽位和乃奉璞而哭於荊山三日三夜泣盡繼之以血共王使人問之對曰寶玉而名之曰石貞士而戮之以謾此臣之所以悲也王乃使人理其璞而得寶玉焉名之曰和氏之璧】吳宮火起燕焚巢【此語謂上自權門火越絕書吳宮西在長門秦始皇十一年守宮者照燕失火燒也鮑照空城雀云猶勝吳宮燕無罪得焚巢李白野田黃雀行逰莫逐炎洲翠棲莫近吳宮燕吳宮火起焚爾窠炎洲逐翠遭网羅】當時卞和斮兩足【此語謂上句荊山玉】千里辭家卻入門【韓詩二十辭家來射防】三春榮木防歸根【歸去來辭木欣欣以向榮老子云夫物蕓蕓各復歸其根歸根曰靜】我有江南黃篾舫【隋書焬帝紀上禦龍舟幸江都文武官五品以上給樓艦九品以上給黃篾】與翁長入白鷗羣【莊子曰入獸不亂羣入鳥不亂行李白詩明朝拂衣去永與白鷗羣】

次韻題粹老客亭詩後

客亭長短路南北【長亭短亭見哀江南賦】衮衮行人那得知惟有相逢卽相別一杯成喜只成悲【古樂府木蘭歌父母見木蘭喜極成悲傷韋應物詩北日相逢非舊日一杯成喜亦成悲】

贈張仲謀

車如雞棲馬如狗【見前注】閉門常多出門少去天尺五張公子【老杜贈韋七贊善詩時論同歸尺五天自注曰俚語云城南韋杜去天尺五前漢外戚傳云童謡曰燕燕尾涏涏張公子時相見杜詩天上張公子】官居城南池館好【杜詩宋公舊池館】健兒快馬紫防韁【杜詩朔方健兒好身手洛陽伽藍記快馬健兒不如老婢吹箎杜詩右持腰間刀左牽紫防韁自注云昔鄴下童謡曰靑靑禦路楊白馬紫防韁】迎我不知沙路長髙楡老柳媚寒日枯荷小鴨凍野航津人刺船起應客【莊子漁父言吾去子矣乃刺船而去陳平傳解衣羸而佐刺船杜詩刺船思郢客解水乞吳兒】遙知故人一水隔下馬索酒呼三遲【杜詩馬上誰家白面郎當階下馬生人牀不通姓字祖豪甚指防銀瓶索酒嘗盧仝詩等間對酒呼三遲屠羊殺牛皆自任】騎奴笑言客竟癡【晉王述傳桓溫欲爲子求婚子坦之言溫意述大怒曰汝竟癡耶】向來情義比瓜葛萬事略不置町畦【騎奴瓜葛町畦並見前注】追數存亡異憂樂燭如白虹貫酒巵【白虹貫日見鄒陽傳】開軒臨水弄長【笛稱弄用晉桓伊傳三調弄也】吹落殘月風淒淒城頭漏下四十刻破魔驚睡聼新詩【楞嚴經云親見如來降伏諸魔今言睡魔也石曼卿詩已爲物象添詩瘦更被陰晴長睡魔】君詩淸壯悲節物正與秋虫同一律【韓文由漢至今用一律】邇來更覺苦語工思婦霜碪寒月【曹子建七哀詩曰明月照髙樓流光正徘徊上有愁思婦悲嘆有餘哀沈休文云髙樓切思婦蓋用子建語也謝朓有衣詩白樂天詩誰家思婦秋搗帛月苦風淒碪杵悲】朱顏緑髮深誤人【孟郊詩酒人皆倚春髮緑病叟獨藏秋髮白】不似艸木長靑春【文選潘尼詩予渉素秋子登靑春泣云素秋謂老靑春謂少】潔身好賢君自有今日相看進於舊以玆敢傾一杯酒爲太夫人千萬壽【張翰日使我有身後名不如卽時一杯酒後漢岑彭傳以朔望問太夫人起居注云漢法列侯之母方稱太夫人】

乞貓【山谷手書此詩題雲從隨主簿乞貓】

秋來鼠輩欺貓死【魏志曹公曰憂天下無此鼠輩耶退之詩立召賊曹與五伯盡取鼠輩屍諸市】窺甕翻盤攪夜眠聞道貍奴將數子【傳燈錄僧曰貍奴白牯爲什麼卻有知南史何承天云鳳皇將九子此摘其字】買魚穿柳聘銜蟬【銜蟬用俗語也後山詩話云乞貓詩𨿽滑稽而可喜千嵗之下讀者如新】

謝周文之送貓兒

養得貍奴【見前注】立戰功將軍細柳有家風【用周亞夫細柳營事】一簞未厭魚餐薄四壁當令鼠穴空

謝張泰伯惠黃雀鮓

去家十二年黃雀慳下筯【晉何曽傳日食萬錢猶曰無下筯處】笑開張侯盤湯餅始有助【東晢餠賦云湯餅爲最】蜀王煎藙法醢以羊彘兔【自注云俗謂亥卯未餛飩內則曰三牲用藙注云藙煎茱萸也正義曰賀氏云今蜀郡作之三牲謂牛羊豕】麥餅薄於紙含漿和咸酢秋霜落場谷【詩云食我塲谷】一一挾繭絮【東坡詩披綿黃雀漫多脂】飛飛蒿艾間入网輒萬數烹煎宜老稚罌缶煩愛防南包解京師【老杜北徵詩粉黛亦解包】至尊所珍禦【文選西京賦侈靡逾乎至尊退之李花詩冰盤夏薦碧實脆斥去不禦慙其花此禦字之意】玉盤登百十睥睨輕桂蠧【漢陸賈傳尉佗獻掛蠧二器注桂蠧桂樹蠧虫師古曰此虫食桂故味辛而漬之以蜜食之也】五侯噦豢豹【西漢婁防合五侯開奇膳以爲鯖世穪五侯鯖見西京雜記文選枚叔七發雲山梁之餐豢豹之胎退之南山詩思想甚含噦】見謂美無度【美無度見前注】瀕河飯食漿葅巳佳茹【漢食貨志菜如有畦】誰言風沙中鄕味入供具【漢荊王劉澤傳請張卿臨親修具注曰具供具也又敍傳云迎延滿堂日爲供具】坐令親饌甘更使客得與【郭林宗傳茅容殺雞爲饌林宗謂爲巳設旣而以供其母自以艸蔬與客同飯山谷用此意而反其詞】蒲陰𨿽窮僻【蒲陰齊州所治縣也張泰伯官於此】勉作三年住願公且安樂分寄尙能屢【詩云將安將樂】

贈答晁次膺

次膺豪健如霜鶻空拳誤掛田犬牙【漢李陵博士張空拳拳音絭杜詩霜鶻不空拳山谷用少陵語當音權漢文紀地形如犬牙】果輸司空城旦作【漢轅固傳太后怒曰安得司空城旦書乎按刑法志云完爲成旦春文選任彥升防秀才文睚眥有違論輸左校注輸役也】付與步兵廚人家【晉阮籍傳籍聞步兵廚營人善釀酒】野馬橫郊作凝水【莊子野馬也塵埃也文選連珠沈寒凝水不能結風】牽牛引竹上寒花無酒醉公不甚惜誦公五字使人嗟【東坡詩樂天長短三千首卻愛韋郎五字詩樂天嘗云韋應物爲蘇州牧詩甚多有郡宴詩兵衛森畫防燕寢凝淸香最爲警防詩意嘆次膺掛吏議而左遷酒官】

楊朴墓

三尺孤墳一布衣人言無復似當時千秋萬嵗還來此【千秋萬嵗見前注】月笛煙莎世不知【元注云楊朴喜吹笛嘗作莎詩極工按範文正公詩話云楊朴字契鄭州人善爲詩不仕少與畢相同學畢薦之太宗召見面賦莎衣詩云狂脫酒家春醉後亂堆漁捨晚晴時除官不受聼歸山以其子從政爲長水尉東坡云昔年過洛見李公簡言眞宗東封訪天下隱者聞鄭人楊朴能爲詩召對自言不能上問臨行有人作詩送行否朴曰惟臣妻有一首云更休落魄眈杯酒且莫猖狂愛詠詩今日捉將官裏去這回防送老頭皮上大笑放回山】

次韻孔四著作早行

棄置鋤犂就車馬【選詩棄置勿重陳退之詩起身自犂鋤】從來計出古人下【退之詩之罘別我去計出柏馬下】塵埃好在三尺桐不疑萬世期子野【白樂天詩家池動作經年別松竹禽魚好在無琴操曰琴長三尺六寸六分象三百六十六日左傳昭八年石言於晉魏楡晉問於師曠對曰云云叔向曰子野之言君子哉注云子野師曠字晉成公綏琴賦云伯牙彈而駟馬仰秣子野揮而鶴翔鳴】明經使者著書郎風乘馹忘夙夜【左傳昭五年楚子以馹至於羅汭注馹傳也】回車過門問無恙【退之書云問無恙外不暇出一言】何意深巷勤長者【陳平傳家乃負郭窮巷以席爲門然門外多長者車轍】聖師之後蓋多賢【左傳昭七年吾聞將有逹者曰孔邱聖人之後也又云聖人有明徳者若不當世其後必有達人其在孔丘乎】領略世故有餘暇【選詩領略歸一致又云世故尙未夷】白而長身𨿽不見好古發憤尙類也【韓文孔戣墓志曰孔世三十八吾見其孫白而長身寡笑與言其尙類也論語子曰述而不作信而好古竊比於我老彭葉公問孔子於子路子路不對子曰女奚不曰其爲人也發憤忘食樂以忘憂東坡和孔君亮詩固知嚴勝風流在又在長身十世孫孔戣字君嚴孔戡字君勝今君亮四十八世】自然身如警露鶴【周處風土記白鶴性警至八月露降於艸木滴滴有聲則鳴駱賓王登王司馬樓宴序鶴鳴在陰上中天而警露李義山詩鶴應聞露警蜂亦爲花忙】每先鳴雞整初駕【晉書趙至傳雞鳴戒旦則飄爾晨徵又選詩整駕肅時命】北行河決所至郡【此詩先言明經使者又言北行河決蓋比之漢平當也平當傳云以明經爲博士又云以明經禹貢使行河行下更反】肅肅王命哀鰥寡【詩肅肅王命仲山甫將之又曰不侮鰥寡】力排滹沱避城郭【後漢王霸傳光武南馳至下曲陽傳聞王郎兵在後及至滹沱河令霸往視之霸詭曰冰堅可渡下曲陽漢屬鉅鹿郡今入祁州鼓城縣滹沱所在於此可見】深澤疲民且田舍賈生三防藏胸中【漢溝洫志賈譲奏言治河有上中下防】羿矢百中不虛捨【羿射官也南宮適云羿善射孟子云逢防學射於羿此堯以前羿也寒浞虞羿於田殺而烹之此有窮后羿也詩云捨矢如破周紀養由基去柳葉百步而射之百發而百中】行歸定拜關內侯但賜黃金恐非價【平當傳又云至丞相以冬月賜爵關內侯注云以冬月非封時且先賜爵也非價謂功大賞輕如市物之不當價也】

次韻孔四著作北行滹沱

駝褐防風霜【毆陽文忠詩輕寒漠漠侵駝褐左傳範宣子曰防荊棘注防胃也】雞聲墟裏【淵明詩曖曖逺人村依依墟裏煙】靑燈進豆粥【後漢馮異傳光武自薊東南馳時天寒異上豆粥因復渡滹沱李啇隱詩語罷休邊角靑燈鬢絲】落月踏冰水平生不藥才可衛十指持比干戶封誰能優劣此【莊子逍遙篇宋人有善爲不手之藥者世世以洴澼絖爲事客聞之買其方百金以說吳王吳王使之將冬與越人水戰大敗越人裂地而封之能不手一也或以封或不免於洴澼絖則所用之異也】

和陳君儀讀太眞外傳五首

朝廷無事君臣樂花柳多情殿閣春【柳公權聨句薰風自南來殿閣生微涼】不覺胡雛心暗動【一作付與山河買忠義李白猛虎行胡雛緑眼吹玉笛】綺羅翻作墜樓人【外傳云初祿山於上前應對雜以諧謔而妃常在坐祿山心動及聞馬嵬之死數日嘆惋晉石崇傳崇有妓緑珠孫秀求之不與秀勸趙王倫誅崇介士到門緑珠自投於樓下而死杜牧之詩可憐金穀墜樓人】

扶風喬木夏陰合斜谷鈴聲秋夜深【外傳云上至斜谷霖雨渉旬棧道雨中聞鈴因采其聲爲雨霖鈴曲攷之史及諸書明皇自陳倉入散闗出河池初不由斜谷今梓潼有上亭驛古今詩刻皆以爲明皇聞鈴之地當不妄也】人到愁來無處防不闗情處總傷心【太白詩何許最闗情】

梁州一曲當時事【當時事一作開元夢按開元傳信記西涼州獻新曲曰涼州寜王聞之以爲恐有播越之禍樂府詩集涼州歌序亦稱涼州曲云云初無區別】記得曽拈玉笛吹【外傳云妃子竊寕王玉吹故張祜詩云金輿逺幸無人見偸把寕王小管吹】端正樓空春晝永小桃猶學淡燕支【華淸宮有端正樓貴妃梳洗之所杜詩林花著雨燕脂落】

髙麗條脫雕紅玉【條脫釧也髙麗所貴眞誥蕚緑華降羊權家遺以金條脫一李義山詩羊權𨿽得金條脫溫嶠終虛玉鏡臺】邏逤琵琶撚緑絲【一作一雙條脫玻瓈玉三尺琵琶緑蠒絲妃子琵琶邏逤檀也寺人白秀眞使蜀還獻木潤如玉光可鑑有金縷紅文蹙成雙鳯乃末訶彌羅國所貢緑水蠶絲也】蛛网屋煤昏故物【昏故物一作脂澤歇】此生惟有夢來時

上皇曽禦昭儀傳鏡裏觀形只眼前【上覧漢成帝內傳見飛燕身輕欲不勝風帝爲制七寶避風臺上曰爾則任吹多少妃曰霓裳一曲可掩千古杜詩聴說開元事分明在目前退之詩聴說兩京事分明皆眼前】養得祿兒傾四海【祿山防遇最深上及貴妃皆呼以爲兒】千秋更有一伶【趙飛燕外傳漢江東尉伶所撰也伶自敍云伶字子於歷刺守州郡爲淮南相哀帝時老休買妾樊通徳有才色知書能言飛燕姊弟事通徳曰斯人俱灰滅矣當時疲精力馳騖蠱惑寕知終歸荒田野艸乎通徳顧視燭影以手擁髻淒然泣下於是撰趙后別傳詩意謂以古爲鑑興壞在日前而明皇不之戒爲可嘆也】

讀曹公傳【並序】

曹公自以勲髙宰衡文對西伯【漢禮樂志及王莽爲宰衡欲燿眾庶西伯謂周文王也】蟬蛻揖讓之中【史記屈原傳蟬蛻於濁穢】而用漢室於家巷【離騷經云五子用失乎家巷後漢延篤傳篤以病免歸教授家巷】更黨錮之災義士忠臣耘除略盡獻靈之間北面朝者拱而觀變漢魏何擇焉彼見宗廟社稷之無與也執太阿而用其穎【梅福傳倒持太阿授楚其柄】以司一世之命左右無不得意引後宮於鈇鉞如刈蒲茅【後漢獻帝伏皇后紀政在曹操操求董貴人殺之帝以貴人有姙累爲請不得後懷懼與父書言操殘逼狀令密國之事露曹逼帝廢後令華歆勒兵入宮收後後閉戶藏壁中歆就牽後出時帝在後殿後被髮徒跣行泣過訣曰不能復相活耶帝曰我亦不知命在何時遂將後下暴室以憂崩】夫匹婦婢使罪家人猶爲謝過之而親北面受命之君自以爲未知死所嗚呼癘憐王其誰曰過言【戰國防楚語云或說春申君曰孫子天下賢人也君何辭之春申君於是使人請孫子於趙孫子爲書謝曰癘人憐王此不恭之語也𨿽然不可不審察也此爲刧殺死亡之主言也夫人主年少而矜材無法術以知姦則大臣主防楚王子圍以冠纓絞王殺之因自立也齊崔杼攻莊公射中其股遂殺之近代李兌用趙餓主父於沙邱淖齒用齊擢閔王之筋縣於其廟梁夫癘𨿽癕腫胞疾上比前世未至絞纓射股下比近代未至擢筋而餓死也由此觀之癘𨿽憐王可也注云續韓非子諺曰癘憐王】𨿽然終巳恭讓腹毒而色取仁任丕以易漢姓者何也漢之末造𨿽得罪於社稷骨鯁之臣而猶不得罪於民故猶相與愛其名耳余聞曰道揆以上惠不足而明有右不在社稷而數有功粢盛殆其不繼哉感之作曹公詩一章

南徵北伐報功頻劉氏親爲魏國賓【書微子篇作賓於王家】畢竟以丕成霸業豈能於漢作純臣【獻帝紀建安二十五年正月庚子魏王曹操薨三月攺元延康冬十月乙卯皇帝遜位魏王丕稱天子奉帝爲山陽公奏事不稱臣左傳君子曰潁考叔純孝也注曰純猶篤也傳又云君子曰石碏純臣也】兩都秋色皆喬木二祖恩波在細民【班固兩都賦序曰有西都賓問東都主人云云孟子曰所謂故國者非謂有喬木之謂也二祖謂髙祖世祖杜詩莫怪恩波隔又云恩波錦帕舒】駕馭英雄𨿽有術【杜詩君王自神武駕馭必英雄又云君王無所惜駕馭英雄材】力扶宗社可無人

雜詩

古風蕭索不言歸貧賤交情富貴非【下邽翟公爲廷尉賓客塡門及廢門外可設爵羅後復爲廷尉客欲往翟公大書其門曰一死一生乃知交情一貧一富乃知交態一貴一賤交情乃見見鄭當時傳後】世祖本無天下量子陵何慕釣魚磯【後漢嚴光傳光字子陵與光武同逰學及光武卽位變姓名隱身不見帝令以物色求之後齊國上言有一男子披羊裘釣澤中帝疑其光乃備安車聘之三反而後至竟不屈子陵髙抗皆世祖之量有以容之也若世祖有貧富交情之異則嚴光豈慕此哉此語必有爲而發】

衛南【衛南屬澶州與北京爲鄰】

今年畚鍤棄春耕折葦枯荷繞壊城【杜詩菱荷枯折隨風濤陸防防防詩不似間樓折葦秋】白鳥自多人自少【嘗聞東坡知登州有一主簿白事不巳公頗倦漫云晚可見過主簿不淵其意至晚獨入公彊出見之因閱杜詩問云江湖多白鳥天地足靑蠅白鳥鷗鷺之屬耶主簿曰白鳥乃蚊蚋以況贓吏江湖之間距朝廷逺多贓吏耳天地之間君子少而小人多公卽攺觀厚待之夏小正曰八月丹鳥羞白鳥說曰丹鳥謂丹良也白鳥謂閩蚋也閩音文又金樓子云白鳥蚊也齊桓公臥栢寢謂仲父曰一物失所寡人悒悒今白鳥營營是必饑耳人少字用杜詩蕭條四海內人少豺虎多】污泥終濁水終淸【杜詩濁河終不污淸濟退之詩淸溝映污渠】沙場旗鼓千人集漁戶風煙一笛橫惟有鳴鴟古祠柏對人猶是向時情

酒

江形圜似阮家盆【世說阮仲容至宗人間共集以大盆盛酒】山勢岑如北海樽【孔融傳樽中酒不空】戶有浮蛆春盎盎【周禮五齊三曰盎齊山谷嘗有玉醴頌醖玉醴撥浮蛆春盎盎想可】雙松一路醉鄕門【唐王績有醉鄕記楞嚴經頌云十方薄伽梵一路湼槃門】

次韻答柳通叟問捨求田之詩

少日心期轉謬悠【文選任彥升詩中道遇心期莊子末篇以謬悠之說荒唐之言】蛾眉見妒且障羞【離騷經眾女嫉余之蛾眉兮謠諑謂余以善淫李白詩由來紫宮女共妒靑蛾眉南史劉穆之曽孫祥齊建元中爲正員郎司徒褚彥回入朝以腰扇障靣祥從側過曰作如此舉止羞見人面扇障何益玉臺新詠云舉扇且障羞李義山美人賦枕有光而照淚屏無影而障羞】但令有婦如康子【列女傳魯黔婁先生之妻先生死曽子往弔之曰何以爲諡其妻曰以康爲諡曽子曰先生食不充口衣不蓋體何樂於此而諡爲康乎妻曰昔君嘗欲以爲國相辭而不爲是有餘貴也君嘗賜之粟三十鐘辭而不受是有餘富也甘天下之淡味安天下之卑位求仁而得仁求義而得義其諡爲康不亦宜乎曽子曰惟】安用生兒似仲謀【吳志孫權字仲謀曹公嘆曰生子當如孫仲謀劉景升兒子若防犬耳】橫笛牛羊歸晚徑【杜詩牛羊歸徑險鳥雀聚枝深】捲簾瓜芋熟西疇【蜀都賦云瓜疇芋區歸去來辭云將有事於西疇】功名可致猶回首何況功名不可求

書扇

魯公筆法屋漏未減右軍錐畫沙可惜團團新月面故教零亂黑雲遮【法書苑云顏魯公與懷素學艸書於鄥兵曹或問曰張長史見公孫大娘舞劍得低昂回翔之狀兵曹有之乎懷素以古釵腳爲對魯公曰何如屋漏防懷素曰老賊得之矣書訣墨藪載顏魯公記張長史筆法雲長史曰聞於褚河南云用筆當如印印泥錐畫沙初不言出於王右軍也當考】次韻答叔原防寂照房呈稚川【按山谷石刻次韻王稚川客捨題云王欲稚川元丰初調官京師前後集數篇皆同時作時山谷入京攺官蓋元丰庚申嵗】

客愁非一種歷亂如蜜房【杜詩天寒割蜜房】食甘念慈母衣綻懷孟光【內則曰衣裳綻裂紉箴請補綴孟光乃後漢梁鴻妻】我家猶北門【時解北京教授至京師其家猶在北京母夫人無恙初在北京喪偶殯於北京者十一年】王子渺湖湘寄書無鴈來衰艸漫寒塘故人哀王孫【哀王孫而進食見韓信傳】交味耐久長【唐魏同與裴炎締交能保始終號耐久朋】置酒相暖熱【元稹苦樂相倚曲猶得半年佯暖熱王荊公次程公辟韻云淸月若覩蘭亭月暖熱應忘蕙帳秋】愜於冬飲湯【孟子云公都子曰冬日則飲湯夏日則飲水】吾儕癡絕處不減顧長康【顧愷之癡絕見前注】得閒枯木坐【長沙石霜山釋慶諸眾議延請諸聞之更入深山無人之下長坐不臥屹若枯株天下謂之石霜枯木見僧北山寶傳】泠日下牛羊【詩云日之夕矣羊牛下來】坐有稻田衲【北山錄臼稻畦爲衣陶土爲器稻畦袈裟也陶土瓦鉢也僧道學妙髙堂詩何時捲此稻畦衲慰我彌年歸意勤】頗薫知見香【釋氏書有解脫知見香】勝談初亹亹【晉阮修傳王衍談易有所未了惇曰阮宣子可與言衍曰未知其亹亹之處定何如耳又謝安傳安弱冠詣王蒙淸言良久旣去蒙子修曰向客何如大人蒙曰此客亹亹爲來逼人】修綆汲銀牀【用退之汲舌得修綆之意古詩後園鑿井銀作牀金缾素綆汲寒漿杜詩露井凍銀牀太白詩梧桐落金井一葉飛銀牀】聲名九鼎重【見前注】冠蓋萬夫望【易系辭君子知微知彰知柔知剛萬夫之望漢文詔使者冠蓋相望韓詩冠蓋相望催入相】老禪不掛眼【退之詩餘事不掛眼】看蝸書屋梁【酉陽雜爼云睿宗爲冀王時寢齋璧上蝸迹成天字上遽掃之經數日如初及卽位鑄金爲蝸分寘道釋像前杜詩鳥喙催寒木蝸涎蠧畫梁】韻與境俱勝【文選頭陀寺碑道勝之韻虛往實歸】意將言兩忘【易系辭子曰書不盡言言不盡意莊子云不若両忘而化其道】出門事衮衮斗柄莫昂昂月色麗雙闕【三輔黃圖古歌詞雲長安城西有雙闕】雪云浮建章【文選謝朓詩金波麗鳷鵲玉繩低建章】苦寒無處避惟欲酒中藏【李白詩靑蓮居士謫仙人酒肆藏名三十春】

同王稚川晏叔原飯寂照房得房字

髙人住寶坊【杜詩虛白髙人靜華嚴論云安立寶坊集詩人天】重客欵齋房【漢髙帝紀豪傑聞令有重客又禮樂志有齋房之歌元封二年芝生甘泉齋房作此借用其字】市聲猶在耳【左傳言猶在耳】靜虛生白光【莊子虛室生白】幽子遺淡墨【退之別趙子詩海中諸山中幽子頗不無】窻間見瀟湘蒹葭落鳬鴈【詩蒹葭蒼蒼】秋色媚橫塘博山沈水煙淡與人意長【西京雜記有五層金博山鑪古詩云博山鑪中百和香】自鷹爪芽來試魚眼湯【鷹爪魚眼見前注】寒浴得溫湢【內則曰外內不共井不共湢浴釋音彼力切注湢浴堂也】體淨心凱康【宋玉神女賦心凱康以樂爾雅釋詁云愷康樂也】盤餐取近市【杜詩盤餐市逺無兼味】厭飫謝羶羊【莊子羊肉不慕蟻蟻慕羊肉羊肉羶也】裂餅羞豚膾【晉何曽蒸餅上不裂作十字則不食老杜詩浮供老病裂餅常所愛】包魚芰荷香平生所懷人【詩卷耳嗟我懷人寘彼周行】忽言共榻牀常恐風散【白樂天詩風或消散江山回旋劉禹錫詩故人雲雨散滿目山川多】千里郁相望斯防豈易得淵對妙濠梁【莊子與惠子防子濠梁之上詳見前注】雅雅王稚川【晉劉惔傳洛中雅雅有三嘏】易親復難忘【古樂府君家甚易知易知復難忘】晏子與人交【論語晏平仲善與人交】風義盛激昂兩公盛才力宮錦麗文章鄙夫得秀句【杜詩最傳秀句寰區滿】成誦更懷藏【文選楊修答曹植箋云有所造作若成誦在心余見前注】

次韻叔原防寂照房得照字

風思齊詩【齊國風風思君子也亂世則思君子不攺其度焉風淒淒雞鳴喈喈】艸木怨楚調【宋玉悲秋詞艸木搖落而色衰淵明有怨詩楚調一篇】本無心擊排【賈誼疏云屠牛坦一朝解十二牛而芒刃不頓者所排擊剝割皆眾理解也】勝日用歌嘯【勝日見前注】僧窻茶煙底【杜牧詩今日鬢絲禪榻畔茶煙輕颺落花風】淸絕對二妙【晉衛罐傳一臺二妙南史伏曼客與袁餐時論以爲一臺二妙以此叔原稚川】俱含萬里情【杜詩中原有兄弟萬里正含情】雪梅開嶺徼【謂大庾嶺頭梅花】我慙風味淺砌莎慕松蔦【詩頍弁云蔦與女蘿施於松柏】中朝盛人物【退之詩云國朝盛文章】誰與開顏笑二公老諳事【退之詩朝中大官老於事】似解寂寞釣【退之答崔立之書耕於寛間之野釣於寂寞之濱】對之空嘆嗟樓閣重晚照【杜詩上方重閣晚百里見秋毫又云連山晚照紅】

次韻稚川得寂字

平生萬里興斂退著寸尺【退之詩斂退就新懦趨營悼前猛】向來類竊鈇【列子曰人有亡鈇者意其鄰之子視其行步竊鈇也顏色竊鈇也言語竊鈇也動作態度無爲而不竊鈇也俄而抇其谷而得其鈇他日復見其鄰人之子動作態度無似竊鈇也鈇音斧】少日巳爭席【見前注】曩過招提飯【老杜逰奉先寺詩巳從招提逰更宿招提境按僧輝記云招提者梵言拓鬭提奢唐言四方僧物後人傳寫之誤以拓爲招又省去鬭奢二字止稱招提則今十方住持寺院也湼槃經云造僧招提則生不動國】愜當易爲適【杜詩愜當久忘筌蓋用淵明詩人亦有言稱心易足也又云稱心固爲好】食鮭如舉士【食鮭見前注】名下無遺索【閻立本見張僧繇畫曰名下定無虛士】談余天雨花【楞嚴經云卽時天雨百寶蓮花間錯紛糅】茶罷風生腋【盧仝謝孟諫議寄新茶詩云七椀喫不得也惟覺兩腋習習淸風生】誰言塵土中有此坐上客【呂布顧謂劉備曰徳卿爲坐上客謝安傳安旣出桓溫問左右頗嘗見我有此客否】言前傾許可【後漢宣秉等傳語曰同言而信則信在言前稽康與山巨源書曰足下旁觀多可注多可言多有許可也】胸次開堛塞【退之南山詩堛塞生怐愗】同是蠧魚癡【退之詩豈殊蠧書虫生死文字間癡謂書癡】還歸理編冊長安千門雪【借長安以見汴京可見此四詩自北京解官至京師作】蟹黃熊有白更約載酒行無爲守岑寂都下喜見八叔父【八叔父諱亷字夷仲爲集賢校理判尙書刑部元丰三年除河東提刑正山谷入京之時詩中有一別七冬夏之句當是熙寕間山谷在北京時夷仲體量河北東路災傷經由相見今七年矣夷仲終於給事中相見蓋元丰庚申也】

一別七冬夏【山谷官北京畱守文潞公畱再任遂跨七年故前詩云我坐廣文捨七年讀書燈又云七年身屢到鬰鬰防檐瓦杜詩云一別五秋螢】防書通置郵【孟子徳之流行速於置郵而傳命】冥鴻難借問江鯉多沈浮【用蘇武傳上林射鴈得鴈足系帛書事及古樂府呼童烹鯉魚中有尺素書兼用晉殷羨事所致書皆投水中曰沈者自沈浮者自浮殷洪喬不作致書郵杜詩從投轄飲肯作置書邽】心因夢相去迹爲山川畱叔趨丹鳯闕身向臥龍洲【詩意謂叔先入京而身往南陽已乃防都下也關中記云建章宮圓闕臨北道鳯在上故曰鳯闕也臥龍洲在南陽見前注】邂逅入關馬【詩邂逅相遇】同時解轡秋【考工記必猶其牛後注關東謂紂爲緧緧亦作秋】別後事萬端【後漢吳漢傳帝責漢曰比敕公千條萬端】向來身百憂【詩逢此百憂】咨嗟舊田園【歸去來辭田園將蕪】慟哭新松楸【退之詩畢命依松秋】稍詢耆舊間大半歸山丘【秦收大半之賦】小兒婦子【詩同我婦子】𦇤褓皆裹頭【漢衛靑傳臣子在𦇤褓中杜詩去時里正與裹頭】靑燈照逆旅【左傳令虢爲不道保於逆旅】呼酒濯亂愁破啼爲笑語【文選劉越石答盧諶詩並序曰相與舉觴對膝破啼爲笑李白送侄序申悲道舊破涕爲笑】霜夜盡更籌【杜詩城暗更籌急】嵗寒叔舊節況又髙春秋【漢蘓武傳陛下春秋髙】老松心梗槪【張平子東京賦粗爲言其梗槪】緑竹气和柔【霍去病傳去病以和柔自媚子上張釋之傳焉賴和柔】言如不出口體若不勝裘【檀弓云趙文子其中退然如不勝衣其言吶吶然如不出諸其口】徳音潤九里【河潤九里本出莊子後漢郭伋傳帝勞之曰河潤九里冀京師並防福也】政事無全牛【莊子云庖丁爲文惠君解牛文惠君曰技蓋至此乎庖丁曰始臣之解牛之時所見無非全牛者三年之後未嘗見全牛也】詩成戲筆墨淸甚韋蘇州【唐韋應物爲蘇州刺史有詩集】篆籀有志气當於古人求【漢藝文志史籀十五篇注云周宣王太史作大篆十五篇晉王戎傳當從古人中求耳杜詩似君須向古人求】自悲聞道晚渉世如虛舟𨿽無觸物意儻亦遭罵防【莊子云方舟而濟於河有虛船來解舟𨿽有扁心之人不怒孟子眾楚人咻之】稍窺性命學未窮言行尢【論語言寡尢行寡悔】息心待自信如大河流隄防小不密一決敗數州【此言防心之難也傳燈錄有僧亡名息心銘山谷常手寫】安得心服禮【左傳僖三十三年服於有禮社稷之衛也】不見爲瘡疣【退之隨事生瘡疣】荊雞變化材鵠卵滯陰幽【莊子曰奔蜂不能化藿蠋越雞不能伏鵠卵吾才小不足以化子】願因啄抱力浩蕩碧雲遊【退之詩鶴翎不天生變化在啄抱杜詩白鷗沒浩蕩萬黒誰能馴】次韻叔父夷仲送夏君玉赴零陵主簿

田竇堂上酒未醉已變態【太白詩田竇相傾奪賓客互盈虧竇嬰田蚡事見漢書本傳子虛賦覧將帥之變態又云殫覩眾物之變態】何如東陵瓜子母相鉤帶【阮嗣宗詩已見前注】富貴席未暖【班固賓戲孔席不暖】珠玉作災怪【孟子寶珠玉者殃必及身文選阮嗣宗詩多財爲患害】茅茨𨿽長貧終有懿親在【左傳封建親戚以藩屏周不廢懿親也】丈人困州縣短髮余防撮【莊子曰支離疏者頤隱於齊肩髙於頂防撮指天防古外反撮於外反詩言髮脫僅餘髻耳】居然枳棘棲【後漢仇覧傳一名香考城令王渙署爲主簿謝遣曰枳棘非鸞鳳所棲】坐閱嵗月代靑雲已迷津【太白詩迷津覺路失托勢隨風翻又贈友人詩斯人無良朋豈有靑雲望】濁酒未割愛【杜詩割愛酒如澠自注云平生所愛消渴止乏】簿領能無休飣餖喚魚菜【退之云呼奴具盤餐飣餖魚菜贍】羇旅苦地偏【淵明詩心逺地自偏】江湖見天大萬里一帆檣長風可倚賴【樂府詩云象牙作帆檣南史宗慤云願乘長風破萬里浪】因行訪幽禪頭陀煙外【文選頭陀寺碑文注斗擻煩惱故曰頭陀李白詩頭陀云外多僧气王立之詩話雲山谷有送零陵主夏君玉詩本云因行訪幽禪頭陀陀煙雨外蓋君玉頭甚大故以此戱之梵語頭陀此言斗擻斗擻煩惱也】

病起次韻和稚川進叔倡酬之什

池塘夜雨聼鳴蛙老境侵尋【見前注】每憶家白髮生來驚客髮黃梁炊熟又春華【見前注】百年不負膠投漆【後漢陳重雷義同郡爲友鄕裏爲之語曰膠漆自謂堅不如陳與雷白樂天詩百年膠漆初心在萬里煙霄中路分】萬事相依葛與瓜【見前注】勝日主人始有酒猶堪扶病見鸎花【杜詩鶯花圍世界盧仝詩鶯花爛漫君不來】

稚川約晚過進叔次前韻贈稚川並呈進叔

人騎一馬鈍如蛙【晉祖納傳幽冀之士鈍如椎】行向城東小隱家【文選王康琚詩小隱隱陵藪大隱隱朝市李白詩小隱慕安石逺遊學子平】道上風埃迷皂白【皂白見前注】堂前水竹湛淸華【文選謝叔源詩水木湛淸華】春歸河曲定寒食公到江南應削瓜【禮記爲天子削瓜者副之】樽酒光陰俱可惜端須連夜發園花【明朝遊後苑火急報春知花須連夜發莫待曉風吹武后語也見唐人小說】

汴岸置酒贈黃十七【與後篇曉放汴舟同時作黃名幾復】

吾宗端居叢百憂長歌勸之肯出遊【一作百丈暮捲篙人休侵星爭前猶幾舟】黃流不解涴明月【孟郊寓言誰言濁路泥不污明月色】碧樹爲我生涼秋【杜詩寒蟬碧樹秋】初平羣羊置莫問叔度千頃醉卽休【一作詩吟吾黨夜來作酒置田翁社後篘葛洪神仙傳云皇初平年十五家使牧羊有道士將至金華山四十餘年其兄初起求得之問羊何在初平言叱叱羊起於是白石皆起成羊數萬頭後漢黃憲字叔度郭林宗曰叔度汪汪若千頃波皇初平亦作黃山谷多用此事按楊文公談苑金華山乃皇初平化石之地有石如羊形者人爭求以爲玩好有內侍掌市徵於婺州輟已俸募人求得耳角尾足皆具如眞羊者數枚歸闕獻之太祖曰此墓田中物也杖其內侍神仙之說固多渺茫而皇初平事信而有證此其彰彰者也】誰倚柁樓吹玉笛【用晉王廙柁樓長嘯事玉笛見前注】斗杓寒掛屋山頭【屋山見前注又王荊公詩落木回颷動屋山王立之詩話山谷謂洪父云甥愛老舅何等篇父舉蜂房各開戶牖蟻穴或夢封侯王及其黃流不解涴明月碧樹爲我生涼秋深類老杜山谷云得之矣】

山谷外集詩注卷七

欽定四庫全書

山谷外集詩注卷八

宋黃庭堅撰

史容

注

曉放汴舟【山谷罷北京教授入京攺京官得知吉州太和縣其秋自汴京歸江南寔元豊三年】

秋聲滿山河行李在梁宋【梁卽汴京宋卽南京】川塗事雞鳴【淵明詩目倦川塗異心念山澤居文選謝靈運詩豈伊川塗路注云周禮兩山之間必有川焉大川之間必有塗焉】身亦逐羣動【淵明詩云日入羣動息歸鳥趨林鳴李白詩滅見羣動息】霜淸魚下流橘柚入包貢【禹貢掦州厥包橘柚錫貢】又持三十口去作江南夢【杜詩兩京三十口𨿽在命如絲】

次盱眙同前韻【盱眙泗州所治縣也紹興十四年升盱眙爲軍以天長招信屬焉】

去此二十年持家西過宋起予者白鷗【論語起予者商也】歸興岌飛動宮殿明寶坊【華嚴合論云安立寶坊集諸天人】山川開禹貢破浪一帆風更占夢中夢【南史宗慤傳願乘長風破萬里浪莊子齊物篇方其夢也不知其夢也夢之中又占夢焉】

外舅孫莘老守蘇州畱詩斗野亭庚申十月庭堅和【庚申元豊三年也】

謝公所築埭未嘆曲池平【晉謝安傳至新城築埭於城北後人追思之名爲召伯埭在今掦州廣陵縣雍門周以琴見孟嘗君曰君百歳之後髙臺旣巳傾曲池又巳平文選沈休文詩貴賤猶如此況乃曲池平】蘇州來賦詩句與秋气淸僧構擅空闊浮光飛棟甍【杜詩江闊浮髙棟】維斗天司南【莊子維鬥得之終古不漢天文志斗爲帝車古有司南車也】其下百瀆傾貝宮產明月含澤徧諸生槃礡淮海間【解衣槃礡見莊子】風煙侵十城【屈原九歌云紫貝闕兮珠宮明月謂明月之珠也沈存中筆談云嘉祐中掦州有一珠甚大天晦多見初出於天長縣波澤中後轉入甓社湖後又在新開湖中九十餘年常常見之又文昌雜錄云孫莘老莊居在髙郵新開湖邊一夕莊客報湖中珠見因至水際光明如月忽見蚌蛤如蘆席大一殻浮水上一殻如張帆狀其疾如風飛小艇逐之不可反今以珠比莘老也元祐三年莘老丐祠得請山谷贈詩亦以珠爲諭云甓社湖中有明月淮南艸木借光輝】籟簫吹木末【通典樂門凡簫一名籟杜詩我僕猶木末】浪波沸庖烹【退之詩還冢敕妻兒具此煎庖烹此摘其字】我來杪搖落霜淸見魚行白鷗逺飛來得我若眼明【杜詩二月六夜春水生門前小灘渾欲平鸕鶿鸂鶒莫漫喜吾與汝曹俱眼明】佳人歸何時解衣繞廂榮【上林賦偓佺之倫暴於南榮注云屋南檐也集韻云屋梠之兩頭起者爲榮佳人謂莘老也莘老在熙豊間以言事屢黜自蘇州徙福州徐州時猶未召還也歸何時者望其歸故里也】

十月十三日泊舟白沙江口【元注云眞州唐永正縣之白沙鎭也】

岸江倚帆檣【見前注】巳專北風權飛霜挾月下【西京雜記淮南王著鴻烈自云字中皆挾風霜】百笮直如【後漢末謠言云直如死道邊摘其字以言引竹索攬船如直退之聨句云浮橋交萬笮】緑水去淸夜黃蘆搖白煙篙人持更柝【易重門擊柝】相語聞並船平生濯纓心【滄浪之水淸兮可以濯我纓滄浪之水濁兮可以濯我足見於孟子離婁篇又見於文選屈原所作漁父篇】鷗鳥共忘年【言與鷗鳥爲忘年之友也南史江總傳張纘等雅相推重爲忘年交】風吹落塵网歳星奔回旋【歳星十二歳一周天】險艱自得力【左傳晉文公險阻艱難其備嘗之矣此其所以覇也故云得力孟子所謂生於憂患死於安樂也】細故可棄捐【漢文帝與匈奴書朕與單於皆捐細故俱蹈大道】至今夢洶洶呼禹濟廣川【元注云河出昆侖墟色白所渠並千七百一川色黃見爾雅釋水】

發白沙口次長蘆

篙師救首尾【孫子善用兵者如常山之蛇擊其首則尾至擊其尾則首至擊其中則首尾俱至】我爲制中權【左傳宣十二年中權後勁】掛席滿風力【杜詩掛席窮海島】如椎彊弩曉放白沙口長蘆見炊煙一葉托秋滄江百尺船反觀世風波誰家保長年【杜詩冉冉徵塗間誰是長年者】念昔聲利區【鮑明逺詩三川養聲利】與世闕周旋大道甚閒暇【老子云大道甚夷而民好徑】百物不廢捐【易系辭下云其道甚大百物不廢懼以終始其要無咎此之謂易之道也】誰知目力淨攺觀舊山川【維摩經目淨修廣如靑蓮孟郊詩親賔攺舊觀】

阻風入長蘆寺【長蘆寺屬眞州】

福公開百室【周頌公以開百室按續燈錄眞州長蘆崇福禪院祖印禪師諱智福江州人四處住持勝緣畢集三十年間眾盈五百】不借鄰國權法筵森龍象【傳燈錄逹磨傳云波羅提法中龍象智度論曰龍象言力大龍水中行力大象陸中行力大負荷大法者比之龍象】天樂下管【老杜道林嶽麓二寺詩云六時天樂朝香煙】我來花地【楞嚴經云卽時天百寶蓮花靑黃赤白間錯紛糅李白詩漫漫花落嘈嘈天樂鳴】依舊薫鑪煙金碧動江水【子虛賦其土則錫碧金銀注云碧謂玉之靑白色者也杜詩云潤聚金碧气蜀都賦連珠玉碧之巖】鐘魚到客船茗椀洗昏著【退之詩茗椀纎纎捧】經行數䢐年歳寒風落山故鄕喜言旋【左傳昭元年風落山謂之蠱小雅黃鳥云言旋言歸】林回負赤子白璧乃可捐【見前注】侍親如履冰【意取孝經第三章

云如臨深淵如履薄冰】風渺暗川

次韻伯氏長蘆寺下

風從落帆休天與大江平僧房晝亦靜鐘磬寒逾淸淹畱屬暇日植杖數連甍【歸去來詞云或植杖而耘耔字本出論語】頗與幽子逢【退之詩幽子頗不無】煮茗當酒傾【杜詩毎過得酒傾李白詩愁多酒𨿽少酒傾愁不來樂天詩聊將茶代酒】攜手霜木末朱欄見潮生檣移永正縣【見泊舟白沙江口題下柱】鳥度建康城薪者得樹雞【退之有答道士寄樹雞詩云軟濕靑黃狀可猜欲烹還喚木盤廻煩君自入華陽洞直割乖龍左耳來東坡和陶詩黃菘養土羔老楮生樹雞未忍便烹煮繞觀日百回】羮盂味南烹【退之初南食詩自宜味南烹】香秔炊白玉【杜詩白玉定晨炊退之聫句庖霜膾鯽白玉炊香粳】飽飯愧閒行叢祠思歸樂吟弄夕陽眀思歸誠獨樂薇蕨漸春榮【漢陳勝傳注叢祠謂艸木岑蔚者元稹謫江陵有思歸樂詩雲山中思歸樂盡作思歸鳴應緣此山路自古離人徵云云白居易和雲山中不棲鳥夜半聲嚶嚶似道東歸樂行人掩泣聴陶嶽零陵記云思歸樂狀如鳩而慘色三月則鳴其音云不如歸去】金陵【今建康府也治上元江寜二縣本楚邑楚威王以其地有王气埋金以鎭之故曰金陵秦攺曰秣陵吳攺建康】

豪士阻江海分域中權【戰國防趙語雲乘趙之而分之唐書分河北地鮑照蕪城賦竟剖而豆分注其土地如之割肌老子域中有四大】眞人開闗梁曽不費一【開寶七年十月詔曹彬潘美等伐江南所至克防十一月以龍船數千艘爲浮梁自采石磯以濟大軍八年十一月攻防升州擒唐國主李煜江南平】六朝妙人物【吳都秣陵晉元帝渡江復都焉宋齊梁陳皆因之】蔓艸縈寒煙至今哀江南【後周書庾信冇哀江南賦一首宋玉招魂篇末云魂兮歸來哀江南庾信蓋取諸此】詠歌在漁船窮山虎豹穴磨衲擁髙年【謂法秀也按僧寶傳秀在法云寺神宗遣中使賜香並磨衲】靑天行日月坐看磨蟻旋【蘇子美詩臥看靑天行白雲晉天文志日月實東行而天牽之以西沒如蟻行磨石之上磨左旋而蟻西行】身將時共晚道與世相捐【莊子繕性篇世喪道矣道喪世矣世與道交相防也】猶能攬壯觀【史記封禪書云皇皇哉斯事天下之壯觀】巨浸朝百川【元注云時秀禪師在鐘山寺○秀乃圓通禪師法秀也呂汲公銘其塔云元丰二年王荊公居金陵以禮邀師居鐘山之興國寺興國者公捐私財以治者也寺之事一聴於公而後行師至之日告於眾曰以財管寺則宜歸王氏以寺聴命則宜歸老僧一日公以所著佛書解義示師師曰文章之妙所不敢議然不可以智知殆非義學所能盡也公滋不悅師遂棄去按元丰二年嵗己未而山谷此行蓋三年庚申嵗時秀師正在金陵荘子大浸稽天而不溺元祐間和東坡送李方叔詩又用此語云君看巨浸朝百川】

贈別李端叔【李之儀宇端叔姑孰人舉進士元祐中爲樞密院編修官東坡帥定武辟置幕下】

我觀江南山如目不受垢憶食江南薇子獨與我厚在北思江山如懷冰雪顏【杜詩試看他時冰雪容】千峯上雲雨【列子周穆王篇化人之宮出云之上】岑絕何由攀當時喜文章各有兒子气【漢髙五王傳朱虛侯章嘗入侍燕飲髙後兒子畜之】爾來頷須白有兒能拜起【史記三王世家皇子賴天能勝衣趨拜蜀志伊籍傳一拜一起未足爲勞】讀書浩潮海解意開春冰【老子云渙若冰將釋春秋序若江河之浸膏澤之潤渙然冰釋怡然理順】成山更崇崛【論語譬如爲山未成一簣止吾止也】顧我醜邱陵【醜類也】白玉著石中與物本落落【老子不欲琭琭如玉落落如石】涇渭相將流世不名淸濁【文選曹子建詩山峯髙無極涇渭掦濁淸注引毛萇詩云涇渭相入而淸濁異】乞言旣不易贈言良獨難【晉桓伊傳爲君旣不易爲臣良獨難】右來得道人掛舌屋壁間牧羊金華道載酒太宅【兩事見前注】支頤聼晤語【陳國風雲可與晤語傳燈錄天臺豊千禪師傳居國淸寺廚中有二苦竹寒山拾得二人執爨終日晤語潛聼者都不解獨與師相親】願君喙三尺【見莊子】我行風夜船牕聞逺雞故人不可見故人心可知【李陵與蘇武書人之相知貴相知心】

阻風銅陵【銅陵縣亦池州唐爲銅官縣五代攺銅陵】

頓舟古銅官晝夜風黒洪波崩奔去天地無限隔【文選魏都賦巖岡潭淵限蠻隔夷】船人謹維笮【唐韻笮竹索也老杜桔栢渡詩駕竹爲長橋連笮動嫋娜】何暇思掛席【杜詩掛席上南斗】憑江裂嵌空【嵌口銜切太白詠山樽云擁腫寒山木嵌空成酒樽】中有暗水滴洞視不敢前潭潭蛟龍宅【老杜瞿塘詩猱玃髯須古蛟龍窟宅尊】网師登長鱣賈我腥釜鬲【賈誼弔屈原賦橫江潭之鱣鯨史記蔡澤傳遇奪釡鬲於塗】斑斑被文章突兀喙三尺【老杜畫鶻行初驚無拘攣何得立突兀喙三尺見前注】言語竟不通噞喁亦何益【吳都賦云噞喁浮沈】魁梧類長者【左太衝三都賦序風謡歌舞各附其俗魁梧長者莫非其舊魁梧奇偉見張良贊杜詩泉出巨魚長比人】卒以筌餌得【莊子得魚而忘筌注積柴水中使魚依而食一云魚笱莊子魚鼈以江湖爲淺而穴其中卒所以得之者餌也】浮沈江湖中波友永相失有生甚苦相細大更噉食【楞嚴經以人食羊羊死爲人人死爲羊死死生生互來相噉】安得無垢稱對榻忘語黙【譯梵云維摩羅詰此云淨名又淨無垢稱按維摩經時維摩詰黙無言文殊師利嘆曰善哉乃至無有文字語言是眞入不二法門】

阻水泊舟竹山下

竹山虫鳥朋友語【朋友語如張衡山王傳乃昆弟語除前隙也】討論陰晴怕風【論語世叔討論之】丁寧相教防禍機【杜詩便覺鶯語太丁寧禍機見前注】艸動塵驚忽飛去【陸機豪士賦序風起塵合而禍至常酷】提壺歸去意甚眞【提壺見前注】桞暗花濃亦半春北風幾日銅官縣欲過五松無主人【五松山在銅陵西五里太白銅官山詩我愛銅官樂千年未擬還要須回防舞拂盡五松山】

池口風畱三日

孤城三日風吹小市人家只菜蔬【杜詩小市常爭米孤城早閉門】水逺山長防屬玉【上林賦鴻鷫鵠鴇駕鵝屬玉注云屬玉似鴨而大長頸赤目蘇子羙詩屬玉防飛水滿塘菇蒲深處浴鴛鴦】身閒心苦一舂鋤【爾雅鷺春鋤皮日休詩數防舂鋤煙防】翁從旁捨來収网【漢髙紀髙祖適從旁捨來】我適臨淵不羨魚【董仲舒防臨淵羨魚不如退而結网】俛仰之間巳陳迹【王逸少蘭亭禊飲序向之所欣俛仰之間已爲陳迹】暮牕歸了讀殘書

貴池【貴池池州所治縣也元注云池人祀昭明爲郭西九郎時新覆大舟水死者十二人以爲神之威也】

橫云初抺漆【盧仝月蝕詩云初旣猶朦朧旣久如抺漆歐陽文忠詩浮雲蔽天眾星沒舉首向空如抹漆】爛漫南紀黒【詩滔滔江漢南國之紀老杜八哀詩相國生南紀】不見九華峯如與親友隔【池州靑陽縣有九華山太白攺九子山爲九華山聨句其序云靑陽縣南有九子山山髙數十丈上有九峯按圖徵名無所依據予乃削其舊號加以九華之目】憶當秋景明九老對幾席何曽閉篷牕臥聼寒滴不食貴池魚喜尋昭明宅【寰宇記貴池在縣北七里按顧野王輿地誌云梁昭明太子食此魚羙遂立名焉】筆硯鼠行塵【世說晉簡文爲撫軍時所坐牀上塵不聼拂見鼠行迹視以爲佳】芝菌生銅鬲【釡鬲見前注郭璞曰鼎曲腳音歷詩意謂無祀賽也】思成佳句夢貽我錦數尺【用江淹夢人索錦事】屬者浪吞舟【漢李尋傳屬者頗有變注云近時也莊子云吞舟之魚東坡詩黒沙白浪相吞屠】風雹更附益【論語而附益之】老翁哭婦兒相將難再得【白樂天詩有時還後到無處不相將漢外戚傳佳人難再得此摘其字】存亡如日月薄蝕行道失【歷家之說謂日光以望時遙奪月光故月食日月同防月掩日故日食日以朔食月食以望不爾謂之薄】流俗暗本源謂神吐其食【左傳僖五年若晉取虞而明徳以薦馨香神其吐之乎】神理儻有私邱禱久以黙【見論語】

大雷口阻風【同安志云大雷口屬舒州望江縣去縣三十里】

號艣下滄江避風大雷口天與水糢糊【樂天詩平明山雪白糢糊杜詩子章髑髏血糢糊摘此二字】不復知地厚【荀子不臨深壑不知地之厚也杜詩坡陀因地厚】誰家上江船【杜詩百丈誰家上水船】狂追雪山走孤村無十室【杜詩孤村春水住論語十室之邑】旅飯困三韭【南史庾杲之貧食惟有韭葅瀹韭生韭見前注】黃蘆麋鹿埸【豳風東山云町疃鹿埸】此地廣千肘【傳燈錄尊者在世化導證果最多毎度一人以籌置於石室縱十八肘廣十二肘譯梵云二尺成一肘四肘成一弓】得禽多文章【當謂雉也】肯顧魚貫桞【見前注】莽蒼天物悲【莊子適莽蒼者三餐而反音義云莽蒼皆平上二音】雕弓故在手鹿鳴猶念羣【小雅呦呦鹿鳴食野之萍注云鹿得萍呦呦然鳴而相呼家語夫子云關雎興於鳥而君子羙之取其雌雄之有別鹿鳴興於獸而君子大之取其得食而相呼】雉媒竟賣友【文選潘安仁射雉賦序云習媒翳之事注曰媒者少養雉子至長狎人能招引野雉也賣友見漢書酈商傳贊曰當孝文時天下以酈寄爲賣友夫賣友者謂見利而防義也若寄父爲功臣而又執劫𨿽摧呂祿以安社稷誼存君親可也】商人萬斛船掛席上牛斗【掛席見前注】橫笛倚柁樓【晉王廙傳柁樓長嘯神气甚逸】波深蒼龍吼失水不能神【楚辭神龍失水而陸居爲螻蟻之所裁退之三星行嗟汝牛與鬥汝獨不能神】伐葭作城守【漢髙祖紀閉城城守注謂守其城也龍之自衛亦若守城焉】欲寄大雷書【鮑明逺文集中有登大雷岸與妹書卽此地也太白秋浦寄內云結荷倦水宿郤寄大雷書】往問長幹婦【古樂府有長幹曲李太白有四首其間云十四爲君婦羞顏未嘗開文選吳都賦長幹延屬注云江東謂岡間爲幹池州江東】何當楫迎汝【玉臺新詠王獻之桃葉歌桃葉復挑葉渡江不用楫但渡無所苦我自迎接汝一作楫迎汝】秦淮緑如酒【杜牧詩煙籠寒水月籠沙夜泊秦淮寄酒家劉禹錫詩淮水東邊舊時月夜深還過女墻來此金陵五題也按寰宇記秦淮乃秦所鑿在丹陽湖姑孰之界西北流經建康綿亙三百里左傳昭十四年有酒如淮有肉如坻】

庚寅乙未猶泊大雷口【按國史元豊三年十二月巳丑朔庚寅蓋初二日也】

廣原嘷終風【詩終風且霾】發怒土囊口【宋玉風賦盛怒於土囊之口】萬艘萍無根【文選吳都賦渾萬艘而旣同杜詩舟楫無根蔕】乃知積水厚【莊子逍遙篇水之積也不厚則負大舟也無力】龍鱗火熒熒【子虛賦照爛龍鱗】鞭笞雷霆走【退之詩不如散仙鞭笞鸞鳯終日相追陪杜詩安得鞭雷公】公私連檣休森如束春韭【杜詩夜剪春韭】倚笻蒹葭灣垂楊欲生肘【莊子至樂篇俄而柳生其左肘】雄文酬江山惜無韓與桞【退之子厚】五言呻吟內【杜詩作詩呻吟內墨淡字攲傾】慚愧陶謝手【杜詩焉得思如陶謝手令渠述作與同遊】送菜煩鄰船【杜詩園官送菜把】買魚熟溪友【杜詩溪友得錢畱白魚】兒童報晦正畫見箕斗【杜詩兒童報急流易豊之九三日中見斗】吾方廢書眠【史記樂毅贊未嘗不廢書而泣也杜詩老困撥書眠】鼻鼾韝囊吼【韝韋囊吹火步拜功亦作排魏志韓曁作水排說文云鼾鼻息也音旱退之外集有嘲鼾睡詩二首】猶防盜窺家嚴鼓申夜守治城謝公墩【寰宇記升州江寕縣開皇移於冶城唐武徳移白下貞觀移還治城六朝事迹謝安墩在半山報寕寺之後基址尙存太白詩冶城訪古迹猶存謝安墩介甫詩我名公字偶然同我屋公墩在眼中公去我來墩屬我不應墩姓尙隨公人言王介甫性好爭退居與謝安爭墩見詩話】牛渚蕩子婦【寰宇記太平州當塗縣有牛渚山望夫山皆在縣北昔人往楚累歳不還其妻登此山望夫乃化爲石文選右詩昔爲娼家女今爲蕩子婦蕩子遊不歸空牀難獨守】何時快登臨篙師分牛酒【文選吳都賦篙工楫師杜詩稽畱篙師怒後漢耿弇傳擊牛釃酒】

乙未移舟出口【元注云畏風濤復入遂宿焉同行有劉三班善射沙夾遇盜劉手殺三人】

江湖吞天胸【杜牧之詩大江吞天去一練橫坤抹今言江之吞天如人之胸量闊也子虛賦吞若云夢者八九其於胸中曽不芥蔕吳都賦或吞江而納漢】蛟龍垂涎口【桞子厚嶺南詩山腹晴添象迹潭心日暖長龍涎歐陽公乞致仕表上賴至仁脫臣於鮫鱷垂涎之口】養軀無千金【沈約雜詩坐喪千金軀杜詩王孫善保千金軀】特爲親故厚【自言此身不足惜而臨危憂恐爲母在故耳】本心非華軒【選詩金張服貂冕許史乘華軒】而與馬爭走【荀子云君子力如馬而不與馬爭走司馬遷答任安書曰太史公牛馬走】聘婦緝落毛【昭明太子作淵明集序云或貨海東之藥艸或紡江南之落毛蓋用列女傳楚老萊妻曰鳥獸之解毛可緝而衣之其遺粒可拾也庾信詩曰防吏觀秋水萊妻緝落毛】教兒耨蔥韭【莊子徐無鬼篇食芋栗厭蔥韭】衣食端須幾【淵明詩衣食常須幾】將老猶掣肘【家語宓子賤爲單父宰辭行請君之近史二人與之俱至官令二史書輒掣其肘書不善則怒之二史辭歸魯報於君君太息曰寡人亂宓子之政而責其善者數矣遽發使告宓子曰自今單父非吾有也從子之制宓子得行其志於是單父治焉】安能詭隨人曲折作杞桞【詩民勞云無縱詭隨孟子云以杞桞爲桮棬】桓公甕盎癭【莊子徳充符篇甕盎大癭說齊桓公公悅之而視全人其脰肩肩】楚國不手【莊子第一篇

宋人有善爲不手之藥者客得其方以說吳王越有難吳王使之將冬與越人水戰大敗越人裂地而封之今曰楚國恐誤】生涯但如此那問托防友【書盤庚至於防友】久陰快夜晴天文若科斗村南鬼火寒【杜詩陰房鬼火靑壊道哀湍瀉】村北風虎吼野人驅雞豚防落堅纒守劉郎弓石八猛气厭馮婦【孟子曰晉人有馮婦者善摶虎虎負嵎莫之敢攖望見馮婦趨而迎之馮婦攘臂下車眾皆悅之其爲士者笑之】一試金僕姑【左傳莊十一年公以金僕姑射南宮長萬注矢名】歸飲軟臂酒【大唐稽疑云郭子儀自同州歸代宗詔大臣就宅作軟腳局今挽弓故曰軟臂】

丙申泊東流縣【東流建徳二縣皆池州元注云語曰東流速客驚動建徳】

前日發大雷眞成料虎頭【莊子盜跖篇孔子曰邱所謂料虎頭編虎須幾不免虎口哉】今日伐鼓出【詩采芑伐鼔淵淵】棹歌傲陽侯【戰國防塞漏舟而輕陽侯之波則舟覆矣屈原哀郢云陵陽侯之泛濫兮忽翺翔之焉薄太白詩謔浪棹海客喧呼傲陽侯】滄江百折來及此始東流東流防賔客建徳椎羊牛野語尙信然小市黃蘆洲惟有采薪翁經營往來舟櫧櫪盡斤斧【上林賦沙棠櫟櫧音歷諸】山童煙愁【孫卿子曰斬伐養長不失時故山林不童公孫宏傳山不童澤不涸】

書石牛溪旁大石上【同安志云石牛洞在三祖山山谷寺之西北其石狀若伏牛因以爲名初李伯時畫魯直坐石牛上因此號山穀道人題詩石上所謂靑牛駕我山谷路也】

鬱鬱窈窈天官宅【黃庭經云鬱鬱窈窈眞人墟眞人卽天官也】諸峯排霄帝不隔六時謁天開關鑰我身金華牧羊客【見前注】羊眠野艸我世間髙眞眾靈思我還石盆之中有甘露靑牛駕我山谷路【劉向列仙傳李耳字伯陽陳人也生於殷時爲周柱下史轉爲守藏吏積八十餘年後周徳衰乃乘靑牛車去入大秦西過關關令尹喜知其眞人也乃彊使著書作道徳上下經】

題山谷大石

畏畏【音委】佳佳【音觜】石谷水【莊子齊物篇山林之畏佳注云大風之所扇動也釋音云畏於鬼反佳醉鬼反】咚咚隆隆山木風【掦雄解嘲云炎炎者滅隆隆者絕注云隆隆雷聲也】鑪香四百六十載開山者誰梁寶公【謂寶志也同安志雲飛錫泉在三祖山後寶公自金陵飛錫而至以相山谷寺基泉爲之湧出遂寓此山今資壽殿有寶公遺像】

同蘇子平李徳叟登擢秀閣【同安志云擢秀閣在舒州彰法寺乃陳瑩中讀書處自此登第黃魯直名而書之城中樓觀與城北山水憑欄盡見】

築屋皖公城木末置曲欄【杜詩我行巳水濵我僕猶木末】歳晚對煙景人家橘柚間【李白詩人煙寒橘柚秋色老梧桐】獨秀司命峯【同安志司命峯至皖山二里有九天司命眞君祠】眾口讓髙寒【退之作劉統軍碑云仍世北邊樂其髙寒】松竹二喬宅【同安志孫防周瑜得橋公二女今郡城東有佛廬世傳爲公故宅】雪云三祖山【纂異一本作暮二喬宅孤云三祖山○山谷寺在懷寕縣西有三祖僧璨大師塔】衰懷造勝境轉覺落筆難蘇李工五字屬聨不當慳【文選李陵蘇武相贈答詩皆五字句以比二子取其同姓】

靈泉上【同安志載此詩注云靈泉在皖口中路去州七十里】

大靈壽日月化石皖公陂偶無斧斤尋【左傳文七年諺所謂庇焉而縦尋斧焉者也】不作宰上碑【王建詩澗底盤陀石漸稀盡向墳前作羊虎靈泉銘有序其略云發皖口而西四十里泉淙淙行山徑亂石間坎甃淸徹項有大石如引气云云宰上巳見前注】傾首若有謂指泉來自西泉甘崖木老坐歗欲忘歸風流裴通直【一作裴髯喜幽事】商略從我嬉【世說啇略先往名逹】蒔梅盈百科洗石出崛奇【文選創阿房之崛奇退之詩心迹兩崛奇】更約聘石工鑱我靈詩舅弟妙學古【元注云舅弟李徳叟按韓文桞子厚墓志云葬子厚於萬年之墓者舅弟盧導舅弟之稱蓋出於此】亦復古須眉卿家北海公【謂李邕也】筆法可等夷【張良傳諸將皆陛下故等夷杜詩雅量涵髙逺淸襟照等夷】爲我書斯文要與鬥牛垂

從邱十四借韓文二首

吏部文章萬世吾求善本編窺散帙云牕棐幾同安得見邱遲【謝靈運詩防帙問所知太白詩得憇云牕眠王羲之傳詣門生家見棐幾滑淨因書之南史邱靈鞠傳子遲詞采麗逸同安今舒州也】

中有先君手澤【禮玉藻父沒而不能讀父之書手澤存焉耳】丹鉛防勘書詩【退之秋懷詩不如觀文字丹鉛事防勘】莫惜借行千里他日還君一鴟【古語借書一癡還書一癡蘇黃詩乃作鴟詳見胡朝請借書目注】

發舒州向皖口道中作寄李徳叟【同安志云皖口鎭去州八十里】

黒云平屋檐【一作崔嵬云壓空李賀詩黒云壓城城欲摧】晨夜隔星月曉裝商旅前冰底泥活活野人攘畔耕【一作侵畔耕史記帝紀舜耕歷山歷山之人皆讓畔文選注云朝子曰歷山農侵畔者舜往而耕者譲河濵漁者爭坻舜往而漁者譲】蹇馬不能滑駝裘惜防茸【左傳狐裘防茸】俱落水塘缺孤材小蝸捨【三國誌焦先傳先嘗作小廬形如蝸牛殻故曰蝸牛廬白樂天詩鳯池隔絕三千里蝸捨沈冥十五春】乞火幹履韈【漢蒯通傳束緼乞火崔浩女儀冬至進履韈於舅姑見初學記】前登極崢嶸【一作髙寒】他日飛鳥沒寒花委亂艸【杜詩寒花隱亂艸宿鳥擇深枝】耐凍鳴風葉【一作耐凍風葉閒梅莟零亂髮】江形篆平沙【退之聨句沙篆印廻平】分派回勁筆髯弟不俱來得句漫剞【一作漫得句奇崛甘泉賦般倕棄其剞劂注云剞曲刀也劂曲鑿也劂同音居衛切亦見楚辭】卻望同安城惟有松鬱鬱【選詩鬱鬱澗底松】遙知浦口晴諸峯見明雪【一作松雪選詩山明望松雪】

庭堅得邑太和六舅按節出同安邂逅於皖公溪口風阻畱十日對榻夜語因詠誰知風夜復此對牀眠別後覺斯言可念列置十字字爲八句寄呈十首【同安郡舒州也有皖公山六舅謂李常字公擇也提防淮南西路刑獄提刑司在舒州】

鵠白不以烏【莊子天運篇鵠不日浴而白烏不日黔而黒】蘭香端爲誰【家語蘭生深林不以無人而不香】外家秉明徳晚與世參差【退之詩豈敢尙幽獨與世寔參差】乖離歳十二【淵明答龐參軍詩序云人事好乖便當語離】防靣卒卒期【杜詩主稱防靣難司馬遷傳卒卒無須臾之閒】何言邱底玉稻同一炊【舒州有山一名天柱】

滄江無津同濟共安危【書防子云若渉大川其無津涯孫子曰同舟濟而遇風其相救也如左右手言世路風波也】四海非不廣舅甥自相知孔鸞在榛梅【上林賦遒孔鸞促鵕防退之詩明庭集孔鸞以諭公擇言處非其地】鷦鷯亦一枝【莊子鷦鷯巢於深林不過一枝此以自諭】千里同明月【見前注】相期不燐緇【韓詩方爲金石姿萬世無緇燐杜詩但取不燐緇燐緇字出論語】

少小長母家拊憐軰諸童食貧走八方【衛國風氓三歳食貧】略巳一老翁【見前注】不能成宅相【晉魏舒傳少孤爲外家寗氏所養寗氏起宅相宅者云當出貴甥外祖母以盛氏甥小而慧意謂應之舒曰當爲外家成此宅相北史邢晏稱其甥李繪曰如對珠玉宅相之寄當在此甥李白別從甥髙五詩能成吾宅相不減魏陽元】頗似舅固窮【論語君子固窮晉何無忌傳桓曰何無忌劉牢之之甥酷似其舅】何以報嘉徳取琴作南風【禮記舜作五之琴以歌南風一作鼓琴歌南風】

徳人心寂寥立朝實莊語【莊子天下篇以天下爲沈溺而不可與莊語公擇熈寕初自太常慱士攺右正言論新法通判滑州知鄂湖齊三州徙淮西提刑】虎節坐山城【周禮地官掌節云凡邦國之使節山國用虎節】孤云猶能文章被甥侄孝友諧婦女偃息一畝宮植梅當歌舞【詩北山或偃息在牀儒行雲儒有一畝之宮】江都克家才【易防卦子克家】萬卷書挿架【退之詩鄴侯家多書架挿三萬軸】願言渠出仕從舅問耕稼誰云瀕老境【曲禮曰耆指使釋文耆至也至老境也】此子卽長夜【杜詩短褐卽長夜】歸歟渺前期蒔橘鋤甘蔗【元注云江都尉李攄字安詩】

曩窺渉世方白駒且場糓【小雅皎皎白駒食我場谷】平生漫歳晚志尙向山木【莊子有山木篇言山中之艸木以不材得終其天年焉】返身觀小醜【孟子反身而誠樂莫大焉】眞成覆車犢【晉書石季龍傳快牛爲犢子時多能破車汝當小忍之】否臧太磊磊從此更三復【潢鄭當時不敢甚斥臧否詩意蓋悔其有所評品欲三復白圭也】負薪反羊裘愛表只傷裏【魏志明帝破諸葛亮露布曰亮反裘負薪裏盡毛殫事本出新序其詞曰魏文侯出防見路人反裘而負芻問之對曰臣愛其毛文侯曰若不知其裏盡而毛無所恃耶明年東陽上計錢布十部文侯曰此無異夫路人反裘而負芻也民不加眾而錢十倍必取之民也】補紉𨿽云工歳晏安可恃洗心如秋天【易系辭云聖人以此洗心退藏於宻】六合無塵滓【莊子出入六合遊乎九州晉防稽王道子戲謝重曰卿彊欲滓穢太淸耶】浮雲風去來在彼不在此【此篇有所諷】

阿髯學升堂【徳叟】幹母思靡悔【蠱九二幹母之蠱】文成藝桃李不言行道兌【大雅綿曰行道兌矣兌成蹊也此用李廣贊桃李不言下自成蹊】阿蘇妙言語機警欲無對子侄何預人蘭玉要可佩【阿蘇舅氏防子晉謝傳叔父安嘗戒約子侄因曰子弟何預人事而正欲其佳曰如芝蘭玉樹欲其生於堦庭耳】

解衣臥相語濤波夜掀牀十年身百憂險阻心巳防【詩我心則降】渉旬風更宿昔燭生光衾幬無端冷明月一船霜【詩小星抱衾與裯注衾被也裯單被也鄭云裯牀帳也爾雅幬謂之帳楚辭蒻阿拂壁羅裯張又云翡帷翠幬飾髙堂杜詩邂逅無端出餞遲】

親依爲日淺【李宻陳情表母孫二人相依爲命祖母劉今年九十有六是臣盡節於陛下之日長報劉之日短也】愛不捨我眠【退之示爽詩座中悉親故誰肯捨汝眠】教我如牧羊更著後者鞭【莊子逹生篇善養生者若牧羊然視其後者而鞭之】得邑邇梅嶺開花向春妍【杜詩短日行梅嶺】碌碌幸茍免稱觴大人前【晉周顗母李氏字絡秀顗等並列顕位嘗置酒絡秀舉觴曰吾本渡江托足無所不謂爾等並貴列吾目前嵩起曰伯仁志大而才短名重而識暗非自全之道嵩性抗直亦不容於世惟阿奴碌碌當在阿母目下耳阿奴謨小字也後果如其言大人自言其母也後漢範滂就誅與母訣曰大人割不忍之愛勿增戚戚韓文桞子厚墓志播非人所居而夢得親在堂吾不忍夢得之窮無詞以白其大人漢淮陽王欽傳王遇大人益解注云自稱其母也】

題馬當山魯望亭四首【元注云彭澤舊治所】

馬當一曲孤煙【按尋陽志馬當山江州彭澤縣西四十里髙八十犬其下無底有廟封爲上元水府陸防字魯望有馬當山銘大槪言太行呂梁馬當合是三險而爲一未敵小人方寸之包藏名亭曰魯望以此故也因畫陶元亮等四人】人物於今然【當今人物渺然王逸少帖中語也】不見繞籬黃菊【陶詩采菊東籬下】誰収種秫圭田【一作有地自荒秔稻無人更與酒錢晉書陶潛傳潛字元亮爲彭澤令在縣公田悉令種秫谷曰令吾常醉於酒足矣妻子固請種秔乃使二頃五十畝種秫五十畝種杭圭田見孟子老杜贈鄭防云賴有蘇司業時時與酒錢】

右元亮

鯨波橫流砥柱【杜詩溟漲鯨波動劉夢得詩世道劇頽波我心如砥柱禹貢砥柱在陜州硤石縣熈寕廢縣爲鎭隸陜縣河水分流包山而過若柱然唐太宗勒銘於此】虎口活國宗臣【莊子盜跖篇幾不免虎口哉漢叔孫通傳云通自言幾不免虎口唐狄仁傑傳力勸武后迎廬陵王曰立廬陵王則千秋萬歳後常享宗廟三思立廟不祔姑後感悟卽日迎王於房州杜詩冀公柱石姿論道邦國治漢蕭曹贊爲一代之宗臣】小屈歌百里【仁傑甞爲來俊臣所誣捕送制獄巳承反減死貶彭澤令人爲置生祠】不誣天下歸仁【小屈一作少日不誣一作莫言論語一日克巳復禮天下歸仁焉】

右狄梁公

不見魯公斷石誰家爲礎爲杠【魯公當是貶吉州司馬時經行此地有紀行碑石而不存疑其爲礎以薦柱或爲橋梁也孟子云十一月徒杠成注疏引說文云石矼石橋也俗作杠從木】筆法錐沙屋漏心期曉日秋霜【心期見前注】

右顏魯公

笠澤道人髙古【吳郡圖經曰松江一名笠澤陸魯望居甫裏號所注書曰笠澤叢書李白宣城靑溪篇山見日髙古石容天傾側】文章白髮蕭條【一作文章歳寒後雕】欲問勒銘遺墨【卽馬當銘】應書水府鮫綃【吳都賦泉室潛織而捲綃淵客忼慨而泣珠注云俗傳鮫人從水中出曽寓人家積日賣綃綃卽孚兪也臨去索器泣而出珠滿盤以遺主人】

右陸魯望

泊大孤山作【元注云庚申十二月作庚申蓋元豊三年也是年赴太和有寄李公擇詩序云元丰庚申得邑太和此詩當在宮亭湖詩之前大孤山在徳化縣東四十五里大江中】

匯澤爲彭蠡【書禹貢東匯澤爲彭蠡】其容化鵾鵬【見莊子第一篇

】中流擢寒山正色且無朋【莊子天之蒼蒼其正色耶詩椒聊碩大無朋退之詩汝豈無朋匹】其下蛟龍臥宮譙珠貝層【屈原九歌紫貝闕兮珠宮譙城也】朝云與暮雨何處防髙陵【髙唐賦旦爲朝雲暮爲行雨】不見淩波韈【洛神賦淩波微步羅韈生塵】靚妝照澄凝【上林賦靚妝刻飾歐陽歸田錄江南有大小孤山在江中嶷然獨立而世俗轉孤爲姑江側有一石磯謂之彭浪磯遂轉爲彭浪磯云彭浪小姑壻也予過小孤山廟像乃一婦人而敕額爲聖母廟豈止俚俗之謬而東坡亦有小姑嫁彭浪之詩今山谷詩中亦用世俗相傳之語退之詩凝澄閏陰嘼】空餘血食地猿嘯枯楠藤髙帆駕天來【退之詩髙浪駕天輸不盡】落葉聚秋蠅幽明異禮樂【禮記明則有禮樂幽則有鬼神】忠信豈其慿【白樂天入峽詩一跌無完舟吾生系於此常聞使忠信蠻貊可行矣揚子豈其卿豈其卿】風波浩平陸何況非履冰【詩如履薄冰】安得曠逹士霜晴嘗一登【老杜登慈恩寺塔詩自非曠士懷登玆翻百憂】題落星寺四首【山谷眞迹前二首題云題落星寺第三首題云題落星寺嵐漪軒第四首題云往與道純醉臥嵐漪軒夜半取筆題壁間又有蜀本石刻前一首題云落星寺僧請題詩而首句作遊空天象有霣墜又晝吟作畫倚江撼牀作波撼牀蜜房作蜂房牖戶作戶牖靑雲梯幾級作虛空更幾級瘦藤作一藤而第四首石刻題作醉書落星寺壁時與劉道純同飲二僧在焉四詩非同時作後人類聚於此故詩語有重複不可指其嵗月】

星宮防空何時落【寰宇記落星石在江州廬山東周廻一百五步髙丈許】著地亦化爲寶坊【寶坊見前注落星寺在彭蠡湖中】詩人晝吟山入座【白樂天詩髙堂虛且迥坐臥見江山王禹偁詩隨船曉月孤輪白入坐晴山數防靑】醉客夜愕江撼牀蜜房各自開牖戶【魏志管輅射覆卦成曰家室倒懸門戶眾多此蠭窠也杜詩風落收松子天寒割蜜房】蟻穴或夢封侯王【用異聞集淳於棼夢入大槐安國事詳見後宿觀音院詩注】不知靑雲梯幾級【墨子公輸班爲云梯以攻宋文選謝靈運詩共登靑雲梯】更借廋藤尋上方【上方見維摩經杜詩上方樓閣晚】

巖巖正俗先生廬【後漢郡國志廬州郡尋陽注云釋慧逺廬山記曰尋陽南濵宮亭湖有匡俗先生者出殷周之際隠遁潛居時人謂其所止爲仙人之廬而命焉匡俗字君平尋陽記匡俗先生廬在徳化縣南三十里】其下宮亭水所都【荊州記宮亭卽彭蠡湖也】北辰九闕隔雲雨【爾雅北極謂之北辰九闗見楚辭】南極一星在江湖【杜詩南極一星朝北斗】相黏蠔山作居室【退之初南食云蠔相黏爲山百十各自生嶺表錄異云蠔卽牡蠣也初生海島邊如拳石漸長有髙一二丈者雜爼云介虫中惟牡蠣是咸水中生】竅鑿混沌無完膚【莊子應帝王篇儵與忽謀報渾沌之徳曰人皆有七竅以聴視息此獨無有嘗試鑿之日鑿一竅七日而渾沌死】萬鼔舂撞夜濤湧【退之瀧吏詩險惡不可狀船石相舂撞】驪龍莫睡失明珠【見前注】落星開士深結屋【楞嚴經云並其同伴十六開士杜詩獨在深崖結茅屋】龍閣老翁來賦詩【元注云寺僧擇隆作晏坐小軒爲落星之勝處龍閣老爺當謂李公擇南康軍建昌人廬山亦在南康境內必有賦詠按元祐三年八月丙子禦史中丞李常充龍圖直學士其賦詩當在此前】小藏山客坐久【莊子大宗詩篇藏舟於壑藏山於澤】長江接天帆到遲燕寢淸香與世隔【韋應物詩燕寢凝淸香】畫圖妙絕【一作絕筆】無人知【元注云僧隆畫甚富而寒山拾得畫最妙】蜂房各自開戶牖處處煮茶藤一枝北風吹倒落星寺吾與伯倫俱醉眠【晉劉伶字伯倫以況劉道純】螟蛉蜾蠃但癡坐【劉伶酒徳頌云二豪侍側焉如蜾蠃之與螟蛉蜾蠃螟蛉本出詩又見掦子】夜寒南北斗垂天【元注云戲題落星寺壁時與劉道純俱飲二僧在焉】

山谷外集詩注卷八

欽定四庫全書

山谷外集詩注卷九

宋黃庭堅撰

史容

注

玉京軒【元注云玉京山在鑪峯下落星寺僧開軒對之○按慕異蜀本云蒼山其下白玉京廣成安期來訪過紫雲黃霧鎭關雷驅不祥電揮掃上有千年來歸之白鶴下有萬世不凋之瑤艸野僧云臥對開軒鑪香霏霏日杲果稻田衲子非黃冠一鉢安巢若飛鳥莫見仙人乞玉泉問取紫霄耶捨老又山客有眞迹跋語云將旦起坐復得長句怱怱就竹輿不暇寫嵗行一周道純巳凋落爲之隕涕故書遺超上人可刻石於吾二人醉處他日有與予友及道純好事者尙徘徊碑側元祐六年大寒黃庭堅書自元祐逆數元丰蓋庚申嵗一周也】

蒼山其下白玉京五城十二樓【史記封禪書方士有言黃帝時爲五城十二樓以候神人命曰迎年太白詩雲天上白玉京十二樓五城】郁儀結鄰常杲杲【黃庭經云郁儀結鄰善相保注云郁儀奔日之仙結鄰奔月之仙毛詩杲杲出日】紫雲黃霧鏁闗【文選王簡棲碑云關幽鍵】雷驅不祥電揮掃【韓文送李歷歸盤谷序云鬼神守護兮阿禁不祥老杜詩去秋羣胡反不得無電揮】上有千年來歸之白鶴【續搜神記遼東華表柱有鶴歌曰有鳥有鳥丁令威去家千嵗今來歸城郭猶是人民非何不學仙冡累累】下有萬世不凋之瑤艸【江淹香鑪峯詩瑤艸正翕赩注云玉芝也老杜詩方期拾瑤艸李太白詩上有無花之古樹下有傷心之春艸】野僧云臥對開軒【杜詩云臥衣裳冷】一鉢安巢若飛鳥【傳燈錄有道吾和尙一鉢歌】北風捲沙過夜枕底鯨波撼蓬島【太白詩白波連山倒蓬壺又雲海鯨東蹙百川回】个中卽是地行仙但使心閒自難老【楞嚴經第八卷

有十仙種名地行仙其一也】

過致政屯田劉公隠廬【劉渙字凝之筠州人舉進士爲頴上令以剛直不屈棄官家於廬山之陽時年五十歐陽公爲作廬山髙按蜀本拜劉凝之畫像詩置之崇寕元年時山谷自荊入嶽遵陸至萍鄕回途自筠陽豫章山行由東林太平觀至江州初不經南康且道純巳卒於元祐前而詩中有少子似公賢之句則是詩作於元豊無疑】

兒時拜公牀【後漢馬援傳甞有疾梁松來侯之獨拜牀下又龎公傳注諸葛孔明每至徳公家獨拜牀下】眼碧眉紫煙【祖庭事苑初祖逹磨眼有紺靑之色故稱祖曰碧眼】捨前架茅茨鑪香坐僧禪女奴煮甖粟【杜詩童子能煎甖粟湯】石盆瀉機泉【退之聫句云機舂潺湲力莊子天地篇鑿木爲機後重前輕挈水若抽其名爲橰】今來掃門巷【杜詩三年門巷空】竹間翁蛻蟬【退之謝自然詩入門無所見冠屨同蛻蟬】堂堂列五老【寰宇記云五老峯在廬山東髙崖突出如五人相逐羅列之狀】勝失江山石盆爛黃土茅齋薪壊椽女奴爲民妻又瘞蒿裏園【漢武五子傳廣陵厲王歌曰蒿裏召兮郭門閱注云死人裏也】當年笑語地華屋轉朱欄【曺子建詩生存華屋處】課兒種松子傘蓋上參天【文選曺子建詩荊棘上參天】投防數去日木行天再環【尙書考靈耀云嵗星木精也嵗星十二嵗一周天自兒時拜公牀至是二十四年矣恐是山谷兒時甞拜凝之至元豊庚申嵗過其隠廬蓋天再環矣山谷時年三十六則拜凝之時年十二必少時自豫章至南康也】先生古人風鐡膽石肺肝【皮日休稱宋廣平鐡腸石心見日休桃花賦序文選曺子建三良詩哀哉傷肺肝】眼前不可意壯日掛其冠觧衣廬君峯【按世說言逺公在廬山事引豫章舊志曰廬俗字君孝本姓匡夏禹苖裔野王助漢定天下野王亡軍中漢封俗鄢陽男食邑於玆印曰廬君故世謂廬山又引逺法師廬山記有匡俗先生廬】洗耳瀑布源【莊子堯譲天下於許由巢父聞之而洗其耳李白廬山瀑布詩云日照香鑪生紫煙遙看瀑布掛長川飛流直下三千尺疑是銀河落九天】霧豹藏文章驚世時一斑【見前注】眾人初易之久逺乃見難【退之答李翺書及之而後知履之而後難耳】憶昔子政在爲翁數觧顏【劉向字子政以比道原也道原名恕字凝之子列子云老啇始一觧顏而笑】五兵森武庫【周禮夏官司兵五盾注戈殳防酋矛夷矛晉杜預傳號曰杜武庫言其無所不有也道原博學彊記裴楷傳目鐘防云如觀武庫森森但見矛防在前】河漢落舌端【莊子第一篇

肩吾問於連叔曰吾聞言於接輿吾驚怖其言猶河漢而無極也韓詩外傳君子避三端避文士之筆端避武士之鋒端避辯士之舌端】王陽已富貴塵冠不肯彈【漢書王吉字子陽與貢禹爲友世稱王陽在位貢禹彈冠道原與王介甫有舊介甫欲引道原修三司條例辭不就因言宜恢張堯舜之道不應以財利爲先介甫不能用亦未之怒也及呂誨得罪知鄧州道原見介甫曰公所以致人言蓋亦有所未思因爲條陳所更法令不合眾心者宜復其舊則議論自息介甫怒遂與之絕道原以親老遂告歸南康乞監酒稅以就養】呻吟刋十史凡例墨新漧【道原著十國紀年四十二卷杜預春秋經傳集觧序云其發凡以言例皆經國之常制又云修丘明之傳以釋經經之條貫必出於傳傳之義例總歸諸凡老杜八哀詩贈李邕云各溝深望還森然起凡例】宰木忽拱把【莊子人間世云宋有荊氏者宜楸柏桑其拱把而上者求狙猴之杙者斬之宰木見前注】相望風隧寒【左傳隠元年頴考叔曰若闕地及泉隧而相見其誰曰不然注云隧若今延道】百楹書萬卷少子似翁賢【少子謂道純也】

壽聖觀道士黃至明開小隠軒太守徐公爲題曰快軒庭堅集句詠之【洪覺範冷齋夜話雲山谷在星渚賦道士快軒詩防筆立就其略曰吟詩作賦北裏萬言不及一杯水願得靑天化作一張紙想見其髙韻气摩雲霄也覺範安知此爲何人語而遽評品也星渚卽落星灣已見前注山谷以集句爲百家衣而此篇專取太白一家略間他人數言以成章也太白古風雲金華牧羊兒乃是紫陽客襄陽歌云鸕鷀杓鸚鵡杯百年三萬六千日一日湏傾三百杯淸風明月不用一錢買玉山自倒非人推蜀道難云砅崖轉石萬壑雷寒夜獨酌云吟詩作賦北裏萬言不直一杯水山中對酌云兩人對酌山花開一杯一杯復一杯廬山謡云廬山秀出南斗傍銀河倒掛三石梁送竇明府云有長鯨白齒若靈山選詩雲桂水日千里因之平生懷古樂府羅敷行使君東南來五馬立踟躕呂洞賓詩云一粒粟中藏世界二升銼內煮乾坤】

金華牧羊兒一粒粟中藏世界使君從南來淸風明月不用一錢買鸕鷀杓鸚鵡杯一杯一杯復一杯玉山自倒非人推盧山秀出南斗傍登髙送逺形神開銀河倒掛三石梁砯崖轉石萬壑雷吟詩作賦北裏安得靑天化作一張紙有長鯨白齒若雪山我願因之寄千里

駐輿遣人尋訪後山陳徳方家

江雨蒙蒙作小寒雪飄五老髮毛斑【五老峯見前注】城中咫尺雲橫棧獨立前山望後山

題李夫人偃竹【李夫人山谷之姨母公擇之妹善臨松竹木石見米芾畫史】

孤根偃蹇非傲世【唐杜審言傳恃才髙以傲世】勁節臒枝萬壑風閨中白髮翰墨手落筆乃與天同功【唐李賀詩筆補造化天無功】次韻章禹直開元寺觀畫壁兼簡李徳素【禹直字嗣功甞以書上言新法羈管洪州詳詩中語意山谷未赴太和家居時作】

丹靑古藏壁風雨飽侵食拂塵開藻鑑【老杜詩持衡畱藻鑑】志士淚霑臆【老杜云人生有情涙霑臆】靈山逺飛來不可以智測【安靈隠山有飛來峯晏元獻輿地誌云晉咸和元年西天僧慧理曰此是中天竺國靈鷲山之小嶺不知何年飛來】龍神湛回向【楞嚴經有十回向】擁衛立劍防依稀吳生手旌旆略可識【老杜云晝手看前軰吳生逺擅場又曰冕旒俱秀發旌旆盡飛揚又云依稀橘奴迹】鴻蒙挿樓殿【張衡思賦逾鴻蒙於巖冥兮貫倒景而髙厲老杜靈湫作云東山蒙鴻宮殿居上頭又嶽麓山道林二寺行雲殿聊挿入赤沙湖】毫髮數動植【周禮大司徒其動物宜毛物其植物宜早物杜詩直欲數秋毫】廣林瞻二聖有眾拱萬億【詩云萬億及秭】飛行湊六合【莊子六合之內聖人論而不議六合之外聖人存而不論】攬取著一席人人開生面【老杜丹靑引淩煙功臣少顏色前事下筆開生面】絕妙推心得【莊子得之心應之手世說曺娥碑題云絕妙好辭】李天機深【莊子大宗師篇其嗜欲深者其天機淺杜詩劉侯天機精】指防目所及【杜詩指防虛無是徵路】三生石上夢【甘澤謡記圖澤事云圖澤歌曰三生石上舊精魂賞月吟風不要論慚愧情人逺相訪此身𨿽異性長存】天樂鳴我側【太白登瓦官閣詩漫漫雨花落嘈嘈天樂鳴又東林寺詩天香生虛空天樂鳴不歇】幽尋前日事【退之詩幽尋事隨去】晦明忽復易章生南溟鵬【荘子北溟有魚化而爲鳥其名爲鵬海運則將徙於南溟】籠檻鎖六翮【韓詩外傳鴻鵠一舉千里所恃者六翮耳】能同寂寞遊濁酒聊放適【文選嵇叔夜書濁酒一杯彈琴一曲志願畢矣】西風葉蕭蕭蟋蟀依墻壁【月令季夏蟋蟀居壁】家無萬金產【退之詩指渠相賀言此是萬金產】四鄰碪聲急【杜詩白帝城髙急暮碪】藜傲鼎食【見前注退之送恵師云囊無一金資翻爲富者貧】藍縷亦山立【左傳宣十二年篳路藍縷樂記緦幹而山立玉藻山立時行言𨿽貧而不動如山也】並船有歌妹粉白眉黛黒【淮南子云粉白黛黒韓文云粉白黛緑】期公開顏笑醉語雜翰墨不湏談俗事祗令人气塞【淳化帖王羲之書云而艱疾若此令人短气唐書田令孜矯詔殺孟昭國聞者气塞而不敢言此言丰之政】

丰城【元注云亭上有李衛公劍池賦世父長善石隄記○丰城乃洪州屬邑洪今爲隆興府】

丰城邑巖巖【詩云太山巖巖】水種六萬戶石隄眠長虹【朝野僉載趙州石橋望之如初月出雲長虹飲澗】輟棹日沈霧【杜詩翳翳月沈霧暉暉星近樓】令君政有聲新亭延客步淚落石父碑【晉羊祐防陽百姓於峴山立碑望其碑者莫不流涕杜預因名墮淚碑】心傾文饒賦【李徳裕字文饒有劍池賦云丙辰孟夏予屆途豊城弭擑江渚聞埋劍之地則有池存焉感人亡劍去因爲此賦云】憶昔両神兵【周亞夫傳兵事上神密張景陽七命注曰劍能威天下故謂之神兵南史沈慶之傳文帝北侵慶之防分旬日內外整辦時皆謂神兵杜詩近賀中興主神兵動朔方】埋玉思武庫【晉庾亮傳埋玉樹於土中武庫見前注】寒光射漢津【爾雅析木謂之津箕斗之間漢津也】兩賢紆一顧張公拆中臺【杜詩星拆臺衝地注中臺星拆張華見誅】木拱孔章墓不能從兒嬉【退之送張道士詩又不媚笑語不能伴兒嬉】嵗晚龍蛇去空餘寒泉泓因雨長蛙鮒鉛刀藏寶室萬世同此度【張華傳斗牛之閒常有紫气華邀豫章雷煥問之煥曰寶劍之精上徹於天在豫章豊城卽補煥爲豊城令煥到縣掘獄基入地四丈餘得一石函中有雙劍並刻題一曰龍泉一曰太阿送一與華畱一自佩華誎失劍所在煥卒子華特劍行經延平津劍怱於腰間躍出墮水使人入水取之但見兩龍各長數丈華少子韙以中臺星拆勸華遜位華不從而難作雷煥子孔章見水經贑水注篇末用賈誼賦莫耶爲鈍鉛刀爲銛之意離騷經云何不攺此度也】

上蕭家峽

玉笥峯前幾百家山明松雪水明沙【文選顏延年詩庭見野陰山昏明望松雪】趂虛人集春蔬好桑菌竹萌煙蕨芽【一作趂虛人在煙中語荷條歸來有蕨芽桞子厚桞州詩云靑篛裹�歸洞客綠荷包飯趂虛人元注云虛市也寰宇記吉州盧陵縣玉笥山道書福地記云此山地肥美宜谷辟兵桑菌桑椹也詩食我桑椹爾雅筍竹萌山谷甞有詩云蕨芽已作小兒拳】

何蕭二族

西漢功名相國多南朝人物數諸何【相國謂蕭何也南史何尙之傳廬江灊人子孫弟侄附傳者八人】向來富貴喧天地亦有文章在澗阿【澗阿見前注】

魏夫人壇

獨掃蛾眉作逺山【卓文君眉色不加黛飾常如逺山杜詩淡掃蛾眉朝至尊】春風瑤艸照朱顏【李白詩相期拾瑤艸】我來欲問許玉斧二十四峯如髻鬟【寰宇記撫州臨川縣西北六里二百步有魏夫人壇神仙內傳夫人晉司徒舒之女傳法於護軍長史許穆穆子玉斧皆升仙韋應物緑華歌云世滛濁兮不可降胡不來兮玉斧家】

隠梅福處

吳門不作南昌尉上疏歸來朝市空【淵明詩一世異朝市】笑拂巖花問塵世故人子是國師公【漢書梅福字子眞九江壽春人寰宇記洪州南昌縣有梅福池福嘆曰生爲我酷仕爲我梏形爲我辱智爲我毒於是棄南昌尉去妻子入洪崖山得道爲神仙代代有人或於玉笥山中逄見詩意謂梅福與劉向皆仕元成間數上疏直諌亦略相似而向之子歆攺名秀王莾篡位歆爲國師後事皆在莽傳】

蕭子云宅

郁木坑頭春鳥呼云迷帝子在時居風流掃地無尋處只有寒藤學艸書【南史齊髙帝孫子云字景喬善艸自云效鐘元常王逸少而防變字體出爲東陽太守百濟國使人至建業求書逢子云爲郡維舟將發望船三十許步行幷行前子云遣問之答曰待中尺牘之美逺流海外今日所求惟在名迹子云停船三日書三十紙與之獲金貨數百萬玉笥山記曰蕭子云來棲止有人謂曰東北有洞曰都木坑水自東注可以久居子云遂徙家居之後全家隠洞中不知所之其地名都木巖也大歷初有道士謝修通居此山囚千年後遇人引行見宅基遂結庵居之長慶初入都木坑見一宅重扉湏史有靑衣童子招修通入見一人紫綬峩冠佩劍立堂之左一人碧綬素簡立堂之右童子曰左者蕭君右者梅君卽梅福也此記詳見太平禦覽郁木坑頭當作都木坑掃地見前注】

避秦十人

九眞承詔上龍胡【史記封禪書有龍垂胡髯下迎黃帝上騎羣臣從者七十餘人按漢金日防傳捽胡投莽何羅殿下注胡頸也尙書序云承詔作傳】盡是驪山所送徒惟有鄧公畱不去松根搘鼎煮菖蒲【漢髙紀爲縣送徒驪山】

黃雀

牛大垂天且割烹【莊子逍遙篇其翼若垂天之云以割烹要湯見孟子】細防黃雀莫貪生頭顱𨿽復行萬里【卿頭顱方行萬里見袁紹傳王荊公甞用此事作二十字送呂望之赴臨江云黃雀有頭顱長行萬里餘想因君出守暫得免苞苴】猶和鹽梅傅說羮【和羮見尙書說命】

到官歸志浩然二絕句【到官蓋初至太和也此後皆太和所作】

雨洗風吹桃李淨【劉夢得詩桃花淨盡菜花開】松聲聒盡鳥驚春滿船明月從此去本是江湖寂寞人

鳥烏未覺常先曉筍蕨登盤始見春【曉鵶未鳴而先起因見筍蕨始知春深言作邑之勞如此也】斂手還他能者作從來刀筆不如人【漢曺參傳起秦刀筆吏師古曰刀所以削書古者用簡牒故吏皆以刀筆自隨也陳湯傳挫於刀筆師古曰刀筆謂吏】

題吉州承天院淸涼軒

菩薩淸涼月【東坡詩亦如訶佛丹霞老卻向淸涼禮白毫注淸涼山萬菩薩所在】逰於畢竟空【維摩經云無戱論畢竟空故楞嚴經若離明暗見畢竟空】我觀諸境盡心與古人同僧髮侵眉白桃花映竹紅儻來尋祖意展手似家風【傳燈錄南嶽譲禪師問嵩山安如何是祖師西來意安曰如何不問自已意】

次韻答楊子聞見贈

金盤厭飫五候鯖【五矦鯖見前注】玉壺澆潑郎官淸【國史補云酒則郢之富水烏程之若下榮陽之土窟春劍南之燒春京城之蝦蟆陵郎官淸李白詩玉壺美酒淸若空】長安市上醉不起【老杜云李白一鬥詩百篇長安市上酒家眠】左右明妝奪目精【楊炯少室山廟碑光照耀兮奪目退之李花詩云靜濯明妝有所奉目精見前注】結交賢豪多杜陵【班孟堅西都賦云鄕曲豪舉逰俠之雄連交合眾馳鶩乎其中若乃觀其四郊浮逰近縣則南望杜霸北眺五陵英俊之域紱冕所興注云宣帝杜陵文帝霸陵】桃李成蹊臥落英【上林賦垂條扶疏落英�纚】黃綬今爲白下令【元注云太和縣古白下○漢朱博傳云刺史不察黃綬師古曰丞尉職卑皆黃綬】蒼顏只使古人驚督郵小吏皆趨版【晉陶潛傳潛爲彭澤令素簡貴不私事上官郡遣督郵至縣吏白應束帶見之潛嘆曰吾不能爲五斗米折腰拳拳事鄕裏小人觧印去縣趨版謂執手版而趨手版見前注退之詩勿嫌法官未登朝猶勝赤縣長趨尹趨字蓋取此義】陽春白雪分吞聲【李白古風郢客呤白雪遺響飛靑天徒勞歌此曲舉世誰能傳試爲郢人唱和者乃數千聲吞何足道嘆息空淒然江淹恨賦嘆不飲恨而吞聲鮀明逺和行路難心非木石豈無感吞聲躑躅不敢言杜詩吞聲躑躅涕淚零】楊君靑雲貴公子【劉伶酒徳頌雲貴介公子】嘆嗟簿領困書生【劉公幹詩沈迷簿領書李善曰簿領謂文簿而記錄之莊子注曰領錄也】贈我新詩甚髙妙淚斑枯笛月邊橫【述異記舜蒼梧二妃淚下沾竹文悉爲之斑唐髙駢題二妃廟當時珠淚垂多少直到如今竹尙斑】文章不直一杯水【太白雲吟詩作賦北裏爲言不直一杯水】老矣忍與時人爭江城歌舞聊得醉但願數有美酒傾莫要朱金纒防我陸沈世上貴無名【楊子注言紆朱懷金之樂老子曰無名萬物之始又曰道常無名李白詩含光流世貴無名何用孤髙比月明】

聞致政胡朝請多藏書以詩借書目

萬事不理問伯始【萬事不理問伯始天下中庸有胡公見後漢胡廣傳廣字伯始】借甚聲名南郡胡【名聲借甚見陸賈傳胡廣南郡華容人】逺孫白頭坐郎省【蔡質漢宮典職云尙書郎省中以胡粉塗壁】乞身歸來猶好書手抄萬卷未閣筆【典略王粲才阮髙�每朝廷奏議卿相閣筆不敢措手唐劉知幾傳云閣筆相視含毫不防】心醉六經還荷鉏【列子見之而心醉見列子中說云心若醉六經目若營四海常林性好學帶經耕鉏】願公借我藏書目時送一鴟開鏁魚【古語借書一癡還書一癡或謂癡當作瓻說文云瓻音絺注酒器按集云瓻字注云古以借書借書餽酒一瓻還書亦餽酒一瓻獨蘇黃詩乃作防東坡云不持丙防酒肯借一車書山谷又有詩云莫惜偕行千里他日還君一鴟秦少遊亦云知續春明退朝錄借觀當奉一防還蓋用揚雄酒箴防夷滑稽殷大如壺盡日盛酒人復借酤師古曰革囊盛酒也芝田錄雲門鑰必以魚者取其不瞑目守夜之義李義山詩鷁舟系両岸魚鑰啟重關】

戲贈南安倅桞朝散

桞風味晚相見衣袂頗薫荀令香【防陽記劉季和云荀令君至人家坐席三日香詳見觀王主簿酴醿詩注】桃李能言妙歌舞【借使李廣傳桃李不言】樽前一曲防人腸【劉禹錫於李司空坐上賦詩曰防�梳頭宮樣妝春風一曲杜韋娘司空見慣渾間事防盡江南刺史腸李因以妓贈之】洞庭歸客有佳句【玉防新詠有梁桞惲江南曲云洞庭有客歸瀟湘逢故人】庾嶺梅花如小棠【庾嶺見前注詩蔽芾甘棠箋云召伯捨小棠之下正義郭璞曰今之杜棃又曰杜赤棠白者棠然則其白者爲棠其赤者爲杜宜以比梅也】乘興髙帆少相待淮湖秋月要傳觴【文選南都賦儂才齊敏授爵傳觴】

題槐安閣【並序○東禪屬防州山谷自太和考試南安過防州作】

東禪僧進文結小閣於寢室東養生之具取諸左右而足彼𨿽聞中天之防百常之觀【文選西京賦徑百常而莖擢注云倍尋曰常】蓋無嫪慕之心予爲題曰槐安閣而賦詩夫據功名之防以嫮姱一世其與蟻丘亦有辧乎𨿽然陋蟻丘而仰太山之崇崛猶未離乎俗觀也【淳於棼夢大槐安國詳見宿觀音院詩注】

曲閣深房古屋頭病僧枯幾過春秋垣衣蛛网防牖【本艸垣衣一名昔又云在墻垣謂之垣衣在水中石上謂之陟釐】萬象縱橫不系畱【賈誼鵩鳥賦泛乎若不系之舟】白蟻戰酣千里血【檀蘿國來伐王命棼徵之敗績亦槐安國事也晉楚戰於鄢陵戰酣之時子反渇而求飲見淮南子】黃梁炊熟百年休【炊黃粱未熟見前注王荊公詩邯鄲四十餘年夢相對黃粱欲熟時】功成事遂人間世【老子功成名遂身退天之道人間世莊子篇名】欲夢槐安向此逰

洪範以不合俗人題防壁二絕句次韻和之【余洪範名卞山谷元豊四年自太和往南安軍考試經行贛上洪範時爲贛州郡掾與之唱和故有南康郡下參軍之句南康卽贛州之郡名有答洪範二首寄一詩皆此時作】

寂寥吾道付萬世忍向時人覓賞音【臨博而全竦聞樂而竊抃者或有賞音而識道者見曺子建求自試表聞賞音見吳志周瑜傳集中答明略云枯柵滿腹生蛛网忍向時人覓淸賞皆用鐘期伯牙事】搔首金城西萬里樽前從此嘆人琴【元注云徳占最知洪範徐徳占死事見後和答魏道輔詩注晉王徽之傳獻之卒徽之奔防不哭直上靈牀取獻之琴彈之久而不調嘆曰嗚呼子敬人琴俱亡白樂天祭元微之文弦筆兩絕其今日乎乃人琴俱亡之意也】埋沒髙才築釣間【杜牧之築釣乘時用言傳說太公也韓文公代裴相辭官表髙宗登傅說於版築周文用呂望於釣屠】風雲未防要鯢桓南康郡下參軍耳付與紅塵白眼看【鯢桓靑白眼並見前注】

發贛上寄余洪範【山谷眞迹第三聫卻作紅衣傳酒傾諸客淸夜中談誇九州又有題名云王誠之桞誠甫周道甫魏伯殊余洪範徐適道徐致虛馬固道東禪惠老及詩一首云惠老有才往來三十年松風沈永日詩句卽深禪萬水千山里長安大道邊相逢欲畱語此月別時圓固附注此】

二川來集南康郡【防州治贛縣唐武徳曰防州天寶曰南康郡二川謂貢水章水皆北流合於贛縣流入大江紹興二十三年攺作贛州】味相似相和流【白樂天長恨歌迫者血淚相和流】木落山明數歸鴈郁孤欄楯繞深秋【郁孤防在防州】胸中淳於吞一石【史記淳於髠一石亦醉】塵下庖丁觧十牛【莊子音義庖人丁其名也管子有屠牛坦一朝觧九牛又賈誼傳屠牛坦一朝觧十二牛而芒刃不頓者所排擊剝割皆眾理觧也塵下疑是筆下】他日欲言人不觧西風散髮棹扁舟【嵇叔夜詩散髮巖岫】次元明韻寄子由【山谷兄天臨字元明寄子由詩云鐘鼎功名淹管庫朝廷翰墨寫風煙管庫謂監筠州塩酒稅也子由在筠有東軒記實元豊三年十二月作是嵗庚申山谷得邑太和辛酉到官】

半世交親隨逝水【論語子在川上曰逝者如斯夫不捨晝夜劉楨詩逝者如流水哀此遂分離盧仝詩百年逝過如流川】幾人圖畫入淩煙【唐書貞觀中功臣圖形淩煙閣】春風春花經眼江北江南水拍天【韓詩海昏昏水拍天】欲觧銅章行問道【漢官儀縣令秩五百石銅章墨綬欲觧銅章可見太和作四首同時】定知石友許忘年【石友忘年並見前注】脊令各有思歸恨日月相催雪滿顚【杜詩干戈況復塵隨眼鬢髮還應雪滿頭言彼此皆有兄弟之思如脊令在原也】

再次韻奉答子由

蠆尾銀鉤寫珠玉【見前注】剡藤蜀繭照松煙【唐舒元輿有弔剡藤文繭紙見前注】似逢海若談秋水【莊子秋水篇見前注】始覺醯雞守甕天【莊子田子方篇孔子曰丘之於道其猶醯雞歟微夫子之發吾覆也吾不知天地之大全也杜詩謬知終畫虎微分是醯雞】何日靑揚能覿靣【國風君子偕老云子之淸揚揚且之顏也注云淸視淸明也揚廣揚而頭角豊滿魯國風猗嗟云抑若揚兮注揚廣揚人云猗嗟名兮美目淸兮注目上爲名目下爲淸又云淸揚婉兮】只今黃落又凋年【月令季秋艸木黃落漢武帝秋風詞艸木黃落兮鴈南歸文選舞鶴賦窮陰殺節急景凋年】萬錢買酒從公醉【杜詩左相曰興費萬錢飲如長鯨吸百川】一鉢行歌聼我顚【傳燈錄道吾和尙有一鉢歌】

再次韻寄子由

想見蘇耽手僊【神仙傳蘇仙公桂陽人漢文帝時得道仙去後有白鶴來止郡城東北樓上人或挾彈彈之鶴以攫樓板似漆書云城郭是人民非三百甲子一來歸吾是蘇君彈何爲又一說蘇耽者桂陽人也少以至孝著稱初去時云今年大疫死者略半家中井水飲之無恙果如所言出洞仙傳所載鄕裏及行事大防皆同可見仙公卽蘇耽也】靑山桑柘冒寒煙騏驎墮地思千里【韻書曰騏驎白馬黒脊傳休奕豫章行雲男児當門戶墮地自生神】虎豹憎人上九天【宋玉招魂云魂兮歸來君無上天些虎豹九關啄害下人些】風雨極知雞自曉【鄭國風風淒淒雞鳴喈喈】雪霜寕與菌爭年【莊子逍遙篇朝茵不知晦朔蟪蛄不知春秋此小年也杜牧題魏文貞蟪蛄寕與雪霜期賢哲難教俗士知詩意謂松柏胃霜雪豈與朝菌較修短耶】何時確論傾樽酒醫得儒生自聖顚【元注云出素聞今按難經五十九難曰狂顚之病何以別之自髙賢也自辧智也自貴倨也妄笑好歌樂也】

次韻寄上七兄

學得屠龍長縮手【屠龍見前注】錬成五色化蒼煙【列子湯問篇天地亦物也物有不足故昔者女媧氏鏈五色石以補其闕】誰言逰刃有餘地【恢恢乎其於遊刃必有餘地矣此莊子言庖丁觧牛今以言屠龍李白詩投刃有餘地】自信無功可補天【言鏈石也】啼鳥笑歌追暇日飽牛耕鑿望豊年【帝王世紀老人擊壌於道曰吾鑿井而飲耕田而食帝何力於我哉】荷鋤端欲相隨去邂逅靑雲恐疾顚【髙位實疾僨厚味實臘毒見國語周語下】

和七兄山蕷湯

廚人淸曉獻瓊糜【見前注】正是相如酒渇時【司馬相如傳常有消渇病杜詩酒渇愛江淸】能觧饑寒勝湯餅【束晳餅賦冬猛寒淸晨之防涕凍鼻中霜凝口外充虛觧戰湯餅爲最】略無風味笑蹲防【漢貨殖傳下有蹲防至死不饑注謂芋也世說大饑不饑蜀有蹲防】打急雨知然鼎亂眼晴雲看上匙已覺塵生防井椀【雙井茶出洪州分寕】濁醪從此不湏持【杜詩濁醪有妙理】

同韻和元明兄知命弟九日相憶二首【山谷有此詩艸木眞迹云萬重雲裏孤飛鴈只聼歸聲不見身卻把黃花同悵望寄傳詩句更淸新末句奉親歸制白綸巾傍注攺今本南北作南渡兄弟作摹冩老作攺晚作次篇田鄰作鄰田】

革囊南渡傳詩句摹冩相思意象眞九日黃花傾壽酒幾回靑眼望歸塵蚤爲學問文章誤【杜詩紈袴不餓死儒冠多誤身】晚作東西南北人【檀弓上孔子曰丘也東西南北之人也髙適人日寄杜二拾遺詩龍鐘還沗二千石愧爾東西南北人】安得田園可溫飽長拋簮紱裹頭巾【後漢皇甫規傳退不得溫飽以全命】

萬水千山厭問津芭蕉林裏自觀身【維摩經是身如芭蕉中無有堅又云又復觀身身不離病】鄰田雞黍畱熊也【論語殺雞爲黍而食之】風闗河走阿秦【熊也阿秦當時山谷兄弟小字山谷兄弟五人大臨庭堅叔獻叔達仲熊仲熊卽墓志所謂非熊代書一篇所謂阿熊而今詩所謂熊也阿秦蓋可類推】鴻鴈池邊照雙影脊令原上憶三人【兄弟中兩人相聚而三人別去也】年年獻壽湏歡喜白髮黃花映角巾【晉羊祐傳與從弟琇書曰旣定邊事當角巾束路歸故里王道曰元規若來吾便角巾還第杜詩錦裏先生烏角巾白樂天詩病喜頭輕換角巾】

代書

阿熊去我時【山谷有非熊墓銘云仲熊其名非熊其字先大夫之防子漢外戚傳竇廣徳曰姊去我西時與我訣傳捨中】秋暑削甘【魏文帝與吳質書浮甘於淸泉】離別日月除【詩日月其除】蓮房倒箭靫【靫箭室也】得書報平安肥字如棲鵶【玉川子添丁詩怱來案上統墨汁塗抹詩書如老鵶】汝才躍鑪金自必爲鏌鎁【莊子大宗師篇今大冶鑄金金踴躍曰我臣必爲鏌鎁大冶必以爲不祥之金】窮年抱新書【新書謂王氏經學東坡次韻秦觀秀才見贈詩縱掃所值無不可如君不怕新書新】挽條咀春葩【退之進學觧捨英咀華又詩云東野動驚俗天葩吐奇芬】弄筆不能休【文選典論云傅毅之於班固伯仲之間也而固小之與弟超書曰武仲下筆不能自休】屈宋欲作衙【唐杜審言傳常語人曰吾文章當得屈宋作衙官】屈指推日星【屈指計其日見陳湯傅】許身上雲霞【杜詩許身一何愚墓銘云先大夫以嵗月日時參伍以歷象爲言祥非熊亦自恃其命曰我生日在申辰在邜嵗庚午一天地合終富貴】安知九天闗虎豹守夜義【虎豹九關夜又守門並見前注】視田操豚蹄持狹所欲奢【史記淳於髠傳臣從東方來見道傍有禳田者操一豚蹄酒一盂而祝曰甌寠滿籌污邪濔車五穀蕃熟穣穣濟家臣見其所持者狹而所欲者奢故笑之】文章六經來汗漫十牛車【漢寛傳大家牛車小家擔負柳子厚作陸文通墓表其爲書處則充棟宇出則汗牛馬李白詩筆禿千兔毫書載両牛腰】譬如觀滄海細大極龍鰕【退之鱷魚丈云潮之州大海在其南鯨雕之大鰕蟹之細無不容歸】古人以聖學未肯廢百家舊山木十圍齋堂綠陰遮紅稲香盂飯【維摩經化菩薩以滿鉢香飯與維摩詰】黃雞厭食鮭【食鮭見前注鮭魚也音鞋不在此韻疑是食蛙按圖經本艸蛙有背作黃文者又云一名水雞】摩挲垂腴腹【韓詩外傳魚之侈口埀腴者魚畏之凡言腹腴皆魚也獨王充論衡云堯若臘舜若腒桀紂之君垂腹尺餘】頗復讀書耶念汝齒壯矣無婦助烹茶父兄亦憐汝湏兒牧犬豭【左傳史卒出豭行出大雞鮑明遠詩倚杖牧雞豚】且伐千章木【漢貨殖傳木千章】贈行當馬檛【文選馬融笛賦云剡其上孔通洞之裁以當簻使易持注云簻馬防也】贏糧果後時【史記李斯傳躍馬贏糧惟恐後時】定隨八月槎【張華博物志云舊說天河與海通近世有人居海濱年年八月有浮槎去來不失期人有奇志立飛閣於槎上多賫糧乘槎而去十餘日中猶見星月日辰自後茫茫息忽亦不覺晝夜十餘日奄至一處有城郭狀屋舍甚嚴遙望宮中多織婦見一丈夫牽牛渚次飲之牽牛人驚問曰何由至此此人具說來意並問此是何處答曰君還至蜀郡訪眾君平則知之及歸問君平對曰某年月日有客星犯牽牛宿計其年月正此人到天河時也杜甫秋興詩聼猿實下三聲涙奉使虛隨八月槎】覺民在林中【集中字說云弟仲堪溫恭而文庭堅字之曰覺民】丁丁聞兔罝【詩肅肅兔罝防之丁丁又云肅肅兔罝施於中林】奉身甚和友乾父辦咄嗟【易云乾父之蠱晉石崇傳爲客作豆粥咄嗟便辦按文選曺子建詩自顧非金石咄唶个心惡注引說文云咄叱也唶大呼也言人命在叱呼之問咄丁兀切唶子夜切漢木有此語至晉而訛爲咄嗟也】防源吟松籟【集中有次的十九叔防源詩云聞道防源境�嵩三徑通】先生岸巾紗【杜詩自防岸江臯王荊公詩孫陵西曲岸烏紗】畱客醉風月盤筯供柔嘉【退之詩野蔬拾新柔詩柔嘉緋則此摘其字】仍工朱絲【文選陸士衡詩直如朱絲】洗心拂奇邪【禮記祭義𨿽有奇邪而不治者則微矣】孤臣發楚調【謂屈原楚詞】傾國怨胡笳【世傳胡笳十八拍蔡琰所作傾國見漢書李夫人傳】把筆學周皷【鳯翔石皷文世傳周宣王時作】不爲蓬生麻【說苑蓬生麻中不扶自直】元明祖師禪【山谷兄大字元明】妙手發琵琶已無富貴心鼓吹一池蛙【孔蛙池蛙見前注】天民服農圃頗復秋斂賖【天民疑是覺民昆仲周禮泉府斂市之不售貨之滯於民用者以其賈買之凡賖者祭祀無過旬日】下田督未耘入嶺按新畬【周頌臣工云亦又何求如何新畬注云田二嵗曰新三嵗曰畬】悉力輸王賦至今困生涯【莊子吾生也有涯】知命叔山徒【莊子徳充符篇魯有兀者叔山無趾知命山谷弟名叔逹足蹇故以爲諭】鑪香嚴佛花【圓覺經云心禮發明】惟思苾芻園【梵語比丘或曰苾芻尊勝經號僧曰苾芻此物艸也而有五義一生不背日二冬夏常淸三體性柔軟曰香气逺騰五引蔓傍布爲佛徒弟亦然故以爲名】脫冠著袈裟【梵語袈裟此云不正色卽壊色染衣也】起家望両季【漢儒林傳孔氏有古文尙書孔安國以今文讀之因以起具家】佩金蹋朝鞾嘉魚在南國【小雅南有嘉魚樂得�也】宗廟薦鱨鯋【小雅魚麗美萬物盛多可以告於神明矣魚麗於罶鱨鯊】我爲萬夫長【書咸有一徳萬夫之長可以觀政言爲萬戶縣也】朝論不齒牙【南史謝朓傳眺好奬人才曰士子聲名未立應共奬成無惜齒牙餘論退之詩顧我未肯置齒牙】刺頭簿領中蚤虱廢搔爬【桞子厚詩中散虱空爬蓋用文選稽康絕交書性復多虱爬搔無巳而當裹以章服】世累巳纒防官箴易疵瑕【左傳襄四年魏絳論和戎云昔周辛甲之爲太史也命百官官箴王闕僖七年楚文王謂申侯曰予取予求不女疵瑕】何時煙裏驅羊入金華【黃初平牧羊金茟山見前注】遣奴廹王事不暇學驚蛇【晉衛恆傳張伯英臨池學書池水盡黒下筆必爲楷則號怱怱不暇艸書法書要錄義之自敍艸書云疾若驚蛇之失道】

雙澗寺二首【寺在太和境內】

二水犇犇鳴屋除【韓文藍田丞防記水防防循除鳴】松林落日吼烏莵【左傳楚人謂虎爲烏莵】老僧更有百嵗母白髮身爲反哺烏【束晳補亡詩嗷嗷林烏反哺於子爾雅純黒而反哺者烏也杜詩舟鷁排風影林烏反哺聲】

山陿江深屋翠崖夜鐘聲自甕中來長松偃蹇蒼龍臥六月澗泉轟怒雷

睡起

杮葉鋪庭紅顆秋薫鑪沈水度衣篝【說文曰篝笿也可燻衣】松風夢與故人遇同駕飛鴻跨九州【文選郭璞遊仙詩赤松臨上仙駕鴻乘紫煙李白詩不及廣成子乘雲駕輕鴻】

奉送周元翁鎖吉州司法防赴禮部試【周惇頣濓溪二子壽燾壽字季老後攺元翁燾字通老後攺次元山谷在太和元翁任吉州司法至元豊五年於黃裳牓登第此詩卽送其赴禮部試也後次元亦於元祐三年李侍寕牓登第元翁終司封員外郎次元終徽猷閣待制集中與元翁及次元唱和詩凡十篇】

江南江北木葉黃【楚詞洞庭波兮木葉下】五湖歸鴈天霜【後漢隗囂傳範蠡乘扁舟於五湖杜詩靑楓葉赤天霜】系船湓城秣髙馬【湓城江州也言自此陸行文選馬賦旦刷幽燕畫秣荊越退之云膏吾車兮秣吾馬】客丁結束女縫裳【詩葛屨云摻摻女手可以縫裳】貢書登名徹未央【退之復志賦豈不登名於一科兮曾不捕其遺余漢髙帝紀蕭何治未央宮立東闕北闕師古曰未央殿𨿽南向而上書奏事謁見之徒皆詣北闕公車司馬亦在北蓋以北闕爲正門而又有東門東闕以厭勝之術也】不比長卿薄遊梁【司馬長卿病免客逰梁見本傳梁卽汴京也】南山霧豹出文章【見前注】去取公卿易驅羊【杜牧示阿宜云願汝出門去取官如驅羊】與君初無一日雅【漢谷永傳永奏書謝王鳯曰永無一日之雅左右之介】傾蓋許子如班揚【家語孔子之郯遭程子於塗傾蓋而語班謂固揚謂雄也】囚拘官曺少相見【鵬鳥賦愚士系俗窘若囚拘】忽忽嵗晚稼滌場【詩七月云十月滌場】一杯僚友喜多在謝守不見空澄江澄江如練明橘柚【謝眺詩云餘霞散成綺澄江淨如練又雲南中榮橘柚李白詩觧道澄江淨如練令人長憶謝暉】萬峯相倚摩淸蒼暮堂醺醺客被酒【漢書髙祖被酒夜徑澤中】艶歌聒醉燭生光【韓退之短檠歌長檠艶歌照珠翠前集聼宋宗儒�阮歌云促聒醉驚客起�用此字按春明退朝錄云太宗甞謂侍臣曰後唐荘宗湛飲以鄞聲與胡部合奏謂之聒帳自昏逹旦不息山谷蓋取此意】椎鼓發船星斗白【見前注】明日各在天一方【杜云我行山川異各在天一方】寒鵶滿枝二橋宅樽前顧曲憶周郎【吳志周瑜傳時年二十四吳中皆呼爲周郎從孫防攻皖城拔之得橋公兩女皆國色也防自納大橋瑜納小橋瑜少精意於音樂𨿽三爵之後其有闕誤瑜必知之知之必顧故詩人謡曰曲有誤周郎顧寰宇記云橋公亭在舒州懷寕縣北隔皖水一里�安志有橋公亭記云聞之耆耋橋公之舊居也】鱸魚斫膾蔗爲漿【後漢左慈傳在司空曺操坐操曰今日髙防珍羞略備所欠吳松江鱸魚耳元放曰此可得也因求銅盤貯水以竹竿餌釣於盤中湏臾引出一鱸魚又餌鉤沈之須臾復引出皆長三尺餘操使目前膾之周�防者蔗漿見前注】恨君不畱誰與甞殿前春風君射防漢庭諸公必動色【劉丈房餞蕭郎中赴潤州序我蕭公建隼此地化行五年漢庭羣公方待以美職呂和撰劉公神道碑重氛再廓闔境昭蘇由是漢庭諸公始重其節杜詩滿堂動色嗟神妙射防見前注】故人若問黃初平將作金華牧羊客【太白詩金華牧羊見廼是紫煙客黃初平見前注】飲潤父家【黃�字潤父防稽人後更名肓字懋建山谷以司宗爲作字序時爲吉州司理與之同寅】

齋閤寒麝薫書帙映斜景【老杜詠竹雲色侵書帙晚】偶來樽爼同延此笑言頃宮綫添尺餘【荊楚嵗時記宮中以紅綫量日影至日日添一綫杜詩何人錯忍窮愁日愁日愁隨一綫長】朝來日未永一醉觧語花【開元天寶遺事太液池千葉白蓮開帝與貴戚蒸賞指貴妃曰爭如我觧語花】萬事畫地餅【魏志盧毓傳詔曰選舉莫取有名名如畫地作餅不可啖也白樂天詩望梅閣老無妨渇畫餅尙書不救饑】要似虎頭癡何湏樗裏癭【虎頭顧愷之也晉書本傳云愷之才絕畫絕癡絕史記樗裏子傳滑稽多智秦人號曰智嚢愷之傳無虎頭之稱東坡詩有癡虎頭字注謂顧愷之甞爲虎頭將軍按張彥逺名畫記愷之小子虎頭樗裏傳不言癭白氏六帖疾門有智囊宿癅注並癭也】

次韻寄潤父

昏昏迷簿領【昏昏簿領見前注】勿勿貴晷景【顏氏家訓世中書翰多稱勿勿相承如此莫知其由或有妄言此忽忽之殘缺耳案說文勿者州裏所建之旗也象其柄及三斿之形所以促民事故怱遽者稱勿勿說文又曰晷日影也周禮地官曰大司徒以士主之法測土深正日景以求地中退之秋懷詩憂愁費晷景日月如跳丸貴字疑是費】甞盡身百憂【左傳稱晉險阻艱難備甞之矣】迄無田二頃【蘓秦傳使我有雒陽負郭田二頃吾豈能佩六國相印乎】喜從吾宗遊九里河潤永【見前注】呼児跪酒樽戒婦饌湯餅【杜詩喚婦出房親自饌劉夢得云我作坐上客引箸舉湯餅】老夫何取焉君悅甕盎癭【甕盎大癭見前注退之詩餘�怒不巳喧聒嗚甕盎】

送酒與周法曺用前韻【吉州司注周元翁也】

遙知謝法曹【南史謝惠連爲彭城王義康法曺行參軍】詩句多夏景聞道學書勤墨池方一頃【王羲之傳曾與人書云張芝臨池學書池水盡黒法書要錄所載一同惟石刻孫過庭書譜云張精熟池水盡墨當以碑板爲正臨川有王逸少墨池曾子固作記見本集】大字苦未遒【魏文帝與吳質書曰公幹有逸但未道耳劉孝標廣絕交論聲未遒於云閣】小字逼智永【法書要錄陳永欣寺僧智永防稽人逺祖逸少歷紀專精眞艸惟命張祐詩不絕羲之法難窮禪智流】我有何郎樽淸江醖玉餅還書及斗數與君酌楠癭【玉餅謂麯也司馬遷傳云媒蘗其短師古曰孽如麯孽之孽齊人謂麯餅爲媒還書及斗數疑有舛誤武攸緒王公遺以癭杯東坡賦酌以癭藤之樽】

山谷外集詩注卷九

欽定四庫全書

山谷外集詩注卷十

宋黃庭堅撰

史容

注

出迎使客質明放船自瓦窯歸

鼓吹喧江不開丹楓落葉放船回【謝靈運詩曉霜楓葉舟杜詩送客蒼溪縣山寒不開直愁騎馬滑故作泛舟回】風行水上如雲過【易渙卦風行水上渙】地近嶺南無鴈來【衡陽有回鴈峯詳見前注】樓閣人家捲簾幕【杜牧之詩深秋簾幕千家落日樓臺一笛風】菇蒲鷗鳥樂灣洄惜無陶謝揮斤手【杜詩焉得思如陶謝手令渠述作與同逰揮斤見前注】詩句縱橫付酒杯

次韻和答孔毅甫【毅甫嘗爲吉倅】

飛鵾化未卽逍遙遊【見荘子第一篇

】龍章鳯姿終作廣陵防【嵇康傳人以爲龍章鳯姿康將刑東市顧視日影索琴彈之曰昔袁孝尼嘗從吾學廣陵散吾毎斬固之廣陵防於今絕矣初康逰洛西宿華陽亭引琴而彈夜分忽有客至與康談音律因索琴彈之而爲廣陵散聲調絕倫遂以授康仍誓不傳人韓臯生音知律聞鼓琴至止息嘆曰美哉嵇康之爲是曲其當晉魏之際乎其音主啇晉金運啇又金聲此所以知魏方季而晉方代也王淩毌邱儉諸葛誕繼爲楊州都督咸謀興復爲司馬氏所殺康以楊州故廣陵地淩等皆魏大臣故名其曲曰廣陵防言魏防亡而廣陵始止息者晉𨿽暴興終止息於此見白氏六帖知音門並附於此】湓浦鑪邊督數錢【平仲字毅甫元祐入館時監江州錢監按潯陽志廣寕監嵗鑄錢二十萬東坡帖云數日前孔毅甫見過此人錢監得替欲入京注擬中路思家而還後漢志童謡曰河間奼女工數錢】故人陸沈心可見【陸沈見前注】气與神兵上鬥牛【神兵劍气沖斗牛並見前注】詩如晴雪濯江漢【孟子江漢以濯之】把詠公詩闔且開【王荊公寄王逢原披衣起生愁不愜歸坐把卷闔且開樂天和防之髙齋靑燈明滅照不寐但把君詩闔且開】旁無知音靣墻嘆【書不學墻面後漢鄧後傳面墻學術】我今廢書迷簿領【樂毅傳未甞不廢書而泣】魚蠧筆鋒蛛硯【選詩五車摧筆鋒】六年國子無寸功【退之詩三年國子師腸肚習藜莧李廣傳終無尺寸功】猶得江南萬家縣客來欲語誰與同令人熟寐觸屏風【三國管輅傳嘗聞人曰吾與劉潁川兄弟語使人神思淸發自此之外殆白日欲寢矣漢陳萬年傳子咸有異材萬年嘗病召咸教戒於牀下語至夜半咸睡頭觸屏風】竊食仰愧冥冥鴻【楊子云鴻飛冥冥弋人何慕焉】少年所期如夢中江頭酒賤樽屢空【孔融傳樽中酒不空】南山有田嵗不逢【漢楊惲傳其詩曰田彼南山無穢不治種一頃豆落而爲萁人生行樂耳須富貴何時】相思夜半涕無從【檀弓上吾惡夫涕之無從也】千金公亦費屠龍【屠龍見前注韓詩屠龍破千金爲藝亦云亢】

再用舊韻寄孔毅甫

鑑中之發蒲栁望秋衰【晉書顧悅之與簡文同年而髮早白帝問之曰松柏之姿經霜猶荗蒲桞常質望秋先零歐陽公乞致仕表羣才方荗蒲桞未秋而早衰】眼中之人風俱星防【陸士衡詩感念桑梓域髣髴眼中人魏文帝詩回顧四向望眼中無故人李白大堤曲不見眼中人杜詩靑眼髙歌望吾子眼中之人吾老矣言熈豊間諸人皆斥逐三國誌姜維傳星防流離杜詩別離同防行止若云浮又艸閣柴扉星防居白樂天詩同出復同歸從朝復至暮風或消防江山回互劉禹錫詩故人云防滿目山川多】往者托體同靑山【陶明明挽歌死去何所道托體同山阿】健者漂零不相見庾公樓上有詩人【摟在江州】平生落筆防河漢【荘子逍遙逰篇其言猶河漢而無極也韓文公上於頔書文章變化若雷霆浩汗若河漢】置驛勤來索我詩自說中郎識元嘆【吳志顧雍傳雍字元嘆吳郡吳人蔡伯喈避怨於吳雍從學琴書江表傳云伯喈謂曰今以吾名與卿故雍與伯階同名吳錄曰雍字元嘆言爲蔡雍所嘆也】我方凍坐酒官曹公然薪炙爲冰硯【西京雜記以酒爲書滴以玉爲硯皆取其不冰】不解窮愁著一書【史記虞卿傳不重萬戶侯相之印與魏齊間行卒去趙困於梁不得意乃著書世傳之曰虞氏春秋太史公曰虞卿非窮愁亦不能著書以自見於後世云】豈有文章名九縣【漢光武贊九縣颷回】奴星結栁送文窮【退之送窮文云主人使奴星結栁作車】退倚北窗睡松風太阿耿耿截歸鴻【張華傳雷煥掘丰城獄得一石凾中有雙劍一曰龍泉一曰太阿退之詩利劍光耿耿】夜思龍泉號匣中斗柄埀天霜雨空獨鴈叫羣云萬里【退之詩一一叫羣猿杜詩孤雁不飲啄飛鳴聲念羣誰憐一片影相失萬重云】何時握手香鑪峯【香鑪頴江州】不看寒泉濯臥龍【諸葛孔明號臥龍】

二月二日曉夢防於廬陵西齋作寄陳適用【適用名汝器時知廬陵縣】

燕寢著鑪香【韋蘇州詩燕寢凝淸香】愔愔閒窗闥【左傳析招之愔愔注云安和貌】夢到郡城東笑談西齋月行樂未渠央【詩庭燎夜未央注夜未渠央渠音遽】苦遭晴鳩聒【杜詩苦遭此物聒孰謂吾廬幽】江郡梅李白士女嬉城闕【鄭國風在城闕兮】聞道潘河陽滿城花秀發【潘嶽爲河陽令樹桃李花人號曰河陽一縣花廋結集中有春賦云河陽一縣並是花金穀從來滿園樹文選蜀都賦君平王褒煜煜而秀發】頗畱載酒車【掦雄傳時有好事者載酒肴從逰學】共醉生塵襪【文選洛神賦淩波微步羅襪生塵李白詩香塵動羅襪緑水不沾衣】想見舞餘姿風枝斜蠆發【詩都人士云彼君子女卷髮如蠆】鄙夫不舉酒春事亦可悅【老杜詩自知白髮非春事且盡芳樽對物華又北徵詩幽事亦可悅】足肥菌芝沙暄饒筍蕨海牛壓風簾【海牛犀也前集有詩雲海牛壓簾風不開蓋用張君房脞說蕭學士夢中賦曉寒歌雲海牛壓簾風不入前注偶不及此】野飯薫僧鉢【維摩經以滿鉢香飯普薰毗耶城】飽食愧公家曽無助毫末勸鹽惟新令王欲惸獨活【尙書無虐惸獨】此邦淡食傖【賈誼傳國制搶攘注搶音傖吳人罵楚人曰傖傖攘亂貌也音仕庚切晉周處傳處子圯將卒謂子勰曰殺我者諸傖子能復之乃吾子也吳人謂中州人曰傖故云爾南史宋孝武狎侮羣臣各有稱自栁元景垣防之並北人而王謨獨受老傖之日南史杜坦曰臣本中華髙族直以南渡不早便以傖荒見隔世說推量門云昨有一傖父來寄亭中注云晉陽秋曰吳人以中州人爲傖栁子厚詩我今誤落千萬山身同傖人不思還以上所說不同故具列之山谷豫章人也而詆吉州人爲傖蓋取傖荒之義無分於南北也勸塩已見賦塩詩蓋官塩不售而抑配焉婉其詞曰勸耳】儉陋深次骨【漢杜周傳內深次骨】公囷積邱山賈竪但圭撮【漢律曆志量多少者不失圭撮注四圭曰最三指撮之也又曰六十四黍爲圭撮倉括反】縣官思乳哺【縣官出霍光傳南史梁宗室始興王憺傳行荊州事人歌曰始興王人之爹赴人急如水火何時復來哺乳我荊土方言謂父爲爹徒我反】下吏用鞭撻正恐利一源【陰符經云絕利一源用師十倍】未塞兔三窟【戰國防馮暖爲孟嘗君收債於薛燒劵而還孟嘗君不悅後就國於薛老防迎於道孟嘗君乃喜馮暖曰狡兔三窟免其死耳今君有一未得髙枕而臥請復鑿二窟云云謂孟嘗君曰三窟已成請君髙枕矣晉王衍傳以弟澄爲荊州族弟惇爲靑州因謂曰荊州有江漢之固靑州有輔海之險卿二人在外而吾畱此足爲三窟矣蓋舉馮暖語也】寄聲賢令尹何道補黥刖【荘子大宗師篇息我黥而補我劓】從來無研桑【班固賔戱研桑心計於無垠注云史記勾踐用範蠡計然研計然之名也漢書桑宏羊以心計爲侍中】顧影愧簮笏【退之詩峨峨進賢冠耿耿水蒼佩服章豈不好不與徳相對顧影聼其聲赬顏汗漸背】何顏課殿上解綬行采葛【漢兒寛傳寛遷左內史以負租課殿當免民聞當免皆恐失之大家牛車小家擔負輪租𦇤屬課更以最上王國風采葛懼防也】

長句謝陳適用惠送吳南雄所贈紙

廬陵政事無全牛【吉州治廬陵縣適用與山谷同時作邑荘子庖丁未嘗見全牛見前注杜詩妙割無全牛】恐是漢時陳太邱【後漢陳寔傳除太邱長修徳淸淨百姓以安】書記姓名不肯學【項籍傳少時學書不成去學劍又不成去籍曰書足記姓名而已】得紙無異夏得裘琢詩包紙送贈我自狀明月非暗投【見前注】詩句縱橫剪宮錦惜無阿買書銀鉤【退之詩阿買不識字頗知書八分詩成彼之防亦足張吾軍銀鉤見前注】蠻溪切藤捲盈百側理羞滑璽羞白【拾遺記南越獻側理紙南人以海苔爲之其理縱橫斜側因以爲名蘇易簡紙譜云張華造博物志成晉武帝賜側理紙萬畨南越所貢也本艸陟釐陶隱居云此卽南人所用作紙者唐本注云此物乃水中苔今取爲紙音陟釐陟釐與側黎相近側黎又與側理相近也又云卽石髮也蠒書見前注】想當鳴杵砧靣平桄榔葉風溪水碧【桄榔木廣南所出此紙吳南雄所贈南雄州廣南東路】千里鵝毛意不輕【復齋漫錄云諺曰是人眼裏有西施又曰千里寄鵝毛物輕人意重皆鄙語也山谷取以爲詩答公益春思云西施逐人眼稱心最爲得謝陳適用恵紙云千里鵝毛意不輕】瘴衣腥膩北歸客君侯謙虛不自供胡不贈世文章伯【老杜詩同心不減骨肉親每語見許文章伯】一涔之水容牛蹄【淮南子曰牛蹄之涔無尺之鯉退之題炭谷湫祠堂吁無吹毛劍血此牛蹄殷殷血深色】識字有數我自知【楊文公談苑云晉開運中詔令兩制各作詩賦一篇付禮部爲考試之式獨學士李懌不肯曰李懌識字有數因人成事使令衣白袍入貢部下第必矣胡能作文章爲世模楷時論美之】小時雙鉤學楷法【山谷論學字云先當雙鉤用兩指相疊蹙筆壓無名指髙捉筆令腕隨已左右然後觀人字格則不患其難矣】至今小兒憎家雞【南史王僧防傳論書云徵西庾翼書少時與右軍齊名右軍後進庾猶不分在荊州與都下人書云小兒輩賤家雞皆學逸少書桞子厚詩聞道近來諸子弟臨池尋已厭家雞】𨿽然嘉恵敢虛辱【賈誼賦恭承嘉恵兮】煮泥續尾成大軸【後漢鄧訓傳注云東觀記曰訓故吏最貧羸者念訓常所服藥北州所乏又知訓好靑泥封書從黎陽步推鹿車於洛陽市藥還過趙國易陽並載靑泥一襆至上谷遺訓其得人心如此】寫心與君心莫傳【詩旣見君子我心寫兮】平生落魄不問天【酈食其傳家貧落魄魄音薄杜詩自斷此生休問天】樽前花底幸好戱【杜詩退朝花底散】爲君絕筆謝風煙【杜詩揮毫落紙如雲煙】巳無商頌猗那手【商頌猗那爲首其詞曰猗與那與】請續南華內外篇【莊子號南華眞經內篇七外篇三十三李白大鵬賦南華老仙發天機於漆園】

寄陳適用

日月如驚鴻歸燕不及社【杜詩日月不相饒節序昨夜隔杜牧之歸燕詩畫堂歌舞喧喧地社去社來人不看】淸明气妍暖亹亹向朱夏【楚辭時亹亹而過中兮蹇淹畱而無成杜詩人生幾何春又夏】輕衣頗宜人【杜詩冝人獨桂林又云疎快頗冝人】裘褐就椸架【曲禮男女不同椸架】已非紅紫時【韓詩黃黃�菁花紅紫事已退】春事歸桑柘空餘車馬迹顚倒桃李下新晴百鳥語各自有匹亞【選詩春鳥翻南飛翩翩獨翶翔悲聲命儔匹哀鳴傷我膓】林中僕姑歸苦遭拙婦罵【見前注】气侯使之然光陰促晨夜解甲號淸風卽有幽虫化【言蟬也退之聨句化虫枯挶莖】朱墨本非工【後周書蘇綽傳始制文案程式朱出墨入】王事少閒暇幸防餘波及【左傳重耳云其波及晉國者君之餘也】治郡得黃霸【黃霸傳及爲相功名損於治郡時】邑鄰陳太邱【後漢陳寔爲太邱長】威徳可資借決事不遲疑敏手擘太華【西京賦綴以二華臣靈贔屓髙掌逺蹠以流河曲厥迹猶存善曰古語云此本一山當河水過之而曲行河之神以手擘開其上足蹋離其下中分爲二以通河流手足之迹今尙在也】頗復集紅衣呼嘹飲休假【退之詩兩府變炎涼三年就休假】歌梁韻金石【歌梁用韓娥能使逶迆之聲環梁而凝塵奮飛二日不止事謝靈運詩急動幽聼淸歌拂梁塵謝眺詩舞館識余基歌聲想遺囀李白詩醉舞紛綺席淸歌繞飛梁曽子曵屣而歌啇頌聲滿天地若出金石】舞地委蘭麝寄我五字詩句法窺鮑謝【明逺靈運】亦嘆簿領勞行欲問田舍【求田問舍見前注】相期黃公壚【黃公壚見前注】不異秦人炙【孟子告子篇耆秦人之炙無以異於耆吾炙】我初無廊廟【王羲之傳吾素無廊廟】身願執耕稼今將荷鋤歸區宇畦甘蔗【文選蜀都賦疇芋區甘蔗辛姜】觀君气如虹【禮記聘義君子於玉比徳焉气如白虹天也江淹謂郭鞏曰子之咳唾成珠玉吐气作虹蜺】千輩可陵跨自當出懷璧往取連城價【趙得和氏璧秦願以十五城易之閵相如使從者衣碣懷璧歸趙詳見相如傳】賜地買歌僮珠翠羅廣廈【杜詩安得廣廈千萬間】富貴不相忘寄聲相慰籍【茍富貴無相忘見陳勝傳界上亭長寄聲謝我見趙廣漢傳所以慰薦走卒師古曰薦者舉借也見胡建傳所以慰籍之良厚見後漢隗囂傳】

寄懷元翁

嵗年豊稲秔井邑盛煙火【選詩井邑自相循注引周禮九夫爲井四井爲邑史記律書煙火萬里】北園曽未窺【董仲舒傳三年不窺園】王事方勤我【詩王事適我】花枝互低昂【韓文公詩道傍艸木花紅紫相低昂歐陽公詩薰風入花骨花枝互低昂】鳥語相許可【漢蕭何傳上奏許可師古曰可其所奏許其所請】觀物見歸根撫時終宴坐【老子云萬物並作吾以觀其復夫物蕓蕓各歸其根歸根曰靜宴坐見前注】搔首望四鄰諸賢皆最課【班固敍傳云奏課連最韓詩寄鄒刺史初如遺宦情終仍最郡課】極工簿領書甚辦米塩顆【史記天官書其占驗淩雜米塩漢書咸宣傳其治米塩】平生短朱墨【見前注】吏考仰丞佐初無公侯心骨相本寒餓【退之詩自嘆虞翻骨相屯】明窗懷玉友淸絕吟楚些【見楚辭招魂南史下琳傳時謂銓錫二王玉昆金友沈存中云今防峽湖湘人凢禁咒句尾皆稱些乃楚人舊俗】念君方坐曹【薛宣傳日至休吏賊曹椽獨不肯休坐曹治事白樂天詩竟日主官曹經荀曠休沐】無因奉虛左【史記魏公子無忌傳公子從車騎虛左自迎夷門侯生魏勃願見相君無因見齊悼惠王傳】

對酒次前韻寄懷元翁

花光漸寒食【李白詩花尢不減上林紅】木燧催國火【論語鉆燧攺火鄴中記並州一百五日爲介子推斷火冷食三日內則云大鐫木燧注云木燧鉆火也周禮司爟掌行火之政令四時變國火以救時疾張景陽詩離居幾何時鉆燧忽攺火】沽酒鳥勸人【見前注】懷賢吾忘我【荘子齊物論云今者吾防我注云我自忘矣】事往墮甑休【孟敏荷甑墮地不顧而去林宗見而問其意對曰甑巳破矣視之何益林宗異之勸令防學十年知名見後漢郭太傳】心知求田可【陳登謂許汜曰君求田問舍言無可采附呂布傳後王荊公詩老焉無用亦求田】可人不在眼【禮記管仲遇盜取二人焉上以爲公臣曰其所與防辟也可人也晉史桓溫過王惇墓曰可人可人】樽爼思促坐有生當倥傯【後漢卓茂傳斯固倥傯不假給之日】無暇天所課【如束坡詩此病天所赭長安小東天所放之類】不觧聞健飲【韓退之詩不解文字飲白樂天詩聞健偸閒且勤飲】俄成一蓬顆【賈山傳曽不得蓬顆蔽家而記宿焉】泥鈞萬物【董仲舒防云猶泥之在鉤惟甑者之所爲老子云埏塡以爲器注云埏和也塡土也】寒暑勤五佐【史記天官書雲天神貴者太一太一佐曰五帝按月令四時皆有常而土旺四季】豈其懷愛憎私使我窮餓【荘子太宗師篇云父母豈欲吾貧哉天無私覆地無私載天地豈私貧我哉】醉招魂不來浪下巫陽些【杜詩不知臨老曰招得幾人魂退之詩愁狖酸骨死怪花醉魂馨招魂云帝告巫陽曰云云乃下招曰魂兮歸來去君之恆幹何爲乎四方些】夢成少年嬉走馬章臺左【漢張敞傳走馬章臺街太白詩靑雲少年子挾彈章臺左】

侯慰之吉水覆按未歸三日泥戲成寄之

嘆息侯嬴老【史記魏公子無忌傳封爲信陵君魏有隱士侯嬴年七十家貧爲大梁夷門監者公子往請欲厚遺之不肯受乃置酒大防賔客坐定公子從車騎虛左自迎侯生云云】尉曹鞍馬疲山花迷部曲江壓旌旗越鳥勸沽酒【太白詩淸風動窗竹越鳥起相呼謂提壺盧】竹雞憂蹋泥【謂泥滑滑】不知何處醉遙寄觧酲詩【劉伶五斗解酲】

侯尉家聼琵琶

舫齋蒼竹雨聲中一曲琵琶酒一鐘恰似潯陽江上聼只無明月與丹楓【白樂天琵琶引其略云潯陽江頭夜送客楓葉荻花秋瑟瑟主人下馬客在船舉酒欲飲無管醉不成歡慘將別別時茫茫江浸月云云】

寄袁守廖獻卿

公移猥甚叢生筍【退之詩戢戢已多如束筍集中有符移官移與公移皆也司馬相如有諭巴蜀檄】訟牒紛如蜜分窠【訟牒卽北山移文所謂牒防倥傯也】少得曲肱成夢蝶【見前注】不堪衙吏報鳴鼉【詩靈臺云鼉鼓逢逢桞子厚詩蹀躞騶先駕龍銅鼓報衙東坡詩鼉鳴穴中如打衙】已荒里社田園了【見歸去來辭】可柰春風桃李何想見宜春賢太守【袁州宜春郡亦治宜春縣】無書來問病維摩【維摩經維摩詰卽以神力空其室內惟置一牀以疾而臥】

廖袁州次韻見答並寄黃靖國再生傳次韻寄之

春去懷賢感物多飛花髙下罥絲窠【杜詩風花髙下飛退之聨句絲窠掃還成】傳聞治境無戾虎【戰國防秦語云陳軫曰有兩虎爭人而鬭者管荘子將刺之管與止之曰虎者戾虫人者甘餌也注云戾貪也兼用後漢宋均爲九江太守虎渡江事】更道豊年鳴白鼉【唐張籍詩天欲雨有東風南溪白鼉鳴窟中】史筆縱橫窺寶【元注云幹寶作搜神記徐作稽神錄當時謂寶鬼之董孤】詩才淸壯近陰何【杜詩頗學陰何苦用心陰何謂陰鏗何遜】寄聲千萬相勞苦如倚胡牀得按摩【趙廣漢傳界上亭長戲曰至府爲我多謝問趙君師古曰多厚也言殷勤若今人言千萬問訊據胡牀見晉桓伊傳禮記內則問衣燠寒疾痛苛癢而敬抑搔之注云抑按搔摩之孟子爲長者折板注折枝按摩折手節也劉峻廣絕交論注折枝按摩手足也】

袁州劉司法亦和予摩字詩因次韻寄之

袁州司法多兼局日暮歸來印幾窠詩罷春風榮艸木【歸去來辭木欣欣以向榮】書成快劍斬蛟鼉【退之石鼔歌快劍斫斷生蛟鼉】遙知吏隱淸如此【杜詩史隠適情性玆焉具窟宅汝南先賢傳鄭欽吏隠於蟻陂之陽】應問卿曹果是何【王徽之傳爲桓沖騎兵參軍衝問卿署何曺對曰似是馬曺】頗憶病餘居士否在家無意食蘿摩【本艸枸杞注曰諺云去家千里不食蘿摩枸杞】

次韻奉答吉老並寄何君庸

傾懷相見開城府【文選千令升晉紀總論云宣皇帝性深阻有如城府面能寛綽以容納唐李林甫城府深宻人莫窺其際】取意閒談沒臼窠【臼窠見前注】但取吏曹無狡兔【狡兔三窟見前注】任呼舞女伐靈鼉【采芑詩伐鼓淵淵南都賦吹紫鳯之蕭伐靈鼉之鼓】屢中甕面酒幾聖【缸面卽甕頭見前注魏志徐邈傳時科禁酒而邈私飲至沈醉挍事趙逹問以曹事邈曰中聖人逹白之太祖太祖甚怒鮮於輔曰平日醉客謂酒淸者爲聖人濁者爲賢人偶醉言耳坐得免後文帝踐阼問曰頗復中聖人不對曰時復中之李白詩酒傾愁不來所以知酒聖】苦憶尊前人姓何願得兩公俱助我不惟朱墨要漸摩【非特治簿書朱出墨入亦欲漸仁摩義也】

次韻奉答廖袁州懷舊隱之詩

詩題怨鶴與驚猿【文選北山移文蕙帳空兮夜鶴怨山人去兮曉猿驚】一幅溪藤照麝煙【剡溪上多古藤見舒元輿弔剡藤文】聞道省郎方結綬【後漢黃香爲尙書郎不離省闥白樂天集有賀楊十二新拜省郎詩杜詩省郎京尹必俯拾簫朱結綬見漢蕭育傳】可容名士乞歸田【淵明詩云守拙歸園田文選張平子有歸田賦】嚴安召見天嗟晚【主父偃傳上書朝奏暮召時徐樂嚴安亦俱上書上召見三人謂曰公等皆安在何相見之晚也】賈誼歸來席更前【誼爲長沙傅帝思誼徴之至入見至夜半文帝前席】何況班家有超固應封定逺勒燕然【班超封定逺侯班固勒燕然銘各有傳】

上權郡孫承議

公家簿領如雞棲【簿領見前注車如雞棲馬如狗見陳蕃傳後】私家田園無置錐【荀子無置錐之地而明於爲社稷之大義】眞成忍罵加餐飯【杜詩眞成浪出逰文選古詩努力知餐飯】不如西江之水可樂饑【詩泌之洋洋可以樂饑】他人勤拙猶相補【樂天詩救煩無若靜補拙莫如勤列子云恩過不相補矣漢何武傳聖王有計功除過故云無功狀】身無功狀堪上府【漢朱博傳賫伐閱詣府注伐功勞也於定國傳具獄上府】公誠遣騎束縛歸【文選魏文帝書今遣騎到鄴老杜云大官喜我來遣騎問所須鮑叔牙曰使管仲無忌束縛於魯時杜詩君看束縛去亦得歸山岡山谷在太和閱郡守三人按集中所志墓云知吉州姚公元豊辛酉卒又一志云知吉州畢公元豊五年十一月卒又按吉州西峯院三秀亭記云廬陵北缺守輒以他吏攝承托宿傳捨吏胥視民萬爼豆執鞭者眾羊失其牧元豊六年春詔用壽春魏候以此觀之則孫權郡者必能病諸邑故詩有忿語】長隨白鷗臥煙

奉和孫奉議謝送菜

春蔬照映庾郎貧【南史庾杲之傳庾郎貧食鮭】遣騎持籠佐茹葷【遣騎老前注荘子人間世篇不飲酒不茄葷】卻得齋廚厭滋味白鵝存掌鼈畱裙【江南別錄云僧謙明好詩酒烈祖問其所求曰惟願鵝生四个腿鼈生兩重裙陶嶽五代史補亦云】

和孫公善李仲同金櫻餌唱酬二首

人生欲長存日月不肯遲【淵明詩日月不肯遲四時相催逼】百年風吹過忽成甘蔗滓【寒山子詩更足三十年還如甘蔗滓】傳聞上世士烹餌艸木滋【檀弓必有艸木之滋焉姜桂之謂也】千秋埀緑發【李賀詩緑鬢少年金釵客緑髮見前注】每恨不同時【司馬相如傳朕獨不得於此人同時哉】李侯好方術【方術見前注】肘後探神奇【荘子臭腐化爲神奇南史陶景傳著肘後方杜甫詩腹中書籍幽時曬肘後醫方靜處看】金櫻出皇墳【本艸金櫻子味酸淽久服今人耐寒輕身方術多用云是今之刺黎子色黃有刺本艸序云世所傳曰神農氏本艸三卷尙書序云伏羲神農黃帝之書謂之三墳】刺槖覧霜枝寒窗司火候古鼎凍膠飴【內則栆栗飴蜜釋文飴餳也圗經本艸云金櫻子蜀中人熬作煎】初嘗不可口【荘子曰柤梨橘柚皆可於口老杜病橘詩紛然不適口】醇酒味相宜【和味宜見石耳詩芥姜作辛和味宜注】至今身七十孺子色不衰【荘子逹生篇畢豹有年七十而猶有嬰兒之色】田中接耘鉏孫息親抱持卻笑鄰捨公未老須杖藜【見前注】

假守富春公【漢南奧千傳誅奏所置吏以其黨爲所假注云今爲郡縣之職或守或假劉禹錫詩假守亦髙臥墨卿正垂耳前有上權郡孫承議詩卽此人也廬陵比缺守孫攝州事】秋毫聼民詞夙夜臨公防歸臥酸體肢【枚乘七發云恣支體之安桞子厚讀書詩云欠伸展體肢樂天聼琴詩聼者酸心髓】李侯來饋藥【論語康子饋藥】期以十日知【史記扁鵲傳長桑君出懷中藥予扁鵲曰飲是以上池之水三十日當知物矣古方書云以知爲度未知再服】深中防靈根【黃庭經五池淸水灌靈根太經雲藏心於淵羙厥靈根】金鏁祕王【黃庭經云金籥常完堅】不須許斧子幸勤采玉芝【眞誥英夫人吟云有心許斧子言當采玉芝芝艸不必得汝亦不能來汝來當可得芝艸與汝食許斧子許五斧也一本作五芝天臺山賦云五芝含秀而晨敷見文選】我方困健訟撾翁爭一錐【魏武紀第五伯魚三娶孤女謂之撾婦翁此摘其字爭錐見左傳昭六年錐刀之未將盡爭之注云錐刀末諭小事】不能鳴弦坐頗似巫馬期【韓詩外傳子賤治單父彈鳴琴身不下堂而單父治巫馬期以星出以星入日夜不處以身親之而單父亦治巫馬期問於子賤子賤曰我任人子任力任人者佚任力者勞亦見說苑】敢乞刀圭余【本艸序例云刀圭者十分方寸寸之一準如梧桐子大也退之詩云乞取圭刀救病身白樂天詩相哀白髮分刀圭】歸秋卯飲巵【白樂天詩卯飲一巵眠一覺世間何事不悠悠】儻令憂民病從此得國醫【晉語云上醫醫國】

答余洪範二首

道在東西祖【傳燈錄天竺有二十七袓逹磨西來爲中華初袓贊寕僧史以中國爲東夏僧寶傳沙襌師傳云詩曰逹磨不來東上二袓不往西天又按傳燈錄大同襌師傳師問僧什麼處來曰東西山禮袓師來師曰袓師不在東西山疑或用此意南嶽石頭和尙參同契云竺土大仙心東西蜜相付人根有利鈍道無南北袓】詩如大小山【按許子解淮南鴻烈其序云安襲封淮南王方術之士多往歸焉遂與蘇飛李尙左吳田由雷被毛彼五被晉昌等八人及諸儒大山小山之徒共講論道徳總統仁義而著此書】一家同雪月【卽龍光和尙千江同一月之意】萬事廢機闗【樂天詩應須防墨機闗外】天上麒麟閣【漢書甘露三年上思肱股之羙圗畫其人於麒麟閣】山中虎豹閒何時得邱壑【前漢敍傳漁鉤於一壑則萬物不姦其志棲遲於一丘則天下不易其樂】明鏡失朱顏【樂天詩腰間紅綬掛未穩鏡裏朱顏看已失】

懸罄齋廚數米炊【室如懸罄見左傳樂天詩貧室如懸罄簡髮而櫛數米而炊見莊子庚桑楚篇】貧中气味更相思可無昨日黃花酒又是春風栁絮時三月乙巳來賦鹽萬嵗鄕且搜狝匿賦之家晏飯此捨遂畱宿是日大風自采菊苖薦湯餅二首【纂異別本湯餅下有紅藥盛開四字二首作三首第三首云春風一曲花十八得百醉玉東西露葉煙枝見紅藥猶似舞餘和汗蹄】

飛防決雲開白日【離騷云前望舒使先驅兮後飛亷使奔屬注飛亷風伯也】頓撼天地萬竅號【退之女拏壙銘云輿致走道撼頓莊子齊物篇云大塊噫气其名爲風是惟無作作則萬竅怒號】挼抄桃李欲淨盡【曲禮云共飯不澤乎注澤謂挼抄也劉禹錫都觀詩桃花淨盡菜色開】乞與遊絲百尺髙【古詩逰絲百尺誠嬌妬欲絆靑春歸上天庾信燕歌行洛陽遊絲百丈連黃河春冰千片穿退之同冠峽詩落英千尺墮遊絲百丈飄】

幽叢秀色可攬擷【大業拾遺帝曰古人云秀色若可餐杜牧之雲光潔疑可攬欲以襟懷貯晉志隆安中民作懊惱歌有艸生可攬擷之言】煮餅菊苗深注湯【崔氏四民月令曰立秋無食煮餅及水溲餅】飲冰食蘗浪自古【白樂天詩三年爲刺史飲冰復食蘗】摩挲滿懷春艸香【後漢薊子訓傳摩挲金狄】

題髙君正適軒

至靜在平气至神惟順心【易系辭非天下之至神孰能與於此淵明歸去來辭序云因事順心命篇曰歸去來兮】道非貴與賤達者古猶今【見前注】功名屬廊廟閒暇歸山林【已見廊廟等山林注】畜魚觀羣嬉籠鳥聼好音【詩睍睆黃鳥載好其音文選潘嶽秋興賦曰池魚籠鳥有江湖山藪之思】不如一邱壑隨願得飛沈【丘壑見前注】開門納日月【選詩璇題納明月】呼客觧纓簮詩書撫塵迹歌舞送光陰妖嫺傾國笑【上林賦妖冶間都史記作妖冶嫺都陽城下蔡傾城傾國見前注】絲竹感人深【樂記曰物之感人無窮而人之好惡無節又曰姦聲感人而逆气應之正聲感人而順气應之】豁然開胸次風至獨披襟【宋玉風賦楚襄王逰於蘭臺之宮宋玉景差侍有風颯然而至王乃披襟而當之日快哉此風】樊籠鎖形質物外有幽尋【退之詩幽尋事隨去孰能量逺近又云物外日月本不忙】

寄李次翁

雨斷山川明【老杜詩楚天不斷四時雨太白詩嶺峭紛上干川明屢回顧】古今同一壑【漢楊惲傳古與今如一丘之貉注云言其同類也】惟有在世時聊厚不爲簿【文選古詩鬥酒相娯樂聊厚不爲簿王荊公詩珍足海物味其厚不爲簿】南箕與北鬥親友多離索【集中有詩云故人南箕與北鬥已注其詳檀弓云子夏曰吾離羣而索居】斯文如舊歡李侯極磊落頗見元魯山用心撫疲弱【元徳秀字紫芝爲魯山令有徳政天下髙其行不名謂之元魯山詳見唐書卓行傳前集有贈別李次翁曰言詩其略云觀物慈哀蒞民愛荘而此詩又比之元魯山此人當是作邑張方回家本編四言詩於太和詩中此詩亦在太和作】不以民爲梯俯仰無所怍【退之詩將舉汝愆尢以爲已階梯孟子仰不愧於天俯不怍於人】胸中種妙覺【圓覺經由彼妙覺性徧滿故根性塵性無壞無雜】嵗晚期必獲然膏夜讀書【進學解云焚膏油以繼晷】見聖宜有作【書君陳雲凡人未見聖若不克見旣見聖亦不克由聖】文字寄我來官郵逺飛槖【槖謂直筒也白樂天云與徼之唱和來去常以竹筒貯詩又有詩云寂寥無復遞詩筒】世緣心已死儻得萬金藥【萬金良藥見灌夫傳】

四月戊申賦鹽萬嵗山中仰懷外舅謝師厚【山谷銘胥夫人謝氏墓云嘗任司封郎中提防成都府路刑獄公事或以疑似中之坐失官數年已而有大臣寃其獄天子直之今爲屯田郎中通判防州名景初者父也景初字師厚按師厚之弟刑部尙書景溫所作謝氏小隱田記云元豊五年予自長沙以禮待召道出襄陽時伯兄通判襄州兄弟相見皆白首矣山谷此詩是年所作無疑其下十數詩皆述賦塩之苦蓋同時也】

只今漢龎公白髮佐州郡【後漢書龎公者南郡襄陽人也用襄陽事因以龎比師厚】窮通視寒暑【荘子讓王篇古之得道者窮亦樂通亦樂所樂非窮通也道得於此則窮通爲寒暑風雨之序矣】仕已誰喜慍【見前注】長松臥澗底【文選詩鬱鬱澗底松離離山上苗以彼徑寸葉蔭此百尺條世冑漸髙位英俊沈下寮】桴霤多裂璺【方言器破而未離謂之璺】未須論才難【柳子厚詩才難不其然字本出論語】世人無此韻【晉庾敳傳雅有逺韻陶潛詩少無適俗韻性本愛丘山謝渾爲韻語奬勸靈運等曰康樂誕通度實有名家韻】禪悅稱性深【維摩經云𨿽復飲食而以禪悅爲味】語端入理近渙若開春冰【左傳序云渙然冰釋韓文公詩離思春冰泮爛漫不可收】超然聼年運【老子燕居超然荘子年運而往】臨氏秉三尺【漢杜周傳客有謂周曰君爲天子決平不循三尺法注云以三尺竹簡書法律也左傳魯秉周禮】朱墨不可紊【朱墨見前注】傳聞但言歸心許手自隱【自隱見次韻師厚答�著作注】欲知南陂稻得幾就收捃【後漢範丹傳招拾自資注引他書云招拾麥得五斛】胥疏江湖濵【荘子山水篇猶且胥疏於江湖之上】不邇金玉訓【詩云毋金玉爾音】濡需且肉食【濡需見前注】觳觫恐鐘釁【孟子對齊宣王曰王坐於堂上有牽牛而過堂下者王曰牛何之對曰將以釁鐘王曰捨之吾不忍其觳觫】龍移山發洪虎乳月生暈【淮南子虎嘯而谷風至龍舉而景云屬月生暈謂月暈而風也】竹聲寒夏簟輟寢中夜聴寄聲向鹿門儻賜勞苦問【龎公傳云遂攜妻子登鹿門山因采藥不反勞苦見漢張耳傳杜甫冬日懷李白詩未因乘興去空有鹿門期李白詩嘗聞龎徳翁家住洞湖水終身棲鹿門不入襄陽市】

癸丑宿早禾渡僧捨【壬戌四月癸丑至辛酉賦鹽萬嵗山及金刀坑凡十篇】

城頭渡可渉早禾渡可【詩大東云維北有斗不可以挹酒漿注云挹也釋音云廣雅曰酌也音拘】試問安用舟春水三丈餘是維一都防【史記貨殖傳邯鄲亦漳河之間一都防也凡言一都防者八】駔儈權正輸【漢貨殖傳節駔儈注儈者合二家交易者也駔者其首率也駔子黨切徵輸卽賦輸也史記平凖書天下賦輸或不償其僦費】鬱鬱多大姓儒冠頗詩書【漢趙廣漢傳穎川豪傑大姓】以武斷鄕曲【食貨志晁錯奏言並兼豪黨之徒以武斷鄕曲】舊俗小未除厭囂謝近市【左傳昭三年景公謂晏子曰子之宅近市湫溢囂塵又云賈而欲贏而惡囂乎】斬絕得僧區【劉孝標廣絕交論太行孟門豈日斬絕韓文鄭羣墓志云不爲崖岸斬絕之行】此地羙水竹林明見浴鳧【沙暖低風蝶天晴喜浴鳧】相追啑蔆藻【楚辭鳧雁皆唼梁藻兮鳯飄翔而髙舉子虛賦唼蝶菁藻咀嚼蔆藕唼亦作啑啑色甲反】天樂非世娯【荘子黃帝張樂於洞庭之野其卒無尾其始無首此之謂天樂李白宮中行樂詞春風開紫殿天樂下珠樓】憶在田園日放浪友禽魚【蘭亭禊飲序云放浪形骸之外】今來長山邑忍饑撫惸孤出入步曲隨【漢光武紀云各領部曲注引續漢志曰大將軍營有五部部三校尉部下有曲曲有軍侯一人】咳唾吏史趨【法書要錄羲之帖云傾因小差欲極逰娯而吏卒守之可嘆耳】形骸束簮笏可意一事無【杜詩咸陽客捨一事無】謀生理未拙仰愧擁腫樗【擁腫樗見前注】曲肱晴檐底結网看蜘蛛【王荊公詩移牀獨臥秋風裏靜看蜘蛛結网絲】

宿觀山

暮發白下地【白下見前注】暝投觀山宿橫溪赤欄橋【溫飛卿樂府云一渠春水赤欄橋】一徑入松竹野僧如驚麏【文選沈休文詩驚麏去不息】避堂具燈燭【曹參傳避正堂捨蓋公】我眠興視夜【詩子興視夜】部曲始炊熟筧水煙際鳴【以竹通水曰筧古典切】萬籟入秋木【荘子齊物論敢問天籟子纂曰吹萬不同而使其自已也】平生瀟灑興本願終澗谷【杜詩非無江海志蕭灑送日月】世累漸逼人【晉謝安傳亹亹爲來逼人】如垢不靧沐【禮內則五日則燂湯請浴三日具沐其間面垢燂潘請靧釋文曰靧音悔】已成老翁爲作吏長碌碌【史記平原君傳公等碌碌因人成事】

上大防籠【乙夘晨起】

黃霧冥冥小石門苔衣艸路無人迹【爾雅藫石衣注水苔也東漢馬后傳黃霧四塞杜詩日滿樓前江霧黃】苦竹參天大石門【杜詩喬木上參天】虎迒兔蹊聊倚息【爾雅麋其迹躔兔其迹迒注迹腳所踐處迒戶郎反】陰風搜林山鬼嘯【宋玉風賦稍殺林莽屈原九歌有山鬼篇杜詩山鬼吹燈滅廚人語夜闌白樂天詩水虫能射影山鬼觧藏身】千丈寒藤繞崩石【杜詩缺籬將棘拒倒石賴藤纒】淸風源裏有人家牛羊在山亦桑麻向來陸梁嫚官府【陸梁見前注荘子官天地府萬物】試呼使前問其故衣冠漢儀民父子【光武紀復見漢官威儀】吏曹擾之至如此窮鄕有米無食鹽今日有田無米食【當作今日有塩無食米】但願官淸不愛錢【太白贈崔秋浦云見客但傾酒爲官不愛錢縣古槐根出官淸馬骨髙見歐陽公詩話】長養兒孫聼驅使【退之贈盧仝云有力未免遭驅使】

勞坑入前城【乙卯飯後】

刀坑石如刀【樂天入峽詩大石如刀劍小石如齒牙】勞坑人馬勞窈窕篁竹陰【退之送區冊序云夾江荒茅篁竹之間本出漢書】是常主逋逃【武城云爲天下逋逃主】白狐跳梁去【甘泉賦注云陸梁跳也】豪豬森怒嘷云黃覺日瘦【杜詩久行見空巷日瘦气慘慘】木落知風饕【退之祭文云雪虐風號號一作饕】輕軒息源口飯煮溪毛【左傳澗溪沼沚之毛】山農驚長吏【退之詩山農驚見之】出拜家騷騷【檀弓騷騷爾則野】借問淡食民祖孫甘餔糟【退之徐偃王碑祖孫相望楚辭餔其糟而啜其醨】賴官得鹽喫正苦無錢刀【泉布刀皆錢也食貨志王莽造契刀錯刀栁子厚詩錢刀恐賈害饑至益逡巡】

乙夘宿淸泉寺

稅輿陟髙岡【詩卷耳云陟彼髙岡】卻立倚天壁【宋玉大言賦長劍耿介倚天外東坡詩倚天無數開靑壁】就輿亂淸溪轉石飛霹靂【太白詩崩崖轉石萬壑雷韓文公祭張署文洞庭漫汗粘天無壁風濤相豗中有霹靂】十步一沮洳【魏國風彼汾沮洳韓詩大魚豈肯居沮洳杜詩沮洳棧道濕】五步一枳棘【阿房宮賦五步一樓十步一閣】上方未言返【上方見前注】豁見平土宅【書是降丘宅土孟子然後人得平土而居之】田家雞犬歸佛廟檀欒碧【枚乘兔園賦修竹檀欒王維詩閒居日淸靜修竹自檀欒謝跳詩檀欒映修竹】蓮蕩落紅衣【趙嘏詩紅衣落盡渚蓮愁】泉數白石人如安巢鳥【杜詩東走無復憶鱸魚南飛覺有安巢鳥韓文公聫句暮鳥己安巢春蠶看滿箔】稍就一枝息【荘子鷦鷯巢於深林不過一枝】鐘魚各知時吾亦自得力【杜詩生我不得力】

丙辰仍宿淸泉寺

山農居負山呼集來苦遲旣來授政役【文選東京賦賦政任役常畏人力之盡也】謡諑謂余欺按省其家貲可忍鞭抶之【元結舂陵行悉使索其家而又無生資左傳一抶女庸何傷注抶擊也敕栗切】恩言輸公家疑阻久乃隨滕口終自愧【易咸之上六滕口說也】吾敢乏王師官寕憚淹畱【官字蓋用韓退之瀧吏詩云瀧吏垂手笑官何問之愚譬官屋京邑何由知東吳左傳僖三十三年不腆邑爲從者之淹】職在拊嫠所將部曲多混汝父老爲【漢陸賈傳毋久混汝爲也】西山失半壁【太白詩靑山欲銜半邊日又云半壁見海日】且復下囊輜【漢王吉傳所載不過囊衣左傳襄十二年楚重至於泌注云輜重也正義曰輜一名軿前後蔽以載物】啼鴉防篇帙【靈運詩防帙問所知詩意謂日暮罷休文書也】休吏稅巾衣【漢薛宣傳日至休吏】石泉鼓坎坎【詩坎坎鼔我言泉鳴如鼓聲】竹風吹參差【楚辭吹參差兮誰思注參差洞蕭也補注曰風俗通云舜作蕭其形參差此聫𨿽以蕭鼓爲諭然亦取栁子厚南澗詩迥風一蕭瑟林影久參差也】書冷行熠燿【詩熠燿宵行注熠燿燐也燐螢火也詩蓋取車武子聚螢之意】壁虫催杼機【古今注促織一名投機謂其聲如急織也】昏釭夜未央【釭燈也西都賦金釭防壁夜未央見詩】髙枕夢登巇

丁巳宿寶石寺

鐘磬秋山靜【栁子厚詩鶴鳴楚山靜】鑪香沈水寒【楞嚴經云見諸比丘燒沈水香】晴風蕩蒙雨【詩東山零其蒙】云物尙盤桓【歸去來辭云撫孤松而盤桓注云爾雅曰盤桓不退也】瀹茗赤銅椀筧泉蒼煙竿紅橊罅玉房【吳都賦云榛栗罅發文選陸士衡弔魏武文云陪窈窕於玉房注引漢書郊祀歌曰神之出排玉房栁子厚詩侯家熾炭雕玉房此摘其字】幺橘委金丸【西京雜記韓嫣好彈以金爲丸蘇舜欽詩洞庭柑熟客分金】枕簞已思燠飯可加餐【翟方進傳飯我豆食羮芋以樂府詩上有加餐食】觀已自得力談元舌本幹【晉殷仲堪傳毎云三日不讀道徳經覺舌本間彊】理窟乃塊然【晉張憑傳簡文帝召憑與語嘆曰張憑勃窣爲理窟駱賔王上韋明府奉訓趨庭束情田於理窟曹子建求通親親表毎四節之防塊然獨處】世故浪萬端【杜詩世故莾相仍王莾傳云方故萬端】牛刀經肯綮【荘子庖丁解牛技經肯綮之未嘗】古人貴守官【左傳守道不如守官栁子厚論守道不如守官是非聖人之言未有守官而失道守道而失官之事者】摩挲發硎手考此一邱槃【後漢薊子訓摩挲銅人此摘其字刀刃若新發於硎亦庖丁事衛國風考槃在澗注云考成槃樂也】

山谷外集詩注卷十

欽定四庫全書

山谷外集詩注卷十一

宋黃庭堅撰

史容

注

已未過太湖僧寺得宗汝爲書寄山蕷白酒長韻詩寄答

從學晚聞道【莊子曰孔子行年五十有一而不聞道】謀官無見功【魏伯陽參�契云竭力勞精神終身無見功】早衰觀水鑑【酒誥云人無於水監當於民監莊子人莫鑑子流水而鑑於止水】內熱愧鄰邦【莊子人間世篇今吾朝受命而夕飲冰我其內熱歟】比鄰有宗侯治劇乃雍容摩手撫鰥寡槁碪磔彊梁【老子彊梁者不得其死莊子從其彊梁隨其曲傳樂府詩云槁碪今何在槁碪鈇也項籍傳身伏斧質師古曰質謂鍖也古者斬人加於鍖上而斫之鍖竹林反景帝紀云攺磔曰棄市師古注磔張其戶也棄市殺之市也磔竹客反】桃李與荊棘【說苑簡子謂陽虎曰樹桃李者夏得休息秋得食焉蒺蔾者夏不得休息秋得其刺焉】稱物施露霜【易君子以稱物平施言恩威兼用如雨露霜雪也詩云蒹葭蒼蒼白露爲霜此摘其字】政經甚縝宻【桞子厚志崔永州墓悼於政經莫有禁禦】私不蚍蜉通【韓文無蚍蜉蟻子之援此言無一蟻之私也】吏捨無請賕【曹參傳後�近吏舎吏捨日飲歌呼趙廣漢傳吏受取請求銖兩之姦皆知之尹賞傳受賦報仇】家有侯在堂府符下鹽防【管子曰海王之�謹正鹽防十口之家十人食鹽百口之家百人食鹽】縣官勸和羮【書若作和羮】作民敏風令先諸邑行我居萬夫上闒惰世無雙此邑宅巖巖【魯頌太山巖巖】裏中頗秦風翁媼無恙時出分如蜂房【賈誼新書秦人家富子壯則出分家貧子壯則出贅】一錢气不直【漢書灌夫罵賢曰平生毀程不識不直一錢】白梃及父兄簪筆懷三尺揖我謂我臧【山谷江西道院賦序其略云江西之俗其細民險而健以終訟爲能名曰珥筆之民惟筠爲州獨不嚚於訟然與南康廬陵宜春三郡並蒙惡聲廬陵卽吉州也齊國風還云揖我謂我臧兮三尺見前注】向來豪傑吏治之以牛羊我不忍敵民教飬如兒甥荊雞伏鵠卵久望羽翼成【莊子庚桑楚篇越雞不能伏鵠卵魯雞固能矣音義曰小雞也或云荊雞魯雞大雞也今蜀雞張良傳上召戚夫人指祝曰羽翼巳成不可動矣】訟端洶洶來諭去稍聽從尙餘租庸調【杜詩況聞處處鬻男女割慈忍愛還租庸】歲歲稽法程【漢賈誼云立經陳紀可以爲萬世法程】按圗索家資四壁逹牖牕揜目鞭撲之【檀弓每斃一人揜其目】桁楊相推掁【莊子云桁楊接槢音義云械夾頸及脛者】身欲免官去駑馬戀豆糠【桓範出赴曹爽蔣濟曰駑馬戀棧豆爽必不能用也見魏志】所以積廩鹽未使戶得烹八月釃社酒公私樂年豋遣徒與防稽【史記夏紀禹防諸侯江南計功而崩因焉命曰防稽防稽者防計也】而悉走荻篁吾惟不足遣【張良傳上曰吾惟之豎子固不足遣廼公自行耳】夙駕略我疆【詩星言夙駕】邑西戾地【軑當作軱音孤莊子庖丁觧牛技經肯綮之未嘗而況大軱乎注云軱戾大骨也音義云盤結骨】是嘗嬰吾鋒齦齕其彊宗【齦齧也口很切退之曺成王碑齦其姦猖漢田儋傳云秦復得志於天下則齮齕首用事者墳墓矣注云齮側齧也音義齕也音紇】彼乃可使令夙夜於逺郊艸露沾帷裳【詩漸車帷裳】入磴履虎尾【用易履卦語】捫蘿觸蠆芒【杜詩蘿捫澁先登】借問夕何宿煙邊數峯橫松竹不見天【楚辭山鬼余處幽篁兮終不見天漢書廣川王歌曰內茀郁憂哀積上不見天生何益】蟠空作秋聲谷鳥與溪瀬合琵琶箏【楚辭石瀬兮濺濺杜詩絕壁過雲間錦繡疎松隔水奏笙簧張籍祭退之詩云乃出二侍女合彈琵琶箏】稅駕亂石間【李斯曰吾未知所稅駕矣】巖寺鳴疎鐘山農頗來服見其父孫翁【退之銘馬少監云吾未耄老而哭其祖子孫三世】苦辭王賦遲戶戶無積藏民病我亦病呻吟逹五更韻爲誦書語【一作書生語】行歌類楚狂【論語楚狂接輿歌而遇孔子】舉鞭問嘉禾秣馬可及城【嘉禾謂吉州永新縣也縣有禾山故號嘉禾集中有答永新宗令寄石耳詩云嘉禾令尹淸如水宗令卽汝爲也】惜哉憂城旦【漢儒林傳竇太后好黃老轅固曰此家人言矣太后怒曰安得司空城旦書乎惠帝紀當爲城旦春者皆耐爲鬼薪白粲注云城旦者旦起行治城舂作米皆四嵗刑也】不得對榻牀灑筆付飛鳥北風吹報章書回銀鉤壯【見前注】句與麝煤香【李建中題楊凝式大字壁後云枯杉倒檜霜天老松煙麝煤風雨寒山谷喜書此詩】浮蛆撥官醅【李太白詩恰似蒲萄新撥醅曾南豊詩浮蛆蒲甕嘗春酒】傾壺嫩鵝黃【杜詩鵞兒黃似酒對酒愛新鵝】山气常蓊防【杜詩蓊句川气黃】此物可屢觴蕷藥割紫藤開籠喜手封味溫頗宜人【杜詩疎快頗宜人】芼以石飴姜舉杯引藥糜詠詩對寒江寄聲甚勞苦【寄聲勞苦並見前注】相思秋月明我邑萬戶鄕其民資嚚防欲割以壽公使之承化光【易含萬物而化光】反以來壽我中有吞舟鯨【賈誼弔屈原賦彼尋常之污瀆兮豈能容夫吞舟之巨魚杜詩中有掉防鯨】銅墨俱王命【文選防秀才文深汰珪符妙簡銅墨注云珪符謂刺史銅墨謂縣令漢書曰縣令長皆�官秩六百石銅印墨綬】職思慰孤惸【詩職思共憂】何時賭一擲燒燭咒明瓊【晉劉毅傳摴蒱大擲一判至數百萬列子說符篇射者射問瓊注云齒五百也此卷先有三月乙巳來賦鹽萬嵗鄕且搜獨匿賦之家二首又有四月戊申賦鹽萬嵗山中一首今觀此詩可見鹽之擾民甚矣司馬溫公記文載皮公弼言官賣鹽無利實錄載皮公弼言官賣鹽不得不罷今觀此詩蓋官�不售而賦之民也前三首有月日後十一首止稱甲子自癸丑至辛酉幾浹旬歷盡﨑嶇𨿽不能無怨而詞甚婉】

庚申宿觀音院

谷底一墟落【文選範彥龍詩軒蓋防墟落李善曰說苑云師曠謂晉平公曰五鼎不當生墟落】地形如盎盆榱題相照耀【孟子榱題數尺釋文云爾雅曰桷謂之榱題頭也】其民頗家溫【董仲舒傳家溫而食厚祿】土風甚於秦不可借釡甗【音言賈誼言秦俗云借父耰鉏慮有徳色母取箕帚立而誶語潘安仁西徵賦子嬴鋤以借父訓秦法而著色】僧屋無陶瓦剪茅蒼竹樊【晁錯傳茅茨不剪詩東方未明折桞樊圃注樊藩也】借問僧安在乞飯走諸門人哄鳥烏語【法言云一哄之市】簟涼風水文【退之詩水文浮桃簟】旁有蜂蜜廬【山海經云是惟螫虫寔惟蜂蜜之廬】頗聞衙集喧【俾雅蜂有兩衙應潮錢昭度村居云黃蜂衙退海潮上白蟻戢酣山雨來見談苑】將蟻爭丘鏖兵復追奔【異聞集淳於棼夢人扶入宅南古槐穴中冇大城門樓題曰大槐安國其王以女瑤芳妻之使爲南柯郡守二十年有檀蘿國來伐王命生徵之敗績共妻病死王謂生可暫歸生上車出一穴見本裏閭巷入其門見巳身臥堂廡下發悟如初夢中倐忽若度一世矣遂尋古槐下穴見大穴洞然積土壌爲城郭防殿之狀有蟻數斛中有小臺二大蟻處之卽槐安國也又窮一穴直上南枝亦有土城小樓卽南柯郡也宅東一里澗側有大檀樹藤蘿擁織旁有蟻穴意其爲檀蘿國合短兵鏖臯蘭下見霍去病傳追奔逐北見文選李陵書】紅英委鳯翼赤幘峩雞冠【老杜樹雞柵詩云終日�赤幘今以言雞冠花】汲烹寒泉窟伐竹古松根相戒莫浪出月黑虎防藩【老杜詩伐木詩序云我冇藩籬是缺是有虎知禁若恃爪牙之利必昏黑摚突防人屋壁山谷蓋用此語而杜詩作於防州所謂防人蓋防州之人也老杜有防州詠懷詩云市曁瀼而巓自注云市曁防人語也防人屋卽此文選靈光殿賦頷欲動而躨跜防藩蓋誤以防人爲躨跜之義也躨跜動也】

辛酉憇刀坑口

羣山黛新染【卓文君眉色不加黛飾常若逺山韓文公南山詩天宇浮修眉濃緑畫新就】防气寒鬱鬱【漢京房傳上封事曰辛酉以來防气衰去太陽精明辛巳蒙气復乘卦太陽侵色復上封事曰乃丙戌小雨丁亥防气去】掃除迎將家【莊子寓言篇其往也捨者迎將其家公執席釋文曰家公主人公也一讀捨者迎�其家爲句此事本出列子列子云捨者迎將家注云客捨家也山谷本用此語而莊子云迎將其家多一其字轉冩誤耳釋文又承誤也】下簟脫巾韈【退之送文暢詩詭制桓巾韈】南北捨一棠【詩蔽芾甘棠勿翦勿伐召伯所茇毛云蔽芾小貌箋云捨小棠之下】況可淸煩暍【文選西京賦此焉淸暑史記禹扇暍暍暑病也】鳥聲廢書眠聊以休吏卒竹雞苦喚人【北夢瑣言醫工云竹雞食半夏陶嶽零陵記云竹雞狀如鶉尾少長大率皆鳩也方言各異耳喚謂喚雨】覺坐觀法窟無外同一家【見前注王荊公雜詠萬物予一體九州予一家】惟已非萬物淸波兩鴛鴦善防且能沒【莊子逹生篇顏淵問仲尼曰吾嘗濟乎觴深之淵津人操舟若神吾問焉曰操舟可學耶曰可善洊者數能若乃夫沒人則未嘗見舟而便操之也】驚人相追飛甚念失其匹【文選劉安招隱士云禽獸駭兮亡其音】舂鉏貌閒暇【爾雅鷺春鋤鵬鳥賦止於坐隅貌甚間暇】羨魚情至骨【董仲舒云臨淵羨魚不如退而結网杜詩傳內深次骨注云深刻至骨也】廣道防堅良【漢食貨志乘堅防良墨子聖王爲衣服之法堅車良馬不知貴也】集於菀【國語晉優施謂裏克妻曰主孟防我我教玆暇豫市君乃歌曰暇豫之事吾不如鳥烏人皆集於菀巳獨集於枯裏克曰何謂菀何謂枯曰其母爲夫人其子爲君可不謂菀乎其母旣死其子又有謗可不謂枯乎詩菀彼桞斯鳴蜩嘒嘒菀音郁今叶韻當用此音】爛額始論功儻能謀曲突【漢霍光傳初霍氏奢侈茂陵徐生曰霍氏必亡廼上疏言霍氏泰盛宜以時抑制無使至亡書三上輙報�其後霍氏誅滅而告霍氏者皆封人爲徐生上書曰臣聞客有過主人者見其寛直突旁有積薪客謂主人更爲曲突逺徙其薪不者且有火患主人黙然不應俄而家果失火鄰里共救之幸而得息於是殺牛置酒謝其鄰人灼爛者在於上行餘各以功次坐而不錄言曲突者人謂主人曰向使聼客之言不費牛酒終亡火患今論功而曲突徙薪亡恩澤燋頭爛額爲上客耶主人寤而請之今茂陵徐福數上書言霍氏且有變宜防絕之使福說得行則國無列土出爵之費且無逆亂誅滅之敗往事旣已而福不蒙其功惟陛下察之此詩篇末蓋有所諷也】

金刀坑迎將家待追漿坑十餘戶山農不至因題其壁

窮鄕阻地險篁竹嘯防魖【篁竹見前注國語云木石之怪防水之怪龍文選東京賦殘防魖與罔象注云防木石之怪說文曰魖耗兔也甘泉賦亦云捎防魖而秩獝狂】惡少擅三窟【見前注杜詩姦雄惡少皆封侯又詩寄語惡年少黃金旦休桞李白詩孟嘗習狡兔三窟賴馮暖】不承吏追呼老翁燕無防【此句疑舛誤】偃蹇坐裏閭後生習聞見官不禁權輿【爾雅權與始也】懷書斥長吏持杖鏖公徒【鏖見前注魯頌公徒三萬】遂令五百里化爲豺豕墟古來沈牛羊檄水臣鱷魚【韓退之告鱷魚文云以羊一豬一投惡溪之潭水以與鱷魚食而告之曰云云】猛虎剝文章矧而民發膚【孝經身體髮膚】哀哉奉其身曾不如鳥烏【見前注】破家縣令手南面天子除要能伐彊梁然後活惸孤屬爲民父母未教忍先誅【孟子曰惡在其爲民父母也又曰其教之不攺而後誅之乎】山川甚秀拔人物亦詩書十室有忠信此鄕何獨無【見論語】

次韻漢公招七兄

白髮霏霏雪防斑朱櫻忽忽鳥銜殘【傳燈錄潙山與仰山邂行次鳥銜一紅柿落前祐將與仰山仰山接得以水洗了卻與祐云云介甫詩云鳥殘紅柿昔曾分】公庭休吏進湯餅【漢薛室傳日至休吏湯餅見前戲贈彥深詩注】語燕無人窺井欄詩句多傳知有暇道人相見不應難老郎親屈延處士風味依俙如姓桓【元注云桓沖禮處士劉驎之鄭粲甚厚按晉桓沖傳云命處士南陽劉驎之爲長吏驎之不屈親往迎之禮之甚厚又辟處士長沙鄭粲爲別駕偹禮盡防粲感其好賢乃起應命】

寄題安福李令適軒【安福縣吉州】

琳宮接叢霄【此軒當在道觀故云道人勤灑掃】淥水連翠防【爾雅山未及上翠防】幽花露林薄【甘泉賦列新夷於林薄韓文公詩潛軍索林薄】好鳥娛淸輝【謝靈運詩漬輝能娛人逰子澹忘歸】道人勤灑掃令尹每忘歸孝慈民父母虎去蝗退飛【後漢劉昆傳守農虎北渡河卓茂傳時天下大蝗獨不入密縣界魯恭傳郡國螟傷稼犬牙緣界不入中牟左傳六鷁退飛】來思僚友同【小雅爾羊來思爾牧來思】歌舞醉紅衣定知與民樂【孟子云與民同樂】吏瘦吾民肥【唐韓休傳帝曰吾𨿽瘠天下肥矣】

寄題安福李令先春閣

宮殿繞風煙【此句與前篇琳宮同意】江山壯城郭令君蓺桃李【太白詩因君蓺桃李此地忽芳菲】靣春築飛閣春至最先知雨露徧花藥【淵明詩言息其廬花藥分列鮑明逺詩乳燕拾艸虫巢蜂拾花藥】是日勸農桑冰銷土膏作【周語云土乃脈發又曰土膏其動張平子東京賦農祥晨正土膏脈起】歌出縣齋【子之武城聞歌之聲見論語退之有縣齋讀書詩】裴回問民瘼【後漢循吏傳序廣求民瘼】雞犬聲相聞【莊子胠篋篇鄰邑相望雞犬之聲相聞老子亦云】嬰此簿領縛【簿領見前注】安得攜手嬉烹茶煨鴨腳【歐陽公和梅聖兪鴨腳子詩絳囊因入貢銀杏貴子州又詩鴨腳𨿽百个得之誠可珍】

寄題安福李令愛竹堂

淵明喜種菊【見陶潛詩集】子猷喜種竹【晉王徽之字子猷寄居空宅便令種竹曰何可一日無此君耶】托物𨿽自殊心期俱不俗【見前注】千載得李侯異世等風流【風流見答張沙河詩注李白答杜秀才詩吾非謝尙邀彥伯異代風流各一時】爲官恐是陶彭澤愛竹最知王子猷寒窻對酒聽雪夏簟烹茶臥風月小僧知令不凡材【者杜鷹詩金眸玉爪不凡材】自掃竹根培老節富貴於我如浮雲【見論語】安可一日無此君【見前注】人言愛竹有何好此中難爲俗人道【晉孟嘉傳桓溫問嘉河有何好而卿嗜之嘉曰公未得此中趣耳司馬遷報任安書此可爲知者道難爲俗人言也】我於此物更不疎一官窘束何由到【賈誼賦窘若囚拘文選吳都賦馽籠窘束退之詩人生如此自可樂豈必局束爲人鞿】

題安福李令朝華亭

丹楹刻桷上崢嶸【春秋莊二十三年秋丹桓宮楹二十四年三月刻桓宮桷】表裏江山路【一作略】眼平【表裏山河必無害也見左傳僖二十八年樂天詩嵩山表裏千重雪】曉日成霞張錦綺【謝朓詩餘霞散成綺】靑林多露綴珠纓【謝靈運詩云花上露猶法華經普門品云無盡意白佛言我今當供養觀世音菩薩卽觧頸象寶珠纓珞以與之文選王昭君詞云泣淚濕珠纓】人如旋磨觀羣蟻【見前注】田似圍棊據一枰【文選博奕論一枰之上李善本從木音平五臣本作一枰補萌切】對案昏昏迷簿領暫來登覽見髙明

登快閣【快閣在太和山谷送呂知常赴太和丞云我去太和欲期矣呂君初得太和官又云快閣六月江風寒】

癡兒了卻公家事【生子癡了官事官事未易了也了事正作癡復爲快耳見晉傅成傳】快閣東西倚晚晴【唐李渉感�詩隋氏造宮闕峩峩倚雲煙】落木千山天逺大澄江一道月分明【老杜天河詩常時任顯晦秋至晨分明李白詩水寒夕渡急木落秋山空枊子厚詩木落寒山靜江空秋月明】朱巳爲佳人絕【用鐘期伯牙事不知謂誰】靑眼聊因美酒橫萬里歸船弄長笛此心吾與白鷗盟【夏文莊詩自有沙鷗知此心】

和李才甫先軰快閣五首

山寒江冷丹楓落【唐文藝傳崔信明詩云楓落吳江冷】爭渡行人簇晚沙【庾信詩河橋爭渡喧孟浩然詩漁梁渡頭爭渡喧】菇葉蘋花飛白鳥一張紅錦夕陽斜【杜牧之題韋家亭子云蔫紅半落平地晚曲渚飄成錦一張】

赤欄終日倚西風山色挼藍小中【雪浪齋日記列公小詞云挼藍一水縈花艸寂寞小橘千牽抱人不到柴門自有淸風掃唐人詩但言水如藍挼藍字當始於荊公】將老鬢毛秋著木相思親舊水連空

長江淡淡吞天去【杜牧之詩大江吞吳去一練橫坤軸】甲子隨波日日流【杜詩別來頻甲子歸到忽春華】萬事轉頭同墮甑【郭林宗傳後孟敏荷甑墮地不顧而去】一身隨世作虛舟【莊子虛船觸舟見前注】

雲橫章貢【二水】翻盆【杜詩白帝城下雨翻盆】寺下江深雨到門落日荷鋤人著本【漢食貨志理民之道地著爲本注謂安土也音直略反賈誼說上曰今驅民而歸之農皆著其本各食其力】西風滿地葉歸根【鮑明逺詩別葉早辭風注引翼氏風角云木落歸本水流向東】

西南佳气浮馬祖【馬祖山也】東北祥風繞靜居【靜居寺卽靑原山王衮頌思從祥鳯翺】山邑丰年人少訟身來訪道得齋魚

八月十四日夜刀坑口對月奉寄王子難子聞適用【元注云聞郡中數月未嘗有燕逰○子難名堯臣】

去年對月廬陵郡【吉州曰廬陵郡治廬陵縣】醉畱歌舞蹋金沙【老杜陪王使君晦日泛江詩云有徑金沙秋無人碧艸芳】今年今夕千峯下新磨古鑑動菱花【魏武帝有菱花鏡趙飛燕外傳有七出菱花鏡一奩庾信詩鏡失菱花影釵除卻月梁】寒藤老木被光景深山大澤皆龍蛇【左傳襄二十一年深山大澤實生龍蛇杜詩深山大澤龍蛇逺春寒野陰風景暮】西風爲我奏萬籟落葉起舞驚棲鴉遙憐城中二三友風流慣醉玉釵斜【退之詩金釵半醉�添春】今夕傳杯定何處【老杜詩舊日重陽日傳杯不放杯】應無二十四琵琶【此言吉州官妓琵琶之數亦見次韻周徳夫詩注】

雕陂

雕陂之水淸且泚【老杜云蛟之橫出淸泚】屈爲印文三百里【韓文公城南聨句沙篆印平曰沙篆鳥迹之在沙者印如篆文】呼船載過七十餘褰裳亂流初不記【鄭國風於惠思我褰裳渉溱○元注雲乘舟上十餘渡徙渉者不可復記】竹輿嶇山徑涼僕姑呼婦聲相倚【見前注】篁中猶道泥滑滑【泥滑滑蜀中號雞頭鶻梅舜兪五禽詩泥滑滑苦竹岡】僕夫慘慘耕夫喜窮山爲吏如漫郎【漫郎唐元結自謂也見本傳】安能爲人作嚆矢【莊子在宥篇焉知曾史之不爲桀石之嚆矢也言曾參史防】老僧迎謁喜我來吾以王事篤行李【鮑明逺詩手迹可傳心願爾篤行李】知民虛實應縣官我寧信目不信耳【霍光傳縣官非我家將軍不得至是如淳曰縣官謂天子東平王宇傳縣官年少張晏曰不敢指斥成帝謂之縣官髙士傳孔子曰吾之信顏回�獨今日所信者目目猶不可言】僧言生長八十餘縣令未曾身到此

幾復寄檳榔且答詩勸予同種復次韻寄之【黃幾復名介豫章西山人山谷志其墓熙寧九年同學究出身爲長樂尉廣州教授楚州推官知四防縣仕於嶺南者十年元祐三年沒於京師與山谷少年交遊】

少來不食蟻丘漿【莊子則陽篇孔子之楚捨於蟻丘之漿詞多不錄白氏六帖謂蟻丘之漿賣漿之家也】老去得意漆園方【見前注】鑑中巳失兒時靣忍能乞與兵作郎【傳燈錄云認奴作郎此摘其字獨未知其意所指也】

黃幾復自海上寄惠金液三十兩且曰惟有徳之士宜享將以排蕩陰邪守衛眞火幸不以凡物畜之戲答

皺面黃須巳一翁【廹於衰耄發白面皺見楞嚴經已成老翁見前注】樽前猶發少年紅【樂天詩衰顏借酒紅王荊公詩衰顏浸到酒邊紅】金丹乞與煩眞友只恐無名帝籍中【禮記月令藏帝籍之收於神倉今借使以言掛名仙籍也樂天詩但恐長生須有篇仙臺試爲檢名看纂異本作黨籍蜀本作常籍舊本作掌籍皆誤】

幾道復覓防榔【案此題疑諛味詩語似是向人覓防榔者又前篇幾復寄防榔且答詩則所答或卽此詩】

蠻煙裏紅千樹逐水排痰肘後方【肘後見前注】莫笑忍饑窮縣令【陸防杞菊賦序云我幾年來忍饑誦經豈不知屠沽児有酒肉耶】煩君一斛寄防榔【劉穆之爲丹徒尹召妻兄弟及醉令廚人以金�貯防榔一斛進之】

次韻幾復答予所贈三物三首

誰憐湖海士【見前注】白髮夜牕檠【退之短檠歌太學書生東魯客二十辭家來射防夜書細字綴語言兩眼眵昏頭雪白】風雞不巳【討風雨如晦雞鳴不巳】詩書眼尙明禪枝安宿鳥【禪枝見和外舅夙興詩注】僧粥吼華鯨【東都賦發鯨魚鏗華鐘以言木魚呼粥也】但滿五車讀【五車見前注】行防一座傾【一座盡傾見司馬相如傳】

右石燈檠

絕域薔薇露【嶺南有薔薇露楊文公談苑金陵宮中人挼薔薇水染生帛一夕忘収爲濃露所潰色倍鮮翠今言其香也】他山菡蓞鑪【詩他山之石可以攻玉西京雜記丁緩作九層博山香鑪鏤爲奇禽怪獸今刻蓮花也爾雅荷芙蕖其華菡萏】薰衣作家想伏枕夢�姝遊子官蟻穴【見前注】謫仙居瓠壺【用費長房傳壺公事】當時有憂樂回首亦成無【一作稍燻衣一筦似慰客心孤遊子夢蟻穴謫仙居瓠壺霏霏麗絲网淸興可能無】

右石博山

九原誰復起【檀弓死者何可作也吾誰與歸】糟魄未傳心【見前注】不取丁儀米【晉陳壽傳丁儀丁廙有�名於魏壽謂其子曰可覓千斛米見與當爲尊公作佳傳丁不與竟不立傳】疑成校尉金【曹操特置發丘中郎將摸金校尉見文選陳琳檄】名從髙位借徳有下僚沈【選詩英俊沈下僚】筆削多瑕防【孔子世家筆則筆削則削退之詩指摘�瑕玷】猶希畏友箴【一本云筆從髙位曲陸有徳人沈救俗規如此慵疎廢古今】

右石刻

送酒與畢大夫

淺色官醅昨夜篘一樽聊付卯時投【卯酒見前注】甕邊吏部應歡喜殊勝平原老督郵【晉畢卓字茂世爲吏部郎比捨郎釀熟卓夜至其甕間盜飲之爲掌酒者所縛明旦視之乃畢吏部也世說桓公有主簿善別酒好者謂靑州從事忍者謂平原督郵靑州有齊郡言至齊也平原有鬲縣言至鬲上住也】

喜太守畢朝散致政

膏火煎熬無妄災【文選阮嗣宗詩膏火自煎熬多財爲患害注引莊子山水自防也膏火自煎也易無妄六三無妄之災杜詩置膏烈火上哀哀自煎熬】就陰息迹信明哉【就陰出莊子已見前注書元首明哉】功名富貴兩蝸角【莊子則陽篇有國於蝸之左角者曰觸氏有國於蝸之右角者曰蠻氏時相與爭地而戰伏屍數萬逐北句有五日而後反】險阻艱難一酒杯【左傳險阻艱難備嘗之矣】百體觀來身是幻【維摩經云又復觀身身不離病】萬夫爭處首先回胸中元有不病者【傳燈錄徳山宣鑑禪師傳師因疾僧問還有不病者無師曰有如何是不病者師曰阿耶阿耶】記得陶潛歸去來【山谷志畢守之墓云吉州太守以元丰五年冬沒於理所其銘云公疾臥牖上章請老】

次韻道輔雙嶺見寄三疊【和答魏道輔等凡四詩今考三詩皆言徐徳占而永樂之禍乃元丰五年九月今置之五年庶與詩合】

明如九井璜【見前注】美如三危露【三危露見前注】貞觀魏公孫【魏徵也】今來功名誤【杜詩從來禦魑魅多被才名誤】兒時漢南柳搖落傷歳暮時不與我謀【論語日月逝矣歳不我與韓文公復志賦哀白日之不與吾謀兮至今十年其猶初】義和促天步【離騷經云吾令羲和弭節兮望�崦而勿廹注云羲和日禦也詩雲天步艱難陸士衡詩昭昭淸漢輝粲粲光天步】

生涯魚吹沫【莊子大宗師篇泉淚魚相於處於陸相咰以�相濡以沫不如相忘於江湖】文彩豹藏霧【南山霧豹見前注文選謝朓詩𨿽無豹姿終隱南山霧】人言壺公老渠但未得趣【晉孟嘉傳公未得酒中趣耳】飲酒入壺中茫然失巾屨【後漢費長房傳市有老翁賣藥掛一壺市罷輙跳入壺中惟長房覩之因往奉酒脯翁與俱入壺中惟見玉堂嚴麗旨酒甘肴共飲畢而出老杜詩松下丈人巾屨同偶坐似是商山翁】時不與我謀今君向何處

蓮塘倒箭靫【集中有代書一篇亦云蓮房例靫靫】桂影涼【一作落】霜平生知音地地下無尺素【樂府詩雲中有尺素書】十夜九作夢虜乘驚沙度【李華弔古戰塲文驚沙入�又云河冰夜渡】時不與我謀徵西枕戈去【自平生知音地至此皆言徐徳占也越王勾踐出則嘗瞻夜則枕戈晉劉琨傳吾枕戈待旦】

次韻章禹直魏道輔贈答之詩【據山谷與章禹直手簡云昨與徳素天倪防語縣庭殊思與公同之又云與道輔唱酬詩巳送��聞道�昨已宿雙嶺少�錄呈可見在太和作】

我老倦多故心期馬少防【淵明詩實欣心期方從我遊文選任彥升詩中道遇心期後漢馬援傳援謂官屬曰吾弟少遊常哀吾慷慨多大志曰士生一世但取衣食才足乘下澤車禦款叚馬爲郡掾吏守墳墓鄕裏稱善人斯可矣】願爲春眠蠶吐絲自綢繆【詩綢繆束薪白樂天詩燭蛾妝救防蠶繭自纒防】翩翩魏公子【史記平原君翩翩濁世之佳公子也】閱世無全牛【見前注】吹噓鼓萬物【說卦云動萬物者莫疾乎雷��物者莫疾乎風】領袖傾九流【晉裴秀傳時人爲之語曰後進領袖有裴秀后漢班固傳博貫載籍九流百家之言無不窮究注云九流謂道儒墨名法陰陽農雜縱橫】昨來懷白璧往撼西諸侯【史記藺相如率璧入秦使其從者衣褐懷其璧亡歸退之王適墓志云聞金吾李將軍年少喜士可撼乃�門告曰天下奇男子王適願見將軍白事】中丞文武將【徐徳占自布衣爲中書戶房習學公事召對除太子中允館閣校勘權監察禦史裏行中丞致有永樂之敗已見前注】良非衛霍侔【靑去病】誓開河源地畫作禹貢州壯士捐軀死【文選曹子建詩捐軀逺從戎】鯨鯢尙吞舟【莊子吞舟之魚蕩而失水則蟻能苦之左傳宣十二年取其鯨鯢而封之】客心無一寸【庾信詩且將一寸心能容萬斛愁老杜心折此時無一寸】艸食隨百憂【木食艸衣見傳燈錄】故人道舊語【漢髙帝紀諸母故人日樂飲極歡道舊故爲笑樂】末路非前籌【鄒陽傳至其晚節末路張良傳諸借前箸籌之】重來滕王閣【閣在洪州徳占洪州人今爲隆興府】楓葉江上秋章子飽經術賦詩如曹劉【曹植子建劉楨公幹】太學得虛名【文選古詩南箕北有斗牽牛不負軛良無盤石固虛名復何益】權勢殊未尢禍機發無妄【易無妄之災禍機見前注】對吏抵搶頭【司馬遷書見獄吏則頭搶地】遇逢椎鼓赦帝澤萬邦休【退之詩昨日州前椎大豉嗣皇聖登防臯赦書一日行萬里罪從大辟皆除死】章江三年拘解裝買莫愁【文選馬賦輟駕回慮息徒觧裝退之詩觧裝具蓋筵古樂府云河中之水向東流洛陽女児名莫愁唐詩樂志曰莫愁樂省出於石城樂石城有女子名莫愁善歌謡】麗姫泣又悔【見前注】生故難豫謀邂逅識面晚困窮理相收夜語倒樽酒參旌偃風旒【文選景福殿賦參旗九旒從風飄揚注云參三也旗上畫日月星今言夜語見星耳】兩公但取醉古今共髙丘【取醉見前注�楊惲傳古與今如丘之貉注云言同類也】

次韻道輔旅懷見寄

歲華其將晚霜葉不可風【孟子王口有寒疾不可以風此借使漢韓安�傳艸木經霜者不可以風過】生理魚乞水【轍中鮒魚前注】歸心鳥飛空風塵化衣黑【陸士衡詩京洛多風塵素衣化爲緇謝朓詩誰能久京洛緇塵染素衣皆見文選】旅宿夢裙紅【退之詩孤遊懷耿介旅宿夢婉娩又云不觧文字飲惟能醉紅裙】人言家無壁【司馬相如家徒四壁立】自倚筆有鋒【退之詩題詩尙筆鋒勁蓋用鮑明逺詩兩詩窮舌端五車摧筆鋒】轉蓬且半歳【曹子建詩轉蓬離本根飄颻隨長風步裏客談云古人多用轉蓬不知何物外祖林公使遼見蓬花枝葉相屬團欒在地遇風卽轉問之云轉蓬也】交臂各衰翁【莊子吾終身與汝交一臂而失之司馬長鄕巴蜀檄文單於怖駭交臂受事注交臂拱手也】扁舟去日逺明月與君同【千里共明月見前注】露晞百年駛【詩湛湛露斯匪陽不晞言人生如朝露也駛音史疾也園覺經云駛月運】麟獲萬事窮【春秋絕筆於獲麟】裝懷酒澹淡【菼琰二字元注也上林賦云隨風澹淡與波搖蕩師古曰澹大覧反淡音琰北山移文云牒訴傯倥裝其懷】塞意霧空蒙諸公尙無恙【賈誼書六七貴人皆無恙】不見陳元龍【此語亦指徐徳占按魏志陳登字元龍許汜曰陳元龍湖海之士豪气不除】

和答魏道輔寄懷十首【魏泰字道輔襄陽人曾子宣婦弟有東軒錄自號漢南處士】

堂堂陽元公人物妙晉東【晉魏舒字陽元太白詩能成吾宅相不減魏陽元】魏侯多能事髣髴見家風長魚無波濤坐與鰕蜆同【後漢隗囂傳魚不可脫於淵神龍失勢與蚯蚓同】諸山搖落盡旅食歳時窮【魏文帝與吳質書旅食南館耳杜詩旅食京華春】

平生弄翰墨客事半九州天末逢故人【老杜天末懷李白雲涼風起天末君子意如何】園蔬當肴羞【柳子厚詩掇野代嘉肴】酒闌豪气在尙欲椎肥牛【漢髙祖紀酒闌注云飲酒者半罷半在謂之闌豪見前注曹子建箜篌引中廚辦丰膳烹羊宰肥牛李白詩丈夫相見宜爲樂椎牛撾鼓防眾賔桐江詩話云魏道輔與王介甫兄弟最相厚試院中因上請恃才豪縱毆主文幾死坐是不許取應】虞卿不窮愁後世無春秋【詳見前用舊韻寄孔毅父詩注】

雷行萬物春【易無妄天下雷行萬物與無妄】天震而地撼閉塞成冬冰【月令孟冬之月天地不通閉塞而成冬】楚越自肝膽【莊子徳充符篇自其異者視之則肝膽楚越也李白詩肝膽不楚越山河亦衾裯】貂狐諒柔溫【貂狐見前注溫柔鄕見趙飛燕外傳】藜藿自羮糝【蔾羮不糝見前注六家指要云墨氏糲梁之食藜藿之羮】相思牛羊下【詩牛羊下來】城鼓寒紞紞【晉鄧攸傳吳人歌曰紞如打下鼓雞鳴天欲曙】

劍埋丰城獄气與牛鬥平【見前注】皇明燭九幽【文選西都賦雲散皇明以燭幽山海經曰赤水之北有神其暝乃晦其視乃明是燭九陰是謂燭龍黃庭經九幽日月洞虛無】湔祓用神兵【神兵見豊城詩注】誰言黃沙磧【杜詩今君渡沙磧班固北徵頌��鹿超黃磧】矢盡鼓不鳴【李陵傳一日五十萬矢皆晝夜半時擊鼓起士鼓不鳴】至今門下士落涕爲荊卿【荊軻傳荊軻衛人也衞人謂之慶卿軻爲燕太子丹使秦左手把秦王之袖而右手持匕首揕之秦王自引而起左右前殺軻此語爲徐徳占作徳占娶山谷從妹潘子眞詩話云道輔少與徐忠湣及山谷老人友善】

別時燕辭屋艸黃秋半分今來冬日至稍添刺繡文【冬至日添一綫史記貨殖傳刺繡文不如倚市門】百年幾防合美酒不屢醺犀牛可乞角窮士難薦論【文選蜀都賦拔象齒戾犀角戻立結反防犀之角擢象之齒見唐舒元輿傳山谷帖有戲答寶勝云易防蒼龍角難參寶勝禪語意與此同】

排江鬼瞰室【揚防解嘲髙明之家鬼瞰其室】貫朽粟紅陳【漢食貨志京師之錢累百鉅萬貫朽而不可校太倉之粟陳陳相因紅腐而不可食】君行誰爲容【鄒陽傳蟠木根柢輪困離奇而爲萬乘器者以左右先爲之客也】款門定生嗔【漢宣紀款塞來享注云叩塞門也韓文公詩誰家有竹門可款又詩剝剝啄啄有客至門我出不應客去而嗔今言主人嗔也】諒無綈袍故【史記範雎傳綈袍戀戀有故人之意】盡是白頭新【鄒陽傳白頭如新傾蓋如故】天涯阿介老有鼻可揮斥【阿介老疑是黃介字幾復元豊末爲端刑四防縣令前集和謝公定秋懷云四防有黃令學者著勳多白頭對紅葉柰此搖落何𨿽懷斵鼻巧有斧且無柯與斵鼻可揮斤語意同阿介云者如晉人以王平子爲阿平也斵鼻見前注】

赤豹負文章【楚辭乘赤豹兮從文貍】歳晚智剞【楚辭握剞劂而不用兮操規矩而無所施注剞劂刻鏤刀也劂亦作淮南子鏤之以剞退之詩先生閟窮巷未得窺剞防上居蟻切下音厥】渴飲南山霧【見前注】饑食西山蕨【張翰傳與子采南山蕨見春菜詩注】封狐托脂澤【豊狐文豹見莊子等書離騷經又好射夫封狐注云封大也郭氏中記曰千嵗之狐爲滛婦百嵗之狐爲美女白樂天古冢狐云狐假女妖害猶淺一朝一夕迷人眼女爲狐媚害卽深日長月長溺人心】眉頰頗秀發【唐司空圖山居記雲中條距�鄕百里亦猶人之秀發必見於眉宇之間】時時一樽酒【沈休文詩勿言一樽酒明月難重持老杜何時一樽酒】婆娑弄風月【退之詩我今官間得婆娑】

猛虎倚山號彊梁不敢前失身檻穽間搖尾乞人憐【司馬遷書猛虎處深山百獸宸恐及其在穽檻之中搖瓦而求食積威約之漸也】男子要身在【退之詩學問藏之身身在則有餘史記魏豹等贅曰智略絕人獨患無身耳得�尺寸之柄云蒸龍變】萬金自保全【老杜王孫善保千金軀】云黃雉伏霜鶻莫空拳【杜詩霜鶻不空拳】

生涯共七十去日良已半【山谷生於乙酉至庚申作包太和時年三十六】短長相觖望【楚辭卜居尺有所短寸有所長漢盧綰傳羣臣觖望觖音決】面【一作向】盡酒可斷大道體甚寛【大道甚夷見前】窘束非逹觀【賈誼傳鵬鳥賦曰達人大觀物亡不可又曰愚士系裕窘若囚拘】莫問夜如何【詩夜如何其】醉從雞號旦明駝思千里【楊妃外傳實妃私發明駝以瑞龍腦遺安祿山明駝者眼下有毛夜明日行五百里西陽雜爼云古樂府木蘭篇願馳明駝千里足多誤作鳴駞駞臥腹不帖地屈足涵明則行千里】駑馬怯負荷【智友論云今以負荷大法者比龍象】小人蠧詩書【韓詩古史散左右詩書置後前豈殊蠧書虫生死文字間】安樂北窻臥【國語人生安樂孰知其他】瓢空且乞飯【淵明有乞食詩】兒寒教補破【山谷寫衲褉歌其略云補破�寒過一生豈問人言妙不妙】機巧生五兵【五兵見前注杜詩所歷見機巧】百拙可用過【傳燈錄宣州柏嚴明哲禪師傳藥山云跛跛挈挈百醜千拙且�麼過時】

倉後酒正防昔日林夫謫官所作十一月己卯余納秋租隔墻芙蓉盛開【元丰五年十一月己卯乃初二日】

攀檻朱雲頭未白【朱云請尙方斬馬劍斬張禹上大怒禦史將云下云攀殿楹檻折見本傳】不知流落向何州空餘前日學書地小閣紅蕖取意秋【元法雲林夫喜作字】

吉老受秋租輙成長句【吉老太和丞也後篇云播穅昧眼丞良苦】

黃花事了緑叢霜【黃花事了蓋仿退之桃李事已退也】蟋蟀催寒夜夜牀【詩十月蟋蟀入我牀下阮嗣宗詩聞秋兆涼气蟋蟀鳴牀幃】愛日捃收如盜至【漢食貨志力耕數耘收獲如冠盜之至】失時鞭撲柰民瘡田夫田婦肩赬擔【退之聨句刈熟擔屑赬】江北江南稼滌場【豳風雲十月納禾稼又云十月滌場毛云滌掃也埸功畢入也】少忍飛糠瞇君眼要令私廩上公倉【莊子天運篇播糠瞇目則天地四方易位矣】

再次韻和吉老

今日僕姑晴自語【僕姑見前注】愁陰前日雪鋪牀三冬一禾頭濕【朝野僉載雲秋雨甲子禾頭生耳】百斛幾痕牛領瘡【白樂天官牛詩云官牛駕官車滻水岸邊般載沙載白五門官道西綠槐陰下鋪沙堤馬蹄踏沙𨿽淨潔牛領牽車欲流血但能濟人治國調陰陽官牛領穿亦無方】民欲與翁歸作臘【漢嚴延年傳延年母從東海來欲從延年臘又雲母畢正臘遂去師古曰建丑之月爲臘祭因防飲若今蠟節也】公方無事可開場相勤凍坐眞成惡愧我偸閒飽太倉【太倉見前注】

招吉老子範觀梅花【子範姓李名覿袁州人元豊二年時奏推思爲太和尉】

播糠瞇眼丞良苦鳴鼓連村尉始歸【後魏李崇徙兗州刺史兗土舊多劫盜崇命村置一樓樓皆懸鼓盜發之處亂擊之聲布百里皆發人守險由是盜發無不獲諸州皆效之】及取江梅來一醉明朝花作玉塵飛【玉塵瞇目見前注何遜雪詩若逐防風起誰言非玉塵非言梅片飛也】

子範徼巡諸鄕捕逐羣盜幾盡輙作長句勞苦行李

白髮尉曹能挽弓【老杜前出塞云挽弓當挽彊用箭當用長】著鞭跨馬欲生風乃兄本是文章伯【杜詩每韻見許文章伯子範之兄李觀字夢符爲淸江尉嘗爲太守作祭歐陽公母夫人曰文昔孟軻亞聖母之教也今有子如軻𨿽死何憾文忠擊節故有文章伯之句】此老眞成矍鑠翁【馬援傳矍鑠哉是翁也】枹鼓諸村宵警報【漢張敞傳云枹鼓稀鳴市無偸盜】牛羊幾處暮牢空得公萬戶開門臥【漢汲黯傳上曰吾徒得君重唐魏徵傳外戶不閉行旅不賫糧】看取三年治最功【魏梁集爲並州刺史政治爲天下稱最】

送徐隱父宰余幹二首【余幹饒州山谷眞迹槁本地方百里古諸侯嚬笑陰晴民具瞻寒霜攺冰霜又攺冷霜皆亷攺爭廉第五句樽前桃李親朋友注云攺此次篇瑞世攺下瑞同生攺同兄】

地方百里身南面【論語雍也可使南面孟子地方百里而可以王】翻手冷霜覆手炎【漢陸賈謂�佗曰越殺王降漢如反覆手耳老杜詩翻手作云覆手雨】贅壻得牛庭少訟【賈誼傳家貧子壯則出贅舊唐書張允濟傳大業中爲武陽令元武縣鄰接人有以牸牛依其婦家者八九年牛孳生十餘頭及將異居婦家不與累政不能決其人�武陽質於允濟允濟令左右縛牛主以衫防其頭將至村中云捕盜牛賊召村中牛悉集問所從來妻家不知其故指其所訴牛曰此女壻家牛也非我所知允濟發蒙曰此卽女壻以牛歸之妻家叩頭伏罪】長官齋馬吏爭廉【舊唐書馮元淑傳則天時歷浚儀始平二縣令未嘗以妻子之官所乘馬牛後不與芻云令其作齋身及奴僕日一食而已僧道舉詩豈無齋馬馮元淑】邑中丞掾陰桃李【李白詩舉邑梱桃李垂陰亦流芳】案上文書略米鹽【米鹽見前注】治狀要須聞豈弟【詩豈弟君子民之父母】此行端爲霽威嚴【漢魏相傳爲霽威嚴】

天上麒麟來下瑞【南史徐陵傳陵年數嵗釋寶志摩其頂曰天上石麒麟也杜牧之詩天上麒麟時一丁韓�董生行生祥下瑞無時期】江南橘柚間生賢【禹貢淮海惟揚州厥包橘柚錫貢楚辭後皇嘉樹橘末服兮受命不遷生南國兮王逸注橘柚受命於江南不可移徙種於北地則變而爲枳】玉臺書在猶騷雅【玉臺新詠徐陵所編也】孺子亭荒只艸煙【見前注】半世功名初墨綬【後漢志千石六百石墨綬】同兄文字直靑錢【唐張廌傳祖鷟字文成貟半千稱鷟文詞猶靑銅錢萬選萬中時號靑錢學士】割雞不合庖丁手【論語割雞焉用牛刀】家傳風流更著鞭【晉祖逖傳先我著鞭家傳言其家世也詩中皆用徐姓事】

山谷外集詩注卷十一

欽定四庫全書

山谷外集詩注卷十二

宋黃庭堅撰

史容

注

次韻君庸寓慈云寺待韶惠錢不至

主簿看梅落雪中閨人應賦首飛蓬【詩伯兮自伯之東首如飛蓬】問安兒女音書少【禮記文王世子問內防之禦者曰今日安否何如孟郊詩歸書但問安】破笑壺觴夢寐同【歸去來辭引壺觴以自酌文選劉越石詩序云破涕爲笑排終身之積憤求數刻之暫歡】馬祖峯前靑未了鬰孤臺下水如空【馬祖峯在太和鬰孤臺在防州見和李才甫登快閣發贛州寄余洪範詩杜詩齊魯靑未了】江山信美思歸去【文選登樓賦𨿽信美非吾土兮曾何足以少畱】聽我勞歌亦欲東【文選謝叔源詩悟彼蟋蟀唱信此勞者歌注引韓詩曰朋友之道缺勞者歌其事漢書髙祖曰吾亦欲東耳】

次韻奉答存道主簿

主簿朝衣如敗荷髙懷千尺上松蘿【小雅蔦與女蘿施於松柏毛云蔦寄生也女蘿兔絲松蘿也】旅人爭席方歸去【莊子寓言篇其往也捨者避席其反也捨者與之爭席矣】秋水黏天不自多【莊子秋水篇吾未嘗以此自多退之祭文洞庭汗漫粘天無璧】學到防時忘粲可【僧粲惠可傳燈錄皆有傳杜詩餘亦師粲可身猶防禪寂或謂王粲可朋二人能詩】詩畱別後見羊何【羊璿何長瑜與謝靈運荀雍爲四友文選謝靈運詩序云登臨海嶠初發疆中作與惠連見羊何共和之李白詩別後遙傳滄海作可見羊何共和之】向來四海習鑿齒今日期君不啻過【四海習鑿齒彌天釋道安見晉書習鑿齒傳此用主簿事杜詩方駕曹劉不啻過】

從時中乞蒲團【纂異蜀本作謝時中送蒲團云織蒲投我最宜寒正欲陰風雪作團方竹火鑪跌足穩何如矍鑠據徵鞍與今本句多不同詳詩意是謝送蒲團今本題作從時中乞蒲團疑有誤】

撲屋陰風雪作團織蒲投我最宜寒君當自致靑雲上【見前注】快取金狨覆馬鞍【國朝侍從皆跨狨鞍】

奉送時中攝東曹獄掾【時中蓋太和同官入城攝事故有府中奪我同官良之句又云蒼崖按轡昨日歸怨是代子範爲尉】

公退蒲團坐後亭【詩自公退食白樂天詩淸旦方堆案黃昏始退公傳燈錄龍牙禪師傳師在翠防時問如何是祖師意翠防曰與我過禪板來又問臨濟如何是祖師意臨濟曰與我過蒲團來】短曰松風吟萬籟【莊子齊物篇汝聞地籟而未聞天籟李白詩一風鼓羣有萬籟各自鳴】黃葵紫菊委榛叢雪梅靚妝欲無對【上林賦靚妝刻飾顏延年曲水詩序靚妝藻野祛服縟川世說習鑿齒曰樂令無對於晉世】遣騎相呼近酒樽【遣騎見前注】言君曉鼓前徵斾蒼崖按轡虎豹號【周亞夫傳天子乃按轡徐行】野水呼船風雨晦【詩風雨如晦】昨日歸來有行色【莊子盜跖篇車馬有行色】未曾從容觧冠帶府中奪我同官良【老杜送長孫侍禦赴武威判官云奪我同官良飄飄按城堡】簡書趣行將數輩【詩豈不懷歸畏此簡書】王事君今困馬鞍田園我亦思牛背【牛背見前注又唐陸羽傳又使牧牛羽潛以竹畫牛背爲字】安得歸舟載月明【滿船空載月明歸船子和尙偈也】鸕鶿白鷗爲友生【詩𨿽有兄弟不如友生】一身不是百年物五湖無邊萬里行欲招簑笠同雲水念君未可及吾盟【春秋公及邾儀父盟於蔑孟子凢我同盟之人旣盟之後言歸於好】富於春秋貌突兀【西漢書帝富春秋又云富於春秋杜詩夜深殿突兀】睥睨滿世收功名【睥睨視也左傳子產授兵登陴注陴城上睥睨也好功名者睨視一世城上短垣亦於此睨視因以爲名】參軍𨿽卑獄司命多由陰徳至公卿【於定國傳我治獄多陰徳】顉頣折額秦相國【楊雄觧嘲云蔡澤山東之匹夫顉頣折額注顉曲也晉職官志丞相相國並秦官也】不滿三尺齊晏嬰【史記晏嬰傳晏子長不滿六尺身相齊國名顯諸】丈夫身在形骸外【莊子徳充符篇索我於形骸之外】俗眼那能致重輕

奉答茂衡惠紙長句【年譜羅茂衡太和人】

陽山老藤截玉肪【山之南曰陽文選魏文帝論玉玦書云白如截肪唐舒元輿弔剡藤文剡溪上多古藤溪中多紙工斬伐無時通俗文曰脂在腰間曰肪王逸正部論曰或問玉符曰白如豬肪】烏田翠竹避寒光【蘇易簡紙譜今江浙間有以嫩竹爲紙者作宻書隨手裂烏田地名】羅包贈室生白【莊子虛室生白】明於機上之流黃【樂府詩長安有狹邪行大婦織綺羅中婦織流黃又文選別賦注間色有五紺紅縹紫流黃又注流黃素名張載詩佳人贈我筒中布何以報之流黃素】愧無徵南蠆尾手【法書要錄載宋羊欣古來能書人名云燉煌索靖張芝姊之孫晉徵南司馬亦善艸書又截王僧防論書云索氏自謂其書具銀鉤蠆尾晉書不言曽爲徵南司馬又王羲之嘗爲徵南將軍】爲寫黃門急就章【急就章漢黃門令史遊撰】羅相見無雜語【陶詩相見無雜言但道桑麻長】苦問潙山有無句春艸肥牛脫鼻繩【潙山露地白牛石鞏禪師牧牛入艸便拽鼻孔來並見覓銅犀注】菇蒲野鴨還飛去【傳燈錄百丈與馬祖遊山見野鴨子祖問曰是甚麼丈曰野鴨又曰甚麼處去丈曰飛過去祖遂引手掐百丈鼻百丈作痛聲祖曰何曽飛過去丈於是大悟山谷嘗艸書一偈云野鴨子知何許馬祖見來相共語話盡山空水月淸依前不防還飛去還飛去郤把住】故將藤面乞伽陀【梵語伽陀此言諷誦楞嚴經祕宻伽陀微妙章句】願艸驚蛇起風【書法要錄王羲之自敍艸書勢云疾若驚蛇之失道遲若錄水之徘徊懷素艸書如飛鳥岀林驚蛇入艸】長詩脫紙落秋河要知溪工下手處【溪多紙工見前注】卻將冰幅展似君震旦花開第一祖【梵語震旦此云漢地第一祖謂迦葉也二十八傳而至達摩達摩天竺國人告尊者曰我旣得法當往何國而作佛事尊者曰待吾防後當往震旦後寓在嵩山少林寺以法傳慧可告之曰昔如來以正法眼付迦葉大士展轉囑付累而至於我我今付汝聽吾偈曰吾本來玆土傳法救迷情一花開五葉結果自然成證道歌曰第一迦葉者傳燈二十八代西天記入此土菩提達摩爲初祖】

雜言贈羅茂衡

嗟來茂衡【莊子嗟來桑戶乎】學道如登【孟子道則髙矣美矣宜若登天然似不可及也國語雲從善如登從惡如崩】欲與天地爲友欲與日月並行萬物崢嶸本由心生去子之取捨與愛憎【莊子去子之態色與淫志】惟人自防非天黥【傳燈錄僧璨傳有沙彌禮師曰乞與觧脫法門師曰誰防汝又曰律師持律自防莊子天刑之安可觧又曰庸知造物之不息我黥而補我劓】墮子筋骨【莊子墮汝形體吐爾聰明又云忘汝神气墮汝形骸】堂堂法窟九丘四溟【書序曰九州之志謂之九丘丘聚也左傳曰楚左史倚相能讀三墳五典八索九丘四溟見前注】同一眼精不攺五官之用而透聲色【荀子天論篇耳目口鼻形能各有接而不相能也夫是之謂天官心居中虛以治五官夫是之謂天君】常爲萬物之宰而無死生念子坐幽室鑪香思靑冥是謂蟄虫欲作吾驚之以雷霆【莊子天運篇蟄虫始作吾驚之以雷霆】

寄晁元忠十首

國工裁白璧【考工記輪人曰可規可萬謂之國工】巧冶鑄幹將【聖主得賢臣頌云巧冶鑄幹將之璞吳越春秋云幹將者吳人也能爲劍作二枚一曰幹將二曰莫耶莫耶幹將之妻也】成爲萬乘器貫日吐寒光【漢鄒陽傳云荊軻慕燕丹之義白虹貫日又云蟠木根柢而爲萬乘器】其誰湔拂汝【文選絕交論剪拂使其長鳴注云與湔祓同】歳月海生桑【神仙傳云王逺字方平過蔡經家麻姑亦至麻姑自說接待以來見東海三爲桑田】蛛网連成玉【史記藺相如傳趙得和氏璧秦願以十五城請易璧】苔生百鏈剛【文選劉越石詩何意百鏈剛化爲繞指柔】

子云賦逐貧【揚雄逐貧賦見前注】退之文送窮【退之此文蓋擬逐貧而筆力逺過之】二作𨿽類徘【漢枚乘傳其孽子臯詼笑類俳倡又云臯賦詞中自言爲賦不如相如又言爲賦廼俳見視如倡自悔類倡也】頗見壯士胸晁子問行津【論語使子路問津焉】欲濟無山窮【左傳楚子圍蕭還無社號申叔展叔展曰有麥麵乎曰無有山鞠窮乎曰無何魚腹疾柰何注云麥麯鞠窮所以禦濕欲使無社逃泥水中鞠音窮子虛賦曰穹窮葛蒲】著書蓬蒿底端有古人風【古人風見前注文選雜擬詩顧念張仲蔚蓬蒿滿中園注引三輔決錄云張仲蔚隱身不仕明天官博物所居蓬蒿沒人】

沙擁大江水【韓信傳龍且與信夾濰水陳信乃夜令人爲萬餘囊盛沙以壅水上流引兵半度擊龍且陽不勝還走龍且追度水信使決壅囊水大至龍且軍大半不得度卽急擊殺龍且】泥封函谷關【隗囂傳囂將王元說囂曰元請以一丸泥爲大王封函谷關此萬世一時也】古來世上雄【李白詩長才猶可倚不慚世上雄】宰木風雨寒【公羊春秋秦伯謂蹇叔曰若爾之年者宰上之木拱矣】魯儒守一經亦有澗谷槃【漢韋賢傳遺子黃金滿籝不如一經賢號稱鄒魯大儒詩考槃在澗】何事窮愁極江南庾子山【史記虞卿傳云虞卿非窮愁亦不能著書以自見於後世云庾信字子山作哀江南賦後周書具載其詞】

河淸無人待【左傳俟河之淸人壽幾何】蘭芳無人采【退之琴操云蘭之猗猗揚揚其香不采而佩於蘭何傷】山空露團團【詩零露團兮團作漙】葛蔓石磊磊【楚辭石磊磊兮葛蔓蔓】世有傾國媒一笑珠百琲【西漢李延年歌北方有佳人絕世而獨立一顧傾人城再顧傾人國韓詩誰爲傾國媒自許連城價吳都賦金溢珠琲注金二十四兩爲溢珠十貫爲一琲】往時禰處士顚倒孔北海【見後漢禰衡傳杜詩處士禰衡俊諸生原憲貧】楚宮細腰死長安眉半額【馬援傳子廖上疏長樂宮云傳曰吳王好劍客百姓多創瘢楚王好細腰宮中多餓死長安語曰城中好髙髻四方髙一尺城中好廣眉四方且半額城中好大袖四方全匹帛斯言如戲有切事實】比來翰墨場【文選謝宣遠詩粲粲翰墨場】爛漫多此色【揚子法云女有色書亦有色乎曰有】文章本心術萬古無轍迹【老子善行章善行無轍迹】吾嘗期斯人隱若一敵國【漢劇孟傳大將軍得之若一敵國云後漢吳漢傳帝嘆曰吳公差彊人意隱若一敵國矣】

北書來無期鴈不到梅嶺【杜詩短日行梅嶺蓋謂大庾嶺上梅也衛山有回鴈峯桞子厚過衡山詩云正是峯前回鴈時】欲之雙鯉魚【之字誤遺我雙鯉魚見前注】楓葉江路永平生中心願褊短不獲騁富貴安可爲吾亦有岑鼎【韓非子云齊伐魯索防鼎魯以其鴈往齊人曰鴈也魯人曰眞也齊人曰使樂正子春來吾將聽子魯君請樂正子春子春曰胡不以其眞往君曰吾愛之答曰臣亦愛臣之信又按新序云齊攻魯求岑鼎魯載鼎往齊不信而反之使人告魯君桞下惠以爲是則請受之魯君請於栁下惠對曰君之欲以爲岑鼎也以免國也臣亦有國於此破臣之國以免君之國此臣所難也魯君乃以眞岑鼎往栁下惠可謂守信矣信之於人重矣言不可以富貴而易其素守也】

濟岱有佳人【北方有佳人見前注】肌膚若冰雪【莊子逍遙篇藐姑射之山有神人焉肌膚若冰雪淖約若處子】我願從之遊補我黥與刖【莊子見前注】了不觧人嗔眞成一癡絕【晉顧愷之俗傳愷之有三絕才絕畫絕癡絕】櫟社定頺然聊用神吾拙【見前注】

山公懷涇渭濬衝遭鑑賞【晉山濤傳濤所奏甄防人物各爲題目時稱山公啟事王戎傳戎有人倫鑑識常目山濤如渾金璞玉人皆欽其寶莫知名其器弟惇有髙名戎惡之後果逆亂其鑑賞先見如此濬衝戎字也】代豈無若人吹噓靑雲上【韓詩靑冥送吹噓彊箭射魯縞李白詩功略蓋天地名飛靑雲上】念君如濟水抱淸伏泉壤【文選謝朓詩濁河穢淸濟注引戰國防張儀說秦王曰淸濟濁河足以爲阻尙書注曰濟水入河並流十數里而南截河又並流數里溢爲滎澤】行潦酌尊彛吾猶恃源往【大雅泂酌彼行潦書作防宗彛注云宗廟彛尊莊子徐無鬼篇請只風與日相與守河而河以爲未始其攖也恃源而往者也】

蛾眉在蒿萊【衛國風螓首蛾眉以美人比君子也】金玉千里音【詩無金玉爾音】遙思甑生塵【後漢範丹傳丹字史云閭裏歌之曰甑中生塵範史云釜中生魚範萊蕪】汗漫觀古今沈冥驚人句【楊子法言蜀莊沈冥老杜詩句不驚人死不休】摹寫詠時禽【陸士衡悲哉行目感隨气艸耳悲詠時禽】無爲愁肝腎君子要刳心【元稹作老杜墓志云擺去拘束摹冩物象退之贈崔立之云勸君韜養待防招不用雕琢愁肝腎莊子天地篇君子不可以不刳心焉】

臨川往長懷神交可心晤【論語子在川上曰逝者如斯夫不捨晝夜此叚說者不一獨景迂講義云江熙曰人非山立俛仰而過臨川興懷能不慨然山谷意恐或近此】文章不經世【文選應休璉百一詩云文章不經國筐篋無尺書】風期南山霧【見前注】化虫哦四時【退之詩化虫枯揭莖】悲喜各有故吾獨無間然【論語禹吾無間然矣】子規勸歸去【子規鳴若云不如歸去又有次韻晁元忠十詩與此同是元丰間作】

次韻晁元忠西歸十首

我田失耕耘歳暮拾枯萁枯萁不可食日晏抱長饑【漢楊惲傳田彼南山蕪穢不治種一頃豆落而爲萁淵明詩屢空不獲年長饑至於老】猛虎依山林眼有百步威【司馬遷答任安書猛虎處於山林百獸震恐退之猛虎行正晝當谷眠眼有百步威】一從梁鴦食風月何時歸【列子云周宣王之牧正有役人梁鴦能養禽獸𨿽虎狼無不柔馴者梁鴦曰養虎之法順之則喜逆之則怒夫食虎者不敢以生物與之爲其殺之之怒也虎與人異而媚養已者】

聖莫如東家長年困行路公養爲淹畱豈不以食故【邴原別傳曰原遊學詣孫崧崧曰君捨鄭君所謂以鄭君爲東家丘也原曰君謂僕以鄭爲東家丘必以僕爲西家愚夫耶孟子云孔子有見行可之仕有際可之仕有公養之仕】林薄鳥遷巢水寒魚不聚【老杜詩林茂鳥有歸水深魚知聚】孤士似無家【左傳心苟無瑕何卹乎無家】轉蓬何由往【說苑魯哀棄國而走齊對齊曰是猶秋蓬惡其本根而美其枝葉秋風一起根且防矣曹子建云轉蓬離本根飄飄隨長風老杜雲飄零似轉蓬】

前有熊羆咆後有虎豹號【文選劉安隱招士云虎豹鬭兮熊羆咆杜詩空荒咆熊羆乳獸待人肉】巳岀澗谷底更陟山阪髙五日一並食【儒行雲儒有易衣而出並日而食】十年一縕袍【論語衣敝縕袍莊子載曽子居衛縕袍無表顏色腫噲手足胼胝三日不舉火十年不制衣兼用檀弓所云晏子一狐裘三十年之意】未知歸宿處豈憚鞍馬勞【退之病中贈張籍詩言籍之詞雲從此識歸處東流水淙淙】

麗姬封人子弄影愛朝日【文選舞鶴賦疊霜毛而弄影】晉國始得之泣涕甘首疾【詩伯兮甘心首疾】憂危與安樂一生誰能必同牀食芻豢乃悔沾襟失【莊子曰麗之姬艾封人之子也晉國之始得之也涕泣沾襟及其至於王所與王同匡牀食芻豢而後悔其泣也】

怨句識之推【史記晉世家文公賞從亡者介子推不言祿祿亦不及隱不復見子推従者懸書宮門曰龍欲上天五蛇爲輔龍己升云四蛇各入其宇一蛇獨怨終不見處所文公見之曰此介子推也】啇歌知戚【琴操曰戚販牛車下叩牛角而啇歌曰南山粲白雲爛生不逢堯與舜禪短布單衣裁至骭長夜冥冥何時旦齊桓公聞之舉以爲相】我占晁氏賢乃在賦行役【詩父曰嗟予子役役】同遊羿彀中【莊子徳充符篇雲遊於羿之彀中】償免非爾力【孟子其中非爾力也】滔滔今如此去邦將安適【論語滔滔者天下皆是也兼用陳文子違之至他邦之意退之古風雲一邑之水可走而違天下湯湯曷其而歸】

熱避惡木陰渴辭盜泉水【尸子孔子過於盜泉渴而不飲惡其名也管子孔子忍渴於盜泉曽參回車於勝母文選陸士衡詩渇不飲盜泉水熱不息惡木陰惡木豈無枝志士多苦心】曾回勝母車【鄒陽書裏名勝母曽子不入邑號朝歌墨回車子】不落抱玉淚【鄒陽書玉人獻寶楚人誅之注曰卞和抱其璞哭於郊太白詩抱玉入楚國】晁氏猛虎行【古有猛虎行饑不徙猛虎食老杜烈士惡苟能俊傑思自致贈子猛虎行出郊載酸鼻】皦皦壯士意人生髙唐觀【髙唐之觀見文選宋玉賦】有情何能已【文選顏延年詩有懷誰能巳元注云晁詩云安得龍山潮駕回實河水水從樓前來中有美人淚】

腰垂九井璜【尙書中曰呂尙釣於磻溪得玉璜云云見文選注山谷琴銘云釣魚而得九井之璜蓋兼山海經事經雲海內昆侖墟在西北帝之下都髙九仞有九井以玉爲檻】耳著明月璫【文選洛神賦贈江南之明璫注云耳珠曰璫】蘭蓀結襟帶【沈休文和謝宣城詩昔賢侔時今守馥蘭蓀】芰荷制衣裳【離騷經制芰荷以爲衣兮集芙蓉以爲裳】其人𨿽甚逺其室大道傍【鄭國風其室則邇其人甚逺古語築室道傍三年不成】當身不著意千載永相望【太白詩遮莫親姻連帝城不如當身自籫纓當字作去聲讀】

風去家行手龜面黧黒【莊子宋人有善不龜手之藥者韓非子晉文公反國及河令籩豆捐之席蓐捐之手足胼胝面目黧黒者後之列子年老力弱面目黧黒杜詩防面嗟黧黑】屠龍非世資【屠龍見前注】學問求自得【孟子君子深造之以道欲其自得之也】我思脊令詩同飛復同息兄弟無相逺急難要羽翼【小雅常棣云脊令在原兄弟急難角弓云兄弟昏姻無胥逺矣唐明皇賜讓皇帝兄弟天生之羽翼】

人言貧在家殊勝富作客【樂天詩始知爲客苦不及在家貧唐戎昱詩逺客歸去來在家貧亦好又在家貧亦好殊勝富作客】雞棲牛羊下【見前注】君子亦安息千里求明師贏糧從事役【莊子胠篋篇延頸舉踵曰某所有賢者贏糧而趣之庚桑楚篇南榮麩贏糧七日七夜至老子之所退之南蹊始泛云誰謂非事役】學問非物外室虛生純白【虛室生白見前注杜詩興殘虛白室前集贈栁展如詩八方去求道困多蹊歸來坐虛室夕陽在吾西與此同意蓋謂道在邇而求諸逺也】

開田望食麥春隴無秀色【王僧達詩麥隴多秀色楊園流好音】深耕不償勤牛耳徒濕濕【小雅爾牛來思其耳濕濕】豊凶誰主張坐令愁煎廹河淸防有時【河淸見前注】得酒灑胸臆【集中有答晁元忠書云未識足下之面因昆弟得足下之詩興托深逺不犯世故之鋒永懷善怨鬰然類騷故追韻寫意於無能之詞又雲南來拘窘吏事𨿽江山映發心不在焉又云十詩仰報盛意又云承去歳不利秋官可見詩中之意矣其言南來拘窘吏事可見在太和作追韻寫意卽此詩十詩仰報盛意乃前十詩】

食筍十韻【前集上子瞻書云聞燕坐東坡心醉六經又云比以職事在山中食筍得小詩輙上寄一笑旁州士大夫和詩時有佳句要自不滿人意莫如公待我厚願爲落筆思得申紙疾讀如老杜所謂一洗萬古凡馬空者據東坡集和篇乃將去黃州時作山谷至太和蓋元豊四年春庚申歳七年甲子歳春移監徳平鎭東坡亦以七年春移汝州此詩當是六年作】

洛下斑竹筍花時壓鮭菜【庾郎貧食鮭已見前注杜詩云自愧無鮭菜空煩卸馬鞍鮭戶佳切切韻曰魚名岀吳志】一束酬千金掉頭不肯賣【杜詩巢父掉頭不肯住】我來白下聚此族富庖宰【退之鬭雞聨句義肉恥庖宰】繭栗戴地翻觳觫觸墻壞【退之詠筍云見角牛羊沒又云穰穰疑翻地天地之牛角繭栗見禮記觳觫見孟子】入中廚【詩爾羊來思其角戢戢】如償食竹債【楞嚴經云身爲畜生酬其宿債詩意謂牛羊食竹及死爲筍爲人所食若償債然又用傳燈錄死爲菌令人食之之意按第十五祖那提婆傳尊者旣得法後至毗羅國有長者園樹生大耳如菌味甚美惟長者與第二子羅睺羅取而食之盡而復生餘皆不得見時尊者知其宿因長者問其故尊者曰汝家昔供養一比丘然此比丘道眼未明以虛霑信施故報爲木菌惟汝與子得以享之】葅和菌耳【葅謂酢菜也生大耳如菌見上句注】辛膳胹姜芥【左傳宣三年使宰夫胹熊蹯】烹鵝雜股掌炮鼈亂帬介【江南別錄云僧謙明好詩酒烈祖問其所求曰惟願鵝生四个腿鼈生兩重裙陶嶽五代史補亦云詩韓奕云其殺維何炰鼈鮮魚】小兒哇不美【孟子岀而哇之注岀門而哇吐之】鼠壤有餘嘬【莊子鼠壤有餘蔬孟子蠅蚋蛄嘬之】可貴生於少古來食共噫【記不敢噦噫】尙想髙將軍五溪無人采【明皇雜錄髙力士謫黔州山谷多薺而人不食力士作詩曰兩京作斤賣五溪無人采夷夏𨿽有殊气味都不攺】

蕭巽葛敏修二學子和予食筍詩次韻答之二首【吳氏漫錄雲山谷南還至南華竹軒令侍史誦詩板戒勿言姓名誦一絕句云不用山僧供帳迎世間無此竹風淸獨拳一手支頤臥偸眼看云生未生徐視姓名曰果吾學子葛敏修也此篇言二妙各能詩端不濫語】

北饌厭羊酪南庖丰筍菜【退之詩我來禦魑魅自宜味南烹】自北初落南【退之南海神碑人士之落南不能歸者】幾爲兒所賣【史記越世家陶朱公中男殺人事莊生羞爲兒子所賣】習知價亷平【史記吳起傳起防平能得士心此摘其字】百態事烹宰鹽晞枯臘瘦宻漬眞味壞就根煨茁美【茁出也見前春菜詩注】豈念炮烙債【史記周紀西伯請紂去炮烙之刑】咀吞千畝餘【退之南食詩咀吞面汗騂史記貨殖傳渭川千畝竹】胸次不蠆芥【子虛賦其於胸中曽不蠆芥】二妙各能詩【晉衛瓘索靖供善艸書人號爲一臺二妙】才名動江介【楚辭長江介之遺風魏都賦與江介之湫湄注云韓詩章句曰人界也】詩論多佳句膾炙我嘬【孟子膾炙與羊棗孰美言其詩膾炙人口也曲禮母嘬炙注嘬謂一舉盡臠】因君思養竹萬籟聽秋噫【莊子齊物篇汝開地籟而未聞天籟又云大塊噫气其名爲風】從此繕藩籬下令禁漁采

韭黃照春盤【歐陽行周有春盤賦杜詩春日春盤細生菜】菇白媚秋菜【本艸菇根蔣艸也江南人呼爲茭艸圖經云又謂之茭白】惟此蒼竹苗市上三時賣江南家家竹翦伐誰主宰【詩勿翦勿伐】半以苦見疎不言易壞【表記云君子之接如水小人之接如醴君子淡以成小人以壞莊子山水篇君子之交淡如水小人之交甘若醴君子淡以親小人以絕】葛陂雕龍睡未索兒孫債【後漢費長房傳長房辭歸翁與一竹杖曰騎此任所之則自至矣旣至可以杖投葛陂中也長房乘杖須臾來歸卽以杖投陂顧視則龍也莊子千金之珠必在驪龍頷下子能得之必遭其睡也】獺膽能分杯虎魄妙拾芥【本艸序例云虎嘯風生龍吟雲起磁石引鍼虎魄拾芥漆得蟹四防麻得漆而湧桂得蔥而軟樹得桂而枯戎鹽累卵獺膽分杯其气爽有相關感者多如此類三國誌虞翻年十二客有過其兄不遇翻追與書曰虎珀不取腐芥磁石不受曲鍼過而不存不亦宜乎客得書奇之】此物於食殽如客得儐介【漢食貨志詔曰夫鹽食者之將】思入帝鼎烹忍遭饑涎嘬懶林供翰墨碪杵風號噫每下嘆枯株焚如落樵采【懶林疑字誤詩意謂其始也思入大烹以享上帝之鼎其次爲筆以供翰墨最下枯槁而爲樵夫所采頗含箴規之意焚如見易離卦每下愈況見莊子知北遊篇】

胡朝請見和復次韻

人笑庾郎貧滿胸飯寒菜【見前注】春盤食指動【左傳子公之食指動曰他日我如此必嘗異味】筍茁入市賣回首萬錢廚不羨廊廟宰【日食萬錢見前注文選李陵答蘇武書聞子之歸無尺土之封而親戚貪佞之類悉爲廊廟宰】民生暫神奇【見前注】胞雋伐性壞【枚叔七發云皓齒蛾眉命曰伐性之斧脆肥醲命曰腐腸之藥蓋取呂氏春秋靡曼皓齒命曰伐性之斧肥肉厚酒命曰爛腸之食雋永謂肥肉胞當作肥又疑是庖字東方朔傳館陶公主胞人師古曰胞與庖同】忍持芭蕉身【見前注】多負牛羊債【楞嚴經云以人食羊羊死爲人人死爲羊死死生生互來相噉汝負我命我還汝債】籜龍不稱寃【盧仝寄男抱孫詩云竹林吾最惜新筍好看守萬籜包龍兒攢迸溢林藪又云籜龍正稱寃莫殺入汝口丁嚀囑托汝汝活籜龍否】易致等拾芥【夏侯勝傳如俯拾地芥】蕭蕭煙雨姿壯士持戈介【杜牧之晚晴賦竹林外裏兮十萬丈夫甲刃樅樅宻陣環侍】駢頭沸鼎鼎【易貫魚以宮人寵注曰貫魚謂五陰駢頭相次似貫魚也退之又魚詩駢頭類同條】可口垂涎嘬【莊子云其味相反而皆可於口杜詩道逢麯車口流涎】霜叢負後凋玉食香餘噫【書惟辟玉食晉王濬玉食錦服】續詩無全功【列子天地無全功聖人無全能】葑菲儻可采【詩采葑采菲】

立春

韭苗香煮餅【崔實四民月令曰立秋無食煮餅】野老不知春看鏡道如咫倚樓梅照人【杜詩勲業頻看鏡行藏獨倚樓退之春雪間早梅詩寒光助照人趙嘏詩長笛一聲人倚樓】

寄舒申之戶曹【年譜舒申之名捲】

吉州司戶官𨿽小防屈詩人杜審言【唐杜審言傳恃才髙以傲世見疾嘗語人曰吾文章當得屈宋作衙官遷洛陽丞坐事貶吉州司戶參軍審言生子閒閒生甫字子美】今日宣城讀書客還趨手板傍轅門【趨手板見前注項羽傳羽見諸將入轅門膝行而前】江山依舊歳時攺桃李欲開煙昬公退但呼紅袖飲【詩自公退食】剰傳歌曲敎新翻【元稹連昌宮詞偸得新翻數般曲劉禹錫楊栁枝詞聽唱新翻楊桞枝】

次韻杜仲觀二絕

鳥啼花動卻春寒壓靑旗卷畫幹多事今年廢詩酒煩君傳語問平安【用李衞公報竹平安借取其字】

重簾復幕和風雨無柰催沽鳥喚人【鳥名提壺盧見前注】只是樽前欠狂客舞娃冰雪酒燐燐【退之詩黃簾綠幕朱戶閉唐賀知章自號四明狂客莊子云肌膚若冰雪詩楊之水白石粼粼注淸徹也粼亦作燐】

再次韻

短舞朱裙愜醉看【陶嶽零陵記長沙王發於上前自爲短舞人笑其拙】惜公官守隔江幹遙憐得句無人賞走馬城東覓道安【習鑿齒傳時有桑門釋道安俊辯有髙才與鑿齒初相見道安曰彌天釋道安當謂遊寺】

詩家二杜【審言及甫】見仍云【仍云見爾雅】佳句風流照映人靑眼向來同醉醒白頭相望不緇燐【論語磨而不燐湼而不緇杜詩但取不緇燐】

社日奉寄君庸主簿【何君庸爲太和簿】

花發社公雨【社公見前注】陰寒殊未開初聞燕子語似報玉人來【元稹作張君傳崔氏詩曰待月西廂下迎風戶半開拂墻花影動疑是玉人來】遮眼便書【傳燈錄僧問藥山爲什麼看經師曰只圖遮眼】挑聾欺酒杯【李氏談錄李相濤小字社公爲兵部時文公昉爲翰林學士月給內醖兵部因春社寄昉詩云社公今日沒心情爲乏治聾酒一缾俗云社日酒治聾治音持挑當作治欺當作欠劉蕭仲社日招客飲治聾聊復盡餘杯】傳聲習主簿勤爲撥春醅【晉習鑿齒傳爲桓溫西曹主簿溫曰三十年看儒書不如一詣習主簿太白詩恰似蒲萄新撥醅】

觀王主簿家酴醿

肌膚冰雪薰沈水【肌膚冰雪見前注】百艸千花莫比芳【白居易詩綠水紅蓮朶朶間千花百艸無顏色楊文公談苑稱鄭文寶詩百艸千花路斜風細雨天】露濕何郎試湯餅【語林曰何平叔美姿儀而絕白魏文帝疑其著粉夏月與熱湯餅旣啖大汗出隨以朱衣自拭色轉皎然平叔何晏也魏初尙主】日烘荀令炷鑪香【襄陽記劉季和性愛香常如厠還輒過香鑪上主簿張坦曰人名公作俗人不虛也季和曰荀令君至人家坐席三日香與我如何坦曰醜婦效顰見者必走公欲坦遁走耶季和大笑詩人詠花多比羙女山谷賦酴醿獨比美大夫見冷齋夜話李義山詩謝郎衣防初翻雪苟令薰鑪更換香】風流徹骨成春酒【韓持國詩只恐春歸有餘恨典刑原在酒杯中】夢寐宜人入枕囊【世說有以茶防花作枕囊前集酴醸詩名字因壺酒風流付枕幃與此句意同】輸與能詩王主簿瑤臺影裏據胡牀【晉王徽之泊舟淸溪側桓伊於岸上過謂伊曰聞君善吹曲爲我一奏伊據胡牀爲作三調弄】

酴醿

漢宮嬌額半塗黃【後漢馬廖傳城中好廣眉四方且半額幽怪錄橘中四老一叟曰君輸我智瓊額黃十二枚王介甫梅花詩漢宮嬌額半塗黃粉色淩寒透薄妝詩句偶同附載於此】入骨濃薰賈女香【晉賈謐傳母賈午充少女也吏韓壽與女通家中莫知時西域貢奇香一著人則經月不歇帝以賜充女宻盜以遺壽充寮屬與壽燕處聞其芬馥稱之於充云云】日色漸遲風力細倚欄偸舞白霓裳【楚辭靑雲衣兮白霓裳今借使楊太眞外傳進見日奏霓裳羽衣曲偸字如樂天詩蘭偸苟令香之意】

元翁坐中見次元寄到和孔四飲王防玉家長韻因次韻率元翁同作寄湓城【防玉名球太和人侍郎王贄之子】

罷山澤明日長花柳困【老杜春光嬾困倚微風】遊絲上天衢【簡文帝春日詩落花隨燕入遊絲帶蝶驚老杜落花遊絲白日靜】觀物得無悶【易遁世無悶酒徳頌云俯觀萬物】時從顧曲人【周瑜傳曲有誤周郎顧以言周元翁】筍饌酌春醞季子未識面想見眉目俊新詩如鳴快讀開鄙吝【後漢黃憲傳時月之間不見黃生則鄙吝之萌復存乎心】銅官魯諸生事道三無慍【見前注】比來工五字句法妙何遜【梁記室兼水部郎何遜字仲言有詩集】枯棊覆吳圖【文選博奕論云夫一木之枰孰與方國之封枯棊三百孰與萬人之將杜牧送國棊王逢云別後竹窻風雪夜一燈明滅覆吳圖齊書曰能棊人瑯邪王抗爲第一品吳郡禇思莊防稽夏赤松第二品宋文帝世羊保戲因制局圖還於帝前覆之】靑簡玩秦燼【後漢吳祐傳殺靑簡以寫書】葉暗黃鳥時【見前注】風號報花信【東臯雜錄云江南自初春至初夏有二十四風信梅花風最先楝花風最後唐人詩曰棟花開後風光老梅子黃時雨意濃晏元獻詩亦曰二十四番花信風是也】遙仰吟思苦江錦割向盡【南史江淹傳夢一人自稱張景陽謂曰前以一疋錦相借今可見還探懷中得數尺與之此人大恚曰那得割截都盡顧見丘遲曰余此數尺無所用以遺君自是淹文章躓矣】應煩王公子又破黃封印【宮酒以黃羅怕封之東坡所謂上尊日日冩黃封是也】再次孔四韻寄懷元翁兄弟幷致問毅甫

書帙蠧魚漧【退之云豈殊蠧書虫生死文字間】鑪香眠鴨困【李義山云舞鸞鏡匣收殘黛睡鴨香鑪換夕薰】佳人來無期【選詩佳人殊未來】詩句且排悶【杜詩排悶彊裁詩】遙知烏衣遊【劉夢得金陵五題云朱雀橋邊野艸花烏衣巷口夕陽斜舊時王謝堂前燕飛入尋常百姓家蓋江左諸王多居烏衣巷建康圖詩云在上元縣東南四里】棊局具肴醖爭道嘲不恭【漢吳王劓傳吳太子入見得侍皇太子飲博吳太子素驕博爭道不恭】鏖兵勞得俊【漢霍去病傳合短兵鏖臯蘭下師古曰鏖謂苦擊而多殺也佐傳云得雋曰克】頗尋文獻盟【文獻見論語】不落市井吝【楊子云市井相與言則以財與利】四月明朱夏南風觧人慍【帝王世紀曰舜彈五琴歌南風曰南風之薰兮可以觧吾民之慍兮】風前懷二陸家法窺抗遜【晉陸機傳祖遜吳丞相父抗吳大司馬大康末與弟云俱入洛範陽盧志於眾中問機曰陸遜陸抗於君近遠機曰如君於盧毓盧志默然】身有三尺桐爨下得餘燼【蕉尾琴見前注】端可張洞庭【莊子黃帝張樂於洞庭之野謝眺詩洞庭張樂地瀟湘帝子遊】寥濶世未信爲我謝孔君舉酒取快盡世故安足存【文選潘正叔詩世故尙未夷】靑天飛鳥印【白樂天詩更無尋覓處鳥迹印空中退之聨句雲沙篆印廻平蓋言鳥迹印沙今言印靑天】

次韻元翁從王防玉借書

爲吏三年弄文墨【文選劉公幹詩職事相塡委文墨紛消散注云漢書功臣皆曰蕭何文墨顧居臣上】艸萊心徑失耕鋤【孟子今茅塞子之心矣】常思天下無雙祖得讀人間未見書【後漢黃香傳京師號曰天下無雙江夏黃童肅宗詔香詣東觀讀所未嘗見書】公子藏山眞富有【言其藏書如老氏藏室道家蓬萊山也易系辭富有之謂大業司馬遷與仕安書僕誠已著此書藏之名山】小儒捫腹正空虛【退之詩詩書勤乃有不勤腹空虛】何時管鑰入吾手爲理簽題撲蠧魚【杜詩書籖映隙曛蠧魚見前注】

學元翁作女兒浦口詩

五老峯前萬頃江【見前注】女兒浦口鴛鴦雙【女兒浦江州徳化】驚飛何處沙上宿夜雨釣船燈照窻

去歲和元翁重到雙澗寺觀余兄弟題詩之篇總忘收錄病中記憶成此詩

素琴聲在時能聴【陶潛傳蓄素琴一張】白鳥盟寒久未防【左傳盟可尋也亦可寒也】眼見野僧垂雪髮養親原不顧朱金【史記聶政傳嚴仲子具酒聶政母前奉黃金百鎰爲母壽聶政固謝曰家貧養親親供養備不敢當仲子之賜烈女傳秋胡子之妻曰妾采桑奉二親不願人之金法言曰紆朱懷金之樂】開泉浸稻雙澗水煨筍充盤春竹林安得一防吾欲老【孟子願受一防而爲氓】君聴莊舄病時吟【史記陳軫傳軫至秦惠王曰子去寡人之楚亦思寡人否對曰王聞夫越人莊舄乎莊舄在楚執珪有頃而病楚王曰舄故越之鄙細人也今仕楚執珪貴富矣亦思越不對曰凡人之思故在其病也彼思越則越聲不思越則楚聲使人往聴之猶越聲也今臣𨿽棄逐之楚豈能無秦聲哉李白詩笑吐張儀舌愁爲莊舄吟】

次韻周法曹遊靑原山寺【卽周元翁】

市聲故在耳【說苑孔子謂弟子曰違山千里蟪蛄之聲尙猶在耳】一原謝塵埃乳竇響鐘磬【選詩南鄰擊鐘磬】翠峯麗昭回【詩倬彼云漢昭回於天】俯看行磨蟻【磨蟻見前注】車馬度城隈水猶曹溪味【傳燈錄僧問淸涼如何是曹溪一滴】山自思公開【傳燈錄行思禪師傳師吉州安城人聞曹溪法席乃往參禮問曰當何所務卽不落階級云云祖深器之師旣得法住吉州靑原山淨居寺有沙彌希遷問曰曹溪大師還識尙和否師曰汝今識吾否曰識又爭能識得師曰眾角𨿽多一麟足矣】浮圖湧金碧【浮圖塔也杜詩潤聚金碧气文選陸機連珠曰金碧之嵓必辱鳯舉之使】廣廈構壞材蟬蛻三百年【史記屈原傳蟬蛻於濁穢】至今猿鳥哀祖印平如水【傳燈錄初祖達摩傳師曰內傳法印以契證心外付袈裟以定宗防】有句非險崖心花照十方【圓覺經世尊告普覺菩薩云心花發明照十方剎東坡嘗作偈云心花發明照十方蓋本此】初不落梯階【不落階級見此篇注步步踏佛階梯見傳燈錄法融禪師傳】我行暝托宿夜雨滴華榱【王仲宣詩髙防君子堂並坐飲華榱】殘僧四五輩【杜詩野寺殘僧少】法筵嘆塵埋石頭麟一角【見前注本傳云師付法石頭】道價直九垓【祖如封禪書云上暢九垓】廬陵米貴賤傳與後人猜【本傳云僧問如何是佛法大意師曰廬陵米作麼價】曉躋上方上【上方見前注】秋塍亂萁荄寒藤上老木龍蛇委筋骸【禮記禮運云肌膚之防筋骸之束】魯公大字石筆勢欲崩摧徳人曩來遊頗有嘉客陪憶當擁旌旗千騎相排豗且復歌舞隨絲竹寫煩哇事如飛鴻去【杜牧詩恨如春艸多事與孤鴻去】名與南鬥偕【狄仁傑傳北斗以南一人而已】松竹吟髙邱何時更能來【顏魯公眞卿貶吉州司馬大字當是紀遊也】回首翠微合【爾雅山未及上翠微】於役王事催【詩君子於役又云王事靡盬】猿鶴一日雅【孔徳璋北山移文云蕙帳空兮夜鶴怨山人去兮曉猿驚詩意謂猿鶴旣有一日之雅再來尙可從容也一日之雅見漢書谷永傳】重來尙徘徊【碑本荄字韻下有兩句云蓮子委箭鏃葵花仄金杯】

次韻曽都曹喜雨【都曹在郡中不應有潔齋蘄得嵗之句又集中有戲題曽處喜尉防卽此人亦非都曹所居而集中又有送時中攝東曹詩恐是時中與之對攝】

水旱國代有【左傳僖十三年天災流行國家代有】人神理本通偏雩祠小大【周禮春官若國大旱則帥巫而舞雩禮記祭法雩禜祭水旱也春秋書大雩】敢指蜺雌雄【郭璞云雄曰虹雌曰蜺五歷吾結反南史王筠傳沈約制郊居賦示筠艸筠讀雌蜺連蜷約撫掌曰僕常恐人呼爲霓】地厭焚惔極【詩如惔如焚】天回顧盼中蛟龍起乖臥星斗晦澄空云挾雷聲走【西京雜記淮安王著鴻烈自言字中皆挾風霜】江翻電腳紅寵光歸稼穡【老杜江雨詩寵光蕙葉與多碧防注桃花舒小紅】滴瀝在梧桐【孟浩然詩疎雨滴梧桐】詖訟猶相及時霖恐未丰潔齋蘄得嵗同病托諸公

戲題曽處善尉廳二首

雞塒啄鴈如駕鵝【詩雞棲於塒子虛賦弋白鵠連駕鵝揚雄反騷豈駕鵝之能防】萬里天衢且一波宮錦絡衫弓石八與人同狀不同科【論語爲力不同科】

右超然臺

茅茨中安一牀寂【退之送張道士云臣有膽與气不能死茅茨維摩經維摩詰卽以神力空其室內惟置一牀以疾而臥】天女原非世間色道人今日八闗齋【南史袁粲傳宋孝武卽位遷侍中文帝諱曰羣臣並於中興寺入闗齋中食竟粲別與黃門郎張淹更進魚肉食何尙之宻以白孝武並免官南史又云吳興有項羽神太守到必湏祀以軛下牛李安人不與又於廳上設入闗齋俄而牛死道人山谷自謂也按釋氏書戒有八一不殺二不偸盜三不邪滛四不妄語五不飲酒六不坐髙廣大牀七不著花鬘瓔珞不用香油塗身薰衣八不自歌舞不得輙往聼不過中食此八戒名入闗齋戒闗者閉也禁也白樂天詩八闗淨戒齋銷日一曲狂歌醉送春】莫散花來染衣裓【天女散花見維摩經祴古得切衣前襟也彌陀經曰西方聖眾以衣祴盛花奉諸佛皎然詩天女來相試將花欲染衣禪心定不起還捧舊花歸】

右不動庵

寄上髙李令懷道【上髙筠州】

李侯湖海士【魏志陳登傳元龍湖海之士】葛附婚友【葛婚友見前注】平生各轉蓬【轉蓬見前注】未曽接樽酒【司馬遷報任安書云未曽銜杯酒接殷勤之歡】寄聲維勞勤【寄生見前注】江路常永久節物居然秋【莊子山木篇居然不免於患】蛻虫悲髙柳【謂蟬也】傳聞辟學館鼓士薦豚韭【鼓字如李膺鼓動流俗之鼔禮內則豚春用韭秋用蓼】能使珥筆黔【黔謂黔首也史記秦紀更名民曰黔首珥筆見前注】稍知忠信有【論語十室之邑必有忠信】驕虎縮爪距【李翰贊裘旻將軍射虎圖戰羣虎之命使鋸牙鉤爪戢而莫措】詩禮開戶牖事勝感邦人【淵明詠二疏云余榮何足顧事勝感行人】伐山謀不朽【漢地理誌以漁獵山伐爲業左傳襄二十四年春穆叔如晉範萱子逆之問焉曰古人有言曰死而不朽何謂也穆叔曰魯有先大夫曰臧文仲旣沒其言立其是之謂乎豹聞之太上有立徳其次有立功其次有立言𨿽久不廢此之謂不朽】武功筆如椽【晉王瑉傳夢人以大筆如椽與之】文字爛瓊玖【國風木報之以瓊玖】謂予有書癖【書癖見次韻答張沙河注】摹篆寫科斗不珍金石刻【陸士衡文賦被金石而徳廣叚墨卿平淮西碑刻金石以揚休徳】要我一揮肘安知乃兒戲【漢周亞夫傳鄕者霸上棘門如兒戲耳】敢傳萬世後摩拂防婦篇【後漢蔡邕題曹娥碑云黃絹防婦外孫虀臼】慙非換鵞手【見王羲之傳李白詩山陰道士如相見爲寫黃庭換白鵞】公其勤勞來【小雅鴻鴈序萬民離防而能勞來還定安集之正義曰勞來者來勤也殷勤於民】嘉政民父母不用琢蒼崖丰碑在人口【禮公室視豊碑詩意謂姓蘇人作碑山谷爲書末章言但能勞來安定則民事之如父母所謂道上行人口似碑無用此也】

山谷外集詩注卷十二

欽定四庫全書

山谷外集詩注卷十三

宋黃庭堅撰

史容

注

謝文灝元丰上文槁

虎豹文章非一斑【王獻之傳管中窺豹時見一斑】乳雉五色蜃胎寒【書山龍華虫疏雲華虫雉也雉五色象艸華也楊雄賦剖明月之珠胎吳都賦蚌蛤珠胎爾雅蚌含漿注蚌卽蜃也】天生材器各有用【太白將進酒雲天生我材必有用千金散盡還復來】相如名獨重太山【藺相如傳退而讓頗名重太山】風流小謝宣城後【南齊書云謝朓轉中書郎出爲宣城太守而南史不載太白宣州謝朓樓餞別詩蓬萊文章建安骨中間小謝又淸發】少年如春膽如斗【見前注】裕陵書槁公不朽【永裕乃神宗陵】持名鐵石要長久【魏武帝令長史王必曰忠能勤事心如鐵石國之良吏也】

讀方言【揚雄著此書名曰輶軒使者絕代語釋別國方言其答劉歆書云成帝時天下上計孝亷及內郡衛卒防者雄常把三寸弱翰賫油素四尺以問其異方語歸卽以鉛擿次之於槧云云】

八月梨棗紅【杜詩庭前八月梨棗熟】繞墻風自落江南風余未覺衣衾薄壁虫憂寒來催婦織衣【去聲】著【斫音二字元注也】荒畦菊花猶用充臛【招魂云露雞臛觽注云有菜曰無菜曰臛齊民要術有臛法一門大率以肉作臛耳爾雅蟋蟀蛬注云促織也陸防冇菊賦】連日無酒飲令人風味惡頗似揚子雲家貧官落魄【揚雄傳何爲官之拓落也酈食其傳家貧落魄魄音薄】忽聞輶軒書【文選注輶軒使者車】澁讀勞輔齶【栁子厚答韋珩書雄之遣詞措意頗短局澁滯周易咸其輔頰舌注輔上頷也講學根本齶齒齗也逆各反】虛堂漏刻間九土可領略【宋玉登徒子賦云少曽逺遊周覽九土李善曰九土九州之土也】願多載酒人喜我識字博【淵明詩云子云性嗜酒家貧無由得時賴好事人載醪祛所惑觴來爲之盡是諮無不塞】設心更自笑欲過屠門嚼【文選曹子建書過屠門而大嚼𨿽不得肉貴且快意注云桓子新論人聞長安樂則出門向西而笑知肉味美對屠門而大嚼】往時抱經綸待價一丘壑【論語我待價者也班固敍傳云漁釣於一壑棲遲於一丘】卜師非熊羆【史記齊太公世家云呂尙以漁釣於周西伯西伯將出獵卜之曰所獲非龍非彲非虎非羆所獲霸王之輔西伯獵果遇太公立爲師杜詩燕王買駿骨渭老得熊羆】夢相解靡索【書髙宗夢得說俾以形旁求於天下說築傅巖之下惟肖爰立作相疏曰皇甫謐云髙宗夢天賜賢人胥靡之衣使百工寫其形像求諸天下果見築巖者胥靡衣褐帶索執役子虞虢之間】所欲吾未奢【史記淳於髠傳所持者狹而所欲者奢】儻使耕可獲【楊子法言耕不獲獵不饗耕獵乎】今年美牟麥廚饌丰餅飥【歐陽公歸田錄湯餅唐人謂之不托今俗謂之餺飥矣束晢餅賦有饅頭薄持起溲牢九惟饅頭至今存余莫曉何物】摩挲腹中書安知非糟粕【世說郝隆曬腹中書莊子所讀者古人之糟粕已見前注此篇言索寞無酒因讀方言願多有好事者載酒肴來問奇字因得大嚼耳古者固有抱經綸之術而隠於築釣後爲師爲相我則異於此所望不奢也若使麥田丰而富湯餅足矣】

次韻秋郊晚望

道同一指馬【莊子齊物篇以指諭指之非指不若以非指諭指之非指也以馬諭馬之非馬不若以非馬諭馬之非馬也天地一指也萬物一馬也】心解非耳目短生行衰謝【文選謝靈運詩短生旅長世】黃落看艸木【漢武秋風詞秋風起兮白雲飛艸木黃落兮鴈南歸月令季秋之月艸木黃落】無懷世不知有酒客可速【易不速之客來】誰能縛詩書【用老杜身猶防禪寂之意】閉門抱覊獨披襟臨江臯【宋玉風賦王乃披襟當之】萬籟發空谷【李白詩一風鼔羣有萬籟各自鳴】風力斜鴈行山光森雨足【選詩森森散雨足杜詩雨聲先巳風散足盡西靡】壁虫先知寒機織日夜促【促織見前注】居人思行人裘褐誰結束【文選古詩何爲自結束】行人喜歸來邂逅天從欲【左傳人之所欲天必從之】可柰甑生塵【漢書範丹傳甑中生塵範史云】嚴霜凍菊【見前注】

次韻周徳夫經行不相見之詩

春風倚樽爼緑發少年時【歐陽公詩緑髮少年時靑衫喜從事】酒膽大如斗【蜀志姜維膽大如斗】當時淮海知醉眼槪九州何嘗識憂悲看雲飛翰墨【老杜詩明日看云還杖藜】秀句詠蛛絲【杜詩最傳秀句寰區滿】樂如同隊魚【退之詩少小聚嬉戱不殊同隊魚】游泳淸水湄波濤倐相失嵗月秣馬馳【詩言秣其馬李斯傳時乎時乎贏糧躍馬惟恐後時】客事走京洛鄕貢趨禮闈艱難思一臂【唐薜元超傳帝幸東都畱輔太子曰朕畱卿若失一臂】講學抱羣疑【易暌卦羣疑亡也】邂逅無因得【詩邂逅相遇適我願兮】君居天南陲誰言井裏坐【後漢馬援傳子陽井底蛙也韓文坐井觀天】忽枉故人詩淸如秋露蟬【李白詩白若白鷺鮮淸如淸淚蟬】髙栁噫衰遲【大塊噫气見前注子虛賦榜人歌聲流喝郭璞曰言悲嘶也一介切退之聨句云騰口甚蟬喝又云蟬煩鳴轉喝噫喝音義同】感嘆各頭白民生竟自癡【晉王述排其子坦之曰汝竟癡耶見本傳】過門不我見寧復論前期【文選沈休文詩平生少年日分手易前期注謂春秋富前期非逺分手之際輕而易之及年衰則難別今過門不相見豈論此耶】杯酒良難必況望功名垂吉守鄕丈人【易師貞丈人吉】政成犬生犛【後漢岑熙爲魏郡太守人歌曰狗臥不驚足下生犛】緑栁陰鈴閣【晉羊祜都督荊州諸軍事所宿鈴閣之下侍衛不過數十人】紅蓮媚官池【老杜有官池春鴈詩媚字蓋用謝靈運詩緑篠媚靑漣又云孤嶼媚中川山谷多用此字】開軒納日月【見前注】髙防無吏譏琵琶二十四【前有詩言廬陵郡燕遊寄郡僚云今夕傳杯定何處應無二十四琵琵當是言吉州官妓琵琶之數如東坡云琵琶一抺四十也】明妝百騎隨【鮑明逺詩明妝帯羅綺退之詩淨濯明妝有所奉顧我未肯寘齒牙】爲公置樂飲才可慰路岐【列子岐路又有岐焉詩言分攜也】矧公妙顧曲【周瑜傳曲有誤周郎顧取同姓也】調笑才不羈【玉臺新詠馮子都詩調笑酒家胡鄒陽傳不羈之士司馬遷傳僕少負不羈之才】幕中佳少年多欲從汝嬉人事喜乖牾【淵明集人事好乖防當語離班固賔戱乖牾而不可通老杜新婚別人事多錯忤對君永相忘】曾莫把一巵朝云髙唐觀【髙唐賦襄王望髙唐之觀又云妾在巫山之陽髙唐之岨旦爲朝雲暮爲行雨】客枕勞夢思【杜詩雲雨荒臺豈夢思】主翁悲琴瑟【禮有防事撤琴瑟而不禦丁晉公橊花詩莫怪主翁相看好舉家新自洞庭來王荊公詩日暮主翁投客轄周與吉守同鄕不知官於何郡主翁蓋指其郡將以悼亡不聽音樂也】生憎見蛾眉【杜詩生憎栁絮白於綿】君亦晚坎軻【楚辭七諫云年旣過半百兮愁轗軻而滯畱古詩坎軻常苦辛】有句怨棄遺【退之詩頻防怨句刺棄遺】夜光暗投人【見前注】行向防詆嗤相思秋日黃【杜詩血戰乾坤赤氛迷日月黃又錦城曛日黃】西嶺含半規【謝靈運詩宻林含餘淸逺峯隠半規白樂天悲淸秋賦云西陽半規映島欲沒】老矣失少味尙能詩酒爲忽解扁舟下何年復來玆寄聲緩行李【鮑明逺詩願爾篤行李此反其意】激箭無由追【賈誼傳矢激則逺白樂天詩年光同激箭】

歐陽從道許寄金橘以詩督之【元注曰從道參禪嘗有言句來頗聞數從歌舞飲故及之】

禪客入秋無气息【白樂天詩掩鏡望東寺降心謝禪客】想依紅袖醉毰毸【射雉賦敷藻翰之陪鰓上薄回反下蘇來反二字玉篇云鳯舞】霜枝搖落黃金彈許送筠籠殊未來【西京雜記韓嫣好彈以黃金爲丸杜詩西蜀櫻桃也自紅野人相贈滿筠籠】

次韻吉老十小詩

什襲發硎刀【見前注】無名自貴髙秋衣猶葛制【重裘兼味養大賢冰食葛制神所憐退之苦寒歌也】午飯厭溪毛【澗溪沼沚之毛見左傳】

萬木霜揺落【見前注】山呈斧鑿痕【退之詩徒觀斧鑿痕不矚治水航】癡蠅思附尾【史記伯夷傳顏淵𨿽篤學附驥尾而行益顯索隠曰蒼蠅附驥尾而致千里後漢書蒼蠅之飛不過十步若附驥尾日馳千里】警鶴畏乘軒【衛懿公好鶴鶴有乘軒者見左傳閔二年】日短循除廡溪寒出臼科【臼科見上注】官居圖畫裏【杜詩飛閣捲簾圖畫裏】小鴨睡枯荷【謂薰鑪也李義山詩云睡鴨香鑪換夕薰】

眼看人換世【文選嘆逝賦川閱水以成川水滔滔而日度世閱人而爲世人冉冉而行暮人何世而弗新世何人之能故歐陽公夢中詩碁罷不知人換世】手種木成陰【杜牧之詩緑葉成陰子滿枝】蔵拙無三窟【見前注】談禪劇七禽【談禪問答之間譬若孔明之於孟獲七縱七禽也詳見寄謝外舅詩注】

寒水防痕落秋山萬竅號【莊子齊物篇大塊噫气其名爲風是惟無作作則萬竅怒號】紅梨啄烏鵲殘菊掛蠨蛸【詩東山云蠨蛸在戶栁子厚詩庭除盛蓬艾隙牖懸蠨蛸】

佳人鬥南北【集中有詩云故人南箕與北鬥言離別也】羙酒玉東西【酒杯名王荊公詩舞急錦腰迎十八酒酣金盞照東西】夢鹿分眞鹿【列子曰鄭人有薪於野者遇駭鹿禦之擊之斃之恐人見之也遽而蔵之隍中覆之以蕉俄而遺其所蔵之處遂以爲夢焉順詠其事傍人有聞者用其言而取之薪者之歸不厭失鹿其夜眞夢蔵之之處又夢得之之主旦爽案所夢而尋得之遂訟而爭之歸之士師士師請二分之】無雞應木雞【莊子達生篇紀渻子爲王養鬭雞曰望之似木雞矣異雞無敢應者反走矣】

斵鼻昔常爾絕知者稀無人與爭長惟有釣魚磯【並見前注】

茵席絮剪繭枕囊收決明【杜詩階下決明顏色鮮】南風入晝夢起坐是松聲【夢中聞風起及覺乃松聲也如楞嚴經云如重睡人其家有人搗練舂米其人夢中聞舂搗聲別作他物或爲擊鼔或爲撞鐘宋玉髙唐賦云俯視崢嶸不見其底虛聞松聲】

半菽一瓢飲【項籍傳卒食半菽論語顏子一瓢飲】懸鶉百結衣【荀子曰子夏家貧衣若懸鶉董京隠居白社以殘縷絮帛爲衣號百結衣杜詩敝衣何啻聨百結】蕭條鬼不瞰【鬼瞰其室見前注】聊可與同歸【揚雄逐貧賦其末云貧遂不去與我遊息此用其意白樂天詩嵗晚靑山路白首期同歸】

學似斲輪扁【見前注】詩如飯顆山【本事詩李白嘲杜甫詩飯顆山頭逢杜甫頭戴笠子日卓午借問年來太瘦生總爲從前作詩苦】室中餘一劍無气鬥牛間【見前注】

次韻吉老寄君庸

何郎生事四立壁【見前注】心地髙明百不憂【杜詩願聞第一義廻向心地初心地本出佛書杜詩又云吾知徐公百不憂】白眼醉來思阮籍【見前注】碧雲吟罷對湯休【文選江文通挺休上人詩日慕碧雲合佳人殊未來沙門恵休本姓湯】諸公著力書交上尺璧深蔵價未酬空使君如巢幕燕將雛處處度春秋【燕之巢於幕上見左傳樂府有鳯將雛】

聞吉老縣丞按田在萬安山中

苦雨初聞喚婦鳩【左傳昭四年申丰曰春無淒風秋無苦雨歐陽公詩天將陰鳴鳩逐婦鳴中林鳩婦怒啼無好音天雨止鳩呼婦歸鳴且喜婦不亟還呼不巳】紅妝滿院木蕖秋【木蕖卽木芙蓉也亦名拒霜花韓栁皆有木芙蓉詩芙蓉亦曰芙蓉韓詩又云平鋪紅蕖蓋明鏡此言水芙蓉卽荷花也】樽前不記崔思立應在諸山最上頭【韓文有藍田縣丞防壁記云博陵崔思立黜官再轉而爲丞玆邑老杜詩安得萬丈梯爲君上上頭又詩東山气蒙鴻宮殿居上頭】

次韻喜陳吉老還家二絕

公庭無事吏人休【日至休吏見前注】垂箔寒防對奕秋【孟子云使奕秋誨二人奕】催織靑籠篘白酒竹鑪煨栗煮雞頭

夜寒客枕多歸夢歸得黃柑紫蔗秋小雨對談揮麈尾【麈尾見前注】靑燈分坐寫蠅頭【南史齊衡陽王巾箱五經蠅頭細書】

再次韻答吉老二首

水宿風餐甚勞苦【文選升天行雲風餐委松宿云臥恣天行謝靈運詩客遊倦水宿風潮難具論】勉旃吾子富春秋【漢楊惲書願勉旃毋多談富春秋見前注】我愧疲民欲歸去麥田春雨把鋤頭【傳燈錄傳大士頌云空手把鋤頭步行騎水牛山谷屢冩此頌】賢勞王事一歸休【孟子此莫非王事我獨賢勞也】霜落園林失九秋想得君家烏鵲喜蛛絲縈繞玉搔頭【李固傳搔頭防姿注引西京雜記武帝過李夫人就取玉簮搔頭西京雜記目瞤得酒食燈火花得錢財幹鵲噪而行人至蜘蛛集而百事喜】

太和奉呈吉老縣丞

山擁鳩民縣【左傳隠八年君釋三國之圖以鳩其民君之也注云鳩集也】江橫決事防土風尊健訟吏道要繁刑觟防今無種【觟胡瓦切防除倚切此兩姓今無人矣按後漢儒林窪丹傳時中山觟陽鴻亦以孟氏易教授有名又按姓氏書防姓古有善聽者防兪汲黯傳公以此無種矣】蒲盧教未形【禮中庸云夫政也者蒲盧也注云蒲盧蜾蠃謂土蜂也詩云螟蛉有子蜾蠃負之螟蛉桑虫也蒲盧取桑虫之子化爲巳子政之於民亦然釋文云爾雅蜾蠃蒲盧之今細腰蜂】裏多齊瞷氏【元注云瞷氏漢書音閒而今濟南田家有此姓音諌】材謝宋庖丁【庖丁莊子不言宋當攷】令尹三年課斯人萬物靈【泰誓曰惟人萬物之靈】吾方師豈弟僚友助丹靑【丹靑謂緣飾吏事也楊子或問聖人之言炳若丹靑】

次韻知命永和道中【知命名叔達】

靈骨閟金鏁【續怪錄延州有婦人少年子悉與之狎暱數嵗而沒葬於道左大歷中有胡僧敬禮其墓曰此乃大慈悲喜捨卽鏁骨薩薩也眾開墓視其骨鉤結如鏁狀世傳觀音化身所謂金沙灘頭馬郎婦類此】梵宮超玉繩【選詩玉繩低建章玉繩星名言超出星辰之上】道人住香火獨先開淨行【栁子厚詩始悟三空門華堂開淨域東坡云酌茗開淨筵山谷處獨先開淨行其意一也又山谷爲林沖禪師燒香頌西瞿耶尼開淨】呼船久無人月沈河漢傾【杜詩七星在北戶河漢聲西流謂天河也】虛舟不受怒故在蓼灘橫【莊子山木篇方舟而濟於河有虛舟來觸舟𨿽有褊心之人不怒】

次韻吉老知命同遊靑原二首

洗鉢尋思去【傳燈錄行思禪師傳師得法於曹溪住吉州靑原山靜居寺六祖將示寂有沙彌希遷問曰和尙百年後希遷當依附何人祖曰尋思去及祖順世遷毎於靜處端坐第一坐曰汝有師兄行思和尙今住吉州汝因緣在彼師言甚直汝自迷耳遷便禮辭直詣靜居】論詩匡鼎來【見前注】鵶窺錫處井【如羅浮山卓錫泉也梁景泰禪師居此山病無水師卓錫於地泉湧數尺自是得井唐子西作記又如舒州三祖山飛鍚泉寶公自金陵飛錫而至以相山谷寺基泉爲之湧出見同安志】魚泳釣時臺垂足收親子【師旣付法希遷垂一足遷禮拜尋辭往南嶽卽南嶽石頭和尙也】存身亙刼灰【漢武帝穿昆明池悉是灰有外國胡僧曰此天地刼灰之餘見髙僧傳李白詩畱歡若可盡刼石盡成灰】僧雛手金鑰一爲道人開【杜詩不寢聽金鑰】

至人來有防吾道本無家【莊子至人無已賈誼鵬賦至人遺物獨與道俱】閱世魚行水遺書鳥印沙【見前注】齋盂香佛飯法席雨天花【並見維摩經】時有淸談勝還同嘆永嘉【晉書不意永嘉之末復聞正始之音】

次韻知命入靑原山口

坑路羊腸繞【魏武苦寒行羊腸阪詰曲車輪爲之摧注太行羊腸在太原】稻田棊局方林間塔餘寸風外竹斜行吠客犬反走驚人鳥坌忙山形與祖印岑絕兩相當【傳燈錄中華初祖達摩傳慧可曰諸佛法印可得聞乎又云內傳法印以契證心漢衛霍領兵與匃奴殺戮常相當白樂天詩牕與竹相當】

次韻吉老遊靑原將歸

欣欣林臯樂【莊子知北篇山林與臯壤與使我欣欣然而樂與】賞心天際翔【文選謝靈運詩序賞心樂事又詩靈境信淹畱賞心非徒設殷重文詩雲天亦遼亮時與賞心遇】淸樽鱠魴鯉【詩六月云炰鱉膾鯉采緑云其釣維何維魴及鱮】朱果實圓方【謝朓詩夏李沈朱實文選南都賦珍羞瑯玕充溢圓方王仲宣詩嘉肴充圓方】罷罷聽疎雨【孟浩然詩疎雨滴梧桐】衾寒夢國香【左傳宣三年初鄭文公有賤妾曰燕姞夢天使與已蘭曰余爲伯儵余而祖也以是爲而子以蘭有國香人服媚之如是旣而文公見之與之蘭而禦之生穆公名之曰蘭】雨餘山吐月【杜詩四更山吐月】的礫滿霜【上林賦明月珠子的礫江靡】展轉復展轉【詩展轉反側張籍宛轉行雲宛轉復宛轉憶憶更未夾】鐘魚曉瑯瑯思歸笑迎門兒女相扶將【古詩歸來兒女笑迎門扶將出拜見前注】

喜知命弟自靑原歸

爲吏困米鹽【見前注】曲肱夢靈泉諒非調鼎手正覺荷鋤便【文選潘嶽詩王生和鼎實淵明詩帯月荷鋤歸】在公𨿽勤苦【詩風夜在公】歸喜叔山禪【莊子徳允符篇魯有兀者叔山無趾踵見仲尼知命山谷弟也足蹇故比之叔山】去我忽數日艸虫傍牀煎【詩十月蟋蟀入我牀下樂天聞虫詩猶恐愁人暫得睡聲聲移近臥牀前】屋角鳥烏樂【見前注】行輿響檐肩【退之聮句刈熟檐肩赬】包解分杮栗【老杜北徵詩粉黛亦解包】兒女閙樽前白紵繞祖塔【知命布衣也故稱白紵鮑照集有白紵歌沈約有四時白紵歌思公塔見前次韻周法曹遊靑原寺】香靑原煙珠一百八【莊子象罔得珠以言數珠也】夜紉湘縷穿【內則紉箴請補綴紉女陳反湘當作湘按說文緗帛淺黃色也】髙林風落子老僧選霜堅【杜詩葉裏松子僧前落】袖中出新詩山水含碧鮮五言吾老矣佳句付連【謝靈運詩山水含淸暉連靈運弟也事見南史本傳】

寄張宜父

建徳之國有佳人【莊子山木篇市南宜僚謂魯君曰南越有邑焉名爲建徳之國其民愚而朴少私而寡欲知作而不知蔵與而不求其報猖狂妄行乃蹈乎大方吾願君去國捐俗與道相輔而行莊周蓋寓言也文選江文通雜擬詩云幸遊建徳鄕亦用此事而池州有建徳縣張宜父乃此縣人耶】明珠爲佩玉爲衣去國三嵗阻音徽【詩太姒嗣徽音箋云徽美也】所種桃李民愛之【見前過太湖僧寺得宗汝爲寄山蕷白酒寄答詩注】射陽城邊春爛漫【楚州山陽縣本漢弋陽縣地張宜父當是建徳人而仕於山陽時已解去】栁暗學宮鳥相喚追隨裘馬多少年【老杜壯遊詩放蕩齊趙間裘馬頗淸狂退之雲從玆富裘馬寧復茹藜蕨肥馬輕裘本出論語】獨忍長饑把書卷【秦韜玉貴公子行卻笑儒生把書卷學得顏回忍饑靣】讀書萬卷不值錢【一作筆有神杜詩讀書破萬卷下筆如有神漢灌夫傳夫曰平生毀程不識不直一錢此用其字太白詩吟詩作賦北窻裏萬言不值一杯水此用其意】逐貧不去與忘年【一作交親揚雄有逐貧賦莊子忘年忘義禰衡始弱冠孔融年四十爲忘年友南史江總傳與張纉等爲忘年友杜詩淸談見滋味爾輩可忘年】虎豹文章被禽防【易大人虎變其文炳也君子豹變其文蔚也】何如達生自娯樂【莊子有達生篇】

送彥孚主簿【彥孚姓黃故有吾宗之語】

斯文當兩都江夏世無雙【後漢黃香傳京師號曰天下無雙江夏黃童】叔度初不言漢庭望風降【黃憲傳憲字叔度論曰黃憲言論風防無所傳聞然士君子見之者靡不服深逺去玼吝】中間眇人物【王逸少帖云當今人物然而艱疾若此令人短气】潛伏老崆谾【元注云許江切】本朝開典禮【易系辭云觀其防通以行其典禮】棫朴作株樁【大雅棫朴文王能宮人也芃芃棫朴薪之槱之詩人謂小木可爲薪山谷以爲可作株樁皆言無棄材也若子吾處也若橜株拘退之詩窙豁斸株橜又云槧伐枿與樁】世父盛文藻【集中有丰城詩自注云有世父長善石隄記韓退之薦士詩云國朝盛文章本出宋玉神女賦其盛飾也則羅紈綺繢盛文章】如陸海潘江【鐘鑅詩品云陸才如海潘才如江】三戰士皆北【管仲曰吾嘗三戰三北鮑叔不以我爲怯今云士皆北言其勝也】韔弓錦韜杠【檀弓下射之斃一人韔弓毛詩之子於狩言韔其弓爾雅素錦綢杠注旗之竿】白衣受傳詔短命終螢牕【論語顏回不幸短命晉車武子家貧不常得油練囊盛數十螢火以照書退之詩安居守螢牕】夢升臥南陽耆舊無兩龎【謂龎徳公及其從子士元也見後漢徳公傳及蜀志龎統傳】空鑱歐陽銘松風悲隴瀧【音雙退之詩籍乃隴頭瀧又有瀧吏詩亦音閭江切歐陽文忠集有黃夢升墓志銘云諱注】四海羣從間爾來頗琤【士耕切】淙【士江切退之聨句切音玉淙琤淙兩音】主簿吾宗秀【李邕詩吾宗固神秀體物寫謀長】其能任爲邦【論語善人爲邦百年】軀幹𨿽眇小【杜詩子𨿽軀幹小老气橫九州】勇沈鼎可扛【項籍傳力扛鼎】擇師別陳許【孟子云陳相見許行而大悅盡棄其學而學焉】取友觀羿逢【孟子云逢防學射於羿盡羿之道思天下惟羿爲愈已於是殺羿又云其取友必端矣】折腰佐髯令【陶潛詩不能爲五斗米折腰】邑訟銷吠尨【詩無使尨也吠】時邀府中飲下箔蠟燒釭【杜詩銅盤燒蠟光吐白謝希逸宋妃誄金釭暖兮玉座寒】紅裳笑千金【異聞實錄楊繢於昭應寺讀書毎見一紅裳女子驗之乃經幢中燈列女傳楚成王夫人鄭瞀初成王登臺瞀直行不顧王曰顧吾與汝千金婺不一顧鮑明逺詩千金顧笑買芳年太白詩美人一笑千黃金】淸夜酒百缸同僚有惡少嘲謔語亂哤【子曰四民雜處則其言哤注哤亂也退之詩子言得無哤】君但隠幾笑【莊子隠幾而坐】諸老嘆惇厖【左氏成十六年傳曰民生惇厖】況乃工朱墨【見前注】气和信甚矼【莊子徳厚信矼注云慤實貎】持此應時須【杜詩竇氏檢察應時須】十年擁麾幢【退之詩不令見麾幢】相逢常鞅掌【詩北山或王事鞅掌】衙鼓趨【詩靈臺鼉鼔逢逢】簿書敗淸談【王戎傳阮籍曰俗物已復來敗人意此摘其事】汗顏吏樅樅【子虛賦樅金鼓退之詩扶機導之言曲節初樅樅音窻】臨分何以贈【退之云臨分不汝誑有路卽歸田】要我賦蘭茳【子虛賦茳蘺蘪蕪】黃華𨿽眾笑【莊子天地篇大聲不入於裏耳折楊皇華則嗑然而笑注折揚黃華古之俗中小曲樂府解題有折揚栁黃華子舒元輿悲剡溪古藤文使周南風骨折入於楊栁黃華中李白詩折楊黃華合流俗晉君聽琴枉淸角】白雪不同腔【陽春白雪歌見前寄李師載詩注】野人甘芹味【文選叔夜絕交書云野人有快炙背而美芹子者欲獻之至尊亦巳疏矣事見列子】敢饋厭羊羫【退之云酒壺綴羊羫】顧予百短拙【百拙見答魏道輔詩注】飽腹戇胮【音龎】肛【許江切退之詩連日挾所有形軀頓胮肛】惟思解官去一丘事耕防【音窻集韻云不耕而種】君當取富貴鐘鼓羅擊撞【漢田蚡傳前堂羅鐘鼓立曲旃退之詩金石日擊撞】伏蔵鼪鼯徑【莊子徐無鬼篇逃虛空者藜藋柱乎鼪鼯之徑聞人足音跫然而喜矣】猶想足音跫【莊子音義云跫巨恭曲恭反又苦江反】

寄余幹徐隠甫【余幹縣屬饒州】

江行長邅回【楚辭邅吾道兮洞庭又云固遭回而不息】風水憂索米【東方朔傳無令但索長安米】相逢解人頤【匡衡傳匡說詩解人頤】髙士徐孺子【後漢徐穉字孺子】鸕鷀葭葦間煮茗當酌醴【詩以禦賔客且以酌醴樂犬詩聊將茶代酒】夜船餉蒸鵝白髮厭甘防【禮記內則慈以防甘】東江始分風【廬山廟有神分風送客舟見神仙傳】苔网饋百紙【後漢蔡倫傳造意用樹膚麻頭及敝布魚网以爲紙】遣兵夜賦詩月泠石齒齒【退之羅池廟碑桂樹團團兮白石齒齒】別來星環天【左傳襄九年是爲一終一星終也注嵗星十二嵗一周天韓文公詩天星回環數才周謂周嵗也】再見艷桃李【退之詩偶逢明月曜桃李選詩艷陽桃李節】寄聲良勞勤【集中有答宗汝爲詩寄聲甚勞苦卽良勞勤也趙廣漢傳寄聲謝我張耳傳勞苦如平生歡師古曰勞苦相勞問其勤苦也】報我闕雙鯉【並見前注】但聞佳邑政杻械生菌耳【蓮經普門品云或囚禁枷鎖手足被杻械】頗聞延諸儒破訟作詩禮顧予白下邑【山谷先有詩黃綬今爲白下令自注云太和縣古白下按寰宇記太和漢爲廬陵縣也隋攺爲太和唐貞元三年移歸白下驛西置卽今治也】庭聚雨前蟻【李義山詩閙若前蟻多於秋後蠅義山以言洞庭魚山谷以言縣庭人聚】珥筆誦漢章錐刀爭未巳【珥筆錐刀見前注】初無得民具【周禮太一曰牧以地得民二曰長以貴得民言得民者九】名實正爾爾【爾爾魏晉間語也崔琰傳生女爾爾阮咸傳聊復爾爾】願聞庖丁方江湖天到水遙知解千牛【庖丁解牛見前注】袖手笑血指【退之祭栁子厚云不善爲斲血指汗顏巧匠旁觀縮手袖間】書來儻垂教攺事從此始【左傳宣十二年不冺其社稷使攺事君退之詩君其務貰過我亦請攺事】

奉答李和甫代簡二絕句

山色江聲相與淸【杜詩湖水林風相與淸】捲簾待得月華生【歐陽公歌曲云欄千倚徧待得月華生】可憐一曲並船笛說盡故人離別情夢中往事隨心見醉裏繁華亂眼生【太白詩不知繁華子擾擾何所迫】長爲風流惱人病不如天性總無情

贈王環中

丹霞不蹋長安道【傳燈錄丹霞天然禪師初習儒學將入長安應舉方宿逆旅偶一禪客問曰仁者何往曰選官去客曰選官何如選佛遂直造江西見馬大師】生涯蕭條破席防嚢中收得刼初鈴【寶積經云善順菩薩得刼初恃間浮金鈴於四衢中髙聲言此捨衛中誰最貧窮當以此鈴而施與時有耆舊最勝長者云我於此城最爲貧窮可施於我菩薩曰汝非貧者有波斯匿王最爲貧者而施與之今賫此鈴願以相奉復說偈言若人多貪求積財無厭足如是狂亂者名爲最貧人王聞斯語內懷慙愧曰仁者汝𨿽善勸我有未信爲汝自說爲有證乎答曰汝不聞耶如來至眞等正覺當證大王是貧窮人王言我願相與往見如來於是善順菩薩說偈遙請如來從地湧出爾時世尊告言大王當知或有於法善順貧窮王當富貴或有於法王爲貧窮善順富貴所以者何身登王位於世自在王爲貴貴善順貧窮勤特梵行樂特尸羅善順富貴王爲貧窮】夜靜月明獅子吼【傳燈錄釋迦牟尼佛生兜率天分手指天地作獅子吼聲】那伽定後一鑪香【譯梵曰那伽此雲龍也】牛沒馬回觀六道【牛頭沒馬頭回曹溪鏡裏絕塵埃山谷喜書此偈傳燈錄寶志十贊雲輪廻六道不停結】耆域歸來日未西一鋤識盡婆婆艸【髙僧傳耆域天竺人神奇任性迹行不常且善醫見本傳】

戲和於寺丞乞王醇老米

君不見公車待詔老詼諧幾年索米長安街【謂東方朔並見前注】君不見杜陵白頭在同谷夜提長鑱掘黃獨【老杜集云乾元中寓居同谷縣作歌七首其一雲長鑱長鑱白木柄我生托子以爲命黃獨無苖山雪盛短衣數挽不掩脛山谷云往時儒者不解黃獨義攺爲黃精學者承之以予考之蓋黃獨是也本艸赭魁肉白皮黃巴漢人蒸食之江東謂之土芋江西謂之土卯蒸煮食之類芋魁】文人古來例寒餓安得野蠶成繭天雨粟【漢光武紀野蠶成繭被於山阜淮南子昔者蒼頡作書而天雨粟史記天雨粟鬼夜哭】王家圭田登幾斛【孟子卿以下必有圭田圭田五十畝】於家買桂炊白玉【戰國防蘓秦曰使臣食玉炊桂山谷前集又有詩云薪桂炊白玉】

答永新宗令寄石耳【永新與太和皆吉州屬邑】

饑欲食首山薇【史記伯夷傳義不食周粟隱於首陽山采薇而食之】渴欲飲潁川水【荘子譲王篇故許由娛於潁陽後漢逸民傳序云堯稱則天不屈潁陽之髙注云潁陽謂巢許陸士衡猛虎行渴不飲盜泉水熱不息惡木陰太白詩有耳莫洗潁川水有口莫食首陽蕨】嘉禾令君淸如冰【文選白頭呤淸如玉壺冰寰宇記永新縣西北有禾山】寄我南山石上耳筠籠動浮煙雨姿瀹湯磨沙光陸離【荘子云疏瀹而心澡雪而精神上林賦牢落陸離爛漫逺遷】竹萌粉餌相發揮【爾雅筍竹萌禮記內則糗餌粉酏劉夢得楊柳枝詞云桃紅李白皆誇好湏得垂楊相發揮】芥姜作辛和味宜【禮記王制中國夷蠻戎狄皆有安居和味宜服】公庭退食飽下筯【詩退食自公晉書無下筯處】杞菊避席遺萍虀【陸龜防有杞菊賦韭萍虀見石崇傳借使孝經曽子避席字】鴈門天花不復憶【代州鴈門郡五臺山有天花蕈】況乃桑鵝與楮雞【桑鵝未詳東坡和陶詩云老楮生樹雞當是黃耳菌之屬】小人藜美亦易足嘉蔬遣餉荷眷私吾聞石耳之生常在蒼崖之絕壁【老杜掛君髙堂之素壁此用其句律】苔衣石腴風日炙【苔衣石髮見前注】捫蘿挽葛采萬仞【文選謝靈運詩薜蘿若在眼又云葛弱豈可捫】仄足委骨豺虎宅【荘子側足而墊之及黃泉】佩刀買犢劍買牛【漢龔遂傳民有帶持刀劍者使賣劍買牛賣刀買犢曰何爲帯牛佩犢】作民父母今得職【趙廣漢傳盛制豪彊小民得職注云職常也】閔仲叔不以口腹累安邑【後漢書太原閔仲叔世稱節士客居安邑日買豬肝一片屠者或不肯與安邑令聞敕吏常給焉仲叔曰閔仲叔豈以口腹累安邑耶】我其敢用鮭菜煩嘉禾【鮭菜見前注】願公不復甘此鼎免使射利登嵯峨【文選吳都賦富中之氓貸殖之選乘時射利財豊巨萬司馬相如賦坌入曽宮之嵯峨】

贈朱方李道人

顴骨橫穿壽門過年比數珠剰三顆【傳燈錄趙州從諗禪師傳俗壽一百二十嵗嘗有人問師年多少師云一穿數珠數不足】橫吹鐡笛如怒雷國初舊人惟有我【劉禹錫與歌者米嘉榮云舊人惟有米嘉榮】

題前定錄贈李伯牖二首

五賊追奔十二宮【維摩經云樂離五欲樂觀五陰如怨賊五陰卽多心經五蘊皆空也色受想行識是爲五陰東坡詩君知五蘊都是賊十二宮卽十二辰也】白頭寒士黒頭公【晉王珣與謝俱爲桓溫所重溫曰王椂當作黒頭公】明朝一飯先書籍【前定錄韓晉公滉在中書嘗召一吏不時至將摙之吏曰某不幸兼屬陰司主三品以上食料公曰若然吾明日當何食吏請疏於紙明旦旣對適太官進餻糜上以半賜公食之美又賜焉退而腹脹進橘皮湯夜啗漿水粥及旦視其書皆如其說因問以人間所食皆有籍耶對曰然三品以上日支五品旬支六品至九品季支庶人嵗支】安用研桑作老翁【班固賓戲研桑心計於無垠研計然桑桑宏羊】

萬般盡被鬼神戲看取人間傀儡棚【樂府雜錄傀儡起漢平城之圍陳平訪知閼氏妬忌造木偶運機關舞琕間閼氏望見謂是生人慮下城冒頓必納之遂退軍後翻爲戲舊唐書樂志云又有窟儡子等戲】煩惱自無安腳處從他鼓笛弄浮生【傳燈錄梁寶志十贊云眾生身同太虛煩惱何處安腳】

靜君寺上方南入一徑有釣臺气象甚古而俗傳謬妄意嘗有隱君子漁釣其上感之作詩【吉州靑原山靜居寺行思禪師道塲】

避世一丘壑【論語且而與其從辟人之士也豈若從辟世之士哉漁釣於一壑棲遲於一丘見班固敍傳】似漁非世漁【柳子厚饒娥碑世漁鄱水】獨吟嘉橘頌【屈原九章有嘉橘頌老杜詩向來嘉橘頌誰欲計蒓】不遺子公書【漢陳咸傳予陳湯書曰卽防子公力得入帝城死不恨】筍蕨園林晚絲緡嵗月除【詩其釣維何維絲伊緡】安知冶容子【易系辭曰冶容誨淫】紅防泣前魚【文選阮嗣宗詩昔日繁華子安陵與龍陽注云說苑曰安陵纒得幸於楚恭王云云戰國防雲龍陽君釣十餘魚而泣下王問之對曰臣始得魚甚喜後得益多而遂欲棄前所得也今臣得拂枕席爵至人君走人於庭避人於途四海之內美人甚多矣聞臣得幸於王褰裳而趨王臣亦曩之所得魚也亦將棄矣陸韓卿詩云子瑕矯後駕安陵泣前魚注云泣魚是龍陽非安陵】髙至言築亭於家圃以奉親總其觀覧之富【退之南山詩﨑嶇山軒昻始得觀覧富】命曰溪亭乞余賦詩餘先君之敝廬【左傳猶有先人之敝廬在】望髙子所築不過十牛鳴地耳【釋氏書五里爲一牛鳴王荊公詩潮溝直下兩牛鳴十畝連漪一艸亭又詩京峴城南隱映深兩牛鳴地得禪林】故余未嘗登而得其勝處

逸人生長在林泉【太白詩過憇悲逸人巖居陵丹梯】更築亭臯名意在【上林賦亭臯千里靡不被築】明月淸風共一家【傳燈錄張掘頌云凡聖捨靈共我家南史謝譓傳入吾室者但有淸風對吾飲者惟當明月】全以山川爲眼界【多心經無眼界無意識界】鳥度云行閱古今【太白詩人行明鏡中鳥度屏風裏易云雲行雨施】溪濱木末聼竽籟【杜詩萬籟眞笙竽本出髙唐賦纎條悲鳴聲似竽籟】老夫平生行樂處【前漢楊惲傳人生行樂耳】只今許公分一派【東坡集中文與可畫竹記云傳爲徐州與可以書遺余曰近語士大夫吾墨竹一派近在彭城可往求之】

題息軒

僧開小檻籠沙界【金剛經以恆河沙數三千大千世界文選頭陀老碑演勿照之明而鑑窮沙界李善注亦引金剛經】鬱鬱參天翠竹叢【老杜古柏行黛色參天二千尺】萬籟參差寫明月一家寥落共淸風【萬籟一家並見前注】蒲團禪板無人付【過禪板來過蒲團來見前注】茶鼎薰鑪與客同【文選雪賦燎薰鑪兮炳明燭】萬水千山尋祖意歸來笑殺舊時翁【僧貫休詩萬水千山得得來祖師意見前】

題神移仁壽塔

十二觀音無正面【僧伽至淮嘗臥賀跋氏家現十二面觀音形其家欣慶遂捨宅焉卽今寺也見宋僧傳問十二面觀音阿那面正見傳燈錄義禪師傳】誰令塔戶向東開【大醫禪師示寂後明年四月八日塔戶無故自開】定知四梵神通力【阿捨經曰世尊說四梵福若能補理故寺是謂二梵之福見初學記】曽借六丁風雨推【老君六丁符圖云丁卯神司馬卿丁丑神趙子玉丁亥神張文通丁酉神成文公丁未神石叔通丁巳神崔巨卿退之詩天官敕六丁雷電卜取將】蠅說冰霜如夢寐【荘子秋水篇井蛙不可以語於海夏虫不可以語於冰】鷃聞鐘鼓亦驚猜【逹生篇譬之若載鼷以車馬樂鷃以鐘鼓也彼又烏能無驚乎哉】從今不信維摩詰防取三千世界來【維摩經防取三千大千世界如陶家輪著右掌中擲過恆沙世界之外】

題海首座壁

騎虎度諸嶺【天臺豊千禪師居天臺山國淸寺嘗誦唱道歌乘虎入松門眾僧驚畏見傳燈錄杜詩有時騎猛虎虛室使仙童】入鷗同一波【王立之詩話云方時敏言荊公云鷗鳥不驚之類如何作語則好故山谷有云入鷗同一波】香寒明鼻觀【楞嚴經云世尊教我觀鼻端白】曰永稱頭陀【文選頭陀寺碑李善曰天竺言頭陀此言斗數蓋斗藪煩惱也白樂天詩百衲頭陀任運僧】

題仁上座畫松

偃蹇松枝隔煙雨知儂定是嵗寒材百年根節要老硬【傳燈錄巖頭云徳山老人一條脊骨硬如鐡】將恐崩崖倒石來【太白詩崩崖轉石萬壑雷】

摩詰畫

丹靑王右轄詩句妙九州【唐王維傳維字摩詰遷尙書右丞晝思入神至山水平逺云勢石色繪工以爲天機所到學者不及也別墅在川賦詩爲樂】物外常獨往【物外見前淮南子江海之士山谷之人輕天地細萬物而獨往】人間無所求防手南山雨川桑柘秋胸中有佳處涇渭看同流【詩谷風注云涇渭相入而有淸濁杜詩濁涇淸渭何當分】

追憶余泊舟西江事次韻

江西泊舟後作【注云太和小船板上塵土中得此詩】莆田李才甫江水冥冥沙石陰一舸行盡春已深浪花緑蔓曳錦帯短蘆刺水抽玉簪饑魚未沈波面筒小舫正橫溪上風淸輝濯淨逺山碧白烏飛入蒼煙叢

老大無機如漢陰【見前注】白烏不去相知深【文選江文通詩舋舋思淸胸中去機巧物我俱忘懷可以狎鷗鳥李太白鳴臯歌云白鷗兮飛來與君兮相親】往事刻舟求墜劍【呂氏春秋察令篇楚人有渉江者其劍自舟中墜於水遽契其舟曰是吾劍之所從墜舟止從其契者入水求之舟巳行矣而劍不可求】懷人揮淚著【直略反】亡簪【韓詩外傳孔子出遊少源之野有婦人中澤而哭甚哀使弟子問焉婦人曰向者刈薪亡吾蓍簪是以哀也弟子曰亡蓍簪有何悲焉婦人曰非傷亡簪也蓋不忘故也】城南鼓罷吹【去聲】畵筒城北歸帆落晚風人煙犬吠西山麓鬼火狐鳴春竹叢【杜詩陰房鬼火靑漢陳勝傳叢祠中夜篝火狐鳴】

宮亭湖【尋陽志江州徳化縣東四十五里有彭蠡湖荊州記曰宮亭湖卽彭蠡澤又謂之彭澤又謂之滙澤山谷癸亥解太和歸途作蓋歸舟自湖濱入修江由武寕而至分寕耳】

左手作圓右手方【史記防傳人𨿽賢不能左畫方右畫圜韓非子功名篇右手畫圓左手畫方不能兩成北史儒林傳劉少以聰敏見稱彊記博識莫與爲儔左畫圓右畫方口誦目數耳聼三事同舉無所遺失玉川詩信手斫方圓規短一一中】世人機敏便可爾一風分送南北舟斟酌鬼神宜有此江津畱語同濟僧他日求我於宮亭吁嗟人蓋自有口獨爲欒公不舉酒【神仙傳曰時廬山廟有神於帳中與人言語飲酒能令宮亭湖中分風船行者舉帆相逢欒巴未到數日廟中神不復作聲髙僧傳安淸字世髙自言前身已經出家有一同學多嗔髙與訣云卿命過當受惡形我若得道必當相度靈帝末行過宮亭湖廟廟甚靈能分風送客商旅三十餘船奉牲求福乃降祝曰船有沙門可呼卜髙入廟請神出形乃出大蟒頭不知尾之長短髙向之胡語蟒悲淚如湏防還隱後人於山西澤中見一死蟒頭尾數里今尋陽郡蛇村名曰蛇岡山兩事相類故擇其大槪兩存之】欒公千嵗湖冥冥白茅縮酒巫送迎【左傳爾貢苞茅不入王祭不共無以縮酒】朱轓皂蓋來托宿【杜詩東藩駐皁蓋後漢輿服志中二千石二千石皆皂蓋朱兩轓】不聼靈君専此屋雄鴨去隨鷗鳥飛【尋陽記曰周訪與商人共入宮亭廟防明起如厠見一白頭翁訪逐之化爲雄鴨還船欲煮之商人爭奪遂飛去】老巫莫歌望翁歸貝闕珠宮開水府【九歌云紫貝闕兮珠宮靈何爲兮水中文選海賦水府之內極深之處】棟風簾豈來處【滕王閣序畫楝朝飛南浦云朱簾暮捲西山】平生來往湖上舟一官四十巳包羞【山谷自言平生往來於此故經行詩難辧其嵗月惟一官四十粗可攷見山谷生於巳酉至元豊七年甲子恰四十嵗時移監徳平鎭易否卦六三包羞】靈君如願儻可乞【錄異傳廬陵歐明從賈客道經彭澤湖毎以舟中所有投湖中後忽見一人來候明云靑洪君感君前後有禮故要君必有重遺君勿取獨求如願爾明見靑洪君求如願使逐明去如願者靑洪君婢也明將歸所願輒得數十年大富】収此桑楡老故丘【桑楡見前注】

元豊癸亥經行石潭寺舊和棲蟾詩甚可可笑因削柎滅槁別和一章【癸亥及元豊六年是嵗十二月自太和移徳平經塗所作又按纂異一本云千里追奔兩蝸角百年得意大槐宮夢回身臥行窻日院靜鵶啼杮葉風世路侵人頭欲白山僧笑我頰猶紅壁間佳旬多丘壠問訊髑髏聊攐蓬題云癸卯嵗過宿石潭寺得前朝詩僧棲蟾長句我之嵗行二十一重來讀舊詩復用其韻按長歷嘉祐八年嵗在癸卯至元豊六年癸亥二十一年前詩蓋嘉祐癸卯作】

千里追犇兩蝸角【蝸角見前】百年得意大槐宮【見宿觀音院詩注】空餘祗夜數行墨【湼槃經云因本經以偈頌名祗夜譯梵祗夜此云重頌】不見伽棃一臂風【譯梵僧伽棃三衣也】俗眼只如當日白我顏非復向來紅【言俗人猶以白眼相視而吾亦老矣白眼見阮籍傳】浮生不作遊絲上卽在塵沙逐轉蓬【遊絲轉蓬見前注】

山谷外集詩注卷十三

欽定四庫全書

山谷外集詩注卷十四

宋黃庭堅撰

史容

注

夜發分寕寄杜澗叟【山谷居雙井分寕縣】

陽闗一曲水東流【渭城朝雨浥輕塵客捨靑靑桞色新勸君更盡一杯酒西出陽闗無故人此王維送元二使安西詩遂爲歌曲】燈火旌陽一釣舟【寰宇記旌陽山在分寕縣東一里旌陽詩君曾遊故以爲名】我自只如常日醉【歐陽公別滁州云我欲秪如常日醉莫教管作離聲】滿川風月替人愁【杜牧詩爉燭有心還惜別替人埀淚到天明王介甫絕句只有明月西海上伴人徵戍替人愁】

題杜槃澗叟防鴻亭【亭在廬山】

少陵杜鴻漸頗薰知見香【唐杜鴻漸傳以宰相兼成都尹性畏怯無他逺略而溺浮圖道畏殺戮釋氏書有解脫知見香】風流有諸孫結屋廬山陽借交遊俠窟【郭璞詩京華遊俠窟杜詩蕭條遊俠窟】獵友少年埸【漢書遊俠傳郭解以軀借友報仇尹賞傳安所求子死桓東少年埸】光怪驚鄰里收身反摧藏【收身見前注選詩扶風歌云抱膝獨摧藏】江湖拍天流【退之詩海气昏昏水拍天】羅网蓋稻粱安能衎衎飽【易漸卦飲食衎衎不素飽也】遂欲翔【見前注】畏影走萬里不如就陰涼【見前注】亭東亭西煙水稻田衲子交行李【稻田衲見和稚川詩注又僧祗律云佛住王捨城帝釋石窟前經行見稻田畦畔分明語阿難過去諸佛衣相如是從今依此作依相王摩詰詩乞飯從香積裁衣學水田左傳若捨鄭以爲東道主行李之往來共其乏困】古靈庵下倚寒藤莫向明窻鉆故紙【古靈禪師云鉆他故紙去】

過家

絡緯聲轉急【炙轂子雜錄云莎雞古今注一名促織一名絡緯一名蟋蟀促織謂其聲鳴如急織也絡緯謂其鳴如紡績織緯也】田車寒不運児時手種桞上與云近捨傍舊傭保【司馬相如傳與傭保雜作】少換老欲盡宰木郁蒼蒼【宰木見前注】田園變畦畛【周禮遂人溝上有畛】招延屈父黨勞問走婚親歸來翻作客【唐劉長卿詩舊業今已無歸來反作客】顧影良自哂一生萍托水【劉伶酒徳頌俯觀萬物擾擾焉如江海之載浮萍】萬事雪侵鬢夜闌風隕霜【隕霜見前注】榦葉落成陣燈花何故喜【杜詩燈花何太喜酒緑正相親】大是報書信親年當喜懼【見論語】児齒欲毀齔【周禮司厲未齔者不爲奴注毀齒也男八嵗女七嵗初觀切】系船三百里去夢無一寸

上冢

自公返蓬蓽【詩自公退食禮記蓽門圭窬蓬戶甕牗蓽家語作蓽】稅駕上邱壠【李斯傳吾未知所稅駕也後漢岑彭傳有詔過家上冡】霜露此日悲【祭義曰霜露旣降君子履之必有淒愴之心】松楸千年拱【退之詩深思罷官去畢命依松楸】養雛數毛羽初不及承奉康州防腸猿【山谷父庻字亞夫甞攝康州世說新語桓公至三峽有得猿子者其母緑岸哀號遂跳上船卽絕破視其腹腸寸寸防李白贈武諤云吾愛子伯禽在魯許爲冒胡兵致之其詩云愛子隔東魯空悲防腸猿】風枝割永痛【一作風樹終日痛家語邱吾子曰樹欲靜而風不停子欲養而親不待】少年不如人【左傳僖三十年燭之武曰臣之壯也猶不如人今老矣無能爲也巳】登士無前勇髮疎齒牙搖【韓文而髮蒼蒼而齒牙動搖】鯨波怒號洶【徐陵江行鯨鯢湧波鼉蛟作浪】願爲保家子【左傳昭二年非保家之主也】敢議世輕重稱觴太夫人魚菜贍庖供【岑彭傳大長秋以朔望問太夫人起居退之詩呼奴具盤餐飣餖魚菜贍】

明叔知縣和示過家上冢二篇復次韻【郭明叔名知章治平二年進士元豊中知分寕縣詩中云去國二十年蓋自太和還家赴徳平所作】

敝邑荷佳政【文選曹子建書在彼自有佳政】耕桑及時運【淵明有時運詩】令君平生歡逺別喜相近【漢鄒陽傳而求親近於左右】吾友徐光祿死戰萬事盡【徐禧熙寕五年與沈括等建議城永樂城成虜騎圍之禧及李舜舉李稷闔城俱沒】不見東陵侯惟見連畛【阮嗣宗詩見前注】且當置是事椎牛防賓親百年共如此破涕作嘲哂【破涕見都下見八叔父詩注又李白送侄耑序申悲道舊破涕爲笑】枯荷野塘水照影驚顏鬢功名黃梁炊成敗白蟻陣【呂公邯鄲道上炊黃粱事巳見餞薛樂道詩注此事與南柯事相類皆出異聞集大槪言淳於棼夢入槐安國其王妻以女使爲南柯太守十年有檀羅國來伐王命棼徵之敗績及覺見蟻穴云雲山谷多以此二事爲一事事𨿽不同其義一也又按古今五行記後魏顯宗事有黒蟻與赤蟻鬭赤蟻斷頭而死東魏孝靖帝時鄴下有黃蟻與黒蟻鬭黃蟻盡死】少時無老境身到乃盡信【曲禮六十曰耆指使音義曰耆至也至老境也淵明詩嘗聞長者言掩耳毎不喜柰何五十年忽巳親此事蓋用此意】此來見抱子【詩云亦旣抱子】別日多未齔夜防如夢寐寒燭泣餘寸【杜詩夜闌更秉燭相對如夢寐】

女蘿上杉松【爾雅唐防女蘿菟絲詩蔦與女蘿施於松柏文選古詩與君爲新婚菟絲附女蘿注引詩傳云女蘿松蘿也艸木疏曰今松蘿蔓松而生菟絲蔓聨艸上與松蘿殊異】野葛蔓畦壠【詩葛生防楚蘝蔓於野】蛛絲网祠屋芝菌生畫拱【老杜新樓成詩云朱拱洪浮細細輕太白登掦州西靈塔雲霞運繡拱張】去國二十年雪涕夙嚴奉【杜甫八哀不知萬乘出雪涕夙悲鳴李白詩有言不可道雪涕惜蘭芳】更歷飽艱難【左傳楚子入居於申日晉侯在外其九年矣而果得晉國險阻艱難備嘗之矣】抑搔知癢痛【內則問衣燠寒疾痛苛癢而敬抑搔之】聞道下士笑【老子云下士聞道大笑之】轉物大人勇【楞嚴經一切眾生從無始來迷已爲物失於本心爲物所轉若能轉物卽同如來】平生隨風波歸來夢猶洶特此寸艸心【孟郊詩誰言寸艸心報得三春暉】負荷九鼎重【史記平原君傳使趙重於九鼎大呂】柔嘉無牛羊保身以爲供【詩仲山甫之徳柔嘉維則又云旣明且哲以保其身供爲供養其母也漢班媫妤傳求供養太后長信宮退之作歐陽詹哀辭其序云父母老矣捨朝夕之養以來京師其心將以有得而歸爲父母榮也在側𨿽無離憂其志不樂也在京師𨿽有離憂其志樂也所謂以志養志者歟其詞曰以志爲養兮何有牛羊又按晉周顗母絡秀傳嘗置酒舉觴賜三子曰吾本渡江托足無所不謂爾等並貴列吾目前嵩起曰恐不如尊防伯仁志大而才短非自全之道嵩性杭直不容於世惟阿奴碌碌當在母目下耳保身蓋用此事】

次韻郭明叔長歌【山谷眞迹云謹次韻上答知縣奉議惠賜長歌邑子黃庭堅再拜上其間不同者何如髙陽酈生醉落魄作都不如蚓食而蠍跧蠍跧作蝸跧自可老斵輪作自奇老斵輪公直起作公且起黃花零落作零亂此帖見藏泉江劉廌家亦太和還家時作】

君不見懸車劉屯田騎牛澗壑弄潺湲【楚辭觀流水之潺湲白樂天詩搴芳蹋翠弄潺湲】八十唇紅眼防漆金鐘舉酒不畱殘【謂劉渙凝之也詳見送劉道純詩注晉杜乂傳眼如防漆廋信詩飲酒那得畱殘】君不見徵西徐尙書爲國捐軀矢石間【徐禧字徳占洪州分寕人與山谷同鄕死於永樂之禍巳見過家上冡詩注贈吏部尙書諡忠湣文選曹子建詩云誰言捐軀易殺身良獨難】龍章鳯姿委秋艸【稽康事見前注唐李揆傳龍章鳯姿士不見用麞頭防目子乃求官耶】天馬長辭十二閒【周禮校人曰天子十有二閒馬六種王平甫詩海鵬未擊三千里天馬湏歸十二閒】何如髙陽酈生醉落魄長揖輟洗驚龍顏【酈食其傳陳畱髙陽人落魄無衣食業爲裏監門沛公略地陳畱麾下騎士適食其裏中子從容言食其食其入謁沛公方踞牀令兩女子洗食其長揖不拜沛公輟洗起衣謝之漢髙紀隆凖而龍顏】丈夫當年傾意气【太白豪士歌意气相傾山可移】安用蚓食而蠍跧【孟子夫蚓上食稿壌蠍音�又音曷猶蠐也】古人巳作泉下土風義可想猶班班【後漢五行志童謡曰車班班入河間】郭侯忠信如古人薦書飛名上九関【楚辭虎豹九関啄害下人】詩書自可老斵輪【輪扁行年七十而老斵輪見荘子】智略足以解連環【荘子言惠施之辯曰連環可解也】銅章屈宰山水縣【銅章見前注退之詩出宰山水縣讀書松桂林】友聲相求不我頑【詩求其友聲】鵬翼埀天公直起【荘子其名爲鵬翼若乘天之云】燕巢見社身思還文思舜禹開言路【杜牧詩文思天子復河湟字本出堯典思息嗣反又如字】卽看承詔著豸冠【漢官儀禦史四人持書皆法冠一名柱後一名獬豸冠】尙趨手板事直指【手扳見前注雋不疑傳勝之爲直指使者】少忍吏道之多艱【漢薛宣傳吏道以法令爲師】黃花零落一尊酒別有天地非人寰【太白詩問君何事棲碧山笑而不答心自闌桃花流水窅然去別有天地非人間】

詠淸水巖呈郭明叔【並序】

淸水巖號爲天下勝處去縣庭才二十里一山空洞如覆靑玉盎也寒泉在其間甚壯急至巖口伏流入石鼻中巖下有石鐘鼓磬其聲淸越不敞衮衮跑跑能警動人世間金革聲亦不足道也巖前平衍略可坐千人不審旌斾嘗因公事一遊否【山海經河水其源渾渾泡泡注雲水濆湧之聲】

嘗聞淸水巖空洞極明好虎狼遷部曲【仙傳捨遺郭文字文舉隱余杭天柱山虎嘗馴擾於左右亦可撫而牽之文出山虎必隨焉俛首隨行如羊犬耳晉書有傳事亦略同李廣傳行無部曲行陳】鐘鼓天撃考【唐風子有鐘鼓弗鼓弗考注考擊也釋文曰鼓本或作擊】云生臥龍石水入煉丹竈【李白謁老君廟詩流沙丹竈滅関路紫煙沈】有意攜管【李白詩明朝有意抱琴來】山祗應灑掃【文選顏延年詩山祗蹕嶠路李善曰山祗山神也】

次韻淸水巖

西安封域中【太平寰宇記洪州分寕縣云西安縣故城在縣西二十里古今志云漢獻帝建安中置隋開皇元年廢山谷所君雙井分寕且在邦域之中矣見論語】淸水巖泉好金堂荗芝術【晉許邁傳采藥於桐廬餌術渉三年移入安西山登巖茹芝遺王羲之書曰自山陰南至安多有金堂玉室仙人芝艸左元放之徒漢末得道者多在焉】仙吏書勲考【劉向列仙傳刑子者上山山上有臺殿宮府仙吏侍衛】桃源人巳往千古遺井竈【陶淵明歸田園詩云徘徊丘壠間依依昔人居井竈有遺處桑竹殘朽株借問采薪者此人皆焉如桃源事亦見淵明集已見前注】雙鳧能來遊俗子迹可掃【雙鳧謂郭令也事見前注詩豈弟君子來遊來歌老杜雨過蘓端云諸家憶所歷一飯迹便掃又詩苦之大藥資山林迹如掃】

題章和甫釣亭放言

斬木開亭卻倚石壁寒潭百雷【文選西京賦復陸重閣轉石成雷】古木千尺觀魚樂而相忘【魚樂見荘子】聼鳥啼而自得去而之京洛之間數年猶常夢嶄巖之石【家語孔子謂弟子曰違山十里蟪蛄之聲尙猶在耳】

銅官縣望五松山集句【西淸詩話雲集句自國初有之至石曼卿始大著下防詩云一生不得文章力欲上靑雲未有因聖主不勞千里召嫦娥何惜一枝春鳯凰詔下𨿽霑命豺虎叢中也立身啼得血流無用處著朱騎馬是何人至元豊間王荊公益工於此人言起自公非也】

北風無時休【退之詩十月陰气盛北風無時休老杜詩烈風無時休】崩浪聒天響【淵明詩崩浪聒天響長風無息時】蛟鼉好爲祟【老杜詩舟楫無根蔕蛟鼉好爲祟】此物俱神王【老杜詩天寒大羽獵此物俱神王】我來五松下【太白遊五松詩我來五松下】白髮三千丈【太白雲白髮三千丈緣愁似个長】松門閉靑苔【太白詩】惜哉不得往【退之詩惜哉不得往豈謂吾無能】今日天气嘉【淵明詩今日天气嘉淸吹與鳴彈】淸絕心有向【老杜云殊姿各獨立淸絕心有向】子云性嗜酒【淵明云子云性嗜酒家貧無由得】況乃气淸爽【老杜八哀詩】此人已成灰【太白詩吟詠思管樂此人已成灰】懷賢盈夢想【太白詩日夕聴猿愁懷賢盈夢想】衣食當湏幾【淵明詩衣食當湏幾力耕不吾欺】吾得終疎放【老杜詩中原未解兵吾得終疎放】弱女𨿽非男【淵明詩弱女𨿽非男慰情良勝無蓋山谷時未有男也按遺文有乞奏補侄朴狀云今過明堂大禮臣子相才六嵗明堂乃元祐四年逆數至元丰七年嵗甲子相始生前一年十二月自太和移徳平集句蓋經途所作】出處同世网【老杜八哀詩】搔背牧雞豚【太白詩閒時田野中搔背牧雞豚】相見得無恙【退之詩憐我竄逐歸相見得無恙】

自咸平至太康鞍馬間得十小詩寄懷晏叔原並問王稚川行李鵝児黃似酒對酒愛新鵝此他日醉時與叔原所詠因以爲韻【咸平太康兩縣皆開封府】

詩入雞林市【唐白居易傳最工詩當時士人爭傳雞林行賈售其國相率篇易一金】書邀道士鵝【王羲之傳山陰道士好養鵝羲之固求市之道士云爲寫道徳經當舉羣相贈羲之欣然寫畢籠鵝而歸】雲間晏公子風月興如何【晉陸云傳云曰雲間陸士龍荀隱曰日下荀鳴鶴】

春風馬上夢樽酒故人持猶作狂時語鄰家乞侍児【元注云稚川醉時在傍知狀○侍児婢也見袁盎傳】

憶同嵇阮輩醉臥酒家牀今日壚邊客初無人姓黃【黃公壚見前阮籍傳鄰家少婦有美色當壚沽酒籍嘗詣飲醉便臥其側】

對酒誠獨難論詩良不易人生如艸木臭味要相似【並見前注】

春色挾曙來【韓詩威風挾惠气】惱人似官酒酬春無好語懷我文章友

紅梅定自開有酒無人對歸時應好在常恐風雨晦【詩風雨如晦定自好在並見前】

東南萬里江緑淨一杯酒王孫江南去更得消息否【退之詩水容與天色此處皆緑淨又云瞰空闊綠淨不可唾樂天詩澄鮮淨緑表裏光】

獻笑果不情【荘子大宗師篇造適不及笑獻笑不及排唐魚朝恩傳釋萊執易升坐言鼎有覆餗象以侵宰相王縉怒元載怡然朝恩曰怒者常情笑者不可測也】貎親初不愛【禮記情疏而貎親在小人則穿窬之道也與】誰言百年交投分一傾蓋【投分傾蓋見前】四十埀埀老【山谷生於慶曆五年乙酉至元豊七年甲子蓋四十矣時自太和移監徳平鎭集中有代其母祭陳氏女云我䢐江南三年搖搖元豊甲子汝兄還朝可見是嵗過汴京故在咸平太康之間作此詩僧貫休詩一瓶一鉢垂垂老】文章豈更新鼻端如可斵猶擬爲揮斤【斵鼻揮斤見前】

土气昏風日人囂極鴈鵝【眾口極鵝鴈見前注】尋河著【斫】繩墨詩思略無多

寄家

近別幾日客愁生固知逺別難爲情【文選王昭君詩傳語後世人逺嫁難爲情退之詩人間有累不可住依然離別難爲情】夢回官燭不盈把【後漢巴祗與客暗坐不然官燭杜詩何湏把官燭似照鬢毛斑又云浩歌淚盈把又云盈把那湏滄海珠檀道鸞續晉陽秋日陶潛九月九日無酒於宅邊菊叢中摘盈把望見白衣人送酒】猶聴嬌児索乳聲【退之詩嬌女未絕乳念之不能忘怱如在我前耳若聞啼聲】

古風次韻答初和甫二首【詩云道人四十心如水山谷生於乙酉至元豊甲子年四十凡五詩皆徳平作】

饑思河鯉與河魴【詩豈其食魚必河之魴豈其取妻必齊之姜豈其食魚必河之鯉豈其取妻必宋之子】渴思蔗漿玉盌涼【楚辭招魂云胹鼈炮羔有柘漿前漢禮樂志歌防尊蔗漿析朝酲注取甘蔗汁爲飲可解酲老杜詩蔗漿歸廚金盌凍】冬願純綿對陰雪【王褒頌云荷旃被毳者難矣道純綿之麗宻】夏願縐絺度盛陽【國風防被縐絺是紲袢也洪範五行傳盛陰雪凝滯而冰寒陽气薄之不相入則散而爲霰盛陽水溫暖而陽熱陰气脇之不相入則轉而爲雹】萬端作計身愁苦【王莾傳所以誑耀媚事太后下至旁側方故萬端】一事不諧鬢蒼浪【後漢宋傳帝顧謂主曰事不諧矣蒼浪見前】調笑天街吟海燕【文選詩調笑輒酬答嘲謔無慙沮李白詩手把一枝菊調笑二千石晉天文志昴畢之間謂之天街梁吳均燕詩一燕海上來一燕髙堂息】藜脫粟非公狂【孔子在陳藜不糝王褒頌云藜藜唅糗者不足與論太牢之滋味脫栗見公孫傳】

君吟春風花艸香【杜詩春風花艸香】我愛春夜璧月涼【陳書后妃傳其曲云璧月夜夜滿】美人美人隔湘水【杜詩美人胡爲隔秋水貫休善哉行有美一人兮婉如淸掦久不見之兮湘水茫茫岑參春夢詩洞房昨夜春風起遙憶美人湘江水桞子厚贈吳武陵美人隔湘浦一夕生秋風】其其怨朝陽【國風其雨其雨杲杲出日阮借詩其雨怨朝陽】蘭荃盈懷報瓊玖【左傳聲伯夢渉洹或與巳瓊瑰食之泣而爲瓊瑰盈其懷歌曰濟洹之水贈我以瓊瑰歸乎歸乎瓊瑰盈吾懷乎國風木報之以瓊玖韓文公送靈師詩逐客三四公盈懷贈蘭荃】冠纓自潔非滄浪【滄浪之水淸兮可以濯我纓見孟子及楚辭白樂天詩莫唱滄浪曲無塵可濯纓】道人四十心如水【孟子我四十不動心漢鄭崇傳臣門如市臣心如水】那得夢爲胡蝶狂【蝶夢見前注】

次韻答和甫盧泉水三首【並序】

和甫作盧泉之水不求於古樂府而規摹暗合余爲和成三疊自余官河外罕得逆耳之言於朋友和甫愛我也居有藥言吾不欲其思盧泉也故作其一父母之邦有如仲尼桞下惠而懷安之以吾之樂雙井知和甫之不忘盧泉也故作其二坐進此道者於物無擇淸漳之濁波河之流盧泉之水求其異味而不得也親樂之身安之斯可矣故作其三夫三言者𨿽不同惟知言者領其不異也【初虞世字和甫善醫有必用方行於世盧泉其所居也在東平府湏城縣盧泉鄕】

初不能六尺長【史記晏嬰傳云其禦之妻謂其夫曰晏子長不滿六尺身相齊國名顯諸】少日結交皆老蒼【杜說脫略小時輩結交皆老蒼】墊利不可更炎涼【漢張耳陳余贊勢利之交古人羞之老杜詩且復過炎涼太白詩榮枯異炎涼】觧纓從我濯滄浪【解纓見前注】與君論心松栢香【取後凋之義樂天祭崔相羣文玉徳彌溫松心不凋】何爲獨憶盧泉之上多緑楊盧泉如練照秋陽【謝朓詩澄江淨如練】泉上之人猶謗傷【退之詩不知羣児愚那得故謗傷】此邦𨿽陋有佳士勿厭風沙吹茫茫願君不負上池水【史記扁鵲傳長桑君呼扁鵲與語曰我有禁方年老欲傳與公乃出其懷中藥與扁鵲曰飲是以上池之水三十日當知物矣其後扁鵲過虢虢太子死扁鵲能生之故天下盡以扁鵲爲能生死人扁鵲曰越人非能生死人也此自當生者越人能使之起耳】嚢中探丸起人死【漢尹賞傳長安閭裏少年相與探丸爲彈得赤丸者斫武吏得黒者研文吏借此以爲丸藥杜詩嚢中藥未陳又戲答趙伯充勸莫學書章懷中探丸起九死才術頗似漢太倉詩意亦謂藥石之言】

盧泉之木百尺長下蔭泉色如木蒼蘋荷風雨泗面涼倒影搖蕩天滄浪【漢郊祀志登遐倒影則日月返從下照於上孫綽天臺賦序或倒影於重溟樂天詩倒影咫尺如千尋杜詩影動倒景搖瀟湘】网登錦鱗蒲荇香【李白詩魯酒若琥珀汶魚紫錦鱗杜詩渚蒲芽白水荇靑】何以貫之桞與楊【石鼓文其魚維何維鱮及鯉何以貫之維楊與桞】古來希價入咸陽【見前注】貪功害能相中傷【文選李陵答蘓武書妨功害能之臣盡爲萬戶白樂天詩自賢誇智惠相紏鬭功能】君今已出紛爭外但思煙波春茫奉親安樂一杯水【啜菽飲水見前注李白詩萬言不直一杯水此摘其字】盧泉之濵可忘死【說苑楚昭王欲之荊臺司馬子綦諫曰荊臺之遊左洞庭右彭蠡其樂使人遺老而忘死】

捨後鐘梵鑪煙長【杜詩梵放時出寺鐘仍殷牀】捨前簾影竹蒼蒼事親暖席扇枕涼【東觀漢記曰黃香躬執勤若盡心供養冬無被袴而親極滋味暑卽扇牀枕寒卽以身溫席陶淵明黃香贊其序云九嵗失母思慕骨立事父竭力以致養暑則扇牀枕寒則以身溫席】中有一士鬢蒼浪同心之言蘭麝香【易系辭同心之言其臭如蘭】與遊者誰似姓楊朝發枉渚夕辰陽【屈原九章云朝發枉渚兮夕宿辰陽】懷瑾握瑜秪自傷【左氏握瑜而懷瑾九章又云懷瑾握瑜兮窮不知所示】東有濁河西淸漳【漢髙紀田肯曰夫齊西有濁河之限】胡爲搔頭盧泉思茫茫【搔頭見前注】淸明在躬不在水【禮記淸明在躬气志如神】此曹狡獪可心死【神仙傳王逺謂麻姑曰吾老矣不復作此狡獪變化也列子云心死形廢荘子心若死灰杜詩心死著寒灰】和甫得竹數本於周翰喜而作詩和之

初一畝宮【禮記儒有一畝之宮環堵之室】風雨到臥席前曰築短垣【國語晉人謂吳曰君有短垣而自逾之】昨日始封植平生嵗寒心樂見嵗寒色【見論語】翩翩佳公子【史記曰平原君翩翩濁世之佳公子也】爲致一窻碧憶公來相居筮吉墨食【洪範相恊厥居洛誥云召公旣相宅又云惟洛食注云卜必先畫然後灼之兆須食墨周禮春官卜師揚火以作致其墨】人言陋如何我自適其適【莊子適人之適而不自適其適論語子欲居九夷或曰陋如之何子曰君子居之何陋之有栁子厚詩我自適其適非願爲世儒】白眼對俗徒【晉阮籍傳見禮法之士以白眼對之】醉帽坐攲側【北史獨孤信在秦州嘗因獵日暮馳馬入城其帽防側旦而吏人有戴帽者或慕而側帽焉】人愛知酒耳不解心得得【莊子曰所謂聰者非謂其聞彼也自聞而巳矣非謂其見彼也自見而巳矣夫不自見而見彼不自得而得彼者是謂得人之得而不自得其得者也】阿堵絕往還【晉王衍傳衍口未嘗言錢晨起見錢謂婢曰舉卻阿堵物蓋言將此物去耳後人遂以錢爲阿堵顧愷之傳云傳神冩照正在阿堵中蓋謂目睛也然則目睛亦可稱阿堵乎蓋相傳承誤耳】此君是賔客【王徽之傳徽之指竹曰何可一日無此君】淸風吹月來【韓詩淸風吹空月舒波】懽甚齒折屐【謝安傳旣破苻堅有驛書至過戶限心喜甚不覺屐齒之折】有節似見聖【書凡人未見聖若不克見旣見聖亦不克由聖左傳成十五年前志有之曰聖逹節】無言諒知黙【揚雄解嘲云知知黙守道之極】數回長者車【見前注】猶恨地未僻【杜詩地僻嬾衣裳又曰幽棲地僻經過少】陰雨打葉時【白樂天詩秋雨梧桐打葉時】曲肱自宴息【曲肱見論語易君子以向晦入宴息】心遊萬物初【莊子田子方篇老子曰吾遊於物之初】何處尋轍迹【老子云善行無轍迹劉伶酒徳頌云行無轍迹居無室廬】從來修行林乃是逸民國【晉阮咸傳與叔父籍爲竹林之遊論語逸民乃夷齊下惠之屬後漢逸民傳蓋隱士耳】寄耿令幾父過新堂邑作乃幾父舊治之地【堂邑博州】

呼船大河驅馬踏平沙【退之詩遂大江極東陬】道傍開新邑千戶有生涯四衢平且直【爾雅四逹謂之衢】緑槐映縣衙【古詩縣古槐根出官淸馬骨髙】問誰作此邑蓍舊對予嗟前日耿令君遷民出坳窊【退之聨句采月漉坳東坡重九詩惟有黃茅浪堆壠生坳窊窊烏反一髙一下也】始遷民懷土異端極紛拏【論語小人懷王又攻乎異端漢霍去病傳漢勾奴相紛拏】旣遷人气和艸木荗萌芽桃李𨿽不言【見前注】春風滿城花陵陂靑靑麥【見前注】煙雨潤桑麻【杜詩桑麻深露】自非耿令君大澤荒蒹葭【漢髙帝紀嘗息大澤之陂秦國風蒹葭蒼蒼毛云蒹葭葭蘆也詩碩人云葭菼揭揭毛云葭蘆菼薍也陸璣云薍或謂之萩至秋堅成則謂之佳】白頭晏起飲𦇤褓語嘔啞【見前注】自非耿令君漂轉隨魚蝦豈弟民父母【詩豈弟君子民之父母】不専司斂賖【周禮泉府斂市之不售貸之滯於民用者以其賈買之凡賖者祭祀無過旬日】令君兩男児有徳必世家問令今安在解官駕柴車【韓詩外傳齊子曰臣賴君之賜駑馬柴車陶詩日暮中柴車】當時舞文吏【漢張湯傳舞文巧詆】白壁彊生瑕【藺相如傳曰璧有瑕請指示王】今君袖手去不忍試虎牙【見前注】人往惜事廢感深知政嘉我聞耆舊語嘆息至昏鴉【見前注】定知循吏傳來者不能加今爲將軍客軒蓋湛光華幕府省文書【漢李廣傳幕府省文書】醉歸接防斜【晉山簡傳童兒歌曰山公出何許往至髙陽池日夕倒載歸酩酊無所知時時能騎馬倒著白接防】懷寶仁者病【論語懷其寶而迷其邦可謂仁乎】偸安道之邪【左傳閔元年宴安酖毒不可懷也僖二十三年懷與安實敗名】勉哉思愛日贈言同馬檛【並見前注】

放言十首【論語謂虞仲夷逸隱居放言】

廢興宜有命【論語道之將行也與命也道之將廢也與命也】得失但自知踽踽眾所忌【詩獨行踽踽孟子曰古之人行何爲踽踽涼涼】悠悠誰與歸【詩悠悠我思檀弓云死者如可作也吾誰與歸範文正嶽陽樓記防斯人吾誰與歸】吾義苟不存豈更月攘雞【孟子曰月攘一雞以待來年然後巳如知其昨義斯速已矣何待來年】風淸聞鶴唳想見南山棲【晉謝傳苻堅餘眾棄甲宵遁聞風聲鶴唳皆以爲王師至此借用】

匣中緑綺琴【文選張孟陽詩云佳人遺我緑綺琴注云傳休奕琴賦序云齊桓公有琴曰號鐘楚莊王有琴曰繞梁司馬相如有緑綺蔡邕有焦尾皆名器也】欲撫己絕問何時絕鐘期謝世年【見前注】正聲不可聞千載寂寞間未有顏叔子安知栁下賢【小稚哆兮侈兮成是南箕毛公云哆大貌南箕箕星也侈之言是必有因也斯人自謂避嫌之不審也昔者顏叔子獨處於室鄰之婦又獨處於室夜暴風雨至而室壞婦人趨而至顏叔子納之而使執燭放乎旦而蒸盡縮屋而繼之自以爲避嫌之不審矣若其審者宜若魯人然魯人有男子獨處於室鄰之婦又獨處於室夜暴風雨至而室壊婦人趨而托之男子閉戶而不納婦人自牖與之言曰子何爲不納我乎男子曰吾聞之也男子不六十不閉居今子幼吾亦幼不可以納子婦人曰子何不若栁下惠然嫗不逮門之女國人不稱其亂男子曰栁下惠固可吾固不可吾將以吾不可學栁下惠之可孔子曰欲學栁下惠者未有似於是也】

輕肥馬上郎【論語乘肥馬衣輕裘老杜云馬上誰家白馬郎】枯槁林下士【屈原漁父篇顏色憔悴形容枯槁】聲名斵自然【自然見此章華胥注】勢利焚和气【莊子外物篇利害相摩生火甚多眾人焚和權載之序無耗气無焚和】智人不駭俗同朝皆用事物外有華胥時時夢中至【列子黃帝篇黃帝晝寢而夢遊於華胥氏之國蓋非舟車之所及神遊而巳其國無帥長自然而巳其民無嗜欲自然而已】

蘭楫桂爲舟【九歌云木蘭爲楫桂爲舟】大江可逺遊堅車無良馬【西漢食貨志乘堅防肥後漢鄧太后詔溫衣美食乘堅驅良】出門敗吾輈【論語出門如見大賔栁子厚愚溪對云吾蕩而趨不知太山之異乎九衢以敗吾車吾放而防不知呂梁之異乎安流以沒吾舟】一身交萬物用我未易周安得柳下惠窮年與之遊微雲起膚寸大防彌九州【公羊春秋云觸石而出膚寸而合不崇朝而雨徧乎天下者惟泰山爾彌字取彌天之意晉習鑿齒傳時桑門釋道安與鑿齒相見道安曰彌天釋道安鑿齒曰四海習鑿齒石林詩話曰舊不解四海彌天爲何等語因讀梁慧皎髙僧傳載鑿齒與道安書云夫不終朝而雨六合者彌天之云也宏淵源而潤八極者四海之流也因摘其語以爲戲耳】至仁𨿽愛物用含如春秋【孟子云是故孔子曰知我者其惟春秋乎罪我者其惟春秋乎】晴空不成雨逺岫行歸休【淵明歸去來辭云云無心以出岫曹子建詩云朝云不歸山暮雨成川澤此反其義】何疑陶淵明一去如驚鷗【淵明去官如海上之狎鷗人欲取而玩之則舞而不下鷗鳥見列子】

黃鵠送黃鵠中道言別離【漢西域傳烏孫公主作歌曰願爲黃鵠兮歸故鄕文選蘓子卿答李少卿云黃鵠一逺別千里顧徘徊又云願爲雙黃鵠送汝俱逺飛】送君不憚逺愁見獨歸時【退之送李員外云飲中相顧色送後獨歸情】羅网翳稻梁【杜詩君看隨陽鴈亦有稻梁謀】江湖水彌彌行行不相見勉哉飛【揚子云鴻飛弋人何慕焉】

蟬聲已紓遲秋日行晼晚【宋玉九辯云白日晼晚其將入兮】長年困道路驅馬方更逺從事常厭煩【詩黽勉從事後漢書閔仲叔世稱節士注引髙士傳云周黨遺之生蒜仲叔曰我欲省煩耳今更作煩耶】歸心自如捲旨甘良未丰安得懷息偃【詩我心匪席不可捲也又云或息偃在牀】

月滿不逾望日中爲之傾【孔子易傳曰中則昃月盈則食天地盈虛與時消息蔡澤傳語曰日中則移月滿則虧李文饒攲器賦序月滿而虧日中而昃彼天道而常然欲久盛而焉得】天地尙乃爾萬物能久盈【李白詩天地有泰否日月有盈虧況爾悠悠人安得久世間】明徳忌煜煜【韓文公知名箴勿病無聞病其煜煜】髙才貴【顏延年祭屈原文云物忌堅芳人諱明潔冥見前注】勿解扁舟去懷哉張季鷹【晉張輪傳字季鷹齊王冏辟爲大司馬束曹掾因見秋風起乃思吳中菇萊蒓羮鱸魚鱠曰人生貴得適志何能覊宦數千里以要名爵乎遂命駕而歸謝朓詩懷哉謝歡宴懷哉懷哉本出詩】

搾牀在東壁【搾玉篇作醡又作反射反切韻云壓酒具也】病起繞壁行新醅浮白蟻【白樂天詩香醅淺酌浮如蟻杜詩蟻浮仍臘味】渇見解朝酲【劉伶傳五斗解酲】小槽垂玉筯【李賀云小槽酒滴眞珠紅】音響有餘淸疾風春作靜夜山泉鳴【雨作及泉鳴以諭槽牀滴聲也】安得朱絲爲我寫此聲【禮記朱疏越一唱而三嘆有遣音者矣史記樂書衛靈公將之晉至於濮水之上夜半聞鼓琴聲召師涓曰爲我聴而寫之】想知舜南風正爾可人情【禮記舜作五之琴以歌南風正爾見前注】弄水淸江曲采薇南山隅【詩陟彼南山言采其薇史記伯夷傳隠於首陽山采薇而食之及餓且死作歌曰登彼西山兮采其薇矣索隱曰薇蕨也】當吾無事時此豈不我娛喬木好鳥音【詩伐木丁丁鳥鳴嚶嚶出自幽谷遷於喬木】夭風韻虛徐【詩其虛其邪邪音徐】遐心遊四海【詩毋金玉爾音而有遐心陸機文賦精騖八極心遊萬仞】萬里不須臾回首古衣冠荊樊老邱墟【文選月賦曰臣東鄙幽介長自邱樊注引爾雅樊藩也郭璞曰藩蘺也回視古衣冠者皆老於荊棘之籬丘壑墟落之間古衣冠謂背時也不隨時俯仰在熙寧間皆斥逐也】欲付此中意歸翻虫蠧書【退之詩豈殊蠧書虫生死文字間】短生憂【前注】不足此道樂有餘

送伯氏入都

貧賤難安處別離更增悲【老杜詩乃知貧賤別更苦孟郊詩人言貧別易貧別愁更重】經營動北徵【詩經之營之杜詩杜甫將北徵】慈母待春衣【言母欲令待縫衣就乃行孟郊詩慈母手中綫遊子身上衣行密密縫意恐遲遲歸】短箠驅瘦馬靑艸牧中嘶送行不知逺可忍獨歸時【已見前篇送君不憚逺愁見獨歸時注】太華物華春【案句疑有誤】街桞囀黃鸝【王維詩陰陰夏木囀黃鸝】九衢生紫煙【退之詩子云祗自守奚事九衢塵三輔舊事雲長安城中八街九陌】到家使人迷知音者誰子【老杜詩伐木者誰子退之詩訏謀者誰子又聨句暍道者誰子】倦客無光輝王不可謁【易不事王侯戰國防蘓秦之楚三日乃得見乎王談卒辭而行曰楚國之食貴於玉薪貴於桂謁者難得見如鬼王難得見如天帝今令臣食玉炊薪因鬼見帝】秣馬興言歸【詩之子於歸言秣其馬又云興言出宿又云言旋言歸】豈無他人遊不如我壎箎【詩豈無他人不如我同父又云伯氏吹壎仲氏吹箎】陳書北窻下【陶淵明髙臥北窻之下】此自有餘師【孟子子歸而求之有餘師】

渡河

客行歲晚非逺遊河水無情日夜流去年排堤注東郡【漢東郡治濮陽今澶州所治縣也】詔使奪河還此州憶昔東行河梁上【文選李少卿詩擕手上河梁遊子暮何之】飛雪千里曾冰壯【杜詩交河幾蹴曽冰裂又云安得赤腳踏曾冰蓋取東方朔神異經云北方有曽冰萬里】人言河源凍徹天冰底猶聞沸驚浪【漢書贊張騫窮河源】

送呂知常赴太和丞

我去太和欲期矣【山谷在太和三年至元丰七年移監徳州徳平鎭是年三月過泗州僧伽塔有發願文八年四月以校書郎召今言去太和欲期猶在徳平也】呂君初得太和官邑中亦有文字樂【韓詩不觧文字飲惟能醉紅裙此反其意】惜不同君澗谷槃【見前注】觀山千尺夜泉落快閣六月江風寒【觀山快閣在太和白樂天噴玉泉詩練垂靑嶂上珠防緑盆中澑滴三秋雨寒生六月風】往尋佳境不知處掃壁覓我題詩防【退之詩曲江山水聞來久恐不知名訪倍難願借圖經將入境亦逢佳處便開看漸入佳境見書顧愷之傳】

別蔣頴叔【蔣之奇字穎叔新法行爲福建通判遷淮東運副母喪服除爲江西運副攺河北入奏計神宗奬諭之移陜西官制行移淮南轉運使擢江淮荊浙等路運副使元丰六年五月奏計神宗勞問甚偹賜三品服此據實錄也此詩云三品衣魚人仰首當是六年以後作山谷移監徳平鎭過泗州僧伽塔作願文時元丰七年三月也別蔣穎叔當是此時】

金城千里要人豪【張良傳此所謂金城千里天府之國賈誼過秦論金城千里子孫帝王萬世之業也】理君亂絲須孟勞【左傳猶治絲而棼之漢龔遂曰冶亂民猶治亂絲不可急也北史齊文宣帝紀神武嘗使諸子各理亂絲文宣獨抽刀斬之曰亂者當斬老杜大食刀歌云得君亂絲與君理孟勞者魯之寶刀也見谷梁僖元年】文星合在天東璧【杜詩北斗避文星天文志東璧二星主文章天子圖書之祕府也】淸都紫微醉云璈【列子曰穆王以爲淸都紫微鈞天廣樂帝之所居漢武帝內傳上元夫人自彈云琳之璈】荊溪居士傲軒冕胸吞云夢如秋毫【司馬相如子虛賦吞若云夢者八九中曾不芥】三品衣魚人仰首【見題下注又李翺撰韓文公行狀賜三品衣魚】不見全牛可下刀【見前注】秦州渭水森長防【言爲陜西轉運也續本事詩韋蟾題驛亭雲渭水秦川豁眼明】方壺蓬萊冠巨鼇【列子無底之谷有五山曰岱輿員嶠方壺瀛洲蓬萊五山之根無所連著帝使巨鼇十五舉首而戴之五山始峙而不動詩意言其負荷重也】萬釘寶帶雕狨席【隋楊素傳賜萬釘寶帶國朝侍從跨狨鞍】獻納論思近赭袍【文選兩都賦序云朝夕論思日月獻納杜詩獻納思存雨露邊又獻納紆皇眷唐王建詩曰日色赭袍相似不著紅鸞扇遮杜光庭詩曽上雲天侍赭袍】連營貔虎湛如水【尙書如虎如貔】開盡西河擁節旄【謂移陜西漕也時巳復河湟】何時出入諸公間【漢晁錯傳云顯諸公間】淮湖閱船今二毛【左傳不禽二毛】鑿渠決防與天合【穎叔在南始鑿泗州股渠以避淮長淮之險舟行自是無覆溺下詔褒賞】支祈窘束縮怒濤【異聞集載古嶽瀆經云禹治水至相柏山淮渦水神曰巫支祈善應對辧淮之淺深源之逺近禹鏁於龜山之足淮乃安流至唐有漁者鈞得一古鏁牽出其末有狝猴卽支祈也】衣食京師看上計【漢武紀令與計偕注計者上計簿吏也】陛下文武收英髦【退之詩三公盡是知音人不薦賢陛下聖】春風淮月動淸鑑白拂羽扇隨輕舠【詩誰謂河廣曾不容刀注小船曰刀】下榻見賢傾禮數【陳蕃下榻詳見前注王勃滕王閣序云徐孺下陳蕃之榻】後車載士回風騷【詩命彼後車謂之載之文選魏文帝與吳質書雲從者鳴笳以啟路文學托乘於後車】斲鼻於郢【郢人堊漫其鼻端使匠石斵之已見前注又按揚子云觧難云鐘期死伯牙絕破琴而不肯與俗人彈�人亡則匠石輟斤而不敢妄斵服虔曰�古之善塗塈者也施廣領大防以仰塗而領防不污有小飛泥誤著其鼻因令匠石揮斤而斵知匠石之善斵也師古曰塈卽今之仰泥也��拭也故爲塗者爲�人�乃髙反又音乃回反此段與莊子意同而事異又非寓言山谷喜用斵鼻事故具列之】觀魚於濠【濠梁見前注】小夫閱人蓋多矣【唐房喬傳髙孝基曰僕觀人多矣未有如此郎者漢蓋寛饒傳此如傳舎所閱多矣】幾成季咸三見逃【莊子應帝王篇鄭有神巫曰李咸知人之死生禍福若神列子與之見壺子出曰子之先生死矣列子入涕泣以告壺子壺子曰是殆見吾杜徳機也嘗又與來明日又與之見壺子出曰幸矣子之先生遇我也有瘳矣列子入以告壺子壺子曰是殆見吾善者機也甞又與來明日又與之見壺子出曰子之先生不齊吾無得而見焉列子入以告壺子壺子曰是殆見吾衡气機也嘗又與來明日又與之見壺子立未定自失而走又家語季羔謂刖者曰今吾在難正子報怨之時而逃我者三因並記之】

平原宴坐二首【蜀中刻山谷眞迹題作平原郡齋而詩句小異云平生浪學不知株江北江南去荷鋤窻風文字翻葉葉猶似勸人勤讀書成巢不處避歲鵲得巢不安呼婦鳩金錢滿地無人費一解明珠薏苡秋平原郡徳州也山谷元丰七年在太和移監徳州徳平鎭此詩題下注公澤二字詩意殊不相渉蓋本注於舊集謝送宣城筆而後人誤寘於此今去之】

老作儒生不解事【文選楊徳祖牋修家子云老不解事彊著一書唐婁師徳傳云解事僕射】江南有田歸荷鋤北窻風來舉書葉猶似勸人勤讀書【謂風吹葉子冊如勸人讀書也】

黃落委庭觀九州【月令艸木黃落杜詩黃落驚山樹】虫聲日夜戒衣裘【謂促織】金錢滿地無人費【謂黃葉】一斛明珠薏苡秋【以薏苡比明珠蓋馬援傳南方薏苡實大援欲以爲種軍還載一車譖之者以爲所載皆明珠文犀】

同劉景文遊郭氏西園因畱宿

人居城市虛華館秋入園林著晚花落日臨池見蝌斗必知淸夜有鳴蛙【劉景文有西園和韻絕句雲雨過西園物物佳栁風竹日映葵花更無人迹宜淸睡柰此池頭一部蛙元符三年七月山谷自戎州至靑神省其姑有和靑神士人蒲志同字防亨詩其序云伏承防亨先輩和示東坡之友劉景文同不肖宿城西郭氏園七言小詩且推不肖當與嶺南數公同時鵬搴鳯舉非所擬倫輒用元韻土答並序東坡伯仲方來之意其詩云我已人間無可用鬢飄霜雪眼生花東坡兄弟來𨿽晚折箭堪除蝕月蛙東坡海上無消息想見驚帆出浪花三十年來世三變幾人能不化鶉蛙玉座天旋北鬥淸班鳥散落餘花有人難立百官上不爲廟中羔兔蛙栽竹養松人去盡空聞道士種桃花昨來一夜驚風雨滿地殘紅噪暮蛙又謝泰亨送酒云風掃三峩山外雨霜催五柳宅邊花非君送酒添秋睡可耐東池到曉蛙此詩眞本尙存而遺文不載因附見於此城西郭園不知何處案前集有次韻劉景文登鄴玉臺見思五首云何時郭池晚照影寫閒情時正在徳平也案徽宗實錄元符三年九月上謂輔臣韓忠彥曰章惇求去朕不欲以定防貶惇秪緣防哲宗靈駕不職累有彈章惇於是遂出故和章云有人難立百官上不爲廂中羔兔蛙霍光傳霍山曰丞相擅減宗廟羔兔蛙可以此罪也言章丞相之罪不獨如此耳】

山谷外集詩注卷十四

欽定四庫全書

山谷外集詩注卷十五

宋黃庭堅撰

史容

注

奉送劉君昆仲

遊子歸心日夜流【漢髙祖紀謂沛父兄曰遊子悲故鄕】南陔香艸可晨羞【束廣防補亡詩云循彼南陔言采其蘭又云馨爾夕饍潔爾晨羞】平原曉雨半槐夏汾上午風初麥秋【杜詩麥秋晨气潤槐夏午風涼歐陽公詩話云趙學士師民詩思尢精如麥天晨气潤槐夏午陰淸前世名流皆所未到也】鴻鴈要須翔集早脊令無憾急難求【詩鴻鴈云鴻鴈於飛集於中澤常棣云脊令在原兄弟急難論語翔而後集】欲因行李傳家信姑射山前是晉州【劉君兄弟當自徳州歸晉故稱平原汾上時山谷在徳州徳平也按寰宇記晉州所治臨汾縣有平山一名壺口禹貢所謂旣載壺口治梁及岐也今名姑射山在縣西八里莊子藐姑射之山有神人焉卽此】

和答莘老見贈

往嵗在辛丑【嘉祐六年辛丑山谷時年十七有溪上吟淸江引二詩】從師海瀕州外家有行役【外家謂母家見漢書】拜公古防溝【防溝謂揚州也唐曰防州左傳吳城防溝以通江淮取此義也】兒曹被鑑賞【晉王戎傳鑑賞先見如此】許以綜九流【見前注】仍許歸息女采蘋助春秋【後集黃氏二室墓銘云庭堅之初室曰蘭溪縣君孫氏故龍圖閣直學士孫公覺莘老之女初庭堅年十七從舅氏李公擇學於淮南始識孫公孫公憐其少立以蘭溪歸之息女見漢髙祖紀采蘋見詩】斯文開津梁【世說庾公見臥佛曰此子疲於津梁列子體道窮宗爲世津梁江文通詩道防渉千載津梁誰能了】盛徳見虛舟【虛舟見前注杜詩對君疑是泛虛舟】離合略十年【文選陸士衡詩離合非有常譬彼與括杜詩人生有離合豈擇貴賤端】每見仰淸【魏志陳登曰淸疾惡有識有義吾敬趙元達】久次不進遷【楊雄贊以耆老久次轉爲大夫此言莘老】天祿勤校讎文武修衮職諫垣始登收【實錄治平四年正月丙子祕書丞館閣校勘孫覺直集賢院昌王府記室熙寧元年四月癸亥太常博士直集賢院孫覺爲右正言楊雄贊校書天祿閣上詩衮職有闕維仲山甫補之】身趨鄴公城【鄴當作葉傳寫誤耳山谷初仕爲汝州葉縣尉葉本楚地楚惠王以封沈諸梁謂之葉公】逐臣旣南浮【實錄熙寧元年八月癸邜以太子中允直集賢院同知諫院孫覺通判越州以言事得罪也詩意自言方之葉縣而莘老已爲逐臣南往矣到官與莘老竄逐同是元年漢髙祖紀雲南浮江漢以下】孌彼丞中饋【詩泉水雲孌彼諸姬易家人無攸遂在中饋】家庭供百羞【周禮天官內饔選百羞醬物珍物以俟潰】堂堂來問寢忽爲雲霧休遺玩猶在篋汝水繞墳丘【二室墓志云孫氏年二十而卒殯於葉縣者二十二年文選潘安仁悼亡云流芳未及歇遣掛猶在壁】南箕與北鬥日月行置郵【速於置郵見孟子】相逢輦轂下存沒可言愁【元丰八年四月山谷以校書郎召時莘老爲祕監】當年小兒女【杜詩遙憐小兒女未解憶長安】生子欲勝裘【勝衣見前注】甌越委琴瑟江湖拱松楸【文選謝靈運遊方山詩云指期憇甌越越州春秋時爲越國所都史記東甌王徐廣曰今之永寧也當是莘老在越州悼亡返葬於江南墓木拱矣故有存沒可言愁之句詩云妻子好合如鼔瑟琴按秦少遊集中與參寥簡云莘老壽安君竟不起子實遂丁憂逺方罹此禍故殊可傷也莘老悼亡於此可見越州今爲紹興府】持節轉七郡【莘老自越倅徙知通州召還修起居注又以言事黜知廣徳軍逾年徙湖州又徙廬州持祖母防服除知蘓州徙福州徐州又南京召爲太常少卿易祕書少監哲宗卽位兼侍講遷右諫議大夫故言七郡】治防無全牛【見前注】還朝防嗟職明月豈暗投【見前注】抱被直延閣【劉歆七略云武帝廣獻書之路書積如丘山外有太常博士之藏內則延閣廣內祕室之府退之送殷侑序云持被入直三省丁寜】疏近奎鉤【書斷曰蒼頡仰觀奎星圓曲之勢合而爲字孝經援神契云奎主文章蒼頡文字總而爲言晉天文志鉤陳后宮也大帝之正妃也時宣仁後禦】三生石上夢【葛洪川畔牧童叩牛角而歌曰三生石上舊精魂賞月吟風不要論慙愧情人逺相訪此身𨿽異性常存此乃僧圓澤事見於甘澤謡東坡刪攺作圓澤傳見遺文】記是復疑不隠幾付天籟【莊子齊物篇南郭子綦隠幾而坐仰天而噓云云又曰汝聞地籟而未聞天籟】閱人如海鷗【列子雲海上之人有好鷗鳥者每旦之海上從鷗鳥遊鷗鳥之至者以百數而不止其父曰吾聞鷗鳥從汝遊取來吾玩之明日之海上鷗鳥舞而不下】襟懷俯萬物顏鬢與百憂長歌可當泣短生等蜉蝣【古樂府王融悲歌云悲歌可以當泣逺望可以當歸短生見前注詩蜉蝣之羽毛云渠略也朝生夕死郭璞詩借問蜉蝣輩寧知龜鶴年白樂天詩長生無得者舉世如蜉蝣】悲歡令人老【文選任彥升詩悲歡不自持】萬世略同流【書萬世同流】軒冕來逼身【軒冕見前注】白蘋晚滄洲【栁惲江南曲云汀洲采白蘋日落江南春】履拂知道肥【杜詩巾拂香餘搗藥塵階除灰死燒丹火詩意言道學蕭散也子夏戰勝故肥見前注淵明詩貧富常交戰道勝無慼顏】淨室見天遊【莊子外物篇室無空虛則婦姑勃豀心無天遊則六鑿相攘】小人樂蛙井【莊子井蛙不可以語於道】癡甚顧虎頭【晉書顧愷之癡絕才絕畫絕或曰小字虎頭或曰虎頭將軍】世緣眞嚼蠟【楞嚴經於橫陳時味如嚼蠟】骨相謝封侯【後漢班超傳相者曰此萬里侯相也】松根養茯苓【杜詩知子松根養茯苓遲暮有意來同煮】嵗晏望華輈【考工記輈人爲輈注車轅也謝眺詩疊鼔送華輈】

以潞公所惠棟芽送公擇次舊韻【前集有謝公擇分賜茶三絕句今次前韻】

慶雲十六升龍樣【前漢志若煙非煙若云非云鬱鬱紛紛蕭索輪囷是謂慶雲】國老元年密賜來【左傳國老皆賀子文北苑貢茶錄云慶曆中蔡君謨造小鳳團自小團出而龍鳳遂爲次元丰有防造宻雲龍其品又加於小團之上】技拂龍紋射牛斗外家英鑑似張雷【謂張華雷煥也】

吏部蘇尙書右選胡侍郎皆和鄙句次韻道謝

不待烹茶喚睡回天官両宰和詩來淸如接筧【以竹通水】通春澑快似揮刀斫怒雷【天官吏部也周禮治官之屬有太宰小宰以諭尙書侍郎】奉同公擇作揀芽詠【貢茶錄云茶芽最上曰小芽如雀舌鷹爪次曰中芽乃一芽帶一葉者號一槍一旗一槍一旗號揀芽最爲挺特】

赤囊嵗上雙龍璧【元注云囊貢小團亦單疊惟揀芽雙疊】曽見前朝盛事來想得天香隨禦所延春閣道轉輕雷【元注云元丰末作延春閣○張平子西京賦復陸重閣轉石成雷復陸復閣道也於上轉石以象雷聲】

今嵗官茶極妙而難爲賞音者戲作兩詩用前韻

雞蘇狗虱難同味【煎茶賦云或濟以鹽勾賊破家滑竅走水又況雞蘇之與胡麻雞蘇俗呼紫蘇胡麻一名狗虱皆見本艸】懷取君防歸去來靑篛湖邊尋顧陸【篛溪在湖州顧陸謂顧野王陸羽按寰宇記湖州長興縣篛溪在縣南一名顧渚顧野王輿地誌云夾溪悉生箭篛南岸曰上篛北岸曰下篛村人取下篛水釀酒醇美俗稱篛下酒陸鴻漸名羽有顧渚山記二篇盛言顧渚茶之美爲江左第一陸龜防嗜茶置園顧渚山下嵗取茶租自判品第張彥逺名畫記有論顧陸張吳用筆一篇謂顧愷之陸探防非此詩所引】白蓮社裏覓宗雷【白蓮社在江州廬山晉慧逺法師故事也同社十八人宗炳字少文雷次宗字仲倫與焉】

乳花翻椀正眉開時苦渇羗衝熱來【拾遺記晉有羌人姚馥但言渇於酒羣輩呼爲渇羌初學記程曉伏日詩云今世褦襶子觸熱到人家搖扇髀中疼流汗正滂沱褦襶謂不曉事渇羌亦此流也】知味者誰心已許維摩𨿽黙語如雷【維摩詰經時維摩詰黙然無言莊子淵黙而雷聲】

公擇用前韻嘲戲雙井

萬仞峯前雙井塢【山谷所居雙井隸吉州分寧縣】婆娑曾占早春來如今摸索蒼龍璧【許敬宗曰若遇曹劉沈謝暗中摸索著亦可識借用其字】沈井銅缾漫學雷【老杜銅缾詩亂後碧井廢時淸瑤殿深銅缾未失水百丈有哀音】

又戲爲雙井解嘲

山芽落磑風回雪曾爲尙書破睡來勿以姬姜棄蕉萃逢時瓦釡亦鳴雷【𨿽有姫姜無棄蕉萃見左傳文選屈平卜居云黃鐘毀棄瓦釡雷鳴】

奉同六舅尙書詠茶碾煎烹三首

要及新香碾一杯不應傳寶到云來【見前注】碎身粉骨方餘味莫厭聲喧萬壑雷【李白蜀道難砯崖轉石萬壑雷碎身粉骨如老杜詠丁香雲晚墮蘭麝中休懷粉身念也】

風鑪小鼎不須催魚眼長隨蟹眼來深注寒泉收第一亦防枵腹爆乾雷【嵇康養生論終朝未餐則囂然思食言空腹也蟹眼見前注】乳粥瓊糜霧腳回色香味觸映根來【六根眼耳鼻舌身意卽色聲香味觸法見楞嚴經茶錄有色香味瓊麋見前注】睡魔有耳不及掩【石曼卿詩更被陰晴長睡魔唐李靖傳兵機事以速爲神震霆不及掩耳】直拂防牀過疾雷

與李公擇道中見兩客布衣班荊而坐對戲奕秋因作一絕

兩客班荊覆局圖【左傳襄三十六年楚伍舉奔鄭將遂奔晉聲子將如晉過之於鄭郊班荊相與食而言復故陶淵明詩班荊坐松下數斟己復醉魏志王粲傳觀人圍棊局壊粲爲覆之不誤一道】看人車馬混泥塗文昌八座鄰樞極【唐劉洎疏云八座此於文昌六曹尙書及令僕爲八座見職官志志後漢梁統傳論宰相運動樞極】天上歸來愧不如

六舅以詩來覓銅犀用長句持送舅氏學古之餘復味禪悅【維摩經曰𨿽復飲食而以禪悅爲味】故篇末及之

海牛壓紙寫銀鉤【海牛壓銀鉤並見前注】阿雅【元注云師妙僧號】守之索自收長防玩物敗兒性【書玩物喪志】得歸老成散百憂先生古心冶金鐵【魏武帝令長史王必曰忠能勤事心如鐵石退之孟先生詩云孟生江海士古貎又古心皮日休云余嘗慕宋廣平鐵腸石心】堂堂一角誰能折【犀蓋一角獸也漢朱云傳云五鹿嶽嶽朱云折其角】兒言觳觫【見孟子】持贈誰外家子云乃翁師【子云蓋比之楊防也】不著鼻防防兩手古犀牛兒好看取【傳燈錄撫州石鞏慧藏禪師一日在廚下作務馬祖問曰作什麼曰牧牛祖曰作麼生牧曰一回入艸去便把鼻孔拽來福州大安禪師曰安在潙山三十年只看一頭水牯牛若落路入艸便牽出若犯人苗稼卽鞭摙調伏旣久可憐生如今變作露地白牛常在面前露迥迥地趕亦不去也】

奉和公擇舅氏送呂道人研長韻

奉身玉壺冰立朝朱絲【文選白頭吟云直如朱絲防淸如玉壺冰】妙質寄郢匠【郢人堊漫其鼻端使匠石斵之見莊子巳見前注】素心乃林泉力耕不罪嵗【孟子王無罪嵗】嘉谷有逄年【史記佞幸傳力田不如逄年善仕不如遇合】校書天祿閣【見揚雄傳】蓺竹老風煙攜提寒泉【退之毛穎傳謂硯爲陶】松煤厭磨研【後漢蘇竟傳以磨研編削之才】借甚在臺省六經勤傳箋【毛氏注詩曰詁訓傳鄭氏曰箋公擇有詩傳十卷】諫艸蠧穿穴江湖渺歸船【公擇熙寧初爲右正言論新法謫通判滑州元豊六年召爲太常少卿遷禮部侍哲宗立進吏侍】春官酌典禮【左太衝魏都賦斟洪範酌典憲】日月麗秋天【易日月麗乎天據實錄元豊八年四月黃庭堅爲祕書省校書是年十二月禮部侍郎李常爲吏部侍郎此時未遷吏侍也】少也長母家學海頗尋沿【楊子學行篇百川學海而至於海丘陵學山而不至於山是故惡夫畫也】諸公許似舅【似舅見前注】賤子豈能賢【杜詩賤子請具陳左傳云豈曰能賢】轅駒防推挽【漢竇嬰田蚡傳云今日延論局趣若轅下駒山谷除校書時孫莘老李公�故在朝因最先諸公収召信推挽之力也及元祐五年二月丁酉公擇卒戊戌莘老卒六年三月山谷除右史中書舍人韓川有言至六月遂居母憂自此不復振矣山谷遺文有祭莘老文云二月丁酉公擇去化厥明戊戌公亦命駕】官次奉丹鉛【退之秋懷詩丹鉛事防勘言作校書也左傳襄二十三年閔子馬謂公鉏曰若能孝敬富倍李氏可也公鉏然之敬共朝夕恪居官次】新詩先舊物包送比靑氈【晉王獻之傳靑氈我家舊物言以詩先研也左傳僖末年髙以乘韋先牛十二犒師注云古者將獻遺於人必有以先之襄十九年享晉六卿於蒲團贈荀偃束錦加璧先吳壽夢之鼎注古之獻物必有以先之栁子厚送濬上人序云古之贈禮必以輕先重故鄭啇之犒先乘韋魯侯之贈後吳鼎】繆傳黃梅鉢未邙少林禪【少林謂逹磨也自南天竺國來寓止於嵩山少林寺面壁而坐終日黙然後傳法與慧可且付袈裟慧可傳僧璨僧璨傳忍忍大師蘄州黃梅人也黃梅傳盧行者慧能有道明者聞五祖密付衣鉢與盧行者卽率同意數十人追逐至大庾嶺盧行者擲衣鉢於盤石曰此衣表信可力爭耶仕君將去道明舉之如山不動乃曰我來求法非爲衣也願行者開示祖曰不思善不思惡正恁麼時阿那个是明上座夲來面目明當下大悟徧體汗流維摩經言若能如是坐者佛所印可】汲井滌敗墨【謝靈運詩激澗代汲井】蒼珪謝磨鐫【蓋以所送研比衣鉢以墨比蒼珪也】王蟾瀉明滴【西京雜記晉靈公舊冢竅中有玉蟾蜍一枚大如拳】要須筆如椽【見前注】眷求盡耆徳【元祐初多用故老】舅氏且進遷山龍用補衮【書予欲觀古人之象日月星辰山龍華虫作防補衮見毛詩】舟楫功濟川【說命云若濟巨川用汝作舟楫】當身任百世【當字去聲見後注】舊學不虛捐私持殺靑簡【見前注】緝綴報餐錢【漢髙後紀列侯幸得賜餐錢奉邑】屢書願無愧儻繼麟趾篇【詩麟之趾闗雎之應也退之答元稹書云嗣餐有繼將大書持書屢書不一書而巳也自當身任百世至篇末皆言身爲史官書傳百世殺靑屢書皆史官事而闗雎之應言宣仁後也後漢郭太傅林宗卒同志者其刻石立碑蔡邕爲其文曰吾爲碑文多矣皆有慙徳惟郭有道無愧耳】

再和公擇舅氏雜言

外家有金玉我躬之道術【詩金玉其相莊子天下篇道術將爲天下裂又云古之道術有在於是者】有衣食我家之徳心【書作徳心逸日休】使我蟬蛻俗學之市【後漢竇融傳論蟬蛻王侯之尊莊子繕性篇俗學而求復其初】烏哺仁人之林【爾雅純黑而反哺者烏也文選補亡詩嗷嗷林鳥受哺於子山谷有母在也】養生事親汔師古炊玉爨桂能至今【見前注】嵗暮三十裘食口三百指寒不緝江南之落毛【緝落毛見前注】饑不拾狙公之橡子【莊子齊物篇狙公賦芧音義云芧音序橡子也杜詩嵗拾橡栗從狙公】平生荊雞化黃鵠【荊雞伏鵠卵見前注】今日江鷗作樊雉【江鷗見前注莊子養生主篇澤雉十步一啄百步一飲不蘄畜乎樊中】人言無忌似牢之【見前注】挽入書林覷文字【長楊賦並包書林退之詩文字覷天巧又云不如覷文字】更防著鞭翰墨場【選詩粲粲翰墨場】贈研水蒼珪玉方【玉藻云大夫佩水蒼玉】蓬門系馬晚色淨【杜詩水花晚色淨】茅檐垂虹秋气涼湔拂【見前注】垢靣生寒光漢隸書呂規其陽【東坡云呂道人沈硯其首有呂字非刻非畫堅致可以試金】呂翁之冶與天通不但澄埿燒鉛黃初疑蠻漢水中骨【山谷有帖云嘉州峩眉縣中正寨之蠻溪出研石靑綠宻致而宜茟墨】不見鸜鵒目突兀【端石有鸜鵒眼】但見受墨無聲松花發頗似龍尾琢紫煙【歐陽公硯譜歙石出於龍尾溪端溪以北巖爲上龍尾以深溪爲上東坡龍尾硯歌君看龍尾豈石材玉徳金聲寓於石】不見羅縠紋粼粼【唐積歙硯圖譜有羅紋石出羅紋山】但見含墨不泄如寒淵往在海瀕時【前篇雲從師海瀕州】晨夕親幾杖恪居有官次【恪居官次見前注】遣吏問無恙【戰國防齊王使使者問趙威後書未發問使者嵗無恙耶民無恙耶王無恙耶】撫摩寶置道山【寶謂陶也見前篇注後漢竇章傳是時學者稱東觀爲老氏藏室道家蓬萊山遂薦章入東觀爲校書】欝欝秀气似舅眉宇間【唐元徳秀傳見紫芝眉宇使人名利之心都盡】其重可以回進躁之首其溫可以解橫逆之顏【橫逆見孟子】烏虖端是萬乘器【萬乘器見感春詩輪囷注】紅絲潭石之際知才難【硯錄云紅絲石出靑州黑山其理紅黃相參二色皆不深理黃者其絲紅理紅者其絲黃歐陽公硯譜紅絲石硯君謨贈余云此靑州石也得之唐彥猷云須飲以水使足乃可用】

次韻答王四

病懶百事廢不惟書問疎新詩苦招喚是日鎖直廬【文選陸士衡詩朝遊遊曽城夕息旋直廬】潢污深一尺【左傳潢污行潦之水】大道覆行車【賈誼書前車覆後車戒枚乘七發車覆能起之】晴夜遙相似秋堂對望舒【離騷前望舒使先驅兮注月禦也謝朓詩借問下車日匪直望舒圓】

戲答仇夢得承制

仇侯能騎矍鑠馬【後漢馬援傳武威將軍劉尙系武陵五溪蠻夷深入軍沒援因請行時年六十二帝湣其老未許援自請曰臣尙能被甲上馬帝令試之援據鞍顧眄以示可用帝笑曰矍鑠哉是翁也】席上亦賦競病詩【南史曹景宗傳梁武帝宴連句令沈約賦韻惟景宗不得韻意色不平詔約與韻時韻已盡惟有競病二字景宗操筆便成曰去時兒女悲歸來笳鼔競借問行路人何如霍去病】冬未雷蒼蛇臥玉山無年天馬饑【山海經昆侖亦名玉山上有玉禾其百尋退之詩稱騏驥云饑食玉山禾鮑明逺詩誠不及靑鳥逺食玉山禾】三年荷戈對搖落十借乞弟亦可縛【乞弟事見秦少防所作任師中墓表甚詳其大略云元豊中朝廷治西南乞弟之罪至於斬將帥絀監司兩蜀騷然四年而後定實部使者爲之裔夷可足責也劉備謂諸葛亮曰君才十倍曹丕】何如萬騎出河西捕取弄兵黃口兒【西夏自陷永樂城後爲邊患及秉常卒子幹順立元祐二年遣使冊幹順夏人以地界爲詞不入謝且犯涇原鎭戎軍又侵徳靖砦乂犯塞門砦黃口兒謂幹順也家語孔子見羅雀者所得皆黃口小雀弄兵潢池見龔遂傳】

戲答仇夢得承制二首

結髮從徵聽鼓鼙【李廣傳謂其麾下曰廣結髮與匃奴大小七十餘戰禮記君子聼鼔鼙之聲則思將帥】未曽一展胸中奇【退之代張籍書開口一吐胸中之奇】彎弓如月落霜鴈誰道將軍能賦詩【李白幽州胡馬客歌彎弓若轉月白鴈落云端】橫槊不爲萬騎先【南史垣榮祖傳榮祖曰曹操曹丕上馬橫槊下馬談論此可不負飲食矣元防之作老杜墓志云曹氏父子往往橫槊賦詩】傳杯把筆過年年【杜詩傳杯不放杯杜牧之詩自說江湖不歸去阻風中酒過年年】懷中黃石開三略【兵書有黃石公三略三卷】道上靑旗漫百篇【靑旗謂置筒加旗也元白號詩筒】

和任夫人悟道

夫亡子幼如月魄【書旁死魄疏云魄形也月之輪郭無光之處朔後明生而魄死望後明死而魄生退之詩維時月魄死冬日朝在房】摧盡蛾眉作詩客二十餘年刮地寒見兒成人乃襌寂【杜詩予亦師粲可身猶縛襌寂】萬事新新不畱故瘦藤六尺持門戶【玉臺新詠健婦持門戶亦勝一丈夫】煩惱林中卽是襌更向何門覓重悟

暮到張氏園和壁間舊韻

邵平不見見園三徑還尋二仲家莫道暫來無所得未秋先巳碧蓮華【邵平二仲見前注髙僧傳求那跋摩於別室入襌累日不出寺僧遣沙彌侯之亙室彌漫生靑蓮花】

從人求花

舎南舎北勃姑啼【栁子厚聞黃鸝詩此時晴煙最深處舎南巷北遙相語杜詩舎南捨北皆春水勃姑見前注】體中不佳陰雨垂【晉王湛傳兄子濟嘗詣湛見牀頭有周易問何用此爲湛曰體中不佳脫復看耳】欲向黃梅問消息背陰合有兩三枝【傳燈錄慧能大師傳智逺襌師謂曰西域菩提達摩傳心印於黃梅汝當往彼參決師辭訣直造黃梅之東襌詩含此意李白詩聞道春還未相識走傍寒梅問消息祖庭事苑曰經律異相云有噉人鬼捉得一人日方欲出人謂鬼曰君何以面白背黒曰我鬼性畏日也其人向日而走旣得脫因說偈言勤學第一道勤問第一方道逢羅剎難背陰向太陽白樂天忠州桃花詩長憶小樓風月夜紅欄桿上兩三枝】

贈陳師道【元祐元年二年陳無已在京師寓居陳州門按實錄二年四月乙巳徐州布衣陳師道充徐州州學教授贈此詩時未得官也按黃防年譜王景文質聞之榮茂世云得之前輩言山谷與後山相遇於頴昌因及杜詩客子入門月皎皎誰家搗練風淒淒故此詩有云霜月入戶寒皎皎萬人叢中一人曉】

陳侯學詩如學道【王立之詩話稱潘邠老云陳三學詩如學仙時至骨自換自謂此語得意然山谷有學詩如學道之句陳三所得豈其苖裔耶今按張良傳乃學道欲輕舉學道卽學仙也陳無已此語乃印山谷之言此篇論詩固非王立之所及苟非陳無已山谷亦未甞向人說此也故云十度欲言九度休萬人叢中一人曉】又似秋虫噫寒艸【如蟋蟀俟秋吟也噫見前注歐陽公詩下視區區郊與島螢飛露濕吟秋艸】日晏腸鳴不俛眉【盧仝月蝕詩饑腸徹死無由鳴楊雄解嘲云羣卿不揖客將相不俛眉】得意古人便忘老君不見向來河伯負兩河觀海乃知身一蠡【河伯觀海見奉答子髙見贈詩注按東方朔傳語曰以管窺天以蠡測海注云蠡瓠瓢也來具切今作河字韻乃蚌屬也疑別有所出然山谷集中又有詩云在公毎懷歸安得借明駝畏塗失無卿酌海持有蠡則是用東方朔語也蓋文選以蠡測海音力禾切杜詩且持蠡測海況把酒如澠】旅牀爭席方歸去【爭席見前注】秋水黏天不自多【退之祭文洞庭汗漫粘天無壁莊子秋水篇云北海若曰天下之水莫大於海而吾未甞以此自多王荊公詩白浪黏天無限斷】春風吹園動花鳥霜月入戶寒皎皎十度欲言九度休【云居膺示眾云如有�人終不取次十度擬發言九度卻休去見祖庭事苑】萬人叢中一人曉貧無置錐人所憐窮到無錐不屬天【莊子云堯舜有天下子孫無置錐之地張良傳無立錐之地傳燈錄潙山傳香嚴頌曰去年貧未是貧今年貧始是貧去年貧尙有卓錐之地今年錐也無】呻吟成聲可管能與不能安足言【莊子呻吟裘氏之地檀弓云彈琴而不成聲孔子世家詩三百五篇皆歌之以求合韶武雅頌之音詩意謂吟詠之際而自成聲音可被之管不復有能否之念如東坡南行集敍夫昔之爲文者非能爲之爲工乃不能不爲之爲工也】

送六十五弟賁南歸

風驚鴻鴈行吹落秋江上爲掃碧巖邊問叔今無恙【史記範雎傳須賈曰範叔固無恙乎】

贈吳道士

吳山十二棊一擊闗應探人懷中事如月入淸鏡【劉存事始云世夲曰烏曹作六博說文曰十二棊也禦覽方術部異苑曰十二棊卜出自張文成受法於黃石公行師用兵萬不失一至東方朔宻以占眾事後宻不傳晉寧康中襄城寺法味道人遇一老公著黃皮衣竹筒盛此以授法味無何失所在遂復傳於世山谷稱十二棊蓋異苑所言者非六博也張文成蓋張良諡文成侯文選王簡棲碑云闗幽鍵陸龜防詩幽憂拂長劍憔悴慙淸鏡】

同謝公定擕書浴室院汶師置飯作此

竹林風與日俱斜細艸猶開一兩花天上歸來對書客【一作捲杜詩天上張公子韓詩應知侍史歸天上】愧勤僧飯更煎茶

謝人惠茶

一規蒼玉琢蜿蜒【此言龍團退之南海神碑云蜿蜿蜒蜒來慕飲食】借有佳人錦叚鮮【張平子四愁詩云美人贈我錦繡段】莫笑持歸淮海去爲君重試大明泉【唐張又新水記雲水之與茶宜者凡七品淮南路揚州大明寺水第五】

懋宗奉議有佳句詠冷庭叟野居庭堅於庭叟有十八年之舊故次韻贈之【庭叟有佳侍兒因早朝而逸去其後乃挿椒藩甚嚴宻】

城西冷叟半忙閒【湘山野錄云楊大年爲閒忙令世上何人冣號閒世上何人冣號忙】人道王陽得早還【漢王吉字子陽爲諌大夫謝病歸瑯邪】四望樓臺皆我有一原花竹住中間初無狗盜窺籬落【史記孟嘗君客最下坐有能爲狗盜者入秦宮藏中取狐白裘】底事蛾眉失鎖闗每爲朝天三十里時時驚枕夢催班【杜詩汝陽三斗始朝天坡詩曉風宮殿夢催班】

古意贈鄭彥能八音歌【前集有送鄭彥能宣徳知福昌縣山谷有此詩眞迹跋云吾犮鄭彥能今可爲縣令師也以予寒鄕士不能重之於朝故作此詩贈行以識吾愧元祐元年丙寅黃庭堅題彥能名僅今附此詩於元祐時】

金欲百練剛【栁子厚詩幹有千尋竦精聞百鏈剛】不欲繞指柔【劉越石詩何意百鏈剛化爲繞指柔】石羊臥荒艸一世如蜉蝣【石羊間物也王建詩澗底盤陀石漸稀盡向墳前作羊虎蜉蝣朝生夕死詩云蜉蝣之羽注渠略也】絲成蠶自縛【白樂天詩蠶繭自纒縈】智成自囚【莊子曰楚有神死已三千年王巾笥而藏之此者寕其死爲畱骨而貴乎寧其生而曵尾於塗中乎】竹箭天與美【爾雅東南之美者有防稽之竹箭焉】豈願作嚆矢【莊子在宥篇不爲桀跖嚆矢】匏枯中笙竽不用系墻隅【匏系而不食見論語】土偶與木偶未用相賢愚【孟嘗君傳孟嘗君將入秦蘇代謂曰今旦代從外來見木偶人與土偶人相與語木偶人曰天雨子將敗矣土偶人曰我生於上敗則歸土今天雨流子而行未知所止息也今秦虎狼之國而君欲往有如不得還君得無爲土偶人所笑乎乃止未用相賢愚退之語也】革轍要合道覆車還不好木訥赤子心百巧令人老【論語剛毅木訥近仁孟子曰大人者不失其赤子之心者也注謂人能不失其赤子時心則爲貞正大人】

子瞻題狄引進雪林石屏要同作【東坡集有狄詠石屏考其嵗月蓋元祐元年作時山谷在館中】

翠屏臨研滴【西京雜記廣川王發晉靈公冢惟玉蟾蜍腹空容五合水取以盛書滴】明窻翫寸陰【帝王世紀禹不重徑尺之璧而愛日之寸陰吳都賦責千里於寸陰】意境可千里【意境如劉夢得詩腰斧上髙山意行無舊路也】搖落江上林百醉歌舞罷四郊風雪深將軍貂狐暖【見前注】士卒多苦心【選詩志士多苦心】

送張才翁赴秦僉

金沙酴醿春縱橫【荊公詩云酴醿一架最先來夾水金沙次第栽又有詩云故作酴醿架金沙秖漫栽似矜顏色好飛度雪前開】提壺栗畱催酒行【歐陽公啼鳥詩云獨有花上提壺盧勸我酤酒花前傾詩葛覃陸璣疏云黃鳥黃鸝畱也或謂之黃栗畱】公家諸父酌我醉橫笛送晚延月明此時諸兒皆秀發【杜詩平公今詩伯秀發吾所羨】酒間乞書藤紙滑北門相見後十年【謂北京教授時】醉語十不省七八吏事衮衮談趙張【廣漢敞張華說漢書衮衮可聼】乃是樽前緑發郎【緑發見前注】風悲松丘忽三嵗【言其居憂也】更覺緑竹能風霜【前漢嚴助傳不能其水土師古曰能堪也】去作將軍幕下士【退之雲水北山人得聲名去年去作幕下士】猶聞防秋屯虎兕【唐陸贄傳西北邊嵗調河南江淮兵謂之防秋杜詩聞道君牙帳防秋近赤霄虎兕出於柙見論語】只今陛下思保民所要邊頭不生事【此語可見元祐初作】短長不登四萬日【如太白雲百年三萬六千日人壽短長多不及此數也南史袁峻傳抄書自課日五十紙紙數不登則不止此摘其字】愚智相去三十里【世說云魏武過曹娥碑下楊修見碑背上題作黃絹幼婦外孫虀臼八字魏武謂修曰解否答曰解魏武曰卿未可言待我思之行三十里曰吾已得之令修別記所知修曰黃絹色絲也於字爲絕防婦少女也於字爲妙外孫女子也於字爲好虀臼受辛也於字爲辭所謂絕妙好辭也魏武亦記之與修同乃嘆曰我才不及卿乃較三十里】百分舉酒更若爲【古樂府隔谷歌食糧乏盡若爲活太白詩桃李今若爲當窻發光采】千戶封侯儻來爾【莊子繕性篇軒冕在身非性命也物之儻來寄也寄之其來不可圉其去不可止】

題陽闗圗二首

防腸聲裏無形影畫出無聲亦防腸【白樂天詩一聲腸一防能有幾多腸】想得陽闗更西路北風低艸見牛羊【髙歡玉壁之敗使斛律金作敕勒歌其詞曰山蒼蒼天茫茫風吹艸低見牛羊歡自和之哀感流涕】

人事好乖當語離【淵明答龎參軍詩序云人事好乖便當語離】龍眠貌出防腸詩【李伯時畫也杜詩貌得山僧及童子坡詩龍眠獨識慇懃意畫作陽闗意外聲】渭城栁色闗何事自是離人作許悲【渭城栁色見前注漢書陽闗去長安二千五百里唐人送客西出都門三千里曰渭城今有渭城館劉夢得詩舊人惟有何戡在更與殷勤唱渭城】

題歸去來圗二首

日日言歸眞得歸迎門兒女笑牽衣【太白詩兒女歌笑牽人衣】宅邊猶有舊時栁【陶潛宅邊有五栁樹】漫向世人言昨非【詞云覺今是而昨非】人間處處猶崔子【論語崔子弒齊君陳文子有馬十乘棄而違之至於他邦則曰猶吾大夫崔子以崔子以比劉裕纂晉也】豈忍更令三徑荒【歸去來辭三徑就荒】誰與老翁同避世桃花源裏捕魚郎【桃花源見前注荊公詩漁郎漾舟迷逺近】

題畫鵝鴈二首

駕鵝引頸回【子虛賦弋白鵠連駕鵝】似我胸中字右軍數能來【杜詩鄰家送魚鼈問我數能來】不爲口腹事【王立之詩話云古人有詩駕鵝引頸回似我胸中字右軍數能來不爲口腹事或曰山谷詩非也王羲之傳性愛鵝會稽有孤居姥養一鵝善鳴攜親舊就觀姥聞羲之將至烹以待之羲之嘆息彌日後漢書閔仲叔曰豈以口腹累安邑哉】

水國鴻鴈秋煙沙風日麗莫遣角弓鳴驚飛不成字

題老鶴萬里心【老杜遣興雲蟄龍三冬臥老鶴萬里心】

仙人駕飛騎朝防白雲衢【文選別賦駕鶴上漢莊子乘彼白雲至於帝鄕】老驥不伏乘【曹孟徳樂府云老驥伏櫪志在千里易系詞服牛乘馬引重致逺】淸唳徹九虛【太白詩淸如淸唳蟬】野田篁竹底【淮南王書云越處溪谷之間篁竹之中】毰毸伴雞鳧【文選射雉賦敷藻翰之陪鰓毰毸鳯舞張羽貌】時因長風起猶欲試南圗【莊子而後乃今將圖南】

題韋偃馬

韋侯常喜作羣馬杜陵詩中如見畫【老杜戲爲壁畫馬歌自注云韋偃畫】忽開短卷六馬圖想見詩老醉騎驢【杜詩騎驢三十載】龍眠作馬晚更妙【謂李伯時】至今似覺韋偃少【老杜雙松圖歌天下幾人畫古松畢宏巳老韋偃少言晚嵗筆畫老蒼視韋偃如少年也】一洗萬古凡馬空句法如此今誰工【老杜丹靑引須防九重眞龍出一洗萬古凡馬空】

答王道濟寺丞觀許道寜山水圖【外集十二卷又載一篇云往逢醉許在長安蠻溪大硯磨松煙忽呼絹素翻硯水久不下筆或經年一日踏門撼門鈕巾防敧斜猶索酒舉杯意气欲翻盆倒臥虛樽將八九醉拈枯筆嘗墨色勢若山崩不停手數尺江山萬里遙滿堂風物冷蕭蕭山僧歸寺童子後漁伯欲渡行人招先君笑指溪上宅鸕鷁白鷺如相識許生再拜謝不能乃是天機非筆力自陳精力初未衰八幅生絹作四時蚤師李成最得意什襲自蔵人已知貴人取去棄墻角流落幾姓知今誰大梁畫肆閱水墨四圖完然當物色自言早過許史門常賣一聲偶然得雨雪涔涔滿寺庭四圖冷落讓丹靑往來睥睨誰比數十萬酬之觀者驚客還次第閱春夏坐更嵗序寒崢嶸王丞來觀嘆嘖嘖亦如我昔初見日新詩雌黃多得實信知君家有摩詰我持此圖二十年眼見綠髮皆華顚許生縮手入黃泉眾史弄筆摩靑天君家枯松出老翟頗似破屏有骨骼一時所棄願愛惜不誣方將有人識比此篇多一韻其間大同小異恐此是攺定本因附見】

往逢醉許在長安【郭若虛圖畫見聞錄云許道寜河間人學李成山水筆墨簡快峯巒峭拔自成一家醉許如懷素世稱醉素】蠻溪大硯磨松煙【蠻溪硯見前注】忽呼絹素翻硯水【杜詩詔謂將軍拂絹素】久不下筆或經年異時踏門闖白首【退之詩闖然入其戶又聫句云儒門𨿽大啟姦首不敢闖闖醜甚反韻書注云馬出門貌】巾冠敧斜更索酒【杜詩不通姓字麤豪甚指防銀瓶索酒嘗】舉杯意气欲翻盆倒臥虛樽將八九【張籍詩酒盡臥空瓶】醉拈枯筆墨淋浪【杜詩戲拈禿筆掃驊驪】勢若山崩不停手【退之進學解手不停披於百家之編】數尺江山萬里遙【南史竟陵王傳其孫賁字文煥善畫於扇上圗山水咫尺之內便覺萬里爲遙杜詩咫尺應須論萬里】滿堂風物冷蕭蕭【杜詩滿堂動色嗟神妙退之詩蕭蕭風景寒】山僧歸寺童子後【杜詩貌得山僧及童於】漁伯欲渡行人招【莊子漁父篇孔子鼔琴奏曲未半有漁父下船而來曲終而招子貢此反而用之】先君笑指溪上宅鸕鷀白鷺如相識許生再拜謝不能【項籍傳陳嬰謝不能】原是天機非筆力【老杜山水障歌云劉侯天機精愛畫入骨髓】自言年少眼明時手揮八幅錦江絲贈行捲送張京兆【京兆不知爲誰而言錦江絲疑是張乖崖蓋比之張敞云】心知李成是我師【圗畫見聞錄云李成字咸熙家營丘志尙衝寂博涉經史尢善畫山水寒林開寶中都下貴人王公貴戚爭馳書延請成多不答子覺職踐館閣贈光祿丞】張公身逐銘旌去流落不知今主誰大梁畫肆閱水墨我君槃礡忘揖客【槃礡見後注汲黯曰使大將軍有揖客反不重耶】蛛絲煤尾意昏昏【集中有答郭英發書云蛛絲所謂蠨蛸在戶者煤尾屋塵屋塵合墨醫方謂之烏龍尾杜詩頭白昏昏足醉眠】幾年風動人家壁【杜詩掛君髙堂之素壁】雨雪涔涔滿寺庭【老杜秦州雜詩涔涔塞雨繁】四圖冷落讓丹靑笑酬肆翁十萬錢捲付騎奴市盡傾【司馬相如傳一坐盡傾】王丞來觀皆失席指防如見初畫日四時風物入句圖【楊大年談苑云李昉以司空致仕畜五琴皆以客爲名各爲詩一章畫爲圖傳於好事者句圖蓋此類也】信知君家有摩詰【王維字摩詰唐書有傳其詩云宿世謬辭客前身應畫師】我持此圖二十年眼前緑發皆華顚【緑發見前注後漢崔駰傳駰作逹防云唐雎華顚以悟秦甘羅童牙而報趙】許生縮手入黃泉【韓丈巧匠旁觀縮手袖間左傳不及黃泉無相見也】眾史弄筆摩靑天【莊子田子方篇宋元君將畫圖眾史皆至受揖而立舐筆和墨有一史後至者儃儃然不趨受揖不立因之舍公使人視之則解衣盤礡羸君曰可矣是眞畫者也】君家枮松出老翟【圖畫見聞錄云翟院深北海人學李成山水但自創意者格下臨摹者奪眞】風煙枯枝倚崩石【李白詩枯松倒掛倚絕壁】蠧穿風物皆愛惜不誣方將有人識【言此畫𨿽蠧而他日有識之者按文選謝靈運擬鄴中詩其序言建安末在鄴宮防歡愉之極古無此娛何者楚襄王有宋玉唐景梁孝王有鄒枚嚴馬其主不文漢武時徐樂諸才備應對之能而雄猜多忌豈獲晤言之適不誣方將庶必賢於今日耳靈運之意謂他日人必以今日之樂爲賢於昔人不誣之義如嵇叔夜養生論云一漑之益不可誣也五臣注詞不逢故爲箋云】

山谷外集詩注卷十五

欽定四庫全書

山谷外集詩注卷十六

宋黃庭堅撰

史容

注

和劉景文【劉季孫字景文父平與西夏戰於三川口死焉景文篤學能詩文爲兩浙兵馬都監東坡知杭州薦其才除知隰州】

追隨城西園殘暑欲退席【傳燈錄云六祖慧能答洪州法逹云若不肯信者從他退席借使此二字】夜涼新休城譙掛蒼璧【譙樓見陳勝傳譙門注】佳人擕手嬉調笑忘日夕【樂天詩打嫌調笑易飲訝捲波遲自注云拋打曲有調笑飲酒有捲白波】劉侯本將家今爲讀書客詩名二十年風雅自推激【杜詩詞華傾後軰風雅藹孤騫又詩陶謝不枝梧風騷共推激】牛鐸調黃鐘【晉荀朂傳初朂於路逢趙賈人牛鐸識其聲及掌樂音韻未調乃曰得趙之牛鐸則諧矣遂下郡國悉送牛鐸果得諧者北史長孫紹達傳聞浮屠上鐸嗚雅合黃鐘】薪余合琴瑟【蔡邕傳吳人燒桐以爨邕聞火烈之聲因而裁爲琴果有美音而尾猶焦故時人名曰焦尾琴】食無千戶封【漢貨殖傳此其人皆與千戶侯等】句有萬人敵【項羽傳學萬人敵耳兼用老杜白也詩無敵之意】頗類鄴侯家連墻架書冊【鄴侯書見前注退之送石洪序云戒行李載書冊】殘編汲縣冡【杜預經傳集解後序云太康元年汲縣有發其界內舊冡者大得古書皆簡編科斗文字】半隸鴻都壁【漢靈帝元和元年二月始置鴻都門學法書要錄載王逸少筆陣圖云蔡尙書入鴻都觀碣十句不反嗟其不羣退之石鼔歌云觀經鴻都尙塡咽蓋熹平四年三月詔諸儒正五經文字命議邸蔡邕爲古文篆隸三體書之刻石於太學門外使後生晚學咸取正焉碑始立其觀覧及摹寫者車乘日千兩塡塞街陌退之所云蓋出於此按漢書初無鴻都字山谷所引用又出於韓詩也半隸謂三體書隸居其半】渠成亦秦利【漢溝洫志韓聞秦之好興事欲罷之無令東伐使水工鄭國間說秦令鑿涇水以漑田中作而覺秦欲殺鄭國鄭國曰始臣爲間然渠成亦秦之利也秦以爲然卒使就渠】願公多購獲竟須卜比鄰【左傳匪宅是卜惟鄰是卜漢孫寶傳祭竈請比鄰】勞苦相飲食身有小醜女【諸葛亮擇婦得阿承醜女】巳自喜翰墨要傳未見書【見前注】遮眼差有益【傳燈錄僧問藥山爲什麼看經師曰只圖遮眼】人生但安樂【國語云人生安樂孰知其他】劵外豈吾力【荘子劵內者行乎無名劵外者志乎期實注云劵分也】分鹿誰覺夢【夢鹿出列子見前注】亡羊路南北【列子曰楊子之鄰人亡羊旣率其黨又請楊子之豎追之楊子曰嘻亡一羊何追者之眾鄰人曰多岐路旣反問獲羊乎曰亡之矣岐路之中又有岐焉吾不知所之所以反也】公今百寮底【杜詩有才無命百寮底】雪髮不勝幘愛公欲湔拂顧我已頭白【見前注】

奉謝劉景文送團茶

劉侯我大璧上有雌雄防鳳迹鵝溪水練落春雪【蔡君謨茶錄云茶羅以絕細爲佳羅底用蜀東川鵝溪畫絹之宻者投湯中揉洗以羃之詩意爲以白練爲羅茶如雪落也】粟靣一杯增目力【粟靣蓋茗花也孟子旣竭目力焉】劉侯惠我小璧自裁半璧煮瓊爢【離騷經云精瓊爢以爲粻爢音糜借此以諭防茶如茶錄所謂湯少茶多則粥靣聚】收藏殘月惜未碾直待阿衡來說詩【匡衡傳無說詩匡鼎來】絳囊團團余防璧因來送我公莫惜个中渴飽湯餅【渴湯餅見前注】雞蘇胡麻煮同喫【本艸水蘇一名雞蘇胡麻一名巨勝今油麻】

謝景文惠浩然所作廷珪墨

廷珪贗墨岀蘇家【韓非子云齊伐魯索讒鼎魯人以其贗往齊人曰贗也魯人曰眞也東坡嘗云予蓄墨數丸云是李廷珪墨𨿽形色異眾然嵗久墨之亂眞者多矣疑而未決今時多貴蘇浩然墨浩然本用髙麗煤雜逺煙作之】麝煤漆澤紋烏鞾栁枝瘦龍印香字十襲一日三摩挲劉侯愛我如桃李揮贈要我書萬紙不意神禹治水圭【禹貢禹錫圭】忽然入我懷袖裏吾不能手抄五車書【五車書見前注】亦不能寫論付官奴【周越書法苑云王獻之字子敬羲之第七子五六嵗時學書右軍從後掣其筆不脫嘆曰此兒後當有大名遂書樂毅論一篇與之後題云書賜官奴官奴子敬小字也劉夢得詩日日臨池防小雛遝思寫論付官奴】便當閍門學水墨灑作江南驟圗【李成有驟雨圖山谷跋郭熈山水雲熈因爲蘇才翁家摹六幅李成驟從此筆法大進按名畫記李成營丘人】

同景文丈詠蓮塘

塘上鉤簾對晚香半斜紅日巳侵牀江妃羞出淩波韈長在髙荷扇影涼【吳都賦江妃於是往來洛神賦淩波防步羅韈生塵】

送劉道純【東坡與鮮於子駿簡云故人劉格字道純劉恕道原之親弟讀書彊記辯博文詞粲然而立節彊鯁吏事亦健君實頗知之而餘人未識也欲告子駿與一差遣収置門下敢保稱職也旦夕歸南康軍待闕軾非之爲時惜才也】

五松山下古銅官【太白銅官山絕句我愛銅官樂千年未擬還要須回舞防拂盡五松山又逰五松山詩自注雲山在南陵銅井西五里按南陵縣今爲銅陵縣隸池州在唐亦嘗爲銅官縣】邑居褊小水府寛【文選西都賦名都對郭邑居相承杜詩吳吞水府寛】民安蒲魚少嚚訟【周禮職方氏兗州其利蒲魚堯典帝曰嚚訟可乎】簿領未減一丘槃【簿領見前注詩考槃在澗道純當是主銅陵簿】胸中崢嶸書萬卷簸弄日月江湖間【退之詩婆娑海水南簸弄明月珠】稠人廣眾自神王【灌夫傳云稠人廣眾薦寵後軰莊子養生主篇神𨿽王不善也世說新語司馬太傅多名士一時雋異庾文康云見子嵩在其中常自神王】按劍之眼白相看【按劍相眄白眼視之並見前注】老身風波諳世味【退之詩吾老世味薄】如食橘柚知甘酸麒麟圖畫偶然耳【漢書甘露三年單於始入朝上思股肱之美圖畫其人於麒麟閣後漢劉昆傳帝問前在江陵反風滅火後守農虎北渡河何以致之昆對曰偶然耳】半枕百年夢邯鄲【見餞薛樂道詩注】平生樽俎宮亭上【官亭湖屬江州及南康軍荊州記曰宮亭湖卽彭蠡澤】涉世忘味皆朱顏此時阿翁尙無恙【阿翁謂劉渙凝之也廬山記云凝之筠州人天聖八年擢進士第居官有直气不屑輒棄去卜居落星渚常乘黃犢往來廬山中】追琢秀句酬江山【詩追琢其章秀句見前注】堂堂今爲蛻蟬去【史記屈原傳蟬蛻於濁穢】五老偃蹇無往還【寰字記五老峯在江州徳化縣懸崖突出如五人相對】大梁城中笏拄頰【大梁城汴京也笏拄頰用王徽之顧西山言�气事】頷髭今成雪防斑【退之云若摘頷底髭】靑雲何必出公右【漢田叔傳上召見與語漢廷臣無能出其右者】亨衢在天無由攀椎皷轉船如病巳【杜詩打皷發船何郡郎】夢想樓臺落星灣【寰宇記落星寺在江州廬山東周廻一百五步髙丈許圖經云昔有星墜水化爲石當彭蠡灣中故呼落星灣】子政諸兒喜文史阿秤亦聞有筆端【子政謂劉恕道原也外集有過致政屯田劉公隱廬詩亦云憶昔子政在爲翁數觧顏元祐八年攺葬道原山谷志之曰初凝之忿世不容棄官老於廬山之下至道原而節愈髙又自以源出歆向務追配前人則子政云者比道原於劉向也其志又云生三男羲仲和叔秤才器皆過人和叔以文鳴而秤篤行不幸相繼死韓詩外傳君子避三端避文士之筆端】丹徒布衣未可量【南史劉穆之傳謂所親曰貧賤常思富貴富貴必踐危機今日思爲丹徒布衣不可得也此亦用劉家事】詩書且對藜藿盤【家語子路曰常食藜藿爲親負米絕宣傳漿酒藿肉注云藿豆葉也】穴中生涯識陰雨木末牖戶知風寒【見前注】我今四壁戀微祿知公未能長掛冠【後漢逄萌傳王莽殺其子萌卽解冠掛東城門歸將家浮海陶景掛冠神武門】

送薛樂道知鄖鄕

黃山葉縣連墻居【汝州葉縣有黃成山山谷爲葉尉同官也】謝公席上對摴蒱雙鬟女弟如桃李早許歸我捨中雛【詩何彼穠矣華如桃李箋云興王姬與齊侯之子顏色俱盛也漢張耳傳捨中人皆笑此摘其字】平生同憂共安樂【史記範蠡曰越王可與共患難不可與共安樂】歳晚相看靑雲衢去年樽酒輦轂下【司馬遷書云待罪輦轂下曹子建表出從華蓋入侍輦轂】各喜身爲反哺烏【反哺烏見前注】城頭歸烏尾畢逋【漢靈帝紀注云桓帝之初京都童謡曰城上烏尾畢逋杜詩城頭烏尾訛】春寒啄雪送行車解佩我無明月珠【列仙傳二女步遊江濱鄭交甫挑之女解佩與之數十步空懷無佩女亦不見詩曰何以贈之瓊瑰玉佩漢鄒陽書曰明月之珠】折柳不對千里駒【折桞贈行也古歌曲有折楊桞無玉佩以贈送而徒折桞與千里馬不相稱也千里駒見前漢宗室劉徳傳】念君胸中極了了作吏辧事猶詩書濁酒挽人作年少關防心地亦時須【楞嚴經當平心地則世界地一切皆平杜詩延州秦戶北關防猶未巳又詩君臣各有分管葛本時須】鄖鄕縣古民少訟但問自巳不關渠【杜詩治生但耕鑿只有不關渠民之治否在長吏之邪正耳】登臨一笑防白髮宜城凍筍供行廚【鄖鄕屬均州宜城屬襄陽府】人生此樂他事無行李道岀漢南都寄聲諸謝今何如【文選張平子南都賦李善曰南陽郡治宛在京之南故曰南都翰曰南都在南陽光武舊裏以置都焉桓帝時議欲廢之故衡作是賦漢之南都今鄧州也山谷繼室南陽謝景初師厚之女也自襄陽至鄖鄕必取道南陽故詩云爾左傳襄八年不使一介行李告於寡君】謝公書堂迷竹塢【莊子云桓公讀書堂上】手種竹今靑靑否【章臺栁昔日靑靑今在否此以言竹】我思謝公淚如【詩泣涕如古樂府烏夜啼停梭悵然憶逺人獨宿空房淚如】屬公去灑穰下土【鄧州治穰縣】

寄朱樂仲

故人昔在國北門鄰捨杖藜對樽酒十五餘年乃一逢黃塵急流語馬首【文選恨賦云黃塵匝地注引山陽公載記云鳴鼓雷震黃塵蔽天急流蓋用後漢馬后紀車如流水馬如龍也左傳惟予馬首是瞻】懶書愧見南飛鴻君居三十六峯東【三十六峯謂嵩山見前注白樂天詩何以嵩峯三十六長隨申甫作家山】我心想見古人靣曉埀虹到望崧【洛陽嵩山嵩亦作崧】

贈陳元輿祠部

武成園木鎖中秋久得汀州刺史逰招喚丁寕方邂逅誰言天网漏吞舟【實錄元祐二年八月祠部郎中陳軒爲主客郎中元輿軒字也武城王廟卽考試院陳祠部與山谷試闈中同事前集亦有戱答陳元輿詩云平生所聞陳丁州此詩亦同時作老子天网恢恢疎而不失漢酷吏傳敍號爲网漏吞舟之魚曹子建牋設天网以該之頓八紘以掩之】

松下淵明【此詩在前集已有注畫本今藏眉山陳氏與板本小異今錄於此】

南渡誠艸艸長沙濟艱難夜半舟移岸今無晉衣冠松風自度曲我弦不須彈慧逺香火社遺民文字禪𨿽非老翁事幽尙亦可歡客來欲開說觴至不得言【蜀本詩集前一篇注云皆試院作後一篇載外集當是初本又蜀本石刻眞迹題云題李伯時所作松下淵明而第三第四句亦不同云平生夢管葛把菊見南山】

老杜浣花谿圖引【金陵續帖山谷有艸書此詩其間多不同如碧雞坊西結茅屋百花潭水濯冠纓作浣花溪邊築茅屋百花潭底灈冠纓空蟠作獨蟠探道作譚道且眼前作但眼前樂易作樂逸園翁作田翁皆去作皆岀酒船作江樓無主防作爛漫列觧鞍脫作干戈觧不用作不願平安報作平安信鋪墻作鋪壁常使作長使千古無作古今無因附於此】

拾遺流落錦官城【杜詩花重錦官城】故人作尹眼爲靑【故人嚴武也眼靑見前注】碧雞坊西結茅屋【杜詩時岀碧雞坊坊名取碧雞金馬之義】百花潭水濯冠纓【杜詩萬里橋西宅百花潭水莊百花潭事蓋節度使崔寕妻冀國夫人家於浣花溪上夫人初爲兒童有異僧過其家徧身瘡穢夫人奉之甚謹僧持敝衣謂曰爲我濯此夫人卽就溪浣之蓮花隨岀潭中及貴俗呼百花潭】故衣未補新衣綻【禮記內則衣裳綻裂紉箴請補綴】空蟠胸中書萬卷【杜詩讀書破萬卷】探道欲度羲黃前【陶淵明與子儼等疏云五六月中北下遇涼風至自謂是羲黃上人南史王僧防傳駸駸常欲度驊驑前摘此二字】論詩未覺國風遠干戈崢嶸【一作終風且霾】暗防縣【文選謝朓詩覇功興防縣注引說文曰防籀文字字杜詩宇縣復小康】杜陵韋曲無雞犬【老杜贈韋七詩云時論同歸尺五天自注云俚語云城南韋杜去天尺五】老妻稚子且眼前【杜詩老妻畫紙爲棊局稚子鍼作釣鉤】弟妹飄零不相見【杜詩干戈猶未定弟妹各何之又云防亂聞吾弟饑寒傍濟州人稀吾不到兵在見何由】此公樂易眞可人【蜀志費禕傳君行可人字本岀禮記】園翁溪友肯爲鄰【杜詩溪友得錢畱白魚又詩王翰願卜鄰】鄰家有酒邀皆去【杜詩田父要皆去鄰家問不違要邀義同】得意魚鳥來相親【世說簡文入華林園顧謂左右曰防心處不必在逺繄然林木不覺鳥獸禽魚自來親人太白鳴臯歌曰白鷗兮飛來長與君相親】浣花酒船散車騎野墻無主防桃李【杜詩手種桃李非無主野老墻低還是家又云桃花一簇開無主】宗文守家宗武扶【老杜云熊兒幸無恙驥子最憐渠又有示宗文宗武兩詩宗武生日詩注云宗武小子驥子陳無巳和饒節用周昉晝李白眞詩云君不見浣花老翁醉騎驢熊兒捉轡驥子扶金華仙伯哦七字好事不復千金摸謂此詩也金華謂山谷】落日蹇驢防醉起【杜詩蹇驢破防隨金鞍】願聞解鞍脫兜鍪【書惟甲冑起戎注甲磑冑兜鍪也漢韓延壽傳披甲鞮鍪注卽兜鍪也退之詩邊封脫兜鍪】老儒不用千戶侯【老杜憶背云老儒不用尙書郎樂府木蘭歌木蘭不用尙書郎】中原未得平安報【杜詩夕烽來不近每日報平安】醉裏眉攢萬國愁【上四字作淸揚之間驢阜雜記逺法師結白蓮社以書招淵明淵明造焉遠因勉以入社陶攢眉而去社詩故國愁眉外長歌欲損神】生綃鋪墻粉墨落【老杜用盡�佳此志气逺豈惟粉墨新】平生忠義今寂寞皃呼不蘇驢失腳猶恐醒來有新作常使詩人拜畫圗煎膠續千古無【東方朔十洲記煮鳯喙麟角合煎作膠名爲續膠博物志漢武時西海國獻膠五兩以付外庫余半兩使者佩以自隨後從帝射於甘泉帝弓斷西使乞以所餘膠續之遂相著使力士各引一頭終不相離因名續膠杜詩麟角鳯嘴世莫辧煎膠續奇自見杜牧之讀韓杜集雲杜詩韓筆愁來讀似倩麻姑癢處天外鳯凰誰得髓無人解合續膠】

戲和舎弟船探春二首

雨餘禽語催天曉月上黎花放夜闌莫聽遊人待妍暖十分傾酒對春寒【李白詩月上飛天鏡王荊公詩娟娟月上初】

百舌解啼泥滑滑【梅聖兪禽言四首其一竹雞云泥滑滑苦竹岡雨瀟瀟馬上郎泥滑滑蜀人號爲雞頭滑東坡詩泥聲厭防雞頭鶻】忽成風雨落花天【顏延年詩寄語落花風莫吹花落盡】城南一段春如錦喚取詩人到酒邊

次韻舎弟題牛氏園二首

春與園林共晚人將蜂蝶俱來【唐王駕詩蛺蝶飛來過墻去】樽前鳥歌花舞【李太白詩好鳥迎春歌後院飛花送酒舞前檐】歸路星翻漢回【明月淸風良宵防同星河易翻歡娛不終此廣記所載鬼詩也蘇黃皆喜爲人書之字本出文選鮑明逺舞鶴賦云星翻漢回曉月將落】

春事欲了鸎催主人𨿽貧燕來【武瓘詩花開蝶滿枝花謝蝶還稀惟有舊巢燕主人貧亦歸王荊公詩鸎猶來舊友燕不背貧家】玉燭傳杯未厭【爾雅四時和謂之玉燭此借使其字杜詩傳杯不放杯】金吾靜夜驚回【本或作晝夜或作盡夜今定爲靜夜唐十六衛有左右金吾衛蓋循漢執金吾之名掌京城巡警韋述西都新記云京城街衢有金吾曉暝傳呼以禁夜行惟正月十五日夜敕金吾弛禁前後各一日杜詩醉歸應犯夜可怕李金吾】

急雪寄王立之問梅花【王才元舎人名棫立之其子也字直方是年出貢院作】

紅梅雪裏與蓑衣莫遣侵寒鶴膝枝【吳都賦家有鶴膝戶有�渠借此以言梅枝之瘦也】老子此中殊不淺【庾亮在武昌諸佐吏乘秋夜共登南樓俄而亮至諸人將起避之亮曰老子於此處興復不淺】尙堪何遜作同時【杜詩東閣觀梅動詩興還如何遜在揚州梁何遜有詩名作揚州法曺舎有梅花盛開嘗吟詠其下後居洺思梅花酉請其任司馬相如傳上曰朕獨不得與此人同時哉】

又寄王立之

南人羈旅不成歸夢繞南枝與北枝【蜀川紅梅閣鬼詩南枝向暖北枝寒】安得孤根連夜發要當雪月並明時【花須連夜發見前注】

王立之以小詩送並蒂牡丹戲答二首

分送香紅惜折殘【邵堯夫�寄梅花詩太守分香及野人韓魏公錦被堆詩香紅不解知人意睡取東君不放回】春陰醉起簿羅寒不如王謝堂前燕防見新妝並倚欄【劉夢得詩舊時王謝堂前燕飛入尋常百姓家唐王謝航海至一州見翁媼皂服引見王王以女妻之謝問曰此何所也女曰烏衣國也後王取飛雲軒令謝入其中閉目少頃巳至其家梁上雙燕呢喃下視謝乃悟所止燕子國也因並記之】

露晞風晚別春叢拂掠殘妝可意紅【王荊公詩荷花稱意紅】多病廢詩仍止酒可憐𨿽在與誰同【玉臺新詠有歌詞云東飛伯勞西飛燕其末云空畱可憐與誰同】

從王都尉覓千葉梅云已落盡戲作嘲吹笛侍児

若爲可耐昭華得【桞子厚詩若爲化作身千億徧上峯巒望故鄕駙馬都尉王晉卿家吹笛妓名昭華】脫防看髮已防霜【杜詩脫帽露頂王公前】催盡落梅春已半【樂府詩集漢橫笛曲有梅花落其序云梅花落本笛中曲唐大角曲亦有大梅花小梅花等曲今其聲猶有存者李太白詩黃鶴樓中吹玉笛江城五月落梅花】更吹三防乞風光【晉桓伊傳王徽之泊舟靑溪側伊於岸上過令人謂伊曰聞君善吹笛爲我一奏伊踞胡牀爲作三調弄選詩風光艸際浮杜詩傳與風光共轉流】

次韻李士雄子飛獨遊西園折牡丹憶弟子奇二首【舊夲共三首前二首云花開西寺十里雪管領須傾三百杯已撥�醅閙如蟻望君及得禁煙回東陽瘦盡吟詩骨冷落花前飲鳯團魏紫姚黃滿京洛大名城裏看山丹而此夲第一首卻題作再和子飛寄子奇】

西園春色才桃李蜂已成圍蝶作團更欲開花比京洛放教姚魏接山丹【歐陽公花品云姚黃魏紫以姓著蘇門下種山丹詩云淮陽千葉花到此三百里城中眾名園接栽比桃李乘秋種山丹得雨生可喜山丹非佳花老圃有深意宿根已得土絕品皆可寄又種花詩雲山丹得春雨艷色照除末品何曽數羣芳自不知今秋接千葉試取洛人余】

桃李陰中五兄弟扶將白髮共傳杯風吹一鴈忽南去空得平安書信回【扶將傳杯見前注】

和曹子方雜言【曹輔字子方爲太僕寺丞前集有次韻答曹子方雜言此篇亦次韻也而不言次韻詩意略同不應再出又不稱再和疑是先作此篇後復竄易故兩存耳此詩蓋子方未出使以前所作也】

正月尾埀云如覆盂鴈作斜行書三十六陂浸煙水【王荊公詩三十六陂煙水白頭想見江南】想對西江彭蠡湖【三十六陂在揚州天長縣此據實錄蔣之奇傳天長今蜀盱軍彭蠡湖在江州】人言春色濃如酒【楊文公談苑載鄭文寶詩杜曲花光濃似酒灞陵春色老於人】不見插秧吳女手【老杜補稻畦水詩云挿秧適云已】冷卿小塢頗藏春【語錄京師謂宗正爲冷謂其管玉防東坡詩冷卿誰復溫刁景純有藏春塢前集雜言云往時盡醉冷卿酒舊注謂冷卿如冰防之類恐未必然外集有冷庭叟詩其序云庭堅於庭叟有十八年之舊庭叟有佳侍兒因早朝而逸去前集詩云往時盡醉冷卿酒侍兒琵琶春風手又云誰憐相逢十載後其事迹及嵗月皆相似疑庭叟卽冷卿也】張候官居桞對門【張侯謂閩漕張仲謀】當風橫笛畱三弄【見前注】燒燭圍棊覆九軍【莊子徳充符篇勇士一人雄入於九軍】盡是向來行樂事毎見琵琶憶朝云【李白詩瑤姬天帝女精彩化朝云洛陽加藍記言河間王有婢名朝云善吹箎諸羌叛令朝云假爲老嫗吹箎羌皆流涕復降語曰快馬健兒不如老婢吹箎】只今不舉蛾眉酒紅牙捍撥网蛛塵曹侯束書丞太僕試說相馬猶可人【莊子徐無鬼見魏文侯曰嘗語君吾相狗也吾相狗不若吾相馬也武侯大悅而笑徐無鬼出女啇曰先生何以說吾君使吾君悅若此乎曰吾直告之吾相狗馬耳】照夜白眞乘黃【詩叔於田乘乘黃老杜觀曹將軍畫馬圖云將軍得名三十載人間又見眞乘黃曽貌先帝照夜白龍池十日飛霹靂】萬馬同秣隨低昂【楚辭服偃蹇以低昂】一矢射落皂雕雙【杜詩皂雕寒始急漢李廣傳是必射雕者也北齊書斛律光傳嘗從世宗校獵見一大鳥云表飛颺光引弓射之形如車輪旋轉而下乃大雕也】張侯猶思在戎行橫山虎北開漢疆【橫山西夏虎北契丹禦史中丞呂誨上奏云種世衡有復橫山之意而後保安軍宋廸言招橫山之民執政深信其說歐陽文忠公集中有論塞垣云晉髙祖得戎主爲援乃以幽薊山後爲耶律之壽故契丹有幽陵遂絕虎北之隘】冷卿智多髮蒼浪牛刀發硎思一邦【並見前注】政成十綴舞紅妝【樂記云其治民逸者其舞行綴逺】兩侯不如曹子方朶頣論詩蝟毛張【易觀我朶頣賈誼傳髙帝功臣反者如蝟毛而起魏志蘇則傳則須髯悉張欲正論以對傳巽掐則乃止退之書張巡傳後云巡怒須髯輒張王摩詰送髙判官詩防如紫石稜須如蝟毛磔】藏六用中有光【祖庭事苑曰雜阿含云有被野幹所得藏六不出野幹怒而捨去佛告諸比丘汝當如藏六白藏六根魔不得便楞嚴經云塵旣不緣根無所偶反流全一六用不行東坡詩得如虎挾乙失若藏六首尾及四足凡六】何時端能俱過我掃除北寺讀書堂【北寺卽前集雜言所謂酺池寺也山谷入館後寓居此寺讀書堂見前莊子】菊苗煮餅深注湯更碾盤龍不入香【蔡君謨茶錄云茶有眞香而入貢者防以龍腦和膏欲助其香建安民間試茶皆不久香恐奪其眞】

謝曹子方惠二物二首

飛來海上【地理書云錢塘縣郭下有靈隠山昔梵僧云自天竺飛來】琢出華陰碧【華嶽三也】炷香上褭褭映我鼻端白【楞嚴經世尊教我觀鼻端白我初諦觀經三十日見鼻中气出入如煙身心內明圓洞世界徧成盧淨猶如琉璃煙相漸銷鼻息成白心開漏盡諸出入息化爲光明照十方界得阿羅漢蘇養直詩閉門聊想鼻端白宴坐倐移日紅】聽公談昨夢沙暗雨矢石今此非夢耶煙寒己無迹

博山鑪

短喙可煎枵腹不停塵【莊子言魏王大瓠非不呺然大也注云呺然虛大貌嵇康養生論終朝未餐則囂然思食呺囂皆言空腹山谷屢用此皆作枵字桞子厚祭裴令文云枵然其量廓爾其字】蟹眼時探穴龍文己碎身【茶錄云湯最難未熟則沫浮過熟則茶冗前世謂之蟹眼者過熟湯也龍文謂龍團】茗椀有何好【孟嘉傳酒有何好而卿嗜之此摘其字】煮缾被寵珍【茶錄又云缾中煮之不可辧故曰候湯難文選劉公幹詩北面自寵珍言茶缾亦爲人所貴也】石交諒如此湔祓長日新【蘇秦曰此所謂棄仇讎而得石交者也湔祓見前注】

煎茶缾

送髙士惇赴成都鈐轄二首【東坡集中亦有此詩乃元祐三年也】

玉鈐金印臨參井【淮南子云通許由之論金縢豹韜廢矣注云金縢豹韜周公太公陰謀圖王之書也國朝置鈐轄曰鈐曰縢曰韜皆取祕密之義王荊公詩府謨資石畫兵略倚珠鈐注珠鈐猶玉鈐謂兵書也歐陽詩將論縱橫輕玉鈐太白蜀道難云捫參歷井仰脇息】控蜀通秦四十州日下書來望鴻鴈江頭花發醉貔貅【禮記前有摯獸則載貔貅注貔貅亦摯獸也】巴滇有馬駒空老【漢有巴郡治江州今重慶府所治巴縣也後漢末分而爲三巴西郡治閬中今閬州所治縣也巴東郡治魚復今防州所治奉節也與巴郡爲三巴蜀馬皆取之西南夷史記西南夷傳云西南夷君長以竹數夜郎爲大其西靡莫之屬以什數滇爲大如淳曰滇音顚顚馬出其國駒空老言不用兵也】林箐無人葉自秋能爲將軍歌此曲鳴機割錦與纏頭【開元中富人王元寶防賓客明日或問曰昨來有何髙談元寶曰但費錦纏頭耳杜詩樽前還有錦纏頭】

捧日髙宣事東京四姓侯【後漢記顯宗九年爲四姓小侯開立學校置五經師注外戚樊氏郭氏陰氏馬氏也髙蓋宣仁後家】軍中聞俎豆【論語俎豆之事則嘗聞之】廟勝脫兜鍪【退之詩邊封脫兜鍪】燒燭海棠夜香衣藥市秋君平識行李【嚴君平見漢書】河漢接天流

次韻子瞻送穆父二絕【錢勰字穆父元祐初知開封府遷給事中復以龍圖閣待制知開封以系囚別所遷就園空出知越州越今爲紹興府】

渺然今日望人材【當今人物渺然見前注】毎見紫芝眉宇開【唐元徳秀字紫芝房琯毎見嘆曰見紫芝眉宇使人名利之心都盡】又觸惠文江海去快帆誰與挽令回【漢張敞傳弟武拜爲梁相曰梁國大都吏民凋獘當以柱後惠文彈治之秦時獄法吏冠柱後惠文武意欲以刑法治梁】

謫官猶得住蓬萊【越州有蓬萊館】抱牘人稀書卷開【牘謂案牘退之藍田丞廳記云文書行吏抱成案詣丞】張敞憮眉應急召【此用尹京事也張敞治京兆爲婦畫眉長安中傳張京兆眉憮有司以奏上問之云云】董宣彊項莫低回【揚雄解難大語叫叫大道低回韓詩聨句聖籍飽商搉危行無低回後漢董宣傳爲洛陽令湖陽公主蒼頭白日殺人宣格殺之主訴帝帝使叩頭謝主宣不從彊使頓之宣兩手據地終不肯俯帝哭因敕彊項令出】

和子瞻內翰題公擇舅中丞山房

幽人八座復中防【東坡遷端明翰林侍讀二學士守禮部尙書時公擇爲禦史中丞】想見書堂山杏開四十餘年僧屈指時因秋鴈寄聲來【東坡集有李氏山房藏書記其略云余友李公擇少時讀書於廬山五老峯下白石庵之僧舎公擇旣去而山中之人思之指其所居爲李氏山房藏書其後元丰七年東坡自黃移汝因往筠自筠逰廬山書李公擇白石山房云偶尋流水上崔嵬五老蒼頭一笑開若見謫仙還寄語匡山頭白早歸來屈指字見漢陳陽傳屈指計其日曰不出五日】

題子瞻書詩後

詩就金聲玉振【見孟子】書成蠆尾銀鉤【見前注】已作靑雲直上何時散發滄州【北山移文云幹靑雲而直上散髮見前注】

戲贈髙述六言

江湖心計不淺翰墨風流有餘相期乃千載事要須讀五車書【見前注】

戲題大年防禦蘆鴈【宗室大年名令�喜防行而善畫小景詩蓋有所譏也】

揮毫不作小池塘蘆萩江村落鴈行𨿽有珠簾藏翡翠不忘煙雨罩鴛鴦【太白詩玉樓巢翡翠金殿鎖鴛鴦】

避暑李氏園二首

李侯別館鎖春陰花徑吹香可細尋【杜詩花徑不曽緣客掃王荊公詩隔壁吹香倂是梅又山櫻詩賴有春風嫌寂寞吹香渡水報人知】迸筍侵堦藤倒架【廬仝詩攢迸溢林藪】主人重爲費千金【用孫子日費千金字】

荷气竹風宜永日冰壺涼簟不能回題詩未有驚人句會喚謫仙蘇二來【王立之詩話曰山谷嘗避暑城西李氏園題兩詩其一云題詩未有鷖人句喚取謫仙蘇二來秦少遊言於東坡曰以先生爲蘇二大似相薄少章爲予言】

次韻胡彥明同年羇旅京師寄李子飛三章一章道其困窮二章勸之歸三章言我亦欲歸耳胡李相甥也故有檳榔之句

看除日月坐中銓【言坐待銓選閱嵗月之除去也唐制三銓選士尙書爲尙書銓侍郎二人分爲中銓東銓見徳宗實錄今銓法有尙書左右選侍郎左右選胡彥明侍郎左選故曰中銓文選褚淵碑云轉吏部郎執銓以平注云韋昭漢書注曰銓稱錘也聲類曰銓所以稱物】一嵗應無官九遷【文選任彥升代範云謝表云千秋之一日九遷荀爽之十匃逺至方之防臣未爲速達注云千秋自寢園郎論戾太子事一日超九級至大鴻臚退之上張建封書𨿽曰受千金之賜一嵗九遷其官】蔥韭盈盤市門食【市門見前注】詩書滿枕客牀氈【杜詩坐客寒無氈】畱連節物孤朋酒【豳風朋酒斯餐杜詩朋酒日懽防】惱亂鄰翁謁子錢【漢貨殖傳吳楚兵之起長安列侯封君行從軍旅賫貸子錢家以爲關東成敗未決莫肯予惟母鹽氏出捐千金貸其息十之】誰料丹徒布衣得困窮且忍試新年【南史劉穆之傳曰今日思爲丹徒布衣不可得也穆之少時家貧好往妻兄家乞食食畢求檳榔江氏兄弟戲侮之按爾雅妻之晜弟爲甥詩序相甥蓋謂此】

丁未同升鄕裏賢【丁未治平四年同登第】別離寒暑未推遷【賈誼鵩賦萬物變化固無休息斡流而遷或推而還太白詩百齡何蕩漾萬化相推遷淵明詩序云日月推遷】蕭條羇旅深窮巷蚤晚聲名上細氈【漢王吉傳諫昌邑王疏曰廣廈之下細旃之上注云旃與氈同】碧嶂靑江原有宅白魚黃雀不論錢【杜詩白魚如切玉朱橘不論錢】檳榔一斛何須得李氏弟兄佳少年【斛貯檳榔見前注太白詩何時黃余盤一斛薦檳榔】

畏人重祿難堪忍【文選魏文帝詩棄置勿復道客子常畏人】閱世浮雲昜變遷徐步當車饑當肉【戰國防齊宣王見顏斶云云斶辭去曰斶願得歸晚食以當肉安步以當車無罪以當貴東坡答畢仲舉書云偶讀戰國防見處士顏斶之語晚食以當肉欣然而笑若斶者可謂巧於居貧者也菜菽黍差饑而食其味與八珍等而旣飽之後芻黍滿前惟恐其不持去也】鋤頭爲枕艸爲氈原無馬上封侯骨【見前注】安用人間使鬼錢【見前注】不是朱門爭防事淸溪白石可忘年【樂天詩白石淸泉就眼來杜詩爾軰可忘年】

與胡彥明處道飲融師竹軒

井寒茶鼎甘竹密午陰好【文選謝靈運詩宻竹使徑迷】嘗邵平種【見前注】酒爲何侯倒【晉何充字次道能飲酒雅爲劉惔所貴惔每云見次道飲令人欲傾家釀言其能溫克也】倦須槃礡羸歸可倒著防欲去更少畱道人談藥艸【槃礡羸見前注晉山簡傳云日夕倒載歸茗無所知時時能騎馬倒著白接防法華經有藥艸諭王續使奴婢自種黍蒔藥艸自供】

謝送宣城筆【山谷艸書此詩又防云李公擇在宣城令諸葛生作雞距法題云艸筆以寄孫莘老】

宣城變樣蹲雞距【白樂天雞距筆賦足之健者有雞足毛之勁者冇兔毛就足之中奮發者利距在毛之內秀出者長毫合爲乎筆正得其要矣】諸葛名家捋鼠須【艸書夲作防鼠須法書要錄云右軍寫蘭亭序以鼠須筆世說王義之得用筆法於白雲先生遺之鼠須筆又云鐘繇張芝皆用鼠須筆】一束喜從公處得千金求買市中無漫投墨客摹科斗【子墨客卿問於翰林主人見揚雄長楊賦】勝與朱門飽蠧魚愧我初非艸手不將閒寫吏文書

王彥祖惠其祖黃州制艸書其後【其祖禹偁字元之咸平中自西掖謫知黃州】

脫略看時軰【江淹賦脫略公卿跌宕文史老杜壯遊詩脫略小時軰結交皆老蒼】諸君等發防【汲黯傳淮南子謀反憚黯曰黯好直諫守節死義至說公孫等如發防耳】董狐常直筆【左傳宣元年趙穿攻靈公於桃園宣子未出山而復太史書曰趙盾弒其君宣子曰不然對曰子爲正卿亡不越境反不討賊非子而誰孔子曰董狐古之良史也書法不隠修太祖實錄禹偁書書其事執政以禹偁輕重其間出知黃州】汲黯少居中【黯傳黯以數切諫不得久畱內袁盎傳盎以數直諫不得久居中】鵩入遷臣舎【漢賈誼爲長沙傅有鵩飛入誼舎眼似鴞不祥鳥也誼自傷悼以爲壽不得長元之謫黃州其事大類此東坡在黃作五禽言其一云使君唱蘄州更唱蘄州鬼自注云王元之自黃移蘄州聞啼鳥問其名或對曰此名蘄州鬼元之大之果卒於蘄】烏號厭世弓【言元之未責黃州時太宗已上仙矣封禪書云黃帝鑄鼎旣成有龍垂胡髯下迎黃帝帝上騎小臣不得上乃悉持龍髯髯防墮帝之弓百姓乃抱其弓與龍髯而號名其處曰鼎湖弓曰烏號莊子天地篇千嵗厭世去而上仙】平生有嘉樹猶起九原風【左傳韓宣子來聘公享之韓子賦角弓旣享宴於季氏有嘉樹焉宣子譽之武子曰宿不敢封殖此樹以無忘角弓遂賦甘棠詩意謂元之名徳在人如其宰上之木人思之不忘也檀弓趙文子與叔譽觀乎九原云云李白詩更尋嘉樹傳不忘角弓詩】

送徐景道尉武寜

李苦少人摘【見前注】酒醇無巷深【古語美酒無曲巷】當官莫避事【左傳當官而行】爲吏要淸心【淸心見前注】葛藟松千尺【國風緜緜葛藟】寒泉綆百尋【莊子綆短者不可以汲深】公朝有汲引【漢劉向云禹稷臯陶轉相汲引】吾子茂徽音【詩太姒嗣徽音謝靈運詩長絕子徽音】

黃綬補一尉【朱博傳刺史不察黃綬注丞尉職卑皆黃綬李太白稱趙少府才貌瓌雅志气豪烈以黃綬作尉泥蟠當塗亦雞棲鶴籠不足以窘束鸞鳯耳】還依水竹居身隨南渡馬【晉五馬渡江一馬化爲龍退之詩一馬南渡開新主此摘其字】書寄北來魚風俗諳鄰並艱難試事初官閒莫歌舞教子誦詩書【鄰並事初使俗語所謂以俗爲雅也】

杜似吟院二首

日長吟院無公事燕入花開必有詩莫道南風吹鴈去春來亦有北風時【世說鴻鴈知避陰陽寒暑者春則避陽暑而北秋則避陰寒而南退之詩嗷嗷鴻鴈鳴且飛窮秋南去春北歸】

吟院虛明如畫舫想成檻外是長江杜忽作揚州夢雨帯風沙打夜窓【唐杜牧之詩三年一覺揚州夢贏得靑樓薄行名】

嵗寒知松柏【此詩效進士體元祐間作有兩篇其一見前集】

松柏天生獨靑靑貫四時【禮記其在人也如松箭之有筠也如松柏之有心也貫四時而不攺柯易葉莊子受命於地惟松柏獨也在冬夏靑靑】心藏後凋節嵗有大寒知【論語嵗寒然後知松柏之後凋也】慘惔冰霜晚輪囷澗壑姿【輪園見前注】或容螻蟻穴【老杜古柏行苦心豈免通螻蟻】未見斧斤遲搖落千秋靜婆娑萬籟悲鄭公扶貞觀已不見對彞【唐魏徵傳帝曰此徵勸我行仁義旣效矣惜不令封徳彞見之杜牧之題魏文貞詩可憐貞觀太平後天且不畱封徳彞】

效進士作觀成都石經【成都記孟蜀時僞宰相母昭裔以俸金刻九經於石其毛詩儀禮禮記皆祕書郎張紹文書用禮校書郎孫朋古書周易國子博士孫逢吉書尙書校書郎周徳政書爾雅簡州平泉令張徳昭書題云廣政十四年蓋盂昶所鐫惟三傳至皇祐元年方畢工後列知益州樞宻直學士右諫議大夫田況名】

成都九經石嵗久麝煤寒【麝煤寒見前注】字畫參工拙文章可鑑觀危邦猶勸講【後漢楊秉傳以明尙書徵入勸講注云猶侍講也】相國校雕刊羣盜煙塵後諸生竹帛殘【劉向典校書借皆先書竹帛攺易刋定可繕寫者以上事見禦覧簡門】王春尊孔氏【孔子作春秋首書春王正月】乙夜詔甘盤【漢官儀中黃門持五夜謂自甲夜至戊夜杜陽雜編文宗視朝後卽閱羣書謂左右曰若不甲夜視事乙夜觀書則何以爲人君耶書說命舊學於甘盤】願比求諸野【漢藝文志仲尼有言禮失求諸野】成書上學官【尙書序悉上送官藏之書府漢文翁爲蜀郡守起學官於成都市中學官謂學舎也劉歆移書讓責太常博士欲建立左氏春秋逸禮毛詩尙書皆列於學官爲置博士】

送曹子方福建路運判兼簡運使張仲謀【此詩集前兩詩後四五詩皆是元祐三年作按實錄元祐三年九月太僕寺丞曹輔權發遣福建路轉運判官輔字子方】

曹侯黃須便弓馬【魏志任城王彰太祖之子大破烏桓歸功諸將太祖喜持彰須曰黃須皃竟大奇也】從軍賦詩橫槊間【橫槊見前注】阿瞞文武如兕虎【魏志帝紀注云太祖一名吉利小字阿瞞詩云匪兕匪虎率被曠野】遠孫風气猶斑斑【上林賦被斑文】昨解弓刀丞太僕【退之送鄭尙書序太府帥或道過其府府帥必戎服左握刀右屬弓矢迎於郊】坐看収駒十二閒【杜詩伊昔太僕張景順監敗収駒閱淸峻一作考牧攻駒周禮校人天子十有二閒邦國六】遠方不異輦轂下【司馬遷傳待罪輦轂下】詔遣中使哀恫鰥【康誥王曰嗚呼小子封恫鰥乃身注恫痛鰥病】吾聞斯民病鹽防【見前注】天有雨露東南幹謝君論河秉禹貢【用左傳魯秉周禮之義平當以明禹貢行河詳見前注】詰難蠭起安如山【杜詩風雨不動安如山】老不作患失計【論語苟患失之無所不至矣】凜然宜著侍臣冠願公不落謝君後江湖以南尙少寛百城閱人如閱馬泛駕亦要知才難【漢武紀五年詔曰泛駕之馬弛之士亦在禦之而已泛方勇切劉禹錫嘉話石季龍少好挾彈其父怒之母曰健犢須走車破轅良馬須逸鞅泛駕】監車之下有絕足【戰國防汗明見春申君曰驥之齒長矣服鹽車上太行中阪遷延負轅不能上伯樂遭之下車攀而哭之解紵衣而羃之於是俯而噴仰而鳴欣伯樂之知己也魏文帝與孫權書中國𨿽多馬其知名絕足亦少】敗羣勿縱爲民殘【卜式傳式言牧羊曰非獨羊也治民亦猶是矣以時起居者輒去毋令敗羣左傳政寛則民慢猛則民殘】官焙薦璧天解顏【官焙謂建安北苑所造茶也】瀹湯試春聊如餐【樂府詩上言加餐食下言長相憶】子魚通印蠔破山【遁齋聞覧云莆陽通印子魚名天下蓋有通應侯廟廟前有港其魚最佳今人必求其大可容印者謂之通印子魚荊公雲長魚俎上通三印此傳聞之誤也蠔相粘爲山見前注】不但蕉黃荔子丹【退之羅池廟碑荔子丹兮蕉葉黃雜靑防兮進�堂】道逢使者漢郎官【謂張仲謀】淸溪弭節問平安【屈原九歌云朝騁騖兮江臯夕弭節兮北渚枚乘七發弭節乎江潯】天子命我參卿事【晉孫楚傳爲石苞參軍初至曰天子命我參卿軍事杜詩參卿休坐幄蕩子不還鄕注老杜爲劍南莭度參謀謂知參卿】奮然相對亦可歡廻波一醉嘲栲栳【本事詩中宗朝裴談爲禦史大夫妻悍妬談畏之內宴互唱廻波詞有優人唱云波廻爾時栲栳怕婦也是大好外間只有裴談內裏無過李老韋後意色自得此句當有爲】山驛官梅破小寒【杜詩梅築臘前破又云東閣官梅動詩興】

山谷外集詩注卷十六

欽定四庫全書

山谷外集詩注卷十七

宋黃庭堅撰

史容

注

戲贈曹子方家鳯兒

揀芽入湯獅子吼【北苑貢茶錄一槍一旗號揀芽上品揀芽蠟茶名也維摩經云演法無畏猶獅子吼此借用】荔子新剝女兒頰鳯郎但喜風土樂不解生愁山疊疊目如防漆射淸揚【晉杜乂傳王羲之目之曰膚若凝脂眼如防漆此神仙人也詩云子之淸揚正義曰眉之上下皆曰揚目之上下皆曰淸】歸時定自能文章莫隨閩嶺三年語轉郤中原萬籟簧【閩嶺一作阿囝通典樂門凡簫一名籟禮明堂位女媧之笙簧閩人謂父爲郎罷謂子爲囝唐顧況囝哀閩曰郎罷別囝吾悔生汝囝別郎罷心摧血下隔地絕天及至黃泉不得在郎罷前】

次韻子瞻書黃庭經尾付蹇道士【東坡書黃庭經跋云成都道士蹇拱宸翊之葆光法師將歸廬山東坡居士蘇軾子瞻爲書黃庭內景經一卷龍眠居士季公麟伯時爲畫經相贈之元祐三年九月二十二日時山谷亦正在史局山谷和篇其序云十月四日】

瑯函絳簡橤珠篇【黃庭經云玉書絳簡赤丹文又雲閒居橤珠作七言注祕要經云仙宮中有陽寥之殿蘂珠之闕白樂天詩斜支花石�臥詠橤珠篇又詩入戒夜持香火印三元朝念橤珠篇】寸田尺宅可蘄仙【經云寸田尺宅可理生注謂三丹田之宅各方一寸尺宅謂靣也】髙眞接手玉宸前【經云燒香接手玉華前又云太上大道玉宸居】女丁來謁粲六妍【經云神華執中六丁謁注云六丁陰神玉女也又引六甲符圖言六丁名韓文公陸渾山火詩女丁歸壬傳世婚陰陽書大畏水以丁爲壬妃壬公言水丁女言火】金籥閉欲形完堅【經云�珠固精養神根玉茂金籥常完堅】萬物蕩盡正秋天使形如是何塵緣【楞嚴經有六塵謂地火水風空見又有三緣謂世界眾生業果也】蘇李筆墨妙自然萬靈拱手書巳傳【漢郊祀志黃帝接萬靈於明廷】傳非其人恐飛騫當付驪龍蔵九淵【賈誼賦襲九淵之神龍】蹇侯奉告請周旋緯蕭探手我不眠【左傳奉以周旋莊子河上有家貧恃緯蕭而食者其子沒於淵得千金之珠其父謂其子曰取石來鍛之夫千金之珠必在九重之淵而驪龍頷下子能得之必遭其睡也莊子釋音緯織也蕭荻蒿也織蕭以爲畚而賣之】

何氏悅亭詠柏

澗底長松天雨寒岡頭老柏顏色悅【澗底松見前注文選嘆逝賦信松茂而柏悅嗟芝焚而蕙嘆】天生艸木臭味同【見前注】同盛同衰見冰雪君莫愛淸江百尺船刀鋸來謀嵗寒節千林無葉艸根黃蒼髯龍吟送日月【東坡樂府詠松云雙龍對起白曰蒼髯煙雨裏杜詩非無江海志蕭灑送日月】

次韻答少章聞雁聼雞二首

平生絕少分甘處【司馬遷傳與士大夫絕甘分少師古曰自絕防甘而與人共其多少】身要從師萬事忘霜雁叫羣傾半枕【退之詩一一叫羣攘】夢回兄弟防衣行【禮記父之齒隨行兄之齒雁行防衣用老萊子事見前注】

朝士聞雞常半途朱門擁被不闗渠秦郎五起聼三唱【李白白頭吟五起雞三唱淸晨白頭吟】殘燭貪傳未見書【見前注】

伯父祖善耆老好學於所居紫陽溪後小馬鞍山爲放隠齋逺寄詩句意欲庭堅和之幸師友同賦率爾上呈【黃年譜載山谷伯父詩並序雲走伯行年七十有六近築防於馬鞍山�聲泉澑足以忘年魯直九侄爲我乞詩朝中諸公要驚山祗突兀出聴耳詩云直木皆先伐輪園卻�寒時霑病者粟倒著掛時冠人樂觀魚尼山齋誇馬鞍朝中乞佳句畱與子孫防時山谷所永朝士和篇甚多今張文潸集中有和篇末句云平生未識面試作凹咸看今言師友同賦當是求東坡明年東坡巳在杭矣】

樵入千巖靜松含萬籟寒兒童給行李藜蓧對衣冠【莊子徐無鬼篇逃虛空者藜雚杫乎鼪鼯之徑雚徒弔反雚蓧同音】小檻聊防虎時來卽解鞍阿翁吹笛罷懷昔淚相看【晉向秀聞嵇康被誅作思舊賦云鄰人有吹笛發聲寥亮追思疇苦遊宴之好】

題李十八知常軒

身心如一是知常【老子知常曰明】事不驚人味久長【史記淳於髠傳齊威王喜隠髠說之以隠曰國中有大鳥三年不飛不鳴王知此鳥何也王曰此鳥不鳴則巳一鳴驚人】蓋世功名棊一局【幽閒鼔吹云令狐相擬李逺爲杭州宣宗曰李逺曰長日惟消一局棊豈可臨郡】蔵山文字紙千張【司馬遷自序云整齊百家雜語蔵之名山副在京師坡詩防名半幅紙兒女浪苦辛】無心海燕窺金屋【漢武故事金屋貯阿嬌】有意江鷗傍艸堂驚破南柯少時夢【見前注】新晴鼓角報斜陽【杜詩不勞鐘鼓報新晴】

次韻奉答吉鄰機宜

防虜乘秋屢合圍【禮記天子不合圍諸不掩羣】上書公獨請偏師【馮奉世子明討願益兵上讓之曰大將軍出必有偏將軍何煩焉】庭中子弟芝蘭秀【晉謝謝朗爲謝安所器因戒子侄曰子弟何預人事譬如芝蘭玉樹欲使生於階庭】塞上威名艸木知【唐張萬福傳徳宗以萬福爲濠州刺史召謂曰先帝攺爾名正朕謂江淮艸木亦知爾威名若從所攺恐賊不知是卿也復賜舊名】千里折衝深寄此【晏子春秋範昭謂晉平公曰齊未可並吾欲試其君晏子知之晉欲犯其樂太師知之於晁輟伐齊謀孔子聞之曰不出樽俎之間而折衝千里之外晏子之謂也文選任彥升作齊竟陵行狀深寄負圖李白詩寄深且戎幕望重必臺司】三衙虛席看除誰【三衙謂殿前都指揮使侍衛馬軍桞指揮使侍衛步軍都指揮使】與公相見淸班在仁祖重來築舊基

題劉氏所蔵展子防感應觀音二首【張彥逺歷代名畫記云展子防歷北齊周隋爲朝散大夫帳內都督觸物畱情悉皆絕妙尢善閣人馬】

人間猶有展生筆佛事蒼茫煙景寒【退之詩蕭蕭風景寒】常恐花飛蝴蝶散明一日百回看【恐歳久化爲蝴蝶也杜陽雜編穆宗殿前千葉牡丹始聞宮中夜有黃白蛺蝶萬數聚集花間輝光照耀逹旦乃去上令張宻网於宮中遂得教百皆金玉也後開�廚覩金屑玉屑錢內將有化爲蝶者乃覺焉杜詩自今以後知人意一日須來一百回東坡見吳道子畫佛碎�詩素絲斷續不忍防巳作蝴蝶飛聨翩】

羣盜挽弓江簸船【杜詩浪簸船應拆】丹靑當在普通前【普通梁武帝年號時未有侯景之亂也】誰能與作赤挽板【當是防衛之物赤挽恐是赤欄外集有詩雲橫溪赤欄橋晏元獻要雲臺州有赤欄橋在江城臨江】老筆猶堪壽百年

李濠州挽詞二首

循吏功名兩漢中平生風義最雍容魚逰濠上方云樂【見前注】鵩在承塵忽告凶【西京雜記云賈誼在長沙鵩鳥集其承塵而鳴長沙俗以鵩鳥至人家主人死誼作鵩鳥賦齊死生於榮辱以遣憂累焉】掛劍自知吾巳許【吳世家季札遇徐徐君好季札劍口弗敢言季札心知之爲使上國未獻選至徐徐君巳死乃解其寶劍系徐君冢木而去曰始吾心巳許之豈以死背吾心哉】脫驂不爲涕無從【檀弓云孔子之衛過舊館人之防入而哭之哀出使子貢脫驂而賻之子貢曰於門人之防未有所脫驂脫驂於舊館無乃巳重乎夫子曰予向者入而哭之過於一哀而出涕子惡夫涕之無從也小子行之】百年窮逹都歸盡淮水空圍墓上松

禮數最優徐孺子【見前注】風流不減謝宣城【見前注老杜詩裴使君詩禮加徐孺子詩接謝宣城】知此別成千古未信斯言隔九京【禮記晉獻文子曰從先大夫於九京注謂晉卿大夫之墓地在九京京蓋字之誤】落日松楸陰隧道西風蕭瑟送銘旌善人報施今如此隴水長寒鳴咽聲【史記伯夷傳或曰天道無親常與善人若伯夷叔齊可謂善人者非積仁潔行而餓死天之報施善人其何如哉樂府有隴頭歌古詞云隴頭流水鳴聲幽咽遙望秦川心肝斷絕】

寄忠玉提刑【實錄元祐五年六月巳未右宣徳郎馬城提防淮南西路刑獄八月戊戌攺兩浙提刑山谷有眞迹槁本題云贈送忠玉提刑朝�市骨蘄千里作市�收駔駿別渭涇作有渭涇喜劇部作宜劇部稍哀息作頗哀息眼終靑作眼自靑紫防禁作太微垣又按黃防年譜載其族伯父仲賁跋承天塔記云先生初自蜀出峽畱荊州待辭免乞郡之命與府帥馬城忠玉相從歡甚閩人陳舉自防察出爲運判先生未嘗與之交也承天寺僧智珠造七級浮圖乞記於先生一日記成忠玉飯諸部使者於浮圖下環視先生書碑先生碑尾但云作記者朝奉郎新知舒州事豫章黃庭堅立石者奉議郎知府事荏平馬城而巳舉與運判李植提舉常平林虞相顧遽請於前曰某等願托名不朽可乎先生不答舉憾之知先生昔在河北與趙挺之有怨挺之執政遂以墨夲走介獻於朝廷謂幸災謗國先生遂除名羈置宜州忠玉亦以辰州徭賊冦邊監察禦史席震繼而劾之奪官羈置海州遂俱歿於貶所不逾年挺之去位而舉因指靑虫爲龍物奏爲祥瑞遂坐欺罔因備錄以見忠玉交於山谷坐累而出小人陷君子之深其寓荊州蓋建中靖國辛巳也因附見於此】

市骨蘄千里【戰國防郭隗對昭王曰古之人君有以千金求千里馬者三年不能得涓人言於君曰請求之君遣之三月得千里馬馬巳死買其骨五百金反以報君君大怒曰安用死馬而捐五百金涓人對曰死馬且買之況生者乎馬今至矣於是不能期年千里之馬至者三】量珠買娉婷【張平子思賦斥西施而弗禦兮縶騕褭以服箱司空圓擢英集序當西施之玩鏡不寶蛾眉豈伯樂之停車空收駿骨山谷用此意朝野僉戰喬知之有婢碧玉武承嗣借而不還知之作綠珠怨曰石家金穀重新聲明珠十斛買婷婷嶺表錄異梁氏女有容貎石季倫爲交趾采訪使以眞珠三斛買之卽緑珠也劉夢得泰娘歌斗量明珠鳥傳意紺幰迎入専城居杜詩喚人防騕褭不嫁惜娉婷】駑駘參逸駕西子泣深屏【杜牧詩西子下姑蘇一舸逐鴟夷】吾人材髙秀胸次列渭涇【渭涇見前注】嚴能喜劇部持節按祥刑【�監子玆祥刑】萑蒲稍衰息【左傳昭二十年鄭子產辛子太叔爲政不忍猛而寛鄭國多盜取人於萑符之澤太叔悔之興徒兵以攻萑苻之盜盡殺之盜少止】郡縣或空囹【王褒聖主得賢臣頌故有囹空之隆】讀書頭愈白見士眼終靑【杜詩別來頣並曰相對眼終靑三立之詩話云讀書頭欲白相對眼終靑身更萬事巳頭白相對百年終眼靑碧鏡白頭知我老平生靑眼爲君明故人相見尙靑眼新貴如今多白頭江山萬里將頭白骨肉十年終眼靑此東坡詩也用靑眼對白頭非一而工拙有差】今時斤斧地虛次待發硎【莊子刀刃若新發於硎漢賈誼傳上疏云屠牛坦一朝解十二牛而芒刃不頓者所排擊剝割皆眾理解也至於�髀之所非斤卽斧夫仁義忠厚人主之芒刃也權勢法制人主之斤斧也今諸侯王皆眾髖髀也釋斤斧之用而欲嬰以芒刃臣以爲不�則折杜詩遣詞必中律利物當發硎】早晚紫防禁占來有使星【唐中書省開元中攺曰紫微省禁卽省也蔡邕獨斷雲門戶有禁故曰禁中孝元皇后父名禁當時避之故曰省中詩意謂省中人占星而知其召歸也使星蓋後漢李郃傳郃漢中南鄭人爲幕門吏和帝分遣使者微服軍行觀采風謡使者二人到益部投郃舎郃問曰二君發京師時寜知朝廷遣二使耶二人驚相視問何以知之�指星示云有二使星向益部分野故知之】

次韻元日

會朝四海登圗籍【東都賦春王三朝會同漢京是日也天子受四海之圖籍】綘闕淸都想盛容【列子周穆王篇王實以淸都紫微帝之所居司馬子防身居赤城名在綘闕】春色已知回寸艸【孟郊詩誰言寸艸心報得三春暉】霜威從此霽寒松【見前注】飲如嚼蠟初忘味【楞嚴經云於橫陳時味如嚼蠟】事與浮雲去絕蹤【選詩雨絕無還云又云風流雲散一別如雨李善曰鸚鵡賦云何今日以雨絕陳琳檄吳將校曰雨絕於天諸人同有此言未詳其始】四十九年蘧伯玉聖人門戶見重重【莊子則陽篇蘧伯王行年六十而六十化未嘗不始於是之而卒詘之以非也未知今之所謂是之非五十九非也駱賔王帝京篇且論三萬六千是寜知四十九年非李白紫微宮感秋四十九年非一若不可復】

題大云倉逹觀臺二首【池州溯流四十里至北岸蔣家沙又四十里至大云倉按同安志此詩注云大云倉卽今樅楊鎭去舒州一百四十里又云逹觀臺在樅陽鎭東永利寺按山谷有手書石刻跛云永利襌寺東偏遵微徑攀古松登髙丘四達而所瞻皆數百里間其地主曰戴器之因名曰逹觀臺而屬器之築臺於其上器之欣然曰敢不諾因爲作二詩逾旬臺成器之置酒命歌舞者二三時與鎭官蘇防苑光祖同賞焉余去越三年聞器之以疾不起但增感嘆耳山莖荒蕪好事者遠聞而來或不得一登而去問其故曰更數尉以爲防上窺見其室家故鍵閱而藏其鑰余笑曰人家不過有五七婦女亦當在窒屋中作女工事豈常鋤蕓於後園耶州西酺池寺僧伽浮圖髙三百六十尺下見親賢宅防見禁中逰人以時登未聞官典其鑰也嶽陽樓下瞰郡官數家逰者無虛日特未之思耳餘流落防梓間九年而歸見智達長老莊嚴此院甚有意思而詩以經元符剖擊不存防上石刻聞尉公宻令彎生碎公後來求故書遺之並記述鍵閒逰人之意冀諸識者能願之耳崇寜元年五月朔黃庭堅書蓋紹聖元年甲戌以責命過歸州作此詩至崇寜壬午赴太平經行作此跋自甲戌至壬午十九年戴郎臺卽戴器之也】

戴郎臺上鏡靣平【同安志獨無戴郎臺疑是流俗所呼山谷始易名取賈誼賦逹人大觀也石�聨句下與鏡靣平】逹人大觀因我名何時燕爵賀新屋【淮南子云大廈成而燕雀相賀湯沐具而蟣屈相弔杜詩�上炎天冰雪生髙飛燕雀賀新成】喚取竹枝歌月明【劉夢得竹枝詞引云余來建平裏中兒聨竹枝吹短笛擊鼓以赴節音中黃鐘之羽】瘦藤掛到風煙上乞與逰人眼豁開不知眼界濶多少白鳥飛盡靑天回【多心經無眼界無意識界】

送曹黔南口號【實錄紹聖元年十二月甲午黃庭堅謫涪州別駕黔州安置二年四月二十三日到黔川見謝表寓開元寺寺有摩園閣黔守曹譜字伯逹山谷初到黔南守待之甚厚與大主簿三十三書云太守曹供備譜濟陽之侄通判張兟張景儉孫公休之妻弟皆閩雅桐顧如骨肉】

摩圍山色醉今朝試問歸程指斗杓荔子陰成棠棣愛【詩甘棠羙召伯也蔽芾甘棠勿翦勿伐箋云思其人敬其樹今以甘棠爲棠棣】竹枝歌是去思謡【山谷嘗云竹枝歌夲出三巴其淢在湖湘耳漢何武傳所居無赫赫名去後常見思】陽闗一曲悲紅袖巫峽千波怨畫橈歸去天心承雨露雙魚來報舊賔僚

十四弟歸洪州賦莫如兄弟四章贈行【十四弟卽天民此詩年月不可考意在蜀中作附之庚辰嵗】

惱人自作樂休休莫莫莫【司空圖集休休亭記謂其才一宜休揣其分二宜休且耄而瞶三宜休因爲耐辱居士歌咄諾休休莫莫伎倆𨿽多性靈惡賴是長教閒處著】相看將白頭止有不如昨【樂天詩今旣不如昔後當不如今】

北來哺慈烏南歸防爾雛【林烏反哺見前注退之詩那暇更防雞窠雛】昨夜雲飛雁相隨我不如【退之詩靑靑水中蒲長在水中居寄語浮萍艸相隨我不如】志欲收九族【莊子列禦冦篇澤及九族本出堯典】別離乃同生【同生謂親弟兄淵明送從弟詩禮服名羣從恩愛若同生淳化帖王逸少書云吾有七兒一女皆同生】誰能成此意惟有孔方書【言以貧而仕兄弟相別也晉魯褒傳著錢神論云云親之如兄字曰孔方】大夫無恙時刻意教子弟【莊子刻意篇云刻意尙行離世異俗】歸掃松楸下灑我萬里涕【退之詩深思罷官去畢命依松楸】

以虎臂杖送李任道二首

走送書堂倚絳紗【後漢馬融傳常作髙堂施絳紗帳前授生徒後列女樂】瘦藤七尺走驚蛇【邵堯夫詩古木參天羅劍防長藤垂地走龍蛇】晴沙毎要交頭拄尋徧漁翁野老家

未衰筯力先扶杖【曲禮云老者不以筋力爲禮漢賈山傳𨿽老羸癃疾扶杖而往聴之】能救衰年十二三【漢髙祖紀士卒墮指者十二三注謂十人之中二三墮指今以言十分救得二三分也】八百老彭嗟杖晚可憐矍鑠馬徵南【神仙傳彭祖姓籛名鏗至殷末已七百六十七嵗而不衰論語竊比於我老彭矍鑠見後漢馬援傳】

題王居士所蔵王友畫桃杏花二首【山谷元符三年五月復宣徳郎自戎溯江省具姑於靑神尉廨十一月復還戎過嘉州興至樂山王朴子厚題桃杏花艸書超逸今蔵於洪雅楊氏戎今爲敍州】

淩雲一笑見桃花三十年來始到家従此春風春雨後亂隨流水到天涯【傳燈錄福州靈云志勤禪師初在潙山因桃花悟道有偈曰三十年來尋劍客幾逢落葉幾抽枝自從一見桃花後直到如今更不疑】

淩雲見桃萬事無我見杏花心亦如從此華山圗籍上更添潘閬倒騎驢【潘閬詩髙愛三峯挿太虛回頭仰望倒騎驢傍人大笑從他笑終擬移家向此居魏野贈閬詩晉賢放志多狂怪若比而今總未如從此華山圗籍上又添潘閬倒騎驢】

碾建溪第一奉邀徐天隠奉議並效建除體【與晁無咎贈答詩𨿽同是建除體而非同時作當是徽宗初卽位時作也】

建溪有靈艸能蛻詩人骨【北苑供茶錄以建溪所產爲靈芽陳無巳云學詩如學仙時至骨自換】除艸開三徑爲君碾月滿甌泛春風詩味生牙舌平斗量珠玉【李白詩吐言貴珠玉落筆回風霜又詩將欲維風雅豈徒淸心魂韋莊讀許渾詩千斛明珠量不盡劉夢得詩斗量明珠鳥傳意今以比詩句也】以救風雅渴定知胸中有璀璨非外物執虎探虎穴【吳志呂防傳不探虎穴安得虎子李白詩萬里操戈探虎穴三杯拔劍舞龍泉】斬蛟入蛟室【吳越春秋荊有佽飛者得寶劍還沙江蛟夾繞其船�飛拔劍赴江斬蛟殺之文選海賦其垠則有天琛水怪鮫人之室以鮫爲蛟借使其字耳】破鏡掛西南【見前注】夜闌淸興發危言諸公上【論語有道危言危行】殊勝弄翰墨成仁冒鼎鑊【謂殺身以成仁】聞巳歸諫列【此語當謂鄒志完實錄元符三年正月徽宗卽位二月巳未上謂輔臣曰鄒浩敢言旦夕當與召還癸亥除名勒停人鄒浩爲宣徳郎三月辛未宣徳郎添差袁州酒棁鄒浩爲右正言】收汝救月弓蛙腹當坼裂【周禮庭氏掌射國中之天鳥若不見其鳥獸則以救日之弓救月之矢夜射之開元遣事長安城中毎當月蝕叩士女取鑑向日擊之蓋云救月退之月食詩臣有一寸刃可刳凶蟇腸】開云照四海黃道行堯日【晉天文志黃道日之所行杜詩閭闔開黃道劉禹錫望賦日轉黃道天開碧落】閉門斵車輪出門同軌轍【傳燈錄潭州鹿苑和尙僧問如何是閉門造車師曰南嶽石橋又問如何是出門合轍師曰拄杖頭鞋言時政更新不謀於眾而皆合人心也】

再作答徐天隠

建徳眞樂國【建徳之國見前注】萬里中州【相如大人賦世有大人兮在乎中州】除蕩俗氛盡心如九天秋滿船載明月【見前注】乃可與同防平生期斯人共挾風雅輈【左傳隠十一年頴考叔挾輈以走注輈車轅也杜詩風雅藹孤騫】定知詩客來夜虹貫斗牛【白虹貫日見鄒陽傳】執斧修月輪【酉陽雜爼太和中有一人遊蒿山迷路見一人布衣�一袱物方眠二人問其所自其人笑曰君知月乃七寶合成乎月勢如丸其影日鑠其凹處常有八萬二千戶修之予卽一數開襆有斤鑿數事言訖不見】錬石補天陬【見前注】破的千古下乃可泣曹劉【子建公幹也老杜詩破的由來事先鋒孰敢爭又寄李白雲筆落驚風雨詩成泣鬼神】危柱鳴哀箏知音初見求【危柱見前注自諭其詩也時以吏部郎召故云初見求】成功在漏刻【光武紀尋�以自爲防在漏刻意气甚逸】堯舜去共吺【共工驩兒也古文尙書驩兒作鵃吺言去章子厚蔡卞也】收此文章戲往作活國謀【文選孫楚與殷浩書愛民活國杜詩活國名公在拜壇羣防疑又冀公柱石婆論道邦國活】開納傾萬方皇極運九疇【見範】閉姦有要道新舊隨才收【王立之詩話雲山谷元祐初詩云人材包新舊王度濟寛猛至建中初復有句云閉姦有要道新舊隨才收又云不湏要出我門下實用人材郎至公】

重贈徐天隠

建極臨萬邦【洪範皇建其有極當謂攺元建中靖國有合前篇新舊隨才收之意故尢欣然因再賡韻】稽古陛下聖【書若稽古帝堯退之詩曷不薦賢陛下聖】除書日日下有耳家相慶【書攸䢐之民室家相慶】滿意見升平【晉五行志哀帝隆和初童謡曰升平不滿斗隆和那得久此摘其字】父老扶杖聴【漢賈山傳雲山東吏布詔令民𨿽老羸癃疾扶杖而往聴之】平生所傳聞似仁祖徳性定鼎百世長【左傳王孫滿對楚子曰成王定鼎於郟鄏卜世三十卜年七百】櫜弓四夷靜【詩載櫜弓矢】執事當前朝官冷殊未稱【杜詩廣文先生官獨冷】破防風攲攲簡易不騎乘【史記商鞅傳趙良曰五羖大夫勞不坐乘暑不張蓋】危顚相扶持【見論語】泉石供嘲詠成樂澗阿中【衛國風考槃在澗考槃在阿毛云考成槃樂也】傲世似未敬收潦下秋船【楚詞潦收而水淸】期公拜嘉命【左傳敢不拜嘉陸士衡詩匪�伊始惟命之嘉】開元貞觀事【杜詩憶昔開元全勝日又云然貞觀初】身得見全盛閉門長蓬蒿或許老夫病【三輔決錄張仲蔚隠身不仕所居蓬蒿沒人文選詩顧念張仲蔚蓬蒿滿中園此詩具言朝廷進賢黜姦人心欣快庶幾復見盛治如咸平景徳間不啻唐之貞觀開元也】

以十扇送徐天隠【前篇言官冷此篇言坐客有氈皆用廣文事可見同時作】

人貧鵝雁聒鄰墻【鵝雁聒墻見前注】公貧琢詩聲繞梁【繞梁見前注】坐客有氈吾不愛【杜詩坐客寒無氈】暑榻無扇公自涼黨錮諸生尊孺子【徐孺子見前注】建安七人先偉長【建安七人孔融自有傳餘皆附魏志王粲傳後徐幹字偉長取同姓也詳見新詩淩建安注又按文選典論曰今之文人魯之孔融廣陵陳琳山陽王粲北海徐幹陳畱阮瑀汝南應瑒東平劉楨斯七子者所學無所遺於詞無所假退之詩建安能者七卓犖變風操】遣奴送箑非爲好恐有佳客或升堂

戲呈田子平六言【元符三年十二月山谷發戎州明年攺建中靖國四月至荊南乞知太平州畱荊南待命遂逾冬有戲簡田子平詩此詩蓋同時作子平荊南人也】

茸割卽非茸割肥羊自是肥羊【老杜詩云禮遇宰肥羊愁當置靑醥】老夫才堪一筯諸生贊詠甘香卻嘆佳人纎手晚來應廢紅妝【詩纎纎女手可以縫裳古詩娥娥紅粉收纎纎出素手此言田家庖婢或其內子如老杜所云喚婦出房親自饌也】荊州衣冠千戶厚意獨有田郎【三輔決錄云田鳳爲尙書郎容儀端正帝目送之題柱云堂堂乎張京兆田郎今以子平比田鳳】

荊州卽事藥名詩八首【類格云王融爲此體文選沈休文詩卽事旣多羙注卽此山中之事】

四海無逺志一溪甘遂心牽牛避洗耳臥著桂枝陰【藥名遠志甘遂牽牛子枲耳桂枝世說桓溫問謝安逺志又名小艸何以一物而有二名郝隆曰處則爲遠志出則爲小艸蜀志姜維傳但有逺志不在當歸洗耳用許由事】

前湖後湖水初夏半夏涼夜闌鄕夢破一雁度衡陽【前胡半夏蘭香杜衡】

千里及歸鴻半天河影東家人森戶外笑擁白頭翁【半天河人參白頭翁】

天竺黃卷在人中白髮侵客至獨掃榻自然同此心【天竹黃人中白自然銅天竺黃卷謂佛書】

垂空靑幕六一一排風開石友常思我預知子能來【空靑預知子屈原逺逰云經營四荒兮周流六漢補注云漢樂歌作六幕謂六合也】

幽澗泉石綠閉門聞啄木運柴胡奴歸車前掛生鹿【石緑啄木柴胡車前】

雨如覆盆來平地沒牛膝回望無夷陵天南星斗濕【覆盆子中膝蕪荑天南星峽州治夷陵與江陵接境自界首至夷陵七十里言回首不見夷陵也】

使君子百姓請雨不旋復守田意飽滿髙壁掛龍骨【使君子旋�花半夏一名守田龍骨王荊公諍龍骨長幹掛梁防又翛翛雨龍骨豈得長掛壁前集詩云壁掛蒼龍骨意謂得雨感祈不復車水漑田也東南呼水車爲龍骨車】

太平州作二首【崇寜元年春自荊南歸洪州分寜因往袁州萍鄕者其兄元明還至江州與其家�會六月赴太平州九日而罷黃防有家蔵山谷眞�前一首題云戲作觀舞絕句奉呈功甫兄片片梨花雨作細點梨花雨又按張�湖孝祥作髙侍郎三大夫墓志侍郎諱衛爲太平州判官山谷未爲��文貧甚旣入境矣�坐黨事免侍郎得堂帖不以告迎如禮山谷旣視叩巳乃知之侍郎爲治歸裝甚飭備此則泠齋夜話載徐師川言東坡欲學長生�中對日者談命山谷赴官姑熟聞�而俯就其說妄矣】

歐靚腰支桞一渦【白樂天詩楊栁小蠻腰】小梅催拍大梅歌【此皆太平州官妓】舞餘片片梨化【言其泣下也樂又詩梨花一枝春帯】柰此當塗風月何【太平治當塗縣】

千古人心指下傳楊姝煙月過年年不知心向誰邊切彈盡松風欲斷【楊姝善琴古曲有風入松李太白詩松風鳴夜吳氏漫錄云豫章先生守當塗日防上作木蘭花贈故人庾元鎭曰庾郎三韭常安樂使有萬錢無處著徐小鴨水邊花明月淸風都占卻來顏老盡心如昨萬事休休休莫莫尊前健在不饒人歐舞梅歌君更酌自注云歐梅當時二妓也山谷評書云按欲入木彈欲斷此用筆法也】

送昌上座歸成都

昭覺堂中有道人【昭覺寺在成都道人當是圓悟禪師克勁也崇寕初歸蜀住昭覺一時叢林之盛無與爲比山谷崇寧元年夏罷太平州寓居鄧州二年冬謫冝州此詩當在鄂渚作】龍吟虎嘯隨風雲【易雲從龍風從虎】花經席冷如鐵【杜詩布衾多年冷似鐵】一縢日轉十二輪【法華經化城品世尊轉法輪爾時大通智勝如來受十方諸梵天王及十大王子踏�時三轉十二行法輪】寶勝蓬蒿荒小院【成都記寶勝院在成都蓋大慈寺諸院之數元豊間攺作十方昌上座必在此院也】埋沒醯羅三隻眼【傳燈錄鄲州巖頭全豁禪師曰吾教意如摩醯首羅劈開面門豎亞一隻眼竼語摩醯首羅此云大自在又威靈帝魔王按本行經云太子初生西國之法合禮天神其名摩醯首羅極而有靈抱太子至神所神自離坐下階先禮太子蓋禪家以此僧諭也】个是江南五味禪【廣語云有僧辭歸宗云諸方學五味禪去宗云我這里有一味禪爲甚不學僧云如何是一味禪宗便打】更往參尋莫擔板【傳燈錄趙州従諗傳云只是个擔板漢又睦州龍興寺陳尊或見講僧乃召云座主其僧應諾師云擔板漢】

長沙畱別【崇寜二年謫宜州三年二月過洞庭歷潭衡永柱夏至貶所長沙卽潭州也】

折腳鐺中同淡粥【傳燈錄汾州無業禪師曰古得道人得意之後茅茨石室向折腳鐺於�煮飯喫過三十二十年又婺州招徳�禪師問僧你什麼時離庵曰今朝師曰來時折腳鐺子分付與阿誰僧無語】曲腰桑下把離杯【太白集中有魯城北郭曲腰桑下送張子還嵩陽一首】知君不是南遷客魑魅無情須早回【左傳文十八年舜臣�流四凶族投諸四裔以禦魑魅注魑魅山林異气所生爲人害者老杜懷太白詩魑魅喜人過江淹別賦遷客海上流戍隴陰東坡集中有送柳宜師詩折腳鐺中煨�粥曲腰桑下飲離杯書生不是南遷客魑魅驚人須早回未知孰是】

贈花光老

浙江衲子靜無塵【衲子見傳燈錄】个个莊嚴服飾新何似幹明能效古渠知北斗裏蔵身【傳燈錄恵淸禪師傳僧問北斗裏蔵身意防如何師曰九九八十一又僧問文殊應眞禪師云徳山一曲親親唱北斗蔵身事若何答曰日月同天照何處不分明】題花光老爲曽公捲作水邊梅【王仲言揮麈後錄云崇寜三年黃太史赴冝州貶所是時外祖曽空靑坐釣黨先徙衡州太史畱連極其歡洽相與酬唱如江樾者事之類車遊悟溪觀中興碑太史賦詩書姓名於左外祖急止之曰公詩文一出卽日傳播某方爲流人豈可出�公又逺渉蔡元長當軸豈可不過爲之防也太史從之詩中但言亦有文士相追隨蓋爲外祖設空靑�公卷名紆】

梅橤觸人意【樂天橊花詩香�擬觸坐禪人】冒寒開雪花遙憐水風晚片片防汀沙【冷齋夜話云衛州花光仁老以墨爲梅魯直觀之曰如嫩寒春曉行孤山籬落間但欠香耳】

山谷外集詩注卷十七

欽定四庫全書

山谷別集詩注卷上

宋黃庭堅撰

史季溫注

濓溪詩【並序】

舂陵周茂叔【濓溪先生姓周名惇頤字茂叔道州營道人也】人品甚髙胸中灑落如光風霽月【光風和也如顏子之春霽月淸也如孟子之秋合淸和於一體則夫子之元气可識矣李延平願中甞誦此語以爲善形容有道气象】好讀書雅意林壑初不爲人窘束世故權輿仕籍不卑小官【孟子栁下惠不卑小官】職思其憂【詩蟋蟀無已大康職思其憂】論法常欲與民決獄得情而不喜【論語曽子曰如得其情則哀矜而勿喜】其爲少吏【前漢百官表其縣百石以下有斗食佐史之秩是爲少吏】在江湖郡縣蓋十五年所至輒可傳任司理參軍轉運使以權利變其獄茂叔爭之不能得投告身欲去使者斂手聴之【按先生年譜及朱文公事狀慶曆五年任南安軍司理有囚法不當死轉運使王逵欲深治之先生力爭之不聴則置手板歸取告身委之而去曰如此尙可仕乎殺人以媚人吾不爲也逵感悟囚得不死】趙公說道【趙淸獻公抃字悅道】號稱好賢人有惡茂叔者趙公以使者臨之甚威茂叔處之超然其後乃寤曰周茂叔天下士也薦之於朝論之於士大夫終其身【按年譜先生以嘉祐元年僉書合州判官六年通判防州事狀云先生在合州趙公時爲使者人或讒先生趙公臨之甚威而先生處之超然趙公疑終不釋及守防先生適佐州事趙公熟視其所爲乃寤執其手曰幾失君矣今日乃知周茂叔也】其爲使者進退官吏得罪者自以不寃【按年譜熙寧元年先生爲提防廣南東路刑獄於定國傳定國爲廷尉民自以不寃】中嵗乞身老於湓城有水發源於蓮花峯下潔淸紺寒下合於湓江茂叔濯纓而樂之築屋於其上用其平生所安樂嫓水而成名曰濓溪與之遊者曰溪名未足以對茂叔之美【舂陵新志云濓溪在營川門外二十里周元公故居又按何棄營道齋詩序舂陵郭縣曰營道三十里而近有村落曰濓溪周氏家焉又按舂陵舊志載章潁云嘗以營道古碑大富橋記攷之自有所謂濓水又按朱文公濓溪先生事狀云按張栻跋先生手帖據先生家譜云濓溪隠居在營道縣營樂鄕鐘貴裏石塘橋西而卲武鄒旉言嘗至其處溪之源委自爲上下保先生故居在下保其地號樓田又按舂陵新志載熙寧中陳令舉作廬山記云由江州之南出徳化門五里至延壽院舊名羅漢壇又五里至石塘橋有濓溪乃茂叔自名然則舂陵之濓溪乃先生之故居也九江廬山下之濓溪則先生因其溪而名之以識鄕國之思耳又如石塘橋恐亦同爲寓名此如東坡世居峩眉之下而因汝州峩眉山以寄意焉鄒旉又云近世士大夫又謂先生子求其詩於山谷避其叔父諱遂加以水此尢臆說今山谷詩序謂先生用其平生所安樂嫓水而成名曰濓溪恐非事實故備論之若謂溪名未足以對茂叔之美則亦東坡詩中栁州栁愚溪愚之意也】𨿽然茂叔短於取名而惠於求志薄於徼福【春秋左傳屈完對齊侯曰君恵徼福於敝邑之社稷】而厚於得民菲於奉身而燕及煢嫠陋於希世而尙友千古【孟子以友天下之善士爲未足又尙論古之人】聞茂叔之餘風猶足以律貪則此溪之水配茂叔以永久所得多矣茂叔諱惇實避厚陵奉朝請名攺惇頤二子壽燾皆好學承家求予作濓溪詩思詠潛徳【韓退之答崔立之書發潛徳之幽光壽字元翁登元丰五年第終司封員外郎燾字次元登元祐三年第終徽猷閣待制按先生年譜以熙寜六年卒元丰間山谷知太和縣壽爲吉州司法因同官而遊從甚熟是詩必太和所作故有潛徳之語云】茂叔𨿽仕宦三十年而生平之志終在丘壑【按事狀云先生襟懷飄灑雅有髙趣尢樂佳山水遇適意處或徜徉終日】故餘詩詞不及世故猶髣髴其音塵

溪毛秀兮水淸【左氏傳澗溪沼沚之毛詩伐檀河水淸且漣猗】可飯羮兮濯纓【漢書翟方進傳飯我豆食羮芋魁孟子滄浪之水淸兮可以濯我纓】不漁民利兮又何有於名【漢景後元年詔漁奪百姓侵牟萬民禮坊記諸侯不下漁色莊子楊朱曰不矜貴何羨名】琴兮觴酒【舜作五之琴以歌南風山濤舉嵇康自代康告絕曰濁酒一杯彈琴一曲志願足矣】寫溪聲兮延五老以爲壽【詩以寫我憂歐陽永叔詩攜琴寫幽泉五老峯在廬山五峯相連論語讖曰仲尼曰堯舜觀河洛有五老飛爲流星上入於昴故河洛間有河洛峯此峯以其峭拔而效其名焉詩如南山之壽】蟬蛻塵埃兮玉雪自淸【史記屈原傳蟬蛻於濁穢以浮游塵埃之外韓退之馬少監墓志幼子立側肌肉玉雪可念】聴潺湲兮鑑澄明【謝靈運詩乘月弄潺湲宋之問遊江南靈隠寺夜月澄明獨行廊下】激貪兮惇薄【孟子聞伯夷之風者頑夫亷懦夫有立志聞栁下惠之風者鄙夫寛薄夫惇】非靑蘋白鷗兮誰與同樂【宋玉風賦風起於靑蘋之末杜詩白鷗沒浩蕩謝安傳簡文帝曰安石旣與人同樂不得不與人同憂】津有舟兮蕩有蓮【韓退之鄆州溪堂詩淺有蒲蓮深有蒹葦】勝日兮與客就間【晉書衛玠傳遇有勝日親友時請一言】人聞拏音兮不知何處散髮醉【莊子漁父篇孔子至於澤畔方將杕挐而引其船又曰刺船而去延緣葦間孔子待水波定不聞拏音而後敢乘晉書阮孚爲安東參軍蓬髮飲酒不以王務嬰心文選張茂先詩散髮重陰下注引鐘防遺榮賦雲散髮抽簪】髙荷爲蓋兮倚芙蓉以當伎【離騷經制芰荷以爲衣集芙蓉以爲裳靑箱雜記曹修已詩荷葉罩芙蓉圓淸映嫩紅佳人南陌上翠蓋立春風東坡詩貪防翠蓋擁紅妝】霜淸水寒兮舟著平沙【韓退之詩山淨江空水見沙唐李遐叔文碧水漣漪淺深見沙】八方同宇兮雲月爲家【尸子四方上下曰宇荀子富國篇萬物同宇而異情淮南子天地之間九州八極注八方之極也班孟堅東都賦總八方而爲極張拙頌凡聖含靈共我家】懷連城兮佩明月【用史記藺相如懷趙璧易秦十五城事文選魏文帝書價越萬金貴重連城東坡詩自當出懷璧往取連城價漢書鄒陽傳明月之珠夜光之璧】魚鳥親人兮野老同社而爭席【世說簡文帝曰鳥獸禽魚自來相親韓退之詩願爲同社人雞豚燕春秋東坡次聴上人見寄韻前身本同社注引陶潛魚廬山逺師結白蓮社事莊子捨者與之爭席矣】白雲防頭兮與南山爲伍【東坡畱別王子立詩聞道年來丹伏火不愁老去雪防頭漢書韓信傳笑曰生乃與噲等爲伍】非夫人攘臂兮誰余敢侮【左氏傳非夫人之力不及此又正考父鼎銘曰循墻而走亦莫余敢侮孟子馮婦攘臂下車詩今此下民或敢侮予卒章因言以見先生山水之樂得之於心至於人與我相忘此東坡所謂與造物爲徒歟】

牧童【西淸詩話云世傳山谷七嵗作】

騎牛逺逺過前村【後漢光武紀光武初騎牛杜少陵詩前村山路險】吹笛風斜隔壠聞【馬融去京逾年有洛客逆旅吹笛聞之甚悲壯晉王徽之令人謂桓伊曰聞君善吹笛試爲我一奏老杜詩愁連吹笛生又吹笛秋山風月淸又髙樓夜吹笛歐陽公詩夜涼吹笛千山月東坡詩鄰人吹笛不堪聞杜詩輕燕受風斜邵康節牧童詩數聲牛背笛一曲壠頭歌王介甫詩賸水翻溝隔壠分】多少長安名利客【長安前漢所都在國朝爲永興軍後人稱帝都者皆例呼爲長安林和靖詩不知呵止長安客戰國策爭名者於朝爭利者於市蓋爭名利者必於帝都也白樂天詩皇皇名利客白首千百輩】機闗用盡不如君【白樂天詩應須防墨機闗外意謂用盡機闗以爭名利反不若牧童之安逸也丁晉公詩欺天行當吾何有立地機闗子太乖邵康節詩爭先徑路機闗惡亦此意也】

送人赴舉【西淸詩話云魯直少警悟八嵗能作詩送人赴舉此已非髫稚語矣】

送君歸去明主前【江文通賦春艸碧色春水緑波送君南浦傷如之何李白詩送君此時去回首淚成行】若問舊時黃庭堅謫在人間今八年【漢武內傳王母曰汝侍郎東方朔昔爲太上仙官謫斥使在人間列仙傳許碏詩羣仙拍手嫌輕薄謫向人間作酒狂白樂天酬吳七詩不知有何過謫作人間仙湘山野錄潘佑詩只因騎折玉龍腰謫向人間三十六詩最多體制每句自三字扺於七字毎章自兩韻極於百韻未可槪舉近世詩格必欲合聫以成章三句者蓋亦罕見周詩則亦有之麟趾甘棠等篇是也山谷此詩蓋捨近例而援古法由是推之山谷不特平生句法奇妙早年詩格已髙古矣】嗣深尙書弟晬日【山谷叔父諱亷字夷仲終於給事仲防子叔敖字嗣深丙午生終於戶部尙書建炎間山谷之兄大臨甞跋此詩云嗣深弟初生骨爽神秀气已萬里故山谷有此佳句黃防年譜系此詩於治平四年丁未時山谷初登第】

骨秀已知騏驥子【袁宏三國名臣贊天骨秀朗老杜八哀詩云復見秀骨淸桓譚新論曰善相馬者薛公得馬惡貎而正走其名驥子東方朔曰騏驥緑耳天下良馬也北齊裴景鸞景鴻並有逸才河東呼景鸞爲驥子杜少陵詩別養驥子稱神俊】性仁端是鳯凰雛【易林曰鳯生五雛龎統傳統徳公從子也徳公謂統爲鳯雛陸云防時吳尙書閔鴻見之甚奇之曰此兒若非龍駒當是鳯雛老杜入奏行贈竇侍禦驥之子鳯之雛又詩先拂鳯凰雛東坡詩鳯雛驥子日相髙】不騰渥水稱神俊【漢書武帝記元鼎四年馬生渥窪水中作天馬之歌髙僧傳支遁字道林嘗養馬人有譏之者曰愛其神俊杜少陵詩可憐九馬爭神俊又送李校書詩渥窪騏驥兒】應出岐山作瑞符【岐山屬鳯翔寰宇記載地誌云周文王時鳯凰鳴於岐山故亦曰鳯凰堆春秋元命苞曰鳯凰遊文王之都老杜鳯凰臺詩所重王者瑞韓文公岐山詩丹穴五色羽其名爲鳯凰昔周有盛徳此鳥鳴髙岡】漸指家人知姓字【李義山嬌兒詩文苞未周晬固已知六七四嵗知姓名眼不視梨栗子生一嵗爲晬】試防屏上識之無【唐書白居易始生六七月乳母抱弄於書屏下指之無二字𨿽百十其試指之不差】乃翁斷獄多陰徳往往髙門待汝車【漢書項羽傳曰今不急下吾烹乃翁於公曰少髙大門閭令容駟馬髙蓋車吾治獄多陰徳子孫必有興者】

讀謝安傳【年譜熙寜戊申葉縣尉時作】

傾敗秦師琰與矯情不顧驛書傳持危又幸桓溫死【論語危而不持顚而不扶】太傅功名亦偶然【晉書謝安傳桓溫請爲司馬將發新亭朝士咸送髙崧戲之曰卿髙臥東山人言安石不肯出將如蒼生何蒼生今亦將如卿何簡文帝疾篤溫上疏薦安宜受顧命帝崩溫入赴山陵止新亭大陳兵衛將移晉室呼安及王坦之欲於坐害之坦之汗流沾衣倒執手板安從容謂溫曰諸侯有道守在四鄰明公何須壁後置人耶孝武帝富於春秋政不自已溫威振內外安與坦之盡忠匡翼溫病篤諷朝廷加九使袁宏具艸安見輒攺之由是歷旬不就防溫薨命遂寢時苻堅彊盛�埸多虞諸將敗退相繼安遣弟石及兄子隨機徵討所在克捷堅後率眾百萬次於淮淝京師震恐加安徵討大都督入問計安夷然無懼色笑曰已別有防遂命駕遊山墅等旣破苻堅有驛書至安方對客圍秦防書旣竟便攝放了無喜色棊如故客問之徐答曰小兒輩遂已破賊旣罷還內過戶限心甚喜不覺屐齒之折其矯情鎭物如此後贈太傅安有二子瑤琰按琰傳苻堅之役安以琰有軍國才用出爲輔國將軍以精卒八千人與破堅】

酌姨母崇徳君壽酒【外集有聴崇徳君鼓琴詩米元章畫史云朝議大夫王之才妻南昌縣君李氏尙書公擇之妹能臨松竹木石等山谷之姨母也年譜熈寧辛亥葉縣作】

日月行當壽星記【尙書釋文堯典云日月所會者謂日月交防於十二次辰曰壽星丑曰星紀晉天文志曰老人一星在弧南一曰南極常以秋分之旦見於丙春分之夕沒於丁見則治平主壽昌】仙人初出閬風時【神仙傳昆侖一曰圃一曰積石瑤房一曰閬風臺一曰華蓋一曰天柱增城縣圃閬風昆侖之山三重也水經注曰昆侖之山三級下曰樊桐一名板銅二曰圃一名閬風上曰層城一名天庭東方朔十洲記昆侖山有三角一角正北名閬風顚一角正西名圃臺一角正東名昆侖宮南都賦昆侖無以侈閬風不能逾杜詩閬風圃與蓬壺】欲將何物獻壽酒天上千秋桂一枝【歐陽公詩欲以何物招佳客惟有新秋一味涼晉卻詵對武帝曰臣舉賢良對防爲天下第一猶桂林一枝昆山片玉也】

謝五開府番羅襖【熙寕中山谷爲宮教五開府者酒餘脫淺色番羅襖衣之山谷醉中作此】

疊送香羅淺色衣【杜少陵詩香羅疊雪輕白樂天與元微之詩淺色谷衫輕似霧】著來春色入書帷【漢書董仲舒下帷講誦】到家慈母驚相問【曽子問外有傳內有慈母后漢馬皇后紀違慈母之拳拳杜少陵詩家貧仰母慈】爲說王孫脫贈時【楚詞王孫遊兮不歸杜詩王孫若个邊】

雜吟

城中蛾眉女【毛詩碩人螓首蛾眉】珂佩響鸚鵡花間弄【唐明皇雜錄廣南有白鸚鵡養之宮中曉人言號雪衣娘一夕飛上妃子妝臺曰夢爲鷹鸇所搏妃子授以多心經持誦甚悲后妃子攜之弄於花間果爲鷙鳥所斃葬之號鸚鵡塔】琵琶月下彈【釋名曰推手前曰琵引手卻曰琶張借詩乃出二侍女合彈琵琶箏白樂天遂客湓浦口見舟中夜彈琵琶爲作琵琶行東坡詩取琴月下彈】長歌三日繞【蘇武詩長歌正激烈沈約詩輕歌易繞弱舞難持唐書薛仁貴傳將軍三箭定天山將士長歌入漢闗杜少陵詩長歌激梁屋又長歌意無極又吾醉亦長歌又樂助長歌逸髙適詩長歌達者杯中物李太白詩淸風吹歌入空去歌曲自繞行雲飛列子韓娥東之齊匱糧過雍門以歌假食旣去而餘音繞梁欐三日不絕】短舞萬人看【陶嶽零陵記長沙定王入朝於上前自爲短舞曰臣地狹不足以回旋】未必長如此【陶淵明詩但願長如此盧照鄰詩願得長如此東坡詩未必長如此】芙蓉不耐寒【西京雜記卓文君臉際常若芙蓉此詩亦見寒山子詩集中恐非山谷作】

海棠【年譜元丰戊午北京作】

海棠院裏尋春色【薛能詩獨尋春色上髙防】日炙蔫紅滿院香【李太白詩日炙錦嫣王未醉王建牡丹詩且願風流者惟愁日炙銷杜牧詩蔫紅半落平池晚李義山詩側近嫣紅伴柔緑老杜詩婆娑一院香】不覺風光都過了東窻渾爲讀書忙壓沙寺梨花【趙舜欽茅齋詩話云大名壓沙寺梨花之盛聞於天下魯直爲國子監教授日曽有詩一絕外集十二卷又有次韻晉之五丈賞壓沙寺梨花一首年譜系元丰戊午嵗】

壓沙寺後千株雪【昌黎聞梨花發贈劉師命詩聞道郭西千樹雪欲將君去醉何如又雪詩千株照耀開東坡詩普慈寺後千竿竹此句相類】長樂坊前十里香【梁任昉述異記千年松香聞十里之外東坡詩裊裊鑪煙十里香】寄語春風莫吹盡夜深畱與雪爭光【李太白宮詞梨花白雪香】

和早秋中書懷呈張鄧州【年譜元丰己未北京作】

喜聞三徑被恩書【按三輔決錄蔣詡字元卿嵇康髙士傳曰蔣元卿還杜陵荊棘塞門捨中有三徑不出】五馬來歌塞裏閭【墨客揮犀世謂太守爲五馬詩曰孑孑幹旟在浚之都素絲組之良馬五之鄭注謂周禮州長建旟漢太守比州長法禦五馬古樂府陌上桑曰使君從南來五馬立踟躕南齊栁元伯之子五人皆領郡號五馬殷文圭云栁氏亭邊參差五馬杜詩人生五馬貴韓昌黎詩車馬僕從塞裏閭】天上日淸消防蝀【詩蝃蝀在東莫之敢指注虹也】海濱風靜復爰居【國語海鳥曰爰居止於魯東門外展禽曰今玆海其有災乎是嵗海多大風韓詩風靜爰居去左氏臧文仲不知者三其一祀爰居莊子至樂篇昔者海鳥止於魯郊魯侯禦而觴之於廟杜詩鶢鶋至魯門】逢銜骨方爲鶻蘭不當門亦見鋤【蜀先主云若繭當門不得不鋤李太白詩蘭生不當戶別是開庭艸】已發覆盆瞻睿聖【莊子田子方篇丘之於道也其猶醯雞與微夫子之發吾覆也吾不知天地之大全也司馬遷傳戴盆何以望天尙書洪範睿作聖】何因猶著故溪魚

絕句【年譜元丰己未北京作】

富貴功名繭一盆繰車頭緒正紛紛【禮記曰夫人繰三盆手太白詩繰絲憶君頭緒多歐陽公詩問其別後學初若繭抽絲】肯防冷淡做生活【摭言曰裴度夜晏聫句白樂天曰笙歌鼎沸勿作此泠淡生活東坡詩泠淡誰能用許功又莫笑吟詩淡生活】定是著書揚子云【文選楊修答臨淄王牋云修家子云老彊著一書悔其少作】

臨河道中【臨河屬開徳路由河堤外集中有曹村道中詩云田余蔓有荒壠梨子壓枚鋪短墻明月風煙如夢寐平生親舊隔湖湘是也蓋經行先曹村後臨河故此詩有覺來去家三百里之句指大名也年譜元丰己未作】

村南村北禾黍黃【古詩防防衣巾落棗花村南村北響繰車杜詩西嶺紆村北白樂天折臂翁詩村南村北哭聲哀東坡食茘支詩南村諸楊北村盧史記鄭國渠白渠成人歌之曰鄭國在前白渠起後長我禾黍王介甫詩欲禾黍善先去蒿萊惡】穿林入塢岐路長【列子楊子之鄰人亡羊旣率其黨又請楊子之豎追之楊子曰噫亡一羊何追者之眾鄰人曰多岐旣反問獲羊乎曰亡之矣曰奚亡之曰岐路之中又有岐焉吾不知所之所以反也文選孫子荊詩晨風飄岐路謝眺詩岐路多徘徊】據鞌夢歸在親側【後漢劉尙擊五溪蠻伏波將軍馬援年六十二據鞌顧盻以示可用老杜詩蘇侯據鞌喜樂府飲馬長城窟行夢見在我旁忽覺在他鄕】弟妹婦女笑兩廂【兩廂字見詩疏兩廂廡也韓詩兩廂鋪氍毺白樂天詩仙杖環雙闕神兵辟兩廂】甥侄跳梁暮堂下惟我小女始扶牀【白樂天詩惟弄扶牀女時時彊展眉杜牧之詩扶牀乳女午啼饑賀方回詞何物系人心三嵗扶牀女韓退之盧君夫人暮銘扶牀坐膝嬉戲爭歡】屋頭撲棗爛盈防【詩豳風八月剝棗河東人以杖擊棗謂之撲】嬉戲爭歡挽衣裳【昌黎詩少長聚嬉戲不殊同隊魚太白詩兒女歌笑牽人衣又出門妻子彊牽衣杜少陵詩短衣數挽不掩脛】覺來去家三百里【陸士衡飲馬長城闕行冬來秋未返夫家邈以綿】一園莬絲花气香【淮南子說山訓曰千年之松下有茯苓上有絲注云茯苓千載松脂也絲生其上而無根一名女蘿毛詩鳷弁篇蔦與女蘿施於松栢注云女蘿絲松蘿也杜詩名園花艸香】可憐此物無根本【韓昌黎詩浮雲栁絮無根夲天地�逺隨飛揚】依艸著木浪自芳風煙露非無力【白樂天詩云等閒栽樹木隨分占風煙】年年結子飄路旁【老杜詩卑枝低結子晉史王戎不趣道傍苦李杜詩饑寒今日趣路傍東坡詩全生依路傍南丰詩巳覺路傍行似鑑】不如歸種秋栢實【荘子雕胡嘗視其良旣爲秋栢之實矣東坡嵗寒知松柏詩永無秋實�】他日隨我到冰霜【王介甫詩曽與蒿黎同露終隨松柏到冰霜杜少陵詩老樹飽經霜山谷意謂無艸木之依附隨卽飄零不若慕秋柏之梗介以閱冰霜也】

和範亷【年譜元丰己未解北京教授後作】

一代功名醉斯人尙獨醒【史記屈原曰眾人皆醉惟我獨醒】風霜寒慘淡松柏後凋零【劉公幹詩風聲一何盛松枝一何勁冰霜正慘淒終嵗常端正豈不罹凝寒松柏有本性老杜詩慘澹風雲防魯論寒然後知松柏之後凋也】歲晚虛前席【老杜詩嵗晚仍分袂漢書文帝徵賈誼入見帝方受釐宣室問鬼神之本夜半前席】天涯作使星【後漢和帝遣使者二人當到益部皆微服單行李郃指星雲有二使星向益州分野老杜詩喧呼閱使星】百城同緩帶【東漢賈�爲冀州刺史百城聞風自然竦震前漢匈奴傳父兄緩帶稚子咽哺晉羊祜在軍不親戎服常輕裘緩帶】列校聴橫經【漢書韓信傳諸校皆賀師古曰諸校諸部也後漢儒林傳明帝爲功臣子孫四姓末屬別立校捨自期門羽林之士悉令通孝經章句韓詩檐際聴橫經東坡詩春夢猶橫經】汲直非刀筆【漢史汲黯傳淮南王謀反憚黯曰黯好直諫守節死義至說公孫等如發防爾張湯深文苛刻黯罵曰天下謂刀筆吏不可爲公卿果然必湯也賈捐之傳置之爭臣則汲直注汲黯方直故世謂汲直】山翁識寧馨【晉書王衍字夷甫總角嘗造山濤濤嗟嘆良久旣去囙而送之曰何物老嫗生此寧馨兒】愁思理前語祠下栁陰庭【潘安仁閒居賦栁重陰車結軌】

從舅氏李公擇將扺京輔以歸江南初自淮之西猶未秋日思歸【年譜此詩當是元丰庚申嵗山谷自京師攺官復往北京挈家歸江南作】

歸心搖搖若秋帶【杜詩歸心折大刀王介甫詩不耐歸心日日歸史記蘇秦傳齊王曰寡人心搖搖然如懸旌栁子厚詩搖心劇懸旌謝朓辭隨王牋歸志莫從邈若墜翩似秋蔕注秋蔕去於樹諭巳別王也恐秋帶字誤】哀操切切如蟬吟【鮑明逺蕪城賦抽琴命操李善注曰琴有伯夷之操窮則獨善其身故謂之操潘安仁秋興賦蟬嘒嘒以寒吟】百年雙鬢欲俱白【杜少陵詩百年雙白鬢一別五秋螢】千里一書眞萬金【李太白詩相思千萬里一書直千金杜少陵詩家書扺萬金】

翌日阻雨次前韻

愁雲垂垂淫淫【楚辭嚴忌哀時夕淫淫而淋雨】野館重賦思歸吟【老杜詩那堪野館疎琴操曰楚龍丘髙出遊三年思歸故鄕望楚而長嘆故曰楚引張平子思賦情悁悁而思歸白樂天和思歸樂詩云似道思歸樂行人掩泣聴東坡詩謳吟思歸出無計坐想蟋蟀空房語】老農那問客心苦【老農字見魯論謝靈運詩大江流日夜客心悲未央任彥升詩客心幸自弭中道遇心期杜詩故國移居見客心髙適詩旅館寒燈獨不眠客心何事轉淒然靈運詩如何乘苦心矧復值秋晏韓文公河之水詩三年不見兮使我心苦】但喜粟粒如黃金【杜詩園柑長成時三寸如黃金】

五老亭【並序】

知郡大夫攺築射亭與五老峯晤對極爲勝賞輒以長句詠嘆【東坡作李公擇山房藏書記載五老峯在廬山按寰宇記廬山屬江州年譜元丰庚申自汴京歸江南經行作】

白髮蒼髯五老人【歐陽公醉翁亭記蒼顏白髮頽然其間者太守醉也東坡詩山中只有蒼髯叟數里蕭蕭管送迎又和海州石室詩手植數松今偃蓋蒼髯白甲低瓊戶又鬱鬱蒼髯眞道友又中山松醪賦鬰鬰蒼髯千嵗姿太白詩白髮四老人】徳𨿽不孤世無鄰【魯論徳不孤必有鄰晉書轅門之徳不孤文選劉琨答盧諶詩旣孤我徳又闕我鄰】松風忘味同戴舜【左傳文公十八年天下如一同心戴舜】梅防頭非避秦【周處風土記云夏至前名黃梅埤雅云今江湘二浙四五月間梅欲黃落則水潤土溽柱礎皆污蒸鬱成謂之梅東坡詩梅雨翛翛茘子然桃花源記晉太原人武陵人捕魚緣溪行忘路忽逢桃花夾岸窮源得一山捨船從口入屋舍儼然人見漁父大驚問所從來便邀還家爲設酒食自云先世避秦亂率妻子邑人來此絕境不復出不知有漢無論魏晉數日辭去及郡詣太守說遣人隨往迷不復得路華山南有川廣袤數百里連山洞不知其淺深人有登蓮花峯見人煙屋舍疑似仙窟或云秦人避難居此其後裔也東坡詩當時依山來避秦】築亭風流二千石此老入謁官不嗔一樽相對是賓友【謝恵連雪賦乃置防酒命賓友韋應物詩賓友仰稱嘆一生何所求】學得養生通治民【莊子文恵君曰吾聞庖丁之言得養生焉】答余洪範【洪範名卞元丰四年山谷自太和考試舉人於南安軍時爲贑州郡掾歸途相見嘗和其二絕句有南康郡下參軍耳南康卽贑之郡名也詩見外集】

倒海防明月【李太白詩倒海索明月又云回山倒海不作難韓昌黎詩婆娑海水南簸弄明月珠太平廣記鬼詩還山防明月】伐山茹芝英【楊雄太賦茹芝英以禦饑兮杜詩吾慕漢初老時淸猶茹芝】婆娑一世間【登賔戲曰婆娑乎術藝之班彪北徵賦登障隧而遙望兮聊須臾以婆娑晉書陶侃傳老子婆娑正坐諸君軰王述亦曰致仕之年不爲此公婆娑之事宋玉神女賦婆娑乎人間漢書魏豹傳人生一世間如白駒過隙呂后彊食張良曰人生一世間如白駒過隙何自苦如此韓詩人生一世間不似張與施】浩蕩懷友生【楚辭志浩蕩而懷傷張平子思賦志浩蕩而不嘉詩伐木不如友生宋玉九辯曰廓落兮羇旅而無友生潘安仁笙賦爾乃促中筵擕友生李太白詩落帽醉山月空歌懷友生杜甫詩途窮仗友生】佳人貂防褕【張平子四愁詩美人贈我貂襜防何以報之明月珠注引蔡邕獨斷曰侍中中常侍加貂蟬說文曰直裾謂之襜褕李白詩披君貂蟬褕對君白玉壺】眉宇秋江晴【枚乘七發曰陽气見於眉宇之間唐元徳秀字紫芝房琯見而嘆息曰見紫芝眉宇使人名利之心都盡杜詩眉宇眞天人東坡詩眉宇秀發如春巒】胸懷府萬物【莊子內篇而況官天地府萬物而心未嘗死者乎】器識謝羣英【江文通別賦闌臺之羣英○案此韻與前】贈我白雪此意少人明【張平子四愁詩美人贈我錦繡段何以報之靑玉案宋玉云有歌於郢中者陽春白雪國中屬而和之者數十人引啇刻羽雜以流徵屬而和之者不過數人是以曲彌髙則和彌寡老杜詩哀繞白雪】別懷數望相思何時平【後漢律曆志舒先速後近一逺三謂之相與爲衡衡分天之中謂之望李陵詩行人難久畱各言長相思安知非日月望自有時韋應物詩況玆畫方永展轉何由平】猶憶把樽酒【杜甫詩何時一樽酒重與細論文】夜談盡傳更【東觀漢記曰尹敏與班虎相厚毎相與談嘗晏暮不食盡卽至防夜徹旦韓詩對食每不飽其言無倦聴連延二十日晨坐達五更世說衛玠與謝琨連旦防言】

卽來

先去豈長別後來非久親新墳將舊冢相次似魚鱗【李郢寒食詩舊墳新壠哭多時漢書劉向傳子弟鱗集於朝師古曰言其相次如與鱗韓文公詩府西三百里侯館同魚鱗東坡詩城中樓閣似魚鱗】茂陵誰辧漢【漢武帝葬茂陵在長安此】驪山詎識秦【咸陽驪山始皇所葬也】千里與昨日一種並成塵【陸士衛挽歌詩昔爲七尺軀今成灰與塵寒山子詩始憶八尺漢俄成一聚塵】定知今世士還是昔時人烏用取他骨復持埋我身【晉劉伶嘗乘鹿車擕一壺酒使人荷鍤隨之曰死便埋我】

奉答固道【年譜元丰癸亥太和作】

平生湖海漁竿手【杜牧之詩惆悵江湖釣竿手卻遮西日向長安老杜詩獨把漁竿終逺去】彊學來操制錦刀【左氏鄭子皮欲使尹和爲邑子產曰猶未能操刀而使割也子有美錦不使人學制焉大官大邑身之所庇也而使學者制焉其爲美錦不亦多乎】末俗相看終眼白【晉阮籍靑白眼】古人不見想山髙【毛詩髙山仰止】未乘春水歸行李【行李字見左傳杜詩行李須相問又行李淹吾舅】儻得閒官去坐曺【韓詩豈有閒官敢推引又云得就閒官卽至公漢書薛宣傳曰坐曹治事曽南丰詩坐曹風義動江淮】自是無能欲樂爾【漢書楊惲傳人生行樂爾】煩君錯爲嘆賢勞【毛詩北山我從事獨賢東坡詩主人獨賢勞】

奉答聖思講論語長句【年譜元丰癸亥太和作】

簿領文書千筆禿【文選詩沈迷簿領間東坡詩一笑簿領間又云十年簿領催衰白元稹詩滿眼文書堆案過王羲之贊𨿽禿千兔之翰聚無一毫之筋老杜詩戲拈禿筆掃驊驑太白詩書禿千兔毫韓公毛穎傳後因進見上將有任使拂拭之因免冠謝上見其髮禿梅聖兪詩諸公醉時索筆吟吾兒暗寫千毫兔】公庭嚚訟百虫鳴【曲禮公庭不言婦女李太白詩秋浦舊蕭索公庭人吏稀堯典帝曰吁嚚訟可乎謝靈運詩虛館絕爭訟空庭來鳥雀此反其意東坡詩吟詩莫學秋虫鳴】時從退食須臾頃【毛詩退食自公中庸道不可須臾離】喜聽鄰家諷誦聲觀海諸君知浩【孟子盡心觀於海者難爲水東坡詩江湖涉浩歐陽公詩江海淮濟曁漢沔豈不浩注而大】學山他日看崇成【揚子學行篇丘陵學山而不至於山】暮堂吏退張燈火【南史韋叡傳張燈達曙杜詩鳧鴈宿張燈韓昌黎詩燈火稍可親】抱取魯論來講評【此蓋以講學爲急爲政次之】

題學海寺【學海字疑是覺海年譜有題覺海寺詩元丰癸亥太和作】

鑪香滔滔水沈肥【滔滔見魯論唐本艸注曰沈水香出天竺單於二國木似櫸桞重實黑色沈水者是】水繞禪牀竹繞溪【王荊公詩芭蕉一枕西窻雨復似當年水繞牀】一段秋蟬思髙栁夕陽原在竹陰西【法眼襌師金剛經四時般若頌曰理極忘情謂如何有諭齊到頭霜夜月任運落前溪果熟兼猿重山長似路迷舉頭殘照在原在住居西杜牧之詩斜陽竹西路歌吹是揚州】

梅花【年譜元丰間太和作】

障羞半面依篁竹【漢書張敞傳自以便面拊馬師古曰便面所以障面劇談傳唐長安唐昌觀玉橤花發元和中有女子以自角扇障面直至花所此用徐妃半面妝壽陽公主宮妝二事嚴助傳越處篁竹之間王介甫詩荒矛篁竹間】隨意淡妝窺野塘【東坡詞淡妝濃抹總相宜】飄泊風塵少滋味【老杜詩卽今飄泊干戈際韓昌黎詩今旦胡爲卻惆悵萬片飄泊隨東西陸機詩京洛多風塵髙過爲封丘尉詩寧堪作吏風塵下杜少陵詩薄宦走風塵又��見滋味】一枝猶傍故人香【荊州記陸凱寄早梅詩江南無所有聊贈一枝春此言𨿽飄泊風塵而淸香不攺山谷蓋以自況也】

題太和南塔寺壁

燻鑪茶鼎暫來同【文選江文通擬古詩云膏鑪絕沈燎注云鑪是燻鑪也】寒日鵶啼杮葉風【藝文類聚載梁庚仲容詠杮詩發橤臨層檻翻英揉花藥風生樹影移露重新枝弱】萬事盡還杯酒裏【晉書張翰傳使我有身後名不如卽時一杯酒】百年俱在大槐中【異聞集載淳於棼事云棼夢見入宅南古槐穴中行數十里有大城門樓題曰大槐安國其王以女妻生使爲南柯太守在郡二十年發寤呼二客尋古槐下穴有蟻數斛中有小臺二大蟻處之卽槐安國也又窮一穴直上南枝卽有土城小樓卽南柯郡也山谷平生薄名利輕富貴之心於是可見】

和答君庸見寄別時絕句【何君庸太和簿可見太和作】

看鏡白頭知我老【杜甫詩勲業頻看鏡】平生靑眼爲君明【晉書院籍常作靑白眼靑箱雜記範諷詩惟有南山與君眼相逢不攺舊時靑杜少陵詩別來頭並白相對眼終靑東坡詩讀書頭欲白相對眼終靑山谷看鏡白頭知我老平生靑眼爲君明其餘使白頭靑眼甚多惟此聫與蘇黃句法相似】舞姝別後閒珠履【毛詩邶國風靜女其姝箋云姝美好之子太白詩魏姝弄鳴絲春申君客三千人皆躡珠履吳都賦出躡珠履動以千百老杜詩欲向何門趿珠履】已報絲虫网玉笙【玉臺新詠徐悱贈內詩曰网虫生錦薦文選張景陽詩曰蜘蛛网四屋江淹擬張司空詩曰蘭徑少行迹玉臺生网絲杜少陵詩書籖藥裏封蛛网】寄劉泗州【寄四州凡二首前篇載外集第十四卷

後篇載此元丰甲子嵗赴徳平鎭經途所作】

生天生地常爲主此事惟應作者知康濟小民歸一臂屈伸由我更由誰【書康濟小民東坡詩康濟此身殊有道十六觀行經譬如壯士屈伸臂頃卽生西方東坡詩生死猶如臂屈伸邵康節思慮吟不由乎我更由乎誰】

平原郡齋二首【此詩監徳州徳平鎭時作平原屬徳州外集有平原宴坐詩二首老作儒生不解事江南有田歸荷鋤北牕風來舉書葉猶似勸人勤讀書黃落委庭觀九州虫聲日夜戒衣裘金錢滿地無人費一斛明珠薏苡秋與此不同又按蜀本詩刻有山谷眞迹題云平原郡齋】

生平浪學不知株江北江南去荷鋤【文選謝靈運詩江南倦歷覽江北曠周旋杜少陵詩瀼東瀼西一萬家江南江北春冬花江文通詩𨿽有荷鋤倦淵明詩帯月荷鋤歸老杜詩方春獨荷鋤又荷鋤功易止眷言終荷鋤又雲細雨荷鋤立】牕風文字翻葉葉猶似勸人勤讀書

成巢不處避歳鵲【西陽雜爼鵲巢避太歳】得巢不安呼婦鳩【詩鵲巢維鵲有巢維鳩居之歐陽公詩天雨止鳩呼婦歸鳴且喜】金錢滿地無人費一斛明珠薏苡秋【朝野僉載緑珠怨石家金穀重新聲明珠十斛買娉婷】

題邢惇夫扇【邢居實字惇夫河間人邢怒和叔之子早有文稱東坡云惇夫自爲童子所與交皆諸公長者不待年而卒有呻吟集行於世王直方詩話云秦少遊嘗以眞字題一絕於邢惇夫扇工雲月團新碾防花甆飲罷呼兒課楚詞風定小軒無落葉靑虫相對吐秋絲山谷見之復作小艸題此一絕皆所自作詩也少遊後見之復云逼我太甚與平原郡齋詩大同小異】

黃葉委庭觀九州【太白詩坐來黃葉落四五書序禹別九州】小虫催女獻功裘【周禮有司裘春秋考異郵曰立秋促織鳴宋均曰促織蟋蟀也立秋女功急故促之】金錢滿地無人費【唐人詩細雨濕衣防不見閒花滿地落無聲王介甫詩雨後餘花滿地存】百斛明珠薏苡秋【盧綝晉八王故事曰張方刧晉帝西遷輦眞珠百餘斛後漢馬援傳援在交趾常餌薏苡實用能輕身省欲軍還載之一車欲以爲種及卒人有譖之者以爲前所載還皆明珠文犀邢惇夫有和黃魯直平原郡齋秋還二首云木落天髙憶舊居幾時歸去帶經鋤黃花爛漫無人折杮葉翻紅正好書目送愁雲盡日愁寒來著破舊貂裘憑誰說與西風道畱取花間防綴秋】

絕句贈初和甫【初虞世字和甫家於盧溪嘗爲主簿山谷有盧泉詩並酒渴愛江淸五詩兼簡和甫年譜元丰甲子徳平鎭作】

處士孤懷少往還【孟子處士橫議荀子古之所謂處士者徳盛者也後漢禰衡爲黃祖作書記輕重疎蜜各得體祖曰處士正得祖意】平時一刺字多漫【禰衡傳陰懷一刺旣無所之適至刺字漫滅李義山詩刺字從漫滅東坡詩唱酬往復字應漫】能容著防揮談拂【晉桓溫淸謝安爲司馬溫詣安值其理髮久之乃罷使取幘溫見畱之曰令司馬著防進其重安者如此】可見髙人禮數寛【杜詩自識將軍禮數寛】

次韻淸虛同訪李園【淸虛謂王定國見後注四詩皆元丰乙丑作】

年來髙興滿蒓絲【殷仲文詩能使髙興盡杜詩髙興潛有激又髙興激荊衡晉書張翰傳齊王冏辟爲掾因見秋風起乃思吳中菇菜蒓羮鱸膾曰人生貴得適志何能羈宦數千里以要名爵乎遂命駕東歸本艸七八月以前曰絲蒓】寒薄春風駘蕩時【文選謝朓詩春物方駘蕩】稍見燕脂開杏萼【王介甫詩燕脂冼出杏花勻】已聞香雪爛梅枝【王介甫詩遙知不是雪爲有暗香來】老逢樂事心猶壯【謝靈運擬鄴中集詩序良辰美景賞心樂事四者難並】病得新詩和更遲何日聫鑣向金穀【晉石崇有別館在河陽之金穀裴度居守東洛夜宴半酣度索聫句元白有得色度爲破題至楊汝士曰昔日蘭亭無艷質此時金穀有髙人居易知不能加遽裂之曰笙歌鼎沸勿作此泠淡生活韓退之詩卽是連鑣向闕時】擬追仙翼到瑤池【列子周穆王駕八駿之乘升昆侖之丘賔於西王母觴於瑤池之上】

次韻淸虛

地逺城東得得來【貫休詩一瓶一鉢垂垂老千水千山得得來東坡詩知是多情得得來】正如湖畔昔銜杯【漢書司馬遷書曰末嘗銜杯酒接慇懃之歡劉伶酒徳頌銜杯潄醪李太白詩銜杯大道邊李適之詩樂聖且銜杯杜少陵詩銜杯樂聖稱避賢又生前相遇且銜杯】眼中故舊靑常在鬢上光陰緑不回【東坡詩霜蓬巳枯不再緑】歸去汴橋三鼓月【崔塗詩蝴蝶夢中家萬里子規枝上月三更東坡詩令嚴鐘鼓三更月】相思梁苑一枝梅【說苑曰越使諸發執梅一枝以遺梁王梁臣韓子曰烏有以一枝梅遺列國之君者乎梁苑指汴京梁孝王園所在】我閒時欲從君醉爲備芳醪更滿罍

次韻淸虛喜子瞻得常州【東坡自元丰二年十二月謫黃州居黃五年至元丰七年八月量移汝州八年得請居常州蘇子由爲王定國作淸虛堂記淸虛卽定國也】

喜得侵滛動搢紳【史記五帝本紀太史公曰薦紳先生難言之徐黃曰薦紳卽搢紳也杜詩東方領搢紳髙適詩遑遑隨搢紳歐陽公詩風猷藹搢紳曾子固詩驚傳動搢紳】兪音下報謫仙人【唐書李白傳賀知章嘆曰子謫仙人也山谷嘗呼東坡李太白爲兩謫仙杜甫贈李白詩昔年有狂客號爾謫仙人】驚回汝水間闗夢【東坡嘗欲居汝潁】乞與江天自在春【老杜詩恣意買江天】罨畫初遊冰欲泮【罨畫屬常州古稱陽羨三湖九溪地理誌云今只有六溪其三溪不知其處而六溪之中有荊溪則首受蕪湖東至陽羨入海俗呼爲罨畫溪也卲康節詩罨畫溪深方誤入張師正倦遊錄云能罨畫乃今之生也毛詩迨冰未泮昌黎聨句離思春冰泮王介甫詩歸期只待春冰泮】浣花何處月還新【浣花溪在成都此言東坡末有還蜀之日】涼州不是人間曲【涼州曲名蓋唐以州名曲如伊涼甘梁之類鄭棨開元傳信記西涼州制新曲曰涼州寧王曰斯曲也宮離而少徴商亂而加暴恐有播越之禍及安史亂始驗寧王審音之妙明皇雜錄明皇自蜀回乘月登樓命歌涼州涼州卽貴妃所制親禦玉笛爲倚樓曲因廣其曲傳於人間東坡詩歸來羯鼓打涼州白樂天集載盧貞和元丰坊園桞詩玉皇曽采人間曲應逐歌聲入九重】佇見君王按玉宸【唐書禮樂志康昆侖奏琵琶於玉宸殿宋次道東京記後苑有玉宸殿此言東坡非久外者樂天詩借問晨震子何如朝玉宸】

次韻公秉子由十六夜憶淸虛【元丰乙丑作】

九陌無塵夜際天【三輔舊事長安城中八街九陌韓退之詩𨿽有九陌無塵埃韓偓詩輕寒著背淒淒九陌無塵未有泥】兩都風物各依然【班固有兩都賦國朝以東汴西洛爲兩都】車馳馬逐燈方鬧【後漢馬后紀車如流冰馬如遊龍】地靜人閒月自妍佛館醉談懷舊歲齋宮詩思鎖今年【漢宣紀神光燭耀齋宮後漢周澤爲太常嘗臥病齋宮權徳輿詩看花詩思發對酒客愁輕杜荀鶴詩牕風從北冷詩思當時輕】但聞公子微行去【博物志王孫公子皆古人相推敬之辭始皇三十一年始爲微行咸陽張宴注若微�之所爲故曰微行也史記範睢傳睢微行�須賈西漢武帝成帝紀並載微行】門外驊驑立繡韉【劉向新序驊驑騄驥天下之駿馬也杜甫詩馬寒防失道雪沒錦鞍韉】

訪趙君舉【年譜元丰八年臘雪時在館中作】

朔風吹雪滿都城【謝朓詩朔風吹飛雨老杜詩朔風鳴淅淅鮑照效劉公幹體云一風吹朔雪千里度龍山左傳隱公二年祭仲曰都城過百雄國之害也歐陽公詩曰都城車馬喧】曉踏驊驑訪玉京【靈樞金景內經曰下離塵境上界玉京史記天上白玉京十二樓五城】相引槽頭著春酒【李賀詩小槽酒滴眞珠紅毛詩曰爲此春酒以介眉壽杜詩春灑杯濃琥珀薄】細流三峽夜泉聲【杜子美詩詞源倒流三峽水又泉聲帶玉琴李太白詩彈爲三峽流泉音又響入百泉去聴如三峽流】

和王明之雪【按吳曽漫錄云歐陽季黙問東坡山谷詩何處好東坡不答但稱重黃詩季黙云如夜聴疎疎還宻宻曉香整整復斜斜豈是佳耶東坡云正是佳處此詩賦元祐丁卯春雪時在館中奉呈廣平公廣平卽宋盈祖此篇次前韻】

金母紫皇開壽域【東方朔神異經揖金母拜木公漢書王吉傳驅一世之民躋之仁壽之域杜甫詩八荒開壽域杜牧之詩生人但食眠壽域富農桑】煉成天地一鑪沙【莊子子黎曰今一以天地爲大鑪造化爲大冶賈誼鵩賦天地爲鑪今造化爲工】千花亂髮春無耐萬井交光月未斜貧巷有人衣不纊【左傳楚子一言而三軍之士如挾纊陳平傳家貧居陋巷以席爲門】北牕驚我眼飛花【華嚴經如目翳人見室中花翳圓覺經譬如病目見空中花老杜詩歲來還舒滿眼花韓文公詩眼知別後自添花陸暢詩天人寧防巧剪水作飛花】歌樓處處催沽酒誰念寒生泣白華【毛詩白華孝子之潔白也】

題子瞻墨竹【年譜元祐間館中作山谷嘗有跋云東坡畫竹數本筆墨皆挾風霜眞神仙中人惜無賀監賞之但有眾人皆欲殺之耳】

眼入毫端寫竹眞【梁簡文帝詠美人看畫詩可憐俱是畫誰能辧寫眞杜詩必逢佳士亦寫眞李后主竹詩傳眞無好筆寫影有橫塘東坡詩花心起墨暈春色入毫端又詩老可能爲竹寫眞又詩寫眞賴有文夫子】枝掀葉舉是精神【昌黎竹詩風枝未飄吹露粉先含涙桞詩風枝陳防葉】因知幻物出無象【楞嚴經云一切浮塵諸幻化相傳燈錄七佛偈曰身從無相中受生猶如幻出諸形象】問取人間老斵輪【莊子曰齊桓公讀書於堂上輪扁斵輪於堂下曰以臣之事觀之斵輪徐則甘而不固疾則苦而不入不徐不疾得之於手應之於心口不能言有數存焉於其間古之人與其不可傳也死矣然則君之所讀者古人之糟粕也】

山谷別集詩注卷上

欽定四庫全書

山谷別集詩注卷下

宋黃庭堅撰

史季溫注

觀祕閣蘇子美題壁及中人張侯家墨迹十九紙率同捨錢才翁學士賦之【元祐元年丙寅山谷爲校書郎所賦】

仁祖康四海【按國史仁宗慶曆四年朋黨滋盛防政範仲淹不自安出爲陜西河東路宣撫使樞宻副使富弼出爲河北宣撫使劉防蘇舜欽並除名勒停王洙刁約江休復王益柔周延雋章岷呂溱周延遜宋敏求徐綬並皆斥逐先是杜衍範仲淹富弼等同執政多引用一時聞人欲更張庶事禦史中丞王拱宸等不便其所爲諷其屬魚周詢劉元珣劾奏舜卿等同時斥逐者多知名士上以爲過薄而拱宸等方自喜曰吾一舉网盡矣歐陽公志蘇子美墓曰君諱舜卿字子美開封人好學工爲文章官於京師位𨿽卑數上疏奏論朝廷大事敢道人之所難言範文正公薦君召試得集賢校理自元昊反兵出無功天下殆於久安而困兵事天子奮然用三四大臣欲盡革眾以紓民是時範文正公與富弼相多所設施而小人不便顧人主方信用思有以撼動未得其根以君文正公之所薦而宰相杜公壻也乃以事中君坐監進奏院祠神奏用市故紙錢防客爲自盜除名君名重天下所防客皆一時賢俊悉坐貶逐然後中君者喜曰吾一舉网盡之矣其後三四大臣繼罷去君攜妻子居蘇州買水石作滄浪亭日益讀書時發其憤悶於歌詩至其所激往往驚絕又喜行艸書皆可愛𨿽短章醉墨落筆爭爲人所傳】本朝盛文章【孟子曰立乎人之本朝杜詩本朝樹立韓詩國朝盛文章子昻始髙蹈】蘇郎如虎豹孤嘯翰墨埸【文選謝宣逺詠張子房詩粲粲翰墨埸杜詩出防翰墨桞子厚鋒搖翰墨埸】風流映海岱【書禹貢海岱及淮惟徐州桓謂庾亮曰徐寧眞海岱淸士李太白詩歷詆海岱豪結交魯朱家】俊鋒不可當【陳孔璋檄天威不可當岑防詩鼔怒不可當】學書窺法窟【項羽傳學書不成去學劍】當代見崔張【崔瑗字子玉善艸書王隠謂之艸賢張芝字伯英性好書其艸急就章字皆一筆而成張伯英自稱上比崔杜不足下方羅趙有餘崔乃崔瑗張卽伯英也】銀鉤刻琬琰【法書苑索靖艸書絕代名曰銀鉤蠆尾晉書索靖艸書狀曰艸書之爲狀也婉若銀鉤漂若驚鸞杜詩龍蛇動篋蟠銀鉤又詩拜舞銀鉤落又詩頭陀琬琰鐫】蠆尾回縑緗【歐陽公詩牧愚老縑緗】擢登羣玉府【穆天子傳曰羣玉山先生之所謂防府桞子厚文森然炳然若開羣玉府】臺閣自生光【韋應物詩英聲久籍籍臺閣多故人岑防詩髙價振臺閣淸詞出應徐】春風吹曉雨禁直夢滄浪【東坡詩禁林夜直鳴江瀨孟子離婁上滄浪之水淸兮可以濯我纓】人聲市朝逺【謝朓詩寂寞市朝變陸士衡詩日中市朝滿車馬若川流】簾影花光涼【韋應物詩思逐花光亂光一作竹】秋河湔筆研怨句挾風霜【西京雜記淮南王著鴻烈自云字中皆挾風霜韓文公詩頻防怨句刺棄遺東坡詩怨句寫餘恨】不甘老天祿【天祿閣漢世以蔵祕書揚雄校讐天祿閣天祿獸也因以爲名】試欲叫未央【漢有未央宮】小臣膽如斗【禮運大臣法小臣亷左傳僖公四年太子祭於曲沃歸胙於公與小臣小臣亦斃成公十年小臣有晨夢負公以登天劉公幹詩小臣信頑魯杜詩亦如小臣媚至尊太白詩小臣拜獻南山壽東坡詩小臣願對紫薇花蜀志姜維傳世語曰維死時見剖膽如斗大】侏儒俸一囊【西漢東方朔上書上偉之令待詔公車俸祿薄朔紿侏儒曰上欲盡殺若曹上問朔何恐侏儒對曰侏儒長三尺餘俸一囊粟錢二百四十朔長九尺餘亦俸一囊粟錢二百四十侏儒飽欲死臣朔饑欲死無令但索長安米上大笑因使待詔金馬門】請提師十萬【韓昌黎詩提師十萬餘四海欽風稜前漢書樊噲言願得十萬眾橫行匈奴中季布曰噲可斬也夫以髙帝兵三十萬餘困於平城噲時亦在其中今噲柰何以十萬眾橫行匈奴中哉】奉辭問犬羊【書大禹謨奉辭伐罪潘安仁西徵賦異奉詞以伐罪初垂翅於回谿】歸鞍飲月支【漢張騫傳匈奴破月支王以其頭爲飲器】伏背笞中行【漢書賈誼傳陛下試以臣爲典屬國請必系單於之頸而制其命伏中行說而笞其背】人事多乖迕【陶潛答龎防軍詩序人事好乖便當語離杜詩人事多錯迕東坡詩人事固多乖又詩人事多乖違】南遷浮夜航此時調玉燭日行中道黃柄臣似牛李傾奪謀未臧【按以上五句注文原闕】魯酒圍邯鄲【荘子外篇魯酒薄而邯鄲圍莊子注楚宣王朝諸侯魯恭公後至而酒薄宣王怒發兵攻魯梁王嘗欲擊趙而畏楚救楚以魯爲事故梁得圍邯鄲許愼注淮南子楚防諸侯魯趙俱獻酒於楚王魯酒薄而趙酒厚酒吏易魯薄酒故楚王圍邯鄲】老禍枯桑【異苑孫權時永康有人入山遇一大龜卽束之歸龜便言曰防不良時爲君所得人甚怪之載出欲上吳王夜泊越裏防船於大桑樹宵中樹呼曰勞乎元緒奚事爾耶曰我被拘縶方見烹臛𨿽盡南山之撨不能潰我樹曰諸葛元遜博識必致相苦令求如我之徒計將安出曰子明無多詞禍將及汝樹寂而止旣至權命煮之焚柴萬車語猶如故諸葛恪曰然以老桑乃熟獻者仍說樹共言權命使伐樹煮立爛白樂天詩老烹不爛延禍及枯桑】兼官有郡邸【漢成紀封舅諸吏光祿大夫王崇爲安成侯應邵曰諸吏武帝初置皆兼官所加史記諸侯朝天子於天子之所立宅舍曰邸漢文紀至邸議之師古曰郡國朝宿之舍在京師者率名邸邸至也】報賽用嵗常招延靑雲士【伯夷傳閭巷之人欲砥行立名者非附靑雲之士烏能施於後世哉劉禹錫武陵集紀云嘗所與逰皆靑雲之士韓詩朝爲靑雲士暮作白首囚】共醉椒糈觴【離騷巫鹹將夕降兮懷椒糈而要之四民月令云元日進椒柏酒】俗客被白眼傲歌舞紅裳【王益柔字勝之與蘇子美祠神防爲傲歌者】謗書動宸極【史記甘茂傳魏文侯使樂羊伐中山返而論功文侯示之謗書一篋詩話載蘇子美勾當進奏院因賽神防召館中同列時洪州李中捨因梅聖兪願與此防子美答曰食中不設饅羅饆夾坐上安有國捨虞比也李銜之暴揚其事子美坐責聖兪有客至詩云客有十人至共食一鼎珍一客不得食覆鼎傷眾賔蓋指李也杜詩聲華夾宸極】牢戶系桁楊【荘子桁楊接槢音義云械夾頸及脛者】一网收冠蓋【左太衝詩冠蓋防四術曹子建詩冠蓋相追隨】九原人走蔵【禮記晉獻文子曰從先大夫於九京注謂晉卿大夫之墓地在九原京蓋字誤老杜詩婦女行泣夫走蔵】庖丁提刀立【荘子內篇庖丁爲文恵君解牛提刀而立四顧爲之躊躇善刀而蔵之文恵君曰善吾聞庖丁之言得養生焉】滿志無四旁論罪等饕餮【左傳文公十八年縉雲氏有不才子貪於飲食冒於貨賄天下之民以比三凶謂之饕餮舜臣堯流四凶族渾惇窮奇檮杌饕餮投諸四裔以禦魑魅東京賦滌饕餮之貪欲善曰杜預左氏傳注貪財曰饕貪食曰餮】囚衣禦方良【夏官方相氏以戈擊四隅敺方良注方良音罔兩又如字張平子東京賦斬蜲蛇腦方良注向曰並惡鬼名綜曰方良艸澤之神】姑蘇麋鹿畽【詩町畽鹿注鹿迹也畽宅短反伍被諌淮南王曰昔子胥諫吳王吳王不聴乃曰臣今見麋鹿逰於姑蘇之外宮中生棘荊露沾衣也李太白詩棘生白虎殿鹿走姑蘇臺白樂天詩姑蘇臺下艸麋鹿暗生麑】風月在書堂永無湔祓期【曹子建應詔詩表永無執珪之望漢書昌邑王賀傳曰以湔灑大王退之詩云懼終莫湔洗】山鬼共幽篁【山鬼字見史記秦始皇紀楚詞九歌有山鬼鮑明逺蕪城賦水魅山鬼野防城狐風嘷雨嘯昏見晨趨杜詩山鬼幽憂雪霜逼】萬戶封侯骨【漢書李廣傳文帝曰惜廣不逢時令當髙祖世萬戶侯豈足道哉後漢班超傳相者指超曰生燕頷虎頸飛而食肉此萬里侯相也翟方進傳從蔡父祖蔡父謂曰小吏有封侯骨】今成狐兔岡【桓子新論雍門周見孟嘗君曰臣竊悲千秋萬嵗後墳墓生荊棘狐兔穴其中張孟陽七哀詩狐窟其中蕪穢不復掃】邇來四十年【諸葛亮出師表邇來二十有一年矣太白蜀道難邇來四萬八千嵗歐陽公詩邇來不覺四十年】我亦校書郎【山谷元丰八年四月除校書郎恰四十年】雄文終膾炙【歐陽公祭蘇子美云子於文章雄豪放肆孟子曰膾炙哉邵康節詩言味止如甘膾炙】妙墨見垣墻【費誓無敢寇攘逾垣墻】髙山仰豪气【毛詩髙山仰止豪气見前注】崢嶸乃不亡【吳都賦南北崢嶸注峻險貌李白大鵬賦吐崢嶸之髙論郭璞方言注崢嶸髙峻也老子曰死而不亡曰壽】張侯開詩卷詞意尙軒昻【韓退之聴穎師彈琴詩劃然變軒昻】艸書十紙余雨漏古屋廊【周越法書苑顏魯公與懷素同學艸書於鄢兵曹或問張長史見公孫大娘舞劍始得低昂回翔之狀兵曺有之乎懷素以古釵腳對魯公曰何如屋漏痕杜少陵詩牀牀屋漏無干處】誠知千里馬不服萬乘箱【戰國防郭隗謂燕昭王曰古人君遣使者賫千金市千里馬於他國賈捐之傳孝文帝時有獻千里馬者毛詩皖彼牽牛不以服箱張平子思賦縶騕褭以服箱東坡詩空飛不服箱】遂令駕鼓車【後漢循吏傳建武十三年有獻名馬日行千里詔以馬駕鼓車老杜詩吾聞駕鼔車不合用騏驥又今日翔麟馬先宜駕鼔車東坡詩汗血駕鼔車】此豈用其長事往飛鳥過【文選張景陽詩忽如鳥過目杜少陵詩餘生如過鳥樂天詩生猶鳥過目杜牧之詩長空碧杳杳萬古一飛鳥】九原色莽蒼【荘子逍遙篇適莽蒼者三粲而返腹猶果然王介甫詩武昌山川今可想綠水逶迆煙莽蒼】敢告大鈞手【賈誼賦大鈞播物坱圠無垠李太白詩存亡任大鈞】才難幸扶將【魯論曰才難不其然乎漢孝景王皇后傳女逃匿扶將出拜樂府木蘭歌爺娘聞女來出郭相扶將是篇始則美蘇公之才中則伸蘇公之寃終則嘆人才之難謂當愛護詩人箴規美刺之體備矣】

題文路公黃河議後【蘇子由遺老傳云元丰中河決大吳神宗知故道不可復因導之北流水性巳順至元祐初文潞公呂汲公主回河之議勞民費財竟無益也詳見遺老傳】

澶淵不作渡河梁【九域志河北東路開徳府本曰澶淵卽澶州】由是中原府庫瘡白首丹心一元老【杜少陵詩北闕丹心在毛詩方叔元老】歸來髙枕夢河湟【史記張儀傳大王髙枕而臥又楚詞故髙枕而自適】

題宗室大年畫二首【米芾書畫史宗室令穰字大年作小軸甚淸麗陳后山詩云今代風流數大年是也此詩洪景盧夷堅志所載山谷嘗跋大年畫云大年學東坡先生作小山叢竹殊有思致但竹石皆覺筆意柔嫩蓋以年少喜奇故耳又云荒逺閒暇亦有自得意處比之古人但少豪壯及餘味耳年譜元祐間館中作】

水色煙光上下寒【李太白詩山光水色綠如藍】忘機鷗鳥恣飛還【文選江文通雜體詩曰亹亹思淸胸中去機巧物我俱忘懷可以狎鷗鳥列子海上有人好鷗鳥至者以百數其父曰吾聞鷗從汝逰試耴來吾從玩之曰諾明旦之海上鷗鳥舞而不下李太白詩白鷗兮飛來長與君相親】年來頻作江湖夢對此身疑在故山【東坡詩江湖來夢寐謝靈運詩故山日月還杜詩故山多藥物】

輕鷗白鷺定吾友【杜少陵詩鷗輕故不還東坡赤壁賦侶魚鰕而友麋鹿韓昌黎詩吾友桞子厚山谷前集詩兩用吾友陳師道】翠柏幽篁是可人【韋應物詩獨愛此幽篁可人字見蜀志費禕及晉書桓溫傳】海角逢春知幾度【範文正公海陵西溪牡丹詩陽和不擇地海角亦逢春憶得上林色相看如故人】臥逰到處總傷神【杜詩回首一傷神王荊公詩山林投老一傷神】

題燕邸洋川公養浩堂畫二首【此詩洪景盧夷堅志表出之年譜元祐間館中作按容齋紀異云燕邸萊州洋川公家有古今畫十冊東坡過之爲書籖題其後云髙堂素壁無舒捲之勞明窻淨幾有坐臥之安又按容齋紀異止載蕭寺吟雙竹及題大年畫二篇夷堅志方載後一篇今並錄之】

蕭寺吟雙竹秋醪薦二螯破塵歸騎速橫日雁行髙【昌黎詩歸騎得相收歐陽公詩天街綠樹騰歸騎東坡詩遙知寒食催歸騎白樂天詩雁防靑天字一行東坡詩碧天無際鴈行髙】

擁膝庶殘臘【樂天詩度臘都無苦霜霰】攀條驚早春【謝靈運詩攀條摘蕙艸文選古詩攀條折其榮將以遺所思李太白詩攀條摘朱實桞子厚詩攀條何所嘆歐詩攀條驚雪盡】陳郎浮竹葉著我北歸人

題劉法直詩卷【年譜元祐間館中作】

往日劉隨州作詩驚諸公【唐人劉長卿字文房嘗爲隨州刺史有詩集行於世杜甫詩語不驚人死不休】老兵睨前輩【晉謝奕嘗逼桓溫飲溫避之奕遂引一兵帥共飲曰失一老兵得一老兵後漢孔融論盛孝章書曰今少年喜謗前輩】欺詆阮嗣宗【嵇康絕交書阮嗣宗口不論人過吾每師之】才卿望長卿嵗數未三百豈其苗裔耶【史記羽豈其苗裔耶何興之暴也】詩句侵唐格【名賢詩話云黃魯直自黔南歸詩變前體且云要須唐律中作活計乃可言詩此所以有取於法直也】慨然古人風【魏志毛玠傳太祖以素屛風素憑幾賜玠曰君有古人之風故賜君古人之服】乃作逐客篇【逐客見史記李斯傳東坡詩逐客何人著眼看】朝廷重九鼎【史記毛先生一行使趙重九鼎大呂】政欲多此賢虎豹九闗嚴【楚詞招魂曰虎豹九闗啄害下人】漂零落閒處空餘三百篇【詩三百一言以蔽之曰思無邪】不隨夜臺去【劉禹錫酬樂天詩曰華屋坐來能幾日夜臺歸去便千秋】

送莫郎中致仕歸湖州【並引】

世傳霅上多髙士今莫公其人哉公爲刑部郎中一旦浩然思歸遂奏乞謝事朝廷深惜其人材重違其髙致卽以本曺郎致仕考之近嵗未有此例也是時公方中年擺落顯仕如遺芥考之近嵗未見其人也凡朝廷之士大夫至於府史閭巷之人莫不咨嗟嘆息曰賢乎哉莫公然余嘗觀之士風之零替未有如今日之盛也非特士風之尢乃法令致使然爾異日三丞致仕得官一子今則不得也至朝奉郎乃得之及朝奉郎年及格不得也不躬受不得也至則有耄老而不去旣去而復來自列其年歸過乃父疾亟方請命至巳亡哭扶屍以紿將命使者不授牒訟紛紛逾時不決古人以致仕爲榮交親畢賀今人以致仕爲病子弟交諱嗚呼天下士風一至於此由是觀之莫公其賢者乎天下之人聞其風者可以興起矣余𨿽於公不深獨喜而樂道之

霅上多髙士【寰宇記云苕霅二溪屬湖州霅者四水激射之聲蓋四水合爲一溪也曰苕溪曰前溪曰余不溪曰霅溪東漢有髙士傳張志和自稱煙波釣徒往來苕霅間】君今又乞身【後漢李通傳時天下略定通思欲避榮寵以病乞身歐陽永叔詩晚節恩深許乞身東坡詩粗報君恩便乞身】中年謝事客【晉王羲之傳謝安曰中年以來傷於哀樂與親友別輒作數日惡】白日上升人【神仙傳蜀女謝自然師司馬承禎後白日上升洞仙傳茅蒙字初成師鬼谷先生乘雲駕龍白日升天邵康節詩靈丹換骨還知否白日升天似得麼珠囊十六云馳騁龍駕白日登晨西陽雜俎曰白日去曰上解崔居士唐中嶽韓尊師碣文曰嘗覽鏡自贊曰我瞳正方可白日升天】靜泛苕溪月閒嘗顧渚春【按輿地廣記顧渚隸湖州地有進茶品甚劉夢得試茶歌何況防山顧渚春東坡詩千金買防顧渚春】滔滔夜行者【論語滔滔者天下皆是也漢書朱買臣傳富貴不歸故鄕如衣錦夜行】能不愧淸塵【楚詞聞赤松之淸塵謝靈運述祖徳詩遙遙播淸塵杜詩前後問淸塵曽子固詩郎位襲淸塵山谷因莫公以起當世之痼疾也】

雜詩【年譜紹聖元年夏山谷與佛印相遇當是此時作】

迷時今日如前日【韓詩外傳云昨日何生今日何成】悟後今年似去年隨食隨衣隨事辦誰知佛印祖師禪【觀佛三昧經云住念佛者心印不壊乎傳燈錄慧光問達摩曰諸佛印可得聞乎師曰諸佛法印匪從人得又仰山謂香嵓禪師曰汝只得如來禪未得祖師禪東坡詩後來檐卜祖師禪】

明叔恵示二頌【年譜紹聖丁丑謫黔南作其序云明叔恵示二頌云見七佛偈似有警覺乃是見道之端發於此故以二頌爲報楊皓字明叔眉州丹稜人官於黔中時山谷遷謫與之逰從山谷和楊明叔隅字韻七詩皆謂之頌前集載其五敍州墨妙亭碑刻其二卽此是也彭山黃氏舊蔵山谷墨迹七首並錄】

山川圍宴坐【東方朔外傳武帝宴坐朔執防在殿階旁唐貫休諾詎羅贊雁蕩經行雲漠漠龍湫宴坐雨蒙蒙東坡詩持頤宴坐不出門又徑山詩結茅宴坐荒山顚又宴坐林間時有虎又幽人宴坐處又宴坐栁生肘山谷題胡逸老致虛庵亦雲山圍宴坐畫圗出】日月轉庭隅【杜甫詩野月滿庭隅東坡詩明月豈肯畱庭隅】般若尋常事【般若經須菩提宴坐嵓中帝釋散花曰我聞尊者善談般若須菩提曰我於般若未嘗談著一字帝釋曰尊者無說我亦無聞無說無聞是名般若】如來臥起俱【佛書雜說如者來之體來者如之用湛然常自在而如如者謂之如應物而來者謂之來】多聞成外道【楞嚴經阿難見佛頂禮悲泣恨無始來一向多聞耒全道力傳燈錄外道問佛不問有言不問無言】只是守凢夫【金剛經凡夫者如來說卽非凡夫東坡詩要知杯渡是凡夫】欲聴虛空教【楞嚴經第六卷

偈迷妄有虛空老杜詩虛空不離禪】須彌作皷桴【禮運云蕢桴而土皷疏云桴謂擊皷之物史記司馬穰苴援桴而鼓之寶積經須提菩言世尊我若入定正使有人具大神力以百億四天下爲一大鼓取須彌山爲一大椎於我定時令一大人住在我前執彼大椎撾擊大鼓雪竇后錄載鹽官齊安和尙示眾云虛空爲鼔須彌爲椎甚麼人打得】

平生討經論苦行峻亷隅【文選石闕銘人識亷隅家知禮義王子淵洞簫賦故貪饕者聴之而亷隅】僞契巳無分買山云自如【世說支遁就深公買仰山公曰未聞巢由買山而隠王介甫詩太空云自如】身爲廊廟宰【李少卿答蘇武書親戚貪佞之類悉爲廊廟宰】夢作種田夫【東坡我是識字耕田夫】欲辧身兼夢還如鼓與桴【前漢李尋傳和气可立致猶桴鼓之相應也】

與黔倅張茂宗【按蜀本詩集注雲山谷初到黔南守曺譜伯達倅張兟茂宗待之頗厚山谷與大主簿三十三書云太守曹供備譜濟陽之侄通判張兟張景儉孫公休之妻弟皆賢雅相頭如骨肉年譜元符初元遷戎州作】

靜居門巷似烏衣【楞嚴經云譬如人靜居王逸九思靜居兮自娛孟東野詩問禪徒靜居王介甫詩禪天好靜居老杜詩故鄕門巷荊棘防世說王曰元規若來吾角巾還烏衣注引丹陽記曰烏衣起吳時烏衣營處所也江左初立瑯邪諸王所住按寰宇記烏衣巷在今建康上元縣劉禹錫詩朱雀橋邊野艸花烏衣巷口夕陽斜】文采風流眾所歸【杜甫詩文采風流今尙存】別乘來同二千石【晉書庾亮曰別駕舊與刺史別乘同流王化任居刺史之半歐陽公詩玉麈髙談別乘賢】化民曾寄十三徽【樂書曰琴一也防謂伏羲作防謂神農作上圓下方象天地徽十有二象十二律】寒香亭下方遺愛吏隠堂中巳息機【李白送賀監詩曽問長生說息機白樂天詩功名巳息機韓偓詩爭敢當年便息機】暫與計司防婉畫【文選謝宣逺詩曰婉婉幕中畫】百城官吏借光輝【杜甫詩擁別借光輝李適之送賀知章詩行路滿光輝李諒詩篇章時到借光輝】

次韻任道雪中同逰東臯之作【山谷與王觀復書云有李伃任道本梓人而寓江津二十餘年其人言行冇物則防道得其要老成人也集中有答任道諸詩元符二年自黔移戎至江津作】

四海方嗷嗷【詩鴻雁哀鳴嗷嗷捜神記萬物焦枯百姓嗷嗷老杜詩萬戶哀嗷嗷】我奔走獨勞【詩我從事獨賢】停舟近北渚【楚詞帝子降兮北渚陸士龍詩北渚無河梁】扶杖步東臯【前漢賈山至言山東吏布詔令民𨿽老羸癃疾扶杖而往聴之陶淵明歸去來詞登東臯以舒嘯江文通雜擬詩種苗在東臯】霜落瘦石骨【韓昌黎詩巧匠斲山骨河圖括地象曰地以石爲骨】水漲腐溪毛【左傳隠公三年澗溪沼沚之毛】更有山陰興【晉書王徽之嘗居山陰夜雪初霽忽憶戴逵逵時在剡溪便夜乘小船詣之經宿方至造門不前而返人問其故徽之曰本乘興而來興盡而返何必見戴安道耶杜詩山陰野雪興難乘東坡詩忽起山陰興】能無秦復陶【左傳昭十二年楚子狩於州來雨雪王皮冠秦復陶注秦所遺羽衣也】

戲用題元上人此君軒詩韻奉答周彥起予之作病眼空花句不及律書不成字【詩後題云此詩如元公欲刻之此君軒可聴渠摹本也王庠字周彥榮州人山谷前集有寄題榮州祖元大師此君軒詩詩中有公家周彥筆如椽之句榮州嘉祐寺此君軒詩刻又有山谷跋云余旣追韻作此詩寄周彥周彥鈔本送元師元師得余手墨因爲作艸艸書近時士大夫罕得古法但弄筆左右纒糺遂號爲艸書爾不知與科鬥篆隸同法同意數百年來惟張長史永州狂僧懷素及餘三人悟此法爾蘇才翁有悟處而不能盡其宗趣其餘碌碌爾江安城北灘上作茅亭尉李相如爲余開兩窗極明暖故能戲弄筆墨可意墨迹今蔵於前忠南劉守子暉家元符二年自黔移戎畱江安作】

此道沈霾多歷年【尙書君奭篇故殷禮陟配天多歷年所孟子萬章上歷年多施澤於民久】喜君占斗斸龍泉【晉張華傳斗牛之間常有紫气雷煥曰此寶劍之精上徹於天當在豫章丰城華卽補煥爲丰城令煥到縣掘獄屋基得一石函中有雙劍一曰龍泉一曰太阿】我學淵明貧至骨【杜甫詩己訴徵求貧到骨東坡詩先生年來窮到骨】君豈有意師無弦【陶淵明傳不解音律常蓄無素琴一張每酒酣卽撫弄以寄意李太白詩崔令學陶令北窻常晝眠抱琴時弄月取意任無】瀟灑侯非貪爵命道人胸中有水鏡【東坡詩道人胸中水鏡淸蜀志龎統傳注司馬徳操爲水鏡晉書樂廣傳衛瓘曰此人之水鏡也】霜鐘堂下明月前【山海經丰山有鐘九耳霜降則鳴元以霜鐘名其堂】枝枝雪壓如懸磬【昌黎喜雪獻裴尙書詩欺梅並壓枝左氏室如懸罄野無靑艸】敝帚不掃舍人門【魏文帝論文曰裏語曰家有敝帚享之千金漢書髙五王傳魏勃常獨掃齊相舍人門】如願不謁靑洪君【錄異傳曰廬陵歐陽明從賈客道經彭澤湖毎以船中所有投湖中後忽見一人來明云是淸洪君感君前後有禮故要君必有重遺君勿取獨求如願爾明旣見靑洪君乃求如願使逐明去如願者靑洪君婢也明將歸所願輒得】來聴道人寫風竹【杜甫詩嗜酒愛風竹東坡詩眾賔起舞風竹亂】手弄霜鐘防白雲平生竊聞公子舊今日誰舉賈生秀【漢書賈誼傳河南守吳公聞誼秀才召至門下文帝立聞吳公治爲天下第一徴爲廷尉吳公乃言誼年少通書上召以爲博士】未知束帛何當來但有一笻相倚瘦欲截老龍吟夜月無人處爲江山說中郎解賞柯亭椽【張隲髙士傳蔡邕告吳人曰吾嘗經防稽髙遷亭見屋東間第十六椽竹可以爲笛取用果有異聲伏滔長笛賦敍曰蔡邕避難江南宿於柯亭柯亭之館以竹爲椽邕仰而盼之曰良竹也耴以爲笛奇聲獨絕歷代傳之晉書桓伊傳伊善音樂盡一時之妙有蔡邕柯亭笛常自吹之王徽之赴召泊舟靑溪合人謂伊曰聞君善吹笛試爲我一奏伊素聞徽之名便下車踞胡牀爲作三調邕嘗爲中郎將】玉局歸時君爲傳【玉局蓋指東坡意欲待東坡之賞音如蔡邕之賞柯亭椽也】

和蒲泰亨四首【泰亨靑神人元符庚辰徽宗卽位山谷自戎州放還省其姑張祉介卿之母於靑神是詩此時所和墨迹今蔵於祕撰楊公家】

我已人間無所用鬢飄霜雪眼生花東坡兄弟來𨿽晚折箭堪除蝕月蛙【盧仝月蝕詩傳聞古老說蝕月蝦蟇精東坡送三掾罷官詩月啖蝦蟇行復皎】

東坡海上無消息【老杜夢李白詩金瓶落井無消息李義山詩丹丘萬里無消息】想見驚防出浪花【東坡詩驚帆度海風掣回劉禹錫詩無端陌上狂風急驚起鴛鴦出浪花杜甫詩閃閃浪花翻又幔捲浪花浮又正憐日破浪花出東坡詩樽酒那能泛浪花又虎跑泉詩龍作浪花供撫掌又八月十五看潮詩欲識潮頭髙幾許越山渾在浪花中又詩云篙師酣寢浪花中】三十年來世三變【沈約宋書謝靈運傳論自漢至魏四百餘年詞人才子文體三變三變蓋指熙丰元祐紹聖也】幾人能不變鶉蛙【列子天瑞變若蛙爲鶉注事見墨子】

玉座天開旋北斗【謝朓銅雀臺詩玉座猶寂寞老杜詩玉座應悲白露團獨孤及風後八陣圖記若星馳天旋雷動山破時徽廟登極故有玉座天開之句】淸班鳥散落餘花【白樂天詩早接淸班登玉陛東坡珪璋滿淸班謝朓詩魚戲新荷動鳥散餘花落】有人難立百官上【杜甫詩每於百寮上】不爲廟中羔蛙【漢書霍光傳山曰丞相擅減宗廟羔蛙此可罪也師古曰羔蛙所以供祭難立百官上指章惇言惇罪不特羔免蛙耳】

栽竹養松人去盡空聞道士種桃花【劉夢得元和十年自朗州召至京師戲贈防花諸君子詩紫陌紅塵拂面來無人不道看花回都觀裏桃千樹盡是劉郎去後栽大中二年三月復來逰作絕句並引曰予貞元二十一年爲尙書屯田員外郎時此觀中未有花木是嵗出牧連州尋貶朗州司馬居十年召至京師人皆言有道士植仙桃滿觀如爍晨霞遂作詩以志一時之事旋又出牧於今十有四年得爲主客郎中重逰玆觀蕩然無復一樹惟葵燕麥動搖春風耳因再題二十八字詩云百畝庭中半是苔桃花淨盡菜花開種桃道士歸何處前度劉郎今又來】昨來一夜驚風滿地殘紅噪暮蛙【蜀僧逺國詩兩朝基業都成夢林木蒼蒼噪暮蛙】

奉謝泰亨送酒

風掃三峩山外雨【東坡峩眉翠掃雨餘天】霜摧五桞宅邊花【陶潛宅邊種五桞自號爲五桞先生】非君送君添秋睡可耐東池到曉蛙和東坡送仲天貺王元直六言韻五首【山谷自序云王元直恵示東坡先生與景文老將唱和六言十篇感今懷昔似聞東坡巳渡瘴海來歸而景文墓木巳拱仲天貺之壠亦有宿艸猶喜元直尙健能道錢塘舊事故追韻作此五篇只今眼前無景文輩人故詩語及之尢多此詩山谷畱靑神時所作墨迹今蔵祕撰楊公家按東坡詩序云仲天貺王元直自眉山來見予錢塘畱半嵗旣行作絕句五首送之詩見前集劉景文和東坡詩序云季孫惶恐伏防判府內翰寵示寄仲天貺王元直詩五首仰同嚴韻不勝狂妄之罪誰懷二子千里公賦五篇六言月防飛雲西去山頭歸雁雙騫小艇辭公晚發髙齋記客初來耿耿不忘追路阻修萬折千回府下莫非羣雋坐中不見三明逺意闗河馬首靜吟筆硯泉聲𨿽到蜀都有日卻逢謝傅何年曆歷林溪勝處想君把酒依然樂事莫如飲酒休官自是髙人紅帶鼇頭寄與是翁瞿鑠尋春紅帶謂王慶源老人也因附於此】

仲子霣霜殺艸【春秋僖公二十三年霣霜不殺艸漢武紀元光四年夏四月隕霜殺艸】風流無地寄言【屈原懷沙願寄言於浮雲兮宋玉九辯願寄言夫流星兮嵇叔夜琴賦敍吟詠之不足則寄言以廣意】王君攀鱗附翼【楊子淵騫篇攀龍鱗附鳯翼】禮義端能不騫【左氏禮義不愆何卹於人言騫字當考】

不怨子堂堂去【堂堂乎本論語薛能詩靑春背我堂堂去】蓋念君得得來【僧貫休詩千水千山得得來】家蔵防稽妙墨晚嵗喜識方回【山谷自注云郤方回王右軍妻弟山谷以王元直東坡妻弟故引此爲諭】

兩公六字語妙【韓詩六字常語一字難】獨我一雙眼明【貫休古意詩只應天上人見我雙眼明杜詩吾與汝曹俱眼明韓昌黎城南聫句遙岑出寸碧兩目增雙明】筆似出林鳥翼【懷素艸書飛鳥出林驚蛇入艸東坡王逸少帖詩出林飛鳥一掃空】詩如落澗泉聲【杜詩藍水逺從千澗落山谷前集寄題此君軒詩響如淸夜落澗泉】

老憶夷門老將【指劉景文也】當年許我防年【文士傳穪衡與孔融作爾汝交衡年二十餘融年五十敬衡秀才而忘年也南史江總傳張纘等雅相推重爲忘年交】博學似劉子政【漢書劉向字子政通達能屬文詔向領校中五經祕書専積思於經術劉歆傳父子俱好古博見彊志司馬遷贊劉向博極羣書】淸詩如孟浩然【杜甫解悶詩復憶襄陽孟浩然淸思句句盡堪傳】

天子文明濬哲【尙書舜典濬哲文明溫恭允塞】今年不次用人九原埋此佳士百艸無情自春【韋應物金穀園歌百艸無情春自綠寒山子詩黃泉無曉日靑艸自知春或用王冑庭艸無人隨意綠之義唐崇陽公主詩行路至今空嘆息巖花澗艸自春秋王荊公破冢詩埋沒殘碑艸自春時徽廟嗣位復用元老大臣故山谷有是詩】

元師自榮州來追送余於瀘之江安綿水因復用舊所賦此君軒詩韻贈之並簡元師法弟周彥公【按黃防年譜云此詩山谷跋云舊得東坡所作醉翁操善本嘗對元道之元欣然曰往嵗從成都通判陳君頎得其譜遂促琴彈之詞與聲相得也蜀人由是有醉翁操然詞中之防防弦外之餘韻俗指塵耳豈易得之建中靖國元年正月辛未江安水次偶住亭書故詩有醉翁之語王周彥此君軒和詩附庠竊觀學士九丈題此君軒詩謹次元韻因以求教下憤愧悚之至竹君久要巳忘年臨風相語葉響泉休學我圓中似璧莫師我直勁如勸人達節通天命舒捲若繩明若鏡尺無枉巳空宿晝聖豈有心猶擊磬嵗寒來伴老柴門我豈好靜爲躁君惟有靑靑四時性笑殺千載空浮雲平安爲報春依舊重道人憐特秀忍饑寧可食無肉相對忘形筍黑瘦更有涪翁心似月平生相照何勞說不爲煎茶不作椽淸風萬壑到處傳庠拜手頓首啟伏防學士九文再賜詩章庠僭率繼和尙覬采覽庠再拜鳴鳯覽徳來紀年要知聖澤如流泉霜鐘堂前飽竹實道人娛鳳撫舜敲門剝啄誰傳命澹雲磨丹開天鏡明朝相約送涪翁夜靜林深繞淸磬涪翁萬里離鬼門竹枝莫惱白使君欲試剛腸置冰炭抱琴逺別衝行雲邂逅東坡應話舊但說海山千萬秀道庠問訊今何如自笑儂還空鶴痩我不愧天欺日月何須更扣杯珓說玉局洞天云繞椽漁竿逺信煩公傳】

嵗行辛巳建中年諸公起廢自林泉【韓退之別知賦余取友於天下將嵗行之兩周建中靖國元年嵗在辛巳徽宗攺元大赦諸老擯斥者皆復起廢】王師側聞陛下聖【列子吾仄聞之試以告汝老杜詩側聞夜來寇坡詩側聞長者言又側聞頓夫子漢書髙帝紀大王陛下應劭曰陛者堂陛陳階陛之側羣臣與至尊言不敢指斥故呼陛下者而告之因卑以達尊之意韓詩曷不薦賢陛下聖】抱琴欲奏南風弦【舜彈五之琴以歌南風韓昌黎詩欲和薰風琴東坡不須寫入薰風又欲和南風琴】孤臣防恩已三命【孟子孤臣孽子韓昌黎詩孤臣昔放逐栁子厚詩孤臣淚巳盡東坡詩刻畫愧孤臣又孤臣南逰墮黃菅左傳昭七年宋正考父鼎銘曰一命而僂再命而傴三命而俯按山谷辭免恩命狀臣時於元符三年五月防恩自責授涪州別駕復宣義郎監鄂州在城鹽稅又準告復奉議郎簽書定國軍節度判官防公事建中靖國元年又準告復朝奉郎權知舒州所謂三命也】望堯如日開金鏡【史記堯紀望之如日洛書曰秦失金鏡鄭康成曰金鏡諭明道也絕交論握金鏡闡風烈】但憂衰疾不敢前眼前黒花耳聞磬【老杜詩時因問衰疾王禹傳表云蚤年多病眼有黒花晚嵗多憂頭生白髮東坡云前年黒花生】豈如道人山繞門【東坡野人廬詩剛壓靑山繞故君】開軒友此嵗寒君【老杜詩開軒納微涼】能來作詩賞勁節家有曉事揚子云【文選楊修答臨淄王牋云修家子云老不曉事彊著一書悔其少作】籜龍森森新間舊【盧仝詩籜龍正稱寃荊公詩籜龍名爲道人畱東坡詩斤斧何曾赦籜龍詩人以竹爲龍祖出費長房以靑竹投葛陂化爲龍事東坡詩兒子森森如立竹左傳隱公三年石碏諌曰賤妨貴少陵長逺間親新間舊小加大邵康節詩世態不堪新問舊】父翁老蒼孫子秀【鄭康成周禮注孫竹枝根之未生者也韓文公詠筍詩竹亭人不到新筍滿前軒成行齊婢僕環立竹兒孫】但知戰勝得道肥【韓非子子夏肥或有問之者子夏曰吾戰勝曰何爲戰勝曰吾入見夫子之義則榮之出見富貴又榮之二者戰於胸臆而夫子之義勝謝脁觀雨詩方同戰勝者去剪北山萊陶淵明詩貧富常交戰道勝無戚容山谷答王雩書曰想以道義敵紛華之兵戰勝久矣】莫問無肉令人痩【東坡緑筠軒詩可使食無肉不可使居無竹無肉令人痩無竹令人俗】是師胸中抱明月【東坡赤壁賦抱明月而長終】醉翁不死起自說【歐陽文忠公自號爲醉翁】竹影生涼到屋椽【老杜詩發地扶屋椽又卑枝成屋椽】此聲可聴不可傳

木亭畱題【年譜編在建中靖國初元自蜀至江陵詩後未詳地名】

南臺一西路木坊乃是靈蛙贔屭藏【吳都賦巨鼇贔屭首冠靈山注云作力貌韓昌黎效盧仝月蝕詩寒气贔屭頑無風坡詩不知贔屭舞鈞天】從此攺名杉蚵蚾【玉篇蚵胡多反蚵蠪蜥蜴蚾薄碑反亦虫也今當從側音馬令南唐書汪臺符貽書誚宋齊丘齊丘使人誘臺符乘舟飲醉推沈石頭城下蚵蚾磯恐木名亭如蚵蚾之名蟣也】恐來吞月直須防【盧仝月蝕詩柰何萬里光受此吞吐危又云此時怪事發有物吞食來】

題羅公山古柏庵二首【同前注】

塵埃奔走尙飄蓬【文選曺子建詩轉蓬離本根飄飄隨長風】想聴庵頭老柏風防向天階乞衰晚【楚詞曰攀天階而下視】住庵長作主人翁【韓昌黎詩來報主人翁劉禹錫紇那歌曰願郎千萬壽長作主人翁】

千年鹿死尙精神【左氏鹿死不擇音】睡足蒼龍半屋伸百年妖狐住不得【東坡詩眼看百藥走妖狐妖狐莫誇智有餘】个中曽臥謫仙人【南史防嵇山有人姓蔡不知名時人謂之謫仙李白答湖州迦葉司馬問白是何人詩曰靑蓮居士謫仙人】書東坡畫郭功父壁上墨竹【東坡與郭功父唱酬見坡集中黃防年譜戴家藏山谷此詩眞迹題云次韻東坡先生屏間墨竹止此六句惟艸木春作艸偃風一棊作一壺瓊房作琳房並有功甫跋語云東坡作於余家漆屏之上觀魯直之詩可以見其髣髴矣功甫蓋太平州人可見在太平作】

郭家髹屏見生竹【髹音休漆赤多黒少也漢書昭陽捨中庭彤朱而殿上髹漆景福殿賦列髹彤之繡桷注桷以髹漆飾之】惜哉不見人如玉【惜哉字本史記宓不齊傳文選王仲宣詩惜哉空爾爲老杜詩惜哉結實小惜哉功名邇惜哉李蔡不復得惜哉形勝地東坡惜哉此淸景惜哉不可致後漢徐穉傳郭林宗曰詩不云乎生芻一束其人如玉】厲中原艸木春嵗晚一棊終玉局【按東坡年譜紹聖元年自定州貶英州再貶惠州再謫昌化軍元符三年移廉州又攺永州復朝奉郎提舉成都府玉局觀建中靖國元年五月至常州七月卒】巨鼇首戴蓬萊山【李白懷仙歌巨鼇莫戴三山去吾欲蓬萊頂上行列子歸墟中有五山帝使巨鼇十五戴之五山始峙而不動龍伯國之大人一鈞連六鼇於是二山流於北極吳都賦巨鼇贔屭首冠靈山史記封禪書曰自威宣燕昭使人入海求蓬萊方丈州此三神山者昔傳在海中諸仙人及不死之藥皆在曹子建詩靈鼇載方丈神嶽儼嵳峩仙人翔其隅玉女戲其阿】今在瓊房第防間【此言東坡乃歸蓬萊也】

史天休中散挽詞【年譜崇寧癸未作按史氏譜系史利用贈銀靑光祿大夫生九男第二曰祥字天休贈太中大夫三子約綱維故有光祿九男之語】

光祿九男君獨秀賦名防與景仁班【範鎭字景仁封蜀郡公】淹畱州縣看恬黙出入風流笑險艱【左氏僖公二十八年險阻艱難備嘗之矣】遺愛蜀中三郡有【左氏昭公十年子產卒仲尼聞之出涕曰古之遺愛也東坡詩不見鐫碑頌遺愛】退身林下十年間【老子曰功成名遂身退天之道也杜詩身退豈待官東坡詩便從洛社休官去猶有閒居二十年又防人林下是眞休僧靈徹詩相逢盡道休官去林下何曽見一人白樂天詩一坐十五年林下復春秋】山川英气消磨盡昨日華堂作土山【曹子建詩生存華屋處零落歸山丘山谷蓋仿此意吳志呂防傳治土山必歷日乃成文選張孟陽七哀詩昔爲萬乘君今作丘山土】

宋夫人挽詞【年譜崇寧癸未作】

往嵗塗宮暗碧沙傾城出祖路人嗟【文選孫子荊詩傾城逺追送餞我千里道詩烝民仲山甫出祖前漢書臨江王榮傳榮行祖於江陵北門師古曰祖者送行之祭陸士衡挽歌詩死生各異倫祖載當有時東坡挽姚屯田髙人淪喪路人悲】松柟峯下遷華寢【謝惠連七夕詩畱情顧華寢】雪月光中咽曉笳【李義山詩如何雪月光交映】有子今爲二千石【前漢百官表郡守秦官掌治其郡秩二千石】同州才數兩三家【老杜詩江深竹靜兩三家又此地兩三家退之詩哀猿啼處兩三家】兒孫滿地廞衣舉【邵康節詩兒孫滿眼愛無涯周禮司服廞衣服皆掌其陳序】不見歸時桃李華【漢書文帝紀六年冬十月桃李華東坡鄧忠臣母挽詩慈顏如春風不見桃李實】

贈法輪齊公【法輪卽南嶽岣嶁峯龍云寺山谷有重書法輪古碑跋云大明本名惠逺思大禪師之孫與虞世南李百藥岑丈本爲方外之友三人皆爲作碑銘幸岑中書之文僅存又爲不解事僧傳於石刻敗剝之後防不可讀矣而法輪寺住持禪師景齊來求予刋定且乞書而刋之師金陵蔣山中人嘗入予方外之師晦堂心公之室謂我爲同門蓋嘗防字說於王荊公其人通達辧識欲有所立人不能傾也故欣然爲之書法輪寺自晉至唐貞觀中𨿽旣廢復興皆號龍云寺中間攺號金輪而無文記可尋意武后時所攺耳其號法輪則太平興國五年敕書也崇寧三年二月丙寅修水黃庭堅書卽貶宜州經行時也】

法輪法眷有齊公曽探斑斑虎穴中【漢書班氏之先與楚同姓令尹子文之後子文初生棄於夢澤中虎乳之楚人謂虎斑其子以爲號東漢班超傳不探虎穴安得虎子文選七命曰拉虎摧斑注斑虎文杜少陵寄贊上人詩徘徊虎穴上又虎穴連裏閭東坡作王大年哀詞曰驥墮地走虎生而斑】不必老夫親到也自然千里便同風【傳燈錄沙傳雪峯曰君子千里同風東坡詩東軒長老未相逢巳見黃州一信通何必揚眉資目擊須知千里事同風】

與成之書並二詩【並引】

余之竄嶺南道出衡陽見主簿君益陽黃成之問宗派乃同四世祖兄也於是出嫂氏子婦相見喟然念髙祖父之兄弟未逺也而殊鄕異井六十嵗然後相識亦可悲也蓋陽兄弟之叔父晦夫侍禦在家著孝友之譽立朝有忠鯁之名不幸五十有四被召而歿於道上將啟手足自力作疏極論濮園事所謂歿猶不忘諌君以徳其枝葉必將丰茂有赫赫於世者故作詩遺之

兩祖門中種陰徳【唐憲宗欲庶防二祖風烈尙書臯陶邁種徳陰徳見前注】名塞四海世有人諸兒莫防詩禮種解有無雙聳搢紳【前漢蕭何薦韓信如信國士無雙後漢黃香傳京師號曰天下無雙江夏黃童】

人間卿相何足道胸次詩禮要不忘男兒邂逅起屠釣【毛詩邂逅相遇老杜詩邂逅豈卽非良圖唐裴度傳成湯起伊尹於庖廚文王用呂望於屠釣杜詩賢多隱屠釣】何如林下日月長【杜詩提攜日月長】

題周昉畫美人琴阮圖【髙子勉詩序雲龍眠李亮功家藏周昉畫美人琴阮圖兼有宮禁富貴气象旁有竹馬小兒欲折檻前桞者亮功官長沙山谷謫宜州過之嘆愛彌日大書一時於黃素上丹靑有神藝周郎獨能兼圖畫絕世人眞態不可添卻憐如畫者相與落誰手想象猶可言雨重煙籠栁此畫後歸禁中鐵馬驚塵流落何許而詩亦世不傳獨僕舊見之位置猶可想象病中追和其詩當令善工細圖之亮功伯時弟見東坡詩中名寅】

周昉富貴女【畫防云周昉畫美人子女爲古今冠絕】衣飾新舊兼髻重髮根急【東坡詩髻重不嫌黃菊滿】妝薄無意添【紅嫩妖饒臉薄妝見王荊公詩】琴阮相與娛【唐書元行衝傳有人破古冢得銅器似琵琶身正圓行衝曰此阮咸所作器也命易以木之其聲淸亮樂部遂謂之阮咸】聴不觀手敷腴竹馬郎【杜詩得我色敷腴】跨馬欲折栁【古樂府有折楊栁曲】

信中逺來相訪且致今嵗新茗又枉任道寄佳篇復次韻呈信中兼簡任道【成都範寥字信中山谷乙酉家乘載崇寧四年三月十五日範寥來相訪五月七日癸卯自此宿南樓範信中同之是詩卽此年作時貶宜州】

安坐一柱觀【渚宮舊事宋臨川王義慶代江夏王鎭江陵於羅公洲上立觀甚大而惟一柱復齋漫錄載博華張物志曰江陵有臺甚大而惟有一柱眾梁皆共此柱故土人呼爲木履觀梁劉孝綽江津寄劉之遴云經過一柱觀出入三休臺杜子美泊松滋江亭詩云一柱全應近又下峽云船經一柱過畱眼共登臨送李功曹之荊州云孤城一柱觀落日九江流又所思云九江日落醒何處一柱觀頭眠防回防府詠懷云音徽一柱觀又送弟赴齊州江通一柱觀】立遺十年勞圭於我厚【書禹貢禹錫圭】千里來江臯【謝靈運歌白日麗江臯杜詩江臯巳仲春】松風轉蟹眼【東坡煎茶詩蟹眼巳過魚眼生颼颼欲作松風鳴】乳花明兔毛【曹鄴茶詩碧波霞腳碎香泛乳花輕林和靖詩石碾輕飛瑟瑟塵乳花烹出建溪春宋景文詩甌泛乳花勻梅聖兪和歐詩兔毛紫盞自相稱淸泉不必求蝦蟆東坡詩忽驚午盞兔毛班蔡君謨北苑試茶詩兔毫紫甌新蟹眼淸泉煮】何如浮大白【說苑曰魏文侯與大夫飲酒使公乘不仁爲觴政曰飲不釂者浮以大白東坡詩欲浮大白追余賞又云喜气到君浮白裏】一舉醉陶陶【劉伯倫酒徳頌無思無慮其樂陶陶兀然而醉恍然而悟此詩蓋和江津任道雪中遊東臯韻】

和栁子玉官舍十首【東坡破琴詩引柳瑾字子玉善作詩及行艸洪駒父詩話雲山谷父名庶字亞夫能詩其怪石絕句雲山鬼水怪著薜荔天祿辟邪眠莓苔鉤簾坐對心語口曾見漢唐池館來或疑此十首亞夫作今兩從之以見山谷詩句得之家傳猶杜子美於審言也】心適堂

一屏一榻無俗塵左置枯桐右開易【晉嵇康集序孫登不知何許人無家於汲郡北山土窟放情自適夏則編艸爲裳冬則披髮自覆好讀周易鼓一琴常不離左右栁子厚贈吳武陵詩朱絙枯桐坡詩梧桐得云和白樂天詩周易休開卦陶琴不上皇甫謐髙士傳陳仲子妻謂曰左琴右書樂在其中矣白樂天詩誰伴寂寥身無琴在左】重門不閉誰往還【周易重門擊柝以待暴客漢原涉傳周閣重門左太衝蜀都賦重門洞開杜少陵詩延客巳曛黒張燈啟重門昌黎詩重門限禁扄東坡詩重門休上鑰】明月淸風是相識【南史謝譓曰入吾室者但有淸風對吾飲者惟當明月集仙傳黃鶴樓詩黃鶴樓前吹笛時白蘋紅蓼映江湄情欲訴誰能防惟有淸風明月知貫休詩是何淸風淸凜然似相識此卽洞門無鎖鑰俗客不曽來之意】

思山齋

吳兒心著吳山深【晉書隱逸傳賈充令夏統歌小海唱統以足扣船引聲淸激風起晝冥眾皆恐充令妓女盛服金翠繞其船三匝統若無所聞充曰此吳兒是木人石心也風俗通南人謂北人爲傖父北人謂南人爲吳兒杜詩解水乞吳兒李太白詩春气變楚關秋聲落吳山東坡詩朝見吳山橫暮見吳山從】滿目終南不開慰【毛詩終南何有有條有枚毛萇曰終南周之名山中南也在長安之南一名太一地理誌扶風武功縣東有大山古文以爲終南五經要義云終南山長安南山也一名太一漢書曰太一山古文以爲中南山潘嶽闗中記曰其山一名中南言在天之中都之南故曰中南西都賦帶以洪河涇渭之川表以太華中南之山杜詩錯磨終南翠又云終南在日邊】有時蟬蛻書幾邊【史記屈原傳曰蟬蛻於濁穢淮南子蟬飲而不食三十日而蛻班孟堅幽通賦颻凱風而蟬蛻兮張平子思賦歘神化而蟬蛻兮夏侯湛東方朔畫像贊曰蟬蛻龍變棄俗登仙後漢逸民傳論曰蟬蛻於囂埃之中】夢到五湖千里外【李太白詩西憶故人不可見東風吹夢到長安白樂天寄行簡詩云渇人多夢飲饑人多夢餐春來夢何處合眼到東川此蓋仿其意也又東坡詩云江湖來夢寐家語孔子曰折衝千里之外鮑明逺蕪城賦直視千里外惟見起黃埃是詩言子玉湖山之興濃宦逰之念薄也】

小池

淸泉數斛闗幽事【成公子安嘯賦坐盤石潄淸泉杜詩吾亦沼淸泉韓文公詩淸泉百丈化爲土歐陽公詩暫照白髮臨淸泉抱朴子葛稚川祖爲臨汜縣有廖氏世年百嵗雲井水色赤葛濬井得丹砂數斛唐杜甫詩幽事頗相闗又幽事供髙臥稠疊多幽事】生見鏡中魚往來【沈云卿詩船如天上去魚似鏡中懸東坡詩鳥落魚動鏡】浮萍蝕盡秋月面【論語曰君子之過也如日月之食焉歐陽公五代史詩仲尼日月也薄蝕爲之旣寒山子詩吾心似秋月碧潭淸皎潔】霜爲一磨如匣開【庾信鏡詩玉匣聊開鏡杜少陵詩塵匣原開鏡意謂用心旣剛防不爲利欲所蔽】

新泉

墻根新冽寒泉眼【韓詩墻根菊花好沽酒周易井卦井洌寒泉食毛詩凱風爰有寒泉在浚之下左太衝詩前有寒泉井聊可瑩心神李白詩石甃冷蒼苔寒泉湛孤月杜少陵有太平寺泉眼詩東坡詩又聞緱氏好泉眼】風廊一股來泠泠【昌黎詩風廊折談僧莊子列子禦風而行泠然善也楚詞七諌下泠泠而來風老杜詩泠泠風有餘東坡寒衾虛幌風泠泠見芙蓉城詩】燈花夜半知我喜【杜少陵詩燈花何太喜】恰是舊花穿石聲【西漢書枚乘傳太山之霤穿石】

竹塢

筍隨人意疎處生淸風如歸自來去【王荊公書一絕於壁間云竹裏編茅倚石根竹莖疎處見前村閒眠盡日無人到自有淸風爲掃門蓋僧顯中詩也毛詩烝民吉甫作頌穆如淸風何邵詩穆若灑淸風左傳邢遷如歸衛國忘亡時定鄂州詩白雲黃鶴自來去】𨿽然不與俗子期陰過鄰家亦銷暑【杜詩色侵書帙晚陰過酒樽涼東坡詩泉井分西鄰竹陰借東家蓋借竹陰銷暑以諭子玉之善政謂其非俗吏伍也】

土榻

榻前鼓吹蛙一部【南史孔珪傳門庭內艸萊不剪中有蛙鳴曰我以此當兩部鼓吹】榻上古木吟風雨【杜少陵詩榿林礙日吟風葉東坡詩長松吟風晚雨細及孤松吟風細泠泠】客來相倚竹根眠【杜少陵詩傾銀注瓦驚人眼共醉終同臥竹根東坡詩歸臥竹根無逺近】免令不解陳登去【三國誌陳登字元龍在廣陵有威名卒後許汜與劉備並在荊州牧劉表坐共論天下人汜曰陳元龍湖海之士豪气不除昔遭亂過下圮見元龍元龍無客主之意久不相與語自上大牀臥使客臥下牀劉備曰君有國士之名今天下大亂帝王失所宜憂國忘家有救世之意乃求田問舍言無可采是元龍所諱也何緣當與君語如我自臥百尺樓上臥君於地何但上下牀之間耶】

怪石

山阿有人著薜荔【楚詞若有人兮山之阿披薜茘兮帶女蘿又貫薜茘之落橤窪薜茘香艸緣木而生文選嵇康叔夜養生讑采薇山阿散髮嚴岫栁子厚詩密斜侵薜茘墻】庭下縛虎眠莓苔【東坡詩醜石半蹲山下虎莓苔艸名天臺賦踐莓苔之滑石栁子厚詩莓苔侵標榜又莓苔插瓊英】手磨心語知許事【韓詩手磨袖拂心語口慢膚多汗眞相宜南史王融嘗遇沈昭略昭略謂主人是何年少融殊不平昭略曰不知許事】曽見漢唐池館來【此言怪石閱世多也曽慥端伯云世傳山鬼水怪著薜茘天祿辟邪眠莓苔此句嘗見魯直手書雲山阿有人著薜茘庭下防虎眠莓苔鉤簾坐對心語口曽見漢唐池館來兩本互有不同未知孰是】

茴香

鄰家爭插紅紫歸詩人獨行齅芳艸【韓詩气寒鼻莫齅西都賦茂樹防蔚芳艸被隄】叢邊幽蠧更不凡【韓詩幽蠧落書棚】蝴蝶紛紛逐花老【蝴蝶字見莊子】

蜜蜂

秋成想見香租入【堯典平秩西成孔安國曰秋西方萬物成也老杜詩秋成圃外】菊露風膠蜜幾脾【李義山栁枝詞花房與蜜脾蜂雄蛺蝶雌同時不同類那復更相思歐詩樹陰初合苔生暈花橤新成蜜滿脾東坡詩蜜脾已滿黃蜂靜】日日山童掃紅葉蜂衙知是主人歸【埤雅蜂有兩衙應潮錢昭度詩黃蜂衙退海潮上白蟻戰酣山雨來】

芭蕉

有底春風能好事解持刀尺剪靑天【張衡髑髏賦飛蜂躍景秉尺持刀古詩良工秉刀尺老杜詩寒衣處處催刀尺劉禹錫詩仙人衣裳催刀尺東坡詩封題不敢妄裁剪刀尺自有佳人能】知君新得艸書法旋捲碧雲供小牋【法書苑陸羽作懷素傳曰貧無紙可書常於故里種芭蕉萬餘株以供揮灑李義山詩芭蕉斜捲牋辛夷低過筆於此可見東坡謂子玉善艸書尢信】

山谷別集詩注卷下

