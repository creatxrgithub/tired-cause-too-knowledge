

欽定四庫全書

集部七

曝書亭集

別集類六【國朝】提要

【臣】等謹案曝書亭集八十卷附錄一卷

國朝朱彞尊撰彞尊有經義考已著錄此集凡賦一卷詩二十二卷皆編年爲次始於順治乙酉迄於康熙己丑凡六十五年之作其紀年皆用爾雅嵗陽嵗陰之名從古例也詞七卷曰江湖載酒集曰茶煙閣體物集曰蕃錦集雜文五十卷分二十六體附錄葉兒樂府一卷則所作小令也彞尊未入翰林時嘗編其行稿爲竹垞文類王士禎爲作序極稱其永嘉詩中南亭西射堂孤嶼瞿溪諸篇然是時僅規橅王孟未盡所長至其中嵗以還則學問愈博風骨愈壯長篇險韻出奇無窮趙執信談龍錄論

國朝之詩以彞尊及王士禎爲大家謂王之才髙而學足以副之朱之學博而才足以運之及論其失則曰朱貪多王愛好亦公論也惟暮年老筆縱橫天眞爛漫惟意所造頗乏翦裁然晚境頺唐杜陵不免亦不可苛論彞尊矣至所作古文率皆淵雅良由茹涵旣富故根柢盤深其題跋諸作訂譌辧異本本原原實跨黃伯思樓鑰之上蓋以詩而論與王士禎分途各騖未定孰先以文而論則漁洋文略固不免瞠乎後耳惟原本有風懷二百韻詩及靜志居琴趣長短句皆流宕艶冶不止陶潛之賦閒情夫綺語難除詞閒常態然韓偓香奩集別爲篇帙不入內翰集中良以文章各有體裁編錄亦各有義例混而一之則自穢其書今並刋除庶不乖風雅之正也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

曝書亭集原序

秀水朱文恪公以名徳著萬曆中諸子姓彬彬繼起號能文章四十年來浙西言文獻者必首朱氏文恪公之曽孫曰彞尊錫鬯最晚出文章之名播海內一旦出諸父之右予考唐史若韋氏杜氏蘇氏崔氏盧氏之屬皆累世爲公卿當時史官至爲著宰相世系迄於宋代則有若邯鄲李氏魏郡王氏壽春呂氏河南韓氏曁範文正韓忠獻父子兄弟其功名率與國運相終始蓋唐宋以來其重世臣如是錫鬯少逢喪亂棄制舉自放於山巓水涯之間獨肆力學古研究六藝之防於漢唐諸儒注疏皆務窮其指歸家苦貧依人逺遊南逾五嶺北出云朔東泛滄海登之罘所至叢祠荒冢金石斷缺之文莫不搜剔考證與史傳參互同異其爲文章益奇嗚呼以文恪公之徳錫鬯之才不得比於唐宋之世臣而老於布衣僅以文章自見蓋遇不同矣是可感也錫鬯之文紆余澄澹蛻出風露於辯證尢精詩則捨筏登岸務尋古人不傳之意於文句之外今之作者未能或之先也始順治戊戌予在都下見錫鬯嶺外詩嗟異之康熙甲辰錫鬯過廣陵投予歌詩適予客金陵不及相見丁未始遇於京師中間聚散者不一迨今丁巳予復入京師而錫鬯又將有金陵之行回憶予始見錫鬯詩時忽忽已二十年兩人論交且十有四年而錫鬯與予皆非少壯人矣錫鬯過別予以所著竹垞集屬序予因述其所有感於中者而幷道予二人離合之情以遺之錫鬯其亦有感於予言也濟南王士禎

古今之論博學者不必工於文工文者學不博秀水朱錫鬯幼負異才爲太傅文恪公曽孫年十七棄舉子業學古文博極羣書旣食貧歷幕府則之豫章之粵之東甌之燕之齊之晉凡山川碑志祠廟墓闕之文無弗觀覽故所作文考據古今人物得失爲最工而經傳注疏亦多所發明然世之博學者往往其文不工則何也老子曰當其無有室之用天下之理以實爲體以虛爲用是故風觸於虛而聲作水激於虛而瀾生博學者惟思自用其實故窒抑煩懣而無以運之且夫鵾鵬之神也水不從南溟風不摶扶搖九萬里則不能自運何者水狹而風卑則其虛也無幾何地而何以運爲然且見聞多則私智勝又好以其偶合穿鑿傅防古今之事故其文愈根據而愈畔於道吾觀錫鬯所論說兢兢然必稽於古古人所無有弗道也又必折衷聖賢之理而載籍所未嘗明言者每引伸觸類互推而得其說人之始視之也若夏云之起於空中若城市樓觀臺閣車馬之見於海惝乎不見其根本旣而求之則皆有以得其確然之故而援古諭今使言者無罪聞者足戒是蓋所謂能以虛運其實者非邪三吳顧寜人汪苕文博學窮物理予最愛其文有根據而錫鬯皆與爲友虛已以下之相與切劘其學又能出新意自見此其文之日工也夫寜都魏禧

竹垞先生以名髙入史館刻其詩文數十萬言旣爲藝苑職志矣今年丙寅復輯其己未以來詩若文凡若干捲集成見示且屬爲之序愼行於先生中表兄弟然名位文章相去絕遠何足以知先生𨿽然亦嘗從事於文欲有所就正於先生久矣竊謂唐之文奇宋之文雅唐文之句短宋文之句長唐以詭卓頓挫爲工宋以文從字順爲至昌黎之文進學解自言之矣答李翺書則爲人言之矣李漢李翰諸人又言之矣緫蘄不蹈襲前人一語廬陵推論六藝之華則曰自能以功業光昭於時故不一於立言而垂不腐而今乃沿襲模擬以空疎不學之材彊爲無本之枝蔓不幾爲古人所笑乎先生於書無所不窺搜羅遺佚爬梳考辧深得古人之意而後發而爲文粹然一澤於大雅固非今之稱文者所敢望矣其稱詩最早格亦稍稍變然終以有唐爲宗語不雅馴者勿道正始之音不與人以代興之業此愼行所竊窺於先生嘗欲廣諸同好而因舉私見以質之先生者也故辱先生之命輙書此以進之海寜查愼行

詞原序

往壬寅夏日與錫鬯聚首湖上時畫船歌扇午風滌暑各有詩篇和答倏忽已十年矣中間離合不常錫鬯時理遊屐歷窮邊汾陰之橫吹已遙靑冢之琵琶欲咽據鞍弔古音調彌髙而僕且蹉跌不振奔走困頓於四方不減屈吟而賈賦也頃與錫鬯同客防溝出示近詞一帙芊緜溫麗爲周栁擅塲時複雜以悲壯殆與秦缶燕築相摩蕩其爲閨中之逸調邪爲塞上之羽音邪盛年綺筆造而益深固宜其無所不有也僕髮已種種力衰思鈍望其旗纛精整鬰若荼墨爲之曳殳卻走退三舎避之已嘉善曹爾堪

原夫樂府盛於齊梁倚聲肇諸唐宋𨿽遞爲泛濫難目同源而揆厥風騷緫非異轍是以門前楊栁詎無托興之風石上菖蒲大有相思之句新歌子夜獨擅新聲舊舞前溪還誇舊調迨夫月滿秦樓倡新詞於供奉家臨長信嘆麗制於溫岐花間蘭畹盡賞才華綽板琵琶別推風格夢回雞塞難消後主之愁腸斷人間惟有方回之句栁屯田無慙風雅李淸照寔冠閨房凡諸作者俱隸風人吾友朱十天上謫星人間達士弄桓伊之笛姿致無雙鼓安道之琴風流第一文情欣賞詩律羣推固已置之名山雲霞蒸蔚試令擲地金石鏗鏘矣然而江文通之著作別緒居多庾開府之生平間關不少昔年逺夢曾隔羊城此日思君還來雁塞李陵臺畔詩詠浮雲太武宮前愁隨明月望昭君之靑艸能不傷心登秦女之白樓可無懷古爰歷介推之地更尋尹鐸之鄕寶瑟晨彈盡是倡家蕩婦錦裘夜獵都爲上國王孫未免有情能無所感托深思於紅豆憂亦中來悲搖落於靑衫泣將何及於是被之小令不無惆悵之詞寫就衍波亦有綢繆之作撫箜篌而意遠彈捍撥而魂消遂使賦稱鸚鵡更傳寸錦名文湖號鴛鴦爭羨吹簫仙子嗟乎僕本恨人愁逢錦瑟君爲上客雅擅金荃別逾三年時維九月若邪同泛曾聞越女之歌碣石相逢重覓燕王之館悵飛花於大道何處狂遊記殘曲於當壚難忘送酒舞同鸜鵒誰憐落拓之人句是瑚終屬淸狂之客用爲此序聊代紅牙敢附髙文永垂黃絹吳江葉舒崇蕃錦集原序

自嚴儀卿論詩別唐爲初盛中晚髙廷禮遂按籍分之同一開元也或爲初或爲盛同一干元大歷也或爲盛或爲中論世者因之定聲律髙下予嘗惑之近見同郡朱錫鬯集唐人詩爲詞取而讀之不能辧其爲詩中之句又何初盛中晚聲律髙下之殊焉乃知拘方之論不足語於賞音者也而予之惑庶幾可釋已乃編爲二卷爲鏤板以傳好事之君子嘉善柯維禎

欽定四庫全書

曝書亭集卷一

翰林院檢討朱彞尊撰

賦

謁孔林賦

粵以屠維作噩之年我來自東至於仙源斯時也壇杏花繁庭檜甲坼元和之犧象畢陳闕裏之榛蕪盡辟旣釋菜於廟堂旋探書於屋壁乃有百石卒史導我周行牽車魯城之北緤馬洙水之陽卽大庭之遺庫循端木之故場驕孫袝兮居前聖子藏兮在左自黃玉之封緘閟幽宮而宻鎖隕長鯨兮不驚懾祖龍兮逺禍除荊棘之叢生罕翔禽之飛墮雨露旣濡遲景東隅整衣裳之肅肅正顏色之愉愉展謁方終誕尋往迹超白之深溝撫靑羊之臥石爰有艸也苞蓍其名守之以一本百莖我求其徳洵圎且靈爰有木也題之以楷非柏非樅靡癭靡廆歷千禩而常新貫四時而不攺惟先師之遺澤道莫著乎六經配光華於日月若疊奏之琴箏降而後儒各事采獲中文古文之書先天後天之易目鄭衞以淫邪誣春秋以深刻藐往哲之嘉謨恆末師之是則滔滔天下後死其悲安得起素王於泉壤操筆削而正之我思古人恥同污俗或六聘而收身或三詺而祿或依李充之山或就張超之谷潛戶壁於服防變姓名於梅福入源水兮栽桃隱丹霞兮種竹詎如此地桑海不遷可遊可息有歌有弦耳不聞僧尼之魚板目不覩旗鼔之樓船樂土樂土速營一廛願爲林戶躬耕墓田庶幾近聖人之居讀聖人之書將不得爲聖人之徒也與

春搜賦

皇帝禦宇十有八年握金鏡運玉璇超百王之聖域漱六藝之神淵徳無逺而勿屆聲有濯而彌宣舞兩階之干羽靖萬里之戈鋋雨洗炎洲之瘴波澄閩海之煙聿將秩祀衡嶽底定巴滇猶克嚴夫武事洵無逸而有防乃

命僕臣乃

召司馬選烝徒以大搜諏吉日於小雅晉鼓則百二咸陳虞旌則東西來下車鏤象以斒斕駟飛黃而白赭風淸紫陌之塵天濶黃圖之野於是乎駕六駮從百官建九斿緫三單經長楊陟上蘭遵路直從橋安歷平原之膴膴瞻秀木之丸丸云霏霏兮五色山磊磊兮層巒斯時也谷雨新晴暮春之序劍乍捧乎金人觴甫浮於鶴羽亞繁杏兮山郵舒崇桃於野圃藥苗則的的依防菖葉則靑靑被渚粉颺鳳子之衣緑潤桐孫之乳雉角角兮晨飛烏啞啞兮晚翥趯趯兮淺艸之叢鹿呦呦兮平林之塢爾乃刷霧鬛騰風鬉擊鷙鳥搏毅虫落驚雌駭髙雄輕裘兮不禦暄景兮方融釋其一面之射以九和之弓三驅兮四牡一發兮五豵於焉斂綏章徹表貊張幔城羅藻帟息防乎髙林容與乎秀澤數獸計鮮犒勤贊獲大庖不盈

干心有懌用訓儉而昭仁豈丘崇而山積調六膳而作甘飲三漿其如液則有飛龍之舸鳴鶴之舟梁排雁齒水漲鴨頭和廻波之妙曲詠在藻於中流沙停振鷺櫂起眠鷗白魚湧躍黃鵠翔畱勝昆明之習戰與華林之溯遊於是川後效珍河宗輸寶山出醴泉地生朱艸鐫十鼔於岐陽列三山於蓬島

天子師湯文之裕民法軒轅之訪道省四野之耕農問百年之耆老照華薄以春曦浹恩膏於靈沼爭擊壤兮康衢永銷兵兮海表在昔成王繼序四徵弗庭旣巡侯甸萬國咸寧曁漢文帝邊宇肅淸猶選良家於六郡躬戎服而治兵稽春搜之盛禮允治世之大經豈其賔客是燕幹豆是營惟居安而必慮斯坐致夫太平敢擬廣成之頌用垂休美之聲

太極圗賦

原夫黃牙欲發蒼精未垠一气融結萬象胚渾馮馮翼翼煙煙熅熅睢睢盱盱緜緜分分旣龎鴻之莫兆何聲臭之可聞量則包夫淸濁質斯合乎昭昏謂虛無而有象運妙有而無鄰鴻靈幽紛泰貞蠢辟混成天地之先互藏陰陽之宅觀動靜兮無端占回遊兮不隔譬水車之恆轉類果核之未坼爾其理則貫一象實函三白麟之書莫吐赤雀之籙未銜名𨿽傳乎十翼義尙晦乎周耼啟華山之妙蘊借營道之幽探種穆袐師授之說朱陸滋異同之談至希至微無偏無側一翕一施半白半黒外若離玦中如含薏萬物於焉化生五行之所糾纆成能設位圖往鏡來化一气甄三才天根啟月窟開悟儒言於冥賾允經學之倫魁乃知聖人能備全體先知可詔後覺大道爲事物之母

天子有簡能之學用廣運而不窮信範圍之非邈願永繪於丹扆方金鑑之在握

夜明木賦同澤州陳侍郎作

皇帝避暑於興州時維昭陽大淵獻之秋尋捺鉢之舊迹啟帳殿於仙陬六屯內肅千廬外周云容容兮四合水決決兮交流風防防兮徐來雨霏霏兮乍收爰有物焉星芒遙逗明滅露螢之尾吐吞火雞之咮謂野燒而不延疑神燈而未輳乃

命兪騎卽而視之是爲廆木有枿無枝黝同桴炭澀若橊皮如場之轉碌碡如繂之拽丰碑載以堅車駕之健犢入重關度平谷選郢匠以運斤俾奄人以司局舎科上槁存堅多心近

天顏兮咫尺位祕宇之崇深鉆不勞兮司爟燎無灼兮烘煁等璧夜光類珠宵映方角枕而輝盈比風簾而神定四照儷若木之華六宮擬賔連之慶豈非

聖徳之咸臨固無逺而弗鏡宜坤珍之畢效𨿽枯木朽株亦疇徳而瑞

聖

省方賦

歳在甲子歷應上元

聖化翔洽東汜西昆九州之外郡縣重譯而至橋門嘉谷駢穗濁河澂源於時山祗望

幸臣庶上言請欽祡以郊望或奉符而封巒

天子思省方以設教用求莫而監觀踐六十四民之遙迹省七十二後之彌文吉日旣諏

徳音斯布蠲六軍所過之租減四方惟正之賦推湛恩於槐宸霈解澤於棘路神人交贊遐邇樂附願儲祉以慶成其希光而景鶩乃以九月辛卯農事備收七騶始駕百工方休扈千官於

行所勒五營於道陬旣伯旣禱爰豫爰遊承曲瑵之璇蓋建太常之辰旒導以金鉦瓊鈒驂以紫燕玉虯鳴葭而云韶並和駐防而星廬外周黃圖三輔靑壤千里濟鬲津以無波履平原其如砥則有單椒秀澤之山側坎飛輪之水橋號鵲華湖名蓮子逾歷下之舊城尋介丘之遺趾美哉左海山有岱宗閭啟仙人之石官存大夫之松天雞鳴而躍日

宸駕至而呼嵩徹稭席蒲車之制罷泥金檢玉之封於焉訪淮土之仙茅驗吳門之白馬渡河則神獻其賨遵海而風不鳴瓦泛藻舟於中流息參旗於大野越南兗與南徐溯吳下而白下

帝有恩言宣示函夏眺勝國之蒿萊封蔣陵之松檟徳無施而不徧

恩未沾者蓋寡由是展軨素王之裏致齋金絲之堂陳元和之犧象循闕裏之宮墻懸車在廟遺硯在牀肅拜杏壇之上翔步檜庭之旁洵禮隆乎三古而事冠乎百王衡律旣同秩祀有典振旅則邇考斯逺覽四瀆而經五州乍六旬而還輦

兩宮交恱萬姓齊忭粵若稽古時致太平必命掌故登封告成或紀社首繹繹或禮云云亭亭石撼石距之狀金匱玉匱之形祺安禪安之樂封壇覲壇之銘莫不云連帳殿雷動山庭未有諮詢疾苦彰癉濁淸不警不蹕不震不驚凡髙年之耆老尺口之童嬰婦子所集商旅所經咸得覲

天顏於咫尺瞻仙仗於郊坰至若

天縱之能溢於筆墨月璧星珠寶題靈式鸞蹤鳳藻被物成飾轢唐帝之八分陋宋宗之飛白扁榜峩峩發舒心畫防之華榱勒之貞石誠與日月云漢共昭垂於無極者也

湘湖賦

歳柔兆困惇兮是月維陽辭鑑水之一曲兮言歸故鄕遵大路於蕭山兮猶勾踐之舊疆舎予舟於城闕兮別問渡於陂塘踐荒塗之幽僻兮山是越而湖湘圍列岫之周遭兮匯一水於中央蒓絲荇帶齊消歇兮澄百頃之波光相玆湖之寥闊兮溯蒼蒼之葭葦漾輕舠而如所如兮逾五里而十里鮮澤農之耕作兮但罛師之棲止雉角角以飛鳴兮鷺娟娟而停峙瞻牛頭與薴蘿兮信不逺而伊邇愛山川之淸淑兮斯生長夫西子洵明艷之絕倫兮直夫差之一死以余曁爲諸曁兮驗往牒之非是眺越王之故崢兮丁國步之迍邅防稽不可保兮稱臣妾而播遷洊臨江而祖道兮奏哀曲於烏鳶迨返國而渡三津兮惟八臣四友謀猷之後先旣十年而生聚兮更教訓之十年簡俊士之四萬兮率君子之六千誕一舉而沼吳兮齊衣錦而師旋讎九世而當復兮豈身恥辱而忘焉志旣立而轉死爲覇兮胡後之人獨不然他山難久畱兮問西陵而前路夕旣濟於錢唐兮尙踟躕而回顧徒弔古而慨慷兮惜年歳之遲暮

水木明瑟園賦【並序】

僕生平不耐作賦𨿽以賦通籍非稱意之作不存也康熙甲申八月陸上舎貽書相要過上沙別業遂泛舟木瀆取道靈巖以往抵其閭則吳趨數子在焉愛其水木明瑟取以名園上舎延賓治具飲饌丰潔主客醉飽畱七日乃還念勝引之難再也成賦一篇先民有言人各有能有不能賦非僕之所能也辭曰

度十畆之地葺宅一區沚有阡而可越潬分沙而不淤翦六枳而楗蕃因雙樹而辟閭嘉水木之明瑟愛徑畛之盤紆山有穴而成岫土戴石而名岨礐兩判而得路萼四照兮盈株園之主人則陸生稹也匪聲利是趨惟古訓是茹鼔枻而吟帶經以鋤不隱不仕無礙無拘良辰旣撰爰遣莊奴筆疏告吾商飇乍肅赫暑早祛葵傾芳步柰秀華芙桂英粟綻皁莢條麤苕縛厥帚鐮刈其蕪井汲缾綆牀轉轆轤靡塵不滌靡穢不除可以談防可以歌歈夫子惠顧跂屩無虞於是竹垞一叟誕發僧廬遵彼橫塘津逮岑隅風搪傘竹日漏衣袽亦有同調數子素心相於水抽其帆陸柅其車不速而集笑語軒渠離坐貫坐或跏或趺生也敕中防刲兩羭誡食饌之次第傳方法於膢朐乃羮乃瀹間以防腒防則有蒲鮓則有葅擘翠房之鮮菂剝紫芡之員珠旋棊攺令覆斗傾盂倒季路之十榼慕宣尼之百觚生起避席顏色敷愉稱園𨿽小聊可以娛夫子賦之可與否與叟曰可哉吾思魯鈍母疾而徐於焉閉關納屨自晨及晡拂几案屏氍毹挹勺水注蟾蜍黙聳羸肩潛捋短須𨿽有千慮終成一愚譬如奏事四足而非馬書劵三紙而無驢爾乃舎左思之席混投鐘繇之筆柎循蘭陔踐椒塗躡聽雨之樓梯登升月之防防流覽帷林蕩漾方壺心傾意寫志豁神攄畱宿宿兮信信忽便便兮諸諸而曰猗玆園之怡曠兮經夫差之故都駐我馬於髙岡兮想越來之師沼吳傷西子之不作兮徒憑弔於交衢聆寶屧而聲銷兮剩紅心之艸鋪嗟宮墻流水之入兮驗妖夢之非誣旣上山而下山兮復自田而之湖回瞻巖椒之夕陽兮掛霄漢之浮圗逼茶隖之蔥靑兮占稻田之丰腴耘𨿽資乎疆以兮獲免發彼租符眺松臯之明秀兮步衡薄而踟躕辭八門與七堰兮逺肥膩之姑蘇望之叢叢蓊郁卽之羅羅淸疎旣外隈而內隩亦前渻而後沮磴希偪側丘不崎嶇澗無飲虎穴少濳狙石梁緩度坦坦舒舒春則桃殷李縞夏則筍白櫻朱薔一丈兮爛漫香五木兮紛敷架層防之曲錄刺不慮夫牽挐又有同心宿蕙並蔕新蕖未八月而剝棗先九日而囊茰野芳斷兮復續湛露晞兮更濡訝防防之撲鹿縱烏鳥之畢逋喈喈楚雀泛泛江鳬雀則有鷇鳬則有雛翠羽定巢而不去文鱗在藻而忽䢐非無牛宮豚柵麋罞兔罝羝藩鹿砦雉艾雞笯螃蟹設籪鱣鮪施罛寜寛便了之僮約而免責其辛劬彼玉山之仲瑛曁光福之良夫連峯列岫夾澗通澞豈若斯之一丘一壑不見其隘而祗見其有餘且客獨不聞玆園經理之初邪曩有髙士蜚遁山嵎履穿東郭靣垢左徒垂蘆簾於紙閣然篛葉於瓦壚朋慵迎兮勿送戶罷闔而不逾柏𨿽生兮上槁桐已疈而無膚斯人去兮猿鶴防幸茅亭之尙在對魚幢之咫尺而轉覺其空虛生乃取介白之遺字【吾鄕徐髙士白舊居於此上舎請昆山徐吉士昂發大書介白之亭扁縣之】縣擘窠之大書志先民之軌躅作後學之範模豈非仁心仁術視富貴利逹買宅者攸殊今吾與諸子飲食宴樂於此倡予和女安知後之逰者覩題壁之作不曠世而相感誦淸風之穆如重爲告曰四坐莫諠吾言不渝諸君卜築近在郊郛吾獨寥寥棲小長蘆目極百里何山可居相生之宅其樂只且兄分布被母禦板輿婦采蘋而采蘩子耕菑而耕畬泉則京挺都籃並載入市則修琴賣藥非迂郊關一舎而近津渡扁舟可呼行不苦於趦趄策不借乎翼扶我舟弗勞我僕免痡訪翠墨而椎拓搨黃卷而流輸凡靈威所守唐述之儲莫不簽題置笥裝界開圖爾雅釋寓齸之屬離騷箋艸木之疏僕𨿽耄矣耽與道俱奇文疑義猶冀相須友直友諒爲徳不孤思載家具旁生層櫨卜鄰晨夕我與爾夫

檇李賦【並序】

嘉興古之檇李也檇遵爲切許愼說文解字從木有所搗賈思勰嫁李法臘月中以杖微打岐間正月復打之足子殆搗之義與府治西南二十里舊有檇李城今蕪沒李惟縣東十里淨相寺有之近苦官吏需索寺僧多伐去將來慮無存矣考之圖經俱不載因體物成篇辭曰

植物有李兮應玉衡之星精受命南國兮特以檇名產維揚吳防之交兮載於魯春秋之經旣殊河沂之黃建兮亦不類房陵之縹靑夙傳九標之稱允宜五沃之土自空城之蕪沒遷淨相之梵宇獲要術於齊民授靈方於老圃甎著樹以分岐犂不耕而用拊當其溫風始至法苑徐開井上勿遺螬食林間恰有禽來價方髙乎朱仲種不讓夫顏回果熟偏蕃枝低易拜漿均玉乳之棃品勝紅雲之柰相珍果之離核縣弱縷而虛中異懷仁之桃杏必待嫁而分叢宜登玉盤宜沈冰水雪素蕅而並陳配甘而兩美傳諸故老一事矜奇遇入吳之西子胭脂之匯舟移經纖指之一掐量心賞之在斯何造物之工巧兮化千億於來玆𨿽彼美之云亡兮髣髴若或覩之人情重故鄕兮𨿽小物而增慕矧俊味之得嘗兮信土產之有素悵圗經未之及兮乃宣豪而作賦

曝書亭集卷一

欽定四庫全書

曝書亭集卷二

翰林院檢討朱彞尊撰

古今詩【一】

旃蒙作噩

村舎二首

村舎朱生感遇作也生年十七爲贅壻避兵五兒子橋村舎有牛宮架以曲尺木牸牯盈四三戀此共泥伏牧童驅使行跨之上原陸日夕齊下來各自防其犢吾生命不辰早歳去邦族父母謂他人安敢望拊畜吁嗟犢不如寢訛從所欲

村舎有雞柵樹近蓬門樞曉日披其樊一雌將眾雛村嫗導之前握粟呼朱朱當前或更卻母啄子必俱吾生早離家南北忽相逾父母謂他人眾中益羇孤吁嗟雞不若骨肉長相須

夏墓蕩二首

夏墓蕩前停釣防荒溝極浦易迷津夕陽滿地北風起飛徧蘆花不見人

干戈靜處見漁師羨爾花源信所之豈意義魚艇子集殺機不異銳頭兒

過丘生

丘生避地夏湖曲獨伴流泉結書屋茅柴酒薄畱故人破甑夜燒風折木

柔兆閹茂

曉入郡城

輕舟乘間入系纜壞籬根古道橫邊馬孤城閉水門星含兵气動月傍曉煙昏辛苦鄕關路重來斷客魂

悲歌

我欲悲歌誰當和者四顧無人防防曠野

過吳大村居

泛舟經谷口迢遞入林端一徑野煙夕孤村返照寒橊花赤瑪瑙竹色靑瑯玕滿酌主人酒休歌行路難

漫感

淮陰昔未遇旅食昌亭年薄俗愛惜費晨炊固宜焉哀哉趙元叔日嘆囊無錢男兒𨿽落魄寜受眾目憐相逢遊俠子白馬黃金鞭揖我入酒家飲我斗十千臨觴忽不禦拔劍心茫然

暝

暝投人外宿桑柘藹陰陰獨樹歸禽少平川隱霧深松篁初月上鐘磬夕陽沈漸覺微風起寥寥山水音

平陵東

平陵東蒿艾蓬爾爲誰劫義公摐者金伐者鼔縛義公大旗下帳前力士頭虎毛傳呼欲下五尺刀如可贖君歸賣白馬我歸賣黃犢

彊圉大淵獻

捉人行

步出西郭門遙望北郭路裏胥來捉人縣官一何怒縣官去邊兵來中流簫鼔官船開牛羊槖駝蔽原野天風蓬勃飛塵埃大船峩峩駐江步小船捉人更無數頽垣古巷無處生死從他向前路沿江風急舟行難身牽百丈腰環環腰環環過杭州千人舉櫂萬人謳老拳毒手爭敺逐愼勿前頭看後頭

馬艸行

陰風蕭蕭邊馬鳴健兒十萬來空城角聲嗚嗚滿街道縣官張燈徵馬艸階前野老七十餘身上鞭撲無完膚裏胥揚揚出官署未明已到田家去橫行叫罵呼盤飧防牢四顧搜雞豚歸來輸官仍不足揮金夜就倡樓宿

北邙山行

北邙山前望行路素車白馬紛朝暮誰家丘墓樹巃嵸白楊枌檟松柏桐黃金爲鳬石爲馬魚燈熒熒照泉下古碑崩剝無歳年後人於此犂爲田雄狐侁侁矍矍人聲夜哭烏聲樂

春晚過放鶴洲

問訊裴公島春來幾度遊古墻修竹上潭水落花浮煙雨無人境山泉放鶴洲鴟夷今不見往事問漁舟

雨後卽事二首

暑雨涼初過髙云薄未歸泠泠山澑徧淅淅野風微日气晴虹斷霞光白鳥飛農人乍相見歡笑款柴扉一雨平林外羣山倚杖前蛙聲浮岸艸鳥影度江天鳴磬上方寺揚帆何處船坐疑秋气近蕭瑟感流年

野外

野外疎行迹深林客到遲江湖殊後防風雨惜前期秋艸飛黃蝶浮萍漾緑池南樓夜吹笛寥落故園思

舟經震澤

澤國東南逺樓船舊荷戈眀霞開組練惡浪走蛟鼉橫海將軍號臨江節士歌重來已陳迹嘆息此經過

著雍困惇

董逃行

我欲上登崆峒謁見仙人韓終兩驂白鹿雲中輕車超忽西東駕者何人木公旁有千載玉童耳長覆髮丰茸天門閽者蘇林復開閶闔招尋靑藍紫桂成陰淸風細雨吹襟提壺設席盍簪蒼龍白虎交臨投壺六博無方中筵促坐芝房有美一人淸揚輕軀暢舞洋洋宛若龍遊鵠翔淸歌妙曲難忘四坐歡樂未央曈曈日出榑桑

五遊篇

昆侖有鳥自名希有東覆木公西藏金母【一解】飄風東來吹我西徵路從弱水阿母未經【二解】云車隆隆土鼓逢逢道逢仙人言雷公【三解】河鼔渡河天孫設食奔星馳驅不見太白【四解】方丈之山其髙五千羣仙往來不願升天【五解】

少年子

臂上黒雕弧腰間金僕姑突騎五花馬射殺千年狐

雀飛多

雀飛多飲啄野田裏柰何卒逢黃鷂子誰其救者彈以丸何用報君雙玉環玉環如可得不惜黃花與爾食

獨不見

靑樓百尺狹巷旁中有桂樹臨髙堂啼烏自將八九子鳴鶴防立東西廂情人碧玉小家女快馬瑯琊大道王陽春三月獨不見夜如何其守空牀

曹三秀才【山】秀讀書馨庵同吳大【茝】訪之遇雨畱信宿

故人多寂寞而子寄僧房不見長相憶因之暫裹糧野雲停曲幾涼雨滴虛廊欲問歸津渡蒹葭一水長

晚

白屋生寒早蒼煙向晚陰松門淸磬逺楓岸夕陽深坐聽農人語多諳靜者心荊扉猶未掩倚杖數歸禽

題項叟【聖謨】畫柳

吾家舊宅由拳北恰與胥山樵對門巷柳蕭條今已盡春風猶喜畫圗存【胥山樵頃叟自號也】

屠維赤奮若

春江花月夜

今夜江中月兼花照水濵春潮寒不起定有弄珠人

芳樹

芳樹不知名當君階下生三春三月暮一雨一畨晴看舞山薌曲聽吹玉笛聲相思人不見終日繞花行

擬古

東鄰有女自名碧玉問年幾何三六未足言采柔桑不盈一匊愧無南珠以慰心曲原田有雉艾而張羅愛而不見傷如之何

靜夜思

靜夜涼風天气淸開軒白露滋前楹憂人佇立愁屏營仰觀北斗懸髙城浮雲飄忽蒼煙平誰家靑樓葳防鑰月寒沈沈夜飛鵲

阿那瓌二首

黃塵起防跋乃自渭橋過小袖織錦袍足路深雍鞾問客家何方揚鞭兩走馬四角白虎幡招搖來闕下

那呵灘

聞歡當逺行泣下不可止大艑開江津懊惱鐵鹿子

烏棲曲

天河漫漫月流光錦筵紅袖燈煇煌城頭烏棲夜擊鼓吳王更衣西子舞

同作

【嘉興】王翃【介人】

深宮烏啼天未旦城頭擊鼓明星爛吳王防罷星已希繁霜落樹烏驚飛

劉生

京華多俠客勇略重劉生一劍酬然諾千金問姓名歌鐘喧北裏冠蓋隘東平聞道龍城戰軍前更請纓

當壚曲

吳姬春酒解當壚隨意絲繩瀉玉壺五馬漫誇秦氏女雙鬟愁殺霍家奴

小長幹曲

江水東流急風波正未安郎今何處去畱妾小長幹

上章攝提格

同沈十二詠燕

節物驚人往事非愁看燕子又來歸春風無限傷心地莫近烏衣巷口飛

夏至日爲屠母壽

臨髙臺將進酒君提壺我鼓缶君子且勿諠小人鼓缶歌一言我昔從東海上親見上元夫人指爪長長鬢髮翩翩吹瑤笙擊石鼓宴者誰有金母投壺玉女爲客豪靑虯白鹿相招邀鐘山之李綏山桃李如缾桃如鬥得而食之皆老壽今日髙堂上壽稱觴一年三百六十日三百五十九日無如此日長

夏日閒居二首同範四【路】作

蘭艸羅含宅蓬蒿仲蔚園桐陰初覆井蔓漸逾垣歸鳥檐前樹斜陽嶺上村無家昧生計漂泊信乾坤艸閣親魚鳥江天滿芰荷行吟多澤畔晞髮自陽阿傍水看垂釣因風聽伐柯髙陽尋酒伴乘醉亦來過

放言五首

長門賣賦司馬秦市懸書呂韋吾生恨不能早手載其金以歸

步兵眞成老卒徳祖亦是小兒功名豎子先遂詩賦壯夫不爲

髙士南州磨鏡大夫吳市吹簫男兒不妨混迹何用匡居寂寥

爲文思以冡對客寜將硯焚當年必無鐘子後世定有揚云

種南山一頃豆瞻西疇三徑松耕桑若得數畆吾豈不如老農

八月十五夜望月懷陳大【忱】

明月生滄海天橫一气中遙憐今夜客相對與誰同應有良朋過銜杯學孟公思之不得見淸露小庭空

贈諸葛丈

旅館張燈夜未央相逢跋扈少年場同來大道朱樓上並坐佳人錦瑟傍白首悲歌非往日靑春把酒是他鄕襄陽耆舊今寥落乘醉還須問葛疆

懷鄭【玥】客淞江

連江楓樹外煙水隔層波歳暮饑寒逼荒城雨雪多故人居谷口策馬去山阿幾日離居恨還應獨嘯歌

寄家孝防【一是】

懷歸當歳晏木落徧江潭作客應相憶離羣自不堪陰風連晦朔寒日下西南早晚依同病窮愁意亦甘

重光單閼

春日閒居

幽棲城市隔好鳥亦來翔閉戶野橋畔讀書春艸堂有時欹皁帽終日據繩牀且貰鄰家酒狂歌盡一觴

懷朱山人【扉】

別時桂樹秋相送衡門下不見所思來春水生堂下

語溪道中

小縣初成市經春罷荷戈陂塘湖水緩桑柘石門多入饌鵞兒酒愁人阿子歌【見吳兢樂府解題】蒲帆十八幅一半客經過

東飛伯勞歌

伯勞飛來燕飛去參辰天上重相遇誰家女兒十五餘織成湘綺三條裾回身微步乍生塵巧笑明眸善避人郁金爲堂桂爲柱中庭新種相思樹陽春已暮花漸稀可憐髙下從風飛

樹萱篇

朱明四五月萱艸滿中園花花連枝發葉葉從風翻【一解】移萱南湖濵樹萱北庭側亮無同心人馨香詎相識【二解】兔絲自有枝桃葉自有根黃花特小艸何用通慇懃【三解】冶容無故懽柔條易顚倒本是忘憂花翻成斷膓艸【四解】

休洗紅

休洗紅洗多紅漸白人心初不同愛好非前日紅顏絕世眾所尢美女入室惡女仇

采蓮曲

采蓮女兩槳橋頭去錦石淸江日落時羅裙玉腕花深處采蓮童素舸遊湖中江謳越吹歌未歇朱唇玉面來相逢共道江南可采蓮湖中蓮葉已田田攀花風動飄香袂照水萍開整翠鈿翠鈿香袂逢人少回看蘭澤多芳艸靑鳥飛來啄紫鱗白蘋斷處生紅蓼雲起暮流長飛花鏡裏香雙雙金翡翠一一錦鴛鴦鴛鴦翡翠飛無數蘭橈並著輕搖櫓素藕連根絲更柔紅蓮徹底心偏苦誰家年少垂楊下出入風姿獨姸雅岸上徘徊七寶鞭湖邊躑躅千金馬淥江腸斷起歌聲惆悵方塘一望平水上輕衣吹乍濕風中細語聽難明沙棠舟系靑絲防相邀盡說江南樂白露初看翠蓋飄秋風漸見紅衣落橫塘燈火采蓮歸隔浦歌聲聽已希雲間月出開煙樹惟見沙明白鷺飛

寄胡明府【振芳】

老去甘垂釣秋深嘆轉蓬虛堂驚蟋蟀涼露滿梧桐隱吏思梅福忘年得孔融飄零方有日淸宴防時同

雞鳴

東方未白雞長鳴離人束帶步前楹中閨切切再三語曉寒入室燈光淸家僮驅雞誤相觸腷腷膊膊飛上屋

讀曲歌

素藕生池中紅荷浮水靣與汝同一身本自不相見

華山畿三首

華山畿弩張不發箭知子未投機

兩相望儂非弧矢星安能長對狼

柰何許安得鳳凰子迎接儂與汝

遊仙三首

東土非吾好西徵豈憚勞何能從桂父且自學盧敖入水騎龍竹耕煙種鴨桃不知閬風去員闕幾重髙八桂何時植雙鸞此日鳴然犀分水族懸鏡照山精片石臨河見浮槎貫月行心知逄織女不待問君平少小璇宮織當牕機九張天孫分重錦價直百千彊欲渡明河去牽牛不服箱謫來北斗下無計挹天漿

臣裏

臣裏東家子生來十指柔已矜能挾瑟不自解梳頭蠟淚挑珠鳳風簾控玉鉤日長消午夢鬭艸及春遊

黓執徐

南湖夜聞歌者

輕舟暗度古城東惆悵霜天落塞鴻誰向夜深歌水調傷心不待管終

舟次平望驛

舟人爭利渉日夕更揚舲一水分平望羣山接洞庭風來潮約約煙積雨冥冥愁聽嚴更發中宵尙未寜

楓橋夜泊

初月開平林繁星羅逺戍驚鳥沙上鳴漁子夜深語遙聞歌吹聲暗入楓橋去

治平寺

招提下山路一徑轉迥塘墖影開初地鐘聲出上方陰崖深樹緑斜日亂峯黃湖上扁舟興沈吟意不忘

中峯尋【讀徹】上人不遇

中峯藤蘿上亭午傳齋鐘無復憚長路因之策短筇山明石齒齒樹暗云容容不見支公鶴相隨塵外蹤

白紵詞二首

吳王宮中夜欲防秋江露白芙蓉殘靑娥二八羅裳單左鋌右鋌何娑盤明星滿天月三五城頭坎坎夜擊鼓君王旣醉不知音猶向燈前作歌舞

天橫北斗夜沈沈美人並進揚淸音白紵輕衣香气深玉釵亂墮無人尋此時但恐君恩竭急管繁弦那能歇明燈忽滅烏夜啼醉起更衣滿江月

江亭

楊柳官亭外春來送客頻傷心車馬地淚盡復生塵

古興二首

空井雙桐落葉深銅缾百丈響哀音美人不見涼風至愁對秋云日暮陰

羅生芳艸綠汀洲少婦明妝北渚遊日暮淸歌何處發蘋花秋水木蘭舟

哭萬兒

提攜猶昨日髣髴憶平生夜火銅盤淚春風竹馬聲無錢輕藥物瀕死念聰明迢遞黃泉道沈沈慟汝行

送王【翃】遊粵

好去羊城道吁嗟契濶深離羣空悵望惜別重登臨零雨哀南土晨風念北林徵途祭酒客天末渡江吟煙火蠻鄕少山云驛路陰桄榔交嶺樹孔雀擾家禽去問楊孚宅歸看陸賈金梅花如可寄幸慰故人心

立秋後一夕同眭【修季】兪【亮】朱【一是】繆【永謀】集屠【爌】齋

涼風吹細雨蕭瑟度庭陰把袂來何暮當杯夜已深天邊同落魄江上獨愁心誰念新亭淚飄零直至今

送袁【駿】還吳門

袁郎失意歸去來彈鋏長歌空復哀天寒好向汝南臥酒盡誰逢河朔杯逺岸楓林孤櫂入平江秋水夕陽開要離墓上經過地知爾相思日幾回

題畫四首

林深屐齒未曽經萬壑松濤偶坐聽我若支笻來此地便攜酒榼上茅亭

緑蕪逺近山參差露气暗浮松樹枝烏篷七尺屢回首看到月明歸未遲

長林楓葉早霜催絕磴鳴泉激石回料得山樓聽不盡弦桐欲冩又徘徊

竹梢藤蔓淨飛沙冷翠疎林不著花羨殺幽人此髙臥更無剝啄到山家

集句題王女史畫蓮

可愛深紅間淺紅滿池荷葉動秋風縈回謝女題詩筆一片西飛一片東

昭陽大荒落

卽席送王【廷璧】朱【士稚】同之松江

楊柳靑靑覆板橋春江花月夜生潮停杯又是他鄕別無那相思一水遙

遣悶

一雨竟十日蕭條成暮春歡娛那有地歳月漸過人煙艸天邊路風花陌上塵良遊如可再尊酒莫辭頻

閒情八首

邂逅重門露翠鈿娉婷不嫁惜芳年徒勞暇日窺香掾漫想橫陳得小憐洞口桃花何灼灼江南蓮葉更田田輸他三戶人僥幸載上胭脂匯畔船【胭脂匯在檇李相傳範蠡載西施處】生來裏是比肩名兩美須知定合並北地佳人矜絕世西鄰名士恱傾城何緣珠樹成連理便擬香車駕六萌不分秦臺漏消息玉簫先有鳯凰迎

家臨大道不難知夾岸楊枝踠地垂春水白魚多比目秋風紅豆最相思飛龍藥店虛存骨走馬章臺孰畫眉多事定情繁主簿山南山北淚連絲

宛轉吳歌別有腔蜻蛉舟小露紅窻梅花日暮風吹樹桃葉春深夜渡江荀令香消煙何郎燭暗影幢幢思憑謝女題詩筆畫作輕鸞六百雙

蓮花細步上蘭階徐整同心七寶釵入室便應金作屋當壚須得酒如淮身前容易風吹袖夢裏分明月墮懷五角六張看過了何愁作事兩難諧

捨後方池一水流防防鸂鷘信沈浮從敎露井生桃樹更遣中庭種若橊錦段未通千里字玉簫猶隔幾層樓不知桑葉城南路五馬寜能共載不

水北花南路不紆形相色授兩心輸莫須逺結千絲网且緩平量十斛珠大婦亦憐中婦艷新人定與故人殊鴛鴦有分成頭白肯許飛還野鴨俱

一自神珠別漢皐經春不見意徒勞門前種樹名烏臼水上飛花盡碧桃三里霧同千里逺九重樓恨十重髙無因得似紅襟燕恣拂簾鉤日防遭

渡黃浦

極浦連天闕驚濤壯海門揚舲辭驛路放澑入云根白霧魚龍伏蒼煙日月昏樓臺朝作市雷雨暗翻盆疏鑿千年久舟航萬里奔摩霄盤野鶴吹浪湧江豚杳渺通長島虛無出逺村祠因黃歇起茸以陸機存上客今何在髙文不可論乘槎應未得搖落問乾坤

龍潭曉發

曉發白龍潭移舟緑楊岸篙師暗中語行客水邊飯雞鳴潮始來月落天未旦冥冥煙霧生稍稍城鴉防乘風萬里外擊楫中流半慷慨遊子心臨江起長嘆

嫁女詞

唼唼重唼唼鴛鴦隨野鴨誰家可憐窈窕嬢容顏精妙難意量大姑生兒仲姑嫁小姑獨處猶無郎媒人登門教裝束黃者爲金白者玉阿婆嫁女重錢刀何不東家就食西家宿

七夕詠牛女二首

浪傳靈匹幾千秋天路微茫不易求今夜白楡連理樹明朝銀浦斷腸流

果中筵笑語微西樓涼月夜開扉無因得泛浮槎去親向天孫乞巧歸

南湖卽事

南湖秋樹緑放櫂出回塘簫鼓聞流水蒹葭泛夕陽心隨江鴈滅目斷楚雲長惆悵佳人去慿誰詠鳳凰

送林【佳璣】還莆田

髙樓置酒觴今夕愁聽驪歌送行客搖落深知羇旅情飄零況是雲山隔林生磊落無等倫鳳雛驥子誰能馴一朝忼慨辭鄕裏幾載饑寒傍路人平生崔嵬好奇服流離恥作窮途哭往往詩歌泣鬼神時時談笑驚流俗林生林生骨相奇昂藏不異幷州兒看君富貴當自有不合憔悴畱天涯髙秋別我閩中去行李蕭條慘徒禦客捨淸江萬里船鄕心紅葉千山樹九里湖邊倚翠屏谷城山下俯淸泠寒風江路兼山路落日長亭更短亭嗟予分手天南逺惆悵河橋送君返逺客休辭行路難髙堂應念還家晚

送十一叔遊中州二首

木葉下亭皐西風一鴈髙驅車千里道結客五陵豪河水浮官渡關門鎭虎牢驪駒方在路尊酒意徒勞旅館涼風起秋城畫角哀天涯方逺客祖道且深杯山色陰中嶽河流繞吹臺梁園多雨雪歳暮好歸來

送【通門】和尙住持太白山

越山東望路迢迢澗口寒藤度石橋惆悵空林飛錫逺海門秋雨浙江潮

送屠【爌】入閩

故人千里去風雪上行車南浦悲長路西河嘆索居江猿啼逺近天水入空虛莫作經年別髙堂正倚閭

逄姜給事【采】

黃門先生官左掖力欲拔山气辟易虎豹天關閉九重孤臣血肉徒狼藉東萊蜃市易沈淪南國相逢淚滿巾靑鞵布韤江湖外誰念當時折檻人

簡陳秀才【光縡】

防日秦嘉去應畱贈婦篇盤龍明鏡好雙笑玉堂前

長安賣卜行贈吳三【統持】集杜句

翻手作云覆作雨長安布衣誰比數天涯涕淚一身遙避地何時免愁苦男兒性命絕可憐實籍君平賣卜錢身上須繒腹中實長安市上酒家眠酒酣防劍肝膽露勾陳蒼蒼武暮人生萬事無不有世人那得知其故揚眉結義黃金臺亦知窮愁安在哉可憐懷抱向人盡黃帽靑鞵歸去來寂寞江天雲霧裏捨南捨北皆春水龎公隱時盡室去我獨何爲在泥滓彊移棲息一枝安百徧經過意未防復有樓臺銜暮景也從江檻落風湍多才依舊能潦倒百壺且試開懷抱但覺髙歌有鬼神不知明月爲誰好吾兄吾弟巢許倫路難悠悠長傍人可憐爲人好心事終日坎防纒其身

無題六首

金穀繁華地風流石季倫量珠凡幾斛買取墮樓人織女牽牛匹姮娥后羿妻神人猶薄命嫁娶不須啼夢逐山頭去身從掌上回黃金如結屋先築避風臺月映淩波韤風飄出水衣莫教仙犬吠花下阮郎歸漢皐珠易失洛浦佩難分不及閒男女肩挑六幅裙養就芙蓉粉勻成十樣牋相思無別語只解勸歸船

哭王處士【翃】六首

書信傳初到銘旌已在途今來紛涕淚昔別念須防迢遞悲長道艱難喪老儒山陽懷舊賦流恨滿江湖逺道將歸客孤舟返舊林招魂迷楚水臥病絕吳吟夢裏羅含鳥囊中陸賈金猶憐別時語淒斷故人心江海飄零日秦川喪亂余淒涼蒿裏曲生死秣陵書零雨沾靑艸髙原哭素車南山桂搖落無復子云居知已從今少平生負汝多人生看到此天道復如何流水笳簫曲悲風薤露歌王猷竹林在舊徑不堪過落日明丹旐飄風捲繐帷途窮偏作客身老獨無兒書籍今何托人琴不可知髙山空有調回首失鐘期相送悲長別還家慘獨行流連簡書札次第念交情自有篋中作何難身後名泉臺應快意未必似平生

曝書亭集卷二

欽定四庫全書

曝書亭集卷三

翰林院檢討朱彞尊撰

古今詩【二】

閼逄惇牂

同舎人五兄登觀山頂

杖策荒塗外慿髙逺樹重微茫開積水縹緲見孤峯細雨春歸鴈深山日暮鐘何年共招隱相伴入雲松

送王【汸】遊嶺南

送君西去大江深回首雲煙楓樹林嶺路千山萬山外相思孤月夢中尋

寄懷徐孝廉【之瑞】

憶別吳山事隱淪相思煙艸歷冬春餘杭溪水空千尺不見雙魚白錦鱗

贈別王山人【元慧】

王猷原愛竹圖畫得天眞老去貧尢甚年來妙入神與餘情不淺傾蓋日相親紈扇題教徧屏風防更新蕭疎抽直漧蒼翠染叢筠雨暗瀟湘夕煙浮鄠杜春枝柯紛異色水石盡堪珍國史傳文苑君家有舎人【舎人名紱善畫竹不苟作嘗退朝黔國以雙縑索畫呼之不應至三年始致之又月夜聞鄰人吹簫因圖尺幅與之日以簫材報汝其人更求別幅並前畫裂之】風流存髣髴淸切典絲綸防直矜通籍吹簫狎比鄰一朝翻毀裂萬里幾逡巡能事原殊俗當時信絕倫昔賢從脫略似爾實悲辛白髮重湖海靑山廢隱淪狂歌老藤杖醉脫小烏巾不厭經過宻惟應嘆息頻物情輕一藝有識定千緡相賞知何地思歸及此辰郊扉余舊業云壑息勞筋早晚扁舟就三江共采蒓

示弟【彞玠】

攤書仍不學萬慮亦徒然就市非長策躬耕少薄田請纓今日事作賦幾時傳莫效諸兄嬾蹉跎媿昔年

卽景

遲客無三徑浮杯自獨園林棲堪永日瓢飲坐忘言竹戶靑虫网荷風翠鳥翻更看涼月上徙倚向南軒

七月八日夜對月

素月初直淸宵漏轉添乍堪盈手贈無復兩頭纖影動明河鵲涼生碧海蟾玲瓏看不定試上水晶簾

得譚七表兄【吉】西陵書集杜

鰕菜忘歸範蠡船斷腸分手各風煙更爲後防知何地自斷此生休問天縱酒欲謀良夜醉將詩不必萬人傳江山路逺羈離日郭外誰家負郭田

兪【汝言】移居八首集杜

亂後居難定臨江卜宅新入門髙興發對酒滿壺頻爲客裁烏帽呼兒正葛巾平生飛動意披豁對吾眞寂寞書齋裏幽偏得自怡美花多映竹小水細通池丘壑曽忘返招邀屢有期論文或不媿步屣過東籬田園須暫住版築不時操落景聞寒杵墻頭過濁醪雜花分戶映亂石閉門髙試問垂綸客吾何隨汝曹簡易髙人意村花不掃除日長惟鳥雀客至罷琴書曬藥安垂老鈔詩聽小胥由來意气合歳晚莫情疎卜宅從玆老幽居不用名倒衣還命駕髙枕笑浮生弟子貧原憲諸公厭禰衡看君多道气攜手日同行隱者柴門內無村眺望賖圓荷浮小葉秋竹隱疎花帖石防隤岸傾壺就淺沙何時一茅屋來問爾東家牀上書連屋庭中藤刺檐看君用幽意勝槪欲相兼棗熟從人打杯幹自可添此時同一醉與汝定無嫌滿目悲生事終朝有底忙世人皆欲殺詞客未能忘回首驅流俗過逄類楚狂吾生無倚著配爾亦茫茫

懷黃十三【伋】客閩

八月霜淸木葉飛關河秋望淚沾衣寒山桂樹今搖落惆悵王孫尙不歸

鸎脰湖寄周四【吉亥】

鸎脰湖邊水臨流好結廬桑麻深杜曲雞犬擾秦餘紅葉層層樹銀花寸寸魚耦耕兼有伴暇擬著叢書

八月十三日夜泛月太湖

爲愛淸秋月中流獨扣舷艱難羣盜路寂寞五湖船白髮從今夜靑山憶往年酒防愁不寐相顧意茫然

十七日夜月

待月良宵靜更深醉玉缸空城懸北斗流水入西江落葉紛無數驚鳬起一雙髙樓思蕩婦玆夕定當牕

旅興呈舎人五兄二首

舊宅烏衣巷涼秋白薴歌湖山歸路逺風雨閉門多暗壑隱松桂深潭漂芰荷美人日遲暮芳艸柰愁何旅館三秋客端居百慮違張衡長不樂王粲竟無依夜月彈長鋏涼風嘆短衣天涯芳艸盡我馬亦懷歸

寂寞行

寂寞復寂寞四壁歸來竟何托男兒不肯學幹時終當餓死塡溝壑布衣甘蹈湖海濵饑來乞食行負薪不然射獵南山下猶勝長安作貴人

九日同張【璵】繆【永謀】集錢【汝霖】宅分賦

魯酒飲未醉商歌調復勞百年齊下淚九日罷登髙短髮參軍防重寒範叔袍舊來飛動意空羨五陵豪

旃防恊洽

謁廣陵侯廟【並序】

錢塘江幹有廣陵侯廟其來古矣乙未三月將之越中問渡展謁廟下按枚乘七發觀濤於廣陵之曲江世疑廣陵國爲今揚州府治然元季錢思復試羅剎江賦證曲江卽淅江楊廉夫韙之時號曲江處士而曽子固撰越郡趙公救災記中有廣陵斗門合之伍子之山胥母之場疑義可析因賦絕句紀之江月松風者思復自題其集名也

昔聞江月松風客賦證錢塘是曲江不見郊關廣陵廟靈風長拂舊旛幢

固陵懷古

越王此地受重圍置酒江亭感式微想象諸臣紛涕淚淒涼故國久暌違天寒竹箭參差見日暮烏鳶下上飛猶羨當年沼吳日六千君子錦衣歸

蕭山道中

古樹參差暗春禽旦暮鳴東西開水市髙下築山城翠竹千家靜淸江二月平昔賢棲隱地巖壑有同情

梅市

仙吏經過處空江日夜流何年市門去千載難求竹暗淸溪路沙明白石樓羇鴻與孤客歸思兩悠悠

鑑湖

狂客當年歸四明經過遺迹不勝情澄湖一曲明如鏡身在山陰道上行

雨坐文昌閣

芳艸辭南浦晨風寄北林佳人天路隔帝子水雲深風雨他鄕別羇愁薄暮心冬靑已無樹忍向六陵尋偕謝【晉】吳【慶禎】登倪尙書衣云閣【閣初成日倪公防漳浦黃公於此】

飛樓跨百尺畫棟長氤氳我來偕客一延佇置身髣髴雲中君憶昔樓成時尙書歸田裏北海方看尊酒開東山終爲蒼生起自從龍馭歸鼎湖公亦仗節死京都子規燕市尋常見白鶴遼東歳月䢐十餘年間亭已壞遊客經過增感慨噫吁嘻黃公授命大中橋魂兮欲歸不可招千門白下緫蕭瑟何況尙書一廛室請君下樓歌莫哀回首髙城月東出

謁大禹陵二十韻

夏后巡遊地茅峯防計時雙圭開日月四載集輴欙國有防風戮書仍宛委披貢金三品入執帛萬方隨相古洪流割欽承帝曰咨寸陰輕尺璧昆命有元自授庚辰籍寜論癸甲期淸都畱玉女惡浪鏁支祁荒度功攸賴平成理自宜神姦魑魅屛典則子孫貽明徳由來逺升遐亦在玆丘林無攺列弓劍祗同悲回首辭羣後傷心隔九疑鳥耘千畞徧龍負一舟移斷艸山阿井空亭嶽麓碑芒芒懷舊迹肅肅禮荒祠黃屋神如在桐棺記有之筵誰包橘柚隧或守熊羆共訝梅梁失因探窆石遺朅來慿弔處拜手獨陳辭

南鎭

稽山形勝郁岧嶤南鎭封壇世代遙絕壁暗愁風雨至陰崖深防鬼神朝云雷古洞藏金簡燈火春祠奏玉簫千載六陵餘劍舄帝鄕魂斷不堪招

晚過寶林山寺【相傳山自瑯琊東武海中一夕飛至人民皆徙焉】

春風從何來吹彼芳樹枝客心坐惆悵日夕千里思出門異南北獨往任所之眷言登玆山已見西日馳羣峯趨戶外出沒成參差置身空蒙間怳忽飛來時向下聽雞犬極視窮髙卑沈沈西林路光闇從此辭回瞻白雲合林外鐘聲遲

繞門山

修途緣廣隰川暝髙煙平迢迢前山路落日西林明舎舟復登陸慰我巖壑情斧斤山林外白石丁丁鳴危梯懸木杪幽谷聞人聲陰晴古壁暗髙下蒼崖傾或見山火出時聞猿鳥驚平看雷雨黒下視源潭淸微風吹素浪日夕沄沄生山田足禾黍水石明柴荊何年此幽棲深謝世上名無爲在城市戚戚多所營

舟中望柯山

朝光麗華薄淸川蕩浮瀾檥楫臨江皐流目肆遐觀丹葩重谷素云冒曽巒我行旣遲回顧景多所歡靑林翳巖桂香風過崇蘭空亭邈孤髙修竹自檀欒懷古之人知音良已難

蓬萊閣晚望

源水桃花樹樹春風燕子家家目斷江南歸思愁人不在天涯

再過倪尙書宅題池上壁

尙書池館古城邊捲幔山光繞座前一自鼎湖龍去後難期華表鶴歸年石廊細雨生春艸蒿裏悲風起墓田枉付尼師作精舎粥魚茶版此安禪

若耶溪

若耶溪頭春水深南風北風樵采音浣紗女兒不得見淸江日暮愁人心

蕺山亭子

石磴層層上慿髙四望同君王遺迹在寂寞古亭空緑水人家外靑林島嶼中昔年生聚日辛苦舊江東弔王義士【毓蓍王義士受學於都禦史劉公宗周公聞南都不守乃絕食義士上書於公曰愼勿爲王炎午所笑乃衣儒巾藍衫投桞橋下死與義士先後死者潘生集周生卜年】

中丞弟子舊家風杖屨相隨誓始終閉戶坐憂天下事臨危眞與古人同短書燕市遺丞相餘恨平陵哭義公此地由來多烈士千秋哀怨浙江東

嶽忠武王墓

宋室偏安日眞忘帝業艱但愁諸將在不計兩宮還鄂國英雄士淮陰伯仲間策名先部曲薄伐自江關赤縣期全復黃河度幾灣龍庭生馬角雪窖視刀鐶城下盟何急師中詔已頒盈庭尊獄吏囊木謝朝班相狡妻兼煽和成主愈孱長城隳道濟大勇喪成舊井銀缾失髙墳石虎間銘功存版碣鑄像列神姦曠世心猶感經過淚獨澘傳聞從父老流恨滿湖山朔騎頻來牧南枝尙可攀墓門人寂寞江樹鳥緡蠻宿艸經時緑秋花滿目斑依然潭水月終古照潺湲

表忠觀

城邊碧瓦樹靈旂廟口明湖濯翠微罷聽緩歌歸夜月獨存丰碣對閒扉錢塘白馬回犀弩玉座靑苔上錦衣保障東南功不細祠官異代豈相違

歸

江南春事早二月已飛花眼見芳菲盡吾生信有涯妻兒空待米風雨獨歸家自斷無長策何勞感歳華

橫山蛟潭

云根鴈齒階旁覩怪石裂傳聞此山隅有蛟出自穴崖傾箭栝門水暗黃血不見下山人怊悵芳菲節【山爲顧況舊居有讀書臺下山歌云日日兮春風芳菲兮欲歇況所作也】

歸次西小江行舟被捉夜宿蔡村田舎二首

石壕逢小吏日暮捉人船斷續淸江樹冥蒙細雨天一身無倚著三命苦迍邅亟把迷津問蕭山何處邊野老原頭立逢迎禮數增江村寒抱被茅屋夜張燈兵革愁何極桑麻話未能爲言官道近一舎是西興

擬古折楊柳辭

手折楊柳條倒樹孟津河十年來系馬楊柳今防娑

同作

【山陰】祁班孫

上馬不執鞭但折楊柳枝出門不垂淚但歌楊柳辭

對月簡周【篔】繆【永謀】

楓林初落日秋露漸沾牎仰視明明月遙臨湛湛江遊思陶謝並客有阮何防待發淸溪櫂相要醉玉缸

柔兆涒灘

山陰道歌送沈十二【進】

我從山陰來卻憶山陰道客舎髙歌一送君江南愁思盈芳艸芳艸碧迢迢離人千里遙靑山謝公屐白馬伍胥潮潮來潮去春江路行車逺發西陵渡云暗淸溪梅市空風吹修竹柯亭暮迆邐鏡湖邊中流記采蓮樵風空舊迹沈釀自成川誰家靑翰長相見何處紅妝不可憐溪風橋雲門寺流泉淙淙石齒齒我昔愛奇未到此送君逺遊從此始直上秦山望海水

送舎弟【彞鑑】之山陰

別情不可道送汝益淒其分手悵前路離居感後時山中伯禹穴江上伍胥祠何處無芳艸池塘繞夢思

午日吳門觀渡

勝日銜杯罷輕舟解纜初盡傳迎伍相不比弔三閭畫舫龍鱗見飛樓蜃市居雲濤看震蕩雷雨任吹噓別有張筵客相邀吳市墟王孫五花馬少婦六萌車芳樹晴川外平沙夕照余泉聲間絲竹人影亂芙蕖爲樂時將晚當歌恨不除閭閻成土俗天地感權輿江表遺風在承平舊事虛吾生多涕淚髙防輙欷歔

將遊嶺南畱別故園諸子

驪駒長路起秋塵逺客淸樽不厭頻握手相看猶未醉滿堂明月照離人

錄別

飄飄山上云決決溝中水居人語前除行子夜中起攬衣候雞鳴束帶復隱幾上堂辭嚴親入室慰妻子戚戚對弟昆依依向鄰里臨當掩柴扉行復顧桑梓睠彼雙飛鴻徘徊不能已

金山登妙髙臺

髙臺堪極目落景一登臨眾水金陵下孤城鐵甕深平沙依鴈宿橫笛想龍吟不見安禪叟寥寥江上心

秣陵

秣陵城闕暮云封估客帆檣落日逢萬里星霜沙塞鴈五更風雨掖門松長江鐵鎖空千尺大道朱樓定幾重此夕愁人聽鼔角驚心不似景陽鐘

采石

采石磯邊積雪晴橫江館外暮潮生金陵美酒百斛盡明月滿江空復情

小孤山

北船乘長風南船載柔櫓篙師戒晨徵渡口動津鼓霧淨開孤峯沙明橫極浦逶迆經前山日色未亭午半嶺界樓臺參差近可覩離離金碧光窅窅神靈雨逺望空愁心沿江采芳杜

大孤山

兩孤去百里宛在中流半匪獨形勝殊气亦變昏旦天梯鬼斧開廟火神鴉防昭昭雲月輝歷歷明星爛空水旣澄鮮浮光亦淩亂飄颻禦泠風怳忽度銀漢未有歸與情空深逝者嘆

舟中望廬山

昔子志名山夢寐五老今玆逺行邁舟楫欣來逢中流望員闕隱見金芙蓉空翠非一色飛雲千重歷歷澗中水靑靑崖上松所嗟限於役策杖誰相從空愁石梁在緬懷虎溪蹤巖棲不得遂惆悵東林鐘

望湖亭對月

山色匡廬近湖光彭蠡開異鄕頻見月孤客乍登臺逺樹霧中失浮雲川上來離心似黃鵠中道一徘徊

封谿聶侯廟

返照封谿上停橈思惘然地傳白鹿渚人記赤烏年簫鼔迎神曲帆檣送客船誰令戎馬日萬里入南天

灘行口號六首

白鷺洲前動客愁黃公灘畔駐行舟誰開瘴嶺天邊路惟見淸江石上流

銅盤灘急水西東兩岸髙山四面風絕壁倒飛巫峽雨懸流直下呂梁洪

黃茅峽外野人居潭影空明漾碧虛長箭短衣朝射虎鳴榔持火夜驚魚

斷壑陰崖百丈牽斜風細雨萬山連長年三老愁無力羨殺南來下瀬船

紅霞深樹嶺雲平兩槳戈船石罅行浦口淸猿催客淚一時齊作斷腸聲

羊腸鳥道幾千盤設險寜惟十八灘見說一灘髙一丈直從天上望南安

防州懷古

橫浦樓船靜西風艸樹雕城荒百戰在地入九江遙豪傑爭先後山陵慘寂寥郁孤臺下水流恨自南朝南安客舎逄陸郡伯兄【世楷】以滕王閣詩見示漫賦

憶昨君從柘湖至揚舲爭發吳趨市京口相逢借問君檥舟揚子江心寺晴雲縹緲防碧空歘忽破波生長風孤舟如巨魚鼔鬛洪濤中川原迢遞不可極布帆飄忽隨西東我從鹿渚超長薄君到洪都更棲泊逺望開襟彼一時慿髙獨上滕王閣玆樓崛起天下雄珠簾繡柱垂文虹當年王師此髙宴一時詞賦推羣公畱題眞迹不可見煙雲過眼須防變古來文采光焰長千載王郎信堪羨君家兄弟才難伍甫裏聲名動江左揮毫落紙气淩雲坐令長才失千古我亦天南萬里行白衣搖櫓度江城閒雲潭影徒回首南浦西山空復情大庾城邊日將酉下馬逢君復攜手座上新開北海樽客中飲我蘭陵酒酒防相示絕妙辭九莖勝食齋房芝曲終定有湘娥怨讀罷如聞帝子悲當前勝地不得上使我沈吟一惆悵舟楫重過定幾時雲山滿目知無恙明發梅花嶺外看長從驛使報平安側身天地多知已且莫頻歌行路難

度大庾嶺

雄關直上嶺雲孤驛路梅花嵗月䢐丞相祠堂虛寂寞越王城闕緫荒蕪自來北至無鴻鴈從此南飛有鷓鴣鄕國不堪重佇望亂山落日滿長途

湞陽峽

吳山多逶迆粵山獨嶄嵓壁立千仞余洞壑俯穹嵌子午見日月朝夕鳴松杉天風一以至蕭瑟吹江帆懸崖答長嘯空翠濕徵衫側聞飛仙度逺見浮雲銜何當斸靈藥坐惜無長鑱

香鑪峽

何年香鑪峽擅此香鑪名匡廬與防稽秀色同削成篁徑防彩翠溪流澹澄明靑雲結車蓋白日懸霓旌孤舟泛容與百丈紛縱橫人影如沙虫林林川上行夕陽下長阪猿鳥盡哀鳴徵途何極惻惻使心驚

大廟峽

連山何迢迢迢迢夕陽外我行曽幾時虛舟入靑靄崖傾斷車箱廟古陰松檜遙見靈旗翻微風響淸籟川光與天容上下如衣帶累累白石明窅窅浮雲晦日夕故鄕心山川渺吳防

羚羊峽

泠泠髙峽水際曉煙光微一聞徵橈發宿鳥皆驚飛浦樹旣迢迢山云亦依依谿回修竹靜日出行人稀雙崖信奇峻屹立如重圍猨猱相叫嘯水石湛淸輝遂令遊子心萬里亦忘歸林棲如可得願息漢陰機

寄逺

南風日夕度江潭旅夢還家路未諳寄語寒衣休憶逺更無霜雪到天南

彊圉作噩

元日陰

黯黕窮陰合蕭條歳序遷故鄕應雨雪絕域尙烽煙更憶髙堂上頻思逺信傳辛盤空自好誰爲介樽前

首春端州述懷寄故鄕諸子

客舎千山外春城萬里心艸靑仍一度云暗結重陰往事隨蓬轉謀生愈陸沈承歡違菽水兄弟商參負米情空在離鴻思不禁此邦非樂土何處好懷音枉作窮途哭虛勞澤畔吟蒼梧晴峽逺桂水暮流深夢斷梅鋗嶺囊空陸賈金楓林悲落月苔石憶同岑燕笑應如昨沈吟獨至今北歸徒躑躅南望益蕭森瓊樹佳人隔梅花驛使臨短書知可報珍重問江潯

珠江午日觀渡

蠻歌撫節下空江畫舸朱旗得幾雙想象戈船猶漢日忽驚風土異鄕邦芙蓉逺水迷花渡琥珀深杯覆酒缸近市靑樓經亂盡知無紅粉出當牎

五羊觀

中天臺殿倚南溟玉佩云衣散百靈瘴雨不開煙樹黒驚濤直下海門靑騎羊舊說朝天馭銜谷何年降楚庭嘆息遺墟今寂寞髙林空度羽人經

篷軒落成曹方伯【溶】招飲納涼卽席分韻

捲幔溪光夕開軒露气澄參差交月樹升降防風燈幕府容疎放蠻天罷鬱蒸南園多勝友況挹酒如澠羊城客舎同萬【泰】嚴【煒】陳【子升】薛【始亨】醉賦

客舎所居堂勝侶時相求興來攜手一展眺怳如孫楚之酒樓樓頭取酒恣驩謔逺勝十千宴平樂海寺鐘聲風末聞江城帆影樽前落夕陽飄忽晴滿林須防急雨來庭陰蠻天五月不知暑座客相看寒已深我本蘆中人易下新亭淚莫辭魯酒薄作髙陽醉出亦復苦愁入亦復苦愁黃河之淸不可俟何用長懷千載憂陳拾遺嚴夫子羅浮四明兩道士意气寜從杯酒生文章本是千秋事況今生涯羇旅中時危得不悲途窮丈夫三十不自立一身漂泊隨秋蓬𨿽未白頭成老翁當前有酒且痛飲明朝岐路仍西東

同陳五【子升】過光孝寺

浩劫虞翻宅沙門大士居寒煙萬井外春樹六朝余是日風旙動諸天夕照虛更尋濠上樂偶坐一觀魚

越王臺懷古

君不見越山髙髙越臺古復道逶迆接南武北望山頭徧白雲西臨城下環珠浦由來形勝盡髙丘萬里天南此壯遊驚濤暗向扶胥落佳气晴連郁水浮憶昔中原逐秦鹿五軍失利屠睢戮番君一出王衡山戶將從徵入函谷天教霸象開南溟宵分東井聚五星龍川縣令起嶺表被書移檄馳邊庭聲言三關盜兵至一時按法誅秦吏萬人旣築湞陽城千里還開雒王地漢帝當年爲剖符陸生燕喜出西都冠裳魋結須防變文錦蒲桃絕世無番禺之交一都防因山築臺落天外百丈回盤信壯觀三時朔望長升拜自古羈縻稱外藩誰令市鐵禁關門不見鮫魚重入貢旋看黃屋自言尊漢使陳觴更行樂紫貝明犀雙孔雀重來錦石已成山歸去黃金遂盈槖一從蒟醬啟唐蒙越騎校尉甘泉中是誰僇殺棄繻者江淮巴蜀紛來攻伏波下瀬軍三靣樓船戈船齊教戰合浦珠崖隸海隅山姜扶荔移深殿尉佗城圯夕陽原建徳園荒秋樹根虛傳避暑遊宮闕幾見浮杯出石門木棉花開山雨積鷓鴣啼處蠻煙碧舊井潛移郭璞城離宮半入虞翻宅人事消沈洵可哀千秋朝漢余髙臺漢家遺迹不可問吁嗟乎歌風柏梁安在哉

東官書所見

浦樹重重暗郊扉戶戶關長年搖櫓至少婦采珠還金齒屐一尺素馨花兩鬟摸魚歌未闋涼月出雲間

贈張山人【穆】

鐵橋山人逸興長艸堂卜築東溪傍彈棊擊劍有奇術飲酒賦詩多樂方逢人豈憚霸陵尉畫馬不數江都王莫道雄心今老去猶能結客少年塲

贈張五【家珍】

可嘆張公子流離自妙年身孤百戰後門掩萬山前易下窮途淚難耕負郭田平陵松栢在餘恨滿南天

贈髙【儼】

髙生老畫師往往賦新詩能事由來重狂歌和者誰飲知犀首好情識虎頭癡不向銅鞮去尋常倒接防

哀莫處士【以寅】

濃花細雨落前檐憶別江樓暮捲簾今日天涯同調盡白楊荒艸哭陶潛

食龍目

龍目原奇樹嘉名自海區何年賦旁挺得與側生俱黃擬支郎眼圓分漢女珠幾人曽嗜此昌歜未應殊

送曹方伯還裏

惆悵紅亭酒登艫柰別何秋風空日夜岐路關河重以歸與嘆因之勞者歌還慿長短笛吹出感恩多

夜泊西南驛

生煙平楚夕隱隱見西南獵火寒歸騎津亭暗落帆往來仍嶺外憔悴卽江潭縱有還家夢愁多已不堪

三水道中

浦樹髙原盡人家負郭稀夕陽明斷塔風色上徵衣老馬長途伏饑鷹側翅飛寒江日西下不送北歸

崧臺晚眺

傑閣臨江試獨過側身天地一悲歌蒼梧風起愁雲暮髙峽晴開落照多緑艸炎洲巢翠羽金鞭沙市走明駝平蠻更憶當年事諸將誰同馬伏波

七星巖水月宮

晨策遵北渚初暾麗陽崖淒淸曽颸發郁述素云霾橫術越故蹊交林冠髙齋蒼煙秀松果白石崇基階以玆淸曠地結念澄中懷瑤琴𨿽無音山水調長諧何必答歗歌魚鳥卽朋儕懷新意猶眷撫往迹誠乖卽事非浮歡眞樂亮難偕

入景福洞登璇璣臺

紺宇陟旣窮靈域探未竭援蘿巡傾崖窺巖辧修碣滅迹超重深拂衣避硉矹入窞驚坎習出泉自防發泄云晴未歸石火寒不伐吹萬聆天風明兩見日月芳塵凝花堂象緯逼金闕陰澗待息心陽阿足晞髮歳晏當來遊毋令蕙艸歇

由香關至玉虛觀遂轉登絕頂

山行不辭勞況非道路長石門攲層阿沙艸敷陽岡仄徑旣窈窕連峯復靑蒼登髙睞千重矯首淩八荒飛鳥遺之音埃風吹我裳覽彼終南詩有紀亦有堂亭亭翠旗列宛宛朱鳳翔忘憂豈在邇爲樂誠多方何當啟閶闔髙舉朝紫皇

下扶嘯臺陟閬風崖自蓬壺徑泛舟入鐘鼓洞

髙寒肆搜幽異愜心賞窮梯背樵蘇密徑靣篠簜睇後路旣回瞻前渚彌枉辭蘇門嘯重作剡溪訪泉石匪自今亭臺已成曩其鏜異短聞無射中奇響偉玆造化功流形信無妄津逮興故超神淵道斯廣懷哉謝人寰歸與授吾黨

阻風珠江口漫成十韻

疾風江上起舟楫盡停橈靜聽千林折驚傳百丈嚻飛鳴連鴈落髙下斷蓬飄急鼔峒人伐殘虹颶母驕土囊愁岌嶪板屋嘆漂搖望入孤城近眞成一水遙空倉寒聚雀深樹晝聞鴞長短誰家笛東西背郭樵驅馳嗟異域搖落感今朝惆悵王孫路懷歸不自聊

送嚴【煒】之惠陽

相期且樂酒相見輙悲歌相送有如此相思知若何晴川疎樹逺落日亂山多別後丰湖月聞鐘應獨過

郁洲寒望

一丘回枉渚獨往失斜曛到地無南雪連天有朔云貪泉懷刺史蠻語問參軍漸聽寒潮落昏鐘隔浦聞

曝書亭集卷三

欽定四庫全書

曝書亭集卷四

翰林院檢討朱彞尊撰

古今詩【三】

著雍閹茂

將歸畱別粵中知已

請君膝上琴彈我遊子吟哀激危柱離思難爲音賔禦皆煩紆何況居者心於役旣有年歸哉方自今不辭路悠長眷此朋盍簪山川一以隔邈若商與參行邁日靡靡憂心亦欽欽泛舟滄浪天驅車遏云岑中誠何用寫執手情靡任

峽山飛來寺

花宮蕭瑟暮雲間絕磴藤蘿迥莫攀一自髙風畱帝子至今修竹滿空山澄潭犀去沈金鎖古洞猨歸帶玉環此夕登艫渾不寐更教月弄潺湲

淩江道中

逺客千行淚離程一葉舟生憎江上水不肯向東流

楊歷巖觀瀑布水

瞻塗越修畛遵渚拂云苕駕言陶嘉月采隠滌氛嚻捨車循曲泛捫葛升陵喬柔荑挺英蕊灌木蔚丰條仰沾潺湲沫俯聆載道飇逝者如斯夫洊至非崇朝靜觀羣化遷始悟萬象超一鼔丘中琴淸響流山椒鳴鳥聲相求潛虯徳彌劭願言縶白駒於焉永逍遙

雄州歌四首

雄州滿目瘴云霾風物當年亦可懷大庾梅花連小庾正階流水入斜階

緑榕萬樹鷓鴣天水市山橋阿那邊蜑雨蠻煙空日夜南來車馬北來船

湞江西下墨江流來鴈孤亭春復秋十部棃園歌吹盡行人虛說小揚州

山頭風急雨淒淒篁竹荒茅一望迷縱有歸人歸未得空勞夜夜子規啼

席上畱別陸兄【世楷】

但秉中宵燭重爲旅捨吟驪駒卽長道絲竹本哀音越嶠停雲逺秦關落日陰無勞岐路別酒坐已霑襟

庾嶺三首

不隨野雀棲不挹斜階流顧玆非我鄕胡然久滯畱侵星陟長阜亭午次崇丘丸丸靑松偃鬱鬱云浮有渰自東來畢景忽西遒徵夫念獨宿徒禦方相尢

相尢夫何爲獨宿在車下往矣嵗聿除來思月惟夏大儀互回遊芳華兩䢐謝回車感長途如嵗匪遙夜我馬旣已瘏徵夫本靡暇曰旦雞鳴嚴程起夙駕

夙駕逾秦嶺連岡勢逶迆一爲愁霖唱慨彼東山詩沾我徵衣裳素絲以爲緇不愁裳衣濕所嗟徒禦饑薄寒忽中人不異三秋期言旋𨿽云樂翻使我心悲

謁張曲江祠

峻阪盤神樹陰崖鑿鬼工芳塵羽扇冷春燕玉堂空不覩闗門險誰開造化功經過遺像肅千載嶺雲東

晚過東山寺

飛閣流丹蝕層蠻積翠多松間明月在惆悵下山歌

題南昌鐵柱觀

丹甍縹緲麗層城鐵柱縱橫鏈紫淸陰洞蛟龍睛有气虛堂神鬼晝無聲遊人自愛登髙賦仙吏仍兼濟物情雷雨忽愁天外至江湖元在地中行

登滕王閣

峻閣峙洪都淩虛落照孤縈回窮島嶼波浪接荊吳舊地君王賞分封禮數殊霓旌千騎入玉佩幾行趨水泛魚龍宅花濃蛺蠂圖星霜歌舞換俯仰物華䢐迹以三王重名將百代俱雄文思往事髙興亦吾徒闌檻看如昨登臨信可娯西山開積雨南浦散平蕪作賦秦公子行吟楚大夫由來憑眺地襟帶有江湖

阻風吳城

客路愁何極淸樽幸未空匡廬長在望不厭石尢風

舟次彭澤悼萬孝廉【泰】

涕淚千秋在田園萬事非悲風彭澤栁宿艸首陽薇但有靑蠅弔虛傳白鶴歸秣陵書不逺何處覿音徽

秋浦

秋浦沙寒鷺浴敬亭山暝云流何處吹來片雨回風正濕鄰舟

烏江謁西楚霸王廟

山前松柏憤王宮遺恨當年尙不窮忽見諸軍盡垓下愁聴父老說江東美人罷舞餘春艸駿馬悲鳴自朔風萬嵗來遊還此地千秋霸業有誰同

還家卽事四首

回首辭江海驚心念物華漸看鄕樹近彌覺旅程賖避地虛畱井無田學種重爲廡下客慙媿說還家逺客朱顏攺髙堂白髮新長貧謀半菽幾日且兼珍遂有耕田計無勞陟岵頻南陔蘭可采眷戀及良辰卜築仍無地來歸轉自憐癡兒猶昨日病婦已連年扇有蒲葵攬牀移莞蒻眠濁醪供取醉不向酒壚前至此猶餘悸於焉暫息機不辭新蠟屐重理舊鶉衣鬼笑劉龍拙車看袁紹非生還良已幸長鋏幾人歸【有感介人履安也】

雨中陳【三島】過偕飲酒樓兼示徐【晟】

吳門十日風雨惡決明花開忽復落遊人登髙愁未已客子入門慘不樂陳生疎放良可喜雨中過我臨頓裏卻話平生同調人吹篪擊築皆知已臯橋橋西多酒樓妖姬十五樓上頭百錢一斗飲未足半醉典我靑羔裘坐中臨觴忽不語南州孺子髙陽侶同是東西南北人明朝酒盡歸何處

吳江顧處士【樵】扁舟過訪畱所畫山水圖並新詩見贈集杜句酬之

君不見東吳顧文學前者途中一相見同心不減骨肉親素知賤子甘貧賤故國平居有所思數篇今見古人詩飄零已是滄浪客酒後嘗稱老畫師畫師不是無心學合沓髙名動寥廓漫勞車馬駐江幹數問舟航畱制作春山無伴獨相求請君一來開我愁乘興遣畫滄洲趣舟楫渺然従此去乃知變化不可窮意匠慘澹經營中陰崖卻承霜雪榦山木盡亞洪濤風尢工逺勢古莫比云白山靑萬餘里虛無只少對瀟湘天下何曽有山水浴鳬飛鷺晚悠悠琴瑟幾杖柴門幽嗚呼何時眼前突兀見此屋獨立縹緲之飛樓

屠維大淵獻

喜羅浮友人過訪

春風蝴蠂飛緑艸南園徧知是麻姑五色裙羅浮山下曽相見開門一笑逄故人逺來問我桃花津若非緑玉杖定跨黃麒麟不然出入京雒一萬里何爲布素無緇塵相知樂莫樂不用金箱圖五嶽況今天地多戰爭赤城華頂風煙驚山陰道士不得見四明狂客誰相迎由拳城南春可惜竹石如山水千尺従此扁舟範蠡湖長歌來往裴休宅

贈顏【鼎受】

桐鄕顏氏子才大最能詩往作靑齊客論交遊俠兒星流赭白馬日射黃金羈不惜歸來困簞瓢樂可知

送王【援】入蜀省其尊人觀察【庭】

向晚東城下驪歌不可聴察親逺行邁送客出郊坰去馬黃金絡離筵碧玉缾山花開古驛河栁徧長亭絕域春零雨浮槎夜掛星連天秦棧樹如日楚江萍已見投三峽曽傳役五丁飛雲橫太白丹嶂落空靑蜀道難如此瞿塘險未經猿聲流暗壑鳥路入晴冥好醉臨邛酒重題劍閣銘還憑梁上月夢想對儀形

渡錢塘

渡口乘潮漾北風輕舟如馬溯江東明朝又是山陰道身在千巖萬壑中

贈蔡五十一【仲光】

十里湘湖水回流入女墻君家湖水上時有落花香海月生江寺風琴響石堂更聞多古調識曲漢中郎梅市飲祁四居士【駿佳】宅同徐十五祁六分韻

舊裏仙人市遙峯玉女巖牕中交浦樹檻外落風帆藥圃穿籬逺沙泉近海咸紺園畱過客黃獨斸長鑱榻下同徐穉林中對阮咸坐來殘暑退涼思入楓杉

題祁六【班孫】東書艸屋

愛汝谿堂靜開尊乍捲帷江花平岸發山鳥過庭飛東海賦垂釣西山懷采薇一爲歌白雪髙調和應稀

祁六坐上逄沈五【沈五配祁夫人湘君善詩】

東陽年少沈休文五載相思兩地分今日謝家羣従在靑綾障外更逢君

祁【理孫】席上口占

公子華筵醉幾回玉簫金管夜重催他鄕信美不歸去一飲須傾一百杯

祁六紫芝軒席上畱別

長路何年別幽居此地偏石林芝艸秀蘭澤荷花鮮上客且安坐主人猶未眠不知髙館裏絲竹是離筵顯皇帝大閱圖爲吳金吾【國輔】賦【並序】

萬曆初太師張文忠公【居正】秉國勸駕大閱時兵部尙書吳公【兌】實典禁旅俾圖以傳子孫錦衣都督同知【國輔】尙書曽孫也出以觀客圗長三丈餘內自宮闕外至陵寢極於沙漠止焉繇是萊陽宋【琬】作賦南昌王【猷定】作記而【尊】作詩以述之

神廟垂衣日江陵總百官揆文先奮武慮亂本居安殿上蕭何履朝中貢禹冠孫通明禮樂方叔蒞師幹駕馭英雄在超騰士焉驩車徒看翼翼禁旅尙桓桓畫史眞能事披圗得鉅觀丹靑榮顧愷宮室擬胡寛歷歷開城闕髙髙疊井榦虛無淩倒影縹緲結重欒太液波還靜長楊露未幹妝樓原自鏁圓殿不禁寒仙仗移平樂霓旌擁上蘭忽驚千騎並旋訝六營團作气陳金鼓前驅建玉鑾輕雲承翠蓋麗日表朱竿遂列堂堂陣爰升將將壇小侯班四姓大閱用三單紫燕雙絲絡花驄七寶鞍呈能羣角觝教射集星弁觶飲籌無算鐃歌曲漸闌行知塵冉冉歸想佩逺勢工尢極平原繪更難蕭疎連板屋迢遞出峯巒百里生毫末諸陵望郁盤薊門無堠火函谷有泥丸元老謀猶壯諸孫手澤完錦題探篋笥湘簟展瑯玕對此成希覯因之感萬端雨煙飛蜀錦霜雪皎齊紈賦愧王延壽謠同梁伯鸞儀章常在目珍重嵗時看

飲吳生【理楨】宅

吳郎愛客解千齡勸飲靑絲挈玉缾落日兒童齊拍手過江三日幾曽醒

食魱魚

白小休論小奇珍信可珍炎天來積雪入饌總如銀稻蟹時方早蒓鱸思莫頻不知江海上幾處罷綸

越江詞

山圍江郭水平沙過雨輕舟泛若邪一自西施采蓮後越中生女盡如花

題越江詞後

【上虞】錢霍

翩翩公子剡川遊五月山陰鏡裏舟自向花前歌妙曲若邪溪女盡風流

曹娥廟觀渡二首

問渡要津吏沿流信楫師江空鳴社鼓風細颯靈旗遂入曹娥廟同觀漢代碑浮江千載恨猶有弄潮兒小小邪溪女潛來事禱祈罷歌河女坐不上越航歸【晉書夏統傳曹娥沈後國人哀其孝義爲歌河女之章】斜日明金闕涼風到錦幃還持白團扇搖動五銖衣

土城山和錢六

江花江艸滿江闗浣女淸歌日暮還曲罷彩雲猶未散春風吹上土城山

原作

【上虞】錢霍

西施明艷世間希此地曽經換舞衣春色不隨流水盡暮山猶見彩雲飛

雜詩三首

滔滔東流水中有西上魚素鬐揚洪濤騰決勢有餘雲霧生晦冥川嶽助吹噓白龍未變服胡然愁豫且亮無圗南志終返北溟居

鶢鶋本大鳥海處揚波濤何意天風來吹之入魯郊鏘鏘鐘鼓鳴昂首思扶搖靑雲鎩其翮烈風焚其巢先時方笑言後至斯號咷

騏驥服鹽車獼猴騎土牛於心徒欲速爲計苦不周白洋旣覆粟太行亦傾輈擇術昧先幾焉能獲所求

寄友人金陵

新従白蓮社舊事紫陽君貽我羣仙佩全勝十賚文風濤揚子渡松柏蔣陵云共有山棲志題書報爾聞

同作

【嘉興】周篔【靑士】

昭景元名族宗雷愛道流聞依靈谷住最近孝陵秋倚閣三松樹【風香閣存陵樹三株】浮江一葉舟匡山多勝侶何日虎谿遊

又

【秀水】徐善【敬可】

傳說靈均裔經秋尙未還卜居那有地緤馬定何山五嶽朝羣帝孤舟下百蠻遂令哀郢曲流轉到人間

又

【秀水】朱彞【千里】

三閭文采後之子繼淸標少日矜奇服空門賦大招軍容屯朔騎風物話南朝庾信傷心地江闗入望遙八月十五夜集半邏錢【爾復】齋有懷錢四【汝霖錢四】

【本姓何】

舊識何顒宅嘉興李繩逺斯年溪亭雜樹交秋花低結子彞尊寒竹暗抽梢屢下南州榻嘉興李良年武曽彌慚左顧庖山缾攜防酒海鹽錢爾復子湘野蔌出杬肴樂飲傾三爵嘉興李符分虎賔筵賦載呶風多沈北斗繩逺云密自西郊肅肅離鴻下彞尊棲棲獨鶴巢空堂驚蟋蟀良年涼牖落蠨蛸待月虛髙詠爾復停杯試解嘲小山棲隠處符悵望隔衡茅繩逺

過筏公西谿精舍懷羅浮友人畱白下

爲愛精廬好海寧朱一是近修還従勝侶探嘉興屠爌闇伯連山藏磵戶屠焯昭仲百頃漾風潭嘉興李鏡明逺暇日同看竹嘉興周篔靑士終朝罷采藍嘉興繆永謀天自汀州縈曲岸嘉興鄭玥隨始空翠入層嵐嘉興沈進山子靜聴蓮花漏彞尊幽尋燕子龕李繩逺林泉訪支遁李良年晨夕過劉惔李符慧業知相似一是言試共參爌香雲浮貝葉焯松火照金函鏡坐起頻移榻�遲畱此盍簪永謀漫須觀露槿玥且與薦霜柑進髙興𨿽云洽彞尊離懷總不堪繩逺同心方逺道良年輟櫂復停驂符澤畔吟應數一是淹中臥未甘爌飄零曽薊北焯棲泊又江南鏡赤羽紛傳檄篔靑鞵孰荷擔永謀石城秋艸積玥步夕陽含進佳訊憑誰寄彞尊端居祗自繩逺西飛有孤鶴良年天末望蘇耽符

懷嚴【煒】客嶺南

老去嚴夫子辭家久不回升沈安可問時命轉堪哀尙有髙堂在曽無驛使來遙憐望鄕處日上越王臺同曹侍郎遙和王司理【士禎】秋栁之作

回首秦川落照殘西風逺影對防岏城頭霜月従今白笛裏闗山祗自寒亡國尙憐吳苑在行人只向灞陵看春來已是傷心樹猶記靑靑送玉鞍

同賦

【檇李】曹溶

灞陵原上百花殘隄樹無枝感萬端攀折竟隨賔禦盡蕭疎轉覺道途寒月斜樓角藏烏起霜落河橋駐馬看正值使臣歸去日西風別酒望長安

初秋泊錢淸江

錢淸江口水平堤云木參覃磴不齊川靜未聞鴻鴈度雨昏時有鷓鴣啼逃名梅尉來吳市避地梁生入會稽枉自含情臨北渚秋風嫋嫋艸萋萋

飲張司理【陛】南華館題壁

南園載酒勸君歌涼月紛紛照薜蘿鏡水連天八百里張星依舊在明河

梅市對雨遲朱【士稚】不至同呂【師濓】祁【理孫班孫】分韻得泥字

溪亭蕭瑟水雲低積雨千山極望迷落葉漸看沙徑滿寒烏偏傍女墻啼重來賔客仍羇旅此去鄕闗亦鼓鼙何事懷人坐惆悵且今日醉如泥

畱別董三【防】

離堂翦燭重燒燭深夜他鄕說故鄕作客蕭條官舍下逢君歌哭酒壚傍明朝分手仍南北後會相期各渺茫長路烽煙驚海甸亂山風雨暗河梁

上章困惇

同杜【濬】兪【汝言】二處士春日在放鶴洲探梅分韻

徑轉叢篁曲谿回石磴斜爲園傳故相【唐相裴休別業】勝事復吾家晚日吹山雨陰雲覆浦沙春風三百樹猶有未開花

送汪進士【挺】遊嶺南

獻嵗發吳閶緣流抵建康北風吹五兩幾日上潯陽榕葉山城暗梅花驛路長回思舊遊地飛夢到君傍

和曹使君憶姚州酒歌二首

姚州白酒白於泉醉客何論三百錢十月糟牀初滿注莫教焚卻子猷船

曹娥江口晚潮低兩槳春船入會稽最憶黃冠欹倒日夕陽山色鑑湖西

聞東莞查明府舅【培繼】擢戶部書寄

飛來雙燕子逺自羅浮山爲報神明宰靑春萬里還風煙辭粵嶠車馬下秦闗従此相思夢無煩到百蠻

寄顧處士【冇孝】

東吳顧文學念爾亦窮途畱客還雞黍傾心及釣屠江城三嵗別書札一行無何日能相訪扁舟範蠡湖

別杜【濬】

石城烽火後孤客轉浮沈乞食來吳市爲園失漢陰襄陽耆舊傳荊楚嵗時心還復扁舟去淒其洛下吟同魏周二處士集鐘【淵映】宅遲兪【汝言】不至

城隅急雨漲溪沙酒坐銅盤燭影斜有約南樓懷謝監起看江水落江花

【附】簡朱十

【秀水】項奎【東井】

昨日南樓防懷人到燭斜風前吟未足江水落江花

寇至二首

百里寒山下雈苻逺近齊探丸分赤白放澑各東西都尉金爭摸蚩尢霧忽迷今宵聞野哭應有萬行啼我友遭維縶空畱舊竹林徒聞鞭寧越猶未釋陳琳黃犢誠難賣靑氈詎可尋垂堂原有誡端不爲千金【裏中王秀才汸爲寇執至營中家貧無金可贖遭害】

壽姚太學【澣】集杜

五十白頭翁經書滿腹中畏人成小築把釣待秋風黃卷眞如律淸樽幸不空看君多道气恥與萬人同

寄表弟查【容】

查容倜儻無與儔頻年題詩黃鶴樓一朝攜家忽西下掛席逺返荊門舟平生與予未相識相逢意气何相投往時寒食一百五鬭雞要我東城遊東城春寒吹細雨畱我南軒長夜語坐中陳【尢縡】吳【統持】十數公一時傾倒相矜許呼僮將炙襄陽兒喚婢監防大堤女盤中尙進武昌魚甕頭更出宜城醑別來幾月不相聞聞道新詩更軼羣九日登髙還落帽三秋對酒定論文由拳城西白日短寒風淒淒雪纂纂舟楫傳君數往來音書未得通情款妻子猶従廡下居朋簪尙遣堂中滿年來我亦善畱賔千金散盡空一身不知生產緣何事仍復饑寒傍路人只今交道非疇昔論心那得同金石空手徒令壯士慚因人逺道非長防勸君有錢須愛惜楊朱岐路見不悲阮籍窮途慟何益

友人來自白下期作山陰之遊

楚調聞髙唱吳航下舊京涼秋八九月招我固陵城射的仙人去籠鵝道士迎明湖凡幾曲攜手鏡中行

同作

最恨秦淮栁長條復短條西風吹落葉一夜別南朝範蠡湖邊客相將蕩畫橈言尋大禹穴直渡浙江潮

送屠【爌】重入閩

閩嶠曽遊地仙歌聴未終花源凡幾曲身入幔亭中

梅市逢魏【璧】

前年逢君射襄城山樓置酒懽平生淳於一石飲未醉孟公四坐人皆驚今年逢君梅福市潦倒粗疎已無比寒暑推移六七年眼前貧賤猶如此悲君失意成老翁況復奔走隨西東攬鏡不知頭盡白逢人先說耳初聾山陰祁生賢地主好奇往往相傾許豈無上客朱【用調】與姜【廷梧】齊向髙堂飯雞黍哀絲急管何其多酒酣坐起舞婆娑魏生魏生柰爾何百年彊半成蹉跎天生汝才豈牖下何爲抱膝徒悲歌

柯山

柯亭山下路修竹暮紛紛眾壑千尋暗雙崖一徑分沙光明艸樹日气冷江云更憶中郎笛寥寥不可聞

送錢六【霍】朱大【士曾】同遊白下

髙詠方従月下聞佳書猶未換鵝羣一朝並馬金陵去閒殺羊欣白練裙

同王二【猷定】登種山懷古招友人

翠磴盤云外蒼山出水隈樓従飛翼上峯引臥龍回相宅先謀士成功倚霸才扁舟一以去髙鳥至今哀授命誰能爾知幾不易哉古碑猶宿艸春殿幾寒灰流覽窮髙下川塗足溯洄車書王會地云物怪遊臺鄕路迷吳苑賔朋得楚材淸言同謝許妙道解宗雷不分徵衣薄寧愁落日催成連能就我急爲抱琴來

雪中得內人信

河橋風雪斷歸航逺信沈吟祗自傷不道比來相憶苦虛煩錦字十三行

古意二首

涼秋八九月遊子當逺行寫心未及竟轅馬顧我鳴我車駕君馬我馬駕君車徘徊四野中執手且斯須何用問遺君約指於闐玉上有龍子蟠下有鴛鴦宿繚以五色絲靑紅與碧緑願君一分手思我贈君時潛淵與皎日信誓終不移

嚴冬十二月飛來雙白鵠錦字盤中詩中央周四角君書我當報我書君當開徘徊一室中庶以諭中懷何用問遺君卻月裁胸前縫以七孔鍼著以同功緜靑紅與碧緑五色絲相連願君一置腹思我寄君情轆轤與車轂輾轉何時平

寓山訪友人

艸緑南園積雨餘溪橋宛轉石門虛山頭白鶴遙相待知有仙人射的居

同宋使君【琬】遊雲門山

頻年客會稽愛玆山水幽咫尺雲門寺經句不出遊朝霞開霽色喜見風雨收使君髙興發要我登輕舟輕舟出遙汀人語答淸泠流連石帆下遂至樵風涇北船吹以南南船吹以北欲問仙人居迢迢不可得仙人張射侯乃在雲中弋一鶴西飛來拾矢淸谿側鶴飛猶在沙回流泛若邪可憐誰家女顏色如荷花新妝映碧水一笑浣溪紗如雲匪我思但弄邪溪月裊裊緑蘿煙照見淸輝髮際曉衝薄寒更衣度林樾郁金蘭陵酒酌以鸕鷀杯一飲動一石不覺玉山頽扶我上馬行有似乘船迥便蠟阮孚屐來登任公臺昔賢多奇懷眷此滄洲釣至今臺下泉淸風滿云嶠蕭蕭翠竹陰隠隠哀猨嘯猨嘯溪風生動影搖空明時従翠微半一聴鐘鼓鳴鐘聲來何遲及此夕陽時山尋子敬宅塔訪辧才基明當淩絕頂更讀秦皇碑

山陰送葉六【燮】還當湖

畫舸乘風一葉輕紅亭相送客相迎最憐小史如初日不勸離筵到五更

山陰客捨送髙舍人還膠州

公子翩翩狐白裘向予長揖返膠州西陵松柏閶門栁系馬春風何處樓

送蔣翰林【超】歸金壇

自聽驪駒唱彌令客思牽相逢才破月惜別已殘年紅葉山中屐【翰林斿雲門賦紅葉詩三十首】金沙渡口船遙憑千里夢飛度玉堂邊

萬嵗通天帖歌贈王舎人【作霖】

千金購墨妙摹自萬嵗通天年自從靖康亂人間始覩眞迹傳百年以來藏項氏年時記得曽開視𨿽無烏衣四七人尙有金輪十三字若非薛稷鐘紹京安能運腕如天成銀鉤蠆尾細豪髮懸鍼垂露紛縱橫表上中書勅開宴九賓咸列武成殿題扇書裙恍再逢看朱成碧誰能辧由來神物難久畱昨日之日忽我遒畱題已入他人室想象空深異代愁王郎生長山陰縣弱年通籍金閨彥贈我盈盈尺素書君家勝迹重相見出門澒洞風塵多願置懷中字不磨試將射的仙人鶴籠作山陰道士鵞

曝書亭集卷四

欽定四庫全書

曝書亭集卷五

翰林院檢討朱彞尊撰

古今詩【四】

重光赤奮若

元日對雪簡宋孝防【實穎】

令節他鄕防春盤上客偏亂雲迷禹穴獨鶴語堯年坐下山陰雪無愁射的明朝江口望定有孝防船

上元南鎭逢蕭鏈師

夏后蔵書日時巡到海陬周王經野地作鎭表揚州秩祀由來重神功未易酬河山維十道封爵視諸侯碧瓦云旗繞香煙石鼎浮笙簫陳里社巫覡醉春秋勝序羣賢至先生靜者流眞形圖五嶽遐想結三洲絳縣年須數黃庭義可求終期禦風去長袖挹浮丘

伎席贈王二

松樓竹館映淸輝半醉重窺玉女扉我欲傳杯杯不放落花如雪滿春衣

山陰雨霽同楊大【春華】遊郊外飲朱廿二【士稚】墓下

簞醪河邊閒杖藜道逢酒伴相招攜醉向南鄰抱被宿際曉不聴天雞啼醒來忽驚海日出披衣卻步無東西殘流小艸水決決捨南捨北猶春泥揚云不曉事要我登防稽香鑪乍見紫煙起石簣尙有陰雲低坐我石橋上影落橋下溪笑看屐齒折未得淩丹梯敝車羸馬寒食下感念同遊淚盈把新鬼今從故鬼鄰百年誰是長年者我今持杯一勸君有酒且對劉伶墳從教浣女溪頭曲並入山陽笛裏聞

侯山防集【山系晉孔愉所居】

侯山山上放臺百尺紅亭鏡裏開試向花源齊列坐如何蘭渚逺浮杯巡檐浦樹迎人出卷幔洲禽拂席回我欲臨風歌一曲起行松月重徘徊

蘭亭行贈朱大【士曽】

右軍三十三修禊蘭亭中一書蘭亭序夭矯宛若天門龍我今生年與之同秋蛇春蚓百不工朅來山陰道柳靑桃復紅車如雞棲馬如狗空使林泉落吾手朝來蠟屐思入山雨急風顚重回首吾宗防也書絕倫頻過論書仍論文臨池就我一題扇世上俗學徒紛紛持觴勸君且傾倒晴日今年去年少曲水東流不待人春風吹徧蘭亭艸

梅市訪祁七明府【熊佳一】畱贈公子【誠孫】因憶亡友朱廿二【七稚】

出郭試尋梅福市臨流不減仲長園白花結實垂垂綻紅藥當階故故翻公子風流能愛客君家兄弟數開樽重憐日同遊少腸斷空山聽曉防

山陰苦雨酬謝處士【孔淵】

坐見天門笑何時后土幹遊人三月罷煙樹六陵攢苦雨同張協佳書報謝安濠梁有髙興春水更宜防與朱二十九【驊元】約過楊大【春華】三江村居

獨樹原頭盡三江牐口深聞君理舟楫許我共招尋美醖千花露生魚一寸鍼鼉如可望試作水仙吟

贈祁七【敷】

曹娥江上艸初齊謝傅堂前日未西碧樹紅泉應有待春來絲竹正堪攜

贈沈【華】

沈生好畫兼好詩昨朝和我春遊詞臨風一曲歌未已惱殺城南輕薄兒城南遊女明珠佩靑翰舟中時並載生也經營意匠新纖纖貌出當風帶明眸皓腕倚芳叢修短穠纖思不同飛燕忽教辭漢殿西施不見入吳宮尢長花鳥工沒骨染艸縈沙細如髮蝴蝶麻姑五色裙蟠桃漢帝千年核新制齊紈更可憐明朝催送下江船煩君畫作相思樹出入懷中敢棄捐

彭山卽事

誰家三婦艷新妝靜鎖葳防春日長一出浣沙行石上飛來無數紫鴛鴦

重經彭山

猶憶淸江舊板橋門前曲水細通潮埀楊不是傷心樹那得長條更短條

南鎭春遊詞

黃衫白帢染緇塵惆悵花時已暮春總向越王城下住扁舟須負五湖人

同作

【蕭山】毛奇齡

春船初發白蘋開十里橫塘晚未回南鎭祠前北風起夏王陵上雨飛來

酬毛十九【奇齡】兼寄張五【杉】

逝矣三春日蕭然百尺巖知君南浦上朝夕望徵防湖水蒓絲熟櫻桃鳦鳥銜歸期今已近好遣報張杉偕曹侍郎【溶】施學使【閏章】徐秀才【緘】姜處士【廷梧】張處士【杉】祁公子【理孫班孫】段橋玩月分韻得三字

漠漠孤云合蒼蒼半嶺含江山攜謝朓風月助劉惔臥柳維舟數驚烏繞樹三還同牛渚夜髙詠信無慙同王處士【猷定】施學使【閠章】陸處士【圻】泛舟西湖遇雨

東風吹落日西下北髙欲往南屏路中流聽梵鐘回船沙岸火驟雨石門松不覺碧雲暮涼煙生幾重

觀海行贈施學士【閏章】

吾生空好遊五嶽未登一玉女靑童笑向人問君婚嫁何時畢朅來四月西湖邊興盡卻返山陰船余杭春酒亦不惡醉來只向壚頭眠宛陵施夫子貽我觀海篇吳歈會吟不足聽髙張齊瑟絙朱弦我歌且謡未終曲風雨秦松振崖谷天雞叫罷榑桑枝羣飛海水搖空緑東臨傑閣觀蓬萊瀛洲艸暖浮煙開丹田玉闕了可覩空中照曜金銀臺齊三士魯兩生由來此地才華盛我欲從公問姓名更尋徐市尋仙去親向蓬萊采藥行曹侍郎席上送別顧工部【大申】還華亭鄒進士【祗謨】還晉陵【二子將有入都之役】

古寺登髙盡平湖向晚晴琴書方燕息車馬更逢迎置酒從曹植同遊倦馬卿壺觴無算爵絲竹漸飛聲近地多佳客中筵忽送行蒼茫浮水國迢遞計王程顧愷名元重鄒陽賦莫輕曳裾當日異畫壁一時傾皎月衣裳好防風羽扇淸潮回黃歇浦江入呂蒙城聞有南徵士橫行北府兵【時有兵警】河橋分手處前路若爲情

西湖竹枝詞六首

西子湖平鏡面揩雷倒影像金釵雲鬟妝就石新婦香艸爲裙筍作鞵

山到防畱城下平橋從慶忌塔前橫郎家側近水仙廟可識水仙王姓名

西曲誰家窈窕娘獨開小店松毛場何年偸得江陵樣織就女兒黃竹箱

嶽王祠外舞臺偏半在湖塘半在田怕值油車蘇小小勸郎騎馬不如船

養魚莊說養魚肥放鶴亭防放鶴歸妾在鳯凰山下住生來不見鳯凰飛

湖面蒓絲寸寸長爲郎情好作羮湯朝云吹防頭雨日出團團雞子黃

同作

【秀水】朱彞鑑【千里】

段家橋邊湖日陰石新婦下湖水深自從蘇小西陵去松柏靑靑直到今

於忠肅公祠

昔在狼山下軍書犯近坰六師輕朔漠萬騎失雷霆土木塵長滿龍蛇嵗不寧豆田沙浩浩黍谷路防防濟世須元老長材總四溟從容持國計指顧悉兵形瑕呂安羣議劉琨表外廷嗣王仍歷數髙廟有神靈旣罷金繒欵無煩白馬刑北轅旋翠輦南內啟朱扃命已甘刀鑊功眞溢鼎銘春秋隆代祀爼豆肅維馨一自軺車至難期火停遺墟愁戰伐大樹日飄零碧艸空祠長黃鸝過客聽霜鐘沈曉月風牖繞明星卞壺誰修墓巫陽數降庭讖還思雨帝碑欲墮江亭逺水澄湖碧流云暗壑靑千年華表鶴哀怨此重輕

徐吏部【旭齡】招飲西湖回舟卽事

吳姬纎手抱雲和花下回船燭下歌此夕緣流思並載愁人無那月明多

施學使【閏章】招集湖舫

朝騎靑驄馬搖鞭似飛燕道逢尺一書要我出芳甸是時孟夏初澹蕩南風徧天公忽大笑向下生雷電吾黨三五人類古之狂狷脫我尋山屐登艫接髙宴作使平頭奴行廚具丰膳雙絲白玉缾勸飲嘉魴薦向暝更移舟浮嵐夜頻變平湖靜無波皎如一疋練怳忽葑田中明滅金牛見左持鸚鵡杯右把琉璃研一笑問主人何似宣城縣試畫敬亭云貽予白團扇

由淨慈寺登南屏山絕頂晚憩壑庵精舍

南山色蒼翠宛若屏風張下視湖水深十里浮淸光是時溪雨止霽色開秋陽吳娃蕩兩槳送客上方塘靜聽煙寺鐘忽落翠防傍緑蘿掛絕壁紫葛懸層岡層岡何盤盤松林蔭巖日公等皆好遊我意雅相匹入洞窺乳泉登崖采蜂蜜失道蒼耳中蒙茸久方出出谷齊下山遂叩中林闗山僧顧我笑拍手磐石間檐前桂樹白鏡裏荷花殷攀荷坐更遲拂石影相並愛此精舍閒畱連日將暝日暝未足愁浮雲蔽崇邱雷聲驚客聽急櫂回孤舟

吳山望浙江

一髙出萬松寒磴道虛疑十八盤近海魚龍吹宿霧中天日月轉浮瀾風帆岸壓明珠舶仙樹花濃白石壇舊是錦衣行樂地江山眞作霸圖防

湖上贈蘭陵陳生

西泠橋下水淸擬惠山流笑問蘭陵客能來釀酒不寒夜集燈公房聽韓七山人【畕】彈琴兼送屈五還羅浮

韓生燕市來夜向招提宿本是悲歌擊築人援琴爲鼔淸商曲安操縵夜三更良久徘徊不出聲坐使閒心逺方聞逸響生商風泠泠七徧天馬空山忽不見石上爭流三峽泉平沙亂落瀟湘鴈聞道淸商固最悲不如淸角更淒其一彈試奏思歸引再轉重愁雙燕離此時晨鐘猶未撞月露霜華滿深巷四座無言嘆息頻篝燈欲滅風升降羅浮道士思幡然忽憶朱明舊洞天種得梅花凡幾樹泥成丹竈已千年雲山告歸從此始四百三十二裏入海能馴海客鷗攜琴便駕琴髙鯉

夜過曹侍郎【溶】倦圃二首

水泛鴟夷宅沙沈檇李亭昏鐘藏古寺修竹亂明星轉信披衣慣仍防上馬醒山翁餘興在擧手笑重經初筵月已上半醉榻頻移罷奏飛龍引長謡猛虎詞【時以虎齧城樂府見示】朱淸廟瑟若木鄧林枝正喜羊何在明當共和之【時周子篔李子兆潢適在郡】

黓攝提格

眞如寺塔重建

舊湧仁王塔今開帝釋宮蜂臺重攬勝龍藏古稱雄歷歷時堪紀髙髙望未窮地猶丞相宅石是上軍功戰火臨城日飛塵浩劫中魚羊乘乙酉象馬失西東匠訝胡寛巧圖防郭恕工【宣和畫譜郭忠恕有雪山佛剎圖】經營還故迹髣髴像新丰防墨遺千界梯云上半空燈前招怖鴿舄下數歸鴻不有危標建安知寶境崇火珠將月滿金冶與天通盤峻宜承露幡吹定繞風畱題存片碣髙詠後羣公白髮愁韋誕炎飇靜祝融伽藍如可記應比洛陽同

采蒓

湖水淸無底蒓絲滑可憐相要三五客采采莫回船坐恐葑田合生憎荇帶牽祗應櫻筍配羶豈容前

同作

周篔

細蔓垂垂弱輕舟个个添參差方未已采摘定無嫌入饌銀絲滑行廚翠釡黏爲憐滋味別更下水晶鹽

又

朱彞鑑

四月湖流闊三潭塔影低最嫌絲滑膩易脫掌東西逺水旋教濯歸舟亦可攜【家兄貯以瓦盆攜歸長水】當筵嗤小陸羊酪詎堪齊

又

【秀水】鐘淵映【廣漢】

絲蒓先夏摘何苦待秋風入掌螆蛦澑緣流藻荇同魚苖盛水滑雉尾落盤空一笑辭傖父何勞蒜果筒

湖上逢楊二給事【雍建】

零雨三年別晨風萬里遙川塗思往日舟楫復今朝碧艸湖邊寺靑驄渡口橋東山有絲竹知爾定相邀同楊二給事飲徐給事【惺】舟中二首【集唐】

仙侶同舟晚更移嬌歌急管雜靑絲相逢苦覺人情好百罰深杯亦不辭

風吹洲渚錦防開絲管啁啾空翠來此曲祗應天上有須成一醉習池回

夏日西湖同曹學士【爾堪】余山人【懷】泛舟待曹侍郎【溶】不至有感舊遊愴然於懷作詩二首

翠壑南屏下微風細艸薫山雷焚斷塔沙柳拂晴雲白舫朝朝度淸歌處處聞芙蓉如可采相約望夫君回首憐生事驚心念物華同攜今日酒忽對去年花驟雨翻靑蓋圓珠澑白沙坐防云色暝余濕到山家

送曽司理【王孫】之官漢中

韓信臺前冷戰云漢王城北罷懸軍三秦父老還相語國士無雙屬使君

西陵感舊

鄴下劉文學陳畱蔡議郎後身那再托同調轉堪傷白首憐金穀靑山棄北邙思歸應有夢未許訴巫陽

九日

九日烏程縣天寒菊自花遠山初過鴈淺渚舊平沙嘆逝黃壚隔登髙白帢斜重憐故鄕侶載酒問誰家

糲山橋觀漲

重陽連夜雨初日泛層波不上濠梁望安知秋水多淹畱攀橘柚想象駕黿鼉北渚漫愁思佳期柰別何

題峴山窪樽亭

醉殺烏程酒天寒不放船從教騎馬去日日峴山眠

吳興客夜

東武亭邊樹棲烏夜半啼江淸楓葉下天濶鴈行齊不寐仍杯酒勞生此杖藜誰家采蔆調髣髴度前溪

由碧浪湖泛舟至仁王寺飯句公房

我愛仁王寺來從碧浪湖到門幹樹合登閣一孤仙梵迷髙下香雲忽有無坐愁風雨至還與飯秋菇

白雀寺

竹徑何年寺松門百丈巖野雲平石磴江日冷楓杉水落靑蓮湧花飛白雀銜五湖防在望生計有蒲帆

對酒酬周【篔】兄弟

去作西陵別來從下若還慇懃杯酒在試說道塲山

送曹侍郎備兵大同二首

司農議論朝端重副相聲名輦下聞豈意尙煩西顧防翻教暫領朔方軍河邊逺道人千里天外鄕書鴈幾羣到日闗城春色早李陵臺畔柳紛紛

闗楡蕭瑟二庭空堠火平安九塞通往日連師驚朔漠只今市馬互西東黃河天上三城戍畫角霜前萬里風知有馮唐論將帥不令魏尙久雲中

將之永嘉曹侍郎餞予江上吳客韋二丈爲彈長亭之曲並吹笛送行歌以贈韋卽送其出塞

韋郎舊隸羽林籍曽向營門教吹笛不聽吳中白雪音定呼鄴下黃須客平原相見轉相親置酒誇君坐上賔下若尊罍朝未罄東山絲竹夜還陳閒來坐我花閒奏玉洞飛泉向巖澑古調多傳闗馬詞新聲似出康王授問我東行到海壖日斜江上慘離筵還將北鴈南飛曲催送錢塘楚客船船人攂鼔津頭泊紅葉千山冨春郭忽作邊秋出塞聲江楓岸柳紛紛落哀促管不堪聽賔禦聞之亦涕零掛席逺移嚴子瀨防山直上謝公亭聞君欲問雲中戍雪消飲馬長城去廣武營邊折柳時黃阜上題書處司農舊是出羣才此日徵西幕府開試向尊前歌一曲梅花飛徧李陵臺

舟行酬王明府【世顯】

君從漢陽來飲我宜城酒酒盡沙頭津吏迎乘潮直溯錢塘口憶別西陵各惘然東山零雨已三年一朝逺作瀛壖吏千里重浮夏口船君家兄弟文章在【謂孝防士幹】夙昔聲名徧湖海此去題詩孤嶼亭白雲靑艸遙相待我欲防山到永嘉不辭蠟屐向天涯謝公正有同舟興相與揚防采石華

七里瀨經嚴子陵釣臺作【宋謝參軍翺有西臺痛哭記】

七里嚴陵瀨平生眺覽初江山誰痛哭天地此扶輿竹暗翻朱鳥灘淸數白魚扁舟如可就吾亦釣臺居

蘭溪道中懷逺

近郭開門一水居別來消息近何如銀絲細鱠蘭江鯉不見佳人錦字書

雙溪

小店雙溪口官橋百尺長登盤魚赤尾入市棗靑筐菽乳成絲細姜芽配防良不知前路去何處石爲羊

金華道上夢逰天臺歌

吾聞天臺山髙一萬八千丈石梁逺掛藤蘿上飛流直下天際來防作哀湍眾山響燭龍銜日海風飄猶是天雞夜半潮積雨自懸華頂月明霞長建赤城標我向金華問客程蘭谿谿水百尺淸金光瑤艸不可拾夢中忽遇皇初平手攜緑玉杖引我天臺行天臺山深斷行路亂石如羊紛可數忽作哀猨四面啼靑林緑篠那相顧我欲吹簫駕孔鸞璿臺十二碧雲端入林未愁苔徑滑到面但覺松風寒松門之西轉淸曠桂樹蒼蒼石壇上雲鬟玉洞展雙扉二女明妝儼相向粲然啟玉齒對客前致詞昨朝東風來吹我芳樹枝山桃花紅亦已落問君采藥來何遲曲房置酒張髙宴芝艸胡麻疊相勸不記仙源路易迷樽前只道長相見覺來霜月滿城樓怳忽天臺自昔遊仍憐獨客東南去不似雙溪西北流

黃龍寺

黃龍隘口黃龍寺法鼔空林十里聞故老尙談元總管成功實倚耿將軍蕭條象馬金輪地寂寞山河鐵劵文古往今來意無限仙壇瑤艸幾斜曛

蔣廣文【薰】畱飲縉雲學捨爲談仙都之勝

軒後丹砂就乘龍上紫淸不知滄海畔亦有鼎湖名故人家住梅溪上渡口扁舟日來往一別柴門已二年防山忽作仙都長要予松下飯胡麻言自仙都道士家時有仙童來海市或防玉女載河車一朝風雨靑天注馬迹龍不知處蓮花一片天上來從風飄落東陽去東陽逰女防潺湲素阿緣流濯足還笑拾飛花防不足當歌明月出雲間廣文先生居四壁靑山無數堂階側采藥曾迷阮客蹤窪樽舊是陽冰宅君去仙都訪道書金龍玉簡定何如他時儻入神仙窟攜手同騎白鯉魚

縉雲雜詩十首

吏隱山

隱吏昔山棲畱題有眞迹將尋好奇人結茅防靑壁

窪樽石

不用靑荷葉何須白玉杯窪樽山上石醉客有千回

忘歸臺

連山積翠深白石空林廣落景不逢人長歌自來往

羅鷗灘

灘上羣鷗鳥還應日日來來時防野老百過莫相猜

天際樓【蔣廣文薫讀書處】

髙樓上浮雲故人曾此住何處問歸舟惟見雲中樹

西巖

朝聞谷口猨暝宿崖上月夜久天風吹西巖桂花發

惡谿

惡谿無行舟髙下惟亂石谿中玳瑁魚可以薦嘉客

仙巖寺

咫尺仙巖寺雲峯望轉親夕陽鐘磬發猶有未歸人

積翠亭

孤亭云木暝眾壑哀猨嘯空翠濕衣裳夕陽忽來照

桂山

蒼蒼桂之樹樹下幽人語山中正可畱惆悵王孫去繇丹楓驛曉行大雪度靑雲嶺桃花隘諸山暮投麗水舟中三首

曉發舟楓驛防茫出逺郊月斜吹積雪風急燒黃茅斷嶺羊腸折寒沙虎迹交軍麾猶未靖何處得安巢隘口屯師日功臣汗馬勞【耿再成破石未宜孫於此】空山無赤幟廢壘但黃蒿亂插緐花盡千盤細路髙繇來設險地未必盡神臯

峻嶺行還出愁人迹轉孤饑寒催暮日風雪徧窮途土銼須同燎金刀可剩沽莫辭舟楫小今夜宿江湖

石門懷古寄諸大【九鼎】

石門山中瀑布水奔流直下靑雲裏晴日遙防細雨飄中林近見防風起謝公當日此山棲晞髮陽阿路不迷已遣連巖移宻竹還營髙館對回谿昔賢勝迹今遊眺佳處猶能領其要我亦沈冥山水人振衣便可稱同調芳塵瑤席已無存惟見岧嶤雙石門不攜江海同車客何處相期知者論

謁劉文成公祠

艸昧經綸日英雄戰鬭年眞人淮泗起王气鬥牛躔命世生良弼卑棲役大賢一官齊簿尉千里正戈鋋記室依袁紹飛書謝魯連神鷹思飽掣威鳯必髙騫漢祖除秦法周王卜渭畋廟堂才不易束帛禮宜先遂有君臣契能令帷幄專南徵頻克敵北伐旋摧堅王防收三統軍謀出萬全河山分帶礪冠蓋儼神仙未辟畱侯谷長辭範蠡船麒麟當日畫竹帛後時編一自邱陵攺重愁嵗月遷隆中猶故宅緜上少封田舊俗還祠廟淸歌入管黃金遺像蝕鐵劵幾人傳古瓦鼯鼪落荒庭檜栢圓珠絲虛寢罥鳥迹斷碑眠想象陰符防沈吟寶劍篇前賢餘事業後死尙迍邅去去辭枌梓棲棲到海壖空林多雨雪哀角滿山川玉帳無遺術蒼生久倒懸憑畱一黃石相待谷城邊

永嘉對月懷家孝防【一是】四首

娟娟東城月濯濯中園露修堞乍升輝廣墀已流素感物成憂端翹思念情故心賞竟莫同歗歌有遐慕昔我濟江時別子澄湖陰申以欵曲言謂可超重深軒車來何晚離緒故難任不因道路修惠以瑤華音瑤華尙阻修何以展嘉覿甌越非殊鄕方舟冀來適新蒲紛紫茸春艸齊碧色徒今芳醑陳庶幾煩慮釋芳醑無長筵煩慮何由捐我思一何篤有若明膏煎兼山義有托渉川道未愆安得飛鴻翼報子池上篇

永嘉除日述懷

不作牽車別飄然到海隅謀生眞鹵莾中嵗益艱虞鄕裏輕孫楚衣冠厭魯儒防名翻詆挫暇日少歡愉處賤無奇防因人逺禍樞同舟邀楚客【王明府世顯】聽曲賞巴歈岸轉羣峯出潮回眾壑趨江聲漁浦靜樹色釣臺殊祠宇浮空翠松林儼畫圖羈懷方浩蕩前路已﨑嶇艸宿侵寒兔林棲逐夜烏防茫辭建徳縹緲望仙都水訝溪流惡山將棧道紆僕夫行木末風雪灑天衢老鶴侵晨語窮猨入暮呼轉思臨嵲屼誰分久泥塗柔櫓輕帆下靑田麗水區哀禽爭叫嘯孤嶼忽須臾洵美東甌地由來謝客娯詩篇畱汗漫旅食慰饑劬彊禁樽中酒難憑肘後符朋簮方克萃禮法未應拘生意窺籠鳥流年過隙駒笑防風土別驚見物華䢐紅綻官梅萼靑分櫪馬芻深杯期夜酌細菜出春防坐久親孤燭更深判百觚逺書勞日夜歸夢越江湖正憶髙堂在知攜兩弟俱屢空無長物相視必長吁菽水承顏好辛盤令節須艱難存病婦燈火索鄰逋書籍愁撚賣衣裳定有無女長上男大學投壺倚著憂他日沈吟愧壯夫虞翻仍去越張翰未歸吳詎有追風驃恆隨泛渚鳬逹生兼止托齊物任榮枯述作安時論鶯花盡友於莫將鄕國淚頻灑阮公途

大墻上蒿行

髙秋何多悲風艸木黃落盡依於土壤我悲夫轉蓬從風髙下亦復南北西東人生在六合間渺若蜉蝣之羽促迫日暮寧保厥躬何不恣君中心所欲右挾矢左抨弓追脫落輕鴻胹熊蹯炙鹿茸開我中堂坐我友朋援琴倚瑟鼔鼔考鐘胡爲自苦乃爾十囊五囊之錢千倉萬箱之粟細而鹽防蒜果量籌握算戚戚思慮終成老翁上有蒼蒼者天下有薄薄之地日往月來寒往暑來人生安得久長視不如坐堅車張髙蓋貴且快意乘我廐馬出入翺翔黃金爲絡靑絲爲韁魯之乘駽周之訾黃燕之駃騠唐成驌驦𨿽自謂神且駿曾不如臣馬良呼韓娥進趙倡歌陽阿引淸商暢飛暢舞二八成行輕軀宛轉長袖低昻目迎心蕩躡屣鳴璫晉之南威楚之陽文吳之夷光稱名前代亦自謂美而艷夫何可方嵗月疾如馳爲歡能幾時升沈分定窮逹天爲獲我所求亦復何思古來逹者飲不辭丰刑酒誥徒箴規劉伶畢卓眞吾師但當一月二十九日醉忍使一年三百五日成齊期

襄陽曲

襄陽近大隄君當愼行旅笑客襄陽兒憐錢大隄女

曝書亭集卷五

欽定四庫全書

曝書亭集卷六

翰林院檢討朱彞尊撰

古今詩【五】

昭陽單閼

永嘉元日

官舍紅梅放繁花一樹春誰憐元日防無復故鄕人

元夕寄故鄕諸子

戍鼔動髙城靑燈曖虛壁爲報故園人天涯此元夕

山雪

山雪消猶未江梅凍已殘龍蛇翻逺蟄鳥雀凜相防短服裝綿少深杯入手幹今宵聞擊柝轉憶北城寒

夢中送祁六出闗

酌酒一杯歌一篇沙頭落葉何紛然朔方此去幾時返南浦送君眞可憐遼海月明霜滿野陰山風動艸連天紅顏白髮雙愁汝欲寄音書何處傳

憶河豚二首

正月河豚美嘗時下箸貪未應居海曲翻遣憶江南野老匙眞滑西施乳更甘還持春酒榼爛醉與朋簮下若槎頭鱠松江巨口鱸嘉魚吾所欲美味爾終輸一食輕生慣頻年入饌無故鄕弛海禁應得飽春廚

賦得歸鴈寄曹使君雲中

萬里南來鴈歸飛又一羣三江重泛泛二月正紛紛顧影愁官燭懷書望浦云闗門他夜月應得故人聞

捨弟【彞鑑】逺訪東甌喜而作詩

急難逢令弟訪我自江東頓喜羇愁豁兼聞道裏通晴江空翠裏春艸亂山中知汝南來日西陵定遇風題朱十江東見弟詩後

【錢塘】諸九鼎【駿男】

有客傳朱十江東見弟詩長城四十字孰敢近偏師

永嘉雜詩二十首

松臺山

蒼蒼山上松颯颯松根雨松子落空山朝來不知處

斜川

九曲斜川水分流到海濵金釵河上月畱照浣紗人

靑牛塢

我行白鹿城曉入靑牛塢長嘯不逢人松門已亭午

春艸池

謝公去已久空餘池上樓春風園柳色朝夕使人愁

太玉洞

亭亭五粒松華蓋神君宅風吹寸艸生依然緑袍色

東山

判向花前醉何難典緼袍江南春可樂防馬自蘭臯

南亭

薄雲雨初霽返照南亭夕如逢秋水生我亦西歸客

西射堂

已見官梅落還聞谷鳥啼愁人芳艸色緑徧射堂西

北亭

日落空水深潮回春岸白時有防山人江南望江北

孤嶼

孤嶼題詩處中川激亂流相防風色暮未可纜輕舟

謝客巖

朝防白雲飛暮防白雲宿聞有山阿人曾歌白雲曲

花柳塘

山雪初消盡春塘亂水喧州人還幾日相見樂遊原

吹臺

仙人畱吹臺近在南山麓上有半死桐下有孤生竹

吳橋港

聞說吳橋港荷花百里開當年王內史五月櫂船回

白水漈

云斷人行活活風泉落知有山桃花靑春發紅萼

斤竹澗

谷口啼淸猨巖花深露美人兮不來風篁自朝暮

瞿谿

鳥驚山月落樹靜谿風緩法鼔響空林已有山僧飯

華嚴山

聞昔華嚴寺頻經逸少過洮河流石研未若此中多

上戍渡

月露下檣烏天風靜江樹何處夜歸人歷歷沙中語

緑嶂山

谿山百里陰霜葉鳴琴瑟試鼔邱中琴定有幽人出

雨

城晚吹煙霧風回渡水雲入林初漠漠潤礎旋紛紛響愛靑荷葉涼思白練裠西堂有官燭更遣夜深聞

七夕

逺客淸樽夕虛堂玉露秋闗山頻北望河漢已西流葉落他鄕樹砧催故國樓今宵防織女未必詣牽牛

東甌王廟

九牧維揚外三江霸越余【王勾踐之後同長沙王吳芮率百越師從漢祖入闗滅楚】入闗從漢約遵海裂秦墟豪俊宜如此艱難气不除策功居項籍分壤接無諸迹異尊黃屋忠能奉簡書長沙堪伯仲百濮定何如萬古開王防孤城指帝車【永嘉城象北斗號斗城】靈旂存髣髴過客盡欷歔殿瓦年頻坼霜林日漸疎躨跜山鬼立苔蘚石堂虛側想風雲防乘時艸昧初逺塗今日暮下拜獨躊躕

華陽精舍贈源上人

支公櫪上馬謝客郡東山系馬林亭外防山日暮還瑤華猶未折桂樹尙堪攀試醉陶潛酒狂歌白石間郡東山對月有懷周四【吉亥】陳大【忱】吳二【周瑾】

白露侵亭幔涼煙滿桂叢如何秋色裏不與故人同蕭颯聞風葉飛揚見羽虫南樓滅明燭佇望海云東秋日對酒江心寺同髙石埭【駿升】作二首

謝監尋山日江童擊汰迎寒潮天外落秋艸渡頭生歷覽窮孤嶼逍遙倚化城行廚深樹裏乳酒正須傾驟雨連山暗回風病葉飛入林初緩帶攺席忽沾衣客醉從髙枕川長得防磯扁舟憐範蠡鰕菜久忘歸

雨

斷續江天雨涼風滿戶庭轉添秋艸緑更洗暮山靑積霧猶沈樹明河早見星南亭有歸客朝夕待揚舲

夜渡永嘉江入黃嶴

絕岸蒼茫水窮山斷續風雨歸沈黒蜧川暝失丹楓華髮垂垂短悲歌處處同最憐中澤裏深夜有哀鴻

送吳二先軰還漢陽

漢南歸思繞晴川湓浦西風送客船莫上武昌門外望斷腸楊柳似當年

九月十四日夜月

坐惜如珪月懷人歷九秋闗山仍逺道西北有髙樓苦憶前溪別應添少婦愁淸輝憐玊臂獨自下簾鉤

返照

反照開寒峽江城入翠防明霞飛不落獨鳥去還歸是處聞吹角髙樓尙曝衣山家多畏虎應各掩柴扉

孤嶼亭對月

皎月空江滿寒云萬里收纖毫瞻顧怳忽動潛蚪望逺髙樓笛行歌半夜舟南徵有鴻鴈相傍宿沙頭

雨渡永嘉江夜入柟溪

落日下崦嵫飛雨自崇墉駕言出北郭泛舟橫東江近岫旣淩緬遙岑亦蒙籠蔥靑水竹交乃有樵逕通潛蚪寒載蟄海鷗夕來雙顧望云葉開張星昏已中荒岡響哀狖枉渚遵輕鴻故鄕日以逺川路靡克終寄言薜蘿客嵗宴期來同

題廊下村主人壁

江城獨客一千里海月愁人十上夢裏還家無長物天涯歸思逼殘年饑寒僮僕今何有雨雪闗山劇可憐珍重主人投轄飲幾回把酒意茫然

華壇望鴈宕山歌贈方十三【朱生】朱十八【振嘉】

我昔逄羽人迢迢歷滄海貽我神山鴈宕圖玊笈金箱至今在夢想忘歸亭上游琪花瑤艸幾春秋崩流一萬丈濯足大龍湫邇來作客荒山道欲往層崖事幽討方君遇我顏色親朱子更覺人情好攬環結佩山澤間樂酒今夕須歡顏登華壇之絕頂眺鴈宕之回巒云容容兮欲雨水嘈嘈兮下山遙岑出沒不可以悉數但見哀禽雜獸日暝而俱還君不見宗少文當年意興眞軼羣名山臥遊不得見眼前圖畫空紛紛君不見謝康樂迹近名山逺城郭咫尺丹梯竟未登江南江北徒邱壑我今得偕二子從遙防一百二髙彈琴坐待天邊月攜手同行石上松荊榛極天路參錯惆悵平生逺遊諾安得仙人相贈九節笻招爾雲中兩黃鶴

病橘

病橘何年植巡檐許數過他鄕淹嵗月此樹漸婆娑滿院飛虫繞空庭落日多向來懷袖意華實竟蹉跎

西陵後感舊

潘安曾對酒吳質數論文舊史悲難續斯人意不羣一爲江海別遽作死生分淒斷山陽笛那堪嵗嵗聞

文丞相祠

尙憶文丞相當年此誓師訃成猶轉戰事去只題詩竹柏空祠屋牲牢尙嵗時防他日恨異代有同悲【謂永嘉諸生鄒維則也】

歸次臯亭山作

去年雨雪桃花嶺此日煙波檇李船相值臯亭山上月離家一十二回圓滄江遊子愁心劇白髮髙堂望眼穿行李自憐垂槖返田園生計轉茫然

閼逢執徐

別李【繩逺】

鴻鴈嵗北向鷓鴣日南徵棄置父母邦各事萬里行我遊逾上谷君去適昆明迢迢異鄕縣邈若參辰星登艫卽長道祖席依修坰俯視溝水流仰見浮雲平居人有餘戚況乃衢路情昔賢重離別努力期修名忠信苟不渝川陸猶戶庭日遄月斯邁暑往寒再更但令長相思何慮不合並

送孫處士【黙】還黃山

蕪城客防亂烏啼別業黃山路不迷後夜相思秋色逺月明三十二西

淮陰城下作

岸柳行將徧郊扉日漸昏淮陰十萬戶誰觧飯王孫

七夕雨

七夕他鄕雨孤舟下相城戍樓連樹黑漁火隔河明且展輕衾臥難沽濁酒傾故園兒女在相憶定含情

黃河夜月

落月黃河曲先秋白露寒牽牛何皎皎桂樹此團團直北程難計天南淚不乾居人掩閨夕知已夢長安

謁先賢仲子祠

光嶽鐘靑帝明禋配素王世家猶不泯俎豆儼成行力養嗟何及長貧更可傷如聞琴瑟在千載感升堂

分水廟酬髙大【佑釲】

落月西風動戍樓津亭官柳系輕舟行人莫唱思歸調汶水南來已北流

守牐淸源驛凡五日不得度

淸源驛路接幽燕日日沙頭但系船五兩南風空自好無由吹送衞河邊

臨淸州大寧寺

西北浮雲過雨晴香臺落日防髙城逺煙歸鳥忽雙下法鼔空林時一鳴江海幾人懸夢寐詩書無地問柴荊勞生擾擾成何事目極闗山萬里情

曉發東光縣

際曉投前路衝寒祗緼袍闗河仍鼔角舟楫已風濤落月金樞動疎煙上銼髙謀生宜有防筋力爾徒勞

靑縣同髙大【佑釲】雨泊

黃河秋潦急羣盜正紛紛去逺驚秋半愁多語夜分空城寒更雨哀角斷還聞正值南飛鴈嗷嗷度海云八月十五夜集天津曹武備【斌】官舎分韻得牀字

北裏商歌倚笛牀層城秋色轉蒼涼闗河西望猶千里【時余將適雲中】烏鵲南飛更幾行冷露自零叢桂樹深杯無那郁金香習池不攺山翁興倒載還同舊葛疆

髙博士【恆懋】席上畱贈公子【緝睿】二首

列席先投轄升堂喜盍簪飄零忘薊北風物盡江南滄酒瓷甖滿張梨白露甘畱連如意舞更與阿戎談西陸淸秋候東山舊宅開壺觴兼日夕文詠許追陪且爲防花起還愁上馬回春風倚歸櫂賭墅定重來

出居庸闗

居庸闗上子規啼飲馬流泉落日低雨雪自飛千嶂外楡林祗隔數西

土木堡

平蕪一簣狼山下九月驅車白霧昏到眼闗河成故迹傷心土木但空屯元戎苦戰翻回蹕諸將論功首奪門早遣金繒和社稷祠官誰奉裕陵園

宣府鎭

髙城西北控燕都吹角淸秋落日孤尙憶武皇巡玉塞親從鎭國剖金符宮槐禦柳今蕭瑟虎圏鷹坊舊有無邊事百年虛想象誰誇天險塞飛狐

上穀道中

急雪千山下渾河萬里流搖鞭逢漢使走馬入云州

苦寒行

九州皆可歷何爲雲中居聽我歌苦寒泣下沾衣裾【一觧】寒風利如刀雪花大如席重裘如束水安問絺與綌【二觧】白日無光晶驚沙但茫茫捨我四方事土室獨摧藏【三觧】白登自言髙乃是太古雪漚洟自言深腹堅不可裂【四觧】斧冰持作糜鋪糜糜已冰展轉長宵中晨夙不得興【五觧】攬衣未及帶手血出漉嚴霜割我面哽咽不得哭【六觧】男兒可憐虫出門思故鄕寧飲吳市酒不樂邯鄲倡【七觧】

傷歌行

北風其涼雨雪如搗棲棲素冠行彼周道【一觧】蠏則有筐蟬則有緌父喪不葬誰憐我爲【二觧】瞻彼桓山有革其羽載鳴載揚忽失其侶【三觧】力行𨿽疾不如奮飛逺望𨿽髙不如早歸【四觧】凡百君子庶幾心惻翳桑之饑可以報徳【五觧】

十月十四日夜同曹使君云州對月

發軌自䢐暑息鞅及冥迢迢沙際月皎皎雲中明臯禽警朔吹別葉辭苦莖靑霜降北陸參井緬縱橫主人托嘉藻休澣寡所營悟彼行役艱曲宴奏中誠淸樽湛瑤席首亦以烹但言音塵闕豈意良覿並謙謙君子柄習坎美不盈澄輝矢相照慰我殷憂情

十五日夜月

重陰積邊亭風候異揚粵駢筵集親懿復此亭上月析析靜衰林斐斐滿層闕淸砧無緩響素云屢興沒客情易爲懷庶用慰寂蔑哀鴻逝不居流芳久云歇天道互虧盈物理信昭昧詩人戒太康職思永無忽霜露日夜零故鄕渺難越淒愴逰子心獨坐待明發

十六日夜席上贈陳孝防

晷運方代序感此成郁陶良友縶白駒芳酒永今宵團圞東城月萬象仍光昭誰言容輝減彌覺神理超哀笛奮層樓餘響薄風霄悲哉逺徵士气轖不得驕衝魄防有宜盛滿誰能要伯陽之流沙箕子去商郊苟懷艱貞節道徳豈不劭申章托微諷撫景答長謡

十七夜月

磊磊列宿明晼晼塞日晚盍簮數晨夕吾道豈云逺飛光上層軒薄雲冒崇巘迢迢界斜漢惻惻引朔管圓靈乍警闕素魄已辭滿淸輝寧有渝潛徳期日損幽人貞素履君子利往蹇擇術𨿽殊塗心賞得所欵感目旣多顏懷鄕匪異撰申旦陳苦言庶令勞者纂

甲辰冬月朱十訪我塞上賦對月詩奉答三首

【同裏】曹溶【潔躬】

昔我登羅浮靈云翼飛軒炎光扇四序神芝顏有美儼相從盛作遊覽言芳蘭麗重墀列植皆翩翩洗爵命淸醑鱠鯉出丹淵選日駕輕檝跌蕩珠江前矢口吐嘉藻眾賔稱我賢聿來鴈門棲轉瞬八九年寒燠旣殊軌苦志何由宣燦燦金張徒淩忽若浮煙賴有同心士風雨仍勿愆樂莫故交樂遂賦明月篇月出照城闉兵甲何洋洋連山萬餘里緜亙不可詳列營慘淸角羽纛隨鳯翔束芻徴近郊飛駮蔚千行獵火耀繁星毳服禦嚴霜章甫謬司憲飭躬戒無荒蓬菅閉重闥民俗偕吉康方厪索處憂之子淩大江弗效兒女仁忼慨溢中腸曠觀幽與並回睇思故鄕旦夕事遊燕孤抱成匹雙何意塵土區逍遙奉圭璋圭璋愼中闕黽勉循昔經暫當展淸輝釋憤於邊庭深雪蔽層阪修柏含靑英匡世羨髙度緇塵詎能攖短褐濟三冬園葵待晨烹曲房剪茅茨靜見遊鴻徵文籍繞四座持酒忻共傾開懷玩流景哀樂全其貞悠悠道路間乃得親友生恆嶽有盤石足以諭精誠環顧王化周冀方息交兵捲組及良時無爲耽令名

雪中至日

去歳山川縉雲嶺今年雨雪白登臺可憐日至長爲客何意天涯數舉杯城晚角聲通鴈塞闗寒馬色上龍堆故園望斷江村裏愁說梅花細細開

雲中客捨曹武備自津門以筐蟹銀魚見寄賦謝二首

千里三沽使傾筐異味傳霜螯初入手臘月更須憐重馬愁闗吏香秔憶野田江鄕好風物罷酒數歸年水族殊鄕至明燈夜不孤雪花寒意減玉盌近防無反厭流匙滑宜將剰酒沽遙憐垂釣客白首向江湖

贈周參政

周君北地推風雅幾載棲遲白門下四壁蕭然竟罷官知君亦是悠悠者匹馬西來訪故人相逢師友更情親自言溽暑辭堂邑不覺辛盤換早春春晴風日官齋迥翰墨於今數公等畫品眞同顧愷工隸書逺見鐘繇並貽我梅邊索句圖江南春思到平蕪蒼苔濁酒尋常得冷蕊疎枝何處無紇幹山髙凍飛雀健步移來總蕭索不見黃須細細開惟愁白雪紛紛落蘇武城邊送別遲桑幹河上已流澌遙將南浦離人曲迸入西徵橫笛詞憐君此去壺闗道盍簪到處逢迎好澤潞三時芳樹多江風五月歸防早滄洲萬里憶田廬流水柴門今尙虛卜鄰儻就移家約來共梅花溪上居

絕塞

絕塞衝寒起妖星逼歳除幾時離畢昴三見攺蟾蜍我友官中禁憂時獨上書【謂楊給事雍建時上疏言彗星見宜修省】由來天道逺垂象果何如

旃蒙大荒落

長歌行

糾糾葛屨行彼中逵豈無轅馬登髙則危【一觧】姬姜誨淫吉士悼之赫赫王侯竊鉤笑之【二觧】羔羊之革可以禦冬狐貉𨿽溫君子固窮【三觧】誰謂松柏防霜萎而誰謂風雨雞鳴已而【四觧】芻蕘者謀先民所度志士立言豈必好爵【五觧】陟彼北山俯視崇丘千秋萬嵗孰知我憂

短歌行

飲酒當醉防劍當歌人生相知樂豈在多【一觧】相彼中林枝葉猗儺嚴霜一至焜黃柰何【二觧】飄飄寒風不知所屆豈曰無衣將子於邁【三觧】鳴鹿在囿載食其蒿男兒墮地惜無錢刀【四觧】明星在天雨雪在野我思故人泣數行下【五觧】今夕不飲來日大難今者不樂來朝永嘆【六觧】

和朱十短歌行

【嘉興】鄭玥【隨始】

北風烈烈雨雪載塗我思禦冬防蓄則無【一解】濯濯江湖曷取其魚緜緜逺道曷策其車【二解】僕夫夙駕攬子之袪子無先路俟我城隅【三解】尊有甘酒不在百觚俎有嘉肴不在兩羭【四解】子有苑囿當推我居我有錢刀當念子需【五解】蜉蝣迫暮傳語蟪蛄今者不樂斯焉已夫【六解】

鴈門闗

南登鴈門道騁望勾注巓山岡郁參錯石棧紛鉤連度嶺風漸防入闗寒未捐層冰如玉龍萬丈來蜿蜒飛光一相射我馬忽不前抗迹懷古人千載誠多賢郅都守長城火靜居延劉琨發廣莫吟嘯扶風篇偉哉廣與牧勇略天下傳時來英雄奮事去陵谷遷數子不可期勞歌爲誰宣嗷嗷中澤鴻聆我慷慨言

觀獵

白狼堆近雪嵯峨風捲黃雲入塞多盡道打圍春更好夕陽飛騎兔毛河

晚次崞縣

百戰樓煩地三春尙朔風雪飛寒食後城閉夕陽中行役身將老艱難嵗不同流移嗟鴈戶生計各西東

滹沱河

滹沱河上流澌急騎馬春冰滑可憐百尺浮橋空斷板孤城哀角動荒煙愁顏送老饑寒日絕塞因人雨雪邊轉憶江鄕多樂事花濃齊放五湖船

將次山陰墮馬傷足張明府【施大】枉顧逆旅餉酒賦謝二首

可怪乘船客今朝墮馬來半人宣武笑長路步兵哀地主逢傾蓋天涯獨愛才淹畱憐逆旅相餉竹根杯果見軒車至倉皇啟夕扉亦知寛禮數彊起著裳衣涕淚餘生在泥塗萬事非遐方堅臥轍猶得借光輝

畱贈王沙縣【防塤】四首【文端公家屏孫】

黃閣先朝重淸門絕塞存東山遺別墅丙捨有諸孫吳楚遊能徧詩書道自尊憑將飛蓋夕聮騎問詞源墮馬愁方劇欣逢出戶迎人扶妨折足家逺竟全生翦韭當三月浮杯及二更孰知舟楫趣欵欵話南徵先臣典禮日相國去官初各建畱侯防同傳賈傅書【文端公以爭建儲去國至先文恪掌大宗伯事章凡三十上得允】聽歌增忼愾話舊各欷歔俯仰悲身世相防計盡疎

範甑萊蕪返王鳬葉縣歸饑寒仍不免子姓復何依掛壁蠲租詔張羅欵客扉由來被褐士萬慮與時違

將之晉陽畱別包十二【銘】

客程冰雪阻蕭闗蕙艸芳時各未還此去尙同千里月相思知隔幾重山

七馬坊

積潦黃蒿外連岡黒霧中轉愁人馬滑眞覺道途窮陶穴遺深井沙陀沒故宮離程渺天末九月斷徵鴻

再度鴈門闗【時聞捨弟彞鑑病卒】

鴈門闗北鴈初飛萬里徵人淚濕衣回首秋風行已斷天南消息到應稀

夢寐

夢寐防兒女沈吟泣數行他時嘗獨立永日見相將去動憐渠小歸應共我長雲山千萬里誰道不思鄕

捕虎詞

黃桑彎弧棘作弩村民少長齊捕虎南山有鹿北有獐何爲防我檻下羊靑天杲杲白日出橫行大道終罹殃君不見靈邱捕虎虎盡死太原城中狼入市

晉祠唐太宗碑亭題壁【集杜】

步屧深林晚春池賞不稀文章千古事社稷一戎衣野日荒荒白悲風稍稍飛無由覩雄略寥落壯心違

宋烈女行

紅羅持作帕素練持作巾何必合衾幬始爲同心人宋氏有女典生長蔚州之野西崖之山年紀十五餘許配千字村村民蘭州廝大義結夫婦忽登防山籙人壽不得久女方曬穀聞之聲悲哀長跪告父母兒當從黃泉下信誓旦旦不可乖父母向女言尊章爾未事愼勿捐形軀相保親父子各各還室中涕淚終不止月正三十日其日二十三白日從東來奄忽墮西南闔門夜無人女向空庭坐攬我素練巾接彼紅羅帕徘徊寢室旁自掛中門下父母啟視哽咽不得言觀者四方至嘆息日暮還童童防嶁側乃有松栢林誰言寸艸荄乃有松柏心

明妃曲

上林消息斷歸鴻記抱琵琶出漢宮紅頰近來憔悴盡春風更遜畫圖中

柔兆惇牂

臺駘廟

鳯鳥書官後鴻荒障澤年神功開白壤帝系出金天分野捫參次山川奠禹先按圖移岸谷紀逺昧星躔亂水汾洮別諸姬沈姒聮唐風誰始祀魯史至今傳簫鼔橫流防風沙急澑穿勢曾吞北漢潤亦被西邊璧馬黃河並云旗玊井旋軒裳存想象憑弔一茫然

送趙三【湛】還永年

離堂卜夜且成歡酒盡休歌行路難四十逄時猶未晚防君騎馬入長安

太原客捨同方三孝亷【育盛】話舊二首

逺戍崔亭伯還家管防安千金裘馬盡十載道塗寒華髮同雙鬢悲歌感萬端平生蕭瑟意長鋏爲誰彈舊業東山下曽經賭墅過飄搖秋雨後零落戰塲多避地從人問誅茅柰老何烏衣雙燕子畱恨滿闗河

龔【百朋】自梗陽以詩見寄漫答二首

傳聞花縣客不異幔亭居【閩中張君汝瑚令淸源龔子館焉】旅興吟紅藥賔筵鱠白魚仲宣懷土日司馬倦逰初咫尺橫汾隔難尋下澤車

道重論交地書題把臂前相憐煩縞紵永好有詩篇多難休儒服他鄕澀酒錢但期羨隱見日話歸田

七夕立秋王方伯【顯祚】席上和毛【防建】

暑退林初暝尊開露漸滋客中憐夜集天上果秋期片葉辭風下長河捲幔垂莫教涼月盡同和謝莊詩

客夜

陽曲城頭烏夜啼明燈深巷緑窗低從教趙女工瑤瑟不遣愁人醉似泥

聞黃鶴樓成賦寄楚中一二知已

平生未鼔湘江柁萬里投詩黃鶴樓壯觀百年今在眼異時獨上迥含愁碧牕下湧樊山月紅葉斜連鄂渚秋爲報故人多釀酒飛防眞作漢南遊

寄酬譚七舍人【吉】陸二舍人弟【葇】

客久憐書札鄕遙感嵗時空淹雞鹿塞逺隔鳯凰池九月茱萸防頻年雨雪詩朝回逢陸弟爲報日相思

題倦圃圖二十首

叢筠徑

柴門面湖水深徑聞人語月出翠煙開相送乘舟去

積翠池

流水石橋東修篁蔽空曲獨吟橋上行縹緲衣帶緑

浮嵐

空鷺拳沙石虛牕啟夕煙東西望南北蓮葉總田田

範湖艸堂

松石閉門中芳菲蕙艸叢春船夜月鰕菜幾時同

靜春葊

晴戶罥晴絲風花爛紅藥懷風中琴兼此花下酌

圓谷

山墻髙下築中見林扉開相邀入空谷偶坐心悠哉

芳樹亭

獨石欹長臥空亭夜不扃春風平仲色相見幾回靑

谿山眞意軒

逺樹聞疎鐘夕陽上喬木相對忽忘言賞心在幽獨

容與橋

淸淺水石間文魚防花嶼催客引流觴山橋更延佇

漱研泉

主人南粵歸獨載端溪石晝日三摩娑此意人不識

潛山

積雪開半林泄云有膚寸會此靜者心潛藏本無悶

錦淙洞

霜林吹石澑淸響徧亭臯夜半愁風雨不知山月髙

采山樓

髙樓坐銷憂檇李亭西路夕照望千家春浮倚雙樹

狷谿

我本狂歌子卻愛狷谿水滔滔天下人誰能洗其耳

金陀別館

舊識談經地巖扉靜不開秋深叢桂發金粟禮如來

聽雨齋

風吹石蘭花柔荑雨中長淸夢入空山亂落紅泉響

橘田

瀟灑衡門下陽坡縱所如靑霜猶未降先報右軍書

畱眞館

平生金石心一室千秋慮我亦問奇來徘徊不能去

澄懷閣

欲覽城南勝宜登池上樓煙波長在望不放五湖舟

春水宅

逺水浮橋直方塘入戶低東風楊柳樹吹緑艸堂西

曝書亭集卷六

欽定四庫全書

曝書亭集卷七

翰林院檢討朱彞尊撰

古今詩【六】

彊圉協洽

太原途中聮句四首

涓涓難老泉分流晉祠側【曲周王顯祚湛求】中有長生蘋冬夏同一色【彞尊】

三過朝陽洞一宿羽人居【彞尊】萬籟夜俱寂想見天地初【顯祚】

髙歡避暑宮聞在龍山下【顯祚】馬蹄不敢踏慮有香姜瓦【彞尊】

一百二十六石柱刻作經【彞尊】會須抉風峪移置水邊亭【顯祚】

猛虎行

斑斑南山虎黃金環両目獐鹿非不甘妄意食人肉【一觧】朝亦伏林間暮亦伏林間將軍不敢射何況惡少年【二觧】東海殺黃公山嵎逐馮婦牛哀導我前左飛踞我後【三觧】下士捉虎尾上士持虎頭雄豪安可常寢處托王侯【四觧】

陳參議【上年】署中題畫五首

香醪小榼載吳船隔岸桃花湧石泉此樂江鄕常在眼披圖那不數歸年

宻樹云根一徑開水亭風檻足淹洄最憐略彴前谿好可惜無人載酒來

岸柳山松壓翠防笆籬宛轉防柴扉主人且莫攤書坐防防漁舟个个歸

招提絕頂掩松闗茅屋巖阿竹樹環恍憶昔遊長至日滿衣風雪括蒼山

水檻風亭八九椽叢筠秀木總堪憐炎天引我江湖興懊惱黃驄白玉鞭

戲效香奩體二十六韻

緑水橋橫度紅樓壁暗鏨軒牕開了鳥洞壑隱空嵌絕世歌難得同生感至諴裁通心叩叩愛執手摻摻防葉垂幺鳯釵梁綴小【禾中女子有以織蛤簇蝶綴鬢花者】緗桃簮後放碧艸鬭來芟淺黑鴉頭韤防黃杏子衫粉融研麝和香潤避梅黬防筆能成陣聽詩便發凡聰明箋樣攺放誕酒籌監舊譜修簫史繁聲擘阮咸目因畱客送語以解圍儳捕雀容貓戲移花信鳥鵮繡闌鶯睍睆坐久燕詀諵鈿鏡淸於水妝階白勝瑊住須金作屋行卽錦爲帆鬱鬱亭前柳靑靑牐口杉回船同別鵠去馬逐驚颿角枕千行淚蛾眉眾女讒車輪腸內轉石闕口中銜積思凝瓊樹輕郵逹函犀文搗寒玉兔穎齧秋毚益智忘畱贈當歸費逺緘神光渚離合夢雨峽嶄嵒虎阜東西寺烏山上下巖當年並遊地悔不姓名劖

壽陳叟【繼新】

城東小徑舊升堂五載京華鬢已蒼誰肯艱難全李燮未容名姓隱韓康風簾花市春防健云碓靑精午飯香閭史佳辰須盡醉細論煙水送歸艎

瓊華島

艮嶽移花石離宮枕玉河年年禦溝葉相送麯塵波【島石相傳金人自汴移此】

朱碧山銀槎歌孫少宰席上賦

髙堂宴客客未醉主人愛客期開顏羽觴玉爵詎足算勸我鑿落重三鍰槎枒老樹幾千嵗霜皮崩剝枝柯刪陰崖自遭鬼斧劈積雨暗齧苔紋斑尋源之使出想象髙踞兩膝頂禿鬝觀其傲岸意獨得髣髴歸自明河灣流傳河畔逢織女所恨尙少雙煙鬟刳中鄕衡入其腹未觧刀削何由彎傳之四座叫奇絕有如白鳥飛翾翾細防欵識刻至問誰爲此朱碧山良工名盛心益苦顧玆毋乃經營艱主人博搜金石文向我更話天歷間丹邱先生愛奇古命制芝菌如初攀當時虞揭相獻酬酢是物亦得流人寰自從闖賊躙燕市大掠金帛仍西還紛紛入肆尋鍜冶否亦道半委榛菅聞之不覺三嘆息可憐雙觶今成鰥吾鄕藝事多絕倫奇巧不數古輸班張銅黃鍚近乃出未若此老技最殊方促坐但酩酊莫遣酒醒懷鄕闗

食半翅二首

賦物憐窮鳥營飛日幾回逺依黃防穴低搶白龍堆不用深弓射恆愁短翼摧年年隨凍雀重馬紇幹來味合添雛筍羮宜配凍醪登盤人未識入肆價須髙且緩思鴞炙全勝食雉膏莫愁嘗易盡讒鼎戒貪饕

食鐵腳二首

本與黃頭似羣傳鐡腳名网羅謀盡取膏火遽先烹凍免廚人割貧貪市價輕物防憐最苦化蛤也爲羮捕自愁雲外來從凍雪初體輕鶬鴰並骨脆鶺鴒如羮臛嘗兼得膢朐法未書故鄕無爾軰只鱠玊鱸魚

著雍涒灘

人日同閻孝防【爾梅】紀處士【映鐘】陸處士【嘉淑】周處士【容】集龔尙書【鼎孶】齋中得人字

汾東代北三千里惆悵花前四度春江左文章公等在燕臺風物客愁新牋題薛訪誇車子【時命三歌童行酒】歌許荊卿和酒人不是尙書期我數天涯淒斷此佳辰

落日

落日銜西嶺驚沙捲北風今年春已半猶有未歸鴻

題髙六柘塘移居圓二首

伍員吹簫市韓信垂釣臺昔賢曾混迹之子亦多才落月搖鄕樹淸淮上酒杯誅茅三徑在髙詠日悠哉艸緑連隋苑花飛憶楚州人間從防帙客至許登樓自卜羅含宅頻移範蠡舟看君圖畫意轉益故鄕愁

中秋待月和劉【興詩】

髙館淸秋會愁陰悵望中當歌延夕漏捲幔防天風玊葉翻云細金波落酒紅殊方寒思早甘作鹿皮翁

華不注

仙梵開初地春秋識舊名靑蓮齊吐蕚石筍獨抽萌泉憶邊庭實居連許殿卿淒涼懷舊意驅馬入荒城

自沂水至大峴山作

徵衣莫浣淚痕斑五載辭家尙未還目送燕鴻南去盡計程翻度穆陵闗

濰水弔韓淮陰

淮陰師十萬曾此擊龍且廢壘人猶識囊沙水漸淤生慚諸將伍史並列侯書千載烏江廟君臣反不如【烏江項王廟以範增龍且配食】

寄錢二【枋】

我登魯連臺君入淮陰市不知千黃金何人酬國士

濟南除夕

五載論除夕依然滯異鄕逃名成白髮歸訃復靑陽馬喧何事燈花喜太忙故園遺弟妹相憶或停觴

屠維作噩

鄒縣謁孟子廟二首

井地連滕壤詩書近孔門世儒多橫議夫子獨知言楊墨歸斯受齊梁道自尊巖巖畱气象千載肅心魂壊道殘碑臥祠官異代防爵班公一位裏紀母三遷叢木冬春冷風燈卒史懸空令布衣士瞻拜獨淒然

曲阜晚眺同劉中丞

徑轉通油幕林深防石苔夕陽新雨過春杏舊璮開入廟車猶在防碑日幾回東城寒食近不上鬭雞臺

和朱十韻

【宛平】劉芳躅【增美】

孔庭釋菜後擕客步莓苔犧象湯孫徹金絲魯殿開牲碑工拓就蓍艸馬馱回媿少春秋癖言旋罷講臺

地軸

地軸連年震沂州接莒州春農千里旱野哭萬家愁鴻鴈驚難定蛟龍鬭未休更聞城郭外蜃气接層樓

飲歷下亭泛舟蓮子湖作二首

濟水來王屋源泉處處淸自從湖口入不復地中行柳岸鳴蟬急荷風浴鳥輕江南歸思緩髣髴櫂歌聲海右亭仍在城隔路不賖竹深池館靜山轉柁樓斜小隊千行柳行廚五色未愁霑席雨歸櫂豁晴霞

長城堡皇姑寺【皇姑正統閒尼曽入大內諌止土木之行】

十室長城堡皇姑迹未湮偶然朝鳯闕不惜撼龍鱗北伐回轅後中宮感夢頻荒祠巫覡在猶見舞冬春

度駱馬湖

自從前度黃河決董口塡淤駱馬過夫栁至今喧里巷客防終覺厭風波東南民力愁先竭西北源泉棄尙多安得嵗星長守越年年挽粟上盤渦

淮南感事

城樓髙見碧湖懸淮堰將傾近百年比嵗防荒耕未得向來修築計誰先預愁四瀆江河合直恐三吳財賦捐開濟何人輸上防升虛急誦楚宮篇

秋日登胥山

秋水日以駛【彞尊】輕船泛淸澄【周篔靑士】流沿轉紆曲【沈傳弓武功】櫂急黏菇蔆【彞尊】仄峯尙阻樹【篔】近寺俄飛梭【傳弓】窅窅梵磬出【彞尊】鱗鱗波云興【篔】流目訝突兀【傳弓】賞心闚崚嶒【彞尊】舟維臥栁渡【篔】道失寒塍【傳弓】誰言培嶁防【彞尊】曲磴緣百層【篔】碣殘蘚欲剝【傳弓】祠古藤交縆【彞尊】懷大夫節【篔】千秋痛塡膺【傳弓】覆楚豈大義【彞尊】忠孝不両能【篔】飲泣蘆中獻【傳弓】悲悲歌河上朋【彞尊】當其恥已雪【篔】屬鏤非所矜【傳弓】慨此空山中【彞尊】遺迹猶可徵【篔】刃截両白石【傳弓】指防由孤僧【彞尊】其旁臥石劍【篔】霜色長侵陵【傳弓】皜如鋪練帶【彞尊】亙若橫丹秤【篔】又如常山蛇【傳弓】首尾相爲應【彞尊】觀其气怒激【篔】毋乃神式憑【傳弓】尙想鞭荊屍【彞尊】壯士心摧崩【篔】至今祠下水【傳弓】猶作胥江稱【彞尊】吾徒久於役【篔】逺攬岱與恆【傳弓】顧玆百里內【彞尊】屐齒防未曾【篔】故鄕洵足慕【傳弓】髙興偶此乘【彞尊】寄言同心客【篔】暇日期重登【傳弓】

上章閹茂

寄懷李【因篤】

鴈門北上忽西還未得相逢一觧顏傳道全家依渭曲幾時匹馬出潼闗樽前舊事憑誰說篋裏新詩待爾刪三載齊東畱滯日愁防李白讀書山

送謝【燝】入燕

記昔別君時太原風雨梁公祠五年不一見顏色朅來濟上樽重持勞人相顧徒艸艸白髮靑燈且傾倒歷下亭前柳滿汀塵沙又走長安道人生聚防絕可憐吾將歸種梅溪田夏蓋山南湖水北扁舟期我知何年同紀處士【映鐘】杜太史【鎭】譚舍人兄【吉璁】集孫侍郎【承澤】研山齋四首

勝序愁初豁髙齋近許過圖書畱客少花藥閉門多興毎耽邱壑衣從掛薜蘿千秋論述作出處本同科啟事東曹后名山嵗月深論交半縫掖眞樂在抽簮遽有忘年約虛陪作者林寥寥知已語一一感人心野趣行無次林棲坐不辭書防金薤出杯喜竹根持戶牖分今古朋遊隔嵗時齊東回首望最憶虎頭癡【謂顧子炎武也】

攺席塵逾逺防花徑轉幽猶存漢金石不廢晉陽秋客已呼沈醉誰當續後遊六街分手緩歸騎夕陽流九日集刺梅園松下送譚七舍人之官延安四十韻

秋風薄林木【南海程可則周量】蕭條鴻鴈天他鄕仍令節【彞尊】髙防敞離筵客盡東南美【華亭髙層雲二鮑】情因去住懸黃花分漢苑【長洲申穟菽斾】緑酒自吳船系馬斜陽裏【嘉興李良年武曹】班荊古樹前枝撐寒雪厚【山陰沈範康臣】榦走老龍纒空翠垂垂落【江都汪懋麟季甪】層陰的的圓旅懷長戀此【嘉興譚吉璁舟石】幽興豈徒然嵗月風塵換【可則】川塗夢寐牽相逢曾幾日【彞尊】回首憶當年慷慨荊軻築【層雲】飛揚祖逖鞭一官乘絕障【穟】雙闕動行旃入雒名元重【良年】臨闗汝最賢蒲桃隨馬至【笵】鸚鵡得人憐地險楡爲塞【懋麟】原荒鹵作田由來秦上郡【吉璁】逺接漢居延百戰山河舊【可則】單車騎吹闐自應思魏尙【彞尊】那復羨張騫美政知無敵【層雲】雄文孰與傳龍山爭繾綣【穟】鳯閣尙畱連勝事歸圖畫【良年】長歌當管江淹魂已黯【笵】顧愷技誰先銀燭燒林黒【懋麟】金盤浥露鮮霜螯充海族【吉璁】香橘摘江煙麯米封鱗細【可則】茰房壓鬢偏幾忘身是客【彞尊】恰笑口流涎俊味還稠疊【層雲】深杯莫棄捐劇談逾衮衮【穟】屢舞各僊僊聚防時難定【良年】交親志肯遷彈冠新得路【笵】簮筆舊隨肩作吏今行矣【懋麟】專城敢任焉瘡痍何術起【吉璁】井邑幾家全不問金如粟【可則】寧論酒是泉徵書黃霸續【彞尊】擁傳馬卿旋但遣心期在【層雲】無愁後防愆河流千尺練【穟】月掛九秋坐久頻催漏【良年】衣輕更著緜祗緣詩錄別【笵】遂使夜忘眠長短靑門柳【懋麟】崢嶸華嶽蓮來朝一揮手【吉璁】惆悵隔幽燕【可則】

題譚【漢】畫山水送七舍人兄三首

舍人佐郡出京華馬后圖書載五車欲上恆山最髙頂自馴白鹿飯松花

大漠霜流磧艸枯郫筒蘆酒急須沽雲中西去黃河曲未必山川似畫圖

桑幹九月未成橋想象闗楡葉盡凋曾向鴈門三度宿人家歷歷在山椒

壽徐侍讀【元文】

紫籞雲霄迥【彞尊】金門雨露偏羣公爭獻納【李良年】之子信才賢甲第烏衣盛【彞尊】家聲鳯沼沿堂防遺笏在【良年】經憶過庭傳儒雅矜當代【彞尊】飛騰數妙年九重書第一【良年】三防對無前饌出仙廚美【彞尊】袍分獸錦鮮上陽蕓是閣【良年】中禁木爲天苑栁晴相映【彞尊】宮鶯嵗屢遷星軺馳漢節【良年】驛路入秦川得士皆殊絕【彞尊】難兄【編修學幹】更接聮遙聞臚唱日【良年】正值使車旋兩到須回轍【彞尊】雙丁足比肩把文同謝舅【良年謂顧子炎武】染翰失張顚賔至交珠履【彞尊】朝回並玉鞭連枝眞不易【良年】初度乃居先南斗神仙籙【彞尊】江千載酒船因人慙入洛【良年】結客重投燕不謂迎縫掖【彞尊】翻教起晝眠茱茰猶結佩【良年】醽醁此開筵琖進昆山玉花明祕省甎【彞尊】豳歌應可續【良年】比調有新篇【彞尊】

酬潘【耒】

燕京秋九月雨雪紛湝湝初晴出戶去延望西山崖薄衣先苦寒炙背返荊柴晚聞僮僕語有客叩吾齋新詩題紈扇畱贈出中懷臨風百過誦音響一何佳泠泠朱瑟調必宮商諧壯哉四方誌獨櫂浮江淮傷禽戢羽翼鳴鹿求其儕河東衞先生【簡討阮齋】埽室道南街希音辧元始望古窮津涯同聲一相應眾說誠可排爾雅及三倉豪髮未嘗乖伊余去鄕國萬里敝靑鞵媿乏洛生詠徒觀防山柴戛玉聞琳瑯披云豁塵霾譬彼同岑艸所惜在根荄願貞嵗寒期簦笠行相偕

贈朱十

【吳江】潘耒【次耕】

天臺防羣峯東壁輝列宿南州盛衣冠之子爲領袖傑然雲霄姿大廈資結構匏悲天懸井渫惻寒甃間爲蘇門嘯善作伶倫奏大雅還初元風騷獨馳驟峨峨春明門英賢畢來輳髙齋掃晴雪玉山驚邂逅聞遊泰岱還應宿天門岫日輪湧扶桑防時割昬晝僕本同岑人折麻欣有舊才非士龍奇齒是公明幼偶然弔燕昭金臺暫停畱方辦五嶽裝靑精煮糧糗何日相提攜蓮峯掇三秀

壽申檢討【涵昐】

東山零雨別不見忽三年再作京華客重逢獻壽筵嵗星方朔並午夜望舒圓滿把黃花酒豳歌九月篇慈仁寺夜歸同李十九【良年】對雪兼有結鄰之約

暝色辭沙界蓬門更埽除數錢燈下酒入饌雪前魚逺作比鄰約相連水竹居扁舟當此夜來往意如何

孫少宰蟄室觀吳季子劍四十韻

窮冬蟄室寒重扃晝飛雪【嘉興李良年武曽】役車𨿽已休客子逺相挈【彞尊】蕭然主人意示我太古鐵【吳江潘耒次耕】黯淡四座光糢糊百夫血【上海蔡湘竹濤】精气所結聚入手詎敢防【良年】摩挲讀遺銘千春字不湼【彞尊】始知延陵佩曽掛徐君碣【耒】金碧爭毫芒雨風助嗚咽【湘】嵗久蠟就頽中作黍米缺【良年】叚冶難爲良靑白气先竭【彞尊】首廣信參分身重裁七鋝【耒】丸瓦初莖長衍衍漸後設【湘】制類銅虎符質並蒼水玦【艮年】其文雜虫魚其體蔓瓞【彞尊】蜿蜒蛟螭纒錯落星宿列【耒】當其鑄始成見者皆骨裂【湘】洪鐘無聲拂堅玊應手切【良年】拭用華土良淬以江水洌【彞尊】一充君子服遂使雌雄別【耒】神靈相防持鬼物盡蹩【湘】試宜借諸離相必經歐薛【艮年】適楚羞湛盧制越定姑蔑【彞尊】神物不虛歸抗首想前哲【耒】紛紜春秋季推刃相簒竊【湘】何爲藐千乘脫屣意不屑【良年】逺繼讓王風近慕子臧節【彞尊】投分寄縞帶逹音在樂闋【耒】寸心義所要存沒傷中訣【湘】畱贈物則防髙誼泉壤徹【良年】古樹風蕭蕭下爲狐兔穴【彞尊】何期陵谷變土花未云齧【耒】依然出人間百代共傳閱【湘】題字勘孔碑裝炭談越絕【良年】接末驚窮猨千霄飲雌蜺【彞尊】雄思崆峒倚利想犀兕截【耒】是物洵希有寧許膜眼別【湘】博物賴張華造書辧臣頡【良年】豈爲馮生彈聊效莊臾吷【彞尊】感我壯士懷慷慨中腸熱【耒】持之祓不祥可以當桃列【湘】

雪牕

寒威淩夾牕夜色不可揜【彞尊】初疑月駐載驚鄰燭焰【蔡湘】漏鼔凍欲沈荒雞號已漸【彞尊】攬衣訝手皸出戶怯風颭【湘】朔气何稜稜同云猶淰淰【彞尊】饑鷹距未擊啅雀羽齊斂【湘】老樹壓更髙遙岑明復睒【彞尊】灑壑遏冰泉浮空露仄廠【湘】僧閒梵未放磴滑樵愈險【彞尊】怳若玊井蓮花冠郊陜【湘】中田從射兔北園宜載獫【彞尊】挫冷生濕煙艸枯覆叢蔪【湘】近須鑪火圍逺愛酒旗閃【彞尊】就市沽芳馨傳杯防瀲灩【湘】元叔囊垂空平仲豆猶掩【彞尊】旅思話歸吳扁舟懷入剡【湘】束薪硯初炙棐翰斯染【彞尊】形兼洛陽臥迹異昌黎貶【湘】撒鹽擬詎工授簡賦何謟【彞尊】郢曲有和歌殊鄕聊自慊【湘】雪中過程五倉部同李十九蔡大賦二首

長安風雪後歌舞閉門重客子誰能記倉曹獨許逄牕寒畱炙硯日暝坐聞鐘更約尋香閣西山對曉令子趨庭早深杯勸客揮愛防如意舞判倒接防歸易酒行無算吳鹽撒漸稀憑將紅燭淚試作鳯凰飛

壽何侍禦【元英】

東閣寒梅放西山霽色澄騷人日初度朋酒嵗相仍頌魯期難老歌豳信有徵名先柱下史官亞殿中丞禮自猶龍擅謡聽避馬曾城南瞻斗極薊北凜霜稜敢諫虞箴在籌時國寶增文宜蠲瑣細力埽榛艿水旱謀誠切徵輸法可承廟廊需至理駔驓必深懲疇昔雙龍闕逶迆四牡乘桂林銜羽節勾漏問丹秤嶺外收區冊舟中慕李膺含香持國計聚米佐軍興允矣資喉舌良哉寄股肱人倫誰比似意气益飛騰八顧三君並千金一諾憑聮詩過沈範愛客邁春陵勝日交珠履髙齋冒紫藤對門深徑轉開閣小山層畫得滄洲趣書傳艸聖能連蜷師衞蠆妙麗奪曹蠅簽怢縱橫列鑪煙逺近蒸庭閒防玉樹道重比朱繩謬喜枌楡托相親色笑恆一行來獻兕萬里此籯縢月尙今年滿觴同舊裏稱頌椒春序近懷核舞筵登靑眼人人識朱顏嵗嵗凝不辭五云里長對九枝燈

曝書亭集卷七

欽定四庫全書

曝書亭集卷八

翰林院檢討朱彞尊撰

古今詩

重光大淵獻

立春日同李十九飲孫少宰蟄室有懷曹侍郎在裏

七度辛盤防他鄕嵗嵗殊未知今夕防得與故人俱舞鶴喧庭榭飛花灑畫圖因懷鉏菜叟萬里隔春蕪

西山書所見

斜陽猶未鎖松筠雪後風淸石路塵莫笑防人今嵗早馬頭山店已燒春

同作

【上海】蔡湘【竹濤】

中官墳墓碧雲齊樵客東風飲恨啼故向黃茅遺防火亂山燒過夕陽西

臥佛寺

路入晴雲北山欹臥佛前津梁疲已甚土木意能傳夜續林中磬春流枕外泉長安車馬客輸爾只髙眠

題退谷

退翁愛退谷未老先抽簪行藥亂峯路築亭雙樹林閒中春酒榼靜裏山泉音滿目市朝貴何人期此心

來靑軒

天書稠疊此山亭往事猶傳翠輦經莫倚危欄頻北望十三陵樹防曽靑

鮑家寺白松歌

鮑家寺中九白松扶疏宛似桂之樹密葉陰連古殿寒霜皮晝偃盤根互我來系馬風泠然入門四顧喜欲顚巢攲迥見鸛鶴坐榦老不數蛟龍纒長廊飯僧僧未至松子松花飄滿地半嶺平銜夕照曛雙林逺勝春浮翠其餘四株皆可娯矯矯離立空墻隅枝柯𨿽殊無異色知是嵗寒霜雪俱山僧怪我摩挱久茗盌簾前一招手此樹今來二百年問余嵗月能知否

同作

蔡湘

巖下石門苔蘚重早春已發花茸茸晚風吹墮一黃鶴棲在月明何處松

玉泉山下別瞻公

石橋風泠泠夕曛防崖口回指翠微深山僧此分手

贈歌者陳【憐】二首

樂府新傳夜度娘吳衫白紵越羅裳愁看玉面燈前出笑問銀鉤若个藏

千鐘已分醉如泥授色畱賔曲轉低想象天河猶未落長鳴不聼汝南雞

贈冒【嘉穗】二首

我昔齊東住君來歷下游客亭無柰別樽酒未言愁暑雨城西寺髙林棗外樓醉歌今始得同調日相求盡說移居好投詩給事莊松筠深不見丘壑興何長夜燭攤書坐春醪並馬嘗追隨吾更數知愛接輿狂何侍禦【元英】招同髙上捨【層雲士奇】繆處士【永謀】趙舍人【隨】鄭舍人【宣】飲刺梅園松下四首

禁煙髙詠徧龍潭未得同遊祗自慚小榼春風擕最好又騎驄馬到城南

客來隨意但圍棊細艸空園席履移憶過松陰三度醉未知此防恰花時

吾家池上雙槐好此樹連蜷想象間最喜諸公盡吳語一時把酒話鄕闗

離筵九日記曾開送客西徵上郡隈正向樽前論往事不知天外一書來【庚戌九日集此送譚士郡丞兄是日適得楡林來札】

周郡丞【令樹】遷太原守詩以送之兼懷傅處士【山】

五馬西歸日銅符領晉陽川臨溹涫近山轉崛長童子爭驂篠邦人尙詠棠憑君尋傅叟暇卽過松莊將出都門曹舍人【貞吉】黃舍人【仍緒】沈舍人【範】喬舍人【萊】曹舍人【禾】汪舍人【懋麟】招同髙上捨【層雲】李秀才【良年】賦詩贈行口占畱別

鳯池才子各翩翩客城南醵酒錢滿眼鶯花無柰別河梁愁思復今年

和程【防】龍尾硯歌爲方侍禦【亨咸】作卽送其入粵【硯有辛夘米芾四字印舊藏黃公道周家】

龍眠柱史饒硯癖篋藏龍尾開深窪雀臺古瓦詎比數石末未許靑州誇黝如純漆久欲脫粹若水玉堅新中央私印尙可識流傳乃自元章家騷人生年記辛夘初度肇鍚名何嘉十桴彚開見八八兩已相背無狐邪當其片石始入手重之豈易黃金車雲峯糢糊潑急雨雪繭夭矯騰修蛇東都淪後內庫發重寶散失同紛麻赤瑚玉英半缺折物理所貴韜其華流傳迄今六百載山骨完好無纖瑕黃公昔年在漳浦以此注易緯蒼牙嗚呼聚散勢所必精靈呵防靡幽遐房融有硯譯梵字遺迹尙爾矜僧伽平公巨璞本光滑少陵野老猶咨嗟況玆貞質世鮮兩宜爲有識羣髙奢前歸大滌後龎谷顚人地下應唅呀黃海布衣嗜奇最吟成古調敺滛哇盤空硬語難驟讀詩膽直欲淩劉叉謂余吾歌子當和答云四座且莫嘩我昔南遊度大庾羚羊峽口戈船劃手披煙液入巖穴碅磳磈硊圍周遮石紋蘊秀各異狀就中最美數靑花有時精气凝作眼碧者鸜鵒黃者鴉火輪奔處界微白宛似蕉葉抽春芽其餘瑣細盡當辧黃龍翠羽兼丹砂爭如此石鐵色古稜角漸去成碨防柱史聞之忽狂叫便欲五嶺探雲霞隋隄三月送君去桞絲藤蔓何毿防黯然消魂萬里別長言不覺肆滂葩

賦得官栁送人自濟入燕

官路垂楊栁春風處處靑遙憐煙雨色何限短長亭送子燕臺去還從歷下經七橋明月夜系防有荷汀

紅橋

春蕪小雨滿城隈茅屋疎籬兩岸開行到紅橋轉深曲緑楊如薺酒船來

題何氏書樓

屢醉齊東酒曽開薊北書林泉尋舊好瀟灑勝吾廬簾額仍通燕堂坳亦有魚蘭成擅詞賦宜作小園居

旱

水潦江淮久今年復旱荒翻風無石燕蔽野有飛蝗桎梏懲屠釣橧巢廹死亡虛煩乘傳使曽發海陵倉

送越孝亷【闓】入楚蒹作廬山之遊

蕪城相見惜蹉跎又送云防楚澤過九疊屏風何處好三湘芳艸至今多尋山應得逢匡俗作賦還看壓景瑳準擬歸來秋月滿樽前同聼大堤歌

逢周侍郎【亮工】二首

悵別西湖曲重逢又十年艱難增旅話傾倒共詩篇春逺仍題扇江寒未放船甘棠畱召伯聼取舊歌【侍郎曽觀察揚州】

阿戎頻問訊【公子在浚】燕晉兩鄕俱道已甘三黜家從泛五湖豋臨山屐在存沒酒人殊【感王猷定胡介諸舊遊也】白發明燈裏飛揚不可無

酬彭【師度】三首

燕郊春雨灑塵輕我唱驪駒子送行回憶酒人天外隔不知舟楫下蕪城

艾家橋北論交日回首星霜十九年祗向天涯相送老新詩讀罷一淒然

竹西酒市接平山燈下妖姬十八鬟畱取霜紈調錦瑟紅橋一曲送君還

送柯大【崇朴】還裏兼寄周【篔】

渡淮三月滯江都送爾歸尋舊酒徒十幅蒲防鄕樹杪夜船聼雨到南湖

送葉上捨【舒崇】之睢陽

昔遊同鼔山陰櫂我年方壯君尙少紅妝隔座送藏防君醉宵眠我狂叫江湖轉眼遽離羣東尋百越西三云幾回落拓來燕市秋艸金臺共夕曛君今三十猶貧賤吳楚山川逺遊徧天涯聚散二十年鄕裏何曾一相見酒人燕市愛君詩置酒邀君必我期城東城西夜漏午呼僮襆被恆相隨謂當同醉椒花酒夜雨新年剪新韭豈意驪駒忽在門贈行不待春楊栁黃塵千里盧溝橋朔云慘淡風蕭條短衣匹馬睢陽去正值梁園雨雪飄平臺滿目皆狐兔對雪相如可重賦若見當壚勸酒人也應憶我長安路

譚孝亷十一兄【瑄】歸自楚粵訪予維揚喜成三首兼懷郡丞七兄【吉璁】在楡林

鄕園十載隔相對總殊方髮短愁先鑷杯深喜益狂寒梅探庾嶺秋艸下涔陽未暇歸三徑明燈話射堂栁岸舟同泛蕪城艸乍班望衡曾九面夢雨得雙鬟車騎將休汝楡林欲度闗雕虫何足尙辛苦羨名山十月邊城路曾傳上郡鴻弟兄三嵗別夢寐防人同望逺平山隔懷歸舊業空回思童穉日誰料各西東

雪霽同周儀部【襄緒】對酒康山二首

一簣城隅出千家雪後勻江湖談往事絲竹老斯人【謂對山也】不厭尋幽晚惟應對酒頻寒梅意蕭瑟想見武功春樽前橫蜀嶺舄下起吳歌系馬從星使憑軒覽漕河雪深花尙發風急鴈翻多有約江春到行廚次第過

黓困惇

題竹垞壁

買防竹垞將四載園林新筍未經嘗今來散帙時初夏忽見抽稍喜欲狂背市有人酤濁酒南鄰許我借匡牀江村臥穏眞堪樂愁說燕云射獵埸

雨度仙霞嶺三首

縹緲江郎石朝來竟不分客愁偏暑雨祠古但寒云小市兵戈盡飛泉下上聞泥塗𨿽自苦暫喜逺人羣岸缺人猶度橋廻徑轉偏古苔緣樹上密竹聚峯圓白袷晴還濕靑鞵暮屢穿笑看茅屋近編筏渡溪煙仙霞髙不極半嶺一云平倚杖驚吾老攀崖羨客行經心蒼蘚滑照眼白花明回首楓林暮先秋葉自鳴

題福州林秀才竹亭

道南移宅後蕭瑟艸堂貲尙有孤亭在堪歌伐木詩翠兼梧下竹黃坼圃中葵最愛涼風滿無煩羽扇持

泰安道中曉霧

苦霧滴成雨平林翳作峯不知巖際寺恰送馬頭鐘汶水已爭渡泰山猶未逢忽驚初日躍逺近碧芙蓉重陽前一日沈【曍日】鮑【防生】載酒柯氏園亭同諸子分賦兼感舊遊成十二韻

水竹通三徑星霜隔防年悲歌同調續秋色異鄕先葉落交檐樹云寒欲雨天解鞍嘶騎擁載酒麯車連席向西南上杯行少長前從容寛禮數傾倒疊詩篇楚舞何相似秦風亦有焉呤看吳防並交取性情便二子眞同好相期幸未愆臨池良不厭捨坐屢教遷破帽垂垂落疎簾處處懸籬花平綴錦沙鴈小如拳薄暝爭投轄提壺更數錢風燈升降影茅屋去來煙衰借囊萸早宵因說餅延塵埃驚老大身世益迍邅尙憶班荊地曾開送別筵舊遊惟沈【岸豋】鄭【培】逺夢各山川楡塞橫汾曲【譚七郡丞兄吉璁潘二耒】蠶叢桂竹偏【髙層雲李良年】中郎遺防笛【蔡湘】嘆逝轉淒然

柯將軍園亭卽席分韻送柯三【維楨】還嘉善

匹馬嵩陽返曽探玉女崖徵衣猶雨雪歸櫂復江淮客有悲歌獨文傳別賦皆葛疆池上月後夜不勝懷

送計孝亷【東】還吳江

三年歸計總蹉跎日見輕舟下潞河君去登髙誰對酒空憐秋色異鄕多

送陳【釴】之靑浦

憶同九日豋髙防益信陳琳最善文易水自來長送客詞人且免學從軍防飛薛澱連鄕樹鶴下華亭劃海云吾老思歸猶未得天涯嵗月總離羣

送汪戶部【琬】還長洲

殊方動惜故人違聼唱驪歌涙暗揮白下乍傳星使返江東忽見步兵歸苕華徑曲藏書屋蓮葉舟輕上釣磯不獨文章今日少誰能未老念荷衣

送陳叟南歸

軍都闗口朔云凝羨爾臨行匹馬登歸向髙陽逢舊侶銜杯試話十三陵

昭陽赤奮若

人日謁景皇陵

重湖裂帛已流澌岸栁三眠又一時尙有寢園開夕照每逢人日撫殘碑童童獨樹棲禽少冉冉長途下馬誰回首昌平山近逺裕陵松柏總淒其

同劉侍【芳躅】入大房山時劉編修【芳喆】養屙山中八首

羣峯廻合靜飛塵野杏山桃各自春不共南陽劉子驥花源一望已迷津

丹梯直上與天連鐵鎖垂垂百尺懸安得山中十日雨石門一道迸飛泉

帝城回望隔峯霞蘭若松門自嵗華剰有紅羅宮監在香臺猶禮九蓮花

上方層閣少經過猶有樵人樹杪歌試乞山僧老藤杖天風扶上摘星陀

解道劉伶善閉闗田衣竹杖此躋攀長安車馬紛無數誰肯髙居六聘山

春風依舊野棠紅麥飯僧廚餉客同不用三車頻問法白頭試話玉熈宮

定公八十猨猱防峻嶺何曾策杖遊邀我逺登龍虎峪翠巖天半結飛樓

羊何此日和歌成夢艸池塘句更淸刻取谿亭雙櫟樹千春長識謝公名

過何侍禦丹臺書屋二首

一飯長安地先生許數來牕虛同畫舫徑盡出丹臺風幔宜斜捲庭花獨早開但令施枕簟日日此銜杯宛在山下層陰羃小亭花移大房茜石帖太湖靑筆防何妨續琴歌亦可聼閒來須賭墅一爲寫黃庭

送喬舍人【萊】還寶應

今秋甲子雨不絕小池殘暑風淒淒棧車難行瘦馬滑終朝兀坐愁雲低有客上書臨欲去折簡招我斜街西房山香醪貯一石浮以斛角暹羅犀定州瓷盌白如雪津門紫蠏團霜臍坐中曹【舍人禾】汪【舍人懋麟】意气古杜詩韓筆名相躋艸堂圖畫凡防幅酒酣並起爭畱題龍竿寺旁射陂曲中分一水名柘溪君家嚴君【侍禦可聘】此遊息翠煙繚繞含晴霓王官谷深城府隔武陵花發時人迷只今八十尙健飯過橋不用扶靑藜郵籖此去秋未晚籬邊圓菊黃花齊連江峭帆檻外落一雙老鶴階前棲衡門啟後防衣入定使眼膜開金箆桓山四鳥𨿽折翼【時舍人有兄防】循陔庶免心酸嘶兼珍之膳娯永日靜觀節物移暄萋嗟余旅食尙淹滯懷鄕未得瞻秦稽送君沈呤數長路寸心千里隨輪蹄維揚稉稻羙自昔邇來厥土仍塗泥灣頭淸水聞更決上流未築歸仁隄千村廬舍總昏墊可知鴈戶猶悲啼漕船萬斛挽不上荒岡防岸何繇梯大倉紅粟漸已貴曷歸長水親鉏犂期君嵗暮白田上班艸城南手重

和韻送徐編修【幹學】還昆山

潞河臨發動晨颸惜別重歌折栁辭前席定來宣室召蹇驢仍借杜陵騎秋深準續登髙約月出應懷對酒時賔從玉山知不少相思定寄艸堂詩

藍秀才見示劉松年風雪運糧圖

潞河十月櫓聲絕連檣如薺啼饑烏層檐炙背苦岑寂有客示我運糧圖遙峯隱隱露積雪村原髙下紛盤紆千年老樹風怒黒寒葉盡脫無纎枮人家左右僅茅屋傍有水碓臨山廚秕穅旣傷力輸稅安有甔石存桑樞大車檻檻四黃犢疾馳下阪尋修塗嗟爾農人嵗已暮婦子不得相歡愉披圖恍見南渡日北徵甲士連戈殳當年諸將猶四出轉粟未乏軍中需同仇大義動畎畝輸將豈畏胥吏呼始知繪事非漫與堪與無逸豳風俱古來工執藝事諫斯人畫院良所無嗚呼斯人畫院良所無不見宋之君臣定和議笙歌晨夕遊西湖

席上贈陸生三首

江東陸弟擅風流負笈今爲萬里遊畫取燕臺山近逺黃雲白雪一時愁

芳筵鮭菜故鄕同刻燭藏鉤漏未終閉戶須爲十日飲銜杯最愛百分空

風雪寒凝老樹枝蟹螯深夜且同持前身定是周邦彥醉裏能歌片玉詞

夢硯歌爲汪舍人【懋麟】作

我怪汪舍人臥屙嬾朝參眼前富貴非所好惟於載籍偏沈酣無錢可糴太倉米僮僕入市心懷慚舍人舒膝方晝寢如虫食蓼翻知甘忽然夢入無人區廣庭巨室何防防中羅石硯十有二一一就視煙雲含鼉磯若堅龍尾滑洮河水玉徒防防詎若羚羊峽中質靑花白葉波亭涵良璞得一亦已足十二盡取母乃貪覺來伏枕賦長句中心惆悵眞難堪爲語舍人且莫貪髙峽路吾能諳昔年著屐入巖穴親斲山骨施斧鏨黃金盡散要不惜一百八石巖前擔自從輕舟發大庾篷牕一日摩挱三榜人潛窺竊其九餘歸見者爭來撏眼看羙好盡已去何況夢寐侈空譚舍人翻然釋惆悵畱余濁酒開新壜紞如漏鼔猶未起起時月落天西南

王尙書挽詩八首

坤維初震後元老忽淪亡【九日地震越三日公沒】已定春防計翻教夜壑藏把杯人未散戀闕意堪傷盛徳今䢐謝悲看大鳥翔

西掖存封事南天返使車位仍三獨坐職半六尙書典禮眞無忝論文盡不如最憐羣弟子入揖共欷歔九日龍潭防招尋自此休【公每嵗九日防客賦詩於黒龍譚】遲歸因酒債垂死及山遊【九月七日公扶病遊萬壽寺】別防何曽把【時余赴通州】詩篇總未酬重來淸涙迸風急繐帷秋

京華畱滯久恆苦出無車記憶惟公切過從聴我疎頓忘何日別急簡舊時書剰有雷塘句臨岐褉飲初【辛亥上已余從京師至揚州公以詩贈行】

墨自臨池妙詩先過嶺工換鵞何太苦刻燭未教終匹練題長徧聯篇思轉雄要知作者意肯與古人同別有新詞麗樽前賦物華歌翻舊桃葉笛按小梅花檀板栁三變金荃溫八叉江南腸防句回首向誰誇【公最賞余阻風湖口詞】

含玉遺孤在招魂上客存天邊丁令鶴夢裏謝公墩笳吹將歸路田廬何處村應同鐘太傅丙捨寄諸孫已輟靑門餞空憐白馬畱九京應萬里百口但孤舟逝矣名須易傷哉涕莫收寄聲縫掖賤休作帝京遊

送龔孝亷【宜生】掌教涿州

圖經雄涿鹿璧沼亞橋門錦裏仙人水樓桑帝子村詩傳頤盡解官冷道彌尊不逺房山麓相期泛竹根

九言題田員外【雯】秋泛圖

田郎與我相識令十年新詩日下萬舌爭流傳黃塵撲面三伏火雲熱每誦子作今我心爽然開軒示我秋泛圖五丈鴨頭畫出宛似吳中船大通橋北官舍最湫隘箕筥斗斛囊橐羣喧闐他人對此束縛不得去田郎掉頭一笑浮輕漣疎花防籠兩岸渡頭髮蹇驢防躠百丈風中牽五里十里長亭短亭出千絲萬絲楊枝栁枝眠當其快意何啻天上坐酒杯入手興至吟尢顚慶丰牐口自有此渠水未知經過誰子曾洄沿倉曹題柱名姓不可數似子飛揚跌宕眞無前長安酒人一時賦長句我亦對客防筆銀光牋篷牕寂寞不妨添畫我從子日日髙詠秋水篇

寄懸公

竹外繩橋渡口鐘別來消息五春冬南湖虛有煮茶約下若防曽歸櫂逢去鴈書成難問訊愁猿路險怯過從衰年願得精廬近須卜橫山第一峯

曝書亭集卷八

欽定四庫全書

曝書亭集卷九

翰林院檢討朱彜尊撰

古今詩【八】

閼逢攝提格

春雪二首

臘去初無雪春來盡日飄披離侵栁陌取次及花朝入夜飛何急因風捲未消攜錢思縱飲不用酒旗招客久催蒼鬢師行冷鐵衣漸看回鴈近只共早梅飛闗塞愁無極鄕園信轉稀空憐兒女在遙計放船歸

送龔大之淮陽

潞河遲日送徵驂禁雪初晴栁尙含一路靑山到淮浦照人明月已江南

汪舍人【懋麟】以丁娘子布見贈賦寄

丁娘子爾何人織成細布光如銀舍人笥中剛一疋贈我爲衣禦冬日感君戀戀情莫逾重之不異貂襜褕攜歸量幅二尺闊未數星紈與荃葛曬卻渾如飛瀑懸看來只訝神云活爲想鳴梭傍碧牕摻摻女手定無雙浣時應值濺裙水漂處除非濯錦江長安城中盛衣馬此物沈思六街寡剪作輕衫春更宜期君再醉天壇下天壇三月踏靑時領邊短鬢風吹絲試尋油壁香車路追逐紅褌錦髻兒

寄髙【層雲】

萬里歸舟興有餘蜀姜召客鱠鱸魚酒邊可憶朱齡石深夜明燈勘羽書

王尙書【崇簡】招同錢【澄之】毛【防建】陸【元輔】陳【祚明】嚴【繩孫】計【東】防集丰臺藥圃四首

上苑尋幽少東山載酒行發函初病起出郭始心淸一老風流獨羣賢少長並甘從布衣飲眞得古人情水淺孤村外亭開萬栁中流觴過上已捲幔已南風旅話江湖別幽期出處同接防共倒舉手對山公山田圍輞水左右出丰臺是日孤亭坐繁花四面開蟻浮傾更滿蝶舞去翻來卽事多髙詠天涯不易哉麗艸攢緗蕊晴風捲綘云井華宜近汲衣桁忽斜曛興自抽簪發人因賭墅分重過知不厭歸騎且紛紛

送鄭【培】南還

長安似爾客最久自別舊鄕今八年五里亭邊傾薊酒一帆風末掛吳船承顏正好趨庭日生計須謀負郭田莫以故人歸未遂卜居不與竹垞連

鴛鴦湖櫂歌一百首【有序】

甲寅嵗暮旅食潞河言歸未遂爰憶土風成絕句百首語無詮次以其多言舟楫之事題曰鴛鴦湖櫂歌聊比竹枝浪陶沙之調冀同裏諸君子見而和之云爾蟹捨漁村兩岸平蔆花十里櫂歌聲儂家放鶴洲前水夜半眞如塔火明【宋朱希眞避地嘉禾放鶴洲其園亭遺址也余伯貴陽守治別業於上眞如塔峙其西】

沙頭宿鷺傍船棲栁外驚烏隔岸啼爲愛秋來好明月湖東不住住湖西

春城處處起吳歌夾岸疎簾影翠蛾一葉舟穿妝閣底傾脂河畔落花多【傾脂河在楞嚴寺東人家多跨水爲閣】

寶帶河連錦帶斜精嚴寺古黯金沙墻陰一逕遊人少開徧年年梓樹花【寶帶錦帶俱水名精嚴寺多梓樹】

西埏裏接韭谿流一簣缾山古木秋慣是爭枝鳥未宿夜深啼破月波樓【西埏裏載幹寶搜神在嘉興縣治西韭谿之水經其下缾山宋時酒務月波秀州酒名載張能臣天下名酒記樓系令狐挺所建宋人集題詠詩詞甚多】

和韻

【嘉興】譚吉【舟石】

蘇小墳前水北流苕花梧葉滿園秋月華不與髙城隔飛上星湖第一樓

檇李亭荒蔓艸存金陀坊冷寺鐘昏湖天夜上髙樓望月出東南白薴村【檇李亭址在金銘寺北宋嶽珂爲勸農使居金陀坊著金陀粹編寺南有樓名湖天海月】

和韻

譚吉

胥江不逺小山存猶有遺祠翠木昏掛席西風乘興去白蓮秋水夕陽村

百尺紅樓四面牎石梁一道鎖晴江自從湖有鴛鴦目水鳥飛來定自雙

和韻

譚吉

水市花船一樣牎龍淵學繡一條江憑誰移个龍淵塔學繡村邊也作雙

倅廨偏宜置酒過亭前花月至今多不知三影吟成後可載兜娘此地歌【陸遊入蜀日記倅廨花月亭有小碑乃張先云破月來花弄影樂章云得句於此亭也張子野雲往嵗吳興守滕子京席上見小伎兜娘後十年再見於京口】

女墻官栁徧啼鴉小閣臨風捲幔斜笑指孩兒橋下水雨晴漂出滿城花【孩兒橋在天寧寺東石闌盡刻作孩兒載魯應龍括異志】

檣燕檣烏繞楫師樹頭樹底挽船絲村邊處處圍桑葉水上家家養鴨兒【樂府阿子歌注嘉興人養鴨兒作此歌】

桃花新水湧吳艚十五漁娃櫓自操网得錢塘一雙鯉不知魚腹有刀【錢塘杜子恭就人借刀其主求之曰當卽相還耳旣而刀主衍至嘉興有魚躍入船中破魚腹得刀見搜神後記】

穆湖蓮葉小於錢臥栁𨿽多不礙船兩岸新苗才過雨夕陽溝水響谿田

和韻

譚吉

春來河蜆不論錢竹扇茶鑪載滿船沽得梅花三白酒輕衫醉臥紫荷田

金衣楚雀白雞不住裴公島上啼白馬未嘶云屋外紅船先度板橋西【裴島卽放鶴洲相傳裴休別業】

隄外湖光隄內池露荷珠綴夜涼時阿誰月底修簫譜更按東堂舊日詞【毛滂在秀州賦月波樓中秋詞云露荷珠綴照見鴛鴦睡月底修簫譜樂府調名東堂滂集名也】

鴨餛飩小漉微鹽雪後壚頭酒價廉聽說河魨新入市蔞蒿荻筍急須拈【方回題竹杖詩跳上岸頭須記取秀州門外鴨餛飩】

城北城南盡水鄕紅薇徑外是回塘千家曉閣紗牎拓二月東風蕙艸香

和韻

譚吉

江村復禮舊名鄕竹作笆籬石作塘到處十家三酒店春波系纜岸花香

西水驛前津鼓聲原田角角野雞鳴薹心菜甲桃花裏未到天明櫂入城【西水驛在城西桃花里人多種菜爲業】

和韻

譚吉

楝子花疏過雨聲紮山看火樹頭鳴鄰船兩槳買桑葉南抵余城北渚城

姑惡飛鳴觸曉煙紅蠶四月已三眠白花滿把蒸成露紫葚盈筐不取錢【姑惡鳥名蠶月最多野薔薇開白花田家籬落閒處處有之蒸成香露可以澤髮】

村中桑斧響初停溪上叢麻色漸靑郡閣南風才幾日荷花開滿鏡香亭【府城西北有麻溪鏡香亭在慈恩寺南今廢】

徐園靑李核何纎未比僧廬味更甜聽說西施曽一掐至今顆顆爪痕添【徐園李核小如豆絲懸其中僧廬謂淨相寺產檇李毎顆有西施爪防】借袈橋上水松牌白石登登鴈齒階曽記小時明月夜踏歌連臂竹鄰街【竹鄰里元陳秀民所居借袈橋在其東北】

谷水由來出水湖渚城壁塞總春蕪戰塲吳楚看猶在折防沙中定有無【水經注引吳記谷水出吳小湖逕由拳縣渚城在今城北十五里水經注又云浙江又東逕柴辟南舊吳楚戰地偹候於此故謂之辟塞】

金魚院外卽通津轉粟千艘壓水濱年少女墻隨意望縫衣恰對柁樓人【輿地紀勝金魚院在嘉興縣西北】

懷家亭館相家湖雪艇風防近已蕪猶有白蘋香十里生來黃蜆蛤蜊麁【懷悅居相湖南辟栁莊有水亭名雪艇湖中產蜆甚肥】

學繡女兒行水潯遙看三塔小如鍼並頭菡萏雙飛翼記取挑絲色淺深【城西學繡裏俗傳西子入吳刺繡於此三塔龍淵寺前塔也】梅花小閣兩重階屈戍屏風六扇排不及張銅鑪在地三冬長暖牡丹鞵【裏有張鳴岐制銅爲薰鑪聞於時】

鶴湖東去水茫茫一面風涇接魏塘看取松江布帆至鱸魚切玉勸郎嘗【鶴湖在魏塘淸風涇卽白牛涇】

蓮花細步散香塵金粟山門禮佛頻一種少年齊目斷不知誰是比肩人【金粟寺在海鹽西南林坤誠齋雜記海鹽陸東美妻有容止夫婦相重寸步不離時號比肩人孫權封其裏】

織成錦衾碧間紅繚以吳綿四五通錦上鴛鴦三十六雙棲夜夜水紋中【裏出善錦】

和韻

譚吉

巷西古塔畫防紅閣老防門一徑通猶記北樓驂篠地薔薇一丈曉庭中

天寧佛閣早春開鳥語風鈴次第催怪道回船濕羅韤嚴將軍墓踏靑來【天寧寺在秀水縣治東北後有嚴助墓】

和韻

【秀水】陳忱【用亶】

東林禪宇白蓮開魚版才停午復催坐久雙谿明夕照布帆一半鵡湖來

長水風荷葉葉香斜塘慣宿野鴛鴦郎舟愛向斜塘去妾意終憐長水長【長水秦時所鑿斜塘地名】

踠地垂楊絮未飄蘭舟上已祓除遙射襄城北南風起直到吳江第四橋【城北王江涇有射襄橋俗譌爲壽香橋卽射襄城故址】

宣公橋南畫鼔撾酒船風幔拄鴉義碧山銀盌勸郎醉櫂入南湖秋月斜【陸宣公橋在城東朱碧山元時嘉禾銀工宋聞人滋南湖艸堂記檇李澤國也東南皆陂湖而南湖尢大】

木犀花落搗成泥霜後新橙配作韲猶恐夜深妨酒渴教添玉乳禦兒梨【禦兒玉乳梨見漢書注】

畫眉墨是沈珪丸水滴蟾硯未干休恨圖經山色少與郎終日逺峯看【沈珪禾人善制墨諺云沈珪對膠十年如石載何防春渚紀聞郡城四望無山宋鄭毅夫月波樓詩野色更無山隔斷是也】

和韻

譚吉

碧瓦珠光火一丸綠楊絲掛防幡幹泥孩縱說酈延好不及曹王廟上看

三姑廟南豆葉黃馬王塘北稻花香秋衣薄處宜思妾春酒熟時須餉郎【三姑事見括異志今長水有廟馬王塘在其北】

小婦春風樓下眠與論家計最堪憐勸移百福坊南住多買千金圩上田【石門有春風樓錢塘應才爲嘉興學正婢曰陸小蓮百福坊人貝瓊元末避地千金圩】

小舫中流播燕梢一螺靑水練塘坳隨郎盡日鹽官去莫漫將儂半邏拋【燕梢小船名長水東有練浦一螺靑浦水名劉長卿詩半邏鶯滿樹今譌爲半路】

鎗金硯匣衍波牋日坐春風小閣前鏤管簪花書小字把郎詩學魯訔編【鎗去聲斜塘楊匯髹工鎗金鎗銀法以黒漆爲地鍼刻山水樹石花竹翎毛亭臺屋宇人物調雌黃韶粉以金銀箔傅之見陶宗儀輟耕錄杜詩編年自禾人魯訔始】

雨近黃梅動浹旬舟回顧渚鬭茶新問郎紫筍誰家焙莫是前溪讀曲人

秋燈無焰剪刀停冷露濃濃桂樹靑怕解羅衣種鸎粟月明如水浸中庭【禾中產鸎粟相傳八月十五夜俾女郎解衣播種則花倍緐】繡綫圖存陸晃遙唐家花鳥棘鍼描只愁玉面無人畫須是傳神盛子昭【陸晃禾人有繡綫圖載宣和畫譜唐希雅及孫宿皆善畫花鳥墨作棘鍼子昭魏塘人嘗畫崔鶯鶯像】

去郭西南桂樹林五畝之園一半陰笑插枝頭最深蕊兩鬟如粟辟寒金【城西屠氏園有桂二本垂防逾畝每嵗兩樹疊開金蕊一枝】楡錢陣陣麥纎纎野菜花黃蜨易黏記送郎船溪水曲平蕪一防甑山尖【甑山在桐鄕今爲錢大理貢墓】

比翼鴛鴦舉櫂回雙飛蝴蝶遇風開生憎湖上鸕鷀鳥百徧魚梁曬翅來【鸕鷀湖在海鹽縣西南】

龍香小柄琵琶彎切玉瓏約指環試按花深深一曲海棠開後望郎還【南宋太學服膺齋上捨鄭文秀州人妻孫氏寄秦樓月詞一時傳播酒樓伎館皆歌之載古杭雜記花深深海棠開後詞中語也琵字唐人多作仄音讀】

酒市茶寮緫看場金風亭子入春涼俊遊攺作烏篷小蔡十郎橋低不妨【晏殊類要嘉興縣有金風亭蔡十郎橋載至元嘉禾志】

落花三月葬西施寂寞城隅範蠡祠水底盡傳螺五色湖邊空掛网千絲【城西南金銘寺有範蠡祠舊並塑西子像湖中產螺皆五色】蘇小墓前秋艸平蘇小墓上秋生同心綰結不知處日墓野塘空水聲【唐徐凝嘉興逢寒食詩惟有縣前蘇小墓王禹偁詩縣前蘇小有荒墳今縣南有賢倡巷】

和韻

譚吉

參旗橫照郡樓平塔火初沈漁火生郭外城中十三寺一時落月盡鐘聲

風檣水檻盡飛花一曲春波瀲灩斜北斗防幹郎記取七星橋下是兒家【春波七星二橋名】

天心湖口好花枝便過三春采未遲蝴蜨雙飛如可遂教郎乞夢冷仙祠【天星湖在嘉興縣治東湖北有協律郎冷謙祠禱夢者有奇驗】江樓人日酒初濃一一紅妝水面逢不待上元燈火夜徐王廟下鼔咚咚【徐王廟在府城東北毎嵗人日谷日挐舟擊鼓士女往觀】

河頭時有浣衣人處處春流漾白蘋橋下輕舟來往疾南經娯老北蹲賓【娯老橋在城南蹲賓橋在府治西】

芳艸城隅綠映衫鳳池坊北好抽帆徐恬舊宅芹泥暖過雨斜陽燕子銜【鳳池坊婁機故宅今郡學之前徐恬宅見陸廣微吳地記】

秋涇極望水平隄歷歷杉靑古閘西夜半嘔啞柔櫓撥亭前燈火落帆齊【秋涇橋在城北杉靑閘名落帆亭名】

和韻

譚吉

靑白鷺浴湖隄飛向羅潭廟口西竹傘椶鞵塵不到秋風且看稻花齊

屋上鳩鳴谷雨開橫塘遊女蕩舟回桃花落後蠶齊浴竹筍抽時燕便來【橫塘在城東俗名筍之早者曰燕來】

漏澤寺西估客多樓前官道後官河正值喧闐日中市楊花小伎抱箏過【吳船女郎入市唱曲號唱楊花】

五月新絲滿市防繰車鳴徹斗門邊沿流直下羔羊堰雙櫓迎來販客船【羔羊堰在石門縣斗門在石門北】

魚梁沙淺鷺爭淘處處村田響桔橰一夜城西苕水下酒船直並小樓髙

和韻

譚吉

槐葉靑時和冷淘槐葉濃時轉桔橰槐葉黃時香稻熟登場禾稼比墻髙

九里橋西落照銜櫻桃初熟鳥爭鵮須知美酒烏程到遙見新塍一片帆【宋曽魯公監秀州新塍酒稅今作新城誤】

馬場漁漵幾沙汀宿雨初消樹更靑最好南園叢桂發畫橈長泊煮荼亭【彪湖一名馬場湖宋潘師旦以南塢漁漵水十一處防於春波門外建防景亭南園余叔宜春令別業有桂樹四本髙俱五丈蘇子瞻煮茶亭在水北】

靑粉墻低望裏遙紅泥亭子栁千條郎船但逐東流水西麗橋來北麗橋

伍胥山頭花滿林石佛寺下水深深妾似胥山長在眼郎如石佛本無心【胥山在城東十八里石佛寺唐剎】

花船新造水中央曉發當湖溯漢塘聽盡鐘聲十八里平林小市入新坊【甪裏東爲漢魏二塘徳藏寺鐘初成工戒以勿擊俟行百里擊之工行至新坊十八里遽擊之由是不能逺聞載括異志】

蒲山艸與薺山齊澉浦潮來乍浦西白沃廟南看白馬巫言風雨夜長嘶【蒲山菜薺山俱在平湖白沃廟祀漢史君】

綠煙初洗華秋片片魚云靜不流山月池邊看未足移船買酒弄珠樓【山月池在平湖徳藏寺城東有弄珠樓】

鸚鵡湖流碧幾灣白龍湫水落陳山遊人秦小娘祠過社鼓聲邊醉酒還【鸚鵡湖卽柘湖陳山有白龍湫見括異志秦小娘晉時人祠在平湖東南二十里】

阿儂家住秦溪頭日長愛櫂橫湖舟霑云寺東花已放義婦堰南春可遊【橫湖霑云寺俱在半邏東義婦堰漢許升妻呂榮冡死黃巾之難糜府君斂錢葬之今譌爲呂防冡】

巫子峯晴返景開傳聞秦女葬山隈閒聽野老沙中語曽有毛民海上來【樂資九州誌鹽官縣有秦駐山始皇逕此美人死葬於山下山之東海口有巫子山水經注光熙元年有毛民三人集於縣蓋泛於風也】

橫浦東連白塔云下方鐘鼓落潮聞結成海气樓相似煮就吳鹽雪不分【白塔山在海中鹽官亦有蜃市】

勸郎莫飲黃支犀勸郎莫聽花冠雞聞琴橋東海月上烏夜村邊烏未啼【聞琴橋在海鹽城東烏夜村何準宅舊址】

和韻

譚吉

三條玉帶兩條犀爭訪金雞夢白雞髙冡累累羊虎盡塘南塘北亂烏啼

鷹窠絕頂海風晴烏兔秋殘夜並生鐵鎭石塘三百里驚濤齧盡寄奴城【鷹窠頂在澉浦山椒毎十月朔日月並出海中晉安帝隆安五年孫恩犯海鹽劉裕拒之築城於海鹽故治】

招寶塘傾水淺深防骸山古冢銷沈都緣世上錢神貴地下劉伶攺姓金【招寶塘在海鹽西南九州要記古有金牛入山臯伯通兄弟鑿山取牛山崩二人同死穴中因曰防骸山郡有劉伶墓土人避錢鏐諱攺呼金伶墓】

曲律昆山最後時海鹽髙調教坊知至今十棒元宵鼓絕倒棃園弟子師

春絹秋羅軟勝緜折枝花小樣爭傳舟移濮九娘橋宿夜半鳴梭攪客眠【濮院元濮樂閒所居濮九娘橋在焉】

郎牽百丈上官塘客倚篷牎晚飯香黃口近前休賣眼船頭已入語兒鄕

輕船三板過南亭蠶女提籠兩岸經曲罷殘陽人不見陰陰桑柘石門靑【崇徳古南亭石門春秋時吳壘石以拒越】

和韻

譚吉

宅西狷石舊名亭曽侍先人說五經夢想故園猶在眼椶櫚一樹假山靑

走馬岡長夕照中塘連沙渚路西東不知吳防誰分地生徧茱萸一色紅【走馬岡在石門永新鄕地有官窯相傳吳越分疆處語兒中涇一名沙渚塘吳防分地紀書名見太平禦覽吳茱萸禾郡土產】

移家只合甓川居釀就新漿雪不如畱客最憐鄕味好屠墳秋鳥馬嘷魚【閩人卓成大元末僑居甓川馬嘷城殆卽水經注所云馬睪城也魚可爲臘】郎家湖北妾湖南兩槳緣流路舊諸卻似釣鼇磯畔鷺往來涼月影毿毿【釣鼇磯在南湖中龔太守勉所築】

野王臺廢只空墩翁子墳荒有墓門捨宅尙傳裴相國移家曽住趙王孫【白蓮寺隔水有顧野王讀書臺址朱買臣墓在角裏街北眞如寺相傳裴休宅趙王孫謂孟堅也居廣陳裏】

秋晚東林落木疎白蓮僧寺水中居昏鐘不隔漁莊火古殿猶存日本書【白蓮寺卽東林施水院漁莊在其北寺壁有日木國人題名二處】蘄王戰艦已無蹤婁相髙墳啟舊封曽見朋遊南渡日北山堂外九株松【縣東三十里一冡甚髙傳是婁機墓中有石室爲盜所發北山艸堂沈氏宅其石壘自南宋】

仲圭舊裏足淹徊曲徑橫橋一水隈小榼春風誰酹酒佛香長和墓門梅【吳鎭墓在嘉善縣治北梅花庵】

懷蘇亭子艸成蹊六鶴空堂舊迹迷惟有淸香樓上月夜深長照子城西【懷蘇亭在府治六鶴堂宋知州鄧根建府廨有淸香樓見異聞緫錄子城載閒緫括異志今日爲子墻腳】

稗花楓葉宋坡湖路轉潮鳴山翠無百里鹽田相望白至今人說小長蘆【宋坡湖卽賁湖吳郡記海濱廣斥鹽田相望檇李舊號小長蘆見周必大吳郡諸山錄】

桑邊禾黍水重圍時有秋虫上客衣三過堂東開夕照滿村黃葉一僧歸【三過堂蘇子瞻遺迹黃葉庵釋智舷所築】

百花莊口水沄沄中是吾家太傅墳當暑黃鸝鳴灌木經冬紅葉映斜曛【百花莊在城北十五里先文恪公賜瑩在焉】

鴨觜小船淺水通荻花門巷蕭蕭風荊南豫北鬭新釀不比吾鄕淸若空【淸若空亦秀州酒名見武林遺事】

秋水尋常沒釣磯秋林隨意敞柴扉八月田中黃雀啅九月盤中黃雀肥【黃雀味甚腴產陶莊馬疃】

和韻

譚吉

菜花涇上半漁磯薝卜林中盡竹扉寒水看同春水闊髙田比似下田肥

江市魚同海市鮮南湖蔆勝北湖偏四更枕上歌聲起泊徧冬堰外船【唐張祜曽領嘉興冬堰稅】

妾家城南望虎墩郎家城北白牛村白牛不見郎騎至望虎何由過郭門【陳舜兪居秀州嘗跨白牛往來自號白牛居士】

百步橋南解纜初香醪五木隔年儲不須合路尋魚鮓但向分湖問蟹胥【去郡城東北三里有百步橋馬永卿嬾眞子蘇秀道中有地名五木出佳酒陸遊日記合路賣鮓者甚眾一統志分湖產蟹】

石尢風急駐蘇灣逢著鄰船販橘還只道夜過平望驛不知朝發洞庭山【蘇灣近吳江境上陳舜兪墓在焉】

父老禾興舊館前香秔熟後話丰年樓頭沽酒樓外泊半是江淮販米船【望雲門北舊有禾興館唐李濣嘉興屯田政績記嘉禾一穰江淮爲之康嘉禾一歉江淮爲之儉】

茅屋東溪興可乘竹籬隨意掛魚罾三冬雪壓千年樹四月花繁百尺藤【東谿從叔子蓉別業】

捨南捨北繞春流花外初鶯囀未休畢竟林塘輸甪裏愛攜賓客醉仙樓【山樓從叔子葆所居四方賓客至者必集於此】

谿上梅花捨後開市南新酒醱新醅尋山近有殳基宅看雪遙登顧況臺【余近移家長水之梅谿及山在西橫山在其南皆可望見焉顧況讀書臺在橫山頂】

和韻

譚吉

木樨開後菊花開黃雀霜螯載酒醅九日登髙東塔寺風沙終勝赫連臺

歸人萬里望丘爲白酒黃壺瓠作巵來往櫂歌無不可西溪東泖任吾之【丘爲郡人王維送之詩云五湖三畝宅萬里一歸人裏中黃元吉冶錫爲壺極精致近日鄕人多用匏樽西溪在府城西三里鮑恂所居東泖在平湖】

檻邊花外盡重湖到處悲傷興不孤安得家家尋畫手谿堂徧寫讀書圖【黃子久有由拳讀書圖】

和韻

譚吉

櫂歌欸乃勝西湖風景尊前調不孤只少松陵朱處士屏風八尺寫新圖

旃防單閼

題畫竹二首

疎筠个个倚風輕忽憶鄕園宿雨晴三畝宅西桐樹北此時新筍乂應生

雪禽未染唐希雅怪石須添趙大年興發欲尋潭柘寺春流決決響山泉【燕京無竹惟潭柘寺東院一林】

懷上方山二首

不到上方三嵗久茅茨長想結山隈盡移細石教泉下亂插繁花把徑開倦客春深歸未得故人書寄約重來水筒云碓安排易只欠江南繞屋梅

百丈霞梯澗戶扃層崖依舊入天靑花源未有秦人住屐齒曽同謝客經殷地昏鐘催夜月過橋春水續寒汀精藍近結支纎侶準擬松根煮茯苓

送顧【乃西】還楓涇

客遊五載莫淒然元夕天涯我十年爲羨王孫歸去路岸花江艸送吳船

嚴侍郎招同吳明府【山濤】龔觀察【佳育】陳處士【晉明】髙上捨【層雲】集吳氏園亭時公子【曽】到任

八騶曉出郭門東避暑閒園河朔同山簡賓寮攜沼上謝家裠屐滿亭中微涼髙栁虛檐日過雨新苗隔岸風四坐傳杯那不醉主人先已百分空

贈吳明府【山濤】

詩人吾愛塞翁好風格西陵別擅場嗜酒淹千里駕罷官爲起七歌堂雲山畫出無前輩暑雨燈殘話故鄕甪裏菜畦猶未賣歸時休只戀余杭

潞河遙送湯【駉】南還四首

惜別無從倒玉壺俶裝遙發短亭孤荊髙舊侶分攜盡燕市何人送酒徒

靑齊南下卽扁舟一片雲帆故國樓此去向平婚娶了明年五嶽試同遊

生計歸時且掩門還憐舊業已無存全家欲傍西溪住最愛梅花第幾村

竹垞三徑也蕭然歸夢天涯又隔年儻結鄰長水市開門同對小池蓮

懷鄕口號八首

醧舫西偏盡竹梧紫微山石盡教鋪兒孫鄕裏堪娯日不用千金買佛奴【醧舫余齋名元濮樂閒以中統鈔一千錠買歌兒汪佛奴】

先人舊宅北門棲捨後斜陽塔影低門逕傷心難再問夢魂猶繞舊沙堤

碧漪坊裏譚公宅鴨腳淸陰半畝餘最憶兒時好兄弟樹根同讀五車書【五經進士譚公宅在府治東北碧漪坊舟石郡丞左羽孝廉孝山太守次友典籍及亡兄舍人夏士皆讀書於是余亦與焉庭有鴨腳樹三本】

舊日園林半已荒惟餘曲水繞芳塘少年最憶春遊好曽向顏家看海棠【顏家園海棠花最盛今已摧折】

墨林遺宅道南存詞客畱題尙在門天籟圖書今已盡紫茄白莧種諸孫【項處士元汴有天籟閣蓄古書畫甲天下其閣下有皇甫子循屠緯眞諸公題詩尙存】

舊遊余繆日過從三李銜杯興最濃明月綠牎期沈約白鹽赤米問周顒【憶右吉天自斯年武曽分虎山子靑士也】

司農泉石向來耽徐穉同遊飲必酣夢想谿山眞意好戛天修竹水亭南【曹侍郎秋嶽倦圃有谿山眞意軒徐穉指敬可也】

方外能詩數復公結茅初地虎谿同詞人寂寞宜過此一舸月明湖水東【復公字文可住初地庵詩格最老】

曝書亭集卷九

欽定四庫全書

曝書亭集卷十

翰林院檢討朱彞尊撰

古今詩【九】

柔兆執徐

讀葉司城【封】嵩遊艸賦贈

客居通潞春復冬有如饑鳥仍投籠平生夢寐在五嶽垂老未覩嵩陽峯峯頭玉女定笑我那不控鶴鞭癡龍瓊漿勿飲良可惜白髮滿鏡徒愁容葉君昔年宰登封莓苔洗字尋石淙霞梯髙髙八千丈筍鞵踏徧靑芙蓉廬巖瀑飛一疋布鐵梁峽偃千年松仙人十六時相逢閒吹鵞管向明月有時髻插三花穠漸川兪叟與君往來熟言君愛奇恆未足開筵爲蒸玉面貍行藥曽騎雪色鹿測景還登測景臺逍遙宛在逍遙谷偶然長嘯百里聞毎遇殘碑三日讀不見囊中金石編何殊集古歐陽錄崇文門西車轂擊十里黃塵瞇人目下馬尋君道名姓一笑情親爲鄕曲投我嵩陽詠百篇勝聽哀絲與豪竹近來海內工詩格新城王君最雄獨一見君詩許絕倫同調由來賞心速君今司城名借甚栗果少年齊足局入門防事半栽花插架圖書尙連屋作吏如君良不俗閒從巷北期王君更許髙齋醉醁金箱圖畫恣臥遊豈必盧鴻艸堂宿

春暮何少卿招同故鄕諸子集古藤花下送譚十一孝亷兄之舒州

古藤二本髙刺檐毿防亂掛驪龍髯主人築堂二十載客到盡捲堂中簾肥香徐來翠陰動晴絲欲墮朱光炎今年經過物候早三月已見繁花黏河豚未罷直沽市牡丹定緑房山尖春風不飲最可惜急收筆架移書簽相期鄕黨十數子同時走送譚孝亷一觴一詠少長集脫略禮法無纖嫌懸燈直教猛燭並有酒但向深杯添移時畱髠盡送客三人密坐淸宵嚴北城漏鼔聽漸數下殘月光磨鎌捉臥甕人選新格主猶鯨吸賓魚噞人生離多合亦易有淚肯對花前沾舒州地勝山水兼孤城皖口跳波漸芙蓉之池泛永日訟庭無事恆虛恬鱘魚凝脂切黃玉翠螺如畫圍蒼蒹乃知下第去亦得絕勝六街衣馬塵容黔

題元張子正林亭秋曉圖同髙層雲賦

一峯畫品最致密逾三百載流傳稀今人摹仿目未睹但取率略屏紆威殘山剰水不數防豈惟神異貌亦非當時藝事許入室華亭張中稱庶防卽如此圖乃學井西王生筆林亭曉色開熹微焜黃老緑下掩百竿竹是誰竹下結屋關荊扉橋無一人行樹無一鳥飛斜川折澑凡防轉古寺突兀樓松圍涼云蒙蒙不可極懸泉直下春林霏人家磧歷更髙處水榭八九相因依武陵桃花笑卑濕玆山避地堪茹薇當知作者意獨得能使畱題數子傳聲徽客中三伏正苦熱對此羽扇都停揮安得天風扶我縹緲度絕磴與君攜手同振千仞岡頭衣

贈鄭【簠】

金陵鄭簠隠作醫八分入妙堪吾師朅來賣藥長安市諸公衮衮多莫知伊余聞名二十載今始邂逅嗟何遲自從鴻都石經後工者疎密無定姿任城學官闕裏廟羅列不少漢人碑簠也幽尋徧摹搨羲娥星宿摭無遺郃陽酸棗法尢備心之所慕手輒追黃初以來尙行艸此道不絕眞如絲開元君臣𨿽具體邊幅漸整趨肥癡寥寥知解八百防盡失古法成今斯邇來孟津數王鐸流傳恨少無人披太原傅山最奇崛魚頏鷹跱勢不羈臨淸周之恆委曲也得冝勾吳顧苓粵譚漢曁歙程邃名相持未若簠也下筆兼經奇緜如煙雲飛欲去屹如柱礎立不移或如鳥驚墮羽翮或如龍怒撐之而箕張昴萃各異狀屏幛大小從所施平山堂成蜀岡湧百里照耀連云榱工師斲扁一丈六眾賓嘆息相瞠眙須臾望見簠來至井水一斗研隃糜由來能事在獨得筆縱字大隨手爲觀者但妒不敢訾五加皮酒浮千鴟我聞此事足快意目𨿽未覩心已怡安得畱之數晨夕醉時竊柎醒肩隨盧溝橋北風已厲子今南去生淩澌驪駒在路畱未得歳聿其暮云誰思鐘山艸堂定好在放澑且任吳中兒華陽瘞鶴字刻露鄧尉遺樹花參差無錫城邊見嚴四示我長歌一和之

送顧【瀛】之沂州

官亭把袂惜離居南指臨沂歳未除行過防陰山葉響馬頭靑壤雪消初

壽何少卿【元英】

冷卿宴客已無錢猶有南牀許醉眠淸鏡看來容四十練裙書禿管三千日邊初度春尢近雪後今宵月最圓弟子麯車來不少相畱判飲到新年

壽劉編修【芳喆】二首

金錢衮衮考堂輸今日通階昨日殊誰似編修甘寂寞七年不見集賢趨

人日梅花一月前騷人初度棗弧懸蕭然賦就防羣從絕勝徴歌玳瑁筵

彊圉大荒落

河豚歌

天津之水連北溟七十二沽漩回汀漁師乘春漾極浦防防葉葉輕於萍河豚此時舉网得活東小大同賦形賣不直錢棄可惜堆置更比凡魚鮏南人見之莞爾笑是物足勝通侯鯖葦蒲束取十百輩馬防車載兼手拎晨興主人食指動忽覩兩縛陳吾庭客來疾呼莫莫莫亟當投畀煩丁寜食熊者肥食鼃瘦豆令人重楡則瞑彼猶無傷此獨甚犯之不異衝鈴釘主人語客且安坐吾言物理君試聽人生一死各有候韭英棗華木葉零卽如飲啄亦分定鼎腹豈必堅關扃𨿽云甘脆腐腸藥不聞茹藿長延齡玆魚信毒種乃別膢朐有法食有經或如燕子尾涎涎或如束帶腰黃鞓今之饋者皆不爾安用荷插薶邱冥抉精刮膜漉出血如鼈去醜魚乙丁磨刀霍霍切作片井華水沃雙銅缾姜芽調辛橄欖醡荻筍抽白蔞蒿靑日長風和竈觚淨纖塵不到晴牎櫺重羅之麫生醬和凝視滓汁仍淸泠吾生年命匪在卯奚爲舌縮箸蠲停西施乳滑恣教齧索郎酒釅未願醒入唇美味縱快意累客坐久心方寜起防墻東杏花放橫參七防昏中星

送董孝廉【愷】遊五臺

軍都關外朔云屯過盡龍堆入鴈門一路金光瑤艸色靑天直上五峯尊

兕觥歌【觥爲許文穆公餞趙太史定宇物爲何少卿賦】

覆玉盌屏香螺徹銀鑿落金叵羅黃支之犀塵盡辟主人持觥客前席請防觥上銘爲君陳夙昔定陵衝年資相臣元老奪情眾怒嗔朝陽一鳳午門伏折檻寜辭逆鱗觸歸時餞者滿都亭珍重臨岐許文穆神羊一角詎有雙流傳旣久歸婁江張公以之遺弟子敢諫吾公趙公似更兼愛客無倦容平原十日恆過從朝衣典盡且不顧快意但寫鳬花濃我浮此觥亦已數尊前豈惜狂歌重吾公邇年徙卿寺西掖南牀誰鶚視漢殿今無白獸尊滿飲黃流莫輕寘

周郎中自閩回賦贈二首

萬里孤臣去三年別館囚遙憐天北望不異海西頭曲罷紅薔老園荒紫蓼秋空堂今夜燭誰分話離愁入夜羝同宿經秋鴈不飛歸迎雙眼淚去陷防重圍攬鏡顏都攺趨庭計已非辛勤完節意冬月尙絺衣同裏李【符】遊於滇遇碧雞山道士謂曰子前身廬山行腳僧也後十年當仍歸廬山【符】乃畫廬山行腳圖俾予題詩二首

畫裏分明廬嶽僧雲峯有約十年登江湖到處勾畱住防爾入山能不能

桃鄕一望水挼藍擬結鄰居共釣潭休信碧雞狂道士閒拋老屋在花南

春浮閣

春浮本佛樹之子愛逃禪小閣道南市淸流牐口泉攤書官栁近對酒女墻偏盡笑張思曼能牽岸上船

題董尙書墨迹

三眞六艸董尙書北米東邢縂不如試誦容臺好詩句一縑肯換百硨磲

彭城道中詠古二首

舊社枌楡攺寒云芒碭收山風吹野火飛渡斬蛇溝博浪飛椎後圮橋進履年無人知偶語況有素書傳

淸流關

淸流關厜防設險古來尙細路緣秋毫石角竦殊狀捨我一兩車拄此九節杖初行井臼中俄出松果上回睇眾山卑連峯走頽浪入關少礓礫客意始蕭放平岡響楓葉防壁偃花當南滁暑未銷西澗水新漲眺逺懷昔人儒衣謁戎帳君臣旣深契一言判興防偏師越死地於此蹶上將遺迹𨿽已湮過者心所向山髙而水淸獨立但怊悵

題顧夫人畫蘭

眉樓人去筆牀空往事西州說謝公猶有秦淮芳艸色輕紈勻染夕陽紅【蘭名見金漳趙氏譜】

著雍惇牂

鄚州題壁

積水漁村渡新涼酒斾風河間多奼女若个數錢工

得龔【百朋】嶺南書卻寄

別鴈橫汾信去畱何時漂轉入端州天邊消息初逾嶺戰後江山獨上樓艸檄硯開鸜鵒潤歸帆云暝鷓鴣愁回憐十載相逢地晉府街東並馬遊

爲徐徴士題畫

買斷西蒙港湖田二頃余應同尹都尉暇便著農書王尙書招同陸【元輔】鄧【漢儀】毛【奇齡】陳【維崧】周【之道】李【良年】諸徴士防集怡園周覽亭閣之勝率賦六首

北斗依城近南陔選地偏防衣逢暇日珠履托羣賢山擁墻初亞林疎徑屢穿身隨沙際鶴飲啄到平泉石自吳人壘梯懸漢棧牢白楡星歷歷蒼蘚路髙髙宛得棲林趣渾忘步屧勞下山無定所隨意各分曺澗白泉初徙籬金菊未枯夕曛含略彴亂石防樗蒲密坐千人許迷途八陣俱不因爨煙細何處覓行廚風磴雙亭外疎藤蔓十尋龍蛇寒自蟄鳥雀暮長吟待結千花墜應同萬桞深隔林催未起獨坐想濃陰屨滿西南戶堂臨上下洄落成凡幾日勝引喜先陪監史新圖格壺觴舊醱醅謝公能賭墅防見捷書來小閣檐端起虛窗樹杪憑忽驚黃屋近更繞翠微層九日今年悔諸公逸興能尙書期可再雪後轉須登

題周恭肅公畫牛二首

白川畫龍兼畫牛繞村急雨菇蒲秋百年紙墨黯無色雲气溟蒙猶未收

牧童橫笛吹不得背面卻防溪上山記得濫溪西去路荻花楓葉淺沙灣

沈烈女詩

吳趨沈氏女許嫁黃小同墨車𨿽未迎媒妁言已通黃童抱羸疾十九年命終沈氏得凶問淚落如泉江布總箭筓髽防服治衣工上樓不下樓顦顇緜春冬含辛桂枝蠧食苦蓼葉虫父母勸之嫁女恚經樓中須臾救復活自誓永不雙獨居三十年兵革俄乘墉全家盡逃匿女仍守樓牎結我裳與衣輟彼飱與饔一笑歸黃壚之死何從容層層虎邱塔下臨松柏桐兩家謀合筮咸相從小字書新銘白石沙磨礱雙飛花蝴蜨並蔕生芙蓉春水鴨頭緑秋艸雞冠紅花船恣來往愛泊山西東吾願遊冶女視此馬鬛封

題腰鼔圖

細腰急捧鼓參撾水調兼歌穆防沙料得翻身誇絕技只嫌插鬢少葵花

邱漢陽壽詩二首

自從江漢櫂歸舟云壑棲遲三十秋占得釣磯臨海宇至今八十轉風流

圖經七十二福地其二乃在東楚問先生林居盋池近長年不攺芙蓉顏

屠維協洽

元日同孫【枝蔚】毛【奇齡】陳【維崧】吳【雯】汪【揖】諸徴士喬【萊】舎人湯【右曽】上舎集曺舎人【禾】書齋遲李【良年】潘【耒】不至卽席限韻二首

勝引期元日虛齋束五經客來衣半白杯至眼俱靑密坐更番攺淸言次第聆燭花髙不落嘶騎且回停樂極修簫譜觴行罷酒監同聲歌郢曲異味轉吳帆東閣花須放西山翠可鑱還期共潘李並馬試春衫

古意投髙舎人【士奇】

奕奕九層臺泠泠五弦琴威鳯刷其羽歌舞樂帝心朝儀靈沼上夕息髙梧陰覽輝千仞余求友及遐深爰居本海處亦復辭煙潯東門一戾止遊目嘉樹林和風動閭闔百鳥啾啁吟獨無笙簧舌臆對難爲音主人軫物微飼花若黃金食之非不甘愧莫報以琛寄言鸞鳯侶釋此歸飛禽

酬閻【若璩】

烈火燔帝竹秦鏡忽以淪番番濟南叟後死耄而勤腹笥傳少女齒落余空齦掌故穎川來何由聴其眞所怪張歐陽疑義黙不申金絲魯宮響科斗蟠輪囷俄遭巫蠱發竹簡迹久湮梅生千載後一一紛羅陳其餘航頭字捃摭亦有因譬若完衣裳安用重補紉文從義艱晦體殊絕蹤塵孔書旣咸在謨誥恆鮮新何不正今譌去險歸溫純此義誠難知疑者頗相循閻生並州彥徙宅淸淮漘昨年應詔至旅食春明春小心對縫掖餘勇刺古人示我一編書其言狂且醇諸家援王吳百氏搜墨荀幽室決窔奧希音辧韶鈞𨿽爲見者駭猶勝徒呫呻吾生嬾述作老矣潛悲辛君非漢井丹經義何紛綸況有紈扇詠贈我情彌親客子寓招提不出動盈旬春冰玉河裂艸暖波粼粼紅杏舒繁條翠嵐壓重闉相期出郭遊西山恣回巡並馬騁劇談九皇八伯民醒卽坐松石醉卽臥花茵

禦試省耕詩二十韻

長樂虯鐘啟端門羽杖排良辰元已近暄景暮春佳帝念勤民切羣情望幸皆蘋風吹近遠蘭澤洗氛霾銜尾中流鷁拳毛內廐騧農輿沾雨露兪騎束鞞靫沙栁津亭岸山松驛路牌西疇一以望東作此時偕於耜分原上提筐饁水涯杏花殷似火菖葉小於釵巷靜餳簫市煙澄土銼柴倉庚飛習習布谷語喈喈樂事紆幹顧丰年協

睿懷歌時成夏諺行處卽堯階帳殿開黃屋人家繞翠厓定知先稼穡力爲減徭差吉日宣王禱空同軒後齋星躔齊北拱聲教已南諧曲渚冝浮洛芳尊迥勝淮宸遊多悅豫振旅入天街

送張大理【云翼】省親臯蘭結婚作

才投縞紵慰臨岐別酒翻慳雪後持聴棘暫辭歸覲日桐爲譜述昏詩咸陽紫鳳秦臺迥京兆靑螺漢殿知此去心懸淸禁月重逢應及桞如絲

爲姜【宸英】題畫

潞水秋風上短槎日湖南望水雲賒空教

天子知名字不賦長楊賦白華

送施【鹽範】令什邡

早綰銅章去嚴程莫滯畱連云仍舊棧到日恰髙秋訟向泉邊聴書從鳥外郵毋嫌山郭小漢將此封侯

寄酬張五處士兄【彥之】

五茸多富室算緡苦煩挐兄也𨿽屢空家居能晏如糠籺恆不飽寄詩饒鴈魚何哉園冊不鈔貨殖書

和田郎中【雯】移居韻

道南道北書一車田郎與我齊移家月俸𨿽分五斗粟相呼野性同麏麚濁醪盈杯注淶水暖湯濯足歌彭衙風簾無額星炯碎短墻縱葺仍夭斜前喜有兩棗樹凝想滿眼他時花誦子山姜詩句爽有若暝坐翻金鴉盤空硬語和未穏月黑漏鼓咚咚撾布衾不睡我亦爾牽牛獨處嗤防媧

題李檢討【澄中】所蔵明月蘆鴈圖二首

吾家水閣傍江斜風荻侵檐一丈花連鴈低飛渾不見只聴拍拍響圓沙

遠岸風微宿雨殘天邊忽湧爛銀盤盧河橋畔秋容好比似南湖一曲看

淨業寺看荷花同嚴四檢討【繩孫】作

香剎緣隄轉官橋信水流緑云千萬頃不見采蓮舟

李檢討【澄中】惠鮮鰒魚賦詩

海岱惟靑州水族不可算有魚其名鰒托命白石矸孔如螺者九體具蚌之半浮沈信潮汐出沒昧昏旦湲湲逐崩濤汨汨臨駭岸漁師三五輩利刃挾新鍛迎寒解衣褌燎薪雜石炭俄而投衝波若勇士赴難滑苔裹獷殼自恃兩堅悍彼石陷死地嗟汝豈得竄殺機伺巧發一割乃中斷黨附安可常徒令見者嘆是物昔所珍不數鵠鴞胖彥回三十枚曽鄙萬錢換李君家諸城古臺瑯琊畔封書敇官奴鄕味來歲晏荒途犯風雪羸馬走顚汗以之貽故人腥涎尙未澣疑有蠙珠存無復朽索貫饌法失嚴食經忘馬琬庖防異羮臛南北互譏於焉出新意滓汁借糟灌雜雜筠筐排一一桂火煆𨿽殊馬甲脆足勝羊胃爛觀頤匪自養比鄰呼酒伴饞扠了陶盤不食眞鈍漢

送耿副使之官隴右

雙旌曉發動徵塵猶見黃花驛路新樹屏莫辭朱圉遠封侯須與玉闗鄰魚龍積水褰帷近馬鹿晴山繞幕春到日西堂畱牘少尺書須寄倦遊人

佛手柑二首

柰女環初脫金仙露最甘萬重來水市一笑啟筠籃味豈逾淮變香仍隔嵗含回思珠海住千樹嶺雲南宛是只林得宜從漢殿傳浮江螺女外置驛橘官先白截鵞肪嫩黃堆琖圓尙嫌香气遠分傍枕函邊

上章涒灘

平蜀詩十三章【並序】

【臣】伏見

皇上卽阼以來仁聲溥洽凡在海外重譯來格邇者巴蜀負固蕞爾叛冦神人交憤六師所向何堅不摧皇上先之以徳化未卽咸劉乃凶渠旣殞餘孽罔悛天威赫怒爰命虎臣五道分軍罙入其阻日未浹旬保守成都防定正月丁巳防書上聞誕集文武臣工宣於闕下僉曰蜀冦之不靖於今六稔

皇上休養民力湛靜不絿金鏡在握朗照萬里之遠山川險易了若掌中

廟算恢宏指授方略以師則武以時則利以將相則和調用能不日成功

聖武布昭遠邁隆古臣以布衣被蒙

恩澤拔置史館粵稽曩昔劉辟旣擒韓愈進元和聖徳詩明之平蜀劉基亦作頌以獻【臣】𨿽蒙滯躬逢盛際於以頌揚丕烈其何敢後乃拜手稽首而獻詩曰

皇帝聖哲靡逺勿瞻南諧北燮西被東漸蠢爾不庭憑阻滇黔爰居巴蜀以逞戈銛

皇帝曰咨元戎是敇欲宣武功誕敷文徳冦眾來挑我堅壘壁匪久其師卹民之力

民力旣卹士气孔揚我車我牛我倉我箱芻茭菽粟在巘在岡萬夫豫附萬馬騰驤

魁渠肆殄梟謀日阻

帝曰可哉命整云旅分鑣以馳揚旌負羽或搤其吭或擊其膂

赫赫奮威師度七盤旣下葭萌入閬中闗桓桓勇略鳥道鉤援緜井旣收遂復錦官

如彼東瀛用注螢爝如彼衝風用捲秋籜昧雉斯經窮獸乃縛徹其幟竿淸我堠柝

蜀之黃髮植杖以遨蜀之黃口聨臂而謠壺則有漿簞則有醪或徯於野或迓於郊

乃疆乃理榿林棘路爾宅爾田輕爾徭賦巴貢其牋賨輸其布棧谷梯山千里褰沂

防書夜奏徹於

宸聰午門斯啟宣示臣工小大稽首蹈舞攸同庭燎晢晢光如日中

我出我師正月初吉至於益部曽不旬日矯矯虎臣殆罕其匹

帝心是嘉首用遷秩

人亦有言師克在和惟此成功

廟算實多貳者勿族降者勿苛

皇仁之溥四國是吪

井絡旣平坤垠式奠防詔牂牁載歸赤縣

皇帝神武俾修組練亦有昆池於焉習戰

聖有恆訓儆戒無虞凡百有位職思其居勿謂外寧官守或渝小臣作詩以贊訏謨

題李檢討【柟】梅花圖和韻

樂飲髙齋勝都亭不易哉客從元夕暇花擬故園開未雨莓苔潤衝寒雀豹來若爲方法便分乞小牎栽

刺梅園餞別陸【進】遊汝陽

刺梅園裏靑松樹笑我頻來竟白頭避暑暫辭褦襶客停杯又起別離愁村煙斷續陽人聚山色東西郟縣樓餘事機云時唱和莫忘日下置輕郵

題湯上捨【自牧】潛籟軒

香艸芹城外幽居虎峪隈緇塵吹不到白鳥有時來萬籟入門寂羣花繞屋開家僮聞剝啄知得異書回

七月晦日賜藕恭紀二首

宸遊西苑念詞曺踏藕連船出鷺濤白蒻金門教徧及靑泥玉井訝新淘欲添素節秋迎閏【是歳閏八月】看漉花磚日漸髙賜果自來聞曲禮不圖異數小臣叨

分載箯輿路未賒冰條玉筍淨無瑕蒸來須實麞牙稻雪後寧論虎掌瓜故事繙書前代少歸田對客異時誇余根試傍柯亭種驗取薫風紅白花

送慕主事關杭州

江漲橋邊路星隨使者來須知持國計端借軼倫才書幌晴湖捲茶檣夜火開西谿春信早誰並詠官梅

題吳徴君【雯】詩卷一首

籍甚吳郎大雅材賦詩不上柏梁臺翻飛卻似橫汾鴈幾度秋風上苑來

送趙主事【吉士】闗揚州

珠簾十里江都市鐵鹿連船估客檣持節自來星使重算緡須比水衡彊橋邊揚子仍開驛桞外平山舊有堂到及梅花官閣綻好攜賓從促飛觴

贈別梅【庚】三首

宛陵才子數都官似爾淸詩和者難猶記春遊潭柘寺下方防筆到層欄

東田西曲我曽居擬向茅山讀道書此意沈吟三歳久送君南去轉躊躇

谿山重疊細泉分畫手由來最軼羣輸與田郎團扇好秋牕看寫敬亭云【謂學使雯也】

奉酬相國馮夫子問病之作

月閏延秋序樽空病酒徒黃楊生易厄烏幾憑逾孤夫子勝龍樹奉錢資藥鑪淸風兼有作宛使蟄虫蘇

送十一叔還裏卽作豫章之遊二首

沙隄棘樹路依然再到京華四十年客裏鬢絲驚並老愁中藥裹疊相憐觥籌尙記投賓轄姜蔗都無負郭田此去南湖仍暫住未容髙枕竹林眠

大江西上縂風湍猶勝驚沙老據鞍擬共故人登快閣便浮小艇溯層灘竹雞格磔云根語蘭艸靑蔥鏡裏看南道逢迎應不少莫輕畱滯等長安

曝書亭集卷十

欽定四庫全書

曝書亭集卷十一

翰林院檢討朱彞尊撰

古今詩【十】

重光作噩

送陸參議【光旭】督儲江北兼訊龔方伯【佳育】金司臬【鎭】田學使【雯】

春盤細菜散觥籌暇許招尋醉肯畱遲日最難花下別輕塵卻向雨餘收熟知官閣三山近預想燈船五月遊驂竹黃童應笑語石城嶽牧縂風流

題李檢討【澄中】濯足圖

我昔左海遊曽爲東武客夕陽一騎人不知馬耳晴峯照金碧夢想靑蓮五朶開雩泉百折流瀠洄當時濯足若逢爾筍鞵桐帽忘歸來攜手日上超然臺

夏日瀛臺侍直紀事六首

暗水三橋出明星萬戶開玉堂鈴索動宣喚入瀛臺宿葦多於薺涼沙白似冰朧朧深樹裏忽露九枝燈麗艸云根潤風花舄下香蓬萊今始到眞在水中央太液新蓮菂金盤曲宴初

君恩念蠲渇先賜馬相如

螭首濡毫罷蛾眉散直歸鑪煙香未歇荷气復侵衣紫籞千花露金塘萬栁條牽罾容左史徐度赤防橋五月丙子侍宴保和殿恭紀二十四韻

柱下隨周史琴邊聽舜歌

廟謨神防勝荒服逺人過蔥嶺車書接條攴部落多郵籖防重譯貢使百明駝黃帕開封速花甎視日趖九賔齊脫劍一士許鳴珂乍槖螭頭筆還衣鳯尾羅逶迆緣幔閣踧踖步鑾坡天半聞

淸蹕塵中隔絳河班聫小侯近禮異叔孫苛粔籹官庖出葡萄塞馬防壺冰淘紫苣山葉裹瓊禾割肉容臣朔傾心到尉佗上云畱麗曲深雍舞蠻鞾喜溢

龍顏甚衰慚鶴髮何見知眞特逹矢報尙蹉跎懷核披香案分酮太液波自然蠲暍暑直覺去沈屙煙淨髙城栁風傳別殿荷景猶長北至序正秩南訛

帝治原無外

皇居信有那萬方皆屬國六詔敢橫戈洱海兵將洗苴蘭石可磨宣功宜作頌

聖徳邁元和

題王舍人【嗣槐】西山遊記三首

三年索米住長安咫尺雲峯欲上難讀罷髙文但西笑開簾試隔女墻防

盧師說法己千霜石上松猶四尺彊我亦曽尋二龍子夕陰防筆在莓墻

上方絕磴最嶄巖花藥春叢靜不芟六聘山中三日住輸君秉燭入空嵌

臨淮口號

鮮鯽臨淮美傳聞尺半彊秪供津吏索不放老夫嘗秋杪同周【篔】王【翚】李【符】龔【翔麟】邵【璸】捨弟【玠】從子【建子】遊攝山是夕包【銘】曺【彥樞】適至際曉周覽山曲信宿乃還【翚】圖爲行防子各紀以詩予得四首

一峯立如繖眾峯韜陰霞有時眾峯露一一靑蓮花我來秋己深白露零蒼葭同調五六人志在窮幽遐出郭屏傔從取徑入防岈髙墳何王墓但有麟辟邪犬吠疎籬根鳥棲枯樹椏毎因靑谿曲遂使略彴斜山僧逺迎客拄杖披袈裟坐我靑豆房汲泉烹紫茶

槭槭霜葉鳴皎皎霜月白豈期深山中乃有不速客將無禦風行吹落大小翮手持竹如意並坐萬古石舉杯斟酌之酒戶笑連擘東林鐘魚聲相答永今夕

淩晨取微徑栗杖叩精廬病葉脫鴨腳斜門束林箊秋盡澗泉涸防窟徙潛狙谿橋凡屢渡徑艸多未除西上天開巖縱觀石壁書大江流舃下日午風舒舒急槳撶盧舟有若逆水魚不知躋絕頂蒼茫復何如

山遊逾信宿未能極深窈我僕迎路隅掲步出叢篠比邱指雙松紀年千歳少何人植此樹毋乃明僧紹摩挲捨宅碑風迹尙未杳王郎妙山水能事擅江表試畫偕遊朋煙液信昏曉經營殫意匠攺月庶能了

晚登燕子磯同周布衣【篔】柯舍人【崇朴】各賦三韻

舞燕寒不出危磯淨無塵夕陽射亭柱逺渚移釣防應從長蘆畔指防登髙人

魯太守超席上賦

海內詞流防派分盡誇皇甫士安文【太守作今詞選序】正愁縞帶交期晚蚤有瑤華驛使聞歸路亭臯飛木葉放船薛澱冷湖云十年夢寐西堂燭今日題襟得共君

贈徐丈

石帆先生海嶽姿盛年解組棲山茨耕漁軒竹長千个上下崦梅開防枝有客問年書亥字閉門轟飲過申時只今介雅多新句好續金蘭舊日詩

黓閹茂

送徐中允【秉義】假還昆山六首

紫陌春晴匹馬歸淸江南下一帆飛人生半百且適意未見朝衫勝芰衣

經義紛綸致異同誰能閉戶軟塵中著書終讓名山好輸與周南太史公

舊侶荊髙對酒頻香螺畫榼五冬春獨醒客去無堅坐臥甕憑誰捉醉人

石湖居士範成大金粟山人顧阿瑛歸向東吳無个事畱賓題徧艸堂名

爛漫防煙煮野蔬菘根秋末韭春初到家一事差堪惜不食松江巨口魚【中允性不食魚】

淥波碧艸望中遙劉井柯亭轉寂寥他日歸帆下吳苑先防竹杖訪平橋

送張【劭】之平遙

彼汾沮洳吾舊遊送爾匹馬逾徐溝人行芳艸碧於水日出杏花紅滿樓榼中酒味苦桑落簾外鳥聲黃栗畱客居適意逺亦得搖筆賦詩何所求

送編修孫【卓】使安南

詞臣銜

命自螭坳親捧天書出漢郊萬里驂鸞經北戶百夫騎象迓南交蕉花紅壓桄榔杖蘭葉靑連翡翠巢知有淸文冰雪並能令瘴雨洗黃茅

李檢討【澄中】紺園雜詠六首

荷陂

風過蓮葉香日出釣船去不聞雞犬聲但有防防語

栁浪

防岸緑楊齊濃陰覆水低東風吹太急扶起過橋西

緑水軒

軒中獨木幾檻外獨木橋際夜沙月明蘆荻風蕭蕭

防心亭

雜卉秋尙開淺莎晴可坐於此獨寤言浮榮等糠莝

鏡香樓

吾裏鏡香亭君家鏡香樓滿池鴛鴦浴四面芙蓉秋

松風臺

山月無片雲夜半松風起欲寫入瑤琴風聲吹不己上巳萬栁堂防集同諸君和相國馮夫子韻二首

不到閒園己隔年緑楊髙映女墻連無妨並馬橫橋渡更許深杯曲水傳徑仄易侵蘋葉小日晴況有杏花妍舞雩幸忝從遊列澹沲春光過禁煙

小徑升堂步屧偕隄沙遙築避塵霾歌翻驟雨新荷好地比崇山峻嶺佳露井有華滋藥甲春衣無桁掛松釵永和防後斯遊最禊飲蓬池未許儕

送陳四處士【晉明】再入楚二首

燕山雪後送君行茸帽駝裘馬上輕一片晴川萬楊栁春風重入武昌城

官淸幕府足棲遲漢上題襟定有詩鑿井便爲王粲宅行歌隨處葛疆池

沈詹尹【荃】崔少詹【蔚林】招同湯侍讀【斌】施侍講【閏章】潘檢討【耒】飲限燈字

九月秋陽气尙蒸晚來欲雨薄寒增黃花插帽經三宿白薴裁衣試幾層小鳥飛翻檐外樹微風升降酒邊燈相期偶值趨朝暇起問咚咚鼔未曾

同作【時重陽後三日】

潘耒

西峯鎭日翠崚嶒儤直無因得共登九陌年華銀箭水千秋心事玉壺冰惟因緑酒親元亮莫遣黃花笑季鷹卻憶升平多故事醉騎官馬簇紅燈

送查上捨【升】之湖口

爾去彭湖口香鑪對客牕潮痕灌嬰井果否應潯江

除日保和殿侍宴

佩結緋魚後樽開白獸先呈能勾樂隊密坐潤鑪煙紫路頻除夕靑燈異往年誰當頌椒防猶侍

聖人前

昭陽大淵獻

元日賜宴太和門

垂衣逢盛際輯玉盡來庭白醖三光酒靑歸一葉蓂新年

恩較渥昨日醉初醒九奏鈞天曲風飄次第聽

十三日乾淸宮賜宴

詔許宮門入人隨陛防移江梅低壓帽火樹密交枝旣醉盈觴酒無疆萬壽詩夢遊眞不到今夕奉恩私

是夜賜內紵表二里一

元老傳

天語殊恩及侍臣禮優加束紡價重抵雙銀笑答妻孥問爭尋剪尺頻光風今嵗早春服最宜人

十五日保和殿侍食

露艸詩歌雅雲天易象需不圖大酺樂獨許小臣俱注盌茶膏滑堆盤菜甲殊嵗除曽幾日四度飫堯廚

是日再入保和殿侍宴

乍賜晨餐出仍容午宴陪一夫馳秉翟七校下傳杯妙舞娑盤歇華鐘取次催分明衣上月攜自九霄回

二十日召入南書房供奉

本作漁樵侶翻聨侍從臣迂疎人事減出入

主恩頻短袂紅塵少晴牕緑字勻願爲溫室樹相映上林春

恩賜禁中騎馬

魚鑰千門啟龍樓一道通趨翔人不易行步馬偏工鞭拂宮鴉影衣香苑柳風薄遊思賤日足繭萬山中

三十日

上自南苑回賜所射

壹發歌文囿三驅入漢郊乍肥淺艸窟宜入早春庖賜向燈前出歸從馬后捎食經繙未得方法試燔炰

二月初二日賜居禁垣

講直華光殿居移履道坊經營倚將作宛轉繞宮墻對酒非無月攤書亦有牀承

恩還自哂報國祗文章

駕幸五臺山恭紀三首

圖經曽識五臺名想見雲從帳殿生節物乍分春恰半登臨最好雪初晴林香紫鴿翻風上月黒金蓮照地明定有山靈呼萬歲不徒龍象下方迎

花宮髙下繞臺懷鐵鏁層層鴈齒階代郡雲山連朔郡北街星斗劃南街千夫試轉淸涼石二月如燔泰岱祡望秩百王曽不到天教

宸藻首磨崖

紫府仙居嶽鎭同削成太古想神功地傳竺法蘭棲處山入勾龍爽畫中曲磴溪流頻度馬晴雲舄下數歸鴻省方豈爲尋沙界特采天花壽

兩宮

駕自五臺回賜金蓮花

紫府蕃神艸金花近

禦牀獻非緣鹿女

恩許載牙箱一束叨

殊數千金補禁方丁寧須什襲或恐夜生光

銀盤菇

細菌多無算銀盤大一圍未殊楡肉脆更較樹雞肥禦墨題猶濕嘉蔬物豈微流傳文館記盛事景龍稀賜紵紀事

上闌初日映簾犀

天語聽傳紫閣西織自珠宮加熨貼擎來黃紙驗封題折枝花訝臨風並掉尾鯨看戲水齊端綺入春

恩再洽稱詩彌媿在梁鵜

賜禦衣帽恭紀

鶴紋初啟尙衣封藤帽朱絲自九重日角乍辭宮樣穩冰紈不散

禦香濃玉堂掌故傳他日淸鏡衰顏話舊蹤回憶滄江六年事筍皮荷葉釣船縫

醍醐飯

絕品醍醐飯人間總不知素餐臣節媿推食

主心慈九糳長腰米兼金六寸匙靑精徒自滑較此駐顏遲

賜鰣魚

京口鰣魚尺半肥黃梅小雨水平磯無煩越网千絲結早見燕山一騎飛翠釡鳴姜才敇進玉河穿柳旋攜歸鄕園縱與長幹近四月吳船販尙稀

憎蠅

曉夢晨光裏羣飛戶尙扄慣能移白黒非止慕羶腥曲幾思投筆輕巾屢拂屏北牕眠未穩孤坐憶江亭

憎防

尺二田間鼠何來廣廈中須看縛筆易聲比數錢工未肯腸三易須知技五窮銜蟬如可聘滅燭臥宵終

送杜少宰【臻】視海閩粵二首

漢將樓船逺受降重臣疆理到南邦山程越嶺復見嶺水驛下瀧還上瀧榕葉淸陰交露輞梅花疎影入吟牕不知五色羅浮雀玉節前頭日幾雙

暫輟山公啟事書周巡閩海自扶胥廿年己失魚鹽利百戰猶存蕩析余鴈戶沙邊尋舊宅鮫人渡口趁新墟恩言卻似平淮後相度來宣走傳車

早秋西華潭

殘暑秋逾熾涼風午乍催微波蓮葉捲新雨豆花開宛轉通橋影淸泠傍水隈夕陽山更好金碧湧樓臺

夜起

銀浦懸宮月金風動井榦魚云吹不去虯箭滴初殘木落南樓早山連北口寒秋來無別夢夜夜望回鑾

送宋僉事【犖】之官通潞四首

十里鶯花露輞前慶丰牐水得漁船莫嫌一出春明逺猶是城東尺五天

中盤曽聽佛樓鐘按部重登紫蓋峯料得使君吟興發塞門百道走紅龍

漁陽松繖寶坻魚浭酒吳船味不如更憶昔年移柳在濃陰輸爾晝簾余

白馬銀鞍紫絡纓引弓曽傍屬車行爲郎未老單車出射虎重過右北平

次韻贈沈上捨

沈郎詩格瑚鉤曽題八詠之髙樓著書應過習鑿齒論事不數賈長頭橋門鼔篋又三載社酒治聾須幾秋愛子齋居花滿眼疎簾淸簟坐銷愁

題髙侍讀江村圖二首

菊磵疎寮舊迹存畫圖髣髴見江村雙橋盡許通舟楫他日柳陰來叩門

杜甫南鄰有朱老吾將徙宅問東家水邊沙際閒田闊添種鴨桃千樹花

題畫羅漢

梅生小十六羅漢筆力逺勝盧楞伽我題此幅更奇絕人影痩於枯木查

題雪中垂釣圖

九十九澱畿南水五三六防塞北鴻雪花溟蒙濕柳絮人影瑟縮枯蓮蓬易酒淶酒村罋白東家西家鑪火紅此時堅坐不歸去一笑無乃天隨翁

爲王祭酒【士禎】題畫冊二首

滸山濼口水糢糊穉柳夭桃何處無他日雪堂畱客逕不難疏鑿擬西湖

寒江窠石早梅舒此地仙居也不如但恐瀑泉侵案濕小牕催徙讀殘書

法酒

敇自宮門下香從內庫來綠瓷雙罋滿黃紙一封開燈火將除夜屠蘇最後杯沈吟

主恩重入手且先催

官羊

考牧傳周雅炰羔憶楚騷肥應速諸父瘦敢讓聨曹家祭占丁己毛牀鉸圏牢賜生臣必畜詎忍授屠刀【少牢饋食禮日用丁巳齊民要術養羊法三月毛牀動則鉸之五月毛牀將落鉸取之八月又鉸之】

鹿尾

東丹王子畫移刺楚材詩【鹿尾漿始見楚材集】凥截漿尢美肴蒸味最奇須停射工脯不數果園貍燒尾聞唐日今朝宴亦宜

梭魚

雉關東最梭魚味更良刺方靑鯽少鱠比玉鱸香賜出春初早攜歸尺半長罟師題字在【魚鱗有字識獲時系十月十日】寧分小臣嘗

除日侍宴乾淸宮夜歸賦

千門除日己春融兩度椒盤侍禁中坐聽鈞天仙樂後起看珠斗上闌東歸鞍笑逐三騣馬守歲歡迎五尺童不是云漿浮鑿落衰顏那傍燭花紅

曝書亭集卷十一

欽定四庫全書

曝書亭集卷十二

翰林院檢討朱彞尊撰

古今詩【十一】

閼逢困惇

元日南書房宴歸

上復以肴果二席賜及家人恭紀

才承曲防侍仙闈又撒瓊筵到北扉歲酒更番移席勸王恩一念感心微比鄰漏下驚窺戶兒女燈前笑攬衣閒向金坡說遺事全家賜食古來稀

自禁垣徙居宣武門外

詔許攜家具書難定客蹤誰憐春夢防猶聽隔城鐘

送張先生巡撫山東二首

十二山河大小東中丞持節鎭繁雄循良久數張京兆副相依然漢上公井稅蠲來靑帝壤屬車迎及素王宮防花秋色看逾好秀澤單椒儼畫中

泰云堂上酒曽酣種竹開亭徑舊諳山湧髙城雙防外池分新水七橋南要知政簡無畱牘可許朋來賦盍簪凖擬春風陪杖屨重遊細酌濋泉甘【濋泉予客濟南時所鑿】同黃【虞稷】周【在浚】彭【桂】飲劉學正【中柱】齋

國子先生屋數椽晴牕齊拓衍波牋詩題史籀岐陽鼓書載泛光湖水船百罰深杯初度夜十年舊雨一燈前不嫌臥甕人來數日日牀頭醵酒錢

副相徐公庭中種蕉結實禹鴻臚爲作圖因題絕句三首

己愛淸陰防緑紗更看秋蕊綻靈芽丰宜門外園官老能得防人逢此花

日南曽記一叢叢合薦冰盤荔子紅誰料塵沙燕市滿露珠涼綴小亭中

十年靑簡待封題官燭長分太乙藜正值閒庭花放日便應焚稾禁園西【故事國史編成於西苑蕉園焚稾】

題汪贊善【霦】讀書秋樹根圖

千官仗下列蛾眉東馬嚴徐獻賦時安得斯人坐云壑披圖眞笑虎頭癡

同陸處士查上捨兄弟寓齋小集分韻得逢字

金水橋南楊栁西華潭外芙蓉衰年杯興未減隔歳詞人又逢爾汝何甥謝舅飛揚季虎頭龍夕曛戀客未落畱聽西林暮鐘

送益都馮先生集萬栁堂次韻二首

十里沙堤萬樹楊秋容猶未防新霜小車稷下將歸日上巳城東舊醉鄕坐立部歌聴總好田園樂事話方長千秋祖帳嬴疏傅錄別樽前有和章

白頭許賜冶源閒靑史難將諫錄刪此去耕漁尋舊侶且憑絲竹解離顏開簾浴鳥階前水過雨斜陽檻外山他日從遊期莫定彊畱嘶騎玉河灣

送張逺之桂林二首

濯枝新雨玉河隄送客遙尋五筦西自是驂鸞逐仙侶緇塵不上錦障泥

星郵南指伏波巖路轉衡山九面帆吟到相思江更好緑榕樹厎紫蕉衫

題王叔楚墨竹爲家上捨【載宸】賦

畫家畫竹專用墨李波文同己難得後來能事吳仲圭橫斜曲直無端倪誰爲此圖王叔楚意象豈必全師古竹枝大者一尺彊其餘瑣細抽風篁山泉泠泠走石罅可惜無人坐銷夏潛江主人購得之索我防筆題新詩吾家長水一茅屋北垞南垞都是竹毎憶園林燒筍時不戀樹雞及楡肉海陵曺嶽爲我畫作圖藥鑪茗椀書簽防年來松菊成榛蕪對此臨風一惆悵歸與歸與範蠡湖

送馮遵【祖】宰平陸

著書獨有五亭好作吏無如三晉閒醉裏襄陵官甕酒到來厎柱郭門山耕余讓畔田千頃吟對浮查水一灣白鴈年年度汾曲相思煙月防彎環

送周防軍【在浚】之官太原

曩客晉陽城逢君館香界羣公方愛士列席邀旅話君時一逄掖血气自矜邁髙坐噉彘肩勇若舞陽噲百壺恣傾倒寸心無蠆介此防二十年平生意所快川塗屢漂泊第宅攺湫隘謀生術愈疎汲古心匪懈詩圖審正變樂章別流派博稽皇象碑耽讀向平卦以玆河漢才金門足遷拜一官趨幕府諾仕吁可怪衣垢馬足塵气短酒壚債所幸山水區轍迹舊曽屇琤琮難老泉分流注蒲稗中有長生蘋蔥靑儼圖畫峪藏千佛經遺迹久未壊吾初見之喜力欲抉幽砦徙置叔虞祠琳瑯等金薤事惟慮始難謀以蓄疑敗【風峪洞中有北齊天保時刻佛經石柱一百二十六予客太原謀於王方伯顯祚曺副使溶將啟而徙於晉祠築亭貯之有方使君持不可乃止】好奇君過我試往破天械築亭古柏交移石秋陽曬廣搨九萬牋流轉都市賣卽事良可傳居卑莫深喟行春狐突山翫月鮑昭廨適意亦由人愼勿形神瘵

送田少防【雯】之楚分韻得江字

前年白下君送我臨當解纜抜栁椿勞勞亭子惜分袂津吏伐鼓聲逢逢今年燕市我送君西山積雪連崆防夕陽欲落猶未落返景倒射紅油牕人生防難別苦易君又乘傳熊渠邦川塗迢遞四千里計程涉濟河淮江翻飛蒼鴈且莫致攬環結佩何時雙深杯當前冝縱飲滿貯獸火傾羊羫坐中曺【貞吉】謝【重輝】鬭奇句掉險類舞都盧橦譬諸宮商疊相奏竽瑟椌楬紛琤摐君亦錄別畱新詩偏師一出長城降古來文人志開濟豈必翰墨驚冥憃邇者七澤罷兵革燒畬買犢齊耕防芻茭米粟待輸挽筥防稯秅爭牽扛有時淸暇集參佐赤防湖口浮艂艭雄風颯然蘋末至怒濤直指臺根撞武昌魚泔十千尾冝城酒醖二百缸維藩樹屏昔所重快意不在張牙幢吾今謫官一無事思從楚客搴蘭茳題襟漢上許酬和他日抽帆偃畫杠

送曺郡丞【貞吉】之官徽州

勝絕新安郡髙秋擁傳行江流淸見底山色翠當楹萬壑云爲海三都石作城漆林分井社松蓋辧陰晴墨愛麋丸漬茶先谷雨烹由來風土美見說訟庭淸之子齊東彥才華鄴下並詞源白石叟詩法玉谿生鳯詔趨晨久鸞臺典籍榮後來薪愈積老去驥長鳴豈厭承明出遙思廏吏迎名山謝康樂隠吏許宣平晚飯桃花米春防竹筍萌麥光題素紙龍尾滌金坑暇有懷人作知同惜別情十年呼薊酒雙調譜秦箏忽漫登長道沈吟數去程迹猶淹旅食心己定歸耕七里嚴陵瀨千秋黟帥營相尋試酬和編筏采紅蘅

贈別孟【楷】二首

老夫臥穏謝浮名羅雀閒門少送迎一事近來差快意篋中詩得孟云卿

碧山學士王聖與鑑曲詩人陸務觀五百淸詞才過眼最愁花外送歸鞍

詠柿

累累八稜柿托根西山陽一株一畝陰虫鳥莫敢藏烏稗秋迸實赤葉新翻霜團酥釀甘露冰齒流寒漿回憶三伏時毒熱難周防永日無片雲焦煙起連岡行人經樹厎豈異冰壑涼此時儻結子瓜果安足方柰何風淒其摘來始盈筐嗟爾生非時難誇受命彊況值蟹膏肥配爾慮見殃憧憧往來人掉臂不一嘗空煩黃口兒燈火市道傍南鄰煨竽栗北捨鳴椒姜炎涼疊相代斂退分所當幸有林居人愛之終勿忘

題東浦學耕圖二首

上書空敝黒貂歸賣賦年來計漸非爭似爲農東浦畔醉吟獨速舞蓑衣

老我靑緺嬾束腰薄田枕水傍灣橋明年準擬全家返也買烏犍種楚苗

題汪檢討【楫】乘風破浪圖

汪君才地何崢嶸直與東馬嚴徐並一朝銜

命使絕域瀕行封事上九閎乞降

禦筆示海外永使荒服輸其誠僉曰不可

帝曰可濃墨大字搖光晶

天子臨軒賜顏色容臺諫院那得爭瑯函錦題國門出車前騶唱揚三旌麒麟之袍繡織成靑絲絡馬雙鞶纓被以重罽紅猩猩南浮江淮達閩越長風五月沙雨晴天妃廟前釃酒行柁樓語笑潮己生梅花洋東天水黒但見日月星辰明一夫危檣赤腳撐防如山木騰鼯鼪百夫仰望目盡瞠峭帆風飽弓在檠又如張翼鷙鳥徵有時吟嘯訝缾笙千人同舟一心力不比吳越交相傾巨魚長似金背鯨揚鬐前導莫敢攖滿空霜禽飛且鳴黃衣蝶翅方鸝庚昏波忽抜虎蛟穴靜夜或睒驪龍睛潮雞報曉鼉報更三日竟指中山城中山君長搓手迎道旁張樂聲瑽琤傾城士女堵墻立筍皮笠重蕉衫輕叢筠夾岸煙梢平佛桑花開白紫赬日長使館坐無事圍棊隔院聞楸枰銀光砑紙百幅呈詩篇或與沙門賡愛君臨池用筆精艸書不減張伯英八分逺過梁升卿宣尼新宮碑一丈髙文摹勒傍兩楹更聞島中田少耕賓筵日日羅香秔佳酥之魚翠釡烹香螺勸酒黏緑餳糢糊深椀山藷羮遐風土正不惡亦有花藥同揚荊歸艎仍以鍼計程往還七見蟾蜍盈君來詣闕因陳情請假讀禮旋書棚卻金復荷

主恩賜投牒翻來遷秩榮憶昨送君秋气淸才逾一暑入

帝京金門咫尺我顚蹶君乃萬里來蓬瀛披圖雪浪防尙驚眼花欲心怦怦耳中髣髴波濤聲粉精墨妙誰經營恍疑博望星槎橫我歌長句揮散卓靑雲敢附千秋名

題侯【開國】鳯阿山房圖三首

四先生裏讀書莊也經營興不忘張筆孫詩陸經義孰居南北孰中央【謂張上舎云章孫孝亷致彌陸徴君元輔】

吾家亦有三畝宅千个篔簹兩樹桐輸與勾吳歸客健滿頭白髮帝城中

練江風物最牽懷藥布筠筒市滿街他日堂成須報我便拖竹杖覓吳鞵

沈上舎【季友】南還詩以送之

有客辭我行席帽白羅袷自言不得意歸當荷松鍤小園柘湖漘流水似淸霅離黃舞花梢靜緑照簾柙靑蒼風筠竿紫茜露藥甲都籃茶具列月波酒槽壓恆許二仲尋寜嫌三徑狹年丰鰕蜆賤市逺漁樵洽櫂歌夜尙聞香稻曉仍臿暇便操土風先民有遺札【上捨輯檇李詩】樂郊續私語雅制洵不乏憶昨擔簦來燕臺雪飛恰髙詠篋中詩得句奇且法燈火擁上元酒人齊賞狎陽春詎寡和轟飲恣深呷雅材一百五珠槃借爾歃駢詞妙徐庾經義析鄒夾謂當摶扶搖靑雲在俄霎豈意威鳯姿先鳴譲鵯鵊新霜危葉墮逺渚羈鴻唼別筵逾九日寒水響五牐竹節鞭乍持萸房鬢猶插倦遊憐歸人有若劍離匣攺歲誓言旋比鄰數鵞鴨

和韻題惠【周惕】紅豆書莊圖五首

離離紅豆映空亭裊裊牽牛上短屏最愛捨南風幔捲髙城不隔逺山靑

粥魚茶板近松門夕照雙浮塔影存一入畫圖看便好城居僻似沈尢村

全家擬泛酒城東已分生涯釣叟同他日招邀葑田北一帆風飽似張弓

羣雅之材一百五說詩匡鼎未應過老夫也擬刪箋注防墨研朱柰嬾何

吳船歸及早梅春淨洗東華防褐塵我亦潞沙旋放澑來尋北郭十詩人

嘉禾篇頌張先生

康熈二十三年冬

天子將登日觀峯十行詔下軫三農薄徭放稅寛租庸南徐夫子小隊從天廏賜馬繡纒鬉先時水旱頻告凶北逹河泲東濰灉晨炊不舉夜不舂夫子下車憂請發倉粟救鞠訩鄕師爲粥吏佐饔饑者得食皆歡悰有如鴈唼魚噞喁土鼓賽社聲咚咚服田力穡不敢慵麰麥旣登種稑穜泠風時至甘雨濃生我嘉谷黒白彤一莖乃見抽三穁露苗珠綴花惺忪照以澹月涼溶溶下有溝水鳴琤淙耕夫饁婦齊動容𦇤負稚子行蟨蛩百年野老訝未逢載筐及筥包以來告節使獻九重般般者獸宛宛龍連理之木蟠枝松玉芝紫脫靑芙蓉未若玆禾和气鐘靈苗驛驛芒茸茸八月其獲崇如墉輸之天庾惟正供我聞樂事舒心胸大賢美政孰比蹤不貪爲寶民吏宗

主聖臣良時乃雍五風十雨殊幹封

簡宋觀察【犖】

今年燕臺數雨雪雪晴九陌吹回風欲鳴不鳴曷旦鳥得過且過寒號虫茸裘已敝庫尙典濁酒苦貴樽長空故人念我儻分贈薊門白炭盤山松

題陳【履端】詞稾

尺書頻寄慰衰遲裠屐風流又一時珠玉連篇歌乍闋麼弦別譜小山詞

題洪生對酒圖

酒庫京坊六度開近無月奉市官醅荊髙舊侶多零落賴爾南鄰日往來

再題髙學士江村圖二首

荒茅結屋短墻垣不似金坡學士園只合年年借儂住漁竿漁网插溪門

勾吳嚴四畫難得比似菇村境復殊想象江鄕冝有此蛤蜊菇葉賀家湖

爲畢【大生】題扇

今年十月尙暄和雨後流泉響玉河竹扇未應收畫篋絮衣猶可著香羅籬根細菊冬逾媚砌下吟虫夜轉多得滄洲載新酒亭前捉臥甕人過

雨過劉學正兼隠齋觀石鼔文拓本

今秋最多雨【陸嘉淑】昧谷藏烏蟾【彞尊】枉書丙丁帖【魏坤】果符甲子占【劉中柱】夙興愁霞赬【朱載震】余澑消突黔【查愼行】折簡四門至【嘉淑】卜晝得所忺【彞尊】各各衝塗泥【坤】紛紛污鞾襜【中柱】入門老莎滑【載震】繞屋細菊黏【愼行】焜黃己摵摵【嘉淑】晚翠方【彞尊】濕徑乍一取【坤】油云俄重淹【中柱】側耳聽淅瀝【載震】深坐防濡霑愼【行】際此霾雺並【嘉淑】猶未霰雪兼【彞尊】臘釀淸五加【坤】獸火紅半鍁【中柱】安肅菜翦甲【載震】直沽蟹撐箝【愼行】海物羅瑣碎【嘉淑】山果咀酸甜【彞尊】捉臥甕人醉【坤】覬不速客添【中柱】中筵樂方畢【載震】主人發經奩【愼行】獵碣自陳倉【嘉淑】甲乙分排簽【彞尊】其辭儷雅頌【坤】其法妙鉤銛【中柱】選徒悉左右【載震】體物窮遊潛【愼行】秀弓旣云調【嘉淑】麋豕罔不殲【彞尊】君子爰逌樂【坤】籩豆充炰燖【中柱】詩疑吉甫作【載震】書命臣籀僉【愼行】車攻與吉日【嘉淑】比擬意交厭【彞尊】柰何馬鄭徒【坤】紛綸起詖譣【中柱】年殊成宣狩【載震】譜異姬嬴鋟【愼行】缺畫費咿嚘【嘉淑】密義煩顧瞻【彞尊】修藤蔓防【坤】勁艸萌勾尖【中柱】簪花女姚冶【載震】帶甲士凝嚴【愼行】作龍之而鱗【嘉淑】掀玃於思【彞尊】往在岐陽時【坤】曠野孰窺覘【中柱】受辛相夜杵【載震】敲火磨霜鎌【愼行】宣和忽移致【嘉淑】皇慶乃覆苫【彞尊】切磋畱太學【坤】愛惜蓋深檐【中柱】鉤金縱剜剔【載震】節角仍安恬【愼行】詛楚文久泐【嘉淑】亡秦碑或熸【彞尊】借玆典刑存【坤】一字直一縑【中柱】述書誦古賦【載震】攺席褰疎簾【愼行】車轄投亦得【嘉淑】接防倒奚嫌【彞尊】吏暇笑兼隠【坤】官冷慵趨炎【中柱】有酒傾玉缾【載震】無酒指靑簾【愼行】六街鼔咚咚【嘉淑】兩頭月纖纖【彞尊】欲行復被肘【坤】燭至還提槧【中柱】謂客毋庸歸【載震】險韻尙可拈【愼行】

旃防赤奮若

秋涇行示吳秀才【周瑾】

秋涇水上有落帆短亭子渡頭橫跨百尺橋蟹捨漁村合成市吳郎門對涇水流花南有堂北有樓吾來襆被過信宿三日五日常淹畱泔魚倒臘甕量酒傾新篘君詩老蒼賦溫麗有才如此翻不第蘆簾紙閣歷歳年穉子蓬頭婦椎髻婦爲吾妹子吾甥薄田涇上麄可耕埽除肯作一室計汗漫寜爲千里行相憐童穉情親早旅食京華吾潦倒昨者有客來武陽傳說容顏君不老人生六十猶未衰樽前只合開懷抱何況騷人屆初度燈火上元時最好歌長歌書艸書知君發函伸紙還軒渠吾今妻子返裏閭明年歸乘觳觫車君還秋涇定何日相期近結比鄰居

送王贊善【掞】視浙江學政二十韻

京國沙隄舊婁江甲第臨世家唐宰相經術漢儒林早射匡時策先鳴正始音才華王轢謝詩筆沈兼任偶出辭溫樹重來翫薛禽瑤山開四照丹地防千尋朶殿新篸管儲端每獻箴詢謀公望最眷顧

主恩深持節巡江介觀風采防吟色絲能辧石爨火定收琴洞壑包三九【道書洞天福地在浙江共二十有七】圖書足古今湖光仙櫂疊嵐翠防門侵紫筍茶教瀹烏巾酒待斟詞塲輸藻鏡交誼重苔岑十載逢靑眼相於愜素心別筵愁衮衮嘶騎去駸駸苑雪花猶積官橋栁未陰懷歸貪倚著投分忘升沈送送情何極勞勞思不禁還期承蓋處鄕曲共題襟

社日二首

防日社公雨芹泥香滿汀生憎飛燕至不放海東靑【海東靑畏燕子見歐陽原功詞】

藥甲何曽碧花枝亦未紅治聾有方法只恨酒錢空栁巷杏花歌同嚴中允【繩孫】錢編修【中諧】作

頻年住帝裏一山一水何曽經有若蝸負殻又若鳥翦翎疾風揚沙卷花去眼看春事如流星邇來罷官居肆意尋郊坰朝從潞河還犯卯酒未醒【晨過宋使君犖畱飲漫堂】雙橋東偏栁巷北小寒食後微雨零偕行者二子各各駐輿丁杏梢含苞猶未白栁條踠地今漸靑晴絲冉冉香細細卑枝嬝嬝髙亭亭村童灌畦愛防客轆轤井架雙銅缾種花此地己難得那不更縛香茅亭江鄕爾時春愈好西神山下泉泠泠閶門遊人連臂出筠車十里塡支硎只如南湖亦不惡桑鳩谷犬聲可聽紫荷花艸雜坐臥燕來竹筍生竛竮人生還家貧亦足何苦晨夕勞其形吾儕田廬況不逺峭帆柔櫓淩汀都籃兼防茶酒具悶拓小眼紅牕櫺吳歈越吟相繼和五日十日恣畱停念此令人反惆悵夕陽四顧愁冥冥

寄胡少參【介祉】

使君麗句過西昆賦格詩圖許細論轉粟年年先社燕抽帆處處市河豚吟防上客題襟滿書想髙齋揷架存孤負連船載滄酒故人未得下津門

送陳舍人【大章】歸黃岡

君姿玉山並君詩白雪髙豈意采風人力不及楚騷策馬去京國卻佩腰間刀深雍虎文鞾短後茶色袍但愁別須臾何用心郁陶素業在黃岡潮田滿江臯烏犍三百尾種秫持作醪暇搜耆舊文筆禿猩猩毛少年能著書此事亦足豪何時渉夏澳共爾浮金舠

贈耿都尉二首

承恩驂乘入明光賜第仍居履道坊日昃尙趨三殿直月正恆捧

萬年觴長楸走馬先歸埒小苑飛花近拂墻自有囊中餐玉訣無煩菊水餉南陽

萸房竹葉勸深杯月底簫聲次第催才子不妨如意舞酒徒倒接防回開簾最愛亭前瀑攺席宜登樹杪臺笑問琴山一靑鶴可能天際忽飛來【謂周郎中襄緒也】

納臘侍衛【性徳】挽詩六首

驟聽黃雞唱驚隨白馬來百年嗟輟瑟五日尙銜杯泉下知安往人間信可哀退朝憐相國封篋忍重開通籍題氊筆承恩攺鶡冠射烏天一笑走馬路千盤禁直昏鐘入廊餐午箭殘傷心倚閭望東第少歸鞍出塞同都防論功過貳師華堂屬纊日絕域受降時淒惻傳天語艱難定月氏斂防猶未散消息九京知屈指論交地星終十二年斯人不可作知己更誰憐翠漸深門栁紅仍膩渚蓮舊遊存益少淒防小亭前主客披圖得雲煙過眼諳吟花成絕筆聽雨罷深潭畫裏韶顏在樽前綺語耽憑將腸防句流轉到江南別悔從前易途傷此日窮回腸歌哭外搔首寂寥中迹埽孤生竹枝催半死桐自今觀物化不詆釋門空

送姚先生巡撫全蜀二首

漢庭折檻舊知名節使疇咨副相行曲防午辭珠鏡殿單車春蒞錦官城山川想象王師入父老扶防益部迎井絡坤維資重鎭遙將籌防贊升平

淸時文軌萬方同將作經營五柞宮雅雨黎風吟木客竽田蕓鼔輟巴童亟須元老經綸及不使遐陬杼軸空天眷自來西顧切昌言早爲達宸聰

髙處士【兆】方處士【中徳】陳上捨【治】將歸過集古藤書屋同陸處士【嘉淑】魏上捨【坤】分韻賦長歌送別得要字

我防家具海波寺九月未槁靑藤苗夕陽倒景射檉栁此時孤坐不自聊故人逺別齊過我謂言分手當來朝或還東江陸瑁宅或渡南浦江淹橋龍眠一叟幡然回斧柯無恙中山樵金臺酒伴難悉數隨意牽拂相招要林衣滿地席帽脫畫不絕筆書能超吳船恰到麯車響甕頭乍坼輕塵搖匏樽屢空鴈壺覆豈必柴汝官哥窯南中風物試細論歸值稻米蒸長腰披綿黃雀切玉鱠差勝北地肥羊燒我今已解腰下組羸馬且免晨趨朝夜如何其判促膝秋牕須盡燭一條人生合並苦不易後防久速誰能料明年吾亦掉頭去石田茅屋姿逍遙儻能訪我長水曲相畱浮白還炊雕

重九後一日雨中集長椿寺

九日倐己過【姜宸英】濕云漫四郊森森長雨垂【彞尊】颯颯虛檐捎病葉戀冷枝【梁佩蘭】驚烏盤空巢晨興踐夙約【陸嘉淑】攬袂皆貧交勝引雙樹林【魏坤】宛若深山坳藤綰三秋蛇【張云章】槐舞千歳蛟赭柿迸露實【朱載震】金英坼霜苞紅的的吳茰【陳曽藙】碧叢叢秦芁瓦溝竄鼯鼪【湯右曽】戶网除蠨蛸蘚深贔屓伏【查愼行】篆古蒲牢哮粥魚晝浩浩【兪兆曽】墻雞午嘐嘐光景歘明晦【宸英】眺覽窮橧樔新酎緑滿斚【彞尊】晚菘黃充庖豈意靑豆房【佩蘭】俄頃羅嘉肴鳴姜賸紫蟹【嘉淑】題餻餘彩貓子鵞新韭配【坤】鮮鯽枯荷包己見雉膏登【云章】況有兔首炰分曺玉鉤射【載震】角力骰盤拋急觴易沈頓【曽藙】緩帯便爬抓一飲動一石【右曽】載號或載呶同聲唱者和【愼行】含意漆在膠五言乍妥帖【兆曽】十手爭傳鈔𨿽乏韶濩音【宸英】肯使下裏殽合幷洵匪易【彞尊】顧我中心怓歸帆艤防防【佩蘭】別騎籠秋鞘邐迆陟荒岡【嘉淑】邪許搴長筊免泣卞和璞【坤】且誅宋玉茅艸縛不借履【云章】泉酌呺然匏檳榔蕉椰茘【載震】都蔗菱菇茭雞頭祖竹萌【曽藙】翠羽官梅梢熟知江鄕樂【右曽】莫厭潮田磽招隠邱中琴【愼行】勵志賁上爻豈必馬足塵【兆曽】逐逐營斗筲【宸英】

送梁孝亷【佩蘭】還南海

合昏花開暑雨微故人畱君解驂騑【謂納臘侍衛性徳也】合昏花謝故人死燕市酒徒防漸稀秋林捲籜百卉腓籬根細菊圓如璣北風蕭蕭南鴈飛蟄虫窮鳥相因依此時欲別不忍別馬行踡局循郊圻把杯勸君君莫揮執手語君君莫違男兒貧賤亦常事故鄕得歸姑且歸吾今捐佩也當去免使同學翻攢譏逺遊汗漫計亦得他年訪爾白板扉舊交𨿽少況無恙相與散防探林霏盡脫苛禮消塵機龍瀧下上濯我足石樓小大振我衣乳蕉子黃茘子緋馬甲柱脆紅螺肥榕陰一畝竹十圍南園可以恣酬和詩卷無人論是非

古藤書屋再餞梁孝亷

露萚倦未飄雲鴻逺相引【彞尊】星埃感蓬勃物候變淒【湯右曽】慅慅八達衢有客駕修軫【查愼行】僕夫在郊坰稌黍被隰畛【梁佩蘭】柅車浮淪瀾捨櫂度嶙【彞尊】雷殷風息颶海大魚見鰵【右曽】峽猨有時歸南雪終不霣【愼行】九十月之交六千里而近【佩蘭】懷居興𨿽洽判袂情詎忍【彞尊】置酒靑藤陰入門走蛇蚓【右曽】颼颼涼颸動灩灩纖月隠【愼行】山杯深窪匏野蔌脆嚼菌【佩蘭】迎寒笳捲葉戒夜鼓鳴算【彞尊】譚鋒摧趫雄詩械破詰窘【右曽】毫毛秋兔脫墨光古香吮【愼行】臨當黯然別且復莞爾哂【佩蘭】炎瘴舊所便眠食勗惟謹【彞尊】行逢早梅墊到及蟄虫蠢【右曽】前期久莫忘鄕夢今始準【愼行】穆如淸風篇袖以示恭尹【佩蘭】

寄周參軍【在浚】

初聞歇馬臺駘廟近說防花狐突山愛客易傾冬醖美著書難得晝簾閒加餐道逺彌相憶倦旅秋深尙未還風峪石經無恙否何時徙置剔苔斑

喜周【篔】至

耆舊西吳大雅材白頭才一到金臺最愁馬上乘船似不道天邊犯雪來酒盞四年方得共燭花昨夜記曽開郊扉晚計何時遂十里殳山日往回

曺先生【溶】挽詩六十四韻

徇祿經時別加餐萬里教報書人未返凶問客來防竟輟椅桐瑟虛藏稷黍苞腸回眞似結語咽不禁倄投分懷衿契忘年比漆膠縱橫才不世經緯學能包壯日膺幹顧亨衢協泰交皇華在原隰驄馬避鞭鞘卿月靑霄上臺星紫極梢

主恩中外重物議愛憎殽嶺外資分轄雲中借建鐃軍興還轉餉戰勝屢登轈未覩勲書防翻令祝代庖淸時臥安石奇計老居鄛種樹鄰初地爲園傍樂郊金陀坊最曲錦帶水難淆曲解偸聲譜扉從問字敲說詩窮五際布易得三爻東馬文無敵南狐史共鈔近遊師束晳髙論折屍佼昔歳投荒徼芳筵恣叫呶晴窗虫蠟翦晚飯鷓鴣炰飲罷題連軸譚深坐轉胞硯憐鸜鵒潤筆肯防蛉拋小市船撐蜑輕衣杼織鮫茘支團火繖蘭茁掛風髾蝶翅仙裠曳柑香佛手抓潮來雞喔喔日出鳥咬咬震瓦長鳴颶奔雷易激颮離愁珠海濶歸計石田磽魚最憐鸎脰泉常激虎跑避兵居共井獲稻澤分樔舫爲蒓絲泊廚看芡實鉋閒尋百法寺悶解五湖筊楓岸拈紅葉茶槍試緑筲探梅熨斗柄射鴨竹弓弰纜系蘇堤逺壚逢卓女姣過頭齊杖栗婪尾數浮瓟山後津仍逮樽前意更防池淸移塞栁花翠繞秦艽擁被陶爲穴炊粱釡防防白楡貪食耳黃鼠厭充肴糖躁三沽蟹餻黏九日貓渾河流苦急磧石面多防獵騎掀茸帽箏人疊舞防停軒聽賽鼔並轡指飛髇畫壁重重拭苔碑處處迎寒吹篥欲雪捲旍旓我去重遊薊公歸亦渡洨往來頻聚散契濶少讙譊小艸無端出冥鴻忽見罺盡嫌中散癖難免北山嘲反教猱升木那容鵲定巢身猶依鳯闕官久罷螭坳闃寂門羅雀淹畱迹系匏正思耕作偶何意影同泡磨滅頻年札淒涼一束茭賦成棲捨鵩夢斷入懷蛟遺艸知盈篋懸車定覆防空牀吟蟋蟀暗牖网蠨蛸簽帙無由借人琴自此掊茫茫千古恨惙惙寸心怓愧後兼金賻惟將漬酒平生知己淚亟欲反衡茅

送曽【燦】之南海

白髮遊燕舊酒人椶鞵重踏六街塵來辜鄧尉尋山約到及長安臥雪旬鴈厎雲帆鄕樹繞馬頭星驛嶺梅春南園詞客多無恙暇日爭扶大雅輪

徐公【元文】小像二首

緇塵十丈罨東華快馬明駝觳觫車誰似先生銷夏處水亭風幔俯雲沙

一編靑竹萬蟫魚東馬南狐縂不如官燭兩條人半臂笑他紅杏宋尙書

曝書亭集卷十二

欽定四庫全書

曝書亭集卷十三

翰林院檢討朱彞尊撰

古今詩【十二】

柔兆攝提格

騘馬行送任禦史【玥】視鹺長蘆

春明門東騘馬嘶奚官新鑿碧玉蹄紫茸秋鞘錦障泥使者衣繡行長隄寒花露艸煙萋萋千樹萬樹楊柳低津門此去三百里來朝定指西沽西長蘆鹽防通靑齊君今乘騘按左海章綬不殊還會稽我歌騘馬行君騎騘馬去明年防馬來春明應記今朝送行處

送顧進士【永年】南歸

曲江遊防罷轉眼一年春此日書驢劵仍同下第人

贈魏【世效】

每憶金精天外峯易堂書卷閟春冬竹林舊侶嗟零落喜見靑雲阮仲容

送周二之海陽

檐花對酒五蟾蜍此去郵籖萬里餘湖水東西仙令宅帆檣來往海人墟炎洲雨過香蕉子夜枕潮回徙鱷魚後會竹林期莫定相思天末意何如

送劉郎中守思南

劉郎別我玉河灣笑綰銅符領百蠻千騎上頭殊不惡峒花犵鳥滿溪山

紫藤花下作

首夏花信終月閏又開朔【彞尊】濕云來逺岑密雨澑斜桷【周篔】𨿽違登覽興且喜氛垢濯【彞尊】軸簾納餘淸叩戶尠重較【篔】甌香碾新團滴古濡散卓【彞尊】虛齋憺無事晚霽意蕭邈【篔】髙蘿何年植老榦惜崩剝【彞尊】杪春發新條靑翠才一搦【篔】有如茘含苞又若鳥破防【彞尊】籠陰忽蓋瓦落格漸成幄【篔】五髻瓔珞垂羣玉玲瓏琢【彞尊】榮悴疊後先土膏異丰確【篔】幽賞人未齊暖遊蜂已覺【彞尊】將尋絳鈴護毋使雀豹啄【篔】寫生畫史爲配饌食經學【彞尊】故鄕南湖南風景別燕涿【篔】濃陰壓兩岸虺蔓埽船角【彞尊】鷗鳬雜坐臥鰕蜆恣撈捉【篔】何爲久滯淫來往昧鳩鷽【彞尊】酒罷花亦殘擁衾歸夢數【篔】

送張【嵋】宰淄川

般陽城下記曽過負郭分流左阜河相送履鳬仙令去恣聽驂篠短童歌簾衣晝靜花應滿書帶春來艸最多暇坐西堂官燭夜吟情可憶舊羊何

往事沈吟十九年潞沙津鼓解連船河豚荻筍丁沽市海燕芹泥趵突泉岐路東西頻逺隔故人意气劇相憐靑藤絡格繁花紫涼月紛紛話別筵

遲湯上捨【右曽】不至

檉葉綠如繖藤花紫滿檐望君君不至惆悵下防簾

題賈院判【鉝】畫荷二首

亭亭紅艷立淸波殺粉調鉛不在多卻笑崔徐思憔悴鷺鷥汀畔寫枯荷

黃塵六月倦鳴鞭苦憶中吳鴨觜船夢入篷牎聽夜雨半江風葉枕函邊

竹鑪聯句【並序】

錫山聽松庵僧人性海制竹火鑪王舍人過而愛之爲作山水橫幅並題以詩歲久鑪壊盛太常因而更制流傳都下羣公多爲吟詠圖旣失詩猶散見於西涯篁墩諸老集中梁汾典籍仿其遺式制鑪恆嘆息舊圖不可復得及來京師忽見之容若侍衛所容若遂以贈焉未幾容若逝矣丙寅之秋梁汾攜鑪及捲過予海波寺寓適西溟靑士愷似三子亦至坐靑藤下燒鑪試武尼茶相與聨句成四十韻明年梁汾將歸用書於冊以示好事之君子

西神峯連延龍角汍泉歕【孫致彌】桑薴次水經第較中泠遜【姜宸英】山僧寡營役谷飲遂夙願【朱彞尊】跏趺長松根風來耳垂鬗【周篔】都籃選茶具一一細莎頓【張祜慧山詩重街顧貞觀夾細莎】捨彼陶冶工截竹等辮韏【致彌】附以紅泥團其修僅扶寸【宸英】坎上離於中下乃利用防【彞尊】微飃颼颼入活火焰焰焌【篔】初聆檜雨喧漸見魚眼睔【貞觀】紫筍舒萌尖乍防湯色嫩【致彌】王郎穿竹過愛接支許論【宸英】解帶磐石間素瓷疊相勸【彞尊】欣然愜所遇伸紙隨染渲【篔】蒙蒙巖亭瀑歷歷水田畈【貞觀】短短茅覆屋茸茸荻抽虇【致彌】橋攲乃有路門辟或無楗【宸英】林壑𨿽未深埃頗已逺【彞尊】流傳盛新詠羣雅足彞憲【篔】或爲篆籀隸若盉鬲惇鬳【貞觀】或爲眞行艸若繇靖羲獻【致彌】穆如淸風作舉一可當萬【宸英】嗚呼百年來精廬窟防防【彞尊】曩時所珍物零落委荊蔓【篔】吾家纑塘側想玆恆繾綣【貞觀】形模授巧匠髙下仿遺楥【致彌】所惜七尺圖慮爲塵土坌【宸英】開篋逢故人輟贈得右劵【彞尊】羊脂鏤躞玉獸錦束腰絭【篔】譬諸延平津劍合始無恨【貞觀】俄驚鄰笛悲永嘆壑舟遁【致彌】蕭條黃公壚歌哭與俗混【宸英】是物覩者希五都絕市販【彞尊】今年吳船來載自潞沙堰【篔】徙置靑藤陰旅話破幽悶【貞觀】質比蓮芍輕形嗤石鼎鈍【致彌】小勺分宮時頭綱試甌建【宸英】忽憶秋水生乘此風力健【彞尊】逝將掛席歸耦耕師下潠【篔】毋令石牀空兼使夜鶴怨【貞觀】

送吳【濩】入太原三首

娘子關西朩葉殘煙霜回首井陘寒馬頭不攺團團月絕壁韓詩拂蘚看

並州山繞崛蒼桐葉祠前柏幾行蘋號長生水難老憑君抄入篋中方

周郎【在浚】近在蓮花幕防筆題詩興不孤暇日經過煩問訊硬黃曽搨石經無

送毛檢討【奇齡】還越

一舸全家去層闉別袂分孤生倚知已衰老感離羣曉雨千門散新泉五牐聞花光晴澹沱峯翠逺氤氳祖席愁防影回塘蹙水紋語多兼往事觴罷判斜曛少日偕簦笠遺書索典墳扇邀王內史舞起謝將軍夢筆橋頭月捫蘿磴口云徴歌依趙瑟漬墨灑羊裙午防柯亭竹秋眠蕙帳蚊俄驚鄰笛弄頓使酒船焚失路棲淮浦逃名適汝濆易穿東郭履慚勒北山文燒尾同華防傳甘並紫帉四聲研沈陸六義續河汾防藥園官送朝衫小婦燻香匳詞悵悵錦瑟淚紛紛爲折章臺栁翻辭祕省蕓空林憶猨鶴舊社返楡枌到及湘蒓美閒看越鳥耘朋箋存笥滿麯米注牀醺宰相陶景神仙鄭巨君行藏應自料不用問靈氛

題喬侍讀侍直圖

朶殿簪毫入千門露未晞臣心勤夙夜

天意愼幾微【愼幾微本房禦書扁也】細細香生幄曈曈日滿衣非君諳掌故奏事直前稀

題項秀才【奎】水墨小山叢桂

少年席研項生同每到秋行桂樹叢今日天涯展圖畫忽驚身是白頭翁

程侍郎江山臥遊圖

啟禎之際南北派書有董米畫崔陳靑溪先生起奪席二者並妙稱絕倫一水一石弗漫與尺幅價值雙烏銀今觀此圖著色老筆與黃鶴山樵親蒼茫又類井西作林霏晻靄泉洄淪近來仿古求貌似疊石細碎添苔勻先生畫意不畫像驅使二子窮其神雲霞石淙開四面一一鼠尾丁頭皴山根木閣看最好安得買斷居河漘四門博士重手澤請我跋尾歲在寅其冬偸兒鑿我壁室無泉布牀無茵惟存文史五千卷手摩插架擨頻此圖幾失幸不失畱置愛玩緜冬春朝來灑墨賦長句書報博士遲無嗔

送陳上捨【曽藙】還杭州三首

門外驪駒莫便催紅防亭子上行杯誰能北地三年住不憶西湖一舸回

貓頭新筍長林扉雉尾香蒓礙釣磯船到水仙祠下泊更無塵涴藕苗衣

官閣垂楊水寺燈城隅處處結魚罾舊遊白髮幾人在應笑歸遲張季鷹

顧編修【藻】以橄欖見遺賦謝二首

疊果靑於棗嵇含狀最工紅鹽齊落子翠竹逺開筒愛惜教頻數歡娛忘屢空要知君子意獨許歲寒同絕勝餘甘樹來從茘子村玉盤盛最好靑篛裹猶溫酒後酸漿別茶中俊味存淸香畱攺歲試配煮河豚

飲遂安毛檢討寓齋

城隅燒尾宴曽同六載重來就菊叢珍重故人今夕會招尋猶念一漁翁

題蔡修撰早朝圖

遮莫咚咚畫鼓頻披帷風定燭如銀繡墪只許貍奴臥辛苦妝臺攏髻人

周上捨【篁】夜過

浭酒凍春碧萊雞蒸栗黃醉眠無不可西捨有繩牀

鱸魚同魏【坤】作四首

水面罾排赤馬船纖鱗巨口笑爭牽吳娘不怕香裙濕切作銀花鱠可憐

微霜一夜泖湖東楊柳絲黃兩岸風不信輕舟往來疾筠籃驗取四鰓紅

已脫朝衫分卜耕劇憐鄕味算歸程秋風彈指今年誤輸與江東老步兵

翠网千絲白玉跳蜀姜鏤切韭新苗背篷圓笠平生慣準擬抽帆第四橋

彊圉單閼

寶晉齋研山

有石產京峴近在龍目灣【周篔】外史火正後愛好怡情顏【彞尊】稜分巖穴岫垢洗黃朱斑【篔】俄看千仞峯勢拔方寸間【彞尊】亭亭華蓋倚隠隠卻月彎【篔】岡巒各殊狀一一相回環【彞尊】其下陷深窪髣髴龍所寰【篔】有時風雨至大小靑來還【彞尊】玩物不在多對此形神嫻【篔】以之易園廬勝絕臨江關【彞尊】觀其賦詩意猶自心偏慳【篔】年深異顯晦幸未委榛菅【彞尊】君家藏四葉冷光古益黫【篔】且以娛寂寞豈復論銖鍰【彞尊】舉世重黃白孰營幾上山【篔】好語玉蟾蜍勿用淸淚澘【彞尊】

【附】米海嶽研山歌爲朱竹垞翰林賦

【濟南】王士禎

海嶽研山不可見人間空說研山圖研山之圖亦遭燬雲煙過眼徒嗟吁宣和艮嶽已塵劫矧乃片石輕錙銖永嘉流落幾百載昭陵玉匣今亦無詎知神物有呵護星芒夜隕三天都太平宰相盛文物寶此何啻千璠璵【石初藏許文穆家後歸朱文恪】古藤書屋花未放主人愛客招吾徒眼中突兀忽見此乍疑幾席羅衡巫壺中九華那足擬仇池枉用誇蘇三茅地肺互鉤帶二華雲气相縈紆蛟龍屈蟠待雷雨仙靈髣髴回軿車華蓋一峯獨秀拔宛插玉笏翹犀株翠巒玉筍左右列脽尻股腳相攲扶上洞下洞閟曲折潛通小有涵空虛龍池幽窈驗雨頗疑中有驪龍珠峯獨者蜀屬者嶧上泉有埒下有澞座客摩挱三嘆息蒼然古色生睂須海嶽之庵書畫舫幾伴此老浮江湖巧偸豪奪歷千劫閱盡春秋如蟪蛄翰林好事過顚米日餐蛾綠忘饑劬滄江夜夜虹貫月莫令光怪驚菇蘆

懷汪進士【煜】

人日梅花落懷君過嶺時安牀紅豆底日日坐相思喬侍讀【萊】一峯艸堂看花歌同陸【嘉淑】周【篔】姜【宸英】錢【金甫】孫【致彌】查【愼行】湯【右曽】陳【曽藙】賦

疾風經旬不出戶獨客嬾過三眠蠶今朝風定塵減女墻翠湧西山嵐修門池館綴金碧鏁柵未許停羸驂主人新拓百弓地中園卉木吾舊諳夭桃濃杏𨿽已落海棠乍坼丁香含初疑徑辟過者少早有勝侶齊幽探新松四尺掛席帽炙具一束攜荊籃絲頭毯展午陰直婪尾杯泛冬醪甘今年春較去年晚花信十猶餘二三長紅小白枝尙亞雄蜂雌蝶飛相參酒防回憶壯年事於此晨夕朋盍簪燒瓷罋頭臥畢卓蠟板曲子歌何戡滿墀明月露濯濯繞屋垂栁絲毿毿十餘年來五易主魚牀潦盡成枯潭茅亭崩剝泥暗裂有若燕子畱空龕仙源重過豈易得惜花老去心逾貪韶光三月忽已盡牡丹將吐房山南綠囊紅襆水精域鹿女微笑貍奴酣相期雙屐著謝客更借一鶴騎盧耽諸君偕遊恐不遂試與二老評花擔【謂周陸二子】

同作

【嘉興】周篔【靑士】

九十日春不可駐玉河穉栁靑漸濃官溝滌穢難墊足何處得看林壑重客言侍讀新築好紫丁香結千枝穠辛齋竹垞吾老友不嫌防騎參支笻查生【愼行】叩扉湯生【右曽】起顧我一笑偕過從是日天朗惠風細晴絲冉冉煙茸茸莎亭擁腫攲四柱花气逺接檐前峯縛樹老藤更夭矯如割左耳奔乖龍縹囊欲坼尙未坼已見小尾遊黃蜂主人朝回趿艸履揖我得覯冰雪容食單借地任箕踞脫略禮法便疎慵騰觚凍醪賸百末飣盤雜果儲三冬吾家長水塘一曲白鵝繡鴨紛遊溶油菜花香蠶豆熟貓頭筍迸芹泥防殳基山東審山北麯塵波暖浮方撫琴久已謝宗炳鑿穴今復輸臺佟自從騎驢入燕市魴鯉去沼鷴閉籠得閒曠論厠坐末一洗膠固從來胸銀絲切鱠韭登俎更畱午飯餐冬舂何當淸暑復來集醉看夜合花惺忪

棗花聨句

棗花香細細亂結春風防【孫致彌】旣免纖手摘寜邀上客看【周篔】燕郊得千樹吾將老園官【彞尊】

王【翚】畫三首

王郎手摹一峯畫宛似張顚作艸書鼠尾皴山鴉防樹只今能事有誰如

帝城日日足風霾瞇眼黃塵漲六街對此溪山最淸絕便思衝雨踏椶鞵

王翚老去畫尢工橫幅吳裝仿惠崇曽記北髙峯上望村村風景似圖中

檉聨句

有木生庭隅入夏翠陰發【周篔】卑枝易妨帽密防恰承韤【孫致彌】重露一以晞微風久不歇【彞尊】皮幹皵殷赭花瑣補禿缺【篔】色籠澹濘天影漏惺忪月【致彌】遮門肖水松驗雨促耕垡【彞尊】莖小舞蝶翻脂香行蟻窟【篔】其身異樅柏其產徧揚越【致彌】豈惟敵雪霜兼可蠲宛暍【彞尊】疢疾崽子除桮槃匠人劂【篔】是物錫嘉名肇詩皇矣曰【致彌】爾雅配虫魚圖經繪苗發【彞尊】過從每淹畱愛護勿翦伐【篔】森森埽庭艸淺淺露鸎骨【致彌】淸談自亭午離坐到日沒【彞尊】𨿽非郊野居且免土蓬勃【篔】況有易釀沽把琖恣百罰【致彌】箕踞獨樹根狂哉酒檮杌【彞尊】

萬柳堂同沈秀才【蕙纕】對酒作

亭徹沙逾擁橋攲路轉回自從疎傅去懶逐葛疆來穉栁春重徙新荷暑未開故人畱旅話仍勸竹根杯畢上捨【大生】止酒經年冬夜枉過勸之復飲賦三十韻

畢生本酒徒系沿鮦陽卓長筵慣分曹專與大戶較傾壺滿觥船鬭力出卷握選格拋牙骰射覆探雀�勇哉气如虎可奪力士矟初愁鼓鼟鼟俄至雞喔喔一朝忽不飲客勸輒驚逴人或彊之坐竦身等山嶽甘令涴衫袖不復顧謡諑自從斷酒來月攺十晦朔問之何以然其志在困學僧寮止容膝居若蝸負殻一盂黃韲酸一燈靑豆爆當其夜分倦欲睡乃翻覺漆鬢添初星丹顏損舊渥入秋試不利泣抱楚和璞羣飲徒揶揄背面肆評駮獨醒亦何苦羌不如醉濁北地釀法多滄易通薊涿玆非禁酒國況弛官務胡然守枯槁血脈久淫濯生來恆鬱鬱我見尢懪懪是夕風最寒冰簪掛斜桷西市買山麋東市買海鰒此時浮一琖亦足忘蹇剝生也聞我言相視忽而嚗有如魚含鉤又如鶴受鋜紅文螺曲房黃支犀斛角沛然決江河豈能塞一墣詰朝客來尋仍向罋邊捉

畢子飲二十杯而腹痛復欲止酒再以詩示之

我歌勸生飲生醉我亦眠繩牀一墻隔聞若呻吟然殘燈撥余焰夜半衣重褰問之臥攲側欲語哽在咽手摩腹與肚抱痛靑兩顴歷鹿車轂轉往來梭腸穿良久始起坐絮被遮寒肩答云我祿薄福過災則延緘之苦不易一夕敗終年飲啄各分定造物信有權譬諸再嫁婦羞澀塗脂鉛譬諸黃面僧破齋烹肥鮮旁人笑且侮瑟縮難自前麯蘗伐性斧自此仍棄捐主人忽大噱物理生未研八尺士皮肉以腰分地天藏府應音律經絡貫源泉江河漳漯流夫豈可涸焉古聖作醪醴服之斯萬全後來止酒徒托辭匪眞詮柰何屏杯杓委腹爲枯田數升下防嚨反若湯沸煎陷河湧越巂谷水淪由拳此如囊裹漿暴下乃得痊及其潤旣燥百骸自安便金平水靜順豈復重崩騫來朝生且住剰有叉頭錢再爲生解酲淸聖濁亦賢不聞朔風號雪虐層冰堅地鑪擁終日與我常周旋

送葉參議【映橊】督儲楚中

國家嵗漕粟千里連舳艫上給

宮府用下軍國需以之實

天庾寜曰此緩圖先生富才術文與東馬俱道山槖筆入粉署含香趨單車采秦風奉席盛羣儒

天子眷南顧特借司轉輸荊襄漢沔間土沃田膏腴嵗或一不登天下皆饑吁吾賢開濟防足使民困蘇暇日登南樓俯瞰赤欄湖武昌栁百萬翠色兼蘅蕪臨風興不淺髙詠無時無嵗晏一相送欲別愁須防南魚北有鴈冀慰心煩紆表弟查二【嗣瑮】至都過古藤書屋畱宿作詩二首依韻奉酬

鹽官人到逼殘年贈我吳興十兩緜肌粟頓消生暖後鬢絲相視入愁邊醉把琖循環飲倦便安牀曲尺眠玉桂國中來底事開春同縛送窮船

別時花藥發春壇五載離居感百端一溯武溪行僰道兩浮炎海狎珠官蠻中土俗請王範篋裏雲山奪範寛此夜劇談髙燭換北風頻送漏聲寒

冬日陪徐副相【元文】姜著作【宸英】遊大房山出郊雨雪馬上作

蓬勃東華塵窈窕西山容二者各有宜彊之心不從徐公脫朝簿姜子淹旅蹤期我大房遊捫葛攀長松玆山我舊曆不憚寒飇衝車中三升榼馬后九節笻誰能先花時蠟屐乘淸冬雨霰𨿽載塗相顧多歡悰雪色妙渲染一峯殊一峯明當踏霽日徧覽金芙蓉

止孤山普濟寺

曉辭盧溝河暮逾韓姞砦荒榛取綫路亂塔湧香界峯回削峘岋水涸失涔派啞啞饑烏集簌簌病葉敗返景寒易收陰厓暝逾怪俄而樵歌歇近寺響僧唄言投水晶域棲止得所屆山缾溫凍釀冬窖出秋菜坐久霜月髙起行猶未憊逍遙靑松陰於心豈不快

入上方山

山心夜不寐凍雀喧前牎香廚卯飯熟傑閣晨鐘撞柅車束櫪馬各雇輿丁雙彎環柳棬椅夾以棗木杠捨村入坡陀百折循崆防萬古此積石山農絕耕防短松走長根老樹撐空腔徑盡緣仄磴險過梯云杠置身縹緲間若掉都盧橦層軒坐僧榻喘定心猶

一斗泉

昔尋一斗泉俯睨千花塔壯歲不知疲三日行兩帀重來筋力倦十五換僧臘已百骸困猶幸半踵納崖傾旋曲蝸石扁鏤文蛤雨暘疊晦明龍虎互乖合忽焉松門在茅屋向斜搭短綆汲澄微風吹颯沓精廬憺忘歸惜未攜酒榼向下招遊朋仰視笑不答

兜率院

幽燕古奧室兜率居中巖花宮七十二下上東西嵌六時響魚鼓四面圍筠杉沙泉細流續石壁遺經劖欲探乳穴勝攺著短後衫其中路窈糾其外云封緘百千羊須珠往往乖龍銜所嗟腳力弱畏此髙嶄嶄山僧飯我腹朴野言多儳嗣歲期重過同把黃獨鑱

望摘星陀

梯頭歷上方崖內平侹侹其西叢木杪樵路乃荒迥蜿蜒眾山伏崱屴一峯挺誰燒陰陽炭鑄出火風鼎旣絕鸛鵲棲兼少麋鹿何年運鬼工於此置屋並遙想層雲巓六月亦淸冷況當密雪零夙宵斷杯酩天逼寒稜稜星壓光炯炯自非鐵頭陀安敢居絕頂【鐵頭陀金時髙僧居此山】

中院

天開寺中院舊在沙河南應公昔來棲曽立水磑三河流今已徙亂石堆枯潭孤碣當麥壠頽基迷蘿龕同遊各下馬考古性所耽劃苔讀遺文其體國俗參紀年稱虎兒艸昧典未諳采之入舊聞亦足資客談攢筆抄乍終日隱西峯嵐添我防茸裘寒色齊回驂

東峪寺

孤山指題馬力苦顚跋蕘夫云一捨五十里始達不知深山中地誌誰所括亭午入東峪僕饑主亦渇寺門依白楊風葉滿頭脫墻西五墩古階下一水活竹鑪拾墜巢茗盌收棄盋蕭然此時意百累皆可割修塗驗短景揮手謝禪闥回聽星星鐘流響在林末

西峪寺

層層金仙塔宛宛白帶山西峪在其下梵刻扃重關經始齊隋代斷手金元間千春閟不發爲計誠陰姦九經勒咸陽響搨流人寰乃知慈氏隘未若儒者嫻土花塡石闕鉛汁灌戶�有時野火燎豈得恃堅頑我瞻云居寺磴險不可攀翠微未及上已足舒心顏

甘池

涿水魚重唇甘池魚一目防防六七竇羅注滿陂谷淺漾苔衣斑深含荇帶綠淸泠下浴鳥逺近來飲犢河北將軍祠膢臘走巫祝不知何名姓遺像猶在屋秋晴秔稻香日至麰麥熟匪因水泉利何以具饘粥東度白石橋沙行背山麓村醅解畱人風幔靑半幅

六聘山中弔晉處士霍原

昔有霍處士居涿西山陽弟子半千人大小開黌堂六聘節愈堅義不幹侯王無端豆田謡乃受彭祖殃紛紜永嘉末鐵騎摟武鄕伏屍出藏戶系之如驅羊殺機本倚伏善人安可戕我來後千載覽古心防傷祠基久摧沒末由酹椒漿緤馬白楊樹旋馬黃茅岡

瓦井

瓦井社北東中田卵塔七叢叢蒺藜中髙下如卓筆傍有石鐘幢各志嵗月日比丘守司徒榮祿大夫秩當時崇國師此輩盡驕佚非惟混釋儒兼亦亂名實柰何茶毗後公然肆刋述粵漢兩燕王攺葬迹遂失樂毅及霍原遺冢莫可悉彼亡玆乃存物理信難必

欲尋孔水洞不果

晚投故砦宿晨別羽士家欲尋孔水洞村路迷三叉傳聞迹最勝自昔圖經誇怒衝防確石晴響霹靂車層層落暗穴湛湛渟深窪每當三春時流出夭桃花仙鼠舞白日文鱗漾銀沙我思窮其源惜哉無古槎僕痛促歸數未得探幽遐立馬長店岡心仍戀峯霞

詠古二首

漢皇將將屈羣雄心許淮陰國士風不分後來輸絳灌名髙一十八元功

海內詞章有定稱南來庾信北徐陵誰知著作修文殿物論翻歸祖孝徴

寒夜集古藤書屋分賦得火箸

我昔誦茶經其具得火防圓直無蔥臺修長過銅錜是物最末微尋常付竈妾偶爲桑薴詮詎錄香山帖自來京城居七度脫林葉窮陰朔風號聚沙瞇樓堞南人气柔脆土炕意不愜墐戶類蟄虫曲身苦跧折握火置甎鑪聊以熨胸脇燕俗饒栗薪市者病逺涉虛傳紅螺產罕致白炭�爆急燎竄須煙騰淚棲睫箸也誠要需取用便指撚制以偶勝奇力惟同乃協出入炎焰中身手洵趫捷有若赴敵場擒馘恣所挾峙立必雙聳倒臥亦並接須防不相離無以異鶼鰈畱之載都籃配以紙黏箑持諭同心人嵗寒入吟篋

題喬侍讀小像

宛轉溪橋浴野鳬城隅瀟灑得重湖少年背面休相笑憔悴何曽似左徒

食采玉山藥

窮冬防蓄盡客至我心痗【彞尊】打門門者譍擔僕走汗背【查愼行】周遭解村綯磊落倒傖帒【浦越喬】土藷二尺彊愛惜煩防對【吳卜雄】冰須截柔膩井渫洗麁穢【朱昆田】未許缾盆藏亟勒釡鬵漑【查嗣瑮】酸鹹百無功水火兩不悖【彞尊】炎炎力通透勃勃气洸潰【愼行】中筵出佐酒扶寸陶盤內越【喬】紋皴蛇跗斷衣滑兔褐退【卜雄】軟嚼便牛飼饞扠鬭烏喙【昆田】是物種實繁厥產徧陽昧【嗣瑮】其葉不足憐其花不可佩【彞尊】孔林殷而瘦禹穴白而僓【愼行】或如佛手擘或如龍卵碎【越喬】方經炎帝收藥錄桐君載【卜雄】詎若采玉本品格壓儔輩【昆田】水芋山慈姑味劣逺難配【嗣瑮】

宋僉事【犖】園亭雜詠六首

淥波村

照碧堂前水分流防防村築場移碌碡系艇到籬門

芰梁

背郭十畞園滿陂種水栗浴鳥遊淸泠人語忽飛出

釣家

芙蓉以爲裳女蘿以爲帶釣魚師得魚沽酒夕陽外

和松庵

微風起中林調我松下琴黯黯太古色泠泠太古音

放鴨亭

渚荇抽新碧園桃吐小紅莎亭長日坐不引竹枝弓

緯蕭艸堂

艸堂何所營志蟹譜漁具夜分汀火紅防防出深樹

曝書亭集卷十三

欽定四庫全書

曝書亭集卷十四

翰林院檢討朱彞尊撰

古今詩【十三】

著雍執徐

次查上捨韻送楊侍郎【雍建】還裏四首

吾愛吾鄕少司馬乞歸躬養太夫人

聖朝孝治容將母元老功成合引身篋裏詩篇行處有道傍嘆息見來親計程一舸鹽官水到及陔蘭滿眼春夜舫朋箋晝賭棊昔遊嶺表共棲遲頻過韋幔傳經地尙記潘輿置酒期南北幾回分手路升沈相對滿頭絲今朝遇我歡心劇不異蠻天捧檄時

橫浦先生舊裏居爲園郭外盡堪娯人家戶戶通舟楫藥艸村村盡畫圖坐久春禽啼滿樹朋來臘釀勸傾壺更饒入饌江魚美添買臨平半頃湖

僂指東華九載過罷官歸計尙蹉跎最憐老友怱怱別不惜衰顏夜夜酡酒倒三缾猶恨少夢隨千里自今多早春也擬輕防下更嬾金臺獨放歌

任孝廉【坪】以家釀苦酒見貽賦詩志謝效孟東野體卽送其還髙密三首

步兵遊竹林左徒吟江潭思古憔悴人捨酒何所耽東海任公子遺家醖一甔味苦炎上作色黝封中涵一酌我顏赭再酌我身酣三爵矧多又醉枕南牎南自哂同蓼虫食苦翻知甘

竹苦四味齊蓮苦寸心撥苦斯有惇艸苦亦可捋周原美堇荼越女采蕺葛以蒿漬冬醅香味勝百末自來頌酒人豈爲甘防奪

於越百花露味重杯慵銜維揚五加皮飲之漸作咸詎若膠西釀可以解淸饞君今馬首東讀書歸舊巖暇看糟牀注飲略手自芟儻遺一尺書方法試我緘

送吏部侍郎張先生假旋京口六首

衮衮諸公歲九遷先生何事賦歸田不愁關吏饞如虎一葉官河放澑船

便門東去栁依依一路垂絲埽石磯靑眼年年長送客幾人生擁八騶歸

汶濟分流照畫舲中丞問俗向來經山東父老應傳語雙鬢依然舊日靑

淸淮泛濫濁河淤鴈戶飄搖少定居厝火積薪曽上防至今太息雒陽書

眞州柁轉卽金山曉掛蒲帆十幅還緫是當年釣遊地詩牌細拂蘚衣斑

墓田丙舍鐘繇帖京口谿山米芾居十丈紅塵吹不到江樓日日倚南徐

偶成

三月東風何太狂塵沙黯黯天茫茫主人十日不出戶空園花落無丁香老年逢春須愛惜悔不走馬看花忙無事獨坐宣武坊吾家茅屋長水旁捨南有池捨北塘荷花艸紫油菜黃鱸魚上鉤四寸彊矮貓筍肥錦防脫新蠶豆熟靑莢長客何爲不歸故鄕好約比鄰沈十二【進】薔薇架厎醉壺觴

杭州水利不治者累百年矣巡撫趙公考城河故道悉濬治之鄕人來述喜而作詩凡二十四韻

武林古澤國十八澗九溪當年宋宮闕溝水流東西陳迹漸已湮深谷皆成蹊民居日湫隘編竹兼芘莉猛火一燎原悲焰百室迷塗徹大小屋繘井愁難躋女丁配夫壬相顧但愴淒吏治徇目前孰能防禍梯中丞溢世才利器剸水犀下車命丞倅故道資考稽率錢具畚鍤曽不煩鉏犂經始厎告成嵗序尙未暌坐令闤闠間無異蘇白隄紅防鴈齒列赤石羊肝刲嘔啞小航船蹀躞快馬蹄停鞭市蓮藕倚檻來鳬鷖栁陰谷犬鳴露腳莎雞啼祝融回其馭婦子方安棲乃知濟時防不在拯顚隮公之治水術豈獨過白圭泉淸原隰平名與召伯齊我家由拳城閭巷多蒿藜願公袪墨吏如決濁水泥上以答

天子下以寜羣黎

送柯孝廉【維楨】之蕪湖

劉蕡下第原風漢王粲依人復逺遊舊屐尙存尋赤鑄殘書又抱去盧溝春槽酒熟沙門店夜柵檣平估客舟儻得黃金休易散歸時須築小丹丘

紫藤花下醉歌同查上捨弟【嗣瑮】賦

客捨紫藤長數尋镺蔓年多半枯槁往嵗丰茸莖太密花事去春翻艸艸今年二月呼園丁三百銅錢費除埽𨿽然芟後花較遲漸見含苞同蕨腦檐牙朽株換棚格井牀新汲傳栲栳�低垂香細細遊絲不動日杲杲鉤簾忽驚啅雀去仰面生憎土蠭抱越州老酒吳船來小榼偏提恣傾倒頭銜久矣脫朝簿那問咚咚鼔昏早惜哉筋力日已疲惟有花前不知老停杯還憶故鄕路亂水穿沙入裴島千章古木藤纒身飄落緐英滿衫襖明年期爾橫漲橋【上捨所居】柔櫓嘔啞撥萍藻綠陰共聽黃栗畱醉臥橛頭船更好

爲錢給事【晉錫】題王給事【原祁】富春大嶺圖二首

記得山城水閣添畫眉聲裏晝垂簾還憑同省王郎筆暖翠浮嵐五尺縑

富春江上雨溟蒙兩岸花開躑躅紅髣髴舊遊如畫裏一防曽轉釣壇東

吳徴士還蒲東魏上捨還嘉善集古藤書屋話別聨句

握手古藤下秋深旅愁積歸來西溪傍猶及種春麥【吳雯】我亦袖輕鞭明發辭紫陌倦鳥不同飛各自張旅翮【魏坤】二子澹雅才肯爲時俗役英辭疊相應如以桐叩石【陸嘉淑】栁塘水潨潨蒲阪山驛驛攺嵗君到時古藤花滿格【查愼行】大防一斗泉釀酒冰雪白酒熟君不來落花良可惜【彞尊】

送楊侍禦【燝】還東湖

一謫金門住五年羨君容易早歸田他時願結香山社八口先浮潞水船秋鳥炙來鄕味好月波釀就禁方傳桃枝況有仙人母同注眞靈位業篇

秋日萬栁堂同譚十一給事【瑄】沈秀才【蕙纕】龔主事【翔麟】同賦三首

亂水秋無路箯輿入壊垣粉銷題壁字菭浸插籬門虫网捎衣桁魚牀齧樹根頻來曽不厭觴詠舊遊存撲棗過頭杖裝緜短後衫沙平攜小榼徑逺罷長鑱古塔疎林出遙峯夕照銜蕩舟無不可只少布爲防積潦沈官栁回流限女墻白鷗來款款黃蝶舞倀倀鄕曲情無攺行歌醉不妨城南咫尺地想見野雲堂馮檢討招諸同年集六枳園對菊卽席分賦得顏字

可南鄰馮檢討酒錢肯爲謫官慳盡除簾額虛牎白亂插籬根細菊斑新雨不來那在眼故人相對且開顏近年同脫趨

朝籍漏鼓頻催獨後還

贈許【容】

今之官印古璽節漢制斗檢封略同周秦以來鑄私印往往撥蠟銷金銅會稽王冕易以石細切花乳桃皮紅靑田山根凍玉斸稷下裏石舊穴空羊求休嫩大松老其餘麁惡不可礱往時長洲文博士刻石頗有松雪風墨林天籟閣書畫以別眞僞鈐始終吾生好奇頗嗜此硨磲犀象羅笥中徐貞木亡鄭埴夭尙有程邃畱江東故人衰病逺莫致縱饒玉石何人攻如臯許容近過我手出圖譜重錦防古文離離雜鐘鼎爾雅一一詮魚虫乃知六書得其故大小繆篆能兼通相斯史籀各具體左蟠右屈何妍工合肥尙書【龔端毅公】最賞擊紛紛朝士傾詩筒吁嗟萬里十年別一官不達翻途窮低眉彊隨抱關吏失足幾陷鮫人宮重來嘆息舊遊盡酒錢燕市何由充容今發白我耳聾牛捨近地百弓日長莫學打睡翁相邀硬筆寫獵碣夫豈不如薛尙功

題畫送徐檢討【釚】還吳江二首

三髙祠下水溟蒙紅蓼花香一笛風驚起沙鷗定相笑黒頭未稱作漁翁

不貪臺閣送行詩索我尊前折柳詞合喚蔆舟付蔆女更吹漁笛教漁兒

屠維大荒落

二月自古藤書屋移寓槐市斜街賦詩四首

觳觫車輕簸兩輪殘書禿管雜勞薪移居絕似村夫子寫入圖中盡笑人

莎衫桐帽海椶鞵隨分琴書占小齋老去逢春心倍惜爲貪花市住斜街

阿鏐秋去又春殘逺信封題萬里難不道衰翁無倚著藤花又讓別人看

屠門菜市費羸驂地僻長稀過客譚一事新來差勝舊昊天寺近井泉甘

上已集南城祝氏園聨句

六年人海中禊飲恆不果尙書忽相期折簡起疎惰【彞尊】並轡城南隅地僻少塵堁入門愛團瓢登閣見馺娑【昆山徐幹學原一】山橫雉堞上水泄龍湫左隄栁金乍含防藥紅未妥【昆山徐元文公肅】𨿽乏三徑幽恣攜十榼可北酒雜薊滄南烹屏蒜蓏【彞尊】日遲宜賭奕場闊縱飛笴吟或叉手吟坐便鐺腳坐【幹學】初筵已脫略帶緩頭不裹旣醉席屢移三影照碧沱【元文】夕曛苦催人馬鳴車炙輠莫愁風揚沙定有雨潑火【彞尊】

奉題徐副相祝園修禊卷三首

右軍但艸蘭亭序不及羣賢袚禊詩輸與先生鼠須筆春風一一寫烏絲

一時裙屐最風流擘紙花前防筆收我若當年參末坐便應罰酒似羊劉

滴珠方勝杵頭新痩本看來妙入神眞迹祗愁容易賺莫將缸面酒畱人

社日登黒窯廠聨句

隗臺久蕪沒薊丘不可梯【濟南王士禎貽上】𨿽有千里目將何共攀躋【徐幹學原一】佳辰趁新社膏雨融凍畦【彞尊】早抽紅藥萌漸見碧艸萋【姜宸英】層坡簇五騎兩壺提一奚【澤州陳廷敬子端】陟彼積土岡同駐削玉蹄【士禎】安房隱曲幾借地分疎荑【幹學】泉樽酌用匏飯黍先以雞【彞尊】旣瀝甘蔗漿復堆苦蕒齏【宸英】微酣恣坦步遐覽窮端倪【廷敬】南有松柏林其北桃李蹊【士禎】亭午風華香疑是麝脫臍【幹學】居人半陶旊門竇皆衡圭【彞尊】濃薫樹杪煙濁漉水中泥【宸英】童娃亦娟勞面目成黧【廷敬】何時得颒濯勝眼刮神箆【士禎】不見九陌塵奔車日冥迷【幹學】吾儕處其中形殊境則齊【彞尊】相期泛裂帛瑩拂湖上隄【宸英】子爲逸少序我續興公題【廷敬】

題畫二首

宣和舊譜識徐熙猶記都官畫裏詩三月江南看不足【宛陵句也】湖塘花鴨影參差

數株枯栁倚苔磯話別沙頭客未歸多事錢唐戴文進釣師渲染著紅衣

朴公書來招遊盤山卻寄

三盤勝地稱絕眾嶺何峯最尊別後時勞夢寐書來興轉飛翻靑松十里巖磴紅杏千株寺門好雇犢車一兩軟塵碾到山根

題龔主事【翔麟】西湖雨泛圖二首

茶檣酒幔靜無鄰鏡面平波碾濕銀回憶少年歌舞誤烏篷不作獨吟人

蒓絲蔆葉浸魚天十里湖山思悄然疎雨夜眠聽亦好莫因月黒便回船

徐尙書載酒虎坊南園聨句

夜市燈熒熒晨衙鼓紞紞試瞻十二衢何人事遊覽【姜宸英】吾黨脫朝簿甘與世味淡初疑諫果食漸似都蔗噉【彞尊】駕言適丘園塵慮益澹澉取徑衣乍褰入門首先顉【陳廷敬】循廊無坦步引縆得危攬髙下屋四隅其中乃習坎【徐乾學】穿池注嵚嵌搆艸當薀菼非無鶴在沙亦有魚聚槮【宸英】移情欣鳥音側足避花莟層樓牎面面逺目水黕黕【彞尊】際此日載陽可以釋愁黲矧饒凍春醪因之瀝詩膽【廷敬】滿酌金屈卮並坐綠頭毯行廚少新烹飯有遺糝【幹學】司宼珍庖盈尙慮客顑頷說禮何鑑鏗升車必抱槧【宸英上司冦】冢宰論春秋凡例屏趙啖觀其豎一義堅鋭不可撼【彞尊上冢宰】太史述舊聞意欲闡幽闇羣書擁戶棟散紙滿箱防【廷敬答太史】姜生老不遇其气頗虓闞譬之珠在淵光彩詎能揜【幹學答著作】趨陪固所願賞譽夫豈敢將毋饜燔炰嚼及菖蒲歜【宸英】論議或異同片言恥阿�共此千秋心方寸黙相感【彜尊】坐久歸反慵臨分袪再擥起視天壇煙如雲出封防【廷敬】堂坳𨿽一杯五月有菡萏相期避暑遊復此安竈�【幹學】

題倪髙士畫

房山潑墨太糢糊那似倪迂意匠殊一片湖光幾株樹分明秋色小長蘆

苦熱聨句

苦熱今年甚幽州亦蘊蒸【朱茂晭】久無甘雨降惟見火雲升【姜宸英】際夜焦煙合經天杲日恆【張逺】髙林枮白帶淺沜露丹稜【王原】最怕衝灰洞何須堰戾陵【徐善】河流金口膩山翠畫眉層【彞尊】黒蜧潛難見商羊舞莫憑【萬斯同】新畬荒稷黍遺種慮蟊螣【朱儼】雩隊分行綴祠官典故徴【譚瑄】力難驅旱魃咒乃試番僧【查愼行】童女雙丫髻旂竿五色繒【李澄中】新妝朱箔捲雜戲綠衣能【魏坤】虹霓羣情望塵埃萬目瞪【黃虞稷】疾雷無影響長轂但輷輘【釋淨憲】銷夏愁無策聨吟喜得朋【龔翔麟】盡諳微徑入不待小僮譍【湯右曽】席帽人人脫亭欄處處憑【鄭覲衮】劇談多野趣苛禮必深懲【錢光防】旅迹頻年共鄕心觸緒增【宸英】小航思劃槳精舍憶擔簦【茂晭】白剝烏頭芡靑牽紫角蔆【原】夕風嘶麥蚻橫港沒魚鷹【右曽】竹樹濃於畫笆籬密似罾千家花滿屋六月稻交塍【彞尊】自失江村樂翻憐毒暑仍【善】黃沙隨扇集白汗比漿凝【逺】易漬牀牀簟空支院院棚擔稀珠市果價倍玉河冰【愼行】槁落含香蕊攣拳裊格藤【斯同】暗窺蛛网縮幹坼燕泥崩【翔麟】戶撤垂簾額缾添汲井繩【儼】慵尋溫水浴只想冷硎登【瑄】三葛衣猶重雙絲履不勝撥書嫌走蠧懸拂倦驅蠅【坤】秪覺娑拖便誰甘褦襶稱【覲衮】到門防客刺無地曲吾肱【彞尊】亟買泉澆圃同貪艸借艿【宸英】酒河朔飲茶愛武夷秤【澄中】返照斜初斂微涼暮可乘【原】分曹爭射覆四座百觚騰【愼行】

曹贊善【鑑倫】移居二首

家具先生有幾車朝來移傍古城窪澄泥小硯題詩處開徧茙葵一丈花

後園虛閣壓城濠濺瀑跳波牐口牢正欲憑防看洗象玉河新水一時髙

椶鞵聨句

五兩來江市千毛結海椶【彞尊】澤蒲材較賤楚筍制徒工【魏坤】健許踏層碧疎難入軟紅【坤】老夫還稱此桐帽伴山中【彞尊】

藤枕

翦就蠻藤細方花織淺深【坤】香兼沈水木涼勝辟寒金【彞尊】只合靑奴配何曾白汗侵坤一函容茉莉短髮不須簪【彞尊】

竹簟

六尺蘄春簟繩牀臥最便【彞尊】紋同麯塵水滑比砑光箋【坤】攤飲宜三伏看棊判一年【彞尊】物微休棄置歸載潞沙船【坤】

風燈

暑愛當風坐移燈趁晚涼【坤】紗繃扶寸闊燭減一分長【彞尊】紫鳯垂垂結飛蛾面面障【坤】更宜單舸去畱照露荷香【彞尊】

響竹

巧劃千絲竹仍畱一尺筒【彞尊】勁捎椶拂畔密置筍廚中【坤】搖翅潛形速先聲逐隊空【彞尊】莫因余防墨觸損畫屏風【坤】

冷布

秋月漚池罷炎風入市初【坤】暗牎塵繭換方格畫屏余【彞尊】賤豈妍娥織涼宜倦客居【坤】應逢麻紙笑三葛更麁疎【彞尊】

油紙扇

本自錢唐制猶存蜀府名【彞尊】𨿽殊白羽潔卻比素紈輕【坤】蓬勃塵難污淸涼風易生【彞尊】翻嗤王內史題字費眞行【坤】

瓦歕壺

舊制惟煎錫新來器上陶【坤】最愁芳艸歇頻課短僮操【彞尊】病葉分疎雨珍珠迸小槽【坤】連筒𨿽自苦不比漢陰勞【彞尊】

涼篷

平鋪一面席髙出四邊墻【查愼行】雨似撐船聽風疑露頂涼【坤】片陰停卓午仄景入斜陽【彞尊】忽憶臨溪宅松毛透屋香【愼行】

竹簾

吳船初解縛燕市喜重編【彞尊】一綫條條直雙釘戶戶懸愼【行】鉤時教燕去疎處恐蠅穿【坤】布幔旋催換秋風又一年【彞尊】

送蘇郡伯守杭州

新涼才報上林秋五馬雙旌發薊丘方鎭表存唐國史【郡伯尊人鎭撫閩中】左符秩等漢諸侯江湖水气城陰合吳越山光防外收自是前身蘇玉局黃州領郡又杭州

送張【世濟】之官楚中

酌春堂上勸觥船僂指分攜又八年偶寄一官江漢去風流少府勝藍田

宋中丞【犖】鎭撫江西詩以寄之

防華秋色濟陽行送別燕郊空復情十月乍遷吳子苑六幢今指豫章城樽移南浦仙舟近防捲西堂幕府淸宰相史家書世系代興誰得似先生

再簡朴公

謝家木屐無完齒陶令籃輿怕朔風黃葉滿山來未得幽尋也待杏花紅

送胡參議分守河東四首

周北張南夾巷居傳鈔互借一瓻書使君好事誰能及馬后巾箱載滿車

朔風千里動幽燕欲醉壚頭費酒錢君到襄陵官醖熟可能遺我蒲萄煎

天際河流防外黃桃花春水漲魚梁銜杯不攺陵州樂鱠取銀鱗尺半長

歷井捫參儼畫圖到來官閣一塵無十年漢上題襟客不數詩人鄭鷓鴣【時鄭上捨培偕行】

和韻送金檢討【徳嘉】還黃州

謫居人海我未還君亦捐佩蛾眉班忽攜紅藤杖七尺歸臥黃篾樓三間鯿肥筍香酒戶大月明風熟漁舟閒有時橫江逐孤鶴一聲長笛開心顏

同諸君聖安寺餞曹檢討【宜溥】

載酒入古寺栁林東湖頭將以送逺人豈惟恣防遊精廬金源舊香乳塗白牛二帝一宸妃遺像堂中畱更聞王萬石辭榮返故丘傾城出祖餞於此聚行輈古來離別地艸木常先秋火雷焚怪柏霜葉鳴老楸𨿽乏斷碣存陳迹尙可求曹子酒大戶十榼飲不休一朝忽言去無以申綢繆列席庭槐陰日午風修修窪匏截竹節主客互勸酬未知臨岐語逺合古人不坐久林鵶集斜照忽已流並馬歸道南明發期登舟一帆掛楚澤百尺臥竹樓川塗日以邈何以寫我愁夢爲黃衣蝶飛繞崢嶸洲

晚過崇效寺同李檢討【澄中】李中允【鎧】龎舍人【塏】曹檢討【宜溥】賦

繚垣途轉曲入寺淖初幹尙有殘僧在同尋斷碣看白花秋細細紅棗晚攢攢更上荒臺望遙山五髻盤

白馬寺

仁壽千年寺今存半畆宮菭鐘橫道北瓦塔限墻東客至愁嘷犬僧寒似蟄虫夕陽畱未去雙樹鳥呼風

挽錢進士【廷銓】

曲江防後放歸艎豈謂才人祿命妨差勝孤魂追及第最憐無子奉髙堂門前載麯車難得夢裏生池艸未荒不待山陽聞笛罷西風老淚寄千行

寓居天寜僧捨同魏【坤】作四首

靑豆房容借經旬且閉關日邊連右輔樹杪豁西山六井泉相似千花塔易攀不應朝市客翻羨旅人閒萬古光林寺相傳拓跋宮著書非柱下畱客卽淹中味坼園蔬甲香攜市酒筒波濤人海闊安坐作漁翁到此棲遲慣都無應接勞借書僮入市莝薦馬騰槽塔射層層火松鳴夜夜濤惟嫌重九會風雨罷登髙故人分月米言自玉田來黃雀兼鄕味金瀾勸客杯【徐尙書所遺也】醉便尋茗盌行卽繞香臺要踏西峯雪狂歌未擬回

爲魏上捨【坤】題水村圖二首

鷗波亭子趙王孫曽爲錢郎畫水村過眼雲煙難再覩披圖髣髴筆蹤存

斜插魚標颺酒旗栁陰小犬吠笆籬歸田最是分湖好我亦相期作釣師

九月八日天寜寺觀塔燈聨句

秋風鳴枯槐斜日薄西崦【徐善】並馬入寺門客衣罥稀蘞【朱茂晭】於焉展嘉覿一笑輟鉛槧【髙佑釲】巡廊禮紺塔卓立大且儼【彞尊】陳丹和暗粉古色剰渲染【魏坤】迹仍開皇舊函並舍利垵【查愼行】一十三重檐檐檐風鐸颭【善】蟠楹蛟跜負礎鬼瘠貶【茂晭】飛梯截階級白石奪琬琰【佑釲】鎔金範爲燈設砌架成廠【彞尊】累累仄蜂房歷歷覆蟹厴【坤】怖鴿棲未安一夫突走險【愼行】綆缶牽膏油豆火發星焰【善】初如螢尾炫忽若獸目睒【茂晭】或如鑪鍁炭或如竈炊栝【佑釲】須防環扶防散作四百防【彞尊】虛堂鑑纖毫老樹失掩冉【坤】氛煙看直上樓閣時一閃【愼行】置身圓鏡中交光不可掩【善】鼓鐘聲逺聞來者紛【茂晭】提攜及童嬰羅拜雜寺閹【佑釲】營營各有挾邀福毋乃諂【彞尊】禮義苟不愆寸心又何慊【坤】玩物隨所遭誰能束崖檢【愼行】宵分梵放歇漏轉人散漸【善】茗盌坐屢遷松關啟還扂【茂晭】衰年疲倚徙禪榻擁衾簟【佑釲】月隨側輪濕云俄淰淰【彞尊】驟驚山雨來昏夢豁囈魘【坤】晨興矚林端余爝尙未斂【愼行】

九日雨阻天寜寺聨句

仁王塔祗樹林客九日期登臨【彞尊】風蕭蕭雨淫淫泥滑滑愁人心【愼行】馬毛縮魚潦深行躑躅坐沈吟【坤】日月逝衰遲侵去者昔來者今【善】別苦易思難任尊有酒且酌斟【佑釲】脫我帽披我襟折黃花試共簪【茂晭】同錢【光防】王【原】嚴【虞惇】魏【坤】查【愼行】吳【卜雄】過白雲觀分韻二首

愛見晴山出郊西萬木疎偶尋樵子徑因訪羽人居活脫存遺像蒼涼感廢墟惟餘防旛字髣髴鶴頭書世祖興元日眞人獨召丘片言能止殺萬里不虛遊羽蛻長春觀池枯太液流誰裁釋老傳乃與帝師儔

送髙【佑釲】之安邑和魏【坤】韻

驪駒九日郭門催問子西徵幾月來最好河東苦桑落懷人一倍引深杯

夜宿天寜寺大風和徐四處士【善】韻

檻外開皇塔三千六百鈴天風吹不定一夜枕函聽砌咽寒虫語牎搖獨樹形故人眠未穩吟傍佛燈靑

曉起風未止復賦

已湧髙城日猶號昨夜風六年凋佛樹乙字數邊鴻催粥桐魚響薫衣桂火籠薄寒須摒擋仍作鹿皮翁

送樊明府【咸修】之嘉興

仙鳬南發指江關到及梅花防地斑倚郭千家齊傍水登樓百里更無山郊坰近日園亭少旱潦頻年稼穡艱憑仗賢侯妙爲政不難風景舊時還

蘆塘放鴨圖爲查大弟【愼行】題二首

橫漲橋東宿雨殘盡驅鴨鴨出紅防蘆花兩岸冷如雪十里秋容倚槳看

鴨頭老綠鴨腳黃十十五五沿斜塘不勞蜀郡滕昌祐勾染一枝紅拒霜

冬夜同諸子集杜尙書齋中分韻得波字

司空愛客埽東第十里杜曲齊來過揚眉且作吳下語婪尾笑捲樽中波吾老謫官久當去人生良會安能多街頭咚咚漏鼓急不醉柰此明燈何

給事弟【云】宅席上觀倒刺四首

雪後風燈焰焰寒云韶舊部走伶官一雙手技從容入勝舞銀貂小契丹

洞庭橘酒注雙缾老去繁不厭聽爲語參軍休打鶻衝筵喚出李靑靑

杯槃暢舞踏紅綃髙下冰瓷燭一條不是羊家張靜婉如何貼地轉纖腰

琵琶鐵撥自西涼十四箏三足牀街鼔咚咚催不去更翻一曲玉娥郎

曝書亭集卷十四

欽定四庫全書

曝書亭集卷十五

翰林院檢討朱彞尊撰

古今詩【十四】

上章惇牂

同郭三【徴】滿井訪侖公卽事二首

郊行方澤外路轉古城窪小雨乍潑火輕風無聚沙靑蓮過橋寺紅杏隔墻花一笑逺公在催停觳觫車故人方外侶【謂周處士篔也】往往說支纖帝裏衝風雪僧廚共米鹽招魂迷去路掛壁有殘縑不待山陽笛同遊淚各霑

送史館姜君【宸英】赴包山書局二首

白蠟明經亦可憐彊吟詩卷放歸船告身許領郎官軸不借題名鴈塔前

莫釐峯下著書臺十道圖經一室開破臘梅花繞淸夢勝騎官馬踏霜埃

送徐處士【善】南還

玉河新栁已堪攀二月交亭送客還十度洞庭遊未足今番眞住石公山

送禹鴻臚之洞庭

謫官擬就洞庭居此意沈吟六載余君去西峯先相宅小樓容架滿船書

送劉進士【凡】知孟縣

百里雷封古孟州銅章出宰最風流一灣淸濟通王屋千樹穠花繞縣樓別後酒鎗攜伴去到來詩卷許吾酬三年報最尋常事腰折眉摧不用愁

送人宰順徳

銅章再綰出都亭天末郎官映一星南海潮連沙嶼白西樵山壓縣樓靑題詩定徧簩竹判牘憑移孔翠屏此地不難先奏最因風爲報逺人聽

贈張叟【弨】

筍籜爲冠大布裠愛從金石拓遺文吾生癖似劉原父當代楊南仲是君

裂帛湖

裂帛湖流兩岸平栁陰風暖燕飛輕年光冷笑長安客開徧山桃不出城

查上捨【愼行】弟將南還過寓捨話別同魏二【坤】小飲賦六言

江郎南浦欲別小謝西陵未來【謂嗣瑮弟也】細艸巴溝乍綠堅冰潞水寜開骰翻李郃新格酒瀉烏巾舊醅款語且畱十日看花同上丰臺

積雨寄賀秀才

堂坳階面蔟靑莎鳩婦呼來又出窠說與江南賀梅子今年暑雨者邊多

倪博士【我端】讀書城西雨中寄之二首

黒龍潭口水雲腥黃紙無勞畫丙丁料得林扉昏掩處髙荷大芋枕邊聽

雨气西山黯未開更聞小暑一聲雷不煩走馬衝泥苦便可乘船入市回

牽牛花十二韻

小艸無心蔓疎籬到處延涼分銀漢水曉映碧羅天絆地三秋早含苞七夕先風吹長裊裊露洗更姢姢冷翠蕉林外新黃豆葉邊日髙翻自斂夜久愈生妍月影銷衣後虫聲攪夢前捎溝香驛路墮雨滴罾船螢火黏常濕蛛絲密易緣子多拋藥臼根不費花錢舊入桐君錄宜篸織女鈿憑誰描竹尾幽思轉翛然

同李中允【澄中】錢中允【金甫】李諭徳【鎧】重過萬栁堂有懷相國馮公二首

岸栁經秋臥檐花過雨摧應門人已換並馬客重來板屋分熊檻莎亭擾雉媒昔年觴詠日不記暮笳催樹攺平泉譜堂仍右相名路回逢石坐心怯過橋行稚子喧棊局園官卻酒鎗惟餘沙面水猶似冶源淸

題汪祭酒【霦】詩卷三首

金馬紛紛著作家緇塵日日走箯車誰如國子先生暇吟到棠棃日影斜

西陵十子流派別南宋諸公體制殊絕似韋郎浣花集奇章麗則近來無

庭闈眷戀賦歸難酒伴相逢彊自寛只合宅西添小閣秋山且當故園看【祭酒詩卷中有記得年時重九日全家登閣看秋山之句】

秋日集馮檢討齋分韻得南字

畢卓能轟飲康駢愛劇譚長筵遮硯北小徑辟花南榼釅三升酒齏香二寸柑餘酣畱未去采菊入茶籃題周編修【金然】雲松雪瀑圖【編修與予有結鄰洞庭山之約】

越縑八尺誰所畫雪瀑亂灑長松梢中有科頭人獨坐盤石坳注目一疋練舀泉一勺瓟斯人豈宜在巖壑或者避俗憎喧譊我生山水性夙嗜十年誤把田園拋移家欲果洞庭約擬先縛屋三重茅毛公壇髙踏月上靈威洞古探書鈔楊梅滿村鶴頂賤橘柚落樹筠籠包玆山從無蛇虎雉但有魚蟹鰕登庖雨前茶牙舌比雀籬下竹筍頭如貓閒房恣意任選擇樂土不用分肥磽先生方充記言史朶殿直入穿雲旓曰歸正恐歸未得磨錢枉費占羲爻耕田定須沮溺耦開徑可少求羊交終當乞取鑑湖曲庶免怨鶴驚猨嘲

皇仁綏逺詩八首【並序】

【臣】聞柔逺人則四方歸有常徳而六師整舞兩階之干羽至諴感神受百祿於共球敷奏其勇周官分職合方訓方懷方王會開圖比服要服荒服唐著歸忠之傳漢歌樂徳之詩矧夫百王之所未臣重譯於焉來附於疆於理無貳無虞宜有頌聲用揚盛美欽惟我

皇上軼堯包舜揚武覲文陟禹迹而方行合軒符而在握泰階協正被四表以光華上治咸和躋八紘於仁壽建中立極無外恢圖天地之大徳曰生靡一物不懷帝徳神人之所助者順允率土莫非王臣畫謀造化之先制勝霄旻之上乃喀爾喀𨿽修職貢反側靡常與厄魯特妄搆兵端阨窮已甚

皇上湛恩溥博克全仁濡義育之中

睿慮周詳不遺曲成範圍之內謂外藩之豫附必親定其機宜緫七萃於黃圖勒五營於紫徼硎水潮河以北照耀戈鋋空同祝栗之間扶攜老幼百重陛防瞻帳殿而傾心千列周廬覲

天顏而稽首

宸衷用豫

聖度誠載揚正正之旗徐布堂堂之陣有爵有階有秩推亡固存

賜衣賜防賜金式歌且舞申以河山之誓親同禁衛之軍而又

躬蒞營門特宣誥誡用賞用罰是訓是行永爲不侵不叛之臣無異實畞實籍之地於是揚葭啟路緫駟回鑾百千萬人皆感

恩而泣下四十九部益慕義而歡騰蒼龍搖斾斾之旂朱鷺疊淵淵之鼔嵗旱而雨師灑道日長而風伯淸塵曜乾文闡坤珍調玉燭輝金鏡旣膺

寶籙宜薦

鴻稱惟

至徳之彌謙而覃厚者多益萬年有道千古未聞【臣】幸際昌辰式觀

醲化自慚弇陋仰沭

崇深恭賦短章奉揚

駿烈

紫禁開魚鑰靑郊建羽旄受降資

廟略載筆忝詞曹塞拓漁陽逺山盤虎北髙羣臣歸燕息轉念

聖躬勞

鴈路緣沙磧魚云接幔城鳴

鑾七校從吹笛六軍行俗本通鞮譯人今息戰爭紛紛攜老穉遙望

屬車迎

納欵陳千帳班朝式九圍不圖瞻

日角轉自懾

天威重馬防金槖茸裘換錦衣早知

恩賚渥慕義久先歸

錫宴原殊禮官庖出尙方自來鹽谷少初得防甘嘗位近周靑馬詩呈漢白狼逺人何以報齊奉萬年觴羽衛三千士龍媒十二閒載旌平似水布陣屹如山膽已寒蕃部懽仍啟

聖顏始知師以律悔恃七旗孱

繼絕新典疏榮表外藩河山申信誓謨訓有

恩言入視金吾仗來隨白虎旛自今同尉不敢更懷諼

鳯蓋將旋日重攜所部來感深翻泣涕送逺愈徘徊星野瞻箕足

云旓戴斗魁

神功一萬禩

駐蹕起層臺

左闕千門曉南風五月薫崇牙鐃吹曲

仙仗羽林軍行健同

天徳鳴謙集

帝勲小臣逢盛際獻頌愧無文

爲魏上捨題水村第二圖二首

江鄕最好是分湖紫蟹紅鰕雪色鱸瞇眼塵沙歸未得倩人重寫水村圖

綠蘋不礙板橋樁紅葉空堆老樹腔異日相過任風雨抽防直到讀書牎

燕京郊西雜詠同諸君分賦

十八盤

香山十八盤盤盤種松栢惟見獨行僧稀逢采樵客

髙梁河

髙梁寒食時昔年盛遊冶隔水百重花長堤兩走馬

釣臺

鯈魚千百頭湖水二三尺有時溪云生不見釣臺石

君子城

吾石季龍爾何知好士羅致山城中哀哉數君子

芙蓉殿

雕宮委礓礫暗粉剝莓菭想見明昌日芙蓉殿腳開

黃牛岡

亂石侵花當奔沙擁樹根黃牛岡上月橫笛過前村

香水院

壊磴接云根流泉來樹底宛轉入僧廚淙淙鳴不已

夾山寺

禪枝啼谷鳥忍艸防松闗偶入樵人徑桃花又一山

罋山

石罋久已徙靑山仍舊名去都無一捨已覺旅塵淸

重光協洽

送吳禦史【震方】還裏二首

去年兮上書拜手兮靑蒲今春兮未暮乘白駒兮下通潞酌酒兮臨風攬子袪兮城東申之兮款曲客無爲兮怱怱泛牐河兮千里不如子之車兮莫或敢柅望江闗兮兩旗不如子之馬兮莫或敢維囊無一物兮旋故土將津吏兮無怒

瞻衡宇兮欣欣數鄕樹兮歷歷慰慈母兮倚閭禦輕軒兮布席妾埽蠶兮臂筐童呼牛兮腰笛麥秋兮梅暑煙舟兮雨屐罷逺遊兮屈平師近遊兮束晳逝將歸兮由拳樂與子兮晨夕

雨中酬王先生【士禎】早春見過韻

架插圖書卽是家忍令丘壑廢京華故人積雨能來否堂下羅生十樣花

【附】正月上旬過朱竹垞太史齋中諸花盛開賦絕句

【濟南】王士禎

馬塍曽說野人家每先【去聲】東皇管物華今嵗長安霜雪少試燈風裏見唐花

團谿歌寄題黃贊善【與堅】書屋

團谿水繞捨北流團谿花發墻東稠先生歸去著書便日坐團溪溪上樓

九日萬桞堂同譚十一表兄【瑄】作三首

百尺金臺近可攀城西積翠冷孱顏自緣筋力新來倦九日聊尋一簣山

防防撲鹿起晴沙路轉平岡日已斜較是今年籬菊晚秋深猶膩水葓花

攺席疎林脫帽多半酣猶望麯車過休嘲酒戶年來減勸客還能捲白波

秋水十韻

郭外湖新漲天邊暑乍歸牽罾移荻岸系纜到柴扉橋影中流小人煙極浦稀家家采蔆角處處落蓮衣渡口迷村店潮痕驗釣磯魚標林際短蟹火夜深微桞近浮萍埽楓兼斷葦飛避矰鴻鴈下侵壠稻粱肥夢穏扁舟在鄕遙舊雨非殷勤報鷗鳥伴我共忘機

送蔡中允假還省親

記聽句臚已十年詞頭艸罷擘宮箋不知才子循陔後鎖院何人下水船

寄題張學士【英】前輩賜金園二首

金海橋西小苑灣偶辭

賜第放船還仙居絕勝閭丘逺割取龍眠一半山越溪漁客東歸後千載無人乞鑑湖輸與先生賜金換君恩嵗嵗答魚租

毛封公壽詩集唐人句十韻

自知淸淨好名利本來疎嗜酒晉山簡通經漢仲舒髙齋徵學問教子但詩書庭養衝天鶴香消蠧字魚寜知武陵趣還傍釣臺居散帙至棲鳥鳴榔聞夜漁古苔生迮地時菊覆淸渠洞有仙人籙門停長者車桐江秋信早勾漏藥成初自有延年術何人更得如

寄題新城王上捨【啟深】園居十二首

綠蘿書屋

女蘿靑裊裊壓君一丈墻有時風捲幔瑣碎涼月光畱照牀上書簽帙生微黃

嘯臺

山月出漸髙山泉鳴不已登臺一舒嘯四面林風起公子鸞鶴羣形神兩無累

春艸池

春水旣已綠春桞亦已靑此時池上艸日暖飛蜻蜒遊絲墮復起墻外花冥冥

石丈

種橘號作奴種花呼作後山礬以爲兄海棠以爲友羅置石丈前丈應開口

大椿軒

大椿本無樹取以名其軒不隨蕿艸雕長愛藻景暄因思漆園叟十九皆寓言

小華子岡

小水波淪漣小山石偃仄月明攜客上竹樹風不息比似輞川圖但著淺絳色

石防亭

我昔鏡湖曲曽對石防山婀娜層雲外迢迢不可攀何如一片影移置戶庭間

三峯

一峯竦中央兩峯旁夾侍共此一簣山各具千仞勢要知主人心方蓬有遐寄

雙松書塢

我願身爲鶴巢君庭際松淸風吹我衣明月照我容與君嵗寒約寤語緜春冬

樵唱軒

樵風逺更聞樵唱行無次郭東郭西樵審音非一致寫入丘中琴泠泠有餘思

小善捲

洞戶𨿽言小翻勝陽羨裏初無鹽米堆惟有木石幾不知經幾年石髓滴爲水

半偈閣

小梯上橫閣勝境同精廬宴坐維摩椅纖塵都埽除觀心黙無語想見天地初

題沈上捨洞庭移居圖六首

沈郎歸興及秋風擬學煙波笠澤翁不戀湖莊收紫茜愛他千樹洞庭紅

銷夏灣頭五月涼堂成面面納湖光楊梅綫紫批杷白買斷閒園自在嘗

才微嵗晚畏譏彈井社年來欲住難只合全家太湖去免教小吏侮鄕官

洞府曽傳第九天況聞裏足良田煩君竢我鮎魚口並載吳江赤馬船

濕銀三萬六千頃兩防靑螺髻子濃生怕東山鵞鴨鬧輕防徑度莫釐峯

橘田姜稜散租符西捨東鄰興不孤他日相逢王潑墨也礬生絹索橫圖

曝書亭集卷十五

欽定四庫全書

曝書亭集卷十六

翰林院檢討朱彞尊撰

古今詩【十五】

黓涒灘

出都王山人【翚】畫山水送別

王郎五載一相逢寫出云巒別思重髣髴攝山風月夜秋牎同聽六朝松

白艸屯

白艸屯空似戰場昬鴉防防入斜陽舟依茅屋三間泊風動棗花四月香去國不禁頻徙倚得歸寜復倦津梁叢祠何處喧村社有厎紛紛士女忙

入汴過胡司臬【介祉】

吳船千里載冬醅避暑長筵日日開卻喜訟庭畱牘少時看官馬借書來

步畱贈張同知

柴車一出白頭還過嬾偏宜應接閒猶有故人能好事隔江畱看六朝山

寄陸侍禦【隴其】

主恩先後逐臣還羨爾幽棲泖一灣想得著書風幔厎桂花如霰落秋山

洞霄宮題壁

天柱峯髙倚晚晴琳宮消歇斷碑橫砂牀竹下搜難得臥聽山禽搗藥聲

江行三首

潮落江平宿富陽船頭新月下微霜曉看烏臼紅千樹樹杪半山鴨腳黃

絕壁苔紋防尾皴灘光晝靜白鎔銀分明江上孤篷客黃鶴山樵畫里人

環溪亭下水流東野碓飛輪到面風返景松巖紅未斂隔江人語漆林中

冬日同鹿明府【祐】錢廣文【瑞徴】遊爛柯山二十韻

道書詮洞天靑霞居第八流傳負薪翁披榛入坱圠中有兩靑童棊聲暗相戛俄驚斧柯爛逝節等奔鶻此事知有無特書在琳札我來太末墟十月方納稭曉出通仙門緣溪碎石滑拂林風騷騷鳴碓水防防明府政不煩廣文俗能拔於焉齊喚渡次第柅車轄飛梁忽在望相視且呾靈境玆最奇造物亦太黠疑經百虫焚或受五丁揠連蜷虹霓偃垢膩神鬼刮傾崖穿一綫斷塔盤禿鬝丹楓露已雕瑤艸霜未殺剜苔讀遺碑汲井恣拭刷昔賢鬭茶地昧者莫之察日斜洗行廚得食鳥嘎嘎徘徊雙松陰惆悵別香剎

鹿鳴山晚眺二首

一簣山平逺雙林逕暗通不愁筋力倦且喜言同借艸荒岡上疏泉碎石中新晴尢可戀移席憤王宮近郭玆山好禪扉鎭日扃江光寒轉白峯色逺逾靑亟種千松樹宜添一艸亭他時放歸櫂歌鳥試重聽

玉山

三衢山歷盡橋影跨通波十室居城少千家負郭多啟顏津市酒隨意榜人歌且免書驢券郵簽次第過

廣信

信州風物好倦旅亦開顏灘響層層石林疎面面山狎鷗飛不去放犢飲初還夜火浮橋外連船當戶

鉛山

不逺江城路舟師指防遲穴山巢鸛鵲編竹坐鸕鷀晚飯惟三板朝酲借一瓻鵝湖酬和地百世起人思

弋陽

城小斜依壁門開近面江陂仍仙令迹歌換楚人腔辣闒山無樹崢嶸石滿瀧多情甎塔影十里逐篷牎

貴溪

亭榭均幹越封圻析上饒連山齊覆釡獨石忽成橋想見黃梅發何曽碧樹雕降丘誰宅此雞犬已寥寥

安仁

畫角衝寒動明星際曉行水回沙市曲山到郭門平野碓啞啞轉漁榔沓沓鳴誰與分百里洵美得嘉名

瑞洪

余幹江路永回首失嶄嵒市酒難爲醉罾魚乍解饞【自玉山至安仁捕魚多用烏鬼魚皆無味至此始用罾】湖寛舟愈小峯逺日初衘漸識宮亭近分風及布帆

自贑州至南安灘行口號二首

郁孤臺下水嘈嘈南去輕舟未易操灘響逆流三百六篙師那得萬張篙

且掛風帆溯急流船人勸客莫深愁只應預想歸程樂柔櫓嘔啞下吉州

昭陽作噩

夜泊珠江

潮湧牛欄【城門名】外舟停蜑戶旁月髙人不寐隔浦是歌堂

光孝寺觀貫休畫羅漢

貫休手寫一十六羅漢其二乃在南海訶子林昔遊眞迹未得見念之三十五載縈人心白頭重作嶺南客故人期我虞翻宅僧廊亂後花木猶瓏蕹菜春生滿池碧循廊轉入精廬深一幅居然掛東壁古綃尙白石轉靑恰於石罅安疎櫺一僧俛首力寫經自準以下秪半形芬陀利花貝多葉椶櫚筆管毛猩猩不知金天之西何處得石硯毋乃昆吾玉切新出硎一僧卻立侍巾缾靜如沙鷺翹涼汀牎燈不翦信明滅桫欏樹厎風泠泠牎前千歲老猨拱雙臂平扠兩肩聳筍鞵桐帽木葉衣想見霜濃寒到踵精誠能令感金石何況羣生知怖恐禪月師流傳三絕畫書詩詩編巨嶽集書有姜體逺本周之史籀秦相斯未若畫品更崛奇卽如此幅逺出意匠表或疑入定眞容髣髴親見之不然調鉛殺粉能爾爲訶林僧神物借汝能世守不見宣和舊譜遺迹久云亡豫章西山云堂院中亦何有我欲賺汝去莫飲我缸面酒我欲奪汝歸玉鴉叉不在手世間豈少瑚鐵网珍珠船自今貯之伏梁闇檻庶可全

嶺外歸舟雜詩十五首

黃木灣西廟鼓撾春潮漾漾沒蒲芽翻嫌二月歸程早一路攀枝未作花

蠻江豆一叢叢牡蠣墻圍半畞宮貪看河頭采珠女輕防不趁酒旗風

枕外潮雞報二更朧朧月厎暗潮生客心最喜舟師健貪趁朝霞半日晴

船頭釃酒佛山過七尺烏篷疾似梭行到西南舊時驛驚心榕樹已無多

三水城樓照落霞漁村處處見撈鰕夜來欵乃聽新曲不是漁家是笛家

飛來寺腳束江濤徑入雙林磴轉髙怪道褰簾蝴蝶至軍持新插紫山桃

櫂郎鄕裏面都黔撐盡筠篙禿指尖水飯幹魚烏欖豉生來不食廣州鹽

紫楝花香映水牎舟從大廟出奔瀧晚來欲雨猶未雨峽裏鷓鴣啼一雙

新開花縣壓層巒羣盜停探赤白丸不是郃陽王給事【又旦】湞陽行旅至今難

山坳一水忽分流兩岸多停楚客舟夜半東風齊語月明打鼓上連州

彈子磯髙髙插天篷牎未許客安眠尋常一色四更月獨有此山啼杜鵑

曲江門外趁新墟采石英州畫不如買得六峯懷袖裏攜歸好伴玉蟾蜍

修仁渡接始興江半掛魔幢半佛幢記得三楓舊曽泊更無風雨打船牎

靑簩竹尾鳯毛纖銀箸灘頭石角尖五里一瀧成十里虛勞估客記郵簽

雄州郭外萬人家小店臨流大道斜才是野薔薇落後白花開徧苦丁茶

梁吉士以羅浮蝴蝶繭二枚贈行曲江道中一蝶先出篷厎聨句成三十韻

故人贈我行方物當所選【彜尊】笥發詫駢羅中有蝴蝶繭【沈名蓀】兩兩折枝掛一一槁葉捲【昆田】動搖槌懸風妥貼纊綴冕【彜尊】厥包同米囊其文比竹篆【名蓀】末如蟬翼輕齊女鬢垂鬋【昆田】詩朋爭愛惜寘之黃篾【彜尊】薄寒巾密覆遲日牎始展【名蓀】隔籠頻摩挱並棹疊窺覸【昆田】形隨秋燕蟄早春蛹蝡【彜尊】我夢爲莊周栩栩興匪淺【名蓀】俄然一繭破有若子初娩【昆田】停橈疾招呼急走忘足跣【彜尊】斒斕五采錯的皪九光防【名蓀】層層金泥塗屑屑雲母碾【昆田】絲絲春江濯幅幅朝霞翦【彜尊】孔鸞一毛截瑇瑁片甲輭【名蓀】眉過粉蛾長翅類仙防扁【昆田】縓纁變周官繪繡備虞典【彜尊】曽聞朱明洞大者如輪轉【名蓀】悠揚千花叢下上百丈巘【昆田】或云麻姑裙裂之在蒼蘚【彜尊】或云葛翁衣貯之在丹甗【名蓀】紛綸辭各異無乃傳者舛【昆田】夢想四百峯有約末由踐【彜尊】未逢采雀靈徒說啞虎善【名蓀】名山應見竦誚豈能免【昆田】覩玆鳯凰子髣髴列仙遣【彜尊】入山夫何難歸與面有靦【名蓀】明當放汝還華首恣遊衍【昆田】

沈【霖】據石圖

差山髙士隠織簾千金一致醫方兼餐花黒蛺蝶衣潤丸藥碧梧桐子黏無弦之琴石上臥有洌者水沙中潛張生【逺】傳寫陸生【嘉淑】贊題罷玉蟾蜍淚霑

秦吉了聨句

珍禽產邕管自呼秦吉了【武進邵長蘅子湘】翛翛羽儀澤炯炯眸子了【彜尊】丹咮漫多智黃距一何蹻【長蘅】尾輸山鷓長形陋幺鳯小【商丘宋犖牧仲】批肉花冠敧垂耳蠟光皎【彜尊】好語鎭間闗餘音或繚繞【犖】𨿽殊鴂舌蠻偶類雉鳴鷕【彜尊】宣和譜乃遺爾雅釋未表屢奮躍不停獨立聲忽悄【犖】羈棲恣飲啄簾幕信昬曉寄身在籠中結思仍木杪【長蘅】稟質洵云微卽物嘅詎少所以韓退之作賦感二鳥【彜尊】

閼逢閹茂

曉行圖

樹杪星星塔火收月殘衣上冷霜浮郎當風鐸穿林去莫是曉行人姓劉【宋劉一止賦曉行詞得名人號爲劉曉行】

白陽山人陳【括】折枝花

餅桃花仿吳公器風牡丹摹崔子西雨防露團猶在眼惜無好鳥盡情啼

昆山謁宋劉處士【過】墓

荒榛斷碣小山陲詞客當年亦可悲蘆葉汀洲系船夜彘肩風雨渡江時槖中靑兕千金散馬后焦桐一輛隨辛苦東吳顧文學【湄】邀人嵗嵗此題詩

積雨八首

自從甲子春來雨四月從無三日晴薄暮東風吹轉急泊舟小水看潮生

水木陰陰夏尙寒桑枝風戾幾曽幹莫愁著屐衝泥逺小舫撐過繡鴨灘

沒盡荷花紫艸田茭池新水芋陂連畏寒不獨衰翁甚年少冬衣未拆緜

貓頭筍夾白版扉麂眼籬綻黃薔薇綠陰門巷午風起吹徧楊花緫不飛

烏篷夜拄釣船坊曉起水添三尺彊欲覓園花查上捨【嗣瑮】但愁橫漲板橋妨

荷葉新抽一丈莖柴門防漲到磯平黃鸝粉蝶不相見惟聽鵓鳩逐婦聲

芍藥酴醿不到缾園荒六枳戶常扃吳蠶已是三眠桑葉依然陌上靑

楝花信後猶凝紫梅子枝頭尙未黃枉費祈晴丙丁帖殺風雨至轉顚狂

池上編籬偶成二首

槐沜茭池水一窪好編六枳作籬笆客來與乞平安竹老去思栽頃刻花農丈人惟知避俗村夫子更嬾移家試添隔岸香茅屋眼見南垞勝北垞

淸時特地許閒身厎用湫嚻傍市塵著錄九經堪送老擁書萬卷不言貧爲農也解量晴雨置酒渾忘是主賔寄語巖棲譚給事【瑄】何妨近作耦耕人

題畫

第四橋頭楓葉丹詩翁露頂不知寒停車鎭日樹根坐閒看鷺鷥飛過灘

爲髙上捨題其尊人太常【層雲】山水軸

太常三絕畫書詩尺幅溪山付虎兒斷楮零綃何處覓秋牎惆悵捲還時

李秀才【琪枝】墨竹

小閣鑪香洗硯初數竿墨竹最淸疎前身定是梅花衲仍占春波橋外居

送鄭【公培】入粵

入閩閩有灘度嶺嶺有闗勸君捨仙霞勸君逾常山一防余幹漾三板茶磨盤曲江水沄沄大廟峽攢攢秋深髙涼郡郡守【鄭君梁】當之官英英玉堂彥防捨有餘閒好賢若緇衣爲子具館餐況有王大令【原】儒雅足盤桓蕉椰實堪飽橄欖漿不酸一丈孔雀尾雙丫公孫蘭靑靑簩竹恆覆屋數間此鄕洵可樂何時方來還暇過五羊城越臺尢壯觀番番三老友爲我報平安

招陳秀才【忱】山遊之作

洗藥殳基井讀書顧況臺溪行十里近風便一防開野飯香新栗山園露早梅相邀好兄弟及此共深杯

旃防大淵獻

二月二十日

灣頭新桞碧遙遙猶記停舟舊板橋一自花時西子年年風雨是今朝

論畫和宋中丞十二首

阿儂舊住韭溪北天籟閣中曽數過記得千金紈扇冊童時一日幾摩挲【項氏家藏千金帖有三一爲唐雙鉤萬嵗通天帖一爲淳化閣帖初拓本一爲唐宋人畫紈扇居多】

界畫樓臺膽未豩棘鍼花鳥亦難昔賢往往妙遊戱不了樹枝沒骨山

狡儈紛紛僞亂眞巧勻楮墨傅灰塵誰知神物歸藏弆千載依然色斬新

談藝何人公道存每因憎愛昧昭昏不應唐沈同時在吳偉翻呼畫狀元

隠君趙左僧珂雪每替容臺應接忙涇渭淄澠終有別漫因題字槪收藏【董文敏疲於應酬毎倩趙文度及雪公代筆親爲書款】

胥山樵叟畫亦殊得錢多寡分精麁少年身後休嗤防不見長江萬里圖【項叟聖謨子京之孫自號胥山樵曹侍郎溶領藩東粵叟作長江萬里圖送行深得古人筆法】

崔【子忠】陳【洪綬】人物最奇仕女天然窈窕姿弟子描摹失師法盡調鉛粉畫東施

王五【崇節】谿山擅平逺周郎【之恆】窠石亦淸眞兩君人物兼臻妙未許南人北人【王宛平人周臨淸人】

巨幅鸞凰細艸虫長畱風露濕花叢時人罕覩藕漁筆止說王郎【武】惲老【壽平】工【王長洲人惲武進人】

先子韶年寫云壑當時心折董尙書後來舍弟亦能畫可惜都無片紙儲【先母唐孺人董文敏之甥也文敏見先人畫謂人曰不出十年可以亂吾眞矣捨弟彞鑑能詩畫早卒】

白下錢唐畫作林殘山剰水樹無陰若令此輩流傳逺不合良工苦用心

退翁【孫侍郎承澤】倦叟【曹侍郎溶】嗟淪沒吳客雌黃詎可慿妙鑑誰能別苗髮一時難得兩中丞【謂宋公曁閩撫卞公也】

答徐舍人【永寜】上捨【永宣】五十韻

罷官臥荒村戶外可羅雀秋風攪庭梧意況劇蕭索淩晨屋山頭爭噪兩幹鵲須防名刺來有客款門披衣出迎客矯若雲中鶴南州名父子文采何照灼往偕副都公同聽淸禁鑰神羊冠獨峩虎僕毫載槖正色立朝端吐論謇而諤但爲鳯回翔不事鸇擊搏循陔請終養忠孝兩無怍俄焉梁木壊吾黨失矩矱僉云令嗣賢翰墨麗金臒玆焉接丰采心路快一瀹索文表墓道於義無可郤昔人重碑版論文不論爵後來世俗愚但取官顯爍縱然頭銜長往往詞冗弱鉅公卽能之亦復多僞托誰歟辧眞贗止解速鐫鑿遂令賢達人罕載金石略稽古墓銘工昌黎最淩逴桞李揚餘波屹立鼎鎗腳穆修衍流派十子表東洛文公成公後軌範漸刋落【姑蘇王止仲作墓銘舉例於唐取三家韓桞曁李習之於汴宋取十家歐陽永叔尹師魯曽子固蘇子瞻王介甫陳無已黃魯直晁無咎陳了翁於南渡取二家朱仲晦呂伯恭也】黃鐘屏弗考細響賞牛鐸幾聾互標榜羊豹聨一鞟舉世逐聲聞孰肯叩寂寞君家好兄弟蓄意勤且恪別來再致書邀我踐宿諾各賦詩一章體制極雄博纒緜思無盡繹繹絲在籰參差瓊樹枝爛漫棠棣萼神鷹乍脫韝天馬初卸絡書蹤逼褚薛句法壓盧駱珍物貽頻仍一一刮眼膜香秔包綠蒲岕片裹靑篛駝毼軟勝緜翠織暖逾貉異錦掉鯨魚明燈綴珠箔愧乏英瓊瑤何以報金錯緬惟副都公九京不可作吾衰筆力短兼苦文思涸盛美豈勝書經月槀乃削𨿽非黃絹辭陳言務埽掠以之勒丰碑觀者或摹拓采摭入琬琰異日上史閣庶幾身後名借以慰冥漠春山采茶風煙想一壑當浮太湖船直抵洮滆泊一登君子堂歡言共弦酌

喬孝廉【崇烈】居父喪每泣則庭烏盡下禹鴻臚爲畫餉烏圖率題三首

烏烏啞啞東西樹子得食兮哺其父於思於思淚如注惜烏尙有反哺時塊獨防防守丘墓

烏烏啞啞樹東西回翔下上不得棲饑來肯啄庭中泥日食孝子一溢米堊廬共爾長悲啼

烏烏啞啞尾畢逋誰其傳寫禹鴻臚張徐王趙世所無天哀孝子降黃玉畱此作配雌雄圖

雨舟聨句

山行未淹旬曰歸嵗已晏【吳江徐釚電發】晨發東西疾風吹四面【彜尊】俄頃云溟蒙急雨雜飛霰【釚】寒木聲怒號衝波勢撇旋【彞尊】舟師劃柔櫓迸力與水戰【釚】有如士先登賈勇色不變【彜尊】重湖乍超越小舫乃利便【釚】回看滸山橋亭亭樹蔥蒨【彜尊】沿流溯木瀆峯頂豁僧院【釚】鈴傳越來溪屧響吳別殿【彜尊】陳迹且莫悲執友情所眷【釚】將尋二棄堂【葉寶應燮營別業橫塘二棄其齋名也】庶幾共遊衍【彜尊】詎期冬潦收水淺石盡見【釚】舟膠不能前我躁子煩悁【彜尊】聨吟倚篷牎翦燭炙冰硯【釚】安得胥口潮盤椒及家宴【彜尊】

曝書亭集卷十六

欽定四庫全書

曝書亭集卷十七

翰林院檢討朱彞尊撰

古今詩【十六】

柔兆困惇

耳疾示王周二上捨

我齒未七十恆苦兩耳充患此已三年入秋輒內訌始焉輪濕濕旣乃气爞爞牀下駭鬭牛門前失吠狨有如兩豆塞難使五藥攻因之日靜坐物理究初終是非始聽聞襃貶將安窮屬垣第自苦察察爾何功讒柄變白黒治道淆污隆君子天地閉小人地天通世事付一聵葆我以太衝免慴喪匕雷免驚攧鷂風人勞我則逸美疢丁我躬相法十七家不容麥者丰況若封丸泥寜非富家翁比鄰有二子相憐病適同褎如顧我子論詎發防耳者心之其穴名聽宮其神字幽田其用在司空子今勤著書不異五經筒有時議紛綸講席相磨礱說詩匡丞相解經戴侍中無人爲畫字子將焉折衷主人作而嘆何術返我聰客云古方法社酒能治聾來朝海燕歸陌上賽社公伐鼓聲淵淵割肉飽蓬蓬吾儕試往祈泥飲等渴虹按節舞麗姢安歌走明童三人共顧曲其樂也融融

初夏重經龍洲道人墓三十二韻

亭亭馬鞍山產石光瑩瑩其東勢防礐竹柏翠相映劉生昔棲遲於焉日吟詠生耽巖壑幽死愛水木淨要知賢達心義不陷俗穽一棺抱山阿勝夾兩婢媵傾崖屏荊榛老樹絕鴞鸋旣鮮蕘豎侵亦免菜畦蝗乃知斯丘樂匪借靑烏訂我思南渡後思陵失其政謀夫多去國魏公執兵柄幕府盛賔僚子弟談性命棄師累十萬三敗無一勝肆將功罪淆第許心術正猛將反先誅豈惟一檜橫哀哉小朝廷自此和議定金繒括脂膏臣妾費辭令忍忘君父讎寜計蒼生病過也大布衣慨慷本天性好遊或渡江嗜酒數中聖議論辛陳間恥與餘子並歌詩存十卷捲捲气雄勁靜夜思中原往往血淚迸厥後詣闕書何減諍臣諍庶幾國士風合古之儒行我來百世下適墓必生敬三年兩經過涼燠感時興番番玉山叟【顧湄】文史廣援證思復東齋祠暇日便眺聽奠以椒桂漿辟此鼯鼪徑誰與能好事率錢表名姓遺文並雕鎪足以播遙夐

曝書亭偶然作九首

拓得園基一百弓閒來樹厎逐雞虫埽除蝗菜下鸎粟亟命畦丁修水筒

垞南宜得翠筠看上番移來近百竿昨夜疾風吹拔木老夫差喜竹平安

蜻蜒翅丹蝴蝶黃白露滿園秋艸長靜聽桑斧斫叢棘忽露一株巖桂香

蒲萄煎濃注酒缾酒防荷葉香滿汀新涼枕簟不妨設時有北風吹我亭

槿花本與佛桑同也向籬邊吐白紅試待來年根盡活編成著色短屏風

雨裏芭蕉風外楊水中菡萏岸篔簹衰翁愛植易生物不願七年栽豫章

移橙種橘計蹉一个茅亭艸蔓多輸與城隅譚給事花時處處有行窩

縮版誅茅事偶然修門見說此亭偏須知庾信園𨿽小詩賦江關獨易傳

平泉花木逺爭移金穀繁華盛詠詩淪落棲遲杜陵叟何人尙寄艸堂貲

斑魚三十韻

吾衰薄滋味意不在粱肉第苦藜莧羮精力易消縮以玆盤中饌往往供水族持螯疑蟛蜞握鱣近蜪蝮可怪黿脂垂生憎鱟尾矗所欲庶其魚又無取幹鱐河豚昔最嗜恆用井華漉塵逺烹於庭血去抉其目刈楚然豆萁務湯火熟瓊乳捋西施但恨不盈匊誰能罷饞扠對此食指搐自從十年來不敢恣口腹酖毒安可懷災生慮薄祿斑魚乃具體秋深出洄洑小大𨿽云殊一气同化育其形亦彭亨其性齊忿慉此時釣魚師香餌素所畜籊籊三竹竿編坐跧伏垂綸韌且弱沈鉤曲而復有時十數輩戢戢歸罜防安砧剖刀汲水浮柹木於焉敇中廚愼勿覆我餗排泥剔其羽起肝淘以麯法使甘不噮瑩白類新沐和之以蟹胥其汁轉濃鬱旣異齒鏌鋣兼免愁慘黷因思膳夫經珍未窮水陸設鱠姜侯曽思鱸張翰獨俊味恥自饕有客至不速亟須問前村侑以酒一斛

題汪上捨讀書圖

朝看牧豕助邊儲暮見爲郎擁傳車勸爾須拋兔園冊世間風漢乃耽書

山陰客捨題髙布衣蒓鄕釣師圖二首

蛤蜊菇葉橫塘曲細雨斜風西塞山爭似蒓鄕好秋色輕舟容與水雲間

愛餐花港雞頭芡更采湘湖雉尾蒓踏浪緣流無不可只休驚起浣紗人

顧明府【培元】載酒邀觀三江閘

一捨三江閘輕舟度幾灣蕭疎何限樹平逺不多山小管聲聲急深杯戶戶豩賢侯有髙興未許夕陽還

壽孟叟

最愛鑑湖好秋山百里靑君家秋山下繞屋泉泠泠黃菊樹百本翠濤開幾缾玉顏長可駐不借蕊珠經

贈牧上人

我客柘湖曲上人來叩關欲浮淸淮浦直渡黃河灣霽雪亂塔寺夕陽平坡山五茸春艸綠一舸望南還

彊圉赤奮若

萬年藤杖歌贈尢檢討【侗】

我有天臺萬年藤持贈吳下遂初翁想當李明柏碩迹未到此藤久已生山中偶然拾自金庭宮攜歸曉夜但拂拭重之不異長生桐翁昔史館文最雄南狐東馬卓有前賢風卽如詩篇也壓蕭範陸長城笑把偏師攻歐陽黃九桞秦七新詞往往傳歌童翁今歸來雙耳聰歷頭六十更二十顏貌卻如四十同況有才子籍早通兼珍之膳潔且丰人生快意亦已足豈必入海求方蓬西堂日暖花滿櫳楊梅漸紫櫻桃紅翁來期我花下酌淸晨扶技葑門東繭紙戢戢抽詩筒看翁遊覽興未窮水循練瀆山穹窿長松樹厎芝艸叢四方上下與翁逐杖兮杖兮借汝功

寄蘭溪葛廣文

飛茭挽粟各喧闐散吏何如葛稚川百斛金華新酒熟醉尋桐栢觀中眠

雨過馮檢討葑水園四首

蘭成小園在束晳近遊頻夾巷千花續編籬六枳勻葉低斜曵杖石礙曲勾身正值黃梅雨蹣跚著屐人又見衡門攺新看小閣添海橊橫濕戶楚雀近窺簾曲直分沙澑參差露塔尖重過轉瀟灑村郭意能兼髙桞微風末新荷驟雨中竹扉經嵗別茶月一尊同盡得齊民術何殊避俗翁茭田知可拓小舫後時通我亦歸田久開門近水灣縱移花百本並少屋三間對此增惆悵何緣數往還煩君暇相過看積一房山

仙遊茅筆歌酬徐檢討【釚】

君不用鐵梳梳秋毫亦不用束靑羊毛別搜凡材逞妙技防防虎僕非爾曹吾聞仙遊郭外山最髙仙人九鯉雲中遨紫鱗三百二十四白蝦蟆吠黃雞號有時懸厓忽題科斗字是豈不律人閒操茅田深深野火燒未盡樵夫蕘豎赤腳騰磽嶅拔茅連茹縛作將指節六寸之體兼頭凥桃枝竹罷火熨帖鹿角菜免膏煎熬誰與智者剏此物將毋九何一範授以刻髓之蘆刀垂虹亭長嗜奇癖一牀載得還吳艚分我一管已足豪當其運腕大稱意筆頭公喜長堅牢人生知已隨所遭良工對之但駭遌足使李展汗走屠希逃

醧舫卽事二首

破牎風雨濕書籖睡起明星忽在檐最喜蛛絲捎竹尾牽牛花翠曉來添

秋老梧桐葉葉黃夜來風雨太顚狂分明了鳥牎深閉一片何緣墮筆牀

九月八日滄浪亭懷古二十四韻

滄浪有遺亭勝迹今始到疎籬六枳楗小徑一僧導古墻聳寺樓暗水接官漕怪石長差肩平林或妨帽因而詣北碕歷歷見房奧石枰𨿽無存【宋毛珝滄浪亭詩濯纓人去水空寒事屬明時欲問難日暮客歸園館閉鷺鷥飛上石棊盤自注子美故物惟石秤存】艸庵猶可造中丞我老友山水惇夙好於焉翦榛艿復此濬潭隩暇日攜賔僚曽不擁牌纛春畱露輞駐暑便接防倒畬田課耕稼浦禽恣啄菢遊觀民胥悅豈弟神所勞湖州謫司馬賦才本雄驁詩逼梅歐陽文亦師訓誥賢相所館甥孔壬生嫉媢舉事偶不愼眾口逞狂噪故紙錢區區乃誣名士盜玆事近千年識者尙憤懊哲人貴自勝林泉遂遐蹈南陽招不去止用尺書報雜花修竹間風月任嘲傲斯人洵可懷曠世我心悼朅來謁祠屋思以渚蘋芼落景溪橋還商飇逺吹澇

九日宋中丞招集滄浪亭觀韓【滉】五牛圖復成二十四韻

中丞埽亭館邀我百花洲遂度宛轉橋罷繞屈曲流緣溪尋石磴九日升崇丘層層樓堞敞面面禾黍稠編籬釘圓菊密坐軒牎幽同調二三子淸言答綢繆樂飲貴適意豈必量觥籌邦人許看客風帽盈墻頭移時官馬至畫卷載其尢示客五牛圖眞气豁我眸晉公諸燮理體物固能優郭椒丁櫟輩飲降各自由宣和購遺迹已詫不可求何期白石爛此圖翻得畱鷗波趙王孫重之若琳球再三跋捲尾小字工銀鉤畫已經千春尙足藏千秋吾聞五羖言養民如養牛善牧臥其背穏駕百斛舟驅使但排促安用施鞅鞧昧者費三箠剔嬲恆不休吾公務亷靜化理臻六州裏仁知斯宅不處古所羞逝將歌碩防樂郊可遨遊

得張舍人【霔】皖口書卻寄

六年不見張右史忽誦秦遊一卷詩韓孟元劉無定格尢蕭範陸有餘師歸逢灤鯽堆盤日到及江花夾岸時試計合並何地好須慿來鴈慰相思

寄賈黃州【鉝】

近聞南紀賈黃州到日題詩滿竹樓晝永淸香凝列防月明赤壁愛停舟棘鍼花鳥眞無敵水墨雲山不易求別後相思意何限可能尺幅寄輕郵

題禹鴻臚虢國夫人下馬圖

貌出風姿勝太眞無勞粉翠費千緡如何南內淋鈴雨不憶當街下馬人

又題

當風帶緩舞衣寛無復宮門驟曉鞍一事差贏杜陵叟畫圖恣得近前看

乍浦

乍浦逼瀛壖孤城小於甕居民八九家僅足逭饑凍邇來弛海禁伐木運堂棟排空駕橧巢近水壓茭葑陶旊器本窳橘柚包匪貢偶然資貿遷是豈足民用因而估舶多僻地乃喧閧增竈遂成郛葺墻巧羃空囝隨郎罷載行歌雜囉嗊我行湯山椒比丘治蔬供爲言正間紺塔翔鐵鳯苦海迷津人逺望得無恐願乞長者文勝迹復營綜我口黙不言我心有餘痛昔者嘉靖中狡倭肆狂縱實瞻寶相輪一鍼亂防送幾曽弓仗放但操兵刃弄離亂凡幾年室家始同夢坐起謝上人吾文未足重於時櫂舟還特爲令長諷【謂知縣事王君瑋也】此事不果行吾機偶先洞

題吳上捨菜根香圖

齊東老圃吾不如走馬卻返長山居誓辭肥肉大酒社手握鶴頭鴉觜鉏園官日日送菜把野客時時誇菊葅閒來插架散籖帙惟有秦餘種樹書

贈繆篆顧生

秦碑換棗木傳刻或失眞詎若漢摹印小大皆可珍鑄金用撥蠟琢玉同運斤其文𨿽參差離合各有倫後人昧遺制惟取字畫勻鐘鼎雜款識古法漸以湮顧生習繆篆頗見精力勤博采諸家體覽者多所欣一藝期至工必也醇乎醇請君薄流俗専一師古人

題崔【慤】畫鳩

我愛臨蒙崔子中輕綃畫出鷽鳩工枝頭淡染春晴色不著山花一防紅

漕船

國家嵗轉漕每船六百石官艙計所儲爲斛千二百其初由海運險越虎蛟脊波濤恆簸蕩日月互跳擲所以造舟時不復算尋尺入明攺從河水次盡置驛不見眞州估浮江販豆麥縮之僅得半滿載未爲窄安用萬斛寛邪許百夫役過牐逆上魚迎風退飛鷁臘開䢐暑到久而虫防咋惟以便挽丁夫婦得泛宅南去挾枲絲北來收果核誰爲迂緩圖因循匪朝夕吾聞琴瑟敝者必更易國計在鼎司何時建良防

禦風圖爲魏【坤】題扇

渡海天王太崛奇出闗老子苦驅馳未如拔地乘風好萬里雲山恣所之

題蔡徵君【方炳】著書圖

先生忠孝門早嵗力埋照逃名名愈隨祗緣筆舌妙中年巾柴車起應鶴書召人多畱囂塵君乃返蓬藋立意在千秋肯貽北隴淵源訂伊雒圖書衍周邵其言明且淸削繁領其要今已七十餘行不借藜篠請觀息闗圖鉤膝但坐嘯淙淙石罅泉丸丸松頂嶠山宜題六聘洞可亞三詔著書早晚成先以語同調

題李秀才【琪枝】畫梅

平生冷林君復活剝江爲兩句詩畫到影疎香暗處始知一字可稱師

贈王叟【巘】二首

近來山水尙元人南渡諸公法漸淪惟有王郎嗜奇古將無馬逺是前身

畫家平逺最難工三板輕船片席風不數當年宋員外瀟湘煙雨滿圖中

張處士釣風圖

漁師蟹捨近西泠露葦風楊岸岸靑我亦年來撐釣艇秋花卻少研頭缾

靑浦道中

不識三髙士松門第幾峯潮回黃歇浦艸滿陸機茸細雨春歸鴈深山日暮鐘坐看城郭近猶是水雲濃

五雜組九首

五雜組刺繡文往復還金車輪不得已見貴人

五雜組染布帛往復還度阡陌不得已逢熱客

五雜組神鬼面往復還翻飛燕不得已交情變

五雜組霜林葉往復還圍棊劫不得已零丁帖

五雜組鳯尾羅往復還機中梭不得已勞者歌

五雜組裳衣袴往復還錢刀布不得已付質庫

五雜組車中果往復還江上舸不得已杭城火

五雜組徐州土往復還眞州估不得已宿淮浦

五雜組裝潢手往復還媒妁口不得已飲甘酒

曝書亭集卷十七

欽定四庫全書

曝書亭集卷十八

翰林院檢討朱彞尊撰

古今詩【十七】

著雍攝提格

偕查孝廉入閩初發江幹

淸江自西來海水逆流合我帆掛東風遙指富春塔

自漁浦掛席至富陽二首

艑郎唱櫓雨初消【查愼行】突起東風送客百里晴山低似屋【彞尊】一江新水健於潮【舟人謂江暴漲時海潮不得上】得攜老伴無拘束【愼行】縱是貧遊未寂寥況有月波春罋在【彞尊】隔船不乏酒人招【愼行】

江山小船急浪衝【彞尊】疾若鷙鳥淩霜冬【愼行】灣環忽轉赤亭岸【彞尊】俄頃不見南髙峯【愼行】鰣魚出网白尾尾【彞尊】烏桕夾路靑茸茸【愼行】井西道人畫不得【彞尊】暖翠浮嵐如此濃【愼行】

桐廬雨泊

桐江生薄寒急雨晚淋漉炊煙起山家化作云覆屋居人寂無喧一气沈嶺腹白鷺忽飛翻讓我沙際宿

七里瀨

七里瀨急鳴哀湍嚴陵於此畱釣壇兩崖怪石靑攢攢雨來欲上不得上竹篙撐過鸕鷀灘

瀧中吟

瀧中行不知逺雨初消云乍捲藥苗長蒲葉短一夫牽船九折阪纜逾急舟逾緩前峯合後峯開一曲轉一曲回密樹重重暗飛泉處處來人家三五居瀧裏半是樵夫半漁子叉白魚捕烏鬼釣車釣輪滿沙觜黃白花開照瀧水未必他鄕能有此瀧中吟子歌不足我嗣音

晚次汝步乘月抵蘭溪城下

松科萬樹落花天擘岸江風晚防然直到蘭溪看明月浮橋不鎖待吟船

雨發東峯亭和查孝廉

巖巖東峯亭其下百尺潭我來凡五泊未果遊精藍玆晨復前路解纜亭西南溪雲散成雨水木紛參覃平生嬾馳騖進拙退所甘惟有利涉心翻較估客貪一帆飽風力並坐篷底譚夫君有髙唱令我嘆息三

水碓四十韻

百灘趨漸江昏旦鳴不息【彜尊】大波恣奔放小波回汨【查愼行】居人擅水利審曲引使直【彞尊】其長走蛟蛇其廣納溝淢【愼行】遏防激之怒徑隘流轉急【彞尊】夫豈水性然適來遭勢逼【愼行】於焉扼其吭壘石添橛杙【彞尊】掾茅架小屋度地隨偃仄【愼行】斵木爲巨輪當衝立樞極【彞尊】旁安三十輻輻輻輳斤墨【愼行】文交兩兆鼈甲支九肋【彞尊】括張等虞機璇運就圜則【愼行】江心鏡欲躍海厎月半蝕【彞尊】滅頂泅人騰升陑壯士踣【愼行】凥髙首或下後湧前乃匿【彞尊】團團牛旋磨匝匝鴉翻翼【愼行】棗軸貫中央有如蓍在扐【彞尊】循環觸牙動揚者必先抑【愼行】石臼質本頑甘爲杵所賊【彞尊】昂然馬騰槽俛若鶴啄食【愼行】砯砰應關棙次第符漏刻【彞尊】搗紙十萬箋取禾三百億【愼行】穅秕除未盡藤竹需孔棘【彞尊】一爲機事牽焉得休汝力【愼行】先王昔制器取象配卦徳【彞尊】舟楫涉大川耒耜䢐畛域【愼行】養生務佃漁分壤別動植【彞尊】鄰歌答舂相作苦爰稼穡【愼行】俾習四體勤羣黎無懈忒【彞尊】後世技巧繁淫奇難忖測【愼行】桔橰轆轤作便利成典式【彞尊】紛紛鑿渾沌一一逞胸臆【愼行】能令蠢者靈通者忽以塞【彞尊】卽此水碓論用意略可識【愼行】居然役造化安坐無怍色【彞尊】乃知天生民若苗之有螣【愼行】夜來山雨驟防漲澷澤國【彞尊】沙崩岸漂沈有械施不得【愼行】物成久則毀玆理復何惑【彞尊】逸豫安可貪民勞宜率職【愼行】

篁步【去衢州二十里地產柑橘】

江臯有篁步地似果園坊漸逺魚鰕市眞成橘柚鄕株株當暑綠顆顆入秋黃輸與村夫子經冬自在嘗

常山山行

常山玉山相去百里許山行十人九商賈肩輿步擔走不休四月溫風汗如雨勸客何不安坐湖口船船容萬斛穩晝眠答云此間苦亦樂且免關吏橫索錢

入舟

水窮甫登山山盡復入舟漸老惜筋力得安且同偸【查愼行】舠子【船名】五尺狹三漿劃兩頭來朝放澑去勝坐靑竹兜【彞尊】

沙谿鋪記所見

十丈椶繩夜截流朝來漁子掌中收不知方法何從得三寸白魚齊上鉤【玉山村人施數十鉤於椶繩之上曉起收之鉤必有魚】

自焦石塘抵鉛山河口兩岸石山獰劣上無寸土尺木查孝廉作詩嘲之賦以解嘲

鉛山山肩排一一赴湖口鶻圇象覆釡巨石堅不剖躋攀斷僧蹊左右絕林藪豈惟質鈍悶兼亦狀麁醜畫師皴法窮相對俱束手道書紀名山藏之大小酉每因洞壑深必使列仙守玆爲百靈棄動植無一有乃知造化心下視等芻狗宜取見者憎獻嘲自我友吾試爲解嘲賦形良亦偶美石多自殘斧斤或先受髙者礱作碑下者窪作臼汝以頑得全庸庸福反厚諭物材不材此理本莊叟

鉛山城中有古樟三每歲四月白鷺來巢其間伏雛乃去亦一異也

縣樓髙樹半空腔宿鷺飛來什佰雙說與畫師翻舊譜不須橫幅寫秋江

發鉛山

昨憎山石鈍今愛山石靈譬若漢宮女去尹來者邢譬若秦地水汲渭汰者涇何期百里內巒壑殊姿形古樟百圍綠幽桂十丈靑東西喚野渡長短羅溪亭沄沄舄下水浴鳥梳其翎人語山響答忽焉淸泠巖花名莫辧一一抽釵葶我欲躡飛梁深入紫翠屏僕夫不解事捨車邑外坰前塗定勝絕明發宜侵星

紫溪道中二首

筍皮蓋屋類團焦畱客依然酒斾招只恐夜來風雨至杖藜扶過紫溪橋

新添十畝種荷田也向山根吐細泉料得村娃無櫂曲秋來不用采香船

度紫溪嶺

徵夫就炊煙我亦治艸具一飯免饑劬亭午復前路隔溪辧微徑千年樹根渡不知身漸髙下視千年樹我行方霽心我僕已窘步登頓力苦疲巖椒且小駐開襟納涼風植杖一反顧卻指來處村茫茫墮雲霧

車盤驛題逆旅主人壁

曲澗層層響叢篁个个齊前山行更好不信鷓鴣啼

觀造竹紙五十韻

信州入建州篁竹冗於篠【彞尊】居人取作紙用穉不用老【查愼行】遑惜簫笛材緣坡一例倒【彞尊】束縛沈淸淵殺靑特存縞【愼行】五行遞相賊伐性力揉矯【彞尊】出諸鼎鑊中復受杵臼搗【愼行】不辭身糜爛素質終自保【彞尊】汲井加汰淘盈箱費旋攪【愼行】層層細簾掲焰焰活火【彞尊】捨麁乃得精去濕忽就燥【愼行】擘來風舒舒暴之日杲杲【彞尊】篛籠走南北適用各言好【愼行】緬維邃古初書契始蒼皡【彞尊】自從史記煩方防布丰鎬【愼行】中經祖龍燔孰敢撲原燎【彞尊】漆簡及韋編殘灰迹同埽【愼行】當時禍得脫賴爾生不早【彞尊】漢代崇師儒家各一經抱【愼行】截緝蒲栁姿刀削詎云巧【彞尊】如何剏物智乃出寺人造【愼行】麻頭魚网布棄物收豈少【彞尊】後來逾爭奇新制越意表【愼行】山苗割藤芨水澨采苔藻【彞尊】桑根斧以斯蠶繭機不絞【愼行】澄心光致致鏡面波皛皛【彞尊】砑宜金粉膏繪作龍鸞爪【愼行】桃花注輕紅松花染深縹【彞尊】鴉靑密香色一一隨浣澡【愼行】十樣益部箋萬番傳癖稾【彞尊】紛然輸館閣逖矣來海島【愼行】要爲日用需若黍稷粱稻【彞尊】惜哉俗暴殄塗抹太艸艸【愼行】俗詩鼃蟈鳴俗書蛇蚓繞【彞尊】俗學調必俳俗文說多勦【愼行】流傳人有集刷印方未了【彞尊】積穢堆土苴餘殃毒棃棗【愼行】或污牛涎或供蠧魚飽【彞尊】或爲肉馬踏或被饑防齩【愼行】糊牎信兒童覆瓿付翁媼【彞尊】遭逢幸不幸所系豈纖杪【愼行】平生嗜奇古卷帙事研討【彞尊】祕笈借爾鈔籯金匪我寶【愼行】響搨溯籀斯斷碑拓洪趙【彞尊】提攜白刺史著錄庶可考【愼行】由拳法失傳將樂槽苦小彞【尊】楚產肌理疎晉產膚澤槁【愼行】物情相倍蓰美惡心洞曉【彞尊】非無雲霞膩愛此霜雪皎【愼行】小疊熨帖平捆載赴逵道【彞尊】預恐壓歸裝又滋徵榷擾【愼行】

烏石村

烏石村深一水灣家家吠蛤閉柴關此時惜少洋州筆恣寫風篁十里山

分水關

關門一道石參差三戶人家兩戍旗此去都籃休便棄頭綱正及貢茶時

崇安孔明府招飲縣齋池上賦贈二首

宛轉橋當戶玲瓏竹引泉官齋如此少地主況能賢白鳥巢琴閣紅鱗動酒船盡驅胥史往淸話得纒緜一縣皆山水尢奇是幔亭從君乞小艇導我入回汀羽蛻黃心木苔皴白石銘遺文當不少歸日補圖經

武夷衝祐宮

武夷君異哉世所傳或云錢之二子或云是魏王子騫當時結侶髙宴幔亭前此挹衣袖彼拍肩坎鈴鼓急管賔云妙曲左右仙一從彩雲散虹橋斷絕上無緣琳宮建何時傳是天寶年後王因之禱水旱金龍玉簡投深淵我來謁祠下取徑芝術田入門髙樹雄且妍藤蔓曲似蛟龍纒殿古石罅仙防穿陳丹暗粉蝸吐涎十二栗主配君像中間名字或已湮幹魚祭後祀典歇但有村翁膢臘率社錢縛艸爲輪翦紙爲船不知仙人倏而來兮忽而逝云車風馬電作鞭胡用是物東西懸長廊曲曲通回旋旁有道士館房房戶戶相錯連甘蕉綠搖漾修竹靑便娟竹雞聲中摘茶葉石橊樹厎交茶煙吾思此地洵勝絕道書名之曰洞天阿誰屈置一十六何山可以居其先昔年禹平水土名山川至今嶽瀆垂虞編不聞議者糾其偏若玆次第逞胸臆毋乃僞托非眞詮試質武夷君吾言然不然

宿虞道士山房

老樹藏雲壑閒房割洞天茶烘丹竈火鹿飲鑑池泉藥酒供人醉繩牀借客眠山深風早四月已聞蟬

幔亭

白石畱遺板紅雲失舊裀要知幔亭會亦是避秦人

坐竹入九曲

連峯六六收蒼霾【查愼行】雨餘滑防碎石街【彞尊】挈我栗杖椶毛鞵【愼行】蘭湯渡口上竹彞【尊】篙工指防一曲涯【愼行】題名幾處爭磨崖【彞尊】娉婷玉女峯最佳【愼行】野花簇髻松搖釵【彞尊】當年武夷集神媧【愼行】歌鼓板金管龤【彞尊】髙張雅奏無淫哇【愼行】子禽小娥定爾儕【彞尊】羣仙一散後會乖【愼行】黃心老木委蛻薶【彞尊】爾獨對鏡畱形骸【愼行】千尋鐵障鎔頑鍇【彞尊】大藏小藏肩背挨【愼行】山魈一腳帝所差彞【尊】洞門石扇呀然防【愼行】壑舟力負何劥防【彞尊】其中瑰木如積稭【愼行】又類羽鏃抽鞞靫【彞尊】水光汃汃聲湝湝【愼行】冥冥微徑不可階【彞尊】欲往金井迷鬼芆【愼行】深潭龍臥波溛懷【彞尊】誰歟釣者貪鮞鮭【愼行】茶園新芽茁舊荄【彞尊】僧籃道笈采摘皆【愼行】可惜不逢紅粉娃【彞尊】題詩古巖平不防【愼行】精廬小於負防蝸【彞尊】豈若大隠屏之厓【愼行】祠宇百世人模楷【彞尊】大書照耀銀泥牌【愼行】學達性天

聖徳諧【彞尊】屹然天柱髙嵗防【愼行】勢如拱揖趨庭堦【彞尊】須防路回仙掌排【愼行】神臯下上車輫【彞尊】竹窠桃磵雜樹槐【愼行】浮獺控形防膗【彞尊】白雲葊前雙眼揩【愼行】俯視九曲瀠靑緺【彞尊】星村村落尢可懷【愼行】新苗活水通荊柴【彞尊】谷犬跳聒雞膠喈【愼行】況無蛇虎猨猱豺【彞尊】何時買地營茅齋【愼行】耕防漁弋與子偕【彞尊】

虹橋板歌【板爲崇安潘秀才在東所贈】

虹橋板可望不可卽絕壁深藏太古色日炙不黃雨淋不黒洪流不漂土不蝕百虫將軍焚不得吾欲梯長林梢恐墮鸛鶴巢吾欲駕澄潭坳恐拔千歲蛟鼪鼯倒懸蝙蝠墜惟有怪鳥獨立時爬抓潘郎嗜奇每置靑玉案鋸贈一條長尺半爲言曩者避兵接筍峯一夕急雨飛寒空雨狂更起攧鷂風虹橋板自天半落斜拖下壓黃冠宮爾時靑童白叟悚息不出戶亟持此板歸山中吾聞玆言吁可怪石泐金銷此不壊旣非桐與橿又非梗楠杞梓楓豫章縠紋水波蹙中央沈思是物豈無用何況獲自仙居洵堪重當時宣和好古祕殿無爾曹吾今藏弆足以豪試令刻作黃神越章印山行蛇虎應潛逃

仙蛻巖

魚家姊妹趙家兒雜坐歌師間板師莫唱人間可哀曲山阿遺蛻也堪悲

禦茶園歌

禦茶園在武夷第四曲元於此剏焙局安茶槽五亭參差一井洌中央臺殿結構牢每當啟蟄百夫山下喊【事見武夷志】樅金伐鼓聲喧嘈歲簽二百五十戶須知一路皆驛騷山靈丁此亦太苦又豈有意貪牲醪封題貢入紫檀殿角盤癭枕怯薛操小團硬餅搗爲雪牛潼馬乳傾成膏君臣第取一時快詎知山農摘此田不毛先春一聞省帖下樵丁蕘豎紛逋逃入明官場始盡革厚利特許民搜掏殘碑斷臼滿林麓西臯茅屋連東臯自來物性各有殊佳者必先占地髙云窩竹窠擅絕品其居大抵皆巖嶅玆園卑下乃在隰安得奇茗生周遭但令廢置無足惜畱待過客閒遊遨古人試茶昧方法椎鈐羅磨何其勞誤疑爽味碾乃出眞气已耗若醴餔其糟沙溪松黃建蠟面楚蜀投以姜鹽熬雜之沈腦尢可憾陸羽見此且咷前丁後蔡𨿽著錄未免得失存譏裦我今攜鎗石上坐篛籠一一解繩縚冰芽雨甲恣品第務與粟粒分錙毫

仙掌峯瀑布

仰瞻兮山陘懸瀑布兮翠屏忽循兮山後泉涓涓兮鳴石竇石竇兮中開激衝風兮轟豗一丘兮一憩忘吾道兮邅回菖蒲葅兮烏麻飯靑松陰兮白日緩思移家兮駐顏年七十兮未晚

天遊觀萬峯亭

大山相排連小山補其闕羣峯罕異向危亭乃孤揭適當地敞閒不在勢突兀虛明徹戶牖豁達埽煙防蕩空激飇輪照夜湧日軏有時霧著巾忽焉云觸韤憑欄恣眺聽靈境信超越儼同喬嶽尊逺邇盡朝謁紛紛揚旌旜穆穆秉圭笏又疑三海圖神物互出沒足或蹺防魑背或負蛩蟨前平訝象耕後陷類狐搰隱屏翕而張接筍斷不蹶長松偃薺菜細竹披苗發溪流乍隱見祠屋半雕歇巋然此獨存坐久興逾發𨿽云冠山椒何異在巖窟石房一道士淸臒老鶴骨延我﨑嶇丘靜埽苔徑滑苦無靑精飯力爲煮葵蕨髙田歲未荒四月艸先垡分種及胡麻安碓響深樾相對生隱心欲歸恨倉卒何當裹餱糧畱住一百月

樟灘

建溪饒驚潨樟灘最巉險顚波勢欲下亂石故磨颭窪坳碾作渦刻露圭就琰我衰憂患多過此容色斂篙師凝睛立尺水巧回閃鏗然矢投壺狎恰不誤防輕舟恣一擲縱若鳥脫罨以玆推物理遇境適夷險人或發禍機忌者思盡掩揚瀾沸平地鑿空架崖廠由來人背噂未必鬼神貶濟盈軌易濡忠信幸無忝習坎入坎凶旣出夫何玷浮海桴可乘舟楫況刳剡

建陽

徽公舊是建陽居竹樹淸疎畫不如講席至今畱未攺人情大抵好相於得觀雲谷山頭水恣讀麻沙裏下書此意殘年仍莫遂扁舟欲去轉躊躇

延平晚宿

兩兩浮橋趁浦斜居人分占臼鷗沙瓤豆莢迎船賣只欠南鄕澤瀉花【建寜產澤瀉花可噉昨過未及買南鄕橋名】

雨中過黯淡灘

灘光黯淡雨連坑一船師勸客行三疊跳波兩搖手櫂歌十里下延平

水口

岸闊灘平漾白沙船人出險鼓停撾爲貪放澑風頭坐不覺蜻蜓上槳牙

竹﨑關

溪魚樹厎輸稅關吏津頭算緡縱有僧樓藥院日長吟眺何人

食茘支寄查上捨弟【嗣瑮】時在秦中

茘子漿酸價未髙風前試解絳羅袍當筵忽憶西徵客馬乳涼州也自豪

噉福州茘

噉茘如噉蔗佳境須漸入必待藍紅江綠熟始嘗何異渇人禁之飲米汁粵洲火山四月丹也勝盧橘楊梅酸我來福州日北至投我只合齊堆盤端明譜中三十有二品大槪綃衣雪作衽粵人誇粵閩誇閩次第胸中我能審

林叟【偉】攜二子載酒過

釀比官醪釅肴看水族分老年思舊雨深話到斜曛契獨存僑札交須合紀羣不妨畱秉燭作賦共誅蟁

甘泉漢瓦歌爲官林【侗】賦

西京無書家但有急就凡將篇其後闕裏辟乃得五鳯二年甎滕公石室閉已久文體倜詭乖自然芝英鶴頭書嵗逺俱沈堙孰能抉淵奧索崔張先官林侗媕蒼雅袖中忽出甘泉瓦長生未央字當中逸態橫生恣塗寫定州漢廟不足珍銅雀香姜盡流亞吾聞甘泉本是祖龍之所遺武帝因而恢拓之非無益壽延壽字今已蕩盡蠲錙釐金銅仙人去渭水掾桷自毀化作龍鱗而當知是瓦定有鬼神護不然安得團圞如鏡勿使纖毫虧伊誰擅此隸法古毋乃史邈丞相斯下至元封人物能爾爲侗也耽奇莫與並手搨硬黃墨一挺裝池作冊索客題重之不異焦山鼎吾生亦好金石文南逾五嶺西三云手披叢篁斬榛棘殘碑斷碣搜秋墳攜歸蓬屋少香蕓壁魚散走饑鼠嚙虫涎粉蛀徒紛紛侗兮侗兮眞好事殿闕遺墟靡不至短衣匹馬尋昭陵陪葬諸臣表銜位旁及降王一十四右先咄毖左什毖殿以那順範頭利舊史缺漏新史刪侗也爲之考其次試入儲藏蘭話堂長物何論僉一笥君家嚴君政不苛至今秦地猶謳歌年過八十尙健飯丹砂不餌朱顏酡兼珍之養樂事多長生瓦兆本爲此請君一日三摩挲

長慶寺噉茘支一首

魚网船船漉【土人伐茘子木浸水以漉魚网】樵柯嵗嵗殘連根移上苑重馬走麁官再至雙林少【寺中茘子舊有五百株今只百餘】他時一飽難山僧會客意臨別更堆盤

又聨句

熱客辭三伏精廬訪一龕園開小暑後徑盡側生南【彞尊】僧臘嗟頻攺禪房亦舊諳茶宜屏卻梯閣緩登探【石門吳震方幼超】劇喜靑猿防先除石貝貪【茘蠧也】層層堆玉案各各滿筠籃【查愼行】露比三霄冷漿同十酒甘倒囊元止渇勿藥定袪痰【彞尊】譜就全勝畫評時恣倚擔瀘川知不敵珠海較無慚【震方】鎔蠟思封蔕磨鉛欲代甔載歸鄕曲好終賽一筒柑【愼行】

汪學使【薇】餉楓亭茘

香茘誇奇絕楓亭古驛中色𨿽殊掛綠品已壓輕紅一種生偏側千房味不同重煩故人意分減及衰翁

林封君招飲榕庵

細泉危石響崢潺避暑筵開接款顏祖竹杖多供客借佛桑花放許吾攀入門愛坐千年樹對酒平臨一朶山珍重主人投轄意畱看七塔夜燈還

龔運使招飲園亭

烏衣子弟列通官逸興東山老謝安六月開筵花事好百分勸客酒杯寛閒輸沼上鯈魚樂醉任堦前海鶴看已是晚涼收羽扇更排髙棟俯層欄

飲張舍人【巖】齋

門才風貌阮何間官簿重題右史班三伏尙能畱客坐一瓻相勸借書還濃陰古壁垂镺蔓驟雨新苔滑小山我醉已逃席去更煩香甕出屏彎

江瑤柱

異味傳方域嘉名注食經連江誰布网獨漉忽登鉶遞自三山速風來五月腥羚羊羸見角蟙防斂同形鋭比盆花鍤圓同鈿帶鞓【粵呼爲角帶子】探腸先去甲刮膜止存丁淨洗膏猶沃新烹火莫停冰檐初掛鐸雪菌乍抽釘白嚼河豚乳紅餐茘子防誰言分鼎足試倚竈觚聽

閩中海物雜詠七首

西施舌【一名沙蛤俗呼西施舌】

吳人輸一錢思覩西子頰何如得网中宵分齧其舌

香螺

鰒魚𨿽言美祗供漢賊餐【莽操俱嗜此】詎若香螺潔日上先生盤

蟳【閩小記一名蝤蛑】

綠蒲包海蟳味勝蟹胥滑一笑過江人嘔心爲蜞蚏

鱟魚【腹下有十二足雌雄常相負取之輒作雙】

尾插茨菇葉臍攢螃蟹箝南庖驚束手非止北人嫌

花蛤

略識味似螯寜知化非雀誰加水族恩特與繡衣著

黃螺

肉縮等蝸角涎腥過蠣房憐渠一破防也有九回腸

珠蚶

海物多充庖珠蚶亦配酒取禍自有胎不在深閉口

題讓竹亭修褉圖捲

今年褉飲負花時讓竹亭前到恨遲比似永和應更勝坐無一客不成詩

飲陳孝亷【學洙】烏石山房

旅館苦毒熱若鳥困樊忽聆折簡招柅車道山阿此身離沃焦冰雪投岷峩主人頗善病賔至移藥籮預儲楚筍鞵易客深雍鞾巖壑不在僻位置因坡陀層欄萬井上三面雲遮羅俄看魚鱗收一峯靑一螺日永風舒舒捲防吹漸多亭幽倚翠壁曲磴交荊莎防防細泉流石注陽坡誰滋徑寸泥乃吐雙莖荷木桃綴華實扶茘撈鮮波瀏覽隨所欣樂飲日已趖旣無形骸拘且免監史苛杯防見題句小陸此寤歌髣髴書防存【陳子出雅坪之門】豈忍輕堊磨吾防物外心從玆數娑拖肯於三伏時禮法繩愆訛作詩繼小陸觀者任諧訶

題汪方伯小像三首

滮湖小別五年餘消息頻傳過嶺書一笑相逢還看畫故人瀟灑只如初

薇堂繃子出花前野老來逢湯餅筵料得牽衣添阿囝肯客郎罷賦林泉

乳毛五鬛拂龍鱗痩石多成雨防皴此景並爲君占取更畱何地屬閒人

髙【斯億】爲余畫竹以三絕句報之

故人有才子【斯億爲老友云客之子】爲我埽叢筠長帽眉山老看來足亂眞

細似楊無咎疎於顧定之淸風愛相對赤日最髙時舊種南垞竹圖中勝百分歸裝無長物得此卽封君

以蜜漬生茘支戲成一律

省得紅塵一騎忙輕郵試驗指迷方亟教鑪火煎鉛液更犯巢蜂割蜜房沃水預愁擔僕困開筵試共酒人嘗到家翻惹兒童笑那不圓籠寄海航

曝書亭集卷十八

欽定四庫全書

曝書亭集卷十九

翰林院檢討朱彞尊撰

古今詩【十八】

屠維單閼

羅浮蝴蝶歌

爾雅釋虫名蝴蝶置不錄之虫豈無知小大各有族小者撻末產江東大者乃在朱明曜眞之天巖洞中當其物化初天與形不同蠻雲華首紫海日榑桑紅遊禽五色詎敢啄滿身香霧花蒙蒙仙之人兮拍手笑愛爾翩翩特姢妙或云葛翁衣或云麻姑裙二者傳說徒紛紛入秋倦飛絲乍罥葉厎風搖滿山繭垂虹亭長手拄卽栗條去年逾嶺尋鐵橋歸來雪灘才卸馱分我蝶繭剛一个畱之十旬鳯子生曲腰短足相搪撐豎雙眉張兩翅輕於吳綃薄於紙對神光之陸離駭賦質之倜詭我思此蝶放之四百三十二峯前餐英嚼蕊恣歡妍何難大似車輪然我今縱之出簾柙可惜不諳飼花法雲母扇丹霞衣嗟爾萬里安得歸文章枉使負奇色不及灰黃粉墨野蛾髙下東西飛

又近體四首

攜來桕葉綴莎虫【蝶繭多懸烏桕葉厎】物初溫五月風【蝶以五月朔破繭出】麼鳯忽然看倒掛仙蠶深恨不同功粉香弄玉勻塗後裙色麻姑想象中離合神光終莫定畫圖誰信小滕工【蛺蝶圖滕王元嬰子湛然所畫】

藤笈初開且試飛槳牙墻角見應稀輕狂忍把霜紈撲愛惜須加繡幕圍萬里風花香入夢六朝金粉畫成衣吳娘正要湘裙樣分付流黃第一機【宋樂府有九張機自一至九】籬邊野外舞春駒認得羅浮種獨殊眾裏自應呼鳯子生來只解抱花須鉛華水淨分初日金縷衣輕颺五銖比似吳人看西子未貪市上一錢輸【孟子疏西施至吳市觀者各輸錢一丈】猶記歸裝嶺外賫炎天二月展金泥衰年再見眞難得異物初生也不齊偶落人間休悵望但畱花厎莫東西寄聲爲報垂虹長好配新蛾與並棲【虹亭笥中尙存三繭】

題瞻園舊雨圖二首

壯年蹤迹任西東老去諸餘念漸空醉地至今猶戀惜大功坊厎小園中

花南孔雀翠屏張共倚新聲八寶裝誰向井邊歌舊曲淳熙半隸幾斜陽【園有井闌刻淳熙年字】

長水曉行

月暗千重樹風微一葉舟殘星髙太白重露滴牽牛菽乳新漿熟魚標小市收不知葭菼岸吠蛤爾何求

荷花

梁間巢燕幾曽來竈下貍奴去不回猶有荷花憐舊雨年年一爲主人開

七月八日張孝廉【大受】招髙上捨【不騫】載酒過百花洲索予父子吟稾率賦

七夕已過猶蘊蒸廚船逺發太湖稜攜來果嚼復嚼盡此壺餐能不能舊日詩篇忘甲子老年書法誤丁朋煩君並向狂兒索病劇知渠起未曽

李髙士【延昰】墓下作

慷慨松江別淒涼桂水還擔花嘗郭外賣藥徧人間野史何由續遺書尙未刪空餘懷舊淚一灑柘湖灣十月二十一日喪子老友梅君【文鼎】歸自閩中扁舟過慰攜別後所著書見示部帙甚富餘亦以經義考相質並出亡兒摭韻遺稾觀之成詩百韻次日送之還宣城兼寄孝廉【庚】

老夫初失子痛若遭鞭刑騷騷理喪具裂布帷兩楹本爲共命鳥卒然翦其翎天乎獨何罪此禍丁我躬【姑切】有叟裼裘來扶杖叩我扃袖中出誄辭書之鵠紋綾旣以悼逝者且用慰頽齡申言賢聖阨難免造化憎西河授詩義不聞子在黌尼父成春秋不聞鯉趨庭遺恨古則爾所以尙達生叟言我瞿然旋收淚一升延之西牎坐試話暌離情與叟別八霜蹤迹如蓬萍或淹津門居或棲皖口城北書鴈翮蒼南書魚尾頳玆從閩江至始獲遂合並靑猨長五尺一袱書手拎持籌計長歷制器窺圎靈削木驗日晷繪圗準方程我思古帝治七政齊璣衡下及周女士咸知列宿名束楚抱衾裯觀象乃宵徵畢雨箕風揚武人解辧形後世祕其術張眼同晦盲瑣瑣靈臺郎曷能測穹冥下學理帖括怠棄夏小正百翻兔園冊足致公孤卿昏昏軫蓋中莫辧一防星居然燮陰陽上應中臺明三才昧其一庶績何由凝叟書析微茫該洽純粹精惜乎時不用歲月老笠簦我亦志述作緬懷三代英流俗是末師立心壊先型埽除詩書序區別羲文經客或立異義黨附紛譏評恨不漢晉儒驅納咸陽坑以玆經義廢勦說徒相承於焉考史籍旁綜墓碑銘下及稗官說也復掇華菁百川趨四瀆導之入滄溟百谷播三農獲之聚坻京先民可不死身後畱名稱書成五鳯子來集軒牎櫺蓮有並蔕實蘭有同心莖按之瑞應圖僉謂斯祥禎況記洗兒初熱湯盆中盛有文在其背曰壽似可徵云何凶短折我心滋不平兒兮洵聰慧閭防誇寜馨九齡善學書楷法工撥鐙十五嫻詞賦下筆人皆驚視不邪色聽不惑姦聲淸心薄嗜欲生產絕勿營性亦勤著書席研希畱停請看所排韻力欲辟榛艿涼花帶風露哀玉明瓏玲又如食俊味盡洗官庖腥比於回溪諷獵史尢縱橫【宋日鄕人錢諷篹回溪史韻】憶當病少間黏紙連門屏儲書八萬卷剔蠧捎幹螢陳言委時夫秀句羅元兢良由深意苦甘使定命傾先猶木支廈俄而綆脫缾恆幹不久畱所惜目未瞑吾家太傅公淸徳逾冰淩王父守滇郡得歸賴贈行【先祖知楚雄府事聞曽祖妣何太夫人訃奔防囊無貫錢巡按禦史贈行乃得歸】先人失舊業恥爲塵垢攖負郭無遺田八口一豆羮𨿽嘗役婢僕五世罷笞搒人言積善家降殃顧匪輕念此腸九回孤憤气塡膺俗傳老婦祭不修禍所嬰我貧無黃羊何以媚竈陘或者童男女防口上告天【他經切竈神有鉶童驕孫六女】又聞道士言夜必守三彭我嬾動堅臥屍虫釋拘囹或者請於帝奪我才子年【奴京切】魂筮掌巫陽鬼律著女靑寜期意所向務俾才者懲將無太山籙明神未式憑第假鬼伯權好惡初無恆修短𨿽有定我心終怦怦叟也驗歷數消息可立成試爲窮九厄因之推八紘山何戴斷鼇地何震死鯨楓何以膠折栗何以芽萌蓂莢何以落桐葉何以增律何吹黍轉鐘何應霜鳴此何亡也忽彼何勃焉興鄰里皆多男我何獨孤惸叟宜指我迷喚我夢魘醒答云萬品殊二气互陶蒸舒慘物不齊五曹算未能呼童開瓷葅飲叟酒一觥冬舂煮飯寒燭燒短檠卓午詎忍去徘徊曝書亭吳船闊三板送之還宛陵我詩儻垂和兼語猶子庚

怪鴟行

曩時怪鴟吟嘯池上栁喪我南村詩人李十九五年不聞汝惡聲東鄰西捨賀太平今秋胡然忽而至見之不異眼中刺吾家阿鏐衾枕間嘆息鴟來命將逝初猶逺林深處夜半鳴旣乃橫飛不待日晦盲搖頭鼓翼坐屋角後咷先笑窺檐楹始知是物本爲鬼伯使如倀導虎山蹊行訓狐賊人梟食母汝與同輩尢陰獰喚人魂魄亦何苦況擇善者戕其生嗚呼吾子今死矣欲不遷怒及汝非人情聞之周官建有庭氏翨氏硩蔟氏射以救日之弓救月矢必覆其巢攻其翅先王有害務盡除豈若今人昧玆理吾將斷竹續竹彈以丸毋俾惡鳥來林端月辰二六星四七方書去汝夫何難

除日二首

感念亡兒苦難收淚兩行夢中猶定省歲杪益淒涼禿筆堪成冢遺書尙滿牀多情酒壚伴作賦比山陽【上捨顧仲淸咸三文學金介復俊民戴鍈淑章李宣景濂俱有挽章】

典祀先人臘蕭然魚菽存薦時煩寡婦拜後止童孫老分歡娛少聞將甲子論知無頌花客未暝闔蓬門

上章執徐

送窮日作

吾家五窮鬼四世推不去今晨防車船送往河隄住水萍風中絮防作千百身勿使天壤間乃有石季倫

君平遺鏡歌爲家上捨【思贊】賦

古銅一片漢所治冷光溶漾符月儀其背有文繚繞之由中及外皆銘詩文或中斷字橫施讀之百過猶囁唲聱牙齟齒摧髯而良久始獲通其辭乃是君平之所持惜乎未覩書年支成都卜肆新雨時若橊花分槎上枝手挽織女機中絲以之自鑑鸞鶴姿軸簾布卦營神蓍百錢掛杖足自怡酒家戶戶招靑旗從遊弟子侯芭師暇日長定肩相隨識此奇字當解頤千年土蝕苔髬髵繡成碧綠丹黃緇阿誰磨刮無纖疵吾宗子仲性愛奇裹以重錦導長緌大笑俗尙蟠蛟螭開奩一照冰雪肌木魅卻走山精馳吾聞仙人鏡四規澂心定志有所思方來之事罔弗知是物度亦神所司愼莫使近粉漿胰華山精舍春日遲長廊急澑鳴堦墀落梅滿地藥甲滋主人勸飲墨玉卮相與考古恣遨嬉古來金石各有宜其人已往文在玆金尢易鑠質易虧昔賢嗜好情不移錢志小大印官私家有款識宋傳貽七鐘九卣廿鼎彞鐙槃刀尺別等差何哉鏡銘獨見遺嘯堂舊篆曽取斯掛一漏百人交嗤吾今對此興不衰思搨繭紙研隃糜亟令巧匠爲裝池鏡兮鏡兮爾勿悲神物遇合信有期

春日南垞雜詩六首

入春風雨太連緜著屐扶笻越陌阡鄕裏兒童莫嘲笑已過七十杖朝年【七十杖於朝本祭義】

十年手種池南樹今嵗才分花白紅尙有舊遊三叟在【謂繆泳鄭玥錢枋】不知更醉幾春風

捨外靑鳩解喚晴籬根玉版漸抽萌無兒可遣修雞柵客至生憎腷膊鳴

頭水綠樹根流早有活東池上游只少故人攜酒榼醉來新月送行舟【懷徐上捨】

社公小雨不黏沙瞥見迎風燕子斜料是東家巢已定但來花厎啄芹芽

移種盆松六尺彊欲當車蓋蔽斜陽不知黛色成陰日此地何人結艸堂

巡撫宋公以新雕蘇詩施注見貽賦謝

元祐罪人編年詩【東坡自寫背面像題曰元祐罪人】誰其注者施元之中丞訪得嘉泰本上客爲補由儀辭梅谿舊箋付醬瓿傅穉遺楷傳漕司【嘉泰木刻之淮東倉漕司吳興傅穉漢孺所書也】衰齡撥書反覆讀笑比黠鼠銜姜時

飲顧孝亷【嗣立】秀野堂同周吉士【彞】賦

秀野堂深曲徑通巡檐始信畫圖工【王給事原祁寫】小山窠石屋髙下淸露戎葵花白紅已許糟丘成酒伴不妨蠧簡借郵筒入秋準踐登艫約吟徧江橋兩岸楓

偕陳同知【昻】畢上捨【大生】李孝亷【大中】從孫【丕戭】登澱山寺謁秦女祠分得合字成三十韻

二百里澱湖夙與團合玆丘峙其隅麼眇等蠃蛤想當在中流川气互蓊匌漁商恆惴恐波浪恣磕愛此一簣山表以千花塔風防走四面烏鵲繞三帀傳聞秦女神於焉沈錦蹹大姑鶴背騎仲姑蟾背踏季也鞭靑虯履用五絲靸力能役鬼工地戶信捭闔忽怳靈旗翻飛雨響修颯物換攺桑田祠宇儼蘭閤月檐搖防幡煙帳燻紫蠟至今千歲蛟不犯靑苔榻其西鑿井泉與湖暗呵欱綆缾都棄寘猶幸防未塌循徑入寺門虛廊屛囂雜土灰掩法王無復辧魚鴿一童啟荒扉一老補敗衲旣免禮數煩且喜朋簪盍巖幽足眺聽舄下乃潛廅言是龍子蟠黒云時出納何年湧山根若頤咯噬嗑鴨腳樹兩株不知幾僧臘柯條神所護孰敢肆摧拉試驗縱橫陰誰與量玉鉿南有修竹林冷翠壓簾防疎籬野薔薇綠刺見斜搭坐久山鳥鳴惜哉少酒榼何處星星鐘隔浦逺相答

徐檢討【釚】紙扇讀修上人詩愛其淸逸上人時訪余放鶴洲余畱吳不值卻寄以詩

少年上人足佳句淸似玉壺一段冰絕倒垂虹舊亭長來尋放鶴老詩朋迂辛短李許誰和癩可痩權知不能何日扁舟攜白簏聨吟竹屋夜牎燈

澱湖陳氏書齋觀吳仲圭爲陶九成畫竹居圖冊

吾鄕梅花衲畫竹如箭稾但畱煙雨叢不必定姢好一叟南村來林泉互幽討爲寫徑尺圖籬落皆意造兩書至正年其體近章艸題句十一翁一一盡遺老我友澱湖漘竹居等鄰保眞迹儲篋巾啟示借文繅孟夏風始薫新篁小亭抱髣髴秋聲聞可以除熱惱【道人述松雪詩有歸聽秋聲之句故及之】

題納涼圖

愛伴云根坐還畱羽扇揮休添一星燭便惹麥蛾飛陳君緘寄普光王寺二碑索余遊記復成三十韻兼寄錢上捨【柏齡】髙處士【不騫】

我聞千佛名載在三車書惟玆普光王梵夾乃忽諸【佛說無普光王經唐中宗時僧伽建寺請名普照王寺中宗以照字是天后諱乃攺爲普光王寺親書其額賜焉玆寺蓋襲其名】流傳南渡日有僧棲山岨危榜兆吉夢初地開精廬要知法王子信者意所如偶然占髙座卽事傳方輿當其始經營入定走魅魖結成多寶塔倒景浴修渠莊嚴水晶域瀟灑靑豆居有若爛銀盤中湧翠芙蕖過者停畫橈淸辭琢雕璵【四明吳文英過此題滿江紅詞】陳迹嵗三百鼓簫歇巫胥花宮縱蕪沒臨眺興有餘波潮息廣澤禾麥交平畬導水固有術泄之以尾閭忽念淮泗衝濁河苦塡淤諠諠禱璧馬折桞沈薪樗

至尊日焦勞羣公但躊躇千艘未得轉何以實倉儲芻蕘效末諭西北水易疏沽有七十二可以通沮洳澱有九十九可以興耰鉏俾之納秷亦得收蒲魚

天庾旣以充河患不待袪焉用萬斛舟牐口紛牽挐誰能急先務艸莽徒欷歔良辰且遊衍藻景方舒徐悔不抽防檣悉畱心相於左拍髙生肩右攬錢叟袪誅茅此山麓耦耕睎溺沮

近來二首

近來文人愛標榜不慮旁觀嘲笑工但架廬陵屋下屋瓣香誰解就南丰

近來論詩専序爵不及歸田七品官直待書坊有陳起江湖諸集庶齊刋

陸秀才【競烈】南田書屋圖

近郭一丘一壑到門有橋有船主人著書檐下不入城市經年

送李司訓【琇】之括州

我聞括州洞天福地有其四近在縉雲麗水靑田間廣文先生此去主郡學芙蕖面面峯回環毋嫌簽程逺毋憚行旅囏揚帆七里瀨捨櫂雙溪灣我昔逢雨雪冰膠磴滑不易攀子今乘淸秋一日可以超重關惡溪亦不惡終年水潺潺隘口亦不隘終日車班班靑衿冑子載酒至往往剝啄鳴樞龍泉碧盌蛛絲斑香菇菉筍飯赤防全家志在潔白養三簠之祿足以怡慈顏況聞此地僻且閒有腰免使陶潛彎熱官何如冷官好宴坐但看門前山新詩相憶肯相寄老夫爲子方便刪【鬭詞方便刪元微之句也】

東湖曲八首

弄珠樓外月輪明九派寒潮一夜生怪道漁榔爭入市白鰕靑鯽滿東城

十里湖光一葉舟五層塔火浴中流曉來寺寺霜鐘急驚起啼烏掠渡頭

吳娃蕩漿濕輕紈西浦菱歌聽未殘路入板橋舟去逺遊人尙擁赤防幹

博陸祠東畫舫開兩頭簫管勸交杯城門緩鎖銅魚鑰坐待三更月出回

黃雀披綿出葦苕花雞剖腹露紅椒不煩蘆瀝晶鹽糝米汁船娘手自調

鱸鄕蟹捨說丰年秔稻當湖熟最先一雨新晴才幾日家家門外送租船

化城香剎裊幡竿五髻如來石作壇乍浦南風潮兩信新黃柚子滿堆盤

夾岸笆籬麂眼麁近船花艸錦茵鋪湖邊漸少閒田地隄上宜添賣酒壚

題趙方伯勸農圖

三農播百谷原隰各有宜匪特因地利又必循天時民生務在勤豈可惰四肢耘耨一不力苗莠豆爲萁炎暑尢可憐秧馬苦蹲跠晨螾夕飛蟁一一噆頑肌及其登場圃手足盡皴胝磨礱且簸揚然後供一炊云何不愛惜等之荑稗爲盈倉飽雀鼠百斛飯僧尼國奢當示儉先務宜在玆我

後省耕斂蠲租起瘡痍作繪耕織圖

賜予先保釐公復篹質言【勸農書也】鏤版下有司逺邇七十城戶誦比書詩齊民諳要術風俗公所移吾衰受一防僻在長水湄披圖媿善頌對此豁雙眉

南浦歸舟圖爲李上捨【宗渭】作

已別東湖夜月將挐南浦歸舟好占日色風色直溯饒州信州

西湖

十三亭子景平分銀牓昭回天漢文破除水墨馬一角【馬逺有水墨西湖十景冊畫不滿幅人稱爲馬一角姚云東詩宋家內院馬一角是也】界畫金碧王孤雲裏湖外湖煙樹接斷竹續竹山泉聞承

恩父老衣黃絹蕓鼓鼟鼟報夕曛

臨平道中是日立春

老矣孤蹤尙棲泊小除日近始來還且沽市中缸面酒臥看云後礬頭山谿雨移時泥滑滑舟人上岸腰環環安平泉源一叢樹早有春鳥鳴其間

虎山橋夜泊

薛家車子十四白傅歌童一雙風定虎山橋水月明蠡殻船牎

曝書亭集卷十九

欽定四庫全書

曝書亭集卷二十

翰林院檢討朱彞尊撰

古今詩【十九】

重光大荒落

二月朔查山探梅集六浮閣分韻得覃字

查山一卷石太湖匯西南梅花幾百萬亂插如蓍簮我來微雨後盡坼霜苞含橫披谷錦繡倒映天蔚藍髙臨銅官井下者菖蒲潭麂眼編疎籬鹿胎糝空防卑枝或壓帽痩蔕恆飄粉蜨羽翻飛白龍須防鬖曩時李先輩丘壑性所耽過之不能去思結小圓庵防筆寫爲圗買山付虛談淸河有一老於此開徑三詩壘黃篾樓生壙金粟龕偶占絕勝地戶戶圍重嵐漁洋峙厥左層波激防防其右浮者六一一同眠蠶所憾漵浦隔未得窮幽探徒羨漁子艇揚帆捉蠃蚶張郎敬愛客托契來僑郯園蔬進香飯家釀發新坩蟛鮞列瑣細橙橘分酸甘主賔疊相勸力飲忘身酣是夕陰復晴淨洗雪曇曇花光暝逾蒸四坐聞馣牽吟共韻語笑吳越參酬和繼沈範少長齊羅耼禮從野人野嗜比貪夫貪昴參橫醉後各各猶研覃回憶平生遊斯集樂且湛擬畱信宿居懶上白竹籃

初二夜月聨句

二月哉生明【華亭髙不騫查客】歷象古無易【長洲顧嗣協迂客】云何期未屆【吳江徐釚電發】忽露一鉤白【嘉定張大受日容】纖纖玦兩頭【彞尊】逺逺眉半額【長洲顧紹敏嗣宗】驟剖老蜯胎【吳縣徐葆光亮直】乍吐妖蟇魄【秀水朱甫田襲逺】拉折金臂環【昆山徐昂發大臨】屈曲玉牙尺【長洲顧嗣立俠君】仄痕浸湖波【長洲張士俊吁三】初輝澹林隙【長洲鄭鉽季雅】趁霞射東【長洲蔣深樹存】逐景度西磧【嘉定張士琦天申】偃蹇桂樹枝【不騫】踡局仙人迹【嗣協】帀看越鳥將【釚】喘笑吳牛亦【大受】於焉拓風簾【彞尊】恰喜映瑤席【紹敏】玲瓏閣外梅【葆光】淨若曳霜帛【甫田】暗水流其間【昂發】積素影活碧【嗣立】廣寒八萬戶【士俊】料愛惜花客【鉽】預使千里光【深】冷沁凍蛟脊【士琦】亟催簫譜修【不騫】恣把缾泥坼【嗣協】或舉深杯邀【釚】或持紺法測【大受】維衡運疾遲【彞尊】猶人命通厄【紹敏】先時天不違【葆光】翕者砉焉辟【甫田】勝引樂自今【昂發】庶徵考疇昔【嗣立】多耀由政平【士俊】寖和驗寒革【鉽】金樞落不知【深】爛醉參橫夕【士琦】

雲溪艸堂圖爲徐進士【永宣】題二首

蔆葉荷花蓼艸磯鶴巢深樹客來稀主人且莫貪髙臥合試新涼栁汁衣

江城過雨不開云百里洮湖一曲分比似玉河隄上望柯亭劉井緫輸君

上已後三日顧孝廉【之珽】招同諸公泛舟西湖卽事分韻得交字

獨櫂花陰入重湖柳色交斷橋亭蓋瓦曲院水通坳楚雀簧猶澀江蓮葉尙包

宸遊畱翠墨車馬隘春郊

吳越武肅王祠觀表忠觀碑得潛字

一王三節返龍徳半飛潛尙有丰碑在能摹活筆鋟花開仍陌上廟古逼城尖霸業餘陳迹思繙舊史添【予注歐陽子五代史未就】

八日汪上捨【闕】招同諸公夜泛五首

靑騘斜日盡回鞭錦瑟中流罷合誰似汪郎苦畱客夜深猶放緫宜船

湘湖遺老【毛叟奇齡】舊淸狂白髮相逢筍蕨鄕已分今宵共沈頓不妨跋扈少年場

西泠橋外栁娟娟宿霧迷蒙月一陌上花鈿如可拾安知老子定無緣

蠟燈何處送歸艎一道萍開燕尾香寄語紅牎休度曲隔船回顧有周郎

湖心亭子靜無塵更上層樓算酒巡好趁三潭涼月色白銀盤裏采香蒓

十日周上捨【崧】招飲晨過昭慶僧捨雨霽偕諸君登舟循孤山沿蘇公隄至定香橋尋杖防歷大小南屏觀磨崖家人卦舟回席上賦六十韻

山行有前期晨起風雨惡周郎衝泥過促赴開沽約車從酒庫來航近寺門泊同調六七人畢來踐宿諾俄頃濕云收周遭露巖防紞如津鼓動解我靑絲防隄緣水仙祠柁轉巢居閣已枯宅邊梅何況墓上鶴【徐集孫謁林和靖墓詩髙風畱塑鶴殘雨暗荒碑】捨之度西泠椒壁乍圬堊長廊面積水華搆織新箔云何丹粉外團焦用綯索得毋法堯階茅茨罷翦削循此溯上洄尋復步蘅薄雙樹繚檐楹層樓敞櫨欂倒影碧重巒殘英紅一萼抽梭白魚跳拂鏡翠羽掠十亭此爲最奇豈緣棧壑同遊興未闌我心亦有托思訪磨崖書剔蘚試摹拓篙師檥舟誤失道墮蕭藿俄聞南屏鐘扶杖彊趠防到院風滿林松栝雜楊柞客過僧不迎去疾走矍矍此輩廢耕畬安坐享齋鑊何不勒歸農驅使荷銚鎛夕曛斷塔明仰見飛鳥靃起行十畞間柔桑已沃若修修綠筠竿濕粉脫鮮籜曲木橫爲橋中以石塡廓苔磴側未安賴有藤婁絡頽齡苦足繭十步九引卻賈勇始一登履險漸寛綽石經早淪亡餘者日銷鑠家人卦六爻何年此鏨鑿曩偕鉏菜翁【曹侍郎溶】相攜共盤礡彈指四十春重過感今昨流傳迂叟題所喜未闕落威鳯臆騰鶱乖龍爪拏攫亟宜響搨回悔失攜竹膜字仿婁機箋手學蔡邕摸坐久暝色催出谷下危彴平湖水悠悠逺岫山漠漠喚渡無緩聲舉醻有逸爵廚勅江庖烹盤飣海物錯紛綸算觥籌稠疊進羮臛吾衰僅兩齒笑比牛軟嚼於禮去煩苛旣醉忘嗢噱邇來數近遊今日樂上樂𨿽殊梓澤敍合繼蘭渚作於焉疊觴詠詩排硬語各且當柅我車入市趁櫻酪主人洵好奇語客君且莫玆遊縱可娛所見但塗雘詎足契眞情要必逺城郭須爲裹飯交選勝窮寂寞兩峯躡晨梯九鎖開夜鑰行逢鹿銜花臥聽禽搗藥暇看樵子棊雄對仙人博子言我獨哂其柰筋力弱後遊儻可陪閉戶養腰腳

顧十一孝廉【嗣立】載酒寓樓遂同夜泛三首

近郭新晴谷雨故人載酒僧樓商略今宵月色一艘小舫中流

白鷺鷥拳一足綠楊栁散千條誰唱彎彎月子赤防幹第四橋

蘇學士隄芳艸水仙王廟寒泉正好當頭明月莫緣半醉回船

偕諸君過靈隱寺雨宿松靄山房限韻二首

湖云乍合山雨微平岡細路風吹衣過橋幾處甎塔湧到寺一道巖泉飛斬新白花蕊照眼依舊靑竹園開扉攀蘿捫葛信公等我與僧彌暫息機

正喜餘霞射東谷何期檐澑滴階頻且貪是夕翦燈話判作來朝著屐人慧逺酒邊能發興周顒肉罷詎生嗔貓頭之筍一飽足況有靑靑鴨腳芹

松靄山房六詠

四松徑

松子落五粒松釵橫十尋我來凡幾宿夜夜警臯禽

山茶院

二十四春風一百五寒食自開雪中花至今好顏色

淸籟居

一夜雨鳴樹不知云幾重推牎看曉色對面北髙峯

西磵

山僧斸茯苓洗此西磵水宛轉流樹根防防鳴不已

栗園

布葉密如櫟結實小於榛時有芻尼至翻飛不露身

竹筧

流泉半嶺來續以靑竹管穿過白花籬忽注僧廚滿

吳氏山莊牡丹歌

牡丹三本異凡骨紫囊紅襆爭暄新山家種此有方法陳根淨洗無纖塵徐量淺土壓深墢旋摘芹芽除苔茵要令植物生意足不因得地長於人我來恰值谷雨後愛三百朶濃香勻朱竿卓立張翠防遊蜂舞蜨皆逡巡日長貍奴慣癡坐有時抱子來侁侁分明橫幅趙昌畫對此豁眼開心神廬陵譜就種漸夥或自曹亳移吳闉夭紅淺白僅盈尺安得有此一丈身我思來朝未必風不起亟呼酒伴澆以罋頭春

三潭采蒓聨句

明湖一鏡平際曉光汃汃【彞尊】三月抽香蒓纖纖裹柔茁【馮念祖】吳儂戀鄕味少小能識察【顧嗣立】擬荷錢未圓比荇帶尢滑【周敬】差遜雉尾長頗類蠶絲軋【吳陳琰】燕釵股夭斜鳬葵莖澡刷【周崧】入掌澑螆蛦逆毛掩鶬鴰【馬翌贊】當其采摘時得一走七八【彞尊】幾畨誡漁童百過回櫓窡【念祖】匪直手拮據更在眼明黠【嗣立】貯之老瓦盆戢戢小魚頡【敬】亟須下鹽豉曽不費椒榝【陳琰】卽此足解酲饞扠恣交戛【崧】卻笑張季鷹苦待秋風刮【翌贊】

雨宿大仁院

徑轉雙林下牎分半壁隈築墻防虎穴登閣儼蠭臺宿鳥翻風去驚雷觸石回明當淩絕頂導我一僧來

石屋

大仁院北巖窪中若廬旅傾崖滴石防白日掠仙鼠鑿佛大小軀莓苔色黯沮置身井谷中窺天可倚杵剔蘚辧畱題各自命儔侶試觀咸淳書筆縱字尢巨白鴈𨿽未來邊烽已先舉柰何平章賈志不在疆圉貪領狎客遊子弟共容與嫉惡性所同見者費燻煮不覩眉山翁拂石埽雞距愛惜爭摩挲響搨硬黃楮洞門石扇開幽探少樺炬慮拔千歲蛟嶷然不敢語山南殷其靁驟雨沒沙渚偶坐贊公房夕陽滿平楚

南山雜詠十七首

水樂洞

蒼山入夏寒一泉自溫谷其流浸蘭蕙其音諭琴築砉然石扇開飛出白蝙蝠

虎跑泉

山泉可用汲酌以長頸匏虎迹久已湮深穴猶庨窌松陰轉三面未肯回秋鞘

煙霞寺

澀磴上招提不知幾十級入廚筧泉枯過雨佛身濕石乳滴空嵌髣髴龍象泣

風篁嶺

斷崖橫一嶺穉竹何姢姢時有山禽拂新粉墮我前欲尋巖下寺揮我風中

過溪亭

一亭四無鄰棟壊柱已折山僧慣迎賔不忍過溪別偶語莎艸間夕曛信明滅

楊梅塢

我行楊梅塢惜是孟夏初是時果未熟但見柯葉舒思包綠荷飯五月來精廬

龍井

一渟山坳過者不敢唾𨿽然龍窟宅亦許鬭茶坐起摹襄陽碑惜爲僧所涴

片雲石

峯頭石縹緲豈異一片雲有時風雨過獨立雲中君安得五丁手移置長水濆

薩埵石

朅來給孤園玩此薩埵石石上生莓苔千年暈濃碧不見飤虎人且鋪苮艸席

納翠山房

溪回凡幾折早已滌塵慮靜看三樹松深陰且箕踞客去鶴飛來客來鶴飛去

九溪

尋徧十五寺九溪鳴淙淙下無一寸魚上有百尺松緣流思濯足柰此菖蒲茸

十八澗

暮經南山南曲澗一十八山橋往而復山路坱兮圠夕曛漸催人延首望香剎

玉鉤橋

句曲一道士愛住山之幽褰裳慮深涉賣彼白玉鉤築橋訪詩侶玆事宜千秋

翁家山

岧岧翁家山松花滿深塢村民髙下居少長齊捕虎但誇弓弩彊不識耕防苦

桂隖

桂樹花不實何年種山椒良由山中人嵗暮不自聊殷勤與我期秋日來逍遙

理安寺

三家村里人靜獨木橋邊路叉竹響驚回鼬鼠泉香流出松花

冬花丆

我愛僧房亂石堆短籬笆護妙香臺不貪夏果楊梅熟恣看冬花盧橘開

馮孝廉【念祖】招飲北園分韻卽送其同周【崧】入吳

故人襆被下吳淞且復官泥坼酒封主客不知何者是登臨未覺老夫慵池邊灌木陰千尺郭外晴山翠幾重有約谿亭宜避暑回船試共采芙蓉

題春郊浴馬圖

兩頭纖纖騂角弓半白半黒浮雲騘酒壚未醉莫歸去最好春郊楊栁風

題初白庵主小像

玉臺舊鏡已塵昏何處驚看雪鬢痕頗似瑯山查長老新涼可有副衣存

題丁明府秋江垂釣圖

秋原兮蕭條秋雨兮漂搖西風悴兮梧葉南山落兮豆苗園無棗兮纂纂田有莠兮驕驕之子兮移家寄情兮云壑爰理兮釣綸蔽之兮漁箔衣獨速兮靑蓑笠天斜兮黃篛一艘兮𨿽小亦足兮載書采風兮媕雅暇得酒兮魚信斯圖兮可樂惜榛蕪兮西湖之居

寄樂平石明府【爲崧】

天開彭蠡瀦南邦石墨峯連羊角雙近說循聲過朔郡【明府舊宰靈丘】定知詩派壓西江晝簾茗莢香聞竈夜閣琴絲月滿牎望眼側身非一度相思聊復采蘭茳

題李上捨騎牛圖

騎牛恣所適不在郭椒與丁櫟試看圖中人出郊穏踏芳艸春春風暖拂堤上栁栁外靑旗定應有可惜偏提不在手南鄰朱老儻見尋勸爾沙頭一壺酒

黓惇牂

小宛堂

小宛堂階梅兩枝疎花防防映淸池分明馬逺圖中見只少楊家妹子詩

題洪上捨傳奇

十日黃梅雨未消破牎殘燭影芭蕉還君曲譜難終讀莫付尊前沈阿翹

送張【士琦】令永新

春艸烏斯道長洲陸子余由來循吏傳頻見永新書送爾之官去牽絲制錦初秋山日蒼翠詩卷共淸疎

爲宋巡撫【犖】題李營丘古柏圖

毘陵董啞子不畫山畫水淮陰龔髙士不畫人畫鬼乃知負絕藝落筆恆自矜獨立萬古意恥與時爭能試觀營丘畫中柏宛似靑牛道士井邊植一株足敵一百株數尺看成數千尺樹根有泉亦有石樹旁有艸亦有棘當時畫柏不畫松檜葉樅身更奇特商丘副相寶之久是日從容出娯客滿堂觀者齊動色濃香亟就棐幾燻韋偃畢宏畫不得此樹不知凡幾年童童有若車蓋然吟窩東北池西偏玉鴉叉掛逾淸妍期我體物賦長篇往年文康公晚作

孝陵輔君臣相悅邁曩古和調文武致太平

賜予圖書出內府郭熈範寛眞迹存猶載香廚舊時譜公今鑑賞多逾精暗中以手摸絹可辧宋元明閒來論詩兼論畫過庭才子疊品評三吳開府近一紀盡收江表詩人作弟子只如防也亦是詩中豪【家石泉明府載震】惜我和歌今老矣

何孝亷噉茘圖

吳中才子過閩中扶茘園開曲曲通小榼都籃餐不盡惜無人爲擘輕紅

觀劇四首

四照亭開桂樹叢夜涼風細蠟燈紅人間亦有霓裳曲絕倒吳趨老樂工

三徑秋花裛露新重攜酒伴過城闉只應夜夜西江月畱照筵前舊舞人

燭下淸歌楊叛兒手中團扇謝芳姿勝他幅幅纒頭錦賺得張郎拜月詞【謂孝亷大受也】

歷歷羊燈樹杪樓恣修簫譜散觥籌龍鐘莫怪尊前客弟子棃園也白頭

題家廣文【端】鄧尉尋梅圖

村村梅厎閙壺餐莫笑先生苜蓿盤桃李漫山都不戀冷香合讓冷官看

慧慶僧房雪中聨句三首

柏

寺門柏二株【華亭髙不騫槎客】老干等鐵石我來七月畱【彞尊】蒼翠陰日夕今晨啟牎牖【武進徐永宣學人】忽訝冷光射漫天云萬里到地雪一尺【不騫】庶物齊癡肥【彞尊】此樹獨寒瘠疊葉剩鏤靑【永宣】交枝巧剔白盤坳挺鴉叉【不騫】瑟縮偃蛟脊根封雪窖銀【彞尊】身曵全匹帛夫豈本性然【永宣】偶爲造化役空廊立移時【不騫】目肌瘆牀頭倒余醖【彞尊】相對且酣適扁舟泛未能【永宣】悵望逺行客【不騫是日汪份張大受汪鈞公車北上欲送未果】

玉蘭

雪後玉蘭樹【彞尊】二本何勻停居然華林辟【不騫】卑鉢羅滿庭𨿽無裂鼻香【永宣】照眼光瓏玲重重傅璚粉【彞尊】寸寸排銀釘有時風吹墮【不騫】素影逾娉婷交枝露綫霤【永宣】千苞壓繩欞色殽辛夷紫【彞尊】體變瑚靑因憶虎丘北【不騫】斜柯倚巖扃嵗久呺其腹【永宣】吐萼猶丰馨此時更奇絕【彞】尊乘興思開舲惟愁凍塗滑【不騫】況復密霰零不知雙樹厎【永宣】淡坐憐忪惺【彞尊】

山茶

海紅亦嘉樹【永宣】恰與小牎對十月已試花【不騫】娟娟良可愛孤根托招提【彞尊】冷艷免簮佩曉起雪漸深【永宣】我心始焉痗旣慮苞蘗摧【不騫】兼恐顏色退孰知嵗寒姿【彞尊】凜冽性所耐譬防縞素衣【永宣】嫣然逞余態畫師貪此景【不騫】往往入圖繪或描江梅並【彞尊】或取水仙配分明黃趙筆【永宣】只少鶉雀隊寫生貌遜眞【不騫】比調朔繼晦芳菲正有時【彞尊】攺嵗遊可再【永宣】

聨句題王處士畫折枝紅豆圖【並序】

東禪寺紅豆一本結爲連理枝髙至三丈花時沈啟南文徵仲唐子畏湯子重諸君恆修文酒之會後爲疾風所拔王處士武以水墨渲染作圖妙奪天眞適有餉束筍者並繪之樹厎圖今歸張孝亷掛之橋下小軒孝亷屬題興到聨句兼憶亡友惠吉士周惕成十二韻康熙壬午塗月秀水朱【彞尊】錫鬯識

吳赤烏年寺【嘉定張大受日容】相思子一叢葉參雙塔外【華亭髙不騫查客】花艷八門東照影淸溪水【彞尊寺舊有淸溪堂】題詩白石翁甌香茶竈熟【昆山徐昻發大臨】徑轉麯車通結實收新雨【大受】調禽付短童經行消晝日【不騫】開謝幾春風惠子居相近【彞尊】王郎畫最工偶然濡淡墨【昻發】率爾變輕紅破萼夭桃似【大受】披圖束筍同已無枯樹在【不騫】長恨舊壚空賴有淋漓筆【彞尊】能移造化功祗應懸素壁【昻發】吟賞小軒中【大受】

雜詩十五首

淮陰一登壇風雲色寥闊囊沙齊遂破立幟趙斯拔羽也縱英雄气盡豈得活大統歸赤帝鴻溝因罷割何哉云夢遊一旦眞王奪始焉將百萬目中無布越旣與噲等伍國士已羞殺寜知論元功後乃及虫達

焚香戶庭中逐臭者在外彼自海畔行於我尙無害所嗟蘭蕙鉏盈要服蕭艾荀揚世所賤孔孟乃饑退無鹽入齊宮明妃去漢塞物理固自殊時運寜有待愛者終莫憎憎者不復愛

紅亦不復花白亦不復花堂前雙梅樹但有枝杈枒春風吹戶外好鳥鳴鄰家嗟我寂寞人故里同天涯淮王升天日對帝稱寡人始焉帝心眷旣乃帝怒嗔謫歸小山中桂樹枝輪囷居然盜帝書意欲垂千春河間禮最古楚元詩亦醇區區服食方咄汝非其倫九師招不至且與雞犬親

夷羿射十日其九落髙穹如何此神術乃以授逢防支左與詘右於技無不通一朝突反射人鮮克有終嗚呼在三義有若日在中六經各有師不及斷梡工昔賢服心喪期與生我同薄者無不薄奚事鳴鼓攻

秋蓬本在下吹噓送上天回風崇朝至過我門梁邊假令一者來何妨暫周旋柰何捨我去轉向斜徑穿不如楊桞花相近猶纒緜涼燠有定冰炭毋乃偏

昔有池仲魚移居城門下城門設重闗際夜上銀鎖旣無穿窬患兼有擊柝邏自謂智慮周乃藏殺身禍烈焰已具揚撲滅勢不果吁嗟骨用朽前事資驗左處世多危機衝波少安柁桑海詎難幹天亦可墮宋鄭四國災咸秦三月火達人殷逺憂朝市足恆裹逍遙十畆間爲樂無不可

華山有小鳥自名寒號虫翻飛必自卑毛羽恆不丰物微免弋獲幸得過凜冬一朝條風至自詡時命通洗頭玉女盆鼔翼白羊峯謂鳯不如我聽者誰汝容鳯兮翔千仞覽輝下梧桐一鳴音節節再鳴聲嗈嗈𨿽言徳之衰物理豈終窮

千佛各有經翻譯滿禪闥山花木葉文繁重苦難括自從達摩來一葦當津筏聰明主妙悟指授在呵喝不讀一字書猊坐立可奪柰何君子儒語錄效緇褐讀古諭玩物斯言太拘閡聖人述六藝反正亂可撥豈惟身獨善言動必迂闊張口雲霧中昏曀何由豁庶幾經濟才冦虐乃能遏

有酒斯鼓缶吹壎必和篪同調定見憐一心不相離古人重久要隙末非所宜谷風思小怨大徳反棄遺新交不如故君子當三思請看蘇子卿豈絕李騫期

蘇秦六國印主父五鼎食積金已成穴多方猶采獲人壽無百年子豈神仙籍蜉蝣語蟪蛅我今日將夕春秋爾易邁不樂良可惜

衡必錙銖爭錢必子母權佳李鑽及核曲防遏其泉不屑一毛拔而況千金捐舉世皆楊朱方思墨翟賢飛虫揚其羽乃爲蛛网得白鹿遊上林難免射工食居子愼所趨毋以貪自賊不見冥冥鴻寜受弋者弋佛法西域來道裏實遼逺其徒祗比丘馬防經數卷至晉始有尼入梁俗莫挽此輩僧易狎爲態亦婉娩一入富家門內言出於梱挾伴湖山遊積金寺塔建精舍累百區有司豈能限宣淫靑豆房飽食香積飯因之壊風俗詎可偕息偃婦人有婦功蠶織乃其本如何水田衣娑拖出只苑跪拜學男兒對客不自忖誰修鳳樓識絕此毋往返

男兒一墮地弧矢射四方家有驥千里豈戀苗藿場威鳯鳴啾啾千仞肆翺翔覽輝一以下百鳥生儀光圏牢有養物毛鬛分柔剛畱以施刀俎逸欲終見殃駛景洵易馳安樂不可常柰何當盛年白晝處帷房

曝書亭集卷二十

欽定四庫全書

曝書亭集卷二十一

翰林院檢討朱彞尊撰

古今詩【二十】

昭陽協洽

盛秀才書齋觀文【嘉】水墨杏花新燕

宣和譜花鳥獨有燕子畫者少後來小屏山多寫白燕棃花間大都畫粉不畫墨又或畫雙不畫只吳中才子文休承藝事三絕人共稱冰紋之繭恣畱額新燕圖來剛一尺其餘盡寫石田詩不許觀者旁題辭梅湖盛生雅好事少長羣賢並邀致晴軒掛壁縱客看嘆息滿堂聲不寘圖中烏衣甫出巢杏林過雨含香苞拂羽試飛力尙怯風前未遽踏花梢自來寫生手往往守窠臼惟有石田眞軼倫同時絕品數唐寅兩君畫意不畫似嘉也此圖亦逼眞吾衰應酬詩嬾作【去聲】只愛看畫題長句坐中妙繪六七公那不臨摹遺我茅堂中搖頭鼓翼尾涎涎令我日日長相見

春暮看花木瀆夜過上沙連雨不止信宿還慧慶僧寺左足病躄自慰二十韻

春遊抵木瀆對酒愛晚晴際夜泛上沙俄頃風雨生屋東西溝水防防階除鳴繩牀承漏瓦三徙仍攲傾淫潦晝不已疾雷暮砰訇有蚓蟠靑泥有菌抽黃莖置身雲光中濕气易滿盈老夫畱信宿臥起足疾嬰其左頓成躄其右安得推牎覽朝霞散作魚尾赬言辭主人去淨域返水精兼旬罷看花累月不入城父母生我來日月斯邁徵紅塵早插腳重繭萬里程𨿽經侍班聮曽不伺公卿旣嬾著朝鞾兼恥邪徑行一從罷官後誰復驅使令不妨日蹣跚堅坐無所營吾自著吾書吾自怡吾情不有習鑿齒足蹇春秋成

苦熱和梅都官韻

於垤鸛不鳴涉波豕濳逃不有膚寸云焉得陰雨膏徒封蜥蜴甕未毨鳥獸毛旣乏招涼珠詎有含風袍良苗日以槁莫抽分寸毫夏畦病莫治秋乃亡其曹老翁愁旅食疾首虛爬搔廣廈尙苦熱何況層樓髙

夏日病足畱慧慶寺張顧二孝亷孫範二上捨徐陳範汪顧五文學載酒至席上譚藝率賦一首

一人半爾習鑿齒三樂具焉榮啟期老矣闗心無俗事相於把酒判深巵風多盡捲桔橰水旱甚將枯蔗芋陂已辦衝泥油竹傘當筵頻起祝云師

初秋宋五進士【聚業】載酒過張三孝亷【大受】潮生閣送魏二孝亷【坤】之西江卽席分賦得九言

今年六月不雨至七月小軒橋下恆苦水气腥昨宵髙荷大芋聽枕畔歷頭檢防白露今朝零武塘魏二捨我豫章去鴨觜小艇蚤系菇蒲汀此時攬袪欲別不忍別卻喜南園酒載雙玉缾匠門羣從同調三五客長歌短詠搖筆無畱停此時秋之爲气感宋玉碧梧桐猶未落蘼蕪靑潮生閣梯從一初桄上八牎盡拓四面風泠泠灌嬰城中本吾舊遊地中有古井浪動連宮亭珠簾畫棟亦有帝子閣目極西山南浦無潛形人生快意豈必致通顯文章一技可以垂千齡桓山石槨縱使九泉錮詎若閉闗頌酒生劉伶他時寫取水村圖第七容我拄杖剝啄叩門扃

橋下小軒對菊效陶

商風拂昧谷翳日浮雲移晚節菊有芳不隨蕭艾萎黃白愛並列朱紫或間之𨿽乏有晥實沃沃呈其姿主人治席硯弟子前摛辭抗論孔壁書兼詠伐檀詩吾亦扶杖至逍遙循階墀良久發淸謳妙舞堂中施三爵客多又一觴我同持人生如噩夢境適且自怡今者若不樂將爲四座嗤

題喬孝亷【崇烈】書離騷

伯時圖九歌和伸書九辧昔賢愛楚辭重之若笙典舍人工楷書法在去肥輭三眞六艸間用意帶章篆年來日臨池眞迹滿巾衍離騷思所寄一寫一百卷吾思屈子才妙語恣抽演美人與芳艸發興義微顯靈修美始合攺路忽他踐藝蘭磐石阿終憾托根淺一旦化爲茅遂爲蕘豎翦冶容非不工其柰出辭謇揚蛾眾女前謡諑詎能免水流豈復回石爛不可轉斯人久沈湘心事爾能闡想當懷伯庸以玆費藤繭紙長三過讀今我亟稱善冷笑書洛神取義毋乃舛

題梅生【庚】詩槀

吾門著錄多梅生文載道昨朝寄來詩彌覺風格老淸琴一髙張鼓罷勿考羣雅百五篇足以豁懷抱

閼逢涒灘

齋中讀書十二首

周官掌三易以通天下志卦名或不齊旅占本一致豈有先後天離異方位斯言僞且堅足以亂神智演爲方圓圖申以河洛義儀象卦已陳相錯六十四圖中疊相生十六三十二請問安樂翁正名名焉寄

太極非有象一元气渾淪陰陽至精數義由道士伸列圖自下上三五理具陳【陳子昂詩太極生天地三元更廢興至精亮斯在三五誰能徵義見道家洞眞元妙經】番�希夷叟以此勒貞瑉元公一丁倒遂爲席上珍【陳摶無極圖倒易卽爲周子太極圖】後來費朱陸往復辭紛綸仲尼不可作誰與別僞眞

書名達四方掌之周外史曷言乎書名毋乃小序是馬鄭注漆經大義已及此古文𨿽未見序先暢厥防云何宋諸儒深文共排毀【書序非孔子作其說始林之奇】吾聞國史言序書自孔子哀哉秦火後未亡亦僅爾苟屬聖人言亦當存其似不見小戴文禮家以取士何獨詩書序攻者後先起

九疇一五行洪範義先具伯鯀一汨陳維帝乃震怒啟賢能繼禹天罰行有扈桑門易地風其說本舛互柰何洛下儒侮聖不知懼用三革其二變一成百牾旣與洪範殊寜免彞倫斁百世而可欺君子亦有惡

孔門善說詩子云商起予流傳大小毛授受大小序縱有齊魯韓見之色斯沮夾漈一後生攻以烈火炬先儒誤聽信鑿枘生齟齬微言忽中絕大義不復舉聞人左丘明著書秦相呂其言𨿽近誣其事頗足取國僑賦褰裳晉爲退師旅木美齊桓情豈系男女詩教厚人倫誨淫何獨許可怪上蔡師【魯齋王氏爲上蔡書院師】爲力亦太鉅芟棄鄭衛篇竄攺雅頌所【王氏擅刪鄭衛諸篇又退召南野有死麕入王風而以譚大夫衛武公詩攺入國風】誰爲辧異同復遵箋傳語

男女一相恱情迫莫自持不聞桑中契先以定情詩國史明得失輶軒別醇疵如何歷鄭衛專錄淫人辭雞鳴風雨夜奔者亦可危執袪遵大路豈不畏人知丘中有麻麥兩雄共一雌雙雙李樹下寜免相詬訾立言詎可訓說者宜再思無邪尼父教用告童子師

詩亡王迹熄百國有春秋魯叟乃筆削寶書肆旁搜晉乘楚檮杌鄭志亦見收斯爲天子事邦國合九州大書王正月恐疑於孟陬胡氏逞私智謂以夏冠周豈其一布衣斧鉞威諸侯美惡同其辭此言尢謬悠當其在講幄君臣意綢繆經義月經進諷諌同轉輈是時十將存可復二帝讎柰何戒黷武惟知安是偸得毋檜所薦知已士當酬流傳誤後學乖舛難悉糾曷不廢其書述事準左丘

素王六經外論語其緫紀者六十四義取春秋辭同門有不善一一具書之由求予亢寮言失不可追揆諸朋友義情得徇其私寜形弟子短但以尊先師試觀孟子徒克丑亦若斯後儒不曉事吹毛務求疵倡論輟從祀平反者爲誰不若鄕願人非刺無可施瞽宗祀此輩眾口庶不訾吾思屋上烏愛由丈人推云何七十子一眚罷其祠何年復舊典俎豆勅有司

漢士守一經其義或駮蹖眞儒起北海卓哉鄭司農博綜六藝防叩之等木鐘於時內外學罔不羅心胸用以釋儀象明堂曁辟雍初非尙怪異專一譚魚龍【緯書河圖魚龍最怪】至於五帝名亦惟祀典從徳業旣日尊弟子爭扳逢黃巾拜車下後儒翻不容一朝輟栗主俎豆何由供嗟彼黎丘鬼【謂王通也】乃以祀瞽宗

秦延君說書敷文太支蔓堯典僅一篇爲言且三萬博士賣騎驢亦費三紙券吾思吉人辭終與躁人逺辭苟足以達其義自繾綣勿狥買菜求第抒心所願不見陸士衡才多反爲患

詩篇𨿽小技其源本經史必也萬卷儲始足供驅使別材非關學嚴叟不曉事顧令空疎人著錄多弟子開口效楊陸唐音緫不齒吾觀趙宋來諸家匪一體東都導其源南渡逸其軌紛紛流派別往往近粗鄙羣公皆賢豪豈盡昧厥防良由陳言眾蹈襲乃深恥云何今也愚惟踐形迹似譬諸艻蔗甘捨漿噉渣滓斯言勿用笑庶無乖義始

羣雅日凋謝後起靡有涯奇觚累百人各自名其家吾衰尙有志道古閒詖邪有明三百禩攬秀披春華靑田與靑丘二美洵無瑕吾鄕數程貝雙珠握靈蛇自從永宣來其辭正且葩洎乎嘉靖季七子言何誇鉤金縱可揀莫披黃河沙一咻眾楚和是後尢卑哇先公聞鴃舌頓生亡國嗟【先太傅初聞袁中郎鐘伯敬論詩嘆曰安得此亡國之音慘然不懌】吾欲返正始助我者誰邪

雨中從銷夏灣泛舟泊石公山麓

縹緲峯頭雨飛來銷夏灣舟停給孤寺路轉石公山吹浪神黿老迎人吠犬豩七檣帆百幅最樂是魚蠻

林屋洞二首

洞天傳第九林屋是吳根地戶眞官守塗泥太古存雜花春瑣細仙鼠晝飛翻二客思深入囊衣換犢禈【謂馮孝廉念祖胡上捨期眞】

出谷衣爭曝盤坳炬已灰仙居無路到石扇幾時開題壁思前事【洞口有亡友周篔題名】窮源誡後來不如神景觀松下且徘徊【時攜沈生翼徐生惇復息道院中】

太湖罛船竹枝詞十首

村外村連灘外灘舟居翻比陸居安平江魚艇皮小誰信罛船萬斛寛

具區萬頃匯三州防防靑螺水上浮到得石尢風四面罛船打鼔發中流

黃梅白雨太湖稜錦鬛銀刀牽滿罾盼取湖東販船至量魚論斗不論秤

幾日湖心防趠風朝霞初斂雨蒙蒙小姑腕露金跳脫帆腳能收白浪中

灣頭茱茰紅十分湖中鷺鷥白一羣儂船縱入采蔆隊不濕靑靑荷葉裙

十嵗癡兒兩髻梳漁娃不放柁樓居新年判費金三鎰聘取村夫子說書

櫂郎野飯飽靑菇自唱吳歈入太湖但得罛船爲贅壻千金不羨陸家姑

東溟大艑也嵯峩滅渡橋頭銜尾過一樣風波湖海別黃魚爭比白魚多

船頭鮏气漉魚籃船尾女兒十二三染就纖纖紅指爪新霜愛擘洞庭柑

莫釐峯下鳯舟回望見髙帆六道開傳語羽林郎莫射漁翁元爲進鮮來

題楊【賔】浮瓠圖

栁條邊兮不知幾千里有懷二人兮遊子戾止松花江兮不可方思浮以五石之瓠兮勝一葦之杭之嗟世兮崄巇投吾足兮安施仰瞻兮厜防憚赤豹兮文貍遐眺兮崇期車或殆兮馬隤遵陸匪安兮溯流匪危竹杖乍釋兮羽扇斯麾我覽四方兮孰是周才若濟巨川其防也哉

題文處士【防】山水

去年金侃亡今年文防逝誰修遺民傳念彼宰相系舊遊章君存早結僑札契示我水墨蹤巖壑最淸麗髣髴黃鶴樵浮嵐轉澄霽僧樓架木杪想見舊所憩下有宛轉橋得非寒山澨陶陶永夕話嘆息何由繼竺塢瑟旣輟山陽壚已閉對此神黙傷寸心實淒戾題詩卷還君藏之永勿替君自掛君圖吾亦制吾淚

同徐吉士【昂發】陸上捨【稹】沈秀才【翼】過普賢僧房

茶塢山根寺經營景定年尙存行在牒未攺梵王筵竹覆空池冷松排老樹圓天平知不逺畱酌白雲泉

謁韓蘄王墓

蘄王墓近古梧宮曁六夫人祔同尙有石羝眠宿艸更無宰木動悲風朝端彈事慿汪藻身後碑文付趙雄輸與喪師張魏國史家具狀得徽公

明瑟園雜詠三首

黒云墮地晚風號賴得山棲置屋牢不特髙梧新乳落吹殘皁莢認刀

石橋夜夜雨傾盆茶塢云多不露根檢防牛宮與豚柵莫教新漲入蓬門

竹外秋葵黃淺淺池南夏木綠陰陰日斜愛客桐至翻恨山蟬處處吟

八月十五夜陸上捨【稹】招同張孝廉【大受】徐吉士【昻發】顧孝廉【嗣立】徐上捨【惇復】沈秀才【翼】翫月石湖席上作

海湧東西寺笙歌鬧梵臺陸郎呼小艇且喜石湖來七十二橋月流光上酒杯浦禽鳴不去勸客莫先回

逢廬州守張【純修】四首

州東廨徹離筵並坐空江赤馬船君去我歸京口牐春鶊秋蟀十三年

潭柘山遊舊侶稀每逢鄰笛一沾衣懷君千騎廬江郡日對東南孔雀飛

伍胥門外泊齋舲話舊纒緜客共聴幾度相逢秋水曲黃花籬落白蓮涇

四百南朝寺錯連借君一榻坐蕭然龕中彌勒應微笑太守輸他布帒錢

同曹叟話舊三首

斜街深樹早涼生樹厎娑拖伴我行猶記書堂酒醒後月中吹笛到天明

長定花時鬭酒籌周郎三爵足風流縱然紅藕紅薔在【二人皆周郎中侍兒叟授曲女弟子也】誰復孀居燕子樓

防府沙隄路渺茫十年蹤迹寄滄浪白頭再過僧廬坐共話中山獵後狼

旃防作噩

詠白杜鵑花應東宮教

銀牓璇題一道通仙花移植冠芳叢色殊李白宣城見狀比嵇含嶺外工照水影齊紅躑躅捲簾香動玉玲瓏梯航萬里來何幸采入瑤山睿藻中

方幹木蓮花圖爲鐵夫上人作

少日誦九歌芙蓉搴木末得非三閭大夫本寓言豈有江花樹頭掇壯年艸木多識之乃知黃心之樹產自西北陲母丘道士曽作畫醉吟先生亦有詩傳聞𨿽久虛增羨膩粉輕紅幾人見黃山山後鐵頭陀示我生綃圖一卷葉如靑桂身靑楊花開朶朶靑蓮香天都方幹染初就拒霜不數滕昌祐我思此圖更百年定有好事爭流傳老夫爲題詩一篇卷還頭陀須愛惜愼勿輕污飛蠅防墨牛涎

題黃山鐵公小像

鐵公黃海至曽占最髙峯山後一茅屋階前萬壑松禪心離怖畏詩卷閱春冬不信巖居樂君看冰雪容

戲題汪上捨【缺】拓盋小像二首

世無乞食僧天女隨其後莫是摩登伽巧把阿難咒歡喜阿羅漢精藍捨衛城山僧少拘束恣意蹋花行

焦山剔銘圖爲王副使【煐】作

華陽眞逸昔瘞鶴井穴乃在焦山根銘文不省誰氏作紀年第有干支存審視要非唐後勒昔年曽與張弨論玆山不與浮玉伍其地僻左稀攀援旋渦轉湍奔澑急沐日浴月驚濤翻峯坳集海舶浪齧藏江豚銘辭汨沒露日少誰抉地戶開天門丈人守靈威眞官降趙尊若非神人防遺迹安可捫蘆臺王君信好事躬自荷鍤操犢褌剜苔剔蘚竟深入先以前趾次凥臀手摸其文無闕失一紙價已當瑤琨西江道士爲傳寫衣袂尙帶寒潮痕惜哉轅馬且北去山遊未遂栝與溫何年金石共搜討疑義相析窮其源

題宋中丞迎

鑾集二首

魚水君臣古不如玉音問答【宋胡忠簡公撰】駐乘輿近來官閣無畱牘更

勅香廚挍祕書

西陂水比石湖淸云漢天章照夜明且莫平泉疏艸木試看馬乳後園生

七夕詞六首

箕南斗北火西流萬里明河一夕收難得纖纖兩頭月夜涼猶掛曝衣樓

照面微虧半月輪經年別緒暫相親奔龍控鶴緣何事天路翻多褦襶人

中庭兒女上駝鉤夏果秋列案頭若使天孫有餘巧只應先乞自癡牛

淸淺河流次第看橋成猶費立津盤來朝試彈林梢鵲驗取修翎幹未幹

舊事虛傳摩防羅家家秋思問誰多兒童免戴靑荷葉借我連筒捲白波

馬乳蒲萄哈蜜吳儂一倍鬭繁華街頭不復簮楸葉但買山塘茉莉花

曹通政【寅】自眞州寄雪花餅

舊穀芽揉末重羅麫屑塵粉量雲母細糝和雪餻勻一笑開盤槅何愁冰齒齦轉思方法祕夜冷說吳均

題朱【顯祖】梅花手卷

空裏疎花淡更香瑚水厎尺難量只應翠羽三更月臥看橫枝如許長

贈卓處士【爾堪】

忠貞公後族蟬聨一代遺民借爾傳辛苦遼陽存過所【其先世入關過所尙存】篝燈重話革除年

初冬北郭防集分賦

詩朋期不違勝引情乍愜潦看楚澤收檐與蜀岡接欒欒斂餘花燮燮下涼葉短景猶戀人深杯轉稠疊

飲方【覲】園亭卽送其入都

隋苑頻移桞吳歌罷采蔆平山窺戶入逺水出郊澄劵尾驢三紙霜羣鴈一繩金臺行在望樂劇許同登【時義興儲子執禮同行】

玉帶生歌【並序】

玉帶生文信國所遺硯也予見之吳下旣摹其銘而裝池之且爲之歌曰

玉帶生吾語汝汝產自端州汝來自橫浦幸免事降表僉名謝道淸亦不識大都承防趙孟頫能令信公喜辟汝置幕府當年文墨賔代汝一一數參軍誰謝臯羽寮佐誰鄧中甫弟子誰王炎午獨汝形軀短小風貌朴古步不能趨口不能語旣無鸜之鵒之活眼睛兼少犀紋彪紋好睂嫵賴有忠信存波濤孰敢侮是時丞相气尙豪可憐一舟之外無尺土共汝艸檄飛書意良苦四十四字銘厥背愛汝心堅剛不吐自從轉戰屢喪師天之所壊不可支驚心柴市日慷慨且誦臨終詩疾風蓬勃揚沙時傳有十義士表以石塔藏公屍生也亡命何所之或云西臺上晞發一叟涕漣洏手擊竹如意生時亦相隨冬靑成陰陵骨朽百年蹤迹人莫知會稽張思亷逢生賦長句抱遺老人閣筆看七客寮中敢防怒吾今遇汝滄浪亭漆匣初開紫衣露海桑陵谷又經三百秋以手摩挱尙如故洗汝池上之寒泉漂汝林端之霏霧俾汝長畱天地間墨花恣灑鵝毛素

柔兆閹茂

春日讀春秋左氏傳心非胡氏夏時冠周正之說偶憶艸廬吳氏讀尙書絕句【原詩前漢今文古後晉古文今若論伏勝功遺像當鑄金】因用其韻

魯史王正月羣疑積至今丘明一周字直可抵千金

題徐檢討【釚】丰艸亭六首

靑竹槍籬白竹門西蒙不異舊時村暮年庾信文章老只合江關賦小園

蓄意誅茅縛作亭中央四角總虛櫺客來不用愁鰕菜漁弟漁兄滿洞庭

一簣平山一曲池貓頭生筍菟抽絲新來長得金光艸試問主人知不知

春泥就燥雨初晴百艸千花一夜生爲報亭中宜對酒不成送客反畱行

暇日娑拖一杖支養生方法講多時不應尙戀閒釵釧棗木流傳本事詩【檢討方鏤板行續本事詩】

登盤黃雀箭頭魚誰道天隨子不如近日欲傳糖蟹法更來笠澤借叢書

東禪寺林酒仙祠【仙長洲林氏子幼失水至嘉興爲比丘祥符五年卒於寺僧居簡北磵集爲作銘龔明之中吳紀間述其事仙遺詩有門前緑樹無啼鳥之句】

獨破珠林戒惟貪米汁甘醉鄕仍此地古佛與同龕北磵遺銘在中吳舊事諳門前畱綠樹過客每停驂

憶髙徵士【不騫】三首

苦憶蒓鄕一釣師捉將官裏去多時匠門自閉潮生閣寂寞張爲主客詩【潮生閣在張孝亷大受園中徴士至吳長泊橋下主客時酬唱】西華東望禁垣重鞾厎霜花曉更濃料得簪毫趨朶殿驚心怕後丑時鐘

薊丘風雪最夭斜何處停車問酒家此日聨吟遺一老僧房獨對海紅花

謁泰伯廟四十韻

沮漆尋源合江蠻相土古公遺哲嗣內傳有明徵肇迹貽謀逺先幾脫屣能帝心惟季度祖武得昌繩句曲誅茅始衡山采藥曽屈伸等龍蠖遊息諭鷦鵬三讓聲何忝羣黎愛莫懲稻田占樂嵗【泰伯圍田城內】瓞啟新塍洌井深堪汲髙墉近可乘謳歌頓洋溢獄訟省侵陵化被仁風厚經傳至徳稱【宋徐僑請更論語名魯經】玉輿初弗顧黃屋詎難勝【陸云碑獄訟載歸謳歌屢請能捨玉輿之貴永襲皮冠之迹】自鎬宗盟重維南庶績凝命圭還作伯端委豈無朋節孰千秋並名將萬代矜【符子太伯將讓國語其傅曰王欲吾嗣一國之事吾其羞之吾聞至人不貴一代而萬世以之貴】世家倫序定人表上中應【漢書古今人表泰伯仲雍均居第二等】地紀吳甄冑【見陸廣微吳地記】祠沿漢永興到門帆葉卸【陸防詩讓王門外開帆葉】倚郭殿檐層行潦蘋長薦平墟墓未崩友於同一廟【皮日休詩一廟爭祠兩讓君】棲止必雙憑熟食均籩豆文身判股肱獨存冠黼冔不散發鬅鬙【史記索隠引世本文雍是熟食故字熟哉攷文身被髮止雍一人】遜位翻追王浮家乃誕登典儀咸秩久齋宿有司恆芭舞經春演靈旗練日升官橋行坦坦【近廟有至徳橋】社鼓奏鼟鼟霸業諸孫歇丰碑異代增鬥牛含气象烏兔信環縆議禮邦人懈彌文俗吏憎漸疎胞與翟下遣簿兼丞畫繪添奇鬼【潘凱記祠兩廡下土妖木魅詭形罔象編氓匄福膜拜乞靈】牲醪減舊秤但令巫史祝罕覩蕙肴蒸斷礎方花濕空廊蔓艸艿靑虫晴掛樹蒼鼠暗窺燈邇者

鳴鑾至恭惟嘉惠承爲章倬云漢題扁照觚稜過客爭趨謁其誰免戰兢杏梁浮震澤栗主配延陵墜典勤分掌【同時範文正程明道宗忠簡諸祠降禦書扁額】恩言盡服膺法施民矢報終古潔鉶防

山塘紀事二首

寒食山塘路遊人隊隊偕桁楊充辠隸簫鼓導神牌紅粉齊當牖銀花有墮釵殷勤短主簿端笏立阼【類篇叢租切】階【吳俗迎城隍神至虎丘道士以王珣地主袍笏立阼階延至厲壇】

神來官道擁祝祭厲壇仍活脫靑袍引縱橫繡幰乘巫風書具訓奢俗禮宜懲手版紛紛集吾憐張季鷹【吳俗土谷神城內外各十多以手版迎城隍張翰祠葑門外亦與焉】

夏日雜興二首

五月新苗綠上衣農人占雨荊扉墨云合處斜光露無賴蜻蜓千百飛

桐陰細細白花攢吾愛吾廬暑亦寒縱少圍棊消永日也應騎馬勝麁官

題裝潢顧生【勤】卷二首

梅邊亭子竹邊風添種梁園一撚紅不獨裝池稱絕藝畫圖兼似虎頭工

過眼雲煙記未曽香廚爭借理簽幐殘山剰水成完幅想象張龍樹不能

得三十五弟【彞爵】杭州書

司訓吾家弟封書忽見招紅荷花十里開到定香橋

寄訊龔禦史【翔麟】

江橋卜築意麁安聞道田居十畝寛不使車塵喧戶外盡容山色到檐端燈前綠酒雙魚洗雪後紅衣一釣竿料得

時巡春有信種花應許上樓看【近年毎逢車駕巡幸一至杭州】

送髙【佑釲】之江寜二首

塵衫破帽獨支笻重向金陵寄客蹤試上風香層閣望至今猶剰幾株松

靑衿文字國門編暇話姚翁結客年【翁字北若念祖友壻】快意黃金隨手盡秦淮一道擁燈船

汪侍郎【霦】攜仲子【闕】夜過二首

解纜童兒塔【侍郎從海寜至】抽帆長水村劇談無夜禁密坐覺冬溫雀鮓披緜重魚頭漉酒渾回思燕市飲凋謝幾人存

十載疎芳訊崇朝去考堂楚歌休懭悢吳語自淸狂舊雨西牎在空林朔吹長阿戎飛動意離席倒詩囊

曝書亭集卷二十一

欽定四庫全書

曝書亭集卷二十二

翰林院檢討朱彞尊撰

古今詩【二十一】

彊圉大淵獻

宿陸上捨【稹】聽雨樓

客鬢已星星小樓聽夜雨昨日海棠花飄落知幾許早有私蝦蟇聒聒艸根語

天平山謁範文正公祠

範公祠屋此山中石筍抽萌萬笏同遺像依然窮塞主義田不攺舊家風歸來散絹三千匹沒後題碑四五通近覩

天書銀牓在年年秋色照丹楓【康熙四十四年禦書濟時良相扁懸諸南檐祠有老楓三十本】

由上沙登靈巖山寺有感書壁

溪橋煙栁曉參覃瑩拂才過三月三人自雨中來雨外路從山北轉山南遺民老結蓮花社開士髙居燕子龕茶板粥魚消歇後空餘井谷上方甘

胥口

胥口如繩直吳船比屋髙往來陵雨雪歌笑涉波濤淺碧搖新栁夭紅露小桃近年浮宅慣未覺此身勞防集張上捨【士俊】水周林同諸君分韻得人字

岸上牽船思曼水中築室靈均客來何者是客客去此中有人

石湖

吳下長爲客舟行不計程過橋湖水闊隔岸野雲生寒食誰溫酒深村亦賣餳農人占甲子最喜上方晴

髙麗蓡歌賦謝納蘭院長【揆敍】

若稽古帝伊耆穿九井禦六螭百谷旣播雨露滋蒸民乃粒無阻饑維帝念人壽之不永稽首再拜就泰壹小子而問之小子前致辭養生固有道曷不施赭鞭鞭百艸嘗其平毒審其寒燠【烏皓切】別君臣異濕燥或冬而萌或夏而槁丰者茀蔓者抱鼎用飪臼用搗防咀三百六十五味著爲本艸經授諸醫師俾讎討山娟娟兮樹蒙蒙爰有紫衣童子歌宵中瑤光之宿帝車尾散爲仙卉三椏五葉各一叢人銜鬼蓋海腴名不同是爲土地精肩股各具體有時黃口兒土中啼不已髙髙羊頭岡深深虎穴厎立苗團紫雲結子墮紅米晉上黨趙邯鄲逺而新羅百濟根結蟠我昔於髙麗圖經曽覽觀胥余啟宇後朝鮮世世稱外藩森羅三千七百島四至八到提封寛域中生蓡類羊角其上椴樹淸陰攢春州產尢嘉堅白少垢瘢聞諸遼陽土木搰地先以熱湯野鑪煮何異都蔗去汁方登盤此邦之人日炙風戾乾元气不損形神完珍藥豈易得恆愁致者難納蘭學士相於久憶別重逢嵗在酉三面山臨一面江【學士遊韜光句也】誦君淸詩不去口今春鳯艦復時巡扈從依然八十一車後朝來帳殿喜合並憫我形枯貌黧丑分我神艸凡百莖投之几案鏗有聲五加一把安足道愛玩不異懷中瓊服之洗憂恚定心气益神智還精髓失笑頗類西域之駱駝口不能嚼左右齹老眼秤星渾不辧刀圭約略付銼作詩報學士奇觚急就有媿盧仝馬異劉義何

過龔禦史【翔麟】田居畱飲卽席賦

蘭臺有柱史敢諫名不虛奮舌彈將相收身還裏閭性不愛肥膩築室田中居田中何所有活水淸不淤竹依上番種撰辰日鉏十枝五枝花一寸二寸魚籬下舴艋舟門前觳觫車𨿽然在城市俗務已漸疎交謫無孺人著錄付小胥曉督蕓鼓蕓宵從漁父漁我來適孟夏乍見蓮葉舒蘆藩打槳入直前上階除是日新雨後決決鳴溝渠一孫扶藜杖【桂孫】二客停筍輿【查編修嗣瑮家上捨思贊】主人略禮法小摘園中蔬山庖逺羶腥俊味頗有餘日長語雜亂要勿及除書學稼旣有懷老農豈不如淸詩唐宋間流傳相嘆譽幽棲洵可樂奇服遂厥初試觀褦襶子有若窮相驢團圞日旋磨進退皆牽挐對此澹蕩人物外心相於躬耕許我耦願言期溺沮

初夏湖上同佟學士【法海】賈編修【國維】查編修【愼行嗣瑮】泛舟學士紀之以詩遂和其韻

新晴最可娯天朗片雲孤蒓膩魚王墖鶯嬌桞浪湖水亭施步障風幔結流蘇今夜弄明月千金此一壺

瑪瑙寺陳閣老行館

寶勝湖邊剎峯連葛嶺靑過橋

行殿近散直小車停野飯移廚速山泉入筧聽只愁宣喚至容易別巖扃

武林逢鄭髙州【梁】

髙涼太守鬢成絲靑眼看人似舊時桐樹半生無攺色蟹螯一手尙堅持後來領袖歸才子老去雲煙勝畫師別久重逢轉傾倒七言三復曉行詩【太守右體不仁左手猶能作畫其曉行詩雲野水無橋牽馬渡曉星如月照人行賦景最工公子性有才名】

飲查編修【愼行】寓樓二首

顚毛初白與僧同【編修取蘇學士僧臥一庵初白頭之句自號初白庵主人】逐隊仍趨朶殿東恰喜行廚櫻筍熟系鞵且對一漁翁【唐學士系鞵坐玉堂】髙館江湖左右開三缾防酒倒官醅十年舊事篝燈話此夜方舟泊釣臺【戊寅四月同編修入閩】

杉靑牐別佟學士【法海】

跁跒題紈扇灣洄住防舲合並曽幾日相送落防亭

曝書亭得孫學士【致彌】都下札

杖藜還借短童扶暇覓筠牀雀糞洿典籍曝余翻散亂田園歸後轉荒蕪病蔬幾見連筒灌薄酒生憎入市沽差喜故人遙記憶八行書肯報潛夫

苦旱茗飲乏水戴秀才【鍈】以所蓄天泉見惠率爾賦詩

浮玉山曤兩目荊溪橋斷百瀆吾家長水口夏至不沒狗村農鳴鉦踏水車有如赴壑之修蛇靑天無雲赤日午相與結隊撈魚鰕忽焉長水涸水車無聲泥上閣東臯種禾禾漸焦南山種豆枯豆苗紫茄黃半灰朽安得舊井寒泉澆朝來約童子越阡度陌汲湖水昨行五里今十里斯時老夫出亦愁入亦愁躁類楚沐防喘似吳耕牛旣不能喝三江五湖倏倒流又不能使龍跳蛟舞拔老湫升斗之水何從求戴生前一言家有泉兩罋須防擔僕來打門遽相送樂莫樂且先嘗何減三危之露九醖漿竹火鑪冰瓷盌鷹觜長雀舌短飲罷北牎眠月輪又新滿仰面問金波那不麗天畢雨滂沱何辜今之人忍令禿發女妭市也來防娑【生自柘湖還言半妭見乍浦】

寄鄭秀才【元慶】

鄭生五亭住四面白蘋香竹樹旱無恙湖田低不妨圖書宜後定天气欲新涼近得苕溪集【南渡劉一止詩文】期君讀艸堂

更舞蛟石爲蛇蟠石紀之以詩【並序】

府治東徐少卿祠有苔石奇古土人目曰舞蛟傳是花石綱所遺然至元嘉禾志明栁琰鄒衡趙瀛三志均不載未析所從來按元慈谿黃玠弁山小隠吟錄有爲濮樂閒司令作蛇蟠石歌樂閒家濮院意明初產入官後好事者移置此地爾妄擬李白更九子山例書之禾錄石以舞蛟名未若蛇蟠古試誦弁山吟圖經猶可補吳甥【振武】用指頭作畫花竹翎毛艸虫山水畢肖異而賦長歌

軒皇曽列素女圖虞帝欲觀古人像禹鑄神姦貢牧金康模酗酒丰侯相周官設色之工五畫繪由來有専尙彼時防恬筆未制安得中山管城樣不知渲染用何物藻火山龍授師匠指頭作畫舊譜希巧者未述知者剙吾家賢甥罷官久玉桂國中少倚仗林泉髙致頗軼倫往往得錢埽屏幛入春放澑始歸來啜粟承歡北堂養田園松菊縱荒蕪且免折腰走俗狀蕭晨訪我梅會裏小艇恰乘新水漲開顏並對竹垞竹一技尢精難比伉先施淡墨後濃墨食指兼需巨擘將有時爪痕抽藥苖有時指節成花當雪禽不數唐希雅風蝶何殊秦友諒少焉滌硯寫山水茅屋苔磯雅淸曠斯須湧出八九峯瀑布飛流樹穿浪釘頭鼠尾信手皴程奕屠希見惆悵漆園以指諭非指天地一指巧相況覯爾新圖捫指成使我衰年一神王移家思避消夏灣嵗旱湖田定無恙角裏棃容客至嘗毛公壇許人扶上橙黃橘綠及是時十幅蒲帆趨所向甥能從我賦近遊共醉山家隔年釀

南垞晚步同王生【浤】

荷風剛罷浴蘭畹已新涼髙樹下歸鳥小牎明夕陽蛇牀秋艸徧魚尾暮霞長老圃論生計才收一稜姜

過李上捨村居

偕行十畝桑外並坐千年樹根猗玕子無惡客武夷君有曽孫【元結自號猗玕子以不飲酒者爲惡客上捨六十已得曽孫】

五毒篇效曹通政【寅】用其首句

南虫毒頭北虫尾以類名防緫爲虫五者濳行疾如鬼誰與防筆繪作圖一一獰劣殊形模五月五日張戶樞嗚呼之虫螫人遇所觸謀及乃心禍斯酷世間無如倮虫毒

送筳占楊叟還廬江

桐帽椶鞵冰雪容山茨歸臥棗香濃瓊茅欲就靈氛卜知近浮槎第幾峯

雨集平山送查編修【嗣瑮】蔡舍人【防】方上捨【世舉】唐明府【紹祖】入都二十韻

金飇斂行潦絳葉鳴凜秋曉雨原上來枯桑落荒溝筠車北岡路徑盡知所投平山表遺迹經始歐九修手移新堂栁綆汲洌井流至今防檻曲詩版存王劉吾來堂未建再至乃登樓未知百年內紺塔能復不一蕭【暘】二卞子【恆久澍】載酒羅庶羞徵鴻適來賔鳴鹿疊相求翩翩羣雅才簦笠偕燕遊江光湧平楚艸色連遙洲淮南十一郡千里極望收同人齊所願於野獲良謀查蔡金閨彥方唐才士尢將從畿南驛直抵山後州豈曰無裳衣客子在道周感彼蟋蟀唱役車何時休燕南趙北際愼勿久滯畱且復飲沈頓率意成狂謳

紀夢作

北山叟卜南山宅言歸北山人不識山家黒犬兩耳黃獨木橋邊吠行客柴門之下水淙淙枳籬以外花茸茸偶然鞭犬失靑竹化作羊須一白龍

送程秀才【元愈】還宣城【梅孝廉庚女壻也】

花飛春水都官句山抹微云女壻詩送子羊頭車一兩滿林柿葉正紅時

嵗暮送張生【星】還吳

四野同云淰淰寒只應小住共春盤懷歸潘嶽眞多事遺掛重思面壁看

著雍困惇

五言賦鴨餛飩

禾俗養鴨兒樂府歌阿子一雄挾五雌累百唼長水方春鷇將出生意不可止要術啄菢宜帀月雛定起淺夫計欲速火攻疊運徙半體形已呈忽焉混沌死他邦盡棄擲吾黨獨見喜【鄕人目曰喜彈】鉶童屑椒桂竈妾洗毛髓色淆黃白斑斂漿汁滓鴨簽哂東京鴨防屏南史旣免治刀砧兼弗齼牙齒以之號餛飩莫審所自始得非飲食人桐江方萬里記取秀州門竹杖扶入市【萬里竹杖詩跳上岸來須記取秀州門外鴨餛飩】至今七十坊【至元嘉禾志載坊巷七十】饌法傳伍氏物微愛憎殊畱賔姑捨是二子下箸貪【桐城方世舉嘉興李宗渭】謂足勝羊豕作詩賞逸味虛谷同一揆不知天地間何者眞好美試問廚煙生曽否動食指

送李上捨之濟南謁新城王尙書

海右惟濟南具饒山水趣側坎趵突泉單椒華不注匯爲蓮子湖七橋從坦步尙書宅新城道重東山傅絲竹匪所耽騷雅乃先務林端有嘯臺池北但書庫著錄幾千人片言等墳素李生辭菇蘆髙山動遐慕譬諸驥騄姿孫陽宜一顧莫因簽程迂直趨九河渡送行吟短章心飛蠶尾樹【蠶尾山房尙書著書室也】

九日籬菊未放桂有餘花裏中諸子過出金華酒小飲分韻得小字

叢桂落餘花雙缾出淸醥我客不速來毋論戶大小冷笑登髙人牽拂風林杪

潘檢討【耒】以方竹杖見贈賦謝

天臺方竹杖絕勝萬年藤九節仙人斸兼程衲子能免尋籃轝坐且喜石橋登準擬池南岸晨朝相菊塍

徳藏寺詠古迹五首

雙塔

寺門雙塔並夕照掛林西影落東湖曲參差終不齊

梓徑

入寺一徑分文梓昔無數想見獨吟人赤腳踏紅雨【趙王孫孟堅有詩】

浦花堂

百里魯公浦風荷岸岸香金沙誰布地傳是道宣房

松風臺

松樹已無干松風舊有臺華亭初不逺定有鶴飛來

山月池

海山一片月終古照池水當年人定鐘聲聞十八里【事見魯應龍閒牎括異志】

天遊觀歌寄贈崇安王明府【梓】

昔我登武勝絕天遊觀諸峯羅舄下一亭表天半水紋斷續流石骨陰陽判藥罏茗盌不外求谷鳥林猨疊相喚老夫髙尋豁兩眸坐久嬾下﨑嶇丘夕陽滿樹嵐翠浮白雲忽起山之幽須防逢逢漲巖壑仰視昴車井鉞參旗收怳如置我不系之虛舟蓬萊方丈海外州天雞乍唱旭日旦依舊列岫仍環周回思此地神物怪疑詎可測願爲道士驂駕白鹿騎靑牛年今八十行嘆復坐愁安得九節竹杖扶我重上仙掌之峯頭閒吹鐵篴弄明月幹魚飯長勾畱郃陽王子今爲宰詩思潘江文陸海仙才自合治仙山一鶴一琴恆並載櫂歌九曲和元音逸韻淸鏘音欸乃書院琳宮次第新陳丹暗粉更番攺晝簾暇日考圖經祠祿題名舊章在騷人初度先春期玉梅早發瑚枝邑人躋堂齊介睂頌侯戩谷無不宜三漿十酒斟滿巵亦有鼔板兼歌師當筵漫奏賔云曲明府自有白雪陽春辭

查二編修弟【嗣瑮】煎錫爲洗頭盆注水扶寸江行恆自隨乃以脫贈賦五言詩紀事

查仲華山頂曽窺玉女牎洗頭無俗具注水愛深缸巧匠工煎錫騷人利涉江塵容許三沐贈我載歸艭

題盛叟生壙

宜山居士抱詩癖老傍南湖度幽宅莫嫌丙捨少兒孫且免他時賣松柏

題張平山水墨明妃出塞圖

畫師徧寫春風面殺粉研朱緫未嫻似此澹描翻絕世按圖誰復詆平山

曝書亭集卷二十二

欽定四庫全書

曝書亭集卷二十三

翰林院編修朱彞尊撰

古今詩【二十二】

屠維赤奮若

寄查山張上捨二首

昔訪查山麓梅花香滿頭筠車三日坐日日醉層樓八載負前諾今年春可遊老夫無那嬾風雨返孤舟傳說幽棲好經營與舊殊立碑先墓側注水小山嵎路近通香海帆輕截太湖不知熨斗柄更插幾千株

送施生重遊武三首

止止庵深舊下帷焙茶搗紙逺如期春山一路無啼鳥澗水聲中到武

度嶺虹橋架壑舟無妨仙侶暇重遊修琴載酒途非逺誰道山中不可畱

隱屏峯後石蒼黔百丈傳聞掛水簾好事畊漁曽不到圖經借爾後遊添【吳人徐達左洪武中遊武繪九曲之勝不及水簾洞畊漁子達左自號也】

野老

學易村夫子勞勞六寸心卜錢求漢鑄新得火珠林

題曹通政【寅】思仲軒詩卷

蕪城鮑明逺古調李騫期眷念同懷子因題思仲詩春塘宜入夢柔木易生枝更放過墻竹濃陰使院垂【公弟居此植杜仲一本於庭故以名軒】

眞州客捨對雨

夏日北風起殷雷聞再三黒云奔萬馬俄頃徧天南驟雨散銀竹乖龍回碧潭何來雙白鳥猶自舞毿毿

魏諭徳【學誠】調鶴圖

蔚州才子嗣淸塵藻鑑持衡識曲眞畫裏歸裝無長物一雙舞鶴比長人

項叟小像

花開一百五日月明二十四橋君家大好山水偏愛蒲團寂寥

五月晦曹通政【寅】招同李大理【煦】李都運【斯佺】納涼天池水榭卽席送大理還蘇州

天池南有樓天池北有樓納言北樓下招我池上游軒牎拓四面地潔無瘢疣解衣掛短桁捨坐臨淸流綠楊萬千絲花鴨六七頭徐聞水車響少待魚罾收須防二李至各各情綢繆小胥搖大扇四座風修修蘭肴屏肥膩苦露獲所求古來避暑飲豈必量觥籌東園久不雨老樹焦煙浮靑虫髙下墮吐絲若綴旒斯時墨云升或躍在淵蚪因之鳴垤鸛且免喘吳牛有渰𨿽不作气已如涼秋大理起避席疊櫂還武丘主人不忍別小舫尾中洲峭帆十八幅破浪同飛鰍榜人有常程歧路難久畱分手文山祠日暝回孤舟

守風步示沈秀才【翼】二首

連檣水沈鐵鹿四面風吹石尢東澤曽畱綺語請看月上洲

朝霞欲雨不雨歸路愁水愁風長江廣輪尋尺此事何關釣翁

丹陽道中

丹陽三里城兩槳一舟行雞犬家家靜菇蒲岸岸生過橋斜照斂出郭小車鳴不比洲渡波潮信宿驚

蛓

化益作將軍百虫各率職周官去防黽庶蠱攻必力苟或害田功惡其傷稼穡食苗心曰螟食苗葉曰食苗根曰蟊食苗節曰蠈秉畀炎火焚田祖首罰殛嗟蛓本末微壞戶易潛匿花兒匠太慵埽除失記憶主人五畝園曝書亭在北樹之桃李梅三面少柴棘履道坦且幽穿徑曲而仄薫風來自南綠陰淨如拭睍睆黃鳥音繽翻翠禽翼藻景愛靜觀悠然意獨得不意蟄者蘇鬭生累千皕縹碧黃朱斑文采假緣飾依倚族類繁黨附蛅蟴防誦詩三百人其名或未識上樹少卻行緣裳無懼色一毛散空際中者立受厄小兒女至頑敢怒不敢卽傳聞官蝦蟇噓气出胸臆之虫在林梢蠢動自顚踣又聞小花鷹飛掠來海國慣伺之虫嘗不避弋人弋二者均莫致俾爾橫暴極桑柘以飤蠶村姑有定則賦芧自狙公朝暮稟部勒豈若是物貪葉葉乃盡蝕有若人禿鬝又如鳥希革歧枝結棼絲遺矢類深墨大哉造化工生物固不測巨或肆饕餮小亦具凶徳荀卿原性惡斯言信剛直嵗序疊環周時運互通塞商飇一以涼流毒自然息

贈吳下張生【星】

一道蓮涇直到門粥魚茶版共晨昬郎官石柱書無敵甘白先生裏尙存五載匡廬曽結社全家曇壤近成村看君用筆形交讓足比西京繆篆痕

檇李

佳果先秋熟來禽也不如瑤光珠斗散靑簡素王書痩地翻宜嫁柔條亦易舒最防黃霧塞務使綠陰疎暑暍漿偏潤風吹粉未除丰肌須小摘纎核乃中虛銷夏吾鄕好分甘佛寺初曽畱西子搯當食轉憐渠

查編修弟【嗣瑮】家上捨【思贊】書來許以七夕見過愆期不至漫賦

星期逾七夕露坐判三更河漢夜無影梧桐秋有聲愁嫌樺燭短涼覺薴衣輕可是烏巾酒連船載不成

蟋蟀二首

暑退陰虫健無端處處吟起看河射角坐久院橫參易入羇人耳潛驚嬾婦心物微甘在野何用苦追尋已被村童拾寜容古礎藏呈能矜小勇作气恃方剛寸艸心挑戰千錢注看塲冷盆宮樣巧制器自宣皇

送徐甥【焞】之豫章三首

涪翁詩派授諸甥中有師川調更淸我亦南州矜宅相雁池賦雪早知名【西江詩派山谷甥居其四】

繡鴨灘頭水滿磯豫章西去一防飛心傷慈母停鍼綫臨發誰縫九月衣

南浦停舟霧雨迷登臨兩度倦畱題風流輸爾秋屏閣簾幙看山盡捲西

社日送燕和查編修【嗣瑮】

好去炎州燕髙秋別翠櫺舊巢非不戀社鼓最愁聽寄訊誰書札翻飛幾驛亭自今諸怯薛恣放海東靑

村夜

山昬月未明木落霜初降何處夜歸人一犬吠深巷顧孝亷【嗣立】過訪村居卽席懷汪【泰來】郭【元釪】二徵士二首

鑑曲歸狂客髙陽命酒徒披緜黃雀膩入手紫螯麁道逺資雙屐【孝亷將逾庾嶺】宵長判百觚新詩喜同調端可傲江湖

歙郡汪文學江都郭秀才圭璋宜特達時命乃邅回喪子憐東野畱賔少上臺合並愁未得與子且銜杯

曝書亭集卷二十三

欽定四庫全書

曝書亭集卷二十四

翰林院檢討朱彛尊撰

詞【一】

江湖載酒集【上】

霜天曉角【早秋放鶴洲池上作】

靑桐垂乳容易凝珠露一縷金風飄落添防防豆花雨簾戶翦燈語艸虫飛不去坐愛水亭香气是藕葉最

多處

髙陽臺【並序】

吳江葉元禮少日過流虹橋有女子在樓上見而慕之竟至病死气方絕適元禮復過其門女之母以女臨終之言告葉葉入哭女目始暝友人爲作傳余記以詞橋影流虹湖光映雪翠簾不捲春深一寸橫波斷腸人在樓陰遊絲不系羊車住倩何人傳語靑禽最難禁倚徧雕防夣徧羅衾重來已是朝雲散悵眀珠佩冷紫玉煙沈前度桃花依然開滿江潯鐘情怕到相思路盼長隄艸盡紅心動愁吟碧落黃泉兩處誰尋

栁梢靑【和沈山子西湖後遊之作】

障羞羅扇花時猶記者邊曾見曲錄闌干玲瓏牕戶也都尋徧兩峯依舊靑靑但不比眉梢平逺第一難忘重來崔防去年人面

原作

【嘉興】沈進【山子】

十二重樓是誰珠箔雙掩銀鉤桃葉春潮楊花暮雨一段閒愁飛來沙際輕鷗芳艸外春風舊遊團扇歌殘羅衣試罷人上蘭舟

淸平樂【秋雨宿燈公山房】

秋林風絳鐘乳霜初降應有愁猿來聴講吠犬寥寥深巷眀星無數茅檐披衣轉覺寒添不是山中無酒何妨一醉陶潛

憶王孫

黃蘆紅蓼白蘋洲一水東西南北流舊日秋娘尙在不石橋頭栁外斜陽花外樓

又【夜泛鑑湖】

天邊新月兩頭纎鏡裏晴山萬防尖小櫂烏篷不用簾夜厭厭漸覺微風衣上添

生查子

雙眉澹逺山一髻簮寒玉鉛粉防曽施最好新妝束江月去茫茫不照春船宿空有酒如泉難聴琵琶曲醉太平【題姜開先贈歌者李郎秦樓月詞】

支郎眼黃何郎粉香尊前一曲腸愛秦樓月涼公羊谷梁【鄭淸之送新姜詩公羊谷梁並出一人之手其姓則姜蓋四字反切皆姜字】鄱昜括蒼詞人試數諸姜算堯章擅塲【梅山姜特立括蒼人】

附原作秦樓月詞

【防稽】姜啟

天下李一般柯葉分仙李分仙李東西南祖故家苗裔漢時有个延年李唐時有个年李年李崔九堂前岐王宅裏

女冠子

鶯篁軟語小店槐陰無暑索寒漿一笑千金值雙蛾半額長愛他黃竹子織就女兒箱那得銀釭下卷衣裳

望湘人

愛蘭風兩岸梅月半墻浣紗溪上曽住步障教移燭花漸灺依約斜窺簾戶虎僕毫尖麋丸墨淡倩題詩句記恁時卓女含情比我相如詞賦愁思孤帆朝暮柰雙魚消息未傳幽素到香徑重尋祗有碧桃千樹晚緜撲栁晴絲捲燕盡自飛來飛去渾不見人面重門虛憶畫中睂嫵

思越人

小門關深徑轉昔年曽醉秦樓笑撚畫裙靑案底教擡纖手藏鉤臨行指我相尋路鏡湖一曲西去繞徧湖塘烏桕樹知他門掩何處

探春令

雈苻夜火那年屋角伴人驚走對銀灣脈脈含情久不道是相逢驟露華如雨凝髙栁滴單衣涼透到歸來始悔輕分手已許我攜羅袖

桂殿秋

思往事渡江幹靑蛾低映越山看共眠一舸聴秋雨小簟輕衾各自寒

更漏子【吳江秋泛】

橛頭菱葉港十里冷楓門巷江八測栁千條赤闌第四橋煮鱸香聴鴨語莫恨舟師催去空翠淡夕陽孤飛帆度石湖

采桑子【梧宮詠古】

何年越客千絲网网住西施看殺吳兒貯館娃宮得防時離筵白紵歌才罷拋了西施逺去黃池冷笑夫夫眞个癡

滿江紅【金山寺】

巨石孤根作【去聲】弄出寒潮嗚咽映焦山逺樹蒜山晴雪水品中泠誰載取鐘聲兩岸何曽歇試層層路轉妙髙臺簾齊揭哀笛響風鳴葉樓靜沙沈鐵望揚州一片海云明滅浪裏江豚空自舞天邊塞鴈飛相接把題詩張祜問山僧猶能說

又【吳大帝廟】

玉座苔衣拜遺像紫髯如乍想當日周郎陸弟一時聲價乞食肯從張子布舉杯但屬甘興覇看尋常談笑敵曹劉分區夏南北限長江跨樓櫓動降旗詐嘆六朝割據後來誰亞原廟尙存龍虎地春秋未輟雞豚社剩山圍衰艸女墻空寒潮打

風蝶令【石城懷古】

靑蓋三杯酒黃旗一片帆空餘神讖斷碑鑱借問橫江鐵鎖是誰監花雨髙臺冷胭脂辱並緘夕陽畱與蔣山銜猶戀風香閣畔舊松杉

賣花聲【雨花臺】

衰栁白門灣潮打城還小長幹接大長幹歌板酒旗零落盡剩有漁竿秋艸六朝寒花雨空壇更無人處一凴防燕子斜陽來又去如此江山

喝火令

豆防燻香匼防榔潤小唇丫蘭斜插暈妝新輸與金錢多少看取浣紗人無意曽窺宋多愁易感甄畫樓蠻蠟射南鄰那不當牕那不捲簾頻那不收燈時候月底踏芳塵

菩薩蠻【東筦書所見】

佛桑花謝蕉心重墻陰浪蹙沙文擁何處采珠還素馨添兩鬟生香藏肘後瑣細兼紅豆一唱摸魚聲都來月下聴

東坡引

纖羅輕似葛遙山橫似抺樽前祗見銀河闊何人花底活雲鬟愁軃玉釵休拔更纖手檀槽撥月斜聴到歌聲滑六幺花十八六幺花十八

酷相思【阻風湖口】

社鼔神鴉天外樹見渺渺江流去向晚來石尢君莫渡大姑也畱人住小姑也畱人住杜字催歸朝復暮轉把歸期誤盡燈火孤篷愁防許風急也聲聲雨風定也聲聲雨

好事近【效朱希眞漁父詞】

新月下洲重露漸成涓滴尾漁燈紅逗映蕭蕭蘆荻偶然鼓枻度金山夜久梵鐘寂一縷朝痕催送報隔江風笛

前題

李符

辟塞舊時灣畱得橛頭小數徧生涯安穏只浮家去好鴛鴦湖水盡寛閒容我翠綸釣蕩入菇蘆不見有何人尋到

洞仙歌【吳江曉發】

澄湖澹月響漁榔無數一霎通波撥柔櫓過垂虹亭畔語鴨橋邊籬根綻防防牽牛花吐紅樓思此際謝女檀郎防處殘燈在牕戶隨分且攲眠枕上吳歌聲未了夣輕重作【去聲】也盡勝鞭絲亂山中聴風鐸郎當馬頭衝霧

有有令【計甫艸索贈吳僮時來】

樽前須記記取小名兒時來方見你年便周三五看秀靨依然媚是天生付與騷人苦吟不足添他憔悴南北相攜萬里且緩作五湖歸計鎭日牋裁藤角洗硯收龍尾鈔詩更防人意問伊故里可有个延年女弟

南樓令

春水到門長春蕪繞徑香好花枝未隔東墻來往花陰仙犬熟已無意吠劉郎舊事費腸支機片石旁便金梭投也何妨暗悔當時眞个錯無一語但形相

眀月引

小紅樓上有紅妝是蕭娘是韋娘聞說他家慣自畫眉長扇又逺遮簾又下暗塵起紫驑嘶向夕陽夕陽夕陽斷人腸柳半塘花半墻數也數也數不盡塘上鴛鴦偏我相思人到獨眠牀若遣个人偸嫁我兩槳打春潮送故鄕

蝶戀花

碧浪湖寛天水接郭外晴嵐佛髻三云疊才見黃花開穏貼一般也有悠揚蝶何處飛來江上楫妹是桃根姊定名桃葉賦就閒情添口業砑羅卻羨湘裙褶

玉樓春

舊遊聴說臨卭路壚畔燒春誇卓女不同新寡更風流斷續巫山朝暮雨遙峯眉樣應如故只有琴心難寄與從前翻恨是相逢剛道勝常看又去

殢人嬌【贈女郎細細】

絕小唇朱無多眉翠算舞腰楚宮有防犀心一綫栁條通體比燕燕虫虫也還纎媚易露簾前最宜懷裏借片石迷藏花底一分難減千絲得系待社日歸來與伊相對【用東方生細君語也】

似娘兒

鏡約總難諧十年事雨絕雲乖薴蘿未嫁西施日蘭橈曽並畫樓曽共香徑曽諧眀白逗春懷纖纖步引上重階小屏風對鴛鴦浴無言半晌替他整髻翻澑金釵

玉抱肚

橋頭官渡沙頭煙樹放歸船碧浪湖中短篷同聴疎雨恨參差朔鴈何苦又慘澹江天叫秋暮城隅漸近隠隠梵鼓臨當去重【去聲】分付少別經年相逢地單衫佇立知誰畫眉嫵好春兒過了都無緒好夣兒作【去聲】成都無據限仙源百尺紅墻翠禽小小不度斷魂難訴從今憶舊事淒涼尙堪賦但只怕你朱顏在也非故水又遙山又阻便成都染就牋十樣也寫不盡相思苦

梅花引【蘇小小墓】

小溪澄小橋橫小小墳前松柏聲碧雲停碧雲停凝想往時香車油壁輕溪流飛徧紅襟鳥橋頭生徧紅心艸雨初晴雨初晴寒食落花靑驄不忍行

沙塞子

白頭無賴到西泠浮小艇愛問南屏依舊是風荷十里浴鳥沙汀酒徒一半已凋零重過處酒幔猶靑有多少酒罏舊事訴與誰聴

惜分釵

雲鬟膩眉峯細小唇秀靨天然媚比紅兒更風姿一撚何人得似腰支師師李波妹桃根姊橫波微露千金意玉交巵乍同持漏鼔無聲未是歸時遲遲

百字令【富春道中】

柁樓侵曉望樟亭木末霧收川淨誰把錢塘犀弩射衝落驚濤千頃覇業孫郎髙風嚴子畢競論誰勝西臺寂寞更何人埽巖磴最愛躑躅花繁畫眉啼處髙下穿紅影十載重來頭已白愁對淸江如鏡沙際鸕鷀門前烏桕引我移家興罛師漁父結鄰盡許相並

秋霽【嚴子陵釣臺】

七里灘光見擁樹歸云石壁銜照漁火猶存羊裘未敝只合此中垂釣客星曽老算來無過煙波好況有个偕隠市門仙女定娟妙當此更想去國參軍白楊悲風應化朱鳥翠微深鸕鷀飛處半林茅屋掩秋艸歷歷柁樓人影小水逺山逺君看滿眼江山防人流涕把莓苔埽【子陵梅福女壻參軍謂謝臯羽西臺慟哭記有化爲朱烏兮將安居之歌】

祝英臺近【任城登李太白酒樓】

女墻低官栁暮俯首眺齊魯冷綴苔錢斷碣眠方礎最憐酒釅花濃好春閒度更誰解金魚換取啟塵戶遙見十里帆檣催人動津鼓翠杓多情容我醉方去待他眀月髙時臨風歌處也未許此翁千古

百字令【度居庸關】

崇墉積翠望關門一綫似懸檐澑痩馬登登愁徑滑何況新霜時候畫鼓無聲朱旗捲盡惟剩蕭蕭栁薄寒漸甚徵袍眀日添又誰放十萬黃巾丸泥不閉直入車箱口十二園陵風雨暗響徧哀鴻離獸舊事驚心長塗望眼寂寞閒亭堠當年鎖鑰董龍眞是雞狗

又【爲曹使君題江南春思圖】

平林縹緲望江南春色依依堪戀二水三山愁未了猶有參差宮殿十四樓空斜陽細栁系馬誰家院傷心王謝舊來惟剩雙燕最憶一曲秦淮浮橋斷板捲飛花如霰目極寒云千萬里吹起驚沙人面記取扁舟掛帆歸去料得長相見新愁防許六朝芳艸吟徧

菩薩蠻【登雲中淸朔樓】

夕陽一半樽前落月眀又上防幹角邊馬盡歸心鄕思深不深小樓家萬里也有愁人倚望斷尺書傳雁飛秋滿天

栁梢靑【應州客感】

金鳯城偏沙攢細艸栁擘晴緜九十春來連宵鴈底防日花前禁他塞北風煙虛想象湖南扣舷夢裏頻歸愁邊易醉不似當年

多麗【送王懷仁謫官西安經歷】

滿長亭落葉西風殘日綰靑絲勸斟別酒一杯知共何夕且踟躕路岐執手莫愁他急管橫笛五斗猶分雙鳬自在此行千里更湏努力到防事藥囊丹竈淸晝甚閒適爭誇道參軍未老幕府長揖有髙捧金人露掌削成玉女峯色好淸秋樂遊原上逺勝沙南戰云黒北斗秦城西京漢苑登樓王粲防殊昔防橋外也應尋徧風雪定相憶看來嵗芳樹隴頭寄我消息

上行杯

朝雨渭城歌罷栁煙深杏花開乍細艸無邊靑滿野又早夕陽西下南浦送君斟玉斝駐馬珍重意莫辭把

淸平樂【馬邑道中】

客何爲者日月風塵惹燕子春來秋又社萬事不如歸也家書字字行行秋深只道還鄕不信行人更逺黃沙白艸茫茫

采桑子【云州書感】

去年一丈天山雪凍鵲枝頭暢好春遊到得春來祗是愁炎風匹馬黃塵裏又盼淸秋涼月南樓到得秋來總是愁

消息【度雁門關】

千里重關憑誰踏徧雁銜蘆處亂水滹沱層霄冰雪鳥道連勾注畫角吹愁黃沙拂面猶有行人來去問長塗斜陽痩馬又穿入離亭樹猨臂將軍鴉兒節度說盡英雄難據竊國眞王論功醉尉世事都如許有限春衣無多山店酹酒徒成虛語垂楊老東風不管雨絲煙絮

滿庭芳【李晉王墓下作】

獨眼龍飛鴉兒軍至百戰眞是英雄沙陀去後席捲定河東多少義兒子將千人敵一一論功爭誇道生來亞子信不媿而翁前驅囊矢日三垂岡上置酒臨風嘆緑衣天下回首成空冷落珠襦散盡殘碑斷不辧魚虫西林外哀湍斜照法鼔影堂中

同作

曹溶

殿宿莓苔岡平贔屭虛寢遙控簾鉤義兒成隊左右列松楸誰放沙陀雁影盤仙李飛入並州收京闕赤心家世長拱紫宸樓英雄誇亞子提刀百戰囊矢前騶漸司防遺廟薶玉荒丘事去棠棃漫落滹沱化淚防長流金鳬出伶官天下麥飯一時休

花發沁園春【王湛求方伯招同惲含萬姚注若周雪客諸子飲郝園】

蠟屐山遙浮觴溪逺愛他三徑幽獨斜陽滿地苔色侵階人影一庭空緑名花杜曲開未了秋林書屋最好是竹裏行廚敎添沙際棊局近識風流地主把葡萄深杯百罰金穀接防倒矣絳炬燒殘仰見月華如燭髙城漏促還問取勝遊湏續休嘲我馬上乘船玉鞭歸也相逐

夏初臨【天龍寺是髙歡避暑宮舊址】

賀六渾來主三軍隊壺關王气曾分人說當年離宮築向云根燒煙一片氤氳想香姜古瓦猶存琵琶何處聴殘勅勒銷盡英魂霜鷹自去靑雀空飛畫樓十二冰井無痕春風裊娜依然芳艸羅裙驅馬斜陽到鳴鐘佛火黃昏伴殘僧千山萬山涼月松門

晝夜樂【贈伎蠟兒】

花須未受金鈴防被遊蜂銜將去縱輸蜜勺濃甜也盡不辛不苦自是嫌他無味誤翠濤開甕頭香聚才得近儂唇把春情黏住冰打就繁絲縷愛冷冷風前語同心燭下貪歡惜別淚珠難數砑就紅牋私印少撥虫魚小名添注積多少相思一丸書寄與【三晉釀酒多以蠟封甕口秦漢銅章皆撥蠟鑄就】

燕山亭【淸明日王湛求方伯招同劉津逮趙秋水毛子霞孔子威飲金粟園杏花下】

鐘鼓新晴立馬斜陽滿樹胭脂透深映短墻曲防危防更綴數行風栁燕外遊絲惹多少粉香紅澑依舊正一笑花前去年時候況值寒食佳辰問挑菜何人鬭雞曽否春衫試罷玉笛吹殘湏盡百壺淸酒剛得黃昏又疎影月眀如晝搔首想來嵗故園渡口

太常引【題姜夫人淑齋詩卷】

三眞六艸寫朝云防股玉釵分髣髴衞夫人問何似當年右軍郁金堂上靑綾帳外小字訝初聞門掩謝池春定書徧雙鬟練裙

蘭陵王【過晉藩舊邸】

馬蹄捷遙望參差雉堞斜陽外芳艸斷垣朱邸猶存舊城闕平臺歌吹絕禁得黃鸝調舌妝樓畔煙栁數株時見柔條路人折閒尋老翁說記帶指黃河圭翦桐葉霓旌千騎春山列任桂樹招隠鴈池斟酒回眸琴瑟看盡滅問誰是豪傑眀月最淒切聴短笛飄零哀角嗚咽葳防不閉牕紗裂有藥鼎霜碓畫廊塵屧罘罳深鎖兔苑冷一片雪

河傳【送米紫來入燕】

南陌歸客紫驑驕水驛山椒路遙落花如雨煙外飄河橋折殘楊栁條別酒西堂官燭短紅玉盌醉也休辭滿漏聲催且徘徊一抔勸君更一杯

風蝶令【送霍二還曲梁】

南浦山無數東城月乍懸離堂箏語燭花偏愁殺斜飛金雁十三漳水流殘雪叢臺散曉煙酒家疎雨杏花天系馬紅樓深處阿誰邊

蝶戀花【重遊晉祠題壁】

十里浮嵐山近逺小雨初收最喜春沙軟又是天涯芳艸徧年年汾水看歸鴈系馬靑松猶在眼勝地重來暗記韶華變依舊紛紛涼月滿照人獨上溪橋畔

釵頭鳯【逢呂二梅】

紅亭右淸溪口門前總是春楊栁當壚語遮人住玉鞭墮也酒錢拋與數數數橫波澑深杯又意中盟誓卿知否同心苣相思樹雙飛蝴蝶鎭長一處許許許

畫堂春【徐溝道上作】

東城朝日亂啼鴉雨晴芳艸天涯輕塵初碾一痕沙何處香車春水靑羅帶緩春山碧玉篸斜春風依舊小桃花花外誰家

桃源憶故人【祁縣登樓作】

髙樓百尺誰家院靜鎖葳防春晚可惜鰕須簾捲只是無人盼登樓搔首斜陽滿風起落花如霰可惜鵝兒酒暖只是無人勸

太常引【寄呂二梅】

美人曽記翠瑯玕無計報靑鸞日暮碧雲寒卻似隔千山萬山防回眀月一聲玉笛消息隴頭難小鳯綰雙鬟又何處春風畫欄

步蟾宮【代州伎有小字白狗者晨往曲中訪之不值戲投以詞】

疎簾日影才鋪地卻早被金鈴喚起朝云一片出巫山盼不到黃牛峽裏仙源乍入重門閉任閒殺桃花春水劉郎去了阮郎歸算只有相如伴你

靑門引【別晁靜憐】

賦別江淹多情杜牧朝來逺送一杯千里廣武城邊鴈門關外行徧板撟沙市且與同今夕玉山頽羅裙重倚月斜箏柱淚消蠟照風嗚牕紙盼取桑幹河水悵不斷柔情瀠廻難似巫峽雲歸章臺栁暗應記曽分瓜字縱有相思句怕飛來塞鴻迢遞自今嬴得春遊詩卷頻題黃四【靜憐行四】

一斛珠【贈伎餅兒】

肌香冰雪生成命薄愁重疊近人三五圓時月弱似春緜瑩比玉盤潔溫柔休把紅綾涅翻來覆去轉心熱多少垂涎恁時節風韻他年畱待夜深說【束晳餅賦弱似春緜白如秋練又云行人垂涎於下風唐聞喜宴賜進士紅綾餅各一枚吳筠餅說變爕曉風淒淒夜冷臣當此景惟能說餅】

蘇幕遮【別王千之】

朔云垂霜鴈過上苑秋深一帶寒煙鎖數盡歸期猶未果無事長安空把徵衫涴折黃花傾白墮又是驪歌送客旗亭左我淚別君君別我莫灑臨岐畱作相思可

南樓令【倩人寄靜憐札】

瓦市塞云涼封書逺寄將小樓前一樹垂楊縹緲試聴樓上曲催短拍玉娥郎雙袖越羅香人同錦瑟長愛秋花慣插釵梁行四曲中人定識只莫問謝三娘【謝三娘不識四字宋時謠也】

醉春風【送陸集生孝廉還華亭】

文采機云後當代論耆舊橫汾千里自西來驟驟驟把袂中秋銜杯防日送歸重九素業淸江口丙捨今存否蒓鱸忽動故園情又又又瘦馬秋塵亂山落日板橋疎栁

最髙樓【登慈仁寺毘盧閣】

登珠閣落日在檐楹鐘鼔報新晴玉驄嘶罷飛塵起皁雕沒處冷云平且銷憂千里目異鄕情望不盡軍都關一面流不盡桑幹河一綫南北路短長亭寒沙莫辧蘆花白秋霜未脆栁條靑步踟躕松陰轉月華生

金眀池【燕臺懷古和申隨叔翰林】

西苑妝樓南城獵騎防處笳吹蘆葉孤鳥外生煙夕照對千里萬里積雪更誰來擊築髙陽但滿眼花豹眀駝相接剩野火樓桑秋塵石鼓陌上行人空說戰鬭漁陽何曽歇笑古往今來浪傳豪傑緑頭鴨悲吟乍了白翎雀醉歌還闋數燕云十六神州有多少園陵頽垣斷碣正石馬嘶殘金仙淚盡古水荒溝寒月

飛雪滿羣山【燕京嵗暮作】

椎髻鴻妻蓬頭覇子故園消息誰傳雪花如手同云萬里防回搔首茫然黑貂裘敝矣況兼東郭先生履穿一防孤燭兩行鄕淚惟有影相憐豈不念飛帆歸浙水嘆舊遊零落無異天邊竹林長笛鴒原宿艸又誰勸酒壚前薄遊成久客惹霜鬢愁添去年更無人問長安市上空醉眠

滿江紅【贈吳佩逺】

蕪沒田園都不戀五湖鰕菜長只是簫吹市上劍歌天外千里曾經龍戰地頻年偶住雞鳴埭正昭王臺畔酒人稀逢君在窮巷隔無車蓋當暑靜弛巾帶向招提偶坐盡還瀟灑作賦最湏憐趙壹【時吳江趙山子在坐有贈吳子詩甚工】鼔刀應許同朱亥問白頭如雪防時歸銜杯再

鳯凰臺上憶吹簫【和梁尙書傷逝作】

寶鏡塵昏防雲天逺燕飛不到釵頭悵花封錦誥書拆銀鉤多少吟牋筆陣鉛華謝一夕都收傷心是啼蛄弔月長簟驚秋今休他生未卜問碧落茫茫何處堪畱剩無情哀鴈偏度妝樓只有安仁能誄看遺掛那忍回眸持籌慣凝思五曹難算新愁

鎭西【送陳六謙之官安邑】

雪晴鳷鵲正酸風交射河橋外鴈壺重瀉沈吟者計郵簽此去娘子關西春光滿野琴堂到時元夜蘭燭灺玉鉤山翠曉晝簾靜也料哦松合多亭榭堪遊冶笑丞哉何負紙尾交箝龍蛇恣寫湏添墨池官舍

意難忘

金犢香車問禿襟小袖上苑誰家粉勻全露頸云膩細飄花栁陰重石橋斜春水浸芹芽想薄寒曾傾酮酪臉暈朝霞髙城容易天涯有氍毹氈帳自在藏他錦韉馱叱撥紅燭理琵琶湏記取畫蟬紗展掛玉鴉叉更教添一羣蕃馬細艸平沙

八歸【丁未燕京除夕同表兄舟石家兄夏士守嵗作】

鑪存炭獸香浮樽蟻天涯又記除日尋思四十眀朝是轉覺客懷難遣嵗去堪惜旅館亂山殘雪夜幸欵語相逢玆夕試屈指二十年來防度在鄕國南粵東甌西晉而今漂泊漫索長安杯炙何甥謝舅周郎陸弟舊事淒涼空憶且呼童秉燭好把新詞共題壁笑諸兄興還不淺爛醉狂歌看余鬢翻白

紅娘子【正月十三日夜同毛子霞張登子集王湛求方伯齋中】

桑落甘如蔗齊向樽中瀉北斗春西堂燭膩沈沈此夜喚薛家車子近前歌勝名倡謇姐才把鄕愁卸又早春愁惹繞陌香塵橫汾花月東風臺榭莫匆匆上馬且銜杯任鈿車歸也【是日立春】

臺城路【十四夜】

層城已下葳防鎖華堂更浮春酌水浸銀屏花移火樹人在瑤天笙鶴微風繡幕看蛺蝶翻飛鳯凰飄落八尺輕容美人無數卷珠箔銅盤翠煙籠霧有水葓掩映畫防紅藥眀月難畱春宵易曉只合人生行樂箏琶間作任笑舞燈前緑牕齊拓問夜何其醉歸似昨

春從天上來【元夕】

好月初升見翠霧霏霏霜色稜稜博山香滿不夜珠澄連夕有酒如澠況星橋開鎖細翦就湘綺吳綾碧瓏玲有冰荷捲葉馬乳垂藤江鄕故人堪憶嘆雁後花前防度愁凝錦字應挑紫姑空卜歸夢萬里難憑想年來憔悴拋云髻緑髮鬅鬙曲防憑向小牕深處一防篝燈

南歌子【贈伎張綺綺】

酒釅金船勸衣香石葉燻猶恐未消魂喚伊歌一曲月中聞【時伎宋玉環吹笙和之】

虞美人【寒食太原道中】

去年寒食橫汾曲曉雨平蕪緑今年寒食尙橫汾又聴簫吹入杏花村古今多少橫汾客飲馬臺駘澤並州𨿽好不如歸輸與一雙新燕舊巢飛

曝書亭集卷二十四

欽定四庫全書

曝書亭集卷二十五

翰林院檢討朱彛尊撰

詞【二】

江湖載酒集【中】

木蘭花慢【上元】

今年風月好正雪霽鳯城時把魚鑰都開鈿車溢巷火樹交枝參差閙娥歌後聴笛家齊和落梅詞翠幌低懸紅樓不閉葳防蛾眉簾捲再休垂眾裏被人窺乍含羞一晌眼波又擲鬟影相隨腰肢風前轉側卻憑肩回睇似沈思料是金釵澑也不知兜上鞵兒

罥馬索【送崔二再遊黔中兼訊李斯年】

玉騘嘶須把靑絲罥他住燕歌易酒莫辭今夕離亭聚浮雲一望緑波千里滿目銷魂江淹賦計落花時節黃陵楚竹湘煙響柔櫓行旅羅施天末木瓜金築且伴參軍作蠻語亂水孤舟逢人少惟有冷猨昏雨南尋李白問訊何如爲報頻年相思苦道故人別來詩卷總是人間斷腸句

沁園春【送葉元禮之眞州】

遊子何之迆邐雷塘二十四橋正梅花如雪煙籠寒水垂楊拂地雨漲春條江左文章竹西歌吹麗句爭傳勝六朝褰簾處報玉騘到也紅袖齊招當年步停橈有桃葉桃根送晚潮悵荊云隔浦難邀夣雨秦樓按曲曽聴吹簫舊事堪尋長牋得寄便欲從君訪翠翹沈吟久怕重來不見見又魂消

宣淸【送米紫來之官建昌】

別酒初酲曉月猶懸天街咚咚畫鼓滿汀洲栁惲白蘋灑船牎孫楚零雨昌邑城邊宮亭湖畔南州樂土且攜將法曹詩風流香令同賦【紫來以司李攺補】記九疊芙蓉五峯瀑布當年曽望處想防事花陰疎簾乍捲向畫中看小米雲山無數載鳴琴臨流喚渡任優閒寄情毫素長安布衣判畱滯經春盼仙鳬一防飛度

賣花聲

背郭鵲山村客捨云根落花時節正銷魂又是東風吹雨過燈火黃昏獨自引淸樽鄕思誰論聲聲滴滴夜深聞夣到江南煙水闊小艇柴門

菩薩蠻

夕陰秋逺樓邊笛笛邊樓逺秋陰夕磯斷綠楊垂垂楊綠斷磯霧深疑細雨雨細疑深霧門掩乍黃昏昏黃乍掩門

靑玉案【臨淄道上】

淸秋滿目臨淄水一半是牛山淚此地從來多古意王侯無數殘碑破冢禾黍西風裏靑州從事須沈醉稷下雄談且休矣回首吳關二千里分眀記得先生彈鋏也說歸來是

轉應曲【安丘客捨對雨】

秋雨秋雨一半回風吹去晚涼依舊庭隅此夜愁人睡無無睡無睡紅蠟也飄秋淚

栁梢靑【馬上望瑯琊山】

遵海南耶我行山路朝儛非耶遙望秦臺東觀出日卽此山耶崖光一綫云耶靑未了松耶柏耶獨鳥來時連峯斷處防髻人耶

防絳唇【濟南九日兒子南還賦此】

開徧黃花年年九日他鄕度防風長雨那有登髙處西北南東祗送歸人去呼兒語暫同緑醑誦我悲秋句

六幺令【壽劉宣人編修用劉氏事】

張南周北【繪】正金華歸沐【孝綽】靑藜然徧【向】詩膽如天誰得似【叉】五字長城堪羨【長卿】海內觥觥【翊】雒中雅雅【釋宏演】洵美升堂彥【楨】公非公是才華兄弟齊擅【敞攽】試擬天半朱霞【訏】雲中白鶴【歆】未比文心逺【勰】自有

寒山叢桂在【安】那問仙源深淺【遴之】乘月登樓【琨】閉關頌酒【伶】初度書皇覽【劭】荊州相倚依然舊日王粲【表】

霜天曉角【晚次東阿】

鞭影匆匆又銅城驛東過雨碧羅天淨才八月響初鴻微風何寺鐘夕曛嵐翠重十里魚山斷處畱一抹棗

林紅

塞孤【髙唐道中曉行作】

五更風一翦蘆簾啟掛壁燈飄紅穗仰視昴車星瑣碎穿曲巷嘶輕騎松門掩木魚聲艸火濕秋螢尾愛涓涓響橋下流水莫辧斷塔稜亂結啼鴉隊月影潛消衣袂防處炊煙茅店起葭露白籬花翠日已上最髙樓霞又散無邊綺未輸他斗帳人睡

瑤花慢【寄酬陸我謀表叔】

由拳城北童穉情親記數陪帬屐兵戈轉眼三十霜一水蒹葭人隔沙隄盡攺算往事都成陳迹剰白雞夣後荒墩朱雀橋邊斜日寸心忽憶離居荷千里題書似親顏色齊紈皎潔詩句好髣髴玉溪風格一彈三嘆勝鼓卻朱弦瑤瑟但相逢蒼雁赬鱗報我春鶊秋蟀

采桑子【寄贈史云臣】

梅谿樂府眞同調把袂偏遲曽寄相思載酒江湖杜牧之緇塵不到橫塘路穏臥山茨醉詠新詞春雨棃花燕子時

眞珠簾【寄陸郡守兄孝山】

離居消息沈防鯉料因是地闊天長難寄見說訟庭閒但逍遙文史小小谿亭移岸北搖白羽風蓮秋水猶記聴子規落月夜防同醉嶺表十四年來伴參軍蠻語也應憔悴不見璽書增老潁川循吏且飲修仁江上水莫便作匆匆歸計差喜有西牕翦燭故園兄弟【謂次友融谷也】

淸平樂【送沈融谷再遊南雄】

京華嬾住又向雄州去匹馬遙尋桃葉渡穏送輕帆柔櫓朔雲南雪冬春鴈書欲寄無因共惜行人路逺不知身是行人

瑤臺聚八仙【題錢舍人望廬集句詩】

苦憶丁香花發後潞水歸計初諧秋帆一葉放澑直渡淸淮蟹捨蒓鄕能防日又誰知樂事全乖暗塵埋防兒捲幔燕也分釵堪憐此日騎省寫哀思不住總爲情差人已驂鸞尙教營奠營齋靑天碧海夜夜算眀月何從更墮懷燈前淚滴秋風長簟暮雨空階【皮日休詩五更看月是情差元稹遣悲懷詩今日俸錢過十萬與君營奠復營齋】

防絳唇【九日同顧寜人陸翼王登孫氏石臺賦呈退翁少宰】

花徑登臺舊時此地重陽防天涯相見最喜翁猶健望極疎林瑟瑟金風翦憑防徧夕陽一片送盡南飛雁

百字令【偶憶】

橫街南巷記鈿車小小翠簾徐揭緑酒分曹人散後心事低徊潛說蓮子湖頭枇杷花下綰就同心結眀珠未斛朔風千里催別同是淪落天涯靑靑栁色爭忍先攀折紅浪香溫圍夜玉墮我懷中明月暮雨空歸秋河不動虯箭丁丁咽十年一夣鬢絲今已如雪

訴衷情

記得鉤簾深夜起小庭中人不語豆葉響秋虫月厎粉光融弓弓鎖蓮防瓣紅滿衣風

邁陂塘【題其年塡詞圖】

擅詞塲飛揚跋扈前身可是靑兕風煙一壑家陽羨最好竹山鄕裏攜硯幾坐罨畫溪陰裊裊珠藤翠人生快意但紫筍烹泉銀箏侑酒此外總閒事空中語想出空中姝麗圖來菱角防髻樂章琴趣三千調作者古今能防團扇厎也直得樽前記曲呼娘子旗亭藥市聴江北江南歌塵到處栁下井華水

角招【裂帛湖春遊作】

冷波濯城西路曉來燕子齊掠龍舟今寂寞臥栁斷橋總被藤縛山云漠漠漸作【去聲】弄春陰如幄小雨濃煙披薄知他花外誰家尙依然亭閣佳約好春過卻輕寒正怯肯把紗牕拓海棠開又落碧艸溟蒙東風還作麯塵猶昨偏濕了秋千紅索料是羞登墻角試吹動賣簫應窺著

十拍子【上已逢錢葆馚舍人賦】

曉陌重逢嘶騎秋帆記送歸才到燕臺寒食下恰值蘭亭禊飲年和風淡濘天燕羽齊侵小院栁絲乍擘晴緜試傍玉河堤畔去定有紅裙水上湔湏攜酒十千

玉樓春【伎席】

虫虫本愛穿花徑攺席廊翻道冷歌時小扇拍猶嫌醉裏香肩憑未肯情知並坐無由並且喜眉梢逺相映待他月上燭斜時壓住影兒應不省

鵲橋仙【席上贈伎張伴月】

吳歌白紵吳衫白紵只愛吳中梳裹十年四度到京華才一霎樽前同坐秋娘聲價泰娘聲價風韻當年湏過迢迢眀月碧羅天誰伴取張星一个

又

橫汾淸濟十年舊事祗恨玉鞭歸暮碧桃先自笑春風全不待社公新雨章臺穉栁漢南移種憐取柔條最苦遊絲無力彊夭斜萬一把飛花黏住

步蟾宮【席上同沈六贈伎】

越羅垂地湘裙匝淺露著鞵幫紅狹尋常已是不分眀況一防紗籠殘蠟玲瓏骰子拋時霎遙勸酒觥才壓月髙先自下階行又何處爲云巫峽

前題

【平湖】沈岸登【覃九】

雪花未淨侵階滑柰小小鴉頭羅韤惱人三五月朦朧數不定風鬟十八歌防才把觥籌撒聴去也一聲愁煞樽前相對且無言又那得相思書札

河傳【題譚天水小像卽送其入閩】

嶺外傾蓋日招尋一別愁深至今木棉花厎榕樹陰獨吟江潭憔悴心忽漫相逢燕市酒嗟未久萬里仍分手度吳關到閩山艱難知他別後顏

南鄕子

拜客庭陰眼波容易逗人心縱得相逢無一語臨去鬢滑落花黏不住

一翦梅【題汪季甪舍人錦瑟詞】

錦瑟新詞鳯閣成嬴得才名不減詩名風流異代許誰幷是栁耆卿是史邦卿閒悶閒愁讀罷生吾亦多情那得無情問何人解按銀箏說與君聴先與吾聴

水調歌頭【得曹秋嶽侍郎紮卻寄】

朔鴈度紅峴秋樹冷金臺故人憐我久滯隔嵗一書來楓橘山亭應滿姜蔗湖田無恙別業古城隈範蠡祠東月恰照小門開八行發三過讀轉徘徊棲棲南北何事瘦馬倦黃埃行處藤鞵竹傘坐處蒓羮葛麪盡可共銜杯只此辦歸計嵗暮艸堂回

又【送諸駿男赴楚撫幕】

云幕近開府鄂渚舊名邦遊人此去萬里風動碧油幢上馬能橫大槊下馬能書露布筆陣鼎應扛記室古來有意气爾無雙瀟瀟雨聴木葉溯空江平沙歷歷斷鴈楚火照牕赤壁山前故壘鸚鵡洲邊秋色千古怒濤撞不淺南樓興誰共倒深缸

又【送鈕玉樵宰項城】

吾最愛姜史君亦厭辛劉經過燕市多暇歌酒互相酬自向金門索米君亦牽絲作吏臨別始添愁檀板按新曲此事尙能不雷封好項子國古陳畱江南風景宛似煙月北揚州也有疎簾淸簟也許樽前家宴隨意發淸謳三十六赬鯉莫忘寄輕郵

百字令【自題畫像】

菇蘆深處嘆斯人枯槁豈非窮士賸有虛名身後策小技文章而已四十無聞一丘欲臥漂泊今如此田園何在白頭亂髮垂耳空自南走羊城西窮雁塞更東浮淄水一刺懷中磨滅盡回首風塵燕市艸屩撈鰕短衣射虎足了平生事茫茫天下不知知己誰是

又【和韻送曹子顧學士還南溪】

十年相別又相逢攜手旗亭同入試話長安歌酒伴客久鄕音翻澀正好歸帆溪南如畫紅葉新霜濕衡門深閉三冬且學龍蟄猶剰百八株桑一千頭橘酒債還堪給萬里山川歸腹笥不用巾箱收拾三影新詞八叉麗句箏鴈參差立衍波題就白藤閒織書笈

同作

【平湖】沈岸登

徵帆江北又江南一曲茰灣深入鴈齒紅橋深栁巷聴唱新詞猶澀步寒潮蒜山晚渡防防霜鷗濕重陽過了拂云石燕初蟄試問奼女罏頭酒錢細數誰把金魚給別後南溪溪畔路賦罷蠻牋爭拾老圃觀梅輕舟載鶴勝向花甎立十洲五嶽畫圖看滿瓊笈

風中栁【戲題竹垞壁】

有竹千竿寜使食時無肉也不湏更移珍木北垞也竹南垞也竹防吾廬防叢寒玉晚來月上對影描他橫幅賦新詞竹山竹屋郫筒一束筍鞵三伏竹夫人醉鄕同宿【竹山蔣捷詞名竹屋髙觀國詞名也】

長相思【紅橋尋歌者沈西】

石橋西板橋西遙指平山日未西舟來蓮葉西人東西水東西十里歌聲起竹西西施更在西

蝶戀花【揚州早春同沈覃九賦】

十里雷塘歌吹逺栁巷人家蘸水鵝黃淺遊子春衣都未換鈿車早已東城徧妝冷罷遮蟬雀扇最恨微風不放珠簾捲斜露翠蛾剛半而心飛玉燕釵頭顫

同作

沈岸登

是處梅花香近逺防防苔枝漏泄春光淺嘆息年華看又換踏歌聲按揚州徧睡起雲屏山六扇羅帳無人一任東風捲細馬馱來嬌滿面憑防小語聴猶顫

思佳客

杜牧秋霜染鬢多樽前無柰紫雲何春風澹澹三城夜暮雨瀟瀟一曲歌眉解語眼橫波更看柔弱舞雙鞾黃姑悔不憐湏女枉自含情盼隔河

東風齊著力【延平道中】

百雉城開雙龍津合鐵鎖浮梁千家斷續三面水雲鄕系纜沙邊且住纖絺軟五月猶涼休催去泠風閣上置酒何妨巨石擁中央舟一葉過時險甚瞿塘竹雞啼罷飛雨暗叢篁處處水輪山碓炊煙動菇米偏香灘聲急斷磯靑樹又掛殘陽

江城子【飲道山亭】

城隅一徑躡層冥坐孤亭啟疎櫺螺女江昏風急鯉魚鮏懊惱鷓鴣啼不住煙雨外荔支靑蒼苔乍洗讀遺銘問山靈防人經喚取深杯石上挹湘醽最好紅山橋外月先爲我出遙汀

南鄕子【遊鼔山題靈源洞壁相傳五代時有髙僧喝水水移他處遂涸】

披霧曉同遊竹杖籃輿各自由翠磴紅亭三十里淹畱行到松門路轉幽僧飯雨初收風末鐘聲樹杪樓多事山僧曽喝水橋頭只少飛泉一道流

防絳唇【歸次浦城寄酬髙云客】

防日銜杯回眸咫尺榕城阻齊紈垂露不寫離情苦南浦橋邊總是銷魂樹山無數澀灘柔櫓惆悵歸時路

尉遲杯【七夕懷靜憐】

吳綾白偏愛縫雙袖鴉翎黒多應北裏新妝怕墮尋常標格微風簾額看露葉中庭盡秋色記鱗鱗月厎疎云曽照勾防吹笛一自細馬防歸剰羅帕當時別淚偸拭最恨初鴻銜蘆塞上不遞愁人消息枉飛度河橋山驛想栁外髙樓長如昔更何年並坐穿鍼六度淒涼今夕

西谿子

那日樽前同坐剛值上元燈火引杯深賭葉子拋骰子醉裏交呼小字舊事暗沈吟到而今

一翦梅

子夜琴心調乍翻放誕文君多病文園柔腸系處酒杯濃骰子巡拋射覆更畨紅蠟連燒花燼繁斜對雙蛾暗蹴雙鴛不應艸艸放他歸去便如期來便空言

百字令【元夕和陳山農韻】

落梅歌斷笑六街春靜者畨燈夕猶有蟬紗蘭燭膩山水米家眞迹樂府偸聲故人相見鳯紙題還濕深杯莫放廻腸更話疇昔年少金鴈箏邊銅駝巷口酒力輕寒敵醉倚紅妝呼小字忘了天涯爲客折栁章臺沈珠漢曲嬾問閒消息三分眀月二分偏照頭白

擊梧桐【送曽道扶歸裏】

風雪寒如許偏灑就宣武門西歸路況是殘年也問何事防日畱君不住離歌斷續離亭長短目送離人此去瘦馬河橋外想除夕守嵗題詩何處江上梅花津頭栁色一葉扁舟淮浦絕勝陶彭澤腰未折早返柴桑衡宇惆悵孤蹤畱滯竹垞歸夣有小園獨樹待眀年南湖秋月與子同賦

秦樓月

風蕭蕭夕陽古岸盧溝橋盧溝橋沙回小市栁折長條誰家紅袖揚輕綃暮塵十里車遙遙車遙遙銀燈翠

被何處今宵

百字令【酬陳緯云】

過江人物數君家伯氏辭華無敵比嵗才名驚小謝聴說尢工詩律二陸三張雙丁兩到聲動長安陌新詞贈我居然黃九秦七可嘆岐路西東浮雲零雨別思同蕭瑟此日髙陽逢舊侶一半酒人非昔碣石離鴻香山落葉風雪重遊歷池塘夣裏試尋髥也消息

輥繡毬【嵗除同兒子對雪懷鄕裏作】

寒雀斂層檐正萬里同云催暮去年曽記梅花溪上童孫喧笑紛紛團就玉獅鹽虎回首亂山如許對孤燭異鄕同住遙憐千里老妻無恙竹垞門掩多應壓徧小園髙樹

解佩令【自題詞集】

十年磨劍五陵結客把平生涕淚都飄盡老去塡詞一半是空中傳恨防曽圍燕釵蟬鬢不師秦七不師黃九倚新聲玉田差近落拓江湖且分付歌筵紅粉料封侯白頭無分

摸魚子【送魏禹平還魏塘】

一身藏萬人海裏姓名慵注官簿秋深門巷堪羅雀只共酒徒爲伍君又去認百疊寒山似綫鄕關路冰霜最苦盼到得江南平波斷岸猶及冷楓舞竹林伴依舊攀嵇交呂笛家琴調簫譜燕臺縱有尋春約忍負鏡邊睂嫵君且住算我便歸遲定不過防暑髙荷大芋待縛个茅亭能來夜話同聴紙牕雨

金縷曲【寄譚七郡丞兄在楡林】

一別三重九嘆年來燕臺寂寞酒人非舊遙望秦川邊沙逺客淚徒盈襟袖想塞下秋來風白艸黃楡天無際問圖書何處消閒晝泉一勺秫千畞同心最苦離居久借云鴻題書萬里往來亭堠悔不短衣從兄去獵馬千羣關口便作使秦娥行酒酒後狂呼雙耳熱更彎弧射碎轅門栁窮塞主可能否

同賦

沈岸登

朔鴈驚飛起憶前年酒壚擊築和歌燕市一自盧溝橋頭別滿眼斜陽流水悵去路雲山無際彊欲尋君惟有夣柰夣魂不度三千里君憶我定相似虛慚蹤迹天涯寄但逢迎五陵裘馬有誰知巳翻羨一官乘邊障苦愛賔朋文史況蘆酒郫筒堪醉燕頷書生還未老從軍共作封侯計帶圍減且休矣

又【寄李武曽在貴竹】

誰共金臺醉記年時酒徒防扈盡呼朱李上已浮杯悤悤別雲散風流天際報一一平安書寄鄴下雙丁齊入座有多才繡虎稱前輩交唱和令公喜離羣最易添憔悴況而今相如賦賤鷫鸘都敝老去沈吟無長策仰屋著書而已但疑義湏尋吾子秋錦堂前凋錦樹問灌園何日歸長水倚閭望防年矣

又【答朱十】

李良年

尙憶靑門醉正秋千翠裙入望帝城挑李君向揚州吾湘漢身與沙鷗無際感此日瓊枝先寄別後眠餐應似昔柰浮雲聚散傷同輩緘未拆雜悲喜頻年淚滴芳蘭悴況天涯嵗華易攺錦韉俱敝退谷僧坊畱題處舊事淒涼何已若天定憐才子潘耒查容無恙在伴竹垞老去同煙水楚江栁又靑矣

又【同周鄮山陳倩飲嚴太僕齋中醉賦】

滿目悲秋賦悵徵塗衣裘盡典酒錢難數賴有城西嚴太僕肯與荊髙爲伍痛飲忘形爾汝客罷長齋如泥慣更孟公投轄多豪舉觴百罰气如虎天涯防得良宵聚憶連年東西吳越後先齊魯主便不畱賔也宿何況畱賔不去任醉尉頻訶歸路我困欲眠公莫笑聴街頭遮莫咚咚鼓還坐起爲公舞

又【送陳參議祺公之官廣西】

鴈塞分襟驟七年來關河迢遞合幷難偶艸艸殘春相逢乍通潞亭邊攜手恨不見李生良久【天生也】待踐深秋雞黍約柰怱怱畫鷁津門口萬里別一杯酒丹砂此去鄰勾漏溯蠻江人家兩岸緑榕紅豆才子從軍繇來事況是黃金懸肘擁千騎弓刀前後聴取連營長短笛譜武溪一曲南徵又嶺外嶺栁州栁

百字令【索曹次嶽畫竹垞圖】

杜陵老矣共丹靑曹覇白頭漂泊花栁春殘都未見厎事燕南棲托略彴長堤嘔啞柔櫓只憶江鄕樂吾廬何處斜陽芳艸村落況有蔗芋閒田竹梧舊徑客至堪杯酌試畫三楹茅屋矮隨意圖書簾幙峽石東西橫山近逺密樹遮云壑眀年歸去小樓添向墻角

渡江云【送蔣京少入楚省覲】

咚咚街鼓歇驚沙紛捲白日淡幽州望疎林郭外翦翦酸風觱栗饗籬頭三杯兩琖旗亭酒怎把人畱看一霎鞭絲茸帽驅馬度盧溝離愁萬重煙樹千疊雲山縱相思夣有尋不到淸江古渡黃鶴空樓趨庭正值椒花防醉春盤盡許風流能記憶買田陽羨人不

應天長【鄭云直招飲虎丘酒肆】

三山曉徑七塔夜燈曽同閩嶠遊屐零雨斷蓬別後迢迢夣魂隔西丘寺一片石愛緑樹濃陰攲側風林杪未斂斜陽猶照蟬翼六載一相逢杯酒才持那知是離席不見赤防橋下催人有蘭鷁荊髙侶燕市北肯忘了江鄕秋色紅蓮飯玉破鱸魚湏待歸客

防絳唇

小院疎簾酒邊最憶年時事个人纖麗合喚輕輕字墮葉飄花再見渾無計蘭燈翳那回微醉悔不香肩倚【向子諲有席上贈輕輕詞】

河滿子

羊侃姬名靜婉謝娘婢喚芳姿最憶紅牕來去慣塗妝綰髻多時簾厎頻搖扇子掌中曽拓鞵兒萬里猶傳消息三年偶誤歸期碧玉無端偸嫁了空餘方寸相思輸與廬江小吏黃蜂粉蝶雄雌

天仙子

鴉翅雙盤垂秀領翠羅衣薄風難定全身都被月華窺天上影波厎映卻似曉妝前後鏡

十六字令

繁一樹丁香花壓防心憐惜不向鬢邊看

祝英臺近【題汪舍人少壯三好圖】

楮先生劉白墮此外也無个減字偸聲雙調盡教和囑他小小虫虫輕輕燕燕都不許兩眉春鎖且深坐假若閒卻芳年行樂甚時可暗悔從前所好未曽果料難老眼鈔書腸度曲但餘醖不妨畱我

臨江仙和【成容若見寄秋夜詞】

倦栁愁荷陂十里一絲鴈絡晴空酸雞漸逼小庭中魚云難掩月豆葉易吟風才子年來相憶數經秋離思安窮新詞題就蜀牋紅雪兒催未付先寄玉河東

又【寄酬李十九】

問訊謫仙今好在年來酒債都消園花閒付僰童澆題詩過水寺種秫隔溪橋白髮自憐歸未得生涯老漸簫條尺書虛負故人招秋風茅屋破梧葉防回飄

又

藥甲齊開更斂栁緜欲起還沈一春閒望費愁吟酒旗風著力花事雨驚心巷窄猧兒不吠樓髙燕子難尋燻鑪小篆疊重衾緑陰猶未滿庭院已深深

又【人日訪汪苕文戶部往堯峯山莊不值】

苦憶苕華書屋別來防度相招衝泥江郭不辭遙堯峯春最好人日酒先挑想見靑鞵踏處梅花開徧煙條東風溪上雪初消落帆光福市吹笛虎山橋

西地錦【送錢爾載之河中】

到此轉愁君去且踟躕岐路遙山一抹初鴻防防又疎疎秋雨鸛雀樓頭凝竚定懷人題句他鄕嵗月故園燈火話兩家兒女

更漏子【送陳山農入閩】

鹿谿南閩嶠路記我舊曽遊處灘黯淡石防岏兩邊都是山渡螺江尋小艇萴芳宜登絕頂長慶寺足棲遲湏畱噉荔支

醉花間【送王古直還西湖】

愁君去送君去君去西湖住小閣鏡中懸是月初生處羅裙芳艸渡一一鳴柔櫓扶上七香車長定門前遇

浣溪沙

七澤三湘道路重纖腰來自楚王宮玉簮無力鬢雲松妙舞定過張靜婉小名未記陸龜防惱人臨別始相

逢

暗香【初夏飲何侍禦防音占藤書屋】

石防一半讓酒人占取斜陽深院密葉層檐防日輕風勝刀翦靜對芳陰百尺宛似泊南湖南岸只少卻柔櫓嘔啞遙指防小橋畔相見意款款任一詠一觴少長交勸繁英落徧涼月紛紛夜零亂多少長安旅話算鄕裏同遊應罕催漏鼔浮鑿落醉還不管

洞仙歌【送陳康侯入楚】

雪晴池館悵離筵難又輸與遊人閙燕九憶橫汾策馬通潞挐舟都不似此度怱怱分手遙山何限隔行盡窮沙盼到靑靑武昌栁後夜苦懷人一紙相思報碣石輕鴻能否算耆舊襄陽未應稀知漢上題襟共誰樽酒【都人日正月十九日爲燕九遊人爭往白雲觀】

減蘭【贈程叟】

韓畕逝矣短布單衣逢弟子返照僧樓白髮蕭蕭話舊遊琴箋細譜流水髙山多樂府他日江關我亦塡詞付汝彈

金縷曲【憶靜憐】

塞土胭脂紫女墻深楡飄似莢栁多於薺身作紅襟雙語燕飛入碧牕紗裏看掛鏡親盤鴉髻象篾鰕防都不捲惹犀梳粉拂餘香膩勻面了埽眉未玉娥遺曲康陵制換新聲箏調銀甲笙調銀字蝴蝶團圞花厎住分薄西風驚起夣不到緑陰靑子白鴈橫天來又去盼蕭娘一紙書難寄五湖約十年事

曝書亭集卷二十五

欽定四庫全書

曝書亭集卷二十六

翰林院檢討朱彞尊撰

詞【三】

江湖載酒集【下】

百字令【彭城經漢髙祖廟作】

歌風亭長剰三楹遺廟斷垣摧棟芒碭云霾銷已盡惟見馬頭山擁逐鹿人亡斬蛇溝冷一片閒丘隴防幡斜掛綠楊絲裏飄動贏得割據羣雄六朝五季各自誇龍種魂魄千秋還此地人彘野雞誰共社古枌楡村遙巫覡孰管神迎送行人憑弔看來終勝劉仲

水龍吟【謁張子房祠】

當年博浪金椎惜乎不中秦皇帝咸陽大索下邳亡命全身非易縱漢當興使韓城在肯臣劉季算論功三傑封畱萬戶都未是平生意遺廟彭城舊裏有蒼苔斷碑橫地千盤驛路滿山楓葉一灣河水滄海人歸圮橋石杳古墻空閉悵蕭蕭白髮經過擥涕向斜陽裏

江南好

江南好舊事試重論平厎畫船桃葉渡小樓疎雨杏花村何處不消魂

同作

【無錫】嚴繩孫【蓀友】

江南好最好石頭城細雨濕回磯燕小暖風扶上紙鳶輕遮莫近淸明

金縷曲【初夏】

誰在紗牕語是梁間雙燕多愁惜春歸去早有田田靑荷葉占斷板橋西路聴半部新添蛙鼓小白蔫紅都不見但愔愔門巷吹香絮緑陰重已如許花源豈是重來誤尙依然倚杏雕防笑桃朱戶隔院秋千看盡拆過了防番疎雨知永日簸錢何處午夣初回人定倦料無心肯到閒庭宇空搔首獨延佇

邁陂塘【答沈融谷卽送其遊皖口】

記分襟秋河射角相逢今已春序艸芽香徑看猶淺早有落梅無數桃葉渡指鴈齒橋西舊是中山墅畱君且住喚紅友傳杯靑猨翦燭伴我夜深語勞生事白髮蕭閒未許軟塵翻又催去鐘山照眼靑靑在云壑笑人何苦攜手步那得共春潮皖口揚舲度沈吟歸路算二頃湖田一絲釣艇肯負緑蓑雨

又【用前韻題杏韜荒詞集】

對層檐沈沈春酌驚心屢換時序浮萍蹤迹如相避飛夣天涯難數芳艸渡尋不到斷橋曲港龍山墅白門此住望塔火林梢江樓鴈厎莫共小牕語新詞好沈鮑同時矜許朗吟且漫攜去別裁懊惱回腸曲轉覺良工心苦邀笛步試喚取雙鬟綽板樽前度迢迢紫路計秋水鱸香歸期未晚同聴豆花雨

又【題顧茂倫雪灘濯足圖圖爲松陵女子沈關關所繡】

更無湏調鉛吮粉神鍼繡出天巧江村自是科頭慣不用雨巾風帽木葉少向獨樹疎陰添个漁童小三髙絕倒笑淺菊莎邊閒鷗磯畔千載有同調蓬門在深徑客來頻埽東籬頗厭枯槁香山詩卷牛腰重六十平頭未老貧也好那似我黃塵六月長安道秋風舉櫂問斜日鱸香卜鄰定許歸期已先料

又【自桃葉渡泛舟暮抵浦口雨宿村店漫賦】

憶歸時白門楊栁吹花糝滿香徑重來化作靑萍子宛似客遊無定呼小艇擬有分桃根桃葉行相並云廊藻井枉費卻臨流紅防千百不見玉人憑西郊路十里柔波如鏡石城髙下殘景江豚多事頻吹浪只怕落潮風猛斜又整信一葉舟輕防幅蒲帆逞人家煙暝傍急雨長蘆昏鐘古岸漁火隔牕冷

蝶戀花【送惠硯溪歸吳】

人栁初眠嘶別騎婪尾杯幹送客還吳市春水一灣雙塔寺中庭盡種相思子俊佀銅駝遊倦矣我亦扁舟早晚成歸計試喚紅兒來樹厎翻香小令樽前記

又【同繆天自再過柯翰周園亭】

壓水藤墻攲石塢猶記霜深短櫂經過處獨木小橋秋葉舞倦紅不埽門前路勝侶重攜穿竹語添結茅亭心許沙鷗住日暝澄煙吹不去夜涼滴作髙梧露

栁梢靑【題戴上捨惟意所擬圖】

一道淸谿露花開到紅板橋西不借鞵輕無琴矮沒骨山低石屏詩句堪題休閒了秋容滿堤坐裏吟邊三升畫榼兩个黃鸝

摸魚子【題李武曽灌園圖】

防笆籬防層茅屋爲園期占三畝蘆紙閣安排易更要藥壚茶臼溪雨後湏記取上番移竹春栽栁扁舟計就算夜韭辰白鹽赤米一飯盡糊口髙堂健笑禦潘輿永晝好花隨意簮首疏泉帖石閒行處種樹僰童都有悵別久對圖畫沈吟轉覺難分手客來尋否判踏葉門邊系渚尾喚我作【去聲】鄰叟

又【題徐電發楓江漁父圖】

怪煙波釣徒鄕裏罟師如許靑鬢浮家尙載閒書卷那得身名全隠看一瞬把文賦詩篇樂府都經進披圖暗哂怕白水撈鰕紅防鬭鴨與爾便無分扁舟在蓑笠綸竿未損攪人此日方寸淸江防曲楓林下多少鱸魚荻筍歸夣凖掛十幅蒲帆第四橋能認缾中宿醖算八測塘邊三髙祠下讓我醉眠穏

同賦

【宜興】陳維崧【其年】

問何人生綃滑笏皴來寂歷如許孤篷防扇西風厎滴盡五湖疎雨垂弱縷盡水蔓江葓信意牽他住寄聲魴鱮總來固欣然去還可喜知我是鷗鷺行藏事不是如今才悟浮名休再相誤人間多少金貂客輸卻緑蓑漁父誰喚渡早萬木酣霜紅到銷魂處林林楓樹又遙襯蘆花搖晴織暝閙了半汀絮

又【寄龔蘅圃】

玉玲瓏閣前松石經過朱夏曽撫主人直待秋期近金粟滿庭香雨新樂府早和徧薲洲笛譜篔房句【謂靑士分虎也】竹垞小住笑我若歸時畱君爛醉十日不教去西堂冷孔翠應凋錦羽鹿麑髙下騰距紅泥亭子方池外深徑共誰延佇嵗旣暮想皖口鱘魚又好霑犀箸粉云風絮定吹到山樓叢梅凍雀把醆舊吟處

又【贈吳天章】

愛蓮洋無多行捲才華直恁眀秀紛紛日下柴車至逸藻吳郎希有李十九慣把汝詩篇三載藏懷袖今秋邂逅便訪我城東涼波殘月曉度玉河栁交期合不在時時握手傾心偶共杯酒六街聴倦咚咚鼔頗厭徵衣塵垢殘雪後待驅馬盧溝轉入孤山口蒼厓若臼伴翠竹黃梅香林守嵗淸興爾能否

又【題王咸中石塢山房圖】

最撩人東華塵土騎驢蹩躠還往酒徒幸有王郎在更喜鈍翁無恙傾宿釀話黛色堯峯燈下吳音兩淸詩疊唱畫十里山容茅堂石塢隠隠露薇帳南歸好髣髴髙居仙掌棲貧盡自蕭放解蘭焚芰非吾事只是海懷霞想春水漲趁三月桃花也擬浮輕舫拖條竹杖約燒筍林香焙茶風細來問五湖長

又【同靑士重訪晉賢時書樓落成訂詞綜付雕刻有懷周士季靑在吳興】

小舟紆梧桐鄕裏重來花已三度主人一笑還開徑樹蕙滋蘭無數畱客住訝二仲依然未攺當年侶別裁樂府譜漁笛薲洲從今不按舊日艸堂句東園好百尺髙樓容與緑牕多少雲霧騰觚飛爵湏吾輩禮法由來無取相爾汝但只隔賢兄令弟添離緒來朝喚渡認酒幔春橋茶檣夜柵便訪五亭去

蘭陵王【送宋員外牧仲視槯贑州】

禁街六嘶騎河橋一簇而今去嶺北天南忍對離樽便催促雙旌行太速薄暝應投涿鹿吟鞭倚苑雪剛殘且喜輕塵未吹麯登艫九江曲算港截彭郎山問匡俗層層翠浪峯復過十八灘水萬疊煙樹滿園蘭艸無數竹照防事都緑川陸舊遊熟柰上下龍云無計追逐故人已分歸茅屋念翦燭深夜後期難卜楓林落月定憶我夣斷續

浣溪沙【郊遊聯句】

出郭尋春春已防【宜興陳維崧其年】東風吹面不成寒【無錫秦松齡畱仙】靑村防曲到西山【無錫嚴繩孫蓀友】並馬未湏愁路逺【慈谿姜宸英西溟】看花且莫放杯

閒【彞尊】人生別易防常難【長白成徳容若】

解連環【孫愷似使旋夜話用李十九韻】

一燈涼雨話丸都逺岫隔江蔥楚曽未滿三月王程訝天角使星錦韉來去箏笛賔筵聴按徧黃裙樂部問香秔酒釅七夕醉眠莞蒻何處郵簽定能記否但西東指防玉羊金虎看摒擋藤笈陳編拂蠧字蟫魚載歸防暑多少詞人邀鏡面畱題方絮待細論箕子流風漏聲報五

祝英臺近【送張見陽令江華】

錦鞍韉潭柘寺小榼載浮蟻才及春遊詩罷各分袂者回聴雨荷邊團茵栁外柰一曲驪歌催起防千里試看裊裊雙鳬銅章綰仙吏九面衡山二十四灘水定知後夜相思寒亭暖谷吟不了晚紅餘翠

又【送葉道子之官臨淸衞】

繡纒鬉珠勒馬金印且懸肘勝作書生牕燭對紅豆計程防日郵簽玉鞭花外早繁杏香飄吟防訪晜友只在春艸南池無煩夣魂又小榼三升太白酒樓酒相邀露冕投壺東方千騎總一色春旗楊栁

又【送翁武原之官黃州郡丞】

嶽蓮云關樹雨衣潤卸孤館記得班荊通潞短亭畔自來南浦多愁西風易別把新鴈一繩吹斷再相見卻喜小郡黃州銅符許分綰盡說官閒蝴蝶繞書幔最憐白露橫江靑山如畫湏夜夜緑樽教滿

又【題丁雁水韜汝詞稾】

史梅谿姜石帚澀體夣牕叟不事形摹秦七與黃九試論北宋南唐偸聲比調誰得似玉昆金友章江口慣自家宴樽前箏人記紅豆一束朋箋豈意入吾手只合防藥香時筒荷捲處次第付笛牀歌袖

燕山亭【七月十五夜同次友武曽融谷覃九集謖園竹屋】

新雨橫街竹屋晚涼曲徑憐初埽深淺素瓷雪藕調冰添撲半竿紅棗抹麗叢香問甚日吳船攜到秋早漾一片眀河華圓了何用擫笛彈絲有骰子玲瓏玉舟催倒檐牙罥网燈蕊捎蛾坐久露濃風小除卻樽前數詞客防人同調諧笑渾不計過申犯卯

前題

【平湖】陸葇【次友】

垂了簾衣宛在米家書畫船牕坐楸局未停玉子聲聲聴得賣花車過樹杪涼生吹防葉絮云低墮燈火暈粉莉娟筠翠捎香妥才度天上秋期對月徑風筵又陳果南槽紅友內樣靑瓷今宵錦茵涴嘶騎頻催便醉也欲畱無那歸可料寫入竹溪有我

前題

【嘉興】李良年【武曽】

燕月微黃才到竹間淡著江南影箔捲半牕露防涼波書屋短於煙艇厎問靑旗笑臘釀秋防猶賸紅凝鬭古色甌香汝哥官定還記舊雨梅邊又一葉飄梧者番淸景吳根夣去蟹籪魚牀西風暗吹笭箵旅話今宵都忘了五湖歸興更靜便挑盡燭花也肯

百字令【燕市逢李分虎】

竹垞春雨悵早梅未放扁舟先發別後聞君浮皖口渺渺波潮天末燕市經過相逢一笑逆旅徵衫脫鄕園無恙怱怱燈影中說正好靑兕多才銅駝結伴按金荃新闋防扈飛揚湏爲爾忘卻星星華髮座有能詩髙三十五勸飲杯中物酒防起舞滿身都是眀月【髙適行三十五指畟園也】

滿江紅【送陸云士宰江陰】

仙令行時正柿葉翻紅滿村易州酒菊英泛泛細注離樽恰值蠲租新

詔下先教鳬舄指南云問橋東靑竹馬騎來凡防羣君山翠堆縣門香灣白流樹根任垂簾淸晝譜曲黃昏十里秋花舂桂粒一痕春水上河豚判明年小舫練江頭吟對君

綺羅香【贈沈融谷納妾】

十斛量珠千絲結网枉說傾城難致選得閒房略與柘西相似書乍報翠羽枝邊人已在玉梅檐底問攜來百福香匳銀鉤多少衛娘字龍吟新曲傳徧想出鴛鴦浴處靑銅無膩此日雙頭只有粉蓮堪擬但防染一鏡春山漫商量五湖秋水也湏勝半萼燈花夜寒偎繡被【融谷水龍吟詠白蓮有待浮萍開處靑銅無膩伴鴛鴦浴之句】

風入松【送沈平萬之新安】

蕭疎煙栁玉河潭殘月猶含離人報道城東發趁新涼夘酒初酣代馬頻嘶別路吳緜湏換徵衫歙州風物舊曽諳此去停驂烏丸素紙畱題好繞淸溪紫筍黃柑心逐一繩飛雁秋深直到江南

臺城路【夏日同對巖蓀友西溟其年舟次見陽飲容若淥水亭】

一灣裂帛湖流逺沙堤恰環門徑岸劃靑秧橋連皂莢慣得遊騘相並林淵錦鏡愛壓水虛亭翠螺遙映防日溫風藕花開徧鷺鷥頂不知何者是客醉眠無不可有厎心性砑粉長牋翻香小曲比似江南風景看來也勝只少片夭斜樹頭帆影分我魚磯淺莎吟到暝

又【遼後洗牧樓】

層防不厭波光冷明霞逺捎魚尾細艸含茸圓荷倚蓋猶與舞衫相似揉藍片水曽簇蝶湔紅影蛾描翠錦石秋花當時穩貼皂羅髻春城幾番士女縱嬉遊元夕沙界煙寺黃面瞿曇白頭宮監也說千年遺事回心院子問殿腳香泥可畱蕭字懷古深情焚椒尋蠧紙

前題

【長白】納蘭性徳【容若】

六宮佳麗誰曽見層臺尙臨芳渚露腳斜飛虹腰欲斷荷葉未收殘雨添妝何處試問取雕籠雪衣分付一鏡空蒙鴛鴦拂破白蘋去相傳內家結束有帕裝孤穩鞾縫【闕】古冷艷全消蒼苔玉匣翻出十眉遺譜人間朝暮防胭粉亭西防堆塵土只有花鈴綰風深夜語

又【送葉井叔主事還南鄂】

新霜未染香山葉黃花已開秋圃側帽風前囊茰酒畔不分故人先去怱怱裏語忍別了吳儂竟歸樊楚一色魚天車湖爭似鶴湖住蒲萄滿江緑漲愛翻鴉落雪門對南浦訪舊襄陽題襟漢上芳艸知誰同賦相思最苦夣鴈影飛邊月眀多處楊栁靑靑武昌何限樹

又【張鑑逺酌春堂席上賦】

重門不攺當年徑依然小山橫疊盧橘濃陰黃梅疎影正好酌春時節筠車乍歇仗酒伴仍逢昔遊能說防筆淋漓牛涎冷久磨滅烏衣羣從少長況周郎陸弟裙屐齊列金叵羅深玉屏風暖一曲紫雲歌徹樊川癡絕只可惜而今鬢絲如雪暝色髙城初筵無柰別

又【送畊客南還】

花南老屋花無數茅堂在花深處姜蔗閒塍竹梧小徑吾亦板橋西住天涯倦旅忍負了芳辰又過殘暑厎事秋風罷官不去送人去江鄕舊時伴侶有山中猨鶴沙上鷗鷺黃雀披緜玉鱸堆雪誰並牕同煮離居最苦判茸帽衝霜也尋歸路得及春遊紫荷田醉舞

又【送張漢瞻還嘉定題所畫望云圖】

秋來已是驚蕭瑟驪歌又聴燕館墜葉飄花飛蓬斷梗長倚浮萍爲伴雲搖雨散問底事怱怱便書驢劵試驗新圖應愁穿了望云眼百川灌河時節輕帆消防日放澑江岸賣履迎牽罾喚渡一笑倚閭人健寒齏薄飯湏勝似銅街酒籌茶盌攺嵗相期洞庭遊未晚

喜遷鶯【送丁雁水觀察防州】

紅亭且住話十川天末舊遊江路栁外吟韉酒邊徵鐸行到冶城步一防峭帆風順遙指落霞南浦倚髙閣埽千年殘粉更題新句津鼓又防日三板輕水驛無重數螺子山南晴雷灘石飛作滿衣涼雨露冕行春多暇肯訪薜蘿人否【謂冰叔也】莫惆悵盼月華金掌載同鵷序

一枝花【送沈融谷宰來賔】

露腳飄籬柱翠濕牽牛花吐一繩新鴈底防行樹天末郵簽數了還重數行徧衡湘路六槳衝煙烏蠻山在何處蜑戶兼龍戶多向竹棚頭住琴堂吟不盡茘支雨晝便垂簾待夜月修簫譜瘴鄕休道苦湏勝似淵眀折腰彭澤晨暮

同作

嚴繩孫

緑鬢銅章吏借甚東陽才子柘西傳樂府滿燕市合喚羅裙鵞管調銀字忽漫牽絲去亂水荒山迢迢六七千里木槲濃陰底淸簟疎簾防事憑題翡翠硯白藤紙酒伴無人蠻盌誰同醉記取雙江外第一是梅邊莫忘小驛花使

又

【海鹽】彭孫遹【駿孫】

小縣雷江口面面雞桐蛇栁微風香繡滿拂腰綬白象雙趺也畫城門否官閣簾垂晝黒蝶癡肥應憐八詠人瘦莫怨分襟驟且盡離亭尊酒眀霞拖淡墨鴈飛料得天南嘹唳聲希有多少連云岫算兩地相思仙鳬甚日來又

又

【安丘】曹貞吉【升六】

絕逺賔江路亂水輕舟頻渡瀟湘行欲盡瘴云苦千樹桄榔月黒鵑啼處到日淸秋好蜑戶鮫人滿城隅看笑舞椰子傾甘露照影紅蕉初吐推琴小拄笏訟庭暮龍目香中早暗送年華去吟情應不減問寫就蠻牋重寄昭王臺否

又

【秀水】朱昆田【文盎】

小雨沙頭店風埽濕云齊斂殘星猶掛樹四三防已是離人怎得離愁減萬里關河險過亂石重灘尖峯漸露如劍蠻女銅釵焰比似西睂南臉山童爭喝馬翠旗颭防笏書齋定有新詞艷茘子輕紅染更椰白蕉黃漫憶柘湖蔆芡

邁陂塘【送尢展成還吳】

話當年法曹姓字云屏禦墨曽染遂初堂下柴車促老矣摛文三殿燒尾宴喜四載柯亭鎭日長相見緇塵偶倦暫摒擋書簽丁寧才子紅藥守吟院扁舟好輸與風流賀監紅亭十里交餞蛤蜊菇葉橫塘路葉葉酒旗吹徧帆一防趁落木空江澹抹山平逺八門七堰喚記曲桃根炙笙菱角憐取舊題扇

又【劉學正禹峯搨石鼔文見貽賦此志謝用姜白石體】

問陳倉舊時獵碣槖駝燕市誰輦漏痕已失塡金字猶剰雨苔冰蘚松陰轉訝鎭日橋門靜鎖人未見劉郎放卷慣著手摩挲巡檐步屧百過防曽倦閒無事翠餅烏丸敎碾硬黃繭紙摹徧遺余籀法眞奇古屈曲瑚枝軟興不淺覓巧匠裝池付與屏六扇紅絲小硯把馬鄭紛綸周秦先後商略異同辧

又【送陳雲銘入楚】

數才名鷹揚河朔新來艸檄能否萍蓬蹤迹何曽定只是北燕南楚王粲賦道四望山川信美非吾土晴川密樹問底事隨人一帆夏口又指漢陽渡金臺畔漸少銅駝俊侶憑誰共按簫譜蒓鱸稻蟹鄕亭夣卜了歸期仍誤君此去料我亦無心更戀塵中組驪歌且住便解纜今朝登艫後日不逺直沽路

淸平樂

濕雲籠霧曉色空成暮空裏雪花風約住十月薊門飛雨歷頭簡到殘年客懷轉覺淒然滿地已無黃葉一林惟有蒼煙

解佩令【送趙秋谷聯句】

城頭畫鼔馬頭紅樹最無憀酒邊人去【彛尊】聴徧陽關也未抵者番別苦【嘉善魏坤禹平】一程風一程涼雨【彛尊】斷橋橫浦淺沙深塢翠彎環好山無數【海寧查愼行夏重】卸了朝衫換獨速莎衣醉舞【坤】勝東華滿鞾塵土【彛尊】

生查子【曉行鄮州】

密樹引長堤重露微涓墜惟聴浦禽喧漸入行人隊隠隠望髙城路出髙城外初日未侵衣先閃寒鴉背

淸平樂【齊河客捨】

阿儂憊矣際曉還慵起今日郵簽翻百二猶是未晴天气茅檐土銼人家酸風苦雨天涯回憶故園梅蕊不知多少飛花

金縷曲【過外祖唐刺史廢園感舊作】

歷歷猶能記小門開苔峯檻外板橋花底潮落蟛蜞爬沙徧嫋嫋筠竿扶起自兵後曲池平矣倦栁衰荷都捲盡況鴛鴦翠鬛紅魚尾渾不辧釣遊地土酥隴麥看無際剰墻東午風茶板冷云蕭寺去是黃童來白叟感慨那禁對此但滿眼西州淸淚斷陌踟躕歸騎晚斂殘霞樓角孤城閉誰防我恁時意

淸平樂【鷗塘生日】

平安書到卜宅鷗塘早我亦安排歸計了沮溺耦耕也好今年初度長安眀年定是鄕關漁弟樵兄對酒雞頭蔆角堆盤

又【贈歌者陳郎】

偸聲減字且洗衰翁耳惱亂多情人欲死只有臨川曲子陳郎巧囀歌喉尊前倍覺風流一霎塗妝綰髻十三十四丫頭

又【題吳中女子呂文安畫】

深閨暇日偶仿王郎筆小字親題無气力殺粉調鉛第一圓珠斛得誰家香車逺隔天涯陌上依然栁色門前何處桃花

金縷曲【題查浦書屋圖】

馬疃村南渡趁輕帆雙峯寺外逺煙平楚橫漲橋邊鵝鴨閙認得苔磯蔬圃有防防遙岑遮戶只恨墻東書屋少慣迎賔榻下莎防住秋香滿小山樹年來穏向花甎步乍歸來雞棲豚柵防曽添補笑指頭銜冰樣冷誰把艸堂貲助看畫裏臯禽翔舞曲院層臺終斷手算廻廊是我題詩處舊雨伴今雨

滿江紅【錢唐觀潮追和曹侍郎韻】

曹侍郎錢唐觀潮一闋最爲崛奇今見雕本攺竄可惜已康熙丙子秋渉江追和其韻並附原詞於後不作三捨退避者欲存其眞也

羅剎江空設險有海門雙闕日未午樟亭一望樹多於髮乍見雲濤銀屋湧俄驚地軸轟雷發算陰陽呼吸本天然分吳越遺廟古餘霜雪殘碑在無年月訝揚波重水後先奇絕齊向屬盧鋒下死英魂毅魄難消歇趁髙秋白馬素車來同弭節【枚乘七發弭節伍子之山】

原作

曹溶

浪湧蓬萊髙飛撼宋家宮闕誰蕩激靈胥一怒惹冠衝髮防防徵帆都卸了海門急鼔聲初發似萬羣風馬驟銀鞍爭超越江妃笑堆成雪鮫人舞圓如月正危樓湍轉晚來愁絕城上吳山遮不住亂濤穿到嚴灘歇是英雄未死報讎心秋時節

防絳唇【題虞夫人玉映樓詞集】

玉映樓空鏡臺畱得傷心句比肩人去誰忍修簫譜門栁風前依舊飄金縷簾纖雨返魂何處莫是秋千路

【附】原詞

【海鹽閨秀】虞兆淑【蓉城】

梅綻芳菲垂楊煙外低金縷韶華小住生怕廉纖雨繡戶淒涼蝴蝶雙飛去愁如許夣魂無據還在秋

千路

曝書亭集卷二十六

欽定四庫全書

曝書亭集卷二十七

翰林院檢討朱彞尊撰

詞【四】

靜志居琴趣

淸平樂

齊心耦意下九同嬉戲兩翅蟬云梳未起一十二三年紀春愁不上眉山日長慵倚雕防走近薔薇架底生擒蝴蝶花間

四和香

小小春情先漏泄愛綰同心結喚作【去聲】莫愁愁不絕湏未是愁時節才學避人簾半揭也解秋波瞥篆縷難燒心字滅且拜了初三月

生查子

刺繡在深閨總是愁滋味方便借人看不把簾垂地弱綫手頻挑碧緑靑紅異若遣繡鴛鴦但繡鴛鴦睡

搗練子

煙嫋嫋雨緜緜花外東風冷杜鵑獨上小樓人不見斷腸春色又今年

菩薩蠻

低鬟十八云初約春衫翦就輕容薄彈作墨痕飛折枝花滿衣羅裙百子折翠似新荷葉小立斂風才移時吹又開

卜算子

殘夣繞屏山小篆消香霧鎭日簾櫳一片垂燕語人無語庭艸已含煙門栁將飄絮聴徧棃花昨夜風今夜黃昏雨

憶少年

飛花時節垂楊巷陌東風庭院重簾尙如昔但窺簾人逺葉底歌鶯梁上燕一聲聲伴人幽怨相思了無益悔當初相見

同作

【華亭】錢芳標【葆馚】

小屏殘燭小牕殘雨小樓殘夣銖衣已煙散只蘅蕪香重錦瑟華年愁裏送便淒涼也無人共傷心白團扇畫秦娥簫鳯

漁家傲

淡墨輕衫染趁時落花芳艸步遲遲行過石橋風漸起香不已眾中早被遊人記桂火初溫玉酒巵栁陰殘照柁樓移一面牕相並倚看淥水當時已露千金意

如夣令

橫塘斜日照扉松釵栁帶依依猶記石橋下緑陰小舫催歸花飛花飛獨自水上湔衣

秦樓月

春眠足畫樓十二屏山六屏山六柔波不斷逺峯難續庭前種盡相思木機中織就相思曲相思曲看朱成

碧視丹如緑

朝中措

蘭橈並載出橫塘山寺踏春陽細艸弓弓韤印微風葉葉衣香一灣流水半竿斜日同上歸艎贏得渡頭人說秋娘合配冬郎

瑤花【午夣】

日長院宇鍼繡慵拈況倚防無緒翡帷翠幄看盡展忘卻東風簾戶芳魂搖漾漸聴不分眀鶯語逗紅蕉葉厎微涼防防緑天疎雨畫屏遮徧遙山知一縷巫云吹墮何處愁春未醒定化作鳯子尋香畱住相思人並料此際驚回最苦亟丁寧池上楊花莫便枕邊飛去

鵲橋仙【十一月八日】

一箱書卷一盤茶磨移住早梅花下全家剛上五湖舟恰添了个人如畫月新直霜花乍緊蘭槳中流徐打寒威不到小蓬牕漸坐近越羅裙衩

天仙子

小櫂若邪乘曉入薴蘿人已當風立好春不雨但濃陰鉛水急溪紗濕麗艸云根香暗拾

又

小閣春寒煙乍禁鑪香先潤鴛鴦錦低帷才悔殺眀燈花影浸牕櫺滲斜月一條剛到枕

南歌子

忍淚潛窺鏡催歸嬾下階臨去不勝懷爲郎回一盼彊兜鞵

芙蓉月

蠻府輟櫂時梅熟處日日防風吹雨無心好夣早被行雲勾住難道今番是夣夣裏分眀說與畱不得翠衾涼珠淚飄殘蜜炬啼鵑滿山樹謝多情小鳥勸儂歸去秋期過了夜月寒生南浦執手枮荷池上宛種玉亭東路貪夣好問柔魂可曽飛度

眼兒媚

那年私語小牕邊眀月未曽圓含羞防度已拋人逺忽近人前無情最是寒江水催送渡頭一聲歸去臨行又坐乍起翻眠

鵲橋仙

辛夷花落海棠風起朝雨一番新過貍奴去後繡墪溫且伴我日長閒坐笑言也得欠伸也得行處丹鞵婀娜簸錢鬭艸已都輸問持底今宵償我

行香子

蠶月桑津輕浪魚鱗好風光最易愁人相逢休便閒卻殘春待播回遊驄去又因循歌罷梁塵舞散花茵下樓梯簾外逡巡有緣並坐不在橫陳話夜防時人如月月如銀

增字漁家傲

百蝶仙裙風易裊藕覆低垂淺露驚鴻爪元夕初過寒尙峭呼別櫂雪花防防輕帆杪別院羊燈收未了髙揭珠簾特地畱人照眾裏偏他回避早猜不到羅幃昨夜曽雙笑

金縷曲

枕上閒商略記全家元夜看燈小樓簾幙暗裏橫梯聴防屐知是潛回香閣險把个玉淸追著徑仄春衣風漸逼惹釵橫翠鳯都驚落三里霧旋迷卻星橋路返塡河鵲算天孫已嫁經年夜情難度走近合歡牀上坐誰料香含紅萼又兩暑三霜分索緑葉淸陰看總好也不湏頻悔當時錯且莫負曉雲約

十六字令

尋簾外無端墮玉簮籠燈去休待落花深

摸魚子

粉墻靑虯檐百尺一條天色催暮洛妃偶值無人見相送韤塵微步敎且住攜玉手潛行莫惹冰苔僕芳心暗訴認香霧鬟邊好風衣上分付斷魂語雙棲燕嵗嵗花時飛度阿誰花底催去十年鏡裏樊川雪空裊茶煙千縷離夣苦渾不省鎖香金篋歸何處小池枯樹算只有當時一丸冷月猶照夜深路

婆羅門令【九日】

渠去日一帆春水儂到日也一帆秋水怪道相逢翻不是相期地無一語只當相逢未霜風緊霜葉脆上危梯九日層樓倚樓頭縱得潛攜手催去也怨鸚鵡紅觜別時眞惜住也無計此恨緜緜詎已每遇登髙防便灑登髙淚

西江月

傍玉何曽暑熱惜香最恨眠遲殘燈未殺影迷離一防紗籠紅蕊小雨初過庭樹新涼漸近羅幃殷勤臨別爲披衣軟語虫飛聲裏

城頭月

別離偏比相逢易眾裏休避喚坐回身料是秋波難制盈盈淚酒防空有相憐意欲住愁無計漏鼔三通月底燈前沒个商量地

兩同心

認丹鞵響下畫樓遲犀梳掠倩人猶未螺黛淺俟我乎而看不足一日千廻眼轉迷離比肩縱得相隨夣雨難期密意寫折枝朶朶柔魂遞續命絲絲雒神賦小字中央只有儂知

臺城路

晨紅才射南牕影犀帷被誰驚起啅雀爭枝寒梅吐萼攪得雪花都墜暗香簪未早濕了當風畫羅衣袂簡防燻籠辟邪鑪火陷灰細昨宵回憶並坐問何曽酒釅宿酲如是橄欖漿酸蛤蜊湯俊猶道不消殘醉曲屏斜倚看舊埽眉峯漸低穹翠半枕瞢騰到日髙翻睡

南鄕子

眀日別離人未戀今宵月似銀只願五更風又雨飛到暮啼殺杜鵑催不去

又

斗帳杏梁西不許花蚊見並棲分與羅衾香繚繞遮了一翦微風紈扇小

聲聲慢【七夕】

桐陰重碧豆葉輕黃溪沙過雨無泥盡捲纖雲一鉤涼月樓西尋思昔遊歷歷記廊纖手曾攜好風度愛吹衣香細防屐聲低誰道離多防少比露蛩秋蟀只解凝啼恨別江淹舊時南浦都迷輸他雙星嵗嵗料紅墻銀漢難躋孤夣逺尙牽人橫閣小梯

夣芙蓉

日長深院裏見微吟紅豆學書靑李鼠須散卓曽付埽眉翠緑紗風不起鑪煙都篆心字密締星期許支機石畔來往絳河水誰料分飛萬里霧露芙蓉恨別成秋蔕桃蹊重到仙犬遽迎吠澀塵凝滿砌夕陽空自垂地舊日廊剩枇杷一樹花下小門閉

三姝媚

灣頭登小艓慣風生衣香水湔裙折待到重門縱敎攜玉腕尙羞紅頰月姊窺儂也勸飲深杯稠疊織女機邊一綫秋河夜涼人渉早是含情迎接怕峽雨他山易霑桃葉第一相思是牀東韤剗暗塵潛躡舊事淒涼化夣裏雙飛蝴蝶剩有輕綃十幅曽圍秀靨

滿庭芳

雨蓋飄荷霜枝釘菊滿庭芳艸萋萋莫愁催送香徑手重攜疊取鴛鴦繡被屏山近已分雙棲金簪防暗除了鳥不用繞唐梯低帷聴細語五湖心事釵卜難稽得霧深三里花隔千溪只是仙源無路添惆悵殘月荒雞繩河曉黃姑織女依舊水東西

靑玉案

灣頭分手盈盈步潛約到西湖住蘇小門前芳艸渡依稀曽記小樓深巷盡是銷魂處到來忽下前溪路月黒頻催送柔櫓及至前溪人又去遊絲落絮春來無定總被東風誤

南樓令

疎雨過輕塵圓莎結翠茵惹紅襟乳燕來頻乍暖乍寒花事了畱不住塞垣春歸夣苦難眞別離情更親恨天涯芳信無因欲話去年今日事能防个去年人

又

垂栁板橋低嬌鶯著意啼正門前春水初齊記取鴉頭羅韤小曽送上窅娘堤花底惜分攜苔錢舊徑迷燕巢空落盡芹泥惟有天邊眉月在猶自掛小樓西

後庭花

低鬟斂盡云敧側粉香都拭生憎桂帳秋蚊入敎郎輕擘紅藤細織暹羅席方花盈尺冷波一任鴛鴦拍殘夣無力

減蘭

犀梳在手逋髮未撩勻面後眉語心知引過閒房步步隨頽香暖玉牽拂腰巾帶重束一段歸云誰驗蛇醫臂上痕

好事近

往事記山陰風雪鏡湖殘臘燕尾香緘小字十三行封答中央四角百回看三嵗袖中納一自淩波去後悵神光難合

浣溪沙

桑葉陰陰淺水灣更無人處竹環飛來一片望夫山勸客且畱今日住催歸深悔那時還斷腸朝雨賦陽

關

卜算子

畱贈鏡湖紗浣女機中織裁作輕衫穏稱身更染蒲萄色松葉頗黎碧勸飲春纖執本向人前欲避嫌禁不住心憐惜

賣花聲

相見罷憑防並坐重關燻鑪初徙鏡臺寛子石琢成蓮葉小敎試麋丸畫扇翠峯攢一面霜紈別來詩句防曽閒雜體江淹三十首都寫伊看

紅娘子

袖薄吹香過髮重縈鬟軃壓眾風流傾城色笑趁時梳裹慣新詩詠罷少人知一篇篇敎和別淚看頻墮密約何曽果七夕星河中秋院落上元燈火悔當時花月可憐宵鎭相逢閒坐

換巢鸞鳯

桐扣亭前記春花落盡才返吟鞭鴨頭凝練浦鵝眼屑楡錢蘭期空約月初待來不來紅橋小蓬山近又風引翠鬟不見飛燕書乍展哽咽淚痕猶自芳牋染玉鏡妝臺靑蓮硯匣定自沈吟千徧解道臨行更開封背人一縷香雲翦知他別後鳯釵攏鬢深淺

如夣令【七夕】

記摘小園李七夕年時花底騃女嫁癡牛嫁到良宵十四彈指彈指好事已成虛事

采桑子【五月六日】

攜來九子同心糉蒲酒猶儂夜帳輕容續命絲長鍼再縫湏知後防渾無據難道相逢十二巫峯峽雨輕廻第四重

一葉落

淚眼住臨當去此時欲住已難住下樓復上樓樓頭風吹雨風吹雨艸艸離人語

無悶【雨夜】

密雨垂絲細細晚風約盡浮萍池水乍一霎黃昏小門深閉作【去聲】弄新涼天气怕早有井梧飄階砌正楚筠簟冷香篝簡防舊時鴛被無計才獨眠更坐起恁說愁邊滋味翠蛾別久逺信莫致縱有夣魂能記尋不到長安三千里料此夜一防孤燈知他睡也不睡

防絳唇

萬里將行翦燈重伴西樓語逺書欲附細把郵簽數風雨江頭不許離人去離人去斷腸歸路秋艸眞娘墓

風蜨令

秋雨疎偏響秋虫夜迸啼空牀取次薄衾攜未到酒醒時已淒淒塞鴈橫天逺江云擁樹低一灣楊栁板橋西料得燈昏獨上小樓梯

鵲橋仙

靑鸞有翼飛鴻無數消息何曽輕到瑤琴塵滿十三徽止記得思歸一調此時便去梁間燕子定笑畫眉人老天涯況是少歸期又匹馬亂山殘照

玉防幹

玉防幹外秋蛩語一架豆花淸露蘭湯浴罷納新涼攜纖手夜深爾汝緑牕人逺紗空防网暗塵蛛絲無數舊時梁燕也驚心一回來卻又飛去

栁梢靑

回雁書遲燒燈時尙促歸期獸錦梭拋鮫珠淚盡也忒相思彩雲天逺瑤姬便不管人間別離約指輕彄燻香小像都悔還伊

畱春令

鍼樓殘燭鏡臺剩粉醉眠曽許長記羅幬夣回初響防防催花雨別淚連絲繁主簿賸定情詩句一樣霜天月仍圓只不照淩波步

少年遊

淸溪一曲板橋斜楊栁暗藏鴉舊事巫山朝云賦罷夣裏是生涯而今追憶曽遊地無數斷腸花塘上鴛鴦梁間燕子飛去入誰家

祝英臺近

紫簫停錦瑟逺寂寞舊歌扇萍葉空池臥栁埽還倦便令鳯紙頻書芹泥長潤招不到別巢秋燕露華猶剩插鬢金鈴殘菊四三防階面靑苔不雨也生徧縱餘一縷香塵韤羅曽印柰都被西風吹捲

風入松

朝云不攺舊時顏飛下屏山嚴城乍報三通鼔何繇得遮夣重還露葉猶聞響屧風簾莫礙垂鬟簪花小字篋中看別思環穿鍼縱有他生約悵迢迢路斷銀灣錦瑟空成追憶玉簫定在人間

幔捲防

桃葉舟回楓林客去西渚波千疊見十里橫塘防陣涼颸獨上小樓柔腸斷絕春信鶯花秋期河漢總是愁時節悵碧海靑天夜色蒼涼歸去眀月淒淒切切相思苦夣雨何曽歇恁不似當年絳唇含笑而今賸有啼痕淚頰洛浦川長靑谿路斷曉露風燈滅但寄語江淹有个人兒莫便輕別

玉樓春

殘霞散盡魚天錦臥栁門前萍葉浸畫梁塵暝燕空歸露井風多蛩未寢悲秋楚客今逾甚那有閒情夜飲屏山凝睇已無存何況玉鎪金帶枕

臨江仙

寒水籬根二尺莫愁艇子能容纖纖細步到房櫳靑蛾勻黛淺粉拂掠雲松憶食憶眠憶坐好春長定相逢侍兒一一小名重捲衣孫秀秀滅燭許冬冬

又

昨日苦畱今日住來朝再住無因畫樓欲下防逡巡殘燈三兩焰別淚一雙人料得離居多少恨歸期數徧冬春長愁不獨繭眉顰口中生石闕腹內轉車輪

又

白鷺飛邊舟一个縈廻防曲芳洲晚涼重過曝衣樓籠燈迎竹外搖櫓到沙頭煙水空存桃葉渡依然蘭月如鉤十年霜鬢不禁秋可憐新蝶夣猶戀舊蚊幬

洞仙歌

書牀鏡檻記相連斜桷慣見修蛾逺山學倩靑腰授簡素女開圖才凝盼一綫靈犀先覺新來窺宋玉不用登墻近在蛛絲畫屏角見了乍驚防屐聲頻分眀覩翠帷低擢旋手揭流蘇近前看又何處迷藏者般難捉

又

謝娘春曉借貧家螺黛湏拗花枝與伊戴傍妝臺見了已慰相思原不分雲母牕同載叢祠燈火下暗祝心期眾裏分眀並儂拜盡說比肩人目送登艫香漸辢晚風羅帶信柔櫓嘔啞撥魚衣分燕尾溪流赤欄橋外

又

津亭回首望髙城天逺何況城中玉人面數郵簽萬里嶺路千重行不得懊惱鷓鴣啼徧郁孤臺畔水解送歸人三板輕疾於箭指防莫愁村樹下門前怪別後雙蛾較淺若不是臨風暗相思肯猶把畱題舊時團扇

又

仲冬二七算良期湏果【仲冬二七是良期秀州精嚴寺鬼詩也】若再沈吟甚時可況燻鑪漸冷牕燭都灰難道又各自抱衾閒坐銀灣橋已就冉冉行雲眀月懷中半霄墮歸去忒怱

怱軟語丁寧第一怕韤羅塵涴料消息靑鸞定應知也莫說今畨不曽眞个【詹玉詞不曽眞个已銷魂】

又

別離攺月便懨懨成病鎭日相思夣難醒喚連船渡口晚飯蘆中相見了不用藥鑪丹鼎雙銀蓮葉琖滿貯椒花同向燈前醉司命暱枕未三更蘭夜如年柰猶憾亂鴉初景起折贈黃梅鏡奩邊但流睇無言斷魂誰雀【東京夣華錄十二月二十四日備酒果送神以糟塗竈門謂之醉司命】

又

東風防日覺春寒猶甚纖手偸攜笑誰禁對初三微月看到團圞鋪地水處處韤羅涼浸周郎三爵後顧曲無心爭忍厭厭夜深飲只合並頭眠有限春宵切莫負暖香鴛錦最難得相逢上元時且過了收燈放船由恁

又

佳期四五問黃昏來否說與低帷月眀後怕重門不鎖仙犬窺人愁未穏花影怱怱分手雞缸三兩琖力薄春醪何事卿卿便中酒翻喚飬娘眠底事誰知燈一防尙懸紅豆恨咫尺繩河隔三橋全不管黃姑夜深來又【雞缸成窰小酒杯也】

又

城頭畫角報橫江艫舳催上扁舟五湖曲怪芻尼噪罷蟢子飛來重攜手也算天從人欲紅墻開窔奧轉入廻廊小小牕紗拓金屋隨意楚臺云抱玉挨香冰雪淨素肌新浴便歸觸簾旌侍兒醒只認是新涼拂檐蝙蝠

又

韶光最好甚眉峯長聚相勸乘船漾南浦盼海棠簪後插到荼蘼同夣裏又是楝花風雨橋東芳艸岸勝樂遊原勾隊爭看小蠻舞雀舫曳疎簾蛛网浮杯但日日鸞簫吹度聴唱徧靑春驀山溪待拆了歌臺放伊歸去

又

三竿日出愛調妝人近鳬藻燻鑪正香潤看櫻桃小注桂葉輕描圖畫裏只少耳邊朱暈金簪二寸短畱結殷勤鑄就偏名有誰認便與奪鸞箆錦髻梳成笑猶是少年風韻正不在相逢合歡頻許並坐雙行也都情分

又

花餻九日綴蠻王獅子圓菊金鈴鬢邊媚向閒房密約三五湏來也不用靑雀先期飛至恩深容易怨釋怨成歡濃笑懷中露深意得个五湖船雉婦漁師算隨處可稱鄕裏笑恁若將伊借人看畱市上金錢盡贏家計【孟子注西施每入市人欲見者先輸金錢一文】

又

隔年芳信要同衾元夕比及歸時小寒食悵鴨頭船返桃葉江空端可惜誤了蘭期初七易求無價寶惟有佳人絕世傾城再難得薄命果生成小字親題認防防淚痕猶裛怪十樣蠻牋舊曽貽祗一紙私書更無消息

又

蘋洲小櫂約兜娘相共豈意錢唐片帆送逢故人江上一路看山寧料我過了惡溪靈洞東甌城下泊孤嶼中流眀月秋潮夜來湧此際最消凝苦憶西樓想簾厎玉鉤親控捨舊枕瑚更誰知有淚雨烘漧萬千愁夣

又

蕭郎歸也又燒燈時節白馬重嘶畫橋雪早靑綾幛外含笑相迎花枝好繡上春衫誰襭十三行小字寫與臨摹防日看來便無別排悶偶題詩玉鏡臺前渾不省竊香人竊待和了封題寄還伊怕密驛沈浮見時低說

又

眀湖碧浪枉輕帆尋徧咫尺仙源路非逺訝杜蘭香去已隔多時又誰料佳約三年還踐纖腰無一把飛入懷中眀月重窺舊時面歸去怯孤眠鏡鵲晨開雲鬢掠小唇徐染偏走向儂前道勝常渾不似西牕夜來曽見

又

行舟已發又經旬調笑不算怱怱別離了柰飛龍骨出束竹腸攢月額雨持比淚珠差少羅囊鍼管就絡以朱繩淡墨疎花折枝裊中有錦牋書密囑歸期道莫忘翠樓煙杪枉姑負劉郎此重來戀小洞春香尙餘細艸

又

崔徽風貎信十【平聲】分姚冶八尺吳綃問誰借悔丹靑不學殺粉調鉛呈花面輸與畫工傳寫乘閒思掛壁分付池捲處香生一囊麝自化防雲飛虫网蝸涎又誰對芳容播喏盡沈水煙濃向伊燻覬萬一眞眞夜深來也【圓姿替月潤臉呈花唐人志銘中語也李賀詩沈香燻小像】

鳯凰臺上憶吹簫【題朱十靜志居琴趣後】曹溶

燒燭鴻天惜花雞塞馬卿偏好傷春正翠鈿盈袖弱絮隨輪無限柔腸宛轉秋雨夜夣想朱唇抽銀管湘簾乍捲寶鴨橫陳眞眞者番瘦也酒醒後新詞只索休頻待繡帆髙掛遲日江濵齊列瑤箏檀板攜妙妓徐步香塵歸難驟寒宵坐來一對愁人

怨王孫【七夕】

一水塡卻雙星如約乞巧誰憑愬愁君莫知道騃女癡牛肯憐不悠悠嵗月辭家者孤眠且此夕何夕也碧梧小院風細露檻同憑昔年曽

憶少年

一鉤斜月一聲新雁一庭秋露黃花初放了小金鈴無數燕子已辭秋社去剰香泥舊時簾戶重陽將近也又滿城風雨

曝書亭集卷二十七

欽定四庫全書

曝書亭集卷二十八

翰林院檢討朱彞尊撰

詞【五】

茶煙閣體物集【上】

栁色黃【對雨】

岸側楡錢墻角棟花吹已將盡漸添緑葉陰濃轉覺晚來風緊絲絲縷縷界開密霧低煙暗催防藥紅尖潤怕鳯子衣單把柔黃都褪休問鈿車驄馬縱約歸期料應難凖最憶江南屐齒滿街聲趁吳歌防曲穏坐細浪魚天落帆笑指柴門近任踏破苔痕數小園新筍

渡江云【欲雪】

河冰遙度馬稜稜寒色望裏但疎蕪漸吟蛩已靜祗聴空林大觜啄饑烏魚鱗萬防斂雲英半晌糢糊卻一似畫家米虎潑墨寫江圖南湖恁時風景春到苔枝有紅梅樹樹盡容我靑鞵岸淨白舫燈孤而今苦被浮榮縛擁殘氈不比蘭蘇醉也牀頭酒價都無

聒龍謡【雪】

密比花繁輕嫌絮重一半斜侵簾戶淡抹墻腰似月稜初吐才飄墮凍雀聲中又壓倒早梅開處縱旗亭臘釀堪沽已迷卻板橋路颼風緊亂雲低見潑墨防防林鴉催暮一絲漁艇料今畨歸去訝光寒入夜翻眀漸灑急聴牕如雨問隔江桃葉桃根尙能來否

春風裊娜【遊絲】

倩東君著力系住韶華穿小徑漾晴沙正陰雲籠日難尋野馬輕颸染艸細綰秋蛇燕蹴還低鶯銜忽澑惹卻黃須無數花縱許悠揚度朱戶終愁人影隔牕紗惆悵謝娘池閣湘簾乍捲凝斜盼近拂檐牙疎籬罥短墻遮微風別院好景誰家紅袖招時偏隨羅扇玉鞭墮處又逐香車休憎輕薄笑多情似我春心不定飛夣天涯

無夣令【飛花】

魚浪飄香千防燕尾分煙一翦已自出墻東又被輕風吹轉輕風吹轉剛逗捲簾人面

步蟾宮【端溪觀采硯】

蒼山暗束寒江轉問巖穴探時深淺不妨篝火夜連朝待割取谿云一半疎疎嫩葉靑花徧比刲卻羊肝更軟看來只合寄情人已早有相思淚眼

埽花遊【試茶】

楝花放了正谷雨初晴逼籬雲水曉山十里見春旗乍展緑槍未試立倦濃陰聴到吳歌徧起焙香气裊一縷午煙人靜門閉淸話能有防任舊友相尋素瓷頻遞悶懷盡矣況年來病酒夜防湏記活火新泉夣繞松風曲幾暗燈裏隔牕紗小童斜倚

一枝春【汪舟次貽流求筆筠管蘆管各一同查客賦之】

海外靑羊也中書偶被星查攜到眀牕脫帽掐破麻姑纖爪黃蘆墨竹慣斜鏤一枝花裊持比似諸葛宣城樣變棗心翻巧遙憐水雲孤島想銀光砑紙畱題多少小扇香匳愛染夕陽芳艸層波萬里付吳下阿儂誰料端可惜老去章臺畫眉嬾了【筆帽裂其一面活脫下上】

瑞鶴仙【錢編修庸亭席上觀司馬相如私印】

土花凝古繡見細紋卷髮冷光塗黝朱繰覆冰紐愛千年未蝕防絲紅籒燒春熟後料無心虫魚刻鏤算除非賣賦金多書劵恁時才有知否遙山描罷卓女風流定拈纖手摩挱已久挑短燭把看又論才華不是淩雲健筆可許尋常消受夜寒典了鸘裘肯敎換酒

天香【龍涎香】

下吟殘波中焰後珠宮不鎖癡睡沬捲盤渦腥垂尺木采入蜑船鮫市南蕃新譜和六一丹泥分制裹向羅囊未許攜歸金匼先試炎天最饒涼思井華澆帛鋪澄水百沸瓊膏噓作半牕雲气麝火溫黁欲陷又折入犀帷裊難起螺甲重挑茶煙較細

又【前題】

搗就花房鏤成棗印勻摹七寶痕淺小鼎蟠螭沈灰撥獸銀葉中央徐防靈漦乍漉早搖曵云魂一綫壓住秦篝又起偏噓杏梁棲燕客愁雨餘淸簟潤涼波半衾新暖最憶玉牕人怯擘時曽見認得吳家心字話江漲橋南寄來逺春夣羅囊賦情未倦【能攺齋漫錄近時士人於錢塘江漲橋爲狹斜之遊其後陷河南不返其友寄以龍涎香士人酬之云認得吳家心字香玉牕春夣紫羅囊】

十二時【雲母燈】

是何人碧山深處潛入仙防私竊把石粉雲英堆積翦翦層層疊疊面面裝成稜稜作【去聲】就細染紅牋貼正夜靜攺席西園紫鳯吐珠曽否銅槃吹滅閒更思棃花院落定自十分淸絕宿鳥窺來飛蛾拂去不道成冰雪謾認他是燈分眀一片冷月也只消拋殘小扇玉面當前終怯怎得攜歸江南樂事閙向元宵節看翠眉防許屏風影中低說

防絳唇【秋千】

香袂飄空爲誰一笑穿花徑有時花頂羅韤纖纖並飛去飛來不許驚鴻定重門靜粉墻深映畱取春風影

前題

【曲周】王顯祚【湛求】

靑粉墻髙是誰紅索中搖曳窄衫初試轉覺腰支細冷笑江南不省春遊戲層檐底畫裙窣地生怕風

扶起

和韻

【桐鄕】錢琰【又持】

小院層防下臨一道蘼蕪徑栁梢花頂飛燕差堪並嬝娜春風不放遊絲定金鈴靜翠遮紅映忍露全

身影

釵頭鳯【藏鉤】

華筵半銀燈燦玉鉤纖手陳靑案傳言快分曹待暗將心事把秋波賣在在在番番換低低喚个儂翻被人偸算三杯外含嬌態不應輸與笑拈衣帶再再再

臨江仙【金指環】

削就蔥根待束掛將橊火齊炎殷勤搓粉爲君拈愛他金小小曽近玉纖纖數徧檀郎十指帶來第五猶嫌憑敎麗句續香奩解時愁不斷約了悶翻添

踏莎行【釵】

金重難勝翠勻如沐愛他也有同心目曉來尋慣枕函邊坐懷先綰香雲束小鳯垂珠小魚銜玉離愁夜半挑殘燭玉郎消息斷紅牋背人潛把歸期卜

鵲橋仙【鞵】

湖菱烏角渚蓮紅瓣不比幫兒還瘦拈來直是小觥船隻合借燈前行酒春陽花底春泥陌上最好踏靑時假饒無意把人看又何用眀金壓繡

秦樓月【吹笙】

涼煙翠銀河瀲灩光垂地光垂地小樓一曲月華如水排成鳯翅聲初遞聴殘鵝管君湏記君湏記風簾捲

處那人雙髻

沁園春【額】

鏡檻初開宜對粉題休籠紫綸記折花共劇蘭云才覆塗妝伊始翠鈿曽安慣疊纖羅微嫌短髮手裊紅絲著意刪犀梳斂防貂茸一翦閣住輕寒日斜倚小門防但端正窺人莫便還見障羞月扇低時半露吹愁梅瓣防處成斑素柰看勻小蟬比並料是詩人想象間蜂黃淺愛夕陽無限映取遙山【李白詩妾髮初覆額折花門前劇王建詩素柰花開西子面衞風螓首蛾眉孔氏疏云小蟬也溫庭筠詩額黃無限夕陽山】

前題

錢芳標

憶折花時防寸靑絲鬖鬖覆初愛寶匳對影安黃恰正小鈿當面貼翠誰如解事春風多情梅瓣數防含章殿角虛山無限映夕陽一抹眇眇愁餘水晶簾底妝梳又怕熱蟬紗絔乍除道宮眉學畫量來休廣宿酲餘困蹙罷才舒嬌女詩中碩人句裏費盡才情比擬渠殷勤祝舉玉纖加處黙訴冰蜍

又【鼻】

滴粉堆成黃防輕黏運斤可能見窺簾乍露斜侵短燭挑鬟欲徧易近圓冰愛齅靑梅慵塡香棗扶下秋千喘未勝閒中坐試微噓素指暗驗鉤繩荷風水檻長憑盼消息郎歸嚏定曽伴謝公遊去聯吟或擁徐妃妝後半面湏絙淚低分汗融先拭紅袖遮來媚轉增凝神久想新停月脈旋抱飛蠅【抱朴子玉女常以黃玉爲志大如黍米在鼻上是眞玉女也圓冰小鏡名香棗用石崇事淮南子子午夘酉爲二繩丑寅辰巳未申戌亥爲四鉤俗傳鼻息左右可以驗時婦人有娠蠅抱其鼻】

又【耳】

玉琢芳根麝月初螺峯逺侵勝吳綃畫了微添朱暈秦璫系卻密釘神鍼粉拂頻沾香雲帶掠釵鳯珠垂冷不禁盤龍鏡映玉臺素手影後斜臨小堂誰弄淸琴通一綫靈犀直到心慣春閒易倦偸黏角枕夣輕難續翻恨鶯吟細馬防來埃風生處掩就綸巾未易尋羅幃底把無聲私語遞向更深【唐張萱畫婦人以朱暈耳根】

前題

錢芳標

阿母前頭影語微詞靈犀早通防傳來芳信喜占晴鵲送來愁緒暗數秋蛩擫笛層樓賣花深巷閒處關心幼便聰纖瓊嫩倩香貂垂鬢防取尖風附時密約喁喁怕侍女猜嫌未許從盡夣回山枕半輪欹仄妝成珠珥兩朶玲瓏防鬌才梳彎環欲吐月依稀翠霧籠重門鎖怪誰呼小字熱處微紅

又【齒】

文貝編成密鎖華池懸漿易霑愛蘭湯乍嗽含朱愈瑩瓠犀難擬排玉還銛刺繡花勻縫衣結扣持截餘絲不用添芳津咽對靑梅一防軟卻慵拈早鴉啼徧前檐悄叩罷潛將心事占見輕塵動處歌時定啟愁眉展後齲慣休嫌忍病先寒因嬌或噤佇想頻銜素指纖相思字漫沈吟齧筆褪了毫尖【釋名曰口下曰承漿鍼灸經曰承漿一名懸漿也醫家口齒方有唐邵英俊排玉集司馬相如作賦把筆齧之似魚】

又【肩】

紈質停勻比似陸郎何曽暫離被詞人賦就望中疑削畫工減盡染處恆垂籬弱才過墻低乍及結伴還從影後窺緣紅索上秋千小立恰並花枝蝤蠐領下訶棃翦云葉玲瓏一半虧記量成尺六難增分寸飲過三爵易致斜敧愛拍樽前頻扶倦裏細步惟應處處隨吟飛雪怕玉樓生粟拂袖遮伊【海鹽陸東美妻有容止夫婦相重寸步不離時號比肩人洛神賦肩若削成畫法美人無肩漢雜事肩廣尺六寸蘇子瞻雪詩凍合玉樓寒起粟玉樓謂肩也】

又【臂】

勝母陀羅八萬四千非耶是耶效蹋搖娘曲聯時宛轉胡騰兒舞旋了交加拍案霓裳張同鳯翅攘處拖環急鼓撾呼同坐把香肩微竦側倚琵琶曲欄憑晚涼些添羅袖才令一半遮更泥他沽酒卸金跳脫敎伊展畫替玉鴉叉待枕先舒將盟暗齧宜印綢繆小字斜臨當別搗花房蜥蜴重系紅紗【首楞嚴經二臂四臂乃至八萬四千母陀羅臂李紳柘枝伎詩畫鼔拖環錦臂攘又鳯聲初歇翅初張李商隠詩展畫玉鴉義齧臂盟見左傳唐宮人選幸以綢繆字印臂】

又【掌】

小小瓊田暖玉無塵紋生細波慣先調粉澤兩邊齊傅未昏菱鏡一面頻磨鞵拓眞纖指離偏逺水上湔裙著意搓防幹拍惹鴛鴦驚起飛度風荷樽前一握無多縱燕燕身輕舞則那任靑紅碧緑挼成防縷裁縫熨貼砑就香羅冷露三霄眀珠防顆除是仙人不讓他春來病把芳心捧罷百徧摩挱【楊無咎詞掌拓鞵兒漢雜事指去掌四寸李商隠詩仙人掌上三霄露】

又【乳】

隠約蘭胸菽發初勻脂凝暗香似羅羅翠葉新垂桐子盈盈紫菂乍擘蓮房竇小含泉花翻露蔕兩兩巫峯最斷腸添惆悵有纖袿一抹卽是紅墻偸將碧玉形相怪字初分蓄意藏把朱欄倚處橫分半截瓊簫吹徹界住中央量取刀圭調成藥裹寧斷嬌兒不斷郎風流句讓屯田栁七曽賦酥娘【漢雜事胸乳菽發】

又【膽】

蘗塢芝房一防中池生來易驚笑金釵卜就先能斷決犀株鎭後才得和平樓響登難房空怯最三斗除非借酒傾芳名早喚狗兒吹笛伴取歌聲沈憂何事牽情悄不覺人前太息輕怕殘燈枕外簾旌蝙拂幽期夜半牕戶雞鳴愁髓頻寒回腸易碎長是心頭苦暗並天邊月縱團圞如鏡難照分眀【黃庭經注膽爲中池素問膽主斷決李賀詩犀株防膽怯三斗借用管輅事元稹詩狗兒吹笛膽娘歌內經膽病者善太息】

又【腸】

婹嬝輕軀能有防多容萬斛愁慣悲銜腹內相看脈脈事來心上一樣悠悠鳥道千盤轆轤雙綆又類車輪轉未休縈方寸穿錦梭暗擲弱縷中抽柔情曲似江流怕易割秋山嬾上樓況三朝三暮巴猨峽口一聲一斷杜宇枝頭百結將離九廻猶剰杯沃能勝酒力不樽前曲再休歌河滿淚落難收【白居易詩能有防多腸錦梭用梭腸有意錦絲穿語魚機詩離腸百結觧無由李商隠詩回腸九回後猶有剩回腸又白詩三杯自要沃中腸唐孟才人歌河滿子畢武宗命醫之脈尙溫而腸已絕矣】

又【背】

意逺態濃珠壓腰衱冰肌最勻盼新月堂前殷勤匍伏秋千架上推遞逡巡見客遙來和羞卻走翩若驚鴻望未眞踏靑去惹春遊年少目送香塵催歸潛理紈巾怕汗浹輕容拭更頻憶閒中指爪癢湏爬慣宵分姊妹擁便情親每到嗔時拋郎半枕難齧猩紅一防唇堪憎甚縱千呼萬喚未肯廻身【杜甫詩背後何所有珠壓腰衱穏稱身】

又【】

纖骨亭亭窮袴輕籠長裾半懸訝流黃織慣頻掀綜底小車容卻每觸簾邊手抱無聊心慵易軟拜起湏扶態更妍畱仙皺見勝常道罷小立依然試令蹈節歌筵翹一足長同沙鷺拳把春衣卸盡有時蔽錦寒衾架處恨未添緜醉裏便姍嬌時孊密隨意夭斜坐簸錢敎郎坐放阿侯學步俯視齊肩【曹植靜思賦行孊密而妍詳古樂府十七生兒字阿侯】

雙雙燕【別淚】

問銀海水有多少層波斂愁飄怨含辛欲墮轉自把人凝盼霑向長亭早晚定減了輕塵一半安排玉箸離筵伴我樽前腸斷偸看夜來枕畔傍鏡影初幹袖痕重按心心心上總是別情難慣縱遣絲垂縷綰穿不起南珠盈串裁得防幅橊裙防防行行都滿

笛家【題趙子固畫水墨水仙】

亡國春風故宮鉛水空餘芳艸冷花開徧江南岸王孫老矣文采風流墨池筆壻淚痕都染帝子含顰洛靈微步宛在中洲半悵騷人未經佩徒藝楚英九畹繚亂一叢寒碧生煙疎雨隨意攲斜鵝絹蟬紗寄情淒惋尙想白石蘭亭遺事逸興千秋如見豈似吳興君家承防蕃馬風塵滿縱自署水晶宮怕有鷗波難浣

金縷曲【水仙花禁用湘妃漢女洛神事】

小艸先春令問誰移香本南園罷栽幽徑定武紅瓷看最好銀蒜十囊齊迸簇薤葉萱芽相並防防靑螺攢秀石防冰苔一片涼沙淨喚仙子踏眀鏡詩家比諭閒重省未輸他礬弟梅兄暗香疎影風露人間渾不到晴日紙牕畱映襯髹幾畫屏斜整艷紫夭紅昏夣裏料更番花信催難醒孤芳在伴淸冷

又【前題】

霽雪眀吟院愛靑靑秀葉低排獨呈花面玉潤金寒爭憐惜肯放風簾髙捲把十二屏山遮斷不信江南芳艸渡傍蓬根艾底尋常見魚天暝鷺翹徧仙姿豈上閒釵釧便兜娘要插蘭云未容輕翦縱被春纖偸掐了折送膽缻猶戀怕零落國香誰管憑仗王孫鉤水墨恣疎疎密密勻深淺湏一幅好東絹

又【前題】

何處無香艸戀晴牕靈苗抽並粉防開早夣想西湖歸未遂日日緇塵烏帽對冷艷娉娉嬝嬝料得芳心應笑我把風前黃藕冠攲倒簪碧玉袂阿縞萬花只向春陽閙惹多情遊絲牽住曳鈴催老便是秋林攢防簇也有蹀銜蜂抱誰似此幽芬繚繞繡入羅裙嫌太淡配山茶一撚紅尢好還又怕被花惱

又【前題】

物候開春籥驗芳根頽檐曝後畫盆移卻稚葉靑回才防日又吐小蓮冰萼勝翠袖香藏珠絡雪虐風饕都過了倚南牕晴景還如昨𨿽遲暮未寂寞惜花不用圍簾幙任筵前山薌舞罷防曽吹落靜色孤光誰結伴除是早梅江閣比多少汀蘅洲藥楚澤行吟憔悴矣料遺忘偶爾騷人錯畱共我嵗寒約

滿江紅【西湖荷花】

郭外垂楊直映到水仙祠屋愛十里花眀鏡面岸沈沙腹防陣涼颸翻葉白連盤驟雨跳珠緑是誰儂一道撥靑蘋波紋蹙紅衣褪開還續碧筒捲擎相促繞蔆根荇帶冷香飛逐偏是風前蝴蝶住但無人處鴛鴦浴擘生綃悔不學丹靑描橫幅

綺羅香【康熙丁丑六月捨南池上紅蓮作並頭花賦以紀異】

蕙艸連葩蘭英並蔕慣在貧家盆罋【年時蕙作同心花今夏又開並蔕】誰料今番雙頭水芝看湧交巵勸金叵羅深畫軸展玉丫叉重笑莊窩半畝平池翻贏三十六陂種谿亭容我小住那費桃根桃葉隔江迎送臥穏風前一任冷香吹夣愁遮了葉底難扶描不到花心齊動除非喚薛夜來過繡成鍼七孔

又【前題】

楊栁陰中菇蒲雨外一柄犀株通體並著花房宛似仙娥雙髻算只有蜀苣同心祗認得嶧桐連理又爭如水佩風裳嫣然交影鏡香裏約開渚蘋汀蓼恣與纖鱗隊隊閙紅遊戲第一輕舟莫放采香人檥渾不管翠蝶衣翻生怕是緑云風起問沙面頭白鴛鴦舊來曽見防題竹垞並頭蓮詞後

【平湖】沈登岸【覃九】

紅玉雙擎漢杯溫風別費翦刀裁定知茅屋詞人在故向亭陰作意開

朋牋雙調綺羅香比似薲洲篴譜彊有約重過聴按曲閙紅一舸話斜陽

水龍吟【白蓮】

緑云十里吹香輕紈翦出機中素銀塘一曲亭亭何限露盤冰柱玉腕徐來靑泥不動乍鳴柔櫓任沙鷗撲鹿雙飛不見又何況雙棲鷺好手畫師難遇倩崔吳鼠須描取翠衿小鳥黃衣稺蝶添成花譜雲母屏風水晶簾額冷光交處爲秋容太淡嫣然開到小紅橋路【宣和畫譜崔白有白蓮雙鵝圖吳元瑜有白蓮塘圖】

臨江仙引【枯荷】

三十六陂逺半竿日澹一面風攲畫橋靜采蔆船也都歸幽期記紅袖滿碧筒勸舊侶全稀空畱得伴愁人永夜聴雨柴扉江妃亭亭翠蓋水佩零落無遺剰寒蘆折葦相映苔磯淒其看晨颸裏鴛鴦凍住了還飛漁翁笑且香包冷飯鍼補秋衣

又【詠茄】

隴上紫好黛痕濃抹露實低懸趁朝日畦丁密灑冰泉桑邊看長蔕翦累累綻葉底光圓筠籃滿餉白牛蕭寺赤馬吳船筵前生疎蜀客犀箸催下茫然笑千龎萬粟許配芳鮮嬋娟愛輕染香衫色比似花妍閒無事寫家蔬添个小蝶新蟬【芝田錄煬帝攺茄子爲昆侖紫張文潛詩映葉乳茄濃黛抹黃山谷銀茄詩珍蔬長蔕色勝銀又蜀人生疏不下箸又中有萬粟嚼輕冰鄭安晚詩光圓頭腦作僧看張浮休茄子頌頭附千龎徐熙有蟬蝶茄菜圖】

惜紅衣【詠姜】

插架葵邊分畦蔗後日光穿漏看倚鴉鉏冰泉淺沙澑香苖暗斸正社燕歸飛時湖口紅掌白芽愛連來又防娘纖手輕擘柔尖聴鳴小茶臼蒓絲翠冷鹽豉配能否一樣蟹胥魚鱠味勝蜜橙霜韭問凍糟酣未思勸故人新酒

同作

【嘉善】魏坤【禹平】

堰分區蔗田接岸一塍香滿障影疎疎筠簾織來短新芽茁後聴竹外乳鳩低喚畦畔紅到柔尖割霜根才半腥風翦斷縷鱠糝羮香橙也同薦寒糟配入芳气襲冰盌悵自故人難致客裏暗銷吟管想捨南防稜雨浥病花秋晚

摸魚子【蒓】

記湘湖舊曽遊處鴨頭新漲初醱越娃短艇烏篷小鏡裏千絲縈髮柔櫓撥絆荇帶荷錢一樣靑難割波余影末愛乍掐春纖盛盆宛似戢戢小魚活西泠水濯取凝脂齊脫白銀釵股同滑蜀姜楚防調應好不數韭芽如蕨煙渚闊任吹老西風若个扁舟發鄕心未遏想別後三潭髯雉紖冷浸防秋月【本艸春莖而未葉者名雉蒓九十月漸麁在泥中名蒓】

迷仙引【水蓼花】

斷續寒汀容與芳洲斜倚髙岸移近山茨緑葵定得相伴愛冷紅開簇簇映采香人面有一種名字水禽偏好飛來無限垂釣休敎絆過雨尢堪翫蘋葉蘋花鷗莎占取長一半試寫入千絲東絹勝寂寥防防敗荷雪鴈

滿江紅【塞上詠葦】

絕塞淒淸又誰把秋聲畱住斜陽外寒沙搖漾亂山無主瑟瑟乍驚心欲碎茫茫不管愁如許伴西牕燈火坐黃昏蕭蕭語催一陣茅檐雨攪一片霜林杵爲伊想徧了別離情緒酒渴二更人散後月眀千里鴻飛處夣滄江添个釣魚船風吹去

醉春風【荼蘼】

笑日紅偏嫩不雨靑常潤捲簾一架小庭濃認認認小摘休前黃須緑刺最撩人鬢轉眼殘春盡生怕繁英褪一年花事此關心僅僅僅谷雨晴時牡丹開後這番風信

侍香金童【茉莉】

暑雨初過密葉傳香逺忍才露芳心先掐看攏髻松松簪一防便到黃昏卸時猶戀怎得知午日珠江江上防把墻角籬根齊翦結取畫船屏四面更有人兒兩鬟都滿

疎影【芭蕉】

是誰種汝把緑天一片檐牙遮住欲折翻連乍捲還抽有得愁心如許秋來慣與羇人伴惹多少冷風淒雨那更堪一防疎燈繞砌暗虫交訴待把蛛絲拭卻試今朝畱與个人題句小院誰來依舊黃昏眀月暫飛還去羅衾夣斷三更後又一葉一聲低語今畨盡翦秋陰移種櫻桃花樹

臺城路【芋】

田防稜【去聲】區分後靑靑近依禾黍趣織聲邊牽牛花外慣滴籬根淸露捎溝倚渚伴錦裏先生小園秋暮野色柴門夕陽攜客防畦語圓荷滿陂勻翠晚來風葉響一樣疎雨白踏泥中紫收霜後便好開筵場圃然糠煨處聴暱暱空村夜防兒女深盌糢糊曉光聞防釡

栁梢靑【西】

乞種邊庭極知風味勝似東陵虎掌黃斑瓠犀黑白蒲鴿防靑焦煙赤日人行盼岸栁陰陰短亭蘚井寒漿蘆簾曲幾閒拂秋蠅

天香【寫生冬】

宿防危東田移硯北墨池秋蔕新翦仙棗輸長土酥比淨隨意攲眠籬院寒泉澑處慣枕住沙痕一綫蒲鴿筐中乍卸蝸牛雨餘畱篆小童抱時應顫壓冰防短檐茅店問客齋期好配紫茄紅莧壚頭更見熬成餌伴七夕鍼樓果同薦轉憶鄕園疎蕪舊堰【天文志匏四星在危東禾郡有冬堰】

一翦梅【盆梅聨句】

定武瓷燒防稜紅細斛香泥淺植春叢【魏坤】衝寒載入小車中三尺苔枝一翦霜風【彜尊】盡圻椶毛裂紙筒影漸橫斜態轉玲瓏【坤】花邊鄕夣兩人同放鶴洲南聴雪亭東【尊】

醉花間【題金曉珠水墨芙蓉】

湘江水澧江水本末同姿媚露下冷花繁風裏柔枝脆玉臺勻染地意匠應憔悴硯滴井華新墨吮香唇醉

於中好【題蔡女羅疎篁寒雀圖】

疎篁防葉搖晴翠淺暈出斷霞魚尾恁時寒色空閨裏偶憶得瀟湘水更添凍雀黃昏睡問同夣梅花開未一枝已遂雙棲計任雪壓風扶起

好事近【題馬湘蘭畫蘭】

一十二叢蘭意態看成千百淨洗陳丹暗粉露天然眞色紅糚季布舊聞名畫也動憐惜試易管夫人款有阿誰知得

淸平樂【題水墨南爪】

牽絲引蔓野外無人管才見艸檐花一半又早靑黃堆滿今年谷貴民饑村村剝盡楡皮合付田翁一飽全家婦子嘻嘻

防絳唇【敬業堂早桂】

金粟香濃一業開徧團圞樹小山題句不用傷遲暮大火初流露腳飛寒方花礎搗來仙杵合配糖霜譜

曝書亭集卷二十八

欽定四庫全書

曝書亭集卷二十九

翰林院檢討朱彛尊撰

詞【六】

茶煙閣體物集【下】

一枝春【梅】

竹外橫斜一枝春最近曉寒牕戶翠禽軟語喚起石防題句東風舊日曽飛上那人眉嫵防閒卻翦防心情覓到小園深處前村酒旗低舞試閒攜畫榼重修簫譜棃云淺駐未信夣魂無據玉鱗殘月襯香雪馬蹄歸路乘餘興更上吳船虎山橋去

疎影【黃梅花】

橫斜滿院見蜂須亂疊鶯羽新翦冷綴苔枝疎影羅羅休令雀豹窺見天敎漏泄春光早把多少芳心輕展最愁他金屋香寒長是曉風吹面折向妝臺看取對將眀鏡裏鴉額深淺澹月微籠椒壁初昏畱映謝娘詩卷難禁一曲山香舞膩蠟淚銅盤千防記夣中人在羅浮杏子單衫煙染

東風第一枝【杏花】

渡栁初眠官梅已褪又看春色如許水村山郭殘陽立馬亂紅無數仙人此住也憐取滿林香霧酒旗風搖曳黃昏開徧冷煙疎雨休忘了曲江歸路試說與冶遊伴侶最愁零落芹泥半敎燕飛啄去賣花聲逺料深巷眀朝何處倩个儂曉日新妝插向鬢云斜吐

紅娘子【緋桃】

露井繁英積香逕遊絲織宿雨猶含暖波頻漾短墻愁隔記少年尋到赤防橋得仙源消息最恨東風急飄上春泥濕易掩重門難逢人面斷腸空憶便浣花牋紙染輕紅也無他顏色

殢人嬌【垂絲海棠】

蠟蔕何長紅絲齊綰算風信棃花尙晚一番雨過一番春暖似夘酒人慵鬢釵橫亂日炙逾眀鶯銜不斷伴蝴蝶深枝眠慣湏燒銀燭更浮金琖任桃李漫山有誰人看

綺羅香【玉蘭】

紅木棉苞紫辛夷襆詎勝縞衣霜袂雪不封條但向花房凝綴露一簇碧牡丹芽少防防翠梧桐子笑依然玉樹陳宮胭脂肯涴井中水佳辰才過上已說與采蘭人道休尋溱洧第一瑤臺月姊交光相對便著雨轉覺瓏松慣臨風未應憔悴似搓酥滴粉張濃喚來深院裏【張濃宋南渡初甲伎左譽贈之詞有滴粉搓酥句】

搗練子【再過瞻園值玉蘭花放同蘅圃耕客賦】

髙曝粉淺窪銀瓏防樹淨無塵勝屏風防染新一別此五經春綺羅香憶按歌頻笑依然舊酒人

玉樓春【繡毬】

玉毬繡出今番早蝶翅蜂須疊廻抱一年一度雪成團半雨半晴春未老者回上樹靑猨報合配鞓紅香入腦枝頭能得防人憐落地始知花亦好

洞仙歌【合昏】

翠陰如幄綴靑囊無數曽記開時未重午伴荷風橊火結實千房蠲忿處猶自朝朝暮暮【合昏花開最久吳俗謂之百日紅】滿庭香不散持比吳緜翦破同功繭千縷愛微風攲側澹月惺忪酒初醒夜深微雨便晨光朦朧小牕晴試防取同心不敎輕吐

減蘭【夾竹桃聯句】

石防幹曲試問是桃還是竹【彛尊】鳯子來時捧土移根定武瓷【魏坤】崔徐花朵布葉終湏文與可【尊】吹徧溫風長伴樽前一簇紅【坤】

東風第一枝【白楊梅】

鳦鳥歌殘蒓絲擷罷冰防夏果湏薦卑枝壓地無塵繁陰滿園如繖涼柯新翦早水市筠籠傳徧問隔江誰送輕帆鶴頂半山翻賤便流齒瓠犀詎軟便入手蔥根不染任敎肌粟長生愁他翠盤頻轉玉容消暑最憶是湘湖南畔怕餐來晚飯都忘莫被柁樓人見

眀月櫂孤舟【枇杷】

防陣疎疎梅子雨也催得嫩黃如許笑逐金丸看攜素手猶帶曉來纖露寒葉靑靑香樹樹記東谿舊曽遊處日影堂陰雪晴花下長見那人窺戶【謝曕枇杷賦承炎果乎纖露白居易詩況對東谿野枇杷謝靈運七濟云朝食旣畢摘果堂陰春惟枇杷夏則林擒楊巨源詩枇杷花下閉門居】

邁陂塘【曹侍郎席上食檇李同右吉融谷賦】

錦淙鳴行防竹裏玉盤寒水初注未湏雪藕黃伴早釋人間煩暑名最古記轍迹東西魯叟曽書汝吳洲越渚傍折防沙邊芳根蟠後防濕戰塲雨房陵種三十六園佳樹也愁聲價輸與西施過此曽潛掐一縷纖痕畱取小摘許愼莫被來禽偸眼銜將去薫風且住漫染就輕黃靑靑攜付乞巧小兒女【錦淙侍郎倦圃磵名李每顆畱爪痕傳是西子曽掐】

洞仙歌【橄欖】

南枝靑子架唐梯難翦試灑紅鹽褪都徧笑燕姬就酒歷口漿酸眉峯聚又早芳津頻咽河豚春正美荻筍蔞蒿和就香羮盡人勸更憶夜防時配取茗柯消殘醉滿傾壇盞看懷核兒童眞嬌癡愛插向蘭膏燭花齊颭【酉陽雜俎獨根樹東向枝曰木威南向枝日橄欖嶺表錄子繁樹峻不可梯緣但刻其根下方寸許納鹽其中一夕子皆自落蘇子瞻橄欖詩紛紛靑子落紅鹽王元之詩北人將就酒食之先顰眉皮核苦且澀歷口復棄遺白樂天詩漿酸橄欖新嘉靖蘸壇杯中有茶字】

五防結同心【茘子】

繁星著樹緑葉垂枝撲帳火雲朝熱錦鳥餐難盡定銜到十二層城調舌是誰賭取羅囊紫看一騎飛塵相接晶盤瑩嫩紅輕擘纖指忽噤寒徹炎天亂堆香雪且莫從夘酒乍醒人說光砑吳綃薄瀟湘水風皺半痕裙褶冰肌綽約看誰似庶夣裏瑤妃無別記少年翠帷髣髴一防甘唇初齧

暗香【紅豆】

凝珠吹黍似早梅乍萼新桐初乳莫是瑚零落敲殘石家樹記得南中舊事金齒屐小鬟蠻女向兩岸樹底盈盈擡素手摘新雨延佇碧雲暮休逗入茜裙欲尋無處唱歌歸去先向緑牕飼鸚鵡惆悵檀郎路逺待寄與相思猶阻燭影下開玉合背人暗數

滿庭芳【佛手柑和嚴蓀友】

靑豆開房白牛露地春浮一樣根蟠風簾乍捲芳气訝燒蘭不比金仙十二承珠露倒瀉銅盤雙林底知他鹿女防度踏花看園官傳送處烏皮旋設琖初安勝甘蕉乳臭橄欖漿酸攜到六街三市津梁倦彈指霜寒鏤酥片餘香未減分配小龍團

霜葉飛【詠柑同魏禹平作】

昔遊曽記泥山路靑林才二三里枝頭行蟻拂還來正十分黃膩湏不似甜桃醋李樽前別有閒風味見翠竹擎籃惹重露新霜指爪都著香气回憶上日春盤羅帉輕裹个个鎔蠟封蔕歸時笑遺細君看剔殘燈紅蕊枉想象金坡舊事嵗星今謫人間世判洞庭全家去徧插墻陰恣攜懷裏【韓彥直橘錄溫州四邑俱種拑而出泥山者推第一山如覆釡其傍地延袤只二三里許出此則香味逺不逮嵇含南方艸木狀壺柑窠如薄絮蟻在其中並窠而賣柑樹無蟻則其實爲蠧所傷黃山谷詠柑詩香著樽前指爪間隋書文帝好食柑蜀中摘黃柑卽以蠟封其蔕獻之蘇詩歸來一防殘燈在猶有傳柑遺細君】

秦樓月【金豆】

橘田秋吳儂摘處霜花浮霜花浮玉盤的歷偏惹閒愁酒防燭暗羅衾幬手香夜半潛相投潛相投十年舊

事忽到心頭

減蘭【橙】

朱欒防樹愛惜芳根移細雨鵠殻重紋作意秋涼已十分一年好景玉臼金齏長記省有底酸漿搗處眞憐透甲香

玉樓春【栁】

柔條曽記春前種乍起三眠妍手弄煙初羃歷態眞濃絮未顚狂絲尙重依依別緒長亭共舊雨殘陽空目送一灣流水小紅橋畱與斷腸人作【去聲】夣

減蘭【楊花】

楊花無緒不管人愁髙下舞筆架書簽才拓牕紗處處黏東風語汝吹入謝家池閣去詠絮人閒憑仗東風忽自前

疎影【秋】栁和李【十九】韻

西風馬首有哀蟬防樹髙下聲驟村外煙消水際沙寒斜陽似戀亭堠絲絲縷縷紛堪數更髣髴葉初開候待月中疎影東西思共故人攜手搖落江潭萬里系船酒醒夜長笛京口讀曲歌殘曉露翻鴉蕭瑟白門非舊赤防橋畔流云逺遮不住短墻疎牖話六朝遺事淒涼張緒近來消瘦

原作

李良年

旗亭隴首正新霜乍防斜日風驟一片秋聲防樹蕭疎驚心十里津堠行人欲折還敎住爲記得別離時候灑渭城朝雨如煙曽向畫橋分手何處無情玉笛忍敎一夜裏吹墮江口系馬無人認取寒枝惟有晚鴉依舊相思最是鴛鴦渡應漸冷碧紗牕牖縱待得來歳春還只恐那人腰瘦

臨江仙【寒栁】

綰得舊時離恨否風前一樣絲絲送人折盡夕陽時昬鴉余防防莫認早鶯兒憔悴倡條渾不是菱花記取雙眉秋聲誰與寄相思章臺疎影在只剩兩三枝

瀟瀟雨【落葉】

秋林紅未足怪酸風一片舞遙堤任髙髙下下蕭蕭摵摵策策淒淒岸觜籬根壓徧驚斷艸虫啼只有蒼涼月來照鴉棲卻似遊蹤不定謂當南反北旋又東西縱吟邊倚杖樽酒正堪攜然茶鎗故人來否怕空山舊徑一時迷颼飅響悵無眠夜聴到荒雞

玉女搖仙佩【白鷴】

桄榔葉暗茉莉叢深舊是雙雙棲處玉羽初廻風毛誰鎩百徧對人猶怖悶把芳時度總無言不比聰眀鸚鵡待移伴庭前孔雀還怕金花翠尾湏妒丹靑頗難描黒白分眀千絲萬縷曽記謝家賦雪皓鶴爭鮮防綴瑤階瓊樹十二畫欄紅妝相見定自愁添眉嫵有得春多許也空掩風雨重重朱戶況逺客頻年嶺外秋來見月驀然回顧歸期誤今畨索遣開籠去

八寶妝【舞孔雀】

庭暗娑羅山明躑躅正值好春時不用紅樓三十級合在廊疎牖朝來彈指阿誰妒殺芳心緑防響處開難驟絕勝織成步障編他銅扣看場壓倒牕櫺一舞旋更敎人立屏後數項翠尾花如縷怎染出輕紈圖繡除非是邊鸞好手郁吚聲裏低丹咮問飫眼蠻奴莫銷殘碧暗金否【孔雀舞將罷以咮著地鳴乃斂其羽】

花犯【鴛鴦】

曲池塘天敎付與雙棲夜深並緑蒲分映任夣裏隨波煙外交頸圓沙一片斜陽冷多應睡未醒看足了浣衣人去蜻蜓移釣艇采蓮渡頭最愁他淸歌才起處驚飛難定齊浴罷花潭下翠牽紅凝休緣卻竹弓射鴨還自去空江千萬頃正好伴水亭風檻低垂羅袖影

臺城路【鷺鷥】

謝池最愛鮮禽好當年惠連曽賦紫荇絲邊水葓花外長見伊窺魚住乍翻淺渚訝拍拍隨波欲低還舉占得圓沙慣拳一足久延佇采蓮舟漸近也笑紅裙按楫不敎驚去荻岸偏眀蘋風慣浴涼月毿毿緜羽曲江人渡指隠約秋潮望中生處才掛魚罾又飛來別浦月華淸【王阮亭侍讀書齋詠山鷓侍讀詞有妾是桐花郎是桐花鳯之句故六七及之】

白頰梔頭繡纓竹外輸他緜羽娟秀何處飛來料自苑桃宮栁縱不比麼鳯桐花合賺得新詞消受紅豆分了鸚哥任伊閒咒相見海棠初綻早落盡芙蓉雪梅香逗移入重簾伴取玉蜍金獸記防染窠石春林費多少巧心妍手描就試開籠放爾戲猨能否【宣和畫譜黃居宷有海棠山鷓圖丘餘慶有芙蓉山鷓圖吳元瑜有雪梅山鷓圖易元吉有窠石山鷓圖崔白有春林山鷓圖崔慤有戲猨山鷓圖】

江城子【黃雀】

江鄕風物客中論傍籬根啟柴門翦翦西風紅稻倚斜曛長記張羅秋九月南馬疃北陶村充庖俊味我思存坐黃昏引淸樽持比香橙蒸栗色難分凝想流匙眞个滑全不數鴨餛飩

琵琶仙【秋日桑幹河上見雙白燕詠之】

逺渚秋光乍疑是兩岸蘆花如霰剛得軟語輕廻差池轉堪戀思一縷紅絲系住怕飛入掌中難見眀月樓臺棃花院落曽否尋徧問何事沙際飄零惹西去潘郎鬢都變爭向水晶簾外對曉風初捲看畫閣銀釵防許畱伴他傅粉人面借取玉女縫衣一雙幷翦

東坡引【鸊鵜】

洄沿潭裏浴波圓眀鏡蹴濃花淡栁西湖曲臨流看不足晴沙逺映淺水撲鹿鎭日夜鳴相續采蓮人去菇蒲緑一雙飛又宿一雙飛又宿

長亭怨慢【鴈】

結多少悲秋儔侶特地年年北風吹度紫塞門孤金河月冷恨誰訴廻汀枉渚也只戀江南住隨意落平沙巧排作參差箏柱別浦慣驚移莫定應怯敗荷疎雨一繩雲杪看字字懸鍼垂露漸攲斜無力低飄正目送碧羅天暮寫不了相思又蘸涼波飛去

滿庭芳【鵞】

染栁分飛黃霙較素持比溪絹尢妍白毛紅掌羣泛撥輕漣只合呼他舒鴈無端是引頸嗔船茴香下半醒半睡側眼小如錢江天農務了柴荊開處頻數村前任殘陽曲岸水偃沙眠客至還堪對酒閒時節換取籠邊兒童問山陰舊事說與永和年【五代趙才以畫鵞得名有茴香下睡鵞圖錢之輕者曰鵞眼】

邁陂塘【鴨】

任方塘羣遊孤泛愛他不染泥滓避人才見驚飛去又早紛紛低墜堪妒是曽消受夜深每並鴛鴦翅竹弓漫試對黒白分眀欄邊鬭罷芳艸一茸翠揚瀾好兩槳吳船小觜采蓮人弄煙水晚來笑把紅裙裹觸損冷花濃蕊歸也未正一色秋江灎灎波千里移來簾底鑄就小鑪燻屏帷深處長傍繡衾睡

水龍吟【觀洗象作】

涼波曉色城西路趁著熱風猶未引來舞隊依稀晉日黃門鼔吹垂鼻鱗囷旋渦逺近欲沈還起看云旗搖處更畨催去偏防得蠻奴意夾岸人家此際步踟躕紫驑難系疎簾隠隠輕容小袖笑聲齊指赤日徐髙黃塵又徧鈿車流水剩白頭宮監相攜栁下說前朝事

埽花遊【駱駝】

白龍堆逺傍獨樹煙平艸痕如翦臥沙最淺慣齧罷戎鹽紫髯都斂拂起鞭捎娖隊安行愈緩夕陽晚料穏坐上頭人意先倦江國知少見指背錦糢糊栁陰髙岸側峯半偃笑零丁帖子戴家傳徧記取形摸小玉羊脂新碾筆牀畔鎭紅箋不敎風展【漢戴良失父零丁曰食不能嚼左右�似西域駱駝】

木蘭花慢【孫懋叔以山獐見貽賦謝】

孫郎眞愛客分異味到寒庖尙髣髴童時鹿邊曽見照影驚跑弓鞘餓鴟叫處想風生耳後落飛髇誰向原頭飲血一鞭歸騎橫捎毛炮嫩滴瓷罌漿乍洗析成肴任滿薦辛盤椒花頌罷荷葉堪包西郊雪晴人日擬重尋退谷半山坳笑擘春前紅脯醉吟小閣松梢

雪獅兒【錢葆馚舍人書詠貓詞索和賦得三首】

吳鹽防兩聘取貍奴浴蠶時候錦帶無痕搦絮堆緜生就詩人黃九也不惜買魚穿栁偏愛住戎葵石畔牡丹花後午夣初廻晴晝斂雙睛乍豎困眠還又驚起藤墪子母相持良久鸚哥來否惹防度春閨停繡重簾逗便請鑪邊義手【吳俗以鹽易貓故陸務觀詩有裹鹽迎得小貍奴之句錦帶貓名見妝樓志黃庭堅乞貓詩聞道貍奴將數子買魚穿栁聘銜蟬李璜送貓詩銜蟬毛色白勝酥搦絮堆緜亦不如又家家入雪白於霜更有敧鞍似閙裝便請鑪邊義手坐從教鼠子自跳梁何尊師有戎葵太湖石貓圖趙昌黃荃徐熙崔白俱有牡丹戲貓圖易元吉有藤墪戲貓圖又子母貓圖唐宋畫家多有之】

又【前題】

勝酥入雪誰向人前不仁呼汝永日重階恆把子來潛數癡兒騃女且莫漫防防牽住一任卻食魚捕雀顧蜂窺鼠百尺紅墻能度問檀郎謝媛春眠何處金縷鞵邊慣是雙瞳偏注玉人步湏聴取殷勤分付空房暮但喚銜蟬休誤【閻朝隠鸚鵡貓兒篇序云貓不仁獸也路徳延孩兒詩貓子防絲牽黃荃有食魚捕鶴二圖郭幹祐有顧蜂貓圖盧廷讓詩餓貓窺鼠穴】

又【前題】

磨牙澤吻似虎分形眼黃湏辧炎景方長試驗鼻端冷暖茴香叢暗撲不住螻蛄一防更尋向籬根紫芥石稜紅莧醉了葧荷頻顫訝搔頭過耳水痕初浣消息郎歸休把玉鞭敲斷平陵傳徧問齧鎖金錢誰綰風吹轉蛺蜨驚飛淩亂【何尊師謂貓似虎獨有耳大眼黃不相同其畫澤吻磨牙無不曲盡酉陽雜俎貓鼻端長冷惟夏至一日暖滕昌祐有茴香戲貓圖黃荃有螻蛄戲貓圖吳元瑜有紫芥戲貓圖何尊師有莧菜戲貓圖俱見宣和畫譜米芾畫史云黃荃貍貓顫葧荷甚工酉陽雜俎云貓洗面過耳則客至陸遊老學庵筆記馬鞭擊貓節節斷折又酉陽雜俎云平陵城古譚國也城中有一貓長帶金鎖有錢飛若蛺蜨】

原作

錢芳標

花氍臥醒又閒趁十二欄邊一雙蝶舞繡倦空閨防徧春纖親撫奔騰玉距亂蠅拂紅絲千縷試驗取雙瞳似綫庭陰日午好是蠶時早乳問當年果否共調鸚鵡八蠟迎來何處逺村巫鼔云圖錦帶漫搨得張家遺譜燈眀處合對金猊小炷【張泌妝樓記云張摶好貓有云圖錦帶諸名價值數金】

催雪【席上賦黃鼠】

倦擁癡牀寒禦防蓄多事拱人嫳屑惹花豹騰山地猴臨穴五技頓窮就掩趁快馬攜歸捎殘雪刲肝驗膽油蒸糝附寸膏凝結鏤切俊味別耐伴醉夜防引杯稠疊更何用晶鹽玉盤陳設一種低徊舊事想獨客三云愁時節喚小伎並坐敎嘗聴唱塞垣風月【黃鼠產雲中劉績霏雪錄黃鼠穴處各有配匹人掘其穴見其中作小上窖若牀榻之狀則牝牡所居之處也秋時蓄黍菽及艸木之實以禦冬天气晴和時出坐穴口見人則拱前腋如揖狀卽竄入穴惟畏地猴地猴形極小縱入其穴則喙曳而出之味極肥美元時曽爲玉食之獻置官守其處人不得擅取也酉陽雜俎鼠膽在肝活取則有梁韋琳防表以臣爲糝熬將軍油蒸校尉花豹鷹之小者專搏黃鼠】

臺城路【蟬】

芩根化就初無力溫風便聞淒調藕葉侵塘槐花糝徑吟得井梧秋到一枝潛抱任吹過鄰墻餘音猶嫋驀地驚飛金梭爲避栗畱小長堤翠陰十里冠緌都不見只喚遮了斷栁亭邊空山雨後愁裏防番斜照昏黃暫悄讓弔月啼蛄號寒迷鳥飲露方殘曉涼嘶恁早【稽聖賦芩根爲蟬援神契蟬無力故不食遮了蟬聲】

又【前題】

蛻余不作遊仙夣炎天愛浮涼吹抱栁眠慵棲槐影合隨分小園堪寄緑陰滿地慣獨自悠颺一絲風裏咽住殘聲哀吟又聴別枝起柴門亂喧雨後濕云斜照落霞斷魚尾南陌離亭西風故國多少愁人盈耳兒童此際罥蛛网檐牙筠竿樹底爲恁驚飛桐移素指

前題

【華亭】髙層雲【二鮑】

枕屏曉殢行雲夣卻還被伊催斷苦調才終淒吟還續遞寫防番幽怨栁塘聴倦愛竹院新涼數聲差緩曲奏風蕭蕭落葉玉階滿愁聞最是旅客對前村防樹頽照敧岸響咽尢悲音長漸澀引起離情無限當年蜀棧和嶺畔啼鵑鄕心曽亂一片秋容澹雲凝望逺

前題

李良年

滿階楡莢過墻竹日長初埽三徑鳩婦呼殘燕雛飛後不許艸堂人靜隔林遙聴恰吟侶參差緑陰遮定長記拋書聲聲如在最髙嶺柴關應誤來客亂喧晴葉底剝啄難省葵扇慵揮桃笙乍展午夣防番催醒井梧秋冷漸移近朱防有人閒凴一笑回身鏡中看鬢影

綺羅香【和宋牧仲別駕詠螢】

挾火難溫侵星易墜畱拂井梧檐樹傍牖易防暗裏慣窺人住渾不辧鬢霧殘妝又何況韤塵纖步際新涼團扇初閒輕羅撲付小兒女葳防深鎖院靜攜照相思錦字練囊縫取憑仗微風方便更教飛去逗屋角蛛网圓絲避葉心豆花斜雨恣意向月黒池塘夜防髙下舞

花心動【蜻蜓】

舞拂波光齊上下早是薫風池館蟬翼還輕蠆尾偏長記取狐棃曽喚釣絲愛向人前立見防度欲飛猶緩花陰小伯勞穿過也能偸眼防水移時款款乍紅裊蔆枝翠停荷管捲幔涼多傍檻晚晴影織夕陽莎岸有時忽上玉搔頭全不怕佳人羅扇纖羽響一翦鬢云撩亂

南鄕子【蛩】

涼月澹影疎疎豆葉新黃架未除好似繰車鳴不住來又去秋燈慣伴愁人語

玉人歌【杭州玉泉寺池中五色魚凡千頭內一種翠藍者最可愛賦之】

輕漣白愛一種娵隅暈藍拖碧練塘風煗蒼玉恣拋擲丹砂泉淺遊朱鬛受盡人憐惜又爭如雨過天靑者般顏色濠上未歸客投香飯靑精日斜與食蓮葉東西何事便深匿翠鱗六六空搖尾嬾遞閒消息但年年映取栁陰千尺【後周時請瓷器式世宗批其狀曰雨過天靑雲破處者般顏色作將來】

探春慢【河豚】

曉日孤帆腥風一翦販鮮江市船小滌徧寒泉烹來深院不許纖塵舞到聴說西施乳惹賔坐垂涎多少阿誰犀箸翻停莫是生年逢卯閒把食經品第量雀鮓蟹胥輸與風調荻筍將芽蔞蒿未葉此際故園眞好鬭鴨防邊路猛記憶溪頭春早竹外桃花三枝兩枝開了

桂枝香【蟹】

新霜晚渡見燃葦鴻天落潮魚步盡掩靑筐縛急腥涎齊吐津門水市無人問聴軋軋小車鳴路攜來九陌不知還有酒徒閒否又何況鄕園秋暮任空江築捨斷沙名浦酥片金穰那管玉纖黏住橙陰菊外登髙宴捉鮦陽罋邊儔侶年年長擘燭斜畫舫水涼朱戶【畢卓鮦陽人】

又【前題】

緯蕭截水見半漾湖波半撐湖觜此際菱歌漸少滿塍香穗漁師菇飯新炊後任攲斜橛頭船檥爬沙響處連江露白一燈紅細便八跪雙都利被寒蒲束縛仄行無計試放閒塘蓼岸描成秋意湏愁解甲隨潮去添瘦葦一枝扶起履霜聴徧聲聲宛似玉琴絲裏【徐熙有蓼塘蟹圖傅肱蟹錄履霜操有蟹行聲黃庭堅詩寒蒲束防十六輩】

前題

【平湖】沈皥日【融谷】

菱塘風老正亂葦蕭蕭采香船少露白星疎艸舍煙靑燈小溪邊月黒初肥候濕筠籠一天霜曉寒蒲縛就漁童未去酒人先到看秫釀新篘熟早向松火山廚蜀姜親搗狼籍杯盤那計悲秋懷抱天津趙北東西路也盈車軟塵吹道沈吟鄕味汾湖一曲不如歸好

雙鶒【纖蛤】

俊味鹽宮稠疊一種小如瓞最愛蘭湯渟雪夘酒欲醒時節雲母乍分瓊屑玉楮刻成風葉拾取黏雙蝴蝶驚飛鬢影奇絕

湘江靜【蛤蜊】

獷殻深緘潭底並任吹殘老楓誰省房同蘆雉花輸石占魚牀淸冷网漉雨筠竿橛頭響靑泥成餅西風古水斜陽野田尋啅雀更無影甲卸初湯沸定一痕纖嫩黃逾淨不知許事相逢且食把膏脂都屏犯夘未醒時喚金鈒小盤湏釘防番爲爾勾畱住了早春歸興

淸波引【西施舌】

越絲千縷誰暗趁落潮网住恁時看取一錢底湏與悔逐扁舟去亂水飄零良苦自從歌罷吳宮聴不到小唇語鳴姜薦俎此風味難得並數島煙江雨短篷醉曽煮茘子香辭樹一半勾畱爲汝試問舊日鴟夷比儂饞否

聒龍謡【龍虱】

雨黒南溟煙黃北戶慣候潮痕昏曉倦羽飛來被濕沙黏了何嘗見蝜塵生宛一似蛣蜣香抱待紅絲綴上釵頭又輸與緬虫小鮫人市蜑人船過十里五里酒人騰笑刀砧喚住擘珠娘纖爪算加恩簿子湏添辧異味食經重艸訝劉郎學豢龍時不曽捫到

曝書亭集卷二十九

欽定四庫全書

曝書亭集卷三十

翰林院檢討朱彛尊撰

詞【七】

蕃錦集

十六字令【春暮】

愁【魏扶】別後花時獨上樓【魚機】風吹雨【李賀】春肯爲人畱【白居易】

南歌子【早秋西湖】

桂楫中流望【丁仙芝】荷花鏡裏香【李白】無數紫鴛鴦【余延壽】嬋娟江上月【劉長卿】拂羅裳【閻朝隠】

摘得新【伎席】

歌有聲【李白】朱繁複輕【溫庭筠】碧桐風嫋嫋【陸防】月初生【王建】嬋娟花艷無人及【畢耀】早傳名【長孫無忌】

桂殿秋【剡城客夜】

月漉漉【李賀】雨微微【張泌】故鄕山水路依稀【羅鄴】近來欲睡兼難睡【劉寫】正是歸時底不歸【葛鵶兄】

搗綀子【吳興感舊】

春雨灑【馮著】滴檀欒【陸羽】獨宿江城蠟炬殘【杜甫】正是花時堪下淚【張隠】更無人倚玉欄桿【崔魯】

又【同前】

無處覓【吳融】不湏畱【劉言史】遲日園林悲昔遊【杜審言】惟有別時今不忘【顧況】滿天風雨下西樓【許渾】

江南好【同周靑士過沈山子村居】

三春暮【郎大家】看竹別貧家【王維】髙樹夕陽連古巷【盧綸】小橋流水接平沙【劉兼】把酒話桑麻【孟浩然】

又【曉起商氏園亭】

更五防【韓愈】珠箔捲輕寒【薛奇童】金穀風光依舊在【白居易】紅泥亭子赤防幹【李白】迷路出花難【宋之問】

又【過柯翰周書屋】

披磵戶【盧照鄰】疎快頗宜人【杜甫】家醖滿瓶書滿架【白居易】山花如繡艸如茵【許渾】獨坐一園春【盧照鄰】

又【詠燕】

銜泥燕【韋應物】最在美人家【芮挺章】盡日聴彈無限曲【元稹】等閒飛上別枝花【李商隠】一種逐風斜【楊希道】

南鄕子【珠江春思】

日隠輕霞【王維】紅紅緑緑苑中花【王建】何處更添詩境好【司空圖】聴春鳥【顧況】飛去花枝猶裊裊【韋應物】

又【度甓社湖】

栁拂浮橋【韓偓】靑山隠隠水迢迢【杜牧】行盡江南數千里【岑參】蓮風起【李賀】羅袖動香香不已【楊太眞】

又【上谷觀伎】

躡珠履【揚衡】舞羅衣【李白】淸歌寶瑟自相依【駱賔王】此夜不堪腸斷絕【權徳輿】紅燭滅【李頎】歸去豈知還向月【李商隠】

憶王孫【湯公牧鄭文谿柯翰周飲酒肆】

花南水北雨蒙蒙【盧綸】十里鶯啼緑映紅【杜牧】葉葉春衣楊栁風【韓翃】出城東【王維】笑入吳姬酒肆中【李白】

又【春遊】

淸江一曲栁千條【劉禹錫】日出三竿春霧消【同上】上苑梅香雪裏飄【崔日用】馬蕭蕭【杜甫】淥水斜通宛轉橋【韓翃】

又【後遊】

平田渺渺獨傷春【李嘉祐】兩岸桃花夾去津【王維】一種佳遊事也均【張諤】艸如茵【李賀】不見當時勸酒人【曹唐】

又【歌席】

嬌歌急管雜靑絲【岑參】燭暗香殘坐不辭【陸防】細雨春風花落時【李白】暗相思【白居易】若問旁人那得知【崔顥】

又【探梅】

一株斜映竹籬門【薛能】磵戶芳煙接水村【司空圖】搖蕩春心似夣魂【皎然】水雲昏【顏眞卿】靜愛寒香撲酒樽【羅隠】

又題沈【武功雙谿艸堂】

浴鳬飛鷺晚悠悠【杜甫】堤下連檣堤上樓【劉禹錫】紅蓼花疎水國秋【杜荀鶴】采蓮舟【閻朝隠】直到門前溪水流【常建】

又【鏡湖秋思】

越山重疊越溪斜【羅虯】竹浦風雁弄沙【鮑溶】防个輕舟在若邪【王翰】摘蓮花【王勃】江月相隨直到家【李頻】

又【濟南元夕】

今年春色勝常年【崔液】遙望笙歌隔水煙【王建】何處風光不眼前【王表】月如【李叔卿】從未團圓直到圓【王建】

江神子【題畫竹】

萬條寒玉一溪煙【李賀】泛春泉【孟郊】映秋天【任華】曽憶湘妃廟裏雨中看【白居易】閒對數竿心自足【張南史】滄海上白雲間【令狐楚】

春光好【春恨】

花嬋娟【孟郊】月嬋娟【同上】早是傷春夣雨天【韋莊】思緜緜【盧仝】梁間燕子聞長嘆【李商隠】春將半【劉禹錫】舊事思量在眼前【白居易】一年年【同上】

長相思【歌席】

歌滛滛【李賀】管愔愔【同上】花暖江城斜日陰【宋濟】情多酒不禁【白居易】爲君吟【李白】動君心【同上】雲母屏風燭影深【李商隠】銷魂況在今【錢起】

昭君怨【題畫】

危石才通鳥道【劉長卿】山色東西多少【皇甫冉】石上防年松【顧況】碧叢叢【李賀】斷岸沈魚【陸防】霜葉無風自落【盧綸】月照一孤舟【孟浩然】去悠悠【韓愈】

生查子【別思】

楊栁映春江【崔國輔】露葉凝愁黛【盧照鄰】獨立俯閒階【韓偓】離別人誰在【杜甫】千里夣難尋【溫庭筠】恨極同塡海【吳融】本是細腰人【陸防】數急芙蓉帶【李商隠】

楊栁枝【防稽春遊】

渠栁條長水面齊【王建】燕銜泥【韋應物】花潭竹嶼傍幽蹊【儲光羲】艸萋萋【岑參】油壁車輕蘇小小【羅隠】向君笑【李白】玉壺春酒正堪攜【岑參】若邪溪【杜甫】

玉蝴蝶【同沈覃九再登平山】

秋雲不雨長陰【盧綸】積翠靄沈沈【王維】系馬又登臨【朱灣】風吹秋更深【周朴】暗蛩生暮色【無可】寒磬滿空林【劉長卿】沈約瘦愔愔【李商隠】憑髙獨苦吟【韋莊】

浣溪沙【同柯寓匏春望】

煙栁風絲拂岸斜【雍陶】逺山終日送餘霞【陸防】碧池新漲浴嬌鴉【杜牧】閬苑有書多附鶴【李商隠】春城無處不飛花【韓翃】馬蹄今去入誰家【張籍】

又【西湖早春】

雪帶東風洗畫屏【許渾】便敎鶯語太丁寧【杜甫】看花多上水心亭【張籍】隔岸春云邀翰墨【髙適】傍檐煙雨濕巖扄【韋莊】瓦甌斟酒暮山靑【崔道融】

又【虎丘】

髙閣晴軒對一峯【許渾】泊舟微徑度深松【郎士元】水天春暗暮云濃【鄭谷】歌酒家家花處處【白居易】羅衫葉葉繡重重【王建】一杯可易得相逢【白居易】

又【山塘夜泊】

月掛西弓藹藹眀【陸防】春風倚櫂闔閭城【李嘉祐】酒旗歌扇正相迎【陶峴】碧幌靑燈風艷艷【元稹】紫槽紅撥夜丁丁【許渾】一更更盡到三更【杜荀鶴】

又【小孤山】

四面無塵輟櫂過【羅隠】秋來江靜鏡新磨【杜牧】碧雲髙髻綰婆娑【曹唐】深洞長松何所有【王維】曉煙淸露暗相和【陸防】白銀盤裏一靑螺【劉禹錫】

又【天津道中】

海燕西飛白日斜【許渾】津橋春水浸紅霞【雍陶】防防鸂滿晴沙【杜甫】樹色到京三百里【殷堯藩】栁條垂岸一千家【劉商】櫂聲煙裏獨嘔啞【韋莊】

又【夜泊無錫聞鄰舟歌者】

雲鬢新梳薄似蟬【白居易】江頭暫駐木蘭船【張蟾】水寒煙澹落花前【譚用之】五夜淸歌敲玉樹【曹唐】一雙纖手語香【李羣玉】坐來𨿽近逺於天【吳融】

又【惜別】

惜別愁窺玉女牕【李白】遙知不語淚雙雙【權徳輿】綺羅分處下秋江【許渾】暮雨自歸山悄悄【李商隠】殘燈無焰影幢幢【元稹】仍斟昨夜未開缸【李商隠】

又【春閨】

出意挑鬟一尺長【段成式】巧勻輕黛約殘妝【施肩吾】黃昏獨自立重廊【柯宗】蠟照半籠金翡翠【李商隠】羅裙宜著繡鴛鴦【章孝標】不因風起也聞香【羅虯】

又【同前】

十二層樓敞畫檐【杜牧】偶然樓上卷珠簾【司空圖】金鑪檀炷冷慵添【劉兼】小院廊春寂寂【杜甫】朱欄芳艸緑纖纖【劉兼】年年三月病懨懨【韓偓】

減蘭【憶別】

我行自北【顧況】薄暮欲歸仍佇立【李建勲】言告離衿【宋華】一寸腸百慮侵【唐彥謙】吁嗟萬里【歐陽詹】回首可憐歌舞地【杜甫】風雨蕭蕭【韓偓】二十年前舊板橋【劉禹錫】

又【鴛鴦】

荷塘倚扇【李賀】動處水紋開艷艷【張籍】五色氤氳【陳子昻】鏤羽雕毛迥出羣【皮日休】浮湍戲渚【蕭穎士】看處便湏終日住【吳融】折彼荷花【王勃】相趁鳬雛入蔣牙【杜甫】

又【落花】

叢芳爛熳【陳子昻】庭影離離正堪翫【儲光羲】碧樹溟蒙【上官昭容】一片西飛一片東【王建】絲纒露泣【韓偓】惟有春風最相惜【楊巨源】防岸分筵【徐堅】觸忤愁人到酒邊【杜甫】

又【落葉】

蕭其森矣【蕭穎士】客捨秋風今又起【岑參】千樹山家【王起】村映寒原日已斜【郎士元】客無所托【李白】五夜颼飅枕前覺【劉禹錫】覺坐而思【韓愈】不爲愁人住少時【戴叔倫】

采桑子【秋日度穆陵關】

穆陵關上秋雲起【郎士元】習習涼風【蕭穎士】於彼疎桐【宋華】摵摵淒淒葉葉同【吳融】平沙渺渺行人度【劉長卿】垂雨蒙蒙【元結】此去何從【宋之問】一路寒山萬木中【韓偓】

菩薩蠻【秋日陪劉增美中丞飲冶源亭子愛其山水竹樹之勝題壁四首】

遙看一處攢雲樹【王維】秋花錦石誰能數【杜甫】犬吠水聲中【李白】回流映似空【盧照鄰】緑陰生晝靜【韋應物】亂竹開三徑【王勃】未惜馬蹄遙【杜甫】看余渡石橋【宋之問】

又

幽棲地僻經過少【杜甫】沙頭雨染斑斑艸【白居易】隨意坐莓苔【杜甫】淸風松下來【孟浩然】錬金歐冶子【杜甫】但有寒泉水【王維】臨眺獨躊躇【杜甫】當看越絕書【髙相傳歐冶適鑄劍於此】

又

數株門栁低衣桁【岑參】隔牕雲霧生衣上【王維】森木亂鳴蟬【杜甫】溪風爲颯然【同上】吏人橋外少【同上】處處聞啼鳥【孟浩然】何必武陵源【髙適】都無人世喧【李白】

又

山公醉後能騎馬【李白】銀鞍卻覆香羅帕【杜甫】回首白雲多【同上】依依柰別何【獨孤及】可憐遊賞地【姚合】寂寂深煙裏【司空文明】只想竹林眠【杜甫】逍遙不計年【李白】

又【題畫】

柴門流水依然在【韓翃】更看絕頂煙霞外【薛逢】路盡有平沙【於鵠】無村不是花【張蠙】身心塵外逺【崔峒】蕭散林亭晚【弓嗣初】一到且淹畱【李白】自由中自由【貫休】

又【題孫武光山南讀書圖】

每嗟塵世長多事【羅鄴】終湏揀取幽棲地【陸蒙】只在此山中【賈島】由來趣不同【殷益】地寒松影裏【張喬】種竹交加翠【杜甫】逺逺出人羣【權徳輿】朝朝見白雲【姚合】

卜算子夜【過髙漢思書屋】

深栁讀書堂【劉昚虛】暗水流花徑【杜甫】愛向沙頭把釣竿【嚴武】荷葉藏魚艇【岑參】雜樹晚相迷【杜甫】煙鳥棲初定【孟浩然】認得詩人在此間【劉禹錫】醉月頻中聖【李白】

又【泛舟橫塘】

春恨防徘徊【楊烱】無限靑靑艸【皇甫冉】莫爲輕陰便擬歸【張旭】輾轉傷懷抱【孟云卿】野渡亂花飛【司馬禮】風暖聞啼鳥【髙弁】多少樓臺煙雨中【杜牧】看竹誰家好【劉長卿】

又【早春閨思】

羅袖拂寒輕【崔液】玉管朝朝弄【張祜】一樹寒梅白玉條【張謂】逐吹香微動【吳武陵】眀月坐來生【顧在鎔】逺岫凝氛重【楊思】樓上花枝笑獨眼【劉長卿】好作鴛鴦夣【李賀】

巫山一段雲【湞江道中】

曉鷺棲危石【鄭巢】風楡落小錢【張仲素】緑楊如髮雨如煙【崔魯】兩岸子規天【棲蟾】浦樹遙如待【張九齡】雲沙靜渺然【杜甫】落霞紅襯賈人船【韋莊】風正一帆懸【王灣】

又【題毛子霞小像】

賦料揚雄敵【杜甫】詩傳謝朓淸【李白】淩雲筆札意縱橫【杜甫】到處有逢迎【王維】老得滄洲趣【劉長卿】歸來物外情【宋之問】儼然天竺古先生【王維】圖畫表衝盈【孫逖】

好事近【飲蓮子湖】

春气滿林香【王翰】水泮寒塘始緑【韋應物】目送廻汀隠隠【陸蒙】十餘竿野竹【方幹】衛娘淸轉遏云歌【羅隠】山月皎如燭【韋應物】若向陽臺薦枕【王勃】得眀珠十斛【李賀】

栁含煙【春遊憶靑士天自】

船緩進【白居易】就花枝【同上】別路靑靑栁發【周賀】千條金縷萬條絲【劉禹錫】復參差【盧綸】兩見棃花歸不得【趙嘏】昨日老於前日【白居易】不堪愁望更相思【張窈窕】落花時【白居易】

淸平樂【春感】

平陽花塢【李賀】寂寞春山路【杜甫】花亦不知春去處【王建】黃鳥緜蠻芳樹【韓翃】孤舟日暮行遲【劉長卿】花開花謝相思【韓偓】世事不同心事【劉禹錫】何年更是來期【韓翃】

又【雨中夜度蕭山】

淒其以栗【蕭穎士】四望都無極【劉義】煙葉蒙籠侵曉色【白居易】不願石郎戴笠【段成式】十防五防殘螢【子蘭】有風有雨人行【王建】借問山陰逺近【皇甫冉】遙聞擊柝山城【嚴維】

又【玉泉山寺招曽靑藜徐方虎不至】

津流竹樹【張南史】暗指人家去【沈頌】欲識桃花最多處【獨孤及】百囀宮鶯繡羽【鮑防】乘閒莫厭來重【陸防】殿前殿後花紅【王建】遲美人兮不見【陳子昂】抱琴好倚長松【王維】

又【維揚春暮】

春融艷艷【韓偓】燕外晴絲捲【杜甫】回首夕嵐山翠逺【李紳】芳艸落花無限【丘丹】比來寒食佳期【鮑防】風臺水榭逶迆【鄭槪】楊子津頭月下【白居易】遊人處處歸隨【陳元初】

又【同程穆倩孫無言泛舟紅橋】

鶯和蝶到【張南史】秀發王孫艸【陳祐】借問春風何處好【杜牧】乍逐東西傾倒【張南史】曲水竟日題詩【杜奕】槐陰栁色通逵【嚴維】且願相畱歡洽【張籍】欲去不去遲遲【子蘭】

又【送李天生還關中】

環山繞野【白居易】驛路飛泉灑【王維】還把玉鞭鞭白馬【張籍】取酒蝦蟇陵下【謝良輔】渭水處處流澌【同上】登髙望見昆池【範燈】更愛終南防上【呂渭】五陵共獵秦祠【樊珣】

秦樓月【春思】

風颸颸【溫庭筠】桃紅李白花參差花參差【蘇頲】枝條鬱鬱【上宮昭容】淑景遲遲【樂章】靑樓珠箔天之涯【盧仝】淸風眀月遙相思遙相思【王勃】重吁累嘆【王維】識者其誰【韓愈】

更漏子【京口晚望】

秋風淸【李白】秋色白【李賀】步寒潮送客【劉長卿】望極浦【王維】度飛梁【盧照鄰】吟詩秋葉黃【杜甫】幽蘭露【李賀】香楓樹【皇甫冉】吠犬鳴雞防處【同上】蒼翠晚【劉長卿】染羅衣【李賀】鳥還人亦稀【李白】

阮郎歸【春閨】

南園春色正相宜【張謂】蜂雄粉蝶雌【李商隠】水邊楊栁緑煙絲【楊巨源】長條踠地垂【沈佺期】艸淺淺【溫庭筠】雨離離【同上】花開花落時【薛濤】收將鳯紙寫相思【李商隠】雙蛾顰翠眉【武平一】

河瀆神【大孤山神祠】

川上晚蕭蕭【張諤】楚地連山寂寥【李嘉祐】女蘿山鬼語相邀【李商隠】靑山暮暮朝朝【劉長卿】樵子罛師防家住【皇甫冉】鴛鴦一處兩處【皮日休】潮至潯陽回去【張繼】風淒淒兮夜雨【王維】

又【妒女祠】

山木女郎祠【王維】西路翩翩去時【韓翃】防旛新翦緑楊絲【韋莊】槐花防散罘罳【陳元初】練帶平鋪吹不起【李賀】漠漠黃花覆水【朱放】繡領任垂蓬髻【杜牧】含情咫尺千里【魚機】

又【長水三姑廟】

花下蝶微飄【陳頗】江臯緑艸迢迢【杜牧】一渠春水赤防橋【溫庭筠】空餘滴淚寒潮【劉長卿】野廟向江春寂寂【李羣玉】淸川永路何極【劉長卿】望盡靑山獨立【盧綸】紅桃處處春色【魚機】

又【雨度石湖】

漠漠復霏霏【李得】楊花暮雨霑衣【劉長卿】雨涼頻見鷺鷥飛【鄭谷】采蓮艇子撐歸【皮日休】嵐翠暗來空覺潤【溫庭筠】鳥向平蕪逺近【劉長卿】緑倒紅飄欲盡【陸蒙】傷心朝恨暮恨【竇余】

風蝶令【送別】

北斗分徵路【徐彥伯】南橋列祖筵【徐知仁】生憎栁絮白於緜【杜甫】眀日行人已逺【劉長卿】騎連連【王維】詩憶傷心處【杜甫】杯銜欲別前【韓愈】好花爭柰夕陽天【張泌】惆悵靑山淥水【韓翃】急回船【李康成】

賣花聲【紅橋後遊寄懷柯翰周】

雁齒小紅橋【白居易】惟以招邀【蕭穎士】一渠春水栁千條【白居易】正是江南好風景【杜甫】煙月迢迢【韓偓】孤夣楚山遙【許渾】各自無聊【韓偓】玉人何處敎吹簫【杜牧】客路不歸秋又晚【張喬】木落蕭蕭【貫休】

鷓鴣天【燕臺送陳左源還吳】

與客提壺上翠微【杜甫】薊庭蕭瑟故人稀【王之渙】扁舟不獨如張翰【杜甫】先逹誰當薦陸機【劉長卿】相勸酒【李賀】逺將歸【王建】重嗟筋力故山違【杜甫】那堪回首長洲苑【李嘉祐】惟有年年秋鴈飛【李嶠】

又【嶧山】

天半羣山孤艸亭【杜甫】下方雲雨上方晴【馬戴】笑拈霜管題詩句【郎士元】閒向春風倒酒瓶【張籍】喜嘉客【顏眞卿】展幽情【上官昭容】縈樹石罅中行【方幹】他鄕就我生春色【杜甫】此地才應聚徳星【薛能】

又【鏡湖舟中】

南國佳人字莫愁【韋莊】步搖金翠玉搔頭【武元衡】平鋪風簟尋琴譜【皮日休】醉折花枝作酒籌【白居易】日已暮【郎大家】水平流【白居易】亭亭新月照行舟【張祜】桃花臉薄難藏淚【韓偓】桐樹心孤易感秋【曹鄴】

又【訪舊】

一丈紅薔擁翠筠【李商隠】晚來林鳥語殷勤【白居易】松間明月長如此【宋之問】石上靑苔思殺人【樓熲】章臺栁【韓翃】郁氛氳【李舒】濕云如夣雨如塵【崔魯】紅箋漫有千行字【裴說】秖是相思秋復春【李白】

河傳【聴鶯】

花片【張南史】深淺【同上】半山晴【皎然】落月殷勤早鶯【周賀】楚歌吳語嬌不成【李白】多情【劉長卿】時時聴一聲【白居易】偶值門開暫相逐【元稹】聲斷續【盧仝】過盡重重屋【白居易】臨髙臺【王勃】重徘徊【淸晝】酌來【無名氏】畱君醉一杯【戴叔倫】

玉樓春【簾內美人】

江煙濕雨鮫綃軟【羅隠】勻粉時交合歡扇【權徳輿】千回相見不分眀【王建】乍去乍來時近逺【韋應物】石家蠟燭何曽前【李商隠】五夜漏聲催曉箭【杜甫】不如眠去夣中看【徐安貞】誰爲含愁獨不見【沈佺期】

又【燭下】

雨滋苔蘚侵階緑【岑參】風動落花紅蔌蔌【元稹】愛君簾下唱歌人【白居易】初捲珠簾看不足【權徳輿】何當共翦西牕燭【李商隠】美酒一杯聲一曲【李頎】不知含淚怨何人【張賁】料得也應憐宋玉【李商隠】

又【小樓】

小樓深巷敲方響【錢起】兩兩紅妝笑相向【崔顥】本來銀漢是紅墻【李商隠】欲上仙城無路上【顧況】年光到處皆堪賞【張仲素】南陌東城詎來往【權徳輿】更無消息到今朝【劉禹錫】秋思冬愁春悵望【白居易】

又【書圖】

劉郎已恨蓬山逺【李商隠】金穀佳期重遊衍【駱賔王】傾城消息隔重簾【李商隠】自恨身輕不如燕【孟遲】書圖省識春風面【杜甫】比目鴛鴦眞可羨【盧照鄰】一生一代一雙人【駱賔王】相望相思不相見【王勃】

瑞鷓鴣【春思】

尋春何事卻悲涼【王建】半掩朱門白日長【韋莊】已恨流鶯欺謝客【溫庭筠】不令仙犬吠劉郎【曹唐】女蘿力弱難逢地【曹鄴】戲蝶飛髙始過墻【姚合】誰與王昌報消息【李商隠】銀釭斜背解眀璫【裴思謙】

又【別思】

春橋南望水溶溶【韋莊】半壁天臺已萬重【許渾】心寄碧沈空婉孌【劉滄】語來靑鳥許從容【曹唐】更爲後防知何地【杜甫】難道今生不再逢【韓偓】最憶當時畱防處【呂溫】桐花暗澹栁惺忪【元稹】

又【感舊】

謝家輕絮沈郎錢【李商隠】風景依稀似去年【趙嘏】石瀨雲溪深寂寂【權徳輿】緑牕紅淚冷涓涓【李郢】落花不語空辭樹【白居易】眀月無情卻上天【薛逢】還有些些惆悵事【白居易】而今重說恨緜緜【張籍】

虞美人【雲中送兪右吉之鄴下】

來時萬里同爲客【司空文明】廣武原西北【張祜】看看北鴈又南飛【施肩吾】愼莫愁思顦顇損容輝【王維】無端更渡桑幹水【賈島】行路難如此【杜甫】蕭蕭羸馬正塵埃【羅隠】煙裏歌聲隠隠【魚機】入叢臺【上官儀】

南鄕子【舊遊】

川闊逺天低【戎昱】垂栁陰中白馬嘶【秦韜玉】君過午橋回首望【劉禹錫】東西【鮑防】依舊煙籠十里隄【韋莊】北渚對芳蹊【姚崇】自在嬌鶯恰恰啼【杜甫】腸斷舊遊從一別【沈彬】尋溪【嚴維】不是花迷客自迷【李商隠】

踏莎行【中秋席上送吳孝亷南還】

積水深沈【盧綸】平原廣潔【張南史】夕陽照个新紅葉【司空圖】秋風滿樹鵲南飛【儲嗣宗】不寒不暖看眀月【徐凝】風月相知【上官昭容】故人離別【顧況】世間惟有情難說【同上】百壺那送酒如泉【杜甫】但湏茗艼酬佳節【杜牧】

臨江仙【客東甌懷歸】

何處春風吹曉幕【顧況】蠻江豆防連生【韓偓】故鄕七十五長亭【杜牧】欲尋芳艸去【孟浩然】不遣栁條靑【李白】自是不歸歸便得【崔塗】津頭日日人行【皇甫冉】可憐寒食與淸眀【明皇】落花相與恨【韋承慶】江樹逺含情【宋之問】

又【峽中望飛來寺】

兩岸靑山相對出【李白】至深至淺淸溪【李冶】寒猿晴鳥一時啼【白居易】泉聲咽危石【王維】艸色引長隄【皇甫冉】乘興輕舟無近逺【賈至】人隨流水東西【劉長卿】夜深臺殿月髙低【杜牧】橋回忽不見【岑參】山木萬株齊【劉長卿】

又【寄題澹公丹霞精舍】

蘭若去天三百尺【岑參】生涯一片靑山【顧況】朝看飛鳥暮飛還【李頎】愛玆山水趣【閻防】還肯到人間【張謂】風景蒼蒼多少恨【劉滄】猿聲南接荊蠻【令狐楚】樹深藤老竹環【白居易】何時一茅屋【杜甫】吾黨共追攀【賈島】

又【汾陽客感】

無限塞鴻飛不度【李益】太行山礙幷州【白居易】白雲一片去悠悠【張若虛】饑烏啼舊壘【沈佺期】古木帶髙秋【劉長卿】永夜角聲悲自語【杜甫】思鄕望月登樓【魏扶】離腸百結解無由【魚機】詩題靑玉案【髙適】淚滿黒貂裘【李白】

又【胡天岫移居審山寄之】

新買雙溪定何似【王維】條桑種杏何人【皇甫冉】園收芋栗未全貧【杜甫】水靑嶂合【孟浩然】山逼畫屏新【李白】詩酒尙堪驅使在【杜甫】經過北裏南鄰【王維】性情嬾慢好相親【白居易】逺尋畱藥價【杜甫】小睡憑藤輪【同上】

又【懷歸寄周靑士繆天自】

流落天涯誰見問【韋莊】一生判卻歸休【栁宗元】漁竿消日酒消愁【髙駢】黍苖侵野徑【虛中】竹樹繞春流【張謂】想得故園今夜月【錢翊】還應先照西樓【韓偓】挐煙閒弄个漁舟【陸蒙】名山思徧往【賈島】作意共君遊【張籍】

南樓令

香萼媚紅滋【徐彥伯】微芳不自持【張九齡】陟秦臺【上官昭容】俯盼喬枝【同上】獨倚防幹正惆悵【張蠙】三月盡艸靑時【韓偓】揮手碧雲期【楊諌】空歌悲莫悲【閻寛】落花飛【王勃】逺近涼颸【宋華】別恨最深何處寫【李端】兩不見但相思【李白】

又【春愁】

細艸緑汀洲【李嘉祐】斜陽下小樓【杜牧】一回來【白居易】使我生憂【韓愈】記得玉人春病後【薛能】生枕上起眉頭【魏扶】此意重悠悠【楊巨源】此情非自由【戴司顏】笑春風【李白】胡不爲畱【韓愈】欲寄相思千里月【杜牧】君不見曲如鉤【齊已】

蝶戀花【春暮】

滿眼流光隨日度【元稹】晨往東臯【王維】花雜重重樹【杜甫】最是一年春好處【韓愈】王孫不耐如絲雨【髙蟾】欲訪桃源入溪路【王昌齡】臨水鳴琴【宋華】不覺芳洲暮【鄭愔】落日已將春色去【李昌符】生憎燕子千般語【駱賔王】

又【錢塘觀潮】

楓浦客來煙未散【許渾】如訴如言【羅隠】漸落分行鴈【李嶼】解道澄江淨如綀【李白】風翻白浪花千片【白居易】細雨濕衣看不見【劉長卿】浩汗連緜【張希復】地闊平沙岸【杜甫】信宿漁人還泛泛【同上】富陽山底樟亭畔【白居易】

又【閒適】

帳裏鑪香春夣曉【韓翃】雀噪荒村【王維】花落知多少【孟浩然】寂寞柴門人不到【王維】橋邊日日看芳艸【皇甫冉】小舫一艘新造了【白居易】有竹千竿【同上】水葉分蓮沼【髙正臣】行處便吟君莫笑【薛能】一生飲酒花前老【張籍】

又【詠春雨】

江海茫茫春欲徧【劉長卿】艸細堪梳【李賀】野色寒來淺【羅隠】向晚因風一川滿【薛奇童】蘭閨栁市芳塵斷【駱賔王】越女含情已無限【羊士諤】杉篠萋萋【蕭穎士】天畔登樓眼【杜甫】此夜斷腸人不見【顧況】紗牕只有燈相伴【裴恱】

漁家傲【贈別】

花面鴉頭十三四【劉禹錫】調箏夜坐燈光裏【王諲】行到階前知未睡【無名氏】揮玉指【閻朝隠】掩抑聲聲思【白居易】防得離人無限意【鄭谷】杯傾別岸應湏醉【羅隠】曽向五湖期範蠡【韋莊】防千里【盧仝】如何遂得心中事【劉言史】

十拍子【同李武曽潘次耕蔡竹濤過玉泉山寺】

上苑離離鶯度【劉方平】前溪漠漠花生【周賀】溪畔數鷗閒不起【殷文圭】馬上吟詩卷已成【法振】千山冰雪晴【盧綸】魚网平鋪荇葉【李嘉祐】板橋人渡泉聲【顧況】行殿有基荒薺合【許渾】竹塢無塵水檻淸【李商隠】偏傷逺客情【陶翰】

天仙子【惜春】

何許相逢緑楊路【劉禹錫】萬疊春波起南浦【張泌】碧雲芳艸雨依依【韋莊】君莫訴【無名氏】相思苦【王勃】況是靑春日將暮【李賀】昨夜東風還入戶【郎士元】燕子不歸花著雨【韓偓】今朝誰

是拗花人【李賀】春已去【王建】畱不住【李萼】此地獨來空繞樹【張籍】

又【喬柱史壽詞】

秋水才深四五尺【杜甫】湖館翛然無俗客【裴夷直】種松皆老作龍鱗【王維】防一隻【白居易】鶴一隻【吳融】周步一池消半日【皮日休】顏貎只如三二十【徐凝】年來漸覺頾須黒【劉商】人間豈不是神仙【劉眞】紫毫筆【白居易】瑚席【顧況】滴露研朱防周易【髙駢】

風入松【憶別】

楚腰纖細掌中輕【杜牧】出水舊知名【李商隠】數聲風笛離亭晚【鄭谷】猶宛轉【陸士修】久住云駢【樂章】獨望天邊初月【竇余】殷勤逺別深情【嚴維】流年堪惜又堪驚【趙嘏】秋水緑痕生【楊巨源】魂銷事去無尋處【李中】西陵下【李賀】蕭颯松聲【上官昭容】惆悵空教夣見【韓偓】如何作得雙成【魚機】

滿江紅【春日懷歸】

燕燕於巢【顧況】捲翠幕【李萼】花張錦織【鮑溶】芳菲節【栁姬】光風轉蕙【樂章】漏添遲日【韓偓】世事浮雲何足問【王維】簾前春色應湏惜【岑參】勸少年【李紳】放意且狂歌【翁承贊】陳瑤席【王維】春向晚【劉禹錫】日西夕【李白】閒徙倚【吳融】長思憶【韓偓】只將琴作伴【白居易】東西南北【貫休】鄕信漸稀人漸老【許渾】流光易去歡難得【鮑防】早歸來【杜甫】已是十年遊【張喬】江南客【鮑溶】

水調歌頭【暮春山居】

返景照疎雨【李白】層閣有餘淸【蘇頲】浮雲捲靄【盧照鄰】獨樹花發自分眀【杜甫】池北池南艸緑【王建】共握手而相顧【徐堅】逺近聴泉聲【王勃】野果新成子【岑參】山鳥自呼名【宋之問】人寂寞【盧仝】山坱圠【盧照鄰】水澄【顧況】有竿斯竹【蕭穎士】無數春筍滿林生【杜甫】酌酒防臨泉水【王維】求壽藤與蟠木【元結】扶汝醉初醒【杜甫】宛是野人也【王維】無事亦無營【張九齡】

又【送孫無言歸黃山】

溪水碧於艸【岑參】輕枻理還【賀知章】故山南望何處【李嘉祐】三十二蓮峯【李白】懷宇宙以傷逺【陳子昂】送飛鳥以極目【李白】長揖古人風【駱賔王】意气百年內【賀遂亮】心事一杯中【髙適】碧煙上【沈佺期】觀瀑布【任華】舞蛟龍【李賀】白雲千里萬里【劉長卿】日色冷靑松【王維】攀石壁而無據【盧照鄰】撫桂枝以凝想【徐賢妃】魚鳥去來逢【李嶠】誰識巢居子【陳子昂】但訝鹿皮翁【杜甫】

滿庭芳【春暮入雲門山贈月公】

迸筍穿溪【成用】陰槐翳栁【蕭穎士】年華近過淸眀【韓翃】蒿深葉暖【貫休】路入亂山行【劉長卿】天下只應我愛【白居易】雲門寺【杜甫】薄地躬耕【王維】杳容與【顧況】深林倚策【耿湋】髙興小蓬瀛【姚崇】吾師無一事【李頎】松門石磴【白居易】繡澀苔生【李白】喜無多屋宇【杜甫】自足怡情【上宮昭容】夜後邀陪眀月【元稹】龕燈斂【段成式】印火熒熒【張希復】閒中好【鄭符】緑樽翠杓【夷陵女子】何忍獨爲醒【王續】歸田歌【柯翰周見過村捨夜話卽歸朝歡】

寂寞江天雲霧裏【杜甫】破屋數間而已矣【韓愈】風光便是武陵春【方幹】逍遙自有蒙莊子【趙彥昭】起來花滿地【於漬】淸溪一道穿桃李【王維】辟前軒【顏眞卿】田風拂拂【李賀】得酒且歡喜【韓愈】盤餐市逺無兼味【杜甫】客到但知畱一醉【李白】濁醪粗飯

任吾年【杜甫】憑君莫話封侯事【曹松】外物非本意【李頎】世情付與東流水【髙適】爲君題【岑參】洞天石扇【李白】丘壑趣如此【錢起】

沁園春【送曹子顧學士還南溪】

艸堂去來【白居易】有橋有【同上】有蒓有魚【蕭穎士】又不勞朝謁【白居易】趣侔江海【獨孤及】縱心放志【白居易】丈室安居【釋升】眀月淸風【陵女子】繡林錦野【貫休】秋水浮階澑決渠【杜甫】人來去【劉長卿】問家何所有【李頎】吾亦無餘【白居易】夜歸讀古人書【韓愈】一日日【白居易】鈔詩付小胥【杜甫】任頭生白髮【白居易】物兮無累【羅隠】歌齊曲韻【王勃】道著淸虛【範堯佐】松桂爲鄰【上官昭容】煙霞問訊【同上】聲利從來解破除【陸防】鸕鷀杓【李白】儻有人送否【王維】每駐行車【張籍】

曝書亭集卷三十

欽定四庫全書

曝書亭集卷三十一

翰林院檢討朱彞尊撰

書【一】

與李武曽論文書

僕自季夏與武曽別舟行無事每誦武曾送行之文𨿽未卽方駕乎古人其於今之爲古文辭者固已不侔矣日月逾邁易夏而冬知武曾近所造就當有十倍曩昔者然僕竊感古之君子往往以離羣索居爲過蓋切劘者寡則怠心乘之又恐武曾以僕之去復置古文於不講也故輒陳近日所得冀武曾垂聽焉僕之將遊大同也筮之得明夷之旣濟文曰箕子之明夷利貞私念昔之聖賢文明柔順防難而克正其志以之用晦而明天殆欲嗇我遇以昌我文未可知也旣至大同閉戶兩月深原古作者所由得與今之所由失嘿然以疑憬然以悔然後知進學之必有本而文章不離乎經術也西京之文惟董仲舒劉向經術最純故其文最爾雅彼揚雄之徒品行自詭於聖人務掇奇字以自矜尙安知所謂文哉魏晉以降學者不本經術惟浮誇是務文運之厄數百年賴昌黎韓氏始倡聖賢之學而歐陽氏王氏曽氏繼之二劉氏三蘇氏羽翼之莫不原本經術故能橫絕一世蓋文章之壞至唐始反其正至宋而始醇宋人之文亦猶唐人之詩學者捨是不能得師也北宋之文惟蘇明允雜出乎縱橫之說故其文在諸家中爲最下南宋之文惟朱元晦以窮理盡性之學出之故其文在諸家中最醇學者於此可以得其槪矣以武曾之才正不必博搜元和以前之文但取有宋諸家合以元之郝氏經虞氏集揭氏傒斯戴氏表元陳氏旅吳氏師道黃氏溍吳氏萊明之寧海方氏孝孺余姚王氏守仁晉江王氏愼中武進唐氏順之昆山歸氏有光諸家之文游泳而防繹之而又稽之六經以正其源考之史以正其事本之性命之理俾不惑於百家二氏之說以正其學如是而文猶不工有是理哉惟怠心乘之役於妻子衣食而輟置不講則其害有不可言者然吾黨處貧賤不堪之境尢當以艱貞自勵不可自夷其明此箕子所以處明夷之道也武曾聞之以爲然邪否邪相去四千里信問實難人旋之日幸賜報命並示近制以補區區之不及幸甚幸甚

與查韜荒弟書

與韜荒別六月矣前行至長洲時曾寓書左右以古文辭相勗不審別後進徳修業能直詣古人堂奧否文章之難古今不數僕頻年以來馳驅道途幸不後君子之敎然自商丘侯朝宗南昌王於一二子之外其合於作者蓋寡二子又未盡其蘊以死僕誠痛之比來京師五方之人操翰管而髙視者何啻百計求其若二子者已不多得況夫與古人方駕者哉旣又自念天之所以與我者未嘗有靳已則自棄而厚望於人非大惑歟由是日取六經諸史及唐宋元明諸家之文讀之惘然若有所遺亡而恍乎其有得也𨿽未敢遽附乎作者其於二子之文蓋或庶幾焉及之所可憾者與韜荒相去四千里無從討論得失不知是非果有當於作者否也記曰時過然後學則勤苦而難成獨學而無友則孤陋而寡聞今韜荒方在壯年又樂於取友吾黨之士可語者不乏相觀而善以防於成則惟韜荒是賴夫天之生才非必千里一賢百里一士棊布而星羅之蓋嘗聚於一境之內孔門四科逺者惟言子一人其餘類皆齊魯宋衛之士而廬陵南丰臨川近在數百里之內至眉山蘇氏乃萃於一門韜荒在吾黨試與二三子相勉無倦士貴立志志旣立而業不成未之聞也然後各出其言務勿戾於聖賢而有裨世敎使吾黨之文振起一境之內豈不盛哉其言之不怍恃韜荒之助我也

與髙念祖論詩書

京師苦寒念祖無恙伏承手敎再四諄諄以詩律下問念祖年齊於僕而謙以自牧若此又處客途窮乏之時饑寒奔走無一足以動其心惟風雅之是務是豈當世之士所能冀及者故輒陳萬一之得於左右惟髙明擇之僕之於詩非有良師執友爲之指誨也蓋嘗反覆求之其始若瞽之無相倀倀乎墜於淵谷而不知如是者十年不敢自逸然後古人若引我於周行而作者之意庶幾其遇之矣書曰詩言志記曰志之所至詩亦至焉古之君子其歡愉悲憤之思感於中發之爲詩今所存三百五篇有美有刺皆詩之不可已者也夫惟出於不可已故好色而不淫怨悱而不亂言之者無罪聞之者足以戒後之君子誦之世治之污隆政事之得失皆可考見故不學者比之墻面學者斯授之以政使於四方蓋詩之爲敎如此魏晉而下指詩爲緣情之作專以綺靡爲事一出乎閨房兒女子之思而無恭儉好禮廉靜疏達之遺惡在其爲詩也唐之世二百年詩稱極盛然其間作者類多長於賦景而略於言志其狀艸木鳥獸甚工顧於事父事君之際或闕焉不講惟杜子美之詩其出之也有本無一不關乎綱常倫紀之目而寫時狀景之妙自有不期工而工者然則善學詩者捨子美其誰師也歟明詩之盛無過正徳而李獻吉鄭繼之二子深得子美之防論者或詆其時非天寶事異唐代而彊效子美之憂時嗟乎武宗之時何時哉使二子安於耽樂而不知憂患則其詩𨿽不作可也今世之爲詩者或漫無所感於中惟用之往來酬酢之際僕嘗病之以爲有賦而無比興有頌而無風雅其長篇排律聲愈髙而曲愈下辭未終而意已盡四始六義闕焉而猶謂之詩此則僕之所不識也而念祖以未能工此爲慮是何足道哉比得念祖所爲述祖徳詩諷詠數過深有合乎古人恭儉好禮廉靜疏達之義此非有本者不能爲也而又謙以自牧無一足以動其心其進於古也不難耳僕自至大同未嘗爲詩辱索新詩無以報命謹錄雜文六首冀念祖敎其不及幸甚幸甚廣平之行何日與念祖同舟而來中忽相失不禁悢悢也

報李天生書

辱惠書以古文辭相勗足下負髙世之才所爲歌詩皆必傳之業而手敎諄摯抑何其自處之恭而稱許之過也文章之本期於載道而已道無不同則文亦何殊之有足下乃雲南北分鑣各行其志豈非以於鱗爲北而道思應徳熙甫數子爲南乎僕少時爲文好規仿古人字句頗類於鱗之體旣而大悔以爲文章之作期盡我所欲言而已我言之不工必取古人之字句始可無憾則字句工拙古人任之我何預焉乃深有契乎韓歐陽曾氏之文不自知其近於道思應徳熙甫數子也足下學博而才富英敏果銳之气直欲軼秦漢而上之視僕之所爲出唐宋之下宜其分鑣疾馳去之惟恐不速若僕之所期於足下則不惟不以唐宋之文彊足下以所不爲亦且不以秦漢之文爲足下勸勉蓋足下之所尙者文而僕之所期於足下者載道之謂也孔子曰辭達而已矣禮曰辭苟足以達義之至也詩曰人之好我示我周行夫適萬里者必於周行始之有人焉以爲周行人所共由不若轉而之層崖峻嶺𨿽極於嵩華恆岱之巓我未見其能達也己文之不能載道何以異此僕之深契夫韓歐陽曾氏之文者以其折衷六藝多近道之言非謂其文之過於秦漢也足下試取古人而神明之勿規仿其字句抗言持論期大裨於世道人心而不爲虛發將足下所謂分者未始不合也道一而己何南北之殊塗哉慺慺之誠忘其愚蒙而辧說於左右冀足下亮之而己

與顧寧人書

太原客館兩辱賜書贈以長律二百言久未得報去夏過代州遇蕭山天生道足下盛稱僕古文辭謂出朝宗於一之上僕之於文譬猶秋蟬蛩僅能逺去穢滓以自鳴其風露焉爾夫人所尙不同則文亦異焉足下謂僕之文異乎二子可也而豈遂過之與亟欲就見足下自訟其短旣至京師而足下已去見所撰詩本音謂三百篇無叶韻自僕思之聖人復起豈有易於足下之所云乎繼見足下與武子書論苓字音義之譌證以簡兮采苓之詩且廣引定之方中盧令車轔諸篇凡零令等字悉當讀若鄰足下之用心可謂勤矣然僕竊有疑焉采苓之詩曰采苓采苓首陽之顚釋者謂苓蘦也今甘艸是也而枚乘曰蔓艸芳苓李善注文選以爲苓古蓮字僕因是悟向者箋釋之誤蓋苓之爲蓮猶夫茄之爲荷爾蓮水花也而采於山巓五沃之土產蓮而首陽至瘠之地正以諭人言之不足信也而鄭氏以爲首陽山之上信有苓矣豈不謬哉揚雄之頌趙充國也曰明靈維宣戎有先零而漢書金城有令居郡則零令等字古之人類讀若憐而非鄰矣夫鄰之與憐其音𨿽通然亦不可不辧聞足下將攜是書刻之淮上故以是聞於左右僕之言本無足采足下試因其言而詳繹焉亦未必無小補也

報汪苕文戶部書

彞尊不敏言行不足取重鄕裏北來京師平生交遊惡其姓名之賤至有患難相援懿親相目者登其堂或避匿不出而執事無一言之介揖諸坐客之右有請必見規我以道徳繩我以文章此昔人所謂知己也遂忘其勢分之隔而遽以所生之墓銘爲請執事不拒纚纚數百言述先人之行義甚備且以子厚永叔二子爲諭彞尊受而讀之始而慚旣以感然不知涕洟之被面也古之葬者書賵於方書遣於防後乃納之以銘銘之作必其文辭之工卓然可傳於後庶足遺其子孫而信之百世近代不然往往就爵位相次者列其名以爲榮不復計辭之工否故公孤之葬不乞銘於卿大夫卿大夫之葬不乞銘於士則夫士之不得志以歿欲求卿大夫一言以志其墓抑又難矣往先曾祖賜葬日其神道碑例當請之宰輔是時閹寺擅政正人皆已去國在位者率非其人由是神道之碑闕焉至先大父卒亦未克表其墓自執事銘及先人而上及於先曾祖先大父幽潛之徳廉愼之節皆於執事之文信之是則執事一援筆而推賜及於數世向之所謂難者請之執事而遂得焉信夫道徳文章之交其異乎流俗者相萬也辱諭書法敬聞命矣竊更有請者先母唐家本華亭考諱允恭官石屏知州生平毅然不惑神鬼佛老之說有君子之守祖文恪公萬曆十四年賜進士第一人以禮部侍郎掌翰林院事卒贈尙書予謚匪特朝有正人之目所著家訓東南巨室以爲圭臬其地閥官世例得書顧執事略焉願得附書之不勝幸甚

報周靑士書

久不得足下書客自京師郵致一通發函誦之喜溢顏面至及交道之薄抑何言之悲也足下平居急人患難至稱貸益之自僕裏居時已有竊笑足下之愚者今坐困若是恆人之情方益誚訕之不置又誰援足下於阨者耶𨿽然足下其無患孔子曰富而能及人者欲貧而不可得也矧足下昔未嘗富而皇皇以及人爲念天𨿽欲長貧足下得乎足下但肆力文章勿以貧賤戚戚來敎云吾黨數人漂轉四方天自韜荒武曾類皆有所遇合而聽聞之謬謂僕以古文辭傾動一時比之不手之藥其業則均而洴澼絖封侯有異則僕誠有所未安僕頻年以來馳逐萬里歷遊貴人之幕豈非饑渴害之哉每一念及志已降矣尙得謂身不辱哉昔之翰墨自娯苟非其道義不敢出今則徇人之指爲之惟恐不疾夫人境遇不同情性自異乃代人之悲喜而彊效其歌哭其有肖焉否邪古之工於此者莫若陳琳阮瑀工而多者莫若劉穆之然傳於今者特少則以當時𨿽嘆其工而之三人者終未慊於心以爲不足傳而棄之者多也至徐幹懷文抱質有箕山之志自出其文爲中論傳世最久儒者取焉然則欲文之工未若家居肆志者之獨得矣足下方登古人之壇場而左右之於以裂土封侯蓋無不可若僕者乃所謂洴澼絖焉爾與足下別六年未得歸聞足下困阨不能救私心負疚無已束脩之入聊分銖兩爲卒歲之需傳天自已歸足下試取酒飲之告以鄙言則不特爲足下勉之而已

答孫侍郎書

昨酒間以玉劍相示彞尊疑不能決歸而中夜輾轉思古經籍所載未之或聞疑古琰圭之屬因作釋圭一篇以獻先生不罪其妄賜之手敎甚溫殆孔子有取狂簡之遺且赧且悚欲黙而不言慮無以答循誘之盛心故敢復奏記於左右來敎云圭下不應有一孔考鄭康成注周禮謂以組穿聯六玉溝瑑之中以斂屍賈公彥疏其義則云六玉兩頭皆有孔又於兩孔之間爲溝渠於溝之兩畔稍髙爲眉瑑而圭亦在六玉之中則其有孔不足異也來敎又云元人大朝防陳玉斧於酒海前斧亦殷時物斧可玉則劍亦可玉夫彞尊之致辧非劍者以玉劍之未見於經也若玉斧則記有之矣明堂位曰朱幹玉戚注以爲戚斧也春秋傳曰鏚鉞秬鬯詩曰干戈戚揚釋者以戚爲斧以揚爲鉞蓋其大小異名則元人所陳正記之所云玉戚是已彞尊不學狃於章句六經之所無者不敢遽定其有伏惟先生深思好古當世博物之君子無以逾焉願更聞玉劍之義俾小子知所裁勿令釋圭之言貽笑於世斯幸甚矣

與越辰六書

七發廣陵之曲江卽浙江曲與折義均也故其詞曰弭節伍子之山通厲骨母之場注以爲骨母胥母之譌也水經注浙江水流兩山之間江川急濬兼濤水晝夜再來至二月八月最髙潮水之前揚波者伍子胥後重水者大夫種是以枚乘曰海水上潮江水逆流似神而非於是處焉其詮釋最確曾鞏序鑑湖圖有所謂廣陵斗門者在今山陰縣西六十里去浙江不逺而錢塘郭外有廣陵侯廟迄今猶存至若江都之更名廣陵在元狩三年時乘已卒不應先見之於文是七發之廣陵非江都也明矣又元至正元年省試羅剎江賦試者三千人獨錢惟善以錢塘江爲曲江遂聞於時號曲江居士載記歷歷可證顧世人以廣陵二字遂誣曲江在揚州指城東小水以實之可笑也比見足下榜門書廣陵濤字流俗相沿無足怪特不宜誤自足下故以奉聞惟垂察

與魏善伯書

叔子至述足下甚賞鄙文貽以刻集爲僕序集唐詞襃譽太過不敢當僕延跂足下久意得把手揚州不謂溯江徑返然古人相知有交深謀面之前者不在合並之速也方今作者寥寥可數足下弟晜父子各出其文相雄長盛矣而足下才多無所不有𨿽然名之所指毀易歸焉故立言尢不可不愼伏讀集中正韻竊取一卷僕不能無規於足下聲韻之書自魏晉已有之李登之聲類呂靜之韻集是已外此周研張諒段王該李槪夏侯詠等各有成書少者三四卷多至四十餘卷惟沈約所撰四聲譜見於隋志僅一卷其非全韻可知至唐四庫書目不載則已亡之唐初奉爲章程者陸法言切韻其後孫愐刋正爲唐韻宋陳彭年再修廣韻丁度定集韻景祐以還行禮部韻略紹興間毛晃之增韻出廣韻久而漸廢蓋韻凡數更己非法言之舊然分韻二百有六部未之有易也淳祐中平水劉淵始並爲一百七韻曰壬子新刋禮部韻略足下所見今世所存特劉氏之韻爾顧目爲沈氏書加以詬詆其毋乃重誣古人矣乎僕以爲韻之失不在分而在合足下怪門存吞恩不應在元韻而文韻內有勤斤殷欣等字謂分之無所分夫自二百六部未合門存歸於魂吞恩歸於痕未嘗在元韻而勤斤等字則自屬殷部足下試取杜甫詩誦之凡勤斤字寧與眞同用無有與文同用者然古人分韻𨿽嚴通用甚廣如眞至仙爲部十四皆得相通蓋嚴則於韻之本位豪釐不爽通則臨文不至牽率而乖其性情亂之自劉氏始乃後之人於此取古詩書篇什悉以己意紊之或見而恚遂力詆伏生毛公之非可不可也且韻書之作自李登以下南人蓋寡沈氏書旣無存傳者陸氏切韻爾法言家魏郡臨漳同時纂韻八人惟蕭該家蘭陵其餘或家範陽【慮思道】或家狄道【辛徳源】或家河東【薛道衡】或家頓丘【李若】或家臨沂【顏之推】及沛【劉臻】類北方之學者黃公紹失考謂韻書始自江左本是吳音者妄也至正韻成樂【韶鳯】宋【濂】諸君子則皆南人矣足下詆北人之書爲鴃舌蠻音旣不足服其罪意欲力崇正韻而反詬厲南人何哉僕非敢好爲排擊也以足下愛我無以報願附諍友之義望足下亟攺正孔子曰過而不攺是謂過矣

寄譚十一兄左羽書

江生自昌平至述十一兄比來頗有不豫之色叩其故則以賢主人好音樂延吳下歌板師所進食單恆倍主客之奉思辭之歸弟以爲不足介意也昔者孔子以燔肉不至行穆生以醴酒不設去則以先至後不至先設後不設是謂禮貌衰則去之去之固宜已在易同人之象曰君子以類族辧物蓋物各有族在人類而辧之君子惟自審其分處焉斯無不自得矣不觀夫昏者乎娶妻而納采儷皮純帛可也至於買妾有費百金者若欲落營妓之籍非千金不可其流愈下其直益髙禮固有以少爲貴者且歌板師之敎曲在兄未適館以前主人旣置之別館不與共席每食但與兄偕則能類族辧物矣食單之丰譬諸以魚飼貍以肉餵犬於兄何損焉孟子有言飲食之人則人賤之兄若引去不知者將以兄爲飲食之人其可哉故特附書左右惟垂聽焉

曝書亭集卷三十一

欽定四庫全書

曝書亭集卷三十二

翰林院檢討朱彞尊撰

書【二】

史館上總裁第一書

彞尊來自田間學無師法一旦入著作之庭備員纂史受

命以來憢憢惴惴伏念史尙三長而不有其一何以克副厥任猶幸有閣下總率之可以無恐今開局逾月矣顧未見體例頒示竊有所陳造門者再未值歸沐之暇敢奏記於左右歷代之史時事不齊體例因之有異班固書無世家而有後戚傳已不同於司馬氏矣範蔚宗書無表志後人因取司馬彪續漢書志以爲志又不同於班氏矣蓋體例本乎時宜不相沿襲故漢之光武唐之孝明宋之眞宗皆嘗行封禪之禮作史者不必效史遷而述封禪之書也徳星慶雲醴泉甘露器車龍馬嘉禾瑞麥一角之獸連理之木九莖之芝不絕於世作史者不必效北魏南齊而述符瑞之志也此志之不相沿襲也班史第古今人表上及於皇初歐陽子紀宰相世系下逮於子姓遼之遊幸金之交聘他史無同焉者此表之不相沿襲也史記列傳有滑稽日者五代有家人義兒伶官宋有道學他史無之此傳之不相沿襲也至若皇后一也尊之則附於帝紀抑之則冠於臣傳公主一也或爲之傳或爲之表釋老一也或爲之志或爲之傳餘如天文五行或分爲二職官氏族或合爲一然則史蓋因時而變其例矣明三百年事有創見者建文之遜國革除長陵之靖難裕陵之奪門宜何以書躋興獻王於廟存之則爲無統去之則沒其實宜何以書志河渠者前史第載通塞利害而已明則必兼漕運言之而又有江防海防禦倭之術宜何以書志刑法者前史第陳律令格式而已明則必兼廠衛詔獄廷杖晰之宜何以書若夫志地理則安南之郡縣朶顏之三衛曾入圖版旋復棄之又藩封之建置衛所之參錯宜何以書至於土司之承襲順者有勤王之舉反側者興徵討之師入之地誌則不能詳其事入之官制則不能著其人宜何以書凡此皆體例之當先定者也又魏定黔成英臨淮諸國衍聖一公咸與明相終始則世家不可不立惟是張道陵之後靦顏受世祿奉朝請於義何居然竟置不錄難乎免於闕漏宜何以書此亦體例之宜審量者也蓋作史者必先定其例發其凡而後一代之事可無紕謬彞尊不敏麤舉大綱伏希閣下不遺葑菲之末而垂采焉示之體例俾秉筆者有典式譬諸大匠作室必先誨以規矩然後引繩運斤經營揆度崇庳修廣始可無失尺寸也矣惟閣下垂察幸甚幸甚

史館上總裁第二書

日者上書籖室以作史宜先示體例閣下不罪其戅闕門相見有晬其容語以史館先務無妨盡言閣下之量可謂以虛受人矣彞尊嘿而不陳何以答閣下之慰誨乃復破墨伸紙載布腹心冀閣下垂采史館急務莫先聚書漢之陳農唐之李嘉祐明之歐陽佑黃盅危於幰呂復前代率命采書之官括圖籍於天下矧明史一代之典三百年之事迹詎可止據實錄一書遂成信史也邪明之藏書玉牒寶訓貯皇史宬四方上於朝者貯文淵閣故事刑部卹刑行人奉使還必納書於庫以是各有書目而萬曆中輔臣諭大理寺副孫能傳中書舍人張萱等校理遺籍閣中故書十亡六七然地誌具存著於錄者尙三千餘冊閣下試訪之所司請於

朝未必不可得又同館六十人類皆勤學洽聞之士必能記憶所閱之書凡可資采獲者俾各疏所有捆載入都儲於邸捨互相考索然後開列館中所未有文集奏議圖經傳記以及碑銘志碣之屬編爲一目或仿漢唐明之遣使或牒京尹守道十四布政使司力爲搜集上之史館其文其事皎然可尋於以采撰編次本末具備成一代之完書不大愉快哉昔者元修宋遼金史袁桷列狀請搜訪遺書自實錄正史而外雜編野紀可資證援參考者一一分疏其目具有條理語有之前事之不忘後事之師也閣下其畱意焉

史館上總裁第三書

采書之議閣下旣信鄙言行之將來史館不患無書考證矣獨是體例猶未見頒而同館諸君紛紛呈列傳槁於掌記館中供事遂相促迫且將閣下之命謂元史纂修不過六七月告成具槁宜速此則彞尊之所不識也昔幹寶勒晉紀先立凡例凡例旣立然後紀傳表志相符貞觀撰晉書體例出於敬播於是李淳風於志寧等則授之以志孔頴達等則授之以紀傳治平撰通鑑先編叢目艸卷艸卷責之範夢得積至四丈截爲一卷於是兩漢則授之劉攽三國六朝隋則授之劉恕唐五代十國則授之範祖禹以故事無闕漏而文不繁複是史家之遺法也司馬遷續其父談之書以爲史記班固續其父彪之傳以爲漢書李百藥續其父徳林之紀傳以爲北齊書皆再世而就至姚思廉梁陳書曾鞏謂其歷三世傳父子數十歲而乃成隋書始於王劭次以顏師古次以魏徵等其十志成於髙宗時歲月更久蓋史之難成如此若夫元史其先開局纂修一十六人其後續纂一十五人合計其成僅十三月爾其文蕪其體散其人重復旣有蘇布特矣而又別出雪不臺旣有鄂勒哲圖矣而又別出鄂勒哲巴圖爾旣有舒穆嚕額森矣而又別出舒穆嚕阿實克以及阿都齊呼喇珠兩人旣附書於哈噶斯齊都爾之傳矣而又爲立傳至於作佛事則本紀必書遊皇城入之禮樂志皆乖謬之甚者以宋濂王褘一代之名儒佐以汪克寛趙汸陳基胡翰貝瓊髙啟王彞諸君子之文學經術宜其陵軼前人顧反居諸史之下無他迫於時日故也伏惟閣下幸勿萌欲速之念當以五年爲期亟止同館諸君勿遽呈槁先就館中所有羣書俾纂修官條分而縷析區而芋疇事各一門人各一冊俟四方書至以類相從續之少者扶寸多者盈丈立爲艸卷而後妙選館中之才運以文筆刪削捲成一篇呈之閣下擇其善者用之或事有未信文有未工則閣下防定斯可以無憾矣不然朝呈一槁焉夕當更此呈一槁焉彼或異若築室於道聚訟於庭糠防雜揉嵌罅分裂記述失序編次不倫閣下且不勝其勞𨿽欲速而汗靑反無日也新唐書之成歷十有七年而紀表志傳書出兩手吳縝猶起而糾其繆況體例莫定艸卷未編而以六十人之槁錯陳於左右其何以詮擇而防於一劉知幾曰書彼竹帛事非容易閣下勿易視之幸少寛其期毋或如元史之牽率必攺圖焉仿貞觀治平之遺法而後可爾

史館上總裁第四書

伏承閣下委撰明文皇帝紀彞尊本之實錄參之野紀削繁證謬屏誣善之辭擬槁三卷業上之史館矣昨暏同館所纂建文帝紀具書燕王來朝一事合之鄙槁書法相違彞尊愚闇匪敢露才揚己暴人之短惟是史當取信百世詎可以無爲有故敢述其所聞復上書於閣下明太祖之崩在洪武三十一年五月遺詔諸王各於本國哭臨不必赴京逾月而訃至燕燕王抵淮安敇令歸國斯太祖實錄史臣曲筆謂用事者矯詔卻還當在是年之秋也時方執周王橚廢爲庶人是冬齊王槫有罪召入京畱之燕王方慮禍及歸國恐後因簡壯士爲護衛迨齊王之入燕且益懼焉肯以次年來朝身犯危地而且傲慢無禮由皇道入登陛不拜致監察禦史曾鳯韶戶部侍郎卓敬一劾王大不敬一請徙封南昌建文帝不報而燕世子及弟髙煦適以三月至京師譬諸虎離其穴盡將虎子深入坎窞陷穽之中縛之一二獵夫力爾𨿽至愚者勿爲而謂智慮絕人之燕王爲之乎且燕世子之來在三月則是時燕王猶未反國野史稱文皇遣之來誰實遣之姜淸祕史據南京錦衣衛百戶潘暄貼黃冊內載校尉潘安二十三日欽撥隨侍燕王還北平以爲來朝之驗似若可徵然稽之實錄靖難師駐龍潭帝顧望鐘山愴然下淚諸將請曰禍難垂定何以悲爲帝曰吾異日渡江卽入京見吾親比爲姦惡所禍不渡此江數年今至此吾親安在瞻仰孝陵是以悲爾然則太祖崩後燕王未嘗入朝可知已蓋革除年事多不足信卽燕王來朝不足信者一也金川門之變實錄稱建文帝闔宮自焚中使出其屍於火越七日備禮葬之遣官致祭輟朝三日野記則雲松陽王景請以天子之禮葬文皇從之夫旣葬以天子未有不爲之置陵守冢者而鐘山左右無之則備禮云者亦史臣欺人耳目焉爾矧孝陵渴葬文皇責建文以庶人之禮葬其祖又豈肯以天子禮葬建文乎不足信二也北京金山口景陵之北相傳有天下大師之塔謂是建文帝墳此尢無據彞尊嘗登房山山隅有亂塔寺瘞僧骨不可數計繞山村落田中亦多僧塔或題司空或題司徒或題帝師國師蓋遼金元舊制則然所稱天下大師不足爲異而乃誣爲建文帝墓旣云不封不樹矣其誰復立石爲表不足信三也從亡隨筆稱太祖預貯紅篋於奉先殿側四圍以鐵錮之鎖二亦灌以鐵汁程濟破之得三度牒濟爲帝祝發旣扶帝出聚寶門矣不應復折而至神樂觀不足信四也致身錄帝至鬼門從者八人牛景先用鐵棒啟之而出考是日乙丑文皇一入金川門卽分命諸將守京城及皇城鬼門非無人之境爲景先者持鐵棒啟門守城將士豈無一人見者不足信五也建文帝旣自焚方先生孝孺衰杖哭闕下語文皇曰成王安在此事之所有也至文皇謂曰獨不顧九族邪答曰便十族柰何因並其弟子友朋爲一族戮之此則三家邨夫子之說矣歐陽夏侯尙書𨿽云九族者父族四母族三妻族二而馬鄭俱云九族上自髙祖下至孫九峯蔡氏從之故世之言九族者名爲九其實本宗一族爾迨秦漢誅及三族則兼逮母妻之黨邨夫子不知九族尙輕三族爲最酷而造爲是說使文皇果用是刑無捨母妻之族而遽株及於弟子友朋者且正學之友最莫逆者無如宋仲珩王孟緼仲縉鄭叔度林公輔諸人故叔度之弟叔美叔端仲縉之子叔丰皆爲及門髙弟諸君惟仲縉先卒其餘當日咸不及於難緝其遺文以傳足以破野史之謬不足信六也實錄文皇旣入卽收孝孺旋執泰子澄至闕同磔於市所牓姦黨二十五人鄭賜黃福尹昌隆在其列不聞伏法又靖難師起北平所司州縣官棄職逺避朱寧等二百一十九人亦未嘗悉誅獨大理少卿胡閏野史謂抄提男女二百一十七人俱死外遣戍者又一百一十四人而奉天刑賞錄載茅大芳妻死上命飼狗不應若是之酷不足信七也萬曆初以建文帝所遺三詩宣付史館竊疑是防竄元之故臣憶庚申君之作若天命潛移四海心一語豈出之帝口乎不足信八也鐵鉉二女沒入敎坊世傳七言二詩乃吳人範寛題老妓捲而作載皇明珠玉集中好事者巧爲傅防不足信九也河西傭川中補鍋匠雪庵僧東湖樵夫潔其身隱其名姓據傳聞以書奚而不可乃慿轉輪殿防嚙余冊一一實之不足信十也文皇實錄載壬午歲七月命前工部尙書嚴震直戶部致仕尙書王鈍應天府尹薛正言分往山西山東陜西巡視俾奏利獘震直受詔至山西九月病卒於澤州公廨初不聞震直督餉山東爲北兵縛置布囊夾以兩馬舁至京後使安南回滇遇建文帝慚憤吞金死也況震直之卒忠誠伯茹瑺撰神道碑可證吞金之事不足信十一也至若因楊行祥事而移之楊應能王元美辧之矣不足信十二也因史仲彬之名而造爲致身錄久而附益之或又有駮之者不足信十三也世之論者以革除靖難之事載諸實錄者皆曲筆無寧取之野史然實錄之失患在是非之不公然人物可稽歲月無舛後人不難論定至遜國諸書往往以黎丘之鬼人觀聽以虛爲實以僞亂眞其不滋惑焉者寡矣閣下宜辧去其惑曉然開諭同館毋相矛盾作史之貴乎有識者此也故因燕王來朝一事而兼及之惟閣下澄鑑不宣

史館上總裁第五書

昨過髙齋值閣下他出閽者延客坐案有閣下手疏史目蓋體例初槁取而誦之有儒林傳又有道學傳閣下講明正學探洛閩之淵源欲爲道學立傳固宜然彞尊竊以爲不必也傳儒林者自司馬氏班氏以來史家循而不攺逮宋王偁撰東都事略更名儒學而以周張二程子入之元修宋史始以儒林道學析而爲兩言經術者入之儒林言性理者別之爲道學又以同乎洛閩者進之道學異者置之儒林其意若以經術爲麄而性理爲密朱子爲正學而楊陸爲岐塗黙寓軒輊進退予奪之權比於春秋之義然六經者治世之大法致君堯舜之術不外是焉學者從而修明之傳心之要防極之理範圍曲成之道未嘗不備故儒林足以包道學道學不可以統儒林夫多文之謂儒特立之謂儒以道得民之謂儒區別古今之謂儒通天地人之謂儒儒之爲義大矣非有遜讓於道學也且明之諸儒講洛閩之學者河東薛文淸公而外寥寥數人薛公立傳當在宰輔之列今取餘子標爲道學上不足擬周程張朱下不敵儒林之盛則莫若合而爲一於篇中詳敍源流所自覽者可以意得此彞尊前書所云體例不必沿襲者也狂簡之言不知所裁惟閣下審擇之

史館上總裁第六書

尊自入史館受閣下知己之言忘其檮昧屢奏記於三席顧念同館諸君授之以簡初無質難而獨一新進防防於左右難乎免於躁人之譏然有不容己於言者敢再陳之國史者公天下之書也使有一毫私意梗避其間非信史矣明自萬曆間顧髙諸君子講學東林書院士大夫向風景從主持淸議久而漸成門戶不得其門入者分鑣而馳遷染之塗旣殊相爭如水火當是時中立不倚者寡矣究之東林多君子而不皆君子異乎東林者亦不皆小人作史者當就一人立朝行已之初終本末定其是非別其白黑不可先存門戶於胸中而以同異分邪正賢不肖也大扺小人之交無所不比而君子或有所不同方宋盛時晏殊爲相範仲淹參知政事杜衍爲樞密使韓琦富弼副之可云同心輔政者矣及趙元昊叛仲淹主調發弼不主調發衍是弼議殊是仲淹議若不相能者然旣而退朝語笑無間惟其是非同異一出於公故能成慶曆之治東林之君子則不然一言之合則以爲同道而信之終身一言之乖則斥爲匪人懷惡而不復親比居田間者遙制朝柄而庠序之士立文社應之轉相慕襲膠結而不可解異議者一發而不勝乃樹援以爲敵久而假宦寺之權以禍君子未始不由君子之疾惡過激也使克如晏範杜韓諸老和而不同羣而不黨寧有是哉毎見近時之論其人而東林也𨿽晚而從逆必爲之曲解攻東林者殉國之難人所共知終以爲僞執門戶以論人是非之不公其獘有不可勝道者已彞尊先曾祖太傅文恪公廉節自勵中立無黨以禮部左侍郎攝本部尙書事請冊立東宮公私疏凡七十上流傳者二十餘篇存之史館其言最切直者劾鄭國防大指謂明外戚不預政事冊立匪國泰所宜言當時貴妃親懿咸爲側目其後冊立防下儀注皆先公預定出諸袖中且上言國朝冊立東宮無謁謝貴妃四拜之禮宣徳嘉靖舊儀與今有別故實錄特書是年禮臣悉從裁革不敢援故事以請而郭文毅公遺先公書以先公議禮疏誾誾侃侃百折不回比之中流砥柱顧先公諸疏世或移置他人姓名若吳人文秉撰先撥誌始一書凡涉冊立事纖悉具錄獨於先公劾國泰曁裁革貴妃四拜禮皆削而不書無他以先公名不入東林黨籍也秉爲文肅公子文肅中天啟壬戌進士第一人是年先公實主防試文肅固先公所取士也𨿽淵源有自而秉一字不以假人其待中立者且然況與東林樹敵者乎卽此一家一事言之黨人之是非公乎不公閣下可以審察矣彞尊非不知是言出必有唾其面者然而國史天下之至公不得以一毫私意梗避其間者也區區之誠以南董望閣下冀裁擇焉

史館上總裁第七書

明史成書莫難於萬曆之後稗官踳駮是非易以惑人至崇禎一朝無實錄依據尢難措手日者閣下選同館六人先纂長編可謂得其要矣長編成於李燾其防寧失於繁毋失於略故國史官文書而外家錄野紀靡不鉤索質驗旁互而參審焉無妨眾說並陳艸創討論而防於一今則止據十七年邸報綴其月日是非何以明同異何以別掛一而漏萬失燾之體例矣家錄野紀𨿽未足盡慿然亦當錯綜詮次而後是非不可揜本末具見閣下奚不取諸史館四方所上之書凡涉崇禎朝事俾纂修者一一穿聯之又是時朝中朋黨堅不可化封疆將帥率以愛憎廢置而賢不肖無分焉若袁崇煥之死錢龍錫之獲罪負天下之至冤而黨人恨不食其肉非覩

太宗實錄何由知計出於反間乎蓋以

本朝檔子合之崇禎邸報逺不相蒙是必兼聽並觀而後可審其功罪至於甲申冦難朝野相傳謂懿安皇后不死然

世祖實錄大書元年五月葬明天啟皇后張氏於昌平州足以洗其冤矣他若莊烈湣皇帝之諡定自

本朝而野紀紛紜或書思宗烈皇帝或書毅宗烈皇帝或書威宗烈皇帝或書懷宗端皇帝宜以後定之謚大書簡端者也又甲申殉難諸臣俱經

錫謚應特書於傳後而內官從死者或云王之臣或云王之心或云王之俊其實則王承恩

章皇帝有諭祭文此明徵矣又莆田王公家彥以兵部右侍郎協理戎政亦死甲申之難見聞者無異辭乃順治九年

章皇帝軫念殉國諸臣

特命禮部錫謚易名二十五人而典禮者獨遺王公不與謚豈非闕典也與側聞順治二三年各省巡撫題報崇禎閒死事諸臣方之野紀當得其實亦宜分年書之閣下奚不請於

朝暫假

文皇帝

章皇帝兩朝實錄亟令史館監生謄一副本庶纂修者得以參詳同異而不失之偏此非小補也不然以宜書者不書是編出覽者將謂識大識小無一具焉可不深慮也哉

曝書亭集卷三十二

欽定四庫全書

曝書亭集卷三十三

翰林院檢討朱彞尊撰

書【三】

上山東巡撫張公書

彞尊聞之古者立學必釋奠於先聖先師周公孔子是已孔頴達曰周公孔子皆爲先聖近周公處祭周公近孔子處祭孔子蓋古之語道統者必兼周公孔子東漢永平二年命辟雍郡縣學並祀周公孔子唐武徳二年亦詔國子學並立周公孔子廟至永徽中以周公爲先聖孔子爲先師逮顯慶二年依羣臣議以周公配享武王始專祀孔子宋眞宗大中祥符元年諡孔子曰文宣王諡周公曰文憲王追崇之典並垂國史夫堯舜禹湯之道自周公傳之文武之徳周公成之詩書禮樂易自周公制作而纘述之有周公繼往開來於前斯孔子集大成於後皆功在萬世者也孔子之裔自漢以後或爲大夫或爲君或爲侯或爲公其支子爲五經博士或知仙源曲阜縣事代有顯爵獨周公子孫唐髙祖𨿽博求其後究未爵以官祥符幸魯僅一表其門閭而已彞尊昔謁孔林望見周公有廟在曲阜縣治東北三里詢其子孫猶聚族而居蓋自伯禽少子魚封於東野有田一成因以爲氏其譜牒有東野志世次可考及伏謁廟下丰艸不除檐棟悉壊惟垣墻尙蔽行路而已因言之巡撫劉公【芳躅】請立博士公卽屬彞尊代爲作奏將聞於朝矣吏言前巡撫周公【有徳】曾請而不

允劉公不爲奪也防柯給事【聳】疏請以方孝孺從祀孔子之廡爲部臣駮詰幕客以此阻公公乃不果彞尊至今有餘憾焉伏覩孔氏弟子顏曾仲孟皆立五經博士下至宋儒二程子朱子亦皆有博士世襲而先聖周公反不得下同於有宋諸儒於義有未安者玆遇

翠華東巡襃崇先聖之日執事試以上請度無不允擇東野氏之宗子授以五經博士世襲其爵以奉祀周公俾千載之下大書特書曰立周公後爲五經博士自康熙二十三年始百王未行之典自執事請之皇上允而行之豈非不朽盛事哉然專愚之見竊慮復有阻執事者魯經曰見義不爲無勇也執事曩居言路知無不言天下之大勇無過執事故敢以是言進惟畱意焉

【是年昆田在張公廨中公得書卽艸奏置行笈中乘間欲上而東野氏裔沛然迎】

【駕直前天語甚溫公謂】

【殊恩宜出自上遂焚其艸男昆田謹識】

與胡解元書

秋試得足下卷時文爾而不苟如是信足下能道古者比相見有恂其容有藹其言益喜心賞之不謬旣退足下遇僕熟客於塗告以僕對門下士不當呼兄又足下自稱門生而僕不應以是致疑僕過矣從乎俗也昔者孔子於其徒曰蒧曰由曰求曰雍曰回曰柴曰賜曰偃曰赤曰商曰須曰參曰師曰予曰棖皆直呼其名至孟子則不然樂正子髙子公都子萬章公孫丑陳代彭更第稱曰子孔孟相去僅百年爾而習俗之移人已若是𨿽聖賢不得而反古也至若門生弟子之稱蓋有別矣歐陽子曰受業者爲弟子受業於弟子者爲門人論語爲孔子而作所雲門人皆受業於弟子者也顏淵死門人厚葬之此顏子之弟子也子出門人問此曾子之弟子也子疾病子路使門人爲臣又門人不敬子路此子路之弟子也子夏之門人問交於子張此子夏之弟子也孟子門人治任將歸入揖於子貢此子貢之弟子也孔子曰自吾得回門人日親回無繇之子本門人也而列爲弟子此門人所以日親也孔子旣卒門人疑所以服禮弟子之於師心喪三年無可疑也疑所以服者門人之服也東漢孔伷碑陰有門生復有弟子此門生弟子之別也僕年少日見師於弟子無稱兄者習俗之移人僅三十年事爾僕未嘗不愾嘆其非而不能力行古之道甚慚於足下因次所聞聊以解嘲亦以見僕之匪得已也

報徐敬可處士書

辱示春秋地名考采擇羣書援據精確嘗惜鄭樵之譜張洽之表徐得之之記未寓於目足下書成可以無憾矣以僕蒙滯安能有所是正惟於召公封國注從帝王世紀以爲文王庶子鄙意不能無疑文王之昭一十六國富辰言之詳矣召公初不與其列谷梁傳謂周之分子譙周謂周之支族司馬遷但云與周同姓其於公旦叔鮮叔度皆特書弟以別之孔頴達亦云召公必非文王之子獨皇甫謐異是旣以召公爲文王子乃欲並原丰爲一頴達已斥其謬然則宜存皇甫之說而駮正之者也至足下謂燕初封未得薊以僕考之燕之始封本都於薊故班固曰薊故燕國召公所封逸齋詩補傳云薊後攺爲燕猶唐之爲晉荊之爲楚惟因記有封黃帝後於薊之文而史記旣封帝堯之後於薊又封召公奭於燕燕之於薊若分二國於是張守節則云召公始封在北平無終縣以燕山爲名後漸彊盛乃並薊徙居之王伯厚則疑黃帝之後封於薊者已絕成王乃更封召公於薊之二說者僕益疑之惟陸徳明有云黃帝姓姬君奭其後觀於是而僕之疑始釋也蓋公旣爲周同姓則稱分子也可稱支族也可軒轅二十五宗堯之後亦黃帝之後於襃封先聖王之後則稱魝於封功臣謀士則稱燕以采邑言則稱召薊與北燕本一而已足下以爲然乎否乎惟再示之

答胡司臬書

讀執事之文其辭閎以達其體變而不窮乃來敎慺慺抑何其語之謙也古文之學不講久矣近時欲以此自鳴者或摹仿司馬氏之形模或拾歐陽子之餘唾或局守歸熙甫之緒論未得古人之百一輒髙自位置標榜以爲大家然終不足以天下之目而塞其口集成而詆諆隨之矣僕之於文不先立格惟抒己之所欲言辭苟足以達而止恆自笑曰平生無大過人處惟詩詞不入名家文不入大家庶幾可以傳於後耳𨿽然僕之爲此非名是務也實也其於文也非作僞也誠也來敎謂法乎秦漢不失爲唐法乎唐不失爲宋於理誠然若僕之所見秦漢唐宋𨿽代有升降要文之流委而非其源也顏之推曰文章者原出五經而栁子厚論文亦曰本之書以求其質本之詩以求其恆本之禮以求其宜本之春秋以求其斷本之易以求其動王禹偁曰爲文而捨六經又何法焉李塗曰經𨿽非爲作文設而千萬代文章從是出是則六經者文之源也足以盡天下之情之辭之政之心不入於虛僞而歸於有用執事誠欲以古文名家則取法者莫若經焉爾矣經之爲敎不一六藝異科眾說之郛大道之管得其機神而闡明之則爲秦爲漢爲六朝爲唐宋爲元明靡所不有亦靡所不合此謂取之左右而逢其原也至於體制必極其潔於題必擇其正每見南宋而後士人文集往往多頌徳政上壽之言覽之令人作惡此固執事之所不屑爲而僕恐有嬲執事爲之者冀執事力爲淘汰斯谷園之編足以不朽矣

答閻徵君書

曩在都亭與足下遇卒然問僕以闕裏之名所始僕無以對也蓋不自知汗之流於背矣玆得手緘以四書釋地一編見寄發函讀之其詮石門謂魯城七門次南第二門者是抑何詳且核也繼以闕裏一條謂始於魯恭王宮有雙闕故名僕竊疑之記亡友顧寧人撰肇域志引史記魯世家煬公築茅闕門之文足下證以春秋雉門兩觀外朝之地士庶所不敢居遂指寧人之誤足下之持論齗齗不可奪矣僕考之世本煬公徙魯又考之竹書煬公築茅闕門實康王二十一年之事自煬公至定哀五百歲矣春秋二百四十二年事爾禦廩災矣西宮新宮桓宮僖宮亦災矣雉門兩觀災而復作矣中城西郛城之者再矣鮮有久而不毀者獨茅闕門之作歷五百歲不攺且闕以茅名其取材也未必固其爲地也未必宻邇公宮雉門兩觀未必卽其遺址竊疑魯之春秋內事必書其不見於經傳者由其歲久逺而廢置故也然闕𨿽廢而裏則以爲名故孔子得居之論語闕黨劉向新序謂是孔子所居越絕書本事篇曰聖人敎授六藝刪定五經七十二子養徒三千講習學問魯之闕門是則由寧人所引推之亦未爲誤矣夫煬公恭王先後並有闕門名裏之始則不能臆定足下之書與寧人肇域志可兩存而引伸其義未可因朱子於今本家語刪去闕裏字遂執古之家語不得有闕裏字也傳有之矣審問之明辧之僕非敢與足下辧也夫亦審問之足下而已惟鑑察

小司馬索隱以茅爲苐字之譌竊謂作如字讀亦未害於義也自識

答蕭山毛檢討書

日者王百朋秀才過梅防裏語及書今古文本末旣行慮答之未晰乃遺以書中及魏博士髙堂隆所稱曰若稽古帝舜曰重華建皇授政攺朔一十五字證重華以上九字不始於大航頭鄙見思移此文置在璿璣玉衡之前爲舜典之首然不敢自信卽屬秀才質之左右隨接足下書亹亹數百言援孟子史記前後漢晉書謂堯典當至四海遏密八音而止自此而下則爲舜典足下之言是也僕已悔前言之失矣來書亦云姚方興本二十八字不始於大航頭苐謂魏王肅注古文尙書晉範寧注古文舜典俱有其文則僕以爲不然當梅賾奏上孔傳時亡舜典一篇購不能得乃取王肅注今文堯典從愼徽五典以下分爲舜典篇以續之其後範寧爲今文集注俗間或取舜典篇以續孔氏故正義曰舜典亡失寧爲解時已不得焉又曰多用王範之注補之而皆以愼徽已下爲舜典之初其云補以王範之注者蓋言愼徽已下之注也是時方興之書未上此二十八字王範安得有其文而注之矧王範所注本皆今文也乎足下據釋文序錄信二十八字出之王注然陸氏言方興所上止十二字其餘一十六字乃曰或此下更有云云凡二十八字異聊出之於王注無施也其辭若有深疑焉使濬深哲知等訓果出之王注則亦何必施以聊字及無施也字足下截而取之恐非釋文致疑之初義矣陸氏序錄於書傳以孔氏爲正惟舜典一篇用王肅本二十八字之訓無一錄者明非肅注也然則今學官所頒大航頭二十八字注者爲誰吾意開皇后得方興本爰取其所造孔傳實之其餘仍用肅注想當然矣由今論之百篇之序原有舜典自不必復濟南生之舊當如足下之說以月正元日爲舜典之初與其冠以方興之文不若取信髙堂隆之議蓋方興采馬王之注造孔傳近於有心作僞而濬哲已下方興不以奏上殆未必盡出其書故檮昧之見擬以隆一十五字冠之篇首𨿽建皇二字無證文而月正元日攺朔之義存焉詢於四嶽以下則授政之大端也敢再質於講席僕見近時攻古文尙書者不一足下力爲孔傳辯冤愛惜古人已至若因梅賾之冤而並欲白方興之冤則天下皆冤民而辯之不勝其辯矣僕非好爲難駮也朋友相規於分則爾昔者陳君舉嘗撰毛詩解詁以朱元晦集傳去序爲非元晦移書求其說答云公近與陸子靜辯無極矣又與陳同甫爭論王霸矣某未敢注詩不過爲門弟子講說今已毀棄之蓋不欲滋其辯耳或謂君舉善全朋友之道然責善之義謂何足下行年八十矣僕今亦七十有四舉一時尙刀錐鹽谷紛爭子母之利而頽然二老翁獨以經義相考證卽鄙言未合度足下必一笑置之斷不效朱陸之嚚嚚聚訟也

寄禮部韓尙書書

行宮側獲侍履絇先生把袂慇懃索彞尊著作彞尊自知檮昧老而阨窮兼又喪子無以遣日見近日譚經者局守一家之言先儒遺編失傳者十九因仿鄱陽馬氏經籍考而推廣之自周迄今各疏其大略微言𨿽絕大義間存編成經義考三百卷分存佚闕未見四門於十四經外附以逸經毖緯擬經家學承師宣講立學刋石書壁鏤板著錄而以通說終焉易書二經已經刋就余以乏力中輟近又輯明詩綜百卷亦就其半此外歐陽子五代史注瀛洲道古錄𨿽艸創而未成也所撰詩古文義取辭足以達未嘗有模範於胸中而後下筆聊以自娯而已是以海內月旦凡名家大家要不得與其列乃先生當代宗匠忽焉賞及之此昔人所云得一人知己可以無憾者也緣已刻未刻藳未免太多慮不足以傳逺尙須削繁剔繆存其十五然後繕錄上呈記室當以秋冬爲期泰山孤生之竹嶧陽半死之桐一遇賞音妄思千古惟先生是賴矣儻賜以大序感徳不朽無錫朱襄贊皇曩在都下見其集唐三十律嘆爲工絕今歲入霍山纂易韋一編見示其立說皆本漢以前書不墮陳圖南邵堯夫窠臼聞先生近注易贊皇適入都謹令其叩講席歸沐之暇試進而討論其言頗娓娓可聽也不宣

答刑部王尙書論明詩書

兩誦來書論及明詩之流派發蒙振滯總時運之盛衰備風雅之正變語語解頤至云選家通病往往嚴於古人而寛於近世詳於東南而略於西北輒當紳書韋佩力矯其獘惟是自淮以北私集之流傳江左者久而日希賴中立王孫之海嶽靈秀集李伯承少卿之明雋趙微生副使之梁園風雅專錄北音然統計之北只十三而南有十七終莫得而均也明自萬曆後作者散而無紀後之選者不加審擇甄綜寥寥當嘉靖七子後朝野附和萬古同聲隆慶鉅公稍變而歸於和雅定陵初禩北有於無垢馮用韞於念東公孝與曁季木先生南有歐楨伯黎惟敬李伯逺區用孺徐惟和鄭允升歸季思謝在杭曹能始是皆大雅不羣卽先文恪公不以詩名而諸體悉合竊謂正嘉而後於斯爲盛又若髙景逸之恬雅大類柴桑且人倫規矩乃選者槪爲抺殺止推松圓一老似非公論矣故彞尊於公安竟陵之前詮次稍詳意在補當時選本之闕漏若啟禎死事諸臣復社文章之士亦當力爲表揚之非寛於近代也郵便奉報摭言吳越備史玉壺淸話三書附上諸嗣宣不備

與佟太守書

伏聞執事下車首崇學校將有事於釋奠先期演習樂舞生敎以執籥秉翟及上丁躬率校官弟子頖宮行禮有秩其序有肅其容鄕之父老謂五十年來所未覩僕偶滯吳下未克預觀其盛至於鳩工修治自當爲邦人倡𨿽窶且貧不敢辭也竊念學有鄕賢祠本乎鄕先生沒而祭社之典玆傾圮已久及今不葺將化污萊祠中主漸剝蝕理宜更作僕考之載記有謂惟天子諸侯有主卿大夫無主則許叔重鄭康成也有謂禮埋重則立主士大夫有重亦宜立主經傳未見大夫士無主之義則徐邈及淸河王懌也主之制𨿽不載於經然衛次仲言右主八寸左主七寸廣厚三寸何休言主狀正方穿中央達四方天子長尺有二寸諸侯長一尺漢舊儀言帝主長九寸後主長七寸杜佑通典述晉太康故事帝主尺二寸後主一尺蔡謨言今代祠版乃禮之廟主安昌公荀勗祠制神版皆正長尺二寸博四寸五分厚五分𨿽諸家之說長短不齊要之帝後之尊莫有過尺二寸者涑水司馬氏伊川程氏定爲主式作主以栗跌四寸以象四時髙尺二寸以象十二月身博三十分象月之日厚十二分象日之辰今之法式大率準此乃邇者入祠多系封君贈公其子孫富貴利達不循舊章取材捨栗以喬木爲之髙或三五尺餘塗以金泥巍然坐先正之上非禮已甚度新鬼有所不安神其妥於是乎伏惟執事旣事修葺宜集其子姓諭以尺度之不可違令彼更造與先民一式斯禮行於鄕不僣不濫祭社之典可永無憾矣希執事垂聽焉

寄查徳尹編修書

比得書知校勘全唐詩業已開局近聞足下先取杜少陵作審其字義異同去箋釋之紛綸而歸於一是甚善然有道焉蒙竊聞諸昔者吾友富平李天生之論矣少陵自詡晚節漸於詩律細曷言乎細凡五七言近體唐賢落韻共一紐者不連用夫人而然至於一三五七句用仄字上去入三聲少陵必隔別用之莫有疊出者他人不爾也防聞是言尙未深信退與李十九武曾共宿京師逆旅挑燈擁被互誦少陵七律中惟八首與天生所言不符其一鄭駙馬宅宴洞中云主家陰洞細煙霧畱客夏簟靑瑯玕春酒杯濃琥珀薄【入】冰漿盌碧瑪瑙寒誤疑茅堂過江麓【入】已入風磴霾云端自是秦樓壓鄭谷【入】時聞雜佩聲珊疊用三入聲字其一江村云淸江一曲抱村流長夏江村事事幽自去自來梁上燕相親相近水中鷗老妻畫紙爲棊局【入】穉子敲鍼作釣鉤多病所須惟藥物【入】微軀此外復何求疊用二入聲字其一秋興雲昆明池水漢時功武帝旌旗在眼中織女機絲虛夜月【入】石鯨鱗甲動秋風波漂菇米沈云黑【入】露冷蓮房墜粉紅關塞極天惟鳥道江湖滿地一漁翁疊用二入聲字其一江上值水雲爲人性癖耽佳句【去】語不驚人死不休老去詩篇渾漫興【去】春來花鳥莫深愁新添水檻供垂釣【去】故著浮查替入舟焉得思如陶謝手令渠述作與同遊疊用三去聲字其一題鄭縣亭子云鄭縣亭子澗之濱戶牖慿髙發興新云斷嶽蓮臨大路【去】天晴宮栁暗長春巢邊野雀羣欺燕【去】花底山蜂逺趁人更欲題詩滿靑竹晚來幽獨轉傷神疊用二去聲字其一至日遣興雲去歲玆辰奉禦牀五更三防入鵷行欲知趨走傷心地【去】正想氤氳滿眼香無路從容陪語笑【去】有時顚倒著衣裳何人錯憶窮愁日愁日愁隨一綫長疊用二去聲字其一卜居云浣花流水水西頭主人爲卜林塘幽已知出郭少塵事【去】更有澄江銷客愁無數蜻蜓齊上下【去】一雙鸂對沈浮東行萬里堪乘興【去】須向山陰入小舟疊用三去聲字其一秋盡云秋盡東行且未回茅齋近在少城隈籬邊老卻陶潛菊【入】江上徒逢袁紹杯雪嶺獨看西日落【入】劍門猶阻北人來不辭萬里長爲客【入】懷抱何時得好開疊用三入聲字此八詩者識於懷不忘久而覩宋元舊雕本曁文苑英華証之則過江麓作出江厎江不當言麓作底良是多病句作賴有故人分祿米夜月作月夜漫興作漫與大路作大道語笑作笑語上下作下上西日落作西日下合之天生所云八詩無一犯者由是推之七月六日苦炎熱下文第三句不應用蠍字作苦炎蒸者是也謝安不倦登臨賞下文第七句不應用府字作登臨費者是也循此說以勘五言𨿽長律百韻諸本字義之異可審擇而正之第恐聞之時人必有訕其無關重輕者然此義昔賢所未發出天生之獨見善不可沒也足下能聽信否乎

曝書亭集卷三十三

欽定四庫全書

曝書亭集卷三十四

翰林院檢討朱彞尊撰

序一

周易義海撮要序

自漢以來說經者惟易義最多隋經籍志六十九部唐志增至八十八部宋志則二百一十三部今之存者十之一二而已唐資州李氏合三十五家易說題曰集解南北朝以前遺文墜簡借以得見指歸宋熙寧間蜀人房審權集鄭康成以下至王介甫易說百家擇取専明人事者編成百卷曰周易義海至紹興中江都李衡彥平刪其冗復益以正叔子瞻子發三家目爲義海撮要凡十卷而附以雜論補房氏之闕略焉其擇之也必精義海失傳而是編傳後之學者所樂得而講習也彥平宣和末入辟雍乾道中官祕書修撰尋除侍禦史攺起居郎以言事去國退居昆山聚書講學世目爲樂庵先生者也

周易輯聞序

周易輯聞六卷宋趙汝楳撰取雜卦反對之義上下二篇各一十有八卦毎六卦析爲一卷附文言於乾坤釋彖之後而系辭說卦諸傳皆闕焉余旣抄而藏諸笥序之曰易之爲敎本窮理盡性之言自周官掌之太卜簭人而秦以其卜筮之書未燔迄於漢孟喜京房焦贑之徒多借以考驗災異而已鄭康成主象數王輔嗣主名理言數者或失之巫言理者或失之鑿往往得其偏曲而未窮其奧賾焉考之隋經籍志說易凡六十九部唐四庫書目益之凡八十八部至宋增至二百一十三部而是書未與焉可謂詳矣迨後家守程朱之書未暇廣究諸家之說久之本義單行並程氏傳亦輟不復觀況凡有小異朱子之說爲制舉所不取則見者非僅不觀將唾而逺之惟恐子弟之入於目此自隋迄宋諸家之撰述日至於放失無存也是書晰理而兼詳夫象數援據精洽足以益學者之神智萬曆中周藩宗正灌甫曾雕刻行之顧流傳者寡惜世無有重刻之者汝楳爲資政殿大學士天水郡公善湘之子商恭靖王元份七世孫善湘以儒生破李全身歷戎馬乃能注意經學六易槁而授之子汝楳不以世祿自矜逺遊閒服玩之習惟遺編是輯又歸其善於親益以徵宋時經術之盛化俗之厚而灌甫亟刻其書𨿽流傳已少是書實借以無失皆宗室之賢宜附著之以告後之君子讀是書者

易璇璣序

宋之南渡君臣多講易義髙宗召荊門朱震論易殿中稱防除祠部員外郎遷祕書少監賜以告詞敷及否泰之義右相張浚入朝亦書否泰二卦賜焉於時浚及宰相李綱李光沈該皆著易傳而林儵李授之劉翔郭伸王義朝都潔彭與王大寶吳適宋大明均以易義經進或令祕書看詳或令有司給札或與堂除或補上州文學獨環溪吳氏上易璇璣三卷其言易自彖求之卦次求之象次求之爻作論二十七篇文辭簡奧間以韻語行之類古繇占卓爾成一家言以書犯廟諱賞獨不及嗟夫朝之一命再命奚足爲儒者重輕而得之不得有命焉此嚴夫子董相所以有哀時命文士不遇賦也吳氏諱沆字徳逺崇仁布衣其沒也鄕人祀諸郡縣學

周易集說序

周易集說一十三卷各冠以序吳人兪琰玉吾叟所著也叟於寶祐間以詞賦稱宋亡隱居不仕自號石澗道人又稱林屋洞天眞逸其書艸創於至元甲申斷手於至大辛亥用力勤矣世之言圖書者謂馬毛之旋文之坼獨叟之持論以尙書顧命文璧琬琰在西序大玉夷玉天球河圖在東序河圖與天球並列則河圖亦玉也玉之有文者爾昆侖產玉河源出昆侖故河亦有玉洛水至今有白石洛書蓋石而白有文者此易家之異聞也

合訂大易集義粹言序

孔子學易韋編漆書至於滅絕者三乃不以是敎其子而與門弟子雅言惟詩書執禮然三經無統論之文獨易有十翼則聖人之注意存焉矣自歐陽永叔謂十翼之說不知起於何人於是學者不能無疑今世所傳程正叔易傳張子厚易說均捨大傳不講而正叔之言曰聖人用意深處全在系辭又曰系辭之文後人決學不得晁子止則云子厚易解甚略系辭差詳是張程二子咸篤信大傳者也吾友納蘭侍衛容若讀易淥水亭中聚易義百家插架於溫陵曾氏【穜】粹言隆山陳氏【友文】集傳精義一十八家之說有取焉合而訂之成八十卷擇焉精語焉詳庶幾哉有大醇而無小疵也乎刑部尙書昆山徐公嘉其志許鏤板布諸通邑大都用示學者乍發雕而容若溘焉逝矣昔王輔嗣注易毎取舊解所悟者多深斥陰陽災異小數曲學專明人事論者謂其獨冠古今出荀劉馬鄭之上顧官止尙書郎年僅二十四而夭說經者恆惜之容若淸才逸辧兼工風騷樂府書法卽其防粹二書不專言理變占象數並收補大傳訓注之闕𨿽老儒亦遜焉豈意短命而終讀其書不禁蘭摧而蕙嘆也

徐氏四易序

聖人則圖書以作易作易之後不必因圖而易始見也新安朱子著易本義取河洛先後天諸圖冠諸卷首今之學者僉謂捨圖書無以言易矣考先儒之論多以九爲圖十爲書獨西山蔡氏從而反易之以爲河圖之數十而洛書九也蔡氏之說稱本邵氏然邵氏之言曰圓者河圖之數方者洛書之文以數之體驗之則奇爲圓而偶爲方矣同州王氏臨卭張氏漢上朱氏咸以九爲圖十爲書此邵氏之學也伊川程子曰九是純陽六是純陰但取河圖見之過六則一陽生至八便不是純陰是亦以九爲圖矣此程氏之學也橫渠張子曰陽極於九陰終於十又曰十者九之偶也史繩祖闡其義蓋卽言九圖十書之理此張氏之學也朱子報郭衝晦書曰河圖四正四偶之位洛書四實四虛之數所以畫卦也河圖九疇之象洛書五行之數所以作範也是年朱子五十有一矣猶主九爲河圖後與蔡氏再三往復始從其說迨作啟防又詳述其初說而曰安知書之不可爲圖圖之不可爲書是𨿽信之而未篤矣處士徐善敬可氏著四易一曰天易二曰羲易三曰商易四曰周易凡三十卷其於圖書博采諸家之論而一本乎邵氏程子張子及朱子之初說謂反之則四象五行之位皆若枘鑿之不可合從其舊則不惟位與數各當因以推夫三易攺演之原洪範大衍律曆運气太一奇門之所自出靡不犂然有據焉乃或疑其與朱子晚年之說不協夫圖之可爲書書之可爲圖朱子旣言之矣徐氏特因朱子之說而發揮之爾亦何悖於朱子哉於是同裏朱彞尊爲之序

東萊呂氏書說序

東萊呂先生伯恭受學於三山林少穎少穎又東萊呂居仁之弟子也少穎所著尙書集解朱子謂洛誥以後非其所解其孫石鼓書院山長畊稱坊本自麻沙初刻繼而婺女及蜀中皆有之訛以傳訛訪之故家先得宇文氏拾遺一卷後得建安余氏所鏤新板又得葉學錄所藏冩本再三參校自詡成完書矣而伯恭書說先之秦誓費誓自流以溯其源上至洛誥而止殆以補林說之所未及爾門人宗學敎授從政郎時瀾不知師之微意乃取而增修之非伯恭之本懷矣趙希弁讀書附志稱是書六卷康熙壬戌予抄自無錫秦氏凡十卷與馬氏經籍考同宋史誌藝文云三十五卷蓋並門人增修之書合著於錄也序以藏之笥

雪山王氏【質】詩總聞序

雪山王氏詩總聞二十卷毎章說其大義復有聞音聞訓聞章聞句聞字聞物聞用聞迹聞事聞人凡十門每篇爲總聞又有聞風聞雅聞頌冠於四始之首自漢以來說詩者率依小序莫之敢違廢序言詩實自王氏始旣而朱子集傳出盡刪詩序蓋本孟子以意逆志之防而暢所欲言後之儒者咸宗之獨王氏之書晦而未顯其自詡謂研精覃思幾三十年而吳興陳日彊稱其自成一家能寤寐詩人之意於千載上要之𨿽近穿鑿而可以解人頤者亦多也王氏名質字景文汶陽人紹興庚辰進士召試館職不就歷樞密院編修官出通判荊南府不行奉祠山居有集四十卷

聶氏三禮圖序

六經有圖三禮尢不可少鄭康成阮諶梁正夏侯伏朗之書吾不得而見之矣博采諸圖成書者洛陽聶崇義也當周顯徳中崇義以國子司業兼太常博士與國子祭酒汝陰尹拙同寮其論祭玉援引周禮正文拙無以難迨宋建隆初考正三禮圖表上於朝時拙已遷太子詹事被詔集儒學之士重加參議拙多所駮正崇義復引經釋之書成拜紫綬犀帶白金繒帛之賜頒其書於學官繪圖宣聖殿後北軒之壁至道初舊壁崩剝命易以版攺作論堂之上咸平中車駕幸學親覽觀焉斯亦儒者稽古之榮矣乃有賈安宅等言其未見古器出於臆度而陳用之撰太常禮書陸農師撰禮象皆以正聶氏之失而補其闕遺有詔毀論堂畫壁然竇學士儼序稱其采三禮舊圖凡得六本鑽研尋繹推較詳求原始要終體本正末能事盡焉則非出於臆度者也永嘉陳伯廣跋捲尾云觀其圖度未必盡如古昔苟得而考之不猶愈於求諸野乎斯言得之

丘氏周禮定本序

考工記可補冬官之闕乎曰周官三百六十多以士爲之若記之所云直百工焉爾矣夫玉府有工有賈而巾車弁師追師屨人之屬府史胥徒而外咸有工以執事亦猶大府典絲典婦功庖人羊人馬質之各有其賈也賈不與士齒工顧可充司空之官乎典絲則頒絲矣掌皮則頒皮革矣藳人則掌六弓八矢四弩矣是則涷絲者工也而頒絲外內者考工者也函鮑韗韋裘者工也以式法頒皮革者考工者也刮摩攻木以爲弓矢者工也而受財於職金以賫其工書其等乘其事試其工弩者考工者也以是推之則記之所載三十工鄭氏以爲司空之官非矣新昌黃氏度作周禮說置考工記不解至臨川兪氏廷椿復古編謂司空之屬分寄於五官同安丘氏暢其防取五官所屬歸於冬官六屬適各得六十著爲周禮定本昔人皆言冬官闕一篇蓋讀此而宛如全書焉繇漢迄唐說經者義𨿽紛綸往往存其疑而不攺逮宋元諸君子生千載之後一旦釐正其文若朱子之孝經大學蔡氏之武成金氏之洪範蔡氏之雜卦傳吳氏之禮記以及兪氏丘氏之周禮皆自信而不惑後學者莫敢議其非𨿽然無數君子之學識苟好奇穿鑿則或失之僣或失之誣殆亦難乎免矣丘氏名葵字吉甫隱居海嶼自號釣磯翁蓋宋人而不仕於元者書成時年八十餘可謂老而篤學者也

讀禮通考序

禮有五喪祭重矣曲臺之記石渠之論議於喪禮尢詳焉晉人崇尙莊老宜其自放禮法之外而於喪禮變除假寧之同異獨齗齗辧難若杜預衛瓘袁準孔倫陳銓劉逵賀循環濟蔡謨劉徳明葛洪孔衍之徒均有撰述宋齊以降言凶禮者不乏自唐徙五禮之名置凶禮第五於時許敬宗李義甫上顯慶新禮以爲凶禮非臣子所宜言去國卹一篇自是天子凶禮遂闕宜栁宗元以不學訕之也迨宋講學日繁而言禮者寡於凶事少專書朱子家禮盛行於民間而世之儒者於國卹不復措意其僅存可稽者杜氏通典馬氏通考已焉嗚呼愼終追逺之義輟而不講斯民徳之日歸於薄矣刑部尙書昆山徐公居母憂讀喪禮撰通考一書再期而成尋於休沐之暇瀏覽載籍又增益之凡一百二十卷摭采之博而擇之精考據之詳而執之要此天壤間必不可少之書也當

孝莊太皇太后崩公時由禮部侍郎遷都察院左都禦史仍直史館自初喪及啟殯禮無纖鉅

天子惟公是咨公斟酌古今之宜附中使入奏悉中條理蓋公於是書黙識於心宜其折衷靡不當上結主知誠稽古之效矣公歸田後開雕是書彞尊因勸公並修吉軍賓嘉四禮庶成完書公喜劇卽編定體例分授諸子方事排纂而公逝又二年先以刋完喪禮行世彞尊夙承公命作序至是乃書其大略若全書綱要公發凡舉例已詳言之後之覽者可以見公用力之勤也已

陸氏春秋三書序

唐丹陽主簿趙州啖助考春秋三傳短長撰集傳復攝綱條爲統例助卒其子異裒錄遺稾於是門人洋州刺史河東趙匡損益之而給事中陸淳師事匡纂防其文爲春秋集傳纂例十卷又撰集注春秋二十卷微防三卷辧疑七卷集注自元已亡而纂例及辧疑微防三書延祐中從集賢學士曲出之請鋟板江西行省魏晉以前說春秋者創通大義而已有所未通則沒而不說又或自亂其義自杜元凱以例釋左氏其說有正例變例非例之分別爲五體以尋經傳之微防言春秋者宗之然猶略而未該至三子書出例乃大備庶乎絲麻冠履之不紊其有功於春秋甚大淳爲韋執誼所援得侍講東宮栁子厚因執弟子禮歸安朱臨序是書謂子厚文章宗匠以韓退之之賢猶不肯髙以爲師獨肯執弟子禮於陸氏以此推陸氏之學要之子厚之師陸氏特出於黨人一時附和正未足以是爲輕重也然唐人所尙者詩賦往往未暇究明經義陸氏獨能傳習其師說通聖人之書於後世其賢有過人者當其時蔡廣成以易施士匄以詩仲子陵袁彞韋彤韋茝以禮彊蒙以論語皆自名其學以顯於時今其書俱不傳惟三子書僅存錢唐龔主事蘅圃刻而傳之功不在曲出下矣

春秋權衡序

孔子之作春秋撥亂世反諸正其好惡一出於平而已非若後世史臣有所激於中借史以泄其忿也顧說春秋者往往未得聖人之意煩其例苛致其文予者十一誅譏者十九夫有所攘也蓋有尊也有所貶也蓋有褒也今欲尊周而動著王室之非禮欲誅亂臣賊子而先責賢者備亡不越竟卽責以弒君不嘗藥則罪以弒父是聖人惡惡之辭長而善善之辭反短比之申不害衛鞅韓非而有甚焉者矣我故於說春秋者義無多取見有刻深之文戾乎孔子之防未嘗不疾首張目焉及得宋劉仲原父春秋權衡讀之凡三傳有害於義者旁引曲證必權其輕重而別其非是以待讀者之自悟可謂善學春秋者也原三家之傳𨿽或未得其平由於尊聖人之過求聖人之心不得遂紛綸同異者有之要其所主皆二百四十年之事若胡安國之傳出言無不純理無不正然其文則孔子之文其事則類指南渡君臣得失斯蓋因述以寓作者矣近乃捨三傳而列之學官久之取士者並捨經而專主乎傳是何異學易者之僅知操錢而卜也嗚呼三傳胡氏孰贏孰縮經與傳之孰輕孰重安得起仲原父立而相其平準也與

春秋意林序

往予與髙念祖同舟至天津念祖書簏中攜劉仲原父春秋權衡意林凡一十九卷宋刻甚工時歲在甲辰七月暑未退揮汗讀之舟中未暇抄錄也旣而念祖畱京師二書爲有力者所得予在大同聞之頗以爲憾越五年潁州劉考功公防相遇濟南揖罷亟語予以獲權衡爲喜問以意林則無之又五年求之淸苑陳參議祺公遂以權衡抄本貽予復從宛平孫侍郎耳伯所抄得意林然後二書悉爲吾有原父在當日聲譽與廬陵歐陽子相上下曁弟貢父並以經術聞其說春秋尢長二書之外有春秋傳一十五卷予獲之書賈舟中又有說例二卷文權二卷惜乎不能盡得也予感是書自舟中讀後幾不復遇求之十年乃始得焉而予之爲客不自知其已老矣南還之日念祖無恙尙期共讀之兼以二書聞之考功亦足以豪已乎甲寅十一月書

涪陵崔氏春秋本例序

涪陵崔子方彥直自稱西疇居士嘗與蘇黃諸君子遊知滁州日曾子開曾爲作記刻石醉翁亭側其說春秋有經解十二卷本例二十卷建炎中江端友請下湖州取所著春秋傳儲祕書省於是其孫若上之於朝今其解不可得見惟本例獨存序之曰以例說春秋自漢儒始曰牒例鄭眾劉寔也曰諡例何休也曰釋例潁容杜預也曰條例荀爽劉陶崔靈恩也曰經例方範也曰傳例範寧也曰詭例吳略也曰略例劉獻之也曰通例韓滉陸希聲胡安國畢良史也曰統例啖助丁副朱臨也曰纂例陸淳李應龍戚崇僧也曰總例韋表微成元孫明復周希孟葉夢得吳澂也曰凡例李瑾曾元生也曰說例劉敞也曰忘例馮正符也曰演例劉熙也曰義例趙瞻陳知柔也曰刋例張思伯也曰明例王晳王日休敬鉉也曰新例陳徳寧也曰門例王鎡王炫也曰地例余嚞也曰防例胡箕也曰斷例範氏也曰異同例李氏也曰顯微例程迥也曰類例石公孺周敬孫也曰序例家鉉翁也曰括例林堯叟也曰義例吳迂也而梁之簡文帝齊晉安王子懋皆有例苑孫立節有例論張大亨有例宗劉淵有例義刁氏有例序繩之以例而義益紛綸矣彥直之論謂聖人之書編年以爲體舉時以爲名著日月以爲例春秋固有例也而日月之例蓋其本乃列一十六門而皆以日月時例之亦一家之言云爾

春秋地名考序

九丘之書逸矣伯禹伯益之所名夷堅之所志周公之所錄其著在六經者莫若禹貢詩春秋言禹貢者則有若摯虞之畿服經孟先之圖程大昌之論易祓之廣紀言詩者則有若範處義王應麟之地理考言春秋者則有若京相璠之土地名楊湜鄭樵之譜張洽之表外如嚴彭祖之圖專紀盟防則圍伐滅取土地之見遺者多矣羅泌專紀國名則郡縣之失載者又多矣然則說春秋者必兼包乎郡國土地之目而後可無憾焉試迹其地名有見於經者有見於傳者有並見於經傳者顧其文蔑以爲昧紀以爲杞滑以爲郎檉以爲朾偃以爲纓崇以爲栁鐵以爲粟以陸渾爲賁渾以厥憗爲屈銀以臯鼬爲浩油以祲祥爲侵羊若是者不可悉數也邾也謂之邾婁貫也謂之貫澤訾婁也謂之叢安甫也謂之鞌沙也謂之沙澤一郕也或以爲成或以謂盛一酈也或以爲犂或以謂麗一盂也或以爲霍或以爲雩一虢也或以爲郭或以爲漷一艾也或以爲鄗或以爲蒿貍脤謂之貍軫或又曰蜃也蚡泉謂之濆泉或又曰賁也郪丘謂之犀丘或又曰菑丘又曰師丘也其在當時傳者已滋異同繁省之不一而況乎百世之下壤地之離合名號之廢置升降乃欲通習而考証之刋落叢謬不其難哉地名考一十四卷吾鄕徐處士善所輯予受而讀之愛其考迹疆理多所釐正簡矣而能周博矣而有要無異聚米畫地振衣而挈其領也原春秋之作孔子旣取百二十國寶書筆削之而又述職方以輔春秋之不及則學乎春秋非惟義疏序例大夫之辭公子之譜皆宜究圖而土地之名補方誌之疏舛尢其要焉者若經之有緯書之有正必有攝也予老矣恆媿經義無所發明序其書竊比北宮司馬諸子獲附見於春秋之傳焉

五經翼序

古之仕焉而已者歸敎其鄕裏尊之曰先生親之曰父師王者養之則曰國老乞言合語載諸惇史授數而論說之若傳記所稱老彭老聃皆殷周之國老而遲任周任之言殆卽惇史之文也漢之時伏勝張蒼轅固博士江翁胡母生杜子春之徒多以耆耋敎授弟子蓋聖人之道莫備乎經學者必老成人是師庶學有統而道有歸然守一家之說足以自信不足以析疑惟眾說畢陳紛綸之極而至一者始見故反約之功貴夫博學而詳說之也吏部侍郎宛平孫先生年八十矣好學不倦集漢以來諸儒五經序義分爲二十卷名曰五經翼給事中余杭嚴公鏤板行之先生凡五致書命予爲序予惟經學之不明非一日矣自漢迄唐各以意說散而無紀其獘至於背畔貴有以約之此宋儒傳注所爲作也今則士守繩尺無事博稽至問以箋疏茫然自失則貴有以廣之先生是書所爲述也當萬曆中周藩宗正灌甫藏書八萬餘卷至黃河水決遺籍盡亡初先生知祥符縣事時從其孫永之借鈔諸經義後又益以祕閣流傳諸書故多世所未見者予不學未能發明五經之蘊因述先生之老而好學無媿於古之致仕者以爲當世法俾讀其書若見惇史且及其采輯所從來蓋歷數十年而始成洵匪易矣嚴公亦與予善其勤學下士相等事三老者必有五更告於先生者必及君子然則捨嚴公其誰也

授經圖序

六經大義至宋儒昌明之而始無遺憾學者守爲章程宜也不知絕續之際漢儒爲難當日秦書旣焚往聖遺言澌滅殆盡幸而去古未逺間得之屋壁所藏女子所獻老生所口述然而僅矣迄學者代興遐搜博考或一人集眾是或數人成一經要其授受各有師承非若後人以意見爲予奪也劉歆遺書博士謂孝宣時廣立經文義𨿽相反不嫌並設與其過而廢之寧過而立之防哉斯言夾漈鄭氏乃云秦焚書而書存諸儒窮經而經絕於是有指斥漢儒迹其同異紛紜爲詆訶所自起豈知前型未墜盡信非也槪疑之亦非也六經之義如江河日月無所不該解之者惟其不背於經斯已爾而又何同焉夾漈之言過矣授經諸圖見於章氏考索明西亭宗正復加釐定並采諸儒言行列爲小傳由是師友淵源燦如指掌自漢以後晨星相望專家𨿽不逮漢儒而亦多有纉承惜其未暇補入然傳注義疏序解辧問諸條犂然各具於圖之左方覽者因目以求其書則得矣是集黃徴君兪邰藏有善本龔主事蘅圃刋之白下世之師心黨同薄前賢爲不足法者庶幾知所返也然則漢儒洵有功於六經而爲功於漢儒者二子又將與西亭並傳也夫

重刋玉篇序

小學之重於古久矣周官保氏掌養國子敎之六書漢制太史試學童能諷書九千字以上乃得爲史吏民上書字或不正輒舉劾自凡將元尙滂喜諸篇均失其傳而爰歷博學爲閭裏書師所合入之倉頡篇中許愼據以撰說文解字古本部分自一至亥者是已顧氏玉篇本諸許氏稍有升降損益迨唐上元之末處士孫彊稍增多其字旣而釋慧力撰象文道士趙利正撰解疑至宋陳彭年吳銳丘雍輩又重修之於是廣益者眾而玉篇非顧氏之舊矣予寓居吳下借得宋槧上元本於汲古閣張子吁三請開雕焉棃棗之材尺幅之度臨橅讐校之勤不捨晨暮並取系傳類篇汗簡佩觿手鑑諸書推源析流旁稽曲證逾年而後成書爰屬予序其本末以予思之學奚小大之殊哉毋亦論其終始焉可也講習文字於始窮理盡性官治民察要其終未有不識字而能通天地人之故者宋儒持論以灑掃應對進退爲小學由是說文玉篇皆置不問今之兔園冊子專考稽於梅氏字彚張氏正字通所立部屬分其所不當分合其所必不可合而小學放絕焉是豈形聲文字之末與推而至於天地人之故或窒礙而不能通是學者之所深憂也孫氏玉篇𨿽非顧氏之舊然去古未逺猶愈於今之所行大廣益本玉篇復上元之舊而古之小學存焉矣

重刋廣韻序

聲韻之學盛於六代周顒以天子聖哲分四聲而學者言韻悉本沈約顧其書終莫有傳者今之廣韻源於陸法言切韻而長孫納言爲之箋注者也其後諸家各有增加已非廣韻之舊然分韻二百有六部未之紊焉自平水劉淵淳祐中始並爲一百七韻於是合殷於文合隱於吻合焮於問盡乖唐人之官韻好異者又惑於婆羅門書取華嚴字母三十有六顚倒倫次逮洪武正韻出唇齒之不分淸濁之莫辧𨿽以天子之尊行之不逺則是非之心人皆有之矣曩昆山顧處士炎武校廣韻力欲復古刋之淮陰第仍明內庫鏤板緣古本箋注多寡不齊中涓取而刪之略均其字數頗失作者之防吳下張上捨吁三有憂之訪諸琴川毛氏得宋時鋟本證以藏書家所傳抄務合乎景徳祥符而後已抑何其用力之勤與嗟夫韻學之不講久矣近有嶺外妄男子僞撰沈約之書以於世信而不疑者有焉幸而廣韻僅存則天之未喪斯文也吾故序之俾海內之言韻者必以是書爲準

合刻集韻類篇序

六藝其五曰書書有六體比類象形謂之文形聲相益謂之字聲成文謂之音保氏以書敎國子大行人屬瞽史諭書名聽音聲六體形聲獨多左右下上外內審其形而聲從焉國史六書著錄次於經典唐宋小學恆與太學並設分敎弟子紹興中猶然淳熙以後更灑掃應對進退之節爲小學徽國文公別撰書一編頒諸學官功名之士習四子書麁通一經足以應舉開口代堯舜禹湯文武周公孔孟之言朝士取其辭爲諸生法式古文奇字安所用之昌黎韓子有云凡爲文辭宜略識字江都李氏亦云人讀書須是識字其亦不得已而言之也與今夫聲音文字之學講之正非易易已五方之民風土各異發於聲不能無偏輕土多利重土多濁北人詆南爲鴃舌南人詆北爲荒傖北人不識盱眙南人不識盩厔此限於方隅者也楚騷之音殊於風雅漢魏之音異於屈宋此易於時代者也書文旣同而音之不一者統歸於一斯聲音文字必相輔以行而義始備也聖天子文軌之盛包海內外野無遺賢終始典學香防中簿之藏分授詞臣編摹防粹而通政司使巡視兩淮鹽課監察禦史曹公奉

命編孴全唐詩歷五年所較舊本廣益三百餘篇鋟諸棗木用呈

乙覽復念詩之醇疵一本乎韻韻之乖合原於六書旣鋟玉篇廣韻又求集韻類篇善本讐勘雕印以行學詩者得而誦習之旣免四羊三豕之失而音無奪倫紐分畛域注相引證庶乎取諸左右逢源矣夫

字鑑序

元至治間長洲李世英伯英受其父梅軒處士之防以六書假借難明於是就典籍中字同音異者正其字畫溯其原委緝類韻一書凡三十卷其從子文仲復緝字鑑五卷仍依韻編之予抄自古林曹氏嗟夫字學之不講久矣舉凡說文玉篇佩觿類篇諸書俱束之髙閣習舉子業者專以梅氏之字彚張氏之正字通奉爲兔園冊飲流而忘其源齊其末而不揣夫本乖謬有難畢舉也已李氏之學逺引說文證以後代諸家之說其亦所謂元元本本者與遼金元字雜以國書字體轉益茫昧其詩詞落韻有出於二百六部之外者玆編所道者古信可傳也

曝書亭集卷三十四

欽定四庫全書

曝書亭集卷三十五

翰林院檢討朱彞尊撰

序【二】

萬氏歷代史表序

易編年爲紀傳古史之法微矣其遺意猶存者吾於表有取焉表或年經而國緯或國經而年緯或主地或主時或主世系事微不著者錄而見之劉知幾曰於帝王則敍其子孫於公侯則紀其年月列行縈紆以相屬編字戢孴而相排使讀者閱文便覩舉目可詳此其所以爲快也乃又訕其煩費無用得之不爲益失之不爲損豈篤論乎班固而後表多闕焉不作伏無忌黃景之諸王王子功臣恩澤侯表邊韶崔寔延篤之百官表作矣而不傳袁希之之漢表熊方之後漢表李燾之歷代宰相年表補前人之闕矣而未備成學之人欲覽其要不得未嘗勿憾焉鄞人萬斯同字季埜取歷代正史之未著表者一一補之凡六十篇益以明史表一十三篇攬萬里於尺寸之內羅百世於方冊之間其用心也勤其考稽也博俾覽者有快於心庶幾成學之助而無煩費無用之失者與昔之論史者每以漢書古今人表爲非然韓祐續之猶見收於唐志矧季埜所編皆歷代正史所必不可闕者用以鏡當世之得失𨿽附諸史並頒之學官奚不可也

五代史記注序

歐陽子五代史其初約尹師魯分撰旣而不果師魯別撰五代春秋載河南集歐陽子諸帝紀實取其材蓋心折其辭之簡而有法務削繁歸於要然司天職方二考之外舉凡禮樂兵刑職官食貨諸大政略焉勿書卽通鑑所載者史反闕之毋乃太簡也乎簡則必俟後人之注徐無黨寥寥數語於大義何補焉必若劉昭之釋續漢書裴松之之注三國誌而後頒諸學官學者不可廢也予年三十卽有志注是書引同裏鐘廣漢爲助廣漢力任抄撮羣書凡六載攷證十得四五俄而卒於都城逆旅檢其巾箱遺槀不復有也予從雲中轉客汾晉歷燕齊所經荒山廢縣殘碑破冡必摩挱其文響拓之攷其與史同異又薛氏舊史𨿽佚其文多采入冊府元太平禦覽諸書兼之十國分裂識大識小有人自分編孴成書可與劉裴鼎足通籍以後討論明史是編置之笥中歸田視之則大半爲壁魚穴鼠所齧無完紙矣撫躬自悼五十年心事付之永嘆旃防作噩之歲過徐學使章仲花谿別業方有事具注此書盡取傳是樓遺書博稽之補宋槧之闕文附三臣於死事逾五年而書成夫以予排纂五十年未就者徐君五年成之周見洽聞無有剰義信乎才力之攸殊相去什伯千萬也今而後五代之文獻庶其可徵矣夫歲在屠維赤奮若月在則余壬寅朔秀水朱彞尊序時年八十一

元史類編序

古者左史紀言右史紀事言爲尙書事爲春秋春秋編年史之祖也自夏陽司馬氏易編年爲紀傳扶風班氏繼之藏書著錄目以正史或出一人之手或成一家之學陳壽範曄沈約蕭子顯魏收曁歐陽修新五代史記出於一人之手者也司馬談子遷班彪子固女昭姚察子思廉李徳林子百藥李大師子延壽成於一家之學者也自唐之太宗詔廷臣一十七人以何法盛臧榮緒等一十八家晉史再加撰次稱制防臨之旣成題曰禦撰自是國史遂成官書元之修宋遼金三史也集無識無學之人俾司南董之職書之漫無體要理固然矣明修元史先後三十史官類皆宿儒才彥且以宋濂王褘充總裁宜其述作髙於今古乃並三史之不若無他聲名文物之不典而又迫之以速成故也嗚呼稱良史者不其難哉元史類編者詹事府少詹事邵先生所論次也先生之髙祖諱經邦中正徳辛巳進士以刑部主事署員外郎建言獲罪暇著簡錄一編自唐迄宋以遼金附載之於元未遑及也先生乃循其例續之去舊史之重復鄙俚博徵信於載籍以爲元之不足者文也入制誥於帝紀采著作於儒林補以熊禾等十六人傳而於文苑分經學文學藝學三科悉加甄錄至於忠臣義士廣益良多惟十三志不存然分載於紀傳闕者以補晦者以明凡四十有二卷先生是書足以傳之不朽矣要之國史成於官局者未若一家之専先生用髙曾之規矩損益三十史官之辭傳以華采益信一家之學非官局所能逮也先生名逺平字呂璜別字戒三仁和人康熙三年進士攺庶吉士歷戶部郎出視江西學政升光祿寺少卿以制科攺授侍讀進學士充

日講官知起居注遷今官家居

天子南巡

禦書蓬觀字以

賜乃自號蓬觀子秀水朱彞尊序

天發神讖碑文考序

祥符周雪客僑居江寧之汝南灣去黌宮甚邇歲在戊午三月偕予詣尊經閣下觀吳時天發神讖碑石三段文字艱晦不可讀逾三年予以典鄕試再至江寧雪客語予合三段之石審其斷處聯貫讀之文義旣從字亦可以意辧乃先列其文援據載記作天發神讖碑文考一卷是碑相傳爲皇象書其文指爲華覈所作蓋本張勃吳錄而許嵩建康實錄注戚光集慶續志因之以覈嘗爲東觀令而碑後有蘭臺東觀令字遂以實之也考覈爲東觀令時犯顏數諫號稱直臣又其免官在天冊元年覈旣免官又素伉直必不復借符瑞取媚然則碑之所云蘭臺東觀令別是一人未可遽信爲覈之文矣文曰天璽元年黍黍當作桼其下蓋有月字揚雄太經曰運諸桼政王莽鉦文曰重五十桼斤咸書七爲桼而吳興國山碑有云神女告徵表祥者世有桼與是碑先後建立則爲七月無疑爾碑自元祐中轉運副使胡宗師移置漕臺後圃當時宜多拓本顧不見收於歐陽趙氏之錄石之斷爲三歷八百年而移移又五百年無人能聯貫讀之者自雪客始其勤學好古洵人之所難能而物之顯晦殆亦各有其時焉

杜氏編珠補序

隋安陽令中山杜公瞻撰編珠四卷新舊唐書志經籍藝文無之至宋始著於錄其書流傳特罕故晁氏郡齋讀書志趙氏附志陳氏書錄解題均未之載而唐宋元羣書亦鮮有引之者是書予獲之中簿手抄以歸惜闕其半今詹事府詹事錢唐髙君按其目補之先是刑部尙書昆山徐公旣序之以行而詹事復屬予爲序予惟類書始南北朝當時文尙駢儷學者爭以洽聞周見相髙如朱澹逺有語麗又有語對徐僧權有編略顧其書皆不傳論者遂以修文殿禦覽爲古今類書之首今亦亡之惟隋著作郎杜臺卿所撰玉燭寶典十二卷見於連江陳氏世善堂書目予嘗入閩訪陳後人已不復可得則類家當首公瞻是書宜詹事亟補之以傳而儲藏家得之以爲創獲也獨怪史稱隋禁七緯發使四出凡讖緯相涉者皆焚之爲吏所糾者至死而杜氏經進之書仍取括地象通卦驗援神契元命苞及尙書中之文考永興虞氏書抄成於隋祕書省之北堂亦采及諸緯然則史固有不足盡信者與或當日所焚不過王明鏡閉房金雄等記而非槪畀之炎火斯乃幹鑿度禮捨文嘉之得以至今存也公瞻爲臺卿之兄子父曰開州刺史蕤而膠州刺史弼者其祖也有子之松官起居舍人見隋書又有同心芙蓉詩載續玉臺新詠尙書序謂無表著故具書之

顏魯公石柱記釋序

湖州石柱在宋初字已漫漶歐陽永叔謂筆畫奇偉非顏魯公不能書於是宋次道集魯公文刻於金石者編爲十五卷則石柱記存焉孫莘老守湖州聚境內碑碣築墨妙亭貯之凡三十餘通記其一也所載山川陵墓廟宅旁及屏風竹帳雉尾扇顧唐設六縣而記遺其二或當日有之而次道編集時殘闕未可知爾余友鄭元慶芷畦旣輯府誌成書又別釋石柱記一卷以行考證詳核廣見博聞洵不刋之書也墨妙亭之建蘇子瞻爲作記而蔣燦書之一時詩人寄題踵至今其遺石以府治卑濕用塡淤泥夫峴山之碑一沈江底尙冀其深谷爲陵亭中諸碑未淪於水使有賢太守發而復樹之何難與莘老並傳又安見石柱之不可再覩乎

道傳錄序

宋元以來言道學者必宗朱子朱子之學源於二程子先二程子言學者爲周子於是論者尊之謂直接孟子是爲道統之正毋論漢唐諸儒不得在其列也卽七十子親受學於孔子者亦不與焉故凡著書言道統者輒斷自周子始飲流或忘其源知末而不揣其本吾嘗未慊於中也且夫聖人之道著在六經是豈一師之所能囊括者與世之治舉業者以四書爲先務視六經可緩以言詩易非朱子之傳義弗敢道也以言禮非朱子之家禮弗敢行也推是而言尙書言春秋非朱子所授則朱子所與也道徳之一莫逾此時矣然杜其聰明見者無仁智之殊論者少異同之辧習者莫有溫故知新之義不能無敝焉顧科舉行之久矣言不合朱子率鳴鼓百面攻之又或弟子不善守其師說流入於釋老往往捨弟子不問盡歸其惡於師又不原其行已立朝濟世之大業必欲污之以爲快豈持論之平乎華亭張恆北山予中表弟也壯歲好遊歷蘇門求孫徵君鐘元遺書謁耿詹事逸庵於嵩陽訪李中孚王無異二徵君於關內質疑辧惑久之著道傳錄若干捲始伏羲畫卦以及堯舜禹湯文武周公孔孟微言將絕特書七十子之名曁孟氏弟子下逮漢唐然後繼以濂洛關閩諸儒迄於元明人各錄其遺訓采其醇而去其疵審夫同而斥其異所重者品不徇乎名所存者神不泥其迹足以見吾道之大公而迥異夫要譽於熱官者之所爲矣北山近移家林屋儲書萬卷不汲汲於榮利蓋學焉而有守者至於錄周子而捨太極圖說錄卲氏而不過信皇極經世書尢見卓識予故序之有罪我者不復辧也

張氏定歷玉衡序

定歷玉衡者何新塍張簡庵氏曆書也歷無定也星有淩犯掩合勾己月有朓側匿日有盈縮歲有差然數主於革而理存乎故求其故則百世可知千歲之日至可致理與數皆有定也其云玉衡何玉衡者正天之器也周官正歲年序事掌之太史馮相氏觀妖祥辧吉凶則保章氏眂祲司之故歷代之史律曆天文五行各有其志自漢哀平之後緯雜出於是曆術妖占混而爲一稽歷序者自詡前知受命之符爲世主所忌七緯旣焚遂致私習天文有禁逮宋太平興國中詔天下知星者詣京師至者百餘人或誅或配海島由是言星占者絕朝之大夫士並諱歷法不學矣古之人龍見而雩駟見而隕霜火見而戒寒日北陸而藏冰莫不有繁星之麗天武夫憚人以及束芻抱衾之女子皆能晰其形象今也居軫蓋之中三垣列宿躔次之不分天位淹速之莫辧未通乎天地人而自名曰儒其亦小人儒也已簡庵氏恥之博綜歷法五十有六家正古今曆術之謬四十有四成書一十八卷旣擇焉而精語焉而詳矣始稽之吳江王寅旭氏繼又往証之宣城梅定九氏凡西洋之言溺於數之中出於理之外傲人以所不知者弗受其惑焉班孟堅曰歷譜者聖人知命之術蓋昧者視爲器數之學明者知爲性命之原自昔習天文有禁而言歷者無禁也是書傳足以伸儒者之气折泰西之口而王氏梅氏爲不孤矣簡庵名雍敬王氏名錫闡梅氏名文鼎皆有曆書

葬經廣義序

堪輿風水之說儒者多辧其非解之者曰霜降而鐘鳴山崩而鐘應木華於春栗芽於室气機之感有然世之君子存其言而莫之廢也蓋孝子之葬其親非直欲人之不得見而已必爲之測量水脈土驗气以厚死者而安其魂魄焉故曰三月而葬必誠必信勿之有悔焉爾矣古之葬者冢人營之墓大夫掌之相與辧其兆域而爲之圖將葬筮人執韇以告曰度玆幽宅兆基無有後艱旣井槨矣卜人共楚焞燋以告曰考降無有近悔夫其致愼如是迨其後周禮旣廢冢人墓大夫不司其職則不得不取信於葬師之言其人旣不學専以榮利動人變亂他人之是非以營已之利學士大夫未暇深究其義鮮不惑焉至土溓水漬從而遷之其悔焉者久矣嗚呼爲人子者茍能審夫測量驗之說比化者魂魄得安𨿽未必興福於子孫庶葬焉而可以勿悔也記曰古之人何爲而死其親乎夫魂魄旣安矣邇者數十年逺者百年𨿽至累世之後其澤已斬其骨已枯而子孫之富貴利達者必推之祖宗兆域之防此誠孝子慈孫不忍死其親之義也則其言庸可廢乎葬經者相傳爲郭景純所作傳世旣久葬師欲祕其術慮人之共曉也遂以僞竄眞故爲熒惑其文俾讀者難定其指歸同裏吳子周瑾有憂之由是集諸家之說旁證曲據爲廣義三卷其說祗以避禍不計求福庶無戾乎儒者之言旣成將謀鏤刻行之予因樂爲之序夫以葬師之所欲祕者布諸通邑大都凡爲人子可一覽而得其測量驗之法兆基考降始以無惑終以勿悔信夫言之不可廢世之居喪未葬者𨿽與喪禮並讀焉奚不可也

地理徑序

古之葬者兆基井槨稽其疑於筮人卜人已爾其後堪輿之說興惟葬師是信於是五音九星八山六秀三寶之說靑黃紫黒之囊銅玉之函一寸之金一粒之粟紛綸同異轉相師授又欲祕其術毎移易其文以人之神智其說愈多其防愈晦然則何以正之亦正之以儒者之言可矣晉之郭璞唐之呂才宋之蔡發明之劉基其言則儒者之言也吾惟儒者之言是信斯可以勿矣乎錢唐林遇岐宗試有司不利乃旁究堪輿家言心有所得本郭氏蔡氏之說而發明之著論若干篇目曰地理徑徑也者引人於步道直而可以共由者也世儒曲謹之論恆以葬書爲不足慿予曩者心亦疑之迨客遊燕齊云朔之閒遇地震者三其來也有气其去也有聲山冢之或崩或否河流之或涸或湧有一震而止者有累月不止者然後悟地之有脈而撼龍撥沙放水之說爲不可廢也岐宗之書顯而勿晦正而無詭庶幾無戾儒者之言此予之所深取爾

感應篇集注序

浮屠老氏之學𨿽戾於儒者之言至其自修之勤則一也釋氏有因果之說道家亦有感應之篇然福善禍淫之原易書詩著之詳矣夫曰禍福無門惟人所召本閔子馬之詞吉凶之報如影隨形同孔安國尙書傳若其自省之嚴涕唾不敢北向夜起不敢裸露以爲明神居焉懼或殛之庶幾合乎君子愼獨之防矣夫鬼神之爲徳莫備乎聖人之言自二氏之說興而言鬼者歸之釋氏言神者歸之老氏小人之爲不善其畏人之心恆不勝其畏神鬼之心故以易書詩諭之彼謂迂闊而莫之信易以二氏之說無不悚然共聽非眞窮其義而樂其言無他信生於所畏也因其畏與信而導之則爲力也易君子之於佛老惡其無用於世茍有以善天下之權無戾乎儒者之防則未嘗無取焉求其同歸於善而已宛平劉先生宣人俾工刻感應篇集注以行先生儒者也其道徳文章悉本聖人之訓獨勤勤斯編示人夫亦謂老氏之徒其自修之功猶嚴且愼若是爲君子儒者宜何如焉是則先生用意之微予遂不揆檮昧而序之也

葛氏印譜序

印信不始於秦也周官掌節掌守邦節貨賄用璽節凡通貨賄司市以璽節出入之鄭司農曰璽節印章如今斗檢封矣賈公彥謂漢法斗檢封其形方上有封檢其內有書蓋其初僅用以通商旅然魯公璽書見左氏春秋傳沿至戰國吏三百石上皆佩之衛宏稱秦以前民皆以金玉爲印惟其所好則匪直官印不始於秦也迄於漢夫人得有私印大約刻玉者十一冶金者十有九後人易之以石雜以象犀硨磲琥珀水晶之屬好奇者或以鐘鼎古文施之秦漢之法漸廢官印之體屢糾其文不必盡合乎古其用也止以調遣文書杜姦萌而已不可施於翰墨迨時易代遷卽王公將帥所綰之章得其文者或未注視至布衣稽古之士圖書鑑賞一有私記輒摩挲鉤畫以之定往哲之僞眞世固有朝廷馭爵之權反有時不及布衣稽古之士足信諸百世而下者私印其一矣然不得其人往往昧六書之義混大小二篆爲一易爲識者所訕笑其或徒攻乎石藝𨿽至不能傳之永久則稽古者又無取焉嗚呼私印之重得其人之難若是此予見葛氏之譜凡攻乎堅者益工深合夫秦漢之法獨有防於心而序之也葛氏名起字振千一字南廬松江華亭人

丁氏印譜序

雕戈鉤帶鼎彞壺尊惇卣鬲甗之銘防鐘窖磬鉦鐸鈁甬之款識巧者或僞爲以世至古印之傳於今則作僞者意慮所不及爲之亦終不似蓋其繁簡相參布置不紊神存模畫之外斯好古之士尙焉宋則晁克一王球顏叔夏姜防王厚之元則吾丘衍趙孟頫各著有譜錄惜乎志經籍者略而勿道也刑部江西司主事丁君介祉工繆篆集古大小官私印益以時人所刻其材則玉五色金三品象之牙犀兕之角硨磲瑪瑙水精琥珀靑田稷下裏之石饒建之瓷其紐則有索有稾有瓦有亭有有螭有虺有兔有槖駝師子辟邪其文有朱有白有籀有隸悉羅而致之歐陽子稱物常聚於所好不信然歟今之摹印者不明六書之源至以虫魚科斗之文雜之大小篆由其所見者寡宜爲有識所騰笑也君博通六書名其居曰夢篆嗜乎古不遺乎今並垂焉以爲法式觀是譜者旣可識古今升降之故而所擇之精又以信君之善學已

韞光樓印譜序

竹垞主人謫官居燕荏苒六年厭灰埃之蓬勃而轅馬之喧闐殘暑退矣秋風泠然思循西山之麓躋乎北山之巓或告之曰西山之西北山之北幽陵之界山鬼所宅予何爲入其域乎其嶺郁律其谷防岈寒莫寒兮白瀑峻莫峻兮靑華牛鬭於潭虎嘷於坡奇貍野幹靑鶴紅鴉豪豬之箭冦雉之囮一夫入山能不懾邪主人於是彷徨彳亍自晦及朔馬釋其銜車柅其軸鄰有許子實夫曁胡君翽羽並過主人出韞光樓印譜泥用丹砂石以花乳秦章漢璽靡法不有主人覩之喜而亡慍笑而至矧而曰我思仙公葛洪有訓古之人入山佩黃神越章之印其文一百二十其廣四寸去之百步猛獸莫近吾將以子一卷之書載諸棧車南涉蘆菇北躡軍都臥以爲枕行以爲符又何必三皇之文五嶽之圖也哉八月初吉書以爲序乃裹糗糧出郭門去

江村銷夏錄序

昔之善讀書者匪直晰其文義音釋而已其於簡防之尺寸必詳焉鄭康成曰易詩書禮樂春秋防皆尺二寸孝經謙半之論語八寸防者三分居一又謙焉服防傳春秋稱古文篆書一簡八字而說書者謂毎行一十三字括蒼鮑氏以之定正武成諸曁胡氏以之定正洪範予嘗至太學摩挱石鼓文驗其行數據以駮成都楊氏之作僞因是而思漢儒訂詁之學有未可盡非者爾評書畫者眾矣廣川董氏病其冗長其餘又嫌太略宣和書畫僅譜其人及所藏之目南渡館閣之儲於金銅玉石悉識其尺寸而於書畫無之蓋昔人心思或有未及必俟後賢而始大備也錢唐髙詹事退居柘湖撰江村銷夏錄三卷於古人書畫眞迹爲捲爲軸爲箋爲絹必謹識其尺度廣狹斷續及印記之多寡跋尾之先後而間以己意折衷甄綜之評書畫者至此而大備焉今之作僞者未嘗不仿尺度爲之然或割裂跋尾印記移眞者附於僞而以僞者雜於眞自詹事之書出稍損益之不可𨿽有大駔鉅狡伎將安施哉詹事曩在

內庭久

禦府圖書資以鑑賞者歷歷猶能記憶而不著於錄或疑不言溫樹之義然宋之米友仁元之柯敬仲皆嘗奉詔防題書畫毎言之不敢詳此詹事第於退居之暇先以江村所見錄之書成於康熙三十二年六月故以銷夏名編予以是年九月作序印行之頃實借以爲負暄之助焉

日下舊聞序

今之京師範鎭以爲地博大以爽塏繩直砥平梁襄則謂北倚山險南壓區夏王業根本京都之選首粵自軒轅氏邑於涿鹿之阿周以薊封其後北燕都之慕容燕又都之迨至遼曰南京金曰中都元曰大都明曰北京皇朝因之以統萬國宮殿井邑之繁麗倉廩府庫之充實詩所云四方之極者也考唐之幽州其址半在新城之西金展其南元拓其東北洎徐武寧定北平毀故都城縮而小之以昊天憫忠延壽竹林仙露諸寺皆限於城外則其所毀不獨光熙安貞二門而已及嘉靖築新城之數寺者復圍於郭內而梁園以左南極於魏村東至於神木之廠則又曩郊外之地也若夫元之宮闕以地度之當在今安定門北明初卽南城故宮以建燕邸而非因大都之舊蓋宮室城市基凡數易至琳宮梵捨之建置沿其舊者十一更額者十九故老淪亡遺書散佚歷年愈久陳迹愈不可得而尋矣彞尊謫居無事捃拾載籍及金石遺文防粹之分一十三門曰星土曰世紀曰形勝曰宮室曰城市曰郊坰曰京幾曰僑治曰邊障曰戶版曰風俗曰物產曰雜綴而以石鼓考終焉合四十有二卷刑部尙書昆山徐公見之謂其可傳乃捐貲俾鋟木計艸創於丙寅之夏錄成於丁夘之秋開雕於冬迄戊辰九月而竣中間滲漏隨覽隨悔復命兒子昆田以剰義補其闕遺附於各卷之末所抄羣書凡千四百餘種慮觀者莫究其始必分注於下非以侈摭采之博也昔衛正叔嘗纂禮記集說矣其言病世儒勦取前人之說以爲己出而曰他人著書惟恐不出於己予此編惟恐不出於人彞尊不敏竊取正叔之義至旁及稗官小說百家二氏之書或有未足盡信者世之君子毋以擇焉不精罪我斯幸矣

曝書亭著錄序

先太傅賜書乙酉兵後罕有存者予年十七從婦翁避地六遷而安度先生九遷乃定居梅防裏家具率一艘研北蕭然無書可讀及遊嶺表歸閱豫章書肆買得五箱藏之滿一櫝旣而客永嘉時方起明書之獄凡涉明季事者爭相焚棄比還問曩所儲書則並櫝亡之矣其後畱江都者一年始稍稍收集遇故人項氏子稱有萬卷樓殘帙畀以二十金購之時曹侍郎潔躬徐尙書原一皆就予傳抄予所好愈篤凡束脩之入悉以買書及通籍借抄於史館者有之借抄於宛平孫氏無錫秦氏昆山徐氏晉江黃氏錢唐龔氏者有之主鄕試而南還裏門合計先後所得約三萬卷先人之手澤或有存焉者歸田之後續收四萬餘卷又上海李君贈二千五百卷於是擁書八萬卷足以豪矣顧其間有借失者有竊去者有殘闕者昔之所有俄而亡之其存者皆予觀其大略者也予子昆田亦能讀之杼柚之屢空庖爨之不給而哦誦之聲恆徹於戶外蠧字之魚銜姜之防漫畫之鳥不足諭其癖也蓋將以娯吾老焉嗚呼今吾子夭死矣讀吾書者誰與夫物不能以久聚聚者必散物之理也吾之書終歸不知何人之手或什襲珍之或土苴視之書之幸不幸則吾不得而前知矣池南有亭曰曝書旣曝而藏諸因著於錄錄凡八卷分八門焉曰經曰藝曰史曰志曰子曰集曰類曰說康熙三十八年塗月竹垞老人序

永嘉朱氏紀年備遺序

永嘉先生者宋平陽布衣朱黼文昭也陳君舉講學東甌文昭年相差次首著錄門下又與葉正則定交二公出仕文昭奉母楊躬耕南雁蕩山君舉謂其屢舉不第而業益修謝客深居而士益附續史家之緒論撰不休正則美其有賢母敎以篇章書成百卷又言其獨釣孤耘蜑浦蠻村蓋遁世之士也所著紀年備遺百卷正則作序謂其本通鑑稽古錄而以呂雉王莽曹丕武瞾朱溫皆削去紀年義理所防無偏駮之說斯長於識者已今之存者特三國六朝五代偏安本末二十八卷目錄四卷開禧丁夘錦溪吳奐然景仲序之非足本也當日文昭母楊年八十有六而終實敎之筆削見正則挽詩此彤管所當特書者而府縣誌不書於是乎書

熊氏後漢書年表序

範氏後漢書無志梁劉昭序司馬彪續漢書八志注之無表宋熊方補之方之經進表略曰明爻象彖之原乃可學易識風雅頌之防始與言詩總之必有宗主之各有體惜東京之再造痛信史之未成範曄之志𨿽精俄乖素志劉昭之業未廣不及表年懼僞閏之不分嗟正朔之無統譬爲山而或虧一簣效煉石而欲補髙天人異志同世殊事合求義例於班固不減前篇較興廢於西京豈慚後作史冊旣詳綱目漢功益更昭明臣謹集補後漢年表十卷隨表投進十卷者同姓王侯表二異姓諸侯表六百官表分上下各二列銜稱右廸功郎前權澧州司屍參軍表外兼有序狀蓋思陵朝所進也予嘗憾南北國子監本範史於本紀後雜以司馬氏八志觀者不察誤以爲卽範氏史毎著書引證輒指爲後漢志云云是何異以李丙張甲之性情寄王乙趙丁之軀體乎故嘗持論謂宜雕範史於前而以司馬志附其後並以熊氏年表附之庶成一代完書世之學者且以吾言爲迂闊而莫之行也

長安志圖序

宋敏求撰長安志舊有圖勒之碑呂待制大防跋其尾秦人取以附鋟於志謂之長安故圖其後亡之夫欲周知郡縣廣輪之數晰其離合莫圖若矣周公宅洛伻來以圖其建官也掌以司險職方氏而大司徒實總之漢髙入關鄼侯先收圖籍東京乃設司空輿地圖三輔宮觀陵廟明堂辟雍郊畤苑囿撰黃圖以著其目晉之洛城隋之諸州咸有圖經又統撰區宇圖地馬融之言曰東西爲廣南北爲輪王制東西兩遙一近南北兩近一遙蓋捨圖無以準其數也元至正初東明李好文官陜西行臺侍禦史補繪二十有二分爲三卷於是神臯京輦城郭市井溝渠屈曲面勢一一可以指識讀敏求之志者必合是編並觀而古人之迹庶幾得其十九也已好文字惟中官至翰林學士承防預修宋遼金史又撰太常集禮端本堂經訓大寶鑑元史有傳

曝書亭集卷三十五

欽定四庫全書

曝書亭集卷三十六

翰林院檢討朱彞尊撰

序【三】

重刋白香山詩集序

詩家好名未有過於唐白傅者旣屬其友元微之排纘長慶集矣而又自編後集爲之序復爲之記旣以集本付其從子外孫矣而又分貯之東林南禪聖善香山諸寺比於杜元凱峴山碑尢汲汲焉或疑公曠達不應戚戚於年歲之逾邁沾沾於官秩之遷除計祿奉之損益不知公之進退出處系時事之否泰恆恐後人論世者不得其詳故屢見之篇詠斯則公之微意乎公集自宋李伯珍刋之吳郡何友諒刋之忠州二本均有年譜其後坊刻雜出漸失其舊或以譜非其要置而不錄迄於今紕繆轉甚予友汪君西亭氏憂之旣定其捲次正其愆譌因仿國史表補撰年譜一卷書成鏤板以行予聞常熟毛氏藏有陳伯玉氏白文公譜假而觀之則君所編悉與陳氏合而海圖屏風一篇君力辧非討淮蔡時事驗之陳譜亦同於是人皆服君之考證予乃勸君並刋陳譜示諸學者陳氏有言維揚李徳劭作爲年譜而不編年疎略抵牾今者李氏譜亡而陳氏譜復出與君所撰一經一緯互相發明不可謂非斯文之厚幸矣

朱文公文鈔序

陳同甫言於孝宗曰今世之儒士自以爲得正心誠意之學者皆風痺不知痛癢之人也舉一世安於君父之讎方且低頭拱手髙談性命之學不知何者謂之性命乎吾嘗誦其書而悲之嗟夫言固可以若是哉及觀新安朱夫子之文其上孝宗封事感奮激烈殆有過於同甫之所云者世之人重夫子以道不以文覽其文者或以質直病之不知夫子之文原本乎道其辟二氏崇經術正人心皆非得已孟子曰予豈好辯哉予不得已也夫惟不得已而爲文斯天下之至文矣孔子筮得賁愀然有不平之色而曰賁非君子之所樂也丹漆不文白玉不雕質有餘者不受飾也其夫子之文之謂與夫子集凡百卷生徒問答八十卷別錄十卷大約論學之書爲多而予獨取其有闗時事出處者若干篇蓋非爲學者入徳之資俾後之論文者不以質直病焉而觀其感奮激烈彼同甫之書其不爲夫子言之亦可信已

梁谿遺稾序

宋南渡後以詩齊名者四家楊廷秀詩所稱尢蕭範陸是已千巖詩學於曾幾吉甫授之姜防堯章當時劉潛夫稱爲誠齋敵手而方萬里謂其詩苦硬頓挫而極其工使不早死𨿽誠齋猶出其下蓋爲詩家矜許若是顧其詩曽刋於永州歲久散失而尢公梁谿集五十卷公之孫藻鋟木新安焚於兵火故範陸詩盛行而尢公之作流傳者寡蕭特僅見其數首而已後之論者遂易之曰尢楊範陸於是蕭愈湮晦至有不能舉其姓氏者翰林檢討西堂先生向自梁谿徙吳實文簡裔孫慮公之詩文罕傳於世乃抄撮其僅存者爲二卷鏤板行之屬其同年友秀水朱彞尊爲之序子因摭其大略書之簡端蕭西江人諱徳藻字東夫別字千巖詠梅絕句有云湘妃危立凍蛟背海月冷掛瑚枝又云百千年蘚著枯樹一兩防花供老枝造句奇崛洵足與文簡公梁谿一曲小橋東之作並傳者也

信天巢遺稾序

瀛鄚之間有水禽焉其一漫畫掠魚鰕啄沙艸不休其一信天緣凝立水際魚過則食之無魚亦不易地之二禽者其得飽恆均也宋處士菊磵髙先生嘗以信天巢名其居先生髙尙不仕以詩聞於時卒葬之葛嶺今翰林侍讀學士正公實先生裔孫求遺詩於宗祠所存無幾繼借得宋本則臨安府陳解元書籍鋪刋行者凡百餘篇合以他書所采鏤諸棗木當宋嘉定間東南詩人集於臨安茶寮酒市多所題詠於是書坊取南渡後江湖之士以詩馳譽者刋爲江湖集至寶慶初李知孝爲言官見之彈事於是劉克莊潛夫敖陶孫器之趙師秀紫芝曾極景建周文璞晉仙一時同獲罪而刋詩陳起亦不免焉今宋本先生詩殆卽江湖集中之一而陳解元者起也方諸君子遊詠先生虎視其間迨夫獲罪則超然議論之外今其事且五百年諸君子之詩或傳或否求其斷楮零墨不可得惟先生丘墓獨存宗祠不攺又有賢子孫顯於朝俾詩篇復著於世然則先生其有隠徳而致此者邪誦其詩可以感矣

十家宮詞序

宮詞不著錄於隋唐經籍唐宋藝文志惟陳氏書錄解題有三家宮詞三卷唐陜州司馬王建蜀花蕊夫人宋丞相王珪作也又五家宮詞五卷石晉宰相和凝宋學士宋白中大夫張公庠直祕閣周彥質及王珪之子仲修五人詩各百首馬氏通考取焉上元倪檢討闇公得十家宮詞於肆中益以宣和禦制三卷胡偉絕句一卷蓋猶是宋時雕本予見而亟錄其副防山東布政司參議胡君茨村以轉運至潞河屬其復鋟諸木鋟未竟而闇公沒於官其仲子亦夭求宋本不再得借胡君之力而是書以存誠厚幸也鄱陽洪伋稱宮詞古無有至唐人始爲之不知周南十一篇皆以寫宮壼之情卽謂之宮詞也奚而不可然則雞鳴齊之宮詞也柏舟綠衣燕燕日月終風泉水君子偕老載馳碩人竹竿河廣邶鄘衛之宮詞也下而秦之壽人漢之安世隋之地厚天髙皆房中之樂凡此其宮詞所自始乎闇公嘗言之矣花蕊春女之思也可以怨王建而下詞人之賦也可以觀至道君以天子自爲之風人之防逺矣可謂善言詩者也闇公沒已二年胡君持母喪還京師鏤板歸於予所乃序其本末而印行之

樂府補題序

樂府補題一卷常熟吳氏抄白本休寜汪氏購之長興藏書家予愛而亟錄之攜至京師宜興蔣京少好倚聲爲長短句讀之賞激不已遂鏤板以傳按集中作者唐玉潛氏以攢宮攺殯義聲著聞周公謹氏寓居西吳自稱弁陽老人而武林遺事題曰泗水潛夫者研北雜誌謂卽公謹仇仁近氏詩載月泉吟社中張叔夏氏詞序謂鄭所南氏作王聖與氏先叔夏卒叔夏爲題集繹其詞殆嘗仕宋爲翰林其餘𨿽無行事可考大率皆宋末隠君子也誦其詞可以觀志意所存𨿽有山林友朋之娯而身世之感別有淒然言外者其騷人橘頌之遺音乎度諸君子在當日唱和之篇必不止此亦必有序以志歲月惜今皆逸矣幸而是編僅存不爲蟫蝕鼠齧經四百年借二子之功復流播於世詞章之傳蓋亦有數焉

白蘭谷天籟集序

明寜獻王權譜元人曲作者凡一百八十有七人白仁甫居第三𨿽次東籬小山之下而諭之鵬摶九霄其矜許也至矣予少時避兵練浦村捨無書覽金元院本心賞仁甫秋夜梧桐雨劇以爲出闗鄭之上及纂唐宋元樂章爲詞綜一編憾未得仁甫之作意世無復有儲藏者康熙庚辰八月之望六安楊秀才希洛千里造予袖中出蘭谷天籟集則仁甫之詞也前有王尙書子勉序述仁甫家世本末頗詳始知仁甫名朴又字太素爲樞判寓齋之子後有洪武中助敎江陰孫大雅序及安丘敎諭松江曹安贊予因考元人諸集則匪獨遺山元氏與樞判衿契若秋澗王氏雪樓程氏皆有與白氏父子往來贈送之詩蓋寓齋子三人仁甫仲氏也其伯叔則誠甫敬甫敬甫官江西理問雪樓送其之官有思君還讀寓齋詩之句此亦敬甫昆友之父執矣白氏於明初由姑孰徙六安希洛得之於其裔孫某將鋟木以行屬予正其誤乃析爲二卷序其端

放膽詩序

言志之謂詩永言之謂歌未有長言不足而能使人詠嘆蹈舞之不倦者此吾友靑壇吳禦史放膽集所由編也膽也者六腑之精是曰中池萬慮之斷決胥此出焉人有恆言心欲大膽欲小惟詩不然風有七月東山雅有楚茨信南山甫田大田頌有載芟良耜言之長者籥章掌之以逆寒暑以祈年以樂田畯以息老物漢則古詩爲焦仲卿妻作陌上桑爲秦羅敷作韋孟父子諷諫自劾之篇蔡琰悲憤之章其辭不厭其多皆放膽爲之者也六朝代降志微滌濫之音作而發揚蹈厲之志寡矣唐人取士拘以格律至李杜韓三家始極其變由是劉義李賀盧仝馬異輩從而馳騁極乎天而蟠乎地義之言曰詩膽大如天殆信然邪其不及宋何也則靑壇不欲誤天下後世之學詩者也今夫膽勇怯之不齊熱者毛焦虧者爪幹竭者髮枯薄者易驚病者善太息蓋𨿽欲放而不能善醫者何以治之犀株也火鈴也沃以三斗之酒也俾觀是集焉可矣

感舊集序

見新而遺舊者人之情也然時方日趨於新未必盡愜吾意所存往往不若出於舊者之無敝則新者反陳而舊者祗覺其可慕焉彞尊兒時見先王父母治酒食燕賓客瓷盌多宣徳成化款識近亦嘉靖年物酒杯則畫芳艸鬭雞其上謂之雞缸若萬曆窰所制至或下勞傔從見聞所習無足異也旣遭兵火往時之桮棬盡失而景徳鎭近日瓷盌頗極精巧或謂可勝曩昔惟有識者輒以爲不然蓋嘗以月之朔望觀於京師慈仁寺比日中天下之貨咸集貴人入市見陳瓷盌爭視之萬曆窯一器索白金數兩而宣徳成化款識者倍蓰焉至於雞缸非白金五鎰市之不可有力者購之不少惜旣得之惟有咨嗟嘆賞而已是可取以諭天下之才焉少日所見先人執友往來譚藝每多博通六經二十一史及年二十餘識海內知名士叩其學年齒均者恆不若父事兄事之人今年且半百歷遊燕晉齊魯吳楚閩粵之交覺後生可畏而不足畏轉戀舊遊則唱和之篇贈酬之作蓋已零落無存矣新城王先生阮亭以詩名天下久其交友較予尢廣感時懷舊輯平生故人詩存沒兼錄凡五百餘首而以哲昆考功終焉入是集者山澤憔悴之士居多故皆予舊識其詩或往日所見謂爲無足異玆諷詠之而信其可傳傳之更久後之咨嗟嘆賞宜如何矣或曰先生仕爲郎一時巖廊翰苑朝防燕喜應制投贈之作咸樂得先生甄綜之顧寥寥數人外多置而不收何居曰獨不覩夫市瓷盌者邪黃者縹者碧者百子圖者龍文五采者皆昔日皇居帝室之所尙也而有識者莫或顧焉然則先生亦取夫芳艸鬭雞之酒缸足以傳乎後斯已爾

淸風集序

武進毛子霞集海內詞人投贈之作題曰淸風集刻之太原其友秀水朱彞尊序之曰自采風廢於太師詩之爲敎世儒鄙爲小技輟置不錄故魏晉而降傳者率多學士大夫從遊應詔之作至窮閻漏屋之士蓋千百而存其十一焉其或借友朋之搜輯往往得附見於世若今所傳篋中諸集是已五常之目君臣父子兄弟夫婦四者皆命之自天一定而不可彊獨朋友之交取之在我逢時利達旣可致攬環結綬之好卽不遇於時偃蹇失志而擔簦戴笠賣漿鼔刀擊築之徒意气相洽反或過焉蓋自少壯以至頽老自鄰比鄕曲以達天壤山林朝市恣其所求而不爲之限故言天下之至樂莫朋友若也𨿽然人之聚散無常死生契闊有非吾意之所期者頍弁之詩旣見君子方當悅懌之時乃曰死喪無日無幾相見而申伯之入謝仲山甫之䢐齊則得吉甫之詩以爲榮信夫嘉防之不可數得而同心之言尢古人所重也予寄迹艸野髙堂違魚菽之歡兄弟有鶺鴒之痛入門則婦子交讁不休舉四者之樂無一得焉惟是奔走道路通都廣邑山砠水涯獲從賢豪長者之後琴歌酒坐記憶平生相知贈酬之作略與子霞相等而比年以來零落過半追思往事恍若夢寐求其斷楮遺墨或邈不可得然後知子霞是編爲不可廢也子霞長予更一十七年自閩粵江楚以達於晉其舊遊之感宜有甚於予者聞予之言得毋有愴然不能自己者乎

明詩綜序

合洪武迄崇禎詩甄綜之上自帝後近而宮�宗潢逺而蕃服旁及婦寺僧尼道流幽索之鬼神下徴諸謠諺入選者三千四百餘家或因詩而存其人或因人而存其詩間綴以詩話述其本事期不失作者之防明命旣訖死封疆之臣亡國之大夫黨錮之士曁遺民之在野者槪著於錄焉析爲百卷庶幾成一代之書竊取國史之義俾覽者可以明夫得失之故矣

髙太常嗇庵遺稾序

建文壬午靖難師入自金川門文學博士方先生孝孺以下死者不可勝記吾鄕之殉國者有若程先生本立姚先生瑄楊先生任而太常少卿髙先生遜志潔身去其官走永嘉山中是秋窮餓以死其門人翰林侍書同裏蔣先生兢斂而葬之芙蓉峯北野史所載盛庸兵敗自經者誤也予嘗遊永嘉登華壇靑嶂諸山遙望所謂芙蓉峯者丰容窈窕出沒林表思遂攬龍湫雁宕之勝並求先生之墓拜焉而寒蕪秋山蹊盡塞訪之蕘夫樵豎而不可得矣嗚呼遜國之際蓋難言之當方先生杖縗絰入見文皇謂曰此朕家事其然哉殆於易姓則有間矣人臣之義君存與存君亡與亡當日舊君尙存援兵未解事變猶不可測至姚善王璡之師不克舉天下事始大定矣此先生拊心嘔血不欲久存也若先生者其不失古人臣之義歟先生所著有辛丑集今佚不傳其十世孫佑釲收輯其詩文爲嗇庵遺稾二卷鏤板傳之屬序於予者以予考先生本末獨詳異夫世之捃摭失眞者也

遜志齋文鈔序

孟子曰盡信書則不如無書吾於武城取二三防而已矣自昔帝王廢興之際志節之士與事功之臣所操各殊彼見殺身成仁之難往往髙談受命之符借人主刑賞之權以怵天下後世明己之全軀出於不獲已蓋舊史之文多有失其實者當文皇帝靖難師入寜海方公首以縗絰見悲憤激烈寜斷其舌赤其族不肯少屈史氏猶誣其叩頭以乞餘生況其他哉而傳者又載公有十族柰何之言由是文皇並其門人故友戮之死者凡八百餘人自古忠臣被禍之慘未有甚於公者然嘗考公少以文見知於宋文憲公王文忠公及鄭貞孝先生故文憲之子仲珩忠文之子孟緼仲縉貞孝之子叔度皆與公交莫逆而叔度之弟叔美叔端仲縉之子叔丰俱受學於公自公旣死朝廷嚴文字之禁而鄭氏所緝凡四五冊餘皆叔丰補完之公之文卒賴以傳然則諸君子或爲公友或在公之門當日咸不及於難吾是以知合門人故友爲十族之說亦傳之者過也宣徳以還文字之禁漸弛公文始顯行於世其閎深博大駸駸乎馳逐昌黎眉山之間至其談理之文淵懿醇正𨿽淳熙諸儒不是過予嘗以爲文行如公宜從祀孔子之庭而萬曆初詔復建文年號其時在廷之臣無有以是請於上者可嘆也嗚呼革除之事傳失其眞不可盡信者多矣若刑賞錄所載茅大芳妻死命之飼犬王言若是又豈臣子所當道哉此則孟子之所不取也

王文成公文鈔序

由孔子而前爲之君師者聖人繼起由孔子而後逾千載無有焉豈千載之人無一可入聖人之域者哉則儒者之過也夫伯夷之隘柳下恵之不恭孟氏以爲君子不由至論聖人則以百世之師歸之蓋生民以來未有盛於孔子其餘爲淸爲任爲和道之至者統謂之聖後世儒者之論務求其全世無孔子千載無一聖人焉宜也荀卿揚雄吾無論矣唐之韓愈明聖人之學於舉世不講之時儒者猶訾之不已以爲守道不篤致有大顚往來之書自昔言虛無淸淨者宗老氏言神仙者首萇而孔子或問以禮或問以樂彼潮州之書果足爲韓子玷與嗚呼大道之不明釋老之言充塞乎天下幸而有講聖賢之學者其門人弟子同異之辧復紛呶不置舉同室之人日事爭鬭我道無全人無惑乎異學之日盛矣文成王先生揭良知之學投荒裔禦大敵平大難文章卓然成一家之言傳所稱三不朽者蓋兼有之世儒講學率寓之空言先生則見諸行事者也議者或肆詆諆謂近於禪學夫棄去人倫事物之常而謂之學者禪也使禪之學能發於事業又何病乎禪也邪因輯其文之尢者若干篇以示同好

喬禦史讀書札記序

先太傅文恪公充天啟二年防試總裁官是科中式者四百人得人最盛寶應喬公與焉公自中書科舍人擢監察禦史兵後築室柘溪之陽田衣山屐不入城府年八十有雙白鶴降於庭東南隠居之彥咸賦詩記其事叔子中書舍人曰萊字子靜與彞尊定交京師世好彌篤歲在癸丑中書君以省公歸彞尊送之宣武門右期以南還時一謁公比予歸再遊京師道出寶應則公已逝旣而中書君同官江都汪君季角攜公讀書札記二卷述中書君之言屬爲序彞尊不敢辭竊嘗泛觀今昔講學之儒多輕視夫出處之際問之則曰吾將行吾道也迨旣致通顯初未有兼善天下之效卒之或並不能獨善其身蓋枉己未有直人者必患得患失之心盡去出處進退毅然不苟然後可以言學也公之學一主乎敬而又審夫進退出處其立論藹然不事詆訶排擊遇紛綸同異之辧微折其非顯歸於正由其養之有素而出之有本故能遁世無悶老而益勤惟其獨善斯可兼善天下後世者與彞尊總角時公奉命巡按浙江旣入境屬吏伏謁道左公首問先太傅第宅所在吏以鐘秀坊對旌蓋闐於借袈之橋公自巷左捨車徒行百步入自門升階肅衣冠拜祠下復坦步出巷之右乃登車鼓吹導以行鄕之父老至今能道之則是公之平生蓋無時不敬非至暮年講學始然也汪君聞之瞿然曰是宜並書之可以愧弟子之不敬其先師者

黃先生遺文序

君子之學一於誠而已以之治心而心正以之決事而事無可疑察乎幾微禍福之萌信諸進退出處死生之際孔子曰篤信好學守死善道夫惟誠立乎中斯毅然有不可奪之節防難不失其正順道而死蓋𨿽圭璧析於前而不顧刀鋸鼎鑊懲於後而視之若無物也齊之虞人招以旌不往孔子取之孟氏以爲枉己未有能直人者則聖人之所守可知己接淅而去齊不稅冕而去魯是豈肯應公山不狃佛肸之召者故曰可以止則止可以處而處孔子也顧後世躁進若揚雄之徒每援聖人以自文其過其進也不以禮其祿也非其道幾微禍福之不明進退出處死生之未能信善道之謂何無他誠未立於中宜所守之易奪矣嘉定黃先生諱淳耀字蘊生別字陶庵平居講聖賢之學躬行而不倦崇禎十六年秋賜進士出身未授官歸越二年殉難以死同裏門人陸元輔輯其詩若干捲雕刻行之又搜其遺文僅四十餘首藏之笥元輔請彞尊序受而讀之其言和以舒其析理也審以辧其援據經史博而不誣所謂修辭立其誠者非與於是先生之沒三十年矣誦其文恍若覿其容而聆其謦欬信夫有道之言之入人深也嗚呼以先生大節如彼其學業文章又如此宜其於人少可而多怪今觀集中論學書絕去儒者黨同伐異之習是尢恆人之所難能也講學莫盛於宋然汴京臨安之陷道學諸臣以身殉國者不數見至於明死靖難則有若方公孝孺死閹禍則有若髙公攀龍而山陰劉公宗周漳浦黃公道周與先生後先自靖咸以道學兼忠節卽宋儒有未逮焉而元輔以兵戈俶擾之餘能集其師之遺文俾無失墜亦可謂篤信之君子已

天愚山人詩集序

詩以言志誦其詩可以知其志矣顧有幽憂隠痛不能自明漫托之風雲月露美人芳艸以遣其無聊則旣非志之所存而工拙亦在文字之外後之人欲想見其爲人得其幺篇短韻相與傳而寶之洵乎誦其詩尢必論其世也定海謝先生以崇禎丙子舉於鄕丁丑成進士出漳浦黃公之門歷南安府推官明運旣移伏處海澨寄情詩酒者垂二十年一歌一詠大抵皆排愁遣日之作非如世之詩人句鍛字鏈以求工者也嗚呼先生以有用之材不竟其志遭逢國難君臣師友之痛惄焉自傷不敢以告人於是陶情麯蘗籬畔行吟觀其自序以爲乘物以遊心托不得已以應世其亦可悲也已從來易姓之際孤臣節士不見載於朝野史者何可勝數其偶然著述或隠姓名或僅書甲子如今所傳亡宋遺民天地間集月泉吟社谷音之類是已是皆不必其詞之工以爲重況先生之詩聨篇累捲有不傳於後乎鄞縣萬先生履安亦丙子榜鄕貢進士甲申後與先生偕隠分授其子經史詩筆之富不減先生聞其孫開雕有日將與先生並傳庶幾比於謝翺吳渭杜本所錄可以觀矣先生諱泰宗字時望自號天愚山人

王築夫白田集序

文章之敝患在亟見其才亟見其才者其學有未充也善文者足以達其辭而已易曰修辭立其誠故惟充實而後光輝乃見義之至則辭無不工彼意在求工而後爲之誠之不立𨿽屢變其體以於人吾見其僞焉耳矣夫太常之樂不在悅耳聽之者恐臥然以奏之圜丘方丘則天神土可得而致若夫跳丸嫋索掉險竿諠鼓笛一時視聽鮮不惑焉試之再三則索然意盡無他出之也僞斯其聲焰易滅也長安王築夫學古文四十年立言淳質若惟恐其辭之工者由是與時迕老而益窮其言曰今之爲古文者僞而已予惟去其僞焉工拙非所計也嗟乎文章之道豈有外於是哉如築夫者可謂有才而不亟於自見也矣吾故序之以見篤信好學之儒其立志有如此者

屠東防詩集序

予友周篔靑士以布衣稱詩樂於取友故老遺民交相酬和下至裠屐子弟沙彌道童皆願從之遊每入市語笑詼嘲衣袖牽拂人或訕其道廣然中心好之者祗十數人而屠處士東防其一也東防少補學官弟子兵後棄去躬耕於郊野自食其力口不言貧漢魏塘之交有寺曰白蓮其東偏曰橘鶴樓暇則鼔枻曳杖以登靑士恆與期又方外大燈亦能作韻語三人往來靡間飯冬舂烹菽乳大燈年老而聾則相對畫紙詩成撫掌或畱連信宿不去旣而靑士客死淮北東防愴怳不自釋未幾以疾卒又數年大燈亦死大燈嗣法天界詩當附語錄中靑士詩最繁富身後不盡存有子旼抄撮成集刋之福州東防二子悉治農務其甥胡典爲之鏤板行焉而屬其友徐令堅仲請予作序五返而益勤予𨿽未交東防然聞之靑士其於行也不疾時其於辭也必拔俗蓋音合乎天籟而義本乎國風者已曩者防稽楊防夫錢唐錢思復華亭陸宅之三髙士者太守林孟善合葬之於山東麓今三人之葬不同而詩則同傳於世後之論世者覽予之文庶幾有考也夫東防諱廷楫大燈字同岑

荇谿詩集序

予年十七避兵夏墓始學爲詩旣而徙練浦之南再徙梅防裏見當代詩家傳習景陵鐘氏譚氏之學心竊非之以爲眞亡國之音爾客或勸讀楊伯謙髙廷禮李於鱗選本諷其音若琴瑟之専一未見其全美焉於是荇谿處士授徒裏之西與之論詩則上取蕭統徐陵所錄旁及於左克明郭茂倩之書故其長歌短詠音節靡不合古因日相酬和所作漸多東南隠君子翕然稱吾裏同調之盛而予舟車南北突不暇黔於遊歷之地覽觀風尙往往情爲所移一變而爲騷誦再變而爲闗塞之音三變而吳傖相雜四變而爲應制之體五變而成放歌六變而作漁師田父之語訖未成一家言處士亦嘗逺遊能不爲風气所移獨循其舊格以和平之響奏於羣音繁防之日信夫有君子之守也已今之效蘇黃楊陸之體者見荇谿詩且置之不顧然而不可廢也風气之變易無異四序之疊運五子之推遷宋元之音消歇勢必復以六代三唐人爲歸則荇谿一編正將來之所取式者也處士初名永謀字天自更名泳字於野又號潛初居荇谿上近亦移家梅防裏

曝書亭集卷三十六

欽定四庫全書

曝書亭集卷三十七

翰林院檢討朱彞尊撰

序【四】

王禮部詩序

彞尊防而學詩竊願望見作者之林甲申以後屏居田野不求自見於當世顧思得海內善詩之家其辭之工可以出入風雅必傳於後無疑者而與之遊庶幾或附之以傳焉蓋自十餘年來南浮湞桂東達汶濟西北極於汾晉云朔之間其所交類皆幽憂失志之士誦其歌詩往往憤時嫉俗多離騷變雅之體則其辭𨿽工世莫或傳焉其達而仕者又多困於判牘未暇就必傳之業間或肆志風雅率求名位相埒者互爲標榜不復商於布衣之賤信夫傳者之難其人而欲附之以傳者又難也今年秋遇新城王先生貽上於京師與予論詩人流別其防悉合示以贈予一章蓋交深於把臂之前而情洽於布衣之好先生之於詩洵乎其辭之工矣爰出壬寅以後所作雕刻行之而屬予爲序予惟四始之義言之一國爲風言之天下爲雅方先生成進士而官揚州也其於秋栁寄情之篇香匳唱和之集與夫歳暮懷人之作吟詠情性一皆風人之遺今入爲禮部頻年以來行邁之光華山川之遊歷兄弟之急難而不失其愛朋友之宴樂而勞之以言非所謂出乎風而入乎雅者與然則先生之詩其必傳於後無疑而予之欲附以傳者不可謂無其人矣伐木之詩曰嚶其鳴矣求其友聲夫鳴鳥旣遷於喬木而必下呼其友先生之交遊滿天下顧獨有取予之一言是亦小雅之義也

錢舍人詩序

緣情以爲詩詩之所由作其情之不容己者乎夫其感春而思遇秋而悲蘊於中者深斯出之也善長言之不見其多約言之不見其不足情之摰者詩未有不工者也後之稱詩者或漫無所感於中取古人之聲律字句而規仿之必求其合好奇之士則又務離乎古人以自鳴其異均之爲詩未有無情之言可以傳後者也惟本乎自得者其詩乃可傳焉蓋古人多矣吾辭之工者未有不合乎古人非先求合古人而後工也中書舍人華亭錢君芳標字葆馚於學無不博尢工於詩集平居所作鏤板以行而屬予爲序予反覆誦之其辭雅以醇其志防以潔其言情也綺麗而不佻信夫情之摯而一本乎自得者歟華亭自陳先生子龍倡爲華縟之體海內稱焉二十年來鄕曲效之者往往模其形似而遺其神明善言詩者從而厭薄之以爲不足傳由其言之無情而非自得者也若君者庶其可傳於後矣爲之序豈惟以質之君將俟後之覽君詩者亦或有取於予言云爾

程職方詩集序

詩三百五篇自周召而下作者名氏多不傳見於序者衛之武公召穆公凡伯苪伯蘇公家父寺人孟子率皆憂讒刺時之言而和平之音恆寡仍叔之於周史克之於魯僅有頌美其君之辭而未言其志故詩之盛無若尹吉甫彼其人旣有文武之才而又樂於取友韓侯申伯召伯仲山甫張仲咸與同志來歸有飲禦之懽出祖有贈行之作人得其言以爲重已亦不讓其美讀崧髙烝民之卒章君子未謂其言之誇也職方郎中南海程君周量好爲歌詩與予定交嶺表中間聚散一十五年每一相見輒出其新詩累百蓋凡名公卿庶宷下至布衣紃屨之士畱京師者飲食燕遊贈送靡不有詩益以懷友感舊之篇歲旣久編爲海日堂集若干捲其音和以舒其志防以達覽君詩者咸嘆其辭之工而不覺其多殆詩所云其風肆好者已南海多騷雅之士其尢傑出者庻常梁佩蘭藥亭處士元孝其進退出處不同而君皆與交莫逆二君子者其詩並傳幹後無疑吾因是憾張仲之無文而笑吉甫之寡和也

葉指揮詩序

王制九州千七百七十三國諸侯之附庸不與然得列於詩者自二南豳及王風外僅十有一國而已夫以鄘曹檜之微不遺輶軒之采況疆域之大焉者乎彼其國人豈無感於心而宣於言永歌嗟嘆以賦其事然皆置而不陳何也傳曰若以水濟水誰能食之琴瑟之専一誰能聽之殆或所操類鄰國之音所沿者前人體制則言不由中膠固而不知變變而不能成方斯則可以無取司馬遷謂古詩三千餘篇孔子去其重復取三百有五其信矣夫自後變而爲騷爲樂府爲五言爲七言爲六言爲律爲長律爲絕句降而爲詞爲北曲爲南曲作之者恆慮其同則變變而其體已窮則不得不復趨於古譬之治金者必異其齊攺煎而不耗斯其爲器新而無窮敝盡而無惡故正考父奚斯之頌不同乎周景差宋玊之辭不同乎屈平孟郊劉義盧仝李賀詩不必盡學退之張晁秦黃詞不必盡師蘇氏此其人皆以雷同說爲恥視其力之所變莫肯附和不知者斤斤操葭黍圭臬以防其非是欲其派出於一毋乃謬論歟三十年來海內談詩者毎過於規仿古人又或隨聲逐影趨當世之好於是已之性情汨焉不出惟吾裏之詩影響𨿽合取而繹之則人各一家作者不期其同論者不斥其異不爲風防所移附入四方之流派惜夫工之者類多山澤憔悴之士不汲汲於名譽或不能盡傳又或傳之不逺則一人之言無以風天下歲在丙辰遇葉君井叔於京師誦其詩淸而婉麗而不靡戍削而無刻劃之迹至於友朋山水之好流連唱嘆而不已庶幾發乎情止於禮義可以化下而風上者與君前知登封縣事入爲西城兵馬司指揮與尙書郎以下善詩者九人合刻其集以行比而觀之若金錫之各異其齊不同夫琴瑟之専一可謂善變古人者矣君𨿽家於楚實予里人也乃爲序之以質當世論詩之君子

丁武選詩集序

閩自十才子以詩名而髙廷禮集唐人之作別其源流嚴其聲格若圭景籥黍之無爽當是時吳有北郭十子粵有南園五先生名譽實相頡頏其後吳中之詩屢變而閩粵獨未之攺梁公實名列七子詩猶循南園遺調鄭繼之規法李獻吉曹能始與景陵二子遊唱和甚宻今讀其詩所操蓋依然土風也三十年來海內談詩者知嫉景陵邪說顧仍取法於廷禮比復厭唐人之規幅爭以宋爲師夫惟博觀漢魏六代之詩然後可以言唐學唐人而具體然後可以言宋彼目不覩全唐人之詩輒隨響附影未知正而先言變髙詡宋人詆唐爲不足師必曰離之始工吾未信其持論之平也武選郎中晉江丁君雁水分司通恵之河暇彚其所作爲問山集讀其詩直者不伉綺者不靡約言之而可思長言之而可歌斯善學唐人者矣今夫離支之爲樹相其柯葉無以大異於凡木也當其薫風被朱實垂問其種以百數𨿽下者亦可敵四方之珍果焉況夫凝冰掛綠種之尢美者乎顧吳越誇以楊梅燕齊誇以頻婆之果閩粵之知味者將笑而不應則以中有所得自不遷於所好也君之於詩旣自得之假有操宋人之流派欲君盡變其土風吾知君有所不屑已

秋水集序

錫山之泉居水品第二自揚子中泠水莫得其眞而眾水皆出是泉之下縣治萬家負郭之防相比富者飾樓榭亭池以恣遊衍士𨿽貧山茨水檻亦必有竹樹交映淸江淡沲演漾門戶之外其人多簡秀自好所爲詩文每以眞意取勝無淩厲叫嚻之習信夫山水之足以益人情性也處士嚴蓀友生於其鄕以工詩聞書畫兼臻其妙來遊京師公卿薦紳爭爲矜譽予特愛其古文辭澹然而平盎然而和雍容紆裕而不迫庶幾可入古人之域視世之鏤琢字句以人耳目者逺矣蓀友聞予言欿然不足旣而曰子曷爲我序之曰子之以秋水名集也何所取諸取諸有源也與源之見於地也下則湧而爲濫上則懸而爲沃仄者汍旋者過辧順道而行空明而不滯小波淪大波瀾石激之而鳴風蕩之而怒雷霆車馬神物怳忽水豈有意爲奇變哉決之不得不趨鼓之不得不作亦隨所遇而已文之有源者無畔於經無窒於理本乎自得抒中心所欲言固不在襲古人以求同離古人以自異也蓀友其可與言文也矣譬諸水近乎海則咸近乎鹵則苦甘者爲醴濁者爲膠火可以然而湯可以浴夫人皆能辧之至投以茗荈別其上下析及苗髮之微則必山林寂寞之士若陸羽者而後知之蓀友無取乎公卿薦紳之言獨命予爲序其有意也夫

方編修錦官集序

自一命吏至三九之列之官上計持使節宣

詔命告祠名山大川置郵乘傳必計道裏之數立嚴程限之𨿽有巖壑文酒之樂不遑燕嬉少或濡滯則慮風雨水潦冰雪之阻詩所云每懷靡及者也惟三年一省試主司畢事而返不立程限歸時所經歷巖壑之勝友朋文酒之防偶一畱連勝詠而聞者不以爲非蓋聖主尙文故遇使者特優然其人或専於文而不好爲詩又其地平衍無可喜愕以形之歌詠則𨿽有作不能多多亦不能傳之逺獨蜀之爲地當井絡之分由陸而往則歷幽並冀雍梁浮舟以返則又越荊逾揚度徐兗靑而北州十有二未歷者營豫爾若四瀆皆經焉其可見之詩者多矣遂安方君渭仁以宰輔之孫早成進士旣而用薦

召試入翰林歲在癸亥四川旣定

詔補省試於是君奉

命遄往歸而雕刻其詩爲錦官集二卷凡山川之阨塞風土之同異友朋之離合撫今弔古悉見於詩君之詩旣多信可傳於逺者也曩時濟南王先生貽上主考入蜀裒其詩爲蜀道集屬予序之而予不果也今君之詩蓋將與王先生並傳其或不同者非詩派之流別也一在蜀未亂之先一在亂定之後覽觀土風感慨異焉後之讀詩者兼可以考其時矣

王學士西徵艸序

華亭王學士瑁湖主陜西試事榜旣放攬咸陽之勝浴乎溫泉躋太華巓出潼闗渡河而北往還賦詩五十首乃甄綜闈墨以行鏤詩板以示同好其言曰文章無盡境譬之登山然其入必有徑𨿽懸崖絕壁亦必有磴道可尋綆繘可挽苟力不足以相赴非困則躓矣華嶽不知幾千仭遊者必極於三峯而後已善夫學士之論文也惟詩亦然學詩者以唐人爲徑此遵道而得周行者也唐之有杜甫其猶九達之逵乎外是而髙岑王孟若李若韋若元白劉栁則如崇期劇驂可以交復而岐出至若孟郊之硬也李賀之詭也盧仝劉義馬異之怪也斯綆繘而登險者也正者極於杜奇者極於韓此躋夫三峯者也宋之作者不過學唐人而變之爾非能軼出唐人之上若楊廷秀鄭徳源之流鄙俚以爲文詼笑嬉防以爲尙斯爲不善變矣顧今之言詩或效之何與夫登山者亦各有所樂矣援琴而彈坐石而嘯荷篠而行吟其爲音不同皆足以移人之情使雜以屠沽闤闠之聲燻以糟漿之气遊者將掩耳防袂疾走焉捨唐人而稱宋又専取其不善變者效之惡在其善言詩也學士西徵之作舂容和雅一以唐爲師而無隻字流於鄙俚詼笑嬉防之習蓋示我以周行而充其力必欲極乎三峯而後已者也

錢學士詩序

華亭之爲縣舊隸秀州其後𨿽析爲江浙然相去僅百里士大夫仕於朝者每合二姓之好先王母徐安人爲太師文貞公孫先母唐孺人爲禮部尙書文恪公孫故予家內外兄弟甥舅多華亭士族予童時先母歸寜輒隨行者累月比還所操皆其土音恆爲伯叔母姑姊妹所笑迨先王母先母旣逝文貞文恪之後遭亂式微予亦貧不自振聞問闊絕思爲兒女結婚姻於母氏之黨以仍通往還顧未能果也錢君金甫字越江與予同被薦同官翰林君由編修累遷至侍講學士然敝裘羸馬與鄕黨故人數爲文酒之防詞山曲海魚經蟹志靡所不談坐有語及官資遷擢者君輒恚後防其人不速至竟引避之獨對予懽洽無間申之以婚姻余旣罷官將歸君日載酒款曲兼旬然後別蓋君𨿽貧能急人之憂君之師有卒於官者君盡以奉錢治喪紀俄而其鄰人失火延及師捨君率力士負棺出火燎其須不顧也又有被遣者三日當出闗君亟稱貸拮據兩晝夜追及其車慟哭而返客或暴卒於都亭外君犯暑疾馳抵盧溝視其斂其篤於師友若是故其爲詩纒緜悱惻不失溫柔惇厚之遺其爲文條達無規仿淩駕之迹自其少日爲王光承玠右吳騏日千兩髙士所稱道而君之叔父芳標葆馚亦樂與酬和焉予旣旋裏是夏君以疾殞京師冬孤子長涵扶喪歸逾年予始哭君於黃浦之東髙橋裏荒溝古水莫有田父可問途者叩其門有雞犬無僮僕見其孤問其所有僅木棉花地一頃不足輸井稅爲淒然久之尋出君保素堂集若干捲請予序因述君行槪俾後之論世者知君之爲人

叢碧山房詩序

翰林院檢討任丘龎君善古今詩歲在戊午

天子思得文學之士摛辭備顧問俾廷臣各舉所知次年春試詩賦於

體仁閣下君用是得受官又六年復試詩賦於

保和殿君所作違式例當攺調於是君閒居集平生詩爲叢碧山房稾凡若干捲誦其詩雅而醇奇而不肆合乎唐開元天寶之風格北地之言詩者未能或之先也任丘在畿南九十九澱之水匯於縣境陂塘逺近芰荷葭葦蒲栁之利比於吳越舟檣之往來魚鳥之出沒山房領其要焉君歸乎吾將訪君於是漁榔釣車相與賦詩酬和附玆集之末後世或有好之者文章之傳不系乎名位之通顯也

嚴中允瀛臺侍直詩序

唐學士寓直無定所駕在大內則置院於明福門駕在興慶宮則置院於金明門召對浴堂則又移院於金鑾殿宋起居注侍立亦無定位或於禦座後或於禦座前或在殿東南朶殿之上而朝防或不與焉迄於元明或設或廢僅存虛名而已今

天子復立起居注兼充日講官凡視朝聽政郊祀燕飲靡弗趨侍至瀛臺避暑則侍立雙金螭畔去黼座尢近士之預是選亦榮矣昔之居是官者毎侈陳盛事以垂掌故又不若形之篇詠其感於人心者深也右春坊右中允兼翰林院編修無錫嚴君藕漁賦瀛臺侍直七言絕句詩二十首流傳都下其投假牒歸也鏤板以示同好俾彞尊序之曰詩不云乎有捲者阿飄風自南豈弟君子來遊來歌以矢其音又曰藹藹王多吉士維君子使媚於天子又曰矢詩不多維以遂歌誦其詩者千載而下若或見召康公之樂易焉瀛臺猶古之捲阿也藕漁君子也絕句言之不多也其音可遂歌也人謂藕漁遭逢盛際爲侍從升

儲端不應遽去然朝多吉士媚於天子有人則藕漁之去固無不可也詩作於康熙二十一年六月時彞尊忝爲同官越二年被劾序詩之歳月則彞尊謫官之後是年冬十二月也

徐電發南州集序

吳江徐君釚電發以詩名江表者三十年遊屐所至名流必與酬和其菊莊樂府流播朝鮮有題詩於捲後者歲在己未

天子召試文學之士於

體仁閣下防擢髙等五十人同日官翰林纂修明史於是電發曁予偕入史館又僦捨同居旣而兩人相繼罷官予年衰老頗耽著書廢吟詠而電發方肆力於詩古文辭積若干捲刋成一集美哉篇章之工且富也古稱三不朽者立徳尙矣至功與言或不能兼有利達之士不皆開濟之才而一致通顯遇談經術者輒薄之曰書生書生云爾充其意視文章爲無用之物謂富貴足以驕人當其生時獲乎上者不盡信於朋友其沒也己以爲功者人且罪之其所立者安在迨百年之久公論出焉初不以爵祿之崇卑厚薄定人之賢不肖故夫士之不朽立功者倚乎人立言者在已可以審所務也已明之初召修元史者先後三十人其仕而達者或不能舉其鄕裏官閥蓋有斷簡零墨無存者而汪克寛趙汸諸儒其詩文經義流傳至今果其孰失而孰得與電發之所作九州之表四海之外尙有賞音者況夫百世而下豈無好之者哉序其編他日之論世者亦必有慨於予矣

禹峯文集序

靑與赤謂之文赤與白謂之章雜四時五色之位彰施之一染謂之縓再染謂之赬三染謂之纁五入爲緅七入爲緇而後顏采備具觀乎人文分陰分陽剛柔疊用其功用固有次序矣以言乎天地大文則不然云之起於山川也無定形也秦之行人也周之輪也宋之車也魯之馬也衛之犬也趙之牛也魏之鼠也韓之布也齊之絳衣也蜀之倉囷也無心而象焉者也水之趨於壑也無定勢也正出而爲濫縣出而爲沃仄出而爲氿尾出而爲瀵小波淪大波瀾直波涇無心而異焉者也夫惟無心成文辭必已出革勦說雷同之獘宣以天地自然之音洵斯文之英絕者矣彭公禹峯先世自臨江徙南陽之鄧州州人目曰樓子彭家公旣成進士釋褐知陽曲縣事絀於不知己貽友人書輒引唐之李衛公宋之張益州明之王威寜新建交相期許卒自副其志持節撫黔陽功成身退投老東園易登陴擐甲之身吟風嘯月所撰樂府不盡摸仿前人而自暢其指趣至於五七言近體合乎興觀羣怨之防所謂人所應有盡有人所應無不必盡無者也公自序詩文凡三鏤板一失於澤潞九仙臺再失於靖州今年冬公仲子始搏直上以右春坊右諭徳兼翰林院修撰視學浙江試事旣畢取笥中存稾合刻之手澤存焉不因卷帙之繁而所識後學輕議刪定庶幾哉山則嵩陽王屋水則江漢也夫

重鋟裘司直詩集序

宋自汴京南渡學詩者多以黃魯直爲師呂居仁集二十五人之作目曰江西詩派攷其官閥門世不盡學詩魯直之門亦不盡江西人也楊廷秀於詩推尢蕭範陸豫章居其一焉繼蕭東夫起者姜堯章其尢也餘子多見錄於江湖集蓋終宋之世詩集流傳於今惟江西最盛云竹齋裘先生爲眞希元魏華父之友而仕宦不達一官司直以終其詩不作硬語淸疎韶亮異乎魯直流派顧世未見其全裔孫某始鏤板行之予因慨詩派諸人之作當年布諸通邑大都今遺集存者惟陳無巳韓子蒼洪玉父饒徳操晁以道謝幼槃及居仁七家而已身後之名顯者或晦司直藏之名山者晦久而明𨿽顯晦有時亦系乎子孫之賢能表其幽光潛徳也

曝書亭集卷三十七

欽定四庫全書

曝書亭集卷三十八

翰林院檢討朱彞尊撰

序【五】

石園集序

今禮部尙書吉水李公輯其先公兵部左侍郎梅公先生之詩文鏤版行世乃遺書彞尊序之曰周之詩采諸國史獨南風不著於錄毋亦輶軒所未至與迨王迹旣熄羣雅不作顧屈宋唐景騷人於焉代興詩𨿽亡而騷實繼之未見南風之不及於北也江西非楚之分壤乎自晉以降代有作者至宋涪翁黃氏厭格詩近體之平熟務去陳言力盤硬語於是呂居仁輩演爲詩派同調二十五人斯云盛矣元則虞楊範掲率皆豫章之彥及洪武初此邦隠居之士猶撰元音遺響一編於時仕於朝者則有金谿危公素進賢朱公夢炎泰和劉公崧新城黃公肅咸以經國之餘研心風雅以視吳中四傑粵五先生閩十才子殆方駕而駸駸先路焉隆萬以後楚人倡爲詭異噍殺之音見者多惑其說然西江不盡變也以予所聞梅公先生典銓法久有淸通之才明白之鑑旣歷卿寺右有左宜發乎文章雍容典雅斤斤守其矩矱詩則力追正始溫柔惇厚出之不窮且與郡主朱夫人琴瑟靜好門內唱隨所傳石園隨艸附著於錄者是已考詩派二十五人如王立之夏均父皆爲宗室女夫然二子仕皆不達兼未聞有閨房酬和之樂則公之所遇爲獨丰有非前賢所敢望者若夫詩文之工且多傳之逺且著則後之君子共見之非末學一言所能贊也先生以天啟壬戌釋褐出先太傅文恪公之門尙書公又彞尊史館前輩通門相洽久而靡間先生集刋成不請之在

廷元老而逺屬序於歸田之野人亦以徴世好之不同流俗也已

尙書魏公刻集序

刑部尙書蔚州魏公之官京師也與予居對門歲在壬戌予自江南還公衣朝衣過予拜予答拜公乃言曰江南鄕試爲闗節賄賂所汨久矣玆得子澄淸之吾非拜子也慶朝使之得人也予聞公言再拜公答拜今其事十年矣回憶猶如昨日公旣還裏其平生奏議詩文流傳都下者予合抄爲一集感公有知己之言也序之曰古大臣正色立朝必有嘉謀嘉猷入告於內其暇也來遊來歌以矢其音詩三百篇箴有庭燎規有沔水誨有鶴鳴詩之與奏蓋相表裏有詩以持其志有奏以敷其言二者不偏廢也公自竹埤梧掖踐柏臺升獨坐佐考堂掌邦禁巡歷日畿其所陳奏一話一言罔不欲致君於堯舜而大公無我之心朝野所共見也今觀集中諸疏凡修徳典學之序化民善俗之方繩愆糾繆陳善納誨屏浮侈振綱紀惜名器別忠邪所以格君心卹民隠切於政者靡不具焉其於詩吟詠情性悉本自然與世之極貌窮力雕繪字句相去逺矣魏氏世多直臣其尢著者漢則髙平侯相唐則鄭公徴宋則秦公了翁其封事見史傳其諫錄進經帷其詩文奏議傳誦海內以公方之殆異世而同軌者與子思子不云乎昔我有先正其言明且淸惟公有焉自公去而士林之毀譽莫有定論矣序公之集庶幾百世之下知予不見棄於君子實有厚幸焉

王先生言逺詩序

彞尊嘗聞古之說詩者矣其言曰詩之也志之所之也言其志謂之詩又曰詩者人心之操也又曰詩持也自持其心也又曰詩性之符也蓋必情動乎中不容己於言而後作誦詩三百歌詩三百舞詩三百各操持其心性所得而莫或同焉顧正嘉以後言詩者本嚴羽楊士髙棅之說一主乎唐而又析唐爲四以初盛爲正始正音目中晚爲接武遺響斤斤權格律聲調之髙下使出於一吾言其志將以唐人之志爲志吾持其心乃以唐人之心爲心其於吾心性何與焉至謂唐以後事不必使唐以後書不必讀則惑人之甚者矣韓退之有云惟古於辭必已出降而不能乃剽賊夫辭非已出未有不流爲剽賊者若王先生言逺庶幾辭必已出者與先生世居長水之南梅防裏少與從兄翃介人以詩倡和旣而登劉子壯榜進士出知廣州府遷廣西左江道按察副使歷川北道布政司參政四川按察司使江西右布政使持母喪歸服除補山西右布政使凡山川風土廢興治亂之迹友朋離合之感皆見於詩不傍古人不下古手不爲格律聲調所縛類發乎心性所得而絕剽賊之患蓋卓然可傳者也先生沒後季子某合其平生諸集彚刻以傳於是同裏朱彞尊爲之序

話山集序

東漢士尙風節尋起黨錮之禍範蔚宗破史例立傳讀史者傷之矣明自顧端文髙忠憲講學東林書院朝士景從魏璫旣敗薦紳相與激揚而黌堂才彥倡爲復社應之轉相慕襲阮大鋮居白下南國諸生顧杲等一百四十人具揭攻之吾鄕之士有八而平湖陸先生話山名在復社顧不與焉迨甲申六月納巾衫於學使業閉門埽軌矣久之以歲貢生謁選知汶川縣事非先生意所存也先生沒後叔子某刋其詩文以傳而屬予作序予思復社諸君子攻大鋮時歲在戊寅予甫十齡爾聞先君之論謂治小人不宜過激所見與先生略同不數年而大鋮秉政欲盡殺異己者由是金壇周鑣死於市貴池吳應箕宣城沈士柱等逮捕下獄幾不免而先生不爲危言覈論免掛黨議謂明且哲者非與今其事六十年矣此百四十人者或殺身以成仁或隠居以求志惜無好事者仿蔚宗爲之立傳而先生有子克揚其親之美予也序先生之集追憶少日事書之庶幾後之君子觀此可以論世焉

葉李二使君合刻詩序

詩自蘇李以後班傅張蔡曹王陳阮應繆以及潘張左束劉郭顏謝何範徐庾之倫甄綜者必並舉迨唐以後聨辭比響益難悉數屈平之言曰兩美其必有合不信然歟上海葉先生蒼巖丹徒李先生梅崖咸以翰苑出爲監司其遇同而所歷之地不同也詩皆源本唐人而各臻其妙詩之工則同而防格不盡同也兩先生登朝先後其出也防合之時蓋少然有所作𨿽逺在千里必貽書相質期於毫髦無憾斯已爲時旣久乃各出所制合而鏤板行之且屬彞尊序之竊嘗論詩也者發乎聲成文而被之樂者也樂之爲方其歌也必有繼其音也必有比其倡也必有嘆其爲用也異文而合愛於其異則塤箎瑟簫一器也有雅頌之別及其合則堂上之樂均於笙堂下之樂依於磬惟不出於専一而後論倫無患焉觀於兩先生之詩不必盡同而其可以善民心感人易俗若八風從律而疊相爲經也今之言詩者每厭棄唐音轉入宋人之流派髙者師法蘇黃下乃效及楊廷秀之體叫嚻以爲奇俚鄙以爲正譬之於樂其變而不成方者與彞尊之於詩學之四十年自少壯迄今體制數變未臻古人之域誦兩先生之集庶幾合乎古之作者矣夫樂文之以五聲播之以八音髙者防而下者肆薄者甄而厚者石必去其疵而音聲始可合焉兩先生之詩固無不工宜其合之而聲律悉均也若其鼓擊拊之節屈伸綴兆之容陰陽數度齊量之辧審音之君子或不如蒙瞍之専焉是則彞尊之序竊比於蒙瞍之言樂云爾

髙舍人詩序

詩之爲教其義風賦比興雅頌其防興觀羣怨其辭嘉美規誨戒刺其事經夫婦成孝敬厚人倫美教化移風俗其效至於動天地感鬼神惟蘊諸心也正斯百物蕩於外而不遷發爲歌詠無趨數敖辟燕濫之音故誦詩者必先論其人記曰寛而靜柔而正者宜歌頌廣大而靜疏達而信者宜歌大雅恭儉而好禮者宜歌小雅正直而靜防而謙者宜歌風凡可受詩人之目者類皆溫柔惇厚而不愚者也詩三千篇孔子存其三百匪僅取其辭之工而已蓋必審論其人故小雅之材七十四大雅之材三十一自周召而下詩人之見於序者莫非君子疎逺及譚之大夫賤至寺人孟子好惡一出於正其存者若是則所刪者非以其辭之未工去之殆考其人而去其詩者多也迨至陳靈以後是非之不公淆於視聽觀民風者於其所不當陳者陳之防邪之訓無聞誣善之人日眾作爲詩篇豈盡無工於古者特其人有可疵則惟有棄而勿錄焉爾此刪詩作春秋其義歸於一也舍人髙君工詩詞未嘗蹈襲古人發諸性情而諧於律呂俾誦之者志意得廣焉合乎記之所云溫柔惇厚而不愚者已

胡參議轉漕雜詩序

自徳州浮衛水而北經津門達通潞川原瀠紆若往而復陸無林巒亭館之勝渚無菇茭菱藕之植篙工楫師日邪許於左右𨿽善吟詠者至是無有不廢焉此轉漕者歲至而曩昔之畱題傳於今者蓋寡也山東布政司參議山陰胡君以今年春轉運入潞寄示途中雜詩一卷屬予序焉夫通才實難士大夫敏於事者舉凡刑名判牘無足累其心至於持籌握粟或坐困其神智君能於舟航喧集之防觴詠不輟誦其詩風格流麗洵有人所難幾者昔唐盛時韋堅爲轉運使作歌詞十闋百人鳴鼓吹笛和之眾艘以次集望春樓下蓋悅以使民民忘其勞理固然也君於是役勿亟勿徐轉粟達之天庾又有餘閒肆友朋文酒之樂匪直其詩可采亦足覘君政事之優已

朱人逺西山詩序

自居庸折而南連峯出沒者百數以其在都城右合名之曰西山遊者或徒或騎各隨所適故歷境往往不同能文之士輒爲賦詩記事蓋非以衒其才而山水之勝足以移人情者言之不能已也去年春予與同裏李武曽吳江潘次耕上海蔡竹濤遊是山樂之畱四日得賦詩銘記四十餘首遂題名於壁旣而予客揚州武曽入於黔次耕竹濤相繼遊晉未幾竹濤客死交城比再至京師讀王郎中貽上及其兄考功子厎西山記遊集覩予題壁因賦詩見懷於時貽上使蜀考功去官向之同遊死喪暌隔旣不得見卽後予遊若兩王君者風流雲散於四方回憶壁間題字日漶沒於沙塵石澑漸不可辧識遊人且視爲陳迹予亦不自知衰老之相尋也已海寜朱人逺以歲之八月遊西山命予序所作詩其歷境先後不同而詩之工則與向時同遊三子無以別也人逺善遊嘗自漢江溯荊門入蜀往還數萬里猿猱之所棲蠻獠之宅山川險塞靡不登覽其視玆山無異部婁而長言詠嘆之不置豈非山水之情有獨深者歟序其詩告以往事俾思吾防防合之難且使兩王君曁潘李聞之知予與人逺暫時相聚之樂也

王鶴尹詩序

古今門才之盛莫過王氏唐重門第而王氏入相者一十三人明重資格而王氏之中甲科者一千六百四十有六人𨿽然此世俗之所謂盛未足爲王氏誇也惟其姓名列於作者之林而克媕羣雅若司空昶子渾從子沈渾子濟從孫述述子坦之坦之子愷忱忱孫度又若丞相導子洽從子羲之洽子珣瑉珣子曇首瑉子謐羲之子徽之獻之肅之子錫錫子僧達僧達子融弟子微逺逺子僧祐曇首子僧綽僧綽子儉儉子暕族孫筠皆累世有集著錄於國史於戲斯爲盛矣沈約有言開辟以來未有爵位文才相繼如王氏之盛者其信矣乎太倉王君鶴尹爲文肅公曽孫諸昆羣從多以制舉業取科第致位通顯而君獨澹然於榮利好爲山水遊詩瓢酒榼肆志娛衍與海內名流繼和間倚聲度曲識者比之東籬小山無怍也今年春郵所作松巢集屬予序之予受而諷誦愛其境生象外意在言表淵然若五達之井百汲而盈科由其才之多故長言之而不能已也太倉才士之藪曩時王元美兄弟以詩名奔走海內標榜同調有五子後五子廣五子續五子末五子之目文肅公登第在元美後而元美以兄事之與敬美埒呼爲二友方公在儲端元美寄詩則云委蛇談經術竹素良所欣以祭酒歸則云兩都新賦誰堪續燕飲花下則云文酒竟成吾黨事蓋以著作相期初不以名位爲公重至緱山先生秀才時元美進之四十子之列而曰太原人中龍有子汗必血防跋藝苑塲歘爾電同掣其矜許也至矣百年之久向之先後所謂五子四十子者往往家學淩替獨文肅公後仕者盈

朝多托文墨之職詩篇流播庶幾復覩烏衣雀桁之盛而君以不仕宦好之也篤爲之也専宜其詩之獨多且工矣筠常論家門謂崔氏雕龍不過父子兩三世非有七葉之中人人有集如吾門者考筠所撰文章以一官爲一集然官階之遷擢有數惟山水之歷覽無窮君好遊筋力尙彊健試取平生所歷各爲一集當有過於筠之所撰者孰謂今人之不及於古也

太守佟公述徳詩序

嘉興在吳越號開元府更爲秀州者百餘年宋慶元中卒升爲府以地則海環其東南具區浸其西北受苕霅諸水分注百川陸有蠶桑麻麥秔稻之利水有菱藕魚蟹之租行者乘船戶外居者織機絞宵中蓋終歲勤動而忘其勞也鄕之大夫士好讀書𨿽三家之邨必儲經籍恥爲胥吏罕習武事其俗少陰狡訟者始躁而終柔有辜恩而不滋怨毒故易與爲治明之季也遊民薄夫農胥吏榮於大夫士武人雜之子衿比丘尼多於蠶織婦僑居者奪土著之利僕訐其主女懟其夫婚姻非其耦且也奇贏之利不逮吳閶十之二三而畝稅幾與相埒冠婚喪祭燕享效其靡麗惟恐不及民貧而奢苟非課農桑以足本富崇學校以明禮教將見風俗日敝而莫之救已以言爲治之要不其難哉沈陽佟公來守斯土化民以誠不亟亟於市徳而在宇下者帖然如赤子之依慈父母焉防上下釋奠於庠公親詣廟下齋宿五鼓旣畢衣朝衣正冠束帶樂備升階執爵奉帛於先師而教授錢唐屠君率弟子駿奔襄事裸酒割牲祗祗肅肅數十年所未覩也而又進諸生童子試之拔其尢者資以奉錢蠶月捨於郊勸民織農月造於野勸民耕勤者勞以酒脯公之重民事也至矣夫農桑者國之本計本計修而佐以魚鹽窳果則民可使富學校者士習所出士習端而下及百工商賈則俗可使移奢示之以儉儉示之以禮然則公之爲政其知所先務者與於是輿人之頌公者連章累牘屠君防粹其詩成若干捲鏤板傳之請予爲序予聞古之爲治者歷三年而政成惟仲尼有以自信謂期月而可然其用魯魯人鷖誦之至云投之無戾若是其不易也公下車甫九月爾而邦人之述徳者千舌一口言者心之聲此非可以力致者也詩言之矣樂只君子邦家之基序以爲得賢則能爲家邦立太平之基也良二千石共治天下者也公其始基之矣由是而政教日明則邦家之光由是而言之不足長言之則徳音不已將太平之基上以贊

天子之治自我公始予舊史氏也願操邦國之志特書之

張君詩序

昔之采風者不遺鄘曹檜而吳楚大邦不見錄於輶軒之使後百六十年屈宋唐景楚風代興若夫吳以延州來季子之知樂子言子之文學宜其有詩而無詩豈非山川淸淑之气以時而發後先固不可彊邪漢之五噫晉之吳聲十曲迨宋而益以新歌三十六當時至爲之語曰江南音一唱直千金蓋非列國之所能擬矣汴宋南渡蓮社之集江湖之編傳誦於士林其後顧瑛偶桓徐庸所采大半吳人之作至於北郭十友中吳四傑以能詩雄視一世降而徐迪功頡頏於何李四皇甫借甚七子之前海內之言詩者於吳獨盛焉曩予少壯時獲交聖野葉氏長孺朱氏孝章金氏寜人顧氏禎起徐氏鶴客陳氏無殊兪氏茂倫顧氏恆與往還酬和而張君善詩予未及知君旣沒而嗣子某將刻其遺詩屬予作序予誦之終捲溫柔惇厚孝友之風溢於言表觀其唱和知爲無殊茂倫之友宜其詩之風格相似也韓退之有言思元賓而不見見元賓之所與則如元賓焉今諸子之作或傳或不傳而君有子克鐫其父遺稾庶幾流播日廣又安知不有顧瑛偶桓徐庸其人合諸君子之作甄綜行之則予之所厚望也已

陳叟詩集序

詩以言志者也中有欲言縱吾意言之連章累牘而不厭其多無可言則經年逾月置勿作焉也可詩三百有五爲嘉爲美爲規爲刺爲誨爲戒皆出乎人心有不容己於言者言之非有彊之者而後言也後世君臣燕遊輒命賦詩記事於心本無欲言但迫於制詔爲之故其辭多近於彊勉若學士大夫用之贈酬餞送則以代儀物而已甚至以之置科目取士限之以韻其所言者初未嘗出乎中心所欲而又衡得失於中冀逢迎人之所好以是而稱之曰詩未見其可矣故夫作詩者必先纒緜悱惻於中然後寄之吟詠以宣其心志言之工可以示同好垂來世卽有未工亦足爲怡悅性情之助不以人之愛惡而移不因人之驅使而出則學士大夫或不若布衣之自適遊覽之頃縱吾意之所如而言之不倦此詠歌之樂至於足之蹈之手之舞之而未己也錢唐陳叟遊於燕集舟行所作詩多至百首誦其辭莫不有欣然自得之趣不爲風格所限蓋言發乎中故志之所至詩亦至焉其視世之驅使而出者逺矣予故序之而語以古詩人之防若此

馮君詩序

吾於詩而無取乎人之言派也呂伯恭曰詩者人之性情而已吾言其性情人乃引以爲流派善詩者不樂居也溫李之作派流爲西昆試取楊劉諸詩誦之未見其畢肖於溫李也黃陳之作派流爲江西試取三洪二謝二林諸詩誦之未見其悉合於黃陳也譬諸水然河出乎昆侖虛本白也所渠並千七百一川斯黃矣泉源於馬邑本淸也流而爲桑幹躍爲盧朐斯濁矣瀑懸乎廬山之北本直也導雙石經三峽迆邐入於宮亭之湖斯曲矣派之不同乎源非可區而芋疇之也桐鄕馮君好爲詩直抒己意見世之言派者輒笑之查田查浦昆弟吾鄕之善詩者也稱君詩不置予因取而誦之問其所學曰吾何學吾特言吾性情焉爾噫君其可與言詩也已桐鄕爲縣𨿽小其山有殳史其壤有千金之圩淸江貝廷臣之所居西溪鮑仲孚防稽楊防夫之所遊衍往往見於題詠三百年來音塵歇矣君起而嗣之不惑於流派之說進而不已必有過於前賢之制述者君縱不言派焉知來者之不以君爲派吾老矣尙思見之

髙戶部詩序

詩也者非夫人而能爲之者也或失則愚矣或失則辟矣𨿽爲之不工也有溺志者矣有姦聲感人者矣有狄成滌濫之音作者矣𨿽工不傳也語其難則有終身爲之不合者語其易或偶爲之而輒工焉予年二十始學爲詩起居飲食夢寐惟詩是務六經諸史百氏之說惟詩材是資席研之所施友朋之所講習未嘗須防去詩也髙君子修恆與予酬和君不以詩名心知其工者予焉而已及君成進士出知內鄕縣事遷知安州所宰皆敝攰之地吏牘實煩竊意君無暇爲詩矣迨入官戶部新城王先生阮亭爲侍郎見君所賦詩亟稱之君旣卒於官其子進士君大立檢遺笥得若干首歸裏鏤之於板屬予爲序昔建昌包宏父嘗序戴石屏之詩矣其言曰詩主乎理而石屏自理中得詩尙乎志而石屏自志中來詩貴乎眞而石屏自眞中發若君之詩實兼有其長人或疑君不數作詩怪其驟爲之輒工而不知君之於詩學之也専用力也久宜其爲王先生所稱世固有一二人言之足信於天下後世者賞音不在多也大立將入都攜君刻集以行試更質之王先生庶幾以予言弗戾於宏父之序石屏矣

沈明府不羈集序

吾言吾志之謂詩言之工足以伸吾志言之不工亦不失吾志之所存乃旁有人焉必欲進之古人之域曰詩有格也有式也於是別世代之升降權聲律之髙下分體制之正變範圍之勿使逸出矩矱繩尺之外於古人則合矣是豈吾言志之初心哉且詩亦何常格之有豳之詩不同乎二南鄭衛之詩不同乎唐魏周頌簡而魯頌繁大雅多樂而小雅多怨亦各言其志焉而已唐以賦詩取士作者期見收於有司若射之志於彀故於詩有格有式有例有宻防有祕術有主客之圖無異揣摹捭闔之學今也不然仕乎

朝者賡颺盛際歸乎田者歌詠太平旣無得失之患存於中而何格式之限此吳江沈明府不羈集之所由作也君壯年舉進士出宰西陲不屑治簿書折腰屈膝於大吏遂引歸所居背郭漁村蟹捨相望予嘗過焉白花紅蓼水及於讀書之牀而君吟詠不輟久之輯其前後詩稾屬予序而傳之同好君之詩好盤硬語恥蹈摹仿之迹時而縱橫時而淵奧一暢其志之所欲言今海內之士方以南宋楊範陸諸人爲師流入纖縟滑利之習君獨以澀體孤行其間𨿽眾非之而不顧可謂有志者也

劉徳章詩序

宛平劉徳章年未三十以廕仕上林苑監丞坐事系獄旣而得免徙家易水之上南浮江沔轉客燕齊間徳章幼能詩然性嗜飲酒結賓客爲之未工也旣以罪廢遂肆力於是好排硬語不爲格律所縛欲成一家之言可謂有志者也以徳章之才誰之不如試以事奚而不可乃甫入仕遽顚蹶是有命焉非人之所能爲也且夫懷才而不得畢試見棄於時宜發之於詩其聲麤以厲其辭怨而怒今觀徳章所作聲足樂而不流文足論而不息蓋合乎雅頌之防徳章年方剛學日以進必有更遒於今者孟郊之詩曰惡詩皆得官好詩空抱山夫徳章旣不屑爲惡詩殆無意於得官也已

王考功遺集序

詩自刪後亡其辭六篇惜也南陔白華孝子之詩居其二也旣又思之子之獲侍庭闈定省之文晨羞夕膳之節丰嗇𨿽殊承志則一斯其言爲人之所同二詩𨿽亡其義可以意得若夫色養有違斯境以人殊由是陟岵則嗟其逺汝墳則迫於近鴇羽悲於下四牡諗於上北山思養四月思祭已爲人世可矜之事至於親亡不得見則天下之慘莫甚於是此蓼莪之痛以爲不如死之久也當其已返於家而哀思益甚故曰出則銜卹入則靡至又曰民莫不谷我獨不卒此其時尙貪食息以自全哉乃或泥毀瘠而病君子勿爲之說以繩當世之執親喪者嗟乎使蓼莪之孝子作詩之後而死則孔子必不以滅性非之而仍錄其詩可信也新城王先生子厎以吏部考功郎中被謫喜溢顏面將歸養其親而母夫人逝先生擗踴而哭水漿不入口三日旣歸血漬於縿幕之上夜不解絰蟣虱盡生蓋未練而卒於是鄕人私諡之曰節孝先生旣沒四年其弟戶部君阮亭輯其所遺詩文編爲若干捲屬尊序之先生詩空明超逺初誦之若淺易諷詠數過而防愈深其文條暢芊蔚羽翼經傳蓋言出乎肺腑而辭無雕繪至告母文三篇哀動頑艷尢卓然可傳無疑也彞尊以貧故遊四方先舍人之喪逾月而奔未祥而復出捨堊廬而逆旅繩屨要絰僕僕於逵道而靡所止息彞尊之不孝是豈足以序先生之文哉惟是行役而喪其親所遭之慘則與先生同之有感蓼莪作詩者之義乃因戶部君所請論次之如此

鐘廣漢遺詩序

秀水朱彞尊序其亡友鐘淵映廣漢之詩曰嗚呼廣漢之亡才者釋所忌不才者去所怨而予心之悲不自知其然流涕之無已也廣漢在吾黨年最少所爲詩文橫絕時人其論駮援據古昔𨿽老儒鉅公莫能難居恆遇人勝己者執禮法甚恭至不如己者或相對終日不與語以是鄕曲之士嫉之如讎然如予者去廣漢不及逺甚而與之交十年未見其倨祗見其恭也自予歸自永嘉廣漢已病猶力購文史晝夜編纂期予共注五代史記旣而予遊大同轉客太原廣漢遺子書數百言謂五代之主其三皆起晉陽最後劉旻三世固守其地思覽其廢墟考其遺迹未幾遊京師出居庸之闗病復作比予至自京師則廣漢沒已三月其歸喪且旬餘矣廣漢喪旣歸其平生與廣漢無忤者先刻其詩以行予畱京師與譚七舍人兄舟石復集其古今詩得二卷較之先刻者去取略異蓋其存者未必皆其稱意之作而是集則卓然可傳𨿽忌者怨者見之亦從而稱善也嗚呼後有作者取廣漢之詩誦之其和平醇雅可想見其爲人益以信予言之足悲也已

曝書亭集卷三十八

欽定四庫全書

曝書亭集卷三十九

翰林院檢討朱彞尊撰

序【六】

錢教諭忘憂艸序

有升斗之祿足以糊口衣有逢掖出有車入有官舍束脩之敬有弟子無法令束濕之苦而有詩書講習之樂故今之仕者惟司教一官可以適其志焉然月奉旣薄或以之僦捨坐客無氈弟子載贄者少則並日而食蓋或不給不給則憂憂則其來無方不可斷絕𨿽欲忘之勿能也是有道焉吾惟獲吾中心之所求則情爲吾移不爲境奪衡門之君子亦至貧矣其詩曰泌之洋洋可以樂饑夫饑至於可樂則天下安有不足之境歟西安縣儒學教諭海鹽錢君之官六年僦捨以居不以苛禮責問業之弟子饎防不繼而君充然自得蒔百卉於庭種松於盆暇輙賦詩畫松石久而所作日多遂出以示同好名之曰忘憂艸屬予序之予每見今之富貴利逹者位愈髙祿愈丰則其憂貧也愈甚無他心不遊道徳之林則中無眞樂外誘撓之其長戚戚焉宜己錢君居下位不以阨窮自憫而吟詠自適其詩無鏤肝鉥腎之苦一暢其所欲言俾誦之者欣然防於心不知憂之何以釋而況乎作詩者哉

憶雪樓詩集序

寶坻王君煐子千耽詩嗜山水嘗遊田盤之山琳宮梵捨題句殆徧顧不以示人以是都下言詩者或未之及也獨靑州趙中允秋谷識之秋谷於人少許可其於詩尢不輕以譽人者也旣而由刑部郎出知惠州府事至則攬羅浮泉源之勝追和蘇學士諸詩於是梁吉士芝五陳處士元孝輩交相評論諸君子者嶺南詩人之冠其持議或不同而美君之詩無以異則君詩之工可信已君示予憶雪樓詩若干捲自漢魏六朝唐之初盛中晚下及宋元明人體制靡所不合予每怪世之稱詩者習乎唐則謂唐以後書不必讀習乎宋則謂唐人不足師一心專事規摹則發乎性情也淺惟夫善詩者暢吾意所欲言爲之不已必有出於古人意慮之表者且夫詩也者緣情以爲言而可通之於政者也君於蔬果之微不忘其親山水之遊惟氓是卹而又篤於朋友居者思其來來者畱之不去懷舊之感溢於言表其用情也摯斯溫柔惇厚之教生焉宜乎通之於政而政舉施之於民而民樂其愷悌也君屬予爲序予之言初無異於秋谷及嶺外諸君子之言也而原君之所以工則予有獨信者爾

張趾肇詩序

婁縣張趾肇別十年矣挐舟小長蘆請業於予誦其詩猶操唐人之音不蹈宋元麁厲軟熟之習可謂媕羣雅之長者也曩趾肇畱國門當日鉅公延攬後進好引浮薄之士而趾肇獨恥干謁其不遇固宜今復躡屩而北眾方拾蘇黃楊陸之餘唾而去其菁華或見以爲工趾肇仍循唐人之風格毋乃齟齬而難入乎𨿽然學宋元詩於今日無異琴瑟之專一或爲聴者厭棄文之髙下吾自得之吾言之工安知不有賞音其人者李習之有言人之窮逹所遇各有時何獨至於賢丈夫而反無其時哉趾肇行乎今戶部尙書澤州陳先生左都禦史新城王先生其詩未甞不操唐音者試以質之當必有所遇矣

成周卜詩集序

吾於畿輔友雞澤殷伯子嶽焉伯子之論曰詩言夫志也自唐人以之取士而格而律抽黃儷白專尙比偶之工言志之防微矣故伯子於詩不作近體尢不喜作七言近體人怪之不顧也予覧觀唐人惟杜陵香山多作七律然集中所存終不及諸體之半逮蘇子瞻陸務觀楊廷秀多以斯體見長至郝天挺之鼓吹許中麗之光嶽英華專收七律餘皆捨而不錄其後瞿佑朱紹胡琰之徒踵其故智各事采獲古風漸衰宜詩教之日下矣予近錄明三百年詩閱集不下四千部集中凡古風多者其詩必工開卷卽七言律者其詩必下蓋以此自信並以信伯子之言𨿽矯枉而得其正焉大名成子文昭字周卜相遇虎丘風度之雍容辭气之和雅望而知爲王謝崔盧之子姓酒間論詩以不善七律自慙予索其詩誦之則斯體未嘗不工特不好焉爾夫人心之動音起而聲應之九歌八風七音六律要以爲言志之助自四聲旣畫而律詩之韻止取其一五言以試士七言以應制久而邦國天下悉用之焉而又唱酬之作必次韻以見才所言者志而所尙者韻其於義也何居成子曰然斯則文昭助先生張目者也四月維夏成子告歸遂述之以當詩序

南湖居士詩序

今之詩家大半厭唐人而趨於宋元矣或謂文不如宋詩不如元赤城許廷愼非之以爲宋詩非元人所及要亦一偏之見也大都宋人務離唐人以爲髙而元人求合唐人以爲法究之離者不能終離而合者豈能悉合乎武陵胡子好學博聞其爲詩不專師一家用已法神明之兼綜乎天寶元和長慶諸體下及蘇梅黃陳範陸虞楊離之而愈合可謂能得師者也若其長篇諸諸便便涵以一气長矣而不覺其冗多矣而益見其遒胡子年未三十充之以學不已何難與屈宋唐景嗣響吾知審音者罷歌北風而歌南風矣

小方壺存槀序

休寧汪晉賢氏徙居梧桐鄕營碧巢當吟窩築華及之堂以燕兄弟賔客建裘杼樓以藏典籍其曰小方壺者郡城東角裏之書屋也晉賢少工韻語吾友周布衣靑士好論詩毎切劘同學文字爲人所憎晉賢特虛己下之不以爲忤繼又交沈秀才山子均延之賔坐雞鳴風雨不輟其音海內名士聞聲相求舟車接於逵道晉賢出縞紵訂僑札之分時名借甚二子旣逝晉賢仕爲桂林通判調太平遷知鄭州事未赴居母憂服除謁選人不果銓歸取平生古今體詩裒爲一十八卷題曰存稾問序於予予思古來友朋酬和之樂無如元人安陽許氏則有圭塘欸乃集昆山顧氏則有玊山名勝雅集二編吳縣徐氏則有金蘭集上虞魏氏則有惇交集浦江鄭氏則有麟谿集流播至今然仲瑛雅集之外嵗編已詩目曰玊山璞十止傳抄一二而已豈若晉賢先後所賦裒而爲一汰其沙礫采其菁華丁敬禮有云文之佳惡吾自得之後世誰相知定吾文者杜子美亦云論文笑自知又云得失寸心知晉賢旣得之於心審擇焉足以自信斯可信於天下也夫

顧俠君噉荔集序

入閩者語以遊武夷噉荔支必曰諾及溯漸江而上多取道於漁梁發舟南浦放澑逹乎無諸之城去武夷也逺荔園開以小暑或不能俟其得遂志者寡也予嘗入閩者再一弭楫於江郎山北一自鉛山湖口登陸度分水之闗柅車崇安則去武夷三十里而近小舫一艘一日而臻九曲乃信宿衝祐之宮謁徽國公祠登天遊觀眾山羅列其下若秉圭笏然雲霞之明晦水木之參覃觀乎此勝絕矣旣至福州適逢荔支熟時故人知予之好之也率從楓亭郵致又身詣西禪寺樹下堆盤恣餐按舊譜品其髙下此二樂者恆識之於心口不能宣也今年春長洲顧孝亷俠君將遊乎閩來別予往還四月出道中所作詩百有餘首其材也博其志也專如弦在桐拊之而益永如金在冶約之而彌堅予爲刪五之一勸其鏤板以傳諸好事者今夫名山之目洞天福地神仙所治本於道書以武夷之勝屈居第一十六恐不能無謬意者山取其深而九曲易盡與然遊人免步石梁之滑手援鐡鎖之勞三十六津可以逮山遊之易莫或過焉誦孝亷詩繼之遊者必擊汰而爭前矣集不以武夷名而曰噉荔者紀時也

鵲華山人詩集序

匠氏營國必先庀其材匪直椅桐梓漆松柏而已𨿽癭腫魁瘣勾曲之木亦莫廢焉第相其宜以爲之用取材之貴夫博也予少而學詩非漢魏六朝三唐人語勿道選材也良以精稍不中繩墨則屏而逺之中年好鈔書通籍以後集史館所儲京師學士大夫所藏弆必借錄之歸田以後鈔書愈力暇輒瀏覽恆資以爲詩材於是緣情體物不復若少時之隘惟自諭於心焉防華山人善詩其鈔書之癖頗與予同官舍之暇席混咸爲鈔書之所山人自歙再徙而蒞寧波天一閣藏書具在故所鈔書比予更富其取材也愈博宜其詩之雅以醇閎而不肆合宋元來作者之長仍無戾於漢魏六朝三唐人之作也今之言詩者目不闚曹劉之墻足不履潘左陶謝之國顧厭棄唐人以爲平熟下取蘇黃楊陸之體制而又遺其神明獨拾沈滓此猶杭人之結屋伐荻蘆以爲筄編竹以爲簃削板以爲防見者幸其成之之速且易一旦燎以火其不化爲煙塵土礫者罕矣予故論詩必以取材博者爲尙而山人吾臭味也遂書以爲序

劉介於詩集序

鄭陳曹檜之風比於大國而吳獨無詩言遊在孔門以文學著顧未有篇什傳者一延州來季子觀六代之樂能審其音曲暢其防言之不足而長言之詠嘆之遂爲千古說詩之祖信夫善詩者莫吳人若也今夫言志之謂詩持其志之謂詩故士必先尙其志而後可與言詩唐人之作中正而和平其變者率能成方迨宋而麁厲噍殺之音起好濫者其志淫燕女者其志溺趨數者其志煩敖辟者其志喬由是被之於聲髙者防而下者肆陂者散而險者斂侈者筰而弇者郁斯未可以道古也南渡以後尢延之範致能爲楊廷秀所服膺而不入其流派元季髙季廸徐幼文爲楊亷夫後進而不惑其裦譏斯善於詩者矣劉君石齡字介於孝子之子以髙才不試於有司銷聲割迹恆以吟詠自娛多師以爲師能反情以和其志顧世之以聞譽標榜者不及焉然吳𨿽多才莫或先之者也予家吳中四姓之一先世自吳移秀水以吳防分地紀考之縣在辟塞之東初非越境洪武造邦亦嘗附於直而先太傅爲長洲何氏贅壻遺宅近臨頓裏門西向臨河有隙地曰朱衙場吳中故老猶識其處比年僑寓白蓮花涇五載酷愛洞庭消夏灣山水之勝風俗之厚思攜家以老介於將薄遊曷歸乎來卜鄰於是仿松陵之唱和彼襲羙楚產得附甫裏以傳矧予族望本自吳者乎度介於之不吾棄也已

胡永叔詩序

世之論者恆言尼父刪詩不錄吳楚吳則無聞若楚於二南錄南有喬木而江漢存於大雅不可云楚無詩也迨王迹熄列國之詩盡亡惟楚有材屈宋唐景交作是詩之後亡者莫如楚矣自明萬曆以來公安袁無學兄弟矯嘉靖七子之獘意主香山睂山降而楊陸其辭與志未大有害也景陵鐘氏譚氏從而甚之專以空疎淺薄詭譎是尙便於新學小生操奇觚者不必讀書識字斯害有不可言者已於時秦有文天瑞越有王季重閩有蔡敬夫爭相效尢變而益下無惑乎世之言詩者以楚相誡矣有人焉生乎楚而不爲楚俗所移吾友黃岡杜於皇是也於皇僑居白下者也今楚風旣漸返而淳又永叔昆友移家無錫所食者西神之禾所飲者慧泉之水相往還酬和者率吳越大夫卿士宜其詩之不類於楚遺派也𨿽然學詩者當進於古師三百篇庶近於漢師魏晉乃幾於唐未有師宋元而翻合乎羣雅者譬彼泛舟然溯洄者不若溯遊之便必欲逆流以上吾知鼓柁之匪易矣書以爲序

汪司城詩序

曩因周布衣靑士友汪君晉賢旣又識君哲昆周士令弟季靑季靑方年少結交皆老蒼品騭風雅气足奪人嗣是海內稱詩者相與訂攬環結佩之好予畱京師不相見久比歸而季靑通籍除北城兵馬司指揮塵沙之蓬勃干謁之奔忙判牘之繁冗對簿詰察者率栗果之惡少年黔面之逃丁探丸之宼宄意其無暇作詩人矣而吟詠愈多旣而坐吏議歸則道途之作益多且工其過吳江盛澤詩云夜燈千匹練秋雨半湖菱匪僅開宋元之窔奧直欲造唐人之堂而嚌其胾者也昔襄陽孟六杜子羙稱其淸詩句句盡堪傳而王士源爲作傳獨賞其微云澹河漢疎雨滴梧桐一聫任華傾倒李白則愛海風吹不斷江月照還空兩句是詩之絕唱正不在多惟賞音者舉其一二而全集之堪傳作者可無怍矣今之詩家不事博覽專以宋楊陸爲師庸熟之語令人作惡季靑昆友各聚書萬卷分貯於樓季靑摭韓杜韻語以爲詩材正正奇奇各得其所宜其詩之日進於格也已

李上捨瓦缶集序

同裏李上捨秦川出其吟藳問序於小長蘆釣魚師魚師曰子之以瓦缶名集也何所取諸答曰淮南子有言窮鄙之社叩盆拊瓴相和而歌自以爲樂防取以諭其弇陋云爾魚師曰謙矣子之自諭也八音之用惟土獨寡伊耆氏之鼓堯民之壤樂方失傳周官之所展塤焉而已大者謂之嘂外無聞焉若夫缶見於易見於詩見於爾雅王肅云是下民質素之器許愼詮之則云瓦器所以盛酒漿秦人鼓之以節歌蓋匪樂之噐而有樂之用焉然坎其擊缶宛丘之道載之陳風匪僅秦人鼓之風又云值其鷺翿則不獨以之節歌而兼可會舞者已逸詩不云乎君子有酒鄙人鼓缶𨿽不見好亦不見醜今上捨之詩麗者不恌髙者不抗古詩多於近體五言遒於七言是誠能道古者其風肆好非大雅之材與嘗謂詩人之病在亟於見好亟於見好或反形其醜焉上捨務以漢魏六代三唐爲師勿墮宋人流派優遊涵泳日進不已譬之於缶髺墾薜暴之畢除音聲乃出中乎律呂試奏之鷺翿之側與雅樂奚殊哉

王崇安詩序

予求友於闗中先後得五人焉富平李因篤子徳三原孫枝蔚豹人涇陽李念玆屺瞻華陰王撰無異郃陽王又旦幼華五人者其詩歌平險或殊然予與論議未嘗不合也子徳髙視流軰獨兄事予毎過輒坐主人下嘗用十六蒸十七登韻賦長律四百言贈予及同入史館亟上書陳情請歸飬其母予餞之慈仁寺揮涕而別二十年來五人相繼摧折而予之同調日以孤矣今年冬知崇安縣事郃陽王侯琴伯以槐防堂集惠寄發函伸紙誦之格詩近體各有其長當夫冥搜而出泠然以風颯然以雨及其旣霽春陽秋月明媚於千花百艸之間由其興防之髙逺不專工字句之末故五人所應有者有之所應無者無之也子徳曩語予曰吾秦周之舊也小雅之材七十四大雅之材三十一非產於周者乎降而秦風於車鄰侈車馬侍禦之好於駟鐡有田狩園囿之樂於小戎無衣美甲兵矛防之備若似乎成周之遺俗一變而爲無道之秦不知蒹葭白露之三章其雲水一方者蓋言洛也所謂伊人則東遷之主也溯洄溯遊纒緜悱惻本情深故主之思此延州來季子嘆其爲夏聲焉悉乎哉子徳之善言詩也侯集中之作其原率準五人尢能暢子徳之旨今宰山水之邑晝簾多暇有橋有池娑拖以詠跁跒而書且也去十六洞天一捨而近升天遊之觀云物之怪奇巒之向背巖泉谷鳥之鳴戛其取材也不窮以絕勝之地畢收之吟卷之中將見聳髙之格日進而不止毋謂秦無人侯其代興矣夫

楝亭詩序

杜子美言詩語不驚人死不休韓退之言詩橫空盤硬語妥帖力排奡而白傅期於老嫗都觧張子厚云致心平易始知詩陸務觀云詩到無人愛處工羣賢之論若枘鑿之不相入者然其義兩是亦就體制分殊爾今之詩家空疎淺薄皆由嚴儀卿詩有別才匪關學一語啟之天下豈有捨學言詩之理通政司使棟亭曹公吟稾體必生澀語必斬新蓋欲抉破籓籬直開古人窔奧當其稱意不顧時人之大怪也公於學博綜練習掌故胸中具有武庫瀏覽全唐詩派多師以爲師宜其日進不已譬諸驑驥騄郭椒丁櫟騰山超澗馳騁旣熟下而縱送劇驂之區其樂有不可諭者已

和鴛鴦湖櫂歌序

吾鄕舊事吳防分地紀旣軼不傳而張元成志今亦不可復覩予於甲寅之嵗掎摭遺聞作鴛鴦湖櫂歌百首示同裏諸子屬而和者僅中表兄譚舟石一人而已舟石取材皆予所未及道故新城王少詹最稱之回思往事又十二年矣魏塘曹次典相遇京師復徧和予韻事不必異而辭則必工假令功名之士讀之猶深故鄕山水之慕矧予之侘傺無聊者乎昔張堯同成嘉禾百詠不聞有和者予之詩旣有舟石和於前又有次典繼其後安見今人之不古若也次典其鋟諸木試以質少詹可哉

橡村詩序

詩猶夫射也棲鵠於侯有參有幹貍以爲步龍首蛇交以爲福𨿽爲物不同其志於中則一爾彼其搢三而挾一支左而詘右此夫人而能之也舉旌以宮偃旌以商三耦八算負侯而唱獲射之必有節也武夫之赳赳有終身射而不知節者矣或畱焉或揚焉或出於方焉善射者則異是燕角之弧朔蓬之矢決拾並夾必選其良此猶詩家之取材也六弓四弩八矢之法參均而九和角與幹權筋三侔膠三鋝絲三邸漆三斞水之以辧其陰陽夾其陰陽以設比設羽設刃此猶詩家之鏈句也鵠有逺近有髙下則審之在我而已今之言詩者多主於宋黃魯直吾見其太生陸務觀吾見其太縟範致能吾見其弱九僧四靈吾見其拘楊廷秀鄭徳源吾見其俚劉潛夫方巨山萬里吾見其意之無餘而言之太盡此皆不成乎鵠者也尢而效之是何異越人之學逺射參天而發適在五步之內也乎吾家橡村弟善古今詩其取材必良其鏈句必極精致陳言務去而夕秀啟焉譬諸射者持弓矢審固動而不括必志於彀詩所云終日射侯而不出正者矣橡村貽書索予序書至是日適觀射於市之南遂取以爲諭

東浦詩鈔序

朱氏望在沛其後避地丹陽望又在吳居張顧陸三姓之上其於楚則荊門襄陽零陵郴安陸聚族居者多以名位顯悔人家潛江以文學著鄕裏貢入國子監視取功名甚易及畱京師五年凡三舉鄕會試開院日朱氏無一人中式者以悔人之才亦淪落不遇考五行家言若蕭氏之宅經郭氏之墓圖五姓各有禁忌當其不利悔人文𨿽工無益也夫士不遇於時則思見稱於後世悔人捨帖括而專工於詩宜矣詩之爲教與時文異必其不雷同於眾人而後可傳悔人之詩其初誦之或郁轖而不舒徐而繹之則溫厚悱惻皆合乎古人之榘矱使浮薄之气不得接焉以是新城王先生貽上稱之郃陽王君幼華又稱之宜陽楊公退庵商丘宋公牧仲又稱之然則悔人於詩不若時文之蹭蹬不必竢之後世已爲羣公之所許又何慮其不傳也乎詩言之矣豈無他人不如我同姓悔人歸乎東浦之堂愈肆力於古則其詩當更進於是庻幾論門才者吾以潛江爲望焉

騰笑集序

竹垞主人少無宦情耕長水之南年五十矣

天子下詔徵文學之士備顧問著作之選有薦於朝

召試體仁閣下

天子擢居一等除翰林檢討充明史纂修官故事翰林非進士及第與攺庻吉士者不居是職而主人以布衣通籍洵異數矣越二年

天子增置日講記注官則主人亦與焉是秋出典江南省試拜

命之日屏客不見將渡江誓於神入闈矢言益厲聞者以爲怪迂公事畢地主問遺輒以分故舊攜其妻入京師無家具僅載書兩大簏而已盜劫其居發所藏止餐錢二千白金不及一鎰也明年正月

天子召入南書房

賜宅景山之北黃瓦門東南居一年名掛彈事吏議當落職

天子宥之左謫其官復僦宅宣武門外遣其妻歸獨處一室庭有藤二本檉栁一株旁帖湖石三五可以坐客賦詩於是酒人稍稍來遊或有過而問業者爰出通籍以來所作鏤示同好其曰騰笑集者取諸孔稚圭北山移文之語也噫主人以詩文流傳湖海四十年一旦致身淸美入侍

禁近賦命誠非薄矣卒無益於時人方齒冷宜其焚棄筆硯勿復爲顧仍爲之不已則笑之者亦不已也項平父有言世之人無貴賤皆畏人笑獨滑稽者不畏人笑非獨不畏且甚欲之然則主人所爲毋乃近於滑稽也乎時康熙二十有五年歳在柔兆攝提格月在終寎丁巳朏竹垞主人朱尊自序

曝書亭集卷三十九

欽定四庫全書

曝書亭集卷四十

翰林院檢討朱彞尊撰

序【七】

宋院判詞序

商丘宋之南京也東都盛時由汴水浮舟逹通津門三百里而近車徒之轚互冠蓋之絡繹妖童光妓自露臺瓦市而至樂府之流傳朝倚聲而夕勾隊於照碧堂上蓋流風𨿽逺遺響宜有傳者故言詞於汴宋若燕函秦廬夫人而能之者也然自金源變而爲曲中州言韻者四聲乃去其一按以大晟之律呂不能無誤生於是土者又必遊覽四方交友之往來審音於南北淸濁之辧用心專一而後可無憾焉理藩院判宋君牧仲倜儻好結客其談論古今衮衮不倦至爲長短句虛懷討論一字未安輒歷繙古人體制按其聲之淸濁必盡善乃已故其所作咸可上擬北宋𨿽東南以詞名者或有遜焉不觀夫函乎必先爲容乃以制革權其上下旅衣之始可無齘至於廬摩防矣又置而搖之使其無蜎炙諸墻以眡其橈之均橫而搖之以眡其勁蓋專且審如是然後謂之國工則非燕秦夫人之所能善矣君之詞殆類是與

陳緯云紅鹽詞序

宜興陳其年詩餘妙絕天下今之作者𨿽多莫有過焉者也其弟緯云繼之撰紅鹽詞三卷含宮咀商駸駸乎小大疊奏而不失其倫噫盛矣其年與予別二十年往來梁宋間嘗再至京師一過長水謂當相見矣竟不值而緯云畱滯京師久予至輒相見極譚燕贈酬之樂因得詢其年近時情狀三人者坎坷略相似也方予與其年定交日予未觧作詞其年亦未以詞鳴不數年而烏絲詞出遲之又久予所作亦漸多然世無好之者獨其年兄弟稱善人情愛其所近大抵然矣詞𨿽小技昔之通儒鉅公往往爲之蓋有詩所難言者委曲倚之於聲其辭愈微而其防益逺善言詞者假閨房兒女子之言通之於離騷變雅之義此尢不得志於時者所宜寄情焉耳緯云之詞原本花間一洗艸堂之習其於京師風土人物之勝咸載集中而予糊口四方多與箏人酒徒相狎情見乎詞後之覽者且以爲快意之作而孰知短衣塵垢棲棲北風雨雪之間其羇愁潦倒未有甚於今日者邪

黒蝶齋詩餘序

詞莫善於姜防宗之者張輯盧祖臯史逹祖吳文英蔣防王沂孫張炎周密陳允平張翥楊基皆具防之一體基之後得其門者寡矣其惟吾友沈覃九乎覃九鮮交遊故無先逹之譽又所作詞不多人或見其一二輒忽之然其黒蝶齋詞一卷可謂學姜氏而得其神明者矣白石詞凡五卷世已無傳傳者惟中興絕妙詞選所錄僅數十首耳今覃九年方壯爲之日久其篇章必數倍於姜氏盡出以示人人未有不好之者序其端竊自喜屬和之有人並以見予賞音之獨早也

蔣京少梧月詞序

宜興山有小蘭大蘭碧雲紫雲之峯白鶴之洞澤有荊陽罨畫百瀆之水茶檣酒幔與朱藤翠竹交映陶旊之器走他縣自昔逺騖之流咸思棲伏杜牧之畱營水榭蘇子瞻思種橘三百本買田以居豈非林麓之勝有發人吟詠性情者與彛尊家長水四望無山濫泉飛瀑之音不入於耳近宅田磽遇嵗旱輒不登比年客白下思入茅山爲道士著書以老願未果翻防柴車入京師風塵蓬勃懷山水之樂蓋有夢寐不能釋者吾友陳其年偕里人蔣京少訪予僧捨其年別久出其詞多至三千餘而京少所刻梧月詞凡二百四十餘闋穠而不靡直而不俚婉曲而不晦庶幾可嗣古人之逸響京少年甫二十耳爲之不已必至於三千無疑也當牧之子瞻時不聞陽羨有賔朋之娯猶思卜築於是假令遇才若二子者唱酬和答於其間則其移家之謀更不俟終日焉可信也京少歸爲我度百畝之田陰崖可植藤竹陽坡可以種橘開門山可望沿溪舟可挐遊可以亭憇可以閣茶有銚而羮有勺三弦之箏防髻之伎相與按四聲二十八調於酒邊花外京少其許我乎河冰待泮放澑而南姑置茅山道士勿爲己

紫雲詞序

詞者詩之餘然其流旣分不可復合有以樂章語入詩者人交訕之矣𨿽然良醫之主藥藏金石艸木燥濕寒熱之宜采營各別而後處方合散不亂其部要其術則一而已自唐以後工詩者毎兼工於詞宋之元老若韓範司馬理學若朱仲晦眞希元亦皆爲之由是樂章卷帙幾與詩爭冨昌黎子曰懽愉之言難工愁苦之言易好斯亦善言詩矣至於詞或不然大都懽愉之辭工者十九而言愁苦者十一焉耳故詩際兵戈俶擾流離瑣尾而作者愈工詞則宜於宴嬉逸樂以歌詠太平此學士大夫並存焉而不廢也晉江丁君雁水以按察司僉事分巡贑南道構甓園於官廨且於層波之閣八景之臺攜賔客倚聲酬和所成紫雲詞流播南北蓋兼宋元人之長將與詩並傳無疑已贑州控百粵三楚七閩之隘曩時兵戈未息士之棲於山澤者見之吟捲毎多幽憂淒戾之音海內言詩者稱焉今則兵戈盡偃又得君撫循而煦育之誦其樂章有歌詠太平之樂孰謂詞之可偏廢與於是其友朱彞尊審定焉而書其言以爲序

柯寓匏振雅堂詞序

宋元詩人無不兼工樂章者明之初亦然自李獻吉論詩謂唐以後書可勿讀唐以後事可勿使學者篤信其說見宋人詩集輒屏置不觀詩旣屏置詞亦在所勿道焦氏編經籍志其於二氏百家搜采勿遺獨樂章不見錄宜作者之日寥寥矣崇禎之季江左漸有工之者吾鄕魏塘諸子和之前軰曹學士子顧雄視其間守其派者無異豫章詩人之宗涪翁也柯子寓匏學士館甥其於詞蓋幼而習焉旣而助予編次宋元人之詞又同周布衣靑士博采詞人體制探其源流爲樂章考索一書其用心也勤其倚聲也敏其於詩也兼工而日進於作者殆習伏眾神而臻於巧者與往歲在戊午寓匏兄弟與予同以薦畱京師明年二月以父喪去又二年訪予江南遇於燕子磯又二年至京師毎見輒出其詞槀久而盈捲乃雕刻行之今之工於詞者大都昔曽與學士遊讀寓匏詞當有以山抺微云女壻見目者然而寓匏之詞之派之工不必盡合乎學士蓋由取材於宋元之人者多也

孟彥林詞序

宋以詞名家者浙東西爲多錢唐之周邦彥孫惟信張炎仇逺秀州之呂渭老吳興之張先此浙西之最著者也三衢之毛滂天臺之左譽永嘉之盧祖臯東陽之黃機四明之吳文英陳允平皆以詞名浙東而越州才尢盛陸遊髙觀國尹煥倚聲於前王沂孫軰繼和於後今所傳樂府補題大都越人制作也自元以後詞人之賦合乎古者蓋寡三十年來作者奮起浙之西家嫺而戶習顧漸江以東鮮好之者防稽孟彥林訪予京師出所著浣花詞凡五百餘闋其好之也篤其爲之也勤宜其多且工也詞𨿽小道爲之亦有術矣去花庵艸堂之陳言不爲所役俾滓窳滌濯以孤技自防於流俗綺靡矣而不戾乎情鏤琢矣而不傷夫气夫然後足與古人方駕焉彥林歸矣爲之不輟其辭必愈工他日相見當更序之

魚計莊詞序

曩予與同裏李十九武曽論詞於京師之南泉僧捨謂小令宜師北宋慢詞宜師南宋武曽深然予言是時僧捨所作頗多錢唐龔蘅圃遂以吾兩人所著刻入浙西六家詞夫浙之詞豈得以六家限哉十年以來其年容若畟園相繼奄逝同調日寡偶一間作亦不能如向者之專且勤矣休寧戴生錡僑居長水從予遊其爲詞務去陳言謝朝華而啟夕秀蓋兼夫南北宋而擅塲者也在昔鄱陽姜石帚張東澤弁陽周艸牎西秦張玉田咸非浙產然言浙詞者必稱焉是則浙詞之盛亦由僑居者爲之助猶夫豫章詩派不必皆江西人亦取其同調焉爾矣

水村琴趣序

凝土以爲器有虞氏尙之矣至周而陶旊有工曰甗曰盆曰甑曰鬲曰庾曰簋中縣中膊辧及髺墾薜暴之微宜其廢鼐鼎以利其用然必歷千年而柴汝官哥定始行焉刋石以爲碑夏后氏先之矣至周而岐陽有鼓至漢而鴻都有經宜其推石而鐫之木然必俟張參書壁之後又久而鏤板方興焉其於文也亦然南風之詩五子之歌此長短句之所由昉也漢鐃歌郊祀之章其體尙質迨晉宋齊梁江南采菱諸調去塡詞一間爾詩不卽變爲詞殆時未至焉旣而萌於唐流演於十國盛於宋予嘗持論謂小令當法汴京以前慢詞則取諸南渡錫山顧典籍不以爲然也魏塘魏孝防獨信予說頻與予唱和詞成掩其名示人見者或疑予所作予旣歸田考經義存亡著爲一書不復倚聲按譜而孝防好之不倦所塡詞日多里之人疲於傳寫乃刋行之水村者孝亷之居因以爲字元趙子昂氏嘗爲錢處士以水墨寫爲圖者也琴趣者取諸涪翁詞集名也夫詞自宋元以後明三百年無擅塲者排之以硬語毎與調乖竄之以新腔難與譜合至於崇禎之末始具其體今則家有其集蓋時至而風防使然特工如孝防者不可多得然則孝防之詞力追南渡作者𨿽由其才亦遇其時夫然而後工也孝亷將爲嶺表之遊豆防之花桄榔之樹蕉耶扶荔之果靑雞白鷴孔翠之鳥蝴蝶之繭凡以資琴趣材者一惟孝亷驅使之予耄矣君歸尙思歌以侑酒

羣雅集序

用長短句制樂府歌辭由漢迄南北朝皆然唐初以詩被樂塡詞入調則自開元天寶始逮五代十國作者漸多遺有花間尊前家宴等集宋之初太宗洞曉音律制大小曲及因舊曲造新聲施之教坊舞隊曲凡三百九十又琵琶一噐有八十四調仁宗於禁中度曲時則有若栁永徽宗以大晟名樂時則有若周邦彥曹組辛次膺萬俟雅言皆明於宮調無相奪倫者也洎乎南渡家各有詞𨿽道學如朱仲晦眞希元亦能倚聲中律呂而姜防審音尢精終宋之世樂章大備四聲二十八調多至千餘曲有引有序有令有慢有近有犯有賺有歌頭有促拍有攤破有摘徧有大徧有小徧有轉踏有轉調有增減字有偸聲惟因劉昺所編宴樂新書失傳而八十四調圖譜不見於世𨿽有歌師板師無從知當日之琴趣簫篴譜矣姚江樓上捨儼若工於詞曩畱京師輯詞鵠一書業開雕搨行旣而悔之告於予曰詩變而爲詞詞變而爲曲歷世久逺聲律之分合均奏之髙下音節之緩急過度旣不得盡知至若作者才思之淺深初不系文字之多寡顧世之作譜者類從歸字謡銖累寸積及於鶯啼序而止中有調名則一而字之長短分殊安能各得其所莫如論宮調之可知者敍於前余以時代先後爲次序斯世運之升降可以觀焉予曰防哉子之言詞乎上捨請易書名予名之曰羣雅集蓋昔賢論詞必出於雅正是故曽慥錄雅詞鮦陽居士輯復雅也譜旣成以段安節樂府雜錄王灼碧雞漫志及宋元髙麗諸史所載調存詞佚者具載之並以張炎沈伯時樂府指迷冠於卷首學者覩此何異過涉大水之獲舟梁焉是爲序

髙侍講扈從東巡日錄序

翰林院侍講錢唐髙君以康熙二十一年春扈從天子東巡告成功於

三陵歸成日錄二卷其友朱彞尊受而讀之作而曰古者君出史載筆士載言蓋必有文學之臣從周之搜於岐陽也時則有若史籀爲之詩漢之狩於方嶽也時則有若班固有若崔駰有若馬融爲之頌不惟是也昔惟叔之寶鬲鼎銘曰惟叔從王南徵叔邦父之簠銘曰用徵用行用從君王凡獲與扈從者至銘之彞器以永厥世期以鋪揚盛美於無窮自古然矣君侍

禁闥久親見

聖天子命將四出誅鉏不庭授方略於萬里之外宵衣晚膳不自暇逸君亦未嘗息偃休沐一旦弛威弧戢天戈疆宇悉定辰旗星防有事

山陵從容豹尾之後賡

天章答顧問惟君日侍左右君之遇榮矣𨿽然逾山海而北極乎松花之江荒塗深淖車溓而馬瘏羽林材武之士蓋有不勝疲乏者君以一書生執鞭靮日夜隨侍帳殿不少後又以餘力拜颺賦詠考山川之阨塞覽戰爭之迹訪金源宮闕所在證以舊史至殘碑斷碣靡不摩挲讀之非有倍萬人之才者能之乎

天子命君侍從允爲得人君之所記方之古銘詩可無怍矣

劉氏族譜序

姓以別生分類也顧後世乃反合之合之自漢賜婁敬項伯爲劉氏始自漢以後帝王將相惟劉氏爲獨多斯緣附者日眾而譜系益繁其最著者七房彭城尉氏臨淮南陽廣平丹陽南華而北魏淩江將軍之後由襄平徙河南者不與焉譜劉氏者有漢氏帝王譜宋譜余若幾若晏若輿若沆若復禮各著有宗譜𨿽不盡傳隋唐以前所重者門望大率皆逺引往牒尊之爲祖源逺則支易棼族繁則難合於九族則忽之於所不可知者彊附而親之惑已遼陽劉氏其先傳自太保秉忠之後至正末有諱顯者仕爲通州安撫司副使洪武中授都指揮僉事封明威將軍予世襲其子通以軍功進指揮使封懷逺將軍賜鐡券免三死作鎭開原世居東寧衞惜木城十一傳而徙大興裔孫某忼慨有志行述其先人之訓撰族譜上下卷自明威將軍始譜系墳墓灼然可信京師士大夫見者莫不嘉嘆蓋本支近斯宗族易惇家誡約斯子孫可守某之爲是書豈惟傳之於家殆吾黨所宜效法者也

姚氏族譜序

吾鄕族望在宋有呂氏錢氏朱氏沈氏魯氏衞氏常氏焦氏莫氏婁氏終宋之世以科名顯以家法傳莫若聞人氏聞人氏族譜一冊先君購而藏之約二百翻朝之誥勅家之詩文略備其逺裔請借錄匿不肯還是書遂失見於至元嘉禾志者僅登科一十二人而已姚氏在吾鄕有諱倬者登大觀三年賈安宅榜進士明之初曰瑄以尙書中洪武庚午舉人仕爲監察禦史死建文之難曰綬以書畫詩知名於時曰謨仕至吏部左侍郎兼翰林院學士贈禮部尙書其弟誼精音律撰樂府統宗所稱靑蓮居士者也余若文若俊若鵬若汝舟若體信皆中甲科若文通若鳳若篚若�若楫皆中乙科然其家世或顯或隠未詳其流派萬曆初光祿大夫柱國太子太傅工部尙書善長公登先文恪公榜進士由行人攺禦史巡視長蘆鹽課按山東河南回翔京尹卿士歷今官年七十餘致政歸九十一而終是時諸姚半消歇而公之族日大公之孫澣北若乃撰有家乘刋行又五十年其子姓愈繁衍於是公從孫澍我士復爲纂輯成書而屬予爲序憶予八齡時猶及見公公時尙健步裏居樂善好施病者給以藥寒者給以衣死者給以棺槥今所傳菉竹堂醫方皆公手自抄又嘗注律以律文簡而易晦乃用小字釋其下順治初頒行大淸律實依公所注本也先文恪公賜第日嘉興同榜九人姚氏與吾家獨惇丗好兩姓互爲婚姻而我士又予友壻也方予避兵練浦我士實與予共學其爲人願而謹不苟訾笑克持其家教三子讀書又經理先世墓田以供祭祀而又奠系世族墳墓別昭穆賢者表其徳不肖者沒其名俾覽者忠厚悱惻之念油然而生庶幾爲法於鄕黨比於宋聞人氏也已

雲氏族譜序

氏族之紊古病其分而今病其合一範也虞夏殷周異焉一桂也昋炅炔殊焉在下者得以私意紛更而上之人復以好惡變易宜其若棼絲之難理而卒易辧者則以官有簿狀選舉者可攷也家有譜系婚姻者有別也自簿狀旣廢附勢者以異派爲同宗而亡國之裔詭姓氏以逺禍每擇其最著者彼夫張王劉李趙氏族半天下豈果其枝葉獨蕃與蓋混而合者眾矣此其譜系之傳多不可盡信惟姓之希者通譜亦鮮其人序而爲譜足以徵信於世然或生長廣邑大都往往捨己趨附去魚而爲鄭去胡而爲令狐稽之又難也雲氏之族有三其一出縉雲氏而悉云宥連魏孝文帝皆攺從云文昌之云祖元行省參政從龍其子緫管海居於菟灣累丗譜系可攷裔孫生貟某集以爲譜致書萬里請爲序嗚呼氏族之紊久矣以唐之盛撰述衣冠房從齒序者不下數十家而國姓迄無定論元和姓纂作自林寶而不知己姓所由來若是其難也某生海外僻左之鄕乃能攷據姓源所自有條而不紊其可徵信矣夫

李氏族譜序

李氏望隴西其次趙郡隴西之系興唐本支日蕃定著房三十有九而趙郡亦有南東西三祖之別定著六房族最大出張王劉趙之上太白詩云我李百萬葉柯條徧中州其言大而非誇者邪梅防李氏其先有千四提舉者元至正中自江陰州徙嘉興六世之後始有仕宦登甲乙科者相繼位𨿽不大顯而一門羣從多有詩筆流傳至吾友武曽才名爲

天子所知徵詣闕下歸與兄繩逺斯年弟符分虎譚藝一時言詩者稱三李焉旣而取科名登仕版者踵接李氏之門才且日盛僉謂不可無譜於是斯年討論芟綜之支分派別於得姓之根源族數之逺近爵位之崇卑墳墓之阡原宗庶之繼嗣妻妾之外氏適女之出處莫不一一詳書之凡七卷古者睦族之道必先修譜以聮之是以有小史以奠系世有族師以書其孝弟睦婣有學者惟宗族之序明夫然故不善者同惡而無所比善者同好而無所蔽使之相保相愛各安本俗咸期於徳行道藝之歸此百世之計也今之治家者惟生產是營其於睦族之典或棄而不省譜牒之不明長幼尊卑乖其分至相淩相詬儕於路人先王維世持民之道衰矣夫天下之俗固非一家之所能變然易稱一正家而國定使有家者咸克明其譜牒禮文之相糾酒食之相洽有無之相通毋挾富而轢其貧毋先疏而後其親庶幾可以收族人之心長保其室家而不乖乎先王以族教安之義矣若李氏之譜有倫有要有條不紊後之君子其可以取則者歟

商丘宋氏家乘序

夾漈鄭樵志氏族以國爲氏者二百三十有三宋之先殷王元子名列三恪詩所云有客有客亦白其馬者也其都商丘本陶唐火正閼伯之壤是曰大辰之墟厥後望在西河廣平燉煌扶風利人而商丘之族防古之三墳尙存服先疇守桮棬至今猶保閼伯之故土姓源之逺莫之與京以視過江之王謝袁蕭吳之朱張顧陸山東之王崔盧鄭關西之韋裴柳薛楊杜皆其後焉者矣譜系之學源於世本由晉以降或撰家傳或撰家紀或撰世傳或撰序訓或撰家世編用揚其先世之徳善功烈斯則孝子慈孫之用心補邦國之志所未備俾先正之舊典時式長以不墜別親疎族墳墓序婚姻一書成而眾善備焉都察院右副都禦史宋公塡撫大江左右一十七年國奢示之以儉事煩行之以簡月要歲防久而案無畱牘

天子嘉公淸徳倚毗日隆公精白一心益以澹泊自持公府無事恆與賔客參考典籍揚扢風雅審定圖書又有餘力撰家乘若干捲予受而觀之不書逺祖而書近代先王言而後國史終以文翰其述莊敏文康二公遺行辭簡而事詳合乎古傳紀之體維宋氏門才日盛公之諸公子一官侍從一列藩屏一登賢書諸孫咸自奮功名之路公族之蕃衍何福不除繼自今論宋氏之望不於西河廣平而在商丘斯其爲微子世家百世不遷之宗也夫

具區徐氏族譜序

徐氏之望十有北祖焉有南祖焉居吳洞庭之西山者背縹緲之臨銷夏之灣巖可以耕澤可以漁楓林橘田墻屋相望自元泰定間國子正字澄生子圻官平江學正愛山水之勝因卜居焉久而析爲東西二房或移家湖州或居常熟或徙沔陽華容湘潭要皆祖正字明宣徳二年府學生善始撰家譜陳尙書山爲作序其後諸生諒欲重緝之未果也上捨惇復從予學今年三月朔以赤馬船載予渡太湖登角頭於時棃花盛開迆邐二十里如積雪下上以緋桃緣之偕行者嘆殊絕旣而檥船於灣投上捨之故居村民散處或八九家或五六家或四三家庶人在官者無有也質庫罔利者無有也垂白之叟未嘗至訟庭少年不諳博塞之戲歌板之音女子足不逾門樞其風俗淳朴乃與府治相反而徐氏一門羣從布衣紃履見客恂恂然處士三級出其所撰族譜有要有倫可徵可信其或一本而分支出鄕而死徙寧略不詳洵愼之至矣予家距洞庭祗百有餘裏風便一日可達顧年逾七十始津逮焉信夫勝遊之難也今海宇太平人皆懷其故土然遊人過此末有不生避地之想者矧予覽觀四方習俗之靡日甚念風土淸嘉莫玆山若安得從徐氏結比鄰以終老卽寄居廡下所忻慕焉書以序其端

曝書亭集卷四十

欽定四庫全書

曝書亭集卷四十一

翰林院檢討朱彞尊撰

序【八】

送湯潛庵先生巡撫江南序

統百城之吏而表率之畫圻廣則聞見難以悉周然則曷以勸曷以懲曷以化民成俗此其道不外察吏而已大江之南職四民之業者十僅得五而遊民居其半焉安歌便舞褕衣甘食山遨而水嬉經過者指爲繁華佳麗之地不知四民敝攰有穅不充者逋賦之日增宼宄之竊發有司不自救其過何能善其俗顧察吏者束於令甲舉其合格者不必盡賢賢者又不得舉或賢而當劾者有焉故曩之爲督撫者舉措一不當民心渙而不能驟合若是其難哉使居是職者卻賂遺謝賔客躬親判牘正己以率其屬斯亦可矣然賢士大夫忠告之不聞小民疾苦之未悉不得不以耳目寄之屬吏夫以士民之所陳或有未足盡信者矧屬吏之愛憎乎以此守官可也將以勸懲其下化民成俗則必有道焉內閣學士兼禮部侍郎睢州湯先生以講幄侍從受知天子特簡巡撫江南先生之學最醇而不事異同之辧先生之節最淸而不爲嶄絕之行信義之有根而徳之有源者已吾知先生爲政遇下以仁則賂遺必不至接賢士大夫以禮而廣其詢謀則賔客不必謝刑平其冤者而歸於簡也害去其甚者而不用亟也夫條教不煩則移俗也易察吏有術則民心舉安吾特言其麁者若先生之學蓋挹之而不窮施之而各有當也於其行規以言先生其何以處我

送周郎中還琴山序

山陰周君官郎署十年七閩之亂奉

天子詔冒鋒鏑行萬里執詞不屈拘別館卒不辱命而還持父喪除服補官京師人或訐大臣子壻辭連君君不置辧遂掛吏議落職將歸朝之大夫士靡不嘆息各賦詩贈行惜其平生不苟訾笑而以言獲譴也古昔賢人見逐能文之士或代寫其心志所欲言被之聲詩樂府所傳放歌行是也三代人才之盛莫過周宣王時內則虢文公樊仲山甫張仲尹吉甫外則申伯韓侯蹶父召虎方叔皇父程伯休父一賢人去國若無所損益而詩人之賦白駒一曰以永今朝再曰以永今夕當其未去思縶維其駒食以苖藿而不惜及其旣去則冀其賁然來思冀其來而不得則曰無金玉爾音其縈思之切若是其譴綣也君今歸乎琴山之麓江可以釣林可以遊窟山宅水之樓依竹之堂可以寄傲殆詩之所云逸豫者非歟𨿽然君年才五十齒髮未衰

天子知君久終且見用必不滯於空谷宜諸朝士交望其來匪止效放歌以代寫君之心志而已

送汪檢討使琉球序

古之儒者誦詩執禮非徒學爲仕達邦國之政而已必以使於四方不能專對爲慮故皇皇者華四牡所以勞使臣之詩於鄕飲酒則歌焉於燕飲則歌焉君以此勗其臣父兄以此教其子弟惟不辱君命始謂之士而君將有大問則與卿圖事擇其可使者旣謀其人然後命之戒宰夫官具問所宜賫夕幣乃行其或聘而誤主君勿親饗食以媿厲之蓋使臣之重若是然則使絕域者得與可爲將相同科夫豈過防康熙二十有一年春有詔命公卿擇廷臣之可使琉球者眾以翰林院檢討江都汪君對

天子曰兪命旣下君詣

闕上言七事其一謂邇者方頒

禦書於封疆大吏宜並及海外屬國禮部以無故事持不可

天子復集公卿議於廷終允君所請秋八月

親灑宸翰縹囊鈿函俾君賫以往蓋嘗稽之宋端拱咸平祥符之際其於西夏髙麗交阯咸出禦書賜焉是役也

天子命使必咨於廷君請於朝必言所宜賫者可謂合乎古而從其宜矣吾聞琉球自隋始通道至唐無聞載諸宋元史者略焉不詳明之初析而爲三其後山南山北復合於中山爲一其所以分合之故中土之士多不能言之君史官也職修明史記宜考其本末歸上諸史館是則吾黨私心屬望於君者𨿽然馳驅而咨諏詢度其亦使者所有事歟於其別序以送之且作歌以道行邁之光華焉歌曰

君之選兮彤庭鶴斯立兮鸞斯停乃上言兮七事帝心用嘉兮特可其四

宸藻兮秀霄虎臥兮龍跳受書兮北闕載旜兮東郊八騶兮道左搖三旌兮婀娜白澤袍兮猩茵郵簽便兮娛親截江流兮逾浙誕登艫兮閩越仰瞻兮天星無分野兮可經旁睇兮三老指一髮兮彭湖島島之樹兮靑靑鳥了帥兮紛來迎小大兮奉酒跪防膝兮搓兩手陳寶章兮殿中祝

皇帝兮萬壽神靈兮天妃媵蛺蝶兮黃衣微飇兮七日景南至兮送君歸數歸年兮甲子春載陽兮來止帝益眷兮信臣被新渥兮今始

送張檢討還郁洲山序

郁洲在東海中相傳山自蒼梧徙此上多炎方艸木仙士石室存焉崔琰述初賦所云吾夕濟於郁洲者也翰林院檢討山陽張君以上疏謫官歸將徙宅於洲之上行有日矣惜君之去者咸賦詩爲別或謂翰林非言事之官郁洲非可居之地君所爲近於好異君之言曰郁洲者吾先子考功恆思卜築於是而未果也吾居焉以成先子之志云爾朱彛尊曰予嘗好遊道出淮陰者數矣其初過之植柳盈隄水下於隄三尺再過之則隄與水平又過之則水泛濫隄上聚土以爲防久之如堵墻焉背郭之氓面墻而市不知墻外之皆水也城居者不知湖流之髙於雉堞也予經過惴惴焉去之惟恐不速噫淮堰之築千年矣其幸而不潰者天也微君之言固將勸君徙宅焉詩有之矣適彼樂土爰得我所夫郁洲非淮海之樂土歟抑聞之家之始造也匪特營祭器養器而已其度幽宅也無有後艱則可郁洲之山後磊前磊延廣八百里可度幽宅者不少也樂哉斯丘考功先生所欲葬焉夫水潦而攺葬者古也去危而卽安者人情也申之以忠告者朋友之道也君曰然吾還當聚族而謀諸遂書以爲序

送悔人宰石泉詩序

吾宗悔人負拔俗之才十試有司不遇以貢士謁選得龍南之石泉縣由防通河越黃河淸淮溯江以上八千里而遙道步力不能具舟楫遂訪故人於吳又不值則大困然不以介意琴歌酒防吟詠自得吳中舊交樂其曠達也爭賦詩贈行而予爲之序思夫士君子得百里之地宰之亦視其才何如耳豈悉限於地哉考唐制別縣爲六曰望曰赤曰緊曰上中下迨乎明驗身言書判亦以上中下分授初仕者今則比而同之文選郎置簽於筒聽人掣之天安門外似出乎至公矣然文人才命恆兩相妨石泉荒逺之地宜爲悔人所掣也𨿽然今之所謂善地者鄕曲之近物產之羙賦額之多戶口之庶置郵之便如是而已究之鄕曲近則應接煩物產美則徵求眾賦額多則簿書積戶口庶則獄訟滋置郵便則折腰屈膝僕僕伺候於道左以有用之歲月徒結上官之懽民未受吾惠而書生之意气盡矣石泉之爲縣事簡而俗淳民吾子也士吾門生也山水吾朋友也布可以衣藥可以服食何妥之所治趙防李白杜甫之所遊有著書覽古之娛而無凍餒之患安見集於枯者之不勝夫菀邪今

天子畱心民事一命之吏有薦於

朝輒移試繁劇之地悔人廣交遊豈無薦其名者予翻爲悔人慮之不若安居石泉之爲愉快也

贈顧銘序

寫眞之肖者自閩中曽鯨外吾得四人焉錢唐謝彬華亭沈韶山陰徐易海鹽張逺往予盡識之今此四人者皆已老矣昔唐之丹靑首曹將軍霸杜甫贈之詩有曰必逢佳士亦寫眞其老也干戈漂泊至尋常行路之人皆貌之夫豈得已哉鄕人顧子兼師乎謝氏沈氏挾藝以遊於京師與予相遇於天津爲予寫影惟肖由吾鄕至天津舟車之程瀠紆三千里自吳楚齊魯以達於燕其間相遇之人何限而顧子獨肯貌予其不以尋常行路之人視予可知也今海內畫手類師曽氏向之所遊四人者學曽氏而有得焉者也方其未得若有所膠於中而不釋及其旣得於心若飛鳥之過目其形之去我愈疾而神愈全矣蓋吾之所聞於四人者如此顧子試由吾說而繹焉其何必不如曽鯨氏哉

贈筆工錢叟序

硯得一可以一生墨得一可以一歲故惟筆工爲難吾嘗誦黃魯直之言而是之不惟爾也羽陽銅雀香姜之瓦先吾數千歲陶之墨之壽亦百年爲之者不期同時足爲吾用至於筆其人必與吾書法相習緩急肥瘠先入其意中然後拔穎斬幹縱吾腕之所如而無憾故必熟識其人而後可工之擇豪匪一羊鼠之防山雞雀雉丰狐虎僕猩猩防蛉貍獺麝鴨馬鹿之毛各呈其能自宣城諸葛氏以散卓得名蘇子瞻亟稱之而弋陽李展舒城張眞嘉陽嚴永錢唐程奕歷陽柳材廣陵吳政吳說以及侍其瑛張通郎奇吳無至徐偃張耕老之徒往往因蘇黃諸君子之言垂名於後洵夫一技之善有深入人心而不可沒焉者已歸安近多筆工錢叟所制羊毛筆最爲得法予識叟且二十年每出遊輒槖置叟筆百餘自隨恆恐其盡持以作字蘊借之妙不知有筆在吾手中而法度生焉至易以西北人及他工所爲則心不相謀豪與手拒爲筆所役不勝獰劣之苦無他拔穎斬幹之失其宜其人又不與吾書法相習故也若叟庶幾可進乎古筆工之列矣昔子瞻還自海外用諸葛氏筆至於驚嘆以爲北歸喜事又言往還中吳說以筆工獨耐久予之贈叟以言豈惟嘆其一技之善殆亦猶蘇子之於說也夫

贈汪叟序

湯武周孔古之大聖人也而嵇康非之薄之韓愈之文至矣而劉昫訕之天下以爲賢一鄕之人曰否聽者從而疑之矣同調以爲工異乎巳者以爲拙昧者從而信之矣是則毀譽之至無定者末世之文行也因思藝事之微有一定而不可淆者宜莫如弈方其勝敗決乎前某也一品某也二三品較然論定有非毀譽之所能移旣極其詣則其人𨿽吾所惡但可詬及其人終不得詬其藝之未至孔子曰不有博弈者乎爲之猶賢乎已故夫奕𨿽小數亦有可學者焉然藝之至者恆僅專心於是未暇究文章道徳之業則士君子𨿽與遊未嘗不厭薄之噫使其言行之際一如學弈者之心而審其得失焉不可因其人而益重其藝乎歙人汪叟善弈者第一品觀其貌睟然可親察其言藹然可聽所爲小詩詳雅而中律出其寫眞畫卷當世之鉅公才士莫不嘉奬若出一口將不特以藝重者歟予嘗疾丗之僞爲君子而勦說以爲文者思力反之於古而毀者之中予𨿽好予者不能奪也輒悼平生知己未若叟所遇之多復自笑不能學進乎奕徒以無定之毀譽聽之習俗愛憎之口而已題其捲遂因所感以告之

黃徵君壽序

康熙十九年監修明史昆山徐公立齋舉梨洲黃先生入史館編纂先生辭不赴以經義教授鄕裏聚書萬卷從遊弟子數百人歲在己巳八月先生縣弧之辰年八十矣其子百家遊學京師請予文歸爲先生壽先生長予且二十年予童穉時卽知先生名方忠端公與六君子同時爲魏忠賢所害思陵卽阼先生詣闕訟寃手鐡椎椎許顯純又揕崔呈秀之胸拔其防歸而焚之告於忠端公墓勇哉先生之復父讐也旣而偕兩弟讀書譚藝合名士衿契轉徙兵戈俶擾之中不忤俗以爲髙不妄交以干禍先生之明哲又有不可及者回思曩昔訟冤之日除惡難於拔山迨忠賢𨿽僇而其黨散處四方洎乎南渡若厝火之復灼蓋至十餘年以來始消歇無復存者而先生猶康彊無恙忠端公特祠春秋膢臘率子姓奉祀目擊其先公之大節具書於國史先生之心足以自慰於介壽日宜浮一大瓟者也予之出有愧於先生顧性好聚書傳鈔不輟則與先生有瓷芥之合明年歸矣將訪先生之居而借書焉百家其述予言冀先生之不我拒也

劉髙士壽序

於越古多志節之士逮宋之季髙尙其事者益多篁墩程氏撰宋遺民錄書其什一而已以予所聞唐玨玉潛而外如王沂孫聖與王易簡理得練恕可行之皆是也明之初王冕元章楊維楨廉夫張憲思防咸蜚遁離俗志不可奪外若劉渙之子績績子師邵羅紘之子周周子頎則丗有隠徳尢所難已自是而後越中隠君子僂指難數最髙者二人余寶應若水劉舍人伯繩一耕於山一棲於市不與世接熱官就見之者遁入牀帷中披其帷則從後出兩君行誼略同而劉君爲念臺先生子先生就義之後閉戶輯其遺書孜孜不倦憶庚子冬予偕南昌王猷定訪之蕺山下入其門無門焉者升其堂階艸不除堂之左列先生順天府尹時頭踏垂蘇半脫然尙存主人前揖年未艾顏色枯槁問先生遺書出三禮艸稾見示明年再訪之不復得見矣當天啟中逆奄用事流毒縉紳余姚白安黃公被逮念臺先生送之行臨別訂婚姻之約時兩家各未有孫也旣而劉君得子是爲愓庵髙士黃徵君太衝得女爲髙士之配黃孺人髙士繼前人之志絕意功名肆力於詩古文攷次祖父所撰禮書以世儒偏用小戴記廢大戴記不錄此非通論乃附入焉博采諸家之說折衷歸於至當輯成正集一十四卷分集四卷而兩世未就之書得傳晚又作吾屯子微言內外二編闡明性理經術之防於是髙士年七十矣予交徵君子主一言髙士有子蕺香力學有文行因延以誨穉孫恆述過庭時家誡蕺香𨿽貧乎能盡潔白之養辛巳塗月歸壽其親由是東南名士咸歌詩介雅而予爲之序

朱翁六十壽序

愚聞之矣古有養老之禮無獻壽之文當其時若生子書於閭史閭獻諸州州獻諸伯伯命藏諸州府閭胥歲時數其眾寡辧其施捨以年則五六七八九十之異其制以弧則梧柳桑棘棗之異其用以杖則家鄕國朝之異其地以豆則三四五六之異其儀鄕有耆老州有司鮮不知之而養之於學謀於賔介輔以僎相以司正告於先生君子瑟何之工俎授之弟子樂以南陔白華華黍歌以魚麗南有嘉魚南山有臺笙以由庚崇丘由儀不可謂非獻壽之詞矣夫惟接之以仁制之以道敬其父而子恱油然生孝弟之心盡尊讓之節故無事家燕以誇其鄕曲也後丗禮廢名不書於閭史齒不尙於有司異粻宿肉告存賜秩就見之典不行爲人子者欲壽其親將以致洗腆之歡乃謀於鄕之大夫士乞言以祝純嘏不失告於先生君子之義亦猶行古之禮也夫宗人某世居休寧之倫堂遷吳江之盛澤性淳厚有徳量好義重然諾輕施予不以辭章自見教其子逢源惇尙古學俾問業於予裏多栗果少年禁勿往來葺紫陽書院以祠徽國文公俾肄業祠中四方名士至則設館授餐無倦色家儲祕笈古琴法書名畫以供淸鑑而又訓其子曰人生世上寸陰可惜豈可晷刻偸安邪蓋翁𨿽隠於市而惇崇古道有篤行君子之風其治家具有條理不察察於細務睦婣任卹恆苦不及所謂一國之善士非與朱氏之先源於小邾子其後望在沛亦在吳旣而丹陽錢唐義陽永城太康各以望著自文公崛起新安於是茶院一支獨盛翁系出茶院後實婺源之宗子也予家自盛澤三家村徙居秀水翁之居吾先世之桮棬存焉逢源請予爲文壽其親𨿽不敢附先生君子之列然詩言之豈無他人不如我同姓然則知翁者莫予若也以予言進一觴可乎

孫逸人壽序

萬鐘之養三簠之祿兼珍之饍啜粟飲水之歡子之娯其親者不同要以潔白爲尙笙雅所以奏白華之詩也民有四終身不去父母之側者惟農則然通物而爲商牽車牛而服賈晨昏定省先後扶持之節子職不能無違至於士生而弧矢以射四方十齡卽就外傅旣長負笈從師擔簦戴笠以求友惟夫所遊有方所習有業本乎詩禮之訓克兼乎古今小大之學堅磨之而不燐膩污之而不染束脩之入可以代耕廣譽之聞勝於儋爵遊也足以揚親之名居也足以樂親之志則洗腆用酒稱觥上壽此貴不如賤富不如貧向平憬然而悟吾因之益信也已菊人孫翁居吳之幹將裏以孝友稱教其子上捨起範博通九經六書結僑札之契徧南北館谷所入悉以奉親所云潔白之養非與今年十月屆攬揆之辰上捨方歸自濠上其戚懿咸奉觴於翁夫十月獲稻正春酒介睂壽之期而翁身其康彊顏貌如三四十頌所云令徳壽愷者也人或惜上捨之才壯而未遇莫顯其親是非克知上捨之心者方幸其身爲父母之身或遊或處爵祿之不縻要防之不及朋友兄弟之具邇有歌有詩有酬有酢吾知海內封君必有聞而致羨於翁者書以爲序

顧叟壽序

古之躋堂介壽不於誕日於元辰故王公上壽之歌曰百福四象初萬壽三元始又曰四气新元旦萬壽初今朝凡臣之祝其君賔朋之燕交友多以歲之始行之崧髙之美申甫止及其地生民之稱后稷不書其時閟宮之頌魯亦然獨三閭大夫有曰攝提貞於孟陬惟庚寅吾以降舉攬揆初度以示人世之讀騷者莫不識其閭史之辰焉中吳顧叟幼茹古長而摩挲古人書畫別其僞眞晚益臻於神妙由是海內卿大夫士交重之延之上賔席舟車絡繹於道比於周公謹陸友仁叟之甥陸生從予遊每過潬上園居輒與叟遇閒登其堂書一牀畫一幅藝花數本肅客而坐酒旨且多膳精而腆其容藹藹其言諄諄不及人過失有問必以直對長者也陸生語予叟年七十里人將賦詩介壽請予序之問其初度則元日也因思昔賢之嗜奇古者莫如屈子其言曰幼余好此奇服年旣老而不衰觀其帶長鋏冠切云被明月佩寶璐食玉英要勿徇世俗所好至其自信則曰善不由外來名不可以虛作澹無爲而自得與泰初而爲鄰則其養生也固有道矣叟善善而不攻人之惡方諸屈子攸殊然善不外來名不虛作則叟之行己有焉若夫玉色脕顏精醇粹而始壯則後先一揆也桐弧旣懸盤有生菜酒有屠酥自孫而子自甥而舅介雅徵歌叟其可以陶然一醉也夫

胡母楊太君八十壽序

胡母楊太君年十七而嫁嫁逾十年而寡育三歲孤視其婚訓之義方以母道兼父道持門戶者且六十年年八十矣鄕黨賦詩書諸屏請予作序予邑人也邑有賢母爲之祝嘏而不善乎古者閭必有史斯一鄕之善人知所勸而女子之徳亦必有女史紀之詩言彤管有煒是已周南一十一篇言女徳者十召南一十四篇言女徳者九申人之女蔡人之妻周南大夫之室息君之夫人黎莊夫人衞莊姜之傅母其詩得嫓羣雅至於小雅之材七十四大雅之材三十一美壼行者不少惟易亦然恆之六五也觀之六二也家人之彖也皆以言乎其貞也蓋正家之道必自內始明乎內者家自齊家也者天下之則也天下之定系於一家之正一家之正必自女始此謂家人利女貞也且夫天之報施爲善者不必皆福爲不善者不必皆禍往往有出於儒生論議之表者獨貞節之婦定有賢子孫之報斯理也稽諸史冊蓋千古不爽焉今太君有子遂潔白之養設帨之辰子拜於前孫拜於後濟濟邦族稱兕於堂太君亦榮矣哉回憶新寡之日懷抱繃子小兒蒿蓍以爲簮藜莧以爲食篝燈竈觚之上恆夜作理軖車惟自諭其苦而不以告人者願太君子若孫之無忘之也歲之九月籬菊方舒有肴有蔌有黍有稌十酒十榼兩壺兩羭壽觴舉防衣趨太君顏色長敷愉吾操赤管於是書

叔母賀太君八十壽序

嵗彊圉赤奮若暢月甲午叔母賀太君設帨於闈於是年八十矣吾宗人獻壽者百餘有觥有壺有爵有觚或防或腒溢於庭除第十五弟彞政初

命授內閣中書舍人垂魚繡鶒偕其婦拜於前孫曽孫外孫離孫歸孫拜於後閭防戚懿莫不爲太君榮從子彛尊進曰女有四行吾叔母克全之女有七誡十二訓吾叔母克副之叔母生長富貴幼隨父孝延公徧歷濟南建南左江嶺北諸官舍不以父鐘愛而女職有闕及嫁侍君舅君姑於京邸從祖母趙淑人以命婦屢朝後宮每賜食懷歸必先及叔母不以姑鐘愛而婦道有闕也旣年二十四而寡旋遭亂從祖尙書公舊第燬於火避兵深村亂定乃依兄公山樓以居樓東廊廡數楹內治嚴肅乳媼竈婢之聲弗逹於外三徙而就舊第之基築小屋以棲荻簾紙閣未嘗出視門戶吳越之俗佞佛比丘尼特多恆出入閨闥尢好與孀者交結叔母獨峻拒之曰此軰一與往還內言必出於梱矣以是庭無尼氏之迹居恆被服𨿽華盛日不好珠翠之飾其後產日落練衣布裳盥浣必潔饎防或不能繼處之怡然蓋自十五弟八齡教之讀書通賔客食餼廩歌鹿鳴數十年如一日迨十五弟歷試禮部未第思奉檄以娯老親叔母輒以書誡曰愼毋以貲進其甘貧守約有士君子所難幾者吾家太傅文恪公以宰輔歸裏遺丙捨之田七十畝尙書公僅五倍之每自嘆曰吾甚慙於叔父斯浙西言淸徳者必數朱氏彛尊通籍將二十稔恆產祗及太傅之半而十五弟𨿽登仕版亦無負郭之田叔母甘貧如飴有自得之色由其持久之道恆存乎敬順舉凡紛華榮麗靡足以攖其心宜其視菽水過於肥甘也夫人生難得者壽而叔母八十如五六十時康彊善飯諸孫裙屐繞膝前居𨿽陋尙書之井巷猶守而勿失且有學使者題扁以旌焉朋酒旣稱叔母其可以辴然而進一觴矣是爲序

蔣母沈太君七十壽序

吾讀易而悟家人之義矣易之傳曰家人有嚴君焉父母之謂也嚴也者正家之要然爲人父而過於嚴教不行繼以怒則母不得不濟之以慈母一於慈將曲庇子之過使其父罔聞知父有省察且力爲子諱至於夫妻反目而子反懟其父矣故父道寧慈而母道不可不嚴惟其嚴而後能正位乎內家人之所以利女貞也每見寡婦之子長多克家由其母克兼義方之訓嚴與慈交相濟焉魏塘沈太君者蔣處士正言繼室正言風流儒雅樂於取友所居蓮谿在縣治之北後移家郡南門之外水周其堂惇槃縞紵之交往還者數太君孝養其姑爲酒食防賔客下逮傔從得饜飫先是舅瞻云公崇禎初以蘇松兵備副使家居有子六人女一十四人及太君來主中饋兄公女妹外內無間言旣而以寡婦持門戶孱弱之軀防咀藥物綜理庶務力課二子誦詩讀書飯以糲之餐衣以寛博之褐目不覩嬉戱之具耳不聞緐哇之音長而業成稱士林領袖太君之於妻道母道靡不當矣今年夏屆太君設帨之辰於是太君年七十比少壯時精神日益彊健鄰里鄕黨姻亞之戚咸思獻壽隮堂而徵序於余余族父東溪先生太君女公夫也側聞太君之苦節久矣回思正言存日其治家不尙嚴厲寧逺兄弟樂父之慈而太君克以嚴教其子有嗃嗃之吉而無譆譆之吝閒有家而家正效非小矣詩曰彤管有煒若太君者洵足昭我管彤者與敬獻一觴以爲壽

曝書亭集卷四十一

欽定四庫全書

曝書亭集卷四十二

翰林院檢討朱彞尊撰

跋【一】

李氏周易集解跋

唐著作郎資州李鼎祚集子夏以來易說三十二家又引張氏倫朱氏仰之蔡氏景君三家注及幹鑿度合三十六家題曰周易集解自序稱一十卷斯爲完書晁氏志惜其失七卷蓋誤信新唐書藝文志目錄也或以其書宗康成排輔嗣然繹其序有云王氏略例得失相參仍附經末是未嘗全排輔嗣論者未之察爾由唐以前易義多軼不傳借此猶存百一宜西亭宗正獲之亟以開雕近則流播者多海鹽胡氏常熟毛氏皆有刋本矣唐史論經學易有蔡廣成詩有施士丐禮有袁彞仲子陵韋彤韋春秋有啖助趙匡陸淳論語有彊蒙獨未及鼎祚惟宋史禮志追贈贊皇子而元四明袁桷集謂資州有鼎祚讀書臺今未審故迹尙存焉否也

書周易本義後

朱子易本義析爲十二卷以存漢志篇目之舊較之程子易傳依王輔嗣本原不相同惟因臨海董氏楷輯周易傳義附錄一書乃彊合之移易本義次序以就程傳明初兼用以取士故不復分其後習舉子業者專主本義漸置程傳不講於是鄕貢進士吳人成矩叔度署奉化儒學教諭削去程傳乃不從本義原本更正其義則朱子之辭其文則仍依程傳次序此何說哉沿至於今科舉試題爻象並發其亦悖乎朱子之防矣予初求原書不得今覩此本附東萊呂氏音訓末有朱子後序是爲完書宜亟開雕頒諸學官第恐下士見之翻大笑爾

書林氏周易經傳集解後

福淸林黃中金華唐與政兩人皆博通經學而一糾朱子一爲朱子所糾舉動不愼遂自絕於君子蘇平仲爲與政鄕曲後學𨿽盛稱其經術然與政之遺書無一存者黃中周易經傳集解三十六卷淳熙十二年四月經進付祕書省有勅襃美謂其備繹始終兼該表裏防稡編圖之富包羅象數之全觀其書卷帙繁重傳抄者難昆山徐尙書原一爲其弟子納蘭容若彚刻經解黃中是書業開雕矣客或語尙書曰黃中獲罪朱子若刋其書是亦朱子之罪人矣乃斧以斯之當日朱子旣有違言門人多言黃中文字可毀然黃中逝後勉齋黃氏爲文祭之其略曰嗟哉吾公受天勁气爲時直臣玩羲經之爻象究筆削於獲麟至其立朝正色苟拂吾意𨿽當世大儒或見排斥著書立言苟異吾趣𨿽前賢篤論亦不樂於因循觀公之過而公之近仁者抑可見矣論者固不可以一眚而掩其大醇也勉齋爲文公髙弟而推許黃中若是殆記所云憎而知其美者與

龍氏易集傳跋

周易集傳十八卷元湖廣儒學提舉龍仁夫撰仁夫字觀復廬陵人學者稱麟洲先生經文主朱子本義每卦爻下各分變象辭占謂雜卦爲古筮辭春秋傳所引屯固比入坤安震動皆以一字斷卦義此類是也孔子錄之以羽翼經初非剙觧今書止存八卷爾通誌堂集經解以闕書未開雕寫以藏諸笥

王氏大易緝說跋

大易緝說十卷元武昌路南陽書院山長邛州王申子防卿撰康熙庚申借無錫秦氏本錄而藏之書其末曰易十二篇爲費氏所紊經傳之移易圖書之異同紛綸乖合王氏之說雪樓程氏艸廬吳氏或賞其平正穩當或以爲確然粲然成一家之言者也易於秦火後獨完似無可議而歐陽永叔王景山疑及系辭張蕓叟疑爻辭竊以爲非是若夫李邦直朱新仲疑序卦傳防卿亦然斯先得吾心者矣

跋魯齋王氏書疑

魯齋王氏書疑九卷宋史藝文志著於錄按漢儒於經文遇有錯簡斤斤守其師傳不敢更易次第至宋二程子始更定大學篇而朱子遂分爲經傳又取孝經考定繼是有更定雜卦傳者有更定武成洪範者余亦不數見也魯齋王氏於詩書皆疑之多有更易書則於舜典舜讓於徳弗嗣下補入論語堯【作帝】曰咨爾舜天之歷數在爾躬允執其中四海困窮天祿永終二十四字於敬敷五教在寛下補入孟子勞之來之匡之直之輔之翼之使自得之又從而振徳之二十二字余若臯陶謨益稷武成洪範多方多士立政皆更易經文先後而次第之觀者嘆其用心之巧然亦知者之過也

尙書纂言跋

艸廬先生今文尙書纂言四卷嘉靖中長興顧少保應祥官雲南布政使鏤板以傳萬里遺書海鹽鄭端簡公以艸廬序文商端簡爲疏其是非識之簡端其來書猶置卷中未及報也公以尙書義名家然夙疑古文非孔壁書與艸廬意合特伏生所授二十八篇核其實二十九篇此則公本諸司馬班氏之說爾艸廬心非古文所云晉世晚出之書別見於後考四卷而外不聞別有所撰殆出於權辭其後梅鷟鄭瑗郝敬羅惇仁諸家紛綸辧駮學者終莫之信是則艸廬之識髙矣

書傳防選跋

書傳防選六卷明孝陵命儒臣考正九峯蔡氏集傳成書稽今所存實錄紀載不詳按其本末自洪武十年春帝與翰林應奉傅藻典籍黃鄰考功監丞郭傳論及天體左旋日月五星右旋鄰傳咸主蔡氏之說帝乃作七曜天體循環論諭之二十四年冬禮部右侍郎張智奉命同學士劉三吾等會議攺定蔡傳二十七年夏四月詔徵致仕編修張美和國子監博士錢宰等二十七人旣至開局翰林院命三吾緫其事朝士偕入書局者國子祭酒胡季安左右贊善門克新王俊華修撰許觀張信編修馬京盧原質齊麟張顯宗景淸戴徳彞國子助教髙耀王英定公靜次年春正月書成以予所傳聞若是實錄書法凡著書開局必具書纂修官姓名以垂後世而明祖實錄其初修自建文卽位之初領其事者太常少卿髙遜志僉都禦史程本立等假是編在則開國之政治必粲然可觀迨永樂中再修三修要不外楊士奇一手所攺削避禍益巧逢君愈工而是非之心無復存焉矣迹其於考正書傳諸儒僅先期書徵召姓名若朝士入選者槪從削去原其故則許盧景戴四公先後咸死於難去之惟恐不盡遂並入局之朝士悉削之也嗚呼爲之君者革除建文四年之事置天下於無何有之鄕而其臣乃並洪武三十一年之治迹變易其白黒撓亂其濁淸實錄旣沒其實由是志詹事府太學者題名多所闕遺文獻不足伊誰之咎與若夫胡廣等修五經四書大全專攘宋元人成書以欺其主顧髙皇帝攷正之書傳反不采擇以頒諸學官廣等不足責然洪武君臣之用心固讀書論世者所深取也

讀武成篇書後

召誥顧命皆今文也其書日之法同召誥三月丙午朏越三日戊申越三日庚戌越五日甲寅若翼日乙卯越三日丁巳越翼日戊午越七日甲子顧命丁卯命作冊度越七日癸酉其云越三日者中止間一日越五日者止間三日越七日者止間五日若武成則不然丁未祀於周廟之下乃云越三日庚戌律以召誥顧命書法則當云越四日矣史臣系日一代不應互異若此吾不能不疑於武成也

讀蔡仲之命篇書後

成王之命蔡仲王若曰胡無若爾考之違王命也見於春秋左氏傳而梅賾書增益其文云率乃祖文王之遺訓異哉斯言也盤庚曰古我先王曁乃祖乃父又曰我先後綏乃祖乃父此誥臣民之辭則然若武王命康叔則曰惟乃丕顯考文王又曰乃穆考文王周公告成王則曰承保乃文祖受命民越乃光烈考武王若是其莊重也而成王命仲曰率乃祖文王乃祖者伊誰之祖與吾不能不疑於蔡仲之命也

跋王氏詩疑

詩疑二卷一作詩辧說亦魯齋王氏書按詩有南有風有雅有頌用之鄕人邦國秩然一定而不可紊故一豳也有豳詩有豳雅有豳頌鼓鐘之詩曰以雅以南論語雅頌各得其所南之不可移於風猶風之不可雜於雅頌也自朱子專主去序言詩而鄭衞之風皆指爲淫奔之作數傳而魯齋王氏遂刪去其三十二篇且於二南刪去野有死麕一篇而退何彼穠矣甘棠於王風夫以孔子之所不敢刪者魯齋毅然削之孔子之所不敢變易者魯齋毅然移之噫亦甚矣丗之儒者以其淵源出於朱子而不敢議則亦無是非之心者也

跋毛詩李氏句解

毛詩句解二十卷宜春李公凱仲容撰宋自淳熙而後說詩者率遵朱子之傳去序言經仲容獨取呂氏之書櫽括以淑後進其亦異乎勦說雷同者矣是編購之吳興書賈舟中原序失去稽諸袁州府誌竟沒而不書無從考其官閥門世惜也

丰氏魯詩丗學跋

丰氏坊魯詩世學三十六卷列僞子貢詩傳於前而更小雅爲小正大雅爲大正盡反子夏之序謂之世學者以正音歸之逺祖稷以續音歸之慶以補音歸之耘以正說歸之其父熙而已爲之考補其實皆坊一手所制也坊恃其能書以篆隸體僞爲正始石經一時鉅公若泰和郭子章京山李維楨軰皆信之而又爲此書以欺世不知魯詩亡於西晉自晉以後孰得見之其僅存可證者洪丞相適隸釋所載蔡邕殘碑數版如河水淸且漣漪作兮不稼不穡作嗇坎坎伐輪兮作欿欿三歲貫女作宦女山有樞作蓲此外素衣朱薄作綃見儀禮注傷如之何作陽見爾雅注艷妻煽方處作閻妻中冓之言作中防見漢書注而丰氏本則仍同毛傳之文是未覩魯詩之文也楚元王受詩於浮丘伯劉向元王之後故新序說苑列女傳說詩皆依魯故其義與毛傳不同而丰氏本無與諸書合是未詳魯詩之義也至於定之方中爲楚宮移入魯頌又移逸詩唐棣之華四句於東門之墠二章之前而更篇名爲唐棣又增益漸漸之石之辭曰馬鳴蕭蕭陟彼崖矣月麗於箕風揚沙矣武人東徵不遑家矣肆逞其臆見狎侮聖人之言且慮己之作僞未能取信於人則又假托黃文裕佐作序中間欲申魯說而攺易毛鄭者皆托諸文裕之言排斥先儒不遺餘力其如文裕自有詩傳通解行世其自序略云漢興魯齊韓三家列於學官史稱魯最爲近之其後三家廢而毛詩獨行世或泥於魯最爲近一語必欲宗之然魯詩今可攷者有曰佩玉晏鳴關雎嘆之以爲刺康王而作固已異於孔子之言矣又曰騶虞掌鳥獸官古有梁騶天子之田也文王事殷豈可以天子言哉其爲周南召南首尾已謬至此以是觀之則文裕言詩不主於魯明矣又四明楊文懿著詩私抄攺編詩之定次文裕罪其師心僣妄是豈肯盡棄其學而甘心助丰氏之邪說乎至於黨丰氏者不知石經爲坊僞撰乃誣文裕得之中祕今文淵閣之書目錄具在使果有魏時石經目中豈不登載洵無稽之言稍有知識者當不爲所惑也

讀豳詩書後

吾讀豳詩於東山之四章見作者之深思焉詩以美周公何難鋪揚其出師之盛奏凱之容顧慺慺及於室家兒女子之思若是乎言之近於防者何與蓋師不以律往往恣其淫掠而在行間者室家之思反緩室家之思旣緩則其婦子自分其身爲夫之所棄置不復切於懷思卽歸矣而男女之相恱其情終未必摯若東山之歸士當其勿士行枚可謂暇矣而獨宿甘在車下迨三年之久初無子女動其心比及還而男女始有及時之樂則師行之秋毫無犯可信已然則大夫之作是詩其思深其情婉而至洵善於美周公者也

吳氏周禮經傳跋

艸廬吳氏諸經皆有纂言惟詩及周禮未就周禮則其孫當伯尙補之今世所傳三禮考注非公書蓋晏壁所爲也康熙丁丑五月西吳書賈以抄本周禮經傳十卷求售紙墨甚舊題曰吳澄著中間多有攺削又有黏簽其議論序次均不同於考注疑是其孫伯尙之書然無先公字樣但有聞之師曰之文不審爲誰所撰也

錢氏冬官補亡跋

冬官補亡三卷錢氏所撰按說周禮者言冬官不亡散見五官中故自臨川兪氏而後多以意取五官之屬彊補冬官獨錢氏據尙書大小戴記春秋內外傳補亡凡二十有一曰司空曰后稷曰農正曰農師曰司商曰甸人曰火師曰水師曰舌人曰工人曰舟虞曰匠師則本諸國語曰寄曰象曰狄鞮曰譯則本諸王制曰野虞曰工師曰舟牧則本諸月令曰工正曰圬人則本諸左氏傳不襲前人之言可謂溫故知新者矣初名士馨字穉拙平湖人

跋陸氏儀禮釋文

陸氏釋文序錄載注解傳述人於儀禮有鄭康成注此外馬融王肅孔倫陳銓裴松之雷次宗蔡超田儁之劉道拔周續之凡十家云自馬融以下並注喪服考隋經籍志十家之中惟載王肅儀禮注十七卷其餘未嘗有全書注也舊唐書經籍志於馬融喪服紀下云又一卷鄭注又一卷袁準注又一卷陳銓注又二卷蔡超宗注又二卷田僧紹注亦未載諸家有全書注至新唐書藝文志始載袁準注儀禮一卷孔倫注一卷陳銓注一卷蔡超宗注二卷田僧紹注二卷並不著其注喪服則誤以喪服注爲儀禮全書注也下至鄭氏通誌略旣於儀禮全書注載袁準孔倫陳銓蔡超宗田僧紹姓名而又於喪服傳注五家復出由是西亭王孫授經圖焦氏經籍志皆沿其誤當以陸氏序錄爲正也

儀禮逸經跋

臨川艸廬吳氏所輯儀禮逸經八篇投壺也奔喪也公冠也諸侯遷廟也諸侯釁廟也中霤也禘於太廟也王居明堂也傳十篇冠義昏義士相見義鄕飲酒義鄕射義燕義大射義聘義公食大夫義朝士義元時太學𨿽有刋本而流傳者少楊東裏搜訪十餘年無所得後乃得之傳聞沅州劉有年洪武中爲監察禦史忤防去官建文初起知太平府事曽上儀禮逸經十八篇或云是永樂間事成都楊用修上元焦弱侯惜當日廟堂諸公未加表章旋就湮沒吾意有年所進卽艸廬本爾故八經十傳適合其數彼時東裏諸公知爲艸廬書無足表章者竊笑經生之少見多怪也

讀聘禮書後

記曰久無事則聘焉蓋諸侯之邦交歲相問也爲之賔介者亦得私面私覿於君卿大夫其於幣宰書之宰夫具之史展之於玉賈人啟之宰執之使者受之張旜於竟迎者士郊勞者大夫賈人拭圭有司展幣覿用束錦賄用束紡無不以告諸人者近丗諱賂之名相問者惟恐人知有聞則法吏必按以法豈今之禁令固有善於古者與夫無事而不相問此有事之所以載寶而求也嗚呼聘禮之廢苞苴所由行乎

跋大戴禮記

大戴禮記本無甚蹖駮自小戴之書單行而大戴記遂束之髙閣丗儒明知月令爲呂不韋作乃甘棄夏小正篇不用殊不可解學齋史氏繩祖其論說亦不取大戴然由其說推之則大戴記在宋日曽列之於經故有十四經之目此亦學者所當知也

石經月令跋

諸經垂世禮記間雜秦漢之文然一入小戴記中羣儒恪守其說𨿽以天子之尊大防講殿議有異同文無更易月令自漢以來篇居第五本在王制之後唐明皇乃命李林甫等刊定冠諸四十九篇之首旣亂其篇次又增益其文每月節分中气當不韋作呂覽時懸之國門人莫敢增損一字豈意數百年後有弄麞杖杜不識字之李哥奴逢君之惡肆行攺竄可謂無忌憚之尢者也至十月中气分小雪後天气上騰地气下降爲一候以閉塞而成冬爲一候更屬可笑沿及宋元說經者逞其私智移易尙書離析大學筆削孝經變置周官出入風雅皆唐之君臣爲之作俑已

呂氏春秋集解跋

春秋集解三十卷趙希弁讀書附志第云東萊先生所著長沙陳邕和父爲之序而不書其名蓋呂氏自右丞好問徙金華成公述家傳稱爲東萊公而居仁爲右丞子學山谷爲詩作西江宗派圖學者亦稱爲東萊先生然則呂氏三世皆以東萊爲目成公特最著者耳陳氏書錄解題撮居仁集解大防謂自三傳而下集諸儒之說不過陸氏兩孫氏兩劉氏蘇氏程氏許氏胡氏數家合之今書良然而宋史藝文志於春秋集解三十卷直書成公姓名世遂因之考成公年譜凡有著述必書獨春秋集解不書疑世所傳三十卷卽居仁所撰惟因陳和父之序無存此學者之疑未能釋爾同裏徐亭從予學春秋書以示之

嚴氏春秋傳注跋

春秋傳注三十六卷烏程縣學生嚴啟隆爾泰撰爾泰名注復社甲申後遁迹自稱巓軨子始爲是書示生徒以胡氏爲非不敢盡糾其繆或勸其攺作乃復防竄舊稾成之繹其辭庶幾鍼膏肓而起廢疾矣康熙戊子二月竹垞老人書時年八十

六經奧論跋

世傳六經奧論六卷成化中盱江危邦輔藏本黎溫序而行之云是鄭漁仲所著荊川唐氏輯稗編從之今觀其書議論與通誌略不合漁仲嘗上書曰十年爲經防之學以其所得者作書考作書辧譌作詩傳作詩辧妄作春秋考作諸經序作刋謬正俗跋五六年爲天文地理虫魚艸木之學所得者作春秋列國圖作爾雅注作詩名物志而奧論曽未之及則非漁仲所著審矣

石藥爾雅跋

唐元和中西蜀人梅彪撰石藥爾雅醫方以藥石並稱爾雅止釋艸木石不及焉宜彪取其隱名而顯著之也自序言眾石異名象爾雅辭句凡六篇勒爲一卷而白雲霽道藏目錄作二卷疑後人附益之唐代遺書傳世者罕矣乃抄而入諸經部

曝書亭集卷四十二

欽定四庫全書

曝書亭集卷四十三

翰林院檢討朱彞尊撰

跋【二】

大唐開元禮跋

開元禮序例三卷吉禮七十五卷賔禮二卷軍禮十卷嘉禮四十卷凶禮二十卷合一百五十卷艸創討論諸臣則徐堅李銳賈登張垣施敬本陸善經洪孝昌也於時王舍人嵒請刪禮記舊文益以今事集賢學士張說上言禮記不刋之書不可攺易宜取貞觀顯慶禮書折衷異同以爲唐禮久而論定者蕭學士嵩王舍人仲丘也迹其降凶禮於五禮之末蓋貞觀已然至顯慶成書出於許敬宗李義甫之手削去國卹一篇開元儒臣終不能釐正以復舊典可惜已攷是書旣頒尋以設科取士習者先授太常官以備講討遂爲士子出身捷徑究之登榜者無多何歟韓退之嘗苦儀禮難讀而熟開元禮文更難也周益公序曰朝廷有大疑稽是書而可定國家有盛舉卽是書而可行然則是書而存𨿽百世率由焉奚不可之有

政和五禮新儀跋

宋之初仍沿唐制用開元禮取士禮器則準聶崇義圖繪於論堂之上旣而開寶有通禮景祐有太常新禮嘉祐有太常因革禮先後不無損益議者或誚其書繁簡失中不合古制蘇明允之言曰今特編集故事使後世無忘焉爾非曰制爲典禮遂使遵而行之也至崇寧二年有詔令講議司官詳求歷代禮樂沿革修典訓以貽永世大觀初元乃設議禮局以知樞密院事鄭居中刑部尙書白時中慕容彥逢學士彊淵明等一十四人主之疑義許具札子上請祐陵疊賜禦筆指揮親定冠禮十卷蓋閱七載而成書於是鑄九鼎於汴京勒丰碑於河朔將謂禮樂與天地同流曽幾何時而金源百萬之師盟於城下徙之冰天雪窖中自古亡國之君所遭慘黷未有甚於帝者觀於是書稽古之勤自非庸主所能斷決然則帝之亡天實亡之後之君子當念舊章之不可忘無拘成敗之迹以論世從而詬之庶乎其可已

書大明集禮捲後

明太祖艸昧之際徵羣儒修禮樂書實錄系之洪武二年八月以予考之乃吳元年六月事也梁寅孟敬有贈徐一防大章序云吳元年丁未歲詔徵至都大章亦見徵是時上方置三局一律局二禮局三誥局予備員禮局而大章撰誥文又撰張翼翔南梓宇記云君以明經舉於鄕今天子將卽大位寅與君同受詔稽古禮文其云將卽位者洪武戊申之前也又上陶學士凱書云六月八日伏奉中書省札付以王命之重郡府督迫之嚴卽日就道亦指吳元年事此親於其身編纂禮書者其言斷不誣矣實錄第載吳元年八月徵江西儒士劉於等至京欲官之俱以老病辭各賜帛遣還則於亦以吳元年被徵也且劉宗弼者丞直之字丞直於吳元年十月官國子司業不應又同遺逸之士至洪武二年就徵也是則禮局開設本丁未歲逮己酉楊維楨續至修飾潤色之庚戌九月書成命名大明集禮其本末如是實錄經永樂初兩次攺修漸失其實爾是編五十卷萬曆中先太傅文恪公以禮部右侍郎掌本部尙書事拜定陵之賜簡端有內府圖書先公亦以私印識捲尾兵火之後予家賜書之存僅此而已

鄭世子樂律全書跋

律呂精義內外編各十卷正論四卷樂律算學新說各一卷此外圖譜一十三部又審定諸家樂書八部合名之曰樂律全書鄭恭王厚焥世子載堉所撰也恭王於嘉靖二十七年建言時政獲罪降爲庶人發髙墻禁錮世子席槁門外具槖饘者二十載莊皇帝踐位初赦過復爵由是世子以孝稱又髙延陵子臧之節讓國於兄尢人所難能也恭王雅善言樂世子又何文定瑭外孫學有元本按律審音察及銖黍歷辧劉歆何妥李照範鎭陳暘蔡元定之失近代若李文利李文察劉濓張敔諸家皆駮其非河間獻王之後言禮樂者莫有過焉者也

書花間集後

花間集十卷蜀衞尉少卿趙祚編作者凡一十七人蜀之士大夫外有仕石晉者有仕南唐南漢者方兵戈俶擾之防道路梗塞而詞章乃得逺播選者不以境外爲嫌人亦不之罪可以見當日文网之疎矣坊板譌字最多至不能句讀此舊刻稍善爰藏之而書其後

書尊前集後

尊前集二卷不著編次人姓氏萬曆十年嘉興顧梧芳鏤板以行僉以謂顧氏書也康熙辛酉冬予畱吳下有持吳文定公手抄本告售書法精楷卷首識以私印書肆索直三十金取顧氏本勘之詞人之先後樂章之次第靡有不同始知是集爲宋初人編輯較之花間集音調不相逺也旣還其書因識於顧氏本後

樂府雅詞跋

吳興陳伯玉書錄解題載曽端伯所編樂府雅詞十二卷拾遺二卷予從藏書家徧訪之未獲也旣而抄自上元焦氏則僅上中下三卷及拾遺二卷而已繹其自序稱三十有四家合三卷詞人止有此數信爲足本無疑卷首冠以調笑絕句云是九重傳出此大晟樂之遺音矣轉踏之義碧雞漫志所未詳九張機詞僅見於此而髙麗史樂志文宗二十七年十一月教坊女弟子楚英奏新傳九張機用弟子十人則其節度猶具所謂禮失而求諸野也道宮薄媚西子詞排徧之後有入破虛催衮徧催拍歇拍煞衮其音義不傳拾遺則以調編次第曩見雞澤殷伯巖曲周王湛求永年申和孟隨叔言作長短句必曰雅詞蓋詞以雅爲尙得是編艸堂詩餘可廢矣

跋典雅詞

典雅詞不知凡幾十冊予未通籍時得一冊於慈仁寺集牋皆羅紋惟書法潦艸蓋宋日胥史所抄南渡以後諸公詞也後予分纂一統志昆山徐尙書請於

朝權發明文淵閣書用資考證大學士令中書舍人六員編所存書目中亦有典雅詞一冊予亟借抄其副以原書還庫始知是編爲中祕所儲也旣而工部郎靈壽傅君以家藏抄本詞四冊貽予則尺度題牋與予曩所購無異攷正統中文淵閣書目止著諸家詞三十九冊而無典雅之名疑卽是書著錄者未之詳爾予所得不及十之二然合離聚散之故可以感已

書絕妙好詞後

詞人之作自艸堂詩餘盛行屏去激楚陽阿而巴人之唱齊進矣周公謹絕妙好詞選本𨿽未全醇然中多俊語方諸艸堂所錄雅俗殊分顧流布者少後乃於藏書家抄得嘉善柯孝亷南陔重鋟之作者百三十有二人第七卷

仇仁近詞殘闕目亦無存可惜也公謹自有薲洲漁笛譜其詞足與陳衡仲王聖與張叔夏方駕

書沈氏古今詞譜後

吳江沈光祿伯英審音律罷官歸撰嘯余譜歌南曲者奉爲圭臬鄕人目曰詞隱先生論者惜其未譜詩餘康熙丁亥春過徐檢討丰艸亭見有古今詞譜二十卷檢討思付開雕予借歸讎勘始而信旣而不能無疑焉夫四聲二十八調言樂章者所共知也宮聲七曰正宮曰髙宮曰中呂宮曰道宮曰南呂宮曰仙呂宮曰黃鐘宮商聲七曰大石調曰髙大石調曰雙調曰小石調曰歇指調曰林鐘商曰越調羽聲七曰般涉調曰髙般涉調曰中呂調曰正平調曰南呂調曰仙呂調曰黃鐘調角聲七曰大石角曰髙大石角曰雙角曰小石角曰歇指角曰商角曰越角惟變徵不見收按其序固不可紊也沈氏譜首黃鐘乃不分宮羽存正宮道宮而去髙宮由是生於黃鐘者混矣存大石去髙大石由是生於太蔟者闕矣中呂仙呂不分宮調又刪去髙般涉南呂黃鐘三調由是生於南呂者混且闕矣至於角聲生於應鐘則全略之吾未得其解也若夫宮調未詳者凡二百七十餘闋沈氏裒爲一卷附於末徵諸宋史樂志帝賜羣臣酒皆就坐宰相飲教坊奏傾杯樂百官飲奏三臺蓋傾杯樂惟林鐘商無之三臺有十三調此諸曲所以不同也至若破陣子正宮也朝中措黃鐘宮也小重山雙調也萬年歡杏園春菩薩蠻中呂也石州慢越調也六州歌頭大石調也太平時小石調也此當分注於諸調者也又如正宮有破陣樂雙調有拋毬樂不專林鐘商也大石調有淸平樂不專越調也歇指調有洞仙歌不專中呂仙呂調也中呂調有瑞鷓鴣不專般涉調也仙呂調有齊天樂不專正宮也有彩雲歸不專中呂調也林鐘商有風入松不專雙調也此百世之下尢難臆斷者也檢討工於詞所輯詞苑叢譚流布已久試取詞譜更正之母使四聲二十八調之序棼絲不治然後出而鏤板傳於世不亦可乎遂書卷後歸之

回溪史韻跋

回溪錢諷字正初吾鄕人也所撰史韻四十九卷予嘗見宋時鋟本於京師僅存七冊嫌其殘闕未之錄也歸田之後始大悔之從琴川毛氏長洲何氏訪其所藏合之才十七卷亟寫而存之笥宋人園冊類摘雙字編四聲以便簡閱回溪獨采成語有多至三四句者未嘗割裂原文信著書之良法矣天下之寶離者防有合時安知後來所求不適少此十七卷邪

禮部韻略釋疑跋

韻書自陸法言孫愐後經丁度等審定韻略禮部以之頒行惟其略也故孫諤毛晃黃啟宗黃積厚張貴謨等代有廣益景定間廬陵進士歐陽徳隆輯釋疑五卷以便塲屋之士隋唐以來之分部未嘗紊也契丹僧行均撰龍龕手鑑三卷本之華嚴三十六字母蒲傳正帥浙西首刋是書而鄭樵六書略以爲聲經音緯韻學始備由是韓道昭之五音集韻黃公紹之韻防舉要東冠以公洽冠以夾而淳祐中劉淵又並二百六部爲一百七部舉隋唐以來之分部捨先民之章程顚倒其倫次羣變而入浮屠氏之學可乎不可乎是編猶未攺韻書分部之舊訓必有徵字必有紐何嘗不精且密學者守之以當圭臬作爲詩賦無害於辭勿戾於義斯可矣若必專心四聲七音之微妙然後可以言詩此六一居士所云儒釋不兩能者已萬曆中重編內閣書目云是編嘉熈間四明余天柱曽雕於嘉禾郡齋

書韻府羣玉後

杜工部集有漫與五言絕句九首又七言云老去詩篇渾漫與春來花鳥莫深愁渾漫與者言卽景口占率意而作也其後蘇子瞻黃魯直楊廷秀諸公皆襲用之押入上聲語韻姜堯章蟋蟀詞云豳詩漫與笑籬落呼燈世間兒女段復之詞云詩句一春渾漫與紛紛紅紫俱塵土陰時夫輯韻府羣玉亦采入語字韻中蓋自元以前無有讀作漫興者迨楊亷夫作漫興七首妄謂學杜者先得其情性語言必自漫興始而其弟子吳復從而傅會之注云漫興者老杜在浣花溪之所作也漫興之爲言蓋卽眼前之景以爲漫成之辭其言語似村而未始不俊此杜體之最難學者自亷夫詩出而世之人遂盡攺杜集之舊易與爲興矣時夫韻府學者每笑其弇陋然猶識字乃知勤於學者𨿽園冊子正未可廢爾

汗簡跋

汗簡六卷略敍目錄一卷周宗正丞書學博士洛陽郭忠恕集七十一家篆法鳥迹科斗畢具其書目多後世罕見忠恕別撰佩觿宋史藝文志並著於錄佩觿有雕本而是編無之予偶得舊抄一冊愛其奇古又一依說文始一終亥次序後附宋虞部員外郎李直方髙士鄭思肖跋尾錢唐汪主事立名堅請發雕遂鋟諸棗木嗚呼小學之不講俗書繁興三家村夫子挾梅膺祚之字彚張自烈之正字通以爲園冊問奇字者歸焉可爲齒冷目張也予也僑吳五載力贊毛上捨扆刊說文解字張上捨士俊刋玉篇廣韻曹通政寅刋丁度集韻司馬光類篇將來徐鍇之說文系傳歐陽徳隆之韻略釋疑必有好事之君子鏤板行之者庻幾學者免爲俗學所惑也夫

類篇跋

類篇十四卷捲分上中下凡四十二卷附目錄三卷於後先是丁學士度奉詔修集韻奏乞委修韻官別爲類篇與集韻相副施行於是王檢討洙胡學士宿掌光祿禹錫張大理次立範學士鎭司馬學士光先後排纂成書艸創於寶元二年十一月至治平四年十二月上之朝洵非易也自秦丞相斯作倉頡篇七章漢閭裏書師合中車府令髙爰歷太史令敬博學並爲一篇揚雄班固順續之杜林注之永元間汝南許愼說文解字行分別部居凡十四篇始於一終於亥由是梁顧野王撰玉篇宋徐鍇作系傳咸發明說文之防治平中類篇書出推源析流而輕重淺深淸濁之變疊用旁求猶不攺倉頡篇部居之舊先民之規矩略存焉後此而始一終亥之序莫有講習者矣書成於範氏而進於司馬氏篇首冠以序系睂山蘇轍之文爲範學士作

書淳化閣帖夾雪本後

淳化閣帖十卷摹自王著等董逌詆之謂決磔鉤剔更無前人意然當時珍惜特甚藏板禦書院惟大臣進登二府者賜以一本耳所謂官法帖是也歐陽永叔時板已被焚稱舊本爲難得況後此又數百年乎夾雪本舊藏顧大理家後歸蔣氏宛平劉大夫知鎭江府日購得之其公子攜之濟上歲在庚戌觀焉中多闕文補以文氏唐氏所藏本皆逺遜原帖其以夾雪名者螙食其墨以素紙裝之若六花之散於幾席也蓋自棗材旣裂後遂以銀鋌世多以此驗其僞眞是本裂處以木補之殆在銀鋌未之先賜本之僅存於今者矣法帖之傳於世各有源流可考而吳中黠工每割裂跋尾圖書以人耳目𨿽善鑑者或致疑焉若是帖之見蝕於螙其文宛轉糾纒字畫無損巧過漏痕釵股魚虫鳥柳薤之篆卽至黠者不能仿其萬一宜有力者所共寶也觀於是而知古人未可輕詆永叔謂其難得是誠知言

題江都王氏家藏閣帖

閣帖棗木傳刻易失其眞而世寶之吾鄕天籟閣藏有初搨足本題以千金後經亂失去以予所見函山劉氏夾雪本已闕三卷補以別紙退谷孫氏則僅存二卷而已是本首尾完好獲覩銀鋌未時生面宜爲鶴臯主人眞賞也

石刻鋪敍跋

石刻鋪敍二卷宋建昌曽宏父撰卷末有後序書字季卿其敍孟蜀九經及思陵禦書石經本末特詳又南渡以後祕閣帖亦詮訂有序按宏父本名惇紹興十三年以右朝散郎知臺州府事其以字稱者避光宗諱也臨安書肆陳思輯寶刻叢編援據頗廣顧不及是編予從射瀆就堂上人抄而藏之不啻象犀珠玉之外网得瑚木難然

絳帖平跋

鄱陽姜堯章撰絳帖平二十卷予捜訪四十年始抄得之僅存六卷爾記在都下於孫侍郎耳伯所獲觀宋搨絳帖二冊光采煥發令人動魄驚心過眼雲煙至今攪我心也堯章於書法最稱精鑑其言曰小學旣廢流爲法書法書又廢惟存法帖帖𨿽小技上下千載關涉史傳爲多故於是編條疏而考証之一一別其僞眞察及苖髮其餘若續書譜禊帖偏旁考保母墓甎皆能伐其皮毛啜其精髓比諸黃長睿王順伯爲優抑絳帖摹自劉次莊著有釋文二卷外有黃庭堅跋一卷榮芑釋文並說一卷無名子字鑑二卷而今要不可見矣惜哉

隸續跋

隸續二十一卷範氏天一閣曹氏古林徐氏傳是樓含經堂所藏僅七卷而已近客吳關訪得琴川毛氏舊抄本𨿽殘闕過半而七卷之外增多一百一十七翻末有乾道三年弟邁後序繹其辭尙有隸韻隸圖而今不得見矣又淳熙六年添差通判紹興軍府事諭良能亦有跋尾稱隸釋二十七卷隸續十卷旣墨於版復冥捜旁取又得九卷則當時刊本亦止一十九卷將毋餘二卷爲隸韻隸圖邪要之闕文難以復完合依婁氏漢隸字源目錄次序取陳氏寶刻叢編所有補之庻幾十得其四五矣

書蘭亭續考後

蘭亭續考二卷錢唐兪松續桑世昌考而著錄也卷中載檇李沈虞卿氏跋五考之宋史無傳至元嘉禾志第書沈揆梁克家榜進士注云侍從顧不書其字金史交聘表大定二十九年閠五月宋遣沈揆韓侂冑來賀登位又不書其官今觀五跋其一云上卽大位之初揆以國子祭酒召入都越旬日被命使燕過定武得此本後三年來守吳郡裝爲一卷所云上卽大位者光宗也按中興館閣續錄題名揆字虞卿嘉興人紹興三十年進士淳熙十年七月以祕書少監兼國史院編修官十一年十一月進祕書監十四年五月爲祕閣修撰江東運副紹熙四年以權吏部侍郎兼實錄院同修撰而正徳姑蘇志守令表揆以中大夫祕閣修撰紹熙二年六月任四年二月除司農卿合虞卿跋及諸書勘之虞卿之歷官本末略具矣續考又載魯長卿氏藏有蘭亭防妙捲伊孫之茂字伯秀別字雪村跋其尾稱兒時侍先祖龍舒府君坐膝上觀此今已七十年不覺感愴按周益公必大撰朝請大夫海鹽魯詧墓碑伯秀得附書名跋言龍舒府君者大夫長子承議郎通判舒州可簡也虞卿好古魯氏會妙捲後亦歸之此伯秀有感愴之言要之兩公跋語皆條暢不類董逌軰之晦澀詩所云昔我有先正其言明且淸者非與吾鄕張元成嘉禾志不傳至元所修失之太簡其後柳琰鄒衡趙瀛劉應鈳排纂舊聞日就放失文獻無徵尙論者徒深浩嘆而已因覽兪氏書有感識於卷末

寶刻叢編跋

宋史藝文志載宋敏求有寶刻叢章三十卷拾遺三十卷度南渡後已失傳臨安書肆人陳思所撰寶刻叢編二十卷頗中條理金石文跋借其會稡卷中隸續諸條予嘗取以補原書二十一卷之闕當南渡之後君臣無意復讎編地誌者若祝穆王象之潘自牧之徒河淮以北陷蕃州郡誌不復載思獨博采九域圖經所遺一一識之其識髙於朝士一等矣

盛熈明法書考跋

法書考八卷元盛熙明撰虞揭歐陽三鉅公序之熙明玆人家豫章嘗遊四明著補陀洛迦山考詩言滄洲到處卽爲家是已以近臣薦備宿衞爲夏官屬斯編創於至順二年進於元統二年其文約其防該不意九州之外乃有此人

跋名迹錄

昆山朱珪精於篆刻一時碑版多出其摹勒因取平生所刻文字一一志之曰名迹錄凡六卷附以贈言一卷其第五卷

載盧熊所撰遷善先生郭君墓志銘郭君名翼字羲仲善七言近體詩人號郭五十六後之選明詩者入之明人之列且云洪武初徵授學官度不能有所自見怏怏而卒不知翼卒於至正二十四年七月熊志可據其爲訓導仕於元也由郭君本末推之則考證失眞者多矣

衎齋印譜跋

漢官私印俱用撥蠟鑄其後象犀硨磲瑪瑙取材愈廣至王元章始易以花乳石於是靑田稷下裏羊求休所產皆入礱琢矣吾宗衎齋自漢以來捜羅甚博而審取其尢者作譜五冊以視復齋嘯堂所收不啻一粟之比千囷也衎齋好古孜孜如不及繼此必倍蓰於是衰年可假當再跋之

曝書亭集卷四十三

欽定四庫全書

曝書亭集卷四十四

翰林院檢討朱彞尊撰

跋【三】

書周髀後

班固志藝文周髀不著於錄商髙姓名古今人表無聞焉然蔡邕謂其術數具存考驗天狀多所違失則漢季已有其書隋經籍志載周髀一卷趙嬰注又注一卷甄鸞重述又圖一卷唐志益以李淳風注釋一卷崇文院緫目中興館閣書目均有之宋志又益李籍音義一卷而釐周髀作二卷此今本流傳惟音義別爲一卷其餘悉合爲一矣髙之言曰笠以寫天靑黒爲表丹黃爲裏而陳子之告榮方曰天象蓋笠地法覆槃主蓋天之說者也隋唐志均書趙嬰注而今本卷首題趙君卿字宋嘉定中知汀州軍州兼管內勸農事括蒼鮑澣之作序疑唐以前有趙嬰之注而本朝則有趙爽之本君卿其字也又疑趙嬰趙爽止是一人今觀君卿注每自稱其名曰爽殆非隋唐志之舊注矣鸞北周司隸校尉淳風唐太史令籍宋承務郎祕書省鉤考算經文字

靈臺祕苑跋

靈臺祕苑本北周明帝詔太史中大夫新野庾季才叔奕撰書成凡一百二十卷隋志一百十五卷今止存十五卷本目錄後有編修官司天監於大吉中官正權判司天監丁洵同看詳官奉議郎輕車都尉歐陽發看詳官翰林學士承議郎提舉司天監公事上騎都尉劇縣開國男王安禮姓名蓋宋自太平興國而後私習天文者有厲禁天文推測之術不欲使民知之季才完書必多奧義諸人奉勅芟削而僅摘其十一若作酒醴去其漿而糟醨在矣

乙巳占跋

乙巳占七卷唐太史令李淳風撰唐志作十二卷陳氏書錄解題作十卷則予家所藏非完書矣星野之說以在天二十八宿分十二次在地十二辰配十二國由是九州各有分星言天者尙之而是書兼引詩推度災鄘等十三國各有天宿又引洛書凡禹貢諸山以岍爲角以岐爲亢以荊山爲氐壺口爲房雷首爲心太嶽爲尾砥柱爲箕析城爲斗王屋爲牛太行爲須女恆山爲虛碣石爲危西傾爲室朱圉爲壁鳥防爲奎太華爲婁熊耳爲胃外方爲昴桐柏爲畢陪尾爲觜嶓冢爲參荊山爲井內方爲鬼大別爲柳岷山爲星衡山爲張九江爲翼敷淺原爲軫其義不見於歷代國史天文志亦足以廣異聞書以示門弟子

天文鬼料竅跋

言天文者有鬼料竅一冊繪昏旦中星爲圖述躔次於後相其書名有類乎毖緯而無瑰異怪奇之說昔者巫咸以黃燕紀星甘徳以黒燕紀星石申以赤燕紀星參差莫準得此約而能該不難羅二十八宿於心胸矣

書宋寶祐會天歷後

右宋寶祐四年防天歷保章正荊執禮譚玉靈臺郎楊旂相師堯判太史局提防曆書鄧宗文等算造具注頒行是歲在丙辰元日立春田家諺所云百年罕遇者也按會天歷初名顯天淳祐十二年太府寺丞張湜祕書省檢閱林光世同師堯玉等推算略見於宋史律曆志旣而寶祐攺元定名曰會天於是尢學士焴被命作序原授時之典歲頒歷於萬國鏤板印行莫可數計然歲旣更無復存焉者馬氏經籍志載金人大明歷正以其不易得也是本爲昆山徐閣老公肅甫所藏予假之編修道積錄其副按南渡以後自綂元至會天歷名凡七攺惟防天史稱闕其法試繇丙辰一嵗推之歷家可忖測而得其故已

太平寰宇記跋

太平寰宇記二百卷目錄二卷宋朝奉郎太常博士樂史撰康熙癸亥抄自濟南王祭酒池北書庫闕七十餘卷後二年復借昆山徐學士傳是樓本繕寫補之尙闕河南道第四卷

江南西道第十一至十七卷聞黃岡王少詹購得上元焦氏所藏足本及詢之則卷數殘闕同焉是編稽之國史多有不合殆取諸稗官小說者居多不若九域志輿地記之簡而有要也

宋本輿地廣記跋

亡友仁和吳志伊以經史教授鄕裏束脩所入就市閱書善價購而藏之歐陽忞輿地廣記其一也志伊旣卒於官書多防失是書偶歸予插架顧闕首二卷徐尙書緫裁一統志請權發文淵閣故書以資考驗是編首二卷存焉予亟傳寫遂成完書重是亡友物不輕假人每一展讀尙如手新觸也忞爲廬陵族孫書成於政和中先之以禹貢九州而秦而漢而三國而晉而唐而五代首舉其大綱序之曰以今之州縣而求於漢則爲郡以漢之郡縣而求於三代則爲州三代之九州散而爲漢之六十餘郡漢之六十餘郡分而爲今之三百餘州𨿽其間或離或合不可討究而吾胸中蓋已了然矣故其沿革有條有理勝於樂史太平寰宇記實多後此志輿地者中原不入職方殘山剰水僅述偏安州郡至於元始修大一統志而其書罕傳益以徵是編之當寶惜也

桂林風土記跋

桂林風土記唐光化二年融州刺史莫休符撰新唐書藝文志作三卷今祗存一卷閩謝在杭小艸齋所錄舊藏徐惟起家捲尾稱獲諸錢塘沈氏是洪武十五年抄傳𨿽非足本中載張固盧順之張叢元晦路單韋瓘歐陽臏李渤諸人詩采唐音者均未著於錄洽聞之君子亟當發其幽光者也

續錦裏耆舊傳跋

予年來思注歐陽子五代史記求野史於蜀若毛文錫前蜀記事二卷董淳後蜀記事三卷李昊蜀書二十卷張錦裏耆舊傳一卷俱佚不傳僅存者張唐英蜀檮杌十卷今止二卷若勾延慶續錦裏耆舊傳三卷恐亦非完書也延慶字昌裔成都人官應靈縣令書成於開寶二年起咸通九年迄幹徳三年一名成都理亂記卷中載李昊降表及從降三十二人入除目者二十六人李順王均劉旰作亂亦略載之可以資采獲者惜太常博士張約序已亡之矣

書夢華錄後

東京夢華錄十卷幽蘭居士孟元老撰紹興丁卯自爲之序琴川毛氏曽刋入津逮祕書然失去淳熙丁未浚儀趙師俠介之後序是編爲治癸亥雕本亞中大夫汴人賈宗仲原兼有跋尾蓋周藩儀賔也

書成都文類後

安吉袁說友起巖中木待問榜進士除祕書丞歷寶文閣學士通議大夫四川安撫制度使兼知成都軍府事輯漢以下迄宋淳熙蜀人詩文釐爲五十卷目曰成都文類書成於慶元五年自爲之序分門十一頗爲詳整楊文憲公愼全蜀藝文志所由本也自楊氏志行而袁氏之文類庋之髙閣矣予從海鹽陳氏得刋本重裝而藏之說友官於蜀後入爲吏部尙書嘉泰二年八月同知樞密院事三年正月參知政事九月罷相見宰輔編年錄

書熙寜長安志後

韋述東西京記世無完書宋敏求本之撰河南長安二志世稱其該洽長安志舊有雕本字畫麁惡斯編借錄於汪編修文升善本也惜乎河南志不復可得爲之憮然金風亭長彛尊識

跋元丰九域志

九域志十卷元丰中丹陽王存正仲被防與曽肇李徳芻共撰曩見宋槧本於昆山徐氏失四京第一卷

次捲亦多闕文特府州軍監縣均有古迹一門蓋民間流行之書而此則經進本也故晁公武讀書後志有新舊九域志之目其進表上陳文直筆核洵不媿乎其言者宋槧字小而密斯則格紙軒朗便於老眼覽觀極爲可喜抄而插諸架徳芻別有元丰郡國志三十卷圖三卷載宋藝文志小長蘆八十一老人彛尊手識

淳熙三山誌跋

閩中多藏書家康熙壬子過福州訪梁丞相三山誌無有也後三十年覩武進莊氏書目有之借觀不可得又六年而昆山徐學使章仲以白金一鎰購之予遂假歸錄焉書凡四十二卷丞相自爲之序志閩地者晉有陶防唐有林諝宋有林世程諸書均佚是編亦罕流傳以三山士夫未著錄者一旦有之足以豪矣特其體例附山川於寺觀之末未免失倫然十國之事可徵信者多有出於黃氏八閩通誌王氏閩大紀何氏閩書之外學者所當博稽也

書新安誌後

古文至南宋日趨於冗長獨羅鄂州小集所存無多極其醇雅所撰新安誌簡而有要篁墩程氏取其材作文獻志此地誌之最善者予年八十始抄得是書每勸新安富家開雕終鮮應者甚矣今人之不好古也

景定建康志跋

建康志五十卷宋景定中承直郎宣差充江南東路安撫使司幹辦公事武寧周應合撰歲在戊午春予畱白下亡友周雪客語予曽覩是書闕本訪之三十年未得也今年秋九月過曹通政子淸眞州使院則插架存焉亟借歸錄之應合淳祐間舉進士嘗爲實錄院修撰官以上章劾賈似道謫通判饒州自號溪園先生康熙丁亥十一月竹垞七十九翁彞尊書

咸淳臨安志跋

南宋咸淳四年中奉大夫權戶部尙書知臨安軍府事縉雲縣開國男處州潛說友君髙葺正府誌增益舊聞凡一百卷予從海鹽胡氏常熟毛氏先後得宋槧本八十卷又借抄一十三卷其七卷終闕焉宋人地誌幸存者若宋次道之志長安梁叔子之志三山範致能之志吳郡施武子之志防稽羅端良之志新安陳壽老之志赤城每患其太簡惟潛氏此志獨詳合以吳越備史中興館閣錄續錄都城紀勝武林舊事夢粱錄大滌洞天志庶幾文獻足徵惜後之作通誌者目未覩此以致舊聞放失可嘆也夫

夢粱錄跋

曩從古林曹氏借抄夢粱錄系楊禮部南峯節文止得十卷後畱京師聞棠村梁氏有足本其捲倍之亟錄而藏諸笥歲辛巳寓居昭慶僧樓取而卒讀之嫌其用筆拖沓不知所裁未若泗水潛夫武林舊事之簡而有要也𨿽然自曽端伯編類說朱藏一編紺珠集陶九成編說郛皆千百而取一說部之完書存焉者寡矣因贊徐舍人鏤板於吳下小長蘆彛尊書

至元嘉禾志跋

嘉禾志三十有二卷至元中經歷單慶延郡博士徐碩纂輯成書序之者郡人郭晦唐天麟也嘉禾之有志肇自宋淳熙間郡守張元成延聞人伯紀修之旣而嶽珂來守郡復延鄕先輩關栻表卿續修因珂攺調中輟僅存五卷是書蓋踵栻舊本而增益之者栻分門二十五碩廣之凡四十三而官師治迹經籍目錄俱闕焉又吳越錢氏建國曽攺秀州爲開元府乃是編不載未免失之疏略然所采碑碣題詠居全書之半舊章借以考證足快於心矣碩他無表見晦舉宋淳祐十年方逢辰榜進士天麟字景仁寶祐四年文天祥榜第四甲進士自稱納軒叟居嘉禾軒

寰宇通誌跋

寰宇通誌一百一十九卷景泰中奉勅撰緫裁五人文淵閣大學士泰和陳循東閣大學士揚州髙谷束鹿王文翰林院學士泰和蕭鎡左春坊大學士淳安商輅纂修四十有二人左春坊大學士安福彭時右春坊大學士吉水劉儼翰林侍講學士上元倪謙秀水呂原左春坊左諭徳莆田林文司經局洗馬永新劉定之安福李紹右春坊右中允莆田柯潛翰林院修撰杞縣孫賢左春坊左贊善長寧周洪謨右春坊右贊善華亭錢溥左司直郎睂州萬安香河李泰翰林院編修蘭縣黃諫長洲陳鑑博野劉吉壽光劉珝【闕】曹恩仁和王獻盧龍劉宣錢塘童緣檢討曹縣李本【闕】馬升巴縣江朝宗中書舍人兼司經局正字順天趙昂庶吉士瓊山丘濬盧氏耿裕安福彭華劉釪涿州牛綸滄州孟勲仁和何琮潛山吳禎興化嚴洤泰和尹直番禺陳政順天珍馮定上元金紳壽光黃甄余姚夏時長壽王寛書成以景泰七年五月具表進景陵親序之鏤板內府頒示中外先是洪武三年命儒士魏俊民黃篪劉儼丁鳳鄭思克鄭權六人編類大明誌書迨二十八年復命廷臣修飾刋行此通誌之權輿也裕陵復辟以其書泛濫勅儒臣約爲一統志天順五年帝亦爲之序自一統志頒行而通誌不復流布民間儲藏者寡矣緫裁纂修諸員𨿽得附書於郕戾王紀獨曹恩馬升二人香山黃才伯翰林記題名遺之因具書姓氏冀洽聞之君子補書其籍貫焉

跋虎丘詩集

虎丘詩集一卷明初吳人王賔所錄吾鄕項氏萬卷樓藏書也集中載邾經詩云虎丘山前新築城虎丘寺裏斷人行呂敏詩雲山上樓臺山下城朱旗夾道少人行曽朴詩云闔閭冢上見新城無復行人載酒行考其歲在至正丁酉淮張用兵日也董其役者爲周南老故其詩云白髮趨公役驅馳上虎丘又云四疊新城繞澗隈劍池池上碧崔巍而柳貫詩亦云半山靑處作崇墉其後志吳地者多未之及由是虎丘築城吳人鮮有知之者己予嘗步山後見遺址尙存特未悉山南何以爲界大都鶴澗以南卽城外地也又山本晉司徒王珣宅隋時舍利記珣宅有琴臺釋道宣載於廣明集而府縣誌俱遺之古迹之蕪沒者蓋已多矣賔字仲光經字仲誼敏字志學朴字彥魯南老字正道貫字道傳

正徳重修金山寺志跋

葬師言禍福多本於郭景純之葬經然試與百人分謀之無一人同者所雲龍穴沙水向背如枘鑿齟齬之不相入其說業已難擇加以日者配以年神方煞吉神只百二十凶神倍之規避實難以是不克葬者多矣世傳景純墓在金山足過於詭奇沈啟南詩气散風衝豈可居先生埋骨理何如日中數莫逃兵解丗上人猶信葬書如叩晨鐘寐者可以發深省矣日本中心叟墓前無地拜兒孫一語亦足發笑詩載廬陵胡經用甫金山誌志成於正徳辛巳文待詔徵仲序之

書土官厎簿後

土官厎簿二冊未詳撰人姓氏海鹽鄭氏藏書也按禹貢三百里蠻書旅獒周官禮職方氏戴記明堂位稱八蠻爾雅稱六蠻其種曰黎曰犵曰狑曰獠曰猺曰獞各有大姓爲之雄長明制仿元舊事分設官吏立宣慰招討安撫長官四司雲南百五十一員廣西百六十七員四川二十四員貴州一十五員湖廣五員廣東一員初隸驗封後以其半隸武選嘉靖中申明舊典隸驗封者布政司領之隸武選者都指揮使領之文武相維羈縻有術𨿽間有不靖旋卽削平濊澤霑濡久而漸知向學若黔之宋氏昆友滇之木氏祖孫各著詩文刊有私集以雅以南昧任侏離明之聲教逺矣予在史館勸立土司傳以補前史所未有毛檢討大可是予言撰蠻司合志因以是編資其采擇焉

安南誌略跋

安南誌略二十卷國人奉議大夫僉歸化路宣撫司事愛州黎崱景髙撰序之者十有一人廣平程鉅夫魏郡元明善安陽許有壬廬陵龍仁夫歐陽原功與焉崱亦自爲之序漢自設交州日南九眞三郡歷代沿革不同崱參攷史傳能詳其山川風土人物及書命之往復軍旅之出入篇章之酬和一一悉之蓋自內附後閒居漢陽得以優遊著述宜爲諸公合辭贊美也崱於泰定中遊廬山著遊記三卷惜乎吾不得而見之矣天歷中修經世大典大學士何榮曽以誌略上進詔付書局乃作安南錄一卷附入今經世大典已無存予從海鹽鄭氏抄是書恨譌字太多豕三虎六疑難盡釋安得更求善本是正之

越嶠書跋

越嶠書二十卷宜山李文鳳廷儀撰安南自元黎崱輯誌略後又百餘年建置沿革廢興之由末有成書紀載文鳳特爲詮次有倫有要外史邦國之志斯稱善矣序言其國主有二名正名以祀天地神只僞名以通中國示邦人以不臣文鳳因具書之或訝其君臣之黠𨿽然人可欺乎適足形其至愚而已文鳳中嘉靖壬辰進士歷官雲南按察司僉事

書髙麗史後

髙麗史世家四十六卷志三十九卷表二卷列傳五十卷目錄二卷合計一百三十九卷國人正憲大夫工曹判書集賢殿大提學知經筵春秋館事兼成均大司成鄭麟趾等三十二人編纂以明景泰二年八月表進並鏤板行於國觀其體例有條不紊王氏一代之文獻有足徵者卷中樂志歌辭率本宋祐陵所賜大晟府樂譜若輿服志載防古俗剃頂至額方其形畱髮其中謂之開剃忠烈王四年二月令境內皆服上國衣冠開剃十六年九月百官始著笠朝謁此元史所不載至若庚申君遁走沙漠之後君臣事迹不得而詳髙麗間猶通使稱爲北元北元主奔應昌以洪武三年庚戌四月殂落國人追諡曰惠宗卽順帝也其子嗣立以餘兵走和林十年丁巳遣使至髙麗行宣光年號國人不允後二年又遣僉院甫非告紀年天元辛禑遣永寧君王彬往賀相傳立十一年而殂北元諡爲昭宗者也凡此明之載籍皆隱而不書借其史略存事迹後之論世紀年者所當述也

又

靖難君臣攺修明太祖實錄因方孝孺而其父克勤循吏也乃沒其實黃觀景淸修書傳防選而削其名且誣方先生叩頭乞哀觀於鄭麟趾髙麗史夢周圖李成桂不克爲芳逺所殺芳逺猶知贈官易名麟趾等亦直書其事是簒竊之芳逺賢於長陵而下國之史官勝於楊士奇輩多矣可嘆也夫

書海東諸國紀後

屬國惟髙麗有史有通鑑有史略其次則安南國人有志略若日本之東鑑【卽吾妻鏡】鳥言侏離辭不能達往時亡友鐘廣漢撰歷代建元考自生民以來迄於明外極重譯凡有僣號靡不書之旣獲東鑑喜劇著之於錄然東鑑止紀其國八十七年事中間闕漏尙多予晚得朝鮮人申叔舟海東諸國紀𨿽非完書而此邦君長授受攺元由周至於明初珠連繩貫因取以補廣漢遺書至其分壤之廣八道六十六州若聚米於前山川在目比於張洪薛俊侯繼髙李言恭鄭若曽所述尢了如指掌矣叔舟字泛翁仕朝鮮官至議政封髙靈君書成於成化七年十二月

跋吾妻鏡

吾妻鏡五十二卷亦名東鑑撰人姓氏未詳前有慶長十年序後有寛永三年國人林道春後序則鏤版之歲也編中所載始安徳天皇治承四年庚子訖山院天皇文永三年七月凡八十有七年歲月日陰晴必書余紀將軍執權次第及防射之節其文義郁轖又防倭訓於旁繹之不易而國之大事反略之所謂不賢者識其小者而已外藩惟髙麗人著述往往流入中土若鄭麟趾髙麗史申叔舟海東諸國紀以及東國通鑑史略諸書多可攷證日本職貢不修故其君長授受次第自奝然所紀外相傳頗有異同臨淮侯李言恭撰日本考紀其國書土俗頗詳而國王世傳未明晰合是編以勘海東諸國紀則不若叔舟之得其要矣康熙甲辰獲覩是書於郭東髙氏之稽古堂後四十三年乃歸插架惜第六第七二卷

失去慶長十年者明萬曆三十二年寛永三年者明天啟四年也

跋洪遵翰苑羣書

翰苑初入供事吏手持張閣老位詞林典故翰苑須知二編以見卷中引書五品不遜之語覽者以爲笑端予旣爲史官思別撰一書自分職以來訖於明崇禎之季恆囊書入直曉夜抄撮積一十四冊擬刪其重復補其闕遺題曰瀛洲道古錄防遭院長彈事未果會稡成書然歸田後每扁舟近遊未嘗不攜之藤笈也晚得孫逢吉職官分紀陳騤中興館閣錄續錄元王士防元祕書志頗快於心近又得洪遵翰苑羣書足本於是詞臣之典故略備惜乎老矣目眊耳聾無能甄綜嘆有願之不吾遂也爰記憶所錄書目授之門弟子溧陽黃夢麟海寧查升楊中訥髙郵吳丗燾婁縣姚緒長洲汪士鋐武進錢名世寶應喬崇烈俟有志者輯成之康熙丙戌陽月竹垞老人書

崇文書目跋

崇文緫目六十六卷予求之四十年不獲歸田之後聞四明範氏天一閣有藏本以語黃岡張學使按部之日傳抄寄予展捲讀之祗有其目當日之敍釋無一存焉樂平馬氏經籍考述鄭漁仲之言以排比諸儒每書之下必出新意著說嫌其文繁無用然則是書因漁仲之言紹興中從而去其序釋也書籍自劉略荀簿王志阮錄以來不僅條其篇目而已必稍述作者之防以詔後學故贊七略者或美其剖判藝文或稱其略序洪烈其後殷淳則有序錄李肇則有釋題必如是而大綱麁舉若盡去之是猶存虎豹之鞟與羊犬何別歟唐志十九家宋志六十八部今存者幾希賴有是書學者獲覩典籍之舊觀歐陽子集收緫目敍釋一卷余則馬氏志間引之辭不費而每書之本末具見法至善矣漁仲徒恃已長不爲下學後覺之地此謂君子一言以爲不知者也

跋中興館閣錄續錄

中興館閣錄十卷分九門一沿革二省捨三儲藏四修纂五撰述六故實七官聨八廩祿九職掌淳熙四年秋祕書監天臺陳騤叔進所撰序之者丹稜李燾仁父也續錄亦十卷則嘉定三年館閣重行編次後人次第補錄迄於咸淳者二錄予抄自上元焦氏惜非完書然官聮尙存以之續洪氏羣書下及王氏商氏之祕書志黃氏之翰林記先正入官之倫序麁可紀述無憂文獻之不足徵矣

書元祕書監志後

元祕書監志十一卷著作郎東平王士防繼志著作佐郎曹州商企翁繼伯同撰所載詔防公移多用國書文以是流傳者罕然一代之典故存焉卷中題名有張應珍以至元三十年十二月由從事郎歷祕書監丞大徳八年六月遷祕書少監九年十月乃更姓名曰吳鄹而吉安府誌稱鄹永新人宋末兵亂避仇轉徙山西元駙馬都尉髙唐郡王庫哩濟斯嘗從之質疑刋其書於平陽路志遂附之宋遺民之列不知其仕於元革命之初士之出處殊塗不可以紊有是編足以證府誌之誤矣

文淵閣書目跋

文淵閣書目編自正統六年六月著錄者少師兵部尙書兼華蓋殿大學士楊士奇翰林院侍講學士馬愉侍講曹鼐也其目不詳撰人姓氏又不分卷俾觀者漫無考稽此牽率之甚者巳按宋靖康二年金人索祕書監文籍節次解發見丁特起孤臣泣血錄而洪容齋隨筆亦云宣和殿太淸樓龍圖閣所儲書籍靖康蕩析之餘盡歸於燕元之平金也楊中書惟中於軍前收伊洛諸書載送燕都及平宋王承防構首請輦送三館圖籍至元中又徙平陽經籍所於京師且括江西諸郡書板又遣使杭州悉取在官書籍板刻至大都明永樂間勅翰林院凡南內所儲書各取一部於時修撰陳循督舟十艘載書百櫝送北京又嘗命禮部尙書鄭賜擇通知典籍者四出購求遺書皆儲之文淵閣內相傳雕本十三抄本十七蓋合宋金元之所儲而匯於一縹緗之富古未有也攷唐宋元藏書皆極其愼重獻書有賚儲書有庫勘書有人曝書有會至明以百萬卷祕書顧責之典籍一官守視其人皆貲生不知愛重而又設科專尙帖括四子書易詩第宗朱子書遵蔡氏春秋用胡氏禮主陳氏愛博者窺大全而止不敢旁及諸家祕省所藏土苴視之盜竊聽之百年之後無完書矣迨萬曆乙巳輔臣諭內閣勅房辦事大理寺左寺副孫能傳中書舍人張萱秦焜郭安民吳大山校理遺籍惟地誌僅存亦皆嘉隆後書初非舊本經典散失寥寥無幾萱等稍述作者之防較正統書目大爲過之惜已無足觀徒爲有識者嘆惜而已

跋重編內閣書目

內閣重編書目八卷萬曆三十三年大理寺副孫能傳中書舍人張萱秦焜郭安民吳大山奉內閣諭令校理能傳等稍疏諸書大略合乎晁氏陳氏之防今以正統六年目錄對勘四部之書十亡其九惟地誌差詳然宋元圖經舊本並不登載著於錄者悉成以後所編是則內閣藏書至萬曆年已不可問重編之目殆取諸刑部行人司所儲錄之以塞責爾嗚呼設一典籍掌十萬冊之書立法苟且已甚以楊士奇之得君且奉詔編書目可以言而不言其罪尙可逭哉

南京太常寺志跋

曩海寧談遷孺木館於膠州髙閣老圖邸捨閣老導之借故冊府書縱觀因成國一部掇其遺爲棗林雜俎中述孝慈髙皇后無子不獨長陵爲髙麗防妃所出而懿文太子及秦晉二王皆李淑妃產也聞者爭以爲駭史局初設彞尊嘗以是質諸緫裁前輩緫裁謂宜仍實錄之舊今觀天啟三年南京太常寺志大書孝陵殿宇中設髙皇帝後主左配生子妃五人右祗防妃一人事足徵信然則實錄出於史臣之曲筆不足從也漢之文帝自言朕髙皇帝側室之子於義何傷而奉天靖難記每載長陵上闕下書及宣諭臣民曰朕太祖髙皇帝孝慈髙皇后嫡子考妣必並舉壺漿欲掩而迹反露矣志凡四十卷嘉善沈若霖編

書馮尙書元飇題首善書院詩後

萬曆二十九年二月庚午朔天津河禦用監少監馬堂進大西洋利瑪竇所貢土物時先文恪公以禮部侍郎掌本部尙書事疏言會典止有西洋瑣裏國無所謂大西洋其眞僞不可知又寄住二十年方行進貢與逺方慕義獻琛者不同且所貢天主天主母圖旣屬不經而行李中有神仙骨夫旣稱神仙自能翀舉安得遺骨此韓愈所云凶穢之餘不宜令入宮禁者也乞速勒歸國勿許潛居兩京與內監交往以致別生支節惑愚民疏進不報迨天啟初元鄒忠介馮恭定同官都察院都人建首善書院於大時雍坊爲講學之所二年禦史倪文煥詆爲僞學是歲毀先聖栗主燔經籍於堂中踣其碑西洋人湯若望以其國中推步之法證大統歷之差徐宮保光啟篤信之借書院作歷局遂踞其中更名天主堂書院廢而逆祠建矣誦馮公詩足當詩史

曝書亭集卷四十四

欽定四庫全書

曝書亭集卷四十五

翰林院檢討朱彞尊撰

跋【四】

胡氏皇王大紀跋

孔子序書斷自堯典始屈平之言曰防古之初誰傳道之而譙周蘇轍撰古史梁武帝撰通史胡衛撰通史緣起羅泌撰路史言之不盡出於雅馴兼不盡傳惟五峯胡氏所述皇王大紀八十卷自盤古氏迄周赧王舉二千餘歲事廣摭史傳以經義貫通之庶幾擇之精而語之詳矣近鄒平馬驌撰繹史疑其未見是編而體例頗相似正可並存不廢云胡氏名宏字仁仲文定公安國季子嘗謁楊中立於汴京從侯師聖於荊門故學有原委書成於紹興辛酉紹定間奉朝命索是書漕使曽爲鏤版予所儲者明萬曆辛亥重雕本也

書錢氏補漢兵志後

宋懲五代之收天下甲兵悉萃京師名曰禁軍開寶入籍十九萬三千不爲不多矣至道增至三十五萬八千天禧增至四十三萬一千慶曆增至八十二萬六千治平以降迄於元丰稍爲裁減尙六十餘萬徽宗將一童貫而禁軍闕額二十四萬靖康之禍按籍止存三萬人而已無一夫可驅之戰者遂以不支髙宗將一張浚富平符離之敗棄師累十萬乃莫有正其罪者尙可言兵事乎樂淸錢文子見南渡兵食之冗濫也以漢制不失寓兵於農遺意而班史無志因以補之書僅一卷言近而旨逺辭約而義該此非低頭拱手髙談性命之學者所能括也文子字文季紹熙三年由上捨釋褐出身以吏部員外郎兼國史院編修官歷宗正少卿退居白石山下自號白石山人故所輯詩傳及是編皆以白石著錄不知者疑是姜防書誤矣卷首有陳元粹序後有王大昌跋皆其弟子跋稱嘉定中鋟板於淮南漕廨予所抄者虞山錢曽藏本也

跋後漢書

範氏後漢書初無表志第有十帝紀八十列傳而已故梁剡令劉昭注續漢志序曰範曄良史誠跨眾氏序或未周志遂全闕劉知幾曰其十志未成而死葉適云遷固相踵作書志至範曄廢不復著陳振孫云曄本書未嘗有志劉昭所注乃司馬彪續漢書之八志爾相傳宋孫宣公奭判國子監校勘官書遂以司馬氏志入之範氏書中然昭序有云借舊志注以補之則不自奭始矣流傳日久讀史者直以爲範氏之書吁可怪也續漢書已亡八志賴入範書得存今宜別爲分卷附紀傳之後兼以熊氏表附之則有條不紊一代之史大備惜乎未有好事者爲此舉也

吳氏兩漢刊誤補遺跋

兩漢刊誤補遺十卷題曰河南吳仁傑撰前有曽絳序後有林瀛疏章丘李氏藏書也歲在丙寅亡兒【昆田】客濟南借得之抄以奉予按唐以前讀兩漢書者第有集解音義而已其後李善作辧惑顏遊秦著決疑見於新書藝文志至於宋作刊誤者四家張泌余靖劉攽其一亡其名氏矣劉氏之書因宋仁宗讀後漢書見墾田字皆作懇於是使侍中傳詔中書俾刋正之攽爲學官遂刊其誤宋志劉氏書凡四卷趙希弁讀書附志云止二卷西漢東漢各一卷當得其實今吳氏是編本以補劉氏之遺而文多於劉足以徵其博洽也已仁傑字斗南別號蠧隱居士本昆山人其稱河南者舉郡望而然登淳熙進士歷官國子學錄所著樂舞新書鹽石新論及絳序所稱漢通鑑輯編年紀傳之長而去其短者多不傳予所見者古周易論易圖說離騷艸木虫魚疏及此書焉爾

書元趙居信蜀漢本末後

明乎陳壽不忘蜀漢之本心而後可更作蜀漢之史若信都趙氏蜀漢本末一書其持論謂壽進曹魏於正統抑昭烈爲僣國視之與孫權同科是於三國誌未嘗絜其長短測其用意之深徒因綱目書法而作者也試取壽之書法一一表出之則不予魏以正統昭烈非僣國蜀與孫權殊科灼然見矣

唐六典跋

唐會要開元二十七年二月中書令張九齡等撰六典三十卷成上之百官稱賀按開元十年起居舍人陸堅被防修是書帝手寫白麻紙六條曰理曰教曰禮曰政曰刑曰事令以類相從撰錄以進張說知院以委徐堅堅思之經歲規制莫定蕭嵩知院又引韋述始以令式入六司仿周禮六官之制沿革並入注中勅所云法以周官作爲唐典是已其後九齡知院事加陸善經李林甫代九齡加苑咸集賢注記稱二十六年奏艸上考新舊唐書九齡以二十四年罷知政事尋謫荊州是進書之日九齡久已去官矣程泰之撰雍錄謂書成於九齡爲相之日進禦當在二十四年林甫注成或在二十七年其說良是今本卷首直冠林甫之名若與九齡無預後學所當考正去小人之銜名而特書文獻所上可也

書孫氏唐史論斷後

唐史論斷三卷宋尙書刑部郎中充天章閣待制兼侍讀許州孫甫之翰撰甫以劉昫唐書繁冗失體攺用編年法著唐記七十五卷沒後詔求其書畱之禁中此則其論斷也廬陵歐陽氏涑水司馬氏睂山蘇氏南丰曽氏交嘆美之紹興中曽鏤板南劍州端平間復鐫於東陽郡今則流傳寡矣繹其論議覈而不苛非若尹氏胡氏通鑑發明讀史管見之少可多怪也

唐會要跋

唐會要一百卷宋建隆二年宰相王溥撰進其書本於蘇冕冕弟弁共纂四十卷楊紹復等續之溥集兩家書廣爲百卷卷中恆存蘇氏駮議太祖稱其詞簡而禮備詔藏史閣今雕本罕有予購之四十年近始借抄常熟藏書家寫本惜乎第七卷

至第九卷

失去雜以他書第十卷

亦有錯雜文字九十二卷闕第二翻以後九十三九十四二卷全闕安得收藏家有善本借抄成完書姑識此以俟

五代會要跋

五代會要三十卷亦建隆初王溥所進予抄自古林曹氏康熙甲戌春復從商丘宋氏借觀江西舊抄本勘對無異編中闕紙數翻兩本亦同也五代之亂干戈俶擾其君臣易置若傳捨然未暇修其禮樂政刑然當日累朝咸有實錄可采而歐陽子作史僅成司天職方二考其餘槪置之微是書典章制度無足徵矣

莆田陳氏九朝編年備要跋

九朝編年備要三十卷太學生莆田陳均平甫撰均丞相俊卿之從孫也前有建安眞徳秀長樂鄭性之知漳州林岊及均自序四篇凡例一卷端平初有上言於朝者下福州取其書得初品官編年自司馬公通鑑成書卽綱目攺裁未見其當今所傳陳桱王宗沐薛應旂所輯書類皆謬誤疎略以予觀平甫是書簡而有要可謂盡善矣而陳振孫訕之謂其去取無法詳略失中未免責人己甚矣康熙乙丑觀耿都尉正公插架書發函讀之不忍釋手都尉遂以贈予報以仇實父畫山水越二十一年丙戌夏曝書於亭前追憶舊事識之末簡

睂山彭氏太平治迹統類跋

太平治迹統類四十卷睂山彭百川叔融撰予抄自上元焦文端公家卷帙次第爲裝釘者所亂傭書人不知勘正別用格紙抄錄以致接處文理不屬欲校定甚難然是書儲藏者寡存之笥冀與博聞者審定之

宋學士院中興紀事本末跋

中興紀事本末七十六卷學士院經進始建炎元年五月至紹興二十年十二月南渡君臣時政詳於徐夢莘三朝北盟會編李心傳建炎以來朝野雜記玆編紀載有出二書之外者可以資攷證也所載嶽鄂王獄具秦檜言飛子云與張憲書不明其事體必須有韓蘄王爭曰相公必須有三字何以使人甘心惟徐自明宰輔編年錄同之今羣書皆作莫須有恐未若二書之得其實也

中興通鑑跋

宋中興通鑑一十五卷通直郎國史院編修官劉時舉編史嵩之喪父以右相起復時舉爲京學生與王元野黃道等九十四人太學生黃愷伯金九萬孫翼鳳等百四十四人武學生翁日善等六十七人宗學生趙子寰等三十四人上書爭之是亦慷慨之士也觀者嫌其太略然以視王宗沐薛應旂所撰斯條理過之矣

書李氏續通鑑長編後

睂州李文簡公續資治通鑑長編共九百八十卷舉要六十八卷隆興元年知榮州先以建隆迄開寶年事一十七卷進乾道四年官禮部郎乃以整齊建隆元年至治平四年閏三月五朝事迹共一百八卷進淳熙元年知瀘州又以治平後至靖康凡二百八十卷進淳熙九年知遂寧府重別寫呈並舉要目錄計一千六十三卷進今僅存者太祖至英宗朝一百七十五卷而已若神宗朝二百二十八卷哲宗朝二百二十卷徽宗欽宗朝三百二十三卷乾道中祗降祕書省依通鑑紙樣繕寫一部未經鏤板遂失傳宋儒史學以文簡爲第一蓋自司馬君實歐陽永叔書成猶有非之者獨文簡免於譏駮張敬夫比之霜松雪柏生死文字間葉正則謂春秋之後才有此書要非過論也治平以後借有長編紀事本末存略見大旨然見之者罕矣陳氏【桱】王氏【宗沐】薛氏【應旂】目不覩是書輒續通鑑行世柯氏【維騏】王氏【維儉】之攺修宋史亦然此猶夏虫不可語以冰松柏之鼠不可語以堂密之有美樅者也

書宋史張浚傳後

徐秀才善敬可一日語予曰周公謹小人哉張魏公朱子所父事何可毀也予曰三代直道之遺也宋之南渡將帥有人可以戰可以守自寄閫外之權於浚喪師動數十萬元气重傷譬諸孱夫不能復起矣浚於李綱趙鼎輩則劾之於汪伯彥秦檜等則薦之尙得云好惡之公乎至曲端之誅與檜之殺嶽飛何以異而讀史者務曲筆以文致端有可死之罪不過因浚有子講學浚死徽國公爲之作狀天下後世遂信而不疑爾袁中郎宿朱仙鎭詩云祠前簫鼓賽如雲立石爭鑱弔古文一等英雄含恨死幾時論定曲將軍江進之讀魏公傳詩云子聖焉能蓋父凶曲端冤與嶽飛同何人爲立將軍廟也把烏金鑄魏公可謂助我張目者也

書柯氏宋史新編後

宋遼金元四史惟金史差善其餘潦艸牽率豈金匱石室之所宜儲柯氏撰新編會宋遼金三史爲一以宋爲正統遼金附焉升瀛國公益衞二王於帝紀以存統正亡國諸叛臣之名以明倫列道學於循吏之前以尊儒歷二十載而成書可謂有志之士矣先是揭陽王昂撰宋史補臺州王洙撰宋元史質皆略焉不詳至柯氏而體稍備其後臨川湯顯祖義仍祥符王維儉損仲吉水劉同升孝則咸有事攺修湯劉稾尙未定損仲宋史記沈於汴水予從吳興潘氏鈔得僅存然三史取材紀傳則有曽鞏王偁杜大圭彭百川葉隆禮宇文懋昭編年則有李燾楊仲良陳均歐陽守道禮樂則有聶崇義歐陽修司馬光陳祥道陳暘陸佃鄭居中張暐職官則有孫逢吉陳騤徐自明許月卿輿地則有樂史王存歐陽忞稅安禮王象之祝穆潘自牧志外國則有徐兢著錄則有王堯臣晁公武鄭樵趙希弁陳振孫類事則有徐夢莘孟元老李心傳葉紹翁呂中馬端臨趙秉善述文則有趙汝愚呂祖謙諸書具在以予淺學亦曽過讀其他宋金元人文集約存六百家郡縣山水志以及野史說部又不下五百家及今攺修文獻尙猶可徵予嘗欲據諸書考其是非同異後定一書惜乎老矣未能也

姜氏祕史跋

王莽之閏漢朱全忠之簒唐其罪貫盈而紀年仍書於史燕王取天下於兄子非有積怨深怒乃革除建文君之五年毋亦太忍也乎紀遜國事者不啻百家大約惑於齊東野人之語尢甚者從亡遺筆致身錄也弋陽姜淸撰祕史稽之故牒以證其非幸書成於致身錄未出之前顧猶信程濟爲有其人則亦非信史矣福藩稱制無一善政可紀惟追贈壬午殉難諸臣贈官錫諡差快人意第易名多至【闕】十【闕】人未免失之太濫然程濟史仲彬不及焉其勝於刊勝國逸書者多也竊怪吾鄕姚禦史瑄坐姦黨籍產載於文皇實錄而諸書無紀其姓名者又髙太常遜志棄官遁永嘉山中窮餓而卒比於林右出處未詳者有間右有諡而太常無之是亦闕典也已淸字源甫弋陽人正徳辛未進士官考功司郎中歷尙寶少卿

孝宗大紀書後

萬曆二十二年三月允禮部尙書南充陳公於陛之請修國史閣臣議開局聚書分纂於是崇仁吳公道南立正史議志之類二十有二傳之類二十有六吳公領修河渠志而先太傅文恪公分撰孝宗大紀皆附之家集中緣陳公逝其書未果成也古之國史恆以本朝之人述當代之事故文獻足徵光武帝紀定於永平武徳貞觀國史成於顯慶宋於兩朝三朝五朝七朝四朝先後撰述榻前論議斯時政有紀柱下見聞斯起居有注類而次之謂之日曆修而成之謂之實錄然後一代之典則備焉明則第有實錄寶訓而已建文革除景泰附錄何以成一代之典章善夫吳公之言曰曽南面者當知史不可滅之義曽北面者當思名必先正之文是惠代二宗帝紀不可不特書也矣康熙己未史局旣開以先公大紀送館幸存其副未幾雕本付搨書手不戒於火因書以付昆田

明史提綱跋

明史開局監修總裁諸公以建文帝本紀書法下問余以宮中火帝崩對同官徐勝力固爭當從遜國羣書具述其事遂仕編纂紀成諸公終未以爲然也遜國羣書可信者絕少十九皆作僞無稽尢可怪者從亡隨筆之程濟致身錄之史仲彬欺人欺天莫此甚矣歸田後得洧川範氏明史提綱四十三卷書成於萬曆戊申夏自洪武迄隆慶其書惠宗削遜國二字之非可謂具良史之識者守己中萬曆甲戌進士仕至陜西布政司參議所著書尙有春秋傳二十五卷以證胡傳之訛史刪二十八卷以糾綱目之失惜乎未之見也

曝書亭集卷四十五

欽定四庫全書

曝書亭集卷四十六

翰林院檢討朱彞尊撰

跋【五】

商祖丁爵銘跋

右爵一銘二字曰祖丁在右柱外薛紹彭曰祖丁者商十四君祖辛之子也內有文作弓形中包六字不可辧識山陽張弨曰此商之酒器蓋射者必繼以飲詩言發彼有的以祈爾爵是也爵今存弨家弨字力臣精六書貧而嗜古賔至繞席皆尊彞惇卣之屬昔歐陽子撰集古錄借劉仲原父楊南仲諸子釋文自力臣歿後𨿽有奇字爲余釋其文者寡矣

商父巳惇銘跋

父己惇一上圜下方崇一尺五寸唇廣四尺厎二尺八寸腹受五升舟五尺四寸其文云靁其耳饕餮銘二字在腹蓋商器也商人尙質作祭器以薦祖考猶以父稱故鼎有父甲父乙父丁父己父辛父癸尊有父乙父丁父己父癸彞有父甲父乙父丙父丁父己父辛父癸卣有父乙父丙父丁父己父辛父癸爵有父乙父丁父戊父己父庚父壬父癸觚有父乙父庚觶有父己父辛斚有父丁甗有父乙父己鬲有父己盉有父丁父癸舉有父己父辛盤有父辛匜有父癸然則惇以父己名固其宜已不惟是也有以祖名者尊之祖丁祖戊卣之祖乙祖丁祖庚祖辛爵之祖丙祖丁觚之祖丁甗之祖己匜之祖戊是也有以母名者卣與鬲之母乙是也他如世母辛兄丁兄癸婦庚子乙女乙孫己名得通於下銘辭不若周人之煩取足以紀行次而已歲在上章執徐春觀於王公子士駿書齋椎拓而還裝界於冊

宋拓鐘鼎款識跋

宋紹興中秦相當國其子熺伯陽居賜第十九年日治書畫碑刻是冊殆其所集如楚公鐘師旦鼎皆一徳格天閣中物也余或得之畢少董或得之朱希眞或得之曽大中蓋希眞晚爲伯陽客而少董時視盱眙場因摹款識十五種標以靑箋末書良史拜呈以納伯陽至今裝池冊內秦氏旣敗冊歸王厚之每款鈐以復亝珍玩厚之私印且爲釋文疏其藏弆之所後轉入趙子昂家子昂復用大雅印鈐兼書薛氏攷證於後於時錢徳平柯敬仲王叔明陳惟寅均有賞鑑私印隆慶六年項子京獲之尋歸倦圃曹先生康熙戊申先生出示予予愛玩不忍釋手先生屬予跋之未果也辛酉冬予畱吳下先生寓書及冊復命予跋予仍不果攺歲乃封完寄焉先生旣逝所收書畫多散失久之是冊竟歸於予藏篋中十載宗人寒中嗜古見而愛玩之猶予之曩日也因以畀之每嘆書畫金石文銘心絕品恆納諸炙手可熱之人若秦防之賈師憲嚴惟中物之尢者悉歸焉然千人所指其亡也可立而待曽不若山林寂寞之鄕儲藏可久則予托之寒中庶其守而勿失也夫冊中所拓鐘七鼎二十有一飲二爵六鬲四卣九惇四簠一甗二壺二刀一槃二鐙一尺一漢器一中有榮次新手跋及書林羲叟公輔諸圖記

周鼎銘跋

右周鼎銘一新城王吏部子厎見之焦山佛寺中俾程處士穆倩讀之其文可辧識者七十有八字存其疑者八字不可識者七字吏部爲長歌述之其弟禮部貽上和焉而摹其文授予三君者可謂好古之士矣昔歐陽永叔得古器銘必屬楊南仲釋其字南仲之言曰古文自漢世知者已希賈逵許愼輩多無其說而蔡君謨亦曰古之篆字或多或省或移之左右上下惟其意之所欲甚哉辧識之難也鼎銘詞曰惠敢對揚天子丕顯敷休其人莫考曰王格於周曰司徒南仲殆周初器也其曰立中庭按毛伯惇銘文亦有之薛尙功釋爲立而楊氏謂古立位同字古文春秋書公卽位爲公卽立則是銘曰立亦當作位穆倩定爲立從薛氏讀也古之勲在王室者旣受之冊歸必銘其器論撰其祖父之徳善功烈以明示後世如申伯召虎韓侯文侯錫予之盛詩書所載僅千百之一二而銘諸器者無窮蓋不特齍盉醫惇卣爲然舉凡鋒矛刀劍莫不有銘自秦銷金咸陽厲禁所至爲段冶攺煎殆不可勝數世徒懲秦燔詩書之禍不知銷金爲禍之益烈也嗚呼三代之文自九經而外其得見於今者希矣顧神物顯晦或有時復出惜乎又委之荒山梵宇中莫之寶惜徒令好古君子摩挱嘆息之不已也鼎崇尺有三寸腹深八寸唇廣一尺四寸其耳三寸禮部語予云

周司成頌寶尊壺銘跋

右周司成頌寶尊壺注以酒容一斛項腹均有銘按其文一百五十字可辧識者維三年五月旣死魄甲戌王在周康邵宮旦王格太室卽位宰右頌入門立中庭尹氏受王命書王呼史虢【闕】冊命頌王曰頌命汝官司成賜汝衣舄帶赤芾朱黃鑾旂鋚勒用事頌拜稽首敢對揚天子丕顯【闕】休用作朕皇考龔叔寶尊壺用追孝蘄吉康頌其萬年眉壽【闕】臣天子令終子子孫孫寶用此其大略也攷周轍未東王宮名著於載紀者不聞有康邵宮惟惇載呂大臨考古圖有王在周邵宮之文薛尙功釋邵作昭蓋惑於竹書紀年穆天子傳西王母來賔昭宮之故呂氏定作邵今斯銘文甚顯其爲邵無疑椒舉曰康有酆宮之朝冠以康者或康王所築未可定爾太室者明堂中央之室書言王入太室祼是已司成分職不載於周官戴記文王世子篇大司成論說在東序侍坐者逺近間三席北海鄭氏以爲卽周官司徒之屬師氏而新安王氏駮其非謂世子國子之徳業大司樂教之使成故名蓋大司樂也二說均可通要之周官有是名矣銘稱皇考龔叔惇稱皇考龔伯二器疑出於同時尊壺今藏錢唐王太僕益朋家識者比於郜之大鼎燕之重器

周延陵季子劍銘跋

康熙九年冬十有二月偕嘉興李良年吳江潘耒上海蔡湘過退谷孫先生蟄室出延陵季子佩劍相示以周尺度之長三尺臘廣二寸有半重九鋝上士之制也臘有銘篆文字不可辧合之韋續五十六體書無一似其曰季子劍者先生審定之辭云爾先生命四人聮句詠之詩成摹銘文於前俾書聨句於後裝界爲冊藏之硯山書屋

南海廟二銅鼓圖跋

廣州波羅江上南海神廟銅鼓二大者唐嶺南節度使鄭絪出鎭時髙州守林靄得之峒戶以獻絪納諸廟面闊五尺臍隱起羅布海魚蝦蟇等紋旁設兩耳通體色微靑雜以丹砂瘢其光可鑑小者殺大者五之一從潯州灘水湧出色純緑雜以鷓鴣斑審視之隱隱若八卦畫每歲二月上壬土人擊以樂神民間有疾禱於廟亦擊之考周官六鼓四金鼓人辧其聲用籥章以土韗人以木革以冒之不聞範金也迨伏波將軍平交阯諸葛丞相渡瀘始鑄銅爲鼓流傳三川百粵頗多嶺南一道廉州有塘欽州有村博白有潭萬州靈山文昌有嶺取以名其地傳聞鼓初成懸於廣庭宰牲置酒子女緐防出金銀釵叩之納諸主者目曰都老有讎怨相攻則鳴鼓集眾俄頃烏合蜀則凡鼓悉稱孔明所遺其直易牛千頭苖民得此雄視一方要其制無若南海廟中之大者至於金錞和鼓亦名錞於掌之鼓人見於春秋內外傳先銅鼓有之鄭康成謂圓如碓頭大上小下乃宋聶崇義繪三禮圖誤懸以龍牀狀若杯盂而宣和博古圖一十九器不繪繩索以龍馬虎蜼魚棲鳳山花鎭之仰若井口是皆以下爲上矣南齊始興王鑑鎭益州什邡人段祖獲錞於以獻史稱髙三尺六寸六分圍三尺四寸圓如筩色黒如漆甚薄上有銅馬以繩懸馬令去地尺餘灌之以水又以器盛水於下以芒莖當心跪注錞於以手振芒則聲如雷其釋器差詳竊思作錞本以和鼓度其形亦略似苐鼓穹其腰而錞削其下鼓蒙兩面而錞去其厎銅鼔初鑄必取二器折衷之蜀人所以名錞於鼓云爾鼓無銘乃俾畫手縮爲圖書其後

漢尙方鑑銘跋

處士鐘立獲古鏡於新塍市之西以百錢購之田父土蝕其半命工刮摩之晶光澄澈處士出以相示掛諸壁若月之燭霄漢也驗其背銘辭曰尙方作鏡眞大好上有仙人不知老渴飲玉泉饑食棗鏡省文作竟蓋漢尙方鑑也漢宮闕有尙方掖門官制設尙方令丞待詔職屬少府主作禁器物掌上手工作以宦者爲之蔡倫之造紙及祕劍是巳自武帝好神仙宣帝亦信方士所制隋侯劍寶玉寶璧寶鼎皆尙方爲之旣而劉更生獻淮南枕中洪寶苑祕之方令尙方鑄作事不驗張敞上言請斥逺方士尙方待詔皆罷然則鏡銘殆出方士作也宣和博古圖載漢鑑一百有三尙方鑑居其四銘辭損益各殊古人制器不屑雷同若此處士曰有是哉旣摹其銘遂裝於冊

書漢鏡銘

金有時而爍惟鏡巨室小家均有之故自漢以來制器間有存者衎亝所藏是鏡蓋漢時物也其銘作韻語曰樂無事日有喜宜酒食豈非知止不殆之君子爲之乎

跋新莽錢範文

易貝爲泉布師尙父立其法退而行之齊周官則泉府掌之景王分小大二品權其子母爲利溥矣然仲尼之徒無道其事者利固孔子所罕言也新莽閏位特重錢法錢凡六品刀凡二品布凡十品旣而以剛卯金刀合劉氏文乃禁佩剛卯除刀錢以大錢小錢二品並行防民盜鑄挾銅炭者入鐘官其時鼓鑄多故至今猶有存者若夫錢範竊疑排纂譜錄圖志諸家或未之見也歲在丁亥夏觀於衎亝上捨小葫蘆山書屋範形正方中央輪廓四其二有文曰大泉五十徧體靑緑詩家所云活碧庶幾近之上捨得之石門呂編修葆中案頭古銅噐𨿽多當以此居第一矣

跋甘羅城小錢文

右錢薄而且小文止一字不可辧識下穿一小孔相傳淮口有土阜土人目爲甘羅城淮流變遷遺迹莫考有掘得此錢者名之曰甘羅錢殆鵝眼綖環楡莢荇葉之類此之謂幺錢幼錢也

景云觀鐘銘跋

景云觀在修業坊見宋次道長安志鐘銘睿宗景云二年所撰並書字體與順陵碑文略似猶有八分遺意間雜篆法姿態橫出妙品也由唐以來歷年旣久當時古迹髙臺已傾曲池已平殘碑斷碣僅存千百之一而睿宗之書獨畱至今無恙鐘虡不移亦事之希有者也

咸寧縣唐冶金五佛像銘贊跋

唐自太宗崇奉釋教凡索戰之地軫念國殤破劉武周於汾州立濟寺破宋老生於呂州立普濟寺破宋金剛於晉州立慈云寺破王世充於邙山立昭覺寺破竇建徳於汜水立等慈寺破劉黒闥於洺州立昭福寺徵髙麗還於幽州立憫忠寺猶曰悼兵士死戰而爲之薦福不失發政施仁之一端迨武后竊位橫徵苛索增建佛寺匪一當是時勅春官尙書王攸寧充檢校大像使於白司馬阪冶金爲像都下向風煉金銅成佛身者益多矣今咸寧縣尙存五軀皆長安中所鑄軀必有銘有贊作銘者三人韋均李承嗣姚元景作贊者二人髙延貴蕭元眘吾鄕曹侍郎潔躬遣人椎拓合裝界成一冊惜未經跋尾像設本末不得其詳惟姚元景銘乃爲光宅坊光宅寺造像而作攷唐防要儀鳳二年望气者言此坊有異采掘石得舍利萬粒因立爲寺元景元之之弟也仕至潭州刺史見宰相丗系表

吳大安寺鐵香鑪題名跋

曹生曰瑚好集金石文字從上元燈市購得鐵香鑪識十紙以示余文稱吳太和五年歲次癸巳七月己丑鑄此香鑪收買鐵仄錢打造計重一萬二千斤安大安寺大殿上爲國王吳主府尊令公十方萬姓永充供養證因僧智鑄鑪匠丘師立所云國王吳主者唐亡十二年吳猶不攺天祐年號至楊行密次子隆演乃始建元第四子溥𨿽禦文明殿卽帝位國人猶稱曰王而以主代帝也府尊令公者太和三年以中書令徐知誥爲金陵尹也十國之主率多佞佛楊氏所有二十九州往往鑄金刋石若升之興化院江之開福院安國寺均有鐘鐘有銘見於王象之碑目若大安有寺金陵梵剎志不載然銘旣有拓本則玆器尙存無疑題名百人中有金一娘段二娘雷三娘魏四娘張五娘孫六娘金七娘戴十三娘丘六十娘雜之都勾當工人姓名中畫字夭斜丁口無別夫爲國以禮務使男女各正其位故授受不親不雜坐不交爵不同巾櫛椸枷言不出梱所以坊民閒其可逾乎竊國之主教民無術失禮制之防混冠衣於巾幗而民不知恥君子以爲國非其國矣

書錢武肅王造金塗塔事

寺塔之建吳越武肅王倍於九國按咸淳臨安志九廂四壁諸縣境中一王所建已盈八十八所合一十四州悉數之且不能舉其目矣當日嘗於宮中冶烏金爲瓦繪梵夾故事塗之以金合以成塔鄱陽姜堯章得其一版乃如來舍身相陽谷周晉仙賦長歌紀其事有云錢王本自英雄人白蓮花見國主身蛇鄕虎落狗腳朕何如錦袍玉帶稱功臣攷羅平僭號王遺董昌書曰與其閉門作天子九族塗炭不若開門作節度使終身富貴無憂晉仙卽演其辭使聞者足戒此詩人之善於取材者己鄕人蔣爾齡亦得一版作放下屠刀立地成佛相以施城東白蓮寺僧吾友周靑士所目擊曽以語予及予歸田則爾齡靑士皆逝詢之寺僧堅不肯承眞迹不復可覩遂書其事附錄晉仙之詩冀此瓦未鑠好古之君子或一遇焉【附錄周文璞方泉集詩白石招我入書齋使我速禮金塗塔我疑此塔非世有白石云是錢王禁中物上作如來舍身相饑鷹餓虎紛相向拈起靈山受記時龍天帝釋應惆悵形模逺自流沙至鑄出今回更精致錢王納土歸京師流落都在西湖寺錢王本是英雄人白蓮花見國主身蛇鄕虎落狗腳朕何如錦袍玉帶稱功臣天封坼開卽退聴兩浙不聞笳鼔競歸來佛子作防持太師尙父尙書令一枚傳到白石生生今但有能詩聲同袍方外銛師兄哦詩禮塔作佛事同喫地鑪山芋羮何曽薫陸綺牀供但見相輪銅緑明哦詩禮塔猶未畢蘆葉低飛山雨濕】

溪州銅柱記跋

右銅柱記楚王馬希範與溪州刺史彭士愁立誓範金爲柱命掌書記天策府學士李臯作記柱髙一丈二尺入地六尺重五千斤環以石蓮花臺在今辰州溪蠻境上去府治百餘里以是罕有摹拓本流傳於世卽好古如翟趙曽洪諸家亦未之著錄也予年三十讀歐陽子五代史愛其文辭及覽觀司馬公通鑑編年敍事反詳於國史之紀傳心竊未安因與鐘秀才淵映約分注歐陽子書旣而予從雲中轉客太原訪沙陀北漢故迹殘碑斷碣靡不摩挲抄撮淵映亦多所攷證不幸客死於燕遺稾盡失從此予無相助者興轉防散矣康熙戊午昆山葉徵士奕苞相聚京師語及金石文自言家有銅柱記拓本乃托其郵致具錄記文審定楚世家之誤臯止名曰臯彭士愁易以士然其子師杲易以師暠劉勍本靜江軍指揮使不書其官未免太略亦且失實斯當以記爲正也

續題溪州銅柱記後

溪州銅柱記捲還葉氏求之三十年不得歲在己丑七月忽獲之西吳書估舟中文字完好出於意表檢視曩時跋尾於臯本末未之詳乃命裝潢手作冊綴舊題於前續書其末馬希範之喪天策府都尉希廣其同母弟武陵帥希萼其庶兄臯主立希廣而大校張少敵憂之謂曰希萼次長負气必不爲都尉下且與九溪蠻通好若不得立勢將引蠻軍爲亂幸熟思之臯不從少敵遂辭去希廣立未幾希萼果以武陵反合九洞溪蠻分路齊進遂至長沙縊希廣於郊外而支解臯此事歐陽子亦略而不書溪州靜邊都向化立誓狀具於天福五年正月記撰於是年五月柱鑄於七月字鐫於八月立於十二月宋天禧元年十一月移豎今所

廣州光孝寺鐵墖記跋

嗚呼僣竊之主未有愚於劉鋹者也謂羣臣有家室顧子孫惟宦者可信不知其植黨納賄更甚焉鐵墖建自大寶十年凡七層合相輪蓮花座崇二丈有二尺觀其列名皆宦者也當其時鋹又範銅爲已像並肖諸子列於天慶觀而今已亡之蓋金石刻之傳於世金之用博故其鑠也易以予所見自唐以來惟景云觀法性寺二鐘銘及是塔記而已若晉祠鐵人鑄自宋建中靖國年則其文在胸突出難以摹搨蓋款識不同變前人之舊矣

續書光孝寺鐵塔銘後

歲在壬申重遊嶺表攺歲正月南海陳元孝飯予光孝寺南漢之興王寺也寺僧導主客詣劉鋹所鑄鐵塔所在見二塔並立一屋中修短不齊一作記一題名始悟曩時拓本合二爲一記之不詳元孝語予南漢主劉防葬番禺縣治東二十里北亭明崇禎丙子秋九月穴中有雞鳴土人發其墓隧道崇五尺深三尺有金像十二一冕而坐一笄而坐殆馬后也夾侍十人疑是諸子又學士十八以白金鎔鑄其他珍異物甚夥有碑一具書翰林學士知制誥正議大夫尙書右丞上紫金帒臣盧應奉勅撰文曰維大有十五年歲次壬寅四月甲寅朔念四日丁丑髙祖天皇大帝崩於正寢越光天元年五月癸未朔十四日丙申遷神於康陵禮也【云云】予方注五代史衰年健忘遂牽連書於前冊亡友仁和吳志伊撰十國春秋盧應更作膺謂事防爲工部侍郎大有中加太尉中宗時拜中書侍郎同平章事銜名不合惜其已逝未得此異聞也

跋晉祠鐵人胸前字

太原縣唐叔虞祠西南隅聖母廟階下鐵人四長九尺分兩行侍立胸前有字紀鎔鑄歲月是政和年造文旣牽率字亦麁醜無足取者倦圃鉏菜翁以金石之文石多金少款多識少遂摹搨而裝潢之此無異燕人之市馬骨也

太醫院銅人腧穴圖拓本跋

京師太醫院三皇廟腧穴圖傳是宋天聖年鑄舊有石刻鍼灸經仁宗禦書其額靖康之亂自汴輦入金或謂安撫使王檝使宋以進於元者世祖命阿尼哥新之至元二年銅人像成周身腧穴脈絡悉具注以水關竅畢達明裕陵命工重修制序載實錄萬曆初先少保官太醫院使復時加洗濯焉言明堂鍼灸自黃帝始其後膏肓孔穴側偃流注三部五藏十二經失之毫釐悔且無及學醫者試搨是圖掛於壁晨夕省視之亦仁術之一端也

曝書亭集卷四十六

欽定四庫全書

曝書亭集卷四十七

翰林院檢討朱彞尊撰

跋【六】

書嶁山銘後

古今雜體書勢韋續述之凡五十六種祗云夏禹作鐘鼎書不言有嶁銘然見於吳越春秋南嶽記湘中記南嶽緫勝集劉夢得寄呂衡州詩有云嘗聞祝融峯上有神禹銘古石瑯玕姿祕文螭虎形昌黎韓子謁南嶽廟兼賦嶁山詩上言嶁山尖神禹碑字靑石赤形模奇科斗拳身薤倒披鸞飄鳳泊拏虎螭下言事嚴蹤迹鬼莫窺道人獨上偶見之千搜萬索何所有森森緑樹猨猱悲是韓子僅得之道人之口而銘文仍未之見也地誌稱宋嘉定中有何賢良致於祝融峯下樵子導之至碑所手摸其文以歸奉曹轉運彥約時人未信致遂刊之嶽麓書院鄱陽張世南作記事或有之是銘考古家率以爲僞祗因箋釋者太支離故疑信相半蒙著於錄下配壇山之石不亦可乎

石鼓文跋

石鼓籀文𨿽與大篆小異然離鐘鼎款識未逺其爲三代之物信矣而諸家或疑之馬子卿至謂宇文周所刻誠傖父之言也十鼓向闕其一皇祐間始得之歐陽永叔見之最早文存四百六十五字爾薛尙功則云歲月深逺缺蝕殆盡今款識所載乃得之前人刻石者方之永叔僅多二字胡世將資古紹志錄云所見者先世藏本在集古之前僅益九字至潘愜山作音訓時止存三百八十有六字而已楊用修謂從李賔之所得唐人拓本多至七百有二字又言及見東坡之本人多惑焉愚攷第三鼔潘氏音訓有眾旣簡句古文苑脫字有眾字用修不取易以六師二字第四鼔潘本有四馬其寫六轡【闕】驁句驁上脫一字古文苑本驁作重文用修亦不取更以六轡沃若第五鼓霝雨上古文苑有二字薛氏施氏本則有天字用修亦不取增我來自東四字夫車攻狩於東故云駕言䢐東東有甫艸若岐陽在鎬京之西豈得云我來自東乎至於第六鼓因民間窪以爲臼其上漫漶以諸鼓驗之每行多者七字少者六字此鼔行僅四字上皆缺二三字用修每行增一字彊之成文又如第七鼓用修增益徒禦嘽嘽會同有繹或羣或友悉率左右以燕天子咸與小雅同文不知鼓文每行字有定數難以增益尢有異者鼔有�文郭氏云恐是防字古老反大白澤也用修遂以惡獸白澤入正文中其亦欺人甚矣攷賔之石鼓歌中雲家藏舊本出棃棗楮墨輕虛不盈握拾殘補缺能幾何以一防埃禆海嶽夫以歐陽薛胡諸家所見止四百餘字若賔之本有七百餘字拾殘補闕亦已多矣賔之不應爲是言也子瞻之詩曰韓公好古生已遲我今況又百年後彊尋偏旁推防畫時得一二遺八九糢糊半已似瘢胝詰曲猶能辧跟肘子由和之有云形骸偃蹇任苔蘚文字皴剝因風雨字形漫汗隨石缺蒼蛇生角龍折股夫用修之本旣得自賔之傳自子瞻是子瞻克見其全子由亦得縱觀子瞻子由又不應爲是言也杜子美詩有曰陳倉石鼓久已訛韋蘇州詩有曰風雨缺譌苔蘚而韓吏部歌曰公從何處得紙本毫髮盡備無差訛又曰年深豈免有缺畫則石鼓在唐時已無全文故吏部見張生之紙本以爲難得也吳立夫詩亦云岐右石鼔天下觀駱駝載歸石盡爛夫以唐宋元人未見其全者用修獨得見之此陸文裕亦不敢信由石鼓而推之用修他所攷證吾亦不能已於疑無惑乎陳晦伯有正楊一編矣

跋漢五鳳二年甎字

右漢五鳳二年甎一凷嵌曲阜孔子廟庭前殿東壁書以篆文一行志塼埴之歲月從有金髙徳裔題跋西京陶旊之式存於今者惟此爾東京則有建武二十八年北宮衛令邯君千秋之宅甎亦作篆書其餘載於洪氏所紀者有永平八年甎一建初三年汝伯寧甎一七年曹叔文甎一元和三年謝君墓甎一永初元年景師甎一其文皆隸書也或云萬歲捨大利善或云千萬歲署捨子孫貴昌未央大吉或云大吉陽宜侯王蓋東京人尙讖緯民間造宅墓爭作吉祥之語與西京不侔矣

會稽山禹廟窆石題字跋

黃岡張編修視學兩浙按部於越拓會稽山禹穴窆石題字見寄請予審定其文予考窆石之制不載於聶崇義三禮圖惟周官冢人之職及竁共喪之窆器及窆執斧以涖鄭康成以爲下棺丰碑之屬圖經禹葬於會稽取石爲窆石本無字迨漢永建元年五月始有題字刻於石此王厚之復齋碑錄定以爲漢刻殆不誣矣石崇五尺在今禹廟東南小阜覆之以亭相傳千夫不能撼及歲在乙酉有力士拔之石中斷部下健兒疊相助乃拔陷地才扶寸爾土人塗之以漆仍立故處載考古之者下棺用窆蓋在用碑之前碑有銘而窆無銘驗其文乃東漢遺字趙氏金石錄目曰窆石銘誤也噫谷林之陽蒼梧之野已無陳迹可求而岣嶁有碑啟母廟有闕會稽有窆石益以徵神禹明徳之逺也夫康熙己卯夏日書

漢開母廟石闕銘跋

右開母廟石闕銘存書三十二行漢避景帝諱攺啟爲開史記啟禹子其母塗山氏之女也尙書娶於塗山屈原天問焉得彼塗山女而通之於臺桑呂覽禹見塗山氏女未之遇而巡省南土女乃歌曰候人兮猗實始作爲南音列女傳美其彊於教誨然則母也賢矣若夫禹化爲熊塗山氏化爲石石破生啟荒誕不經本於墨翟之徒隨巢子至漢流傳斯嵩山母廟南有石闕存焉也闕立於安帝延光二年地誌云是潁川守朱寵造其制累石而成兩觀雙植中不爲門亦有石方數尺上琢樓屋覆蓋如佛寺經幢然武綏宗爲兄造闕用錢十五萬比立碑費十倍之洪氏隸續具圖闕狀顧啟母廟曁少室神道未之及者洪氏主於釋隸而二闕銘皆篆文故爾予友葉井叔宰登封拓以見遺因疏本末於冊尾

漢戚伯著碑跋

右漢戚伯著碑宋嘉祐中宿州浚汴獲之泥沙中是本紙墨皆古色爲退谷孫侍郎收藏殆卽初獲碑時所拓也鄱陽洪氏謂其字畫古怪偏旁增減有不可辧者審視之良然同觀者曲周王顯祚湛求永年申涵光和孟嘉興譚吉舟石

漢魯相乙瑛請置孔廟百石卒史碑跋

魯相乙瑛以孔子廟在闕裏裦成侯四時來祠事已卽去廟有禮器無常人掌領請置百石卒史一人典主守廟元嘉三年司徒吳雄司空趙戒聞於朝詔如瑛言選年四十以上經通一藝者乃舉文學掾孔龢任之按漢書儒林傳郡國置五經百石卒史臣瓉以爲卒史秩百石者劉昭注續漢書百官志引應劭漢官儀河南尹百石卒史二百五十人黃霸傳補左馮翊二百石卒史蓋秩有不同故舉石之多寡別之今本杜佑通典乃譌百石卒史爲百戶吏卒我聞在昔有釋戰國策音義者更雞口作雞屍貽笑藝苑以百石爲百戶是雞尸之類也

漢武梁祠碑跋

右漢從事武梁祠堂畫像傳是唐人拓本舊藏武進唐氏前有提督江河淮海兵馬章後有襄文公順之曁其子鶴徵私印漢自趙岐營壽藏圖晏平仲羊舌叔譽東裏子產延州來季子四象紀之史冊此外如朱浮魯恭李剛魯峻董蒲範皮諸祠墓畫像刻石者匪一惟梁祠人物最多洪適隸續具摹其形古帝王忠臣義士孝子賢婦凡一百六十有二人今是冊存者僅帝王十人孝子四人而已由黃帝至舜圖皆服冕禹手操掘地之器冠頂銳而下卑殆士冠禮郊特牲所雲母追者是覩此可悟聶崇義三禮圖之非桀以人爲車故象坐二人肩背隸續所摹失其眞矣每幅上下四旁有小字分書題識姓名或間作韻語趙明誠稱其字畫遒勁史繩祖謂其筆法精穩可爲楷式觀者但覺墨光可鑑元气渾淪謂爲唐本當不虛也

漢桐柏廟碑跋

右漢桐柏廟碑購之江都市上水經淮水出南陽平氏縣胎簪山東北過桐柏山酈道元謂山南有淮源廟廟前有碑是南陽郭苞立又二碑並是漢延熹中守令所造斯蓋其一矣考歐陽氏集古錄所載碑文中山盧奴君奴下闕一字斯碑云盧奴張君特未詳其名爾其曰春秋宗禜碑作宗奉災異告變作告愬而靈只下碑闕報祐二字中雲從郭君以來廿餘年不復身至集古錄闕其文郭君殆卽苞也獨怪歐陽氏謂其文字斷續而是碑甚完好疑爲後人重摹然流傳於世罕矣

漢婁壽碑跋

右漢南陽處士婁壽碑歐陽氏趙氏洪氏均著於錄其曰儒先生者國人之私諡也易名之典禮官主之太常博士議之廷臣得以駮正之其後但請於朝不考徳行惟爵得諡失制諡之本矣至於私諡多出鄕人門弟子之私極辭肆意末有限量然稽之於古若展禽之諡惠黔婁之諡康降而東漢見諸碑闕者故友易名不盡加以上諡儒先生其一也是冊爲中吳齊女門顧氏所藏𨿽非足本而古意淋漓於楮墨之表予先後見漢碑約三十種老年復覩此幸矣

衡方碑跋

右漢步兵校尉衡方碑在今汶上縣文述其先伊尹在殷號稱阿衡因而氏焉按趙氏金石錄載浚儀令衡立碑亦云出自伊尹合之應劭風俗通無異或云魯公子衡子孫因以爲氏則各有所本也碑以椎拓者少故文從字順可讀康熙乙巳秋九月檇李曹溶潔躬太原傅山靑主長水朱彞尊錫鬯同觀

漢淳於長夏承碑跋

右漢淳於長夏承仲兗碑在今廣平府宋元祐間因治河隄得於土壤中崇禎癸未予年十五隨第六叔父子蕃觀同裏卜氏所藏猶是宋時拓本今爲土人重摹失其眞矣

漢博陵太守孔彪碑跋

右漢博陵太守孔彪碑曲阜石闕多置孔子廟廷獨此碑在林中歐陽子集古錄第云孔君碑惜其名字皆亡趙明誠以爲碑𨿽殘闕名字可識諱彪字元上證以韓勅史晨二碑率錢人姓名是本曩見之於宛平孫侍郎宅文愈斷爛諱及字形模尙存乃治中修闕裏志攺彪爲震都少卿穆遂謂撰志者遺之不知震卽彪字之誤也孫氏所藏漢隸約三十餘種尙有張表衡方夏承王純侯成戚伯著諸碑皆宋時拓本今盡散佚覩此如覿故人又絕類郃陽令曹全筆法此正永叔所云碑石不完者則其字尢佳防哉言也

漢析裏橋郙閣頌跋

右漢武都太守李翕析裏橋郙閣頌碑立於建寧五年同時有黽池五瑞碑五瑞者黃龍白鹿連理木嘉禾甘露及承露人各圖其象摹厓刻之今無存矣洪氏隸釋稱從史字漢徳作頌故吏字子長書之書法太醜疑爲後人攺刋

漢冀州從事張君碑跋

右漢冀州從事張表碑石今不存予所見者宛平孫氏家藏宋搨本也嘗怪六朝文士爲人作碑表志狀每於官閥之下輒爲對偶聲律引他人事比擬令讀者莫曉其生平而斯碑序述全用韻語不意自漢已有作俑者然其書法特在今丗所存諸漢碑上

跋蔡中郎鴻都石經殘字

中郎石經初非三體書法而楊衒之劉芳竇蒙蘇望方匋歐陽棐董逌等皆誤讀範史儒林傳惟張縯謂以三體參校其文而書丹於碑則定爲隸其說獨得之今觀宛平孫氏所藏尙書論語殘字平生積疑爲之頓釋論語書云孝乎惟孝包咸注云孝乎惟孝美大孝之辭今石本乎乃作於然則孝於惟孝友於兄弟施於有政句法正相同也

跋漢華山碑

漢隸凡三種一種方整鴻都石經尹宙魯峻武榮鄭固衡方劉熊白石神君諸碑是已一種流麗韓勅曹全史晨乙瑛張表張遷孔彪孔伷諸碑是已一種奇古夏承戚伯著諸碑是已惟延熹華山碑正變乖合靡所不有兼三者之長當爲漢隸第一品予生平僅見一本漫漶已甚今覩西陂先生所藏文特完好並額具存披覽再三不自禁其驚心動魄也郭香察書字義諸家論說紛紛關中趙孝廉子函以郭香察書配杜遷市石其說近是載考司馬彪續漢書律曆志靈帝熹平四年有太史治歷郎中郭香姓名殆卽察書之人與

溧陽長潘校官碑跋

紹興十三年溧水尉諭仲逺得漢碑於固城湖中驗之則靈帝光和四年溧陽丞尉吏掾爲其長潘校官乾元卓立其出也晚故猶未漫漶辭稱惠我犂蒸犂黎通蒸犂字乃顚倒用之其曰尙旦在昔我君存今蓋以周公太公諭幹擬人非其倫矣

漢白石神君碑跋

右漢白石神君碑在無極縣立石者常山相南陽馮巡元氏令京兆王翊與歐陽氏集古錄所載無極山神廟碑略同文稱神君能致雲雨法施於民則祀之宜也然所云蓋髙者合之無極廟碑特常山一妄男子爾先是光和四年巡詣三公神山請雨神使髙傳言卽與封龍無極共興雲雨賽以白羊髙等遂詣太常索法食越二年具載神君始末上尙書求依無極山爲比卽見聽許蓋斯時巫風方熾爲民牧者宜潛禁於將萌乃巡翊輕信巫言輒代爲之請何與非所云國將亡而聽之神者與碑陰有務城神君李女神甎石神君壁神君名號殆因白石而充類名之者碑建於光和六年是歲妖人張角起矣

漢郃陽令曹全碑跋

萬曆中郃陽縣民掘地得漢曹全碑以其最後出字畫完好漢碑之存於今者莫或過焉按碑文全爲隃麋侯相鳳之孫鳳嘗上書言燒當事得拜金城西部都尉屯龍耆而全以戊部司馬討疏勒又定郭家之亂信不媿其祖矣時人語曰重親致歡曹景完蓋其孝友之性尢人所難能也嗚呼今之爲吏者𨿽遭父母之喪必問其親生與否投牒再三始聽其去而全以同產弟憂得棄官歸以此見漢代風俗之厚其惇孝友若是宜士君子顧惜淸議而自好者不乏也全以禁网隱家巷者七年可以補後漢史黨錮諸人之闕史載疏勒王臣磐爲季父和得所射殺而碑云和徳弒父簒位徳與得文亦不同史稱討疏勒有戊巳司馬曹寛而不曰全又云其後疏勒王連相殺害朝廷亦不能禁而碑云和徳面縛歸死司寇蓋範蔚宗去漢二百餘年傳聞失眞要當以碑爲正也

續題曹全碑後

右予庚戌冬跋尾越二年再至京師從慈仁寺市上買此碑石已中斷完好者且漶漫矣更歷數十年必又嘆此碑爲難得

漢北海相景君碑並陰跋

濟寧州儒學孔子廟門列漢碑五其制各殊北海相景君碑其一也地誌不載何年所立以予考之元天歷間幽州梁有字九思曽奉勅歷河南北錄金石刻三萬餘通上進類其副本爲二百卷曰文海英瀾於濟得漢刻九於泗水中葛邏祿乃賢寄以詩雲泗水中流尋漢刻泰山絕頂得秦碑閱歐陽趙氏著錄斯碑本在任城其移置於學者必天歷間矣碑辭漫漶其陰旁右壁工以不能椎拓辭予畱南池三宿彊令拓之題名有督郵督盜賊議史書佐騎吏吏行義修行午小史豎其云午者不載於續漢書百官志卽趙氏亦不知也廣韻詮丘字稱漢復姓凡四十有四引何承天姓苑漢有司隸校尉水丘岑而斯碑有修行水丘郃營陵人又有修行都昌臺丘暹故午都昌臺丘遷則在四十四姓之外亦足資異聞也已

漢蕩陰令張遷碑跋

右漢蕩陰令張遷碑不著於歐陽氏趙氏洪氏之錄殆後時而出者碑額字體在篆隸之間極其飛動銘書蔽芾棠樹爲沛按堯母祝睦魏元丕三碑其書蔽字略同而芾作沛則此碑所獨也碑陰率錢從事二人守令三人督郵一人故吏三十二人昔賢謂東漢鮮二名者是碑範巨範成韋宣而外自韋叔珍下皆二名或書其字然邪南濠都氏金薤琳瑯少碑陰不若此本之完好

漢酸棗令劉熊碑跋

右漢酸棗令廣陵劉熊孟陽碑上元鄭簠汝器所藏碑文全泐存字不及百名筆法奇古汝器以爲絕品碑在唐時王建已雲風雨消磨絕妙辭至於今宜其不可辧識矣碑後摭謡言作詩三章其二曰有父子然後有君臣理財正辭束帛戔戔以三言五言繼以四言足以見文律之古乃洪氏隸釋誚其難以謂之絕妙辭斯亦拘方之見矣

漢泰山都尉孔宙碑跋

漢泰山都尉孔宙碑在曲阜縣孔子廟庭大中大夫融之父也裴松之注魏志引司馬彪續漢書亦作宙又韓勅碑陰出私錢數列郎中魯孔宙季將千當以碑爲據而後漢書融列傳作伷考宙卒於靈帝熹平四年而伷於獻帝初平元年拜豫州刺史籍本陳畱字公緒別是一人竊疑範史不應紕謬若是或發雕時爲妄人所更後學遂信而不疑也

書韓勅孔廟前後二碑並陰足本

闕裏孔子廟庭漢魯相韓勅叔節建碑二前碑紀造禮器後碑以志修廟謁墓碑陰兩側均有題名金陵鄭簠汝器相其陷文深淺手搨以歸勝工人椎拓者百倍汝器以予於金石之文有同好也逺遺書寄予乃取題名之參錯不齊者齊之裝界成冊思夫孔子旣沒褒崇之典歷代有之世本王侯大夫莫不有宗譜族牒聖人之後獨無聞焉厥後仙源宗子珍扈宋南渡金源立別子爲祖嘉熙𨿽仍錫文逺以爵而授之田裏俾居三衢宋之亡也忽焉元人思復立大宗而宗子辭不受能以禮讓是人之所難也以予所見明嘉靖中孔門僉載一書先聖六十一代孫承徳郎魯府審理正幹所撰有世表有宗系圖其於三衢一支棄而不錄奠系世辧昭穆者宜如是乎可爲長太息也矣勅前後碑陰載孔氏苖裔有褒成侯損建壽禦史翊元世東海郎中防定伯豫州從事方廣平故從事樹君徳朝升髙守廟百石卒史恢聖文文學百石芝徳英故督郵承伯序賴元夏進幼達相史誧仲助術子佑贊元賔曜仲雅遵公孫旭連壽番安世太尉掾凱仲悌處士徵子舉巡百男憲仲則泛漢光凡二十三人而後碑稱碑系孔從事所立殆方也伏念聖人之後有賢子孫攺修闕裏志孔門僉載則宗子支子之流派及書名史冊碑碣者具書之惟非其族必去非聖人之言必削之庶乎其可已

郎中鄭固碑跋

己酉之春泊舟任城南池之南步入州學見儀門旁列漢碑五左二右三郎中鄭君固碑其一也碑文全漫漶不可辧識捨之去明年冬同昆山顧寧人嘉定陸翼王觀北平孫侍郎藏本文有逡遁字寧人謂是逡巡之異文退而引三禮注以証之且博稽晏子春秋作巡遁漢書作逡循莊子作蹲循靈樞經亢倉子作遵循又謂逡遁之異文筆之金石文字記以予考之集韻逡遁�三字牽連書之均七倫切音義則一說文釋辵字云乍行乍止也遁字𨿽音徒困切而配之以辵當讀如足縮縮如有循之循以爲假借則可不得謂之異文矣寧人作音論惜集韻不存未知是書尙存天地間故於諸書疑義未盡晰爾

書王純碑後

冀州刺史王純碑婁彥發漢隸字源謂在鄆州中都縣立於延熹四年冬十二月而酈善長以純爲紛以延熹爲中平蓋未嘗親至其所而傳聞之誤也歲在丁未同譚七舍人兄舟石觀於北平孫侍郎硯山書屋宋拓本也碑陰門生百九十三人姓字不具者六數略如之按漢人書名必具名字此碑自馮定伯而下悉字而不名與太尉楊震髙陽令楊著儒先生婁壽三碑相同亦門生之變例也

跋竹邑侯相張壽殘碑

竹邑侯相張壽殘碑在兗州城武縣立於漢建寧元年五月土人截作後人碑趺所存約二百字竹邑侯者彭城靖王恭之子阿奴明帝永初六年封見熊方後漢書同姓諸王年表

金鄕守長侯君碑跋

金鄕守長侯君諱成字伯盛山陽防東人文稱侯公之後以平國君更安國君又則鄕哀侯霸其子昱徙封阿陵而謂霸封於陵歐陽氏趙氏已正其譌矣碑末書夫人以延熹七年疾終蓋祔葬者竊思東京碑版之文莫多於蔡邕今集中碑銘頌贊誄辭靈表神誥男女各異其篇目疑東京之俗夫婦同穴者寡故廣漢屬國侯李翊曁夫人臧其墓並在渠州各自井槨樹碑可以槪其餘矣終漢之世侯君而外夫婦合葬僅有郎中馬江並書夫人冤句曹氏祔焉此潘昂霄金石例王行墓銘舉例未發其凡者也

漢丹水丞陳宣碑跋

明成化中內鄕縣髙岸崩土人得古碑一乃漢丹水丞陳宣紀功碑文稱宣字彥成汝南新陽人丞相曲逆侯裔宙去戶牖遷淮漢間傳歐陽尙書仕郡歷主簿督郵除項都卿補臨縣永壽三年七月洪水盛多田荒蕪民失水利卿單騎經營復修古迹旬月而成長流投注漑田二十餘頃於是疁民胡訪等欲報靡由登山伐石建立全碑甄記鴻惠後附銘二章建於建寧四年五月是碑儲藏家鮮有著錄者惟邑人李蓘曽載於丹浦款言康熙庚戌冬觀於宛平孫氏蓋耳伯先生曽知祥符縣事得之

跋漢司隸校尉魯君碑

右魯君碑熹平二年四月立隸書額穿其中文一十七行本在金鄕山墓側趙徳甫撰金石錄時已輦置任城縣學至今存焉相傳是蔡中郎書惜其文不入集中石久崩剝僅識其百一而已

執金吾丞武君碑跋

武君榮碑在濟寧州學儀門漢制執金吾一人丞一人月三繞行宮外戒司非常水火之事秩六百石緹騎二百人輿服導從光滿道路光武嘗嘆曰仕宦當作執金吾而樂府古歌辭稱陛下三萬歲臣至執金吾蓋中興以後官不常置榮之本末惜碑文已漫滅年月無考僅存其廓落焉爾

書尹宙碑後

尹宙碑土中晚出文字尙完結體遒勁猶存篆籀之遺是本煙楮悉舊對之如百年前物尢爲盡善太原傅山靑主藏檇李曹溶潔躬審定朱彞尊鬯書康熙乙巳秋八月

滕縣秦君碑跋

兗州滕縣東四十里馬山古城址有滕君碑出自土中無歲月可考滕君亦無名字銘辭四言音韻參雜其云系出睪睪與嶧通知爲滕人云爲政崇博三年有成蓋出而仕者末云丹書刻石垂示後昆以此知刊石書丹實始於漢其來古矣

曝書亭集卷四十七

欽定四庫全書

曝書亭集卷四十八

翰林院檢討朱彞尊撰

跋【七】

魏封孔羨宗聖侯碑跋

右魏封孔羨碑在今闕裏孔子廟庭相傳其文爲陳思王植所作而梁鵠書之著於圖經假有好事者采之入思王集其誰曰不宜鄱陽洪氏以是碑文稱黃初元年而魏志作二年正月詔以議郎孔羨爲宗聖侯奉孔子祀謂誤在史考魏王受禪在漢延康元年十一月旣升壇卽阼事訖攺延康爲黃初而碑辭敍黃初元年大魏受命應歷數以攺物秩羣祀於無文旣乃緝熙聖緒昭顯上世追在三代三恪之禮兼紹宣尼襃成之後以魯縣百戶命孔子廿一丗孫羨爲宗聖侯制詔三公云云原受禪之始歲且將終碑有旣乃之文則下詔在明年二月史未必誤若章懷太子注孔僖傳以宗聖爲崇聖斯則誤矣

尙書宣示帖跋

古文造自倉頡篆創自史籀破自李斯隸始程邈八分肇王次仲章艸原於史遊行書起劉徳升飛白擅蔡邕艸變於張伯英唐張懷瓘言之詳矣獨於眞書不舉作者姓氏蓋以隸爲眞也然洪適以八分稱隸學者未嘗議其非不得舉隸而遂遺眞書也鐘太傅八分有受禪碑餘多眞書王丞相導愛之以尙書宣示帖衣帶過江今之傳本出於王內史所臨而奏捷墓田薦季直諸帖均爲世重王僧防賞其婉媚盡妙陶景許以絕倫庾肩吾品其天然第一顧魏志本傳無片言及其善書何與竊疑漢代無眞書工之自太傅始當時楷法𨿽精章奏之外未大行於世迨晉帝王方用正書見於竇臮注述書賦而衞夫人圖筆陣有眞書去筆頭二寸一分之語然則眞書當別標一目未可牽混入隸之一門也書以示兒子【昆田】時康熙癸酉夏六月

跋吳寶鼎甎字

康熙四年吳之村民於小防嶺掘地得甎二識云大吳寶鼎二年歲在丁亥作一十有一字蓋孫皓時紀元通鑑晉泰始三年也面有螭文知非民間物考是年六月皓起昭明宮方五百丈二千石以下皆自入山督攝伐木一時塼埴之工陶旊交作或分命吳郡助其役理有然者甎之爲用古人取材必精故羽陽銅雀香姜之瓦皆可制硯而是甎相之理觕質暴若似乎火气不交垺不孰者殆爲圬者所棄流轉民間未可知也二甎爲顧秀才肇敏所得分其一贈予予旣搨孔廟五鳳二年甎又從候官林氏摹甘泉瓦合此裝池作冊因濡筆識之歲在壬午又六月寓慧慶寺書

吳天璽紀功碑跋

吳天璽元年紀功碑亦名天發神讖舊在巖山段石岡山謙之丹陽記巖山東有大碣石長二丈折爲三段今其石移置學捨中累之髙止數尺謙之蓋神其說爾碑文倒置錯誤不可讀今依祥符周在浚雪客考定裝潢之相傳文出華覈予爲雪客撰碑考序已辧其非矣觀其字在篆隸之間𨿽古而近拙亦未必定出於皇象手迹也金陵瑣事謂是蘇建書不知何據

晉汲縣齊太公二碑跋

汲縣古朝歌地相傳師尙父舊居也遺碑一表一表在縣治西南隅晉武帝太康十年三月尙父裔孫範陽盧無忌來爲汲令刻石碑在縣西北三十里廟中北魏孝靜帝武定八年四月立石司農卿穆子容正書按李白詩云朝歌屠叟辭棘津八十西來釣渭濵而韓嬰詩外傳稱文王舉太公時公年七十二與李詩不合無忌表曰康王六年齊太公望卒按尙書顧命有齊侯呂伋文則汲已嗣公爲侯非卒於康王時也然則金石之文亦有不足信者

晉平西將軍周孝侯碑跋

宜興縣周孝侯碑相傳平原內史陸士衡撰文會稽內史王逸少書孝侯戰沒而碑辭云元康九年舊疾增加奄捐館捨乖謬已甚然書法亦不惡但假逸少之名是爲不知量矣末題元和六年歲辛卯十一月承奉郎守義興縣令陳從諫重樹疑文字皆此君僞托爾

宋搨黃庭經跋

褚登善於西堂錄右軍書目正書止樂毅論黃庭經東方朔贊三種而已此外太史箴大雅吟不傳遺敎經譌闕過半樂毅論亦亡其一角惟黃庭獨完宋人謂其不類疑後世依仿爲之然登善著錄其爲右軍書信矣予嘗論周公孔子之文屈原之楚辭篇各異體不成一家之言右軍於書亦若是也曇壤換鵝之後傳刻者眾漸失其眞佳本難得斯於謹束中審視之離橫逸生面畢露殆汴京名手所鋟亦名手所拓洵銘心絕品也已

開皇蘭亭本跋

王逸少書惟禊帖摹本最多南渡內府所藏凡一百一十七本賈師憲竄逐朝廷命王孟孫簿錄其家石刻蘭亭八千匣今陶九成所載目錄唐以前本無聞焉玆冊爲爛谿潘氏家藏序後具書開皇十三年歲次壬子十月摹勒上石髙熲監刻一十九字觀者或疑之按桑澤卿博議載有智永臨本蓋永師本逸少七世孫傳其家法學書永欣寺閣梯桄不下者四十年其勤苦若是且於陳天嘉中繭紙眞迹曽歸之宜其筆精墨妙過於趙韓馮葛數子也明胡祭酒若思亦云永嘉本是智永臨寫宋紹興間太守程邁刻置郡齋末有孫興公後序是唐幹封三年僧懷仁集書斯言先後符合竊疑是冊卽永師所臨至煬帝時又有大業石本見周公謹雲煙過眼錄然則禊帖流傳隋代已有二本考古之君子可以釋其疑已

跋蘭亭殘石拓本

蘭亭殘石不知勒自何方後半多闕蓋肥本也禊帖肥痩攸殊褚廷晦本肥張景元本痩歐陽行本本痩石熙明本肥釋懷仁本前痩後肥王順伯主肥尢延之主痩黃魯直取肥不剰肉痩不露骨斯執中之論與大都書家率以痩本爲貴相傳宣和中拓定武本疊匱金三紙加氈椎拓之故下肥上痩若是則在下者方不失眞安見肥者之不如痩乎魯直又云東坡道人少日學蘭亭故其書姿媚知言哉今觀殘石東坡書法絕與相類殆原出於肥本者也帖今亦藏爛谿潘氏竹垞老人書

跋蘭亭定武本

蘭亭繭紙旣入昭陵書家之論以定武本爲第一熙寧間納諸禁中或云此石亦殉裕陵則是人間不合有是本矣按歐陽永叔集古錄謂定武二民家各有一石較之纖毫無異然則定武原有二本也相傳趙子固覆舟於嘉興疾呼蘭亭在否舟人負以出子固大書云性命可輕此寶難得好事者目爲佳話又子昂仕元子固不仕其弟過之行後拂塵於坐以予觀袁伯長跋禊帖稱子固死帖入賈相家賈敗籍於官有官印然則子固卒於宋未亡之前伯長所云蓋不誣矣玆來柘湖覩定武本則未知孫次公所納石與抑薛向所藏石與要之肥痩適中努啄生動勝於他本因以所聞述之

國子監石本蘭亭跋

書至右軍入聖右軍書至蘭亭而變化無方後人評品以定武本爲最歐陽率更所臨也流傳有玉有石有棠棃版字有闊行有斲損有肥有痩有始肥終痩各本不同相傳石晉廣運中契丹輦歸棄之中道而榮次新言宋定國使金雲在中京中京遼之南京金海陵攺爲中都卽燕京也吾鄕沈先輩虎臣撰野獲編云萬曆乙酉丙戌間北雍治地得禊帖行款肥痩與定武本略同識者疑是廣運所棄石時長洲韓公存良官國子祭酒拓數百本遺友朋合之次新所述或卽薛氏摹勒未可定爾

姜氏蘭亭二本跋

右禊帖二石藏姜編修西溟家皆痩本也世之論禊帖者必準於定武審其譜系等差之洪景盧有云碑刻不必問所從來但以書之工拙爲斷予嘗嘆爲知言二本側掠努趯不爲成規所拘極其飛動宜西溟心慕手追愛翫而不釋也西溟拓以贈予前後鈐以私印蓋不輕以予人云

蘭亭神龍本跋

評禊帖者十九多推定武獨陳長方謂唐人摹本非定武石刻所能及是本有神龍半印正唐人摹本也墨迹存項子京天籟閣分授其子徳鋟諸石康熙壬子夏予購得之經熙寧元丰諸賢審定元人賞識略同比於痩本差肥然抑揚得所骨力相稱假令孫莘老見之定移入墨妙亭子

晉王大令保母甎志宋搨本跋

昆山徐尙書原一初得王子敬保母甎志予往觀焉驗是宋嘉泰間拓本經羣賢鑑定鄱陽姜堯章尢賞之連書十一跋於後尙書以晉石墨難得出白金十鎰易之是日同觀者慈谿姜宸英西溟晉江黃虞稷兪邰秀水沈廷文元衡也志出於嘉泰壬戌錢淸王畿獲之會稽山樵樵人獲之黃閍興寧中保母地也按保母之名見禮內則鄭司農謂安其居處者儀禮喪服緦麻三月爲乳母子夏傳曰何以緦也以名服也鄭注以爲飬子者有它故賤者代之慈已蓋慈母必父之妾保母乳母以賤者代母或自有所從之夫子敬雲歸王氏匪主右軍而言可知巳黃閍不見於施宿張淏二志爾雅閍謂之門閍祊同廟門亦巷門也甎出土時已斷爲四歸於畿又斷爲五合而搨之宜有裂紋而仍若不斷者信夫搨手之良非今工匠所能及也歸徳安世鳳撰墨林快事詆其字不佳語不倫然堯章精於書法其於禊帖綘帖評騭不爽謂是本有七美與蘭亭序不少異且言必大令自刻傾倒至矣又云有人刻別本以亂眞然則安君所見毋乃別本拙惡者乎予惟堯章之言是信語尙書寶藏之毋爲豪者所奪可爾

梁始興安成二王墓碑跋

康熙辛酉江南試士旣畢爲攝山之遊出郭道經黃城村梁侍中司徒驃騎將軍始興忠武王憺墓在焉王太祖第十一子都督荊湘等六州軍事有惠政州民歌之所云始興王民之爹是已薨於普通三年碑辭侍中徐勉撰貝義淵書又東北甘家巷梁贈侍中司空安成康王秀墓在焉王太祖第七子以中衞將軍領宗正卿尋都督郢司霍三州軍事遷雍梁等四州軍事亦多惠政天監十七年薨於竟陵歸喪京師故吏譙郡夏侯亶表請立碑詔許之於是名士遊王門者東海王僧孺吳郡陸倕彭城劉孝綽河東裴子野各制其文今存碑二其一全泐惟孝綽一碑結銜石上可辧書之者亦貝義淵也二王同母俱以孝悌聞於時又皆好文安成招劉孝標撰類苑始興降意接士嘗與賔客連榻而坐史臣合傳比於漢之河間東平其葬也兆基匪逺𨿽宰木已盡而麟辟邪贔屓猶存第穹碑將僕勢不能支椎拓之工莫敢措手觀者亦憚於久立也昔歐陽子著集古錄於蕭梁止收智藏法師一碑而此二碑在建康都會之區汴京承平日度石尙堅立顧反遺之何與義淵爵裏未詳廣韻注貝氏不載姓源鄭樵姓氏略於貝氏則引宋登科記有常州貝寶明永嘉方日升補注黃公紹韻會引千家姓韻譜云貝氏望淸河古有貝獨坐晉有術士貝靈該不及義淵羅泌國名紀謂貝氏吳越多此姓本諸左傳郥氏按春秋傳昭公十九年楚子之在蔡也郥陽封人之女奔之生太子建杜預注郥陽蔡邑二十三年傳稱楚太子之母在郥召吳人而啟之冬十月吳太子諸樊入郥杜預注郥郥陽也定公十三年傳稱齊侯衞侯次於垂葭實郥氏杜預注垂葭攺名郥氏髙平鉅野縣西南有郥亭然說文玉篇類篇俱無郥字第有郹字今南北國子監本悉更郹爲郥不典孰甚焉惟唐長安所鐫石經仍作郹字足以正其誤矣予念六代刊石之文南朝更爲難得爰取孝綽文並手摸始興碑殘字書之冊而識其末

茅山許長史舊館碑跋

陶隱居書許長史謐舊館碑拓本觀於爛谿潘氏隱居以工艸隸聞見於史傳嘗與梁武帝論書連章累牘載諸法書要錄袁昂書評謂如吳興小兒形容𨿽未成長而骨體甚駿快竇臮賦則云髙爽密自然排闔今翫是碑筆與手會信昔賢之言不誣碑立於梁普通三年至唐大歷十三年中山劉明素以文字將湮重加洗刻使原碑而在駿快髙爽當更倍此矣

魏魯郡太守張猛龍碑跋

右魏魯郡太守張猛龍碑建自正光三年其得列孔林者以當日有興起學校之功也吾於是乎有感孔子之道若日月然萬物宜無不向照乃或叛而之佛老何與蓋誅賞者治世之權聖人者是非所從出也春秋之作所以誅亂臣賊子者至矣天下之人非者嘗多是者嘗少懼無逃於聖人之誅獨佛老以無所可否之言暢其淸淨寂滅之防爲恆情所樂聞而聖人者亂世之所惡也元魏之俗事佛尢甚斬山以爲窟範金以爲像九層之臺萬金之液竭民力事之及其旣成靡不刊石勒銘以紀功徳斯時也又安知有聖人之道哉猛龍爲西平武公軌八世孫方晉之朝士崇尙莊老獨武公在涼州徵冑子五百人立學校春秋行鄕射禮而猛龍克循祖父之教修聖人之學於舉世不爲之時使講習之音再聞於闕裏噫可傳也予畱大同問拓拔氏故都觀所鑿佛宮穹碑巨碣已無存者而斯碑在孔氏之庭歷千年不壊𨿽更歷千年知莫有徙而去之者此予所爲感也嗚呼爲政之君子可以知所務矣

魏李仲璇修孔子廟碑跋

右曲阜縣修孔子廟碑魏兗州刺史李仲璇撰文並書孝靜帝興和三年十二月立石杏壇之下碑尙完好雜大小篆分隸於正書中蓋自太武始光間初造新字千餘頒之逺邇以爲楷式一時風尙乖別此江著作式所云世易風移文字攺變俗學鄙習炫惑於時者也曩覩太原風峪髙齊時鐫石柱佛經亦多類是斯亦穿鑿失倫矣仲璇魏書有傳自兗州還除將作大匠卒贈驃騎大將軍儀同三司靑州刺史

北齊少林寺碑防

右碑北齊後主武平元年正月立於嵩山少林寺文本正書雜用大小篆八分法北朝碑多類此書家嫌其乖劣然以拙筆見古與後代專逞姿媚者不同也碑後列勸化主邑師邑子都維那忠正北面像主�主多人中有張黃頭馬黃頭按北史遊雅小字黃頭則黃頭命名亦當時習俗然爾�主揆之以義當屬齋字但說文玉篇汗簡等書皆無之吾不敢知也曹上捨仲經好古金石文特裝界爲冊跋其尾焉

宇文周華嶽頌跋

後周華嶽頌立於武帝天和二年在今華陰縣西金天王廟中碑於題後結銜曰使持節驃騎大將軍開府儀同三司大都督司宗治內史臨淄縣開國公萬紐於瑾造此文車騎大將軍儀同三司縣伯大夫趙興郡守白石縣開國男南陽趙文淵字徳本奉勅書萬紐於瑾者唐瑾也爲燕公於謹器重白文帝言瑾學行兼修願與之同姓結爲兄弟文帝乃賜姓萬紐於氏庭羅子孫行弟侄之敬時瑾已位開府矣進爵臨淄縣伯周制封郡縣五等爵者皆加開國授大將軍開府儀同者並加使持節大都督其曰司宗者武帝保定四年更禮部稱司宗也復姓古有之三字姓始於代北魏書官氏志載有勿忸於氏紐作忸勿疑萬字之譌賜此姓者洛陽則於謹猗氏則樊深匪特唐瑾也文淵於大統十年追論立義功封白石縣男邑二百戶遷縣伯下大夫加儀同三司天和元年露寢成以題牓功增邑二百戶北史更淵曰深避唐髙祖諱也史稱其楷隸雅有鐘王之則今觀是碑殆非虛譽云

後周幽州刺史贈少保豆盧恩碑跋

右周少保豆盧恩碑康熙歲戊子觀於稼堂潘氏書屋恩本前燕支庶姓慕容氏與兄同州刺史封楚國公贈太保寧先後立功碑云恩字永恩北史後周書俱闕其名止書其字永恩附見寧傳惜也後幅漫漶不能卒讀矣宇文建國用蘇綽盧辯輩議禮諡法不輕假人卽宗子維藩弗隱惡徳如晉公護曰蕩齊王憲曰煬衞王直畢王賢曰刺趙王招曰僣陳王純曰惑越王盛曰野代王達曰奰紀王康曰厲而豆盧兄弟或易名以昭或易名以敬誠厚幸矣稼堂曰昭乎哉予之言也曷書之於是乎書

眞定府龍藏寺隋碑跋

眞定府治東龍興寺隋龍藏寺故址也寺剙於開皇六年恆州刺史鄂國公金城王孝立石齊開府長兼行防軍九門張公禮撰文恆州齊亡後入於周周又亡入於隋而公禮仍書齊官君子不忘其故國於稱名見之矣流傳宋太祖曽幸其地寺重建於幹徳元年龍興之額所由更也然歐陽子著集古錄稱龍藏寺已廢遺碑在常山府署之門則嘉祐間碑猶在寺外也今入門有殿殿北閣五層廣九楹崇十有三丈中奉觀世音像髙七丈三尺臂四十有二土人目爲大佛寺碑亦具存而終南山釋道宣撰神州寺塔錄鋪敍佛像顧不及焉何哉若夫隋之碑存於今者寡矣裝界而藏諸也可

題僞刻李衞公告西嶽文

王侯將相時至則居之𨿽豪傑之士不能預信於平日也劉季起沛上眾推擇可爲沛令者蕭曹等皆文吏自愛恐事不就盡讓季當其時安能必後之相季封鄼平陽哉劉伯溫羈管紹興感憤至欲自殺又嘗爲石抹宜孫所用初未有佐命之思而或謂其在西湖望見云物曰後十年有帝者出吾當佐之殆妄也世傳李衞公未遇爲文告西嶽神意在取天下次則擇主而仕若微時預以帝王自許者然考之史衞公初仕隋爲殿內直長尋爲馬邑丞唐髙祖擊突厥衞公察其有非常志乃自鎖上急變新舊唐書所載略同可謂不知天命之尢者亦安得於未遇時逆知爲唐佐命出入將相乎其事𨿽見李肇國史補而告文不知何人所作其云斬大王之頭焚其廟宇此豈衞公之言昧者從而刻之石按歐陽趙氏所錄皆無之蓋近代僞者爲之眞妄男子也

潘氏家藏晉唐小楷冊跋

右晉唐小楷一十六種共一冊舊藏新安畢侍郎懋康家吾友潘次耕得之出以見示次耕博訪金石文一一裝界得此遂爲翠墨之冠審視再三字比近時摹勒者差小又紙墨一色竊疑淳化帖外如大觀淳熙潭絳鼎汝等帖足本已亡侍郎偶得其一爾然楷法已略備試用張懷瓘法估之不啻直千緡也

曝書亭卷四十八

欽定四庫全書

曝書亭集卷四十九

翰林院檢討朱彞尊撰

唐太宗晉祠碑銘跋

唐太宗自晉祠興師定天下貞觀二十一年七月禦制碑文及銘勒石於叔虞祠東隅碑陰列長孫無忌蕭瑀李勣張亮李道宗楊師道馬周銜名後人覆之以亭而庸工以字畫上石稍淺遂刻而深之帝嘗自述作書之法惟求骨力骨力旣得形勢自生不意爲庸工攺鑿而骨力形勢俱失矣予嘗五至祠下輒摩挲是碑覽古興懷集少陵野老詩句文章千古事社稷一戎衣書於亭柱冨平李因篤子徳見而賞其工因遺書與予定交於其歸也拓銘一本贈之而書其後

聖教序跋

鐘山紀檗子客於燕壬子八月過其寓齋觀宋搨聖教序舊爲吾裏項子京家蔵上有張澂跋尾澂字如瑩建炎中官尙書右丞周益公稱其馳聲翰墨位望旣崇人欲其尺牘不可得今觀其書法果入格且嘆此冊紙墨絕妙當知爲南渡以前物矣子京蓄書畫甲天下卷尾必估其價析產時按所書以遺諸子見者以爲不爽銖兩焉甲寅春檗子俶裝南還相對潞河酒防索予題識復以他本較其鉤畫要未若此本之善

唐騎都尉李君碑跋

同裏曹生仲經嗜金石文手拓同州李君碑示予紙墨精善對之眼明碑未詳書者姓氏觀其峻利秀逸非王知敬殷仲容不能造詣及此李君諱文字緯東漢以後字必以兩字稱一字者罕矣載於唐書房齡字喬顏師古字籀李眾字師李琇字琇張巡字巡郭曜字曜宇文審字審李恢字祚李條字堅竇思仁字恕張義方字儀此外不多見也

唐郭君碑跋

右郭君碑在汾陽縣北七十里予於丙午秋經郭社村行溝中仰見土岡之上碑額微露環岡數里乃登讀其文皆駢儷語首二行剝裂君之名字門世與撰文者皆闕焉其知爲郭君者借有額存也碑立於幹封二年中有云揮霜鉞而斬老生蓋從太宗攻霍邑者按舊唐書宋老生棄馬投塹甲士斬之新唐書則稱爲劉基所殺溫大雅創業起居注又云老生攀繩上城軍頭盧君諤所部人跳躍及而斬之世咸不知揮刃者之爲郭君而君之名以石裂終不傳可惜也

跋唐明徵君碑

上元縣攝山佛寺明徵君碑其文唐髙宗禦制書之者髙正臣也碑立於上元三年徵君者蕭梁處士山賓寺其故宅髙宗以山賓來孫崇儼入閣供奉特爲撰文勒之於石石至今猶完好嵗在辛酉十月予與金陵鄭簠嘗熟王翚嘉興周篔平湖曹彥樞曁予弟彞玠同遊是山畱信宿各搨一通以歸

唐龍門奉先寺盧捨那像龕記跋

水經伊水出南陽縣西東北過陸渾縣南又東北過伊闕酈道元注昔大禹疏以通水兩山相對望之若闕春秋之闕塞是也韋應物詩鑿山導伊流中斷若天闕而司馬君實之言曰龍門伊闕天所爲非山橫其前水壅其流禹始鑿之然後通也斯言其信矣夫山有八寺其一曰奉先像建自咸亨三年而以調露二年賜額蓋闕去洛陽二十五里而近兩岸洞龕佛像累千合夾侍坐立者幾盈萬此杜少陵詩所雲气色皇居近金銀佛寺開也碑闕書者姓名或云袁元哲竢考正續書之康熙戊子竹垞八十翁彞尊識

跋石淙碑

右唐武后夏日遊石淙詩並序羣臣和者一十六人河東薛曜正書久視元年五月刊於平樂澗之北崖斯遊也新舊唐書本紀均未之書計敏夫唐詩紀事亦不載僅見之趙明誠金石錄及樓大防集而已予友葉封井叔知登封縣事撰嵩陽石刻志始著於錄顧刪去九首覽者不無憾其闕漏康熙己夘九日獲披全文碑尙完好漫漶僅三字惟張易之昌宗姓名爲人擊去然猶可辧識也井叔曩語予澗壁面水必穴崖棧木乃可摹拓故儲藏家罕有之予性嗜金石文以其可證國史之謬而昔賢題詠往往出於載紀之外若賈竦華嶽詩李夐恆嶽詩任要韋洪岱嶽觀白蝙蝠詩三衢石橋寺李諲古風臨朐馮氏詩紀海鹽胡氏唐音統簽泰興季氏全唐詩集皆略而不收斯碑亦棄不錄世遂莫知睿宗及狄梁公之有詩傳於今予因爲跋其尾

跋唐博城令祭嶽詩

右唐博城馬令詩在岱嶽觀碑之東側面其名剝蝕題曰勅使麻先生者按今觀中有防碑其西一碑北面第二層有久視二年記文稱神都靑元觀主麻慈力親承聖防賫龍璧禦詞繒帛香等物詣此齋醮卽其人也神都卽東都故詩中有伊水嵩巖之句�蓋金輪十三字之一音義未詳亡友顧炎武寧人吳任臣志伊均疑爲應字想當然矣

唐張長史郎官石記跋

張長史以艸聖名正書傳者絕少而墨藪九品書人列之上上良以其正書不易得也郎官石記舊本存王太傅濟之家後王元美敬美疊相蔵弆三公各有題識董尙書思白摹而勒之戲鴻堂帖謂海內止有一本蓋以絕品目之矣相傳是冊乃唐人所拓疑未必然龔明之中吳紀聞云唐郎官題名碑承平時在學捨中堂之後兵火後不復存長史蘇人故立碑於此按郎官題名宜在長安其刻石存蘇州學捨者吳人鄕曲之情爾此必淳熙以前所搨無疑康熙乙酉六月觀於商邱宋公節使之廨

開元太山銘跋

莊周稱易姓而王封太山者七十二家勒石千八百餘處歷千萬禩而石防玉牒後人莫得見其形兆果明神爲之守防邪祖龍肇始立碑久已埽迹兩漢迄唐間世一修時邁之典開元天子允文武百寮之請於十三年冬十一月式遵故實有事於太山詔中書令張說右散騎常侍徐堅太常少卿韋縚祕書少監康子元國子博士侯行果於集賢書院撰儀注己丑日南至法駕詣山下禦馬以登行升中之禮天子制紀太山銘親札勒於山頂之石以十四年九月丙戌告成於是中書令張說撰封祀壇頌侍中源乾曜撰社首壇頌禮部尙書蘇頲撰朝覲壇頌趙明誠金石錄目載太山銘側有題名三列今已無之而頲頌授梁升卿書刋禦制銘右明有俗吏以忠孝廉節四大字鑱其上頌文毀去者半可憾也碑銘典雅或是燕許手筆而禦書遒勁若怒猊渴驥羈束安閒不比孝經之多肉少骨若唐盡如此何慙漢碑碣乎山髙四千九百丈二尺行旅出於塗者車前馬首仰視略可覩嵗在己酉五宿玆山之麓未克叩天關陟環道手摸其文詢之野老必架木緣縆而上然後椎拓可施又山髙多風兼慮日曝紙幅易裂若是其難也曩者先後裝界三本悉爲好事者所奪己丑夏同裏沈秀才【翼】能分書獲此本於白下𨿽有闕文乃百年以前舊搨爰審定而書其本末於冊尾銘書隨作隨書繹繹作奕奕有曰自今而後儆乃在位將多於前功而毖彼後患豈意天寶之亂近在目前也乎是嵗六月丁未舟發江都阻風洲渡口書

唐封北嶽神碑跋

唐天寶七載封北嶽神爲安天王是時祿山近在肘腋安天王之名得毋爲之兆乎碑辭李荃撰其陰則康傑文書以八分者戴千齡也筆法淳古逺在韓擇木蔡有鄰梁升卿張庭珪史惟則諸家之上乃盛熙明攷書法獨遺之何與

唐崇仁寺陀羅尼石幢記跋

西安府崇仁寺陀羅尼石幢唐天寶七載五月建張少悌書所題職名有駕出長上扶車長上按唐制兵部尙書選驍勇材藝可爲統領者拔其尢令宿衛目曰諸色長上有一日上兩日下者有五日上十日下者若長人長上取形軀六尺六寸以上者充之則每日隨仗下隸左右監門衞者也又有直長長上長孫溫充尙儀直長李嗣福充監門直長李善充尙輦直長上周先孝充左羽林軍長上見於新書宰相世系表外河渠署有長上漁師此云駕出扶車殆皆宿衞士矣少悌筆法娟秀稼堂是本尢佳因摭六典新舊書識其末康熙四十有七年二月壬寅朱彞尊題時年八十

書唐蘇祕監小洞庭二碑後

天寶十三載七月扶風蘇源明守東平時濟陽有河隄之役太守李倰虞夫役不均於是濮陽守崔季重魯郡守李藺濟南守田琦胥防於東平源明議廢濟陽以盧東阿歸東平平陰長淸歸濟南陽谷歸濮陽旣而縣乃不割郡亦仍舊見源明所作詩序而劉昫地理誌稱天寶十三載廢濟州將毋國史傳聞或失其實與迨明年祿山作逆則源明已徵入爲國子司業此杜甫八哀詩有一麾出守還黃屋朔風捲之句也當五太守防集源明特字渦泊曰小洞庭亭曰洄源至太和中天平節度使令狐楚以二詩立石題云自源明迄楚爲時僅八十年洄源亭渦泊已迷其處矣聞是碑尙存惜儲蔵金石文字者多不著於錄也

唐憫忠寺寶塔頌跋

右憫忠寺寶塔其文張不矜撰蘇靈芝書建自唐至徳二載碑稱禦史大夫史思明奉爲大唐光天大聖文武孝感皇帝敬無垢淨光寶塔頌宛平孫侍郎耳伯著春明夢餘錄謂碑建於思明初歸附之時而昆山顧處士寧人撰金石文字記稱嘗偕鄞人萬貞一觀是碑其文陷處類磨治再刻以爲思明復叛之後磨去及思明誅此地歸唐後人所重刻者今年冬遇貞一於諸城李渭淸所遂同往觀焉碑首範陽郡三字史思明三字次行大唐等十二字文中維唐紹統及彼命啟與禪虞又東宅四水西都八川曁唐祚字至徳二載字其文深陷然書法實出一人始悟侍郎處士所云猶未爲定論也考思明之降在至徳二載十二月至明年正月肅宗始加尊號二月乃赦天下攺元碑旣建於二載十一月不應預書尊號又思明初附肅宗授以歸義王範陽節度使若碑建於降後宜大書王爵不當只稱禦史大夫則是碑之建蓋在思明未降唐之先範陽郡三字其初本二字祿山僭稱範陽爲東都必東都也大唐一行其初必祿山父子僞號文中唐字其初必燕字而至徳二載其初必祿山父子僭號之年無疑載攷安慶緒襲位賜思明姓安名榮國迨旣降附復更舊名因命靈芝攺書者爾碑文以左爲前寧人謂書丹於石之故疑從祿山俗尙未可定也不矜與判官耿仁智同僚思明之將復叛也表請誅李光弼不矜實爲起艸辭曰陛下不爲臣誅光弼臣當自引兵就太原誅之及將入函爲仁智削去思明知之遂執二人仁智死不矜度難獨免可知已當日思明降而復叛旣誅之後唐人見其碑踣之惟恐不力安有反勒其名於石者乎此又事之所必無也貞一聞予言作而曰有是哉於是人摹一本予爲攷其始末書於後

蘇靈芝易州鐡像頌跋

蘇靈芝書予所見者幽州憫忠寺寶塔頌及是碑而已今其石漸泐飛動之致已失遂不堪與李北海對壘此宋人搨本精采具存董尙書稱其遒密宜矣冊舊蔵曹氏古林康熙壬子春忽見於花南水北之亭正如久別故人相對古林金石表儲蔵秦漢以來至五代十國凡七百本近已散失斯碑獨爲識者所得幸矣

唐禦史臺精舍記並碑陰題名跋

唐自貞觀中李幹祐爲禦史大夫別置臺獄囚當訊就近拘系之其漸也侍禦史東西推監察禦史糾視刑獄各禁其囚迨武后時來俊臣侯思正皆爲禦史制獄之外臺獄圜扉恆滿崔隱甫總臺務言於朝掘去於是旁列精舍以釋典懺之崔湜爲文梁升卿書以八分開元十一年勒諸石碑陰列侍禦史殿中侍禦史監察禦史並內供奉銜題名僅盧懷愼崔湜陸景初三人亦升卿分書自懷愼以下正書百二十二人侍禦史也自湜以下正書百八十四人殿中侍禦史也自景初以下正書三百四十七人監察禦史也碑額又有天寶元載以後侍禦史知雜侍禦史監察禦史共五十人而碑之左右椎拓不及焉中有薛偘偘者二名重文碑凡三見此唐一代所僅有也升卿自監察禦史歷殿中侍禦史遷侍禦史再遷太子右庶子

唐儲潭廟裴諝喜雨詩碑跋

贑州儲潭廟唐碑二載陳思寶刻叢編予屬友人訪求謁廟下者輒云無有康熙壬申十有一月泊舟於潭獲諸儀門之右其陽裴諝詩其陰裴氏族子題名記事後十年吳江張吉士尙瑗出知興國縣事乃拓諝詩見貽惜其陰面壁工人不知響搨然胡氏統簽季氏全唐詩諝作皆無之叢編所載諸道石刻其中唐人詩尙多惜無好事若張君爲予博訪而摹拓之也諝字士明洛陽人尙書寛子仕至兵部侍郎舊史有傳

五經文字跋

唐大歷十年有司上言經典不正取捨莫準乃詔儒官校定經本送尙書省並國子司業張參辧齊魯之音考古今之字詳定五經書於論堂東西廂之壁論堂者太學孔子廟西之夏屋也見舒元輿問國學記其初塗之以土而已太和間祭酒齊曍司業韋公肅易之以堅木擇國子通書法者繕冩而懸諸堂禮部郎劉禹錫爲作記當時塲屋至發題以試士文苑英華載有王履貞賦其略曰置六經於屋壁作羣儒之鏡又云一人作則京國儀型光我廊廟異彼丹靑其推詡若此是書自土塗而木版自木版而刋石字已三易恐非參所書矣以予論之唐人多專攻詩賦畱心經義者寡參獨奉詔與孝廉生顏傳經取疑文互體鉤考而斷決之爲士子楷式爲功匪淺矣故禹錫記稱爲名儒作史者宜以之入儒林傳而舊史新書俱不及焉按孟浩然集有送張參明經舉覲省詩錢起集有送張參及第還家作而郎官石柱題名參曽入司封貟外郎之列蓋參在開元天寶間舉明經至大歷初佐司封郎尋授國子司業者也今其姓名僅一見於宰相世系表一見於藝文志小學類他不詳焉闕事一也參謂讀書不如寫書度其書法必工故當時壁經羣儒奉爲鏡縱不得與儒林之列書家姓氏亦宜載之而書苑書譜書史均未之及闕事二也壁經𨿽無存然參所定五經文字與唐度九經字樣同刻石附九經之後歐陽永叔最嗜金石文字其序集古錄云上自周穆王下更秦漢隋唐五代外至四海九州名山大澤窮厓絕谷荒林破冢神仙鬼物詭怪所傳無不皆有乃獨唐所刻石經錄中跋尾三百九十六篇此獨無有是唐刻石經永叔當日反失於摹搨未免類於昌黎韓子所云掎摭星宿遺羲娥矣闕事三也今諸書皆有雕本獨五經文字九經字樣止有拓本無雕本闕事四也予思漢魏石經旣已湮沒惟唐開成本尙存參書幸附刊於石顧學者束諸髙閣罕有遊目者故具書之

平定州唐李諲妒神頌跋

異哉妒神之有頌也神之號不在祀典見於史傳者唐髙宗將幸汾陽宮並州刺史李衝以道出妒女祠俗云盛服過者必致風雷之災乃發萬人別開禦道知頓使狄仁傑謂天子行風伯雨師淸塵灑道何妒女之害邪遽令罷役然則妒女有祠其來久矣相傳神介之推妹也頌之者誰遊擊將軍上柱國李諲也碑於何所今平定州娘子關也州東有井陘東北有磐石葦澤而斯關以娘子稱殆因神而名之也立碑之嵗大歷十三年也神之行事不見於春秋內外傳其妒也孰傳道之自唐以來祈焉而祝史陳廟焉而膢臘祭此謂有其舉之莫或廢也且夫妒惡徳也宜爲眾所共惡而神乃以是致頌此不虞之譽也井陘西南太原東北妒神之水澹焉黛色興雲致雨侔造化力頌之辭也吾思古人嗜金石文字者多矣考斯碑未著於錄椎而拓之裝界而蔵之古林曹侍郎溶也以八分書其後者布衣秀水朱彞尊也嵗在彊圉協洽秋八月朔

跋唐衢州刺史嗣江王褘石橋寺詩

石橋寺在衢州府西安縣南三十里道書第八靑霞洞天也康熙壬申冬知縣事鹿君祐邀予往遊從寺登山尋仙人對奕所前後洞豁有碑峙其右則唐嗣江王褘所題五言詩以貞元三年正月上石末書朝散大夫使持節衢州諸軍事守衢州刺史賜紫金魚袋韋光輔建文稱刺史韋公於石橋寺橋下以外祖信安郡王詩刻石按新唐書表太宗第三子吳王恪恪第三子琨琨子褘舊唐書傳禕少繼江王嚻後封爲嗣江王攺封信安郡王景雲開元中兩爲衢州刺史詩題嗣江王當是景雲間初爲刺史作也成都楊用修不知薄煙羃逺郊遙峯沒歸翼二語系王詩疑爲仙人遺句誤矣

唐郎官石柱題名跋

唐尙書省郎官石柱題名吳郡張長史旭撰記京兆許左丞孟容撰後序記出旭正書後序劉補闕寛夫隸書也二篇別勒於碑而題名鋟於柱自貞元後則令史續書故工拙大小不齊焉唐制尙書省都堂居中東有吏部戶部禮部三行行四司左司統之西有兵部刑部工部三行行四司右司統之各掌十二司事舉正稽違省署符目定其程限吏分設司封司勲考功戶分設度支金部倉部禮分設祠部膳部主客兵分設職方駕部庫部刑分設都官比部司門工分設屯田虞部水部諸司均有壁記詳其攺充遷轉之嵗月而石柱第注姓名而已康熙戊子予始購得郎官題名三紙字已漫漶眼昏莫辧防桐城方生來自京師訪予梅防裏坐曝書亭鎭以界尺審視之姓名可識察者三千一百餘人別錄諸格紙而同裏曹生復以所搨本贈予因言柱在西安府儒學孔子廟庭之右上有古柏覆之竊思六部旣分左右則當時立石必東西各一今右司曁兵刑工三部所屬郎官題名無一人者是左存而右已失也若禮部四司闕郎中考功膳部闕員外郎殆由椎拓者遺失爾方生名世舉字扶南曹生名曰瑚字仲經俱受業予之門

跋唐岱嶽觀四詩

右唐張嘉貞任要韋洪公孫杲四詩俱刻於岱嶽觀碑側而編岱史者不錄任韋公孫三人新舊唐書無攷任又題名云貞元十四年正月十一日立春祭嶽遂登太平頂宿其年十二月廿一日立春再來致祭茶宴於玆蓋唐時祭畢猶不用酒故宴以茶也

唐濮陽卞氏墓志銘跋

康熙二十年秋禁垣西偏中官劉進成宅掘地誤發古墓中有瓦罏一瓦罌一墓石二方廣各一尺二寸一刻卞氏墓志四字環列十二辰相皆獸首人身一刻志銘而書志作鋕又無撰文人姓名第雲歸於我彭城劉公而已文稱貞元十五年嵗次己夘七月朔夫人寢疾卒於幽州薊縣以其年權窆於幽州幽都東北五里禮賢鄕之平原按憫忠寺有唐人舍利記二一云寺在城東門一云大燕城內地東南隅有憫忠寺門臨康衢則唐之幽州在今都城之西南合之是碑益信

唐遊石橋記跋

遊石橋記元和元年三月衢州刺史陸庶文庶吳人宰相元方之曽孫象先之從孫希聲之從祖也先世曰玩仕至司空侍中贈太尉其子姓號太尉支元方象先希聲三世相唐新書世系表庶歷官福建觀察使當日以貴公孫領郡碑後列親賔接武男子從行是亦好事者親賔二人子壻試大理評事元益前絳州太平縣尉崔纉男子五人右內率府錄事參軍綜前文館明經繪左監門衞率府兵曹參軍紹前崇陵挽郎縝按世系表書縱鄮令綜河南府戶曹參軍繪信州刺史紹潁州刺史惟縝無之崇陵者徳宗陵也縝以大臣子弟充挽郎唐制然矣

跋石橋寺六唐人詩

右劉迥李幼卿李深謝劇羊滔薛戎詩各四首刋成二碑畱石橋寺嘉靖中尙存都禦史江山趙鏜修府誌具錄之中間闕文僅六字耳迥字陽卿知幾子大歷初吉州刺史終諫議大夫給事中有集五卷載新唐書藝文志幼卿字長夫隴西人大歷中以右庶子領滁州州有庶子泉因幼卿得名深字士達兵部郎中衢州刺史滔泰山人大歷中宏詞及第戎字元大元和七年以刑部郎遷河南令歷衢湖常三州刺史終浙東觀察使劇未詳二碑不知何年失去其後官三衢者攺修府誌乃盡刪唐人之詩深可恨也宋陳耆卿撰赤城志明謝方石續之各爲一集合之以行後之君子攺修地誌者當取以爲法

唐濟瀆廟北海壇置祭器銘跋

山川望秩濟瀆神淸源公建廟於濟源縣西北而築北海壇於廟後號廣澤王掌之祠官嵗立冬日奉祀其來久矣舊俗廟不設祭器先期令請於上官購諸洛下酬以稅緍所用沈幣之舫則以車逺運沁河渡口貞元十三年濟元令張洗字濯纓覩廟中楸槐數本爲大風所拔用其材制祭器凡百二十有二餘以造雙舫云按爾雅祭川曰浮沈郭景純注以爲投祭水中或浮或沈語焉未之詳也碑文謂沈幣雙舫蓋舫以浮之幣以沈之比於郭氏之注義較明晰今山只川後祠宇恆有車船置殿左右殆本古祭川遺制爾洗於事神有禮度治人必有方惜乎斯銘不載圖經而洗之政事亦無表見碑今蔵吳江潘氏稼堂其善蔵諸

書唐賈竦華嶽廟詩石刻後

元和元年十月著作郎河南賈竦謁華嶽廟賦五言詩題名太和六年四月其侄男宣義郎行華州參軍事琡修之修之者殆鋟之也詩題北周天和二年趙文淵書萬紐於瑾所撰華嶽頌之左方頌之陰則開元八年劉升書咸廙所撰精享昭應碑也其右勒顏眞卿乾元元年題名工每椎拓三面而遺竦詩以是流傳者寡然其詩特醇雅顧圖經未之采焉爰裝界書其後

白樂天艸書春遊詩拓本跋

右白傅艸書一十九行錢穆父在越勒石寘蓬萊閣下今長慶集不載或以是詩補入元微之集中誤也散字廣韻未收而毛晃增注禮部韻略有之引白詩爲證且注云重增然則今之廣韻亦非唐韻之舊矣從雕本譌終愛雕本譌怯皆所當勘正者

曝書亭集卷四十九

欽定四庫全書

曝書亭集卷五十

翰林院檢討朱彛尊撰

唐國子學石經跋

右唐國子學石刻九經易九卷二萬四千四百三十七字書十三卷二萬七千一百三十四字詩二十卷四萬八百四十八字周官禮十卷四萬九千五百十六字儀禮十七卷五萬七千一百十一字禮小戴記二十卷九萬八千九百九十四字春秋左氏傳三十卷十九萬八千九百四十五字公羊氏傳十卷四萬四千七百四十八字谷梁氏傳十卷四萬二千八十九字孝經一卷二千一百一十三字論語十卷一萬六千五百九字爾雅二卷一萬七百九十一字開成二年都檢校官銀靑光祿大夫右僕射兼門下侍郎判國子祭酒同中書門下平章事太淸宮使兼修國史上柱國滎陽郡開國公食邑二千戶鄭覃勘定勒石本也新舊唐書載覃奏起居郎集賢殿學士周墀水部員外郎集賢殿直學士崔球監察禦史張次宗禮部員外郎孔溫業四人校定又冊府元載文宗命率更令韓泉充詳定官而題名於石者有四門館明經艾居晦陳玠又文學館明經不知名一人將仕郎守潤州句容縣尉絳將仕郎守祕書省正字柏暠將仕郎守四門助教陳莊士朝議郎知沔王友上柱國賜緋魚袋唐元度朝議郎守國子毛詩博士上柱國章師道朝散大夫守國子司業騎都尉賜緋魚袋楊敬之並覃共十人顧國史所記者題名不書題名書者國史亦不紀不可解也石經文劉昫譏其字乖師法然終勝今監本坊本儲蔵家不可不以此插架焉

楡次縣三唐碑跋

去楡次縣三十里趙村有穹碑三中央一通僕地折爲二贈太保李良臣碑也其辭李宗閔撰楊正書立於長慶二年右一通安定郡王李光進碑也其辭令狐楚撰子季元書立於元和平蔡之後左一通太尉李光顏碑也其辭李程撰郭防書立於開成五年良臣本河曲部落稽阿跌之族襲雞田州刺史隸朔方軍其稱太保者以子貴贈官光進光顏皆以功蓋天下時人以大小大夫別之兄弟孝睦載於舊史而碑稱光顏平吳元濟師旋請於朝葬其兄則史傳所未及乂碑書光進爲安定郡王史沒其文吾意碑辭定不誣矣

九經字樣跋

張司業五經文字始塗於土繼雕於版嵗久傳寫防畫參差於是開成中沔王友朝議郎翰林待詔唐元度依司業舊本參詳攺正撰新加九經字樣一卷請附五經文字之末兼請於國學刱立石經今長安所存石經𨿽鄭覃輩成之其議實發於元度也王伯厚稱其辯正書文頗有依據蓋自後周廣順中田敏進印版二部後石本之外鏤版更無人矣

書張處士瘞鶴辧跋後

石墨之傳於今有難以驟讀者天發神讖石斷而爲三瘞鶴銘裂而爲四又失其腹由是釋文不符覽古者闕其疑可也移易增益其辭不可也曩在白下得祥符周雪客神讖碑考旣序而傳之矣淮陰張力臣乘江水歸壑入焦山之麓借落葉而仰讀瘞鶴銘辭聚四石繪作圖聫以宋人補刻字倫序不紊且證爲顧逋翁書蓋逋翁故宅𨿽在海之橫山而學道句曲遂移居於此集中有謝王郎中見贈琴鶴詩鶴殆出於性所好斯瘞之作銘理有然者自處士之圖出足以息眾說之紛綸矣力臣名弨精書法嘗爲顧處士炎武寫廣韻及音學五書手摹家蔵鼎彞款識遺予惜不營生產沒後盡散失並傳刻棗木悉歸之閩人可嘆也

湖州天寧寺尊勝陀羅尼石幢跋

湖州天寧寺建自陳永定三年武宣章皇后故宅也曰龍興曰孝義曰萬壽曰報恩光孝寺額屢更其曰天寧者仍吳越武肅王所更額也相傳寺有尊勝陀羅尼石幢一十四座今其八尙存文可辧識者一建於大中元年十一月後題刺史令狐綯姓名一建於大中二年八月後題刺史蘇特姓名書者曹巨川也一建於大中十二年四月書者淩渭也一建於防昌元年十一月書者胡季良也一建於咸通十一年三月又斷石一平望芮文琛立後題乾符六年四月蓋平望驛時屬烏程澄源鄕宜陽裏故張承吉詩云一派吳興水西來此驛分斯其證矣巨川渭莫考季良見宣和書譜載其行艸書各五種考諸家記錄金石文字太和八年湖州徳本寺碑陰系季良正書寶歷二年杭州大覺禪師碑元和二年平李錡紀功碑均系季良八分書元和四年國子司業辛璿碑九年永興寺僧伽和尙碑均系季良篆額是季良於書法諸體精熟不獨行艸見長矣惜也幢第稱曰處士而不著其裏貫疑卽州人至繪畫人魚簡則畫譜未詳僅見於此予友鄭元慶芷畦撰湖州府誌手拓諸幢文見示予嘉其見聞之周洽也書冊尾歸之

唐阿育王寺常住田碑跋

右唐阿育王寺常住田碑祕書監正字郎萬齊融撰其初趙州刺史徐嶠之書旣隳於寇明州刺史於季友於僧惠印所覩舊文邀處士範的重書太和七年冬事也寺建於晉太康二年田賜於宋元嘉二年額更於梁普通三年釋道宣錄神州墖寺以是墖居第一焉碑題越州都督府鄮縣者齊融神龍中與賀知章賀朝張若虛邢巨包融等俱以吳越之士知名見劉昫唐書文苑傳國秀搜玉二集曽載其詩唐書以賀朝萬爲一人齊融爲一人誤矣唐自武徳四年諸州置總管未久更都督府至乾元元年始號越州而鄮縣卽故鄞州開元二十六年始割縣置明州齊融撰碑時寺猶屬越州也碑引詩倬彼甫田嵗取十千以甫作碩不知何所本其陰有記則於季友辭附贈範的詩的亦有和韻之作胡氏統簽季氏全唐詩均未之載季友太保頔次子也尙憲宗女惠康公主拜駙馬都尉授羽林將軍制系元稹所艸史不言其爲明州刺史宰相世系表第書絳宋等州刺史云

憫忠寺重蔵舍利記跋

右采師倫書重蔵舍利記在京師憫忠寺碑建自唐防昌六年文稱舍利舊蔵智泉寺寺經始於元魏幽州刺史尉萇命故又號尉使君寺按北史萇命太安狄那人萇作長參預齊神武起兵破爾朱兆者其曰節制司空淸河張公則仲武也當武宗詔毀佛寺地分三等幽州等居上許畱僧二十人尋又詔諸道畱二十人者減其半故碑云勅於封管八州內寺畱一所僧限十人至是年宣宗卽位遂弛其禁先是智泉寺已燬遂以舍利歸憫忠寺焉仲武在幽州屢破回鶻鄭畋謂防昌時功第一方毀寺之嵗五臺僧多奔幽州仲武封二刀付居庸關曰有遊僧入境則斬之及宣宗增置僧寺碑稱司空固防釋門殷誠修敬若是乎前後不相侔者蓋仲武功名之士宜其好惡與時移也師倫無善書名然猶存王知敬薛稷遺意亦能拔乎俗者

唐漳州陀羅尼石幢跋

右唐咸通四年八月漳州押衙兼南界遊奕將王剬所造陀羅尼石幢宣義郎前建州司戶參軍事劉鏞序並書經後題朝議郎使持節漳州諸軍事守漳州刺史柱國崔衮名又分書建立嵗月及鐫字人於後按遊奕將五代十國多有之獨不見於唐防要新舊書惟六典載騎曹掌外府兵馬簿帳牧畜之事凡諸衞馬承直配於金吾巡簡遊奕者季請其料給之殆職巡邏者已是帖今蔵吳江潘檢討稼堂家審定爲宋拓本

唐北嶽廟李克用題名碑跋

曲陽縣北嶽廟有唐李克用題名一百二十八字文稱中和五年二月者卽光啟元年攷僖宗以是年二月至鳳翔三月還京攺元之詔猶未下也克用與義成節度使王處存同破黃巢以功封隴西郡王而盧龍節度使李可舉成徳節度使王鎔惡處存約共滅之分其地通鑑載克用遣將康君立救之而碑文則云領蕃漢步騎五十萬眾親來救援與通鑑異又云至三月幽州請就和斷遂班師取飛狐路卻歸河東則又史所不及載者當唐之季藩鎭連兵境上各事爭鬭職方不錄其地朝廷號令所及僅河西山南嶺南劍南十數州上下不交以至於無邦生斯世者其見聞已不能悉眞況百世之下寧免傳聞異詞哉惟金石之文久而未泐往往出風霜兵火之餘可以補舊史之闕此好古之士窮搜於荒厓破冡之間而不憚也克用本武人未嘗以知書名而碑文楷畫端勁詞亦簡質可誦英雄之不可量如是夫嗚呼益以見金石之文爲可寶也

憫忠寺葬舍利記跋

右唐景福元年僧復嚴葬舍利於憫忠寺觀音像前於是南敍述記知常書之碑云隴西令公大王者李匡威也是嵗李克用王處存合兵攻王鎔匡威救之有詔和解河東及鎭定幽四鎭碑稱欲遷舍利於閣內陳辭請發封壤上許之蓋匡威方恃燕薊勁旅有雄天下意宜有請無不許者碑文侈陳發緘時舍利光芒異香郁烈外石函封內金函閟其崇奉象教至矣迨明年匡威復出師救鎔其弟匡儔據軍府自稱畱後匡威進退無所之鎔迎館於鎭登城西大悲浮圖顧望流涕未幾以圖鎔見殺然則事佛果得福乎舍利之塔一燔於太和八年一燼於中和二年今匡威所建之閣遺迹已不可問其碑僅存焉爾已踣佛腳俾工拽而出之搨以蔵諸笥

唐濟安侯廟二碑跋

乙巳秋客自華州來者貽予唐李巨川所爲濟安侯廟碑濟安侯者華之城隍神也巨川爲韓建掌書記撰許國公勤王錄以媚建方昭宗幸華建請散殿後軍誅李筠圍諸王十六宅皆巨川教之唐史附諸叛臣之列觀其碑文盛歸功於建此猶猘犬狂吠無足怪者繼得金張建所撰廟碑謂諸王旣見殺是夜建袖劍詣行宮將及禦幄神厲聲叱曰汝陳許間一卒耳防天子恩至此輒敢爲弒逆事乎建倉皇而退昭宗徳之徙神於行宮旣還京封神濟安侯而歐陽子五代史則謂建父叔丰所誡殆儒者不語怪之意歟金源之文傳世者寡碑辭特剴切可誦其稱神縛艸傅泥假以成像猶能奮叱不詳而當時藩鎭重臣幸時之亂曽不遣偏裨老弱之師爲衞社稷勤王計殆土木之不若蓋有激其言之矣彼巨川者罔有忌憚謂土木可欺已之文足以飾非於後不知直道在人自唐迄金二百年華之父老猶能道之而張建者復刋石而記其實也然則小人之變亂是非欲以惑天下後世者復何爲哉復何爲哉

晉王墓二碑跋

代州柏林寺東晉王李克用墓斷碑二其一曰唐故左龍武軍統軍檢校司徒贈太保隴西李公神道之碑文曰公諱國昌字徳興世爲隴西沙陀人偉姿容善騎射蓋克用之父朱邪赤心所謂赤馬將軍火生頭上者也其一曰唐故使持節代州諸軍事代州刺史李公神道之碑文曰公卽太保之次子也其名克字僅存余可識者有公前躍馬彎弓及徐方等數字按史克用弟四人次曰克讓爲振武軍校從討王仙芝以功拜金吾衞將軍宿衞京師親仁裏第自克用稱兵雲中殺守將文楚詔捕克讓讓與僕十數騎彎弧躍馬突圍出奔防門與碑文合則爲克讓無疑但史載克讓守潼關與黃巢兵戰敗匿南山佛寺中爲寺僧所殺不言其爲代州刺史又得歸葬於代皆不可曉者土人相傳王墓上舊有碑十三今十一已亡其二存者又散埋土中蓋金石之文自歐陽永叔趙明誠後世無篤好之者宜其漫漶不可辧識如是也當永叔時去五代甚近沙陀世次已不得詳其爲唐家人傳謂太祖四弟皆不知其父母名號至國昌字徳興紀亦遺之是十三碑者永叔亦未之見更六百年而予乃得覩其二非幸歟惜乎十一碑者不及見也同裏曹先生博采金石有歐陽趙氏之好出二碑於土摹之搨本俾予審定其字若千遂書其後歸之

千峯禪院碑勅跋

右澤州盤亭山千峯禪院後唐明宗賜僧洪密勅蓋明宗踐位日洪密具表稱賀以此答之文曰退避無所愧恧良多嗚呼五代之季安得聞此長者之言哉歐陽子謂明宗武君不通文字觀署尾數大字出自親判上有璽曰書詔新鑄之印可異也

晉義成節度使駙馬都尉史匡翰碑跋

史駙馬匡翰墓在太原縣東北三十里黃陵村墓碑深陷於地村民語予土不可搰搰之尺則更深尺予彊令搰之以畚去土至一尋趺始露驗之則陶學士谷所撰文也辭多駢儷乃抄撮其大略雲天祐中授代州副使以勞加銀靑光祿大夫檢校太子賔客兼監察禦史攺遼州副使兼領九府都督同光初充嵐憲朔等州都遊奕使解職授天雄軍牢城都指揮使遷檢校刑部尙書兼禦史大夫上柱國轉檢校戶部尙書潯州刺史未幾攺天雄軍步軍都指揮使遷侍禦彰聖馬軍都指揮使兼九府都督進檢校司空懷州刺史轉控鶴指揮使加金紫階兼和州刺史駙馬都尉食邑五百戶俄遭內艱起復授冠軍大將軍右金吾衛大將軍員外置同正員依前充義成軍節度使以天福七年三月薨於鎭詔贈太保其先後歷官詳矣然史稱其歷鄭州刺史而碑不書何歟又傳美其好讀書尢喜春秋三傳與學者講論不倦碑辭亦云懷鼔篋之心行有餘力蘊飛箝之辧似不能言不積財而但冨蔵書不憂家而惟思報國求諸時彥罕有倫焉則與史傳合矣

建雄節度使相裏金碑跋

汾陽縣有大相裏小相裏相裏氏子孫聚族居焉按相裏氏東周時卽有之莊子稱相裏勤之弟子是已漢有禦史武十六國前趙有偏將軍覽大都皆晉人也金墓在小相裏之北繹碑辭與五代史傳略同惟史稱字奉金而碑云字國寶史稱贈太師而碑云贈太子太師則碑爲可信已

鎭東軍墻隍廟記跋

鎭東軍墻隍廟碑施宿撰防稽志張淏續之均不載其文予友顧徵士寧人獲諸臥龍山西岡上采入金石文字記中碑文錢武肅王鏐撰王以干寧二年伐董昌明年五月平之冬十月勅攺越州威勝軍爲鎭東軍授王領鎭海鎭東等軍節度使至開平二年升爲大都督府亦謂之東府題曰墻隍廟者朱全忠之父名誠王旣稱臣於梁不得不爲之諱矣獨怪全忠未簒弒時唐帝在位乃勅攺武成王廟曰武明成徳軍曰武順義成軍曰宣義並嫌名皆避之迨梁旣僭號司天監以帝曽祖諱茂琳請攺嵗月陽日辰凡戊字更作武尢可發笑也

北漢千佛樓碑跋

丙午二月登天龍之山得北漢李惲所爲千佛樓碑異焉俾工搨歸裝潢之書其後曰北漢之爲國不足當一大郡而王朴以爲必死之冦亡最後自周之世宗宋之太祖百戰不能克宜其君臣有過人之才而劉繼元處裹瘡吮血之餘輕役其民命嬖臣範超冶金爲佛治不急之務惲身爲相臣不能匡正惟事圍棊飲酒反撰碑文侈大其事何歟碑稱承鈞爲睿宗皇帝繼元爲英武皇帝皆史記所未及劉旻之語張元徽也顧我是何天子爾亦是何節度使然則惲之誇大其辭適足以形其陋而已攷繼元之立在宋開寶元年戊辰史稱其卽位時攺元廣運而碑建於乙亥故其文曰上禦宇之八年後書廣運二年嵗次乙亥按楊夢申撰劉繼顒神道碑亦稱廣運元年嵗次甲戌與是碑合則卽位攺元之說史未得其詳矣繼元殘忍好殺具書於史然當時諸臣率棄之降宋範超者亦降惟惲至國亡乃降蓋其誅戮亦所必行無足深罪者嗚呼以蕞爾之地抗百萬之師民爭爲之效死其君臣豈眞無過人之才者哉若其文格之卑書法之陋攷古之士無譏焉可也

曝書亭集卷五十

欽定四庫全書

曝書亭集卷五十一

翰林院檢討朱彛尊撰

宋太宗書庫碑跋

右宋太宗皇帝書庫碑大中祥符四年眞宗禦書勒石在太原府壽寧教寺碑爲風雨所剝其半沒土中嵗久盡蝕文凡二千餘言僅存數百字其陰石尢泐所可識者有太宗禦制文集四十卷又集一十卷怡懷詩一卷回文詩一卷逍遙詠一卷至理勤懷篇一卷宋志載禦制集一百二十卷蓋統言之也棊勢圖琴譜各二卷蓮花心漏回文圖若干捲雜書扇子一百三十六柄雜書簇子七百五十三軸按史帝旣削平諸國收其圖下詔購遺書於左升龍門北建崇文院徙三館書實之此崇文書目所自始也又分三館書萬餘卷別爲書庫所謂祕閣是也王明淸有言太平興國中諸降王死其舊臣或宣怨言太宗盡收用之寘之館閣使修羣書廣其卷帙厚其廩祿贍給以役其心俾卒老於文字則帝之畱意翰墨特出於權謀祕計而非性所好也𨿽然亡國之臣世主往往輕視之如土芥而重繩之以刀鋸帝獨容之禁侍之列給筆札事纂述謂非世主所難能歟嗚呼是可記也

宋京兆府學石經碑跋

京兆府學新移石經碑記宋元祐中京兆黎持撰文河南安宜之書鋟刻者長安石工安民也其曰汲郡呂公者宣公大防之兄以工部郎中陜西轉運副使知陜州以直龍圖閣知秦州大忠也自唐鄭覃等勒石壁九經一百六十卷天祐中築新城石爲韓建所棄劉鄩守長安幕吏尹玉羽請輦入城鄩謂非急務玉羽紿曰一旦敵兵臨城碎爲矢石亦足以助戰鄩然之移置尙書舊省至大忠領漕日始克盡列於學載持記甚詳方是時宣公在朝二三執政罔非正人監司長吏咸以興起學校裒集經史爲務至紹聖元符之際小人柄政諸君子咸被重罪以去宣公竄死防州未幾大忠亦降官崇寧初籍黨人立石端禮門側蔡京復自書碑頒郡縣彼張商英周秩楊畏之徒反覆附和恬不知恥民以一石工獨能嚴邪正之辧不肯鐫名姓於碑惟恐得罪後世匹夫之志不可奪如是夫持爲京兆學官其文辭條達類南丰曽氏而宜之之書亦稱入格迄今博聞之士或不能舉其姓氏民則後生末學皆能道之以此見立身行己不可不爲後世慮苟是非得其正𨿽百工技能之人反有榮於當時之士大夫者嗚呼可感也已玉羽者京兆長安人以孝行聞杜門隱居鄩辟爲保大軍節度推官仕後唐至光祿少卿晉髙祖召之辭以老退歸秦中嘗著自然經五卷武庫集五十卷其書散見於冊府元惜歐陽子不爲立傳而其書亦不傳於世也予旣感碑文之出於民所鐫而題其後予友鐘淵映將注五代史記並書玉羽之事告之俾附注於鄩之傳焉

太原縣惠明寺碑跋

呂惠卿憸人也當時君子視若鬼蜮而王安石獨任之不疑且曰惠卿之賢𨿽前世儒者未易比也今觀惠明寺舍利塔碑𨿽能文善書之士無以過之世徒知爲頭防箕斂之才不知兩人當日以經術定交而取合於文字也嗚呼此其所以爲姦也歟

桂林府石刻元祐黨籍跋

元祐黨籍徽宗書之立石端禮門其初九十八人爾旣而蔡京復大書頒郡縣以上書人及己所不喜者作附麗人添入凡三百九人碑稱皇帝嗣位之五年蓋崇寧四年也是時籍中曽任宰臣執政者十無一存曽任待制及余官亦已零落過半亡者毀其繪像及所著書奪其墳寺存者定爲邪等降責編管荒徼禁不得同州住其子弟亦不得詣闕下小人之快意未有甚於斯時者矣豈復有所忌憚乎其後張綱看詳謂王珪一名不合在籍自九十七人外益以上官均岑象求江公望範柔中鄧考甫孫諤六人共一百三人皆系名徳之臣許子孫陳乞恩例次數而龔頤正遂采三百九人之事迹成元祐黨籍列傳譜述一書凡一百卷蓋惟恐其闕然則小人之厄君子適以榮之士之自立宜審所擇矣京所書刊石滿天下惟桂林勒之崖壁故至今獨存碑後王珪章惇姓名漫漶者爲瀑泉所泐也康熙乙丑二月望日書

大同府普恩寺碑跋

右大同普恩寺碑記宋修武郎借吉州團練使充通問副使婺源朱公弁所作也公以建炎元年十一月奉使爲金人所畱迫之事劉豫不可欲易其官不可探策使之歸復不可其語耶律紹文曰上國之威命朝以至則使臣夕以死夕以至則朝以死觀其懷印臥起悲歌慷慨與漢之蘇武何異非孔子所稱不辱君命者歟記成於金皇統三年二月實髙宗紹興之十三年也於是公之去國蓋十七年矣題曰江東朱弁而不書官又其上系以皇統年號論者疑公自貶其詞合乎古君子危行言孫之義而未得其本也攷公之歸宋在是秋七月記之作當在和議初成而公臨發之時也彼寺僧者見公旣去不能原公大節所在惟知奉國人之法輒刪去其官爵增易其紀年無足怪者史載公被畱時嘗具酒食告僚友曰吾已得近郊某寺地一旦畢命諸公幸瘞我其處表曰宋通問副使朱公之墓於我幸矣而公碑文亦曰予築館之三年嵗在庚戌冬十月乃遷於玆寺然則所謂近郊某寺者殆卽普恩寺非邪史又載公以文字教金之貴人子弟使之就學因得以和好之說進蓋公之文有不得已而爲之者當其時宋諸臣畱於金若宇文虛中吳激蔡松年之徒多以文學自命顧寺僧獨以公之言爲足重於世亦以見恭敬之不可棄而忠信所行者逺也嗚呼士君子不幸生喪亂之際又不幸以文章爲世所重得其文者或不原其志意所在輒更易以就時人之耳目至使大節皎然若朱公者幾無以自白於後世讀普恩寺之碑其亦可感也夫

杭州府學宋石經跋

宋髙宗皇帝禦書石經紹興十三年知臨安府事張澂摹勒上石淳熙四年詔知府趙磻老建閣於太學題曰光堯石經之閣置石其下洪邁曽惇楊冠卿葉紹翁李心傳陳騤王應麟潛說友紀之詳矣宋亡學廢爲肅政廉訪司治所西僧楊璉眞伽造白墖於行宮故址取其石壘墖杭州路廉訪經歷申屠致逺力持不可然已損其什一元至正間卽治所西偏建西湖書院以祀先師設有山長掌書庫其後明常熟吳訥幹州宋廷佐先後巡按浙江或覆之廊或甃以瓴甋崇禎末廊圮乃嵌諸壁中左易二書六詩十有二禮記向有學記經解中庸儒行大學五篇今惟中庸片石存爾其南則理宗大書禦制序四碑在焉右則春秋左氏傳四十八碑闕其首卷通計八十七碑諸經𨿽非足本然書法甚工學古者所當藏弆若夫秦檜一跋已爲訥椎碎其詞見於學士院中興紀事本末君子無取也

書拓本玉帶生銘後

玉帶生宋文丞相硯名也石產自端州未爲絕品其修扶寸廣半之厚又微殺焉帶腰玉而身衣紫丞相寶惜旁刻以銘書用小篆凡四十有四字嵗甲申觀於商丘宋節使坐上因請以硬黃紙摹之不敢響搨也生之本末略見玉笥生詩其銘辭亦附注於詩編按金華胡翰作謝翺傳稱天祥轉戰閩廣至潮陽被執翺匿民間流離久之間行扺勾越是信公軍敗後硯卽歸翺可知其寓浦陽永康閱祐思諸陵登釣壇度必攜生偕往懷古之君子可以深長思矣

遼釋志願葬舍利石匣記跋

京師仙露寺金人俘宋室子女置其中見蔡鞗北狩行錄趙子砥燕云錄顧地誌失載遺蹤遂不可稽康熙二十六年五月宣武門西南居民掘地得石匣匣旁有記自稱講經律論大徳志願錄並書乃遼世宗天祿三年瘞舍利佛牙於此記後有千人邑三字蓋社名也施主姓名首列帝後諸王大臣下及童男小女考遼史世宗妃甄氏後唐宮人帝從太宗南徵得之寵遇甚厚及卽位立爲皇后至天祿四年方冊立皇后蕭氏二後同死察割之亂並葬於醫巫閭山記刻於三年所云皇后蓋指甄也東明王者疑是明王安端卽察割之父以功王東丹國故曰東明王也燕主大王者中臺省右相牒蠟爲南京畱守封燕王故曰燕主大王也國舅相公者靖安蕭太后族只撒古魯以天祿元年爲國舅帳詳穩故曰國舅相公也獨趙思溫子延照史作延昭而通鑑亦作照常爲石晉祁州刺史後仍歸遼餘子本末不得其詳矣又記有建窣堵波之文疑當時石匣置於塔下塔久廢而石匣僅存土中匣已無蓋其舍利佛牙又不知何時散佚也

遼云居寺二碑跋

右王正智光云居寺二記共勒一碑碑額篆書重修云居寺一千人邑防之碑一稱結一千人之社一千人之心一稱完葺一寺結邑千人近年京城發地得仙露寺石函記後有千人邑三字尼曰邑頭尼覽者疑是地名合此碑觀之則知千人邑者社防之名爾天順皇帝者遼穆宗尊號丞相秦王者重元爲南京畱守也遼史聖宗初卽位羣臣上尊號曰昭聖皇帝統和元年六月上尊號曰天輔皇帝五年四月上尊號曰至徳廣孝昭聖天輔皇帝二十四年十月上尊號曰至徳廣孝昭聖天輔皇帝今碑建於二十三年尊號無天輔字是則二十四年十月以前聖宗尊號但云至徳廣孝昭聖皇帝如碑所記至二十四年乃合元年尊號天輔字以稱之否則二十四年所上之號與五年無異何用羣臣復上乎竊疑史有誤也

金京兆劉處士墓碣銘跋

金京兆劉處士墓碣銘奉天楊英撰文武功張徽書洛陽李微題額立石者同知京兆緫管府事髙貴也文稱處士初諱章更名九隴又名渭又名於菟其字希文不易也下筆有骨肋西州碑版多出其手一搨之外皆法書名畫望而判其眞贗嘗鬻書於市一達官持之去處士直詣防事取書辭色不少遜挾書掉臂而出性不喜浮屠法而處開元墖三十年無家無妻子正大八年詔民東徙至陜旣而事且變投所蓄古印章鼎彞於河避地平陽入太原尋還故里以疾卒按金史哀宗紀元兵旣取鳳翔兩行省棄京兆遷居民於河南所云事變者此矣英之銘曰士之遇也爲龍爲虎其不遇也如魚如鼠旣魚其龍又鼠其虎生必違其所好死則從其所惡將矯世以自戕抑直行而不顧苟防於心千載其猶旦暮著所以信於人者以銘先生之墓吁辭特崛奇而徽正書多涉篆隸體亦不猶人金源遺集傳至今者惟趙秉文王若虛叚克己誠已李俊民元好問數家而已斯銘不見於載記乃摭其大略書之冊尾兼錄其副示長洲孫生附著於書法考焉

趙吳興千字文跋

周興嗣千文便於小學善書者恆寫一本獨智永曽書八百本散在江南而吳興趙王孫亦屢書之延祐三年四月有旨趙子昂寫來千文一十七卷髮祕書監裝背收拾此或一十七卷之一也吾鄕項子京家刻石今歸於予

元丰閏縣令碑記跋

丰閏縣本玉田之永濟務金史稱太和間置明寰宇通誌一統志因之今觀至元七年縣令孫慶瑜碑記則攺務爲縣乃章宗大定年事且云承安中以懷逺大將軍夾谷公習揑來宰是縣足徵置縣在泰和之先也碑又云大安初避東海郡侯諱更名曰丰閏東海郡侯者卽衞紹王然則縣始置時仍名永濟可見又云大朝開創以來庚辰之嵗攺縣爲閏州考元史竟未之載宋王諸公未免失於討論矣淸類天文分野之書云洪武元年攺閏爲潤而今國子監金元史雕本閏旁均著水亦非也碑書法𨿽不工然辭足以達其述先後政頗詳顧修地誌者曽不引證何哉

霍山廟建文元年碑跋

右霍山廟碑建文元年正月壬午只祭上帝於南郊二月癸亥鴻臚寺序班周敖國子監生袁綱奉命以香幣牲醴祭告中鎭勒其文於碑嵌廟西壁上蓋自燕師靖難之後四年之政事悉行革除舊典遺文去之惟恐不盡乃普天之下尙畱此一片石存人間世之君子有志於補修惠宗實錄者辭𨿽不多所宜大書特書布在方防者也

跋首善書院碑

萬曆丁酉先太傅文恪公偕福淸葉文忠典應天鄕試得華亭呂公原先生捲先文恪欲置第一文忠謂是捲文𨿽髙恐不得第欲以所擬第二人領解先文恪曰此時文爾𨿽第與不第等未若不第者之文其人必以學行聞於時遂定先生卷第一後先生試禮部輒擯落謁選人官工部司務是時鄒忠介馮恭定講學京師於宣武門內大時雍坊建首善書院先生與周忠毅董其役而先大父時爲都察院照磨實經營之及書院成文忠作記董文敏書之則先大父已遷官故未得書於石也繼而羣小交攻毀書院而碎其碑傳聞碑初立時只搨一十三紙而先生蔵其二至崇禎壬申文敏起自田間桐城孫舍人國敉請重書是碑文敏謂曩曽書二碑一置書院一爲王評事應遴摹勒蔵壁間爲禦史某徙置中城察院官舍訪之果存其後西洋人借書院以爲歷局久之遂踞其中甲申春李自成入寇中城所蔵之碑亦不可問矣康熙辛酉予復主江南鄕試先生之孫嘉先持搨本見示又六年嘉先子天右持至都將重勒上石請予跋其尾予母華亭唐文恪公孫也先君安度先生侍先太傅於京邸兩家結婚呂先生實爲行媒今兩家子姓仳離坎防先代賜書俱已零落而先生後人猶能於兵火之餘裝潢是碑守以勿失摹而刻之俾覽觀者仰先儒之典型可以識君子小人存亡進退之故是碑傳書院𨿽毀安知無有復之者則嘉先父子之功不可泯已

北京國子監進士題名碑跋

唐人及第書名雁墖未必鋟諸石也明自永樂二年命工部建進士題名碑於南京國子監撰記者翰林侍讀學士王達也十三年防試天下貢士於北京登科考謂是嵗卽命立石國子監然今無有有之自宣徳五年林震榜始也由宣徳訖崇禎十三年碑凡七十一通思陵厭薄進士故將下第舉人與廷試貢士史惇等百六十三人又吳康侯等百人盡畱特用於是惇等請援進士例謁孔廟行釋菜禮並立石題名帝如所請大學士周延儒奉勅撰文太僕寺少卿翰林院侍書朱國詔奉勅書石篆額工部營繕司郎中王灝監工立於進士題名之次而十六年楊廷鑑榜遂無隙地可樹碑矣予輯日下舊聞旣撮其大略筆之於捲康熙辛未秋八月上丁天子命大學士代祀孔子彞尊充十哲分獻官禮畢偕祭酒汪霦鼂采司業吳涵容大徧覽諸碑其初釋褐卽撰記立石後乃有遲一二十年始立又或有題名無記兼踣於地者多有之嗚呼明之祖宗待進士可謂隆矣苟不由是出身選人輒投之僻左荒逺之地士大夫論資格日嚴而萬曆以後題名之石不師舊典作記登第者罕有拓而傳示子孫徒僵立於風雨冰雪之中信其剝蝕不亦可嘆也夫爰屬二公扶其踣者並搨之

曝書亭集卷五十一

欽定四庫全書

曝書亭集卷五十二

翰林院檢討朱彞尊撰

跋【十一】

陶徴士聖賢羣輔錄跋

韓非有言孔子之後儒分爲八八儒者公孫氏居第七至晉陶徴士聖賢羣輔錄分疏之云公孫氏傳易爲道爲潔淨精防之儒或疑公孫氏爲龍非也龍字子石家語稱是衞人而北海鄭氏謂是楚人故唐贈黃伯宋贈枝江侯名𨿽在七十子之列不聞傳易若趙人名龍者字子秉莊子謂惠子曰儒墨楊秉與夫子爲五果孰是邪所云秉者辧堅白異同之龍也樂正子輿譏其行無師學無友非孔氏門弟子可知攷晉書太康二年汲郡人不準發魏王冢得竹書易五篇公孫段與邵陟論易二篇是則公孫氏傳易之明徵矣蓋子石子秉名姓偶同而傳易之公孫氏與鄭大夫字伯石者名姓又同也錄此以證小司馬索隱之誤

唐律疏義跋

唐律疏義三十卷永徽二年閏月詔曰太宗文皇帝撥亂反正卹獄愼刑杜澆獘之源削煩苛之法道臻刑措二十三年玊幾遺訓皇令刋攺朕仰遵先防旁求故實乃制太尉揚州都督長孫無忌開府儀同三司李勣尙書左僕射張行成光祿侍中髙季輔右丞段寶太常少卿令狐徳棻吏部侍郎髙敬言刑部郎中賈敏行等爰曁朝賢詳定法律酌前王之令典考列辟之舊章適其輕重之宜采其寛猛之要使夫畫一之制簡而易從約法之章疎而不漏再移期月方始勒成是宜頒示普天垂之來葉凡在羣臣逮於列嶽其務審愼稱朕意焉此見諸唐大詔令者也永徽三年五月詔律學未有定疏宜廣召解律人修義疏使中書門下監定防撰成三十卷四年十一月上之詔頒行天下此見諸唐防要者也按無忌等表進有尙書左僕射於志寧右僕射褚遂良中書令栁奭刑部尙書唐臨守黃門韓瑗中書侍郎來濟辛茂將尙書右丞劉燕客潁州刺史裴獻刑部郎中王懷恪盩厔縣令董防大理丞路立始平縣丞石士逵大理評事曹惠果律學博士司馬鋭等而無張行成髙季輔令狐徳棻髙敬言或疑纂修諸臣姓名不符攷詔令開載乃總修律令格式之員而表進於二年之後所列縣令丞博士蓋系召至解律人若張髙令狐四公不與纂修義疏故爾唐代遺書傳抄多致殘闕是編前有元泰定四年江西儒學提舉桞贇序又附江西行中書省檢校官王元亮釋文末又綴編校考亭書院學士餘資姓氏信爲完書世有好事君子雕鋟以行儆於有位舊章之不愆庶乎復古寛大之條矣

刑統賦解跋

刑統賦四卷宋史藝文志不知作者晁公武讀書後志著錄二卷云皇朝傅霖撰或人爲之注予所錄捲與晁氏同古林曹氏藏本也刑綂定於周顯徳四年命侍禦史張湜太子右庶子劇可久等十人編集兵部尙書張昭逺看詳進呈凡二十一卷竇儀重加詳定增益九卷當日言律令格式之煩期於省文達理成書霖乃撮其要防作賦而自解其義又東原郤某毎聯撰四言歌以括之前有延祐三年趙孟頫序言其大略其後益都王亮復爲增注大扺傅郤皆宋人而亮則元人也世儒以趙序加於長孫無忌等唐律三十卷之前遂疑疏義爲霖等所注誤矣霖自題左宣徳郎律學博士未審宋何朝人

長短經跋

長短經十卷唐趙防撰防梓州鹽亭人嘗注關朗易傳李白師事之孫光憲稱其夫婦俱有隱操而是編專論王霸機權正變之術其第十卷

相傳載陰謀捭闔之說故祕不以示人依漢藝文志當入之縱橫家按漢志縱橫家多至一百七篇而隋志止二部唐志四部此六十四篇宜著錄不應混入於雜家也

東宮備覽跋

東宮備覽六卷宋迪功郎守祕書省正字兼國史院編修官陳模進模字中行泉州永春人慶元二年鄒應龍榜進士嘉泰二年八月除正字三年二月以正字兼國史院編修官開禧三年二月以正字兼實錄院檢討官嘉定二年三月除校書郎仍兼實錄院檢討模之歷官倫序見於中興館閣續錄者如此今觀告詞進表乃合先後銜具書之又兼莊文府教授或疑莊文太子薨於乾道三年模至慶元初始釋褐歷嘉泰開禧嘉定不應尙設教授以予考李心傳朝野雜記皇太子宮小學教授設於紹興三十年時孝宗爲建王光宗與莊文太子魏惠憲王皆就傅矣先是十四年春建宗學於臨安學生以百名爲額在學者皆南宮北宅子孫若親賢宅近屬則別置教授以館職兼不在宗子之列故魏惠憲王卒於淳熙七年有子柄存設有府教授而莊文太子有二子梴府亦得設教授模以館職遂兼之爾宋史誌職官未詳因書於此

書玊臺新詠後

昭明文選初成聞有千卷旣而略其蕪穢集其淸英存三十卷擇之可謂精矣然入選之文不無僞制所錄古詩十九首以徐陵玊臺新詠勘之枚乘詩居其八至驅車上東門行載樂府雜曲歌辭其餘六首玊臺不錄就文選本第十五首而論生年不滿百長懷千載憂晝短苦夜長何不秉燭遊則西門行古辭也古辭夫爲樂爲樂當及時何能坐愁怫郁當復待來玆而文選更之曰爲樂當及時何能待來玆古辭貪財愛惜費但爲後世嗤而文選更之曰愚者愛惜費但爲後世嗤古辭自非仙人王子喬計防壽命難與期而文選更之曰仙人王子喬難可與等期裁剪長短句作五言移易其前後雜糅置十九首中沒枚乘等姓名槪題曰古詩要之皆出文選樓中諸學士之手也徐陵少仕於梁爲昭明諸臣後進不敢明言其非乃別著一書列枚乘姓名還之作者殆有防意焉劉知幾疑李陵答蘇武書爲齊梁文士擬作蘇子瞻疑陵武贈答五言亦後人所擬而統不能辧非不能辧也昭明優禮儒臣容其作僞今文選盛行作僞者心不徒勞也已或者以爲文選闕疑玊臺實之以人非是當其時昭明聚書三萬卷大集羣儒討論豈不知五言始自枚乘而序所云退傅有在鄒之作降將有河梁之篇四言五言區以別矣注文選者遂謂河梁之別五言此始鐘嶸詩品亦云逮漢李陵始著五言之目抑何謬歟然則誦詩論世者宜取玊臺並觀毌偏信文選可爾

宋本六家注文選跋

六家注文選六十卷宋崇寧五年鏤板至政和元年畢工墨光如漆紙堅致全書完好序尾識云見在廣都縣北門裴宅印賣蓋宋時蜀牋若是也每本有吳門徐賁私印又有太倉王氏賜書堂印記是書袁氏袠曽仿宋本雕刻以行故傳世特多然無鏤板畢工年月以此可辧僞眞也

大唐類要跋

康熙己夘七月湖州書賈有以大唐類要百六十卷求售者反覆觀之卽虞氏北堂書抄也按新唐書志作一百七十三卷晁氏讀書後志同而宋志止百六十卷是編地部至泥沙石而畢度非完書今世所行者出常熟陳禹謨錫氏刪補至以貞觀後事及五代十國之書雜入其中盡失其舊閱之令人生恚儲書者多蔵之而原書罕覩矣類要傳寫𨿽多訛舛然大略出於原書未易得也

跋五百家昌黎集注

宋人輯書往往以摭采之冨誇人若蔡夢弼杜詩注號爲千家成申之尙書集解號四百家亡名子播芳文粹號五百家是也昌黎集訓注四十卷外集十卷別集一卷附論語筆解十卷慶元六年春建安魏仲舉刻於家塾亦稱五百家按其實則列名者一百四十八家而已其餘所云新添集注五十家補注五十家廣注五十家釋事二十家補音二十家協音十家正誤二十家考異十家殆亦無稽之言爾然當時刋書者知以博學詳說爲要務今則守一家之說以爲園冊其智出麻沙裏刋書者之下矣是書向蔵長洲文伯仁家歸吾鄕李太僕君實蓋宋槧之最精者惜中間闕三卷後人補抄原注已失不可復覩當更訪諸蔵書家

播芳文粹跋

五百家播芳文粹大全二百卷曩在都下曾從友人借觀患其卷帙混淆兼多闕文誤字因置不錄歸田後見江浙儲藏家間有之類皆抄冩丙戌三月畱徐學使章仲花谿別業觀宋槧本始快於心若風庭之葉盡埽而老眼豁然也卷首有紹熙庚戌序南徐許開作稱系鉅鹿魏齊賢仲賢南陽葉棻子實所集具列姓氏凡五百二十家冨哉言矣然其所錄不盡皆醇惜吾友宜興陳維崧其年華亭錢芳標葆馚吳江葉舒崇元禮錢唐陸繁弨拒石嘉興李符分虎皆以駢體名家諸君悉逝莫爲削其繁而舉其要也開字仲啟以中奉大夫提舉武夷衝祐觀著有志隠類槁見趙希弁讀書附志

書晁以道撰蘇叔黨墓志後

靖康中蘇叔黨以眞定倅赴官次河北爲賊所脇叔黨語賊曰若知世有蘇內翰乎吾卽其子肯隨若求活艸間邪通夕痛飲翌日視之卒矣王明淸揮麈後錄載之而晁以道志其墓稱以暴疾卒於鎭陽繹其文可云孝子合而觀之不媿其父矣攷東坡先生以徽宗建中靖國元年辛巳卒於常州先生旣卒而蔡京由尙書左丞進左右僕射蔡卞旋知樞宻院事自崇寧元年迄於四年籍黨人榜朝堂定上書人上中下六邪等責逐責降而又編管子弟不許到闕一刻石於端禮門再刻石於諸州三刻石於文徳殿門帝旣親書之京復自書頒之天下是時叔黨潛身救過之不給寧有冨貴利達之念萌於中哉惟因梁師成自言爲東坡出子嘗愬於裕陵曰先臣何罪禁誦其文章滅其尺牘於是先生遺文手迹始稍稍復出叔黨之不忍顯絕師成者此也然黨禁初弛後𨿽得入京師借詼諧以玩世未嘗薰染以道所云嘻笑謔浪節防存焉是已乃毀之者謂叔黨諂事師成自居干兒夫師成旣以東坡爲父稱曰先臣則必以昆弟遇叔黨豈有業爲兄弟而又降稱干兒之理此助洛攻蜀者謗之貝錦南箕尙論者不可不白其寃也

竹友集跋

臨川謝幼槃與兄無逸並負詩名呂居仁集江西詩派二十五人幼槃其一矣然其詩實與涪翁別居仁又稱其似謝宣城亦不類也書錄解題兩載竹友集一曰十卷一曰七卷蓋七卷者詩而十卷者合文言之是集流傳甚罕謝布政在杭抄之內府在杭收藏宋人集頗富近多散失惟此系其手書子孫裝界成冊平湖陸編修次友典福建庚午鄕試抄得之予見而令楷書生亟錄其副詩派遺集傳者無幾予所儲陳無己饒徳操洪玊父韓子蒼晁叔用呂居仁僅六家得此而七焉

書劍南集後

詩家比諭六義之一偶然爲之可爾陸務觀劍南集句法稠疊讀之終捲令人生憎若身似老僧猶有髮門如村捨彊名官迹似春萍本無柢心如秋燕不安巢身似在家狂道士心如退院病禪師心似春鴻寧久住身如秋扇合長捐身似敗棊難復振心如病木已中空心似枯葵空向日身如病櫟孰知年家似江淮歸業戶身如湖嶺罷參僧心似遊僧思逺道身如敗將陷重圍居似窮邊荒馬驛身如深谷老桑門人似登仙惟火食俗如太古欠巢居閒似苔磯垂釣叟淡如村院罷參僧嬾似老雞頻失旦衰如蠧葉早知秋喜似系囚聞縱掉快如疥癢得爬搔閒似白鷗𨿽自足健如黃犢已無緣酒似粥濃知社到餅如盤大喜秋成難似車登蛇退嶺險如舟過馬當時月似有情迎馬見鶯如相識向人鳴心如澤國春歸雁身似云堂旦過僧身如巢燕臨歸日心似堂僧欲動時身如病木驚秋早心似鰥魚怯夜長心如老驥長千里身似春蠶已再眠身如海燕不逢社家似牛僅有廬心如老馬𨿽知路身似鳴蛙不屬官身如病鶴長停料心似山僧已棄家心如頑石忘榮辱身似孤云任去畱心如脫穽奔林鹿迹似還山不雨雲恩如長假容居裏官似分司不限年瘦如飯顆吟詩面饑似柴桑乞食身勇如持虎但堪笑學似累棊那易成爽如瑞露零仙掌淸似寒冰貯玊壺衰如蠧葉秋先覺愁似鰥魚夜不眠樂如逐牽黃犬快似麾兵捲白波壁如防難占卜瓦似魚鱗不接連路如劍閣逢秋雨山似鑪峯鎖暮云云如山壊長空黒風似潮回萬木傾雨如梅子初黃日水似桃花欲動時花如上苑長成市酒似新丰不直錢雁如著意頻驚枕月似知愁故入門蠶如黒蟻桑生後秧似靑鍼水滿時餘詩腰膝用如似字作對難以悉數就中非無佳句此陸平原所云離之雙羙合之兩傷者也予友三原孫枝蔚豹人徴入都不願分修史之祿賦詩云身如橘柚病於北心似鷓鴣飛向南有識者憐之此偶然作爾邇者詩人多捨唐學宋予嘗嫌務觀太熟魯直太生生者流爲蕭東夫熟者降爲楊廷秀蕭不傳而楊傳效之者何異海畔逐臭之夫邪

賴良大雅集跋

大雅集十卷天臺賴良采擇凡二千餘篇楊防夫防定存三百首旣爲作序而江陰王逢吳興錢鼒亦序之集中所收皆元人其後間有仕於明者第六卷

載林洵送顧謹中入太學詩則洪武中從而補綴者也良字善卿赤城續志不書其姓氏出處顯晦不可得而知繹席帽山人序蓋曽教授松江云倪元鎭贈良詩云陳詩昔在周盛日刪詩又是衰周餘二語得其槪矣

書惇交集後

右惇交集一冊上虞魏仲逺輯其友酬和之詩也作者二十四人詩七十六首冊末宜有仲逺題識而今亡之非完書矣是集爲吾鄕李太僕君實紫桃軒藏本康熙丁丑予購得之稽諸竹齋丹崖淸江全室集多有與仲逺昆弟贈答詩仲逺父處士明叔預卜塋兆於福祈山之陽結廬其下名福源精舍處敬爲之作贊又爲題尙古亭元章亦有筠深軒長歌季潭則有短歌淸江爲作竹深記稱防稽之地多竹蓋物有所宜猶衞之左泉右淇也其居邑西夏蓋湖上伏龍山之下顧郡縣誌俱佚其名按宋學士濓爲仲逺作見山樓記乃知其人名壽延云

梅庵李氏明正音跋

明正音七卷海塩李景孟宗浩選本景孟中景泰甲戌進士知莆田縣事其父季衡公平世父孟璿仲璣兄景髙宗逺皆有詩名季衡有西溪集孟璿有南莊集均不傳是編所錄多嘉興人作若沈鎰孟鈞陶瑾廷璧朱孟徳維新陳善敬佐李澄若淵往予輯詩綜悉無從采掇卽景孟詩亦遺之鄕人有著述莫爲之傳是猶目治而不見其睫也景孟曾孫儒烈嘉靖丁未進士歷官福建按察司僉事曾刋是編以行惜今之雕本流傳者寡矣嵗在戊子閏月竹垞八十翁彞尊識

跋危氏雲林集

雲林集二卷元翰林學士承防危素太朴之詩葛邏祿乃賢易之編而虞集伯生序之者也太朴以文名詩不恆見流傳惟此而已明兵入大都學士走報恩寺俯身入井寺僧大梓挽出之謂曰國史非公莫知公死是死國之史也學士由是不死世傳明太祖聞學士履聲出之守余闕祠按吾鄕貝助教瓊有送危於幰赴安慶教授序稱洪武三年識公於京師未幾公卒則學士未嘗銜命守祠特其子於幰教授安慶好事者遂傅防有是言也於幰曾共歐陽佑呂復黃盅輩采書北平載記脫去幰字是集發雕於後至元三年蓋學士入明後續作詩文均失傳矣

跋艸閣集

錢塘李曄宗表元季結艸閣居北關門外旣而避地永康東陽間洪武初官國子監助教有古今詩六卷拾遺一卷天臺徐大章盛稱之金華朱伯淸序之觀其長篇聳髙奔逸堪與劉伯溫髙季廸鼎足而今之杭人未有舉其姓氏者可嘆也集中題徐原父畫梅歌云尋常更有梅花船系在鑑湖柳姑之廟前柳姑者疑卽沈約詩所雲山陰柳家女也施宿防稽志云柳姑廟在山陰縣西一十里前臨鏡湖湖山勝絕處其後修府誌者乃遂削去之是何心哉

跋釣鼇集

吳江陶振子昌洪武中任本縣儒學訓導攺安化教諭歸隱華亭九峯間自號釣鼇客長陵師起北平作哀吳王濞歌感慨悲壯意當日定流播於燕王聞之深怨私怒必甚矣革除詩文稍有忌諱者悉焚棄惟是歌存集中而人末有表其防者其後死於虎王達善挽以詩云昔爲海上釣鼇客今作山中飤虎人飤之爲言食【去聲】也以食【入聲】食【去聲】人也九峯無虎將毋靖難之後有飤之者乎

髙麗權秀才應制集跋

髙麗秀才權近字思叔別字陽村洪武中至南京髙皇優禮待之賜衣賜食爰命賦詩陽村先之以本國廢興之由道塗經過之所次之以本國離合之勢山河之勝與夫鄰境之情形兼述東人感化之意旣成精華炳蔚音響鏗鏘帝覽之稱嘆因命與劉公三吾許公觀景公淸戴公徳張公信輩偕遊南北市來賔重譯鶴鳴醉仙諸樓帝又賜以禦制三詩此洪武丙子嵗事建文四年春朝鮮恭定王李芳逺令知申事朴錫下議政府鏤版以行於是嘉靖大夫藝文館提學國人李詹曁奉使翰林史官兵部主事金陵端木孝思均爲作序而淮南陸顒番易祝孟獻題詩其後焉陽村賜遊酒樓實錄未之載予所見應制集則天順元年朝鮮本也

書姚學士明山存稾後

文徵仲待詔翰林相傳爲明山學士及楊方城所窘昌言於眾曰吾衙門非畫院乃容畫匠處此何孔目元朗叢說述之而曰二人只防中狀元更無餘物衡山長在天地間今世豈更有道著姚淶楊維聰者邪聞者以爲快論然明山嘗與孫太初薛君采髙子業相唱和且聞章丘李中麓冨於藏書特遣其子就學可謂敏於好古者卽徵仲去官日躬送至張家灣賦十詩贈別兼爲作序比之唐元魯山宋孫明復謂榮出於科目之外貴加乎爵祿之上其傾倒亦至矣然則元朗所述乃誑語耳金華吳少君詩說謊定推何太史而後之論者偏信其說皎皎素絲其可染乎

書狷石居遺集後

予童稚日就塾於譚氏之居先後共學者六人譚舟石左羽陸英一次友曁第五兄夏士悉中表兄弟也書屋五楹予置席硯鴨腳樹下年十七爲贅壻乃遷馮氏之宅是嵗兵起舟石從其父五經進士浮海入越轉徙漳州左羽避居於二陸曁予兄弟各不相聞旣而離者合合者又離或出或處六十年來五人奄逝存者惟予已爾暇覽狷石居遺集是爲舟石左羽之王父諱昌言字聖兪萬曆甲午舉浙江鄕試第一後八年中進士知常熟婺源欒城三縣遷南兵部主事歷員外郎升福建布政司參議提督學政轉山東按察副使以布政司參政卒於官思陵卽阼卹以死勤事諸臣特贈太僕寺卿公之試士也其文不假一人寓目必手自甄綜𨿽伯子省覲俾寄食旅店中不許入廨有投私書者防不發函試畢題數行裹原書復之閩人語曰來一封去兩封以爲不信視郵筒蓋視學三年須鬢盡白舟石語予嵗在己丑冬攜其宅眷由琯溪之漳遇賊於山麓主僕遭急縛將剸刃焉猝傳官軍至賊黨置之去見有叟扠手獨行呼之求救叟問客子何來答以浙人叟曰客知浙有譚學使乎對曰吾祖也叟遽前釋縛蓋賊渠之父自言曩爲諸生嵗試譚公列其名二等吾師乎其子還治酒食導客逾嶺乃歸觀於此而信持衡之公子孫必食其報不在遇以國士而始有知己之感也舟石諱吉官至登州太守英一諱世楷思州太守左羽諱瑄工科掌印給事中次友諱葇內閣學士禮部侍郎夏士諱彞器承祖廕中書科中書舎人康熙己未

召試博學宏詞之士六人者舟石次友曁予居其三云

書曼寄軒集後

東漢風俗之厚期功之防咸得棄官持服如賈逵以祖父喪戴封以伯父西鄂長楊弼以伯母繁陽令楊君以叔父上虞長度尙以從父渤海王郎中劉衡以兄思善侯相楊著以從兄太常丞譙槐裏令曹全以弟廣平令仲定以姊王純以妹馬融以兄子皆以憂棄官輕舉至晉而嵇紹拜徐州刺史以長子喪去職陶潛以程氏妹喪自免作歸去來辭自是而後古之道莫之行也先伯祖君輿公掌銓東曹聞先文恪公之訃請於朝乞歸持服徳陵允焉當時典禮者不以爲過斯國史所當附書於禮樂志者

摭言足本跋

唐重科目舉措分殊有國史未具析者借王氏摭言小大畢識後代得聞其遺制柰流傳者寡又爲末學所刪存不及半是編一十五卷獲之京師慈仁寺集乃足本也捲尾有柯山鄭昉跋稱嘉定辛未刋於宜春郡吳江徐電發近錄棠村相國所藏與此本略同當就其校讎譌字發雕焉

書鑑誡錄後

鑑誡錄十卷後蜀人何光逺輝夫撰晁公武郡齋讀書後志稱纂輯唐以來君臣事迹可爲世鑑者前有劉曦度序今覽其書多載可笑詩文直小說家爾每條以三字標目與蘇鶚杜陽雜編略同是冊猶宋槧卷首題重雕足本惟劉序失之吾鄕墨林項氏藏書也濟南王先生貽上愛之曽手錄一部

書北牕炙輠後

北牕炙輠二卷宋施彥執編予得之海鹽陳琠少典所藏昆山徐氏晉江黃氏從予借抄其書稍稍流傳於世按彥執諱徳操海昌人張子韶之友也生不婚宦病廢而歿子韶以文祭之云生平朋友不過四人姚葉先亡公繼又去其和彥執詩云環顧天下間四海惟三友三友者彥執及姚進道葉先覺也彥執嘗著孟子發題一篇子韶之門人郎曄編橫浦集附之卷末今海昌志人物莫有舉其姓氏者矣進道名述堯張孝祥榜進士有蕭臺公餘詞一卷予所藏有之

跋劉豫事迹

劉豫事迹一卷不知誰氏所輯予抄自倦圃曹氏按豫祖塋在阜城縣南十二里元初尙謂之禦莊石馬存焉見王惲秋澗集惲述陳教授言豫未貴時一日顧見一白龍現婦翁家大鏡中但無鱗與角耳後翁亦見此乃以女妻之資借甚厚及生二子以麟角名之或者謂二子長豫當大貴後果然惲詩有云公昔此讀書防郁見佳气尙看書帶艸碧色映階砌空餘一字詠流播傳後世是直以書生目之矣此事迹所未載附書於後噫豫一叛臣其書可以不錄然安祿山事迹姚汝能述之存其書亦足爲後鑑也

書王氏墓銘舉例後

墓銘舉例四卷長洲王行止仲編先以唐韓退之李習之柳子厚次以宋歐陽永叔尹師魯曽子固王介甫蘇子瞻陳無已黃魯直陳瑩中晁無咎張文潛朱元晦呂伯恭凡一十五家之文舉以爲例足以續蒼厓潘氏金石例而補其闕矣是書未見雕本抄自無錫秦氏竊意墓銘莫盛於東漢鄱陽洪氏所輯隸釋隸續其文其銘體例匪一宜用止仲之法舉而臚列之惜乎予老矣不能爲也

跋防溪詩話

防溪詩話十卷宋黃徹常明撰書錄解題謂是莆田人而八閩通誌則云邵武人舉紹興十五年進士殆家本莆田而占籍邵武者也編中持論多本少陵自言官辰沅逾年顧志州郡官師者不載姓氏集亦失傳其送弟詩句云就舎勿令人避席過江莫與馬同船語淺情眞不失風雅之防矣

格齋四六跋

宋人駢語其初率仿楊億劉筠體無逸出四字六字者歐陽永叔厭薄之一變而尙眞率蘇子瞻尢以流麗見長於是汪彥章擅此名家鎔鑄六經諸史以成對偶可謂升堂入室之選矣廬陵王子俊才臣爲周子充楊廷秀賞識嘗引以代艸牋奏書記其所撰三松集世罕流傳予抄得宋本格齋四六計一百二首愛其由中而發漸近自然無組織之迹斯則彥章之亞也

書王司防宮詞後

宮官之設見於周官見於戴記漢魏置貴嬪夫人此仿周官之三夫人也淑妃淑媛淑儀修華修容修儀婕妤容華充華此仿周官之九嬪也北史后妃傳有正華令則修訓曜儀明淑芳華敬婉昭華光正昭寜貞範徽和徳猷茂光明信靜訓曜徳廣訓暉範敬訓芳猷婉華明範艷儀暉則敬信此仿周官之二十七世婦也穆光茂徳貞懿曜光貞凝光範令儀內範穆閨婉徳明婉艷婉妙範暉章敬茂靜肅瓊章穆華愼儀妙儀明懿崇明麗則婉儀彭媛修閒修靜愼艷光漪容徽淑秀儀芳婉貞愼明艷眞穆修範肅容茂儀英淑艷正信凝婉英範懷愼修媛良則瑤章訓成潤儀寜訓淑懿柔則穆儀修禮昭愼貞媛肅閨敬順柔華昭順敬寜明訓儀崇敬修敬承閒昭容麗儀閒華思柔媛光懷徳良媛淑猗茂範良信艷華徽娥肅儀妙則此仿周官之八十一禦女也唐宋以來參合損益不廢其名明初定設六局曰尙宮尙儀尙服尙食尙寢尙功掌以宮正總六局之事凡出納文籍皆印署之付內史監牒移於外局有四司尙宮之屬有司紀司言司簿司闈尙儀之屬有司籍司樂司賔司贊尙服之屬有司寶司儀司仗司飾尙食之屬有司饌司醖司藥司供尙寢之屬有司設司輿司苑司燈尙功之屬有司制司軫司防司計司防掌儲藏段疋者也官設於洪武五年王氏家南海河南村永樂二年選入宮命與權妃同輦辭曰妾嫠婦也安敢充下陳哉帝重之許歸嗚呼開創之主宮中府中設司分職各有典司後正位乎內夫人嬪禦交贊陰教居有保阿之訓動有環佩之響內無出閫之言權無私溺之授法至善矣其後宮官罷設奄寺乃得橫行王振汪直劉瑾惡已貫盈至魏忠賢攬政暱一客氏深宮更無爲懿安皇后助者𨿽存女秀才女史官空名恆罰提鈴警夜而宮官大扺皆爲奄寺之菜戶矣外而稅礦內而批紅監軍則養防賊至則開門貽禍之烈一至於此使女官舊章不廢褘衣褕翟絳紗貂蟬雍雍肅肅何遽稱九千嵗於大璫之前乎

書五百羅漢名記後

杭州淨慈寺五百羅漢塑像自宋有之曹太尉勛記之矣特其名梵夾不具載同裏髙念祖以其大父工部郎道素所藏宋江陰軍幹明院五百羅漢名號鏤板附釋藏之後按佛書諾俱那與其徒八百眾居震旦國五百居天臺三百居鴈宕故梁克家三山誌懷安大中寺有八百羅漢像太尉南渡僑居赤城宜止及天臺石橋五百人也

曝書亭集卷五十二

欽定四庫全書

曝書亭集卷五十三

翰林院檢討朱尊撰

跋【十二】

裹鮓帖跋

裹鮓味佳一一致君所須可示勿難當以語虞令凡一十九字晉右將軍防稽內史王羲之書今藏宛平孫氏羲之書古今獨絕世人得雙鉤及傳摹石本爭以爲寶況眞迹乎是書南宋藏之內府元兵輦以入燕前有亡宋南廊庫經手人郭墨印記是時元中書省檄諭中外江南旣平宋宜曰亡宋而斯人遂直書亡宋又隱其名以示不臣者然捲後有米友仁跋及趙子昻諸人圖書可定眞迹非謬君子觀於是嘆子昻以王孫仕元其有媿於南廊庫經手人多矣

書萬嵗通天帖舊事

萬嵗通天帖一卷用白麻紙雙鉤書勾法精妙鋒神畢備而用墨濃淡不露纎痕正如一筆獨冩識者謂非薛稷鐘紹京不能洵墨寶也相傳武后從王方慶索其先世手迹得二十八人書取而玩之謂曰此卿家世守朕奪之不仁乃命善書者廓塡成捲仍命方慶正書標二十八人官世設九賔觀於武成殿而以墨迹捲還方慶蓋祕府儲藏故罕題識第有宋髙宗用小壐其後嶽珂張雨王鏊文徴明跋者四人而已是捲向藏鄕先生項子長家子長諱篤壽中嘉靖壬戌進士入詞林性好藏書見祕冊輙令小胥傳抄儲之舎北萬卷樓其季弟子京以善治生產富能鑑別古人書畫金石文玩物所居天籟閣坐質庫估價海內珍異十九多歸之顧嗇於財交易旣退予價或浮輒悔至憂形於色罷飯不噉子長偵諸小童小童告以實子長過而問曰弟近收書畫有銘心絕品可以霽心恱目者乎子京出其價浮者子長賞擊不已如子京所與值償焉取以歸其友愛若是子京子六人無一達者子長子徳楨萬曆丙戌進士夢原萬曆己未進士徳楨子鼎鉉萬曆辛丑進士聲國崇禎甲戌進士鄕人以爲厚徳之報也聲國字仲展除知雅州事卒於京師予祖姑歸焉乙酉之亂祖姑避地深村長物盡失惟此卷納諸枕中亂定依然完好予毎諗祖姑恆得縱觀久之祖姑沒項氏日貧嗣子遂售於人轉入勢家過眼雲煙不復再覩矣

跋艸書千文

懷素亞棲皆有艸書千文是卷書法矜奇有驚蛇入艸猛燒吹煙之勢中間更眺爲了更殷爲商更匡爲輔而眞宗以後廟諱直書當屬宋初墨迹疑是南嶽宣義大師夢英筆也

書黃山谷試李展筆眞迹捲

涪翁試李展筆作書有如張顚蘸醉中髮觀其曲折如意匪特書法通神並想見展制筆之妙

書曹太尉勛迎鑾七賦後

右迎鑾七賦一卷宋曹太尉勛奉詔迎道君梓宮及顕仁韋太后作也公以紹興十一年十月治行明年七月顯仁自東平登舟梓宮旣還後居慈寕殿公力請祠居天臺山繪圗作賦傳於家題𨿽分爲七實一篇爾公之子姓世居海鹽保有此卷半千餘年勿失近乃歸予宗人衎齋重爲裝池珍襲之防予獲公松隱集四十卷顧闕七賦之四覩公手迹遂冩成足本衎齋亦鈔完公集鄙意宜以公北狩行錄並附集中尢勝舉也衎齋聽然曰諾因具識之

趙子昻書十二月織圗後

趙文敏書僞本最多卽有亂眞者僅得其娬媚而已此卷風骨戍削當屬晚年家居時筆詩亦有陶靖節風味題云奉懿防作當日宮闈猶知重文且畱心蠶織皆可記也

跋趙魏公書

書家翠墨流傳於世者惟顏魯公趙魏公最多蓋蘇黃諸君子曽有黨禁而兩公無之也今之作僞者動用粉牋雙鉤以人目𨿽云下眞迹一等翻不若摹拓之存其眞矣是本波磔飛動對之爽神爲跋其尾

鮮於伯機艸書千字文跋

元自趙子昻書法盛行一時相率習妍媚之體獨鮮於伯機以古瘦見長世所傳髙閒千文及張旭書大約多出其手也是冊脫去狂怒之習平淡之中筆法最爲謹密後及宋集賢李昭文周景逺田師孟李惟肅皆北方能書家惜其書今罕傳矣伯機漁陽人居於浙予浙人客漁陽題其書異哉

跋陳子防書

吳人陳深字子防宋遺民入元以能書薦不出其居曰寧極齋予家藏有詩一卷讀春秋編五卷此本當是子防所書小印曰仲房者蕭山魏文靖公驥也

書張子宜墨迹冊

古人詩文不欲自露其才恆以澹泊見滋味於書法亦然第審楷則弗逞姿媚故晉唐墨迹勒諸石而彌工若趙吳興董華亭手書藏者爭詡爲墨寶一摹勒上石乃削色矣無他過於逞姿媚也長洲張子宜不以書名其裔孫星貯有小紙書五則頗與範文正所書伯夷頌手迹相似子宜生元季早有鄕曲譽明初一舉秀才除都水郎卽免官歸居朱樂圃舊裏爲四傑十友防遊之所詩所云坊存前哲號屋貯古人書者是也吳中書畫流轉方域而子宜晚托迹於乘田委吏仕旣不達名亦晦焉星以遺楷索予題識予思先生以甘白自號詩筆一歸簡古書亦瘦硬通神星也試鋟之石俾作書斷者更估之何如

悊皇帝禦書跋

右徳陵手勅三通先太傅文恪公在內閣時所奉批答也其一遣代祀三皇廟一以皇妃逝祔葬孝潔皇后陵命傳諭禮工二部造墳一安光宗帝後神主於太廟蓋當時批答尙多玆特兵火後僅存者爾朝野相傳帝天縱巧慧能手操斧鋸造輕車小屋萬幾不理以是威權下移今觀三勅書法𨿽不工未嘗假手司禮內監初政猶然逮先公及福淸葉公先後去位中官始無忌憚詔防不自帝出而朝士之禍烈矣然則否泰之反類由於大小之往來三勅似無關於治忽而天啟初終之政論世者所當辧也

跋王陽明先生家書

王子逸仲出陽明先生平浰賊後家書見示定亂之頃不矜不伐意在乞休足以見先生之學力未嘗與人爭功能也顧世儒言性理以先生學術未純動加詆毀然防先生則寧藩之變危及社稷靖難前事可爲寒心乃吳人伍袁萃倡邪說誣先生潛通叛藩曲學阿世之士從而傅防之其亦不仁甚矣嗟嗟悲夫今之從政者患得患失克如先生功成不居第思乞休幾人哉覽先生家書可興感也

題十五完人墨迹

崇禎十七載爰立作宰輔五十人國亡後存者尙多其出處或殊居恆與世接欲求爲完人難矣機山閣老考終於江南未入

皇朝版圗之前皭然無滓當時幸免東市之禍晚節益爲正人所依歸卽卷中九人皆見危授命者也公孫介維持以示予予請悉出笥中所藏復益以傅公冠張公國維文公安之彭公期生沈公猶龍五先生手迹裝池捲後並閣老標題攺稱十五完人墨寶謹拜手而書其末

髙念祖先世遺墨跋

予友髙念祖一飯不忘其先與之言非祖父之言勿道也嘗集其先世手書裝潢成捲蓋𨿽南遊舒越西北入於燕齊梯涉數千里必載以行其用心勤矣昔江左諸王氏多工書至唐則天后索諸其裔方慶方慶集其先二十八人之書以獻後命善書者鉤畫設九賔觀之武成殿上其遺迹流傳世以爲寶今髙氏數公𨿽不盡以能書著俾傳諸子孫克盡如念祖之用心守以勿失焉知不爲後時所寶念祖請予書其尾其以予言爲可徴也夫

鉏菜翁夢記跋

周禮占防有六曰正曰噩曰思曰寤曰喜曰懼若曹先生所述三防殆噩防而不失其正者歟先生窮究儒者之學其於佛氏之書非其專好乃頻有感於觀世音菩薩者何歟豈晝之云爲固嘗思道之而忽感於中歟易曰神以知來知以藏往惟先生於佛氏之說寂然無動於心斯能感而遂通其故其於鬼神之情狀宜無不知也蓋誠之不可揜信有若記之所云者圖而傳焉可以明吉凶憂患之故矣原佛氏之入中國其初感於漢明帝一夢而百千年來師其說不敢異彼能入人夢寐而誘之以善吁亦神矣哉

書沈文恪公行書卷

順治初雲間幾社諸子多有存者後進領袖詩稱吳懋謙六益書稱計南陽子山公起相抗而能傾心下之旣貴延之下榻與之分財簦笠之盟無間也

天子重公書恆

召入禁廷冩屏幛碑版

朝回鄕防韋布入都謀席研之地者公爲作薦牘動費百番紙無厭倦色在邸舎禦下以慈童僕或不受約子山於公前執而撻之公笑謝曰朋友之道當如是矣都人傳以爲佳話是捲大半公手札𨿽非生平絕品而眞气溢於紙墨間不易得也嵗壬戌夏五月

駕在瀛臺予時知

起居注侍班天久不雨

天子諭輔臣謂嵗旱時政必有闕失可同九卿詹事科道防議以聞因隨大學士後羅坐武英殿東南盈庭僉曰

衮職無闕公獨昌言三事一山海關滿洲差員當徹一湖口關江湖之衝非商估停泊之所舟易覆溺宜仍徙九江爲便一有司盜案處分過嚴以是諱盜者眾反爲民害於時合班大臣齊怒視公雜以詼訕而公不顧也大學士轉奏事𨿽不果行退與同僚言交嘆仁者之勇爲不可及迨公沒後晉陵士子有代朝貴撰公墓碑者挈其綱云公以能書聞海內者四十年是以沈度兄弟目公矣捲爲同知辰州府事平湖沈暭日融谷所藏公以族子遇之者故裝界日題以文恪公遺迹而不著姓邇年以來廷臣以文恪易名者匪一人予慮後之覽者或致疑非公書也遂著姓以表之

書姜編修手書帖子後

吾友慈溪姜西溟以古文辭馳譽江表書法亦通神老而不遇用薦入史館食七品俸贈厥考爲郎妣孺人予嘗勸其罷試鄕闈西溟怒不答也生平不食豕兼惡人食豕一日予戲語之曰假有人注鄕貢進士榜蒸豕一柈曰食之則以淡墨書子名子其食之乎西溟笑曰非馬肝也年七十果以第三人及第楚辭所云年旣老而不衰者矣江都程子蒿亭夙愛其書法查浦編修因以笥中冊贈之觀其濃纎痩硬靡不合度蒿亭幸無飲缸面酒輕爲人所賺也小長蘆八十翁朱彞尊書

書東田詞捲後

予少日不喜作詞中年始爲之爲之不已且好之因而瀏覽宋元詞集幾二百家竊謂南唐北宋惟小令爲工若慢詞至南宋始極其變以是語人人輒非笑獨宜興陳其年謂爲篤論信夫同調之難也其年沒後予詞亦不復多作及讀東田小令慢詞克兼南北宋之長與予意合予嘗衍土風爲鴛鴦湖櫂歌百首東田亦以吳苑風景作望江南六十闋予詩修地誌者見之槪寘不錄而東田樂章有井水處無不歌之者惜其年早逝不獲同賞擊也

書先太傅奏疏尺牘捲後

先太傅通籍後未嘗引書記相助故生平疏牘皆自具艸彞尊少日覩有容堂西廡畱有四櫝經亂盡失之旣而搜訪掇拾五十年裝界成六冊書其後曰先公萬曆中以禮部左侍郎掌本部尙書事淸徳著聞是時朋黨紛爭先公中立不倚惟力持讜議抗疏建儲迨冊立防下出儀注於袖信宿而大典行他若劾鄭國泰外戚不當預國事利瑪竇宜勒其歸國琉球遣使當仍依防典差給事行人不可失信外蕃在政府日救鄒公元標王公紀皆存朝廷大體卽如尺牘艸槁十九多與封疆大臣論邊防絕不及私也畱此六冊貽我子孫庶幾他日有覽彞尊跋尾知不誣其祖稍見先公立朝之大節焉書先文恪公覆楊通政劾羅近溪疏後

明自正徳以後講學者多師王伯安伯安諸弟子漸流於禪至萬曆初南城羅維徳拾禪宗之餘唾惑世誣民益無忌憚狂瀾不可遏矣楊公官南通政使上疏糾之先公掌禮部尙書事覆疏千言要以去邪說正人心爲先務實錄未之載者殆史臣憚僞學之虛聲曲防其短諱之云爾楊公上饒人諱時喬嘉靖乙丑進士仕至吏部左侍郎贈尙書諡端潔

書忠貞服勞錄後

忠貞服勞錄一卷彞尊第八叔父芾園先生述先大父忱予府君治迹而作也先大父以萬曆四十七年由官生除都察院照磨歷都事署經歷司天啟初授階修職郎覃恩勅曰先帝舊學於乃父詒輔予衝人玆爾勾稽故牘勞於其官朕甚嘉焉時吉水鄒公元標長安馮公從吾同掌院事辟首善書院退朝講學府君訓工掄材與吳江周公宗建協力營造防轉後軍都督府經歷司都事進階文林郎尋升太僕寺丞遷工部營繕淸吏司主事奔太傅文恪公喪回籍嵗丁卯魏忠賢擅權久三殿工未竣羅織不附已者坐贓鉅萬以濟將作於是禦史梁夢環阿其意章劾數十人誣府君協理馬政邊餉虧額宜下法司提問府君服除入都逆黨將逮府君入獄乃封章自訟事得解補官進階承徳郎崇禎二年都城被圍府君分守西直門破帽敝衣登陴與將士巡邏莊烈皇帝禦下聰察不時遣左右詗諸臣之疎懈杖闕下革職者有之府君午飯門樓中使持令箭突至知府君貴公子將肆誅求及見所進止赤倉米臭魚而已嘆息去自是詗者相傳不更訶責府君居京師善測北地陰晴一日市葦蓆千條鏟帚各數百夜半雨霰交集八門守者皆嘩獨西直埽除蓋蔽宴如也明年轉員外郎又明年出知雲南楚防府事一介不取諸民招流民平谷價卹獄囚絕爭訟寛馬戶之逋責釋僰婦之箠楚甫八月而楚雄無枹鼓之警防聞母何太夫人訃遂解印綬力不能具舟楫巡按禦史姜公思睿語寮宷曰朱守可謂身處脂膏不能自潤今萬里長路豈能步還乃各率私錢贈行府治百姓拒輪於道爭賦歌詩謡辭以述徳取陸續故事繪圖題曰郁林石其謠曰淸平太守一世難百鳥有鳳鳳有鸞郁林石所載也寒家自文恪公以宰輔歸裏袍帶嘗寄質庫中所遺府君止墓田七十畝故徳陵諭葬文曰生且無居沒焉能葬至府君而貧尢甚然防不沽名以是未顯於世彞尊仕不達幸遵祖父之遺訓歸守墓田奉祭祀讀先生所著錄因取錄中未詳者書之授諸桂孫稻孫焉

先君子五言詩書後

右五言詩一篇明崇禎戊辰先子於杭州西湖上觀毀魏忠賢生祠作也凡四十有六韻先是河南道禦史廣州梁夢環羅織朝士之不附忠賢者先大夫曽官工部營繕司主事以先太傅文恪公喪奔回籍尙未起復夢環誣奏下法司提問防思陵禦極先大夫入都上疏自訟獲免西湖毀祠之日正先子憂患之餘也逆祠之建始浙江巡撫桐城潘汝楨擇地於關壯繆嶽忠武雙廟之間祠成聞於朝賜額曰普徳由是封疆大吏尢而效之淸苑閻永泰巡撫順天總督薊遼保定等處軍務於所部建魏璫祠七所天津則巡撫永城黃運泰長蘆則禦史合肥龔萃肅薊州則巡撫杞縣劉詔保定則巡撫代州張鳳翼房山則部曹何宗聖盧溝橋則工部主事臨川曽國楨宣府則巡撫防陰秦士文南直隸蘇州則巡撫遂安毛一鷺巡按蘄州王瑛揚州則巡鹽禦史槁城許其孝巡按莆田宋楨漢淮安則總督漕運戶部尙書濰縣郭尙友徽州則知府祁縣頡鵬應天則指揮李之才山東濟寧則總督河道工部尙書南樂李從心徳州則巡撫潁川李精白登州則巡撫榮河李嵩山西大同則巡撫魏縣王防代州五防山則總督閬中張朴巡撫興州曹爾楨巡按臨邑劉宏光河東則巡鹽禦史縉雲李燦然河南開封則巡撫大名郭增光巡按余姚鮑奇謨參政海寧周鏘祥符知縣泰興季寓庸陜西延綏則巡撫萊蕪朱童防固原則巡撫武定史永安湖廣武昌則巡撫慈豁姚宗文巡按東莞溫臯謨至都城內外建祠尢多勲臣則保定侯梁世勛博平侯郭振明武淸侯李誠銘詞臣則庻吉士大興李若琳臺臣則日照李蕃廬陵黃憲卿壽張王大年旌徳汪若極平定張樞河間智鋌府尹則陽城李春茂余若主事張化愚上林監丞張永祚爭先營建六街九衢祠宇相望有建於內城東街者於時工部郎余姚葉憲祖私語人曰此天子幸辟雍馳道也駕出土偶豈能起立乎偵者以告忠賢卽日削其籍祠以宏麗相尙瓦用琉璃像加冕服有沈檀塑者眼耳口鼻手足宛轉一如生人腸腑則以金玊珠寶充之髻空一穴簪以四時花朶其襃頌之辭有曰至聖至神中乾坤而立極乃文乃武同日月以長明毎建一祠必以上聞閣臣輒以駢語襃答尢悖逆者國子監生陸萬齡以忠賢頒要典比於孔子作春秋忠賢殺楊左周魏諸公比於孔子誅少正卯請建祠國學之右扁額曰配聖防悊皇帝宴駕乃止而江西巡撫益都楊邦憲毀周程朱子祠兼奪澹防子羽祠碎其像時思陵已卽阼矣仍疏請建逆祠及忠賢誅諸祠悉爲士民所毀凡建祠者盡入逆案額名可記者有永恩感恩祝恩瞻恩隆恩洽恩沾恩廣恩畱恩湛恩懷徳昭徳懋徳戴徳瞻徳普徳彰徳顯徳崇徳隆徳成徳萃徳仰徳襃勛崇勛茂勛表勛鴻勛隆勛崇功元功報功旌功懷仁崇仁隆仁存仁廣仁景仁【缺】仁嘉猷懋猷徳馨徳芳畱敬鴻惠隆禧永愛著愛余難以悉數矣康熙己未五月史局旣開與同館諸君徴及舊事退而書於先子詩後小雅十月之交篇曰四國無政不用其良爰列皇父家伯仲允曁番棸蹶楀字爵俾聞者足以戒彞尊職在國史敢引小雅之義具書之未可因佞人之有後而隱其惡也先子萬曆末補秀水縣學生天啟五年九月承先太傅廕授中書科中書舎人名注復社初集是嵗八月初吉彞尊敬書

題亡兒書陶靖節文

康熙己卯三月從吳門借鈔雪山王氏紹陶錄歸示亡兒伏枕讀一過作而曰少陵野老譏陶公未必能達道非篤論也病少間爲嵉書此冊自後不復能作書蓋絕筆也昔防嘉賔死其父方回哭之慟嘉賔門人出其所遺小箱皆與桓宣武往返密計方回乃不哭今見亡兒遺紙非古不道老淚何由得幹邪塗月八日竹垞防獨叟書

書羅浮蝴蝶歌捲後

爾雅不釋蝶名六朝文士不作蝶賦蝶亦不幸矣其後滕王湛然畫蝶下及菜花子村裏來皆爲調鉛殺粉臨川謝無逸詠蝶多至三百首蝶又未嘗無知己也崇禎間長山王君防生知如臯縣事酷愛蝶縣民有犯者籠蝶輸君輒免暇登廨舎髙處放之以爲笑樂惜其未見羅浮鳳子使知增城博羅二縣致羅浮蝶繭千百縱之萬花谷中不更愉快乎裏中戴君索予父子書羅浮蝶歌漫綴於後

書戴貞女事

國子監生桐鄕金梁聘同縣戴氏女昬有期矣梁以疾卒女告父母斬衰而哭請於舅姑撫叔之子爲嗣誓死不嫁由是鄰里戚懿交稱其賢聞於校官諗於縣其兄公行人司行人樟請爲文昭諸彤管或告朱叟曰禮有三殤喪服傳年十九至十六爲長殤喪未成人者其文不縟今梁年十七而夭則猶未成人也應之曰記不云乎丈夫冠而不爲殤婦人笄而不爲殤袁準曰男子十六而成童國君十五而生子然則十五十六可以爲成人矣準之言是也或又曰弔也者賔之禮也未昬而女死壻齊衰弔焉夫死女斬衰弔焉所行者弔禮所服者弔服不以主道予之明矣今戴氏之女猶未成婦赴哀而見其舅姑則婦道也居其廬則妻道也撫其孤則母道也非過於禮者與應之曰女未昬而喪其夫禮有往弔之文凡弔者出卽釋其服而女以斬衰乃妻之本服又必葬而後除之則與賔不侔矣且漢制婦人不貳斬旣服之以弔嫁而爲後夫服是二斬也貞女義勿敢出也或又曰儀曹職掌民間寡婦五十以後不攺節者旌表門閭蓋慮貞不字者十年字也今戴女年甫十七爾試思人之境遇靡常焉知必遂其願應之曰士以志爲尙女子亦然志旣先定鬼神其依天且不違故欲恆其徳在定其志而已衛之共姜賦柏舟自誓其辭曰之死矢靡它又云之死矢靡慝卒踐其言非前事可師也與或又曰禮女未廟見而死歸葬於母氏之黨周官媒氏禁遷葬與嫁殤者故邴原女沒不從魏武之命與倉舒合葬今戴氏女未昬而哭其夫畱事舅姑撫叔之子爲子將終身焉死可以合葬否與應之曰詩言之矣谷則異室死則同穴以言未共牢而食者也戴女旣殯於金則舅姑得葬其婦嗣旣立則子職得葬其母事𨿽近於嫁殤議禮者似宜通其變焉叟耄矣不能俟貞女坊表之年信其立志之專而特書其事

曝書亭集卷五十三

欽定四庫全書

曝書亭集卷五十四

翰林院檢討朱彞尊撰

跋【十三】

顧長康女史箴圖跋

虎頭畫謝太傅謂自生人以來未有今世鮮有存者矣康熙壬子春觀女史箴於江都汪氏絹𨿽剝落气韻絕倫惜止畱其半男女老防共二十八人像各異迹所謂意存筆先畫盡意在者非與題識小字尢佳頗似大令十三行出虎頭已書也昔王世將書畫皆居第一故語右軍云畫吾自畫書吾自書而虎頭亦克兼之益信工畫者多善書昔賢之言不吾迋耳因勸汪翁捨畫而雙鉤其字勒諸石

王維伏生圖跋

右王維所畫伏生上有宋思陵題字庚戌十月觀於退谷孫侍郎齋生濟南人也予遊濟南於長白山之陰拜生墓見其祠宇庳隘至不容筵幾有司牲醪嵗時之饗或闕焉不修因嘆世人無知重生者蓋經學之不明久矣思秦之時諸生訟言封禪至有坑儒之禍生爲秦博士得免其明哲有過人者及漢興隱士負一時之望莫若商山四皓初未聞講習經義傳之弟子則其年𨿽八十餘衣冠甚偉與土木何異生獨能於防言旣絕之時教學齊魯老而益勤卒傳之鼂錯斯文未喪天若有意於生而錫之年者百世之後宜師其人而識其貎焉維之所畫特想象爲之而已然藝事旣神其精思所感如或見之觀是圖者不問知其爲生此思陵所以寶惜而親題之也世之法書善畫多祕之內府人旣未得觀間復流傳於世藏之者非其人則觀者亦取非其人此書畫之厄也是圖之得歸孫氏非至幸與先生今年七十有八猶治尙書不輟所注禹貢洪範其發明經義甚詳對先生之容益悟維之貌生能入神也同觀者譚七舎人兄吉舟石李十九秀才良年武曽

再題王維伏生圖

是圖庚戌冬觀於北平孫侍郎蟄室因跋其尾旣而歸於棠村梁相國今爲漫堂宋公所藏主𨿽三易不墮秦防之賈師憲嚴惟中之手濟南生亦幸矣按中興館閣續錄維所畫濟南伏生圖曾歸祕閣儲藏故宋元以來題跋獨少宋公定爲眞迹知孫梁二公賞鑑略同也

光武帝燎衣圖跋

漢光武帝燎衣圗唐吳道子畫道子開元中嘗召入宮禁爲內教博士非有詔不得畫論者謂其下筆有神然多施之門版屋壁嵗久易毀至仙佛鬼怪世𨿽流傳又非儒者所取故是圗最爲難得圖之作未詳何年意開元初明皇勤政圗治思古帝王肇造之艱萬幾餘暇道子奉詔作此其後司馬承禎張果葉法善相繼被召而浮屠之營建亦盛由是東都老子廟壁與地獄變相之圖交出一藝之防亦隨世運升降可嘆哉圖今歸程穆倩氏穆倩得之僧漸江漸江購之歙吳氏

跋釣鼇圖

釣鼇圖一卷新安故家所藏簽題郭忠恕名卷中第有水閣一斜百隨而無釣者之具亦無釣人觀者多未析按晁子止郡齋讀書志有釣鼇圖一卷與捉臥甕人格並列當是唐時酒令子止謂分四十類類各一詩今其書不傳𨿽智者有所不知矣劉道醇稱恕先屋木樓觀一時之絕覩其界畫洵無可疵圗有察司橫印蓋內府物也惜其下截破碎安得好手李仙丹復裝之

李龍眠九歌圖捲跋

李伯時九歌圖用澄心堂紙作毎圖書三閭大夫辭於後筆法娟妙匪特畫居絕品也題識殘闕止存年七月望日臣李公麟畫十字上有宣和大小印璽卷末元人題詠甚多康熙庚戌秋九月九日偕昆山顧炎武寕人嘉定陸元輔翼王永年申涵光鳬孟嘉興譚吉舟石觀於宛平孫氏研山齋

八景圖跋

宋度支員外郎宋迪工畫平逺山水其平生得意者爲景凡八今人所仿瀟湘八景是也然當時作者意取平逺而已不專冩瀟湘風土迨元人形之歌詠其後自京國以及州縣誌靡不有八景存焉固哉世俗之可笑也是冊不知誰氏之筆而意主平逺不失員外之防見者勿定作瀟湘觀斯得之矣

題李唐長夏江寺圖

康熙乙丑三月納蘭侍衛容若購得李唐著色山水捲邀予題簽唐字睎古河陽人宣和中曽直畫院南渡後入臨安年已八十授待詔觀其畫法古雅深厚宜爲思陵所賞巷首題曰長夏江寺捲尾題曰李唐可比李思訓按宋人著色山水多以思訓爲宗蓋春山薄而秋山疎惟夏山利用丹墨思陵比之思訓可謂知言也已

題楊補之墨梅

朱三十五梅詞橫枝淸痩只如無但空裏疎花數防梅花有魂二語攝之此惟逃禪楊叟能冩出若煮石山農興酣落筆便與少陵亂挿繁花照晴昊句相似愁眼𨿽衝要非逃禪叟意中景矣嵗在丁未冬坐孫侍郎退翁蟄室斲冰試謝道韞研書

書彞齋趙氏水仙花卷

趙子固水仙橫幅觀於北平孫侍郎硯山齋記先子恆言世多贗本其眞迹有九十三莖者最佳今數之果然侍郎所蓄有楊補之墨梅顧定之墨竹與是捲稱嵗寒三友梅竹無多花葉而水仙獨繁然對之不異神仙冰雪之容正樂府詩所云寂寥抱冬心者也

錢舜舉鼠圖跋

天下最堪憎者莫鼠若矣畫家惟邊鸞圖石橊猴防易元吉圖靑菜防狼此外流傳蓋寡康熙甲申暢月偶集小滄浪亭西陂放鴨翁出錢舜舉鼠圖見示嘆其工絕翁屬書蘇和仲賦於後乙酉夏始以八分書而歸之兼欲題詩其上未果也

題趙子昻鵲華秋色圖

鵲華秋色圖捲元貞元年吳興趙王孫罷守齊州歸爲周公謹作用丹墨淡著色防合王右丞董北苑法華不注一峯特立而防山附之對此益信酈善長單椒秀澤一語之善形容也捲有楊仲範徳機虞伯生三公跋華亭董尙書愛而屢題之予嘗聞畫家論文徴仲畫謂其原出於松雪把玩是捲良然康熙甲子冬觀於納蘭侍衛容若之淥水亭

題趙子昻水村圖

趙王孫畫山水用絹素設色者多獨水村圖橫幅以紙冩之且用水墨洵神品也題云大徳六年十一月望日爲錢徳鈞作又自識云後一月徳鈞持此圖見示則已裝成軸矣一時信手塗抹乃過辱珍重如此極令人慚媿卷末題詠者四十八人嵗在乙丑三月納蘭容若屬予題簽畱之匝月捲還未幾容若奄逝眞迹不復可覩矣水村卽今之分湖明宣徳中析嘉興一府爲縣七遂隸嘉善後之修地誌者不載此事因撮其大略書之

題王孤云蒲萄庭榭小幅

永嘉王振鵬朋梅以畫受知元仁宗賜號孤云處士其界畫最工恆綴花籬架果於臺榭之下是幅𨿽小蓋其眞迹世惟見圖繪寶鑑稱其官漕運千戶不知延祐初曾爲祕書監典簿也

題江山偉觀圖

元防稽董旭遂初江山偉觀圖以金焦二山畫之紙背題長歌於圗後書法亦工用董旭私印印詩之簡端遂初私印印詩之尾同時題識者三十一人憶嵗在辛巳予畱昭慶僧寺此卷爲姚氏收藏物予愛旭長歌髙聳奔逸借抄寄顧孝廉俠君選入元詩今年春我宗衎齋上舎見而不忍釋手姚氏之子謂曰子欲得之跋者人各一金遂以白金二斤易之亦稱好事也已卷首江山偉觀四篆字鉤畫奇古不識何人所書

題元四學士畫像

四學士經術文章冠於元代百世而下瞻其畫像如聞謦咳矣蘇昌齡書法入妙通神品在宋仲溫朱孟辯之上跋稱悵然有存歿之感者至正甲午吳虞掲三公俱逝惟歐陽原功卒於丁酉故云按畫家繪象存者止圖半體沒者乃寫全身然則歐陽原功亦歿後續繪者也捲內有淩晏如私印晏如湖州人以書受知長陵官至僉都禦史是捲向藏南陽村莊呂氏今無防以授子壻寶靈通

書顧定之墨竹

顧定之墨竹一本下無土石抽梢直上對之若新雨乍洗娟娟媚人同時畫竹羣推吳仲圭然尺幅中交柯接葉或失則繁又雜以艸書題識覺少者未始不貴也定之名安淮東人元統間仕爲龍巖都巡轉毗陵錄判歷泉州路判官自號石屋老人郯九成詩吳下幾人能畫竹風流只數顧防軍心賞不謬矣是軸藏李太僕寫山樓以非肉食者所好故子姓猶保之

跋李紫篔畫卷

畫家好手元時特多略見圖繪寶鑑紫篔生李弁其一也生濠梁人善冩竹石兼工平逺山水斯捲送衝眞觀主蔡霞外而作松竹淸疎峯嵐渲以焦墨澹抹蠃靑作遙山識者謂其原出王維也今藏孫上舎洪九家意當日必有諸公贈言跋尾惜爲人割去然鄭人買櫝還珠珠固在庸何傷丁亥夏五日北至小長蘆朱彞尊書

又

紫篔晚居澱山湖畔故吳郡尢存以仁贈以詩云積玊谿頭水拍天艸堂只在澱山前雲間錢元方彥直贈以詩云謫仙今住五葺西大泖當門鱸正肥其居有白雲牕東維子賦詩贈之今其遺迹無存矣慈谿黃玠伯成題其墨本竹枝云刻雕妙入神餘情寄乀丿殆時人重其墨竹以之雕刻屏風雲爾洪九方排纂書畫譜復題此歸之俾采入卷中八十翁尊又跋

黃子久浮嵐暖翠圖

順治十有七年冬十一月朔寓山陰之簞醪河飲於萊陽宋公之廨斟隗嚻宮緑瓷琖勸客蒸萊雞爲饌客以醉辭公出黃子久浮嵐暖翠圖示客以當解酲圖髙六尺廣三尺樹木之秀挺山石之詭異恍如坐我富春江上渾忘身之在官舎也畫額題識子久時年八十有三而局法嚴整神韻深厚反勝少壯時此全乎天者已是日南昌王猷定於一長洲宋實穎旣庭金壇蔣超虎臣仁和陳晉明康侯吳江葉燮星期同觀秀水朱彞尊錫鬯書

書王叔明畫舊事

京師故家有藏黃鶴山樵畫者俾縫人持以售諸市予適見之許以錢三十緡掛於寓居之壁觀其勾皴之法若下筆作艸書全不修飾而結束入細華亭董尙書大書其額雲天下第一王叔明畫其裝防亦精用粉緑色官窰軸子堅栗如玊畱之旬日囊空羞澀終無以應俄而棠村梁尙書以白金五鎰購之神物化去見之魂夢不可弭忘也尙書以宰相歸裏聞其身後墨寶防失偶憶舊事書之

跋師子林書畫冊

嵗在甲辰九月從京師入雲中同裏曹公官山西按察副使捨予萬物同春亭暇出徐賁幼文師子林畫冊見示師子林者元至正二年僧維則之門人鑿池壘石築蘭若以居其師者也峯曰師子曰含暉曰吐月橋曰小飛虹窩曰禪窩谷曰竹谷堂曰立雪室曰臥云閣曰問梅軒曰指柏池曰玊鑑井曰冰壺當時畱題八子髙啟季廸張適子宜王行止仲謝徽懿申屠衡仲權張簡仲簡陶琛彥行僧道衍斯道而玆冊惟斯道用小楷書其詩諸公不與焉考師林初建朱徳潤澤民圖之趙元善長倪瓉元鎭商防續圖之幼文寫此冊在洪武七年三月自言用圖冩意初不較其形似蓋欲別開生面不同乎朱趙倪三子爾

書孫氏同爨防圖後

吾鄕孫簡肅公治家以嚴子弟侍立暑不去衣然其教初學飯後必散步歌詩以吟詠性情故其子六人皆善詩家居爲同爨防三日一集集必有詩列圖於前聚詩其後裝池爲捲孝友之語充溢丈幅之中可謂天倫樂事矣公嘗誡諸子曰家人暌離必起於婦人但得兄弟時時相聚讒何由生今裠屐子弟往往晝居於內兄弟無幾相見此讒柄所由階也若盡如孫氏六公飲酒之飫而不愆其儀防集之頻而勿傷於侈賢子孫循而行之𨿽百世可已公裔孫某出示予因跋其後歸之並著於禾錄焉

項子京畫卷跋

予家與項氏世爲婚姻所謂天籟閣者少日屢登焉乙酉以後書畫未燼者盡防人間近日士大夫好古其家輒貧或旋購旋去之大率歸非其人矣噫非其人而厚藏書畫之厄終歸於燼而已黃山程穆倩家最貧嗜古尢癖書畫歸之幸矣惜乎價盈千百者力又不能購也子京之畫世人知之者罕程子獨加珍惜俾予跋尾夫程子且然況生同裏而數過其廬如予者邪

題薛素素畫冊

嘉興妓薛素素小字潤娘行五人稱其有十能詩書琴弈簫而馳馬走索射彈尢絕技也予見其手冩水墨大士甚工董尙書未第日授書禾中見而愛之爲作小楷心經兼題以跋至山水蘭竹下筆迅埽無不意態入神聞在京師挾彈走馬能以兩彈丸先後發使後彈擊前彈碎於空中又置一彈於地以左手持弓向後以右手從背上反引其弓以擊地下之彈百不失一嘗置彈於小婢額上彈去而婢不知江都陸無從歌云酒酣請爲挾彈戲結束單衫聊一試防纒紅袖袒半韝側度雲鬟引雙臂侍兒拈丸著髲端回身中之丸並墜言遲更疾卻應手欲發未停偏有致範夫人贈詩云重開別院貯文君寶絡千金換翠裙非雨非雲香滿路前身應是薛靈蕓尋爲李徵蠻所嬖又嘗侍沈孝亷景倩巾櫛其畫像傳入蠻洞酉陽彭宣慰深慕之費金錢無算致之不得也

許旌陽移居圖跋

許旌陽移居圖宛平崔秀才道母所畫橫幅丈餘圖中移家具散走者防鬟臂指各異情狀怪疑皆鬼也自吳道子朱繇傳地獄變相其後貎鬼子鬼母鐘馗小妹不一其人至宋龔髙士開專以鬼物見長觀其骨象獰劣令人不歡玆圖爲神仙移居故口無哆張目無很視較開所狀略殊然先民後賢寄托之情一也詩言之莫赤匪狐莫黒匪烏髙士蓋有深慨於中寄之筆墨者崇禎之季有鬼白晝入市用紙錢交易死者魂未離散叩人門戶買棺彼時思陵命將出師輦下臣民無一足供驅使者翻不若旌陽令之使鬼鬼忘其勞焉道母繪此得毋寄托在是與道母初名丹晚更名子忠別字靑蚓國亡走入土窟中死圖今藏萊陽宋氏順治庚子冬觀於雲門舟中

題趙淑人宮門待漏圖

右宮門待漏圖先伯祖妣趙淑人朝孝節烈皇后孝哀悊皇后因而傳寫者也按命婦朝女君見於周禮其服鞠衣防衣緣衣素紗其笄纚其屨黃漢制則服蠶衣唐外命婦入朝或於光順門或於肅章門宋元節序慶賀咸許外命婦入內明元旦冬至後禦坤寧殿中使引命婦各服其服行禮其後攺於仁智殿崇禎七年三月甲寅【二十八日】孝節皇后生辰詔命婦入賀舊典久不行矣多稱疾不至詣大內者僅五十有三人步入西華門拜於殿下懿防傳賜鮮果帝詰責禮部以人寡不成禮迨七年十月己丑孝哀皇后生辰朝於慈寧宮步入東華門就位者一百六十有八人十年三月丁夘【二十八日】復朝中宮於隆道閣仍自西華門步入就位行禮者一百八十人嘉定伯周奎夫人亦與焉拜畢周夫人進宮行家人禮後語周夫人曰諸命婦骨相多福薄惟朱侍郎妻容貌莊稱象服爾隨賜銀豆鮮果經別殿神宗皇貴妃劉復賜茶於思善門於是淑人朝女君者三矣其初先伯祖方任大理寺卿再入時遷刑部右侍郎三入轉左侍郎旣卒贈尙書十七年春京師陷思陵傳防後宮令自裁太監王永壽奔告於帝曰懿安皇后業自經矣帝乃起赴煤山殉社稷孝節皇后亦殂是嵗五月孝哀皇后祔徳陵孝節皇后祔思陵大書於

世祖章皇帝實錄越二年淑人以病終將斂得手書於臂曰老婦五膺封誥三朝中宮甲申之後先後賔天未克相隨泉下玆含媿而死爾子孫喪務從儉毋受貴人之弔斯老婦之魂魄寧矣鄕黨傳之謂可入女誡圖今爲兄之子建子所藏嵗久將復裝潢彞尊乃撮其大略書後庶子子孫孫永保而勿失焉

曝書亭集卷五十四

欽定四庫全書

曝書亭集卷五十五

翰林院檢討朱彛尊撰

跋【十四】

書隋巢元方諸病源論後

右諸病源論五十卷隋太醫博士巢元方奉勅與諸醫共論疢疾所起之源及九之要大業六年書成進於朝論凡一千七百二十篇言之詳矣隋唐經籍志不著於錄而宋志有之蓋太平興國中命王懷隱王祐陳昭遇等集聖惠方每部取元方之論冠其首神宗以之課試醫士是編始大顯於時書錄解題謂千金方諸論多本此書考宋制醫以巢氏論與千金翼方同目爲小經而千金方不與然則今所傳孫眞人書殆未足深信矣

書太平惠民和劑局方後

太平惠民和劑局方十卷載晁氏讀書後志陳氏書錄解題宋藝文志作五卷按宋大觀中詔通醫刋正藥局方於是庫部郎中陳師文等校正類分二十一門錄方二百九十有七然則是書成於汴都也今考王氏玊海置藥局四所其一曰和劑局在紹興六年正月至若攺熟藥所爲太平惠民局在紹興十八年又八月蓋師文等校正本實止五卷其後添補紹興寶慶淳祐諸方曁吳直閣方諸局方故增益至十卷爾予家所藏乃元時雕本後附太醫助教許洪指南三卷系建安髙氏日新堂板行

本艸衍義跋

本艸衍義一十七卷冠以序例三卷合二十卷宋承直郎澧州司戶曹事冦宗奭撰政和六年太醫學博士李康等防詳申尙書省有防轉一官通直郎添差充收買藥材所辧驗藥石宣和元年其兄子宣教郎解縣丞約校勘鏤版印造頒行本艸經撰自神農隋志已列其目皇甫謐帝王世紀黃帝使岐伯定本艸經荀勗中經簿有子儀本艸經一卷鄭康成注周禮疾醫謂治合之齊存乎神農子儀之術賈公彥疏云是周末時人而陳騤中興館閣書目引漢書元始五年舉天下通知方術本艸者遣詣京師又樓護傳稱少誦醫經本艸方謂書名始見於此誤矣陶隱居而後參核加詳至宗奭考諸家之說援引辧證文簡者證其義諱避者原其名斯六根五華九實二冬三建之形性畢具矣是書白雲子采入道藏曩從吳檢討志伊觀於京師之靈佑宮近始得元人故牘因書於後

書是齋百一選方後

百一選方不書撰人名氏題曰是齋按陳氏書錄解題云是山陰王璆孟欲所輯凡三十卷宋史藝文志作二十八卷予家所藏乃元人鋟本按其目僅二十卷爾殆經後人選擇者歟

書宋本晞範子脈訣集解後

咸淳二年臨川李駉子野撰脈訣集解一十二卷邑人何桂發序之謂得於誦詩讀書之餘蓋儒者也竊謂人之賦形修短彊弱肥瘠之不同則脈亦異焉今之醫者止憑切脈而王叔和之訣蓋有不甚解者庸醫一嵗之殺人比於法司之決囚數且倍之矣駉自號晞範子其書引證周洽當時板行必多傳習者而宋藝文志不載何歟

跋濟生拔萃方

濟生拔萃方六卷延祐二年銅鞮杜思敬輯自爲之序其言曰醫不專於藥而捨藥無以全醫藥不必於方而捨方無以爲藥斯明乎炊湯脈神之術者宜其能采拾眾善以成書也元史不作藝文志典籍無徴予嘗思補之於醫書類知其目者金有紀天鍚張元素劉元素李慶嗣張從正五家二十四部凡八十八卷元有李杲竇黙王好古錢近之羅天益戴起宗滑壽李希範王鏡潭鮑同仁朱震亨鄧焱王中陽李鵬飛葛應雷葛干孫朱防趙良陳直鄒鉉胡仕可吳湍尙從善熊景元申屠致逺危亦林薩徳彌實李中南陸仲達堯允恭吳以寧齊徳之曽世榮馮道孫允賢殷震三十六家七十三部內十八部捲亡四百七卷玆又得杜氏此書然則待訪者寧有窮乎思敬自號寶善老人書成時年八十有一予今年齒亦均𨿽耄矣尙思踐宿諾焉

醫家四書跋

南潯布衣許兆禎培元精醫術著錄於先少保之門先公取其所撰診翼藥準方紀醫鏡四部合名之曰醫家四書世父貴陽太守鏤版行之當書成時申文定李文節朱文肅均爲作序先公亦題其簡端培元之名海內無不知之者已先公亦禦醫直聖濟殿官至院使嘗被召入乾淸宮西暖閣診定陵脈奏曰聖體病在肝腎宜寛平以養气安靜以益精上喜立命太監陸敬書之屛所纂立命圭經亂失惟太醫院志僅存

大觀證類本艸跋

經史證類本艸三十一卷目錄一卷大觀初唐愼微撰通仕郎行杭州仁和縣尉管勾學事艾晟序之謂傳書者失其邑裏不知何許人闕其疑可也或以蜀人實之何所據乎本艸自神農子儀而後代有廣益舊經止三百六十五味爾今按其目錄實一千七百四十八種比之唐本蜀本掌禹錫之補注蘇頌之圖經所增已多紹興中曽詔王繼先校定附釋音一卷付國子監鏤板以行其後大徳壬寅一刋於宗文書院明萬曆丁丑再刋於宣城民家並以冦氏衍義附於各條之下𨿽於義無損然非唐氏之舊毋亦類於覩臯禽而續鳬之頸者歟

跋張氏醫說

醫說十卷嘉靖中雕本不題撰人姓氏觀乎書錄解題始知爲宋新安張景季明所撰也喜劇而書諸捲尾

跋孫子算經

孫子算經三卷漢志不著於錄而隋唐經籍志有之首言度量所起合乎兵法地生度度生量量生數之文次言乘除之法設爲之數十三篇中所云廓地分利委積逺輸貴賣兵役分數比之九章方田粟米差分商功均輸盈不足之目往往相符而其要在得算多多算勝以是知此編非僞托也唐立算學命李淳風注解頒之學官今其書算博士知者罕矣

九章算經跋

九章卽周官之九數保氏以教國子者也方田一粟米二差分三少廣四商功五均輸六方程七盈不足八旁要九皆周公所作漢易差分曰重差去旁要而易以勾股又夕桀一篇其義無聞蓋周公旣問數於商髙定此九數算術之古莫尙於此矣於是劉徽注之序之徐嶽甄鸞等述之李遵義疏之逺而日月周天行度之數近而田疇米廩積羃隱雜廣斜正員之幽微靡不著焉斯秦火之未燔而唐明算科取士之第一書僅存於今者可寶也

五曹算經跋

右五曹算經五卷唐太史令李淳風注而博士梁述助教王眞儒等校定之書也地利生人之本故首田曹田疇必資人功故次兵曹人家必用食飲故次集曹會集必務儲蓄故次倉曹倉廩必資貿易故以金曹終焉相傳其法出於孫武然孫子別有算經考古者存其說可爾

跋鄱陽洪氏南朝史精語

康熙辛酉冬購得宋槧經史法語四冊不足藝文志二十四卷之數旣而亡之從故家抄南朝史精語宋四卷齊三卷梁三卷陳一卷宋史作六卷蓋一代合爲一卷故也志開法語有左氏傳六卷史記八卷漢書二十卷精語有後漢書十六卷三國誌六卷晉書五卷唐書一卷惜均未之見所雲南朝史者蓋指沈約蕭子顯姚思廉所撰而言非李延壽之南史誌失書朝字誤矣

書楊太眞外傳後

宮闈之事外人罕知所見或異辭矧出於傳聞者乎太眞外傳宋樂史所撰稱妃以開元二十二年十一月歸於壽邸二十八年十月宗幸溫泉宮使髙力士取於壽邸度爲女道士住內太眞宮此傳聞之謬也按唐大詔令載開元二十三年十二月二十四日遣戶部尙書同中書門下李林甫副以黃門侍郎陳希烈冊河南府士曹防軍楊璬長女爲壽王妃考之開元禮皇太子納妃將行納采皇帝臨軒命使降而親王禮儀有殺命使則同由納采而問名而納吉而納徴而請期然後親迎同牢備禮動需卜日無納采受冊卽歸壽邸之禮也越明年武惠妃薨後宮無當帝意者或奏妃姿色冠代乃度爲女道士勅曰壽王瑁妃楊氏素以端毅作嬪藩國𨿽居榮貴每在淸修屬太后忌辰永懷追福以玆求度雅志難違用惇道之風特遂由衷之請宜度爲女道士蓋帝先注意於妃顧難奪之朱邸思納諸禁中乃言出自妃意所云作嬪藩國者據妃曽受冊云然其曰太后忌辰者昭成竇后以長壽二年正月二日受害則天后以建子月爲嵗首中宗𨿽復舊用夏正卽正月行香廢務直至順宗永貞元年方攺正以十一月二日爲忌辰開元中猶循中宗行香之舊是妃入道之期當在開元二十五年正月二日也妃旣入道衣道士服入見號曰太眞史稱不期嵗禮遇如惠妃然則妃由道院入宮不由壽邸陳鴻長恨傳謂髙力士潛搜外宮得妃於壽邸與外傳同其謬張兪驪山記謂妃以處子入宮似得其實而李商隱碧城三首一詠妃入道一詠妃未歸壽邸一詠帝與妃定情系七月十六日證以武皇內傳分明在莫道人間總不知是足當詩史矣新唐書宰相世系表妃之祖志謙三子長琰次珪次璬琰子銛珪子錡璬子鑑若國忠則妃再從兄也妃本璬長女大書冊壽王妃父乃天寶四載立爲貴妃帝欲掩天下之耳目而箝其口遂令妃不父其父而移作琰少女於是贈琰太尉齊國公母封涼國夫人珪工部尙書銛鴻臚寺卿錡侍禦史尙太華公主姊三人大姨韓國三姨虢國八姨秦國璬獨未聞加恩焉子鑑官湖州刺史後𨿽尙主冊貴妃日恩澤亦未之及蓋推而逺之也且銛系琰子而劉昫唐書以爲妃再從兄則當時業有識其非者矣明皇英主開元之政稱全盛時惑一妃子至淪亡社稷作僞心勞迹愈晦而言之益醜詩不云乎亂匪降自天生自婦人又云鼓鐘於宮聲聞於外國史無識誤落帝度內謂妃少孤養於叔父璬而以琰爲妃父予故驗之載紀辧外傳之誣特發其微焉至於玊谿生詩箋之別幅

曝書亭集卷五十五

欽定四庫全書

曝書亭集卷五十六

翰林院檢討朱尊撰

考

孔子弟子考

序曰孔氏之徒三千人身通六藝者七十子其云三千不取盈於三千也其云七十不限止以七十也自孔子徒人法旣亡而文翁石室象在顯晦之間世儒據以考定弟子之籍惟史記之傳家語之解而已議配祀之典先橫七十之目於心胸慮溢七十二人之外於是論者紛綸以臆斷爲進退舉凡論語春秋傳禮記漫不知省或又於復姓者攺姓一字書之栗主自國學下至府州縣學皆然是尙得爲知禮也乎歸田之暇爰作孔子弟子考下及門人曁孟子弟子竊思杏壇設教必先長幼之序斯史記家語咸紀弟子之年玆先書三十二人而萊蕪侯無年嵗次於衛公者依侍坐四子倫序書之不可以郕公先之也余從羣書采獲具列焉

魯秦子商字丕玆【家語作不慈史記作子丕】少孔子四嵗唐開元二十七年追贈上洛伯宋大觀四年贈馮翊侯

按髙郵夏氏孔門弟子記略及闕裏廣志皆云商少孔子四十嵗然秦子父堇父偪陽之役與叔梁紇俱以力聞宜與孔子生年相近今據家語舊聞曁史記索隠蘇氏古史文正之又宋大中祥符元年贈孔門弟子侯爵商未得與至大觀四年禮局上言遂補贈馮翊侯闕裏志誤以秦祖鄄城之封移之商非也

魯顏子無繇【家語少無字繇作由】字季路少孔子六嵗唐追贈杞伯宋贈曲阜侯元進杞國公諡文裕

蒲大夫卞仲子由字子由【子亦作季】少孔子九嵗唐追贈衛侯宋贈河內侯進衛公

魯南武曽子蒧【亦作防】字子晳唐追贈宿伯宋贈萊蕪侯蔡漆雕子開字子若【史記作子開】少孔子十一嵗習尙書唐追贈滕伯宋贈平輿侯

漢藝文志漆雕子十二篇

鄭康成曰魯人

按山楊氏先聖大訓以開爲憑恐誤

魯閔子損字子騫少孔子十五嵗唐追贈費侯宋贈瑯琊公攺費公

按閔子少孔子十五嵗史記家語文同小司馬索隠可證今本家語多譌作五十嵗夏氏從之非也

魯冉子雍字仲弓少孔子二十九嵗唐追贈薛侯宋贈下邳公攺薛公

按今本家語仲弓無年嵗而史記索隠文有之

魯冉子求字子有【家語仲弓之宗族】少孔子二十九嵗唐追贈徐侯宋贈彭城公攺徐公

魯商子瞿字子木少孔子二十九嵗唐贈蒙伯宋贈須昌侯

齊梁子鱣【或作鯉】字叔魚少孔子二十九嵗【家語作三十九嵗】唐贈趙伯宋贈千乘侯

魯顏子回字子淵少孔子三十嵗唐追贈兗國公宋因之元至順中贈復聖公

衛士師齊髙子柴字子羔【左傳作季羔檀弓韓非子作子臯】少孔子三十嵗【家語作四十嵗】唐贈共伯宋贈共城侯

鄭康成曰衛人

王應麟曰衛髙柴爲孔子弟子後居於魯

單父宰陳巫馬子施字子期【史記作旗】少孔子三十嵗唐贈鄫伯宋贈東阿侯

鄭康成曰魯人

魯衛相衛端木子賜字子貢少孔子三十一嵗唐贈黎侯宋贈黎陽公進黎公

魯有子若字子有【或作子若】少孔子三十三嵗唐贈卞伯宋贈平陰侯

按小司馬據家語文云少三十三嵗今本家語作三十六嵗殆誤也

武城宰吳言子偃字子遊少孔子三十五嵗【史記作四十五】唐贈吳侯宋贈丹陽公攺吳公【許愼說文偃作於象旌旗之遊字子遊】魯樊子須字子遲少孔子三十六嵗【家語作四十六】唐贈凡伯宋贈益都侯

鄭康成曰齊人

宋原子憲【檀弓稱仲憲】字子思少孔子三十六嵗唐贈原伯宋贈任城侯

鄭康成曰魯人

魯大夫武城澹臺子滅明字子羽少孔子三十九嵗唐贈江伯宋贈金鄕侯

單父宰魯宓子不齊字子賤少孔子三十九嵗唐贈單伯宋贈單父侯

按史記索隠引家語云少孔子四十九嵗而今本家語無九字索隠又引史記文三十而今本史記作四十流傳旣久均失其故矣

陳陳子亢【說文作伉】字子禽少孔子四十嵗唐贈潁伯宋贈南頓侯

按班固古今人表其載孔門弟子甚略獨陳子三見一陳亢一陳子禽居中中一陳子亢居中下不得其解

魯公西子赤字子華少孔子四十二嵗唐贈郜伯宋贈鉅野侯

莒父宰衛卜子商字子夏少孔子四十四嵗晚爲衛文侯師唐贈魏侯宋贈東阿公【或作河東公】攺魏公

鄭康成曰溫國人

南武城曽子參字子輿少孔子四十六嵗初仕於莒其後齊迎以相楚迎以令尹晉迎以上卿唐開元中追贈郕伯宋大中祥符二年進郕侯政和元年攺贈武城侯咸淳三年進郕國公元至順中贈宗聖公

漢藝文志曽子十八篇

王應麟曰參與弟子公明儀樂正子春單居離曾元曾華之徒論述立身孝行之要天地萬物之理

魯顏子幸【通典作栁咸淳臨安志作韋或作辛】字子栁少孔子四十六嵗唐贈蕃伯宋贈陽谷侯

陳顓孫子師字子張少孔子四十八嵗唐贈陳伯宋贈宛丘侯攺陳公

魯冉子孺字子魯【或作曽】少孔子五十嵗唐贈紀伯宋贈臨沂侯

蔡曹子防字子循少孔子五十嵗唐贈曹伯宋贈上蔡

魯伯子防【家語作處】字子析【家語作晳】少孔子五十嵗唐贈聊伯宋贈沐陽侯

按伯防史記家語不著何地人考咸淳臨安志云是魯人宋思陵贊曰有防子析全魯之彥當必有所本也聊伯志作駢伯

魯顏子髙【史記索隠雲家語名產今本家語作顏刻】字子驕少孔子五十嵗唐贈瑯琊伯宋贈雷澤侯

魯叔仲子會字子期少孔子五十嵗【魯嵈石壁畫像云】唐贈瑕丘伯宋贈博平侯

鄭康成曰晉人

楚公孫子龍字子石少孔子五十三嵗唐贈黃伯宋贈枝江侯

按家語稱龍衛人然唐宋追封皆楚地蓋從北海鄭氏之說若爲堅白異同之論者乃趙人樂正子輿謂其行無師學無友非孔子弟子可知

右有年嵗著於家語史記隸續者三十有一人並曾蒧共三十二人內顏淵年數王肅疑其錯誤

中都宰魯冉子耕字伯牛唐贈鄆侯宋贈東平侯攺鄆公

按聖門志闕裏廣志稱伯牛少孔子七嵗不審何據

臨淄大夫魯宰子予字子我唐贈齊侯宋贈臨淄公攺齊公

魯【史記作齊】公冶子長【家語作萇】字子長唐贈莒伯宋贈髙宻侯範寧曰名芝字子長

魯南宮子縚【或作韜】一名括【或作適】字子容唐贈郯伯宋贈襲丘侯攺汝陽侯

夏洪基曰南宮適之爲敬叔非也按史記南宮括字子容初未嘗云是孟僖子之子孟懿子之兄也而索隠注遽云是孟僖子之子仲孫閱論語集注亦云諡敬叔孟懿子之兄史無其文也可疑一也適見家語一名縚是適已有二名矣而左傳孟僖子云必屬說與何忌於夫子索隠又云仲孫閱是有二名天下豈有一人而四名者乎可疑二也孔子在魯族姓頗微而南宮敬叔公族元子遣從孔子時定已娶於彊家矣豈孔子得以兄子妻之可疑三也禮記檀弓載南宮敬叔反必載寶而朝孔子曰喪不如速貧之爲愈也若而人豈能抑權力而伸有徳謹言語而不廢於有道之邦邪愚以敬叔之與南宮適皎然二人矣按史記南宮括字子容論語括作適家語南宮縚字子容鄭康成注檀弓稱南宮縚孟僖子之子南宮閱也字子容其妻孔子兄女又稱南宮敬叔魯孟僖子之子仲孫閱也左氏傳昭公七年孟僖子屬說與何忌於夫子使事之杜預注云說南宮敬叔僖子之子然則括也適也縚也說也閱也一子容而名有五也崇崇禎末髙郵夏基開元輯孔門弟子傳略以南宮縚適括字子容爲一人以仲孫說閱諡敬叔者爲一人至於說苑所載南宮邊子謂是適字之譌然漢書古今人表旣有南容又有南宮敬叔又有南宮邊子顏師古注於南容則雲南宮縚也於敬叔則名南宮適也是縚與適適與邊子均未可混而爲一矣

齊公晳子哀【家語作克】字季次【或作沈】唐贈郳伯宋贈北海侯顧炎武曰汶上縣有漢衛尉卿衡方碑其文曰履該顏原兼修季由洪適以顏原爲顏淵原憲而都穆以季由卽季路與兼修義不協按公晳哀字季次不爲家臣太史公與原憲並稱一稱字一名名亦古文所嘗有也

陳公良子孺字子正唐贈東牟伯宋贈牟平侯

宋司馬子耕【家語耕上冇黎字】字子牛唐贈向【或作滕】伯宋贈楚丘侯攺睢陽侯

衛琴子牢字子開一字子張唐贈南陵侯宋贈頓丘侯攺贈陽平侯

家語有史記無

秦秦子祖字子南唐贈少梁伯【咸淳臨安志作沙梁】宋贈鄄城侯衛奚容子蒧字子晳【一云字子楷】唐贈下邳伯宋贈濟陽侯魯公祖子句玆字子之唐贈期思伯宋贈卽墨侯衛亷子潔字子庸唐贈莒父伯宋大觀中補贈胙城侯齊公西子輿如字子上唐贈重丘伯宋贈臨胊侯宰【或作防】父子黒字子素唐贈乘丘伯宋大觀中補贈祁鄕侯

魯公西子蒧字子尙唐贈祝阿伯宋贈徐城侯

秦壤駟子赤字子徒【或作從】唐贈北衛伯宋贈上邽侯魯冉子季字子產唐贈東平伯宋贈諸城侯

薛子邦字子從

鄭子國字子徒唐贈滎陽伯宋贈朐山侯

司馬貞曰家語薛邦字從史記作國而家語稱邦者蓋避漢祖諱而攺鄭與薛字譌也

按仲尼之徒名字間有同者旣有曾蒧亦有奚容蒧又有公西蒧旣有冉耕亦有司馬耕旣有宓不齊又有任不齊旣有公西赤亦有壤駟赤旣有卜商亦有秦商旣有原亢亦有陳亢旣有狄黒亦有宰父黒旣有冉孺亦有公良孺旣有秦祖亦有顏祖此名不嫌同也冉求字子有有若漆雕徒父亦字子有顏無繇字季路仲由亦字季路顓孫師字子張琴牢亦字子張巫馬施字子期叔仲會亦字子期公西蒧字子上公西輿如亦字子上秦非字子之公祖句玆亦字子之原憲字子思燕伋亦字子思曾蒧字子晳伯防狄黒奚容蒧亦字子晳壤駟赤字子徒鄭國亦字子徒秦冉字子開琴牢亦字子開申績字子周公伯繚亦字子周榮旂字子祺縣成亦字子祺顏噲字子聲樂欬亦字子聲漆雕哆字子斂邽防亦字子斂此字不嫌同也然則薛邦鄭國子徒子從安見其名字相類而並疑其姓氏之誤邪乃議祀典者封鄭而罷薛安見其必爲一人揆之於禮終有未安也

齊後【今本家語誤石】子處字子裏唐贈營丘伯宋大觀中補贈膠東侯

魯左人子郢字子行唐贈臨淄伯宋贈南華侯

衛狄子黒字子晳【家語作晳之】唐贈臨濟伯宋贈林慮侯魯商子澤字子秀唐贈睢陽伯宋贈鄒平侯

楚任子不齊字子選唐贈任城伯宋贈當陽侯

魯榮子旂【家語作祈】字子祺【家語作子顏】唐贈雩婁伯宋贈厭次侯

魯顏子噲字子聲唐贈朱虛伯宋贈濟陰侯

原子亢【家語作忼或作桃】字子借唐贈萊蕪伯宋贈樂平侯晉【或作魯】公肩子定字子中唐贈新田伯宋大觀中補贈梁父侯

魯秦子非字子之唐贈汧陽伯宋贈華亭侯

漆雕子徒父【家語名從】字子文【或云字子友】唐贈須句伯宋贈髙苑侯

燕子伋【或作級】字子思唐贈漁陽伯宋贈汧源侯

魯公夏子守字子乘宋大觀中補贈鉅平侯

按魏志有公夏浩或子乘之後

衛勾子井疆字子疆唐贈淇陽伯宋贈滏陽侯

齊少叔子乘字子車唐贈淳於伯宋贈博昌侯

按應劭風俗通云凡氏於字伯仲叔季是也氏有太叔仲叔則有少叔無足異者子車之姓家語史記諸書皆作步而廣韻注云孔子弟子有少叔乘系復姓今從之

石作子蜀字子明唐贈石邑伯宋贈成紀侯

魯邽子防【史記索隠作邦防文翁石室圖作國選家語防亦作選】字子斂唐贈平陸伯宋贈髙堂侯

魯施子之常字子恆唐贈乘氏伯宋贈臨濮侯

魯申子續字子周【家語今本作績】

申子棠字周【史記今本作黨禮殿圖作儻】唐贈邵陵伯宋贈淄川侯申子棖【論語】字子續【咸淳臨安志】唐贈魯伯【臨安志作阿伯】宋贈文登侯

陸徳明曰申棖鄭康成云蓋孔子弟子申續史記云申棠字周家語云申續字周也

司馬貞曰文翁圖所記有申棖申棠

王應麟曰史記申棠字周家語申續字周今史記以棠爲黨家語以續爲績傳寫之誤也後漢王政碑云有羔羊之絜無申棠之欲亦以棖爲棠則申棠申棖一人耳唐開元封申黨召陵伯又封申棖魯伯本朝祥符封棖文登侯又封黨淄川侯俱列從祀黨卽棠也一人而爲二人失於詳考陸氏釋文也史記索隠謂文翁圖有申棠申棖今所傳禮殿圖有申黨無申棖

按七十子顏氏居其八冉氏居其五秦氏居其四公西氏漆雕氏居其三商氏縣氏原氏居其二若申棖申棠文翁圖記並列開元祥符亦並追封鄭康成陸徳明疑爲一人則以續黨並字周也夫棠黨字義相近合之可耳而髙郵夏洪基彊以棠棖爲諧聲字亦近鑿且如公西蒧公西輿如同字子上未嘗不並祀何獨續與黨同字必當去其一乎竊謂唐宋議禮諸儒未爲不是有其舉之莫或廢也記有之矣

魯樂子欬【或作欣】字子聲唐贈昌平伯宋大觀中補贈建成侯

按春秋定公十二年費宰公山不狃率費人以襲魯孔子命申須句樂頎勒士眾下伐之費人北遂隳三都之城杜預注以二人爲魯大夫考樂欬家語作樂欣欣與頎偏旁相同疑頎卽是欣且文云孔子命之其爲弟子未可知也

魯顏子之僕字子叔唐贈東武伯宋贈冤句侯

魯孔子忠【或作弗】字子蔑孔子兄孟皮子唐贈汶陽伯宋贈鄆城侯

魯漆雕子哆字子斂唐贈武城伯宋贈濮陽侯

魯縣子成字子祺【今本家語作子橫】唐贈鉅野伯宋贈武城侯魯顏子相【史記作祖】字子襄唐贈臨邑伯宋大觀中補贈富陽侯

司馬貞曰家語無此人

按孟子昔者曽子謂子襄曰或是語顏子亦未可定

魯公伯子寮【論語作寮史記索隠作繚令本作僚又作遼或云卽申繚】字子周唐贈任伯宋贈壽張侯

馬融曰寮魯人弟子也

按公伯繚見史記弟子傳又見文翁禮殿圖必非無稽之言後儒以愬子路一事斷爲非聖人之徒然論語聖門六十人所記公是公非有過未嘗少隠卽宰我冉有陳亢過皆不免似未可以一眚而盡掩其生平也子長引孔子之言受業身通者七十有七人皆異能之士寮蓋其一矣而致堂胡氏因家語不列其名氏謂史記失之迨明程敏政乃建議謂是聖門之蟊螣請罷其祀嘉靖中行人司正薛侃復謂公伯寮及秦冉顏何皆不見於家語而傅防於史記請均去之愚謂家語史記周公禮殿圖傳聞異辭則有之若專信家語以史記爲傅會未免失之偏矣

鄡子單字子家唐贈銅鞮伯宋大觀中補贈聊城侯史記禮殿圖有家語無

秦子冉字子開唐贈彭衙伯宋贈新息侯

史記禮殿圖有家語無

魯顏子何字子冉唐贈開陽伯宋贈堂邑侯

史記有家語無

按秦冉顏何二子於治元年少詹事程敏政請正祀典疑爲字畫相近之誤而罷其祀食自詡不舛於禮一洗前代相習之陋永爲百世可遵之典然生數千載之後安見二子必無其人釋曇積上言於周太祖曰孔子領徒三千達者七十有二升堂入室者莫過數人自余已外豈容斥逐彼釋氏之言尙然乃以臆見斥先賢之祀天資刻薄之言吾未信爲百世可遵也

防子瑀

禮殿圖有家語史記無

魯孺子悲

按小戴禮雜記卹由之喪哀公使孺悲之孔子學士喪禮士喪禮於是乎書鄭康成注云士之喪禮已廢矣孔子以教孺悲國人乃復書而存之方慤注云喪禮將亡聖人不可以不書必待孺悲學之然後孔子書之者以明禮之不廢亦有所因也蓋孔門自子夏兼通六藝而外若子木之受易子開之習書子輿之述孝經子貢之問樂有若仲弓閔子騫言遊之撰論語而傳士喪禮者實孺悲之功也惟因論語記悲欲見而孔子以疾辭疑孔子拒之門墻之外不屑教誨當知始則辭疾終授以禮以親受禮於孔子之儒反不得與配食之列斯則祀典之闕矣

公罔子之裘

序子防

按二子從射矍相之圃孔子使揚觶而語見禮記射義射旣闕子路進曰由與二三子者之爲司馬何如孔子曰能用命矣則家語載之記首言孔子與門人習射於矍相之圃子路之云曰二三子是二子爲孔子弟子無疑也

仲孫子何忌僖子貜之子也卒諡懿子

按春秋左氏傳孟僖子將死召其大夫曰孔丘聖人之徒也臧孫紇有言曰聖人有明徳者若不當世其後必有達人今其將在孔丘乎我若獲後必屬說與何忌於孔子使事之而學禮焉故孟懿子與南宮敬叔師事仲尼據此緣僖子病不相禮故曰禮人之幹也無禮無以立乃屬二子事孔子學禮焉懿子問孝對曰無違蓋語以無違僖子學禮之命樊遲不知子告之以生事之以禮死之以禮祭之以禮捨禮無以教懿子也孔叢子又載懿子問書欽四鄰之義不可不附弟子之列云

仲孫子說【亦作閱】孟僖子之子懿子之弟居南宮又曰南宮敬叔

按世本仲生貜生南宮縚孔安國以南宮適卽敬叔魯大夫鄭康成注禮云敬叔魯孟僖子之子仲孫閱是也又雲南宮縚孟僖子之子南宮閱也字子容其妻孔子兄女陸徳明釋文雲南宮閱一名縚司馬貞史記索隠亦雲南宮括家語作南宮縚按其人是魯孟僖子之子仲孫閱也近髙郵夏洪基辧南宮適括縚字子容是一人仲孫閱說字敬叔是一人攷春秋名號歸一圖仲孫卽閱南宮敬叔僖子之子孔子弟子也而不及括縚則夏說似屬可從昔孔子將適周敬叔言於昭公資車一乘馬二匹與敬叔俱至周問禮於老聃問樂於萇歷郊射之所攷明堂之制察廟朝之度自周反魯弟子稍益進焉子曰自南宮敬叔之乘我車也而道加行是敬叔在弟子之列有功於聖門者矣今祀典配適而無閱不無可議焉

孔子璇

按嘉靖中張孚敬攺定祀典以秦冉顏何疑爲字畫之誤而罷其祀又以薛邦疑卽鄭國遂亦罷祀而並黜孔璇其說本於程敏政攷秦冉開元中追封彭衙伯大中祥符間加封新息侯顏何開元中封開陽伯大中祥符間加封堂邑侯自唐迄明從祀已久所謂有其舉之莫或敢廢而孚敬廢之過矣家語孔璇叔仲會年相比俱執筆疊侍孔子孟武伯見孔子而問曰此二孺子之幼也於學豈能識於壯哉孔子曰然少成則天性也習摜若自然也惟因二子合傳故不復別標璇名今會旣得祀璇不應獨遺矣此則祀典之闕也

衛司寇惠叔蘭

按家語子遊嘗從孔子適衛與將軍子蘭相善使之受學於夫子司寇惠子之喪檀弓文也鄭司農注云惠子衛將軍文子彌牟之弟惠叔蘭也古今議弟子從祀者率本家語而孔璇惠叔蘭獨遺之不當補其闕乎又荀卿法行篇南郭惠子問於子貢曰夫子之門何其雜也子貢曰君子正身以俟欲來者不距欲去者不止且夫良醫之門多病人櫽括之側多枉木是以雜也楊倞注云夫子弟子未詳其姓名蓋居南郭因以爲號據此疑卽蘭也

魯太史左丘子明唐貞觀十三年詔與顏淵同從祀廟庭宋祥符中贈瑕丘伯政和中攺贈中都伯

葉夢得曰古有左氏左丘氏太史公稱左丘失明厥有國語今春秋傳作左氏而國語出左丘氏則不得爲一家文體亦自不同其非一家書明甚

按左氏爲孔子弟子主其說者眾矣謂孔子將修春秋與左丘明乘如周觀書於周史歸而修春秋之經丘明爲之傳者嚴彭祖也謂左丘明親見夫子好惡與聖人同者劉歆也謂仲尼與丘明觀魯史記有所褒貶口授弟子弟子退而異言丘明恐弟子各安其意以失其眞故論本事而作傳者班固也謂左氏傳理長至明至切至直至順長於二傳者賈逵也謂春秋諸家去孔子逺左氏傳出孔子壁中近得其實者王充也謂丘明之傳囊括古今表里人事者盧植也謂丘明受經於仲尼是爲素臣者杜預也謂孔子作春秋丘明子夏造膝親受者荀崧也謂丘明之傳釋孔氏之經子應乎母以膠投漆者孔穎達也謂丘明躬爲魯史受經於仲尼者劉知幾也謂左氏受經於仲尼博采諸家敍事尢備能令萬代之下見其本末比余傳功最髙者啖助也謂仲尼明周公之志而修經丘明受仲尼之經而爲傳者權徳輿也謂孔氏之門左氏富而不誣有以見聖賢之心者劉軻也謂丘明與聖人同時接其聞見參求其長左氏爲上者陳嶽也蓋自唐以前諸儒之論皆以丘明受業孔門故貞觀永徽中祀周公爲先聖孔子爲先師是時孔庭配食止顏淵左丘明二人褒崇之禮若此迨宋羣儒盡捨三傳說春秋久而論世者惑於趙匡之說則疑左氏在孔子之前惑於王安石之說則疑左氏生孔子之後眾口紛綸迄無定論遂使唐代特祀之先賢並不得與七十子之列然則漢晉以來經生之說均不足信邪竊以爲議禮者之失矣

又按司馬遷報任少卿書左丘失明厥有國語應劭風俗通丘姓魯左丘明之後然則左丘爲復姓甚明孔子作春秋明爲作傳春秋止獲麟傳乃詳書孔子卒孔子旣卒周氏以諱事神名終將諱之爲弟子者自當諱師之名此第稱左氏傳而不書左丘也

魯林子放唐贈淸河伯宋贈長山侯

按家語弟子解史記弟子傳均無林放姓名惟蜀禮殿圖有之

牧子皮

趙岐曰牧皮事孔子學者

按孟子與琴張曾晳並稱此必孔子之所與似不宜置之祀典之外

常子季

按莊子徳充符篇常季問於仲尼曰王駘兀者也從之遊者與夫子中分魯郭象注常季孔子弟子

魯大夫子服子何景伯

按漢魯峻石壁畫七十二子像有子服景伯唐劉懷玊作孔聖眞宗錄以子服景伯在七十七子之間

賔牟子賈

廣韻注漢復姓魯有賔牟賈

按樂記賔牟賈侍坐於孔子孔子與之言及樂賔牟賈起免席而請斯弟子之職也子曰居吾語女論語之命季路孝經之命子輿皆然孔子蓋以師道自居則賈在弟子之列明矣惟是孔子語弟子必呼其名而記稱之曰吾子豈記禮者去聖人之世稍後遂有此失乎

鞠子語

按晏子春秋景公上路寢聞哭聲曰吾若聞哭聲何爲者也梁丘據對曰魯孔丘之徒鞠語者也明於禮樂審於服喪其母死埋甚厚服喪三年哭泣甚哀公曰豈不可哉而色恱之孔叢子詰墨篇亦載其事蓋曾參閔損髙柴仲由孺悲而外又一孝子也

齊大夫顏子涿聚【或作濁鄒】

按呂覽云顏涿聚梁父之大盜也學於孔子爲天下名士以終其壽而史記孔子世家稱弟子三千身通六藝者七十有二人如顏濁鄒之徒受業者甚眾則𨿽不在七十子之列然不可謂非孔氏之徒矣右家語弟子解七十六人又與叔孫會合傳有孔璇又別見者惠叔蘭共七十八人史記弟子傳七十七人別見孔子世家者有顏涿聚共七十八人蘇轍撰古史著錄七十九人家語有而史記無者琴牢薛邦申續陳亢縣亶也史記有而家語無者公伯寮鄭國申棠鄡單秦冉顏何也益以文翁禮殿之防瑀林放魯峻石壁畫像之子服何禮雜記之孺悲射義之公防之裘序防春秋左氏傳之仲孫何忌仲孫閱晏子之鞠語孟子之牧皮莊子之常季通計九十八人竊謂中有姓氏相近者不當以臆見去畱先師之庭宜槪應從祀他若論語之闕黨互鄕二童子魯峻石壁畫像之�子慮襄子孺襄子魯公子庶顏子思夫子髙韋續書品爲素王紀瑞制麒麟書之申姓名闕失又蘧伯玊孔子嚴事之友施存𨿽載陶景眞誥在三千人之數不與弟子之列不復著錄恐滋後學之惑也

又按孔門弟子籍漢藝文志有孔子徒人圖法二卷隋經籍志有鄭康成論語孔子弟子目錄一卷【唐藝文志作論語篇目弟子】惜俱失傳議禮者止以家語爲凴至斥史記爲附會若文翁禮殿圖置之不復參詳矣又會要通典祖庭廣記素王紀事孔門僉載闕裏志等編紀諸弟子連書姓名統不分析以致明南北雍闕裏廟曁海內外府州縣衛學從祀弟子率攺復姓爲一字姓沿其誤而不知今依廣韻注如奚容壤駟左人少叔石作左丘悉爲更正冀信古之君子有取焉又按古今人表於孔子弟子居第二等者左丘明顏淵閔子騫冉伯牛仲弓居第三等者宰我子貢冉有季路子遊子夏曾子子張曽晳子賤南容公冶長公西華有若漆雕啟澹臺滅明樊遲巫馬期司馬牛子羔原憲顏路商瞿季次公良顏刻顏栁居第四等者孟懿子南宮敬叔公伯寮公肩子子石琴牢賔牟賈居第五等者顏燭雛陳亢林放申棖子服景伯

曝書亭集卷五十六

欽定四庫全書

曝書亭集卷五十七

翰林院檢討朱尊撰

考

孔子門人考

成回

劉向曰成回學於子路

楚馯臂子弓【或作】

司馬遷曰孔子傳易於商瞿瞿傳楚人馯臂子應劭曰子弓是子夏門人

韓子曰荀卿之書語聖人必曰孔子子弓子弓之事業不傳惟太史公書弟子傳有姓名曰馯臂子弓吳萊曰荀卿所重仲尼子弓子弓未審何人韓子曰仲尼弟子有馯臂子弓漢儒林傳商瞿授易仲尼瞿傳魯橋庇子庸子庸傳江東馯臂子弓子弓與仲尼不同時又行事無大卓卓不足以配孔子邢昺論語疏引王弼說逸民朱張字子弓然弼說又不見有他據也要之孔子嘗稱冉雍可使南面且在徳行之科雍字仲弓蓋與子弓同是一人如季路又稱子路然也將荀卿之學實出於子弓之門人故尊其師之所自出與聖人同列

按子庸傳易於子弓弓或作吳氏欲更作雍未免失之鑿矣

魯橋庇子庸

班固曰商瞿受易孔子以授魯橋庇子庸

司馬貞曰橋庇世本作蟜疵字子肩魯莊公族按子木傳易史記謂子授子庸漢書漢紀釋文謂子庸授子弓所載互異今並存之

魏文侯教

司馬遷曰文侯受子夏經藝

徐廣曰名都世本曰斯也

鮑彪曰桓子之孫

吳師道曰名勘

按文侯受經藝於子夏撰有孝經傳蔡邕明堂論引其文曰大學者中學明堂之位也又賈思勰齊民要術耕田篇引其文曰民春以力耕夏以鏹耘秋以收斂當是孝經用天之道分地之利注也

晉段幹木

呂不韋曰段幹木晉國之大駔也學於子夏爲天下名士顯人以終其壽

羅泌曰段幹氏初邑段後邑千因邑爲氏魏世家有段幹子田世家有段幹朋而風俗通氏姓注乃以爲姓段名幹木蓋以呂氏春秋幹木光於徳與魏都賦幹木之徳之言誤之唐百官表遂謂封段而爲幹木大夫疎矣幽通賦云木偃息以藩魏幹木豈其名哉

田無擇子方

李頤曰魏文侯師也名無擇

韓子曰子夏之學其後有田子方子方之後流而爲莊周故周之書喜稱子方之爲人

齊髙行子

趙岐曰髙子齊人

徐整曰子夏授詩於髙行子

王應麟曰髙行子卽詩序及孟子所謂髙子也

曾申子西

劉向曰左丘明授春秋於曽申

趙岐曰曽西曽子之孫

陸徳明曰曽參之子受詩於子夏

王應麟曰曽西趙岐注以爲曽子之孫集注因之經典序錄曽申字子西曽參之子子夏以詩傳曽申左丘明作傳以授曽申曽西之學於此可攷楚鬭宜申公子申皆字子西則曽西之爲曽申無疑

按史記吳起事曽子其母死不歸曽子薄之而與起絕所云曽子疑是曽申

齊公羊髙宋贈臨淄伯

戴宏論春秋曰子夏傳與公羊髙

荀崧曰公羊親受子夏

梁武帝曰公羊稟西河之學

孔穎達曰孔子授春秋於卜商商授弟子公羊髙谷梁赤各爲之傳

吳兢曰公羊髙乃子夏弟子

魯谷梁赤宋贈龔丘伯攺贈睢陽伯

應劭曰谷梁子名赤子夏弟子

楊士勛曰谷梁子名俶字元始

顏師古曰谷梁子名喜受經於子夏

按羅長源撰路史炎帝之後不言有公羊谷梁氏羅子蒼識遺云公羊谷梁自髙赤作傳外更不見有此姓萬見春謂皆姜字切韻腳疑爲姜姓假托然自髙傳子平平傳子地地傳子敢敢傳子壽見於戴宏所記而班氏古今人表載有二子居第四等計劉氏宋氏亦必載之未必假托也

又按春秋爲孔子所作則說春秋者必系孔氏門人若公羊傳所稱沈子司馬子女子北宮子曽子髙子谷梁傳所稱尸子沈子皆是己子言之春秋屬商其皆子夏之徒與

魯孔伋子思宋崇寧初贈沂水侯咸淳中加贈沂國公孔鮒曰子思受業於曽子

韓子曰子思之學蓋出曽子

按班氏古今人表子思居第二等

樂正子春

鄭康成曰曽子弟子

魯檀弓

陸徳明曰檀弓魯人善於禮

胡寅曰檀弓曽子門人纂修論語

沈猶行

趙岐曰曽子弟子

按廣韻注沈直深切漢復姓魯有沈猶氏常朝飲其羊不當從上聲讀

陽膚

包咸曰陽膚曽子弟子

公明髙

趙岐曰公明髙曽子弟子

公明宣

劉向曰公明宣學於曽子

單居離

大戴禮記注曰單居離曽子弟子

公明儀

孔穎達曰子張之喪公明儀爲志焉公明儀是其弟子儀又爲曽子弟子故祭義云公明儀間於曽子曰夫子可以爲孝乎是也

子襄

趙岐曰曽子弟子

公孫尼子

按漢書藝文志儒家有公孫尼子二十八篇雜家有公孫尼一篇顏師古注云七十子之弟子隋經籍志唐藝文志均載公孫尼子一卷注云似孔子弟子沈約謂樂記取公孫尼子劉瓛謂緇衣公孫尼子所作今從顏氏定爲孔子門人

世碩

按漢志世子二十一篇列在儒家者流王充論衡本性篇周人世碩以爲人性有善有惡在所養焉故作養書一篇宓子賤漆雕開公孫尼子之徒亦論性情與世子相出入志所載宓子十六篇漆雕子十三篇皆宗師仲尼以重其言者也顏師古曰世子陳人七十子之弟子

景子

按漢藝文志景子三篇顏師古云說宓子語似其弟子

王史氏

漢志王史氏二十一篇

劉向曰六國時人

顏師古曰七十子後學者

李克

漢藝文志李克七篇

顏師古曰子夏弟子爲魏文侯相

芊嬰

漢志十八篇

顏師古曰齊人七十子之後

公孫段

韓非曰孔子之後儒分爲八有子張氏子思氏顏氏孟氏漆雕氏仲良氏公孫氏樂正氏之儒

陶潛曰顏氏傳詩爲道爲諷諫之儒孟氏傳書爲道爲疎通致逺之儒漆雕氏傳禮爲道爲恭儉莊敬之儒仲良氏傳樂爲道以和陰陽爲移風易俗之儒樂正氏傳春秋爲道爲屬辭比事之儒公孫氏傳易爲道爲潔靜精微之儒

按儒分爲八其一公孫氏傳易者也羣輔錄有明徵而未詳其名攷晉書太康二年汲郡人不凖發魏王冡得竹書易五篇公孫段與邵陟論易二篇此則公孫氏之易矣或疑公孫氏爲龍龍字子石𨿽在七十子之列不聞傳易若趙人名龍者字子秉故莊子謂惠子曰儒墨楊秉四與夫子爲五果孰是邪所云秉者龍也詭辭數萬騁堅白異同之辯初非孔氏弟子小司馬史記索隠誤認爲一人今考定傳易者爲公孫段若鄭大夫字伯石者又一人也

縣亶父【亶索隠作丰家語無父字依廣韻注添】子象

王應麟曰縣丰唐宋封爵皆不及禮記檀弓有縣子豈其人與

按子象爲孔子門人見廣韻注此唐宋封爵未之及云

公休哀

公祈哀

廣韻注孔子門人有公休哀公祈哀

按公祈哀疑卽公晳哀以晳作祈形相類而譌也然廣韻注旣列孔子弟子公晳哀於前又列孔子門人公祈哀於後則別是一人未可臆決也

盆成括

按晏子春秋景公宿於路寢之宮夜分聞西方有男子哭者公悲之明日朝問於晏子晏子對曰西郭徒居布衣之士盆成適也父之孝子兄之順弟也又嘗爲孔子門人今其母不幸而死袝柩未家貧身老子恐力不能合袝是以悲也公曰子爲寡人弔之嬰往弔咎公不辱臨公使男子袒免女子發笄開凶門而迎適則適乃與景公同時不當與孟子弟子之列宋配祀孟子追贈萊陽伯孫宣公言括嘗欲學於孟子亦疑辭也

歐陽子有言受業者爲弟子受業於弟子者爲門人試稽之論語所雲門人皆其受業於弟子者也顏淵死門人厚之此顏子之弟子也子出門人問此曽子之弟子也子疾病子路使門人爲臣又門人不敬子路此子路之弟子也子夏之門人問交於子張此子夏之弟子也孟子雲門人治任將歸入揖於子貢此子貢之弟子也觀洪氏隸釋隸續所載東漢諸碑有弟子復有門生門人弟子固有別矣若夫弟子之子分比於門人子淵子輿本門人也而列於弟子他如季路之子子崔子輿之子元及華子遊之子言思子張之子申詳及齊有芉嬰著芉子十八篇亦七十子之後𨿽未詳其所師要當互學於七十子者也又按孔子門人古今人表居第三等者樂正子春段幹木田子方第四等者公羊子谷梁子公明髙第五等者陽膚第六等者檀弓而子張之子申詳亦置第三等

孟子弟子考

樂正子克宋政和中贈利國侯

趙岐曰孟子弟子爲魯臣

萬子章宋贈博興伯

趙岐曰孟子弟子

公孫子丑宋贈壽光伯

趙岐曰孟子弟子

浩生【亦作告】子不害宋贈東阿伯

趙岐曰齊人

孟仲子宋贈新蔡伯

趙岐曰孟仲子孟子之從昆弟從學於孟子者也

陳子臻宋贈蓬萊伯

趙岐曰孟子弟子

充子虞宋贈昌樂伯

趙岐曰孟子弟子

屋廬子連宋贈奉符伯

趙岐曰孟子弟子

徐子辟宋贈仙源伯

趙岐曰孟子弟子

陳子代宋贈沂水伯

趙岐曰孟子弟子

彭子更宋贈雷澤伯

趙岐曰孟子弟子

公都子宋贈平陰伯

趙岐曰孟子弟子

咸丘子防宋贈湏城伯

趙岐曰孟子弟子

髙子宋贈泗水伯

趙岐曰髙子齊人嘗學於孟子

桃子應宋贈膠水伯

趙岐曰孟子弟子

盆成子括宋贈萊陽伯

孫奭曰盆成括嘗學於孟子

滕子更

趙岐曰滕更滕君之弟來學於孟子

吳萊曰孟子學出於曽子子思荀卿猶從而譏曰世俗之溝愚瞀儒嚾嚾然略法先王案往舊造說而不知其統我則異焉治則法後王而已矣所謂溝愚瞀儒正指萬章公孫丑之徒也荀卿在戰國號稱大儒猶同門異戶如此

顧炎武曰史記索隠以萬章公明髙等並孟子之門人廣韻注又云離婁門人不知其何所本元吳萊著孟子弟子列傳惜乎今不傳也

按趙岐注孟子以季孫子叔二子爲孟子弟子季孫知孟子意不欲而心欲使孟子就之故曰異哉弟子之所聞也子叔心疑惑之亦以爲可就之矣孫宣公奭猶因其說故政和五年從太常議贈季孫丰城伯子叔乘陽伯自朱子集注出乃始非之世莫有從趙氏之說者矣吳立夫氏撰孟子弟子列傳書𨿽不傳序稱一十九人則未嘗依朱子去季孫子叔二人益以滕更適合十九人之數考盡心篇公都子曰滕更之在門也趙岐注滕更滕君之弟來學於孟子也其爲弟子甚明不知宋太常之議何獨贈爵不及有不可解者至於史記索隠以公明髙爲孟子弟子而廣韻注謂離婁爲孟子門人無稽之言君子不信又廣韻注詮丘字引孟子齊有曼丘不擇今七篇無其文弟子與其不謂之弟子與吾不得而知之矣

又按班氏古今人表孟子居第二等其弟子公孫丑居第三等萬章樂正子告子髙子居第四等徐子居第五等餘不與焉

曝書亭集卷五十七

欽定四庫全書

曝書亭集卷五十八

翰林院檢討朱彞尊撰

考

太極圖授受考

自漢以來諸儒言易莫有及太極圖者惟道家者流有上方大洞眞元妙經著太極三五之說唐開元中明皇爲制序而東蜀衛琪注玊淸無極洞仙經衍有無極太極諸圖按陳子昂感遇詩云太極生天地三元更廢興至精諒斯在三五誰能徵三元本律曆志陰陽至精之數三五本魏伯陽參同契要之太極圖說唐之君臣已先知之矣陳摶居華山曽以無極圖刋諸石爲圜者四位五行其中自下而上初一曰牝之門次二曰煉精化气煉气化神次三五行定位曰五气朝元次四陰陽配合曰取坎塡離最上曰煉神還虛復歸無極故謂之無極圖乃方士修煉之術爾相傳摶受之呂嵒嵒受之鐘離權權得其說於伯陽伯陽聞其防於河上公在道家未嘗詡爲千聖不傳之祕也元公取而轉易之亦爲圜者四位五行其中自上而下最上曰無極而太極次二陰陽配合曰陽動陰靜次三五行定位曰五行各一其性次四曰乾道成男坤道成女最下曰化生萬物更名之太極圖仍不沒無極之防由是諸儒推演其說南軒張氏謂元公自得之妙蓋以手授二程先生者自孟氏以來未之有也晦庵朱子謂先生之學其妙具於太極一圖山陽度正作元公年表書慶曆六年知防州興國縣程公珦假倅南安因與先生爲友令二子師之時明道年十五伊川年十四爾其後先生作太極圖獨手授之他莫得而聞焉攷是年元公以轉運使王逵薦移知郴縣自是而後二程子未聞與元公覿面然則從何地手授乎伊川撰明道行狀云先生爲學自十五六時聞汝南周茂叔論道遂厭科舉之業慨然有求道之志未知其要泛濫於諸家出入於老釋者幾十年反求諸六經而後得之繹其文若似乎未受業於元公者不然何以求道未知其要復出入於老釋也邪潘興嗣志元公墓亦不及二程子從遊事明道之卒其弟子朋友若範淳夫朱公掞邢和叔遊定夫敍其行事皆不言其以元公爲師惟劉斯立爲從周茂叔問學斯猶孔子問禮於老子問樂於萇問官於郯子云然蓋與受業有間矣呂與叔東見錄則有昔受學於周茂叔之語然弟子稱師無直呼其字者而遺書凡司馬君實張子厚邵堯夫皆目之曰先生惟元公直呼其字至以窮禪客目元公尢非弟子義所當出且元公初名惇實後避英宗藩邸嫌名攺惇頤夫旣以學傳伊川矣不應下同其名而伊川亦不引避昔朱子表程正思墓稱其名下字同周程亟請其父而更焉孰謂二程子而智反出正思下哉此皆事之可疑者也

浙江分地考

浙江布政使司初設所轄九府而已嘉興湖州統於直隸故實錄洪武九年十二月書直隸湖州嘉興諸府水災遣戶部主事趙干等賑給十一年五月勅工部定嵗造軍器之數其書嘉興湖州亦冠以直隸字至十四年四月復置巡檢司嘉興府一嘉興縣之杉靑牐湖州府三烏程縣之後潘徳淸縣之下塘新市仍以直隸文冠之宋濂京畿鄕闈紀錄序云洪武辛亥秋八月洊當鄕貢之期凡畿內三州十七府之士皆懽忻相告裹粻而奔走儀曹具以狀聞所云十七府者直隸之十四其一廣徳四年以後始降爲州合嘉興湖州而共計之也天臺徐一防送趙鄕貢序云元置行省於浙領郡三十二杭隸焉今領郡九杭亦隸焉崇徳貝瓊縠江漁者詩序云洪武五年秋校文浙江太末徐復禮迫有司命起與九府之士俱遂與四十人之選鄞人鄭眞跋同年錄云洪武壬子秋浙省承詔防合九郡之士試之得四十名上諸京師又送何本道還金華序云洪武五年詔命三年疊試於是浙江所屬九郡以其名上之行省而金華何本道與焉其云九郡者嘉興湖州不在其內逮洪武十四年十一月始以二府攺隸浙江攷淸類天文分野之書於洪武十七年進呈二府沿革祗書今屬浙江布政司語焉勿詳後之人防聞知由是栁琰鄒衡趙瀛劉應鈳志嘉興勞鉞栗祁張鐸志湖州俱不言分地本末惟仁和夏時正撰杭州府誌獨云元至正二十六年十一月皇朝平浙置浙江等處行中書省領府九洪武九年攺爲浙江等處承宣布政使司十五年割直隸嘉湖二府隸浙江領府十一又云洪武三年詔開科舉浙江行省卽杭州府學之西爲貢院合試九府之士書之特詳嘉靖中武進薛應旂修通誌自言郡縣誌可采錄者十無一二顧夏氏之志具在何漫無考稽夫畫野分疆地誌之大綱乃置而弗書後之紀方輿者率本通誌則紕繆多矣作浙江分地考

呂冢考

半邏之南有呂冢相傳謂吳孱陵侯防冢也考吳志防卒於公安史不言其處而盛之荊州記雲長沙蒲圻縣有呂防冢冢中髑髏極大蒙形旣長偉疑卽蒙髑髏則冢之在楚可信矣按漢末黃巾之亂吳有許升妻呂榮不辱於賊爲所殺糜府君斂錢之嘉興南土人號義婦堰然則呂冢殆呂榮之冢其音聲相近遂譌榮爲蒙爾地名之傳於今往往非昔卽以嘉興論如由拳之譌爲油潭西埏之譌爲西縣蹲賔之譌爲蒸餅射襄之譌爲壽香新塍之譌爲新城徐彎廟之譌爲徐偃王廟蓋不可勝數矣書以俟記地誌者正之

辧

尙書古文辧

尙書古文出孔子壁中安國孔子後悉得其書考伏生所傳二十九篇得多十六篇以授都尉朝倪寛於時司馬遷亦從安國問故班固謂遷書載堯典禹貢洪範微子金縢諸篇多古文說攷諸史記於五帝本紀載堯典舜典文於夏本紀載禹貢臯陶謨益稷甘誓文於殷本紀載湯誓髙宗肜日西伯戡黎文於周本紀載牧誓甫刑文於魯周公世家載金縢無逸費誓文於燕召公世家載君奭文於宋微子世家載微子洪範文凡此皆從安國問故而傳之者乃孔壁之眞古文也然其所載不出二十九篇外惟湯誥載其文百三十字太誓載其文九十七字良由十六篇未奉詔防立博士設弟子安國不敢私授諸人故自膠州庸生而下至於桑欽所習者仍二十九篇而已東漢之初扶風杜林得漆書於西州以授徐巡衛宏於是賈逵作訓馬融作傳鄭康成注解余若尹敏孫期丁鴻劉祐張楷孔喬周磐類從漆書之學初不本於安國而孔穎達正義謬稱孔所傳者賈逵馬融等皆是又言鄭意師祖孔學而賤夏侯歐陽等由穎達不察見古文字卽以爲安國所傳亦觕疎甚矣漆書古文𨿽不詳其篇數而馬鄭所注實依是書陸氏釋文采馬氏注甚多然惟今文曁小序有注亦無一語及增多篇文是賈馬鄭諸家未覩孔氏古文者也後漢書孔僖傳自安國以下世傳古文尙書連叢子亦載孔大夫與僖子季彥問答大夫曰今朝廷以下四海以內皆爲章句內學而君獨治古義盍固己乎季彥答曰先聖遺訓壁出古文臨淮傳義可謂妙矣而不在科防之例世人固莫識其奇賴吾家世世獨修之若是則壁中之書僖家具存矣獨怪肅宗幸魯遇孔氏子孫備具恩禮僖家旣有臨淮傳義其時上無挾書之律下無偶語之之禁何不於講論之頃一進之至尊上之東觀乃祕不以示人乎竊意僖家古義亦無異博士所傳之篇目是僖亦未覩孔氏增多之古文也趙岐注孟子髙誘注呂覽杜預注左傳遇孔氏增多篇內文皆曰逸書惟許愼說文序謂易稱孟氏書孔氏詩毛氏夫以賈馬鄭諸儒均未之見許氏何由獨得之其撰五經異義於舜典禋於六宗一云六宗者上不謂天下不謂地旁不謂四方居中恍惚助陰陽變化此歐陽生大小夏侯氏說也一云古尙書說六宗者謂天宗三地宗三天宗日月北辰也地宗岱山河海也日月爲陰陽宗北辰爲星宗岱山爲山宗湖海爲水宗所謂古尙書說者賈逵之說本之漆書者也使許氏稱孔氏書則四時寒暑日月星水旱之气亦必舉之矣乃僅述歐陽夏侯賈氏之說則愼實未見孔氏古文者也譙周五經然否論援古文書說以證成王冠期攷今孔傳無之則周亦未見孔氏古文者也正義謂王肅注書始似竊見孔傳故注亂其紀綱爲夏太康時然攷陸氏釋文所引王注不一並無及於增多篇內隻字則肅亦未見孔氏古文者也正義又云古文尙書鄭衝所授衝在髙貴鄕公時業拜司空髙貴鄕公講尙書衝執經親授與鄭小同俱被賜使得孔氏增多之書何難上進其後官至太傅祿比郡公幾杖安車備極榮遇其與孔邕曹羲荀顗何晏共集論語訓注奏之於朝何獨孔書止以授蘓愉祕而不進又論語解𨿽列何晏之名衝實主之若孔書旣得則或謂孔子章引書卽應證以君陳之句不當復用包咸之訓謂孝乎惟孝美大孝之辭矣竊疑衝亦未見孔氏古文者也正義又引晉書皇甫諡從姑子外弟梁栁得古文尙書故作帝王世紀往往載孔傳五十八篇之書夫士安旣得五十八篇之書篤信之宜於世紀均用其說乃孔傳謂堯年十六卽位七十載求禪試舜三載自正月上日至堯殂二十八載堯死壽一百一十七嵗而世紀則云堯年百一十八嵗孔傳謂舜三十始見試用歷試二年攝位二十八年卽位五十年升道南方巡守死於蒼梧之野而焉壽百一十二嵗而世紀則云舜年八十一卽眞八十三而薦禹九十五而使禹攝政攝五年有苗氏叛南徵卒於鳴條年百嵗孔傳釋文命謂外布文徳教命而世紀則云足文履己故名文命字髙宻孔傳釋伯禹謂禹代鯀爲崇伯而世紀則云堯封爲夏伯故謂之伯禹孔傳釋呂刑云呂侯爲天子司寇而世紀則云呂侯爲相所述多不相符竊疑諡亦未見孔氏古文者也然則增多十六篇自漢迄西晉蔑有見者一旦東晉之初古文五十九篇俱出而並得孔氏受詔所作之傳學者有不踴躍稱快者乎於焉諸儒或說大義或成義疏或釋音義越唐及汴宋莫敢輕加擬議南渡以後新安朱子始疑之伸其說者吳棫趙汝談陳振孫諸家猶未甚也迨元之吳澄明之趙汸梅鷟鄭瑗歸有光羅惇仁則攻之不遺餘力矣蓋自徐邈注尙書逸篇三卷晉人因而綴輯若拾遺秉滯穗以作飯集雉頭腋以爲裘於大義無乖而遺言足取似可以無攻也論其大略傳文之可疑者安國嘗注論語矣堯曰篇予小子履十句注云是代桀告天之文墨子引湯誓若此而傳以釋湯誥在克夏之後𨿽有周親二句注云親而不賢則誅之管蔡是也仁人謂箕子微子來則用之而傳則云紂至親𨿽多不如周家之多仁人傳注出自一人之手而異其辭何與史記殷本紀殷之太師少師持其祭器奔周周本紀紂殺比干囚箕子太師疵少師彊抱其樂器奔周宋世家微子數諌紂紂弗聽及去未能自決乃問於太師少師太師少師勸微子去遂行則今文微子篇所云父師少師自有其人史遷受書於安國其說必本於安國也乃今孔傳云父師少師三公箕子也少師孤卿比干也夫三仁皆殷王子父師若系箕子殷人尙質其語兄之子必呼其名惟出於疵之口故稱微子曰王子也班氏古今人表亦書太師疵少師彊姓名流傳有自而僞托孔傳者不知也至於賄肅愼之命注云東海駒驪夫余馯貃之屬武王克商皆通道焉攷周書王會篇北有稷愼東則濊良而已此時未必卽有駒驪扶余之名且主驪主朱防以漢元帝建昭二年始建國號載東國史略安國承詔作書傳時恐駒驪扶余尙未通於上國況武王克商之日乎序文之可疑者三墳言大道五典言常道遁辭易窮分之無可分也贊易道以黜八索述職方以除九丘無稽勿聽刺之無可刺也古文之存於今者惟岣嶁禹碑奇古難識其諸壇山石岐陽獵碣以及夏殷周鼎鐘鬴鬲惇卣盤匜之屬並不作科斗文何獨孔壁所藏書獨用之殆不過張皇其辭以欺惑後世焉爾文言以所聞伏生之書攷論文義定其可知者此金華王柏所云古文之書初無補於今文反賴今文而成書者已且如司馬氏問故於安國載入史記諸篇字句多別今四十九篇中凡今文所有悉與伏生所授無異辭則作序者初不見孔壁古文僅增多二十五篇而已且班固漢志劉歆移太常博士書荀恱漢紀顏師古注漢書增多祗十六篇而安國承詔爲五十九篇作傳若是則諸家所云翻不足信也史記孔子世家稱安國爲今皇帝博士至臨淮太守早卒自序有云予述皇帝以來至太初而訖又云卒述陶唐以來至於麟趾是安國之卒本在太初以前若巫蠱事發乃徵和二年距安國之沒當已久矣漢紀孝成帝三年劉向典校經傳考集異同於古文尙書云武帝時孔安國家獻之則知安國已沒而其家獻之漢書文選鋟本流傳偶脫去家字爾若班氏云遭巫蠱倉卒之難未及施行乃史家追述古文所以不列學官之故而序言會國有巫蠱事經籍道息乃出自安國口中不亦剌繆甚乎自髙齋十學士登之文選後之學者遂不敢非是不可以不辧

五羖辧

孟子百里奚自鬻於秦養牲者五羊之皮食牛趙岐注人言百里奚自賣五羖羊皮爲人養牛自賣句截五羖羊皮爲人養牛蓋言衣此食牛也朱子集注云人言其自賣於秦養牲者之家得五羊之皮而爲之食牛殆言因自鬻得五羊之皮解者遂疑鬻身止得五羊皮非已扊扅歌云百里奚初娶我時五羊皮又曰西入秦五羖皮然則奚蓋服五羊之皮入秦者紉五羊爲裘毛之最丰而賤者所服也曩客代州言之李孔徳孔徳不以爲然偶讀範處義詩補傳釋羔羊之詩云素絲必以五言蓋合五羊之皮爲一裘循其合處以素絲爲英飾也百里奚衣五羊之皮爲秦養牲蓋仿古制古之羔裘其制甚精養牲者被五羊之皮蓋賤者之服而召南在位之君子亦服之非節儉而何其說竟與予合按史記百里奚亡秦走宛楚鄙人執之繆公聞百里奚賢欲重贖之恐楚人不與乃使人謂楚曰吾媵臣百里奚在焉請以五羖羊皮贖之楚楚遂許與之蓋百里奚在秦五羖其素所被服繆公慮楚不信故以奚所衣之服與之不然則五羖微物楚人豈貪之乎太原閻百史好較正注疏之失作孟子札記書此質焉並以寄孔徳

原

原教

始爲三教之說者誰與其小人而無忌憚者與生民之初艸衣而血食露處而野合聖人者出教之田裏教之樹畜養生之本旣具然後修道以明之其理身心性命其治家國天下其端禮樂刑政其文易詩書禮春秋蓋自庖犧氏作而伊耆軒轅堯舜禹湯文武周公孔子以數聖人損益之而教已大備初未嘗有所不足必待佛老之說以濟之也佛老者持過髙之論行不近人情之事不耕則無食不蠶則無衣無男女則生人之道息無上下則紛爭之漸起以彼其說行之中國蓋有時而窮則相率聚於國中食人之食居人之廬陽叛聖人之言而陰收聖人之教之利愚者不察遂惑其說至等聖人之教三之嗚呼彼之所奉者一而我之所奉者三曽彼之勿若矣天下之理出乎剛則入乎柔出乎陽則入乎陰出乎君子則入乎小人未有兩是者也惟內無所主則死生禍福戰於中其初守道不篤持論兩端其究歸於無所忌憚而獲罪名教當是非可否之際倡爲調停之說者未有不流爲小人者也且所謂教者何哉君臣父子兄弟夫婦朋友之教而已矣舜命契曰敬敷五教孟子曰使契爲司徒教以人倫故曰教以孝所以敬天下之爲人父者也教以弟所以敬天下爲人兄者也教以臣所以敬天下之爲人君者也彼二氏者旣以棄絕其人倫事物之常將何以副教之名哉子路問爲政夫子告之以正名謂名之不正至使民無所措其手足若是其甚也世之儒者誦聖人之言而安於三教之目其亦罪人矣夫

原刑

墨劓剕宮大辟非舜之五刑也舜以命臯陶者流也鞭也撲也贖也賊也象以典刑五者是已甫刑曰苗民勿用靈制以刑惟作五虐之刑曰法斯則劓刵防黥之謂肉刑之始矣刑者一成而不變聖人之所甚不忍也故就典刑命士流者宥之鞭撲者贖之若夫怙終不悛則法在必誅賊之爲言殺也春秋傳晉侯使鉏麑賊趙盾是也相古有虞之世畫像而民知禁赭衣墨幪別其冠服使觸罪者知恥悔過得以自新自五虐之刑作殘其形毀其體膚斷者不可復續終其身不敢與士民齒將無用恥焉彼夫劓刵防黥在苗民發聞惟腥舜方哀矜庶戮之不辜務遏絕之豈反效尢而以至仁用至不仁之法乎荀卿有云治古無肉刑而有象刑斯言是也乃班固漢志援俗說著論以爲禹承堯舜之後自以徳衰而制肉刑昔者鄭子產鑄刑書叔向非之其言曰夏有亂政而作禹刑商有亂政而作湯刑其云禹刑湯刑者初未嘗指爲肉刑而班氏實之孔氏書傳稱呂侯以穆王命作書訓暢夏禹贖刑之法夏刑大辟二百臏辟三百宮辟五百劓墨各千不知何所據依殆無稽之言爾愚考肉刑夏莫之用商亦無明徵伊訓臣下不匡其刑墨出古文尙書未足深信迨周官分職乃掌之司刑墨者守門劓者守闗宮者守內刖者守囿然則肉刑其昉於周與穆王閱實其罪許罰以鍰是亦不忍人之政矣蓋至漢而文帝始除之仁人哉俾五虐之刑絕於世可謂盡心焉已顧腐儒之論尙謂肉刑當復豈不謬哉作原刑告後之君子治書者兼可明孔傳之僞焉

原貞

表貞婦之裏而旌其門自後世始也然則古人未之重與曰在易恆之大過曰恆其徳貞婦人吉古之人以爲從一而終者出乎義之宜無足異也曰女子未嫁而夫死終身不嫁焉可謂異矣顧經傳亦莫之詳何與曰先王制禮用以防民之所不足期合乎人事之宜而已未昏而夫死旣而除服服除而嫁人事之常也其或終身不嫁蓋禮之過焉者也此經傳之所未詳也嗚呼自昏姻之禮廢而夫婦之道苦民至有自獻其身者矣蒙之蠱曰見金夫不有躬貞也者後世之所難𨿽過於禮焉苟合乎從一之義是則君子之所深取耳曰古者女未廟見而死不遷於祖不袝於皇姑歸於女氏之黨示未成婦也而況其未昏者乎謂之從可乎曰夫婦之道守之以恆而始之以感夫男女異室無異火澤之相暌自將之以行媒之言信之以父母之命委之以禽納之以純帛則猶山澤之通气其感與之理已深故曰男女暌而其志通也因其所感不以死生異其志乃所謂恆其徳也春秋僖公九年書伯姬卒文公十有二年書子叔姬卒公羊谷梁二子傳曰許嫁矣字而笄之死則以成人之喪治之禮女子未許嫁而笄燕則鬈首許嫁笄而字則爲之纓蓋至嫁而後主人親脫之凡此者明系屬於人所以養貞一也則從之之義也曰趨喪而哭禮與曰記有之取女有吉日而女死壻齊衰而弔旣而除之夫死亦如之斬衰而弔焉鄭康成範寧皆主其說其誰曰不可也曰然則死可以合與曰周官媒氏掌萬民之判禁遷與嫁殤者未昏而合是嫁殤也曰生不得結其褵死不得同其是人事之最可憫者矣旌表焉不可以已也曰此有司之事也彼女子之貞惟知一其志以恆夫婦之道而已又豈樂有聞於鄕裏而爲之者乎山陽髙於云其兄之子昂聘大河衛蔣氏之女未娶而夭女趨喪而哭甚哀自誓不嫁每嵗寒食必往祭昂之墓年五十餘矣而有司莫知也世儒拘牽之見謂女尙未嫁不當輒詣夫家撫棺而哭而鄕裏憫其守者謂死卽可以合於昂之墓皆非也髙子習於禮而克明貞女之志故不請於有司乞予文述其事予遂原貞女之志行合乎經義者告之而載之世史者不復詳焉

曝書亭集卷五十八

欽定四庫全書

曝書亭集卷五十九

翰林院編修朱彞尊撰

論

書論【一】

書何以終費誓秦誓也說經者曰周之衰孔子有望於魯矣魯之衰孔子有望於秦矣聖人念焚書之酷𨿽知不免猶不能廢人事焉噫是非儒者之言也周官外史掌三皇五帝之書達書名於四方鄭氏謂若堯典禹貢達此名使知之蓋書之名旣達矣又慮其久而昧其義也乃命大行人九嵗則諭書名然則百篇之書皆掌之外史而諭之行人非孔子所得而芟夷翦截黜除之也謂芟夷翦截黜除之者孔安國之序之文之僞也司馬遷稱孔子序書傳上紀唐虞之際下至秦繆編次其事而班固亦云序書則斷堯典書也者孔子非有損益於其間特序之而已夏之書終以徵周之書終以費誓秦誓無以異也周公作多士載於周書魯公作費誓亦得載於周書無以異也且夫平淮徐一也召穆公程伯休父江漢常武之篇錄於詩安在費誓之不可錄於書悔過一也衛武公賔之初筵列於小雅安在秦誓之不可列於周書以無足異之事而必謂聖人有心於望周望魯毋乃類於讖緯之說乎秦師之襲鄭也過周北門左右免冑而下超乘者三百人王孫滿譏其輕而無禮繆公蓋聞之矣其作誓曰仡仡勇夫射禦不違我尙不欲則悔之之深匪徒以違蹇叔爲憾也意其封殽屍而還必告捷於天子而陳其誓辭遂得掌於史而達之四方𨿽末由得其詳而要非孔子有意以秦誓終周書則可信已

書論【二】

說書序者不一謂作自孔子者劉歆班固馬融鄭康成王肅魏徵程顥董銖諸儒是也謂歷代史官轉相授受者林光朝馬廷鸞也謂齊魯諸儒次第附會而作者金履祥也至朱子持論謂決非夫子之言孔門之舊由是九峯蔡氏作書傳從而去之按古者書序自爲一篇列於全書之後故陸徳明稱馬鄭之徒百篇之序緫爲一卷至孔安國之傳出始引小序分冠各篇之首後人習而不察遂謂伏生今文無序序與孔氏傳並出不知漢孝武時卽有之此史遷據以作夏殷周本紀而馬氏於書小序有注見於陸氏釋文又鄭氏注周官引書序文以證保傅故許謙云鄭氏不見古文而見百篇之序攷馬鄭傳注本漆書古文是孔傳未上之時百篇之序先著於漢代初不與安國之書同時而出也自愚論之周官外史之職掌達書名於四方此書必有序而今百篇之序卽外史所以達四方者其由來也古矣

詩論【一】

孔子刪詩之說倡自司馬子長歷代儒生莫敢異議惟朱子謂經孔子重新整理未見得刪與不刪又謂孔子不曽刪去只是刋定而已水心葉氏亦謂詩不因孔子而刪誠千古卓見也竊以詩者掌之王朝班之侯服小學大學之所諷誦冬夏之所教莫之有異故盟會聘問燕享列國之大夫賦詩見志不盡操其土風使孔子以一人之見取而刪之王朝列國之臣其孰信而從之者且如行以肆夏趨以采齊樂師所教之樂儀也何不可施於禮義而孔子必刪之俾堂上有儀而門外無儀何也凡射王以騶虞爲節諸侯以貍首爲節大夫以采蘩爲節士以采蘋爲節今大小戴記載有貍首之辭未嘗與禮義悖而孔子於騶虞采蘩采蘋則存之於貍首獨去之俾王與大夫士有節而諸侯無節又何也燕禮升歌鹿鳴下管新宮大射儀乃歌鹿鳴三終乃管新宮三終而孔子於鹿鳴則存之於新宮則去之俾歌有詩而管無詩又何也肆夏繁遏渠天子所以享元侯者故九夏掌於鐘師而大司樂王出入奏王夏屍出入奏肆夏牲出出入奏昭夏鄕飲酒之禮賔出奏陔鄕射之禮賔興奏陔大射之儀公升卽席奏陔賔醉奏陔公入驁此又何不可施於禮義而孔子必刪之俾禮廢而樂缺又何也正考父校商之名頌十二篇於周太師歸以祀其先王孔子殷人乃反以先世之所校歸祀其祖者刪其七篇而止存其五又何也穆王欲肆其心周行天下祭公謀父作祁招之詩以止王心詩之合乎禮義者莫此若矣孔子旣善其義而又刪之又何也且詩至於三千篇則輶軒之所采定不止於十三國矣而季札觀樂於魯所歌風詩無出十三國之外者又子所雅言一則曰詩三百再則曰誦詩三百未必定屬刪後之言況多至三千樂師蒙叟安能徧爲諷誦竊疑當時掌之王朝班之侯服者亦止於三百餘篇而已至歐陽子謂刪詩云者非止全篇刪去或篇刪其章或章刪其句或句刪其字此又不然詩云唐棣之華偏其反而豈不爾思室是逺而惟其詩孔子未嘗刪故爲弟子雅言之也詩曰衣錦尙防文之著也惟其詩孔子亦未嘗刪故子思子舉而述之也詩云誰能秉國成今本無能字猶夫殷鑑不逺在於夏后之世今本無於字非孔子去之也流傳旣久偶脫去爾昔者子夏親受詩於孔子矣其稱詩曰巧笑倩兮美目盼兮素以爲絢兮惟其句孔子亦未嘗刪故子夏所受之詩存其辭以相質而孔子亟許其可與言詩初未以素絇之語有害於義而斥之也由是觀之詩之逸也非孔子刪之可信已然則詩何以逸也曰一則秦火之後竹帛無存而日誦者偶遺忘也一則作者章句長短不齊而後之爲章句之學者必比而齊之於句之從出者去之故也一則樂師蒙叟止記其音節而亡其辭竇公之於樂惟記周官大司樂一篇而其餘不知制氏則僅記其鏗鏘鼓舞而不能言其義此樂章之所闕獨多也且夫六詩之序自周官魯之次周商之次魯不自孔子始也而後之論者若似乎私其宗國存其先祖而然尢剌繆之甚矣王制變禮易樂者爲不從不從者君流今以太師之所陳大司樂之所教瞽蒙之所諷誦輒取篇章句字而刪去之是變禮易樂也若移秦於魏唐之後檜後於陳豳後於檜其亦何所取義而孔子必更之噫衰周之際禮不期於失而失樂不期於缺而缺孔子方憂其放失考求之不暇而豈其刪之以自取不從之罪哉

詩論【二】

詩之有序不特毛傳爲然說韓詩魯詩者亦莫不有序如關睢刺時也芣苡傷夫有惡疾也漢廣悅人也汝墳辭家也蝃蝀刺奔女也黍離伯封作也雞鳴讒【一作悅】人也雨無極正大夫刺幽王也賔之初筵衛武公飲酒悔過也此韓詩之序也楚元王受詩於浮丘伯劉向元王之孫實爲魯詩其所撰新序以二子乘舟爲伋之傅母作黍離爲壽閔其兄作列女傳以芣苡作蔡人妻作汝墳爲周南大夫妻作行露爲申人女作柏舟爲衛宣夫人作燕燕爲定姜送婦作式微爲黎莊公夫人及其傅母作大車爲息夫人作此皆本於魯詩之序也齊詩𨿽亡度當日經師亦必有序惟毛詩之序本乎子夏子夏習詩而明其義又能推原國史明乎得失之故試稽之尙書儀禮左氏內外傳孟子其說無不合毛詩出學者捨齊魯韓三家而從之以其有子夏之序不同乎三家也惟其序作於子夏子夏授詩於髙行子此絲衣序有髙子之言又子夏授曽申申授李克克授孟仲子此維天之命注有孟仲子之言皆以補師說之未及毛公因而存之不廢若夫南陔六詩有其義而亡其辭則出自毛公足成之所謂有其義者據子夏之序也而論者多謂序作於衛宏夫毛詩𨿽後出亦在漢武時詩必有序而後可授受韓魯皆有序毛詩豈獨無序直至東漢之世俟宏之序以爲序乎

春秋論【一】

春秋之義莫大乎正名何以正之正之以天子之命而已列爵有五公侯伯子男天子所命也其進也惟天子得進之其黜也惟天子得黜之孔子特據之以大書於防以明天子之命故邾附庸也而進爲子滕薛來朝侯也其後滕降爲子薛降爲伯州虞郭小國也而稱公杞本公也而或降爲侯或降爲伯或降爲子或復爲伯他若於葵丘宋以公而稱子於溫於召陵陳以侯而稱子傳者見稱名之有異因之據例發義於宋於陳則云在喪未也於州於虞於郭則云非爵也於祀則云用禮也夫曰未稱子則桓公十有三年衛之宣公未而書衛侯成公三年宋之文公衛之穆公皆未而書宋公衛侯僖公二十五年衛文公旣矣而盟於洮書衛子是稱子不系乎不也夫謂捨國滅國被執𨿽生齊之於死故稱公則紀侯大去其國不當復書侯譚子子溫子防子沈子胡子不當復書子小邾子執於宋徐子執於楚衛侯鄭伯曹伯莒子邾子執於晉皆不得復書爵也其曰杞成公之卒賤之終其身也文公之來盟旣已賤之矣其卒復書伯其義何也成公文公之書子也以其用禮𨿽大曰子也其先公降而侯侯降而伯其義何也之眾說者皆由尊聖人之過謂聖人可以意予奪之進以示褒黜以示貶測之愈深而離之益逺矣方周未衰諸侯不享覲者一貶其爵再削其地至於不朝者三則六師移之迨後戰於繻葛敗績於貿戎而成周之禾溫之麥可芟而踐六師旣不能移土地又不能削惟爵號之存猶可操其柄則因其罪貶之當日之諸侯未肯降心以從天子之命其盟會慶弔來告於宗國必仍其舊而莫之攺孔子則因其時而考其事書其爵以正其名凡王之未嘗黜者𨿽州虞之細猶得稱公其旣黜者𨿽二王之後疊降爲子俾知王命之不可犯僣稱之不足恃以取信後世而當時之亂臣彊國知所懼焉故曰春秋天子之事也曰然則宋陳稱子不以在喪未歟曰諸侯卽位必命之天子旣而稱子未受命於王也受命矣則𨿽未可以書爵宋公衛侯是也子言之矣惟器與名不可以假人君之所司也夫以君之所司而在下之權得以進退予奪之則孔子先自處於無王何以使亂臣彊國知懼而示信於後世乎顧羣儒之說猶紛紛附會之不一此乃孔子所云罪我者也

春秋論【二】

春秋隠公元年天王使宰喧來歸惠公仲子之賵三年三月天王崩秋武氏子來求賻僖公三十三年十有二月公薨於小寢文公元年春天王使叔服來會夏天王使毛伯來錫公命四年十有一月夫人風氏薨五年春王正月王使榮叔歸含及賵三月我小君成風王使召伯來會八年秋八月天王崩九年春毛伯來求金傳者曰非禮也喪事無求求之非正也魯𨿽不歸周不可以求之曰此失孔子之意矣周自東遷以後其君非有幽厲之行其臣非有榮暴之殘其號令政教以晉楚之彊請隧問鼎折以王章天命之不可犯未嘗墜文武成康之訓而於同姓異姓之國結好諭志交福贊喜致禬其禮未之有廢顧諸侯之事天子禮反闕焉孔子從而書之苟失禮於王室魯𨿽父母之國不少爲尊者諱俾後之覽者因年以考事則是非自見焉耳夫平王之與隠公旣賵及其先公矣又推及其先公之母襄王之與文公旣使叔服會其先公矣又使召伯會其先公之母其生者被錫命之榮其死者復有含賵之贈周之於魯其禮不爲不備矣禮諸侯五月而僖公之薨在十二月而榮叔以正月至其也在三月而召伯卽以是月至未嘗後期也魯之於周則不然平王之防三月來告至秋而未之賻襄王之防八月來告至攺嵗及春而貨未之歸夫人有徳於己猶不可忘況施及其親又其事在數嵗之內朋友之義無施不報況出天子之賜而一旦忘之是魯之無禮爲已甚矣周之嗣王若置不問以宗國不共弔四方諸侯將從而效之何以號令於上而奔走天下故其初以武氏子來求及襄王之魯使非其人弔又不至於是毛伯以上大夫卽前錫命之使臨之書曰來求云者猶夫齊桓之責包茅不入於楚也昔孔子從祭於魯膰肉不至而行孟子曰不知者以爲爲肉也其知者以爲爲無禮也周𨿽貧豈借魯之金以襄大事哉孔子之作春秋志在尊王而已尊王故於王室之文有美而無刺羣儒未究其義於宰咺譏其緩於榮叔譏其兼之非禮於召伯譏其不及事至謂來聘錫命皆非禮之正是周之備禮無一而是也石尙之來歸脤也曰久矣周之不行禮於魯也夫不以久不行禮致譏而反責備禮之非是信羣儒之說則春秋徒周之謗史爾安在其爲聖人尊王而作乎曰求金與賻非譏子言則然矣求車何爲者曰古者諸侯以其國之所有時獻於天子義也桓公八年天王嘗使家父來聘矣至十五年求車仍以家父爲使魯或前此者許而未之獻故卽以奉使之人責其失信史蓋諱之而沒其文也

春秋論【三】

所以定天下之疑而彰信百世莫善乎春秋昔者魯之文姜通乎齊襄遂啟彭生之禍而且孫於齊享於祝丘會於禚於防於谷甚至如京師其遊敖也無節當時國人傳聞桓公有同非吾子之言防不疑莊公爲齊侯之子將使主魯祀者莫信爲周公之後國惡孰大於是孔子有憂之從而辯焉不可也諱之則疑者益甚乃爲著其事於春秋桓公六年九月書曰子同生是已先是桓三年文姜歸魯齊侯出疆送其女桓會於讙而親受之昏禮之始不爲不重矣逾三年而生莊公莊公生十二年而桓公始會齊侯於濼爲之特書曰公與夫人姜氏遂如齊足信會濼以前文姜未嘗一至齊而莊公之生在文姜來歸後三嵗其爲魯君之子不待辭說而顯可以彰諸百世無惑此世子之生前乎此者不書後乎此者不書惟於子同生書之噫易芊以黃易嬴以呂易司馬以牛其事或未足深信惟無聖人之書法可以袪惑史沒其文斯人之疑者益甚然後知春秋之爲功世道者大也

春秋論【四】

以春秋爲春秋述也而謂之作何與古者列國各立之史魯之克也衛之魚也虢之嚚也晉之蘇也黯也趙也狐也墨也咸書國中之事以達於天子晉之乘也宋鄭之志也楚之書也檮杌也燕齊魯之春秋也孔子旣得百二十國寶書非不欲成東周一代之史有柱下之老聃在不敢専也蓋嘗讀春秋於老聃之前矣聃也踞竈觚而聽之又得丘明爲之傳於是作春秋之志乃定原魯史舊文不過所述者一國之事爾周官邦國之志小史掌之四方之志外史掌之莫有刪裁會粹而合於一者合之自孔子始前乎此者無之故言作也譬諸後世紀輿地者一縣之志有焉一州一郡一路之志有焉其分十三布政司撰者謂之通誌是與百二十國寶書同也十道九域大一統之志則竊取孔子春秋之例者也合百國之春秋以奉君天下一人之垂法禮樂徵伐𨿽出自諸侯大夫而書天王以正其名書王正月以謹其始無異出自天子斯則天子之事矣乃或者以書爵書人書名書字書月書時進退予奪之權孔子悉得而主之凡此亦何預重輕不過就舊史之文仍之已爾或又以爲春秋孔氏之刑書不知王迹熄詩亡然後春秋作孔子特存其溫柔惇厚之遺意非過爲刻深之文也噫之人也之說也豈深於春秋者哉

秦始皇論

法制禁令所以防民之姦而非化民成俗之具也惟秦之爲國不本於道徳而一任乎法衛鞅曰法之不行自上始也刑則加於太子之師傅而範睢爲相棄逐君之母弟秦之君以爲法在焉師傅可刑母弟可逐而法不可易也其甚者荊軻以匕首劫始皇幾揕其胸環柱而走人情孰不急其君左右之臣至寧視其君之死不敢操尺寸之兵上殿其與冦讎何異自當時視之以爲於法宜然無足怪也嗟夫方其初用事之臣惟知任法積之旣久𨿽萬乘之尊爲法所制寧以身殉法而不敢易上下相殘甘爲眾惡之所歸以至於亡豈不哀哉蓋吾觀於始皇之焚詩書而深有感於其際也當周之衰聖王不作處士橫議孟氏以爲邪說誣民近於禽獸更數十年曆秦必有甚於孟氏所見者又從人之徒素以擯秦爲快不曰嫚秦則曰防秦不曰虎狼秦則曰無道秦所以詬詈之者靡不至六國旣滅秦方以爲傷心之怨隠忍未發而諸儒復以事不師古交訕其非禍機一動李斯上言百家之說燔而詩書亦與之俱燼矣嗟乎李斯者荀卿之徒亦常習聞仁義之說豈必以焚詩書爲快哉彼之所深惡者百家之邪說而非聖人之言彼之所坑者亂道之儒而非聖人之徒也特以爲詩書不燔則百家有所附會而儒生之紛綸不止勢使法不能出於畫一其忿然焚之不顧者懼黔首之議其法也彼始皇之初心豈若是其忍哉蓋其所重者法激而治之甘爲眾惡之所歸而不悔也嗚呼邪說之禍其存也無父無君使人陷於禽獸其發也至合聖人之書燼焉然則非秦焚之處士橫議者焚之也後之儒者不本乎聖賢之防文其私說雜出乎浮屠老氏之學以於世天下任法之君多有使激而治之可不深慮也哉

韓信論

或曰韓信之反信乎曰信不反也何以知之於信之報漂母知之也方信在淮陰一市咸笑其怯母獨爲進食宜其有知己之感千金之報不爲重也迨於楚爲郎中投漢爲都尉至此而天下遂無一人知己者此信所由亡也當其時豪傑並起可與就天下者惟楚漢信之亡將安往哉蓋惟有窮饑於深山以沒世焉爾何也彼其視郎中都尉之遇甚於胯下之辱也乃髙帝一聞蕭何之言不特赦其罪且以爲大將又設壇場具禮召居上座自古君臣相遇之隆未有若髙帝之於信也其知己之感𨿽葅醢其身不惜彼武陟蒯通之言曽何足以動心哉天下已定信未嘗有纖毫之過而陳平倡僞遊之邪說無故貶爵使與絳灌並列其與郎中都尉之遇何異欲禁其無怨望之言難矣彼呂后者包藏禍心以爲信不死必不爲所用由是文致其辭戮之鐘室史遂附會其說謂與陳豨有執手之言嗚呼以信用兵之神眾寡莫測欲反則反耳何借豨爲信之視豨猶絳灌之屬不屑與之言者也然則信悔不用蒯通之心非二心何曰信之言曰衣人之衣者懷人之憂食人之食者死人之事信爲髙帝所殺則𨿽葅醢無憾其爲是言者深憾爲女子所賣也不然以漂母一飯之不忘忍負解衣推食之髙帝哉豫讓之死也曰中行眾人畜我我故眾人報之智伯國士遇我我故國士報之賈生以讓行同狗彘而能抗節若是孰謂信也行乃出豫讓下哉

楊雄論

以言取人僞之所從出也昔者太公誅任矞華仕於齊子產誅鄧析於鄭孔子誅少正夘於魯聖賢所以彰刑罰大權者豈好爲已甚哉無他深惡其言之不實而僞學之足以欺世也揚雄之書誦法孔子自周秦以降折衷聖人而純於道徳者莫有過焉者也抑知其盡出於僞哉王莽將簒漢恭儉以下士雄之澹泊自守若無榮利動其中其初蓋欲悅莽之心及久未見用躁不能禁乃爲劇秦美新之文以獻媚前之所爲唐尊之柴車瓦器也後之所爲哀章劉秀之符命也其獨不得柄用者莽嘗與雄同爲郎莽之僞雄知之雄之僞莽亦習知之也莽作金縢大誥以自擬於周公雄作太法言以自比周易論語相率而爲僞焉爾矣投閣之事已爲當世所笑後之君子顧或有取於雄者徒以其言之不詭於聖人也夫安居而誦習周孔鄕曲之士能之迨事變猝至臨難而不失其正者希矣世之儒者幸生太平無事之日飽食暖衣無纖毫之憂患匡坐而談性命之學及其旣沒門人弟子矜其迂闊腐爛之說巋然配食於孔氏之庭非是則俎豆不與焉噫吾能必其言之不出於僞也邪

王弼論

毀譽者天下之公未可以一人之是非偏聽而附和之也孔穎達有言傳易者更相祖述惟魏世王輔嗣之注獨冠古今蓋漢儒言易或流入陰陽災異之說弼始暢以義理此伊川程子語其徒學易先看王弼注也惟因範寧一言詆其罪深桀紂出辭太激學者過信之讀其書者先橫髙談理數祖尙淸虛八字於胸中謂其以老莊解易然弼旣注易別注老子義不相防未嘗以老莊解易也吾見橫渠張子之易說矣開卷詮幹四徳卽引迎之不見其首隨之不見其後二語中間如谷神芻狗三十輹爲一轂髙以下爲基皆老子之言在宋之大儒何嘗不以老莊言易然則弼之罪亦何至深於桀紂邪

陳壽論

陳壽良史也世誤信晉書之文謂索米丁氏之子不獲竟不與立傳又輕諸葛亮將略非長無應敵之才以此訕壽至宋尹起莘從而甚之其言曰自陳壽志三國全以天子之志予魏而以列國待漢收天下三分之二司馬氏繼之於時作史者王沈則有魏書魚豢則有魏略孔衍則有魏尙書孫盛則有魏春秋郭頒則有魏晉世語之數子者苐知有魏而已壽獨齊魏於吳蜀正其名曰三國以明魏不得爲正統其識迥拔乎流俗之表且夫魏之受禪也劉廙辛毗華歆劉若輩頌功徳李伏許芝上符瑞先後動百餘人其文見裴松之注至今遺碑在許大書深刻而壽盡削之不以登載至先主王漢中卽帝位武擔蜀之羣臣請封之辭勸進之表告祀皇天后土之文大書特書明著昭烈之紹漢統予蜀以天子之制足以見良史用心之苦矣街亭之敗壽直書馬謖違亮節度舉動失宜爲張郃所破初未嘗以父參謖軍被罪借私隙咎亮至謂亮應變將略非其所長則張儼袁準之論皆然非壽一人之私言也壽於魏文士惟爲王粲衞覬五人等立傳粲取其興造制度覬取其多識典故若徐幹陳琳阮瑀應瑒劉楨僅於粲傳附書彼丁儀丁廙何獨當立傳乎造此謗者亦未明壽作史之大凡矣噫綱目紀年以章武接建安而後得統之正然百世之下可爾其在當時蜀入於魏魏禪於晉壽旣仕晉安能顯尊蜀以干大戮乎書曰責人斯無難尹氏之責壽予竊以爲未得其平也

曝書亭集卷五十九

欽定四庫全書

曝書亭集卷六十

翰林院檢討朱尊撰

議

孔廟禮樂議

被孔子以王者之服冕十二旒衣十二章秉鎭圭而坐門列防二十有四襃崇之典古有行之者矣稽於禮可乎曰不可孔子作春秋者也春秋之法僭忒者必誅人臣而被服等於王者僭也曰然則享用十二籩舞用八佾殆不可乎曰是奚不可周官大胥春入學捨菜合舞月令仲春之月上丁命樂正習舞釋菜天子乃帥三公九卿諸侯大夫親往視之夫釋奠有樂而釋菜無樂者也惟以天子親往視學則合舞以重之漢章帝元和二年幸魯祠孔子於闕裏作六代之樂唐開元中二京祭孔子牲太牢樂宮縣舞八佾明之初國學之祭籩豆用十府州縣學之祭籩豆用八夏寅曰十二籩豆惟太學可行若十三布政司各府行之則僭矣然則禮樂之隆殺由於主祭者不系乎所祭神祗之爵位崇卑也夫社祭土稷祭谷耕耤祭先農其神不必皆王者而天子祭之未嘗因神祗之大小而殺其禮樂祭先師也亦宜若是焉己記曰君子太牢而祭謂之禮匹士太牢而祭謂之攘是則府州縣學之祭孔子籩豆用八可也用六可也樂舞用軒架可也用判架可也至於太學則天子主之以天子之學行天子之禮奏天子之樂享以十二籩舞以八佾何爲而不可哉

曲阜設官議

孔氏子孫知仙源縣事自宋之初已然今循而不攺知曲阜縣事者必孔氏後也然其有二居其位法難行宗黨之間其人賢久不得遷其人不肖上官以孔子之裔劾而去之恐人之議其後則顧忌而不敢出將益無所畏憚而民受其害一也知縣事者不必孔氏宗族之長族人有罪或其伯兄或其世父叔父或其從祖或無服而居祖父之行少者坐而撻其長卑者讞而屈其尊干犯焉而不顧二也夫旣封上公之爵一人錄五經博士二人不借知縣事者以爲光榮矣或謂襃崇之典行之久而不可易或又謂孔子之裏不可使他人臨之然則曲阜設官當何如曰曲阜魯之故都也周公魯公者魯之先君也伯禽之少子食邑於東野曰東野氏孔氏著而周公之後微居於曲阜物莫能兩大理固然爾今之咸陽周公之墓在焉使徙其裔孫給之土田嵗時灑埽無廢三年有司擇子弟之通曉文義者貢之朝俾知曲阜縣事秩滿得遷替以周公之子孫治孔氏之裏其於分也不紊其於吏治也無似亦策之可行者也

孺悲當従祀議

孔子之道著乎六經傳其業者自子夏兼通而外若子木之受易子開之習書傳禮子輿之述孝經子貢之問樂有若仲弓閔子騫言遊之撰論語發明大義不越數子而已雜記曰卹由之喪哀公使孺悲之孔子學士喪禮士喪禮於是乎書則孺悲實傳經之一人也惟因論語紀悲欲見而孔子以疾辭疑孔子拒之門墻之外不屑敎誨於焉孔氏家語司馬遷史記皆擯而不書以親受禮於孔子之儒不獲附一無表見之邽鄡燕狄防樂諸子反得與配食之列斯則祀典之闕矣且夫互鄕闕黨之童子未嘗無誨何獨悲之學禮以君命臨之反絕之已甚乎故夫禮有喪服綱也旣授子夏作傳矣士喪禮目也以授悲目言其常而曽子問盡其變然後喪禮備矣噫悲一學禮而士喪禮之書傳其功豈小也哉且旣授之禮則爲弟子禮六藝之一悲身通之學者毋徒泥論語之文謂悲不在弟子之列必合雜記論之而悲當配食於孔子之廡可信已

鄭康成不當罷從祀議

西漢學士大都專治一經兼經者自韓嬰申培後蒼孟卿膠東庸生瑕丘江翁而外蓋寥寥也至東漢而兼者漸多鄭康成出凡易書詩周官儀禮禮記論語孝經無不爲之注釋而又六藝七政有論毛詩有譜禘祫有議許愼五經異議有駮臨孝存周禮有難何休之墨守膏肓廢疾或發或鍼或起可謂集諸儒之大成而大有功於經學者萬嵗通天初州刺史史承節撰銘曰公之挺生大雅之懿囊括墳典精通奧袐六藝殊科五經通義小無不盡大無不備此天下之公言也惟其意主博通故於三統九章大傳中候以及易書禮緯靡不有述然其箋傳經自爲經緯自爲緯初不相雜第如七曜四遊之晷度八能九錫之彌文三雍九室之遺制經師所未詳者則取諸緯候以明之蓋緯候亦有醇駮之不同康成所取特其醇者耳災祥神異之說未嘗濫及也或疑五帝之名近於怪然此在漢時著之祀典者君子居是邦不非其大夫矧朝廷之典禮乎乃宋儒極口詆之沿及元朝隨聲附和至有以此罪之竟黜其従祀者其亦不仁甚矣不觀九峯蔡氏之書傳乎周天三百六十五度四分度之一此洛書甄曜度尙書考靈之文也黑道二去黃道北赤道二去黃道南白道二去黃道西靑道二去黃道東此河圖帝覽嬉之文也而蔡氏引之於蔡氏乎何傷不觀新安文公之注楚辭乎昆侖者地之中也地下有八柱互相牽制名山大川孔穴相通此河圖括地象之文也三足烏者陽精也此春秋元命苞之文而文公引之於文公乎何損乃一偏之論在漢儒則有罪在宋儒則無誅斯後學之心竊有未平矣況鄭氏之功文公成公未有異議乃一程敏政罷之非萬世之公論也竊謂宜復其從祀孔廟不當罷

經書取士議

五經垂世昔賢方之於海比之日月久而長新挹而不竭蓋合羲農軒堯舜禹湯文武周公孔子數聖人而成非一人一家之言也朱子注論語從禮記中摘出中庸大學爲之章句配以孟子題曰四書諄諄誨人以讀書之法先從四子始由是淳熙而後諸家解釋四書漸多於說經者矣元皇慶二年定爲考試程式凡漢人南人第一場試經疑二問於大學論語孟子中庸內出題並用朱子章句集注經義一道各治一經若防古色目人第一塲試經問五條以大學論語孟子中庸內設問亦用朱氏章句則捨五經而專治四書矣明代因之學使者校士以及府州縣試專以四書發題惟鄕防試有經義四道然亦先四書而後經沿習旣久士子於經義僅涉略而已至於習禮者恆刪去經文之大半習春秋者置左氏傳不觀問以事之本末茫然不知經學於是乎日微海其可枯乎日月其可晦乎此學者之所深懼也檮昧之見斟今酌古謂試士之法宜仿洪武四年防試之例發題先五經而後四書學使府州縣衛宜經書並試亦先經後書蓋書所同而經所獨專精其所獨而同焉者不肯後於人則經義書義庶幾並治矣若夫元人之試經義詩以朱氏爲主尙書以蔡氏爲主周易以程氏朱氏爲主三經兼用古注疏春秋許用三傳及胡氏傳禮記用古注疏迨明洪武中損益之春秋得兼用張洽集注禮記則用陳澔集說要仍不廢古注疏而永樂諸臣纂修大全類攘竊一家之書以爲書廢注疏不采先與取士程式不協何得謂之大全乎所當覈諸書所本各還著書之人別事纂修可也

釋

釋圭

圭之爲制不同而用之亦異天子大圭長至三尺土圭尺有五寸鎭圭裸圭四圭尺有二寸琬琰九寸鄭康成謂琰大者度尺二寸谷圭七寸兩圭五寸而命圭則自九寸以下爾雅圭大尺二寸謂之玠詩云錫爾介圭以作爾寶說者曰非諸侯之圭故以爲寶也是凡尺有二寸以上皆天子之圭矣記贊大行曰圭博三寸厚半寸剡上左右各寸半而琰圭以易行除慝鄭眾謂其有鋒芒則其厚且殺之又王所搢圭插於紳帶之間蓋其鋭與劍相類所謂終葵首也考工記曰天子圭中必鄭氏謂以組約其中央以備失墜而典瑞駔圭璋璧琮琥璜之渠睂則以組穿聯六玉是凡爲圭宜鑿好於肉然後可以組穿聯之也宛平孫先生藏古玉一相傳盜發成湯墓得之傳世已久先生出以示予其光黝然若山而水蒼長尺有二寸博二寸中鑿以孔可以穿組剡其上若芒刃殆古琰圭之屬而尺寸過之疑卽康成所云大琰者也昔湯旣伐三朡俘厥寶玊誼伯仲伯作典寶而考父之頌曰受小球大球又曰受小共大共釋之者曰小玊尺二寸圭由此觀之是玊也焉知非詩書所云而成湯旣沒納諸其墓者乎客有先予觀者爲賦玉劍歌予考桃氏爲劍未聞攻玊玉劍之載於六經者無之遂定以爲圭作釋圭

釋齋

今人多以茹蔬不肉食爲齋稽之古不爾也周禮膳夫掌王之食飲膳羞王日一舉王齋日三舉殺牲盛饌曰舉蓋周制王日食供一太牢遇朔加日食一等當兩太牢而散齋致齋齋必變食故加牲體至三太牢是齋日仍肉食反有加矣論語齋必變食以下至不多食邢氏疏云此以上皆蒙齋文凡言不食者皆爲不利人齋必嚴敬食之或致困病故不食其凡常不必然而孔子惟酒無量則齋日並酒亦飲之矣不飲酒不茹葷出荘子文似未足據

釋棠

詩蔽芾甘棠毛公傳甘棠杜也鄭康成注北人謂之杜棃南人謂之棠棃爾雅杜赤棠郭璞曰今之杜棃也樊光曰赤者爲杜白者爲棠陸璣曰赤棠與白杜同但子有赤白美惡子白色爲白棠甘棠也少酢滑美赤棠子澀而酢無味通誌甘棠謂之棠棃又有沙棠廣志云如棠味如李無核竊疑今之蘋婆果卽詩所云甘棠而俗呼沙果卽沙棠呼檳子者乃赤棠也其曰棠棃者以花似棠實似棃合而稱之爾

釋杬

爾雅杬魚毒郭璞注云杬大木子似栗生南方皮厚汁赤中【去聲】藏卵果陸徳明釋文云杬音元又作芫鄭樵注云今南人謂之杬木其皮可煎汁藏梅三家之釋爾雅若是蓋杬之用在子沈瑩臨海異物志云杬味似楮用其皮汁和鹽漬鴨子裴淵廣州記云杬殻似栗赤色子大如栗散有棘刺破其外皮肉白如脂肪著核不離賈思勰齊民要術作杬子法云杬木皮淨洗細莖剉煮取汁率二斗及熟下鹽一升和之汁極冷內罋中浸鴨子一月煮而食之廣韻注杬木名出豫章煎汁蔵果不壞錢易南部新書云湖州嵗貢黃杬子連蔕木故李景先戲蘇特曰使君貴部有三黃杬子五蔕木左文質吳興統紀云大歷元年進單黃杬子談鑰吳興志云唐嵗貢單杬子一千三百五十顆重黃杬子一千三百顆樂史寰宇記湖州土產單杬子予嘗問之州人莫有識者洪邁容齋隨筆云杬如蒼耳益母莖榦不純漬以藏鴨子則染其外陶宗儀輟耕錄云今人以米湯和入鹽艸灰以團鴨卵謂曰咸杬子按今無錫土俗猶然坊本爾雅乃譌杬爲杭於是凡詮杬者皆以杭義釋之考諸顧野王玉篇於杬則注木名於杭則注州名二義固秩然不紊也若單黃重黃三黃則造杬子法有不同爾至若卞彬下酒以杬皮爲肴則又專用皮己

說

名孫說二首

昆田生子三齡矣命之曰桐孫爲之說曰天下之木莫良乎梓桐也者梓之屬也榮木也易生而速長者也凡木本實者末虛桐則枝之小者益堅孫枝所以貴也淸明而始華未後時也當暑而防炎熱之不附也鳯皇之羣遊非桐不集琴瑟之中呂非桐不宣日月之正閏非桐不辧產乎荒岡窮谷未嘗有偃蹇憔悴之色及其自拔於百尺之表櫜鄂之垂柯葉之潤望之者愈見其可親也是非不材之木也矣詩曰其桐其椅其實離離庶其蕃衍吾後乎

百谷之見於六經者秬秠麇芑荏菽麻麥秫蕡苽稰穛穜稑而黍稷稻粱尢嘉谷之最也詩言穡事多先稷黍然頌丰年者必及稌又釀者則以稻酒爲上而食稻比之衣錦稻之重於時久矣吳田之宜莫良乎稻取以名次孫也可豳詩云十月獲稻爲此春酒吾將以娯吾老焉

說硯

端州於今爲肇慶府山石多可制硯惟水巖最上水經郁溪東至髙要縣爲大水蓋蒼梧至是五百里有羚羊峽以束之峽勢將盡其左折而北趨有峯曰朝天巖端溪之水出其陰溪長一里許廣不盈丈自水口北行三十步有穴窺之止容一人俛伏捫而入積水灌其中凡取石必先以瓠汲水自內而外若傳杯然水旣涸熬豚膏然紙爲燈由穴而入中漸廣分三塗穿洞半里抵巖壁巖髙三尺下上皆刓石不可鑿也鑿石之工多黃岡村民日役不過四十人坐臥偃側其內得石自內傳之外一如汲水法巖三尺石分三品焉上巖者質純而艷微紫中巖者質潤而凝色漸靑下巖者質淡而細色近白有眼沈水觀之若有蘋藻浮動其中者是曰靑花試以墨若熬釜塗蠟者然斯爲美矣其餘紋不同紫气奔而回礡謂之火捺聚而爲輪謂之金錢紫气旣竭白气次之謂之蕉葉白凝綠若灑汁謂之翡翠白凝於綠纖而長者謂之玉帶黃气亙其上若虹謂之黃龍若縷謂之金綫防墨瘢相比謂之雀斑丹若粟者謂之硃砂斑剝蝕如虫嚙謂之虫蛀旁色赭者謂之防血邊其爲眼不同有鸜鵒眼有鴉眼有象眼黃謂之鴉碧謂之鸜鵒眼不貴黃也員者爲鸜鵒爲鴉長者爲象眼不貴長也或三五其暈或七九其暈暈有奇而無偶者也辧水巖者必於是驗之思過半矣朝天巖在水巖之南產石易與水巖混亦有虫蛀有玉帶有金綫若翡翠似矣恨微黃黃龍似矣恨燥蕉葉白火捺似矣恨糢糊硃砂斑似矣恨大眂其眼四旁若漬晴翳不明此淚眼也形體略備光采全無此死眼也自此而外則屏風山背有石西坑有石北嶺有石大抵拒墨者多向日視之見有若繁星者有若金銀气者其理麤其質燥其聲堅響其色深紫或如豬肝或如黛緑或如敗錦或間道如松木紋皆石之下者也宣徳巖在屏風山半開自宣徳年品在朝天巖之上山多虎患故嵗久無采者要之得水巖而諸山之石可廢得靑花兼鸜鵒眼者而諸品又可廢矣典水梅花坑去端溪四十里在三水縣境產石亦有鸜鵒眼方之水巖無異也然徑尺之石眼或多至百數光滑而易裂不知硯者惟眼是求挾之以爲希世之寶特宋人之燕石耳予遊嶺表正值采硯時購水巖石百餘久盡散去海鹽周生從予學詩以端石硯爲贄乃追憶舊日所得爲說示之俾審所擇焉

說舟示戴生鍈

西湖船制不一以色名者有明玉鎗金金勝寶勝大緑間緑遊紅申屠仲權詩紅船撐入柳陰去釋道原詩水口紅船是妾家是也以形名者有龍頭白樂天詩小航船亦畫龍頭是也有鹿頭楊防夫詩鹿頭湖船唱赧郎是也有燕尾張思防詩斜日輕風燕尾船是也形色雜者有百花十樣錦錢復亨詩誰家樓外停歌舞又上西湖十錦船是也以姓名者有黃船董船劉船見吳自牧夢粱錄蓋大者謂之頭船尢大者賈秋壑所造車船也車船棚上無人撐駕但用車輪腳蹋而行其速如飛小者謂之皮船防夫詩小小渡船如缺歐陽彥珍詩皮船子送琵琶張大本詩皮小船歌竹枝周正道詩皮船小水中央是也又有總宜船取東坡居士澹妝濃抹緫相宜之句名焉李宗表詩緫宜船中載酒波淩彥翀詩防度湧金門外望居民猶說緫宜船是也泗水潛夫述武林舊事值探春競渡日畫橈櫛比如魚鱗無行舟之路楊謹思詩大船檛鼓銀酒缸小船吹篴紅繡牎今則敗舫數艘無復徵歌按舞者矣

說緯

緯讖之書相傳始於西漢哀平之際而小黃門譙敏碑稱其先故國師譙贛深明典奧讖錄圗緯能精微天意傳道與京君明則是緯讖逺本於譙氏京氏也徴之於史如亡秦者胡明年祖龍死楚𨿽三戶亡秦必楚已爲緯讖兆其端矣迨新莽之簒丹書白石金匱銅符海內四出於是劉京謝囂臧洪哀章甄尋西門君惠等爭言符命遂遣五威將軍王奇等乘幹文車駕坤六馬將軍持節稱天一之使帥持幢稱五帝之使頒符命四十二篇於天下不過借以愚一時之耳目爾乃光武篤信不疑至讀之廡下終東漢之世以通七緯者爲內學通五經者爲外學蓋自桓譚張衡而外鮮不爲所惑焉其見於範史者無論謝承後漢書稱姚浚尢明圖緯袐奧又稱姜肱博通五經兼明星緯載稽之碑碣於有道先生郭泰則云考覽六經探綜圖緯於太傅胡廣則云探孔子之房奧於瑯邪王傅蔡朗則云包洞典籍刋摘沈祕於中郎周勰則云緫六經之要括河洛之機於大鴻臚李休則云旣綜七籍又精羣緯於國三老袁良則云親執經緯櫽括在手於太尉楊震則云明河洛緯度窮神知變於山陽太守祝睦則云七典並立又云該洞七典探賾窮神於成陽令唐扶則云綜緯河洛咀嚼七經於酸棗令劉熊則云惇五經之緯圖兼古業覈其妙七業勃然而興於髙陽令楊著則云窮七道之奧於郃陽令曹全則云甄極毖緯靡文不綜於槁長蔡湛則云少耽七典於從事武梁則云兼通河洛於冀州從事張表則云該覽羣緯靡不究窮於廣漢屬國都尉丁魴則云兼究袐緯於廣漢屬國侯李翊則云通經綜緯至於頌孔子之聖稱其鉤河摘洛蓋當時之論咸以內學爲重及昭烈卽位羣臣勸進廣引洛書孝經緯文蕭綺所云讖辭煩於漢末不誣也然鄭康成注周官目孝經緯爲說賈公彥疏以漢時禁緯故則又未始不禁之矣自晉以降其學寖微然釋慧皎作髙僧傳稱法護博覽六經遊心七籍沈約作宋書於天文五行符瑞亦備引緯候之說蕭子顯南齊書志亦然而周續之兼通五經五緯號爲十經直至隋焚禁之後流傳漸罕乃孔氏【穎達】賈氏【公彥】徐氏【彥】猶援以釋經杜氏【公瞻】歐陽氏【詢】虞氏【世南】徐氏【堅】編輯類書間亦引證今則樊英傳注所載隋唐經籍志所錄太平禦覽所采學士大夫能舉其名者寡矣

策問

康熙二十年江南鄕試策問三首

問聖人之學莫備乎經漢世專一經者立博士而兼長經義者莫若鄭康成然多以漢法解經又采讖緯之說爲後儒所憎唐孔穎達等撰五經正義儀禮周禮則賈公彥成之至宋邢昺疏其未備而經義始完歐陽修謂所載旣博所擇不精異乎正義之名請悉刪讖緯之文使無駮雜今五經取士一本宋儒之傳注可謂醇矣考之明洪武中科舉程式春秋不遺三傳書主蔡傳而不遺注疏禮則專主注疏是漢唐諸儒之說仍多兼習今注疏𨿽頒學官而士之肄業者鮮矣或如歐陽氏之說刪其駮雜飭經師講習而兼通之不更愈與余若易初主程朱傳義其後本義單行而習程傳者漸寡春秋初主胡傳及張洽集注其後胡氏傳單行而治張注者無聞亦宜酌其舊俾兩家互爲發明可與且宋元之說經者多矣孰同孰異孰繁孰簡孰無悖於傳注孰能發明傳注所不及其槪可得而言與五經大全論者謂惟春秋最善蓋本於汪克寛之纂疏其餘諸經所采羣儒之說果其大備而一無剰義與抑尙有待於補緝與我皇上聖學懋勤蚤夜孜孜與儒臣講繹羣經旣以四書尙書講義頒示天下文武大臣玆者易義又將刋布其於詩禮春秋當次第編纂夫儒生誦習經義其首務也探其淵源必能舉其條目其詳言之毋隠

問江南田賦較他省獨多賦額旣多逋課不少下江諸郡積欠動盈萬億說者謂害釀於賈似道經界推排之法或謂明太祖憾吳民爲張士誠固守籍沒豪族田按私入之簿以爲額徴故賦特重其後因巡撫周忱之請蘇松等府官田準民田起科行之二百餘年矣今舊額未增而民力日敝何與意者有司之催科未盡善與往時嵗額不完疑爲巨室豪右抗緩不納自奏銷處分一案所以懲創者至矣江南紳士惟恐輸將之後而嵗額不完如故何與或謂西北大郡賦額不過數萬而江南一邑有多至四十餘萬者宜其日事催徴不足夫松江之華亭不嘗析爲婁縣乎旣析之後未見徴輸之如額則又何也比者旱溢頻仍不得不以荒嵗之逋賦請帶徴於嗣嵗然田壤之收獲止有此數嗣歲未必屢丰則舊逋未完而新課又欠矣將何術而使

國用民力交無絀與至若火江以北邳徐鳳泗蒿萊彌望隸之軍而軍不屯歸之民而民不墾招徠開墾之法又何策而可稍防於江以南諸郡與多士見聞所習利必洞然於心盍具陳之是籌時者所欲亟聞也問黃河之患前代山東河南或時有衝決今則江南獨被其害矣明永樂中陳瑄轉漕東南欲避遮洋之險鑿淸河縣南之淮與河防而淮黃遂爲運道之咽喉國家漕運仍明之舊而頻年河患傾堤潰防嵗費帑金累數百萬明代河溢於淮則病在運河溢於泗則患在陵今治河者無陵寢之虞惟運是亟則力所專施宜其事半功倍矣顧工力之煩嵗月之久反有艱於昔者何與隆萬間潘季馴凡四治河河無不治惟守固隄束水借水刷沙之法今其說具在惟是河挾沁汴泗沂諸水其勢易彊而淮水源獨流長其勢易弱然則借淮刷河之說誠不足恃欲河之治必循季馴故智而後可與抑分黃導淮別自有策與往時盜決河防者罪止杖與徒而已後以法輕易犯攺從充軍今之法較昔愈嚴矣乃衝潰日告且新堤方築而故堤旋決綢繆何法而使新舊交固與淮揚之田半爲波臣所汩此江南之大患也淮流何以遏歸仁髙堰何以護云梯之闗何以通河之害何以去諸生其悉陳利害以爲

當寧獻

曝書亭集卷六十

欽定四庫全書

曝書亭集卷六十一

翰林院檢討朱尊撰

頌

禦書大字蘭亭頌【並序】

臣聞邃古之初首傳羲畫結繩而後丕煥堯文河則龍防告期山則螺書徧刻禹功甫奏爰題岣嶁之碑周道方興厥有岐陽之鼓寫晉祠之記樹碣修廊磨岱宗之崖琢銘絕壁頒鏤文之紅管賜飛白於玉堂間有工書莫由造極我

皇上日新盛徳天縦多能四海同文治軼唐虞之上萬防餘暇心遊翰墨之中

睿藻光華曜六文而首出

奎章景鑠包八體以髙鶱翠瑉表闕裏之庭銀牓徧名山之宇允矣帝王第一卓哉今古無雙蓋自倉頡沮湧以來洎乎鐘繇張芝而外六郗三謝非無典午名流一字萬殊祗有防稽內史冠書家而獨立集字學之大成永和九年暮春三月循洛師之舊典防江左之羣賢列坐流觴暢幽情於褉事興酣落筆傳醉本之蘭亭逮至再書終焉莫及賺來禦史宜酬金縷之缾攜自率更足比支機之石馮湯趙葛各有臨摹褚薛顏楊終難髣髴且偏旁之互異或肥瘦之失中要皆徑寸之書罕覩非常之迹

皇上禦帝鴻之墨海掞漢殿之璇跗用襞宮牋

特書褉序作擘窠之字悉中準繩揮垂露之毫不逾規矩得心應手入化窮神𨿽曰臨書實超眞迹昔桑世昌著錄四十五家攷陶宗儀所陳百十七本自瞻

禦墨盡在下風使右軍更生亦當閣筆假常侍而在難免登牀爰遴畫省之員俾刻崇山之麓光同五緯麗並三辰於是相彼名區斲林屋靑瓊之版載來巨浸駕吳江赤馬之船神魚吹浪以通波健犦服襄而轉轂遂歷樵風之境誕經曇之村鉤摹不爽夫纖微鐫勒無差乎苗髮防之華棟承以丰趺庇厥良材用新古迹文石之墻百堵融丘之土再成修竹扶疎髙嶺千尋林以外淸流左右太平萬嵗字當中方閬苑之池臺矞雲長護勝鴻都之車馬遐壤來觀臣近矚榮光欣逢盛際對昭回之靈漢儼咫尺之

天顏敬綴蕪辭用揚懿美敢頌曰

聖矣我

後萬防維勤一有餘暇翰墨必親乃

握乾符乃闡坤珍倬彼云漢麗矣星辰金壺墨藪靡書不甄謂晉禊序遺法可循手追心慕入妙通神拓爲大字天矩一新螭盤虎踞鳳翥龍伸昔賢列宿我

後羲輪昔賢百谷我

後滄津爰卽勝地勒以丰瑉鵞墨之沼浮沬成淪有丹有雘有徛有陳有荃有蕙有松有筠有蘋有藻有羽有鱗有赫

宸書鎭玆海垠三光轇轕七采璘彬吉云環衞元气彌綸如稽山壽於千萬春

贊

禦書贊爲李都運使作【並序】

聖天子經乾緯坤精一之心形諸筆墨寶題銀牓若云漢之章於天在下者莫不覩矣然羣臣拜

賜𨿽多恆出

萬防餘暇臨仿法書至於専重其人

特書襃美則

異數也粵以屠維單閼之春

鑾輅幸浙金壺墨海肆筆成書爰

賜節鎭方嶽以下有差於時都轉運使臣濤獲

頒惠愛二字臣濤侍從舊員今職在司鹺膏脂不潤宜乎天奨及之也臣恭覽之餘謹拜手稽首而作贊曰維天有漢麗於秋旻我

後宸畫昭回式鈞湛露之施丰艸先被

殊錫襃嘉必於廉吏

帝觀於河來浙豫遊言爲尙書事則春秋

帝曰咨濤汝

予侍從試郡股肱克綏有眾

命汝轉運天產汝司能惠而愛

朕心是毘濤拜稽首起舞而蹈捧此

奎文介圭匪寶裝之玊躞琢以貞瑉欽於世世貽萬子孫小臣述贊實惟舊史占泰之交道長君子

退谷先生像贊

藤以爲屋芥以爲舟秋水是觀退谷是遊娯老縣車之所藏書萬卷之樓畫圖四壁金石千秋咸以爲陶情之助而非玩物之求蓋翁所志者纂微言於旣墜黜異學於橫流故窮年席研仰屋梁而著書不休其從翁遊者訝傳神之微肖其未登翁之堂者千里之表百世之下覩玆虯須鶴髮庶防乎方諸乎藏史之在周

謝柔則像贊

子乎誰乎嶷然不語其有所思乎遊乎太行勾注之巓息乎始寧山東之墅或耕於巖或釣於渚意其射的之仙人江東之巢父乎

題吳處士於庭小像

先生聚書不分今古先生寫書必辧魚虎先生著書靡間寒暑說春秋則踞竈觚而聴論甲子則書亥字而數籍題鉤黨之名家本珪璋之府人見以爲善病之維摩我謂是延齡之桂父

煙雨歸耕圖自贊

饁有婦子居有環堵捨爾徵衣荷蓑而走爲力𨿽微其志則堅粒食旣足不期逢年咄防斯人誰爲徒者人或爾知百世之下

箴

敬恱齋箴

同岑之木柯葉相樛同林之鳥鳴戛相求矧伊兄弟同居寢食當念爾祖敬恱是式人有毀譽誣善則那式敬吾長其樂如何有忿必懲有欲思窒務去驕矜毋易嘲叱一言快意四坐傷心睚眥之怨禍乃相尋動容斯和出辭勿悖敬以入懷恱以結愛昔在尼父行在孝經敬兄弟悅我言汝聆

醧舫箴

吾齋之中有客萃止能飲飲之不能者已奕屏楸枰搏捐盧雉豈無樂方令以經史賔有端言主無苛禮罔稱人惡罔諛人喜第話桑麻勿論朝市勿湎勿沈朂哉君子

銘

南唐硯銘

羅紋之石長短睂誰與琢者李少微

古林哥窯硯銘

叢臺澄泥鄴宮瓦未若哥窯古而雅綠如春波渟不瀉以石爲之出其下

城硯銘【並序】

城硯不知何城之甎修五尺廣二尺窪其頂以爲池水周四面窪中有城硯二字旁列心正筆正心邪筆邪八字皆篆書相傳平江慧慶寺中物大學士文文肅公未第日讀書僧捨見而心賞之寺僧出長牋請公書卷以硯易焉乙酉兵後流轉人間休寜吳於庭購得之晚以贈予乃作銘曰

心正筆正出辭安定勿納於邪先民所命如見大賔一主乎敬

先舍人太極圖硯銘

城隅故居捨諸香防蠹魚棄如【以上二字句】斯則先子和墨伸紙艸復社廣交之書者也

史館硯銘

入巖幽割地肺潤云油屏滓穢置史席長相須法東馬睎南狐言必信辭毋費勒之銘嵗已未

記注硯銘

事春秋言尙書史臣載筆寧南董之不如

貢院硯銘

大道之公吾是之背公爲私吾恥之

南書房硯銘

正爾容毋足恭捫爾舌毋勦說禮義之不愆弱豪乃宣

松化石硯銘

截松肪守蒼精壽且貞保百齡

石城甎硯銘【秦對巖前輩所贈】

石城甎古所陶以制硯利揮豪嵗困惇月在畢故人遺我事刋述勒休銘守勿失

翡翠硯銘

翠羽之惉惉石墨相著而黏貯之經匳小言詹詹大言炎炎

梁吉士水巖硯銘

鸜之鵒之眸子了焉中有菁藻溶漾於淵比徳於玉子居其先

靳熊封蕉葉硯銘

友石者君君我友澹若水斯可久

萬孝防水巖硯銘

翡翠之如鷓鴣之斑如黃龍之宛宛如

松花江石硯銘

東北之美珣玕琪緑如隴右鸚防衣琢爲平田水注玆三眞六艸無不宜

歙硯銘

星源搰龍尾活勝石末

又

以爲澀筆不畱以爲燥墨不收溫其如玉獲我所求

井田硯銘

畫井地犂耕牛服田力穡乃有秋

又

井爾井田爾田宜丰年

方硯銘

而徳之溫而理之醇而守之堅𨿽磨之不燐以葆其貞

風字硯銘

動萬物莫若風我行四方惟汝從

沈覃九片雲硯銘

質𨿽薄气則潤千秋名視方寸

周琴山鸜鵒硯銘

鸜鵒鸜鵒看不足再三浴

曹彞士澄泥硯銘

相古先民倉與沮手摶吉土書虫魚山水蒼玉不如

汪叟硯銘

行則渙養則井君子之徳庶防可並

大耳硯銘

刵耼之耳滅釋之聞宣孔之旨

防血邊硯銘

邊幅不修吾豈汝尢

鳳尾硯銘付昆田

眾鳥有托爾安所棲鳳兮鳳兮

硯銘付桂孫

有石若玆何以玉爲

半月硯銘付稻孫

如月之恆君子之光以莫不增

白石硯銘

守其白毋近墨

紹泰甎硯銘【並序】

吳興釋子穿池山中得墓甎數凷上有紹泰紀年蕭梁敬帝時物也寒中琢以爲硯竹垞老人銘之曰

秦羽陽漢未央魏之銅雀齊香姜制爲硯質最良此紹泰甎更宜墨其背有黃龍不異端溪石

徐虹亭端溪硯銘

羚羊峽中如此石𨿽百硨磲不可易

陶硯銘

陶之始渾渾爾

防血硯銘

采諸深淵防血在邊前估百後估千

斧硯銘

斧𨿽缺曽琢月

張敏求員硯銘

是爲張伯之璧且懷其一

方端硯銘

玉以爲徳君子之式

沃村硯銘

離煙三里山骨異石墨相著汁先膩筆縱字大且快意

徐七來索綯硯銘

九經之潭深若井子欲汲之有修綆

鼉磯石硯銘

靈鼉磯左海圍沐日浴月眾水歸我懷斯石置棐幾金星繁倍龍尾

著書硯銘【背鋟寫照】

北垞南南垞北中有曝書亭空明無四壁八萬卷家所儲鼠銜姜獺祭魚壯而不學老著書一端州石晨夕心相於審厥象授孫子千秋名身後事

珣叔硯銘

坎不盈兌爲澤維心亨利講習

稻孫小硯銘【硯修二寸】

靑玉在案得矩之半

蜯坑硯銘

壯不學老而勤徒苦辛經小通仕不達罷朝謁投史筆歸田廬日著書逺人徠石遺我蜯坑者炎洲翠防滴深界當心假我年長對此石曰惟

靈璧石硯山銘

陰陽分白黒均置書案昌我文

求休石章銘

求休石不易方神或守之祠以羊彞有六尊有六勒嘉名長壽谷

圖書匣銘

我言之不信人惟汝信爾體之克全我名斯全噫是其爲先生之執友而相保以百年者乎

子母印筒銘

子母印納諸腹其文中央周四角

新莽錢範銘

赤帝劍素王履莽頭禿均亡矣錢有範器獨存二千嵗弗攺煎砂牀斑土花綠出巾箱翫不足

梅定九造日晷見贈書之以銘

日出湯谷次防汜自明及晦奔車不知防萬里以寸度之攝其晷鼎也制器巧如是

筆筒銘

筆之在案或側或頗猶人之無儀筒以束之如客得家閒彼放心歸於無邪

銅水盂銘

方寸之金一勺之水惟靜恆存惟亷知止

錫書燈銘

人之有精猶膏之在檠養之旣固溢爲聰明未聞膏竭而燈猶有光者也戒之防

烏絲筆格銘

毋側頗僻毋過不及

檀界尺銘

其徑直其徳方以鎭物罔不臧

磬銘

人定初鼓鼜餘一擊再拊有心防夫

朱碧山鼠齧田觥銘

蔓生蔕結相鼠有齒上齧碧山一老技稱絕魚鑰收獸錦裹沽之防曰不可

官窯花澆銘

赬兮若魚尾之散餘霞潤兮若海棠之過朝雨哥邪定邪寧足比數亦何慚於柴汝

桃核酒器銘

桃有核當焦百毋或如丰侯之醉亂酣其身而亡其國巢孝亷手制匏尊銘【孝亷諱鳴盛嘉興人名注復社崇禎丙子舉於鄕乙酉後屏迹不入城市】

巢五孝亷焚公車繞屋苐種靑葫蘆截爲杯杓與俗殊叵羅鑿落吾捨諸物微奚足貴難得髙人制

杖銘

危我持顚爾扶遇坎則止見利勿趨

方竹杖銘

何者扶吾老藤亦好竹亦好一莖斸中園直方以爲寶

弩銘

唐也剛克夾也柔克不剛不柔玆器維則

古銅銃銘

𨿽有韓白爛其額𨿽有孫吳熸其膚誰銷玆器攺煎尊壺

辭

醉司命辭【並序】

醉司命者宋汴京故事也以塗月二十四日貼竈神於竈上用酒醩塗竈門謂之醉司命【見幽蘭居士孟元老夢華錄】蓋自南渡後廢不行矣家居逼嵗除覩婦子祀竈乃作醉司命辭其文曰

臘鼓送寒明燈射牖月窮則塗其日在丑巫言是夕司命上天指掌翕舌譴告下人爾不神媚眚及厥身於是主人整衣前揖而祝惴惴兢兢憴憴肅肅大夫都尉硎童是告神乃降而言曰子亦知子之過乎凡子所爲吾闚其萌反愬於帝何患無名子如不信據觚而聼昔者二气旣分節運推斥上麗三辰下立四極百神繽紛如影投隙靡有小大各司其職顓頊之虛吾攸用宅帝臨在上下土是防曰庖曰竈往防汝監孰爲有罪告予非讒吾軑雲輪吾馭風馬下視崇墉於斗分野防門二八翔子之舍子之先世秩祀孔防戶門井霤吾居一焉牲醴肥香有柶有筵有祝有相有籥有言及子之身流離瑣尾自牧䢐坰捨城而市栗主數遷誅茅長水無恆安息逺近遊遨持取吾土不思故巢朔云東岱西濟汾洮南甌閩粵抗石淩濤歸視其突未黔而跑子之比閭吾得欵睇西家主婦有媵有娣裛粉遊紅玉瑱象揥鏡聼而兮狄香在袂維子之室有嫗無嬖簪嵩於蓬卓椎於髻炊彼扊扅不可瞻諦瘠子羸孫愁苦終嵗東有云屋穴金十囊割蠟而防刲腴以嘗左鼎右盉楚苗吳秔釀用酘酒薦我黃羊嗟子終窶脫粟糝羮並日而食或絕其糧勞薪不繼然之以穅煙反於宅鼻嚏目南鄰北捨審音識曲越調吳歈哀絲豪竹回腸蕩气娯我心目維子之家詩書是讀井臼晨喧機絞夜續尺口牙牙寒號饑哭攪我夙宵蒙耳駭矚寒向不塞熱扇不通蛙鳴礎下雪灑於牎無冬無夏上雨旁風嗟此局促棲我其中責子之過寧有終窮主人聞言小大稽首翁謝於前姥拜於後爾乃鏈香以燒翦紙而焚餳餻粉荔雜遝上陳注缾以酒盛食於盆借醩漉滓塗之竈門神遂陶然延霄奮舉前導嬌孫後隨六女帝召司命詢其所主凡有過愆爾其悉數司命入覲行步偊旅防兩目醉不能語

零丁

零丁爲陸士寅作【並序】

錢唐陸先生圻字麗京一字景宣髙尙之士也甲申後賣藥海寧之長安市防湖州有私撰明書者爲人告訐辭連先生旣而論釋遊嶺南一夕夢至琳宮丹梯碧瓦中有神建蛇之旐寤對寺僧言狀僧楚人謂曰此太和山也先生乃易道士衣往訪竟不知所終其子寅舉進士旣釋褐擬微服往求予早嵗以詩古文辭受知先生遂定忘年之款自辛丑夏一別水尙知歸先生獨久不返爰效東漢戴良體代作零丁一篇授寅持以入楚云寅也敬白零丁尺半紙敢告行路諸君子有父有父一去故鄕不知防千里日月逾邁二十五年矣請說軀體顏面皮軒眉廣顙丰兩頤口輔鬑鬑微有頿去時牡齒尙未落肩脾頗亦肥平生不怒多笑嬉目無邪視頭無倛周尺一尋長過之請說裳衣少新制大布寛袍淚長漬帶斷續繩衫裹臂孫孫子子蟣虱萃有時捫之擲在地兩襠敝袴雙足扉寒肌生粟暑生疿婆畱鄕語聼易分問以經術辭紛綸至若說易尢専門方州蔀家味義根囊中口譜可等金匱文方不自袐恆活人不昧財不逐禍緇衣黃冠無不可惠而能以消息聞爲徳者君報者我

募疏

重修嘉興府儒學募疏

蓋聞文翁之化益部禮殿斯開何武之按揚州學官先卽良以郡校三雍之外釋奠攸均宮墻數仞之防鳩工必固欲賢關之克振宜橫舎之聿新況乎檇李名區特書魯史嘉禾美號肇紀吳年祖龍長水之鄕駟馬開元之府吳防於焉分地鬥牛從此占星戶戶讀書入井西之圖畫人人譚理擅江左之風流朱翁子在漢廷嫓文名於東馬幹令升之晉紀允典午之南狐過寶花之倉百世猶懷陸贄訪靈芝之宅五湖尙想丘爲而乃代降淳熙家傳正學林徳久之言易輔傅貽之說詩各繼微言共明經術皆由學校開設故能人文化成第自開元大歷以來屢興揆日景山之役近則陳丹暗粉漸就傾隳兼之土雨旁風交愁漏濕蓋少雙鴛之瓦甃虛五鳳之甎一木旣所難支百堵允宜皆作乃敢謀於多士告之通都爰及官僚共襄盛事或出史晨之家谷或率乙瑛之王錢聚粒米而成山截鉤金而輸庫庶得授全模於梓匠度巨室之幾筵旣作泮宮當成史克之頌有嚴新廟重勒韓勅之碑謹疏

曝書亭集卷六十一

欽定四庫全書

曝書亭集卷六十二

翰林院檢討朱尊撰

傳

汪克寛傳

汪克寛字仲裕一字徳輔徽州祁門人幼而知禮晨必省父母長者在侍立不敢坐就塾曉行者過之書帷燭未滅也長従學胡炳文吳仲迃泰定三年秋舉江浙鄕試出鄧文原之門明年下第嘆曰道不行曷著書立言以詒後世乃與金華許謙鄱陽朱公遷建康彭炳講論道學弟子著錄者日盛所居山谷環繞學者稱之曰環谷先生陳友諒聞其名欲迎之遂由黟山避地太平之歌鎭洪武元年有薦於朝者辭不就二年正月以幣聘入史局史成不願仕賚金帛賜歸五年冬以疾卒克寛邃於經學易有傳義音考詩有集傳音義防通禮有周官類要經禮補逸春秋有纂疏提要左傳分紀諸書惟春秋禮刋行其後永樂中胡廣等奉勅編纂大全攘纂疏以爲官書罔上而不之察也

貝瓊傳

貝瓊一名闕字仲居一字廷琚一字廷臣崇徳人年四十八始領鄕薦張士誠據吳累徵不就洪武三年召修元史六年除國子監助敎先是宋濂爲司業主建安熊氏之說謂伏羲爲道統之宗神農黃帝堯舜禹湯文武咸宜秩祀於天子之學議𨿽不行士大夫多有疑其說者瓊乃作釋奠解曰或欲祀三皇於學以孔子配之可乎曰不可按周禮有道有徳者使敎焉死則以爲樂祖祭於瞽宗故文王世子篇曰凡學春官釋奠於其先師秋冬亦如之若禮有髙堂生樂有制氏詩有毛公書有伏生皆先師也又凡始立學者釋奠於先聖先師釋者曰先聖若周公孔子下云釋奠者必有合也有國故則否蓋謂國無先聖先師則所釋奠者當與鄰國合若唐虞有防伯益周有周公魯有孔子則各奠之不同也是唐虞與周所主先聖先師固無定名未有及於三皇也載稽之史漢魏之主取捨各異周孔疊爲先聖孔顏互爲先師若周公制禮作樂宜享王者之祀於是罷周公升孔子配以顏子唐永徽中復武徳舊制顯慶二年以長孫無忌言正孔子爲先聖仍以周公配武王歷宋迄今釋奠孔子定爲不易之典是唐所主先聖先師已有定名未有及於三皇也夫三皇宜祀而不得祀之於學也學始無孔子廟惟魯有廟然其敎被於天下非一國所得專者故天下通祀之學之有廟由孔子而建則宜以孔子爲先聖顏子爲先師而三皇不預也今欲崇三皇爲先聖使居孔子之上不足以襃其功降孔子爲先師使混於髙堂生之列適所以貶其徳故吾的然以爲不可也或曰古者祀舜於虞庠祀禹於夏學祀湯於殷學祀文王於東膠舜禹湯文並得祀於學何獨於三皇之祀非之曰周立四代之學故祀舜禹湯文今祀三皇將於何學與𨿽然三皇之功及於人者逺矣而領之於醫特主神農嘗藥之一事理固有未盡者宜定其制設官主之以丰其祀可也識者服其持論之正瓊又慨古樂不作徒有成均之名爲大韶賦見志九年攺中都國子監助敎勲臣子弟交憚之十一年九月致仕明年卒瓊與余姚宋禧皆從學楊維楨之門瓊之論曰立言不在嶄絕刻峭而平衍爲可觀不在荒唐險怪而丰腴爲可樂蓋學於維楨而不污所好者也禧初名元禧字無逸元至正十年鄕貢除繁昌敎諭之官一十九日卽棄歸遭亂授徒自給洪武二年徴修元史分撰外國傳事畢還

王彞傳

王彞字常宗其先蜀人本姓陳氏父事元爲昆山州儒學敎授遂遷嘉定洪武三年以布衣召修元史書成賜金幣遣還又薦入翰林以母老乞歸築歸養堂自號嬀蜼子閒居考求古制制冠巾衫裳帶屨以服或謂之曰今人而不服今之服是得罪有司也天子嘗賜之織幣而不制爲服是隠君之賜也答曰彞初未入仕布衣也而服斯服將以入麋鹿之羣焉君之賜其可防乎蓋以自便也然古之意則存焉爾矣以今之人而服之其可不自古其人與嘗遊天臺従學於孟夢恂故其文特醇雅時楊維楨以文雄於東南從遊者甚眾彞作文妖一篇詆之辭曰天下所謂妖者狐而已矣然而文有妖焉殆有過於狐者夫狐也俄而爲女婦世之男子不幸而惑焉者莫不謂爲女婦則固見其黛綠朱白柔曼傾衍之容所以妖者無乎不至故謂之眞女婦也𨿽然以爲人也則非人以爲女婦也則非女婦由其狡獪幻化爲之此狐之所以妖也文者道之所在曷爲而妖哉浙之東西言文者必曰楊先生予觀其文以淫辭譎語裂仁義反名實濁亂先聖之道顧乃柔曼傾衍黛緑朱白狡獪幻化奄焉以自媚是狐而女婦者也宜乎世之男子之惑之也予故曰防稽楊維楨之文狐也文妖也噫狐之妖止於殺人之身若文之妖往往使後生小子羣趨而競習焉其足以爲斯文禍匪淺小也文而可妖哉然妖固非文也世蓋有男子而弗惑者何憂焉魏觀知蘇州府事修孔子廟學作南門嵗行鄕飲酒禮必請彞爲文觀誅彞與髙啟俱伏法彞之被召續修元史也鄕人杜寅張簡與之俱寅字彥正靑城人僑居吳縣洪武八年爲岐寧衛知事與經歷熊鼎並賜狐裘官至兵部侍郎簡字仲簡吳縣人初師張雨爲道士元季兵亂以母老歸養遂返巾服臨川饒介分守吳中自號醉樵延諸文士作歌簡詩擅塲居首坐其次髙啟其次楊基介贈簡黃金一餅啟白金三觔基一鎰簡自稱白羊山樵

趙壎傳

趙壎字伯友新諭人元至正中貢於鄕官上猶敎諭人目爲南郭先生洪武元年帝旣平定朔方冬十一月詔發袐府所藏元十三朝實錄以宋濂王褘充總裁官徵山林遺逸之士纂修元史凡一十六人汪克寛胡翰宋禧陶凱陳基趙汸張文海徐尊生黃篪傅恕王錡傅著謝徽髙啟曽魯壎與焉明年二月開局天界寺秋八月史成爲本紀三十有七卷志五十有三卷表六卷傳六十有三卷中書左丞相兼太子少師宣國公李善長奉表以進人賜白金文綺而順帝三十六年事無實錄可考於是翰林學士宋濂禮部尙書崔亮主事黃肅發凡舉例奏遣使呂復歐陽佑黃盅等一十二人徧行天下凡涉史事者悉送上官復至北平遣儒生危於等分行燕南北開局於故國子監凡詔令章疏拜罷奏請以及野史碑碣靡不采訪有涉防古書者譯而成文舁至行中書請官印封識達京師三年二月仍命宋濂王禕充總裁官續成元史纂修一十五人朱右貝瓊朱世廉王廉王張孟兼髙遜志李懋李汶張宣張簡杜寅兪寅殷弼壎仍與焉秋七月史成進上以捲計之紀十志五表二傳三十有六其前書未備者補完之有詔刋行仍人賜白金文綺張宣等得授官壎還田裏六年秋九月詔編大明日曆以詹同宋濂充總裁官樂韶鳯充催纂官纂修凡七人吳伯宗朱右朱防徐一防孫作徐尊生壎復與其列十二月授翰林院編修七年夏五月朔日曆成旣而帝以韻書比類失倫命儒臣十一人重加刋定翰林院侍講學士樂韶鳯宋濂待制王僎修撰李叔允編修朱右朱防典簿瞿莊鄒孟達典籍孫蕡答祿與權壎又與焉八年九月遷靖江王府長史壎以宿學自布衣歷史官朝廷凡有撰述輒與選嘗進甘露頌爲太祖所稱髙麗使臣來朝賜之燕樂作使臣以下國有喪辭壎曰小國之喪不廢大國之禮帝是之及爲長史俾與宋濂等議定王國禮樂王遊中都講武事有詔令壎從繼因詣闕奏事行中左門監察禦史吉昌劾其非人臣禮宜下法司治罪帝特宥之

陳基傳

陳基字敬初臨海人従學黃溍遊京師授經筵檢討旣而歸裏奉其母入吳敎授諸生起行樞宻府都事張士信鎭淮安基以江浙左右司員外郎參其軍事攺參張士誠軍士誠稱王基諫止不從士誠欲殺之旣而超授內史遷學士院學士洪武二年召入預修元史還卒於常熟縣河陽裏基有文譽最爲戴良所稱謂元之能文者虞揭黃柳繼之則莆田陳旅新安程文臨川危素其後則基而已

髙啟傳

髙啟字季迪長洲人張士誠據平江承制以淮南行省參政饒介爲諮議參軍事介見啟詩驚異延爲上客啟謝去隠於吳淞江之靑丘自號靑丘子洪武元年冬詔修元史啟與里人謝徽傅著同被召徽字懿著字則明旣至分科修纂史成著還啟徽皆以布衣入內府敎冑子時太子賔客梁貞兼祭酒事三年正月啟夢偕徽晨候午門貞在焉有揖之者曰二子當遷矣又顧貞曰諸生盡以屬公啟曰得無逺調乎曰煩傅開平王爾旣寤以告徽越三日率諸生立右順門俄而梁貞至傳帝命曰勅諸生出受業國子監隨悉引去明旦將朝中使宣啟徽甚急曰有詔命開平王二子侍東宮學俾爾二人授之經果如所夢逾月徽夢啟同被召至帝所帝持告身一紙竊視之其文有翰林院三字以授徽徽受之忘拜繼授啟啟拜而受之及寤亦以告啟越六日帝禦奉天門中書右丞汪廣洋侍命中使召啟升帝曰諸儒在學久以布衣遊吾門可乎顧廣洋曰汝亟以翰林職處之因趨謝而徽以他事出不得拜明日啟徽皆除翰林編修又如所夢是年秋徽母吳夢中使舁二櫝以授徽以其一授啟發之各有白金徽又以告啟旣而帝禦闕樓命中使召二人旣至擢啟戶部侍郎徽遷吏部郎中啟以年少未習握算辭徽亦辭帝允之各賜帑金命左丞相李善長給牒放還啟乃與徽連船歸於吳夢復驗方啟在史館最爲國史院侍講學士魏觀所知防觀出知蘇州府爲啟徙居城中夏侯裏交接甚密觀攺修府治啟爲作上梁文觀得罪誅啟連坐腰斬於市年三十有九徽復起國子監助敎卒於官著歸爲常熟敎諭魏觀行鄕飲酒禮長洲敎諭周敏侍其父南老著侍其父玉皆降而北面立觀禮者以爲盛事歷仕山西潞安知州最後獨存啟善文尢工於詩徽稱其淸逺縟麗縱橫百出若八駿追風而馳於時蜀人楊基徐賁潯陽張羽皆流寓於吳與啟齊名號吳中四傑

傅恕傳

傅恕字如心鄞縣人洪武二年以布衣詣闕陳治平十二策其一請罷鹽茶曰煮海爲鹽采茶於山窮民以救凍餒非有所損於人而後世急功利之臣導其主設重典禁之罪乃與盜賊埒非先王之政也帝覽之喜命入史館同修元史史成出知博野縣事恕少日善飲及壯以三爵自限且爲文以戒曰小人哉傅恕也爾負學者之名何爲乎沈湎於酒顚覆厥徳上有垂白之親下有孩提之子疢中乃身𨿽悔曷及惟於古人是效是則限以三爵罔敢少益歷觀載籍飲酒之失君嗜之而喪邦臣耽之而溺職而今而後縱鼎鑊在前刀鋸在側毋逾此限戒之必力庶防不爲狂藥所移而甘入小人之域博野兵革甫定恕爲立學宮廣儲蓄招徠離析以勞卒於官旣斂惟遺殘書數卷貧不能歸葬百姓哀之斂錢瘞之於縣城之北

朱右傳

朱右字伯賢臨海人元至正末司敎蕭山遂徙居上虞之五大夫市問學該洽尢長書禮春秋其文深醇精確簡而有度嘗曰學文不本諸經其猶翫培塿者忽嵩華之髙矣乎故其所作一以經爲本劉仁本駐師余姚州作雩詠亭於龍泉左麓集名士四十有二人修禊賦詩右與焉洪武三年以宋濂薦召修元史史成乞還田裏六年召修日曆除翰林院編修七年與修洪武正韻八年擢晉相府長史尋奉命同宋濂定議王國禮樂晉王隨太子遊中都講武事右實從九年以疾卒葬蘭風鄕右嘗編性理本原揭河圖洛書於首次太極圖說次西東銘附以通書以正蒙爲未純不錄其嚴於論學若是又以深衣之制世代沿革襲以成俗無復古意乃援禮經及先儒之說求合古制使宜於今作深衣考學者稱焉

王廉傳

王防字希陽靑田人僑居上虞洪武二年用學士危素薦授翰林編修明年與修元史又明年偕典簿牛諒使安南還攺工部員外郎固辭出爲澠池縣丞十四年擢陜西左布政使廉窮研經史所著迂論多闡先儒所未發其論金縢曰金縢非古書也使周公而然非周公也夫公旣面卻二公穆卜以爲未可戚我先王乃私告三王自以爲功此憸人佞子之所爲也死生有命乃欲以身代武王之死則爲不知命且人子有事於先王而可以圭璧要之乎則非達孝至於卜冊之書旣曰公別爲壇墠則不於宗廟之中明矣不於宗廟乃私告也周公人臣也何得以私告之冊而藏於宗廟又私啟之卽使金縢在廟武王疾瘳四年而崩周公居東二年乃復凡六年之久周人尙卜惡有朝廷六年無事而不啟金縢者卽此五端反復詳究頗疑金縢非古書也其論大夫士立廟略曰天子諸侯宗廟之制中庸或問詳矣惟大夫士之制則不能無疑焉王制曰大夫三廟適士二廟官師一廟官師升適士適士升大夫以次增立其廟因其理也適若先大夫旣立三廟矣其子孫乃無爲大夫者而爲適士爲官師不當祭其廟將毀其主乎抑存之乎毀之非禮也存之其誰宜哉存之而主於宗子與禮支子不祭故支子之爲大夫者有事於廟以上牲祭於宗子之家祝曰孝子某爲介子某薦其常事然則支子之爲大夫者不得立廟矣宗子爲大夫支子之大夫則固可因其三廟而祭設宗子爲適士爲官師或一廟或二廟所當祭者不過祖與禰也支子之大夫所當祭之曾祖宗子旣不當祭支子之大夫又不敢祭將闕之乎將遂以支子之大夫所當祭而祭之乎闕之非禮也祭之又非適士官師之宗子所宜祭也禮大夫欲祭髙祖則省於君謂之幹祫今欲祭於曽亦將請於君與又宗子爲大夫其支子與之同行者亦爲大夫因之而祭三廟則固宜也苟宗子與支子其行不同等所祭之曽祖禰亦不同等則如之何竊意各隨見爲大夫者所宜祭之三廟而祭之宗子但爲之主祭耳主祭者惟宗子初不論其行之不同等也君子謂之善言禮防無子卒杭州之西山

朱廉傳

朱廉一名世濂字伯淸義烏人父同善學於許衡防學於黃溍李文忠鎭嚴州薦授釣臺書院山長洪武三年以續修元史召史成與徐尊生趙壎朱右乞還田裏六年與修日曆授翰林院編修八年秋擢楚相府長史従楚王講武事於中都繼因奏事行中左門監察禦史吉昌劾之詔勿問十一年三月以耳聵賜致仕防嘗扈從至鳯陽中塗作紀行詩以獻帝覽之嘉嘆遂和其詩徐尊生字大年淳安人先廉召議禮與修元史日曆授以官辭洪武十年復以秀才舉宋濂將歸帝問曰卿歸孰可代卿者濂以尊生對遂授翰林應奉

曝書亭集卷六十二

欽定四庫全書

曝書亭集卷六十三

翰林院檢討朱彞尊撰

傳【二】

戴良傳

戴良字叔能浦江人父暄與柳貫交命良受業於貫並從黃溍吳萊遊又學詩於余闕旁及天文地理醫卜佛老之書貫卒良持心喪三年元末以薦授淮南江北等處行中書省儒學提舉時太祖兵已定浙東良乃避地吳中久之挈家浮海至膠州欲投擴廓軍前不得達僑居昌樂洪武六年還變姓名隠四明山十五年徴入京試文詞畱防同館命光祿給膳欲官之以老疾固辭忤旨明年四月卒於獄良世居金華九靈山下自號九靈山人元亡後不忘故君舊國所爲詩文悲涼感慨其自贊曰處榮辱而不二齊出處於一致歌黍離麥秀之詩詠剰水殘山之句則於二子庶防無媿同時江陰王逢字原吉至正中臺臣薦其才稱疾辭避亂靑龍江旋徙上海築艸堂以居自號最閒園丁張士誠據吳逢爲畫防使降元拒太祖士誠辟之不就元亡後賦詩激昻甚於良洪武十五年以文字錄用有司惇迫上道子掖任通事司令以父老叩頭乞請太祖命吏部符止之逢年七十元日自制壙銘是嵗卒

唐肅傳

唐肅字處敬先世家杭州新城遷於山陰博通經史旁究陰陽醫卜書數之學兼工篆楷書元至正十九年中浙江鄕試授杭州路黃岡書院山長轉嘉興路儒學正華雲龍定嘉興肅內附例徙濠洪武三年召修禮樂書擢應奉翰林文字兼國史院編修旋以疾失朝免官謫佃濠之瞿相山自號丹崖居士嵗餘卒年四十有四子愚士名之淳以字行嘗爲韓國公李善長艸露布太祖異之問起艸者誰也善長以實對帝令飛騎召之使者未諭帝意械系至京師愚士懼度不得免道經其姑之門告使者止促其姑出曰善爲斂屍愚士泣姑亦泣行至東華門已曛黒入見帝明燈坐便殿問曰汝曾艸露布耶對曰然俄而中官以短幾置愚士前帝令坐授以封諸王冊曰汝其潤色之對曰臣萬死不敢當帝曰姑旁注之愚士乃奉命注畢仰視燭影中帝色喜良久乃出至姑家姑爲具酒食相慶焉愚士性孝友父死函骨歸於赤土山求父遺文𨿽荒郵敗壁髙厓防石靡不搜訪纂錄時時伏讀聲淚淒咽聞者爲之掩涕其畱京師李景隆延以敎其子方孝孺薦之於朝建文二年授翰林院侍讀明年病卒肅之未徙濠也與上虞謝肅齊名時號防稽二肅而愚士曁同裏鐂績毛鉉蔡庸皆以善詩聞越人呼曰唐鐂毛蔡謝肅者字原功舉明經歷官福建按察司僉事出按漳泉有虎患肅移文告於神虎遁去坐事被逮太祖禦文華殿親鞫之肅大呼曰文華非拷掠之地陛下非問刑之官請下法司乃下獄獄吏以布囊壓之死績三茅書院山長渙之子敎授鄕裏不幹仕進所居西江艸堂榜於門以賣文爲活有得輒市酒娯賔客嘗有客至呼其字久不出窺之則其妻方拾破紙以代爇薪一笑而已其子師邵亦能詩鉉字鼎臣従唐肅授毛詩用薦官國子學錄

錢宰傳

錢宰字子予又字伯均防稽人吳越王鏐十四世孫元至正間中甲科以親老教授鄕裏洪武初徵修禮樂書尋以病還六年授國子監助教十年三月以年老告歸帝許之勅曰朕戡定四方卽開學校延師儒俾勛賢子弟凡民俊秀莫不從學教以經史六藝助教宰在學數年綽有成效朕方喜諸生有所矜式而年滿七十懇辭還鄕特授文林郎國子博士致仕爾尙師表一鄕訓誘後進庶防不媿古鄕大夫之教則朕猶有望焉二十三年召爲防試考官二十七年有詔徵儒臣定正尙書蔡氏傳宰曁翰林編修張美和儒士揭軌等二十六人皆被召旣至帝語之曰爾等亦知天象乎奎壁之次黒气凝焉久矣奎壁文章之府也今年春气始除文運其當興乎命開局翰林院賜宰等綺繒衣被入朝班侍衛之首防坐殿中時帝以海內太平思與民偕樂建酒樓十於城門外繼又增建五樓令民沽酒接四方賓旅樓成其一曰醉仙命宰等飲其上並給以鈔宰等各獻詩稱謝帝命禮部尙書任亨泰諭旨諸儒有年耄思歸者先遣之僉對曰願畱帝大悅書成宰尋告歸帝命馳傳還裏年九十六乃卒張美和名九韶淸江人用薦爲縣學教諭升國子監助教擢翰林院編修致仕時年八十三帝諭之曰爾以衰暮之年日侍朕左右今去矣朕將誰従其倚眷如此揭軌臨川人字孟同以明經授淸河主簿升知縣歸教授生徒時臨川許中麗字仲孚錄唐元二代詩兼采時人所作題曰光嶽英華集軌序之謂詩自漢魏而下莫盛於唐唐之後莫盛於元蓋於宋金之詩無取焉

徐賁傳

徐賁字幼文自常州徙吳善畫山水工詩張士誠辟之遂偕張羽入吳興羽居菁山賁蜀山築精舍於山麓洪武七年用薦起命防訪山西歸檢其槖惟紀行詩一卷而已除給事中攺監察禦史按廣東尋攺刑部主事出爲河南布政司左參政進左布政使大將軍師出洮岷次河南以所司犒勞不時愬於帝竟下獄死賁畱吳時家望齊門外與髙啟王彞王行宋克閭巷相接日流連於文酒故以北郭名其詩集時張羽楊基亦來吳四方士聞之多卜鄰於是號北郭十友十友者長洲宋克字仲溫工章艸書擊劍走馬彈下飛鳥自號南宮生張士誠欲致之不能得洪武初徵爲侍書出同知鳳翔府事昆山陳則字文度洪武六年以秀才舉任應天府治中擢戶部侍郎尋謫大同府同知遷知府永嘉余堯臣字唐卿呂珍保越堯臣居其幕下已而入吳洪武初官新鄭縣丞無錫呂敏字志學不肯服元時服深衣幅巾爲道士洪武初掌其縣教諭其一則釋道衍也

袁凱傳

袁凱字景文松江華亭人幼孤力學能詩常熟岑大本賦白燕詩爲楊維楨所稱凱見笑曰未見體物之工也更賦一首維楨亟賞之一時流播人呼袁白燕洪武三年以布衣拜監察禦史上疏曰國家戡定四方固資將帥之力今天下旣平將士多在京師精悍有餘其於君臣之禮尙未悉究臣請於都督府延致通經學古之士朔望朝罷諸將赴都堂聴講經史庶防忠君愛國之心全身保家之道油然日生而不自知也又曰小人犯罪固不可赦若老成長者或有過誤宜加矜恕養其廉恥以收他日之功帝嘉納焉遂勅省臺聘儒士於午門番直與諸將士說書一日帝慮囚畢命凱送皇太子覆審太子遞減之凱還報帝問曰朕與太子孰是凱頓首曰陛下法之正東宮心之慈帝以凱持兩端心不懌凱懼托疾歸帝使人詗之徉狂得免凱貌臒而長身有才辯善謔歸田後恆背戴方巾倒騎烏犍往來泖水上登九峯好事者圖以入畫凱詩絕去雕飾論者推爲明初詩人之冠同時華亭以詩名者蜀府教授顧祿字謹中嘗過鄱陽湖賦詩太祖聞之命盡進所作披之便殿遂以經進名集楚府左長史管訥字時敏從楚王破銅鼓蠻諸將欲殄其餘黨訥固爭得免王曰管長史一言活萬人必有後已而生子名延枝楚王育之宮中長爲府紀善兩人者方之凱其詩逺不逮也

孫蕡傳

孫蕡字仲衍廣州順徳人何眞保南海徵南將軍廖永忠兵至蕡爲眞作書歸附永忠遂徵蕡教授廣州洪武三年舉鄕試授工部織染局使遷虹縣主薄選入爲翰林院典籍同修洪武正韻應制賦醉學士歌稱帝意旣而復外補平原主簿坐事逮系被旨輸左校版築蕭墻蕡望城門謳吟爲粵聲督工者以聞召至帝前陳所歌詩皆忠愛語釋之十五年授蘇州府經歷涼國公藍玉嘗索蕡題畫玉誅蕡坐黨人伏法蕡以詩雄嶺表與河東王佐彥舉番禺黃哲庸之李徳仲修趙介伯貞結社南園開抗風軒延一時名士所謂南園五先生也佐以父宦南雄占籍南海何眞聘掌書記洪武初徵授給事中帝賜學士宋濂黃馬親爲作歌命諸臣和佐詩成帝覽之特喜賜鈔一錠佐性不樂仕進居官二載恆曰早朝何如晏起章服詎勝蓑衣乃告歸帝復賜以鈔佐篤於行父歿貧不能殮有廖元正者爲治喪事厝其棺於南雄之五里山佐事元正如父元正死哀慕終其身哲好山水徧尋嶺表諸名山旣而北遊止秦淮李善長汪廣洋交薦於太祖吳元年除翰林待制侍太子讀書尋兼典籖洪武初使靑徐尋出知東阿縣遷東平府通判上疏言時務帝怒放歸尋召回山東以他事詿誤寘於法哲北遊時倚篷聴雪詫曰天下自然之奇音也歸搆軒名聴雪篷學者稱雪篷先生徳爲詩效李白李賀孫蕡嘲之曰子眞混元皇帝云孫也以薦除洛陽典史遷濟南府經歷自陳年老攺就漢陽教諭秩滿攺義寧縣教諭介屢薦不起坐累被逮道經南昌卒以子純貴贈監察禦史蕡之被戮也其弟子新防黎貞抱持其屍裹之以衣殯於安山之陽貞字彥晦嘗署縣學訓導事辭去築釣魚臺於宅南尋坐累戍遼東比釋歸將抵家已暮取舟中酒先登所築臺對月獨飲久之始叩門入貞嗜酒自號陶陶生一曰秫坡居士又唐豫者字用之亦蕡之弟子有孝行家居定鄕約以屬鄰里冠昬喪祭必準古人父在子𨿽老不得坐毋博奕毋飲酒輸公賦必先鄕人化之稱曰樂澹先生

王蒙傳

王蒙字叔明湖州人趙孟頫之甥也敏於文不尙榘度工畫山水兼善人物少日賦宮詞仁和兪友仁見之曰此唐人佳句也遂以妹妻焉元末官理問遇亂隠居黃鶴山自稱黃鶴山樵洪武初知泰安州事蒙嘗謁胡惟庸於私第與防稽郭傳僧知聰觀畫惟庸伏法蒙坐是被逮瘐死獄中郭傳一名正傳字文逺洪武七年帝禦武樓賜學士宋濂坐謂曰天下旣定朕方垂意宿學之士卿知其人乎對曰防稽有郭傳者其學有淵源其文雄贍新麗其議論根據六經異才也旣而濂持其文以進帝召見於謹身殿授翰林應奉直起居注遷兵部主事再遷考功監丞進監令出署湖廣布政司右參政

林鴻傳

林鴻字子羽福淸人洪武初以人材薦授將樂縣儒學訓導歷禮部員外郎性脫落不善仕年未四十自免歸閩中善詩者數十才子鴻爲之冠十才子者閩鄭定候官王褒唐泰長樂髙棅王恭陳亮永福王偁及鴻弟子周黃時人目爲二者也鴻之論詩大指謂漢魏骨气𨿽雄而菁華不足晉祖虛宋尙條暢齊梁以下但務春華少秋實惟唐作者可謂大成然貞觀尙習故陋神龍漸變常調開元天寶間聲律大備學者當以是爲楷式閩人言詩者率本之鴻晉府引禮舍人無錫浦源字長源慕鴻名逾嶺訪之造其門二請誦所作曰吾家詩也以告鴻鴻延之入社鄭定字孟宣嘗爲陳友定記室友定敗浮海亡交廣間久之還居長樂洪武中徴授延平府儒學訓導歷齊府紀善遷國子助敎王褒字中美鴻之兄子壻也長沙學官遷知永丰縣永樂中召入預修大典擢漢府紀善唐泰字亨仲洪武二十七年進士除行人歷陜西按察司副使王恭字安中隠居七巖山自稱皆山樵者永樂初以儒士薦起待詔翰林年六十餘矣王偁謂曰君得毋以防稽章綬故來邪對曰山中斧柯幸無恙也與修大典書成授翰林院典籍陳亮字景明自以故元儒生明興累詔不出作陳摶傳以見志結艸屋滄洲中與三山耆彥爲九老防終其身獨不仕黃字之將樂人聞鴻棄官歸遂攜妻子居閩縣以嵗貢官泉州儒學訓導周字微之閩縣人永樂中以文學徵拜禮部員外郎嘗挾書千卷止髙棅家讀十年辭去盡棄其書曰在吾腹笥矣同時趙迪林敏陳仲宏鄭闗林伯璟張友謙亦以能詩聞皆鴻之弟子

王偁傳

王偁字孟揚父翰仕元爲潮州路總管元亡浮海入閩畱永福山中爲道士者十年太祖聞其賢詔有司彊起之翰義不仕二姓自刎死偁中洪武二十三年鄕試例當入國子監乞歸養母母歿廬墓六年太宗卽位以近臣薦召至京授國史院檢討防修永樂大典命充總裁官久之坐罪謫交阯英國公張輔辟居幕下偁詩文最爲解縉所喜縉出爲參議督餉化州言偁於輔攜之入廣東縱遊山水文皇帝聞之逮縉下獄並及偁在獄數年竟瘐死其自述誄曰日者以干支推定人禍福生死謂吾年日皆庚迨於丙嵗在閼逢麗於鶉火其弗延矣孟子曰桎梏死者非正命也晝夜之理吾曷念之述其系用自誄極以呼天之辭俾後之爲螻蟻爲烏鳶爲陽侯所汩爲回祿所焚或返其體或招其魂或藏其衣冠庶令有考憫其志而哀之焉嗚呼孟揚古之人怙才者恆困於勿施志大者顚頓之屢躋爾乏古人之才而尙其志焉得不奇於時而諉於戾而負而君而負而親嗚呼誰其白之悠悠蒼天讀者爲之隕涕

孫作傳

孫作字大雅後以字行更字曰次知江陰人至正末挈家避兵於吳盡棄他物惟載敝書兩簏而已張士誠聞而廩祿之以母病謝去居松江洪武六年用禮部尙書牛諒薦召修日曆書成當授翰林院編修作以老病乞外遂除太平府儒學教授八年春選天下學官內任作與焉廷對第一授國子監助教尋命分教中都召還擢國子監司業十三年坐罪廢爲民十七年起翰林待詔終長樂縣儒學教諭作爲文醇正謹嚴動有據依弗苟異同或數年不獲一字及遇得意窮日夜筆硯不輟家人讓之則曰吾生丁亂離復憂饑寒旣無益於時又無聞於後是豈天所以生我意哉著東家子十二篇宋濂比之法言通書其座右銘曰多言欺之蔽也多思欲之累也潛靜以養其心彊毅以篤其志去惡於人所不知之時誠善於已所獨知之地毋賤彼以貴我毋重物以輕身毋徇俗以移守毋矯僞以喪眞能忍所不能忍則勝物能容所不能容則過人其自贊畫像曰貧至於屢空而心富如萬鐘千駟長不逾中人而志可奪三軍之帥此何得而然哉蓋庶防乎自返而無媿門人稱之曰淸尙先生作同縣人張宣初名瑄字藻仲洪武初以考禮徵尋入史局修元史時同館皆老成耆儒宣年獨少帝親書其名召至殿廷授翰林編修呼爲小秀才奉詔歸娶其妻松江府儒學訓導邵亨貞女也宣後坐事謫濠道卒

葉子奇傳

葉子奇字世傑龍泉人用薦授巴陵主簿嘗作太本旨究通衍皇極之說儒者稱之洪武十一年春有司祭城隍神羣吏竊飲豬腦酒縣學生發其事子奇適至以株連就逮獄中用瓦磨墨有得輒書事釋家居續成之號艸木子其書稽上下之儀星躔之軌律曆推步之驗陰陽五行生尅之運海嶽浸瀆戎貊希有之物神鬼伸屈之理土石之變魚龍之怪旁及釋老之書而歸於六籍兼記時事失得兵荒菑異曰艸木子者以艸計時以木計嵗以自況其生也里人王毅者字剛叔従許謙遊受理一分殊之旨子奇學於毅嘆曰聖賢之學不貴多聞以靜爲主因自號曰靜齋

王洪傳

王洪字希範錢唐人八嵗能文從胡粹中授春秋洪武三十年中進士除行人遷吏科給事中攺翰林院檢討防修永樂大典充副總裁官歷修撰侍講尋左遷禮部儀制司主事尙書呂震奉命巡行陜西部務多決於洪帝奇其才詔作佛曲序洪難之爲同官所擠不進用得末疾以卒洪敏於才在翰林時帝方懷柔逺人屬國以方物貢者不絕麒麟白澤騶虞芝艸醴泉凡有歌頌以命洪輒立就與解縉王偁王璡王達號東南五才子偁最自負獨推重洪不敢與齒洪嘗與常熟張洪論詩自誦所作比於漢魏張哂之未答復曰終不作六代語答曰子詩傍李白門墻尙未窺其奧也洪始屈服病亟時帝賜之藥物及卒賜以棺且給舟楫歸其喪達字達善無錫人洪武中以人才舉除大同府學訓導入爲國子監助教文皇帝卽位用姚廣孝薦擢翰林院編修帝問建文君過失對曰可與爲善但輔導非其人爾與修髙皇帝實錄遷侍讀學士修大典充總裁官帝視太學坐�倫堂行養老之禮達因獻視學頌永樂三年秋與王景同爲應天考試官四年春防試天下士復爲考試官五年夏以疾卒達性恭愼不飲酒薄滋味晚自號耐軒又曰天遊道者居大同著筆疇三十二篇意主柔伏退遜頗近老氏之旨洪𨿽抗節立朝志甚卑遜其後縉偁璡三人皆獲罪死達與洪獨考終焉張洪字宗海擅經學洪武中坐事戍雲南以薦爲靖江王府教授永樂初以行人使日本還奉詔諭緬甸那羅塔六往始聴命仁宗卽位召入爲翰林修撰年七十致仕

髙棅傳

髙棅字彥恢長樂人永樂初自布衣召入翰林爲待詔更名廷禮別號漫士久之遷典籍性善飲喜談謔工書畫尢專於詩嘗爲唐人所作以體類從依世次定品目初唐爲正始盛唐爲正宗爲大家爲名家爲羽翼中唐爲接武晚唐爲正變爲餘響方外異人等爲傍流書成曰唐詩品彚凡九十卷拾遺十卷又擇其尢合格者爲唐詩正聲十二卷論者謂其詩音節可觀神理未足然棅之言曰余夙耽詩恆欲窺唐人之籓籬首踵其域如墮終南萬疊間茫然弗知其所往然後左攀右渉晨躋夕覽下上登頓進退周旋歷數十年厥中僻蹊通荘髙門邃室歷歷可指數蓋其學之專如是終明之世館閣宗之

王紱傳

王紱字孟端無錫人博學工歌詩能書寫山水竹石妙絕一時洪武中坐累戍朔州永樂初用薦以善書供事文淵閣久之除中書舍人紱未仕時與吳人韓奕爲友隠居九龍山遂自號九龍山人於書法動以古人自期畫不苟作遊覽之頃酒酣握管遇長廊素壁淋漓霑灑有投金帛購片楮者輒拂袖起或閉門不納甚至詬厲勿顧也人有諫之者紱曰丈夫宜審所處輕者如此重者將何以哉在京師月下聞吹簫聲喜甚乘興寫竹石圖明旦訪其人贈之則估客也客以紅氍毹爲餽請再冩一枝爲配紱笑曰我爲簫聲訪汝以簫材報汝汝俗子也索前畫裂之還其餽一日退朝黔國公沐晟從後呼其字紱不應同列語之曰此黔公也紱曰我非不聞之是必與我索畫爾晟走及之果以畫請紱頷之而已逾數年晟復以書來紱始爲作畫旣而曰我畫直遺黔公不可黔公客平仲微者我友也以此寄之俟黔公與求則可耳其髙介絕俗如此昆山夏防者亦善畫竹石亞於紱畫竹一枝比之金一鋌然人多以餽遺得之識者勿予也防字仲昭永樂十三年進士攺庶吉士尋除中書舍人轉吏部考功主事出知瑞州府入爲太常寺少卿進太常寺卿防與上元張益同中進士同以文名同善畫竹其後防見益石渠閣賦自謂不如遂不復作賦益見防所畫竹石絕倫亦遂不復畫竹益死土木之難仲微名顯錢唐人嘗知滕縣事謫戍雲南其詩頗豪放自喜雲南詩人稱平居陳郭顯其一也

沈度傳

沈度字民則弟粲字民望松江華亭人兄弟皆善書度以婉麗勝粲以遒逸勝各臻其妙度博涉經史爲文章尙平澹絕去浮靡洪武中舉文學弗就坐累謫雲南岷王具禮幣聘之數進諫未防辭去都督瞿能延之教子弟遂與偕入京師時文皇帝初卽位詔吏部簡士之能書者入翰林給廩祿度與吳縣滕用亨長樂陳登同與選於時解縉胡廣梁潛王璡皆工書度至最爲帝所賞名出朝士右日侍便殿凡金版玉冊用之廟庭藏袐府頒屬國必命之書遂由翰林典籍擢檢討歷修撰遷侍講學士粲自翰林待詔遷中書舍人擢侍讀進階大理寺少卿兄弟並賜織金衣鏤姓名於象簡泥之以金贈父母如其官馳驛傳歸告於墓昆山夏昺者字孟與其弟防以善書畫聞同官中書舍人時號大小中書而度粲號大小學士度性惇實謙以下人嚴取與有訓導介其友求書請識姓氏於上度沈思曰得非曩訐奏有司者邪遽卻之其友固請終不肯書姓字在內廷備顧問必以正對粲篤於事兄已有賜輒歸奉其兄度子藻官中書舍人用亨初名權字用衡精篆書被薦時年七十矣召見大書麟鳳龜龍四字以進又獻禎符詩三篇授翰林待詔與修永樂大典用亨善鑑古嘗侍帝觀畫卷未竟眾目爲趙伯駒用亨曰此王詵筆也至捲尾果然登字思孝初仕羅田縣丞攺蘭谿再攺浮梁選入仍給縣丞祿歷十年始授中書舍人登之入也用亨自詡篆籀視天下無逾之者且恃年髙數於人前面折登登勿與校至三日猶不已從容進曰登幸辱在此願有所質乃就用亨言戾於說文者十數事援許氏說証之用亨乃屈服登於六書本原博考詳究用力甚勤自周秦以來殘碑防碣必窮搜摩搨審度而辧定之得其傳者太常卿南城程南云也

劉溥傳

劉溥字原博長洲人祖彥敬以醫事文皇帝溥八嵗能賦詩長隨祖父遊學兩京宣徳初授惠民局副使其詩初效西昆體久益奇縱里人劉玨字廷美仕爲山西按察司僉事工唐律人目爲劉八句尢善鑑古書畫藏有終南山進士圖際嵗除溥題長句其上玨懸之於堂明日賔客賀正者爭裂門籍紙寫之而去玨笑曰此耗紙鬼也於時海寜蘇平字秉衡平弟正字秉貞昆山沈愚字通理蜀人晏鐸字振之慈谿王淮字柏儀眞蔣忠字主忠同裏鄒亮字克明中都湯勣字公讓淮安王貞慶字善甫皆以能詩聞勣最豪伉不可一世亮毎以气淩之淮與之辧論或移日不相下及見溥輒俛首服溥精天文律曆之學正統十二年京師產牛五足一足生於領蹏反向上溥占之曰小人在上戎狄橫越二年帝自將北徵溥從羣臣拜伏道左見日旁气中黒外赤溥愈憂之乃賦送駕詩見志俄有土木之變於是言者交薦不報久之調太醫院吏目勣東甌襄武王和之曽孫貞慶駙馬都尉永春侯寜之子鐸亮皆官監察禦史余俱不仕時號十才子

曝書亭集卷六十三

欽定四庫全書

曝書亭集卷六十四

翰林院檢討朱彞尊撰

傳【三】

王冕傳

王冕字元章諸曁田家子也父命牧牛冕放牛隴上潛入塾聽村童誦書暮亡其牛父怒撻之他日依僧寺夜坐佛膝映長明燈讀書安陽韓性異而致之遂從性學通春秋嘗一試進士舉不第焚所爲文讀古兵法恆著髙檐帽衣綠蓑衣躡長齒屐擊木劍或騎牛行市中人或疾其狂同裏王艮特愛重之爲拜其母艮爲江浙檢校冕往謁履敝不完足指踐地艮遺之艸履一兩諷使就吏祿冕笑不言置其履而去歸迎其母至防稽駕以白牛車冕被古冠服隨車後鄕裏小兒皆訕笑冕不顧也所居倚土壁庋釜執防養母教授弟子以爲常髙郵申屠駉任紹興理官過錢塘問交於王艮艮曰裏有王元章者其志行不求於俗君欲與語非就見不可駉至卽遣吏自通冕曰吾不識申屠君謝不見駉乃造其廬執禮甚恭冕始見之居嵗余投書謝駉東遊吳浮江上潛嶽遂北至燕泰不華薦以館職冕曰公愚人哉不十年此中狐兔遊矣何以祿爲翰林學士危素冕不識也居鐘樓街冕知之一日素騎過冕冕揖之坐不問名姓忽曰公非住鐘樓街者邪曰然冕更不與語素出或問客爲誰笑曰此必危太朴也吾嘗誦其文有詭气今覩其人舉止亦然冕善詩通篆籀始用花乳石刻私印尢長畫梅以胭脂作沒骨體燕京貴人爭求畫乃以一幅張壁間題詩其上語含諷刺人欲執之冕覺乃亟歸謂友曰黃河北流天下且大亂矣攜妻孥隱防稽之九里山號煮石山農命其居曰竹齋題其舟曰浮萍軒自放鑑湖之曲太祖旣取婺州遣胡大海攻紹興屯兵九里山居人奔竄冕不爲動兵執之與俱見大海大海延問防冕曰越人秉義不可以犯若爲義誰敢不服若爲非義誰則非敵太祖聞其名授以諮議防軍而冕死矣朱彞尊曰當元之季多逸民冕其一也自宋文憲傳出世皆以參軍目之冕亦何嘗一日參軍事哉讀徐顯稗史集傳冕蓋不降其志以死者也因別爲傳上之史館冀編纂者擇焉

楊維楨傳

楊維楨字廉夫防稽人家鐡厓山下父宏築層樓俾讀書其上里人謂曰書樓楊泰定四年以春秋登進士第除天臺縣尹元進士授縣尹蓋自維楨始攺錢淸場鹽司令久不調偕道士張雨縱遊西湖至正初修遼金宋三史史成正統迄無定論維楨著三史統論謂元之大一統在平宋不在平遼與金統宜接宋不當接遼歐陽見之曰百年公論定於此矣遷江西儒學提舉道梗不行避地富春山徙錢塘張士誠聞其名招之不往報以書曰閣下乘亂起兵奬王室淮吳之人萬口一辭以閣下所爲有不可及者四兵不嗜殺一也聞善言則拜二也儉於自奉三也厚給吏祿姦貪必誅四也此東南豪傑望閣下之足與有爲也𨿽然爲閣下將帥者有生之心無死之志矣爲閣下守令者有奉上之道無卹下之政矣爲閣下宗族婣黨者無制祿之法有姦位之權矣假佞以爲忠托詐以爲直飾貪虐以爲亷最可畏者動民力以揺邦本用吏術以括田租銓放私人不承制出納國廩不上輸受降人不疑任忠臣而復貳六者有一足以喪邦閣下不可不省也夫當可爲之時有可乘之勢迄無成效其故何與爲閣下計者少而自謀者多也維楨老且病爵祿不以干閣下幸采其言小可以爲錢鏐大可以爲晉重耳齊小白否則身犯六畏不有內變必有外禍始憶維禎言嗚呼晚矣士誠得書不能用亦不罪也繼忤丞相達實特穆爾乃徙松江周遊山水獲斷劍鏈爲笛冠鐡葉冠衣褐吹之作廽波引遂號鐡笛老人或自呼老鐵亦曰抱遺老人又曰東維子其爲詩奡兀自喜不蹈襲前人性不嗜飲頗溺於音樂行輒以歌伎隨好汲引人物嘗曰吾門能詩者南北逾百人求若山陰張憲吳下袁華輩不能十人又曰吾求詩於東南永嘉李孝光錢唐張雨天臺丁復項炯毘陵吳恭倪瓉可謂有本者矣近復得永嘉張天英鄭東姑蘇陳謙郭翼而吳興得郯韶也洪武二年編纂禮樂書別徵儒士修元史帝遣翰林院侍讀學士詹同奉幣詣其門召之辭不赴明年有詔惇促賜安車詣闕廷畱四月禮書條目畢史統亦定遂以白衣乞骸骨帝許之仍給安車還抵家而卒維楨徙松江與錢唐錢惟善里人陸居仁相倡和惟善字思復至正元年省試羅剎江賦時鎖院三千人獨惟善據枚乘七發辧錢唐江爲曲江由是得名號曲江居士官副提舉張士誠據吳遂不仕居仁字宅之中泰定三年鄕試隱居敎授自號雲松野褐兩人旣歿知府事林公慶舁其棺與維楨同幹山之東麓人目爲三髙士墓

徐一防傳

徐一防字大章天臺人以文見知危素授以建寜教授牒吳元年六月詔儒臣纂禮書勅中書省舉素志髙潔博古通今士非深知經術者勿遣於是一夔首被徵開局於天界寺艸創旣就而還防元史成而元統後無事迹可徵將有事續修王禕以一夔薦一夔報以書曰執事自漳州被召纂修元史與金華宋公同領總裁之命置局以來未滿一嵗自元太祖至寜宗一十三朝悉本據實錄修成上進局中秉筆之士或授官或還山去獨順帝三十六年事無實錄可據分遣使搜訪故都圗籍列郡文移有關政體者俱收並錄以備采擇足成一代之書邇者縣吏踵門傳致浙省官僚之命云朝廷以史事見徵且云執事以僕爲善敍事薦之當路夫爲總裁薦人此固其職然何爲而及區區不材且病之人也竊嘗思之近世論史者謂莫切於日曆日歷史之根柢也自唐長壽中史官姚璹奏請撰時政記元和中韋執誼又奏史官撰日曆日曆之設其法以事系日以日系月以月系時以時系年猶有春秋遺法而起居注亦專以甲子起例蓋記事之法無逾此也往宋極重史事日曆之修必諸司關白如詔誥政令則三省必錄兵機邊事樞庭必報百官之拜罷刑賞之與奪臺諫之論列給捨之繳駮經筵之論答臣僚之轉對侍從之直前故事中外之囊封匭奏下至錢谷甲兵獄訟造作凢有關政體者必隨日以錄又慮其出於吏牘未免訛謬或一日之差則後難考定一事之失則後難增補此歐陽子所以慮日曆或至遺失奏請嵗終監修宰相防檢修撰官日所錄事有隳官失職者罰之其於日曆愼重如此日曆不至遺失則後日會要之修取於此他年實錄之修取於此百年之後紀志列傳取於此此宋氏之史所以爲精確也元朝制度文爲務從簡便不置日曆不置起居注獨中書置時政科一文學掾掌之以事付史館及一帝崩則國史院據所付修實錄而已尙幸天歷間詔修經世大典虞公集依六典爲之一代之典章文物稍備其書止於天歷而其事則可備十三朝之未備前局之史旣有實錄可據又有經世大典可以參稽一時纂修之士其成此十三朝史不難矣若夫順帝三十六年中事旣無實錄又無參稽之書惟慿采訪以足成之竊恐其事未必覈其言未必馴其首尾未必貫𨿽職事髙材卓識提綱挈領有條而不紊向之諸公或受官或還山旣各散去而欲不材且病如僕者承乏於後誠恐不能副執事之意有司不容見辭逼上道舟至嘉興驛賤疾大作行步不前謹奉狀左右乞賜矜察別求有史材者成此盛典幸甚一夔復至京師洪武三年九月大明集禮成五年試職杭州府儒學教授六年復就職命編纂日曆成得實授官並賜文綺繒各三裝錢六緡十六年帝以靈谷寺初建勅一夔自杭州撰碑文以進稱防賜蟒衣采幣一夔工於文深而不刻質而不俚其言曰理足而言暢斯天下至文也臨文而後索理理惡乎粹惟夫求諸經而有得於堯舜禹湯文武周公孔子立言之防融而攝之方寸之間而吐之觚翰則其爲言自不患其不醇矣彼以才驅气駕爲髙者坐於造理不深故爾君子以爲篤論禮局共編纂者新諭梁寅孟敬永丰劉於允恭贑州劉承直宗弼廬陵周子諒子諒淸江劉永之仲修淳安魯淵道源錢塘劉儼敬思防稽錢宰子予胡行簡董彞蔡深滕公琰當元之季一夔自天臺徙嘉興於時嘉興人鮑恂居郡城之西溪貝瓊居千金圩郁遵居商陳村朱克恭居澄林王鏞及弟鈞居梅溪濮仲溫父子居濮市丰於資集一時名士爲聚桂文防以文卷赴者五百餘人請楊維楨評其優劣四方避地者桐廬姚桐壽居海之峨溪昆山顧徳輝居合溪溫州陳秀民居竹鄰巷閩卓成大居甓川江陰孫作居南湖而東平牛諒河南髙遜志江都丘民錢塘陳世昌防稽唐肅江漢皆來僑居一夔卜宅於春波門外白薴裏四明周棐以陸宣公書院山長畱棃林城秦約教授崇徳日以文酒相酬和桐壽稱曰樂郊云

劉永之傳

劉永之字仲修淸江人家饒於貲旣冠未知學過婦翁家新淦練髙者早有才譽永之友壻也翁異視髙而庸眾人遇永之永之歸發憤就學寒暑晝夜不懈數年學大進尢長春秋與梁寅往復辯論經義寅投以書永之報曰日以春秋本防序呈之左右及奉還示詞累數百言若有取於愚瞽之作而教其所弗逮然蒙固之見有未盡白而眀諭有不可不復者敢略布之執事之言曰諸如或日或不日稱爵稱人名之字之王之稱天與否諸侯之列序與否大夫之登名與否皆因史之舊非聖人之意之所存執事所論度越老生宿師萬萬無疑其曰夫子言知我惟春秋罪我惟春秋知之者知其眀王者之法也罪之者罪其彰亂逆之迹也夫春秋之爲春秋明王法彰亂逆誠聖人之防然謂因魯史之文而筆之傳之修之完之使觀者有所勸沮王法由之而明亂逆由之而彰則可也若謂損益乎魯史而明之彰之則弗可夫聖人者豈盡異於人哉其徳則聖人也其不幸而不得其位則猶夫人之子也時無明王誰知宗予待之者曰季孟之間則猶夫人之臣也猶夫人之臣子而私損益其國之信史明王法而彰亂逆無乃弗可乎今之與古逺矣而其理弗異也設使有一孔子生乎今之世立乎今之朝非君之命與其職守而取今之國史而損益焉予奪焉褒譏焉而公示之人其不爲僇民者鮮矣聖人對陽貨則謹諾過宋而微服居其邦不非其大夫其自稱曰述而不作信而好古夫豈以其聖而傲當世哉蓋方是時各國之史亦莫不有人焉其立辭也亦莫不有法焉趙穿之弒逆也書曰趙盾弒其君則晉史之良也崔杼之弒逆也太史死者三人卒書曰崔杼弒其君則齊史之良也之二國者有二良焉況於魯有秉禮之臣者乎是故法之謹嚴莫過於魯史其屬辭比事可以爲訓莫過於魯史具當世之治亂盛衰可以上接乎詩書之迹莫過於魯史是以聖人有取焉謹錄而傳焉以寓其傷周之志焉其知者曰是不得已焉耳其不知者曰是匹夫也而暴其君大夫之惡於天下後世故曰知我者將在是罪我者將在是亦聖人之謙辭云耳夫豈曰攺周制寓王法而托二百四十二年南面之權之謂哉其曰言之重辭之復必有大美惡焉此先儒之說也執事取之故曰首止之防盟葵丘之防盟皆再書焉是美之大而詳其辭也稷之防曰成宋亂劉單以王猛居於皇尹氏立子朝而先之以王室亂皆復言焉是惡之大而詳其辭也抑嘗考之蓋史防之實錄而其紀載之體異焉耳其凢有五有據其事之離合而書之者有重其終而錄其始者有重其始而錄其終者有承赴告之辭而書之者有非承赴告之辭聞而知之而書之者此五者其凡也而皆所以紀實也或防而盟盟而同日是防之與盟離而二事矣合而一事則同書離而二事則異書固當然也夫首止之與葵丘也皆夏之防而秋之盟是離而爲二事矣故再書焉此據其事之離合而書之者也踐土之防美矣而盟不異書同日也平丘之防無美焉而盟則異書異日也皆實之紀也非美之大而詳其辭也將書其取鼎也於稷之防則始之以成宋亂此重其終而錄其始也旣書曰宋災伯姬卒也於澶淵之防則終之宋災故此重其始而錄其終也防未有言其故者於之二者而言之特以明其所重也他如書實來則先言州公如曹書齊侯伐北燕則遂書曁齊平皆是物也子朝之亂叔鞅至自京師而言之未知其孰是焉故曰王室亂此非承赴告之辭聞而知之而書之者也劉單以王猛居於皇則來告矣敬王居翟泉而尹氏立子朝則來告矣此承赴告之辭而書之者也他如程子之傳例有曰將卑師少例書人此承赴告者也不知將帥名氏多寡亦書人此聞而知之者也皆寔之紀也非惡之而詳其辭也程子曰春秋大義數十炳如日星乃易見也其微辭隱義時措得宜者爲難知也夫所謂易見則然矣其曰隱微難知果何謂哉聖人將昭大辧於萬世顧乃有隱微難知之義是未免蹈前儒之失也僕之愚不敢以爲然也𨿽然程子之傳有舎乎褒貶予奪而立言者則非先儒之所及也若胡康侯之學術正矣其論議辧而嚴矣其失則承乎前儒而甚之者也朱子嘗曰有程子之易可自爲一書謂其言理之精而非經之本防也若胡氏之春秋自爲一書焉可也夫時有逺近則史有詳略則辭有同異此甚易暁也若自文以上日食有不書日者文以下悉書日焉自文以前君行八十書至者十七文以後君行九十書至者六十四是也執事所謂隨時而觀經此誠善也而公羊子曰所見異詞所聞異詞所傳聞異詞何休曰所見之世其君父尢厚故多微詞焉所聞之世思王父少殺故諱亦少殺焉所傳聞之世思髙曽又少殺故弗之諱焉甚乎其陋矣陳傅良曰隱桓莊閔一書法也僖文宣成一書法也昭襄定哀一書法也夫不曰史之有詳略而曰聖人隨其時而異其書焉其賢於公羊何氏者幾希大較說者之失有三尊經之過也信傳之篤也不以詩書視春秋也其尊之也過則曰聖人之作也其信之也篤則曰其必有所受也其視之異乎詩書也則曰此見諸行事也此刑書也夫以爲聖人之作而傳者有所受則宜其求之益詳而傅合之益鑿也以以爲見諸行事以爲刑書則宜其言之益刻而煆鏈之益深也以爲美則彊求諸辭曰此予也此襃也聖人之微辭也或曰聖人之變文也一說弗通焉又爲一說以護之一論少窒焉又爲一論以飾之使聖人若後世法吏深文而巧詆蔑乎寛厚之意此其失非細故也今僕之愚曰其文則魯史其義則彰善而癉惡冀述而傳於後則以刪詩定書贊易同其狂僭而爲傳也則直釋其義其善者曰如是而善其惡者曰如是而惡夫襃譏予奪之說其區別凡例則主程子其綱領大意則主朱子其三傳則主左氏以杜預說時覈其繆妄諸家則無適主取其合者去其弗合者如是而已寅得書無以難也永之與南昌劉崧萬石大梁辛敬襄城楊士江寧周湞泰和王佑及髙爲詩友文譽逺出髙右兼工書法篆楷行艸皆有師承輕於財貨施連郡縣已獨泊然布素日靜處一室以翰墨自適客至不具盛饌酒數行論文賦詩焚香鼔琴而已嘗一至京師宋濓亟稱其文欲畱之以耳聾辭歸後以子奉獲罪籍其家奉死永之當徙萊州行至桃源病卒

趙防謙傳

趙防謙名古則更名謙余姚人宋秦悼惠王之裔幼孤貧寄食山寺與學佛者同學長遊四方樂取友人有一善一能輒往訪隆寒溽暑恆徒步百餘里與朱右謝肅徐一夔輩定文字交天臺鄭四表善易則從之受易定海樂良鄞鄭眞眀春秋山陰趙俶長於說詩迮雨善樂府廣陵張昱工歌詩無爲吳志淳華亭朱芾工艸書篆防謙悉與爲友博究六經百氏之學尢精六書其言曰水火之生人不可一日無之而不汲汲者以其隨取隨足故眾人昧焉惟聖人於易坎離始終明之字書之爲用亦若水火人顧不察爾又曰士人爲學必先窮理窮理必本讀書讀書必本識字六書明然後六經如指諸掌矣隱居隖山萬書閣築考古臺取諸家論著證其得失作六書本義繼成聲音文字通約之以造化經綸圗又作學範共著書三百餘卷時目爲考古先生洪武十二年命詞臣修正韻防謙年二十有八應聘入京師眾以年少易之防謙亦自信其說不爲貴顯者所奪以是不見錄授中都國子監典簿宋濓獨遣其子璲從遊嘆以爲不及久之以吏部侍郎侯庸薦召爲瓊山縣學敎諭二十八年卒於番禺將終以書別瓊山弟子曰太虛之中不能不聚而爲人物人物又不能不散而還太虛其聚其散皆理數相推不能自已豈有所爲而爲者予身在太虛中如冰在水而今將爲水矣冰與水時爲之何所畱亦何足戀聽其自然可矣防謙卒時年四十有五其後門人柴欽以庶吉士與修永樂大典進言其師所撰聲音文字通當采錄遂奉命馳傳卽其家取之

答祿與權傳

答祿與權其先乃蠻部主也與權博學彊記善諧謔中元進士官祕書郎歷河北道防訪司僉事居河南之永寜洪武六年春授秦王府紀善攺監察禦史帝賜以羊酒並賜其妻羅衣紵衣各一襲盱眙縣民進瑞麥一莖二穗凡十六本與權上言此君臣異體同心之象又產於盱眙帝鄕裏也宜薦宗廟帝是之秋與權上言伏羲神農黃帝號稱三皇盛徳大業被萬世功莫大焉其在祀典法施於民則祀之今天下社稷宗廟山川百神皆得享其祭顧躬祀三皇之禮闕焉宜於春秋躬行祀事上納其言下廷臣議於是禮部尙書牛諒議曰三皇開天極有大功徳於民京都有廟宜令太常掌之伏羲以勾芒配神農以祝融配黃帝以風後力牧配春秋享祀三皇以太牢配以少牢帝乃命建歷代帝王廟於皇城之西爲室五中一室以居三皇焉七年夏出爲廣西按察司僉事未行仍復任監察禦史秋與權復上言古之王者旣立始祖之廟又推始祖所自出之帝祀之於始祖之廟而以始祖配之曰禘禘也者大也王者之大祭也故周祭太王爲始祖推本后稷以爲所自出之帝今陛下受命七年矣禘祭未舉宜命羣臣參考酌古今而行之帝復下廷臣議僉曰虞夏殷周其始所從出可得而推故禘可行自漢唐以來莫能名其始祖所自出當時所謂禘不過祫已祧之主序昭穆祭之乃古之大祫非禘也宋之神宗嘗曰禘者所以審禘祖之所自出是則莫知祖所自出禘不可行矣今國家旣追尊四廟而始祖所自出未有所考則禘難舉行遂止未幾擢翰林院修撰尋降典籍九年遷應奉十一年春以年老致仕自稱洛上翁

文淵閣大學士錢公傳

錢龍錫字稚文別字機山松江華亭人萬曆三十五年進士攺翰林院庶吉士授編修遷春坊諭徳歷詹事府少詹事掌南院禮部侍郎魏忠賢亂政削奪去官莊烈湣皇帝卽位以禮部尙書東閣大學士召旣至進太子太保文淵閣大學士帝命定附逆諸臣案謂曰忠賢一豎何能爲皆外廷力爲諂附至此指黃羅囊示之曰此皆媚奄人實迹也龍錫遂取囊中章疏分罪重輕凡六等又慮獲罪者不眀所罪之實或滋吁辯因請於諸臣姓名下各注所犯服其心逆案乃定袁崇煥之經略遼東也入見帝大言期以五年奏功龍錫疑焉退而詣之曰子方略宜何如崇煥曰不外東江闗寧兩路進兵爾東江者島帥毛文龍也曰舎闗寜實地而問海道何也崇煥對曰譬如奕然局有四子東江其一也可則用之不可則有以處之二年五月崇煥行邊至雙島誘文龍至以餉金十萬犒其師自與文龍登舟相視山海形勢卽舟中斬之上疏數其十二罪當死且云入其軍斬其帥古人之事臣饒爲之臣出京時曾語閣臣龍錫矣當是時文龍擁兵自擅有跋扈聲崇煥一旦除之帝不之罪龍錫亦不置辯也其冬大安口失事京師被圍或言崇煥之殺文龍陰爲主欵地者會崇煥援師至求入見帝愈疑之尋有旨縋城以入下獄訊叛狀於是禦史髙防劾龍錫與崇煥同謀龍錫疏請避位遂致仕去明年八月崇煥旣誅禦史史論龍錫罪逮入詔獄論斬有司設廠於西市將用夏言故事旣而緩決四年正月左中允黃道周起自田間爲白其冤疏曰陛下禦極以來輔臣負重譴者九人矣古者宰相有犯坐請室不過數日自非大逆或裁或原人主未嘗不爲引痛比者逮系舊輔臣龍錫鋃鐺桎梏對簿法庭搶首獄吏此書傳以來所未之見也凡疆埸事最難言矣一彼一此勝負何常閣臣坐綸扉遙度邊計不知能否成敗一旦坐誅後之閣臣必踟躕顧盼不敢以邊事自任且令邊帥得以罪諉閣臣後之邊帥有事必摭閣臣單詞只語爲口實今巷議謬悠謂殺龍錫爲文龍報仇物情如此則邊將必驕邊將志驕則閣臣權絀爲政府異日開陷阱不可也當堯盛時嶽牧舉鯀貽禍滔天然放殛之餘未聞嶽牧系累煩臯陶之聴也陛下卽欲威柄獨運亦何忍公孤就戮令四方傳者謂天朝獄吏甚貴士紳甚賤乎奏入帝切責之謫其官至五月天旱給事中劉斯崍又以請始釋龍錫於獄戍定海衛戍九年得防歸裏崇禎十七年九月巡撫都察院右僉都禦史祁彪佳上言於福王曰伏見舊輔臣錢龍錫削奪爲民正值崔魏亂政之時迨先帝嗣服起自廢籍進參機務著公忠之譽繼因袁崇煥斬帥一事爲史等所誣眾論無不冤之夫以輔弼大臣於督撫陛辭之日體訪諮詢亦其職爾若閫外生殺轉移呼吸先期豈能遙制如以一時問答之單辭指爲罪案將來帷幄之臣誰敢爲國家諮訪一官肩任一事者此先帝解网於始減罪於終也至其屏居戍所絕無怨尢居鄕之日門庭肅淸尢大臣所不多見者宜勅有司具禮存問以優先帝簮履之遺者也旋以病卒於家所著有兢余存稾

論曰當崇禎初戶部再疏請裁島餉龍錫獨言毛文龍以本折百萬之餉遞減至三十五萬不可更裁請如數與之則龍錫未嘗排抑文龍可見也惟是逆案一定黨人之怨刺骨禍機一發幾殺其身可畏哉觀乎黃道周祁彪佳之所陳亦可信其無罪矣

崔子忠陳洪綬合傳

崔子忠字開予一名丹字道母別字靑蚓先世萊陽人居京師補順天府學生員通五經能詩尢善畵華亭董尙書其昌異之謂非近代所有子忠益自重有以金帛請者槪不應也友人有官吏部者屬選人以千金爲子忠壽子忠投之地曰若念我貧不以廩粟與我乃以選人金污我邪卒不受史公可法家居過子忠捨見子忠方絕食乃畱所騎馬徒步歸子忠牽馬於市賣之遂呼其友飲曰此酒自史道鄰來非盜泉也一日而賣馬之金盡絕食如初李自成陷京師子忠出奔鬱鬱不自得防人有觸其意者走入土室中匿不出遂餓而死陳洪綬字章侯浙江諸曁人年四嵗就塾婦翁家翁方治室以粉堊壁旣出誡童子曰毋污我壁洪綬入視良久紿童子曰若不往晨食乎童子去累案登其上畫漢前將軍關侯像長十尺餘拱而立童子至惶懼號哭聞於翁翁見侯像驚下拜遂以室奉侯旣長師事劉公宗周講性命之學已而縱酒狎妓自放頭面或經月不沐客有求畫者𨿽罄折至恭勿與至酒間召妓輒自索筆墨小夫稚子無勿應也嘗畱杭州其友召之飲期於西湖上洪綬往遇他舟徑登其席坐上坐飲主人徐察之知爲洪綬也亟稱其畫洪綬大駭曰子與我不相識也拂袖去崇禎壬午入貲爲國子監生明年還裏旣遭亂混迹浮屠自稱老遲亦稱悔遲亦稱老蓮縱酒狎妓如故醉後語及身世離亂輒慟哭不已後數年以疾卒朱彞尊曰予少時得洪綬畫輒驚喜及觀子忠所作其人物怪偉略同二子癖亦相似也崇禎之季京師號南陳北崔若二子者非孔子所稱狂簡者與惜乎僅以其畫傳也予友孫如銓常師事子忠道子忠二女皆善畵而洪綬妾胡淨鬘亦能畵花艸云

李無垢傳

李無垢錢塘人年少日曾入南京太醫院爲醫士順治十三年春以二童子自隨負藥囊至梅防裏榜其門曰太醫院李無垢總理內外大小十三科方脈裏中醫嫉其大言謗者起乃移寓萍橋僧捨予間訪之方注本艸經多發新義與予論吉貝子不宜久服娓娓數百言予心韙其說是夏予妻馮孺人病熱七日不汗後七日又不汗逾二旬矣勢轉劇諸醫皆云傷寒不可治請辦喪具予乃要君徒步登閣診視無垢笑曰君夫人所居閣四面俱木圍之木生火觸暑脈伏爾臟腑無他恙也亟以甘井水投之可不藥愈從其言越宿而餔糜再宿主中饋如故旣而予遊嶺表比歸詢之則無垢客死吾裏匶爲二童子載去所注書無存

朱彞尊曰予少日先舎人廣交遊復社諸君子舟車相接於道是時海內多故江湖豪傑思以功名自見挾方術遁迹人間一時詼奇怪迂之士往往識之迨長遊學益多識四方奇士所未覯者良醫爾今耄矣回思往事李君庶其人與惜乎未盡其術以死而所著書人莫之傳也且夫醫難矣醫婦人尢匪易目不辧病者之色耳不審病者之音止慿方寸之脈分陰陽決生死𨿽和緩且不能而庸醫乃敢自信吁可怪也述君一事𨿽未足槪平生然於切脈精矣爲之傳毋使姓名泯沒焉

曝書亭集卷六十四

欽定四庫全書

曝書亭集卷六十五

翰林院檢討朱尊撰

記【一】

文水縣卜子祠堂記

孔氏之徒身通六藝者七十子子貢以夫子之言性與天道不可得聞而曾子以魯得之至論文學必曰子遊子夏孔子旣沒曾子之學羣弟子或未之篤信獨以有若爲似聖人而子夏居西河西河之人亦疑之於孔子若二子者將不得爲具體者與徐防之言曰詩書禮樂定自孔子發明章句始於子夏蓋自六經刪述之後詩易俱傳自子夏夫子又稱其可與言詩儀禮則有防服傳一篇又嘗與魏文侯言樂鄭康成謂論語爲仲弓子夏所撰特春秋之作不贊一辭夫子則曰春秋屬商其後公羊谷梁二子皆子夏之門人蓋文章可得聞者子夏無不傳之文章傳性與天道亦傳也是則子夏之功大矣而戴氏禮載曽子之言以疑於夫子罪子夏夫曰有子之言似夫子曽子聞之子遊未之怪也其不從羣弟子彊者特以事之不可耳後世拘儒疑其說於廟庭之祀黜有若而進子張又或謂西河不當專祀子夏由其過信曽子之言而未之繹也抑何其刺謬與文水固當日西河之境也隱泉山之麓舊有子夏祠嵗在丙午秋八月予獲拜祠下縱觀昔人碑記往往僅志土木廢興及歷代封秩而已至其發明章句傳孔氏之學爲西河文教所自始顧不及焉私心竊以爲憾夫山水亭防之勝卉木之華其有歷久不廢者遊人過之尙或覽物而賦詩或題名鑱石其處況夫瞻先賢之祠宇卒無一言暢其防其何以祛世儒之惑則後死者之過也爰綴舊聞爲記亦以見戴記所載殆非曽子之言而六經之傳子夏之功尢多報祀之義蓋非獨西河之人宜然矣

大同府威逺衞重修學記

庠序學校之設非王政之本與三代盛時其地自黨遂達國都莫不有學其人自天子之元子以及士庶人子莫不入於學其典禮政令則自釋奠釋菜習鄕習射執醬執酳以至獻馘獻囚莫不備舉於學又擇君子之儒仁義忠信樂善不倦者以爲之師士之入乎學者俎豆筐篚象勺千籥有其器鞉鼓椌楬笙鏞琴瑟有其音屈伸俯仰盤躃綴兆有其度藏修息遊有其所而師氏以三徳三行教國子司徒以六徳六行六藝賔興之上無私師下無私學此三代之學所以盛美而大備也後世學日以弛典禮政令聽州郡吏專制之於上不必盡舉於學其僅存不廢者春秋上丁廟祀孔子釋奠釋菜而已爲之師者未必盡擇君子之儒徒塊然自處學宮使之不由其誠敎之不盡其才士亦隱其學而疾其師視學校爲不急之務由是學宮坐以傾圮至有終嵗不遊於學者嗚呼學校王政之本至視爲不急之務而聽其傾圯此君子之儒爲人師者所甚憂也威逺衛當大同關塞之衝士之習於文事者蓋寡自邊隅晏安士始以誦相勵而敎諭王君復能以仁義忠信之說善諭之衛故有學嵗久將圮王君率諸生某等新之諸生咸樂趨事堂廡寢筵欂櫨榱桷防門璧池莫不具飾不侈不陋工旣竣向予請記嗚呼三代之學其得存於今者僅矣自夫師之不嚴而道不尊士於是失端本之學不知順行以事師長則無良師爲之也若王君者樂善不倦可謂知本之君子矣昔魯侯旣作泮宮詩人頌之有曰無小無大從公於邁又曰濟濟多士克廣徳心至學校之廢鄭人刺之則曰縱我不往子寜不來諸生能廣王君之心日相與藏修息遊於是講其徳行習其文藝孰謂三代之學不可幾於今日也哉

衢州府西安縣重建學記

古者立學自辟雍頖宮下至術序黨庠家塾所稱先聖先師初無一定之位故釋奠有合而無屍自漢廟祀孔子闕裏迨唐武徳後建廟於國子監又定稱周公曰先聖孔子曰先師開元以降郡邑通有孔子廟祀然廟與學亦未均合爲一也其後學必立廟由太學及府州縣率有定制太學之堂或曰倫或曰明徳餘皆以明倫爲扁旁立社學射圃曁啟聖之祠後峙尊經之閣廟則三門六防殿設栗主更先聖曰至聖而仍先師之名専祀孔子配以四子十哲而祀七十子先儒於兩廡薄海內外莫有異焉者蓋天下不可一日無教學不可一日廢於天下捨未師而専主孔子庶防道徳出於一古今之立學𨿽殊而所以教則同也西安縣學舊在禮賢門外嘉慶鄕制錦坊元未燬於兵明洪武初一徙於城北廢斗室法院爲之正徳間再徙於宋貢院遺址嘉靖中復徙於大中祥符寺繼是規制差備自兵燹之後縣學墻屋薪木皆毀惟文廟僅存梁棟亦圮其來守是土者視學捨爲不急之務嵗久不治會進士潁州鹿侯【祐】來知縣事下車謁孔子廟顧瞻太息而曰學校如此其何以造士且教何以興而政何以舉是守土者之責也侯乃預爲規畫俾山農之產竹木陶旊之治瓦甓段冶之攻釘鉸者咸得輸井稅儲之以待興築而以月俸補其額政尙簡易不事鞭朴逾年而逋賦悉完於是鳩工庀材侯首捐錢若干緡縣之大夫士學官曁其弟子咸率私錢爲助首葺廟宇次營兩廡各九楹次建明倫堂次設先賢先儒木主然後繚垣墻塗丹粉濬泮池之水種樹廟庭及堂之前後凡百本經始於辛未之秋今年春二月堂成侯興器用幣釋奠於廟牲酒豆籩秩秩有儀觀者交悅具頌侯之功伐石以進侯曰未也堂𨿽成祠與閣未備且曩時賜書未有存者經以載道而學捨無之其可哉乃購羣經疏義凡百餘家將納之廟鼓篋以示學者噫侯之用心勤矣夫三衢固仕國也昔之言經術者若鄭灼之三禮劉牧徐庸柴翼之易徐晉卿王宏之春秋是皆西安產也西安之俗其君子敏於事士之志於學者不少而居無黌捨市無書肆其何所資以講習焉得侯所購之書貯於學有不相觀而善相說以解辧其同異而博諭之者乎吾知教之所由興必自西安始予視侯忝一日之長與侯別三年入其境賈安於防農歌於野遊乎學校則昔之廢者具舉蓋中心怡懌有不能自已於言者而縣學教諭海鹽錢君瑞徵樂襄其役與予同鄕裏述侯立學之功集事之敏皆過人計慮之表爰摭其本未而書之於石

重修嚴州府桐廬縣儒學記

師儒之官道徳之歸政治之本也漢郡置文學掾唐校立經師庠立孝經師宋元書院各設有山長所以教士者専矣

皇朝因明之制縣立儒學教諭訓導各一人掌士子之版銓法凡貢於禮部屢試不第及學生食餼廩者旣老而後用之𨿽不失古選擇耆儒之意然往往精銳已挫頽惰衰慵講捨之不修生徒之日散師嚴道尊之謂何聖天子立賢無方妙年英俊之士亦得銓授由是桐鄕汪君教諭桐廬旣至謁先師覩祠宇圮敗陳丹暗粉久已不治於焉出私錢命工匠楣椳楔柣栭桷杗廇有筄有簃或榩或堊鳩工於某年月日告竣於某年月日計費白金十鎰爾而堂齋門廡百廢具舉春秋上丁釋奠廟下莘莘俎豆小大駿奔暇課諸生於碧梧書屋而又汲有井渡有船蹊有桃李縣之士子樂羣親師慶行禮之有其地焉君乃貽書與予請爲文紀之石予嘗往來四方見府州縣衞學傾者十之六七上官諉之有司有司以催科聴訟之繁每視爲不急之務至於肄教者祿旣薄而權輕朝日之盤恆苦不飽安有餘力葺治墻屋其能免於風雨鳥鼠之侵蝕乎君能不私其財不費乎帑不病夫民力以興廢自任可謂能也已矣桐廬之學舊在西防一徙於戴家橋北再徙於縣治東北之小山宣和中燬於寇紹興以降知縣事趙公侃趙汝憚趙汝驤胡太古先後修建元末復燬於兵洪武再建則知縣事毛道主之正統初重葺則知縣事汪榮主之成化以後安慶李琛東莞盧勗黃岡曹珪雲南楊漢四會何經南海吳宗湯淸江李紹賢來知縣事咸克修廟學此有司之職也以校官獨任之則自君始

揚州府儀眞縣重修儒學記

古之造士立學士之志於道者必於鄕校事其師記曰禮聞來學不聞往教當其盛時無小無大從公於邁及其廢則曰縱我不往子寧不來而又繼之曰一日不見如三月兮是故博習者必親其師論學者必取友學者有失教者知之長其善而救其失藏焉修焉息焉遊焉安於所居之地夫然後師嚴道尊民知敬學也已學之制匪一虞庠上下夏序東西殷膠左右周保傅所紀爲學有五漢立三雍晉興兩學至於唐分學爲七三品以上子孫國子學教之五品以上子孫太學教之曰廣文以領國子生之業進士者曰四門以授七品之子及庶人之俊異子弟律學以講律令格式書學以考篆籀分眞艸章行算學以明億兆京垓秭壤溝澗正載斯成徳達材各有其選教之亦多術矣自宋而後𨿽於州郡縣學之外兼設山長然書數之學輟勿講科目之繁旣省士子分治五經専習四子家各有師不必問業於鄕校而儀眞縣治當江介之衝舊爲江淮發運之所邦人多居鹽防之利其子弟注籍於學束脩之禮通名於校官歲一再至而已防門之攲傾泮水之淟濁文廟之瀸漏講堂橫捨之榛蕪守土司教者第有坐愁行嘆已焉通政司使巡視兩淮鹽課監察禦史曹公卹商以仁待士以禮每因秤掣至縣布寛大之條舳艫銜接枻鼓榜歌於是公年五十矣商綱亭戶咸思進酒於公醵白金二十鎰稱壽公卻之再三適公乘幰過市遮馬拒輪以請公乃召汪訓導【谷詒】語之曰縣學之不修久矣吾無私財可以訓工也曷若以眾所率之錢新多士肄業之地庶幾邑子享人爵之報乎於焉眾皆恱頌公之無私而克廣徳心也歳之【缺】月誕治泮宮工匠陶旊各程其材自西䢐東百廢具舉由是諸生問業有所來親其師人知敬學爾乃伐石以志重修之嵗月曹公名寅字子淸一字茘軒滿洲人爲文者誰

南書房舊史秀水朱彞尊也

杭州洞霄宮提舉題名記

宮觀之設其初本崇奉道士之教玊淸昭應宮使趙安仁王旦丁謂領之景靈宮使冦準馮拯領之會靈觀使王欽若李迪領之眞宗嘗以命王曾曾辭不居仍以讓欽若得毋恥以宰臣主道院事與仁宗手詔有云老臣朕之所眷禮也故於引年辭疾者従其請增其秩給其奉加恩及其子孫遇大禮許綴舊班失儀勿劾宋之敬大臣體羣臣可謂至矣舊制在京曰內祠以前宰執畱京師及見任使相充使次充提舉下此提點主管判官都監各有分職元丰再定官制緣祖宗所設不廢居是位者食有奉衣有綾絹羅緜傔有餐錢相循爲佚老優賢之典焉抗州洞霄宮自熙寧初設有提舉髙宗南渡特攺內祠崇其體貌以提舉受祠祿嵗有其人稽之國史合之野紀其先後倫序爵裏姓名猶可得而考也康熙癸酉九月予尋大滌洞天閱鄧牧心所撰志建炎以後主是祠者前言往行均未之載並爵裏姓名亡之堂中止設昭武李公新安朱子二主因語道紀司遺獻不宜湮沒許爲補錄書之壁嵗華荏苒一十四年乃始具錄寄之自建炎迄咸淳凡一百一十五人嗚乎漢之丞相遇日蝕星變輒行策免或以微罪下獄致自殺其得安車駟馬賜金歸裏者防人哉南宋諸公獲退保祠祿不可謂非厚幸然迹其避賢者路未必皆安於義命有再出而僨師辱國者百世而下公非公是之心人皆有之安能箝天下之口而淆亂其功罪易之傳曰窮大者必失其居升而不已必困君子所貴乎知進退存亡而不失其正也若夫趙防胡交修李正民以徽猷閻待制季陵以右文殿修撰衞膚敏沈晦以集英殿修撰法原以顯謨閣待制紀傳槪書曰提舉竊疑所充乃提點主管之職與提舉蓋有別矣至於文公當日第主管崇道衝祐雲臺崇福太乙諸祠提舉鴻慶一宮未嘗主此地事從其實故不書康熙四十六年秋七月前翰林院檢討充

日講官知

起居注入直

南書房纂修明史一統志秀水朱尊記

龍圗閣直學士將樂楊時中立

觀文殿學士開封耿南仲晞道【建炎元年】

述古殿直學士上蔡謝克家任伯

資政殿學士開封呂好問舜徒

觀文殿大學士邵武李綱伯紀

資政殿學士襄邑許翰崧老

資政殿學士宋城路允廸公弼【二年】

延康殿學士【闕】董耘【闕】

資政殿學士瑞安許景衡少伊

徽猷閣學士縉雲詹乂持國【三年】

資政殿學士任城李邴漢老

資政殿學士曲阜顏岐夷仲

資政殿學士眞州吳敏元中【紹興元年】

觀文殿大學士鄧城範宗尹覺民

資政殿學士滁州張守子固

觀文殿學士祁門汪伯彥廷俊

端明殿學士河南富直柔季申

資政殿學士吳興葉夢得少蘊【二年】

顯謨閣學士丹陽翟汝文公防

端明殿大學士齊州呂頤浩元直【三年】

端明殿學士安陽韓肖冑似夫

資政殿大學士緜竹張浚徳逺【四年】

資政殿學士分寧徐俯師川

觀文殿大學士姑蘇朱勝非藏一【五年】

端明殿學士解梁趙鼎元鎭

端明殿學士海州胡松年茂老

資政殿學士徳淸沈與求必先【六年】

端明殿學士云州折彥質仲古

資政殿學士儀眞劉大中立道【七年】

資政殿學士上虞李光泰發【九年】

資政殿學士毘陵孫近叔詣【十一年】

端明殿學士余杭何鑄伯壽【十二年】

資政殿學士濟南王次翁慶曽【十三年】

端明殿學士浮梁程克俊元吁

資政殿學士上饒余堯弼致勛【二十一年】

端明殿學士寧國章復季常【二十二年】

端明殿學士【闕】宋朴【闕二十三年】

端明殿學士鄞史才徳夫【二十四年】

資政殿學士金壇湯鵬舉致逺【二十七年】

觀文殿大學士吳興沈該守約【二十九年】

資政殿大學士建康王綸徳言【三十年】

資政殿大學士浮梁汪澈明逺【隆興元年乾道元年再任】資政殿學士萊州辛次膺起季

資政殿學士壽昌葉義問審言

資政殿學士宜興周葵立義【二年】

觀文殿學士宜興蔣芾子禮【七年】

資政殿學士仙遊葉顒子昂【乾道二年】

觀文殿學士興化陳俊卿應求【四年】

觀文殿學士壽春魏杞南夫【八年】

觀文殿學士婺源王炎晦叔【九年】

資政殿學士鄱陽洪遵景嚴

觀文殿大學士四明史浩直翁【淳熙元年】

資政殿學士鄱陽洪適景伯

端明殿學士金華葉衡夢錫

觀文殿大學士溫陵曽懷欽道

資政殿大學士溫陵梁克家叔子【六年】

資政殿學士徳淸李彥穎秀叔【九年】

資政殿學士吳郡範成大致能【十年】

觀文殿大學士金華王淮季海【十五年】

資政殿大學士華亭錢良臣師魏

資政殿學士臨江蕭燧照鄰【十六年】

資政殿大學士官黃洽徳潤【紹熙元年】

端明殿大學士永春畱正仲志【五年】

觀文殿大學士吳興葛邲楚輔

端明殿學士邵武任希夷伯起

資政殿大學士上饒施師防聖與

觀文殿學士廬江王藺謙仲

觀文殿大學士余幹趙汝愚子直【慶元元年】觀文殿大學士龍防余端禮處恭【二年】

觀文殿學士臨海陳騤叔進

端明殿學士泉州傅伯壽景仁【嘉泰三年】

端明殿學士江陰丘崈宗卿【開禧三年】

端明殿學士昆山衛涇淸叔

觀文殿大學士臨海錢象祖伯同【嘉定元年】資政殿學士嘉興婁機彥發【二年】

端明殿學士南丰曽從龍君錫

資政殿大學士天水趙善湘淸臣【紹定五年】資政殿學士東陽葛洪容父【端平二年】

觀文殿大學士鄞鄭淸之徳源

資政殿大學士慶元宣繒宗禹【三年】

資政殿學士邛州魏了翁華父

端明殿大學士邵武鄒應龍景初【嘉熙元年】觀文殿大學士增城崔與之正子【三年】

資政殿學士浦城徐榮叟茂翁【淳祐二年】

端明殿學士永嘉林略孔英【三年】

資政殿學士余幹劉伯正直卿【四年】

資政殿學士黃巖杜範成已

觀文殿大學士蘭溪範鐘仲和【六年】

觀文殿學士官陳韡子華【九年】

資政殿學士慶元應防之道【十年】

資政殿大學士嘉興李曽伯長孺【十二年】

資政殿學士隆州李性傳成之

端明殿學士金華王埜子文【寶祐三年】

資政殿大學士浦城徐淸叟直翁

觀文殿大學士威州謝方叔徳方

觀文殿大學士濠州董槐庭植【四年】

端明殿學士建寜蔡抗仲節

端明殿學士龍遊馬天驥徳夫【五年】

觀文殿學士新安程元鳯申甫【六年】

資政殿學士閩林存以道【開慶元年】

端明殿學士蒲江髙定子瞻叔

資政殿學士寧國饒虎臣伯武【景定元年】

端明殿學士金華厲文翁【闕】

觀文殿大學士溧水吳潛毅夫

資政殿學士嘉興沈炎若晦【二年】

端明殿學士閩許應龍恭甫

端明殿學士都昌江萬里子逺【咸淳十年再任】資政殿大學士醴陵皮龍榮起霖【三年】

觀文殿學士金華馬光祖莊父【咸淳五年再任】資政殿學士睂州楊棟元極

觀文殿大學士天水趙與�徳淵

資政殿學士潼川姚希得逢原【咸淳二年】

觀文殿大學士敍州程公許季與

資政殿大學士溧水吳淵道父

觀文殿大學士樂平馬廷鸞翔仲【八年】

余旣作記具書南渡後提舉姓氏爵裏百一十四人猶未鋟諸壁也嵗在戊子冬覽李彌遜竹谿集有翟汝文落致仕提舉臨安府洞霄宮制彌遜行詞中云其還神武之衣冠勉奉洞霄之香火宋史𨿽不書不可沒其名矣汝文執政僅三月以伉直忤秦檜殿庭相爭至斥檜乃金人之姦細趙甡中興遺史載之宰相例以殿閣學士予祠題曰顯謨閣學士史沒其文取汝文靖康原職書之也彞尊又識

曝書亭集卷六十五

欽定四庫全書

曝書亭集卷六十六

翰林院檢討朱彞尊撰

記【二】

尙書杜公疆理記

皇帝受寶命一十九年海波不揚金門廈門以次列戍於時總督福建軍務都禦史臣啟聖上言今投誠之眾率前遷徙界外之民勒歸農則無田可給勢將復去爲盜莫若以界外田地按籍給還並弛海禁收魚鹽之利給軍食疏下廷臣議僉持不可二十二年夏靖海將軍臣瑯克彭湖島秋臺灣平防書至

皇帝嘉悅解衣賜瑯並制詩褎美焉誕諏吉日告祀孝陵冬十月戊寅

皇帝若曰海壖之弗靖權畫地以民遷民之蕩析朕防傷於心久矣玆海澨永淸界外田畝宜給還耕垡咨汝工部侍郎世鑑副都禦史呀思哈偕往江浙吏部侍郎臻內閣學士石柱偕往閩粵欽防其善體朕意定軍之制圖民之艱於是杜公拜

命出是月己丑發京師明年正月逾大庾嶺

皇帝申命進公工部尙書公乃諏日展界自欽州之防城始遵海以東歷府七州三縣二十九衞六所一十七巡檢司一十六臺城堡砦二十一給還民地二萬八千一百九十二頃復業丁口三萬一千三百定懸軍之營二十八而廣東之疆理復矣自福寧州西分水關始遵海以東歷府四州一縣二十四衞四所五巡檢司三關城鎭砦五十五給還民地二萬一千一十八頃復業丁口四萬八百定懸軍之營三十三而福建之疆理復矣是役也公往還嶺海舟車之跋涉不啻三萬里蠻煙瘴雨毒霧之交侵蛇蛟之屢舞公與傔僕六七臥起油幕虎觸其藩不懾鬼嘯於林不驚僉謂公之大勇賁莫及行則射麋以爲粻縫蕉以被體安於惡衣食而不求溫飽忘一身之辛劬勞來安集俾氓反其宅商趂其墟苗秀於田水歸於壑牛宮豕圏雞棲鴨防各得其所甫終歳告成於

闕下公𨿽不自言功而功已蓋於南國矣當周盛時召康公以重臣克親民事詩人懷之曰昔先王受命有如召公日辟國百里其後穆公繼之詩人又詠之曰式辟四方徹我疆土於疆於理至於南海夫以二公奏績於先後者公以一人兼之宜爲

至尊注意而六卿掌其四也公旣歸田考終特未邀易名之典尊公之里人也慮公巡視本末未上諸國史因追憶聞於公者麁舉大綱作記焉

包山蔡氏宗祠記

包山蔡氏其始祖源宋祕書郎從髙宗南渡居杭州子維孟奉母徙吳與弟繼孟分宅居洞庭號東西蔡而西房子姓尢蕃衍自維孟十二傳爲烏程儒學訓導旭中永樂庚子鄕試土人爲建遺慶坊陳檢討繼作記稱其好義樂善有世徳旭弟升昭皆善詩吳人徐庸采入湖海耆英集升孫羽仕爲翰林孔目詩家稱之曰林屋先生羽從弟範號曲巖王尙書世貞贈詩雲家在五湖人世外身安六帝太平中者是已敍其族則五支計其傳則二十一世善不必施四海而積於一鄕仕不必登九列而受一命再命學不必博通七略四部授諸弟子而各守一經家有私集者二十有三人吳中自範氏外論氏族之蕃世徳之久莫蔡氏若也於是有撰宗譜以奠世系者有置田以供祭祀者而祕書十八世孫某於縹緲峯之陽建立宗祠中爲堂五楹連以屋二十間旁有樓可逺眺望三歳而後落成走書幣請予作記予惟古祀先之禮自禰而祖自祖而推之及始祖此王者報本追逺之義也而諸侯之支子爲卿大夫或自他國來者俱謂之別子起自民庶致位卿大夫者亦從別子之義得立爲宗宗得立祠以飲食之禮親兄弟宗族窮者收養之不知學者收而教之則自王者通於庶人王政之存於今教民親睦宗祠其本務矣包山在太湖中不與城府接無郵傳轅馬之擾春秋享祀牲酒靡闕裏逺而能仁俗儉而可久予老矣惜未克謁祠下紀之以文匪獨美蔡氏之能合其族庶防三吳之士族聞者興起焉

履素先生祠堂記

先王之敎民匪直鄕遂大夫閭師黨正之職也凡仕而已者歸教其裏沒則祀之瞽宗漢晉經師設黌堂繕精舍至於宋府州縣學外分建書院擇耆儒爲山長或與博士弟子爭多焉明初山長廢而書院尙存講學者得以專席其後朋黨盛而學術殊時文工而經義晦科名重進取亟而力田孝弟無人必借鄕有善士導以親親敬長之節離經辧志之方故夫師逸而功倍化民成俗而有司莫知斯則儒者之效矣曩予泊舟匠門聞岸有讀書聲詢之則順治甲午鄕貢進士張先生曾余之學捨後四十年獲交先生之叔子大受大受識達而才敏洽聞周見自舉於鄕名日盛弟子著錄者數百人席硯不能容則廣其宅齋曰拙齋亭曰讀書之亭軒曰活碧之軒又於衡宇之陽築堂曰孝亷之船不忘厥考所自也逾年負笈者益眾爰拓地於水南立軒於橋下軒東曰潮生閣用紀落成之候閣東建祠奉栗主以祀先生焉於時巡撫都禦史商丘宋公過而題其扁曰履素裏之父老僉曰先生居家以孝友遇人以誠持己以介士之百行備焉宜有私諡易名久矣宋公所題則公也非私也今而後吾黨合以是稱先生於是攜榼酒陳百果爇瓣香長幼胥拜祠下大受請於予曰是不可無記因書其本木於壁先生諱慶孫先世嘉定人徙郡治縣學生諱愼徳之子嵗貢生諱應文之孫福建按察司副使諱情之曽孫遺書有尙書集要侶蛩齋集

眞賞樓記

平山之堂旣成越明年中書舍人汪君季甪拓堂後地爲樓五楹設栗主以祀歐陽永叔劉仲原父蘇子瞻諸君子名曰眞賞之樓蓋取諸永叔寄仲原父詩中語也君旣爲文勒堂隅識落成之嵗月請予作斯樓記於是樓成又逾年矣方山陰金公將知揚州府事實期予適館旣而予不果往及聞堂成之日四方知名士會者百人多予舊好咸賦詩紀其事顧予獨客二千里外不獲與私心竊悔且憾回憶曩時客揚州登堂之故址艸深數尺求頹垣斷砌所在不能辧識愾然長謡謂玆堂之勝殆不可復覩曽幾何時而晴闌畫檻忽湧三城之表且有飛樓峙其後旣感廢興之相尋復嘆賢者之必有其助也當永叔築堂時特出一時興會所寄然春風楊柳蓋別久而不忘子瞻三過其下悵仙翁之不見至題詞快哉亭尙吟思此堂未已卽永叔亦感仲原父能畱其遊賞之地賦詩逺寄是當時諸君子未嘗一日忘玆堂可知已肇祀焉庶其馮依而不去者與堂之廢自世人視爲遊觀之所可以有無守是邦者或不爲葺治至於日圮理固然也試登是樓見永叔以下凡官此土有澤於民者皆得置主以祀後之君子必能師金公之遺意克修前賢之迹則是斯樓成而平山之堂始可歷久不廢足以見汪君之用意深且逺也予𨿽不獲觀堂落成與諸名士賦詩之末猶幸勒名樓下附汪君之文並傳於後亦可以勿憾矣夫

萬栁堂記

度隙地廣三十畆爲園京城東南隅聚土以爲山不必帖以石也捎溝以爲池不必甃以甎也短垣以繚之騎者可望卽其中境轉而益深園無雜樹迆邐下上皆栁故其堂曰萬栁之堂今文華殿大學士益都馮公取元野雲亷公防遊舊地以名之也古大臣秉國政往往治園囿於都下蓋身任天下之重則慮無不周慮周則勞勞則宜有以佚之緩其心葆其力以應事機之無窮非僅資遊覽燕嬉之適而已方元之初亷公定隴蜀還進拜中書平章政事賜宅一區暇同盧趙諸君子出郊置酒所謂萬栁堂者故老相傳在今丰臺左右當其飲酣賦詩命歌者進驟雨新荷之曲風流儒雅百世之下猶想見之今公弼諧盛際謀謨內贊坐致太平其勲業與亷公等然亷公宣撫隴蜀荊南威望著於方隅而公澤洽天下亷公在廷日少公自翰苑登政府立朝且三十年亷公畏譏憂讒而公一徳孚於上下所遇之隆有過於昔賢者要之勤學好士孜孜恆若不及則異代同揆宜其曠世有契於心也彞尊客山東時道經臨朐觀乎燻治之源淸泉白沙淪漣側坎之下叢竹百萬詢之則公之別業循階以登徑之翳者當辟石之戴土者當剔亭之圮者當葺公輟不治顧専力於是則以冶源公所獨樂而京師與天下人同其樂也入其門門者勿禁升其堂堂焉者勿問庶防物我俱忘者與堂成後適四方人士應召至京師公傾心下交貧者爲致館病饋以藥防者賻以金一時抒情述徳咸歌詩頌公難老又慮公捨斯堂而請歸裏也爭賦詠公前期公樂之而不去彞尊椎鄙無文獨未獲遊公之門其爲斯堂記者譬猶山禽楚雀啁啾翠陰之交公之聼之未必不欣然悅於耳焉

池北書庫記

池北書庫者今少詹事新城王先生聚書之室也新城王氏門望甲齊東先世遺書不少矣然兵火後散佚者半先生自始仕迄今目耕肘書借觀輒錄其副每以月之朔望翫慈仁寺日中集奉錢所入悉以購書蓋三十年而書庫尙未充也自唐以前書多藏之於官劉歆之七略鄭黙荀朂之中經新簿其後四部七錄代有消長民間所藏賜書之外無多焉耳自雕本盛行而書籍易得民間鏤版未貢天府者且十之九由是官書反不若民間之多古之擁萬卷者自詡比南面百城今則操一囊金入江浙之市萬卷可立致然自博覽者觀之若無所覩也夫宋元雕本日就泯滅幸而僅存於水火劫奪之餘借鈔本流傳顧士之勤於鈔冩百人之中一二人而已習舉子業者誦四子書治一經不過四五十卷可立取科第而賈人牟利亦惟近乎舉子業者是求非是則不顧至以覆醤裹麵糊蠶箔古之人竭心力爲之者今人全不之惜任其湮沒此士君子防傷於心而先生書庫之設藏之惟恐不亟也尊經亂先世之遺書莫有存者及壯糊口四方經過都市殘編防帙至典衣予直積之二十年矣以驗藏書家目錄則僅有其十之二三焉然未嘗無出於藏書家目錄之外者譬之於海九川四瀆無不趨焉而滮池瀱汋之水聚而勿涸烏見之飲啄魚得之泳遊亦可自樂其樂而忘其身世之窮焉明年歸矣將尋先生之書庫借鈔所未有者奉先生之命遂爲先生記之

傳經堂記

經之學溫其故則新義愈出觧之而其蘊不窮古之士惟經術是務士能通經始可友天下士而富貴利達非所論也經學莫盛於漢一經說至百餘萬言大師眾至千餘人然班孟堅譏之謂祿利之路然至韋賢父子以經術相時人語曰遺子黃金滿籝不如一經蓋亦慕其名位通顯云爾揚子云有言大人之學爲道也小人之學爲利也傳經者須以發策決科是何異孔子讀而儀秦行者與仁和卓火傳氏立宗祠於捨東榜其堂曰傳經奉祖考之遺書教授子弟又樂與朋友講習東南之士以爲倫魁焉卓氏居塘西門才特盛以經學聞者五世然試多不利或薦於鄕矣而試於禮部輒下第或於省中試矣僅列副榜是豈卓氏於經術反未工與由其所學者非專事發策決科而務合乎古之學者故也堂之成且二十年吉凶歡戚歌哭於斯者匪一火傳心力交瘁克守其先人之緒誦讀勿輟誠有人所未易及者而火傳爲作傳經堂記

願學堂記

戶部郎新安程君視公築堂於宅之右其地爽以塏開簾而山翠入過雨而澗泉分觀者咸曰君當補官堂將成席未防而仕於

朝焉君乃名之曰願學屬其兄子道原請記於予予思儒者言學率本乎孔子孔子五十以學易韋編三截鐵摘三折漆書三滅若是其勤也君年適五十矣姑與言易可乎八卦相錯其別六十有四象言君子之徳五十有三皆以爲學者勸也合之禮記以言離經辧志則以同而異也以言敬業樂羣則果行育徳自彊不息也以言博習親師則多識前言往行虛以受人也以言論學取友則朋友講習見善則遷有過則攺也以言知類通達彊立而不反則類族辧物自昭明徳立不易方也夫然安其學而親其師樂其友而信其道時行則行教思無窮容保民無彊也時止則止思不出其位不可榮以祿也孟子之願學孔子者此也君早仕爲郎所謂官先事者業試之而效矣乃所願豈非志爲先與古之親師取友莫若鄭康成遊學周秦之都往來幽並兗豫之域然後反乎北海程伯子十五六時問學周元公慨然有求道之志未知其要泛濫於諸家出入於老釋者防十年返求諸六經而後得之噫其難也已今君居新安新安之俗人守程朱之學不出家而前言往行多識之而不窮以今知古以近知逺以所見知所不見古病其勞者君處其逸居是堂也寒暑相催而嵗成焉足以決進退之機悟損益之義安有願乎其外者防予老矣蓋嘗終始於學然勤苦而難成內自反而益見其不足竊喜君之同所願也在履之初曰素履往無咎象有之素履之往獨行願也顧人有願而不獲遂者君獨行之又何咎之有

樂儉堂記

太原劉炳請名其所居之堂予名之曰樂儉而爲文記之曰儉之爲徳匪直以撙節日用飲食而已君子將收其放心必自此始夫象犀琛貝綃紈錦綺臺池僕禦之盛人咸慕而趨焉及危機旣觸紛華盡去悔尢隨之往往退而防其所處未有百年不易者然後知儉之能久惟其可久而樂存焉蓋我旣閒其侈心天下無不足之境食之糠而充然置之膏脂而不潤宜其無戚戚之容而樂於中者有不能自已者已太原唐叔之遺墟也儉唐風也請爲子歌唐蟋蟀之詩曰蟋蟀在堂嵗聿其暮今我不樂日月其除憂時之易去思行樂之方也旣而曰無已太康又曰好樂無荒因爲樂之一言申誡至再則仍未嘗樂也其二章曰職思其外其思可謂深矣猶未免蹶蹶也其三章曰職思其憂夫至於思其憂則其可憂者已去而袛見其可樂焉夫然後曰良士休休也此樂儉之說也今太原之俗所不足者非儉也儉而能樂者鮮矣知其樂者子試以予言告之

道珍堂記

康熙三十有六年冬太守廣寧黃公來知嘉興府事入郛則瓦礫塞乎渠及堂塗則榛艿接於徑爰與邦人士謀思營葺而疏瀹之念民力未遑也明年夏案無畱牘黠者畏懦者懷公乃庀材鳩工先治其廨斵榩堊鏝子來恐後於是彞尊方居長水之南池中芙蕖一花並蔕紅衣綻綠房垂緗螺實以公嘉績之所召也以奉公公適諏是日立柱礎架杗廇遂貽書請名其堂兼紀之石且歸徳於

天子肅淸邊徼禎祥是致彞尊欲以不文辭非禮也敢竊自幸生於堯舜之世獲覩

聖徳神功靡逺勿屆又有賢太守拊循閭防於焉詠歌太平燭於玊燭飲於醴泉暢於永風芙蕖𨿽小艸曹植賦之則曰覽百卉之英茂無斯華之獨靈傅亮賦之則曰考庶卉之珍麗實緫美於芙蕖而江淹之辭則又進焉而曰一爲道珍二爲世瑞至於並蔕則尢代所罕覩故魏收志靈徵令禽奇獸嘉谷靡不登載而斯獨無之益見致之匪易也稽之至元嘉禾志郡治防事後有淸香堂宋知秀州兪淛更扁曰敬信節愛蓋理防據子城之內而軒其後爲穿堂爲後堂其來久矣堂之廢且百年鮮克有治之者迨公至而始考舊址復新之吁今之守土者屏賔客省諮度則見以爲能矣公府之不飾則見以爲亷矣𨿽然儒者之爲政則有道焉居之必廣也蒞之必莊也蕪者治之塞者通之廢者舉之道存焉矣堂之建詎足爲公重而政事之暇豫多士庶民之胥附僚屬吏之交孚於此覘公治術之先務焉宜其始建而珍果適應其瑞也

天子之徳亦我公之徳也公旣命我請以道珍名堂可乎公曰可哉遂爲文以紀落成之嵗月納之於壁用示後之君子公名某字某康熙癸夘舉人

十二硯齋記

中書舍人江都汪君季甪僦宅宣武門之右窮巷蕭然饎防不繼君久病臥夢入廣庭得石硯一十二枚寤而作歌其友和之君因名其齋俾秀水朱尊作記記曰聚五方之人於京師各有所營晝之云爲夜形諸夢寐寤而詢之其可告人者寡矣古昔盛時以牛羊之牧其夢可獻於天子其降也得位夢棺得錢夢穢僅自諭於心已焉舉平生無不可以告人而夢寐則有難言者吾未見其可也君子之學貴夫內得於心而不外玩夫物羅十二石於前不見其多無之不見其不足君豈惑於是與顧一身之盈虛消息通於天地感於事物蓋所好者存𨿽夢有難遽忘者恱之故言之而長言之歌且和之至以名其室焉列禦防曰西極有人不食不衣以夢中所爲者爲實十二硯之有齋齋之有記君子以爲無不可也

匏齋記

匏之爲物其葉苦其蔓弱其形呺然非若瓠可以燔可以菹世遂以無用目之然制爲器可以象天地虛其中可以受物截之則蠡窪之則樽以爲笙大者巢小者和挈竽而吹則爲眾音之長匏非無用也審矣當其秋霜旣降呺然者堅水出其前略彴之不施防防之不設掲者涉者厲者溯洄上者溯遊下者潛行而泳者正絕流而亂者咸濡首滅頂是懼試腰以浮諸水則𨿽江湖可以無沒其有濟於人爲功甚鉅今刑部主事徳州謝君方山取以名其齋焉君質直好學所爲歌詩無懦響金淸玉振若笙竽之恱耳悉中法度飲酒百觚不醉君之所以自托非以是與𨿽然殆有濟物之思焉夫二尺四寸之律取象於坎民之陷於法也如溺於淵覆育者虛其中以服念則深者可以綆出漏者可以袽塞譬置匏於河隨所溺而拯之車有時而溓舟有時而覆充匏之用無過涉之患而有共濟之功則凡經義之紛綸賔坐之論說得之一室而施之萬事者何莫非君之匏也於是其友秀水朱彞尊釋匏之義廣之作記書諸壁

秀埜堂記

長洲顧俠君築堂於宅之北閭丘坊之南導以回廊穿以徑壘石爲山望之平逺也捎溝爲池卽之蘊淪也登者免攀陟之勞居者無塵之患曉則竹雞鳴焉晝則佛桑放焉於是插架以儲書叉竿以立畫置酒以娛賔客極朋友晜弟之樂暇取元一代之詩甄綜之得百家焉業布之通都矣俠君乃夢有客愉愉有客瞿瞿一一十十容色則殊或俛而拜或立而盱覺而曰是其爲元人之徒與將林有遺材而淵有遺珠與乃借鈔於藏書者復得百家焉未已也博觀乎書畫旁搜乎碑碣眞文梵夾靡勿考稽又不下百家而元人之詩乃大備矣予畱吳下數過君之堂俠君請於予作記思夫園林丘壑之美恆爲有力者所占通賔客者蓋寡所狎或匪其人明童妙妓充於前平頭長鬛之奴奔走左右舞歌旣闋荊棘生焉惟學人才士著作之地往往長畱天壤間若文選之樓爾雅之臺是已吳多名園然蕪沒者何限而滄浪之亭樂圃之居玉山之堂耕漁之軒至今名存不廢則以當日有敬業樂羣之助畱題尙存也俠君築斯堂媕羣雅將自元而宋而唐而南北朝而漢悉取以論定焉吾姑記於壁用示海內之誦元詩者

六浮閣記

六浮閣在查山之陽具區浸其右六浮者一曰長浮二曰白浮三曰篛浮四曰薴浮五曰茅浮六曰箭浮其崇卑小大形殊或斷或續迆邐隈隩之外方閣之未成也嘉定李流芳長蘅過而樂之思以十千錢構艸閣踞梅林之上寫圖以告其友兼題長句覬其經營而終不果也後八十年長洲張翁買此山始爲建閣且治生壙背阜面湖周樹石楠栝柏以爲籓閣峙其南當春梅放拓西牎俯視繁花百萬若密雪之被原隰遊人詫勝絕焉未幾翁沒翁子士俊從而補葺之有徑有堂有庖有湢於是四方名士牽拂相招來會歳在辛巳二月己未朔予登是閣覩漁帆出沒浦樹淸疎山鳥拂簾鳴旦暮愛之不忍去遂畱信宿士俊以記爲請將刻之坐隅予惟三命之說術者恆以動人然儒生不以爲非蓋夭壽通塞莫不有命焉至於山水之緣尢未易得處乎闤闠有終身不知丘壑之趣者翁生居吳北郭卽元時師子林而井槨於山得無後艱之幽宅且建閣以表其勝則李君所願而不獲遂者翁克有之士俊善繼其志冀揚翁名於百世是翁之享於天者孔厚不可謂時命之不達也翁諱某字某自號松園老人其行義詳今禮部尙書同裏韓公菼所爲志銘及處士睢州田君蘭芳墓表

西陂記

宋之故城其門名見於載記者陽也盧也防也桐也橫也桑林也垤澤也垤澤云者垤以言閼伯之丘澤睢水也其地有蒲魚萑葦之利漁有村蟹有捨商丘宋公懷童時釣遊之所思築圃於是以其在郭之西名曰西陂顧未遑經始先定池館之目曰淥波村曰釣家曰緯蕭艸堂曰和松庵曰芰梁曰放鴨亭各系以詩都人士屬而和焉圖之橫幅者王山人翚也久而公之懷故土益甚則命禹鴻臚之鼎寫照作西陂魚麥圖取元結詩句冀歸老於江湖記之以文者卲上捨長蘅也公巡撫江南久簡以馭吏儉以示民

天子嘉其淸徳

藻舟所及每見益親嵗在昭陽協洽

駐蹕江天寺公入見請曰昔宋臣範成大居吳之石湖臣嘗履其地見淳熙十五年賜書刋石尙存臣家有西陂別墅敢乞

禦書二字賜臣不令石湖勝迹獨存千古

天子笑而書之今嵗旃防作噩

天子復書魚麥堂以賜至是公拜

宸翰先後難悉數矣公乃命子弟立石西陂之上屬其友秀水朱彞尊紀之思夫爵位之崇髙林泉之逸豫人生恆不能兼致惟石湖一老入而參知政事退而偃息範村女挈菜籃兒修雞柵種斜橋之楊栁播樂府於村田此姜防譜越調以介壽號曰石湖仙也今

天子稱公治迹不去口顧十四年所而遲遲未膺內召豈非以江南重地代公者實難其人與抑聞之公嘗引年以請矣

天子給以禁苑葡萄一本曰是果結實然後請老今賜果之園馬乳且垂垂於架公念

主恩愈渥不敢上陳近復申以

天語雙雕於堂柱曰兒孫歌舞詩書內鄕黨優遊禮讓中則仍未嘗許公之歸也公𨿽欲捨政事之賢勞享西陂魚麥之樂利願豈得遽遂乎虎丘之山可以對月滄浪之亭可以賦詩吾且隨中吳父老期公遊衍於斯焉若夫西陂之勝姑聽公之鄕黨優遊禮讓中可矣

五舫記

利濟莫若舟小者爲艖爲艓爲防爲艒防爲舴艋大者爲舸爲艅艎爲艂艭爲舶爲艑爲艞爲艡爲艛艇也者小而長也艜也者長而薄也狹而長者謂之艨短者謂之艟短而廣者謂之亦謂之舠深者謂之防亦謂之防小而深者舼亦謂之也其制則有椳有柁有舳有艫有艢有板曰覆牎曰牀以薦物曰笭突上下重牀曰艦重室曰飛廬其具則櫓也漿也橈也篙也笮也戨也櫓柔倍之以梢篙折輔之以戙笮弱引之以百丈崩沙怪石惡浪之喧豗盤渦之撇防蓋有一夫之力不能挽一船者求其濟夫豈易哉思古之人取諸渙以制舟楫顧易之卦言利渉大川者六而無片言取象於舟則終以乘船爲危非安棲之具也𨿽然大江以南百谷所會內隩而外隈葭菼竹樹之交敷蘋藻之溶漾隄梁之逶迆非舟無以領其勝而又無風波之虞有燕嬉之樂則惟舫爲宜溧陽狄億立人以庶常吉士請假還裏造五舫於洮湖或以載花或以燕客可以合可以分有琴有書有歌有酒短簫長篴往來容與於郊園望之者不啻水仙也今夫至靜者地然曩嘗畱燕齊云朔之間六遇地震思之至今猶悸是則安危亦何定之有推之以理其人安其心安則其境亦安矣苟心不得其正而入於邪陷於險未有不蹈危機者安危視人所擇爾藏身萬人之海放情百斛之舟孰危孰安立人之自處也審矣於是秀水朱彞尊爲之作記時康熙三十有八年陽月之望也

倦圃圖記

倦圃距嘉興府治西南一里在範蠡湖之濵宋管內勸農使嶽珂倦翁嘗畱此著書所謂金陀坊是已地故有廢園戶部侍郎曹先生潔躬治之以爲別業聚文史其中暇則與賔客浮觴樂飲其以倦圃名者蓋取倦翁之字以自寄予嘗數遊焉樂之而不能去於懷也歳癸卯先生左遷山西按察副使治大同逾明年予謁先生於塞上時方九月層冰在川積雪照耀巖谷彌望千里勾萌盡枯無方寸之木相與語及倦圃山泉之深沈魚鳥之游泳蔬果花藥之蓊郁情景歷歷如目前事先生抱膝低徊者久之嗟夫故鄕之樂人之夢寐在焉以予暫遊者猶不能釋於懷況先生之寢處笑語其中者哉先生之門人周君月如工繪事爲先生圖之爲景二十於是三人各系以詩先生復命予記其事予嘗覽前代園亭山水之勝往往借人以傳又必圖繪之工而後傳之可久若王維之輞川顧瑛之玉山百世而下觀其畫圖不獨想見兩人之髙而其所與遊如丘爲裴迪崔興宗下至袁華於立盧熊郯韶之徒覽者亦希慕之不已然則圖繪之作顧可少哉今先生方欲任天下之重援斯民於饑溺𨿽欲遺章組之榮息影江湖之上以遂其所好蓋難防矣是倦圃之所有山泉魚鳥蔬果花藥之樂先生且不得而私而予與周君翻得借圃之圖以傳爲可樂也周君名之恆山東臨淸人嘗爲江西參政罷官後遂移家江浦云

看竹圖記

寧都魏叔子與予定交江都時歳在辛亥明年予將返秀水錢塘戴蒼爲畫煙雨歸耕圖叔子適至題其捲於是叔子亦返金精之山蒼爲傳寫作看竹圖俾予作記予性癖好竹甲申後避兵田舍凡十餘徙必擇有竹之地以居其後客遊大同邊障苦寒乃藝葦以代竹旣而畱山東見冶源修竹數百萬狂喜不忍去歸買宅長水上曰竹垞叔子過予言金精之峯十有二其一曰翠微易堂在其上梧桐桃李橘柚皆植獨竹不生種之自叔子始近乃連岡下上無非竹者蓋予兩人嗜好適同也珍木之產由兩葉至尋尺歳久而林始成又或萎於霜或厄於閏若夫竹苟防其本則末乃直上匪特有君子之守而已其勃然興起突怒無畏類夫豪傑之士拔泥塗而立加萬夫之上叔子居易堂讀書且二十年天下無知叔子者一旦乘扁舟下吳越海內論文者交推其能若竹之解於籜而驟幹夫煙霄也文章之爲道亦猶種竹然務去其陳根疏而壅之其生也柯葉必異然則叔子毋徒恃其已學者而可矣

芷閭記

宗人琪從予學所居道南舂同杵臼飲同井兼珍以養母集眾說以通經斷金伐木以求友而又樂善不倦爲鬻於路誅茅編竹以棲餓人自我得琪庶幾同其臭味焉芷閭者琪讀書之舍也予旣書扁且爲文記諸壁記曰芷小艸也名義不著於詩爾雅內則以茝佩悅僅見之小戴記而已說文解字無芷文蓋與茝同義申之曰楚謂之蘺晉謂之虈齊謂之茝而玉篇詮藥字云芷葉卽虈也當知音𨿽有四其義則一矣屈平楚辭篇二十五言虈曁藥者各一言芷曁茝者各五言江蘺者三由其志潔行芳斯取諭必及焉爾乎荀況有云蘭槐之根是爲芷其漸之滫君子不近庶人不服質非不美也所漸者然也琪年方壯不自恃其質之美樂與友朋相切劘虛己以下之是以見善則遷有過則攺得敬業樂羣之助而無芳臭雜糅之患宜其有取夫芷以自托也閭居堂五之一縱橫十餘步坐客可六七人插架數百卷分列左右置酒肴以娛賔客爲詩歌以道性情與夫羣雅之論說百氏之覽觀胥於是焉則凡謝其朝華而啟其夕秀何獨非芷之義與詩不云乎維其有之是以似之未有有之而不似者也琪亦庶乎可以自信已

曝書亭集卷六十六

欽定四庫全書

曝書亭集卷六十七

翰林院檢討朱尊撰

記【三】

天津衞稽古寺重修藏經閣記

佛之書入於中國其初四十二章耳其後盛於姚秦熾於梁大備於唐代興日繁幾與儒者之書相等縉紳學士靡然捨己所學從之而其徒復侈大其事鳩土木以爲之宮飾朱丹爲之桷誦焉則有拜跪坐起之容梵焉則有抑揚髙下之節而又縚繩以襲之鐘鼓以宣之其所以崇奉之者靡不至自孝定皇后篤信其教命中使頒經藏於梵剎其徒猶慮未廣更梵夾爲篇籍自是經藏薄海內外所在多有嗚呼使遇漢明梁武又可知矣天津衛屬京畿之衝城之西門有稽古寺藏經之閣峙焉地近海多風飛沙晦冥歳未久閣圮浮屠含光者新之予檥舟道此登焉夕陽在衣風鈴錚然翔鳥上下爲之目曠心怡含光語予曰凡吾材之所需井稅之入升盎之儲積之累年始成焉憚閣之頽而經藏將失也今縉紳學士誦法周孔其於六經百氏之書舊聞放失往往置勿問而府州縣學或傾廢不治不有媿於佛氏之徒也哉浮屠之言𨿽非聖人所與而能崇奉其教以興廢自任若含光者殆亦聖人之徒之所進也遂爲文以記之

大悲院記

孔子歿百氏之學興其最盛者楊朱墨翟治墨氏之學者至分爲三其師說之不傳豈非孟氏辟之也與浮屠之言近乎墨者也墨之教摩頂放踵利天下爲之而獨於治喪也以薄爲其道爲浮屠者術主乎慈其始去父母昆弟捐妻子而不顧詎非忍哉昔孔子不遇於時馳驅四方若微生畆接輿荷蕢之徒交訕其後而曰吾非斯人之徒與而誰與痛哉其言也蓋吾觀於佛獨善彼所稱觀世音菩薩者推其願所至欲盡斯人而登之善其去孔氏之防不遠而大悲菩薩者彼所謂觀世音之化身也其手目之數多至八萬四千目必有所運手必有所執俾匠人一一肖之佛氏之教則然禪人世髙結茅天津之衢夏以水冬以茗果施往來之人而予友曹君實司武備玆土捐俸錢繼之程工庀材築室三楹題曰大悲禪院而請記於予嗟夫舉斯世之人其可惻然悲者眾矣惟泯於無所睹聞則已試遊目而觀其迷途陷溺目不能周手不能援者何限此菩薩之以大悲名也而況聖人之心哉曹君勇而好文馭兵以嚴而養民也惠殆所謂可使治賦者也夫浮圖之言儒者疾之以其無預於世天下饑溺而不思所以救也世髙用其師之說獨以大悲菩薩自托則豈盡無意於斯人者哉宜曹君之樂其人而信其道也

云岡石佛記

云岡之寺有十建自拓跋氏今之存者特其一耳石佛大者髙七十餘尺小至徑尺斬山爲窟數十鑿佛數千軀架以飛閣凡客大同者必遊於是予嘗再往遊焉覩石像之怪偉退而作記按魏志世祖用崔浩之言毀佛像造泥人銅人者門誅土木宮塔莫不畢毀及浩旣戮興光和平之際爭立石像太和中四方諸寺凡六千四百七十有八延昌之季僧尼所居積至一萬三千七百二十有七剝窮而反理數然也釋氏之說如蠱之中人卒不可愈良醫者擇其可治治之有疾之者見方藥不效遂刳患者之腸胃必盡殺其虫乃止患者旣死其同病之人未有不剚刃於醫者崔浩是已方詔遣立像其徒惟恐再毀謂木有時朽土有時崩金有時爍至覆石以室可永無泐又慮像小可鑿而去徑尺不已至數尺數尺不已必窮其力至數十尺累數百千而佛乃久存不壞使見者因像生感自謂極天下之智慮不知其陷於至愚也嗚呼周公仲尼之道感人千載之下者豈以其像哉𨿽然拓跋之俗習聞釋氏之說其敬信固宜非若漢明梁武生周公仲尼之鄕而沈溺異端者比也彼十六國之君殺人若刲羊豕而佛氏倡好生斷殺之防世主信之往往少回其殘忍之習是佛像之有益於當日亦事理所有也然則君子之排擊異端尢當揆世之理亂彼持論過激豈吾道之幸與防州李先生者好爲古文辭素擯佛又與予同遊雲岡者也遂書一通寄之

應州木塔記

軒楹臺榭廣墀復宇遊觀之勝苟作非其時侈過其制則春秋書之太史紀之故𨿽王公之尊不敢輕役其民至浮屠之宮竭天下之民力奔走恐後世莫有議其非者吾不知其故也彼其師以虛無寂滅爲教視支骸爪膚爲不足惜而崇奉其教者顧必範金以像之築宮室以棲之非大惑與然山川城郭必有升望降觀之地惟浮圖之制崇髙累級出軒楹臺榭之表足以曠覽形勝所在登髙明而逺眺望感時賦詩則又君子之所不廢也去應州治西北百步有釋迦佛塔建自遼淸寧二年上下以木爲之其髙三百六十尺州居絕塞之衝土風苦寒無良材珍木之產一木之運百車牛乃達蓋遼之君臣恃甲兵之武責獻納於宋金繒所入動億萬計宜當日成此不難也遼史載道宗卽位初詔求直言亦嘗有志經國者迨乎晚節崇尙異教一歳飯僧至三十六萬人一日祝髮至三千人嗚呼侈心有漸皆是塔啟之也已土人指予檐端大字凡八系長康二陵駐蹕時所書其一時遊豫猶可想象得之然則登是塔者不獨盡覽山川城郭之勝而盛衰之故又可感也遂相與賦詩記之同遊者三人山西按察司副使前戶部侍郎同裏曹公溶江西布政司參政臨淸周君之恆汾州推官大興孫君如銓而鑱予文於壁者知州事蓋州傅君登榮也

南泉寺新建惜字林記

古之典籍方冊焉而已不及百名者書於方百名以上書於冊編用韋摘用鐵書用漆有燔燼之虞而無遺棄之患逮後易以繭紙隃麋書以不律杵頭軸子人知愛惜自長興鏤九經於板學者無筆札之勞獲觀古聖賢書誠厚幸矣旣而史記兩漢書文選皆付雕造諸子百家次第皆有官則儲之國學民間則吳蜀越閩悉能摹印而閩之麻沙崇化二坊翻刻流傳日多士子得書易而怠心生又科塲定制經書各有專門程子朱子胡氏蔡氏陳氏諸家而外帖括罔敢逸出於是經書義稍有異於諸家者多束而不觀至於士子揣摹時文是習坊間選本盈屋充棟人之意見各別非所好者土苴視之或覆醬瓿或糊蠶箔至若京師五方所聚一有委棄輒混於糞壤中士大夫旣未克捃之車塵馬足之下而往來行子計慮所不遑及故必借蕭閒寂寞之人昕夕司之庶事不費而收之也博宜莫如沙門氏南泉寺在三里河橋之東康熙十有七年夏予防柴車應

召捨於僧廬有禪上人者衣禞持頃筐拾字紙於道月之朔望輒焚之越三載結數椽於文昌閣下扁曰惜字林貯之有庫焚之有鑪來請予作記噫自宗乘分爲五葉參者期於頓悟漢晉以來所譯梵夾且委之虫鼠不顧而何有於廢紙則上人之捃拾非専代儒家爲之亦所以自爲也𨿽然吾觀上人之勤鐘鳴必起偕其徒陳梵夾於堂展縚繩而宣之以魚鼓若是乎主於敬焉由一寺推之則西域古先生之言其徒儲藏猶謹而上人所捃拾終代儒家而勞其心力也已因記落成歳月於壁

唐朱邪府君墓銘石蓋記

丁未之秋自代州復至大同將次應州避雨馬神祠下前有施食臺刻石列八卦於旁又書二十八宿字心異焉俾從者覆而觀之上有篆文曰唐故汾州刺史朱邪府君墓志銘蓋沙陀之俗死焚其骨盛以石函此則其蓋也考後唐家人傳無官汾州者惟明宗之父電嘗贈汾州刺史見冊府元又葬於應州其爲電墓銘無疑也史稱明宗無姓氏太祖養以爲子不知其父冒姓朱邪者久矣後明宗卽位諡其考曰孝成廟號徳祖當其時祠官之守春秋之祭山陵之封土必崇孰意爲人所發千載之下並石函亡之而僅存其蓋也乃言於按察副使曹公徙之於州學而爲文記之

遊晉祠記

晉祠者唐叔虞之祠也在太原縣西南八里其曰汾東王曰興安王者歷代之封號也祠南向其西崇山蔽虧山下有聖母廟東向水從堂下出經祠前又西南有泉曰難老合流分注於溝澮之下漑田千頃山海經所云懸甕之山晉水出焉是也水下流防於汾地卑於祠數丈詩言彼汾沮洳是也聖母廟不知所自始土人遇歳旱有禱輒應故廟特巍奕而唐叔祠反若居其偏者隋將王威髙君雅因禱雨晉祠以圖髙祖是也廟南有臺駘祠子產所云汾神是也祠之東有唐太宗晉祠之銘又東五十步有宋太平興國碑環祠古木數本皆千年物酈道元謂水側有涼堂結飛梁於水上左右雜樹交防希見曦景是也自智伯決此水以灌晉陽而宋太祖太宗卒用其法定北漢蓋汾水勢與太原平而晉水髙出汾水之上決汾之水不足以拔城惟合二水而後城可灌也歳在丙午二月予遊天龍之山道經祠下息焉逍遙石橋之上艸香泉冽灌木森沈鯈魚羣遊鳴鳥不已故鄕山水之勝若或睹之蓋予之爲客久矣自雲中歷太原七百里而遙黃沙從風眼瞇不辧川谷桑幹滹沱亂水如沸湯無浮橋舟楫可渡馬行深淖左右不相顧雁門勾注坡陀阨隘向之所謂山水之勝者適足以增其憂愁怫郁悲憤無聊之思已焉旣至祠下乃始欣然樂其樂也由唐叔迄今三千年而臺駘者金天氏之裔歷歳更遠蓋山川淸淑之境匪直遊人過而樂之𨿽神靈窟宅亦馮依焉而不去豈非理有固然者與爲之記不獨志來遊之歳月且以爲後之遊者告也

風峪石刻佛經記

太原縣之西五里有山曰風峪風穴存焉相傳神至則穴中肅然有聲風之所從出也愚者捧土塞穴建石佛於內環列所刻佛經凡石柱一百二十有六積歳旣久虺蠍居之𨿽好遊者勿敢入焉丙午三月予率土人燎薪以入審視書法非近代所及惜皆掩其三面未縱觀其全也由唐以前書卷必事傳寫甚者編韋續竹截蒲輯柳而浮屠之言亦惟山花貝葉綴集成文學者於時窮年筆札不能聚其百一難矣石經肇自蔡邕歳久淪缺至唐鄭覃周墀復勒於京兆後唐長興中始更傳寫爲雕印捨至難而就至易由是書籍日以盛顧世之學者忽其易反或束而不觀何與豈其所謂日盛者乃其所以衰與北朝之君臣崇奉釋氏故石刻經像在處多有予友太原傅山行平定山中誤墜崖谷見洞口石經林列與風峪等皆北齊天寶間字而房山石經刻之自隋甚矣其法之蕃熾也今佛宮所棲少者百人多至數千人然通其防者率以語言文字爲無用見講說佛經者往往鄙置不屑嗚呼佛之說𨿽戾於聖人之言要皆彼國中之先生長者也旣用其法盡棄其先生長者之言果何如哉九經之文在西安府學儒者𨿽不能盡觀而得之者咸知愛惜至風峪所藏其徒𨿽繁莫有顧焉者矣是則釋氏之無人不尢甚於吾道之衰也夫傅山聞之曰然遂書以爲記

西山碧雲寺記

西山佛寺百數多建自內官其最閎麗者曰碧雲寺因山下上築臺殿金碧露松栝之表其北內官墳墓數十鐫石爲闌窮極纖巧翁仲羊虎夾侍墓碑林列其文俱宰輔所制中立穹碑二具書緫督東廠官旗魏忠賢爵秩遊人每畫灰於壁作憤詈語寺僧輒塗去灑埽惟謹過者徒有嘆息而已方忠賢擅政建生祠立碑者徧天下固無足責迨刑書旣定執童子問之鮮不以黨逆爲恥見其姓名踣石破碎之惟恐不速地僻逺無存者而玆山近在輦轂顧秉謙魏廣微之文大書深刻獨得不去則以忠賢𨿽敗而閹寺力防其類至其屍已戮其族已徙復樹碑立冢有非法禁之所能懲者然後知小人流禍未有酷於閹寺者也易曰君子以逺小人不惡而嚴夫身爲宰輔其地不爲不峻必先假之以顏色而後小人得邀其文章秉謙輩不足數顧中人以上亦爲之諛墓何與浮屠之教背棄父母殄絕宗祀內官樂其相近捐無用之金錢顯爲邀福於佛陰令其徒守冢寺僧借以衣食遂甘爲所愚而灑埽無廢可憫也嗚呼士君子立朝務明周易之義毋爲小人所狎而輕假以文章要在嚴之於始斯可矣

登嶧山記

嶧山上下皆積石間不容趾小若拳大若堂房若鬼工所運而驚濤駭獸之突於前也山逺近艸木不殖然嶧陽孤桐載在禹貢豈以其生之不易故貴之與石質麤惡遊者鑱姓名於壁未及百年輒漶漫磨泐不可辧識李斯篆其不存於今宜也按詩言保有鳬繹釋者謂繹與嶧同鳬山在今嶧縣縣𨿽以嶧名山去縣二百里在鄒縣之南杜預以爲在鄒縣北蓋縣治之徙久矣山徑坱圠無燕憩之所以是遊者特少然升髙逺望風檣煙浦出沒百里之外於以覽神禹之迹笑亡秦之愚足以增懷慨慷豈必林木鬱蔥臺館髙下然後爲名山也邪同予登是山者四人巡撫山東工部侍郎兼右副都禦史宛平劉公芳躅增美公弟芳永大年河間府推官大興牛裕範式之歙人汪之魴於鱗登其巓者公與之魴曁予也

濋泉記

宛平劉公巡撫山東之明年於防事西北掘土深二尺有泉涓涓出自穴從而濬之又二尺其廣倍焉甃以甎養魚百頭淸可鑑髮公顧而樂之語其友朱彞尊曰是宜何名曰爾雅水自濟出爲濋其濋泉乎記之曰天下之水源澂者流必淸源濁者流亦濁然河出昆侖虛色白所渠並千七百一川色黃則眾水混之也航於下流者見其濁以爲河之性然彼徒窺其末而未窮其本則謂之濁也固宜爲政之道亦若是而已吏至亷也爲之賔客者苟萌營利之心惑於視聽則混之者日至源之淸濁流亦異焉今公旣能潔已於上賔客鹹以公之心爲心若泉之在甃纖塵有所不納𨿽極而至於大小淸河而入於海無非淸者矣公曰防哉子其書之以告後之居是邦者

重建屯溪石橋記

浙江之源是名率水由武溪東北流合漁亭榔木二水經齊云之麓夾溪入焉東過珠裏越隆阜至屯溪其西南五城之水注月潭度閔口納髙梘之流達黎陽黎陽者南朝之廢縣治也東北之屯溪匯於率口或曰孫吳時毛甘屯兵萬戶於是故溪以屯名或曰程忠壯王靈洗之所保也故其子姓多率口居蓋自率水東至於淛爲瀨四十有七灘三百有六十濬流驚急至屯溪而平土人乃築石爲橋以通行路創始於明嘉靖十五年曆百有餘歳民安其利康熈丙辰橋圮率口程翁子謙出私錢獨任之先後費錢六百七十萬閱二年橋成又十七年再圮翁曰橋之不固是吾過也遂以丁丑之秋復事興建仍獨任之橋未成而翁沒其子戶部廣西淸吏司員外郎嶽繼翁成之匠石之費幾倍工旣竣介珠裏陳君防請予爲記予嘗考之周官禮城郭溝池樹渠之固掌固以時修之而遂人以土地之圖經田野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿其不及橋梁者非義有所遺也蓋五溝五塗莫不有梁焉故爾雅曰隄謂之梁春秋傳曰九月除道十月成梁孟氏亦曰歳十一月徒杠成十二月輿梁成凡西北之水其勢奔迅一失故道則陵谷變遷石橋之利無從興民之病涉者眾迨冰始合乃克斬木成梁春冰旣泮輒復漂去如孟氏所云必每歳更作之若新安江水其淸見底流泠溶漾可洄可遊然谿流旣廣梁非石不久蘭舟竹筏齊出其下陸則車徒之轚互茶綱紙戶交於五達之衢易之以木則易壞易壞則行者病歲事更作則居者勞城郭溝池樹渠之固將失其險然後知翁濟人之功經畫之計爲逺且周也今朝野之士往往守楊氏爲我之學君臣父子兄弟之間事輒相諉其於處世之術則工矣任重之謂何使居其鄕者皆克如翁之用心不私其財恆以濟人爲念推而邦國天下何利之不可興而害之不可去昔之人所以貴夫任天下之重者蓋由是矣翁以子嶽貴封朝議大夫戶部江西淸吏司主事嘗捐金置府縣儒學田葺明倫堂築率口上流沿溪石堤建宗祠修族譜樂善不倦其爲徳鄰里匪止兩建石橋而已

古南禪院重建方丈記

方丈道家之山也而釋子以名其居本諸維摩詰也大江以南僧寺宏麗者必有方丈歷階而升設師子座於中植杖其右凡宰官之參禪諸弟子之問法必於是焉書其言以爲語錄鋟諸木以衍宗傳猶儒家之有山長書院之有講堂也明自萬曆而後五燈似續各有其人臨濟一支尢盛牧雲禪師者捨宏麗之地來居嘉興縣梅會裏之古南院安禪賦詩所居方丈不盈一丈止水一稚竹數挺足以濯巾缾掛麈拂雪霽扶杖以觀月明挐舟以翫恆蕭然物外焉師旣逝師之弟子懸厓亦逝而主是院者無力鳩工院日以圮懸厓弟子岷源居武康采茶燒筍集山資以自給里人迎之主院事不數年辟松門廣菜圃舉凡房廊庖湢靡不畢治又伐木於山取方丈之址恢拓之南牕北戶丹粉一新四方之打包持盋至者咸嘆息服其幹略工旣畢而岷源之力殫矣竟以疾謝世歳在屠維赤奮若年饑予偕里人爲粥於路以活餓者日坐方丈布施因其徒之請作壁記嗟夫人生居可爲之地或有所不爲至於力不足以有爲事有不得不爲者則有志者盡心力爲之終以勿悔斯恆情之所難君子有取焉用告後之居是院者牧雲諱通門常熟人懸厓諱行筏岷源諱超濬俱梅會里人

白玉盌記

予自大同轉客太原畱布政司王公官廨時歲在丙午客有述定陵遺事者云吳中有貴公子周姓逸其名家有美玉俾工治作杯玉色粹白旁有赤文九工琢之爲盤螭旣成裝以重錦盛之櫝將自郊關以入周氏子慮城闉甎石之或墜也緪布於木由女墻升降張燕會賔客或進曰人不目子爲周九癡乎今玉工乃刻盤螭九是以子爲戲也周氏子大恚太監孫隆聞而購以五百金進之禦顯皇帝愛玩焉每夕必舉以飲及李自成陷京師杯流傳人間今失其處矣公曰我所藏𨿽遜之然其佳者亦未相逺也予請觀之公乃越日具酒肴發箱笥若惇者一若者二若癸彞者一彞者一若卣者三用以合者四若匜者六杯巵各五彊予一一飲之予曰是烏足以擬客之所云公曰未也於是別發所藏玉爵一色白以周尺度之其崇九寸趙康王所以燕賔者也玉杯一色白黃螭抱其耳以唇下飲尾貫於足公之王父爲兵部尙書定陵之所賜也曰玉盌一崇五寸深四寸六分徑七寸舉以映膏燭皎若冰雪有黃防如粟凡十餘綴焉獲之晉恭王府者也予狂喜連引滿遂大醉盌及於石案有聲頹然隱幾臥坐客色駭亟持盌奉公公笑曰子誠小人盌爲好友所賞卽碎庸何傷先時公同官有願以千金易之者公不可至是以予之愛之也俾畱書屋且命防人月致桑落酒二甕逾明年有督府總制山陜西軍務與公議不合遂以公過爲所劾落職歸後三年予遇之京師詢之則玊盌杯爵皆鬻之大賈又五年予奔喪經廣平公出郭相慰唁時公已病又三年予復至京師傳聞公已歿冨平李子徳嘗訪予太原其後數從公飲會亦以應召至相對南泉僧寺翦燈話舊事感知己之不再不禁然之出涕也遂書以爲記焉公諱顯祚字湛求先世棗陽人其爲兵部尙書諱一鶚者始徙家廣平之曲周云

曝書亭集卷六十七

欽定四庫全書

曝書亭集卷六十八

翰林院檢討朱尊撰

題名

橫山題名

自梅花溪達橫山十五里而近予徙居溪上凡七年始一至焉上有顧逋翁讀書臺翁詩所云遙向雙峯禮磬聲者是已同遊者周篔靑士繆永謀於野鄭玥隨始沈進山子也山𨿽小有岡有岫有章有隆有堂有密有厜防有潭有埒塞者可辟爲徑髙者可升爲臺其下多民居守望可以相助乃與四子謀結鄰於是而皆無其貲也登舟悵然聊書於壁姑以俟之異日焉順治十有二年嵗在乙未十月旣望秀水朱彞尊記

題柯山寺壁

佛生乎西域猶夫人爾乃其徒以漢明帝夢見丈六金人遂謂佛身丈六入諸本行經曁阿育王傳若柯山石像長更倍之此聖敎序所云四八之相也蓋自象敎旣東浮屠專人耳目範金雕木慮有時而爍爭斵山骨肖之以予所聞石象髙一丈六尺者北涼沮渠防遜所造也髙一丈八尺者長安普賢寺涼州瑞象寺晉州靈石寺彭城宋王寺也髙三丈者宜州北山寺也坐軀五丈立形十丈者新昌石城寺也至於並州童子寺髙一百七十丈北谷開化寺髙二百尺漢嘉之象千尺黎陽又加大焉尢可詫異者矣梵夾因而傅會其辭稱毗防屍佛長六十由旬屍棄佛長四十由旬毗捨防佛長三十二由旬拘畱孫佛拘那捨牟尼佛俱長二十五由旬迦葉長一十六丈君子可欺以其方難罔以非其道也唐咸淳中髙宗於上都龍門山陽塑佛像髙八十五尺武后助脂粉錢二萬貫大足初後於白司馬阪造大象費錢一十七萬餘貫特出愚婦人之見而新昌石象錢武肅鏐賜錢八千萬貫造閣三層其孫俶增鑿二菩薩夾侍亦崇七丈昔賢有言此吳越五十五萬家之膏血不亦可傷也夫是日偕遊者山陰祁理孫奕慶班孫奕喜敷奕儀誠孫奕明順治乙未暢月布衣秀水朱彞尊書

楊歷巖題名

楊歷巖去南雄府治二十里嵌龍祠於崖半瀑短而流長石黝而沙白有灌木無濃花以是遊人罕有過者順治戊戌予歸自南海將逾嶺太守平湖陸兄世楷咸一畱予廨北西爽亭積雨翻盆三旬不止五月朏曉起覩日出乃聨騎入山循梯磴入祠憑闌眺聽俄而酒榼至相與下坡摽吏人林外踞石而坐杯行久不知日之西馳也當太守兄之官日楊明府自西知髙要縣事期予同往兩舟共泊蒜山之麓太守語予五千里長路必有山水絕勝吾黨足以畱連酬和是晚北風甚烈揚帆拔矴兩舟齊發次日行八百里或先或後槪不相及迨抵南安驛始相值焉蓋合並之難若是今者獲探山水覽淸和之霽色聆飛瀑之淸音且坐無惡客可以賦詩小雅言之矣爾酒旣防爾肴旣嘉豈伊異人兄弟匪他於焉相顧而笑各成古風一篇並書嵗月姓名於龍祠之壁

烏江謁項王祠題名

順治十五年夏歸自嶺表江行望見采石將近矣爲疾風引去泊舟烏江口訊之土人項王祠所在答云三里而近遂與同舟魏子登岸半塗潦水限之因褰裳並渉遙睇平岡灌木知是王祠入門則殿已被焚徙神像栗主於廡下王之塑像東向面深赤範增龍且左右夾侍且亦面深赤拜訖過亭基瞻王石刻遺像圓袍短幘廣顙丰頤宋人所摹勒也道士出延客問以古碑答向有唐姚辟李徳裕曁南唐保大年碑今已無存因言金海陵師渡江卜珓神前不許海陵怒將縱火燔廟俄有大蛇出梁棟間廟後林中防防聞戈甲聲乃止迨崇禎乙亥流冦陷和州掠烏江忽陰霾晝晦四野若列屏障冦不敢犯而退蓋王之英爽塞天地間理固然耳道士又言去此祠三十里卽陰陵故道有虞姬墓墓前有祠村氓祈子者率禱祠下必挿花以識之惜日已晡不果往乃還六月防望秀水朱彞尊書

重遊晉祠褉飲題名

康熙丁未三月三日永年趙湛秋水秀水朱彞尊錫鬯桐鄕孔興儁子威修禊祠下酌難老之泉采長生之蘋网魚於淵沽桑落於市相與聚飲溪亭之上畱宿朝陽之宮旣旦感後防之難期重念此樂之不可泯也乃緤馬於林紀同遊姓氏於壁彞尊記湛書

卦山題名記

卦山去交城縣西北五里連峯夾澗若卦畫之相錯陰陽乖合不可端倪山以是名陋者增益其文曰萬卦山而卦之義反以數窮矣丙午之秋予與同裏包銘登是山觀唐支髙李穆所撰碑記及貞元元和中陀羅尼石幢日將暮風雨驟作乃畱宿僧捨曉起登峯以望白雲逢逢彌漲柏谷下視城郭出沒霧中若方艦之浮於海午霽下山因書來遊之嵗月於壁包子歌曰縶予馬於城隅兮攬子袪於山幽微子之書兮後之來者夫孰知予之偕遊予不復和也

崛寺題名

崛寺在太原府治西三十里亂山中聞其地與竇鳴犢祠相接思覽其故迹丁未二月望王公子千之期予偕遊時河冰始泮輿梁尙存相與並馬入山寺寺久圮不治荒榛叢棘充塞於隤崖臥石間鐘魚寂然惟一二病頭陀補衲檐霤下詢之則去鳴犢祠尙遠遂不果往日亭午僧防乏稻米炊黍以飯千之命童子沽酒行五里得燒春乃還注之僧盋兩人對酌千之問崛字義予謂其初必無偏旁疑村夫子彊加之郭忠恕有言飛禽卽須安鳥水族便應著魚俗書滋謬二語盡之矣飲半酣題名寺壁而返冀後之遊者觀焉

防山訪碑題名

山西按察副使整飭陽和道同裏曹公溶以公事畱太原借予櫪馬俾訪金石刻文字因出郭抵晉祠夕宿朝陽觀晨起道士引一躄叟至謂善搨碑乃攜之行取道風谷嘗考北齊書段韶傳突厥從北結陣而前東距汾河西被風谷又唐創業起居注煬帝於樓煩置宮因過太原取龍山風谷又通鑑載後唐劉后與李存渥奔晉陽李彥超不納存渥走至風谷爲其下所殺是則風谷之名著於載紀久矣胡三省注唐長安三年分宜芳縣置嵐谷縣屬嵐州謂風谷當作嵐谷諺雲南人不識盩厔其類是與躄叟語予防山多石刻乃往求之馬行碎石中將至見厓岸多以斷碣壘砌大率比丘塔銘及陀羅尼幢也入開化寺有穹碑戴額乃蘇禹珪撰寶嚴閣記碑後具書開運二年興邦佐命忠力保定功臣北京畱守河東節度使管內觀察處置等使北面行營都統開府儀同三司檢校太師兼中書令行太原尹上柱國北平王食邑一萬三千戶實食封二千二百戶劉知遠立石合之五代史帝紀相符按樂史寰宇記防山上有楊忠墓碑隋文帝追諡武元皇帝今已亡之或壘入厓岸中未可定爾是日也由風谷登天龍山轉入防山題名寺壁拓北齊碑二五代十國碑各一還以贈曹公

胥山題壁

嘉禾四望無山近府治者胥山一簣而已嵗在己酉孟冬偕同裏周篔靑士沈傅弓武功泛舟魏塘聞鐘聲取徑以入有僧捨棲石壁下天將雨非無膚寸之云焉予謂二子曰爾雅釋山文小山岌大山峘言乎小者髙過大者也大山宮小山霍言乎大者圍繞小者也小山別大山鮮言與大山不相連屬然則玆山也其別之謂與至元嘉禾志稱一名張山則胥山之名未必出於古而山有磨劍石傳是夫差遺迹又有石凝望涇水有赴壑之勢或見其潛行命工鑿傷一目殆村氓傅防不足信也宋隆興中山爲李氏所有旣而或請於朝隸諸郡學其後鄕人陳氏結書屋於此今爲巨室葬地所存僧捨殆卽書堂故址爾二子語予山不在髙當以少爲貴吾子行萬里難得故鄕之山遊焉是不可不畱題也因相與聯句爲詩兼書以示後遊之君子

題歷下亭

康熙庚戌五月旣望泛舟蓮子湖眺北極臺時菡萏始舒熱風未甚循湖而行求七橋故址俄而雨驟至復乘舟登歷下亭與客縱飲旣霽泉泠泠注亭下有魚自濺泳躍入階除童子烹以侑酒蓋客濟南二年矣乃得一醉玆亭焉

西山祕魔崖題名

秀水朱彞尊錫鬯嘉興李良年武曾吳江潘耒次耕上海蔡湘竹濤自翠微山來登是日疾風揚沙夕陽在嶺僕馬憊甚相與摩挱故碣覽二龍子遺事徘徊久之後日入乃返時嵗在辛亥正月九日也導予遊者退谷僧瞻西

京師西山敎寺題壁

都城西山敎寺傳是正徳間中貴晏忠所造寺前有澗過澗壘石爲門題曰道統門石殿三楹上琢三皇五帝三王像左鑿周召孔孟諸聖賢右鑿周程張朱諸儒像別一石龕以藏五經殿外一石亭壁列鐘虡干戚錢鎛弁裳之屬左龍馬馬毛旋五十五數如河圖右甲四十五數如洛書東堂三楹壁立忠臣龍比以下孝子曽閔以下若干人按元史泰定二年中書省言養給軍民必借地利世祖建大宣文敎寺寺賜永業當時已號虛費【云云】今遺迹已無可考觀晏忠祠石像禮器制度渾朴不類明時工匠所鑿且元於儒釋初無分別疑寺卽宣文敎之遺址晏忠特從而修飾之爾金華姜應申詩云空山石祠堂落穆跨深壑肖象古聖賢髙下坐淵漠殿墀列龍如出自河洛煌煌先儒語所爲忠孝作性理累百卷題壁見大略歷覽感吾心人傳晏公鑿厥志在尼山髙邈得所托媿哉彼檀施釁血塗丹雘慈谿馮元舒詩云嗚呼晏常侍石室存道統上象皇帝王其左周召孔宋之四大儒一一接其踵峩峩殿三楹象皆刻石奉四壁龕者五分標五經緫古人所未聞此是我作俑猗彼何人斯卓哉儒者勇兩君竟以是爲忠所鑿矣祠堂列聖賢象始於文翁踵於趙岐若司校尉魯恭荊州刺史李剛從事掾武梁祠皆有之不得云作俑也

題福州長慶寺壁

長慶寺在荔支林中樹髙五六丈者四百餘本壬子六月偕歙人鄭珵曉行城下遠望初日浮林端靑紅如覆重錦旣至土人方緣樹采摘納之於筐坐僧捨俟之人各啖百顆亭午飯僧防日晡乃去世之品荔支者不一或謂閩爲上蜀次之粵又次之或謂粵次於閩蜀最下以予論之粵中所產掛綠斯其最矣福州佳者尙未敵嶺南之黒葉而蔡君謨譜乃云廣南州郡所出精好者僅比東閣之下等是亦鄕曲之論也書之壁用質之知味者

鼓山題名

鼔山去福州府治東三十里康熙壬子六月偕歙人鄭珵乘竹轎往遊晨曦射人面扇以障之手指皆流汗旣而行松陰三里達湧泉寺寺剏自梁開平二年閩王審知所建延國師神晏居之入門山僧迎客飯香積防尋挾之出探靈源洞下巖磴數十級中裂一澗跨以石梁下視乏水山僧語予此喝水巖也國師安禪於是惡澗水之喧喝之水乃倒流遂涸予爲悵然旁多宋人題字有徐錫之者刋詩於石云重巒復嶺鎖松關只欠泉聲入座間我若當年侍師側不敎喝水過他山辭頗淸拔先得吾心言之矣鄭子登崱屴峯予納涼僧廊日旣暮畱憩廊下愛靑松架壑信宿乃還用苕帚拂塵題名於壁

房山北砦題名

康熙癸丑二月之望自上方山麓策馬折而西至北砦雙崖如門琳宮梵捨對峙左右老樹攲斜交防澗谷寒葉盈尺人行簌簌有聲流泉三疊鳴空山中注而爲池土人誡勿濯手濯則龍怒雷電且至緣仄徑而上飯於僧寮遂埽壁題來遊嵗月同遊者宛平二劉先生芳躅增美芳喆宣人涿州馮源漳子湛華亭錢柏齡介維

洞霄宮題壁

由余杭縣郭坐筍輿歷九鏁山三十里而近又十里至大滌洞天洞有紹興中遊人題名路轉皆礐石輿丁言是歸云洞也要無徑可入乃詣洞霄宮宿焉是夜有虎臥宮前松樹下道士見之問心悸否答云此虎仙人郭文騎以買藥不咥人曉聞搗藥鳥啼灌木起洗面尋石齋黃公書院午飯道士山房觀鄧牧心所撰大滌洞天志南渡以後提舉宮觀諸大臣槪未之載予以爲闕典道士固請予具書姓名予老矣假我數年思稽舊史以補鄧志之闕遂應之曰諾康熙癸酉九月

靈隱寺題名

靈隱寺晉咸和初沙門慧理建前有飛來峯理公巖冷泉經其下西出合澗橋分流入僧房叢篠中巖上下多鐫佛象土俗相傳謂是元僧楊璉眞伽所鑿蓋本於夏時正府誌非也象敎自漢孝明帝時流入中國終漢之世凡宇內墓門石闕刻鏤先聖賢孝子列女未有鐫及佛像者至晉始有之潛說友撰臨安志在宋咸淳年此時楊璉眞伽未至江浙行省誌中載寺有梁簡文帝石像記又據陸羽靈隱寺記稱理公巖慧理宴息其下後有僧於巖上周回鐫小羅漢佛菩薩像然則飛來峯石佛唐以前已有之審視厥狀戍削奇古望而知爲六代遺迹今煙霞洞羅漢六石屋羅漢一百一十六要非吳越以後工人所鑿土俗流傳之謬由未見咸淳志爾康熙辛巳三月同遊七人長洲顧嗣立俠君秀水朱彜尊錫鬯杭州馮念祖文子吳陳琰寶厓顧之挺搢玉周崧層巖汪日祺無已期而不至者蕭山毛奇齡大可也

南屏題名

小長蘆叟檥舟雷峯之下自塔同杖藜詣壑庵同裏戴生錡從循磴道躋丘岑覽觀磨厓書家人卦語生曰此南屏也咸淳志南屏山在興敎寺後上有石壁若屏障然此山之所由名也自開寶五年吳越王建寺曰善慶太平興國更額興教寺有齊云亭淸曠樓琴臺楊廷秀詩所云淸曠樓中夕眺間是巳又有魚池故東坡居士訪南屏臻師詩我識南屏金鯽魚重來撫檻散齋余今壑庵前池尙存疑卽種金魚舊迹又謙師妙茶事居士亦贈之詩有道人曉出南屏山來施防茶三昧手之句迨宋季亭樓俱廢而南屏晚鐘猶列西湖十景之目焉考葉紹翁四朝聞見錄吳自牧夢粱錄皆云石壁刋字出司馬溫公筆獨周密謂是唐人遺迹後人於石旁刋右司馬溫公書六字其實非也家有宋鑑稱紹興六年十一月庚辰上諭大臣曰司馬光隸字眞似漢人朕有五卷日夕置座右所書乃中庸與家人卦皆修身治國之道不特玩其字而已今磨崖所刋家人卦後雜以樂記篇禮樂不可斯須去身至舉而措之百九十二言中庸道不遠人至無入而不得焉百九十七言合乎宋鑑所載當是諸大臣聞思陵面諭請刋於石者此王參洧詩有雲洓水崖碑半綠苔春遊誰向此山來也又張榘應天長慢詞其詠南屏晚鐘雲翠屏對晚烏榜占隄鐘聲又斂春色防度半空敲月山南應山北皆指興敎寺鐘云然而今人多以淨慈寺後峯目爲南屏誤矣戴生曰夫子曷紀之乃具書本末於壁

羊石山題壁

竹垞叟畱山陰捨莫氏之居客有道羊石山之勝者莫君乃治酒榼挐舟以行達乎山麓偕遊六人升髙丘以望求吳越王鏐遣遊奕使崔則防守故迹而土人莫有識者矣山有石如羊故名村民以斧斤開鑿不審自何年始今者爲宮爲霍爲岌爲峘靡有不遭斵伐者於是窪以爲洞瀦以爲潭象佛形軀辟徑以導遊人之入覽觀旣周相與把琖山神之祠叟乃言曰天生民而因地之利三壤則後耒耜所及天下無不耕之土不耨之期矣自堪輿選日之術興而方位嵗月始多禁忌謂有神焉司之吉神百有二十凶神二百有二十數且倍之以凶配吉故夫吉日鮮矣兼以司天者頒歷首圖年神方位於前又注不宜動土於甲子之下然則土必選日而後可動邪試觀玆山之左右前後結屋以居者百數而伐石之工不休相其村落室家胥慶未嘗有餘殃焉是靑烏鐵帚之說均不足信也已僉曰然叟乃濃墨大字書其辭於新礱之石壁時康熙丙子九月旣望

殳山題壁

予避地梅防距殳山一十三里居未定南至於端州西北窮乎云朔東放瑯琊玆山在戶牖之外歷四十九載未之遊焉嵗在丁丑九月九日期譚十一給事兄踐登髙之約捨舟而陸杖藜偕行山髙僅二丈逶迆七百步上有銅棺冢道士殳基尸解葬焉遺井尙存傳是基所鑿也石皆赭土人伐以繚垣嵗旣久山失其半惟一僧捨獨存拓北牕灌木一林葉未黃落寺僧防新栗以進猶帶芒蝟取其實嘗之味若巖桂之始花然當元之季貝助敎瓊來居千金之圩暇與比鄰諸子燕飲於是其後入爲史官分敎中都冑子恆思此樂之不易得見諸吟詠今給事曁予已脫朝簿歸田敝車小舫縱吾意所如而莫爲之限且天假以年老而不學分寸之陰皆可惜曷不各載書卷畱寓玆山相與辧析古今疑義別其是非用示後學此亦事機不可失者也給事曰弟之言然乃分書於寺壁下山

包山寺題名

康熙甲申三月朔曁同裏沈秀才自林屋洞門扶杖步至神景觀坐笨車尋包山寺將至行新松林下約千餘本徑盡而寺門見石梁覆澗水流涓涓不絕門左有唐防昌二年僧契元書碑契元名不著於書史而楷法端麗在顏栁之間記成都雍博士陶有送契上人南遊詩卽其人也讀未畢山僧出迎乃齊入方丈汲沙泉烹野茗良久出寺載讀防昌碑思以硬黃搨之不得也包山之寺相傳建自梁大同年玆碑立寺門嵗月已久顧歐陽趙曽諸家博搜金石文未著於錄則以地僻在太湖中故聞見有所不及然自玆碑旣立之後祠部奏括天下寺四千六百蘭若四萬僧尼二十六萬五百有詔山野招提先毀五年七月浙西東道止各畱僧二十人乃玆碑不踣則亦以地僻存焉爾獨怪王文恪輯震澤編削而不載後之修具區志者遂遺之不可不補其闕焉偕遊六人錢唐馮念祖武陵胡期眞秀水沈翼導予遊者吳縣徐上捨惇孝惇復及弟天秩也

曝書亭集卷六十八

欽定四庫全書

曝書亭集卷六十九

翰林院檢討朱彞尊撰

碑【一】

東甌王廟碑

豪傑之士往往起破家亡國之餘流離尾極人情所不堪卒自奮於當世論者徒矜其勲伐之隆至心迹之微隱而不彰者多矣張良之於韓田橫之於齊卒從諸侯滅秦要其志期於報讎雪恥而已若夫封畱王齊豈以是爲榮哉予讀史至秦楚之際有感東海王之事其報讎雪恥無異良橫之所爲而終王其故土守越之宗祀以不廢則又良與橫銜悲飲恨而不能致者王克致之可不謂難焉惜未有推明其心者而僅以趙佗梅鋗之屬視之也嵗在癸卯予遊永嘉乃得謁王之廟於縣治之東華蓋山之下廟久不治言之知縣事漢陽王君世顯修葺之王君許諾以予之將歸也先事請予文紀之石按史王勾踐之後國覆於楚至秦郡縣天下廢爲君長及諸侯畔秦王率越從鄱君入關滅秦漢擊楚王率越佐漢滅楚髙帝封王於越以奉越後惠帝二年舉髙帝時越功曰閩君搖功多其民便附乃立爲東海王都東甌世俗號東甌王廟之所由名也漢制非劉氏不王其初異姓王者八國卒就誅滅王與長沙王芮閩越王無諸獨終始得全非以忠謹然與司馬遷謂王入關時項籍主命弗王故王不附楚是亦未推王之心者蓋王之國楚實覆之項氏𨿽非楚後而世爲楚將安知覆越者之非項氏也然則王之不附楚而佐漢也明矣方其喪國於楚廢於秦版圖入丞相府越人終保而不散以瘡痍未起之眾馳數千里犯彊虎狼秦及漢軍垓下黥布信越期防不進而王之用命若蹈湯火蓋國恥未雪王之心有不忍一日懷安者是可謂豪傑之士矣夫其流離瑣尾英毅果鋭之气百折而不回歿爲明神廟食於千載宜也爰從王君之請綴以詩俾迎神送神者得以歌焉辭曰

芒芒禹迹無遠弗屆兮維此東甌九牧外兮夫余封越少康之支兮至於勾踐遂霸江淮兮鼫與不壽世載更兮翁翳之侯及無疆兮師覆於今其亡忽兮或君或長海濱是窟兮七世維王旣詘乃伸兮地𨿽秦郡人越人兮函關旣入拯嬴酷兮復防於垓殲楚族兮國恥旣雪白馬刑兮敬鬼而壽百六十齡兮維甌之鄕王所涖兮秩祀孔防民有事兮何以迎之尊有罍兮枇杷橘栗桃李梅兮維王之來樹兩旗兮何以送之工用謳兮琴瑟笙竽築坎侯兮維王之去亦莫我尢兮我歌倡兮我舞洋洋兮黍稷維馨籩豆大房兮千秋萬嵗俾樂康兮

開化寺碑

摶土以爲神傅以彩飾綠衣烏幘兩童子夾侍縶白馬於前曰文昌之像者古有之乎吾不得而知也築室以爲宮刻桷丹楹旁三門門三塗若王者之居以棲文章之神號爲帝君者古有之乎吾不得而知也然則文昌之祀非與曰何可非也司馬遷天官書斗魁戴筐六星爲文昌一曰上將二曰次將三曰貴相四曰司命五曰司中六曰司祿班固漢志謂五曰司祿六曰司災晉志則謂四曰司祿五曰司命六曰司冦此文昌之名也書曰禋於六宗孟康以爲星辰風伯雨師司中司命周禮大宗伯以槱燎祀司中司命小宗伯兆四類於郊月令季冬之月畢祀天之神只鄭康成謂司中司命與焉漢律曰祠防司命此祀文昌之見於傳記者也若今帝君之名特出於道士之說謂士之以文進者其姓字悉書之帝君得以進退其柄由是海內爭祠之至徙其像學官與孔子並居噫亦甚矣道書稱帝君之神屢降於世必爲王侯將相其可知者在周爲張仲在晉爲涼王呂光五代爲蜀主孟昶予嘗怪其說以爲帝君旣能以文化成天下其降生之人宜有迥異下土之才闡天地之大文以垂敎於世乃張仲者世遠勿論若昶之所能僅聞打毬走馬而已至呂光者史譏其不好讀書則於義何居焉吾知之矣古之祀文昌者司中司命而今之號爲帝君者蓋司祿也世之享厚祿者不皆善文之人則司祿亦無事於文矣使夫天下之士才者不必祿祿者不必其才則帝君進退之權不已重乎𨿽然其祀於學官則舛也原道士之說所以誇大帝君者不過欲撼我孔子焉爾彼謂詩書𨿽孔子之敎若富貴利達則皆帝君司之孔子不與焉陋儒不察於理遂徙而祠之學官神之靈豈妥於是哉開化寺者大同之士人別築以奉所謂帝君者也其堂室之制不庳不侈視世之崇祀者不攺於度宜神之妥於是焉予悲夫世之人徇道士之說未暇究文昌之名義又感流俗並祀學官之非而大同之人獨得也旣爲之文復綴以詩曰

倬彼文昌帝車之次觀象於天戴筐是似稽古肇祀司命司中維今之人司祿是崇有嚴頖宮釋奠孔子雜祭於祊匪國之紀懿彼塞垣誕啟大扃爲堂爲戺殖殖其庭祀典旣一牲醪孔時佑我髦士受祿於斯先民有言禮失在野我作此詩敢告來者

按武陵太守星傳三臺一曰司命二曰司中三曰司祿星經又云司命二星在虛北司祿二星在司命北司危二星在司祿北司中二星在司危北蓋四司鬼官之長祭法王爲羣姓立七祀諸侯五祀其一曰司命鄭康成以爲小神居人之間司察小過作譴告者熊安生亦曰非天之司命故祭於宮中也漢制掌之荊巫應劭云刻木長尺二寸爲人像行者置篋中居者別作小屋祠以春秋之月而屈平作九歌分司命爲二疑所謂少司命者卽星經所云故其辭多近山鬼而大司命之辭曰廣開乎天門又曰乘淸气兮禦陰陽斯則文昌之第四星也【自識】

大同府三皇廟新建財神祠碑

財神之職不稽於祀典其得祠而祀之者前戶部右侍郎今山西按察司副使曹公從民志也古昔盛時君卿大夫所以養民水火金木土谷之時正徳利用厚生之節修和於上阜成於下蓋惟善人是富又董其不善而勸之以善故其祝史之文下有純嘏保艾之辭上所期於下者倉箱坻京黍稷稻粱之外必曰谷我士女未有以貨寶致祈於神者迨世旣降先王養民之善政盡失君卿大夫不能操財用之權而刀錐子母之利貪者或以富善者或以空乏天下之人求其故不得以爲必有神焉司之則財神之祀民其亦有不得已者與大同之隸山西在鴈門以北其地沙磧其泉其山童其居土屋其人日再食無田桑之饒陶埴之利又多凶旱水溢之苦民貧特甚懼神之不饗於是也相與率私錢治其祠於南關之內三皇廟之旁僧徒之寮鐘鼔之樓無不畢治工旣成宜敍其本末公顧予曰子曷爲我記之予惟先王所以敎民美報者山川谷林丘陵下至坊庸郵表畷與夫馬蠶貓虎之屬苟利於民有其舉之莫敢或廢況夫效財用於天地者哉若夫生財之道未有不本乎勤者故曰民生在勤勤則不匱苟至於勤則室家婦子罔不勤而財之用舒苟安於惰則室家婦子罔不惰而財之用日以絀鬼神之依筮之從在民先定其志而已往時三云之俗兵師札癘之後民之攰已極今年旣順成民樂其業商旅之往來各得其所非神之所綏乎洪範之三曰農用八政先之以食貨者財也次之以祀者蓋言報也然則財神之得祀又安可誣哉公曰善夫子之言爰勒於石諏吉日拜祠下作神弦之曲俾工歌以樂神曰

我牲之陳兮我醴之將維神司職兮畢昴之疆黃金爲車兮瑤象爲駕風與云其離合兮紛總總而來下使爾多財兮及此下民自今伊始兮罔或不勤嵗功必成兮昆虫毋作詔我後之人兮報祀有恪

虸蚄廟碑

天子之大蠟八其祭坊與水庸之辭曰昆虫毋作詩曰去其螟螣及其蟊賊無害我田穉故以方以社報祀於田祖祈年於天宗先王之勤農事可謂備矣予考之周官凡夭鳥蟄獸貍虫水神蠧物爲民厲者莫不掌之以官牡蘜牡橭象齒蜃炭方書靈鼔其攻禜之術必詳顧昆虫害稼者不及焉何與豈其有所未詳者與非然也蓋鳥獸庶蠱之妖世不恆見則攻禜之術罕傳不有司之無以袪民之惑若昆虫害稼農人咸知所以敺之農之所不能敺者官亦不能去也故特責其事於田畯致其祈於田祖爲之秉畀炎火而害可去先王治人事神之道蓋無不宜也虸蚄廟去汾州府治一十五里嵗丙午八月予謁神之宇觀廊廡所樹碑率鄙俚不文裏有隱君子胡庭者請予曰子盍爲文紀之予惟神之名號未顯於前代而主民穡事近乎古之田祖至虸蚄者害稼之物陸璣以爲螟之屬也神以是名猶翨氏蟈氏之命其官爾矣嗚呼自浮屠道士之說興先王祀典所載神示物鬽之號往往潛爲所變易世之祈報者久而不復察焉往予兒童時江南飛蝗蔽野見所禳神皆出二氏無稽之說蝗亦卒不去旣心知其非嘗有慨乎儒者之不能師古輒爲二氏所惑也若神之名號則猶循古之遺而土人之載牲擊鼔致賽於是者去祈年方社之祀不遠微庭之言固將以是告世之君子其或不幸而罹凶旱螽蝝之災則當以此邦之人事神爲法以無戾先王報祀之義而不爲浮屠道士之說所惑庶乎其可已系之以詩曰

彼汾之陽其原膴膴曰虸曰蚄癢於而嫁神司厥職名用不懲大田旣臧蠲之豆豋農夫之祈維黍及稌農夫之報自陬越塗我從籥章載歌豳雅辧神之號告諸方夏

重修泰安州東嶽廟碑

禮山川之祀以望其旣祭也則以牲玉而縣之於林沈於水未有升髙祀者其後易壇壝爲廟而五嶽皆於山下恆山祠上曲陽遠在數百里外猶不失古望祀之義焉東嶽廟在泰安州治西北隅實嶽之南麓前三門門三塗樓峙其前神之居在五重端冕秉圭一如帝者之儀議者謂五嶽秩視三公然周禮有兆五帝之文宰五行配五色後蓋分祀五方而靑帝得祀於岱章服之盛非僭也書嵗二月東巡狩至於岱宗爾雅釋山曰河東岱應劭曰岱始也宗長也萬物之始陰陽交代故謂五嶽之長相傳神掌死生之籍故曰齊度遊四方各登泰山籙蓋自九皇六十四民以來秩祀不攺彼嵩華恆霍特廟祀一方而已神則祠宇徧天下生民之奔走威福者疑神崇標峻極是處由是山椒嶽頂各飾神祠金碧焜煌於松栝之表至州城之廟載諸祀典所報者或未之過焉惟朝廷有大典禮特命使臣祠告外則州之有司春秋致祭一灑掃而已廟以是久不治嗚呼抑知百神受

天子職必祠官祀典所載乃其所以憑依也與

皇帝踐位之六年躬攬大政告於海內名山大川爰命祕書院學士宛平劉公修岱宗之祀使旋尋奉

命撫東土旣至檄知州事林君修治於是三司以下靡不率錢爲助采大木於江淮由運河輦於廟明年竣事城之雉堞殿之垣墉戶之棖樞土者爲臺木者爲榭鼓鐘之樓齊湢之所杗廇楶槉瓴甋罘罳莫不畢治穹碑斷碣踣者復立鬼物靑紅夾門左右州之男女遠方之人咸來覽觀小大稽首爰礲貞石以書嵗月公授簡彞尊曰斯文也非子不可彞尊伏念岱宗爲先王省方之地觀民設敎於是乎在有孚顒若惟神是依治神人以和上下建神示以保邦國觀化之理一也萬物出乎震妙萬物者莫如神天地之盛徳仁气備焉神之靈爽旣妥百物以諧四時以序協乎先王望祀之義將遐邇之祈報者不於彼而於此焉庶無戾於古矣乃作詩曰

萬彚之生孰秉其權陰陽相代有化必遷巖巖喬嶽善气所宣降婁之躔天柱左海羣山是宗莫之與等惟神司職克配眞宰陳書於虞攷禮於周魯公三望紀於春秋百王之祀豈其崇丘嗟世之人不稽祀典鍵此重扃巒磴是踐神房寖地覆之苔蘚穆穆

天子旣親萬幾使告於岱誕及海沂親臣代祀叩神之扉

帝有恩言爰撫靑社小東大東綏此勞癉有淑者旂有鞶者馬乃巡於野乃捨於郊乃諏司牧爰曁庶寮浮木於江斵石於嶅公來奉符五宿山麓新門有伉四阿重屋亦有寢宮陳其牲玉有蒼者璧帝睟其容百靈來防爾侯爾公奕奕者廟神罔時恫鬱鬱唐槐丸丸漢柏樹以丰碑昭神之徳使山如礪報祀不忒

鄒縣重修亞聖孟子廟碑

堯舜禹湯文武周公之道傳之孔子孔子傳之孟子昌黎韓子之言天下之公言也當其時孔子汲微言絕七十子沒而大義乖曽子之徒有吳起子夏之徒流爲莊周周再傳而爲孫卿蓋有以鬭問於墨翟者而孟子受業子思之門人捨冉閔遊夏願學孔子其言醇乎醇其色粹然見於面盎於背施於四體其气塞乎天地之間而毋餒於滕世子道以性善於齊王先攻其邪心於梁去利而先仁義春秋弟子不能贊而孟子發其微性與天道弟子不得聞而孟子暢其防此之謂名世此之謂大丈夫此之謂豪傑之士自韓子功不在禹下一言百世之論定矣乃世儒以其矯枉過直有不知而續其書者或刺之或非之或刪之或詆之或疑之至或比於忍人辯士儀秦之流幾於侮聖人之言也已明之太祖頒其書於學官當吳元年卽諭許存仁曰孟子專言仁義使當時有賢君用其言天下豈不定於一乎又勅文學之士曰朕聞孔孟於世利濟之心慮恐不及諭桂彥良曰孔孟一聖一賢自漢唐以來稱之諭趙晉曰孔孟之道卿幼學壯履大哉王言必孔孟並舉其命劉三吾節文者爲發題試士恐啟諸生訕上之端爾乃無稽之言謂帝欲廢孟子錢唐進諫以腹受箭野史近誣不足信鄒縣爲亞聖故里廟在縣南門外由來已久其初褎崇之典未及宋元丰六年從吏部尙書曽孝寛之請詔追封鄒國公政和五年太常議以弟子十八人配其後季孫子叔罷祀配者堂上一人廡下一十五人彞尊三謁廟見棟宇摧頽久圯不治心焉負疚若疢疾之入於懷也嵗在乙丑丹徒張公以右副都禦史巡撫山東始庀材以葺廟明年工畢遺彞尊書大旨謂子之論文六籍之外七篇是宗廟成宜有碑曷操奇觚以志嵗月彞尊不敢讓謹以聞於師者具書於石兼取外書遺意括爲歌詩其辭曰

大人藐之白羽之白輕兮楊墨距之白玉之白貞兮萬鐘去之白雪之白淸兮源泉混混盈科後進泰山巖巖雲天是參昔先王肇祀三遷之裏春秋俎豆鄒嶧之趾遺像在屋坐以千年林有灌木井洌寒泉懿矣張公撫玆東土維正學是崇靡廢勿舉生民以來盛於尼父聖克亞之秩祀斯所

通州西倉增福神祠碑

漕天下之粟達京師儲四之一於通州設西南中三倉貯之列厫二百五十有奇計納米二百萬斛領以戶部分司四員而西倉所貯居半爰立廟其處以祀神云按漢書天文志胃爲天倉其南眾星曰廥積石氏星經天倉六星在婁南倉谷所藏南四星天庾積防粟之所天囷十三星主禦糧晉志天囷十三星在胃南爲倉廩之屬天廩四星在昴南一曰天廥春秋所謂禦廩也倉庾之象上麗乎天天之垂象非一宿斯王者之廥積亦非一區粟入之藏用以備九年之儲六軍百職匪頒賙賜稍食於是焉給出納之有其數車筥米粟之有其辧匪特借人事之謹而已相因而不紅腐長滿而無耗實惟神焉相之神之號未詳乎祀典攷春秋佐助期天廩倉神明均名然則今之所祀將毋是與曰增福者從其舊也蓋自明永樂中通政使李暹請於朝始建令甲太倉之神每嵗二八月諏吉日遣戶部官致祭則分司之在通州者得祭於神禮也廟自萬曆十一年修葺之後嵗久不治分司丁君偕同官玆土者共率私錢治之落時棖柣瓴甋杗廇神像幾筵一新其舊工旣畢請予文紀其嵗月予惟今之仕者恆汲汲目前之務至於展禮事神可以垂之久遠或反哂其迂濶而莫之助君獨能於文法尋尺之外庀工以治神廟非果於從政者與而諸君子又能協恭一心以襄其成凡此皆其可書者也用刋之石兼爲歌詩以妥侑焉辭曰

通潞之亭兮萬斛之舟大車檻檻兮服以兩牛如坻如京兮屹如山立我倉旣盈兮度支是給神之舍兮降婁之南鄰麗胃兮天街式臨贊之丰功兮積以不涸下無竄鼠兮上無啅雀神之來兮委蛇帶禾九穗兮擥麥兩岐神之去兮惚怳播八谷兮云之上我祈兮倉箱我報兮酒漿效牲兮薦腯陳鼓笛兮滿牀頌神之庥兮飽神之徳降福孔多兮綏我環極

重修江都縣旌忠廟碑

旌忠廟建自宋隆興二年以祀左軍綂制魏侯俊後軍綂制王侯方兩侯均死於戰者也紹興三十一年金煬王渝盟括三十二緫管之師合蕃漢步騎二十七萬自將以南艅艎防防分據津隘直趨維揚宋之猛將爲張浚秦檜誅鉏殆盡恃以扞牧圉僅存病篤之劉錡爾乃用金字牌徹之甘以半壁天下九百萬金錢委之葉義問一懦夫奪錡招討印授之李橫此諸軍解體而不敢言者當其時王權旣敗韓林楊抗龔壽陸亷崔邦弼趙不悔先後棄城遁兩侯非不知主客之兵難以相當顧目擊大帥輭懦措置失宜搰沙爲溝圍以鹿角潮回漂去一時傳爲笑端勢且日蹙寜奮勇一戰以拙速勝持久之兵斯亦前事之所有志未遂並喪其元蓋首𨿽離心不懲也幸而采石之捷事定策功贈魏侯中衞大夫邕州觀察使王侯拱衞大夫蘄州防禦使立廟故里祀之一堂繪部曲於廡左右記所云以死勤事則祀之者歟相傳神嘗感夢於明孝陵故載諸祀典嵗以三月三日致祭歷年久遠廟圯不治今通政司使巡視兩淮鹽課監察禦史曹公謁廟下語守者曰斯境內之神吾民祈報於是旌忠故典修舉不可緩也乃稽謀幹眾攻金攻木給以餼廩取陳丹暗粉一新之屬其友秀水朱彞尊考兩侯之遺事撰碑文勒諸石兼作歌以侑神焉辭曰迎神兮丹衢新廟兮故都維暮之春兮月出之初神之樹兮庭隅靈風拂兮舒舒將朋酒兮兩羭神來格兮樂胥覡前兮巫後折山花兮盈手紛傳芭兮翔走神之畱兮不畱縛車船於廟口送神兮柳林王侯毅魄兮載浮載沈送神兮湖中魏侯死所兮無怨無恫小朝廷兮不武國無人兮禦侮持弱荷兮作柱客爲貍兮主鼠罷揮戈兮彀弩苐鳴金兮息鼔左軍後軍兮戰獨鏖千夫一志兮不可撓誕先登兮伐櫜爲國殤兮亦足以豪生不封侯兮死當廟食稽故典於祠官兮享祀不忒

重修張仙祠碑

吳越之俗祈子者必禱乎張仙之祠或曰文昌星所化也或曰孟昶旣亡蜀宮人費氏所謂花蕊夫人者入掖庭私畫昶像以祀宋太宗問之詭以張仙可祈子爲對之二說皆非是按神諱惡子生於越嶲姚萇至蜀憩梓潼嶺神衣布衣道旁語萇曰秦人將無主康濟其在君乎宜亟還秦請其氏曰吾張惡子也萇旣稱帝長安命使入蜀求之勿獲遂立廟梓潼嶺上唐僖宗幸蜀神自廟出十里餘白霧中髣髴見列伏狀僖宗脫佩劍賜之王鐸蕭遇咸賦詩刋石而李商隱詩亦載神以鐵如意贈萇事蜀人俎豆不絕比之射洪灌口號爲三神是則蜀之人無不祀仙者花蕊夫人所畫實仙非昶象也攷仙卽梓潼神世乃分而爲二又以梓潼神爲文昌星神號於是乎失辧矣月令仲春之月鳥至以太牢祠於髙禖王居明堂禮曰帶以弓韣禮之禖下今世俗祀仙多於二月之朏仙之象手弓而立殆取髙禖授弓矢之義髙禖廢而仙之祠舉焉其亦未遠乎禮者也裏有祠將圮道士募錢修之工旣畢宜有記乃摭仙遺事刻於石歌以侑焉辭曰

神之降兮嶲縣陷卭池兮震電神之遊兮梓潼佩如意兮山中玉騘兮婀娜迎翠旍兮道左解龍劍兮貽之助威稜兮旋彼六師蜀之人兮頌神之庥誕昭靈惠兮九州差池兮燕羽至之日兮孚乳帶弓韣兮士女無害兮無菑生子兮天材巫言兮嘉告儷報祀兮髙禖防蕭兮交鼔陳詩兮合舞牲酒潔兮春復春播神兮終古

曝書亭集卷六十九

欽定四庫全書

曝書亭集卷七十

翰林院檢討朱尊撰

碑【二】

中奉大夫分守嶺北道江西右布政使賀公祠堂碑

公姓賀氏諱萬祚字孝延浙江秀水人萬曆三十八年進士除南京刑部江西司主事攺禮部儀制司主事持父喪歸服除補兵部武選司主事歷郎中出爲山東按察司僉事提督學政遷福建按察司副使分巡建南道徙廣西布政司參政分守左江道轉江西布政使右布政使分守嶺北道年六十三以沒公之在山東也妖賊徐鴻儒倡白蓮花敎遠近煽惑公佐巡撫指畫卒以決勝其在廣西土冦胡扶記爲亂官兵敗績路將蔡人龍戰歿詔集大師徵討防監軍參政潘應龍知潯州府事張嵩相繼卒於師環兩江州縣咸震驚公疾馳上官以方略獲扶記父子兄弟皆就戮招降莫敬龍所部千人置之內地別部帥黎扶三以兵出掠敬龍生擒以獻公斬之於市羣蠻懾伏境內盜賊悉平鎭安土司岑繼祥與歸順土司岑大倫爲仇力不勝潛通安南莫敬寛密以騎象掩殺大倫劫官男州印去當事者欲徼功謀討安南公曰鎭安土司世受冠帶一旦甘爲禍首捨此不問問安南非計也宜治鎭安以漢法詰責安南聽其服罪當事者從公言敬寛果輸服送還官男州印其在江西流賊方肆焚劫圍定安破安遠公至相視羊角石背諸營堡賊聞有備引去嗚呼士大夫當承平日久人不知兵洎夫啟禎之際一夫搆患監司長吏輒束手無策羣盜四起天子赫怒命宰輔督師無不立見摧敗卒之蠭屯烏合長驅入居庸之關蓋自陜及京師僅五旬爾向使若公等十數人落落然分置要害地則冦焰何難撲滅惜乎試之窮山絕徼𨿽事功屢奏無補天下之大勢而公則盡瘁死矣公所著有禮曹條議兵曹疏略大業齋文集其平生未嘗談兵所至輒以兵事顯卒之後無子以兄子侃修嗣侃修中崇禎六年舉人未幾亦卒無後彞尊之再從父弟彞政於公爲外孫懼公名姓不得書於國史久而湮滅乃具狀請處士兪汝言表公之墓又葺其丙捨爲祠藏主以祀屬子記公行事於石並作詩以頌焉辭曰

公之考祖鹽官是處後遷於府居城東兮旣舉於鄕遂揚於庭其文有章譽斯崇兮爲郎勅法克正五罰不爽苗髮刑徳雙兮禮樂攸司章服是宜昭徳甄微宣國容兮爰佐司馬九邊之野洞若觀火贊戎功兮誕出掄文去疵而醇歸夫義根發滯防兮閩甌寜地有嚴無比失貴人意違此邦兮度嶺而南桂水之潯蠻獠所侵屢奮庸兮逾嶺而北冦賊未息以戰則克保陴墉兮世盡愉愉公也饑劬恆集於枯命之窮兮轅攀輪拒公去不顧死於道路眾所恫兮有崇者丘左右泉流植以松楸馬鬛封兮公𨿽無祀女子有子狀公行事其可徴兮有覺其楹丙捨未傾祠我先正方瞽宗兮

提督浙江學政翰林院檢討顏君淸徳碑

翰林院檢討曲阜顏君光斆學山爲復聖顏子六十七世孫中康熙二十七年進士攺庶吉士除今官三十二年秋典浙江鄕試還

天子命提督浙江學政近例學院以翰苑兼坊局銜者充之君以史官

特簡異數也士三年大比浙東西就試者至萬餘人主司之不公士且攢譏竦誚有裂牓紙而以瓦礫擊其後者矣君來牓旣放𨿽見抑者無怨及聞君再至交以手加額君亦杜絕干請惟眞才拔擢克循祖父忠孝之門風入稟太夫人之訓焚膏防筆靡間晨暮席門甕牖韋帶紃履之士悉甄綜無遺才飯糲茹藿甘之如飴士皆鼔舞自奮而君斯瘁矣今年春君當復

命全浙之士惜君之去而不能畱也乃謀述君之徳於貞石以傳諸不朽而嘉興爲君駐節之地礱石居先焉碑當勒文僉以請於予予惟君之試士去勦說明正學拔寒微百千人譽之不以喜百千人毀之不爲動是豈借碑之辭以爲重哉𨿽然碑以述徳抒情其來古矣尢莫盛於東漢之世當時諸生服義處士好學門生門童弟子故吏故民議民及門下佐往往率私錢共表其徳善功烈若楊震陳球劉寛馮緄度尙孔伷之徒史傳所未具詳者每賴碑存用補史氏之闕焉君年方壯又遭遇

聖主入且論思爰立將來國史所紀特書其大者則於視學本末或反略焉不詳此碑之不可以已也昔者復聖躬克已復禮之學至於拳拳服膺欲罷不能而徵其所得則存乎簞瓢陋巷不攺其樂是公之潔以自持誠以造士正復聖之所得者然周子曰志伊尹之志學顏子之學程叔子曰學孔子者學顏子而已君之學卽顏子之學諸生旣得顏子而師之言顏子之言行顏子之行是公去而服其教者長存𨿽百世可矣

太保孟忠毅公神道碑銘

太保孟忠毅公薨歸葬於京西蔡公莊之東嵗在庚午其子熊弼請予撰碑立石於神道於是公薨三十有七年矣公之徳善功烈紀諸史冊無俟碑銘後顯乃予讀公奏疏竊恐史氏未載其詳而訏謨偉略不盡傳於天下不可以不銘也公諱喬芳字心亭永平人誥授光祿大夫總督陜西三邊四川軍務少保兼太子太保兵部尙書兼都察院右副都禦史世襲阿思哈宜哈番加贈太保諡忠毅其先世某徐州人以靖難立功世襲東勝衞指揮同知祖某考某皆贈如公官祖妣張氏劉氏王氏妣馬氏馮氏杜氏皆贈一品夫人公幼負大志不羈偉岸善騎射能以一矢墮雙雁

太宗文皇帝兵入關公杖策謁軍門

太宗壯其貎與語奇之引置左右官刑部承政兼梅勒章京管牛錄事使定律例從徵大淩河錦州松山寜遠朝鮮屢著戰功順治元年李自成自山海關戰敗西遁世祖章皇帝定鼎燕京命公帥師追之由畿南下河北逾太行定汾潞拔太原遂渡河入關下延安略定慶陽平涼所至秋毫無犯

世祖嘉其績命以兵部右侍郎兼都察院右副都禦史總督三邊軍務當是時自成棄關中走張獻忠尙據蜀民情未定妖賊胡守龍自號聖公稱元淸光謀爲變叛冦賀珍連兵十萬攻西安李鷂子陷同州武大定踞固原孫守法嘯聚興安劉二虎出沒漢中胡向宸負固黒水峪關以西羣盜塞路馬徳賀器李明義米國軫折自明諸賊叛服不常各擁眾數萬爲害公廣招徠布恩信散姦黨峙糗糧簡將帥分道出奇掩擊梟守龍於市追珍及於永壽蹴之漢中擊走二虎大定誅向宸於板橋南山斬守法於藥箭砦戮徳於河兒平降自明於靑觜砦擒器於安家川俘明義縛國軫前後百餘戰斬馘無算降者一十七萬餘人又陜西多種河西尢甚五年夏四月羣煽惑米喇印丁國棟聚眾反陷甘肅破涼州莊浪蘭岷臨洮所至響應關中大震而鞏昌攻城未克公疾馳救援賊敗走乘勝遣張勇復臨洮馬寜由上路趨內官營破之趙光瑞由南路至梅川賊迎敵奔潰而梅川去岷州五里左山右河道險隘賊據守堅甚光瑞誘之出戰大破之遂復岷州張勇由中路一敗之官堡再敗之馬韓山三敗之二崖洞於是喇印國棟合兵守蘭州公督滿漢精鋭徑薄蘭州俾協戶部侍郎額色曁張勇爲前鋒賊出大戰良久公令勇襲破其城賊大敗焚浮橋遁而王久馬寜亦破賊金縣防兵蘭州時朝議大出師防勦公上奏曰叛爲徒𨿽繁然烏合易散臣已大敗之臨鞏城堡盡復其伎已窮進取河西甘鎭計日可復且秦民力已竭大兵復臨供應難復支又西寜祁廷諫李天兪莊浪魯典皆未肯爲賊下今廷諫子興周赴臣軍已令其糾各族協捕乘破竹之勢鼔行而西必能奏績若曠延時日以俟大軍不惟坐縻糧芻且使賊得合餘燼自備而廷諫等亦懈失機長冦非計也

朝廷乃止遂督兵渡河遊擊張三耀斬喇印於古城窊逐北至甘州時夜二鼓公曰賊必出襲我乃設伏以待而張燈彈琵琶酣飲歌聲徹柵外賊果出遇伏悉擒之遂圍城月餘平之丁國棟竄肅州立土倫太爲王哈宻纒頭畏兀紅帽哈喇五番附之據城固守而山西大同降將姜瓖反逺近震懾其黨虞印韓昭宣陷平陽號二十八萬此六年秋七月也

世祖遣兵進攻大同命公引兵赴援公畱馬寧圍肅馳赴潼關賊兵拒河守公佯置巨艦於上流伐鼔揚旗作欲渡狀而夜率師從下流徑渡急擊之賊勢披靡戰且走四十餘里比明抵蒲州賊出城迎敵公督將士力戰殺賊七千餘人賊棄城遁遣將復臨晉滎河猗氏解州共斬首二萬有奇乃合兵圍運城城破賊黨殱焉遂定平陽而馬寧以十一月破肅州殺土倫太國棟就擒河西亦平七年進兵部尙書八年定河南何柴山之亂又擒延慶巨盜劉宏才於是全陜盜賊叛孽俱盡陜西自罹冦禍戶口消耗荊棘彌望乃荒田之糧盡責之未亡之戶百姓苦之公力陳其害請蠲蠲其絕戶而有主荒田仍自七年起徵公復奏曰所云有主者皆貧氓耳傭作糊口以延旦夕欲其開墾納賦斷不能也且未有六年不能墾七年卽能者若欲借此爲兵餉責有司追呼防防孑遺力不能支必至相率逃徙誠恐有主之田轉爲無主將來餉缺愈多矣時有司考成急催科公又請以戶之增減田之荒辟爲殿最使知愛養撫綏其惓惓民瘼如此先是二年公至秦卽以奇兵入龍安爲圖張獻忠取蜀之計後

朝廷以重兵屯漢中秦民轉輸艱苦九年取成都卽請屯田而廷議退兵漢中乃力請駐保寧爲漢中籓籬屯田廣元昭化間戰可制勝守可固圉兵食有賴不苦轉輸則規取全蜀無難從之於是秦運始抒而蜀地以次就平旣又上疏曰秦省自明季冦變以來田畝荒蕪今𨿽屢詔開墾而雁戶未集耕耨無人餉仰給於大農非久逺計也惟屯田可足食彊兵而弭盜安民亦於是乎在

上嘉納之因舉白士麟郭之培領其事而以髙應選等八人分理於是兵屯民屯並興歳得谷數萬斛十年復蕩平紫陽孫守金自此民漸復業而關中宴然矣公爲人精敏沈毅善料敵諸將稟方略輒致勝又知人善用爽豁無嫌猜人人樂爲之效死其章疏皆剴切條貫千里外如面陳故有請必從當蜀未定上言曰四川一日未復臣心一日未安

世祖喜曰若封疆大臣盡皆如此朕復何慮蓋君臣交孚若是是以所向奏功初公累疏入朝

優詔不允九年復請許之陛見慰勞備至

賜內廏馬二命從馳道出以寵異之又賜帽鞾弓刀加太子太保

命還秦旣又命兼督四川而公以積勞成疾乞休慰畱不許疾篤復乞骸骨乃加少保馳驛還未至而公薨十一年正月元日子時也

世祖聞之震悼柩至遣大臣酹酒

諭祭三壇存問其妻子賜第一區白金千兩公生於明萬曆乙未二月五日年六十配卜氏艾氏王氏贈封一品夫人子三熊臣知汀州府事熊飛監察禦史熊弼襲世職阿思哈尼哈番予告光祿大夫孫九人曾孫五人嗚呼公督秦十年外詰戎兵內定經制撫循百姓廣收名將爲腹心以二十餘年盜賊充斥荒殘流莩之鄕復使升平樂業屹然爲中原保障

朝廷無西顧憂人皆知公之功在秦不知河東之亂非公不能定收蜀之策非公不能有成然則公不徒出秦民於湯火而已晉與蜀咸受其賜焉公之功顧不偉歟銘曰

神龍之奮云則從之誕作霖雨以蒸有黎桓桓孟公萬夫之特早事

太宗宣勞肇域

世祖受命師入隃關公躡殘冦渡河而西

帝哀秦民仳離疾苦俾公建牙節制文武凶渠在蜀倡亂孔多潛狙乳獸爭磨其牙公遇將士披豁心曲昧者必攻降者弗戮如帶斯結解之以觿如髮斯逋理之用箆蕩冦河東有戰必克蒲阪旣收解梁乃服曩者秦俗壤地荒蕪吏患追呼民囷轉輸徵徭克緩屯務畢舉有畎有溝有禾有黍旣防王功載懋民庸君子來朝謁帝於宮何以予之衣裳在笥又何予之弓刀是佩天馬旣秣

帝曰汝騎出從馳道異數則希我作此辭紀公之實片石旣刋百世有述

誥封朝議大夫國子監祭酒新城王公墓碑

詹事府少詹事兼翰林院侍講學士新城王先生士禎其在太學教冑子會雲南平推

恩封其父爲朝議大夫國子監祭酒祭酒公歿先生哀慕不已旣井槨矣謀伐石表諸墓古之葬令曰五品以上立碑降五品立碣祭酒秩四品得立碑螭首蛈崇九尺乃屬秀水朱彞尊爲之辭公諱與敕字欽文別字匡廬自其始祖貴從諸城徙新城曾祖考重光貴州布政司參議贈太僕寺少卿再贈少師兼太子太保兵部尙書祖考之垣戶部左侍郎贈戶部尙書再贈少師兼太子太師兵部尙書考象晉浙江布政使司右布政使妣張淑人公事親孝從兄敬合族人以睦訓子以嚴其爲學博而有要其爲文駢而麗其爲詩取自寫懷抱而巴有作未嘗編錄曰吾詩如弦之有音停音斯寂矣畱此何爲故其詩流傳蓋寡王氏之先世植槐於門夢神人以冠簪笏囊分布枝上其後族繁以大公之祖父世父叔父仲兄曁族晜弟子姓舉鄕防試者數十人皆有名位公少有文譽獨屢試不遇僅貢入太學未謁選人而歸然平生不有坎坷之嘆怨天尢人之語及敎其四子三成進士公里居益退然自下歳修曽祖王父忠勤祠主祀事惟謹命工繪厥考平生事迹爲圖二十有四並作家誡以示諸孫朂以儉勤爲本旣防耦室無侍妾暇同隱君子徐夜遊見者目爲老經生不知其封秩大夫也公卒時子吏部考功淸吏司員外郎士祿進士士祜已先歿惟仲子貢生士禧及詹事先生存女四人壻劉倬張璽畢盛肩趙作肅孫男女各一十二人曾孫男七人女一十一人元孫二人公之葬也在新城縣某鄕某原系之詩曰

孔氏之門有顏子淵子曰庶乎胥附日親在漢黃憲隤然處順道周性全見者交贊公生海右二賢同科言論風防傳不在多觀其事親孝乎惟孝則友其兄鄕黨是效凡今之人門內嘻嘻公之治家肅且有儀貴則易交賤不我覯惟公譚防勿遺故舊若考作室而子以堂若考敷菑子乃坻倉旣揚其名終顯其秩養不爲儉年不爲嗇徹帷於室卜葬於原無有近悔無有後艱有栝有松有枌有檟銘藏諸幽碑示觀者

通議大夫都察院左副都禦史徐公神道碑

康熙二十六年冬十二月

孝莊文皇后崩公卿在籍者同軌畢赴於時通議大夫都察院左副都禦史徐公見星而奔明年二月哭臨宮門之外旋寢疾三月日卒於邸捨年六十

天子謂公盡瘁可憫許馳驛送歸

遣江南布政司官諭祭及是年十有一月卜幽宅於滆湖之濆旣葬公子永寧永宣以碑文爲請彞尊曩與公同

朝知公徳善行義不敢以不文辭公江南人先世自江陰徙武進曾祖某不仕祖秉忠同知防州事贈通議大夫通政司左通政考暘充鄕飲酒大賓封通議大夫通政使司左通政妣白太淑人公諱元珙字輯五荊山其別字也年二十補學官弟子以明經貢入太學順治十一年舉順天鄕試明年會試中式

賜進士出身除刑部主事歷員外郎郎中庶獄明允典廣西鄕試士服其識照還以福建按察司僉事分巡建寧除閩海未靖土人或依山爲砦反側不安公偵得其實誅凶渠盡釋餘黨眾乃散尋移山西布政司參議分守潞安丁母憂服除以原官分守口北道時宣鎭未立府縣止同知府事一人治事兵民一相哄則戴甲而嘩公至和調將士嚴斥增亭障葺城垣修學捨邊境晏然防雲貴變起

王師討不庭軍中需馬急公出家所有田租錢首買馬資騎戰

天子嘉奨命從優議敍逾年擢光祿寺少卿牲牷粢盛防享犒勞躬視滌濯勾稽惟謹遷太僕寺少卿馬政畢修進通政使出納惟允轉太常寺卿遇大饗祀奉香執帛行步中規矩升都察院左副都禦史夙夜在公振綱肅紀祀典嶽瀆之祭北海廣澤王望瘞之禮唐於洺州宋於孟州公上言東西南北當以天子建都之地爲凖北海之祀宜於山海關迆北近海之地疏入報可尋念親老陳情乞歸歸而父先卒居防盡哀毀且瘠蓋公性至孝愛慕父母不異孺子友同產兄弟通家財治防紀敎子姓有家法裏居遇懿親鄰比謙恭和易未嘗以貴驕人檢束傔僕不與戶外事而能分人之憂爲善日不足服官三十餘年不喜躐進以謹愼自勵故始終結主知凡

覃恩者三加級者五侍

防乾淸宮從遊

西苑拜白金文綺之

賜而又祭葬以禮可謂生榮死哀也已公娶白氏太保康敏公六世孫贈淑人繼娶潘氏封淑人子永寧康熙二十年舉人侯補中行評博永定國子監生永宣歳貢生永定早卒永寧永宣均好學有文女五俱嫁士族嗚呼禦史臺於古爲副相三獨坐百寮之師闕然後補之否然後明之不專以言責爲務也後世居是官者往往借繩糾之權以報恩怨黨其同焉者而伐其異私以爲公訐以爲直又或伺君相之愛憎附之以毀譽諍臣若是豈社稷之福哉公於廷議侃侃無隱及條奏輒焚其艸庶防合乎小雅所云靖共爾位者與是難能也乃作詩曰

徐望十門業髙楚蘭陵產譽髦舉南宮領西曹內回翔外歷屏甌閩翰潞澤藩上谷無震仄卿士月洊升華主祿勲牧馬驘作納言允柔嘉陟奉常典三禮副副相長柱史秉吉直肅綱紀惟北海百谷王濟同祀神何饗公建議徙冀方進有循退以義孝於親友晜弟用推仁及戚懿公之度其有容責人薄少詆攻持大體異小忠公之才洵卓犖消亂萌人罔覺澂其淸激者濁公而在吾得朋公也逝孰典型禦靈輀歸林坰滆湖濆筮得宅望鵝墩表鶴石宜子孫逺泉脈樹松柏楡梓枌百世下碑長存思公徳視此文

光祿大夫工部左侍郎顧公神道碑銘

康熙三十有八年冬

天子念河淮未乂歳漕後期旣任都禦史總其務又分命廷臣往鳩厥工於是工部左侍郎長洲顧公出視髙家堰時河流日淤淮泗水無所趨洪澤泛濫堰易潰公相度悁勞不避寒暑風雨疏陳事宜未底績而病矣旋奉

詔還京師猶力疾治事

天子班朝見公羸弱不支

天語垂問公對以實退乃請假且言臣早孤惟母是依敎臣力學甫通籍母故窀穸卑濕骨肉未安伏請放還遷葬

天子許焉歸攺卜宅兆於官山塢祖墓之旁疾發卒於裏第

天子聞公逝

命禮臣給防典

諭祭一壇

予治葬銀兩朝野嘆息以公克全臣子始終之義可謂忠且孝矣公諱藻字懿朴號觀廬先世自無錫遷縣之翰涇曾祖某不仕祖某考某皆學官弟子三世以公貴誥贈光祿大夫妣一品太夫人宋氏公自康熙十四年舉於鄕明年防試中式

賜進士出身攺庶吉士聞母防回籍二十一年服除授翰林院編修防試充同考官二十六年任

日官知起居注二十八年以右春坊右贊善兼翰林院檢討洊陞侍講明年秋出典江西鄕試冬提督順天等處學政尋遷兵部督捕右理事官再擢內閣學士兼禮部侍郎仍提督學政三十六年

勅使陜西祭告軒轅陵明年冬陞工部右侍郎尋轉左侍郎累加三級

覃恩進階光祿大夫公於

朝守厥職必誠必敬纂修

兩朝聖訓

玉牒領方略館副總裁充

殿試收卷讀卷官

皇太子大防冊封使人咸遜其勤敏及司

記注譯國書尢詳且確先是儒臣提督學政設公廨於京師嵗時得與

朝防其後人皆自便一出按部多畱畿輔公試士有間亟還邸第

上有召立至

闕下備

顧問以是

主眷日隆

禁中語𨿽家人不得聞在內閣參預機務者六年奏對進退不失尺寸嘗侍

保和殿

禦試經史論賦應制詩又嘗

召入

瀛臺試理學眞僞論丰澤園賦悉稱

上防公書法尢精在米芾趙孟頫間嘗奉

命書

禦屏金牋又書泉林碑

福陵

昭陵神功聖徳碑

上覽公書輒稱善

寶章宸翰上尊珍果宮花之賜便蕃優渥公當之愈謙抑一言一事必曰如何如何曾未揚揚自得也視學政大要端士習修黌序正文體杜請托表節烈維風俗故每試甄綜得人理部務相視南北河卹徒夫審勾股節浮羨覈支銷令不煩而商民以不病遇

大廷會議公未出辭先和其气有未便不顯立異同徐以微言諭之導之以正議定公未嘗居其功蓋公律己甚嚴無所依倚與人接和平樂易僉以此交愛公卑尊長幼未有毀之者公於家孝且友撫兄弟子皆有恩姻防有急難傾囊應之不惜平生無貨財聲色之嗜博弈之娯以是門無雜賓從遊著錄者力爲遊譽約束傔僕惟謹鄰里鄕防安之及公卒巷無歌者舂爲罷相公生於順治三年月日考終於康熙四十年月日享年五十有六夫人宋氏太子太傅吏部尙書文華殿大學士諡文恪公諱徳宜長女

誥封一品夫人有賢行公無子以弟之子某爲嗣宋夫人撫之如己出也彞尊入史館於公爲後進公僚友相遇不以前輩自矜旣與公比屋居宣北坊海北寺街譚防尢數故知公獨詳及葬因某之請銘公之藏其辭曰地有土藪吳越具區演爲長洲淑气所儲克生顧公才與徳俱爲玉爲谷如金如瑜旣舉於鄕墨牓斯薦其惟吉士摛文翰院班以蛾眉簪筆朶殿鶴籞螭坳恆陪宻宴南宮校士西江持衡网海瑚采山豫章

聖有謨訓大烈孔揚

宗有寶牒防於星潢公之於文不雕而琢務去陳言兼屏僞學公之於詩寄情髙邈譬錦辭機蜀江是濯公之於書迥與俗殊丰者不媚瘦者不枯三眞六艸惟意所如羣工交讓

帝心是愉公之誨人先以制行士風克淳民志乃定率之以躬周誠程敬廓矣皇圖人文雅正

天子有召立造於

朝𨿽在歸沐曾不逍遙拜

賜於宮夙駕於郊徳隅愈下協恭羣僚爰職論思帝尢注意旋捨文書入贊機事

帝曰咨汝不懈於位乃擢司空尙書之次公佩蒼玉班於六卿相彼琴瑟必張而更誕釐積獘允明且淸爲法可久絀者使盈

帝曰往哉憫玆淮浦髙堰未固汝其安堵公度原隰堰工修舉

帝曰歸防仍掌邦土仕者之進間有附援公也不阿以愼屢遷惟口出好或失則諐公也勤敏省樹不言盈庭論議是非噂沓眾人嘵嘵公也訥訥徐規以道非由捭闔大猷是經古訓是合公𨿽盡瘁不敢引還

天子心惻訝其淸孱捨彼旅月返於家山君親大義庶防克完弟子猶子爲公之嗣卜筮旣偕斧屋攸閟樹之丰碑枌楡梧梓我銘不誣昭諸後世

曝書亭集卷七十

欽定四庫全書

曝書亭集卷七十一

翰林院檢討朱彞尊撰

碑【三】

禮部尙書兼掌翰林院學士長洲韓公墓碑

禮部尙書兼掌翰林院學士長洲韓公康熙四十有三年秋八月以疾卒於官明年柩歸依大學士宋文恪公例入城中故第發喪旣卒哭公子孝嗣孝基禦李苴絰造門稽顙言曰先公之葬不敢後期玆考宅有日矣謹以墓碑爲請彞尊交公於未第之前逮通籍爲公後進辱知最深撰碑不敢辭公諱菼字元少別字慕廬先世自鳳陽遷於吳明太醫院吏目曰逢隆者公曽祖考也萬曆丙午鄕貢進士歷知云和黃巖二縣事贈資政大夫

經筵講官禮部尙書曰治者公祖考也長洲儒學生贈資政大夫

經筵講官禮部尙書曰馚者公考也妣曰周安人公以康熙十一年由國子監生中順天鄕試明年防試殿試皆第一授翰林院修撰纂修孝經衍義旋充日講官知

起居注主乙卯順天鄕試歷右春坊右贊善進翰林院侍講乞歸攺葬其親事畢補原官轉侍讀升翰林院侍講學士仍充

日講官知

起居注未逾月補內閣學士兼禮部侍郎二十六年以疾給假裏居八載防勘六經凡漢儒箋故唐儒義疏宋儒章句靡不采獲而裁其中於史稱司馬遷班固陳壽文宗臨海朱右所集唐宋六家詩尙唐音然不喜作臺閣之體時昆山徐尙書幹學解任出都領書局於洞庭山公誼惇師友兼有山水之好恆往助其討論排纂又於六十坊選閒房得漁村將著書以老矣

天子忽召公有司惇促就道乃行旣至入見

乾淸門

上慰勞再三

命充纂修一統志總裁官時康熙三十有三年也明年仍補內閣學士兼禮部侍郎越三年春充

殿試讀卷官是秋以禮部右侍郎兼翰林院學士尋奉命掌翰林院學士印務充

日講官知

起居注三十八年冬調吏部右侍郎仍掌翰林院學士事明年奉

防教習庶吉士夏充

經筵講官冬升禮部尙書仍兼掌翰林院學士事教習如故旣而公以院務殷繁請解尙書任

上不許下

優防答公防公以病劇再疏乞身

天子終莫之許也公嘗語門弟子張大受曰吾貴爲尙書何如秀水朱十以七品官歸田飯疏飲水多讀書萬卷嗚呼公之胸懷蕭然自逺若此蓋公始終以文學上結

主知

天子語稠疊有云韓菼天下才風度好奏對亦誠實又云韓菼學問優長文章古雅前代所僅有也又云韓菼所爲文能道朕意中事故凡應奉文字每進一篇輒稱善館閣多所撰述公必與焉若平定朔漠方略政治典訓律例各局皆充總裁官

經筵日講

上倚公侍左右敷陳治理公精白一心便宜獻替動天聴者多矣而公厚重不泄未嘗自矜合乎古大臣善則歸君之義

萬幾淸暇

錫予便蕃莫能殫記

禦書篤志經學潤色鴻業扁額懸於堂洵稽古之至榮矣公在講幄久

朝廷大政事或未與廷議然平生持論侃侃不阿勿爲兩可之說如海關不當設關稅不當添私錢禁不當過嚴永定河工事例不當許捐道府會試所重掄才業分南北中卷不當復分左右監察禦史鄭惟孜以國子監生多江浙人有冒籍赴試者上言請盡發回原籍肄業公曰太學之設三代共之漢東京視學生徒圜橋門觀聽者以萬計宋立三舎之法明初擢用人才多由此途出京師首善之地逺人向化方且聞風慕義來學若因一二不肖之徒輒更定制悉爲驅除勢必太學一空有失國體惟孜言非是事得寢公所著有懷堂文集二十二卷詩稾六卷其舉子業以古文爲今文奇而有法其初未遇鄕之先逹或大怪之徐尙書閱其闈捲擊節嘆賞登於牓及取上第傳誦

朝野十室之邑三家之村經生塾師無不奉爲圭臬然公之不朽終當以古文辭孝經衍義傳也公生於明崇禎十年七月享年六十有八夫人李氏明太常寺卿掌國子監事贈禮部右侍郎昆山魏恭簡公校之従孫公本姓李夫人國子生玉滋女也子七人孝嗣康熙己夘舉人孝基庚辰進士攺庶吉士禦李歳貢生孝潔孝容孝鼎孝余女子三人一嫁歳貢生金宣忠一許字宋公子訥一未字孫男九人女十一人曽孫男一人女二人系之詩曰公先從祖厥諱世能曳履容臺文獻足徴公復其始於焉代興

天子求賢臨軒防問公慮三藩過唐方鎭知幾先見匪啟其釁

帝曰汝菼乃沃朕心句臚首唱髙防瓊林當其始進受知己深乍入玉堂旋司

記注載筆螭坳息陰溫樹

帝曰汝菼洵美風度先聖有訓行在孝經孰爲衍義著作之庭公以一手羣言是並公知

制誥逹情通理如彼梭腸絲抽不已如彼舟船操之下水公之進講不怵不驚融經防史專獵其精若鐘在懸大鳴小鳴維宋思陵父讎未雪公之持論戰不可決辭和且平

帝心嘉悅公之扈

蹕或疾或徐旣扺裏第仍竢周廬見賢不蔽見利不趨帝有恩言汝遷少宰公方簡要作士模楷兼領詞垣彌有華采

帝有恩言汝作秩宗可帥其屬佐建保邦神人上下罔不和同勵相國家其惟吉士

命專教習課誦文字樂育英才菁莪中沚人第知進公退是求遺榮辭祿

至尊畱萬鐘非願終戀一丘公也魄動乃寢乃夢神曰止止時秋屆仲淹數之度寤言先洞靑門罷餞素車柰何芝旁就焚蕙嘆則那老成凋謝泣下者多公之諸子發喪故宅絮酒生芻賵方遣策靡不中禮觀者咸戚厥旣得卜井槨起墳丸丸貞木樹之墓門僉曰吉壤母有後囏我作斯銘昭諸羨道其實不誣其言非譑他時琬琰庶幾有考

光祿大夫兵部左侍郎楊公神道碑銘

公諱雍建字自西一字以齋姓楊氏杭州海寧人補嘉興府學生貢入國子監順治甲午舉順天鄕試明年乙未防試中式

賜同進士出身除知髙要縣事充廣東丁酉鄕試同考擢授兵科給事中轉禮科右給事中充己亥防試同考官再轉吏科左給事中進刑科都給事中以疾去尋起原官內升以京卿需次田裏復

召入省食四品俸管戶科給事中轉禮科掌印給事中遷兵部督捕右理事官晉右通政使轉左歷太僕寺卿擢都察院左副都禦史充乙未會試總裁奉

詔巡撫貴州

覃恩封光祿大夫都察院右副都禦史加三級入爲兵部左侍郎以母年髙上章乞終飬

報可歸侍奉者四載旣免喪分

命修理髙堰以勞成疾引還此公立

朝持節在野之進退本末也髙要當廣右之衝制府駐節於是師行絡繹供億甚煩羽書一至徴民夫累百動遭鞭笞夫遇防冊逃避吏胥縶之若牽羊犬納諸廨字隙地凍餒者多公下車未久歳除飲椒酒起曰民夫亦人子何忍使之露宿命徙廊廡下兼徹酒饌給之夫泥首謝有泣下者平南靖南兩藩王兼鎭南海鹽谷絲麻輸官價百倍而縣境羚羊峽產硯遣其掾采石日役黃岡村夫匠無算篝火入巖穴有失气死者公力減浮費掾以硯奉公卻不受人或比之包孝肅云師中索榕樹條爲縚繩以燃礮火風雨不熄有百夫長持軍符下縣徴解語不遜公坐而撻之泣告其帥帥愬之制府王公國光王公語曰書生彊項亷吏方剛是不可犯乃杖百夫長薦公於

朝故事州縣守令歷再期始預薦牘三年方報最其次給由量銓公治髙要甫一載就徴洵異數矣

世祖章皇帝召試者再授兵科給事中時

駕數幸南海子公首上疏請愼起居其略曰郊原陟歷𨿽非畋遊可比然獸起於前馬逸於後驚屬車之淸塵不能無萬有一危之慮

世祖震怒宣公跪苑庭面數其罪公神色不動

世祖徐爲霽容尋備陳廣東八害大指謂委署太濫雜太煩裏役無定例用夫無限數埠日橫私稅日盈砍柴采木肆流毒皆切中時獘且云以敝攰之粵民任兩藩王之公務爲力不支目今川貴厎定合移一王坐鎭其地斯則盈庭不敢置議者公以小臣新進獨奮舌及之旣而靖南移鎭福建人咸謂公之啟沃上協天衷者深也明季東南文士倡爲復社海內應之著錄者二千餘人其後十室之邑三家之村莫不立有文社涖牲以盟張樂而防與者結路人爲弟昆道不同則親懿視同讎敵凶終隙末靡所不有公上言朋黨之禍釀於艸野欲塞其源必先杜絕盟社得

防飭學臣嚴禁焉由是士知閉戶讀書各敬其業公事世祖歷三垣三載疏前後三十上嘗一日而上九疏於是臺省敢諫之臣數浙人居多而輿論以公於天下事獨見其大羣推公居第一今

天子卽阼方在諒闇奏事者見顧命輔臣皆長跪公入獨立而語輔臣以目送公曰此南苑上書諫獵者也自是奏事者不跪及復起掌刑科印歳在甲辰冬有星孛於翼軫抵降婁公之同官有言此名含譽星爲今天子受命之祥非彗也公上言宋咸平初彗見營室明成化中彗掃三臺出天田入太微垣考其時或下詔求言或允羣臣言修省故不爲災敢請

皇上淸宮齋戒力圖修省發

徳音下

詔防廣求直言詳詢利病有可惠百姓者立賜舉行並飭內外文武大小臣工滌慮洗心共修職業則無難轉禍爲福

天子以公従直建言可嘉優

防答之遂赦天下公於天安門聴宣讀赦書是日接禦前發下紅本二獄囚當決吏箝紙尾進請抄發公曰昨頒赦而今日行刑是

詔令不信於天下也紅本當封還同官皆變色爭言不可公曰六科以封駮爲職古也吾封之咎吾任之不以累公有

防三法司再議二囚得不死用是直聲益震朝野公之出撫貴州也湖北川東甫定道次銅仁無一卒之衛賊烽火迫城下官屬請避去公曰銅仁黔地巡撫身任封疆去安之因命燔其後山開南門以待偵者賊疑有伏不敢前旣至貴陽疏立營制禁侵掠蠲賦稅省力役安集雁戶俾有寧居師旋有約束不明者輒上章劾奏軍中號爲楊一本舊例苗名長官謁見巡撫必鳴鼔角交防支於門俾拜其下公曰無庸引至座前問疾苦予以飲食土司咸輸服公之始至也貴陽斗米直五千錢公請餉之章屢告挽運相繼士飽馬騰民獲宴安版圖旣復翦其荒茅叢箐教以耕防比及三年蕓鼔稻田遂成樂土

天子嘉公成績特

召爲兵部左侍郎公在行閒久諳習軍政西南徼將弁多公防擢以是入贊中樞若明鏡無塵𨿽逺畢照及歸飬北堂晨羞夕膳而以糲自甘遇簦笠舊交胸無水旱冰炭田衣山屐舎車而徒行道者不知爲一品貴人也公之文學早見知於

世祖稱公所上奏章盡好文字迨巡撫

命下入謝

賜宴瀛臺舊例止予鞍馬甲冑而已公獨拜

命騎入東華門加賜白金五百兩表裏各十段以行天子時巡公迎

鑾三百里外

禦書松喬堂扁俾懸於宅訃聞

賜祭葬如典禮公所撰有黃門疏稾二卷撫黔奏疏八卷政學編一卷景疏樓詩文十卷自怡集一卷曽祖鸞祖萬年不仕考斌學官弟子均以公貴累

贈光祿大夫娶唐氏

誥封一品夫人先公卒子男四人中訥康熙辛未庶吉士授翰林院編修加二級愼言戊午副榜貢生中哲國子監生選授廬州府通判中吉歳貢生女一人嫁國子監生陸世璜孫男九人守知庚辰進士淮安府同知余未通籍孫女八人皆適士族曽孫女二人尙幼公生於年月日卒於年月日夫人唐氏生於年月日卒於年月日康熙丁亥十一月中納等卜壤於縣治東三十里湯家峴合葬公夫人於新阡先期來乞碑銘彞尊昔遊嶺表捨館公所於公爲老賓客知公爲詳念公一話一言必準於古從容以和和而能介剛無虐簡無傲徵不淸撓不濁其盛美不可得而具書特粗舉大綱焉爾系之銘曰

鹽官漢縣左海環之百谷所歸曽不盈而篤生楊公文武兼資學原王鄭書偕褚薛早貢成均如圭琢切名髙淡墨栁袍是纈牽絲奉檄百里瞻言不畏彊禦不憚上官憂民之憂晨暮罷餐公之宰邑期月而可

帝有恩言夙駕鳬舸入居八舎掖門之左袖書諫獵首犯逆鱗雷封𨿽逷哀彼癉人有言無隠有气必伸息事寧人輕徭薄賦夤緣務絕朋比用杜譬諸樹藝先去其蠧入告我

後敬天之渝星違其次修省是圖

帝曰直哉乃下赦書古給事中塗歸駮正降而結舌有順無爭公當疾風艸心尢勁謂赦旣頒決囚非宜封還詔防侃侃不阿法司服念出諸网羅臺諫陳言發部議事所司覆奏曰毋庸議公斥其非儆於有位粵稽帝典納言命龍周有伯冏僕臣是庸若三獨坐尢庶所宗帝曰黔南宼虐未遏誕弄銀章俾撫天末公拜稽首爰辭

禁闥邇者懷之逺者綏之防我庶士張我六師犵童女烝然來思反側旣安疆宇日辟伐其棘荊播以黍稷乃亦有秋樂國樂國

帝眷勞臣入爲司馬衮衣遄歸薄言觀者公望公才舎公誰也今之仕者莫有遐心知進不退終焉陸沈公請飬母孝思足欽天之報施於善人厚子孫繩繩各佩章綬百祿攸宜克昌厥後旣得吉卜神兮式馮丸丸松柏秀於岡陵我銘以實國史是徴

光祿大夫太子太保刑部尙書李公神道碑

世祖章皇帝光宅方夏北燮東漸雲雨賢才肇開景運於是故兵部侍郎長山李公方退居閭閻奉母宋太夫人遂北堂之飬順治元年起自田閒

召至闕下授工部右侍郎未幾轉左侍郎三年夏請假省親旋裏旣還

朝以原銜掌兵部右侍郎事尋遷兵部左侍郎兼都察院右都禦史八年秋

覃恩加太子太保又明年冬拜刑部尙書十年夏四月帝張防瀛臺

賜大學士以下坐酒行従容詢諸臣父母有無公伏地對曰臣有母年八十三矣魯經有言一則以懼烏鳥之私時縈寤寐也因泣下

帝爲動容謂諸臣曰人之行莫大乎孝子不能盡孝於生前而欲盡孝於身後朕不以爲孝也公乃復以省親上請

帝曰卿之事親朕深悉之遂

賜馳驛還公諱化熙字【闕】別字五先世自眞定棗彊遷濟南之長山曽祖考光先祖考迓春考夢鳯皆以公貴

誥贈如公官母

封一品太夫人公以天啟四年舉於鄕崇禎七年進士出身起家湖州府推官歷監司巡撫總督所至有惠政顧不自以爲功人咸稱爲長者及仕

皇朝在兵部革班軍止運大布邊衣在刑部復熱審朝審舊例請仍差卹刑司官著爲令大綱悉舉而終身孺慕者母氏家居一十七載晨羞夕膳侑以絲竹率昆弟子姓融融怡怡承歡盡力治別業於近郊植果千頭花時爛若云錦禦板輿樹下公進觴酒於前公弟監察禦史文熙曁諸孫羅拜於後大小東目爲神仙中人公卒時年七十有六訃聞

天子勅翰院撰文致祭給帑銀營葬明年夏巡撫山東工部侍郎兼右副都禦史宛平劉公芳躅以命婦一品百齡疏聞於

朝得

防建坊裏第而公考宅於祖塋之北古城之南左都禦史淄川髙公珩銘其墓公娶沈氏

誥封一品夫人子八人因之河東鹽運司同知死姜瓖之難

贈山西布政司右參議漑之灤州知州余未仕女五人均適士族孫二人斯祥早卒斯佺今官兩淮都轉運使管鹽法道事曩與予定交久玆以幣來請補撰先公神道碑立隧道之左予惟公佐司空贊中樞位三獨坐掌邦禁階宮保仁被於天下事載諸

國史可以不書特其百行一本乎孝人所難能名公鉅卿之飬親逮於百歳者世亦不多見也乃書公晚節系之以銘其辭曰

濼源有水匯於大東巖巖者岱沨沨者風篤生元老望峻家邦匪祿是幹惟親是顯自從三簠五鼎十臠色飬無違儀文有腆

世祖特詔賁於丘園汝掌邦土蒼玉佩旃廏馬斯錫衮衣自天膴仕遺榮寧親邇止舞防於堂有同孺子慈顏旣和謁

帝有喜升華副相襄贊中樞殊階宮保寵命尙書祥刑敬獄重典克除

帝防瀛臺三漿十酒咨爾公卿誰無父母委質以來孰存孰否公拜稽首彤墀之南微臣有母年八十三一則以懼寸心用惔

帝聆公辭見公出涕乃降

恩言孝經合契菽水之懽勝於喪祭公因請假

帝曰兪哉有命馳驛畫錦而回公願旣遂循彼蘭陔筍長魚肥茶香飯白滿樹鶯花一庭裙屐如彼墉宮長侍瑤席公之辭世母已百齡門有綽楔翚革丹靑又越五載始禦云駢惟公事親孝乎惟孝母氏劬勞庶幾仰報我作此銘通國是告

曝書亭集卷七十一

欽定四庫全書

曝書亭集卷七十二

翰林院檢討朱尊撰

墓表【一】

文林郎湖廣道監察禦史王公墓表

濟南之新城去郭二里鄭潢河東有湖廣道監

察禦史王公曁妻於孺人合之墓累土於旁封崇四尺者公子儒學生員士和之兆也公諱與字永錫一字百斯曰重光貴州布政司左參議贈太僕寺少卿再贈少師兼太子太師兵部尙書公曽祖考也曰之垣戶部左侍郎贈戶部尙書再贈少師兼太子太師兵部尙書公祖考也曰象賁戶部廣西

司員外郎公考也曰象晉浙江布政使司左布

政使公本生考也公中崇禎元年進士攺庶吉士試授湖廣道監察禦史巡按河東鹽課羨金數百鎰皆卻之視茶馬陜西邊境肅淸尋奉命督應天學政將行上疏劾總兵官鄧圮玩寇忤大臣意引疾歸歸九年李自成陷京師帝崩煤山公聞變慟哭將浮於海行至利津海多盜不可行公嘗覽方書謂冰片多服能死人遂命僕購之僕市僞者以進公晨夕服之不死夜起投水者再僕衛之又不死公乃回舟抵裏求死愈決自撰壙志以四月二十六日曁妻子登樓齊縊死遺孫啟沆僅五齡士和絕命辭曰痛予生之不辰兮天滅我之立王吾父母一聞之兮涕霑沱以傍偟以身殉國難兮維千古之臣綱嗟反面而事仇兮方臣妾之未遑哀世穢濁兮四維不張大地無容身之隙兮願隨吾父母歸於帝鄕公卒時年五十有六於孺人福建道監察禦史靑城於公永淸之女卒時年五十有五士和爲人坦易博綜經史書學李北海能神似卒年二十有八公遺教塟從薄從速遂以其年某月不卜日而之日觀者千人僞順縣令賈三俊聞之亦來觀眾爭持土石擊之三俊棄縣印遁去久之公從子令戶部四川司郎中士禎刻公遺詩以行公之大節漸聞當世又慮傳之不逺也乃伐石爲表命其友朱彛尊爲文掲於墓道於是公之沒三十有四年矣嗚呼士大夫不幸而遭國難其始皆有捐軀之一念臨當引決或情牽於婢妾或僮僕援捄小不忍而自全若夫撓之不奪臨難忼慨就死固人之所難能至鋒刃未迫於前鄕裏可保而守乃遙聞君防率其婦子從容就義一室之內非事之出於尢難者與先是崇禎五年十一月援遼師變掠新城時則公之從叔象復及子與防死之十五年十二月城再破公之弟與玫與朋及與朋子士熊士雅又死之至是公父子夫婦又死之而士和妻張氏於十五年城破亦自經死方賊兵之陷京師也大學士範公景文以下死者二十三人事聞江南江南艸野士交塡膺扼捥謂三百年養士之報盡節者不宜寥寥若是遂持論書義誤國科舉可廢彛尊時尙少亦助之憤惋不平久而遊四方歷戰爭故壘訪問耆老則甲申前後士大夫殉難者不下數百人大都半出科第而新城王氏科第最盛盡節死者亦最多然後知報國未嘗無人而往時艸野之論特一時過激未得其平也象復字完初保定府同知贈光祿寺少卿與防字風虞萬曆二十八年舉人贈宛平知縣與玫字文玉與朋字壽三貢生士熊字渭濵崇禎十五年舉人士雅字大雅生員皆盡節之士附書之

封奉直大夫顏公墓表

公諱伯璟字士瑩山東曲阜人中憲大夫知河間府事諱紹之子贈文林郎江都知縣諱化之孫處士諱從麟之曽孫而復聖顏子六十六世孫也母曰孟孺人公少補四氏學生員讀書卓犖自喜不治章句人或勸之銳意仕進則曰世事如炎火燎原者將及於廈處堂之燕雀吾不爲也從其父歷鳳陽江都邯鄲事無纎鉅侍對必中理河間兵至中憲公修渠蟾爲禦城孤乏援不支衣朝衣朝冠北向拜集家人一室中舉火自焚死公曁弟伯玠時家兗州府兵亦至登陴以望鳴鏑自西來集於譙門城將陷兵民皆竄公性肥不能駛足伯玠性痩善走手掖公以行步益窘公曰同死無益弟亟去猶可活也伯玠不肯釋公紿弟他顧自城躍下伯玠俯視慟哭矢及其身而卒公僕地傷左足極夜乃蘇爲邏卒所得見公修髯廣頤狀甚偉不敢害車舁以告其帥公見帥不爲屈帥驚曰吾略地以來未嘗見有此人問之則顏子之後遂延之坐畱帳前遇復有被掠者對公偶語曰昨見城中婦女十數輩邏卒驅以走中一婦不肯行卒反刃擊其臂臂折猶罵不已卒殺之墻下有媼過之指曰此顏氏婦也公曰得非吾婦乎語其帥同被掠者至墻下果然蓋刄傷已四日矣驗其息猶未絕載之還卽今朱宜人是已帥謂公曰而日念而父然兗州破時河間之陷已一月矣公聞之長號力請於帥帥防之出軍壘公畱朱宜人於曲阜足尙跛蹣跚走河間時盜賊充斥於路或積日不食毎被執公慷慨與語輒得釋卒達河間哭其父甚哀路人皆泣中憲公之自焚也幼子伯珣甫六歳其僕呂有年抱之出火負而走塗中流矢死伯珣匿民間得免公旣拾父遺骸訪得其弟遂與俱還倪尙書元璐中憲公實出其門防道經河間爲文以祭曰父忠子孝是吾師矣由是公以孝聞一時公平生坦易不沽名譽暇則抽琴賦詩與宗黨結文酒之防取怡恱性情而已遇人甚溫而家法嚴以肅友愛季弟同居無間言訓子孫以博通經義恆自言吾壽止六十一卒之歳果驗公生於某年月日卒於某年月日封奉直大夫娶朱氏封宜人有子七人男六人光猷翰林院編修光敏吏部稽勲淸吏司主事光政光枚光孜光斆俱四氏學生員女一人嫁孔學炆孫十四人男六人女八人彛尊獲交吏部君久繼又識編修君公之卒於陋巷裏也兩君咸官京師聞親喪辟踴盡哀涕與血俱四方觀禮者有顏丁善居防之目旣成服而後行將歸公於侍郎之林請爲文表諸墓嗚呼公父死於忠公蹇而走千里白刄塞於前曽不少懾其不死於孝者僅爾乃其配烈婦其子又孝子也以孝子之請表孝子之墓此文之無可辭者也𨿽然布衣之言不足重於時久矣故夫欲榮親者必資卿相殊階掲石於原始足動人之觀覽兩君捨彼勿求顧屬之彛尊殆以其言之質庻幾可昭信後世也故論次刻碣無溢辭

處士繆君墓表

鄕有篤行君子曰繆君其言曰人豈惟貧之足患惟富尢足患爾故終其身處約取捨介然不苟見人無賢愚容色必恭親戚富貴者或經年莫之過也其爲人質訥望若田夫野老叩其學亹亹不窮間爲詩歌取自怡恱而已不輕出示人所居堂三楹鬻以其考妣蓬戶翛然有自得之色鄕鄰素苦徭役貧不支君毎代之輸不責償也遭亂裏西偏多盜相戒勿入君室有子永謀能文章君教之隠遂絕意仕進授經生徒以爲養不給則遊於四方歳一歸視君困輙復出而君竟以年月日病卒年七十有二彛尊來京師值永謀將歸君於捨旁請爲文表君墓嗚呼士之患在汲汲於榮利旣污其身復導其子弟幸進與夫學有未實而盜虛名力能援人矣而吝於出納其與斯世何賴焉君之名不出百里後進以爲宗屢空於財而鄕鄰受其惠又能毅然出處之際教其子義方至困阸以死而不悔非信道之篤能然與君諱某字孟思嘉興縣人曽祖某祖某考某世有隠徳娶吳氏子男三人最少曰其器亦能文女四人孫男六人女六人

前進士髙公墓表

奉直大夫協正庻尹工部虞衡淸吏司主事髙公之家有狀墓有銘阡有表遺行亦旣詳矣嵗久舊石剝落其子佑釲乞其友朱彛尊復爲文掲於墓門之外彛尊以公晚遁於野賦詩有云惟將前進士慘憺表孤墳乃攺書額曰前進士表曰公諱承埏字寓公一字澤外先世河南人逺祖遜志由蕭縣徙嘉興建文中吏部侍郎兼翰林院學士徙太常少卿嘗與方公孝孺同主京闈己卯鄕試靖難兵入走東甌雁蕩山中是秋病死及門翰林侍書蔣兢斂而之芙蓉峯北曽祖文登隆慶丁卯鄕貢進士知膠州祖林贈奉政大夫考道素萬曆己未進士以工部營繕主事奉命督造桂王府於衡州與內官監黃用分工並建旣落成進屯田司郎中逾年烈風雷雨作用所築寢宮圮法司竟坐道素慘法死公聞父變躃踴見星奔扶襯以歸服除投牒學使者願棄學官弟子學使者不允時蔡公懋徳以布政司防政轄嘉湖力勸公謂男兒不立功名父寃安得白乃復就試崇禎己夘舉於鄕明年中防試賜同進士出身除知遷安縣事縣故雕敝公平夫裏減浮稅招流移民樂其惠調知寶坻縣縣京師之左臂也崇禎九年失守瘡痍未復君至畫郊圻均田賦濬河漕嚴自宮之律免剝船解戶之擾再期而政成十五年冬

太宗皇帝兵逾界嶺自黃崖口入君聞警集邑人於漢前將軍闗侯祠而曰承埏守土吏也城存與存城亡與亡吏效死勿去固爲朝廷守封疆亦不忍爾等父母妻子室家墳墓之委棄也爾其一乃心力毋作神羞眾皆曰諾乃治守具制懸簾束葦加土俾火不能灼樹旗幟架礮石分設士卒於四門俄而薊州下師從丰潤渡河連十三營集城下君悉士卒登陴以守多掘井泉分汲斂雞犬於城中央廢寺令旣嚴肅夜寂無聲攻者曰此啞子城也兵法不易拔越九日引去眾交賀君曰師還必不我舎乃添繕守具築礮臺鑿郭外溝千三百七十七文搰坑二萬二千且誡梁城所千夫長選力士爲遊兵防應並檄蘆臺巡司練鄕兵防禦十六年夏四月朔師復來攻連營一十五屯二旬有四日公堅壁不戰間出奇防奪馬驘羊豕收集羇傖難婦資之還鄕當是時王師自薊乘勝下畿南轉而山東連收九十餘城所過若破竹獨寶坻彈丸地援師莫有至者公以一書生率校官主簿尉固守城卒以全事聞莊烈湣皇帝有髙承埏全城卻敵功在封疆從優議敍之褒僉謂當加拔擢矣防計吏有選人持之反以才力不及調簡攺知涇縣嗚呼刑賞者馭世之大權也功罪之混淆將使人莫知勸觀於黃用之獄釋有罪殺無罪已失不辜至於寶坻去京師二百里而近去一勞吏人主不知宜任事者解體而忠義之士聞而悲憤塡胸者也君知涇縣閱十月謳歌滿野入主虞衡司事亟上書爲父訟寃有詔復原官君廼請歸侍母屠太宜人盡潔白之養嘉興城破誓墓不出隠居竹林村聚書八十櫝多至七萬餘卷所著詩文有稽古堂集嘗取先儒詩說五十家撰詩義裁中一編其序略云明道程子謂詩學必於大序中求伊川則云序非聖人不能作蓋淳熈以前無舎序言詩者淳熙而後遵朱子集傳廢序者十之九矣孔子曰詩三百一言以蔽之曰思無邪序所云發乎禮義者無邪之說也本乎孔子者也孟子曰以意逆志是謂得之集傳去序言詩求詩人之防於千載之上以意逆志之說也本乎孟子者也吾因二者而裁其中焉於國風淫奔諸詩仍存舊序其餘則以朱子爲歸而五十家之義附之非敢異於於朱子也竊取二程之言亦孔子之詩教然爾學者以爲篤論君年四十六而卒子三人佑釲長也孫七人洪謨早列爲諸生慧而天公晚輯自靖錄紀崇禎以來殉節諸臣迄嵗丁亥止佑釲續之又徧歷公所宰三縣訪其故老拜遺祠載公政績於縣誌玆麄舉大綱具書全城一事庻國史有徴焉

布衣周君墓表

君諱篔初字公貞更字靑士又字簹谷先世居殳山之麓千金圩徙嘉興之梅防裏曽祖考某祖考某考某皆不仕君幼治書年十九喪父居憂讀喪祭禮鄕黨以孝稱遭亂乃棄舉子業不治就市廛賣米府城初破有括故家遺書連船載以鬻於市者君買得一船積樓下毎日中交易箕筥斗斛權衡堆滿肆撥亂書糠籺中吟誦不輟其爲古今詩超超拔俗不輕襲前人片語時同裏王翃範路路弟子繆泳交賞君詩防予移居市南而海寜朱一是亦來僑居裏諸生沈進布衣李麟友皆與君倡和四方名士過者君輒畱飲或醵金防餐泊舟於門相接也君奉母孝膳必具酒肉與人交胸無柴棘人有匱乏傾肆中錢米給之有戴丙鬻女於巨室及笄將以配傔僕君亟贖以金爲擇壻以嫁采石估載米八百斛得二千金貯君笥估獨往硤石中道溺死君具棺以斂手書呼其子至傾笥還之嵗潦率私錢米以食餓者君旣急人難又交遊漸廣有請必應兼治母喪爲弟防遣女嫁由是生計日窘往來嘉善桐鄕以詩格授人毎出少年子弟三五執詩卷隨之行援止者或數日畱畱或不辭去恆儻防不羈嘗嵗除忽挐舟泊臯亭山訪僧章遂抵西湖又嘗元日挈子旼至武康銅井山尋禪人行筏轉入徑山時已昬暮去山二十里雪甚虎迹交於塗君循澀路前旼哭於後君不少顧遙見林中燈修修就之則僧墨浪所居僧曰山多虎居士逺來得不心動乎君曰吾行不失道心一動則飽虎口矣僧方煨芋魁因啗君圍鑪話淸淨理畱信宿乃躋山巓徧歷七十二精舎還又嘗獨行魏塘見赤馬船縛布爲帆君問焉往船人以入對君思就九峯訪故人請附載比及泖則已暝船人促君登岸望見僧廬君闖入小沙彌見之駭彊君出君周步琉璃燈下覩壁間所鋟詩牋有已作指示沙彌曰吾詩人爾非賊也沙彌以語主僧煮白飯止君宿詰朝自泖達九峯抵華亭遂訪髙士吳騏王光承之居兼旬乃返嵗在辛酉予典江南秋試榜旣發今戶部侍郎徳州田公雯爲予張燕君適造予道遇吏部郎曲阜顏君光敏偕之來布衣紃屨眾賔皆愕眙顏君語曰此浙西詩人周靑士也諸公未之識乎田公肅君上坐懽飲而散自是燕予者輙及君有漆人頭爲飲器者坐客莫敢視君滿引三杓湖州太守江都吳公綺壯之賦樂章贈焉遊攝山道見石辟邪立艸中穹碑二丈餘將僕人不敢近君騎驢徑詣其下讀之知是劉孝綽所制梁安成康王秀碑也是日投山寺客皆倦君登絕頂賦詩於是上元鄭簠以分書題名於壁常熟王翚爲繪作圖予滯京師君念予不置防太僕卿色公聞君名具書幣屬有司延君惇促就道旣至畱二年率在予寓居合計舎色公家不過五六旬也在都下未嘗投貴人一刺朝士願交君者一飯後君不復過其宅尙書昆山徐公幹學好延攬海內士徐秀才善主其家君甞就善同臥起徐公欲見終不見宗人子所愛小妻周買自楚謂其夫曰妾實禾人公客篔妾季父也宗人子以語君將令小妻出拜君曰篔農家子也聚族不及二十人未嘗有之楚遊者拂衣出給事中某知君還削三緘贈行曰挾此可得百金答曰篔不耐持竿牘伺人卻不受乃與今監察禦史錢塘龔君翔麟浮舟潞河將抵宿遷猶眠食無恙忽晨起挑颒水一笑而逝年六十有五龔君爲治喪還其柩以遺書付其子旼君所撰有采山堂集二十四卷詞緯三十卷今詞綜十卷析津日記三卷投壺譜一卷君先娶李氏繼娶曹氏子四人長旼國子監生次某次某夭次某女一人嫁某孫男一人女四人君之歸也殯於水月僧院後十年子旼等始克君於仙橋原伐石表其墓予惟君視朋友同一身其後交遊徧天下然气類尢篤者裏中諸子也因仿柳子厚獨孤申叔墓碣書故友娃名於後稍加詳焉

王翃字介人以布衣稱詩見賞於陳推官子龍爲之作序有秋槐堂集

範路字遵甫自蘭谿遷長水經亂賣藥於市有靈蘭館集

朱一是字近修崇禎壬午舉人後不出裏居授徒著爲可堂集

王汸字千明秀水學生有文行君與隔水居還往尢數含山盜起晝劫梅防裏汸被執家故貧勒贖不遂遇害沈進字山子嘉興學生早年詩尙淸麗與周君同調鄕人目之曰周沈晚編所作爲藍村集歸於衝澹又輯文言防粹二卷行國錄一卷

李麟友字振公揚州學官自明次子史可法兵敗自明自縊學宮麟友求其父骨不得遂棄舉子業其詩慷慨奔放不屑裁剪字句

朱彞鑑字千里予同懷弟也精篆法善畫兼工藝事嘗聽經師講詩小戎章誚其昧於車制乃削木爲小戎市絹人馬禦輪執轡欲觀者出示之詩長於送別有笏在堂遺稾

褚標字霞建詩饒風韻夭卒

周篁字林於君從弟別字鷗塘以名其詩集

曝書亭集卷七十二

欽定四庫全書

曝書亭集卷七十三

翰林院檢討朱尊撰

墓表【二】

靖南王墓表

開國輔運推誠宣力武臣靖南王旣薨三十年

天子命反葬遼東於是王孫多羅額駙太子太保鎭平將軍昭忠自福州防遺骸以北葬有日矣和碩額駙太子太保聚忠請爲文表其墓按王自登州航海攜軍民械器歸

太宗文皇帝功在艸昧多不勝書具載實錄今以聚忠所能記憶者述其大略表墓道焉王諱仲明字雲臺先世山東人徙蓋州衛生而面深黑手掌潔白如玉軀體偉長倜儻有大志疎於財多智謀以登州參將來降太宗嘉悅給緫兵官勅印崇徳元年四月冊封懷順王從攻旅順口克之止勿屠戮從攻朝鮮擊破援師拔其城朝鮮平還治戰艦從攻皮島取之是嵗大饑斗秫白金一兩王轉粟以賑全活島民無算從攻松山杏山塔山中後所前屯衛王令將士屯田次第克之順治元年世祖章皇帝治師討賊入山海闗方是時賊鋒甚銳聚黨十萬迎戰闗門王率所部兵奮擊大破之乘勝追逐至慶都縣又破之賊軍委金帛於路以緩追者王號令夙嚴將士無利心追奔益疾躡至潼闗復大破之李自成走死旋徇河南諸府悉下遂渡淮拔揚州下江南所至功居最四年進兵湖南抵武岡擒梟將劉肇基收湖南六年五月

世祖以金冊金印封爲靖南王俾定廣東統軍作鎭南海王盡散其貲給軍士運以車牛軍士咸樂附是年師次吉安府王薨於軍

世祖念王開國勲旋冊王長子繼茂襲封靖南王王性純孝友愛二弟宗防貧不能防葬輒傾囊以助人有小徳𨿽一飯未嘗忘報軍所至以招徠爲先務圍城破軍令當屠必力爭於親王之統軍者松山之戰明總兵官王廷臣死焉王與有舊贖其屍焚而瘞之或以訐王太宗嘉王之義勿罪也自王薨後子忠敏王函王骨載之行聞始厝於廣州繼移厝福州蠻煙瘴雨之交烽燧矢石相向而遺骸得以無墜不可謂非厚幸惟

天子仁聖始終念王之功王之精爽亦有以答之存著其號亡顯其名卒歸葬於鄕井釣遊羽獵之弓冶之地距

太宗寢園宻邇魂气徜徉在

帝左右王之靈庶無憾於泉下矣王生於某年月日其葬於蓋州馬蘭峪也在某年月日厥配贈太妃郭氏李氏祔焉竊嘗覽觀載記曩代功臣封爵之典逺及苗裔盟以白馬信以丹書俄而獲罪至酎金小過奪其侯封每致慨報功之薄若王則紹封奕世其次尙主爲近臣或専閫於外迨王孫精忠逆命

天子猶加恩於王曁王諸孫如故嗚呼本朝所以待開國勲臣者厚矣凡此皆宜表諸石以昭垂無窮者也

徳州田君墓表

徳州田君者其爲學以躬行爲本𨿽燕居必危坐置歷頭案上日較行事得失以朱墨別之其治家有法度庭以內不聞婦人語居父母喪盡哀祭以禮遇其弟友愛親懿有爭必爲解紛挫銳然未嘗詣公門也恆以經義教授鄕黨從之遊者多取功名而君終不遇以順治五年二月卒後七年君之子緒宗成進士知處州麗水縣事旣而亦卒久之君之孫雯與其弟需皆中進士雯歷仕爲湖廣布政使司參議入爲卿寺需官翰林院編修於是伐石而礱焉屬其友秀水朱彞尊爲文表君之墓表曰

君之先常山國上世畹徙安徳祖三戒承徳郎防吏稱著考堂厥父髙母丁族子四人君也叔裕所字實栗名州儒學補諸生其睂疎其顙廣履方舄曳鄕杖行有谷詒子孫井吉壤髙墓門表吾文永無泐後之人庶不惑

吏部驗封淸吏司員外郎卜君墓表

康熙二十八年冬十有一月辛亥奉直大夫吏部驗封淸吏司員外郎秀水卜君以疾卒於官年六十有二鄕人交哭於牖下慮無以斂啟其篋無銖兩金錢視其盎無升斗粟發其笥惟朝衣一襲餘皆以付質庫其空乏如是嗚呼斯可謂防也已君諱陳彞初名之儀字聲垓別字簡庵曾祖知雲南尋甸府事大有祖知福建淸流縣事曰謀考贈承徳郎兆龍妣伍太安人以苦節詔建坊表閭君少孤奮志於學未冠補秀水縣儒學生員時東南士子各結文社歃血盟誓以攻不附己者𨿽懿戚宻親至互相詬詈君集裏中善詩者共酬和不樹黨也順治十七年舉省試康熙三年防試中式

賜進士出身十二年除陜西洛川知縣洛川李自成鄕里人多習爲寇君至練鄕民勇者砦各有長使之守望明年春聞吳三桂反行之益力是年冬王輔臣叛寧羌殺經略莫洛延安震驚又明年春柳溝帥李師膺殺韓城知縣以叛定邊副將朱龍亦叛洛川民愈恐君匹馬詣宜君營乞師於參將楊某僅得兵三百人賊軍猝至君登陴固守賊以計誘洛川民使縛長吏以降眾皆曰我父母也不可城以是獨全未幾丁母憂歸服除補武昌知縣凡八年以卓異舉入爲禮部儀制司主事調吏部稽勲司主事遷今官娶陳氏先卒贈安人子二彭年彭頤孫男女六人君卒逾旬而彭年適至哀毀盡禮扶君之柩以歸於某阡陳安人祔焉噫今之號爲防吏者布衣藿食所識窮乏者力拒之又或訐發人贈遺以爲自進之計以寡則不取以多則取之惡在其能防也君口未嘗以防自矜而能處膏脂不潤或疑其才有所短夫豈然哉是嘗率敝攰之民卻方張之寇保彈丸之城而報最於盤錯之地者也蓋其取與之介正其義而有所不屑焉吾故特書之表於其墓

封文林郎韓君墓表

尊謫官居京師之灝村晨出僕言有客登吾堂載拜以其先人之墓表爲請問其姓名則主事山西韓象起僕告於主人未之許也讀其狀作而曰安得此長者乎是宜表其墓文曰

君諱某字某先世自相州遷於洪洞六世祖文歷官太子太保戶部尙書以劾劉瑾削籍瑾誅復官卒贈太傅諡忠定曾祖某祖某皆不仕父某官濟南府通判母亢安人嫁時裝匳所直累萬父沒君悉以讓其兄嘗爲學官弟子有忌者潛賂當道遺書學使俾黜君其僕誤以書送君所君覽書色不爲動仍封完與僕聽其投學使家人疑君過矯君曰人將甘心於我一發不中將更計矣不如遂之竟被黜徙居天津用鹽防起富然不事纖嗇有負者輒焚其劵不責償也象起知福山縣事迎其親養於官舍防

覃恩勅封君文林郎君卒時年七十有六配洪氏中書舍人世臣之女封太儒人卒年七十有八子一人像起也於戲今之令自一品至七品以下皆得琢石爲表至於其辭不繁不溢斯爲可信昔昌黎韓子未嘗妄譽人者顧劉義訕之謂爲諛墓蓋多貨則傷於徳幣美則沒禮君子之所不居也惟夫無所利而言之者庶幾不失其實則予表君之墓其可白於僚友而信於後世者夫

翰林院侍讀喬君墓表

翰林院侍讀寶應喬君以疾卒於京師其子崇烈扶其柩歸於縣治東南箕山之陽乞檢討吳江潘君耒銘其藏又請彞尊爲文伐石以表君墓君萊諱子靜字別字石林世爲寶應人曽祖邦從祖份不仕父可聘明天啟二年進士掌河南道禦史以防直聞母王氏有壼行君中康熙二年鄕試六年

賜進士出身除內閣中書舍人十一年充順天鄕試同考官闗節不到以父老請歸終養尋丁憂居防盡禮服除補原官十七年有

詔舉博學宏詞備顧問君被薦明年

召試體仁閣下賦詩居一等攺授翰林院編修纂修明史史館初設在東安門內肩輿不得進君體肥窘於步趨騎驘一頭辰入申出考稽典籍念崇禎朝乏實錄與同館四人先撰長編以資討論防廣西平補行鄕試君奉

命主考稱得士還充

太祖髙皇帝實錄纂修官實錄以國書譯漢文文義後先恆齟齬君能曲暢本指一濡削語簡而事加詳經進天子稱善時

上再試詞臣恱君作曰喬萊學問優長文章古雅爰命君充日講官知起居注尋遷左春坊左中允纂修三朝典訓進翰林侍講再進侍讀

皇朝漕運沿明舊制自淮入河以達防通河旣失故道從安東入海淸口日淤淮泗泛濫由洪澤以南諸河下注治河使者又開減水垻泄之淮揚州縣七蕩析離居穡事俱廢天子覧臺臣奏濬海口以瀉積水遣使者相視還報可乃出帑金命安徽按察使於公成龍董其役緫督河務都禦史靳公輔上言海口髙於云梯闗五尺疏海口則引潮內侵大不便因請築堤束水使髙置二牐於邵伯鎭南髙郵州城外泄洪澤盱眙天長之水俾入隄自車邏鎭築橫堤一道抵髙郵自州城東築大堤二歷興化白駒至海口束所泄之水入海計需銀二百七十八萬有奇請先給帑而徐取償於田畝子粒綱鹽又請設官二百七十餘員擇才能者任之疏入

天子下廷臣議多是河臣言適君入視直

上禦乾淸宮西暖閣閣臣奏事畢

上顧問君濬海口事宜君直前奏河臣疏非是

上悅曰此爾一人意見邪君對淮揚人所見皆與臣同翼日合戶科給事中劉國黻等十人持議河臣之言有四不可行海口原有故道第令塞者通之淺者濬之俾渟蓄之水悉趨於海斯已耳河臣議開大河築長堤堤在內地者髙丈六尺河寛百五十丈近海者堤髙一丈河寛百八十丈勢必壊隴畝毀村落掘墟墓慘有不忍言者不可行一河臣之議先築圍埂用水車踏去埂內之水取土築堤不知臣鄕地卑原無干土況積潦已久一旦取土積水中投諸深淵工安得成成亦易壊不可行二河臣欲以丈六之堤束水一丈是堤髙於民間廬舍多矣伏秋風雨驟至勢必潰潰而南則邵伯以南皆爲魚鼈潰而北則髙郵以北靡有孑遺卽當未潰之時瀦水於屋廬之上豈有安枕而臥者乎不可行三至於七州縣之田向沒於水今束河使髙田中之水豈能倒流入河不能入於河卽不能歸於海淹沒之田何日復出不可行四

上是君言河臣之議乃寢未幾君罷歸治廢圃曰縱棹園壘石疏池刺小船往來讀易其中著易俟二十卷縣誌二十卷詩文集若干捲君之建議也於公頗徳之及出領河務值君歸恆以地方利獘諮君君必直言無隠然終不幹以私三十三年春有

防召君入京師君旣至鍵戶不接見賔客讀易著書如常時居數月病作遂不起君居家孝悌謹事師友疎於財恆周人急後進有一善爲人誦其文不去口性不飲酒好觀人飲竟席不倦嘗辟一峯艸堂於宣武門斜街之南暇與布衣紃履之士詩篇酬和退朝輙考證史事同館有持異說者審其本末而匡正之不與之爭也河議初出大學士梁公淸標時爲戶部尙書嘆曰江淮之間可謂有人君卒時年五十有三娶邱氏封宜人子四人崇烈康熙丁夘舉人崇譲貢生卒崇修貢生崇禧女五人國黻其長女壻也次邱璋次任宸次朱經次黃之鈞孫五人

通奉大夫福建布政司使內陞汪公墓表

公諱楫字舟次世居徽州休寧縣至曽祖考某遷江都公幼補學官弟子旣而屢試有司不遇以貢署贑楡儒學訓導防

天子特開博學宏詞科徴文學之士備顧問著作之選於是巡撫江南靜寧慕公天顏以公名應

詔康熙十有八年三月朔

召試體仁閣下大官具酒饌授幾坐防罷公賦就纚纚千餘言詩獨用險韻

天子拔置一等授翰林院檢討充明史纂修官開局東安門內公請監修緫裁官仿宋李燾先撰長編然後作史乃取崇禎十七年事凡詔諭奏議文集邸報家傳輯爲長編由是十六朝史材皆備二十一年春琉球國王表請封爵舊典用給事中行人各一員往

天子重其選

特命廷臣會推可使者以聞入

朝人多俛首畏縮公鶴立班中大臣遂以公對充正使賜一品服臨發公詣

闕上言七事其一謂本朝文教誕敷

皇上方頒禦書於封疆大吏宜並及海外屬國禮部以無故事持不可

天子特允四條給鑾仗之半縹嚢鈿函賫

宸翰以往旣達螺江釃酒梅花洋百神衛防帆開風便七日抵彭湖島中山王率所部郊迎公諭以

天子威徳王及臣民小大稽首陳

天書殿中告諸宗廟琉球自隋始通道明初析而爲三其後山北山南復合於中山爲一分合之故史不能詳公思采入明史乃入廟觀所立主一一默識之撰中山沿革志二卷又述其山川風俗禮義爲琉球使錄【闕】捲國王之防公也酒半手自彈琴以恱公公故善樂律與譚長淸短側之辧王大恱服及請公書殿牓公縱筆爲擘窠書王大驚以爲神國𨿽有孔子廟庳陋將圮公俾修治旣成爲文刋諸石上頌

天子神聖聲教洋溢海外由是國人知學使還國王例有餽王重公有加禮卻不受

朝命受之乃受因奏琉球子弟願入國學

天子允之以公奉使盡職從優議敍俾宮坊官缺出用適聞本生祖考訃乞歸治防裏居三年始就京師補原官是冬

天子加意民牧思得良二千石以爲表率乃以公出知河南府事治績爲中州最擢福建按察司使後三年轉布政司使蒞官五載民戴其徳

誥授通奉大夫

召入京師將擢卿寺公以疾告

屬車南巡猶彊起迎於宿遷

駕至揚州衣朝衣伏道左

天子熟視曰汝老邪朕幾不識卿矣

宣賜禦書未幾卒年六十有四公少與三原孫枝蔚泰州吳嘉紀齊負詩名所作務去陳言盤硬語又不墮體見者比之斬新花蕊書法以骨勝得楊凝式米芾之神自守郡後躬親判牘吟詠漸寡然海內稱詩者數當代大小雅材必爲公屈一指焉所著有悔齋集公之通籍也同日入翰林者五十人予亦與焉久之睢州湯公斌由內閣學士巡撫江南風俗移易民之頌徳不衰公繼爲亷吏明刑敷政而又奉使絕徼擅言語之科可不謂難焉表諸墓庻後之尙論者以制科爲可行匪獨文學之選己爾

贈中憲大夫知灤州事李公墓表

墓有表古也蓋自漢元初五年謁者景君始其崇四尺其制圭首方趺其文由左而右志石納諸壙中而表立於旣之後所以表封陌限樵牧述美功禮不可以廢也兩淮都轉運使掌鹽法道事長山李君斯佺請表厥考灤州府君之墓表曰公諱漑之字岱源世居濟南之長山曽祖迓春以孫貴

誥贈光祿大夫太子太保兵部左侍郎都察院右都禦史祖夢鳳以子貴

贈如其父官考化熙累官光祿大夫太子太保刑部尙書妣一品夫人沈氏公少習春秋年十五補學官弟子尋以廕入國子監尙書公方仕於

朝祖母宋裏居公婉容柔色晨昏定省問何食飲慈以防甘奉養者三載深得宋太夫人歡心忘其子之在

朝也尙書公旣

予告公亦不謁選人建芝煙閣於堂之左置經傳子史法書名畫枕籍其中與合志同方之友日事搜討旁及天官地誌九流百家二氏之說靡不審其是非正其紕繆旣而尙書公病劇公晝夜沈憂疽發於項繼以疾屙沈緜不離衾枕已無意牽絲奉檄矣吏部按籍除知灤州灤故畿輔地俗悍難治公至鉏彊抑暴禦胥吏以嚴愛民若家人父子節用以示儉鹽豉蒜果堂廚無大烹防

天子時巡幸灤公力除官道峙糗粻羊豕禾秅悉出自廨捨錙釐圭黍不擾民間公故多須畿輔稱亷吏者必曰髯知州云及期以盜案罷公之官於灤也尙書公在堂去州治幾二千里毎三五日問膳之使絡繹如織一聞去官視同脫屣抵家五月而尙書公卒公於送終之禮參酌古今情文兼摯又繼厥考之志養祖母宋者四年孝子之後復有孝子可謂能子也矣公生於明天啟七年月日卒於康熙十一年月日年四十有六娶於氏江南提刑按察司使重華女子男一人斯佺也女二人一嫁章邱焦舜同一嫁新城王啟深孫男【闕】人女【闕】人

錢孺人墓表

嘉興李鏡明逺之妻桐鄕錢氏者嵗貢生諱某之子廣西布政司右防議諱某之孫贈兵科給事中諱某之曽孫而李君諱某之子婦兩淮都轉運使諱某之冢孫婦也其生以某年月日其卒以某年月日其年四十有九其也以某原有子四人曰某某某甚女一人嫁海鹽王某明逺予友也力學而貧其祖運使公好結納天下名士卒之日家無餘蓄明逺少孤所受產有宅半區有田三十畝力不能接賔客恆閉戶不出自予之外相往還裏中者六七人而已予交明逺二十年入其宅四壁蕭然而未嘗有戚戚之色則以孺人能安其貧無摧讁之言入其聽也孺人詳於禮謹於婦徳事王舅如舅鞠視幼叔小姑如子卑尊外內悉稱其賢所衣布裳澣濯至補紉百結饎防之供或雜以糠籺鄰婦驟見之不知其生長冨貴家也自其始嫁遭舅喪繼喪王舅當大事者再娶娣婦二人嫡婦一人嫁女妹一人女子一人集其貲費不爲少矣然不告急於婣族不稱貸於鄰里而三十畝之田半區之宅卒保如故由孺人之勤斯能相夫子以不匱噫亦異矣孺人旣沒明逺逾期而哀值予歸自濟南請爲文鑱諸墓予謂女子之徳不外勤與儉耳亦惟貧窶乃見若夫身處冨貴不侈以蕩者有焉其何儉勤之足述而見諸學士大夫之表者往往揚詡過實諛墓之文覽者莫之信也惟窶且貧者不與儉期而儉至儉矣未有不趨乎勤者也然或慕人之有餘或怨己之不足𨿽士君子或不免焉若孺人之賢蓋匪直女子之所難幾矣表諸墓庶幾予言之不失其實而明逺門內之化若此亦以見予取友之端焉

節婦陳孺人墓表

節婦陳氏侯官人縣學生張泰元之妻解元逺之母嵗貢生兆奎之子封太僕寺卿朝斌之孫太子少保工部尙書某曾孫也年十九而嫁二十有一而寡是嵗福州大饑人相食孺人奉孀姑菽水盡歡逺生甫兩月又善病退治藥裹釵鈿悉斥蒿簪布帬罷肉食教其子無惰容稍長授以經書每至夜分必成誦乃寢家旣貧勸逺遊學所至以詩古文辭見重朝士許爲絕倫孺人以康熙十六年卒時年五十一越二十二年秋逺舉福建鄕試第一又三年請於有司旌其門孺人於府治東闗外登雲路是日送葬者數百人自布政司以下長吏咸來告祭逺乃詣常熟王翚繪爲圖請予文表孺人墓焉予考漢制墓碑阡表之外又有石闕殆卽今之墓門也鄱陽洪適載漢碑式往往刻鏤車馬人物於碑旁蓋古尙防葬多者至千人其子孫及門生故吏畫像以紀其盛固其宜爾降及元初循宋掌故凡表門者必有聽事步櫩前列屏樹烏頭正門閥閱一丈二尺烏頭二柱端冒以瓦桷築雙闕一丈在烏頭之南三丈七尺夾樹槐栁十有五步其後惟髙其外門二安綽楔左右建臺崇一丈一尺以白赤污其四角而已逺今就試禮部取甲第他日追逺之典可以仿諸曩代匪直祭告之具其儀也且試鑱予之文摹翚畫於左右以爲天下後世式可哉

節孝溫孺人墓表

節孝溫孺人旣卒其子沈琬狀其母壼行告諸鄕黨朋友縉紳之士爲作傳者九人序四人誄一人賦詩及贊者不悉數也於是秀水朱彞尊因琬之請爲文以表諸墓溫氏門望爲烏程最孺人者某之曾孫某之孫生員楧之子也生於順治二年十有二月甫三齡許配沈君文然文然爲舉人某之子南京刑部尙書演之孫工部左侍郎贈右都禦史節甫之曾孫家世丰於財大獄起人多利其有而文然兄始然坐與考官通闗節被逮文然以同產弟當徙邊時年十六猶未防楧謀於妻韋韋曰女嫁而壻夭常也今壻不獲畱譬之夭可矣旣字之宜生死從之楧曰吾意亦爾於是請之按察使錢公朝鼎公許脫桎梏就防婦家時沈氏遺產盡沒入官有司勾稽隠漏不已又爲惡少年告訐訟不解文然𨿽贅溫氏嘗羈司獄中以康熙二年四月北行八月赴刑部獄明年出闗抵尙陽堡又明年五月卒於徙所文然之未行也孺人慮夫遭患難將逺徙生死不可料而翁姑皆未夫去誰主之者不稽於卜不諏於葬師井槨而封其藏文然以是獲拜先人丘隴而別孺人方有娠及去乃生子琬恆泣涕教之其事文然繼母生母皆以禮沈氏東阡大宅旣入官簿先世木主或投之水中孺人亟迎歸奉祀薦食毋缺當是時訐沈氏者延及於楧家亦破孺人愈窘歳饑潛屑大豆當飯而別治兩姑之饌如丰稔時文然有兄某亦旅死闗外其僕負兩人遺骨以歸兄弟不能別孺人祝曰天乎妾聞父子精血相聚夫婦何獨不然乃嚙指血滴於骨其半淹漬深入拭之不去則取而掩之孺人沒時年五十有二琬受孺人教好學有文得孺人遺詩於笥刋行之初娶於吳再娶於淩皆孺人主之有女孫三人其也在某原嗚呼憂患之來士大夫或喪其所守而孺人一女子極人生至不堪之境乃力持門戶拮據於覆巢毀室之餘養生送死無憾此誠當世所難能宜鑱之石以待異日國史之采擇者也

曝書亭集卷七十三

欽定四庫全書

曝書亭集卷七十四

翰林院檢討朱尊撰

墓志銘【一】

王處士墓志銘

陵之州有處士王君客代州年月日以疾卒其友人管代州參將事楡林趙君斂而葬之州城之南演武塲之右山西布政司參議淸苑陳君首爲詩悼之冨平李子爲立傳而遺書乞予文志其墓嗚呼君之制行可謂信乎朋友矣君名席民字安生少補彞陵州學生遭亂匿山中胡公際亨保湖南聞其才令掌書記城陷胡公不屈死處士與諸客皆就縛將刑諸客仰天哀號涕泗被面處士慷慨就死監者壯之爲言於主帥悉減死分籍卒伍處士乃得隸趙君籍中日負芻以供軍防處士芻獨少同伍皆詬詈處士愬之趙君趙君與言大驚遽前擁處士上坐解衣衣之遂爲趙君賔客防趙君移官代州引處士自助邊城閒暇處士乃復事文史間爲詩歌自娛荊州自袁宏道倡卑靡淺俚之體鄕曲翕然從之繼復蠱於鐘惺譚元春之說詩品愈下處士旣交陳君遂大變鄕人之習一以唐人爲師然往往不肯輕以示人輒自焚其艸以是存者僅二卷自趙君釋處士於負芻待之上客世多以此爲處士幸嗟夫士爲知己者死當胡公被難之日刀鋸斧鑕處士固甘心焉使自攺其節以處士之才何難力致通顯則非處士之志也彼夫刀鋸斧鑕不足以動其心而負芻又豈足以困處士哉然處士不遇趙君則憂愁困躓其詩必不工間有所作不過與牛童馬走悲吟躑躅於荒山窮谷之中己耳將未爲識者所賞又賞者未極海內賢豪之選其言不信於當世則處士之詩終不傳傳矣或不能逺且久然則諸君子所以重處士者𨿽由處士之才足以動之而趙君之賢尢不可及也已處士生於某年月日卒時年四十有六娶左氏無子一女甫四嵗趙君撫爲己女銘曰

乘爾墉幾喪爾首刈爾薪忽釋爾負滹沱之陽雁門阜吁嗟趙君其友厥銘惟實庶永久

張處士墓志銘

永年有隠君子曰張蓋字覆輿一字命士以能詩聞工艸書寇亂後謝去學官弟子悲吟侘傺遂成狂疾嘗遊齊晉楚豫間歸自閉土室中引酒獨酌醉輒痛哭𨿽妻子不得見惟同裏申涵光雞澤殷嶽至則延入土室談甚洽其爲詩哀憤過情恆自毀其稾或作狂艸累百過至不可辧識乃已久之狂益甚竟死涵光輯其遺稾僅得百篇刻之又襄其窀穸以年月日君於某原嗚呼君詩人也工之數十年矣其五言詩尢髙簡方詣古人而今之可傳示於世者止此悲哉斯人也銘曰

或遊或處或泣或歌家室之不卹而卹其他彼狂者實邪是維子之室邪

文林郎知桃源縣事張君墓志銘

仁和張生某與予相遇濟南將歸葬其親請曰吾先人之卒七年矣饘粥之產猶足以營窀穸其過時不者懼銘之非人未足昭於後也願得吾子之文納諸墓庶後之人得以考信焉予辭不獲已乃按狀志之曰君諱某字某其先世曰淑義者仕宋爲右正言從髙宗南渡遂家臨安其後代有顯人曾祖某不仕祖某官南京禮部主事父某階奉直大夫知蘭州事母曰崔宜人崇禎十五年纂修玉牒君以貢士廷試駙馬都尉掌宗人府令萬煒以人才薦詔錄爲武英殿中書舍人李自成陷京師賊帥聞其善篆俾更書印篆君辭不能彊之官不受拘系七日脫歸後五年乃就試吏部除知桃源縣事縣濵黃河民困於夫役驛傳官馬多責民芻牧君至盡革其獘士有貧者賙之金粟與揖讓甚恭然彊直自遂往往忤上官意竟以計吏罷職久之客遊河南以疾卒於偃師年五十有七娶某氏子三人生爲之長次某次某女一適蔡某方君之罷官也攜其子女僑居江都生自河南扶喪歸殯君於山陽人或勸生君江都之鄕生不可卒營兆祖墓之側以某年月日封其藏可謂知禮也已銘曰

謂年宜永不躋胡耉降於乙巳而終於辛丑謂祿宜丰解其章綬棄彼故鄕載之廣栁嗚呼斯人我用是傷丸丸者松卜此陰岡肆乃祖乃父封穴在旁我銘維實逝者不亡

殷先生墓志銘

先生諱嶽字伯巖一字宗山姓殷氏先世自山西遷雞澤曾祖某祖某不仕父太白舉人仕至陜西按察副使母曰田安人先生少弛然篤於孝友與其弟淵並負才名崇禎三年舉鄕試後數年省其親入蜀值副使公由遵義知府遷今官時流賊寇漢中闗南大震分其黨伺副使江上副使將之官先生言曰今逆寇充斥若順流下必墮賊計乃請移檄興安命吏卒迎於江潛以數騎由萬山中出夜抵興安賊大驚以爲神防閣臣楊嗣昌以督師至惡副使抗直誣以違令致賊突圍當坐法淵詣闕訟寃不得白而副使以病卒先生再疏爲父乞遺骸歸自漢中及家京師已陷先生遁居西山與淵討賊事泄淵被執不屈死永年申涵光者素與先生爲友畱城中聞賊索先生急募死士夜馳與賊戰脫先生於難遂渡江同遊吳越逾年乃還吏部按籍除先生知睢寧縣事布袍皁帽騎驢至官舍時兵革甫定先生爲政持大體與民休息治聲甚著涵光遺書勸之歸先生慨然曰我豈以一官易我友哉遂力請上官投劾歸騎驢出縣門學官某者送之於郊先生亟以朝防衣盡與之仍布袍皁帽還裏所居鄕曰小砦艸屋三楹與涵光晨夕唱和相樂也先生爲詩自魏晉下屏不觀尢不喜律詩謂徒費對儷無益性情故平生所作惟五言古風一體莽莽然肖其爲人遇佳山水輒畱連不去遊河南愛大騩風土思攜家往彊涵光爲鄰涵光不果乃己鉅鹿楊思聖以病畱軹闗語先生曰疾革矣得傅靑主藥我庶其瘳乎靑主者先生之友太原傅山也時六月霖雨疾馳水石中五晝夜挾之並至蓋其重交遊趨人之急多類此先生外和而內介遇田夫野老陶然雜處至見俗士面斥之未嘗假以色笑讀書必窮義理其拒異端邪說尢力知睢寧日有僧用鐡釘木室坐其內募金錢男女往膜拜先生怒欲焚之僧叩頭乞哀卒與之杖裏居有祠曰三教堂塑釋迦佛像於中而孔子末坐先生過之恚甚鬻所有田攺塑孔子於中俾釋迦隅坐傴僂若奉教狀旣成爲義學以教鄕之子弟先生產𨿽破欣然意自得也予客太原與先生定交每索予爲弟淵作傳予未果今年春先生遊福建次桃源猶寄予書比予至京師而先生凶問至以六月日病死福州距生萬曆年月日亨年六十有八娶康氏無子一女嫁松江府通判曲周張某旣歸喪涵光立其族孫某主祭祀卜日之副使之兆且具狀來告嗚呼予未爲淵立傳於先生之是不可以無銘銘曰

之者其友銘之者其友無子奚傷有族孫以爲後

諸處士墓志銘

處士錢塘諸君旣卒及鄕之人共謀所以易其名者曰士之有私諡也古也君潛徳未顯宜有諡以昭來世則曰君年二十遭父喪三十六而妻死竟不復娶事母三十七年未嘗晨昬去左右母語人曰是兒五十餘發頒白矣乃戀我如五六嵗者諡法能養能恭曰孝君有焉眾皆曰可則又曰君之棄諸生也年未四十日以文酒自娛閉戶不出者二十載先是崇禎間嵗大祲民饑死相借君家無盎斗儲爲粥覺苑寺以食餓夫瘞族人死者一十六匶又上救荒三策開米禁行攺折設義倉監察禦史從之全活甚眾其後兵相持江上白骨滿道人不敢收君出私錢悉掩之六和墖下南贑巡撫某移官浙江與君有舊君卒不往見諡法好防自克曰節君有焉眾皆曰可遂諡君孝節先生於是君之子九鼎以狀來請志朱彞尊曰是足以志君墓矣君諱振字以黙一字麐倩生而有文在手曰丰故又自號丰山曾祖某祖某考某俱有文行母張孺人配程氏生子男二人九鼎匡鼎皆知名女一人嫁王某孫男三人辛發壬發酉發女五人君生某年月日其卒也以某年月日年五十七孺人程氏後君十月生先君二十一年卒年三十六年月日合於靈隠山之陽實先世之兆銘曰

是惟諸氏之阡永吉無咎鼎也藏孝節先生之匶妣附其右於戲

歸安縣儒學教諭馮君墓志銘

年月日歸安縣儒學教諭馮君以疾卒於官舍年七十有四其子金濚舉柩歸貧不克後若干年於某原馮氏世爲嘉興人君之曾祖某祖某父某皆不仕君少好讀書有孝行父病醫言割股可療君遂如其言母疾亟亦如之補秀水縣學生工時文兼善韻語與松江王廷宰慈溪劉繩之同裏項眞同學眞推缾山大宅舍君序其排輯無事編雕刻行之顧省試輒不利年六十五以嵗貢試京師又二年銓授紹興府儒學訓導歷七年遷於歸安未期而卒君平居好爲善言以勸鄕裏徙宅者八之官者再所至鄕之縉紳耆老門生弟子聞其言輒目爲善人無異詞嘗村居過鄰人飲鄰有怨家爲盜率其黨來報仇盜先至闚鄰人戶見君方持酒數以善言勸其鄰出戒其黨勿入君歸及捨盜殺鄰人妻女火其廬而去嗚呼自世日降躬行之君子吾不得而見之矣苟出其善言以導人爲善抑其次也夫盜至不仁猶感君言之善相戒勿入況夫吳越之士聞其言有不遷於善者哉則君之所施逺矣君諱鎭鼎字子晉初名亮嫌與古同名乃更焉娶兪氏早卒再娶胡氏賢而無子君有子一人金濚也女五人其一歸於我銘曰

言之善行乃踐遇則蹇施諸逺誰爲銘其女夫尊名姓者朱

朱開仲墓志銘

君姓朱氏諱扉浙江嘉興縣人曾祖某祖某考某俱不仕君少有文自以多病不娶好覽方書知醫旁通釋氏防屏去肉食遇防防彊之乃至進杯酒而已方予避兵練浦君居南村予村北每相值覽予詩欣然肯和予病爲治藥裹畱終日不去憂見於色屋三楹井竈之外薪數束粟一盎篝燈布被無餘物晨起淘米躬執防恆畱予共飯去則鍵戶凝坐以爲常予旣徙宅梅花溪漸與君逺旣而遊四方歸輒出及訪君則已死年若干嵗防其鄰欲瘞君乃銘以納其壙嗚呼君𨿽學於佛視飲食男女無足動其心然與之言及父母存亡輒欷歔不止見人有疾若已疾蓋篤於行而有所不爲者也銘曰有男子曰韓畕生北平旅江鄕訪吾長水登吾堂援琴操縵彈淸商終身不娶難意量扉也方之殆晜友絕嗜欲宜老壽胡二人止盧首我銘扉藏表畕名開仲扉字畕石畊

徐先生墓志銘

崇禎三年秋漳浦黃公道周來典浙江鄕試榜旣放以力學朂門弟子久之公以言事獲罪出至杭州愛大滌山治精舍著書門弟子皆從講學甲申以後忠節則慈溪劉振之而彊錢塘姚奇有僕經術則海寧朱朝瑛美之仁和孟應春長民余姚何瑞圖羲兆書法則嘉興汪挺無上而徐先生柏齡節之以詩畫頡頏其間黃公贈以五言曰節之貽我詩十章大淸脫其賞譽若是先生五試禮部不利署永嘉縣儒學教諭嵗乙酉兵部尙書張公國維督師於浙黃公乞其師誅馬士英阮大鋮以謝天下計不就先生遇之金華相對泣下防南京破黃公旋死於難先生自甌間道入閩一官轉徙出入江海中尋匿羅陽之天闕山亂定始歸裏或勸先生仍與計吏偕先生笑不應也先生於學務博經史之外旁及三乘九籥以及方書命訣穴法靡不研究黃公戒之曰神仙我道之僕隸釋典大學之灰塵先生乃反約焉迨身罹禍難衝波潮蹈鋒刃幸而獲免乃復參禪家宗防深自晦迹蓋憂患之餘有托然矣徐氏之先太宰諱徳夫從宋髙宗南渡傳至志善眀洪武中舉賢良方正其裔孫曰廷瑞者先生曾祖考也曰修職郎恭城丞霑者祖考也曰嵗貢生源者考也曰處士澤者本身考也配潘氏先生卒時年七十有三子三人燦心某某孫男六人女二人自處士以詩畫名萬曆中與李少卿日華陳徴士繼儒聲相埒傳有竹浪齋集先生繼之至燦心三世皆善詩畫論者以爲難先生之也燦心來乞銘嗚呼士君子生革命之時守硜硜之義流離困阨其官閥行事不多表見則惟鄕黨後死者知之然語焉而終不詳也宋文信公死柴市當時守義不爲元屈者皆其弟子賔客作史者諱不書儒生懷古逺輯舊聞爲遺民錄猶憾其湮沒不傳者多也黃公殉國與信公無異而先生實出其門秉師之訓終始不渝其節安知後之論世者不於國史之外錄及遺民則先生其一矣是不可以無銘銘曰

仕有版官無廨守師傳遁靡悔

孝子長洲劉君墓志銘

君諱龍光字蓼蕭逺祖曰徳基自汴從宋髙宗南渡官黃州統領居建康其後曰順之仕元爲平江路茶提舉遂家焉曰政中明建文元年鄕試第一方公孝孺之所拔也金川門之變痛哭不食死追諡靖節先生嗣子曰歷官詹事府少詹事卒諡文恭其曰璥者君之曾祖也祖曰衟父曰廷諤以宜黃縣丞遷益王府長史遭亂挈家人避兵白石嶺下依其友姚肅甫以居尋卒君初以省試還裏兵後不知父母存歿日夕涕泣家故貧徒步至建昌訪益府故舊無存者禱於張令公祠夜宿廡下夢神告曰寄居石漈覺而詢之土人蔑有知其處者君持零丁帖彷徨道左有一尼謂曰是在閩粵之交官路方構兵道梗塞由僻徑以往七日可達君如其言越藤峽通仙嶺一綫天皆崇山防谷潛狙虓虎所出入末度白石嶺路尢險惡嶺萬仞蟻旋而上下臨絕壑又萬仞得微徑棘荊蔽之血漬足踝力盡乃登俯視山下有村村中板屋三楹流泉決決鳴石上君心動以爲石漈也叩其戶則母管孺人出焉喜劇而哭問父所在則亡逾年矣又大哭問殯何地則在板屋中又哭村民聞哭皆來觀曰吾鄕宋時有孝子王龍山者於此見其母故堡以見母名今子復見母此地是亦孝子矣於是君謀歸喪肅甫首以白金爲助村甿咸樂用力藤束其棺以百夫舁之逾嶺而下遂浮江以達於裏監察禦史李森先巡按江南欲聞之於

朝君曰常事耳不可乃止君歸十年母卒喪盡禮平居好讀書研精小學旁通醫術以及風角地辰截壬遁甲之說靡不考索康熙十一年元日筮得大過之蹇嘆曰過涉滅頂吾其不免乎是年十一月果卒年六十有四娶沈氏繼娶吳氏子男二人椿齡石齡女一人壻愈同珩孫男女各一人石齡與予善君之葬也來請銘銘曰孝之至通神明身𨿽隠名則光吾友其子銘其蔵卜玆幽宅斯永臧

文學沈君墓志銘

君姓沈氏諱進字山子初名馭補學官弟子更焉先世有仕元官提舉諱福一者自湖州徙嘉興居城南放鶴湖其子晶一避楊完者兵始遷梅防裏曾祖考術祖考文煇考福基世有隠徳君年十七工時文要非所好旣交予日以詩篇酬和鄕人目曰朱沈錢塘陸圻過予書屋遇君將揖問何人予稱字以對圻大聲曰得非梅花髙館落春艸斷垣生之沈山子乎曰是也遂畱飲盡歡而散未幾予南度庾嶺君乃結同裏周篔賦古今詩合成一帙鄕人復以周沈目之篔好周人急獨君一介弗取惟招之飲不拒然坐有惡客聞惡言憤不能平張目變色使酒面詆諆勿顧也平居不憂貧見篔貧則憂之語人曰谷風之詩忘我大徳思我小怨夫人受恩於人本無可怨思之思之而怨生焉祗見其小而已或曰君蓋有感於中言之君爲文先民是則故每試不利同學故人有以舉子業致位通顯者𨿽遺君書置勿報一旦訪予京師數過予旅話俄而騎驢一頭蹩返歸自號知退叟所居藍村力圃屋三楹主人毀其一力不能補因目曰半巢居教子翼讀書手自抄錄陶然自樂也所著有文言防粹行國錄東園詩藍村稾半巢居稾退叟行吟力圃蕭閒詞袁溪文稾共三十餘卷君晚適館於桐鄕汪氏並坐飲當杯入手無疾一笑而逝年六十有四先娶朱氏再娶章氏繼又娶鄭氏海鹽人有儉徳事必先爲之備君沒後持門戶一十五年畢君未竟之志其舅姑課子娶婦嫁女皆以禮卒年六十有六子男一人翼也居喪盡哀甘露降於堊廬藤蔓者三人稱其孝女四人一嫁陳丹雘一嫁李某一嫁繆啟武一嫁朱丕戭予從孫也孫男三人女一人年月日翼奉二人匶生字圩之盛家橋銘曰

魯經取人必也狂狷有所不爲斯擇之善思我故人庶幾可入作者之林獨行之傳者乎

處士文君墓志銘

康熙四十有三年夏四月處士長洲文君防以疾卒於郊西之竺塢其子赤病不能擗踴涕洟被面醫言心已傷不可療逾月亦卒所居丙捨三楹遺孫永泰張帷堂於中左虛其右坐賔客四方來弔者咸稱其善居喪克盡禮云文氏之先自廬陵徙衡州載徙徐州復自徐徙杭居吳自社學教讀惠始惠子淶水儒學教諭洪洪子中順大夫知溫州府事林林仲子翰林院待詔徴明徴明子國子監博士贈文林郎彭海內所稱三橋先生是已是爲君髙祖曾祖元發朝列大夫同知衞輝府事祖震孟累官嘉議大夫禮部左侍郎兼東閣大學士贈尙書諡文肅考秉承廕官生經亂隠居不仕妣申孺人廣西布政司右參政用嘉之女君幼能詩從長者泛石湖有長橋連月湧逺水隔山分之句坐客交嘆賞年十二寇陷京師君泣曰國破矣奚以家爲旣而仲父乘授命產果破乃依墓田以居盡屏時文肆力詩古文辭兼縱筆爲山水人物善鑑者以爲不失髙曾規矩也執親喪三年止酒徹肉晝夜居於外服除祀事惟謹朔望肅衣冠拜宗祠遇忌日𨿽風雨必返祭兄然爲逋賦所累君轉貸親懿輸之官兄子作客還不以言也年四十涉江淮溯河洛薄遊京師京師貴人或告君曰子之先世多以薦授官子曷仕乎當以國子博士薦君君謝曰士各有志行將老矣公何忍彊防以所不能乎遂引去君素無恆產暇嘗捨蓮涇慧慶僧寺賣書畫自給有富人子具兼金求畫期以三日走取君恚曰僕非畫工何得以此促迫我擲金於地其人再請不顧至常熟畫家請觀笥中畫君曰若以賣畫者目我邪何觀爲倒巾箱示之無尺幅也巡撫湯公斌屏車騎入寺問爲政之要君曰愛民先務在去其害如虎邱采茶府縣吏絡繹徴辦積有年公能除之卽善政矣湯公乃伐其樹公嘗語君曰聞先生止存田三畝何以爲饘粥計君對曰貧者士之幸也菜羹蔬食足以安人性情堅人操行少或有餘將移所守負先世家誡矣公稱善一亭戶擁厚貲以千金爲君壽請通姓名於湯公君曰湯公以道義交我我豈可以利幹公縱我有請公不應也若無故以貨餽人傷惠我無故受貨傷防二者交失毋敗吾名亭戶慙而退君內和而外嚴口不道人過其爲善孜孜若不及鄕賢楊禮部循吉墓在洞涇橋南久爲芻牧場君與其友伐石爲表植以松楸寒食則攜酒榼以祭又請建三講官祠於虎邱之右以祀厥祖其二人則陳文莊仁錫姚文毅希孟也君爲學熟習典故與人談娓娓不倦獨不喜世儒講學謂書生上不能致君堯舜下不能施徳於民載道無文退而講說性命所行所爲事虛文而寡實行借以文飾其自私自利之心亦何取焉君子謂切中俗儒欺世盜名之病晚修文氏族譜本溫州守之訓謂人立身自有本末出處自有據依何必附丞相信公以爲重故自蘇州分派始一世二世至十一世族譜甫成而明年君逝矣悲夫君字與也晚自號雲南山樵所著文集四卷詩集十卷娶邱氏先君八年卒子二堅早夭赤字周舄有石室山人集五卷讀史記疑二十卷孫二永泰永丰君之將卒也遺命永泰屬予銘其藏當天啟二年先文恪充防試緫裁文肅公試禮部名在弟子之列兩家締世好君與予交尢篤分不敢辭君嘗好予五言詩按潘昂霄金石例王行墓銘舉例銘辭無作五言者然洪適隸釋所載自漢世已有之爰作銘曰

崇禎十七載宰輔五十人文公宣麻日朝士气一伸五旬拂衣去人亡國胥淪有如陶公侃宜有泉明孫防也式祖訓不以富易貧瀟灑防翰墨澹泊棲松筠𨿽曾客京洛素衣屏緇塵伊人洵難得可宗亦可因誰搜遺民傳庶其考吾文

曝書亭集卷七十四

欽定四庫全書

曝書亭集卷七十五

翰林院檢討朱尊撰

墓志銘【二】

奉政大夫提督福建學政按察司僉事山陽陸公墓志銘

公姓陸氏淮安山陽人諱求可字咸一別字宻庵又字月湄曽祖考某祖考某考某妣某氏順治五年以禮記舉江南鄕試後七年登史大成榜

賜進士出身明年除知裕州三載報最入爲刑部員外郎歷郎中以按察司僉事提督福建學政任滿稱職應遷布政司參議需次還年六十有三康熙十八年七月以疾卒兩遇覃恩初授奉直大夫再授奉政大夫配某氏某官某子某官某孫某官某曽孫封宜人後公十六年卒又四年與公合於某原公於事親主愛敬其身謂身誠而事親之道可盡身也者父母之身子孫所從出也能愛敬其身而後能勤學能勤學而後所交皆敬身之士矣於擇交謂朋友之義貴恕以處之不當自居於薄夫墻薄則壊繒薄則裂器薄則毀酒薄則酸未有薄而可久者於居官謂君子所養要令暴慢之气不設於身體必操切擊斷之意少而平易中和之政多理爲事之本事爲理之用臨事不爲私意所動所借平日有居敬窮理之學然矣於學術以主敬爲先務而本乎治心言必述六經多師以爲師而所宗者朱子余錄其長去其蔽上自象山下至陽明諸弟子未嘗槪事排擊持論甚平要其大防在兼善天下故施之於政而政舉觀之於文而文化成自裕州以後卹郵丁減鹽引辟污萊淸寃獄正文體絕請托端士習修祀典力行教化孜孜不少倦蓋儒者講學之效見諸行事者公有焉公著宻庵詩集十卷文稾一十六卷詞選六卷語錄四卷子五男三人志謹嵗貢生選國子監學正志寛太學生志黙亦嵗貢生女二人孫男六人女七人公之也未刻銘於幽宅志謹請於彞尊遂爲文志公墓鑱之丙捨之壁銘曰舜跖之分差以毫釐有恆斯善惟聖是睎苟或捨旃取徑則岐平旦之气反覆牿之陷於禽獸其幾孔危公列以圖善利從違性根於心四端匪昧若火始然若泉始霈由玆生色睟面盎背苟或不然形體交顇曷不由聖混濁是汰公列以圖所養者大世之學者執一不通伸宋抑漢伐異黨同公探理窟六經是宗濬源濓洛達之湖江人善我取人惡防攻一話一言振惑發防豈惟空言施諸實用有鑑畢照有慮必中簡彼徵徭逭其疾痛嚴乃不苛寛以毋縱君子所蒞式歌且誦洎乎歸田著錄彌眾旣稱循吏亦曰眞儒實也久充名亦不虛有子有孫克守其初井此吉壤樹以枌楡旣安旣固慶則有餘我銘公藏勿防勿諛

奉政大夫吏部考功淸吏司郎中顏君墓志銘

顏氏望曲阜自路回父子事孔子孔子弟子受業身通者七十有七人顏居其八回𨿽夭其子孫特蕃由漢迄今多以忠孝文學著路傳六十六世曰紹崇禎中知河間府事城破自焚其子伯璟鄕人私諡孝靖先生尊嘗表其墓者也伯璟娶朱氏鎭國中尉某之女兗州破日爲邏卒所驅以刃劫之不前及刃擊臂臂折罵不已乃殺之墻下歷四日復活君朱出也生崇禎十三年正月甫三嵗亦陷亂軍中乳母孫抱之得出九齡工行艸書十三嫻詩賦旋補四氏學生員以副榜入國子監康熙二年舉鄕試六年成進士除國史院中書舍人防天子幸太學加恩四氏子弟之仕於朝者遷君禮部儀制淸吏司主事明年充防試同考官出監督龍江闗稅旣還京師尋調吏部稽勲淸吏司主事奔父喪歸服除補驗封淸吏司主事加一級歷本司員外郎遷驗封司郎中封奉政大夫未幾轉考功司郎中充一統志纂修官康熙二十五年九月晦以疾卒年止四十有七君長身廣顙早慧好讀書折衷羣儒言自出新義其於大學章句持論尢齗齗詩媕漢魏南北朝唐宋元明諸家之長有集若干捲又述音正音變訓防文釋家訓若干捲獨不信浮屠星命之說嘗曰軀體猶炭也神气火也火傅於炭然後能爲功顧其勢漸消而不可止則生气之鼓蕩也夫炭當風則易燼扇之則立燼置之宻室覆以灰則後燼要未有不燼者然則謂人可長生者妄也謂死有時不可先不可後者亦妄也君子以爲篤論雅善鼔琴精騎射蹋鞠旁通勾股訣尢耽山水西登太華循伊闕南浮江淮觀濤錢唐溯三衢凡所遊歷必命畫手爲圖得金石文恆懸之屋壁性孝友勤於睦族居鄕以禮讓人立朝遇政事侃侃不阿有一善未嘗自矜也君諱光敏字遜甫更字修來別字樂圃妻孔氏封宜人子肇雍國子監生女子四人俱配士族君卒之明年肇雍以君之喪歸卜於曲阜將發叩彞尊之門杖苴請銘彞尊與君交二十年矣君之銘何敢辭系曰

生乎陋巷之裏歿乎宣武之坊乎侍郎之林祭乎復聖之堂年逾彊仕不爲夭也秩以大夫不爲小也吾銘君藏久而有考也

儒林郎戶科給事中郃陽王君墓志銘

儒林郎戶科給事中郃陽王君以官卒其弟又維聞君喪重趼至京師將扶君之柩以行抱其遺孤鳩凶服立於門請秀水朱彞尊銘君之墓彞尊不敢辭序曰君諱又旦字幼華別字黃湄自曾祖結以上爲農百良村祖必昌始讀書補學官弟子多善行鄕人私諡爲孝惠先生者也考圖南以君仕封文林郎君少學於仲父斗南博通六經順治十四年以易舉於鄕明年防試中式又明年殿試賜進士出身當授推官未除攺知安陸潛江縣事潛江居漢下流長隄逶迆百里水防一決禾黍盡沒君躬巡隄上先事預治又田畝租賦徭役多苦不均君以鄕規田以田均畝以畝定賦於是無田者得免役逃移悉復其居期年百廢具舉乃建傳經書院以課士築說詩臺葺操縵軒以燕賔客防軍興縣當逵道羽騎絡繹君峙糗糧芻茭無後期旋以治行徴詣闕下需次除給事中俄聞父喪奔歸裏讀書中條山之陰芝川之上服除補吏科給事中轉戶科掌印給事中典廣東鄕試嶺南物產繁富珠香象犀滿城市遊者踵接於道君以奉使闈事畢入羅浮山旣出嶺復登匡廬比還

朝詩卷外無長物也花山接峒人壤土寇結連出沒劫商旅君疏請建縣治設官吏廣州四縣交賴以安君性純孝執親喪盡禮與諸弟同居未甞析爨奉錢所入悉以委之性嗜書詩義尢所好嘗錄李樗黃詩觧累萬言又博求宋元人說詩善本將輯成一家言未果惟詩集十卷傳於時其詩兼綜唐宋人之長獨不取黃庭堅人有佳句輙賞擊不已江都郝士儀善詩隠於賈君與爲友士儀死哭以詩甚悲又歙人吳周賦杜鵑行君見之驚嘆周死君序其詩鏤板傳焉卒之前十日語其弟子朱載震曰吾年五十一爾精力早衰慮不久人世人亦何苦卒於官吾將假歸已營祠堂於宅居之東祀吾祖考擬以仲父配焉請秀水朱十考禮以爲之記記成吾其歸哉蓋君疾止七日而死矣嗚呼悕矣娶範氏繼娶張氏俱封孺人子二人長鷯殤存者鳩也女三人一嫁潼闗衛楊楫一許韓城賈締芳未嫁卒一尙幼銘曰

勿將者年未達者官惟其詩足傳名以不刋

掌京畿道監察禦史任君墓志銘

君諱玥字少玉別字希庵姓任氏其先家大梁宋世有知髙宻縣事者畱居焉名其裏曰梁尹社曽祖某山西太原府通判祖某縣儒學生員考某贈承徳郎監察禦史妣鹿安人君中順治十四年鄕試明年防試中式聞父疾亟歸父沒治防盡禮十八年服除補殿試

賜同進士出身知汾州石樓縣事六年多惠政擢浙江道監察禦史巡視西城京倉長蘆鹽法回掌京畿道事京師坊市賈人多以私錢牟重息有印子墜子轉子之目貧民稱貸者不勝其苦君告示禁之廣西亂初定錢糧帯徴未完逃亡者相逐君疏請蠲之又言桃源以北河無支流祠堂邸家諸湖舊以瀦水今多淤塞宜乘水患未至挑濬庻河流不致潰決又言滇黔旣平各營鎭冗兵議裁裁之不得其道則爲患日深宜消其迹於無形不可使曠久生姦宄之念論者皆服君之逺見也君善書朝回輙摹仿晉唐人書法語人曰吾以收其放心爾其巡視長蘆都人士賦騘馬行送之君獨賞予作旣還朝以所購懷素艸書千文趙孟頫時苗畱犢圖屬予審定跋其尾其冬盜入予室竊之以去君聞之勿恚也遇予慈仁寺謂曰物之得失亦有定數是捲流傳數百年藏者豈吾一人哉因請更跋他捲蓋其達觀如是君以明崇禎五年六月日生康熙二十六年四月日卒享年五十有六娶閻氏贈安人繼娶丁氏封安人子男三人筠歳貢生塤縣學生坪康熙二十年舉人知名於時女三人壻某某某君之歸喪也伻來凶服立於門請銘君墓及葬乃爲銘曰

生乎齊而視鹺乎齊鄕黨以爲光榮也守其官而遽卒於官親懿之所屏營也城曰介根水曰濰膠卜玆幽宅千齡不朝

知伏羌縣事蔣君墓志銘

文林郎知伏羌縣事蔣君之秀水朱彞尊因其子之請志其墓曰君杭州海寧人早慧十齡赴童子試未冠補學官弟子崇禎九年舉鄕試出建昌新城黃公端伯之門三試禮部不利歸辟一畝園於南村蓋無意於仕矣吏部按籍授縉雲儒學教諭縣經亂無學舎乃僦居樊氏宅宅故延平訓導阜所遺有天際樓羣山羅列案前阜詩所云烏桕防我墻白茅覆我屋者也君乃講學防文拔麻成璋鄭載颺於諸生中後先取科第有李華者獲罪知縣事汪宗魯欲申上官黜之君請於汪不聽淚成行下汪問故君曰華孝子也曩遇寇伏艸中其父負大母逃寇將殺母父請代華乃躍出求代父死寇並釋之願明府毋黜華以教孝汪爲感動裂其牘君性耽山水涉惡溪梯谷周覽桃花之隘芙蓉之嶂縣境諸山旁及於天臺孤嶼迨遷知伏羌縣考稽禹迹積石朱圉所至題名於壁逾年落職歸自稱南村退叟布衣席帽徒步塍麥隴間終年不入城府日以詩文自課合少壯所作多至萬篇手自汰除猶存五千餘首其言曰作詩大義以言志爲本六朝詩不必學漢唐不必學六朝宋不必學唐元不必學宋今人亦何必宋元是學乎君之歌鹿鳴也一榜詩人最盛仕而達者曹公溶鑑躬王公庭言逺而鄞有萬泰履安周齊曽惟一杭有徐之瑞蘭生禾有巢鳴盛端明君旣退歸諸君酬酢靡間又與曹王兩公居相近琴歌酒坐應和不乏特不與馳騖浮名者相接故其詩文不甚傳於時第取自怡恱而已君年八十有四而卒娶姜氏子男二人名世歳貢生名表國子監生女五人壻褚蔚文殷光逺吳源達周文焜沈朝英孫男六人女三人葬某縣某原銘曰

學焉而爲經師仕焉而稱循吏文達夫辭詩言其志嗚呼先生惟不務名而名自至吾言不誣信於百世

工部主事席君墓志銘

君姓席氏先世望安定逺祖武衛將軍溫避黃巢亂渡江徙於吳居洞庭之東山曽祖洙祖端攀皆不仕以孫子本楨貴推恩均贈太僕寺少卿崇禎之季寇賊搆患嵗旱蝗人相食本楨饒貲財發其槖白金八千兩糴米於襄樊挽之以舟順流下東賑靑兗南給吳越全活者無算而又請毀家以佐軍儲巡撫應天都禦史分宜黃希憲聞於朝特授文華殿中書尋加太僕寺少卿階亞中大夫君本楨之季子諱啟防字文夏以國子監生援例補工部虞衡淸吏司主事

皇朝設六部職掌多凖明代工部四司虞衡掌山澤之禁鼓鑄之局驗試之防盔甲之廠除道捎溝之役事最繁瑣君遇人以和與物無忤甫涖官兼攝營繕屯田二司庻務悉理旋吏議鐫級畱任尋加二級

覃恩勅授文林郎贈厥考如其官封母延太孺人旣而請假養母以所居僻左獨學無友乃徙居常熟春秋佳日板輿奉母往來題其圃中居曰娛暉之堂滋蘭樹蕙周覽湖山之勝歳己卯

禦舟渡太湖親幸其圃君拜伏階下

天子顧問曰爾年方壯何以不來供職巡撫都禦史宋公犖對曰是以終養其母請回籍者

天子爲之霽容手摘盆中蕙蘭花登舟明年延太孺人卒君居防盡禮終三年未嘗去衰麻齒肥甘也服除甫七月而君卒享年五十有三君家居以孝友惇睦聞鄕裏及在京師遭季父防解官持服歸修族譜置祭田立義學人有稱貸者未嘗權子母質庫不計錙釐人咸樂其寛厚少問業於華亭葉生有馨生固幾社名流也予友平湖陸君隴其學以躬行爲本旣釋褐知嘉定靈壽二縣事循行居天下第一徴入試四川道禦史落職歸君夙與訂僑札之分具書幣聘之至家教其二子永珣前席陸君沒君厚賻其防申以防姻集其遺書悉爲開雕行世暇又輯唐人詩百家亦鏤版行之

天子幸第時曽進

乙覽一時言詩者返之正音焉永恂前席俱歳貢生亦從予遊君之也兩生來請銘嗚呼躬行之君子吾見罕矣以言乎論學則以正以言乎取友則必端以言乎仕進則知止蓋得夫陸君講習之益者多也是不可無銘辭曰

古之者窆用石賵書方遣書防後乃納銘於丘阿辭苟達不在多席君新阡頂山麓治繭室封斧屋樂哉斯丘無後艱宜爾子宜爾孫孰銘其蔵小邾氏匪異人陸君友

曝書亭集卷七十五

欽定四庫全書

曝書亭集卷七十六

翰林院檢討朱尊撰

墓志銘【三】

孝潔姜先生墓志銘

慈谿姜君宸英詩文傾折海內士

天子知其姓字然屢赴鄕試不見錄也旣而用薦入史館支正七品俸纂修明史又分撰一統志月給餐錢衣儒生衣雜坐公卿之次防

覃恩敇授文林郎贈考妣如其階歲在己巳冬刑部尙書總裁官昆山徐公幹學告歸

詔許以書局自隨公上言引君自助於是君將還葬其考孝潔先生於夏家嶴華盆山之陽妣孫孺人祔焉持狀請尊志其墓志曰先生諱晉珪字桐侯別字卓庵先世自蜀遷於越居嵊縣再徙余姚復徙慈谿曾祖國華丁士美榜進士累官陜西布政使司右參議階朝列大夫贈太僕寺少卿祖應麟中先文恪公榜進士以戶科給事中抗疏爭鄭貴妃冊封謫典史後歷太僕寺少卿階中憲大夫贈太常寺卿父司簡官戶部司務母向孺人妻孫孺人先生少補儒學生員貢於鄕年三十七不復應舉研精理學工詩兼通六書辧其源流又嫻經世之略性至孝友愛諸弟與人交愷易然取與必以義𨿽勢力不能奪也太常公以防節自勵遺產僅百畆司務君晜弟分受之先生晜弟又三分之力不能給饘粥兵後家計益窘無以爲親養乃防學北至燕趙東浮洛西遊秦蜀束脩所入歸以養父母孫孺人曲成其孝一味不以自甘必先進舅姑曉問寢安否庭闈燕衎靡以異先生在家也先生旣逺親捨歲時恆望鄕遙拜發爲歌詩多幽憂悱惻之言音甚酸楚今所傳泛鳬吟稾是已迨向孺人歿先生適在旅次訃至嘔血數升遂中失血癥服除將之瑞州道出常山疾發卒於艸坪旅捨時康熙十一年五月日也年六十三宸英扶其柩歸先生之執友張能信林三錫等交泣下僉曰君之事親可謂孝矣君之髙蹈可謂潔矣遂諡曰孝潔先生先生歿後七年孫孺人亦卒孺人國子監生之之女朝列大夫知徳州事森之孫贈朝列大夫某之曾孫子男二人宸英宸芝女一人嫁儒學生員淩玿孫男三人女六人嗚呼自先王制產之法廢士之貧者無以養其親於是陟岵鴇羽北山蓼莪四月之詩作焉𨿽不能養與祭君子必以孝子目之蓋惜其遇而憫其志之不得已也先生之孝終食不遺其親顧以貧故適四方資僚友縞紵之貽以供菽水是亦潔白之養矣子職未盡者孫孺人以婦道成之宸英又克繼其志然則先生可無憾於泉下而因行受名庶幾克副其實者乎於其也宜銘銘曰學焉而弗措也才焉而不遇也勞人之賦也孺子之慕也有賢妻爲之助也有令子爲之嗣【存故反】也子未服官而贈及其親遭遇之異數也考卜於原有毚者檀有菀者枌葬先生於是嬪也祔此幽宅旣安斯蕃衍而孫子贈日講官起居注翰林院檢討徴仕郎貞靖潘先生墓志銘

康熙十有七年春

天子有詔徴文學之士吳江潘君耒被薦明年

召試體仁閣下賦最工以布衣除翰林院檢討越二年充

日講官知

起居注其冬雲南平

天子推恩及臣下於是君之考處士貞靖先生得贈日講官

起居注翰林院檢討徴仕郎君之妣章氏贈孺人母吳氏封太孺人又明年防試天下士君與分校得人最盛又明年遭劾謫官吳太孺人歸卒於裏君聞訃奔還旋卜地鸎脰湖之南以康熙二十五年閏月辛酉合葬焉先生諱凱字仲和一字豈凡別字貽令世居吳江平望市曾祖云隠居不仕祖志伊中嘉靖四十四年進士仕至廣西布政使司右參政父錫祚湖廣布政司理問母吳孺人先生事親孝事兄最恭其爲學殫心經世之略其文見稱於太倉張采與同縣吳允夏包捷吳防文章行誼相切劘補縣學生員連試第一當是時在朝之君子多自附東林而海內名士以聲气應和曰復社先生與焉周之夔者與諸君子搆難摭君過作復社或問而無錫馬公世奇太倉張公溥並力爭之徳淸章君日炌愛君文以女歸先生旣而知吳江縣事先生深自退匿未甞幹以私惟於淸賦額疏水道事闗民利害則建白行之先生爲詩典雅尢工尺牘𨿽怱遽不作艸書遭亂破家遂屏棄時文纂平望志及本艸類方合文集凡數十卷子三人檉章楨吳存者耒也女三人一嫁周撫辰一許嫁顏祁未行卒一嫁陳鋐孫四人吳太孺人在室以孝聞甞刲股療母病爲先生繼妻撫前妻子女如己出旣寡家酷貧手紡績延名師訓耒以通經博古及耒爲侍從臣太孺人未甞美衣食君旣謫官太孺人無幾微不自得之色曰窮達有命安之可矣貞靖先生卒時年四十有九章孺人卒年三十有二吳太孺人年六十有六尊與君定交也久同年被薦同以布衣授官同知

起居注其謫也又同時熟聞君家世於君請銘不敢辭銘曰

相彼貞木其實有蕡或碎於地或登於槃而終以勿餐嗚呼先生旣昌而文以詒後昆阨窮奚怨

贈翰林院檢討徴仕郎徐先生墓志銘

翰林院檢討吳江徐君釚請假還裏葬其考妣於光字圩逾年矣旣而謫官去屬同年友朱彞尊爲文表諸墓銘曰

君之先人韞奇諱其曰季華冠而字上世本居魏塘界遷於吳江自碩始西蒙之港面積水以耕以耨治農事先生爲儒試不利仰屋著書抽腹笥遁世無悶窮勿悔兄當餽運渡江介是時淮北人爲胾先生愛兄心孔悸以金三百輸諸吏兄得不行方用慰兄子曰鑛結壯士以保鄕黨計不遂亡命西吳全匪易先生詣吏慷慨對產𨿽破碎禍則解甞懷白金步入肆人壓看集如蝟舄前蹵囊遺在地誠以語人人作僞探懷乃悟己所墜發之銖兩皆黙識人慙欲以半相畀先生怡然笑勿視衡門之下可樂志釀秫種花性所嗜孺人王韓先生配有子克家孫克類伯也不仕仲委質揚名顯親光有位贈徴仕郎逼通貴揭石於原表風義猗嗟千秋永無毀

小譚大夫墓志銘

小譚大夫吉諱舟石字嘉興人以祖父甞爲大夫旣仕以小譚大夫自別大夫之祖諱昌言山東布政司參政贈太僕寺卿父則五經進士諱貞良也母宜人朱氏是爲彜尊之姑大夫年十四通五經旋補學官弟子弱歲以文貢入國子監南京不守大夫從父母攜弟妹妻子浮海至防稽復自臺州抵福州轉徙漳州道遇寇父被傷大夫力以身蔽寇拔刄睨之不動鐏擊其背不去寇曰孝子也捨之父病歿家人三十口畱亂軍中斗米三千錢卒全活扶父柩還尋以貧遊學四方客汝寧聞母病疾歸則己蓋棺大夫號踴以頭觸棺棺釘破其顱血濡縷旣絕而蘇母喪除入京師以國子監生試第一授文院撰文中書舍人晨出敝裘羸馬入院還坐一室勘經史有以詩文請者立使者於戶外削稾與之仕九年乃遷同知延安府事治楡林至則修學建尊經閣以十三經注疏貯閣中縱士子覽觀又采儀禮參以本朝制度行鄕飲酒禮又援據史傳旁及載紀小說家兼從宿將故老詢流寇始末成延綏鎭誌二十四卷康熙十二年吳三桂叛明年大夫運闗中饟十萬入四川至寧羌州兵變殺經略莫洛於是巡撫杭愛移駐漢中追還所運饟十二月漢中食盡

王師退保西安棧道絕乃從黒水峪間道七晝夜達盩厔旣抵楡林定邊副將朱龍反逼波羅堡去楡林百里而近大夫集士民於漢前將軍闗侯廟爲文誓侯前願以死守士民咸感奮乃編什伍明號令制幡幟嚴斥堠夜自宿城上眾借以安未幾西川人周繼明聚眾千人與神木叛將孫崇雅合陷延安綏徳勢張甚楡林兵迎戰不利運道塞環城三十里皆賊壘城中刮木皮采蒿以食大夫謀於上官率私錢命勇士取徑渡黃河買粟於山西之保徳河曲突圍以入當是時延安一府縣十九城堡三十六相繼淪陷惟楡林城獨完圍旣解餘寇據響水淸平鎭羅諸堡大夫騎匹馬諭以禍福及神木崇雅繼眀皆降事平論功加一級十七年

詔舉博學宏詞之士有以大夫薦者徴詣

闕旣至遷知登州府事防大夫子有鎡己納婦矣而夭大夫悲不自勝疾發遂卒譚氏之居在香花橋東其坊曰碧漪堂之左有鴨腳樹三本彞尊童子時與大夫兄弟讀書其下一日語尊曰詩書莫不有序子知周禮亦有序乎答曰不知也曰尙書周官一篇卽周禮之序矣其讀書善悟類是大夫好撰述遊昌平著肅松錄二卷又甞著爾雅綱目一百二十卷所爲詩古文辭有嘉樹堂集二十卷鴛鴦湖櫂歌一卷卒之歲年五十有七娶李氏女子二人一嫁陸大勲一嫁沈以機皆國子監生其也在某原銘曰

生而逸後乃勞陸走叢箐川波潮文不遇學則優終爲右史雄詞曹長楡林塞土磽疏泉種稻成樂郊寇宄起如牛毛登陴以守气不撓綰左符亦足豪屈首置下凥居髙嗟善人壽宜多生子夭折命安逃相斧屋度隰臯伐石書銘鑱諸幽

徴士徐君墓志銘

唐制博學宏詞有科廢不行久矣康熙十七年

天子法古爰

命內外大小臣工各舉所知徴入都於是浙江巡撫以海寧徐君林鴻應

詔明年春

召試太和殿庭布席

體仁閣下中使傳

防向來殿試進士定例立而對防今以爾等積學博聞特賜坐賜食僉謝

恩畢旣納捲次日

天子行大搜禮次郊圻束捲

授三大學士曁掌院學士定其髙下君時名籍甚又與同裏吳君農祥王君嗣槐吳君任臣蕭山毛君奇齡宜興陳君維崧咸爲大學士馮公延致邸第都人所稱皆山堂六子也僉謂讀卷者馮公捲不彌封君必見錄及駕旋

命下入史館者五十人授中書者七人君乃見遺君子於是嘆馮公之無私尢服君之不肯干進也君學通今古凡山川險隘錢谷鹽防之出納律令格式之寛嚴皆總其要又工於作奏以是督撫大吏學使鹺使交引以自助然取與不苟館谷所入不能治田園所居破屋數間淸池半畝時與故交把酒劇談以爲樂居幕府削尺牘晝夜多至百函善寫人胸臆賦才瀏亮古詩音逼齊梁近體和平婉麗獨不愛曲子有彊以塡詞者倚聲歌之陰陽悉中律甞客貴州勸巡撫因民之俗立瞿公式耜張公同敞祠爲作神弦迎送之曲土人歡忭華冠繡衣撃銅鼓鳴鐵篴歌焉曲終苗童犵女皆感慨泣下其於史事尢練達本末不曲徇黨人之論分撰通誌發凡立例綱目秩然論者以君不與纂修明史之列交惜之君善鑑賞別書畫禮器僞眞兼善飲嘗過顧禦史豹文別業禦史知君大戶出靁尊貯酒容一斗賓客多避席君連舉者三禦史曰此何年制也君笑曰北齊文宣帝天保六年避暑晉陽宮所作也驗其下款識果然知永嘉縣事漢陽王君世顯去官畱杭州處士南昌王君猷定寓昭慶僧捨先後客死君視含斂送其柩至江浦乃還太倉王徴士昊慈谿周處士容卒於京君爲治喪收其文集以竢奔者蓋君急於交誼若是不獨以孝友稱門內而已君之先本莆田林氏後分支臺州之黃巖再徙海寧贅徐氏因襲其姓曰輅嘉靖庚子舉人仕爲福建永安知縣君之曾祖考也曰元倬考也妣某氏君字大文一字寶名少補學官弟子生某年月日卒某年月日享年六十有九配茅氏明按察副使坤之孫某之子繼娶姜氏封監察禦史某之子繼娶張氏某官某之孫處士某之子君有子男四人司祿司錫俱錢塘縣學生司祿繼從祖後司紀司直殤女六人孫男二人女二人其葬也於某原某年月甲子葬之日也銘曰

古於制科期收實學

天子曰咨惟元老是擢嗚呼斯人才與命妨懷彼珠玉被褐而亡升者在朝棄者在野不有銘詩孰知君者

翰林院侍講尢先生墓志銘

先生姓尢氏諱侗字同人更字展成別字悔庵又曰艮齋晚自號西堂老人西堂者先生讀書之所也先世家無錫逺祖袤以政事文學著南渡初詩家所稱尢蕭範陸是己子孫世登膴仕載萬栁溪邊舊話其後轉徙長洲之斜塘曾祖某有隠徳祖某舉鄕飲賓考瀹國子監生

敕贈徴仕郎翰林院檢討亦兩舉鄕飲賓妣孺人鄭先生少日博聞彊記有才名補學官弟子歷試於鄕不利貢於

廷謁選除永平府推官不畏彊禦以事降調康熙十七年春

天子仿古制科取士或薦先生於

朝

召試體仁閣下

上親擢五十人悉除翰林纂修明史同日入院先生最長以齒序四十九人皆坐其下畱史局三年分撰志傳多至三百篇

覃恩授徴仕郎子珍以進士出身攺庶吉士先生乃告歸家居以詩文縑素請者盈庭戶先生揮灑不倦有求必滿其意同時汪編修琬居堯峯以古文自矜少可多怪見俗子議文章者恆面斥之以是人多畏縮咸樂先生之和易也歲己夘

天子南巡先生入見

禦書鶴棲堂扁額以

賜時先生年八十有二矣猶康彊善飯暇相地於官山之陰築生壙自爲之志結丙捨曰艸艸山房俾予分書予嘗以天臺萬年藤杖奉先生並歌以贈先生喜劇然猶未窘於步不借扶持也歳癸未

天子復南巡進先生官侍講甲申六月日以疾卒距生明萬曆四十六年閏月日享年八十有七配曹孺人有賢行官右春坊右贊善兼翰林院檢討者長子珍也次瑞縣附學生女三人一嫁縣學生湯萬焞一嫁陜西提學按察僉事補布政司參議陸徳元一嫁縣學生金秉寛孫男一人世求以歲貢生考授知縣以能詩聞女五人俱配士族曽孫一人先生名𨿽未登甲乙榜早爲文社倫魁弟子著錄者多大學士昆山徐公元文其一也所作詩文流傳

禁籞

世祖惜其才命相妨終受

聖主之知官之翰苑屢承

殊渥今年春尊詣杭州偕前輩徳淸徐公倬謁見皇太子於行殿

令防賜坐謂曰老成易謝玆來又失一尢展成矣字而不名洵異數也已先生著述甚富所撰西堂雜俎觀者胥悅奉爲兔園冊晚輯艮齋雜記學者服其雅馴全集五十四卷余集七十卷鶴棲堂稾十卷俱鏤板行於世銘曰

士也懷才或不售遭逢

聖世終旁求圭璋特達自有期鶴書

召君六十餘俾入史局掌詞曹君之才大筆不休有若札札機絲抽趨庭有子登亨衢遺榮辭老返衡茅難進易退世所髙君於故里恣逍遙水哉之軒蘭葉舟琴瑟幾杖官山幽達天知命故不憂鶴棲堂深

禦墨畱人生百歲語本虛八十有七齒己優著史況足名千秋君今含笑歸山丘吾銘維實信不浮

承徳郎日講官起居注右春坊右中允兼翰林院編修嚴君墓志銘

康熙十有七年春

天子法古制科取士

詔在廷諸臣曁外督撫大吏各舉博學之彥毋論己仕未仕徴詣

闕月給太倉祿米明年三月朔

召試太和殿廷發題賦序詩各一首學士院散官紙光祿布席

賜防體仁閣下於是無錫嚴君成省耕一詩而退賦序置不作也

天子擢五十人纂修明史部議分資格進士出身者以館職用余給待詔銜俟史成日授官

詔下五十人齊入翰苑布衣與選者四人除檢討富平李君因篤吳江潘君耒其二予及君也君文未盈捲特爲

天子所簡尢異數云未幾李君疏請歸田養母得防去三布衣者騎驢入史局卯入申出監修總裁交引相助越二年

上命添設日講官知起居注八員則三布衣悉與焉是秋予奉

命典江南鄕試君亦主考山西比還歲更始正月幾望天子以逆藩悉定置酒

乾淸宮飲防近臣

賜坐殿上樂作羣臣以次奉觴上壽依漢元封栢梁臺故事

上親賦升平嘉防詩首倡麗日和風被萬方之句君與潘君同九十人繼和

禦制序文勒諸石二月潘君分校禮闈卷三布衣先後均有得士之目而館閣應奉文字院長不輕假人恆屬三布衣起艸未幾予與潘君俱罷歸而君尋遷右春坊右中允兼翰林院編修

敇授承徳郎時二十三年秋七月也冬典順天武闈鄕試事竣君乃請假

天子許焉當君未仕愛縣西洋溪丘壑竹樹之勝思買墓田丙舍終老溪有橋曰蕅蕩因自號蕅蕩漁人時山陰吳公廷祚方知縣事許助艸堂之資防應

召不果旣出都遂浮舟度嶺訪吳公於肇慶采硯而還自是杜門不出築堂曰雨靑艸堂亭曰佚亭布以窠石小梅方竹宴坐一室以爲常君爲文無定格不屑蹈襲前人適如其意而止詩篇沖融恬易鮮矯激之言慢詞小令雅而不艶所著秋水集雜文七卷詩八卷詞二卷嘗屬予序之少工書法入晉唐人之室兼善繪事山水人物花木虫魚靡不曲肖尢精畫鳯翔舞竦峙五光射目觀者嘆息以爲古畫手所無晚歲曾一修縣誌敍族譜有以詩文圖畫請者槪不應暇輒掃地焚香而已君年六十有一返裏居以康熙四十一年正月卒享年八十先世自余姚遷無錫之嚴埭曾祖朔贈通議大夫南京通政司通政祖考一鵬萬曆丁丑進士累官刑部左侍郎贈尙書考紹宗縣學生以君貴

贈如君官君諱繩孫字蓀友娶王氏中憲大夫知福州府事【闕】之女封安人子三沆曾殤曾溶曾孫六人曾孫五人其卜兆也在縣西蕭家灣銘曰

君之通籍也

天語諄諄謂史局不可無此人君之請假也行將發軔敇錄所撰詞以進蓋受

主知者深矣蕅蕩之橋洋溪之潯秋水時至比於君心陸羽王紱庶嗣其音

曝書亭集卷七十六

欽定四庫全書

曝書亭集卷七十七

翰林院檢討朱尊撰

墓志銘【四】

朝議大夫戶科給事中降補國子監學正趙君墓志銘

君諱吉士字天羽一字恆夫姓趙氏世居徽州之休寧仕爲光祿寺丞諱廷賢者君曾祖考也贈昭武將軍諱完璧者祖考也

封文林郎進階奉直大夫

贈朝議大夫諱時腴者考也妣汪氏累

封恭人

贈淑人君入籍杭州補府學生順治八年舉浙江鄕貢進士康熙七年謁選知太原交城縣事縣居萬山中巖磴參錯孔河出塔莎谷東南流防於汾故水曰交水山曰交山縣曰交城地近屈產畜馬絕有力又饒灌木歲取其材以爲利君至日民間牧馬有禁上官廢南堡村木廠許沿河市賣由是利爲文水商民所奪交人重困往往去爲盜依山負固散則民聚則寇勢方張旁掠淸源汾陽邢臺三縣君思翦除之首閱武於郭南令下士卒進退有序捐萬錢犒焉還語賓從曰民可用也防年饑君錄餓者七十人完廨捨垣墻使家人與處詢羣盜出沒所在多得其實爰申明乘墉保甲團練之法君乃言曰凶歲良民易迫爲盜吾當撫之遂詣河北都行荒政諭山農毋爲盜所脇日暮畱宿陶穴詰朝相度蹊徑通塞村砦近逺知最險者三坐崖東西兩葫蘆川繞其下塞葫蘆口則官軍不得進保三坐崖則官軍不克登君黙識之而還十年十月朔總督檄縣進君行令山麓葺靜安堡期以月幾望官兵進屯先七日置酒城隅卻月湖張樂於舫許老稚夾岸縱觀越宿復要昆山顧炎武華亭陸慶臻上海蔡湘翦燭賦詩宻誡司夜者促更籌於子刻打五鼓君起送客出郭則守備姚順等已先受約統步騎兵四百集南闗外矣疾行四十里饗士卒於水泉灘別爲三隊並進入兩葫蘆川據三坐崖賊鳥獸散散復合且戰且奔官軍分搜巢窟先後獲魁渠二十二人余或降或自剄君別淑慝召山農終始不作賊者三十七家賚以羊酒其素不當夫徭者千四百三十家編其籍入都圖入山旬有六日交山之寇悉平君治交五載余修圖經新橫捨立倉厫定軍營折疑獄罰贖鍰使種栁鑿山通龍門渠漑田十萬四千頃又力請上官復南堡村木廠秣善馬於驛士飽馬肥用降賊攻賊故能成功巡撫上其狀徴入爲戶部山西司主事居母憂還籍服除補戶部河南司主事載丁父憂起復補戶部四川司主事十四年

覃恩由文林郎進奉直大夫二十年奉使徴揚州闗鈔君寛以惠商負販乘舴艋出入者曁免譏察輸稅者俾自封投櫝中胥吏科斂之獘盡革復

命監督通州中南倉旋入防典館奉

敇排纂鹽漕二書二十三年

誥授朝議大夫明年戶部尙書科爾坤上言賦役徴解條目太繁請更造簡明全書

天子允其請開局山西司君充纂修官時總裁光祿寺卿龔佳育持議謂州縣催科歲發由單分壤地之則使民知輸納之數法之善也惟因畿輔撥補地畝歲有更易而江浙稅課起運存畱條目繁瑣近例有司必合計州縣之田刋入由單尾數稍有不符動行駁攺名爲易知在百姓實難知請米數止升合勺銀數止分釐毫自秒撮細忽以下悉刪除之而升秒爲勺升絲爲毫斯勘算易明賦額仍無虧損乃更定由單式式未定而佳育卒計部在官人胥動浮言以畸零數不可除古未有議刪去者朝士多惑其說於是給事中揚周憲特疏請勿更

天子下公卿議君作論一篇援唐元稹當州所上狀中云斛止於合錢成於文在百姓納數元無所加於官司簿書永絕姦詐是則昔人已昌言之且米有圭粟粒黍銀有微塵纖沙入之權量莫辧其形鏤諸棃棗徒繁其目況防計凡析一爲二者悉數之不能終窮佳育議是事𨿽不果行盈庭莫能難也又明年

天子需爭臣試三十三人於

保和殿擢君戶科給事中君上言防典與紅本相表裏故事內外章奏付內閣典籍防儲藏歳久無隙地因貯科房往往散佚又各部司簿錄有苐載國書未譯漢文者除二十五年前已經纂輯外宜滿漢對譯彚送內閣以爲異日續修地

天子允行旣而銜

命勘河還臺班緣事被議落職補國子監學正君好學善與人交夙有知人之鑑分校山西鄕闈拔馮給事云驌又賞識錢府尹晉錫汪編修灝於未遇時每當賦詩酬和衮衮不休疊一韻至萬首所居寄園考定爲月張園故址濬池累石分布亭館種花木海內名士入都恆畱連不忍去君脫略禮數過者不知何者是客也所著書有續表忠紀寄園寄所寄錄音韻正譌徽州府交城縣誌詩稾尢多俱鏤板行世若交山平寇本末則其友吳興夏駰紀其事爲一書君年七十有九終於京師卒之歳康熙四十五年二月朏也娶汪氏

誥封恭人子三人道敳貢生選儒學教諭景從山東布政司參議分守濟寧道景行康熙丁卯舉人內閣辧事中書舍人女一嫁國子監生戴嘉猷孫男一十二人繼掄歲貢生繼抃康熙己卯舉人畢元附學生抗繼撰國子監生余幼未注士籍女九人曾孫四人君之歸喪也景從先卒景行卜地於某原葬有期矣來請銘嗚呼君才傑也宰百里之邑積年未靖之寇犯虎狼之穴剗除之其智勇有不可及者而又詳於政典使久居諫垣言天下事誾誾惻惻何必不如古人乃以微罪去位一官左謫徒令仰屋梁著書以老不亦可惜也夫銘曰宰山城枹鼓鳴探赤丸吏不驚去劇賊枹鼓息陟考堂譽超特入諫垣進讜言官𨿽左賓滿筵酒百船詩萬篇畱述作通都傳伊人逝孰譚藝音徽亡哀挽繼筮兆基作銘詩訂君實無諛辭

鄕貢進士魏君墓志銘

君諱坤字禹平別字水村世居嘉興之魏塘今之嘉善縣也曾祖考某祖考某考某𨿽不仕鄕黨稱善人從祖吏科都給事中大中忤奄寺受防蔽刑死詔獄世父學洢以哀毀卒苫次故言忠孝門者首魏氏君十齡艸今文弱冠兼攻古文詩詞家有田二十畝不足供饘粥父喪除遊京師入太學京師貴人延君授經教其子旣而客中吳興嘉定陸徴君元輔海寧陸處士嘉淑訂忘年之款詩詞日益工尋就試橋門撰石鼔賦國子師交賞撃以爲絕倫也屢試有司不利乃托迹賓幕東遊歷下謁孔林南入楚粵西遊彭蠡淹豫章年五十有四始舉鄕貢進士兩與計吏偕赴禮部仍下第歲乙酉復書驢券北上以歲除前一日抵眞定之南闗寒甚擁鑪捉酒乍飲三爵聞一而君逝矣太守寶應劉君中柱君之故人也哭君於簀下質明視其斂含載以輀車歸其喪於是君之子錫琦錫璉將葬君於遷善鄕之東蚤圩凶服來請銘嗚呼君之學叩之而不窮其修辭動中事防所塡樂章被歌管悉合於律宜其有浙西才士之目舉於鄕謂晚且達矣乃反速之死於道路天乎人乎若其持已正臨財防非其道一介不以入懷非其人近乎膩而不污可謂有君子之守也已君生於某年月日卒於某年月日享年六十先娶陳氏繼娶王氏有子二人孫男四人女二人所著有倚晴閣詩鈔秦淮雜詠歷山唱酬集粵遊記程詩水村琴趣多行於世銘曰

魂兮歸來北方不可以久畱些反葬於鄕樂哉斯丘些將詩可傳抑又何求些

歲貢生程君墓志銘

歙縣程君諱浚字葛人一字肅庵通經史百家之言寄籍杭州府仁和縣學官弟子屢試不利以歳貢入國子監居歙之岑山山形鐵峻特立新安江中爲一鄕屏幛君董工治樓榭繚以垣墻守望相助艸竊莫敢窺又新宗祠以睦婣合族姓通其有無少出嗣世父晨餐夕膳事二人盡歡且眷戀所生終身孺慕親亡以兩房考妣合葬於一塋築丙捨墓旁嵗時膢臘禮拜上食如生存榜曰侍初堂友愛昆弟無間言交友重然諾不因燥濕輕重能爲人釋紛嘗陳亭戶疾苦於

至尊前顏色不少懾裏居逢寇警率鄕勇防禦寇退官軍牧馬於郊村民供芻茭不繼君言於主帥旋師客安吉茶陵兵變有司苦無備君從容代爲區畫上官允其議城得全君歸理家務然不廢學兩淮都運司志自徐鵬舉朱廷立後續者無人君分門編輯頗挈其要暇輒治方藥療有疾者所活甚多以是閭閻無貴賤咸稱君善人君以明崇禎十一年十一月日生卒於康熙四十三年十月日享年六十有七曾祖某祖某考某本生考某均不仕娶吳氏子四人長喈中康熙己丑進士次啟次哲俱選州同知次鳴國子監生女一人嫁國子監生汪琮孫男八人女六人君旣卒歙諸生百二十有七人合辭請以君入鄕賢祠下上之論交孚乃設栗主送入祠將葬君之季子鳴請予銘其墓銘曰

不以爲人後而孝衰於親不以身不仕而善諉諸人庸言訷訷庸徳循循祀瞽宗兮黌序卜吉壤兮桑津若稽古昔庶追蹤於叔度元考之倫也乎

嘉定張君墓志銘

嘉定張云章旣合葬考妣於先世之兆率諸弟乞秀水朱彞尊銘其藏雲章才士也以貧遊京師適貴人館願得生稱弟予不應歸謁節使思彊其在門終不應也以是屢試有司不利歸愈貧然其守已益嚴義利之辧動以古人爲師自事親而外孝養祖考妣盡子職蓋張氏世以孝友聞由來逺矣志之曰君諱履素字子旦一字雯來七齡喪母父禔授以四子書通一經工楷書弱冠補縣學生事繼母如母友愛諸弟田產僮僕恆推與之娶李孺人武英殿中書舍人允新之女嫻壼行君喜得內助晨羞夕膳克承二人歡魚菽之祭嵗時以禮舍人嘗以珠二索計百顆遺君大者重一銖君初不審視孺人亦不以耀首也防君坐奏銷逋賦尾數未輸除名悒郁不自得年四十四病卒孺人教諸子力學躬治紡車修祀事逾謹曰祭大事吾冢婦也其可忽諸賓客至必供雞黍舍人珠旣封完屢空閫以內無交謫語云章生時孺人夢大星墜於懷占者曰後必顯久而名不登仕籍孺人安之曰命也君沒後孺人力持門戶四十餘年以康熙四十六年月日終孺人有子五云章云蔚國子監生雲從云揚縣學生云縉業儒女子一贈孺人壻內閣中書舍人朱文龍孫男一十六人女八人曾孫女三人銘曰

凡民喪度丘隧墓大夫正其位張南渡徙姑胥稱萬戶江橋居依仁鄕橫港裏祖居中昭考妣卜習吉筮協從銘貞石埋桑東

嵗貢生潘君墓志銘

鄕貢進士烏程潘麟捨舟謁予蹲賓橋畔請銘厥考之墓問其門世居縣之匯沮裏髙祖可賢奉政大夫知合州事與兄太子少保工部尙書季馴同舉於鄕者也曾祖某祖某考某均不仕問其出處少補學官弟子晚充嵗貢生職當授儒學訓導未銓問其年生崇禎七年月日卒於康熙四十三年月日問其撰述何書則有易解春秋傳考家禮小學外篇天文星野辧方輿歷法錢法鹽法備荒法諸書律呂志河渠考花月田家歷東齋隨筆又以儀禮經傳通解經朱子艸創未成足本思取先後鄭氏孔氏賈氏王氏衛氏敖氏諸家防粹爲五禮條目繁重一手未果論定也富哉立言矣乎今士習日下由山長旣廢司教者罕得其人栗果少年目不識九千字擁臯比秉木鐸師嚴道尊之謂何惜也君之學術經六藝緯三才未沾一命以樂育多士天實爲之嗚呼悲夫君之學一主乎敬行事必告祠墓與朋友交長筵廣席眾或讙呶侍者見其以手畫膝作敬字人或負已無慍容施於人無徳色言必踐善必躬行嘗論學於家其子問朱陸異同優劣君曰學者宜收拾身心愼勿道聽塗說業日修得失自見先儒優劣辧之不差毫釐與我何涉耶其於門弟子請業亦未甞髙談性命也生平惇睦同气善難悉書蓋徳勿耀幽宅不可無銘者已銘曰

君之居在苕霅字東諱開甲讀父書通六經曲臺禮尢研精不矜名不嗜利孝於親友昆弟廣述作何紛綸去者疵歸乎醇銘君藏列其目俾名山得著錄君四子長曰麟叔也夭仲季存君善人宜有後勒吾文表耆舊

徐州蕭縣儒學訓導樂君墓志銘

維揚有嵚奇磊落之士樂君諱又令字允諧一字介冰少能文學使者試童子拔置府學名第一其爲人孝弟廣交友輕貨財辟蒩圃京江中焦山障其下芰荷葭菼浦樹圍之數重有橘獨立結實靑黃足當洞庭百頭暇則賦詩鼓琴陶然樂其志也旣而海防深入戰後廢爲牧馬之乃移居江都郭東八十里築洗心亭雜樹花栁比於故園風景略似乃講神仙服食之法成都費宻爲作記君甞一至京師以嵗貢生入國子監選人按籍除君徐州蕭縣儒學訓導而君堅不赴也居家遂潔白之養父喪廬墓三年因徧覽靑紫囊書兆基考宅家祭立宗子主之通族墳墓咸爲修治戚懿貧不能昬喪者必資以私錢胸無水旱燥濕鄕鄰鬭者以片言釋其爭蓋君之爲善不倦如此君以明崇禎十年月日生康熙四十五年月日卒享年七十配杜孺人子十人男四人長經內閣中書舍人先君卒次緯江都縣學生次統選儒學教諭次大維揚州府學生女六人一適江都縣學生蔣旼一適揚州府學生陳琴一適國子監生髙鼎蔚一適選儒學訓導湯有娀一適江都杜徳馨一適嵗貢生郭元鋭孫男十一人長宮聲揚州府學生承重服三年喪者也女九人曾孫男二人君晚自號悟賓道人擇地於攝山戴家庫題曰悟賓歸宿處戊子正月旣望井槨葬焉銘曰

捨儒官師老氏吁嗟樂君葬於此

文學鄭君壙志銘

君諱玥字原道更字隨始姓鄭氏世居嘉興縣梅防裏裏故無巨室數門才者曰西毛東鄭鄭氏有鄕貢進士知興國縣事諱士奇者君之世父也曾祖某祖某父某三世均不求仕君少治春秋旣而嫉胡安國傳義之非投牒更治詩家無田產授生徒自給所居破屋三間垣墻不蔽井闌竈觚紡甎畢聚一室客至呼主人防門而與之語率以爲常每文防賦詩君堅坐不作間擬樂府音節出入漢晉間一及諸經疑義講說紛綸闡前賢所未發以是問業者漸多束脩之入積累十金或勸君營什一之利君乃畀里人褚已浮舟於販吉貝花中塗爲盜所刼已還語君異日必償君曰盜劫子吾責子償是吾亦盜也子勿復言鄰有曹甲貸君白金二鎰賣藥於肆以甘防飬其親終嵗子母不納或諷君收其藥肆君曰甲借是養其親匪利我財共子職也封其肆是奪之食傷孝子之心吾弗爲也由是人皆目君長者貴人延君訓其子推大宅舍之居數月語人曰蓽門圭竇吾素安之此非吾寢處地竟辭歸久之家益貧冬無衣腳或不韤然終不以告人年七十有五以疾終娶崔氏先卒子三人孫五人貧不克葬族人謀率私錢瘞君乃晝君言行納諸壙系之銘曰

子非墨氏之徒而葬之薄也猶勝倮而委諸壑也嗚呼斯命矣夫

曝書亭集卷七十七

欽定四庫全書

曝書亭集卷七十八

翰林院檢討朱尊撰

墓志銘【五】

中憲大夫知思州府事陸公墓志銘

去平湖縣治東六里五行涇有丘隆然爲故中憲大夫知思州府事陸公之墓公諱世楷字英一別字孝山曽祖考長庚中萬曆八年進士累官南京通政司使進兵部右侍郎祖考啟鏻國子監生以孫葇貴

贈通議大夫內閣學士兼禮部侍郎考濬睿宣府推官始封內文院中書舍人累

贈通議大夫內閣學士兼禮部侍郎妣譚氏山東布政司參政

贈太僕寺卿昌言之女累

贈淑人公少補學官弟子有文譽順治五年以選貢生赴吏部除平陽府通判又四年同知登州府又六年遷知南雄府事後十九年丁父憂服除補思州知府蓋先後視府事二十四年未得遷告歸四年卒卒時年六十有五公之判平陽也甫至而姜瓖搆亂逺近蠭起應之平陽被圍守以下局縮不能畫一防公貸粟於富民籍其丁壯登陴固守百日而圍解旋誘降其魁渠釋其黨師後大饑人相食公爲粥食餓夫馬周於郊市辧民色先後給之餓者全活其在登州海寇揚帆猝至將逼城下公立設守具率舟師禦之寇乃逸去時叛帥海時行剽剠州縣僭稱王以公知兵事戒勿犯境又登有嫠婦夜爲盜所殺鄰里訐其媳有所私慮事露殺姑滅口公攝縣事察其寃求殺人者不得禱於城隍神夜夢一馬騰踔不休晨徧呼死者戚懿嫠婦有姊子爲驛卒公疑焉訊之卒言殺人夜投牒入府公念投牒時日有文簿可稽取驗之字屬攺竄卒乃引服蓋卒初意行竊方入門嫠婦突出猝加刄焉媳實不知也南雄嶺嶠門戶疆理初定平南靖南兩藩王並駐廣州羽檄不絕於道部將更替出嶺一日箠死七人公馳見帥論軍士罪有戴孔雀翎者二人入始興山自稱平藩侍衛發民鑿礦民盡恐公往詰曰王𨿽尊不得擅役吾民今不使太守知詐也遂縛二人送廣州王不敢問黠僧與平藩暱結精廬府郭外誘婦女入鎖其夫後圃而淫其妻閉置者十餘公詗知之僧故拳勇手一棓百夫莫敢近乃詭言營齋延之至入門門焉者棖闔及堂階則胥隸畢集縛之以前僧瞠目呼無罪公先時已別遣捕卒盡執僧廬所藏婦女至庭下僧辭窮公斃之杖下邦人皆以爲快嶺南俗好訟公曲諭以理赴愬者漸息暇築天峯書院課諸生溫鏐王澐等講學買田以饍之去之日老穉拒輪遮馬不得行立祠府治東士民春秋社祭其蒞思州值王師凱旋軍馬緜繹府舊設平溪淸浪二衞後劃歸湖廣而站夫猶循例派協公請於上官得免繼遭旱祲斗米二千錢吏請開徴秋稅公不可民徳之輸者過半前守以增賦得遷公覆丈以弓無餘壤請反其舊又持議謂思州𨿽列爲府所屬止四土司居民附郭不滿百家丁糧不及一小縣而又商旅不通營伍不設供億難與他府齊宜仿黔西平逺近制降爲州隸之鎭逺而以施溪一土司割附銅仁可救一方之困議未允公乃以病引歸矣公孝事父母友愛諸弟篤友誼能通財不以生死爲厚薄家無美田宅遇人有緩急必應未甞責報歸田後足迹不詣公府有司行鄕飲酒禮請公爲賓辭者三然後赴公於詩歸風合雅不墮叫囂之習文格醇正手輯南雄思州二志事必徴信集若干捲存於家公生某年月日卒於某年月日配張恭人生某年月日卒於某年月日合葬於墓子男八人咸有文行一嗣仲父某也女五人俱嫁士族孫男九人女二人銘曰

嗚呼古之循吏久於其官政以不煩民以不寃公於黔於粵除惡必先濟之用寛客至張旜廬旅居船士也討論席研壺餐志其山川申畫土田有徳有言溢於炎防宜爾子孫克昌厥文美哉鮮原秀木丸丸罔有後囏

許封君墓志銘

晨有造吾門剝啄者童子以告眎其刺則給事中山陽許君也延之入布衣菅屨請以弟子禮見主人固辭稽顙而後言曰志進不幸連遭父母之喪鮮民之生分不如死玆日月有期將葬惟先生之文無諛辭庶取信後世敢請銘按狀公諱某字信孚其先自吳徙於淮世居山陽縣之東村曾祖嵗貢生某祖鄕飲賓某考督師參佐某公讀書通大義不就試居父喪自初終及葬一準於禮母病視藥餌惟謹祭必致齋家法嚴肅不飲酒不圍棊無嬉戲之具教諸子以義方少不當意輒施夏楚性質直負气不肯下人恆慷慨自許曰人生不行萬里豪气何由得伸乃南浮江漢北走燕齊西逾河洛歸治蒩圃將老焉旣而就給事君鐵嶺官舍因東涉遼海視其子行取入京補戶部主事攺授兵科給事中旋掌禮科給事中印加五級公初授

封文林郎進

封朝議大夫配周氏慈惠有壼儀初

封孺人進

封恭人子男三長給事君志進也次某次某俱國子監生女三俱配士族孫男三女五尙幼公及恭人之還裏也給事君方擬奉潔白之養而恭人以康熙四十四年五月先卒公旋以四十五年正月病終宜給事君之擗踴號泣深以不幸自傷也以予論之士惟貧賤得顧父母之養然無升斗之祿糠籺不飽𨿽欲啜菽飲水盡其歡難矣若一登仕籍官守言責拘系不得自由聞親喪逾時奔者有焉不得奔者有焉彼夫墨衰絰以治兵奪情而秉國政豈其初心不作孝哉殆亦時勢迫之貪位之念旣萌立身一敗遂不可以爲人子今給事君以言去國眷戀庭闈朝餐夕膳病奉藥裹喪視斂含凡附於身周於棺槨者無不致其誠信勿之有悔焉而且吏不呼其門朝不釋其服孝子愼終之禮斯可勿憾毋亦不幸之幸也歟銘曰

淮之水滺滺得地而流有崇者丘是爲太嶽之裔給事中之考妣合葬於是幸哉有子

知交城縣事靳君墓志銘

君諱治靑字東表先世自歷城徙遼陽曾祖某贈光祿寺卿祖某贈通政司考弼通議大夫兵部職方司郎中君其第三子也年十三喪父習舉子業服除試不售補筆帖式以贍敏稱出知太原府交城縣事交故巖邑號難治君至興教化勤撫綏開誠布惠民乃胥悅嵗乙亥平陽地震人死者萬計君奉調勘災掩骼賑饑殫竭心力防禁旅北徵道出云朔奉軍符協辧糧艸鄰縣率多浮派君獨斟量緩急極意節省民無重困又逾沙漠送戰馬至大靑山不敢告勞無何郡檄下文書督責過當君素寛和及是忿甚因得心疾不復出防事然庶務能舉大綱無闒冗者閱三年乃請歸歸六年遭母崔淑人喪疾益甚又逾年遂卒予昔遊太原嘗一至交城矣緤馬城隅登萬卦山日暮風雨作遂畱宿僧捨夜聞擊柝雜魚板聲山僧竟夕不寐晨起鋪眉苦眼有憂色詢之山去縣西北五里逼寇宄窟穴其徒慮驚客也其後錢塘趙君吉士宰是縣請於上官調兵勦平之然遺種尙未盡及君爲政幾於臥理而在交九年邑無桴鼓之警民樂其業以是信君之才爲不可及已君嘗依其兄養屙官舍暇探四明三衢山水之勝間賦近體詩小詞淸疎秀逸頗入作者家數惜乎短折未克升堂入室也君生於康熙己酉十月二十五日歿於乙酉十一月三日妻孺人李氏故安徽巡撫都禦史諱鈵之女柔順有婦道生康熙丁未六月二十六日歿於乙酉十月十三日子寶齡尙幼經紀君之喪而【闕】葬君夫婦於某原者君之仲兄寧波府同知荊也銘曰

一朝之忿疾不可醫胡才人之不達而命止於斯吾銘幽宅太息賫咨矧伊兄弟奚其不悲

儒學訓導倪君墓志銘

同裏倪君識之四十年君時授徒城東竹亭橋卽其人恂恂有君子之容觀其文悉本經義君早見知於有司九試屋不利年四十八以嵗貢入國子監諸城李侍讀澄中讀其

廷試卷亟薦之榜發以儒學訓導待銓是秋赴順天鄕試復不遇君乃焚所作詩文就予宣南坊邸捨講經義學爲古文辭其說經不專主宋儒謂易有君子之道四不當専主爲卜筮之書又謂尙書古文可疑武成紀日與召誥顧命異益可疑又謂孔子說詩蔽以一言曰思無邪淫奔者豈暇作詩而孔子取之當依小序爲是又謂大小戴同授禮不當偏廢大戴氏宜去月令存夏小正去明堂位存明堂投壺則參用之又謂說春秋者紛綸皆害於義孫復胡安國刻深尢甚又謂羣經縱有錯簡宜仍其舊宋元諸儒多逞臆見更易未免侮聖人之言其持論頗與予合因畱不去取韓嬰鄭康成以下詩說五十家折衷而抄撮之旣而予移家具寓宣北坊轉徙斜街花市君授經宣武門內弟子著錄者甚眾乃避迹西山君精於易卜斷卦奇中又善靑黃紫囊之術撥沙發水偶爲主人相度聞者造請日繁君曰吾術期避禍爾諸公欲以化者要福不可得也先是有例選人入貲者得先除君念親老思謀三簠以養束脩之入悉輸之官名當注除目矣或紊其籍歷數嵗名反居後遂引歸歸事其父飯糲焚枯怡然樂也逾年痛其弟夭無子遂成痼疾嵗在丙子筮之得幹之同人曰此六月之卦也吾其以是月終乎壬辰昳果卒年六十有一君諱我端字郢客初名野王字古期先世嘉靖中自紹興避倭亂徙嘉興曾祖文遇國子監生仕爲防州府經歷祖某早卒祖母【闕】持苦節授君毛詩孝經者也父某不仕母張氏妻吳氏子二人仁存國子監生鳯喈海鹽儒學生女一人壻國子監生沈某孫一人女孫一人君事祖母父母孝友於諸弟無間言又急人之難故人有孤不負其托平居義命自安客或憫其不遇秋試以闗節進拒不受又臨財防口不言利婦翁念其貧贈以負郭田六十畝君固辭翁沒亟還外家券人有所負不責償其人內愧久而獨完其逋或以計中君君亦未甞宿怨其學以正心術爲本博通經史尢防於詩稿𨿽未就言詩者莫能過焉間與浮屠道士還往然臨終誡其子不得作佛事其守正若是嗚呼今之爲校官者許以貲進黃口白面後生目未覩九經之文擁臯比自詡師表者不可悉數以君之學俾登講席庶幾合乎古之書院山長足爲士子圭臬而卒不得試所長老於逢掖死不亦可惜也夫於其宜有銘銘曰

譬彼積薪先者後之孰是人斯不試其才天乎祝予予寧不悲

文林郎知舒城縣事朱君墓志銘

裏有同進士出身知廬州舒城縣事朱君諱振字嗣宣一字千仭所居州東灣在淸香樓左蓋府治卽秀州治故名君孝父母友愛諸弟睦族人以兄事予其論學以主敬爲本文尙體要去枝葉嵗乙卯受知昆山徐公秉義舉鄕試第三人已未試禮部釋褐於太學丁卯籖除今官戊辰冬十月

覃恩授文林郎壬申六月卒於官舒城自崇禎壬午遭寇亂井邑丘墟入

皇朝𨿽加意安集然居民多鴈戶遇嵗凶輟耕而走催科不前又路處劇送迎官長鮮暇日俗好鬭士多廢學君至首葺明倫堂月課士子以經書義均賦稅淸保甲勸農桑息爭訟凡害於民者次第去之蒞官之明年武昌兵變

王師有徵由舒入楚民大恐市肆皆閉君令大開縣門悉民間市肆所有物徙置兩廡君立檄下俾胥史輿隸操斤權具升斗束芻茭洗盆甕君平物價而鬻之兵兵獲醉飽歌舞而去先是上官欲調江寧兵戍英霍府檄下俾封桃溪運米船以載典史請任其役君曰無庸舒非必由之道也旣而府檄復下令釋所封船人乃服君善料事縣多槁壤水利久廢不治舊有七門三堰十塘漢頡羮侯信始造至魏揚州刺史劉馥修復之漑田二萬畝迄於明知縣事範得民劉顯更事修築民共其利後爲勢家曲防遏之使不下君循覽故迹毅然以疏濬爲己任諏日鳩工畚鍤聿興克復其舊舒民布谷旣獲赤白相雜計部以所輸米色不純行令赤白分貯山農苦於分揀君力請漕督援河南事例免分貯其言曰身爲親民之吏而民隠不知罪已不勝誅矣若知而隠忍是視一已之功名爲重而萬民之怨囂爲輕義之所不敢出也漕督嘉其彊項允咨計部焉君治舒五年盡心民事不遑暇日以勞遘疾終於官舍囊無長物舒人祀之名宦祠且率私錢設祭道左執紼泣下者千人旣歸喪以康熙四十二年十月於嘉興縣北辰字圩祖塋之左於是鄕之父老子弟謂君循吏宜配食鄕賢之列眾皆曰可有司得請乃造栗主送黌宮君之曾祖某祖某俱不仕父某勅封文林郎舉鄕飲大賓年九十而卒母張氏贈孺人繼母殳氏封孺人妻淩氏亦封孺人子三徳溥嘉興縣學生修永益求俱國子監生女二一嫁王上捨藩一嫁吳上捨瓚孫男二人尙本向東女二人曩者君謁選人於京師就予捨館相與論古今得失聞予一善言喜動於色有過未甞不相規也蓋知君之詳者莫予若徳溥兄弟請志君墓遂不復辭銘曰

悅以使民民功曰庸胡不報最而遽凶終邑有俎豆裏配瞽宗君可勿憾反塟家江

文學君墓志銘

氏之望出太原又出彭城其自陜西三原遷於宣州則宋靖康間諱某始也自宣城遷懷寧則明洪武初諱某始也君諱某曾祖曰某有隠徳祖某嘉靖癸酉舉人知金谿縣事考某縣學生員君年十八補學官弟子以文試有司輒置髙等名籍甚於時貴池吳應箕次尾宣城質無疑交譽君延之入復社復社者東南知名士相結持淸議拒閹人黨與東林卿大夫聲气相附和者也應箕實爲倫魁君辭不可謂必有鉤黨之禍未幾果然其時馬士英阮大鋮柄用濫以名器假人江東諺曰職方賤如狗都督滿街走而大鋮之母君之姑也一日君往省焉大鋮畱之邸謂曰弟欲官乎君不應曰道匪逺也池州太平需同知府事督餉數月可遷爾君以不習吏事辭遂亟引去大鋮旣死平生借其勢者或竄匿或縲絏縶之或遇於道至唾其面而君獨以逺權力一無與焉人曰君可謂皎皎素絲涅而不緇者已君性孝友六齡繼母王撻之無完膚幾絕婢奔告其父父大憾君曰母撻兒教兒也家人聞之盡流涕及父卒執喪盡禮讓產及其弟鄰里匱乏有昬喪必助之君始居懷寧縣北荻阪廬舍爲寇所焚乃徙桐城棕川之梅渚晚結茅杏花村筮之得坤之萃曰括囊無咎無譽因自號晚訥書其壁曰飽吾嬉焉爾臥吾寧焉爾醉吾陶陶焉爾又曰惟愼無憂惟忍無辱惟靜長安惟儉長足君於學博綜經史旁及醫藥卜算之書老而愛釋典恆語其子曰吾前身怳忽在深山艸閣中積雪千丈有龎睂叟行送別執手不能捨來自雪中吾生矣吾沒之日亦必以雪夜及臥疾天大雪擁被起曰吾其逝乎遂卒君妻阮氏曾祖鶚巡撫浙江都察院右都禦史祖以臨欽州知州考士鐓銓授府推官嵗乙酉叛卒屠城阮氏遇賊以刄脇之不從身被重創猶罵賊幸不死享年七十乃卒子男二人茹芝茹穎女二人孫男三人女六人曾孫女一人銘曰

適來雪也適去亦雪也夫子之潔也琢銘幽宮永勿涅也

文學曹君墓志銘

君姓曹氏諱山秀字中峽嘉興人祖父皆不仕君幼習詩補縣學生員嵗乙酉嘉興城破予年十七依外父馮君避地練浦塘東君世居幽浜予兄事之有吳君茝者人目爲狂生家橫涇水曲相去各二里而近中道爲五兒子橋三人者暇輒相訪�飯一盂肉一柈酒一注畱必醉飽日將暮悢悢不忍別及橋徘徊橋上縱論天下事有不合吳君瞠目視大嘩唾及人面橋畔叢祠有病僧聞之駭蹣跚出窺戶牖則見笑啞啞不止疑始釋也旣而予同君讀書烏木橋村賦詩日酬和君有詩曰魯連思蹈海申徒欲沈河猗嗟古之人不爲世俗阿俄而盜劫主人居君有弟從學善泅水盜至亟投河君亦亟投河沈浮於水者數其弟竟死而君不善泅水反得不死鄕人以爲詩讖君痛弟故自是不復作詩専治舉子業弟子從之遊者漸眾館眞如僧捨僧寂月通儒書能詩予每偕吳君造君則寂月亦至劇談移日不去夜坐彌勒龕琉璃燈下恆達旦不寐寂月語人曰與諸君譚假令載筆紀之卽法言中說也聞者怪之不顧予旣客遊四方久之吳君亦入楚轉客於黔以卒未幾寂月亦逝君十赴省試不利乃附載運船訪予京師防予奉命主江南鄕試君至則大困旅食淨度寺著散懷錄自遣比予還則君已病遂不起予往視其斂兄子某扶其柩還半塗亦沒淹數月始達於裏子某葬之先世之原君娶某氏繼娶卜氏卒時年六十嗚呼方予與君田居往還晨夕者寥寥數子相見肝膽畢露妄謂天下無不可交之人無不可言之言其後朋遊日廣夷懌怨隙皆非吾意所期始信久要之難悔少日之失而轉惜舊友之亡爲可痛也銘曰

生吾以爲兄死吾與爲銘人不如故先民豈欺我哉

張君墓銘

南徐之州斗分野大江浮浮繞城下吁嗟張君老環堵易緯蒼牙詩媕雅曉吟午誦夜膏火稽之於古辟學捨包咸韋昭庶其亞身𨿽不遇行則果貽厥子孫三獨坐施於有政無不可譬諸江流千里寫發源自岷者君也有崇斯丘神所妥斧屋旣封樹枌檟納銘於幽告來者

曝書亭集卷七十八

欽定四庫全書

曝書亭集卷七十九

翰林院檢討朱尊撰

墓志銘【六】

烈婦楊氏墓志銘

華亭之鄕伍胥浦之右有水曰璜溪陳氏世居其上烈婦楊氏者儒學生諱某之子給事中諱某之孫嫁陳某生三子一女松江城破遊卒乘勝至璜溪執陳某斧傷其首烈婦奔救其夫卒捨某執婦某得脫婦紿卒曰毋縛我我走及汝卒信之比登舟遽躍入溪中死時年三十有一陳氏之僕有妻曰張惜匿葭葦中見婦死狀兵退其長子曰治年十二號於溪畔越二日婦屍浮溪面得就斂當是時遊卒大掠溪上一婦投溪之東曰徽州商人孫氏之媼一婦投溪之西曰儒學生孫諤妻顧氏三人皆完節死烈婦幼能讀毛詩孝經列女傳平居訓子女不輟捨傍有梅三十本皆其手植蓋至今存也治好學多材藝遊於京師以醫自給將歸葬其母乞其友秀水朱尊爲銘銘曰

溪之水沄沄若斧者墳於戲女子而烈如是旣活其夫乃捐其軀有子也賢壼行斯傳我銘於石南史是擇

蔣孺人墓志銘

康熙二十有三年尊謫官居京師之宣南坊武進龔勝玉持束紡升堂再拜請銘其祖妣蔣孺人之墓彞尊老矣而文不加進恆自恧許之而未果作也後三年勝玉復謁予宣北坊固以請乃取其季父燾所爲行狀志之曰

孺人姓蔣氏先世侯爵也自宜興徙府城曰某曾祖考也曰某江西吉安府通判祖考也曰某國子監生考也年二十三歸龔某事孀姑以孝姑沒哭盡哀上膳縿幕無異事生者其持家以儉蒿簮布裠躬自操作相夫子三十年生產日益旣遭亂率其子士槱匿深村葭葦中士槱中濕疾殞叔子士黯亦殤越三年而寡孺人少知書能讀孝經列女傳教其子若孫讀書嵗時膢臘修祀事惟謹門以內肅然睦於娣姒族人喪葬務以錢資之有貸者靡勿與與不責其必償也孺人年七十季子士燕以治歷官欽天監歷科博士假歸於是五子及婦十孫咸奉觴爲壽鄰里以爲榮旣而士燕又死嵗在己未孺人亦以疾卒享年七十有七子男八人女一人孫男若干人女若干人曾孫男若干人女若干人勝玉好學有文以國子監生知名一時昔河東栁宗元於其母盧叔妣陸伯祖妣李皆不外求而爲之志勝玉宜古是師顧數請於予予則烏能詳孺人之壼行也系之以銘銘曰

杞也姒宋也子楚也羋蔣諸姫文王裔封通侯陽羨裏後徙郡世膴仕孺人賢爲龔婦孝厥姑配嘉耦訓子孫勤莫比善必昌自今始蓼莪山樹枌梓井同穴葬於是勒吾銘庶垂久

朱孺人墓志銘

先太傅文恪公有女二人其一作配臨安縣儒學教諭平湖陸君瀹原尊之王姑也生子埜以能詩聞於時女嫁劉炳圖文恪公子女中孺人最少年十四嬪於陸氏族黨交稱其賢敬以事姑謙以接娣姒儉以自處家人外內忘其爲宰輔臣女也孺人生於萬曆三十八年正月日歿於崇禎十六年十一月日年三十四卒之日一女甫嫁子猶未防也陸君悼孺人不已遂不復娶獨居四十年及卒有孫四人曾孫男女七人於是埜舁孺人之柩祔葬於東湖之鱗圩屬彞尊爲銘尊生時先太傅已卒是時曾祖王母何太夫人尙存孺人嵗歸寧者再伯叔晜弟姑姊妹羅拜於堂猶記孺人貌言必莊行坐皆有矩度今老矣回首少日事若夢寐先人北門之宅曩之聚族居者已不可問及孺人之葬北門羣從少長零落殆半銘其墓不禁涕泗之下也銘曰

朱氏之先居商河之滸贈少保者孺人曾祖祖同厥官太傅爲父實相熹宗事在防府陸亦淸門莊簡後昆夫也通儒子才逸羣齒𨿽不永後嗣則繁東湖之濆松柏在原兆基井槨孔固且安孰銘幽宅乃其歸孫

嚴孺人墓志銘

常熟隠湖之濱隠君子毛翁居焉其繼室曰嚴孺人孺人者明光祿大夫太子太保吏部尙書武英殿大學士贈少保謚文靖諱訥之曾孫隆慶丁卯鄕貢進士承廕中書科中書舍人諱治之孫國子監生諱枏之女年二十有三嬪於毛氏孺人生長髙門旣嫁卻綺紈金翠之飾簮蒿裙布甘與翁偕隠翁先有母戈甫昏疾篤孺人居姑喪所以致其孝者無不盡也翁先有一子三女孺人撫之若已出所以用其慈者無不周也翁於家祭折衷司馬氏書儀朱子家禮行之孺人潔治錡釡所以將其敬者無不専也翁勤學嗜古博覽典籍謂經術必本漢唐庶窮源得以津逮乃於崇禎元年開梨棗之局發雕經十三史十七於所居汲古閣下時諸務未中條理明年孺人來主中饋分命傔僕各執其役讐勘之賓剞之工裝潢熟紙之匠各從其宜秩然有序則孺人內助之力居多自元典章用宋熙寧經義取士所主傳注率本淳熙諸儒明因之經生立異義者黜又以灑埽應對進退易古小學其後書數方名均置不講而識文字者寡矣挾三家村夫子兔園冊足以取髙第縻好爵而有餘無事洽聞周見也翁深憂之力搜袐冊經史而外百家九流下至傳奇小說廣爲鏤板由是毛氏鋟本走天下翁旣沒孺人持門戶又二十一年其子扆精小學傳寫諸家金石書畫記及古五曹九章算經思盡刋刻以行可謂善述先人之事者已翁初名鳯苞字子晉後更名晉別字潛在天啟崇禎間屢試於鄕不利後遂髙蹈不出有子五孺人出者四曰褒曰衮曰表存者扆也孫二十人曾孫二十三人翁之葬也於某里某原今以孺人祔扆率其諸兄之子來請銘銘曰

裴宗五眷李族三祖志尙詩書相門之女河間汲郡抱經以傳隠君嘉耦其功嫓焉同穴旣封考宅永久我作斯銘有徴於後

王淑人墓志銘

淑人諱克榮姓王氏順天宛平人今保和殿大學士太子太傅兼禮部尙書加三級熙之女光祿大夫太子太保禮部尙書諡文貞諱崇簡之孫布政司使

贈太子太保禮部尙書諱愛之曾孫太子少保吏部左侍郎山陰胡公諱兆龍之子婦河南提刑按察司使介祉之配也

世祖章皇帝時王公胡公並以翰苑受知備顧問侍左右兩公交好日篤同居禁近無間言旣而胡公沒遺產甚薄公配劉夫人鞠育三嵗孤比長延經師教之學修脯必丰又睦於懿親日費恆詘持門戶甚力王公每嘆其賢曰吾當以女爲之婦於是淑人年十五歸於按察君事姑惟謹不以生長富貴自矜也君旣通籍爲工部營繕司員外郎遷兵部車駕司郎中以淸白自勵俸入苦不支淑人拆花鈿易米鬻嫁具於市不少靳及出爲湖廣按察司僉事督理驛鹽事務防

王師平雲南凱旋檣櫓轅馬絡繹於楚君治公務不遑啟居淑人事其姑彌謹明年君移官山東布政司參議督漕運駐徳州未行而淑人卒卒後遇

覃恩誥贈恭人進贈淑人生於順治十七年十月甲寅沒於康熙二十二年七月辛巳年僅二十有三淑人產五女其三夭謂按察君曰姑老矣宜亟見孫爲置妾媵二人視之若娣妹然及淑人沒舉子三人女四人嗚呼婦徳之難也貴則陵長才則嫉下蓋往往然矣淑人孝事其姑順事夫子而仁以逮下可不謂賢乎且匪獨淑人之賢亦以見王公門內之訓之嚴交友之厚而按察君伉儷之重自淑人沒後十年不更娶皆人之所難能也已銘曰

以淑人之徳曾不永年回鸞有紙賁於下泉伐石於燕奪玉之白刻我銘詩可永無泐

孫恭人墓志銘

戶部廣西淸吏司員外郎休寧程君嶽造予旅館奉幣稽首而曰曩者屯溪石橋之建先生記之以文道先君子爲徳於鄕裏甚備今不幸先恭人喪將合於某原卜兆有日冀先生一言掩諸幽敢以請予不敢辭廼按狀志之曰

恭人姓孫氏世居縣之西山父處士某有五女不生男子恭人最少嫻內則處士憐之及笄歸程翁子謙翁逺服賈貿遷滁泗潁亳諸州恭人家居事舅姑盡力潔盤餐而能飭躬以儉暇課臧僕種紫白莧蔬果繞墻屋夜督女婢篝火治機絞以爲常惟教二子厚修脯延名師講經義每放假叩以所學則色喜謀於夫子置祭田春秋聨其宗族又念所生之不祀也別爲祠屋立栗主俾二子陳俎豆拜焉賙戚懿之窮者賻鄰里鄕黨之死喪者至率水之隄屯溪之石梁動費金錢累萬恭人悉勸翁成之蓋翁固樂善不倦亦由恭人傾箱篋不少靳蓋所見者逺而所施者矣今世祿之家夫不以智率婦不以義從往往爲之婦者輒制其夫夫亦甘受制而不知恥卽爲善之念油然根於心而管鑰恆司於內𨿽銖兩之需不謀諸婦不可得由是失其初心者不少也惟浮屠道士營造動以禍福惑愚婦人則施予者有焉以予聞恭人臨沒誡其子勿作佛事嗚呼恭人孜孜爲善若是特不惑於二氏此士君子所難能也已恭人生於明崇禎元年月日卒以康熙四十二年月日享年七十有六以

覃恩誥封子二人長卽員外君次侖內閣中書舍人出嗣世父後女三人均嫁士族孫男五人女一人曾孫男一人銘曰

徳積於身寧責報於子孫然不爽者天徴信者文吾銘其藏豈惟以貽程氏之後昆

馮媼冢銘

嘉興縣治東南三十里曰練浦浦之東民居曰馮村村之女有終身不嫁年六十七以死者曰馮媼媼之兄歸安縣儒學教諭馮君也媼於君之宅西二十步而志之以文者君之壻朱尊方媼年少父母欲嫁之媼之言曰吾好直言而貌朴好直言必獲罪翁姑貌朴則不禮於壻嫁焉未有不困者也吾從兄嫂以居而送父母老何以嫁爲馮君憫其言不復彊也媼之父母旣沒食於其兄者四十年君旣就官乃依予妻以居抱子子女甚謹予遊嶺南嵗丁酉正月媼以疾卒予妻視其殮殯焉予哀媼無祀爰封以土銘其藏在某年月日嗟夫婦人之義從一而終嫁而寡守貞宜也其或未嫁而夫死𨿽未從之以身守其言不攺其節蓋世之所難能故或旌其門或表其閭則猶有名焉若媼之貞無得而名焉者也予甞疑媼迷惑佛氏之言詢之馮君曁予妻則媼生平未嘗事佛異哉媼之所以自處也銘曰

猗女子之不字無非無儀瘞汝銘汝夫又奚嗟

葉嫗冢銘

葉嫗者乳予於𦇤褓者也予生四齡嫗歸歸九年浙東西大旱飛蝗蔽天嵗饑人相食而嫗之夫適死因就食予家予家自先太傅文恪公以宰輔歸裏家無儲粟先大父繼之益以防節自礪知楚雄府事還力不能具舟楫至是先大父已卒先處士安度先生家計愈窘嘗至絕食從祖諱大定通判成都以蜀江米四斛貽處士米色殷而糲食之咽喉若中魚骨嫗不得飽乃流涕辭去十年之中凡五嫁而夫輒貧嘗語人曰安得十郎驟富使我老不復更嫁乎其言可憫如是十郎謂予也嫗年七十有一而死死之日後夫益貧予妻爲典衣買棺以殮越明年戊申予在濟南聞而哀之資其夫錢若干俾往瘞焉寄之以銘曰

婦人五嫁理則不可貧實驅之否誰依者傷哉貧乎乃至辱其身乎

曝書亭集卷七十九

欽定四庫全書

曝書亭集卷八十

翰林院檢討朱尊撰

行狀

徴士李君行狀

曾祖考應徴國子監博士祖考士標寜海州同知贈尙寶司丞考寅國子監生君諱良年字武曾初名法逺又名兆潢年三十乃更焉先世江陰人明洪武初提舉行千四者徙居嘉興長水上梅防裏七傳至博士中萬曆元年舉人有詩名著澄逺堂彚稿司丞繼之有蒼雪齋集當同知寧海州事值冷口兵入圍城固守三月以勞卒而城陷巡撫右僉都禦史曾化龍上其事得贈官君之考上捨以結客破家饘粥恆不給然必延師教諸子妣顧孺人佐之脯修獨丰故君之兄弟咸奮志於學君九齡能艸時文十齡解賦詩旣而上捨客死韶州家產益落鬻其故居兄弟並棲小屋君又喪偶就族人爲童子師予方避地長水偕里人詩篇酬和處士屠熿謂予曰子之才裏中罕儷吾門有李生將來庶幾與子並駕乎予遂與君定交晝輒劇談夜或襆被共寢四方賓客至則醵錢畱飲相與論詩文流別議有不合難答紛綸聽四座折衷而後已君旣再娶始有居一廛集同裏詩人聨句樓上君兄繩逺弟符與焉江鄕言詩者目爲三李時商丘侯方域南昌王猷定皆以所撰詩文鏤板於浙君覽之終捲曰是不難遂期予共作古文沿流溯源論次之於詩持格律甚嚴嘗抄撮詩中禁字一卷授學詩者繼乃捨初盛取中晚唐及宋元諸集別出機杼鏘洋淡沱極唱嘆之致於詞不喜北宋愛姜堯章吳君特諸家故所作特穎異予遊京師轉客太原後二年君亦至都下無所遇畱宣府予從逆旅見之期之復入都偕遊西山題詩於壁傳抄者不絕一時朝士爭欲識吾兩人每召客客輒詢座中有朱李否合肥龔端毅公鼎孳爲文酒之防延知名士三十餘人君以墮馬后至燭見跋矣必俟君至乃舉爵宛平孫侍郎承澤謝客著書特與君爲忘年交長洲汪編修琬爲文髙自矜詡獨傾心下君沛縣閻舉人爾梅論詩齗齗惟與君相洽君方欲羅當代之文甄綜爲一集曰文緯人咸冀君之錄其文也故縞紵之投恆倍又持論和婉多可少怪善言作者之心思故人皆樂就君論說永年申檢討涵昐常語人曰聞朱十論詩文使人心慴未若李十九之可親也於時曹侍郎申言出撫貴州引君爲助旣聞三藩同撤君曰亂將作矣遂力辭歸爲母壽旣抵家雲貴告變嵗戊午

天子思得博學文儒備顧問著作之選君被薦入京師已未三月朔

召試體仁閣下

賜大官饌髙坐而防申以

詔防謂文武科進士殿試未有此典也君防畢纚纚千言賦詩皆極瑰麗閣臣以八十卷進

呈顧君不與焉君旣不得意有鳯陽守延君君與偕守重君自畫諾外悉以委君君畱久之歸築秋錦山房於漾葭灣其南曰觀槿東曰剰舫北曰息遊艸堂坐臥其中弟子著錄者日眾君精心計其築艸堂也欂櫨柱枅瓴甓之屬一經鳩度立匠人圬者於前分授之斧斤旣施不爽尺寸至於相原田治耕稼藝蔬果𨿽農圃恆嘆以爲不及也其後兩至福州贊巡撫軍事尋以昆山徐尙書幹學開書局於洞庭山君應其招助修一統志自是歸不復出予旣罷官與君往還投壺飲酒無異少壯時今年五月君病痁旣痊矣復病竟沈緜不起享年六十初娶錢氏兵科給事中桐鄕諱允鯨之孫生員汝邁之女繼娶陸氏子一人潮偕國子監生孫男三人菊房茰房蓉房君所著有秋錦山房集若干捲嗚呼自君以薦入不登朝簿同時無不惋惜𨿽然君得優遊幕府偃息於田裏菽水足以養親大小之山上下之洄足以樂兄弟詩書足以教子孫耕桑足以課僮僕則天之所以予君者不爲不厚彼一命之榮要不足爲君重也竊意君𨿽未仕他時國史傳文苑宜及焉乃因潮偕之請書其平生大槪以爲狀俾後之君子有所考

國子監生錢君行狀

國子生錢君旣卒其子炌衰絰稽顙請予作狀予與君居同裏君之舅譚給事瑄陸閣學葇子中表兄弟也炌又從予遊講經學習聞君門世及君行已本末義無可辭狀曰君諱槱初字又鶴世居海鹽半邏村本姓何氏始祖某於洪武中坐事戍黔屬其次子某於錢翁遂更錢氏五世祖薇中嘉靖壬辰進士官禮科給事中以星變陳言請斥方士忤防免歸講甘泉湛氏之學卒贈太常卿髙祖與映嘉靖甲子順天舉人曾祖周內閣辦事中書祖嘉徴以諸生入貢畱京師值莊烈湣皇帝初踐位是時魏忠賢方怙勢人莫敢言嘉徴首上疏劾忠賢滔天十罪直聲動一時久之除知松溪縣事還卒於僧捨考泮崇禎丙子舉人妣譚氏山東布政司參政贈太僕寺卿昌言之孫官生貞和之子君生十齡而孤居喪如成人克盡禮服除兵起城遭屠乃奉母村居而君之祖畱松溪唐藩據閩擢監察禦史時七閩未入版圖諜報有司奉臺檄捕家口系君獄中祖還始得釋旋補學官弟子授弟楨以書或勸君入國子監試京闈君乃一至都念母譚孺人不已卽引歸鹽豉菽水盡潔白之養有餘周其族黨買田以供舅家墓祭俄弟楨沒以所愛子燔爲後及弟婦遺腹生男君殫心撫育之居母喪尢盡孝葺治先世丙捨手植松楸嘗稻麥果窳必薦新於祠屋至於私錢出入無錙釐妄費審緩急後先以分薄厚不嗇不濫人咸服君治家之有法而予嘗遇君於舅氏所劇譚古今事君世受尙書能辧析今文古文中文之別而兼通周官禮經國理才之方吾鄕自明宣徳四年析嘉興縣地立秀水嘉善二縣其時只依戶籍爲憑不以疆界分畫故三縣之田互嵌民相安者二百餘年迨萬曆十三年嘉善之民忽以糧額不均起訟於是三縣爭訐紛綸不已蓋至今猶然江浙賦夙重吳俗相傳明太祖惡張士誠拒守故重斂其民畝稅有輸官七斗餘者君爲論辧其非是謂禍始於賈似道經界推排之役當日原有官田民田官田輸租民田輸稅其後知府事趙瀛取而均攤之嘉興官田不及二千頃而民田五千八百餘頃故其賦最輕嘉善民田止三千一百餘頃而官田二千七百餘頃故其賦於三縣中差重輕重由官民田數不均非因嵌田之故著論萬言推衍事始更端詰難其言防悉與予合予益信君學術之有本也君娶陸氏繼娶吳氏子男六人女一人孫男七人女十人嗚呼今之治舉子業者局守宋儒之訓注百翻兔園之冊足以取科第而有餘問以鄕曲之利茫然如坐雲霧其與斯世何禆焉君能繼其家學彊直自遂又以餘力考稽財賦鹽莢之源犂然有防於心發爲論辧無異建始文學禦史之議惜乎不用於時終老牖下人亦罕有知者此予因炌之請傷君之亡不可以不述也謹狀

亡妻馮孺人行述

孺人姓馮氏諱福貞字海媛世居嘉興練浦之陽考諱鎭鼎歸安縣儒學教諭妣胡孺人生母沈氏教諭君爲學官弟子有名交漸廣乃徙居府治之北再徙碧漪坊去先太傅文恪公第近止百步教諭君年過四十無子生孺人特珍愛之五齡延塾師陳翁授毛詩孝經有費姥者往來教諭君家見孺人聰慧爲先妣唐孺人述之唐孺人屬姥爲妁是夕教諭君夢文恪公衣衮造其門遂以孺人許尊爲配寒家自文恪公以宰輔歸裏墓田外無半畝之產祖考忱予公知楚雄府事還僅敝衣一簏而已至本生考安度先生家計愈窘嵗饑恆乏食行媒旣通力不能納幣尊年十七爲贅壻於馮氏之宅遭亂兩家各去其居唐孺人病終丙捨安度先生攜兩弟播遷塘橋之北生祖妣蔡孺人又歿先生益窮苦尊旣昬孺人贊予往侍養教諭君以田二十畝持券付孺人孺人語予曰割父之田以奉翁非力養矣辭不受挈其女至塘橋鬻所有金條脫治饔膳爲兩弟補紉衣履隘不能容遂賃梅裏道南茅亭之居迎先生至裏繼又移居接連之橋予授徒不給遂南渡嶺越二載歸則孺人徙西河村捨是冬復還梅裏所居屋人傳多鬼物目爲凶宅孺人不少懾每晦夜滿屋梁皆白光墻下雞嗝嗝有聲女巫來言發之當得金孺人謝曰吾夫家累世顯官可以不貧今貧若此天也非所得而得之天其殃之矣蓋居是宅十一年未嘗萌一念及室中之藏焉教諭君卒於歸安官舍孺人聞訃攜子昆田及老嫗二人見星而奔是時新塍以西盜充斥舟子咸股栗孺人拊心號哭至哀羣盜舟泊岸相顧不忍肆劫予年二十卽以詩古文辭見知於江左之耆儒遺老時方結文社興詛誓樹同異予槪謝不與而四方知名士往來於禾者輒造梅裏孺人治酒肴必丰𨿽夜分區畫立辦賓客過者談防極歡或淹畱旬日方去花鈿無多盡付質庫晝夜紡績以贖客至復質如是以爲常交謫之言初不聞於梱內也嵗癸卯予客永嘉其冬安度先生病革家無斗儲孺人邀予姊妹同視湯藥予歸未旬日而安度先生棄世孺人哀毀治喪事靡不中禮旣而予遊大同轉客太原入於京師復畱濟南孺人力持門戶嵗時膢臘修祀事惟謹延經師於家誨昆田必具酒肉操作愈勤夜率二女治機絞不輟坐昆田於紡車之旁執捲於燈背令就火光課晝所讀書必成誦乃已給紙筆使臨摹法帖凡昆田交遊至或有燕朋雜於坐孺人必嚴誡勿與交越五年予歸裏爲昆田婚買宅於鄰宅西有竹曰竹垞謀安度先生唐孺人於長水之東將井槨矣師僉言不利主婦謂攺嵗乃可孺人語予曰姑之柩畱丙捨二十餘年翁亦六年矣此而不何時乎禍吾當之勿悔也乃克葬彞尊以序當後晦在公孺人事公無以異於事安度先生也嵗在乙夘公歿於項氏寡姊之室孺人往治喪成禮宗黨稱其賢孺人旣嫁二女教其孫及外孫一如教子法己未予以薦

召試體仁閣下授翰林院檢討纂修明史辛酉充日講官知

起居注是年主江南鄕試雲南平

覃恩封孺人貤贈唐孺人壬戌挈孺人入都癸亥予入直

南書房

賜居黃瓦門之東甲子元日彞尊方侍宴

天子念講官家人居室

特賜肴果二席孺人九拜受之洵異數也是月予被劾謫官三月移寓宣武門外孺人尋病病愈以秋八月浮舟潞河還語予曰

君恩重夫子且畱毋悻悻去自是予畱京師旣補官孺人聞之乃復由江淮北上抵泊頭運河冰合孺人中寒而病扶入車旣至病漸痊壬申正月予復罷官三月解維張灣津路瀠紆以五月次東昌則分水牐已閉舟車酷暑孺人病又作比旋裏爲長孫完娶時生母沈先已病歿家人祕不言孺人詗知之大慟病復發饘粥不進其後時止時作猶彊起櫛沐理家務迨冬十一月馮村族人以教諭君墓木且伐來告孺人心悸意謂未然旣而果遭伐孺人悲憤病愈劇蓋自是臥不能起醫藥不能療及臨歿時語不及家事惟執昆田手曰汝幼時汝父逺客我教汝讀書冀汝上進今汝七試而名不成我又不能待命也夫語訖昆田方哀號而孺人逝矣孺人生於明崇禎四年九月二十一日未時卒於康熙三十三年二月十四日夘時享年六十有四子一人昆田禮部注籍監生娶沈氏女二人一嫁吳江周能察一嫁桐鄕儒學生員錢琰又從弟彞性沒二女無所歸孺人撫爲已女一攜至京師嫁國子監生秀水徐雍一嫁吳江貢生吳南齡孫二人桂孫稻孫孺人歸予將五十年少日遭亂恆與予夜避叢篁宻篠中流離顚躋凡徙宅者十一始克寧居爲兩叔一子四女一孫昏嫁治兩翁及母胡喪備諸辛苦又津塗往來莫或遑處蓋終身憂患未嘗一日自安平居慈愛肯周人之急所至鄰里戚懿無不歡洽𨿽漁娃竈妾食必推與之以是孺人之歿聞者無不嘆息嗚呼悲夫謹摭其遺行以告立言之君子誄

故都察院右副都禦史緫督浙閩軍務朱公誄

嗚呼邾婁之後望沛及吳其在於齊東郡是居枝分葉布本一根株公之哲晜讜言無隠撫浙制畿中法而殞紀於太常易名惟允公也繼起早歌鹿鳴牽絲作宰視艸爲郎黃圖樹屏儷於薇堂

天子是葵殊渥超拜紅籀碧幢塡撫嶺外入奏嘉謨出承大賚公旣蒞止綱舉目治薄賦惠商吏畏民懷人不敢者公乃有爲盜先殺人後收貨賄舊染污俗積不能攺公捕獲之悉沈諸海江則有沱船則有戈商行千里劃槳而歌頌公之徳久而不磨旣遷於閩治與粵閩兵易嘩教之以整閩俗易囂鎭之以靜公於仕已喜慍不形扁舟歸第對客一枰宣勞河曲疢疾乃嬰公疎禮法胸無水旱防傳𨿽盈濁醪麁飯不知公者謂公爲嫚公率僚屬見必分曹肺腑之語辭不在多不知公者謂公爲驕公今逝矣還喪歷下我瞻大東老成䢐謝捨彼華堂銜悲長夜公之淸忠當代共知吾思他日國史紀之無徴不信視此誄辭

哀辭

沈武功哀辭

嵗在己酉冬予將往濟南友人沈武功送予落帆亭畔越二年歸裏武功偕予登胥山賦聨句詩未幾別去予畱江都武功寄予書將其父處士君世涵具狀來請銘銘未就鄕人自南來則武功以正月癸丑死矣武功幼遭亂失學九齡始自讀書日記誦萬言長工於詩性恬澹不樂仕進居父喪盡禮事母至孝卒時年三十沈氏自南京大理寺卿華以防愼聞其子文琦博洽負時譽人謂必相繼取科名卒不遇再傳至處士君省試將見錄矣復擯而武功亦困窮死嗚呼生才實難顧武功以上世多文采疑天於沈氏獨厚然皆終其身不得志以死至死且夭此人事之最悲者爰爲辭以哀之武功諱傳弓秀水人辭曰

處賤以爲榮遇不詭也丰實而藏華行勿毀也孰是人斯壽止此也妻亡矣遺其穉女親老矣鞠及童孫菽水伊何況甘防也嗟行之人悲未已也矧在同遊識君久也嗚呼欲銘其父而先哭其子也

祭文

弔李陵文【並序】

朱子登乎采掠之巓覽大漠之野見有雪山峙乎西北若出若沒若廬若旅回睇從者忽失其處從者曰是所謂天山也李陵之臺在焉朱子曰噫嘻有是哉竊嘗論陵本文士顧以家世爲將欲立功殊域方其召見武臺恥隸貳師軍請得步卒五千自當一隊其才誠有過人者及兵盡矢窮以身降敵短衣椎結對蘇武泣下霑襟抑何陋也其身辱名隤亦足爲負才喜功者之戒然陵方降敵隴西士大夫咸以爲愧而司馬遷猶力爭以爲國士𨿽大節如武終不以衛律遇之交好尢篤則其情有可矜者也河梁之詩爲五言所自始使得一鳴鐃歌郊祀之盛庶幾史克正考父之美復見於漢乃委之漠北幸而武奉使倡和之詩得復流傳於世迨武旣歸其悲惋無聊之思必有甚於平昔者登臺而望豈乏感時懷友之作惜乎不傳者蓋己多矣自古愛才之主宜莫如漢武然其所好特司馬相如靡曼之詞枚臯東方朔俳諧之體以遷之文陵與武之詩獨未聞有稱焉至栢梁旣成賦詩髙防當極一世之選乃所與賡歌颺言則衛靑輩一二麄豪武人及大官上林丞刀筆俗吏八九而已此何爲者耶賈生之才文帝不善用之爲世所惜若武帝之於陵用違其才殆又甚焉嗚呼才士之不遇於世自古然矣爰命從者酹之以酒而爲文弔之其辭曰入雲中而四望兮路百折以登危眄絕漠之驚塵兮悼失身於騫期嗟平城之搆患兮三十萬其莫支曾不念祖父之數奇兮丕大賢於武臺以五千當萬騎兮固宜心一而不離何女子載於行間兮將在軍而不知儒生不可使卽戎兮妬人不可與謀無援師以委敵兮何百口之足讐死旣愧成安兮生復慚乎浞野憾因杼之妄言兮遂投桿於諜者前奚侯使上坐兮後丁靈之嘲我殺身旣難能兮寧歸國之不可斧冰以爲糒兮續帶以繩瞻畢於南街兮望天漢之東傾朝忽忽其就暮兮夜迢迢而獨興𨿽永絕於君親兮尙見思於友朋刀鐶旣違願兮何故鄕之足慕驅槖駝於犛牛兮獵霜禽與秋兔登荒臺之夐絕兮送故人於長路舞短服於樽前兮聽悲歌其如訴身𨿽陷沙漠兮盟未忘乎曹柯嘆形迹之長乖兮豈忠信之可訛居殊域而心故都兮夫孰眀子之無他彼河梁之髙倡兮麗五字而爲詩感杜甫之遺言兮謂二子其吾師斯人不可作兮大雅其衰才士自古而失職兮奚吾生之足悲

告江神文

年月日具官某謹以剛鬛柔毛香帛之儀致祭於大江之神曰某欽承

上命主試江南自誓此心澄同江水惟神昭察濟以安瀾如其寸衷有昧徇人賄托廢棄眞才神靈有知允當罰殛復

命渡江甘魚腹以爲後鑑謹告

貢院誓神文

年月日具官某等敢告於天地神只先師孔子之前曰某備官禁近

皇上拔於眾中俾典試事

主恩深重惟有同事一心攬眞才以佐盛治

命下之日師友親懿一槪屏絕今入棘闈用白於神如或心存曖昧遏抑眞才徇一人之情面受一言之賄托通一字之闗節神奪其算鬼禠其魄五刑備其體三木囊其頭刀斧分其屍烏鳶攫其肉矢言之出百神共聞謹告

祭孫侍郎文

公之歷仕記則有史公之生平藏則有銘我姑略焉詳公交情往嵗丁未我未公覿公獲我詩賓座賞擊庚戌八月謁公之堂我袪公攬偕步於廊款語未已旋羅酒漿自是過從月必三四公召我趨我歸公至嗟世論交不樂艸茅𨿽在丘園以位自髙誰肯忘年防謙用勞公以先覺自稱同學題扁見貽竹垞之楣我歸二載公顏未攺仰屋著書一本程朱河淮之議水田之利捨彼薦紳芻蕘是詢公學不泛攷古能鑑示賓琰玉僉目爲劍曰不然作釋圭一篇公書報我謂云可傳嵗且更始祠考亭夫子執棜視壺廢徹而餔公言子去嵗必來助我考之喪見星而奔公命哲嗣馳賻國門書言臥屙未克躬唁期子重來慮不爾見我時臨發對書載咷朔南攸隔嵗月其慆旣達於京公果逝矣不覩公容覩公孫子回憶公言聲悲益吞僅一人知已而又不存觴酒在筵挺燭在幾我涕有盡我哀何厎

祭納蘭侍衛文

嗚呼往嵗癸丑我客潞河君年最少登進士科伐木求友心期切磋投我素書懿好實多攺嵗月正積雪初霽紃履布衣訪君於第君情歡劇款以酒劑命我題扇炙硯而睇是時多暇暇輒塡詞我按樂章綴以歌詩翦綃補衲他人則嗤君爲絕倒百過誦之迨我通籍簪筆朶殿君侍羽林鮫函雉扇或從豫遊或陪曲宴𨿽則同朝無幾相見我官旣謫我性轉迂老雪添鬢新霜在須君見而愕謂我太臞執手相勗易憂以愉言不在多感心傾耳自我交君今逾一紀領契披襟敷文析理若苔在岑若蘭在沚君於儒術繁學博通文詠書法靡有不工喀爾庫庫富珠哩翀曁薩都拉未知孰雄君之勇略侍

帝左右騎則籋云射必穿栁出師絕漠不憚虎口乃眷帝心倚毗良厚當其奮武不知善文及爲文辭不知能軍允矣君子才實逸羣隨陸絳灌異於前聞和气婉容承顏以孝友於昆弟古昔是效謙謙者守溫溫者貌逆之勿恚順之無傲花間艸堂淥水之亭有文有史有圖有經炎炎者進或鍵而扃縫掖之來君眼則靑浮醪於觚盛倉以筆夜合惺忪花散籖帙聨吟比調曾未旬日詩朋尙在忽焉輟瑟尊月朔謂君尙生問疾而止入巷心怦復者在屋升自東榮魂招不來躑躅屏營寢門旣哭容車將騁大泉一枚蠟燭一挺侑以荒辭泣下如綆靈兮有知痛無不省嗚呼尙饗

祭劉太夫人文

嗚呼太君其徳斯柔色斯愉也孝以爲婦而順以承夫也以嚴則母慈則姑也卑尊長幼咸克有孚也樂善之勤靡終初也相少保公之起家縣令而躋尙書也太君於時挽鹿車也千里之行奉板輿也在汾之陽在浚之都也錦軍之城白門之廨往必俱也總師於邊贊中樞也耆徳旣隆壼範益攄也九伐司馬五教司徒也三典司冦進三孤也褕翟之榮錦韜象軸賁於閭也公沙六龍皆民譽也其三同懷二入翰苑女封夫人則鳯雛也孫曾則百詵詵揖揖螽斯如也爰自侍郎公之塡撫兗靑徐也河山十二極海隅也沈寃之獄減其辜也敝攰之民緩其逋也災傷之地蠲其租也賑者累萬必及其孥也是乃奉太君之教以成公之訏謨也蓋太君之仁匪特下及家人子姓而已凡賓客之至問所須也及饌遺所無也貸者無不輸也恵心淑問難悉敷也嗚呼太君貴矣富矣昌矣大矣壽矣康矣榮矣哀矣稽之於古殆莫與之符也某等從侍郎公遊歷下獲拜太君於堂而忽聞長逝誠不禁涕泗之霑裾也牲之羭也酒之醹也盤有果而俎有腒也跽陳於筵幾之前念徳容之如昨而不可覩矣爲文告哀冀靈之式鑑而享此肴蔬也

祭黃母周孺人文

嗚呼孺人嫁不必鄕裏寓公是歸產不必多男有子而才當其相夫子而仕也六館四門教冑子也監丞之賢孺人爲之耦也及其殞所天而孀也慈闈之訓兼義方也徴君之賢孺人成其名也嗟世營營聲利是求維孺人之徳安貧勿憂餐以菽水不事鼎飪服以縞綈不事玉錦古聖微言載在六經有圖有史百氏縱橫香防袐閣易散難並監丞耽讀廣爲探篹徴君益之凡八萬卷朝哦夜誦孺人佐之機絞之聲徹於書帷嵗著雍惇牂閏月修寎我辭白門言歸柴辟徴君邂逅周在浚之宅時鶴書初下有司惇迫人爲君喜君蹙其額匪榮名是逃念母氏兮劬勞商秋乃發達於燕郊陳情之語僅徹東曹哀訃忽至杖桐而號見星斯奔過市則哭觀者道旁屏營躑躅矧在尊猶子情親帷堂未拜漬酒遙陳臨風涕泗愧告哀之不文嗚呼尙饗

曝書亭集卷八十

欽定四庫全書

曝書亭集附錄

翰林院檢討朱尊撰

葉兒樂府

折桂令【正宮】

閙紅塵衮衮公侯白璧黃金肥馬輕裘蟻陣蜂衙防肝虫臂蝸角蠅頭神仙侶淮王雞狗衣隊楚國獼猴歸去來休選个溪亭作伴沙鷗

又

故鄕人千里書投漁弟樵兄盼我回舟老僕長防侍兒赤腳穉子蓬頭新雨過時插桞揀緑陰深處騎牛歸去來休二頃秫田一簣糟丘

又

掛輕帆潞水春流夾路煙花直下揚州第二泉邊第三船裏第四橋頭喚十五女靑蛾對酒防兩三條紅蠟藏鉤歸去來休老子尊前最愛歌防

又

近南湖結个書樓橋影前溪塔火中流梅蕊衝寒荷香銷夏楓葉鳴秋松樹底一壼村酒桞陰中幾隻漁舟歸去來休典我春衣日日郊遊

又

問先生老矣何求一片西山幾載勾畱獻賦長楊掛冠神武捐佩瀛洲也曽簪筆跕螭坳右手也曽移家住鼇禁東頭歸去來休閒把君恩說與朋防

天淨沙

一行白鴈淸秋數聲漁笛薲洲幾防昏鴉斷桞夕陽時曝衣人在髙樓

水仙子【雙調】

昏鐘百八戍樓�旅夢三千鄕路饒平頭六十今年老算不如歸去好得逍遙且自逍遙閒摘朶山花簪防隨身村沽滿瓢醉拖條竹杖過橋

又

半湖山上采樵夫百步橋邊垂釣徒三家村裏耕田父這生涯都不若要歸與只便歸與錦屏風蒼厓紅樹白雪灘金韲玉鱸緑楊灣赤米靑菇

又【爲毛大可挽姬人曼殊丰臺花匠女也】

玉堂傳說小名兒檀板能歌絕妙詞銀鉤防寫相思字記人扶拜客時勝丰臺一撚花枝畱客住豪端染紙想夫憐箏柱調今日个長恨題詩

沈醉東風

香茅屋靑楓樹底小蓬門紅板橋西𨿽無蔗芋田也有桑麻地野薔薇結个笆籬更添種山茶緑萼梅這便是先生錦裏

又【題周編修漁隠圖】

橛頭船茶壚酒盞藕苖衣筍笠筠竿撈鰕栁樹陰放鴨蘆花岸畫圖中盡自消閒縱使君恩未許還終不學鋪睂苦眼

淸江引

西風古寺攀楊桞落日低銜岫山行萬里程水次雙江口雁兒不求魚定有

普天樂【中呂】

小樓前疎林外殳基丹井顧況書臺灣灣緑水深防防靑山倭釣侶詩朋看都在把封泥酒罋齊開雞頭竹胎穀芽餅餤油菜花薹

又

到淸秋開家宴生漁切玉野雀披緜村村籪蟹肥日日湖菱賤對竹千竿書千卷悶來時劃个花船白蓮寺前靑陽橋外金粟山邊

朝天子【送分虎南還】

驢車慢些小住長亭者疎林不隔逺山遮幾防新黃葉云腳夭斜雁書橫寫趁歸人南去也離別漫嗟只可惜中秋月

又

魚標稻苖爭似南湖好月寒沙桞夜蕭蕭帆影防三姑廟暗水橫橋矮屋香茅看黃花都放了絲縧布袍再不想長安道

又【送融谷宰來賓】

箏酒船且緩坐紅亭勸仙鳬飛度鷓鴣天種栁濱江縣木槲花邊柑子堂前算輕郵道六千涼煙暮蟬話十里河橋逺

又

花時荔支日日堆江市石牙山翠雨絲絲榕葉交防事萬里相思六六魚兒盼雙雙新燕子淸詩小詞帶幾个平安字

同作

洪升

鼪鼯鷓鴣啼徧桄榔樹郁金香散雨如酥村社敲銅鼓退食公餘岸幘升車向靑山閒弔古男巫女巫酹酒拜劉因戶

前題

徐善

極逺窮邊飛不到衡陽雁牂牁江上伏波船遙把才人餞桂葉靑圓蕉實黃鮮荔支林紅萬防葛仙鮑仙天付與丹砂縣

前題

龔翔麟

雷江瘴鄕到日官梅放訟庭無事畫簾張沈水煙初颺醒酒茴香消食防榔緩平湖菱芡想琴堂笛狀詠不了蠻花樣

落梅風【查山探梅】

十里靑苔路三更翠羽啼泛輕船太湖邊檥等南枝北枝花放齊也未必明朝起風

又

細細香茴綻泠泠淺水流趁快雪乍晴時把短簫橫笛催上樓對七十二峯行酒

金字經【憶辰娘作】

蝴蝶難分隊鴛鴦擬作雙行近秋花六扇牕剛廻身避乳新霜降紅葉濕鞵幫

又

碧浪湖邊樹白蘋江上舟風雨蕭蕭不耐秋愁歸帆郭外抽從別後無計再勾畱

山坡羊【雙林庵】

涼云池靣殘陽臺殿緑槐不吐靑虫綫閘河淺寺門偏蹇驢斜背風中縴可惜馬蹄歸路逺船橋那邊蓮紅一翦

又【飲池上】

昏鴉初定涼蟬都靜絲絲魚尾殘霞剰渚煙泠露華凝香筩笑捲靑荷柄我醉欲眠君又醒箏簾內聲燈花外影

醉太平

野狐涎笑口蜜蜂尾甜頭人生何苦鬭機謀得抽身便抽散文章敵不過時髦手鈍舌根念不出摩登咒窮骨相封不到富民老先生去休

一半兒【西溪商調】

滿林殘雪碧山拗人日春風金剪刀孤棹野塘紅板橋玉梅梢一半兒開遲一半兒早

又【靈隠】

冷泉亭子靣山崖蕭九娘家沽酒牌壚畔碧桃花亂開到重來一半兒依他一半兒攺

又【淨慈】

冷雲山寺畫屏秋斷塔雷封殘照畱孤汊酒村風帆收載歸舟一半兒蓮蓬一半兒藕

又【西湖】

三潭新月浸魚天十里長堤飛栁緜尋到水仙王廟邊裏湖船一半兒剛來一半兒轉

又【浙江】

鯉魚風起鳯山根白鷺潮來鱉子門黃雀雨晴魚浦村亂帆分一半兒夭斜一半兒穏

又【釣臺】

渚蘋山木古祠秋漁子罛師檥小舟爭道客星天上畱契相投一半兒君臣一半兒友

又【長山瀧】

鸕鷀灘冷渚風淸謝豹花繁春雨晴烏桕樹翻秋葉鳴挽船行一半兒山腰一半兒嶺

又【九峯】

一峯低映一峯髙十里沙連十里橋曽記小船迎晚潮冷蕭蕭一半兒蘆花一半兒艸

又【虎丘】

生公臺上鬭茶中短簿祠前羅酒樽眞娘墓傍凝舞塵款遊人一半兒櫻桃一半兒筍

又【山】

錫山泉近筍輿稀竹火罏輕松葉肥蘭艸岸回花舫齊恣攜歸一半兒香醪一半兒水

又【金山】

城頭殘角戍樓開天際徵鴻丁字排攜手試登山上臺暮潮來一半兒江聲一半兒海

又【淮浦】

行來沙際栁陰疎望裏村邊酒幔孤聽得渡頭人語無逺糢糊一半兒吳音一半兒楚

小桃紅【題王元章墨梅】

斜飛蝴蝶朴枝圓不怕遊絲罥疎影依然水淸淺嫩寒天墨痕澹處瑚軟似曽相見稽山風霰一樹小牕前

又【送徳尹還裏】

揚州樺子小於龕粉額朱紅檻一路垂楊系船纜水拖藍初鴻幾防秋容澹梅花酒酣蘆花風糝夢穏到江南

又【前題】

謝家兄弟舊田廬好續春池句兒女團圞紙牎戶盡勸娯閒尋捍海塘邊去村醪逺沽罾船橫渡山似小葫蘆

叨叨令

一年一夢空愁思六張五角難成事千呼萬喚無由至姑負了燒春酒美文君市悶殺人也麼哥笑殺人也麼哥相見了只勝常兩个消魂字

又

烏巾斂了煩遮護縞衣借了親分付畫船檥了愁行路有一日踏花鹿女花間步行不得也麼哥畱不住也麼哥算後防他生未卜今生誤

黃鶯兒

碧玉小人家兩睂彎雙髻丫春風愛立疎簾下佳期最佳陽差不差心知消息今年嫁翦秋紗紗帬合畫畫取並頭花

曝書亭集附錄

