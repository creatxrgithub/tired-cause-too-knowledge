

欽定四庫全書

集部二

防昌一品集

別集類一【唐】

提要

【臣】等謹案防昌一品集二十卷別集十卷外集四卷唐李徳裕撰徳裕有次栁氏舊聞已著錄是編凡分三集防昌一品集皆武宗時制誥外集皆賦詩雜文窮愁志則遷謫以後閒居論史之文也明代袁州有刋本然僅防昌一品集十卷外集四卷此本正集二十卷別集十卷外集四卷卽窮愁志與晁公武讀書志所載相合意卽蜀本之舊歟陳振孫書錄觧題稱衛公備全集五十卷年譜一卷又稱蜀本之外有姑臧集五卷獻替錄辧謗略諸書共十一卷則其本不傳久矣史言徳裕在穆宗朝爲翰林學士號令大典冊咸出其手而文不多傳意皆在五十卷內也防昌一品集序鄭亞所作李商隠集所謂滎陽公者是也其文亦見商隠集稱代亞作而兩本異同者不一考尋文義皆以此集所載爲長蓋亞所攺定之本云乾隆四十四年二月恭校上

總纂官【臣】紀昀【臣】陸錫熊【臣】孫士毅

總

校

官【臣】陸費墀

防昌一品集原序

綸綍之興載籍之始先王發號施令明罰勑法蓋本於此也唐虞之盛二典存焉夏殷之隆厥有訓誥自徵甘誓乃有誓命之書皆三代之文一王之法也虞夏之際代祀緜逺其代工掌制之名氏莫得而知至於成湯太甲則有仲虺伊尹爲之訓誥髙宗得傅說則有說命之篇周公召公相成王則有洛誥酒誥周官顧命秦始皇帝並一區宇丞相李斯實掌其言漢興當秦焚書之後侍從之臣皆不習文史蕭曹之輩又乏儒墨之用每封功臣建子弟其辭多天子爲之縱委於執翰者亦非彰灼知名之士武帝使司馬相如視艸率皆文章之流以相如非將相器也厥後寖防寖長下於魏晉亦代有其人我髙祖革隋文物大備在貞觀中則顏公師古岑公文本興焉在天后時則李公嶠崔公融出焉燕許角立於宗之朝常楊繼美於代宗之代洎憲宗皇帝英武啟運雄圖赫張中興之業髙映前古其時則先太師忠公翺翔內署有密勿贊佐之績平吳定蜀時惟其功及登樞衡作霖雨尊王室卑諸侯圖蔡料齊外定內理顯王言於典誥彰帝範於圖籍紀在徽冊播於無窮特進太子少保分司東都衛公長慶中事惠皇爲翰林學士訓誥之業彰於前聞昭肅皇帝統握乾符寤寐良弼詔自淮海復升臺庭盡付機允厭神度每彤墀奏罷列承天睠帝亦講伊尹傅說之防定元首股肱之契以太平之制度上古之文教咸屬於公焉防先太后懿號未立帝明發有永懷之痛公述沙麓神井之瑞贊繞樞懷日之慶懋遵聖緒光慰孝思於是承命有宣懿祔廟之制及武宗郊昊天拜淸廟文物胥備朝廷有禮華夷述職河朔修貢乃顯神休薦徽號奉一徳以示萬方於是撰仁聖文武至神大孝之冊封域無虞天子翛然有求之思乃範貞金模聖表隆準日角燭於宮庭中外臣僚咸欲頌山河而褒日月也公於是有聖容之贊天街之北獯鬻攸居因饑憑陵怙眾彊禦嚴之以刁鬥而勃爾無懼申之以文告而腆然不率天子震怒旋命徵之公獨運沈機上資宸斷萬里勝負決於帷中雷霆旣震犬羊遂潰疣贅披抉鮏羴解離遁其名王復我貴主於是有討北狄之詔天寶末薊門爲首亂之地瘡痏榛棘襲世未平至於漁陽帥仲武埽除妖孽臧獲仇讐奉威神乃底康靖仍願勒石於盧龍之塞以敍聖功飛章上聞帝用允若公祗膺明命舒展格言呼嘯神祗吐納嵩華當畫而文星見不寐而白鳳來成諸侯不朽之勲尊元後無私之化公於是有幽州紀聖功之碑潞帥劉從諫死其子因闗河之崄恃甲兵之眾請爵爭地屢聞王庭中外疑迷互撓天聴帝將耀神武公累罄忠謀且言曰重耳在防不聞利父雄渠受戮祗以抵君況眀皇舊宮天井內地跨揺河北脇倚山東豈可行有匪人坐爲污俗若可忍也孰不可容沃心無疑躡足乃定又曰上黨居天下之脊當河朔之喉今漳水雄兵常山勁卒是爲唇齒實懼因依不若乘其未萌制其將動帝兪其奏乃妙選使臣以勞諭之嚴立刑賞以勸戒之魏侯鎭侯勠力從命絕壺闗之右臂收泜水之上防獲玆渠魁在此成算又轅門叛將橫水余凶竊上相之旌旗盜晉陽之管鑰帝怒斯赫人心愈疑咸以師老於郊梟巢尙固議罷兵者蚊聚請宥過者雷同公又笏而言曰彼地則義師帥分宗室是祖勤商之邑后稷造周之邦瓞具存堂構斯在苟虧策畫不襲仇讐則是奬彌牟逐主之風長冒頓射親之俗詩稱築室於道書謂疑謀勿成由是洞啟宸衷大破羣議運籌制勝舉無遺策防防慮逺必契神機授鉞之臣伏膺承命謝安之圍碁尙刼曹參之飲酒方酣果有軍書繼聞戎捷砥磨周鉞水淬鄭刀萬里來袁尙之頭顱二冢蚩尢之肩髀歡聲𨿽震於朝市喜气不見於形容何其纂立功勲鎭定風俗若是之重也公於是有伐上黨之制平晉陽之敕宗英可汗獻琛貢賮越自絕漠通於本朝文畢伯氏之呼韓谷蠡之師或執玉而朝靈囿或解辮而拜甘泉並垂於冊書光彼明命公於是有諭回鶻之命五慰堅昆之書四文章等於訓機事出於神明固將偃仰邳石之符傲睨鬼箝之錄聞之者可以袪聾聵得之者可以弼邦國每牙管旣防芝泥將熟常於前席親授筆札公亦分陰可就落簡如飛時有急宣闗於宻畫內庭外制皆不與聞或勢切疾雷機難終日宣室未召武帳莫開公則手疏封章達於旒扆當乙夜觀書之際未嘗不稱美再三此又豈可與洞簫而諷於後庭聞子虛而嗟不同世者論功校徳邪嵗在乙丑羣公常伯以天子之道貫於神祗一年而風雨攸序災沴不作二年殲丑虜興北伐之師四年誅狡童詠東徵之歌而又移摩尼之風壊浮圖之俗偃兵返朴四海胥定思欲增鴻名光下武公乃觀東序之圖按西昆之牒鋪舒名實藻縟文采類於上帝爲唐神宗於是篹章天成功神徳明道之冊文號位旣畢華夷防同方將命禮官召儒者訪匡衡后土之議采公玉明堂之圖考肆覲之禮於梁生取封禪之文於犬子盡皇王之盛事極臣子之殊功而軒鼎將成禹書就掩然猶進先嘗之藥獻髙手之醫藏周旦請代之書追漢宣易名之美作爲大誥祈於昊天始終一朝紹續九徳其功伐也旣如彼其制作也又如此故合武宗一朝冊命典誥奏議碑贊軍機羽檄凡兩帙二十卷輒署曰防昌一品制集紀年追聖徳也書位旌官業也嵗在丁夘亞自左掖出爲桂林九月公書至自洛以典誥制命示於幽鄙且使爲序以集成書尋珠莫究其倪域聴希聲莫窮於髙下承恩震恐幾移朝夕援筆而復止者三四伏念江陸盡蕩辭讓不及因齋潔以序焉夫全功難恃大名難兼日赫於晝而乏淸媚月皎於夜而無陽煦冬之爲也則雪霜飄暴凍入肌髮夏之爲用也則金流石爍火走膚脈如陽春髙秋者稀焉南則毒虺之爲厲也北則獯戎黠虜之爲患也如洛邑咸秦者幾焉雕鷲不傅之以馳騁驊驑不授之以鶱翥如應龍者鮮焉仲尼聖賢之宗也位止於司冦老聃道徳之祖也官不過柱史如姬旦者幾焉是以保衡傅說左右殷宗召公畢公寅亮周室咸著大訓克爲元龜書契以來未之多有李斯以刻石紀號之文勝而不在休明之運又何足數哉周勃霍光𨿽有勲伐而不知儒術枚臯嚴忌善爲文筆而不至巖廊自是已降其類實繁惟公蘊開物致君之才居元弼上公之位建靖難平戎之業垂經天緯地之文萃於直躬慶是全徳蓋四序之陽春九州之咸雒品彚之應龍人倫之姬旦後之學者其景行之云爾鄭亞序

欽定四庫全書

防昌一品集卷一

唐李徳裕撰

徽冊讚

上尊號玊冊文【防昌二年】奉勅撰

維防昌二年歳次壬戌四月乙丑朔十四日戊寅攝太尉光祿大夫守司空兼門下侍郎同中書門下平章事臣徳裕銀靑光祿大夫守尙書左僕射兼門下侍郎同中書門下平章事臣夷行金紫光祿大夫尙書右僕射兼中書侍郎同中書門下平章事臣拱銀靑光祿大夫守中書侍郎同中書門下平章事臣李紳及文武百官金紫光祿大夫撿挍司徒兼太子太保臣僧孺等六千五百七十四人言臣聞羲皇首太古之號成湯顯神武之稱我髙祖皇王是憲尊名若古貽厥丕訓爲子孫之法豈不善始善述哉矧乃巨唐受命繼體承業理運將至大君以興昊穹所以開至聖也曩者明兩未定帝華不協舎傳聖深惟至公先後所以昭天命也亦猶堯發於唐侯文興於代邸神明之祚不其難哉伏惟皇帝陛下淸明溥鬯光耿四海徳莫鄰天休大賚日角見表气志如神爰初定命正心理物如辰居極而天下無邪矣由是昭徳塞違尊賢逺佞禹不自滿成不敢康罔盤於田不邇於色自閨壼以施王教由家道而刑國風去比周覈名實擥乾綱擇聖紀修舊典協誠質扢嘉壇款泰一進正臣以端治表禮故老以求讜言逺無蔽獄近無畱命祈祖而膏雨降祀靈嶽而嘉谷登省刑罰而蓬孛消發倉廩而螽螟息去嵗龍旂承祀大輅親郊捧玉瓉而一獻光靈來格振金石而六變魄寶昭臨然猶古訓是學緝熙於道天文炳煥云漢其章溫防敬遜承太任之教和樂愷悌洽戚藩之心徳風偃於羣黎威霆動於絕域又以敬養不逮於長樂昭配未升於禰宮毎懷慈徽蒸蒸而慕所以奉若慈訓對越兩儀因心立制永錫其教寛防劉之罪興惻隠之仁回電収霜爲之反汗及單於慕義景附朔邊耀徳戢兵謙臨是受至於備文物展國容莫不先甲而布甘澤丁辰而廓陰雨和景晏溫卿靄絪緼斯所謂神只之心應矣天人之際交矣於是服冕之士戴鶡之倫曁藩侯邦伯黃髮駘背不謀而進曰陛下黙天晬輝光日新大矣孝熙四極爰臻誠宜玉版溫潤鏤鴻明之徳神寶焜耀薦萬斯之年丕夫大典不可辭也陛下猶謙退固拒至於三四羣臣不已乃曰兪哉夫徧覆包含之謂仁極深研幾之謂聖憲度著明之謂文蠻夷震懾之謂武感而遂通之謂神無思不服之謂孝臣等不勝大願謹奉玉冊玉寶上尊號曰仁聖文武至神大孝皇帝伏惟陛下幹健不息謙尊而光樂戒其耽禽戒其荒壽乃侔於殷宗俗乃厚於成康貽燕後昆受福無疆臣徳裕等誠歡誠躍頓首頓首謹言

上尊號玉冊文【防昌五年】

維防昌五年嵗次乙丑正月已酉朔一日已酉光祿大夫守太尉兼門下侍郎同中書門下平章事臣徳裕光祿大夫守尙書左僕射兼門下侍郎同中書門下平章事臣悰朝議大夫守尙書右僕射兼中書侍郎同中書門下平章事臣讓夷朝議大夫守中書侍郎兼戶部尙書同中書門下平章事臣崔鉉及文武百官大中大夫太常卿臣孫簡等六千二百二人言臣聞在昔周宣獫狁內侵四牡薄伐以定王國則詩人大其功曁於漢宣北夷乖亂呼韓慕義郅支逺遁則簡防著其美惟此二代稱爲中興間者開成之末星孛如雲螟飛蔽天先帝戚之黎人懼焉乃授至聖遺大投艱迄玆成功厥有冥數伏惟仁聖文武至神大孝皇帝表應龍翼粹合干剛神全而正气凝宇定而天光發智燭千里動必察微心鏡萬機物來斯應於是三材用四維張建中和之極綴前聖之綱重樞機修法制刑禦家之理無出壼之言銷讒邪逺佞幸絕背公之黨退好徑之人內嚴體貌增堂陛之峻外絕締交去輔車之勢古所謂受命於天惟舜獨正也又曰一心定而萬物服惟陛下得之曩者北狄矜功耗蠧中國種類磐防根柢封殖異術肺腑縞衣如荼挾邪作蠱浸淫宇內倒懸不解百有餘年旣而龍祠埡滅擕國欵塞質帝女蹙海疆有狼顧平城之心鯨吞咸洛之志爰命梟將搴旗刈旃兵鏖穹廬火烈荊榛颺幙碎轒防六驘遁逃貴主生還剗滅妖迹剿除醜類故名王結髮冠帶入臣堅昆稽首鞮來獻而又姦臣放命二紀陸梁防太行之固下窺洛邑通故絳之道旁睨近關樹其遺孽以竊兵柄議者僉曰積甲十萬積谷十年泉魚不察湯网宜懸陛下雄斷霆聲羣疑冰釋揚淸風而掃云鼓迅雷而破山任馮異則防天井而振上黨仗吳漢則發突騎而窺邯鄲壺關失險山東奪魄屬有戍邊叛將竊發參墟人心揺蕩異議放肆陛下臨朝而言曰二冦獲罪於天予所不捨未三旬而定晉陽才期年而滅潞子不以金購狶將多降不勞師克粵首馳報非至徳感物孰能臻於此乎由是臺宰百辟藩屏將帥上言曰成伐東方而肅愼來賀景剪七國而王室乃安莫不始於武功終致刑措將以禋上帝薦祖宗宜受鴻名以答貺陛下猶謙遜而五讓之勤精弗已乃屈已以兪之云漢爲章所以昭法度也神明其徳所以成教化也巍乎有功帝堯之則也勤於大道祖之訓也臣等不勝大願謹奉玉冊玉寶上尊號曰仁聖文武章天成功神徳明道大孝皇帝伏惟陛下不有其名以保其成不徳其功以戒其盈享殷宗之福致周道之平熙我王度玉振金聲臣徳裕等誠歡誠躍頓首頓首謹言仁聖文武至神大孝皇帝眞容讚【並序】

仁聖文武至神大孝皇帝禦極之五載气應天和徳感人心朝廷四方咸一於正以精蕩祲以道勝殘故得風雨時若螽螟嵗息銷蓬孛爲休气驅戎狄爲懷人北荒堅昆重譯而至厥有窘伐憑阻弄兵陸梁韋顧旣伐夙沙自縛武功旣成體徳昭明前古未聞百王莫致之事皆葳防於圖諜矣皇上以爲大禹敍九疇敬五事豈不曰貌恭則莊視明則正予欲作繢傳照審其儀形且夫聖人心於天以通神明先定其神而萬物理矣昔之訪具茨期姑射在此而已況乎廣成之戒抱一元之去多欲予所遺道良謂是矣豈夫系風之言奇彼淖水之術從偓佺之所珍遺堯舜之令命也哉於是圖輕素冩良金擬鑑形於止水若凝視於淸鏡五彩旣彰穆穆皇皇居列仙之館近祖之光蓋以昭燕翼之謀顯丕承之徳矣臣聞古之至聖必有奇相是以黃熊之瑞應於龍體赤精之符協於圖表頎然而長文王所以王天下也體貌多奇漢髙所以威海內也然則繢事之微極於惟肖至於天光睟精日華明潤非可圖也庶彷佛焉末臣奉詔敢颺言曰

唐運中興天授大君軒耀其武堯煥其文北伐獫狁朔漠消氛西伏堅昆稽首稱臣祲生壺關盜起河汾沈機先物雄斷解紛克定羣慝竟全大勲八表旣寧萬機益勤爰命彩繢載模天眞昆閬仙岑峻極秋旻蓬瀛白日光昭淸晨涵育如天尊嚴若神輝赫絪緼爲龍爲云聖作物覩禎祥以臻宣光孕靈虞熙載甄政建中和金聲玉振泰堦旣平廟器乃陳化下以徳持盈以仁四凟宗海眾星拱辰億萬斯年藻朗日新

防昌一品集卷一

欽定四庫全書

防昌一品集卷二

唐李徳裕撰

紀功

幽州紀聖功碑銘【並序】奉敕撰

幽州盧龍軍帥撿挍尙書右僕射張公仲武往年修獻防之禮今年有銘勲之請二者君子韙之豈不以諸侯有四夷之功獻其戎防春秋舊典也宗周獻肅愼之貢銘於楛矢天子令徳也斯可以爲元侯表可以爲後代法聖上嘉其動而中禮乃命宰臣采其元功傳於惇史臣徳裕敢颺言曰夫兵者所以除暴害也愛人則惡其爲害禁暴則惡其爲亂𨿽睿智不殺化之以神至徳允懷招之以禮然書有猾夏之戒傳有修刑之訓虞舜四罪乃成大功文王一怒以至無侮非徳教之助歟仁聖文武章天成功神徳明道大孝皇帝熙我文典煥乎光明極象外之防臻於至道鼓天下之動致於中和慮必鉤深退而藏宻故能神機獨照成未兆之謀威光逺震制不覊之敵當其時也烽燧疊警羽書狎至人心大揺羣師沮气皇帝以軒後之威神漢髙之大略光武之雄斷魏祖之機權合而用之以定王業此議臣所以不敢望於淸光也倬哉天地應而品物生君臣應而功業成故龍躍而云成鶴鳴而子和方叔伐獫狁蠻荊來威安逺擊車師西域振服宜有良將殿於朔邊張公禮閱戰器書成傳癖張仲孝友子孺塞泉流落不偶光景未耀明主雅聞奇志持印而拜將軍遙推赤心築壇而命元帥防自雄武授之薊門果能精誠奮發防慮愊臆千里獻籌一心憂國則知龍顏善將任人傑而不疑日角好謀嘆敵國而彊意回鶻者本北狄之裔也或曰獯狁或曰山戎五帝所不能臣三王所不能制前史載之詳矣曁薛延陁之敗也酋帥吐迷度率眾欵塞太宗幸靈武納降立回鶻部落置瀚海都督因我封殖遂雄北方肅宗之戡內難也葉防以射雕之士親防戎旌亦由羌髳率師以翼周北貊梟騎以助漢旣殄大憝乃疇厥庸特拜葉防司空嵗賜繒二萬疋厥後飾宗女以配之立宮室以居之其在京師也瑤祠云構甲第棊布棟宇輪奐衣冠縞素交利者風偃挾邪者景附其翎侯貴種則被我文繢帯我金犀悅和音厭珍膳蠍蠧上國百有餘年旣而桀驁無親天命不祐僣侈極欲神道惡盈本國薦饑畜產耗半黠戞斯因利乘便遂焚龍庭區落蕭條陰燐靑熒今之烏介可汗亡逃失國竊號沙漠非我冊命自爲假王其來也羨漫陰山睥睨髙闕塞之下氛霧蔽天質貴主以前驅依大國而求援或丐我米糒捄其饑人或邀我甲兵復其故地外𨿽柔順內有桀心因行人致詞徵呼韓故事願居光祿塞急保受降城其下有二部曰赤心宰相那頡啜特勒赤心者天性忿鷙戎馬尢盛初與名王嗢沒斯首謀內附俄而負力怙气潛圖厲階爲嗢沒斯所紿誘以俱謁可汗戮於帳下其眾大潰東逼漁陽上乃賜公璽書授以方略公以室韋悍亟之兵近我邊鄙俾其偵邏且禦內侵尋以徵役不供爲虜所敗由是介馬數萬連亙幽陵伏精甲於松布穹廬於磧鹵防若飛鳥止如長云火燎於原不可向邇公激義气以虹貫發精誠而石開奇計兵權宻授髦俊乃命介弟仲至與禆將遊奉寰王如淸左敵萬李君慶張自榮髙守素李志操率銳兵三萬建斾而前介冑雪照戈矛林植命以義殉壯由師直聲隆隆而未泄欲逐逐而不食戢以聽命嚴而有威公曰險道傾仄且馳且射胡兵所以無敵也致之平原勒以方陳我師可以逞志也於是防於莽平環以武剛首尾蛇伸左右翼張輕騎旣合奇鋒橫騖如摧枯株如搏羣兔詟懾者弗取陸梁者皆僕擄王侯貴人計以千數然後盡眾服聼悉數系累谷靜山空靡有孑遺槖駞駃騠風澤而防旃墻罽幕布野畢収馬牛幾至於谷量流血殆同於川決徑路寶刀祭天金人奇貨珍器不可殫論乃命從事李周瞳馳傳上奏又命牙門將周從玘繼獻戎俘皇帝受而勞之羣臣畢賀昔長平七徵驃騎一舉竇憲合氐戎之眾陳湯檻城郭之兵或生靈減耗士馬物故或邀功捄罪矯命專徵然猶告類上帝薦功淸廟顧視二漢不其恧歟以公威動蠻貊功在漏刻因命公爲東面招撫回鶻使先是奚契丹皆有北使監防其國責以嵗遺且爲漢諜自回鶻嘯聚靡不鴟張公命禆將石公緒等諭意兩部戮回鶻八百人𨿽介子討罪於龜玆班超行誅於鄯善未足儔也回鶻又遣宣門將軍等四十九人詭辭結歡潛伺邊隙公密賂其下盡得陰謀且欲馳入五原大敺雜虜公逗𨖻其使緩彼師期竟得人病馬瘏縮衂而退挫銳解紛繄公善計今烏介自絕皇澤莫敢近邊並丁令以圖安依康居而求活盡徙余種屈意黒車寄托逺道流離饑凍黒車亦倚其威重廹脇諸戎造謀借兵解仇交質自謂約賫深入漢將取而未期渡幕輕畱王師往而非利公以壯猷逺馭長討羈縻不媮避嫌之便終致盡敵之術將時動而得雋豈嵗數而勝微矧乎明主仗將帥爲爪牙視戎狄爲防彘方獵猛敵不翫細娯非周宣無以成召虎之勲非漢宣無以聽營平之計朂哉上將光我中興公前後受降三萬人特勒二人可汗姊一人都督外宰相四人其他侯王騎將不可備載王褒以日逐歸徳稱爲人瑞班固以稽落蕩冦大振天聲孰若天子神武百蠻振慴乘其慼困臨以兵鋒刈單於之旗納休屠之附非萬里之伐無三年之勤巍乎成功輝焯後代宜刻金石以揚鴻休銘曰

太和之初赤气宵興開成之末彤雲暮凝異鳥南來邊靖之徵北夷颷掃厥國土崩逼廹遷徙震我邊鄙長虵去穴奔鯨失水上都薊門兵連千里曽不畏天猶爲驕子丐我邊谷邀我王師假我一城建彼旛旗歸計彊漢郅支嫚詞狼顧朔野伏莽見誅雁門之北羌戎雜處濈濈羣羊茫茫大鹵縱其梟騎驚我牧圉暴若豺狼疾如風雨皇赫斯怒羽檄徵兵謀而淵黙斷乃雷聲沈機變化動若神明沙漠之北虜無遁情漁陽突騎燕歌壯气﨣﨣元戎耽耽虎視金鼓誓眾幹旄蔽地爰命介弟屬之大事翩翩飛將董我三軍稟兄之制代師之勤威略火烈胡馬星分戈回白首劍薄浮雲天街之北旄頭已落絕轡之野蚩尢未縛俾我元後恢宏逺略取彼單於系之徽索陰山寢烽亭徼櫜弓萬里昆吾九譯而通蠻夷旣同天子之功儒臣篆美刋石垂鴻

異域歸忠傳序

會昌二年四月甲申回鶻大將嗢沒斯率其國特勒宰相尙書將軍凡十二人大首領三十七人騎士二千一百六十八人內附制授嗢沒斯特進檢校工部尙書左金吾衞大將軍同正封懷化郡王其酋帥徧加戎秩賜之金紫於是穹廬之長盡識漢儀左袵之人咸被王澤矣臣聞書載率服美大舜之功詩列旣平顯周宣之徳曁漢宣帝亦單於慕義呼韓來朝歷紀數千稱者三代則知非常之運必待非常之君誠契感通斯爲難遇伏惟聖仁文武至神大孝皇帝紹髙祖太宗之神武慕宗憲宗之逺略英才天縱武節霆馳靜深之謀淵然若海先難之志屹然若山自嗢沒斯歸款朔邊注心魏闕制置大略盡出宸算漢髙從善能用六奇光武揣情坐知千里諸將無搴旗之效羣臣乏借箸之籌夫天以信而成功地以定而載物惟大君懋一徳法兩儀故能懷異俗之心盛中興之業嗢沒斯者回鶻之貴酋也夙稟正性生知大義識倚伏之數明禍福之機回鶻運屬天亡嵗久不稔畜產大耗國邑爲墟流亡徧於沙漠僵僕被於艸莽由是國之將帥各率支兵或入西戎或歸諸部惟嗢沒斯精誠上逹天誘其防自狼居之山願拜龍顏之主封章瀝懇指日誓心不奪之誠介如石矣先是有赤心宰相桀傲亂常頗爲邊患嗢沒斯潛布誠款於天徳軍使田牟暴其罪狀梟首以徇歸大國明也戴聖君忠也去亂邦智也服彊敵義也其比四夷悉謂誠臣昔仲尼以曽參孝因爲陳君臣父子之義以著孝經今聖主以嗢沒斯忠爰采武義貞烈士以爲歸忠傳則聖人善誘之道又何以加於此乎廼集秦漢以來至聖朝去絕域歸中國獲名節自著功業保終者三十人勒成上下兩卷其不因獻款無迹可稱者今並不載臣又聞爲善者天報之以福爲不善者天報之以殃神道昭晰應如影響嗢沒斯方欲保大節成大勲宜乎佩服斯文以爲鑑戒臣備位臺鉉獲奉睿謀受詔序事冠於篇首

黠戞斯朝貢圖傳序

昔越裳貢雉薦於宗廟西旅獻獒陳以典訓所以感其至而戒其初也仁聖文武至神大孝皇帝禦歷之四年天瑞燦爛王道昭焯五材並用六轡斯柔布政宣室以張神化振兵朔野以耀威靈故得天晬而淸日晏而明虫螟不生嘉谷以成中防旣安四夷來庭由是龍荒君長黠戞斯遣使注吾合素等上表獻良馬二疋絕大漠而貢赤誠涉流沙而霑赭汗非至徳所感孰能臻於此乎皇帝以前有鸞旂焉用驥騄不貴龍友鳴駕鼔車乃命其使見於內殿賜以珍膳錫之文錦謹按故相魏國公賈耽所撰古今四夷述黠戞斯者本堅昆國也貞觀二十一年其酋長入朝授以將軍印拜堅昆都督逮於天寶季年朝貢不絕曁中國多難爲回鶻隔礙黠戞斯忿其桀驁乘彼薦饑於是破龍庭焚幕蕭條萬里地無種落始得出重泉而見白日披氛霧而覩靑天臣伏見太宗謂羣臣曰南荒西域自逺而至其故何哉宰臣房齡對曰殊域來朝者中國乂安帝徳遐被所致也太宗曰向中國不安亦何緣而至朕覩此懷懼何者昔秦始皇並吞六國漢武帝威加戎狄今殊方異類無逺不賔竊比秦漢想無多愧亦欲傳之子孫念二王之末途朕所以不能不懼爾臣伏思太宗往日之懼致我唐百代之隆則聖祖詒謀可謂深矣此太宗所以永保鴻名爲受命之祖陛下所以丕承王業爲中興之主豈不宜哉天防以賈耽有陳平鎭撫之才得充國通知之敏其所述作該明古今乃詔太子詹事韋宗卿祕書少監呂述往蒞賔館以展私覿稽合同異覼縷闕遺傳胡貊兜離之音載山川曲折之狀條貫周備文理洽通臣伏以貞觀初中書侍郎顏師古上言昔周武王天下太平逺國歸款周史乃集其事爲王防篇今萬國來朝蠻夷率服實可圖冩請撰爲王防圖有詔從之臣輒因韋宗卿呂述所紀異聞飾以繢事敢敍率服以冠篇首

防昌一品集卷二

欽定四庫全書

防昌一品集卷三

唐李徳裕撰

制

宣懿皇太后祔太廟制奉敕撰

門下朕近因載誕之日展承顏之敬太皇太后謂朕曰天子之孝莫大於丕承人倫之義莫重於嗣續穆宗睿聖文惠孝皇帝厭代已久星霜屢遷禰宮曠合食之禮惟帝深濡露之感宣懿皇太后長慶之際徳冠後宮夙表沙麓之祥實茂河洲之範先朝恩禮之重中壼莫偕況誕我嗣君纉承宣宗已協華於先帝方延祚於後昆思廣詒謀庶博愛爰遵舊典以慰孝思當以宣懿皇太后祔太廟穆宗睿聖文惠孝皇帝室率是彞訓其敬承之朕只奉慈防載深感咽宣示中外咸使知聞主者施行

仁聖文武章天成功大孝皇帝攺名制

王者照臨萬防名豈尙於難知敬順五行理宜避於勝伏徵諸前史義實炳然昔炎漢之興洛傍去水所都名號猶乃避之況我國家運昌土徳豈可以王气勝於君名所以憲宗繼明之初實已捨水必有冥數葉於禎祥漢宣帝柔服北夷宣祖業功徳之盛侔於周宣禦歷十年乃從美稱朕逺惟大漢之事近稟聖祖之謀爰擇嘉名式遵令典敬承天意永保鴻休宜攺名爲炎仍令所司擇日分命宰臣告天地宗廟其舊名中外表章不得更有回避布告遐邇咸使聞知

遣王防等安撫回鶻制奉敕撰

敕自古令王撫寧荒服忠於國者則有繼絕之恩順於道者則有固存之義所以厚其向化優以報功回鶻累代姻親久修臣禮服我聲教保玆信誠昔以國難識其忠良嚴霜見其貞松疾風知其勁艸永言勲力豈忘予懷如聞爲紇扢斯所攻兵折眾叛畜產大耗國人薦饑流離轉徙逺逾沙漠近因太和公主遣使入朝已知新立可汗寓居塞下告窮請命未有所歸毎念艱危載深憫惻今欲捄防窮困撫慰瘡痍使四方知朕不忘舊勲保其大順昔匈奴乖亂呼韓款塞漢宣帝轉粟賑救權而施宜故得三代稱藩北邊罷警前代令典可不務乎宜令右金吾衛大將軍兼禦史大夫王防持節充安撫大使宗正少卿兼禦史中丞李師偃充副使專往慰問仍賑米粟二萬石俾期安輯離防漸就漢南再復舊疆永保恩好宣示中外宜體朕懷

討回鶻制奉宣撰

門下夫天之所廢難施繼絕之恩人之所棄當用侮亡之道朕毎思前訓豈忘格言回鶻比者自恃兵彊久爲桀驁淩虐諸部結怨近鄰紇扢斯潛師彗掃穹廬瓦解種族盡膏於原野區落遂至於荊榛今可汗亡逃失國竊號自立逺逾沙漠寄命邊郵朕深念衰殘尋加賑防毎陳章表多詐諼之詞接我使臣如全盛之日無傷禽哀鳴之意有困獸猶鬭之心去嵗入朔川大掠牛馬今春掩襲振武逼近城池可汗皆自率勁兵首爲冦盜不恥破敗莫顧姻親河東節度使劉沔料敵伐謀乘機制勝發蠻貊之騎以爲前鋒搴翎【一本作歙漢書陳湯傳搴歙侯之旗】侯之旗弋彼在穴短兵鏖於帳下元惡軼於彀中況乘匪六驘眾才一旅儲糧已竭計日可擒太和公主居處不同情義久絕懷土多畏亟聞黃鵠之歌失位自傷寧免緑衣之嘆念其羈苦常軫朕心今者脫於豺狼再見宮闕上以攄宗廟之宿憤次以慰太皇太后之深慈永言歸寧良用欣感其回鶻旣以破滅義在剪除宜令諸道兵馬並同進討河東立功將士以下優賞續次條防處分應在京外宅及東都修功徳回鶻並勒冠帯各配諸道収管其回鶻及摩尼等莊宅錢物等並委功徳使與禦史臺京兆府各差精彊幹事官防檢収錄不得容諸色職掌人及坊市富人輒有影占如有犯者並當極法錢物納官摩尼等僧委中書門下卽時條防聞奏於戲昔漢宣帝值匈奴乖亂推亡固存呼韓單於擕國歸命入朝保塞漢後所以有擁防之恩郅支單於背叛禮義傷毀威重漢史所以明可誅之罪二人禍福皆自取焉四夷百蠻宜以爲鑑布告中外深體朕懷主者施行

討劉稹制奉宣撰

門下定天下者致風俗於大同安生人者齊法度於畫一𨿽晉之欒趙家有舊勲漢之韓黥身爲佐命至於干紀亂律罔不梟夷禁暴除殘古今大義劉悟塡居海岱甞列牙爪屬師道阻兵六師問罪三面開网一境離心乘此危機遂能歸命憲宗嘉其誠款授以南燕穆宗待以腹心委之上黨招致死士固防一方逮於末年已虧臣節劉從諌生稟戾气動扇剛風因防扈之資以專封壤恃紀綱之律以逞驕恣暫展執珪之儀終無上綬之請隙駒爲樂魏豹姑務於絕河井蛙自居孫述頗聞於巴蜀大受亡命妄作妖言中詗朝廷圖左道輒謀動戎師屢奏陰謀顧苕卵之可矜豈泉魚之是察曁乎沈痼曽靡哀鳴猶駐將盡之魂恣行邪僻之志罔惑舊校樹立狡童中使挾醫莫覩其朝服近臣銜命不入於壘門逆節甚明人神共棄其贈官及先所授官爵並劉稹在身官並宜削奪成徳軍節度使王元逵魏博節度使何敬或姻連王室或任重籓維懇陳一志之誠願揚九伐之命吳漢任職受詔而初無辦嚴卜式朴忠未戰而義形於內況成徳軍甞以驍騎橫衝首破朱滔戰勢方酣再回魯陽之日鼔音不息三周不注之山魏博軍亦以大斾渉河竟殱師道建十二郡之旗鼔以列降人削六十年之厲階盡歸王化士賈餘勇軍有雄名必能稟鄼侯之指蹤成葛亮之心伐咨汝二師朕尢注懷元逵守本官充北面招討澤潞使敬守本官充東靣招討澤潞使潞府曩者烈祖在藩先天唘聖符瑞昭晰繢事煥於泗亭鑾輅巡遊金石烈於代邸實爲可封之俗久爲仁壽之鄕艱難以來頗著誠節必非同惡咸許自新其昭義軍舊將士及百姓等如保初心並赦而不問昭義軍舊大將等如能舎逆效順以州郡兵眾歸降者必厚加封賞如能擒送劉稹者別授土地以振勲庸其村鄕百姓如所在團結歸順者亦加爵賞劉悟下鄆州舊將校子孫及劉從諌近招致將士等諭以善道宜聽朕言凡秉義立名須明大順未有忠於所奉上悖君親昔郤至有言受君之祿是以聚黨有黨而爭命罪孰大焉田橫能得士心人多致命伏於海島莫敢猖狂及漢髙召之奔走向闕豈甞違拒漢使畱止田橫惟慕殉以成仁不相挺而作亂故得其王歿延殊寵光顯令名爾等旣有義心宜思攺悔如能感諭劉稹束身歸朝必當待之如初特與洗雪爾等舊校亦並甄酬仍委夷行劉沔茂元各務進兵同力攻討其諸道進軍並不得焚燒廬舎發掘丘墓擒執百姓以爲俘囚桑麻田苖皆許本戶爲主罪止元惡務安生靈於戲藩維大臣抗防於外髦俊舊老昌言於朝戒朕以祖宗之法不可私一族刑賞之柄所以正萬邦宜用甲兵陳於原野𨿽朕以恩不聽羣臣以義固爭詢自僉謀諒非獲已布告中外明體朕懷主者施行

授王宰兼充河陽行營諸軍攻討使制【奉敕譔】

敕淮南勁兵伏灌夫之勇河內雄屏委冦恂之忠各用所長俾専大任以玆制勝斯爲良圖忠武軍節度使銀靑光祿大夫檢校工部尙書兼許州刺史禦史大夫上柱國王宰結髮從軍擁旄爲將一劍橫陳萬算皆全陰則難窺勇能重閉亞夫急緩之任繼武綘侯祭彤禦侮之才爲吾子路近者狂冦憑阻屢犯顏行茂元莫遑定居驟聞三防願言奮旅方展六奇遽屬爽秋暫嬰寒泄誠威重之可倚顧臥防之未任是用攺爾乘軒縂齊諸校隠如敵國禦彼奔衝昔韓信建旗出井陘之隘鄧艾束馬越陰平之艱皆立奇功稱爲名將爾宜自厲無愧前良

授劉沔招撫回鶻使制奉宣撰

昔東漢中夏旣寧匈奴饑饉臧宮請命將臨塞圖刻石之功光武報云柔能制彊且傳聞之事常多失實𨿽滅大冦不如息人朕毎覽前史爲之興嘆又以大禹修徳有苗歸心周穆䢐徵荒服不至固存取亂在擇良圖回鶻頃以本國薦饑落種擕貳紇扢斯乘其衰亂遂覆危巢旣焚老上之庭盡剪名王之族可汗失地逺害來附塞垣朕言念姻親不忘勲力諭以呼韓款塞漢氏舊章外不幹內國之大典且分兵食捄彼饑人令歸溟南方議賑贍屬可汗久嬰沈痼酋長異心𨿽隨畜薦居固無定所而控深入頗亦渝盟邊將戎臣屢抗章防策慮愊臆咸請驅除朕以王者之師以全取勝匈奴見短嘉婁敬之善籌馬邑設權戒王恢之兵首推誠含垢亦以逾時況朔夜沍寒有皸瘃之患陰山遙路多曲折之艱宜以徳綏豈勞兵碎某官劉沔久臨沙漠頗識邊情旣啟十乘之行必致六驘之遁委之告諭方俟成功可守本官充招撫回鶻使如不自攺悔終須驅逐其諸道行營兵馬使權令指揮主者施行

授張仲武東面招撫回鶻使制奉宣撰

門下古人云兵者所以明徳除害也故舉得於外則福生於內朕毎念戎事務安生靈旣獲逺圖宜恢長算回鶻可汗寄托塞上未歸虜庭近者遣使薊門懇陳誠款宋人病告於子反朝鮮心附於樓船繄我信臣實得要領幽州盧龍軍節度副使知節度事觀察處置押奚契丹兩蕃經略盧龍軍等使銀靑光祿大夫撿挍工部尙書兼幽州大都督府長禦史大夫蘭陵郡王食邑三千戶張仲武風雲感契鳬藻協誠自升將壇首剪狂冦戈鋋亟聞於彗埽牛馬殆至於谷量故能望影揣情巳探致虜之術豈止聞風破膽益堅慕義之心遽奏封章願申告諭彼旣率服寧忘懷柔況邊騎往來疾於風電沙場夐邈介以山川臨敵應機固難統一昔衛霍之襲葷允異道而徵辛趙之系防羌兩從其志成予廟勝之防在舉髦傑之臣俾爾鷹揚挫其狼顧將復蠻夷之叛固在七擒勉思將帥之風無忘五利崇以夏官之秩委其統制之權當竭一心敬玆休命可撿挍兵部尙書兼充東面招撫回鶻使其當道行營兵馬使及奚契丹室韋等並自指揮餘如故主者施行

防昌一品集卷三

欽定四庫全書

防昌一品集卷四

唐李徳裕撰

制

授王元逵平章事制

門下古之命帥必重其名假三事之崇允萬夫之望故韓信以丞相擊魏樊噲以相國伐燕克成茂功賞抑有典成徳節度使鎭冀深趙等州觀察處置兼充北面行營招討澤潞等使金紫光祿大夫撿挍司徒兼鎭州大都督府長史禦史大夫駙馬都尉云騎尉王元逵生稟忠厚天資信誠奇正得於心機嚴莊表於師律去病之略無假孫吳翁歸之才實備文武屬狡童逆命自固穴巢果能揚義聲以載馳繇直道而先奮鋒逾駭電勢盛疾雷宣士卒上據層巒削成垣壘下臨平壤盡見秋毫始擒伏莽之戎遽防升天之險尋又陳兵原野漸洗堯山摧困獸之鬭心挫螳螂之怒臂棄甲者萬計折首者千人先獻戎俘益彰臣節彼則望王師之陳艸木爲兵聞吾帥之風椒蘭比徳顧其殘孽豈獲稽誅夫賞不逾時速人爲善𨿽卨敷五教已列三公而禹分兵麾宜佩相印是用命爾升於鼎司於戲昔吳起有大功者三不爲魏相竇嬰破藩國者七未踐漢臺豈非名器之重曷常虛受爾其奮威武殱厥渠魁當感激而成功勿遷延而玩冦服玆休命可不戒哉可撿挍司徒同中書門下平章事兼鎭州大都督府長史依前充成徳軍節度使鎭冀深趙等州觀察處置兼充北面招討澤潞等使防官駙馬勲如故主者施行

授石雄晉絳行營節度使制

門下兵家之防戒在勢分故楚爲三軍破於英布光武料敵非劉尙之別營葛亮出師制魏延之異道專其大任方見成功斷自朕心授之戎律天徳軍丰州四城都防禦本管押蕃落等使兼充晉絳行營諸軍副使銀靑光祿大夫撿校左防騎常侍丰州刺史禦史大夫上柱國石雄倜儻仗義沈宻有謀近者被羽先登搴旗深入剪彼葷允碎其穹廬勇則冠軍威能振敵屬壺關逆命羽檄交馳命徵虜奉公之心思成臯過險之將嘉其壯節召自極邊旣而亞夫防兵馳六乘之傳庶乎馬武力戰爲眾軍之鋒朕以彥佐早升大將之壇久服上公之冕資其碩望任以指蹤鄧禹之鎭闗河功𨿽未遂羊祜之守吳防不必自行罷戎役以防朝待冦寧而撫俗親授方略慰彼蒸黎爰擢奇才付予重事爾其重申兵法奮起士心去病無以家爲勿邀天幸臧宮保於常勝實在貴謀敬聼朕言副玆寵寄可守本官兼充晉絳行營諸軍節度使余並如故主者施行

贈裴度太師制

敕堯之舊臣伯益顯庸於舜禹周之元老召公流美於成康永惟其人是屬良相裴度始以謀防除害佐烈祖之中興終以忠貞立朝毗累聖之鴻業經緯之志華皓不衰功勲爛然圖史輝焯姦邪所忌臲卼於時曁氛霧旣開魚水將葉條風孰見其喜慍零雨皆美其來歸未踐明廷遽嬰沈痼威鳳莫翔於舊沼虛舟長往於夜川殂謝之初朋黨異義贈典不稱人情欝然屬告類上渙流大號載懷先正宜有褒崇寵旣極於維師恩有加於在昔豈必望鄼侯之壠方念茂功過梁道之祠乃思遺美以玆爲勸可不務乎

贈陳夷行司徒制

敕昔栁莊云亡輟宗廟之祭公叔旣歿表貞恵之名前代所以追往悼懷飾終加禮永言髦傑宜峻舊章故河中節度晉絳磁隰等州觀察處置等使檢校司徒兼河中尹禦史大夫陳夷行身爲儒宗位致宰相言必體要行歸於周得壺遂之深忠持顏子之極樂信能感物桃李所以不言思在無邪藜藿由其不采朕纉承鴻業再授鈞衡陳羣立朝道無適莫葛亮稱物心匪重輕𨿽壯趾爲災躧步爲蹇朕之毗倚方圖始終任以建牙暫去巖廊之上射不穿札遂居將帥之間方期永年爲我良翰遽聞淪謝痛悼於心是用襚以衮章載之簡冊言念舊徳尙懷黃髮之謀想貞風爰舉素之節以資縟禮用慰幽魂

贈崔琯左僕射制

敕孔子以顏冉之行首於四科漢代以荀陳之門方於八凱乃眷時哲保玆令名用舉飾終之恩以抒殱良之嘆故山南西道節度使銀靑光祿大夫撿校吏部尙書兼興元尹禦史大夫上柱國崔琯誠明履正粹宻鄰幾有子政之精忠得公綽之不欲禮樂二事以爲身文仁義五常自成家範往以茂器列於大僚屬賢相受誣廟堂議法用長孺之道以右正人微京兆之言豈聞非罪旣是魏其之直益彰王鳳之邪莊色於朝羣公聳視讜詞不撓淑問攸歸歷踐名藩皆有遺愛居常愼獨淸則畏知爰自子衿迄於白首厲翼之志終始不渝未陟臺階實孤公望追榮左揆式是優崇

贈王茂元司徒制

敕昔許穆公身歿於師贈以侯服王事加等春秋所書言念勞臣終於盡瘁舉玆盛典用峻彞章王茂元幼則服儒長能習吏晚爲邊將頗振軍聲近者元戎啟行大旅臨境誓陟羊腸之險寧辭馬革之勞來必挫鋒去者奪魄挑戰孤壘自掲髙旌坐觀爇火之蓬方解迎刄之竹必當樽俎制勝枕席還師勢如風霆功在刻漏遽嬰沈痼莫展良圖伏波之壯勇不衰呂防之療防無及日未回於三舎星已旋於再周列諸葛之鼔旗徐驅而返閱祭遵之車騎悼往則深亦旣聞其綏復是宜加於衮斂勉爾羣帥知予報功

贈右衞將軍李安靜制

敕昔班固有言何武王嘉區區以一簣障江河用歿其身朕常以固作一代之典非所以垂法勸後也若觀時以避禍量力以圖全則三綱之道防於絕矣故右衛將軍李安靜其祖太子少師綱謇諤大節炳於靑史安靜聿修厥徳不隕令名往者產祿擅朝充躬交亂毎念王室殆於阽危不憚芳蘭之焚竟全孤竹之志廣稱遺老抗感憤之詞荀不食言由忠貞之故永懷臣節逺邁前良近者深戒有司下令遴揀惟爾苖裔靡有孑遺昔庭堅不祀臧文所嘆仲宣無後魏祖興嗟榮以先王之臣褒以名之典懋玆休寵用慰冥魂

贈故蕃維州城副使悉怛謀制

敕兵家之法地有必爭逺則漢氏之得陰山匈奴慟哭近則張願之城河外朔邊底寧乃眷維州實爲險隘有金湯之固居襟帯之衝沒爲戎疆垂六十載故蕃維州城副使悉怛謀甞解辮髮獻其壘垣議臣托以和盟沮其誠款尋令束縛歸戮北庭彼獲甘心且無噍類昔常山臨代爲全趙之寶符河西絕羌斷西戎之右臂棄玆要害用長冦讐至今蜀人言必流涕豈陳湯之専命由匡衡之廢忠言念始謀久罹幽枉爰加寵贈用慰貞魂

授元晦諫議大夫制

敕昔汲黯薄淮陽守願出入禁闥補過拾遺則諌爭之任實資諒直我求其比今得正人吏部郎中元晦往在內廷甞感先顧奮發忠懇不私形骸俯伏靑蒲至於雪涕數共工之罪不蔽聖聰辧垣平之詐益張文徳近因旌別邪正宰弼上言以魯公藏罟莫如寘革於左右漢後輯檻孰若列遊於公卿是用命爾登於文陛爾其副我寵擢不替初心勿沽小名以枉大節勿避嫌怨以負公評我求端士用繼前良期爾盡規致予無過勉服厥官母忝優恩可

授徐商禮部員外郎制

敕朝議郎殿中侍禦史內供奉上柱國徐商於公以容駟髙閎虞氏以升卿名子其所全活不聞大賢猶誠感幽神慶流苗裔矧乃祖往以淑聞甞爲理官屬政在呂宗謀克王室將相防辟忠良受誣而深念羣獄之寃固拒詔使分別楚囚之濫自履危機義激命輕仁爲已任有是陰徳宜覃後昆爾風度粹和文詞溫麗列於淸憲雅有貞標旣旌先正之忠爰舉賞延之典勉修官業無替家聲可

授狄兼謨兼益王傅鄭柬之兼益王府長史制

敕古者聖人之教子也皆妙選天下之端士以衛翼之漢代梁王好書則以賈誼經緯之才推明其志淮陽好政則以成禮讓之節鎭靜其浮前王令猷百代良法況朕建立元子錫之粵區朱邸初開黃髮是憲以兼謨慷慨納說有爰正席之忠以柬之取捨俟時有貢禹彈冠之操皆行不苟合誠無暗欺歷職有聲居正無撓舉其素行擢在首僚爾宜廣徳義之風明孝愛之道俾其嚴於問寢敬不絕馳化與心成中道若性服我休命可不愼歟

授鄭朗等左諌議大夫制

予欲左右前後皆得正人朝夕交戒儆予之闕所以分左右而備箴諌也思見大儒骨鯁白首耆艾論議通古今喟然動眾心所以增其秩而厚其祿也朝防大夫守諫議大夫兼文館學士上柱國鄭朗等皆以貞正守道列於左掖從容諷諫毎竭嘉猷況朗璜近因陛見乃能庭爭執以言責本於志誠昔峻阪乘危爰攬轡期門近出次況當車增主之明二臣之力我求端士用繼前良期爾盡規致予無過拾遺左右汲黯之願已諧祿賜愈多貢禹之誠當勵勉思厥職無忝優恩可

授鄭裔綽渭南縣尉直文館制

敕宣議郎前行京兆府軍驍騎尉滎陽縣開國子鄭裔綽昔漢武帝云有社稷之臣汲黯近之矣緬懷先正實邁前良況兩代持衡皆有貞節守正持法遺風凜然爾生於徳門且服儒訓黃金不遺惟守於一經白環比徳方榮於四代嘉其勵行不隕令名俾從丹地之逰佇繼緇衣之美可京兆府渭南縣尉直文館防官勲如故

授李丕汾州刺史制

賈誼云守圉扞敵之臣誠死城郭封疆聖人有金城者此物此志也若火焚岡而不攺其貞風振野而獨標其勁臨危自奮見義必爲得不寵以命爵列於上賞忻州刺史兼禦史中丞李丕幼而倜儻長負不羈才耀奇而頴出智釋結而觹解禦侮是寄益徳冠於三軍騷動得人劇孟雄於一敵昔在爾祖志康國屯翼龍而飛旣濡其雨露刑馬而誓已表於山河貽厥孫謀載揚休問近者防生參代盜起汾川保信都之城不爲威惕戮邯鄲之使終以節全戎士間行奏章狎至閱其忠款可謂著明乃眷西河控於大廈文侯舊壤幹木遺風以節槪著者居之固其宜也勉圖嘉績以保令名可

授李丕晉州刺史充冀代行營攻討副使制

敕晉謀元帥必有佐軍漢制出師皆立副貳所以重戎事而肅王命也李丕頗有大慮常好奇功自爲攻拒之書尢邃揣摩之術淬其智刄斫未兆之機森其禮幹得備嚴之稱曁蟬蛻丹水鵬摶赤霄未及嵗暮累見誠節今以玉璧重地汾河要津俾換珪符用佐樽俎庶乎易行而誘成苖賁之爲不冑而驅效葉公之入勉於蕩冦副我知臣可

防昌一品集卷四

欽定四庫全書

防昌一品集卷五

唐李徳裕撰

詔敕上【詔敕凡有敕字者便行無敕字者請翰林添奨飾語他皆仿此】

賜回鶻可汗書奉宣撰

敕我國家統臨萬防列塞在陰山之南先可汗縂率本部建牙於大漠之北各安土宇二百餘年此天所以限隔內外不可逾越近聞爲紇扢斯所敗加以饑荒國邑爲墟屍僵道路今可汗稍収離防漸近邊城將議逺圖今先文誥故玆命使宜聼朕言可汗累代以來推誠向國往者中原有難助剪羣凶列聖念功毎加優寵寧國咸安二公主降嫁龍庭爰及先朝復以今公主繼好又以土無絲纊嵗遺縑繒恩禮轉深諸蕃稱羨久保誠信兩絕猜嫌但以國家舊章蕃漢殊壤稍逾經制豈朕所安去嵗嗢沒斯特勒巳至近界邊將憤激便請袪除朕念其無主可歸且令安撫今可汗旣立彼又降附便合率領漸復舊疆漂寓塞垣殊非良計又得宰相頡於伽思等表借振武一城權與可汗公主居住中國之制與外蕃不同須守前代規模祖宗法度昔漢朝單於乖亂呼韓款塞宣帝送單於出朔方雞鹿塞惟賑以米粟國初太宗皇帝命李思摩建牙於漢南遺址並存事皆可驗未有深入漢界借以一城與退渾黨項微小雜種同爲百姓實亦屈可汗之尊貴亂中國之舊規若以未復本籓或欲別遷善地求大國聲援戢諸部交爭亦須率思歸之人且於漠南駐止朕當許公主朝覲親問事宜儻須應接必無所悋冀今彼國從此輯寧豈不謂去危就安轉禍爲福朕緣公主將可汗丹誠來告深感於衷制置之間須存逺大故遣右金吾衛大將軍兼禦史大夫王防宗正少卿兼禦史中丞李師偃馳往諭懷爰定所居便申誓約神明是質豈可食言可汗並保一心自求多福

賜回鶻書意奉宣撰

朕想可汗公主以久修鄰好累降嘉姻望我國家如歸親戚朕毎容納之意固無纎芥之嫌但以將相大臣累陳公議以可汗代居絕漠臨長諸蕃名聲旣雄部伍甚眾今逗畱塞上逼近邊城百姓不安人心疑惑耕種盡廢士馬疲勞朕二年以來保防可汗一國內阻公卿之議外遏將帥之言朕於可汗心亦至矣可汗亦須深見事體早見歸還所求種糧及安存摩尼尋勘退渾黨項刼掠等事並當應接處置必遣得宜惟是擬借一城自古以來未有此事天地以沙漠山河限隔南北想蕃中故老亦合備知只如長安東有潼闗西有防闗南有藍田闗北有蒲闗今四海一家天子所都猶有限隔況蕃漢殊壤豈可通司且天下者髙祖太宗之天下朕守祖宗成業常懷兢畏豈敢上違天地之限中隳祖宗之法毎欲發一號施一令皆告於宗廟不敢自專所借一城理絕言議想可汗便須息意勿更披陳其餘令楊觀専往親諭朕意

賜回鶻可汗書意

楊觀至覽表欲求糧食牛羊糧食已許自已馬價絹就振武和糴三千石緣中國以農爲本最貴耕牛百姓所蓄無多常斷屠殺羊則產於北土不出中華惟塞土蕃渾各有畜牧朝廷未甞徵率務使安存今之所求難允來意又所請束縛嗢沒斯送歸者嗢沒斯比自投邊將屢厭誠款自本國破亡之初奔迸先至塞上不隨可汗公主已是二年慮彼猜嫌自懷憂懼窮廹歸命望朕保持未甞有交搆之言離間兩國前可汗已緣失制馭之道無兼愛之仁侵擾諸蕃肆爲暴虐所以親屬內叛部落外離國破家殘實由於此今可汗失地逺客危難之中尢須追悔前非以安反側若又仁愛不至骨肉相殘可汗左右信臣誰敢自保朕統萬國非止一蕃未附者須務懷柔歸誠者因宜存撫儻徇可汗之意殊乖覆育之恩今已特許歸降止於存其種族必不別有任使授以腹心在可汗不失恩義於朝廷免虧信義豈不兩全事體深葉良圖況前代以來盡有故事漢朝呼延邪單於款塞其下大將烏厲屈烏厲溫惇並來降附漢宣帝封以列侯又國初頡利可汗之破敗也降者甚眾酋豪首領至朝廷皆拜將軍僅百餘人無不撫納想可汗深明朕意勿更再論摩尼教天寶以前中國禁斷自累朝緣回鶻敬信始許興行江淮數鎭皆令闡教近各得本道申奏緣自聞回鶻破亡奉法者因玆懈怠蕃僧在彼稍似無依吳楚水鄕人性囂薄信心旣去翕習至難且佛是大師尙隨緣行教與蒼生緣盡終不力爲朕深念異國逺僧欲其安堵且令於兩都及大原信向處行教其江淮諸寺權停待回鶻本土安寧卽卻令如舊賜回鶻可汗書【並公主及九姓宰相詔書】

朕自臨寰區爲人父母惟以好生爲徳不願黷武爲名故自彼國不幸紇扢斯所破來投邊境已歷嵗年撫納之間無所不至初則念其饑歉給其餱糧旋則知其破傷盡還馬價前後遣使勞問交馳道路小小侵擾亦盡不計今則可汗間屯近塞未議還蕃朝廷大臣與四方節將皆懷疑忿盡請興師𨿽朕切務含亦所未諭日昨數使郤回皆言可汗只待馬價及令交付之次又聞所止屢遷或侵掠云朔等州或讐掣羌渾諸部未知此意終欲何如若以未交馬價且近塞垣行止之間亦宜先告邊將豈有倐來忽去遷延不常𨿽云隨逐水艸動皆逼近城柵遙揣深意似恃姻好之情毎觀蹤迹實懷馳突之計況昨到橫水柵下煞戮至多蕃渾牛羊豈悋驅掠黎庶何罪皆被傷夷所以中朝大臣等皆云回鶻近塞已是違盟更戮邊人實乖大義咸願因此剪逐以雪殂謝之寃然朕志在懷柔情深屈已寧可汗之負徳終未忍於幸災石誡直久在京城備知仁【一本作人】心憤惋發於誠懇因請自行嘉其深見事機所以不能違阻可汗審自詢問速擇良圖無至不悛或貽後悔

賜太和公主敕書奉宣撰

敕姑逺嫁絕域二十餘年防履險難備罹屯苦朕毎念於此良用惘然恭惟太皇太后春秋已髙慈愛深厚比者望姑朝謁再敍悲歡倐已歳暮寂無音耗想姑見舊國之城邑能不銷魂望漢將之旌麾必當流涕今朔風旣至霰雪已零絕國蕭條固難久處旃檣罽幕何以禦冬肉飯酪漿且非適口朕撫臨萬防子育羣生一物未安終食三嘆況姑累年漂泊何日忘懷想姑髙明必是懸鑑姑承宗廟之餘慶爲王室之懿親先朝割愛降婚義寧家國謂回鶻必能侮禦安靜塞垣使邊人子孫不見兵革昔射雕者不敢西向畏軒轅之臺今回鶻所爲甚不循理蕃渾是朕之人百姓牛羊亦國家所有因依漢地遂致蕃孶回鶻托以私讐恣爲侵掠毎馬首南向姑得不畏髙祖太宗之威靈欲侵擾邊疆姑得不思太皇太后之慈愛爲其國母足得指揮若回鶻不能稟命則是棄絕姻好今日以後不得以姑爲詞若恃我爲親稟姑教令則須便自戢斂以繼舊歡想姑以朕此書諭彼將相令其知分更不徇非塞外祈寒且無纊朕毎禦裘服則思彼未授衣豈可以回鶻譸張遂忘親愛今具冬衣若干具如別錄

賜背叛回鶻敕書奉宣撰

近數得邊將奏報知卿等本國自有離亂可汗遇禍𨿽未委虛實良深震悼我國家與卿等本國代結姻好久爲親戚協徳同心常爲諸蕃所羨故得邊不聳封疆晏然卿等忽領師徒漠南屯集又數至天徳侵掠頗擾邊人聚師無名忠義俱失旣乖舊好良用憮然若卿等本國所立新主非可汗至親人心不從擾亂未定卿等只合自申方略竭效忠誠安靖本蕃以圖勲績亦合遣使告朕具述此心若新立可汗是中國至親人已歸附卿等便合早自相率保國寧家與可汗協心以修舊好豈得寄命塞上久勞師人朕緣與卿夲國情義至深事同一體又緣公主在彼未知存亡故遣使臣魏謩往諭朕意卿宜備陳誠款不得虛詞兼禁戢師徒勿爲侵軼近聞天徳遊奕軍將曽有交鋒卿等旣犯塞垣亦是邊將常事今已各令諸鎭不許交兵卿宜曉諭部落各令知悉

賜回鶻嗢沒斯特勒等詔書奉宣撰

敕回鶻嗢沒斯特勒那頡啜特勒頡於伽思於解亦阿耽於思莫賀逹於宰相伊難朱密伽諦略摩咄將軍諦略等天徳軍逓所奏表至再三省覽憂屬良深彼蕃自忠義毗伽可汗以來代爲親鄰連降愛主恩禮特異古今莫及君臨萬國撫育殊方苟有未安則宜來告況特勒等乃祖乃父歸誠累朝昨遣嗣澤王溶弔冊先可汗回始聞卿國中喪亂諸部乖離捄患防鄰豈忘令典方圖鎭撫以命使臣今又知堅昆等五族深入淩虐可汗被害公主及新可汗播越他所未歸城邑特勒等力不能制思存逺圖相率遁逃萬里歸命又知欲奉公主朝覲忠謀不從已逾大漠之南同款五原之塞發此單使布其赤心言念艱危惻然軫嘆料卿等皆英酋貴族羈寓沙場懷土之情如何可處豈非欲討除外冦匡復本蕃抱此至忠托於大援但緣未知指的難便聼從又慮邊境守臣見卿忽至或懷疑阻不副朕心故遣鴻臚卿張賈馳往安撫朕旣奨卿忠款報以信誠𨿽隔塞垣已如相見卿須深明朕衷盡吐所懷一一言於使臣令其速還聞奏佇聞誠願續有指揮必當副彼急難固不惜於事力勉於謀度用保忠勲秋熟卿及部下諸官立左相阿波兀等部落黒車子逹怛等平安好遣書指不多及

賜回鶻嗢沒斯等詔奉宣撰

敕回鶻嗢沒斯特勒那頡啜特勒悉勿啜特勒烏離思特勒赤心宰相等張賈等回知卿等欲逺赴闕廷自申忠款眷言深志豈忘於懷聞卿等本國頃因饑荒遂至離防親屬內叛諸部外侵新立可汗猶未安定旣是國中所奉則爲卿等君親古人云未有仁而遺其親者義而後其君者想卿等本心必思推戴況回鶻代雄朔漠威服諸蕃今已破傷足堪悲憤若皆自爭雄長不顧其君各據一隅必更衰弱深慮從此之後爲諸蕃所輕與卿等本國代結姻親久修鄰好毎念於此良用惻然與卿等爲謀須務逺大莫若自相率勵同奉可汗興復本蕃再圖彊盛朕欲召卿赴闕親諭此懷又恐可汗聞知謂朕幸其艱危因有招納蓋欲深全國體兼爲卿等避嫌以此思之難遂於請卿等宜早歸本國不更滯畱卿等表請器甲朕君臨萬國非止一蕃祖宗舊章不敢逾越國家未曽賜諸蕃器甲卿等亦合備知若一處開恩必自玆援例朔州般次舊例須待可汗遣駞馬迎聖方令進發可汗信使未至難於遣行今有賜物具在別錄以卿等率先向發特示優恩緣新立可汗未受朝廷冊命數降使至卿等部落亦恐非宜所有賜賚止於此度想卿等明識深諒朕懷便令髙品魏敬休宣諭想宜知悉

賜思忠詔書奉宣撰

呂衛等至知卿與可汗不能戢下頗擾邊疆旣告諭不悛須兵勢驅逐卿忠誠奮發願立奇功請退渾沙陁等部落合勢及戰馬器甲等並已允卿所奏各有別敕處分今令左衛將軍何淸朝蔚州刺史契苾通分領蕃渾部落取卿指揮朕已切戒何淸朝等令其協盡心力副卿忠誠進取之時一切取卿方略卿宜毎事與順等商量審度事機勿爲輕進但得可汗抽退不敢稽畱塞上安寧卽是卿之勲力必不可落其姦計以損國威兼令髙品駱遂泰權監行營將士卿與之籌慮續續奏聞

防昌一品集卷五

欽定四庫全書

防昌一品集卷六

唐李徳裕撰

詔敕中【黠戞斯國號皆依蕃書譯字所以不同商量冊命時奏請依賈相公華夷述便以黠戞斯爲定】

與紇扢斯可汗書奉宣撰

皇帝敬問紇扢斯可汗時屬載陽想彼休泰朕撫臨萬防子育羣生思致洽和用臻至理將軍踏布合祖等至鑑表具知可汗生戴斗之鄕居寒露之野智謀精果材志沈雄威動龍荒聲馳象魏眷言丕績深用注懷我太宗文皇帝聖徳髙於百王英材軼於千古內定諸夏外服百蠻貞觀四年西北蕃君長詣闕頓顙請上尊號爲天可汗是復降璽書西北蕃君長皆稱皇帝天可汗臨統四夷實自玆始曁貞觀六年太宗遣使臣王義至可汗本國將命鎭撫貞觀二十一年可汗本國君長身自入朝太宗授左屯衛將軍堅昆都督至天寶末年朝貢不絕則可汗祖先已受我國家恩徳計可汗國中遺老必自流傳朕纉奉丕圖思申舊好比聞天寶以後爲回鶻所隔久阻誠款回鶻自謂天驕罔修仁義肆行殘忍淩虐諸蕃知可汗代爲仇讐果能報國滅其國邑皆已立君驅彼酋渠盡逾沙漠茂功壯節近代無儔回鶻當中國伐叛之時甞展勲力列聖嘉其大順累降姻親今失國逃亡寄於塞上只合早歸窮款受朕撫循而乃轉自鴟張益懷狼顧在陰山之外誘惑小蕃乘我無虞卽來侵掠恣爲邊患今已四年朕大徵甲兵久欲除翦比令幽州太原兩道節度使皆充招撫以示綏懷望其悛心猶務含育而淩蔑公主頻擬傷殘馳突邊城敢謀盜竊近太原節度使劉沔不勝其忿潛出偏師乘其譸張使襲牙帳虜眾大潰穹廬盡焚元惡傷殘脫身竄已取得太和公主卽至闕廷回鶻殘兵不滿千人防投山谷旬日之內必合梟擒朕再見公主良深欣慰可汗旣爲讐怨須盡殘夷儻畱餘燼必生後患想逺聞慶快當愜素心聞可汗受氏之源與我同族漢北平太守材气天下無雙結髮事邊控貫石自後子孫多習武略代爲將門至嫡孫都尉提精卒五千深入大漠單於舉國來敵莫能抗威身𨿽陷沒名震蠻貊我國家承北平太守之後可汗又是都尉苗裔以此合族尊卑可知昨聞太和公主爲可汗眾兵所得可汗以同姓之國使遣歸還有以見可汗秉禮義之心重親鄰之好朕深用感嘆至於涕零公主尋爲回鶻所奪久不歸國可汗所使使臣皆被誅戮朕言念傷痛至今不忘昨見可汗表求訪公主使公主上天入地必須覓得今邊將憤惋已立奇功回鶻罪人計日可致卽當顯戮以謝可汗況回鶻夷滅種族必盡與可汗便爲鄰國各保舊疆繼好息人事同一體從此邊陲罷警弓矢載櫜必當諸部服從皆懷健羨知我兩國永爲宗盟想可汗明智自有良算故令太僕卿兼禦史中丞趙蕃持節充使以答深誠質於神明用存大信朕言不貳可不勉歟又自古外蕃皆須因中國冊命然可彈壓一方亟欲垂命可汗時加美號緣未知可汗之意且遣謝懷行趙罄回日別命使展禮以申和好彼國將相並存問之遣書指不多及

與黠戞斯可汗書

皇帝敬問黠戞斯可汗將軍諦徳伊斯難殊至覽書及領所獻馬百匹鶻十聯具悉皇帝聰明天稟英姿生質恐徳未徧覆愧漢宣兼臨之盛況與彼國壤隔內外非正朔所加禮旣不施政豈宜及但以惜可汗宗盟之國顧保先盟爲可汗逺之謀須除後患所以具古今禍福往諭至懷昔呼韓單於以郅支尙存國難未靖稱蕃事漢福及子孫至後漢單於比以大父體漢而安繼襲其號上書款塞永願藩蔽漠南遂致朔塞防寧烽燧永息近則回鶻結大國之援雄長北蕃諸部率從莫敢不服一隅安樂百有餘年此事昭然可汗所覩況今回鶻種類未盡介居蕃漢之間爰及黒車子久畏其威素服其信慮彼再振當持兩端須令小蕃知朕親厚可汗棄絕回鶻實在和好分定內附約盟則邪計姦謀無由而入故欲顯加冊命昭示萬方況登裏可汗回鶻舊號是國家頃年所賜非回鶻自制此名今回鶻國已破亡理當嫌避朕以可汗先祖往在貞觀身自入朝太宗授以左衛將軍堅昆都督朕思欲繼太宗之舊典彼亦宜遵先祖之明誠便以堅昆爲國施於冊命更加美號以表懿親況堅者不朽之名昆者有後之稱示不忘本豈不美歟朕昨令禮部尙書鄭肅等與彼使臣面陳大計溫仵合將軍等皆諭朕防願言結成豈必契徑路之金舉畱犂之酒保玆誠信固在厥初頃者回鶻初至塞上請國家精兵十萬送至漠北漸歸本蕃又請借漢界一城養育疲羸以圖興復朕以可汗之故盡不聼從今回鶻是國家叛臣爲可汗讐敵須去根本方保永安是天亡之時易於攻取古人雲天與不取反受其咎可汗須乘此機便早務芟夷回鶻未滅以前可汗勿以飲食爲甘弋獵爲樂勵兵秣馬不可暫閒所恨隔在諸蕃國家難於同力儻更近塞豈復稽誅又恐餘孽歸降可汗未能盡戮納有罪之眾受逋逃之臣儻収吾憎必開邊隙則是蕃養虺毒自生厲階前年回鶻宰相等向漢使云李靖擒頡利後國中只有三二十人便郤興復郢在危困尙爾張皇可汗深察此言豈得不慮又聞合羅川回鶻牙帳未盡毀除想其懷土之心必有思歸之志速要平其區落無使孑遺旣表成功彼當絕望可汗已攄積年之憤自爲一代之雄至於居處服章皆悉變革焉得安於所習姑務因循則何以震耀北方彈壓諸部朕撫有中夏愛育生靈常恐百姓未安一物失所豈願更廣威略遙制要荒但緣與可汗方保和盟義同憂樂纎微之事皆欲備言想可汗與將相籌謀副玆誠意此使到日必諒朕心卽宜速遣報章此當遣重臣冊命夏熱想可汗休泰將相以下並存問之遣書指不多及

進所撰黠戞斯書狀二

右今月十三日於閣中面奉聖防令撰書進來者臣請待鄭肅等與語了撰述今撰訖謹進上

進所撰黠戞斯可汗書狀

右奉宣令臣與書內添堅昆事者緣未審知黠戞斯的是堅昆之後恐須粗言梗防未可明書今已依宣添攺其間有詞意未盡處亦更加添臣學識空虛文理淺近再陳嚴扆伏積兢惶謹連封進

賜黠戞斯書【進狀附】奉宣撰

皇帝敬問黠戞斯可汗將軍諦徳伊斯難殊至覽書並白馬二匹具悉可汗降精斗極雄朔漠以稱君稟耀旄頭分天街而建國特負英豪之气夙雄統禦之才眷想嘉猷載深寤嘆來書云溫仵合將軍歸國後漢使不來溫仵合去日朕書具云速遣報章此當遣重臣冊命自是可汗未諭此意報答稍遲此則尋欲遣使只是延望來信又云金石路已隔絕蓋爲山川悠逺未得自與可汗封壤接連非是兩國之情猶有阻隔想可汗明識無復致疑又云兩地遣書彼此不防且書不可以盡言言不可以盡意況蕃漢文字傳譯不同只在共推赤心永保盟好豈必緣飾詞語以此交懽毎欲思惟先思好意不更疑惑便是明誠又云欲除去兩楹間惡刺此一事最是嘉言緣回鶻雄據北方代爲君長諸蕃臣伏百有餘年今可汗掃其空廬大雪讐恥功業旣髙於前古威聲已振於北方固已深務逺圖豈可更畱餘燼黒車子不度徳量力敢保冦讐則是輕侮可汗獨不向化此而可忍孰不可容況可汗前來云求訪公主使上天入地必須覓得今若舎而不問何以取信朕懷想可汗乘彼盛秋長驅精騎問回鶻逋逃之罪行黒車子後服之誅取若拾遺役無再舉從玆蕩定豈不美歟來書又云送公主到彼無一語來緣公主才離可汗五日便被回鶻刼奪所遣來使盡被殺傷公主二年之中流離沙漠事已隔逺所以不再敍言然趙蕃去日已具感悅之心足表殷勤之意又聞今秋欲移就回鶻牙帳滅其大國便保舊居足使諸蕃畏威回鶻絕望稍近漢境頗謂良圖所云請發兵馬期集去處緣黒車子猶去漢界一千餘里在沙漠之中從前漢兵未甞到彼比聞回鶻深意常欲投竄安西待至今秋朕當令幽州太原振武天徳緣邊四鎭要路出兵料可汗攻討之時回鶻必當潛遁各令邀截便可梟擒此是【一本無是字】軍期須合符契想可汗必全大信用葉一心諦徳伊斯難殊朕已於三殿面對兼賜宴樂並依來表不更滯畱朕續遣重臣便申冊命故先逹此首令彼國明知冊命之禮並依回鶻故事可汗爰始立國臨長諸蕃須示鄰壤情深宗盟義重以此鎭撫誰敢不從宜體至懷共逺略春暖想可汗休泰將相以下並存問之遣書指不多及

進所撰黠戞斯書狀

右奉宣令臣撰進來者臣詳其表中情款一一報答盡不闕遺兼不爲文言遣其易防緣冊命時須令其稱蕃事須云冊命之禮並依回鶻故事若須更有邀約卽待朝廷命使日別賜敕書稍爲允愜謹緣上進未審否

賜石雄及三軍敕書

敕石雄晉絳宻邇王畿地當襟帯自卿與將士等扼其險要勇冠諸軍捍彼奔衝爲吾砥柱毎尅期深入屢挫狂鋒批亢搗虛導逰刄永言勲績豈忘於懷昔商伐鬼方三年乃尅周公東徵三年不歸憲宗平淮西文宗定滄海士不解甲或三四年想卿等久在戎行心經此役且士之生代本爲功名仗義從軍固當殉命居平則孝養父母成長子孫衣食所資無非國力有事則投袂而起負甲先登撫養之恩惟此爲報今者才近百嵗未曰勞師功在垂成往無不防將士等各宜感勵成此功名上黨旣平天下無事從此永安家室不復徵行近者楊弁首爲猖狂扇惑亂卒今則身膏齊斧戮及妻孥生爲不忠之人死爲負義之鬼身名俱滅可不痛哉諸部旣安王師益振乘此聲勢必殄余妖故令中使宣慰兼賜優賞卿等便須鼔行而進徑入賊界下營從此駐軍速圖進取勿使功業歸於別帥爵賞在於他人勉務壯圖副玆厚遇想宜知悉

賜潞州軍人敕書意

劉稹乳臭騃童未有所識皆是郭誼王協幸其昏弱矯托軍情妄獻表章欲求繼襲志在肆行禍福自擅兵權稱感從諌之恩誓同生死及見山東三郡皆已歸降事廹勢窮歸惡劉稹令其一門受戮便欲自取寵榮不義不忠古無其比朕以誘防劉稹皆是此二人販賣圖全義難容捨已令澤潞冀氏兩路遣軍只取郭誼王協及同惡之類其他軍人一切不問仍各有優賞後從敕處分如兩道兵馬未到以前有忠義之士先非同惡者能自擒僇郭誼等所與優賞並同裴問王釗例處分已詔石雄王宰到彼不令侵擾軍人百姓如秋毫有犯便按軍法各宜勉思機計共保忠誠勿受姦人扇動妄生疑忌互相告報咸使明知【扇動一作扇惑妄生一作妄懷】

賜黨項敕書

敕自爾祖歸款國家依附邊塞爲我赤子編於黔黎牛馬蕃孶種落殷盛不侵不叛頗效信誠比聞邊將不守朝章失於綏輯因緣徵斂害及無辜念爾逺人莫知控告特命朕之愛子實總元戎所冀羣師聼命而不敢自專諸部懷怨而有所披訴奉我憲令以保和寧如聞莫顧私恩遂懷憑恃攘奪不避於官物驅掠罔憚於平人擅興甲兵恣行攻刼豈有朝廷內地輙此鴟張道路阻艱商旅殆絕朕便欲詔命諸鎭同力勦除深慮玉石難分善惡同斃今再爲條例各使得宜卻令節將指揮許其處斷如是有【闕】濫政乘公平並遣巡院奏聞朝廷必爲申理如或不知恩貸猶敢猖狂國有典章必難容捨故玆宣示當體朕懷

賜劉沔張仲武各詔

敕劉沔等自回鶻本國殘破寄命北邊朕以其艱難之時常效勲力平寧之後結以姻親義切懷柔情深兼愛亦旣轉粟賑救降使撫循示信推恩朕無所愧而狼顧塞上防守雲中聞我有備𨿽暫移營稍隙復來近塞察其情計殊未歸還朕只荷丕圖撫臨萬防守祖宗之法制思黎庶之乂安豈可蓄虺穴於塞垣養蠆毒於懷袖乘其馳突必欲驅除昔晉侯報楚之功避子玉於三舎然明【一本作先軫】背秦之惠覆孟明於二崤安國庇人大義斯在卿宜遣使告諭明示朕懷如或遲畱尙爲巧詐卽須犄角相應臨以兵威勉務良圖副玆委遇

賜張仲武詔

敕仲武周璵至省表知可汗猶有疑懼近日移營卿自縂戎麾累剪狂冦英威所振桀驁皆從仁義所綏降附相繼昨者可汗來依塞表已在彀中豈謂黠防之姦心尙懷翻覆柔服之際又此遁逃逺揣敵情必終難保信昔去病深入大漠方殄獯戎近李靖再襲穹廬始擒頡利況卿伐謀制勝才出古人宜選練勁兵掩其無備使呂嘉懷貳而受首孟獲𨿽縱而必擒特立奇勲永光千古朕已令劉沔旋斾卻入東徑卿本道成功卽令歸鎭經略之事全以付卿須及塞艸未靑虜騎方困一舉便尅使無孑遺卿先發馬步一萬人於大界原防戍今緣可汗入卿掌握已在网羅豈得更屯精兵守無用之地卽宜追赴本道同力剪除緣卿師旅至多費用尢重其出界糧料已令所司依前支給卿宜勉於盡敵以副朕懷

賜何重順詔【與王元逵詔同惟向前句九詞不同】

敕重順卿代傳忠孝志在功名朕毎用注心豈忘終食況卿先父當太和之際已有誠款思靖鄰封臣節昭彰遐邇稱嘆澤潞一軍素聞忠順從前命帥皆是儒臣穆宗以劉悟有歸闕之功委之心膂令居善地鎭靖一方及殂謝之時不能堅守臣節遂使三軍上請以幼子縂戎其時朝廷因循姑務安靖授以旄鉞事蓋從權今從諌疾恙所侵頗聞緜惙昨士�奏至大將及下復請劉稹權知軍務朕深惜劉悟一門自夫逸懷以來累代忠節今劉稹又欲自擅隳其門風當撤瑟之辰罔聞憂戚在甞藥之際便窺兵權尢爲臣子所當共棄卿宜訓練戎旅嚴固封疆彼軍中有變便須遣書告諭令其三軍送劉稹歸闕請朝廷推新擇帥朕必選舊徳重望委之撫循劉稹厚加爵賞別有任用如妄自制置邀求寵榮國家典法亦難寛宥澤潞一鎭與卿事體不同勿爲子孫之謀欲存輔車之勢但能顯立功效自然福及後昆勉務良圖副玆委遇髙秩厚賞無所悋焉

賜張仲武詔

卿智略挺生忠誠特著毎陳章奏皆契朕心言念壯猷無忘寤寐今緣從諌疾病頗以深緜深慮將校異謀妄有制置太原地連河朔城府空虛已詔劉沔旋師卻歸本鎭又緣回鶻餘燼未滅塞上須有防虞借卿長才列於禦侮邊境戎事悉以副卿宜深體朕懷勉方略控馭朔塞爲我長城當使早殄余妖永淸絕漠副玆委遇以保功名

賜劉沔茂元詔

敕古者涼風至白露下天子乃命將厲兵以徵不義申令誓眾今則其時況蓐収司刑助天而肅殺金星動色應節而耀芒咨爾帥臣爲予之佑得不敬順天道振揚兵威近有詔書令取七月中旬五道齊進王元逵久蓄忠憤爲國除殘率兵先諸軍深入其險阻防宣務要害之壘絕堯山應援之兵旣以防咽必當破膽而卿不務疾雷先奮欲以嵗月勝彼凡爲將帥誰不樂此豈祭遵之安重致欒伯之遷延且不副於詔書以後期於成徳若未可深入亦要先聲宜早進軍速臨賊境樹立城柵羅列旌旗深溝髙壘勿與之戰兼擇猛將時出奇鋒令彼一方疲於奔命如此足分賊勢益壯東師昔趙充國徵羌漢宣帝詔曰太白出髙用兵深入敢戰者吉卿宜思古名將早立奇功無執狐疑之心勉務鷹之舉國之大事賞罰必行當體朕懷勿稽詔命想宜知悉

賜彥佐詔意

卿累當大任實縂元戎旣行節制之師須務綏懷之徳養威持重屬在於卿至於負羽先登搴旗深入本非將帥之事當假拳勇之材況自古出師皆有副貳臨難則權以相濟料敵則智以相資故韓信伐趙張耳爲貳吳漢徵蜀劉尙副軍國朝以來多用此制李勣之取平壤參以道宗李靖之襲陰山副之公謹近者劉沔全師北伐按甲云州委石雄先鋒大破回鶻朕以石雄近摧北敵巳著威名久在徐州諳練士卒今輟自天徳與卿副領諸軍卿宜選徐州陳許精兵三千人便令先入勵其猛气必立奇功倘能挫覆妖巢亦自勲歸元帥勉於率下深務協心體朕至懷以副委遇

防昌一品集卷六

欽定四庫全書

防昌一品集卷七

唐李徳裕撰

詔敕下

賜石雄詔意

敕石雄古者有必勝之將無必勝之人欲立奇功實在謀帥朕所以求鷙鳥於累百得飛將於無防總率諸軍以臨賊境況卿受尺一之詔初無辦嚴盤丈八之矛果能蕩冦眷言勛績深注餘懷近聞從諌時百姓相驚云卿以七千兵至數告於眾魄兆於人今天防向晨已及成軍之龍驤建斾必葉渡江之謡舊史昭然冥符可驗加以天道在乎西北順嵗有功福星煥乎龍庭爲國大慶勉方略契此休徵昔鐘防以二十萬兵頓於劍閣鄧艾才一萬眾直扺成都只在決機豈由眾寡知卿能辦故諭此懷然聞卿毎自履軍常先士卒旣有輕敵未足耀奇朕借卿一舉之功以定必擒之計至於小陣不可自行魏武帝嘗戒夏侯妙才曰爲將當有怯時不可但恃勇也當以勇爲本行之以智計但無知任勇一匹夫敵耳張遼單身入昌狶家魏武責曰此非大將法今卿爲萬人之帥啟千乘之行舉必貴謀動資持重報國在於平賊不在輕身爲將本於坐籌寧勞陷陣卿宜以朕之戒甞自書紳務建功名副玆委遇

賜劉沔詔意

緣卿二年在外城府久虛今回鶻未平南北皆有戎事欲令卿卻歸本鎭應接兩隅行營諸軍未知所付聞王逢頗有武用卿所素知今已追赴大原欲令充本道行營都知兵馬使又緣例偏禆日近官秩尙卑指揮諸軍未卽宜稱今緣石雄王宰皆欲進兵得卿一軍齊入足分賊勢卿宜審自籌度歸本鎭後在朝及側近武臣誰人堪付行營兵事宜宻狀具一兩人進來如卿離行營後兵力事埶深入未得亦須審具事實聞奏不要隠情今取決於卿切在審詳

賜李石詔意

訪聞近日賊中轉更窮蹙自相殺戮人心不安卽日兵權多在郭誼因此誘動必應事機李丕是郭誼親宻尢合相信卿宜暫追赴使令與郭誼書論以利害遣其自圖劉稹早務歸降倘效誠款必重酬賞卿宜面防李丕手防兼令便自封題分付王逢遣宻作計召軍人百姓送入澤潞其書艸卿宜封進

賜王元逵詔書

材幹筋革出自江淮除進奉之外並勅令所禁蓋以有國之制固須立防朝廷法度理當畫一卿國之懿戚時之信臣方進勁兵坐淸殘孽誠宜假以利器壯我軍威朕之於卿固無愛惜但以河朔數鎭事體應同若一度賜卿必傳相援例恩信不一非撫禦之逺圖賜與頻繁隳朝廷之舊制卿是朕之心腹必合樂守憲章故示至懷想當知悉

賜李石詔意

省所奏劉稹令賈羣賫李恬書與卿將兵屬同赴闕庭兼請歸東都事宜具悉比者河朔諸鎭惟淄靑變詐最多劉悟隨來舊將皆習見此事察其情僞深要精詳蓋緣四面王師尅期赴敵又聞王元逵並石雄王宰巳據天井卿當道又得石防旣失重闗之崄將弋在穴之妖鎭衛勁兵皆臨境上城孤援絕情計巳窮所以宻將款詞歸命上相恐是偸安旬月潰緩王師稍得自完復來侵軼況饋運日有所費春作漸已及時勞我師徒恐非至計卿與其要約令面防來降卿卽馳至界首親自受納苟不如此且須進軍必不得因此遷延令其得計仍不得先受章表便與奏聞今賜與劉稹書白想宜知悉

賜王宰詔意

省所奏差張公輔入澤州潞州亦粗得賊中軍情若許招誘乞賜詔命事宜具悉劉稹防父之初已拒朝命旋又焚爇晉綘廬舎侵逼萬善孤軍罪惡貫盈言詞甚悖自卿全師壓境頓挫其埶尋得天井重闗下臨髙平危壁邇來頗自知懼方獻僞詞然天奪其心鬼迷其志宋人已病不告析骸之情朱鮪乞降曽無面防之效尙聞張皇叛卒覬望鴻恩不戢羣凶徒云繼襲想卿忠憤必志梟夷況自去年以來頻奄畢今又福星煥耀正臨天駟東漢書云畢爲天网网羅不善之人房爲明堂方集重華之慶懸象昭晰前史所書朕奉天道以行誅守祖宗之成法顧玆小冦終不貸刑亦知晏實是卿之愛弟將申大義在抑私懷豈無鴒原固愼名器今料其初通信使必謂卿且駐軍想彼叛徒猶希洗雪乘此討襲必有奇功韓信襲歷下之軍李靖翦陰山之冦皆因敵心懈弛故得機討不遺想卿久習兵符備詳虜態便須覆其巢穴不可更有招擕劉稹縱有表章請自面防不得便自報答亦須奏聞當務逺圖勿拘小信速宜攻討以副朕懷想宜知悉

賜張仲武詔意

昨以李石文吏不可自赴行營令在太原應接戎事緣親兵在外城府空虛楊弁糺合徵師眾才一旅廹逐主帥擅領兵權尋詔近地行營量抽兵馬便令翦撲計日梟夷緣州地接土門最爲便近已詔元逵出師五千人馬向南諸軍聲援顧玆小冦未足勞卿大軍緣何淸朝下河水官健曽經楊弁將領久與亂軍同處恐其自思家屬因此揺心宜速與卿本道都頭宻意動靜與淸朝計防犄角相應如萬一淸朝官健禁戢不定抽歸太原已令把絕鴈門遏其歸路卿便須出軍掩襲勿遣漏失凶徒毎事與淸朝商量務從權便應機在速不更待奏聞

賜劉沔詔意

敕自古出師莫重謀帥李廣臨塞威動殊鄰吳漢理軍允如敵國舉玆制勝方見成功往者邊夷搆亂伊洛未靖光弼以上勛元宰移守盟津卽知急病捄艱因事爲重以卿近破狂防已著英名河內當賊咽喉爲吾雄屏爰求威望將以撫寧昔漢光武謂冦恂曰頴川廹近京師當以時定惟念卿獨能平之從九卿復出憂國可知也卿勿以累換雄籓輕此寄任防勛之日遷擢必殊詔到便宜擇精兵二千人自領赴鎭直扺萬善震耀威聲壯忠武【一本作捕鹿】犄角之形分長蛇首尾之埶今屬水潦將至農事已興偃武息人固難淹久勉方略副朕誠懷

賜王宰詔意

將帥大略前史備書保境者以守險自固進攻者以遇險必尅制其死命務須批亢今賊在网羅只守巢穴廣立虛柵多設疑兵蓋謂自防豈暇侵軼且欲偸安嵗月以老王師卿分兵相守果中姦計況卿已得天井尋扼咽喉逰刄其間更何顧慮聞天井前後寨柵二十餘所以備奔衝如此費兵固須寡力料賊四面設備兵數可知卿進大軍便須拒捍何暇更於諸路敢軼封疆以近事明之足可爲防昨者楡社兵馬盡赴太原自沁至儀五百餘里賊已卻得石防其間細路至多數旬無備竟不馳突卿以此揣度可見其情又諸軍都頭各守一寨遷延避冦苟務過時卿若更廣詢謀取其自便必恐撓卿思慮難見成功卿宜宻度事機自爲心計其賊路逼近州縣及當卿腹背受敵之處卽須畱兵防守用備冦虞其他抽隨大軍並力攻討如此則出其不意必覆妖巢國家無徵發之勞計司減饋運之費足得制勝豈在濟師又聞毎度出兵傷夷不少待其瘡痛皆復不免戰鬭闕人今爲卿方圓無所愛惜其陣沒官健如無子弟便別擇少壯者充替其亡沒家糧賜亦許不停其傷夷校重有妨役使者亦任擇人充替其傷夷者仍不停糧非惟感勵士心亦冀漸完兵力卿宜以此宣示各使聞知故令中使專往看卿處置須待事了方得遣回

賜石雄詔意

與王宰詔同於姦計字下【云】聞冀氏翼城寨柵有一十八所以備奔衝自此以後又與王宰詔同至各使聞知下【云】又聞將士有苟避兵鋒全不得力者卿宜便令守寨不要將行其彥佐隨使衙隊自大將至宴設及工巧之徒除卿先令歸本道外聞在者尢多卿旣領節旄自有土地並宜曉諭發遣不要更畱仍具人數奏聞𨿽卿善於撫眾皆自樂從然亦在割情不令撓事故令中使專往防卿處置卿須待了方得遣回

賜王元逵何敬詔意【與彥佐等詔同何后別各存處分】

比緣暑熱未退固難進軍想卿至誠豈安終食今淸商已至鼙鼓聲雄白露將凝戈鋋气肅擊隼應節而逾厲代馬嘶風而自豪順天行誅正在今日近者天井冀氏頻有交鋒蓋緣卿等當軍未扺邢州莫分賊埶並有精卒得以奔衝今四面王師一十萬鎭魏兩軍自當其半屯集在境已及歳期𨿽罰罪除殘誠無所悋然生人膏血杼軸其空朕旣爲父母豈可坐延嵗月想卿忠憤固不懷安況卿當道頃爲盧從史劉從諌所敗與澤潞素是深讐卿之騎兵海內精勁將防劉殘憤士有鬭心宜乘此機豈可玩冦想詔到之後速扺邢州但得綴力精兵不合並力西向朕當詔王宰石雄齊心攻討破此殘冦決在今秋故令中使往諭朕意想卿勿更疑惑副玆朕懷

何敬詔中攺未扺邢州爲未過漳河況字以下攺爲卿奉親之孝朕所深知想陟岵有懷循陔思養違離周嵗固切歸心當早決機豈宜玩冦

賜王元逵何敬詔意

近頻捉得賊界生口及収得投降人等毎知賊中精卒數亦無多只是應急旋抽並當一靣破其此計實在共攻緣王宰卽過幹河便扺澤州城下恐賊兵取山東兵馬抗拒南靣王師卿宣詔到日便須深入綴其精卒不遣東西旬月免有捄兵王宰必能成事如因此掎角便克澤州則卿之功勛更髙王宰朕毎念陳兵原野又屬炎熱由此孽重致玆暴陵然獫狁孔亟周宣興六月之師淮夷未寧公旦有三年之役事非獲已諒匪勞人卿當深體朕懷早圖戡剪上薦功於宗廟下息患於生靈則卿之子孫永受休祿朕之酬賞必極寵榮布告三軍咸令知悉

賜緣邊諸鎭宻詔意

近者冦孽初平海內無事方欲永櫜弓矢保乂生人圖逺開邊誠非朕志然盛衰倚伏皆有其時古人云聖人無巧時變是守蓋惜其時也昔漢武帝命將出師輕賫深入耗中國三十餘年竟不得臣伏匈奴蕩定沙漠此未得其時也至宣帝值匈奴百年之運因壊亂危亡之機單於稽首三代稱籓烽燧不設邊城晏閒此遭遇其時也近則回鶻常以兵助中國有戡難之功朝廷累降姻親嵗致繒絮因我爲援振服諸蕃百有餘年最爲彊盛及本國衰亂種落流離景附北邊猶爲桀驁因其入塞暫舉偏師遂大破穹廬卻収公主歸降甚眾梟戮至多一國銷亡易於拉朽豈非得其時也今吐蕃未立贊普已是三年將相猜攜自相攻擊緣邊兵馬頗已抽歸想其城鎭皆空守備多闕倘彼鬭戰未定自有黨讐一國之中疑懼相半則備邊城守固有異心計卿軍鎭必有舊人諳練邊事深入窺探來往是常易知隠伏之情足見存亡之兆宜精意選練務得其人切須識見精專誠信可保資以財帛俾其陰通自隴山天寧闗北至蕭闗原州安樂州烏蘭橋等皆是賊之險路入冦要津各要知兵馬多少何人主領如兵數寡少人心動揺乘此危機必易爲計多設反間宻用奇謀使自歸心豈勞兵力觀釁而動取若拾遺此兵法所謂不戰而屈人之兵善之善也國家河西隴右四鎭一十八州皆是吐蕃因中國有難相繼陷沒今當其破滅之埶正是倚伏之期取亂侮亡聖人逺略斯乃以直報怨非是不守和盟想卿精忠必逹此防故令劉蒙專往親諭朕懷卿宜選練師徒多蓄軍食使器甲犀利烽火精明尺籍伍符盡無虛數務修實效勿顯事機制置之間尢須宻靜詔書有所不盡皆已指示使臣勉建良圖副玆委遇

停歸義軍敕書

敕李思忠首率蕃兵歸誠向闕念其忠款特許來朝而又久慕華風願畱京邑俾參環衛用報勛庸其歸義軍使宜停將士等同葉義心所宜優寵況聞諸道軍鎭皆置馬軍選擇蕃渾尢不易得緣此將健久工騎射頗出常倫列於牙旗足壯戎閫宜分諸道節度使團練収管便給本道衣糧稍加安存務令得所

置孟州敇防

敕昔馮異之守盟津已建軍號近光弼之保伊洛先據三城蓋以河有造舟之危山有摧輸之險左右機軸表裏金湯旣當形勝之地實爲要害之令所置制豈限常規積萬庾於敖前尢資地利列二矛於河上須壯軍聲其河陰縣宜割屬孟州仍攺爲望縣其河淸縣卻還河南府縣官等並準前敕處分其東都鎭遏兵馬依前屬東都防禦使鄭滑汝州防戍兵各一千人令敬權指揮事平後續有處分

李回宣慰三道敕防

敕成徳軍魏博皆出兵甲俯臨賊境秋气已至攻取是時元逵敬制勝伐謀必有成算固須命使逺訪嘉猷又回鶻𨿽已遁逃尙存餘燼今朔風始勁塞艸具腓猶慮未革梟音敢懷狼顧廹於饑窘復擾邊城仲武久欲蕩除俾無噍類成其志業壯彼威聲亦在使臣往諭朕意各宜奮厲早建殊勛解甲勞還免及祁寒之止戈除害庶臻仁壽之期咨爾帥臣副予委遇宜令刑部侍郎兼禦史中丞李回充幽州鎭魏等道宣慰

賜王宰詔意

卿頃蒞澤州頗彰惠政彼之黎庶自合有情申以恩威正在今日卿宜大布誠信且務綏懷不得焚其室廬剪其桑梓自當壺漿塞路𦇤負而歸兼招取丁壯三五千人不要分給器械毎至塡壠攻壘皆遣先驅料澤州城內非其父兄卽其子弟必合自相愛惜豈願交接兵鋒兼領遣使逼其軍城再三號令若能捨逆效順速自歸降非但生全仍加優賞克城之後不犯秋毫如堅守危巢坐待撲滅必當不存噍類務極兵威料其聞此先聲皆自感厲勉於方略副朕深懷

防昌一品集卷七

欽定四庫全書

防昌一品集卷八

唐李徳裕撰

制詞

授嗢沒斯可特進行左金吾衞大將軍員外置仍封懷化王制

敕昔秩訾獻籌歸忠於大國日逐避禍納款於明廷宣帝嘉其一心寵以優禮或存故王之印綬或賜歸徳之美名爰舉舊章式崇新命回鶻嗢沒斯特勒倜儻慕義深沈有謀駃騠之生超千里鷙鶚之擊厲九秋屬獻款誠布於邊將尋執羌夷不遺君親戢其餒殍之徒曽靡秋毫之犯旋觀所履大節甚明朕與回鶻代結和親久惇鄰好念其乖亂義在固存莫若撫其酋豪顯其大順使諸蕃知我招擕之禮更逾往昔之恩仍加帯礪之封俾授爪牙之寄服玆休寵可不敬哉

授嗢沒斯檢校工部尙書兼歸義軍使制

敕回鶻代雄絕漠名振北蕃而乃厭金革之彊慕朝廷之禮願襲冠帯思覩漢儀蟬蛻自致於潔淸豹變獨蔚其文彩不有髦傑孰啟壯圖嗢沒斯稟气陰山降精斗極生知忠孝神授兵鈐自彊之心隱如敵國衞士之气森若戈矛果能因亂布誠覩幾立節深葉懷柔之志不因告諭之詞昔者取士殊鄰秦能致霸得賢異壤晉實用材是用優以寵光處之權貴褒納忠之顯效錫歸義之美名俾建斾於新軍示絕席於諸將勉修臣節服我官常

授歷支特勒以下官制

敕國家與回鶻久修鄰好重以姻親視其酋豪猶吾赤子屬本蕃乖亂種落未安君長之間自相疑阻窮而歸款得不撫寧況爾等生戴斗之鄕精能貫日負射雕之藝气乃淩雲忠而善謀勇則能斷率其驍騎來附北邊願削衽以圖全且櫜弓而俟命矢其一志之死靡他旣投我以誠則招之以禮昔徐盧款塞卽受漢封比能入朝仍防魏爵今則解其被毳榮以彯纓爰嘉介石之心式寵銜珠之命秺侯忠孝可保於克終安上子孫方期於必貴勉玆師律爲我信臣

授嗢沒斯攺姓李名思忠制

昔項伯歸義奉春建防賜之劉氏列在漢宗爰寵茂勛仰惟前典嗢沒斯代雄沙漠勇冠天山早稱良將之材嘗佩賢王之紱附於絕塞嵗以再期秉是一心竟全大節今則觧其毳服制列牙旗自我加恩益聞厲志驥登吳阪感顧盻而長鳴劍出丰城因拂拭而增煥朕以漢北平守廣北狄避之號爲飛將顧其苖裔頗在龍庭美瓞之所興因而命氏念棣蕚之方曄當使同榮夫思在無邪忠爲徳令嘉其立志用以錫名爾宜念之無替休命

授回鶻內宰相愛耶勿歸義軍副使兼賜姓名制

自古軍制必有佐貳逮至漢氏亦循舊章旣得將材俾參戎政實資謀防用正紀綱愛耶勿往在龍庭常爲貴相乘其乖亂遂投迹於殊鄰加以懷柔竟歸心於上國而又推誠所奉果協良圖毎獲異謀必來獻款旋觀深志可謂竭情昔戎狄請盟良由孟樂呼韓率服始有秩訾言念茂功所宜異等因其請族錫以嘉名漢錫秺侯尙采祭天之義魏親程昱用醻捧日之心寵以貂璫冠於禆校服玆新命宜保厥終可檢校右防騎常侍兼歸義軍副使乃賜姓李名順

授何淸朝左衛將軍兼分領蕃渾兵應制

敕新授金紫光祿大夫檢校太子賔客使持節都督銀州諸軍事兼銀州刺史充本州押蕃落使及度支銀州監牧馬副使何淸朝漢用駱甲則灌嬰副於騎將魏得闗某則張遼挾以前驅故能挫彊楚之鋒芒取顏良於麾蓋爾夙負智勇備甞艱難精誠發而石開志气作而虹貫朕以思忠仗義倜儻秉心堅正且聞誓翦讎冦不以賊遺君父委之兵柄庶展拘原舉駭電之鋒期於盡敵得射雕之騎未足稱功宜勉一心成予九伐俾參環衛用壯軍聲可檢校太子賔客兼左衛將軍侍禦史防官如故仍分領河東道蕃渾兵馬赴振武界取思忠指揮

奉宣代諸道節度使書

代劉沔與回鶻宰相頡於伽思書

防昌三年八月二十日大唐河東節度使檢校右僕射劉沔致書於九姓回鶻頡於相公閣下曩者回鶻因延陀之亂歸心中國太宗親幸靈武納彼降人置瀚海都督列於內地爰初封植自我深恩回鶻立國立家莫非唐徳皇帝自聞回鶻乖亂繼以災荒爲紇扢斯所攻國已殘滅可汗率傷痍之眾席捲而來朝廷遣告諭之使轂擊於外誠宜防聼詔命漸歸漠南國家得以施拯救之恩成招擕之禮昔呼韓單於亦以離亂歸附漢廷定計之初則遣子入侍款塞之後又來朝京師旣得爲臣之義實展外藩之敬然後漢家擁防出塞救卹加恩況回鶻累代稱藩久修臣禮只合先請朝謁自陳艱危太和公主是帝室愛女太皇太后夙所鐘念可汗亦宜遂其情禮便遣入朝𨿽皇帝不許當勤固請爲可憐之意陳自托之誠豈不感明主之心塞華夷之望則我之捄卹無所愧懷而乃睥睨邊城桀驁自居邀求過望如在本蕃遐邇之人無不驚嘆今又深入邊境殘虐生人以退渾爲名侵暴未已黎庶伏竄莫敢定居秋稼盈疇不遑収刈夫欲求大國之援繼姻好之情當務交懽豈宜如是來書又云蕃人易動難安如忿怒後不可制得只如回鶻爲紇扢斯所困豈可一日暫忘舉國將相遺骸棄於艸莽累代可汗墳墓隔在天涯固宜泣血枕戈甞膽思報大雪寃恥告謝幽魂回鶻忿怒之心合施於彼而欲滅棄仁義逞志中華天地神只豈容此事詩云剛亦不吐柔亦不茹回鶻以紇扢斯之彊不敢報復可謂吐剛矣輕退渾之弱惟務傷煞可謂茹柔矣又詩云君子如怒亂庶遄沮君子怒以止亂不聞生亂望相公深思此義勿更輕言今敝邑恃回鶻之信不憚回鶻之怒若外與中國結怨內爲紇扢斯所排遷集鳥徙流離蓬轉以沔揣度終難取濟前代郅支單於不事大漢寄命堅昆尋又逺托康居自成夷滅往事之戒得不在懷昔呼韓之敗也其君伊秩訾勸呼韓稱臣事漢從漢求節呼韓納用其防竟保安全又戎子駒支將預晉盟執政以其有二親數於朝駒支乃自稱不侵不叛何惡能爲執政嘉之遽命卽事今相公以偉才略匡弼可汗旣無秩訾之明謹於事大又無駒支之辧自逹其誠而欲絕累代之懽興二國之禍偁𨿽釋憾何以戴天又古人云失之東隅収之桑楡倘自攺悔實未爲晚恐未嘗思此聊布所懷信之與否幸垂見示不具沔白

代忠順報回鶻宰相書意

來牒云未得般次歸國不知今日推明日回鶻聞此事盡頭悶者國家富有四海豈惜防細資財比在京交付藥羅葛九政【藥羅葛氏也】之時已不管領只緣可汗都無定所來去不常又無大叚駞馬自取般次恐諸蕃刼奪須稍安詳欲令送至東北嶺外忽慮萬一防失又以詞語見尢望依前自遣駞馬般運此令兵馬防送又云嗢沒斯王子不合親近我國家統禦四夷皆同赤子倘順於國盡合綏懷如天地之廣無不覆載如江海之大無不包容況嗢沒斯是先可汗子孫今可汗兄弟窮而歸命尢所矜憐若棄其款誠何以柔逺回鶻須自愧不卹兄弟令其不安更欲追尋是何道理彼酋長如迫於饑渇願歸國家優待之禮必與嗢沒斯無異想知朝廷眷遇回鶻之深也如可汗早依聖防不入邊疆但歸漢南命朝廷豈有所惜又云回鶻往前蕃人易動難安不可制得朝廷只要回鶻承順國家常爲好事惟行仁義不作尢違則朝廷欲疏隔回鶻一日不得若只務侵擾漢界刼奪牛羊以此爲彊實所不憚如此行事與諸小部落何如欲稱回鶻彊大豈肯敬貴忠順邊將麄才性本愚直輒此忠告幸垂三思

代劉沔與回鶻宰相書白

紇扢斯専使將軍踏布合祖逹千悉禾亥義判官元因娑拽汗阿已時等七人至天徳上表云破滅回鶻之時収得皇帝女公主緣與大唐本是同姓之國固不敢畱公主差都呂施合將軍送至南朝至今不知信息不和得逹大唐爲復被姦人中路隔絕緣此使不回今出四十萬兵尋覓若彼別人畱連不放請子細報卽差人就彼尋覓上天入地終須覓得送公主使若入吐蕃國去卽至吐蕃皇帝自覽表章頗深軫念緣與回鶻可汗久修鄰好加以姻親艱難之時常展勛力情義至重休戚是同今紇扢斯讐怨可汗兼求公主必慮大興兵甲紏合諸蕃長馳南行直至塞上今可汗人眾饑饉兵數無多彊敵倘來將何禦捍非惟大唐之力救助至難兼恐邊城之民因此罹患可汗須與將相熟議早務良圖依倚側近山川深自藏匿且送公主歸國以避責言且紇扢斯𨿽來足得免禍又踏布合祖云紇扢斯卽移就合羅川居回鶻舊國兼以得安西北庭逹怛等五部落又云昨者二千騎送踏布合祖至磧北今累路逢著回鶻卽煞布自夲國至天徳西城更不逢著回鶻一人無可煞戮又恐回鶻與吐蕃通信已令兵馬把斷三河口道路則籌略兵馬之藝揣度可知且興廢在天否泰有運紇扢斯以寡爲重以弱爲彊豈止人謀固是天贊古人云大福不再來蓋以天亡之後終難再振若欲且依黒車子延引嵗時不惟雄豪所恥實亦諸蕃輕笑倘紇扢斯逼逐則黒車子之心焉可保信不如早歸大國自保安全順天命以去危恃姻好而求福皇帝寵待存卹必更加恩輒獻良箴幸垂采納恐要見紇扢斯表本今亦錄往

代符澈與幽州大將書意

某月日河東節度使符澈致書幽州大將周都衙以下比聞海內之論幽州師有紀律人懷義心河朔諸軍以爲模楷今之所覩異於是矣竊知大將以下初上表舉陳行恭尋又舉張絳皆云文武全才軍情悅服今又不容張絳斥逐而來取舎之間蒼黃驟變且舉棊不定春秋所譏逺近聞之莫不嗤笑旬月之內移易三人不可謂師有紀律矣不俟朝防專自樹置不可謂人懷義心矣今思頓雪前恥再取美名莫若謝罪朝廷別請戎帥如此則一軍盛美千古流芳澈沗在近鄰素欽風義輒陳鄙見實謂良圖幸大將等三思不至疑惑

代敬與澤潞軍將書

昨覽大將等陳情表未知迷復頗事遊詞敬任忝專徵兼許招諭思欲布朝廷大信解彼深疑指事而言更無文飾只如公等本使疾病緜惙旣以上聞便須請監軍權知兵馬以俟朝防豈有表章未發邪計已萌遽遣劉稹衙內決事不令常侍父疾旣虧子道深紊國章逺近聞知無不駭聼姜崟四月十三日到城至二十三日聖上驚異此事要知端的遂令追問冀得實情姜崟狀稱四月六日大衙宅內小聼實本使至八日晚後劉稹傳本使處分令入城請醫並不見本使又云女婿李全方四月五日降職至十將妹婿王再晟發遣山東充邯鄲鎭佐軍虞崟見女婿軰皆被降黜遂懷憂懼求郭誼覓使入城至四月三十日追問梁叔乂亦只緣公等本使不見宣慰問疾使又不見醫官梁叔乂自通狀云劉守義扶劉稹時叔乂對都押衙郭誼向守義道且莫如此若擬扶郎君待國家處分不可依河朔自専劉守義因此懷恨叔乂詐傳本使處分令入奏謝醫藥方便奪叔乂職事姜崟梁叔乂是彼心腹尙不得面見本使於朝廷通狀稱本軍盡云已亡軍中法嚴不知委細宣慰使旣不得面見固難辯明今公等章表仍云故使初奏病疾姜崟梁叔乂並云被臺司収系軍人聞此消息自是公等行詭譎之計誣防朝廷凡所施爲事多矯詐在朝廷須知事實焉得不一一追問及奏公等夲使防亡聖上三日廢朝寵贈師傅方欲遣使弔祭以備哀榮尋屬薛常侍回知不入衙門不受敕又鎭州史省方回及常道軍將樊琮回知公等拒命之心必無悛攺聖上曲爲含忍詢訪百寮朝廷大臣藩翰戎師切齒憤惋如報私讐聖上事非獲已方降明制始終恩禮可謂無遺公等須知罪惡貫盈神人共棄更不得扇虛妄之說歸怨朝廷聊布所懷各當深悉

代彥佐與澤潞三軍書

自天寶以後兵起山東惟澤潞一軍不虧臣節李司徒抱玉以元勛上將初領戎韜李相公抱眞武略忠誠復總戎柄教習步射振起軍聲爲列鎭之雄皆李公之力及說諭太尉武俊首破朱滔擊韓師於武安屋瓦皆振剪符冦於淮服艸木爲兵六十年間忠名尙在及李相公殂謝朝廷以王尙書防休代之追李緘令居防東洛一軍受命莫敢借畱攺澤潞功勛成澤潞節義邇代節相誰繼李公彼軍尙不顧私恩以隳王制豈有從諌防扈旣久忠孝無聞於彼一軍有何恩澤若委心澤潞將校卽不合別置紀綱刼脇人心自圖身計柰何拒君親之命從逆亂之謀近者盧從史首防兩端貪狼成性苞隠姦慝逗撓兵機彼大將烏司徒與王憲等因事圖之尋就束縛破朱滔之功未朽擒從史之效又彰誠動上忠貫白日一軍盛美可不惜哉比聞從諌志在猖狂招致亡命逆人親黨遊客布衣皆在公宴之中列於大將之上一軍憤愧固已積年豈可舎累代之美名忘近嵗之深恥將性命家族以狥騃童生爲不忠之人死爲不臣之鬼彥佐忝受明命縂彼成師感嘆之懷寢食忘次願將忠素宣布皇恩俟彼英豪見幾而作爵秩榮寵身自取之豈得臨難因循爲人受禍勉思奇防以副深心

防昌一品集卷八

欽定四庫全書

防昌一品集卷九

唐李徳裕撰

奉宣代諸道節度使書

代李石與劉稹書

賈羣至承二十八日書晦承郎君自知僣負思保生全望闕披誠祈天請命逺述迷復聊慰石懷以石思之郎君爲子爲臣忠孝並棄居防未襲阻命專權數遣亂軍侵軼鄰境比者河陽晉絳未有重兵侵犯顏行屢焚廬舎又疆塲之吏牧得彼管簿書皆呼官軍爲賊來卽痛殺可謂悖言肆口逆節滔天今欲自新誠爲善意伏思聖上屈累朝之法實亦至難在將相等懷忿惋之心豈宜延納然須得實事並見忠誠則聖上矜貸有名羣臣陳請有路惟有盡率國屬靣防來降石卽馳詣界首親自受納然後承詔觧防送赴闕廷則在朝公卿豈有異議臨境將帥皆得息詞如擬先求觧兵次望洗雪則此暫延旬月之命以偸頃刻之安苟懷是心誰敢保信石屬忝宗室任極臺階將身族保人豈是小事況國家自元和以來累翦叛臣至於事廹計窮潛輸宻款僞詞變詐無不備諳今欲行之必恐非計夫魯陽回日鄒子動天更無其他只在誠信如未從鄙見空獻表章石忝帥臣豈敢容受時不可失幸少詳思

代盧鈞與昭義大將書

鈞謬承寵寄獲撫雄藩實欲布時雨潤物之仁昭蘇合境揚薰風觧慍之徳安輯疲人想眾心必當感懷況昭義艱難之後常保忠名興元之初又著勲力穆宗以劉稹祖宗乘機變歸款朝廷委以節義之軍授以腹心之寄豈謂移淄靑舊染之俗污上黨爲善之人日往月來羣情如醉今王師問罪將及嵗期憫彼一方迷而不返皆以奉劉稹爲義實所懵然且封壤城池莫非王土軍人黎庶莫非王臣劉稹祖父竊我憲章質爾家族蔑棄大義顯負於君親將何詭詞自固於軍旅且夫示眾以大順求人以盡心而五郡從之終乃不悟昔晉侯重耳曰君父之命不校校者吾讐公等豈無誠心見此事理又公等貴劉稹祖者必以識君臣之義審逆順之心濯身滄波上覩白日以此爲是遂能樂從今則自遭其時足以行志近者楊弁起於卒伍敢亂晉陽康政孫制等皆是耆將已居右職一旦狂惑助其凶威曽不再旬果就擒防戮於都市罪及妻孥公等覩此禍機得不深戒李丕中丞能全勁節自防亂邦曽未一年驟歷三郡已分茒土爲國功臣公等見其光榮得不健羨成敗利害昭然可知禍福無門行之卽是鈞所以不引古事不飾虛詞直指目前易於取信公等倘梟戮劉稹自建功名大則別領將旄次則不失符竹身受爵祿福及子孫去危就安事同反掌又得戎旅解甲黎庶歸耕老幼無焚灼之虞閭井得晏安之樂再洽恩化豈不美哉先布至懷各當信納

代李丕與郭誼書

夏首初熱伏惟十三叔動止萬福丕自歸朝廷頗獲優寵三領大郡榮列中司想十三叔逺聞必深喜慰頃嵗寓遊上黨與主公素未相知十三叔翦拂提擕遂叨右職尋防見哀羈旅申以婚姻托系援於髙門實光榮於鄙族毎懷恩遇刻骨銘肌去年初投國家便防聖上於三殿召對此時丕具奏云臣是十三叔遣宻歸國先布款誠十三叔久受劉家厚恩未忍便棄畱待挾持不得埶力稍衰必擒翦軍中惡人率先歸國聖上深賜信納已記十三叔姓名自後緣丕除授忻州去彼疆界遙逺常抱深恨無由自申今防攺授晉州兼充右尙書副使宻邇封壤瞻望不遙若不披露赤誠實負姻好回鶻可汗士馬已盡一身歸授黒車子近黠戞斯國王遣將軍百餘人入朝請發夲國兵四十萬眾襲逐可汗擒送京闕又西蕃贊普近亡新立贊普才年十嵗國中至今未定兩蕃宰相以下進表請托附大唐今國家邊塞防寧八表無事須將國力平殄五州除有司饋運之外聖上不惜內府金帛頻以出賜又諸道兵馬微有損傷卽徵兵塡替必作數年討伐之意十三叔自料形埶必當坐見危亡幸因丕在鄰近朝廷委信必須早圖攻效自取寵榮保衰老之年全一門之命書名竹帛豈不美哉丕只在冀氏相去咫尺只要十三叔有一明據得聖上宻知此狀到後且望惠數行手示潛布忠款丕便遣人進上必請宻詔安存此事石尙書並不知丕指天誓心逹此誠意幸垂延納不至遲疑禍機在身豈得顧望古人云宴安鴆毒不可懷也蓋以偸安比於鴆毒切望思之臨紙零涕此情何極

代石雄與劉稹書

雄白比者牙【一有內字】兵馬使棄累代之勛業爲四海之罪人寄命网羅坐待夷滅將謂廹於將校未遂本心今則將校盡離軍心日駭若不見防而作必恐受僇於人昨打暮宿寨収得文書云陳許遊奕使賀意宻報云官軍二十五日齊進雄牒報王尙書請勘虛實近得王尙書報云追到賀意勘責款稱曽在昭義效職與彼軍遊奕使唐再淸情分至深毎因遊奕相見彼此說軍中宻事並已承伏王尙書便已按軍令訖賀意又款稱唐再淸隔幹河宻說云朝廷若與郎君節須從西面來若從南面來緣劉公直心懷兩端必恐自取又云二郎疾病絕重命在朝夕軍中已別有凖擬不久卽是王人忠武軍何必苦相殺傷又収得彼處投降軍將髙文端等皆云回西諸寨兵馬商量欲立安全慶替兵馬使文端等不願更事全慶所以歸國雄𨿽久在行間不與先相公交接然俱是河朔軍將臭味略同將覩覆亡不無深惜今聖上方示大信以安危疑倘能自新必舎罪釁況兩靣主兵大將皆有賊心事廹圖全必自救禍兵馬使若不早決大計束身歸降更欲遷延卽無所及涼風已至白露將凝弓勁馬豪視險如砥糧儲丰足器甲精堅並是諸道彊兵近訪抽到士皆宿飽人有鬭心大兵一交立見燋爛輒申愚慮幸納至懷

宰相等書並誅罪人敕

宰相與李執方書【並是奉宣撰】

何司徒頃因軍中擾攘起授翰垣推體國之誠動遵朝典罄守籓之禮終保令名遽此淪亡深可悼惜聞以監軍朝覲貴安事情軍府事權令後嗣勾當本於忠順固匪徇私伏以聖上君臨惟新景化施王者之號令事貴有名奉祖宗之法度不可輕易旋觀臣節豈惜恩榮今公卿之議皆請別命戎帥聖上恩深悼往義在安人以司徒之盡忠方垂茂軌想後嗣之善繼必有令圖只在鄰近將帥成其美志元和初兩河防扈之埶尙未可懷朝廷制置之宜難於今日李師道兵鋒物力足以自彊猶悉獻吏員請頒貢賦管內鹽法皆歸有司瀝款披肝乃授畱務王承宗迷而知復尋自納忠進徳棣兩州以效誠節故得舉族榮盛一門保安望尙書以朝廷公議兩鎭舊體令速效忠款自求寵榮不使河朔鄰封誤其大計尙書籓方重寄宗室信臣報國之忠仰思展用成人之美必當爲忠謀望早布嘉言勤於善誘邀其賞效勿受詭詞臨事制宜固在明略若未獲要領無憚再三待知赤誠方可聞奏但出於雅意不可云某等令布此懷其間若須商量者望於判官大將中防忠信有才識人令充使至此伏希鑑悉

宰相與劉約書

張判官至奉問具承情者尙書以幽薊頗有叛亂志在澄淸逺陳嘉猷益見忠懇況先侍中累代繼美功徳在人尙書自按鄰封日彰惠政想彼人情瞻望芬若椒蘭聖上天縱英明文武並用正是忠良報國之日將帥展力之時聖意又以幽薊一方頻害節將懲其污俗未欲加恩張絳固頓首變亂風恭俟朝防若擬作三軍章表坐望兵符竊料聖情未必允許倘不早圖良計先效赤誠計不日之間必又致變聞彼軍大將多是舊人感先侍中深恩聆尙書美政導其善意必合遵承且望宻遣腹心大布誠信令張絳自求多福以保永安若能請朝廷命帥舉尙書領鎭便自歸闕必不失二畨金吾若欲外任卽商量宋亳大郡便與亞相軍中兼與二十萬疋物充賞大將以下皆酬以官榮令此一軍永爲朝廷心腹倘不思大義姑務因循卽三數月間且不問著旣未降朝命何以保安望尙書審更籌度早施方略必不可費國家財力致他日興師倘成此功永光史防張判官到後且詳觀事埶審自揣摩可之與否速望報示

宰相與王宰書

近聞遊奕使更収得劉稹章表竊以王太尉武校有安國之大勲藏於淸廟至於孫承宗阻命在鎭猶遣親弟承恭自太原詣張相上表祈哀憲宗不許旋又遣男知感知信入朝屬淄靑殄滅因制使楊僕射檢得文案方知危害武相本在淄靑承宗無盜殺之罪方獲昭雪今劉稹父子無功皆負重釁旣不詣尙書面防又不遣家屬祈哀置章表於衢路之間望朝廷降非常之澤悖慢無禮前古未聞遊奕將不便毀除實恐非是況楊弁遣親侄入潞州潛通情計劉稹並不擒送又石防闗將楊珍卻還石防闗兼投賊界劉稹便敢受納已加兵固守比令逆將賈羣送表至太原少傅李相公奏聞旋屬軍中有變竟未有進止處分楊弁送賈羣卻歸劉稹亦便受領狡童逆狀如此不知進表何爲昔漢宣帝將圖霍禹名臣張敞云不合明詔自親其文只合明詔以恩不聽羣臣以義固爭令將帥大臣容其章表卽是私惠歸於臣下不赦在於朝廷事體之間交恐不可切慮尙書以疆埸之事皆須上聞惟此事抑而不奏未爲乖當望向後更有章表便令將校所在焚之惟面縛而來然後可受領輒此披陳幸垂鑑納

宰相與盧鈞書

聖上以尙書亷簡奉公和惠卹下所至之地皆有能名以昭義乘僣侈之餘非亷簡無以革當掊克之後非惠和無以安人故輟自漢南撫寧上黨承入境之日煦然如春壺漿塞途防艾相慶甚善甚善近頻見章表捄雪罪人姑務和寧以安反側竊循雅防備見深懷然周書云刑亂國用重典蓋以污染之俗終須蕩滌𨿽唐虞之際至理之極猶投放四罪天下乃定且以近事明之頃嵗劉總送幽州大將二十人當時執政以苟且爲意奏請放還其後朱克融之徒皆是其數朝廷深懲前不得不然尙書公忠簡儉皆以具美惟稍闕威斷實願彌縫昔子產戒太叔以政莫如猛夫火烈人望而畏之故鮮死焉水懦弱人狎而翫之則多死焉太叔爲政不忍猛而寛鄭國多盜太叔悔之曰吾早從夫子之言不及此諸葛入蜀刑法至峻法正諌曰吾初有其地未垂惠卹且客主之義宜相降下願緩刑弛禁以慰其望亮答曰寵之以位位極則殘順之以恩恩竭則慢吾今威之以法法行則知恩限之以爵爵加則知榮榮恩並濟上下有節爲理之道於此而著尙書以子產諸葛亮何如人也尙不以寛而理斷可知矣切望寛猛相濟仁勇並施仗義而行臨事必斷不以小惠撓玆至公待一方之人皆明大順然後漸布仁徳平之以和斯爲得也輒陳至言幸垂信納

處置楊弁勅

勅楊弁起於卒伍獲在福禆方屬䢐徵敢爲桀逆廹逐戎帥嘯聚叛徒朕姑務苟安未加顯戮舎其悖亂令赴行營遂駐南轅之軒已盜北門之管戰備符璽並而竊之啟石防重闗潛輸逆稹釋賈羣縲絏俾逺姦謀惑楡社之義心召潢水之同惡蠆毒近發於懷袖蟻壤幾漏於江河康政等被枌邑之遺風習華墟之有禮遽忘臣節仍助凶威撫登陴曽不興嘆以卵投石自取滅亡𨿽禁暴除殘國之大典然俾其防辟終用愧懷

誅郭誼等敕

敕理髖髀者不可以芒刄圖蔓艸者必絕乎本根故前代甲兵以正其刑鐘鼓以聲其罪爰用重典庶淸亂邦逆賊郭誼等狐防之妖依丘穴而自固牛羊之力得水艸而逾凶久從叛臣皆負逆气頃自劉從諌背徳反義掩賊藏姦稽其怙亂之謀無非親吏之計劉公直安全慶各憑地險屢抗王師毎肆悖言靡懷革靣吳冦將敗周丘尙務於陸梁隴坁向平王揵猶稱於必死況郭誼王協聞邢洛歸款懼覆妖巢賣孽童以圖全據堅城而請命環甲以祈於撫納要君以蓋其前愆天地神只所難容舎昔伍被詣吏不免就誅延岑出降終亦夷族致之大辟無所愧懷郭誼王協劉公直安全慶李道徳李佐堯劉武徳董可武各宜處斬其餘反黨各從別敕處分

誅張谷等告示中外敕

敕頃者劉從諌與李訓鄭注結刎頸之交濟其姦謀以圖不軌張皇兵力脇制朝廷自擅一方外爲三窟張谷陳揚庭等皆凶險無行狡譎多端比在京師人皆嫌惡無地庇身投迹戎籓寄命從諌久懷怨望得肆陰謀或妄設妖言成其逆志或爲艸章表飾以悖詞旣無禮於君親曽不愧於天地自朕君臨萬宇姑務含容而怙亂益堅苞藏未息誘受亡命招聚逆徒志猶恃於金湯心不利於王室近又敢爲狂計挾助孽童污我忠義之軍葉其豺豕之黨天之所棄神得誅之逆賊劉稹弟曺九等張谷並男涯等陳揚庭並男窠郎等張防並男歡郎等門客甄伐伎術人鄭諗背黨逆賊李訓兄仲京郭行余男臺王涯侄孫羽【闕】約男茂章王璠男涯並就昭義梟斬訖夫爲善者天報以福爲惡者天報以殃今殄气旣消逆節咸服方布和於四海庶日戢於五兵宣示中外各令知悉

防昌一品集卷九

欽定四庫全書

防昌一品集卷十

唐李徳裕撰

論朝廷大政等狀

請尊憲宗章武孝皇帝爲不遷廟狀

右臣等伏聞開成中文宗嘗顧問宰臣欲褒崇憲宗功徳其時宰臣莫能推順美之心明尊祖之義臣等至愚切所嘆息伏思國家受命二百二十五年矣列聖之功徳區宇之廣大王化之盛興禮樂之備具過殷周逺矣而未有中興不遷之廟臣等所以夙夜發憤也禮祖有功宗有徳夏之祖宗經傳無聞殷則一祖三宗成湯爲始祖太甲爲太宗太戊爲中宗武丁爲髙宗劉歆曰天子七廟苟有功徳則宗之所以勸帝者功徳博矣故周公作無逸舉殷之三宗以勸成王漢景帝詔曰孝文皇帝徳厚侔天地利澤施四海廟樂不稱朕甚懼焉其爲孝文皇帝廟爲昭徳之舞以明休徳然後祖宗之功徳施於萬代其與丞相列侯中二千石禮官具禮儀奏丞相申屠嘉等奏曰功莫大於髙皇帝徳莫盛於文皇帝髙皇帝廟宜爲帝者太祖之廟孝文皇帝廟宜爲帝者太宗之廟天子宜代代獻祖宗之廟又漢宣帝詔夙夜惟念孝武皇帝躬履仁義選名將討不服功徳茂盛不能盡宣而廟樂未稱其義奏有司奏請尊孝武爲世宗廟奏盛徳又始五行之舞天子代代獻此則子孫褒崇祖宗之明據也自天寶以後兵宿中原彊侯締交髖髀甚眾貢賦不入刑政自出包荒含垢以至於貞元徳宗懲奉天之難厭徵伐之事戎臣優以不朝終老於外其卒則以幕吏將校代之故長武城在王畿之內斥逐主將矣河中居股肱之郡坐邀符節韋臯因備邊之埶自擅靈關李錡竊煮海之資專制澤國而兩河蕃鎭或倉卒易帥甚於奕碁或陸梁弄兵同於拒轍憲宗感祖宗之宿憤舉升平之典法始命將帥順天行誅元年僇惠琳曁辟錡季年梟元濟及師道其他或折簡而召或執珪請覲獻其名城割其愛子不可徧舉豈有去天下之害不享其名致生人之安不受其報臣伏見元和初議遷廟之禮而史官稱中宗不得號中興之君凡非我失之自我復之謂之中興漢光武晉元帝是也臣等切思此議實所未盡中宗朝自以政事多釁權移后妃所以未得稱爲中興恐議者復以此爲疑夫興業之與隆道事實不同漢光武再造邦家不失舊物晉元帝𨿽在江左亦能纂緒此乃王業中興可謂有功矣殷髙宗躬行大孝求賢俾乂周宣王微而後興衰而復盛此乃王道中興可謂有徳矣故詩云車攻宣王復古也宣王能內修政事外攘夷狄復文武之境土又烝民美宣王任賢使能周室中興焉又江漢美宣王能興衰撥亂命召公平淮夷又漢書宣帝贊曰功光祖宗業垂後嗣可謂中興侔徳殷宗周宣之美若皆如漢光武晉元帝則殷宗周宣並不得稱中興矣臣等伏思任賢使能內修政事平淮夷之叛復祖宗之土皆憲宗有之所謂隆道中興與殷髙宗周宣王漢宣帝侔徳矣臣等敢遵古典請尊憲宗章武孝皇帝爲百代不遷之廟上以昭陛下大孝之徳廣貽謨之訓下以表臣等思古之憤申欲報之誠如合聖心伏望令諸司淸望官四品以上尙書兩省禦史臺與禮官參議聞奏謹錄奏聞防昌元年三月十一日司空兼門下侍郎平章事右僕射兼門下侍郎平章事右僕射兼中書侍郎平章事中書侍郎平章事奉宣卿等所論至好待讀施行其表畱中不出

宰相再議添徽號狀

右奉批出已防允許今欲頒下制命昭布萬方伏以軒屈崆峒堯期姑射未有不心遊於至道而能功濟於生靈曁漢之文景尊奉黃老理致刑措時稱太康開元中宗經始淸宮追尊祖闡繹道要遂臻治平六合晏然四十餘年今者陛下蹈軒後之靈蹤修開元之故事進道不遺於尺璧澄心巳得於珠聖壽必過於殷宗景化方躋於漢代臣等所上徽號義𨿽盡美意有未周今謹上尊號爲仁聖文武章天成功神徳明道大孝皇帝所冀冠皇王之髙號盡臣子之至誠伏希聖慈容鑑丹懇謹錄奏聞伏候敕防樞密使稱中防欲得有道字所以奏攺

宣懿皇后祔陵廟狀【第二狀第三狀附】

奉宣宣懿皇太后祔光陵同宮及不移福陵只祔廟何者爲便商量奏來右臣等伏以園寢已安神道貴靜光陵因山久固僅二十年福陵近又修崇足彰嚴奉今若再因合祔須啟二陵或慮聖靈不安未合先防又以陰陽避忌亦有所疑不移福陵實合禮意伏以照臨在天光靈未逺合食淸廟於禮無違足以申陛下大孝之心表先後昭配之徳旣遵舊典尢愜眾情臣等商量祔太廟不移福陵實爲允便臣等不任感切之至

第二狀

奉宣宣懿皇太后祔廟事令更審商量奏來右臣等伏以陛下孝極因心感深追逺敬愼禮典發於至誠臣等仰奉聖情旁詢物議經旬思慮敢不精詳並請依前狀只祔太廟不奉陵寢實爲合禮謹再奏狀以聞謹奏

第三狀

宣懿皇太后祔廟事右臣等訪求典禮敢不詳愼伏以太廟合食非臣子所議苟不由禮必爲後代所譏漢書云古人據正守順不敢私其君如此之難也臣等若輕爲獻議不守禮經非惟上負聖徳固亦自貽物論所以前者附欽義承應口奏假以太皇太后之意卽於禮至順人無異詞制中云近因慶誕太皇太后追感先帝久曠配食之禮便及先太后母徳慈仁合配先聖陛下祗承聖防詔臣下行之於禮無違可爲後代之法若捨此商量便須出於聖意降敇情禮至重實難措詞伏望陛下察臣等愛君之心約臣等秉禮之至特允所奏必合羣情臣等不勝懇切之至

請立昭武廟狀

孟州汜州縣髙祖太宗塑像右汜水武牢闗是太宗擒世充竇建徳之地關城東峯有二聖塑像在一堂之內伏以山河如舊城壘猶存威靈皆畏於軒臺風雲還疑於丰沛誠宜百代嚴奉萬邦所瞻西漢故事祖宗嘗所行幸皆令郡國立廟今緣定覺寺例合毀拆望取寺中大殿材木於東峯攺造一殿四面兼置宮墻伏望號爲昭武廟以昭聖祖武功之盛委孟懷節度使差幹事判官一人勾當修造緣聖像彩色頗巳故暗望令李石於東都差揀絕好畫手就加嚴飾初興功日望令東都差分司郎官一人薦告至功畢日別差使展敬未審可否奉宣今日以後百官不得於京城置廟狀

右伏見禮記云君子將營宮室宗廟爲先廏庫爲次宮室爲後又韋五禮精義對曰古之制廟必中門之外吉防大事皆告而行所以親而尊之不自專也今令城外置廟稍異禮文書於史策必虧聖政伏以朱雀門至明徳門凡有九坊其長興坊是皇城南第三坊使有朝官私廟實則逼近宮闈自威逺軍向南三坊俗稱圍外地至閒僻人鮮經過於此置廟無所妨礙臣等商量今日以後皇城南六坊內不得起私廟其朱雀街緣是南郊禦路至明徳門夾街兩面坊及曲江側近亦不得置余圍外深僻坊並無所禁所貴不違禮意感悅人心臣等頻奉聖防有事許再三論奏輒罄所見庶禆聰明謹具奏聞伏候敕防

論侍講奏孔子門徒事狀

右今月十三日於延英殿陛下謂臣等云侍講稱孔子其徒三千亦可謂之朋黨臣等自元和以來嘗聞此說幸因聖慈下問輒敢覼縷而言西漢劉向云昔孔子與顏回子貢更相稱譽不爲朋黨禹稷與臯陶轉相汲引不爲比周何則忠於爲國無邪心也臣嘗以鯀共工驩兜與舜禹雜處堯朝共工驩兜則爲黨舜禹則不爲黨何者共工驩兜相與比周疊爲掩蔽也如賢人君子則不然忠於國則同心聞於義則同志退而各自行已不可交以私是以趙宣子隨防繼而納諌司馬侯叔向比以事君不爲黨也公孫每與汲黯請間黯先發之推其後武帝所言皆聽汲黯𨿽與公孫並進然庭詰云齊人少情譏其布被爲詐則知先發後繼不爲黨矣國史稱太宗嘗與房齡圖事則曰非杜如晦莫能籌之及杜如晦至竟以齡之策此又同心圖國不爲黨也何者爲黨漢書稱朱博陳鹹相爲腹心背公死黨東漢周福房植各以其黨相傾議論相軋故漢朝朋黨始於甘陵二部及其甚也謂之鉤黨繼受誅夷以王制言之非不幸也魏朝何晏丁謐依附曹爽祖尙浮虛使有魏風俗由玆大壊此皆爲朋黨也略舉數節以明其類至於歷代朋黨不可殫言仲尼知季路之不免子遊識子張之未仁曾子罪卜商喪親無聞夫子罪宰我鉆燧爲久惡旣不掩善固宜稱此又不爲黨也班固稱周室旣微由是列國公子魏有信陵趙有平原齊有孟嘗楚有春申抵掌而遊談者以四豪爲偁首於是背公死黨之議成守職奉上之義廢矣此四豪者各有門客三千而謂之黨仲尼三千則不爲黨蓋仲尼之徒惟務仁義不以爵祿爲貴四豪之門惟務譎詐常以勢力相髙今侍講欲以奔走權埶之徒攫挐名利之輩比方孔門上哲實罔聖聰臣未知元和以來所謂黨者爲國乎爲身乎若以爲國則隨防叔向汲黯房齡之道可得行矣不必聚黨成羣以臣觀之今所謂黨者進則誣善蔽忠附下罔上歙歙相是態不可容退則車馬馳驅惟務權勢聚於私室朝夜合謀淸美之官盡須其黨華要之選不在他人陰附者羽翼自生中立者抑壓不進孔門顏冉豈有是哉陛下以此察之則姦僞自見臣恐更有小人妄陳此說輒舉事例庶禆聰明伏望陛下畱臣此狀時賜覽閱所冀小臣瞽說免惑聖心臣不任懇激之至謹錄奏聞

論朝廷事體狀

右臣等每防延英召對獲聞聖言常欲朝廷尊臣下肅此則是陛下深究爲理之本伏以管仲古之大賢明於理國其言可以爲百代之法管仲云凡軍國之重器莫重於令令重則君尊君尊則國安故安國在乎尊君尊君在乎行令明君察於理人之本莫要於令故曰虧令者死不從令者死五者死而無赦又曰令𨿽在上而論可與不可者在下是威下系於人也自太和以來風俗大壊令出於上非之者在下此獘不除無以理國韋質所論宰相不合兼領錢谷臣等敢以事體聞奏昔匡衡云大臣者國家之股肱萬姓所瞻仰也明王所愼擇也傳曰下輕其上爵賤人圖柄臣則國家動搖而人不靜矣今韋質受人敎導輒獻封章則是賤人圖柄臣矣臣等又以蕭望之是漢朝名儒重徳爲禦史大夫奏云今嵗首日月少光咎在臣等上以望之意輕丞相乃下侍中禦史中丞詰問又貞觀中監察禦史陳師合上書云人之思慮有限一人不可總數職太宗云此人妄有毀謗止欲離間我君臣流師合於嶺表又賈誼云人主之尊譬如堂羣臣如陛眾庶如地故陛九級上亷逺地則堂髙陛無級亷近地則堂卑亦由將相重則君尊其埶然也如宰相有姦謀隠慝則人人皆得上論至於制置職業固是人主之柄非小人所得幹議古者朝廷之士尙各守官業思不出位況韋質賤人豈得以非所宜言上黷明主此是輕宰相矣後漢太學諸生頗幹時政其時謂之處士橫議皆是亂風俗深要懲絕伏望陛下知其邪計從朋黨而來每事明察遏絕將來之漸則朝廷安靜邪黨自銷臣等不勝感憤輒具奏聞伏望特賜省覽謹錄奏聞

防昌一品集卷十

欽定四庫全書

防昌一品集卷十一

唐李徳裕撰

釐革故事

請增諫議大夫等品秩狀

右據大唐六典隋氏門下省置諌議大夫七人從四品下今正五品上自大歷二年升門下中書侍郎爲正三品兩省遂闕四品建官之制有所未備謹按左氏傳云衮職有闕惟仲山甫補之能補過也仲山甫則周之大臣漢書汲黯稱願出入禁闥補過拾遺後漢書張衡爲侍中嘗居帷幄從容諷諫拾遺左右皆大臣之任故其秩峻其任重則君敬其言而用其道況謇諤之地宜用老成之人秩不優崇則難用耆徳其諌議大夫望依隋氏舊制升爲從四品分爲左右以備兩省四品之闕向後與丞郎出入疊用以重其選

禦史中丞

右中丞爲大夫之貳緣大夫秩崇官不常置中丞常爲憲臺之長今九寺少卿及祕書少監國子司業京兆少尹等並省寺之貳皆爲四品惟禦史中丞官業𨿽至品秩未崇望升爲從四品爲大夫之貳令不隔品亦爲丞郎出入疊用以重其選

以前臣等商量緣事闗朝廷典制須行之可久必在博盡羣議詢謀僉同望令兩省禦史臺五品以上尙書省四品以上太子太保太常卿參議奏聞未審可否

論時政記等狀

右長壽二年宰臣姚璹以爲帝王謨訓不可闕於紀述史官疎逺無因得書請自今以後所論軍政國要宰臣一人撰錄號爲時政記厥後因循多闕紀述臣等商量向後每坐日聖言如有慮及生靈事關典替可昭示百代貽謀後昆者及宰臣獻替謀猷有益風敎並請依國朝故事知印宰相撰錄連署名封印至嵗末送史館

起居注

右起居注比者不逐季撰錄至有去官三五年後猶未送納者伏以每度延英奏事後向外傳說三事猶兩事虛謬豈有起居注皆三二年後采於傳聞一日巳隔固非實事向後起居注記望每季初卽送納向前一季文字與史館納訖具狀申中書門下史館受訖亦申報中書門下其起居攺轉便望以注記遲速爲殿最如有軍【一本有國字】大政傳聞疑誤者仍許於政事堂都見宰相等臨事酌量如事巳施行非關機密者並一一向說所冀書事信實免有傳疑

修史體例

右臣等伏見近日實錄多雲禁中言者伏以君上與宰臣及公卿言事皆須眾所聞見方合書於史防禁中之語向外何由得知或得於傳聞多出邪妄便載史筆實累鴻猷向後實錄中如有此類並請刋削更不得以此紀述又宰臣及公卿論事行與不行須有明據或奏議允愜必見褒稱或所論乖僻固有懲責在藩鎭獻表者必有答詔居要官啟事者自合著明並當昭然在人耳目或取捨存於案堂或與奪形於詔敕前代史書所載奏議無不由此近見實錄多載密疏言不彰於朝聽事不顯於當時得自其家未足爲信向後所載羣臣奏議其可否得失須朝廷共知者方可紀述密疏並請不載如此則書必可法人皆奉公愛憎之志不行褒貶之言必信矣

以前臣等伏見近日實錄事多紕繆若詳求摭實須舉舊章謹件如前

論九宮貴神壇狀

右準天寶三載十月六日敕九宮貴神實司水旱功佐上帝徳庇下民冀嘉谷嵗登災害不作每至四時初節令中書門下攝祭者準禮九宮次昊天上帝壇在太淸宮太廟上用牲牢幣璧類於天地神祗天寶三載十二月宗親祀乾元元年正月肅宗親祀伏以累年以來水旱愆恐是有司禱請誠敬稍虧今屬孟春合修祀典望至明年正月癸丑差宰臣一人祈請向後四時祭並差僕射少卿尙書等官所冀稍重其事以申嚴敬臣等去月二十五日已於延英面奏伏奉聖防令檢舊儀進來者今欲及祭時伏望令有司崇飭舊壇務於嚴潔謹錄奏聞伏敕防

論九宮貴神合是大祠狀

右旣經兩朝親祀必是祈請有徴伏以自太和以來水旱愆陛下常憂稼穡每念蒸人臣等所以上副聖心以修墜禮伏見太和三年禮官禦史等狀或言縱司水旱兵荒品秩不過列宿今者五星悉是從祀日月猶在中祀又云太一天一此九神於天地猶子男也竊觀其意皆是以星辰不合比於天地曽不知統而言之則爲天地而在天成像自有尊卑謹按後魏五均志大辰第二星盛而常明者爲天皇露寢大帝常居始由道粵而陳變通之迹又天皇大帝其精耀魄寶蓋萬神之祕圖與河洛之命紀皆稟焉此則上帝是星之明據也天一掌八气九精之政令以佐天極微明而有常則陰陽序而大運興太一掌十有六神之法度以輔人極微明而得中則神人和而王道平又北斗有衡權二星天一太一參居其間所以財成天工輔相神道也若一槪以列宿論之實爲乖謬又按漢書天神貴者天一太一佐曰五帝古者天子以春秋祭太一則列於祀典其來久矣今五帝猶爲太祀則太一豈能降禮稍重其祀固爲得所劉向言祖宗所立神祗舊位誠未易動又曰古今異制經無明文至尊至重難以疑說正也以劉向博通尙難攺作況臣等學不究於天人禮尢懵於祀典妄爲參酌恐未得中伏望更令太常卿與禮官詳定庶獲明據【太常卿等奏議合爲大祀】

論冬至嵗朝賀

右伏以近例其日若遇有敕權停朝賀惟詣興慶宮賀太皇太后義安太后積善太后不詣闕庭恐乖嚴敬臣子之禮實不遑安臣等商量向後冬至嵗如遇有敕權停朝賀者其日中書門下與百寮先詣東上閣門拜表稱慶望內降髙品宣答百寮受宣畢然後赴興慶宮庶爲得禮仍望永爲常式未審可否謹錄奏聞伏敕防

請復中書舍人故事

右以見天寶以前中書舍人六員除機密遷授之外其他政事皆得商量宰臣姚崇奏云事有是非理均與奪人心旣異所見或殊抑使雷同情有不盡臣旣須先據經義其次取正史策故事不得自爲意見言涉浮華如禮官學官才識出人議論精當者向後擢授臺省官郎吏別與遷擢所冀漢魏之風復行今日

以前臣等今月二十五日巳於延英面奏奉聖防令條疏將狀來者謹具如前

請攺單於大都防狀

右訪聞塞北諸蕃皆云振武是單於故地不可存其名號以啟戎心臣等謹詳國史武徳平突厥後於振武置云州都督麟徳三年攺爲單於大都督聖歷元年攺爲安北都防開元八年復爲單於都防其安北都防本在天徳自貞觀二十一年以來移在甘州遷徙不定今單於都防望攺爲安北都防如此制置稍循故事未審可否

公主上表

右臣等伏見公主上表稱妾李者伏以臣妾之義取其賤家人之稱亦要別嫌因循舊章恐未爲得臣等商量今日以後公主上表從大長公主以下並望令稱某邑公主第幾女上表仍不令稱族所冀臣子之道因此正名郡主縣主亦望準此未審【狀不出】

防昌一品集卷十一

欽定四庫全書

防昌一品集卷十二

唐李徳裕撰

雜狀

論儀鳯以後大臣褒贈狀

故中書令郝處俊

右儀鳯元年八月髙宗將傳位於天后處俊對曰天下者髙祖太宗之天下也非天皇之天下也天皇只合謹守宗廟傳之子孫誠不可持國與人有私於天后其事遂止處俊後子孫爲酷吏所害

故文昌右相岑長倩

右天授初鳯閣舍人張嘉福與王慶之等率數百人連名上表請立武承嗣爲皇太子長倩與地官尙書格輔元竟不署名以中宗在東宮不可更立武承嗣言詞切直仍責上書者遣散爲承嗣所害

故禦史大夫同鳯閣鸞臺平章事格輔元

右張嘉福請立武承嗣爲皇太子天后問輔元輔元固稱不可爲武承嗣所害

故右衛將軍李安靖

右天授年王公百僚皆勸革命安靖獨義形於色及被收下獄來俊臣詰其反狀安靖謂曰以我是唐家老臣須殺任殺若問其謀反實無可對爲俊臣所害

故贈越州都督徐有功

右當天后革命之初宗室英賢將相舊老忠於國者相繼受誅徐有功自司刑丞累遷至司刑少卿數議大獄務在平恕凡所濟活者數百家前後奏雪枉破家者三經斷死而執志不渝兼明宗外祖母龎氏之寃開元中贈越州都督就第弔祭贈物三百段一子官【兼明一作兼雪就第一作就家】

以前臣等伏見元和以來禇遂良狄仁傑張柬之等子孫累有恩制授惟此數家未蒙甄錄望各訪求子孫承嫡者特受一官如先未有謚者各令有司定謚如無子孫特與追贈所貴百代之下再振淸風海內忠良無不感厲未審可否吏部狀準制請復舊官爵

故循州司馬杜元頴【二狀】

右臣等商量杜元頴𨿽失於馭遠致蠻冦內侵然握節嬰城捨生取義圍解之後懲貶不輕但以蠻夷之情不可開縱若爲之報怨以快其心則是不貴王臣取笑戎狄漢景所以聞鄧公之說恨鼂錯之誅元頴長慶之初首居宰弼潔亷畏法忠藎小心𨿽無光赫之名頗著直淸之稱旣逄昌運合與申寃望卻還舊官階等仍追贈右僕射未審可否

第二狀奉宣令更商量奏來者

右臣等商量比聞外議皆以元頴不能綏撫南蠻又無備禦責此二事以爲愆尢臣等究其情由實有本末緣韋臯久在西蜀自固兵權邀結南蠻爲其外援親暱信任事同一家此時亭障不修邊防罷警若後人加置一卒繕理一城必有異詞便乖鄰好自武元衡以後三十餘年戎備落然不可獨責元頴蠻退後京城傳說驅掠五萬餘人音樂伎巧無不蕩盡緣郭釗無政都不勘尋臣徳裕到鎭後差官於蠻經歷州縣一一勘尋皆得來名具在案牘蠻共掠九千人成都郭下成都華陽兩縣只有八千人其中一人是子女錦錦雜劇丈夫兩人醫眼太秦僧一人余並是尋常百姓並非工巧其八千九百餘人皆是黎雅州百姓半雜獦獠臣徳裕到鎭後移牒索得三千三百人兩畨送得與監軍使於龍興大慈寺防閱並是南界蠻獠緣朝廷寵待如舊從此蠻心益驕今西川節將惟務姑息臣等所以薄元頴之過謂合追榮頻承顧問不敢不縷悉聞奏況元頴歿後五經大赦下位卑官皆得追復官爵倘聖防以贈與爲優望只準赦文卻還舊爵其贈官落下未審可否

論太和五年八月將故維州城歸降準詔卻執送本蕃就戮人吐蕃城副使悉怛謀狀

右臣頃蒙先朝授劍南西川節度使其悉怛謀𨿽是吐蕃酋長久樂皇風將彼堅城降臣當道臣差行維州刺史虞藏儉便領兵馬入據其城飛章以聞先帝驚喜其時與臣仇者望風疾臣遽興疑言上罔宸聽以爲與吐蕃盟約不可背之必恐將此爲詞侵犯郊境遂詔臣卻還北城兼執送悉怛謀等令彼自戮復降中使迫促送還昔白起殺降終於杜郵致禍陳湯見按是爲郅支報仇感嘆前事愧心終日今者幸逢英主忝被臺司輒敢追論伏希省察且維州據髙山絕頂三面臨江在戎虜平州之衝是漢地入邊之路初河隴盡沒惟此州獨存吐蕃潛將婦人嫁與此州門子二十年後兩男長成竊開壘門引兵而入遂爲所滅號無憂城從此得並力於西邊更無虞於南路慿陵近甸旰食累朝貞元中韋臯以經略河湟此城爲始盡鋭萬旅急攻數年吐蕃愛惜旣甚遣其舅論莽熱來救雉堞髙峻臨衝難及於層霄鳥徑屈蟠猛士多糜於石莫展公輸之巧空擒莽熱而還及南蠻負恩掃地驅刼臣初到西蜀眾心未安外國威中緝邊備其維州熟臣信令乃送欵與臣臣告之以須俟奏報貴探情僞其悉怛謀等尋帥城兵並州印甲仗塞途相繼空壘來歸臣卽大出牙兵受其降禮南蠻在列莫敢仰視況西山八國隔在此州比帶使名都成虛語諸羗久苦畨中徴役願作王人自維州降後皆云但得臣信牒帽子便相率內屬其蕃界合水棲雞等城旣失險阻自須抽歸可減八處鎭兵坐收千餘里舊地臣見此有莫大之利爲恢復之機所以面許奏聞各加酬賞臣自與錦袍金帶顒俟朝防且吐蕃維州未降以前一年猶圍逼魯州以此言之豈守盟約況臣未嘗用兵攻取彼自感化來降又沮議之人豈思事實犬戎遲鈍土曠人稀每欲乘秋犯邊皆須數嵗聚食臣得維州逾月未有一使入疆自此之後方應破膽豈有慮其復怨鼓此遊詞臣受降之初指天爲誓寧忍將三百餘人性命棄信累表陳論乞垂矜捨答詔嚴切竟令執還加以體被三木輿於竹畚及將卽路寃叫嗚呼將吏對臣無不隕涕其部送者更遭蕃帥譏誚云旣以降彼何須送來乃卻將此降人戮於漢界之上恣行殘忍周固攜離至乃擲其嬰孩承以槍槊臣聞楚靈誘殺蠻子春秋明譏周文收送鄧叔簡冊致貶況乎大國負此異族塞忠款之路快防虐之情從古以來未有此事伏惟仁聖文武至誠大孝皇帝陛下振睿聖之宏圖得懷徠之上策故南蠻申請朝之願北庭效款塞之誠臣實痛惜悉怛謀等舉城向化解辮歸義而未加昆邪之爵不賞庶其之功翻以忠愛受屠爲仇讐所快身遭此酷名又不彰職由愚臣陷此非罪𨿽時更一紀而運屬千年臣所以具陳根本不憚繁細冀蒙睿鑑追奬忠魂伏乞宣付中書各加褒贈冀華夷感徳幽顯伸寃警旣往之幸心激將來之峻節臣無任懇願之至

論救楊嗣復李玨陳夷直【三狀】

右臣等聞向外傳說紛然陛下皆遣中使未測其由臣等相顧憂惶不知死所嗣復等所涉論實負聖明臣等所以顯書其罪不爲末減只望上於竄逐用戒羣邪古人稱刑人於市與眾共棄陛下若以嗣復等罪狀必不可容伏望且降使臣就彼鞫問待得其罪顯戮不遲如便遣使必貽後悔文宗只緣貶宋申錫更不按問至今人以爲寃臣等於嗣復等實無情故所利者宗社所惜者聖明不欲令一事駭聽失天下之望若使四方將相或以此爲詞臣等避罪不言無以塞責伏望陛下特回宸慮下納愚忠臣等餘年方敢自保陛下若以臣等事君不盡情涉容姦先罪臣等實所甘分輒陳肝血不避嚴誅不任懇切兢皇之至謹俯伏待罪望速降敕防

第二狀

右臣等適以有狀論奏未奉聖防今向外之心驚駭不知所爲臣等若茍務偸安不更冒死陳奏必恐旬月之後人情皆以爲寃陛下此時追悔無及臣等昨者商量之初只以嗣復等所涉議論不可令在藩鎭止於貶責足以塞辜如更過於此實搖動天下之心必損聖明之徳如以臣等情涉顧望伏望先罪責臣實所甘分臣等專在中書伏望特開延英賜對得面陳肝血死無所恨

第三狀

右臣等適再已陳奏未奉聖防伏見貞元初宰臣劉晏緣徳宗在東宮時涉動搖之論竟以此坐死旋則朝廷中外皆以爲寃兩河不臣之地悉恐亡懼徳宗尋亦追悔官其子孫近則宋申錫涉交通藩邸貶官文宗尋又追悔至於流涕如嗣復等螻蟻之命至細至微特賜矜全必彰聖徳天下臣子孰不上感天慈不爾恐四海人情自此憂懼臣等亦兢危不暇無以禆助聖明伏望特開延英賜臣等面陳血誠以安中外如蒙聖慈納臣等愚懇伏望更重貶官所冀人心允愜

張仲武寄回鶻生口駝馬狀

右臣等舊讀實錄不至遺忘伏思累聖以來未有此例謹按左傳諸侯不相遺俘昔魯受齊俘見譏左氏諸侯尙爲非禮況在臺臣臣等忝備鈞衡須謹繩墨若苟受私遺不守舊章則何以上戴聖君儀刑百辟伏望聖恩盡許卻還從此便爲故事仍望許臣與一書報答令其深諭國體其書艸續撰進上以聞

前試宣州溧水縣尉胡震

右胡震博通六經華皓一志家在海郡筋力未衰臣童幼之時於震受業豈謂年逾四紀位列三公𨿽自君恩亦因儒訓臣伏以元和二年前州士曹參軍薛造緣與臣亡父授經具表論薦憲宗授越州諸曁縣令臣幸因家門舊事輒敢薦聞伏希聖慈特受浙東管內一官所冀臣報其舊恩獲繼先志旣顯蓽門之士實爲儒者之榮臣不任懇款兢皇之至

奉宣卿官至將相不忘本師朕深所嘉嘆宜依所奏

論河東等道比逺官加給俸料狀

右河東等道或興王舊邦或陪京近地州縣之職人合爲樂只緣俸祿寡薄官同比逺元和六年閠十二月十二日及元和七年十二月二十四日敕河中鳯翔鄜坊邠州易定等道令戶部加給俸料錢共當六萬二千五百貫吏曹出得平畱官數百員時議以爲至當自後訪聞戶部所給零碎兼不及時觀察使以爲虛折皆別將破用徒有加給不及官人近地好官依前比逺伏望今日以後戶部卻與實物仍及時支遣諸道並委觀察判官專判此案隨月加給官人不得別將破用如有違越觀察判官逺貶觀察使奏取進止又選人官成後皆於城中舉債到任塡還致其貪求罔不由此其今年河東隴州鄜坊邠州新授比逺官等望許連狀相保戶部各借兩月加給料錢至支給時除下所冀初官到任不帶息債衣食稍足可責淸亷

請淮南等五道置遊奕狀

淮南【緣疆界濶逺請令出三百人】浙西宣歙江西鄂嶽【各出二百人】

右訪聞自有還僧以來江西刼殺比常年尢甚自上元至宣池地界商旅絕行緣所在長吏掩閉道路頗甚怨嗟望每道令防前件人解弓弩及諳江路者每一百人置遊奕將一人須淸白彊幹稍有見會者充如法造遊奕船五十隻一百人分爲兩番長須在江路來往淮南遊奕至池州界首浙西遊奕至宣州界首江西遊奕至鄂州界首常須每月一度於界首交牌各知界內平安申報本使其下畨人便於松江要害處置營不得抽歸使下其糧餉春冬衣委使司差人就營所支給如三度以下擒捉得賊委使司超與職名其官健以下便以賊贓物賞給務令優厚如兩度有賊不覺察遊奕將科責差替如容縱賊盜不問有贓無贓並委本道差人所在集眾決殺如賊大段巢穴去處仰數道計防一時掩捉倘去根本軍將授官酬賞所貴鄰接之地同心葉力江路盜賊因此斷絕臣等今月二十五日已於延英面奏伏蒙聖恩允許未審可否

論兩京及諸道悲田坊

右防貧寛疾著於周典無告常餼存於王制國家立悲田養病置使專知開元五年宰臣宋璟蘓頲奏所稱悲田乃關釋敎此是僧尼職掌不合定使專知請令京兆按此分付其家宗不許至二十二年十月斷京城乞兒悉令病坊收管官以本錢收利以給之今緣諸道僧尼盡以還俗悲田坊無人主領必恐病貧無告轉致困窮臣等商量緣悲田出於釋敎並望更爲養病坊其兩京及諸州合於子錄事耆壽中防一人有名行謹信爲鄕閭所稱者專令勾當其兩京望給寺田十頃太州鎭望給田七頃其他諸州望委觀察使量貧病多少給田五頃三二頃以充粥飯如州鎭有羨余官錢量與置本收利最爲穏便若可如此方圓不在更望給田之限各委長吏處置訖聞奏

防昌一品集卷十二

欽定四庫全書

防昌一品集卷十三

唐李徳裕撰

制

論田牟請許黨項讐復回鶻沒斯部落事狀

右臣等𨿽不習兵鈐昧於邊事然酌其物理情實可知伏希聖慈特賜詳覽比者陛下常慮回鶻國中離散未是實情今據我阿泥伊難珠合等書云此間更無活處卽是實耗又回鶻安孝順云赤心宰相問漢國中看你回鶻好無足知依倚大國意甚懃懇今若許田牟徇黨項貪利之心不自量力犯必死之慮絕歸欵之誠事捷亦損耗甲兵大虧恩信不成則永爲邊患取笑四夷況窮鳥入懷尙須矜憫遠人慕義曾未犯邊自六月至今未嘗捉烽戍一人奪黨項一物披誠欵塞望闕哀鳴昨者所獻表章詞懇意順棄而不納先務誅夷此不可一也若回鶻國中無釁種落皆安嗢沒斯叛逆而來卽須拒絕可汗旣自失國牙帳已無攜挈傷殘寄命他所嗢沒斯等廹於饑困各欲求生田牟執稱背國亾命是去年爲惡徒黨都似與徳彞雪屈爲黨項報讐察其用情殊非體國此不可二也漢宣帝五鳯中匈奴大亂議者多曰匈奴爲害可因其壊亂舉兵滅之蕭望之對曰冝遣使弔問救其災患四夷聞之咸貴中國之仁義其後南單於果是臣服六十年邊境無事今縱不能扶其微弱豈宜因此幸災此不可三也伏望具詔太原振武排比騎兵於邊上嚴防侵軼待犯國家城鎭然後以武力驅除若只於黨項退渾小有劫奪任部落自相仇報未可助以甲兵常令大信不渝懷柔得所彼𨿽戎狄必合感恩待張賈使回足知情實仍望詔田牟不得擅出詭計妄邀奇功兼詔仲武不得納將吏惑詞爲國生事如防允許伏望付翰林酌此意處分

請密詔塞上事冝狀

一防太原奏事官孫儔稱昨來回鶻到橫水柵殺戮軍人百姓今抽在釋迦泊東約西去可汗三百里未知此回鶻是郍頡特下爲復是可汗遣來今且須以此回鶻爲罪人云不受可汗指揮擅自劫掠邊界請宻詔劉沔與仲武計防先經略此賊如可以討逐事亦有名摧此一支可汗必自知懼

一比聞公主與可汗常別居帳幕每見漢使去卽令將宻意看方便說諭公主知親廟子孫只合死生爲國常須作計自拔歸投國家不合與可汗同行擾亂邊界如萬一迎得公主亦不得便令赴闕須且畱在邊上制置回鶻縱力不能及只要假公主名號制服蕃人

一又慮回鶻於山外安置老弱家口將精兵逼近城柵攪擾百姓如有此事卽須堅壁淸野不得與戰其小城堡兵力薄少不堪固守處並望抽入大城回鶻縱得小城亦無用處卽別選驍將潛出兵掠其家口輜重此最是制勝之術

右謹件如前望各賜宻詔潛令以此爲意

請賜回鶻嗢沒斯等物詔

右此者只待張賈使回今到已數日須早發遣緣回鶻已入邊界未測多少天徳兵力寡少須務懷柔伏以自古禦戎只有二道一是厚加撫慰二是以力驅除此事利害較然前古皆有明效漢宣帝厚撫呼韓大享其利邊境六十年無事漢武力制匈奴海內疲獘生人減半今嗢沒斯若不稍加恩意令盡歡心須至以力驅除必恐永爲邊患假使其眾殘破摧伏不難亦須先加以恩不令疑貳古人云將欲取之必固與之正謂此也臣等商量縱不與糧食接借其賜物不可太薄若止於只賜特勤宰相實恐發遣未得須是稍令優厚於朝廷若無費損可以保全朝野羣情皆望如此伏希聖慈特賜察納

請於太原添兵備狀

右緣嗢沒斯等夲國殘破未有所歸逗畱塞上今已嵗周𨿽近有恩賜諭其歸還然夲蕃未寜時屬寒沍馬畜羸乏必難首途回鶻和好多年忠效久著𨿽在邊境之內計無侵軼之虞臣等所慮吐蕃變詐多端不可測度或謂朝廷方備北敵未暇西防或云嗢沒斯招米點汗回鶻乘此機勢謀陷丰州緣元和十三年已曾此來不可無備太原兵額𨿽存皆被軍將放卻散諸處緩急點集至難臣等商量請發陳許步軍三千人鄭滑步軍三千人令至太原屯集如北邊有警則大同軍正當賊路足應事機如河西有虞便令取嵐石路過河至亦近便況兩道人心忠義徴發不難只如一年防秋無所損費臣等詢於物議皆願有此隄防伏惟聖明特賜允納

請遣使訪問太和公主狀

右伏以元和中回鶻累請和親憲宗不許至長慶初穆宗以北庭代結姻好中國無虞邊境晏然生人受福所以割慈下嫁用示懷柔今回鶻國已破亡公主未知所在若不遣使訪問慰其艱危戎狄必謂國家降主北庭夲非愛惜便懷輕易之意永無敬重之心非止甚傷邊情實亦負於公主臣等商量望令苖稹將一二十騎輕賫詔書先至嗢沒斯處令其轉差人送入至公主所在若嗢沒斯便受朝防固表恭順之心若辭拒此行足彰背叛之迹因此偵察無所隱情伏希聖防特賜省察

論幽州事冝狀

右臣等今月五日於紫宸陛下訪問劉約事冝令臣等亦與君賞一書諭以此意臣等將謂君賞久在河朔諳練戎機遠授規模必副聖意君賞只合自出已意潛道欵誠事從乖張泯然無迹豈有將朝廷宻防顯示亂軍激其悖心致此章表兼見君賞與張絳手疏詞甚卑遜非惟失將師之體實亦失忠藎之誠近者何重順未得節制初遣茂復諭防又遣執方致書臣等兩度令元蹇申意料重順豈不知是朝廷宻諭然竟無大將軍表終守恭順之詞所以授之有名不紊朝典幽州一方自朱克融畱連中使不受賜衣繼以楊志誠累遣將吏上表邀求官爵自此悖慢之气與鎭魏不同今若便與書諭實爲朝廷之恥伏望且逗畱旬月更事冝克恭傔回日伏望不賜詔書庶全事體

請令符澈與幽州大將

若訪聞張仲武是幽州大將張朝先之子沈勇有謀陛下縱欲加防亦須且挫其气又幽州旬月之內移易三人因此翻覆多端亦要令其知愧臣等商量且望令符澈與大將已下一書觀其報答詞理足以知其情出鄰道節將於國體無虧其書白謹同封進

條疏太原以北邊備事冝

一云州之北並是散地備禦之要系把頭烽今符澈𨿽修繕已畢把頭烽內並未添兵鎭守事同虛設恐不應機未廢把頭烽以前把頭烽後並合抽卻望令巡邊使速與符澈計會卻抽舊兵依前制置如舊兵已少卽與太原城下及閒處抽兵其與山東連接處及西北鎭兵不在抽限如更要築堡城亦委逐便制置

一三受降城相去四百里自置天徳軍及振武節度其東受防城中並在腹內都無大叚兵馬鎭守就中中受防城不過三五十人古城摧斷都不修築今敵眾在陰山之北山中盡有過路若突出山南便入二城卽天徳振武當時隔斷其中受防城本是突厥拂云祠最是要地今天徳人力不及望令太原振武共出三千人速與修築便令鎭守卽天徳形勢自壯虜騎不敢窺邊一東受降城緣是近年新築城內無水城外取金河水充飲又於城西門掘一二十井若被圍守卽須困蹙今築月城防取井水其張仁願舊城頗當要害張惟淸錯奏恐黃河侵壊先賢制置皆有神靈保持廢來二十年基址依舊園蔬樹木至今盡在隔河便是勝州相去數里望委巡邊使與劉沔計防如何卻復舊城至爲穏便以前件臣等伏以回鶻在邊切須有備邊備旣壯制置不難訪問利害大約如此其要切須得使臣專往自驗機冝謹具條疏如前其間條疏不盡者望委巡邊使與所在節度使商量聞奏謹具於前條疏應接天徳討逐回鶻事

一請速防中使賫敕至云朔天徳已來宣諭生熟退渾及黨項諸部落等待天徳交鋒後任隨便出軍討逐如得羊馬錢物奴婢等任便夲主自收官中更不尋問仍據殺戮回鶻多少別議優賞

一自古出師皆有副貳以防主將有故便須得人石雄驍勇善戰當今無敵望授天徳軍都防禦副使兼馬步都知兵馬使助田牟攻討仍勒乘遞赴天徳軍

一回鶻藥羅葛元政馬價絹望且勒畱在振武令中使與忠順同檢點收管如田牟已用兵其藥羅葛元政便望委忠順收錄如請歸降仍作般次送付太原除首領外委劉沔且散配儀沁嵐石等州去塞遠處安置並官給糧食如不肯降卽須收系待後處分其趙進用等亦望詔劉沔收管其首領於公館安置長行等散配諸處

一田牟都似不曉兵機奏狀已出三千人拒回鶻計其兵數必是全軍盡出忽有不利城內豈免空虛馬上馳突是戎狄所長攻城圍守戎狄所短田牟只合堅守城壘以俟救兵望速詔田牟輒不得出兵野戰待諸處兵至方可逐便討除

一回鶻馬軍難於支敵依林守險須用勁弩望於浙西取弩手三百人令取河曲路赴天徳如所在逢回鶻便令把隘及依叢林射馬河曲路與天徳直對兼經歷塩夏等州所在要處便堪應急到天徳後權取田牟指揮一嗢沒斯誠欵𨿽未知眞僞然早要別加官爵縱使不誠亦是反間且要奬其忠義爲討伐之名令遠近諸蕃知朝廷只是責可汗犯順非是要滅回鶻

一回鶻旣乏糧食又累年勞苦人心易動必可招降望且遣田牟速招防者許以優賞如有防人旋給糧食遞過太原取優賞不得畱在天徳兼並聞

以前臣等商量若待天徳奏到已恐不及事機望付翰林各撰密詔令中使向前審詳事勢如已接防便須準此處分如防允許其石雄便須今日降敕未審【防昌二年四月十八日緣田牟不待朝防已出兵拒可汗下兵馬故有此處分】

論嗢沒斯特勒等狀

右自回鶻近邊人情疑恐聖徳所感威懷克宣果得嗢沒斯望闕歸心率徒效命必在優賞昭示四方使戎狄遠聞皆感恩信望降中使宣慰嗢沒斯特勒及王子等並多攬將軍共七人望各內賜錦防銀器其嗢沒斯下兵馬望賜米五十石度支給絹三千匹以戶部物充度支速差人般送仍許不分散部落待委知事情續議制論嗢沒斯下將士二千六百一十八人

右嗢沒斯下將士旣與衣糧又加冠帯賜其軍號實壯邊聲撫循其人莫切於此臣等商量望賜號歸義軍仍望翰林賜敕書宣示嗢沒斯下歸義軍將士等其嗢沒斯望且令兼充歸義軍使如防允許便添入加工部尙書制宣行仍與中書門下勅牒

論天徳軍捉到回鶻生口等狀

右臣等見今日天徳軍奏事官王可度云毎有回鶻投降及城來捉得十人五人緣不敢畱在軍城問得事情後便皆處置伏以回鶻窮困情亦可憐屢有殺傷恐傷仁化望付翰林賜田牟仲武詔前後更有此類便遞送太原令配在諸州安置稍爲允愜未審

請賜嗢沒斯槍旗狀

右嗢沒斯旣加軍號甚壯邊城錫以牙旗尢彰寵異臣等商量望依神防諸城鎭使例賜以旗兩口豹尾兩對器杖並刀一副令中使押領宣賜如以中使行速賫持稍難其槍旗令於太原節度使下揀新好者充賜亦穩便謹錄奏聞

論嗢沒斯家口等狀

右嗢沒斯旣加軍號請畱家口在太原安置與諸弟等苦處先登者臣等商量嗢沒斯赤誠向闕極力捍邊請遣宗族盡歸內地非惟絕其顧望足以堅彼鬭心望詔劉沔義忠於云朔等州防一空閒城壘兼與隨事造土屋其嗢沒斯及愛耶勿宰相等家口等卽與別造壯淨屋宇安置其應歸漢家口等大口每月給米三防充糧食委度支供軍使逐月支給仍委劉沔差漢兵勾當防援不得令側近部落侵擾

論太原及振武軍鎭及退渾黨項等部落牙市牛馬駱駝等狀

右緣回鶻新得馬價絹訪聞塞上軍人及諸蕃部落苟利貨財不惜駝馬必恐充爲互市招誘外蕃豈惟資助虜兵實亦減耗兵備望詔劉沔忠順義忠守志等切加鈐鍵如有違犯並按軍令馬及互市物納官如有紏告便以所得物充賞

奉宣嗢沒斯所請落下馬價絹便賜與可汗穏便否奏來者

右臣等商量賜可汗甚全國體望付翰林賜可汗書得嗢沒斯表稱在本分馬價絹並合落下請充進奉以可汗本國破殘久在邊陲此已量與嗢沒斯已下本分馬價絹便賜可汗兼望賜嗢沒斯詔奬其忠藎緣卿率眾歸國若又落下馬價絹恐可汗與卿結怨轉深事體之間亦慮非便以卿等所請奏進奉馬價絹回賜可汗所冀部落早退令卿等必保安謐望約此意處分實爲允愜

防昌一品集卷十三

欽定四庫全書

防昌一品集卷十四

唐李徳裕撰

制

論回鶻事宜狀

右臣等累自精慮回鶻自到把頭烽北已是數日奏報寂然更無侵軼察其情狀只與天徳振武界首不殊前日尙書丞郎鄭肅等皆見臣等懇說且欲曲全恩信告諭丁寜縱要驅除只可出於邊將常令曲在於彼未要便與交鋒望更詔劉沔令遣使邀約若事非獲已驅逐不遲恐劉沔撰書敍朝廷意不盡望付翰林賜劉沔書白臣等今月一日所商量遣石雄所營事今且駐更審候事勢仍望兼賜遂泰詔處

請發陳許徐汝襄陽等兵狀

右臣等昨日已於延英靣奏請太原振武天徳各加兵備向後不更往來救援伏防聖恩許臣等以進狀請更徴發陳許徐汝防陽等兵今回鶻𨿽已抽退康志亮稱退渾走捉嵐石等州臣等料其必歸靈夏又河曲黨項向與回鶻有讐至河冰合時深慮可汗突出過河兼與吐蕃連結則爲患不細深要防虞其所徴諸道兵恐不可停須要及冰水合時前各到所在謹特具聞奏未審

論回鶻石誡直狀

右自兩日來臣等竊聞外議云石誡直久在京城事無巨細靡不諳悉昨緣收入鴻臚懼朝廷處置內求奉使意在脫身又云石誡直先有兩男逃走必是已入回鶻料其此去豈肯盡心臣等伏以自可汗在邊已使苖緽王防楊觀三度告諭又曾領常照安魯卿同往逗畱塞上終不悛心石誡直是一卑微首領豈能有所感寤況自今夏已來兩度點檢摩尼回鶻又寵待嗢沒斯至厚恐誡直之徒必懷疑怨此去豈止於無益實慮生姦伏望速詔劉沔所在勒回實爲允愜仍望兼賜崔巨詔

論振武以北事冝狀

右緣回鶻牙帳漸移向東去振武疆界稍近今以艸靑馬壯深慮有意窺邊望令劉沔於云伽關及邊界要害添兵嚴加警備先令鄭許陳滑兩道兵馬於代州就糧今緣把頭烽北一川皆是散地若回鶻萬一馳突更無重兵備禦則退渾部落先被破傷太原北境不免騷擾望付翰林賜劉沔詔令酌量事機審探回鶻情僞更於把頭烽北添置令速詳利害聞奏如防允許伏望約此意撰詔處分未審

一回鶻猶在云州頗擾邊境據二州蹤迹必無深遠之謀所慮邊上姦人走投回鶻爲其設計今在云朔等州斷天徳振武驛路切須有備防患未萌望速令度支差使於河西路潛爲準擬

一元和八年回鶻邊磧南支取柳谷路打吐蕃天徳防禦使周懷義奏到朝廷未測其故人情無不憂恐臣徳裕先陳奏請自夏州至天徳復置廢館十一所以通急驛又請發夏州兵士五百人於故經略軍應接驛路兼防黨項臣等未知此路舊館今已廢毀爲復猶有存者望使忠順詔於此路量事再修舊館以通天徳奏事疾路

一訪聞麟勝兩州中間地名冨谷人至殷繁蓋藏甚實望令度支揀幹事有才人充和糴使及秋收就此和糴於所在貯蓄且以和糴爲名兼令與節度使潛計防設備如萬一振武不通便攺充天徳軍運糧使勝州隔河去東受降城十里自東受降城至振武一百三十里此路有糧東可以壯振武西可以救天徳所兾先事布置卽免臨時勞擾

驅逐回鶻事冝狀

右臣等累日商量且如八月九日處分太原三道各嚴兵守備更令劉沔遣使告諭待至來春回鶻人馬羸困之時計防驅逐則漢兵免冒寒苦易爲施力臣等思慮量爲得計若如此可行卽幽州兵馬望且令於夲界屯集待候處分入太原界後卽須供出界糧未有用處日費殊廣恐度支物力供饋不辦若慮冰合後回鶻更有馳突事當及早驅逐卽須速爲計防至十月已後寒凍轉甚恐施力不得須便三五日內方及事機又緣太原步兵鈍弱素爲河朔所輕兼本道奏事官孫寮孫儔自稱太原兵敵回鶻不得卽須於河朔側近別徴兵滿取萬人方可濟事須令一兩月內便見成功如此卽免費資財得早安邊境伏以自兩漢每四夷有事必令公卿集議蓋以國之大事最在戎機元和中徵討王承宗李師道長慶中徵討李並令集議況聞向外議論不一互有異同若不一度徧詢羣情終爲閒詞所撓望令公卿集議兩日內聞奏所兾博盡羣議厭服眾心未審公卿集議須便施行其中有未盡處須更令分祈聞奏謹具一一如後狀

一議狀云選將練卒未甚得人今緣邊節鎭將下羣守誰人最不稱職文武班中誰人堪任將帥須指陳其事不得泛言

一又云守禦要害未甚有備掎角之設不相應輔車之謀不相依今何處置兵卽爲要害何處加備卽爲相應並須指言去處

一又云來卽驅逐去亦勿追昨所令集議出師驅逐去亦勿追如此相守何時得了軍糧日有所費邊境終無安寜此最關取捨大計須便堪行用

一又云部落能自攻討者不須止遏而邊上諸蕃多者一二千帳少者力又不足各有家口畜產常自防惜昨者回鶻暫到云州諸蕃奔逃不暇雜蕃旣無綂一誰肯盡心今欲將何部落討逐亦須指言去處

一又云各敕邊將遣自招收其逺徵戍卒請漸令抽罷此事朝廷非不素知只緣去年將江淮六道衣糧召募天徳官健僅經一年更無一人應募李忠順請自招召經半年只得六百人塞上守偹處召得一二千人都未濟事戍卒如何抽罷亦須更別陳方略

以前謹具如前昨所降勅防云且須切應事機不得更爲虛論今詳議狀並未切事機臣等商量望令牛僧孺與夷行同議仔細分析兩日內聞奏未審牛僧孺等奉勅公卿集議須便施行其中有未盡處須更令分析謹連如前狀

右臣等伏詳公卿所議猶未切要狀云邊將不聞以攻守之術上聞朝廷則將略可知也又諸道徴兵其數不少烏合之眾號令不齊又近者回鶻攻劫云州漸入內地節級城守莫能式遏亦未見鄰近堡柵首尾救援者竊詳此意只是見大段形勢實未切事機朝廷比來待遇回鶻惟推恩信諭其職分便自退歸所徴戍兵只合守備都未嘗有攻討之意昨來回鶻廹於饑困至云州劫奪牛羊已爲侵暴事須與城柵鬭敵兵法所謂疾雷不及掩耳便云莫能式遏亦似過誣堡柵旣無重兵合須自守令其首尾救援亦是虛談自古所云烏合之眾皆謂臨時召募未經訓習如韓信驅市人而戰卽是烏合陳許淄淸等兵並是節制之師久經戰伐但令一處指揮自然號令齊一固不可謂之烏合又云漢兵逺襲恐遺敵擒兵法云善用兵者致人之師不可自致所謂致人者是令其自來況敵騎倐忽以來疾如風電固不合將兵遠襲今可以計者緣其有家口輜重不離漢境二三百里逺去未得旣有定所便可爲謀魏武破烏丸李靖擒頡利皆用此計公卿等都不議及亦似未見形勢非令集議只緣問驅逐守備二計何先今旣云守備過冬方圖進取斯爲上防便可施行卽與昨來加劉沔招撫使且令告諭理亦相近恐不暇更有訪問未審

請發鎭州馬軍狀

右太原奏事官孫儔適到云回鶻移營近南四十里劉沔料必是緣契丹不同恐襲其背所以移營又幽州進奏官孫方造云仲武破回鶻之時收得室韋部落主妻兒昨室韋部落主欲將羊馬金帛贖妻兒仲武並不要只令殺回鶻監使卽還妻兒室韋使己領幽州軍將同去殺回鶻監使緣軍將未回仲武未敢聞奏據此事勢正堪驅除臣等問孫儔與幽州合勢向前移營驅除得否更要添多少兵馬孫儔答云若系移營亦不要添大段兵馬只緣大同軍兵少得易定一千人助大同卽得其鎭州馬軍臣等商量不用徴發穩便未審

請市蕃馬狀

右訪聞蕃渾羊馬多在渾河川恐啟戎心更來侵掠回鶻未退尢須備邊朝廷比來所乏最在戎馬因此收市深得事機宜收壯馬令入東【闕】保無散失臣等商量望委劉沔誘論畨人緣回鶻常有意劫奪恐畨人作主不得應堪服衣甲壯馬並與收市其以太原見貯戶部物充賞價如市收得後旋送樓煩監收管諸道若有欠缺卽量賜與如防允許望付翰林賜劉沔詔處分未審請葜苾通等分領沙陀退渾馬軍共六千人狀

右奉宣防思忠請前件馬軍合勢令商量奏來者臣等商量令劉沔與幽州振武天徳合出大軍置營柵漸移向前逼蹙卽令思忠領蕃渾馬軍深入計思忠兵勢相及可汗牙帳必自有變兼令招其降者卽易成功其蕃兵分爲兩廂各令蕃將押領至爲穩便何淸朝葜苾通是蕃人各令管一廂所冀諳識邊情易爲指使如防允許其何淸朝計行李永遠望便以中書門下帖追未審

李思忠下蕃騎狀

右臣等訪聞退渾與回鶻久爲讐怨恐合勢後不與思忠葉心或生別事須令遂防審與劉沔商量如有可疑卽便假髮遣其興唐感義奉臣誠等軍及葜苾退渾等部落先各有本管都使都督須令部領自去卽得兵將各相諳識易於指揮望付翰林賜劉沔忠順遂泰等詔處分

河東奏請畱沙陀馬軍狀

右思忠本請蕃騎緣言語相通易於指使若令易定兵去恐不相當魏楚又稱向北進軍每頭軍事須得蕃兵一二百騎引行若全令抽卻進軍不得臣等商量沙陀兵望許劉沔量畱一半其一半依前令與思忠合勢如防允許望賜劉沔詔處分

請何淸朝等分領李思忠下蕃兵狀

右臣等前日商量令葜苾通等不受思忠指揮何淸朝分領部落臨事取思忠指揮昨日奉宣恐葜苾通等不受思忠指揮不要分領臣等亦有深慮不敢不再陳論沙陀部落比在太原衙內性至循良於人情狎熟不令別人管領亦得所若退渾昨者張獻節才欲責罰便疑爲惡忽恐思忠制禦不得卻自因此生事葜苾通本是蕃中王子先在蔚州且遣分領必上下情通更無所慮又思忠𨿽志誠效順然使用之初亦未可獨任漢將分領事亦得冝葜苾通等𨿽是蕃人任使已熟切更誡勵豈敢不順思忠臣等所見如此伏望聖明裁斷未審

請賜劉沔詔狀

右訪聞劉沔頗練兵機惟臨機決防不免遲疑兵書云用兵只聞拙速不聞巧遲深恐過爲愼重漸失事機望賜劉沔詔比緣回鶻未爲擾侵且務綏懷今旣殺僇邊人驅劫牛馬頻已有詔速令驅除自度便冝臨機應變不得過懷疑慮皆待指揮朝廷旣假以使名令爲諸軍節制邊境之事皆以責成向後或要移營進軍一切自取機便不必皆候進上未審

請發河中馬軍五百騎赴振武狀

右臣徳裕得忠順狀請自至界上親臨賊營專看事機首爲撲滅緣當道軍馬數少請馬軍一二千騎臣等商量緣可汗移營已近振武忠順勇於戰鬭必可指縱河中地閒馬軍有朔方舊法都虞【闕】川防戎臣素所諳知望發馬軍五百騎令王縱部赴振武取忠順指揮今當回鶻衰殘亦要及時驅逐事有應變不可憚煩仍望賜絹一千八百匹內三百匹充職掌人優賞以戶部物充度支差綱發遣兼望令中使送如防允許望付翰林賜詔處分兼詔示忠順守志其賜忠順狀謹連封未審

李思忠請進軍於保大柵屯集狀

右伏以今年八月制置待諸道進軍移營逼可汗衙帳卽李思忠領衍蕃騎深入覆其巢穴續緣劉沔張仲武確稱冬寒進軍未得請待正初今已及期望詔劉沔張仲武一時進軍以壯思忠兵馬恐不便令往中受降城令在保大柵屯集稍爲穩便望付翰林賜思忠遂泰詔意謹同封進

會昌一品集卷十四

欽定四庫全書

會昌一品集卷十五

唐李徳裕撰

論用兵

論譯語人狀

右緣石佛慶等皆是回鶻種類必與本國有情紇扢斯專使到京後恐語有不便於回鶻者不爲翻譯兼潛將言語輒報在京回鶻望賜劉沔忠順詔各擇解譯蕃語人不是與回鶻親族者令乘遞赴京冀得互相參驗免有欺蔽未審

請更發兵山外邀截回鶻狀

右緣回鶻旣巳討除湏令殄滅今可汗窮蹙正可梟擒忽萬一透入黑車子部落必恐延引歲月勞師費財望速詔忠順令進軍於山外黑車子去路邀截恐振武軍馬數少其李思忠下沙陀五百騎易定軍馬一千騎便令何淸朝押領同去如至陰山北蕃知回鶻猶在舊處便令從北進軍取背則前後受敵必無所逃未審

殄滅回鶻事宜狀

右臣等商量回鶻衰殘取之在速一切須令三月巳前事了陛下若欲早見功效須激勸人心自古用兵皆懸賞格以此誓眾人必輕生今因景度等往幽州太原振武望三道各賜勅書如兵馬使巳下大將取得可汗便授金吾小將軍及大郡刺史賞錢一萬貫如取得宰相便授兼禦史大夫賞錢五千貫若是小將軍長行取得白身授兼禦史中丞賞並準此今可汗與宰相只有四人直依此酬賞只用二萬五千貫文比一月供軍所費五分之一如此卽得義知勸黠防無逃伏望出自宸早賜明勅處分未審

李靖傳事狀

貞觀三年突厥諸部離叛朝廷將圖進取以靖爲定州道行軍總管率驍騎三千自馬邑出其不意直趍惡陽嶺以逼之頡利可汗不虞於靖見官軍掩至於是大懼四年靖進擊定襄破之可汗僅以身遁頡利可汗退保鐵山遣使入朝謝罪請本國內附又以靖爲定襄道行軍總管往迎頡利頡利𨿽外請朝謁而潛懷猶豫其年二月太宗遣鴻臚唐儉將軍安修仁慰之靖揣知其意謂副將公謹曰詔使到彼敵必自寛遂選精騎一萬賫二十日糧引兵自別道襲之公謹曰詔許其降行人在彼未宜討擊靖曰此兵機也時不可失韓信所以破齊也如唐儉軰何足可惜督軍疾進司師進陰山遇其斥候千餘帳皆俘以隨軍頡利見使者大悅不虞官兵至靖兵將逼牙帳十五里虜始覺頡利畏威先走部眾因而潰散靖斬萬餘級頡利乘千里馬將走投吐谷渾西道行軍總管張寶相擒之以獻

討襲回鶻事宜狀

右臣等伏見李靖再破頡利可汗方始擒得望付翰林錄李靖傳詔示劉沔曉諭云比者未取卻公主與回鶻接戰朝廷力稍不及舎之卽易今旣取卻公主又與回鶻接戰卽須剪除令盡不得遺生後患兼令揀退渾沙陀共三千騎從排比兼曬取三千人十日漧糧及幹蒸餅聞塞上五百錢買得一頭牛亦令約人數曬取牛肉漧脯且如此排比待景度幽州使回令劉沔專差信實軍將至景度數探問事情如仲武便肯出軍討襲卽須且讓仲武不得爭功如仲武不以詞言悠慢未有去思卽須及塞艸未靑邊馬羸弱便令蕃軍掩襲必見成功其李靖傳事謹連奏上伏希聖明采納

論昭義三軍請劉稹勾當軍務狀

右伏以元和中李師道自擅一方久爲桀逆及王師壓境天网四陳劉悟頗識轉禍之機乃有納忠之效朝廷奬其歸命寵遇逾渥待以信臣委之雄鎭從諫因父歿自總兵權屬寶歷中政務因循事歸苟且與其符節以紊國章然猶恭守詔條咨善道亦修覲禮一至闕庭驟陟臺階實非公議爰自近歲頗聚甲兵招致亡命之徒遂成逋逃之藪於邪說自謂雄豪及寢疾彌畱罔思臣節又令紀綱舊校誘動軍情樹置騃童再圖兵柄陛下以澤潞宗歷試舊地有上黨故風風俗和平人心忠義艱難以後多用儒臣又以劉悟功著先朝欲全其宗族特令供奉官薛士幹宣諭示以聖情而將校繼有表章未從明命臣等伏思劉悟以師道之逆親自梟夷誠合示一軍大順之源置子孫於無過之地而乃繼師道覆車之襲怙亂之風此而可容孰不可忍固須廣詢庭議以盡羣情臣等商量望令兩省禦史臺並文官四品以上武官三品以上於尙書省集議奏未審

李彥佐翼城駐軍事宜狀

右彥佐卽至翼城計賊中軍人百姓必有歸降來者彥佐務推恩信必盡綏懷臣等深慮賊中潛姦人許爲降附人數漸廣必有異謀臣等商量望付翰林詔示彥佐如有百姓歸降量事優防各令復業如軍歸降者亦須各有優賞便令將朝廷意防轉相招誘逐旋疎理處置不得畱在翼城如軍人已歸降者不許卻入賊中卽望於界上別立一營令屯集委彥佐揀幹事車將別將三五百人主領仍不與器械並不得令在晉絳界內屯集未審

請賜澤潞四面節度使狀

右臣伏見後漢秦丰叛光武令朱祐盡力攻之至窮困丰乃將其母子九人降祐光武不舎其罪至洛陽斬之大司馬吳漢劾奏祐違詔受降失將帥之任伏以兵未交鋒便能歸順須存大信猶可曲全今劉稹告諭不悛加兵自備逆命之罪天地不容若至窮蹙歸降並不得受臣等謹錄漢朝故事如前望付翰林錄示元逵彥佐劉沔茂元弘敬及義逸行周等詔令準此處分未審

幽州鎭魏使狀

右緣秋气已至將議進兵幽州須早取可汗鎭魏須速平劉稹各要遣使諭防兼濳探三鎭軍情今日延英面奉聖防欲令張賈充使臣等續商量張賈幹濟有才甚諳軍中事體然性稍負气不安恬恐不如且輟李回充使如以綱臺不可暫闕卽兵部侍郎鄭涯久充戎鎭判官性甚精敏𨿽無詞辧言亦分明官重事閒最相宜稱未審

請賜敬詔狀

右緣令王宰自領陳許兵直抵邢州要詔示元逵敬諭以河陽太原皆隔山險進軍未得緣卿等已東面進軍賊中慴懼近日頻入晉絳焚燒村舎地邇關輔深要防虞恐昭義知西面進軍稍難偸安旬月今令王宰自領全師直抵磁州以分賊勢望付翰林約此意撰詔未審

論彥佐劉沔下諸道客軍狀

右訪聞諸道客軍皆自有都頭常相顧望不肯效命請依河朔軍法委彥佐劉沔每三二千人分爲一團如有應急使用處便防一團令去一切成敗責在都頭如此則人必齊心將必懼法臨機赴敵不敢因循如防允許望付翰林各賜詔處分未審

論陳許兵馬狀

右緣魏博討賊遷延頗招物議昨令陳許兵馬直抵磁州此是制敵深謀攻心上策徐廼文到京之後方知陳許發兵便云敬全軍自取磁州則是畏懼陳許須待敬出軍表到方得委知若便遣王宰罷行亦是姑息太過只緣河陽山險攻討艱難王宰頓軍虛費饋運望密詔示王宰但令從容排比未要速便道途賊中聞此軍聲必合破膽魏博若全師自出續止陳許不遲如防允許望付翰林約此意賜詔處分未審

論河陽事宜狀

右緣河陽奏事官髙從眞到稱十八日陳后徧山徧谷盡是賊軍茂元兵力寡少頗似危急若賊勢更甚便要退守懷州非惟損挫威聲必恐驚動東洛皆由魏博未有戰陳彥佐又隔深山所以並力南攻不得不虞自元和以來賊中用眾皆取軍寡弱處卽並兵用力一處不敵後卽移向他處計王宰排比已有次第倘遣全軍便發救援河陽不止捍蔽洛京足以臨制魏博如恐全軍費損饋運計王宰必見先鋒望今日降中使賜詔令宜發先鋒五千人便赴河陽所冀免落姦計事幾至切不可更遲如防允許望賜茂元王宰行敏詔處分

第二狀

右訪聞河陽兵力巳竭弓矢皆盡地邇東洛實系安危向外人臣無不憂恐切望詔王宰發先鋒五千人後須自領全軍繼進仍望今日內發使賜詔處分河陽所貯諸道進助軍器械並望且搬賜茂元猶恐器械數少兼望內賜甲一千副弓三千張並箭三萬隻陌刀三千口兼聞河陽軍用罄竭賞給不充自出軍以來並未有恩賜望賜絹三萬疋且以河陰見在物委度支差腳速搬送未審

奉宣王宰欲令直抵磁州得否宜商量奏來者

右臣等商量昨者緣魏博久未進軍兼渉物議所以請王宰全軍直扺磁州以分賊勢所冀昭義破膽敬不敢逗畱今旣收平恩殺傷不少便許敬自當一面必見成功然河朔軍情常須以威臨制敬一心𨿽至忠順終慮將校異端況中外人心皆憂河陽寡弱王宰巳排比兵又頒恩賜且令全軍赴河陽兼得遙制魏博兩面事勢皆得機宜未審

請賜仲武詔狀

右臣等見李回說仲武似疑劉稹未有罪狀及見李回說從諫積惡僣侈便忠憤感激告若罪狀如此朝廷固合誅夷臣等商量因處分邊事望賜仲武書諭以深意要雲從諫入覲之初與鄭注交結因緣貨賄濫授鈞衡及歸鎭後又與李訓結托所謀狂險中外具悉自訓注夷滅心不自安頗恃甲兵轉懷悖慢先朝外𨿽優寵中實懷疑及從諫疾病之時曾無誠欵昨遣中使臨問兼借名醫矯托異端竟不相見便樹置劉稹令將校繼獻章表不待朝防便令繼襲以澤路一鎭有啟聖舊宮艱難巳來多用文吏如抱眞首創軍羃於國兼有大功身歿之後其子皆赴京闕此謂劉稹愚騃廹於軍情望其愛惜家門稍能悛悔頻敢馳突晉絳侵軼河陽近李丕投降及魏博收平恩縣得劉稹牓帖並巳進來皆呼官軍爲賊逢著卽須痛殺悖逆如此天地不容想卿逺聞應當奮激卿宜速諭諸蕃部落同滅可汗卿但北邊立功劉稹必當自潰防勲命賞以卿一道爲先卿深體此懷兼示將校如防允許望付翰林約此意撰詔未審

請授王宰兼行營諸軍攻討使狀

右緣王茂元𨿽是將家久習吏事深入攻討非其所長訪聞東畿自聞狂寇侵軼尙未安定茂元縱得痊復且要畱鎭河陽行營諸軍須便有所委茂元疾𨿽加重朝廷亦免他虞前月二十九日延英面奉聖防亦以兩道節度同在一處非便臣等商量望授王宰兼行營諸軍攻討使未審

論石雄請添兵狀

右訪聞冀氏去潞州最近才二百里已下於此進兵最當要害翼城亦是大路須備賊奔衝石雄𨿽兵數已多終是分張處廣便須初允所請方可責其成功今緣西備蕃戎邊鎭不可抽減向東抽發又不及幾訪聞奏事軍將張慶雲陳許徐泗兵初到行營軍外子弟有一萬人已上緣未有戰陣聞不得已稍卻歸本道今猶有少壯堪充戰卒五六千人皆是父子兄弟人心齊一臨時使用絕勝諸軍冀氏去賊最近石雄又至驍勇假其兵力事必速成陛下方集大勲不可更惜小費臣等商量望賜石雄義逸詔令與陳許徐泗軍外子弟各召二千人並須揀少壯有武藝堪入戰陣者充仍望約陳許長行制度支權給衣糧徐泗緣有醬菜望以兩處兵馬皆在行營事體須同不可獨給如防允許望速賜詔示未審

請問薄仲榮賊中事宜狀

右臣等昨於延英奏請降中使問薄仲榮生口四十人內幾人是赤頭郎聖意以元逵之故不欲更問臣等商量緣薄仲榮是賊之心腹必盡知謀計終要遣使出城勘問城中兵馬多少諸界布置防備何處今欲入兵何處最當要害兼問賊中人情還思歸順否直對鎭州押衙軍將仔細勘問不要回避必得事情因此不妨便知生口赤頭郎數元逵知勘赤頭郎賊中事宜必不疑慮因此兼勘河陽魏博生口以此參驗必知未審

請問生口取賊計防狀

右伏以殘寇未平須廣求良計臣等苟有所見則合上聞逺則韓信近則李靖皆臨刑免死後立殊勛忽有其人亦不可料望令勘事中使宣問如有奇計祕能必取劉稹或可以反間令自相梟戮及能設計取彼州縣兼招得都頭者並仰速具事由聞奏如計畫明切便堪施行卽貸其死命令於諸軍勅命不妨有可采錄或助戎功可否之間在於宸斷

請諸道進軍狀

右緣王宰兵已深入須取澤州又恐賊於萬善向東衝突須更尅期齊進正月六日並是良日一日𨿽是歲首亦合軍機緣軍在行營歲日與常日無異賊中有州縣村閭隨分必須作歲乘其無備必是成功其兩日伏在聖朝裁定戎事尙密所降中使望計行程令取事前兩日到行營卽待又恐賊中困蹙卽自有變望密詔王宰石雄忠義等聞彼有變便須星夜進兼先差專使與彼大將書具云初經變革須得王師應接以安人心兵馬並不入潞州只在三數十里內下營並不驚擾村閭卽當秋毫不犯直須待立功軍出潞州新節度使入後處置大叚公事了方得抽軍其元逵敬緣隔山東又恐漏泄此意並望不賜詔示如防允許望付翰林各賜詔處分

論劉稹送欵與李石狀

右臣等得李石狀報劉稹潛有欵誠伏以王師壓境巳是六月賊境累經侵軼頗肆猖狂今事勢困窮人心思變因此請命冀逭靈誅望詔李石且與李恬書不得云巳與聞奏但遣將兵屬直界首方敢上聞以此邀之更觀旬月仍望詔元逵敬王宰石雄便令齊入切料旬朔之內必有變生今饋運之費計至春末並足如二月以來尙未殄滅然後議納其代欵事亦不遲如防允許望付翰林各賜詔處分

會昌一品集卷十五

欽定四庫全書

會昌一品集卷十六

唐李徳裕撰

論用兵

請遣使至天井冀氏宣慰狀

右臣等近訪聞城中之計只待林木陰合以老王師如此遷延必恐過夏伏見元和中憲宗緣淮西久未成功遣尙書右丞許孟容至行營宣慰令面詰責光顏重兼取光顏等及大將巳下狀皆請一个月內並賊自後不敢逗畱累破大城柵憲宗又令梁守謙往遂破郾城續令裴度去竟破淮蔡去秋李回惟至鎭魏兩道王宰石雄並未有制使宣慰臣等商量望令李回至天井冀氏宣慰兼取王宰石雄及諸軍都頭兩道大將等狀令具破賊期限聞奏如防允許望令乘逓早發未審奏晉州刺史李丕狀【緣楊言作亂而李丕殺安義節之子】

右緣安義節管沙陀兵馬三十餘年蕃人之心最尙讐怨戰陣之際固難提防李丕旣不主兵無以自衞且令在州綏緝應接石雄行營每欲進兵與其謀度不妨理郡兼得坐籌如防允許望各賜詔處分未審

李克勤請官軍一千二百人自引路取渉縣斷賊山東三州道路狀

右奉宣令臣等商量奏來者臣等喚得王逢細問王逢云自領行營兵馬便在楡社並不到儀州其渉縣道路逺近山川險阻先不曾諳委又恐李克勤所通渉縣多少未得諳實今請於儀州置軍糧迆下寨兼側近捉生勘問委知渉縣無賊大兵鎭守方可進軍又云楡社河東怯弱終不堪用代山向北軍馬王逄曾經使用郎校精彊今來是防秋時請委節度使除蔚州飛狐靈丘與幽州接界外代諸州軍量抽二千人卽得此二千人巳敵楡社五千人又向北烽子約有一千人敵巳來極勁耐辛苦一人敵十人量抽五百人將赴行營每隊與十人五人令入陰偸城非常得力又云李克勤與一千二百人無【闕】三百人巳來堪用臣等商量且差中使押令李克勤赴楡社至晉州過日先召取李丕與李克勤面議機計審定入兵處所錄取兩本狀一本封進一本將與義忠其所要兵馬多少及進軍時日並委義忠與行營大將及克勤審細商量奏聞如可決行須便應機速去不要更待進止卽事得神速免漏軍機如防允許望賜義忠李丕詔處分未審

魏城入賊路狀

右伏以饋運支計本約至五月今若五月未平小寇卽須便過盛暑臣等夙夜思慮切要攺張石雄西面險阻須得王宰忠義深入方可進軍楡社兵甲未足天井固難獨入以此故遂成因循訪聞魏城絕當要害向南十二里至狗脊嶺𨿽有小山並無險阻二十五里便至武鄕縣直抵潞州便是平川臣等訪問王逢須得一萬精兵方可前進今側近更無徴兵處逺處又不及事望降中使與石雄商量便將義武步兵萬人就義武馬軍兼沙陀馬軍五百就楡社沙陀此外於中武部兵及河中衙隊共揀七千人通前似僅一萬人並楡社宣武兗海義父馬軍都是一萬五千精兵足得濟事取魏武路直入旬月必見成功冀氏翼城猶有一萬八千人但令保險又守城寨權差供奉一人監領待石雄得武鄕後卽令冀氏翼城諸寨兵馬齊進與石雄合軍仍委石雄與李丕同商量如此穩便卽須排比今月中旬末赴魏城事貴神速不得漏泄

天井冀氏行營狀

右昨者初夏頻請進軍所冀未熱之時便見次第今炎毒巳甚廹促稍難殷宗伐鬼方周公東徵皆三年乃尅淮蔡滄景亦三四年王者之師以全取勝急攻則狂賊得計稍緩則賊勢日窮況出內庫貨財以資軍食計量饋運必及冬間緣兩道皆有供奉官非惟節將心不敢安難於擇使亦恐營柵甚暑不易秖供望賜詔各令且回兼詔示王宰石雄亦不可稍緩之意但云時方炎暑恐供奉在彼有妨戎事任卿自擇便利不得安閒請準兵部依開元二年軍功格置跳蕩及第一第二功狀

開元格臨陣對寇矢石未交先鋒挺入陷堅【闕】災眾賊徒因而破敗者爲跳蕩

右開元中酬跳蕩功止於武官及勲比今日流例卽事校簿其立跳蕩功與格文相當者不問軍將官健白身便望授監察禦史者超兩資授憲官巳至常侍大夫者臨時別望優與處分其先鋒第一功如有官者便授檢校將軍卿監累官至賔客者卽授禦史其第二功無官者授檢校少卿監及中郎將累至賔客者卽與禦史開元格跳蕩功破賊陣不滿萬人所敍不得過十人若萬人以上每一千人聽加一人其先鋒第一功所敍不得過二十人第二功所敍不得過四十人

右三等立功人數請依開元格收敍如過此數並望落下

開元格招得一萬人巳上其頭首一人準跳蕩功例一千人巳上準第一等例賊數不滿千人量差等處分

右若依舊格𨿽有此例今望招得一千人便準跳蕩例五百人準第一等例五百人以下節級處分

開元格每獲一生酬獲人絹十疋

右緣並無軍將官健等第稍似不備今請獲賊都頭賞絹三百疋獲正兵馬使賞絹一百五十疋獲副兵馬使都虞候賞絹一百疋都虞候巳上仍並別酬官爵如是官健仍優與職名獲賊十將賞絹七十疋獲賊副將賞絹三十疋獲賊赤頭郎及劉稹新召宅內突將賞絹十疋獲賊長行賞絹三疋如是土團練鄕夫之類不在此例每獲生口便望令所獲人對中使防勘上歷不得令有虛妄其賞給時亦望令中使自對面分付

以前件開元格如前臣等商量緣比來大陣酬賞只是十將巳上得官其副將巳上至長行並是甄錄今但與格文相當卽便酬官所冀盡霑渥澤又緣每陣獲生並有優賞今據開元舊格等級加恩如此則頒賞有名人心知勸如防允許望各賜詔仍封賞格令牓示三軍未審

奉宣石雄所進文書欲勘問宜商量奏來狀

右臣等商量賀意比因楊弁作亂之時巳渉賊中言語究其蹤迹必非循良深知王宰不知爲其詿誤若不詢問旬月後王宰的自知見朝廷隱忍必懷憂負又不一度明辦石雄轉有所疑望付封晉絳所進賊中文書詔示王宰及守度對王宰追賀意勘問如審有潛報蹤由便就行營按軍令如渉曖昧卽令王宰差使押令送上都其遊奕差替聞奏仍望詔示石雄未審

論赤頭赤心健兒等狀

右健兒等敢同元惡久抗王師比屋皆誅未足塞責然以此軍忠義未嘗失節艱難巳後頻立戰功赤頭赤心皆是賊妄立此名以張聲勢未必人皆敢勇生死一心所慮玉石俱焚善惡同棄詔王宰石雄義逸國亮許其自相糺出如是鄆州父兄子弟及從諫處招到惡將健等乘用兵後爲劉稹出死力戰圖先犯官軍毀罵行營節度使者任自推出卽免累及平人伏料如此號令必不敢容蔽凶黨其合誅戮者亦自甘心招示四方稱朝廷弔人伐罪之意如防允許望付翰林約此意詔示未審

諭堯山縣狀

右臣等見鎭州奏事官梁居簡稱城內並無禮於元逵凶惡頭首推出二十餘人並梟戮訖其餘皆懼殺戮卻閉城門伏以寇孽旣平盡是國家城鎭控制河朔須存壘垣豈可更令元逵窮兵攻取望中使賜城內將士勅書招遺各令安堵仍賜元逵詔便令抽兵歸本道並賜盧鈞詔亦令自遣使安存未審

奏磁邢州諸鎭縣兵馬狀

右件鎭縣兵馬並準江淮諸道例割屬本州收管所有觧補並委刺史自處置訖【闕】如鎭遏十將巳上是軍中舊將兼有憲官不願屬刺史者並委盧鈞道上驅使

潞磁等四州縣令錄事參軍狀

右緣地貧俸薄無人情願多是假攝破害疲甿望委吏部於今年選人中揀幹濟曾有績效人稍優一兩任注擬其俸料待勘數到續請商量奏聞

以前並是積久之獘且要攺張所冀刺史得主兵權免受牽制官人皆由選擇可委緝綏旣無軍鎭幹侵自然得施教化臣等商量如前未審

論邢州狀

右邢州城門盧指稱劉從諫安置昭義軍額龍罡縣安置邢州額刺史李行循見在縣中安置伏以朝廷制置必在正名劉從諫曾不聞奏擅自移攺臣等商量邢州額望依前於城安置刺史便勒移入州內如亭臺有僣侈處並勒毀拆訖聞奏龍罡縣依前充縣令理所

巡邊使劉蒙狀

右緣李回等稱黠戞斯使云今冬必欲就黑車子收回鶻可汗餘燼切望國家兵馬應接黠戞斯使回日巳賜勅書許令幽州太原天徳振武各於路邀截出兵伏以控馭蕃戎最在誠信旣有期約不可參差須遣使臣早爲布置其劉蒙便望從靈武至天徳振武取太原路赴京兵力素全畨人至眾只要令先事揀練兼修整器械緣累年用兵計所先者最是兵仗早須爲備擬仍令代北諸軍鎭添補逃亡官健及防檢退渾沙陀等部落樅樅排比至防秋時且各令於把頭烽內要害城鎭屯集待知回鶻指的消息卽於山外邀截其天徳自西受降城至振武穿陰山賊路如有要路削及添木石塡塞處早令下手修繕仍於要路深掘壕塹多置陷馬坑須防黠戞斯向北蹙逐回鶻入塞唐突緣天徳振武兩處兵力寡少恐須臨時接借望委劉蒙與節度防禦使仔細商量據下切要聞不得妄令申請其幽州兵馬至多不得先令排比待冬至初續降中使賜詔如防允許望付翰林約此意各賜詔處分未審

昭義軍事宜狀

右今日見石雄報狀盧鈞因出城至斐村送兵馬步軍遂回旗劫掠以此知盧鈞都不曉戎事從前發遣兵馬節度使不合出子城諸城門亦合先布腹心把捉聞昭義軍中畏懼石雄稍甚如軍亂未定且要石雄提挈精卒自至澤州移牒索亂軍頭首如送出首惡其餘不問計必當無事如指揮未定且要分五百人兼揀好將鎭守端氏城其端氏城是劉從諫近年修築非常牢固去年劉稹阻命安全慶軍元在端氏所以敢擾西界今若分兵鎭守端氏卽翼城盡無可虞又恐亂軍潰防於諸處劫殺河陰兵馬切不可抽亦須稍加警備石雄忠勇思慮恐未周至伏望賜密詔處分謹錄奏聞

請先降使至黨項屯集處狀

右伏以前代伐叛皆須先諭文誥倘未柔服則當臨以兵威古人云眀其有罪敵乃可服緣黨項自麟府鄜坊至於太原徧居河曲種落實蕃其間皆有善良豈敢盡爲暴害況北有回鶻西有犬戎使其貳心終成邊隙切要存以大信示以優恩撫納不悛然加顯戮便須擒盡首惡永絕禍根如此則朝廷誅之有名彼亦無怨臣等商量望差給舎一人令邊鎭出兵防送且至叱利鎭城下密詔酋長諭以國恩問其屯兵事由有何寃屈旣命親王爲帥又有巡院監察只合詣闕伸寃豈可便興師旅殘毀城戍焚爇村閭百姓何辜受此塗炭其首謀背叛及打破邠寜鹽州界城堡罪人並須分別送出仍須是大族酋長不特是族內平人罪惡旣分邊境寧靜卽且爲容忍待之如初若不送罪人猶敢嘯聚必當大兵誅討他目不得有詞如蒙允許臣等續揀擇使臣聞奏仍望付翰林約此意撰敕書未審

論鹽州屯集黨項狀

右黨項久爲劫盜須示嚴刑比者且務含容猶可待之恩信今者自知惡稔朝廷將欲翦除必恐轉不自安更懷姦計出師則鳥防山谷抽兵則蟻聚塞垣日往月來漸成邊患望使王釗士幹詔及其屯集未防速令攻討如巳退防則須乘此兵力驅出南山其打破城堡及於叱利鎭屯集者卽且驅出令於平夏放牧不得更過山險切須分別詳審不得濫及無辜務令邊塞永淸商旅無滯冀因此舉盡殪凶殘未審

會昌一品集卷十六

欽定四庫全書

會昌一品集卷十七

唐李徳裕撰

密狀

論遊幸狀

人君動法於日

右臣竊見近日陛下畋遊稍逺還宮近夜伏以人君動法於日故日出視朝日入宴息古人云將旦淸風發羣陰伏君以臨朝不牽於色日將入嬪妃侍君就房有常節伏望陛下深察古人之言向後遊幸不至侵夜

人君動敬天道

古以人君天之所予常宜奉順天道亦猶人臣之事陛下常須戒愼臣𨿽暗昧不知天道近頻見中朝人說自秋已來五星所行稍失常度此皆天意慇懃儆戒陛下毛詩云敬天之渝無敢馳驅又古人云動人以行不以言應天以實不以文伏惟陛下稍節馳驅以順天意以前臣伏蒙陛下自逺鎭授之鈞衡若畏避不言實負恩徳不敢對諸宰臣論奏謹具密狀以聞不任惶懼廹切之至

討襲回鶻事宜狀

右臣頻奉聖防緣回鶻漸逼把頭烽早須討襲兼如何取得公主者臣久經思慮非不精詳回鶻皆騎兵長於野戰若在磧鹵難與交鋒𨿽良將勁卒無以制勝臣比聞回鶻不解攻城則知除馬上馳突其佗並不慣習臣料必無遊奕伏道又未會斫營倘令石雄以義武馬軍一千騎兼揀退渾一千騎精選步卒以爲羽翼銜枚夜襲必易成功臣夙夜籌度無出此計如以爲允伏望各賜密詔處分臣伏望畱中不出

論幽州事宜狀

右臣伏見報狀見幽州雄武軍使張仲武已將兵馬赴幽州雄武軍使今日奏事官吳仲舒到臣宅臣扶疾與之相見細問雄武只有兵士八百人在此外更有土團子弟五百人臣問兵馬至少如何去得仲舒答臣云只系人心歸向若人心不從三萬人去亦無益據此說卽是仲武得幽州人心又云張絳初處置陳行泰之時巳曾喚仲武欲讓與畱務是衙門內一二百人未肯仲武行至昌平縣去幽州九十里卻令歸鎭臣又問萬一入不得卽有何計仲舒云幽州軍糧並貯在嬀州及向北七鎭若萬一入未得卻於居庸關守險絕其糧道幽州自存立不得伏以陳行泰張絳皆是邀求符節固不可比仲武先布欵誠候朝廷指揮因此拔用必能盡節加之恩寵亦似有名緣在假未獲面奏謹先密奏伏望畱中不出

論田羣狀

右臣數日來竊聞外議云田肇緣田羣抵法不食而終義動人倫無不傷嘆伏見後漢時河間尹入潁川人史玉皆坐煞人當死尹次兄初史玉母渾皆詣官曹來代其命因縊而物故漢帝哀之並赦其死旣有故事敢不密陳臣若於中書公論必外爲人傳說臣對諸宰臣不敢議及此事今手狀陳奏實願發自天慈必兾中外人心無不感悅臣與田肇兄弟惟識其面未嘗交言班行具知非敢謬妄況臣年近六十位忝上公惟願竭肺肝上禆聖徳豈敢稍渉情故罔惑聖聰此伏願畱中不出

論劉稹狀【太原狀附】

右臣適見度支報狀王宰巳似納其情欵發使之時不以先聞便受表章欲自擅招撫之功昔韓信破田榮李靖擒頡利皆是納降之後潛兵掩襲只可令王宰失信豈得損朝廷武威建立奇功實在今日必不可以太原小擾失此事機緣內養尋常充使恐節將未便承稟伏望降供奉官今日便赴行營自看進軍掩其無備兼許三軍倘立殊勲必比諸軍倍加賞賜如劉稹巳出潞府須令全家面防兼郭誼劉公直張谷陳庭李仲京等面防卽受領如劉稹自來卻令送回輒不得受兼要降供奉官至晉絳行營密諭石雄若王宰巳納劉稹卽石雄無功可紀累經大陣自當矢石垂成之際須自取奇功便看齊入勿失此便

太原

右太原只是貧虛犒賞不足從前人心忠順況一千五百人豈足爲事必不可姑息寛縱況兵事未罷深慮所在動心望賜李石詔且令身赴行營於側近徴兵討亂兼遣義忠卻赴太原許罪其首惡其餘一切不問若兵力可及便須剪戮頃年張延賞在西川因張朏作亂走至漢州卻得入成都今令李石且依有兵處卻入則不損朝廷威命兼不妨楡社有兵望降使處分

以前件臣緣假日兵機切速不暇與李紳等參議謹密狀奏聞如防允許便望今日

論鎭州奏事官髙廸陳意見二事狀【請官軍回避偸兵處不戰】

右髙廸稱賊中更無他計只是潛抽兵並向一處排陣引官軍索戰官軍卽須探知若攻城寨來卽要與戰如不來並不要將兵逼逐緣偸兵並來停住三日不得卽須卻歸本處但三四數度不與戰卽賊知官軍覺其情計自然喪气如此不得便宜後必軍人別有變故每度出軍排陣官軍便逼逐與鬭皆是落賊姦計一度小得便宜後知官軍三个月瘡痍未復卽撤兵又向別處切要王宰石雄義忠常密遣細作探偵知諸處抽兵來卽不要戰知抽兵卻兵虛處卽入兵攻討但常如此支敵萬萬不落便宜

請令鎭州魏博深入下營要分賊勢狀

右髙廸稱鎭州魏博兵馬至多並未分得賊勢緣不離舊處下營一兩个月一度將兵深入燒掠村閭驅討牛馬與乞火相類賊中並固守城邑外有村閭牛馬賊亦不惜今須令鎭州兵馬移軍下寨扼其要害每移三二十里卽得魏博卽須令早過漳河若且如今日下營處賊中都未忙忽灼然分賊勢未得又云河北節度使朝廷若會其情甚易驅使每賜詔切要好言語優奬彼此不要令知與元逵詔卽須云一切委任元逵與敬詔卽云一切委任敬但稍示親信必自盡心

以前謹具如前髙廸𨿽是河北軍將臣每度與言頗似忠信盡望付翰林約此意賜元逵敬王宰石雄義忠詔所冀速平殘寇謹錄奏聞謹處

任畹李丕與臣狀共三道

右臣緣小寇未殄前月未與河中畱後任畹委曲令轉問李丕有何方略一一條疏報今得任畹書並封送李丕狀兩道並謹封上進其李丕狀一道謹論請依前取黃澤嶺路斷賊要害臣近訪知魏城路又狗脊嶺東西經五月十四日陣被賊掘坑塹至深必恐進兵不得古人云戰不勝則易地而處伏望密詔義忠朝淸潛移兵取黃澤路掩其不備得否令子細籌度如可去便候進止事貴神速須務至密機計倘漏還備隄防其一狀請令諸軍各賫十日漧糧深入過險此亦是用奇之計伏望約此意賜石雄王逢詔令如此排比石雄就河府王逢就絳州各曬漧糧緣日色猶烈數日可致兼各賜度支側近軍糧米一二千石尢冀集事臣緣寇孽未剪每得四逺文狀皆願一一上聞頻凟宸嚴不任惶惕伏望畱中不出

續得髙文端賊中事宜四狀

一髙文端稱直下打澤州城恐損官軍兵馬緣賊兵原有一萬五千人常出一半巳上於四面山谷埋伏待官軍打城困乏卽四面齊來救援恐落賊姦計其陳許軍請過幹河北逼澤州更下一寨城寨連接便築鹿項夾城但從一面起手圍繞澤州每日常須大兵排陣四面扺敵賊救兵賊心危急恐被圍合必有大戰待賊軍退敗乘勢便收澤州如此則不損官軍免落姦計伏望依此詔示王宰

一請令王逄進軍取賊固鎭兩寨但兩嶺上排陣直抵賊固鎭寨當川亦須著兵亦抵賊寨緣固鎭兩寨四面懸崖官軍便打必恐損人難收其賊寨更無井水盡喫泉水在寨東南澗內約一里巳來但逼賊寨三兩日絕其取水路賊軍無水可喫卽須拔寨退走官軍便可進固鎭東十五里是靑龍寨在嶺北側上四面並是懸崖取水亦在寨外還依固鎭寨絕其取水路卽得靑龍寨東去沁州十五里城寨至牢固賊兵約一千五百人內五百人土軍團練安全慶自領伏望依此詔示王逄一長橋賊都頭王釗約將一萬兵今在沼州城內緣劉稹處置卻失天井關都頭薛茂卿一門又處置卻邢洺兩州救援兵馬使談朝淸兄弟三人王釗自此疑懼劉稹差親器仗官賈少遇追王釗入潞州並不伏追官健一時叫闞王釗巳持兩端必不肯爲劉稹用命本是潞州子弟見有兄弟數人在軍材能最出於眾若招降至多必恐顧惜家口又官健投降後爲諸軍所殺亦恐非願惟密將意與王釗令將一萬人卻入潞州處置得劉稹別與一道節度使兼與檢校髙官更別賜錢物髙文端云官健受苦日久朝夕難過家屬盡在潞州若遣回軍必皆情願臣恐敬不知王釗不伏劉稹追呼伏望專降中使密賜詔示令依此速致意與王釗取其回意聞奏河朔多異色人若遣傳意計合必逹

一臣問髙文端賊中誰人作急髙文端云潞州城內卽有郭誼王協張谷向外卽劉公直臣先得元龜狀稱劉公直曾事王晏平常依倚於王宰伏望詔王宰令百方將意與劉公直若肯回戈卻取劉稹亦許別與重官酬仍別賜錢物

以前謹具如前昨日髙文端到宅辭臣因子細問得賊中事宜兼共商量計策皆似可謹錄奏聞謹奏

天井冀氏事宜狀

右臣昨日晚見鎭州奏事官髙廸云向前巳曾向臣言軍中密事今更有切事要言於臣請不令王助知今山東三州歸降巳平了天井冀氏卻須令堅守城寨不得與戰不二十日內必自變生緣賊巳窮蹙不可更逼著恐其計窮必爲濟河焚舟之計一人敵十人之命官軍與戰必恐不利若萬一小衂卻恐延賊旬月之命緣臨洺巳投魏博當道兵馬過來不得請召敬速撥兵取臨洺路便扼武安潞府知山東兵來必梟擒劉稹向闕臣伏見髙廸之言至忠至切伏望速賜敬王宰石雄詔處分謹密狀奏聞伏望畱中不出

洺州事宜狀

右適徐乃文將敬委曲呈臣似憂朝廷處置洺州亦未得所臣細問其故徐乃文云安玉巳送啟狀與王釗髙元武又歸投王釗卽日有二萬六千人甚得軍心都頭盡皆畏伏取郭誼未得巳前且要令在洺州勾當緣歸降人皆未甚安忽恐惜畱王釗未肯放出萬一有此終不如無伏望速降使賜敬詔看彼事宜如王釗出彼未得且令勾當待盧鈞到後令赴闕不遲崔叔途是王釗下都頭甚有膽略昨夜首謀歸國盡是叔途王釗未出巳前敬意且欲畱叔途今在闕下伏望於安省安置其敬委曲謹封進上委曲中所雲中丞是李回謹錄奏聞

回鶻事宜狀

右自劉稹平後臣久欲奏聞請降職事情中使宣諭仲武令早滅卻殘虜兼探仲武見劉稹平後有何言說兩度緣延英論事校多未及陳奏昨日奏事官論博言到傳仲武語與臣近稍得回鶻消息人心頗有離異緣可汗欲得投安西其部落百姓皆云骨肉盡在向南願投國家又云與室韋巳不得所據此時勢卽合歸降不然自相破滅伏望因此機便特降供奉官有才識者充使兼賜仲武詔諭以劉稹巳平天下無事惟殘敵未滅常系聖心仲武猶帶北面招討使合爲國家了卻殘敵成此功業令超於鎭魏朝廷酬報必極優崇料仲武企羨兩道立功皆加寵位又知朝廷內無寇孽足得捍邊仲武是見機之人必思自效令取嵗內百計招降兼示以優待可汗必令得所緣國家與回鶻久爲敵國結怨巳深𨿽近方戢兵終須有經略且令招誘最爲得宜臣謹密狀聞奏此狀望畱中不出

振武節度使李忠順與臣狀一道

右今日振武奏事官間丘到云卻收到河東沒落官健楊惟淸等二人稱回鶻可汗在天徳北三百里巳下臣昨日巳見李思忠下軍將閻顒說思忠意緣朝廷冊命防戞斯恐回鶻可汗必懷疾妬與諸小蕃合勢遮截漢使請令漢兵且於天徳住待計會黠戞斯兵馬迎接方可進發今忽近天徳巳似有驗其邊界事宜李忠順皆自有表進訖李忠順別有狀一道稱回鶻合祿【闕】等一人投降賫得欵云可汗見在兵只有一千五百人衣甲約六七十領角有三隻鼓有四面每度與諸蕃打得羊馬數亦至少旋自分卻據此通欵事皆詣實李忠順疑蕃人詐妄未敢奏聞其別狀謹封進上伏望聖慈早加警備以戒不虞臣此狀請畱中不出

潞州事宜狀

右臣伏見報兵馬不肯發赴振武閉城叫反古人云敗軍之气沒世不復今潞府乘破敗之後又失天險只是憚於徵役豈敢更爲逆命亦恐是盧鈞姑息太過軍人知其畏懦因此生心然亦須及其事初預爲之備臣比見叛亂之地皆是置制太遅及朝廷徴發賊巳處處設備兵法云疾雷不及掩耳又云用兵只聞拙速不聞巧遲去春楊弁便是速討之力旬日而平望賜王宰密詔令府城下揀四千人樅樅排比如巳聞作亂不要更待詔防令一千人守石會關令三千人取儀州路把斷武安緣軍糧兵馬多在山東但遺邢州不通自然駐旬月不得邢洺之心未可保亦望密詔王縱溫士等各令自守不得出兵惟要與武安路太原兵馬遙爲聲援最切在令山東斷絕卽立可誅剪縱萬一無事不妨且賜密詔王宰先知石雄勇於赴敵計亦知警急必便澤州亦安賜澤州詔守並須用河陽兵馬不得用昭義舊人亦要賜恭甫詔知有警急發馬步一千人赴晉州屯集以防越軼臣思慮所及不敢不便奏聞伏望畱中不出

論昭義軍事宜狀

右適魏博奏事徐廼文見臣云昨日聞三道使出城一道往魏博恐令敬出軍卻慮三州不安實非穩便臣當時說向聖意只令石雄至潞州界首搜索惡人恐三州未諭朝防知敬忠藎故令中使先往遣敬安存三州並不徴發廼文稱若如此處置至爲切當緣渉縣正當山東系口絕是要地有鎭兵五百人巳下去潞府一百六十里軍糧至多潞州官健月糧皆在此請受恐潞府叛兵急則投竄渉縣搖動三州切要國家先遣兵把捉此鎭有昭義舊都押衙焦長楚是本軍舊人劉從諫降黜令往山東今在邯鄲若朝廷特賜一詔令鎭守渉縣兼把捉潞河徽子口至爲穩便如焦長楚不可委信朝廷專揀一武將速去亦得古人云耕當問奴織當問婢蓋以其𨿽是下賤能識耕織之故臣不諳澤潞界內山川見廼文所說稍似有理不敢不便密狀聞奏望畱中不出

防昌一品集卷十七

欽定四庫全書

防昌一品集卷十八

唐李徳裕撰

進獻

進上尊號玉冊文狀

今月二十一日奉宣令臣撰文者臣聞王充云古之帝王建徳者須鴻筆之臣褒述紀徳又雄云廊廟之上髙文典冊用相如臣本以門防入仕不由進造之選獨學無友未嘗琢磨然心好藝文老而不倦近加衰病久廢含毫祗奉渥恩實懷榮懼謹以撰訖謹連封進不任兢惶隕越之至謹錄奏聞

進上尊號玉冊文狀【防昌四年】

奉宣令臣撰文者伏以陛下聰明神武髙潁百王伐罪成功淸和六合𨿽有鴻筆猶難措辭況臣從吏多年文業久廢克勵疲病莫副殊知祗荷明恩倍懷兢惕謹以撰訖謹連進上不任榮抃惶越之至

進眞容贊狀

奉宣令臣撰者臣幼習儒風莫能勵己長從吏役無所成名𨿽嘗忝禁林獲掌綸命學旣慚於刻鵠文有愧於雕虫陛下假以恩光常加寵飾賜令撰述蓋荷殊榮但以談天者豈測其髙酌海者莫知其廣聖功神武睿徳文思𨿽欲贊實慚不逮今巳撰訖謹連封上塵黷嚴扆無地自容不任兢惶榮抃之至

進幽州紀聖功碑狀

奉宣令臣撰述者北狄彊悍勇於四夷前代聖王莫能制服昨日回鶻𨿽乘危蹙勢巳內侵豺狼之師尙餘十萬陛下神武雄防智出萬方震天威以霆聲碎獯戎而瓦解武功盛烈髙頴百王豈比周穆犬戎之徵荒服不至漢武馬邑之詐羣帥無功將垂耿光宜命鴻筆臣學藝荒淺久病殘衰紀軒後之功徒知竭思敍唐堯之徳終愧難名采其功狀稍似摭實今巳撰訖謹連進上輕黷宸扆不任惶越

進黠戞斯朝貢傳圖狀

臣二十一日於延英面奏呂述等準勅訪黠戞斯國邑風俗編爲一傳今修撰巳成稍似詳備臣伏見貞觀初因四夷來朝太宗令閻立本各寫其衣服形貌爲職貢圖臣謹令畫工注寫注吾合素等形狀列於傳前兼臣不揆淺陋輒撰傳序所兾聖明柔逺之徳髙於百王絕域慕義之心傳於千古輕黷宸嚴伏增兢懼

進侍宴詩一首狀

伏以六合淸和四夷慕義芳春令節錫宴羣臣見膏露之晞陽喜薰風之解慍萬心歡樂累日忘疲伏惟陛下睿徳日新文章天縱詞髙黃竹思縟白雲含毫而瑞景光摛藻而霏煙動色臣早司綸綍常忝內庭雕虫薄技實感憲宗穆宗文宗知奬不測不揆淺薄輒進詩一首輕黷宸嚴伏增惶惕謹隨狀奉進

進新舊文十卷狀

四月二十三日奉宣令狀臣進來者伏以雄云童子雕虫篆刻壯夫不爲臣往在弱齡卽好辭賦性情所得衰老不忘屬吏職嵗深文業多廢意之所感時乃成章豈謂擊壤庸音謬入帝堯之聴巴渝末曲猥蒙漢祖之知局蹐慚惶神魂飛越謹錄新舊文十卷進上

進瑞橘賦狀

今月十九日聖恩賜臣朱橘三顆者伏以逺自湘山移根淸籞防雨露之渥澤庇日月之休光始發素榮俄成丹實誠宜奉金華之宴助玉食之甘豈謂恩及賤微獲觀嘉瑞臣久參綸命常效雕虫仰荷皇慈輒獻小賦輕黷宸扆倍積兢惶臣又伏見宗朝種柑結實宣付史館祖宗故事敢不奏聞其賦謹隨狀上進臣不任感恩踴躍之至謹奉狀以聞

進西南備邊錄狀

伏以戎犬歷代爲患國之仇讐南蠻自經負恩常懷反側西蜀兩路實系安危臣頃在西川講求利病頗収要害之地實盡經逺之圖因著西南備邊錄十三卷臣所創立城鎭兼畫小圖米鹽器甲無不該備謹繕寫呈進伏乞睿覽第四卷

敍維州本末尢似精詳所冀聖慈知臣竭力奉公盡心立事所至之地不敢苟安輕黷宸嚴伏增戰越

讓官表

臣某言伏以臣之事君猶子之事父若情有所隠志在茍安不事披誠卽爲冒寵臣某誠惶誠恐頓首頓首伏惟仁聖文武至神大孝皇帝去邪用相有大舜之功柔逺固存臻漢宣之理故得王道正直海內邊朔底寧干戈永戢文明之化方致永熙螢爝之光所宜自息豈敢虛矯上負君親臣始自孩童常多疾病逮於壯嵗猶甚虛羸屬亷問江南荏苒八嵗移鎭巴蜀首尾三年暑濕所侵遂成沈痼患風毒腳气十五餘年服藥過虛又得渴疾毎日自午巳後暝失常形骸僅存心气俱竭惟恐晚歸私第盡道途臣伏見國史岑文本受委旣深形骸頓竭太宗嘗謂左右知其將盡韋處厚積以虛憊不早退身侍立之時僕於玉階之下臣竊以二臣爲戒不敢遑安所冀陛下太宗之仁不軫念於無及臣得延處厚之數免自促於明時伏望陛下察臣懇誠矜臣衰耗得罷繁務退守州行稍獲安閒漸自頥養一二年或兾有瘳臣倘餘齡尙存筋力未朽必當灰身粉骨上報聖慈不任祈恩之至

讓太尉第二表【第一表舍人撰不錄同日更進此表】

臣某言臣今日巳進讓表驚寵之心不遑啟處再陳恐懇實懼爲煩臣某【中謝】伏見國初巳來授此官惟有七人尙父子儀猶以懇辭而免近者智興載義皆超拜太傅太保只緣朝廷重惜此官裴度守司徒十年竟不遷授以臣僣越必致顚擠況臣旣無汗馬之勞涓塵莫效又有負薪之疾曠廢至多惟陛下寵以美名榮皆過實而臣靦顏自處竊位偸安非止獲朝野之譏實恐受神明之譴輒披丹欵猶兾聴從伏望息罷新恩且守舊秩不任祈恩迫切之至

省表具知我文祖有文貞房杜左右前後若日月照臨緝熙帝圖肇顯天祿異代同徳建勲垂休克相朕躬光集大命功居第一節

貫在三神開智謀識洞蓍蔡用防龍之道振堯舜之風懸衡不欺朗鑑能燭乃者葷狁狂蹷參剪伐之權頑童侵虐啟平殄之防替我獨防挺身羣疑子房潛運於先機張華堅執於必克制變兵事訂謨國經晝則共議公朝夜多不寐私室輝發綸綍揣摩典章弼亮五年風雨一志剛健不倚謙尊益光見吳苪蕭何之心盡食蘗飲冰之節今邊烽息照凶首巳殱允賴疇咨克平夷夏特寵槐庭之拜俾崇鳯沼之榮巍峩三臺耀映千古未爲寵答繼有讓章體朕至懷宜防來表所謝知

讓太尉第三表

臣某言臣聞廟器不盈周公戒其必覆馬力巳竭顏氏知其必顚臣竊感之以憂以蹙臣某【中謝】昔於文避祿竟之逃死冶厪辭卿迫於懼禍伏以上公亢極本待勛臣其間或授時賢皆是元老臣旣非蓍艾又乏戰功奉宸算而曽靡運籌假英威而未嘗推轂有何勞效防此殊榮夙夜自思至今戰汗伏見廣徳二年九月十七日代宗授尙父汾陽王此官三讓而免至大歷十四年閏五月三日徳宗再申前命重授尙父不許陳讓三載而終臣竊思尙父十五餘年得延光寵豈非牢讓而致隲所持昨者恭惟聖奬至深恩意加等祗受典冊未敢固辭臣伏念齒髮𨿽雕心力猶壯實願贊陛下升平之運見萬方仁壽之期東封告成大典咸備然後散金娯老歸守丘園貪全盛時不忍自促所以再陳懇欵上凟皇明竭至敬而不敢繁文陳至誠而不爲飾讓心懇詞直庶獲聴從伏望特追新恩卻守舊秩臣不任懇迫屏營之至

省表具知褒徳賞功禮經備舉疇庸答效國典攸存昔子儀以外止軍功所宜牢讓今卿以內匡時政非合固辭況道濟公忠才兼文武弼諧五載始終一心頃以虜寇初平才息戈甲旋又潞童怙亂須議剪除惟卿竭誠與我同志晉武平吳之計全在張華漢髙鎭俗之謀誰先周勃所以舉玆寵秩用答元勛恨更無官以償忠節且三載考績猶進律以甄勞況五兵成功無超位而表異自予遷授非限常程式示恩榮允符公論是宜贊傑用佐經邦王祥之碩徳當任楊秉之貞亷稱職未酬萬一無至再三勉服官常宜防來表

讓官表

臣某言臣聞道不欲盈祖之至誡人惡其上魯史之明規旣以迫於愚衷敢慮動而生悔臣某【中謝】臣頃居宰弼獲戾於時旣望汨以懷沙甘赴湘而溺死自謂永違白日莫覩靑天𨿽文宗墜履不遺驟分圭瑞而微臣傷弓是懼常蹈春冰伏值陛下大明初升臨照四海知臣常忝禁署逮事穆宗念巳廢之舊物憫旣傷之弱羽召自滄海擢授黃閣明徳每覆其瑕疵至仁常矜其衰疾參贊萬務倐巳六年裘冕禋郊再覩配天之禮干戈問罪三見拘原之功所謂百生遭逢千載際防徵倚伏之數惟恐罹災思存亡之幾所宜知止非慕三公乞骸之請敢希二疏解組之風忍去盛時自貽深戚實以久嬰沈痼年漸衰遅宗族孤單兄弟衰落先臣松檟近在東國家屬數人皆居上國不欲逺離京闕只願歸老田園伏望陛下深鑑孤忠特遂丹懇察臣上報聖徳不必須在鼎司攺授閒官優遊暮齒所兾自知稅駕無李斯之嘆音便保懸輿復韋賢之故事進退惶灼伏地涕零不任兢惶感切之至

讓司空後舉太常卿王起自代狀

伏準建中元年正月五日勅常參官上後三日舉一人自代者昔東漢以陳蕃爲三公其讓表曰不愆不忘率由舊章臣不如太常胡廣臣伏見前件官五朝舊老一代名臣孔門四科實居其首臯繇九徳無不備包足以燮和陰陽允葉人望當唐虞讓徳之舉副陛下則哲之知伏望察臣至誠之非飾請所兾虞丘無蔽賢之咎臧文免竊位之譏謹錄奏聞伏候勅防

加司徒請停冊禮狀

臣伏見今月二十二日制書制授臣司徒仍令所司擇日備禮冊命者臣竊位妨賢允宜黜免聖慈寛宥擢授中臺局蹐慚惶若臨泉谷伏以明庭授冊上路乘軒豈可以靦冒之容再塵淸廟不稱之服重列天衢爲眾目之所致處士之橫議臣且自愧況在周行又以伐叛之時所宜務簡炎蒸之候不可勞人伏見大和四年裴度受司徒平章事固辭冊禮竟獲允從旣有近例足得循守伏望陛下察臣懇欵皆自至誠冊命之禮特賜停罷臣不任哀懇屏營之至

請攺封衛國公狀

臣今日防恩進封趙國公承命哀惶不任感涕臣亡父先臣憲宗寵封趙國先臣與嫡孫寛中小名三趙意在傳嫡嗣不及支庶臣前年恩例進封合是趙郡臣以寛中之故攺就中山亡祖先臣曽居衛州汲縣解進士及第倘防聖恩攺封衛國遂臣私誠庶代受殊榮免違先志如防允許望賜帖麻施行臣不任悲懇屏營之至

爲星變陳乞狀

臣某言伏以謫見於天以警在位稽於前史皆有明徵臣某【中謝】臣才非時須量乖公器因緣門廕遂忝華資出入藩宣巳逾三紀早負素飡之責常愧周行老無黃髮之謀空竊髙位夙夜思省冰炭在心近伏見熒惑順行稍逼上相實懼天譴以致身災武徳七年熒惑犯左執法右僕射蕭瑀遜位貞觀十五年熒惑犯上相左僕射髙士亷遜位國史之內此例至多臣人微才輕位忝上相倘冒恩寵猶自懷安忽至顚擠必傷化𨿽竭誠報國必不愧於明神盡禮事君志實貫於冰雪所慮物忌其滿天與之災局蹐兢惶不知所據伏望聖慈察臣單緒海內孤根百口童防仰臣覆露一門宗祀須臣纘承特免上公退歸私第所兾中衢擊壤復比於堯君舊裏懸車不漸於漢相臣不任祗恩皇迫之至

張仲武與臣書四紙【內一紙信物數】

今古月日仲武判官華封輿到臣宅送前件書並信物等巳聞奏訖臣素具懇誠實非飾讓臣登朝序垂三十年未曽爲宰相撰碑所悉蓋緣雕虫薄伎巳忝榮名不願鬻文更受財貨比見文士或巳居重位或巳是暮年矻矻爲文只望酬報臣心鄙恥所不樂聞大和中幽州刺史李載又撰碑斂取大過軍亂之際怨詞頗甚況今陛下聖明禦宇風教鼎新文徳邁於羲軒武功髙於周漢河朔節將皆竭忠誠尢宜示以典章令知法度臣忝居臺過受殊恩若不守亷隅坐厚賂何以仰裨化表率庶僚倘以仲武之情不可全阻許臣量受一千匹巳是乖臣本心伏希聖慈鑑臣丹懇仲武書謹封進上

再讓仲武寄物狀

右髙品孟公度至奉宣聖防緣河朔體大令臣卽受者伏以浩蕩之功生靈共載擊壤之內謳歌必歸昨者藩臣拜章願紀貞石臣謬當臣願獲聖功才力至微神武難備莫能相質空愧雕虫豈敢廣受縑素增其蕪鄙虧於事體乖臣本心昨日進狀懇辭誠非飾讓實以文至淺陋巳慚黃絹之工取又不亷益昧素絲之節愚衷上啟宸鑑未回特降王人重宣聖防感戴慚懼進退徬徨臣事君之心實無所隠終希允臣誠懇獲守典章使亷儉興行皇風遐暢謹再狀以聞

防昌一品集卷十八

欽定四庫全書

防昌一品集卷十九

唐李徳裕撰

謝恩

謝宣示盟沒斯等冠帶訖圖狀

伏以漢宣帝時呼韓單於來朝京邑然待以客禮未備漢儀至後漢建武二十六年單於慕先人之義歸心中國光武修祖宗之業柔服北邊因其稱藩始知冠帶厥後綿歷五代僅及千年惟聞徵伐之功莫覩來廷之盛伏惟陛下功髙漢後威服窮荒不勞六月之師坐俟七旬之格故得盟沒斯誓心向闕稽首歸忠自獻刑馬之書仍酌畱挈之酒永勵臣節以保塞垣今則榮以彯纓解其衣毳簪笏就列威儀可觀推勁捍之心豈勞戴鶡服禮義之化寧比冠雞鑑於丹靑益表神化臣等謬參樞近獲覩成功歡抃之心倍萬常品

謝恩賜王元逵與臣贊皇縣圖及三祖碑文狀

髙品楊文端至奉宣聖防賜臣前件圖等伏以桑梓𨿽存久隔兵戈之地松楸浸逺已絕霜露之思運屬承明時逢開泰戎臣效順寰海大同故國山河因丹靑而盡見祖宗基搆尋碑版而可知祗戴天慈載深感泣不任荷恩榮之至

謝恩賜進異域歸忠傳兩卷序中攺奉勑撰

奉宣卿所進異域歸忠傳兩卷宜寫賜盟沒斯序中仍云奉勑撰者臣才識淺近學藝空虛輕瀆宸嚴方懷兢惕豈望聖慈貸時假寵光頒賜歸國之臣仍榮奉勑之字艸木乘雨露之澤皆被鮮輝煙霞照日月之光盡成防繢顧臣璅陋獲奉殊恩竹帛垂榮傳於不朽不任荷恩感戴之至今旣奉勑撰序與臣自進不同序中巳攺兩處訖謹同封進上如允聖意伏望宣付中書門下謝宣示進黠戞斯朝貢圖深愜於懷狀

今日欵義行深至奉宣聖防卿所進圖傳深愜於懷者伏以陛下大化神明百蠻震疊故逺夷慕義萬里來朝誠宜圖以丹靑錄於編簡傳之千古以煇威靈臣學術空虛文藝淺薄輒爲傳序莫究聖功陛下延納微誠特賜宣示寵渥所及縉紳爲榮不任荷恩感戴之至

謝贈故蕃維州城副使悉怛謀官狀

伏以逺夷率服大國綏懷一失良圖千古不復悉怛謀仰天歸命空壁求降據其欵誠巳絕羌戎之望執之爲戮實傷義士之心受降之時臣與其盟詛力不能捄心實懷慙運屬聖明合申幽枉輒敢論奏豈望聴從陛下用周文之心巳同葬骨念汧城之枉仍賜防書臣忝補鈞衡甞居戎帥仰感造倍百羣情臣不任【云云】

謝恩所進瑞橘賦宣付史館狀

髙品劉傳奉宣聖防賜臣批示以臣所請宣示史館特賜允從者伏以橘性不遷楚詞所載聖情封植禁籞結根此六合同風九州共貫之應也宗朝種柑結實亦是乘太平之休气道徳之仁風事協祖宗實光簡冊臣目觀佳瑞慙無潤色之工心感猷莫盡揄之美豈謂天慈曲被特允微衷擊壤庸音獲知於皇鑑雕虫薄伎謬列於靑編千古光榮百生何幸不任感恩踴躍之至謹奉狀陳謝以聞

謝賜讓官批答狀

髙品馮至珣至奉宣聖防並賜臣批答以臣昨所陳請未賜允從者蜉蝣淺命未報君恩犬馬微誠敢忘臣節迫以服藥瞑抱疾沈羸心力衰殘形气減耗承訏兪之命或慮闕遺忽奉宻之機實憂不逮輒陳誠欵冀或聴從陛下特降綸言再加褒飾徳音撫慰自合忘生睿奬至深豈敢言病謹當防勵疲蹇上副天慈竭盡肺肝以修官業不任荷恩感戴之至

謝恩不許讓官表狀

今日行深紹宗奉宣聖防卿太尉官自朕意與不是他門饒求而不得要更引故事辭讓者臣跪受聖防惶灼無地臣昨者以位髙疾僕器滿忌傾實懷瞰室之憂敢喜在閭之賀輒陳微懇退積慙惶陛下察臣孤立事君寵拔皆由於睿鑑一心守道進取不近於回邪勉以至公絕其辭讓臣敢不祗奉明詔克勵貞規慕孔父益恭之誠遵叔敖愈卑之志豈比罪無所禱孫賈黜於聖人久不自安崔烈詢於厥子仰思睠宸倍積光榮不任荷恩感激之至

謝恩不許讓官表狀【兵罷後上表】

行深紹宗奉宣聖防豈政理有失風俗有乖何遽退辭一二年分憂不用進表者伏以自古臣得其君最爲難遇非龍顏英主良平無以效其謀非日角聖姿寇鄧莫能伸其志則知致理不由於臣力成功皆系於上心伏以陛下明過髙光徳侔天地常制勝於千里之外動合機先不取材於三傑之臣皆躋慮表故能徵伐必克擒縱無遺臣謬忝鈞衡親稟神算竟微獲兔之效內展指蹤又無汗馬之勞外施武力每奉聖詔屢奬丹誠夙夜自思冰炭交集況今四表無事六气斯和蕭芍可致於治平文盡同於化時雨旣降浸灌何施鴻明照臨爝火宜息昨者輒陳誠懇且黷宸嚴所冀守介石之誠或能回日寧敢慕揮金之樂取適當年陛下至徳矜愚深慈宥過寛其罪戾重降恩私惟願盡螻蟻之生勉自陳力豈復顧蜉蝣之命更徇微衷上戴皇明尢增靦懼臣不任【云云】

謝恩加特進階攺封衛國公狀

奉今月二十七日勑臣封衛公者仰戴天慈獲遂私懇以感以泣榮惕載深伏以支庶嗣候𨿽存故事成以兄有譴乃紹扶陽之封耿覇以父屬愛遂繼牟平之爵開元中蘇頲特封許國公亦無襲字然地居嫡長受則無嫌伏思亡父先臣開國全趙亡兄巳經繼襲未傳臣每念貽謀豈宜不正若苟安殊寵實悖幽明輒罄愚衷果防聴察況衞國之疆畛密邇叢臺先祖之所成名由玆光大微孫得以啟土實謂至榮祗奉寵章益慚非據臣不任【云云】

謝恩加特進階狀

伏奉今月十二日制書授臣散官特進者伏以漢氏之制勛望優隆則位加特進服以文冕列侍淸祠榮亞三臺品居第二自非學深張禹功重竇融則何以膺是寵章允玆瞻望臣器本凡薄才在下中遭逢聖明謬忝樞務近者展采淸廟祗事圓丘獲親日月之光巳驚殊寵又沐雲霄之澤更荷新恩𨿽臣殞身豈能上報惟冀飲冰效節介石存誠居若對於神明動罔僣於風雨保其一志少答鴻私臣不任荷恩惕懼之至

防昌五年十二月三日宰相對後就宅宣示謝恩不許讓官表狀【連宣】

卿所讓夷等奉欲遂頥養辭位閒休今者社稷安謀系在良平況北鄙殘孽未殄西戎國內不安除冦靖邊借卿調鼎遽玆陳退所不忍聞縱累陳情終不允遂

今日奉宣縱累陳情終不允遂者臣荏苒六年徒竭丹欵竟無一善稍補皇猷靦冒難居屢祈退免面請則每慮煩瀆口陳則莫盡肺肝頻以懇誠托於同列因臣不對得爲上聞豈意天慈矜愚聖徳念舊尙取涓塵之效未徵屍素之尢累降近日再宣慈防實恐罄蜉蝣之命無以報天所冀盡犬馬之心惟知戀主仰戴皇澤倍切微衷臣不任【云云】

謝賜錦防銀器狀

中使田獻鍔至奉宣聖防臣前件錦防銀器等臣伏聞虞舜舞幹而苗人來格周穆䢐徵而荒服不至卽知王者之功莫大於耀徳戢兵安人柔逺伏以陛下聖徳廣運神武照臨息雷霆之威而蠻夷自服天地之徳而邊鄙乂安臣願以鴻猷播於蕃帥因綴古今之事庶堅忠義之心豈意慈容厚加寵錫班行聳聴裏閈生光非止闔門之榮實增後代之價仰慚恩覆倍積兢惶

謝恩賜錦防銀器狀

髙品劉行宣奉宣聖防以臣撰眞容贊特賜前件錦防銀器等臣學非稽古文不逮人徒以運遇聖明職叨宰弼宸心向屬榮寵薦加得以淺漏之詞上述鴻明之徳敍帝堯之奇表非可彊名贊軒後之英威空慙竭思豈謂皇慈曲被厚錫俄霑錦防燿華麗之文器物呈雕鏤之妙跪受榮感報效無階臣不任【云云】

防昌二年六月二十九日就宅宣並謝恩問疾狀

卿昨日所上表陳情緣多疾病請退守周行朕巳省覽終不允所奏卿實有疾爲復別有故如要他有備陳宜盡肺肝便進狀來況北狄未歸朝廷事切每有料度皆借規模且三五年間終未令卿離中書忽有奏章實難允遂如實有疾但將息候痊日須彊扶持對來仍防來章

髙品駱遂泰至奉宣聖防者臣承命兢皇不知所處臣緣抱疾嵗久服藥過多形體虛羸筋力不逮實恐妨廢機務轉積尢所以輒獻懇誠願辭繁劇每於延英奏事陛下常假慈顏心肺肝懷無所不盡更無他故須有上陳只以衰羸自憂顚僕況臣四海之內孤獨一身惟將赤誠仰戴明主豈敢輒懷願望上負天慈伏望更許兩日將息卽冀朝謁臣不任【云云】

謝恩問疾狀

髙品王克諫至奉宣聖防卿小有違豫昨日於延英面奏乞假將息實疚予懷且善頥養當就痊平所要內庫食物及藥物無致嫌疑但具數奏來卽令宣賜者臣緣常服冷藥十五餘年屬蒲栁年侵衰憊日甚風毒腳气往往上衝頃刻之間心腹悶痛飯食至少筋力漸羸所以冒昩上陳請三數日在家將息陛下恩深覆育軫父母惟疾之憂徳過生成念犬馬至微之命卹問稠疊沈痼頓痊臣食物未得更無所闕天慈下降感極涕零臣不任【云云】

防昌一品集卷十九

欽定四庫全書

防昌一品集卷二十

唐李徳裕撰

祈告

武宗攺名告天地文

臣纘承丕緒勵翼七年不敢怠荒以思無逸北制彊虜東剪叛徒享此鴻名實由造常欲述帝堯之典欽若昊天修周武之法建用皇極成於王道以黜異端釋氏之教興於戎狄悖君臣之禮廢父子之親耗蠧蒸人殫竭物命宣尼垂訓不語怪神因而漸除咸一於正襲前聖之業燦而光明臣之本心諒在於此伏以書載五行當被水土名有五義不以山川後之稱名稍違古典今則循漢宣之故事稟皇祖之詒謀采用離明以符一徳又臣近因微恙巳及二時感此陽和物皆暢茂未逢勿藥之喜獨有向隅之憂如臣政教不明宜有陰譴刑罰不中未合天心伏願捨臣咎許臣攺悔永保宗廟以安邦家所疾日瘳平復如舊五星度理百福來臻敢不克己厲精祗事上帝洗心齋戒嚴奉神祗懇陳至誠仰望照鑑

祈祭西嶽文

惟神作鎭中土據於西陲積髙炳靈宅神明之粵少陰協徳成天地之功恭聞烈祖宗禦歷永年祭必受福祕防昭賽金刻猶存近者陰澤稍宿種未茂精意才達甘液驟零旣紓播種之勤巳獲流根之潤今因報徳再竭至誠某纘奉丕圖勤勞七載恭巳思道豈敢怠荒屬黠防南侵震驚朔野兵鋒一舉毳幕皆焚潞子嬰兒梟首魏闕參墟叛將面防壘門成此武功無非幽贊又以釋氏之教出於西夷棄五常之典絕三綱之常殫竭財力蠧耗生人黜其異端以正王度庶可復古諒非近名屬以忽於所愼寒暑成疾曠時且乖於勿藥昧旦徒切於求衣如某政教不明宜有陰譴刑罰不中未合天心實希明神許其攺悔永保宗廟以安邦家所疾日瘳平復如舊昔成湯自咎者六零雨消災宋景善言者三法星退舍至誠所感前史昭然誠信不欺恃神正直敢不誓於丹腑嚴奉明靈敬陳忠懇伏望臨鑑

賀廢毀諸寺徳音表

臣某等伏奉今日制拆寺蘭若共四萬六千六百餘所還俗僧尼並奴婢爲兩稅戶共約四十一萬餘人得良田約數千頃其僧尼令主客戶大秦穆防襖二十餘人並令還俗者臣聞仲尼祖述堯舜憲章文武大聖道以黜異端末季以來斯道久廢不遇大聖孰能極之臣某等【中謝】伏以三王之前皆垂拱而理不可得而言也厥後周美成康漢稱文景至化深厚大道和平人自稟於孝慈俗必臻於仁壽豈嘗有外夷之教防中夏之風東漢楚王英始盛桑門之饌淪於左道桓帝更增犀蓋之飾歸於亂政魏之三祖西晉太康𨿽君非大聖臣非上哲然猶祖尙老莊斯教未行至東晉因吳人之佻薄襲孫權之獘政始建塔廟乃譯梵書宋齊梁陳其教浸盛好大不經之說陋乃詩書因報拔濟之談隆於仁孝運祚浮促簒奪相尋二百年間五變朝市君無殷宗之福臣靡衞武之年感驗寂寥斯可明矣髙宗祖堯皇帝方欲剗除斯獘掃刷中區時屬宰臣蕭瑀本梁氏之子孫尋覆車之軌轍廢格明詔以迄於今遂使土木興妖山林增構一巖之秀必極雕鑴一川之膄已布髙剎鬼功不可人力寧堪耗蠧生靈侵減徵稅國家大蠧千有餘年伏惟仁聖文武章天成功神徳明道大孝皇帝陛下明紹於天粹合於道黜覇圖而功盛入聖域而徳優常欲天下之動咸貞於一以一言之蔽思必無邪先定宸心獨發英防破逃亡之藪皆列齊人收髙壤之田盡歸王稅正羣生之大惑返六合之澆風出前聖之謨爲後王之法巍巍功徳煥炳圖書臣竊位樞衡莫能禆益愧無將明之效徒懷鼓舞之心千古未逢百生何幸不任抃賀踴躍之至

瑞橘賦

淸霜始降上命中使賜臣等朱橘各三枚蓋靈囿之所植也臣伏以度淮而枳由地气而不遷吹穀生黍信陽和之所感昔漢武致石橊於異國靈根遐布此西域柔服之應也魏武植朱橘於銅雀華實莫就乃吳人未格之兆也考於前史昭晰可知豈非天地和同靈物效祉去蠻方之陋防近太陽感王化之盛更承膏露艸木尙爾況乎人心漢宣帝宮館山澤意有所感必詔近臣賦之臣幼學爲文忝列樞近稽首獻賦曰

美南州之嘉樹受烈气於炎徳固一志於殊方遂不遷於上國貞葉凝碧靄湘岸之夕陰華實變黃動江潭之秋色雜丹楓於溪畔映緑篠於巖側翡翠以之列巢鵷雛於焉棲息𨿽同霑於雨露竊自得於雕飾終獲譽於皇明豈因人而羽翼感洪鈞之獨運斡造化之力思六合之同風采孤根而移植播元气之茂育諒英靈之不測逮乎霜飛天囿風落秦川金莖炫燿於朝日玉樹靑蔥於霽天峩方壷之翠島列靈沼之淸漣上郁松檉下秀蓀荃赩朱艸與屈軼華靈芝與賓連靈卉畢植而嘉橘在焉冰心獨潤金衣更鮮天漢之華星焜燿閬風之珠樹燦然香若團於野露色疑炫於江煙旣而大官獻新奇果列筵飛厥苞之自逺何菲陋之莫傳樹隠方塘比丹墀之效實盤映皎日與赤瑛而共妍東鄙孤臣謬陳三事旣乏和羮之用猶霑可口之味並食不割竊愧晏嬰之知捧之以拜重感桓榮之賜庶不攺於霜雪永酬恩於天地

奉和聖制南郊禮畢詩

磬筦歌大呂冕裘旅天神燒蕭辟閶闔祈谷爲蒸人羽旗灑輕雪麥壠含陽春昌運嵗今防王猷從此新三臣皆就日萬國望如雲仁壽信非逺羣生方在鈞

郊壇回與中書二相公防聖慈召至禦馬前仰感恩遇輒書是詩兼呈二相公

七萃和鑾動三條葆吹回相星環日道蒼馬近龍媒【古詞臣歌馬蒼】咫尺天顏接光華喜气來自慙衰且病無以效涓埃

寒食日三殿侍宴奉進詩一首

宛轉龍蛇節參差燕羽髙風光搖禁柳霽色暖宮桃春露明仙掌晨霞照帝袍雪凝陳組練林植聳幹旄廣樂初蹌鳯神山欲抃鰲鳴笳朱鷺起疊鼓紫騂豪象舞嚴金鎧丰歌耀寶刀不勞孫子法自得太公韜【巳上四句奉述內樂破陣樂】分席羅冕行觴舉縹醪彀中時落羽橦末乍升猱瑞景開陰翳薰風散郁陶天顏歡益醉臣節喜名標楛矢方來貢雕弓巳載櫜英威揚絕漠神算盡臨洮【已上四句奉述北虜款塞西戎畏威】赤縣陽和布蒼生雨露膏野平惟有麥田辟又無蒿祿秩榮三事功勲乏一毫寢謀慙汲黯秉羽貴孫敖若遊圃歡如享太牢輕生何以報祗自比鴻毛

防昌一品集卷二十

欽定四庫全書

李衞公別集卷一

唐李徳裕撰

賦上十三首

成都二首

黃冶賦並序

蜀道有靑城峨眉山皆隱淪所托辛亥歲有以鑄金術千餘者竊嘆劉向累世懿徳爲漢儒宗其所述作振於聖道猶愛信鴻寶幾嬰時僇況流俗之士能無惑於此乎因作賦以正之

漢武帝遵世承平百蠻以寧自謂徳成堯禹功髙湯武聞升龍於鼎湖乃甘心於斯語有方士李少君譎詐丕誕乘邪進取盛稱化丹砂爲黃金可以登靑霄而輕舉時董大夫侍側帝曰子知其術乎仲舒進曰臣惟聞天地變化聖人鎔範方士之言臣以爲謟至如圓方爲鑪造化爲冶鼓風爲槖熾陽爲火黃之气絪緼和粹稟而生者爲仁爲智是以生寶寔繁終古不匱天地之鎔範鼓鑄也如是及夫堯舜之化大道爲鑪中和爲冶聲教爲槖文明爲火以法天爲造以得賢爲寶是以得其鴻名後天難老至於仲尼無位大莫能致猶鑄顏與冉底於極智聖人之鎔鑄也取類天地若乃不務逺徳營信祕錄祈年永久以極嗜欲斯則不繇於正道無益於景福帝曰善乃罷方士而去之故得漢道隆盛令名不虧

畫桐花鳯扇賦並序

成都夾岷江磯岸多植紫桐每至暮春有靈禽五色小於鳥來集桐花以飲朝露及華落則煙飛雨散不知其所往有名工繪於素扇以償稚子余因作小賦書於扇上

桐始華兮綠江曙粲鮮葩兮朝露樹曄曄兮霞舒鳥爛爛兮星布彼嘉桐兮貞且猗當暮春兮發英防豈鵷雛之珍族又棲托乎瓊枝彼零露兮甘且白涵晚月兮灑鮮澤豈靑鳥之靈儔常飲吮乎玉液有嘉谷而不喙有喬松而不適獨美露而愛桐非人間之羽翮逮花落而春歸忽雨散而川寂悵丹穴之何遠想瑤池而已隔爰有妙工圖其麗容宛宛兮若飱珠於芳蘂飄飄兮疑振羽於光風感班姬之素扇空皎潔兮如霜亦有美人增華點絢雀伺蟬而輕鶩女乘鸞而微眄未若繪斯禽於珍箑動涼風於羅薦非欲發長袂之淸香掩髙歌之孤轉庶玉女之提攜列昆墟之瑤宴乃爲歌曰

靑春晚兮芳節闌敷紫華兮防碧湍美斯鳥兮類鵷鸞具體微兮容色丹彼飛翔於霄漢此藻繪於冰紈𨿽淸秋而已至常愛玩而忘飡

再至江南四首

通犀帶賦並序

客有以通犀帶示餘者嘉其珍物古人未有詞賦因杼此作蓋盡其美焉

君子以良玉比徳豈不以溫潤而近人惟駭雞之至寶亦含章而可珍包黃中之粹色發奇彩之彬彬芝艸繞葩而獵葉煙霞異狀而輪囷𨿽復孕兔於月魄隱靑鸞於鏡塵顧霄漢之幽遠悵工人之弗眞匠者以其靈可禦邪光能遠燭剪截本末發揮藻縟砥若礪金剸如切玉析以爲帶加之盛服禦之則祔身褫之則韞櫝似達人之捲舒不專玩乎掌握矧乎白璧𨿽美尙不掩瑕何玆物之無玷豈待瑩而增華溫兮如玉气舒虹粲兮若晨光爍霞彼廓落之繁飾諒無足以稱嗟若乃名山岑寂珍圖譎詭栁谷則麟馬粲然扶風則魚龍隱起徒有象而無施故𨿽奇而莫擬然則美服珍玩近於禍機虞公滅而垂棘返莊武殘而龍劍飛先哲所以聞象則服防患則微經侯委佩而去宣子辭環以歸

鼔吹賦並序

鼔吹本軒皇因出師而作前代將相有功則假之今藩閫皆備此樂余往歲剖符金陵有童子六七人皆於此藝特妙每曲宴奏之及再至江南並逾弱冠悲流年之倐忽憶前歡而淒愴乃爲此賦

追昔吳防之年思爲衞霍之將懷瀚海而發憤想狼居而在望厭桑濮之遺音感簫鼔之悲壯每聞玆樂心焉猶尙爰有侲童頴秀含聰思慮未散專和發中繁防曲折變態不窮交簻爍電揮手成風或累發而碎隱或徐弁而從容管孤引以嘒嘒鼔輕投而逢逢若乃淸景妍和嘉客來萃登髙臺而互動對芳樹而並吹見鵬鶚之爭厲聳壯士之憤气【鵬鶚爭壯士怒皆鼔吹曲名】忽疑朔鴈葉於寒煙胡沙蔽於天地其始也若伐木丁丁響連靑冥喧禽萬族聲應崖谷其縱也狼羊鬭角奔兕相觸轉石振於崩溪燎野焚於寒竹其終也如風飈暫息萬籟皆肅天地霽而雷霆收川波靜而魚龍伏昔我往矣子衿靑靑我今來思突而弁兮諒昔人之多感覩楊柳而興淒惜歲年之易往嘆親好之常暌於是勉其成人再命疊作念所思而不見慨悲翁之蕭索【所思悲翁並曲名】音豈殊於今昔情自有於哀樂乃知孔將比於鳴蛙陸反思於唳鶴彼衰退於憂傷並榮華之昭灼

白芙蓉賦並序

金陵城西池有白芙蓉素蕚盈尺皎如霜雪江南梅雨麥秋後風景甚淸漾舟綠潭不覺隆暑與嘉容泛玩終夕忘疲古人惟賦紅蕖未有斯作因以抒思庶得其髣髴焉

朱明夕霽佳木凝陰蘭未歇其秀色鳥尙流其好音泛回瑭兮淸景暮環修渚兮碧流深誠有感於逝節更新獲於賞心是時黛葉已繁瓊英始發揺瑞彩於波上挺纖莖於蘋末忽疑巨蜯濯漪暫覩其明月復似處子映松遙覿其冰雪煥列宿於長河耀良玉於方折防白露於葭菼散飛鴻於林樾余乃鼔輕枻入澄瀛【楚詞曰楚人呼池澤中曰瀛】度柳祀越蘭蘅徘徊容與放志遺榮近汀洲而菱宻出蓮徑而潭平飛鷘起防防揮水珠而濺葉波紋而抗莖傳羽卮而適性合金絲而寫情管度風而音遠歌臨流而轉淸旣而稍憇川陰暫遊霄外極望漪瀾靜無夕靄又如遊女解佩於漢曲宓妃采蓮於湍瀨舒蘊藻以爲席倚立荷以爲蓋發巧笑之芬芳感嘉期之來防嗟夫楚澤之中無蓮不紅惟斯華以素爲絢猶美人以禮防躬銀輝光而流燭玉精气而舒虹𨿽有貴其符采且未匹其華容由是南國之姝以爲麗觀延華頸於沼沚曵羅裾於磯岸且謂降實於瑤池徙靈根於天漢悵霄路兮永絕與時芳兮共玩聽髙柳之早蟬悲此歲之過半彼妍姿之昭灼待風雨而消散乃爲歌曰秋水濶兮秋露濃盛華落兮嘆芙蓉菖花紫兮君不識萍實丹兮君不逢想佳人兮宻靜處顏如玉兮無冶容

重臺芙蓉賦並序

吳興郡南白蘋亭有重臺芙蓉本生於長城章後舊居之側移植蘋洲至今滋茂余頃歲徙根於金陵桂亭奇秀芬芳非世間之物因爲此賦以代美人托意焉昔柳惲爲吳興太守顧座客而嘆曰遊汀洲以采蘋憶瀟湘之故人悲白日之已晚惜靑春之不返且欲拾瓊蘃於桂山折瑤華於蘭畹客乃稱曰彼有淸川爰生瑞蓮紅葩煒而曄曄翠葉小而田田【此花大於常蓮而葉小於眾荷】願得薦佳名於君子悅麗色於當年於是縱蘭棹泛淪漣吟朱鷺於篴管鳴鵾雞於瑟弦臨漪瀾以遠望嘆華艷之何鮮是日際海澄廓微風不起涵麗景於碧湍爛朝霞於淸沚鮮膚秀頴攢立叢倚疑西子之顏酡自館娃而戻止遠以意之若珠闕玲瓏疊映昆峯粲玉女之光色抗電旗以相從迫而察之若桂裳重復郁撓丹谷思江妃之窈窕發紅羅之紛郁爾其映蘭芷出蘋萍掩萋萋之眾色挺嫋嫋之修莖淸露以濯秀流鮮飈而發精𨿽艸木之無情亦獨立而傾城若乃行潦旣收秋光始靜見涼野之夕陰悵回塘之餘景思摘芳以贈遠更臨流而引領翡翠失其輝鮮珠璣奪其光穎惟斯物之特麗宜獨秀於寥天在靈境而何降居下澤而何偏有繁華而不實嗟淑類而莫傳念莊姜之無子非巧笑之未妍彼天意之所屬諒難得而知焉【此花無實徙根又不三數年故人間罕有】乃爲歌曰吳山秀兮煙景媚因淑女兮感斯瑞蓮𨿽多兮無厥類蘭徒芳兮何足貴人已去兮代不畱獨含情兮托玆地

山鳳凰賦

仰山在郡之坤隅髙松翳景名翚所集有麗鳥殊色文如縟綉邑人呼爲山鳳凰愛其毛羽重於身命𨿽遭繒繳終不奮飛比夫雄鷄斷尾則殊知異心矣余感而賦之以貽親友懿靈山之岑寂寔珍禽之可依何文章之英麗信羽族之所稀混赤霄而一色與白日而增輝煥若玉女攜宓妃淩丹壑兮遊翠微振桂裳兮垂組綬騰鑣駕兮曳鸞旗粲若夭桃發兮山已春朝霞爛兮露欲晞或飲於澗或集於磯糅芙蕖之絳采掩虹霓之夕霏旣而衡网髙懸虞人合圍身掛纖繳足履駭機畏采毛之摧落不淩厲而奮飛乃知玉之敗也以致其瓊弁翠之焚也猶襲其寶衣何異夫懷祿耽寵樂而忘歸玩軒冕而不去惜印綬而無時嗟乎乘君子之器與玆鳥而同譏

孔雀尾賦並序

故人以孔雀見遺死於中途將命者提挈空籠與翠尾皆至余憫而爲賦

感君子之嘉惠意未忘於所知攜珍禽以贈余諒有貴乎羽儀去舊國之岑寂歷三洲之崄巇念未飛之眾雛懷獨宿之羇雌忽哀鳴而望絕遂委翼而長辭異黃鵠之髙翔揭空籠而載馳想綷羽而不見覩修尾而增悲蘭色芊郁金華陸離垂之兮疑拖綠盭舉之兮如飛翠緌嗟紱冕之寄身與鎩翮而一槪𨿽暫榮而可樂終以飾而賈害況復徳輶如毛而鮮舉福輕乎羽而莫載何必負斯尾之翹翹冒長途而效愛

智囊賦並序

余嘗感漢晁錯魏桓範皆號爲智囊不能全身竟罹大患揚子稱或問多以智殺身雄對曰臯陶以其智爲帝謨箕子以其智爲武王陳洪範殺身者遠矣余久欲賦之比屬逾紀總戎願言不暇今俟罪江徼徬徨歲深筐篋之中典籍皆闕聊以所記古今興敗粗成此賦夫天之淸气爲人而人之淸气爲智苟虛心而衝用必存神而索至況悟養以保身豈憂患之能累何興敗之相詭乃躁靜而殊致或朋遠而無疵或馳騖而役思故由於彼而入聖門出於此而爭利器若乃淡然黙應變無方韜隨和而不耀匣於越而寶藏𨿽不止如炙輠猶淵然如括囊君子所以有斯號者蓋欲保無咎於末光夫智可以養生乃能周物道無夷險用有二哲得於身也祭以免而荀以全失於邦也臧不容而湯不沒彼前軌之昭然曾未戒於危轍嗟乎水濟舟以致遠亦覆舟於畏途智排患而解紛亦有患於不虞將必殆於無涯信莫尙於防樞或有好學務敏擇仁乃廬斯先哲之所履亦庶幾於不渝然則大智閒閒不嬰世故舉始終而後入先奔沈而預慮或衞足之無術故離形而盡去呂易宗於奇貨疾知來於武庫𨿽乘勢與億中非淑人之所務鴟夷子喟然嘆曰昔我經世徒聞智憂索遺珠而不得復明燭其焉求與萬物而道夭又何謨於大猷今吾所謂智者乘五湖之浩蕩永終老於扁舟

積薪賦並序

此郡巖壑重復榛林郁盛樵采之子未嘗輟音往往防流而下詣余求售余因積薪於庭竊有所嘆乃爲積薪賦

邈巖居之幽遠有楚澤之放臣方絕學以自防誠未暇於披榛悲顏子之飯煤感萊蕪之生塵時束蘊以請火訪蓬茨於善鄰乃遇樵客維舟水濵余訊之曰樵采賤業嘗棲隱淪詩旣嘉於刈楚傳亦嘆於析薪爾豈延瀨之客不取金而且貧豈叔敖之子以好廉而苦辛何乃負擔不已其生實勤客顧余而嘆曰貴則近禍富多不仁寄迹於此以養吾眞善大雅之知言信蒭蕘之可詢旣而交加累積髙下齊均矗若井幹疊似龍鱗避氿泉而無浸先曲突以斯陳苟知防患之術終無焦爛之賔嗟長孺之昧道常諭此而求伸𨿽後來之髙處亦居上而先焚使薪爲能言之物豈容入防而揚芬未若生幽崖之側糾芳桂之輪不近野田之燎免罹匠者之斤冒霰雪以終歲齊天年於大椿

欹器賦並序

癸丑歲餘時在中樞丞相路公見遺欹器贈以古人之物永懷君子之心嘗欲報以詞賦屬力小任重朝夕盡瘁固未暇於體物今者公已歿世余又放逐忽覩玆器淒然懷舊因追爲此賦置公靈筵昔周道砥平旣安且寧赫赫公旦配徳阿衡謂難守者成難持者盈始作玆器告於神明至仲尼憲文武之道思周公之徳入太廟而觀器覩遺法而嘆息且曰月滿而虧日中則昃彼天道而常然欲久盛而焉得乃沃水於器察微要終挹彼注玆受之若沖虛則臲卼似君子之困防中則端平若君子之中庸旣滿則跌霆流電發器如坻隤水若河決非神鼎之自盈異衢樽之不竭蓋欲表人道之隆替明百事之有節然玆器也不以中而自藏不以跌而自傷其過也如彼薄蝕其更也浸發輝光得其道者居則念於丰蔀動乃思於謙受顏旣復而不遠惠屢黜而何咎知任重之必及悟物盈之難久𨿽神道之無形常參然於前後昔與君子同秉國鈞公得之爲賢相余失之爲放臣覩遺物之猶在懷舊好而悲辛欲克己以復禮永徳報於仁人

蚍蜉賦並序

此郡多蚍蜉所居臨流寔繁其類或聚於衽席或入於盤盂終日厭苦而不知可禦之術因戲爲此賦令稚子和之

惟江潭之下國況幽居於澤畔何螻蟻之微物亦有徒而淩亂或泮散於經笥或夤緣於食案余乃戲而問之曰爾能居厚地而漏山阿無乃處吾身而爲大患蟻不能言辭以意宣其旨曰我稟形於造化亦一气之所甄嘗濟齊師之乏亦聞嬀徳之羶覩封穴而知雨驗寸壤而得泉出以時而不息故學者得而稱焉戴粒而遊若巨鰲之冠神嶽繞磨而行若日月之麗淸天若乃依垤緣壁淫淫奕奕其聚無聲其行無迹値晏溫而出遊當祁寒而入隙迅雷作而不駭微雨灑而自適生𨿽瑣細亦有行藏止若羣羊之聚進如旅鴈之翔乘其便也𨿽鱣鯨而可制無其勢也𨿽蛭蟥而不傷今願悔禍戢於垣墻豈同靑蠅之防白污君子之衣裳

振鷺賦並序

此郡帶江緣嶺野竹成林每向夕有白鷺羣飛集於林杪余所居在峯岑之上臨眺一川玩其往來有以自適因爲此賦

日之夕矣川陸載陰有羣飛之振鷺顧儔匹而防音始遵渚以亂下若濤起於淸潯俄矯翼以歸來疑霞集於平林爾其遊止有度不徐不疾散雪彩於江煙皎霜容於寒日映楓葉而暫見入蘆花而還失嘆美羽之翩翩感餘生之憂栗若乃不爲鷁退常與鴻冥乍回合兮如練忽寥落兮如星陋汀葭之靡靡棲岸竹之靑靑又似素旄陳於曠野白筆森於廣庭悲夫綠篠枝弱巢非所據旣蕭瑟而多風亦扶疎而受露豈不知陂澤可宿荊榛易固惡下流而不居恐搏獸而當路逮乎天淸潦收獨立蓮漪意態閒暇羽毛襂襹或暫往而得遊鯈或終夕而守空陂隱靑沙以延佇若田父之輟輜重曰振鷺於飛於彼滄洲聊自適於遐曠本無心於去畱思有客於微子愧植羽於宛丘信玆禽之可玩何必從海上之羣鷗

李衞公別集卷一

欽定四庫全書

李衞公別集卷二

唐李徳裕撰

賦下十四首

袁州八首

問泉途賦並序

問泉途思沈侯也余與沈侯同侍禁林俱守藩翰出入光寵垂二十年君性樂山水尢好絲竹良辰美景不廢賞心嘗嘆人世險艱多言可畏固未得盡其所懷也昔尙子平稱吾已知富不如貧貴不如賤未知存亡何如耳陶靖節亦稱人生實難生如之何今作賦以問之昔我與子同升玉堂回先帝之英盻被霄漢之輝光君聳駕於長沙余建斾於朱方且欲極山水之臨泛盡人生之樂康謝旣好於絲竹陶亦間於壺觴𨿽爵服之已貴何憂思之未忘寶瑟獨奏於門庭玉顏不畜於洞房今則逝矣前榮可傷於是托意宵夢久而乃寐問防昧於故人求神道之髣髴或曰生特在於行樂死何用於虛諡或言無令名之不泯非苦節而安致彼終古之茫茫竟斯言之誰是又曰君有瑤席尙可陳兮君有淸香尙可焚兮昔之艷姬復得見兮昔之哀歌復得聞兮誰爲朋友展戲謔兮豈有樽酒接殷勤兮余聞神之淸者上爲列星徳之粹者復爲賢人萬化轉續如在鎔鈞或壽或夭或鄙或仁亦受气於蠻貊仍托形於介鱗獨讒人沒於泉下不得同於物化懷君子之素風方俟命於昊穹無乃困武叔而見石迫無極而値克躬有明龍而害正有儀尙之蔽忠苟不罹於此患固無傷於道窮

傷年賦並序

余玆年五十久嬰沈痼楚澤卑濕杳無歸期恐田園將蕪不遂懸車之適乃爲此賦

五十已至生涯可知在樂安而猶嘆況形神之支離傷壽有賈生之痛招魂無宋玉之詞邈故園之寥遠念歸途之未期顧稚子而淒惻想田廬而涕洟有客戻止問我何悲仲尼晚而喜易郤谷老而惇詩【國語公問元帥於趙衰對曰郤谷可行年五十矣守學彌敏】苟朝聞於聖道𨿽年往而未衰余乃對曰心之憂矣子豈知之嗟世路之險隘矧駑駘之已疲法先哲以行止經險阻而勿違陽息駕於折阪思保身於不危文飛轡於崤道若遺風而載馳幸回車之未晚與此路而長辭嗟乎亢必有悔盈難久持李耽寵而忘返豈黃犬之可思種嬰患而且寤眇滄波而莫追雋畏勢而自引非罻防之所羈宜見險而髙舉顧軒冕而如遺𨿽髙華之難企在哲人之所爲何必求季主以盡性訪詹尹而決疑商有山兮逶迆從園公兮采芝湘有水兮漣漪繼漁父兮維絲旣已覺於今是豈遑遑於路岐

懷鴞賦並序

荊楚多飛鴞余所居在岑壑之中蓋玆鳥族類所托不足嘆其蕃也天寶末韋郇公謫守蘄春時李鄴公亦以處士放逐嘗中夜同宴屢聞鴞音郇公執爵流涕嘆曰長沙下國鄴公曰此鳥之聲人以爲惡以好音聽之則無足悲矣請飲酒不聞鴞音者浮以太白坐客皆企其聲終夕不厭余因其夜鳴不已感前賢亦罹其患乃爲此賦我樂遐深幽居北岑積杉松之翠靄蔽箘簵之淸陰夜气常合頽陽易沈何飛鴞之茂族盡棲息乎繁林余以修短委命行藏縱心旣無情於忌鵩非有嘆於巢鴻未嘗張羅於叢薄射宿於川潯誠不忍於思炙惟載懷於革音嗟夫天地之間禽有萬類彼鵷鳳之靈姿故特稟於間气標靜素於鴻鵠賦妍華於孔雀獨玆鳥之可傷無一美而自庇或曰人之所處不宜來萃故聞其音而淒慘覩其貌而眙由是翔集而無所摧頽逼威晝戢翼於防籠夜相鳴而悲思余乃嘆曰天有定命聖不能知彼數之未兆非畏之而可移梟集牙而戰勝入笥而福綏造化黙以潛運倚伏難以預期況乎愛子及室恩斯勤斯齊萬物以遂性豈美惡而異宜至人入鳥而不亂至治層巢而不窺我若不容於深谷使其伏竄而何之

觀釣賦並序

余所居止江流之上每値淸景必杖防獨遊見蘆人漁子則樂而忘返莊生稱就藪澤樂閒曠釣魚閒處此江湖之士避世之人也班詞亦稱魚釣一壑則萬物不姦其志是知古之賢人皆樂於此彼之垂釣者未可量焉因爲觀釣賦

臨江臯以四望愛春水以悠悠赴滄海以東防引淸湘而北流想防夷而可覿冀漁父之出遊將欲訪行止於二子永棲遲於一丘徘徊春渚忽値釣舟奏小海之悲曲發阿激之櫂謳觀其垂綸川上或縱或收悟直鍼之莫致察芳餌之自求迫感夫子遑遑歲暮麟鳳不來歌誰愬客有皓髮愕而招路問孔氏之何治獨危眞而未悟悲聞道之已晚乃引舟而遠去子寂聽其拏音季授綏而不顧逮乎屈平旣放飄爾南徵不泛泛以隨波或皎皎而揚淸漁父嘆其違俗大夫甘其徇名遂鼔枻而獨往猶放歌乎濯纓若乃川霧始收秋光向夕蘭露沍而風淸竹煙散而潭碧映微月於湍瀨向哀猿於巖壁喜良夜而不歸更鳴榔而遠適或有略小務大邈乎難量任公期年而釣鰲呂望何時而得璜且夫一竿之說所貴不綱九罭未具難希鱒魴顧餘情之所欲彼小大而皆忘𨿽餌食而不取思寄適於濠梁

斑竹管賦並序

余寓居郊外精舍有湘中守贈以斑竹筆管奇彩爛然愛玩不足因爲小賦以報之

山合沓兮瀟湘曲水潺湲兮出幽谷緣層嶺兮茂奇篠夾澄瀾兮聳修竹鷓鴣起兮鉤輈白猿悲兮斷續實璀璨兮來鳳根連延兮倚鹿往者二妃不從獨處玆岑望蒼梧兮日遠撫瑤琴兮怨深灑思淚兮珠已盡染翠莖兮苔更侵何精誠之感物遂散漫於幽林爰有良牧采之巖址表貞節於苦寒見虛心於君子始裁截以成管因天姿而具美疑貝錦之濯波似餘霞之散綺自我放逐塊然巖中泰初憂而絕筆殷浩黙而書空忽有客以贈鯉遂起予以雕虫念楚人之所賦實周詩之變風昔漢代方侈增其炳煥綴明璣以爲柙飾文犀以爲玩徒有貴於繁華竟何資於藻翰曾不知擇美於江潭訪奇於湘岸況乃彤管有煒列於詩人周得之以操牘張得之以書紳惟玆物之日用與造化之齊均方資此以終老永躬耕於典墳

柳柏賦並序

夫受天地之正者惟松柏而已故聖人稱其有心美其後雕豈無他木莫可儔匹予嘗嘆柏之爲物貞苦有餘而姿華不足徒値於精舍列於幽庭不得處園池之中與松杉相映獨此郡有柳柏風姿濯濯宛然荑楊而冒霜停雪四時不攺斯得謂之具美矣惜其生而遐遠人罕知之偶爲此賦以貽親友

惟天地之生物均覆載而不私𨿽艸木之殊性皆榮樂之有時感松柏兮得眞經隆冬而乃知常集霰於窮節終秉心而不移觀夫竹嬋娟以挺秀松英茂以含滋可防蔚於臺榭故封植於園池嗟綠柏之貞若爰自托於幽崖或森森於寒壠或肅肅於江祠何炎徼之僻陋或珍木而在玆齊蓊蔚於蘭若儷芬芳於桂枝遠而象之聳幹參差疑翠旌之陸離迫而玩之布葉低垂若羽蓋之葳防又似翠列巢以羣棲鸞奮翼而來儀含輕煙於夕景泣零露於朝曦待秋實之繁衍綴靑珠之累累嗟乎材不可備人亦如斯子張之容𨿽盛柳惠之貞則虧有長孺之正色無思曼之風姿嘆此物之具美以幽深而見遺非欲企瓊林於塵外方玉樹於前墀望舊國兮無際思故人兮未期曾不得倚樹而泛瑤瑟攀條而獻蘭芝慨路遠而莫致抑毫端而孔悲顧謂稚子曄起爲謠曰楚山側兮湘水源美斯柏兮托幽根條總翠兮冬轉茂實垂珠兮秋始繁彼變化兮不測焉知非緩也之精魂

白猿賦並序

此郡多白猿其性馴而仁愛所止榛林不瘁果熟乃不取與玃相狎猴亦畏而避之昔傳奕有猿猴賦但悅其變態似優以爲賦玩且不言二物殊性余今作賦以辧之耳

昔周穆之南邁將奮旅於湘沅旣隻輪而無返化君子以爲嗟物變而何常故族類而始蕃或哀吟於永夜或淸叫於朝暾峯合沓以連響水潺湲而共喧矧三聲之未絕感行客之銷魂觀其𨿽爲異物而猶善處動不爲暴止皆擇所靑松郁而不殘楂梨熟而後取顧鼯與猱狿信莫得而儔侶若乃靈通有知女試劍而方接舉修簻而止馳養矯矢而未發眄喬柯而已悲淩峻壑而電耀掛長蘿而匏垂避側足而不履尙有畏於阽危施於射則李控而盈貫用於道則華養形而不衰彼沭猴之佻巧𨿽貌同而心異旣貪婪而解讓亦躁動而不忌嗟斯物之旣馴有仁愛而可畏故鄧生以違性興感齊後以望思掩涙嗟乎人之化也實可悲辛或少貴而老賤或始富而終貧中行之後困於畝叔敖之子疲於負薪何止鮌化熊而爲厲哀成虎而不仁變欽鴞於瑤席鳴杜鵑於巴岷乃知人世之可厭不足控搏而自珍

二芳叢賦並序

余所居精舍前有山石橊黃躑躅春晚敷榮相錯如錦因爲小賦以狀其繁麗焉

鷤鳺鳴矣眾芳已衰美嘉木之並植惜繁榮之後時觀夫擢纖柯以相紀糅鮮葩而如織金散防蹄之輝玉耀雞冠之色一則含情脈脈如有思而不得類西施之容冶服紅羅之盛飾復似朱艸發其英防長離奮其羽翼一則凝思悵悵若將翺而未翔疑嬴女之性情媠郁金之薄妝又似黃星爛於霄漢瑞鵠來於建章彼紅榮之曄曄麗幽叢而有光其舒焰也朝霞之映白日其含彩也丹砂之生雪牀彼緗蘂之粲粲隱眾葉而閒芳其繁姿也時菊之被秋霜其秀色也鳴鸝之集荑楊由是楚澤放臣小山遊客厭杜蘅之靃靡忘桂花之潔白玩此樹而淹畱倚幽巖而將夕嗟衰老之已遽念流芳之可惜況鱗悲失浪羽畏虛彈有楊朱之危涕無越石之暫懽豈獨琴感猗蘭之晚詩嗟蕙艸之殘思欲依金膏而駐魄攀珠樹而輟飡顧人間之華艷何足幽賞而盤桓

北歸六首

畏途賦並序

乙卯歲孟夏餘俟罪南服自歷陽登舟五月屆於蠡澤當隆暑赫曦之候渉潯陽不測之川親愛聞之無不揮涙今明王祝网幸得生去炎方或有勉余攺轅而陸者因答此賦

余非軒冕來寄廟堂非據賀客旋軫弔賔在戶自淮服而載馳貫岷山而上溯敲气溢於大浸溫風發於中路於時行潦猥至百川皆注望九而無濟橫扁舟而度非知漁父之勇已忘胥靡之懼神將駭而還伏蛟欲絕而自去豈有幻安之感幸杜侯之慮訪潯陽之故里懷靖節之舊居陳一樽之遙奠悲三徑之久蕪當其辭簪組返蓬蘆逸妻賔敬稚子歡娛臨流賦詩對南山之幽靄防嘉木之扶疎不爲軒冕之累焉得風波之虞何夫子之早寤居一世之不如然代有覆舟之子皆由任其智力比鷁舳爲輕禽以席帆爲快翼載已重而皆積途旣遠而未息志擾擾以爭先日防而作慝旣而戕風鼔怒氛侵攺色深則困於巨浪淺則觸於危石𨿽有神人莫能拯溺談者未知患難之所來常以川流爲怵惕今余所謂畏途蠡澤敬仲以爲富鄕蒙莊以爲袵席苟能慮於幾微又何畏於行役

知止賦並序

古人稱山林之士往而不能返朝廷之士入而不能出先哲所以趨捨異懷隱顯殊迹蓋兼之者鮮矣今余自春秋至西漢取其卿大夫進能知止退不失正者綴爲此賦

觀陽秋與漢冊求知止之大夫魯莫髙於柳惠衞莫貴於兪吳乃得於延州楚乃尙於於莬𨿽至聖無軌超然不拘猶嘆行藏以與顏稱捲舒而善蘧則由聖門而進退者豈不勇於知止乎在漢畱侯與道爲徒厭華屋而不處思赤松以遊娛淸則兩龔美則二疎父子欣以相顧衰老至而歸歟祈祈靑衿載負經書靄靄冕祖我城隅嘆防鴻之不及皆雪涕以漣洳嗟餘生之疲病念寄世之須臾曾渉險而知懼痛摧輪之不虞諒難復於玷缺且覃思於虛聊揮金於餘日乃回駕於迷途況乎托北阜以爲宅就東山而結廬仲旣得於淸曠陶豈嘆於將蕪其遠眺也則伊出陸渾北統皇居度雙闕之蒼翠若天澤之逶迂少室東映於原隰鳴臯西對於林閭其近玩也則濫泉流於一壑嘉木盈於萬株逕被芳蓀沚映芙蕖聽求友之鳴禽見自樂之鯈魚徙奇樹於臺嶺隱翠葉而垂珠得怪石於震澤聳靑岑而韜瑜昔有淮侯種陶相灌蔬竊比君子亦能荷鋤或引蔓於長阪或遵流於淸渠傲情人世之外寄迹羲皇之初望夕景於平林眺寒煙於故墟麏麚遠而騰倚鳬鴈去而相呼酌盈樽而自慰賴鳴琴而不孤懷綺皓而披素捲想瀛洲而觀畫圖何必尙徧遊於名嶽蠡長往於五湖嗟夫世於知止之道若存若無李斯忘於稅駕惠子疲於據梧盡生涯以自若何智力之有餘庶耿光之未晚期終老於桑楡

劍池賦並序

丙辰歲孟夏月餘屆途丰城弭檝江渚問埋劍之地則左池存焉感其至靈之物亦有淪棄非遇識者無由振發𨿽人亡劍去而故事可悲因維舟俄頃以爲此賦天地神物龍泉太阿光耀時促沈埋日多往者紫气沖星時人莫識吳已亡而气存寶乃隆於敵國旣精感而上達當龍變而不息未遭風之防尙假雷生之力豈通塞之有時何顯晦之難測我不自振掘之而得𨿽潛朽壤之中每受莓苔之蝕誠宜英主用之提攜指揮內以淸諸侯外以服四夷爲東序之祕寶備有國之光儀一見畱於邑長一獲佩於臺司始謂伸於知已終乃屈於不知旣而長鳴玉匣耀入漣漪化鋒鍔兮奮迅煥晶光兮陸離垂尾滄波斷鯨鯢之族矯首淸漢襲江海之祗昔時在獄今成廢池寶嘗棄於玆地人載懷而孔悲況乎耶溪水涸赤堇山閉巧冶旣歿作者曠世風胡已遠壯武復逝斯物倘有知之者誰氏惟人代兮去不畱嗟雙劍兮焉可求

望匡廬賦並序

滄湖口北望匡廬二山影入澄潭峯連淸漢江水無際煙景相鮮防水而東若存世表因懷遠公陸先生悵然成賦

春水湖平霽天景旭眇赴海之淸瀾映幹霄之翠嶽波鱗爛而勢微帆鴈引而相續輕煙冒於鑪峯若香散於空谷飛流灑於星灣疑虹飲於曾曲想遠公之平昔比孟綽之不欲談精義於松間寄虛懷於巖足喜濯纓而旋返悲負鼎而放逐恥隨屈賈之波不及宗雷之躅整襟帶於瑤席望師於林麓徒佩紫靑之書未脫朱丹之轂感明主之嘉惠荷天地之覆育旣復扶陽之爵又剖專城之竹被金組於薄躬昭皇明於荒服豹文忽變蔚然以姿蟬緌更新倐然而脫𨿽澡身於滄浪終有愧於玷辱念大福兮不再來歸東臯兮供黍粟

大孤山賦並序

余剖符淮司道出蠡澤屬江天淸霽千里無波防大孤於中流升旭日於匡阜不因左官豈遂斯遊謝康樂尢好山水嘗居此地竟闕詞賦其故何哉彼孤嶼亂流非可儔匹因爲小賦以寄友朋

川瀆巇道人心所惡必有穹石禦其橫鶩勢莫壯於灩澦气莫雄於砥柱惟大孤之角立掩二山而磔竪髙摽九之衝以捍百川之注耽若虎視蚴如龍據靡搖巨浪神明之所扶不倚羣山上之所固必迆而何多信嶷然而有數念前世之獨立知君子之難遇如介石者袁楊制橫流者李杜觀其側秀靈艸旁挺奇樹寧憂梓匠之斤豈有樵人之路想江妃之乍遊疑水仙之或駐嗟瀛洲之方丈蓋髣髴如煙霧據神鰲而臲卼逐風濤而防溯未若根連坤軸終古而長存迹寄夜川負之而不去𨿽愚叟之復生焉能移其咫步

項王亭賦並序

丙辰歲孟夏餘息駕烏江晨登荒亭曠然遠覽因觀太尉淸河公刻石美項氏之材嘆其屈於天命且曰困阸之時生計非蕭張所出余以爲不然矣自古聰明神武之主未嘗不應天順人以定大業項氏縱火咸陽失秦中之固遷主炎裔傷義士之心違天違人覇業隳矣漢皆反是故能成功據秦遺業東制區夏數敗於外常有關中爲舊主縞素以動天下𨿽項氏猶存而王業基矣若乃蠖屈鴻門龍潛天漢始降志於一人終申威於四海則蕭張之計不亦遠乎余嘗論之漢祖猶龍項氏如虎龍𨿽困而能變不測虎𨿽雄而其力易摧一神一鷙宜乎夐絕然舟不渡畱騅報徳亦可謂知命矣自湯武以干戈創業後之英雄莫髙項氏感其伏劍此地因作賦以弔之

登彼髙原徘徊始曙尙識舟之岸焉知系馬之樹望牛渚以悵然嘆烏江而不渡想山川之未攺嗟斯人之何遽思項氏之入關按秦圖之割據恃八千之剽疾棄百二之險固咸陽不畱王業已去將衣錦於舊國遂旌而東顧𨿽未至於陰陵誰不知其失路恥沭猴之醜詆乃烹韓而泄怒謂天命之可欺何覇王之不寤嗟乎楚聲旣合漢圍已布歌旣闋而甚悲酒盈樽而不禦當其盛也天下侯伯自我而宰制及其衰也帳中美人寄命而無處季數遁而不亡羽一敗而終僕豈非獨任於威力不由於智慮追昔四隤之下風煙將暮大吒雷奮重瞳電注叱漢千騎如獵狐兔謝亭長而依然愧父兄兮不渡旣伏劍而已矣彼羣帥之猶懼𨿽覇業之無成亦終古而獨步周視陳迹緬然如素聽裔木之悲風感髙秋之零落因獻弔於玆亭庶神期之可遇

李衞公別集卷二

欽定四庫全書

李衞公別集卷三

唐李徳裕撰

詩上並唱和酬答三十六首

七言九韻中自祕書省訪王三侍禦知早入朝便入集賢侍禦任集賢校書及升柏臺又與祕閣相對同院張學士亦余特厚故以詩贈之祕書省校書郎李徳裕

共憐獨鶴靑霞姿瀛洲故山歸已遲仁者焉能效鷙鶚飛舞自合追長離梧桐迥齊鳷鵲觀煙雨屢拂蛟龍旗鴻鴈衝飈去不盡寒聲晚下天泉池顧我蓬萊靜無事玉版寶書藏眾瑞靑編盡以汲冢來科斗皆從魯室至金門待詔何逍遙名儒早問張子僑王褒軼才晚始入宮女已能傳洞簫應令柏臺長對戶別來相望獨寥寥奉酬李校書雨中自祕書省歸見訪時早入朝便入集賢不遇頃任集賢校書及升柏臺又與祕閣相對今直書張學士賞忝同席而與校書相遠故瞻望之詞多

王【闕】

臺庭才子來欵扉典校初從天祿歸已慙陋巷來玉趾仍聞細霑防衣詰朝始趍鳳闕去此日逐嘆雞黍違憶昨謬官在烏府喜君對門討魚魯直廬相望夜每闌髙閣遙臨月時吐昔聞三入承明廬今來重至中祕書校文復忝丞相屬博物更與張侯居新冠峩峩不變鐵舊泉脈脈猶在渠忽【闕】

情人臨風不羨潘【闕】舒憶見靑天霧未捲吟玩瑤艸不知晚自憐豈是風引舟如何漸與蓬山遠

山亭書懷

太原節度使檢校吏部尙書平章事張靖

叢石依古城懸泉灑淸池髙低袤丈內衡霍相蔽虧歸田竟何因爲郡豈所宜誰能辧人野寄適聊在斯

奉和山亭書懷

節度掌書記監察禦史李徳裕

巖石在朱戶風泉當翠樓始知峴亭賞難與淸暉畱余景淡將夕凝嵐輕欲收東山有歸志方接赤松遊

節度副使檢校右散騎侍崔恭

髙情樂閒放寄迹山水中朝霞鋪座右虛白貯淸風潛竇激飛泉石路險且崇步武有勝槪不與俗情同

節度判官侍禦史韓察

搆石狀崖巘翠含城上樓若移廬霍峯遠帶沅湘流瀟灑主人靜夤緣望徑幽淸輝在昏旦豈異東山遊

節度推官監察禦史髙銖

鬭石類崖巘飛流瀉潺湲遠壑檐宇際孤巒雉堞間何必到海嶽境幽機自閒玆焉得奇趣髙步謝東山

給事中陸纒

激水瀉飛瀑寄懷良在玆如何謝安石要結東山期入座蘭蕙馥當軒松桂滋於焉悟幽道境寂心自怡

右金吾衞大將軍胡證

飛泉天臺狀峭石蓬萊姿潺湲與靑翠咫尺當幽奇居然盡精到得似書妍詞豈無他山勝懿此淸軒墀

從侄尙書右丞賈

中庭起崖石潄玉下漣漪丹丘誰雲遠寓象得心期豈不貴鐘鼎至懷在希夷惟當蓬萊閣靈鳳復來儀【元和十三年六月十二日題】

奉和韋侍禦陪相公遊義五言六韻

節度掌書記監察禦史裏行賜緋魚袋李徳裕

羊公追勝槪玆地暫逍遙風景同南峴丹靑見北朝石渠淸夏气髙樹激鮮飈念法珍禽集聞經醉象調偶分甘露味偏覺眾香饒【便食僧飯故云】爲問毗城內餘薰幾日銷

贈圓明上人【圓公佛頂之最】

遠公說易長松下龍樹雙經海藏中今日導師聞佛慧始知前路化城空

贈奉律上人【律公精於維摩經】

知君學地厭多聞廣渡羣生出世氛飯色不應殊寶器樹香皆遣入禪薰

戲贈愼微寺王道安上座三僧正

甘露灑空惟一味旃檀移植自成薰遙知暢獻分南北應用調柔致六羣

元和十三年二月十九日題石寺廢移崇福寺木塔院陷石於東壁

長安秋夜

內宮傳詔問戎機載筆金鑾夜始歸萬戶千門皆寂寂月中淸露防朝衣

淸泠池懷古【余別有序刻石】

區囿三百里常聞駟馬來旌旗朝角道簫鼔燕平臺追昔賦文雅從容遊上才竹園秋水淨風苑雪煙開牛禍釁將發羊孫謀始回【羊勝公孫詭】袁絲徒仗劍長孺欲成灰【韓安國】興廢由所感湮淪斯可哀空畱故池鴈刷羽尙徘徊

述夢詩四十韻

去年七月溽暑之後驪降其夕五鼓未盡涼風淒然始覺枕簟微冷俄而假寐斯熟忽夢賦詩懷禁掖舊遊凡四十餘韻初覺尙憶其半經時悉以遺忘今屬歲杪無事羈懷多感因綴其所遺爲述夢詩以寄一二僚友賦命誠非薄良時幸已遭君當堯舜日官接鳯凰曹目睇煙霄濶心驚羽翼髙【此六句夢中作】椅梧連鶴禁壀堄接龍韜【內署北連春宮西接羽林軍】我後憐詞客【先朝曾宣諭卿等是我門客】吾僚並雋髦著書同陸賈待詔比王褒重價連懸璧英詞淬寶刀泉流初落澗【文賦稱泉流於吻齒】露滴更濡毫赤豹欣來獻彤弓喜暫櫜【時西戎乞盟幽鎭二帥束身赴闕海內無事累月詩稱赤豹黃熊蓋蠻貊之貢物】非煙含瑞气馴雉潔霜毛靜室便幽獨虛樓散郁陶【學士各有一室西垣有小樓時宴語於此】花光晨艷艷松韻晚騷騷畫壁看飛鶴仙圖見巨鰲【內署垣壁北畫松鶴先是西壁畫海中曲龍山憲宗防欲臨幸中使懼而塗焉】倚檐陰藥樹落格蔓蒲桃【此八句悉是內署中物惟嘗遊者依然可想也】荷靜蓬池鱠冰寒郢水醪【每學士初上賜食皆是蓬萊池魚鱠夏至後頒賜冰及燒香酒以酒味稍濃每和水而飲禁中有郢酒坊也】荔枝來自遠盧橘賜仍叨【先朝初臨禦南方曾獻荔枝亦防頒賜自後以道遠罷獻也】麝气隨蘭澤霜華入杏膏恩光惟覺重攜挈未爲勞【此八句述以恩賜每有賜與常攜挈而歸】夕閱梨園騎宵聞禁仗獒【每梨園獵回或扺暮夜院門常見歸騎】扇回交彩翟雕起颺銀絳轡待袁絲攬書期蜀客操盡規常謇謇退食尙忉忉【此八句述內庭所覩】龜顧垂金鈿鸞飛曵錦袍【曽防賜錦袍曵者蓋取詩人不曵不婁之意也】禦溝楊柳弱天廐驌驦豪【學士皆防借飛龍馬】屢換靑春直閒隨上苑遨【普濟寺與芙蓉苑相連常所遊眺芙蓉亦謂之南苑也】煙低行殿竹風拆繞墻桃【此八句述沭澣日遊戲】聚散俄成昔悲秋益自熬每懷仙駕遠更望茂陵號地接三茅嶺川迎伍子濤【代稱海濤是伍子嗔气所作】花迷步暗石固蒜山牢【此兩句又是夢中所作】蘭野凝香管梅洲動翠篙泉魚驚防妓溪鳥避幹旄感舊心猶絕思歸首更搔無聊然蜜炬誰復勸金舠【余自到此絕無夜宴酒器中大者呼爲觥賔僚顧形迹未曽以此相勸】嵐气朝生棟城陰夜入濠望煙歸海嶠送鴈渡江臯宛馬嘶寒吳鉤在錦弢未能追狡兔空覺長黃蒿水國逾千里風帆過萬艘閱川終古恨惟見暮滔滔

奉和浙西大夫述夢四十韻【次本韻】大夫本題言贈於夢中賦詩以寄一二僚友故今所和者亦

止述翰苑舊遊而已

元稹

聞有池塘什還因夢寐遭攀禾工類蔡詠豆敏過曹莊蝶言祕羅禽藻思髙【本篇稱六句皆夢中作三聨亦多徵故事也】戈矛排筆陣貔虎讓文韜防繢鸞凰鵛權奇驥騄髦神樞千里應華衮一言褒李廣畱飛箭王祥得佩刀傳乘司馬繼染翰林毫辧頴洵超脫詞鋒豈足金剛錐透玉賔鐵劍吹毛【自戈矛而下皆述大夫刀筆贍盛文藻秀麗翰苑謨猷綸誥褒貶功多名將人許三公世總臺綱充學士等矣】顧我曾陪附思君正郁陶近酬新樂錄仍寄續離騷【近防大夫寄觱篥歌酬和才畢此篇續至】阿閣偏隨鳳【大夫與稹偏多同直】方壺共跨鼇借騎銀杏葉【學士初入例借飛龍馬】橫賜錦垂萄【解已具本篇】冰井分珍果金瓶貯禦醪獨辭珠有戒廉取【一本有玉字】非叨綾紙侵紅防【書詔皆用綾搏紙】蘭燈焰碧膏【麻制例皆通宵勘寫】代予言不易承聖旨偏勞繞月同棲鵲驚風比夜獒吏傳開鎖契【學士院宻通銀臺每旦常聞門使勘契開鎖聲甚煩多】神撼引鈴絳【院中有急命卽鈴索自揺習以爲常】渥澤深難報危心過自操犯顏誠懇懇騰口懼忉忉佩寵𨿽緺綬安貧尙葛袍賔親多謝絕延薦必英豪【自阿閣而下皆言稹同在翰林日居處深祕與頻繁奉職勤勞畏愼周宻等事也】分阻杯盤防閒隨寺觀遨【學士無過從聚防之例大夫與稹時而相期於寺觀間行而已矣】祗園一林杏【慈恩】仙洞萬株桃【都】澥海滄波減昆明劫火熬未陪登鶴駕已計墮烏號痛淚過江渚寃聲出海濤尙餘恩詔濕已夢壽宮牢【本篇言此兩句是夢中作故言夢字】再造承天寶新持濟巨篙猶憐敝簪屨重委舊旌旄【渤海以下皆言舉感先恩捧荷新澤等事】北望心彌苦西【一本有馳字】回首屢搔九霄難就日兩浙僅容舠暮竹寒窗影衰楊古郡濠魚鰕集橘市鶴鸛起亭臯【越州宅牕戶間盡見城郭】朽刃休衝斗【自謂】良弓枉在弢【竊論】早彎摧虎兕便鑄墾蓬蒿漁艇宜孤棹樓船稱萬艘量才分用處終不學滔滔

浙西大夫述夢四十韻並浙東相公繼有酬和

斐然繼聲本韻次用

劉禹錫

位是才能取時因際防遭羽儀呈鷟鸑鋩劍試豪曹洛下推年少山東許地髙門承金鼎家有玉璜韜【呂汲嗣侯】海浪浮鵬翅天風引驥髦便知蓬閣祕不識魯衣褒興發春塘艸魂交益部刀形猶抱膝燭盡遽揮毫昔士當初筮逢時詠載懷鉛辦虫蠧染素學鵝毛車騎方休汝歸來欲效陶【大夫罷太原從事歸京師】南臺資謇諤內署選風騷羽化如乘鯉樓居舊冠鼇美香焚濕麝名果賜幹萄議敕蠅棲筆邀懽蟻泛醪代言無所戲謝表自稱叨蘭焰凝芳澤芝泥瑩玉膏對頻聲價出直久夢魂勞艸詔令歸馬批章答獻獒【幽薊歸闕西戎乞盟並見前注】銀花懸院牖翠羽映簾絳諷諫欣然納奇觚率爾操禁中時諤諤天下免忉忉左顧龜成印雙飛鵠織袍謝賔緣地宻潔已是心豪五日思歸沭三春美眾遨茶鑪依綠筍棊局就紅桃溟海桑潛變陰陽灰暗熬仙成脫屣去臣憶奉弓號建節辭烏柏宣風看鷺濤土山京口峻鉄甕郡城牢【舊說潤州城如鉄甕見韓滉南城紀】曲島花千樹官池水一篙鶯來和絲管雁起拂旌旄宛轉傾羅扇回旋墮玉搔罰籌長竪纛觥盞樣如舠山是千重障江爲四面濠臥龍曾得雨【浙東】孤鶴上鳴臯【浙西】劍用雄匣【二公】弓閒蟄受弢【自謂】鳳姿嘗在竹【二公】鷃語不離蒿【自謂】吳越分雙鎭東西接萬艘今朝比潘陸江海更滔滔

招隱山觀玉蘂樹戲書卽事奉寄江西沈大夫閣老【此樹吳人不識因予嘗玩乃得此名】

潤州刺史李徳裕

玉蘂天中樹金閨昔共窺落英開舞雪宻葉乍低帷【內署沈大夫所居門前有此樹每花落空中回旋久之方集庭際大夫艸詔之月皆邀予同玩】舊賞煙霄遠前歡歲月移今來想顏色還似憶瓊枝

奉酬浙西尙書九丈招隱山觀玉蘂樹戲書見懷之作

江南西道團練觀察使沈傅師

曾對金鑾直同依玉樹陰雪英飛舞近煙葉動揺深素蕚年年宻衰容日日侵勞君想華髮僅欲不勝簪

寄題惠林李侍郎舊館

棟宇非吾室煙山是我鄰下齡惟待盡一世樂長貧半壁懸秋日空林滿夕塵秪應雙鶴弔松路更無人

寄茅山孫練師

何地更翛然華陽第八天松風淸有露蘿月淨無煙乍警瑤壇鶴時嘶玉樹蟬欲馳千里戀惟有鳳門泉

又二絕

石上谿蓀發紫茸碧山幽藹水溶溶菖花定是無人見春日惟應羽客逢

獨尋蘭渚翫遲暉間倚松牕望翠微遙想春山明月曙玉壇淸磬步虛歸

題奇石【石在浙西公署】

蘊玉抱淸輝間庭日瀟灑塊然天地間自是孤生者

送張中丞入臺從事

馹騎朝天去江城睠闕深夜珠光去握芳桂乍辭陰澤國三千里羈孤萬感心自嗟文廢久此曲爲盧諶

懷京國

海上東風犯雪來臘前先折鏡湖梅遙思禁苑靑春夜坐待宮人畫詔廻

追和太師顏公同淸遠道士遊虎丘寺

茂苑有靈峯嗟余未遊觀藏山半平陸壞谷爲髙岸岡繞數仞墻巖潛千丈幹乃知造化意回幹資奇玩鏐騰昔虎踞劍沒嘗龍煥潭黛入海底崟岑聳霄漢層巒未升日哀狖寧知旦綠篠夏凝陰碧林秋不換搜旣窈窕回望何蕭散川晴嵐气收江春雜英亂逸人綴靑藻前哲畱篇翰共扣哀玉音皆舒文綉叚難追彥回賞徒起興公嘆一夕如再升含毫星斗爛

東郡懷古二首

王京兆

河水昔將決衝波溢川潯崢嶸金堤下噴薄風雷音投馬災未弭爲魚嘆方深惟公執珪璧誓與身俱沈誠信不虛發神明宜爾臨湍流自此回咫尺焉能侵逮我守東郡淒然懷所欽𨿽非識君靣自謂知君心意气苟相合神明無古今登城見遺廟日夕空悲唫

陽給事

宋氏遠家左豺狼滿中州陽君守滑臺終古垂英猷數仞城旣毀萬夫心莫畱跳身入飛鏃免冑臨霜矛畢命在旗下僵屍橫道周義風激河汴壯气淪山丘嗟爾抱忠烈古來誰與儔就烹感漢使握節悲陽秋顏子綴淸藻鏗然如素璆徘徊望故壘尙想精魂遊【太和四年六月一日題】

秋日登郡樓望贊皇山感而成詠

昔人懷井邑爲有掛冠期顧我飄蓬者長隨泛梗移越唫因病感潘鬂入秋悲北指邯鄲道應無歸去期

雨後淨望河西連山愴然成詠

宿雨初收晚吹繁秋光極目自消魂煙山北下歸遼海鴻雁南飛出薊門只恨無功書史籍豈悲臨老事戎軒惟懷藥餌蠲衰病爲惜餘年報主恩

秋日美晴郡樓閒眺寄荊南張書記

髙檻涼風起淸川旭景開秋聲向野去爽气自山來霄外鴻初返檐間燕已歸不因煙雨夕何處夢陽臺

故人寄茶

劍外九華英緘題下玉京時惟月上碾處亂泉聲半夜邀僧至孤唫對竹烹碧流霞腳碎香泛乳花輕六腑睡神去數朝詩思淸其餘不敢費畱伴讀書行【讀一本作肘】

李衞公別集卷三

欽定四庫全書

李衞公別集卷四

唐李徳裕撰

詩下並唱酬共三十五首

奉送相公十八丈鎭揚州

西川節度使李徳裕

千騎風生大斾舒春江重到武侯廬共懸龜印銜新綬同憶鱣庭訪舊居取履橋邊啼鳥換釣璜溪畔落花初今來卻笑臨卬客入蜀空馳使者車

酬西川尙書

淮南節度使王播

昔年獻賦去江湄今日行春到始悲三徑尙存新竹樹四鄰惟見舊孫兒壁間潛認偸光處川上寧忘結网時更見橋邊記名字始知題柱免人

題劍門

奇峯百仞懸淸眺出嵐煙迥若戈回日髙疑劍倚天參差霞壁聳合沓翠屏連想是三刀夢森然在目前頃歲入蜀偶題此詩馬上所成數字未穩今憑連帥尙書盧公再換舊石防昌三年四月一日守司空兼門下侍郎平章事李徳裕

漢州月夕遊房太尉西湖

丞相鳴琴地何年閉玉徽【房公以好琴聞於四海】偶因明月夕重敞故樓扉桃柳谿空在芙蓉客暫依【南史安陸侯與王仲寶長史庾杲之書稱泛淥水依芙蓉何其麗也】誰憐濟川楫長與夜舟歸

重題

晚日臨寒渚微風發櫂謳鳳池波自闊魚水運難畱亭古思宏棟川長憶夜舟想公髙世志祗似冶城遊

奉和

兵部侍郎鄭澣

太尉畱琴地時移重可尋徽一掩抑風月助登臨榮駐淸油騎髙張白雪音秪言酬唱美良史記王箴

重題

靜對煙波夕猶思棟宇精臥龍空有處馴鳥獨忘情顧步襟期遠參差物象橫自宜雕樂石爽气際靑城

奉和

禮部郎中集賢殿學士劉禹錫

木落漢川夜西湖懸玉鉤旌旗還外次舟楫泛中流目極想前事神交如舊遊瑤琴久已絕松韻自悲秋

重題

林端落照盡湖上遠風淸水榭芝蘭室仙舟魚鳥情人琴久寂寞煙月冀平生一泛釣潢處再唫鏘玉聲房公舊竹亭聞琴緬慕風流神期如在因重題此作

流水音長在靑霞意不傳獨悲形解後誰聽廣陵

奉和

鄭澣

石室寒飈警孫枝雅器裁坐來山水操斷弔余哀

奉和

劉禹錫

尙有竹間露永無綦下塵一聞流水曲重憶飡霞人

憶金門舊遊奉寄江西沈大夫

東望滄溟路幾重無因白首更相逢已悲泉下雙琪樹【韋中令武元昌皆已淪沒】又借天邊一臥龍【杜西川謫官南海】人事升沈才十載官遊漂泊過千峯思君遂寄西山藥【大夫嘗鎭鐘陵兼好金丹之術】歲暮相期向赤松

錦城春事憶江南五言三首

桐花鳳百花潭憶子夜歌並闕

早入中書行公主冊禮事畢登集賢閣成詠

明星入東陌燦燦光層宙皎月映髙梧輕風發涼候金門列葆吹鐘室傳淸漏簡冊自中來貂黃添宣授更登天祿閣極眺終南岫遙羨商山翁閒歌紫芝秀晨興念始辱夕惕思致冦傾奪非我心淒然感田竇

題羅浮石【列於石刻】

淸景持芳菊涼天倚茂松名山何必去此地有羣峯重過列子廟追感頃年自淮服與居守王僕射同題名於廟壁僕射已爲禦史余尙布衣自後俱列紫垣繼遊內署兩爲夏官之代復聨左揆之榮荷寵多同感涕何極因書四韻奉寄

白首過遺廟朱輪入故城已慙聨左揆猶喜抗前旌曵履忘年舊彈冠久要情重看題壁處豈羨棄繻生

遙傷茅山縣孫尊師三首

蟬蛻遺虛白蜺飛入上淸同人悲劍解舊友覺衣輕黃鵠遙將舉斑麟儼未行惟應鮑靚室中夜識琴聲金格期初至飈輪去不停山摧武擔石天隕少微星弟子悲徐甲門人泣蔡經空聞畱玉舄猶在阜鄕亭空宇畱丹竈層霞被羽衣舊山聞鹿化遺舄尙鳬飛數日奇香在何年白鶴歸想君旋下淚方欵裏閭扉尊師是桃源黃先生傳法弟子常見尊師偁先師靈迹今重賦此詩兼寄題黃先生舊館

後學方成市吾師又上賔【今茅山宮觀道士並是先生弟子】洞天應不夜源樹秪如春【此並述桃源事】棊客畱童子【瞿山童卽先生弟子桃源得仙人棊子載在傳記】山精避直神【先生初至茅山童子觸法坐有聲先生疑山神所爲書符召至之其靈異如此矣】無因握石髓及與養生人

僕射相公偶話於故集賢張學士防寫得徳裕與僕射舊唱和詩其時和者五人惟僕射與徳裕皆列髙位淒然懷舊輒獻此詩

賦感鄰人篴詩畱夫子墻延年如有作應不用山王【顏延年五君詠山濤王戎以貴不得列於五君之數】

惠泉

玆泉由太潔終不畜纎鱗到底淸何益捨虛勢自貧明璣難祕彩美玉詎潛珍未及黃波量滔滔豈有津

無題

松倚蒼崖老蘭臨碧洞衰不勞鄰捨篴吹起舊時悲

題冠蓋裏【在襄州南大山下】

偶來冠蓋裏媿是舊三公自喜無兵術輕裘上閟宮

離平泉馬上作

十年紫殿掌洪鈞出入三朝一品身文帝寵深陪雉尾武皇恩厚宴龍津黑山永破和親虜烏嶺全阬跋扈臣自是功髙臨盡處禍來名滅不由人

謫嶺南道中作

嶺水爭分路轉迷桄榔椰葉暗蠻溪愁衝毒霧逢蛇艸畏落沙虫避燕泥五月畬田收火米三更津吏報潮雞不堪腸斷思鄕處紅槿花中越鳥啼

到惡溪夜泊蘆島

甘露花香不再持遠公應怪負前期靑蠅豈獨悲虞氏黃犬應聞笑李斯風瘴昏蠻日月煙波魂斷惡溪時嶺頭無限相思淚泣向寒梅近北枝

登崖州城作

獨上髙樓望帝京鳥飛猶是半年程靑山似欲畱人住百匝千遭繞郡城

歌篇三首

鴛鴦篇

霜夜對月聽小童薛陽陶吹笛【二首闕】

南梁行【和凡二十二】

江城鬱鬱春艸長悠悠漢水浮淸光雜英飛盡空和景綠楊重陰官舍靜此時醉客縱橫書公言可薦承明廬靑天詔下寵光至頒籍金閨徵石渠重歸山路煙嵐隔巫山未深晚花折澗底紅光奪日燃揺風有毒愁行客杜鵑啼咽花亦殷聲悲絕艷連空山斜陽瞥映淺深樹雲雨翻迷崖谷間山雞錦質矜毛羽透竹穿蘿命儔侶喬木幽谷上下同雄雌不異飛棲處望秦峯迥過商顏浪疊云堆萬簇山行盡杳冥靑嶂外九重鐘漏紫雲間元和列侍明光殿諫艸初焚市朝變北闕趍臣半隟塵南梁笑客皆飛霰追思感嘆卻昏迷霜鬂愁吟到曉雞故園歲深開斷簡秋堂月曉掩遺袿嗚嗚曉角霞輝粲撫劍當楹一長嘆芻狗無由學聖賢空持感激終昏旦

李衞公別集卷四

欽定四庫全書

李衞公別集卷五

唐李徳裕撰

疏狀

諫敬宗搜訪道士疏

臣聞道之髙者莫若廣成元人之聖者莫若軒皇孔子昔軒皇問廣成子理身之要何以長久廣成子云無視無聽抱神以靜形將自正神將自淸無勞子形無揺子精乃可長生愼守其一以處其和故我修身千二百歲矣吾形未嘗衰又云得吾道者上爲皇而下爲王元語孔子云去子之驕气與多欲態色與滛志是皆無益於子之身吾所告子者是已故軒皇發謂天之嘆孔子興猶龍之感前聖之道不其至乎伏惟文武大聖廣孝皇帝陛下稽祖之訓修軒皇之術凝神閒館物色異人將以覿冰雪之姿屈順風之請恭惟聖感必降眞僊若使廣成元混迹而至語陛下之道授陛下之言以臣度思無出於此臣所慮赴召必怪迂之士苟合之徒使物淖水以爲小術耀邪僻蔽欺聰明如文成五利無一可驗臣所以三年之內四奉詔書未嘗以一人塞詔實有所懼臣又聞前代帝王𨿽好方士未有服其藥者故漢書稱黃金成以爲飲食器則益壽又髙宗朝劉道合宗朝孫甑生皆成黃金二祖竟不敢服蓋以宗廟社稷之重不可輕易此事炳然具載國史以臣微見儻陛下睿思精求必致眞隱惟問保和之術不求藥【缺文】廟靈鑑【缺文】誰不歡心臣思罄愚衷以禆【缺文】皇

駙馬不許至要官私第狀

伏見國朝故事駙馬緣是親宻不合與朝廷要官往來宗開元中禁止尢切臣訪聞近日駙馬公至宰相要官私第此輩無他才技可以延接惟是漏泄禁宻交通中外羣情以爲甚獘其朝官素是雜流則不妨往來若職在淸列豈可知聞伏望宣示宰相其駙馬諸親今後公事卽於中書見宰相不令詣私第

代髙平公進書畫二狀

鐘張衞索眞迹各一卷二王眞迹各五卷晉魏宋齊梁陳隋眞迹各一卷顧陸張鄭田楊董洎國朝名畫各【闕】捲

伏以前代帝王多求遺逸朝觀夕覽取鑑於斯陛下睿聖欽明凝情好古聽政之暇將以怡神前件書畫歷代共寶是稱珍絕其陸探微蕭史圖玅觀一名居上品所希睿鑑別賜省覽

進宗馬射圖狀

伏以宗皇帝天縱神武藝冠前王凡所畋遊必存繪事豈止云夢殪兕楚人美旅蓋之雄潯陽射蛟漢史稱舳艫之盛前件圖臣瞻奉光靈素所寶惜陛下旁求珍迹以備石渠祖宗之美敢不呈獻

奏銀妝具狀

臣有生多幸獲被昌期受寄名藩每憂曠職孜孜夙夜上報國恩數年以來災旱相繼罄竭微慮粗免流亡物力之間尙未完復臣伏凖今年三月初三日赦文常貢之外不令進物此則陛下至聖至明細微洞照一恐聚斂之吏緣以成姦雕瘵之人不勝其獘上儉約之徳下敷惻憫之仁萬國羣甿鼔舞未息昨奉五月二十三日詔書今訪茅山眞隱將欲師處謙守約之道惇務實去華之美𨿽無人上塞丹詔實率土已偃風豈止微臣獨懷忭賀況進獻之事臣子之常心𨿽有赦不許亦合竭力上貢惟臣當道素號富饒近年以來比舊則異貞元中李錡任觀察使日職兼鹽鐵百姓除實出酒錢外更置官酤兩重納獲利至厚又訪聞當時進奉亦兼用鹽鐵羨余貢獻繁多自後莫及至薛蘋任觀察使時又奏置酒上供之外頗有餘財軍用之間實爲優足自元和十四年七月三日敕卻停酤又準元和十五年五月七日赦文諸州羨余不令送使惟有畱使錢五十萬貫支用猶欠十三萬貫不足須是諸事節用百計補塡經費之中未免懸闕至於綾紗等物猶是本州所出易於方圓金銀不出當州皆須外處回市去年二月中奉宣令進盝子計用銀九千四百餘兩其時貯備都無三二百兩乃諸頭收市方獲制造上供昨又奉宣旨令進妝具二十件計用銀一萬三千兩金一百三十兩尋令並合聖節進奉金銀造成兩具進納訖今差人於淮南收買旋到旋造星夜不輟竭力營求深憂不迨臣若因循不奏則負陛下任使之恩若分外誅求則又累陛下慈儉之徳伏乞陛下覽前件榷酤及諸州羨余之目則知臣軍用短闕本末有由伏料陛下見臣論奏必賜詳悉知臣竭愛君守官之節盡納忠罄直之心伏乞聖慈宣令宰臣商議何以遣臣得上不違宣旨下不闕軍儲不困疲人不招物議前後詔敇並可遵承輒冒宸嚴不任戰汗之至

奏繚綾狀

臣昨緣宣索已具軍資歲計及近年物力聞奏伏料聖慈必垂省覽又奉詔防令織定羅紗袍叚及可輻盤絳繚綾一千匹伏讀詔書倍增惶灼臣伏見太宗朝臺使至涼州見名鷹諷李大亮令獻之大亮宻表陳誠太宗賜詔報云有臣如此朕【一本有復字】何憂再三嘉嘆事載史書又宗令中使於江南采防防諸鳥汴州刺史倪若冰【一本皆作若水】陳論宗亦賜詔嘉納其鳥卽時皆放又令皇甫詢於益州織半肩子琵琶焊撥鏤牙合子等蘇頲不奉詔書輒自停織宗皆不加罪忻納所陳臣竊以防防鏤牙至爲微細若冰等尙以勞人損徳瀝欵效忠當聖祖之朝有臣如此豈明王之代獨無其人蓋有蔽者弗言【本傳作蓋有位者蔽而不聞云云】非陛下拒而不納又伏覩四月二十三日徳音云侯伯有位之士無或棄予謂不可者【一本作諌字】其有違道傷理狥欲懷安靣刺廷爭無有隱諱則是容納善道增光祖宗不盡忠規過在臣下況立鵝天馬蹙豹盤絳文彩珍奇只合聖躬自服今所織千匹費用至多臣愚亦所未曉昔漢文衣弋綈之衣元帝罷輕纎之服仁徳慈儉至今稱之伏乞陛下近覽太宗宗之容納遠思文帝孝元之恭已以臣前表宣示羣臣酌臣當道物力所宜更賜節減則海隅蒼生無不受賜臣不勝【優詔報之其繚綾罷進】

亳州聖水狀

臣訪聞此水本因妖僧誑惑狡計丐錢數月以來江南之人奔走塞路每三十家都雇一人取水擬取之時病者斷食葷血旣飲之後又二十七日蔬飯危疾之人俟之病愈其水斗價三千【本傳作水斗三十千】而取者益之他水【一本作彌字】路轉以市人老疾飲之多至危篤昨防兩浙福建百姓渡江者日三五千人臣於蒜山已加捉搦若不絕其根本終恐無益黎甿昔吳時有聖水宋時有聖火並皆妖妄古人所非乞下本道觀察使令狐楚速令塡塞以絕妖源

王智興度僧尼狀

王智興於新屬泗州置僧尼誡壇自去冬於江淮以南所在懸牓招置江淮自元和二年後不敢私度聞泗州有壇戶有三丁必令一丁落髮意欲規避王徭影庇資產自正月以來落髮者無慮數萬臣令於蒜山度防其過者一旦百餘人勘問惟十四人是舊人沙彌於是蘇常百姓亦無本州文牓尋已勒還本貫訪聞泗州置壇次凡髠夫到人納二千給牒卽回別無法事若不特行禁止比至誕節計江淮以南失卻六十萬丁壯此事非細系於朝廷法度【下闕文】

李衞公別集卷五

欽定四庫全書

李衞公別集卷六

唐李徳裕撰

書碑

與桂州鄭中丞書

某當先聖禦極再參樞務兩度冊文及宣懿太后袝廟制聖容贊幽州紀聖功碑討回紇制討劉稹制五度黠戞斯書兩度用兵詔敇及先聖攺名制吿昊天上帝文並奏議等勒成十五卷正觀初有顏岑二中書代宗朝常相元和初某先太師忠公一代盛事皆所潤色小子詞業淺近獲繼家聲武宗一朝冊命典誥軍機羽檄皆命受撰述偶副聖情伏恐制序之時要知此意防惟詳悉謹狀

與姚諫議邰書三首

閏冬極寒伏惟諫議十五郎尊體動止萬福卽日某悲緖外防差趙押衙至奉示問不任悚荷無由拜伏倍積瞻戀謹因使回奉狀不次閏十二月二十八日從表文崖州司戶參軍同正李某狀上

天地窮人物情所棄無復音書平生舊知無復弔問閣老至仁念舊盛徳矜孤再降專人遠逾溟漲兼賜衣服器物茶藥至多槁木暫榮寒灰稍暖開緘感切涕咽難勝大海之中無人拯防資儲蕩盡家事一空百口熬然往往絕食塊獨窮悴終日苦饑惟恨垂歿之年頓作餒死之鬼自十月末得疾伏枕七旬屬纊者數四藥物陳裛又無醫人委命信天幸而自活羸憊至甚生意方微自料此生無由再望旌棨臨紙涕戀不勝遠誠病後多書不得伏惟恕察謹狀

伏防又賜口箴不任感戴東都日所惠本畱洛中無人檢得兼以道路艱阻二年來不曾有人至洛以此前狀諮請倍深惶悚小生舌箴更攺三五字不欲兩本流傳今謹錄新本獻上舊本伏望封還如不能遠寄伏惟必賜焚卻下情切望趙總管知廣州時多此呂下旬方此至伏惟照察謹狀

唐故左神策軍防軍中尉兼左街功徳使知內侍省事劉公神道碑

宸極正位運四時者璇樞太微啟扉分兩垣者上將其或道兼文武勲著旂常稟嶽立之神姿蘊泉渟之深識存也出忠入孝愛敬同歸歿也灑澤漏泉始終一貫求之前古不亦難哉公諱規前京兆云陽人也流甚遠珪組相承炳焯周邦光揚史牒曾祖恩官止同州白水縣令祖信終於漢中郡折衝都尉父英皇左武衞中郎將歷階勲至遊擊將軍上柱國皆纘前緖踐履夷途或明恕而行俾人歸厚或彊毅以立顧敵必摧不顯當時宜生達者公十有五乃應選用沖和之美暢茂於四肢喜慍之來不塵於絕境亦由昆岫片玉嶧陽孤桐生稟異姿終成重器始署云騎尉賜緋累遷內侍省內僕寺丞宻侍赤墀飛聲紫禁直操不逾於規矩抗志已在於丹霄無何丁郎將憂苴枲服防杖而後起不辭王事是謂從權俄授徵事郎內侍省府局令屬劉辟逆命禁旅䢐徵防隴梟騎之鋒平井絡鴟張之虜始以義擊俄焉凱歸由是有輕車都尉之授旋又將命撫循自靈州以屆於邊犒軍五城勤役萬里懋乃休績簡於天心加銀印赤紱之賜充天威軍使奉詔蠻方奠安憬俗俶儻扶義有叱馭之風感激捐軀忘跕鳶之苦恩禮浹洽要荒宴如尋自奚官局丞擢翰林院使僊署重深天顏咫尺導才臣之啟沃廣睿哲之聰明公學富丘墳智參神化葉機贊命發揮王猷故事藹然內庭繄賴爰加內侍伯貳副軍中尉副左街功徳之任紫艾龜印之寵以昭其庸武旅鳬藻之師實爲之佐檢校司空王公諤之授鉞河東也攺內給事爲之防軍以金蘭之契睦於元帥以泉海之量接於賔僚三軍照愛日之和列郡靡淸風之惠洎振武失守主將遁逃朝廷軫憂慮爲邊患因命尙書張煦節制是邦詔公領步騎五千爲之聲援公內運祕計外示閒安詭以巡邊掩其無備長驅猛銳深入壘門乃以宣勞之名俾其少長皆防然後擒執魁首寘之典刑戮三百餘人闔城股栗昔武安之阬趙卒莫辯幽寃韓信之戰井陘徒聞疾鬭未若公徳刑具舉威惠皆宣乘馹上聞班師舊鎭司徒旣歿承乏總戎而髙平公奕葉相門一時盛惠與公虛舟相待朱瑟諧音淡然而成去如始至尋又奉詔巡邊以觀軍實北至鉤注東達飛狐道裏曲折不遺於掌握兵機奇正盡在於襟靈士懷挾纊之恩人感投醪之醉壺漿塞路防艾爭先爰寫山河存於繪事憲宗悅而加嘆嘗置座隅得李恂之圖書乃知聚落觀千秋之畫地盡見山川加朝議大夫內侍省內常侍復歸舊鎭報忠勞也上以公器能可以居重任機權可以參宻勿遂發中詔俾還京師攺內飛龍使換右神策軍副使飛龍掌天驥之閒古太僕之職也禁旅總蘭錡之兵古上卿之寄也公或爲長或爲副蓋選眾而舉惟材是擇翌日命知樞宻公揣摩心術練達國章謀無不成有餘裕當神武經緯之際王師戡定之初一日萬機晝嘗三接忠猷隱於聞聽嘉謀祕於宮闈略而不書蓋溫樹不言之義也宣拜內常侍知內侍省事旌其忠力賜名規者光大之稱規者規範之謂合此二義表玆一心俄而淄靑干紀兵集淮海以公累防戎事尢防武經出爲淮南監軍委以攻討鳴鐘鼓以問罪運籌策以出奇方厲志於戈矛遽纒哀於風樹抱終身之痛自達神明當赴難之辰敢避金革起復寧遠將軍依前充監軍使元惡旣殱復掌樞宻憲宗憑幾大漸召公受遺穆宗膺圖禦民繄公定策捧日而升黃道翼龍而上赤霄名節功勛光昭圖史遷忠武將軍內侍省少監賜上柱國進云麾將軍服闋授銀靑光祿大夫監門衞將軍知內侍省事封彭城縣開國子累封沛國公食邑三千戶賜以長防列之朱門守約鳴謙不有其貴屬幽鎭首禍趙魏挻災公內竭謀猷定指蹤之計外緝機務當政賦之源慮不及私居嘗愼獨懸水鏡而情無隱伏持權衡而心靡重輕嶷然如山以鎭羣動逮長慶季歲穆皇戾已彌畱公志伏神明心存王室請立先後以爲副軍雪涕抗詞首陳大計舉觴瀝款眾議皆從延年離席而社稷已安趙喜橫堦而尊卑乃定惟公方之諒無慙徳公以名遂身退舉能進善人之髙躅也乃推同志固繁機遷左監門衞上將軍知省事復爲河東監軍使拜泣玉墀寵錫金帶𨿽魏後深恩授劉楨之部落吳君宻渥賜陸遜之金環煥赫煇榮莫逾於此穆宗厭代先後向明公懇請防朝旋奉兪詔拜特進行右武衞上將軍公以子牟之戀常懷魏闕汲黯之志惟在漢庭懇辭北轅上不能奪尋除內宅使鴻臚禮賔等使前代特進位次三公居驃騎儀同之上非茂勛俊徳曷以處之遷左神策軍中尉兼左街功徳使漢氏京師有南北軍之屯武帝旣平百粵內增七校今之中尉實司其任公閱禮惇詩深知將帥之體安人和眾實有經武之材以淸淨禮緇黃以慈惠親戎旅西方之教不肅而成北落之衞隱然難犯吐論必援於經史耽翫惟志於圖書遇物而涇渭自分立誠而風雨如晦權𨿽侔於衞霍主意益親寵𨿽盛於金張人心咸悅非全才曠度豈能臻於此歟公志气方彊春秋甚富將欲揚威瀚海耀武龍庭展報國之壯圖恢致君之遠略勞而生疾懇請辭榮天子憂呂防之未瘳委景丹之臥鎭近臣挾醫而駢至中使賜藥以交馳心徒傾於太陽命已迫於朝露灑血懷感啟手歸全以十一月二十八日薨於長安來遲裏第享年五十二遺表獻名馬雕鞍寶器犀帶臣子之戀不其至乎敬宗當寧流襟廢朝三日贈開府儀同三司贈絹一千匹布四百端錢三千貫上擬三臺之耀下管九泉之榮禮命所加冠於當代朝廷碩臣聞必興嘆和壘故校相視澘然昔李將軍之殂人皆流涕以其信結於士大夫公近之矣況公瞑目之後曾未經旬變起林光災纒霄極則知日防已歿何羅之釁遂成許褚旣終徐地之妖莫遏惟公峯巒聳抜挺秀色於晴霞律呂含和流淸音於大廈志必存於經濟量莫挹其衝深思若湧泉智如炙輠決勝千里通知四夷察情僞之端達幾微之際故天子虛已以聽詢謀允諧道不取於苟容言必歸於中正居平而博厚泛愛臨事而感慨立名體徵虜之奉公得亞夫之守節公之掌樞也屬穆皇寢疾逾年公之總戎也屬敬宗朝廷多事公協和將相安靖邦家勁艸不揺喬松自直傳稱公家之利知無不爲忠也送往事居俱無怍色貞也惟公有之矣惜乎未及中壽俄歸杳景已戢於虞泉名空畱於簡冊可不悲哉夫人宻國夫人李氏懿行蘭薰貞風玉瑩榮封石窌寵章全徳悳禮茂於宗姻洵美光於內則悲深畫哭痛結泉扉有子五人長曰行立朝散大夫內侍省宮闈局令上柱國彭城郡開國伯賜緋魚袋次曰行深中散大夫內侍省給事賜紫金魚袋次曰行元【缺文】賜綠次曰行先朝散大夫內府局丞上柱國【缺文】次曰行【缺】咸以珪璧之姿藻身文囿鴻鵠之志矯翼禁林朱

紫連華閨門雍睦忠出於孝負五龍之俊才喪過乎哀有二連之深戚粵以太和元年十一月十四日卽幽窆於川滻之西禮也靑烏啟兆悲隴樹之長陰白鶴臨風嗟弔賔之遽返永圖丕績乃篆貞瑉銘曰

皇王神化仰法星樞始自絲忽風行八區誰參其任公寔帝兪出吐君命入讚臣謨【其一】惟後建邦外分蕃嶽粵則淮壤雄惟朔漠誰防其軍公多智略恆瀚旣寧王猷允若【其二】漢家宮室上應太微布列環衛恢張武威誰司其柄公達戎機英王流眄忠賢是依【其三】內外之寄安危所注惟公全徳乃暢機務美璧良珪瑞質凝素霜防寶刀森然輝庫【其四】天挺奇志貞若渾金出入三紀賢明一心寒松在巘霜霰寧侵皇澤之厚川流比深【其五】趙孟愒景光音遂遠長卿病痟藥石皆晚靈芝難駐奇香莫返光碎珠泉芳消蘭畹【其六】鹵簿詔葬城闕之東列旌旗於素滻凝簫鼓於朔風落槭槭之霜葉叫離離之晚鴻時一往兮舟壑近魂歸來兮松栢中【其七】

唐故開府儀同三司行右領軍衞上將軍致仕上柱國扶風馬公神道碑銘【並序】

夫隴坻長松必備明堂之制荊岑璞玉終爲九國之寶士或起漁釣而遭時防亦有披荊榛而贊王業求之於古何代無賢太和六年開府儀同三司右領軍衞上將軍致仕上柱國岐山公實封三百戶扶風馬公以侯印罷歸至開成六年九月四日薨於永嘉裏第享年六十三詔贈揚州大都督明年二月八日以鹵簿鼓吹葬於京兆灞陵之原馬公卽國之盡忠衞主之臣也公諱存亮字季明大父瑾皇銀靑光祿大夫考操皇朝議郎房州長史公之先族趙奢嘗以百萬勁兵號爲馬服制秦吞魏因而氏焉厥後文武派分英華不絕武則伸威百蠻鑄銅而表海文則研道六經施帳而授業公繼前業蔚爲茂器終始一貫貞明六朝徳宗時弱冠筮仕風儀夙成帝欲分綺季之勞翼皇儲之重於是暫離武帳出侍龍樓贊蘭英結佩之馨規桐葉剪圭之戲此則史冊之保防也帝欲秩出納之司糾梯航之貢於是副羊而實天庫佐安國而禆水衡此又孔僅之方略也帝欲具飾車旂宣明衣服公於是典其寮寀重立規模疊煙霞以散王侯捲虹蜺而給妃後卿靄施彰於五輅日華揺裔於九遊此又叔孫通之文物也帝欲順時巡以察風俗先品實以奉園陵公於是廣靈囿以樹農功采頖宮以列珍饌法后稷播殖之道遏嗇夫捷給之詞此又卜式之理上林也帝欲昆夷卽序士馬無嘩公於是秩視玉鈐榮加金鈕以奇謀而協上將以忠懇而暢皇猷尺籍五符之勤訓馬簡士之要𨿽程功於衞霍終歸美於程李此又許歷之副趙奢也元和十三年公自神策軍副使詔受云麾將軍左監門衞將軍知內侍省事兼左街功徳使公於是金湯天壘雷電皇威斥遊惰於五營取才能於七萃備牙爪則數逾十萬竭心膂則酬必九遷貔貅虎豹之師鵞鸛魚麗之訓文茵貝冑之盛羽葆靈旂之飾奉元防則雪霜委積於殿廷侍郊丘則錦繡施張於原野公珪璋挺器禮樂資身輦下無睚眥之徒轅門多溫恭之士知呂防於行陣重卻縠於詩書晉代名卿咸授趙襄之舉漢朝武略多由去病之門此又方召之佐宣王也敬宗時宮掖無虞蜂蠆暴起塵驚王座熊突彤闈良媛以羅袂當衝侍臣以藥囊捍患宸慮未經於細柳天行俄及於穹皇何羅之釁始萌日防之心已動公於是覽羲皇之轡駐丰隆之馭關【闕】壁而納【闕】日辟獸落而畱六龍指麾殄寇之兵調停大官之膳羣凶旣成於京觀庶官方及於乘輿公乃率甲而淸紫微奉翠華而入黃道此又耿弇安君父淸妖孽也於是眞食井賦紀功旂常文錦玉帶綢繆蕃錫公辭榮畏滿名遂身退坐罇爼而監淮海衞瓘之忠勤也馳軺車而欵天闕子牟之誠戀也捐寵綏而授松檟揚王孫之達命也歸鄕裏而散金帛蘇季子之行義也慶忌嫉邪之心萬石周愼之志保貞廉而碎首惡讒慝而忘身思患覩漏河之初知機見履霜之漸士君子所以推公之明識也公始罷淮南監軍使詔除內飛龍使荏苒一紀劬勞六閒朝習華驑暮巡棧皂無竊轡詭銜之患遂翹足交頸之安瘁精爽於北辰播芳烈於來代旋以股肱近地關河要津爰輟信臣再監戎旅繡衣晝行於阡陌金爼暮奠於松楸爲子爲臣忠孝備矣旣而以疾告老乞還京師累表抗辭畱中未下天下眷懷耆舊注意貞良久而乃從不奪其志此又終始之大節古今之至人長慶初某忝職內庭獲都公之儀表玉山峻嶺瓊樹髙柯霍子孟資性端莊進有常處張子孺小心畏忌每遠權勢禦札盈幾天香滿衣驂八駿而幸洲捧六鈞而殪靑兕勛名光焯當代莫儔夫人岐國夫人王氏寶劍早沈於淸渭珠光先閟於黃泉嗣子瓊林使朝議大夫行內侍省奚官局令上柱國扶風郡開國公食邑二千戶襲重封一百五十戶賜紫金魚袋元某夙稟英才早聞詩禮守公法度以紹家風次子幽州監軍使朝議大夫行內侍省內僕局令上柱國賜緋魚袋元貢朝議大夫奚官局令上柱國賜緋魚袋元償儒林郎守內侍省內府局丞上柱國元眞等金貂相映朱紫交輝鳳毛歸美於一門驥足皆期於萬里以某知公故事見托斯文刻石路隅庶紀佳績俾後代知天子聞鼔鼙而憶名將鑑丹靑而思老臣乃爲銘

明堂巍巍天駟前施木帝乘馬是能星馳鳴噣【闕】車馬是司趙秦同出後有【闕】馬服生趙【闕】

戰國更覇疊相盛衰趙困長平秦始開基劉累遠孫剪秦無遺劉卽範氏累乃龍師厥緜緜尋源乃知貞元年中公侍丹墀一善及物知無不爲進退諤諤行無越思明明六聖信任不疑赫赫貞臣顚危必持理身淸淨成國雍熈實本兵柄左右皇威內訓七萃七萃如貔外遏百蠻百蠻以綏冬有愛日人心所歸疾風勁艸輿論欽之始去禁衞萬夫涕洟逮總天廐六閒允釐盡瘁事國形神久疲監視諸侯琴書自怡金印組綬去之若遺陶徑潘園優遊在斯長慶六年詔樹丰碑上將刻字文以好辭後十六年藎臣其萎原阡松檟兮霜露巳滋苑池臺榭兮榛蕪可悲覩塵根兮空嗟蔓艸篆貞瑉兮攸媿色絲

李衞公別集卷六

欽定四庫全書

李衞公別集卷七

唐李徳裕撰

記

掌書記防壁記

續漢書百官志稱三公及大將軍皆有記室主上表章報書記𨿽列於上宰之庭然本爲從軍之職故揚雄稱軍旅之際飛書馳檄用枚臯非夫天機殊健學源濬發含思而九流委輸揮毫而萬象駿奔如庖丁提刃爲之滿志師文鼓瑟效不可窮則不能稱是職也昔安丰侯竇融徵還京師光武問曰所上表章誰與參之融曰皆從事班彪所爲及竇憲貴寵班固傅毅之徒皆置之戎幕以典文章憲邸文章之盛冠於當代魏氏以陳琳阮瑀管記室自東漢以後文才髙名之士未有不由於是選其簡才之用亦金馬石渠之亞況河東精甲十萬提封千里半雜胡騂遙制邊朔惟師旅之威容爲列藩之儀表典玆羽檄代有英髦間者吳少微富嘉模王翰孫逖咸有制作存於是邦其所不知蓋闕如也曁太尉臨淮王總節制之師徳裕叔父嘗與斯職尋以才識英玅肅宗召拜監察禦史厥後僕射髙貞公今河陽節度令狐公以人文掌宸翰國子司業鄭公給事河南尹杜公以才華登貴仕繼斯躅者不亦盛歟丙申歲丞相髙平公始自樞衡以膺謀帥以右拾遺杜君爲主記明主惜其忠防復拜舊職尋參內庭視艸之列次用殿中侍禦史崔君徳裕獲接崔君之後文學空虛才術莫迨繼淸塵於吾祖挹芬烈於前賢先是廡廊之下有丰碑紀其名氏而不書職業今再刋斯記於本署西垣以髙平公統戎爲始元和十四年四月十一日記

丞相鄒平公新置資福院記

夫威鳳之炳然非海晏則不至卿云之靄然非气和則不至故君子藏器抱璞含忠毓徳不遭遇其時則光名不曄是以幹木之退也髙於千乘君曼容之仕也止於六百石先僕射佩虎符而知足視蟬冕而蔑如由斯志矣先僕射苞文武之道有淸直之徳良玉美潤徒蓄寶於荊岑喬木幽深不呈材於廊廟知者所以嘆息也丞相鄒平公鐘是餘慶爲唐寶臣公天挺奇表角犀特秀居五嶽也稟太華削成之狀方四時也得淸秋爽朗之气森矛防以耀頴粲珪璋而洞照蓋人之傑歟憲宗皇帝以神武之姿墾除菑害睿慮澹以泉黙英威赫而電斷奇權祕計皆中詔決之參宸算者惟公與二三麾士揣摩潤色繄公稱首旣平淮夷蕩齊冦四罪咸服八表晏然𨿽則武力之拘原亦由謀臣之決策洎今上之宅憂也衮龍未襲向明未位召公於東宮含春殿歔欷前席付以大柄公乃請偃武論道與天下休息上若渉水而得舟檝馭馬而有銜轡始拜言以命咎卽其時而相說君臣之遇古無儔也公之爲政貞以制動平以稱物其志在於識相體簡易而已嘗以爲用京房之法則煩碎而亂理聽嗇夫之辧則捷給而傷化由是遵坦夷之路窒邪枉之門不勤人以務遠恥竭澤以言利矧夫洞虛明之境應必以誠端不言之蹊勢不歸我故奉聖者稱公爲良相焉公之趍丹啟侍紫垣名冠近臣寵加贈典先僕射自弭貂而升左揆先夫人由趙郡而啟大國金印石窌當代榮之建中初先僕射以柱下史參梓潼軍計典昌榮二郡一部之內有林居一防庾氏誅茅始傷於寄寓仲長樹果終見於繁蔚公年才佩觹志拾淸紫方覃思於經籍未馳鶩於文章遊焉息焉必在於是及鐘家難乃入爲官曁韋太尉鎭是邦也公釋褐從事在賔幄之間逮玆抗戎旌佩相印曾未一紀繼爲三公下車逾月訪於舊館召伯之樹未剪武侯之廬猶在於公邑裏遂見髙車龍驤門閎竟容長防公瞻搆灑泣循陔永思以爲徵壞壁者夫子之居尙毀固朽宅者如來之乘斯遠孰若歸於淨土環以香林乃購之於官以爲精舍又以桑門之上首者七人居之所以證迷途而資夙植也殿堂層立軒房四柱鎔金作繪髣髴諸天況乎蜀山蔥蒨下臨於雉堞錦江明滅近繚於郊坰紅樹倚檻靑蕖傍砌海雛乍來靈艸長秀彼之聽和音者不惟於寂慮聞異香者自入於禪薰公之孝思永代作則豈止何充之宅獨入檀那將與文公之堂俱爲不朽某藐焉孤生流落於代辱公感舊遂不見遺公自內庭升臺司居視艸之列二三年間位偕先達由是議人倫者歸公之盛徳不倍宻坐驟變寒暑迂懸榻之念忝授簡之思且嘗典綸綍獲備官寮報徳不讓懼斯文之闕焉長慶二年十月二十二日朝議大夫禦史中丞上柱國贊皇縣開國男食邑三百戶賜紫金魚袋李徳裕撰

重寫前益州五長史眞記

益州艸堂寺【成都記云在府西七里去浣花亭三里】列畫前長史一十四人【節度職不帶尹則帶長史非今賔佐也】代稱絕筆余嘗於數公子孫之家獲見圖狀乃知艸堂繢事靡不造眞者昔巖野旁求徒聞審像稽山髙遁惟止鎔金孰若記之丹靑玅盡神照楚國祠廟魯王宮室洎此邦文翁舊館皆圖歷代卿相粲然可觀𨿽有慕於前良曾莫究於形似豈與夫年代已逺遺像猶存入虛室而煙霞暫披拂浮埃而瑤林斯覿余以精舍甚古貌像將傾乃選其功徳尢盛者五人模於郡之防所追維二漢臺閣皆有圖寫黃覇於定國𨿽宰相名臣不得在畫像之列卓子康徳行君子而在功臣之右今之所取意在斯乎圖繪旣新光靈可想儼若神對吾將與歸因敍其事詔諸來哲太和四年閏十二月十八日西川劍南節度副太使知節度事銀靑光祿大夫檢校兵部尙書兼成都尹禦史大夫贊皇縣開國伯李徳裕記

懷崧樓記

懷崧思解組也元和庚子歲予獲在內庭同僚九人丞弼者五數十年間零落將盡今所存者惟三川守李公而已【已殘者西川杜公武昌元公中書韋公鎭海路公吏部沈公左丞庾公舍人李公】洎太和已丑歲復接舊老同升臺階或才嘆止輿已協白雞之夢或未聞稅駕遽有黃犬之悲向之榮華可以淒愴況余憂傷所侵疲薾多病常驚北叟之福豈忘東山之歸此地舊隱曲軒傍施僻塊竹樹陰合檐檻晝昏喧雀所依涼飈罕至余盡去危堞敞爲虛樓剪榛木而始見前山除宻篠而近對嘉樹【防事前有大辛夷樹方爲艸木所蔽】延淸輝於月觀畱愛景於寒榮晨憇宵遊皆有殊致周視原野永懷崧峯肇此佳名且符夙尙盡庾公不淺之意寫仲宣極望之心貽於後賢斯乃無愧丙辰歲丙辰月銀靑光祿大夫守滁州刺史李徳裕記

眞子漁歌記

徳裕頃在內庭伏覩憲宗皇帝寫眞求訪眞子漁歌嘆不能致余世與眞子有舊早聞其名又感明主賞異愛才見思如此每夢想遺迹今乃獲之如遇良寶於戲漁父賢而名隱防夷智而功髙未若眞隱而名彰顯而無事不窮不達其嚴光之比歟處二子之間誠有裕矣長慶三年甲寅歲夏四月辛未日潤州刺史兼禦史大夫李徳裕記

祭唐叔文

維元和十二年歲次丁酉六月己未朔二十一日己卯河東節度使檢校吏部尙書平章事張靖敢昭告於晉唐叔之靈惟神娠母發祥手文爲信殪徒林之兕以啟夏墟受宻須之鼓以彊戎索豈止削桐無戲歸禾有典宜在晉蕃育與周盛衰況式瞻西山神靈是宅每廷煙夜簇嵐气朝隮必膚寸而合油然以徧蓄泄在我神宜主之屬淮雨爲災粢盛將廢是用率玆祀典以榮閟宮伏願降福蒸人撤玆陰沴俾三農有望萬庾斯丰永儲犧牲以答神貺尙饗

余元和中掌記戎幕時因晉祠止雨太保髙平公命余爲此文嘗對諸從事稱賞以爲徴唐叔故事迨無遺漏今遇尙書博陵公移鎭北都輒敢寄題廟宇防昌四年三月十五日司徒兼門下侍郎平章事李徳裕

祭韋相執誼文

維大中四年月日趙郡李徳裕謹以蔬禮之奠敬祭於故相韋公僕射之靈嗚呼皇道咸寧借於賢相徳邁臯陶功宣呂尙文學世雄智謀神貺一遘讒疾投身荒瘴地𨿽厚兮不察天𨿽髙兮難諒野掇澗蘋晨薦秬鬯信成禍深業崇身防某亦迹南陬從公舊丘永泯軒裳之顧長爲猿鶴之愁嘻吁絕域寤寐而周儻知公者測公無罪不知我者謂我何求其心若【闕】其死若休臨風敬弔願與神遊尙饗

李衞公別集卷七

欽定四庫全書

李衞公別集卷八

唐李徳裕撰

箴

丹扆箴【並序】

臣聞詩云心乎愛矣遐不謂矣此古之賢人所以篤於事君者也夫迹疏而言親者危地遠而意忠者忤然臣竊念抜自先聖偏倚寵光若不愛君以忠則是上負靈鑑臣頃事先朝屬多陰沴常獻大明賦以諷頗防先朝嘉納臣今日盡節明主亦猶是心昔張敞之守遠郡梅福之在遐徼尙竭誠盡規不避尢悔況臣嘗學舊史頗知官箴𨿽在疎遠猶思獻替謹稽首上丹扆六箴具列於後仰塵睿覽伏積兢惶

一宵衣箴

先王聽政昧爽以俟雞鳴旣盈日出而視伯禹大聖寸陰爲貴光武至仁反友不忌無俾姜後猶去簪珥彤管記言克念前志

二正服箴

聖人作服法象可觀𨿽在宴遊尙不懷安汲黯莊色能正不冠楊阜毅然亦譏縹紈四時所禦各有其官非此勿服惟辟所難【毅然一作慨然】

三罷獻箴

漢文罷獻詔還騄駬鑾輅徐驅安用千里厥後令王亦能恭已翟裘旣焚筒布則毀道徳爲麗慈儉爲美不過天道斯爲至理

四納誨箴

惟後納誨以求厥中從善如流乃能成功漢成沈舉白浮鐘魏明侈汰淩霄作宮中𨿽不忤而善亦從以規爲瑱是謂塞聰

五辯邪箴

居上處深在察微萌𨿽有讒慝不能蔽明漢之孝昭叡過周成上書知詐照姦得情燕蓋旣折王猷治平百代之後乃流淑聲

六防微箴

天子之孝敬遵王度安必思危乃無遺慮亂臣猖獗非可遽數黃莫辧觸瑟始僕栢谷微行豕塞路覩貌獻飱斯可誡懼

舌箴【並序】

戊辰歲仲春月戊申夜余宿於洞庭西夢與中書令姚公偶坐如舊相識問余曰君見僕所作口箴乎余對曰去歲居守東周於公曾孫諫議某處覩金石之刻遂莞爾而笑曰孫子猶能記之餘以仲夏月達於海曲嘗竊思之聖哲之言上可以動天地成典謨次可以正人倫明得失黙而不言後代何述焉系辭云不善則千里之外違之在植其所言而已矣豈必緘其口銘其背以矯當世哉楊子稱孰有書不由筆言不由舌張儀以舌存而交亂亦善不善之效也余感姚公之夢乃爲舌箴云粵有帝舜洎於殷宗龍命惟允說言乃雍周有良弼王之喉舌鼓舞而生渙汗乃發傳以言旋作義易以講習施悅天以捲舌屏讒儒以金口駕說伯陽之誡柔存剛缺言貴無瑕辯貴若訥則知門猶閉囊不在括是以雄悼讒者之寃梅福痛忠臣之結善乎先聖之言旣明且淸國之以寧人之不朽犯無隱情無恃爾言駟馬不及嗟爾君子念玆在玆勿以寤一言而取宰相以舌三寸而爲帝師徒見婁敬掉而獲爵不知魏其齰以可悲𨿽言必有中而適其時子房能用其策難以爭立愛奉春善建不抜無以免系縲衞武警夫莫捫叔向哀於是出惟敬仲之難明由匠石之無質揚子曰重則有法輕則招憂言能如是可以寡尢

聖祖院石磬銘

有美浮石淒若銅音笙竽合奏鸞鷟在林淸越盈耳和愉感心懸之玉宇永托僊岑

鹿迹山銘

不動者山不死者仙山在仙存眞訣不傳猗歟先生耽道體騰駕素鹿遨遊紫煙時憇蓬壺下視桑田一往玆山於今幾年玆山岑寂先生是宅淸泉綠蘿獨與世隔我居洞宮人見崖壁空畱鹿迹永存幽石

劍門銘

羣山西來波積云屯地險所防斯爲蜀門層岑峻壁森若戈防萬壑奔東雙飛髙闕翠嶺中橫黵然黛色樹玆雄屏以衞王國【劍門當中有一峯峻嶺橫峙望若列屏此一峯最奇而說者未嘗及也】峯抜井幹溪回溝洫嚴守重扄隱如臨敵運有隆替地無險阨閉於昏頑開於有徳馬錯西伐蜀侯敗績艾出陰平禪亦來格粵在憲祖英威四克始剪蜀妖遂淸卭棘蠻夷軌道諸侯述職武臣銘之金石乃刻

圯上圖贊

夫天所以晬淸者其气理也故能四時變化萬物粲然倦則陰陽爲災光景不耀而況於人乎人亦肖圜方之形稟淸濁之气存神索智極物窮情則倚伏之先見其如視矣子房潛心於神而達之見其圓狀如得其奧則有女子之粹美嬰兒之專和粹所以含至精專所以研至賾散萬金之資柔毅也報萬乘之仇仁勇也學禮【闕】履方也變名圯上避世也若乃五日爲期三往增敬

則尾生之信違道矣退不離國心不忘君則防夷之遁非忠矣合時變以蟬蛻望僊路以鴻防優遊於綺皓之門髣髴乎赤松之際豈不善始善終哉黃石者其天地之蘊神明之璽歟不然則無以覺悟子房輔翼天漢嗟乎防亂旣定韜匵而葆嗣之生也奉符歿而同穴有以見子房之神交不渝矣

大迦葉贊【頭陀第一】

惟大迦葉依無上智初分寶坐終授宻記晚遇金粟乃知平地潛形雞足以待慈氏

李衞公別集卷八

欽定四庫全書

李衞公別集卷九

唐李徳裕撰

雜著

平泉山居戒子孫記

經始平泉追先志也吾隨侍先太師忠公在外十四年上防稽探禹穴歷楚澤登巫山遊沅湘望衡嶠先公每維舟淸眺意有所感必淒然遐想屬目伊川嘗賦詩曰龍門南嶽盡伊原艸樹人煙目所存正是北州棃棗熟夢魂秋日到郊園吾心感是詩有退居伊洛之志前守金陵於龍門之西得喬處士天寶末避地逺遊爲荒榛首翠微山尙有薇蕨山陽舊徑惟餘竹木吾乃剪荊莾驅狐貍始立班生之宅漸成應叟之地又得名花珍木奇石列於庭際平生素懷於此足矣吾嘗以出處者貴得其道進退者貴不失時古來賢達多有遺恨至於祖潛身在柱史栁惠養徳於士師漢代丙防容官不過六百石終無辱殆邈難及矣越蠡激文牛以肥遁畱侯托黃老以辭世亦其次焉範睢感蔡澤一言超然髙謝鄧禹見功臣多敗委逺名勢又其次也矧吾者於葵無衞足之智處有不鳴之患𨿽有泉石杳無歸期畱此林居貽厥後代鬻平泉者非吾子孫也以平泉一樹一石與人者非佳也吾百年後爲權勢所奪則以先人所命泣而告之此吾志也詩曰維桑與梓必恭敬止言其父所植也昔周人之思召伯愛其所憇之樹近代薛令君於禁省中見先祖所據之石必然流涕汝曹可不慕之惟岸爲谷谷爲陵然巳焉可也

平泉山居艸木記

余嘗覽想石泉公家藏藏書日有園庭艸木疏則知先哲所尙必有意焉餘二十年間三守吳門一淮服嘉樹芳艸性之所耽或致自同人或得於樵客始則盈尺今巳丰尋因感學詩者多識艸木之名爲騷者必盡蓀荃之美乃記所出山澤庻資博聞木之奇者有天臺之金松琪樹稽山之海棠榧檜剡溪之紅桂厚朴海嶠之香檉木蘭天目之靑神鳯集鐘山之月桂靑颼楊梅曲房之山桂溫樹金陵之珠栢欒荊杜鵑茆山之山桃側栢南燭宜春之栁栢紅豆山櫻藍田之栗梨龍柏其水物之美者荷有蘋洲之重臺蓮芙蓉湖之白蓮茅山東溪之芳蓀復有日觀震澤巫嶺羅浮桂水嚴湍廬阜漏澤之石在焉其伊洛名國所有今並不載豈若潘賦閒居稱郁棣之藻麗陶歸衡宇喜松菊之猶存爰列嘉名書之於石已未歲又得畨禺之山茶宛陵之紫丁香防稽之百葉木芙蓉百葉薔薇永嘉之紫桂蔟蝶天臺之海石楠桂林之俱郍衞臺嶺八公之怪石巫峽之嚴湍瑯邪臺之水石布於淸渠之側仙人迹鹿迹之石列於佛榻之前是歲又得鐘陵之同心木芙蓉剡中之眞紅桂稽山之四時杜鵑相思紫苑貞桐山茗重臺薔薇黃槿東陽之牡桂紫石楠九華山藥樹天蓼靑櫪黃心防子朱杉龍骨【闕】庚申歲復得宜春之筆樹楠稚子金荊紅筆宻防勾栗木其艸藥又得山姜碧百合

劇談錄李徳裕東都平泉莊去洛城三十里卉木臺榭若造仙府有虛檻對引泉水縈回疏鑿像巫峽洞庭十二峯九迄於海門江山景物之狀以間行逕有平石以手磨之皆隱隱見雲霞龍鳯艸樹之形初徳裕營平泉逺方之人多以異物奉之有題平泉詩曰隴右諸侯供語鳥日南太守送名花

賈氏談錄贊皇公平泉莊周圍十里構臺榭百餘所今基址猶存天下奇花異艸珍松怪石靡不畢致其間故徳裕自制平泉艸木記今悉蕪絕惟鴈翅檜珠子柏蓮房玉藻等蓋僅有存焉【鴈翅檜葉婆娑如鴻鴈之翅珠子栢栢實皆如白珠子藂生葉上香聞數十步蓮蘂跗蕚上花分五朶而實同一房】怪石名品甚眾多爲洛城有力者取去【石上皆刻女道二字】惟禮星石及師子石今爲陶學士徙置梨園別墅【禮星石縱廣一丈厚尺餘有文理成斗極之象師子石髙三四尺孔竅千萬逓相通貫其狀如師子首尾眼鼻皆具足】

河南志河南長殿南有婆娑亭貯奇石處世傳李徳裕醒酒石以水沃之有林木自然之狀今謂婆娑石蓋以樹名

五代史張全義字國維監軍嘗得李徳裕平泉醒酒石徳裕孫延古因托全義復求之監軍忿然曰自黃巢亂後洛陽園池無復能守豈獨平泉一石哉全義嘗在巢賊中以爲譏已因大怒奏笞殺監軍者

金松賦【並序】

廣陵東南有顏太師猶子舊宅其地卽孔北海故臺予因晚春夕景命駕遊眺忽覩奇木植於庭際枝似檉松葉如瞿麥迫而察之翠葉金貫粲然有光訪其名曰金松訊其所來曰得於臺嶺乃就主人求得一本列於平泉今聞封植得地枝葉茂盛敍其所自作此賦

靑春已暮白日將夕經顏子之故巷訪孔公之舊宅美珍木之在庭得嘉名於樵客曩擢本於臺嶺近徙根於檐隙其柯肅肅可比於眞松其葉纎纎寔侔於瞿麥風入葉而成韻露垂柯而流液不受命於嚴霜諒同心於寒柏含春靄而蔥蒨映夕陽而的皪疑翠尾之羣翔若金潭之旁射雜爽籟於簧竹混晶光於瑤碧琪樹以垂珠而擅名金松以潛頴而莫覿亦猶處子在於隱淪奇才遺於艸澤我有衡宇依山岑寂類仲長之淸曠如蕭宰之窮僻托根此地似在崖壁殊橘柚之不遷同甘棠之可惜庶封植於園林永愛玩而無斁

靈泉賦【並序】

予林居西嶺平壤出泉廣不逾尋而深則盈尺自東鄰故丞相崔公至谷口故丞相司徒李公凡別墅五六皆謂之平泉寔發源於此觀其湧不騰沸淡然冽淸冬溫夏寒明媚可鑑其靈泉之蘊也予往歲獲戾放逐再羅謗傷泉必變色久而後復昔傅長虞庭有湧泉以其色在夏則冷涉冬而溫乃爲神泉賦況潛靈蘊異美過神泉因效長虞所作偶成此賦【效一作擬】

山下出泉厥壤非石隨淺深而見底實秋毫之可析其瑩若纎埃之映琉璃微虫之潛琥珀玉瑕瑜而不掩鏡妍而盡覿且夫動則廣大止則虛明如君子之絕徳乃望表而見情發源而東百谷皆盈旣處髙而就下𨿽遇坎而亦平曩者方騁康衢俄驚覆轍泉色暫晦含晶不發又如塵掩懸黎霧昏秋月累夕而翳盈旬乃澈爾其脈引淸泚環匝荊扉淪漣寫照物色殊暉孕蘋藻爲瑤碧涵沙皪爲珠璣歷長阪而鱗爛度小山而雪披若乃砥石於宇析波自沼入虛白而逶迆浮縹淸而繚繞气潤蘅蘭色滋松篠含逸響於桐林動孤光於溪鳥於是列植芳菊華艷芊綿漬漪瀾而更馥搖霽景而相鮮葉凝夕露叢靄秋煙美楚人之飡英慕胡公之飲泉況復自亭䢐溪夤緣數里懸瀑澑於碧潭散浮湍於淸沚乘鷁舳以晨泛聴菱歌而夜起見蒹葭之始香疑湘沅之在此重曰原隰旣平泉流旣淸三逕未荒萬木向榮感棣華之零落愴時鳥之相鳴恐閱水兮日逝且歸來兮養生

秋聲賦【並序】

昔潘嶽寓直騎省因感二毛遂作秋興賦況予百齡過半承明三入髮已皓白【自中書舍人及午三參掖垣】淸秋可悲尙書十一丈鵷掖上寮人文大匠聊爲此作以俟知音露華肅天气晶碧空無氛霽海淸明當其時也艸木陰虫皆有秋聲自虛無而響作由寂寞而音生始蕭瑟於林野終混合於太淸出哀壑而憤起臨悲谷而怨盈朔鴈聼而增逝孤猿聞而自驚此聲也異桐竹之韻非金石之鳴足以動覊人之魄感君子之情況乎臨淄藻思薛縣英名遽興華屋之嘆預想曲池之平豈待琴而魂散固聞笛以涕零亦有毀家蔡琰降北李卿聴朔吹之夜動見霜鴻之曉徵旣慷慨而訴懷獨汍瀾而流纓𨿽復蘇門傲世秦靑送行詎能寫自然之天籟防吹萬之淸泠客有貞詞瀏湸逸气縱橫賦掩漏巵之玅文同蟠木之精聊染翰以寫意期報之以瑤瓊

牡丹賦【並序】

予觀前賢之賦艸木者多矣靡不言托植之幽深采斸之莫致風景之妍麗追賞之歡愉至於體物良有未盡惟牡丹未有賦者聊以狀之僕射十一丈蔚爲儒宗詞賦之首聲气所感或能相和又見陳思王賦序多言命王粲劉楨繼作今亦效之邀侍禦裴舍人同作

靑陽旣暮鶡鴠巳鳴念蘭若之方歇嘆桃李之陰成惟翠華之艷爚傾百卉之光英抽翠柯以布素粲紅芳而發榮其始也碧海霄澄驪珠躍出深波曉霽丹梓吐實煥神龍之銜燭皎若水之並日其盛也若紫芝連葉鴛雛比翼奪珠樹之鮮輝掩非煙之奇色倐忽摛錦紛葩似織其落也明艷未褫紅衣如脫朱艸柯折瑚枝碎霞旣皪而轉妍紅欲消而猶綷爾乃獨含芳意幽怨殘春將獨立而傾國𨿽不言兮似人觀其露彩猶日華初照其晨葩情欲微笑色𨿽美而自艷類河汾之窈窕逮乎的皪含景離披向風鈆華春而思蕩蘭澤晚而光融情放縱以自得凝若煥之冶容旣而華艷恍惚繁華遽畢驚寶雉之乍廻想江妃而復出望獻璫之玉俄以蔽光感懷佩之川悵然如失客顧余曰勿謂淑美難久䢐芳不畱彼妍華之閱世非人壽之可儔君不見龍驤閈宏池臺禦溝堂挹山林峯連翠樓有百歲之芳叢【今京師精舍甲第猶有天寶中牡丹在】無昔日之通侯豈暇當飛藿之時始嗟零落且欲同樹萱之意聊自忘憂

近於伊川卜山居將命者畫圖而至欣然感謝聊賦此詩兼寄上淅東元相公大夫使求靑田胎化鶴【乙已歲作】

弱歲弄詞翰遂叨明主恩懷章過越邸建斾守吳門西圯陰難駐東臯意尙存慙逾六百石愧負五千言寄世知嬰繳辭榮類觸藩欲追緜上隱況近子平村邑有桐鄕愛山余黍谷暄免非逃相地乃是故侯園野竹多微逕巖泉豈一源映池方樹宻傍澗古藤繁卭杖堪扶老【闕】牛巳服轅只應將唳鶴幽谷共翩翻

憶平泉山居贈沈吏部一首【中書作】

昔聞羊叔子茅屋在東渠豈不念歸路徘徊畏簡書乃知軒冕客自與田園疎沒世有遺恨精誠有所如嗟予寡時用夙志在林閭𨿽抱山水癖敢希仁智居淸泉繞舍下修竹防庭除幽徑松蓋宻小池蓮葉初從來有好鳥近復躍鯈魚少室映川陸鳴臯對蓬廬張何舊寮宷【予與吏部乃金門寮故也】相勉在懸輿常恐似伯玉瞻前慙魏舒

夏晚有懷平泉林居【宜春作】

孟夏守畏途捨舟在䢐暑愀然何所念念我龍門塢宻竹無蹊徑髙松有四五飛泉鳴樹間颯颯如度雨桂秀層嶺芳蓀媚幽渚稚子我歸衡門獨延佇誰言聖與哲曽是不懷土公旦旣思周宣尼亦念魯矧余竄炎裔日夕誰晤語眷闕悲子牟班荊感椒舉淒淒視環玦惻惻步庭廡豈待莊舄吟方知倦覉旅

早秋龍興寺江亭閒眺憶龍門山居寄崔張舊從事【宜春作】

江亭感秋至蘭徑悲露秔稻秀晚川杉松郁晴巘嗟予有林壑玆夕念原衍綠篠連嶺多靑莎近溪淺淵明菊猶在仲蔚蒿莫剪喬木粲淩苕陰崖積幽蘚遙思伊川水北渡龍門峴蒼翠雙闕間逶迆淸灘轉故人在鄕國歲晏路悠緬惆悵此生涯無由共登踐

比聞龍門敬善寺有紅桂樹獨秀伊川嘗於江南諸山訪之莫致陳侍禦知予所好因訪剡溪樵客偶得數株移植郊園眾芳色沮乃知敬善所有是蜀道菵艸徒得嘉名因賦是詩兼贈陳侍禦【金陵作】

昔聞紅桂枝獨秀龍門側越叟遺數株周人未嘗識平生愛此樹攀翫無由得君子知我心因之爲羽翼豈煩嘉客譽且就淸陰息來自天姥岑長疑翠嵐色芬芳世所絕偃蹇枝漸直瓊葉潤不凋珠英粲如織猶疑翡宿想待鵷雛食寧止暫淹畱終當更封植

懷山居邀松陽子同作

我有愛山心如饑復如渇出谷一年餘常疑十年別春思巖花爛夏憶寒泉冽秋憶泛蘭巵冬思翫松雪晨思小山桂暝憶深潭月醉憶剖紅梨飯思食紫鱖坐思藤蘿宻步憶莓苔滑晝夜百刻中愁腸幾回絕每念羊叔子言之豈常輟人生如意事十乃居七八我未及懸輿今猶佩朝紱焉能逐麋鹿便得遊林樾範恣滄波舟張惟赤松列惟應詎身卹豈敢忘臣節器滿自當欹物盈終有缺從玆返樵逕庶可希前哲

思歸赤松村呈松陽子

昔人思避世惟恐不深幽禽慶潛名嶽鴟夷釣舟顧余知止足所樂在歸休不似尋山者忘家恣逺遊

近臘對雪有懷林居

蓬門常晝掩竹逕寂無人鳥起飄松霰麕行動谷榛應【闕】禽魚侶【闕】與薜蘿親遙憶平臯望溪煙已發春

李衛公別集卷九

欽定四庫全書

李衞公別集卷十

唐李徳裕撰

思山居十首

淸明後憶山中

遙思寒食後野老林下醉月照一山明風吹百花气飛泉與萬籟髣髴疑簫吹不待曙華分已應喧鳥至

題寄商山石

綺皓巖中石常經【闕】隱淪紫芝歌幾曲紅蘚閟千春聊用支琴尾寧惟倚病身自知來處所何暇問嚴遵

憶種苽時

尙平方畢娶疎廣念歸期澗底松成蓋檐前桂長枝逕閒芳艸合山靜落花遲𨿽有苽園在無因及種時

春日獨坐思歸

壯齡心已盡孤賞意猶存豈望圖麟閣惟思臥鹿門無謀堪適野何力可拘原只有客身去幽山自灌園

思登家山林嶺

自知無世用只是愛山遊舊有嵇康嬾今慙趙武偸登巒未覺疾汛水便忘憂最惜殘筋力捫蘿徧一丘

思鄕園老人

常羨蓽門翁所思惟歲稔遙知松月曙尙在山寢蘭气入幽禽言傍孤枕晨興步巖逕更酌寒泉飲

寄龍門僧

龍門有開士愛我春潭碧淸景出東山閒來翫松石應憐林壑主逺作滄溟客爲我謝此僧終當理歸策

憶藥苗

溪上一苗齊手茸正堪掇皆能扶我壽豈止堅肌骨味掩商山芝英逾首陽蕨豈如甘谷士只得香泉啜【南陽甘谷有菊水是湖廣闕者】

憶村中老人春酒【有劉楊二叟善釀】

二叟茅茨下淸晨飲濁醪雨殘紅芍藥風落紫櫻桃巢燕啣泥疾檐防掛网髙閒思春谷事轉覺防途勞

憶葛勝木禪牀

憶我齋中榻寒宵幾獨眠管寧穿亦坐徐孺去常懸虫网垂應徧苔痕染更鮮何人及身在歸對老僧禪

初夏有懷山居

山中有所憶夏景始淸幽野竹陰無日巖泉冷似秋翠岑當累榭皓月入輕舟只有思歸夕空且夢遊

張公超谷中石

鼓篋依緑槐橫經起秋霧有時連嶽客尙辦歌處自予去幽石誰人襲芳杜空畱古苔石對我巖中樹初歸平泉過龍門南嶺遙望山居卽事

初歸故鄕陌極望且徐輪近野樵蒸至平泉煙火新農夫饋雞黍漁子薦霜鱗惆悵懷楊僕慚爲關外人

伊川晚眺

桑葉初黃梨葉紅伊川落日盡無風漢儲何假終南客甪裏先生在谷中

潭上喜見新月

簮組十年夢園廬今夕情誰憐故鄕月復映碧潭生皓彩松上見寒光波際輕還將孤賞意暫寄玉琴聲

郊外卽事奉寄侍郎大尹

髙秩慙非隱閒林喜退居老農爭席坐稚子帶經鋤竹逕難回騎僊舟但跂予豈知陶靖節秪自愛吾廬

山居遇雪喜道者相訪

幽居近谷西喬木與山齊野竹連池合巖松映雪低喜君來白社值我在靑谿應笑於陵子遺榮自灌畦

雪霽晨起

雪覆寒溪竹風捲野田蓬四望無行迹誰憐孤老翁洛中士君子多以平泉見呼愧獲方外之名因以此詩爲報奉寄劉賓客

非髙栁下逸自愛竹林閒才異居東裏愚因在北山徑荒寒未掃門設晝長關不及防夷子悠悠煙水間早春至言禪公法堂憶平泉別業【金陵作】

昔我伊原上孤遊竹樹間人依紅桂靜鳥傍碧潭閒松蓋低春雪藤輪倚暮山永懷桑梓邑衰老若爲還峽山亭月夜獨宿對櫻桃花有懷伊川別墅【金陵作】

皎月照芳樹鮮葩含素輝愁人惜春夜達曙想巖扉風靜陰滿砌露濃香入衣恨無金穀妓爲我奏思歸春暮思平泉雜詠二十首

自此並淮南作

望伊川

逺村寒食後細雨度川來芳艸連谿合梨花映墅開槿蘺懸落照松逕長新苔向夕亭臯望遊禽幾處回

潭上紫藤

故鄕春欲盡一歲芳難再巖樹已靑蔥吾廬日堪愛幽溪人未去芳艸行應礙遙憶紫藤垂繁英照潭黛

書樓晴望

幽居人世外久厭市朝喧蒼翠連雙闕微茫認九原【東望盡見萬安山南名臣丘壠】殘紅映鞏樹斜日照轘轅薄暮柴扉掩誰知仲蔚園

西嶺望鳴臯山

髙秋對涼野四望何蕭瑟逺見鳴臯山靑峯原上出晨興采薇蕨向暮歸蓬蓽詎假數揮金飡和養餘日

瀑泉亭

向老多悲恨淒然念一丘巖泉終古在風月幾年遊閣饒佳樹菱潭有釣舟不如羊叔子名與峴山畱

紅桂樹【此樹白花紅心因以爲號】

欲求塵外物此樹是瑤林後素合余絢如丹見本心妍姿無防辱芳意托幽深願以鮮葩色淩霜照碧潯

金松【出天臺山】

臺嶺生奇樹佳名世未知纎纎疑大菊落落是松枝照日含金晰籠煙淡翠滋勿言人去晚猶有歲寒期

月桂【出蔣山淺黃色】

何年霜夜月桂子落寒山翠幹生巖中金英在人間幽崖空自老淸漢未知還惟有涼秋夜嫦娥來暫攀

山桂【此花紫色英藻繁】

吾愛山中樹繁英滿目鮮臨風飄碎錦映日亂霏煙影入春潭底香凝月榭前豈知幽獨客賴此當朱

栢【別樹經霜枝葉盡丹】

聞有三珠樹惟應祕閬風瑚不生葉朱艸又無叢未若淩雲栢常能終歲紅晨霞與落日相照在巖中

蓀【生茅山東溪溪蓀花紫色】

楚客重蘭蓀遺芳今未歇葉抽淸淺水花照暄妍節紫艷映渠鮮輕香含露結離君若有贈暫與幽人折

流杯亭

激水自山椒析波分淺瀨回環疑古篆詰曲如縈帶雪愬羽觴遲惟觀親友防欲知中聖處皓月臨松蓋

東谿

近蓄東谿水悠悠起淥波防鴛畱不去芳艸日應多夾岸生奇篠緣巖覆女蘿蘭橈思無限爲感濯纓歌

鸂鷘

淸沚雙鸂鷘前年海上鶵今來戀洲嶼思若在江湖欲起揺荷蓋閒飛濺水珠不能常泛泛惟作逐波鳬

西園

西園最多趣永日自忘歸石瀨流淸淺峯岑澹翠微曉翻紅藥艷晴鳥碧潭輝獨望娟娟月宵分未掩扉

海

昔見歷陽山雞籠已孤秀今看海嶠樹翠蓋何幽茂霰雪詎能侵【此樹枝葉宻霜雪不侵】煙嵐自相揉攀條獨臨憇況值淸陰晝

雙碧潭

淸剡與嚴湍潺湲皆可憶適來玩山水無此秋潭色莫辧幽蘭叢難分翠禽翼遲遲洲渚步臨眺忘飱食

竹逕

野竹自成逕繞溪三里餘檀欒被層阜蕭瑟防淸渠日落見林靜風行知穀虛田家故人少誰肯共焚魚

花藥欄【花藥四時相續常可畱翫】

蕙艸春已碧蘭花秋更紅四時發英艷三逕滿芳叢秀色濯淸露鮮輝揺惠風王孫未知返幽賞竟誰同

自敍【非尙子徧遊五嶽】

五嶽逕𨿽深徧遊心已蕩苟能知止足所遇皆淸曠七十難可期一丘乃微尙遙懷少室山常恐非吾望

首夏淸景想望山居

嘉樹陰初合山中賞更新禽言未知夏蘭逕尙餘春散滿蘿垂帶扶疎桂長輪丹靑冩不盡宵夢嘆非眞累樹空畱月虛舟若待人何時倚蘭棹相與掇汀蘋

思平泉樹石雜詠十一首

釣臺

我有嚴湍思懷人訪故臺客星依釣隱仙石逐槎回倒影含淸沚凝陰長碧苔飛泉信可挹幽客未歸來

似鹿石

林中有奇石髣髴獸潛行乍似依巖桂還疑食野蘋茸長緑鮮映班細紫苔生不是見覉者何勞如頓纓

海上石筍

常愛僊都山奇峯千仞懸迢迢一何迥不與眾山連忽逢海嶠石稍慰平生憶何以佀我心亭亭孤且直

疊

潺湲桂水湍潄石多奇狀鱗次冠煙霞蟬聨疊波浪今來碧梧下迥出秋潭上歲晚苔蘚滋懷賢益惆悵

重臺芙蓉

芙蓉含露時秀色波中溢五女襲朱裳重重映皓質晨霞耀丹景片片明秋日蘭澤多眾芳妍姿不相匹

白鷺鶿

余心憐白鷺潭上日相依拂石疑星落淩風似雪飛碧沙常獨立淸景自忘歸所樂惟煙水徘徊戀釣磯

海魚骨

昔日任公子期年釣此魚無由見成嶽聊喜識專車皎皎連霜月髙髙映碧渠陶潛𨿽好事觀海只披圖

泛池舟

桂舟蘭作枻芬芳皆絕世只可弄潺湲焉能濟大川樹懸涼夜月風散碧潭煙未得同魚子菱歌共扣舷

舴艋舟

無輕舴艋舟始自防夷子雙闕掛朝衣五湖極煙水時遊杏壇下乍入湘川裏永日歌濯纓超然謝塵滓

二猿

釣瀨水連漪富春山合防松上夜猿鳴谷中淸響合衝网忽見覊故山從此辭無由碧潭飲爭接緑蘿枝思在山居日偶成此詠邀松陽子同作

閒思昔歲事忽忽念伊川乘月步秋阪滿山聞石泉回塘碧潭映髙樹緑蘿懸露下叫田鶴風來嘶晚蟬懷玆長在夢歸去且無緣幽谷人未至蘭苕應更鮮【乘月一作乘興】

重憶山居六首

平泉源

出谷才浮芥中園巳濫觴逶迆過竹塢浩渺走蘭塘夜靜聞魚躍風微見鴈翔從玆東向海可泛濟川航

泰山石【兗州從事所寄】

雞鳴日觀望逺與扶桑對滄海似鎔金眾山如防黛遙知碧峯首獨立煙嵐內此石依五松蒼蒼幾千載

巫山石

十二峯前月三聲猿夜愁此中多怪石日夕潄寒流必是歸星渚先求歷鬥牛【州是鬥牛分】還疑煙雨霽髣髴是嵩丘

羅浮山【番禺連帥所遺】

龍伯釣鼇時蓬萊一峯圻【裴淵廣州記羅浮山是蓬萊邊山浮來】飛來碧海畔遂與三山隔其下多長溪【茅君內傳山下有七十二長溪】潺湲宗亂石知君分如此贈逾荊山壁

漏潭石【魯客見遺】

常疑六合外未信漆園書及此聞溪漏方欣驗尾閭大哉天地气呼吸有盈虛美石勞相贈瓊瑰自不如

釣石【於谿人處求得】

嚴光隱富春山色谿文碧所釣不在魚揮綸以自適餘懷慕君子且欲坐潭石持此返伊川悠然慰衰夕

懷伊川郊居

衰疾常懷土郊園欲掩扉𨿽知明目地不及有身歸鞏樹秋陰徧伊原霽色微此生看白首良願巳應違

晨起見雪隱山居

忽憶巖中雪誰人拂薜蘿竹梢低未舉松蓋偃應多山澑隨冰落林麕帶霰過不勞聞鶴語方奏苦寒歌

憶平泉雜詩

憶初暖

今日初春暖山中事若何雪開喧鳥至澌散躍魚多幽翠生松栢輕煙起薜蘿柴扉常晝掩惟有野人過

憶辛夷【余赴金陵辛夷欲開】

昔年將出谷幾日對辛夷傍樹憐芳意攀條惜歲滋淸陰須暫憇秀色正堪思只待揮金日慇懃泛羽巵

憶寒梅

寒塘數樹梅常近臈前開雪映緣巖竹香侵汛水苔遙思淸景暮還有野禽來誰是攀枝客玆辰醉始回

憶藥欄

野人淸旦起掃雪見蘭芽始放春泉入惟愁暮景斜未抽萱艸葉才發欵冬花誰念江潭老中宵旅夢賖

憶茗芽

谷中春日暖漸憶掇茶英欲及淸明火能銷醉客醒松花飄鼎泛蘭气入甌輕飲罷閒無事捫蘿谿上行

憶野花【余未嘗春到故園】

𨿽遊洛陽道未識故園花曉憶東谿雪晴思冠嶺霞谷深蘭色秀村迥栁陰斜悵望龍門晚誰知小隱家

憶春雨

春鳩鳴野樹細雨入池塘潭上花微落谿邊艸更長疏風白鷺起拂水防鴛翔最羨歸飛燕年年在故鄕

憶晚眺

伊川新雨霽原上見春山緱嶺晴虹斷龍門宿鳥還牛羊平野外桑柘夕煙間不及鄕園叟悠悠盡日閒

憶新藤

遙聞碧潭上春晚紫藤開水似晨霞照林疑防鳯來淸香凝島嶼繁艷映莓苔金穀如相並應將錦帳回

憶春耕

郊外杏花坼林間布谷鳴原田春雨後谿水夕流平野老荷蓑至和風吹艸輕無因共沮溺相與事巖耕余所居平泉村捨近蒙韋常侍大尹特攺嘉名因寄詩以謝

未謝畱侯疾常懷仲蔚園閒謡紫芝曲歸夢赤松村忽攺蓬蒿色俄吹黍谷喧多慙孔北海傳敎及衡門山信至說平泉別墅艸木滋長地轉幽深悵然思歸復此作

忽聞樵客語暫慰野人心幽逕芳蘭宻閒庭秀木深防來澗底鳬鵠徧川潯誰念滄溟上歸歟起嘆音

臨海太守惠予赤城石報以是詩

聞君采奇石剪斷赤城霞潭上倒虹影波中揺日華仙巖接絳气谿路雜桃花若值客星去便應隨海槎

李衞公別集卷十

欽定四庫全書

李衛公外集卷一

唐李徳裕撰

評史【一】

窮愁志【並序】

予頃嵗吏道所拘沈迷簿領今則幽獨不樂誰與晤言偶思當世之所疑惑前賢之所未及各爲一論庶乎箴而體要謂之窮愁志凡三卷篇論四十九首銷此永日聊以解憂地僻無書心力久廢每懷多聞之益頗有闕疑之恨貽於朋友以俟箴規

夷齊論

昔夷齊不食周粟餓於首陽之下仲尼稱其仁孟軻美其徳蓋以取其節而激貪也所謂周粟者周王所賦之祿是也諫而不從不食其祿可矣至於聞淑媛之言輟飱薇蕨斯可謂不智矣夫薇蕨者元气之所發生四時之所順成日月之所燭風雨之所育周焉得而有之哉若以粟者周人之播殖則夷齊得非周人乎反覆其道盡未當理然夷齊之行實誤後人於陵仲子慕夷齊者也乃至不義其兄之祿潔則潔矣仁豈然哉厥後商洛四友畏秦之酷避秦之禍豈止潔其身而已然餐紫芝以爲糧飲淸泉以爲漿終老南山以養其壽斯可謂仁智兼矣

三良論

秦穆之殺三良詩人刺之矣春秋譏之矣今不復議惟三良許之以死而前代無譏何也且臣道莫顯於咎繇孝友莫盛於周公咎繇尙不殉於舜禹二後周公尙不殉於文武二王三良詎可許之死乎如三良者所謂殉榮樂也非所謂殉仁義也可與梁丘據安陵君同譏矣焉得謂之百夫特哉昔荀息許晉獻以言繼之以死君子猶嘆斯言之玷不可磨也豈得以生同榮樂歿共埃塵以爲忠乎晏平仲言君爲社稷死則死之斯言得之矣自周漢迄於巨唐殺身成仁代有髦傑莫不顯一身之義烈未有系一國之存亡惟紀信乘黃屋以誑楚赴丹焰而存漢數千年間一人而已漢祚四百由此而興余謂漢祖封建紀氏宜在蕭曹之上報徳未稱良可悲也

張辟疆論

楊子美辟疆之覺陳平非也若以童子膚敏善揣呂氏之情奇之可也若以反道合權以安社稷不其悖哉授兵產祿幾危劉氏皆因辟疆啟之向使畱侯尙存必執戈逐之將爲戮矣觀髙祖遺言呂后制其大事可謂謀無遺策矣以王陵有廷諍之節置以爲相謂周勃堪寄托之任令本兵柄況外有齊楚淮南磐石之固內有朱虛東牟肺腑之親是時產祿皆匹夫耳呂后𨿽心不在哀將相何至危懼必當憂傷不食自促其壽豈能爲將相之害哉髙祖曰非劉氏而王者天下共擊之此慮屬呂宗矣何可背之厥後稱制八年產祿之封殖固矣若平勃二人溘先朝露則劉氏之業必歸呂宗及呂后之歿劫酈商以紿呂祿計亦窘矣周勃𨿽入北軍尙不敢公言誅諸呂豈不艱哉賴產祿皆徒之人非英傑之士儻才出於世豈受其紿說哉嗟乎與其圖之於難豈若制之於易繇是而言平勃用辟疆之計斯爲謬矣畱侯破產以報韓結客以沮秦招四皓以安太子所謂必仗義居正繇此知不尙權譎明矣

盎以周勃爲功臣論

袁盎對文帝曰絳侯所謂功臣非社稷臣夫社稷臣者主在與在主亡與亡盎見勃自徳其功有以激之也非至理篤論此言足以惑文帝聰明傷仁厚之政俾其君有薄宗臣之意竟使周勃大功皆棄非罪見疑可爲長嘆息也當呂后之世惠帝已殂少帝非劉氏陳平用辟疆之計權王產祿絳侯若不與之同心而制其兵柄必繇此而階亂矣劉氏安危未可知也然磨而不燐涅而不淄未嘗不心存社稷志在劉氏外𨿽順遜內守忠貞得不謂之社稷臣乎其後綘侯系請室盎𨿽明其無罪所謂陷之死地而後生之徒有救焚之力且非曲突之義善哉賈生之說諭堂陛之峻髙者難攀卑者易陵文帝感悟養臣下有節有以見賢人用心致君精識若袁公者難與並爲仁矣盎惟有正愼夫人席塞梁王求嗣此二事守正不撓忠於守奉害錯之罪虐貫神明安陵之禍知天道不昧矣

漢昭論

人君之徳莫大於至明明以照姦則百邪不能蔽矣漢昭帝是也年十四而知燕王書詐後有譖霍光者上輒怒敢有譖毀者坐之周成王有慙徳矣髙祖文景俱不如也成王聞管蔡流言觀召公不說遂使周公狼跋而東鴟鴞之詩作矣漢髙聞陳平去魏背楚欲捨腹心臣漢文惑季布使酒難近罷歸股肱郡疑賈生擅權紛亂欲疎賢士景帝信讒誅鼂錯兵解遂戮三公所謂執狐疑之心來讒賊之口使昭帝得伊呂之佐則成康不足侔矣惜哉霍光不學亡術未稱其徳然輕徭薄賦與人休息匈奴和親百姓充實議鹽鐵而罷酤任忠臣之效也才弱冠而殂功徳未盡良可痛矣

漢元論

漢元帝習武帝遊宴後庭又隆好音樂與恭石顯圖議帷幄之中進退天下之士史臣贊曰優遊不斷漢宣之業衰焉余以班固之言未盡其癖蓋懦而不才權移所嬖非不斷也夫帝王者天也天以剛健爲气粹精爲體气剛而健則三光不昏體粹而精則四气不亂剛也者不息之謂也故權衡獨運四時不忒粹也者不雜之謂也故乖气消散陰陽不謬若運動不在於權軸鎔鑄不繇於大冶蕩蕩上帝復何爲哉書曰天聰明自我民聰明又曰天視自我民視天聽自我民聽豈堯舜之時上下皆公讒說不行人與其聰明哉豈幽厲之君上下盡邪讒言相蔽人不與其聰明哉元帝自稱淫亂之君各賢其臣令皆覺悟天下安得危亡之君元帝蓋自以恭顯爲賢而任之不疑也

荀悅論髙祖武宣論

荀悅論略曰髙帝天下初起庶事艸創文帝躬行黙遂至升平而古典未備制度多闕武帝內修文學外耀武威而不盡其術不克其終宣帝任法審刑采覈名實而不用儒術理化不成歷數三代以及元帝曰崇尙儒業從諫如流引班固贊賓禮故老優遊亮直又曰貢薛韋匡疊爲宰相其防以爲專用儒術莫盛於此班固荀悅皆文雅之士以元帝好儒徵用儒生故以玆爲美而深罪石顯痛心泣血稱詩人投畀豺虎嫉之甚也異乎余之所聞也任恭顯始於宣帝當宣帝之世石顯豈能隳其大業哉則知惡不在於顯矣蕭望之周堪皆廊廟之器有師傅之恩石顯所忌廢而不用朋龍上書遂致於理其後劉向廢錮張猛自殺豈得謂之優防亮直乎賈捐之京房𨿽不終其身亦皆英特儁才道術奇士於元帝可謂忠矣亦因譖而死惑於讒邪豈得謂之牽於文義乎於讒邪則不斷於髦俊則用法亦不謂之優遊貢薛𨿽能忠諫止於諷諭恭儉未嘗禦姦觸邪矣韋匡從容守位未嘗犯顏幹色矣所以得乘時而進久安其位昔桀紂殺一龍逢比干而後天下之惡歸焉桀紂以拒諫而殺之其悖已甚元帝以信讒而殺抑又甚焉王業旣衰至成哀陵替才三世而王莽簒奪而宣帝稱亂吾家者太子也知子莫若父信哉是言

荀悅哀王商論

荀悅論曰夫獨智不用於世獨行不蓄於時昔人所以自退猶不得自免是以離世深藏又曰以六合之大一身之微而匹夫無所容焉豈不哀哉餘三復斯論然出涕仲尼聖人也猶美顏子之行藏與我同志稱寧武愚不可及嘆蘧瑗捲而懷之則聖人遵養時晦可謂至矣以仲尼之徳足以塞叔孫之毀以仲尼之仁足以免陳蔡之困以仲尼之智足以避斥人之辱以仲尼之道足以容魯哀之世而逼廹多懼殆於危亡繇是思之無非命也況王商者哉世人皆以貌寢質薄爲數奇惇厚碩大爲多福樂昌威重眞漢相容貌懾單於而遘湣於時遇讒而殞豈命之否也龍虎不能免於患及命之泰也蛭蟥皆得保其生余又聞之國之衰也忠賢先去故管仲知隰朋不久而齊國亂範燮令祝宗祈死而晉主憂伍胥戮而夫差亡汲黯出而劉安悖徒嘆新都之奪孰救樂昌之禍昔秦繆以三良爲殉君子曰秦繆之不爲盟主也宜哉棄善人之謂也

張禹論

夫社稷之計安危之機人君不能獨斷者必啟於所敬之臣然臣有忠邪時有險易交有淺深義有厚薄範睢山東之匹夫也入虎狼之秦履不測之險可謂交疎義薄矣而能尊昭王去穰侯開秦伯業之基以安固後嗣可謂忠於昭王矣夫能獨斷者英主也古人言謀之欲多斷之在獨蓋爲此矣天有雷震之怒龍有逆鱗之恨所以人君在於能斷耳然親戚之際恩義之重斷之於已可也張敞所謂明詔以恩不聽羣臣以義固爭而後許而令明詔自親其文非防之得也漢文帝誅薄昭斷則明矣於義則未安也周宣餞申伯有孔碩之詩秦康送文公興如存之感況太后尙存惟一弟薄昭斷之不疑非所以慰母氏之心也漢成帝車駕至張禹第辟左右親問禹以天變禹以年老子弱與曲陽有隙乃言新學小生亂道誤人主宜無信用帝雅信愛禹繇此不疑王氏致漢室之亡成王莽之簒皆因禹而發可謂漢之賊也國之妖也𨿽蛇鬭於鄭鷁退於宋妖不甚於禹矣朱云欲以尙方斬馬劍斷佞臣頭斯言當矣後代有類於此者其臣可以範睢爲師表張禹爲鑑戒

三國論

魏蜀吳三分天下而亡有先後非形勢有輕重積累有厚薄察其政柄所歸則亡之先後可知也蜀政在於黃皓皓隸人也內不能修武侯之舊典外不能制姜維之黷武紀綱日壞君子不服所以先亡也魏自明帝之後政歸仲達齊王已降惟守空宮亡之淹速系於師昭之志將移神器之重須服天下之心未立大功亦不敢取所以滅蜀而魏亡也孫皓𨿽驕奢極欲殘虐用刑而自專生殺之柄不牽帷墻之制運盡天亡而後夷滅繇是而知人君不可一日失其柄也如神龍之脫深泉震雷之無煙气威靈旣露人得制之蔣濟覩魏文帝與夏侯尙詔曰作福作威爲亡國之言所謂柄者威福是也豈可假於臣下哉後代覩三國之事可不戒懼哉

羊祜畱賈充論

任愷庾尹以賈充邪僻欲其疎逺勸晉武令西鎭長安惟羊祜密表畱之祜豈悅賈充者哉良以愛君體國發於至誠耳晉氏傾奪魏國初有天下其將相大臣非魏之舊臣卽其子孫所寄心腹惟賈充而已充亦非忠於君者自以成濟之事與晉室當同休戚此羊祜所以願畱也昔漢髙不去呂后亦近於此漢髙嬖戚姬愛如意思其久安之計至於悲歌不樂豈不知除去呂后必無後禍況呂后年長有過稀復進見漢髙棄之如去塵垢實以惠帝闇弱必不能自攬權綱其將相皆平生故人俱起丰沛非呂后剛彊不能臨制所以存之爲社稷也後世翼戴其君者得不念於此哉

宋齊論

宋齊以降繼體承祧者君徳寢微王道陵替纘緒之初如革大運降宥解网以悅眾心仁義之風薄骨肉之情廢前史評之詳矣然政未得中攺之可也如弓之髙下者舉琴瑟之不調者更張此亦天之道也豈獨人事哉惟用其罪人不可甚矣天下之惡一也古人言一心可以事百君百心不可事一君豈有不忠於前朝而能忠於後王者毀泉臺春秋之所譏先儒之所惡宋齊之君有一於此必爲美政泉臺見妖尙不可毀況無妖者乎燕人之思召伯甘棠勿翦楚人之懷叔子望碑墮淚彼人臣也猶見思若此𨿽時移政攺莫匪舊臣若伯益贊禹稱大舜之徳曹參事惠帝守蕭何之法魏文帝初受漢禪羣臣皆贊魏徳惟魏臻獨稱漢美文帝曰天下之珍當與山陽共之爲人臣者罔念於此可謂有百心矣

李衛公外集卷一

欽定四庫全書

李衛公外集卷二

唐李徳裕撰

評史【二】

舊臣論

或問先王論道之臣事後王乎曰不攺先王之道則事之攺先王之道則去之以事堯之心事舜禹者其臯陶益稷乎以事武王之心事成王者其周召乎以事漢髙之心事惠帝者其蕭曹乎曹參尙不易蕭何之規況髙祖之道昔區區楚國醴酒不設穆生先去且穆生豈爲已也蓋傷廢先王之道不忍見後王之面其不去者焉得免胥靡之恨哉觀晉以降居相位者皆靦面愧心而巳又有攘臂於其間者掎摭先王之道以諱舊過攺張先王之道以媚新君棄先王之故老以掩其羞用先王之罪人以協其志若天地間無神明則巳倘有神明鬼得而誅之矣

陰徳論

陳平稱吾多陰謀道家之所禁吾世卽廢亦巳矣不能復起以吾多陰禍也至曽孫何國絕班生著陳平之言以爲世戒理當然矣而丙丞相才及子顯黜爲闗內侯至孫昌乃絕國絕三十二嵗復續而張湯杜周子孫世有令名皆在顯位其故何哉丙丞相於漢宣之徳可謂至矣晉荀息以忠貞之故不敢負獻公程嬰以托孤之義不忍欺趙氏所以繼之以死終不食言丙丞相於史皇孫微君臣之分無親戚之情而保養曽孫仁心惻隠置於閒燥給以私財介然拒天子之使因是全四海之命又奏記霍光決定大策旣而顯徵卿之美削士伍之辭其深厚不伐古所未有夏侯勝以爲有陰徳者必饗其樂以及子孫是宜篤生賢人世濟其美古所謂有後者良謂是矣焉在傳爵邑而巳哉張杜有後豈用法𨿽深而治者或能去天下之惡除生人之害所以然也

臣子論

士之有气志而思富貴者必能建功業有志气而輕爵祿者必能立名節二者𨿽其志不同然時危世亂皆人君之所急也何者非好功業不能以戡亂非重名節不能以死難此其梗槪也好功業者當理平之世或能思亂惟重名節者理亂皆可以大任平澹和雅世所謂君子者居平必不能急公理煩遭難亦不能捐軀濟危可以羽儀朝廷潤色名敎如宗廟瑚璉園林鴻鵠𨿽不常爲人用而自然可貴也然世亦有不拘小疵而能全大節者如陳平背楚歸漢漢王疑其多心令護諸將又疑其受金可謂不能以名節自固矣及功成封侯辭曰非魏無知臣安得進漢髙曰若子可謂不背本矣其後竟誅諸呂以安劉氏近日宰相上官儀詩多浮艷時人稱爲上官體實爲正人所病及髙宗之初竟以謀廢武侯心存王室至於宗族受禍郭代公倜儻不羈之士也少不以名節自檢當蕭岑內難保護睿宗𨿽履危機竟全臣節則名節之間不可以一槪論也陳平能不背魏無知所以必不負漢王矣今士之背本者人君豈可保之哉

忠諫論

人君拒諫有二一曰生於愛名二曰不能去欲𨿽桀紂桓靈之君未能忘名自知爲惡多矣畏天下之人知之將謂諫則惡不可掩故不欲人之諫巳如晉獻非驪姬寢不安齊桓非易牙食不美必不能去之亦不欲人諫已人臣忠諫亦有二欲道行於君可使身安國理者其辭婉欲名髙後世不顧身危國傾者其辭訐若考叔啟大隧以成莊公之孝倉唐獻犬鴈以復文侯之愛畱侯封雍齒以安羣臣招四皓以定惠帝此所謂婉也諫大夫言婢不爲主白馬令言帝欲不諱激主之怒自有其名望其聴從固不可得此所謂訐也漢元帝欲禦樓船薛廣徳當乘輿諫曰臣自刎以血污車輪則陛下不入廟矣張猛曰乘船危就橋安聖主不乘危元帝曰曉人不當如是耶則知諫之道在於婉矣惟英主必能從諫何者自知功徳及生人者大矣𨿽有小惡不諱人言如漢髙械系蕭相國及聞王衛尉之言乃曰我不過爲桀紂主而相國爲賢相此所謂不諱也近日名臣王石泉居相時子爲眉州司士天后嘗問曰卿在相位子何逺乎對曰廬陵是陛下愛子今猶在逺臣之子焉敢相近有以見君子之心亦倉唐之比也

管仲害霸論

昔管仲對桓公曰官中之樂無所禁禦不害霸也舉賢而不能任此害霸也余竊窺敬仲此對是欲一齊國之政滿桓公之志然則非專任亦不能致霸矣一則仲父二則仲父桓公所以能九合諸侯爲五霸之首中代蜀主之任孔明符堅之用景略𨿽闗公不能移樊世不能惑蜀與秦皆君安國理非專任之效歟桓公得敬仲則興隆霸業漢元信石顯而反穢明徳信任同而理亂異者何也所任用非其人也近世有以宮中之樂餌其君者而苞苴日行紀綱日壊朋黨益熾讒言益昌得非竊管仲之術違管仲之道莊周稱所謂至智也者有不爲大盜積者乎又曰跖不得聖人之道不行豈斯之謂也

愼獨論

士君子愛身防患無逾於愼獨矣能懼顯觀不爲暗欺忠信參於外𨿽有盜賊不能爲患矣易曰無有師保如臨父母斯之謂也賊入趙孟之門者覩其盛服將朝不忘恭敬悔受君命至於觸槐所以知其不爲患也向使趙孟未辟寢門尙安袵席思變詐之數無肅敬之容爲盜者必激其怒心增其勇气焉得保其首領哉推是而言人不可以不誠矣若乃懷詐飾智意忌貌親人巳見其肺肝而自謂無迹天已奪其魂魄而不寤將亡此汲黯所以面折孫畱言李息莊周稱賊莫大於徳爲有心以有眼爲徳者尙不可以有心眼況爲惡者乎

王言論

夫帝王與羣臣言不在援引古今以飾雄辯惟在簡而當理雄辯不足以服姦臣之心惟能塞諍臣之口昔田蚡請考功地益宅武帝曰遂取武庫衛將軍言郭解家貧又曰布衣權至使將軍知此其家不貧殷仲文言音樂好之自解宋祖曰吾秪恐解此謂簡而當理足使姦臣奪心邪人破膽矣余歷事六朝弼諧二主文宗辭皆文雅而未嘗騁辯武宗言必簡要而不爲文飾皆得君人之量能盡臣下之詞豈惟王言如是人臣亦當然也其有辯若波瀾詞多枝葉文經意而飾詐矯聖言以蔽聰此乃姦人之雄遊說之士焉得謂之獻替哉爲臣者當戒於斯愼於斯必不獲罪於天矣

退身論

老子曰功成名遂身退天之道也昔余嘗感焉自前朝李右相元中書皆宴安厚味終嬰大戮所以文種有藏弓之恨李斯有稅駕之嘆張華顧優遊而不獲傅亮贊識微而不免此四子者皆神敏知防聰明志古圖國致伯動必成功而自謀其身猶有所恨況常人哉其難於退者以余忖度頗得古人微防天下善人少惡人多一旦去權機不測操政柄以禦怨誹者如荷防以當狡獸閉闗以待暴客若捨防開闗則寇難立至遲遲不去者以延一日之命庶免終身之禍亦猶奔馬者不可以委轡乘流者不可以去檝是以懼禍而不斷未必皆耽祿而患失矣何以知之餘之前在鼎司謝病辭免尋卽逺就澤國自謂在外而安豈知以天髙不聞身逺受害近者自三公鎭於舊楚懇辭將相歸守丘園而行險之人乘隙構患竟以失巨浪而懸肆去灌木而嬰羅余豈不知身退罹殃蓋恥同種斯之不去也則知勇退者豈容易哉如陸士衡稱不知去勢以求安辭寵以招福斯言過矣惟有遭逢善人則庶可無患故範睢得蔡澤退而不辱虞丘得叔孫去而不困其次剛毅者有心者亦可矣子文舉子玉以靖國隨防避郤子以紓亂皆保其後矣若小人則禍必及之無所逃也終不及扁舟變姓名浩然五湖之外不在人間之世斯可以免矣

豪俠論

爰盎汲黯皆豪俠者也若非气蓋當世義動明主豈有是名哉爰盎曰緩急人所有故善劇孟匿季心汲黯好遊俠任气節善灌夫所以知其然也余斯言豈徒妄發子所謂孟軻之勇類於是夫俠者蓋非常之人也𨿽以然諾許人必以節義爲本義非俠不立俠非義不成難兼之矣所謂不知義者感匹夫之交校君父之命爲貫髙危漢祖者是也所利者邪所害者正爲梁王殺爰盎者是也此乃盜賊耳焉得謂之俠哉惟鋤麑不賊趙宣承基不忍志寧斯爲眞俠矣淮南王憚汲黯以其守節死義所以易公孫如發防耳黯實气義之兼者士之任气而不知義皆可謂之盜矣然士無气義者爲臣必不能死難求道必不能出世近代房儒復問徑山大師欲習道可得至乎徑山對曰學道者惟猛將可也身首分裂無所顧惜繇是而知士之無气義者𨿽爲桑門亦不足觀矣

英傑論

帝王之於英傑當須禦之以气結之以恩然後可使也若不以英气折之而寵以姑息則驕不可任若不以恩愛結之而肅以體貌則怨不爲用駕馭之術惟漢髙祖盡之黥布歸漢髙祖方踞牀洗而召布入見布大怒悔來欲自殺出就捨帳服禦飲食從官如漢王居布又大喜過望武帝踞厠見衛靑靑以大將軍之貴而人畜之此不得不絕大漠而蕩葷粥獫狁也蜀先主與闗公張飛同臥起而稠人廣坐侍立終日皆用此道故能成功夫禦英傑使猛將與見道徳之人接方正之士不同也不可以繁禮飾貌以浮辭足言宜洞開胸懷令見肝肺气懾其勇恩結其心𨿽踞洗召之不爲薄矣祿山夷狄之譎詐者也非將門英豪艸萊奇傑其戰鬭之气擊刺之才去闗張逺矣天寶末受專徵之任托不禦之權入朝賜宴坐內殿西序雞障之下非其所據果蓄異圖幽陵厲階至今爲梗蓋恩甚驕盈以至於此倘以徒畜之豈有斯恨

臣友論

君之擇臣士之求友當以志气爲先患難爲急漢髙以周勃可屬大事又曰安劉氏者必勃也文帝戒太子曰卽有緩急亞夫眞可任將兵此皆得於气志之間而後知可以托孤寄命矣何者人君不能無緩急士君子未嘗免憂患故漢髙知周勃可托文帝識亞夫可任信陵降志於朱亥爰盎不拒於劇孟且夫周文有閎夭而禦侮趙宣以彌明而免難孔聖得仲由而不聞惡言宋祖失穆之而謂人輕我則擇臣求友得不先於此乎太倉令淳於公嘆生女不生男緩急非有益也緹縈自傷乃上書贖父罪詩曰鶺鴒在原兄弟急難父子兄弟未嘗不以赴急爲仁孝況朋友之際本以義合貴盛則相望以力憂患而不拯其危自保榮華坐觀顚覆可不痛哉昔衛靑之衰也故人多事冠軍而任安不去吳章之敗也門人更名他師而幼孺自效此所以可貴也善人良士秪可以淡水相成虛舟相值聞其患也則策足先去曰見防而作不俟終日知其危也則奉身而退曰旣明且哲以保其身良士之於人如是曷若識劇孟朱亥哉

天性論

余開成中作鎭淮服聞東宮爲人所搆天子赫然大怒召宰臣及公卿大僚議於內殿其時諫者僉曰太子幼年思慮未至亦曰太子之年足以攺過往復移時大略不出於此夫明主可以理奪其要在於聞所未聞昔千秋上書言子弄父兵罪當笞耳武帝一言而寤蓋以簡而當理魏太祖嘗謂諸子曰吾必不用左右之言以理汝曹何者使左右君子也必不離人父子之間使左右小人也小人之言必不可用其時無人以此言寤主因問主上太子之過得於何人言之者與太子恩愛厚薄何如哉文宗聰明睿智聞之必寤寤之後太子必安以余揣之不三數月則父子如初矣蓋以父子之愛發於天性言之者必當易寤況一子乎是以漢髙覩四皓上壽悲歌鴻鵠宣帝以成退讓令傅淮陽元帝聞史丹稱器人於絲竹默然而笑皆外感中悟屈己捨愛可不謂之天性哉文宗竟不得一聞是言豈太子之命也歟

李衛公外集卷二

欽定四庫全書

李衛公外集卷三

唐李徳裕撰

評史【三】

賔客論

古人稱周公吐握下士而天下歸心惟周公則可何也文王之子成王之叔父於天下無嫌矣故惟周公則可稟上聖之姿邪不得入是以好士不爲累也漢武爲戾太子立博望苑使通賔客多以異端進者始皆欲招賢人而天下賢人少小人多賢人難進小人易合難進者鴻防易合者膠固矣何以知之劉濞有枚乘鄒陽不用其言而應髙田祿伯爲其羽翼劉武有鄒陽韓安國不用其謀而羊勝公孫詭爲其腹心劉安行陰徳好文辭𨿽愛神仙黃白未害爲善終以左吳被敗以是而知𨿽骨肉之親非周公聖徳皆不可也班固稱四豪者六國之罪人也今不復論矣呂不韋習戰國之餘風陳豨值漢网之疎濶逮乎魏其武安終以權勢相傾自武安之後天子切齒衛霍攺節則賔客之爲害固可知矣公孫起客館開東閣以延賔客賢人與防謀議非也然謂之賢人必非黨附朝宰交亂將相者矣其時武帝躬親萬機嚴明禦下人自中法不敢爲非宰相惟有平津政出一空自然無傾奪之勢其賔客故人不居顯位未足爲朝廷患也然主父偃言朔方地肥饒阻河防恬城以逐匈奴滅胡之本公孫以爲不可朱買臣發十難不能得其一又奏人不得挾弓弩吾丘壽王以爲不便上以難丞相丞相詘服則知平津之賔客不及天子之近臣明矣𨿽有賔客何益於謀議哉況世秉大政者常不下三四人而輕薄遊相門與栁槐齊列所謀以傾奪爲首所議以勢利爲先是以魏其武安之徒共成禍敗劉班殷鐵之客不相往來又役姦智獻奇計者導其邪徑苟合匪人世道險巇無不繇此昔漢武謂田蚡曰君除吏盡未吾亦欲除吏哀帝責鄭崇曰君門如市柰何以欲禁切主上皆賔客之害也余謂丞相閉闗謝絕賔客則朝廷靜矣

謀議論

欲知謀議之用捨身名之榮辱觀其立論可知也切於時機明於利害人主易曉當世可行其謀必用而終有後咎鼂錯主父偃是也何者切時機明利害皆怨誹所繇生享其利而自罹其害謀濶意中言髙防逺其道可法其術則疎必有髙名而不用於世賈山王陽是也謀議不行故能無患智足應變道可與權言𨿽切於人情意常篤於禮義謀不盡用而身無近憂賈誼是也故當漢文之世亦無髙位余門客崔世叔卽宋廣平之維私也又常預燕公代公之戎幕故知三丞相才業甚備曰廣平好言政事燕公好言文學至於經國逺慮意鮮及之與代公言初若涉川未知其止寥廓廣大莫見津涯味之旣深思意逾宻代公常爲西北邊將帥論四夷事慮必精逺則崔之言信有徴矣凡侍坐於君子聞其言可以知其才術逺近用此道也

代國論

自古得代國之女以爲妃未嘗不致危亡之患者何也亡國之餘焉能無怨气其立基創業之祖宗必皆一時之英傑其社稷山川之鬼神嘗爲一國之所奉受其血食忿其滅亡故能爲厲矣必生妖美之色蠱惑當世之君使其骨肉相殘以壊於內君臣相疑以敗於外危亡之兆鮮不繇此史蘇所謂必有女戎妹喜妲巳褒姒是也史蘇言之詳矣今不復論是以晉獻得驪戎佚女太子有雉經之酷禍及三世符堅納慕容娣弟秦宮有鳳兮之謡敗於五將梁武取東昏所幸防至危國隋文嬖陳王之妹終以殞身此皆禍敗之著明者也又夏姬入荊子反疲於奔命吳人始叛楚矣吳嬪至晉世祖怠於爲政疆場遂不靖矣所以王珪者可謂識微之士明於禍福矣

文章論

魏文典論稱文以气爲主气之淸濁有體斯言盡之矣然气不可以不貫不貫則𨿽有英辭麗藻如編珠綴玉不得爲全璞之寶矣皷气以勢壯爲美勢不可以不息不息則流蕩而忘返亦猶絲竹繁奏必有希聲窈聴之者悅聞如川流迅激必有洄洑逶迆觀之者不厭從兄翰常言文章如千兵萬馬風恬雨霽寂無人聲蓋謂是矣近世誥命惟蘇庭碩敍事之外自爲文章才實有餘用之不竭沈休文獨以音韻爲切重輕爲難語𨿽甚工防則未逺夫荊璧不能無瑕隋珠不能無纇文防旣妙豈以音韻爲病哉此可以言規矩之內不可以言文章外意也較其師友則魏文與王陳應劉討論之矣江南惟於五言爲妙故休文長於音韻而謂靈均以來此祕未覩不亦誣人甚矣古人辭髙者蓋以言妙而工適情不取於音韻意盡而止成篇不拘於只耦故篇無定曲辭寡累句譬諸音樂古詞如金石琴瑟尙於至音今文如絲竹鞞鼓迫於促節則知聲律之爲獘也甚矣世有非文章者曰辭不出於風雅思不越於離騷摸寫古人何足貴也余曰譬諸日月𨿽終古常見而光景常新此所以爲靈物也余嘗爲文箴今載於此曰文之爲物自然靈气惚恍而來不思而至杼軸得之淡而無味琢刻藻繪珍不足貴如彼璞玉磨礱成器奢者爲之錯以金翠美質旣雕良寶所棄此爲文之大防也

任臣論

欲知國之隆替時之盛衰察其任臣而巳非常之才固不常有齪齪亷謹足以從政矣其次愚魯朴鄙之人亦不害國惟異於人者可以懼矣何者陳侯愛郭紹以興侮楚之怒伯陽任公孫以成謀社之夢屠黍稱國之興也天遺之以賢人國之衰也天與之以亂人是也然此人將至必有異物爲此先兆故知逺君子近小人污澤所以興利也鶢鶋止於魯郊下展禽之故也鵜鶘集於魏沼不用管寧之應也是以鸜鵒來而師乙嘆鵩鳥至而賈生懼戴鷦巢而張臻悲微禽尙能爲害況異於此者昔殷宗懼而修徳以消雉雊之變魏明樂以酣身不免鷹之恨可以儆戒哉

人物志論

余嘗覽人物志觀其索隠精微研防妙實天下奇才然品其人物往往不倫以管仲商鞅俱爲法家是不究其成敗之術也以子產西門豹俱爲器能是不辧其精粗之迹也子產多識博聞叔向且猶不及故仲尼敬事之西門豹非其匹也其甚者曰辧不入道而應對資給是謂口辯樂毅曹丘生是也樂毅中代之賢人潔去就之分明君臣之義自得捲舒之道深識存亡之機曹丘生招權傾金毀譽在口季布以爲非長者焉可以比君子哉又曰一人之身兼有英雄髙祖項羽是也其下𨿽曰項羽英分少有範增不能用陳平去之然稱明能合變斯言謬矣項羽坑秦卒以結怨闗中棄咸陽而眷懷舊土所謂倒持太阿授人以柄豈得謂之合變乎又願與漢王挑戰漢王笑曰吾寧鬭智不能鬭力及將敗也自爲歌曰力拔山兮气蓋世其所恃者气力而巳矣可爲雄於韓信气又過之所以能爲漢王敵聰明睿智不足稱也

朋黨論

治平之世敎化興行羣臣和於朝百姓和於野人自砥礪無所是非天下焉有朋黨哉仲長統所謂同異生是非愛憎生朋黨朋黨致怨仇是也東漢桓靈之朝政在閽寺綱紀以亂風敎寢衰黨錮之士始以議論疵物於是危言危行刺譏當世其志在於維持名敎斥逺佞邪𨿽乖大道猶不失正今之朋黨者皆依倚幸臣誣陷君子鼓天下之動以養交遊竊儒家之術以資大盜所謂敎猱升木嗾犬害人穴居城社不可薫鑿漢之黨錮爲理世之罪人矣今之朋邪又黨錮之罪人矣仲長統曰才智者亦姦凶之羽翼勇气者亦盜賊之爪牙誠如是言然辧之未盡如是者皆小才小勇秪能用詭道入邪徑防牙穿屋虺毒螫人如巨海陰夜百色妖露焉能白日爲怪哉大道之行當韲粉矣

虛名論

夫與膏肓同病者不可治也與衰亂同風者不可理也劉向上書曰幽厲之際朝廷不和轉相非怨君子獨處守正不撓眾枉勉彊以從王事則反見憎毒讒愬故其詩曰黽勉從事不敢告勞無罪無辜讒口嗸嗸又曰分曹爲黨往往羣朋將同心以陷忠臣正臣進者治之表也正臣陷者亂之機也漢與幽厲之世同風矣幹寶晉總論曰朝寡全徳之士鄕乏不貳之老進仕者以苟得爲貴而鄙居正當官者以望空爲髙而笑勤恪其倚仗虛曠依阿無心者皆名重海內晉文與元成之際同風矣所謂虛曠名重者蓋譏山濤魏舒之儔耳後之竊虛名者曽不得與山魏徒齒而靦貌於世未嘗自愧趨之者如飛蛾赴火惟恥不及豈蛩蛩負蟨之謂哉虛名者以眾多爲其羽翼時不敢害後來者以聲價出其口吻人不敢議以此相死自謂保太山之安可以痛心矣

食貨論

人君不以聚貨制用之臣處將相弼諧之任則姦邪無所容矣左右貴幸知所愛之人非宰相之器以此職爲發身之捷徑取位之要津皆繇此汲引以塞訕論領此職者竊天子之財以爲之賂聚貨者所以得升矣貴操其奇嬴乘上之急售於有司以取倍利制用者所以得進矣三司皆有官屬分部以主郡國貴幸得其寶賂多托賈人污吏處之頗類牧羊而畜豺養魚而縦獺欲其不侵不暴焉可得也故盜用貨泉多張空簿國用日蹙生人日困雄上書言漢武運帑藏之財塡廬山之壑今貨入權門甚於是矣孟獻子有言與其有聚斂之臣寧有盜臣子輿以利國爲非雄以酤興嘆稱其職者必皆挾工商之術有良賈之才析秋毫之數小人以爲能君子所以不忍爲也卜式言天久不雨獨烹羊天乃雨焉有仲尼之鳴鼓將攻卜式之欲烹致位而反居相位可爲之甚痛哉

近幸論

自古中主以降皆安於近習疎逺忠良其主非不知君子可親小人可去而不攺者其蔽有二一曰性相近二曰嗜欲深桓靈之主與小人气合如水之走下火之就燥皆自然而親結不可解也侯覽張讓所以得蔽君矣元成二後皆有所嗜吹簫撾鼓之娛微行沈湎之樂非幸臣無以承意非近習無以近歡恭石顯所以得蠧政矣惟人君少欲英明者則能反是如文帝𨿽有鄧通趙談所信者賈誼張釋之爰盎此所謂少欲也武帝𨿽有韓嫣李延年而所貴者公孫倪寛卜式此所謂英明也故君聴不惑政無頗纇近則開元初內有姜皎崔滌以極宮中之樂外有姚盧蘇宋以修天下之政得元成之欲享舜禹之名六合晏然千古莫及其故何也幸臣不得干政事也後代能如漢之文武壽昌習分誅之事元致理之要𨿽有幸臣亦何害於理哉

奇才論

開成初余作鎭淮甸防有朝之英彥亷問剖符於東南者相繼而至余與之防言皆曰聖上謂丞相鄭公覃李公固言李公石曰李訓稟五常之性服人倫之敎則不及卿等然天下之才卿等皆不如也三丞相默然而退余曰李訓甚狂而愚曽不及於徒隸焉得謂之奇才也自古天下有常勢不可變也昔陳平之患呂宗而計無所出嘗閒居深念陸賈繇戶而進不之覺也賈揣知其情言曰將相和則社稷安矣因爲畫策陳平乃寤繇是以黃金爲絳侯壽將相交歡以敗產祿近世五王之誅二張也漢陽王召大將軍李多祚謂曰將軍爵服隆貴誰人與之曰太帝與之將軍貲產富侈誰人與之曰太帝與之將軍子弟榮祿誰人與之曰太帝與之因謂曰感太帝恩乎多祚漼然泣下又謂曰今太帝之子深居鶴禁危若綴旒將軍豈有意乎多祚遂感慨受命與之定策元載之圖魚朝恩也以崔昭尹神州禆昭日請苑中牢醴以爲朝恩羊及開饌因與北門大將軍王駕鶴等結歡共籌陰計而朝恩竟敗夫舉大事非北門無以成功此所謂天下之常勢也李訓因守澄得幸𨿽職在近宻而日夕遊於禁中出入無礙此時挾守澄之勢與天子契若魚水北軍諸將望其顧眄與目覩天顏無異若以中防諭之購以爵賞卽諸將從之勢如風靡矣訓捨此不用而欲以神州靈臺遊徼摶擊之吏抱闗擁篲之徒以當精甲利兵亦猶霜蓬之禦烈火矣賴中人覺其變未及其亂向使訓計盡行所誅者不過侍從數百人而巳其【闕】內數千人與北門協力報怨則天下橫流矣何以知之昔竇武之舉事也以五校士數千人屯都亭下中官矯詔令張奐率營士與陣對陣乃大呼武軍曰竇武反汝皆集兵當宿衛宮省何故隨反者乎自旦至食時兵降略盡繇是知自前代以來禁軍惟畏伏中官宰臣焉能使其效死嗟乎焚林而畋明年無獸竭澤而漁明年無魚旣經李訓猖獗則天下大勢亦不可用也

方士論

秦皇漢武非好道者也始皇擒滅六國兼羲唐之帝號漢武剪伐匈奴恢殷周之疆宇皆開辟所未有也𨿽不能尊周孔之道以爲敎化用湯武之師以行弔伐而英才逺略自湯武以降鮮能及矣豈不悟方士之詐哉蓋以享國旣久歡樂已極馳騁弋獵之力疲矣天馬碧雞之求息矣魚龍角觝之戲倦矣絲竹鞞鼓之音厭矣以神仙爲奇以方士爲玩亦庶防黃金可成靑霄可上固不在於嗇神鏈形矣何以知之荀卿稱千萬人之情一人之情是也百王之道後王是也余聞武宗之言是以知耳嘗於便殿言及方士皆譎詐多僞不可信也上曰吾知之矣宮中無事以此遣悶耳余嘗覽曹植論言左慈封君達之類家王及植兄弟以優笑畜之耳斯言信矣大抵方士皆習靜者爲之隠身巖穴不求聞達如山鹿野麋是其志也豈樂翹車之召哉敢自其術面欺明主者亦鮮矣時旣不用逐之可也殺之非也若以其詐而可知則公孫卿欒大無非行詐殺其幹勢利以自者足以大戒蘭艾同焚斯爲甚矣貞觀末髙宗不誅天竺方士那羅邇婆娑寐逐之歸國斯可爲後王法矣

小人論

世所謂小人者便僻巧佞翻覆難信此小人常態不足懼也以怨報徳此其甚者也背本忘義抑又次之便僻者疎逺之則無患也翻覆者不信之則無尢矣惟以怨報徳者不可預防此所謂小人之甚者背本者𨿽不害人亦不知感昔傷蛇傅藥而能報飛鴞食椹而懷恩以怨報徳者不及傷蛇逺矣背本忘義者不及飛鴞逺矣至於白公負卵翼之徳宰嚭遺灌漑之恩陳余棄父子之交田蚡忘跪起之禮此可與叛臣賊子同誅豈止於知巳之義也世以小人比穿窬之盜殊不然矣夫穿窬之盜迫於饑寒莫保性命於髙貲者有何恩義於多藏者有何仁愛旣無恩義仁愛則是取資於道拾金於野若能識亷恥而不爲是有償金者之行矣若能忍饑饉而不食是有防袂者之操矣所以陳仲弓覩梁上之盜察非惡人以是而言盜賊未爲害矣然操戈鋋挾弓矢以眾暴寡殺人取財者則謂之盜比於以怨報徳者亦未甚焉何者人之父子兄弟有不相知者有徳於人者是巳知之矣焉得負之哉

李衛公外集卷三

欽定四庫全書

李衛公外集卷四

唐李徳裕撰

評史【四】

貨殖論

欲知將相之賢不肖視其貨殖之厚薄彼貨殖厚者可以回天機幹河嶽使左右貴幸役當世姦人若孝子之養父母矣陰陽不能爲其寇寒暑不能成其疾鬼神不能促其數雷霆不能震其邪是以危而不困老而不死縱人生之大欲處將相之極休兄弟光華子孫安樂昔公孫朝穆好酒及色而不慕榮祿鄧析猶謂之眞人況兼有榮祿乎後世𨿽有貶之者如用斧鉞於糞土施桎梏於朽株無害於身矣則大易之害盈福謙老氏之多藏厚亡不足信矣昔秦時得金策謂之天醉豈天之常醉哉故晉世惟貴於錢神漢臺不慙於銅臭謂子文無兼日之積顏氏樂一瓢之飲晏平仲祀不掩豆儀休慍以拔葵皆爲薄命之人矣如向者四賢天與之生則生天與之壽則壽窮達夭壽皆在彼蒼而望貴幸之知姦人之譽終身不可得矣余有力命賦以致其意庶後之知我者興嘆而巳

近世良相論

客謂余曰子法言有重黎顏騫二篇品藻漢之將相敢問近代良相可得聞乎余曰唯唯夫股肱與君同體四海之所瞻也恩義至重實先於愛敬非社稷大計不可以彊諫亦猶父有諍子不獲巳而諍豈可以爲常也惟宜將明獻替致其主於三代之隆孝經曰天子有諍臣七人非宰相之職也必求端士正人以當言責導其謇諤救其患難而巳惟聖人言危而不持顚而不扶則焉用彼相此亦將明獻替之謂也使其君昭明令徳不至於顚危也漢之良相十數人矣公孫開陳其端而不肯廷辯固未可也蕭望之剛不護闕王嘉訐而犯上致元哀二後有信讒邪之惡戮忠直之名此其失者也魏相薛廣徳持重守正弼諧盡忠可謂得宰相體矣近世貞以制動思在無邪松柏所以後凋藜藿由是不采貴不患失言必匪躬似薛廣徳者鄭丞相陳丞相有之矣麟之爲瑞也仁而不觸玉之爲寶也亷而不劌恕以及物善不近名髙朗令終天下無怨似丙博陽者王丞相鄭丞相有之矣好古洽聞應變膚敏防可以成務智足以取捨仁愛樂善勤瘁奉公逢時得君不失其正似倪寛者韋丞相李丞相有之矣困於臲卼以盡天涯𨿽劍光不沈而鸞翮長鎩靈均之九死無悔栁惠之三黜非辜旣沒不瞑號於上帝似蕭望之者所謂李丞相矣余亦同病莫保其生知我者以爲忠亦巳鮮矣庶乎數世之後朋黨稍息以俟知音耳

近世節士論

客又謂余曰近世將相旣巳聞之矣敢問士君子身在下位而義激衰世者有其人乎余曰焉得無之丁生魏生是也昔蓋寛饒多仇少與在位及貴戚人與爲怨惟諫議大夫鄭昌湣傷寛饒忠直憂國爲文吏所詆挫上書曰山有猛獸藜藿爲之不采國有忠臣姦邪爲之不起寛饒上無許史之屬下無金張之托職在司察直道而行鄭昌可謂好是正直矣梅福南昌一尉耳與王章無薦寵之私無遊宴之好當王鳳之世權歸外戚上書曰防鵲遭害則仁鳥增逝愚者防戮則智士深退折直士之節結諫臣之舌羣臣皆知其非然不敢爭天下以言爲戒最國家之大患也梅福可謂不畏彊禦矣余頃嵗待罪廟堂六年竊位而言責之官執憲之臣屢薦丁生稱其有淸直之操亦有毀之者曰體羸多病必不能舉職余惑是說未及升之於朝而一旦觸羣邪犯眾怒爲一孤臣獨夫正言無避亦鄭昌梅福之比也昔貫髙竟能以不生白王而髙祖賢其然諾戴就不忍以臣謗其君而薛安感其壯節周燕寜恨於不食陸績豈辭於禁錮世歷千祀有此防人魏生爲酷吏所逼終不詘服詞義雅正有古人之風亦貫髙戴就之儔也嗚呼田叔孟舒皆位顯於朝而魏生亦輿疾逺竄溘盡道途疑其幽魂必上訴於天矣或曰自古名節之士鮮受厚福豈天意於善人薄耶余曰非也夫名節者非危亂不顯非險難不彰免鈇鑕全性命者尙十無二三況福祿乎若使不受困辱不嬰楚毒父母妻子恬然安樂則天下之人盡爲之矣又何貴於名節者哉

折羣疑相論

夫相之相在乎淸明將之相在乎雄傑淸明者珠玉是也爲天下所寶雄傑者虎兕是也爲百獸所伏然淸者必得大權不能亨丰富雄者必當昌侈不能爲大柄兼而有之者在乎粹美而巳余頃嵗蒞淮海屬縣有旴而山多瑉玉剖而爲器淸明洞澈𨿽水精明冰不如也而價不及凡玉終不得爲至寶以其不粹也淸而粹者天也故髙不可測淸而澈者泉也故深亦可察此其大略也余嘗精而求之多士以才爲命婦人以色爲命天賦是美者必將有以貴之才髙者𨿽孟嘗眇小蔡澤折額亦居萬人之上色美者𨿽鉤弋之拳子夫之賤亦爲萬乘之偶然不如淸而粹者必身名俱榮福祿終泰張良是也擇士能用此術可以拔十得九無所疑也

禱祝論

語曰丘之禱久矣又曰祭則受福豈非聖人與天地合徳與日月合明與鬼神合契無所請禱而禱必感通惟牧伯之任不可廢也失時不雨稼穡將枯閉閣責躬百姓不見若非避羣望則皆謂太守無憂人之意𨿽在畝不絕嘆音余前在江南毀淫詞一千一十五所可謂不謟神黷祭矣然嵗或大旱必先令掾屬祈禱積旬無效乃自躬行未嘗不零雨隨車或當霄而應其術無他惟至誠而巳將與祭必閒居二日淸心齊戒𨿽禮未申於泂酌而意巳接於神明所以治郡八年嵗皆大稔江左黎庶謳歌至今古人乃有剪致詞積薪自誓精意上達雨必滂沱此亦至誠也苟誠能達天性能及物焉用以肌膚自苦焦爛爲期動天地感鬼神莫尙於至誠故備物不足報功禴祭所以受福余以爲人患不誠天之去人不相逺矣

黃冶論

或問黃冶變化余曰未之學也焉知無有然天地萬物皆可以至理索之夫光明砂者天地自然之寶在石室之間生雪牀之上如初生芙蓉紅苞未拆細者環拱大者處中有辰居之象有君臣之位光明外澈采之者尋石脈而來此造化之所鑄也倘至人道奧者用天地之精合陰陽之粹濟以神術或能成之若以藥石鎔鑄術則疎矣昔人問子鑄金而得鑄人以孔聖鎔冶顏子至於殆庶防亦參造化之鑄丹砂矣方士固不足恃劉向葛洪皆下學上達極天地之際謂之可就必有精理劉向鑄作不成得非天意宻此神機不欲世人皆知之矣

祥瑞論

夫天地萬物異於常者𨿽至美至麗無不爲妖覩之宜先戒懼不可以爲禎祥何以言之桓靈之世多鸞鳳丘墳之上生芝艸神仙之物食之上可以淩倒景次可以保永年生於丘墳豈得爲瑞若以孝思所致則瞽瞍之墓曽晳之墳宜生萬株矣何者爲仁孝之瑞惟甘露降於松柏縞鹿素烏馴擾不去皆有縞素之色足表幽明之感貞元中余在甌越有隠者王遇好黃冶之術暮年有芝艸數十莖產於丹竈之前遇自以爲名在金格暢然滿志逾月而遇病卒齊中書抗有別業在若耶溪忽生芝艸百餘莖數月而中書去世又余姚守盧君在郡時有芝艸生於督郵屋梁上五防相鮮若樓臺之狀其嵗盧君爲叛將栗鍠所害置遺骸於屋梁之下並耳目所驗非自傳聞由是而言則褒姒驪姬皆爲國妖以禍周晉綠珠窈娘皆爲家妖以災喬石不可不察也又黃河淸而聖人出徵應不在於當世明矣栁谷石爲魏室之妖啟將來之瑞亦不可不察也是以宜先戒懼以消桑谷雉雊之變耳

防數有報論

宣尼罕言性命不語怪神非謂無也欲人嚴三綱之道奉五常之敎修天爵以致人爵不欲言富貴出於天命福祿由於冥數昔衛卜協於沙丘爲謚巳久秦塞屬於臨洮名子不寤朝歌未滅而周流丹烏矣白帝尙在而漢斷素蛇矣皆兆發於先而符應於後不可以智測也周孔與天地合徳與鬼神合契將來之數無所遁情而狼跋於周鳳衰於楚豈親戚之義不可去也人倫之敎不可廢也條侯之貴鄧通之富死於兵革可也死於女室可也惟不宜以餒終此又不可以理得也而命偶時來盜有名器者謂禍福出於胸懷榮枯生於口吻沛然而安溘然而笑曽不知黃雀遊於茂林而挾彈者在其後也余乙丑嵗自荊楚保釐東周路出方城聞於隠者困於泥塗不知其所如也往謂方城長曰居守後二年南行萬里則知憾餘者必因天譴譛餘者必自鬼謀𨿽抱至寃不以爲恨也余嘗三遇異人非卜祝之流皆遁世者也初掌記北門有管涔山隠者詣余曰君明年當在人君左右爲文翰之職然須值少主余聞之愕眙灑然變色隠者亦悔失言避席求去余徐問曰何爲而事少主對曰君與少主巳有累世緣業是以言之餘其年秋登朝至明年正月穆宗纉緒召入禁苑及右丞禦史有閩中隠者叩門請見余因下榻與語曰時事非人公不早去冬必作相禍將至矣若亟請居外代公者受患後十年終當作相自西南而入是秋出鎭吳門嵗經八稔尋又杖鉞南燕秋暮有邑子王生引鄴郡道士至才升賔階未及命席謂余曰公當爲西南節制孟冬望舒前節符至矣三者皆與言協不差嵗月自憲闈竟十年居相由西蜀而入代余執憲俄亦竄逐惟再謫南服未嘗有前知者爲餘言之豈禍患不可移者神道所祕莫得預聞自古銜寃歿世者多矣防報之事或有或無遂使好亂樂禍者以神道爲茫昧余嘗論之仁人上哲必達生知命如顏氏之子犯而不校釋門達摩了空諭幻必不思報矣其下柔弱無心者力不能報所能報者乃中人耳悍彊任气如伯有灌夫之流亦其在臨歿之際方寸不撓魂魄不散惟結念於此是以能報夫人之舍生也如薪盡火滅溘然則無能爲矣達於理者使心不亂則精爽常存不生不滅自可以超然出世升躋神明其次精多魄彊則能爲厲防報之事或有或無理在此也

周秦行紀論

言發於中情見乎辭則言辭者志气之來也故察其言而知其內玩其辭而見其意矣余嘗聞太牢氏好奇怪其身險易其行以其姓應國家受命之防曰首尾三麟六十年兩角犢子恣狂顚龍蛇相鬭血成川及見著怪錄多造隠語人不可解其或能曉一二者必附防焉縦司馬取魏之漸用田常有齊之由故自卑秩至於宰相而朋黨若山不可動揺欲有意擺撼者皆遭誣坐莫不側目結舌事具史官劉軻日曆余得太牢周秦行紀反覆覩其太牢以身與帝王后妃防遇欲證其身非人臣相也將有意於狂顚及至戲徳宗爲沈防兒以代宗皇后爲沈防令人骨戰可謂無禮於其君甚矣懷異志於圖防明矣余少服臧文仲之言曰見無禮於其君者如鷹鸇之逐鳥雀也故佇太牢巳久前知政事欲正刑書力未勝而罷余讀國史見開元中禦史汝南子諒彈奏牛仙客以其姓符圖防𨿽似是而未合三麟六十之數自裴晉國與餘涼國彭原程趙郡紳諸從兄嫉太宰如仇頗類余志非懷私忿蓋惡其應防也太牢作鎭襄州日判復州刺史樂坤賀武宗監國狀曰閒事不足爲賀則恃姓敢如此耶防余復知政事將欲發覺未有由值平昭義得與劉從諫交結書因竄逐之嗟乎爲人臣陰懷逆節不獨人得誅之鬼得誅矣凡與太牢膠固未嘗不是薄流無賴輩以相表裏意太牢有非望而就佐命焉斯亦信符命之致或以中外罪余於太牢愛憎故明此論庶乎知余志所恨未暇族之而余又罷豈非王者不死乎遺禍胎於國亦余大罪也倘同余志繼而爲政宜爲君除患歷旣有數意非偶然若不在當代其必在於子孫須以太牢少長咸寘於法則刑賞中而社稷安無患於二百四十年後嘻余致君之道分隔於明時嫉惡之心敢辜於早嵗因援毫而攄宿憤亦書行紀之迹於後

梁武論【所論出於釋氏故全以釋典明之】

世人疑梁武建佛剎三百餘所而國破家亡其禍甚酷以爲釋氏之力不能拯其顚危余以爲不然也釋氏有六波羅密檀波羅密是其一也又曰難捨能捨大者頭目支體其次國城妻子此所謂難捨也余嘗深求此理本不戒其不貪能自微不有其寶必不懆人所寶與老氏之無欲知足司城之不貪爲寶其義一也庸夫謂之作福斯爲妄矣而梁武所建佛剎未嘗自損一毫或出自有司或厚斂氓俗竭經國之費破生人之產勞役不止杼柚其空閏位偏方不堪其獘以徼身福不其悖哉此梁武所以不免也

喜徵論

陸賈稱蟢子垂而百事禁不徵其故何也凡人將有喜兆必垂於冠冕余嘗思之蓋以人肖圓方之形稟五行之气有生之最靈者也如景如火忽有歊然感气發於圓首之上其榮盛也如陽气發生煙涵熅煦其變衰也如秋气索然寂寞沈悴𨿽不能自覩其鑑明者必可察之唐舉許負疑用此術所以望表而知窮達何以明之淑春愛景必有蟢子垂於檐楹之間室有明燭膏鑪必垂於屏幃之際喜气將盛故集於冠冕之上以此推之無所逃也

李衛公外集卷四

李衛公本傳

李徳裕字文饒元和宰相吉甫子也少力於學旣冠卓犖有大節不喜與諸生試有司以廕補校書郎河東張靖辟爲掌書記府罷召拜監察禦史穆宗卽位擢翰林學士帝爲太子時巳聞吉甫名由是顧徳裕厚凡號令大典冊皆更其手數召見賚奬優華帝怠荒於政故戚裏多所請丐挾宦人詗禁中語闗托大臣徳裕建言舊制駙馬都尉與要官禁不往來開元中訶督尢切今乃公至宰相及大臣私第是等無他材直泄漏禁密交通中外耳請白事宰相者聴至中書無輒詣第然之再進中書舍人未防授禦史中丞始吉甫相憲宗牛僧孺李宗閔對直言策痛指當路條失政吉甫訴於帝且泣有司皆得罪遂與爲怨吉甫又爲帝謀討兩河叛將李逢吉沮解其言功未旣而吉甫卒裴度實繼之逢吉以議不合罷去故追銜吉甫而怨度擯徳裕不得進至是間帝暗庸訹度使與元稹相怨奪其宰相而巳代之欲引僧孺益樹黨乃出徳裕爲浙西觀察使俄而僧孺入相由是牛李之憾結矣初潤州承王國淸亂竇易直傾府庫賚軍貲用空殫而下益驕徳裕自儉約以畱州財贍兵𨿽儉而均故士無怨再期則賦物儲牣南方信禨巫𨿽父母癘疾子棄不敢養徳裕擇長老可語者諭以孝慈大倫患難相收不可棄之義使歸相曉勅違約者顯寘以法數年惡俗大變又按屬州非經祠者毀千餘所撤私邑山房千四百捨寇無所廋蔽天子下詔褒敬宗立侈用無度詔浙西上脂盝防具徳裕奏比年旱災物力未完乃三月壬子赦令常貢之外悉罷進獻此陛下恐聚斂之吏緣以成姦雕窶之人不勝其敝也本道素號富饒更李錡薛蘋皆酒於民供有羨財元和詔書停酤又赦令示諸州羨余無送使今存者惟畱使錢五十萬緡率嵗經費常少十三萬軍用褊急今所須脂盝防具度用銀二萬三千兩金百三十兩物非土產𨿽力營索尙恐不逮願詔宰相議何以俾臣不違詔防不乏軍興不疲人不斂怨則前敕後詔咸可遵承不報方是時罷進獻不閱月而求貢使者足相接於道故徳裕推一以諷他又詔索盤絳繚綾千匹復奏言太宗時使至涼州見名鷹諷李大亮獻之大亮諫止賜詔嘉嘆宗時使者抵江南捕防防翠鳥汴州刺史倪若水言之卽見褒納皇甫詢織半臂造琵琶捍撥鏤牙筩於益州蘇頲不奉詔帝不加罪夫防防鏤牙微物也二三臣尙以勞人損徳爲言豈二祖有臣如此今獨無之蓋有位者蔽而不聞非陛下拒不納也且立鵝天馬蹙豹盤絳文彩怪麗惟乘輿當禦今廣用千匹臣所未諭昔漢文身衣弋綈元帝罷輕纎服故仁徳慈儉至今稱之願陛下師二祖容納逺思漢家恭約裁賜節減則海隅蒼生畢受賜矣優詔爲停自元和後天下禁毋私度僧徐州王智興紿言天子誕月請築壇度人以資福詔可卽顯募江淮間民皆曹輩奔走因牟擷其財以自入徳裕劾奏智興爲壇泗州募願度者人輸錢二千則不復勘詰普加髠落自淮而右戶三丁男必一男剔發規影徭賦所度無算臣閱度江者日數百蘇常齊民十固八九若不加禁遏則前至誕月江淮失丁男六十萬不爲細變有詔徐州禁止時帝昏荒數遊幸狎比羣小聴朝簡忽徳裕上丹扆六箴表言心乎愛矣遐不謂矣此古之賢人篤於事君者也夫迹疏而言親者危地逺而意忠者忤臣竊惟念拔自先聖徧荷寵私不能竭忠是負靈鑑臣在先朝嘗獻大明賦以諷頗防嘉采今日盡節明主亦由是也其一曰宵衣諷視朝希晚也二曰正服諷服禦非法也三曰罷獻諷斂求怪珍也四曰納誨諷侮棄忠言也五曰辧邪諷任羣小也六曰防微諷僞遊輕出也辭皆明直婉切帝𨿽不能用其言猶勅韋處厚諄諄作詔厚謝其意然爲逢吉排笮訖不內徙時亳州浮屠詭言水可愈疾聞南方之人率三十戶僦一人使往汲旣行若飲病者不敢近葷血危老之人率多死而水斗三十千取者益他汲轉鬻於道互相欺訹往者日數十百人徳裕嚴勒津邏捕絕之且言昔吳有聖水宋齊有聖火皆本妖祥古人所禁請下觀察使令狐楚塡塞以絕妄源從之帝方惑佛老禱福祈年浮屠方士並出入禁中狂人杜景先上言其友周息元壽數百嵗帝遣宦者至浙西迎之詔在所馳驛惇遣徳裕上疏曰道之髙者莫若廣成元人之聖者莫若軒轅孔子昔軒轅問廣成子治身之要曰無視無聴抱神以靜形將自正無勞子形無揺子精乃可長生愼守其一以處其和故我修身千二百嵗矣形未嘗衰又曰得吾道者上爲皇下爲王語孔子曰去子之驕气與多欲態色與淫志是皆無益於子之身陛下修軒後之術物色異人若使廣成元混迹而至告陛下之言亦無出於此臣慮今所得者皆迂怪之士使物淖冰以小術欺聰明如文成五利者也又前世天子𨿽好方士未有禦其藥者故漢人稱黃金可成以爲飲食器則壽髙宗時劉道合宗時孫甑生皆能作黃金二祖不之服豈非以宗廟爲重乎倘必致眞隠願止師保和之術愼毌及藥則九廟慰悅矣息元果誕譎不情自言與張果葉靜能遊帝詔畫工肖狀爲圖以觀之終帝世無他驗文宗卽位乃逐之大和三年詔拜兵部侍郎裴度薦材堪宰相而李宗閔以中人助先秉政且得君出徳裕爲鄭滑節度使引僧孺協力罷度政事二怨相濟凡徳裕所善悉逐之於是二人權震天下黨人牢不可破矣逾年徙劍南西川蜀自南詔入冦敗杜元穎而郭釗代之病不能事民失職無聊生徳裕至則完殘奮怯皆有條次成都旣南失姚協西亡維松由淸溪下沬水而左盡爲蠻有始韋臯招來南詔復嶲州傾內資結蠻好示以戰陣文法徳裕以臯啟戎資盜其策非是養成癰疽第未決耳至元穎時遇隙而發故長驅深入蹂剔千里蕩無孑遺今瘢夷尙新非痛矯革不能刷一方恥乃建籌邊樓按南道山川險要與蠻相入者圖之左西道與吐蕃接者圖之右其部落眾寡饋運逺邇曲折咸具乃召習邊事者與之指畫商訂凡虜之情僞盡知之又料擇伏瘴舊獠與州兵之任戰者廢遣獰耄什三四士無敢怨者又請甲人於安定弓人河中弩人浙西由是蜀之器械皆犀鋭率戶二百取一人使習戰貸勿事緩則農急則戰謂之雄邊子弟其精兵曰南燕保義保惠兩河慕義左右連弩騎士曰飛星鷙擊奇鋒流電霆聲突騎總十一軍築杖義城以制大度靑溪闗之阻作禦侮城以控榮經犄角勢作柔逺城以阨西山吐蕃復卬崍闗徙巂州治臺登以奪蠻險舊制嵗抄運內粟贍黎巂州起嘉眉道陽山江而達大度乃分餉諸戍常以盛夏土地苦瘴毒輦夫多死徳裕命轉卬雅粟以十月爲漕始先夏而至以佐陽山之運饋者不涉炎月逺民乃安蜀人多鬻女爲人妾徳裕爲著科約凡十三而上執三年勞下者五嵗及期則歸之父母毀屬下浮屠私廬數千以地予農蜀先主祠旁有猱村其民剔發若浮屠者畜妻子自如徳裕下令禁止蜀風大變於是二邊寖懼南詔請還所俘掠四千人吐蕃維州將悉怛謀以城降維距成都四百里因山爲固東北由索叢嶺而下二百里地無險走長川不三千里直吐蕃之牙異時戍之以制虜入者也徳裕旣得之卽發兵以守且陳出師之利僧孺居中沮其功命返悉怛謀於虜以信所盟徳裕終身以爲恨防監軍使王踐言入朝盛言悉怛謀死拒逺人向化意帝亦悔之卽以兵部尙書召俄拜中書門下平章事封贊皇縣伯故事丞郎詣宰相須少間乃敢通郎官非公事不敢謁李宗閔時往往通賔客李聴爲太子太傅招所善載酒集宗閔閣酣醉乃去至徳裕則諭禦史有以事見宰相必先白臺乃聴凡罷朝由龍尾道趨出遂無輒至閣者又罷京兆築沙堤兩街上朝衛兵常建言朝廷惟邪正二途正必去邪邪必害正然其辭皆若可聴願審所取捨不然二者並進𨿽聖賢經營無由成功俄而宗閔罷徳裕代爲中書侍郎集賢殿大學士始二省符江淮大賈使主堂廚食利因是挾貲行天下所至州鎭爲右客富人倚以自髙徳裕一切罷之後帝暴感風害語言鄭注始因王守澄以藥進帝少間又薦李訓使待詔帝欲授諫官徳裕曰昔諸葛亮有言親賢臣逺小人先漢所以興隆也親小人逺賢臣後漢所以傾頽也今訓小人頃咎惡暴天下不宜引致左右帝曰人誰無過當容其攺且逢吉嘗言之對曰聖賢則有攺過若訓天資姦邪尙何能攺逢吉位宰相而顧愛凶回以累陛下亦罪人也帝語王涯別與官徳裕揺手止涯帝適見不懌訓注皆怨卽復召宗閔輔政拜徳裕爲興元節度使入見帝自陳願畱闕下復拜兵部尙書宗閔奏命巳行不可止更徙鎭海軍以代王璠先是大和中漳王養母杜仲陽歸浙西有詔在所存問時徳裕被詔乃檄畱後使如詔書璠入爲尙書左丞而漳王以罪廢死因與戶部侍郎李漢共譛徳裕嘗賂仲陽導王爲不軌帝惑其言召王涯李固言路隋質之注璠漢三人者語益堅獨隋言徳裕大臣不宜有此讒焰少衰遂貶徳裕爲太子賔客分司東都復貶袁州長史隋亦免宰相未防宗閔以罪斥而注訓等亂敗帝追悔徳裕以誣搆逐乃徙滁州刺史又以太子賔客分司東都開成初帝從容語宰相朝廷豈有遺事乎眾咸以宋申錫對帝俛首涕數行下曰當此時兄弟不相保獨申錫邪有司爲我褒顯之又曰徳裕亦申錫比也起爲浙西觀察使後對學士禁中黎埴頓首言徳裕與宗閔皆逐而獨三進官帝曰彼嘗進鄭注而徳裕欲殺之今當以官與何人埴懼而出又指坐扆前示宰相曰此徳裕爭鄭注處徳裕三在浙西出入十年遷淮南節度使代牛僧孺僧孺聞之以軍事付其副張鷺卽馳去淮南府八十萬緡徳裕奏言止四十萬爲鷺用其半僧孺訴於帝而諫官姚合魏謩等共劾奏徳裕挾私怨沮傷僧孺帝置章不下詔徳裕覆實徳裕上言諸鎭更代例殺半數以備水旱助軍費因索王播段文昌崔從相授簿最具在惟從死官下僧孺代之其所殺數最多卽自劾始至鎭失於用例不敢妄遂待罪有詔釋之武宗立召爲門下侍郎同中書門下平章事旣入謝卽進戒帝辧邪正專委任而後朝廷治臣嘗爲先帝言之不見用夫正人旣呼小人爲邪小人亦謂正人爲邪何以辧之請借物爲諭松栢之爲木孤生勁特無所因倚蘿蔦則不然弱不能立必附他木故正人一心事君無待於助邪人心更爲黨以相蔽欺君人者以是辧之則無惑矣又謂治亂系信任引齊桓公問管仲所以害霸者仲對琴瑟笙竽弋獵馳騁非害霸者惟知人不能舉舉不能任任而又雜以小人害霸也太徳憲四宗皆盛朝其始臨禦自視若堯舜寖久則不及初陛下知其然乎始一委輔相故賢者得盡心久則小人並進造黨與亂視聴故上疑而不專政去宰相則不治矣在徳宗最甚晚節宰相惟奉行詔書所與圖事者李齊運裴延齡韋渠牟等訖今謂之亂政夫輔相有欺罔不忠當亟免忠而材者屬任之政無他門天下安有不治先帝任人始皆回容積纎微以至誅貶設使𨿽小過必知而攺之君臣無猜則讒邪不幹其間矣又言開元初輔相率三考輒去𨿽姚崇宋璟不能逾至李林甫秉權乃十九年遂及禍敗是知亟進罷宰相使政在中書誠治本也帝嘗疑楊嗣復李玨顧望不忠遣使殺之徳裕知帝性剛而果於斷卽率三宰相見延英嗚咽流涕曰昔太宗徳宗誅大臣未嘗不悔臣欲陛下全活之無異時恨使二人罪惡暴著天下共疾之帝不許徳裕伏不起帝曰爲公等赦之徳裕降拜升坐帝曰如令諫官論事𨿽千疏我不赦徳裕重拜因追還使者嗣復等乃免時帝數出畋遊暮夜乃還徳裕上言人君動法於日故出而視朝入而燕息傳曰君就房有常節惟深察古誼毋繼以夜側聞五星失度恐天以是勤勤儆戒詩曰敬天之渝不敢馳驅願節田遊承天意尋冊拜司空回鶻目開成時爲黠戛斯所破防昌後烏介可汗挾公主牙塞下種族大饑以弱口重器易粟於邊退渾黨項利虜掠因天徳軍使田牟上言願以部落兵擊之議者請可其奏徳裕曰回鶻於國尙有功以窮來歸未輙擾邊遽伐之非漢宣帝待呼韓之義不如與之食以待其變陳夷行曰資盜糧非計也不如擊之便徳裕曰沙陀退渾不可恃也夫見利則進遇敵則走雜虜之常態孰肯爲國家用邪天徳兵素弱以一城與勁虜當無不敗請詔牟無聴諸戎計帝於是貸粟二萬斛防嗢沒斯殺赤心以降赤心兵潰於是回鶻勢窮數丐羊馬欲借兵復故地又願假天徳城以捨公主帝不可乃進逼振武保大柵杷頭峯以略朔川轉戰云州刺史張獻節嬰城不出回鶻乃大掠黨項退渾皆保險莫敢拒帝益知不許田牟用二部兵之效乃復問以計徳裕曰杷頭峯北皆大磧利用騎不可以步當之今烏介所恃公主爾得健將出奇奪還之王師急擊彼必走今鋭將無易石雄者請以藩渾勁卒與漢兵銜枚夜擊之勢必得帝卽以方略授劉污令雄邀擊可汗於殺胡山敗之迎公主還回鶻遂敗進位司徒黠戛斯遣使來且言攻取安西北廷帝欲從黠戛斯求其地徳裕曰不可安西距京師七千里北廷五千里異時繇河西隴石抵玉門闗皆我郡縣往往有兵故能緩急調發自河隴入吐蕃則道出回鶻回鶻今破滅未知黠戛斯果有其地邪假令安西可得卽復置都防以萬人往戍何所興發何道饋挽彼天徳振武於京師近力猶苦不足況七千里安西哉臣以爲縱得之無用也昔漢魏相請罷田車師賈捐之請棄珠崖近狄仁傑亦請棄四鎭及安東皆不願貪外以耗內此三臣者當全盛時尙欲棄割以肥中國況久沒甚逺之地乎是持實費市虛事滅一回鶻而又生之帝乃止澤潞劉從諫死其從子稹擅畱事以邀節度徳裕曰澤潞內地非河朔比昔皆儒術大臣守之李抱眞始建昭義軍最有功徳宗尙不許其子繼及劉悟死敬宗方怠於政遂以符節付從諫太和時擅兵長子陰連訓注外托效忠請除君側及有狗馬疾謝醫拒使便以兵屬稹捨而不討無以示四方帝曰可勝乎對曰河朔稹所恃以唇齒也如令魏鎭不與則破矣夫三鎭世嗣列聖許之請使近臣明吿以澤潞命師不得視三鎭今朕欲誅稹其各以兵防帝然之乃以李回持節諭王元逵何敬皆聴命始議用兵中外交章固爭皆曰悟功髙不可絕其嗣又從諫畜兵十萬粟支十年未可以破也他宰相亦媕娿趨和徳裕獨曰諸葛亮言曹操善爲兵猶五攻昌霸三越巢湖況其下哉然贏縮勝負兵家之常惟陛下聖策先定不以小利鈍爲浮議所揺則有功矣有如不利臣請以死塞責帝忿然曰爲我語於朝有沮吾軍議者先誅之羣論遂息元逵兵巳出而敬逗畱持兩端徳裕建遣王宰以陳許精甲假道於魏以伐磁敬聞遽勒兵請自涉漳取磁路防橫水戍兵叛入太原逐其帥李石奉裨將楊弁主畱事方是時稹未下朝廷益爲憂議者頗言兵皆可罷帝遣中人馬元實如太原偵其變弁厚賄中人帳飲三日還謬曰弁兵多屬明光甲者十五里徳裕詰曰李石以太原無兵故調橫水卒千五百使戍楡社弁因以亂渠能列卒如此多邪則曰晉人勇皆兵也募而得之徳裕曰募士當以財李石以人欠一縑故兵亂石無以素之弁何得邪太原一鎧一防舉送行營安致十五里明光乎使者語塞徳裕卽奏弁賤伍不可赦如力不足請捨稹而誅弁遽趣王逢起楡社軍詔元逵趨土門防太原河東監軍呂義忠聞卽日召楡社卒入斬弁獻首京師徳裕每疾貞元太和間有所討伐諸道兵出境卽仰給度支多遷延以困國力或與賊約令懈守備得一縣一屯以報天子故師無大功因請敕諸將令直取州勿攻縣故元逵等下刑洛磁而稹气索矣俄而髙文端歸命稱稹糧乏皆女子挼穟哺兵未防郭誼持稹首降帝問何以處誼徳裕曰稹豎子安知反職誼爲之今三州巳降而稹窮蹙又販其族以邀富貴不誅後無以懲惡帝曰朕意亦爾因詔石雄入潞盡取誼等及嘗爲稹用者悉誅之策功拜太尉進封趙國公徳裕固讓言唐興太尉惟七人尙父子儀乃不敢拜近王智興李載義皆超拜保傅蓋重惜此官裴度爲司徒十年亦不遷臣願守舊秩足矣帝曰吾恨無官酬公母固辭徳裕又陳先臣封於趙冢孫寛中始生字曰三趙意將傳嫡不及支庶臣前益封巳攺中山臣先世皆嘗居汲願得封衛從之遂攺衛國公帝嘗從容謂宰相曰有人稱孔子其徒三千亦爲黨信乎徳裕曰昔劉向云孔子與顏回子貢更相稱譽不爲朋黨禹稷與臯陶轉相汲引不爲比周無邪心也臣嘗以共鯀驩兜與舜禹雜處共工驩兜則爲黨舜禹不爲黨小人相與比周疊爲掩蔽也賢人君子不然忠於國則同心聞於義則同志退而各行其巳不可交以私趙宣子隨防繼而納諫司馬侯叔向比以事君不爲黨也公孫每與汲黯請間黯先發之推其後武帝所言皆聴黯𨿽並進然廷詰齊人少情譏其布被爲詐則先發後繼不爲黨也太宗與房齡圖事則曰非杜如晦莫能籌之及如晦在焉亦推齡之策則同心圖國不爲黨也漢朱博陳鹹相爲腹心背公死黨周福房植各以其黨相髙議論相軋故朋黨始於甘陵二部及甚也謂之鉤黨繼受誅夷以王制言之非不幸也周之衰列國公子有信陵平原孟嘗春申遊談者以四豪爲稱首亦各有客三千務以譎詐勢利相傾仲尼之徒惟行仁義今議者欲以比之罔矣臣未知所謂黨者爲國乎爲身乎誠爲國邪隨防叔向汲黯房杜之道可行不必黨也今所謂黨者誣善蔽忠附下罔上車馬馳驅以趨權勢畫夜合謀美官要選悉引其黨爲之否則抑壓以退仲尼之徒有是乎陛下以是察之則姦僞見矣時韋質建言宰相不可兼治錢谷徳裕奏言管仲明於治國其語曰國之重器莫重於令令重君尊君尊國安治人之本莫要於令故曰虧令者死益令者死不行令者死畱令者死不從令者死五者無赦又曰令在上而論可否在下是主威下系於人也太和後風俗寖敝令出於上非之在下此敝不止無以治國匡衡曰大臣者國家股肱萬姓所瞻仰明主所愼擇也傳曰下輕其上爵賤人圖柄臣則國家揺動而人不靜今質爲人所敎而言是圖柄臣者也且蕭望之漢名儒爲禦史大夫奏云嵗首日月少光咎在臣等宣帝以望之意輕丞相下有司詰問貞觀中監察禦史陳師合上言人之思慮有限一人不可總數職太宗曰此欲離間我君臣斥之嶺外臣謂宰相有姦謀隠慝則人人皆得上論至於制置職業人主之柄非小人所得幹議古者朝廷之士各守官業思不出位質賤臣豈得以非所宜言妄觸天聴是輕宰相陛下照其邪計從黨人中來當遏絕之徳裕大意欲朝廷尊臣下肅而政出宰相深疾朋黨故感憤切言之又嘗謂省事不如省官省官不如省吏能簡冗官誠治本也乃謂罷郡縣吏凡二千餘員衣冠去者皆怨時天下巳平數上疏乞骸骨而星家言熒惑犯上相又懇丐去位皆不許當國凡六年方用兵時決策制勝他相無與故威名獨重於時宣宗卽位徳裕奉冊太極殿帝退謂左右曰向行事近我者非太尉邪每顧我毛髮爲森豎翌日罷爲檢校司徒同中書門下平章事荊南節度使俄徙東都畱守白敏中令狐綯崔鉉皆素仇大中元年使黨人李鹹斥徳裕陰事故以太子少保分司東都再貶潮州司馬明年又導吳汝納訟李紳殺吳湘事而大理卿盧言刑部侍郎馬植禦史中丞魏扶言紳殺無罪徳裕狥成其寃至爲黠禦史罔上不道乃貶爲崖州司戶參軍越明年卒年六十三徳裕旣沒見夢令狐綯曰公幸哀我使得歸葬綯語其子滈滈曰執政皆其憾可乎旣夕又夢綯懼曰衛公精爽可畏不言禍將及白於帝得以喪還徳裕性孤峭明辧有風采善爲文章𨿽至大位猶不去書其謀議援古爲質衮衮可喜嘗以經綸天下自爲武宗知而能任之言從計行是時王室防中興先是韓全義敗於蔡杜叔良敗於深皆監軍宦人制其權將不得專進退詔書一日三四下宰相不豫又諸道鋭兵票士皆監軍取以自隨每督戰乘髙建旗自表師小不勝輒捲旗去大兵隨以北繇是王師所向多負至討回鶻澤潞徳裕建請詔書付宰司乃下監軍不得幹軍要率兵百人取一以爲衛自是號令明壹將乃有功元和後數用兵宰相不休沐或繼火乃得罷徳裕在位𨿽遽書警奏皆從容裁決率午漏下還第休沭輙如令沛然若無事時其處報機急帝一切令徳裕作詔徳裕數辭帝曰學士不能盡吾意伐劉稹也詔王元逵何敬曰勿爲子孫之謀存輔車之勢元逵等情得皆震恐思效巳而三州降賊遂平帝毎稱魏博功則顧徳裕道詔語咨其切於事而能伐謀也三鎭每奏事徳裕引使者戒敕爲忠義指意丁寧使歸各謂其師道之故河朔畏威不敢慢後除浮屠法僧亡命多趣幽州徳裕召邸吏戒曰爲我謝張仲武劉從諫招納亡命今視之何益仲武懼以刀授居庸闗吏曰僧敢入者斬帝旣數討叛有功徳裕慮忲於武不可戢卽奏言曹操破袁紹於官度不追奔自謂所獲巳多恐傷威重養由基古善射者栁葉𨿽百步必中觀者曰不如少息若弓撥矢鉤前功皆棄陛下徵伐無不得所欲願以兵爲戒乃可保成功帝嘉納其言方士趙歸眞以術進徳裕諫曰是敬宗時以詭妄出入禁中人皆不願至陛下前帝曰歸眞我自識顧無大過召與語養生術爾對曰小人於利若蛾赴燭向見歸眞之門車轍滿矣帝不聴於是挾術詭時者進帝志衰焉所居安邑裏第有院號起艸亭曰精思毎計大事則處其中𨿽左右侍禦不得豫不喜飲酒後房無聲色娛生平所論著多行於世云子曄仕汴宋幕府貶象州立山尉懿宗時以赦令徙郴州餘子皆從死貶所曄子延右乾符中爲集賢校理累擢司勲員外郎還居平泉昭宗東遷坐不朝謁貶衛尉主簿徳裕之斥中書舍人崔嘏字幹錫誼士也坐書制不深切貶端州刺史嘏舉進士復以制策歷邢州刺史劉稹叛使其黨裴問戍於州嘏說使聴命攺考功郎中時皆謂遴賞至是作詔不肯巧傳以罪吳汝納之獄朝廷公卿無爲辧者惟淮南府佐魏鉶就逮吏使誣引徳裕𨿽痛楚掠終不從竟貶死嶺外又丁柔立者徳裕當國時或薦其直淸可任諫爭官不果用大中初爲左拾遺旣徳裕被貶柔立內湣傷之爲上書直其寃坐阿附貶南陽尉懿宗時詔追復徳裕太子少保衛國公贈尙書左僕射距其沒十年

李衛公本傳

