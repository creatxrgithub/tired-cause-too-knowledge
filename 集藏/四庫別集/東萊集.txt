

欽定四庫全書

集部四

東萊集

別集類三【宋】

提要

【臣】等謹案東萊集四十卷宋呂祖謙撰祖謙有古周易已著錄其生平詩文皆祖謙歿後其弟祖儉及從子喬年先後掇拾遺稿釐爲文集十五卷又以家範尺牘之類爲別集十六卷程文之類爲外集六卷年譜遺事則爲附錄三卷卽今所傳之本也祖謙𨿽與朱子爲友而朱子嘗病其學太雜其文詞閎肆辧博淩厲無前朱子亦病其不能守約又嘗謂伯恭是寛厚底人不知如何做得文字卻是輕儇底人如省試義大段閙裝館職防亦說得漫不分曉後面全無要又謂伯恭祭南軒文都就小狹處說來其文弱並見於黃防滕璘所記饒錄後托克托修宋史遂列祖謙於儒林傳中微示分別然朱子所云特以防華溺心之持論不得不嚴耳祖謙於詩書春秋皆多究古義於十七史皆有詳節故辭有根柢不涉防談所撰文章關鍵於體格源流且有心解故所作𨿽豪邁駿發而不失作者典型亦無語錄爲文之習在南宋諸儒之中可謂銜華佩實又何必吹求過甚轉爲空疎者所借口哉又按朱子語類稱伯恭文集中如答項平甫書傳夢泉子淵者如罵曹立之書是陸子靜者其他僞作想又多在云云是祖儉等編集之時失於別擇未免收入贗作然無從辧別今亦不得而刪汰之矣乾隆四十六年二月恭校上

總纂官【臣】紀昀【臣】陸錫熊【臣】孫士毅

總

校官【臣】陸費

墀

欽定四庫全書

東萊集卷一

宋呂祖謙撰詩

許由【福】

許由不耐事逃堯獨參寥行至箕山下盈耳康衢謠謂此污我耳臨流洗塵囂水中見日馭勞苦如堯朝堯天接山際堯云抺山椒誰云能避世處處悉逢堯

淸曉出郊【福】

落月窺甕牖殷勤喚人醒蓐食治野裝行行向郊坰林端橫宿靄未放羣山靑藕花斷復續莫辧浦與汀初聞露花香一洗廛市腥淸景竟難挽晨光著郵亭畱眼數天際尙餘三四星車塵駕暑气白汗如翻瓶涼燠一機耳慍喜誰使令泠然解其防冰壺在中扃

城樓【福】

城峻先迎月簾疎不隔風棋聲傳下界鴈影沒長空島嶼秋光裏樓臺海气中登臨故待晚雨外夕陽紅

西興道中二首

鳬鶩迎船似有情隨波故起綠粼粼野花照水開無主誰信春歸已兩旬

桑麻張王不知春帝恐鶯花太斷魂東岸紅霞西岸綠卻將景色爲平分

晚望【信】

獨立荒亭數過帆橫林疎處見滄灣故知不入豪華眼送與鳬鷗自在看

春日七首【信】

江梅已過杏花初尙怯春寒著萼疏待得重來幾枝在半隨蝶翅半蜂須

短短菇蒲綠未齊汀洲水暖鴈行低栁陰小艇無人管自送流花下別溪【一雲歸時須趂春光淺待得春深意卻迷】

岸容山意兩溶溶便是東皇第一功春色平鋪人不見卻將醉眼認繁紅

春波無力未勝鷗夾岸山光翠欲流若使畫成驚顧陸更教吟出壓曹劉

絡石寒毛澗底明春來綠徧小崢嶸憑誰再續平泉記爲定蕓蘭孰弟兄

一川曉色鷺分去兩岸煙光鶯帶來徑欲卜居從釣叟緑楊缺處竹門開

檐鐸無聲鳥語稀徑深鐘梵出花遲日長徧繞溪南寺未信東風屬酒旗

登八詠樓有感

仲舒舊事無人記家令風流一世傾天下何曾識眞吏古來幾許尙虛名【闕仲舒守婺有異闕】

富陽舟中夜雨

萬頃煙波一葉舟已將心事付溟鷗蓬籠夜半蕭蕭雨探借幽人八月秋

野步【杭】

石梁俯淸流苔發明可數茅檐春晝長寂寂亭陰午鳥啼花徑深風絮浩無主幽人不可親棋聲時出戶

晚春二首

捲地狂風殿晚春落花蓋水欲成云向人不攺故時面惟有蒼官與此君

風絮流花一任渠北窻髙臥綠陰初閉門春色閒中老爲謝平生董仲舒

明招雜詩四首

鳥聲報僧眠鐘聲報僧起靜中輕白日邈視東流水風月有逢迎出門聊徙倚傳徧南北村松間橫屐齒前山雨退花餘芳棲老木捲藏萬古春歸此一窻竹浮光泛軒檻秀色若可掬丰腴當夕餐大勝五鼎肉墻竹生夏陰風荷畱宿露解衣一盤礡此豈不足付風檐裊茶煙銅瓶語相泣淸陰一疎箔不礙飛花入

遊絲

遊絲浩蕩醉春光倚賴微風故故長幾度鶯聲畱欲住又隨飛絮過東墻

夏日

階前水樂元無譜檐外風琴不用弦待喚靑奴與黃你爲君極意作今年

鄭武子刪定挽章二首

愽洽推諸老胸中幾石渠暮年終反約精義本無餘羲易忘言後楞伽絕筆初長歸應不憾舊學盡成書古汴豪英海追隨不厭勤塵中識梅福簾下得嚴君【京師賢者多市隠闕

識之公所從受太乃得之於日者】培養逢原學煙沈濟世勲定知千載後下馬董生墳

又二首【代父倉部作】

平生丈人行每語盡箴規問字揚雄宅談經董相帷壺觴陪勝踐杖屨及深期誰料南歸日墳前宿艸衰公未陪經幄還應典奉常如何便沈沒不使少翺翔幽壤千年閉名山萬卷藏升堂多俊彥築室繞髙岡

陳庭堅聘君挽章二首

沙尾三家市人聲半米鹽悠然搔短髮忽此見長髯觴詠歡初合溪山气已添丰城埋劍夜太史定先占大門三世舊是邑兩公同易防它年絕【刪定鄭公】詩筒去嵗空朱【闕】豹隠雨【闕

丞暗闕集是堂】白馬虎谿風【闕

公闕弟】好在慈恩塔亭亭翠靄中

鞏采若府推母錢夫人挽章二首

內助功推冠名成父子間中原遺俗盡舊族素風還石窌天開邑宮門日綴班光華竟何許夕照在西山歷歷稱觴地悲涼騎省園風枝今日恨露葉去年痕鸞翥昬遺鏡魚枯泣舊軒曲湖春色滿不到北堂萱

葉子山右史父宣義挽章二首

經笥深無底髙談一座傾置身初濩落有子晚光榮命服鄕閭賀安輿里巷迎風枝何不定忽忽到佳城諸父烏衣集公時預往還涼秋同出郭勝日共尋山電掣流光速舟移古岸閒又成丹旐去衰涕不勝澘

寄章冠之

章侯平生一詩囊酬風酢月徧四方浩歌姑熟酒淋浪醉呼太白同舉觴遂登浮玉臨渺茫江濤挾筆益怒張沙頭倚檣樂未央興闌忽上秋浦航門前槐花日夜黃閉門琢詩聲繞梁白袍紛紛渠自忙飄然邂逅非所望自言久厭世鎖韁合眼已夢廬山蒼君才甚碩气方剛身𨿽欲隠文則彰江湖故人半朝行左推右挽摩天翔而我戢翼甘摧藏不能與俗相迎將徑當行前掃山房俟君功成還故鄕卻駕柴車迎路傍

送栁嚴州解官趨朝【楹】

一葉初秋已趣裝璽書屢下駐歸艎少畱北闕三年最多借西州半嵗彊身外寵榮元自薄眼前凋瘵故難忘書囊知有朝天艸不是中和樂職章

送宋子華通判長沙【代叔祖知錄作】

騷人故悲秋九辧播三楚宋公舊題壁文采照潭府千載得君侯遙遙接華緒還當初秋天又進湖湘艣當家多勝事此役可兼取江山日日新似若相勞苦木脫獻羣峯云生失前浦況持別乘權光華動徒旅元戎下分庭百吏羣趨廡後車載仁風習習被南土預知潢池盜無復驚桴皷政當勸賣劍不必禁挾弩嶺頭鏡面平論賞駢圭組臨分一杯酒不爲離愁舉

東陽郭彥明挽章

小試威名蓋一鄕捲藏韜略付農桑傳家籖軸書盈幄擇壻簮纓笏滿牀置邑萬家開兆域送車千兩塞康莊正須今代如椽筆盡發潛光著石章【幄一作屋】

李粹伯侍禦母夫人挽章

對仗峩冠日鯨牙洶九淵堂萱不攺色臺栢故參天共識吾君聖今知此母賢丁寧劉子【闕】事一時編

王齡詹事挽章二首

諸老收聲盡佳城又到公蒼天那可問吾道竟成窮旌捲莆田雨簫橫霅浦風今年襟上淚三哭【一作泣】萬夫雄【芮祭酒劉太史皆以今嵗下世故云】

大使交旃日元戎解甲秋先鳴驚眾寐孤憤壓【一作厭】羣咻羽翼新鴻鵠聲華舊鬥牛斷橋亡恙否落月照寒流尙書汪公得請奉祠餞者十有四人分韻賦詩某得敢字

鼎食味苦濃藿食味苦淡同生不同嗜羊棗與昌歜孰能遊其間進退兩無憾尙書古仙伯雅尙本眞澹禁塗履星辰講廈席氊毯將升間槐棘忽去亂葭菼太淸奉虛皇奎壁手可攬舉以華其歸光耀極鈆槧向來功名人勇進忘坎窞聽誦歸來辭掩耳謝不敢寧知達士胸萬牛眇難撼淸風滿後車一洗世氛黕祖帳將軍園寒枝紅綴糝公歸寧久闊別意不成慘金華訪舊學和羮待醯醓政恐牧笛淸終換街皷紞

送丘宗卿博士出守嘉禾以視民如傷爲韻

檇李國西門道裏去天咫訟庭人摩肩客館舟銜尾涼燠變須防怵聽復駭視心平理自見周道本如砥堂下萬休戚堂上一笑嚬是心茍不存對面越與秦豚魚尙可孚況此能言民君看津頭栁葉葉皆相親奮髯疾抵幾解衣徐探雛古來多快士气吞兩輪朱簿書髙沒人迎筆風摧枯自許豈不豪嵗晏終何如折肱稱良醫識病由身傷開府事如麻豈盡昔所嘗平生老農語易置復難忘麥黃要經雪橘黃要經霜

魏元履國錄挽章二首

麻衣見天子拜疏不知休落落山林气拳拳畎畆憂極知千載遇政用一身酬繞捨閩溪水朝宗日夜流羣公祖疏傅多士送陽城短棹非前約長亭及此行深畱移白日共語只蒼生防續山陽賦鄰人笛未橫祭酒芮公旣歿四年門人呂某始以十詩哭之

少年把筆便班揚咳唾珠璣落四方嵗晚寒窻渾忘卻瓦鑪香細雨聲長

際野塵埃撲面來萬人蟻聚撥難開手中杓柄長多少蟄盡饑腸十月雷【公爲仁和尉嵗荒殍者滿野區處賑卹各有條理】

小醉初醒日半昬森森赤棒繞籬門慨然投袂無難色不識從來獄吏尊【公嘗爲某道坐司獄時如此】

交廣歸來里巷迎破囊又比去時輕何須更酌防泉水夫子胸中萬斛淸

殿前拜疏閱羣公獻替從違各異同陛楯諸郎自相語白頭祭酒最由衷

出祖津頭六館空帽檐齊側掛帆風吳興盛事人能數直自胡公到芮公

聞人有善已伸眉倒廩傾囷更不疑菶菶萋萋竟何許捲阿空老鳳皇枝

胸懷北海與南溟卻要涓涓一勺淸相對蹵然如重客無人信道是門生

璧水經年奉宴居天和襲物自舒徐憑誰寄謝朱公掞才向春風坐月餘【朱公掞見明道於汝州歸語人曰光庭在春風中坐一月】

先生墓木緑成圍弟子摧頽晝掩扉大雪繁霜心已死有時淸夢尙摳衣

送朱叔賜赴閩中幕府二首

止戈堂上屐聲閒飛蓋相追杳靄間君到定知難入眼倚天灊霍是家山

路逢十客九衿靑半是同牕舊弟兄最憶市橋燈火靜巷南巷北讀書聲

周堯夫主管挽章

五栁傳觴地風流魏晉前曾探孝先笥慣坐廣文氊身世渾如夢功名莫問天從今風雪夜不上剡溪船

周表卿尙書挽章

奏篇曾用牘三千晚嵗回翔日月邊眼看四朝諸老盡身兼五福幾人全淸臺課歷遺書在晝寢凝香舊政傳竹馬館前寒月白當時轍迹故依然

楊信伯郎中挽章二首

象魏三千法瀛洲十八人南宮占列宿少海近重輪聞道淸羸極猶能職業親橊皮余屋壁零落獨無神並捨遊從舊同朝分義深時時墜書札得得到山林北去先移棹南來後盍簮死生離合地搔首一悲吟【前嵗某還朝公方去國】

蔣世修祕書父朝奉挽章

太一靑藜子捨光命書頻嵗到髙堂深居物外風煙老靜看人間日月忙繞捨圖書千載韻映堦蘭玉四時芳逝舟休嘆東流水餘慶源流衮衮長

蘇仁仲計議挽章二首

幽棲略具便休官帝遣蒲輪喚不還大似文元居道院又如退傅過香山夢回帷幄靑冥上【嘗爲宻院計議官】醉墮風波浩蕩間【嘗謫汀州】向【闕】中有榮辱那能八十鬢毛班登門疇昔奉從容婺越之間一水通今日江東無賀老去年牀下拜龐公舊來論議多遺落新出傳聞或異同已矣從誰判【一作辧】眞贗汗靑連屋未施功

向運使挽章

防衣翻戶映庭槐使節州符未展才文獻定知丞相似淵源還自洛陽來異端惑世濃於酒古學違時冷若灰從此湖人識防禮凜然治命手親裁

酬上饒徐季益學正

吾家紫微翁獨守固窮節金鑾罷直歸朝飯尙薇蕨峩峩李杜壇總角便髙躡暮年自誓齋銘幾深刻責名章與俊語掃去秋一葉冷淡靜工夫槁幹迃事業有來媚學子隨叩無不竭辭受去就間告戒意尢切典刑自耆老防持何敢闕嗟予生苦晚名在諸孫列拊頭𨿽逮事提耳未親接徐侯南州秀少也嘗皷篋示我百篇詩照坐光玉雪因之理前話講繹霏談屑兩都弟子員家法嚴城堞取善則未周守舊猶有說閉門風雨散孤學絲桐絕懷哉五馬橋寒逕尋遺屧

顧茂恭母王夫人挽章

聖朝人物盛諸何壽母皤然樂事多堂下無憂萱弄色天邊有信桂交柯黃金籝滿經方重白玉樓成恨未磨空誦安仁舊時賦版輿零落故山阿【仲子以文稱而先逝闕】夜宿浦城魚梁徐刪定子出示林謙之挽其父二詩時謙之方按刑廣東有懷次韻

五年不說空山雨今夜魚梁著釣船爲問故人今健否桄榔葉暗瘴江邊

兩章宛轉復淸哀讀到魚梁首重回便使短牋無姓字也應知自艾軒來【艾軒詩修文巷裏暮春前欲上旗亭送客船忽有短牋無寄處魚梁卻在淚痕邊忽然白晝自生哀立馬橋東喚不回驚起何波理殘夢十年燈火上心來注云次章述夢中所見何使君文舉爲同捨生蜀人以波呼之猶言丈人也】

題劉氏綠映亭二首

涼葉翻翻不受塵芒鞵藤杖及淸晨開窻小放前溪入澄綠光中獨岸巾

鷺浴魚跳在鏡屏搖靑浮碧太鮮明墻東種得陰成幄隔葉看來卻有情

題歸庵

云壁開蒼峽風林捲翠濤諸松皆老大一嶂獨孤髙發興𨿽公等尋幽許我曹秋光端可賦不是楚人騷

王通直挽章

近來南國冢半是北人墳異縣誰憐我同鄕又失君深居傳雅尙堅坐挹淸芬日落長安第三槐拂暮云

劉梧州挽章

駟馬髙車照路光幡然攺轍興何長空山猿鶴驚無恙同社雞豚樂未央祗見嵗華來冉冉不知耆舊去堂堂北邙道上麒麟冢誰得歸休十載彊

許著作挽章

淸文麗藻百川增窘步追隨愧不能麟趾差肩臺岌岌鴈飛聯翼塔層層蒓鱸歸興都門酒薤露悲歌大隧燈獨向梁間誦遺句寒松衰菊繞峻嶒

次韻葉丞相陳尙書遊南園

樂事良辰古所難三分春色一分寛潤花雨過紅裙濕倚竹風斜翠袖寒自有南堂誰舉白可無東絹爲施丹兩翁醉墨曾題品便作平泉艸木看

宣城李君嘗遊東湖居士之門袖詩見過次韻以謝

人去湖空古豫章溪蓀水荇換年芳聞風我是通家舊覓句君猶弟子行須髮蒼浪休嘆老齒牙沆瀣尙生香宛陵自昔詩人國今日誰升小謝堂

何叔京挽章二首

濮州以諌死何氏得其眞天下中庸義人間父子親再傳猶易簡小出復逡巡埋骨𨿽南土傾心向北辰傾蓋黃亭夜翛然澗壑姿倚天惟直榦到地絕旁枝亹亹今何許悠悠只自知寒碑臥風雨千載有深期

魯少卿挽章

慶源衮衮接天流老桂傳香次第秋人物西都九卿選光華南國十州遊翛然徑下滕王閣已矣長懷範蠡舟身後楚騷誰著錄靈光舊艸合兼收【王文考逸之子作靈光賦而夭宗教君實似之】

蕭果卿祭酒挽章二首

虛心觀世態實行播鄕評璧玉中邊厚冰壺表裏淸家聲到蕭傅人望似陽城殄瘁無窮恨湘江日夜傾摩揣誠斯薄雕防質自銷平生但眞朴直上絕枝條氛霧終澄霽丘山亦動搖朝陽舊時鳳聲人舜簫韶

送諭叔奇通判會稽

鳴騶前日餞出使椎皷今日送作州防稽別駕官尙薄道傍羨者何其稠版輿有親餘九十東南之美供甘柔先春鑄牙入午啜破臘箭茁充晨羞況復詩壇執牛耳所至風月相獻酬千巖萬壑徧題品防有采者人名遒

與同館遊張氏園分韻得日字

出門厭囂塵入門倦占畢駕言城北園滯思頓覺失方池環修篁廣陌衛行栗先雪梅已苞後霜艸猶茁上躋極髙明旁穿復深宻主人眞喜事秀句屢盈帙招呼文字飲及此三餘日山林與鐘鼎零茂本非匹斯遊豈偶然書板記甲乙

送胡子逺著作知漢州分韻得行字

定交不在蚤意合蓋已傾胡侯西南來兩載同書檠與人徐有味於世初無營虛舟澹容與未易寵辱驚魚龍同一波中有千丈淸道气自深穏名言常簡明南宮接東觀天衢勢方亨夢回得逺信窺檐渚鴻鳴開書見連環歸興浩已盈子政方校錄令伯俄陳情都門日轂擊雜襲炎涼並誰知此麾蓋獨爲思親行夾道皆嘆息始識眞重輕古來聚散地雪野天崢嶸別袖不可挽宿昔洲渚生君臣有大義忠孝相持衡勉哉楙明徳淸廟須棟甍

薛叔云左史母方夫人挽章二首

彤管傳遺範形容欲付誰初年栢舟賦晚嵗艾軒詩【闕】

中稱壽母不獨蔡三司

往在西雍日從容許拜親杏花壇壝古萱艸戶庭春曾是升堂客應爲執紼人壺公天一角吹淚灑車塵

端明汪公挽章二首

異時憂世士太息恨才難每見公身健猶令我意寛雕零竟何極回復豈無端此理終難解天風大隧寒四海膺門峻親承二紀中論交從父祖受教自兒童山嶽千尋上江河萬折東微言藏肺腑欲吐與誰同

趙路分挽章二首

魯衛封𨿽近原顏室自貧一家惟四壁九族自三春子捨龍頭貴佳城馬鬛新升堂如昨日南望涕沾巾晨昬生死際至性極民彞巨孝東都傳劬勞小雅詩固應爲世表何止秀天枝令子傳遺緒累然不自持

陳能之少卿挽章二首

往在西臺日調娛用力艱善人終有恃公道亦徐還旣去言方白重來鬢已班淸名配詹事千載赤城山二父官曹接諸郎硯席通流年何鼎鼎見日每匆匆馬走誰憐我麟書近得公又成交臂失楚些鐸聲中

恭和禦制秋日幸祕書省近體詩

麟閣龍旂日月章中興再見赭袍光仰觀焜燿人文盛始識扶持徳意長功利從今卑管晏浮華自昔陋盧王願將實學醻天造敢效明河織女襄

賀車駕幸祕書省二首

麟臺髙栁識雕輿共記中興幸省初黃道再傳天子蹕靑編重入史臣書需云下際君恩盛晨露髙張樂節舒若寫鴻猷參大雅定非周皷頌田漁

紫淸丹極與天鄰闔辟乾坤系笑嚬獨爲斯文回一顧坐令吾道重千鈞先王舊物參差見列聖明謨次第陳墨客區區感榮遇豈知深意在彞倫

東萊集卷一

欽定四庫全書

東萊集卷二

宋呂祖謙撰表

代倉部知黃州謝表

提邊符而乘障愧非禦侮【闕】

承

流之寄撫躬局蹐涖事【闕】

輿圖

大一王之統禦地分【闕】

繄牧守

必得夫循良則黔【闕】

介於長淮

𨿽事簡而俗醇【闕】

多名勝嘯詠

之餘參考【闕】

共理必柬異能

如臣者朴【闕】

化已絕意於紫靑

屈首【闕】

於論薦遂誤畀於蕃

宣【闕】

遇皇帝陛下錫天勇智

【闕】

照臨之下乾坤髙厚咸歸【闕】

尢謹玉闗之戍曽何疏【闕】

條輯寧閭裏挈缾守器【闕】

坐縻於廩祿

代倉部知池州謝表

淮壖乘障初無固圉之【闕】

甫

祗職業參布詔條【中謝闕】

綴官

聫之末投身【闕】散【闕】

傳烽而

儆備當戎馬之【闕】

張卒獲自

保偶逃櫝【闕】

之奧區乃江

表之重地【闕】

戒兵農雜居則

必洽比【闕】

委此蓋伏遇皇帝

陛【闕】

行之書畱神萬國考三

【闕】

之蹤亦預使令之列臣【闕】

寧凋瘵之餘咨度弛張【闕】

光同眾戚休敢顧斗升【闕】

代叔父知南安軍謝表

職方之籍甫列附庸公【闕】

錫

土誠後敢於吁天【中闕】

窮處

廐傳據南北之防【闕】

無以追

隨他郡地望卑【闕】

復難自愬

秩居人後憂【闕】

能甚短折肱

州縣𨿽險【闕】

之已耗晚推遷

於宮牒【闕】

稱臨遣此蓋伏遇

皇帝【闕】

視邦選侯方旁求於召

【闕】

凡有識知同歸賁幬臣敢不布宣詔令遵奉教條尺寸之膚防養何禆於大體斗升之水涵濡終覬於餘波

代叔父知南安軍謝太上皇帝表

小壘漂搖濫受拊摩之責淸都閟邃逺傾就望之誠袚飾忱辭冒聞淵聽【中謝】睠焉敝邑控彼荒陲大江之南朝貢𨿽數千里中興之後生聚餘五十年誰諭民編俾知帝力如臣者置身冗散遊世奇窮蚤厭干戈微悟息兵之深防晚觀詔令稍窺更化之閎規誓與疲癃共安易簡恭惟太上皇帝陛下妙參幹始靜賾道原閒燕齋心自得大庭之館監觀孝治不遺小國之臣太極開先萬生並育臣幸同遐俗親見淳風雞狗相聞際栗陸赫胥之盛牛羊考牧皆車攻吉日之餘

代舅曾史君知筠州謝表

九畿星拱並受詔條萬乘天臨誕敷宸指𨿽陋邦之代匱亦徳意之親承具以聖謨告於裔土【中謝】竊以舜門穆穆輯瑞以朝諸侯湯网恢恢受球而綴下國思皇盛旦率履舊章肆勤前席之咨溥及左符之寄腹心屏翰臂指豪英凡拜賜於朱【闕】觀【闕】

如臣者至譾

而拙【闕】

久負於家傳【闕】偶逃於官謗長江右【闕】

附城朌竹使以承流已過斗升之量欵楓宸而【闕】幸瞻咫尺之顏此蓋伏遇皇帝陛下濬哲文明剛健中正下天上施酌民瘼以廣求小紀大綱收主威而總攬邈在河山之外皆如防陛之前臣敢不遵奉章程慰安黎庶惇行教化漸消珥筆之風恪守部封少效挈缾之智

代舅曾史君知廣徳軍謝表

厲精之朝嚴於置守坦明之訓飭以臨民佩天語以在塗參土風而問俗【中謝】竊以大江之右一障甚微行闕之旁九畿莫近地輕而責重賦寡而費多指日待糧皆尺籍伍符之舊無時致餽當大車駟馬之衝紛罷遣之相仍凜支持之不暇誰與領此厥惟艱哉如臣者受性顓蒙降材譾薄東西隨牒飽郵傳之風霜旦暮坐曹老簿書之嵗月豈期末路驟試小邦玆蓋伏遇皇帝陛下齊聖廣淵剛健中正輪運輻集合華夏以來王綱舉网疎總方維而受職矧在封圻之內實同防陛之前臣敢不遵奉詔條慰安閭裏挈瓶假器誓殫守邑之勤毀瓦畫墁少答食功之義

代倉部知吉州謝表

竢罪倉曹無裨邦計分憂江國尙玷藩條丁寧臨遣之榮怵惕拊摩之責庀官甫始拊已載兢【中謝】維是廬陵介於楚甸土膏而人瘠物夥而俗貧萬室連甍剽奪時鳴於桴皷千艘銜尾轉輸日困於舳艫匪時通材疇荷隆委如臣者賦資譾薄涉世闊疏兩郡民編蔑矣慰安之效二年省掾居然屍素之慚亟求襆被之行復與剖符之寄力綿識眊責重事叢惟仰恃於乾坤或俯資於塵露玆蓋伏遇皇帝陛下配天立極繼聖禦圖恢舉閎模网在綱而不紊操持大柄臂使指而必從𨿽逺在於江湖猶近臨於軒陛臣敢不布宣詔令懷輯裏閭急效近功忍自謀於寵利深根固本誓勉盡於拙誠

爲張嚴州作謝免丁錢表

奏牘旣升方虞聞罷免符亟下稍示復除曷賤悃之遽伸本至仁之易感【中謝】惟嚴爲郡介國之隅呻嘆謳吟宜朝傳而暮達撫摩涵養當月裕而嵗丰孰知凋瘵之餘尙困賦租之重疇先民瘼最甚丁徭自古邦家惟欲編氓之繁阜於今閭裏反憂孫子之眾多皇明豈忍於遐遺下吏未聞於控告而臣過以譾薄【闕】顧憂鴻鴈

於飛親見【闕】

懇懇之誠曾謂瑣【闕】蒙開可此蓋伏遇皇帝陛下監觀邦本恢養治原制賦欲均期復大禹九州之正施仁有漸姑從文王四者之先雨露旁流槁幹胥浹臣敬撢厚澤下逮窮民觀其拜賜之時猶有乞憐之意旣勤深卹得少愒於今年終覬大恩俾盡夷於旁郡

爲虞丞相作辭冊寶進封增邑表

至徳要道煥丕冊於賁文厚賞薄功下昕廷之渙汗忱辭旣貢淵聽尙髙【中謝】竊以尊親者禮之隆養志者孝之實𨿽百王之未舉用以揚名必萬物之咸和始爲錫類將增光於鴻業當諉屬於近司如臣之愚受責宜最所憂吁咈督熈載之庶尢敢意寵嘉錄相【闕】之微效矧命秩建邦之異數非醻勞懋賞之常科伏望皇帝陛下稽用邦彞惠綏人欲謂奉承慈極不專典章容物之間則期望弼臣豈止賔贊擯承之末亟收還於前詔以飭厲於後勲再用控誠迄期得請

爲梁參政作辭冊寶轉官表二首

奏牘升聞婁幹聰聽詔函寵答尙閟兪音輒忘難犯之威敢述終辭之義【中謝】伏念臣志𨿽許國材不逮人髙位難居久弗勝於指顧厚恩未報姑少緩於乞身若繇慶典之成重拜明綸之渥旣躐崇秩復荒大邦則異時避寵之言皆爲虛語平日惡盈之戒自負初心茍必彊之受而納之貪孰若聽其辭而全其守伏望皇帝陛下俯矜懇款深體精誠察其累疏之陳非敢片詞之飾九關霄漢儻吁告之莫通一舸江湖將歸休之繼請顯冊昭融光於二典需章懇款閟以九關不勝墜谷之憂嗣上循墻之請【中謝】伏念臣起繇疏賤濫與幾微肆惟竣事於明禋並奏鴻名於慈極職是討論之重獨出鼎司凜然繪畫之難莫窮坤載敢圖詔綍槪陟官聯歷考前聞邈無近比欲展終辭之微志敢循再瀆之常科崇聽益髙奏封復卻𨿽隆威之難犯覬拙守之獲伸伏望皇帝陛下鑑厥忱誠體其控訴厲弼諧之防恥用振四維攺慶賜於英材以全三樂曲收成命少穆師言

爲虞丞相作辭郊恩表

泰畤均釐澤覃無外路朝敷命寵及罔功不勝墜谷之憂敬致循墻之請【中謝】竊以大臣之義固非飾小【闕】以爲防國典之常亦難徇一夫而違眾旣郊而賚於古有稽敢爲喋喋之忱辭將貢惓惓之愚慮爲臣不易當翼厥後以思艱惟天無親實監有邦之敬徳儻自安於居寵斯大戾於協恭伏望皇帝陛下寅畏以答天休隆寛以從人欲與其盡循故事爲邦家焜燿之光孰若少抑近司示君臣兢懼之實庶或上助持盈之治豈徒私逃招損之危

爲梁參政作辭郊恩表

天命匪解載儲滋至之休地道無成彌懼大來之福敢辭婁瀆尙冀終從【中謝】伏念臣久以瑣材辱於宰枋內積食浮之愧豈獨危身仰思覆餗之憂將難報國於昭明祀克相盛時顒若顯承皆羣工之祗肅穆然昭假本上聖之寅恭顧慙老臣曾何報效廼颺渙汗之號廼增湯沐之封誠悃𨿽殫兪音尙閟伏望皇帝陛下俯矜拙守博采師言紓其負乘之慚裁此告廷之渥𨿽多邑不惜固仲尼愛繁纓之心然足欲故亡亦晏嬰辭邶殿之義

爲宰臣作端誠殿賀南郊禮成笏記

【闕】事泰壇揚八鑾而返軫受釐皇邸旅萬玉以充庭伏惟皇帝陛下對越穆淸肅將純嘏本以宸心之【闕】登玆熈事之成陳安止謨念幾康而昭受進敬之戒監陟降於顯思

爲芮直講作慶王辭增邑表

有命自天被寵靈之特異無【闕】

以【闕】多義

所當辭言非敢飾【中謝闕】

自量進依日月之光但私【闕】

詩書之【闕】

見聞常憂居養之移易忽驕盈之戒陛下慈【闕】

寵數彌加微橫艸之效而增邑賦進國封蔑【闕】之稱而兼節鎭備藩翰是皆厲世摩鈍之具以待【闕】顧於揚庭孚號之時猥及微陋思盛世豈無父職【闕】寒士而邊外必有服勞於下僚與其專於戚【闕】

均之臣庶籌量至熟懇請實宜伏望皇帝陛下鑑從欲之仁俾安愚分察由衷之義姑寢誤恩茍私意之不行則眾心之自服爲芮直講作慶王生皇孫錫名謝太上皇帝表

列第環宮方極奉承之樂周廬設衛載延似續之榮舄奕觀瞻淩兢佩戴【中謝】竊以東平諸子印猶限於能趨魯國五名類僅稱於同物疇若覃厖恩於𦇤褓矧惟錫美稱於冕旒此蓋伏遇太上皇帝陛下髙視穆淸遊心昭曠巍巍蕩蕩共瞻太極之尊繼繼承承爰篤曾孫之慶願弼成於幼學用克對於鴻私

爲芮直講作慶王生皇孫錫名謝太上皇后牋

溫凊承顏慈極夙承於椒屋焜煌發命光風初轉於蘭芽吉語甫傳微躬載惕【中謝】竊以元气兩儀之運資始資生天枝四葉之祥以嗣以續慶流繁衍爵及攜持此蓋伏遇太上皇后殿下徳冠河洲化孚宮閫周邦胥喜惠旣篤於曾孫晉錫用蕃福本承於王母願益開於防昧庶仰答於坤元

爲梁參政作乞解罷政事表二首

懇款婁聞危衷已竭睠存𨿽渥鄙守難移盡布精微仰祈原省伏念臣起於韋布職是機衡進則有未報之上恩豈容茍去退則有難酬之重責安敢自私使其筋骸粗可鞭防或以識慮短淺而逢尢悔或以舉措乖謬而幹譴呵亦旣冒居皆不敢惜今乃足屙重膇目視茫洋蓋表著之所共瞻而冕旒之所親見如州縣官曹之末若簿書期防之間小有罷癃隨卽汰斥而塊然衰疾據此崇嚴略貴而問卑置近而治逺恐凡被譴之士皆且指臣爲辭𨿽欲示恩乃妨責實伏望皇帝陛下曲畱聰聽俯鑑忱誠念臣所陳者系國體之重輕察臣所求者匪身謀之安佚特捐祠廩俾解政塗則臣當收召精神袚除屙疹已誓異時之糜殞不惜捐軀用明今日之逡巡本非避事

誠悃升聞所期得請溫言賜卻未卽報兪進忘難犯之威仰吁蓋髙之聽伏念臣气昏質弱材薄慮疏聞國論之幾微坐彌三載問政塗之諉寄何補一毫衝愧相乘疾疹交作眊然瞻視於文牘而已艱憊矣步趨𨿽防朝而猶憚涉冬浸劇與日俱增引大體而【闕】逺猷素非所及效小勤而躬細務今又不能若復自安可謂無恥洊歸誠而控愬覬從欲以閔憐公其屍曠之誅豈容善罷私以奉承之舊尙許免歸怵迫之誠單竭於此伏望皇帝陛下至明燭隠大度包荒若愛其去而積其愆必難覆防惟遂其誠而解其責乃盡始終賦以眞祠還之故里則臣憂危旣釋衛養可專假其休愒之期少加砭劑付以煩勞之事敢憚驅馳

爲汪尙書作知平江府謝表

隆委難勝期於顚踣鴻私曲被遺以便安分書殿之榮光借侯藩之壯觀度越常典昭明異恩【中謝】伏念臣際防兩朝推【闕】三紀爵久逾於始願學浸【闕】於【闕】越從蜀道之歸亟冠禁塗之邃經惟詞禁史【闕】衡持淩瘁之孤身萃髙華之極選志凋气餒日慚【闕】守之隳責厚憂深居有簡書之畏眚災狎至疾疹相乘蘄外假於郡章覬逺收於朝迹睠玆茂苑近在修門置身未外於函關顧影忍違於文陛此蓋伏遇皇帝陛下聖神立極中正體幹宇萬物以兼容陶成罔間品羣材而並用陟降無私眇然簮履之微假以蓋帷之施臣敢不播敷詔令懷輯裏閭增主之明廢任莫追於前悔務民之義疚心尙補於夙愆

爲韓尙書作知建寧府謝表

輔郡罔功方吁天而瀝懇潛藩非據乃易地以防恩優假至深淩兢曷已【中謝】伏念臣奮繇平進親受異知參言語侍從之流遭逢厚甚責獻納論思之效稱塞缺然假寵淸廂分憂近甸拊摩無術幸及於食新全度有加訖防於念舊惟建溪之作屏實代邸之啟封屬此丐閒眷焉攺畀官遊未逺驅馳尙記於壯時民力已殫凋瘵頓殊於前日姑勉圖於綜理恐終負於使令此蓋伏遇皇帝陛下明燭萬微惠綏羣獻本末輕重咸歸統禦之中小大短長不出範圍之外顧如衰鈍亦獲便安臣敢不上體曲成益思盡瘁土風裏俗𨿽粗識其二三王澤國章曷布宣於萬一

禮部代宰臣以下進三祖下第六世仙源類譜仁宗皇帝玉牒畢賀表

天發慶源衍皇支而有永國嚴大典章烈祖於無疆令日載蠲上儀交舉【中賀】竊以建邦啟土冑本出於神明扶世導民徳實參於化育厚裔苗之憑藉培運歷之靈長炎宋肇興上通元造昭陵在禦專以至仁垂光覃被於云來流澤涵濡於億兆厥開眞主並輯曠文譜增屬籍之華牒冠史臣之錄發揮昌緖見大宗小宗之蕃申載宏綱示特書屢書之重源流綜貫典冊崇成繇宣祖以來咸星羅於霄極若明道而後實日靖於鴻圖振振信厚之風皥皥泰和之治銀潢滉漾玉版閟嚴千八百國之封先乎異姓五三六經之籍展也同符懿鑠厖洪函生闓懌恭惟皇帝陛下隆恩睦族駿惠紹基帝系緜延監枝葉本根之輔皇猷渾灝思規模榘矱之遵式是丕彞對於華旦臣等參聯庭寀親覩邦祺聖統聿傳陋栁芳永泰之譜休聲逺繼賡石介慶曆之詩

代宰臣以下進三祖下第六世仙源類譜畢賀太上皇帝表

淸都絳闕固髙視於羣生寶系璿源實仰資於太極告成典冊垂裕仍云【中賀】竊以顥穹生民濬發皇宗之盛丕天大律於昭帝系之嚴顯允熈朝肇開聖統徳隆澤厚命旣僕於萬年冑逺族蕃譜方登於六世戚疏區別昭穆派分𨿽國論民言不至齋心服形之地然宗盟家政猶關問安視膳之時爰練日以從咸望云而鼇抃驩騰需牘慶集叢霄恭惟太上皇帝陛下淵靜化元希夷物始大綱授舜旣蕩蕩以無名九族睦堯本親親而有敍光宅穆淸之邃具膺蕃衍之祥臣等幸際休辰與觀盛事中興功業斯幹詠輯於弟兄百世本支陳錫永觀於孫子

代宰臣以下賀車駕幸袐書省表

東觀書林久徯漢儀之覩西昆防府載瞻周馭之臨嗣三紀之閎模軼百王之盛節【中賀】竊以斯文崇替與世降升自我祖宗嚴載籍萃藏之地於時典冊【闕】乘輿遊幸之書從容箴誨之求廣大畯良之聚炎圖再造華省一新爰親禦於右文用仰繩於前武【闕】善繼太極丕承乙夜牘陳念初載网羅之不易昕朝班入思中興儲養之有原乃臨三館髦彥之躔乃展列聖圖書之奧帝暉下矚光榮河溫洛之藏天藻昭垂跨過沛橫汾之詠湛露示醇醲之惠承云宣純繹之音一日萬幾曾靡齋居之暇九流七略獨煩淸蹕之畱蓋以恢稽古尙徳之風夫豈爲飾治樂成之舉聲明布濩慶澤汪洋恭惟皇帝陛下秩敍邦經裁成王度多聞將求建事旣惠顧於簡編大烹所以養賢復均朌於肴醳士心興起雅道流行臣等服在具僚身逢昌防第從臣之頌敢揚厲於鴻休近天子之光請具宣於徳意

代宰臣以下謝賜冬衣表

觀天四序斂一嵗而成冬稽國九經與羣臣而同體趣頒商笥下逮周行【中謝】恭惟皇帝陛下丕冒羣工誕敷洪施當未明求衣之際穆若有懷顧大寒索裘之時淒其將至乃申舊典以示深仁臣等覆被君恩糜捐邦賦仰思報上傾星辰拱北之心俯念裕民斥杼柚大東之詠

代宰臣以下冬至賀表

七政上齊恊璣衡於景至九儀下辧旅圭璧於陽生休气函防祲容飭備【中賀】恭惟皇帝陛下道原皇極化浹泰和天地之心玩羲爻而來復日月所照觀周正而徧頒同軌同文時萬時億臣等迹污班【闕】睽陛亷南面而朝羣臣𨿽亞嵗彞章之舊北鄕而壽慈極實熈朝慶典之新

代宰臣以下冬至賀太上皇帝表

羲馭迎長歷旣傳於大舜魯臺書瑞云咸望於帝堯凡厥含生胥爲善頌【中賀】恭惟太上皇帝陛下妙參三極髙蹈百王遊物之初坐毓滋萌之彚禦气之辧黙符亨長之陽順履休辰備膺純嘏臣等俯偕羣品仰跂太淸本本元元起數載推於一復父父子子並明永恊於兩離

代宰臣以下賀雪表

皇極之主疇旣敍於時寒丰年之冬兆先占於積雪繽紛六羃賁冒九圍【中賀】恭惟皇帝陛下綏靜嘉師財成元化嚴凝西北斂義气以方升疆理南東瞻同云之已合瑞呈禹甸喜溢堯衢臣等幸際昌辰欣逢休應授簡而居客右𨿽慚梁苑之辭爲樂而與民同請上齊宮之對

代宰臣以下賀太上皇帝雪表

蠖濩蜵蜎穆若淸都之邃聫翩飛灑暠然丰嵗之祥璀璨宸居昭融休气【中賀】恭惟太上皇帝陛下黙調玉燭髙眡珍臺成性存存𨿽【闕】觀於虛白爲眾父父未庸釋於黎黔顧圭璧之錯陳睠倉箱而載懌臣邈居下土絕跂寥天遊藐姑之山旣瞻冰雪占曾孫之稼豫慶茨梁

代宰臣以下謝賜喜雪宴表

同雲雨雪南山已詠於丰年湛露晞陽北闕載開於華宴光生觴豆澤浹簪裙【中謝】恭惟皇帝陛下昭受天休鑑觀民阜醴泉甘露靡容太史之書防酒嘉肴獨侈農夫之慶凡陪鎬飲鹹識堯心臣等濫列垂紳喜均側弁一之日二之日旣沐洪恩千斯倉萬斯箱行觀嗣嵗代宰臣以下防慶節祝聖道塲開啟疏

受命降康本乾坤之純佑祝釐歸福亦臣子之精誠前占出震之期敬致後天之祝皇帝陛下伏願具膺三樂誕保九圍合岱嵩衡華之髙登崇壽紀接虞夏商周之統光大皇圖

滿散疏

中興初建於一元是基景命陽月肇先於三統厥啟昌期天示休符人歸美報皇帝陛下伏願膺圖有【闕】禦歷無疆垂堯舜之衣裳永承慈極復文武之境土坐集駿功

進功徳疏二首

奉玉巵於十月適當誕聖之辰上金鏡於千秋共罄愛君之志襲邦家之休懿極海宇之頌祈皇帝陛下伏願翕辟儲祥穆淸凝命泰元授防宣昭億載之符無逸獻跨軼三宗之壽

七政璿璣占瑞肇開於漢朔千秋金鑑獻規思輯於唐臣率時同宇之誠迓續後天之算皇帝陛下伏願仰承帝則俯畏民碞禦無逸之篇極嚴恭而得壽對不違之命本聖敬以滋休

進所編文海賜銀絹謝表

右臣今月四日承中使李裕文宣諭聖防以臣所編文海精當賜銀絹三百疋兩者奏篇無取錫命有加旣叨中袐淸切之除復拜內府便蕃之錫人微恩厚感極涕零玆蓋伏遇皇帝陛下聖學髙明皇猷淵懿粲然眾作思采摭以無遺蕞爾小臣懼討論之不稱已逃罪戾仍被眷私抱槧懷鈆曷副右文之意賜金增秩徒慚稽古之榮臣無任

東萊集卷二

欽定四庫全書

東萊集卷三

宋呂祖謙撰奏狀札子

爲張嚴州作乞免丁錢奏狀

右臣昨者恭奉聖防差權發遣嚴州軍州事內竊省循以未信之學遽當民社深懼識眊力淺疎闊舛繆仰負皇帝陛下責成共理之意敬陳悃愊懇辭弗兪黽勉遵承惶灼無地爰自就道徧訪本州利病往來者皆言嚴之爲郡地瘠人貧丁鹽錢絹額數繁重民不聊生此賦不除永無息肩之日臣瞻望威顏之始冒昧控訴天慈憫惻許令到任條具以聞仰見陛下至仁博臨勤卹民隱𨿽古先聖王之用心不是過也臣自到任延問耆老諮諏僚吏參稽案籍始知本州丁鹽錢絹爲民大害向來所聞百不一二謹條具本末上干天聽臣照對本州丁鹽錢絹之起據父老稱自承平時每一丁官支給鹽一防計五斤每一斤計錢三十一文二分省共計錢一百五十六文省卻納絹一丈二尺八寸數內一半系本色絹一半系折納見錢是時絹每一匹直錢一貫文省每丁計納絹六尺四寸計價錢一百六十文省又折帛見錢一百六十文省兩項通計三百二十文省將官中所給鹽斤價錢百五十六文省比折外每丁實陪貼納錢百六十四文省所納不多公私兩便未見其害後來蔡京攺變鹽法令大商入納買鈔支給袋鹽貨賣從此官司更不支給丁鹽徒令納絹鹽給旣停絹價復長浸久浸增目今絹一匹估計折納七貫文省民力殫竭職此之由臣請爲陛下詳言之兩浙東西路共管十五州軍戶口物力無若本州之貧丁鹽錢稅亦無若本州之重本州地形阻隘絕少曠土山居其八田居其二澗曲嶺隈淺畦狹隴苗稼疎薄殆如牛毛細民﨑嶇力耕勞瘁𨿽遇丰稔猶不足食惟恃商旅般販斗斛爲命旬日不雨溪流已涸客船斷絕米價騰踴大小嗷嗷便同凶年每歲合六縣所納苗米除折納糯米外粳米止管八千七百五十一碩猶不及湖秀冨民一戶所收之數所有官兵米糧逐年婺州應副一萬五千碩補助支遣尙闕一萬三千一十碩其爲困乏不言可見重以坊郭鄕村邊溪去處每經巨浸垣墻頽僕廬舍傾摧資用散失生計蕭然若遇防盜整葺未全復遭漂蕩民素窮乏又加此厄𨿽使止存兩稅猶懼輸納不前今乃經賦之外每丁使之重納丁錢鹽絹一丈二尺八寸其雙丁以上折科每匹計錢七貫文省凋瘵之民其何以堪且以兩浙諸郡論之平江府秀婺衢等四州自蠲免丁錢明州每丁止納錢六十文足惟湖州丁鹽錢絹在兩浙最號爲重其烏程歸安長興安吉徳淸五縣三丁共納絹一匹本州三丁共納絹三丈八尺四寸比烏程等五縣每三丁共少一尺六寸一丁止少五寸三分三釐相去不逺其武康一縣每四丁共納絹一匹則反輕於本州截長補短本州丁鹽錢絹較之湖州猶自頗重至於他郡重輕相絕可以類推本州民力在兩浙十五軍州之下而賦斂反在十五軍州之上以至貧之民納至重之賦人情物理恐不應爾臣謹按本州丁籍建徳縣第一等至第四等戶計一千八百四十九丁第五等有產稅戶計一萬七千八百九十八丁無產稅戶計三千八百二十二丁遂安縣第一等至第四等戶計二千三百三十七丁第五等有產稅戶計八千九百六十四丁無產稅戶計一萬八百八十六丁壽昌縣第一等至第四等戶計九百七十七丁第五等有產稅戶計七千六百二十九丁無產稅戶計四千二百一十八丁分水縣第一等至第四等戶計五百六丁第五等有產稅戶計一萬三千七百五丁無產稅戶計九百七十八丁淳安縣第一等至第四等戶計三千六百五十丁第五等有產稅戶計八千三百三丁無產稅戶計一萬八千二百七十四丁桐廬縣第一等至第四等戶計一千三百九十九丁第五等有產稅戶計一萬五千四百八十丁無產稅戶計二千一十八丁通計六縣第一等至第四等戶止有一萬七百一十八丁其第五等有產稅戶共管七萬一千四百七十九丁𨿽名爲有產大率所納不過尺寸分釐升合抄勺𨿽有若無不能自給其無產稅戶共管四萬一百九十丁並無寸土尺椽饑寒轉徙朝不謀夕本州統管一十二萬二千三百九十三丁而第五等有產稅戶無產稅戶共管一十一萬一千六百七十五丁是十分之中九分以上尫瘠困迫無所從出從前官吏明知其害迫於上司督責之嚴汗顏落筆蹙頞用刑笞箠縲系殆無虛日愁嘆之聲閭裏相接彊悍者窮塞無聊散爲攘竊四方遂指嚴州爲多盜之區非獷俗獨鐘於此土蓋丁錢偏重於他邦原其情狀實可憐憫臣體訪得深山窮谷至有年三十餘顏狀老蒼不敢裹頭縣吏恐丁數虧折時復搜括相驗糾令輸納謂之貎丁民間旣無避免之路生子往往不舉規脫丁口一歲之間嬰孺夭閼不知其幾小民𨿽愚豈無父子之愛徒以阨於重賦忍滅天性親相賊殺傷動和气悖逆人理莫斯爲甚臣聞之不覺涕下竊自惟念本州實光堯壽聖太上皇帝基命之地陪輔行都最爲密邇皇帝陛下方以不忍人之心行不忍人之政豈容輦轂百里之間斯民顚頓愁悴父子不能相保意者未有以實上聞者臣職在拊摩尙復便文自營不言死有餘罪用敢竭誠悉意上徹旒扆臣恭覩紹興十四年十月二十二日勅三省同奉聖防永道郴州桂陽監及衡州茶陵縣民戶於二稅之外尙循馬氏舊法添納丁身錢絹米麥流獘未除朕甚憫之可將逐州縣丁身錢絹米麥並與除放臣竊惟永道郴桂陽監茶陵四郡一縣邈在湖廣太上皇帝明見萬里之外不遺逺方捐賦予民本州幸在闕門之側反不得如遐方荒裔沾濡徳澤臣竊痛之欲望聖慈特降睿防將嚴州丁鹽錢絹依永道郴州桂陽監衡州茶陵縣及衢婺秀州平江府例盡行蠲除使一方仰父俯子吏不至門復有生民之樂不然乞如明州例每丁納錢六十文足又若以國用未裕則乞蠲免一半粗寛民力亦爲厚幸然終不若沛然盡蠲爲滲漉無窮之澤也臣誠過慮恐議者或謂蠲免嚴州恐諸郡援例申請必致有虧經費臣竊謂聖人之治俾萬邦惟正之供丁鹽錢絹出於一切本非常賦陛下約已節用凡以爲民異時帑藏充溢蠲免之令固將次第而舉今𨿽調度尙虛猶當先其尢急者用示省賦之漸以地則莫如本州之近以民則莫如本州之困以害則莫如本州之重先後之序宜自本州始況太上皇帝潛龍舊鎭亦非諸州遽敢援例惟願睿斷不疑俯賜開允俾一邦亟解倒垂之急臣言語短拙不能盡冩困迫之狀惟與合郡吏民澡心滌慮延頸跂足以俟鴻龎之施冒犯天威臣無任戰栗悚懼謹錄奏聞伏候勅防謹奏

乾道六年輪對札子二首

臣聞自古進言於君者必以責難爲恭蓋晏安之適聲色之娛瓌麗之玩畋遊之佚實爲治之大蠧其樂難捨其惑難移忠臣義士乃冒萬死而欲奪其君之所嗜此自古及今所共謂之責難也恭惟陛下厲大有爲之志宵衣旰食求治之外百無所嗜皇皇汲汲蚤夜勞瘁有非寒士之所能堪者凡昔人之所責皆非陛下之所難矣臣敢爲天下賀前古之君亦知聖道之可尊特以耳目之欲切於身而不能去故因陋就簡甘爲凡主今陛下不待箴諫此累自除恢明聖道無若此時之易章句陋生乃徒誦詁訓迂緩拘攣自取厭薄不知內省反歸咎陛下之不用儒臣以爲尙幸陛下不用之耳儻陛下誤信而輕用之眞責治效於是曹緜嵗歷月必無所成陛下遂謂儒術止此聖人之道永無復施之日矣臣敢爲儒學賀夫不爲俗學所汨者必能求實學不爲腐儒之所者必能用眞儒聖道之興指日可俟臣所私憂過計者獨恐希進之人不足測知聖意之蘊妄意揣摩觝排儒學謂智力足以控制海宇不必道徳權利足以奔走羣眾不必誠信材能足以興起事功不必經術臣不復舉陳言腐語姑以目前事言之陛下臨禦九年於玆閱天下之故察羣臣之情亦熟矣邊隅小警公卿錯愕而顧私將士遷延而卻步渙散解弛不相系屬果智力所能控制耶髙爵重祿一得所欲畏縮求全惟欲脫去無復始來之慷慨果權利之所能奔走耶異時姦回詆欺敗事墮功之徒追數其過果皆不才不能者耶智力有時而不能運權利有時而不可驅材能有時而不足恃臣所以拳拳願陛下深求於三者之外而畱意於聖學也陛下所當畱意者夫豈鈆槧傳注之間哉宅心制事祗畏兢業順帝之則是聖學也親賢逺佞陟降廢置好惡不偏是聖學也規模審定圖始慮終不躁不撓是聖學也陛下誠畱意此學日就月將緝熈光明實理所在陛下當自知之而自信之矣本原旣得萬事有統若网在綱若農有畔非若乍作乍輟漫無操約者之爲也惟陛下裁擇其中取進止

臣仰惟陛下神武英睿恢建大義將以明天經而修人紀凡偸墯茍安沮計害成者皇明下燭舉無所逃在位在服將皆順上所向各堅乃心以趨事赴功王業之隆可拱而待臣竊以謂沮計害成者陛下旣已知所惡將順奉承者陛下亦當知所察恢復大事也規摹當定方略當審始終本末當具舉緩急難易當豫謀古之君臣如句踐種蠡如髙祖良平相與共圖大計反覆籌畫至於今可考曷嘗敢易爲之哉今委靡者旣不足言將順奉承者多爲贊美稱誦之辭旣未嘗獻疑復無所論難夫一郡一邑之事尙疑者半難者半參合審訂然後至於無悔況天下大計果無可疑而無可難耶臣所以願陛下深察之也大抵欲實任此事必不輕受此責蓋成敗利鈍其責將皆歸於一身故先盡其所疑極其所難再三商搉胸中了然無惑然後敢以身任之𨿽死不憚彼隨聲響和無所疑難者豈所見眞如是之同哉特欲媮取一時之快以釣爵秩勢迫事急又爲他說自解而去獨遺陛下以憂勞初非實有徇國捐軀之志也陛下方廣攬豪傑共集事功政患協心者之不多臣豈勸陛下盡疑其迎合而輕棄之哉惟願陛下精加考察使之確指經畫之實以何事爲先以何事爲次意外之禍若之何而應未至之患若之何而防周密詳審一無所遺始加采用則嘗試僥幸之說不敢復陳於前矣然後與一二大臣合羣防定成算次第行之無愆其素大義之不伸大業之未復臣弗信也惟陛下畱神取進止

淳熈四年輪對札子二首

臣竊惟皇帝陛下臨禦以來惟紹復大業是志惟計安防內是圖前代帝王聰明勤儉僅得陛下萬分之一者莫不隨世而就功業未有如陛下汲汲望治十有六年而焦勞未解者也意者殆羣臣不足以佐下風歟陛下自履尊極政令屢有所更革人材屢有所易置矣方其未更也方其未易也羣臣有能先事建白以起發聖意者乎其所以敝未極而變患未甚而消者獨賴陛下生知天縱隨卽覺悟而已故舉偏救獘維持至於今日者實由陛下聖明獨運而非羣臣之助也然志勤道逺遷延至於今日者亦由陛下聖躬獨勞而無羣臣之助也陛下初豈樂於獨勞哉良以羣臣不能仰助如前所陳加之摠攬旣久圖事揆防者多不如陛下之精審議法定令者多不如陛下之明習甚則私意小智又多不逃陛下之識察陛下遂謂天下之事旣知之矣天下之人旣見之矣所以慨然益堅獨運萬機之意也夫獨運萬機之說其名甚美其實則不可不察焉臣請序而言之人主一心實治亂安危之所從出所患者奪於多欲則其心昏蔽而不能宰制萬事今陛下於聲色於遊畋澹然無一毫之欲惟其有意於獨運萬機故瑣微繁細悉經省覽酬酢區畫日不暇給而天下大計或有所遺治效不進反與多欲者同豈不甚可惜乎此獨運萬機之說不可不察也厥今敵勢陸梁而國讎未雪民力殫盡而邦本未寧法度具存而穿穴蠧蝕實百獘俱極之時官寺充滿而偸惰茍且無庻績鹹熈之效降附布於郡縣而未免於疑沮帑藏耗於軍屯而未免於怨嗟陛下欲寛宵旰之憂要必得非常之材委屬之然非常之材類皆不肯捨規矩準繩而狥人惟忘勢盡禮有賔友之義推誠篤信有父子之親而後可致茍獨運萬幾則不能受控禦者鮮或在列上益務損其權下益得逃其責陰拱熟視沈浮取容陛下宵旰之憂誰與圖之乎此獨運萬幾之說不可不察也治道體統上下內外不相陵奪而後安鄕者大臣往往不稱倚任陛下不得已而兼行其事大臣亦皆親細務而行有司之事外至監司守令職任率爲其上所侵而不能令其下故豪猾玩官府郡縣忽省部掾屬陵長吏賤人輕柄臣平居患猶未盡見也一旦有事誰與招麾而伸縮之耶由一命而上大小相承積而至於人主然後尊重無以復加茍萬幾獨運大臣而下皆爲人所易則人主豈能獨尊重哉如曰臣下權任太隆懼其不能無私則有給捨以出納焉有臺諫以糾正焉有侍從以詢訪焉誠得端方不倚之人分處之自無專恣之慮何必屈至尊以代其勞哉此獨運萬幾之說不可不察也陛下至公無我左右之臣𨿽素號親密至其有過威斷力行何嘗有所牽制可否黜陟裁自聖心所謂左右之臣不過供指顧傳命令何嘗假以事權天下徒聞陛下獨運萬幾事由中出聽其聲不察其實妄意在旁者或微有所預也而其陪侍習熟工於揣摩亦能時以一二事取驗於外故人稍稍鄕之此在英主之世本非大患惟明揚賢雋各還其職公議而公行之則人自無所疑而爲左右者亦得全其恩意保其寵祿矣狷介之士忿激過當至以漢唐權幸爲比誠非所擬然人之闗鬲經絡少有壅滯久則生疾陛下之於左右𨿽不勞操制茍玩而弗慮則聲勢浸長趨附浸多過咎浸積內則懼爲陛下所譴而益思壅蔽外則懼爲公議所疾而益思詆排及是時忿激者之所憂將見之矣此獨運萬幾之說不可不察也臣願陛下虛心屈己以來天下之善居尊執要以摠萬事之成勿以圖任或誤而謂人多可疑勿以聰明獨髙而謂智足徧察勿詳於小而遺逺大之計勿忽於近而忘壅蔽之萌誠意篤而逺邇各竭其忠體統正而內外各得其職則二帝三王之治不能加毫末於此矣臣愚戇不識大體惟陛下裁赦取進止

臣竊惟國朝治體有逺過前代者有視前代猶未備者以寛大忠厚建立規模以禮遜節義成就風俗當俶擾艱虞之後其效方見如東晉之在江左內難相尋曾無寧歲自駐驆東南以來逾五十年無纖毫之虞則根本至深可知矣此所謂逺過前代者也文治可觀而武績未振名勝相望而幹略未優𨿽昌熾盛大之時此病已見如西夏元昊之難漢唐謀臣從容可辦以範仲淹韓琦之賢皆一時選曾莫能平殄則事功不競可知矣此所謂視前代猶未備者也陛下慨然念讎恥之未復版圖之未歸故畱意功實將以增益治體之所未備至於本朝立國之根本蓋未嘗忘也而臣下不足以測知宸指獻言者多以小辯破大體治民者多以苛政立威名逼蹙拘制而士气不舒爭奪馳騖而仕路益隘凡所謂寛大忠厚禮遜節義之屬皆詆以爲陳腐爲迂闊範防旣撤無復畏恐何所不爲聖慮將益焦勞矣夫浮華可抑也繁文可去也淸談髙論不切事情者可黜也至於祖宗【闕】風俗所以維持天下者其可朘削之乎臣竊謂【闕】治體其視前代未備者固當激厲而振起其逺過前代者尢當愛護而扶持議者乃徒欲事功之增而忘根本之損陛下淸閒之時豈可不永念其故哉又況寛大則豪傑得以展盡忠厚則羣眾不忍欺誣禮遜興則潛消跋扈飛揚之心節義明則坐長捐軀狥國之气然則圖維事功亦未有捨根本而能立者也惟陛下加聖心焉取進止

進編次文海札子

右某先於淳熈四年十一月內承尙書省札子勘會已降指揮令臨安府校正開雕聖宋文海十一月九日三省同奉聖防委呂某專一精加校證某竊見文海元系書坊一時刋行名賢髙文大冊尙多遺落遂具札子乞一就增損仍斷自中興以前銓次庶幾可以行逺十一月十五日三省同奉聖防依某尋將祕書省集庫所藏本朝諸家文集及於士大夫家宛轉假借旁采傳記他書𨿽不知名氏而其文可錄者用文選古詩十九首例並行編類凡六十一門爲百五十卷目錄四卷某竊伏自念本朝文字之盛眾作相望誠宜采掇英華仰副聖意而某學問荒淺知識卑陋不足以知前輩述作之指黽勉承命今已經年簡牘浩繁纂緝繆戾加以繕冩才畢偶嬰末疾尙恐疎略抵牾未敢遽以投進今月二十四日伏蒙輔臣具宣聖諭緣某已除外任俯詢所編次第自惟稽緩不勝震懼所有編次到聖宋文海一部共一百五十四冊並臨安府元牒到禦前降下聖宋文海舊本一部計二十冊並用黃羅夾復封作七復欲望特與敷奏繳進某不勝惶懼俟罪之至

除直祕閣辭免札子

某先奉聖防編類文海近因宣諭繕冩投進今月四日承尙書省札子三省同奉聖防呂某編類文海采摭精詳可與除直祕閣又防聖恩賜銀絹三百疋兩某竊自揆度問學淺陋知識卑凡實不足以稱討論之選黽勉承命冒昧奏篇疎略舛差無所逃罪敢謂上恩隆厚寵數過宜蚤夜以思不遑寧處人心初不相逺竊聞果有駁章誠以編次此書止是將前人文集略從其類徒淹嵗月何有勤勞又況去取之間豈能允當方聖上責實之日尢重職名非有顯功未嘗除授兼某已拜金繒厚賜至於寓直中祕實爲太優豈宜貪冒寵私重煩公論欲望朝廷矜憐特與敷奏將所除直祕閣恩命速賜寢罷干瀆朝聽某下情無任悚栗之至

再除著作郎史官辭免札子

恭準尙書省札子九月二十五日三省同奉聖防呂某除祕書省著作郎兼國史院編修官伏念某頃者備數著庭以病自免聖上錄其鈆槧之微勤畀之貼職以寵其歸綏奬覆護夐無近比臥家以來未及兩載公朝記識不替除目已朌旣還舊職復史館深惟尫殘小臣至愚極陋仍嵗所蒙被者𨿽麋捐九死無以仰醻使筋骸僅可自比於人所當奔走就列勉思稱塞實以右支風痺久成廢疾戴大恩而莫報顧薄命而自憐冒昧控陳誠非得已伏望特賜敷奏收還新命依舊差注宮觀庶霑微祿以養余齒候指揮

除參議官辭免札子

右某近以病控免恩命十月二十九日準勅特添差兩浙東路安撫司參議官仍釐務某竊自惟念一介妄庸無所取似疾病沈痼已爲廢人公朝記識不忘始則欲加祓飾俾之厠於東觀圖書之間終則憐其病貧又復寘於職優俸厚之地人微恩重感極涕零豈不欲輿疾之官以拜大賜實以抱病之久驅馳道路力所不能欲望特賜陶鑄一宮觀差遣候指揮

東萊集卷三

欽定四庫全書

東萊集卷四

宋呂祖謙撰啟

代倉部知黃州謝宰執啟

防近臣之薦牘內愧疎庸佩邊壘之守符外分憂顧俯微躬而怵惕仰洪造以歸依竊觀云夢之南州素屬江淮之要地黃堂勝槪傳王杜之風流赤壁威聲慕曹劉之雄烈防啟恢圖之運實當控扼之衝疏亭障以制襟喉逺烽燧以明耳目輯寧封部儲峙芻糧拊凋瘵而民气蘇嚴賞罰而士心奮有此數者當求通濟之才豈無他人獨預蕃宣之寄如某者稟資甚薄涉世多奇費日月於簿書窘風霜於郵傳錐處囊而立見自愧無聞金躍冶而不祥益思難進﨑嶇末路踸踔窮途肆法宮軫共理之良而從橐受舉賢之詔遽塵論奏偶成誤墨之蠅濫被選掄豈稱乘轓之鹿叨逾若此報效闕然此蓋伏遇某官名世眞儒際天奧學冠壓羣公之表典司大政之元逺至邇安罔間重輕之勢出長入治兼收鉅細之能凡畀付於郡條必參稽於輿誦於何椎鈍亦費陶鎔某敢不力務中行勉求實效措諸事業願師三折肱之醫畏此簡書莫伸九頓首之禮

代倉部知黃州謝從官啟

岸江之壤條教用希被邊之州憂虞實重曾是迂疎之質膺玆推擇之餘庀事有初撫躬無所竊以塡拊凋殘之俗輯寧荒逺之區參稽前聞具載成績衞文大布馬遂至於三千羊祜輕裘田爰開於八百克綏疲瘵於變冨彊闕然近世之亡稱邈矣風流之不繼怯者拘小文而牽制誕者張空簿以浮誇井邑荒涼版圖湮墜豈特威權之素奪正惟勞來之不先匪求循吏之能孰還平世之舊如某者秉心椎魯降命奇窮才能不及於中庸名實未加於上位問羊問馬旣乏於政聲學箕學裘又頽於世業敢【闕】邇列誤玷薦書嚴虎落以扞城任當禦侮佩魚符而臨眾責在長民合是兩端萃於一已淩兢拜命黽勉效官靖言忝冒之由實出帡幪之庇恭惟某官畱意人物盡忠國家樂拔茅連茹之多舉無遺善思采葑下體之略恕不求全凢宣化以承流必集長而去短故斯孱陋亦玷使令某敢不外飭營屯內齊封部形格勢禁庶成襟帶之勲仁漸義摩敢望袴襦之詠

代倉部知黃州通張魏公啟

仰夫子之門墻夙有依歸之願瞻元戎之旌纛獲承節制之尊敢以丹誠寓之緗簡恭惟某官佐王碩輔命世眞儒先知覺後知傳斯文之正統小徳役大徳爲善類之宗盟扶日轂於慶霄握斗樞於宥府入則贊一日萬幾之務出則專五侯九伯之徵震疊龍荒焜煌麟閣處消息盈虛之變適行藏進退之宜肆琴瑟之更張首弓車之聘召獻言申戒避寵就閒羽檄交馳舊疏果符於防璽書狎至陪都載綰於麟符當虞舜之四巡延晉文之三覲運籌坐勝聚精防神錫鈇鉞以撫師總江淮而分陜落氊裘之危膽沸鶡弁之歡謡旗幟精明鼓角讙亮國家再造髙鴻烈於汾陽天地重開翊丕圖於建武冠鈞衡於廊廟下膏澤於幅員若智若愚以禱以頌某荒蕪晚學蹭蹬孤蹤每原念於衰宗嘗屢投於化冶志勤事左心親地疎誤分邊壘之憂幸效轅門之役𨿽迹遙履舄莫伸罄折之恭然气激肺肝竊效鐘鳴之應

代倉部知池州謝宰執啟

考課邊城訖無善狀承流澤國復出洪鈞旣諏日以涖官敢寓書而徹聽竊以朝廷之上每以休息生養爲心郡邑之間宜以還定安集爲事矧池陽之都防實江表之要衝如虎如貔旁穆萬屯之聚載芟載柞俯綏千耦之耕承裏閭艱食之餘當師旅勞還之後欲畀拊循之任必求通達之材如某者名迹湮微性質固陋偶襲箕裘之緒久安州縣之勞頃佩左符往守孤壘屬遽書之馳騖紛疆事之繹騷顧當地勢之必爭適防敵鋒之不至幸終更而去彼荷新渥以來斯爰考唐朝有杜牧把麾之舊其臨秋浦亦齊安解組之餘𨿽後先遷徙之偶同顧今昔風流之非匹退思僥幸之極盡出陶成之私恭惟某官經緯皇猷彌綸王度權衡有信揣輕重而得宜壞冶無心俾小大而爲用近柬周行之彥逺咨共理之良何此孱庸亦容忝冒某敢不蠲除民瘼和輯師屯歌小雅鴻鴈之詩敢忘勞來讀西京循吏之傳益務慰安庶幾一得之愚或有萬分之補

代倉部知池州答教官啟

並玉闗而出戍已愧罔功朌銅虎以分符洊膺因任方愧馳書之緩乃防墜翰之先伏惟某官心醉六經學闗百氏赫奕詞林之譽從容泮水之遊自幸衰蹤獲聯王事𨿽費日簿書之末無預師儒然移風俎豆之間冀資郡政風飈載厲燈火可親願益厚於節宣庶導迎於休寵

代倉部通吉州交代錢吏部啟

州防相望夙托門闌之舊擁麾歸覲復承榘矱之【闕】接武有期拊躬載抃恭惟某官徳隆民表識貫邦【闕】賾陰陽消長之原極文武弛張之用河山帶礪騂毛傳百世之盟彞鼎烝嘗膰脤襲五王之慶尙矣典章之未替蔚然文獻之可觀早涉要津浸敷華問大邦維屏澤久浹於侯藩太微積星望夙髙於郎位越從閒燕申命拊循衡經律以參稽權恩威而並用魯公報政方當入輔之年楚尹告新其在合符之日某昔勤展對今幸規隨瞻遐躅以益髙防羸軀而自愧受雄劇浩繁之責竊有懼焉承漸摩綏輯之餘則知勉矣气和靑律日靖黃堂願毖護於節宣用寧承於眷倚

代倉部通吉州胡邦衡侍郎啟

避蓋公之舍夙願趨承倚韓子之門尙虞麾斥敢陳尺牘恪布寸誠恭惟某官名冠倫魁學窮根柢貫大忠於日月際浩气於堪輿早抗危言力扶正論帝臣蹇蹇豈容藜藿之幹王道平平忍使荊榛之塞風波萬里金石一心逮鼎鬯之承堯首弓旌而聘尹屹中流之砥柱坐閱頽波澹欲曉之長庚獨髙眾宿浸勞【闕】

汲直於淮陽未孚輿論見賈【闕】

柬宸共

期三接之餘亟奉四鄰之拜某素深慕用玆幸瞻依秣馬膏車已遡風於墻屏墨筆操牘先展敬於緘縢

謝單諫議舉自代啟

伏準照牒舉充自代者深嚴諫省未嘗一通竿牘之勤焜燿奏函乃有再出門闌之幸洊膺睠奬彌切兢慙竊以遇合之難古今所共不求而得者始號知己無實而當者亦爲欺人雅道浸墮公論益奪材無定品以造請之疎數爲賢愚士失常心以薦揚之多寡爲輕重舉賢或蔽於私暱冒寵罕聞於自量有開耆英力回獘習圖雋良於公舉未得其眞借光寵於寒蹤以明此意謂其適居逖逺之地偶無營禱之嫌表而出之庶有從者急於諭俗固靡暇於詳求退以省躬亦不容於輕受旣辱知於絕望之日輒告病於拜恩之辰如某者質本顓愚學而固滯酬酢未經於世故寧保端方呻吟不出於程文何名該洽乃如恬退尢出虛傳𨿽潛匿裏閭乏臨政涖官之考然參稽嵗月率居憂待次之年凡賁飾於需章悉控陳於前牘【闕】慙圍棘已傷鑑裁之明敢料規蒲重致品題之誤缺然自視稱此實難此蓋伏遇某官道峻儒宗望隆壽俊每推賢而揚善將正本以澄源入告謀猷首冠七人之列旁求髦彥眾先三日之瞻曾是孱庸乃叨甄拔某敢不服膺古訓嗣守家傳永思義命之常深警悔尢之發於今日褒揚之語不爲空言庶他年進拜之間少無愧色

謝陳尙書舉自代啟

伏準照牒舉充自代者奏入宸闈當拔豪英之萃名傳朝路乃收固陋之尢共疑鑑裁之明尙有毫釐之誤竊以略函封牘削之誠而求士款暱之外置門掃階趨之素而垂情簡慢之中在古所難於今殆絕矧列顧問論思之地而統雋髦肅乂之盟前席後車皆一時之盛選東阡西陌多昔歲之雅遊曷此需章逮於賤迹論舊則未嘗識面度徳則無所取材過而舉之必有謂矣如某者少𨿽志古長未知方繞斷簡以自封睇崇墉而坐隔弭節燕居之日固願循墻鳴珂法從之辰豈忘投贄始則以孱懦自薄終則以疵賤自嫌閱日月於丘樊迄參辰於屏著縱不獲譴斯焉取知曾謂未承謦欬之音屢借齒牙之論重濡薦剡俯漑枯荄燕馬非生聊示愛奇之意晉貂難續更懷代匱之慙佩寵旣隆循涯以懼此蓋伏遇某官提衡淸議推轂羣儒遜於稷遜於防盍憲虞朝之盛不如農不如圃乃形闕裏之謙內切揣量若爲稱塞某謹當益堅拙守毋廢初心博求師友之親力探典墳之賾深惟公舉本非私謝之時獨有直躬少答曲成之賜

答詹秀才啟

束書以出將遂逺遊行捲所施宜於先達曾謂防然之幾與觀賁若之文伏惟茂才韞積旣丰材華方茂江山艸木共助發於英辭門戶詩書俾盡聞於情話顧慙掃軌虛辱敂闗北海尊空誤墜禰生之刺西江水逺徒懷蒙叟之心

答侯秀才啟

弭棹款扉已起跫然之喜發函開卷驟觀賁若之文荷意則勤俯躬以怍伏惟茂才先輩久韜賢韞深探詞源琴書徧歷於四方樽俎久陪於諸彥有如孱陋亦未棄捐許其气義之交告以急難之說退循拙守虛辱好音扣劇孟之門非其任也閉顏淵之戶竊有志焉

中兩科謝主司啟

問津鄒魯未知經術之淵源學步班揚詎識詞章之統紀揣已初無於一可逢辰乃幸於兼收得之若驚榮不蓋愧竊以自昔廣招賢之路若時開入仕之門眾俊朋來烝髦輻集略於始進罔拘流品之濁淸考以終身徐待是非之堅定故上無甚重甚輕之獘而下無必貴必賤之人气俗惇厖風聲醇厚髙弗以此自滿卑弗以此自慚道降質衰辭繁用寡執筆操牘闊視承明之廬躡蹻擔簦平步髙門之地一升俊造之列卽爲騰躍之階指日而須若償所負𨿽懷經濟之蘊墮在冗散之流抗顏議事爲病狂刺口論文爲犯分仰望云漢邈無津涯異意者方痛詆而力排知己者特熟視而竊嘆彼此之勢旣激怨隙之萌遂形間生英豪大振頽靡鄧攸在晉不去王官而舉孝亷徳裕仕唐恥與諸生而從鄕賦夫豈厭淸華之選又非避博雅之名察其所存則亦有說蓋欲安常業於誇詡之際抑澆風於奔競之餘示以不爭固將自反惟國朝發進士之舉肆紹聖立宏詞之科屈宋比肩淵騫接袂然觀抑揚之深意少知闔辟之微權柳崇儀素號儒宗晚紓武弁韓黃門奮由世祿嘗主文闈俾於陟降之間莫見厚薄之迹凡名爲士當識此心如某者章句謏聞箕裘衰緒信書滯固幾類魯人之臯涉世舒遲殆同齊俗之緩妄睎畯軌輒簉詞場千里驅馳變星霜於郵傳連年膠擾付編簡於塵埃以椎魯僻陋之資加廢忘扞格之久應敵類夏侯之疏略序事多馬遷之繁蕪敢夢寐於末行矧覬覦於疊中顧淺繆如此其極猶且得之謂奇傑必出於斯亦以疎矣論科目之難尙至鄙賤而益明獨慙駑蹇之蹤上致權衡之誤此蓋伏遇某官典司文柄培養化源爲桷爲杗坐致羣才之用采葑采菲每思下體之遺旁及孱愚亦容忝冒某謹當服膺古訓尙志前修書子張之紳力行篤敬鋤不疑之色深戒驕矜

除太學博士謝陳丞相啟

裏閈堙沈久安分守膠庠淸防驟被詔除夫何逖逺之蹤猶在選掄之數竊以合烝髦於萬防課以度程嗣絕學於六經司其訓故名掛成均之屬號爲儒者之先於秩𨿽微所系實大茍訓迪漸摩之本曾弗玩心則呻吟占畢之餘焉能塞責厥職升降視人重輕如某者气稟顓蒙志尙疎闊定交鈆槧不知嵗月之多借助韋弦未覺悔尢之寡每因晏豫竊自揣量惟材譾故不足俎豆英遊惟識眊故不足權衡世變繼以閔憂之積益於寵利之疎於命義而徼求匪惟失已飾庸虛而衒鬻又復欺人徒欲粗試於州縣簿領之間曷敢自通於廊廟鈞陶之上忽冒除書之及罔知拜賜之端意者槪視戚疎曲加誘掖畀教導之任使預懷蕪廢之慚寛奔走之期使尙有討論之暇進之以作其怠緩之以俟其成自視缺然何以領此斯蓋伏遇某官翼宣天縡弼亮皇猷深惟封殖於丕基疇若招徠於羣獻荊金梁鐡貢九牧以並登粵鎛燕函列百工而咸在多取或容於舛誤廣求遂逮於孱愚某敢不防繹舊聞研思微防千年蠧簡儻輸毫髮之勞一世龍門庶答丘山之施過此以往未知所裁

通柳嚴州啟

奉幾杖於雙淸久托通家之舊職簡編於半水幸陪屬吏之餘揆日俶裝指期斂板竊以內外學官之設舉選昔均逺近闕次之差流冗今極獘云甚矣議者厭之乃思攺命之圖乃下增員之令參其資格旣無退絀之嫌賦以餼牽復免滯淹之嘆矧席帡幪之庇曲容鈆槧之寒如某者受性顓愚降材椎鈍晚菘早韭夙屏迹於丘樊朝虀暮鹽偶得官於庠序前顧期之邈方私家食之安淸庶寀於中都占間曹於近甸魏舒襆被固竊自量孫寶請鄰夫何不滿重恃睠憐之素預寛曠敗之憂恭惟某官徳峻儒宗望隆民表溫恭有恪歷夷險以不渝悃愊無華冠蕃宣而獨最每奬成於後輩荷長育之深誠敢意孱庸亦供指顧某趨承惟邇闓懌倍增貢彞禮於緘縢顧慚拙訥遡餘光於棨防彌切戰兢

通嚴州鄭教授啟

宦牒推移闕然覿徳郡庠誦說幸矣親仁敢憑竿牘之傳先效門闌之敬竊以營道同術之謂友聯事合治之謂僚惟此兩端難乎共貫尊罍嘯詠每多離合之嗟几案鞭笞豈復漸摩之暇至若有編簡討論之益無簿書期防之煩允謂難並厥惟至願恭惟某官閎材英發奧學精微心追遊夏之淵源筆掞卿云之黼黻詞林藝圃擷百氏之菁華雋軌英躔冠諸儒之領袖小淹泮水行踐石渠及召駟之未驅尙均茵之少遂某甫玆奉檄行卽升階渴聞教載之餘滌去顓蒙之蔽坐縻廩稍預懷駢拇枝指之慚日接官曹將丐補劓息黥之賜

通張嚴州啟

伏審溫詔起家仁聲先路四封驩動不勝朝夕之思一世觀瞻獨任春秋之責敬陳悃愊上徹崇嚴恭惟某官傳世精忠潛心正學彌綸開濟尙期素定於胸中牧養拊摩夫亦何勞於掌上然君子之誠本無息而儒者之效久不明在昔諸賢固嘗有志或逺近未孚而奪於時命或內外未合而窒於物情譏評交興疑信相半思少伸於此恨顧將付於何人歷訪縉紳咸推墻仞惟魏國旣行而復尼惟衡山有韞而莫施今玆一來任是二責實系斯文之興廢豈徒闔境之戚休必將尊其所聞奠而後發臨事而懼佩洙泗之格言視民如傷奉澗瀍之遺訓使羣議蔑毫髮之隙則吾道增丘山之崇某久矣鄕風於焉效役冩拙誠於簡牘敢爲駢儷之虛辭委陋質於斧斤尙賴琢磨之厚賜

除館職謝政府啟

奏薄技於北門所期報罷並英遊於東觀乃奉詔除非據之慚不勝是懼竊惟藝祖於防縣汛掃之始大輯羣書太宗於疆陲警候之時肇新三館王猷未靖戎務方興屬此多艱騖熊羆於郊野曷其有暇儀鴻鵠於園林仰窺閎模厥見深指蓋丰功茂烈非不足以曜威靈碩畫老謀非不足以供指顧至於崇建治本翼扶化基將爲深長久大之規必訪希闊寂寥之地乃輯墳籍乃賔畯良洗光濯翳於陳腐已蠧之餘攺容更貎於習俗共輕之後若徒盛觀第可飾於太平必有沈幾乃見尊於英主其用則晦其理則微跳蕩馳驅爭效於可知之際晏談諷詠潛扶於不見之中間劇兩塗弛張一柄於今之制此意尙存一人厲精綜核於朝百吏竭蹷趨承於下獨玆儒館特異常僚厚廩廣居終日不離於筆墨雅遊勝踐經年未識於符移匪欲養髙而忘考實督之迫者課每易塞期之寛者責反難酬宜得軼材以充盛選如某者質則甚滯學而弗專自其少時旣奪移於科試及乎壯齒又堙廢於隱憂竟失全功徒憐初志誤見收於坯冶辱爲役於橋門譾薄內慚疏愚外見置杯易涸當思濬治之新覆塊已枯盍咎難培之舊怵然自悟惕若反求甫及終更力祈歸養丐餘閒於定省得畢願於講磨詔防甚嚴私悰莫遂思枯材竭不能舒藻而爲國華識眊志凋不能獻箴而達民瘼分於汰斥賁以甄升階是正之初筵仍編摩之故步賜則厚矣懼亦甚焉百年儲養之嚴未嘗或濫一夫差擇之誤自此將輕𨿽佩鴻知恐累大體此蓋伏遇某官道隆平施義篤曲成巢閣鸞凰盡出网羅之獲參天杞梓悉由封殖之勤𨿽如防頑亦被光景某敢不藏修暇日玩繹前聞名輩追隨庶發難開之蔽斷編展對少償未足之心

答特奏趙狀元啟

黃髮陳篇已快先鳴之聽靑衫行捲乃修後進之恭其賜則隆於禮爲過法有特奏國之舊章謂三嵗科選不足以盡天下之才故九重咨詢常欲多得老成之論靜言其始豈專爲恩某人入紓淵謀仰奉大對述先儒之訓故固後學之罕觀陳前輩之典刑亦近年之未有以是首選可見上心某有職殿廬無勞衡石頃在父兄之側粗聞耆舊之餘每思南渡以前恍如天外不意北方之學復到眼邊

爲汪尙書作知平江謝宰執啟

獻納論思每竊憂於累國蕃宣屏翰輒自詭於臨民賁然書殿之華增此轅門之重載惟光寵實匪故常伏念某學朴材疎齒衰志落曩召從於蜀道亟冠冒於禁塗顯秩華資兼諸儒之盛選師言公議負眾正之深期名實未孚形神交病思均勞於外服庶逃責於餘年曾謂曲成竟從私願恭惟某官懋隆民極恊建邦經愛惜人材傷恐加於毫髮扶持善類恩不啻於丘山有如衰謝之蹤猶在保全之數凡所見州閭之纖悉當盡控聞及未歸田裏之須臾用爲報塞

代先君通曾氏定婚啟

蠲豆籩之薦聿修宗事之嚴躬井臼之勞尙賴素風之舊旣令而恊吉將奠鴈以告防敬致微誠願聞嘉命

答潘氏定婚啟

遊從再世旣彼此之具知講肄十年亦往來之無間迨聞嘉命其敢固辭令弟茂才種學之初方求內助某女及笄之始未習婦儀志尙有加可使效饁田之役進修或怠當令獻斷織之規

通潘氏定婚啟

里巷東西久矣論交之舊官曹先後居然托契之深是惟二姓之驩非繇一日之雅某人少儀未習迨此冠防伏承某人婦禮旣閒稱於保傅奉箕帚而來助義益篤於弟兄操幾杖而從遊學將求於伯仲

代右司叔父答李氏定婚啟

百年門戶各保家聲二姓婚姻共惇先契某位長女順承之道肄習未閒伏承某人英妙之稱發聞惟舊旣奉導言之固敢稽報聘之修有若靖康以來非無雅素其自萊公而下莫不寵嘉

代汀州叔父答李氏定婚啟

北望中原慨想故家之律度南來江國獲依名勝之風流苟可合二姓之歡何必有一日之雅伏承某人文章議論固已不凡某女婉娩聽從粗謹所職有來玉帛之禮式陳榛栗之儀師友淵源之功知所自矣夫婦倡隨之義將有賴焉

通芮氏定防啟

合父兄師友之契疇若髙門聯防姻甥舅之親敢於他族問名之始在禮有初某人緒論與聞曾是漸摩之舊伏承令侄女素風不攺諒惟淡泊之安永愧諸生自老西河之上尙蘄季女肯來南澗之濵

東萊集卷四

欽定四庫全書

東萊集卷五

宋呂祖謙撰防問

太學防問

問憲虞夏商周之典而建學合朔越楚蜀之士而羣居上非特爲飾治之具下非借爲幹澤之地也所以講實理育實材而求實用也蓋嘗論立心不實爲學者百病之源操管而試負墻而問布席而議學則宗孔孟治則主堯舜論入徳則曰致知格物論保民則曰發政施仁論律身則曰孝弟忠信論範防則曰禮義亷恥筆於紙發於口非不鬱鬱乎可觀矣迫而索之則或防然而昧也叩而窮之則或枵然而虛也意者騖於言而未嘗從事所以言者耶洙泗諸子親見聖人出語豈不知所擇然問答之間受責受哂者相望反自不若後世學者之無疵古之人其爲己不爲人如此今日所與諸君共訂者將各發身之所實然者以求實理之所在夫豈角詞章博誦說事無用之文哉孰不言聖學之當明也其各指實見志何所期力何所用毋徒襲先儒之遺言孰不言王道之當修也其各條實事何者爲綱何者爲目毋徒作書生之陳語佛老亂眞者也勿徒曰淸虛寂滅盍的言其亂眞者疇深疇淺申韓害正者也勿徒曰刑名術數盍確論其害正者疇亡疇存辟喭愚魯人人異質不可勝舉剛柔緩急色色異宜不可勝陳至於爲學者之通病論治者之通獘安得不同去而共察之耶孟子告子之不動心自今觀之固異也使未聞所以異之答能辯其異乎禹稷顏子之事業自今觀之固同也使未聞易地皆然之語能識其同乎荀況揚雄王通韓愈皆嘗言學矣試實剖其是非賈誼董仲舒崔寔仲長統皆嘗言治矣試實評其中否凡此數端具以質言實相講磨以仰稱明天子教養之實徳乃若意尙奇而不求其安辯尙勝而不求其是論尙新而不求其常辭尙異而不求其達則非有司之所敢聞

防

館職防

治道有大原不本其原徒欲以力捄斯世君子許其志不許其學天下之事要不可以力爲也憂世之士喜功名之人慷慨摩厲將欲挽一世而回之其意气豈不甚壯矣哉激之欲其急而聽者愈緩邀之欲其堅而守者終渝未逢其原而倚辦於區區之力固不可耶漢至文帝防內昌阜煙火萬里仰視成康𨿽小歉俯視春秋戰國以降則旣有餘矣痛哭者一流涕者二長太息者六賈誼之論何其不與事儷也意者危言駭世姑一快胸中之憤耶長沙之歸歷變履險動心忍性少年之气剝落向盡固未易以故意待誼是殆必有所以而論者或未之竟也誼誠見文帝以如此之質得如此之時顧乃湛於庳陋安於小成愛之深望之切大聲疾呼幾其一悟耳𨿽然誼誠愛君也誠望治也開道扶掖豈其無術何至遂攘臂以仍之耶文帝之齒長矣閱天下之事眾矣四體伸縮寧不自諳誼乃激其言張旦夕之憂以迫之宜其付之嘻笑待以書生之論也若昔聖賢急天下之病豈後於誼稽其猷告自源䢐流具有條理未嘗置本而言末也伯益論來四夷儆以怠荒召公論格逺人首以謹徳而仲尼爲魯慮亦緩顓臾而急蕭墻聖賢之言自有次第如此誼序天下之事所先者外憂所後者內治於爲治之大原似未深講也當是時近有專土桀驁之諸侯逺有乘邊侵侮之匈奴漢廷公卿翫細娛而忘逺慮誼之憂亦豈可厚非哉至於不尋其原遽欲斧其髀而系其頸則疎矣天下之患懦者常欲一切不爲銳者常欲一切亟爲甲兵朽鈇鉞鈍養癰護疽媮取爵秩各飽其欲而日朘月削之患獨歸國家是滔滔者旣不可勝誅號爲有意斯世者又復不審前後不量彼已而輕發之終無於是兩者之間參訂審裁立其本循其序摹之於前而收之於後者此誼與漢庭公卿俱墮一偏文帝卒罔知所倚𨿽略行其防迄不能並三五之隆也誼而槪嘗有聞肯墮其說於一偏而挈諸侯匈奴爲發語之端哉必將首明帝學大定其本而嗜卑憚髙令今可行之言不肯出也必將繼論儲貳趣擇師傅而刑名慘刻術數臨制之習不能入也必將深絕私暱防微杜漸而近戚幸臣幹法嫚朝之惡不敢肆也今覽其疏或泛數而置四五之間或遺落而無一言之及誼尙得爲知大原乎大原旣失無惑乎用力𨿽勞言者急而聽者緩也若夫姚崇在唐埒之於誼則非匹矣自下求上賈誼之於文帝也自上求下宗之於姚崇也一則蹻足而覬其聽一則虛心而竢其言孰可同日而道哉宗始初淸明求治之意如川之方至欽遲崇之舊徳夙望起於藩維而相之徯於崇者何如也崇茍學知大原則一舉其綱而天下定矣方且逡巡不拜歷述十事邀其諾而後就位仇敵相交則有盟市道相質則有券君相聚精防神之際而用要約焉吁何薄也將開端垂統基一代之治而君相畀付之初已恃要約以爲固則爲治之大原已隳矣𨿽力邀彊制僅致小康時攺意衰必潰決而不可遏紐解絲棼不待觀天寶之季固已兆於開元之元也傅說旦胥靡而暮輔相以匹夫而躐處父兄百官之上說命三篇其對揚何其甚暇而有餘耶始之曰後從諫則聖蓋溯大原之舟楫也申之曰惟厥攸居政事惟醇蓋指大原而示之也終之曰念終始典於學蓋造大原而使勿失之也合堂同席而議如甲冑如衣裳如官爵如祭祀棊布繩聯源流防通亦非縷數條陳而力邀之也然則相天下之道可知己崇肩隨管晏固不敢以傅說自命然資權譎亦足以逆料其君之銳始怠終也故及其睠之方新畫是十條以堅其君之心慮以終吾世而已何暇卹其後哉攷之於史宗渝其約不待他日方崇持國柄之時旣班班見矣問以峻法繩下之約曷爲而按鐘紹京之獄猶有待於崇之救也問以法行自近之約曷爲而疑王仙童之劾猶有待於崇之奏也問以班序荒雜之約曷爲而許閻楚珪之官猶有待於崇之卻也此猶力爭而幸勝者耳髙力士揚思勉名出宮壼駸駸宦者預政之漸薛訥契丹之師不惟驟棄崇諫又增重其事權而遣之至郭防瓘募兵擊安西崇𨿽以爲不然已喑黙而不敢爭矣是不幸邊功之約宗視之亡如也身未去位而約已寒況上印綬之後乎不務格其君之心而以力邀之此已事之明效大驗也蓋嘗讀賈誼之書而得文帝之所以克終次姚崇之本末然後知蠱宗之心者有自來矣豈獨一李林甫之罪哉誼之一書肆言不忌前此數十年必抵誹謗之辟後此數十年亦伏非所宜言大不敬之誅矣文帝𨿽未盡用不斥不慍待之有加帝非徒謂容納爲帝王盛徳實以言路通塞乃人主切身利害也侈心邪念闕政舛令出於我而恬不自覺者夫豈一端而亂萌禍機羣情眾論隱匿壅閼而不得上聞者亦何可勝數哉待言者之飭正宣達不啻疹之待砭躄之待杖也容養奬納此自吾切身利害其遜其悖彼蓋言者事吾何爲預之哉誼𨿽气激辭憤闊於事情姑善之以勸來者自時厥後馮唐申屠嘉之屬規儆輔拂不絕於朝終置文帝於寡過之地是固有以召之也人主進徳之驗他未卽見惟於諫者之言先見之言之委曲遷就是君徳未信於人而猶有所畏也言之剴切侵訐是君徳已信於人而旣無所畏也委曲遷就剴切侵訐在言者之得失則二在人主爲進徳之驗則一誼之論𨿽未恊於中文帝獨不可自賀而爲進徳之驗乎一時風俗猶皆醇厚𨿽前日害誼之寵者不過尢其紛亂諸事所謂求名歸過之論當時之人蓋未解作此等語也至隋煬帝而始有諫以求名之忿至唐徳宗而始有矜衒歸過之疑其所見亦旣狹矣風雨霜露無一气而非天牙甲根荄無一物而非地天下之善誰非人主之善乎小夫窶人借隙光以自飾竊勺水以自多要不出範圍之內天覆地載豈與是瑣瑣者爭衡哉煬帝徳宗忘其天道之大下與一士較短論長若閭巷儕輩互相奪攘者何其小也茍文帝之世此論已立誼之所遭豈直弔湘賦鵩而已哉史稱姚崇善應變以成天下之務然變或非正失亦隨之其尢大章明者兩端焉宗在藩俠气已蓋諸王手鋤逆韋太平之難肇履大位雋逸英毅若太阿出柙莫之敢幹所慮者輕視天下而不自抑畏也厖臣碩輔政當厲之以畏天之誠啟之以尊儒重道之實左右規矩猶懼或肆崇復以水濟水投棄準繩略無齟齬於其間日食歷差而以不虧班賀太室自壞而以材朽獻諛畏天之說典謨訓誥誓命之書異篇而同指者也崇矯誣上天一旦破其扄鐍而芟夷之使其君蕩然無所顧忌馴致漁陽之變撤其防而導其侈者實崇也度崇始意不過容悅迎逢耳亦不自知其禍之至此末流汜濫𨿽崇尙存亦非捧土所能塞矣莫大於天而猶不畏焉於一崇乎何有自有書契嚴畏天之說以相付者豈以人君尊無與敵復借天以壓之哉兢業祗懼是乃天心之所存而堯舜禹湯文武所傳之大原也上帝臨女無貳爾心貳之以適莫偏詖之私則作於心害於事凶於而家而國矣崇學不足此而遽敢慢之此崇之大失一也崇之捕蝗也議者方嘩宗問焉崇以庸儒泥文而不知變對除蝗之法列於古訓雜然而議者信庸儒也然宗尊儒重道之意本自不篤崇又以泥文不知變之語入其心使益加姍侮繼自今以往𨿽先王之典訓不便於己者亦可以是語斷之矣自張九齡韓休之去儒者盡絀坐於朝議於堂扞於邊皆便捷輕銳知變而不泥文者也其效今可睹矣崇徒見所謂庸儒者拘攣固滯遂槪厭薄之亦嘗循其本而思之乎以一人而制六合下至眾而上至寡也羣天下之所樂萃天下之所貴而集有之𨿽悍彊很暴屈首尊戴無敢不馴者以君臣之典敍於天而儒者實品節扶持之也今惡庸儒而並廢其品節扶持者是理旣泯萬目睽睽見利則逝見便則奪上之人其危哉儒者舌獘唇腐本爲誰計而輕欲銷廢之乎此崇之大失二也並置十事二失而委之天下夫人而能平其功罪之輕重矣參誼崇而論之所到固有淺深其未知大原之所在則一也明天子方屈羣防以圖大業尙論前世誼與崇之所條固已久經乙夜之覽亦旣采取而時措之事業矣愚不敢復踵其論顧私竊有所疑焉幸因奏篇之上而附見其說古之興王所以震服天下者不過一二大政而薄物細故則初未嘗躬其勞也漢髙帝之約法三章齊威王之誅賞阿卽墨大夫終身尢可稱者財此事皆足以隨世而就功名明天子嗣服以來天造神斷自古庸主依違牽制數十年而不能攺者決之於一日自古諫臣懇切覼縷千百疏而不能回者從之於一言大經畫大黜陟大因革歷數其目旣已兼前代之長徐計其成尙未能半前代之效讎恥未復版圖未歸風俗未正國用未充民力未厚軍政未核覆按誼崇爲漢唐憂者亦十居其五六焉是獨何說也意者統宗防元尙有可思者邪漢髙齊威之事淺矣然就其規模論之亦粗能持其初說者也如使約三章之明嵗而苛法復生誅賞阿卽墨之後日而嬖幸復聽則首尾衡決人誰信之哉今日大政數十皆絕出漢唐之表惟其統宗防元者尙有可思故除一獘事是一事而已也去一小人是一人而已也四海九州之廣萬官億醜之眾博攬逺馭焉能無毫髮之遺哉徳意志慮所示者未及徧孚所遺者已或先見命令之布黎獻稚耋防懌未已而惶惑繼之激昻未已而解弛繼之愓息未已而僥覬繼之向若淳固專壹無間雜之病則所謂大政數十者出其一二已足以皷舞羣動而立丕丕之基寧至宵旰十年尙勤願治之嘆乎此愚所以冒昧而獻統宗防元之說也誠儲神爲治之大原提其統據其防則出治者無一出一入之累而觀治者亦無一喜一懼之移矣講大原之所在閒燕咨訪將有人焉愚不敢躐等而議

東萊集卷五

欽定四庫全書

東萊集卷六

宋呂祖謙撰記

臺州修城記

臨海郡南東西三方岸江湖秋水時至北限大山蹙不得騁怒齧堤足生聚廩廩恃城以爲命距海餘百里逋亡剽俠之所曹惡歲輙睢盱洲漵睥睨郛郭徼警者不敢防柝故閉修之政在是郡爲首務蓋所以逺菑害銷姦萌非徒區畫封表備侯邦之制也慶曆之水防不爲郡元章簡公絳來守而城復立宣和中盜發仙居闖虛罙入肉薄欲登時則有戶掾滕君膺帥厲吏士圉以方略防不爲患父老紀焉乾道九年裏旅不戒於火延及郡城堵隤甃阤徑逾無禁害气來格民譌不寧間一歲太史趙侯汝愚自信徙鎭暇日循行廧落屬丞掾而告之曰置守所以衛民顧屏蔽廢撤若是其何以待不虞土功於古𨿽有常律傳春秋者復出啟塞從時之例豈非城闉之啟塞實有邦之大紀隨時築治有不得而已者耶況壯城之卒月粟歲帛凡以爲此益其大而寛其程宜無不可於是軍事判官蘇延壽受役要司輂輦金糓之稽兵馬都監胡勝督栽巡功察其勉與不勉者命羣有司各保其所奠地守傅眾力埤增卑薄塗塞空郤環城諸門作新者四曰鎭寧曰興善曰丰泰曰括蒼修舊者五曰崇和曰靖越曰朝天曰順政曰延慶起淳熈二年六月癸酉訖閏九月某日絫日積工凡九千九百有八大抵取具於壯城之籍間民願卽工者厚醻之不欲勿彊防其數視役兵財十之一鍜斵鏝塈黝堊之工畀僦直如其素醪醴之饋勞來之問相及於道其材瓦石甓之用積若干萬若干千若干百錢以貫計米以石計者合若干千若干百有奇維侯憂民急病之意旣逹於下而精知周慮又足以綜理之故公無羨費人無畱力工無餘技役事首尾歷再時版臿並作觀堞堀興而近郊之甿初未嘗釋壠畆也始侯之至詔奉計最朝十月報政之期甫半歲而贏或謂是邦特侯假道休沐之地繕營之鉅者必姑存以須後乃獨於入國阡陌未習之時驟舉力政百年之迹還於指顧邦人徳其賜而樂其成請書勞於石抑不知因事而功見已事而迹泯一壘培之緒業於侯何有哉至於不以久暫易意眇然長慮於耳目之外以無負於寄諉識此者蓋亦鮮矣遂書以諗臺之君子

撫州新作浮橋記

撫之谿故無橋乾道初元知州事陳侯森始作浮梁以通往來淳熈二年秋七月甚雨淫潦漂航斷笮無一存者吾友趙景明適爲此州復新之以書請曰防試郡未防而橋毀約已嗇用不敢賦諸民造端以十月戊寅告具以十一月丁丑部使者周侯嗣武實佐其費而屬役於知臨川縣江霖橋東西相維其修百文聮舟爲梁合五十有四艘願記其成以諗來者予報之曰橋梁郡政之一也子不忍渉者之病政以時舉亦庶乎長民者之心矣然城闉之近易察也水潦之害易知也道路之謗譽易聞也至於不矚之地未形之患弗能自逹之呻吟慨嘆昔之君子惴惴焉惟此之畏子尙戒之哉蓋心不在民固負於師帥父母之名慮不能周四封則亦無以亢一方之任所存者篤所綜者博其開塞建置繼此而講者則有次第矣是橋也特發政之始邦人將惟子之視焉無是心而有是政者否也有是心而無是政非制於上而不騁則壅於下而不流也撫去吾州且千里孰臨子上孰承子下吾皆不能知獨以橋役言之有部使者勸相佽助以啟厥功有縣令奔走服勞以集厥事以是而觀子之州上下之際輯矣爲子之所爲其何所憚亦何所諉乎邦人匪徒子之視將惟子之望且責也遂次其語以遺撫人俾立石水厓以俟

秀州陸宣公祠堂記

古者建學先聖先師各因其國之故國無其人然後合他國而釋奠焉由漢以來先聖先師之位𨿽定於一然郡邑先賢亦往往祠於學官猶古意也唐史載陸宣公贄蘇州嘉興人石晉時吳越王元瓘奏以嘉興置秀州城東橋以宣公名者先老相傳公所生之地郡學故有公祠今郡守直顯謨閣呂侯正已復緝而新之維秀陪翼行都典治爲天下劇侯獨置將迎期防之煩表公以風厲多士其亦知本務矣初公事徳宗入翰林爲學士方禁旅四出伐叛公深以根本爲慮論居重馭輕之勢至熟悉也未防涇卒內訌迄如公憂奉天艱難之際𨿽號親近而志實不大紓職在書詔因得具著天子悔過罪已之意聞者流涕人心已離而復合以使事抵李懷光於立談頃拔李晟之軍已而平賊泚收長安獨晟軍是賴官守所及觕見一二已足以再造唐室茍帝以國聽焉其所成就何如哉起建中歷貞元垂二十年離合從違之變繁矣確乎其不移溫乎其不懟亹亹乎其不厭所積之厚豈世所易窺耶晚節爲相經世之業出之固有次第始建白臺省長官各舉其屬議輙見格然綱條本末具載於章奏者尙可覆也旣貶忠州闔戶人不識其面專以方藥自娯蓋畏天命畏大人負罪引慝於幽閒隱約之中其志念深矣𨿽徳宗雄猜忌刻猶勞問有加非公之忠敬有以發之邪彼謂避謗不著書殆知公之細者也秀維公里雋彥林立公之精蘊列於鄕論者舊矣故於祠宇之成誦所聞以質其中否焉

泰州修桑子河堰記

淳熈元年夏六月泰州東部潮大上敗捍海堰詔州與兩使者參治維堰初作於文正範公首起海陵尾屬鹽城衡兩縣間百餘里及是半圯於水有司繕築未防以訖工聞獨桑子河以南逕如臯境繚許氏莊後皆文正規略所未及春夏霖雨海汐暴興田廬冒沒版籍日耗詔以諉今魏侯侯不以造端立始無前橅可襲爲憚慨然閔民病之不可宿凡土功之政令與其具修悉搜悉講發命以四年十月乙酉甫半月堰成其袤三十有五里其崇尋有三尺趾廣二丈四尺積工一十有七萬郡人擁府門讙賀又走書蘄記侯弗能禦昔史起引漳水以漑鄴追咎西門豹之遺利杜預將橋大河或者以商周所都歷聖賢而不作殆必難立二者之論胥失也斯民之生理無極而陵陸川浸之勢屢遷顓守陳迹者旣不足與合變至於因時建置𨿽由已出然前人仁心仁聞經啟區畫之餘業蓋有以起之矣侯名父子逮見前輩習於羣公先正之源委一旦身履其迹而手賦其功宜所樂爲者用能先事不惑已事不矜以興泰人之長利以終文正公之遺緒以助成明天子實邊之大計後之爲政者將於此乎攷侯名欽緒歷陽人涖役者海陵尉朱棣督護者知如臯縣耿漢知海陵縣穆沂

白鹿洞書院記

淳熈六年南康軍秋雨不時髙卬之田告病郡守新安朱侯熹行眡陂塘並廬山而東得白鹿洞書院廢址慨然顧其僚曰是蓋唐李渤之隱居而太宗皇帝驛送九經俾生徒肄業之地也書院剏於南唐其事至鮮淺太宗於汛掃區宇日不暇給之際奬勸封殖如恐弗及規摹逺矣中興五十年釋老之宮圮於防戎者斧斤之聲相聞各復其初獨此地委於榛莽過者太息庸非吾徒之恥哉郡𨿽貧薄顧不能築屋數楹上以宣布本朝崇建人文之大指下以續先賢之風聲於方來乎乃屬軍學教授揚君大灋星子縣令王君仲傑董其事又以書命某記其成某竊嘗聞之諸公長者國初斯民新脫五季鋒鏑之阨學者尙寡海內向平文風日起儒先往往依山林卽間曠以講授大師多至數十百人嵩陽嶽麓睢陽及是洞爲尢著天下所謂四書院者也祖宗尊右儒術分之官書命之祿秩錫之扁榜所以寵綏之者甚備當是時士皆上質實下新奇惇行義而不偸守訓故而不鑿𨿽學問之淵源統紀或未深究然甘受和白受采旣有進徳之地矣慶曆嘉祐之間豪傑並出講治益精至於河南程氏橫渠張氏相與倡明正學然後三代孔孟之教始終條理於是乎可考熈寧初明道先生在朝建白學制教養考察賔興之法綱條甚悉不幸王氏之學方興其議遂格有志之士未嘗不嘆息於斯也建炎再造典刑文憲浸還舊觀關洛緒言稍出於毀棄剪滅之餘晚進小生驟聞其語不知親師取友以講求用力之實躐等陵節忽近慕逺未能闚程張之門庭而先有王氏髙自賢聖之病如是洞之所傳習道之者或鮮矣然則書院之復豈茍云哉此邦之士盍相與揖先儒淳固慤實之餘風服大學離經辧志之始教由博而約自下而髙以答揚熈陵開迪樂育之大徳則於賢侯之勸學斯無負矣至於考方誌紀人物亦有土者所當謹若李濬之之遺迹固不得而略也侯於是役重民之勞賦功已狹率損其舊十七八力不足而意則有餘矣興廢始末具於當塗郭祥正所記者皆不書

重修釣臺記

由東陽江而下逕新定郡五十里得嚴陵瀬蓋専因嚴先生遁世不屈耕釣於富春山後人因以名其瀬也孫吳析富春爲桐廬是瀬亦來屬焉顧野王輿地誌曰桐廬縣南有嚴子陵漁釣處石上平可坐十人名爲釣壇卽今之釣臺也獨兩臺對峙野王所不載蓋亦觕言之耳明道二年範文正公自右司諫守是邦始築屋祠先生而爲之記瀬之旁白雲源乃唐詩人方處士故廬文正公之遊釣臺也嘗絕江訪其舊迹以其象寘祠之左文正公沒郡人思之遂侑食於右坐焉歲祀浸逺此意弗嗣淳熈五年侍郎蕭公出鎭道祠下慨然曰國家稽用唐武徳舊典姓是州曰嚴則先生之祠乃名教之首頽圮若是可乎顧急於民瘼未暇也居二年政成化洽以餘力新之時某病廢臥旁郡公以書見諉記其成固辭不可乃復於公曰方王氏移國以光武之大志先生之髙气相與共學夫豈區區呻吟占畢之末哉漢官威儀旣復薄海內外臣子之責皆塞矣亦何必奮臂其間哉沒身丘固先生之素尙也帝睠焉有懷俾以形旁求於天下得非在廷諸臣奉令承教之不給未有當帝意者邪三聘而至車駕卽日幸其館勉其相助爲理所以處先生者不薄矣匪徒屈萬乘之重爲故人之光寵也先生𨿽以巢由自命視一世若不足以凂之觀與侯覇尺牘劘切之意見於言外豈於帝惓惓未能忘邪浩然而歸使人主有終身瞻望不及之嘆施及後世賔友耆俊遂爲家法士之聞風興起者堅節正操見危授命項背相望其有益人之國與朝夕獻納云防之下者未知其孰多孰少也枝必類本響必報聲使先生微有意於傲世立名一再傳之後且將爲西晉之淸虛矣而東京之俗久而益勵名檢之外綜理幹略亦往往髙出後世溯其流而尋其源則建武之髙莭孰可訾邪至於節義之變爲亢激特上無建用皇極之君均調消息之爾非造端者之過也後先生且千年文正公來主斯地祀典始舉曠百世而相感者固自不常遇耶今公作牧復大葺祠宇以續前人之緒繼自今以往溯沿下上者款門而心開升堂而容肅風淸樾濯寒泉哦山髙水長之詩致足樂也則公豈專爲一邦勸哉祠之前則羊裘軒其東則客星閣招隱堂岸江立表以識路繚山作亭以待憇或革或因面勢位置各有思致皆受成於公以非大指所存故不詳列公名燧字照鄰臨江人也主其役者司戶參軍吳桂

序

戴衍字序

己丑之夏予將有餘幹之役舟旣戒謀休檣息纜之地篙師舉手東其指曰道雙溪三十里靈洞在焉盍趣櫂以逋午暑予款其名久適與心防戚友尊稺蘄共載者八九人舟尾炊未熟已就岸相與屐燧闇目隨步攺大巧巨麗皆前人之所未品竣事念勝防之不可虛也屬昭武李仲南大防偕來者裏系次其齒識壁間吾友戴衍景杜班在八仲南倚筆請曰睎古鄕賢著名字以示不忘固多前比然祁公言論風防猶相接若兼氏而書東行西行者或援避賢郵以病靈洞壁則何如戴子瞿然謁予更其字予嘗讀易矣需之旣濟曰需於沙孔子象之曰衍在中也天下之至險莫如水水與泥際而泥復與沙際繇沙望水其險浸已逺矣履深淖而並驚瀾𨿽縱防使疾驅且不敢至於磧平如砥萬轡一馳獨能柅方奔之足於險未迫之時夫豈徒哉是中非躁迫者所能駐舒徐容與久在此而不前殆必愽大廣衍綽有餘地者也易象旣言衍而踵以在意者將眎所居以占所養歟在南曰橘在北曰枳失其所在則名去之心不在廣莫之鄕而彊以衍自許疇諾之哉貌示間暇嗜利逞欲以蹈大險如晉之衍蓋辱其名矣洗此名之辱者惟吾子是托故以在伯侑子名子其勉之毋躁毋迫毋厭淡泊無失子之眞在則口是名於席筆是名於牘俯仰皆無愧也子其勉之在伯志士也所自期者逺甚故予不敢置孔子而言他

洪無競字序

武川佛廟領於祠官者四十有二曰明招則予松楸所托也率三歲科詔下邑士相與爲曹依僧坊以專肄習明招林麓閟防棲研席其間者視旁寺爲多雞一鳴弦誦之聲與鐘梵交於戶庭日旰休帙岸巾曵屨相追於松陰予時往參焉問以後進之秀或枚數以對屈其指未三四而得洪褎然名予固私竊識之佗日童奴持謁入望其刺端若洪其姓者取而眡之乃疇昔松陰所談者也予亟迎之門興俯醻酢惇慤淳靖𨿽中朝故家名子弟生長禮法中足未嘗渉外閫者猶不能過焉出其文甚澤而暢充其科者也旣數面稍浹予試開之學洪子慨然有志浸喜從予防語次顧視幾上前日刺猶未漫因舉以諗洪子曰子志古而科目是羨非名也盍歸而謁諸親無何洪子復於予曰吾親命以無競更故名而虛其字以待敢請予嘆曰羣童相呼而趨果餌攫拏者旣屬厭而袖手者猶未沾齒自垂髫之時競者固已居其右矣束髫而冠其競愈大隃指聲利之標而輩逐之退縮不競者閭巷至相傳以爲諱子之親獨取彼之所諱者爲子名意者患苦囂競將還子於無求之地乎世路日狹一有所求四向荊棘然尙有一途平寛廣博遊之無禁行之不窮驅馳疾徐惟意所適舉世莫與競子往而求之孰禦焉敬以求仲副子名並序其語以問發軔之期道逢策馬競進尢子之多求者其與俱來

李仲南集古錄序

觀物者必於其防缾水知天下之冰堂下之陰知日月之行理則固然然未若廣川大陸防三光五嶽之气闓明闔晦轇轕降升一防而盡陰陽舒慘之變也堙罍沈鼎頽趺僕碣布濩於莽蒼之濵餘款墜刻流落人間財以侑几案娛賔客而止耳自歐陽文忠公始合而輯之和者踵武靖康之後皆有錄無書吾友昭武李丙仲南父講肄論述之餘采擷裒積越二十年而天下閒碑名迹舉集其門起夏后氏竟五季著錄千卷百世之消息滿虛斂然具見於緗帙之上愈逺愈簡愈簡愈眞天摹神畫不落雕斵太古之遺風可挹也文𨿽日縟體𨿽日備而渾灝之气實行乎其中三代之損益可知也下此則廣者狹者淳者漓者肆者拘者有萬不同蓋莫不與時偕也𨿽其搴羣絕輩號爲獨出一時反復觀之要亦不能出也書在六藝爲末於其萃聚則有大者焉物之防其可觀也哉予嘗有幽憂之病胸次偪側往從仲南父引捲徐展鼎鼐之潤篆籀之光映發左右爽然神解竊意古人不必親相與言者殆如是固未易茍以玩物訾之也其他如正歷紀定世系刋疆域之誤砭官制之舛存容典之舊禆凢將之缺尙非一條在取之者如何耳至於聚散之相尋也珍怪之無涯也晤賞之不可遂而極也心思之不可囿而滯也仲南父則旣知之矣

大事記序

司馬子長年表大事記蓋古策書遺法獲麟以上旣見於春秋經周敬王三十九年以下今采左氏傳歷代史邵康節先生皇極經世司馬文正公稽古錄資治通鑑目錄舉要歷輯而廣之意所未安參稽百氏頗爲增損書法視太史公所錄不盡用策書凢例雲起春秋後訖於五代分爲【若干】捲通釋【若干】捲解題【若干】捲合【若干】捲

銘

陳同甫厲齋銘

參政周公名陳亮同甫之室曰中陳子事斯語而知其難更榜以厲厲也者所以用力而擇乎中也其友呂某爲之銘

溯流之舟挽之猶遲下阪之車柅之猶馳木火金水燥濕不齊有習有積有居有移亦能用力蘄適厥宜凡此數者蓋陰乘之潛有所贅黙有所虧是過不及察之甚微凜乎其嚴岌乎其危匪曰設戒理則如斯不將不迎不畱不處敬而無失大中之矩

陳同甫恕齋銘

實理難精實徳難居實責難【闕】實病難除實知其難於人則寛惟實惟寛惟恕之端天地變化艸木蕃蕪迹厥實然可求其故陳子作齋侑坐有勒匪尙其通亦尙其塞

贊

薛畏翁眞贊

今衣冠古風節室如冰衾如鐡佩所聞穉曁耋見汲公無愧色

從祖父楊帥眞贊

兩鬢憂邊先白寸心爲主常明申許衣冠盛事江淮艸木知名【申許一作汝潁】

辭

潘自厚字辭

括蒼潘景憲叔度名其子自厚謀字於其友呂某某復之曰冠而字周道也弁服未加而字是圗豫也後世先禮而冠蓋有先冠而字者矣眎名考義莫恊身甫申之以辭竢講冠禮而用焉其辭曰

令月吉辰秩簋蠲尊乃加爾服諗厥本根繄人生厚百世一原遷厚居薄誇毗嚚昏孰塹爾衢孰鍵爾門反身而誠爾本爾存相彼狐貉大摯聿溫邇服逖遺義用不惇相彼鱻薧大饗聿飱厚於小體跖弟蹻昆厚於大體堯墻舜藩眾萬錯陳旁薄昆侖何物非體不合而渾身斯繹斯爾名式尊曰伯身甫永矢弗諼

東萊集卷六

欽定四庫全書

東萊集卷七

宋呂祖謙撰題跋

書楊次淵之父所藏舊遊諸公手簡後

盛山十二詩前唱後和者長慶間皆集闕下敗楮瘴墨奕奕頓有生气今揚侯自放林壑間其眎韋閬州老身廊廟未知孰得孰失而同帖四君皆發聞於時嗣徳有繼異時一笑相遇細數盛山詩軸中人必將曰爾何曾比予於是

書校本伊川先生易傳後

伊川先生遺言見於世者獨易傳爲成書傳摹浸舛失其本眞學者病之某舊所藏本出尹和靖先生家標注皆和靖親筆近復得新安朱熹元晦所訂讎校精甚遂合尹氏朱氏書與一二同志手自參定其同異兩存之以待知者旣又從小學家是正其文字𨿽未敢謂無遺恨視諸本亦或庶防焉防稽周汝能堯夫鄮山樓鍔景山方職教東陽廼取刋諸學官

書薛畏翁訓飭孫詩後

元祐諸公以簡靖無求爲家法畏翁親承其言論風防典刑肅然尙見於筆墨間以仲其敬承之

書趙路分行實後

無所歆羨而爲善無所創艾而不爲惡此天下之實徳君子也趙侯以諸王孫衣食縣官非縉紳名論所能軒輊而至性馴行隆洽飭備蹈儒者之所難夫豈有爲爲之哉自著作君以昌言冠大庭士大夫間稍稍傳誦侯事世或謂侯隱徳待其子而發是殆不然侯之所以自致者如水必寒如火必熱政使名不出家於侯何所加損乃若著作君之所立其資取培益者𨿽博至於忠愛惇篤之意隱然行於政事文學之中有非師友所能預者其所從來逺矣論者則未之見也處者易持出者難工馳騁當世萬變錯陳其視前人之素風淳則凜凜乎眞若奉槃水而渉春冰然則著作君之紀載豈徒顯揚爲不朽計哉抑將溯洪源景髙山晝誦夜思期無忝所生云爾

代宰臣虞允文恭書皇帝禦書崔寔政論下方

皇帝臨禦之九年恩浹教孚方內順適小大之臣旣材諸位讙曰天下事今治宜勿復有爲皇帝曰嘻是烏足究其極維予九年於玆夙寢晨興將篤我祖宗成烈凡奔走先後以就予事惟時公卿大夫而安習所見謂足以止其何以底於大寧於是數用治道不進譙諭一二大臣已乃親禦宸翰於漢議郎崔寔政論幸賜臣允文若曰士俗流失使天下事格而不得爲如崔寔所指臣允文當任其責云耳臣允文承受震悸自惟駑散幸以際遇待罪宰相日聞徳音弗克以時風曉在庭俾諭上防而恬於積習節趨不立以仰煩云章奎畫明示大訓使知今日急政所在其何以爲報用三復寔言冀萬一服行少分以稱隆防竊嘗究觀漢自安順以降天下蕩然無復典法一世賢者如揚震杜喬李固陳蕃諸人繼起爲輔莫不欲整天綱正官邪以淸四海然志卒不遂而禍辱隨之者寔惟悠悠之談樂寛防而羞法制使當時國論靡有所定此則寔之論所由興也而其大率不過以逹權救獘與俗士相上下若切切於數君子之見掎奪者故司馬光論之曰漢法嚴矣而崔寔猶病其寛何哉衰世之君率常庸凡愚庸之俗惟知姑息是以權幸之臣有罪不坐豪猾之民犯法不誅仁恩所施止於目前姦宄得志綱紀不立謂寔之論以矯一時之枉也光之言可謂盡寔之心矣以陛下天徳地業皇帝王之事惟所欲用顧於寔眷焉獨有所求遂使匹夫之遺言一旦煒然震發於昭回之間非聖哲獨觀有以見天下之動孰知夫寔之有味其言哉然遭漢季無復一君足望救時之敝亦安能使之純法八世致理於時其曰參以覇政其心蓋有抑鬱而未之盡者至所謂大定其本師五帝而式三王棄茍全之政蹈稽古之蹤此陛下聖學之所緝熈在今日所當講明特稷契之佐伊呂之輔曾未如卒章所云此則臣之所甚懼也惟陛下選建其人必極於三五之隆而後稅駕誠不勝老臣惓惓之義敢以宸翰鏤之樂石昭垂訓戒於萬斯年爲鄕方砥節之勸並昧死附見下方云

書袁機仲國錄通鑑紀事本末後

通鑑紀事本末袁子所輯章首則楊子之筆也庚寅辛夘之間袁楊風節隱然在兩學間予辱爲僚相與講肄蓋日有得焉憂患索居舊業湮廢袁子官旁郡憫其孤陋乃以是書開予予慨然曰通鑑之行百年矣綜理經緯學者鮮或知之習其讀而不識其綱則所同病也今袁子掇其體大者區別終始使司馬公之微防自是可考躬其難而遺學者以易意亦篤矣昔者司馬公與二劉氏範氏繙中祕外邸之書餘二十年其定爲二百九十四卷者蓋百取其一千取其十也檻者猶難之若袁子之紀本末亦自其少年玩繹參訂本之以經術驗之以世故廣之以四方賢士大夫之議論而後部居條流較然易見夫豈一日之積哉學者母徒樂其易而深思其所以難則防矣

題近思錄

近思錄旣成或疑首卷陰陽變化性命之說大抵非始學者之事某竊嘗與聞次輯之意後出晚進於義理之本原𨿽未容驟語茍茫然不識其梗槪則亦何所底止列之篇端特使之知其名義有所向望而已至於余捲所載講學之方日用躬行之實具有科級循是而進自卑升髙自近及逺庶防不失纂集之指若乃厭卑近而騖髙逺躐等陵節流於空虛迄無所依據則豈所謂近思者耶覽者宜詳之

書伯祖紫微翁外祖曽文淸公所寄許子禮吏部詩後

聞之諸父吏部去國退居臨川極意窮探前輩源委以旉殖經世久大之業善類皆屬心焉非獨以一時與秦丞相同異爲諒也身方沒而道始開有志之士未嘗不嘆息於斯因讀伯祖外祖詩卷輙附見於末

書伯祖紫微翁贈靑溪先生子詩後

臨川耆舊汪謝饒皆出滎陽公之門徳操旣遁世不耀無逸亦以布衣死志節稍見於世者獨靑溪先生而已紫微伯祖與靑溪忘年交序引所述備矣後一詩勉戒其子篤至嚴正眞前輩文人行語也

書焦伯彊殿丞帖後

焦伯彊先生之在潁歐陽文忠公爲守先正獻公爲貳王公深父常公夷甫爲州民伯彊實爲守客未防去文忠而依正獻又得我滎陽公兄弟爲學徒一時賔主師生之際盛矣其在家塾師道甚嚴律諸生事事皆如節度滎陽公旣壯徧防諸公長者之門多閱天下之義理晚歲學成行尊顧獨惓惓於伯彊曰吾所以不辱先訓蓋焦公力也伯彊經行儒者皆知推先之獨記家世所傳如此

代宰臣史浩等恭書禦制秋日幸祕書省近體詩下方

臣等仰惟皇帝陛下宵旰萬防身濟大業雕瑑誇詡浮靡虛防之習是抑是黜囿遊池籞宴豫虞樂之奉是損是蠲居焉非本實不親動焉非法義不舉睠玆三館乃儲藏典訓長育英俊之地自紹興淸蹕下臨迄今三十有四年思欲儀刑丕彛以增光聖緒粵九月辛酉朔詔有司戒期十有二日壬申幸祕書省受朝右文殿移禦祕閣防光堯太上皇帝寶章以視羣臣旣又修太平興國故事張宴右文酒五行罷越翼日癸酉內出禦制詩賜臣浩以下昭回淵曜參賁圗書鴻大閎深匹休雅頌臣等下拜登受相與齋袚敷繹宸指蓋在昔聖人以開物之智立經陳紀通於萬世惟有道之主爲能監世盈虛則象成憲立一王法是之謂稽古文武並用久長之術惟崇起經藝褒表儒學用能章明大誼馴服雄虣俾咸知尊君親上茂集駿功是之謂右文國以人爲輕重士气之肆拘信屈論世者必觀焉惟虛已忘勢然後羣獻輻湊展布四體樂盡其心是之謂禮賢下士大哉王言堯舜禹湯文武之隆由此其選固非墨客槧人所得私以爲榮觀臣等昧死請勒諸琬琰貽諸億載與日月云漢同垂無極制曰可謹具著其語下方以風示防內徳意志慮之所鄕云

書鹿鳴之五送謝光中題其後

長沙謝敬之光中以淳熈巳亥十月來婺講學以明年三月辭歸省親將別請言予病不能也諸友乃取讀詩記小雅五篇共書以餽其行常棣之卒章曰是究是圗亶其然乎敬之其勉之時方聞張荊州之訃三復和平之句爲之然

題伯祖紫微翁與曾信道手簡後

先君子嘗誨某曰吾家全盛時與江西諸賢特厚文靖公與晏公戮力王室正獻公靜黙自守名實加於上下蓋自歐陽公發之平生交友如王荊公劉侍讀曾舍人屈指不滿十𨿽中間以國論與荊公異同元丰末守廣陵鐘山猶有書來甚惓惓且有絕江款郡齋之約防公召歸乃止已而自講筵還政路遂相元祐二劉三孔曾子開黃魯直諸公皆公所甄敍也侍講於荊公乃通家子弟李泰伯入汴亦嘗講繹焉紹聖後始與李君行遊晚節居黨籍右丞以筦庫之祿養親𨿽門可設爵羅然四方有志之士多不逺千里從公謝無逸汪信民饒徳操自臨川至奉幾杖侍左右如子侄退見右丞亦卑抑嚴事不敢用鈞敵之禮舍人以長孫應接賔客三君一見折輩行爲忘年交談賞篇什聞於天下是時吾家筐筥碎僮僕能言諸名勝無不諳悉南渡以來此事便廢紹興初防賊稍定舍人與諸父相扶攜出桂嶺愒【闕】

死生慨然太息乃收聚故人子弟【闕】

與吾兄弟共學親指畫孳孳不怠旣又作詩勉之

今集中寄臨川聚學諸生數詩是也自秦氏專國風俗日益隘陿吾几案間無江西書札久矣蓋江西人物之盛衰觀人文者將於此乎攷而吾家江西賢士大夫之疏密亦門戶興替之一驗也言畢復蹙然久之某再拜識之不敢忘建昌曾信道丈以學問識度爲舍人伯祖所許不幸早世其子撙節夫復與某爲同年進士而節夫外舅李夔州則某少所承事者也故𨿽未得與節夫合堂同席而知其父子之賢爲詳病廢三年不復知戶限外事今年春節夫以伯祖與信道丈尺牘墨本見遺反覆展玩不能去手顧諸弟曰吾家其猶庶防乎今日眞得江西書札矣因錄先君之語寄節夫且以交相厲云

書所定古周易十二篇後

漢興言易者六家獨費氏傳古文易而不立於學官劉向以中古文易經校施孟梁丘經或脫去旡咎悔亡惟費氏經與古文同然則眞孔氏遺書也東京馬融鄭皆爲費氏學其書始盛行今學官所立王弼易𨿽宗莊老其書固鄭氏書也費氏易在漢諸家中最近古最見排擯千載之後巋然獨存豈非天哉自康成輔嗣合彖象文言於經學者遂不見古本近世嵩山晁氏編古周易將以復於其舊而其刋補離合之際覽者或以爲未安某謹因晁氏書參考傳記復定爲十二篇篇目卷帙一以古爲斷其說具於音訓

東萊集卷七

欽定四庫全書

東萊集卷八

宋呂祖謙撰祭文

代倉部祭張魏公文

嗚呼鼎分三極中貫至誠扶世建俗經幽緯明明此北面厖臣鴻弼侯臯侯夔侯旦侯奭前授後承皆原於一降秦迄唐中間防息旣極乃通是開魏公有逺其傳有統其宗匪符匪節匪劵而同厥初事親自誠而孝基徳寢門參騫是蹈肆其事君自誠而忠四朝一心本始末終昔在建炎爲國馳騖蟊賊內訌將祲天路廼義其旗馳囊走羽爝彼妖熖萬河並注掃除黃道手扶日馭勾陳太微莫不順序始命樞極再命臺衡柄是文武內拊外徵我雨我露我雷我霆熛起蠭屯隨指而平區脫之酋氊毳之渠威名所加失戈墮車旣其無爲裏忻戶愉羣獻具來翼帝之圗孰柅其成放迹江湖已貴不賤已丰不約零陵之居韋布所愕披剝萬象獨全至樂身外鸞臺夣中麟閣戎馬飲江奪公閒燕巨轂髙幢陪都是殿大人繼明登我元臣爾衮爾鉞坯冶載新瞠目語難熊羆貔虎聞公之升屯歌壘舞野耕肆商秀眉垂髫聞公之升連手嬉遨北邊有興禡牙祭纛志之所期欲無遐徼挈輿地圗還之淸廟烱烱丹衷日月所照帝閔公勞佚以殊廷歘騎箕尾上比列星殄瘁之悲五方同聲某頃以孱陋逺戍邊城敵情叵測民力弗勝條利畫病狂言屢興朝扣暮應是奬是稱籌恩權惠丘山猶輕幾幾赤舄庶防快覩未目徳輝已耳凶訃扁舟西還飛旐南去只雞鬥酒莫展情素公視死生猶旦與暮一气闔辟新新故故黙友造物冒此下土我獨何爲淚落雕俎

代倉部祭曾文淸公文

嗚呼邈丘壑之韻者身淸而命未必厚鴻彛鼎之勛者命厚而身未必淸判兩塗而分騖猶參商與渭涇昔香山之退傅遺簮組而沈冥澹酬風而酢月陶至樂於林坰蹇降命之多奇屢哭殤於頽齡若汾陽之元老庇九族以咸寧驅緦繐而掃迹紛角覊而忘名極二紀之豪華醉世味而未醒蓋挹其至淸則厚福不得而多取居其至厚則淸趣不可以力爭惟丈人之所享合內外而俱亨還紫槖而卻蒲輪頽然天放者旣專物外之樂道板輿而奉鳩杖驩然色養者又擅區中之榮等之香山則無其慘戚權之汾陽則未嘗滿盈全古人之未全曠千載其難並乘至全而反眞夫何憾於泉扄然而隊一世之師表奪四朝之典刑涸洙泗之淵源絕風騷之統盟朋槧人與墨客胥霣涕而失聲眇孤生之孱陋夙受室於門庭輩子侄以拊育迨衰發之星星歸印綬以盡哀迫科法之見繩傳壺觴而往酹淚隨河之東傾代劉衢州祭趙忠簡公文【或云非太史作】

惟公髙風懿躅照映今昔下自管葛所在不數中遭讒逐以卒於死下至行路爲公出涕不三十年是非一定中興名相一夔而已有來假守敢言尙徳南望楸梧去我百里官箴有常莫克敬告歸心典刑有如巵酒

祭潘子臯文

嗚呼名場利區爵標勢的稺奔耄馳百年一日仁宅義路道源性淵有能用力一日百年之子之才之識之操萬里首塗遽以病告意長數短獲歉殖丰寸心烱然恃此以終有親未報有弟未立有養未充有志未畢合是數者屬之吾徒矢口而言言發不渝裏門相望伯仲叔季責以拊存亦孔之易道學之責喬嶽髙丘毋或不勝重遺子羞

祭蔣從道文

嗚呼弁服之襜然歌之鏘然子遊其間兮呻吟挾策而累然賈區之囂然怪珍之錯然子廬其間兮講誦下帷而嗒然貌甚臒兮志則堅力旣憊兮道方邅出門軸折兮淪晝景於虞淵大塊噫兮化機旋森回薄兮紛糾纒夭壽不貳兮又奚怨猗朋遊兮昔蟬聮交一臂兮失九泉跽傳觴兮江之壖暮山合兮橫蒼煙

祭陳耀卿文

嗚呼菁菁藝圃羣植並區夭壽丰悴一本萬殊以子之年方苞方旉岷山導江遹觀厥初病不復興嘆驚吾徒遊從之義具此俎壺

祭潘朝散文

嗚呼昔我見公子捨是階入拜於堂笑言懽咍時公謝客氊寒榻埃一見傾倒童僕驚猜亟問亟勞厚禮莫偕我官旁郡音問踵來尺牘未報赴車告哀承問澘然亟走輿臺潛徳幽光孰發氛霾日薄事叢莫知所裁矧公視世澹兮寒灰萬鎰千箱振窮卹災棄而如遺況此也哉諸子之孝希參並柴必誠必信典訓罔乖禮門久闔自今其開

祭芮祭酒文

嗚呼耒耜掛壁未試菑畬饑者見之喜動眉須實之感人如鼔應桴見諸功用則皆其餘通都大逵赴車相及匪戚匪姻越肥秦瘠獨公之喪交弔聚泣公微權勢人栽戶培彼拳拳者果何爲哉升屋三號萬事冰泮誰縶維之至此不畔矧惟某等事公澤宮臨風一慟吾道其窮前日之祖今日之酹觴酒未酸俛仰千載

祭方季肅文

嗚呼我來自西訪舊閭裏巾褐藹然朋簮胥防歷數坐間獨子不至問所以然曰旣長逝士方卽學如鼓作气時不待人將駕已稅烹雞炊黍寓哀一酹匪惟子哀尙儆同志

祭於恱道文

嗚呼自子束書從予遊於明招八年於玆矣每見每進筆端津津如春木之向榮意其前塗蓋未艾也我來自山而子死問至折屐失聲猶幸風傳之或誤也疇昔之夜子語我身名未立予固疑其色不舒亦以爲是適然耳庸詎知一再旬之後乃大出於所憂之外耶流光悠悠兩川東下命也柰何付此杯酒

祭滕文卿文

嗚呼大化流形浩浩不已人秀物靈動防植止別而觀之各有終始統而觀之聚散同體羨生怛化咎在私已茍公其身何憂何喜旣全旣歸吾事畢矣向問子疾方論此理今臨子喪復申此防所與俱來皆同硯幾挹觴一訣有淚如水

祭徐堯臣文

嗚呼薰風釣瀬鵠立紛如舟行【一作解】袂分江淮越吳麗澤之防子復來居乃抄乃誦以窮朝晡墻隅筆塜口角唾珠匪惟輩流閭巷嘆譽別去未防沈痼不蘇時我遣酹午陰庭梧釣瀬之風薰兮若初死生離合千古一吁

祭潘昭叔文

嗚呼一車以北一車以南是小聚散折栁江潭昭昭白日杳杳厚夜是大聚散影沈聲謝凡我同社且百且千聚散之變如機之旋旣開其始則哀其終觴豆𨿽薄此意不窮

祭徐宗卿文

嗚呼子於輩流號爲端靖見我於嚴厥問日振加之數年道戰將勝何辜於天乃中絕命遣此一巵千載之贐

祭魯秀才文

嗚呼天下逹道友居一焉死喪之戚古誼所先昔在嚴陵四合誦如未望月如方至川我封我植細大不捐付之歲晏干云參天子於其間獨不永年堂襲墓紼道阻且邅酹以見情齋規則然

祭詹子齊文

嗚呼入事父兄出事公卿視之至近居然髙深昔在講席聽者如林子於是時奉持兢兢旣踐子職亦祗官箴地中生木順徳日升天則奪之疾疢相乘渉春夏秋泯不呻吟胡不呻吟恐憂其親惜哉此士哀哉此心風雨寒窻餽奠之情

祭邢邦傑文

嗚呼越絕之區學者方興一門孝友舊推諸邢內外交映韡韡嚶嚶人之可願於子而並猗左提而右挈紛前導而後承霣霜雹於春陽久此樂而莫能喟予慼於傷弓駭音於防鴒陶近憂其未憖集遐感而相仍理鏡湖之桂楫踐前諾於歲更訪舊聞於故老采新益於友朋愴獨逢於仲氏同此哀於折肱

祭汪端明文

嗚呼開之大者若將有屬聚之粹者其不徒生猗眾萬之弗齊公取數其獨贏培之以嶽鎭之渾厚瀹之以澗瀍之淸明其任重則軼材絕識不能足其志其道逺則貴名顯仕不能畱其行旣予其資又乘其防蓋南渡羣賢皆在之時而北方餘論未衰之際款門墻而徧歷躋堂奧而獨詣合諸老之規摹而融其異同總一代之統紀而防其精粹更侍從於兩朝凜大節之弗渝慮先根本則或以爲緩動據憲章則或以爲拘奮發陳義則或尢其亟彌綸藏用則或咎其徐少而論和旣不詭隨於小人之黨晚而議戰復不茍同於君子之徒𨿽屢起而屢僕守常度而自如外屏衛於翰藩亦大體之可識明振毫末而終出於恕智兼僚寀而各付以職外視髙雅而中實密察外視寛舒而中實肅給塡拊經逺不求歲月之效悃愊務實不事耳目之飾𨿽權脇而勢搖迄巋然而山立晚進後出自相長雄廣坐眾席舊人罕逢大雅之音尙聞於公學則正統文則正宗樂易平曠前輩之風崇深簡重前輩之容士駭未見或姍或攻以身存法獨殿其衝典刑不隊繄公之功嗚呼進退有義弛張有時其用其捨我不敢知至於濩落叢祠之秩所取者甚狹荒寒蕭寺之居所處者甚卑假十數年之壽考作二三子之指歸共簞瓢之淡泊緝簡編之闕遺於造物其何費乃一夕而奪之然則開之大者竟復何意聚之粹者蓋亦胡爲瞻天運之鴻蒙非小夫之所闚謼蒼旻而上愬則匪公之素期嗚呼繼自今以往鎭定大事顧盼系輕重者不復嗣矣旉建大論呼吸判成敗者不復聞矣百年未明之心迹不復究其實矣羣籍未辧之眞贗不復審其是矣斯文將安所寄而斯民將安所徯矣某佩韘趨隅木行兩周錄其世舊教育綢繆肝膈洞照泯然相投大何理之不講細何事之不諏幸二邦之接畛謂卒業之可醻闊謦欬其未防忽赴車之停輈亟宿舂而聽役淚淋浪而莫收烱話言之如在策蹇步而敢媮蠲此心而明薦夫何有乎醪羞

祭張季淸文

嗚呼遊於師友之間斂然自持豈其無人捨業而歸耳目攺前移養鑠奪不失其初心者蓋或寡矣子之在吾門侃侃和飭執經不怠於是時猶未知其爲獨異也自我不見於今五年有來自西者皆道子於兄弟無違言於裏閭無違行安常謹禮不受變於俗吾方喜於得子迨此暇日將過子之廬而子則死矣嗚呼庠序之籍日增而務實之士不加益一觴之慟豈獨故舊之情而已哉

祭邢邦用文

嗚呼子之於學篤矣質性淳固可謂有學之資兄弟雍和可謂有學之地壻於徳門左右觀法則旣知學之實遊於四方師友講論則益知學之方小試曹掾素懷得伸若使其信學之堅還歸鄕閭儒風方起若多其共學之助天之相子者何其多邪眚菑狎至哭其二季未已而身從之奪之者又何其驟也大時不齊消息盈虛之理子其聞之矣全而歸之於子何憾一觴之慟蓋故舊之義婣戚之情所不能已也日者邦傑之喪其奠辭蓋曰將見仲氏而致此哀焉庸詎知未及見子而復哀子耶嗚呼哀哉

祭林宗丞文

嗚呼昔我伯祖西垣公躬受中原文獻之傳載而之南裴回顧瞻未得所付逾嶺入閩而先生與二李伯仲寔來一見意合遂定師生之分於是嵩洛關輔諸儒之源流靡不講慶曆元祐羣叟之本末靡不咨以廣大爲心而陋專門之暖姝以踐履爲實而刋繁茂之枝葉致嚴乎辭受出處而欲其明白無玷致察乎邪正是非而欲其毫髮不差昕夕凾丈聞無不信信無不行前望聖賢大路九軌自詭以必可至三歲一詔士子莫重焉先生方上名於春官慨然惜防合之難而緒業之未竟也亟攺轅解鞅而輟行其視內外輕重之分可謂審矣裏居之良若方若陸旁郡之士【一作老】若胡若劉更唱疊和於寂寞之濵韜積渟蓄固未有捨所爲爲人意也未防聲光四出而不可遏州黨推擇居東面之席踵門請起至再至三不得已而臨之長樂之士知鄕大學知尊前輩知宗正論則皆先生與二李公之力焉嗚呼西垣公旣不及公道之【闕】而二李亦皆以布衣死獨先生甫入東觀若將有爲而病輙隨之中原諸老之規模迄不得再白於世其用捨必有所系矣嗚呼心迹之判固非逹者之論區區專信耳目而量君子之用心則亦有大謬不然者先生所遇多迕少合意𨿽可尋而事不大見中𨿽無媿而外不及知悠悠斯世識此心者防何人哉嗚呼先生之臥家左支廢右支緩手不能指授口不能劇談若無與乎世道之升降抑不知百圍之木顚童立枯猶足爲丘樊之鎭一旦僕地則意象衰落無復故國之遺矣嗚呼痛哉某未冠綴弟子之末行期待之厚獨出於千百人之右顧譾薄安所取此實惟我西垣公之故施及其後人培植湔祓閔閔焉如農夫之望歲也齒髮日衰業弗加修愚不自惜大懼先生之功力爲虛施每靦然慙惕然恐也聞先生之喪念以辭侑奠而思慮不專條貫靡究筆屢下而復柅也旣半歲矣而所言者乃止於是蓋至善難名至痛無文而迄不能成章也先生之存音問𨿽闊疏舉首南望猶有虞焉今遽撤其所畏防何而不爲小人之歸也惟當與二三子尊所聞行所知使先生未伸之志猶有考也鳴呼哀哉

祭張荊州文

昔者某以郡文學事公於嚴陵聲同气合莫逆無間自是以來一紀之間面講書請區區一得之慮有時自以爲過公矣及聞公之論綱舉領挈明白嚴正無繳繞回互激發偏倚之病然後釋然心恱爽然自失邈然始知其不可及此某所以願終身事公而不去者也某天資澁訥交際酬酢心所欲言口或不能發明獨與公合堂同席之際傾倒肺肝無所畱藏意所未安辭气勁切反類世之彊直者亦不自知其所以然夫豈士爲知己盡自應爾歟我行天下愛而忘其愚亦有不減公者矣內反諸心豈敢負之乃獨勇於此而怯於彼抑有由也蓋公孳孳求益惇防懇惻有以發其冥頑勇於攺過奮厲明決有以起其緩縱而不立已不黨同胸懷坦然無復隔閡𨿽平生退縮固滯之態亦不掃而自除也使我常得從公豈無分寸之進使公以愛我之心充而擴之馴致於以虛受人之地公天下之身受天下之善則爲社稷生民之福孰可限量邪嗚呼公今其死矣我無所復望矣𨿽然有一於此公在三之義上通於天養其志承其業油油翼翼左右彌縫不以存沒爲二者公之事親也念大恩之莫報咎誠意之未孚𨿽身在外心靡不在王室鞠躬盡瘁惟力是視不以逺近爲間者公之事君也義理之大一識所歸永矢靡它至於參觀徧考公而且愽未嘗如世俗學一生之言暖暖姝姝不復廣求其進學之力不以在【闕】爲勤惰者公之事師也公之此心蓋未嘗死我𨿽病廢猶有尊足者存亦安知不能追申徒而謝子產【闕】

豈復能文直寫胸中之誠以告公而已

祝文

立鄱陽府君後告廟文二首【代倉部作】

爲人後者爲之子禮也鄱陽府君無後今順考經訓參稽族屬以再從叔五十九通判位次子某爲後練日之吉祗見於廟敢告

爲人後者爲之子禮也惟我叔父奠祀乏主於今十年是用欽承遺意肅若舊典簡稽族屬以再從叔五十九通判位次子某爲後練日祗見敢告

東萊集卷八

欽定四庫全書

東萊集卷九

宋呂祖謙撰行狀

故左朝散郎徽猷閣待制提舉江州太平興國宮江都縣開國子食邑五百戶致仕贈左通議大夫王公行狀

曾祖汝能故任尙書都官郎中贈尙書工部侍郎妣蔣氏贈淸源郡太君母氏贈云安郡太君查氏贈滎陽郡太君

祖寶臣故任殿中丞贈左正議大夫妣周氏贈吳興郡太君

父防故任朝散大夫尙書主客貟外郎贈左金紫光祿大夫妣曾氏贈魯郡夫人吳氏贈建安郡夫人

公諱居正字剛中其上世故蜀人王師之開蜀孟昶舉其族朝京師太祖悉官昶故臣公之髙祖與焉道維揚樂其土風因徙名數揚之江都自曾大父至皇考傳三世皆有列於朝名迹班班在士大夫間公生十六年而孤太夫人春秋髙一以家事倚公辦而嗜學益力兼書夜不息嶄然見頭角去防太學太學諸公聞聲爭交驩初熈寧中王荊公安石以新義【闕】天下其後章蔡更用事槪以王氏說律天下士盡名老師宿儒之緒言餘論爲曲學學輙擯斥當是時內外校官非三經義字說不登几案他書𨿽世通行者或不能舉其篇秩公勉以親命屈意場屋心獨非之未嘗肯作新進士語畱落不耦餘十年黨友防說公盍少自貶公嘆曰此天窮我非人爲也一第自有時心之是非可攺耶久之建安黃公齊爲大司成得公所程試驟許以王佐才屢置前列明年大比黃公同知貢舉欲擢公文首選以風示多士共事者議不咸奏名猶在第二賜上捨出身是歲宣和三年也解褐未防服太夫人防築室墓左防食水飲盡三年里人始識古防禮免防調饒州安仁縣丞荊南府府學教授大名鎭江兩帥交牒辟公教授府學皆無所就太上皇帝卽位詔部刺史二千石雜舉所知以禮勸駕公家居維揚部使者上公名應詔書公謝卻之郡遣別駕從數十騎踵門彊起公公臥不應攺徽州州學教授未赴召命兩下辭疾不前丞相髙平範公宗尹公同年進士也爲上言公直諒孝友當今無輩於是復有防趣召甚急公至行在所與範公相勞苦且曰始與公言云何時危如此公位宰相不亟出所學抜元元塗炭中尙誰待某避防﨑嶇陽羨山谷間分死溝壑勉出見公一道此意耳範公矍然失席曰宗尹知罪矣賜對便殿公奏昔人有言君以爲難易將至矣今日之事朝廷皆曰難則當有易爲之理然國勢日益弱敵勢日益驕何耶蓋昔人於所謂難則彊勉以爲之今以爲難而不復有所爲以待天意之自回彊敵之自斃也臣觀宣和之末有識之士固已袖手竊嘆以爲難而不可爲者十五六及至於靖康則陛下以爲與宣和孰難靖康之末以爲難而不可爲者十八九及至於建炎則陛下以爲與靖康孰難由此言之今日𨿽難於前日安知他日不難於今日也蓋宣和以爲難故有靖康之禍靖康以爲難故有今日之憂今而亦云則臣有所不忍聞矣且條仁宗聖訓十事以獻上甚恱明日諭宰相曰如王某人材歲月間得一人亦幸矣攺承奉郎太常博士紹興元年除禮部貟外郎上將宗祀明堂有司疑於嚴父之文議不時定詔用皇祐故事合祭天地並配祖宗公立議曰古之帝王非肇造區夏者皆無配天之祭聖宋崛起非有始封之祖太祖則周之後稷配祭於郊者也太宗則周之文王配祭於明堂者也皇祐宗祀固宜以太祖太宗配當時蓋拘嚴父之說故配帝並登眞宗其後英宗朝孫抃請專配以近考司馬光呂誨爭以爲絀祖進父神宗皇帝亦謂周公宗祀在成王之世成王以文王爲祖則明堂非以考配明矣今主上紹統自眞宗至於神宗均爲祖廟獨躋則患無名並配則同祫饗請合祭昊天上帝皇地示於明堂奉太祖太宗配詔禮部議是隆祐太后升遐討論冊禮公言國朝追冊母后皆由前日未及尊稱太后蚤儷宸極防垢紹聖退處道宮按元符三年五月復太后爲元祐皇后詔書徽宗皇帝受命欽聖獻肅皇后復冡婦之意明甚崇寧初權臣悖禮以卑廢尊是太后隆名【一有定位二字】已正於元符而不在於靖康變故之日也謂宜專用元符詔書明指姦臣沮格之意告天地宗廟乃不果冊撫州守言甘露降圖以聞公請卻其圖勿內臺臣繼公劾守奪其州間一歲進太常少卿兼修政局參議官起居郎上方鄕規諫公次前世聽納事爲集諫十五卷以開廣上意詔以時務徧訪羣臣公獻防數千言其論省費尢詳曰宋興一百七十三年矣自朝廷至四方百司庶府朝夕之所行蓋一百七十三年彌文之事也今天下幅裂海內鼎沸陛下所居曰行宮所至曰行在而於一日二日少駐蹕之頃以數路數十州土地之所出欲盡爲向者一百七十三年之事不忍暫有所廢革臣竊以今日爲能奉行祖宗之故事則可謂之知時變則不可也夫不知隨時以省事而乃欲隨事以省費故今日之事例有減半之說究其實未始不重費而徒示人以弱臣請以一事而言之國初輿地之廣人材之眾歲放進士不過數十近者陛下親策士於庭釋褐命官近四五百人此其費亦大矣然禦試之日臣備貟考官遇夜有司給燭半挺曰此省費也嗚呼其省費之術亦已拙矣他事大抵類此臣願詔大臣計百事之費而論定之若曰興衰撥亂之事也則爲之禦防備敵之事也則爲之任賢使能捄卹百姓之事也則爲之不在此等而渉秋毫之費者一切姑置勿論則費省國裕矣防奏識者許其剴切以右文殿修撰知婺州州貢羅舊制歲財萬疋崇寧後希進者增其數以市恩至五倍民力大屈建炎中詔蠲其二萬八千著爲定制閱四歲主計者格前詔建白責歲輸一切視崇寧之舊公三上章未報遣僚屬詣政事堂言狀大臣方持其議計司督趣郵傳旁午公置其檄不行掾吏震防交謁更諫公曰吾願身坐之不以累諸君也呼吏爲文書付曹曰卽有譴諸君盍以此自解公復手防五不可以聞上感悟亟如公請免符下裏愉戶懌驩若更生異時公歸自永嘉塗出婺空一郡之郭東迎父老拜車下曰公去八年吾州免二十三萬縑矣轉運使移州共禦鑪炭下其式膚理非若胡桃鵓鴿不中程公報之曰炭之期限則諾彼民以炭自業者率居深山窮谷中安知所謂胡桃文鵓鴿色耶上方躬簡儉以新攺風俗臣下顧以浮侈敗之不可佗日還朝從容爲上誦其語上曰朕服禦膳羞未嘗問精粗況附火取溫暖而已豈較炭之文色耶嚴地陿仰給鄰壤歲漕婺粟以贍之舟楫卒徒資用皆嚴主辦起皇祐訖建炎以爲常嚴人輙請令婺旁縣民家載粟致之嚴紓挽運勞公曰民賦已重加以道裏費是兩也且未有籍婺而輸嚴者言於朝復其故徙知饒州未至郡以太常少卿召發半道除起居舎人居數月除中書舍人兼史館修撰秩左通直郎服三品大將張俊戍江上遣卒至彭澤縣卒故縣吏也負俊勢侵辱其令令郭彥參械之獄俊怒訴於上詔爲罷彥參公言彥參不畏彊禦無罪俊又陳有田在諸郡丐免徵徭公言兵興以來士大夫及勲戚之家科敷與編戶等蓋欲寛民力均有無使貴賤上下同力一心共濟國事況將相之臣乃不能體此乎除目有自中出者公言近習請托進擬不自朝廷所系不輕因錄皇祐詔書以進上皆嘉納其餘捄獘禆闕所還制勑甚眾如論平江檢澇官吏不當劾和州新被兵宜除其貢絹事多施行遷兵部侍郎兼直學士院公頓首辭曰臣愚不足以兼二事願盡力佐司馬竟不拜直院之命北邊解嚴詔百官各以疆事對公力言防江之備不可撤上采其策公一意憂國出入禁門以人主爲知己排權掎貴亡所避同列皆嚴憚公出其下車駕之親徵也公實扈從次平江羽檄狎至柄臣或進退保計上顧曰如王某必不肯爲其爲上所敬如此眷禮日加且將授以政異意者皆側目視公公畏讒之就連拜章請郡上不得已除徽猷閣直學士知饒州入辭上諭以卽大用復曰臺州陳槖治郡有迹吾難其繼者無以易卿遂攺命知臺州言者以危語中公上記其忠才下除徽猷閣待制至郡未防提舉江州太平觀屏居括蒼者三年上念公未嘗置公弟駕部郎居修以職事對上曰卿兄某今安在行大用矣中書舍人劉大中侍上論制誥上曰如王某極得詞臣體侍禦史蕭振論守令賢否上舉公守婺日免貢羅禦鑪炭事曰守臣愛惜百姓皆如此朕復何憂廷中皆意公且復用起知溫州始秦丞相之參知政事也甚善公間而論天下事意銳甚旣爲相所言皆不讎公疾其詭言於上曰檜嘗語臣中國之人惟當著衣噉飯共圖中興時臣心服其言謂有志於中興者要當如此又自謂使檜爲相數月必有以驚動天下今施設乃止於是願陛下以臣所聞問檜使行其平昔之言秦丞相慙怒前好盡矣及是秦丞相專國公自知不爲所容在溫半年亟以目疾請祠歸陽羨避謗深居時事一不掛口客至淸坐竟日談訂經史而已書祠官之考十有二遊心事外人莫能窺其際秦丞相晚節權益張尢畏惡善類大誅譴以立威嶺海間累系無虛郡𨿽公闔門托疾猶奪徽猷閣待制公等視榮辱晏如也紹興二十一年十月二十八日以疾終於裏第享年六十有五累官左朝散郎爵江都縣開國子食邑五百戶明年夏五月甲申葬於常州宜興縣淸泉鄕孫墓村楊塘塢公沒之年秦丞相薨太上皇親攬萬幾甄辟淑慝還公故職以直前謾且詔予一子官用子登朝贈左通議大夫公气節髙亮儀觀丰碩聲音滿堂其學根極六藝深醇閎肆以崇是辟非爲已任自其少年已不爲王氏說所傾動慨然欲黜其不臧以覺世迷於是稽參雋義鉤索聖緼摧新學詖淫邪遁之辭迎筆披靡𨿽老於王氏學者莫能自解山楊先生時與公防毗陵出所著三經義辧示公曰吾猶舉其端以告學者而已欲鬂櫛而毫緝之未遑也非子莫成吾志者公愈益感厲首尾十載迄以成書爲毛詩辧學二十卷尙書辧學十三卷周禮辧學五卷辧學外集一卷靖康建炎以來朝廷懲創王氏邪說之禍罷配享僕坐像更科舉法置春秋博士弟子貟國論略定然余朋遺黨合力詆沮所以搖正道者萬端賴太上皇持之堅旣不得逞則陰挾故習候伺間隙識者懼焉防故相韓儀公忠彥請諡公時贊奉常引儀公熈寧初辟近臣坐講之請以定諡且謂自是君尊臣卑猶天地定位不可攺易𨿽淫辭曲說厚誣天下謂天子有北面之儀君臣有疊賔之義天下卒莫之信實有大功於名教宜諡曰文禮盡發王氏之謬以警在列讀者皆竦而韓氏子

乃以故事未有以禮義【闕】

以謂公公不爲攺其在兵部以事請對上因及王安石新學爲士大夫心術之害公進曰臣側聞陛下深惡安石之學久矣不識聖心灼見其獘安在敢請上曰安石之學雜以覇道取商鞅富國彊兵今日之禍人徒知蔡京王黼之罪而不知天下之亂生於安石公對曰禍亂之源誠如聖訓然安石所學得罪於萬世者不止於此爲上陳安石訓釋經義無父無君一二事上作色曰是豈不害名教孟子所謂邪說者正謂是矣於是請以辧學爲獻上許之公序上語系於辧學書首先時名公卿斥王氏者輩出猶不能辟至公上辧學而楊先生三經義辧亦列於祕府二書相經緯孔孟之本指始明士皆回心向道如水赴壑天下遂不復宗王氏蓋太上皇帝表章聖學之功而公與山先生諸賢之助也公他所著書有春秋本義十二卷論語感發十卷孟子疑難十四卷文集十卷西垣集五卷兵民條例一卷公俸祿入門班昆弟字孤幼無畱者兄居安蚤世差擇良士以其女歸之郊祀任弟居厚以官逮公亡季子猶布衣云娶馬氏贈碩人二子曰復右承議領通判臨安府曰從右承事郎湖州長興縣丞五女長適右朝奉郎幹辦行在諸司糧料院仲兟次適右文林郎保寧軍節度推官韓亢次適將仕郎傅公本次適左從政郎信州玉山縣丞孫璉次適右承奉郎朱咢孫男五人曰椿槢柟植棠孫女一人尙幼公位禁從當書於史碑於隧謹撰次爵裏族系壽年行治上太史氏副在私家以竢立言君子謹狀

東萊集卷九

欽定四庫全書

東萊集卷十

宋呂祖謙撰墓志銘

湯教授母潘夫人墓志銘【代父倉部作】

潘氏望滎陽別居金華者爲大族孺人幼明悟其在傅織絍組紃敏而藝父母愛之尢環裏中相厥對惟湯君偉恊乃女焉旣嬪湯氏釐身治家皆應儀矩姑兪夫人晚防明孺人時寒燠奏甘毳躬饎爨眎藥物之良者而敬進之朝夕虞侍兪夫人至忘其疾於內外姻屬承趨賔接無一間言恩妾媵童奴皆得其驩心族黨以病告者說珥弛服亡所愛湯氏先故無仕者孺人開其夫以訓子子烈始士其服委身於學客至孺人立屏間耳其語或肄經訂史欣然共具甚設烈用是居隠約而多致諸公長者卒就其業中紹興二十一年進士第主明州奉化縣簿聮板輿之官里人紀之二十九年正月朔旦天子稱觴慈寧宮勞問髙年以差受寵有秩者父若母慶賜有加湯君以子故卽其家拜右承務郎致仕孺人實偕被命書集享成福鄕先生之評賢母者孺人必在其間隆興二年閏十一月十五日以疾終於正寢享年七十有三於是承務君沒五年矣考諱亮妣胡氏男二人長卽烈今爲左從政郎新差充建寧府府學教授次曰照業儒女四人長適右迪功郎朱熈績余未行孫男一人曰椿子烈等將以乾道元年二月五日祔於赤松東關原湯君之墓前葬狀其行謁銘予與其子遊舊矣其又何辭銘曰

湯世壙僚委祉於後䢐相我初內徳之茂厥承惟飭發身以文納詩幽宮尙逺其聞

金華毛君將仕墓志銘

毛在衢以姓著君故衢徙也始君曾大父廣名數籍衢之江山大父逹遊金華樂土風遷焉父扆宣和間材進士屢上禮部畱落亡所遇君甫學而孤不忍以門內細故憂母夫人置其業躬井臼勞事綱理勤甚細大咸有節法資簡朴與人語傾盡無畱藏女弟以嫠歸君終君之世字其孤不怠兄之子大方穉失父君使偕其子學程督提掖婣族莫能名厚薄其將沒也諸子前受所欲言獨飭以學不佗屬君諱公亮字明叔卒年四十有六乾道三年十一月十有二日也娶陳氏子四良能大年大節大任女五長適進士邢文昌余未行乾道五年十月二十有四日葬於智者山之右先葬大年迹君之實來謁銘予𨿽未嘗與君際然大方大年俱從予講畫且聮裏閈是宜銘銘曰

陽宇陰竁誕惟民彛遹嚴厥終銘以昭之

松陽葉君墓志銘

宣和中盜發幫源旁郡姦俠謼嘂趨和賊勢怒張大吏或叛官守亡城社羞污印韍閭裏以气自許者望旗鼔迎自屈隕名隊節項背相望當是時松陽葉君獨以孝著君以眇然儒者奉其父匿山中猝與賊遇奮前翼蔽其父被三四創猶不少卻賊內兩相顧曰是人以死代父孝子也殺之不祥逡巡引去父子迄皆全鄕老嘗在兵間者道葉君至今不去口嗚呼是可軼其傳哉君諱洵仁字行中曾祖某祖某父某君少耆學遊場屋輙不耦旣孤家益落太夫人憂勞甚君不忍私其力於鈆槧乃罷舉治耕稼以寛親意居亡何貲用饒衍儕輩交勸君卒業君固已倦遊不復言課試事矣暇日親程課子孫以學復爲儒家晚節傳家政觴詠自適蓋年八十有一而終乾道四年四月十四日也娶潘氏男四長瑅次柟次次防先君卒柟防出繼女二長適秉義郎邵績次適進士周炤孫男五重開重光重熈重規重易孫女五曾孫景先尙幼後一歲某月某日瑅奉公防葬於某山某原重開來謁銘重開嘗從予遊道君之葬稽參古制凡慝禮夷教悉屏棄弗用其不怵於俗如此可謂難也已銘曰

防方興時大棘孚虓嚚祗子職瑑之堅竁之密維旌君詔無極

朝散潘公墓志銘

乾道六年春正月庚午右朝散郎賜緋魚袋致仕潘公卒於婺之裏第越三月諸孤狀公之壽年裏系履迹屬某銘某𨿽侍公晚一見意浹屈年輩盡悃款異乎世俗所以相期者此意其可負矧公子防憲在歲癸未實偕以進士拜敕於廷視公蓋丈人行也敢他諉遂次其語曰公諱好古字敏修一字伯禦處之松陽人曽祖幹以耋老望其裏祖珂以謹力厚其家考宗回以文藝官其族傳三世而門益大始公之考開迹農畆拔科級校中祕書浸光顯矣中更憂患無復當世意專林丘之樂者數十年晚得復州非其雅志將辭行章未上而卒公樂易安恬甚似其先人自爲童子時祓除遨嬉委已於學母葉夫人愛之尢每抑止之公愈自力少長入成均從四方士遊聞見日博京都失守有諜敵剽諸生者公方與同捨郎環坐敵且至眾駭詟或勸趣自裁公徐曉坐人曰死當擇所未見敵逆自斃與自經溝瀆伍耳旣敵入兩齋亡所得捨去事定眾皆以識度歸公公事復州孝晝夜淬厲蘄世科以慰滿其意再試禮部輙不偶郊祀任子復州屢欲上公名公固辭復州亦不能彊也後子景珪秩得封其親命書數下公以前嘗止復州之奏慨然曰辭父澤而安子榮寧吾志耶平居不禦簮裳不書爵品終其身其沒也諸子始敢以朝服斂公始自松陽攺築臨江臨江婺之郊也晚歲徙郊而城其居蓋三徙焉紹興丙辰歲大祲婺米斗千錢公旣發廩不足則槖厚貲致他郡粟下其直十之三以貸之秋稔民勸趣償惟恐後公閔民償之不易也眎初貸復絀其一甲子歲水並捨有僧廬公挈孥棲其危水怒張屋廩廩欲僕眾方左右視迫怵亡計隃望波濤間有棹舟至者呼公亟濟僮僕相賀更生前扶公卽舟公顧同避者尙數十人嘆曰吾去是曹其魚矣乃諭舟人姑寘已先載餘人舟人曰吾徳公長者故犯險脫公耳餘子何爲者公曰此距平陸不十里汝不憚一往反之勞厄此者皆汝生之也舟人義而從之眾畢濟公乃濟其於死生緩急之際先人後已如此甲戍盜發旁郡流殍交道裏民窮空競持破磑敗絮來質主帑者以白公公曰第與之居數日塡溢棟宇公有喜色益市官粟舟相銜下以平貴糴比閭不復知有艱歲後民稍稍入金請所質亡紿者婺田恃陂塘爲命天不雨尺競寸攘闘防斃踣者相望公有塘曰葉亞漑數百頃獨聽民取之不爲禁斥塘下田以廣瀦蓄或獻疑以膏腴可惜者公曰鄕鄰安則吾安矣別墅占婺之西湖旁兩塘廢不治公發錢數十萬新之人賴其利時公未嘗有寸田居其間其他如代官逋弛私責恩鰥寡逮困疾旁及棺槥飱藥橋梁井泉之屬給予除治亡所靳松陽學故有田軍興調度急吏質其田而學廢公以錢百二十萬贖歸之學以復興其後爲吏者不復顧省學又廢公不得已歸諸郡庠處之學所以裕於養士者繇公之助也顧嘗耆浮圖老子說頗畱意塔廟土木事淛河以東爲二氏徒者多借其聲以行莫年覺其尢繆妄者稍謝絕之而鄕儒者浸篤遊士亡資者【闕】之使就業焉公隆於教子訓導嚴飭賔禮善士相與浸灌礲磨故多鄕方者季弟好仁卒未防又防其壯子公收其遺孤教養之甚有恩意家政儉而肅有妾治衣櫛垂三十年挾寵微驕媢公一旦資遣之人咨其斷歲時賦租必差擇精好者先眾輸之官惟敬尢樂佐公上之急金亮瞰江公以錢千萬奉軍費詔增秩加賜五品服而公意初不在賞也獨喜著書有詩春秋語孟中庸說合五十一卷他書亦數百卷其九月丁酉葬於婺之金華縣慶雲鄕東彌塘享年七十公先娶孫氏贈安人左朝奉大夫夙之女再娶陳氏封宜人左奉議郎【闕】之女子男六人景珪右朝散郎大理正重修勑令所刪修官兼權尙書刑部郎官次景參次景憲左迪功郎新太平州州學教授次景愈次景泌次景良四女長適右承奉郎兩浙東路安撫司主管機宜文字湯矼再適右通直郎新知太平州蕪湖縣蘇誦次適將仕郎趙善蔚次適右迪功郎新監行在太平惠民局王注次尙幼孫男五人自厚自得余未名女七人自公之歿逮其葬穉耄矜寡嘗受公施者拜走號哭於堂於門於途其聲相及鄕之人𨿽澗隈山曲承公訃皆倚耒投耜戚戚有惋怛色嗚呼是豈茍然者哉銘曰

丰昃盈變惟理之常積而能散我施用光萬木造天郁其髙岡是曰善富潘公之藏

義烏徐君墓志銘

同義之徐在烏傷爲右族先老所傳版籍故諸曁嘗有官吳越爲常侍者遊烏傷之同義樂其土俗遷焉其譜諜可見者臘生舜臣舜臣生世都世都實生君君諱文獻字徳之質厚惇飭以嚴見憚於裏中治家訓子咸有節法母朱夫人棄世君方穉已能自持及父沒傳家政奉後母余夫人尢篤𨿽鄕人之習於徐氏者莫知其異出也比鄰競者平之病者藥之負責不能償者已之天大寒眎並捨惸獨困殍日賦之食至於春乃罷帥以爲常乾道四年六月十八日終於家享年六十有六七年二月四日己酉葬於白馬之原娶劉氏三子長人傑次人鑑將仕郎次人瑞蚤亡孫男八人侃儼倬余未名孫女三長適進士余棣余在室曾孫男四女二尙幼自禨祥禁忌之說興士始死其親而徼利巫爭覡訟客其匶宇下逺者或數十載蓋有骴腐骨銷而終不掩者矣予竊駭其然力薄不能起俗獨私與從遊者道之人傑以書來曰先君之防再期矣宅兆未卜侃倬幸從諸生後與聞緒論敢不敬戒以終大事吾子其賜之銘以卒相人傑也乃銘曰

厥終惟考厥封惟時有嘉徙義瑑此銘詩

祔韓氏志

乾道七年夏六月庚申左從政郎太學博士兼國史院編修官兼實錄院檢討官呂某祔其繼室於元配之兆始某逾冠授室蓋今尙書左司郎中韓元吉長女旣五年而夭左司公實識其葬後七年復女焉越二年又夭壽二十有七攺月而葬與長姊同域異穴惟內外辧位而司家政者名不出壼𨿽敬戒以祗婦道猶其常也玆用不書以附春秋之義土姓世系列於前志者亦不再見二女長曰復幼曰螺

蘭溪葉君墓志銘

始予道蘭溪葉君介其子來見視其貌恢然長者也進之語朴質少雕瑑意防然喜之是後歲一再艤舟溪滸君賔送下上亡怠容今年秋復過焉事薄不暇接君居亡何裏生周徉以書至曰噫君死矣其孤誕累然衰絰不敢釋防次躬請銘於門下使徉以告予旣數面君而誕實從予遊乃序而銘之君諱臻字予益上世壽昌人移其版於婺之蘭溪者四傳矣曾祖昌世祖逢考固君𨿽浮湛裏閭而協族輯鄰若嘗知書者家故窶縮衣嗇食資其子學甫收一科以養而君不能待也卒以乾道七年十月二十九日壽五十有七娶胡氏男一誕也今爲左迪功郎新臨江軍淸江縣主簿女三長適蔣黼次適陳良士次在室其年十二月二十日葬於縣之淸江裏應氏塢銘曰

置也饁之簋也奪之罔極之醻匪爵是縻

郭宜人墓志銘

泉溪劉氏兆域有別卜淸溪之原者是爲戶部公之配郭宜人墓旣葬二年戶部以書來諗曰邦翰老而哭妻墓艸再易矣見故奩塵篋依然有餘思是非若小兒曹戚戚歔欷也吾妻無恙時自闑以內裘葛釡鬲醪醴臡醢孰水而凍孰火而燔孰社而釀孰臘而儲吾未嘗過而問焉饑至知食寒至知衣客至知獻酬而已視已出若妾媵所出拊育惟一族黨無纎介薄厚之議授室以來袖手旁觀每謂家政直差易耳及失吾妻治官文書腕脫入戶將少休問米謁鹽者旁午喟然而嘆始知其難益念吾妻四十年代予勞之不可忘也故過時而哀未衰子嘗有意銘其藏幸卒成之某先壠實在婺之武義於泉溪蓋同縣與戶部遊再世矣歲時往來占壼職於杯盤固得其略諸子相從講學履屐裝賫【闕】皆宜人均一之徳所形見也銘敢不諾宜人卒以乾道六年十一月七日享年六十有四時戶部知常徳府歸葬以乾道八年十月某日曾祖宗元贈少傅祖瑑贈太師考三益左中大夫同知樞密院事贈光祿大夫妣孟氏齊安郡夫人子男子八人粹中迪功郎新衢州龍遊縣尉敏中迪功郎新衢州江山縣主簿允中時中應進士舉居中虛中皆夭余未名子女子六人長適從事郎永州軍事推官應材次適朝請郎尙書司封郎中鞏湘次適承議郎周權次適太學生淩顒次適進士黃閈次未行於是戶部方爲朝散大夫尙書戶部貟外郎總領湖廣京西財賦銘曰

維斗之樞系隆地髙婦於素門乃約其驕風有芣苢捋之擷之我心和平諸禦是綏子捨連甍女車交道歲時晨昏來面來告並耦而耕獲失其一里人作詩颺於婣戚

義烏樓君墓志銘

太史氏凡例登於策者有彞品惟以孝著則𨿽嶺隈水涯凋瘁獨亦編名逹官顯人後並藏於金匱石室甚嚴風勸隆尙之意逺矣自予少時廣坐間往往剽樓君孝行旣而君諸子從予遊益熟其爲人蓋君篤於孝服母防廢櫛沐鹽酪不入口結廬墓左旦暮繞冢哀號冢下耕者皆徘徊爲墮淚日負土築冢自課三十肩比外除冢髙數仭其行實應史法及執筆太史閱郡國所上義夫節婦君名獨沒不見退而問嘗交君者則曰前數十年鄕人合辭列君於縣於州於部刺史州遣從事卽其廬勞君且問狀君固謝此人子之常不願賞鄰里要說再三迄不能彊予聞而太息世衰道微或僞孝以姦利君躬人之所難乃以常自居匪質之厚不能也以君之質而約之以禮翼之以師友可涯哉君諱蘊字季發曾祖訓祖琳父中立占籍婺之義烏鄕則崇徳也娶周氏男五長公重蚤夭次孟愷仲愷叔愷季愷女五壻曰黃昭祖何堯夫楊若訥龔世英季未行以乾道七年十月初四日終於家壽七十有一明年十二月二十日葬於盤松裏九江原距先墓才數十步成君志也君少遊場屋親終卽罷舉環捨培松菊自娯意獨鄕古歲時祭享撤楮幣去浮圖老子之位終君世巫祝不至門性剛介朋友有過毎面數之然遇困躓者亦發槖賑防無所靳故皆嚴憚之而不敢怨銘曰

跨都而議觕得其膚坐門而語釐錙析銖烏傷之評於君則兪次詩伐石賁於幽墟

薛常州墓志銘

河東之薛有降居閩之長溪者世久不能迹其始旣又家於永嘉其長老之記曰唐補闕令之後遷焉裔孫庠以馴行聞於鄕庠生彊立始修補闕之舊續其祿蓋終江寧府觀察推官贈左光祿大夫光祿四子嘉言尙書司封郎中昌言通判婺州弼敷文閣待制徽言起居舍人公諱季宣字士龍起居之子也起居學於胡文定公安國而雅爲趙忠簡公鼎所厚其立朝皆有本末最後秦丞相檜建與金和起居自殿坳直前引義固爭反覆數刻中寒疾以卒夫人胡氏亦繼卒於是公生六年矣伯父待制收鞠之任以官公幼逮事過江諸賢聞中興經理大略已能識之喜從老校退卒語得嶽韓二三大將兵間事甚悉志尙犖犖與常兒異年十七起從妻父荊南帥孫汝翼辟書寫機宜文字荊州善袁漑道防虛郡齋迎致之公遂委已師焉道防及登河南程夫子之門聞蜀隠者薛叟名晚遊蜀以物色求之莫能得末至一郡並捨有叟旦荷笈之市午漏下輙扄其戶道防從璧間覘之方隱幾黙坐意象靜深問諸鄰則曰是鬻香薛翁不知其所從來道防亟款門以弟子禮見旦往陳所學叟漠然如不聞久之乃曰經所以載道聖人作經以明道子何博而寡要也始與深語未防復捨去道防漫浪沔鄂間諱其學絕不爲人道獨於公傾倒無所靳公自是篤意於學道防語公伊洛軼書多在蜀時同郡蕭振方制置四川乃往爲其屬道防期至蜀授以書防偏禆有誣其所部將者公請正階級法議不合謝去遇道防於峽而公旣出蜀矣調鄂州武昌令武昌號難治連敗數令公年尙少郡將部使者易之迎謂是邑久不可爲子敢當之乎公曰獨患在上者以縣爲可爲今知其不可爲則可爲矣願寛其銜轡俾得自盡皆諾之科徭興發率以公故獨不及惟論和糴始不見答欲解印綬去卒體其誠得罷公旣獲乎上民賴以寛有所廢置皆爭趨和乃大治版籍期防簡稽出納悉就繩尺密而不煩嚴而不迫敵人未叛盟公白其長視要害前備禦輙不省及兵交稍稍卽公咨計畫敵人悉眾瞰江詔成閔還師入援時汪樞使澈宣諭荊襄公告成閔得蔡有破竹之勢盍守便宜勿遣令閔乘虛下武昌徑陳汝趨汴都敵內顧且驚潰釋此成業而聚兵相仗鮮克以濟不能用閔晝夜馳不頓捨後騎能屬者三之一而陳蔡新附諸城亦踵接復爲敵矣江淮仕者大抵無固志紛紛遣其孥系馬庭木以須公獨畱家不遣誓與民俱死縣故多盜鐵冶營田棊布諸鄕亡命姦人出沒其間所冶卽孫吳故宮自古江左重地也公念除盜上策莫如聮保甲疆陲有事惟素整者可不亂乃訪求河北陜右弓箭手保甲法及淮西劉綱保伍要束討論甚具防有伍民之令乃出其法行之五家爲保二保爲甲六甲爲隊因地形便合爲總不以鄕爲限總首副總首領焉官族士族富族皆附保蠲其身俾輸財共總之小用諸總必有射圃民暇則習無蚤暮之節盡禁蒱博獨許以擊刺馳射角勝五日更至廷閱其尢者勞賞之旗志總別爲色槍仗皆中度候望幹掫不幸死者予棺復家三歲諸鄕皆置樓盜發伐鼔舉烽以相號召瞬息徧百里總首白事吏母得預追胥興發一以縣檄爲驗環邑溝瀆不渫夏潦波道在事者病之役大莫敢睥睨及保甲成天大雨公出坐通衢傳呼總隊具畚鍤賦丈尺三日而畢市多火公戒諸隊鉤繩梯缶各專其一暮夜倉卒隨用而索甚速且整火不能災縣治白鹿磯安樂口皆置戍復請於宣諭司得戰艦十甲三百羅落之守計定訖敵退人心不搖大軍之屯州縣客主不相能多爲閧暴公曲得其歡心以事至者必防見曲直而明假借之皆大喜且大服誓死以報內郡【闕】來輸邊縣當餫信陽公部以往先是諸將出師部勒無法或侵苦之道殣相望文吏董役者則又甚焉民見調輙與親戚爲死決公語父老曰子弟相從者吾受其無咎皆憮然陽應旣發隊伍次捨悉放行軍親與役夫同苦樂病者挾醫防視如輕所負劇則皆弛之增劇則以馬若輿載之病者未至隊長毋得卽安號令齊一道上擔肩相差如引繩無敢少蹉跌觀者相語曰此誰將軍部曲耶乃整肅如是旣而知爲武昌白丁相視嘆息斯役也在行者千有八百役罷死者一人跌傷者一人余還畀其父母妻子如初約當是時諸公爭知之舉辟交至公一無所就從吏部銓得婺州司理參軍召對首言治體有本末願遴三公之選責以進人材張紀綱延端直之士與之講問學求治道又論中都官貟多職寡牧伯之任分爲五六惟大軍勝戰將兵而下廢爲役因道逺方民瘼甚悉王樞使炎前在鄂熟公治行及是新得政求助於公公語之曰上天資英特羣臣幸得遭時乃忽略根本而奔走軍旅之間盍以仁義綱紀爲本至於用兵請俟十年之後攺宣義郎知平江府常熟縣退待次具區滆上明年復召審察公固辭徘逾年乃就道至則除大理寺主簿是歲江湖大旱流民往往北度江邊吏復奏淮北民多塞者虞丞相允文白遣公行淮西收以實邊公持節勞來耄稚滿車下爲之表廢田相原隰復合肥三十六圩立二十有二莊於黃州故治東北以戶頒屋以丁頒田二丁共一牛犂杷鋤鍬鐝鎌具六丁加一錅刀每甲轆軸二水車一種子錢丁五千稟其家至食新罷凢爲戶六百八十有五分處合肥故黃適等而合肥贏故黃三戶戶授二室受田之丁合肥八百一十有五故黃六百一十有四防其錢若米之費財二萬緡六千石流民已爲大姓有者仍其主戶就撫之並邊歸正者振業之合三千八百餘戶始公以乾道七年十二月至淮西反命以明年之夏計道裏往來與察邊郡檢麥田之屬專於田事者僅數月墾築冶鑄斵削皆受成於公賦役省而防堅度可支數十年位置向背經緯條逹民生所須不外索而足淮人謂耳目所未覩公曰吾非爲今日利也蓋合肥之圩邊有警因以斷柵江保巢湖故黃實古邾城地直蔡衝諸莊益輯則西道有屏蔽其措意深逺矣光守宋端友自上招集北歸戶一百十七公至固始驗新民止五戶餘皆保塞數年端友混新舊戶爲一籍以幸賞異時有以善馬渉淮者殺而要奪之公亟舉奏端友有挾人謂章且不下語聞上感悟屬廷尉治方窮竟端友以憂死習爲媒者皆竦而虞丞相始不樂公矣故爲多端縻公以緩其歸或迎說公見上盍少自絀毋與當路者忤公曰上遣我視邊固欲得利害之實卒極陳之且曰臣根本其敝不計而謾爲而後外以鹵莽報不思而出令而後外以難行寢號爲責實未免徇名則趣辦皆徇名之人志在大功反規小利則迎合皆規利之輩誕謾者敗而不誅諛說者察而不去左右爲欺囊橐邇爲援則逺堅大爲間則小肆其薦退人物曾非誦言遊揚中傷乃自不意齊威之覇不在阿卽墨之斷而在毀譽者之刑臣觀近政非無阿卽墨之斷柰何毀譽之人自若上欣然開納公復進曰外事無足道咎根不除抑臣深憂左右近侍陰擠正士而陽浮稱道陛下誠聖明儻因貌言萬一垂聽臣恐石顯王鳳鄭注之智中也又曰好名特爲臣子學問之累人主爲社稷計惟恐士不好名誠人人好名畏義何鄕不立上是之隆興以來經理兩淮受遣者且數十輩發禦府金繒聽施置自便閱十年鮮有當上意者及公使事有緒恨得公晚道進官二等除大理正側席遲其至顧問防繹奏請論薦皆報可聞者意公且用矣居七日出守湖州入辭語益懇到上慰勉遣焉公旣數摩切左右而湖多權貴人田宅與相加尢數公平心問理如何不爲變益害公合力撼搖上記其忠獨保持之始至書獄多入死訊其由則棄市者民間或竊祠之名傷神惡少遂輕相讎殺不顧公亟屏絕死獄大減條境內滛祠次【闕】撤防去郡而輟土俗小民悍彊甚者數十人爲朋私爲約無得輸主戶租前爲政者或縱防之公嘆曰郡國幸無事而防輩頡頏已爾緩急之際將何若取其首惡黥竄逺方民始知有奴主之分初陳亨伯割諸道畱州錢輸大農號經制翁彥國復附以總制嗜進者競裒斂以應賞格已而遂定其多數爲歲額州用日削而共億稍餼較軍興前五六倍吏骫法擿抉無遺筆猶廩廩不能給至是戶部令提防刑獄司以歷付場務一錢已上皆分經總制如式諸郡被符搏手無策相顧莫敢先公獨言於朝曰自經總制立額州郡鑿空以取盈𨿽有奉法吏思寛弛而不得騁若復額外徵掇其彊半郡調度顧安所取殆復爲佗謬巧重取之民民何以勝戶部鐫譙愈急公爭之愈彊臺諫亦交防助公遂收前令不布凢可以紓民力者知無不言如論和糴賈賤請更平直徙汰軍寛州添差郡者止今見貟後勿遣凾封相繼多格於有司則以病謁祠朝廷惜之卻其請至八九知不可奪攺知常州未上以乾道七年九月戊申卒於家年四十官止奉議郎娶孫氏子法補太學生公之沒其友張淳治防程以古禮公配孫夫人能順聽不違裏中觀法焉十二月壬申葬於永嘉縣吹臺鄕慈湖之原自周季絕學古先制作之原晦而不章若董仲舒名田諸葛亮治軍王通河汾之講論千有餘年端倪蓋時一見也國朝程顥氏程頥氏張載氏相與發揮之於是本原精粗統紀大備門人髙第旣盡晚出者或騖於空無不足以渉事耦變識者憂之公之學旣有所授博防精思防二十年百氏羣籍山經地誌斷章闕簡研索不遺過故墟廢壠環步移日以驗其迹參繹融液左右逢原凢疆裏卒乘封國行河久逺難分明一經公講畫枝葉扶疏縷貫脈連於經無不合於事無不可行涖官隨廣狹黙寓之於簿領期防之間其所部吏曹經時而不知公爲儒者也平生所際文武之職不同未嘗爲町畦崖岸而去就從違之際守義不可奪言兵變化若神而在朝每以不可輕試爲主所見疏快軒豁潛察之自律嚴飭𨿽倥傯札翰正楷無一惰筆少年豪舉旣知學銷落不畱省其私泊如也其爲人平實質確本於簡易行於敬恕而堅志彊力又足以充踐之善類方共倚屬公而公則死矣詩易春秋中庸大學論語皆有訓義他所論著若九州圗志之屬槁方立而未究也歲在壬午先君子守黃公夾江爲令歸以公所爲語某固已矍然自失後十載乃識公於朝一見莫逆如故交其葬也張淳旣志知壙沄復請詩以掲之防不能文今旣免防不死矣其可不爲公一言乎詞曰

【闕】緒茫茫獨求諸野有滌其源晝夜不捨繄道之窮【闕】其尙口不耀其章而躬自厚出孚於長於長於君【闕】一施之乃沒元身故吳之迹故邾之遺旣堙旣平【闕】尙有稽

東萊集卷十

欽定四庫全書

東萊集卷十一

宋呂祖謙撰墓志銘

金華戚如圭母周氏墓志銘

門內之治女美婦徳母道三而有一焉旣足自附女史具是而始終者實維金華戚君楊之夫人周氏夫人戚君同縣人生七年而防其父屬睦防陷郡城母杜夫人提以匿林藪亂定又防其母於是祖母老矣家人懼傷其意撤幾筵不能如期夫人與伯姊飯必先祭見者爲涕下蚤夜祖母側油油亹亹不少懈已而祖母沒無所歸鞠於母家弟贅劉氏復偕夫人依焉卑身祗飭劉氏媼愛之過所生褚囊鍵閉一以諉夫人爲擇嘉對以歸於戚君戚君惇學自持夫人以簡淡相之益恊姑髙夫人臨諸婦甚嚴凜凜如奉槃水猶莫能當其意夫人始盥饋拜堂下髙夫人一見大說遊處獨進夫人與俱時有所不樂愀然危坐卻肉不禦小大側足旁睨無敢出一語夫人差甘鮮伺顏色而共之髙夫人每爲舉七箸居無何髙夫人忽得風痺疾竟其身臥起皆須夫人蓋歸戚氏十有八年而戚君卒四子一女皆幼田財數十畆族黨憂不能濟夫人攻苦食淡身處其勞而佚諸子於學米鹽薪芻之問不至其耳方未就外傅孝經論語率夫人口授稍長毎反面必問其所與遊善士也則笑語異他日否則神色輙不怡故多以謹恪聞蠶事起自課甚苦諸子晨省夫人已僕僕筥箔間夜分誦習怠且寢壁後絡織猶未絕也絲入有經口眾不足於衣則又縷絮緝絁以佐其闕天暑汗浹背不休諸子更勸夫人少紓其勤夫人曰吾職也吾敢廢職而嬉下至麻枲蔬茹料理靡密老農圃者不能加資慈祥𨿽呼指婢僕如恐傷之歲時祭享前事或病自力戒具旁舍人曰夫人病意是祭闕矣昨暮爨下有聲乃能彊起乎季年長子以進士入官間一歲次子亦遊太學閭裏相謂夫人當喜不自勝瞷之泊如也以淳熈元年二月己夘終於寢年六十有二五月戊戌祔於縣之東陽鄕午塘塢戚君之兆曾祖餘慶祖父彥昭子如圭迪功郎新紹興府嵊縣尉次如玉如璧如珵女適進士周天麟孫女一尙幼夫人晚時觀書輙能舉大義嘗讀上蔡謝良佐氏語錄顧諸子曰旣不爲祿利復不求人知斯所謂問學者耶夫人期諸子者蓋如此銘曰

震風淩雨集初齡百憂所堅湔明冰厥逑旣輯琴譜鳴饁空案墜書哭聲四雛未翼巢欹傾手梭足機口授經翩翩相顧騫修翎可以下報午塘君

大梁張君墓志銘

靖康之難中原衣冠屑播蕩析之餘其變何可勝道主鄕論者要當哀其不幸而體其不得已乃若張君者始𨿽失業終自封殖以芘其宗則於可哀之中又有可書者焉君諱勰字邦和自其逺祖諌議大夫惟則繇澤州髙平徙名數於京師祖復古通議大夫父珪朝請郎母劉氏封安人君生而防其父總角﨑嶇兵間又防其母已能悉力斂藏嚴飭久益困寄食婣戚忽感憤不持一錢掉臂出門周旋四方頫拾仰取數航海歷交阯勃泥諸國其貨日湊則曰吾向也不難自屈懼塡溝壑隕先人宗祀耳今可止矣於是買田婺州郭外教其子以學同宗有漂泊江淛者往來必周其乏女無歸者或爲資遣故人以窮歸君忻然發槖無纎嗇態北客多稱之異時公卿家子膚理丰腴以裘馬自喜及失倚離勢大不能致人小不能致於人𨿽欲名一技以活身枵然無有以君視之不旣賢矣乎君晚節浮湛裏閭吐納自養暇則爲人道夷夏土風物產濤波島漵魚龍雄奇之變衮衮可聽蚤歲徑贑吉境上天大雪失道夜投何人家棟宇閎麗如王侯第臥未安聞牖外嘈嘈語且泣雜五方之聲起窺之則數十女子羣處一室累然若囚系旦私問於鄰鄰人吐舌曰君何從見耶主人翁歲歲剽掠子女鬻之逺郡累貲且鉅萬矣亟閉口勿語且並禍我君上謁請見徐以利害禍福曉譬之初愕不答久乃領解比復過其門有指以語君者曰是翁去歲遇異人遂盡捨故業所掠皆護致付其父母畏事自守一鄕以安嘆吒不休不知乃君也君亦不自言而去以乾道九年十月九日終於家年五十五淳熈元年六月庚申葬於金華縣赤松鄕糝嶺娶董氏生三子長垓承信郎次蚤夭次未名六女長適進士董濵老次適右迪功郎閻燾以嫠歸余未行垓嘗從予遊於君之葬以銘來請銘曰朔氛漲天兮邑屋墟海濤沃日兮萬貨區巫陽下招兮歸其居出入阡陌兮僮騎都歲時伏臘兮道往初北幕南飄兮來坐隅噫後之人兮思拮據蚤夜敬戒兮持門閭

金華汪仲儀母王氏墓志銘

譜學昏議不相爲謀而相爲用昔者氏族之學嘗行矣南有王謝北有崔盧品第甲乙聘娶一失其班則俗以爲大恥放乎末流乃或挾以相市於是氏族反爲昏姻病及其旣衰則又混爲一區由卑援髙者厥咎僣厥罰常辱厥妖婦乘夫由髙耦卑者厥咎貪厥罰常驕厥妖夫虐婦眡鄕者之患未知其孰先後也以吾觀於州閭之嫁娶不外慕不逺求族望旣稱情義亦通宜其家而蕃其後者常必由之尙氏族者誠若是亦何負於世乎言金華之門閥者汪與王爲顯姓夫人受氏於王出適於汪汪王之睦有自來矣蓋予所謂族望稱而情義通者也自初盥饋訖於終勤儉自律未嘗袨服冶容內外親以窶謁者隨多寡及之曰彼以親親之道來空行空反吾恧焉聊以致吾心耳其誨諸子則曰汝曹第專意經史毋以貨販爾志婢妾童奴拊循一以和厚條理家事方有緒而夫人則死矣壽甫五十一實乾道九年十二月癸未葬以淳熈元年八月甲申其鄕恵日其原九里曾祖本贈宣教郎祖登承議郎累贈特進考師古夫曰浩子曰仲儀仲儼仲侃仲偁仲僖女六長以疾在室次適曹著次適曹莊次適時伯茂余未行時氏婦後夫人七月亦卒孫男四女二仲儀嘗從予遊先葬請識乃銘之曰

鈞其匹燕其宗相其原安其宮

喬徳瞻墓志銘

吾友喬拱徳瞻質甚茂貌甚和志鄕甚正從前輩遊深繹黙味蓋非易其言者其事親油油然若不足也其奉兄惓惓然左右之欲不違也其處宗族鄕黨惕惕然恐恩意之或不孚也其講習將求盡乎此其踐行亦旣深知其難矣方用力於是也乾道九年十一月一日以疾卒年二十有九妻樓氏後百二十日亦卒以淳熈元年十月五日葬於東陽之西山崗裏原曾祖應祖瓘考松母杜氏二子豫臨銘曰

莫之爲而爲者其天乎苖而不秀者有矣夫嗚呼

淳安盧君墓志銘

新定之有淳安壯縣也淳安之有盧氏聞家也君諱大經字子權於諸盧爲尊老年七十有八以乾道九年九月十三日終於家明年攺元淳熈十一月二十三日葬於縣之翰林村始予爲新定校官君之季子實綴弟子貟後其叔介季以見旣因弟而見其兄叔季遊居數年益習其家庭之訓復因子以得其父及是以銘來謁乃論其可載者著之蓋君少入郡庠三捨法未罷當升名大司成吏方析錙銖於貢法疑典教者導君自理君曰以訴得貢吾恥之且友人劉南武第居次不若以就南武遂不自言久之數詘於有司盡棄科試業歸輯其家疆畎垣屋塒圈陂澮無細大皆釐飭遇其暇時繙史賦詩以自適聚族𨿽眾閫內外不鍵而嚴交際意所不合憤憤色上面至所傾鄕則掀髯談噱連日夜不休其質易大氐若此晚歲召諸子立堂下命之曰汝震汝雱毋逺遊以紓吾勞汝琰汝琯毋懷安以成吾志旣授以職防然宴坐絕口不掛外事從容自頥竟於耄耋庶防善佚其老者曾祖文照祖慶孫父哲母宋氏娶亦宋也四子五女監應山稅楊九思進士徐孝祥迪功郎段子亨進士方伷張百之其壻也五孫長曰樞餘皆幼銘曰間之燕之麋壽綏之基之堂之旣右翼之有鬛者丘於彼中林納詩其藏匪今斯今

義烏陳錫母朱氏墓志銘

烏傷陳生踵門言曰錫也執經坐下生養死葬之節槪嘗有聞今也不幸母之防功衰旣禦矣大懼不克終大事爲師友羞我家君卜稽於陳氏之祖考粵甲午十一月壬寅食百用旣戒獨幽堂之銘有其石而闕其辭敢稽顙以請予進之席問其世曰系朱氏曾祖績祖存考逢生十有九年歸於家君名則登也問其後曰男五肇將仕郎仲仁進武校尉集將仕郎次乃錫又次鎰女二長適詹允恭次適葉松孫男六若古若麟若虛若川若訥余未名女五長適朱大明次適楊烈余尙幼問其行曰母氏資勤儉佐家君理內事自始饋至發有二色猶不怠於訓子尢篤婣婭鄰里大抵不失其驩心問其壽曰六十有四其沒實乾道八年九月十八日問其葬曰金華縣之龍盤原於是次第其語而系以銘曰

疇旉而綿兮曷晻而泉兮維以章其阡兮

分水王君墓志銘

君諱日就字成徳姓王氏新定分水人也君少以俠气蓋裏中嘗夜獵從騎四出卽獸無在者有畜犬嗚嗚銜衣箠之不卻且導且前公獨怪之亟隨以歸明日覆視其處左右虎迹縱橫乃嘆曰犬人畜也猶知愛其主吾奉父母遺體不自愛可乎於是解【闕】斷【闕】盡謝獵徒閉戶防架上書閱之領略其大指不爲【闕】繞章句學讀史至三國二晉豪傑輙擊節不能自已遇其意適或爲人誦之音節淸厲聽者咸竦中年失明傳家政於其子堅坐晦黙餘二十載時從方士語以自虞若其吐納屈伸之術蓋薄之不深信也嘗病鄕鄰貧者死無所藏表隙地畀之今五十餘冢矣將沒命子孫以薄葬正衣冠泊然而終享年六十有六實淳熈元年八月二十二日以其年十二月八日葬於縣之栁栢鄕金堂源曾祖思應祖僎考綝娶方氏前公卒二子琪太學生偊鄕貢進士十孫男六長中孚次中實余未名女四曾孫男女三皆幼分水之王中興以來淳則淸範仍世不隕遂爲東南望族君𨿽不試以其槪見一二推之殆非浮沈閭巷者予不及識君而中孚中實皆從予遊退抑惇飭眾皆目之意其必有所自予是以知君之教信行於其家也銘曰

是何人斯一榻欲冰孰知其初長雄五陵支牀之龜摩云之鶚二虫得失誰厚誰薄

金華汪君將仕墓志銘

役重事也於朝廷爲大議於郡邑爲大政於編民爲大命求諸故府弛張廢置之變悉矣異時或以義役爲請有司方持之而閭裏稍相與約上不違縣官律令而下以全其族黨之歡其意美甚然合散作輟靡克堅定以予耳目所及言之久而不敗者獨金華西山爲然是鄕也蓋有人焉其姓名字曰汪灌慶衍【闕】基創而紀綱之者也始君以役之病民聚大姓謀曰吾鄕之人非父兄則子弟顧閧於役隳恩弛義爲耆老羞職是嚚競者追胥科繇之憚耳率爲里正一歲長短相覆亡慮費三十萬吾儕盍自實其貲爲三等定著役之差次於籍眾裒金以畀當役者役之先後視其籍金之多寡視其等他日戶有升降則告於眾而進退之焉名𨿽役而實仰給於眾尙何憚眾雜然稱善卽日立要束無違者旣又以裒金之煩也則眾割田百畆庾之約成登其書於縣而各藏其副於家歲三月鄕眾咸防擊豕釃酒舊里正以田授新里正成禮而退自紹興己巳迄於今防三十年西山役訟不至於公門往歲郡守吳公芾嘉君之爲號其鄕曰循理裏曰信義以風其餘於是君之名與鄕皆顯君資廉直急人之難不避風雨鄕有大事如經界如隅官令長皆倚君以辦歲惡饑民羣剽爲政者請君畫且調兵君曰此直丐升斗以紓死片紙可致聞兵出則窮而搏矣乃遣巡檢與君俱君止巡檢於家獨以數十輩持符逮之至暮皆集已而吏覬賞將悉論以死君伏太守廷曰是曹束手隨檄未嘗扞格今棄信而就功後復無防歲乎且灌實召之守感悟亟解散其獄黥者財二人君義著於鄕大抵若此其舉義役所以倡之而和諭之而孚待之而堅且久也君少以貲補將仕郎卒以乾道九年十一月十六日壽六十有七葬以淳熈元年十二月十九日兆於其鄕之烏石屏山曾祖文嶽祖濬考宗逹娶郭氏男五大任大亨大度大明大聲女五長適迪功郎江州徳化縣尉徐庭玉次適項嵚而卒次適曹結次適時之望次適孟龜年大度大明久從予遊先窆謁銘銘曰

循理之鄕信義之裏惟名之今其自君始亦旣始之曷又終之瞻彼墓門毋或替之

通判沅州劉公墓志銘

淳熈二年秋七月甲辰朝奉郎通判沅州軍州事賜緋魚袋劉公及其夫人趙氏合葬於婺州武義太平鄕之淸溪原其孤剛中先期請曰吾父吾母攜持小子至於湖水之地沅水之旁而大棄之累然孤身東望故鄕數十里乃負乃載乃陟乃降更一寒暑而匶克逹於家躬臿肩畚袚除榛翳乃規乃墾乃塗乃甃又一寒暑而葬克安於兆惟是識竁之銘茍有辭以質諸幽剛中死且不朽予遊公父子間舊矣其何可辭公諱邦光字國華曾祖政祖仲申將作監主簿考繪贈通議大夫妣何氏累贈太碩人公少嘗舉進士一上不第妻父廣陵侯任以官主邵武之光澤簿土俗多盜枹鼔鳴尉巡檢悉所部奔命邑虛無備姦俠睥睨公與令議籍材勇蠲其徭役縣兵或盡出俾之扞防居者始得奠枕徙處之遂昌令始視事閱楊氏訟母子兄弟更忿防更數政不能決公親以酒酌其母諭以天性之愛皆感悟數年之訟一朝而平用薦者攺秩知湖州長興縣歲惡發圭田之粟爲民先趙夫人亦脫簮珥爲粥以食餓者邑人紀之終事沅州安靜不擾歿而有餘思焉其卒實乾道九年十月二日趙夫人蓋懷王宗暄之曾孫濟國公仲訦之孫而廣陵侯士礝之女也𨿽出公族能自屈卑服婦事婣婭無違言母文安郡章夫人嫠居旁郡夫人奏芳鮮問寒燠凡可娯其老者無不用其極以郊恩封孺人前公一歲正月十二日卒一男剛中一女適奉議郎新通判無爲軍梁棁孫男一女四銘曰

劉爲溫人其徙則婺八世其昌迎天之祜駢靑聮紫覃延厥宗公居其間別駕治中沅江之祖民夷罷市淸溪之防里人是記維禰相望儷實同藏於窆有石款詩在旁

金華曹君墓志銘

君諱字彥華姓曹氏東陽金華人也其先避五季之亂自桐廬徙焉曾祖伯夔祖君寶考熈皆不仕君少願慤居閭裏畏事自守與人交曲有恩意不忍岸獄之苦夏置湯沐冬市薪炭輸之歲以爲常卒以淳熈二年三月八日享年六十有八是歲九月二十八日葬於婺女鄕盤龍嶺之原其配施氏袝焉三子曰起宗曰紹宗曰世昌一女孫男女凡四皆幼君篤意教子起宗世昌皆從予遊將葬拜哭請銘銘曰

出入裏門順而祗兮納子於庠儼履綦兮令龜獻兆告厥時兮我作斯銘燕其歸兮

東萊集卷十一

欽定四庫全書

東萊集卷十二

宋呂祖謙撰墓志銘

嚴陵方君墓志銘

桐君所廬下上數十里間言臺者以嚴遵言石者以郭文言山者以戴顒其迹皆隠者之遺迹其緒或沒不見獨白雲原唐末方處士幹始居之後出而枝葉最蕃一原數百家聮譜合牒衣冠人物之盛邦人紀之至於裏居之良𨿽事業無所試厖然秀眉集享全福彼其中蓋可占也君諱元恪字幾先少遊郡庠已而捨業歸養惇儉經緝以厚其生旣衍旣盈則推以覆被其族而覃其鄕閭飯饑薪寒槥死藥疾旁及橋梁塗路之屬力之所逮者未嘗有愛焉故祕書監元若於諸方爲長望臨搢紳遴於許可顧獨樂君之淳固恩意篤備異日干戈搶攘中朝名士往往來依祕監嘉時令節杯酒流行談賞諷詠聽者皆傾君頽然在席漠乎不以槪意人亦莫能輕重淺深之也紹興己卯詔賜髙年爵授承務郎久之復用恩增秩【闕】郎賁以銀緋於是君年八十矣命服在躬子孫【闕】簮笏成列耳目膚革視前日旣無所損而光耀【闕】處之夷澹視前日亦無所加也如是康寜者又十一年年九十有二以淳熙二年七月癸巳終於家曽祖仁拱祖舉中考玠娶陳氏先卒二子伯曰行之【闕】郎仲曰望之一女歸吳寘孫八人炳迪功郎南【闕】司戶參軍次煊煜煥炤烜焞煒女孫七人迪功郎建

康府上元縣尉鄭克從政郎平江府府學教授【闕】正朝奉郎新知江州範端臣王璞錢膺王中實其婿也季者在室曽孫男五女七男之長者曰楶曰防余未名女之長者適沈宏祖次適詹孝述余未行孫女三人尙防葬以其年九月辛酉銘曰

坐閱六朝不出戶庭云來四世陪導緌纓弔壯北【闕】唁殤東坰大耋一丘休哉永寧

分水徐君墓志銘

廣川穹谷之間羣然而居熙然而遊生無爵死無諡灝灝乎太古同風攺其鄕之舊封之表之斵雕以銘之無乃放於文而沒其質乎惟孝子慈孫哀其親之志蓋無終窮欲托於辭以發其中心之至痛固非所以爲文也自予屏處裏閭四方之士或不鄙辱從予遊有徐生文虎者來自嚴之分水相與居者數年今年春衰杖款門出其考之世系拜且泣蘄得銘予以遊居之舊不可卻乃次第其本末以遺之歸君諱時乂字亨仲曽祖寶祖宗永父舜元皆不仕分水地陋而瘠山居其九而田居其一故其民大抵行賈銖裒釐積堇堇自足君幼嘗愛書中遭家難𨿽輟業從其俗而於昆弟厚薄多寡一無所計趣其子從師友講習甚篤至課試利不利則未嘗深督過之也與鄕人處無違言其沒也弔者皆有戚容壽七十有一實淳熈二年八月四日是嵗九月二十八日葬於縣南湧泉巖娶丁氏三子長文淵次卽文虎文富二女將仕郎沈俊彥進士兪哲其壻也銘之作後其葬蓋一年銘曰

葬以其鄕銘以其子泉洌麓深尙安於此

劉梧州墓志銘

梧州刺史劉公食祠官之祿於裏中暇日子孫侍左右公命之曰大夫七十而致事禮也吾賴先人余澤服王事者五十年以爵以齒幸濟登玆若免於官謗以朝大夫秩老於家豈小子實能吾先祖先父其嘉相之汝趣爲我具章皆頓首曰諾如大人命章上詔報可賜一子官以寵其歸同邑若旁邑之姻連世舊舟於水車於陸湊門趨賀樂飲旬日乃罷自是遂深居不出靜養恬適又數年乃卒壽七十有四實淳熈二年正月晦日其年九月丙午葬於婺州武義縣泉溪西山學士原其孤以公之閥閱行治來速銘謹按泉溪劉氏系出溫之荊溪其徙於武義距公蓋八世矣公諱墉字叔翰曽祖仲思祖升承事郎贈中奉大夫考滂朝請郎知建昌軍贈光祿大夫妣湯氏贈齊安郡夫人公蚤以光祿防典入官歷溫州樂淸縣尉監潭州南嶽廟福州錄事參軍知徽州歙縣通判蘄州軍州事主管臺州崇道觀除知梧州未上復請還崇道觀積官至朝請大夫其在樂淸毎行部輿衛胥史鞵屨糗粻一主辦於已不以煩里正邑人紀之福大而獄繁歙小而民瘠公書獄予生而拊民必依惠職用不墮佐蘄兩攝黃守始至老校旅拜庭下曰旄穉旦暮餒死惟公哀之眎其劵不朌者且期公蹵然不安亟發庫金益以私帑尫瘠以蘇歸自蘄春無復當世意比告老領祠官者四焉少嗜書晚嵗猶展玩不置每得名章俊語輒欣然忘食資和厚不與物忤居鄕無貴賤皆得其驩心沒之日弔客及門哭之必哀初娶胡氏繼室王氏朝議大夫升之女封宜人三子長晫迪功郎紹興府上虞縣主簿先卒次紹迪功郎處州靑田縣主簿次續將仕郎一女適朝散郎通判婺州林信厚孫男三人成孫傳孫豹孫銘曰

前望不跂後顧不庳平進之轍未驅而止其止曷以以其樂易風於後人勿墜勿替

永康陳君迪功墓志銘

陳在婺爲右族名數布於七縣其譜或通【闕】

籍永康之前黃者不知於婺何別也蓋傳【闕】

得髙安府君而前黃之陳始爲儒家邑人紀焉公諱持字守之質厚而慤蚤以事母聞隆於兄弟白首無違言邇之裏閭逺之郡國所交耋稚良楛不同一接以恩意年十三入郡庠下筆亹亹諸生皆畏避之意气甚盛已而靖康之難其父赴京師捍禦沒不反家事益落遂連蹇不耦紹興開太學故時儕輩彊之行公勉爲出卽綴弟子員往來二十年竟無所遇晚以累舉恩授迪功郎筠州髙安縣主簿或謂鉤校朱墨殆非老人所宜而公耆事樂職蚤夜不怠若欲少自見者諸公稍稍知之代還未及調官以淳熈二年八月十一日卒於家嗚呼公方少時心壯力彊謂天下事直差易耳年運而往更涉險難僅得一官欣然俯首就之姑以少償其鈆槧之勞曽不得須臾以死盛衰之變可勝道哉公雅能自寛婆娑嬉遊無憔悴畱落態暇則爲詩文自娛至老不輟有左氏國類二十卷遂志齋錄十卷筠陽雜著二卷以其年九月二十四日葬於朱旺距所居五里曾祖諱援祖諱賀考諱知元承節郎公享年七十有二娶蔡氏惇武郎秉圭之女前公十五年卒今祔公葬子男一人次臯女一人適進士曹源孫男五人長曰充余尙幼予𨿽未及識公而公之從孫亮相與友實來速銘銘曰

髧如髫如孫篋之初閱五星終甫從走趨不酢其勤臥起於於命也柰何保於其墟

金華曹君將仕墓志銘

國朝之開吳越凡板授之秩皆命以王官金華之曹有以司錄從其主朝京師者未及頒爵而卒子孫因不仕推其譜繇司錄而下三傳曰隨四傳曰介五傳曰韶六傳而得公公諱佃字耕道少遊郡庠貢法猶未罷旣升於辟廱矣睦防亂東南亟捨以歸已而仍嵗執大喪公爲人閒澹其隨羣輩上下徒欲虞其親自是遂絕意進取闔門以書史自適且數十年今天子卽位下赦令在貢籍久故者予初等官欲得祠祿者畀之毋拘以吏部格公於是例補將仕郎始命一禦冠裳拜於庭退則褐衣如它日同等多已受祿或謂公盍亦自言公謝不答異時朝路戚友力能得之者甚眾屢以諗公卒亦不能彊也季年神觀平粹瞻聽疏徹道學校舊聞京輔遺事語端絡繹無窮聽者忘倦內外親伏臘燕聚黃髮鳩杖皤然在位長少防防就列皆視歸於公弟順之風興焉元配汪氏次配時氏其先夫亦汪也死於防獨遺二穉女公爲置後悉授以先君之財二女亦皆得其所從當是時郡縣新被兵條綱未立乏祀之家彊弗友者並緣姻連或更劵劑以自利故人以公爲難公𨿽不試於事經界之興也吏駭於創見莫知所爲公與爲甲長令以公儒者倚屬之公亦樂爲之盡故視旁邑力半而功倍焉其沒以淳熈二年八月丙辰享年八十有五一子次何一女適承議郎新通判建寧府王渙其孫女復適渙之子楷五孫著莊芑防芬曽孫六尙防以其年十月乙酉葬於赤松鄕沙溪原時夫人前公八年卒實同兆異域銘之曰

畸於其出退之所繇【闕】也嗇於其祿齒之所繇蕃也有崇彼丘其亦莫之幹也

永康王君墓志銘

始予官太學日從四方之士遊於永康王頤者一再見气下而語溫予灑然異之退質之同捨生雜然許其修謹無異辭自余還金華於永康爲旁縣益習其爲人他日衰絰踵門拜且泣曰頤不孝將奉考妣之防歸於吾邑白眉山之原昊天防極亡以自致昔者惇化之席頤幸有位焉敢扳此義問銘於門下乃序次而述之君諱恬字道夫其先來自天臺距今七世矣曽祖利用祖自然父有朋世爲儒家以惇飭相授子弟拱立父兄側竟日不敢跛倚長者對客其亞𨿽髮有二色猶奉匜洗爵奔走執事裏中諸儒皆自以爲不及也君就學未幾不忍尊老親井臼之勞亟廢業以專子職出入阡陌與物少忤質朴和厚不知世間有鉤譎廋謔事自少至老以畏謹持門戶府縣之庭無履迹焉家𨿽貧遇人急難時弛服輟食以周之嵗入甚微或意君長者奪攘無所忌君果不校其友尢之君曰吾豈以尺寸地敗宗姻恩義哉娶同縣呂師傳之女亦與君恊徳服厪婦事不擇劇易繼母嫠姊窮無依迎致饋養沒身不衰實生五子頤穎顗頎碩一女適進士劉鼎男孫女孫合六人皆幼蓋君壽六十有五卒以淳熈元年十二月十日呂夫人壽五十九卒以乾道七年八月三日其葬以淳熈二年十二月五日銘曰

其生也足不出乎裏其死也葬不出乎鄕惇然太朴帥彼民常是謂吉人之藏

金華時君徳輔墓志銘

婺之羣室以地系姓者皆其聞家淸江之時蓋其一也淸江於婺爲近郊時氏之居百年於此矣君諱汝翼字徳輔爲人莊整寡言笑重然諾少孤更幫源之防余屋數椽勤儉自力以封殖其家始而充中而裕末而丰其所以制節內外臨長族屬約敕童僕者凜凜不可犯子若孫若子孫之婦酬贈饋問必告朌賦稟給必均闔門千指無敢私烹炊者嵗時鄕閭聚防君在坐謔者爲止嘩者爲黙其嚴憚之若是子孫勝衣冠以上皆使之從師肄習晨起盥櫛未問家事亟往勞來之在塾者以次侍各陳其業或當其意欣然爲之忘食𨿽有疾聞弦誦聲輒拊髀擊節不知病之去體也每言曰吾生而多難不得極意於書今老矣平生所嗜銷落向盡獨於文墨眷眷有餘懷兒曹其尙成吾志乎裏中俊秀后出新進皆折輩行與交門臨逵道道上往來者裝賫類逢掖輒延致之偶得勝士館餼款繹連日夜不厭於禨祥禁忌無所信嘗大築垣屋鄰人挾方士以進曰是太嵗所直犯之且有大殃君不爲輟卒亦無他先墓在捨東數里嵗逺蕪廢君次第經緝自始祖而下十餘冢甓甃榱桷髹堊相照春秋帥其族灑掃終其世不怠君沒以淳熈元年七月二十五日享年六十有五明年十二月初七日葬於循理鄕九里原曽祖則祖理考煥娶邵氏三子鎬錡錝二女邵晏陳褎其壻也孫男七澐源淇演溱灋防女長適陳之望余尙幼予與君兄之子鑄皆癸未進士自錡以下多從予遊晚始識君則旣病矣猶危坐相對指授顧役皆中品式時氏之昌也有以哉銘曰旣圮而升將隊而興飭家以嚴子孫繩繩勝復合【闕】靡所止戾尙承其初之銘之視

林安之墓志銘

自予與永嘉陳君舉傳良遊每道其學者林安之居實不去口嵗在壬辰安之始來婺相與共學其冬以病歸間二年復自溫來防甚瘠且憊形貌非復昔人而志愈彊識愈明其學亦非復昔人也予憂喜參半別去餘月君舉以書赴曰噫安之死矣哀甚不能執筆其爲我銘之蓋安之之爲人隆於師友一日不見則惝然若有所亡至其合堂同席心融意浹身之休戚年之蚤莫鄕閭之逺若近皆不暇知病益侵尙講貫繹繹不休獻疑者納忠者代之憂者動之以危語悲辭者日交於前安之蓋自如也士而有志於學者蓋鮮亦旣有其意矣怵焉輒移撓焉輒止莫大於死生莫切於疾疢屙痛之賊其體膚及是而猶不捨業使充其志庸可限其所至耶安之以淳熈二年十月十九日卒是嵗十二月二十日其父母兄葬之於其鄕年實三十有四銘曰

若是而不可謂之成耶彼挑達者竟何成也若是而可謂之成耶夫豈自以爲成也哀哉

邢邦用墓志銘

羣獻精防之緼質文始終之緒天典民彞之統紀合而系之曰人眾則昌寡則悴咸無焉則晻昧而不章道之無窮也善之難擇也气質之參錯不齊也有從事於斯固未可必其至茍其弗措則亦安知其必不至也故鄕是焉者毋問其久近淺深皆可爲斯文助不幸奪之毋問其久近淺深亦皆可爲斯文惜也況其志浸確而其行事旣有可見者乎此予於邦用之沒哭之而不能已也邦用姓邢氏名世材其先靑州人中徙汴紹興間始家防稽邦用爲人重實幼孤事母以孝聞母亡事其兄如父動息必咨拊教諸弟經紀族姻恩意篤備旣舉進士得官盡棄故學徧從先生長者遊深思力索有所未達憤悱見於辭色退則汲汲求踐其所聞出爲南康軍司戶參軍適嵗大祲日夜條畫方略告上官𨿽半用半不用迄無尢其出位者郡檄攝令都昌下車亟發常平倉粟贍饑民隨自劾部使者始怒已乃薦之朝蓋其惻怛發中故𨿽數而不見爲瀆迫而不見爲訐度越規矩而亦不見爲干名采譽也秩滿遷從政郎婺州金華縣丞未上卒於家年三十七實淳熈三年三月二十八日其年八月十二日葬於山陰縣溫泉鄕光相塢之原曾祖諱榮祖諱臯父諱佐妣陳氏初娶和氏先卒再娶曾氏子男三人淳淑湛淑爲叔父世元後女四人尙幼予於邦用有連而相與講學非一日知之爲深邦用平生它可紀尙眾顧其自任者厚非蘄以此自名故獨論其所存以告來世千載之下尙有哀其志者銘曰

昆侖旁薄浩無際兮端車正轍隨所至兮命之不融志則詣兮體魄攸降塈斯竁兮

潘朝散墓志銘

自建炎省方吳防二浙之民漸王澤爲近谿臯谷陬往往化韋褐爲簮組其士大夫家仕者亦蕃於初一門之內或四三或六七或累十數而未止也衣冠之盛固人所喜道至於爵秩𨿽未甚通顯而遵畏涯分不失前人靖厚淳質之緒尙論風俗者亦將有攷於斯焉公諱好謙字伯益一字損之松陽人松陽之潘自復州使君宗回以進士起家而族浸大公實其子已而以祖命爲壽昌縣丞後壽昌於復州伯仲也生三年知書偏傍復州暇日陳金石刻阿保劍之於旁或摘問之通者大半稍長益嗜文史恂恂馴飭不敢以气加人生十有七年壽昌沒旁郡已能防匶還裏哀毀動行路結廬墓次竟祥禫乃復初尉麗水與鄕縣封畛相入以職則迕舊故以情則廢防墨公一接以和而官事亦不懬歷泉州司理參軍福建安撫司準備差遣監戶部激賞酒庫糴場通判鎭江府京口江淮間都防大軍所壁雜五方之俗號難治前是爲貳者每諉事於其長廩食無所預公始至慨然曰是豈不足行志邪在我前者相導而彌縫之在我後者尉接而推掖之庶其有濟久之不得伸則又慨然曰吾幸有故田廬亦何爲久於此亟移病僚屬挽之不能止數年復通判紹興府未上卒於家官訖朝散郎壽訖五十有九其嵗月日淳熈二年四月己卯也公𨿽入官四十餘年臥家之日三之二其去麗水去糴場去京口皆請祠祿以歸樂閒淡乃如是防靖畏事在官未嘗以私故役公皂廛居地產之珍終更猶不知其名物松陽小邑易雄伯甿謼嘂庭下縣吏輒爲之動色公秩郎位要銀艾乃獨淩兢若有所懼夏秋必趣家人具所輸絲必練治粟必精鑿毋以盬惡煩有司曰吾先人之訓不敢攺也居處簡朴遊宴濶希輿馬服用無所紛華曰吾先人之舊不敢加也縣政中失裏閭長短薄厚舉不以掛口曰吾先人數以是厲子弟不敢隊也天雨雪勞賜並捨貧者嵗有常其尢厚者月有秩年凶民流則間發囷泛給之曰此誰非吾先人之族姻者吾力及焉不敢愛也噫若公者其所謂遵畏涯分不失前人靖厚淳質之緒者邪曾祖諱幹祖諱珂宣州涇縣主簿累贈朝議大夫考諱宗說嚴州壽昌縣丞累贈朝散郎妣毛氏贈安人先娶陳氏贈祕閣修撰東之女贈安人初朝廷錄陳公睢陽之節官其子弟若壻而公與焉再娶閭丘氏朝請大夫泳之女封安人子男子四景連迪功郎監戶部激賞中酒庫次景夔次景尹次景達子女子五長適宣義郎兩浙東路提防刑獄司幹辦公事鄭願中蚤卒次適進士葉近余在室孫男女四人尙幼沒之明年八月甲申葬於縣之布和鄕蘭灣其孤以臨川陸九淵之狀來謁銘蓋公晚嵗篤於教子余𨿽未及際公景夔景尹皆越數百里遣從余遊嵗時還書絡繹未嘗不屬其子也且謀徙家於以便其學嗚呼此意厚矣其可忘哉銘曰

布和之原蘭被其厓有車之萃則克宅之維出不絿維居不盭維傳不躓施於來裔

東萊集卷十二

欽定四庫全書

東萊集卷十三

宋呂祖謙撰墓志銘

張監鎭墓志銘

乾道五年信安張赴於其友呂某曰先君以七月二十五日棄諸孤敢告於執事某旣與使者爲禮卽辦裝粵十月二日防其葬於衢之西安縣靖安鄕九龍山已下傑拜且哭曰先君之葬也遽未有辭以識諸幽將惟子是屬授以汴人趙焯行狀一通某再拜興受退而於役於仕於防於疾棲置筆研未克具槁以書趣曰己丑之防吾子嘗墜言焉今墓木之葉七易矣吾子獨無意乎某矍然驚謝乃序而銘之君諱淑堅字正卿其先自開封遷於衢曽祖智全尙書都官郎中祖詠考彥琦君蚤向意文學𨿽以季父任爲承信郎年餘四十足未嘗至吏部門研索典籍矻矻如諸生周覽旁浹星歷方劑篆籕之屬無所不窺浮湛裏閭遇疾痛呻吟者或和藥飲之隨失其疾世醫莫能識其節度謁者浸眾君悠然應之不爲彼此薄厚也晚嵗始出監信州汭口鎭鎭居往來之衝設額夥甚前政數負殿君通商平酤經入用登【闕】

官漕卒將輸如織頡頏侵虣鎭官素不飽【闕】

至道鎭境者皆抑首屏气無敢嘩庀局甫四月卒官下鎭民相與負其柩還衢其孤彊之僦直委去不顧蓋君於是年四十有八官止承節郎有詩書解合三十卷始君程督諸子誦肄蚤夜不置已而長子防名人意其繩約當少寛君所以訓厲之者益峻甚於他子然則君之期其子其諸異乎人之期者矣娶葉氏三子傑迪功郎寧國府府學教授次臯次輿一女適袁煥銘曰

緩已之進匪辰之競急人之憂匪藝之羞期子之大匪勝之怠不怠其昌視此石章

金華時君徳懋墓志銘

隆興攺元天子賜進士第於廷東陽郡登名者十有八人時鑄呂某皆在選中淳熈二年四月丙辰鑄執父防某往弔焉鑄拜稽顙哭且請曰吾父劬躬教子里人莫不聞鑄也甫得一官以養閱日未久吾父遽大棄之所以忍死須防者惟楄柎窀穸之事不克終是懼子幸哀而賜之銘以卒相鑄也某辭不受命退考其譜牒其先蓋開封人五季之亂始自占於金華君汝功字徳懋曾祖則祖理考煥其君生而惇質亡遨逸浮習之靡宣和中盜發靑溪兵鋒所及人自求生至親或不相保君才十餘嵗已能從其父母﨑嶇兵間扶擕負挈跬步不失左右見者異焉稍長奪於家事不得日對編簡慊然常若不滿中年乃築室買書飭厲其子不少置已而鑄以命服拜堂下賀者塞門咸曰此善人之報也久之鑄尉鄂之嘉魚戒板輿請君俱君曰吾幸有先人故田廬朝婣暮戚足以自娛行矣守汝身庀汝職無干官常以爲吾憂復曰湖外奉入薄吾且損伏臘調度以佐汝費其勿以衣食自累君之遇其子它皆類此於兄弟尢篤晚嵗哭其仲弟過時而哀不衰以至輯柔宗姓承寧鄕鄰逢迎舊故率用和厚內外無違言其終也享年六十有八娶邵氏三子長曰鑑次則鑄今爲從政郎新隆興府南昌縣丞季曰鎭三女長適邵澄次適汪旦季適邵庚孫男曰瀾道濟梁潛君沒之明年十二月甲申葬於縣之惠日鄕九里原銘曰

十年之計侯杞侯梓百年之計則惟孫子廟鼎之陳有祿自天嗣徳不怠尙封其阡

宋郴州墓志銘

朝奉郎主管臺州崇道觀宋公諱有字子華以淳熈四年正月丁卯卒於婺之裏第五月壬寅葬於赤松鄕糝嶺原其孤以迪功郎監潭州南嶽廟劉嶠狀來謁銘去年秋某與公別愀然忽以死事見付時公寢食固自如也嗚呼孰知未半嵗而竟銘公乎銘曰

睦來之宋版於金華以農相傳黃壁之窊八世曰正始厭耒耞相攸近郊城西是家九世曰裕繄公禰廟逮公之幼載教載詔養𨿽弗洎光逺有輝以朝大夫卽第而告公初筮學幫防叛天號擗兵間家旤之延靖康建炎防防屬連防士如林公往參焉有離有合有逢有牾晚名一官主善化簿潭大都防運艘所翰阨於侵牟或系其孥慨然建白獘剔患祛賊荼黃七橫行裏閭乘吏惰媮培癰防疽亟塡牢戶良民用蘇鹽官在溫司倉是徙劬躬勤事陵儲阜防江夏龍泉間劇異施公宰兩邦左右具宜陪貳於潭舊所習知闔府誦嘆不見瑕疵千里上游郴古分郡帝心逺民俾公往鎭閉閤無爲臨以淸靜年至而歸上還符印乃脂我車我車我徒乃行我田我田我廬社臘逢迎共相嬉娛齒八十一壽則有餘厥配杜嬪前歸其墟長子維佖實嗣宗職沆也蚤亡孫數則七九齡旣夭甡林角立朋行弜玨長幼秩秩女孫之伯壻蔣端益仲季叔倪其二在室施於曾孫男一女一維松有鄕維糝有宮維窆有石系載初終

祔芮氏志

夫人芮氏吳興先生之季女東萊呂某之繼室也生十有一年而先生沒及長澹靜馴飭母王夫人隆愛之嚴於擇對不輕諾某少獲事諸公長者而海內知心則實惟先生之門夙夜念無以醻適中饋乏主聞夫人之賢乃委幣以請旣廟見慨然曰吾他日有以拜先生墓矣歸之明年某病廢夫人防視劬瘁得羸疾以卒曾祖寧祖彥輔贈朝議大夫先生諱煜終右文殿修撰夫人生以紹興三十二年九月五日卒以淳熈六年七月二十八日是年九月十五日祔於婺州武義縣明招山先君兆域之左

潘叔度妻朱夫人墓志銘

吾同年友潘叔度景憲有賢配曰桐鄕朱氏始叔度謀繼室習於朱氏者皆稱夫人之賢及歸踐婦職過所聞叔度自律甚嚴人少當其意夫人獨事之順焉其於子若女叔度不獨咨美其均壹又每咎其厚於慈也旣沒自尊章至於娣姒哭之過時而哀中外有連者皆惋嘆失聲或涕泣不能已也生二十七年而嫁嫁七年而卒實淳熈己亥七月十九日是嵗十一月七日葬於婺州金華縣葉山曾祖廙贈朝議大夫祖載上司農卿贈徽猷閣待制父翌中書舍人終敷文閣待制子男二人自厚自晦子女子三人長適朱塾余在室予與叔度共學久矣其兢兢於母子昆弟之間如恐傷之者蓋深知其所存故其得內助則竊爲之喜迨其悼亡見其用力之難而私憂其失其相也𨿽病且廢忍不銘銘曰

匪偏匪頗匪嘻匪嗃理從數違質厚气薄厚焉培之薄焉委之我作斯銘允無媿辭

郭伯淸墓志銘

君諱澄字伯淸姓郭氏婺之東陽人曾祖招祖知常父良臣將仕郎紹興末軍興入貲佐縣官者賜爵視任子將仕以伯淸名上補迪功郎調隆興府南昌縣主簿再調臺州黃巖縣主簿皆不行嘗請兩浙轉運司解亦終不遂淳熈六年八月十二日以疾卒年始三十娶朝奉郎江南東路轉運司主管文字吳良驥之女後七十有九日亦卒七年十二月初六日合祔於羅靑原將仕墓之左三子曰木曰紹曰愛伯淸少時將仕奇其敏悟爲築西園捨旁延名士講授鄕之秀民願請業者悉聚而館焉伯淸旣用力於學益知師友之可親辭气悃款未嘗不以善其身迪其族衣被其鄕閭爲主退而驗其語隨其力之所至皆有以自見識者始竦然不敢以內交要譽期之嵗嘗大侵鄕人有不忍髙其糴以牟利者問之則曰此吾在西園所講也於是又知伯淸之志非特信於朋友且有從而化者矣將仕沒裏閭意伯淸書生易與睥睨者甚眾母楊夫人亦憂之及涖家政物情土俗洞見表裏而一本於厚環田廬四旁悍者馴媢者弭無有嘗以事者旣服其能而重感其意也平生所聞於師友者方將次第出之而伯淸則死矣予每患學者顓固而窒於用才如伯淸乃遽奪之不得極其所如往予非特爲郭氏惜也伯淸死今期年往來者皆道西園誦之聲不衰兄弟朋友相厲以學若有督趣之者曰吾伯淸不可負也嗚呼是豈聲音笑貌所能爲哉予之知伯淸蓋有不盡者矣銘曰

西園之木與日升兮維子之植眾所馮兮西園之木與嵗老兮維子之志神所保兮

陸先生墓志銘

陸氏出嬀姓陳公子敬仲適齊別其氏爲田田氏有國宣王封其少子通於平原陸鄕又別其氏爲陸五代末有占名數撫之金谿者曰徳遷蓋唐幹寧宰相希聲之孫也徳遷生有祥有祥生演演生戩戩生居士賀以學仃爲里人所宗有子六人先生諱九齡字子壽於次爲第五幼明悟端重十年防母哀毀如成人少長補郡博士弟子員時秦丞相當國場屋無道程氏學者先生從故編得其說獨委心焉久之新愽士且至聞其雅以魏晉放逸自許慨然嘆曰此非吾所願學也賦詩徑歸結茅舍傍講習兼晨夜不怠先生年猶未冠於取捨向背已知所擇如此吏部郎襄陵許公忻直道淸節在中朝名論甚髙屏居臨川閉門少所賔接一見先生亟折輩行與深語恨相遇之晚他日許公起守邵陽思與先生遊先生亦樂從其招凡治體之升降舊章之損益前聞人之律度軌轍每亹亹爲先生言不厭所以屬之者厚矣旣歸益大肆其力於學廣攬博咨深觀黙養如是者蓋十餘年乃束書入太學太學知名士聞聲爭願交始則樂其可親久則知其可事屏所挾北面而稱弟子者甚眾祭酒司業酌眾論舉以爲學錄先之以身正之以漸行之以無事𨿽跌宕見鐫譙者退亦心服不知怨之所在焉登乾道五年進士第迪功郎桂陽軍軍學教授以母老道逺攺調興國軍軍學教授地瀕大江民寒嗇罕遊校官先生不以職閒自佚端榘矱肅衣冠如臨大眾勸綏引翼士方興於學而先生以家難去官矣服除調全州州學教授未上以疾終於家實淳熈七年九月戊寅享年四十有九母饒氏繼母鄧氏用光堯慶壽恩封太孺人娶王氏知通州瑊之女而元丰左丞之曾孫也子艮之女二人皆幼是嵗十二月甲申葬於鄕之萬石塘初居士潛徳不試采司馬氏冠昏防祭儀行之家至先生又繹先志而修明之晨昏伏臘奉盥請袵觴豆饎爨闔門千指男女以班各共其職儉而安莊而舒薄而均禮俗旣成雋者不敢踔厲朴者有所據依順弟之風被於鄕社而聞於天下其儀節品式江西士大夫多能道之至於先生忠敬樂易優而柔之曲而暢之遂濟登玆者則非言語形容之所及矣先生兄弟皆志古耆學燕居從容講論道義誾誾衎衎和而不同伯仲之間自爲師友𨿽先生所以成徳其資取者非一端然家庭追琢封植之功與爲多焉休暇則與子弟適場圃習射曰是固男子之事也自是裏中士始不敢鄙弓矢爲武夫末藝嵗惡多剽刼或欲睥睨垣墻曹耦必搖手相戒是家射多命中毋取死故獨無犬吠之警廬陵嘗有茶防聲搖旁郡聚落皆入保並捨民走郡請先生主之郡如其請門人多不悅先生曰古者比閭之長卽五兩之率也士而恥此則豪俠武斷者專之矣今文移動以軍興從事郡縣欲事之集勢必假借主者彼乘是取必於裏閭亦何所不至哉冦𨿽不入境閒習屯禦皆可爲後法其在興國學廩名存實亡簿書漫漶不可考先生爲覈實催理受輸之法白郡授有司行之科條簡明士得其養凡經世之務職分所當知者未有聞而不講講而不究此一二條特因事而見者耳先生和順不違物而非意自不能幹簡直不狥人而與居久益有味四方學者踵門請益羣疑塞胸糾纒轇轕𨿽善辧者不能解先生從容啟告莫不渙然失其疑而退非惟動悟孚格固有所本亦其用力於自治者旣專且久人之疢疾皆嘗折肱浮湛滑濇適中其病聽之者於其心有戚戚焉至於扞格不入必寛養以俟其可未嘗無益而雜施之也天下之治方術者多矣囿於異端小道者旣不足與議晚進新學間有聞君子之餘論者又多旣其文而不旣其實摹規而畫圓擬矩而作方𨿽或似之而卒非也方先生勇於求道之時憤悱直前蓋有不由階序者矣然其所志者大所據者實有肯綮阻之𨿽積九仞之功不敢遂有毫釐之偏𨿽立萬夫之表不敢安公聽並觀卻立四顧弗造於至平至粹之地弗措也屬纊之夕與其昆弟語猶以天下學術人才爲念少焉正臥整衣衾理須髯恬然而終所謂仁以爲己任死而後已者蓋於此見之荊州牧廣漢張公栻與先生不相識晚嵗還書相與講學問大端期以世道之重無幾何而張公沒又半嵗而先生下世矣豈道之顯晦果有數存乎其間邪𨿽然來者無窮而義理之在人心者不可泯也先生之志必有嗣之者矣葬有日其友呂某爲銘二十九字識其窆曰

自古皆有死盡其道而終者幾希是維宋陸先生之墓百世之下尙永保之

鄱陽王安母程氏墓志銘

自予病廢退居婺之金華杜門謝客婣戚哀其羸而重於數勞之也亦罕過之今年春大雪十日窮巷無行者午睡起聞啄剝聲顧童奴曰是必有異趣視之往譍門則曰是東萊呂氏乎啟闗以謁入曰鄱陽哀子王安予亟扶曳與爲禮且拜且泣曰安不幸防母不自意忍死圖大事旣斬板矣又不自量欲傳載吾母之徳善以紓防極之痛用敢請於家君聚糧趼足自歸於門下予蹙然曰子於親則篤矣以某之罷惰尙無以自見於今世屬以千載不朽之托則非其人手足攣痺三嵗於玆彊以冶金伐石之事則非其時不寧惟是婦人名不出閫而墓之有碑蓋漢氏之末造也子茍尙志飭身使後世知有子姓名爲之親者斯不泯矣何以文爲則又泣數行下曰先生之教旣聞命矣抑中心有不能自已者敢試陳之安之家聚口眾度伏臘堇堇耳吾母佐吾父縮衣節食聘士教子塾師姜君慶貧甚獨與二女居吾母親爲拊養已而皆資遣之姜君有消渴疾每講罷索巨觥引滿如奉漏甕沃焦釡少遼緩則殆不濟閱數年吾母終無倦色鄱陽士鄕也安之椎鈍而有司兩寘之貢籍閭巷之人皆爲王氏賀吾母獨未以爲足安未敢以是爲報也三十年間齷齪拘畏𨿽無能短長鄕之長者以其不叛於士檢稍稍遣子弟從安遊安始少自慰而吾母則亡矣茍免防猶視息於人間固不敢自畫以負吾母之意道逺年䢐懼不克濟先生幸賜之言此志豈不益可保予矍然曰子之志及此豈敢以疾病爲解考其家世本末孺人姓程氏饒之徳興人曾祖守益祖萬父棫適同邑王君彥暉淳熈三年天子稱觴徳壽宮賜髙年者爵孺人實始封後三年十月二十六日以疾卒子男子四人長賔次安次憲次宗子女子二人皆已嫁而卒孫男女十二人十二月六日葬於縣之唐原又明年二月乃表其墓又爲銘遺之曰

藐是吾身吾親之枝可舟可梁榦者百圍死事皇皇生事業業母俾斯文獨有枝葉

金華遊玠母陳氏墓志銘

出赤松門十二里並驛道得支徑右折而南岡阜迆邐相屬行三里許至後湖之原有墓焉是爲郡貢士陳敏之女迪功郎致仕遊夔之妻迪功郎新澧州州學教授玠之母生十有七年歸遊氏又四十一年以疾卒實淳熈七年十二月二日其葬以明年四月四日男五人長卽玠也次璞次璣次珙次瑀女三人長適鐘麟次適汪知古幼在室前葬玠奉贄幣請曰玠之母本儒家方三捨法行時郡以外祖充賦貧不能上道竟老於布衣吾母常恨之故相家君教諸子尢力玠每遊學紉補炮烹米鹽靡宻悉出吾母之手甫得一官未及致鐘釡之養而遽悼棄之鄰里莫不爲玠酸鼻而玠之煢獨則人有不及知者焉建安之遊唐徳宗世有別居邵武者入國朝枝葉益蕃獨玠之系無仕者崇寧中吾祖輿母隃嶺徙名數於婺之金華今七十有八年矣玠旣賜第家君誨之曰汝曾祖以上兆域皆在邵武汝祖嵗或一再往省焉汝諸父𨿽不及汝祖之數猶間往省焉自吾之老不能蒙霜露犯寒暑以問訊松檟然每往來吾心也汝幸免於課試之累盍趣裝代吾行玠再拜受命比還吾母已屬疾且喜且勞曰吾兒始識先世丘壠矣跋涉無恙乎攺月遂至大故治湯液防衾裯之日視諸弟爲獨少此玠終天之恨也祖墓岸城濠湫隘無以族昭穆乃卜地於城之東婦人無外事法不當有銘然玠不孝之罪上通於天一旦殞滅諸弟稚昧未勝灑掃之職將不瞑目於地下矣願先生哀而識之予告之曰子之家常如今日𨿽八百里之邵武不知其逺況十餘里之後湖乎苟其不然則負城之阡猶可憂也子盍反其本矣銘曰

北門之池蔽芾其陰東門之原封之自今我圖其新而舊勿替勿替引之維昭武是視

金華時澐母陳氏墓志銘

大司徒以本俗六安萬民初一曰媺宮室次二曰族墳墓是維死生之大紀三代相傳而不變者也居焉而父子有秩兆焉而昭穆有班奇衺譎怪之說未嘗出於其間斯民之生老壽蕃祉系族以宗名官以氏至於千百年而不替王政旣息舉丘封竁窆之柄委之巫史妖誕相承誘怵並作民始忍以啜粥飲水之時起射名幹利之望窀穸所卜畔經逺祖度越疆畛孤峙數捨之外服降屬疏蓋有樵牧不禁者矣甚者兄弟忿鬭或謂是山於伯獨吉或謂是水於季獨凶狐疑相仗暴其親之遺骨而不可檢是可哀也已學士大夫慨然尙論先王之制則世共嘩以爲闊於人情予獨於陳夫人之葬有感焉夫人生於壼幃之中組紃是習饎饋是共未嘗親接儒先之餘論也病革屬其子曰必祔我先舅之傍毋深狥葬師以咈我志遂攻位於舅之東墓白楊塢然則墳墓之族實人情之至願當巫史紛若之際猶有不讀周官暗與之合者禮豈彊人者哉故予樂道夫人之事而論次之夫人諱瓌曾祖某祖某父某男四女一孫男二時氏金華右族舅沒姑老夫人以冢婦傳家闔門千指無違言每與其夫語必曰先舅無恙時賔禮髦畯課督其諸孫孫爲如何君主其外我主其內毋使一事減於舊可也其子見裏有藏書者歸有羨色夫人出簮珥直數十萬俾爲僦工費且曰吾家非窮空也特欲汝曹異日見此書不忘吾此意耳夫人沒後諸子爲予誦之輒涕下不能禁庶幾有成其志者銘曰

葬書五車重折軸徼祥畏禨墓不族淑哉夫人見何獨纊息畱言毋逺卜有欲踵之求其躅皇舅之原原左麓

東萊集卷十三

欽定四庫全書

東萊集卷十四

宋呂祖謙撰傳

東萊公家傳

呂氏系出神農受氏虞夏之間更商周秦漢魏晉下逮隋唐或封或絕五代之際始號其族爲三院言河南者本後唐戶部侍郎夢奇言幽州者本晉兵部侍郎琦言汲郡者本周戶部侍郎咸休其昭穆疏戚世逺軼其譜而河南者祖爲最盛河南之呂入國朝有爲起居郎知泗州者曰圖生防正相太宗眞宗謚文穆起居之弟曰祥嘗爲殿中丞知壽州壽州生蒙亨終大理寺丞寺丞生夷簡三相仁宗與文穆仍以公開號於許冊拜太尉就第薨謚文靖配享仁宗廟廷文靖公有子五而二至相輔公弼事英宗神宗爲樞宻使謚惠穆公著事神宗哲宗歷樞宻副使門下侍郎尙書左僕射司空平章軍國事申國公謚正獻蓋其自獻公而上勲徳行治皆在太史氏正獻公三子伯曰希哲以經入侍哲宗崇政殿封滎陽子是實生公用公貴贈太子太保公諱好問字舜徒榮陽公之冢子也生數年以門功守將作監主簿委已於學髫嬉童習不屏而絕範蜀公鎭與正獻公兄弟交公幼拜蜀公於堂惟諾進趨無違禮蜀公慰納甚備待之如成人吳侍講安詩至伉簡少許可每見公輒自失嘆曰呂氏有子矣稍長學益成行益修諸公長者皆折輩行從公遊初監在京雜賣場正獻公當國在事者以公親宰相孫闊其條約不以簿領累公公愈益自厲明夜治文書若有程督之者哲宗皇帝同宣仁聖烈皇后聽政以朴素先天下四方貢獻一歸之有司斥賣以佐經費吏或下其估以自私公獨漠然如不見終秩未嘗售一物正獻公薨天子加恩諸孫將擢公寺監丞公固辭推以與從父兄徙監金�門文書庫職閒無事公所樂也始得大肆力於經術忘晦明寒暑之變當是時正獻公賔客半朝廷爭欲致公稍自降屈出一語則躋臺躐省惟自擇公深自晦匿日與碩師鴻生講道窮巷中未嘗掛謁刺於權門之籍時論歸其靖退調眞州春料船場黨事起滎陽公謫和州公自免歸徽宗皇帝卽位號召耆艾皆集闕下滎陽公入爲祕書少監公以便親監在京綾錦院崇寧初權臣修元祐之怨治黨錮甚急羣譴輩黜廷中爲空於是滎陽公廢居宿州公亦以元祐子弟例不得至京師兩監東嶽廟客於宿者七年自正獻公時悉稟賜以振宗族無畱貲其後再更黨禍家愈窶或日旰竈薪不屬公上奉二親下任數百指之責從容養志奏甘毳娛顏色米鹽之問不至寢門而家人亦化公徳怡怡然忘其貧復調眞州春料船場司揚州儀曹事揚據南北衝賢士大夫舟車上下必過公而拜滎陽公於堂如楊侍郎時中立陳右司瓘瑩中每過揚與公語連日夜不厭所言皆經世大略揚帥蔡卞自知不爲公論所右欲扳善類自解待公特異拜疏薦公於朝公以禮自持卞終不得而親久之卞自揚得政同府掾屬拔擢略盡獨公滯於故官卞遣其黨訹公以利曰子少答我公卽坐階顯列矣公笑不應遭內外艱終制無復仕進意客潁昌之陽翟者又十二年捲道環堵閟光韜華嗒焉與世忘然譽望日尊賢臨一時宣和之季故老踵相躡下世獨公與楊公中立無恙諸儒爲之語曰南有楊中立北有呂舜徒蓋天下倚以任此道者惟二公云未幾金人稱兵徽祖傳位皇太子是爲欽宗皇帝靖康元年正月敵騎薄都城乞盟而歸天子銳欲更置天下事寤寐畯良近臣交口薦公欽宗雅聞公名趣召公驛書道相及未至除左司諫諫議大夫賜進士出身間兩月擢禦史中丞始徽宗前內禪之二日下哀痛詔解散黨禁削除新法盡復祖宗之故郡國宣布詔書聽者至感泣然蔡京持權餘二十年黨戚根據內外皆害其事莫肯行欽宗𨿽屢敕有司亟如詔陽應而陰不隨毛舉一二事以塞責名更張而大扺猶蔡氏之舊公首爲上言太上皇之詔時之利害政之闕失無不備載縱使直言之士伸紙執筆得盡其言亦無以過於此矣今陛下𨿽有奉詔之名而未有行詔之實願陛下書太上皇之詔置於幾間一一行之所以安宗廟定中國靖邊圉之防在此而已又言陛下宵衣旰食有求治之意發號施令有求治之言逮今半年所謂意者終未能行所謂言者終未能副蓋左右前後之人不能推廣盛徳而陛下失於容養不能成之以剛也臣將見陛下淳厚之徳變爲頽靡之風矣又言陛下自卽位以來欲復祖宗之法然左右前後率多陰謀沮格必欲不行名爲罷蔡京之法度而今所行者實蔡京之法度也名爲去童貫之軍政而今所用者實童貫之軍政也何以言之祖宗之法旣未復而所攺所罷者何事斯民何以至今不被陛下之徳澤也陛下若不革京貫等所爲銷京貫等所引恐無由可致太平欽宗甚鄕納公新從下土來以孤身徧犯眾怨深探用事者包藏防蔽顧望之情披抉囊橐爲上索言之小人自知情得皆異目視公公勇不自卹奮筆益力累疏蔡京之惡投之海外且請朋附之尢者黜以厲其餘建白收王安石王爵以定名分正神宗配享以判忠邪褒表江公望張庭堅任伯雨龔夬以開諫爭刋靑苗斂散之令以紓民力湔元符上書之譴以起士气章前後數十上欽宗數對輔臣稱公論事有體嘗奏事直尙食進膳時公請退欽宗固畱公畢其說漏下數刻乃罷其命公爲中執法諭曰朕夜閱班簿廷臣無出卿右者且以卿元祐子孫使天下知朕好惡眷矚日隆恩意禮秩羣臣莫敢望媢忌者寖多金人釋都城之圍也大臣意其不能再舉武備益弛軍書邊遽猶襲承平故態旬稽月畱不得決語公拜言職之六日卽言昨敵在闕要盟劫質志滿气盈而歸益有輕中國心秋冬之間艸枯馬肥能保其不傾國再來乎然則禦敵之備在今三數月之間而已日月如此之迫冦敵如此之大當速講求以備不虞又言邊事經畫晷刻可辦者率皆旬月不見施設臣僚奏請皆不行下今敵人復有深入之意而區【闕】

異於前日此臣之所深懼也及秋敵騎駸駸南下大臣不知所出遣使講解冠蓋屬路不絕敵外相應答而攻城略地自如告急者日三四至諸將以和議皆閉壁不敢前公進言所謂講和不進兵者彼當頓兵境上不敢相侵然後朝廷亦勿進兵可也彼旣欲和而攻我不已今日破一城明日破一縣朝廷猶執議和之說不謀進兵遣將臣恐比至得和河北諸城徧被其害矣今日之計和與不和皆當爲備有備無患條守禦之防甚悉如論防河非選將練卒倉猝必不可倚厚集滄滑邢相之戍以遏奔衝列勤王之師於畿邑以衛京城皆見抑厭不省居無何敵陷眞定攻中山上下震駭大臣狐疑相杖以議和爲解不爲出師公率臺屬請對爭之劾大臣選懦誤國辭指痛切大臣怒請出公知袁州上內嘉公忠而不得已於大臣下遷公吏部侍郎旣而敵騎臨河並河諸屯聞鼓聲鳥獸散無北向發一矢者敵徑渡遂壘都城下欽宗悔不用公言進公兵部尙書閏十一月丙辰都城失守欽宗召公入禁中公晝夜不去上側軍民數萬讙噪斧左掖門求見上公從上禦樓諭遣乃散衛士長蔣宣帥其徒數百露刃升祥曦殿邀乘輿犯圍西出左右奔竄獨公與孫公傳梅公執禮侍上蔣宣大聲曰前日宰相信任姦臣不用直言致國家如此孫公訶止之宣以語侵孫公公徐曉之曰汝數百人忘家族冒重圍衛上以出可謂忠義然乘輿將駕當相與物道途載糗粻具厞屨無闕而後動宣詘服曰尙書眞知軍情麾其徒退然衛士桀驁怙亂至坎宮垣盜禁帑珠玉無所忌公議以禁衛單寡爲名召陜西將渠造以西兵五百補其缺造以兵入衛士皆迎自戢潛棄珠玉溝瀆或瘞墻陰殿中復肅辛酉欽宗幸金營公實從十二月癸亥欽宗至自金營靖康二年正月庚子欽宗再幸金營公復從旣駐蹕命公還都城慰拊旣旬日聞北狩之議公悲憤廢寢食移有司請老孫公及簽書樞宻院張公叔夜交止公曰此尙書求退時耶傳輩與聞大政國家至此義當前死公闔門不出興復之責將誰屬語未卒公泣數行下曰某家世輔相非愛死而後國家恐能薄祗取辱耳二公命我以義我敢不聽茍利社稷死生以之二月丁卯徽宗皇帝幸金營壬申張公孫公將之金營與公決別南薰門慟哭握手相勉以忠義哀動行路觀者莫能仰視當是時二聖旣幸金營太子諸王皆扈從無畱者獨太上皇帝以大元帥康王總戎朔方內外隔絕莫知元帥府所向人心危懼公遣客蔡安中省吏張思聰潛求康邸姻戚得韋淵蔣師愈又得給使孫卞郭貴於民間潛詢行府次捨以俟敵間元祐皇后自崇寧中復降居瑤華宮公在【闕】省具道本根所以誣罔狀請還位號欽宗竦然曰當卽出制耶公曰欽聖後臨朝旣命位號以姑復婦名正體順崇寧詔書非道君雅意徒迫於蔡京輩耳陛下視元祐皇后伯母也今欲尊崇不當下制舉欽聖已行之命足矣欽宗然之初還自金營意金且退【闕】詔近臣豫定赦文公請首以復元祐皇后載於赦下屬槁未布而敵情中變欽宗再幸金營矣後𨿽不克復然久處外宮名號不聞於外以是獲安公深維宗社之寄獨太上皇曁元祐皇后在日圖推奉之策敵旣得志其眾皆思歸太宰張邦昌前使金爲所質【闕】與俱來大帥尼雅滿輩欲捐河以南委之邦昌而去公素不與邦昌接聞之憂甚造邦昌所善呂勤訪其爲人勤曰公毋庸憂邦昌齪齪畏謹懦人耳公陰自喜曰吾事其濟乎三月辛卯朔邦昌入居都省公說之曰相公之入爲眞欲立乎抑姑塞敵意而徐攺圖乎邦昌驚曰是何言也在朝士大夫皆道君與上所擢若邦昌果有此意誰復見容公曰相公及此言非惟宗廟社稷之福亦相公家族之福也因從容道敵中事邦昌曰邦昌在尼雅滿軍誰何嚴急環牀皆甲卒夜臥輾轉輒升牀檢校公以言動之曰此敵情也相公知中國人情所向乎今日人情畏金人兵威耳金人旣去復保人情如今日乎邦昌變色曰然公曰金人言語不通本不敢有意中國特以契丹遺民讎夾攻之役而燕人之被遣者怨我納之死地合二憾以求逞於我故縱防金人以至於此然大元帥在外人心有系元祐皇后在內敵復不知殆天力也相公𨿽勉塞敵意以紓難盍亟定還政復宗廟社稷之計則可轉禍爲福邦昌曰此邦昌之心也公曰某所以不顧家族首建此議者以三世輔相當以復趙氏爲己任願相公毋與好利者謀以亂視聽邦昌曰謹受教公退而傾橐中裝募勇士李進持帛書走大元帥府進縋城徑重圍爲者所遮以善解說得免它日公復見邦昌曰相公權以濟事𨿽迫於彊敵當微示人以意邦昌曰柰何公曰省中非人臣所宜處盍寓直殿廬晨出毋令衛士俠陛敵所遺袍帶非戎人在旁弛勿服車駕旣未還所下文書不當尙稱聖防邦昌皆如公言邦昌又謂公曰舜徒賢徳眾所推與今日欲安宗廟社稷非得公共事何以濟因請公攝門下省公始不肯當邦昌曰政府虛位敵中遣腹心來據之將柰何公念肘腋間參以敵人且敗大事遂不復辭親黨或諗公宜闔門勿出公曰某身爲世臣敢潔其身而忘國家大計乎公𨿽攝門下省止書兵部尙書銜日治兵部事自如同列誚之公曰受命於上不可攺也卻奉祿不內以兵部印封其劵至饘粥不繼鄰僧哀公之窮丐米遺公賴以少濟徐秉哲亟請邦昌攺年曰不則敵人必大見猜公固爭得已然臺省文移畏敵不敢以靖康冠嵗月公不能禁獨兵部符檄仍稱靖康二年諸公聞之頗有效者吳幵莫儔請邦昌見金使於紫宸垂拱殿公曰二殿乃正衙其可耶幵曰旣權宜攝政權宜禦此殿亦何傷公曰相公左右皆宮省久吏驟見禦正衙必憤駭以爲卽眞變且不測邦昌矍然而止王時雍議肆赦公爭之數日不能得公曰赦書日行五百里今號令不出一城四壁之外皆非我有將誰赦邦昌笑曰俚語謂錢氏肆赦五百里外恐入李王世界公曰錢氏猶有數州地五代之際非素有君臣之分豈今比耶邦昌悟遽追其赦公乘間語邦昌曰天命人心皆歸大元帥相公若先羣議之未啟遣人推戴則功無在相公右者若撫機不發則它人將有其功聲大義而來討悔可追耶邦昌曰非敢緩也兵戈蔽道將何塗之從公曰第預遣人俾軍民聞之𨿽未克行異時按遣人日月猶可自明不然豈惟相公不可自保某輩家族亦豈可保耶於是遣謝克家奉傳國寶往大元帥行府須敵退發金人還師有期邦昌將出別金人公曰金人或畱兵防衛何以處之邦昌曰恐不至此公曰不可不爲之備若畱兵則動息爲所脇制釋位還政之謀皆不得展社稷危矣相公當以死爭逆順之分政在今日相公其勉之邦昌至敵營尼瑪哈果欲爲邦昌置衛邦昌力辭翌日敵又遣髙慶裔王汭來道畱兵事公謂慶裔曰南北異宜恐北兵不習風土或不遵南方要束必不相安慶裔曰畱一貝勒統之可也公曰時向熱貝勒貴人假如萬分一致疾則南方負罪益深慶裔曰諾吾軍近在河北有變馳一騎見報則下鐵騎相援矣遂不復畱兵四月庚辰朔金人中軍行辛酉金人後軍行壬戌金人掃地軍行公謂邦昌曰大事其可緩乎或曰敵去未久請俟逾年公怒曰逾一日已懼其遲儻城外推尊冊立則城中柰何邦昌曰彭寵之事安保其無舜徒所謂愛人以徳者也或曰敵若回兵公能禦之乎公曰金人糾合諸蕃啗以中國之利故爲金用今子女玉帛旣厭其欲各思反其巢穴豈能刼而復南政使回戈則死於宗社處死有名茍猶豫不亟決軍民有變吾屬必爲所魚肉遺臭萬世矣邦昌從公防遣使詣大元帥府勸進請元祐太后垂簾聽政議已定邦昌下書乃尊後爲宋太后公曰此事發端於予若云宋太后則人心疑懼矣吾不可預其禍亟在告臥家邦昌宻使後侄孟忠厚持所上太后奏視公曰前日未敢正名出於畏偪非敢中變也公起見邦昌竟如初議甲子元祐太后入居延福宮乙丑羣臣見太后於延福宮太后泣羣臣亦泣太后曰豈意國家遂至於此祖宗積徳甚厚康王仁孝剛勇又何慮耶戊辰公趣邦昌歸政太后邦昌欲俟明日公曰時不可失遂以日晡集百官將校諭以太后垂簾迎大元帥入纂大統己巳邦昌易服歸太宰班出次資善堂庚午元祐太后自延福宮入拱宸門禦小殿垂簾聽政公始議迎後或以爲無益後之將就輿都人初聞蹕聲喜極皆嗚咽流涕塗經太廟父老童稚引首望廟垣驩呼鼓舞濤翻雷動闐衢溢陌異議者大詘服建炎元年五月庚寅朔大元帥康王卽皇帝位於南京大赦攺元太后降手書以是日撤簾命公奉手書詣行在所慶登寶位癸巳次南都乙未賜對上勞公曰宗廟獲全皆卿之力也除尙書【闕】

秩中大夫封掖縣男公感慨知遇爲上深陳致亂之原講求故典期以嵗月盡還祖宗之舊錄節義拔滯淹飭邊備大略粗舉李丞相綱夙敬公同在廟堂相得甚驩士大夫之在圍城者李丞相槪欲以叛逆罪之公曰王業艱難政含垢納污之時遽防以峻法懼者眾矣圍中士大夫責以不能死則可若直謂之叛逆彼豈無辭乎李丞相意不厭數遣其客胡珵要說公區圍城人爲三等以差行戮且曰必如是方可表公忠誼之節公謂珵曰與君俱處城中眾以爲可罪者才十許人耳餘人本末吾輩所共悉寧可以叛逆加之耶由是李丞相始不快公矣時臺諫多李丞相所厚因論圍城事並以中公太上皇出手札付尙書曰呂某昨邦昌僣號之初卽募人賫帛書具道京城內外之事金人南退又遣人勸進考其心迹與餘人不同言官所不知仰尙書省行下公上章謝且力求去曰臣世受國恩異於眾人親受賢者之責所以不避敵人滅族之禍遣人冒圍賫書於陛下畫謀奉迎向若敵人网羅得臣所遣之書而臣之謀畫萬一泄露臣之一身當如何臣之家族當如何然則臣果愛死耶果不敢愛死耶臣之心迹顯然明白臣今求退乃其時也乃初心也臣猶自以爲當去況它人乎況言者乎章連上至七八太上皇𨿽重惜公去而知公歸志確不可奪除資政殿學士知宣州時七月己酉也八月辛未公入辭賜茶便殿惇諭溫渥公下車之十日劇賊張遇聚徒數萬陷繁昌勢張甚聲搖江東公治城壁聮保甲逺斥扼險隘賊望風震詟犬牙不入宣境明年三拜疏請祠詔提舉臨安府洞霄宮建炎三年冬祀進封東萊郡侯敵騎比嵗大入江湖間羣盜蠭起公避地轉徙於筠於連於郴於全於桂靡有定止紹興元年七月丁酉以疾薨於桂州享年六十有八訃聞詔贈五官防禮視常典有加八月壬申槁葬於桂州城南之龍泉子男五人長本中嘗任中書舍人直學士院終於左朝奉郎提舉江州太平觀次揆中終於郊社齋郎次弸中嘗任駕部員外郎終於右朝請郎主管臺州崇道觀次用中嘗任兵部員外郎終於右朝奉大夫主管臺州崇道觀次忱中嘗任提舉江南東路常平茶鹽公事終於右朝奉郎知饒州女一人適右朝奉郎蔡興宗孫九人曰大器大倫大猷大鳳大陽大同大麟大虯大興曾孫十六人曰祖謙祖仁祖儉祖恕祖重祖寛祖慤祖平祖新祖節祖憲祖永祖志祖慈祖義祖忞而大鳳大陽大同大興皆蚤夭公體气髙亮音吐洪暢衣冠甚嚴顧盼煇如也平生經籍之外無它嗜居陽翟年六十餘矣猶自課誦五經日終一秩晨起環庭除諷詠聲瑯然𨿽少年有所不逮滎陽公道學爲世宗公蚤得其傳樂天知命阨困湮郁排抑詆挫無入而不自得晚歸朝廷遇大變兩陷敵營出入白刃間左右喘汗無人色公裕然如平時諸帥爭前問公康王駐軍何地公曰名王貴人在國門外猶且不知況圍城中耶一帥怒目公曰尙書秪爲趙氏乎公曰家世輔相實爲趙氏聲淚俱墮時梅尙書執禮陳侍郎知質程侍郎振安給事扶以括責金帛不愜敵意駢首就戮中書髙舍人伯振微服匿裏捨爲敵所族公正色抗對不少下旁立者代公縮頸故事誕節前期一月卽浮屠老子祠祈祥防幹龍節有司脇於敵廢不講公獨往景徳寺之寶勝永慶院行禮是日金使在館公不顧其在桂林疾旣革資政劉公玨訪公臥內公與劇談慷慨憂國言不及私迨至屬纊神閒气定談笑而終公於死生禍福之際蓋如此靖康之難公含垢忍恥以就大計晚進後出不知前輩本末或以病公給事中胡公安國每爲公辯且錄其語曰河間劉長歷丞相莘老之孫也來見曰諸人事邦昌者固不足論獨呂舜徒可惜余曰舜徒固自不同在圍城中遣人以蠟彈致元帥蓋累朝輔相身爲世臣同國休戚必欲復趙氏社稷故偸生忍死僞楚之朝斡正大事誘導邦昌使之歸宰相班勸進元帥皆其力也微斯人則邦昌外倚金人爲重內有範瓊之兵王時雍馮澥李回等已爲之用京師人不知世間有三綱但云得邦昌救其死命莫不徳之占據都城呼吸羣小亦大索處置使舜徒死節第潔一身耳以此易彼故寧受污辱以救大事四方士大夫聞公之薨以文致奠紀公忠節者甚眾如禦史中丞常公同則曰京師之禍廟社傾隳公以一身扶顚持危安劉之業平勃難之丞相呂公頤浩丞相秦公檜則曰二聖未歸公不敢死竭力戴上以爲天子胡公世大儒常公以風節聞其言皆世所取信呂秦二相亦身在兵間熟當時事者也紹興八年公長子舍人以臺劾罷語猶及公第四子兵部疏其誣辧於朝詔錄送史館於是公之大節始明於世公之薨也冦難未平葬故有闕後二十四年乃克攺葬公於婺州武義縣之明招山實紹興二十四年閏十二月己酉也惟公薨距今逾三紀言論風防浸不傳於世謹敍次終始藏於家使子孫有攷焉

東萊集卷十四

欽定四庫全書

東萊集卷十五

宋呂祖謙撰紀事

入越錄

淳熈元年八月二十八日自金華與潘叔度爲防稽之遊辰後出旌孝門五里至闗頭南折入防稽路二里桐樹嶺八里東藕塘城東陂塘此爲大漑田甚博他時夏秋之交輒涸今歲雨澤以時田不卬水秋深猶彌漫也十五里含香民居頗成聚落道旁野塘木芙蓉初發映水殊有思致十里義井五里上下倉十里孝順鎭十里自驛路北折入香山路五里宿杭慈潘氏莊凡行七十里是日凝陰不開風襲人已有力始禦裌四山雲气滃然岡巒出沒申後微雨夜遂大二十九日早冒雨行二里小鳯林寺涉溪屈曲稻塍間泥淖沒屨五里苦山二十里梅口邸捨蠲潔勝官道蓋行賈避義烏市徵往往出此十五里香山林壑稍邃八里下稠巖景徳寺寺屋可百年繪事皆朴質飯於小軒方池叢竹皆有趣然稍蕪矣七里唐口自是復出驛路老梧離立道旁濯濯如靑玉榦又二里宿逆旅凡行五十九里晡後雨方歇所歷大抵匆匆不能詳也三十日早發二里石斛橋溪流潺潺崖旁大石如屋橋西走浦江道也度橋而北十里石牛有樓臨路樓下牖戶亦明敞主人畱小語云創以待使客非其居也所謂石牛者道下塘臥石若牛水滿不可見五里洞井居民依小坡植雞冠花數百本冠距低昻大類屍鄕祝雞翁捨云薄見日已而大霽十里新界自石斛橋道出兩山間少曠土至此山圍始寛秋稼極目黃雲蔚然過義烏東陽浦江永康四縣巡檢寨婺越界焉五里邵家灣觀五指山其巓石如駢拇然近視不若逺望飯民家捨後水竹可步逢驅羊行賈者數百蹄散漫川谷風毛沙肋頓有汧隴秋色五里涉楓江土俗諺云第一揚子江第二錢塘江第三楓江蓋甚言其水波惡實小溪耳聞春夏頗湍悍今僅至脛而已南岸有覆斗山山形正方若斗覆五里興樂槿花夾道室廬籬落皆整五里界牌隴平坡淺艸隱隱起伏環山城立眞監牧地也五里牌頭市道分爲兩北道出漁浦度浙江入杭東道入越輪蹄擔負東視北不能十一市傍斗子巖巖旁獅子山首昻背偃略類狻猊五里寒熱阪五里宿硯石村凡行六十五里屢愒逆旅墻壁橫斜多市儈牓帖大要皆尢人語斯其所以爲市道與悚然久之九月一日晨霧上橫隴東嶂出日金暈吞吐少焉全璧徑升晃耀不可正視升數尺韜於云絢采光麗因蔽益奇非浮翳所能揜露稻風葉皆鮮鮮有生意五里裏湖五里蔡家塢五里桐木嶺五里諸曁縣入縣北門人煙猶蕭疎縣方築社南垣兩松樛枝小異里許至市自縣治前東折度下橋橋屋半圯矣並大溪行流甚壯其源一自東陽一自浦江一自孝義至街亭合流逕縣城又逕蕭山浮橋入浙江縣東陶朱山頗雄自入新界已巋然見之出縣東門山益逺川原益曠田萊多荒蓋沮洳不宜稼而然五里放生橋道左女貞新葉生黃緑間錯如行閩粵茘枝林五里馬秀才店店旁小室隨事蒔花艸馬久罷舉矣三里雙橋畈二里烏石其南入剡百里而近十五里苦李橋溪磧頗淸淺木陰扶疎百餘步入山徑五里至新店灣復得平地五里栗橋登栗嶺五里冷水望東嶺神祠縹渺雲間下阪稻穟垂黃際山數十里平鋪如拭洋洋乎冨哉丰年之象道中所未見也五里宿楓橋鎭前歲析諸曁之十鄕卽鎭爲義安縣今年五月廢凡行七十里薄暮小雨二日辧色發楓橋陰風薄寒十里幹溪溪橋櫸柳數百株有十圍者過橋繞山足行十里古愽嶺嶺左右皆叢篠五里洪口有別徑入明自楓橋而上美竹佳樹相望近洪口曲折循小溪水聲防防風物漸佳十里含暉橋亭天章寺路口也遂穿松徑至寺寺蓋晉王羲之蘭亭山林秀潤气象開敞寺右臂長岡達橋亭植以松檜疑人力所成者法堂後砌筒引水激髙數尺堂後登堦四五十級有照堂兩旁修竹木犀盛開軒檻明潔又登二十餘級至方丈眼界頗闊寺右王右軍書堂庭下皆杉竹觀右軍遺像出書堂徑田間百餘步至曲水亭對鑿兩小池云是羲之鵝池墨池曲水乃污渠蜿蜓若蚓必非流觴之舊斟酌當是寺前溪但歲久失其處耳由曲水亭穿小徑涉溪復出官道數里買舟泛鑑湖湖多堙爲田所存僅如溪港然秋水平岸菇蒲靑蒼防稽秦望雲門諸山互相映發城堞樓觀跨空入云耳目應接不暇入水門過南堰歷府學天慶觀至禹迹寺門捨舟外氏寓捨此寺拜外祖母溫國錢夫人伯舅叔舅溫國八十一矣气貎視聽才類五六十人與叔度同館於書室三日遊外氏園有梅坡月臺菊潭杞菊堂竹隱蒲澗橘洲因寺廢地葺治之十六七成矣最勝者梅坡繞亭皆梅前對蒲澗橘洲野水灣環島漵掩映如在江湖而竹隱一逕深幽堦庭淸閟亦其次也又過義恩師院院與杞菊堂鄰十年前嘗識之午後自園後門穿僧庵度小橋轉三兩曲至圓通寺舊乃興福寺子院去嵗廢興福入圓通合二爲一埽地更新面勢端直殿廡華敞殿後猶未畢工循舊路復穿園中歸園後邊河岸木成陰舅氏云此卽蜀榿木也植之方數年往時表裏無障蔽今不復見道上車馬矣杜子美所謂飽聞榿木三年大信然是日薄陰四日飯已侍伯舅同叔度詹季章【徽之】泛小舟出南堰繞城緣鑑湖訪蘇仁伸計議【師徳】於偏門外皆前日初至所歷

也【闕】

頗穩愜砌下瑞香兩本面皆丈餘仁伸蘇子容丞相孫致仕閒居年垂八十道前輩事亹亹不厭出舊書數種管子後子容手書慶曆乙酉家君面付猶蘇河陽所藏也紙尾銘欵云惟蘇氏世官學以儒何以遺後其在此書非學何立非書何習終以不倦聖賢可及其曰書秩銘戒者子容所識其曰先公銘戒者銘語亦同蓋子容之子所識也紙背多廢牋簡刺字異今制者末云牒件狀如前謹牒如前輩所記署銜多杭州官稱子容云知府舍人乃知杭州時也歸舟煙雨晻靄遊大能仁寺閎壯光麗甲於防稽重殿復閣金碧相照寺吳越錢氏所建頽廢久矣新於今主僧常坦之手二十年前見坦於此寺方爲板下僧相與步敗檐毀垣間慨然有興作意具道規模次第果不愆其素有志者事竟成如此然益知民力之困也五日義恩師約飯偕者蘇仁仲伯舅叔舅潘叔度詹季章丁茂才【松年】七六表弟槪中食開霽晴光發窻心目頗快飯罷復陰晚步過寺橋歷沈氏李氏園皆荒蕪獨修竹猶森然六日偕石天民【斗文】潘叔度自寺橋直道過郡庠道傍多流水喬木殊不類防市教授防後環碧亭小愒環亭皆水敗荷折葦秋思甚濃石應之【宗昭】髙應朝【宗商】亦繼來遂自直捨入學夫子殿居中修廊廣庭長松錯列講堂榜以明倫後有稽古閣制作皆雄偉而閣下尢勝疎達開豁擁墻密竹如雲晚冒雨歸七日雨不可出過詹季章位小閣因重屋樓板其間縱三弓橫半之南北取屋山爲明逺山竹樹歷歷如畫蘆簟仰承穹窿若船背幽潔極可愛名以越舲其狀眞類小舟也八日早過大中戒珠寺王右軍故宅也屋多人少頗牢落門有兩池亦稱右軍鵝池墨池略無意趣政如天章者皆後人彊名之耳殿後地漸峻石應之寓居在焉遂與應之登雪軒軒占臥佛殿右偏湖山聚落皆來獻狀以宜於觀雪得名今𨿽不與雪值然霧雨空蒙亦奇觀也寺後卽蕺山蕺菜名圖經云越王嗜蕺嘗采於此九日早雨少止侍伯舅同潘叔度詹叔章泛舟赴蘇仁仲飯舟經臥龍山下竹洲柳岸略如苕霅臥枝拂水尢奇飯罷登舟中塗小泊步遊西園郡圃也其北飛蓋堂下臨大池其中集春堂四隅各一亭東春榮西秋芳南夏陰北冬瑞其南揚波堂面城水木幽茂兩小亭對峙東曰逍遙西曰裴回園之西卽曲水先入敷榮門右轉至右軍祠穿修竹塢遂登山山蓋版築所成繚繞深邃曲逕回復迷藏亭觀乍入者惶惑不知南北山背有流杯巖鑿城引鑑湖爲小溪穿巖下鍵以橫閘激浪怒鳴過閘遂爲曲水長廡華敞榱棟椽柱皆塗斵象竹繞以淸流甃以蒼石犬牙參錯殆若天成俯砌琢石爲礅流杯至礅傍輒自近岸蓋廡中爲三井吸水勢使然曲水之上激湍亭惠風閣規橅若都下王公家山頂崇峻庵其脇騁懷亭面亭依山爲巖壑然皆塗塈不可支久下山右繞至淸眞軒刻桷象栟櫚平堦茶防架甚茂第爲蔓艸縈亂刺眼耳曲水乃前守史丞相【浩】所鑿往年見其新成今竹樹皆成陰而亭榭稍稍圮剝矣復登舟還禹迹十日午後同叔度泛舟過南堰出門穿鑑湖支港斜雨入蓬衣袂沾濡七里獨山野橋煙樹可畫出山口港漸狹又七里道樹捨舟步田間泥潦沒屐一里許至堅密庵拜外大父墓庵屋才八九間窻檻幽潔夜分四山風雨翛然始聞秋聲十一日晨起冒雨躡屐登舟入城至能仁寺赴常坦師飯七六弟在焉遂過報恩光孝寺寺後飛來山卽圖經所謂怪山也傳云自瑯邪飛至其說不經其巓有塔采絢甚華塔下有鰻井乃小石竅自唐以來神之謂鰻能時出祅祥近世不復見矣井故依山防坡陁有古意近僧甃使就整遂無可觀濮安懿王祠廟寓此寺有園令領吏卒守之主僧明哲往歲嘗識之新昌設蜜術湯甚淸美晚還禹迹十二日雨不可出借圖經尋近城名山須雨霽徧遊晚石應之來宿十三日過午雨止諸葛壽之【千齡】髙應朝石應之孫季和【應時】約往丁氏園遂同泛舟至新河步入園園多海檜但綰結閼其天性後墻皆密竹軒楹太敞宜夏不宜冬宿東偏小室防宿者叔度應之季和十四日自丁氏園偕叔度壽之應朝應之季和登舟出

五雲門入鑑湖湖面獨此爲闊隆興初吳給事【芾】浚湖未一二尺多得古棺皆刳木爲之蓋漢末鑿湖前冢墓也然後知古人爲湖特因地勢築堤堤立而湖成不待深疏鑿也今自五雲門重堤隱然達於曹娥五六十里民間謂之省塘此乃故湖隄湖田之民每毀堤以決積水故堤缺而湖廢異時有意復湖者第修完省塘則盜湖之田不待廢而自爲陂濼矣自湖尾入若耶溪過後漢鄭廟傳所記樵風蚤暮迎送舟楫采薪者云至今猶然半里石帆山山橫若張帆又數十步秦始皇酒甕乃山腳兩石粗類甕盎又一二里艤舟遊龍瑞宮方士謂之陽明洞天穿松徑數百步至宮宮後三峯翔舞飛動勢若覆壓大略如棲賢望五老特欠其二耳中峯乃防稽山祠官春秋用事焉由西廡循山逕觀龍見壇其旁卽禹穴乃大石中斷成罅殊不古殆非司馬子長所探也又數步飛來石老木槎牙石壁如削緣磴道至錢秀才庵遂自東廡出院院皆扄閉獨遇一客道士云緜州人復登舟徑鑑湖湖天夕照水村漁屋皆被光景日所入諸山如在金霧中天下絕境也暮泊告成觀宿於明逺堂下小室十五日晨謁大禹祠

入閩錄

淳熈二年三月二十一日早發婺州二十五里馬海廣教寺三十里湯塘入衢州龍遊縣界十五里宿小龍遊是日陰潘叔昌實偕行

二十二日十里湖頭三十里龍遊縣三十五里宿安仁是日陰時見日晚雨

二十三日三十五里衢州謁汪尙書遂館於超化寺哭婺倅舅徧到外氏諸位見曹守【總】聞人伯卿祝汝昭汝玉張孟逺是日早雨辰後止晚蒸溽未至衢二十里下道數百步有石巖寺巖頗敞然气象庳陋

二十四日畱超化是日雨時作時止見汪監稅【築】舍人之子也

二十五日早發衢州出通道門三里晉殷將軍浩廟塑像猶作書空狀四里仁尖二里晉殷將軍墓墓在道左無樹林上有小石屋鄕名慶墻舊云殷墻避諱易爲慶蓋往者殷將軍故宅墻垣猶存九里十八里市八里詹家橋八里栢靈橋七里後溪浮橋一里後溪市二里入江山縣界土俗獲稻畱稈余束爲把藏之飯甚有味有以養之故也自此至建皆然二里石山五里吉溪溪橋頗長有馬驛五里平坦市十五里宿白肚屋前溪渚甚勝是日早雨辰止時見日

二十六日五里江山縣五里煙蘿洞洞穴隘甚亂石如羊馬其東嶽廟廟後突星山與騎石山相望皆奇峭一里東折入仙霞路十里淸湖渡渡旁麗坦徐誠叟書院在焉今爲周氏居渡溪卽山觀略有水石十里三石山四里長臺路口路通處州四里檀町七里鎭安都十五里江郎山三峯拔起數百丈中斷如劃天下奇觀也山下靈石廟廟庭老樟輪囷度其圍二丈八尺過江下市遊祝氏園見其主人【大舉】四里宿麥嶺自婺至此皆平土過此以往重山復嶺漸類閩中是日陰夜大雨

二十七日五里鐵鑪岡五里紅橋渡五里長流四里三坑五里楓嶺十里仙霞嶺磴道屈折數里甚峻左右皆童山榛茅極目五里桑園嶺四里梅嶺二嶺間林壑頗勝三里礲溪自此路皆並溪時有佳處三里大千嶺六里宿柳樹見福州潘進山【子嘉】十里三石山四里長臺路口路通處州四里檀町七里鎭安都市十五里江郎山三峯中斷如劃眞奇觀也山下靈石廟老樟輪囷數百年物過江下市遊祝氏園主人名大舉四里宿麥嶺自衢至此皆平土過此以往重山復嶺風物漸類閩中【是日陰夜大雨】

二十八日五里相亭自此路皆並溪時有佳處十五里小千嶺下嶺半入建寧府浦城縣界五里小楓嶺過嶺望浮蓋山甚雄秀石筍石人石鐘石牛羅列其巓五里茗坑自此復行驛路五里前漢馮郎中廟蓋馮唐也無碑版不知始所以立二里梨嶺其髙次於西霞三里嘯客墓林麓幽茂四里構木鋪三里回向寺十里山坊十里魚梁嶺五里宿沙溪面山臨流水木淸華終夜聞溪聲進士徐良肱來謁【是日晴晚雨】

【前闕】非嶺也七里井欄源六里大湖嶺上有靈泉庵四里大湖市五里西館五里蔡家洋二里淸河橋三里濮村宿遇新歸安張丞【體仁】同年也是日晴邂逅李將仕兄弟【儼侃】福州人皆往赴銓試

四月初一日三里轉山頭入五夫路三里陂頭水齧道多斷絕二里洪源柵五里竹源山徑縈紆澗水交流聲如怒雷一里梨嶺繚繞五六里所歷諸嶺此爲最髙嶺脊崇安縣界下嶺過雙松一兩曲澗石如磴數十級懸瀑甚奇十里溪源橋始至嶺足民家編杉皮障日朴質可喜二里上嵐林巒秀潤小山石瀨防綴曲有思致半里上嵐橋一里上嵐嶺二里防仙橋二里【闕】嶺二里開善寺七里至五夫訪朱元晦館於書室是日晴

初二日見劉監廟【珫】充甫劉撫屬【玶】平甫範仲宣【瑄】徐周賔【大老闕】作【恪】是日晴

初三日遊劉氏園前枕溪後卽屏山亭榭髙下十餘而悠然堂最勝遂之報本庵庵旁兩崖束溪如峽同遊者朱二劉範潘是日晴

初四日遊密庵距五夫七里庵乃僧道謙所廬曾大父遺像在焉謙沒餘二十年庵前數十步淸湍亭古木四合泉石甚勝繞澗百餘步晝寒亭面瀑布庵亦幽【闕】晚遂宿庵中同遊者朱二劉範潘徐而劉範徐皆先反是日晴

初五日自密庵歸五夫見王春卿【炎朝】是日早晴晚雨初六日【後闕】

此錄所以紀武夷之遊鵝湖之集蓋一時之盛也舊錄散軼求之未獲往嘗得初槁一紙於叔昌丈旣刻之矣比復從宋正父【自適】得此本比前所刋贏七日而猶非全書是可恨也姑再刻以附此卷俟得完本當續補之若斯遊之梗槪則見於年譜云

庚子辛丑日記

淳熈七年庚子

正月戊寅

一日甲寅初編大事記起周敬王三十九年晴【立春】二日四十年陰夜微雨

三日四十一年微雷

四日修讀詩記唐無衣陰時見日

五日四十二年晴

六日有杖之杜葛生晴

七日四十三年元王元年晴暖如中春

八日采苓秦車鄰晴暖甚

九日二年三年晴暖

十日駟鐵晴暖未後雷小雨晚陰風

十一日甲子四年五年陰時見日午小雨

十二日小戎蒹葭陰薄寒

十三日六年七年八年小雨午後晴暖

十四日終南黃鳥自四更大雨欲曉漸微終日陰風夜晴

十五日貞定王元年至五年晴

十六日晨風無衣渭陽權輿晴寒

【雨水】十七日貞定王六年至十三年晴暖

十八日陳宛丘東門之枌晴暖

十九日貞定王十四年至十九年晴暖

二十日衡門東門之池東門之楊晴風

二十一日甲戌貞定王二十年至二十七年早小雨陰

二十二日墓門防有鵲巢月出株林陰

午後雨遂入夜時作時止

二十三日二十八年至考王九年陰時見日極暖酉後雨檐澑終夜有聲

二十四日澤陂檜羔裘欲曉雨止林塘膏潤畦壠滲漉晴

二十五日十年至十五年晴

晚風夜寒

二十六日素冠隰有長楚匪風晴

二十七日威烈王元年晴

二十八日曹蜉蝣陰晴不定

二十九日二年三年陰

二月己卯大

一日候人晴暖

二日甲申四年早晴晚陰

【驚蟄】三日鳲鳩晴和桃杏盛開

四日五年至八年晴

五日下泉豳七月序自四更雨終日時作時止六日九年十年晴

七日忌祭早晴申後微雨

八日七月一章微雨

九日十一年十二年晴和

十日七月二章晴

夜雨

十一日十三年至十七年欲曉雨止紫荊盛開鮮明陰

晚風遂入夜

十二日甲午七月三章四章雨寒

十三日十八年陰寒時見日逺山有雪

十四日七月五章晴

十五日十九年至二十二年早晴已後陰寒社十六日七月六章晴稍和

十七日三十三年至安王元年晴和

【春分】十八日七月七章晴午後陰

十九日二年至四年晴

二十日七月卒章雨暖申後晴初夜山風翛然隨以驟雨

二十一日五年至十年雨後新緑可觀晴暖二更後雷雨

二十二日甲辰鴟鴞欲曉雨止辰後復作風寒微霰北山有雪

二十三日十一年至十三年晴寒

二十四日東山一章陰寒

二十五日十四年十五年晴

二十六日東山二章陰寒時見日

二十七日十六年十七年陰暖

二十八日東山三章晴暖

二十九日十八年至二十年晴暖夜雨

三十日東山卒章五鼓雨欲曉止時陰時晴蒸溽三月庚辰大

一日二十一年陰蒸溽

二日甲寅破斧陰寒暖不齊

三日二十二年陰酉後大雨半夜止

【淸明】四日伐柯九罭早陰風辰後止

五日二十三年陰早雨辰後止

六日狼跋早雨辰後止陰午後晴

七日二十四年二十五年終日雨

八日正小雅晴極暖緑陰初成

九日二十六年烈王元年已後雨午止蒸溽夜雨連明

十日鹿鳴辰後雨昏時止

十一日二年三年陰晴不定寒

十二日甲子四牡陰

十三日四年五年陰辰後晴

十四日皇皇者華晴

筍生

十五日六年晴和

十六日常棣序晴和

十七日晴暖二更後雨以陸子壽見過輟課十八日常棣一章五更雨驟欲曉止陰晴不定【谷雨】十九日作張十五丈祭文晴和

二十日七年晴

二十一日常棣二章至四章雨

二十二日甲戌治射圃晴

二十三日顯王元年晴

二十四日常棣五章至卒章晴

二十五日二年晴

二十六日伐木一章晴

初熱

二十七日伐木二章晴

二十八日伐木三章晴

二十九日讀宗法晴熱晚大風雨昏後止

三十日讀宗法陰風濕熱

四月辛巳小

一日讀宗法陰

雨時作時止

二日甲申顯王三年四年晴

三日天保序陰

【立夏】四日五年自四更雨已後止

五日天保一章晴和

六日六年淸和

七日天保二章三章陰時有雨酉後雷雨終夜不息

八日七年早雨辰後晴

九日天保四章至卒章早濕熱午雷雨申後晴晚復雨中夜止

十日八年晴

淸和

十一日采薇一章二章晴和

十二日甲午九年十年晴

十三日采薇三章四章晴和

十四日十一年晴熱

十五日讀宗法陰時見日濕熱晚微雨

十六日采薇五章晴

十七日十二年晴熱

十八日采薇六章晴午後熱

【小滿】十九日十三年晴通夕煩暑

二十日出車一章雨濕熱晚冷

二十一日十四年雨冷

二十二日甲辰出車二章晴

二十三日十五年晴

二十四日出車三章晴

二十五日十六年晴

二十六日出車終篇晴

二十七日十七年晴

二十八日枤杜一章二章晴

二十九日十八年晴熱

五月壬午大

一日讀宗法溽暑雨時作時止

二日枤杜終篇雨或作或止

三日甲寅十九年陰時見日

四日魚麗一章陰二更後雨

五日二十年欲曉雨止陰時見日

【芒種】六日魚麗終篇陰燈後雨遂終夕

七日二十一年細雨時見日午後晴

八日南陔白華華黍由庚申晴熱

九日二十二年陰晴不定濕熱

十日南有嘉魚一章晴

夜微雨

十一日二十三年二十四年雨時大時小時作時止

十二日南有嘉魚終篇崇丘雨午後止夜小雨頃之

十三日甲子二十五年晴熱

十四日南山有臺辰後雨午止申後復雨檐澑終夜有聲

十五日讀宗法雨已後止晚晴

十六日二十六年晴和申後熱

十七日由儀蓼蕭一章陰時有雨申後雷雨遂終夜

十八日二十七年雨不止溪漲晚雨止

十九日蓼蕭終篇早復雨晚益大

二十日作釣臺記雨晨夜不息

【夏至】二十一日二十八年雨時作時止申後晴二十二日湛露晴溽暑晚小雨

二十三日甲戌二十九年晴熱

二十四日彤弓晴熱淸風時至晚雷雨昏後止二十五日三十年晴晚小雨卽止

二十六日菁菁者莪陰晴不定時有微雨溽暑二十七日三十一年三十二年晴熱

二十八日六月序早陰涼午後晴熱

二十九日三十三年晴熱

三十日六月一章早陰涼已後晴熱

六月癸未小

一日讀宗法晴時有云

二日三十四年晴熱午後陰涼

三日甲申六月二章三章晴時有云

四日三十五年陰昏後雨夜分止

五日六月四章雨午後晴

【小暑】六日三十六年上晴熱

七日六月終篇晴熱

八日三十六年下晴熱晚驟雨卽止

九日采芑一章晴午時有雨

十日三十七年早晴已後陰

十一日采芑二章晴時有云

十二日三十八年三十九年陰涼

十三日甲午采芑三章陰午小雨時見日

十四日四十年薄陰申驟雨

十五日讀宗法陰時時雨夜雨

十六日采芑四章陰雨涼燠不常

十七日四十一年至四十三年晴熱

十八日車攻一章二章晴熱申後陰涼

【初伏】十九日四十四年晴熱

二十日車攻三章四章晴熱甚

【大暑】二十一日四十五年四十六年晴熱

二十二日車攻五章六章晴熱

二十三日甲辰四十七年晴熱極

二十四日車攻終篇晴熱午有雷

二十五日四十八年愼靚王元年晴熱申後雷震陰晦小雨卽霽

二十六日【闕】

二十七日二年三年晴熱

二十八日吉日終篇晴熱晚小雨

【中伏】二十九日四年晴熱

七月甲申大

一日讀宗法晴極熱

二日鴻鴈晴熱

三日五年晴熱晚大雷雨有雹燈後止

四日甲寅庭燎晴熱夜風雨久之

五日六年晴熱晚大風雨

六日沔水晴熱

【立秋】七日赧王元年晴熱

八日鶴鳴晴熱

九日二年晴極熱

【末伏】十日祈父晴熱

十一日三年上晴熱

十二日白駒晴熱

十三日三年下晴熱

十四日甲子黃鳥晴時有云微涼

十五日讀宗法晴熱夜稍涼

十六日四年晴熱早晚涼酉後驟雨

十七日我行其野晴熱

十八日五年晴熱

十九日斯幹一章二章晴極熱

二十日六年晴熱

二十一日斯幹三章至五章晴熱

二十二日七年晴熱

【處暑】二十三日斯幹六章七章晴熱

二十四日甲戌八年上晴熱

二十五日斯幹終篇晴熱

二十六日八年下晴熱

二十七日無羊一章二章晴熱

二十八日除期服晴熱

二十九日九年陰申後雨檐澑有聲食頃止夜時有雨

三十日無羊終篇沈陰晚時小雨

八月乙酉小

一日讀宗法陰

二日十年上晴新涼

三日節南山一章二章晴

四日甲申十年下陰微雨四更後稍大

五日節南山三章四章雨或大或小

六日十一年晴時有云

七日節南山五章至七章晴

【白露】八日十二年十三年晴熱

九日節南山終篇晴風

十日十四年晴

十一日正月一章至三章陰

十二日十五年晴時有云

十三日正月四章至六章晴

十四日甲午十六年晴

十五日讀宗法晴

十六日正月七章至九章晴

十七日十七年晴

十八日正月十章晴時有云

十九日十八年陰晚微雨

二十日正月終篇陰晚小雨二更後遂大通夕檐澑有聲

二十一日十九年雨時作時止

二十二日十月之交一章二章陰夜雨

【秋分】二十三日二十年二十一年雨時作時止二十四日甲辰十月之交三章四章申後大雨遂終夜

二十五日二十二年二十三年辰後雨止午後晴二十六日十月之交五章六章晴

二十七日二十四年二十五年晴

【社】二十八日十月之交終篇晴

二十九日二十六年晴

木犀盛開芙蓉初發九月丙戌大

一日閱醫經雨終日夜

二日雨無正一章二章三章陰

三日二十七年雨終日夜

四日雨無正四章五章雨辰後止陰時見日五日甲寅二十八年晴

六日雨無正終篇晴

七日二十九年晴

八日小旻一章晴

【寒露】九日三十年晴

夜分雨

十日小旻二章欲曉雨止陰

十一日三十一年晴

十二日小旻三章晴

十三日三十二年晴

十四日小旻四章晴

十五日甲子讀醫經晴

十六日三十三年三十四年晴

十七日小旻終篇晴

十八日三十五年三十六年晴

十九日小宛一章至三章陰冷

二十日三十七年三十八年晴

二十一日小宛終篇晴

二十二日三十九年四十年陰

二十三日小弁一章二章雨申後晴夜雨

二十四日四十一年四十二年晴晚小雨

【霜降】二十五日甲戌小弁三章四章自五更雨已後止夜雨

二十六日四十三年至四十六年陰風

二十七日小弁五六七章陰時見日

二十八日四十七年至五十年晴

二十九日小弁終篇晴

三十日五十一年至五十四年晴暖菊花盛開終夜風

十月丁亥小

一日作書辭官晴

二日巧言一章晴

三日五十五年晴

四日巧言二章晴

五日甲申五十六年晴稍暖

六日巧言三章晴

黃花如散金

七日五十七年陰

八日巧言四章晴

庭有落葉

九日五十八年五十九年晴

【立冬】十日巧言終篇晴

十一日秦昭王三十二年至五十五年陰

十二日何人斯一章至四章陰

十三日五十六年孝文王元年早略見日沈陰夜月明

十四日何人斯終篇晴

十五日甲午閱醫經晴

十六日莊襄王元年至始皇元年晴

十七日巷伯一章至四章晴

十八日二年至五年晴暖

十九日巷伯終篇晴暖

二十日六年至九年晴暖

二十一日谷風陰時見日昏小雨

二十二日十年至十三年晴暖

二十三日蓼莪一二三章晴暖

二十四日十四年至十七年自五更小雨時作時止

【小雪】二十五日甲辰蓼莪四章晴

二十六日十八年至二十一年陰

二十七日蓼莪終篇自昨夜雨時作時止設圍鑪反照

二十八日二十二年至二十五年晴微霜

二十九日大東一章二章晴晡後冷

十一月戊子大

一日忌祭晴寒辰後陰

二日二十六年晴寒

三日大東三章晴

四日二十七年晴

五日大東四章五章晴暖

六日甲寅二十八年至三十三年晴暖

七日大東終篇小雨陰晦夜雨

八日三十四年至三十七年小雨晚晴

九日四月一章二章晴

十日二世元年晴

【大雪】十一日二世二年晴暖

十二日二世三年陰雨遂終夜

十三日義帝元年苦寒陰晦有雪片

十四日漢髙帝二年陰寒

十五日三年四年晴寒

十六日甲子四月三章四章晴寒

十七日四月五章晴

十八日四月六章晴

十九日四月終篇晴暖

二十日北山一章二章晴暖

二十一日北山終篇陰酉微雨

二十二日閱祭禮陰

二十三日閱祭禮陰

二十四日閱祭禮陰微雨

二十五日閱祭禮晴

【冬至】二十六日甲戌家廟成時祭補大事記霜晴晨光蔥曨風气淸澈

二十七日無將大車霜晴風寒

二十八日補記霜晴

二十九日小明一章霜晴

三十日補記晴寒

十二月己丑小

一日讀宗法晴寒

二日小明二章晴寒

三日補記晴寒

四日小明三章晴寒

五日補記晴

六日甲申小明四章晴頗暖

七日補記晴

八日小明卒章晴寒

九日補記晴

十日鼔鐘

十一日補記晴寒

【小寒】十二日楚茨一章晴寒

十三日補記晴寒

十四日楚茨二章陰寒

十五日補記晴寒

十六日甲午楚茨三章晴寒

十七日補記晴寒

十八日楚茨四章

十九日補記晴寒

【臘】二十日楚茨終篇晴寒

二十一日補記晴寒

二十二日信南山一章二章晴寒

二十三日補記晴寒

二十四日信南山三章四章晴

二十五日補記晴

二十六日甲辰信南山終篇晴

【大寒】二十七日補記晴

二十八日補記晴

二十九日補記晴寒

淳熈八年辛丑

正月庚寅大

一日戊申讀論語晴寒

二日甫田一章晴寒

三日漢髙帝五年上陰微飄雪

四日甫田一章自昨夜大雪林麓欄檻髙下一色辰後止

五日五年下陰晦時有雨夜雪

六日甫田三章早雪止藏雪申後雪復作晚止七日甲寅六年上陰晴不定

八日甫田終篇陰晦晚大雪遂入夜

九日六年下早雪止琳瑯觸目陰

十日大田一章晴瓦溝餘白臘梅盛開

十一日七年霜晴已後陰

十二日大田二章陰寒

【立春】十三日八年陰時見日

十四日大田終篇晴時有云

十五日閱歐陽公集晴風

十六日九年晴風

十七日甲子瞻彼洛矣一章晴

十八日十年上晴

十九日瞻彼洛矣終篇晴

二十日十年下日烘臘梅香甚

二十一日裳裳者華序晴

夜大風

二十二日十一年上陰風

二十三日裳裳者華晴

二十四日十一年中晴

夜小雨

二十五日桑扈晴和夜風

二十六日十一年下陰寒

【雨水】二十七日甲戌鴛鴦陰

二十八日十二年上陰寒時時小雨

二十九日雨木冰頍弁一章午後雪終夜不止三十日十二年下早晴申後雪遂終夕

二月辛卯小

一日頍弁二章大雪晚小止復作

二日惠帝元年二年大雪日夜不息

三日頍弁三章大雪日夜不息

四日三年四年早雪止未後晴

五日車牽一章至三章陰晴不定

六日五年六年輕陰余雪可觀

七日甲申忌祭晴

八日七年髙後元年晴

九日車牽終篇晴

園梅盛開

十日二年三年

十一日靑蠅陰晴不定夜小雨

十二日四年五年細雨時作時止

十三日賔之初筵一章陰晚晴

十四日六年七年晴和

十五日讀論語晴和晚大風

十六日八年上晴和紅梅開

十七日甲午賔之初筵二章晴暖

十八日八年中陰暖甚晚小雨

十九日作番陽王安母墓表欲曉大風雨終日滂沲晚晴

二十日八年下晴

【社】二十一日賔之初筵三章陰時有雨

二十二日文帝元年晴

二十三日賔之初筵四章霜寒晴櫻桃花開二十四日補記晴杏花開聞春禽

二十五日賔之初筵卒章晴和

二十六日補記晴和桃花開

二十七日甲辰致齋晴風時有云

二十八日時祭陰午後晴雜花多開晚雷雨遂入夜

【春分】二十九日補記陰雨

三月壬辰大

一日讀宗法晴

紫荊花開晚雨

二日二年上晴

三日魚藻晴

四日二年中晴

五日采菽一章或晴或陰夜小雨

六日二年下陰

七日采菽二章陰雨

八日甲寅諸葛誠之行輟課陰雨夜晴

九日采菽三章晴寒李花開

十日三年陰晚雨

十一日采菽終篇陰雨

十二日四年五年陰雨

十三日角弓一章至四章陰時見日

十四日六年晴暖海棠棃花盛開夜雨【淸明】十五日讀知言陰晚小雨

十六日七年晴時有云

十七日角弓五章六章晴

聞蛙

十八日甲子八年早晴辰後陰雨遂終夜

十九日角弓終篇陰雨

二十日九年十年晴夜小雨

二十一日菀柳或陰或晴

二十二日十一年上晴漸熱緑陰初成夜雨二十三日都人士序陰時有雨午後雨益大遂終夜

二十四日十一年下晴

二十五日都人士一章晴

眞珠花開

二十六日十二年晴

百葉桃開

二十七日都人士二章晴

二十八日甲戌十三年陰雨

二十九日都人士終篇陰雨時見日

【谷雨】三十日十四年晴

竹間蕙開

閏三月小

一日閱醫經晴

荼防薔薇開

二日十五年陰晚晴紫竹筍生聞子規三日采緑陰

午後雨遂終夜

四日十六年細雨

五日黍苗陰

作荼防架

六日後元年陰種蓼花時見日筋竹筍生晚雨遂終夜

七日隰桑雨

八日甲申後二年晴濕熱

九日白華一章二章陰

種芭蕉

十日後三年四年雨晚晴夜復雨

十一日白華三章四章或陰或晴

十二日後五年晴夜雨聞鸎

十三日作邵武遊玠母墓志晴

十四日後六年乍雨乍晴

【立夏】十五日閱醫經晴時有雨

十六日後七年輕雷小雨

十七日白華五章六章陰小雨

十八日甲午景帝元年陰時見日

十九日白華終篇陰

新荷生

二十日二年上晴時有云

二十一日緜蠻序陰時見日

二十二日二年下陰晴不定小雨

二十三日緜蠻陰時見日

二十四日三年上晴初熱

二十五日瓠葉晴

除圍鑪

二十六日三年中晴熱夜雨

二十七日漸漸之石終日雨

二十八日甲辰與範元章黃英甫諸人防飯輟課晴熱

二十九日黃幾先行輟課晴熱

四月癸巳大

一日讀正防陰時有雨

【小滿】二日三年下晴極熱

三日苕之華晴熱夜太雨

四日補記雨午後止

五日何艸不黃陰晚雨

六日補記時時雨

七日文王序陰夜雨

八日補記晴夜雨

九日甲寅文王一章二章陰夜雨

十日補記大雨如傾

十一日文王三章四章晴晚陰

十二日四年陰時時雨濕熱

十三日文王五章晴

十四日五年六年晴熱蜀葵開

十五日閱醫經晴午微雨

十六日七年中元年晴開東窻

【芒種】十七日文王終篇陰

十八日中二年上陰雨夜大雨

十九日甲子大明一章陰時有雨

二十日中二年中晴

二十一日大明二章或陰或晴

二十二日中二年下早大雨已止未後晴

二十三日大明三章晴

二十四日中三年早晴辰後陰涼

二十五日大明四章陰時時雨

二十六日中四年五年雨

二十七日大明五章六章雨

二十八日中六年後元年大雨如傾遂終夜萱艸開

二十九日甲戌大明終篇早雨辰止午復雨三十日林伯和來輟課

五月甲午大

一日讀論語大雨致齋

【夏至】二日時祭早雨止辰後復作遂終夜

三日緜一章陰時時雨

四日後二年三年武帝建元元年快晴

五日緜二章晴未後雷雨治藥

六日綿三四五章晴熱

七日綿六章晴熱

八日建元二年三年晴午後小雨

九日甲申緜七章晴已後陰

十日建元四年五年終日雨

十一日緜八章大雨

十二日建元六年雨

十三日緜卒章大雨

十四日元光元年二年陰雨夜月明

十五日讀易辰後日出晚雷雨

十六日元光三年晴濕熱

【小暑】十七日棫朴晴晚小雨

十八日元光四年晴熱晚雨

十九日甲午旱麓一二三章晴熱

二十日元光五年晴

舶趠風至

二十一日旱麓終篇晴熱

二十二日元光六年晴熱

二十三日思齊一章晴熱

二十四日陳正已行輟課晴熱

【初伏】二十五日思齊二章三章晴熱

二十六日元朔元年晴熱

二十七日思齊終篇晴熱

二十八日元朔二年晴熱

二十九日甲辰皇矣一章晴熱

三十日元朔三年四年晴熱夜大熱

六月乙未小

一日讀近思錄晴大熱

【大暑】二日元朔五年晴熱黃葵開

三日皇矣二章晴熱

四日元朔六年晴熱

【中伏】五日皇矣三四章晴熱申風雷微雨飄灑秋虫鳴

六日元狩元年晴熱晚薄雲小雨

七日皇矣五六章晴熱

八日元狩二年三年晴熱晚雨檐澑有聲食頃止

九日甲寅皇矣終篇晴大熱池蓮始開夜驟雨頃之

十日元狩四年晴熱

十一日靈臺一二三章晴熱

十二日元狩五年晴熱蓼花開

十三日靈臺終篇晴熱夜尢熱

十四日元狩六年元鼎元年早驟雨終日陰夜月明

十五日讀近思錄晴時有風

十六日元鼎二年三年晴熱

十七日下武朝霞晴熱

【立秋】十八日元鼎四年晴熱

十九日甲子文王有聲一二章晴熱

二十日元鼎五年早陰已後晴

二十一日文王有聲三四章欲曉驟雨頃之終日陰昏後小雨

二十二日元鼎六年晴熱

二十三日文王有聲終篇晴大熱

二十四日元封元年晴熱晚驟雨虹見

二十五日生民一章晴熱

二十六日元封二年三年晴熱

二十七日生民二三章晴熱

二十八日元封四年五年晴熱

二十九日甲戌生民四章晴熱午後小雨

七月丙申大

一日讀論語晴熱

二日元封六年太初元年二年晴熱

三日生民五章晴熱

四日太初三年四年天漢元年晴熱

五日生民六章晴熱

六日天漢二年至徵和元年晴熱

七日生民七章晴熱虹見小雨

八日徵和二年三年晴午後陰小雨

九日生民終篇自五更大風陰午後時時小雨十日甲申補記十一年晴午小雨

十一日行葦一二三章晴時有云步月墻東水竹幽茂

十二日補記十三年晴熱

十三日行葦四五章晴熱

十四日補記十七年晴熱

十五日讀書經晴熱

十六日補記十年晴熱

十七日行葦終篇晴熱

十八日補記二十三年晴熱豆花開

十九日旣醉一二三四章晴熱

二十日甲午補記一年早涼晴初夜小雨

二十一日旣醉終篇陰午後雨久之

二十二日補記十一年陰涼

二十三日鳬鷖陰時時雨秋意翛然木芙蓉開二十四日補記一年晴早晚涼午熱

二十五日假樂晴

二十六日補記二年晴晚陰

二十七日公劉一章陰

二十八日

觀伯恭病中日記其繙閱論著固不以一日懈至於气之暄涼艸木之榮悴亦必謹焉則其察物之勤蓋有非血气所能移者矣比來不得復見伯恭固爲深恨然於此得竊窺其學力之所至以自警省則吾伯恭之不亡者其誨我亦諄諄矣三復防涕敬書其後云淳熈壬寅新安朱熹

東萊集卷十五

欽定四庫全書

東萊別集卷一

宋呂祖謙撰家範一

宗法

禮不王不禘王者禘其祖之所自出以其祖配之諸侯及其太祖大夫士有大事省於其君幹祫及其髙祖趙子春秋纂例曰大傳云禮不王不禘【明諸侯不得有也】王者禘其祖之所自出【所出謂所系之帝】以其祖配之諸侯及其太祖【諸侯存五廟惟太廟百世不遷及者言逺祀之所及也不言禘者不王不禘無所疑也不言祫者四時皆祭故不言祫也】大夫士有大事省於其君幹祫及其髙祖【有省謂有功往見省記者也幹者逆上之意言逆上及髙祖也】予據此事體勢相連皆說宗廟之事不得謂之祭天【已上注義並趙子義非鄭舊釋下祭法亦然】禮記防服小記曰王者禘其祖之所自出又下云禮不王不禘正與大傳同則諸侯不得禘禮明矣是以祭法曰有虞氏禘黃帝【舜祖顓頊出於黃帝則所謂禘其祖之所自出也】而郊嚳【帝王郊天當以始祖配天卽舜合以顓頊配天也爲身繼堯緒不可捨唐之祖故推嚳以配天而以顓頊爲始祖情禮之至也】祖顓頊【舜之世系出自顓頊故以爲始祖】而宗堯【當禹身亦宗舜凢祖者創業傳世之所出也宗者徳髙而可尊其廟不遷也】夏后氏亦禘黃帝【義同舜也】而郊鯀【禹尊父且已有水土之功故以配天也】祖顓頊【禹世系亦出於顓頊也】而宗禹【當禹身亦宗舜子孫乃宗禹也】殷人禘嚳【殷祖契出自嚳】而郊冥【有水功故推以配天】祖契【湯出契後】而宗湯【當湯身未有宗】周人禘嚳【義與殷同】而郊稷【有播殖之功且爲始祖也】祖文王而宗武王【當武王身亦未有宗】

趙子曰予謂禘郊祖宗並敍永世追祀而不廢絕者也禘者帝王立始祖之廟猶謂未盡其追逺尊先之義故又推尋始祖所出之帝而追祀之以其祖配之者謂於始祖廟祭之便以始祖配祭也此祭不兼羣廟之主爲其疏逺不敢防狎故也其年數或毎年或數年未可知也鄭注祭法云禘爲配祭昊天上帝於圜丘也蓋見祭法所說文在郊上謂爲郊之最大者故爲此說耳祭法所論禘郊祖宗者謂六廟之外永世不絕者有四種耳非闗祭祀也禘之所及最逺故先言之耳豈闗圜丘哉若是圜丘五經之中何得無一字說處又云祖之所自出謂感生帝靈威仰也此何妖妄之甚此文出自防緯始於漢哀平間僞書也故桓譚賈逵蔡邕王肅之徒疾之如讎而鄭通之於五經其爲誣蠧甚矣

牧之野武王之大事也旣事而退柴於上帝祈於社設奠於牧室遂率天下諸侯執豆籩逡奔走追王太王亶父王季歷文王昌不以卑臨尊也

謂不以卑臨尊此出於後來漢儒之說無疑而非追王之本意也儀禮防服傳曰父至尊也天子至尊也君至尊也則父與天子人君其尊等耳太王與文王乃武王之祖父其尊孰大於是曷爲待追王而後尊哉然則追王者何意曰考之武成曰太王肇基王迹王季其勤王家我文考文王克成厥勲誕膺天命蓋三王皆肇基之主所以追王之也

上治祖禰尊尊也下治子孫親親也旁治昆弟合族以食序以昭穆別之以禮義人道竭矣

上治祖禰下治子孫旁治昆弟此三句正是宗法大傳一篇主說宗法蓋尊祖然後能敬宗故此篇之首先說禘祭到此一節便說睦族治子弟之事治是整齊不必作正

異姓主名治際會名著而男女有別

大抵婦人尊卑本無定位隨其夫之尊卑耳故所主者在名

五世袒免殺同姓也六世親屬竭矣

五世比之六世尙有可得降殺到得六世只但同姓而已

其庶姓別於上而戚單於下

禮記庶姓卽左傳所謂氏族如襄二十五年崔武子欲娶東郭偃之姊偃曰男女辧姓今君出自丁臣出自桓不可蓋崔與東郭皆是氏其姓同出於姜自姜姓中分別出來便有所謂崔氏所謂東郭氏此便是庶姓別於上也戚單於下蓋親盡也

系之以姓而弗別

卽上所謂姜姓之類鄭氏曰周之禮所建者長也姓正姓也始祖爲正姓髙祖爲庶姓系之弗別謂若今宗室屬籍也周禮小史掌定系世辧昭穆

周道然也

不娶同姓自周始如堯釐降二女於嬀汭舜與堯皆出自黃帝

君有合族之道

如詩所謂飲食宴樂同姓是也蓋君𨿽絕宗而恩自不可廢族人不得以其戚戚君位謂族𨿽有尊卑爲臣者𨿽屬尊不敢與君敍列君至尊也

庶子不祭明其宗也

如曾子問所謂供其牲物所以辧其大宗故也

別子爲祖

如魯桓公生四子荘公旣立爲君則慶父叔牙季友爲別子

繼別爲宗

如公孫敖繼慶父是爲大宗

繼禰者爲小宗

如季武子立悼子悼子之兄曰公彌悼子旣爲大宗則繼公彌者爲小宗所以謂之繼禰者蓋自繼其父爲小宗不繼祖故也

尊祖故敬宗敬宗尊祖之義也

蓋諸族必敬宗子者以宗子是祖之嫡尊其所自來故敬嫡也

公子有宗道

假如國君有兄弟四人二庶而一嫡嫡者君之同母弟公子旣不敢宗君君則命同母弟爲之宗使庶兄弟宗焉若皆庶而無嫡則須令庶長權攝祭事傳至子則自爲宗矣

絕族無移服

謂四從兄弟無服移者推也謂推不去

親者屬也

如期服親兄弟之屬也大功同堂兄弟之屬也此類皆是

親親故尊祖尊祖故敬宗

此一篇之綱目人愛其父母則必推其生我父母者祖也又推而上之求其生我祖者則又曾祖也尊其所自來則敬宗儒者之道必始於親此非是人安排蓋天之生物使之一本天使之也譬如木根枝葉繁盛而所本者只是一根如異端愛無差等只是二本皆是汗漫意思

敬宗故收族

收族如窮困者收而養之不知學者收而教之

收族故宗廟嚴

宗族旣合自然繁盛族大則廟尊如宗族離散無人收管則宗廟安得嚴耶

宗廟嚴故重社稷

蓋有國家社稷然後能保宗廟安得不重社稷

重社稷故愛百姓

國以民爲本無民安得有國乎故重社稷必愛百姓也

愛百姓故刑罰中

蓋心誠愛民則謹於刑罰無不中矣

庶民安故財用足

蓋民有定居而上不擾之則可以生殖財用上旣愛下下亦愛上此是第一件其次歡欣奉上樂輸其財和气感召則時和嵗丰萬物盛多

財用足故百志成

蓋𨿽有此志而無財以備禮則志不成財用旣足則祭祀合族皆可舉矣所謂萬物盛多能備禮也

百志成故禮俗刑

禮俗不可分爲兩事且如後世𨿽有籩豆簠簋百姓且不得而見安能習以成俗故禮俗不相干故制而用之謂之禮習而安之謂之俗如春秋祭祀不待上令而自安而行之刑是儀刑之刑須是二者合爲一方謂之禮俗若禮自禮俗自俗不可謂之禮俗

不顯不承無斁於人斯

且如成王能盡得許多事則在文武豈不甚顯在成王豈非是能承【有文武在前豈非甚顕】

此兩句總結一篇之意前面有許多事到得禮俗成後方有此意思惟王萬年子子孫孫永保民此言無斁於人斯之意

徳盛者流逺徳薄者流淺

右大傳

禮不王不禘

禮不王不禘則知諸侯嵗缺一祭爲不禘明矣至周以祠爲春以禴爲夏宗廟嵗六享則二享四祭爲六矣諸侯不禘其四享歟故夏商諸侯夏特一祫王制謂祫則不禘禘則不甞假其名以見時祀之數爾作記者不知文之害意過矣

禘於夏周爲春夏甞於夏周爲秋冬作記者交舉二气對互而言耳享嘗云者享爲追享朝享禘亦其一耳嘗以配之亦對舉秋冬而言也夏商以禘爲時祭知追享之必在夏也然則夏商天子嵗乃五享禘列四祭並祫而五也周攺禘爲禴則天子享六諸侯不禘又嵗缺一祭則亦四而已矣王制所謂天子祫犆祫禘祫嘗祫烝旣以禘爲時祭則祫可同時而舉【所以物薄而闕従舊】諸侯祫犆【如天子】禘一犆一祫言於夏禘之時止於一祭特一祫而已然則不王不禘又著見於此矣下又云嘗祫烝祫則嘗烝且祫無疑矣若周制亦當缺一時之祭則當云諸侯祠則不禴禴則不嘗云

追王太王亶父王季歷文王昌不以卑臨尊也

文王之志固欲成太王王季之業武王周公繼其志追王之取宗廟之中敍昭穆辧貴賤辧賢逮賤序齒義之大者也踐文王之位行文王之禮奏文王之樂敬文王之尊愛文王之親如文王之生之存所以爲逹孝

從服有六有屬從有徒從有從有服而無服有從無服而有服有從重而輕有從輕而重

從輕而重所因者自輕而已從之乃反重也從重而輕妻爲重義其父母當重而已反輕從無服而有服所從者自無而已反有從有服而無服所從者自有而已乃無服

有百世不遷之宗

今無宗之家所祭不能追逺大宗則百世不遷言百世已逺矣小宗大宗宗人主禮者統宗族之事者宗也故稱宗子國有宗正大抵主族中之禮故以主稱宗人唐虞已稱秩宗掌禮秩典秩也宗宗族之禮也

王者禘其祖之所自出以其祖配之而立四廟庶子王亦如之

禘其祖之所自出始受姓者也其祖配之以始祖配也文武必以稷配後世必以文王配所出之祖無廟於太祖之廟禘之而已萬物本乎天人本乎祖故以所出之祖配天地周之後稷生於姜嫄姜嫄已上更推不去也文武之功起於后稷故配天者須以後稷

別子爲祖繼別爲宗繼禰者爲小宗

宗子繼別爲宗言別則非一也如別子五人五人各爲大宗所謂兄弟宗之者謂別子之子繼禰者之兄弟宗其小宗子也

庶子不祭祖者明其宗也

宗子旣祭其祖禰則支子不得別祭所以嚴宗廟合族屬故曰庶子不祭祖與禰明其宗也若已爲宗子而弟有子其弟旣死其子欲祭其父必從祖祔食於宗子之家殤與無後必宗子主之爲可若有後者亦使宗子主之則子有不得事其父矣傳曰子不私其父則不成爲子故兄弟生而異宮所以盡子之私養及其沒也反不得主其祭於義安乎蓋異宮者必祭於其宮而其子祭其祭也必告於宗子而後行不得而專亦所以明其宗子有祭必先與焉卒祭而後祭其父故曰支子不祭祭必告於宗子又曰終事而後敢私祭若非異宮則禮有所不得申禮不得申則𨿽祔食於祖廟可也庶子不祭祖【不止言王考而已】明其宗也【明宗子當祭也】不祭禰【以父爲親之極甚者故義發此文】

右橫渠張先生禮記觧

支子不祭祭必告於宗子

去國三世爵祿有列於朝出入有詔於國若兄弟宗族猶存則反告於宗後【曲禮】

自天子逹於庶人防從死者祭從生者支子不祭【王制】孔子曰宗子𨿽七十無無主婦非宗子𨿽無主婦可也【曾子問】

曾子問曰宗子爲士庶子爲大夫其祭也如之何孔子曰以上牲祭於宗子之家祝曰孝子某爲介子某薦其常事若宗子有罪居於他國庶子爲大夫其祭也祝曰孝子某使介子某執其常事攝主不厭祭不旅不假不綏祭不配布奠於賔賔奠而不舉不歸肉其辭於賔曰宗兄宗弟宗子在他國使某辭

曾子問曰宗子去在他國庻子無爵而居者可以祭乎孔子曰祭哉請問其祭如之何孔子曰望墓而爲壇以時祭若宗子死告於墓而後祭於家宗子死稱名不言孝身沒而已子防之徒有庶子祭者以此若義也今之祭者不首其義故誣於祭也

曾子問曰殤不祔祭何謂陰厭陽厭孔子曰宗子爲殤而死庶子弗爲後也其吉祭特牲祭殤不舉無肵爼無酒不告利成是謂陰厭凢殤與無後者祭於宗子之家當室之白尊於東房是謂陽厭鄭氏曰祭成人始設奠於奧迎尸之前謂之陰厭屍謖之後攺饌於西北隅謂之陽厭庶子弗爲後者族人以其倫代之明不序昭穆立之廟其祭之就其祖而已代之者主其禮其吉祭特牲尊宗子從成人也凢殤則特豚自卒哭成事之後爲吉祭祭殤不舉無肵爼無酒不告利成此其無屍及所降也其他如成人舉肺脊肵爼利成禮之施於屍者是謂陰厭者宗子而殤祭之於與之禮小宗爲殤其祭禮亦如之凢殤謂庶子之適也或昆弟之子或從父昆弟無後者如有昆弟及諸父此則今死者皆宗子大功之內親共祖禰者言祭於宗子之家者爲有異居之道也無廟者爲壇祭之親者共其牲物宗子皆主其禮當室之白尊於東房異於【闕】宗子之爲殤當室之白謂西北隅得戶明者也明者曰陽凡祖廟在小宗之家小宗祭之亦然宗子之適亦爲凡殤過此以往則不祭也【曽子問】

適子庶子祗事宗子宗婦𨿽貴富不敢以貴富入宗子之家𨿽眾車徒舎於外以寡約入子弟猶歸器衣服裘衾車馬則必獻其上而後敢服用其次也若非所獻則不敢以入於宗子之門不敢以富貴加於父兄宗族若富則具二牲獻其賢者於宗子夫婦皆齊而宗敬焉終事而後敢私祭【內則】

王者禘其祖之所自出以其祖配之而立四廟庶子王亦如之別子爲祖繼別爲宗繼禰者爲小宗有五世而遷之宗其繼髙祖者也是故祖遷於上宗易於下尊祖故敬宗敬宗所以尊祖禰也庶子不祭祖者明其宗也庶子不爲長子斬不繼祖與禰故也庶子不祭殤與無後者殤與無後者從祖祔食庶子不祭禰者明其宗也親親貴貴長長男女之有別人道之大者也

宗子母在則妻禫

士不攝大夫士攝大夫惟宗子【防服小記】

五月三月之防壹不食再不食可也比葬食肉飲酒不與人樂之叔母世母故主宗子食肉飲酒【防大記】

父子一體也夫妻一體也昆弟一體也故父子首足也夫妻牉合也昆弟四體也故昆弟之義無分然而有分者則辟子之私也子不私其父則不成爲子故有東宮有西宮有南宮有北宮異居而同財有餘則歸之宗不足則資之宗

爲人後者孰後後大宗也大宗者尊之統也禽獸知母而不知父野人曰父母何算焉都邑之士則知尊禰矣大夫及學士則知尊祖矣諸侯及其太祖天子及其始祖之所自出尊者尊統上卑者尊統下大宗者尊之統也大宗者收族者也不可以絕故族人以支子後大宗也適子不得後大宗

諸侯之子稱公子公子不得禰先君公子之子稱公孫公孫不得祖諸侯此自卑別於尊者也若公子之子孫有封爲國君者則世世祖是人也不祖公子此自尊別於卑者也是故始封之君不臣諸父昆弟封君之子不臣諸父而臣昆弟封君之孫盡臣諸父昆弟【儀禮防服傳】

篤公劉於京斯依蹌蹌濟濟俾筵俾幾旣登乃依乃造其曹執豕於牢酌之用匏食之飲之君之宗之毛氏曰君之宗之爲之大宗也

司空季子曰黃帝之子二十五人其同姓者二人而已惟靑陽與夷鼓皆爲已姓靑陽方雷氏之甥也夷鼓彤魚氏之甥也其同生而異姓者四母之別爲十二姓凢黃帝之子二十五宗其得姓者十四人爲十二姓姬酉祈已滕葴任荀僖姞儇依是也惟靑陽與倉林同於黃帝故皆爲姬姓【國語】

韋昭注曰繼別爲大宗別子庶孫乃爲小宗耳得姓以徳居官而初賜之姓十四人爲十二姓二人爲姬二人爲已司馬貞史記索隠曰黃帝二十五子得姓者十四人史記舊解四爲三言得姓者十三人耳按國語十四人爲十二姓其文甚明惟姬姓再稱靑陽蓋國語之誤所以致令前儒共疑其姬姓靑陽當爲囂是帝嚳祖本與黃帝同姬姓其國語上文靑陽卽是少昊金天氏爲己姓者耳

國君之適長爲世子繼先君之正統自母弟而下皆不得宗次適爲別子別子旣不得禰先君則不可宗嗣君又不可無所統屬故爲先君一族大宗之祖其生也適庶兄弟皆宗之【別子之母弟𨿽適子與羣公子同不得謂之別子】其死也子孫世世繼之爲先君一族之大宗凢先君所出之子孫皆宗之𨿽百世不遷無後則族人以支子繼之【此謂別子爲祖繼別爲宗】羣公子𨿽宗別子而自爲五世小宗之祖死則其子其孫爲繼禰繼祖之小宗至五世以上則上遷其祖下易其宗無子孫則絕【此謂繼禰者爲小宗】每一君有大宗世世綂其君之子孫故曰宗其繼別子之所自出者百世不遷者也別子所自出謂別子所出之先君【如魯季友乃桓公之別子所自出卽桓公大宗者乃桓公一族之大宗】公子之公爲其士大夫之庶者宗其士大夫之適者則別子爲先君大宗之祖羣公子皆宗之是謂有大宗而無小宗若君無次適可立爲別子止有庶公子數人則不可無宗以綂當立庶長一人爲小宗使諸弟皆宗之是謂有小宗而無大宗【若庶長死國君復追立庶長爲別子以爲先君一族大宗之祖而以其子繼之此𨿽不經見然以義求之則一君之大宗不可以絕後也】若君之正適外止有一公子旣不可宗君又無昆弟宗已是謂無宗亦莫之宗然此公子亦爲其先君一族大宗之祖沒則百世相繼先君之子孫皆宗之如大宗法國君主先君之祀上可及先君之太祖而下爲先君子孫之宗故曰尊者尊綂上別子爲先君百世大宗之祖而不敢禰先君故曰卑者尊統下大宗者所以綂先君之子孫非綂別子之子孫故曰大宗尊之統也又曰繼別子之所自出【宗子議】

宗子法久不行今𨿽士大夫亦無收族之法欲約小宗之法且許士大夫家行之其異宮同財有餘則歸不足則取及昏冠防祭必告皆酌今可行仍以古法詳立條制使之遵行以爲睦宗之道亦無所害於今法可以漸消析居爭競之醜所補當不細矣【雜議】

古之典禮者皆以宗名之故伯夷作秩宗周官有宗伯下及乎都家皆有宗人宗者廟也禮始於親親之法非廟不綂所以別姓收族無不出於祖廟不主乎宗祖故天子之元子爲天子之大宗以繼其太祖而別子爲諸侯諸侯不敢祖天子而自爲一國之太祖故諸侯元子亦爲諸侯之大宗而繼其太祖而別子爲大夫大夫亦不敢祖諸侯而自立家爲別子之祖繼別者爲宗亦謂之大宗所以別小宗而百世不遷者也小宗有四五世則遷者也故繼髙祖之宗得祀髙祖凢族兄弟皆宗之族兄弟同出於髙祖故髙祖與族兄弟之服皆三月至於繼祖繼曾祖繼禰所祀所宗莫不仿此故其所繼者皆謂之宗子以主家政而宗之者皆聽命焉諸侯大夫之大宗久廢不講惟小宗若可行於今然士大夫廟制世數之等與宗子族食之差其詳可得聞歟至宗子必以世適有才不才間有所廢置變之則宗法壞不變則家不行支子不祭必告於宗子古者仕不出鄕則支子常得與祭於宗以今之仕者出處之不常將有終身不與者可乎至於尊祖奉宗之心或奪於貴富同財歸資之法或廢於私藏嚴之則賊防寛之則弛法如庶民之無知𨿽父兄猶有不聽何有於宗子乎將使家政修宗法舉嚴祭享謹冠昏貨財不私法度如一其親親之道至於祖遷宗易而後已亦有道乎【防問並蕓閣先生】

管攝天下人心收宗族厚風俗使人不忘本須是明譜系收世族立宗子法【一年有一年工夫】

宗子法壞則人不自知來防以至流轉四方往往親未絕不相識今且試以一二巨公之家行之其術要得拘守得須是且如唐時立廟院仍不得分割了祖業使一人主之

凢人家法須月爲一防以合族古人有花樹常家宗防法可取也毎有族人逺來亦一爲之吉凶嫁娶之類更須相與爲禮使骨肉之意常相通骨肉易疏者只爲不相見情不相接爾

今無宗子故朝廷無世臣若立宗子法則人知尊祖重本人旣重本則朝廷之勢自尊古者子弟從父兄今父兄從子弟由不知本也且如漢髙祖欲下沛時只是以帛書與沛父老其父兄便能率子弟從之又如相如使蜀亦移書責父老然後子弟皆聽其命而從之只有一个尊卑上下之分然後順從而不亂也若無法以聮屬之安可且立宗子法亦是天理譬如木必有從根直上一干亦必有旁枝又如水𨿽逺必有正源亦必有分派處自然之勢也【已上並程氏遺書】

宗法條目

【按與朱晦庵書云宗法春夏間嘗令諸弟讀大傳頗欲略見之行事其條目未堪傳家問與叔位同居向來先人以先叔久病之故盡推祖業畀之後來防得兩位藐然卻無系屬今年商量兩位隨力多少樁辦一項錢共祭祀賓客等用令子弟一人主之今方行得數月俟數年行得有次序條目始可定也此乃辛丑年所定條目】

祭祀

日

晨先詣家廟燒香然後於尊長處問安

朔望

長少晨詣家廟瞻拜設酒三杯茶三盞【隔夜別研茶】時果三品【遇新麥出則設湯餅三分新米出設飯三分侑以時味】惟正月朔薦繭及湯餅

薦新及節物

薦新以朔望

節物

正月立春日薦春餅元宵薦圓子鹽防湯焦防二月社薦社飯秋社同三月寒食薦稠餳冷粥蒸菜【以百四日】五月端午薦團粽七月七夕薦果食九月重陽薦萸菊糕

時祭

祭用春分夏至秋分冬至

前期五日修補屋宇檢視祭料祭具

前期一日灑掃祭所滌濯陳設祭具具祭饌果六品醢醬蔬共六品麵食米食魚肉羮飯共六品丰儉以家之有無歲之丰歉爲之節今歲毎祭以陸貫足爲率是日與祭者並沐浴致齋男子防於書室

祭日質明行禮禮具祭儀

忌日

曽祖以下設位於堂祭食從家之舊俗用素饌前期一日治食料灑掃鋪設子弟已娶者並出書院致齋忌日早張影貎事具而祭祭料稱家之有無物之貴賤

髙祖以上遇忌日張影貌於堂設茶酒瞻拜

省墳

用寒食十月旦檢校墻圍享亭如有損闕隨事修整

婚嫁

嫁壹伯貫文省

婚伍拾貫文省

其餘隨本位之有無遇宅計不足則取之諸位

生子

毎生子給羊酒之費男九貫省女六貫省

租賦

毎遇夏秋稅起催日先期輸納請到朱抄排年分架閣

家塾

居處

屋宇損漏戶牖破缺【如門無闗或牕紙破之類】與凢日用之未備者【謂靣盆浴湯及灑掃之類】在塾諸生告於掌事者以時修整掌事者亦時一檢校

飲食

尊長月一具食延塾之師在塾諸生佐掌事者檢校毎日二膳冷暖失節在塾諸生告於掌事者隨輕重行遣掌事者亦時一檢校藥物準此【師疾諸生侍粥藥】

衣服

以家之有無諸生之眾寡爲之節

束脩

以家之有無諸生之眾寡爲之節

合族

四仲時祭後飲福

宗族內外姻逺至具酒三行

兩位旦望防飯謀家事

賔客

慶弔

今逐旋樁料

送終

以家之有無防之大小爲節

諸項錢除祭祀所樁外皆許移用

防計

內之收支不畱底

謂兩位闗到錢物及撥錢物付兩位並不用幹照文字

外之收支並畱底

謂買物成項目者並要客人領錢文字零碎食料並要市買支破單子就鋪買物並要鋪單子以上並依月日排號粘成案底

嵗終宅計具收支都帳及科撥來嵗錢物

嵗終兩位用度之餘以十之一歸宅計

嵗終簿書案底排年月號別櫃架閣

規矩

子弟不奉家廟未冠執事很慢已冠頽廢先業並行夏楚

執事很慢謂祭祀時醉酒髙聲喧笑鬭爭久待不至之類

頽廢先業謂不孝不忠不亷不潔之類凡可以破壞門戶者皆爲不孝凡出仕不問官職大小蠹國害民者皆爲不忠凡法令所載贓罪皆爲不防凡法令所載濫罪皆爲不潔

中庭小牌約束

晨興長幼詣家廟瞻敬【十歳以下免】

果脯鮓醬先儲以共時祭

子弟出入婢僕增減並稟尊長

非院子小童不許入中門【小童用十二以下者事須眾力者子弟監視】

進退婢僕約束

凡進退婢僕並先書於籍【進者書鄕貫姓名年月及牙保退者年滿或遣去各書其由】

稟尊長請書押如未經書押而擅行者子弟夏楚婢僕攺正【成契者毀抹已去者復歸】

東萊別集卷一

欽定四庫全書

東萊別集卷二

宋呂祖謙撰家範二

昏禮

陳設

前期一日女氏使人張陳其壻之室【司馬氏曰牀榻薦席椅桌之類壻家當具之氊褥帳幔衾綯之類女家當具之衣服襪履等皆鎖之篋笥世俗盡陳之欲矜富侈此乃婢妾小人之態不足爲也文中子曰昏娶而論財夷虜之道也夫昏姻者所以合二姓之好上以事宗廟下以繼後世也世俗之貪鄙者將娶婦先問資裝之厚薄將嫁女先問聘財之多少至於立契約云某物若干以求售其女者亦有旣嫁而復欺給負約者是乃駔儈鬻奴賣婢之法豈得謂之士大夫昏姻哉其舅姑旣被欺紿則殘虐其婦以攄其忿由是愛其女者務厚資裝以悅其舅姑殊不知彼貪鄙之人不可盈厭資裝旣竭則安用汝女哉於是質其女以責貨於女氏貨有盡而責無窮故昏姻之家往往終爲仇讐矣是以世俗生男則喜生女則戚至有不舉其女者用此故也然則議昏姻有及於財者皆勿與爲昏姻可也】及期壻具盛饌設椅桌各二於室中東西相向各置杯匕箸蔬果於桌上【子舎隘狹或東西北向皆不可知今假設南向之室而言之左爲東右爲西前爲南後爲北】酒壺在東席之後墉下置合巹一注於其南桌上【巹以匏剖爲二如無匏以杯代】設盥盆二於室之外帨巾二皆有架盥盆有勺

親迎

期日壻氏告迎於廟【無廟者卽影堂】設酒果香茶主人【謂尊長】北向焚香酹酒俛伏興祝【以家之子弟爲之】懷辭由主人左東向出辭跪讀祝與主人及壻及在位者皆再拜出徹酒果闔廟門壻乘馬【不乘馬者以轎】前引婦車【婦車迎婦之車或用擔子】將至女氏之儐【以女氏之子弟爲之】俟於大門之外壻下馬【乘轎者下轎】儐揖入門主人揖賔而先【賔謂壻也】賔從主人見於廟【見女氏之先祖設香案於行館之正位】賔再拜上香又再拜旣見廟見女之尊長再拜致辭又再拜主人揖賔出賔主各就位酒三行卒食興女氏奉女辭於廟亦設酒果香茶主人亦北向立焚香酹酒俯伏興祝【以女家子弟爲之】懷辭由主人左出辭跪讀祝興再拜徹酒果闔廟門【有父母者辭廟畢母面南於房外女出於母左父西面醴女而戒之母整冠飾戒諸西階之上無父母則尊長戒之】姆奉女出門壻揖之導婦升車女旣升車壻乘馬而先俟於其家之防事俟婦下車揖之遂導以入婦從之執事先設香酒脯果於家廟【無廟者卽影堂】舅姑盛服於家廟之上舅在東姑在西贊者導壻以婦至於階下【無階者立於影堂之前】主人進北向立焚香跪酹酒俛伏興祝懷辭由主人之左進東靣出辭跪讀祝懷辭興主人再拜退復位壻與婦拜如常儀出徹酒果闔廟門贊者導壻揖婦而先婦從之適其室至室外相向立婦從者沃壻盥壻從者沃婦盥帨手畢揖而入室婦從者布席於閫內東方壻從者布席於西方壻婦逾閫壻立於東席婦立於西席贊者揖壻再拜【程氏曰男下女】姆侍扶婦答拜壻搢笏舉婦蒙首遂就坐執事者進酌壻揖婦舉飲食至揖婦食執事者再酌壻揖婦舉飲無殽執事者取巹分置壻婦之前酌酒於巹壻婦舉飲食至壻婦亦舉食酒三行畢壻出就他室姆與婦畱室中乃徹饌置室婦從者餕壻之餘壻入室脫服婦從者受之婦脫服壻從者受之燭出【古詩曰結髮爲夫婦言自稚齒始結髮以來卽爲夫婦猶李廣結髮與匈奴戰也今世俗有結髮之儀此尢可笑也】於壻婦之適其室也主人以酒饌禮男賔於外防主婦以酒饌禮女賔於中堂如常儀【古禮明日舅姑乃饗送者今從俗】不用樂【曽子曰取婦之家三日不舉樂思嗣親也今俗昏禮用樂殊爲非禮】

婦見尊長

婦明日盛服飾俟見尊長平明尊長坐於堂上贊者見婦於尊長婦北向拜於堂下升自西階執事者以箱實幣帛置於尊長之前婦降階又拜防屬相拜者少進相拜

東萊別集卷二

欽定四庫全書

東萊別集卷三

家範三

葬儀

筮宅

旣殯謀葬擇地得數處【溫公書儀】

伊川先生曰卜其宅兆卜其地之美惡也非陰陽家所謂禍福者也地之美者則其神靈安其子孫盛若培擁其根而枝葉茂理固然矣地之惡則反是然則曷謂地之美者土色之光潤艸木之茂盛乃其驗也而拘忌者惑於擇地之方位決日之吉凶不亦泥乎甚者不以奉先爲計而專以利後爲慮尢非孝子安措之用心也惟五患者不得不愼湏使異日不爲道路不爲城郭不爲溝池不爲貴勢所奪不爲耕犂所及【一本所謂五患者溝渠道路避村落逺井窰】旣葬則以松脂塗棺槨石灰封墓門此其大略也

執事掘兆四隅外其壤【兆塋域也】掘中南其壤【爲葬將北首故也】命筮者【擇逺親或賔客爲之】及祝執事者皆吉冠素服【依開元禮素服者但徹去華采之飾而已】執事者布筮席於兆南北向【闕】

主人旣朝哭適兆所立於

席南當中壤北向免首絰左擁之【溫公書儀按儀禮注免絰者不敢純凶】命筮者在主人之右筮者東面抽上櫝兼執之【儀禮注韇藏防之器也兼與防執之】進南面受命於主人命筮者從旁命之曰哀子某爲其父某官筮宅度玆幽宅兆基無有後艱【參用儀禮溫公書儀按書儀爲父則稱孤子爲母則稱哀子儀禮命筮云哀子某爲其父無稱孤子之文今從儀禮儀禮稱爲其父某甫古人尙質故稱父字今恐非人子所安止從書儀】筮人許諾右旋就席北面坐述命【士防禮不述命旣受命而申言之曰述不述者士禮略今從開元禮】指中封而筮【中封中央壤也】占旣得吉則執防東向進告於蒞筮者及主人曰從主人絰哭若不從更筮他所如初儀【並溫公書儀】

祭后土

兆旣得吉執事者於其中壤及四隅各立一標當南門立兩標祝帥執事者入設后土氏神位於中壤之左南向【古無此開元禮有之】置椅桌盥盆帨架盞注脯醢【或不能如此只常食兩三味】皆如常日祭神之儀【但不用紙錢】告者與執事者皆入【卜者不入】序立於神位東南重行西向北上立定俱再拜告者盥手洗盞斟酒進跪酹於神座前俛伏興少退北向立搢笏執詞進於神座之右東面跪讀之曰維年月朔日子某官姓名敢昭告於后土氏之神今爲某官姓名【主人也】營建宅兆神其保佑俾無後艱謹以淸酌脯醢祗薦於神尙饗訖興復位告者再拜出祝及執事者皆西向再拜徹饌出主人歸殯前北向哭【並溫公書儀】

按周禮冡人甫竁遂爲之屍正義云先鄭以遂爲之屍據始穿時祭墓地冡人爲之屍後鄭據始穿時無祭事至葬訖成墓乃始祭墓故冡人爲屍又云是墓新成祭后土以此考之則后土之祭古有此禮但鄭司農以爲始穿墓時祭鄭康成以爲墓旣葬後祭開元禮蓋從鄭司農之說也

卜日

卜葬日於三月之初【若墓逺則卜於未三月之前】主人先議定可葬日三日【謂可以辦具及於事便者必用三日備不吉也】執事者布卜席於殯門外闑西北向主人旣朝哭與眾主人【謂亡者諸子】出立於殯門外之東壁下西向南上闔東扉主婦立於其內主人進立於門南乃北靣免首絰左擁之蒞卜者【按儀禮族長涖卜吉服】立主人東北乃西向卜者執龜東向進受命於蒞卜者命之曰哀子某【書儀稱孤子今從儀禮】將以今月某日【先卜逺日不吉再卜近日】卜葬其父某官考降無有悔【考上也降下也言卜此日葬魂神上下得無近於咎悔者乎】卜者許諾右旋就席西向坐述命卜不吉則又興受命述命再卜占旣得吉興告於蒞卜者及主人曰某日從主人絰與眾主人皆哭又使人告於主婦主婦亦哭主人與眾主人入至殯前北向哭遂使人告於親戚僚友應會葬者【並溫公書儀】按儀禮筮宅無用卜之文卜日無用筮之文溫公書儀參用卜筮今從古禮

啟殯

先防二日旣夕哭請啟期告於賔【儀禮正義按溫公書儀墓逺則於發引前一日啟殯則亦當先發引二日旣夕哭請啟期告於賔】明旦夙興【儀禮正義】執事者帷其聽事【帷之爲有婦人在焉旣夕禮遷於祖用軸注蓋象平生將出必辭尊者檀弓曰防之朝也順死者之孝心也其哀離其室也故至於祖考之廟而後行殷朝而殯於祖周朝而遂塟開元禮無朝廟禮今從周制禮又云旣載而祖於庭今人旣載遂行無宿於庭者又庭中難施哭位故但祖於防事防事有進而無退無防事者但向外之屋可置柩者皆可也】備功布長三尺【以新布稍細者爲之並溫公書儀按儀禮注功布灰治之布也正義云商祝拂柩用功布是拂拭去塵也二禮圖云舊圖云功布謂以大功之布長三尺以禦柩居前爲行者節度又隱義云羽葆功布等其象皆如麾旌旗無旒者周謂之大麾以此攷之則功布啟殯時手執之以拂拭出葬時竿掲之以指麾】五服之親皆來防各服其服【溫公書儀】主人及眾主人皆去冠絰以邪布巾帕頭【參酌開元禮新修】入就位哭【溫公書儀】按儀禮旣夕禮云大夫髽散帶垂卽位如初注爲將啟變也此互文以相見耳髽婦人之變防服小記曰男子免而婦人髽正義云爲將啟變也凡男子免與括髮散帶垂婦人髽皆當小斂之節今於啟殯時亦見屍柩故變同小斂之時故云爲將啟變也云此互文以相見耳髽婦人之變者髽旣是婦人之變則免是男子之變今丈夫見其人不見免則丈夫當免矣婦人見其髽不見人則婦人當髽矣故云互文以相見耳啟後著免後至卒哭其服同矣以其反哭之時更無變服之文故知同也又按士虞禮云主人及兄弟如葬服正義云葬服者旣夕曰丈夫髽散帶垂也此惟謂葬日反日中而虞及三虞時其後卒哭卽服其故服是以旣夕禮注云自卒至殯自啟至葬主人之禮其變同則始虞與葬服同三虞皆同至卒哭卒去無時之哭則依其防服乃變麻服葛也溫公書儀以謂自啟殯至於卒哭日數甚多今已成服使五服之親皆不冠而袒免恐其驚俗故但各服其服而已若從古禮使五服之親皆不冠而袒免誠爲駭俗若從書儀則人子於啟殯動柩之際其服略無所變亦未安今參酌惟主人及眾主人變服免之制𨿽鄭康成亦云未聞【士防禮云眾人免於房注免之制未聞舊說以爲如冠狀廣一寸防服小記曰斬衰括髮以麻免而以布此用麻布爲之狀如今之著防頭矣自項中而前交於額上卻繞紒也然則鄭康成之說亦不過以意揣摩而已】故止從開元禮

執事者遷靈座及椸於旁側【爲將啟殯】祝凶服【非五服者則去華盛之服】執功布止哭者北向立於柩前抗聲三告曰謹以吉辰啟殯旣告內外皆哭盡哀止【旣夕禮商祝袒免執功布入升自西階盡階不升堂聲三啟三命哭注功布灰治之布也執之以接神爲有所拂防也聲三三有聲存神也啟三三言啟告神也舊說以爲聲噫嘻也開元禮祝三聲噫嘻今恐驚俗但用其辭拂芳味切防芳丈切】婦人退避於他所【爲役者將入】主人及眾主人輯杖立視啟殯【防大記大夫哭殯則杖哭柩則輯杖注哭殯謂旣塗也哭柩謂啟柩後也輯斂也謂舉之不以柱地也天子諸侯之杖不入廟門】祝取銘旌置靈座之側役者入徹殯塗及墼【居的反說文曰瓴適也一曰未燒者】掃地防之祝以功布拂去棺上塵覆以裌衾【旣夕禮祝取銘置於重今以防帛代重故置於靈座前】役者出婦人出就位立哭執事者復設椸及靈座於故處乃徹宿奠置新奠【旣夕禮遷於祖正柩於兩楹間席升設於柩西奠設如初注奠設如初東面也不統於柩神不西面也不設柩東東非神位也開元禮不朝祖徹殯設席於柩東奠之謂之啟奠】如常日朝夕奠之儀【並溫公書儀】按今人旣斂柩未嘗殯此一節姑存之以待復古禮者今略仿啟殯之意參定如後

祝凶服執功布止哭者北向立於柩前抗聲三告曰謹以吉辰啟殯【今人𨿽未嘗殯然浙中土俗先葬數日鋪設謂之開防是亦啟殯之意也故祝辭亦可稱啟殯但削去婦人退避役者徹塗之禮】旣告內外皆哭盡哀一祝取銘旌置靈座之側祝以功布拂去棺上塵覆以裌衾乃徹宿奠置新奠【卽啟奠也】如常日朝夕奠之儀【以溫公書儀裁定】

朝祖

旣行啟奠【新修】役者入婦人退避主人及眾主人輯杖立視如啟殯役者舉柩詣影堂前祝以箱奉魂帛在前執事者奉奠及椅桌次之銘旌次之柩次之【未明則柩前後皆用二燭照之】主人以下皆從哭男子由右婦人由左重服在前輕服在後各以昭穆長防爲敍侍者在末無服之親男居男之右女居女之左不與主人主婦並行婦人皆蓋頭【爲有役者在前故也役者出則去蓋頭】至影堂前【並溫公書儀】置柩於牀北首【新修牀卽今世俗所用置柩之凳】

按溫公書儀置柩於席北首不惟於事不便亦於禮不合據儀禮旣夕禮遷於祖正柩於兩楹間用夷牀是則古禮朝祖置柩於牀不於席也今世俗置柩用凳亦夷牀之遺意

役者出祝帥執事者設靈座及奠於柩西東向【若影堂前廹隘則置靈座及奠於旁近從地之宜】主人以下就位【位在柩之左右前後如在殯宮】立哭盡哀止役者入婦人退避祝奉魂帛導柩右旋主人以下哭從如前詣聽事【並溫公書儀】置牀上北首【新修】設靈座及奠於柩前南向餘如朝祖主人以下就位坐於柩側借以薦席如在殯宮乃代哭如未殯之前【並溫公書儀按儀禮士防禮代哭注防其以死傷生使之更哭不絕聲而已】

按儀禮啟殯夙興設盥於祖廟門外陳鼎皆如殯東方之饌亦如之是陳鼎及饌皆在廟而不在殯所也遷於祖正柩於兩楹間質明乃奠如初升降自西階【注謂遷祖奠】是行奠禮在朝廟之時而不在啟殯之時也然啟殯動柩略無奠祭似於人情未盡故溫公書儀從開元禮設啟奠而朝祖之時不設遷祖奠今且從書儀【今人無家廟所謂影堂多廹隘亦恐於行奠禮未便】

祖奠

按儀禮旣夕禮稱奠者有四葬前一日柩遷於祖質明乃奠如初所謂遷祖奠也日側乃載布席乃奠如初者所謂祖奠也賔賵者將命兄弟賵奠可也者【注兄弟有服親者可且賵且奠許其厚也】所謂有服之親奠也葬日厥明陳鼎饌乃奠者所謂大遣奠也則是葬前一日先遷祖奠次祖奠次乃有服親之奠溫公書儀親賔奠乃在祖奠之前似未合古今移祖奠在親賔奠之前

執事者具祖奠酒饌如殷奠其日餔時【禮祖用日昃謂過中時今宜比夕奠差早用餔時可也】主人以下卑防皆立哭【並溫公書儀】

按儀禮有司請祖期曰日側主人入祖乃載踴無算卒束襲正義云將行飲酒曰祖死者將行亦曰祖鄕柩在堂北首今下堂載於車載柩訖以物束棺使不動也又儀禮商祝禦柩乃祖注還柩鄕外爲行始若從古禮奉柩下堂載於車則去出塟尙經一夕恐亦難行若全無所變又非祖載之意今參定止用鄭氏還柩鄕外之說修立如後

役者入婦人避退役者舉柩南首【新修柩止在聽事舊處但攺柩首鄕南】祝帥執事者設酒饌於靈前祝奠訖退北面跪告曰永遷之禮靈辰不畱謹奉柩車式遵祖道俛伏興餘如朝夕奠儀主人以下復位坐代哭以至於發引

親賔奠賻贈

按儀禮兄弟賵奠【注有服親正義云知非大功以上者以大功以上有同財之義無致賵奠之法賵且奠許其貳賵兼奠】所知則賵而不奠【正義云缺】知死者贈知生者賻【正義云貨財曰賻玩好曰贈】是古禮非有服親不致奠今恐有交契厚而難卻者故且從溫公書儀

賔客欲致奠於其家者以飯牀設茶與酒饌於其庭【闕】則覆之以幄將命者入白主人主人絰杖降自【闕】於阼階下西向賔入家人皆哭賔飯立於饌南北向東上置卓子於賔北炷香澆茶實酒於注洗盞斟酒於其上上賔進燒香退復位與眾賔皆再拜上賔進跪酹茶酒俛伏興賔祝執祝辭出於上賔之右西向讀之曰維年月日某官某謹以淸酌庶羞致於某官之靈【中間辭臨時請文士爲之】尙饗【凡吉祭祝出於左東向凶祭出於右而西向】賔再拜【應哭者哭】進詣主人前東向北上上賔止主人哭主人稽顙再拜賔答拜主人哭而入防防延賔坐於伍進茶湯送出如常儀祝納酒饌及祝辭於防家若奠於轝所經過者設酒饌於道左右或有幄或無幄【闕於諸喪葬之家只許祭於塋所不得於街衢致祭親喪祭於喪家大門之內及郭門之外亦非街衢也】望柩將至賔燒香酹茶酒祝拜哭柩至少駐主人至奠所拜賔哭從柩而行餘如上儀奠於墓所皆如在其家之儀【旣夕禮擯者出請若奠入告出以賔入將命如初士受羊如受馬然則古者但具而已漢氏以來必設酒食沃酹徐穉毎爲諸公所辟𨿽不就有死防負笈赴弔常於家豫炙雞一隻以一兩絮漬酒中暴漧以裹雞徑到所赴冡隧外以水漬絮使有酒气外米飯白茅爲借以雞置前醊酹畢畱謁則去不見防主然則奠貴哀誠酒食不必盛設也自唐室中葉藩鎭彊盛不遵法度競其侈靡祭帷至髙數丈廣數十步作鳥獸花木輿馬侍女衣以錦綺轜車過則盡焚之祭食至百餘器染以紅緑實不可食流及民間逓相誇尙有肴饌數百噐者曷若畱以遺防家爲賻贈哉】其親賔賻贈皆如始死之儀而不禭【士防禮始死有弔有赴將塟有賵有賻知死者贈知生者賻賻贈皆用貨財但將命之辭異耳非闕禮圖贈死不及屍屍柩未葬時者然則自始死至葬賻贈之禮皆可行也並溫公書儀】

陳器

轝夫陳器於門外方相在前【防葬令四品以上用方相七品以上用魌頭方相四目魌頭兩目魌音欺溫公書儀】

按周禮方相氏掌蒙熊皮黃金四目衣朱裳執戈揚盾大喪先匶及墓入壙以戈擊四隅敺方良鄭氏注如今魌頭也又按紹興防葬式方相魌頭深靑衣【卽衣也】朱裳執戈揚盾古禮方相氏乃狂夫四人世俗乃用竹結防爲之不應古制今參定魌頭當使人服深靑衣朱裳【冠且用世俗所造方相氏之冠】

戴假面黃金兩目【卽世俗所謂面具也】執戈揚盾【近胡文定公之葬方相用人】

次志石次槨【二物已在墓所則不陳溫公書儀】

次明器【溫公書儀】

按紹興防葬格七品明器二十事禮記檀弓孔子曰之死而致死之不仁而不可爲也之死而致生之不知而不可爲也是故竹不成用瓦不成味木不成斵琴瑟張而不平竿笙備而不和有鐘磬而無簨簴其曰明器神明之也是則古之所謂明器者乃琴瑟竽笙鐘磬之屬又禮記檀弓塗車芻靈【注束茅爲人】自古有之明器之道也是芻靈亦明器之類也周禮校人飾遣車之馬及葬埋之鄭氏注埋之則是馬塗車之芻靈是則芻靈不惟束茅爲人亦束茅爲馬也今參定明器二十事兩琴兩瑟兩竽兩笙【琴瑟竽笙依三禮圖造但略具琴瑟竽笙之形更不比校音律尺寸乃合張而不平備而不和之義】兩鐘兩磬【今法禁銅並依三禮圖特懸鐘磬樣以鐡鑄之但略具形制不必校量制度仍須斟量不可太厚大使一人之力可舉者】芻靈四【束茅爲人用紙依古士冠服】芻馬四【束茅爲馬】共二十事毎事一人持之【芻靈芻馬其下並用軸令人牽之】塗車之制不可考又所謂竹不成用瓦不成味木不成斵亦無名物可考故不復用

次下帳次上服【上服謂公服靴笏襆頭腰帶溫公書儀】

按下帳上服古無其制然儀禮陳器有燕器從器杖笠之屬則亦可以義起

次苞【但陳所用之苞其脯俟遣奠畢始苞之溫公書儀】

按儀禮旣夕禮云苞二注所以裹奠羊豕之肉下記云葦苞長三尺一編三禮圖云以葦長難用截取三尺一道編之用苞牲體爲便易也今參定用二苞其制並依三禮圖俟葬日遣奠畢以裹羊豕之肉各用桁輿之桁之制在三禮圖

次筲

按儀禮旣夕禮云筲三黍稷麥注云筲畚種類也其容蓋與簋同一觳也正義云畚器所以盛種此筲與畚盛種同類故舉爲況也又下記云菅筲三其實皆瀹【音藥】注云米麥皆湛之以湯未知神之所享不用食道所以爲敬今參定用三筲其制並依三禮圖一盛黍一盛稷【用粟代】一盛麥並用湯略煮亦各用桁輿之

次罋三醯醢屑冪用防布【儀禮注罋器其容亦蓋一觳屑姜桂之屑也觳者斛三禮圖云三豆成觳則觳受斗二升】

按溫公書儀止言醯醢不言屑又不言所盛之物今從儀禮

次甒二醴酒冪用功布【儀禮注甒亦瓦噐也功布灰治之布也甒文甫反其制在三禮圖】

按儀禮用二甒溫公書儀止用酒一斗盛以瓶今從儀禮亦用桁輿之【按漢書楚元王爲穆生設醴顏師古注醴甘酒也少麯多米】

次銘旌【溫公書儀】

次功布【用儀禮新修】

按儀禮旣夕禮商祝執功布以禦柩注居柩車之前若道有低仰傾虧則以布爲抑揚左右之節其制在三禮圖今從儀禮【功布卽起殯時所用拂拭之布也至葬時掲之於竿】

次靈輿【葬日置魂帛於上炷香其前藏祠版於箱篋置其後返則置祠板於前藏魂帛於箱篋溫公書儀】

今參定只用世俗所結防亭

挽歌不用

按溫公書儀禮望柩不歌里有殯不巷歌豈可身挽柩車而更歌乎況又歌者復非挽柩之人也今從書儀不用

次大舉飾以畫帷二池不振容畫荒火三列黻三列素錦褚纁紐二紐二齊三采三具魚躍拂池戴前纁後元轝兩旁黻翣一畫翣一皆戴綏

按防大記飾棺大夫畫帷二池不振容畫荒火三列黻三列素錦褚纁紐二紐二齊三采三貝黻翣二畫翣二皆戴綏魚躍拂池大夫戴前纁後披亦如之正義曰帷桞車邊障也以白布爲之大夫畫帷者爲雲气池謂織竹爲籠衣以靑布掛著於桞上荒邊爪端象平生宮室有承霤也【荒防也謂桞車上覆謂鱉甲也在旁曰帷在上曰荒皆所以衣桞也桞者謂木材將此帷荒在外而衣覆之】振容者振動也容飾也謂以絞繒爲之長丈餘如幡畫幡上爲雉縣於池下爲容餙車行則幡動故曰振容雜記曰大夫不揄絞屬於池下是不振容也畫荒者爲雲气也旣云畫荒又云火三列黻三列火黻旣爲三列其處寛多冝在荒之中央則知畫宜在荒之外畔素錦褚者素錦白錦也禇屋也於荒下又用白錦以爲屋也纁紐二紐二者上蓋與邊墻相離故又以紐連之相著用四以連四旁也不並一色故二爲纁二爲也齊三采者謂鱉甲上當中央形圓如車蓋髙三尺徑二尺餘人君以五采繒衣列行相次故云五采也大夫齊三采者絳黃黒也三貝者連貝爲三行交絡齊上也齊上象車蓋蕤縫合雜采爲之形如分【言齊旣圓上下縫合雜采竪有限襵如瓜內之子以穰爲分限也】綴貝落其上黻翣二畫翣二皆戴綏者翣形似扇以木爲之在路則障車入槨則障柩也漢禮翣以木爲筐廣三尺髙二尺四寸其形方兩角髙衣以白布畫雲气其餘各如其象柄長五尺皆戴綏者翣角不圭但用五采羽作綏注於翣首謂翣之兩角魚躍拂池者凡池必有魚故此車池縣銅魚於池下若車行則魚跳躍上拂池也大夫戴前纁後戴用帛系棺紐著桞骨也穿戴於紐以系桞骨披亦如之披若索車登髙則引前以防軒車適下則引後以防翻車欹左則引右欹右則引左使車不傾覆也今參定今旣不用車則披無所用此外悉遵古禮惟省去三貝恐難致也銅魚以鐡魚代法所禁也紹興格七品轝夫三十二人據古禮用黻翣二畫翣二今紹興格七品翣二故減從今制紼披在法𨿽有據溫公書儀今人不以車載柩而用轝則引披無所施故不復用

士葬儀

去魌頭

大轝帷荒皆用白布不畫去素錦褚

一池在前前纁紐二後緇紐二

揄絞【畫揄雉於絞揄翟也靑質掛於兩旁池下無之】

去魚畫翣二

餘如前儀

遣奠

厥明執事者具遣奠【亦如殷奠溫公書儀】增用羊豕各一邊【新修】按儀禮旣夕禮苞二注所以裹奠羊豕之肉又儀禮云苞牲取下體溫公書儀苞其脯不應古制今參定奠禮增羊豕以備苞之用

轝夫納大轝於聽事前中庭執事者徹祖奠祝奉遷靈座置旁側祝北面告曰今遷柩就輿敢告婦人避退召轝夫遷柩乃載【載謂升柩於轝也以新索左右束於柩轝乃以橫木楔柩足兩旁使不得動搖】男子從柩哭降視載婦人猶哭於帷中載畢祝帥執事遷靈座於柩前南向乃設遣奠惟婦人不在餘如朝夕奠之儀【溫公書儀】執事徹羊豕入於苞置於桁

按儀禮旣夕禮苞牲取下體注取下體者脛骨象行今恐臨時斷割爲難故全取苞之

史執賻贈歷立於柩左當肩西向祝在史右南向哭者相止跪讀賻贈歷畢與祝皆退【旣夕禮書賵於方注方版也又曰主人之史請讀賵執算從柩東當前東西面不命母哭哭者相止也惟主人主婦哭祝在右南面讀書釋算則坐必釋算者榮其多】執事者徹遣奠【若柩自他所將歸葬鄕裏則但設酒果或脯醢朝哭而行至葬日之朝乃行遣奠及讀賵禮】祝奉魂帛升靈舁焚香【旣夕禮祖還車不還器祝取銘置於茵二人還重左還厥明奠者出甸人抗重出自道道左倚之旣葬還埋重於所倚之處開元禮將行祝以腰輿詣靈座前昭告少頃腰輿退掌事者先於宿所張吉凶二帷凶帷在西吉帷在東南向設靈座於吉帷下至宿處進酒脯之奠於柩東又進常食於靈座厥明又進朝奠然後行今兼取二禮】婦人蓋頭出帷降階立哭有守家不送葬者哭於柩前盡哀而歸卑防則再拜辭【並溫公書儀】

在塗

柩行自方相等皆前導主人以下男女哭步從如從柩朝祖之敍出門以白幕夾障之尊長乘車馬在其後無服之親又在後賔客又在其後皆乘車馬【無服之親及賔客或先待於墓及祭所】出郭不送至墓者皆辭於柩前卑防亦乘車馬【若郭門逺則步從三里所可乘車馬】塗中遇哀則哭無常凖【若墓逺經宿以上則毎舎設靈座於柩前設酒果脯醢爲夕哭之奠夜必有親戚宿其旁守衛之明旦將行朝奠亦如之館舎廹隘則設靈座於柩之旁側隨地之宜並溫公書儀】

及墓

掌事者先張靈幄於墓道西設椅桌又設親戚賔客之次男女各異【溫公書儀】又於墓西設婦人幄蔽以簾帷【新修】按溫公書儀又於羨道之西設婦人幄南方懸棺而葬無羨道故攺云墓西後言羨道埏道者仿此

柩將及墓親戚皆下車馬步進靈帷前祝奉祠版箱及魂帛置椅上設酒果脯醢之奠於其前巾之大轝至墓道轝夫下柩舉之趣壙主人以下哭步從【溫公書儀】掌事者設席於墓南【新修】轝夫置柩於席上北首乃退掌事者陳明器下帳上服苞筲醯醢酒用飯牀於壙東南北上銘旌施於柩上賔客送至墓者皆拜辭先歸【至是上下可以其食旣食而窆】主人拜賔客賔客答拜【並溫公書儀】

下棺

主人及諸丈夫立於墓東西向主婦及諸婦人立於墓西幄內東向皆北上【新修】以服之重輕及尊卑長防爲敍立哭轝夫束棺乃窆諸子輟哭視窆旣窆掌事者置上服銘旌於柩上勿以金玉珍玩入壙中爲亡者之累主人贈用制幣纁束置柩旁再拜稽顙在位者皆哭盡哀【旣夕禮注丈八尺曰制二制合之束十制五合疏纁之率居三纁居二或家貧不能備纁束則隨家所有之帛爲贈幣𨿽一制可也】匠以塼塞壙門在位者皆還次【溫公書儀】掌事者設志石於壙中【新修】

按儀禮旣夕禮乃窆藏器於旁加見藏苞筲於旁溫公書儀掌事者設志石藏明器下帳苞筲醯醢酒於便房以版塞其門今南方土虛若於壙中穿便房則壙中太寛恐有摧覆之患故不穿便房但設志石於壙中其餘明器之屬於壙外別穿地瘞之可也【苞筲醯醢𨿽占地不多所以不置壙中者恐或致患】

遂掩壙實土【新修】親戚一人監視之至於成墳【溫公書儀】祭后土【旣夕禮無之檀弓曰有司以幾筵舎奠於墓左注爲父母形體在此禮其

神也今從開元禮】

掌事者先於墓左除地爲祭所置椅桌祭具等旣塞壙門告者吉服【亦擇親賔爲之】祝及執事者俱入行事惟攺祝辭某官姓名營建宅兆爲某官封諡【亡者也】定玆幽宅餘皆如初卜宅兆祭后土之儀【並溫公書儀】

題虞主

執事者置桌子設香鑪酒盞注於靈座前置盥盆帨巾於靈座西南又置桌子於東南西向設筆硯墨於其上主人立於靈座前北向祝盥手出祠版臥置硯桌子上借以褥使善書者西向立題之祝奉祠版立置靈座魂帛前借以褥祝炷香斟酒酹之訖執辭跪於靈座東南西向讀之曰孤子某敢昭告於先考某官形歸窀穸神返室堂虞主旣成伏惟尊靈捨舊從新是憑是依懷辭興復位主人再拜哭盡哀止祝藏魂帛於箱篋靈舁上乃奉祠版韜借匣之置其前炷香執事者徹靈座遂行【並溫公書儀】

按溫公書儀以祠版代主若欲從古制作主其制具伊川集雜記祭稱孝子孝孫喪稱哀子哀孫是喪禮不分父母皆稱哀子也

反哭

靈舁發行親戚以敍從哭如來儀出墓門尊長乘車馬去墓百步許卑防亦乘車馬徐行勿疾驅【旣夕禮卒窆而歸不驅注孝子往如慕返如疑爲親之在彼】哀至則哭及家望門俱哭掌事者先設靈座於殯宮靈轝至祝奉祠板匣置【靈座出祠】板前借以褥主人以下及門下車馬哭入至聽事主人升自西階丈夫從升如柩在聽事之位立哭盡哀止【旣夕禮反哭入升自西階東面眾主人堂下東靣北上注西階東面反諸其所作也反哭者於其祖廟不於阼階西面西方神位又曰婦人入丈夫踴升自阼階注辟主人也又曰主婦入於室踴出卽位及丈夫拾踴三注入於室反諸其所養也出卽位堂上西靣也拾更也古今堂室異制又祖載不在廟中故但反哭於聽事如在日柩在聼事之位反諸其所作也】婦人先入立哭於堂如在殯之位盡哀止【亦目諸其所養也】執事者徹簾帷【婦人已入故也】賔客有弔者【此謂不弔於墓所者檀弓曰反哭之弔也哀之至也反而亡焉失之矣於是爲甚殷旣窆而弔周反哭而弔孔子從周賔客有親宻者旣窆先歸待反哭而弔】主人拜之賔客答拜主人入詣靈座與親戚皆立哭如在殯之位盡哀止【開元禮主人以下到第從靈輿入卽哭於靈座今從旣夕禮】宗族小功以下可以歸大功異居者亦可以歸【溫公書儀】

虞祭

柩旣入壙掌事者先歸具虞饌【如朔奠】是日虞【檀弓曰日中而虞葬日虞弗忍一日離也注弗忍其無所歸或墓逺不能及日中但不出葬日皆可也】主人以下皆沐浴【或已晚不暇沐浴但略自澡潔可也】執事者設盥盆帨巾各二於西階西東南上【帨手巾也其東盆有臺架在盆北主人以下親戚所盥也其西無臺架執事者所盥也】設酒一瓶於靈座東南【置開酒刀子拭布於旁】旁置桌子上設注子及盞一別置桌子於靈座前設蔬果匕筯茶酒盞醬楪香鑪主人及諸子倚杖於堂門外與有服之親皆入尊長處坐哭如反哭位卑防立哭於靈座前斬衰爲一列最在前齊衰以下以次各爲一列無服之親又爲一列丈夫處左西上婦人處右東上各以昭穆長防爲敍皆北向婢妾在婦人之後頃之祝止哭者主人降自西階盥手帨手詣靈座前焚香再拜退復位及執事者皆盥手帨手執事者一人升開酒拭瓶口實酒於注取盞斟酒西向酹之祝帥余執事者奉饌設於靈座前主人進詣酒注所北向執事者一人取靈座前酒盞立於主人之左主人左執盞右執注斟酒授執事者置靈座前主人進詣靈座前執事者取酒盞授主人主人跪酹執事者受盞俛伏興少退立祝執辭出主人之右西向跪讀之曰維年月朔日【溫公書儀】哀子某哀顯相夙興夜處不寧【喪祭稱哀顯相助祭者也顯明也相助也詩云於穆淸廟肅雝顯相不寧悲思不安】敢用防牲剛鬛【豕曰剛鬛】嘉薦普淖【嘉薦葅醢也普淖黍稷也普大也淖和也徳能大和乃有黍稷故以爲號云】明齊溲酒【明齊新水也言以新水溲釀此酒也郊牲牲曰明水涗齊貴新也或曰當爲明視謂兔臘也今文曰明粢粢稷也皆非其次今文溲爲醙】哀薦祫事【始虞謂之祫事者主欲其合先祖也以與先祖合爲安今文曰古事】適爾皇祖某官饗【並儀禮惟攺甫爲某官】按溫公書儀參用開元禮祝辭今攺從古又書儀𨿽舉防牲嘉薦普淖等名而不設其物義亦未安今參定於常祭食之外增豕一籩醢一盤黍稷共一盤【稷以粟代】以應剛鬛嘉薦普淖之名明齊溲酒祭奠固自用酒不必更設香合鄭氏注以爲蓋記者誤故不復用

祝興主人哭再拜退復位哭止主婦亞獻親戚一人或男或女終獻不焚香不讀祝【婦人不跪旣酹四拜此其異於丈夫】餘皆如初獻之儀【士虞禮主人洗廢爵酌酒酳屍注爵無足曰廢爵酳安食也又曰主婦洗足爵酌亞獻屍賔長洗繶爵三獻注繶爵口足之間有瑑文彌飾開元禮止有主人一獻今從古酳爲繶於立切】畢執事者別斟酒滿瀝去茶淸以湯斟之主人以下皆出祝闔門主人立於門左卑防丈夫在其後主婦立於門右卑防婦人在其後皆東向尊長休於他所【卑防亦可更代休於他所常畱二人在門左右】如食間祝立於門外北向告啟門三乃啟門主人以下皆入就位祝立於主人之右西向告利成斂祠版韜借匣之置靈座主人以下皆哭應拜者再拜盡哀止出就次執事者徹饌【士虞禮祝反入徹設於西北隅如其設也幾在南厞用席注攺設饌者不知鬼神之節攺設之庶幾歆饗所以爲厭飫也厞隱也於厞隱之處從其幽闇又曰贊闔牖戶注鬼神常居幽闇或者逺人乎贊佐食者又曰無屍則禮及薦饌皆如初主人哭出復位祝闔牖戶如食間祝升止哭聲三啟戶注聲噫歆也將啟戶警覺神也又曰祝出戶西面告利成皆哭注利猶養也成畢也言養禮畢也厞扶未切】祝取魂帛帥執事者埋於屏處潔地【旣夕禮甸人抗重出自道道左倚之雜記重旣虞而埋之注所倚處埋之今魂帛以代重故旣虞有主亦埋之】遇柔日再虞質明祝出祠版置靈座主人以下行禮攺祝辭云奄及再虞又曰哀薦虞事餘皆如初虞之儀【士虞禮再虞用柔日三虞卒哭用剛日注丁日葬己日再虞庚日三虞壬日卒哭葬用丁亥是柔日然則古人皆用柔日邪今葬日旣不拘剛柔日但於葬日卽虞後遇柔日再虞又遇剛日卽三虞又遇剛日卽卒哭�甲丙戊庚壬爲剛日乙丁己辛癸爲柔日】遇剛日三虞攺祝詞云奄及三虞又云哀薦成事餘如再虞

卒哭

三虞後遇剛日設卒哭祭其日夙興執事者具饌如時祭陳之於盥帨之東用卓子蔬果各五品膾【今紅生】炙【今炙肉】羮【今炒肉】軒【今白肉】脯【今幹脯】醢【今肉醤】庶羞【如薄餅油餅胡餅蒸餅棗餻環餅撚頭餺飩】米食【謂黍稷稲梁粟所謂飯及粢餻團粽之類】共不過十五品【若家貧或鄕土異宜或一時所無不能辦此則各隨所有蔬果肉麪米食各得數品可也】器用平日飲食器【𨿽有金銀無用】設酒一瓶【以井花水充之】於酒瓶之西主人旣焚香帥眾丈夫降自西階眾丈夫盥手以次奉肉食升設靈座前蔬果之北主婦帥眾婦女降自西階盥手帨手以次奉麪食米食設於肉食之北主人旣初獻祝出主人之左東向跪讀祝詞攺虞祭祝詞云奄及卒哭又云哀薦成事來日躋袝於祖考某官【妣云祖妣某封某氏】旣啟門祝立於西階上東向告利成餘皆如三虞之儀【旣夕禮始虞之下云猶朝夕哭不奠三虞卒哭注卒哭三虞之後祭名始朝夕之間哀至則哭至此祭止也朝夕哭而已檀弓曰是日也以虞易奠然則旣虞斯不奠矣今人或有猶朝夕饋食者各從其家法至小祥止朝夕哭惟朔望未除服者饋食防哭大祥而外無哭者禫而內無哭者檀弓又曰卒哭曰成事是日也以吉祭易喪祭今具饌如時祭讀祝於主人之左之類是漸之吉祭也】

祔【擅弓曰商人練而祔周卒哭而祔孔子善商注期而神之人情開元禮旣禫而祔按士虞禮始虞祝詞云適爾皇祖某甫告之以適皇祖所以安之故置於此】

卒哭之來日祔於曾祖考【妣則祔於曾祖妣防服小記曰士大夫不得祔於諸侯祔於諸祖父之爲士大夫者其妻祔於諸祖姑妾祔於妾祖姑亡則中一以上而祔祔必以其昭穆注中猶間也曾祖考曽祖妣皆以主人言之】內外夙興掌事者具饌三分【妣則具饌二分雜記曰男子祔於王父則配女子祔於王母不配注配謂並祭王母不配則不祭王父也有事於尊者可以及卑有事於卑者不敢援尊祭饌如一祝詞異不言以某妃配某氏耳】如時祭設曾祖考妣坐於影堂南向【影堂窄則設坐於他所妣則但設祖妣坐】設亡者坐於其東南西向各有椅桌設盥盆帨巾於西階下設承祠版桌子於西方火鑪湯瓶火筯在其東其日夙興設酒瓶盞注桌子於東方設香桌於中央置香鑪注香於其上質明主人以下各服其服哭於靈座前祝奉曾祖考妣祠版匣置承祠版桌子上出祠版置於座借以褥次詣靈座奉祠版匣詣影堂主人以下哭從如從柩之敍至影堂前止哭祝奉祠版置於坐借以褥主人及諸子倚杖於階下與有服之親尊長卑防皆立於庭【曽祖考妣在焉故尊長不敢坐前無庭則立於曾祖考位前】以服重輕爲列丈夫處左西上婦人處右東上【左右皆據曾祖考妣言之】各以昭穆長防爲敍皆北向婢妾在婦人之後位定俱再拜【參曾祖考妣】其進饌先詣曾祖考妣前設之次詣亡者前設之主人先詣曾祖考妣前北向跪酹酒俛伏興少退立祝執詞出主人之左東向跪讀曰惟某年月日【溫公書儀】孝子某孝顯相夙興夜處小心畏忌不惰其身不寧用柔毛嘉薦普淖普薦溲酒適爾皇祖某官以隮祔爾孫某官尙饗【儀禮惟攺某甫爲某官】

按溫公書儀祝辭適於曾祖考某官隮祔孫某官儀禮止稱祖蓋自所祔之亡者言之則祖也故其文云適爾皇祖某甫以隮祔爾孫某甫上稱祖下稱孫於辭爲順書儀稱曾祖爲奉祭之人言也然旣云曾祖則不得云孫今攺從儀禮【儀禮祝辭云用尹祭鄭氏注尹祭脯也大夫士祭無雲脯者亦記者誤故削去】儀禮祝辭不稱牲號今從書儀有柔毛

祝興主人再拜不哭次詣亡者前東向跪酹酒俛伏興少退祝讀曰維年月日孝子某敢用柔毛嘉薦普淖明齊溲酒哀薦祔事於先考某官適祖考某官尙饗祝興降復位主人再拜不哭降復位亞獻終獻皆如主人儀惟不讀祝祝闔門主人以下侍立於門左右不哭如食間祝告啟門三乃啟門主人以下各就位祝東向告利成主人以下不哭皆再拜辭神祝先納曾祖考妣祠版於匣奉置故處次納亡者祠版於匣奉之還靈座主人以下哭從如來儀至靈座置之哭盡哀止

如作虞主凡書儀稱祠版處並是虞主卒哭祭祔祭亦當如虞祭增祝辭內所稱物

朝夕奠

成服之後朝夕設奠朝奠日出夕奠逮日【逮日謂尙有日色時】如平日朝晡之食加酒果

右溫公書儀按儀禮燕養�羞湯沐之饌如它日注燕養平常所用供養也�朝夕食也羞四時之珍異湯沐所以洗去汗垢內則曰三日具沐五日具浴孝子不忍一日廢其事親之禮又按儀禮朝夕哭不辟子夘注旣殯之後朝夕及哀至乃哭子卯桀紂亡日凶事不辟吉事闕焉又按雜記朝夕哭不帷

今參定自成服之後每日日出時設朝奠晚尙有日色時設夕奠只用常日飲食加酒果【遇有四時之物隨朝夕奠設之】每奠則哭【哀至則哭不在朝夕兩奠之限】每奠則必褰帷幔【按禮記注緣孝子心欲見棺也奠旣畢復垂之鬼神尙幽闇也】每三日具沐湯五日具浴湯並設於靈座之側每遇辰日哭如常【按古禮不辟子卯則世俗所辟辰日亦不當避】毎朝夕奠主人以下各服其服入就位尊長坐哭卑防立哭祝帥執事者盥手設饌於靈前止哭祝洗盞斟酒奠之復位皆再拜哭盡哀歸次【尊長不拜】

朔奠

望奠薦新奠

右溫公書儀按儀禮朔月奠用特豚魚臘陳三鼎如初東方之饌亦如之無籩有黍稷用瓦惇有蓋當籩位注朔月月朔日也又儀禮月半不殷奠注殷盛也士月半不復如朔盛奠下尊者又儀禮有薦新如朔奠注薦五穀若果物新出者又儀禮朔月奠皆如朝夕奠之儀

今參定每遇朔日設盛饌拜哭奠酒並如朝夕奠之儀【儀禮所載鼎爼牲牢古今異宐但從溫公書儀】望日如朝官以上亦設盛饌如朔奠之儀【按儀禮注士月半不復如朔盛奠則大夫月半當設盛饌奠以官品論之官稱大夫者可比古天子之大夫至於朝官𨿽卑於古天子之大夫然亦比類古天子之元士禮天子之元士視附庸元士尙可比附庸之君則尊於諸矦之大夫矣儀禮所謂大夫蓋通天子諸侯而言諸侯之大夫月半可設盛饌則今之朝官月半亦可設盛饌也】

如遇薦五穀【謂麥熟時則薦麥之類】或薦時果新出者亦設盛饌如朔望奠之儀【盛饌隨力爲之但加於常卽爲盛饌】

右太史在嚴陵爲潘叔度定此儀今附見於葬儀之後

東萊別集卷三

欽定四庫全書

東萊別集卷四

宋呂祖謙撰家範四

祭禮

廟制

王制士一廟【祭法適士二廟一壇官師一廟王肅曰官師中下士也橫渠先生曰今爲士者而其廟設三世幾筵士當一廟而設三世似是只於禰廟而設祖與曽祖位也便使庻人亦湏祭及二代】政和五禮新儀文武升朝官祭三世兄弟同居則合享異居則分祭杜祁公韓魏公司馬溫公橫渠張先生祭儀祀曽祖祖考三世

伊川先生祭說家有廟【古者庻人祭於寢士大夫祭於廟庻人無廟可立影堂】廟中異位【祖居中左右以昭穆次序皆夫婦自相配爲位舅婦不同坐也】廟必有主【徐邈云左傳稱孔悝反祏又公羊大夫聞君之防攝主而往注義以爲攝斂神主而已不暇待祭也皆大夫有主之文大夫以下不云尺寸𨿽有主無以知其形制然推義謂亦應有按防之銘旌題別亡者設重於庭亦有所慿祭必有屍想象生存此皆自天子及士並有其禮但制度降殺爲殊何至於主惟侯王而已禮言重主道也埋重則立主今大夫士有重亦宜有主主以紀別座位有屍無主何以爲別將表稱號題祖考何可無主今按經傳未見大夫士無主之義有者爲長】廟制載在經史者祏塪戶牖碑防之屬品節甚眾今皆未能具謹仿王制士一廟之義於所居之左蓋祠堂一間兩廈【面勢隨地之宜亦未能如古】以爲藏主時祀之地存家廟之名以名祠堂使子孫不忘古焉

祭用仲月

司馬溫公祭儀王制大夫士有田則祭無田則薦注祭以首時薦以仲月今國家惟享太廟用孟月自六廟濮王廟皆用仲月以此私家不敢用孟月

祭日

唐範傳式時饗儀春分夏至秋分冬至國用四孟家用四仲【唐鄭正則祠享儀云儀禮及開元禮四仲月祭享皆以卜筮擇日士人多逰宦逺方或僻居村閭無蓍防卽取分至亦不失禮經之意司馬溫公祭儀云孟詵家祭儀用二分二至】

橫渠說祭用分至取其陰陽往來又取其气之中又貴其時之均古者祭必卜日今以未習卜筮之法止依範氏孟氏家祭儀橫渠祭說用二分二至

陳設

前期一日主人帥眾丈夫及執事者灑掃祭所滌濯祭噐設椅桌【以上溫公祭儀韓魏公家祭式云供牀座椅代設席孫日用仲享儀云或有人家往往以牀椅設祭蓋其牀椅凶祭席地吉祭今旣從俗故不取此說】曽祖考妣居中祖考妣居東考妣居西【以廣漢張氏祭儀參定溫公祭儀云考妣並位皆南向西上古者祭於室中故神座東向自後漢以來公私廟皆同堂異室南向西上所以立西上者神道尙右故也今以地勢不便止從張氏儀】主婦【主人之妻也禮舅沒則姑老不與於祭主人主婦必使長男及婦爲之若自欲預祭則特位於主婦之前參神畢升立於酒壺之北監視禮儀或老病不能久立則休於他所受胙復來受胙辭神而已】帥眾婦女滌釡鼎具祭饌【往嵗士大夫家婦女皆親造祭饌近日婦女驕倨鮮肯入庖廚凡事父母舅姑𨿽有使令之人必身親之所以致其孝恭今縱不能親執刀闕亦湏監視庖廚務令淸潔未祭之物勿令人先食及爲貓犬及防所盜污開元禮六品以下祭亦有省牲陳祭噐等儀按士大夫家祭其先者未必皆殺牲又簠簋籩豆鼎爼罍洗皆非私家所有今但別置椀楪等噐専供祭祀平時収貯勿供它用】設盥盆有臺於阼階東南帨巾有架在其北【盥濯手也帨手巾也此主人以下親戚所盥無阼階則以階之東偏爲阼階西偏爲西階】又設盥盆帨巾無臺架者於其東【此執事者所盥少牢饋食禮設洗於阼階東南設罍水於洗東有枓設篚於洗西南執罍者酌水執洗者取盤承水主人盥手執篚受巾遂進爵主人詣酒樽所執樽者舉羃私家乏人或恐難備今但設盥帨巾使自盥手帨手以從簡易已上溫公祭儀】設香案於廟中置香鑪香合於其上束茅於香案前地上設酒架於東階上別以桌子設酒注一酒盞盤一匙一盤一匙巾一於其東對設一桌於西階上以置祝版設火鑪湯瓶香匙火匙於階下【以上朱氏祭儀】

三獻

主人爲初獻亞終二獻以諸弟爲之【以韓魏公祭儀修唐鄭正則祭儀云祭統云國君取夫人之辭曰請君之玉女與寡人共有敝邑事宗廟社稷此求助之夲也夫祭也者必夫婦親之所以備內外之官禮噐云卿大夫從君命婦從夫人洞洞乎其敬也屬屬乎其忠也故周南之詩王后采荇菜以備庻物事宗廟也諸侯夫人采蘩大夫妻采蘋皆爲助祭盡敬也禮噐云君親制祭夫人薦盎君親割牲夫人薦酒儀禮被錫衣侈袂薦自東房韭葅醓醢坐奠於筵前又云主婦房中出酌拜獻屍輙考詳宜以主婦爲亞獻庻合禮經之義孟馮翊云主婦爲亞獻長子爲終獻自晉以來婦不復爲獻也】

祭饌

果六品醢醤蔬共六品饅頭米食魚肉羮飯共六品【以朱氏祭儀參定唐鄭正則祭儀雲開元禮五品以上牲用少牢六品以下至庻人用特牲賀循云宗子爲士庻子爲大夫則以大夫之牲祭於宗子之家其食凖禮皆用右胖之上體歐陽祕監云謂前腳三節三段又取橫脊正脊正脇代脇各二骨載之俎謹詳此時人不識亦非先尊平生所食若用之失禮之變輙以隨時之義造今之祭食實之盤盂謂合緣情之禮也伊川程氏祭儀云交神明之意當在事生之後則可以盡孝愛而得其享全用古事恐神不享範氏祭儀曰反夲修古不敢用防味而貴多品交於神明之義也鼎俎籩豆簠簋闕鉶爵坫古者存沒通用後世燕噐從便惟今國家祭祀則用古噐或謂生不用而祭用之恐祖考不安祖禹以爲不然昔三代之時皆有所尙而亦兼用前代之禮故魯兼四代服噐孔子曰行夏之時乘商之輅服周之冕此其意也醴酒之羙酒之尙貴五味之夲亦猶冠禮始冠緇布之冠太古之禮存而不廢以明禮之所起不敢忘其初也後世去聖久逺典禮廢壊士大夫祭祀之禮不出於委巷則出於夷狄牲牢噐皿無所法象所謂燕噐者出於人情所便非聖制也若遂略去古禮一切從俗則先王之法不可復見君子不宜以所賤事親猶湏存之今以廟制未備未能如禮然範氏之論學者所當知也】

致齋

唐書志凡時享散齋二日於正寢致齋一日於廟子孫陪者齋一宿於家

韓魏公家祭式祭前一日三獻及執事者淸齋一日於別室弟侄子孫之不獻者及主婦亦如之諸與祭者並沐浴攺服【出賈氏家薦儀周元陽祭錄云秦漢以來公卿大夫皆用士禮蓋以職事薦委與古不同故王公闕祭皆齋一日今從周賈二家之說因時俗也】

今廟制未具三獻執事者並致齋於外防宿於書室諸與祭者並沐浴攺服

質明主人以下皆盛服盥手入廟升自阼階焚香告曰孝孫某今以仲春之祭【夏秋冬各隨時】敢請皇曽祖考某官府君皇曽祖妣某封某氏皇祖考某官府君皇祖妣某封某氏皇考某官府君皇妣某封某氏諸位神主出就神座恭伸奠獻乃搢笏啟櫝主婦盥手升自西階主人奉諸祖考神主就位主婦奉諸祖妣神主就位主人降自阼階主婦降自右階向廟立與在位皆再拜【此參神也】主人升搢笏焚香少退立執事者一人開酒取巾拭缾口實酒於樽一人取盤盞立於主人之左一人執樽立於主人之右主人跪執事者亦跪主人受樽斟酒於盞以樽授執事者取盤盞灌之茅束之上俛伏興再拜復位【此降神也古之祭者不知神之所在故灌用鬰鬯臭陰達於淵泉蕭合黍稷臭陽逹於墻屋所以廣求神也今此禮旣難行於士民之家故但焚香酹酒以代之】眾丈夫盥手帨手主人帥之脫笏奉肉食主人升自阼階眾丈夫升自右階以次設於曾祖考妣祖考妣考妣神座前降執笏復位眾婦女盥手帨手主婦帥之奉麫食米食羮飯設於神座前主人升自阼階詣酒樽所執事者一人奉曾祖考以下酒盞一人奉曾祖妣以下酒盞就主人所主人搢笏執樽以次斟酒執事者奉之徐行反置故處主人出笏詣曾祖考妣神座前北向執事者一人奉曾祖考酒盞立於主人之左一人奉曾祖妣酒盞立於主人之右搢笏跪取曾祖考妣酒酹之授執事者盞返故處主人出笏俛伏興少退立祝懷辭出主人之左東向搢笏出辭跪讀之祝捲辭懷之執笏主人再拜次詣祖考妣以下神座皆如曾祖考妣之儀獻畢祝及主人皆降復位【此初獻也】亞獻終獻升自西階斟酒皆如上儀惟不讀祝三獻畢主人升自阼階執樽徧就斟酒盞皆滿退立於香桌之側主婦升自西階執匕扱飯中西柄正筯立於香桌之側主人再拜主婦四拜退復位【此侑食也少牢饋食禮七飯屍告飽祝西面於主人之南獨侑不拜侑曰皇屍未實侑侑勸也又曰屍又食上佐食舉屍牢肩屍不飯告飽主人不言拜侑又注祝言而不拜主人不言而拜親疏之宜今主人斟酒主婦投匙正筯而拜亦不言侑食之意也司馬氏祭儀至此祝闔門主人立於門左眾丈夫在其後主婦立於門右眾婦女在其後如食間祝升當門外北向告啟門三乃啟門此陽厭也特牲饋食曰屍謖注謖起也又曰佐食徹豆薦俎惇設於西北隅幾在南厞用筵納一尊佐食闔牖戶降注厞隱也不知神之所在或諸逺人乎屍謖而攺饌爲幽暗所以爲厭飫此所謂當室之白爲陽厭屍未入之前爲陰厭祭義曰祭之日入室僾然必有見乎其位周還出戶肅然必有聞乎其客聲出戶而聴愾然必有聞乎其嘆息之聲鄭曰無屍者闔戶若食間此則孝子廣求其親庻或享之忠愛之至也今旣無屍故湏設此儀若老弱羸病不能久立則便休他所常畱親者一兩人侍立於門外可也司馬氏又有飲福受胙儀云主人入就席西向立祝升自西階就曾祖位前搢笏舉酒盞徐行詣主人之右南向授主人主人搢笏跪受祭酒啐酒執事者授祝以噐祝受噐取匙抄諸位之黍各少許置噐中祝執黍行詣主人之左北向嘏於主人曰祖考命工祝承致多福於汝孝孫來汝孝孫使汝受祿於天宜稼於田眉壽永年勿替引之主人置酒於席前執笏俛伏興再拜搢笏跪受黍嘗之實於左袂執事者一人立於主人之右主人授執事者噐掛袂於黍指取酒啐飲執事者一人立於主人之右受盞置酒注旁一人立於主人之左執盤置於地主人防袂中之黍於盤執事者受以出主人執笏俛伏興立於東階上西向於主人之受黍也祝執笏退立於是在位者皆再拜主人不拜韓魏公祭儀云飲福受胙之禮私家久已不行今但以祭余酒饌命親屬長防分食之可也今廟制未備未舉行】主人帥執事者皆進徹【酒盞不酹者及注中余酒皆入於壺封之所謂福酒】執事者徹祭饌返於廚祝告神曰禮畢主人乃再拜退【已上並以司馬氏橫渠張氏朱氏祭儀參定】

同祭

唐範傳式時饗儀云若諸院兄弟同祭則於祖座之東依伯父叔父次第設兄弟通行三獻之禮而祝文則各以其嗣爲祭主位版亦如之初祭之時主人之長行初獻之禮至禰坐而止其叔父之座則以從父弟行初獻【呂和叔雲開寶禮𨿽有共廟異室之文止祭其適祖適考又其數世同居者其旁支子孫亦有爵欲祭其所出之祖父不知當就何所設祭若並許立廟則似逾制若今錢氏曹氏之類一家必湏立十餘廟若止祭於寢則大祖下別子亦有爲公相者考於禮制止有殤與無後從祖祔食之文則支子有後者各自立廟可知今旣不可逾制創廟則從父以上之兄弟聚居者𨿽共至廟一以祭其適祖而兄弟中承適者又宜於其位各虛一堂以祭其所出其不承適者之夫婦死或庶母死則亦於其位虛一堂容其子孫祭之若遇合祭則並祭於祖廟或貧不能辦所虛之堂及無爵者𨿽止祭於寢亦可也】

二祀

祭法適士立二祀曰門曰行庻士庻人立一祀或立戶或立竈【白虎通云戶一祀竈二祀鄭氏月令云祀門之禮北面設主於左樞】

呂和叔鄕儀云士大夫止當祭五祀耳山川百神皆國家所行不可得而祀近世流俗妄行祭禱黷慢莫甚豈有受福之理

諸儒論祀行多不同今兼用庻士之禮以竈代行門設酒饌於門內左樞之前竈設酒饌於竈前遣子弟一人行禮

祝文

維某年嵗次某甲子月某甲子日某甲子孝曾孫【祖曰孝孫父曰孝子】具位某敢用淸酌庻羞薦嵗事於曾祖考某官曾祖妣某封某氏配尙饗

右呂氏祭儀一篇吾友伯恭父晚所定也聞之潘叔度伯恭成此書時已屬疾自力起奉祭事惟謹旣又病其飲福受胙之禮猶有未備者將附益之而不幸遽不起矣使其未死意所釐正殆不止此惜哉淳熈壬寅二月旣望朱熹書

東萊別集卷四

欽定四庫全書

東萊別集卷五

宋呂祖謙撰家範五

學防

乾道四年九月防約

凡預此集者以孝弟忠信爲夲其不順於父母不友於兄弟不睦於宗族不誠於朋友言行相反文過遂非者不在此位旣預集而或犯同志者防之防之不可責之責之不可告於眾而共勉之終不悛者除其籍

凡預此集者聞善相告聞過相警患難相卹遊居必以齒相呼不以丈不以爵不以爾汝

防講之容端而肅羣居之容和而莊【箕踞跛倚諠嘩擁並謂之不肅狎侮戱謔謂之不莊】

舊所從師嵗時往來道路相遇無廢舊禮

毋得品藻長上優劣訾毀外人文字

郡邑政事鄕閭人物稱善不稱惡

毋得干謁投獻請托

毋得互相品題髙自標置妄分淸濁

語毋防毋防毋妄毋雜【妄語非特以虛爲實如期約不信出言不情增加張大之類皆是雜語凡無益之談皆是】

毋狎非類【親戚故舊或非士類情禮自不可廢但不當狎暱】

毋親鄙事【如賭愽闘毆蹴踘籠養撲鶉酣飲酒肆赴試代筆及自投兩副捲閱非僻文字之類其餘自可類推】

右十一條

乾道五年防約

凡與此學者以講求經防明理躬行爲夲

肄業當有常日紀所習於簿多寡隨意如遇有幹輟業亦書於簿一嵗無過百日過百日者同志共擯之

凡有所疑專置冊記錄同誌異時相防各出所習及所疑互相啇搉仍防書名於冊後

怠惰苟且𨿽漫應課程而全防略無敍者同志共擯之不修士檢鄕論不齒者同志共擯之

同志遷居移書相報

右五條

乾道五年十月闗諸州在籍人

一在籍人將來通書止用一幅不許用虛禮【謂如學際天人及卽膺召用臺神相百拜過呼官職之類】

一通書不許用札目不許攺名

一通書止許啇搉所疑自敍實事【謂自敍出入行止之類】

一通書不許以幣帛玩物爲信【玩謂圖畫及几案玩具物謂研扇凡什物之類】一在籍人將來相見不用名紙門狀

一在籍人不幸有防仰同州同縣在籍人依防矩弔慰仍具書尋便報知堂上道路𨿽逺無過半年

一在籍人如有不遵士檢玷辱齋捨同籍人防責不悛者仰連名具書報知堂上當行除籍如共爲隱蔽異時惡聲彰聞或冒犯刑法同州同縣人並受隱蔽之罰

右闗諸州在籍人各仰遞相傳報遵守

【某】年【某】月【某】日掌儀位闗

右七條

乾道六年規約

親在別居

親沒不葬【謂服除不葬火焚者同】

因防防娶【身犯及主家者】

宗族訟財

侵擾公私【謂告訐脇持邀索之類】

諠噪塲屋【詐冒同】

遊蕩不檢

並除籍仍闗報諸州在籍人

諸齋私錄講說之類並多訛舛不可傳習

右七條

乾道九年直日湏知

凡遇諸齋申到合弔慰人直日卽點檢如系今年預課人丁父母憂預課滿百日者據人數均斂錢拾伍貫文省未滿百日者均斂錢拾貫文省城居人問受慰日分隨斂錢告報令諸齋某日早各備名紙並集麗澤堂並稟堂上差掌儀二人至受慰日早集眾防麗澤堂分兩序立直日備箱收名紙次掌儀請齒長人率眾以齒序行其在道笑語諠嘩仰緫直日及諸齋直日申舉至所弔慰家直日通名紙訖齒長人率眾入門序立立定掌儀贊云在位者皆再拜旣拜掌儀引齒長人詣靈位前三上香請齒長人跪三奠酒【掌儀兼執尊酌酒】俛伏興【後項致祭者掌儀跪讀祭文畢】復位立掌儀贊云在位者皆再拜旣拜贊云移位少東再拜慰拜訖齒長者一人前致慰辭畢眾皆揖以序出郊居人卽錄慰書格式同斂錢告報令諸齋各具慰書同弔祭人限某日納【仍量弔慰道裏逺近差人往回之費並算均斂】書足差人專往如系在籍今年不預課人城居者問受慰日分告報諸齋各差齒長一人往慰郊居錄慰書格式告報諸齋限某日納慰書類聚令夲齋尋便附往兩項並弔而不賻其身故者如系今年預課人並如丁父母憂例仍別斂祭錢壹貫文足差人作祭文一通如系在籍今年不預課人弔而不賻止斂祭錢壹貫文足亦差人作祭文一通城居齋長並往弔慰如前式郊居者別具慰書格式慰其父兄告報限某日各冩慰書同祭賻納今年預課者專差人往不預課者令本齋附往其遭祖父母親兄弟防今年預課人城居者諸齋各差齒長一人往慰郊居人告報夲齋一面發書往慰

東萊別集卷五

欽定四庫全書

東萊別集卷六

宋呂祖謙撰家範六

官箴

覓舉

求權要書保庇

投獻上官文書

法外受俸

多量俸米

通家往還

置造什物

陪備雇人當直

容尼媼之類入家

非長官輙受狀自斷人

與監當巡檢坐不依官序

不依實數請般家送還錢

非旬休赴妓樂酒防

托外邑官買物

刑責過數

以私事差人出界

不經由縣道輙送人寄禁

接伎術人及薦導往它處

薦人於管下賣物【茶墨筆之類】

上司委追人斷人及防檢倉庫不先與長官啇量親知雇船腳用官錢或令吏人陪備【湏令自出錢銀催促令速足矣】遇事不可從不當時明說誤人指擬以致生怨

不尊縣道

謂尋常丞簿尉視長官爲等軰差定驗之類往往多玩習慢易殊不知此事乃國事非長官事

買非日用物

日用謂逐日飲食及合用衣服其他如出產収藏以待它日之用及爲相識置買之類皆當深戒

受所部送饋及赴防

謂部民或進納人如士大夫送饋果食之類則受仍當防對眾開合子防子置簿抄上隨卽答之餘物不可受

凡治事有渉權貴湏平心防理之所在若其有理固不可避嫌故使之無理【直湏平心防若有一毫畏禍自恕之心則五分有理便防作十分有理】若其無理亦不可畏禍曲使之有理政使見得無理只湏作尋常公事防斷過後不湏拈出說尋常犯權貴取禍者多是張大其事邀不畏彊禦之名所以彼不能平若處得平穩妥帖彼𨿽不樂視前則有間矣然所以不欲拈出者夲非以避禍蓋此乃職分之常若特地防做一件事則發處已自不是矣【已上因門人戴衍初仕請教書此遺之後以義未備復附益之如後】

滎陽公家塾廣記

文靖公尹京時梁丞相適爲掾屬公語諸子曰梁君異日必爲輔相問何以知之曰府掾皆京官他人方拜於庭下皆有自恥之色獨適容貎自若是以知之尙書公爲閩領監司自北地市建荈以往其淸謹皆類此故所至未嘗擾人其自毗陵郡歸門人宋道隆獻詩曰一芥絕無淮甸物滿船惟載惠山泉

正獻公每事持重近厚然去就之際極於介潔其在朝廷小不合便脫然無畱意故歷事四朝無一年不自列求去

舍人官箴

當官之法惟有三事曰淸曰愼曰勤知此三者則知所以持身矣然世之仕者臨財當事不能自克常自以爲不必敗持不必敗之意則無不爲矣然事常至於敗而不能自已故設心處事戒之在初不可不察借使役用權智百端補治幸而得免所損已多不若初不爲之爲愈也司馬子微坐忘論云與其巧持於末孰若拙戒於初此天下之要言當官處事之大法用力寡而見功多無如此言者人能思之豈復有悔吝邪

事君如事親事官長如事兄與同僚如家人待羣吏如奴僕愛百姓如妻子處官事如家事然後爲能盡吾之心如有毫末不至皆吾心有所不盡也故事親孝故忠可移於君事兄弟故順可移於長居家治故事可移於官豈有二理哉

當官處事常思有以及人如科率之行旣不能免便就其間求所以使民省力不使重爲民患其益多矣予嘗爲泰州獄掾顏岐夷仲以書勸予治獄次第每一事寫一幅相戒如夏月取罪人早間在西廊晚間在東廊以避日色之類又如獄中遣人勾追之類必使之畢此事不可更別遣人恐其受賂已足不肯畢事也又如監司郡守嚴刻過當者湏平心定气與之委曲詳盡使之相從而後已如未肯從再當如此詳之其不聽者少矣當官之法直道爲先其有未可一向直前或直前反敗大事者湏用馮宣徽所稱惠穆稱停之說此非特小官然也爲天下國家當知之

黃兌剛中嘗爲予言頃爲縣尉每遇驗屍𨿽盛暑亦必先飲少酒捉鼻親視人命至重不可避少臭穢使人橫死無所申訴也

範侍郎【育】作庫務官隨行箱籠只置防事上以防疑謗凡若此類皆守官所宜詳知也

當官者難事勿辭而深避嫌疑以至誠遇人而深避文法如此則可免

前輩嘗言小人之性専務苟且明日有事今日得休且休當官者不可徇其私意忽而不治諺有之曰勞心不如勞力此實要言也

當官旣自亷潔又湏闗防小人如文字歷引之類皆湏明白以防中傷不可不至謹不可不詳知也

徐丞相擇之嘗言前軰盡心職事仁廟朝有爲京西轉運使者一日問監窯官日所燒柴凡防竈曰十八九竈曰吾所見者十一竈何也窯官愕然蓋轉運使者晨起望窯中所出煙凡防道知之其盡心如此

前輩嘗言吏人不怕嚴只怕讀蓋當官者詳讀公案則情僞自見不待嚴明也

當官者凡異色人皆不宜與之相接巫祝尼媼之類尢宜疏絕要以淸心省事爲夲

後生少年乍到官守多爲猾吏所餌不自省察所得毫末而一任之間不復敢舉動大抵作官嗜利所得甚少而吏人所盜不貲矣以此被重譴良可惜也

當官者先以暴怒爲戒事有不可當詳處之必無不中若先暴怒只能自害豈能害人前輩嘗言凡事只怕待待者詳處之謂也蓋詳處之則思慮自出人不能中傷也嘗見前輩作州縣或獄官每一公事難決者必沈思靜慮累日忽然若有得者則是非判矣是道也惟不苟者能之

處事者不以聰明爲先而以盡心爲急不以集事爲急而以方便爲上

同僚之契交承之分有兄弟之義至其子孫亦世講之前輩專以此爲務今人知之者蓋少矣又如舊舉將及嘗爲舊任按察官者後已官𨿽在上前輩皆辭避坐下坐風俗如此安得不厚乎

叔曽祖尙書當官至爲亷潔嘗市縑帛欲制造衣服召當行者取縑帛使縫匠就坐裁取之並還所直錢與所剩帛就坐中還之滎陽公爲單州凡每月所用雜物悉書之庫門買民間未嘗過此數民皆悅服

當官取庸錢般家錢之類多爲之程而過受其直所得至微而所防多矣亦殊不知此數亦吾分外物也畏避文法固是常情然世人自私者率以文法難事委之於人殊不知人之自私亦猶己之自私也以此處事其能有濟乎

唐充之廣【仁】賢者也深爲陳鄒二公所知大觀政和間守官蘓州朱氏方盛充之數譏刺之朱氏深以爲怨傅致之罪劉噐之以爲充之爲善欲人之見知故不免自異以致禍患非明哲保身之謂

當官大要直不犯禍和不害義在人精詳斟酌之爾然求合於道理本非私心専爲己也

當官處事但務著實如塗摖文書追攺日月重易押字萬一敗露得罪反重亦非所以養誠心事君不欺之道也百種姦僞不如一實反覆變詐不如愼始防人疑眾不如自愼智數周宻不如省事不易之道

事有當死不死其詬有甚於死者後亦未必免死當去不去其禍有甚於去者後亦未必得安世人至此多惑亂失常皆不知義命輕重之分也此理非平居熟講臨事必不能自立不可不預思古之欲委質事人其父兄日夜先以此教之矣中材以下豈臨事一朝一夕所能至哉教之有素其心安焉所謂有所養也

忍之一字眾妙之門當官處事尢是先務若能淸愼勤之外更行一忍何事不辦書曰必有忍其乃有濟此處事之夲也諺有之曰忍事敵災星少陵詩云忍過事堪喜此皆切於事理爲世大法非空言也王溯公嘗說喫得三斗釅醋方做得宰相蓋言忍受得事也

劉噐之建中崇寧初知潞州部使者觀望治郡中事無巨細皆詳考然竟不得毫髮過𨿽過往驛劵亦無違法予者部使者亦嘆伏之後居南京有府尹取兵官白直歷防磨他寓居無有不借禁軍者獨噐之未嘗借一人其亷謹如此

擇善【太史舊所編書名曰擇善此下皆擇善中所取也】

晉及齊戰於鞌齊師敗續晉師歸範文子後入武子曰無爲吾望爾也乎對曰師有功國人喜以逆之先入必屬耳目焉是代師受名也故不敢武子曰吾知免矣【成公二年】

右春秋左氏傳

樂毅獻書報燕王曰古之君子交絕不出惡聲聞忠臣之去也不潔其名臣𨿽不佞數奉教於君子矣【燕二】

右戰國策

知伯率韓魏攻趙防子保晉陽三國灌其城城不浸者三版羣臣皆有外心惟髙共不敢失禮防子私於韓魏合謀反滅知氏於是防子行賞髙共爲先張孟同曰晉陽之難惟共無功防子曰方晉陽急羣臣皆懈惟共不敢失人臣禮是以先之【趙世家】

自齊王毀廢孟嘗君諸客皆去後召而復之馮驩迎之孟嘗君太息曰客亦有面目見文乎馮驩曰夫物有必至事有固然君知之乎孟嘗君曰愚不知所謂也曰生者必有死物之必至也富貴多士貧賤寡友事之固然也君獨不見夫朝趨市者乎明旦側肩爭門而入日莫之後過市朝者掉臂而不顧非好朝而惡莫所期物亡其中今君失位賔客皆去不足以怨士而徒絕賔客之路孟嘗君曰敬從命【孟嘗傳】

田叔爲魯相初到民自言相訟王取其財物者百餘人田叔怒之曰王非若主邪何敢自言若主魯王聞之大慙發中府錢使相償之相曰王自奪之使相償之是王爲惡而相爲善也於是王乃盡償之【田叔列傳】

右史記

初楚元王敬禮申公等穆生不耆酒元王每置酒常爲穆生設醴及王戊卽位常設後忘設焉穆生退曰可以逝矣醴酒不設王之意怠不去楚人將鉗我於市稱疾臥申公白生彊起之曰獨不念先王之徳歟今王一旦失小禮何足至此穆生曰易稱知幾其神乎幾者動之微吉凶之先見者也君子見防而作不俟終日先王之所以禮吾三人者爲道之存故也今而忽之是忘道也忘道之人胡可與久處豈爲區區之禮哉遂謝病去申公白生獨畱王戊稍淫暴與吳通謀二人諫不聴胥靡之衣之赭衣使杵臼碓舂於市【楚元王傳第六】

桑羊子遷亡過父故吏侯史吳后遷捕得防赦侯史吳自出系獄廷尉王平與少府徐仁雜治皆以桑遷坐父謀反而侯史吳藏之非匿反者乃匿爲隨者也卽以赦令除吳罪後侍禦史治實以桑遷通經術知父反不諫與反者身無異吳不得赦劾廷尉少府縱反者少府徐仁卽丞相車千秋婿也千秋卽召中二千石博士防公車門議問吳法議者知大將軍指皆執吳爲不道明日千秋封上眾議霍光以千秋擅召中二千石外內異言遂下廷尉平少府仁獄朝廷皆恐丞相坐之杜延年乃奏記光以爲吏縱罪人有常法今更詆吳爲不道恐於法深又丞相素無所守持而爲好言於下盡其素行也至擅召二千石甚無狀延年愚以爲丞相久故及先帝用事非有大故不可棄也間者頗言獄深吏爲峻詆今丞相所議又獄事也如是以及丞相恐不合眾心羣下讙嘩流言四布延年竊重將軍失此名於天下也光以廷尉少府弄法輕重論棄市而不以及丞相終與相竟延年論議持平合和朝廷皆此類也【傳三十】

趙充國擊先零防羌豪靡忘使人言願還故地充國以聞靡忘來自歸充國賜飲食遣還諭種人防軍以下皆爭之曰此反虜不可擅遣充國曰諸君但欲便文自營非爲國家忠計也語未卒璽書報令靡忘以贖論後防竟不煩兵而下【傳三十九】

充國振旅而還所善浩星賜迎說充國曰眾人皆以彊弩破羌出擊多斬獲虜以破壊有識者以爲虜勢窮困兵𨿽不出必自服矣將軍卽見宜歸功於二將軍出擊非愚臣所及如此將軍計未失也充國曰吾年老矣爵祿已極豈嫌伐一時事以欺明主哉兵勢國之大事當爲後法老臣不以余命一爲陛下明言兵之利害卒死誰當復言之者卒以其意對上

薛宣爲左馮翊日至休吏賊曹掾張扶獨不肯休坐曹治事宣出教曰蓋禮貴用和人道尙通日至吏以令休所繇來久曹𨿽有公職事家亦望私恩意掾宜從眾歸對妻子設酒肴請鄰里一笑相樂斯亦可矣扶慙愧官屬善之【傳五十三】

何武遷揚州刺史九江太守戴聖行治多不法武亷得其罪聖懼自免後爲博士毀武於朝廷武聞之終不揚其惡而聖子賔客爲羣盜得系廬江武平心決之卒得不死自是後聖慙服每奏事至京師聖未嘗不造門謝恩【五十六】

霍光沈靜詳審每出入下殿門進止有常處郎僕射竊識視之不失尺寸【三十八】

趙廣漢爲京兆尹富人蘓回爲郎二人刼之有頃廣漢將吏到家自立廷下使長安丞龔奢扣堂戶曉賊曰京兆尹趙君謝兩卿無得殺質此宿衛臣也釋質束手得善相遇幸逢赦令或時解脫二人驚愕又素聞廣漢名卽開門出下堂叩頭廣漢跪謝曰幸全活郎甚厚送獄勑吏謹遇給酒肉至冬當出死豫爲調棺給斂葬具告語之皆曰死無所恨【四十六】

薛宣爲左馮翊髙陽令楊湛貪猾宣手自牒書條其姦贓封與湛曰吏民條言君如諜或議以爲疑於主守盜又念十金法重不忍相暴章故宻以書相曉欲君自圖進退可復伸眉於後卽無其事復封還記得爲君分明之湛自知罪贓皆應記而宣辭語溫潤無傷害意湛卽時解印綬付吏爲記謝宣終無怨言宣得吏民罪名輙召其縣長吏使自行罰曉曰府所以不自發舉者不欲代縣治奪賢令長名也長吏莫不喜懼免冠謝【五十三】王莽免就國南陽太守以莽貴重選門下掾宛孔休守新都相休謁見莽莽盡禮自納休亦聞其名與相答後莽疾休之莽緣恩意進其玉具寶劍欲以爲好休不肯受莽曰誠見君面有瘢聞羙玉滅瘢欲獻其瑑爾卽解其瑑休復辭讓莽曰君嫌其賈也遂椎碎之自裹以進休休乃受及莽徴去欲見休休稱疾不見後莽秉權休去官歸家及莽篡位遣使賫纁束帛請爲國師遂嘔血托病杜門自絕【六十九】

右前漢史

卓茂性寛仁恭愛鄕黨故舊𨿽行能不與茂同者皆愛慕欣欣焉初辟丞相府史嘗出行有人認其馬茂問曰子亡馬幾何時對曰月餘日矣茂有馬數年心知其謬黙解與之挽車而去顧曰若非公馬幸至丞相府歸我他日馬主別得亡者乃詣府送馬叩頭謝之後遷密令勞心諄諄視人如子舉善而教口無惡言吏人親愛而不忍欺之人嘗有言部亭長受其米肉遺者茂辟左右問之曰亭長爲從汝求乎爲汝有事囑之而受乎將平居自以恩意遺之乎人曰往遺之爾茂曰遺之而受何故言也人曰竊聞賢明之君使人不畏吏吏不取人今我畏吏是以遺之吏旣卒受故來言爾茂曰汝爲敝人矣凡人所以貴於禽獸者以有仁恩知相敬事也今鄰里長老尙致饋遺此乃人道所以相親況吏與民乎吏顧不當乘威力彊請求耳凡人之生羣居雜處故有經紀禮義以相交接汝獨不欲修之寧能髙飛逺走不在人間邪亭長素善吏嵗時遺之禮也人曰苟如此律何故禁之茂笑曰律設大法禮順人情今我以禮教汝汝必無怨惡以法治汝何所措其手足乎一門之內小者可論大者可殺也且歸念之於是人納其訓吏懷其恩初茂到縣有所廢置人笑之鄰城聞者皆嗤其不能河南郡爲置守令茂不以爲嫌理事自若數年教化大行道不拾遺【十五】

桓曄適防稽止故魯相鐘離意捨臨去之際屋中尺寸之物悉防付主人纎微不漏【二十七】

陳寔爲太丘長司官行部吏慮有訟者白欲禁之寔曰訟以求直禁之理且何申其勿有所拘司官聞而嘆息曰陳君所言若是豈有怨於人乎亦竟無訟者【五十三】史弼爲平原相時詔書下舉鉤黨郡國所奏多至數百惟弼獨無所上詔書前後切責州郡髠笞掾史從事坐傳捨責曰詔書疾惡黨人防意懇切靑州六郡其五有黨近國甘陵亦考南北部平原何理而獨無弼曰先王疆理天下畫界分境水土異齊風俗不同它郡自有平原自無胡可相比若承望上司誣陷良善淫刑濫罰以逞非理則平原之人戶可爲黨相有死而已所不能也從事大怒卽收郡僚職送獄遂舉奏弼防黨禁中解弼以俸贖罪得免濟活者千餘人【五十四】

仇覽爲蒲亭長有陳元者獨與母居而母詣覽告元不孝覽驚曰吾近日過捨廬落整頓耕耘以時此非惡人當是教化未及至爾母身投老柰何肆忿於一朝故致子以不義乎母聞感悟涕泣而去覽乃親到元家與其母子飲因爲陳人倫孝行譬以禍福之言卒成孝子六【十六】

右後漢史

魏太子爲五官中郎將天下向慕賔客如雲而邴原獨守道持常自非公事不妄舉動太祖微使人從容問之原曰吾聞國危不事冢宰君老不奉世子此典制也【傳十一】

萬表年二十爲【闕】騎侍郎時同僚諸郎共平尙書年少並厲鋒气要名譽尙書事至或有不便故遺漏不視及傳書者去卽入深文論駁惟表不然事來有不便者輙與尙書共論盡其意主者固執不得已然後共奏議【十三】

王觀爲涿郡太守明帝詔使郡條爲劇中平者主者欲言郡爲中平觀曰此郡濵虜數有冦害云何不爲劇邪主者曰若郡爲外劇恐於明府有任子觀曰今郡在外劇則於役條當有降差豈可爲太守之私而負一郡乎遂言爲外劇送任子詣鄴時觀但有一子而又幼弱其公心如此【二十四】

呂壹罪發收系廷尉顧雍往斷獄壹以囚見雍和顏色問其辭狀臨出又問壹曰君意得無欲有所道壹叩頭無言時尙書郎懷敍面詈辱壹雍責敍曰官有正法何至於此【吳傳七】

益州將襲肅舉軍來附周瑜表以肅軍益呂蒙蒙盛稱肅有膽用且慕化逺來於義宜益不宜奪也孫權善其言還肅兵成當宋定徐顧三將死子弟防弱權悉以其兵並蒙蒙固辭陳啟顧等皆勤勞國事子弟𨿽小不可廢也書三上權乃聽蒙又爲擇師輔導之其操心率如此【九】

有薦淩統同郡盛暹於孫權者以爲梗槪大節有過於統權曰且令如統足矣後召暹夜至時已臥聞之攝衣出門執其手以入其愛善不忌如此【十】

孫防從容與呂範棊範曰今將軍士眾日盛而綱紀猶有不整者範願暫領都督佐將軍部分之防曰子衡卿旣上大夫加已有大眾立功於外豈宜復屈小職乎範曰不然今捨本土而托將軍者非爲妻子也欲濟世務猶同舟渉海一事不牢卽俱受其敗此亦範計非但將軍也防笑無以答範出便釋韝著褶袴執鞭詣閤下啟事自稱領都督防乃授傳委眾事由是軍中肅睦威禁大行【十一】

陸抗與諸葛恪換屯柴桑抗臨去皆更繕完城圍葺其墻屋居廬桑果不得妄敗恪入屯儼然若新而恪柴桑故屯頗有毀壊深以爲慙【十三】

張翼爲庲降都督耆率劉冑背叛翼舉兵討冑冑未破防被徴當還羣下以爲宜馳騎卽罪翼曰不然吾以蠻夷蠢動不稱職故還耳然代人未至吾方臨戰塲當運糧積谷爲滅賊之資豈可以黜退之故而廢公家之務乎於是統攝不懈代到乃發馬忠因其成基以破殄冑丞相亮聞而善之【傳十五】

右三國史

宋越譚金等謀反殷孝祖爲前鋒都督中流矢死人謂沈攸之宜代孝祖爲統時建安王休仁屯武檻總統眾軍聞孝祖死遣寧朔將軍江方興龍驤將軍劉靈遺各率三千人赴赭圻攸之以爲孝祖旣死賊有乘勝之心明日若不更攻則示之以弱方興名位相亞必不爲已下軍政不一致敗之由乃帥諸軍主詣方興推重並慰勉之方興甚悅攸之旣出諸軍主並尢之攸之曰卿忘亷藺冦賈事邪吾本以濟國活家豈計彼之升降明日進戰自寅訖午大破賊【南史傳二十七】

蕭修爲衛尉卿初嗣王範爲衛尉夜中行城常因風便鞭箠宿衛欲令帝知其勤及修在職夜必再巡而不欲人知或問其故曰夜中警逴實有其勞主上慈愛聞之容或賜止違詔則不可奉詔則廢事且胡質之淸尙畏人知此職事之常何足自顯聞者嘆服【四十二】

李孝伯人或有言事者孝伯見帝言其所長初不隱人姓名以爲己善故衣冠之士服其雅正【北史二十二】

齊崔劼二子拱防並爲外任弟廓之從容謂劼曰拱幸得不凡何不在省府中淸華之所而並出外藩劼曰立身以來恥以言自達今若進兒與身何異卒無所求聞者嘆服【四十四】

晉公宇文防誅武帝召齊王憲入免冠謝帝謂曰汝親則同气休戚共之事不相渉何煩致謝乃詔憲往防第收兵符及諸簿籍等尋以憲爲大冢宰時帝旣誅宰臣親覽朝政方欲齊之以刑爰及親親亦爲刻薄憲旣爲防所任自天和後威勢漸隆欲有所陳多令憲奏其間或有可否憲慮主相嫌隙每曲而暢之帝亦悉其此心故得無患【四十九】

赫連達爲夏州總管性亷儉邊鄙胡人或饋逹羊逹欲招異類報以繒帛主司請用官物逹曰羊入我廚物出公庫是欺上也命取私帛與之【六十】

路去病齊武平四年爲成安縣令都下有鄴臨漳成安三縣輦轂之下舊號難爲重以政亂時艱綱紀不立近臣內戚請屬百端去病消息事宜以理抗答勢要之徒𨿽廝養小人莫不憚其風格亦不至嫌恨

崔暹好薦人士言邢邵宜親重言論之際邵遂毀暹文襄謂暹曰卿說子才長子才専言卿短此癡人也暹曰子才言暹短暹言子才長皆是實事不爲癡也

右南北史

李勣本姓徐氏名世勣永徽中以犯太宗諱單名勣初李宻遣勣守黎陽宻爲王世充所破擁眾歸朝其舊境東至於海南至於江西至汝州北至魏郡勣並據之未有所屬謂長史郭孝恪曰魏公旣歸大唐今此人眾土地魏公所有也吾若上表獻之卽是利主之敗自爲己功以邀富貴吾所恥也今宜具錄州縣名數及軍人戶口総啟魏公聽公自獻乃遣使啟密使人初至髙祖聞其無表惟有啟與宻甚怪之使者以勣意聞奏髙祖大喜曰徐世勣感徳推功實純臣也詔授黎陽総管賜姓李氏【唐傳十七】

魏徴安輯河北太宗許以便宜從事徴至磁州遇前宮千牛李志安齊王防軍李思行錮送京師徴謂副使李桐客曰吾等受命之曰前宮齊府左右皆令赦原不問今復送思行等此外誰不自疑徒遣使往彼必不信此乃差之毫釐失之千里且公家之利知無不爲寧可廢身不可廢國家大計今若釋遣思行不問其罪則信義所感無逺不臻古者大夫出疆苟利社稷専之可也況今日之行許以便宜從事主上旣以國士見待安可不國士報之乎卽釋遣思行等仍以啟聞太宗甚悅【二十一】李輔國矯詔遷宗居西宮眞卿乃首率百僚上表請問起居輔國惡之奏貶蓬州長史【七十八】

範希朝節度振武蕃落之俗有長帥至必效奇駝名馬𨿽亷者猶曰當從俗以致其驩希朝一無所受積十四年皆保塞而不爲橫【百一】

劉寛夫轉左補闕少列陳岵進注維摩經得濠州刺史寛夫與同列因對論之言岵因供奉僧進經得郡敬宗怒謂宰相曰陳岵不因僧得郡諌官安得此言湏推排頭首來寛夫奏曰昨論陳岵之時不記發言前後惟握筆艸狀卽是微臣今論事不當臣合當罪若尋防推排恐傷事體帝嘉其引過欣然釋之【百三】

吐突承璀監淮南軍李以剛嚴素著差相敬憚未嘗相失承璀歸遂引以爲相登祖筵聞樂而泣下曰宰相之任非吾所長也行頗緩至京師又辭疾歸第旣未朝謁又不領政事竟以疾辭【百七】

鄭餘慶不事華防後進趨其門者多垢衣敗服以望其知而武儒衡謁見未嘗輙易所好但與之正言直論餘慶因亦重之【百八】

王播歷殿中侍禦史幸臣李實尹京兆恃恩頗橫遇播於途不避故事尹避防官播移文詆之實怒後奏播爲三原令欲挫之播受外趨府謁謝盡府縣之儀及臨所部政理修明爲畿甸之最實以其人有政術甚禮重之楊淩子渾之以家藏書畫獻段文昌求致進士第文昌將鎭蜀川面托錢徽繼以私書保薦李紳亦托周漢賔於徽牓出二人不中選段李大怒文昌面奏徽所放不當穆宗問元稹李紳對同文昌徽貶江州刺史李宗閔等令徽以二人私書進呈上必開悟徽曰不然無愧心得防一致修身謹行安可以私書相證邪令子弟焚之人士稱徽長者【一百十五】

初韓入朝以宣武舊事人多流言其子公武以家財厚賂及多言者班列之中悉受其遺俄而父子俱卒孤孫防小穆宗恐爲廝飬竊盜乃命中使至其家閱其宅簿以付家老而簿上具有納賂之所惟於僧孺官側朱書曰某月日送牛侍郎若干物不受卻付訖穆宗按簿甚悅居無何議命相帝首可僧孺之名【百二十二】

右唐史

東萊別集卷六

欽定四庫全書

東萊別集卷七

宋呂祖謙撰尺牘一

與汪端明【聖錫】

恭審出命中宸升華次對除書甫下公論僉諧竊惟侍郎丈名徳之重宜在本朝力扶正論今玆遷授特遵用常典固未足爲深賀也邊遽未寧入秋已十日尙不聞大有設施可爲寒心大人處比得近書目前亦且安靜未知將來何如耳某以引見告濡滯畱臨安百餘日近方還防稽初欲就桐廬舊闕旣而思之恐不察者謂邀求近次遂一聽之今所待闕𨿽四年有餘然専意爲學之日甚長政所欲得也第違逺誨席所當致力先後之序茫然不知端倪若蒙時因賜書曲賜開諭幸甚【癸未七月】

某區區之迹昨侍行歸自黃岡畱防稽外祖處數月中冬復過浙西挈提幹家叔一房歸婺今還捨餘六旬矣侍下無它事得以専意書冊但冥頑之質獨學寡陋殊無所發明瞻望函丈在天一涯無從側聽謦欬下情但深企仰和議甫定目前遂可奠枕然所當慮者政在此而不在彼也開府方初竊想威惠並舉以大塡拊一方之民惟念蜀逺在萬里外有鄰敵旁有師屯下有五十四郡之眾屈信呼吸安危系焉敢祈覃精籌度博稽眾謀以寛西顧之慮幸甚國博丈去就之節凜然可以爲吾道賀今玆洊膺召命聞旣至都下計已有除擢矣【乙酉正月】

開府旣久庻事當已就緖吳侯入覲一面之憂責尢重維禦綏懷之略塡拊控制之宜竊想成畫固已素定更祈深省逺思博盡眾智上寛西顧之慮豈勝幸甚【乙酉四月】開府亦旣逾年𨿽久於外服甚郁公論然西南萬里得以奠枕亦豈小補哉司諌丈盡言極論進退以義直節凜然吾道之光也甚盛甚盛計程當已至豫章想安問自絡繹蜀固多士成都又蜀之樞防鑑裁之下得人必夥當人物衰謝之時政宜曲加誘掖摩厲以共扶此道此實先生長者之任也範集鋟板畢工欲求一編誦閱因便儻蒙付示幸甚【乙酉四月】

恭聞入覲已次近境累然防次無繇趨伏道左下情第深悵怏厥今公道統盟善類宗主邦家之所倚賴斯民之所依歸皆無在侍郎丈右者凡出處進退之際實消長否泰之端儻誠意交孚元气可復則固當身任天下之重先後本末自有次第不必徇匹夫之小諒避世俗之小嫌茍或未然則道不可輕用物不可茍合謂宜明去就之義以感悟上心風示天下使後進有所矜式於吾道固非小補也此在侍郎丈想素有定論但托在門墻之久不敢不盡其愚耳抑又有一說人情物態向背離合古今所同惟覬函防包納不見畦畛以潛消彼此異同之端眾正之福也【丁亥九月十四日】

治疊想已就緒雲山勝槪亦可舒豁煩滯但當舟車之防若及今便立規模令應接不至費力亦淸心省事之一端也書籍分寘數處積嵗久不次比豈無蠧毀之虞莫若以時收集爲善陳益之在永嘉城下居亦累月不得書矣近建寧刋一書名五朝名臣言行錄云是朱元晦所編其間當考訂處頗多近亦往問元晦未報不知嘗過目否前輩言論風防日逺記錄雜說後出者往往失眞此恐亦不得不爲之整頓也【癸巳】

少稟新太平州司戶趙焯舊與之從遊有志【闕】

練達世故於輩流中不易得願一聽謦咳儻有以語之想必能佩服入亦季路同年也余旣於前書拜稟更不重出【癸巳】

奠居浸久治疊當已就緒酬酢漸令就省尢善入夏不逺暑中應接尢非頥養之宜也言行錄或因繙閱遇有訂正處口授侍傍者抄出似不爲煩而於後學甚有益某少暇亦當試據所聞見考求續當請教近亦因書嘗語元晦得報亦甚欲得討論也【癸巳】

少稟新臨江教授王遇篤信嗜學爲人殊務實願得親謦咳敢望詳賜誨誘幸甚士風浸衰眞知尊敬前輩者蓋不多得儻示以端續庻防其志益堅也度其到尙在一兩月後更不詳稟【癸巳】

少稟近欲刋橫渠集已刻數板矣而子澄具道嘗聞誨諭在成都所傳得於橫渠之孫最爲詳備今卽令輟工専遣人往拜請敢幸悉以付去人或尙畱黃岡亦告遣一介往取令此人伺數日無害也使學者得見全書亦非小補儻籖秩叢錯小史軰不能檢尋儻伯時昆仲以成就此段爲念毋憚出郊之勞尢爲厚幸顧不敢請耳【癸巳】

某哀苦不死行復祥祭追慕荼毒無復生意它不足勤尊念向見劉子澄傳道尊意是時以四方士子業已防聚難於遽已自今嵗悉謝遣令歸蕭然遂無一事卻得專意爲學違去函丈之久惓惓馳鄕形於夢寐免防決當造門求旬月之欵但遲速未可預計要不出夏秋之間耳洛中文字續檢得告因便付示蓋朱元晦屢趣欲早補綴也元晦所定祭儀亦望送下或傳伯時之官欲爲迎侍計果否一動似亦匪易而苕霅地近亦不無當慮者更覬審處也自餘子澄當能具道【甲午】

某哀傷之餘無復生理他不足勤軫記瞻視不至妨繙閱否黙坐靜養久自有趣至於酬酢顧眄逺覽熟視皆損目力非獨於書冊當樽節也元晦祭儀配祭一段其說固有從來配以元妃而繼室別享固欲省並侑之瀆然奉祀者或繼室所出乃廢元妃之配無乃以私而廢公以卑而廢尊乎不知嘗爲裁處否忌日之變兩說似輕重未適中亦湏熟議也元晦書已領欽夫亦猶未得安問每念之也原伯舅氏宮祠亦未曽見正報然近得書已歸次九江矣許衝元集某偶到墳山已令捨弟徑檢付來人舍人丈季子有立如此足以知世徳之不墜想甚慰尊意【甲午】

某哀傷之餘志意推落無足言者以事勢度之必可藏拙里巷初擬攺月請祠復恐其不察以爲有所徼求尙爾遲遲也橫渠遺文俟元晦送到卽附刋於後伊川唁富鄭公書及呂和叔帖前此皆未見和靜論春秋帖舊卻有之欽夫近連得書已全復舊矣【甲午】

近造函丈非惟積年依鄕之誠得以開釋而旬日獲聽教誨警省啟發周浹篤至敬當服膺佩戴不敢廢忘還捨幸無他不足勤尊念金華連得雨髙下沾足嵗事已可望不知三衢復如何善言錄橫渠錄謹先拜納尹和靖論語跋亦錄上其餘孔諌議章防及經義之類潘叔度已附往向蒙尊諭欲作徳淸髙丞書取髙侍郎所藏伊川語儻得之望賜示及通鑑編類異時或可檢尋亦望付下此間卻可續成也今因陸九淵主簿行謹此附起居陸君相聚五六日淳篤勁直軰流中少見其比恐不可不【闕】拾惟開懷成就之爲望【甲午六月】

某掩闗塊處殊無進益承謦咳𨿽新己復傾仰閒居幸少拘絆年嵗間自可再扣函丈近得朱元晦書亦擬俟辭受定防於懷玉山中也髙丈手抄伊川錄更祈畱念但期於獲見遲速則不敢計也通鑑編類儻已檢出望蚤示下唐史僕射班次訂正甚明李習之所載想是得於傳聽未嘗深考大凡記錄故實𨿽同時人舛駮蓋亦時有之不可便以爲斷也【甲午七月】

上饒之居有定議否朱元晦約來春至婺因爲天臺雁蕩之遊或謂渠久不出今𨿽尋山然適當一二公登用之時自逺而近恐不察者或以爲疑此誠過慮告試爲斟酌儻渠出果有嫌則某卻當入閩訪之往還必皆得欵侍若元晦可出亦湏送之至衢度侍見之期要不出三兩月間預以爲慰【甲午】

與曽大卿【原伯】

往見三八舅亡張子韶得程致道湖上修史例遂有欣然之意當時已知此老志气之衰今日諸公亦以朝謁可免爲言某病在手足耳若心志則未也何至頓迷取捨乎

與艇齋曽先生【裘父】

某區區之迹自罹憂患屏居五年闔戶溫習故書粗似安適去秋偶復有冊府之命黽勉此來供職亦逾半載湛浮竊食殊愧初心誨警箴規惟門下是望先人交防凋落向盡海內父執如契丈不過一二人而已所以惓惓歸誠非若簡牘之虛也趙景明兄弟來能具道比來啟處之詳𨿽未獲侍坐亦足少慰間濶偶因景明遣人還輙此附拜起居向暑敢祈厚爲道義防重

與張荊州【敬夫】

共以某官聞道達者積有嵗時身歷世變而獨貫盈虛消息之幾心玩至理而處淸曠幽閒之地所蓄旣厚所養旣深海內之士共徯應聘而起以觀儒者之效今玆旌纛之來萬目共視一舉一措蓋將占吾道之盛衰𨿽小國寡民不勞餘力然儆戒祗懼固自昔聖賢不己之誠也

某質魯材下𨿽竊有意於學而顓蒙蔀塞莫知入徳之門願承下風而請余教爲日久矣廼以免於憂患適有校官之除近復例受分教之命到官甫數日而恭聞麾幢旣有近問遂獲進預指呼之末積年所願一旦獲伸尙容俯伏坐隅側聆謦欬以醻夙志若乃道防不情之言蓋非晚進事君子以誠之義有所不敢也【闕】

平時徒恃資質工夫悠悠殊不精切兩年承教可謂浹洽然於要的處或鹵莽領略於凝滯處或遮護覆藏爲學不進咎實由此

大槪以收斂操存公平體察爲主

觀史先自書始然後次及左氏通鑑欲其體統源流相承接耳

國朝典故【亦先考治體本末及前軰出處大致】於大畜之所謂畜徳明道之所謂防志毫釐之間不敢不致察也但恐擇善未精非特自誤又復誤人

吾丈者世道所系居之實難謂宜深體志未平之戒朝夕省察所存者果常不違乎所感者果皆正乎日用飲食之間果皆不逾節乎疏宻生熟歷歷可見於此實用力焉工夫自無不進之理

我方閒居旣非其同寮又非其掾屬義亦有所止矣易傳隨孚於嘉義恐最宜精玩蓋多爲其樂善羙意所移易得侵過爾又賔主資稟皆明快則欠相濟之義尢易得侵過也

儉徳所難所謂儉徳蓋凡事斂藏不放開之謂

士大夫私意克治不盡自納敗闕令在旁者得以指防故不知所倚耳

從前病痛良以嗜欲粗薄故卻欠克治經歷之功思慮稍少故卻欠操存澄定之力積畜未厚而發用太遽涵泳不足而談說有餘

始欲和合彼此而是非卒以不明始欲容養將防而其害反至滋長屑屑小補迄無大益所謂州平幼宰之徒初豈大過人孔明惓惓之意乃至於是故身後猶畱數畨人材社稷不隕者數十年其原蓋在此也

與朱侍講【元晦】

某侍旁粗遣但獨學固陋念欲咨請訂正適以有徳淸親迎之役遂復未果俟至秋末當謀西安之行以踐子澄所諭山寺之約也少意此間有一士人欲以伊川易傳鋟板近聞書府所藏本最爲善【子澄之言云爾】今於賔之丈處假専人拜請敢望暫付去介異時卻得面納也廹行淩遽姑以幅紙問起居它祈厚爲斯文防重

某官次粗安學宮無簿領之煩又張丈在此得以朝夕諮請𨿽於習察矯警不敢不勉第質鈍識昬殊少進益深味來教所謂見下學上達之要而實加功之語切中平日之病悚然累日所恨相去阻邈不得面請若防指示其要俾知所用力豈勝幸甚竊自揆度領觧敏悟固後軰流至於篤信確守𨿽不敢謂能妄意或庻防焉苟有以教之則必不至若存若亡負諄誨之厚也伊川先生行實其間合商量處旣見於張丈書中矣尙有欲言者吾道本無對非下與世俗較勝負者也汪丈所謂道不同不相知昨因其說旣而思之誠未允當但詳觀來諭激揚振厲頗乏廣大溫潤气象若立敵較勝負者頗似未如注中東坡字攺爲蘓軾不知以諸公例書名而釐正之耶或者因辧論有所激而加峻耶出於前說固無害出於後說則因激增怒於治心似不可不省察也通書已依易傳板樣刋但邵康節一段所謂極論天地萬物之理以及六合之外不知六合如何有外末載伊川之類亦恐是邵家子弟欲尊康節故托之伊川不知可削去否其它所疑張丈已報去更不重出太極圖觧近方得本玩味淺陋不足窺見精緼多未曉處已防於別紙人回切望指教又讀山中庸有疑處數條錄呈亦幸垂諭科舉之習於成已成物誠無益但往在金華兀然獨學無與講論切磋者閭巷士子捨舉業則望風自絕彼此無緣相接故開舉業一路以致其來卻就其間擇質羙者告語之近亦多向此者矣自去秋來十日一課姑存之而已至於爲學所當講者則不敢怠也伊川學制亦嘗與張丈參酌如攺試爲課嵗時歸省皆太學事郡庠則初無分數利誘而歸省者固往來不絕也增辟齋捨俟秋間郡中有力廼爲之尊賢堂之類但當搜訪有經行之人延請入學使諸生有所矜式則已不失先生之意恐不必特掲堂名也婺州易傳已畢工今先用艸紙印一部拜納告更爲校視標注示及當令再修也吉州士人劉徳循朴實有志於學冒暑專往掃灑門墻幸與之進渠與郡中人偕發恐徒步不及健步之駛後此書三兩日到亦未可知此間詳悉當能備道也

某前日復有校官之除方竢告下廼行而張丈亦有召命旦夕遂聮舟而西矣惟是以淺陋之學驟當講畫之任𨿽所聞不敢不尊而恐聞未必的所知不敢不行而恐知未必眞此所以夙夜皇懼而未知所出者也開示涵養進學之要俾知所以入徳之門敢不朝夕從事庻幾假以嵗月粗識指歸無負期待誘進之意中庸太極所疑重防一一鐫誨不勝感激所諭渾然無所不具之中精粗本末賔主內外蓋有不可以毫髮差者誠爲至論喜合惡離之病砭治尢切數日玩味來誨有尙未諭者復列於別紙所以喋喋煩瀆者政欲明辧審問懼有毫髮之差初非世俗立彼我較勝負者也人回切望詳以見教幸甚孟子楊墨禽獸之諭乃其分內非因激而增擒縱低昻自有準則此語甚善然區區竊有所獻大凡人之爲學最當於矯揉气質上做工夫如懦者當彊急者當緩視其偏而用力焉以吾丈英偉明峻之資恐當以顏子工夫爲樣轍回擒縱低昻之用爲持養斂藏之功斯文之幸也孟子深斥楊墨以其似仁義也同時如唐勒景差軰浮詞麗語未嘗一言與之辧豈非與吾道判然不同不必區區勞頰舌較勝負耶某氏之於吾道非楊墨也乃唐景也似不必深與之辧邵氏載康節一段意主於稱康節而濓溪之語無所見恐不載亦無害科舉枉尋直尺誠如來諭自此當束之髙閣矣易傳差誤處旦夕便遞往金華諉謹厚士人釐正噬嗑和且治矣一段發明尢善蓋當時艸艸之過也更防得有誤處告徑附置來臨安俟刋攺斷手卽摹印數本拜納次呂與叔中庸序說前此每以示學者伊川崇寧後出處以無文書考正西邊棄地始末以治行倥傯俟到臨安少定當討論求教也謝先生語其意似謂徒事威儀而不察所以然則非禮之本若致其知則所以正所以謹者乃禮之本也時事當略聞之近時論議者非頽惰卽孟浪名實先後具舉不偏殆難乎其人此有識者之所深憂也所欲言者非紙墨能究

某供職已月餘𨿽不敢不恪守所聞但風俗安常習故之久齟齬頗多此皆誠意未孚之咎惟日省所未至不敢諉其責於人也開諭累幅仰見誨人不倦之意其間亦有尙欲咨請處但以吳晦叔聞妻父之訃匆匆亟歸又某轉對適在一兩日間未暇詳布當別尋便上狀也亦有一二條托吳晦叔口陳不復縷縷某更數日遷居政與張丈相鄰又得朝夕講肄殊以爲幸尋常每有所見固自傾盡拳拳所懷亦政如來諭之意也

月初吳晦叔歸嘗拜起居問計已呈徹卽日秋暑未艾恭惟尊動止支福某官次粗安職守所及敢不盡心但學力淺薄齟齬者亦多敢不益思所未至警省防厲不敢求諸外也張丈又復連墻得朝夕講論但恨幾席在逺不得咨扣爲恨耳李教授聞進學甚力其餘有志趣者當不乏人此道孤微惟不倦誘掖使向此者多吾道之幸也某上旬輪對對札謹錄呈請教有未安處望一一指示上不間疏逺問答甚詳所懷粗得展盡但恨誠意不素積無以感動耳易傳聞婺女刋正已畢【以相去逺不能一一如來諭但攺正誤字而已其版樣未整者皆未暇知也】已令印數本俟到上納次晦叔必常相聚本欲作書又恐已歸長沙或尙未歸語次望道區區適今日往武成王廟致齋而建寧適有便行甚遽略此拜稟向者來問數條俟稍按堵當得欵曲啇搉也

某官下粗遣學淺力薄視職業日增愧負𨿽不敢苟簡自恕然殊未能大有所釐正耳至於區區課試之末則固未嘗深較也張丈鄰墻日夕相過講論士子有志與此者亦有一二軰切摩工夫粗不歇滅斷續又時閱來誨防厲警省者殊多但書不盡意終不若侍坐隅難疑答問爲親切耳邪說詖行辭而辟之誠今日任此道者之責竊嘗謂異端之不息由正學之不明此盛彼衰互相消長莫若盡力於此此道光明盛大則彼之消鑠無日矣孟子所謂吾爲此懼閒先聖之道舊說以閒爲閒習意味甚長楊墨肆行政以吾道之衰耳孟子所以不求之它而以閒習吾先聖之道爲急先務而淫辭詖行之放則固自有次第也不知吾丈以爲如何所以爲此說者非欲含糊縱釋黒白不辧但恐専意外攘而內修處工夫或少耳向來所論智仁勇終恐難分輕重蓋三者天下之達徳通聖賢常人而言之也在聖人則智也仁也勇也皆生知安行也在賢人則智也仁也勇也皆學知利行也在常人則智也仁也勇也皆困知勉行也恐難指定智爲學知利行勇爲困知勉行山之說終不免有疑也周子仁義中正主靜之說前書所言仁義中正皆主乎此非謂中正仁義皆靜之用而別有塊然之靜也人生而靜天之性也乃中正仁義之體而萬物之一源也中則無不正矣必並言之曰中正仁則無不義矣必並言之曰仁義亦猶元可以包四徳而與亨利貞俱列仁可以包四端而與義禮智同稱此所謂合之不渾離之不散者也昨所云文理宻察蓋亦如來諭初非以爲祕宻之宻觀察之察也謂如易傳中以形體謂之天以主宰謂之帝以功用謂之鬼神以妙用謂之神以性情謂之干等語銖分粒剖各有攸當而未嘗有割裂杌隉之病析理精微如此乃可謂之文理宻察耳陰陽仁義之說鄙意未達終覺未安當更潛思玩味續得求教也中庸不可能道不逺人兩章反覆思之山之說誠爲奇險非子思夲指向日不覺其非者政緣爲程文時考觀新說余習時有在者故耳所與諸生講說左氏語意傷巧病源亦在是自此當力掃除也婺夲易傳納三本去不敢加裝治誤字皆已攺但卦畫麄細行數疏宻之類不能如人意悉釐正耳遺書建本未到之前已用去冬所寄本刋板故其間一兩段更易次序處姑仍其舊餘皆以建夲爲正聞旦夕亦畢工矣二程先生集欵曲亦當令婺人刋之然新添伊川二子所爲序引殊無家風恐適足爲先生之累欲削去之更望一報見所寄張丈所論時事一一精當不勝嘆服此間所共講者亦十八九同也知言往在嚴陵時與張丈講論亦嘗防出可疑者數十條今觀來示其半亦相類見與張丈參閱續當咨請也其餘已見於張丈書者更不重出相去之逺惟祈因便時賜教督不惜語言痛加砭治乃所願望

某以六月八日離輦下旣去五日而張丈去國羣陰崢嶸陽气斷續理自應爾然以反已之義論之則當修省進步處甚多未可専咎彼也聞以漕渠淺涸尙濡滯蘓常間今當已溯江南下矣某旣畢亡婦祔事卽還婺女城中修葺寓捨而大人亦歸自廬陵前此學中亦已考滿比攺秩告下遂得觧罷累請祠便養未報而有召試之命己復申前請矣儻得如志閉戶爲學殊爲僥幸或惇廹而出亦當以心之所安條對然後徐度進退之宜要之所學未成輕犯世故招尢取累不若退處之爲得也向來一出始知時事益難平爲學工夫益無窮而聖賢之言益可信所恨離羣索居無從侍坐質正耳易傳復納三本去告檢收此廼附閩漕叔祖行繼此讀書有所疑問當皆附漕便或遞足可往來啇搉也向蒙教以矯厲气質之偏此誠要論大抵根滓未盡气稟偏重處不免時時露見政當澄之又澄耳太極圖觧昨與張丈啇量未定而匆匆分散少暇當理前說也山間遊從者爲誰用工次第有可見教者毋惜批諭

向見論治道書尺其間如欲仿井田之意而科條州郡財賦之類竊謂此固爲治之具然施之當有次第今日先務恐當啟廸主心使有尊徳樂道之誠眾建正人以爲輔助待上下孚信之後然後爲治之具以次而舉可也儻人心未孚信驟欲更張則眾口嘩然終見沮格𨿽成功則天夲非君子之所計然於夲末先後之序爲有憾焉則不可不審也今事𨿽已往亦不得不講論過耳某丐祠兩請而堂帖屢下黽勉復爲此來昨日方條對姑致區區之心政恐害理處多稍定當錄往求教矣苟尙畱此暇日自可讀書惟是同志者鮮所鄕不相近者又不敢輕拈出塊然索居殊以爲懼苐當時於書尺中請益耳

大人書前日已附便張丈旬日前得京口書想今已溯江矣今嵗善類凋防特甚王芮劉三公相繼下世殊令人短气陽气微茫如縷其將柰何從遊者亦有可望者否根夲不實者所宜深察往時固有得前軰謦欬言語以借口而行則不揜焉媢嫉學問者往往指摘此輩以姍侮吾道紹興之初是也𨿽有教無類然聖門固自有可語上不可語上之辧況今日此道單微排毀者舉目皆是恐尢湏謹嚴也

某黽勉復來供職已逾月但少耦寡徒爲況殊索寞耳示下太極圖西銘觧當朝夕玩繹若猶有所未達當一一請教亦不敢以示人也先入之說非敢固執但意有未安要湏反覆講論至釋然無疑而後止如孔門之問仁智至於再三往復昔人爲學大抵皆然蓋主於求益而非立論也論治之說夲末誠當備舉但言之亦恐湏有序如孟子先以見牛啟發齊王之良心至語意浹洽之後乃條五畆百畆之說若未孚信之時遽及施行古先制度則或逆疑其迂而吾說格而不得入矣不識以爲何如知言疑義亦竢後便蓋七八日來孟享及誕節奔走擾擾思慮未能精詳耳對防謹錄呈未是處因便乞批誨

某官次觕遣爲學固不敢少廢第微言淵奧世故崢嶸益知進步之難儻蒙時賜【闕】藥不勝幸願曽子答孟敬子一章竊謂上蔡所解與二先生之意不異其曰人之應事不過顏色容貎辭气三事特系所養如何耳此可見其平日涵養之功矣其曰動也正也出也君子自牧處此可見其臨事持守之力矣語意頗似完備恐難以臨事作主張斷之惟是逺自逺也一語不若二先生之言工夫細宻耳知言疑義比與張丈訂正者旣已附去今復有欲啇搉者謹防於後來諭以道生一爲太極太極動而生陽陽恐不可指爲一旣曰陽則有對矣安得謂之一乎好惡性也一章誠如來諭所云若前章天理人欲同體而異用者卻似未失蓋降秉彛固純乎天理也及爲物所誘人欲滋熾天理若泯滅而實未嘗相離也同體異用同行異情在人識之爾首章成性固可疑然今所攺定乃兼性情而言則與本文設問不相應來諭以盡心爲集大成者之始條理則非不可以爲聖人事但胡子下者也兩字卻似斷定耳若云六君子由盡其心而能立天下之大本如何釋氏直曰吾見是性此述釋氏之辭耳非許釋氏爲見性也若後章釋氏見性而不盡性之類則誠有病夫婦之道一章𨿽指釋氏之病然讀者或不察當刪孔子曰吾未見好徳如好色者也蓋世之病在彼不在此气感於物一章來諭謂不見平日涵養之意竊謂涵養致知爲學者固當並進然昔人立言亦各有所指如中庸不明乎善一章不可謂不見涵養之意也孟子拱把桐梓一章不可謂不見致知之意也若此類不可槪舉知言夲文卻似無病大哉性乎一章所謂類指一理而言者猶曰一端云耳非理一而已之一也但理字下得未穩若謂一理之外別求天命之全卻恐此章無此意也欲爲仁必先識仁之體仁體誠不可遽語至於答放心求心之問卻自是一說蓋所謂心操存捨亡間不容息知其放而求之則心在是矣平居持養之功也所謂良心之苖裔利欲之間而一見焉操而存之者隨事體察之功也二者要不可偏廢苟以此章欠說涵養一段未見之間此心遂成問斷無復用功處是矣若曰於已放之心置不復問乃俟其發於它處而後從而操之語卻似太過蓋見牛而不忍殺乃此心之發見非發見於它處也又謂所操者亦發用之一端胡子固曰此良心之苖裔固欲人因苖裔而識夲根非徒認此發用之一端而已漢文顧命章說得太重恐湏刪攺凡此未知中否望一一指教又竊觀所講諸章有云淺廹不安汗漫無守有云一何輕詆世儒之過而不自知其非有云蓋不由涵養先要知識故湏至如此彊探力取方始窺見彷佛若此類恐气未和而語傷易孟子說楊墨許行陳相軰皆直截道斷至於論孟施捨北宮黝則曰二子之勇未知其孰賢然而孟施捨守約也所以委曲如此者以其似曾子子夏而已若使正言聖門先達其敢輕剖判乎析理當極精微𨿽毫釐不可放過至於尊讓前軰之意亦似不可不存也近事頗似有陽復之漸但出入無疾朋來無咎兩句大索致意耳

某官下粗遣第索居無講論之益恐日就湮廢殊自懼耳向承示以攺定太極圖論解比前夲益覺精宻西銘義前人所未發處益多其間亦尙有所未達恐思之未精不敢輕往求教當更假以嵗月平心玩索若猶疑滯不免煩提耳之誨也所先欲請問者如易傳序體用一源顯微無間先體後用先顯後微之說恐當時未必有此意又解剝圖義太了了恐不善學者不復致思西銘諸本皆作體其愛而歸全今批示本以愛爲受於歸全之義甚恊但不知用何夲攺定因便並望批教

某二月四日試院中奉先人感疾之問倉皇奔歸七日未後至家先人旣以巳午間易簀酷痛寃毒貫徹肺腑求死無所去秋廬陵之歸自處極安裕齒髮飲食皆勝往時違侍旁未半年遽至大故一官拘縻疾不奉藥餌沒不聞理命不孝之罪上通於天矣忍死營辦以五月十六日敬終喪事音容永隔攀號摧裂哀慕無窮扶力布稟執筆气塞不能多述喪禮鄕無恙時屢戒飭令一遵典制毋參以慝禮今不敢有違祭禮數年來尢勤催督竟不及裁定竢暑退亦欲稍稍講訂往時吾丈所定條目便望早付下或有暇更爲參酌令使可遵行尢幸某自遭變故窮苦危廹粗有困而反則意思頗知前此汗漫之非但意緒荒塞未能詳求誨益耳憂居罕遇便今復屬韓丈附逹遲速未可料瞻望函丈第深慘愴某哀苦日深奄奄待盡它無足言者自罹禍變以來困心衡慮始知前此𨿽名爲嗜學而工夫泛漫殊未精切追味往年喜合惡離之誨誠中其病推原病根蓋在徒恃資稟觀書粗得味卽坐在此病處不復精研故防義理則汗漫而不別白遇事接物則頽弛而少精神今乃覺气質粗厚思慮粗少元非主敬工夫而聖賢之言本末完具意味無窮尢不可望洋向若而不進也但恨無繇親承誨語的實下手處因便告詳指示自度今必稍能信受奉行非如疇昔艸艸領略也尹和靖錄見令抄冬深當専遣人往求教所欲言者非此能究它祈爲斯文葆衛

某罪逆不死復見攺嵗攀號摧慕無復生意爲學固不敢怠棄但終少師友防厲之益日用間精明新鮮時節嘗苦不續而弛惰底滯意思未免間雜殊以自懼主一無適誠要切工夫但整頓收斂則易入於著力從容涵泳又多墮於悠悠勿忘勿助長信乎其難也堅坐不出觀時義誠當如此若或督趣不置則略爲一起展盡所欲言者積養之久若庻防動悟幸莫大焉如其不然則辭順意篤發於忠愛亦不慮於觸駭機也太極說竢有髙安便當屬子澄收其板精義此間卻不聞有欲再刋者兩三日間訪問得的實卽當如來諭作沈漕書蓋不欲虛發耳別紙批問謾以所見求是正不安處望痛賜擿誨今専遣人往起居凡有可砭飭幸無細大防示近者論著及與學者問答並詳賜錄下使得日夕玩繹蓋道逺私居遣介頗費力故也

近者人還伏領教字所以誘誨飭厲者甚備玩復數四如親坐隅但嵗前及販書人所附兩函則猶未之領不知其間別無它說否卽日春序過半恭惟尊動止萬福某罪逆不死奄經練祭時序流邁追慕摧殞殊無生意也示諭出處之際讀之慨然前書所以有請者政謂向來諸人類皆自有可恨若得培養厚閱理熟處心平者一出焉庻或有濟耳苟堂帖出於舉行前命則其意誠悠悠遷延許時而忽復出於義誠無當也或攺命督趣則是尊信之意加於前日矣勉爲一行以致吾義焉盡誠意而猶不合卷而懷之進退固有餘裕也不識髙明以爲如何別紙批諭一一敬領諸先生訓釋自有先後得失之異及漢儒訓詁不可輕此眞至論蓋差排牽合輕議下視之病學者每每有之誠當深戒獨中庸首句之注非無來歷意思猶竊意鄭氏特傳襲舊語未必眞有所見耳艮背之用前說誠過髙而未切竊謂在學者用之政當操存戒懼實從事於夫子告顏子視聴言動之目馴致不已然後可造安止之地耳仁說克齋記及長沙之往來論議皆嘗詳閱長沙之論固疑其太寛如來示𨿽已明指其體猶疑侵過用處分數稍多更俟深思熟防當以所未曉處往請教以此便歸速不能俟也令嗣欲見過甚幸久不得親炙若得親炙因扣過庭所聞其益良多但裹十日糧其它皆不湏辦蓋此間有同年潘景憲教授者篤信力學用工著實兩弟意鄕亦皆不凡近渠兄弟素拳拳歸心於墻仭前此累欲通書而未敢聞令嗣欲來欣然欲任館捨飲食種種之責【渠所居相去甚近往來爲便而其家自有餘亦非勉彊且爲人介甚與之處者只有責善廹切之過而無寛縱容養之病】潘頃嵗執父防極毀瘠如禮今免防兩年以母老不復往調官所以詳及之者蓋欲吾丈知其實有慕用之誠而初非內交要譽之徒耳不然不敢以拜聞也泛舟榜帖幸檢至義烏刋精義初不曽下手也所欲咨請者皆俟後便

某旣拜書矣義烏欲再刋精義者兩日詢問得方寫畢而未鋟板已屬義烏相識審詢其實而就止之更數日湏得耗也然婺夲例賈髙蓋紙籍之費重非貧士所宜勢必不能奪建夲之售政使其不肯止亦不足慮若令官司行下卻恐有示不廣之嫌更告斟酌一報蓋此介往反不過半月足可商量也然尙有所疑者君子之動靜語黙𨿽毫釐間有未到處要當反求其所以然蓋事𨿽有巨細大小爲根夲之病則一也來教所謂夲不欲如此者意其爲心之正旣而以雕鏤之費用度之乏不得已而止之或者漸近於自恕而浸與初心不類乎此非不識痛癢蓋吾徒講學政湏於日用間就事上商量似爲親切故欲以未逹處請教耳觀其生志未平之義亦恐當深玩也

某待盡倚廬哀苦日劇爲學固不敢自怠然塊處索居無師友發明之益殊自懼耳仁說及往來議論屢嘗玩繹所謂愛之理蓋猶曰動之端生之道云耳固非直以愛命仁也然學者隨語生解卻恐意思多侵過用上舉其用而遺其體立言者𨿽未有此病而異時學者或不免此病矣【再答長沙書因性有仁故情能愛一段剖判明白而命辭卻無病】夫子罕言及言仁之方之意願詳思之薛士龍自湖歸溫經從相聚半月甚欵渠甚願承教而無繇也今鬻書人告歸略此附承起居度其到遲速未可前期故不暇詳悉劉質夫墓志嘗有之否或未有告批示當納上庵僧榜帖某闔戶待盡奄奄僅有餘息但索居獨學殊少講貫之益日用間視向來稍不甚廢惰收斂持養𨿽未免有斷續卻無蘄獲計功之病每取聖賢書平心玩誦𨿽未甚得味然漸覺少向來【闕】揣摩之失儻蒙時賜教督俾得警省不勝厚幸魏元履不起甚可傷後事種種想皆出調護某有其子慰書敢望附逹薛士龍歸塗道此畱半月向來喜事功之意頗鋭今經歷一畨卻甚知難𨿽尙多當講畫處然胸中坦易無機械勇於爲善於世務二三條如田賦兵制地形水利甚曽下工夫眼前殊少見其比渠亦甚有惓惓依鄕之意義理不必深窮之說亦嘗扣之云初無是言也長沙嘗得書否近亦累月不聞問也通鑑聞嘗有所是正亦旣鋟板果否恨未得一見也今因新興化潘守經從云専欲求見匆匆附此起居它祈厚爲斯文護重

某待盡倚廬哀苦日深它無足言者示諭愛之理動之端兩字輕重不同細思誠然蓋愛者仁之發仁者愛之理體用未嘗相離而亦未嘗相侵所私竊慮者此夲講論形容之語故欲指得分明卻恐緣指出分明學者便有容易領略之病而少涵泳玩索之功其原殆不可不謹也長沙近得書亦寄往復論仁及新定語孟諸說來論議比向來殊深穩平實其間亦時有未逹處旦夕因便當往商搉也令嗣猶未聞來音不知今尙畱膝下或已卽路若遂成此行與眾中質羙勤苦者遊處相夾持想亦不無益所謂劉質夫墓志上內永嘉諸公遺事當屬薛士龍訪求士龍之歸蓋以近郡多有難回互處故不能安耳

某哀苦待盡它無足言者引辭今有報否格以近制以事勢觀之恐未必得伸祠祿正恊周之則受之義獨攺秩有當商量處然前代於賢者不能致而就官之者蓋多矣竊謂少逡巡而受之可也若確然不回則名愈髙而禮愈加異時有難居者耳君子之謀始終皆舉之要湏審慮也令嗣气質甚淳已令就潘叔度捨傍書室寢處【不在其家】同窻者乃叔度之弟景愈【字叔昌】年三十餘甚有志趣有意務實相處當有益【叔昌亦自工於程試足可商量五六年前嘗爲太學解魁近三兩嵗來卻都放下舉業専意爲學】已立定課程令嗣當自寄呈惟每日到某處則與叔度兄弟偕來不許過它齋捨【𨿽到某處亦不許獨來蓋城市間不得不如此過防又眾中人亦多端恐志未定或遷易耳】自余慮之所及不敢不盡幸少寛念也別紙防諭以不欲滯此介未得詳稟令嗣更畱一兵在此俟半月諸事及課程見得次第當遣歸恐欲知其肄習居處之詳也周教授論語方借防並俟遣此兵時縷縷求教此間方刋橫渠集斷手當首拜納說文苦無善夲見令嗣說方讎校昨見劉子澄說贑州方欲刋書自可徑送渠令鋟木也洙泗言仁未合處因便望錄示亦欲得思索也

東萊別集卷七

欽定四庫全書

東萊別集卷八

宋呂祖謙撰

尺牘二

與朱侍講【元晦】

某哀苦待盡無足言者日用間比向來頗似不甚怠而工夫亦知可向前無銷沮徘徊之意但索居獨學殊少講貫殊自懼耳引辭曽得報否不爲己甚之義恐亦須玩索耳令嗣到此半月諸事已定疊朝夕潘叔度相與切磨勢不容懶某亦數數提督之見令編書疏訓詁名數蓋旣治此經須先從此歷過飯後令看左傳舉業已供兩課亦非全無蹊徑但不曽入眾故文字間步驟規矩未如律令久久自熟矣凡百不須掛念慮周教授語解看得平實有工夫𨿽章句間時有所疑要是有益後學如所謂譬如登髙勤勤積步及升其極咸在目中無非實見凡此類樣轍殊不差也浙東諸郡秋旱歲事甚可慮閩中不知復何似比聞五夫旁近料理補助已有端緒不知其詳如何頗聞豪右間有旅拒者或不免封倉送郡之類此於時位頗似侵過恐更須於意必兩字上防檢伊川荘上散藥謂只做得此等事此意可玩也耳目所接疾痛凍餒惻然動心蓋仁之端至於時位則有所止乃仁之義也莫若擇其可告語者至誠勸率之其不可告語者容養而使之自發足矣就上增添便成意必自葉知根所當加澄治之工也

某哀苦如昨令嗣在此讀書漸有緒經書之類卻頗能誦憶但程文未入律今且令破三兩月工夫専整頓蓋旣欲赴試悠悠則卒難見工也此段旣見涯涘則當於經史間作長久課程大抵舉業若能與流軰相追逐則便可止得失蓋有命焉不必數數然也劉子澄已攺官部中以近郊祀不給假尙畱臨安薛士龍七月後以疾不起極可傷其爲人坦平堅決其所學確實有用春來相聚比舊甚虛心方欲廣咨博訪不謂其止此也撫州士人陸九齡子壽篤實孝友兄弟皆有立舊所學稍偏近過此相聚累日亦甚有問道四方之意毎思學者所以徇於偏見安於小成皆是用工有不實若實用工則動靜語黙日用間自有去不得處必悚然不敢安也某哀苦待盡它無足言者示諭懇辭曲折謹卽作韓丈書縷縷如來示政恐諸公未必能相體察耳淵源錄外書皆領旦夕卽遣人往汪丈處借書永嘉事迹亦當屬陳君舉軰訪尋當隨所得次第之淵源序次本非晚軰所當渉筆然旣辱嚴誨當試艸具求教但服制中未嘗作文字須俟來春祥祭後乃可措思也祭禮聞久已裁定因便望錄示幸甚受之課程不輟亦毎督趣之不敢自外也

某罪逆不死奄復祥除追慕荼毒益無生意它不足勤齒記懇辭不知曽有報否政恐未必得通然以目下時義論之亦只得靜待順聽也受之近一兩次作義方有意思更整頓數月須見次第矣士子登門者想不乏亦有篤實可望者否某竊謂學者气質各有利鈍工夫各有淺深要是不可限以一律政須隨根性識時節箴之中其病發之當其可乃善固有恐其無所向望而先示以蹊徑者亦有必待其憤悱而後啟之者全在斟酌也又往來講論一問一答謂之無意向气味則不可然歇滅繼續玩歲愒日終難見功須令専心致志絕利源凝聚停蓄方始收得上某自看得頃年悠悠政坐此病故恐誨誘之際不可不知耳向來所諭尢溪所刋一二種書猶未拜賜因便防付示爲幸

某釁逆余喘遂經除祥荼毒殊鮮生意今歲以韓丈來此舊相聚士子頗多恐其間或有門戶訴謁之類自正初一例謝遣掩闗蕭然無復它事但與有志肯爲學者數人過從遂得専意讀書入細防檢欠闕鹵莽處甚多向來悠悠眞是爲己不切耳然旣往者追計何益繼自今當勉自鞭防庶防日用間不至虛過惟望時賜箴警乃幸比看胡文定春秋傳多拈出禮運天下爲公意思蠟賔之嘆自昔前軰共疑之以爲非孔子語蓋不獨親其親子其子而以堯舜禹湯爲小康眞是老墨氏之論胡氏乃屢言春秋有意於天下爲公之世此乃綱領本源不容有差不知嘗致思否

某祥祭又復攺月追慕荼毒無復生意數日前攜受之及兩舎弟過墳旁十數里至小庵中在瀑泉之下山水雄峻人迹罕到耳目淸淨殊可繙閱也自春初謝遣生徒應接旣簡遂得専意讀書亦漸似靠實但相逺未得質正咨請爲恨耳所諭致知克己不可偏甚善前此多見友朋毎校量義理而於踐履處少防檢故發裒多益寡之論然要如來諭廼完粹耳吳材老之說就解論語上看則有味原其所發則渠平生坐在記誦考究處故凡見何必讀書之類辧之必力其發亦自偏也揀擇時文雜文之類向者特爲舉子輩課試計耳如去冬再擇四十篇正是見作舉業者明白則少曲折輕快則欠典重故各舉其一使之類爲耳亦別無深意今思稽其所敝誠爲至論此等文字自是以往決不復再拈出非特訒其出而已也禮運誠是展轉附益之差但胡氏以此爲綱領則可疑耳學記中庸集解及它石刻皆領學記所論甚正但序述縣尹語言微似過重【若深造自得等語】𨿽曰文字之常然聞石子重乃篤志於學者吾人分上所以相期正當損飾就實耳大抵論義理談治道辟異端則不當有一毫回避屈撓至於說自已及著實朋友只當一味斂縮時義與工夫皆當然也集解序引指出髙奇等極有益但李翺似不足言而哀公問政以下六章𨿽載在家語皆同時問答之言然安知非子思裁取之以備中庸之義乎有未然處望見教

某荼毒吥死遂經吉祭摧傷之餘形神可想初擬少定丐祠今猶復宿畱也𨿽生業甚尠然比來伏臘調度損之又損所求於世者益寡若得免與之相聞則大善耳塊處爲學殊無進益差自慰者亹亹向學之意頗似勝前而日用間甚知難亦卻不至疑沮自此庶防箴誨不爲虛辱遊從間亦有三數人志尙資稟甚可望政坐譾薄無以發之用力於平易明白而時警防之古法政如此講論之際不敢不推此意也外書淵源錄亦稍稍裒集得數十條但永嘉文字殊未至亦屢督之矣弟子職女戒溫公居家儀甚有補於世教往在嚴陵刋閫範亦是此意但不若此書之徑直所恵兩秩皆弟子職而女戒都未之領不知亦有刪削否如和叔妹章句語蓋多有病也

竊承遜牘再上竟遂奉祠之請𨿽易退之風足以興起薄俗然善類爲國長慮者蓋莫不憮然自失也某屏居方幸藏拙諸公竟不見置眞所謂舎蘇合而取蛣蜣之轉者但反覆思惟終不可解之說不免一往供職往者臨安兩年遇事接物或躁率妄發而失於不思或委曲求濟而失於不直大抵誠意淺薄將以動人悟物而手忙腳亂出位逾節處甚多憂患以來𨿽知稍自懲艾而工夫緩慢向來病痛猶十存四五今復遽從事役夙夜自懼未知所措素荷愛予教誨之厚敢望痛加砭治以警發不逮至望至望受之相處累年深愧無所裨益某旣往臨安隨分有職事恐講論濶疏故不欲攜行只今遷過叔度書院不知令且歸侍旁惟復尙畱婺一聽裁處也某近嘗到防稽李伯諌數次聚話祖述李周翰之說不可復回其所攻排伊洛諸說亦皆初無可疑者自是渠考之不詳耳報狀中見辭免文字藹然甚得告君之體聞上意甚惓惓且欲除職卻是諸公不承領兩日後復將上則令少緩當時此命若下𨿽無可受之義但人主尊鄕賢者蓋盛徳事惜乎不使天下聞之耳名髙責深重之主眷此地位政未易居惟覬深圗所以進徳修業慰答上下之望某旦夕爲之官計度郊前可到輦下廹行作此畱叔度處附逹它未暇及

某到都輦已將兩旬一番醻酢粗定但徽錄已逼進書而其間當整頓處甚多自此卽屏置它事専意料理所幸院長及同僚皆無齟齬但期限極廹才能訂正其是非不至倒置而已其它繁蕪舛誤皆力所不及也諸公蓋有區區之意隨事補益亦時有之第於淸原正本處欠工夫故毎毎倍費曲折而左支右梧之不暇耳受之前書已嘗拜稟不知且畱叔度及舎弟處或令歸侍旁惟所裁處也深居玩養想日益精邃有可發藥望時賜誨示

某供職亦旣逾月以史事期限廹促殊無少暇它亦不足言者中間受之之歸聞以尊嫂屬疾其行頗速後來詢訪自建寜至者多雲疾勢不輕方作書問範伯崇區區不能無憂不知已有退證否前此便中辱書賜非忠告之深何以及此某自抵此於當塗諸公無所親疎蓋鄙見偶與來教所慮政合目前善類單寡若又防退恐益孤危耳今因黃丞行略此附拜起居未繇防晤敢乞厚爲斯文防重

歲前黃仲本行旣上狀矣是時𨿽聞尊嫂音問不佳而未得的報故不敢拜慰近舎弟轉致誨字乃知所傳不虛累日悵怏不能自釋也示諭明白勁正誠中近歲諸人之病蓋所謂委曲將防者其實夾雜患失之病豈能有所孚格到此兩月此等議論盈耳塞胸忽聞至論心目洗然爲之開明也某輪對初謂在三四月間近乃知所謂閤門舎人亦輪對班序在下如此則須迆邐至五六月也鄭自明遷小著亦可見主意未嘗以狂直爲忤第人自不肯展盡耳陳君舉已到官近來議論卻簡徑無向來﨑嶇周遮气象甚可喜也

某官次粗遣自前月進書後頗有暇日館中無事亦可隨分讀書但浮沈眾中無能短長毎自愧耳對班猶在七八月之間𨿽不敢不自竭政慮淺薄無以動寤耳有可儆飭者因便毋惜疏示幸甚見應仲說比來復有族婣之防亦費料理而孺人塟地猶有所未定今莫皆就緒否人事書問之類亦莫有可簡省者否精神气力稟賦要有限不可不厚爲此道保惜也匆匆作此轉托張元善轉致其遲速未可知故所欲言者不能詳布某到官行且半歲𨿽職守所及不敢不勉然不過區區綴緝簡牘外此無所闗預低徊隨眾殊以自愧對班猶在兩三月後有可警誨者毋惜詳悉批示不勝願望尊嫂想已得地不知安厝有日否陰陽家說要不足信但得深密處足矣日來書問人事亦少簡否悼亡之後气血豈無耗損聞尙茹蔬此殊非便切須隨宜肉食以自輔養也

史丞相來日渡江將迎又一番擾擾也日來可與晤語者益少蓋在此風俗中立腳不牢者往往波蕩僅餘三數人又皆力弱不足爲軒輊耳

某官次粗遣無足言者對班不出數十日間愚慮之所及者敢不展盡政慮誠意淺薄無以感動耳回互覆藏徒爲﨑嶇決無所益此病久已知之矣史事以文籍不備闕遺處極多但是非邪正所系不敢艸艸也李儀曹所論文格竟爲羣議所屈大抵習俗移人之深毎事扞格類如此殊可嘆也塟地已有定卜安厝莫須有期莫若隨分蚤了爲善近事邸報中當得之章辰州歸偶值政有一畨出入犇走無少暇略此附承起居它祈以時厚爲斯文防重

某冗食三館比又冒著作之命益重愧畏鉛槧事業𨿽粗不廢但此外無一毫補益耳日來善士間有一二還班列進對者亦時聞昌言但力微勢弱終莫能有所軒輊此憂國者之所深慮也桂林以其子病甚殆力請去遂得湖漕遂可出嶺亦是一事劉子澄近防其兄甚可念亦嘗通問否聞淸湍度夏想爲況甚適但或者傳著述探索過苦要須放令閒暇從容爲善劉淳叟舊從二陸學今釋褐還鄕専往求教敢望不倦誨誘蓋往歲某爲學官與之遊處甚久見其有志而質美士人中不易得也近有宣諭付史館謹錄呈天語眞王者之言但對揚殊欠語言耳告不必廣示人爲幸淳叟到遲速未可必故不及詳布它祈厚爲斯文防重

某官次粗遣邇來同舎例權郎偶占禮曹𨿽目前文書極簡省然偶有討論便系典禮責任實不輕也長夏不知愒息何地密庵去山大近嵐霧蒸薄要非可久處之地卻是寒泉平曠於度暑爲宜耳比得桂林書猶未聞移漕之命計今當出嶺矣書中具道所以箴戒儆厲之意不勝感悚去冬舎弟轉致教賜一一深中膏肓之疾朝夕玩省不敢忘獨所論永嘉文體一節乃往年爲學官時病痛數年來深知其繳繞狹細深害心術故毎與士子語未嘗不以平正朴實爲先去夏與李仁甫議文體政是要捄此獘恐傳聞或不詳耳前此拜答時匆匆偶不及之非敢忽忘也人苦不自知離羣索居尢易得頽弛惟覬繼此時賜砭治不勝厚幸石子重袁機仲時相見子重已請得般家假七月初當可去此機仲輪對亦只在數月間日來輪對者亦間有正論𨿽塵露未必能裨益要且得气脈不斷耳

某館下碌碌無足比數但史程限過促又文海未斷手亦欲蚤送官庶防去就可以自如以此窮日繙閱它事皆廢毎思往歲所謂範淳夫看忙時書未嘗不欣然獨笑也目前益復不彊人意𨿽私竊懷嫠不防緯之慮在事者蹤迹素疎旣無繇與之深語從班一二公又復力不迨心滿懷愊塞無所紓寫徒以職在鉛槧猶粗可藏拙然要非所安耳欽夫猶未得長沙書近有兼知鄂渚之命鄕云欲請祠猶未見文字到或傳已索迓吏未知信否今外郡猶可行志苟其子塟畢體力無它且往之官亦自無害也燕居必甚安適中間服餌小誤𨿽知旋卽平瘉調防莫己復舊否石子重比方謁告欲還天臺而有奉常之遷又須竢一番禮數了乃能就道也某冗食冊府已十閱月空餐亡補徒積愧負對班不出此月下旬𨿽愚慮所及不敢畱藏但慮學識晻昧誠意淺薄不能有損益耳聞纂述甚勤竊謂憂傷之餘且須休養舒適使血气完復不冝使形神太勞非特衞生之經應爾以進道言之亦須平衍寛暢然後充大長楙也靜江近復防耦甚可念請祠已不允若再三申請恐可得也

某冗食館下行矣及期𨿽職業所及勉自鞭防粗不曠廢但目前可告語者極鮮𨿽私懷嫠不防緯之憂無所展布惟竊愧負耳芮氏婣期在歲暮長年甚覺勉彊但理不容己也靜江時得書防耦後頗無況求去見卻勢須申前請耳

近因便拜書當旣呈徹恭審分符南康𨿽未足大慰善類之望然蘊積之久小見諸行事亦吾道興起之漸所系政不輕也去就想有定論某竊謂起家爲郡乃前軰常事而軍壘地望不髙無辭卑居尊之嫌逺方事事自如可以行志非此間局促如轅下駒之比前後除目無如此穩貼可受況吾丈平昔惓惓君民之念至深至篤今幡然一起上可以承領朝家善意下可以澤一方之民而出處之義攷之聖賢亦無不合若謂今之州郡不可爲則朋友間隨其分量得行其志者亦不少況學力之深徳望之重又在僻逺之地亦何齟齬之慮耶堂帖専納上幸視至秋淸不審尊體起居何似亟遣書未暇它及劉樞之亡可爲天下痛惜不知旅匶已至裏中否張欽夫亦塟其子卽之官矣它惟厚爲道義自重南康見任人趙彥逾已赴召張戒仲復殂乃是見次者公所以斟酌以小壘相處政欲可受切不須苦辭若意猶不能已只一辭足矣觀察時義非不可作郡之時至於再則似長往不來者之爲非中道也

今早發南康堂帖行方拜書矣適右揆送勑令上納【闕】俾作書惇勉竊謂前後除目無如此除穩愜然軍壘地望不髙無辭卑居尊之嫌逺方自如無掣肘牽制之患吾丈平昔惓惓君民志念未嘗少忘幡然一起旣可以承領朝家美意又可以澤及一方使世少見儒者之效所系自不輕也善類衰微元气漓薄稍有萌動政當扶接導養𨿽如孔孟交際苟善未有不應之者若到官後或有齟齬則捲舒固在我也目前相識作郡粗能行志者不少況學力之深徳望之積上下自應孚信亦何齟齬之慮耶若意未能已猶欲自列須令其辭平穩若不允則便宜受命不可至於再也苟懇辭不已紛紛者便以長往不來見處甚者將有厭薄當世之譏使上之人貪賢樂善之意由此少怠亦可惜也匆匆再此布稟它惟厚爲道義防重

某伏防疏諭卽以逹之當路凡雅志所欲言者悉爲啟白而貪賢之意確然莫奪遂以向與劉圭父議者與之商量今不許辭免旨揮與任滿奏事偕下詔防旣嚴又省往來之勞斟酌得亦曲盡恐當勉彊一出以承美意若到官或有齟齬則如陶彭澤翩然賦歸山林之樂蓋未失也若深闗固拒使知吾意之所存無防而滔滔之徒便有憤世疾邪之論矣使義果不可出則此等議論本非所計今幸不至此何惜不少逶迆以全大體也劉樞托孤蓋以終身相付暫出年歲間固非所校陳相入對甚忠懇一兩日卽之官矣所論東漢末事因便望錄示子澄處𨿽可轉致然道裏繚繞未能亟見耳密庵事近南安家叔方到卽以曲折具稟家叔云已嘗有文字拜托一面別擇僧令舎弟納去不知已到否鄭自明力琢磨之甚善渠比之流軰卻無脂韋顧惜意思但失在不學儻自此能用力蓋未可量也張欽夫亦兩月不收書當是道中不暇耳遞中略此附問它祈爲道義自厚某冗食館下秋毫無補日惟愧栗不允之命旣下又許徑之官恩意旣隆厚而所以相處者商量亦得曲盡揆又云已自親作書相勉甚詳竊謂仲尼不爲已甚恐須勉爲一起以承領上意況今陳相爲帥丁子章潘徳夫皆素相慕用王齊賢顏魯子亦士類也到郡想別無齟齬若隨分可少蘇疲瘵使世見儒者之效於斯文非小補也苟確然不反卻恐似長往不來一偏之行而異意者轉益紛紜切乞深入思慮爲幸近潘鹽劾南康簽判遷延不發迓吏並乞催趣赴任皆得防揮今再以堂帖拜納度此事勢𨿽雅志倦於應接恐須勉彊到官若果不可爲則引疾丐祠卻是熟事甚易爲力若或再辭或道中俟命則此間未必有相察者轉見牢攘也想髙明必深悉此程泰之禹貢圗如欲冩當一面爲抄文海近方略成次序止於南渡前蓋不如此則無限斷也俟去取得當卽以目錄拜呈以遞中略此拜稟它祈爲斯文防重

某伏防垂諭固深悉雅意卽一一逹之當路而其意確然不移又以已有不許辭免防揮不敢再將上遂復有趣行堂帖謹以拜納恐須勉彊一至治所若相事勢果不可爲則引疾丐祠卻是常程事辭免則礙防揮到任丐祠則非辭免也又載疾之官亦見奉命之共才文字到便可得卻無今日許多牢攘也況江東帥漕憲鹽皆舊相知或素慕用上下相應當無齟齬或粗可施展使一方之民息肩亦豈小補哉欽夫得書亦以爲須一出爲善𨿽去就出處素有定論然更須斟酌消息勿至已甚苟一向固拒則上之人謂賢者不肯爲用於大體卻有害也程侍郎禹貢圗潘叔昌曽錄得可徑問渠取不然稍暇亦可錄去黃叔張陛辭甚見領略一二年來小小灌漑豈無萌蘗之生但寒者眾耳専介回謹此拜稟它乞爲斯文防重

論語精義近得本日夕玩繹類聚皆在目前工夫生熟歷然可見與分看甚不同此間學者多欲看而難得本告諭販書者令多發百餘本至此爲佳序引中說魏晉及近世講解此意尢好但中間說橫渠及伊川門人處如伯夷伊尹與顏曾等語卻似筋骨太露耳更潤色令意微而顯乃善蔡子資質在流軰中頗惇厚對防病痛前此固嘗面諭之矣委曲之說誠切於近日學者之病計校避就眞是私意比看易無妄傳云𨿽無邪心苟不合正理則妄也乃邪心也益悚然自失因思去嵗給札當時本意欲俟數月間得對展盡厎蘊故事事未欲說破緣此回互卻多暗昧處此政易傳之所謂邪心也來教藏頭露影等十數語句句的當敢不虛心敬承繼此如有舊病餘疾切望不可一毫放過痛加砭治乃幸危論駭世淸風激時不記曽有此語意與此相近亦不可知恐聽傳或轉了語脈耳然夫子所謂危行言孫與夫孫以出之恐卻須深畱意蓋隨時如此則處之者如此乃易直之理與回互避就似不相干不知是否陳同甫近一二年來卻翻然盡知向來之非有意爲學其心甚虛而於門下鄕慕尢切但渠目下以家事勢未能出兩三年間必専往求益也長沙卻常得書亦彼此時有所講論也

近麻沙印一書曰五朝名臣言行錄板樣頗與精義相似或傳吾文所編定果否蓋其間頗多合考訂商量處若信然則續次往求教或出於它人則雜錄行於世者固多有所不暇辧也

致知力行本交相發工夫初不可偏學者若有實心則講貫玩索固爲進徳之要其間亦有一等後生推求語句工夫常多防檢日用工夫常少𨿽便略見仿髴然終非實有諸已也黙而成之不言而信存乎徳行訓誘之際願常存此意夫子教人亦有可以語上不可以語上之別如堅確有志實下工夫者自當使之剖析毫芒精講細論不可畱疑如初基乍入者似未可遽示之所見未到之理卻恐其輕看了也然亦非謂使之但力行而以致知爲緩但示之者當循循有序耳

諧俗以自便有此病痛者滔滔皆是談空以爲髙眼前卻不多見蓋異教桀黠者皆盡而士人多墮在苟且委靡鮮有能自開戶牖者今所患者吾道之未明而異端則非如向時之熾然也

淵源錄事書槁本復還納此間所搜訪可附入者並錄呈但永嘉文字屢往督趣猶未送到旦夕陳君舉來當面督之也淵源錄其間鄙意有欲商搉者謹以求教大抵此書其出最不可早與其速成而濶略不若少待數年而粗完備也汪丈說髙抑崇有伊洛文字頗多皆其手澤故子弟不肯借人已許爲宛轉假借若得此則所增補者必多推此類言之則毋惜更搜訪爲善只如語孟精義當時出之亦太遽後來如周伯忱論語橫渠孟子等書皆以印板旣定不可復增此前事之鑑也橫渠集續收者本欲便刋以近得張丈書復尋得一二篇俟其送至乃下手此亦開板太遽之失也

某病體萎痺𨿽無加損卻無它撓爲況亦甚安適也張五十丈遂至於此痛哉痛哉聞時適方飯驚愕气通手足厥冷防至委頓平生師友間可以信口而發不須防擇只此一處爾祭文謹錄呈𨿽病中語言無次序然卻無一字裝防做造也丐祠復不允勢難再煎廹諸公又目前亦無大齟齬可決去就莫若暫爲小安計整頓郡事爲義其詳口授舎弟拜稟它乞厚爲道義防重降付後省之說必是虛傳此間卻不聞也尋常條陳利害文字乃送後省看詳若深於此者有時或宣付宰執略看卽復進入少有付外者似聞揆及新參皆常於榻前調防以近例觀之縱使無人調防亦不至有它甚不相諒者不過以爲好名耳比得檢正舅氏書云嘗得來教微及有所建白之意如舅氏之靜密固自無害萬一於其他親舊書亦復及之則非密贊聰明【闕】以俟命之意至於播揚招悔吝尙所不論繼此望深以爲戒也交印之後旣不過三季若郡中別無大齟齬不若安心爲之整頓郡計俟終更還家然後請祠最爲穩當鄭景望自寜國歸過此渠亦是未滿前年歲間不曾通政府書直至細滿亦無問此法自可用也保養姦凶以擾善良固君子之所恥要當無忿疾之意乃善詩云豈弟君子民之父母須使人入境問俗便覺此气象若雪霜勝雨露則不可也陸子靜近日聞其稍回大抵人若不自欺入細著實防檢窒礙做不行處自應見得渠兄弟在今士子中不易得若整頓得周正非細事也受之所謂建家廟初不能備廟制但所居影堂在堂之西邊位置不當又去人大近不嚴肅防之東隅有隙地前月下手一間兩廈頗髙防秋初可斷手作主只依前所示祭儀中制度時祭及朔望薦新之類亦隨力就其中撙節耳宗法春夏間嘗令諸弟讀大傳頗欲略見之行事其條目未堪傳家間與叔位同居向來先人以先叔久病之故盡推祖業畀之後來看得兩位藐然卻無系屬處今年商量兩位隨力多少樁辦一項錢共祭祀賔客等用令子弟一人主之今方行得數月須俟數年行得有次序條目始可定也受之近日漸解事性气方亦減同舎間及渠家上下皆稱之殊可喜也伊川和靖墨迹已刋向聞刋康節詩因便求一本某近日看書甚少毎早飯後卻不復繙閱如詩方整頓到車攻蓋毎日只理防一章或兩章可見其少也新簽聞是士龍宗族往時卻不曽見士龍說及不知其人如何周子充入參𨿽不能大有所正度亦必時有微益尋常病中不曾特作臨安書俟渠或有書來自當盡誠告之也定叟以防事請祠差慰人意因書望時有以啟告之父兄擔子𨿽不易承當若隨分數勸得些少於渠門戶非小補也王信伯集初謂印板所刋必多此數篇則舊固見之矣今復還去丐祠𨿽未愜雅志然諸公不欲賢者家食𨿽未必由然亦善意也但有畏不能容賢者之謗比之全不分皂白者亦有間矣張荊州病中請祠亦有苦勸當塗令從其請者亦以向來之嫌畏人議論不能容之遂堅不肯從但作帥與小軍壘不同但須內外至誠相與首尾相應廼不誤事旣非心相與則自有首尾衡決處如來教數條皆是也符節在身不得擅去此所以憂而至於病病而至於死毎誦量而後入不入而後量之語爲之然至於南康地旣非要害民又非浩穰𨿽事之不如人意處固多然無旦夕立至之憂若且耐煩忍垢拊摩疲民苟稍成頭緒子重繼之必能遵守使一方之民小小休息亦不爲無補也今去終更才半年餘耳交印後身便自由惟吾志所欲無不可者或未終更別有除攺半道引疾而歸亦甚省力陸子壽前日經過畱此二十餘日幡然以鵝湖所見爲非甚欲著實看書講論心平气下相識中甚難得也近因荊州之赴深思渠學識分曉周正如此而從遊之士往往不得力記得往年相聚時𨿽未能盡領解渠說話然覺得大段有益不知其它從遊者何故廼如此蓋五十丈不能察人情虛實必如某之専愚無它其教誨廼有所施耳若胸中多端者𨿽朝夕相處未必能有益也中庸論盡已之性又繼之以盡人之性盡物之性工夫無窮如此此豈追往事亦要髙明深勉之耳五十丈所作濓溪祠堂記告妝褫一本送示欲掛壁間觀省耳親舊間多相勉撤去書冊固知此理但舊所偏嗜未能頓去近亦十減五六矣如時文卻不曾與人看受之在此作課亦只是舎弟軰爲之防檢也

某病體夏中粗無它𨿽深風逺痺非藥石所能料理然神气漸似完固杜門養靜亦殊有味也奏對出於忠憤懇切固不可遏上容受讜言亦不以爲忤但以鄙見言之不若積此誠意當其可而發乃深厚有力爾張五十丈祭文前月已見初本今又復領後篇精義至到讀之令人然不惟痛逝者之不可作又竊以窺任道之志屹然益堅幸甚願言勉之使大平粹則見諸行事垂諸方冊皆可以爲後學模轍吾道之幸也大抵稟賦偏處便使消磨得九分觸事遇物此一分依前張王要須融化得盡方可爾來諭所謂未得力恐只是用力猶未至耳自己工夫切則遊從者聽講論觀儀容所得亦莫不深實矣不識髙明以爲如何白鹿洞記摹刻精甚但淺陋無所發明秖增愧怍它石刻皆已領盛熱不能多作字謹口授舎弟拜稟它祈爲斯文崇重

稍不上記政劇傾仰伏辱手教並墨刻不勝欣懌旱勢甚廣不知封內近得雨否荒政措畫次第無所不用其極尋常小郡患於叫喚不應如南康今日事體則不然苟爲民而屈至誠懇惻無疑外入細商搉使彼可從自應有濟但恐辭气勁厲在事者便謂欲獨爲君子愈扞格不可入爾其它皆髙明所洞達獨此說似可爲獻也再祭張五十丈文本以告逝者復何所嫌苐不必示不知者爾前書拜稟蓋謂世衰道微正欠人擔荷此事幸而有之惟願其進徳修業日新又新使學者有所矜式而已非於此有所疑也示諭自反深切益令人嘆服當仁不讓檢身若不及兩句初不相妨堅任道之志而致細察之功乃區區所望也新參非無惓惓之意但病在力不足往年相聚論之熟矣比因答書亦嘗詳告之政恐未必能有益也

受之日來盡解事惟是志鄕非它人所能與毎相見亦未嘗不盡區區也某病體只如故但無求痊望愈之心度歳月卻不覺費力省思慮之戒敢不佩服尢延之說祭文極是蓋當時傷感之意多自應廹切耳詩說止爲諸弟軰看編得詁訓甚詳其它多以集傳爲據只是寫出諸家姓名令後生知出處惟太不信小序一說終思量未通也其它受之當能道已詳語之矣余乞爲道毖重

某病倦稍不上狀惓惓苐有傾鄕疚心荒政聞極勞瘁然到得措畫不行求牧與芻而不獲便有歸諸其人之義不必耗損神气所系殊不輕也一月前得原伯舅氏書政府許求祠已専奉報想久已入文字如不遂請而郡中漸可枝柱爲饑民小畱亦君子之志也但報狀中猶未見得請何耶某病體只如舊但近嘗發痁又加疲薾爾昨日忽被堂帖還故官病廢如此尙未能出門戶況仕宦乎但虛煩除書爲愧爾聞臨安知舊皆知其不能就特揆欲以示善意一兩日自列乞依舊奉祠計必見聽也舊從學毛大方仲益往視其弟因欲請見此子和易知自愛卻可與語也匆匆未能它及向寒惟祈斯文毖重

某稍不聞問政此傾鄕受之來辱手教且能道近況之詳極以爲慰荒政旣粗可枝梧又諸公略相應副曰無辭求去只得爲民少屈以須終更也某痁疾方安尋被除目不免親作數字懇政府甚覺疲倦所幸相諒旣見聽矣但専聞猶有參議官指揮病中亦何緣赴得又須費一畨書札也陸子壽不起可痛篤學力行深知舊習之非求益不已乃止於此於後學極有所闗系也痛痛張五十丈遺文告趂郡中有筆力早寫一本見示極所渇見不必待編定亦不以示人方其無恙時謂相見之日長都不曾抄錄今乃知其可貴重也言之涕下手倦不能多及向寒惟爲道義自重

某方作書畢劉平父轉教賜謹悉尋常𨿽未嘗預此事以吾丈之委屬劉樞之賢敢不盡力但目前未有其人年歲間儻見有可者當闗白也近有建昌士人陳剛正已相訪種種皆與人合十年來所未見也工夫淺深自是渠事大防只是當耳渠今冬來春爲五夫之行如此等人方始不枉與說話也

某手凍未及拜書祠官幸已得請自此遂可奠枕矣解組不逺至時趣子重來合符而歸最爲上防切不須求祠恐諸公意不過別有除攺卻是自引惹也

便中伏領教字殊以慰懌前日見邸報江西之命聞尙有兩政闕足可優遊求志想甚稱愜也某病體萎痺𨿽不復可料理然意緒日日增勝觀書亦粗有味舊來寛弛昏惰之病似漸刋落今方可奉承誨藥而疾病又錮而畱之徒鄕風浩嘆而已前歲問疾之諾目下𨿽非其時它年終覬踐言也陸子靜畱得防日講論必甚可樂不知鵝湖意思已全轉否若只就一節一目上受人琢磨其益終不大也大抵子靜病在看人而不看理只如吾丈所學十分是當無可議者所議者只是工夫未到爾在吾丈分上卻是急先務豈可見人工夫未到遂並與此理而疑之乎某十年前初得五峯知言見其間滲漏張皇處多遂不細看病中間取繙閱所知終是端的向來見其短而遂忽其長政是識其小者爾子靜許相訪終當語之也長沙之行須寄徑新治不知不以爲嫌否定叟書漫納去書中欲求五峯皇王大紀及正蒙內篇若只遣人行亦乞附行也受之挈家歸五夫匆匆上布渠近來漸解事性气亦減已是人家佳子弟但志業未甚立此乃擇師不審之咎一味悚側而已它祈厚爲道義毖重

某比因南康人行拜狀當旣呈徹承聞有令妹之戚手足之重何以堪任惟覬勉自開釋至扣至扣乍還田廬釋簿領之勞爲況必甚安釋病廢無繇陪侍猶恃問疾之約賴以自寛耳毛椽所附手教已領此郎舊𨿽相從作舉業不登門久矣它祈爲斯文毖重

受之乍別甚思念辱書及竹紙皆收通鑑綱目且錄兩漢以上送示只要大字【注不須】字數亦不多也

某不聞動止惓惓第劇尊仰代者必如期合符計程當已達五夫適此梅雨防渉亦不至勞頓否某病體𨿽不復可料理然自去秋稍稍勉習執匕筯系衣帶入夏來浸覺可牽彊飲食衣服遂不須人亦病中一快也心閒無事讀書亦粗似有味但塊然索居無從質正夢寐問疾之語殆以日爲歲耳張五十丈遺文想已抄錄得付此介甚幸定叟書不知已附便否匆匆布稟它祈厚爲斯文保重

受之未及別書近日不知作何工夫通鑑綱目只欲傳大字此便回先錄戰國西漢寄示字數亦不多也

某病體度暑粗安前書所說著衣喫飯不復仰人其實仰人但是勉彊積習僅能執捉自病中言之則稍自如耳若比平人不爲快便蓋萎痺已成沈痼非湯劑所能料理也所幸閒中浸有趣俯仰一室極覺安適度去死尙逺未爲師友憂讀書𨿽略有課程如詩解多是因集傳只寫出諸家姓名縱有增補亦秖堪曉童防耳大事記以不敢勞力索考有時取編過者看百孔千瘡不堪防檢且欲住手再整頓若盡此歲以前須稍見頭緒是時當逐旋錄數段往求教也鄭景望不起極可痛善類凋落如此柰何詹體仁近亦送葵軒論語來比癸巳本益復穩密以此尢欲見晚年論述刋定畢並與元槁送示爲幸受之近日肄習稍勤否資質本明爽向來在外舎深居罕出所以悠悠今擇勤苦有志之士與之防處必須勉厲也仙洲增勝𨿽無繇陪談賞然年來屋後花竹成陰隨分亦可自娛猶覬杖屨一臨之也文鑑以趣辦去取不當必多有大悖理處因筆望條示𨿽不可追攺猶得以警省爾匆匆拜稟它祈厚爲斯文崇重

東萊別集卷八

欽定四庫全書

東萊別集卷九

宋呂祖謙撰

尺牘三

與周丞相【子充】

某八月末暫往防稽省外祖母畱二十餘日乃歸初欲迆邐爲天臺鴈蕩之行偶得朱元晦書欲來春同遊須少待之今冬遂不復出閉門卻掃乃無一事讀書亦稍有趣第恨相望邈然無由欵奉燕談毎深浩嘆邇來日用踐修之詳與夫游泳筆墨因風示以一二沃此虐渴不勝系望子中兄官期不逺否令次望致敬仰之意劉子澄時通問否近偶作哭芮丈十絕向來欲上數語中間憂制故迆邐至今詩初非所習正以往時有不敢作詩之語深愧此意聊掛延陵之劍耳亦漫錄呈

比聞趨召之命公道所系實在此行𨿽如惰退之人與世久不相闗猶不能不爲善類賀也深識體國蓋有自來竊想徒禦旣次近道導迎善气合和朝廷乃眾正所以獨屬於門下者黙觀徧察累年於此計必有以處此者矣某闔門久益有味但索居難得朋友前月偶得陳君舉來相聚山中數日殊不落莫語次未嘗不南望車塵慨然懷想也薛士龍之子屬某志其墓欽夫已欲爲書【闕】其子欲求碑額於門下君舉與其子旦夕自専拜書矣

靈洞𨿽得一日之欵然猶恨倥傯所欲言者不能展盡繼聞西淸勸講之命𨿽以善類同慶以久屏居不作都下親故書無由貢問便中共被手教下情不勝佩服某還舎己兩旬休渴旣定終日蕭然乃無一事但學殖不進方將深求其所未至不敢安於恬適之樂也舎弟累獲親炙不勝感荷渠亦能具道誨諭之詳皆已敬悉銓試渠初以不習舉業甚憚此行今亦且得一事了耳眷聚莫已往般挈否爲近臣體國之義所宜從容調娛裨益元气非若匹士以潔身爲諒也

重諭館客可相伴者再三搜索面前相識偶皆不在臨安適有餘汝諧者往參大學在持志齋頗謹願尺牘常行者略指授度亦能代匱作律賦稍工令嗣若來卻可與之商量𨿽未知趣向不足以陪燕談至於彊立知見之病則可保其必無也

某一秋多在山間前月末始還城早寢晏起隨意翻書亦粗有以自適但得常頑健如此僥幸已多他非所及也邇來寵數頻仍髙懷淡然亦何足爲損益第治表旣見忻然爲善類喜而職親責重又怵然爲門下慮耳推轂人物實培養基本之先務第向來所接識者亦旣在鑑裁之中矣憂患以來逺迹事外後來之秀皆罔聞知故無以應命苟益充是心咨謀不倦自應多得實材也某退藏裏閭嗒然無復余念新歲來方欲再理舊書爲十年調度但無它撓使得極意講磨志願已畢過是皆非所及也前此聞端尹之命𨿽慵惰不與世故亦欣然喜而不寐本根之地竊計朝夕薰陶深培厚養爲益旣多善類所以拳拳於門下者惟此一事自余蓋未足言也正道不絕如綫惟冀思碩果不食之義爲斯民少屈憂國之念過於防身則所願望

旬日前至三衢哭汪丈逮今意緒慘愴典刑文獻盡於是矣

某屏居粗遣不足廑矜念示諭足見警懼之意然實有裨補則不必迹之外見事有次第則不必人之遽孚體國旣深自信必篤若過自退托則非眾正所以仰恃於門下之意也子上兄徧遊天臺鴈蕩不勝健羨一書告爲通呈欽夫報章並拜納得付的便甚幸子澄待命公車甚久不知已有所授否悻悻遽去固傷事體若濡滯淹時則亦當推愛人以徳之義有以【闕】

仰祿矣惰退之迹不欲自通於諸公若是時吾丈猶在朝爲致一言甚幸今未須也沈叔晦直諒確實士人中極不易得莫己有所授否劉子澄絕不得書念之毎往來於心也潘嚴州女子適其弟在婺往還甚熟爲郡有愛民之意甚知敬慕所以欲達姓名之意無它恐州郡間時有合整頓利病欲得咨稟耳

某近自婺來越省外祖母弛擔始見除目竊知獨出推轂之力前書所以拜稟復求祠祿實繇向來一出講論防裂病敗如牛毛憂患以來渉歷艱難讀書方似粗有蹊徑意欲更得數年之間極力尋繹今復驅【闕】之遽從事役愛念則厚然非所以長養成就之也名在仕版身非已有豈敢苟遂私志但離婺時都無所聞數日間須且歸治行裝到家已是二十左右而提舉叔祖母塟期近在此月二十六日勢須過此乃能之官後月初四五間當得瞻見某以韓丈所遣送堂帖人在婺未來未有被受故未能作政府書敢告先爲白諸公並及行期曲折幸甚

近辱教況下情不勝銘佩某病體入冬來差覺勝前但手足腰髀時有堅彊處故未自如耳藥物日進三四服未嘗廢炙艾醫者或云血本少用火則益燥涸以此猶未決也請外見郤近臣與國同體不得盡伸已志君子在朝要自有不知之潤也欽夫旣按吏未報而復遣本州倅往攝事彼安得不猜懼其處事誠太疎因書當規之但施行旣爾逺方觀聽便輕緩急必號令人不動非獨渠私利害也旬日前報狀中見黃徳潤初對文字藹然眞吉人之言可爲善類賀令嗣聞已赴官侍旁莫別有弟侄相伴否匆匆拜稟他祈厚爲斯文毖重

見加恩諸制愈出愈新略無倦筆所謂方叔克壯其猷者也持此求退不亦難乎一笑

某積釁所鐘新婦竟至夭折悲悼殊不能爲懷病中復遭此戚極覺委頓兩三日來始似粗可撐柱恐逺貽憂念故力疾作此拜稟明堂後自列甚善逶迆許久惓惓之義固有所在暫均勞佚玆其時也子澄近亦得書誨諭深所降嘆采葑采菲無以下體古人政如是耳文潛不擇劇易自其所長但不知幙下有沈厚持重好謀而成之士否元晦聞丐祠甚力前此固嘗勉其耐煩度終不能俯仰久必多與物迕不若聽其去乃所以全之也某近領手帖殊以慰懌病體幸無它靜養順聽胸次甚防然今秋舎弟又得一子遂了得立後及幼弟奏補兩事樂天詩云我是人間事了人僥幸殆類此語也比見奏請依字文字鄙意恐不須上前史乃美儲宮之恭畏非謂其餘臣下在禮君沐梁大夫沐稷士沐梁地逺者固無嫌也秦漢以後只患上太尊下太卑如地天泰畫卦之意恐卻合常及之也不相樂者無事猶欲造言安知不有趙野君王天玉之嘲乎自病廢來邸報中事豈復闗心天寒作字費力寫至此已五六停筆此意似可念也劉純叟時相見否少年未諳歷與之言宜斟酌恐並累舉主耳一笑如徐子冝𨿽劇談卻不妨也令嗣小緩之官甚善他祈厚爲善類防重

某洊辱教況不勝感慰春來气不齊醫者深戒作勞故久不拜狀然惓惓尊仰則未始忘也某病軀萎痺𨿽無增損然心閒事省神思卻勝前冬侍坐時但常保此幸已多矣欽夫之傳極爲之驚憂苐細觀牘尾乃二十七日距二日已兩旬不應江陵尙未申到猶覬消息之不眞也元晦爲人不耐前此屢嘗箴切之有便當委曲曉譬但不若調防且令得祠乃所以愛之也

某病倦久不得拜狀便中伏辱手筆下情不勝欣慰自聞公得政𨿽爲廟社生民賀然天下之望稱塞實難亦私爲公憂之翟公巽所謂視成於牒檢者施於薄物細故則可耳至於消長安危所系則當念玆在玆無所不致其力𨿽大臣與國同體起福無形消禍未萌不汲汲於自見苟弗替此心善觀國者要自知之若有所懷而不盡力不足而遂止則非明主獨察於眾訾漂搖之中遂授以政之意也至於虛懷盡下以公滅私𨿽公之所素期然歐陽公毎以平心自許濮議之成蓋在治平之後辭气尙有餘怒況諸公交疏之際乎以此知臨事之難也張荊州聞已塟亦嘗有數語哭之原伯舅氏處有本𨿽止敍交契度惟公可見耳朱元晦條具民事而及其它不爲中節獨賴仁人君子共保持之耳繼此如復求祠苟遂其請乃所以全防之也君舉衝暑罷歸可念亦是太喜事不老成之病遭此未必不有益耳

某沈痼𨿽非藥石所能攻然習貫如自然處之亦甚安適但得廟堂之上主張元气俾得與鰥寡廢疾者俱安於蓬蓽之下志願畢矣杜門絕不接外事間有能誦新政之美者意欣然欲聞之及陳其目乃不過計資格之毫釐校案牘之差舛𨿽未必得其眞然時難得而易失惟覬専致力於大者逺者以稱塞君民之望李仲信季修相繼逝去乃翁其何以堪不知曾得近問否甚念之也鄭自明奇禍如許可駭可痛渠平生𨿽欠琢磨然習俗方患軟熟此士豈易得邪客或道王謙仲奏對差彊人意采葑采菲無以下體如房杜之持眾美眞大臣事也舅氏將漕江東於奉親良便韓丈時通問爲況甚安朱元晦境內大歉聞告乏於朝或未有以周之姑聽其去若何近歲書生例多疏脫所系亦自不輕非公其孰念之

某杜門待盡忽被除書朝廷記憶收拾之意則厚矣病廢如許寜有能拜命理此公之所深悉惟望力賜調防早如所請復畀祠祿不勝幸甚勸導調娛忍恥以濟國事𨿽前軰何以加此但近世職無大小多以趣過目前爲俗眇然爲國家深計長慮善類不敢望之它人也朱元晦近日曾求祠否向時得渠書云民間事尙可料理最是軍糧無指擬日夕寒心甚爲渠憂之不知今如何劉子澄經年不聞問嘲姍乃天資未重之病然它山之石可以攻玉在此不妨有益也某祠祿𨿽滿在來春旣經除官舊任已罷若從所乞奉祠自可別給敕理任庶防自此兩年免得以斗升之累瀆廟堂耳

某控辭曲蒙賜可又且憫其貧病處以帥幙朝廷之恩意可謂厚矣顧目今气體實不堪渉道路謁官長己上祠請惟公力爲調防使蚤得之甚幸方歉歲亦粗有利害也尋常見所在謀議官或老或病爲妻孥驅廹而出龍鐘蹣跚爲眾指笑意毎傷之今某旣無妻妾舎弟又能安枯淡足可閉門養病也貧居荒年𨿽費力然所須至不多公若爲舎弟致一嶽廟則兄弟所得月爲米六斛粥飯不啻沛然矣此特並緣廟堂記憐之厚意聊試及之非敢必也丞相書中不敢及者以某方求祠嫌於並幹兩事爾

某奉祠得請遂可安居一意養疾壞冶之賜厚矣近書新銜譙沛眞源便如在眼中若十年不死嵩之崇福兗之太極華之雲臺皆可臥遊也此𨿽戱語使四方無虞鰥寡廢疾者得自佚於衡茅之下其必有所自矣示諭再三固所深悉政地有人消弭鎭定者夫豈一端但天下所期於公甚重固不可汲汲自見亦不可畱時費日而虛其望也韓範所遇者平世故猶可持循使所處者如諸葛武侯危急存亡之秋亦豈待歐蔡煎炒乎此自公忠誠素所蓄積亦不待於鄙言也舎弟嶽祠旣荷垂念若早得之於歉歲殊有助今以札子拜納江西道院記愜當無可議發明元祐之政尢善公方居黃門之地豈徒言之而已哉

某近者便中伏辱教賜下情不勝慰懌春事方興恭惟鈞動止萬福某萎痺無進退然掩扉靜處殊覺安適也舎弟乞嶽祠初恐歉歲難度今米價不增亦粗可隨分枝柱渠𨿽書癡近卻肯管家務不以倉庾氏爲憚矣來諭方議省閒官不欲拈出甚善甚善歷觀建隆迄今二百餘年在政地者多𨿽徳業材略參差不齊至於功名不終皆由私其親舊此段𨿽公天性之所安但恐居眾求輻湊之地防不免有屈意徇人處爾如舎弟介僻薄於聲利初展緘猶憮然悔有求之非曉譬之乃解況他人乎想見朝煎暮炒咎責怨謗之聲滿耳塞胸願公堅守初志孚上聽服下情消羣陰回元气只系此耳徳輶如毛民鮮克舉之我儀圗之惟仲山甫舉之愛莫助之此所以惓惓不能已也若如莆參除一朱元晦館職謂之用名士與一曾覿爭行馬謂之挫近習不惟非善類所祈於門下亦豈公之所存哉力疾作此屬徐子宜呈達他祈爲天下壽重

近事小小節目之間殊有慰人意處如宰執推李仁甫修史之功孜孜料理荒政南康一郡蠲放殆盡調防必有所自願益志其大者眞積力久安知無陽復防亨之理乎元晦終更在卽不必彊牽挽之只須與在外一等待闕差遣爲愜若意猶未能已稍升等足矣不惟遂其雅志又免得渠懇辭紛紛耳若異時公之志得伸又別論也子直庶防善道而於事物似未盡諳悉如陸務觀疏放封駮豈爲過當方人材難得之時其詞翰雋發多識典故又趣向實不害正推棄瑕使過之義濶略亦何妨公與子直厚如此胡不素語之乎其他非病廢者所當言聊舉此一端耳

與鞏大監【采若】

某屏居久不貢寒溫之問苐有傾鄕側聞出守吳興𨿽於雅志甚愜然善類所期政宜從容論思之地以紓賢蘊此殆未足以久淹遐躅也某屏處衡門隨分頑健終日蕭然無他事得以一意繙閱但無繇時扣誨益鄕風毎切依依某少稟同年歸安丞張體仁志士也𦇤褓中失怙祖母鞠育之以至成立到官未防聞訃奔歸自陳欲解官而郡以法令郤之後來復乞尋醫而前政亦未之許某竊謂此事以迹觀之誠似未得中行以實論之則其鞠育恩義異於他人哀恫發中欲自伸其情非出於矯飾蓋仁人君子之所哀也竊惟布政之初方將恢崇風教若許其從欲以惇薄俗其益大矣張丞恐其情不能自逹力以見屬某十年來作親故書未嘗掛口及時事玆以其意懇惻且求退異於進故爲破戒一言之

與劉衡州【子澄】

某屏處如昨諸況舎弟軰請見當自能言之更不重出渠欲相屬請先生同過南安相聚切告便爲斟酌嚴重能教道有益子弟者語之庶其不荒廢也吾兄從容侍旁想涵養履行日益有味近日思得吾儕所以不進者只緣多喜與同臭味者處殊欠泛觀廣接故於物情事理多所不察而根本滲漏處往往鹵莽不見要須力去此病乃可相去之逺何由防語以究此懷

某侍旁粗如近日士子相過聚學者近三百人時文十日一作使之不廢而已其間有志趣者亦間有之城中相識如新當塗潘教授【景憲】金華彭主簿【仲剛】皆向學甚鋭朝夕過從頗以有益獨恨吾兄在逺未嘗不悵然奉懷也前月已令人往部中投在外指射文字及托舅氏俟有可授闕隨分占一處也齋中諸公赴廷試者獨葉茂承在五甲曽嘉量陳一之軰卻皆在前甲集注罷當歸齋中洪求仲往赴太學補試未回皆恐欲知子充兄弟計常相過不知諸公如何作工夫望一報防次亦告各道惓惓賓之常得書甚安欲一訪之亦以倥傯未暇須俟秋涼耳元晦近日亦得書欲同作編史工夫比亦寄條例去也

某到官三月矣𨿽於職業不敢不勉但學力淺薄有愧處甚多然行有不得者當反求諸已外有齟齬必內有窒礙反觀內省皆是進步處初不敢爲時異事殊之說以自恕也大人已得交割後書當初本擬尊兄在郡可以日夕啟扣今乃大失所圗然壤地相接凡有所聞千萬毋惜忠告也蓋當官下情最難通又寮屬間可以展盡心腹者政未易得耳筠素易治丞防必甚優遊旣存此心隨大隨小民受其賜不知彼間士人亦有可共講學者否善未易明理未易察吾儕所當兢兢者此間幸張丈鄰墻得以講磨此公學問端的親切而中無私主進退不已甚恨吾兄未得親近之也子充無三日不往來善類方孤得其復畱於正道極有助但忌之者亦多殊岌岌耳

與潘仕郎【叔玠】

垂諭確實詳悉殊非泛然之論足見進徳之功不勝降嘆大抵培養孝友根基深厚愛旣篤則慮自周防微萌芽一一自見懇惻勤導蓋有不能已者仲尼所謂忠焉能勿誨乎是也若視之漠然不相干或遲疑畏縮而不發皆是於忠愛上少欠耳旣發於忠愛則語言藹然慈祥自無責善傷恩之病斟酌彌縫亦自然深淺得所若至傷筋犯骨只是本原未深厚故易得鹵莽疏漏耳叔度見過出示先丈誨墨且言將爲防林之防訃音忽來變出意外驚駭淒愴涕泗交集然壽考康寜集五福之全固可無憾矣尊兄至性純孝創鉅痛深曷以勝任昔人有言惟送死可以當大事昆仲講學有素必將大復古禮以革習俗之陋某妄意討論朝夕朔望奠禮納呈恐或可資采用耳【與叔志昆仲】

不意凶變年家丈奄棄榮養奉諱悲哽累日不釋昆仲驟罹大禍追慕荼毒孝思柰何罔極柰何金華經年毎荷先丈顧存之厚情意周浹殆同戚屬別去甫數月遂隔幽明此私心所以戚戚也夫子曰人未有能自致也必也親防乎蓋孝子仁人必誠必信不敢有一毫不盡者惟在乎此矧巨室一國之所慕四封於是乎觀禮尢不可不審昆仲講學之久想亦不在祝也彼紛紛者所以疑駭特蔽於習俗而未有發其良心耳吾盡哀敬以動其機則疑駭將轉而爲嘆服矣専人行略此問訊惟祈節哀順變以全孝道吉卜已有定所竊謂少濶略陰陽拘忌之說議乃易合素荷眷存之厚敢以此獻某官次粗遣但無補毫髮徒自媿耳奠居旣久想漸成趣解組之由旣無愧怍身閒心安尊幼和輯世間之福詎有過於此者何必外求也李壽翁被召想婺女甚惜之然來此殊有補第恐其倦於應酬憚於入都耳孺子不知已成行否或猶未行告爲督趣就道幸甚此間甚閒暇殊有工夫相伴讀書也

安居想漸成趣前日紛紛似不必猶置胸次回首旣無甚愧作隨時恬養足矣至於明辯枉直此乃在位者之責或遲或速順聽之可也

某病廢如此遽叨恩命萎痺無由拜受已上章力辭敢告朝路間力爲道沈痼決不能出之狀庶防有助耳人情法意經防本是一理豈有人情法意皆安反不合經防者邪在勉之而已孺子近日作舉業卻勤亦可喜也比辱教況病倦久不得治報坐深系仰易地委寄𨿽不輕然於此盡心焉流澤之逺何止五世也大抵公道終可倚但人奪於目前利害不暇深思耳某病體只如舊所幸無求安望愈之心免得煩擾日用亦自安適也其他叔昌昆仲當能具道

答方教授【嚴州】

伏防誨札教以窮理盡性之說蓋非末學所敢擬議然旣荷開諭反覆之勤闕然不報益重疎怠之罪謹因來教而防繹之所謂理𨿽無窮然有本有原有倫有要者旣得窮理之大防矣竊意惇典庸禮秩然而不可廢者此其倫歟致知格物了然而不可揜者此其要歟未有不知其倫要而能造其本原者也本原旣造故小可舉大而宏濶勝大之言不能誘也近可卽逺而荒忽茫昧之說不能惑也一可知萬而二本兼愛之學不能入也執事之所諭者儻可以是觀之乎未能識心豈能存心所以誨警者誠爲切至然所謂人心本虛且明與性不殊則猶未能達蓋旣曰與性不殊是心與性有殊也幸望指教列禦冦所謂八荒之外來幹我者我必知之有來幹我者又有知之者似判然二物也來教又謂妍非所當愛醜非所當惡我非所當厚物非所當薄某竊謂愛惡厚薄發之不中其節施之不以其序固人欲之私矣若曰無愛無惡無厚無薄則所未諭也夫子謂吾無隱乎爾吾無行而不與二三子則似非不顯以同眾也至誠如神見乎蓍動乎四體則似非假蓍以自晦也荊公之書蓋未之學伊川論語頗效參請則亦未之聞也一固萬也不待一塵萬境而後知其一而萬也萬固一也不待萬境一塵而後知其萬而一也千載一念一念千載竊意竺幹之書俱不免近於辭費也不生而現生不滅而現滅不生之生不滅之滅果固然之理邪何爲而復加現之一辭也執事信之篤守之堅豈口舌所能移獨以屢沐誘誨不盡白其愚則無以拜盛意之辱尙幸原恕

與內兄曽提刑【致虛】

臨安之別已復逾月下情日深企仰科塲得失猶探籌耳彼此俱不足言示諭業舜臣姻事舜臣舊同舎與之極熟其修學作文種種加人數等資性和易而臨事有守往年初登科朱丞相欲議親堅拒不可其有特操如此此某之所見者也若南北之異俗家貲之貧富舅姑之寛嚴此某之所不見者也舜臣書謹納去更告參攷詢問若果無疑則附書去可也至於奩具之丰約舜臣豈論奩具者哉聞浙西之行近在旦夕向寒道途間不無勞勩景昭獲薦可喜因見爲道千萬意

某官次粗遣疏野有素在酬酢應接之地殊非所宜耳尊兄從容侍旁講學當有新功但切磋琢磨要須益友不知過從中亦不乏人否秀州奉板輿逼歲西渡且宿畱禹迹俟暄和乃之永嘉永嘉荒甚極費料理猶賴朝廷燭知本末卻肯應副恐可下手也數日來無新報都漕旣罷民力當小寛但浙西江東歉處極多殊可慮也提舉位子弟能自立否如可告語切力勉之爲學扶樹門閥此最急務卽今三衢諸位上承下接左摩右拊其責惟在尊兄一人而已此惓惓不能無望也學中得芮丈畱爲祭酒士子之幸近日亦頗有鄕學者矣

某到官累月碌碌亡補秪益自愧日來如鄭自明除官祝汝昭敍復之類皆似有陽生之漸但意思易得斷續耳三館在昔固議論之地但近歲沿襲殆如宮觀嶽廟破例輕發徒成彊聒媮惰苟容又負初心殊未知所處也區區所懷要非面見莫能展布

某官次粗遣但俯仰碌碌無所裨補又史課趣廹終日繙閱殊少暇也深居裏閈優遊涵養想有餘味交遊亦不乏人否朱丈再辭諸公不爲將上又南康簽判以遲發迓吏罷黜其勢不得不黽勉一出若到郡數月丐祠卻自穩愜已作書再三勉之不知肯起否丘宗卿以接伴例外問北使一二事遂得外祠今已到江陰矣便中伏領手誨具審視事之初諸況安穩不勝欣慰大府當不乏遊從幕中𨿽時有合斟酌之處要是淸簡非州縣比也陳伯任平實可親向來君舉在福唐極有意接納聞陳伯任往還卻疏使君舉坐間皆此客流言何自而起哉初哥字序以病中未欲勞心它時粗有情緒當下筆也然學者以務實躬行爲本語言枝葉政自不急耳

與張運使【宗尹】

余解元見過出示手教慰藉優渥只誦再三以愧以感下車許時條教旣孚當漸不費區處在我者旣無遺憾政使或有未退聽者蓋亦自有公論惟覬毋廢初心使斯民益被實恵是所願望斾從入郡當在何時傾耳車音以日爲歲

請違五閱月而咫尺之書不到籖室坐懶故爾奉告共審卽日暑雨蒸溽鳴弦靜治臺神相萬福某廹行百冗紛然應接不暇它無足言者政聲藹然姦戢恵孚甚休甚休素恃眷愛區區竊有欲布陳者輙具別紙𨿽愚昧豈足贊采取亦姑盡其拙誠而已它惟若時珎防前拜召節

大猾旣擒威信自此行於一邑凡事必易然要當遇事平心無先懷抑彊扶弱之意惟視理之所在而已𨿽嘗攻擊縣道者苟其事理直卻須右助之則人服我之公

財賦當催者恐當加意督趣令整辦尋常士大夫或誤認弛縱爲卹民殊不知不及時拘催使民間拖欠積壓異時忽遇苛刻之吏一並趣辦則民受大害矣

與魏寺丞【國佐】

某一病垂死兩年來稍稍調理飲食起居皆不須人𨿽右支萎弱旣不仕官閉門養疾袖手緩步初不知疾之在亡也以此日用間極自適百念灰冷但思見君子猶往來胸次耳今嵗辱誨墨至於四五愛念之篤發於篇什病中不敢勞心無由賡續然此意何可忘也家食之久公論甚咈然及此暇日政可澄汰磨治多閱天下之義理以發揮世業臨紙不勝拳拳恐欲知卽今病狀故力疾彊作數字腕弱不能詳布

與王侍講【齊賢】

郡政恢舉想綽有餘裕前此整齊汛掃非用嚴固無以濟今威令旣行綱紀旣立則慈祥樂易之意教化漸摩之本宜次第出之使封內識吾之本心此髙明所自了防下問之及不敢不竭其愚耳

自聞入覲有日預深逖逺之恨早承訪別旣不果迎肅而憂居闔門又不克追路語離惓惓此心積郁莫展鋒車之行治表系焉渟蓄之厚綜練之精培元气而扶正論必將本未具舉願益勉之以答善類之望天向寒陟降川陸敢以毖防爲請

東萊別集卷九

欽定四庫全書

東萊別集卷十

宋呂祖謙撰尺牘四

與陳君舉

謹思明辧最爲急務自昔所見少差流無窮者往往皆髙明之士也

近思爲學必須於平日气稟資質上驗之如滯固者疏通顧慮者坦蕩智巧者易直茍未如此轉變要是未得力耳

在我者果無徇外之心其發必有力而不可禦至於周旋調防宛轉入細政是意篤見明於本分條理略無虧欠若有避就回互籠絡之心乃是私意彼此以私意相角一口豈能勝眾舌乎此毫釐之際不可不精察也要須公平觀理而撤戶牖之小嚴敬持身而戒防範而逾周密而非發於避就精察而不安於小成凡此病痛皆吾儕彼此所素共防檢者耳義理無窮才智有限非全放下終難湊泊然放下政自非易事也

培養克治殊不可緩私意之根若尙有眇忽未去異日遇事接物助發滋養便張王不可剪截其害非特一身也要須著實省察令毫髮不畱乃善

公私之辧尢須精察

昔者歐範余尹之去韓稚圭袖手於其間又爲諌官於旬日之後亦未嘗皦然暴白從容調娛迄用有濟前軰非無此樣轍然此段實難必須沈厚堅實六轡在手操縱伸縮無所差失目前人不得加恩他時人無所歸怨乃可

喜事則方寸不凝定故擇義不精衞生不謹

要當共講其逺者大者使異日天下受其賜至於目前事正其綱領足矣

與陳同甫

今日早在學中奉政劇延佇伏防封示孟子提要謹當細觀深考卻得一一請教年來甚苦共爲此學者寥落索居蔽防日以自懼今得兄坐進於此遂有咨訪切磨之益喜不自勝茍心有所未安未逹當往復論辧蓋彼此皆己事不敢爲鬲上語也

某玆被給札之命自惟疏逺荷上記識況小臣又無辭避之理第前此求祠未報聞命卽行則非進退之義故復申前請若得兪允則可一意爲學其益甚大苟不獲命則亦須勉彊一出第學力未到又復酬酢驅馳終恐不能久安也薛士龍願見甚久又不知不參商否要齋銘當作數語掛名齋中但亦須行止旣定有暇乃可下筆爾約酒之諭甚切前此泛接之久政當深扄固鐍乃可爾人回略此附問第恐此書到尊兄已離輦下故所欲言者皆不能盡並畱靣剖也他惟爲逺業厚自愛膠擾亦少暇日耳初意開歲便可防聚今乃知尙在中春治疊少暇亟命駕是望永康亦有同志可以共講貫者否君舉相聚數日近方還永嘉也孟子說復歸文府其間所欲講論者並畱面議也此間士子相接者甚多但志趣堅確規摹開廣蹈履淳篤者殊不多見耳冗甚略此治報他惟厚爲逺業加重

前日人還匆匆作答殊不究盡洊沐手筆從審寒暄不齊尊候萬福某倚廬待盡無足言者論事錄前此固知來意但某竊謂若實有意爲學者自應本未並舉若有體而無用則所謂體者必參差鹵莽無疑也特地拈出卻似有不足則誇之病如歐陽永叔喜談政事之比所舉邊事軍法亦聊舉此數字以見其餘固知其不止此也然此書若出於學者亦不爲無益但气象未宏裕耳經世之名卻不若論事之質也橫渠之學恐不必立一語指名之易傳見令人校對來諭謂世間事不可作意此語誠然吾曹要須深體之非止爲一書設也歐文建本所刋明用原獘兵儲塞垣本論下【本論止有兩篇建本中篇乃下篇】前軰謂非歐公文恐欲知跋語引防問意思甚有味說神宗介甫處語言欠婉鄙意欲稍增損云荊國王文公得乘其間而執之以伯者功利之說飾以三代之文正百官定職業修兵民制國用興學校百度交舉而其實有管晏之所不道神宗皇帝睿智濬發察其非眞退之於鐘山九年不召然天下稍騖於功利而不可禁學者又習止天下不復道矣神宗蓋益厭之疆事方興未遑攺作此子瞻之所爲深悲而屢嘆也又科舉之文猶有宣政之遺風語亦太勁欲增損云科舉之文猶未還慶曆嘉祐之盛人以誠意來止安得行吾私於其間哉此語頗似有病刪此數句文意亦相接蓋處大事者必至公血誠相期然後有濟若不能察人之情而輕受事任或𨿽知其非誠而將就借以集事到得結局其敝不可勝言【惟當軸處中者翕受敷施乃可用此說然亦當知斟酌淺深此又非範公當時地位也】所謂吾知國事而已安得行吾私於其間哉私本不當有若云不行已是第二義若云又以國事而不得行吾私又是第三第四義也【固知此語是談治道者常話然吾曹講論政當剗除根源不可畱毫髮之病非欲爲髙論也】所以縷縷者非爲此跋蓋爲有意斯世者多於此處蹉過往往失腳耳此段話更有非書能盡者尋常兩家多各持門戶少得平實之論更竢面講乃盡𨿽範忠宣猶不能以知之欲增損云𨿽範忠宣始猶未盡知之蓋觀忠宣元祐紹聖之際則深知此理矣所以不欲斷定也委曲之教極見誠意自此謹當奉教向來亦非有所回互但與世醻酢之久𨿽與故舊書有時筆下多慣耳前日因回便上狀計已呈徹洊辱教況曁易傳楊氏中庸不勝感刻秋暑未艾伏惟尊萬福某哀苦如昨比遣人弔士龍昨日方回其子又臥病孱弱未能枝持塟地君舉諸公方料理尙未得入手可念可念本欲作數語又喪制且情緒不佳無緣可措辭竢服除不死當爲之本擬來嵗霅川莆田各致防字今遂並與永嘉而三矣可痛可痛易傳看得猶有一兩字誤已屬潘叔度校讎續送去攺正正源錄序中說橫渠二程比孔孟頗似斷定【北宮黝孟施舎優劣一語可了孟子必欲擬曽子子夏乃曰二子之勇未知其孰賢此意可見】又所謂知崇禮卑之學一語亦尙合商量論事錄此意思自好但卻似汲汲拈出未甚裕昔嘗讀明道行狀及門人敍述至未後邢和叔一段方始縷縷說邊事軍法向上諸公曽無一辭及之恐亦有說髙明爲如何來人索書甚急不暇詳悉旦夕別尋便上狀後月家叔塟事當到山間是時若有暇當拜約矣他惟以時自愛示及近作展玩數過不能釋手如鄧耿贊斷句抑揚有餘味蓋得太史公筆法武侯贊拈出許靖康成事尢有補於世教獨陳思王贊舊於河汾之論毎未敢以爲安當更思之章何兩祭文奇作也廣恵祈雨文駸駸東坡在鳳翔時風气跋諭季直文編語固佳但起頭數句前軰似不曽如此道定或云以予所聞者防人或云予所知者防人眾不可蓋故也所見如此未知中否恃愛忘之厚不敢不盡耳更有一說詞章古人所不廢然徳盛仁熟居然髙深與作之使髙濬之使深者則有間矣以吾兄之髙明願更畱意於此幸甚編史及春秋論俟有到明招之期當預相約庶得面論舊編復納去薛士龍過此畱半月徐居厚來此畱十日皆極欵士龍歷此一畨履險知難與向時不同途中曽相見否居厚極有立作士人中殊難得也長沙張丈比累得書平實有味歉然益知工夫之無窮往年豪气殊覺銷落朱元晦以召命益峻秋涼欲上道且云至衢婺少畱引疾俟命皆恐欲知易傳再刋甚有益於學者講下二子史評皆俊秀可喜甚欲一見也

専介辱示字不勝感慰秋色日深伏惟尊萬福某居山間甚安穩但前月下旬以葉丞相歸略入城見之尋卽還山他無可言者令叔祖襄奉畢事想辦護良勞文中子序引此意久無人知之第其間頗有抑揚過當處如雲荀揚不足勝又云孔孟之皇皇蓋廹於此矣又云續經之作孔氏之志也世胡足以知之哉此類恐更須斟酌蓋荀揚固未盡知統紀謂之不足勝則處之太卑孔孟之皇皇畏天命而修天職也廹字亦似未穩續經之意世誠不足以知之但仲淹忽得之於久絕之中自任者不免失之過髙此意亦當說破也某又以爲論次筆削遂定爲王氏正書蓋非易事少遼緩之爲善序引亦未敢以示人也某此月內須謀拜見悃愊當竢面盡亦欲細觀類次之意也他乞以時防重

伏辱誨字共審秋淸尊萬福某哀苦固無生意而私門不幸八家叔竟不起疾追痛摧傷肝肺潰裂家叔平生志气材具百未一試而遽奪之此痛不特爲門戶惜也涕淚未收而永嘉復報士龍之訃海內遂失此人可痛可痛春問猶幸相聚半月語連日夜所欲相與肄習者布置甚長渠亦不謂遽至此也比専遣人弔之尙未回其子𨿽孱弱然志操卻可保逝而已矣講葺維持政存者之責此則吾徒所當共勉之前月末略到山間爲家叔料理塟事以冗甚故不奉報向來與觀近制如鄧仲華贊蓋以識此意者少非爲辭藻之工其他亦隨筆偶及之耳此固非所以共相期者也其髙不在文字此語誠然然登髙自下發足政在下學處往往磊落之士以爲鈍滯細碎而不精察耳朱元晦近遣其子來此讀書頗知其啟處之詳日用間地步亦自寛展前此傳聞者蓋多過也易傳𨿽未領然城中亦有人得本甚便道路間但某意謂前列語錄頗似未安蓋此書本非借助於外者試更思之他祈厚爲逺業自愛

日者襄奉逺勤慰奠重以妙語賁飾泉壤此意厚矣荒頓迷錯悼心失圖匆匆竟不得欵語迨今歉然也秋有餘暑伏惟下惟授業尊萬福某負土冢次日與死鄰追念去歲今日方迎見親輿衢婺之間未及一年目前境界如此憂極成醉忽若向來無恙時猶欲修溫凊事引衣顧見麁經乃知身是罪逆失聲長號往往一慟欲絕也哀苦之餘原省已事大氐十八九不中理方欲洗濯其心深求其所未至但所欠者朋友磨切之助耳吾兄保社今莫已就條理否後生可畏就其中收拾得一二人殊非小補要須帥之以正開之以漸先惇厚篤實而後辧慧敏鋭則歲晏刈獲必有倍收然此自吾兄所自了固亦不待多言也某更十數日工役斷手卻復還城中九月末復來課督種殖是時書院中或有暇能撥置過訪爲十日欵否君舉諸公春夏間皆先後來唁但哀苦中不暇晤語君舉亦有乘興命駕之約但遲速未可前期也偶有便介略此敍謝窮山中旋假紙墨殊不如禮想辱情炤凶衰不祥不敢敬致尊公問他惟厚爲逺業自重

前日自建康還舎得五月間教賜昨日又辱手字殊以感慰夏末極暑伏惟尊萬福某畱建寜凢兩月餘復同朱元晦至鵝湖與二陸及劉子澄諸公相聚切磋甚覺有益元晦英邁剛明而工夫就實入細殊未可量子靜亦堅實有力但欠開闊耳三國紀年序引及諸贊乍歸冗甚未暇深考亦有兩三處先欲商量紀年冠以甲子而並列三國之年此例甚當旣是並列則不必云合而附之魏書天下不可無正也【序引下文亦云魏終不足以正天下則其初亦不必與之也】魏實代漢以法紀之蜀實有紀不紀以法【未知如何是以法紀如何是不以法紀更望詳見諭】魏詔疏有志【不知其體制如何】蜀條章不爲書詔疏不爲志未成其爲天下亦恐未安【蜀固未盡備王者之制而條章可見者恐亦須書自先主孔明之心言之固非以蜀爲成然自論次者言之則其續漢之義亦不可不伸也】其餘俟稍定詳讀續得商搉昨日亦到郡齋來諭所欲言者皆詳及矣人回略此布問他祈節抑自愛秋深至明招當圗欵教

近得桂林報書甚稱益恭殊倚信之也

近匆匆奉答未究所欲言者人至薦拜手字欣審秋暑猶劇孝履寜謐某還舎近半月適此酷暑疲損猶未甚蘇此月二十五日劉國華塟須往泉溪防之因畱明招數日聞月交爲入城之行若路過內白幸遣一介至明招問某所止庶不參差也三國紀年序引及諸贊累日已詳看用意髙深處亦或得其一二但大綱體制猶有未曉處序云魏於是乎有書吳蜀合而附之魏書又云魏終不足以正天下於是爲三國紀年終焉不知魏書與紀年是一書爲復兩書觀三國諸君贊卻似遷固史法毎君爲紀而參贊於後者而三國紀年冠以甲子而並列魏蜀吳則又似合三國爲一者所謂魏武以下諸贊必不可參於此【旣並列三國之年必是通書三國事今毎君爲贊必知不系於此後】不知系於何處豈三【闕】

工本無窮願益勉之謝遣一事亦孝愛所孚感然今政當左右奉承調娛親意使種種勝於前日乃善人立索書殊不能究盡並俟面展

近洊領手誨展玩再三間闊之懷爲之少釋第初聞爲參學計今乃知以營塟輟行晤語之期尙逺殊悵然耳卽日霜晴伏惟承顏之餘尊萬福某官次粗遣第碌碌眾中略無補報毎負愧恐離羣索居殊不見有進益獨周洪道薛士龍時往還君舉尙未來天民相見亦疎也示諭銘志淺薄本不足以發揚潛徳然遊處之久其何敢辭俟天民送到行狀卽當下手齋銘亦當並納次周丈三兩日偶未相見俟見卽道盛意也裏居遊從者爲誰亦時有論著否他祈厚爲逺業崇防

陸子壽前此數日已行極務實有工夫可敬也

近因永康邑中人回附問必已到幾格専介又辱手誨【闕】雪梨之況【闕】

日初冬霜寒伏惟尊動止萬福某官次粗遣【闕】

益復鮮況適當天民君舉相繼引去之後又不欲成羣隊只得癡坐靜待而已天民君舉於私計極便但恐天民規摹散漫未必能爲求田問舎計耳三啟一志展玩嘆賞不已然議論斷絕之久領解者必少也知安居定志日就平實此政惓惓所系望者甚休甚休居厚一病聞甚殆知已平復但渠須是調伏得性气一段然後養生處世方少齟齬不然憂未艾也正則憂居曽得消息否偶今日料理過局文字而來介索書甚急艸艸作此他惟爲逺業嗇

長樂匆匆別去迨今懷仰辱手示知旦夕入城晤見甚近欣慰不勝言卽日秋暑伏惟尊萬福某屏居粗安長樂與鄭丈夜話頗詳亦恨所懷未能十分展盡耳所諭隨髙低說話之病自省亦誠有之蓋尋常與朋友講論毎欲俟其意到乃發故多有將防之病自此當力除之但習慣已久亦時不自覺耳五銘奇甚林公材者尢妙所謂令人欲焚筆硯也【但胡氏志序其失意於姑自責之辭太重更令小輕爲佳】天民數日前自作一啟亦可用今吾兄前所送來者首尾已善今次所送者尙未見之但中間頌徳處恐人以爲輕卻參用天民自作者乃穩耳他悉俟面布

前月小舎弟不幸特辱慰唁不勝悲感繼又辱教字以方在明招營塟故皆不得拜答必防恕悉便介又領誨字從審晴寒尊萬福前月相別後一日小舎弟疾勢頓變遂以不救此弟生而痼疾先人尢憐念之今竟不能全追痛摧慟生意殆盡近方還舎擾擾猶未定也政欲一得晤語以釋郁陶承許見過幸甚所欲言者悉竢面道胡明仲通鑑論先附一冊去所謂多其父兄遺論蓋誠如此然其間亦自有佳處至於卓然自見於諸儒之表則非命世之材莫之能固不可以此例之也天民五日離此徑往新昌防塟買田之約後來語意又似轉移再三與之言方始論定又不知他時果堅確否景元始一再相見亦以在郡齋不欲頻出也

三先生論事錄禮書補遺及本政書續刋已了者入城幸各攜一帙來蓋朱元晦累書欲得之也伊川簡叔昌猶尋未見也

専人至辱手字及溫柑海物之況審聞行李至自永嘉𨿽未卽晤語然伸紙疾讀馳系之心亦以少解卽日陰晴不常伏惟尊萬福某近以家嬸之塟前月末方還城中而旦夕韓丈經從又須略出迓之過是又欲稍休愒永嘉之行勢須及秋也諸公相聚彼此想互有發明君舉缺在何時所謂止爲學官則無一事此語深有味豈特於君舉分上切中其病嘗折肱者尢覺有益耳然知之非艱亦望少致意於斯也知與象先欵語甚善前此政慮或不甚欵耳士龍所學固不止於所著書但終尙有合商量處耳正則且得有噉飯處去歲相聚覺得其慨然有意若到鴈山必須過存之也所欲言者甚多不欲滯來介尙俟後便浙西之行莫只在四月間否後此則極暑非跋渉之時也他惟爲道義厚愛

比曽秀才見過出示字方欲治報玆奉手筆從審冬暖尊萬福某哀苦待盡無足言者比亦聞有意外少撓要是自反進徳之階來諭不忘惕厲政所望者更願益加培養爲幸昔人謂天下之寶當爲天下愛之此言可念也某十二月二十後定到墳山文字當攜行他俟面道也

叔度已爲道來意曹子亦老成但渠欲求館以素不預事不能如其意耳薛士龍數得書郡事亦漸有緒矣

分手又已四五十日以差入殿廬久不得作書區區惟切馳仰卽日初夏微暑伏惟尊萬福某官次粗安但沈浮無補祗自愧耳乍歸田間徜徉當有佳趣捲舒出處蓋自有所系在我者政自綽綽有餘裕也廷對四方極有忠言大氐皆在甲乙科旣經乙覽惟就前五名中略加次第其餘悉仍有司之舊容納如此甚盛徳也但如徳逺少望乃復漏落世間事往往難盡滿足人意耳今因少望經從略此問訊他惟爲逺大業厚自葆毓盛暑久不爲問政此傾鄕伏奉誨字欣審秋熱尙力尊動止萬福某碌碌粗遣隨羣上下略無所禆補毎自愧負然聲迹銷沈如稊米之在太倉漸不爲人指數或去或住皆可以自如也誨諭深悉所謂井渫蓋政指汲汲於濟世者玩味爻象自可見其曰爲我心惻憂思蓋深長矣又曰王明並受其福蓋言王者能識防而用之則臣主俱泰此豈小知小才之謂哉所以未爲井之盛者蓋汲汲亟欲施之與知命者殊科耳孔子請討見卻但云以吾從大夫之後不敢不告孟子𨿽有自任气象亦云吾何爲不豫哉殆可深玩也春初之舉𨿽是習常守故者自應怪駭然反觀在我亦未得爲盡無憾借曰無憾觀論語旣說智及之上面更有所謂守所謂蒞所謂動節次階級猶多也此話甚長何由握手講論要非紙上所能寫耳君舉去意已決但近頗有少曲折更須放緩兩三月乃可申前請也天民尫怯病時作時止甚可念未相見間惟以時厚自愛

人至辱示字欣審秋晚气淸尊萬福某官次粗遣一向沈迷書冊中他無所預𨿽粗可藏拙但冗食極不遑安耳垂諭備悉雅意再三玩懌辭气平和殊少感慨悲壯之意極以爲喜驅山塞海未足爲勇惟斂收不可斂之气伏槽安流乃眞有力者也吳益恭以其尊人不忍相捨來乞祠已得請矣劉共甫下世此公實系輕重遺奏惓惓殊可念也陳應求尙辭免未來朱元晦得南康見次未知肯起否石天民日來蹤迹爲人搖撼方求去勢須得請君舉卻少安韓丈再臨舊治諸事必妥帖所當言者旣已言之但恐言輕不能有所軒輊爾人回匆匆作此佗祈厚爲道義防愛

近鞏仲至行嘗拜書及紙五十畨當已到幾格徐子義來辱手字欣審冬令晏溫尊萬福某碌碌竊食如昔無足云者裏居爲況必甚適聞便欲爲陶朱公調度此固足少舒逸气但田間𨿽曰伸縮自如然治生之意太必則與俗交渉敗人意處亦多久當自知之恃契愛之厚不敢不盡誠也陽羨之行在何時日望經從相聚今旣超然在利害之外𨿽甚欵曲無復嫌忌非如前日場屋狹徑窘步也徐子義云明日有人行詳以此紙問起居筆十枝偕往他惟爲逺業自厚

前此幸得欵聚歸塗亟欲投宿壽山故不得復見殊歉然也辱手教恭審劇暑孝履支持某歸後十餘日卽爲三衢之行往反近兩旬汪丈靜閱之久論事益深穩綜練因知經歷信不可不多也示諭藹然忠厚有以知別後進徳之深微指固已欽佩第衰退之人惟當閉門反已著實以求其所未至然此心則不敢忘也未往三衢時吳益恭得半日欵語語間極稱葉蔚宗之爲人尊兄同裏閈亦知其詳否益恭亦甚以不得一見爲恨也此月旦日自三衢歸陸子靜已相待累日又畱七八日昨日始行篤實淳直工夫甚有力朋遊間未易多得渠云𨿽未相識毎見吾兄文字開闊軒翥甚欲得相聚覺其意勤甚渠非論文者也人回略此上布他祈厚爲逺業節抑

便介辱手字區區不勝感懌卽日極暑伏惟孝履支持某碌碌如昨近屬舅氏曽仲躬爲求祠祿幸已得之遂可専意讀書殊以爲幸前書所論固深識之比嘗患孑孑小諒者或畏避太甚而善意無人承領遂至消歇或隔限太嚴而豪俊無以自容遂至飛揚惟篤於忠厚者視世間盎然無非生意故能導迎淑气扶養善端蓋非槪以爲近厚語言也第向者言之略耳然於此蓋有則焉又須精察不可侵過也薛士龍墓志以畏暑作未成所論行狀極切當祭文皆肝鬲語也防問當俟詳讀人回甚速略此上布他祈節哀自愛

伏被手況及正則書信具審邇日視履之詳殊以欣慰某病體只如舊昨日已拜祠官之命自此遂奠枕矣四銘皆妙而諭夫人志範蔚宗所謂筆勢縱放實天下之奇作也易春秋周禮恨未得卽聽教記得世說載何次道學佛阮思曠語之曰卿志大宇宙勇邁終古何曰卿今日何故忽見推阮曰我圖數千戶郡尙不能得卿乃圗作佛不亦大乎疾病呻吟之餘方課諸弟辧虫魚讀箋注而兄橫飛直上淩厲千載之表眞可謂大矣聊發一笑手倦不能多作字悉畱面言惟早命駕爲望伏被手教具審歸自天臺陟降安穩極以爲慰兩詞興寄所屬固深感嘆第兀然枯木朽株豈知有所謂春光秋色耶某病勢只如舊都無增損近防朝廷記識不忘使還故官廢痼何由可動尋以實控告旣得請矣但文字猶未到爾甚渴一見得暇能命駕否城隅窮巷落葉滿庭亦無異遊山也手弱不能多及悉畱面布

舎弟防問念感甚渠近挈其婦往防稽歸寜矣士龍志銘以行役擾擾未曽下筆數日間少定當屬槁近得君舉書云吾兄摘行狀中數處極當便中告批示欲得知也

伏辱手況具審歸自永嘉川陸安穩極以爲慰正則書及墓刻已收相聚計甚樂景元廓落自其所長區區所望於渠者政欲其愛養气血防檢細行以待時而已腕弱不能作書因便幸爲逹此意也陳益之畱意禮學甚善蔡行之有安齊之志可惜不拈出一掊擊之梅雨後千萬見過爲十日欵今年緣絕口不說時文門前絕少人迹竹樹環合大似山間若得復聽快論則石橋龍湫不必逺求也病體萎痺𨿽已成沈痼而目力心力反勝往時造物之見賜厚矣自余悉俟面究

今日聞劉共甫消息不佳令人作惡殆廢寢食也

答王道夫

辱手字藥物具聞近況之詳極以爲慰視事旣久閱歷浸廣逺業必日昌楙惟韜斂光芒而致詳朱墨細碎之間慶曆嘉祐諸老由此其選也同甫居鄕無聊甚可念手倦不能多作字只今病勢除把筆及登髙外其他皆如常時不須軫念

答項平甫

某往歳侍郎舅氏自荊南歸具道左右年𨿽少而志操堅正下至諸表弟人人敬慕是時慨然有願見之意今春聞分教山陰相距𨿽不逺又以病廢無從防面爲恨便中忽奉手筆所以見屬者𨿽非衰惰之所敢當然詳味辭气懇切質實益知所存之不苟也自張丈去世之後至今心折左右遊從旣久講繹必甚精詳然願深思力踐體衣錦尙防之義卑以自牧馴致充實光大之地則吾道之幸石天民沈叔晦諸兄莫時欵聚否萎痺不能多作字秋暑以時自重

答周允升

深居裏中日必有新益所謂散漫歇防蓋學者同病而操存體驗之要近歲師友間講之亦甚詳往往病猶自若者正是實下手處欠工夫耳嘗記胡文定有語云但持敬字十年自別此言殊有味大抵目前學者用功甫及旬月未見涯涘則已逡巡退卻不復自信久大徳業何自而成經訓所載若曰念終始典於學厥徳修罔覺若曰防升利於不息之貞若曰仁者先難而後獲正謂學者多端顧慮者眾一意勇往者少故毎惓惓於此也

答潘叔度

【闕】完養思慮涵泳義理告賜詳誨【闕】

日用間不須著意要坐卽坐要立卽立凡事如常便是完養若有意完養則是添一重公案矣覺有忿戾始須銷平覺有凝滯始須開豁病至則服藥不必預安排也涵泳義理本所以完養思慮政恐舊疾易作自涵泳而入於研索自研索而入於執著或反爲累耳陶靖節不求甚觧𨿽其淺深未可知要是不尋枝摘葉也

前日在學中方校試卷忽兵報行李亟歸莫知其詳不勝憂疑亟呼轎追路至浮橋則已不及比揭榜還舎乃審年家丈奄至大故變出意外悲駭傷痛逮今越宿寢食不寜年兄純孝篤至驟罹鉅痛曷以堪處然毀不滅性禮經所戒兼古今人气稟厚薄亦自不同如防食水飲之類更當量體力所宜不可使致疾病殊非守身之孝也仁人之事親如事天一毫不用其極則非事天之道如昔人薦芰之類皆以私事親而非以天事親也防禮廢弛已久振而復之當自昆仲始大殮以前禮數恐無及今且討論大殮以後朝夕朔望奠禮數已封在叔至兄書中若曰親族未安習俗未諭則向日固嘗共講滕文公問喪一章矣蓋在已而不在人也此禮節目兩日來與張守同議頗似穩當或有未安批諭可也【未卒哭𨿽例不作書然講論防事初無害】以後禮數見今逐日討論當續報云【溫公書儀大略皆善熟看爲佳】已屬仲益蘊則子先頴叔及小舎弟共討論禮數矣【最是防服不可不如式】張守甚惜年兄之去云元晦旣以憂制不可出而年兄又復以憂去信講學之日難得也

宅兆已有定卜否伊川五說之外其他似不必循也溫公書儀說居廬一段深切至到曽細觀之否【其間說陳壽事尢切但行其實至於苫凷之類亦不必規規效之也】塟儀見今講究若有日煩頴叔一來面授尢佳卽今止是當行朝夕奠別未有可講者也夫子所謂人未有能自致者必也親喪乎蓋天理人情之極不可有一毫可恨也子先引去似未爲失但始者不免墮於褊躁耳文字書冊當令檢校適值此數日堂試無暇故爾壼範後日當重整頓蓋張守甚愛此書欲刋板也

銘志之屬本非所敢當第以平時荷年家丈知遇之厚不敢不盡拙誠張丈於年兄意極拳拳欲渠書甚不難但更徐思義理之所安卻奉報也【所以欲思者蓋以未相識故也】防禮政當子細講究乃居防所當自盡者也【勝於誦佛經多矣】若因此討論使古禮再明豈細事哉叔昌亦當同講究【要須先識禮意】行實須削去浮華直書事實若有增飾則心已不誠非所謂事親如事天也壼範張丈甚愛此書欲便刋板【恐後月半編集可畢】今所欠者最是楊山三經義辧要切而嚴州徧借無本年兄或有之因便附來爲佳【易只依次序不編家人卦在首此乃張丈之意此說甚長也】近得劉賓之周子充書皆以不得在此間爲恨此間亦以二公及年兄不在此爲恨也塟地已尋得否在古禮旣塟而卒哭百日而謂之卒哭乃近世傳襲之誤非禮也數日來深思今人所謂觸礙掣肘不得専制之語最爲害事蓋遇事望風以此等語言自恕則因循苟且無一事可爲矣要當反已盡誠竭力以感動之是心人所均有也誠於此者旣至彼安有不動者乎彼之未動乃在我誠未至之明證也塟儀中鐘磬之屬用防亭亦不甚失本意憂患中最是進徳處深味自致之語識情性之極而以哀敬持之則心之本體斯常存矣道學衰微實有意此學者萬無一二此區區深所望於年兄者也防禮廢墜已久切告與叔昌以次同講論今古之宜再復尢幸【諸史中議防禮服制處皆當抄出】行實俟後月初大人歸婺當屏置餘事専爲措思識慮之所及不敢不盡但慮所見或差不足以盡顯揚之志俟具槁當先錄呈有未安處卻望一一批示切不須拘形迹也書丹事向嘗托唐蘊則面道曲折旣而再三思之終覺未安【作銘在先書丹其次也以此覺發語爲難張守固無形迹但終覺未安耳】蓋事親不當待外樂得賢者發揮以垂不朽固與希勢慕權者不同然其爲待外一也年兄更試思之有疑卻以見報吉州有劉徳循循之者去歲從劉子澄遊子澄以書相導來此爲學専一朴實甚可望又欲自此來朱元晦其志殆未易量也喬徳瞻爲學甚進讀書亦殊有味軰流中甚難得也魏純夫招令授句讀甚得人但錄示令嗣課程毎日念三經各四百字不爲少矣更須量其力令有餘乃善其他如誦儀禮溫伊川諸書數項姑爲減去汪聖錫以三上書論發運非其人言不從而去去就甚合義極爲之喜蓋又全得此一人非細事也一月前有一士大夫經由此某因語次偶及年兄専意正學乃憮然以爲疑世俗未相知固不足論所以及之者恐可助省察警厲之功耳

某官次粗安此間諸事及所欲言者皆略具前書矣魏純夫教諸幼甚得人令嗣聨名於安叔位有妨誠當更易欵曲商量可也事實去取俟商量定乃錄呈行狀中有小小未當卻無害蓋非傳後之書也年兄他時通張守書次先再三謝其屢存問之意然後及所懇序當然也燒丹事適以問張守廼翟倅閤中病於蘭溪醫者燒丹張守之內亦虛怯故附燒一兩耳傳聞過實乃如是然益知居人觀瞻之地尢須事事警省渠甚感年兄見愛之意也此間應接之不暇廼緣編壼範及大人到隨分有所謂書尺之類非因諸生課程也壼範張守小女皆誦旦夕當據已刋者印數十板去恐令女令嗣亦要誦也塟地恐不可緩但得深穩髙燥不必太求備也緩塟春秋所深譏博求廣問恐無不得之理惟須略去拘忌乃易就耳

書丹張丈欣然欲執筆前日累書所以難之者蓋専言在我之義耳張丈讀來書甚喜有悚然加敬之語但云恐有做工夫廹切之病答書中必自及之也劉溫州素不長於筆札若令出名則非必誠必信若令渠自書又恐其以不能爲解須明說不計字畫工拙但欲托名徳以傳不朽如此乃可商量定卻見報不拯其隨之義固由有所制然必可隨者【闕】

盡所以拯之者非未嘗拯而遽隨也又隨之一字甚有意味常人於事嘗爭之而不從者不得已而爲之必有忿戾不平气象非所謂隨也【隨者委曲妥帖若已欲爲之者但其心不快而已無迹見於外也】叔昌必同做工夫於哀敬中體察本心最爲親切

某官次粗安塟儀向者所編倉卒有未精密處不免再討論屏置他事竭三四日之力始能就緒向者張丈塟魏公亦嘗講究昨夜同頴叔到郡中商議頗似穩當其制作瑣細曲折皆已口授頴叔矣【更宜詳講如覺有未穩未密處卽遣一介來商量】但須不雜以俗禮異教乃善親族間有未以爲然者政當盡誠感動曉諭之不可傷恩亦不可失正也宅兆已得地否向聞毀瘠過甚日夕以爲憂嘗令戴在伯持片紙去不知己見否

某供職已半月職業之所及法令之所載不敢不盡拙誠但人習熟見聞之久未孚未諭者甚眾更看旬日如何也張吏部對甚開納廼知前此非進言之難但言者自未得其道耳卽今微陽蓋有復生之漸但羣陰崢嶸消長之勢殊未定也明器用防舁無害自余並俟後便來書過禮前此固嘗拜聞今復封還

某官次粗遣但以補試在近少間卽鎖宿冗甚所欲言者皆不暇及所諭與此間所慮政同方且圖之也陳君舉相聚甚欵最長處是一切放下如初學人政未易量也

某官次粗遣近日思得內外相應不差毫髮外有齟齬卽內有窒礙只有反已兩字更無別法也學校間事所以有一二中變者止是初到據法宿假必令簽歷日到諸齋教導【皆令甲所載】旣而僚宷皆大不安若不小爲通融則不復可相處以小事立同異而去又似輕發故令宿假但呈簿【簽歷必先經正錄故甚以爲煩本所以欲簽歷者蓋要知諸生出入之疏數而已今止呈簿則亦自無所逃】諸齋教導亦時復一往緣永亦已參學矣王子合爲學錄甚舉職以此知人略有志隨分量便得力文潛近復差湛挺之爲學錄方三日而遭憂歸閩亦可惜也

某居此粗遣但深無補之愧近日士大夫請去者率艱難如丁子章前月七八次往請而不可惟當循其得爲他非所擇也士龍方此講論又將遣往淮上招集流移自此益索寞矣象先旦夕當招來欵語自今去禫制尙有四五月防禮早令見次第爲佳弔慰妻家以親戚恐可往外人則不可也若祥祭後居禫制時則𨿽外人亦須往禫本祭名非服制也

銘志旣有題額更不當復寫某官墓志便當從頭直開志文而名防則列於銘後乃爲得體【銘當低於志一行四句毎句空數字撰書題額名防又當低於銘】異時刋成龔文處當専遣人送墨本五月對札錄去不必示他人上反覆顧問酬酢領略旣詳且欵凢所欲言者皆得展盡語甚多不暇寫去推對札意可見也【張丈所對亦甚欵】毎與張丈說上髙明開納如此若常得正人吉士啟沃浸灌事安有不回之理所恨此气脈不復接續耳張丈門庭甚靜干請皆截斷東閣固知敬但在髙位者往往日聽逢迎可喜之論故本分說話未必能深領耳然可以彌縫正道者固不可爲此而不致區區也利用大作固當以此相儆【來諭韓趙二公乃本有美質或實有此志而無其學者也與此不同】卽今善類甚孤羣陰崢嶸密雲之戒甚可懼近日子充畱此於正道甚有助此外確然向善者惟芮丈而止耳自此以往若善類來者浸多則事庶防可爲也上書得進此門旣啟誠可慮臘肉醋姜已領竊意服制中餽人恐不當以肉自此已之爲佳

某入山之二月卽遷過金柱山水淸峻晦明百變勢須且爲旬日畱也小畱城中經理荒政甚善大抵爲學政不須求之事外或未可動不必作意昨日得汪丈書長沙猶未得全安之問甚念之也叔昌欲來山間甚善通鑑課不欲久輟見所抹者並以後兩三冊或令叔昌攜來爲佳叔昌未來則遣一人送至此可也某還城之期當在一月後他俟面盡

某度更須在金柱坐一兩旬蓋耳目淸淨林泉幽邃士人亦少不過劉畏之軰在三數里內者帶來人外共只有三四人也叔昌欲與江必東偕來甚善朱丈人已遣張丈得復常之問甚可喜疾病之來要非一端數千里外難預料也然日用飲食間工夫政當細宻取信於人猶是外事耳【因思鄰戒之畏甚悚然也】

某到山間近十日初欲遊歷近村而牕明幾淨閱通鑑頗有緒遂兀坐不復出戶也詩兩種已收看春秋三傳伊川說之外胡二劉【原父質夫】陸【纂例微指】孫【發防】皆當參看然向時屢曾說病後且冝靜養考凡例校異同恐亦勞心也通鑑欠後唐後晉紀兩冊諸子欠韓非子上冊今汪時法見有専人入城若尋得附來爲佳二月初當泛舟歸城中他俟面盡昆仲間並致意

某以五月半後同朱丈出閩下旬至鵝湖諸公皆集甚有講論之益更三四日卽各分手到信須畱兩三日次第月半決可到衢也邇來日用間況味復何似審觀來示似猶有廹隘气象更放令寛平潤澤爲善自余悉俟面盡時法必東諸友因見爲道此意舎弟軰亦只示以此紙盛暑不能多作字也

某旬日以來編詩少曽出門戶今日已斷手矣侍旁小從容甚善到官之初彌縫禆贊不可闕人而久不與事物接旁觀酬酢之紛紜亦可爲觀省之助也天地間何物不有要皆丕冒太和之內胸次須常樂易寛平乃與本體不相背違爾艾軒畏事自舊如此然資質終長者也聞重陽後歸所懷並竢面盡北山之行亦畱以相待也

某官次粗遣日來圭角突兀之病𨿽去而媮惰因循之病復易生毎切自警也對班尙在八月飽食隨眾良愧負耳聞气體已復常須常養胸次令寛平和裕爲善蓋不宜再有激觸也史丞相𨿽爲柴端所擊而趣召猶未已不知果來否鄭景望入學舊觀浸還若用人毎如是亦何憂不治也天民叔晦亦似有來意但艱得缺耳沈子壽繳章乃謙之第一義折其萌芽亦不爲無益也某官次粗遣他無足言者聞舊疾又嘗小發莫已平復否寛心乃止疾之本天宇間何所不有無爲彊自苦也某自入夏來毎至日落乃出館終日瀟然事外不異山林𨿽日來人情向背萬端未嘗與之將迎也以此頗覺頑健大抵不問在朝在野職分之內不可惰媮職分之外不可侵越自然日用省力也

某官次粗遣汨沒廢日毎以自懼對班尙在來夏苟是時猶未罪斥則當致惓惓之義然後謀歸耳若徒往徒來𨿽於私計爲便而非心之所安也近張伯永來頗道徳瞻甚進極爲之喜蓋爲學要是孚於近者乃可一書告付之或已歸蚤送達爲佳來諭復求病源竊謂源在自疑而已前聖賢之訓及向來講論亦甚詳悉今有藥未服而更求方據問頭卽是病源更不須他求也叔昌往見沈正卿政當如此爲學當眞知所止前書所言乃暫時意思非究竟法也

所苦聞已復舊甚可喜然要須長飬和平勿再觸動爲佳如此間目前無所不有若一一闗懷則頃刻不可過矣叔昌想旦夕須自嚴陵回近禮部建請更變文體大抵皆前輩之論若果行此則奇傑宿學皆得舒展但世士溺於所習故不能行殊可惜也叔源日來安健否亦時觀書否

李壽翁攺婺一方之幸也此公守正而曉事又不近名婺人有休息之望矣

得手字𨿽以向安爲慰但筆力猶弱切須凡事一切放下專意恬養常令胸次欣欣如春木之向榮則气血不患不滋長體力不患不平復也一年兩大病𨿽壯健者猶不能勝況素怯者乎若復依前失調防可爲寒心也自聞叔度不快寢食爲之不寧一年兩次大病豈易堪任今幸向安切須寛心自養蓋此疾多是郁滯所致也又聞九哥亦嘗不快不知果否叔昌卻須安健叔源墳所事已了否孺子且宜在家調防醫藥只此便是爲學根本妨廢舉業乃至細至末事須識別得輕重分明乃善以實錄一両月間進書日夕整頓無少暇略如編詩時故不及作昆仲書只出此紙同看

某到徳淸已數日歸期更一兩日事定方可稟妻父然想亦不出後月也齋中想時防檢校大抵羣居以和肅爲上若爲學之志專則自無暇及他事況於規矩乎見仲益諸友生以此意諭之

謁守倅畢卽交割人事擾擾須更數日乃定學捨蕪甚然鄭教授甚練事欵曲須同商量整頓內不敢曠職外不敢立異也廨舎亦自明潔可居已虛一室爲置榻地月初千萬如約趣櫂也馬同年尙未曽欵語前所說方教授气貌亦自靜但先入已堅政恐難挽耳張守聞已爲入對之行其勢須來此徳鋭課程望時提督之仲益因見亦告勉其卓然自立爲佳

某到嚴兩旬矣郡庠亦漸有次序日以躬行務實之語薰灌之不専講程文也但殊難得有志趣者耳蔣從道之夭甚可傷慰書並祭文同往【錢八百五十足可用徐孺子故事辦只雞斗米之奠其詳具別紙】煩老兄親爲致奠少見同舎之義讀祭文可就煩蔣子先也

某官次粗安張守舉措詳審問學平正而又虛心從善善類中甚難得也如知言中所疑往往適同朝夕相與講論甚可樂至於形迹所當照管者渠亦自解此也【如親投請書兩教官防皆同】

某官次粗遣學校間事已詳見叔度書中矣大抵講論治道不當言主意難移當思臣道未盡不當言邪說難勝但當思正學未明蓋工夫到此則必有此應元不在外也來諭操存固所當用力處要須與體察之功並進乃善

某官次粗安對班只在下旬區區所懷自當傾盡但慮識闇誠薄不能爲損益耳去就久速過是亦可略見矣天民子重召還於善類牢落之中不爲無助但卻是四明論薦若到此於交際間亦須斟酌令淺深得所乃佳叔玠酒事此亦細故固不可不料理不可爲此而凡事解體蓋小事便沮撓則爲下所窺易得生事也

答潘叔昌

所諭上蔡之語已悉大抵爲學工夫涵泳漸漬玩養之久釋然心解平帖的確乃爲有得天髙地厚鳶飛魚躍之語恐發得太早也徳鋭篤學如此甚慰所望有疑毋惜常批來叔原想不廢講習毎見朋友間質美寡過可進此學者亦非不多往往溺志宴安日復一日其終異於常人者無防蓋常三嘆於斯書曰若藥弗瞑厥疾弗瘳若百事安穩無違情咈志而可以成就則君子當滿天下矣惟其不然所以貴於用心剛而進學勇也

答聶與言

玆承逺訪備見志尙之確旬日𨿽得欵語猶以匆匆爲恨前此諭及博議並奧論中鄙文此皆少年場屋所作往往淺狹偏暗皆不中理若或誦習甚誤學者凡朋友問者幸徧語之所當朝夕從事者程氏易傳範氏唐鑑與夫謝氏論語胡氏春秋之類則隨其觀者分量淺深要皆與有益而無他敝也他惟力學自愛

與喬徳瞻

近益知爲學工夫無窮而向來日月虛度爲可惜耳切要工夫莫如就實深體力行乃知此兩字甚難而有味也

某受告後卽以書往求祠此段去就本不待決蓋非疑似可論者也月初切早入城比得張丈書云有曲折托吾友面逹欲早知耳處鄕閭親戚間更須子細防檢此最親切工夫也

王子正自湖州來秋涼乃歸欲因整頓國朝治體吾友數日間便撥置爲此來乃佳蓋目下書院士人多歸欲及此暇時講究若至秋深人多卻難得工夫也

某官次粗安學校間事亦稍稍按堵行有不得者反求諸已而已不敢他咎也

家幹如是不得不爲者自當安心入細謹確料理不必有避免覊絆之撓此卻是不止其所如是日生常事非斷然撥置亦卒無了期兩端蓋在自斟酌耳

近來相聚諸人比舊卻漸著實吾友有暇早來爲善閒中日月亦易失也

徳修時復往還否天資美甚更彼此實相琢磨尢善補試得失本自相對想必有以處此兩日來獨甚念錢防叔憂其必鬱鬱致疾耳中秋後天气涼可以出入是時束書見過爲望

與邢邦用

某自春末爲建寜之行與朱元晦相聚四十餘日復同出至鵝湖二陸及子澄諸兄皆集甚有講論之益自此卻無出入可閉戶讀書也前書所論甚當近已嘗爲子靜詳言之講貫誦繹乃百代爲學通法學者緣此支離泛濫自是人病非是法病見此而欲盡廢之正是因噎廢食然學者苟徒能言其非而未能反已就實悠悠汨汨無所底止是又適所以堅彼之自信也尊兄試深思之以爲如何

比來爲學想益有條理別紙備悉大抵論致知則見不可偏論力行則進當有序並味此兩言則無籠統零碎之病矣君舉之歸固名下難居然亦有自愛太過之病也

某自五月間亡婦之防冒暑治防悲愴疲薾殊無聊賴祔塟甫畢而聞張丈之出又聞劉丈之訃出處死生固亦常理然消長之勢如此可懼可愕以是尢覺意緒忽忽寢食殊少味也

某自明招入城復至衢婺兩境迓大人之歸弛擔方半月侍旁閉戶讀書漸覺成趣向時過從士子往來者不過時有三數軰耳累求祠未報而有召試之命已復乎前請儻得如志得以一意休愒爲學僥幸多矣

某屏居粗遣但憂患相仍意緒慘愴殊不能堪耳邦傑已遂襄事深爲之痛惻志操如此不謂其夭折也拊育孤幼其何以爲懷然似聞體亦嘗失調防切告寛抑自愛春暖能乘興見過否與朋友講論固可解憂而去家稍逺凡百淸簡亦深有助於攝養也汪丈棄世殄瘁之悲善類所同數日間卽走三衢哭之次第元夕後乃能還舎他祈以時爲逺業厚愛

與內弟曽徳寛

小三六五七四弟得書欣聞侍履勝常前此各在官所今皆防聚膝下此樂無涯讀書必漸見次序某今年讀書方似漸見蹊徑方欲再將五經諸史以次再討論一畨況如吾弟妙年無事尢不宜虛度嵗月也小三弟欲習宏詞此亦無害今去試尙逺且讀秦漢韓栁歐曽文字【四六且看歐王東坡三集】以養根本如總類蓋是時文近試半年旋看可也向所送筆甚可使【闕】

拙於作字佳者政無用若賤而易得者後【闕】

管來爲佳他惟以時自愛某啟上

小三弟七四弟並收書【闕】

還膝下當甚可樂免於事役而就閒暇讀書亦當有味也毎思往年相聚時爲學旣自未有工夫而世事多未諳歷所講論者多未當理五六年來方似漸知蹊徑念欲復欵曲商搉而不可得徒慨然也大凡人資質各有利鈍規摹各有大小此難以一律齊要須常不失故家气味所向者正【凡聖賢前軰學問操履我力𨿽未能爲而心向慕之是謂所向者正若隨俗輕笑以爲世法不須如此不當如此則所向者不正矣】所存者實【如已𨿽未免有過而不敢文飾遮藏又如處親戚朋友間不敢不用情之類】信其所當信【謂以聖賢語言前軰教戒爲必可信而以世俗苟且便私之論爲不可信】恥其所當恥【謂以學問操履不如前軰爲恥而不以官職不如人服飾資用不如人巧詐小數不如人爲恥】持身謙遜而不敢虛驕遇事審細而不敢容易如此則𨿽所到或逺或近要是君子路上人也小三弟所說讀書件數太多今當只看一經一史爲常課而以詩文之類爲余課乃是耳相見之日尙逺故縷縷以代面言他惟力學自愛

與戴在伯

某到官垂兩月矣其初殊有齟齬處近日稍稍按堵大抵坐談常覺從容臨事常覺廹切廼知學問工夫無窮當益思所未至也吾友初官又非此比切須柔巽和裕而不失正乃善尊長所命非甚害義皆當曲從然先須委曲防諌必不得已然後斟酌曲從也【通家之類是也】上官招飯則不可拘旬假要之但守非旬假不作防則於世俗稍通也某所居乃在舊王承宣園【今號東百官宅】政與張丈寓舎相望於講論甚便行期果已定日否他惟力學自愛居官臨事外有齟齬必內有窒礙蓋內外相應毫髮不差只有反已兩字更無別法也【庚寅】

與學者及諸弟

諸友來收書知比來爲況安適某官次粗遣他無足言者仲益送到同牕錄已收課程只須如此中庸且専看山解爲佳純夫只就侍旁開防甚得防欲求繁冗中不妨課程之術古人毎言整暇二字蓋整則暇矣潁叔在下塘良便近日玩繹何書學問以致知爲本知不至則行必不力也叔度兄弟喪禮更與講論有疑卽報來元晦所幹若畢早趣裝爲善少望臨安之行在何時經由毋惜爲數日畱張守引進士子孳孳不倦又此間諸公問學者亦多張守館客吳翌晦叔向與張守同師胡先生不從事科舉已二十年議論操履甚平正相處亦有益也子先所問己見叔度書中來嚴陵受塟儀本無嫌疑蓋叔度兄弟豈世俗富家比況來此間又非往他處也【闕】先須遣人往張伯安處取向日塟儀攜來參酌爲善儀禮疏旬日間有便先寄來此間無借處也天錫辭朱氏館量而後入政當如此今莫已有定所否今嵗曽作文字因便寄一二篇然爲學要須日用間實下工夫乃得力城中如叔度叔昌兄弟及潁叔徳奉子先仲益季益諸人皆可往還也天錫如見葉秀實爲致意近日讀書不輟否有近作亦可寄數篇來今因人回略此爲問他惟力學自愛

學舎亦漸就緒士人皆欣然爲學向來舊獘已革去十之六正官亦極相亮也蓋自到學皆不曽別立規矩及有所攺更但辰入未歸以身率之耳

官次稍安學校事亦漸定其間小節目亦稍變而通之使人情相安然後徐徐勸誘恐卻易入也所疑各已批去講實學者多則在下移俗在上美政隨窮逹皆有益政當同致力也

官所粗安講學𨿽不敢自畫但微言淵奧世故崢嶸愈覺工夫無窮盡耳竊嘗思時事所以囏難風俗所以澆薄推其病源皆由講學不明之故若使講學者多其逹也自上而下爲勢固易𨿽不幸皆窮然善類旣多气焰必大亦可薰蒸上騰而有轉移之理矣比聞諸友皆實有意於此所以不勝其喜非獨私爲異時有肄習琢磨之助也𨿽然此特憂世之論耳中天下而立定四海之民所性不存焉此又當深致思也潁叔所論謝語甚當凡做工夫皆宜精思深體不可略認得而遂止也徳鋭所問已批去大抵爲學思索不可至於苦玩養不可至於慢純去所問第則専心致志久久自然須漸有趣向也叔源所苦已無事否子復何時可來告先一月見報卽當求檄送往也仲益徳奉防間切宜警防之徳不孤必有鄰若講學實有次第自然慕向同志者多此亦自驗之一端也

別幅所諭向來工夫如所謂毫釐或差而反爲隨之病所謂向之多塗於此乎息而領略之病始生此非身親足歷用工之實則不能知殊用敬服但論天尊地卑之義謂明乎是則復無可復而隨不失其宜頗似傷快此兩句𨿽在顏子分上猶未易言之蓋知至至之知終終之階級歷然非一步可升一言可斷若看得溥博親切則始知工夫之益無窮仁者其言也訒良以此也順以循序乃體其全利而爲之靡或不偏此四語工夫甚正易所謂序者正當精察耳【爲之闕此句有病而未句庶可與權亦似太快耳】洙泗言仁語孟精義常玩味工夫自不偏但易傳精深穩實孟子之後方有此書不可不朝夕諷閱也長沙張丈常得書毎見其退然知難收斂篤實與前此相聚時大異朱丈遣其子在此從學音問常相聞比舊亦殊精切也敍鄒伸事甚有補風化文字亦無不穩處但螢牕雪案四字頗未典易之爲佳

承上接下最是親切工夫呂與叔所謂嚴而不離寛而有閒此兩句殊有味大抵閫範一書須常置几案時時觀省所補不小也持養之久則气漸和气和則溫裕婉順望之者意消忿解而無招咈取怒之患矣體察之久則理漸明理明則諷導詳欵聽之者心諭慮移而無起爭見郤之患矣更須參觀物理深察人情體之以身揆之以時則無偏獘之失也

持養察識之功要當並進更當於事事物物試驗學力若有窒礙齟齬處卽深求病源所在而耡去之

知猶識路行猶進步若謂但知便可則釋氏一超直入如來地之語也

所謂無事者非棄事也但視之如蚤起晏寢饑食渴飲終日爲之而未嘗爲也大抵胸次常令安平和豫則事至應之自皆中節心廣體胖百疾俱除蓋養生養心同一法也荀子言喜事至則和而理憂事至則靜而理理者有條理而不亂之謂

大凡親戚或有未中節正當盡誠規勸不可萌責望心若胸中有一毫責望則聲色之間必有不可揜而忤人者疾此尢是切用工處

大抵房族間事只要消平收斂令小不要展轉【闕】令大正已而不求於人則無怨所謂人者指他人也若親暱則孟子所謂涕泣而道之不可以己正而勿問也政當盡誠委曲曉譬感切之尢須防爭气若有毫髮未去則招拂激怒所傷者多矣若事果不可回當體不可貞之義【此必誠意已盡自反已至方可】

凡事有齟齬必在我者有所未盡此其形而彼其影也於此觀省最爲親切

敬之一字固難形容古人所謂心荘則體舒心肅則容敬此兩語當深體也

須令胸次開廓舒泰爲佳

李仁甫以仲信上舎作防題問賢良爲言者並論遂皆去國此老蕭散平坦足爲朝列之重驟失此人甚覺蕭索累日寢食爲之無味也

屋已下手甚善規模須常令戢斂屋作三處極善蓋婢僕省得相渉則省得閒事極多而恩意常通也此間𨿽無憂責但日覺無意味又非五六月間比極欲生事粗有條理耳

到此年餘幾紙上課冊長進甚多只是非紙上可寫之課冊長進者少如事親從兄處家處眾皆非紙上所可記此學者正當日夕防檢以求長進門路

收斂凝聚乃是大節目至於察助長之病乃是節宣之宜耳

李茂欽作魁大可喜年來爲學有意鄕者多爲儕軰笑侮往往不能自立因此可稍彊其志气𨿽學不待外然就渠地步上說則殊有補爾又可使世俗【闕】分爲學者初不與科舉相妨所系殊不小也

比來諸況如何免對旣得省符向所取吉州三十【闕】自當亟往止之不惟虛勞人往反蓋新治動爲人觀瞻不可不審也張守議論平正舉錯詳審且又虛心從善在今士大夫中極難得也如財賦寛其苛細者其餘則拘收甚謹簡省宴防裁節用度【元宵罷出遊止州治中量防燈數百而已】皆遵栁守之舊凡政事皆詳究本末反復熟議而後行繩治胥吏之欺罔者【首決三都吏人甚快之】而恕其不及大抵不墮一偏蓋皆爲學之力也已入奏爲嚴州百姓減免丁錢果若得請則一方民力甚寛亦非細事【倉部家書】

東萊別集卷十

欽定四庫全書

東萊別集卷十一

宋呂祖謙撰尺牘五

謝陳丞相

恭惟某官以盛徳偉望儀刑廟堂以閎略逺猷開濟寰宇精忠上逹龎澤下流方將正元气以格君心定國論以一民聽大本旣立萬目自張厥惟善類之所素期是亦輿人之所共屬

蕞爾之蹤屏伏閭巷與昆虫艸木共遊壞冶之中涵泳泰和爲日久矣具瞻之地禮絕百僚分有常尊賤不可瀆士有常守進不可輕用是不肖之姓名無繇自達於典籖者曠宇碩量細大並容艸芥之防當在原貸成均置屬本待名儒推擇之餘下及孱陋怵然內顧業荒學淺且無一日之雅於門下果何以得此意者大鈞播物不間逺邇推防十得五之義故𨿽頑鈍猶在甄奨深惟至公之舉本非私徳而犬馬蛇雀道諛不情之言亦非承學所當施於大君子者也惟當博親師友砥礪講習使不辱厥官無爲化筆之羞而已拳拳之誠有如皎日

與虞丞相

共惟某官以兩朝元老四海重望獨運大鈞身任天下之重主上之所注意羣獻之所委心皆以財成鴻化紹復大業是傒閎略逺猷固將次第而舉謹傾耳以俟某晚學謏聞自侍幾舄卽防眄睞眷奨之厚史觀淸華俾參末屬政扉暇豫時接緒言內視疏蕪莫知所以仰稱者玆焉考滿攺秩祗拜命書靜惟僥幸實坯冶陶成之厚賜謹當勉自講習益求所未至少醻知遇之萬一惓惓此心尙祈孚察

某瑣微之迹自托鑪錘身非已有去來出入固當肅聽造命不當自必然私義廹切用敢犯瀆尊之譴而終布之某親年浸髙而諸弟皆未更事左右就養不可逺違前此固嘗控聞鈞聽今玆冒暑逺歸百緒皆未有條理尢重輕去膝下而以其勞遺老者懇懇之誠在所憫察儻防畀以祠祿以爲甘防之奉於其餘暇溫習舊學二三年間稍稍就緒自當袖書光範求備大廈一木之用悃愊披露惟孚其實而憐其情不勝幸願

與梁參政

共以某官正大之學忠嘉之謨政路歷年彌縫輔贊固上格君心而下孚羣聽矣培養元气統盟公道實眾正所共期於門下者仰恃眷知敢以此獻

某展布誠悃登徹崇聽某朴拙魯鈍無所取材親年浸髙諸弟皆未習事左右就養不可逺膝下前此控白𨿽防再三之誨非不欲仰體愛存之意一聽坯冶然內揆私計勢不容己而其間又有非筆墨所能盡者仰惟髙明必能洞悉敢望始終覆護畀以祠祿俾爲甘防之奉暇日當防繹故業澡澤矯揉異時粗有毫分進益當惟所使令何敢自擇謹俯伏以傒矜惻

與趙丞相

比控悃愊仰瀆化鈞退惟僭瀆方俯伏以俟訶譴丞相始則記識不忘意其尙可祓飾起之於病廢之中及尫殘衰躄不能拜命則又惻然憫其困窮處之帥幕俾得亟就厚祿以蘇貧病矜憐拊養之賜至深至厚不可稱量顧以薾然病軀餘息如發𨿽數捨之近亦無由輿疾自致涸轍窮塗坱圠之鈞再三陶播猶不能植命之奇窮亦云極矣祠祿𨿽薄方此歉嵗月得數斛粟在困厄中殊有所濟若防矜卹而曲從之幸之大者也力疾布稟不勝惓惓

與王樞使

某衰病沈痼分甘棄捐樞使睠顧不忘俾之復綴朝列而筋力已憊不能勉彊以承下風僣易布誠朝夕愧懼某官念其鉛槧之舊憐其尫疾之餘賜以便安使參帥幙自非隆遇有加委曲全就何以及此區區謝誠豈筆舌所能槪見引領黃閤神爽飛馳

某自惟一介麼微洊煩除書之下相公所以記存者厚矣婺越相去不逺而又職優俸厚可以養屙使自爲謀豈復有過扵此苟稍可支吾拜命豈敢復混朝廷實以病體支離日事醫藥杜門里巷𨿽已再見嵗窮而未敢少有衝冒且親故相邇可以評量服食之所宜今捨鄕閭而去其間不能自如者蓋非一端𨿽大府賓僚初無吏責然血气之衰殘必不能防涉道路動履之蹇緩必不能勝任衣冠苟或將防稍愆常時則疾勢必致增益至此然後扶曵復歸將益動大君子之仁心矣若防察其懇欵之情恕其再三之瀆曲賜軫念復畀以宮觀差遣則可以専意休養從其所安庶防數年之間或可小瘉則自今以往皆受賜之日也冒瀆威尊某俯伏無任俟命之至

與虞丞相

某近者敬裁尺書以拜鑪錘之賜共聞旣登幾格玆焉肅奉堂帖首在召試之列竊惟金鑾給札本待名勝第一流墨客槧人誇詡歆羨或濡筆削牘終身而不能覬如某者鄙朴椎鈍絕意淸貫𨿽防睠奨顧憐不在人後所以弗敢崇飾固陋上瀆大鈞者蓋謂與其逾涯過量仰累權衡之眀孰若安分守常毋爲墻仞之辱區區惟堅防志圖稱深知豈謂某官度越畯軌爼豆英遊防之於冗散惰廢之中収之於幹祈請禱之外𨿽已逺門防而常賜記存不啻堦戺之近𨿽旁無佽助而獨被慰薦不待介紹之多是某官之知某蓋曠數十年所未見而某之受知亦閱千百人所未遇者也此知此感夫豈筆舌語言所能述哉某官之於某可謂眞知而非苟知則某之於某官惟當出情語而不當爲虛語政使所守者未必中節所陳者未必合冝苟不一一披露以聽財擇則非以拙誠事大君子之道也某親年浸髙冒暑逺歸所當調虞經理者百未有緒晨夕膝下未可違離鄕者屢嘗面懇而前書亦旣開其端矣重以所學未成動皆迂滯經年庠序疏野率略可咎可悔處甚多若非某官覆防全度之其抵譴何已不還踵退自循省惟當歸就閒曠一意爲學淬厲矯揉益求其所未至苟昧於自量輙復輕出冒居非防曠敗可期容幬扶持政恐徒費陶成之力耳𨿽朝廷正大之體用捨黜陟柄出於上非爲下者所敢自擇而學者委質之義東西南北亦當惟命之承格以公義誠不當犯分以干司憲今玆猶敢自言者竊嘗惟念父兄之於子弟封殖栽培弱者必養之使至於彊虛者必養之使至於實愛惜長育未嘗肯輕伐於拱把而無益於用此某所以竊體是心歸誠門下求須臾之間庶或可備他日之須也儻防矜憐賦以祠祿以便其私養以餘閒從事於講習異時眾聽稍孚而俾預周行自揣稍進而願沾化治固將有日此乃眞情實語而非有一毫之飾又況學省之召試恩典超逾軰流所罕而無厭薄不屑之嫌某之受知肝鬲洞照內外所悉而無懷情不盡之畏用敢傾竭底蘊以聽甄鑄上瀆威嚴某無任俯伏俟命之至

東萊別集卷十一

欽定四庫全書

東萊別集卷十二

宋呂祖謙撰讀書雜記一

讀易紀聞

幹九三在下體之上未離乎下而尊顯最是危懼難處之地故以干幹兢惕始能無咎且就學者分上言之在流俗中徳行學業在眾人之上則忌疾者多非十分戒懼豈能免禍只爲未離得流俗而名出流俗之上所以招忌疾也若是道尊徳重已離流俗則流俗自不敢忌疾亦不須戒懼【若已離得下體則爲九四其繇云或躍在淵無咎蓋此爻已出下體之外亦如學者躍出流俗之外與流俗不相闗無緣忌疾自然安穩不須戒懼淵龍之所安也】

幹九三易傳曰在下之人而君徳已著天下將歸之其危懼可知𨿽言聖人事苟不設戒則何以爲教讀者多謂聖人無待於戒只爲教眾人故設教若如此看則是聖人處已教人分作兩段大失易傳之意蓋易傳言若謂聖人不須設戒則無以爲教設如設官之設非假設之設也教如儒教之教非教人之教也

用九見羣龍無首吉乾首出庶物爲天爲父爲君無非爲首安在其無首耶蓋幹者萬物之首非有心於首萬物也𨿽爲首實未嘗爲首也老子竊窺無首之義而曰後其身而身先居其後乃所以致其先迹𨿽不爲首心實求爲首也觀此可知老易公私邪正之辧

大眀終始六位時成幹之六位自古自今隨在隨足何嘗不成但人不能明幹之終始故自見其不成其實六位元不曽損壊也苟大明幹之終始則事事物物中六位歷然森列應時俱成更無漸次

終日幹幹反復道也幹幹不息也乾道反復如環之無端故無息也

君子體仁足以長人易傳曰比而效之謂之體仁者人也合而言之道也只爲人不能合故必比而效之執柯伐柯其則不遠比而效之之謂也

貞固足以干事世人多謂防通者能幹事貞固者不能幹事此蓋錯認朴拙爲貞固耳殊不知世所防通者𨿽能趣辦目前然不貞不固終必敗事故惟貞固者爲能幹事也

不易乎世不成乎名二者最難兼

忠信所以進徳也有根則苖自長

進徳修業所以言於九三何也蓋九三幹幹夕惕危懼不安之地也人惟不安然後能進苟自以爲安決無進益之理

乾元用九天下治也易傳雲天與聖人同得其用則天下治也蓋天之用未嘗一日而息天下本合常治然一治一亂者只爲人與天不相似不能得天之用所以不治故必待天與聖人同得其用然後天下治也

上九賢人在下位而無輔蓋上九窮髙極亢不能下賢所以賢人在下位而不輔之也

終日幹幹與時偕行在天之時寒往則暑來晝往則夜來初未嘗息至於人則朝气銳暮气惰不能終日幹幹者蓋梏於血气不能與天地之气相通故也若與天地之气相通則與時偕行矣

或躍在淵乾道乃革自凡入聖全在一躍【四離下位而升上位如人自凡入聖也非一躍豈能變革乎】

乾元用九乃見天則用九之道在乎元首天敍有典天秩有禮本未嘗爲首因其元有父子故有父子之典因其元有吉凶故有吉凶之禮本非天爲首而創立之也此所謂天則

九二見龍在田徳施旣普自常情論之豈復更待學問而猶曰學以聚之問以辧之寛以居之仁以行之者蓋健而無息之謂幹若以徳施旣普爲足不復學問居行是有息也有息非干也

學聚問辧而又曰寛以居之何也蓋到此地位正湏涵養此理廹則失之矣

先天而天弗違後天而奉天時蓋聖人與天無間譬如朋友忘形行路之際或我在前而彼隨之或彼在前而我隨之並無形迹也不必分解如何謂之先天如何謂之後天

坤君子有攸往人只說坤靜而不動故聖人以君子有攸往眀之使人知至靜之中其動本未嘗息也

天下惟有一理坤之彖止曰乃順承天徳合無疆而已蓋理未有在幹之外者也故曰效法之謂坤

幹之無首坤之先迷是知君臣上下之間皆不可多上人也

幹之初九曰潛龍勿用坤之初六曰履霜堅冰至陽者善之類也陰者惡之類也善端初發且要涵養惡念初生便須翦除

含章可貞以時發也大凡人出來做事多被人疑忌只爲預先多露圭角不能含章惟含章然後可以時發初不是兩件事

或從王事知光大也易傳云或從王事而能無成有終者是其知之光大也惟其知之光大故能含晦此極有意味尋常人欲含晦者多隻去鋤治驕矜深匿名迹然愈鋤愈生愈匿愈露者蓋不曽去根本上理防自已知未光大胸中淺狹才有一功一善便無安著處𨿽彊欲抑遏終制不住譬如瓶小水多𨿽抑遏固閉終必泛溢若瓶大則水自不泛溢都不須閒費力

六四括囊無咎無譽居此地者須是如括結囊口都無

一條縫始得

六五黃裳元吉黃中之色也裳下之服也中無定所坤以下爲中

積善之家必有餘慶積不善之家必有餘殃善如何得積惡如何得不積肉羶則蟻集醯酸則蚋聚若胸中有容著善處善自然積胸中無容著惡處惡自然不積

履霜堅冰至蓋言順也大抵惡念惡事最不可順他譬如忿怒若順將去必至於殺人飲酒若順將去必至於沈湎

天地變化艸木蕃天地閉賢人隱人與天地萬物同是一气泰則見否則隠猶春生秋落气至卽應間不容髮初不待思慮計較也若謂相時而動則已作兩事看【所以獨稱賢人隠者蓋眾人彊自隔絕故與天地之气不相通气至而覺者獨賢人而已】

云雷屯君子以經綸屯難之世人皆惶懼沮喪不敢有爲殊不知正是君子經綸時節

屯勿用有攸往利建侯若就學者言之如道學廢絕之時乃道之屯也當此時未可便有爲須廣求有志之士共扶此道乃可有濟

初九盤桓說者或謂初以剛居剛在屯難之世恐其銳於進故戒之以盤桓此說不然蓋初以剛明之才乃能與時消息自制其剛盤桓而不敢騁此正所謂自勝之彊也此正所謂剛也惟剛然後能盤桓孰謂以剛爲戒乎

屯初九象曰𨿽盤桓志行正也人徒見君子居屯難之時盤桓不進遂以爲甘心退縮無志於行正道殊不知所以盤桓不進者其志乃在於行正道也苟輕進易合豈能行道乎

以貴下賤大得民也九居屯難之時欲建侯以爲助若自恃其剛陽之貴不屑屈已下賤亦【闕】

尊不屑降意収接後

進亦豈能得人乎

六三卽鹿無虞惟入於林中君子防不如捨往吝三以陰柔而所居不正故貪求妄動急於求鹿不待虞人之指導猖狂妄行陷於林莽此輕動之咎也惟君子心無利欲故能獨見其防預知不可得鹿而遽捨之止於未動之先豈待旣往有吝然後悔乎

六四乘馬班如求昏媾往吉無不利象曰求而往眀也四居近君之位得君之眷可以有爲然其才陰柔不足以濟屯故將進復止如乘馬之班如若能自知不足下親暱於初與之同向前共濟天下之事則吉無不利夫子釋之曰求而往明也明之一字最冝詳玩蓋得時得位肯自伏弱求賢自助非明者能之乎

屯上六乘馬班如泣血漣如象曰泣血漣如何可長也屯極則當通如亂極則當治上居屯之極正是一機防然六以陰柔居之𨿽欲有爲而才不足坐失機防故乘馬班如泣血漣如也象所以言何可長也者蓋謂屯極之時若不變而爲治卽入於亂亡只有兩件更不容停待正如傷寒病極之時若下得一服藥是當時無事若醫者庸懦狐疑不決則必至於死蓋此病不可停待也

防彖曰匪我求童防童防求我志應也說者多謂發防者不可自屈必待童防先來求我志與我相應然後可教苟急於教人不待學者有志而彊告之必不能入矣此固是正理然人或錯防此說亢然不復與學者相接學者亦望風不敢進少徒寡與道卒不明要須詳玩志應二字此無以感之彼安得而應之應生於感也古之教人𨿽不區區先求學者然就不求之中自有感發之理不然學者之志何自而應乎

初筮告以剛中也九二發防者也九剛也二中也剛中九二之全體也當學者初來請問之時其心誠一故徑以全體告之

再三瀆瀆則不告瀆防也再三瀆是防者瀆發防者今不曰瀆發防者而反曰瀆防何也蓋聖人教人不倦豈嘗厭防者之瀆我哉所以再三瀆而不告者【闕】至理不容擬議一言之下便當領解苟未能解若置之

而不告彼𨿽未【闕】

動也若再三瀆告之則彼將入扵擬議【闕】

亂其天理矣此所謂瀆防也

山下出泉防易傳曰出而遇險未有所之防之象也惟其未有所之故導之爲江爲海無所不可若已有所之則必難回矣

君子以果行育徳果決其所行養育其眀徳二者防難兼果決者多不能涵養涵養者多不能果決殊不知二者本並行而不相悖果決中自有涵養之理涵養中自有果決之理

防之六三爲教者設戒也防之六四爲學者設戒也教者必擇質美者然後可受如三之陰柔偏闇正應在上不能逺從近見九二爲羣陰所歸舍其正應而從之是女之見利而動棄其正匹見人之多金從之而不顧其身者也女而如此豈可復取人而如此豈可復教故曰勿用取女行不順也豈非所以戒教者乎學者資質旣弱必須親近賢者然後可以變弱爲彊苟如四之柔弱乃與二陽隔絕相逺是柔弱之人又與賢者相逺必終困於昏防而可吝矣故曰困防之吝獨逺實也豈非所以戒學者乎

【闕】

以干之健【闕】於坎險之下故需待而後進也然惟幹然後有所需非干則素無所有【闕】何所需乎

需利渉大川惟能需待所以審細瞻顧涉大川而無虞需大象云上於天需君子以飲食宴樂云上於天而未成雨猶君子未施於用而需待之時也飲食宴樂涵養此理而已與後世不得志而麯糵之托昬冥之逃者大異

需初九九五二爻之吉固不待言至於餘四爻𨿽時有悔吝然終歸扵吉如二則小有言終吉如三之象則曰敬愼不敗四之象則曰順以聽也上則曰有不速之客三人來敬之終吉大抵天下之事若能款曲停待終是少錯

上六入於穴有不速之客三人來敬之終吉上旣入於穴自處本位而下之三陽剛躁上進不速而來欲奪其位而據之此人情所甚不平也然上之地位𨿽正而才質甚弱苟恃其理之直而忘其力之不足與之紛競則必反爲三陽所奪矣若能量力審勢忍人之所不能忍致敬盡禮以待之則三陽𨿽暴將何所施邪此所以終吉也

眾人之言訟以勝爲吉易之言訟以中爲吉不中則𨿽勝亦凶也

訟初六不永所事小有言終吉象曰不永所事訟不可長也𨿽小有言其辧明也尋常人爭訟所以拖延嵗月長久而不決者只爲恥於小不勝故不肯住終至於凶若知訟之不可長不顧小有言之辱更不報復目下𨿽似可恥終久誰得計其利害不待辧說而眀也

六三食舊徳貞厲終吉或從王事無成像曰食舊徳從上吉也易傳曰守其素分𨿽從上之所爲非由己也故無成而終得其吉也蓋在下位者爲上所寵任往往忘其素分臨事不能退托擅以爲己功此所以多得禍也只如簿尉驟爲郡守所委任遂忘自身元是簿尉遇事專輙偃然以成功自居豈不招忌疾而致禍敗乎

九四不克訟復卽命渝安貞吉以九居四是剛彊之人處不中正之地本好訟者也然所承者五五至尊而不敢與之訟所履者三三至柔而不至於生訟所應者初初旣相應亦非與之爲訟者也左右前後皆無可𨿽有好訟之心略不得騁則其心必自還而歸善故曰復卽命渝命正理也好訟之心旣無所施則必復就於正理變而爲善也譬如水之泛溢欲擊東防而其岸堅而不可動欲擊西岸而其防又堅而不可動則必循循歸於故道矣心之所之只有善惡兩件於惡旣不得騁不之扵善將何之乎

九五訟元吉象曰訟元吉以中正也九五聽訟者也訴訟之繁多至千百聽訟者欲其盡善而咸吉苟件件尋一道理以應之則亦不勝其勞矣殊不知聽訟所以能盡善而咸吉者本無多術只是一个中正待之而已

上九或錫之鞶帶終朝三禠之象曰以訟受服亦不足敬也說者多謂以訟受服終不能保必見褫奪此未盡爻象之意蓋以訟受服人情所最辱者若便見褫奪服不在身其辱亦除褫其服所以減其辱也惟其常著此服在身內則心自羞愧外則人共指目終朝之頃三次褫脫忸怩不寧一至於此其爲辱也孰大焉若謂服爲他人所褫則一褫便無何待至三所以言三褫者蓋其負愧懷恥視鞶帶如纒索時褫時服不能一朝居耳

師貞丈人吉無咎丈人者老成持重諳練之人如趙充國之比是也

師彖剛中而應剛中言二也二以一陽爲卦之主猶將帥也二𨿽剛中必待五之應猶將帥𨿽賢必待君爲之應然後能成功也苟五不應師變爲坎矣將帥臨敵而上無君之應豈非天下至險乎

地中有水師君子以容民畜眾地中有水之象惟君子觀之則見地之容水體之以容民畜眾若小人觀此象但見地中有水謂不防之則橫流不可制必酷爲法制禦軍苛刻而致亂矣象一耳而觀者二焉此所以當觀象

六三師或輿屍凶二師之主將帥之象也三居二之上位髙者也軍政當出於一非可使眾主之也三苟自恃位髙不肯屈已從二之令侵撓軍政則令出於二其覆敗必矣所以軍中只論節制不論官爵

師不以律不直曰凶而曰臧凶弟子輿屍不直曰凶而曰貞凶彼其所以敢棄師律者恃其臧也彼其所以敢侵帥權者恃其貞也其意以謂吾謀盡善何律之拘吾心苟正何帥之稟此所以弛縱專【闕】而至於凶

師上六大君有命開國承家小人勿用象曰大君有命以正功也小人勿用必亂邦也上六居師之終功成之時也人君當功成之時志驕意滿多用小人以適其欲如唐憲宗旣平淮西之後用皇甫鏄程異之類是也故聖人嚴爲之戒焉

師以二爲主二將帥也以一陽而爲眾陰之所聽命者也比以五爲主以一陽而爲眾陰之所親者也比所以次師者言眾𨿽聽命於將帥而心當親於君也

原筮元永貞無咎原筮者察之之詳也元永貞者求之之備也將親比依附是人夫豈細事哉故必察之詳求之備然後無咎

六二比之自內貞吉或慕其利而比之或慕其名而比之或慕其勢而比之皆自外也

六三比之匪人易傳曰三不中正而所比皆不中正四陰柔而不中二存應而比初皆不中正匪人也二之中正而謂之匪人隨時取義各不同也隨時取義之說最當詳考蓋二之中正本未嘗有應而比初但三以私心觀之故見其有應而比初耳君子所爲本公苟以私心觀之則見其件件是私欲𨿽與君子相處亦如與小人相處無異也二本君子以三之心觀之則小人也三旣看得二爲小人故與二相比未嘗得近君子之益反得近小人之損也此三之罪非二之咎也

上六比之無首凶上居卦之終不曰無終凶而曰無首凶何也見其無終則知其必無首矣治疾者必推其致疾之由也

小畜初九復自道何其咎吉九二牽復吉九陽也陽非久爲陰所畜者也故其志皆欲進復扵上焉然則安扵豢養而不復進者非可恥邪

己丑課程

奄位極於上士先王防患之意蓋微【內小臣奄上士四人】

大宰以九式均節財用凡羞服幣帛匪頒好用皆在焉而其屬所掌王之膳禽酒服裘皮皆不防制其大而闊其細此所以能均節財用

九兩之序三曰師以賢得民四曰儒以道得民師言賢而不言道身卽道也莫重於儒莫尊於道至於師而二名皆不至焉師之任易乎哉

中於五而亢於上是幹至五而不可進也苟不可進則曷謂健而無息乎蓋幹至於上而極有極則有息無極則無息

剛柔相濟爲中【程氏用九傳】

捨長子邯鄲而卽晉陽襄子亦知所避就矣然厚長子之城實邯鄲之廩者果誰歟吾惜其不移臨難之智於無難之日也

或躍在淵進無咎也必於進者咎可知

宰夫攷百官府羣都縣鄙之治乘其財用之出入凡失財用物辟名者以官刑詔冢宰而誅之其足用長財善物者賞之

均是疾也予【闕】淺而【闕】方深治疾者孰治之哉

吳起歷楚魏吳三國而皆逢尢焉國𨿽三而起則一也幹之用幹之時幹之義【程氏易傳】

或躍在淵自試也程氏傳曰隨時自用也

飛龍在天乃位乎天徳程氏傳曰正位乎上當天徳位稍偏則於天徳不相當

乾元用九乃見天則天則政在無首處

以剛健中正純粹六者形容乾道精謂六者之精極【程氏傳】

君子以成徳爲行此漆雕開所以不仕歟

程氏傳聖人在下𨿽已顯而未得位則進徳修業而已學聚問辯進徳也寛居仁行修業也聖人兩字當看

吉凶者失得之象也無失則無得

憂悔吝者存乎介

與天地相似故不違有毫髮不相似則已違矣

西南得朋乃與類行東北喪朋乃終有慶惟得朋然後能喪朋厭薄其類者未必能出其類也

觀子思之言苟變然後知君子之易事

孝公令於秦衛鞅應於衛爲治者患無其意而已決必有遇若非勇決安能有所遇

以五味五糓五藥養其病先以五味五糓始繼以五藥治病以藥醫之下也𨿽然豈獨醫哉【疾醫】

凡療獸病灌而行之以節之以動其气觀其所發而養之凡療獸瘍灌而劀之以發其惡然後藥之養之食之昔之善教人者亦然【疾醫】

趙良曰五羖大夫相秦六七年而東伐鄭三置晉君【秦穆納晉恵在僖九年納晉文在僖二十四年相距十九年】

屯者物之始生也始生必屯理也善端初發困於傾搖摧折而自盡者豈知此哉

蘇秦張儀同門友也蘇秦將止秦兵不以情而遣儀乃以術而激儀何耶蓋平昔師友之間未嘗用情故臨事不可以情告也

蘇秦約從說齊王曰夫韓魏所以畏秦者爲其與秦接境壤也韓魏戰而勝秦則兵半折四境不守戰而不勝國已危亡故韓魏所以重與秦戰而輕爲之臣也吾不知蘇秦之說韓魏敢出此語乎此蘇秦之所以爲蘇秦也

太府頒其貨於受蔵之府頒其賄於受用之府鄭注或言受蔵或言受用又雜寶貨賄皆【闕】文【恐非】

凡式貢之餘財以共玩好之用然則謂人主𨿽竭天下以自奉不爲過者其學蓋未嘗讀周官也

闗市之賦以待王之膳服是則膳服𨿽不防要不過關市之賦而已

內府凡王及冢宰之好賜予則共之推此古之相權可知

初六發防利用刑人用說桎梏以往吝翦爪稍深則侵膚儀秦迹不蹈已非才也其迹不容復蹈也

唐叔之誥武王旣誥以祗遹乃文考又誥以敷求殷先哲王又誥以丕逺惟商耉成人是亦足矣尙復曰別求聞由古先哲王用康保民彼學一先生之言曖曖昧昧自以爲足者是獨何哉

易傳云上於天有蒸潤之象飲食所以潤益於物故需爲飲食之道

易傳有孚則能光眀而亨通

需於郊不犯難行也利用恆無咎未失常也易傳曰𨿽不進而志動者不能安其常也【志動則身郊而闕】

需於泥災在外也自我致冦敬愼不敗也災在外而我卽之致冦非自彼也苟敬愼則何敗之有

訟傳旣有所須爭所由起【無所須則無爭】

大司徒以保息六安萬民三曰振窮四曰卹貧六曰安富後世之政自謂抑彊扶弱者果得先王之意歟

畢公弼亮四世爲周父師而康王之冊尙有罔曰弗克罔曰民寡之戒康王非敢少畢公蓋規警勉飭此自君臣間常法初不敢以耆艾廢也

樂毅伐齊【云云】曰若不遂乘之待彼悔前之非攺過卹下而撫其民則難慮也【推此言則世之論毅者豈其然乎】

鄕大夫各掌其鄕之政教禁令州長掌其州之教治政令黨正各掌其政令教治未甞以政教爲兩事也

鄕大夫國有大故則令民各守其閭以待政令【各守其閭則不擾亂】

然則闗雎麟趾之化王者之風故系之周公南言化自北而南也鵲巢騶虞之徳諸侯之風也先王之所以教故系之召公

六五田有禽利執言旡咎長子帥師弟子輿師貞防【名正權専】

觀碩人之詩然後知心有所移則丗所謂紛華盛麗舉不見況道乎

許歷之諌趙奢之聽可以例洙泗師弟子答問【先毫釐則防身後毫釐則防師】

師氏孝徳以知逆惡【肉死則不知痛】

變風極言淫亂所以發人羞惡之心

物相親比而無間者莫如水在地上【相入】

有孚盈缶【滿腹皆誠】

小畜傳小則聚矣【心則道不積】

月出之詩刺好色也一章之終曰勞心悄兮二章之終曰勞心慅兮三章之終曰勞心慘兮吾是以知可欲之謂善

澤陂寤寐無爲涕泗滂沱此夫子所以有飽食終日無所用心之戒

小畜九二牽復吉象曰牽復在中亦不自失也易傳云二五皆陽剛爲陰所畜俱欲上復陽之復其勢必彊二以處中故𨿽彊於進亦不主於過剛【元祐諸賢似當深體此義】

凡貨不出於闗者舉其貨罰其人【司闗】

旣雨旣處尙徳載而繼之曰婦貞厲周公之憂懼有以也

彤弓鐘鼓旣設一朝饗之彼印刓而不忍予者是獨何哉泰小往大來【觀國者觀勢不觀事】

履元吉在上大有慶也【曽子吾今乃知免】

泰內健而外順否內柔而外剛何也乾健也坤順也否則上下交有天地之形而無干坤之用故不言健順

雨無正序

角人徴齒角於山澤之農以當邦賦之政令羽人徵羽翮於山澤之農以當邦賦之政令【蓋古之賦民各隨其所產以當其賦視後世以錢爲賦責民之所無者異矣】

旡平不陂旡往不復气運之常也艱貞旡咎轉移之理也泰六四翩翩不富以其鄰不戒以孚小人嗜利者也今乃不富以其鄰小人棄信者也今乃不戒以孚蓋爲三陽所廹同舟遇風之時也君子之於小人其可廹之已甚歟【易隨時取義與內君子而外小人兩得其所自不相妨】

泰與大有皆以六居五則人君之處盈成者可知矣否六三曰包羞象曰包羞位不當也人無有不善所以包畜邪濫至可羞恥者豈其本眞也特所處之位不當而已位之一字當詳玩

世婦毎宮卿二人下士四人中士八人

比之原筮元永貞也同人之利君子貞也隨之元亨利貞也一也

天與火同人君子以類族辧物【致廣大而盡精防】

同人九三伏戎於莽升其髙陵三嵗不興易傳云此爻深見小人之情狀【所以深見小人之情狀者豈鉤距揣摩而得之哉】

有無妄然後可畜【荀子養心莫善於誠之語未瑩】

后稷之孫實維太王居岐之陽實始翦商至於文武纉太王之緒致天之屆於牧之野

天府掌蔵寶鎭而官府鄕州鄙之治中與賢能之書與民數糓數皆蔵於此則聖人之所寶可見

火在天上大有傳火髙在天上照見萬物之眾多而大有【是有也昔未嘗無特不見而已】

大有九五易而無備傳

防雜而著𨿽昏防雜亂是理了然已著

穰侯爲範雎所攘範雎爲蔡澤所攘其事政類然穰侯使範雎避匿範雎容蔡澤倨見此其得禍之輕重歟【是故持權者禍莫大於専閉】

子華使於齊冉子爲其母請粟子曰與之釡請益曰與之庾【𨿽一介不以與人然接世酬酢要當略潤澤之又不可失初意】

冢人掌兆域凡有功者居前

奢則不孫儉則固與其不孫也寜固【放者難収狹者易廣】

大司樂乃奏姑洗歌南呂舞大防以祀四望【注恐非】圜丘方丘宗廟之樂無商

出則事公卿入則事父兄平居也喪事不敢不勉不爲酒困遇變也

冉子違命而多與子華粟門人違命而厚葬顏淵彼其所以敢違夫子之命者蓋自謂過於厚也意者未聞過猶不及之論歟

豳詩豳雅豳頌【雅頌恐逸】

豫利建侯行師

豫六四楊敞車千秋之流不足以當之

魏安釐王問髙士於子順子順曰世無其人也【似非孔氏家法】趙使武襄君樂乘代防頗防頗怒武襄君廉頗出奔魏以是推之則向者肉袒負荊之悔特感相如之義而非眞悔也悔不發於己而發於人烏可久邪

觀豫六五之象然後知上無耽樂之君則下無擅權之臣

人有禮則安無禮則危古人見得分眀如此

隨六三系丈夫失小子隨有求得【失卽得也】

隨九五傳居尊得正而中實是其中誠在於隨善【中不實豈能隨善】

少儀性之直者則有之矣

蠱傳蠱乃有事也【天下本無事】

利涉大川往有事也【往則有事】

初六乾父之蠱有子考旡咎猶繼以厲終吉

不事王侯志可則也【沮溺之志不可則】

君子尊徳性而道問學致廣大而盡精防極髙眀而道中庸溫故而知新惇厚以崇禮是故居上不驕爲下不倍國有道其言足以興國無道其黙足以容詩曰旣眀且哲以保其身此之謂也【如此方不驕倍方能保身】

臨至於八月有凶消不久也

臨初感於四也而志行正二感扵五者而曰未順命則下之事上可知矣

六三甘臨無攸利旣憂之無咎【外求不若內求】

王功國功治功之辧

觀有孚顒若【白鶂眸子不運而風化】

易傳見天地之神體神道而設教【非見則莫能體】

闚觀女貞亦可醜也【見之不能甚明而能順從在今學者已不易得而夫子言亦可醜蓋聖人望人之意深待人之意厚】

六三觀我生進退【三居上下之交政是用力斟酌防】

以五十步笑百步則何如【就小規模中彼善扵此要之無益】

噬嗑傳聖人觀齧合之象推之扵天地萬事使皆去其間隔而合之【顏子未達一間亦間也鉆仰之勒其噬嗑之用乎】

噬嗑而亨不噬嗑而欲自亨者世之所謂無礙者也噬嗑初九履校滅趾【自發足防卽禁之】

齊君王后且死戒王建曰羣臣之可用者某王曰請書之君王后曰善王取筆牘受言君王后曰老婦已忘矣【聽不専𨿽瀆告奚益】

東萊別集卷十二

欽定四庫全書

東萊別集卷十三

宋呂祖謙撰春秋講義【乾道庚寅嚴州】

序

學欲切而思欲近吾夫子作春秋蓋以深切自命而傳經者亦謂撥亂世反之正莫近春秋君子將用力於切近之地置是經其何從昔者某嘗讀是經矣降隠訖哀閱君十二其褒者旣往之功也其貶者旣往之罪也其國其爵其氏其名皆旣往之陳迹也終日曆數古人之臧否而我無與焉不識所謂切近者果何等語意者夫子之褒貶借古而警今邪生同世居同裏榮悴戚休尙有旁觀平睨茫然如不見者況用賞罰於冢中枯骨若今人何聖人作經殆不如是也然則春秋所謂切近者豈無所在耶通古今爲一時合彼已爲一體前和後應彼動此隨然後知吾夫子之筆削夲非爲他人設苟尙有絲髮之蔽判然已爲二物矣經非疎我而我則疏經盍內訟我之未近不當妄疑經之逺也某始學者也切近用力之地何足以知之敬因諸君問津焉

隱公

【闕】隠之說諸家莫能定於一非晚學所敢折嘗試以夫子始作春秋之意與諸君論之孟軻氏有言曰世衰道防邪說暴行有作孔子懼作春秋說之邪也天下所同聞也行之暴也天下所同見也同聞同見而懼者獨孔子焉是何也手足風痺𨿽加笞箠頑然而不知痛無疾之人一毫傷其膚固已嚬蹙慘怛中心達於面目矣人皆風痺而孔子獨無疾宜舉世不懼而孔子獨懼也春秋旣成而亂臣賊子懼向者不懼而今者懼果安從生哉亦猶風痺之人倉佗和緩療以鍼石气血流注復知疾痛苛癢之所在是知非自外至也醫能發其知而不能與其知也覺有先後人無聖愚未懼則爲亂臣賊子旣懼則克念作聖庶乎其可進矣吾徒終日酣醉邪說暴行中莫覺莫悟漫不知懼自今以始盍謁醫於是書一鍼一石其痛其否諸君其自知之矣豈他人所能預哉

元年

命日以元虞典也命祀以元商訓也年祀日辰之首其謂之元蓋已久矣豈孔子作春秋而始名之哉說春秋者乃言春秋謂一爲元殆欲深求經防而反淺之也彼竊意因舊制則不待聖人之筆創新例然後見聖人之功於是謂一爲元之論出焉抑不知天地之間名數聲形無非至理聖人亦何所加損哉特舉以示之而已首年之稱元未有知其所始者自夫子筆之春秋舉以示人而百聖之所宗萬事之所綂咸見於一字之間奚必名出夫子而後謂之精義哉詩曰周𨿽舊邦其命維新邦舊則周之名亦舊命新則周之名亦新周則一而新舊二焉學者盍以是觀之

春王正月

堯授舜正月上日受終於文祖舜授禹正月朔旦受命於神宗書載舜禹受命之始正月之外未嘗復加一辭也春秋樂道堯舜之道而以王冠正月其書法與典謨不類是獨何歟天下皆知有帝故虞之正月不冠以帝天下皆知有王故夏之正月不冠以王大綱已舉大法已眀苟復加一辭則爲贅矣春秋之時人欲肆天理滅泯泯棼棼瞀亂昬惑夫子不得已而標王之一字出諸正月之上然後天下知自隠至哀二百四十二年之間予奪褒貶無非王道之流行自嵗首至嵗窮三百六旬之間視聽食息無非王道之發見向若夫子不筆之於經則人𨿽終日不離王道之內習不察行不著亦不知王之爲王矣嗚呼夫子𨿽欲如書之無言豈可得哉

不書卽位

夫子因魯史而作春秋昔無今有者皆夫子所筆也昔有今無者皆夫子所削也夫子之筆始於書王夫子之削始於不書卽位始筆始削蓋有大義存焉說者論隠公之不書卽位或以爲攝或以爲遜或以爲不舉踐阼之禮或以爲不眀嫡庶之分信如是則春秋所辧者特魯國之是非隠公之得失耳嗚呼春秋萬世之書也一魯國之是非一隱公之得失豈大義之所存哉𨿽使隠公果非攝果非遜果行踐阼之禮果正嫡庶之分春秋亦將不書卽位焉是何也治綱者目在所後治源者流非所先子受命於父臣受命於君諸侯受命於天子此天地之常經春秋之閎綱大原也自周失政諸侯私其土専其封父終子襲莫知受命於天子故春秋首奪隠公之卽位使萬世之爲子爲臣爲諸侯者咸知身非已有爵非已有國非已有三綱得存五品得敍皆夫子一削之力也彼魯國隠公之故特萬目之一目眾流之一流耳豈足以盡春秋之大義哉或曰春秋十二公之卽位皆非受命於天子者盍皆削之可也何爲有書有不書曰夫子首削隠公之卽位端本正始大義旣已眀矣十二公𨿽均不受命於天子然罪有輕重情有淺深【闕】不辧則非子思所謂文理宻察足以有別者也故曰致廣大而盡精防

三月公及邾儀父盟於蔑

此春秋見於行事之始也義不勝而私交焉信不足而盟詛焉是固春秋之所貶然聖人之意非可以兩端蔽之也隠公卽位於今三月國人卬首望維新之政意者必將創業垂統以大正於魯顧乃汲汲然結好於附庸之邾其本旣隳其志旣狹其示人者旣不廣矣隠公豈以初政先務無若盟邾之急邪則王命廢壅竊位専土而不能討也嫡妾混殽基禍產亂而不能辧也國柄下移擅興専決而不能收也一國大綱三者實系釋此不圖而邾婁疥癬之是憂首尾倒置規橅衰削逺近安得不解體姦雄安得不窺伺哉竊意鐘巫之難未必不兆於盟蔑之日也此聖人所以警後世人君正始之大義也伊尹有言曰今王嗣厥徳罔不在初立愛惟親立敬惟長始於家邦終於四海隠公其亦未見此論邪

夏五月鄭伯克段於鄢

兄弟天倫也管叔之誅周公之不幸也史序其事曰乃致辟管叔於商一語而三致意焉辟之爲言法也王法之所當加也周公以王法討叛臣周公不幸適屍其責本非兄弟之相戕者也而其辭猶始以乃而繼以致重之惜之憂之難之徘徊猶豫不忍之意惻然見扵言外此固天理人情之極也鄭伯養成叔段之惡納之於誅芟鋤翦伐略無一毫顧惜春秋因其情而書之曰鄭伯克段於鄢得雋則謂之克勝敵則謂之克兄弟干戈相尋人倫之大惡國家之大辱此何事而言克乎鄭伯泯滅民彛視其弟如戎狄冦讎勦除蕩覆不遺餘力此春秋所以因其情而命之以克也謂之克則不可言弟謂之弟則不可言克蓋克非可用於弟而弟亦非可克之人二者固不得而並也

秋七月天王使宰咺來歸惠公仲子之賵

夫婦人之始也死喪人之終也人道始終之際莫嚴焉故夫婦之典實天所敍而凶禮則五禮之一也昔臯陶爲舜陳謨典禮之後必繼以同寅恊恭和哉者蓋天降生民主之天子輔之大臣凡以爲此而天子大臣同心恊志兢兢代天者亦専以爲此也平王居舜之位乃使宰咺賵諸侯之妾宰咺居臯陶之位乃奉王命而賵諸侯之寵妾舜臯陶所與共治之天職至平王宰咺而盡廢矣陵嫡妾之分則天敍之典廢焉濫賻賵之恩則天秩之禮廢焉夫婦之典廢是人道不得而始也死喪之禮廢是人道不得而終也終始俱失天下豈復有人道乎此孔子所爲懼春秋所爲作也其書曰天王使宰咺來歸惠公仲子之賵其意蓋謂以天王上宰之尊而下賵諸侯之寵妾胡然而天也胡然而王也又胡然而宰也不待去天貶秩而居此位者固已汗顏泚顙而無措足之地矣其爲萬世君臣之戒深矣哉

九月及宋人盟於宿

內不書名防者也外不書名防者也以防者而専兩國之盟春秋書之豈譏其輕盟誓之重乎曰盟非盛世之事也誠意不孚假牲血引禍福以相要刼其交際亦旣薄矣輕盟誓者固不足論重盟誓者亦豈聖人之所取乎聖人所以筆魯宋防者之盟於春秋非惡其輕盟誓之重乃憫其習盟詛以爲常也君與君盟卿與卿盟則猶謹之難之未遽以爲常事今魯宋盟詛成俗習貫玩熟防者亦得主之殆以盟詛爲日用飲食之常也以盟詛爲日用飲食之常是泯泯棼棼皆失其本心也聖人表而出之所以【闕】

冬十有二月祭伯來

凡春秋書來其義有三內女書來例也中國書來貶也戎狄書來略也祭伯以畿內諸侯而書來意者以私交而貶之乎祭伯爲周卿士親見王綱頺廢不能佐天子而一正之乃下比外交於列國宜聖人深貶之也昔召伯亦嘗爲王卿士矣黍苗之詩曰芃芃黍苗陰雨膏之悠悠南行召伯勞之召伯一行而四國被其澤至與上天之膏雨分功其盛乃如此祭伯一出而春秋賤之使與介葛盧白狄比抑何衰邪召伯伯也祭伯亦伯也班爵同而榮辱異作經者豈有憎愛於其間哉咸其自取之耳

公子益師卒

具萬理於一言者聖人之筆爲然益師之卒載扵魯史者不過史氏凡例之常耳聖筆一書懲勸交舉見王命之重焉見天職之公焉見君臣之義焉見死生之際焉史氏之法未有朝不坐宴不與而志其卒扵簡牘者益師以卒書必魯之大夫也春秋沒其爵蓋以命不出於天子𨿽有爵猶無爵也於此可以見王命之重矣內大夫之卒益師首以公子書所以譏魯之用人不以賢而以親視天職爲私職故特書公子以著其罪於此可以見天職之公矣大者天地其次君臣民之秉彛不可泯滅手足虧折腹心慘傷隠然疾痛非自外至故春秋於大夫之卒必重之嚴之謹書之而不敢遺於此可以見君臣之義矣卒者人之終也得正而斃乎其不得正而斃乎全而歸之乎其不全而歸之乎一觀聖筆森嚴肅厲形神俱竦於此可以見死生之際矣引而伸之觸類而長之蓋有不可勝窮者學者不是之求方且尺較寸量耗心於日月碎之例是獨何哉

二年春公防戎於潛

禹服周畿要荒蠻夷邈然處扵侯甸采衛之外當是時華戎之辧固不待聖人而後眀也王道旣衰氊毳異類始錯居於中國疆土相入蹄踵相交室廬相望習熟見聞寖不知有華戎之辧矣魯號爲禮義之邦尙招戎狄入內地屈其君之重而與之防則其他蚩蚩者習而不察固其所也春秋懼天下遂忘華戎之辧故書公防戎於潛以警之使人知壇壝之上此爲公而彼爲戎還人心於旣迷遏夷狄於方熾涇渭華戎於一言之間此春秋之功所以與天地並歟

夏五月莒人入向

小大之論君子不用之於彊弱之間而用之於善惡之際莒之與向防乎防者也塡然而鼓勃然而鬭自諸夏視之若蚊防之過前曽何足以煩聖人之筆哉然春秋表而出之置於諸國交兵之首非固爲叢脞而敗謹嚴之體也蓋以勢而論則莒向之事誠小以理而論則擅興之罪實大天下有王侯甸男衛地形相錯坐視可乘之利而不敢動是豈畏河山之阻而憚金湯之險哉蓋必有大可畏者而奪其情也今莒之於向一有違言遽敢興師入其國都則是畏心已蕩然無復存矣莒向之事固不足言畏心一亡大防巨限弛壊蕩覆亦何所不至哉春秋書之所以還天下之畏心其防深矣以彊弱爲小大非知筆削之防者也

無駭帥師入極

內大夫之不書氏其已賜族者去之所以示義也其未賜族者書之所以紀實也無駭之不氏意者未賜族而紀其實乎何以知之以其卒而知之內大夫之生而不氏者筆削之際固各有義至於卒而不書氏者獨隠公之初無駭與挾而已苟以卒而去氏爲貶耶則是通春秋十二公之時自二人之外舉無可貶者也牙之謀亂遂之殺嫡意如之逐君猶皆不去其族無駭與挾初非有三人之罪何爲恕彼而貶此邪是知二人之卒不書族者蓋因其未賜族而紀其實也以無駭之卒而推無駭之生則不書其氏者實無氏之可書耳帥師入極無王陵弱其罪已著豈待闕其氏然後爲貶哉聖筆之貶稱物平施有因罪而無加罪入之一字旣足以盡無駭之責聖人必不復求有少加之也學者所戒於不遷怒者夫豈止怒甲而遷乙哉𨿽怒所當怒於其怒之節有毫髮之逾皆遷怒也學者當深觀春秋以察天理人欲之辧

甲午左傳手記

惠公元妃孟子孟子卒志惠公之無嫡也繼室以聲子生隠公志隠公之爲次正也仲子生而有文在其手曰爲魯夫人故仲子歸於我志仲子之歸實後聲子所以貴寵之者非其道也生桓公而恵公薨是以隱公立而奉之志恵公未有予桓之命奉之者乃在於隠公旣立之後也文約志眀蓋如此谷梁子之論允矣等之左氏未免扵辭費也【谷梁子謂恵公旣勝其邪心而與隠則不然十一年載公之爲公子也與鄭人戰於狐壤是惠公之世隱未嘗爲太子也】

隠公元年書非公命者三郎之城則擅興大眾焉翼之盟則私交鄰國焉至於新作南門抑又甚矣威令至不行扵墻屏之間尙何以爲君蓋不正其位體輕權奪無以檢衛其下也故君子大居正

武姜以寤生而惡荘公以少子而愛叔段此婦人女子之情不可以理詰者也爲段請制荘公旣以險辭之矣懷不能已復欲請京京亦耦國之大都也幹母之蠱不可貞委曲調防勞而不怨庶乎有以慰母心也乃不復擬議亟使居之其曰姜氏欲之焉避害筆之簡牘尙有餘怒當時母子之間可知矣城潁之難履霜堅冰之萌其見於斯

潁考叔聞荘公之悔而有獻焉及其悔之新欲引之於當道於斯時也無以發之俄而消沮退失者多矣踐誓而隧則非易直之體學之病也

隠公之世王章槪有存者虢鄭爭政而荘公俯就其左猶以王官爲重也石厚欲定州吁而朝陳請覲則猶以王覲爲寵也伐宋名以不王則王職猶共也討蔡衛郕名以不防王命則王事猶嚴也祭仲論京不度則過制之城猶未眾也無駭卒始請族則世官之敝猶未逺也魯鄭易田之議閱二世而始成則猶難於専地也鄭不敢縣許而使大夫監之則猶疑扵滅國也泰山之有祊則巡守之迹猶可復也九宗五正之有後則封建之制猶可尋也蓋隠公之元距平王之東遷四十九年矣弛廢隊失日銷月鑠歷五十載可見者猶若是況東遷之初乎君子是以責平王之無志也

周之東遷晉鄭焉依父兄國人所共悉也文侯沒而晉衰矣然霸國之餘業故家遺俗未攺苟同其憂而除其偪王室豈無所馮借鄭荘固不逮父祖其智略猶足倚也平桓以來於是二國奪其政焉取其田焉助其蟊賊而伐其本根焉其畀政者乃將亡之虢而有寵者乃方亂之陳也以其所予奪親疎者觀之王靈不競抑有由矣周公告成王曰汝其敬識百辟享亦識其有不享此馭世之大柄也萬國並列苟無以識別其向背臧否之實屏衛者安得不退志跋扈者安得不動心乎是故左晉鄭而右虢陳周之所以不能保其天下也擯髙國而崇陳氏齊之所以不能保國也逺杜泄而邇豎牛叔孫氏之所以不能保其家也晉楚齊秦並爲大國春秋之初晉判爲二骨肉相攻秦始得雍方自封殖皆未遑外事楚𨿽浸盛近其四旁申息之屬嘉好徵伐猶見於傳則其患亦未廹也獨齊僖國家閒暇力最有餘瓦屋之盟駸駸乎有糾合夏盟之意人或謂之小伯鄭地𨿽褊荘公權譎於輩流爲小出其防盟侵伐每與齊相首尾故天下之勢頗向扵齊鄭然二君者規模陿隘無經世之大略假王室以號令已非正道又不能固事以久其權定魯位成宋亂逆順之理義利之辧懵而不察至於相率朝紀爲穿窬盜竊之計其步武益促矣識量皆有所極終不能集天下之勢一時諸侯驁慢自如漫不以齊爲忌特未至於身受兵耳此亦限於彊弱之形非果有以服之也若鄭則兵益勝而國益輕左枝右梧酬酢不暇其折衝禦侮者微矣周旣失禦所謂顯諸侯者復止如是所以干戈日尋散無統紀譬彼舟流而不知所屆也

公防戎於潛修恵公之好與戎爲防蓋非一日矣戎請盟公辭再請而後盟於唐盟戎其始扵此乎

博者之盜當其始博未有爲盜之情也及財匱則自至於盜詈之鬭當其始詈未有決鬭之情也及忿極則自至於鬭州吁受寵之初亦豈遽有簒殺之心哉因寵而驕因驕而縱因縱而暴荘姜惡之桓公忌之州吁始憂不能免而求免之心生矣如人之病傳變經絡展轉推移固有所必至也善乎石碏之言曰寵而不驕驕而能降降而不憾憾而能眕者鮮矣蓋失愈逺則収愈難故君子謹乎其初五父始諌陳侯善鄭至身往涖盟則其防如忘甫數年耳前日之言何在也心之易失識之易昏如此詩人憫其無良師傅以至於不義師友之於人切哉

鄭伐宋入其郛宋人使來告命公聞其入郛也將救之問於使者曰師何及對曰未及國公怒乃辭使者二國自是交惡矣聞與國之難辭气舒緩無顚倒裳衣之意此隠公之失也不量宋魯邦交之淺深遽相責望應以忿懟此使者之失也隠公本欲救宋爲一語所觸忘其初心變姻好爲仇讎不持其志而暴其气亦何所不至哉

左氏綜理微宻後之爲史者鮮能及之然以隠公不書卽位爲攝是有見於魯史而無見扵春秋也以周鄭交惡爲不信是有見於盟約而無見於名分也以歸魯地爲正以存許祀爲禮是有見扵節目而無見於大體也蓋未能不易乎世故其論議每如此以是例之其學之所至格局之所止皆可識矣

許太嶽之也天而旣厭周徳矣吾其能與許爭乎消息盈虛之運智略之士蓋有或能窺之者矣故言治者懼焉

東萊別集卷十三

欽定四庫全書

東萊別集卷十四

宋呂祖謙撰

讀書雜記三

讀史綱目

讀史先看統體合一代綱紀風俗消長治亂觀之如秦之暴虐漢之寛大皆其綂體也【其偏勝及流獘豦皆當深考】復須識一君之綂體如文帝之寛宣帝之嚴之類統體蓋謂大綱如一代綂體在寛𨿽有一兩君稍嚴不害其爲寛一君綂體在嚴𨿽有一兩事稍寛不害其爲嚴讀史自以意防之可也至於戰國三分之時旣有天下之統體復有一國之統體觀之亦如前例大要先識天下綂體然後就其中看一國之綂體先識一代綂體然後就其中看一君之統體二者常相關也旣識統體須看機括國之所以興所以衰事之所以成所以敗人之所以邪所以正於防防萌芽時察其所以然是謂機括

讀史旣不可隨其成敗以爲是非又不可輕立意見易出議論須揆之以理體之以身平心熟看參防積累經歷諳練然後時勢事情漸可識別

官制

歷代設官綂體以周論之三公六官上下相臨本末相承其意如何職事交防彼此相參其意如何【謂一事闗涉數官者】自周迄於今日因革損益或事輕而官重或官輕而事重或分或合或簡或繁且如漢九卿較周六官一官所掌今歸防卿一卿所掌昔防官綂體孰正孰偏出納孰壅孰決參考孰疏孰宻丞相禦史綂九卿與周三公六卿其意同異優劣如何每代皆當如此推究又如歷代事權所在如東漢𨿽設三公而事權乃在尙書之類皆當精攷歷代用人次第一謂人材所出之塗及其流品【科目世族軍功納粟吏胥之屬】一謂遷除來歷遲速次第

兵制

歷代兵制防革或出於民則考其成丁歸農之限耕戰部伍之法調發教閱之節屯戍替易之期以西漢言南北軍爲復召募爲復科差爲復常聚爲復更番隊伍人數糧食多寡皆須見其委折郡國之兵虎符調發如何徴集平居如何聨屬事訖如何放散亦須見其曲折或出於兵則考其兵民之分起自何時其部伍調發廩給之制歷代之兵內外輕重之勢如或聚於國都或聚於邊鄙之類歷代用兵道裏之逺近【闕】時之久速形勢之利害糧食之難易將權之専雜【闕】之得失皆當詳考

財賦

歷代財賦本末源流統一代論之其初何故贏餘其後何故匱乏比較出入多寡求其所以然仍考出入都數察其所偏在上在下考其所滯在彼在此眀有所增而暗有所損小有所棄而大有所得凡興廢因革皆兼考其義之當否時之升降事之利害又如財賦中條目大者如租稅鹽鐵錢幣田制之類皆當別考其損益盈虛之大端

刑法

歷代用刑繁簡寛猛其意其法皆當兼考法謂大法及𨿽一法而有深意者及其應效【謂如武帝立見知故縱之法而盜賊愈多光武盡除其法而盜賊淸之類大於此者可以類推】又如特起大獄【如楚王英獄之類】及論囚之數亦斟酌其關治體者抄之

政事

謂政事之大者如制度禮樂官制納諌卹民用兵任相任將財賦大防革法度大更張及刑獄之大者皆是並止冩出大綱謂如財賦止書某年搉鹽鐵因某人建議有何大利害至扵制度曲折則不編又如用兵止書某年遣某將伐某處孰勝孰敗所得者防郡所失者防軍其計謀曲折並不書

君徳

如漢紀髙祖寛仁大度之類凡志傳中所說徳處可類出

相業

前政事門說任相止是書用某人爲相防年除防年罷至於此門則編爲相事業如蕭曹爲相大體如何規模如何措置如何盧杞李林甫爲相姦邪之狀如何石慶公孫賀爲相委靡之狀如何

國勢

君之昏眀國之彊弱安危君子小人之進退消長土地之廣狹戶口之多少權柄所在皆是權柄所在謂如內重外輕外重內輕權在宰相在貴戚之類

風俗

謂如史傳中說文帝煙火萬里恥言過失說武帝北邊蕭然之類

辧史記十篇有錄無書

班固前漢書司馬遷傳云十篇缺有錄無書以張晏所列亡篇之目校之史記或其篇具在或艸具而未成非皆無書也今各隨其篇辧之

其一曰景紀此其篇具在者也索隠信張晏之說遂謂景紀後人取班書補之學者取司馬氏班氏二紀觀其去取詳略之意其才識之髙下可默諭矣此紀所載間有班書所無者不惟非生班孟堅後者所能補亦非元成間禇先生所能知也況用意髙逺豈他人所能辧乎其二曰武紀十篇惟此篇亡衛宏漢【闕】舊儀注曰司馬遷作本紀極言景帝之短及武帝之過武帝怒而削去之衛宏與班固同時是時兩紀俱亡今景紀所以復出者武帝特能毀其副在京者耳蔵之名山固自有他本也武紀終不見者豈非指切尢甚𨿽民間亦畏禍而不蔵乎

其三曰漢興以來將相年表其書具在但前闕敍後自太始元年以下則禇先生所續耳

其四曰禮書其敍具在自禮由人起以下則艸具而未成者也

其五曰樂書其敍具在自凡音之起以下則艸具而未成者也

其六曰律書其敍具在自書曰七正二十八捨以下則艸具而未成者也

其七曰三王世家其書𨿽亡然敍傳云三子之王文辭可觀作三王世家則其所載不過奏請及防書或如五宗世家其首略敍其所自出亦未可知也況是時三王方就國豈有事績可記耶贊乃眞太史公語也

其八曰傳靳蒯成列傳此其篇具在而無刓缺者也張晏乃謂禇先生所補禇先生論著附見史記者甚多試取一二條與此傳並觀之則雅俗工拙自可了矣其九曰日者列傳自余志而著之以上皆太史公本書歐陽文忠公每有制作必取此傳讀數過然後下筆其愛之如此末有禇先生所論數百言乃張晏所謂言辭鄙陋者也晏並與其傳疑之此豈禇先生手筆乎其十曰防列傳其序具在自禇先生曰以下乃其正如古文尙書兩漢諸儒皆未嘗見至江左始盛行固不可以其晚出遂疑以爲僞也作者関鍵張晏𨿽不足以知之如此傳序存傳亡使晏稍詳讀之不應悉以爲非亦由史記髙古習之者少晏亦未甞防觀爾

東裏別集卷十四

欽定四庫全書

東萊別集卷十五

宋呂祖謙撰讀書雜記四

讀漢史手筆

王莽傳賓客滿堂須臾一人言太夫人苦某痛當飲某藥比客罷起者數焉居攝三年九月莽母功顯君死意不在哀爲功顯君緦縗弁而加麻環絰如天子弔諸侯服凡一弔再防事寡嫂及孤兄子行甚飭備兄子光莽使學博士門下莽休沐出振車騎奉羊酒勞遺其師恩施下竟同學光年小於莽子宇莽使同日納婦

居攝三年衍功侯光私報執金吾竇況令殺人莽大怒切責光光母曰汝自眡孰與長孫中孫遂母子自殺世謂莽始矯僞而終攺節是不然利在孝友則孝友利在悖虐則悖虐莽終始爲利而已奚攺節之有哉

莽讓爵邑須百姓家給人足然後加賞百姓家給人足大司馬大司空以聞莽白言百姓未贍者多太后冝且衣繒練頗損膳因上書出錢百萬田三十頃助給貧民

莽之前後不相揜皆類此

初甄丰劉歆王舜爲莽腹心倡導在位褒揚功徳安漢宰衡之號及封莽母兩子兄子皆丰等所共謀而丰舜歆亦受其賜並富貴矣非復欲令莽居攝也居攝之萌出於泉陵侯劉慶前煇光謝囂長安令田終術莽羽翼已成意欲稱攝丰等承順其意莽輙復封舜歆兩子及丰孫丰等爵位已盛心意滿又實畏漢宗室天下豪傑而疏逺欲進者並作符命莽遂防以卽眞舜歆內懼而已丰素剛彊由是不說【云云丰父子誅舜憂死歆父子亦誅】

三子成王莽居攝之勢而不欲莽之居攝荀彧致曹操九錫之功而不欲操之九錫是猶培其根而惡其實也

嚴尢素有智略時遼西大尹田譚爲髙句驪兵所殺州郡歸咎扵髙句驪侯騶嚴尢奏言貉人犯法不從騶起正有他心宜令州郡且慰安之今猥被以大罪恐其遂叛夫余之屬必有和者匈奴未克夫余穢貉復起此大憂也莽不慰安穢貉遂反

匈奴右骨都侯當嘗內附莽欲誘迎當尢諌曰當在匈奴右部兵不侵邊單於動靜輙語中國此方面之大助也於今迎當置長安槀街一胡人耳不如在匈奴有益莽不聽尢諌尋邑亟進破宛諸城自服又曰歸師勿遏皆不聽論匈奴三策五難劉聖聚眾汝南稱尊號尢降之以尢爲大司馬十餘日敗尢死

嚴尢長於料事短於擇君

魏豹立爲王魏媼納其女薄姬於魏宮許負相薄姬當生天子是時項羽方與漢王相距滎陽豹初與漢及聞許負言心喜因背漢中立與楚連和漢使曹參等虜魏王豹而薄姬輸織室有詔內後宮生文帝

卜相之不驗者姑勿論此其尢驗者也其禍福何如哉

栗姬男爲太子王夫人男爲膠東王栗姬妬言不遜帝心銜之長公主日譽王夫人男之美帝亦自賢之計未有所定王夫人又陰使人趣大臣請立栗姬爲皇后大行奏事文曰子以母貴母以子貴今太子母號宜爲皇后帝怒曰是乃所當言邪遂案誅大行廢太子爲臨江王栗姬憂死立王夫人爲皇后男爲太子

利之所激深宮之女皆儀秦也

司奏趙昭儀滅繼嗣請事窮竟議郎耿育上疏以爲不宜暴露私燕誣污先帝使謗議下流後世逺聞百蠻甚非先帝托後之意也遂不竟其事

耿育可謂知體矣

莽旣外壹羣臣令稱已功徳又內媚事旁側長禦以下賂遺以千萬數白尊太后姊妹日夜共譽莽又知太后婦人厭居深宮中莽欲虞樂以市其權廼令太后四時車駕巡狩四郊【云云繼絕世給貧民制禮作樂象刑輟訟符瑞】

傳曰浞行媚於內而施賂於外愚弄其民而虞羿於田王莽不學寒浞而暗與之合豈姦臣授受一道邪

漢興終於孝平外戚後庭色寵著聞二十餘人然其保位全家者惟文景武帝太后及邛成後四人而已至如史良娣王悼後許恭哀後身皆夭折不辜而家依舊恩不敢縱恣是以能全其餘大者夷滅小者放流

班固論外戚之成敗深切著眀然謂許史不敢縦恣亦誣矣殺蓋寛饒害蕭望之皆是物也縱恣有大扵此者乎

貨殖傳

名氏見於傳者四十人力田務本以其道而富者宣曲任氏而已其餘惟李克務盡地力秦楊以田農甲一州猶知不忘本業自三人之外皆鼓鑄魚鹽轉販姦軌犯法者也本業如此之少末作如彼之多民安得不困乎

富家相矜以久賈過邑不入門故師史能致千萬三過其門不入孳孳爲善者大禹之徒也過邑不入門孳孳爲利者師史之徒也

白圭曰吾治生猶伊尹呂尙之謀孫吳用兵商鞅行法是也故智不足與權變勇不足以決斷仁不能以取予彊不能以有守𨿽欲學吾術終不告也

𨿽天下污賤之事不可以苟爲也徳成而上藝成而下上下不同而用力均也使白圭以是心爲善孰能禦之

烏氏蠃秦始皇令比封君以時與列臣朝請巴寡婦淸始皇以爲貞婦而客之爲築女懷淸防張長叔薛子仲訾十千萬王莽皆以爲納言

羅裒致數千萬舉其半賂遺曲陽定陵侯依其權力賖貸郡國人莫敢負擅鹽井之利期年所得自倍

凡邪臣之以貨事君入扵君者錙銖而假君之勢入於已者丘山矣乃反謂之忠豈不惑哉觀羅裒之事可以解其惑【闕】

朱家專趍人之急甚於己私【闕】

成己以成物正也趍人甚於己豈其情哉

郭解姊子與人飲彊灌之人怒刺殺解姊子解使人微知賊防賊窘自歸具以實告解解曰公殺之當吾兒不直遂去其賊罪其姊子収而葬之【闕】解出人皆避有一人獨箕踞視之解問其姓名客欲殺之解曰居邑屋不見敬是吾徳不修也彼何罪乃陰請尉吏曰是人吾所急至踐更時脫之每至踐更數過吏弗求怪之問其故解使脫之箕踞者廼肉袒謝罪

解果以姊子有罪當死則不問其人可也今乃使人防知賊處待其窘自歸廼赦之則先操而後縦之使恩威出扵己耳解果以居邑不見敬是吾徳不修則不問其人可也今乃問其姓名脫其踐更則欲人知其報怨以徳之美耳此二者外若犯而不校推其用心則幹世要譽遊俠之大不善正在此

樓防【闕】五侯爭名防處其間鹹得其驩心爲五侯上客論議常依名節聽之者皆竦【闕】呂寛父素與防相知寛至廣漢過護到數日名捕寛詔書至護執寛莽大喜徵防入爲前煇光封息鄕侯

居五侯之門而論名節猶爲盜跖之徒而稱夷齊也防之執呂寛廼鄕者朱家之所羞故遊俠漢之罪人也樓防遊俠之罪人也

陳遵張竦竦苦身自約遵放意自恣其對問具別冊【酒箴李廣程不識】

張竦作奏以媚王莽而乃區區扵末節所謂放飯流歠而問無齒決也然其答陳遵之言實後進之藥石與馬伏波同功

客或譏涉【原涉爲輕俠】涉應曰子獨不見家人寡婦邪始自約敕之時意廼慕宋伯姬及陳孝婦不幸壼爲盜賊所污遂行淫泆知其非禮然不能自還吾猶此矣

子皮聞子產之言而不能自克楚靈聞子革之言而不能自克小則防幣大則殺身皆所謂知其非禮然不能自還也故禍莫大於知而不能自還不知者次之

涉自以爲前讓南陽賻送身得其名而令先人冢墓儉約非孝也廼大治起冢捨

田叔爲魯相以官卒魯以百金祠少子仁不受曰義不傷先人名然則涉之讓南陽賻送所以成先人之名孝之大者也今反以爲身得其名令冢墓儉約非孝不亦悖乎卒之冢捨奢侈爲尹公所毀辱其先人莫甚焉不孝莫甚焉傳曰非是是非謂之愚涉之謂也

顯聞眾人匈匈言已殺前將軍蕭望之望之當世名儒顯恐天下學士姍已病之是時眀經著節士瑯邪貢禹爲諌大夫顯使人致意深自結納顯因薦禹歷位九卿至禦史大夫禮事之甚備

觀貢禹之疏歷言時事而獨不及顯𨿽曰不爲姦吾不信也

文帝三年右賢王入居河南地爲冦發邊吏車騎八萬詣髙奴遣丞相灌嬰將擊右賢王右賢王走出塞眀年和親十四年匈奴單於十四萬騎入朝那【云云】候騎至雍甘泉文帝以周捨張武爲將軍軍長安旁而拜盧卿等五將軍大發車騎往擊胡漢逐出塞卽還後二年和親軍臣單於立【老上子】大入上郡雲中使三將軍屯北地代郡等緣邊亦各堅守以備胡又置三將軍軍細栁棘門灞上漢兵至邊匈奴亦遠塞

文帝之於匈奴來則禦之未嘗窮追出塞也正嚴尢之所謂中策而尢獨遺文帝何哉

周陽由傳汲黯之忮司馬安之文惡俱在二千石列同車未嘗敢均茵馮

吾觀汲黯廷折公孫質張湯揖衛靑所謂眼髙四海空無人者也彼周陽由孤豚腐防何足以辱同車而反謂黯不敢均茵馮班固之陋至此

趙禹爲丞相史府中皆稱其亷平然亞夫弗任曰極知禹無害然文深不可以居大府【無害謂無人能勝之】

亞夫眞漢相也有曹參丙吉之風

霍光廢昌邑王尊立宣帝宣帝初卽位嚴延年劾奏光擅廢立無人臣禮不道奏𨿽寢然朝廷肅焉

大哉延年之奏也自夷齊之後一人而已

張敞聞杜延年用刑刻急廼以書諭之曰昔韓盧之取兔也上觀下獲不甚多殺願次卿少緩誅罰思行此術敞之言緩誅罰是也至於言韓盧之取兔上觀下獲則是探上意以阿媚而已

延年爲人短小精悍敏捷於事𨿽子貢冉有通藝於政事不能絕也

班固以敏捷精悍爲子貢冉有邪

尹賞疾病且死戒其諸子曰丈夫爲吏正坐殘賊免追思其功效則復進用矣一坐軟弱不勝任免終身廢棄無有赦時其羞辱甚扵貪污坐贓愼毋然

此非獨尹賞之罪亦上以賞罰驅之也

黃霸爲河南太守丞處議當於法合人心太守甚任之吏民愛敬焉

人多患拘於法而不能伸殊不知法律之中固有可行志者觀黃霸可見矣

上遣使者徵遂議曹王生曰天子卽問君何以治渤海君不可有所陳對冝皆曰皆聖主之徳非小臣之力也遂受其言旣至前上果問以治狀遂對如王生言天子說其有讓

言各有所當也王生之勸龔遂歸徳於上則是浩星賜之勸趙充國歸功於二將則非

申公見上上問治亂之事對曰爲治者不在多言顧力行何如耳是時上方好文辭見申公對默然

觀此則武帝以尙書爲朴學不足怪也

望之爲平原太守雅意在本朝逺爲郡守內不自得乃上疏曰陛下哀湣百姓恐徳化之不究悉出諌官以補郡吏所謂憂其末而忘其本者也【云云】書聞徴入爲少府

汲黯蕭望之之不欲補外蓋心在王室發於至誠非重內輕外之徒也

九江大守戴聖不法何武防得其罪聖懼自免毀武扵朝廷武聞之終不揚其惡而聖子賓客爲羣盜得系廬江聖自以子必死武平心決之卒得不死自是後聖慙服武毎奏事至京師聖未嘗不造門謝恩

前之免戴聖公也而聖自以爲怨後之不殺戴聖之子亦公也而聖自以爲恩武之公未始有二也而戴聖區區分恩怨於其間不亦淺哉

何武爲刺史二千石有罪應時舉奏其餘賢不肖敬之如一是以郡國各重其守相

用之則不辱辱之則不用

何武行部必先卽學宮見諸生試其講論問以得失然後入傳捨出記問眾土田頃畝五糓美惡已廼見二千石以爲常

何武可謂知先後矣

何武爲人仁厚好進士奨稱人之善爲楚內史厚兩龔在沛郡厚兩唐然疾朋黨問文吏必於儒者問儒者必於文吏以相參檢

文吏與儒者其分久矣自非平心者未免有相嫉之也幸而遇其平心者猶之可也不幸不遇其人則彼將不擇其賢否各務相毀是徒知相黨之害而未知相嫉之害也又先懷揣摩鉤距之心則大害樂善之誠

上欲封董賢等心憚嘉使傅晏持詔視丞相禦史於是嘉與禦史大夫賈延上封事言【云云】宜暴賢等本奏言語延問公卿大夫愽士議郎暴平其事必有言當封者在陛下所從天下𨿽不說咎有所分前定陵侯淳於長初封其事亦議大司農谷永以長當封眾人歸咎於永先帝不獨防其譏

嘉延以一身橫當董賢之衝忠矣然其書言暴平其事必有言當封者在陛下所從天下𨿽不說咎有所分此乃爲董賢畫計也使哀帝今日下公卿議則眀日董宏冷襃輩爭言當封矣大抵事有是非兩端而已事誠是邪則或出於君或出於臣其利一也事誠非邪則或出於君或出於臣其害一也故谷永歸咎而成帝之咎不下於谷永李斯分謗而亡秦之謗不分於李斯安得謂之咎有所分乎

帝舅大司馬驃騎將軍丁眀素重嘉而憐之上遂免眀以董賢代之免冊曰不深疾云宏之惡反痛恨云等揚言爲羣下所寃又親見言伍宏善醫死可惜也賢等獲封極幸嫉妒忠良非毀有功

丁眀幸托外親備大臣王嘉之死當正救之坐視不救𨿽憐無益也東平之寃當正辧之坐視不辧𨿽恨無益也董賢之盛當正斥之坐視不斥𨿽疾無益也進退無據𨿽受黜免亦豈爲君子之所與哉

谷永以方正對策曰臣前幸得條對災異【云云】委棄不納而更使方正對策背可懼之大異問不急之常論廢承天之至言角無用之虛文

按其策曰天地之道何貴王者之法何如六經之義何上人之行何先取人之術何以當世之治何務豈得謂之虛文不急乎

永復說王音曰用士尙有好惡之忌蕩蕩之徳未純永之意𨿽私其言實深中大臣之病

馮野王爲瑯邪太守病三月賜告與妻子歸杜陵就醫藥王鳳風禦史中丞劾奏野王賜告而私自便持虎符出界不敬【初王章薦野王代王鳳】杜欽奏記於鳳曰今有司以予告得歸賜告不得是一律兩科失省刑之意又二千石病賜告得歸有故事不得去郡亡著令卽以二千石守千里不宜去郡將以制刑爲後法者則野王之罪在未制令前也鳳不聽竟免野王郡國二千石病賜告不得歸家自此始

姦吏不過弄法而已而王鳳至於以私怒而攺法

東平思王宇犯法事太后不相得太后求守杜陵園上遣大中大夫張子蟜奉璽書敇諭之曰【云云】朕惟王之春秋方剛忽扵道徳意有所移忠言未納【云云】孔子曰過而不攺是謂過矣又特以璽書賜王太后曰【云云】福善之門莫美於和睦患咎之首莫大於內離【云云】父爲子隠母子之間同气異息骨肉之防豈可忽哉昔周公戒伯禽曰故舊無大故則不可棄也毋求備於一人夫以故舊之恩尙忍小惡而況此乎【云云】詔書又勅傅相曰【云云】自今以來非五經之正術敢以遊獵非禮道王者輒以名聞

元帝之於諸侯王委曲調護如此漢興以來未之有也

匡衡學者多上書薦衡事下太子太傅蕭望之少府梁丘賀問衡對詩諸大義望之奏衡有師道宣帝不甚用儒遣衡歸官張禹甘露中諸儒薦禹有詔蕭望之問禹對易及論語大義望之奏禹有師法奏寢罷歸故官當宣帝之退二人世皆惜儒者之不用也至元帝用衡而石顯用權成帝用禹而王氏専政其效何如哉宣帝可謂明矣

張禹病成帝親自臨問之親拜禹牀下禹頓首謝恩言老臣有四男一女愛女甚於男逺嫁爲張掖太守蕭咸妻不勝父子私情思與相近上卽徙咸爲宏農太守又禹小子未有官上臨候禹禹數其子上卽禹牀下拜爲黃門郎

是禮也孔子不得之於魯衛孟子不得之於齊梁張禹何者乃得之於成帝謂宜發道學之本原建社稷之長防乃猥及於子孫之私其罪大矣

永始元延之間日食地震尢數吏民多上書言災異之應譏切王氏上懼變異數見意頗然之未有以眀廼車駕至禹第辟左右親問禹以災異因以吏民所言王氏事示禹禹自見年老子孫弱又與曲陽侯不平恐爲所怨禹則謂上曰性與天道自子貢之屬不得聞何況淺見鄙儒之所言陛下宜修政事以善應之【云云】新學小生亂道誤人宜無信用上雅愛禹由此不疑王氏後曲陽侯根及諸王子弟聞知禹言皆喜說遂親就禹張禹之罪後世論之詳矣然推其由亦成帝致之也彼見其君之懦弱無斷恐排王氏則復效王章之死爲子孫計不得不出於此耳

王商王鳳専權行多驕僣商論議不能平鳳連昏楊彤爲瑯邪太守商奏免肜奏果寢【鳳以連昏曉商不聴】鳳使人上言商閨門內事下其事司先是皇太后嘗詔問商女欲以備後宮時女病商意亦難之以病對不入及商以閨門事見考自知爲鳳所中惶怖更欲內女爲援廼因新幸李婕妤家白見其女張匡其人佞巧願對近臣陳日蝕咎曰丞相商【云云】皇太后前聞商有女欲以備後宮商辭有痼疾後有耿定事更詭道因李貴人家納女執左道以亂政誣罔誖大臣節故應是而日蝕【呂不韋春申君事云云】於是詔禦史令収丞相印綬

王商所以拒鳳者以區區之政也以正獲罪𨿽不免猶足以自立於是柰何攺節詭道以不正而濟之其【闕】

辱宜哉

傅太后怨傅喜不已使孔鄕侯晏風丞相【朱博】令奏免喜侯博惡獨斥奏喜以何武亦免就國事與喜相似卽並奏喜武【與禦史大夫趙同奏】請皆免爲庶人上知傅太后素怨喜疑博承指卽召詣尙書問狀辭服有詔左將軍彭宣與中朝者雜問宣等奏【云云】博爲臣不忠不道大不敬晏不敬臣請詔謁者召博晏詣廷尉詔獄制曰將軍中二千石二千石諸大夫博士議郎議蟜望等如宣等所言龔勝等以晏幹亂朝政要大臣以罔上本造計謀冝與博同罪上減死罪三等削晏戶四分之一假謁者節召丞相詣廷尉詔獄博自殺

賈捐之之附石顯朱博之黨傅氏皆自以爲固寵之至計而情見詐得卒不免於死使其守道不貳未必不免也此可爲小人之戒

傅晏以風指諭朱博朱博奉傅晏之指其罪一也而羣臣之議則以博爲不忠不道而晏止爲不敬哀帝之用刑則殺朱博而晏止扵削戶四分之一是法徒行扵大臣而不行於外戚也龔勝之議公矣哉

韋孟爲楚元王太傅及孫王戊荒淫作詩風諌遂去位徙家於鄒其在鄒詩曰【云云】王朝肅肅惟俊之庭顧瞻余躬懼穢此徵【師古曰此皆孟已去逺辭不欲顯王之過惡也】庶我王寤越遷於魯【云云】我旣遷逝心存我舊夢我瀆上【彭城裏名】立於王朝其夢維何夢爭王室其爭如何夢王我弼

孟旣致爲臣而歸矣而拳拳之意猶如此足以見古人之忠厚

吉病篤上臨問誰可以自代吉曰杜延年【後爲禦史大夫】於定國【後爲丞相】陳萬年【後爲禦史大夫】此三人能皆在臣右後皆稱職上稱吉爲知人

吉舉於杜當矣至於陳萬年考其傳曰丞相丙吉病中二千石上謁問疾遣家丞出謝謝已皆去萬年獨畱昏夜廼去及吉病甚上臨問以大臣行能吉薦萬年是則丙吉之賢亦不免爲諂諛之所回也然則佞之入人深矣

貢禹爲河南令嵗余爲府官所責免冠謝禹曰冠一免安可復冠也遂去官

當石顯之薦曷不曰道一枉安復可正也

邴漢兄子曼容亦養志自修爲官不肯過六百石輙自免去其名過出於漢

爲貧而仕辭尊居卑古也

上以延年霍氏舊人欲退之【霍氏誅】而丞相魏相奏延年素貴用事官職多姦遣吏考案但得苑馬多死官奴婢乏衣食延年坐免官削戶二千

以魏相之賢猶不免於趨附惜哉

杜延年爲北地太守延年故九卿治郡不進上以璽書讓延年延年乃選用良吏捕擊豪彊居嵗余上使謁者賜延年璽書黃金二十斤嚴助爲防稽太守數年不聞問賜書【云云】助恐上書願奉三年計最

吾丘壽王爲東郡都尉不復置太守是時嵗不熟多盜賊詔賜壽王璽書曰子在朕前知略輻湊及至連十餘城之守職事並廢盜賊縦橫甚不稱在前時何也壽王謝罪因言其狀

漢之督責郡守蓋如此

王章言王鳳專權天子感寤欲退鳳杜欽令鳳上疏謝罪乞骸骨文指甚哀太后涕泣爲不食上少而親倚鳳亦不忍廢復起鳳就位鳳心慙稱病篤欲退欽復說之【云云】鳳復起視事上令尙書劾奏京兆尹章章死詔獄【欽數稱達名士王駿等救解馮野王王尊胡常之罪及繼功臣絕世鎭撫四夷見鳳専政太重戒之】亡漢者杜欽也罪甚扵張禹

王章旣死眾庶寃之欽欲救其過說鳳舉直言極諌者並見郎從官展盡其意加於往前以眀示四方使天下咸知主上聖眀不以言罪下也鳳白行其策

甚矣杜欽之姦似石顯也【貢禹事】

天子好宛馬【善馬在貳師城匿不肯示漢使】使車令等持千金及金馬往求宛王不肯予漢使怒妄言椎金馬而去宛令郁城王殺漢使天子大怒以李廣利爲貳師將軍伐宛發屬國六千騎及郡國惡少年數萬人以往【乏食引還士不過存十二三】天子廼赦囚徒冦盜發惡少年及邊騎出燉煌六萬人負私從者不與牛十萬馬三萬匹騎橐駝以萬數天下騷動轉相奉伐宛五十餘校尉益發戍甲卒十八萬以衛酒泉而發天下七科適【吏有罪亡命贅壻賈人故有市籍父母有市籍大父母有市籍】及載糒給貳師圍宛外城壊宛共殺王母寡持其頭使貳師約貳師許宛之約【多出食食漢軍】漢軍取其善馬數十匹中馬以下牝牡三千餘匹【立昧蔡】令上官桀攻破郁城斬郁成王諸小國入馬千餘匹

封廣利爲海西侯封斬郁成王者趙弟爲新畤侯軍吏爲九卿者三人諸侯相郡守二千石百餘人千石以下千餘人士卒賜直十萬伐宛再反四嵗而得罷云得失多寡廼如此

王莽白王太后徵孫寶爲光祿大夫孔光馬宮等咸稱莽功徳比周公宜告祠宗廟【黃龍見】寶曰周公上聖召公大賢尙猶有不相說著於經典兩不相損今風雨不時百姓不足每有一事羣臣同聲得無非其美者時大臣皆失色【後坐免】

使平帝之廷臣皆如孫寶則漢何自而亡

安國爲人多大略知足以知當世取捨而出於忠厚貪耆財利然所推舉皆廉士賢於己者於梁舉壺遂臧固至他皆天下名士士亦以此稱慕之惟天子以爲國器後之貪者其嫉防潔如仇況能舉之乎則非特防者不如古人貪者亦不如古人也

李陵置酒賀武曰【云云】陵𨿽駑怯令漢且貫陵罪全其老母使得奮大辱之積志庶防乎曹柯之盟此陵宿昔之所不忘也

當陵之海上說蘇武陵母固未誅也而激切捭闔指斥漢失若必欲武降者則此言豈可盡信哉

相如未死時爲一卷書曰有使來求書奏之其遺札書言封禪事

君子之死死而遺忠相如之死死而遺害

申屠嘉鄧通方愛幸嘉入朝而通居上旁有怠慢之禮嘉奏事畢因言曰陛下幸愛羣臣則富貴之至於朝廷之禮不可以不肅

嘉言肅朝廷之禮是也言幸愛羣臣則富貴之非也嘉欲殺鄧通而文帝未嘗怒鄧通不敢譖終文帝之世安於相位此文帝所以爲文帝也

酈食其爲髙陽裏監門陳勝項梁等起諸將過髙陽者數十人食其聞其將皆握齱好荷禮自用不能聽大度之言後聞沛公略地陳畱郊沛公騎士適食其裏中子沛公時時問邑中賢豪食其謂曰【云云】

騎士防矣而髙祖親問以賢豪此所以得天下也

呂太后時賈以病免有五男乃出所使越橐中裝賣千金分其子子二百金令爲生產賈常乘安車駟馬從歌鼓瑟侍者十人寶劍直百金謂其子曰與女約過女女給人馬酒食極欲十日而更所死家得寶劍車騎侍從者一嵗中以往來過它客率不過再過數擊鮮毋久混女爲也

賈在而使其子析居分財敗俗傷化不知禮之罪也言所死家得寶劍車騎等父子之間要約以利其薄甚矣

張歐爲吏未嘗言按人剸以誠長者處官官屬以爲長者亦不敢大欺奏論大辟有可卻卻之不可者不得已爲涕泣面而封之

景帝誅鼂錯時丞相靑翟中尉嘉廷尉歐劾奏錯之大逆無道錯當要斬父母妻子同產無少長皆棄市廷尉歐卽張歐也安得爲不案人哉則歐固謹於細而略於大也

梁王立之獄谷永言帝王不窺人閨門之私故禮天子外屏【云云】宜及王辭不服更審考淸問著不然之效定失誤之法爲宗室刷污亂之恥

谷永之言可謂知體矣

東萊別集卷十五

欽定四庫全書

東萊別集卷十六

宋呂祖謙撰

師友問答

與朱侍講答問

太極圖義質疑

無聲無臭而造化之樞紐品彚之根柢系焉

太極卽造化之樞紐品彚之根柢也恐多系焉兩字所謂一陰一陽之謂道誠者聖人之本物之終始而命之道也動而生陽誠之通也繼之者善萬物之所資始也靜而生陰誠之復也成之者性萬物各正其性命也

以動而生陽爲繼之者善靜而生陰爲成之者性恐有分截之病通書上云一陰一陽之謂道繼之者善也成之者性也元亨誠之通利貞誠之復卻自渾全

太極道也陰陽器也

此固非世儒精粗之論然似有形容太過之病

太極立則陽動陰靜而兩儀分

太極無未立之時立之一字語恐未瑩

然五行之生隨其气質而所稟不同所謂各一其性也各一其性則各具一太極而气質自爲陰陽剛柔又自爲五行矣

五行之生隨其气質而所稟不同所謂各一其性則只說得气稟使果識所謂各正者則人物之分必不至混然無別矣下文所云則其所謂生之謂性者語𨿽似而意差此則立義甚精

公都子問性無善章是乃仁義禮智之具乎性者也性之中有是四者而已有外則非天心矣

此章所謂仁義禮智非由外鑠我也我固有之也鑠如陵鑠之鑠蓋言仁義禮智非自外來加我實我所固有也性之徳也若云性之中有是四者而已有外則非天心矣恐與文義不相恊

富嵗子弟多賴章口耳目麗乎气故有形者皆得其同而心則宰之者也形而上者也故其所向者反隔於有形而莫之能通反躬而去其蔽則斯見其大同者矣

推其所以然則固如此然孟子之意恐只是舉口耳目同然分眀處使人自顯推隠反求其心之所同然耳牛山之木章自旦而往其晝之所爲則無非害之者矣

解旦晝文義恐費力旦晝猶俗語所謂朝日云爾

已上並孟子

中則無不正仁則無不義此語甚善但專指中與仁爲靜卻似未安竊詳本文云聖人定之以中正仁義而主靜是靜者用之源而中正仁義之主也

五行順施地道之所以立也中正仁義人道之所以立也

五行順施恐不可【闕】以地道言之立人之道曰仁與義亦似不必加中正字立人之道統而言之仁義而已自聖人所以立人極者言之則曰中正仁義焉文意自不相襲

�者陽之動也○之用所以行也�者陰之靜也○之體所以立也�者�之根也�者�之根也無極二五理一分殊

理一分殊之語恐不當用於此

非中則正無所取非仁則義無以行

未詳

陽也剛也仁也�也物之始也陰也柔也義也�也物之終也

後章云太極之妙陰中有陽陽中有陰動靜相涵仁義不偏未有截然不相入而各爲一物者也此語甚善似不必以陰陽剛柔仁義相配

中庸集解質疑

自其天地之位而以中言之自其萬物之育而以和言之區別固未有害也深觀其所從來則天地之所以位萬物之所以育蓋有不可析者子思曰致中和天地位焉萬物育焉山曰中故天地位焉和故萬物育焉參觀二者之論則气象自可見矣與孟子論始終條理似不類【知之在先然後行其所知以終之此自當剖判】

中庸不可能一章章句可疑防恐是立語太髙【如有能斯有爲之者則與道二矣】不可以爲道其末云然則道終不可爲乎曰自道言之執柯伐柯猶以爲逺也自學者觀之則所謂求仁者其可廢乎如此說破卻似無病

鬼神之爲徳鳶飛魚躍兩章平處看未出卻望批教逹道逹徳兩章細讀婺本文句有脫漏不相屬處誠如來諭但困而知勉彊而行勇也殊未能達如湯天錫之勇曽子孟子所謂大勇豈困而知勉彊而行者乎【如學而知之利而行之也似未安仁者安仁智者利仁此則有輕重中庸論智仁勇摠結之曰三者天下之達徳恐不可分輕重淺深也】

至誠無息解云誠自成也非有假扵物也而其動以天故無息前此蓋疑而其動以天一句下文云無息者誠之體也不息所以體誠也旣曰無息者誠之體則其動卽天也若下以字則已是不息所以體誠矣

不尊不信一章經文云下焉者𨿽善不尊龜山解云三代而下卑陋而不尊卑陋二字恐與經文善字相妨若攺定云三代而上逺而無徵三代而下近而不尊頗似穩當【如漢人所謂親見揚子云狀貎不能動人之意】

答朱侍講所問

子在川上範內翰記程子之言指此逝者爲道體龜山以不逝者爲道體同異如何

山之論疑未完粹維天之命於穆不已貞也所謂道體也若曰知逝者如斯則知有不逝者異乎此是猶曰不已者如斯則知有貞者異乎此其可乎

修道之謂教自明誠謂之教兩教字同否其說如何眀道伊川說修道自不同呂楊遊氏皆附眀道說古注亦然但下文不相屬又與眀誠處不相貫不知如何

修道之謂教設教者也自眀誠謂之教由教以成者也教字本同但所從言之異耳天下皆不失其性則教不必設道不必修惟自誠眀者不能人人而然故爲此修道設教然後人始得由此教故自眀而至於誠也使道之不修設教有所偏則由教者亦必有所差安能自眀而至於誠乎二程諸家修道之說或主乎設教或主乎爲此而設教【如言已失其本性故修而求復之此言爲此而設教】其歸趣則一而已中和之中與中庸之中有同異否【遺書十八卷所謂中之道與在中之義何別】

中和之中以人言也【喜怒哀樂之未發就人上說】中庸之中以理言也【綂論中之道】遺書所論在中之義蓋當喜怒哀樂之未發此時則在中也

參前倚衡指何物而言

誠之形行之著也

艮背之指在學者當如何用

艮背之義在學者用之莫若止其所有所止則外物之交乎前不能止之故夫子釋彖之辭不曰艮其背而曰艮其止其意可見

仁字之義如何周子以愛言之程子以公言之謝子以覺言之三者孰近程子言仁性也愛情也豈可専以愛爲仁又曰或謂訓人訓覺者皆非也然則言愛言覺者皆非耶孟子曰仁人心也前輩以爲言仁之切無如此者其說安在且程子以爲性孟子以爲心其不同者又何邪

指其用則曰愛指其理則曰公指其端則曰覺學者由此皆可以知仁若直以愛以覺爲仁則不識仁之體此所以非之孟子曰仁人心也此則仁之體也程子以爲性非與孟子不同蓋對情而言情之所發不可言心【如遺書所謂自性之有動者謂之情不曰自心之有動者謂之情】程子之言非指仁之體特言仁屬乎性爾【有未是防望一一指教】

又夷齊之逃蓋不降其志不辱其身平日規模自如此此所以爲聖之淸也程子之言秪是平論事理耳太伯端委以治吳則斷髮文身自是仲雍事蘇氏所引漢眀帝唐宗卻不相當詩稱王季因心則友則友其兄推此心也太伯而不去王季必有所不敢居矣眀帝宗則以位爲樂者也東海王讓帝方晦迹以避猜疑決無推挽不容釋之患又何煩髙舉逺引乎

富而可求一章舊從上蔡說近看伊川經解爲長蓋上蔡以命言【天下之士徒能言富不可求夫子則知眞不可求】伊川以義言聖人分上固不必論命也

將堯舜事業橫在胸中此傅說所謂有其善者也孔子夢見周公則心潛誠篤寤寐無間者也

傳不習乎恐秪是不習而傳與人蓋三者皆是與人際接之事知用之難而懼動之差曽子用宻察之功也吾之於人也誰毀誰譽如有所譽其有所試矣在事不在己也斯民也三代所以直道而行也言三代之俗毀譽皆由直道亦未嘗以己參之也夫子傷當時毀譽亂眞故示之以吾心而復慨然懷先王之舊俗也不言毀者蓋如易象舉上文包下句以譽包毀語勢當然【只語勢當然便可見元者善之長意但拈出則味卻薄蓋矢口自如此不是特地也】班固歸於上之人推本而言亦在其中苐章指未必如此

修道之謂教依呂楊說甚穏

仁說竊謂已分上功夫與語學者不同精講眀辧剖析毫釐【闕】不畱一字之義此已分上功夫也若語學者聖賢門中多是指示下手處或拈出親切處鮮有正言其體者所謂輔之翼之使自得之也命辭立言欲使學者有所向望大是難事固有立言者所見本不差秪緣未熟到得流布語下生病者多矣此易傳所以不輕出攺定仁說比去嵗本殊完粹言仁錄所疑如論未知焉得仁等處科條極精宻又所云思慮語言躬行皆不可廢但欲實到卽須躬行非是道理全不可思量講說此誠不可易之論深中談之病然【闕】

卻有懲創太過處凡言仁錄中仁道無窮非思慮言語可盡之類固有過髙處恐不必例看疑之然莫覺悚動乎中之類非指言仁體似不必疑之蓋無所歸宿則誠不可若所謂性與天道不可得而聞固有非言語所可盡者也以覺爲仁則誠不可若所謂天民之先覺固非覺字不道著也大抵論學之難其髙者其病墮於虛就平者其末流扵章句校二者之失髙者便入於異端平者浸失其傳猶爲勤訓故惇行義輕重不同然要皆是偏耳如寄示諸說固足以深捄窮大失其所居無所倚著之病然天下事未甞無對懲創太過獨不思倚著之病乎執中之難深願體之五六年每見誨示下而復髙髙而復下非飽經歷眞切磨何以臻此用功之實進徳之新於此可窺然惓惓之意猶謂要必中立不倚則慮所終稽所敝無傳習之舛不識如何

鼂景迂其學固雜然質厚而句法少穿鑿可取者固多也大抵比方前輩議論𨿽各有疵然要可養忠厚革囂浮自當兼存也

又詩說辧疑

思無邪放鄭聲區區朴直之見只守此兩句縱有他說所不敢從也【論語集注解思無邪一段𨿽說得行終不若舊說之省力至於放鄭聲一句決與鄭漁仲之說不可兩立】橫渠謂夫子自衛反魯樂正雅頌各得其所後伶人賤工識樂之正及魯益衰三桓僣竊自太師而下皆知散之四方聖人俄頃之助功化如此若如鄭漁仲之說是孔子反使雅鄭淆亂然則正樂之時師摯之徒便合入河入海矣可一笑也集傳所以誤取渠仲與石虎語𨿽無復君臣之禮然麤朴愚戅終是愛君今北人痛惜親戚之不可捄藥其語往往似罵其實愛之切也忽是正嫡又資質願善國人深憐之故刺如是之多不可作欺善怕惡看也宋玉登徒子賦用遵大路之語左傳韓起解褰裳之義均爲他書之引詩者也皆非詩之本說也今集傳一則采之一則以斷章而棄之【謂韓起之言非詩之本說則登徒子賦亦可如此說也】無乃猶以同異爲取捨乎此卻須深加省察若措之事業如此則甚害事也或喜漁仲之說方銳乞且畱此紙數年之後試取一觀之恐或有可采耳

與張荊州問論語孟子說所疑

十世可知章若夫自嬴秦氏廢先王之典而一出於私意之所爲有王者作其於繼承之際非損益之可言直當盡變革之宜而已【低字者並南軒本說】

以大【闕】觀之因時防通以行典禮其損其益百世可知也或少潤色之或盡變革之蓋莫不在其中矣恐不必特然拈出

富與貴是人之所欲章不以其道得處富貴則不處不以其道得去貧賤則不去

恐於本文未恊

朝聞道章聞道則不忍斯須而離於道安常順理𨿽夕死可矣

伊川曰人不可以不知道苟得聞道𨿽死可也辭義最完若謂安常順理𨿽夕死可矣聞道者固如此但於文義爲不恊似是懲艾異端了此一大事之說故發此義然深味伊川之語自與異端驚怪超悟之論判然不同自不必懲艾也

能以禮讓章謂𨿽繁文末節具存而躬率者不先則其本旣亡矣而何以謂之禮乎

上篇所云爲禮而不敬臨防而不哀則其繁文末節𨿽多亦何以觀此語卻穏蓋就其人分上說旣不知本則所爲無非繁文末節也若施之於此章則似未安此章之意恐是不能以禮讓其本旣亡矣則其爲國也將如禮何禮未嘗亡也人能道非道人故也

宰予晝寢章而又謂今吾於人聽言觀行而勉之以攺是

於予與攺是蓋言因宰我而攺此觀人之法所以深厲之也若曰勉之以攺是則文意似不平直

夫子之言性與天道章曰性又曰天道者兼體用合天人而眀之也

自人言之則曰性自理言之則曰天道天人本無二然有鼔萬物而不與聖人同憂者焉所以合天人而眀之也謂之兼體用則未安以性爲體而以天道爲用可乎伯夷叔齊不念舊惡章二子者於其所爲胸中休休然初無一毫介於其間亦率夫天理之常而已

惡惡之心所過者化無復凝滯蓋其所惡在事不在己怨之所以希也然當如以朝衣朝冠坐於塗炭之時恐難以胸中休休然形容之蓋陰陽慘舒各有气象如雷霆震擊固隨卽開霽然雷霆只可謂之雷霆不可謂之春風和气也夷齊之惡惡固皆天理然終是有聖之淸意思必如孔子乃可謂之率夫天理之常也

孰謂防生髙直章乞醯之事若不失扵欺僞則失之於姑息

恐只有委曲姑息之病

巧言令色足恭章是皆常人之所安行而不以爲恥者

此句待世太輕巧言匿怨之類常人固多不免然其間豈無知其非者但爲已不切視之悠悠不以爲恥耳【闕】之以常人所安行則不可

已上並論語

中也養不中章開其眀而祛其惑

此句已涉教恐當刪

大人不失赤子之心章大人能反之者也所謂自明而誠者也若夫上智生知之聖則赤子之心元不喪失所謂自誠而眀者也

大與聖對言之則有等級若曰大人與天地合其徳與日月合其眀則非聖人莫能與此蓋自充實輝光以上皆可通謂之大人也謂之不失赤子之心則反之而不失者與元不喪失者皆可包矣恐不必區別【闕】君子深造之以道章資者慿借據依之謂【闕】

資固爲憑藉兼資養資用之意其義乃完【闕】

仲尼亟稱於水章然則其在人也本安在乎仁是也

著書與講說不同與學者講說以此指示之可也若解釋此章則似不須推至此止就本文發眀使其玩索爲善若引而伸之太盡則味薄而觀者不甚得力語孟解中此比頗多姑舉其一爾

詩亡然後春秋作章春秋作於隠公適當雅亡之後故曰詩亡然後春秋作

文定之說頗似費力變風訖於陳靈至孔子之時詩之亡久矣其曰詩亡然後春秋作蓋指筆削春秋之時非謂春秋之所始也詩旣亡則人情不止於禮義天下無復公好惡春秋所以不得不作歟

君子之澤章小人對君子而小者其在上爲政亦未嘗不流澤也

善之薫陶惡之污染流芳遺臭皆不能遽息觀紂之俗至康王猶未殄則小人之澤五世而斬者可見矣小人正是與君子善惡相反者恐非對君子而小者也逢防學射於羿章程子曰孟子取庾公之斯不背師之意然人須就上理防事君之義當如何然則果何如哉蓋亦曰審其重輕而已矣

按遺書此段【闕】戒人尋枝摘葉言孟子只是取庾公之斯不背師之意人卻節外生事須就上理防事君之義當何如蓋戒學者不領本意而展轉滋蔓也上下文極分眀細讀可見

君子所以異於人章人而妄則何以異於庶物哉此非疾而詆之之辭言其理然也又曰而橫逆之至則非所患也𨿽非所患然自反之功則無窮也

此章所云如此則與禽獸何擇焉於禽獸又何難焉𨿽非疾而詆之然所謂並秋殺盡見者也如有一朝之患則君子不患矣意蓋在上文謂若有前面許多功夫到得非仁無爲非禮無行地位則𨿽橫逆之至非所患矣所謂旡妄之疾勿藥有喜也大意欲學者移畏外患之心而篤志於內修耳恐不須添𨿽非所患然自反之功則無窮也兩句

堯舜與人同耳章聖人𨿽獨盡其道而立則俱立達則俱達未嘗不與人同也故曰堯舜與人同耳

【闕】

命而已矣似未親切如孟子論三子不同道其趨一也一者何也曰仁也仁字上更難添語言若云一者何也曰由仁而已矣則可乎

萬章問伊尹章謂非予覺之而誰者非不讓也理固若是也【又云謂以堯舜之道要湯者言伊尹行堯舜之道而湯往致之耳非伊尹有要湯之心也若行道扵此而要君之聘於彼則豈所謂道者哉】

理固若是然亦有任之意

因其問伊尹以割烹要湯故告之以伊尹所以致湯之聘者非割烹也乃堯舜之道也政如子禽問夫子至是邦必聞其政求之與子貢告以夫子之求之其諸異乎人之求之與同意曰要曰求皆因問者之辭指之使知在此不在彼爾以意逆志讀之自可見不須更辧伊尹有心無心於要也要字文義謂湯往致之亦頗費力只是伊尹以堯舜之道自致湯之聘非枉已有求也伯夷伊尹栁下恵章於惡聲惡色視聽不加焉則其立心髙而守已固矣

伯夷聖之淸者也立心髙而守已固恐說得頗輕又云𨿽然以三子而論之伊尹其最髙乎故於伯夷之風則以爲聞之者頑夫廉懦夫有立志於栁下恵之風則以爲聞之者鄙夫寛薄夫惇而獨不言伊尹之風所被者廣也

三子似難分髙下伊尹得時得位澤加於民所被者廣故獨不言風耳

萬章問不見諸侯章禮之所以謂之門者以其節之不可越也

以君子所出入故曰門若謂節之不可越則說禮之防亦得

告子湍水章惟人得二气之精五行之秀其虛眀知覺之心有以推之而萬善可備以不失其天地之全故性善之名獨歸於人

自有以推之而下皆是推擴功夫所以盡其性也此章方論性善恐未須說到此下文又云人之有不善何也蓋有是身則形得以拘之气得以汨之欲得以誘之而情始亂情亂則失其性之正是以爲不善也亦似未該備品物流形參錯不齊亦或有得气之偏駁而不善者但其資始者則無不善耳

告子生之謂性章告子生之謂性之說以言夫各正性命之際則可也

物與無妄所謂各正性命也告子生之謂性之說恐只說得气稟使果識所謂各正者則人物之分必不至混然無別矣下文所云則其所謂生之謂性者語𨿽似而意亦差此則立義甚精

答學者所問【時爲博士】

多士王曰又曰時予乃或言爾攸居

此恐是脫簡

呂刑簡孚有眾惟貌有稽無簡不聽簡或以爲簡核或以爲簡牘

恐是簡牘大抵治獄案牘要得著實使眾人孚信必須察言觀色稽之於貌然後得其實苟無案牘之眀驗則不敢聽所以畏天而不敢易也

至徳以爲道本與崇效天卑法地相類如何

至徳以爲道本乃所以爲道之本也若曰至徳乃道之本則非

信近於義如蒲人之盟不必復也歷位與王驩言非逺辱也墨子之本無可宗也亦時中之義如何

信與恭皆可如此說下句似未通

利有攸往向說當作純亦不已看恐亦有乘時有爲之意

隨卦義看難立定說也

萃九五匪孚元永貞傳曰苖民逆命帝乃誕敷文徳舜徳非不至也蓋有逺近昏眀之異故其歸有先後豈苖虐腥聞有所格絕而气有不通感乎

政當看舜徳已至猶自反之意不必深問苗民所以未格

哀公問仁人不過乎物物恐是物則之物

物是物則之物但當深玩不過二字

孔子閒居天有四時春秋冬夏風雨霜露無非教也地載神气神气風霆風霆流形庶物露生無非教也向聞只是饑食渴飲畢竟未曉

此章但當體察不必箋注

禮之教化也防其止邪也於未形如齊眀盛服佩玉和鸞無非教化如何

此類皆是

克知三有宅心灼見三有俊心知與見孰先後

互言之耳

又上蔡語八佾舞於庭不仁者之所爲以雍徹不知者之所爲仁知何別

是可忍也孰不可忍也所以爲不仁相維辟公天子穆穆奚取於三家之堂所以爲不知

幹之九三不言龍何也

易不當如此看

因不失其親亦可宗也因親如何別

上蔡之說近之

張釋之爲廷尉天下無寃民於定國爲廷尉民自以不寃二者何以異

以史氏之辭論之則民自以爲不寃者勝於天下無寃民蓋天下無寃民者所斷皆當其罪罪人未必皆心服也然以實攷之則定國實不勝釋之

需九五需於酒食貞吉傳曰五以陽剛居中得正位乎天位克盡其道矣五旣以陽剛居中得正位乎天位又何所需

在我旣盡然後可以望於彼苟未能中正盡道而欲有所需待無是理也

天聰明自我民聰明天明畏自我民明威明畏明威如何

天理昭明可畏者皆我民之明威也

又或問相防詩說云疾惡不深則遷善不力竊謂人之處世當平心待物不可有憤世疾邪之心今相防詩何疾惡之甚也

相防詩說蓋謂久染污俗者疾惡不深則不能自脫特初學者之事耳若旣脫污俗則當平心視物不可有憤世疾邪之念也

又問善言徳行徳行如何可言

善言徳行如人說自家中事自然分眀

又問中和二字如何

中和二字更須玩味體防若只欲解說則前人之說固多矣

又問所過者化不知是化人與自化

所過者化不必分自化與化人

又問呂后欲王諸呂王陵固爭平勃不爭卒誅諸呂不幸事功未遂平勃蚤死則此心將何以自眀

如陳平之事𨿽使未濟而死獲謗扵後世君子不憾也君子所信者此心也若顧後世之毀譽是有待於外也又上蔡語錄云心之窮物有盡而天者無盡如之何包之

竊意窮物蓋窮理也萬物各有其理將欲處之各盡其道非研窮工夫則無由得然人固自有天然之本體純粹淸眀不待思慮不勞計度遇事觸物而吾胸中一際接焉固有至當之理油然而生若夫心之容物固所以求其天柰何人之私意易萌思慮所不及計度所不逮則背理傷義未能保其不無也往時侍坐誨以易傳中孚之初九曰志有所從則是變動虞之不得其正矣夫旣變則已違夫天矣虞之則涉於人固有正不正矣恐亦是此意乞賜詳誨

心之窮物有盡而天者無盡橫渠所謂有外之心不足以合天心也來說爲近

上蔡語錄云窮理之至自然不勉而中不思而得從容中道恕其窮理之本歟

竊謂恕之一字要須玩索上蔡語云忠則流而不息恕則萬物散殊知此則知一貫之理矣夫人之所以防物不中節者皆由內外不合彼我不貫之故耳苟能於乍見孺子入井之心涵養體察則渾然與物同體之心周流而無間而其觸物應事交泰而感通焉有不合於理哉其曰恕其窮理之本歟非親切用力此地不及此也未知是否乞賜詳誨

乍見孺子一段所以示學者因發見處識察此心【闕】用功之端耳玩味已欲立而立人能近取譬一段則恕字庶可識矣

遺書問子貢曰博施於民而能濟眾可謂仁乎子曰何事於仁必也聖乎仁聖何以別曰此子貢未識仁故測度而設問也惟聖人爲能盡仁然仁在事不可以爲聖又問堯舜其猶病諸果乎曰誠然也聖人惟恐所及不逺不廣四海之治也孰若兼四海之外乎是常以爲病也博施濟眾事大故仁不足以名之竊謂此兩轉問答語脈前旣曰仁在事不足以爲聖則是仁之體不可以事見此言正明博施濟眾之事旣不可以論仁又不可以論聖後復曰博施濟眾事大仁不足以名之則是愽施濟眾堯舜實病非謂仁中做不得博施濟眾事但以此論仁則不可耳其曰仁不足名之非是小著仁也前後語若異而意歸無異未知是否乞賜詳誨

子貢之問大而不切愽施濟眾乃聖之功用非學者下功夫處其曰仁在事不可以爲聖又曰博施濟眾事大皆此意也但仁不足以名之恐記錄者差舛一兩字易傳曰習坎有孚維心亨行有尙惟其心誠一故能亨通至誠可以通金石蹈水火何險難之不可亨也竊謂易傳句句字字當作實事看此心苟誠則赴湯蹈火無有齟齬一不誠焉則出言吐气亦不成倫理如李廣之射入石唐之畨人能水行三十里不噎又如心風人力倍常時與被火之人竄身於煙火之中而能保全者是其誠一之所致也未知是否乞賜詳誨

是其誠一之所致也此語有病

又遺書云物物皆有理如火之所以熱水之所以寒至於君臣父子間皆是竊謂人徒見火之熱而不知其所以熱人徒見子之孝而不知其所以孝所以者安在哉莫之爲而爲者天也

說稍近但失於容易未極精防更冝玩索

遺書云只窮一物見此一物還便見得諸理否曰湏是徧求𨿽顏子亦只能聞一知十若到後來達理了𨿽億萬亦可通竊意通一可以知萬何故須用徧求何故顏子聞一止能知十

所以須徧求者參防交徹然後該貫顏子聞一知十以其資材言也

遺書云於物上理防也得不理防也得注云且須於學上格物不知如何是學上格物

物不外理理不移物故曰理防也得不理防也得學上格物凡有體段形象可見可言者皆物也

東萊別集卷十六

欽定四庫全書

東萊外集卷一

宋呂祖謙撰策問

問名正言順大義之所以立也內修外攘大業之所以成也表大義於天下一日而白至於經綸大業則內外先後未嘗無其序焉劉石俶擾神州陸沈繇晉氏以來明君哲輔慨然有志於中原者史不絕紀庾亮之將鎭石城也郗鑑以爲資用未備不可大舉禇裒之徑赴彭城也蔡謨憂其經營分表疲民以逞商浩之復謀再舉也王羲之謂𨿽有可喜之防而所憂乃重於所喜是三者迄無成績終不能出旁觀者之所料意者名不正耶言不順耶抑亦先後陵節而戾經綸之序耶溫之枋頭安之步丘裕之長安幾成而敗旣濟而覆追數其過蓋必有所在下至到彥之檀道濟王元謨沈慶之之流𨿽長短多寡之算不足煩前籌之箸然尙論古昔者亦不得而廢也孱儒腐生玩嵗愒日者固不可與論恢復之略鳴劍抵掌志吞狼居之北莫不壯其快然橫挑彊敵敗人事者又未必非此曹居兩者之間而咨至當之論將何施而可

問方鎭在唐與國疊爲升降蓋其始列鎭於邊置將以統之至永徽而始有節度之名至景云而始有節【闕】於開元文武疊用不久任不兼領不遙授尾大不

掉之患尙未見於天下自天寶分置十道節度馴致漁陽之變議者固追咎林甫之任蕃將然武徳以來邊陲戍守城鎭守捉小大相維餘百年而無變者其制要當深考而十道之分鎭輿地封略要必有失形格勢禁之宜者無徒曰祿山非池中物而已也安史旣平而藩鎭之禍方始𨿽僕固懷恩養冦以自封然此大事也子儀光弼軰曾無一言乎建中之元威令幾振其所以失田悅於孤窮之中者釁端果安在而羣叛相仍同時有四王一帝之僣又誰致之也奉天息兵之詔始返都邑遽欲食言陸敬輿蓋懇懇言之汴水之變嵗月未幾耳乃選懦姑息而又煩敬輿之諫人心勇怯何其不同也憲宗以英武起衰獘元年平夏末年平山東謀畫攻戰之詳皆當條舉其間如淮蔡一役宿兵數年劍門之險則不如辟長江之阻則不如錡彼易而此難其故何也河朔再失議者每恨蕭俛軰不用劉總之策借令盡如其策所制者盧龍一道而已王庭湊史憲誠相挻而起又將何以禦之耶督師於外者亦前日平淮蔡之裴度也師老財獘終於講解何前智而今愚邪澤潞之役李徳裕許河朔世襲以安其心此權一時之宜可也使徳裕而久得政長守此言根盤絡連何以爲國若異時有所更置彼將執右劵以責我矣徳裕之智豈不慮此蓋必有說存焉自大中以下則旣無譏矣我藝祖之興天造神斷丕變區夏一時藩臣如符彥師向拱王景十數軰皆前代倔彊難制者奔走聽命無敢後先至於太平興國之初支郡遂罷而諸鎭皆歸於環衛矣兩朝開辟之大略圖回之宻機經畫錯綜之本末先後願因論唐深究其所以然

問晉氏之東衣冠人物蔚然萃於一時淸標勝致觴詠談賞無益於治亂之數者皆置不論獨取其闗盛衰者與諸君論之王茂洪芟艸萊立社稷號爲江左夷吾而坐視處仲之驁悖弗慮弗圖及再經蘇峻之釁可以懲矣乃尙持遵養時晦之論何耶庾元規以元舅同國休戚顧專方面之威自外制內使居中者不忍則將何以繼之溫太眞再造王室焯乎不可揜然辭京尹詆錢鳳正歟譎歟陶士衡屏翰武昌議者方之孔明孟徳彼折翼刺指之傳信乎否也戴若思號名士河南之行量能推賢之義安在商深源系蒼生望至爲元子所發咄咄書空迄不能有所爲何其衰耶劉眞長一時名流皆推下之試迹其實禆國益民者有幾卞志正甘受瓦石之譏當其嵗寒視諸公何如也且車騎避權徇國其與謝安石未知其孰先孰後曾謂料將揣敵反出郗嘉賔下耶興公羲之自放丘壑若不預世故者遷都之諫道勝之論何其切於事情也觀其所由視其所以蓋必有定論盍枚數而著於篇

問天子六卿諸侯三卿體統相承所以綱維天下之治也自伯禹作司空一見於虞之書而六事之咨再見於甘之誓孟津牧野周之正朔將班矣猶曰司徒司馬司空不敢有加焉是制也蓋虞夏以來共之約之爲百丰之爲二百張之爲三百六十是特緝其目疏其流而於大節則未之或攺也四代官制至周官而備立政之作反復致意於常伯常任準人求於天地四時之官漫不知其何職如擕僕綴衣阪尹之屬則亦缺焉周官成於周公之手而立政亦公親筆也公自立之而自二三之何耶三公下兼六卿諸侯亦或入爲之在宣王詩王命卿士太師皇父是皇父與太師兼卿士矣則未知於六卿果何居也東遷之後虢鄭皆嘗爲之【闕】

父子世爲周司徒【闕】指卿士爲司徒也邪十月之交旣舉卿士矣繼之曰番維司徒是兩官也六卿倡九牧淸其原於上列國之三卿受其委於下教化政事之倡固有和之者矣餘三職其誰受之先儒論傅其伍以三卿之屬大夫兼太宰司寇之事就如其說曾謂爲國以禮常伯之職乃不能以一大夫兼之耶夏父弗忌爲魯宗伯見於左氏則先儒之說又未可信矣羽父求太宰臧氏爲司寇使六官果卿之屬大夫則翚也必不降心求之而臧孫之聘防春秋所書曷爲例於三家無所輕重邪借曰東遷之後諸侯廢置自如傳載孔子以司冦相魯名不正則言不順命官非先王之故孔子肯安之邪宋襄公之戰大司馬諫司馬子魚復諫同時而二司馬何也晉士蒍爲大司空則旣與聞國政矣文襄之後司空司馬不得列於卿而參於輿帥候正之間其軒輊何意也太師太傅天子三公晉旣僣有之而趙宣子成晉國之政乃授太傅陽子太師賈佗行焉其班爵亦少卑矣漢氏中葉取諸侯三卿之名而位之三公抑又何所祖述也至諸侯王國則置傅相中尉皆二千石而命於天朝豈三卿之苖裔邪官師之升降治道之開塞系焉盍相與求其說

問至治無象至亂亦無象治與未治實相逺而形相近者也蓋文景無可書之事而中世之君亦無可書之惡房杜無可載之功而具員之相亦無可載之過果何道而辯之耶寛大似疏闊簡易似縱弛安靜似緘黙函覆似冗濫優防似怠荒精審似猶豫見其似而不得其眞則其害有不勝言者矣畏其似而並棄其眞則其害亦有不勝言者此論治體者所當辯之於早者也差之毫釐固將以可憂爲可喜以可戒爲可師非是錯處而美惡易位矣故願與諸君論之

問學之不講聖人之所憂也講學烏乎始當自孔孟之門始孔孟之所講蓋嘗闚其略矣聞之與達也政之與事也性習之近逺也禮樂之先後也聖智之終始也仁義之內外也毫釐之際未嘗不精言而明辯之反復防繹則猶有未判然者四十五十而無聞夫子前日方以厲後學及對子張之問遽奪聞而與達夫子亦言乎政事之判舉其端而未嘗言其委定哀之間誅賞號令具載於春秋試取而枚數之抑孰爲政孰爲事也習之相逺不待訓詁而可知性而曰相近其於一本同源之防果無可致思者耶質勝文者野也文質彬彬者君子也夫子捨其全而從其偏或曰將反周之文而用夏之忠是耶非耶譬之金玉則智始而聖終譬之巧力則聖至而智中此一章耳以智爲尙則害前說以聖爲尙則害後說抑猶有並行而不相悖之論乎否也告子義外之說其與義以方外奚辧孟子置仁內而不言或者告子旣知仁耶則未有知仁而不知義也彼長而我長之彼白而我白之斯言也蓋堅白同異之祖孟子累章辯析歷舉玉雪羽馬人五白之說借其矛而伐之而其技窮名物之同異可得而考乎夫精義所以致用要必章條部區洞達通貫然後可以言學其毋以物色牝牡不知爲解

問周公作君奭之篇歷數成湯至於文武厖臣碩輔功烈之盛以勉召公夫立乎成王之世而望商周之間元老所傳耳目所接宜其無毫釐之不盡也然髙宗舉傅說於版築之中置諸丞弼三篇之書光明閎肆蓋所謂明良千載之遇而周公獨曰在武丁時則有若甘盤率惟玆有陳沒傅說之名而不稱何耶維師尙父佑文武以興周詩之所歌孟子之所稱六韜之所載諸子百家之所述不可誣也而周公論昭文王昭武王之臣徧舉虢叔散宜生泰顚南宮括之屬而不列太公於其間抑又何也聖人之言抑揚去取爲有深意周公豈欺我哉問兵食大政也以水佐攻者彊以水佐耕者丰蓋水者兵食之司命而江淮者抑又水之居也疏而爲川匯而爲陂屏而爲坊堙而爲埭奇正出焉勝負判焉穰歉權焉列於史牒者遽數之不能終其物試簡其二三策論之吳子夫差城防溝通江淮此自南通北之道也考其地形所謂射陽湖所謂末口所謂廣陵韓江流之源委勢之髙下名之遷易論進取者皆不可不稽魏文帝以舟師自譙循渦入淮寒冰舟不得入江此自北通南之道也考其地形所謂精湖所謂廣陵故城何所經歷何所通滯何所開遏論守禦者皆不可不察芍陂之田曹氏故迹也墾辟之略瀦蓄之方彊畎之數可得而講乎濡湏之塢孫氏重地也城之南北岸之東西洲之中外可得而論乎齊垣崇祖之守壽陽欲堰淝水以自固議者以自有淝水未嘗堰難之崇祖不顧終以取勝梁武帝堰淮水以灌壽陽浮山之役功力視崇祖不啻百倍也魏人謂終當自壞未幾竟如所料壽陽一地在齊可堰在梁則不可堰料於前者拙料於後者工豈天時不齊而地利有攺耶抑主客殊勢而攻守異便耶跨江被淮堰埭相望雞鳴召伯西陵柳浦之屬其興其廢蓋無足議若海陵之堰則範文正公之所參【闕】近而可攷者也其堤隠然首尾百五十里興創之嵗月議論之異同版築之防畫灌漑之廣狹蓋略可見舉一以例百亦治水學者之經始也具以質言無爲虛論

問辟邪說正人心孟軻氏所以承三聖也自春秋之世異端寖出至於戰國極矣稷下之盛自名其家者蠭起孟子獨與楊墨辯夫豈餘子瑣瑣不足數耶申商刑名之學行於秦老莊虛無之說放於晉勝廣淵勒之際生民之類幾盡使楊墨得志其禍亦何以加此孟子置之若不聞者意安在乎均之爲異端也墨氏兼愛施猶及人楊氏爲我意專私已朱蓋尢下於翟孟子乃謂逃墨必歸於楊逃楊必歸於儒反近楊而逺墨何也當是時嘗親與夷之辧矣指泚顙之端何以遽能使之憮然自失然彼夷之所謂施由親始視伊尹立愛惟親之論抑何異乎後之儒者有言楊墨塞路孟子辭而辟之然後廓如也東西都間儒墨並稱時出於名士之口唐韓愈乃推尊孟子功不在禹下而孔墨相爲用猶自筆之書安在其爲廓如也此猶可也史遷謂孟子獵儒墨之遺文遷固非知孟子者然何以得此聲於後世耶老莊末流合吐納符覡丹石眾技爲一區其參錯殽雜之由豈無可攷而身毒之釋則晚出於永平之後者也厥今楊墨之害旣息釋老之徒方張說者或謂釋近墨老近楊嘗試祖孟子之遺說而辟之果能折其鋒耶抑猶未也諸公長者之論有曰修其本而末自勝所謂修者科條次第政當講也有曰以予觀於儒釋事事是句句合然而不同所謂不同者毫釐之際政當辧也有曰道與吾道同教與吾教異道與教又若之何而區別之也至若傅奕之排釋氏則謂中國【闕】夫模象莊老以文飾之信如是說則二氏本一家耳試並論之

問漢監秦獘弛挾書律六籍次第列於學官大都小邑師生講肄歌之聲四聞然論者旣以發策決科之學目之蓋嘗觀夏侯勝黃霸皆坐議廟樂系獄霸旣在縲紲乃欲從勝受經勝辭以罪死霸曰朝聞道夕死可矣吁當是時霸豈有防之可發科之可決乎身被重劾旦暮卽刑猶汲汲欲有所聞吾不知所聞者復何事也勝奇其意遂授以經系再更冬講論不息勝之所授果霸始所欲聞者歟抑猶未也小用之則出治潁川大用之則相宣帝名迹振耀一時意者尊所聞之效歟諸君與勝易地而居承霸之問將何以授之

問年之貴於天下也久矣五帝憲三王乞言養老之典紀於書傳形於聲詩洋洋乎盈耳計算見效至於頒白者不負戴於道路何其盛也周室之東是禮浸廢尙齒敬老之義浸不復聞以洙泗之間親被聖人之化仲尼尙有魯道衰之嘆況非禮義之邦耶然仲尼親發是嘆而杖叩原壤之脛與夫四十五十無聞之言若與此意大不相似聖人之抑揚操縱未必無說也以東漢後周屢舉養老之禮而桓榮於謹之徒終不能示天下以孝弟之義彼西都之孝文未嘗恢授杖執醬之鴻儀而習俗惇厚耆耋黃耉懽然嬉戲殆若童稚意者是禮之興初無益人之國耶信如是則書傳聲詩之所以稱果何謂也盍深求其說

問古之制邦用者量入以爲出約於出而丰於入固非治世之事其入至一二而其出不啻倍蓰十百則亦理之所無也成周畫千里之畿以地計賦所入固有彛矣按其所出之目錯見六職未易條舉其體大用鉅三焉祭祀也賓客也官師輿之奉供也一嵗之祭槱燎貍沈疈辜肆獻並列交作取天官之屬捨其卿士大夫府史胥吏之徒猶三千六百有奇以一例六殆逾數萬千里之入抑何以贍之至於賓客之費則尢不可以理推者邦中之賦以待賓客郊甸縣稍闗市山澤之徵皆不與焉先儒謂其賦二十而一地最狹而賦最輕入之鮮者莫若此也及按賓客之籍侯服嵗一見甸服二嵗一見以至於男於采於衛於要至疎且逺者也大抵六嵗略徧焉推掌客所載等之王國置其公侯伯禮之重者姑以子男論置其饔飱餼物之重者姑以禾米論其一見也出入三積其一積也米三十車車爲米二十四斛禾三十車車爲禾三十束成周撫封蓋千有八百國輻湊麕至嘗試均之於六嵗嵗以三百子男國計之爲斛者六十四萬有奇爲束者八十一萬上之爲公侯伯加之爲飱饔餼費固不可勝計以區區邦中二十取一之賦待之是納升勺之水而泄之以尾閭也然未聞以不足爲慮可不深求其故耶漢氏度官用以賦民文帝除民田租景帝三十稅一山海舟車之利皆未領於縣官所入不旣鮮矣乎方是時京師南北軍之屯皆仰給大農而吏祿之差三公月三百五十斛中二千石月百八十斛二千石月百二十斛下至百石吏猶月十六斛自佐史至丞相具員凡十三萬二百八十有五月之所廩蓋逾百萬斛此猶經費之有秩者也匈奴間嵗盜邊陳武之出卒十萬張武之出車千乘騎十萬吳楚七國之叛至發三十六將軍天下之震動如此其他巡幸之役禱祠之費束帛之賜不爲無事抑安所取此計臣不以闕告旣甚可疑而都內貫朽太倉粟腐復大可疑在周疑不足者也而不聞其不足在漢非有餘者乃至於有餘求其說而不得盍推其本末源流以對

問風俗之變國勢之隆替寓焉昔者夏商周疊王忠質文之推移在聖門則有成說而齊魯之先公亦前卜後世之獘於報政之初觀人之國者蓋必於此焉占之漢髙帝徒步撥天下之亂其恢廓大度寛仁長者固將以洗秦人鍥薄苛刻之風再傳文景醇厚之治有加於初而誶語並倨之陋習尙錯見於流涕太息之疏元狩之君网宻刑嚴翼以巧詆深刻之吏風俗宜益趨於獘矣而文物並興金聲玉振意者整齊風俗果在彼而不在此耶孝宣中興厲精總核凜不可犯黃龍五鳳之間𨿽技巧工匠亦咸精其能前日醇厚之風一變於剛明肅給之政威靈所被猶將十世賴之子元孫成乃以萎弱失其柄何耶東漢自周黨嚴光之召淸風髙節震耀四海馴至末流甘陵之釁魚貫就戮迄無補於勝敗之數豈建武惇崇奬勵者固欲其至此耶其後建安七子風流醖借談笑閒雅視李杜諸公行行自表者韋有問矣防張舒捲果協於時而適於義耶嗚呼漢有天下餘四百年風俗屢變終莫能定於一豈亦天下之勢自有相激而不可知歟其亦可以長守而後世不能舉偏補獘而莫之守也願聞其說

問嵗之有上下天地消息盈虛之理也以三十年之通制國用論則甚正而不能紓旦夕之憂臯夔稷契易地而立漢唐之朝制作未及定培養未及成急民之病要當自有方略必不闊視而坐談九年之蓄也平糴斂散之法後之作者將有取焉見其出於管仲李悝望其名而遽少之非識時務實者也漢耿壽昌言於宣帝請名義倉曰常平使穀賤增價而糴貴則減價而糶蓋有意售管李之遺業矣蕭望之爭議容可諉以儒者不通世務至元帝卒罷之望之之言果酬似未可以書生少之也東都興是倉劉般以爲外名利民內實侵刻明帝卻其議而立之或者有所獨見非般所能與乎魏晉以降廢興不常豈無所以然者永明擬常平之制出上庫諸郡錢數千萬市其糴按其目不徒曰米粟而布帛絲蠟之屬皆在焉是果壽昌之舊乎其意且何所屬也隋開皇中置倉備水旱轉相灌注若衛之黎陽華之廣通洛之河陽而陜之倉獨名以常平豈斂散之制專行於陜而不行於他郡乎是可疑也常平市糴之本在宗時取諸客戶在徳宗時取諸茶漆在憲宗時取諸地稅在文宗時取諸回易自唐而上不知於何取之猶有可攷乎否也開兀修常平法淮浙劍南諸道以下濕不堪貯積討論貯儲之方益精而地气不能病也其策可得而講乎國朝自淳化舉常平之政而嘉祐中下廣惠之制利益博法益詳矣熈寜攺制出使者時斂散一時在廷之議具存因革損益之宜不可不三復也建炎紹興以來詔令爲常平而下者相踵使名𨿽仍舊貫而參繹潤色則非二二條矣亦可得而悉數乎盍博考折以佐計司之餘議

問酒有非古也妹土之誥萍氏之譏文帝之詔皆害之懲而匪利之奪也在漢中葉漁民財而奉邊費【闕】

東萊外集卷一

欽定四庫全書

東萊外集卷二

宋呂祖謙撰防問

問統大道之傳者萬世所共宗也爲子爲孫言其父祖之譜牒昭舛穆訛則必得不克負荷之誚以學者自名而吾道之譜牒闕然不講陋孰甚焉故願與諸君訂之昔仲尼嘗有言曰文王旣沒文不在玆乎苟斷自文王之後嗣以仲尼則置武王周公於何地不然仲尼之言果何謂也孟軻氏七篇之終自堯舜訖於仲尼上承下授罔不咸備其論仲尼則終之無有乎爾若顏淵曽參得道之傳皆遺落弗載曽不得與萊朱散宜生伍抑又何歟韓愈氏原道之篇謂軻死不得其傳用法嚴矣至答張籍書又謂己之道乃夫子孟軻揚雄所傳之道何遴於前而寛於後耶文武之道同伏羲置是皆不同歟舜文若合符節置是皆不合歟溯而上之則尊盧狶韋大庭栗陸之道果何自而究其始防而下之則田駢宋鈃惠施鄒衍之屬果何自而叛其宗系其緒而釃其流吾儒責也其詳著於篇

問昔之爲兵者有所恃甲兵者兵之最末者也昔舜命徵苖之師而七旬之格知敷徳之可恃也文舉崇墉之伐而因壘之降知修教之可恃也然則帝王之兵本末不偏爲世不得已興師之正律也否則𨿽臧而凶不可不戒也春秋之世兵師相校帝王遺意間有識者摭而論之蓋不一矣有爲君謀去羣公子者其謀慘矣而論戰則取於禮樂慈愛有用列國之君於其社者其事虐矣而爲戰則畱意於重傷二毛何見此而遺彼耶齊之九合之功成於楚服而誇師之言屈完得以折之晉之九合之功成於鄭服而偏師之不戒秦師得以敗之何難成而易虧耶荀林父邲戰欲還之意善矣一動於獻子之言遂濟河楚敖卻伍參之請善矣一懼於楚王之入遂出陳寧始非而終是耶桑隧之役欒武子不欲戰藹然仁厚之气至伐鄭之議不可當吾世而失諸侯實出其口圍皷之役荀吳不受降毅然忠正之意至東陽之略使師僞糴而襲皷滅之實屍其謀何前順而後戾耶是數者皆疑而未得其說試求其所以

問光武身濟大業沈幾先物其戰勝攻取蓋不待論然其間固有欲失而偶得將敗而幸成者兵家所不可不講也赤眉之未入長安或獻水攻之防謂百萬眾可魚光武不答獻防者去而立王郎邯鄲之變光武幾不免其身而赤眉亦遂塗炭三輔矣一不答而興二患豈光武眞撫機而失或者有深於此者而後世未之見也荊門伐蜀之師光武固謂大司馬不曉水戰一由徵南公爲重然岑彭尋斃於刺客成都之平吳漢實始終之無乃所倚非所倚耶謂光武不能明見萬里外則料吳漢廣都之還何其神也其得其失要必有定論請辧其所以然

問器久必獘數久必差固也古人謂三百年斗曆攺憲是歷之攺必三百年之間可也歷觀前世莫有及者何其攺之數也漢之歷四變而太初最宻不百餘年而差矣人皆歸咎於當去余分而不去矣四分減之而非干象增之而亦非何也抑有可言者太初之造馬遷實職之今以其書大餘小餘計之則古歷也非太初也何自矛盾耶唐歷十三變而大衍最宻不半太初之年而差矣人皆歸咎於日法之不分矣而繼大衍者惟擬圖寫分而不能易者又何也抑有可言者大衍之法後不能易而王朴則斬然自立一家𨿽失廹急而不緩亦難矣其源流誰自且歷之起起於斗度而疏宻多寡率皆不齊冬至之日曆之所生也或以爲在斗或以爲在建或以爲在牽牛或以爲在女須何耶歷之差差於日食而晉唐之間凡日之有食若聚訟然訖無中者則晦朔之間朓朒之徴孰從而正哉國朝之歷十餘變矣邇者復以差聞今歷𨿽成而主上以授時在璣衡爲先務猶懼有闕命侍臣復驗之甚盛舉也蓋聞仁宗時以其歷而較之麟徳歷大分餘者三十有奇小分餘者七十有奇今日之歷將縮之將衍之邪諸君其推之以易証之以律明之以春秋而裁之以天地古今日曆之本此非星翁歷官事也毋泛毋略

問天下固有共指爲兩物而【闕】

與文之與武也吏之與儒也材之與徳也利之與義也章甫鶡弁相遇於塗目若不相見者【闕】人墨客僅能勝甲冑剽韜略之數語則史冊誇大以爲異事或目以文武兼備或目以文武大略其難全蓋如此黠吏生死案牘間視司空城旦書爲何等物而書生之從吏者例皆迂闊遲頓如宋梟之孝經蘇威之五教人至於今笑之自材與徳區爲二塗坐鎭雅俗之士時君不責以職業至於所期以共功名者則惟泛駕跅之材是取義利之分舊矣金糓之計淸介者視之若將凂焉以貨殖自許者下比商賈所謂義之一字適足以資其嘲誚而已學士大夫之相詆其論具存至今可覆也是四者果判然不相通耶則夾谷之會文事武備似不可分爲兩學優則仕仕優則學亦互爲終始而無間也傳載十六相之才若宣慈惠和之類乃世之所謂徳利物和義列於十翼未聞其不可並立也果相通耶則降秦漢以來千餘祀暌絕而不合者其必有間隔之地矣此固學者之所當講也主上紹休聖緒緝熈光明人苟可用無間文武事有可委無間吏儒混才徳貫義利以起振古無前之盛治千載之所未合者將合於今日矣諸生際盛時沐鴻化其可黙而無言乎願仰質諸經俯證諸史昔何爲而合後何爲而分昔何爲而一後何爲而兩悉條於篇以窺所學問因天下之勢而順成之則易反天下之勢而逆成之則難外之不如內也逺之不如近也疏之不如親也勢也汲黯之直蕭望之之忠豈耆進急利者哉以淮陽則薄以馮翊則辭彼固謂拾遺補闕忠臣之至願有斂大惠施一州者亦君子之所甚惜也況下黯與望之數十等耶其咨嗟景仰之行而願爲之執鞭者殆未可厚非也爲治者將因天下之勢而順成之則皆競內而避外榮近而辱逺希親而棄疏芒芒禹迹孰綱之而孰維之耶將反天下之勢而逆持之使視郡國如朝廷視要荒如畿甸是倒江河而行之山也難矣哉國家制治審勢權衡輕重未嘗或偏廼者詔非嘗歷部刺史郡守者毋得除卽有司奉行浸不如初詔於是申前制而風在列徳至渥也然士狃於天下之常勢夫豈一朝一夕所能回哉驅之必有術倡之必有始勸懲之必有具是皆今日之所當先講者也肇唐虞而訖五代本末輕重載於史牒者尙多有之其咸著於篇以佐朝論

問夫子祖述堯舜憲章文武萃百聖致治之法而著之六經成而不試付其責於後人以俟其驗至於今蓋千有餘年矣世之儒者亦嘗以六經之學而竊見之於用如以禹貢行河如以春秋斷獄如以三百五篇諫噫六經之用果止於是歟六經之用果止於是則儒者之責何其易塞也六經所載者堯舜禹湯文武未備之法用六經者當有堯舜禹湯文武未用之效彼章句小生斐然狂簡者曾何足爲六經輕重耶是自夫子旣成六經之後尙爲未試之書也試六經之未試使異端惡黨不敢指夫子之述作爲虛言非儒者責耶伋之於魯軻之於齊梁抱遺經而不試識者不責二子而歸責於時今諸君幸生明昌之朝前無阻後無系將何以辭其責問仲尼設教於洙泗之間三千之徒惟顏子爲好學顏子之學夫子也步亦步趨亦趨終日不違於聖人之言無所不說蓋師者人之模範也苟非無一之不類則未足爲肖也及攷夫子之教羣弟子則異於是其使漆雕開仕對以吾斯之未能信則說其論乘桴浮於海從我者其由與子路聞之喜則曰由也好勇過我無所取材夫漆雕開拒夫子之言是與夫子異者也乃反進之子路喜夫子之言是與夫子同者也乃反貶之夫子之與羣弟子不欲其同也如此則顏子之步趨語黙無所不同又何爲而深取之耶聖人之教坯冶一陶不爲賢者而增不爲愚者而損今顏子則以同見取羣弟子則以同見棄豈聖人之心誠有厚薄於其間耶願明辧之問先天下而勞者聖人之求賢也後天下而逸者聖人之任賢也側席之勞所以兆垂衣之逸垂衣之逸所以償側席之勞始而不勞斯謂怠終而不逸斯謂煩漢宣帝相丙魏將事趙牧龔黃小大奔走咸奏厥功固可收視聽於穆淸之上矣顧乃厲精爲治齊居決事皇皇然日不暇給夫豈數子者不足以代帝之勞耶抑帝未知人君之體而與下爭職耶貞觀之盛烝髦並興於陪於輔於蕃於宣於省於寺於臺於閣藹然郁然於斯爲盛而太宗猶謂思天下事丙夜不安枕又以兼行將相自許人才滿朝而不足解太宗之憂公卿之恥也名爲將名爲相太宗乃奪其事而自行之置房杜英衛軰何地耶漢唐之君臣君子蓋交譏之然尙有可諉者曰不知道以文王之聖翼以八虞四友之賢而自朝至於日中昃不遑暇食其勞視宣帝太宗有加焉此後世口不敢非而心未免疑者也不對姚崇卽吏之奏明皇猶能之曾謂文王不如明皇乎舜文若合符節舜垂拱視天民之阜文王之勤乃如是是何勞逸之殊也主上紹履慶基閎濟大業昧爽不顯聽納忘倦天下咸知臨政之勤明揚公舉小大並進天下咸知得人之盛躬求賢之勞而不享任人之逸意者五帝其臣莫及不得已而親事於法宮歟將如光武自樂此而不爲疲歟無亦玆文王之憂勤有非後世所能槪者歟其研精覃思上探【闕】聖【闕】與前世政治之勞逸人才之眾寡條陳縷數以觀攷古驗今之學

問學不可躐等盈科而進成章而達未有陵節雜施而能成者也蓋孔子十有五而志於學至於七十而後從心所欲不逾矩其難如此而學記之所載一年視離經辧志三年視敬業樂羣至九年知類通達謂之大成大成孔子之所集也孔子天縱將聖尙必自十五至七十然後極其至學者乃欲以九年之速而配夫子一世之所就何其敏耶灑掃應對子遊以爲末子夏復以先傳後倦譬之其本其末其先其後要必有所在矣其索言之以紓所學

問言不易立亦不易知賢者之言人皆以爲是也安知其無一非愚者之言人皆以爲非也安知其無一是置其人而論其理固有持愚者之說而易賢者之論矣是非賤賢而貴愚蓋捨非而從是也言固不可以賢愚定其亦不可以聖賢定乎非然也聖人者羣言之所折也理之會道之極物之原確乎其不可易者也安得反以賢人之言而疑聖言之妙哉昔者嘗參觀自古聖賢之論有不釋於心者正其誼而不謀其利觀仲舒之言則義利不可並也而文言則曰義者利之和將從仲舒乎從孔子乎縣官當食租衣稅觀卜式之言則租稅之外不可取也而周官則曰以國服爲之息將從卜式乎從周公乎什一行而頌聲作固傳春秋者之言而縣都十二漆林二十有五者經之所載也以傳廢經可乎闗譏而不徵固孟軻氏之言而凡貨不出於闗舉其貨罰其人者亦經之所載也以子廢經可乎均輸者前史之所惡虞書何以有懋遷之言羨餘者君子之所譏宰夫何以有長財之賞嗚呼儒者所恃以勝功利之說者執聖人之經也玆前數條反若爲小人地者豈經防奧微而學者莫之察歟抑猶有近似可乘而彼得借其口歟其深思而明辧之

問夫子以一貫授曾子而曾子以忠恕語門人是固聖學之大原也子思氏親出曾子之門而其言乃曰忠恕違道不逺師生之論若不相似然其說果安在耶子貢亦夫子告以一貫者至答終身行之之問則蔽以恕之一言而忠不與焉其去取殆必有謂孟軻氏願學孔子而系曾子子思之正傳其論自反則釋恕而言忠其論求仁則釋忠而言恕忠恕果二道耶果可析而言之也凡此皆深疑而未諭者盍明以告我

問治有統政有樞出天下之治者其統也運天下之治者其樞也成周之隆薄海內外爲國千有七百事之接於王室者博矣而周典所載綱之以六官之職至於千七百國之品章憲令曾不少槪見焉統端於內治達於外樞運於上政行於下此聖人所以好要而百事詳也變周者秦因秦者漢墮六官而爲九卿太常鴻臚大農典官之名雜然並列分曹析府無復所謂統與樞者而郡國之間亦不至無所稟承其治效政績居季世之中號爲優焉意者建官之本指固在實而不在名歟抑漢家自有制度不必襲成周之【闕】歟宇文氏之興鋭欲復古盡還六官之舊大誥之作凜乎得成王訓廸之意稽其所終非特不足自附於成周廹視漢世相去猶不知其幾千百里據其統而治不應執其樞而政不孚此皆前古之滯論也國家合天下之庶務而總之六部系逺於近納繁於簡歸末於本制官之意度越百代而上與周並肆我主上厲精爲治在位在服洗手奉職精白以承休徳乃者議臣欲條陳六部之獘以謂反不若州縣之詳宻殆謬乎正本澄源之義明詔飭厲長貳治其怠而開其新徳至渥也蓋嘗竊取議臣所陳之獘尊印韍固足以杜欺僞彼之竊印而不問者獨何歟嚴幾察固足以柅吏姦彼【闕】史之禁而聽其出入者又何歟杜請謁固足以【闕】奔競彼門𨿽如市而心則如水者亦可限之於一律歟此皆當今之疑議也逺決前古之滯論近判當今之疑議勿冗勿並勿迂勿陋悉著於篇以觀諸君通達國體之學

問合天下之財以贍天下之用開辟斂散弛張予奪國家之大權也舜禹相與酬酢懋遷有無之語雜出於都兪之間未嘗以利自嫌孰謂財貨不當出儒者之口邪必曰縣官當食租衣稅置此而求其說皆先王所大禁此殆非通治體識時務之言也厥今醝茗之利至與糓粟中分通都大邑酤所入嵗計輙累數萬至於制萬貨之低昻而一其操柄者亦曰有刀布以權之耳是四者實邦計之大本自鹽防弛玩而病其一茶商厎滯而病其二私酤陵奪而病其三最病者刀布單竭乍銅乍楮𨿽主計者亦不能自定其說吁亦極矣滌其源疏其流本末並舉公私兼濟在吾儒豈無術奚必問諸羊僅異鏄軰然後可耶主上萬機之暇親禦大農之籍均調齊一儲神國計惟是四者之獘或未免上勤宵旰之憂凡名爲士者在朝當盡其力在野當獻其謀是非諸君當講耶敢問海王之篇牢盆之法趾之刑散鹽盬鹽飴鹽形鹽之品可酌而用者有幾乃若三等之酤三犯之約稅茶徙茶剰茶之令其得失果如何也酒酤之古無有天漢始元之後防革多矣得失利病可考歟不可考歟古今議論之眾者錢幣其尢也賈誼貢禹馬援張林之說豈無可資於時者邪𨿽然此猶前世之載也相天時因地利參稽累朝之典章考卜五方之風俗問諸工賈訪諸閭閻質諸田野要必有確然至當之防爲今日獻其毋以思不出位爲解

問孔門之論聖與仁𨿽夫子有所不敢居其道至大固非它人之所能與也而周公之制周禮列仁聖於智義中和之間並舉以教人而無所輕重夫子猶不敢以此自居而周公乃以此待天下之學者周孔豈二道邪子貢問博施濟眾而孔子對以何事於仁必也聖乎是仁與聖果有優劣耶仁之一字號爲夫子所罕言然其立言其答問及於仁者不可縷數安在其爲罕言耶至於聖初非夫子之所罕言而載於論語反不若言仁之多抑又何也夫子許伯夷以仁止目之以賢孟子許伯夷以仁遽目之以聖其說復安在耶此皆疑而未諭者願明以告我

東萊外集卷二

欽定四庫全書

東萊外集卷三

宋呂祖謙撰宏詞進捲

隆興元年

建雄軍節度使知潭州荊湖南路安撫使除檢校少保寧逺軍節度使殿前副都指揮使制

文昌六府具嚴上將之威太微四門首列西藩之衛朕憲章乾象祗防帝居疇咨帥閫之良參總殿巖之旅通班左棘易鎭名都亶孚贊冊之辭用諗庶工之聽具官機謀明決气槪沈雄營平奏章實立功而立論好畤經武亦能畫而能兵躐勇爵以擁旄峻戎容而絕席剖符作誓夙髙帶礪之盟禦眾牧人克壯襟喉之勢閱於最籍錫以命書登是南邦旣賴蕃宣之略越在內服曷如拱扈之親是用釋方伯連率之封貳信臣精卒之柄眎多儀於夏篆訓諸禦於章溝梐枑再重飭帷宮而陪法駕周廬千列警蘭錡而肅宸闈上霍邑之旄麾出嘉川之節鉞並蕃徽數用鬯顯庸於戲專面正朝坐制中權之勁折衝厭難奚勞外侮之攘益厲雄圖毋忘丕訓皇叔集慶軍承宣使除保大軍節度使知大宗正事封東平郡王制

周建國以親諸侯用侈宗盟之慶漢置官而序九族是司屬籍之蕃睠時叔父之賢首我內朝之望博稽輿誦董正皇支升之上將之壇賜以鉅邦之履飭宣丕號申詔治庭具官樂易而不流溫恭而有守河間學古入對三雍之宮沛獻好文爰作五經之論裔襲神明之冑地依日月之華大路大旂傳鼎彛於故府法言法服蹈規矩於先王向疇進律之文顯陟承流之任徳齒參劭魁然祭酒之尊名實兩崇展矣戚藩之冠載念齊家之要必嚴糾族之權示以褒儀屬玆肅艾是用繇譙城之畱務總鄜畤之成師踐辟疆之班聯式彰淸靜胙憲王之封域用答勤勞合集寵光布章物采於戲問雞鳴之寢朕方形立愛之風誦麟趾之詩爾尙輯惇宗之典若梓材之來兄弟若葛藟之芘本根其追配於前人亦有辭於永世

龍圖閣直學士除禮部尙書誥

三後成功首伯夷之降典六卿分職列宗伯之佐王朕詳延鴻博之流共輯禮文之事孰從折必賴耆明具官秉心塞淵養气剛大蚤奮迹於畯軌晚蜚聲於顯途聖域策勲著玉杯竹林之屬詞林發藻防石室金匱之書徧儀禁路之華寓直河圖之邃肆討論於墜緖資訂正於宿儒進長春官式從人望惟刺經作制斯通執古禦今之宜惟統宗防元斯祛黨同伐異之惑往惟勵翼嗣有褒揚

中書舍人除翰林學士誥

內外演綸之職獨髙翰苑之淸華左右持槖之臣疇若禁林之邃宻維時盛選屬我鴻儒輟從西掖之聯延入北門之直具官學窮壼奧文冠倫魁增主之明洋洋晁董之對發帝之令渾渾虞夏之書休有徳聲最於邇列是用進陟鑾坡之邃深居鈴索之嚴虞侍燕間輔陪遺忘鬯典謨於三代新瞻聽於四方近天子之光允賴謀猷之啟沃見王者之志遹觀詔令之發揮往服寵章永肩素守

戒諭兩淮守令卹農詔

朕觀周宣之治還定安集而劬勞矜寡離散之民咸安其居中興之業人到於今稱之朕初承基緒兢兢業業以計安天下深惟兩淮之間瘡痍未平民力大屈流移交迹轉爲湣廼眷北顧用震悼於厥心間者太上皇帝數申飭守令懷輯疲瘵督趣農桑蠲賦省徭以佐百姓之急臨遣左右侍從之臣分行疆場復調旁近郡耕牛振業新附所以加惠元元者視周宣有光焉朕臨政願治仰遵慈訓夙夜不敢忘而邊糴翔貴生齒益落自占版籍者裁什二三僑居浮寄無所系心勸之勤而應之怠其咎安在豈下吏未能奉稱而盡地力之教不先歟將豪奪暴役與東作爭而害農者蕃歟夫兩淮吾所重也異日沃埜上腴爲天下最今乃儕於荒逺雕敝之區幾不爲郡長民者獨安取此繼自今其悉乃心銷沮遊末力穡惇本以稱朕安集之意有能帥先墾辟爲諸郡倡者部使者上其名以差受寵若縱弛怠傲不如吾詔者亦糾劾以聞時則有顯罰不可逭朕言維服尙聽毋忽

戒諭沿邊修武備詔

朕監前世治邊之策責大指而削小文略近利而規後效長轡逺馭與豪傑之士共期於繩墨之外肆其封疆之臣亦越拘攣之見以爲公家忠計用能辟地卻敵顯有丕功朕甚嘉之朕不能逺徳邊虞未寧重勞士大夫藐然甚慙廼者臨遣大臣盡防羣帥夙夜爲守圉計至熟悉也而障塞破壊亭堠堙絕吏气傷沮武備衰減便文自營毛舉細事以塞責或翫冦遷延宿兵無用之地或侵欺新附使邊騷然不安或屯聚解弛莫能相壹或創艾戰闘選耎退縮意者跅之士束於刀筆吏而不得騁歟將郡國之吏或不足亢一方之任歟抑貨賂上流吏卒失職下亡所信歟今朕播告之修不匿厥指維爾將帥牧守其厲鋒鍔展腹心賦車籍馬必戒挽運奉饟必丰器械必犀利烽燧必精明毋拘常守以失事機之防功多有厚賞不廸有顯戮尙克欽承以寛朕北顧之慮則予汝嘉

代宰臣以下賀上太上皇太上皇后尊號禮成表

堯仁舜孝際授受之昌期地察天明極形容於丕冊四方來賀萬福攸同【中賀】竊稽上聖傳序之符實貫千載休嘉之運纂圖儲禁日重光而月重輪養志宸闈幹稱父而坤稱母大矣承顏之慶溫然歸美之誠𨿽蕩蕩無能名豈容擬議而業業致其孝當盡顯揚肦中禁之絲綸集曲臺之弁冕金聲玉振斷以淵璧合珠聫煥爲麗藻赫奕禮文之備昭華容物之陳歷吉日而協靈辰肅將縟典蜚英聲而騰茂實並受鴻名有識有知以呼以舞監明皇之至道如彼其卑考順宗之應干莫能相尙有開盛旦盡掩前聞恭惟尊號繼禦丕圖奉承慈極於帝其訓輯三紀之睿謨自天降康增兩宮之神防肆上儀之具舉紛協气以橫流臣等幸列邇僚欣逢昌會旅虞階之獸舞合漢殿之嵩呼資始資生旣懋顯揚之報得名得壽永儲錫羨之祥

代提舉國史進神宗哲宗徽宗皇帝國史表

三後在天軼鴻猷於今古百王冠徳紀茂實於典謨爰勒信書上干乙覽【中謝】竊以炎宋開萬年之祚裕陵發六葉之祥丕顯哲宗於皇徽祖淵神心之相授煒聖烈之增光載纉武功疊西湟鄯之績稱秩元祀踵原廟丘澤之規紛綸圖牒之符璀璨梯航之貢輯眾髦而建學嗣養化源憲六典以訓官世嚴朝著前揖商王之躅俯卑唐帝之橅運啟中興統承丕緖南陽基命建武之元號重開東觀防書太初之後闕不錄博延碩學論次舊聞迨繼照以龍飛甫終編於麟獲視諸故府配五聖金鐀之藏副在有司爲千載石渠之鎭於斯爲盛莫之與京恭惟尊號孝通神明誠贊化育有典有則仰思祖武之繩記動記言下協孫謀之燕播諸琬琰炳若丹靑臣職總編摩功慙潤色莫測乾坤之蘊苐輸鉛槧之勤述羲農黃帝之書旣垂成式由堯舜文王之道願軫宸

唐定襄道行軍大總管破突厥露布

尙書兵部臣靖言臣聞春秋復九世之讐世宗遵而命將匈奴直百年之運宣帝因以受朝滌蕩平城之憂焜燿渭橋之謁惟今盛烈跨古鴻猷遵制揚功雪上皇之宿憤陳師鞠旅空大漠之鬼區日月淸明華夷震疊恭惟尊號勇智天錫聖敬日躋屈羣防於籌帷定一尊於宸極武王載斾躬戎輅以濯徵驃騎揚旌受將臣之成算同文同軌來享來王矧突厥之鴟張播頡利之凶虐猖狂甌脫屈彊穹廬自鹿失於孤隋益鴟張於絕塞有開帝統肇舉義旗羌髳佐周濫預稱戈之列貉燕助漢粗輸致騎之勤恃其鳴吠之勞肆厥飛揚之志二三其徳大棄齊盟千萬爲徒長驅醜類漲煙塵於亭堠通烽燧於郊畿尙示涵容未加懲艾益縱癸辛之惡來窺戊巳之屯眾叛親離人怨神怒爰奮張於虎旅用蹂踐於龍城臣等職在戎旃任專將鉞簡奇兵之鋒鋭出問道之空虛扼定襄之襟喉從天而下搗可汗之肘腋擊地而驚柴紹蹀血於金河李勣搴旗於通漠孝節當常安之道萬淑臨暢武之區烝徒騰躍以鷹揚小醜遁逃而魚潰頡利乃收合餘燼包藏禍心外𨿽效於牽羊內實懷於首防公挾詔使陰拒王師臣等申儆戎行徑度沙磧太白入月星垂滅狄之祥髙鋒彗云士倍禽王之气舉輕振槁破易摧枯頡利委棄皷旗散亡族帳山空谷靜周章大澤之迷路絕刀摧沈痛窮途之哭措身無所束手就擒恩融瀚海之冰化解氊裘之俗斯皆明謨先定睿略遙臨壯槁街侈大之觀軼禹貢要荒之服臣仰承神指親覩駿功奉西域都防之觴敢忘典禮開參天至尊之道用暢威靈

唐遼東道行軍大總管平薛延陀露布

臣聞電撃雷震瀚海飲冠軍之馬星流彗掃燕然勒車騎之銘憺義勇於龍荒紀鴻勲於麟閣厥開昌會克對前休布大喜於幅員淸妖氛於夷貊恭惟尊號布昭聖武糾防天刑基王迹於並汾定帝都於闗洛一怒以安天下奮厲皇威四徵而綏兆民掃除羣穢璿璣自運寶歷常新邈鐵勒之封疆有延陀之部落世傳酋長虐始夷男乘突厥之敗亡據尉揵之險阻會逢休運懷輯逺人犀甲熊旗燿幽都之部落騂旄虎節荒大漠之山川當爲不侵不叛之臣反肆爭地爭城之戰公遣度設暴伐思摩升岱宗之燔柴將封玉檢徹甘泉之烽火遽上羽書方推轂以啟行已搴旗而報防自怨自艾來享來王願聯姻於天家以增華於戎索三星在戶旣愆納幣之期六月出師未正交侵之罪不煩邦憲自觸鬼誅濟凶狠於多彌致剪屠於回紇蠢玆余種保彼遐荒欵鳯闕以歸誠飭虎臣而將命推招擕懷逺之義兼取亂侮亡之權臣等統率烝徒導揚徳意爲鵝爲鸛整師律以無嘩如熊如羆肅軍容而不犯招徠流散慰拊傷殘薛延陀首領咄摩支陰蓄豕心潛搖蠆尾敢以傷弓之眾輙興甲之謀臣等振厲偏禆激昻行伍外兵云合得以敵攻敵之機驍將風馳有先人奪人之勇速如破竹易若建瓴長驅名臣當戶之儔盡籍甌脫穹廬之地咄摩支遁於荒野辱在泥塗𨿽逃幕府之威終納軺車之欵氊裘震疊沙磧肅淸斯皆聖算無遺廟謨獨運授成謀於撙爼開逺略於邊陲臣備數行間獻俘闕下左執律而右秉鉞願先周樂之容東漸海而西被沙共紀禹功之盛

漢使諭莎車諸國檄

蓋聞天下之大義當混爲一惟大漢繼五帝末流接三代絕業薄海內外悉主悉臣雕題鑿齒氊裘卉服之倫交臂受事請命下吏惟恐居後間者葷粥氏虐老獸心奴虜歐役以剪爾諸戎爾諸戎獸駭鳥散蕩折離居遐萌爲之不安世宗武皇帝奮其武怒提幹將而叱之蹂轒輼蕩甌脫逰魂余種自竄於北方寒露之野於是中西域而立幕府信臣精卒列屯相望所以擁右爾諸戎甚厚爾之父子寧而蓄馬蕃者非我其誰使之是我有大造於西也莎車小醜反易天常賊殺其主惡暴西域自知罪成與漢吏相恨絕陰結旁近種豪苦虐漢使隔絕都防歸計匈奴洿辱聚落大爲諸國羞陛下赫然欲誅之意未嘗有忘使者奉隆委將明威建彊漢之節以鎭撫百蠻親見狂冦桀驁廼選耎畏縮墮先帝所建立以賊遺君父非人臣之節也用敢盡精厲气皷行而西爲士卒先惟爾西域諸國剖符析圭爲漢藩輔嵗時之嘉入覲出聘冠蓋交道恩禮篤厚四夷莫不聞今莎車首敗職約以古法當誅所同憤疾苟挾持兩端久畱天誅陰拱以觀其孰勝則靈旗將回指於爾有邦矣其賦車籍馬深入霆撃以欽承天子威命鄯善蒲犂獵其南月支疏勒震其北四面並進類禡厥宗若乃莎車騎君都尉之屬刼於彊暴不能自還防死僥幸以逆執事之顏行駢首就戮無以自白使者爲諸君羞之矧今大漢兼制八荒覆以威徳兵鋒所向無不震壊抜姑師之旗屠大宛之城竿安歸之首陵車師之壘犂谷蠡之庭羈姑翼之頸皆諸國所親覩此黃帝之兵非人之力天之福也夫明者起福於無形銷患於未然以區區莎車而欲抗堂堂之鋒猶踐薄冰而待白日豈不殆哉如能解散前惡捕斬渠率封爵之科具如甲令苟走險阻耆鹵掠使西域父子不相聊則使者職在討除分當相直必艸薙而禽狝之盡根株痛斷乃止禍福之原惟人所召毋狐疑猶豫爲知幾者所姍笑檄到咸諭陛下意毋忽

唐河北招討使諭諸郡檄

蓋聞忠臣見危致命惟徇國而不回義士殺身成仁𨿽喪元而弗避志吞蛇豕气薄虹蜺迄成萬世之功率由一念之烈我國家肇造區夏大拯生民壽富安佚本人情仰追三代之主仁義公恕統天下俯同七制之君上際下蟠南洽北暢日中則昃數必倚於虧盈城復於隍運自分於否防奄妖氛之充塞來醜虜之憑陵逆賊安祿山悖虐凶酋鮏羴遺孽鳥言夷面始服役於朔陲狼子野心旋承恩於魏闕陽飾佞防之態陰懷窺伺之圖峻宇雕墻錫中都之甲第髙牙大纛總數路之戎師焜煌禦府之珍絡繹內饔之膳示之利器授以大阿騁其不道之謀肆厥無厭之欲反書旣徹逆焰遂張囊血射天毒更逾於梟獍吹唇沸地眾競集於犬羊震蕩兩都並吞百郡幕府擁旄分土仗節臨戎守孤壘之空單抗凶徒之猖獗九河俱潰屹砥柱之中存萬室皆灰巋靈光之獨在幸英豪之響應連城邑以景從淸河擁士馬之彊常山正鯨鯢之戮李郭合從於河朔許張扞蔽於江淮斬將搴旗紛防書之踵至執訊獲醜沸告語之交馳挾泰華而壓鴻毛倒江海而沃原燎滅虜之勣指日可期惟通都巨鎭之公侯曁精卒鋭兵之將率遊居之俠邑裏之雄佩玉執圭當懷五世相韓之舊衝冠投袂必興三戶亡秦之心勉自激昻共爲掎角或窮搜其巢穴或雄制其襟喉或邀擊於前或橫衝於後切新都之舌用執仇讐然郿塢之臍以威姦慝論功行賞捨爵策勲積甲與山齊永息煙塵之警取印如斗大益堅帶礪之盟若乃辱在盜區污於僞爵顧榮之從陳敏夫豈由溫嶠之奉王惇蓋非得已其念去危就安之計各乘轉禍爲福之機執厥渠魁潰其肘腋不特捐脇從之累又將開封拜之科車同軌而行同倫再成樂土弓載櫜而戈載戢一洗凶墟檄到如章書不盡意

漢太史箴

史官者萬世是非之權衡也禹不能褒鯀管蔡不能貶周公趙盾不能攺董狐之書崔氏不能奪南史之簡公是公非舉天下莫之能移焉是故人主極天下之尊而公議復尊於人主公議極天下之公而史官復持於公議自古有國家者皆設史官典司言動凡出入起居發號施令必九思三省奠而後發兢兢栗栗恐播於汗簡貽萬世之譏是豈以王者之利勢而下制於一臣哉亦以公議所在不得不畏耳漢紹堯運置太史令以紀信書而司馬氏乃父子纂其職軼材博識爲史臣首遷述黃帝以來至於麟止勒成一家世號實錄武帝廼惡其直筆刋落其書於戲亦惑矣公議之在天下抑則揚塞則決窮則通縱能削一史官之書安能盡扼天下之筆乎竊推官箴王闕之義博稽史氏之本末而爲之箴曰若稽前聖治浹多般記言紀動爰立史官千載之日坐致尺牘不爵而榮不刑而辱正色立朝是是非非以死奮筆萬夫莫移降周迄秦鼎傳漢氏若談若遷令於太史廼防金鐀序次舊聞本末閎闊裁成帝墳六世耽耽防前文過刪落編簡俾無或播曰帛可捲曰竹可刋人心之公終不可謾逺付百年毀譽自定侈大之名播在民聽惟是史防平如權衡惡弗可損善弗可增徳之休明登我王道𨿽絕不窺自成典誥造行或惰自親其文諛辭虛美統紀放紛公議攸存萬古一揆豈玆小臣所能軒輊迹出於履影出於形反求諸己光流汗靑君舉必書用輯衮職史臣司籍敢告執防

漢廷平箴

廷尉天下平而廷平者復廷尉所取平也維漢孝宣皇帝中興炎統原念刑重之獘實秦十失之一廼地節三年十二月初置廷尉左右平四人秩六百石求明察寛恕黃覇等以充其職季秋請讞帝常幸宣室齋居決事獄刑號爲平矣夫獄重事也人之死生存亡於是乎在箠楚之下情實倒置首尾衡決治獄者競以深文峻詆爲功奏當之成鍜鏈周宻𨿽臯蘇復生欲平反之厥路無繇每嵗之冬案牘上於王府者充棟宇汗牛馬時君養尊於上槪以簿書期會視之漫不可否一以委吏吏得以出沒變化售其私欲希望風指排抵怨讐彊者以勢免富者以賄原民用怨讟上干陰陽之和則𨿽置廷平之官尙何益哉必如漢宣帝之厲精爲治哀敬折獄然後官不虛設矣竊防繹建官之指而作箴曰

於赫萬乘三尺所出喜舒怒慘發言成律厥勢𨿽利厥理實難哀矜庶獄治忽所闗自古在昔相授以仁誰生厲階虐始於秦有赭其衣有丹其書左鼎右鑊民气不蘇皇矣中宗時漢之隆顧瞻苛法震於淸淸原正本乃立廷平自霸以降揀擇維精惟是廷平刑之司直匪君之明曷舉其職民之多辟百詐一誠面柔背損陽遜陰爭我心匪鑑妍媸或蔽我心匪衡重輕或戾赤墀議法會弁如星或此之失咳唾笑嚬秋官蒞刑致辟圜土在彼之害鈇鉞斤鋸已斷不續已死不生敬之敬之罪疑惟輕法行自貴赦行自賤允執厥中沒齒無怨至言不煩貫之以恕廷臣掌憲敢告禦

漢靈旗銘

古之帝王必興神物以前民用自有熊氏接萬靈於明廷設五旗五麾用徵不譓震曜萬國然則尙矣惟漢武帝雄材大略誌淸六合命將出師䢐徵多罪雷霆之下無不隕滅蠢玆南越阻兵稱亂將奮揚武旅致天之討廼乞靈於大神告禱太一以牡荊畫幡日月北斗登龍象太一三星命曰靈旗太史奉之以指伐國旗之所指風雲前驅隆隆獵獵勝气先見鋒刃未接固已落敵人之膽矣用能墟其國俘其王竿首北闕爲萬世戒然則建靈旗而前軍旅所以暢天聲壯戎容作士气豈直禳禬厭勝而已哉敢追紀其烈而爲之銘曰

中宮天極太一常居上帝神兵森列六虛在漢世宗布昭聖武鉅典駿功戎紀交舉考圖數貢南越不庭爰整其旅命將䢐徵廼禋廼祀廼爲兵禱肇新鋒旗奉將天討三辰在上式昭其明史臣司之以先啟行夭矯晻靄靈風扶斾瀆鬼嶽祗犇走來會舳艫千里虎韔鏤膺士倍其气以莫不增星旄雷燭海波如席砰燐郁律水怪掃迹蠻蜑落膽墮防失戈獲其大醜烝徒凱歌抗旌言還獻功社稷矞云榮光左承右翼奉時辰牡報以克誠丹厓龍荒鏡淸砥平秦建茸頭實憑巨梓侯今之制軼於惇史孝文行師鸞旗在前侯今之制與之並傳於惟神物勅我威命肆勒銘章以鴻厥慶

唐大弓銘

唐太宗文皇帝躬秉威械斬刈四方之蓬蒿創爲大弓長矢度越常制討劉黑闥之役突厥驅其犬羊幹我旗鼓親禦弧矢以卻之氊裘之君傳觀其矢震疊種落厥後余大弓一長矢五藏之武庫凡郊丘重禮則陳於儀物之首以侈大武功槧人墨客更相誇燿而不知太宗之徳有超然出於武功之外者蓋嘗諭近臣曰近得良弓十數以示弓工乃曰脈理皆邪朕以弧矢定四方猶失之況於治乎廼延羣臣更宿中書內省朝夕詢訪嗚呼勇蓋天下而守之以怯功被四海而持之以謙大哉修身之弓誠後世子孫之所當寶也是宜防繹厥防以顯詩之昭示無極廼爲銘曰

丕顯太宗肇開有唐气吞四海弓矢斯張制玆大弨神武是奮賁育絕髕挽不能寸躬討亂略浴鐵千羣手提威弧雄入九軍控鳴鏑日規爲小犇星激電氛祲一掃左落欃槍右射天狼聲如摧山萬眾莫當名王酋長傳觀金鏃漢箭有神震疊葷粥武功旣抗益戒益勤以近取譬爰告邇臣朕得良榦謂弓之選諗於工師鑑裁實舛維是戎器昔所自親猶弗徧察況於羣倫廼延眾髦燕見防繹絕力絕徳兩臻其極防府舊物百世有煇人侈其觀我服其規象弭襲藏郊廟薦獻修身之弓與之俱奠煌煌白羽焜燿丹墀矯思之矢與之並垂威靈在天餘烈在地播以銘詩用告來裔

東萊外集卷三

欽定四庫全書

東萊外集卷四

宋呂祖謙撰宏詞進捲

講武殿記

天錫藝祖神武大略表正萬邦靈旗所指四方君長墮玉失舄歸地王府東南一尉西北一候灌烽滅燧開炎統丕丕之基廼辟祕殿名以講武燕朝穆淸神心經緯四徵九伐咸入睿算上延良平借箸運籌之謀下程賁育扛鼎揭旗之技沈幾於尊爼之間收功於疆場之表巍巍乎是殿之建實王業之源也臣竊稽前世英明之君智略之臣制爲宮室城觀以志武功者眾矣殿以昭武堂以起義樓以籌邊城以受降府以折衝驛以籌筆𨿽皆隨世以就功業然卑污蹇淺莫能與先王並駮乎無以議爲也惟我藝祖之興陽開陰闔躬接於天原念五季不綱黥髠盜販僣竊名字尨亂鉤裂三光五嶽之气分蚩蚩之氓陷於水火莫能自拔並告無辜於上下神只於是手提幹將爲民請命干戈所麾如雷如霆無不震壊肆其宏開廣殿建講武之嘉號者豈樂佳兵而黷武哉聖人之意以爲古之聰明睿智神武不殺者皆勇智髙出一世【闕】策先定用能削平僣亂納天下於太和之域則儲神基命之地端不可後想夫潛心是殿旋乾轉坤翫彊敵於股掌之上一發而平澤潞再發而下淮揚三發而定荊湖不待下劍門之險而固已制孟昶於軒陛不待告畨禺之防而固已收劉鋹於堦墀不待墮金陵之壘而固已縛李煜於幾席虎臣驍將受成黼扆如泥在鈞如金在鎔一聽陶冶功成事定迄不自知其所以然非神武大略卓冠百世之表孰能與於此竊迹明堂玉版之所紀若開寶五年召進士安守亮等對於是殿六年又召進士宋準等覆試於是殿八年召契丹使觀射於是殿是知藝祖之世絳紗玉斧淸蹕羽扇臨於是殿者殆無虛嵗所以大武功而淸宇宙其貽厥孫謀之意逺矣至於幹徳之元鑿池習戰太宗之世築臺大閱皆襲講武之稱其昭示禁暴戢兵之訓一也鴻惟是殿之建開天辟地創我宋無疆之寶祚上與虞舜干羽之兩階同條共貫彼栢梁徳陽之制崇侈光麗奉已而不在民者曷足稱於聖人之門哉用敢發揚景鑠播於億萬斯年俾勿壊臣謹記

隆儒殿記

仁宗皇帝皇祐紀元之三載憲度鴻明風化浹洽折六藝統壹聖眞老師耆儒濟濟在列廼制詔有司朕紹休聖緒樂與據經守古之士燕見防繹存神索至用緝熈日就月將之學肆開邃宇廣邇英之廬以爲講貫論說之地顧扁榜之名未立惟一二左右之臣汝爲臣度等言陛下尊隆儒術肇新廣殿親屈帝尊博延承學之臣右文之風推校千古無所與遜臣不勝大願請冠以隆儒之名丕諭聖志臣昧死以聞制可其請是維文教之盛照映國史赫赫若前日事臣幸得以鈆槧待罪追述閎休以貽罔極臣之職也用敢拜手稽首而爲之記曰道待聖人而尊故儒者之是非必百世俟聖人而後明自三代以來尙文之主史冊相望襃衣博帶禹行舜趨肩相摩於朝盛於稷下論於石渠觀於橋門議於白虎洋洋乎聲明文物去洙泗不能以寸然束於詁訓泥於古陳滯固疎闊弗知合變質之以金糓甲兵之問試之以浩穰要劇之地則惶駭眊無所措其手足甚者誦六經以文姦言逢君之欲傅之古誼私龍斷以獵髙位爲世所患苦豪俊輕俠憑陵翫侮以儒爲戲而眞儒碩學與防其恥淳於髠之徒至譏評子思以病孟軻久矣儒者之不見信於世也如漢髙帝宣帝世所謂英主槪以儒者爲無益於治亂之數間登用一二【闕】

事貌敬而心不隨特以爲朝廷之羽儀太平之盛【闕】而已上以名求之下以名應之其不見儒者之效也宜惟我國家聖聖相授尊道貴徳以實不以文及我仁宗皇帝紹天覺民表章儒術路門經幄咨諏講肄言成典謨以隆儒之名登諸扁榜風示天下羣士慕向異人並出輔成四十二年冠古之治眞儒之效白於當世向之詆訾儒術者前倨後恭自咎自悔攄子思之宿憤刷孟軻之餘恥千載之是非至是而始定信乎道待聖人而尊也臣又聞之漢肅宗皇帝幸闕裏祠孔子命儒者講論帝謂孔僖曰今日之會寧於卿宗有光榮乎僖對曰陛下親屈萬乘此乃崇禮先師增煇聖徳至於光榮非所敢承夫區區肅宗固不足以仰望仁祖竊嘗借是說而論之則仁祖之創殿制名臣亦將曰此乃隆儒稽古增煇聖徳豈特儒者之光榮哉臣旣述其事謹待制防而勒之石臣謹記

祥符四夷述職圖贊

臣仰惟眞宗皇帝潤色祖業統輯羣元連四海之外以爲帶九夷八蠻稟卬太和枝附葉著上古之所未臣人迹之所不至莫不梯山航海奉琛走貢史不絕書府無虛月祥符紀元之九嵗正月資政殿學士臣殊始奏以占城玆沙洲卬部蠻相繼入貢請圖其道路風俗人物衣冠以付太史帝兪其請四月詔禮儀院修四夷述職圖時判鴻臚寺臣復以注輦入貢列諸繪事帝以其未廣申命訂正以侈一代之偉觀是圖之揭會八荒於坐隅斂萬里於咫尺禆王當戶氊裘卉服咿嗢睢盱照映寶軸岌若飛動固可以伯仲成周王會之篇輿臺唐室職貢之圖矣臣竊原聖意豈徒丹靑藻色誇詡於無極哉所以昭示後聖惇徳允元蠻夷率服之成憲爾用敢墨筆操牘拜手稽首而爲贊曰

宋繼古帝跨唐軼虞湛恩布濩外薄海隅於皇眞宗垂拱而治南洽北暢東漸西被日域月桂海冰天逾沙軼幕叩闗請前火齊錯落浮琛沈羽道路如織歸我天府春王三朝九夷賔將庭燎晰晰璧玉華光削袵解辮十百其耦象胥環人儐相先後廼詔曲臺廼命鴻臚裒工之良是繪是圖咫尺滇池跬步瀚海狼居龍堆滅沒晻靄丹厓鑠石黑水流澌一幅之間气候屢移【闕】

古先哲王左圖右書疊相經緯百世楷模在帝仁宗增光四葉鑑於前代憲章鴻烈延閣廣內典籍之淵並列美惡有萬其籖殿帷深靚旁搜博采播諸寶繪揭爲規戒金鋪玉戶丹靑相宣邦國若否瞻之在前土階都兪九官厎績就日望云不違咫尺攀轅折檻還笏挽裾凜凜生气淩鑠坐隅璇室傾宮怠敖侈麗圖其覆輪危竿欹器廼發天藻奎畫云章廼示弼臣導其贊襄紫宸仗退防心太古槐龍轉陰寓目縑素拱揖令王爲吾友朋想象昔賢爲吾股肱翺翔周覽一息千載緝熈聖學兆民永賴漢畫西閣堯桀並彰唐設連屏以鏡興亡昭哉寶圖超唐絕漢揚厲碩休下臣之贊

漢髙帝未央宮上壽頌

帝王有至樂而王天下不與存焉曷謂至樂曰以天下養是也漢髙帝混一區宇極四海九州之奉以致養於太上皇五日之朝龍旂鸞輅雷動星陳風天下以純孝其踐祚之九年冬十月淮南王布梁王越趙王敖楚王交朝未央宮成置酒前殿髙帝奉玉巵起爲太上皇壽殿上羣臣皆稱萬嵗歡聲洋溢如雷如霆竊意髙帝蹷秦誅項帝制天下之樂未若奉巵之日也夫天以天下與王者易以天下之養與王者難王者得天下於天易得天下之養於天難博稽五三六經之傳鮮有兩得者惟髙帝獨介古今罕見之鴻休舉簡編未書之盛典想夫奉巵之際天華爽霽云物效祥陛防殿帷函被光景玉巵舉而天下爲父子者定歷數四百年之漢上儀偉觀前後相望而未央之會於斯爲盛卓哉煌煌丕天之大律不可尙已是宜命鴻生碩儒作爲歌頌播之樂石以逺非常之慶攷諸載籍闕然不傳謹援束晢補亡之義而作頌曰

天造艸昧雲起龍驤赫矣髙祖肇域萬方灑掃羣穢武騎聿皇拓迹開統炎祚靈長至樂無極太平有象其樂維何以四海養其象維何兩宮相望法駕問安肅陳天仗時惟九年未央落成闕庭神麗左墄右平浮柱飛榱俯視列星路車乘馬莫不來庭帝謂羣公朕提三尺頭如蓬葆履冒鋒鏑登玆治安用克考室實惟察父教誨之力咨汝典客顯設鼎彛咨汝奉常緜蕞其儀供張前殿毋敢不祗燕饗諸侯慈顏是怡陛防百重鸞旂的歷輦降雲霄劃聞鳴蹕庶邦冢君駢玉交舄鼎臑爼胾籩豆有秩文始之舞干羽低昂金支翠旌蹈厲發揚安世之樂四垂髙張轟豗融冶鳥獸蹌蹌親屈帝尊頓首丹地挹彼注玆防樽盎齊奉巵太上融融泄泄以禱以祝萬有千嵗貂蟬鵔鸃驩聲傳臚日華五色嶽靈三呼祥風和气蜿蜒扶輿泛漾璧璫披拂綺疏髙祖聖孝焜燿民聽溫凊宸極舉觴告慶髙祖聖功幅貟耆定仰以寜親頥神淵靜鴻化浹洽咸防陶甄比屋考叔連墻閔騫誇大休嘉作此頌焉颺於石渠以諗儒先

唐太宗兩儀殿上壽頌

天子之孝以養志爲主淸蹕三朝不足以爲樂惟威加四海冠帶百蠻大荒絕域莫不歸職貢於天府然後足以仰稱付托之重而盡養志之孝也唐神堯皇帝脫屣萬乘與造物者遊廼手挈神器授於太宗太宗開乾闔坤身濟大業以增輝神堯之丕緒西突厥之盛古夷狄莫彊焉廼烜威赫徳膺受封冊遣使來庭神堯嘉嗣聖威徳之逺覆親宴使者於兩儀殿謂長孫無忌曰今蠻夷率服古亦有乎無忌上千萬嵗壽神堯喜以酒屬太宗太宗頓首謝復奉觴上神堯壽惟神堯傳序之明惟太宗養志之孝兩臻其極壽觴之奉醇風和气陶冶八紘忻忻愉愉如醉醪醴豈非邦國之大慶千載之絕會歟彼昆邪之降狼居之封渭橋之謁亦足震詟夷狄然有其功而無其時𨿽欲霑餘瀝於兩儀之觴不可得已竊推美盛徳之形容而作頌曰

烈烈盛唐明兩作離何天之龍提地之釐於赫太宗功徳峩巍原念養志聖孝所基燀威王靈銅虎四馳大荒絕漠磔裂分�鴻業崇成泰山四維突厥遺種崛彊於西沐浴元化臥皷息鼙來請來覲同我昌期帝謙不居穆然深思告慶慈極功敢自歸神堯嘉止張宴兩儀日月重華芝蓋相差爾公爾卿冠佩紳緌燕及戎使睢盱嗢咿曵星之髾歷天之旂雷軸電鞭翠華葳蕤樂舞破陣金石塤箎噌吰鏜鎝蹈舞僛僛需云上覆湛露下滋睟表粹溫載發疇咨嗣聖繼統要荒來威髙視羣辟孰盛與夷付托之明無愧烝黎百末防酒酌彼金罍爰屬嗣聖隤祉介祺卒爵而釂融融怡怡帝拜稽首上萬壽巵嵩呼鼇抃聲沸丹墀乾闓坤懌叢祥效奇珍符瑰產如丘如坻天子之孝匪循近規五嶽爲豆四溟爲罍孰爲冬溫仁恩撫綏孰爲夏凊義武發揮懿玆文皇懷逺招攜泰和洋溢顯揚有煇發越軒陛陶冶郊畿布濩郡國旁魄邊陲父堯子舜前創後隨一人有慶庶績咸熈對揚景鑠作此頌詩勒之玉版以永厥垂

建隆編勑序

太祖皇帝受命穆淸肇造區夏建隆之元號爲天地重開廼命左右之臣條定憲章論次律令創業垂統爲萬世則越四年七月己卯判大理寺臣儀上建隆編勑四卷宏規丕矩易簡坦明揭於象魏藏於有司職於秋官頒於郡國用啟佑後聖繼繼承承咸以正罔缺確乎致治之成法也臣涵泳聖涯固不足以測知乾坤闔辟之蘊然職在翰墨其可以詞語淺薄爲解謹齋心極思而序之曰一天下者必不嗜殺人然後定惟五代之亂彊淩弱眾暴寡無知之氓奔耆騁欲眎三尺法猶弁髦土梗而大棄之奪攘不忌剽刼顯行上之人厭苦其難治於是爲壹切之法以求勝民不師古始墮壊先王金科玉條之制相誇以虐相髙以險奇請它比溢於幾閣黠胥老吏生死於簿書之間猶不能徧識千機萬穽罔民而納之死悍臣酷吏奮髯抵案斬艾擊斷專決不請駢首就戮血流波道民舉足而蹈陷穽側身而入河海靡衣媮食不爲終日之計時君偃然自以防民之具髙視前世然法出姦生令下詐起姦宄無窮而鈇鉞不足凶威毒燎腥聞於天上帝震怒崇降罪疾亦罔克永世惟我藝祖奄受方夏代虐以寛當寧太息思欲滌除苛法撥亂世而反之正深詔通明平恕之士傅以經誼蔽以人情成書之布前目後凡較然畫一以四卷之簡而馭億萬生齒之繁風流篤厚禁网疎闊斯民安土樂生不敢以身試法駸駸乎圄空刑措之治矣昔之爲法愈多而犯法亦多今之爲法愈寡而犯法亦寡昔之防民日嚴而民日慢今之防民日寛而民日謹昔之吏屈首朱墨而不足今之吏從容畫諾而有餘是知爲治之道果在此而不在彼也深仁厚澤克開厥後民之戴宋永永無窮後世𨿽有作者蔑有加於此矣世之議者或謂藝祖之法以威克厥愛爲主臣竊以爲聖人之用刑若醫者之用藥當疾之初平藥石未可一朝去也必俟元气稍勝則藥石稍損元气俱復則藥石俱捐藝祖拔民於水火之中如疾之初平者也故於前代之刑猶存十一於千百至於後聖教化益明則刑益輕慶曆嘉祐以來鞭笞之罰不上於士大夫實推本藝祖好生之徳孰謂其尙威乎臣懼後之有司不察藝祖制法之原謹復列之於末以告來者臣謹記

承華要略後序

臣聞基天下之命必建儲後以承聖統養天下之源必緝典籍以熈聖功古先哲王登崇主鬯以尊宗廟而重社稷罔不鏡之以前代之載衡之以六經之言碩師良傅左提右挈吉人正士前導後陪廣夏細旃之上洋乎歌諷誦之聲發焉煥乎山龍藻火之文具焉用能剛健篤實輝光日新潤色鴻業永永無極臣仰惟宋受天命聖聖相傳碩大駿偉之治曠百王而軰五帝淵謨丕訓宏綱懿典不劵契而同不鑿枘而合不膠漆而附不衡石而均隃時歷紀若出一日𨿽老師宿儒欲形容列聖心傳之蘊殫精研慮終莫能望其端倪竊嘗問諸太史氏側聞眞宗皇帝天禧三年八月制立升王爲皇太子始錫之以元良述繼之以六藝箴又申之以學書勸學歌吟之屬至於品式備具本末閎闊則復有承華要略之書焉越三年九月召宰輔宗室近臣俾之縱觀然後知我宋之重規疊矩萬世一轍者亦惟培養天下之源而已當眞宗皇帝之時天淸地寜弓弭矢箙覆露生息極熾而丰升中岱嶽親祀汾陰聲融金石光溢云漢固可以獨觀昭曠垂拱視天民之阜矣顧乃畱神於垂裕後昆之原豫建太子以定國本爰因乙夜之覽博采載籍搜補靑宮要紀之闕遺勒承華要略十卷昈分彪列昭如日星親發睿藻斷以贊述用爲輔養聖功之具想夫書之所載問寢視膳之規齒冑入學之訓大綱小紀洪纎鉅細無乎不聞厥後仁祖四十二年之治巍巍蕩蕩洗萬古而空之者是書抑有助焉是宜列聖寶之以爲成式藏於宗廟副在有司增前星之光源少海之潤蓄靈擁休萬世永賴誠丕天之大律也臣竊考兩漢以來明君良臣屬意於邦本者多矣賈誼治安之策言𨿽忠而道則疏義府承華之箴言𨿽切而心則詐元稹教本之書言𨿽華而要則寡用智囊【闕】家令則輔之非其人開博望延賔客則處之非其地養之無素導之無術無惑乎其治效之卑污蹇淺也使其獲窺我宋承華要略之書殆將興河伯望洋向若之嘆矣惟舜禹執中之訓足以擬是書聖學相傳之妙惟文王世子之篇足以擬是書聖學色養之誠世之相後數千載若合符節信矣聖人之無兩心也若夫精義入神眇然出於翰墨之外者顧臣何足以知之

試卷六篇

皇兄保大軍節度使除檢校少保河陽三城節度使權主奉吳王祭祀進封加食邑實封制

門下宣制閫之威夙重維城之望典宗藩之祀載通左棘之班乃睠英賢素推近屬爰舉陟明之律肆疏易鎭之榮播告路朝誕敡渙號皇兄保大軍節度使某慈祥而膚敏信厚而忱恂動思法度之循居逺奇衺之習總羣書而奏七略蚤是正於詞林獻雅樂而對三雍亦裁成於治具藹然譽處達於聴聞自席寵於齋壇益蜚聲於屬籍棣華韡韡增光伯仲之聯瓞緜緜襲慶神明之冑朕仰觀英祖之遺烈有懷吳邸之賢王時惟聞孫允蹈前憲肆簡克家之懿俾膺攝祭之權分彛器以展親賁之物采歸脤膰而致胙享以忱誠是用眎亞保之儀更大邦之節篆車希冕於昭命服之華豹尾神旗有赫元戎之重出盟津之新組上鄜畤之舊麾申啟國封陪惇邑食於戲因心則友朕方隆兄弟之恩繼別爲宗爾尙衍本支之緒往肩吉履式究令猷可特授檢校少保河陽三城節度使權主奉吳王祭祀進封加食邑實封主者施行

周師氏箴

諫之道有三難焉曰逺曰疎曰驟逺則勢不接疎則情不通驟則理不究其言之不行也固也彼周設師氏之官淵乎其用意之深乎師氏之官實居虎門之左而詔王以媺者也其勢近其情親其言漸若江海之浸膏澤之潤日加益而不知焉周公之設官三百六十官必掌一事事必寓一意而師氏獨列地官之屬實周公致意之深者想夫成周之隆出入起居同歸於欽發號施令同歸於臧者師氏抑有助焉昔周太史辛甲命百官官箴王闕而虞人之箴獨傳竊意師氏之所獻必反覆防繹辭順意篤足以爲百代箴防之法然求之於蠹書漆簡之中𨿽斷章片辭邈不可得是可嘆已用敢追述其事而爲箴曰

若昔忠臣格君之非啟心沃心日化月移𨿽有嘉猷情或未信勢疎地逺千說一聽蒼周之興稽古建官左右賢俊治格多盤時惟師氏詔王以媺巽以入之曰義曰理原念媺惡水火背馳火盛水竭媺勝惡微燕閒穆淸誠意懇欵先養所長姑置所短性復其原善迎其端輔翼聖學功不可刋侈麗之欲將發復止暴慢之慮將萌復已師氏之諫惟一惟精君失無迹我諫無形於惟辟王獨制萬乘必求畯賢舉以自近旦承暮弼前贊後襄气體黙移其道大光茍不鑑此正直屏棄僕之臣諾諾唯唯堂下日逺堂上日髙𨿽復虛寧烏知民勞聖人復作斯理不易小臣司防敢告執防

代提舉編類聖政所進建炎紹興詔防表

臣某言舜歷在躬大一人之聖孝堯言布下輯三紀之睿謨爰勒成書上干乙覽臣某誠惶誠恐頓首頓首恭以光堯壽聖太上皇帝道參覆載功冠古今凡詔令之播敷若風雷之皷舞辧邦誣而刋謗史前烈用光弛黨禁而錄後昆士气如洗辟正路以來箴諫塞幸門而嚴憲章飭革輅以勞軍萬屯思奮肅芝車而耕借九扈告丰卹刑必至於無刑急士並收於多士揭於象魏固井井而有條颺之康衢亦洋洋而盈耳登防和之休運啟授受之公心繼照云初增光是篤肆趣朌於宸指俾具設於攸司肇自建炎之元及紀紹興之號旁加裒集胥協編摩言如絲而出如綸昭華簡冊大作綱而小作紀布列章程集致治之楷模萃保邦之軌轍於帝其訓與時偕行恭惟皇帝陛下明兩作離函三爲極問龍樓之寢內聞性命之精微防鳳檢之書外考典謨之渾灝逮此奏篇之禦翕然發政之新臣服在宰司幸防丕範初何勞於率屬苐有愧於視成臯陶見而知之豈容倫擬子夏得其書矣烏測淵源臣無任瞻天望聖激切屏營之至所有建炎紹興詔防謹隨表上進以聞臣某誠惶誠恐頓首頓首謹言

漢輿地圖序

輿地之有圖古也自成周大司徒掌天下土地之圖以周知廣輪之數而職方氏之圖復加詳焉迨漢滅秦蕭何先收其圖書始具知天下阸塞戶口多少之差然則尙矣武帝元狩六年將立三子爲王禦史大夫奉輿地圖請所立國名乃開齊燕廣陵之封輿地圖之名至是始見史遷之所載可考也光武皇帝之徇河北鄧禹杖策而從之說以大防有天下不足定之語其後帝登城樓披輿地圖指示禹曰天下郡國如是今始乃得其一子前言天下不足定何也禹復申其說蓋光武志在天下當神州赤縣未入經略之際其君臣更相激厲如此故能兼制六合司空之所掌無寸地尺天不歸於封域按圖分封並建諸子以爲藩屏嗚呼盛哉用敢防繹其意而爲之序曰自古合天下於一者必以撥亂之志爲主志之所向可以排山嶽倒江海開金石一念之烈無能禦之者光武之在河北﨑嶇於封豕長蛇之間瞠目裂眥更相長雄積甲成山積血成川積气成云積聲成雷九流渾淆三綱反易𨿽十家之市無寧居者則光武果何所恃哉亦恃其撥亂之志而已光武之志以皇天全付所覆於我有漢今乃分幅裂淪於盜賊此子孫之責也責之所在𨿽有登天之難不敢辭𨿽有暴虎之厄不敢避𨿽有蹈水火之危不敢回奮然直前以償吾祖宗之所負必使吾祖宗之舊物咸復其初然後吾責始塞焉此志一立故𨿽處一郡之地而視天下之廣皆吾囊中物蚤夜以謀之反復以思之其披輿地圖之際慷慨憤悱气幹雲霄撥亂之志蓋肇於此矣方其志之未立則一郡至小而羣賊之地奚翅十倍吾眾至少而羣賊之兵奚翅十倍恢復之功猶捕風系影若不可期者及旣有其志則規模先定機謀先立兆之於前而必之於後若靑若齊若隴若蜀若楚若越皆吾志中之一物也若盆子若王昌若囂若述若步若丰皆吾志中之臣僕也彼方繕塞置戍而不知吾已破之於堂上彼方峩冠被衮而不知吾已防之於胸中是以論光武克復郡縣之迹則有難易焉有先後焉若夫光武恢復之志則一披輿地圖而三萬里之幅員皆入於靈府豈嘗得一邑而始思得一州得一州而始思得一部哉大矣光武之志也斯其所以祀漢配天不失舊物歟厥後建武二十二年匈奴右薁鞬日逐王比遣使奉匈奴地圖二十四年比欵五原塞願爲藩蔽乃立之爲南單於俾預藩臣之列是知光武有一天下之志非特輿地圖之所紀皆爲臣妾而匈奴地圖之所紀亦爲臣妾焉則志也者其撥亂濟世之樞極歟故述之以告來者謹序

太祖皇帝閱武便殿頌

臣仰惟藝祖皇帝天造神斷手提幹將灑掃華夏以丕靈承上帝之威命建隆之元詔天下簡驍鋭之士咸集闕下罷其選懦者命郡國搜補其數焉四方之兵魚鱗雜襲投石思奮什伯其耦閱習以程其能親臨以作其气所以摩厲之者甚至至於三年乃屈鑾輅禦便殿而閱武陛防百重彤廷如砥扛鼎翹闗之雄落雕穿楊之技彯纓鳴劍之鋭並效其能天容日表不違咫尺視其勇怯以爲殿最賞春罰秋風動營壘用能東徵西伐顯有丕功一舉而平荊湖再舉而平蜀漢三舉而平劉鋹四舉而平李煜兵鋒所向如雷如霆如摧枯如破竹無不隕滅者蓋藝祖閱習之功有以先之也嗚呼藝祖閱之於殿陛之間而収功於千里之外閱之於踐祚之初而収功於歷年之逺所以啟佑列聖開炎宋丕丕之基者閱武之功居其多焉大矣哉聖人創始之沈幾也臣謹竊述其事拜首稽首而作頌曰

天造艸昧野戰羣龍分割河山風气不通皇矣藝祖受天景命神武奮張六合底定開乾辟坤厥惟初元肆發神指布於幅員尺籍伍符簡其剽鋭造於王庭庸較厥藝羊質虎皮力不勝兵是汰是斥練擇惟精時其三年天臨廣殿曰熊曰羆賈勇自獻陛廉九級左墄右平旌斾如植有聞無聲貝冑朱綅流星白羽肅其戎容行行伍伍前疊楊葉後貫防支連袂逢防比肩由基劍躍長虹弓翻滿月怒气回薄髮衝眥裂靜如磐石動如飄風出奇入正滅沒無蹤帝臨軒陛乃嘉乃奬積金至斗眎勞第賞轅門之下交相激揚𨿽怯必勇𨿽柔必彊靈旗南指荊湖衘璧萬仞劍門如入吾室俘囚劉鋹海波不興煜惟狂童羈以長繩於赫王旅動而無敵揆厥本原繄閱習力藝祖聖武同符禹湯混一書契於古有光藝祖聖謨克開鴻業列聖閱武相望史牒豈無顯徳其規未洪亦有驪山其刑未公大哉斯舉百王之極小臣作頌颺之金石

晉徵虜將軍徵討大都督破苻堅露布

尙書五兵臣石等言臣聞眾勝天而定勝人終歸助順直爲壯而曲爲老烏可恃彊自古以來斯理可考所以牧野若林之旅罔敵有周昆陽彗云之鋒亦殱於漢蠢玆狂虜撓我淸時迨玆妖孽之平永息煙塵之警恭惟皇帝陛下握符出震秉籙乘幹嗣元帝之鴻圖紹隆基緒繼金行之正統維禦紀綱俊彥具來烝黎咸乂惟苻堅之凶虐據中夏以憑陵陷張掖而吞西涼失吾藩輔破荊州而得鑿齒俘我英賢罔知倚伏之機徒肆驕淫之欲徙其氐戶弗念阿脂之歌寵厥鮮卑不顧魚羊之讖將取滅身之禍乃興入寇之謀蕩析裏閭誅求車甲逺則忘故老垂絕之論近則忽羣臣至切之言掃境而來罔民於死將整師而臨滄海欲投鞭而斷江流臣石等督率烝徒奮揚義武彗侵箕尾謫久見於盜區嵗次鬥牛祥已開於王略休符黙兆勇气倍增彼方嚴洛澗之屯我已效梁成之首捨項城之蟻聚瞰淝水以狼貪隔岸相持對營並峙用輔國之良防因朱序之漏言謂欲交鋒蓋先退舍所賴神奪之鑑天誘其輙陰觸於禍機獨自投於死地初意乘危邀險勢若建瓴寧知進易退難敗同解瓦旣前部之告潰復陽平之云亡弓撥矢鉤紛爭投於鎧仗轍亂旗靡競大棄於營屯時惟謝功冠諸帥以八千之慓悍剪百萬之鮏羴苻堅流落艸萊間闗險阻傷旣深於流矢食不厭於壺飱顚躓窮途過項借烏江之窘零丁匹馬猶本初官渡之歸殘息僅存措躬無所臣石等濫司戎律親奉睿謨雲起龍驤運際功名之防風聲鶴唳威加僭亂之區援枹皷以忘軀奏鏄鐘而獻愷斯皆王靈逺被聖略遙臨復前世之深讐雪遺黎之宿憤華夷闓懌日月淸明登防岸而望長安共興感慨封狼居而禪姑衍當效驅馳臣等無任慶快激切屏營之至謹遣某官奉露布以聞

東萊外集卷四

欽定四庫全書

東萊外集卷五

宋呂祖謙撰拾遺

題眞覺僧房蘆

何人夜折苕溪雪吹落山堂寄淸絕夢回軒檻非人間一岸扶疎碎殘月秋風索索秋意晚葉外參差明疊巘頗似江南短棹歸平沙鴈落汀洲逺蒼濤繞碧玉寒中有漁父千古間知君胸次五湖濶波聲髣髴遊杏壇少林之孫韻枯木避世避人何用逐渭川謾復千畆多江上由來一渭足

再賦眞覺僧房蘆三首

湖山近減江潮趣寂歷頽垣仲蔚蒿縦有秋風何處著繞籬無葉起蒼濤

屋角淸渠瀨淺沙風斜雨重倒蒼葭沙鷗不下投前浦塞鴈重來失舊花

淸曉霜鐘喚客興餘聲知度幾稜層【闕】

時見憑欄一兩僧

漢銅弩機歌

甘泉宮中烽火催武庫掣鏁殷春雷山西都尉部千弩意气欲壓天山摧朔風慘慘隨旗尾角聲滿天日色死眼吞單於方發機南風不競羽倒飛血視空弮尙思戰邊庭無竹可續箭斷弦已作塞上塵零落銅牙時一見土花蝕盡繆篆靑千年遺恨今未平雕鞍過盡不回首落身幾按依書檠蘚苔暗淡生古色中有少卿千斛力從漢至今無大黃婦翫兒嬉固其職長平箭頭豪士憐赤壁折防傳靑篇古來慷慨共如此脫略形器求天全是機𨿽缺神凜然想成風沙射雕天徑欲匹馬南山邊何必一臂三十絭

晚步溪上

疎疎屐齒印平堤露著烏紗客未知別浦歸舟爭占岸橫林宿鳥自分枝開張漁父胸中趣漏泄騷人句外悲防與淸溪約長夏風簾水簟答漣漪

秋日

堂下梧桐樹淸陰欲滿簾風前數葉落枝外幾山添世故眞難犯幽棲不用占新涼入書幌好在鄴侯籖

夏夜

晚市收聲盡虛堂一味涼炎蒸渠酷吏閒靜我羲皇露沐疎螢濕風梳細艸長興移無定在隨月轉胡牀

應春坊挽章

鉛槧靑燈夜韜鈴紫塞秋請纓𨿽拜疏投筆未封侯幃白風煙慘旗丹霧雨愁從來桑梓接助挽不成謳

和虞仲逸初夏懷黃巖村居

幾曲江村雨外明釣磯漁屋入新晴參天喬木淺深緑蓋水圎荷先後生歸夢毎煩春鳥喚故林可忍曉猿驚功成共祖東門道不負溪山舊主盟

次前韻答石秀才

幽軒返照可窻明政用髙談答晚晴共聽銅瓶秋雨急不知石鼎曉云生淸詩未讀心先醉別日無多夢已驚聞道烏衣盛文史秪愁異姓後宗盟

效進士作三年通一經

歳月去如矢橫經徒慨然誰能通一藝眞不負三年用意窺園外收功刻楮邊幽光回蠧簡新意出陳編上相黃金重諸儒白首鮮同聲不同調嘆息伯牙弦

橫山吳君佚老庵記

橫山吳君瑉治別室之西偏榜以佚老休工歸役斤斧收聲輯杖立於前榮聞竊語於階者曰棊壠繩畦坻粟京稼籌算掛壁萬貨四湊此吾主人翁所以佚其老也少進至於門聞行語於塗者曰丰林邃宇尊俎靜嘉鷗鷺不驚風月相答此吾豪長者所以佚其老也又進至於郊聞聚語於塾者曰培嗣以學旣楙旣旉秩壺以禮旣序旣飭此吾鄕丈人所以佚其老也他日吳君爲予道之予曰夫三者之言何如吳君曰階得吾粕塗得吾漓塾得吾醇出浸逺而說浸近吾名吾室義其究於此乎予曰未旣也畏嶠登輿身閒心栗厭市築墉目靜耳喧君𨿽善自佚逾闑以往肩頳腹枵者踵相接歳或不升尫瘠困憊呻吟交於大逵專一室之佚樂乎哉君裏中望也盍勸相族黨愒勞振乏已責紓逋同其佚於是鄕則盡橫山表裏皆君佚老庵也其視尺椽半席廣狹何若吳君謝曰厚矣子之拓吾境也顧童奴陷其說於壁間以爲劵

送張孟逺序

僕生而底滯少長嗜學失其指益以自愚坐一室頽然移日足欲跨戶限若有縶而畱之者郡邑教條風土謡誦隨聽隨忘謾不省何等語諸公長者歳時聚防或賜餘瀝顧視左右頡頏作气長飲大啜目心悸蹙蹙不安席酒一再行輒自脫歸裏中豪浸羞與予伍𨿽予亦毒之狀其疾謁諸人方屢試竟不售有自衢來者詫以吾鄕有偉男子橫厲超軼絕出無輩是殆能瘳子之疾徐舉其爵系乃吾同年友張孟逺也予聞自喜銳欲往從之遊旣舂糧矣而孟逺在門予益喜過望與之上下論議明雋閎達舌端河漢一落千里未攺旬自視胸中隘者寛窒者通狹者廣向之瓶罌今浸化而爲甕盎矣向之沼沚今浸化而爲澗溪矣方幸其若是也孟逺遽告行引紙操筆將以酬孟逺之勤府藏單竭豪徵縷斂卒不得一語意慚甚客從旁解之曰子不聞陶朱公之語乎陶朱公之友以窶聞於楚陶朱公往過之欲別謂其友曰何以餞我其友曰吾終歳飱不滿子一飯費前馬后乘劍佩鏘鳴供子指呼役者乃吾疇昔震防不敢仰視者也子不能捐萬斛之升斗以起吾病反於我乎索忍人哉陶朱公曰是所以賜我也汝之陋在吾則爲儉汝之懾在吾則爲恭貧之病富之藥也敬再拜受賜以孟逺之贍於學而道今古角詞章於其前是猶窶人子與陶朱公競富𨿽市人亦揶揄之儻亟自吐實盡發前日之痼疾而不敢蔽則異時環倉華而第百藥庸知不獲附於下中之品乎子又奚慚僕曰惟

方夫人志

先夫人姓方氏尙書駕部貟外郎諱楷之曾孫朝散郎尙書屯田貟外郎諱防之孫朝散郎知建州諱元矩安人孔氏之女我先君從事郎呂公諱某之配也外王父之沒夫人尙幼服勤外王母左右母子相恃爲命蓋生三十有一年而歸於先君又十一年先君卽世是時伯姊五歳祖平財四歳夫人提擕鞠育更歷艱苦十有八年然後伯姊始出適迪功郎曾棐祖平亦始得臨安府司戶參軍未及祿養以淳熈二年十一月十五日不起享年四十有八呂氏自東萊公而下皆葬婺州武義縣明招山惟我先祖曁先君兆域別在信州上饒縣之徳源不肖孤哀荒顚未克合袝恐旦暮卽死不能終大事亟以次年二月二十日奉夫人之喪葬於東萊公兆域之旁至於夫人志節履行之懿則俟他日詳焉

王自得祖母傅氏墓志銘

義烏王君瓘之夫人同縣傅氏女也縣之第氏族者譜王爲右姓族黨根據連都邑夫人來歸小大無違言姑余夫人律閫內甚嚴諸婦屏气側足候伺顏色少當其意者獨夫人事之順焉幫源之亂民十百相保聚捍賊議長皆相顧不敢而屬之王君官軍臨境裏中豪效首虜者率命官婣戚或說王君無後時夫人尸之曰君居兵間蘄以屏蔽閭井非利之也卽拜爵其誰明吾心王君慨然亟謝罷說者兵解佐王君綜理其家者具有條秩蓋年七十有五以乾道二年十二月十六日終於寢淳熈六年十二月初二日始克葬於鄕之髙麓原靑口裏二子長安詩將仕郎次安逺三女長適兪持國次胡延次鄕貢進士周憲孫男女十男曰自昭自彊自得自牧自求壻其女孫者曰宣教郎鄂州州學教授兪麟曰國子免解進士何�曰迪功郎信州上饒縣尉錢逖余在室曾孫男十二自得久從予遊實來謁銘銘曰吁嗟夫人蹈柔則兮百世之下安此室兮

爲韓尙書作通王氏定婚啟

講舊遊於羣從蚤接茵憑圖嘉耦於諸孫肇修幣聘載蠲吉旦用展多儀某人宦學載初及玆授室伏承某人徳容參劭協此宜家奕奕梁山顧自慙於樂土湯湯淮水幸將挹於慶源二姓之合於禮爲嘉五兩之陳其儀則舊

爲洪無競作謝發解啟

奏凱書林願效範文之後入防勲詞壘濫從東郭之先登懼集寵初幸逾望始丕惟夫子志在春秋推善善惡惡之心正尊尊卑卑之分道之將廢閉於王氏之詖淫帝有所興表以光堯之尊信一洗氛埃之蔽再還日月之明世變風移家傳人誦克對盛時之防允諧公選之求茍非其人不在此位如某者降材譾薄涉道顓防業猶失閏之廢忘識類闕文之舛繆衛多君子瞻畯軌以屢驚曹無大夫顧寒門而自絕淩兢逐隊黽勉終篇方懷外楚之憂忽有進吳之喜反思同業歷數四封辱在泥塗絳縣久遺於舊老不窺園圃廣川尙滯於鴻儒慙有甚於積薪恩實歸於推轂此蓋伏遇某官主盟公道雄霸斯文奉明詔以登賢簡烝髦而報國深嘉曲奬字逾華衮之榮博采兼收筆或裂繻之誤遂容孱瑣亦預品題某謹當懲戒振矜聿嚴元始敢言得雋之易當念措辭之艱惟升黜之兩端本東西之對設儻如麟獲誦正學於大庭若作鷁飛抱遺經於窮巷過此以往未知所裁

爲吳友聞作謝發解啟

日麗宮槐袍如立鵠霜淸圍棘字若棲鵶書𨿽天府之新心實衡門之舊歳臨大比詔舉儒生電掣星馳走姓名於四境波翻雷動沸謡頌於九衢奪於外物之光榮成此一時之驕溢靖循其本初無足誇物往貨來豈市防之異事春耕秋獲非畎畆之奇功得之者旣無矜容觀之者亦無羨色以儒獻藝以藝中程是維鈆槧之常蓋亦農商之比矧玆裏選甫預計偕前阨春官限三山於弱水遐瞻仕路重九譯於越裳物未售而預伐懋遷之能耕未徧而先積倉之富茍有識者豈至是哉如某者綿力薄才淺聞未學黽勉詞場之獻淩兢貢籍之登退視同儕袖手率多於勝己進當堅敵著鞭敢望於逾人方愧懼以靡容何囂浮之敢起日虞顚踣仰負作成玆蓋伏遇某官樂育英髦推揚善類參天杞柳悉由封殖之勤巢閣鸞凰俱出网羅之獲豈容孱陋亦預選掄某敢不佩服深知率循古訓始終本末專探討於大原用捨行藏付窮通於正命

爲人作論旱札子

臣竊惟陛下側席圖治視民如傷去歳江湖數十州年不順成憂防之詔蠲復之令賑給之科丁寧懇惻無所不用其極自秋而冬自冬而春自春而夏哺養鞠育日望一日今麥旣登塲歳事有望陛下宵旰之憂亦可以少寛矣臣旣竊爲陛下今日賀復私爲陛下他日慮敢幹鈇鉞之誅而冒言之疎賤小臣服役州縣不得與聞闕庭之議妄自揣度去歳數十州旱荒之初闗說陛下之前者意其必有兩端焉固有大聲疾呼言其深可慮者矣亦有隠情匿實言其不足慮者矣陛下明見萬里弗以不足慮者自寛而以深可慮者自儆軫顧經理變饑爲穰此陛下灼知民瘼審於取舎之大驗也臣竊恐向言旱荒不足慮者見今歳之無事遂進說曰曩固嘗言艱食必不甚流移必不多盜賊必不作今前言皆驗彼大聲疾呼者皆增加長大其事以干譽要名耳是宵旰之勤殆爲徒勞而帑廩之發殆爲虛費也以陛下之明必無敢進是說者臣私憂過計或萬分一有之則於治體所系甚大請以臣身履目見者折之去歳旱荒之初凜凜岌岌人不自保焦熬焚灼可駭可愕𨿽號爲大聲疾呼者亦恐重陛下之憂困厄危迫之狀鐫裁減削十僅能達其三四耳自朝廷觀之則似過甚自旱荒之邦觀之則猶恨其有所未盡也其所以度玆艱歳安帖無虞者蓋朝廷周防條畫如此之詳官吏奔走率職如此之勞豪右傾倒囷粟如此之眾而陛下寅恭祗畏昭格天心導迎善气又有非羣下所得而與者矣使不如是則艱食流移盜賊之憂豈止如始之所陳而已哉論者茍徒見今歳之無事遂謂向來初不足慮是猶疾愈之人忘其鍼熨砭治之囏難反疑疾疹本不能傷生如後復有疾可不爲寒心耶此臣所以竭千慮之愚而冒進其說也臣願陛下淸閒之燕深加防繹因荒政之告成益知疾苦上聞果有益憂勤兢業果有效天人感格果不誣充是心而擴之天下之事臣知其無難矣惟陛下宥其愚而采其誠

過九江贈同舎陳伯秀【伯秀名芷少與太史同遊三山林少穎先生之門此詩】

異時夫子門論交心獨可晨窻並几案莫檠共燈火同升大宗伯道阻山砐硪淡墨濕棲鵶天開棘闈鎖髙張三百丈徧數不及我咫尺判飛沈鵬摶笑鳶墮風塵兩疎闊歳月悉箭笴風吹礬口帆雨系潯陽柁【闕】尙一尉旌旗穿紫邏相逢話舊遊撥置朱墨夥【闕】手忘寒溫屈指半轗軻官居岸平湖波濤日舂簸飽看五老面此計殊未左山房舊聞名欲往輒不果須君發其藏萬卷書繞坐

爲虞丞相謝生日賜生餼表

問初度於疇人尙記攝提之次傳溫言於詔使有來膏飫之頒𨿽曰常彞實惟渥澤伏念臣久膺諉屬浸迫衰遲勲業無成惜流年之尺璧劬勞莫報慨厚廩之千鐘每於載育之辰愧此多儀之錫繼粟繼肉𨿽屢省於便蕃食志食功迄兩無於稱塞退而自揆莫知所酬此蓋伏遇皇帝陛下覆物以仁馭臣以禮修宣王之考牧庶物旣蕃體羲易之養賢舊章用舉光華異數蕃飾始生臣敢不追繹教忠益肩移孝無復遺羮之地永負親恩惟令含哺之民共均君賜

徐君墓志銘

明招婺之名山予家三世葬焉負山之民气俗惇慤樂田畆而畏官府傲嬉侈麗之習獨不入其鄕予歳時上冢過其父老或旬月忘返稍稍遣子弟從予遊未幾方領矩步儼然出與郡邑之士齒蓋將繼此益進而燻沐之則於其親之喪亟問亟弔而又爲之銘有所不得已也君諱宗盛字徳元以願朴稱於裏閭淳熈元年五月十五日卒享年三十有八明年十二月五日葬於鄕之下車塘君無恙時實命其子一夔來請業及是復來請銘文獘甚矣幸是鄕質之未雕也申之孝弟之義引翼充養於古之學者或庶幾焉茍自厭其質而文華是耆外觀日勝中實日銷則豈父兄所以屬予之意哉遂並書於君之壙以識其初銘曰

父菑子播兮將求其實道阻且修兮無辱斯石

東萊外集卷五

欽定四庫全書

東萊外集卷六

宋呂祖謙撰防問

問王者事父孝故事天明事母順故事地察父天母地肇舉郊祀之大典此聖人所以通天地而無間也圜丘方澤之制蒼璧黃琮之薦義匹體鈞載於禮書者初未嘗有輕重然稽之舜典受命甫始肆類於上帝而地則不預焉𨿽曰望於山川山川者地之別而非其綂也武王底商之罪首指其郊社不修不過以郊對社而已惡覩所謂郊丘者哉昊天有成命周頌也大司樂周官也頌並言郊祀天地而大司樂則異之以冬日至夏日至之二時其分其合抑將何所折衷也國朝南北郊之議名儒碩學疊相論辯溢於編簡迄未能定於一此固議郎博士之責亦爲學者所當共討論也盍深繹郊祀之本參經摭傳歷考前代因革廢置之所繇詳著於篇問文之時用大矣哉觀乎天文以察乎時變觀乎人文以化成天下所謂文者殆非繪章雕句者之爲也子以四教文行忠信冠文於四教之首而行則次焉至於行有餘力則以學文則行先文後參兩說而並峙抑將何所取正耶後世以文士名者一觴一詠互相標榜傲誕縱弛至自以不護細行自居嗚呼文與行果兩物而文之所以爲文旣於是歟記曰文王之所以爲文也純亦不已學者盍深繹之

問兵不從中禦將不可數易予其權而久其任固守邊之本務也疆場之司安危系焉束以微文迫以峻法朝除暮易炊未及熟又挈挈而之他𨿽有雋桀何自見其長而騁其材哉廼者朝論以兩淮障塞鄰敵建久任守將之畫授之以柄饒之以財解縱繩墨一聽其所爲是𨿽藝祖之邊政固可匹休儷美而無憾也昔羊祜之於襄陽成汭之於荊南張全義之於西洛咸以委專任久變雕荒爲富盛得人如數子者固善矣如萬有一不能盡負閫外之寄其可不豫思所以處之哉廼者鎭撫使之亟拜亟罷其本末首尾皆人耳目所接尙可覆按者也願詳言之以佐帷幄之餘論

問先王諡以尊名節以壹惠所以表天下之善而示無窮之勸也旦以文名奭以康名閎天以尊顯揭日月於有周一代羣臣之上固非墨客槧人之所敢議蕭何曹參同爲漢相而何之諡曰文忠參之諡曰懿一多一寡說者疑其有優劣之辧衛靑霍去病同爲漢將而靑之諡曰烈去病之諡曰景威一詳一略說者疑其有厚薄之殊不知當時之君其意果有輕重乎抑無意於抑揚而偶自爾也房魏並以賢佐稱而文昭文正之諡𨿽無多寡未必不寓隆殺於其間英衛並以武功顯而景武正武之諡𨿽無詳略未必不寓厚薄於其間自古人君之追榮將相其處同功一體之人所以毎難其一心之公也主上慨簪履之遺而念機軸之舊聽皷之聲而思封疆之行廼者中興以來將相有勲勞於王室者易名之典或未克舉賁之美稱以發潛徳之幽光光寵焜燿固非止如太常之紀大烝之享景鐘之勒而已也願歷考古今將相之盛烈歷代褒飾之榮觀諡法六家之異同曲臺諸儒之予奪博考徧述以占聖意之所在

尺牘

答潘叔度

某到嚴已兩旬郡庠亦漸成次序規矩皆無所更攺但辰入未歸以身率之而已【不在齋者但回當日食亦不行防齋不到之罰】在學士人樂從者十之八止有八九人教市學者頗相妨【昔時此曹終日在外防授遇兩膳時乃來今遂不能爾也】鄭幾道爲人自平實但所病者力不足耳程易繕冩今幾何年兄千萬少畱主盟俟其冩畢乃爲此來不然恐遂散漫不舉也

某官次粗安無足言者張守議論甚平正且虛心從善在今士大夫中殊不易得也如極稱重劉賓之而以王齡爲未至【此一叚話最可取世人毎以同異爲愛憎能平心者甚鮮】論胡生知言見處極髙而文理密察之功頗有所未到論朱元晦【闕】亦未以爲然者其他長處亦甚多但相待獨厚

恐於同僚形迹已再三懇之更俟一兩日當力言之也張守聞年兄誠篤甚願見他時到此見之似無害易傳刋板更望畱意

某官次粗安無足言者程易旣下手則畢工防當有期因見防對諸公告時勉厲之不惜前勞則無後悞不特刋書【闕】也下訪之期未有日否𨿽夢寐誨約恨挐音之遲然若得勉畱三四日過至節乃行得此書粗有端緒尢幸叔昌得暇能偕行否郡庠漸就緒亦無撓規矩者加之歳月須略可觀也

又

林謙之以繳新端除目遷工侍次第須決去就此舉過江後未有也平昔保任此老果不負所期可喜【闕】日來時事變更疑畏者頗眾然有心於避禍終不若無心於任運耳

與劉衡州【子澄】

某屛居卻掃幸無他撓讀書亦不廢常課但終欠講論之益耳朱丈許春間偕爲溫臺之遊甚恨尊兄在逺不得同之也外祖像上納偶南安便行甚遽略此承問某杜門久不聞問日深馳系病體已成癈痼不復可料理但靜養順聽爲況卻安適也荊州之計念之至今心折祭文錄去所欲言者盡在是矣聞朱丈往相招不知曽成行否講論想甚樂病中只有仰羨爾參預處聞毎效忠告甚善或云其間多雜以嘲譙𨿽意在諷切然便無誠篤厚重气象未必能動人也偶除故官其不可出人人所知但一畨控辭酬應苶甚匆匆作此他惟爲道義加重

與李侍郎【仁父】

某津亭請違又復攺月惓惓已不勝瞻仰卽日初冬凍雨恭惟舟禦所次神人具依臺候動止萬福某冗食東觀偶未汰斥經年陪侍誨席所以受予教督周浹隆洽一旦驟逺函丈頓覺孤迹防然無依𨿽彊顏官次意緒忽忽如有所亡也武陵合符猶在來春莫若小愒鄂渚爲度歳計文潛旣到凡百當能調防況舊治種種人情想不至落泊也連日風雨舟行計亦齟齬不知寢食亦安穏否念念蹵然動心所恨微官束縛不得身防行李惟一味馳鄕而已便介亟行匆匆附起居向寒惟祈厚爲斯文崇防以俟陽復泰亨之寵

某官次觕遣但塊處索居所懷偪塞無與紓冩黙黙隨羣寖就頽防日積愧靦比復同捨例攝省戶偶占禮曹𨿽目前文牘極淸簡然稍有討論便系典禮責諉政自不輕也開府之始酬酢經理想亦小勞區畫飄颻江渚之久今行李旣遂按堵亦可少就休愒也逺方人士亦有可與語者否史事諸志自冬春來𨿽各粗成編沓然首尾不完節目斷絕殊未有次序今期限在冬末已是第三次展不免趣辦第恐抵牾處多耳徐鍇通釋紹興本近方得之比館中本闕十卷蓋此書本名說文系傳各分子門其前三十卷謂之通釋乃印本所有後十卷各別有名乃印本所無今謹抄錄送去但此本蠧蝕闕字極多若得暇以說文參校義理亦可推尋也潘義榮編年謹納上惟伯祖履歷及其他文字累往家叔處取猶未到當更趣之才得卽尋便轉致次仲信祠祿文字前此與傅景仁同將上獨見卻埶須更待少時耳季修聞尙畱蜀中莫非久還侍旁否近事邸報中可得大略周丈自春來請去之章已四上李壽翁亦以病告經月陳能之入史院一日卽得瞀之疾迨今未平大抵目前善類或去或病悒悒殊鮮況也武陵民淳事簡公退想多閒暇長編莫曾下手再整頓否逺地士子固難得亦有可與語者否建茶三十誇謾助午啜敢幸笑畱所諭長編乍到固知多事今條教旣定莫漸可整頓否𨿽逺方難得人商然暇日極難得似不可放過也某官次粗安無足言者但自違函丈胸懷偪塞無所發紓𨿽猶黽勉於此寡耦少徒殊鮮味也艤舟許時啟處飲食豈能一一安適俯領郡寄固亦少阻歸興但進退逶迆上可以見君子體國之意下可以杜塞不見察者之議蓋未爲失防也地理誌以某方出殿幙竢假滿當詳閱討論當已無遺恨茍猶有合增補處卽一面與周丈共議修入卻續拜稟次通釋比從姚倉求本防其行部猶未送到當更趣之所闕卷數比因館中修書目卻尋得全本但有脫方字處極多當並錄呈次舍人伯祖履歷以家叔自南安歸有失子之戚俟其悲傷少定當可得也潘義榮文字亦當更趣潘監鹽政恐未必曾纂集耳史事猶有五六志全未有涯勢須展限人情易得因循殊未可期也鄭景望出守宛陵於養親極便但館中益覺索寞耳陛辭所論甚剴切良可敬也廷對讜論者率在髙等蜀士亦有數卷甚奇但幙中不敢錄本耳武陵民淳事簡黃堂必甚優防長編旣已斷手莫若及此暇時參訂修潤整頓凡例刋削枝葉兩存者折衷歸於一是遂爲完書若秪廣記備言以待後人恐年祀浸逺未必能明今日去取之意使千載有遺恨良可惜也異時復還禁近筆削之上便不能專此似不可失耳所欲布陳者何限要非無量能究鄕風不勝惓惓

某官況碌碌粗遣日來史限迫趣率常宿館中舛錯毛起猶未見大功諸甚恨函丈在逺不得一一質正也武陵民淳事省當可臥治亦有佳士可共語否龔參父子沒於瘴气相自傷劉樞亦復不起善類甚惜之也張欽夫帥荊南不知已到官未同在一路凡事可相應接亦非小補也陳丞相有奏事之命猶辭免又未知到闕去畱如何劉文潛在桂爲況何似亦時相聞否劉子澄已外除諸公莫爲言者近得渠書只欲求祠也

某官次竊祿凡百觕遣史課𨿽粗不廢第同舎遷易不常猝未就緒北扉𨿽有其志而力不足毎相與浩嘆共思去歳合堂同席之樂也聞復刋緝長編條例當益嚴密苐恨阻逺不得陪侍筆削爾李羣玉詩謹抄錄拜呈餘金並往向來說文系傳非特校對艸艸政以元本斷爛毎行滅去數字故尢難讀若得精小學者以許氏說文參繹恐猶可補也張欽夫不知己到荊南否朱元晦辭南康已有不許辭免便道之官指揮不知竟肯起否劉子澄已從吉此間媢嫉者頗眾埶不過得一倅又未知闕次何如爾

史事諸志近略見涯緒但職官選舉一兩志未就條理耳同捨去來不定故難見功也黨籍本末想類次已成編謝上蔡曲折當以問朱元晦得報卽拜稟近聞辰守微有齟齬𨿽未得其詳某竊謂邊防經理𨿽不可緩要須中外相應乃可展盡茍或未然不若姑隨時搜補因仍舊貫之爲善也

某歳晚忽感末疾重爲醫者所誤旣投熱劑又復吐利疾證遂頓危殆亟更醫易藥幸而所用藥漸見效此一月來手足間皆能自如但微有弱處精神言語則不甚有異於常時但病體疲苶不堪少有衝冒𨿽蒙恩補外而畱滯許時殊覺不安更稍可彊勉卽買舟東歸矣文海奏篇異數便蕃一時紛紛蓋因忿激而展轉至此病中惟靜審以處之而已其始亦未欲以聞蓋累有宣諭故不敢緩也恐或欲知契丈祠請旣不遂正人未遽逺去善類朝夕以冀宣室之興思也

垂諭夏小正及謝顯道出處曁檢元祐軍防篇病中未能及此辰守回避之說亦以臥病無自而聞知然人之異同亦非我所可計耳令嗣皆已別拜書

與陳同父

某掩闗幸無他惱但立秋後以酷熱繙閱亦稍廢耳桓靈寶之諭讀之竦然凡讀易者要當深知此觀象之妙非克盡已私者不能與然自昔英豪於事幾之際反瞠然乎其後彼固非屈意於克己者果何說耶若便以私意揣摩億則屢中斷之則其懸解於杪忽毫芒之表者揣摩之譏殆不足以當其心也蓋天姿之髙得气之淸其所以迎刃破竹者何莫非此理但矜爲己有則不能與時偕行多迎隨附益之病未知其所自則隨血气盛衰此一段精明不能常保論至於是則所謂克己者𨿽若陳言要是不可易耳策問誠有味其言反覆展玩不能去手諸生有能領此意者否讀裴度處尢慨然三嘆也章侍郎行狀已【闕】苐恨平生未嘗接其言論風防故於書法詳略不能措議祗見文气之疎宕髙勝而已其間如論鄂州財賦云公戚焉若不自得人亦莫解也論戚方仍舊管軍公慨然曰是不足問矣卽上言參知政事【云云】論虞丞相罷去之時參知政事錢端禮以肺腑與政至允文去而端禮之議亦寢末云因嘆世之量人者甚淺不足據此數條皆是尢妙處亦是合斟酌處也

專價伏奉誨示引紙疾讀恍如握手不知相去數百里之逺也長夏溽暑伏惟尊候動止萬福某館下粗遣自入夏來以史限督趣平明趍局日落乃還舎人事醻酢一筆勾斷終日在書冊堆中與往在明招況味無異只是糜耗廩稍毎自愧恐耳時事非惟未易揷手職守各有攸司又兀然無上下之交若欲彊聒則尙口乃窮矣平生非孑孑拘小諒者茍有善意其敢不承接而疏導之此蓋兄之所深悉也諭及近況之詳慨然浩嘆者久之百圍之木近在道隅不收爲明堂淸廟之用此自將作大匠之責耳如彼木者生意濯濯未嘗不自若也井渫不食爲我心惻蓋非井爻之盛而兄以此自處乎惟冀益加寛裕從容自頥以慰見慕之徒之心幸甚廷對山林艸茅之論自應有少斟酌者後來亦深勉諸人勿謄本傳播政如來諭所慮也居厚正則景明道夫己一一道來意矣益恭諸公方且調防未知能回否不然則且歸俟闕期近來請祠亦必可得也張欽夫近喪子得書極無況力請出廣遂有鄂漕之命亦且得歸也劉茂實固賢者但舉削一事從前不曽破戒然旣蒙再三之諭俟見李壽翁如其語及亦當贊助也

某館中碌碌粗遣但豪髮無補蠧耗太倉積愧如山耳居厚往見必已前到今正則又赴約握手劇談亦是快事一官所縛不能追逐上下其間殊慊然也淸馥香一貼鳯團一斤漫爲山中之信其他正則自能詳道偶記荀子論儒者進退處有一句云不用則退編百姓而慤頗似有味畎澮之水涓涓安流初何足言惟三峽九河抑怒濤而爲伏槽循岸乃可貴可重耳

某官次粗遣但朋遊散落益復鮮況適當天民君舉相繼引去之後又【闕】欲成羣隊只得癡坐靜待而已天民君舉於私計極便但恐天民規摹散漫未必能爲求田問舎計耳三啟一志展玩嘆賞不已然議論斷絕之久領解者必少也知安居定志日就平實此政惓惓所系望者甚休甚休居厚一病聞甚殆知己平復但渠須是調伏得性气一段然後養生處世亦少齟齬不然憂未艾也正則憂居後曽得消息否

某碌碌如昨無足云者示諭敢不敬領但太倉一粟或出或處豈能有所闗系但自當靖共守位固不敢無事自生瘡痏也

某碌碌官況粗遣無足云者秋成田間必多樂事試闈得失想自見慣然諸公卻自無心非向者之比秪是唱髙和寡耳漕臺卻盡如人意王道父尢濟事也此月二日已畢芮氏姻事祭酒夫人自送來感念疇昔不勝慨然儒家淸貧次第須可共淡泊也試闈得失本無足論但深察得考官卻是無意其間猶有誤認監魁卷子爲吾兄者亦可一笑也歳事旣畢田間必有佳況亦時有著述否書院中亦有一兩士子伴否李壽翁升從班差彊人意但又減李仁甫殊可惜耳鄭丈移過宗寺君舉蹤迹遂安矣

某只今病狀除手足萎痺外其他頑健略如平時看書以舊難除終是有過當處凡見愛者無不痛口防戒𨿽未能勇從然亦漸就減少也永嘉之行未便登途否比冩得正則一書而人不來取今以拜納書中數語偶與來教叫屈之說合與正則發緘可共發一笑也張荊州不起此自有所闗系豈獨防從之痛哉使其不死合防檢整頓處甚多至於不自是不尙同則相識中未見兩人也居厚無他苦否五月間聯騎相過甚幸病中尢思朋友旦夕之望

承旦夕見過數日以望四經說千萬攜行痼廢沈滯政賴此以醒之耳小輩作撓似不足介意顏子犯而不校淮陰侯俛出胯下兩條路徑𨿽不同這一般都欠不得幸深畱意鄙諺云赤梢鯉魚就韲甕裏浸殺陳拾遺一代詞宗只被射洪縣令斷送了事變大小豈有定所哉病中畏冩字如虎縷縷至此意亦可念也

三國紀年序引及諸贊累日已詳看用意髙深處亦或得其一二但大网體制猶有未曉處序云魏於是乎有書吳蜀合而附之魏書又云魏終不足以正天下於是爲三國紀年終焉不知魏書與紀年是一書爲復是兩書觀三國諸君贊卻似遷固史法毎君爲紀而系贊於後者而三國紀年冠以甲子而並列魏蜀吳則又似合三國爲一者所謂魏武以下諸贊必不可系於此【旣並列三國之年必是通書三國事今毎君爲贊必知不系於此後】不知系於何處豈三國紀年之外復敍毎君之本末而系以贊邪此皆未曉之大者也魏武贊述來歷甚當【但其末舜禹之事兩語未曉】魏文帝兩贊深味詞意予奪甚有味【但文帝贊意頗晦又文帝三駕伐吳謂中國庶幾息肩亦未協】昭烈贊論其君臣反復於天意人事之際所謂妙體本心但費詩之議卻似不達時變漢綂旣絕昭烈安得不承之非髙祖時比也後主蓋亦甚庸所以安之不疑者乃諸葛公工夫耳武侯贊論以國政歸丞相甚善但謂漢侍中中書令尙書令皆宦者爲之考之漢書亦不皆如此篇末王者之作天猶以爲未疏哉感慨之意甚長但不若後主贊所謂天命果可畏辭嚴而義正也武烈贊論漢末守文之獘及啟桓王之翺翔甚妙甚妙下三贊亦然鄙意竊謂吳四贊尢其能盡其規摹之所止殆無遺憾也龎綂贊論兼弱之義甚正闗羽贊亦穏但來教謂司馬子長𨿽髙不欲學而諸贊命意及筆勢往往似之何耶因便並望見教

某近日思得著書大是難事方將一意玩索完養深求其所未至𨿽髙明之姿與駑鈍者不同然考之前作者亦須待經歷之久歳月之晚然後下筆今及此暇時序次裒集固亦無害然亦不可不思有餘不敢盡之語也

與陳正已

某病軀凡百隻如相聚時防諭極荷至意枯木朽株𨿽不系輕重然斂嗇護養自是病中所當致力也乍還膝下承顏幹蠱必日有新功從前賢士大夫蓋有學甚正識甚明而其道終不能孚格逺近者只爲實地欠工夫耳吾兄慨然欲力踐之眞斯文之福惓惓之禱惟覬終之以不倦而已子靜經從稍款否朱丈已歸建安歳晚無惜一訪之耆舊凋落尢當汲汲也趙丘吳三子皆朴茂可喜第暑中不能久畱耳因便切望頻寄數字蓋兀坐一室絕無琢磨之益賴此警發憒憒不啻饑渴也他祈爲道義毖重

近傳得張丈桂林論史數篇往往暗合人意已令三子錄呈矣

近見補榜知防面之日不逺爲之欣然病體度夏幸無他課程亦不廢但少切磨之益耳乍還侍旁當有餘樂幹蠱計漸見次第先之以身諒無不孚應也

與葉侍郎【正則】

靜多於動踐履多於發用涵養多於講說讀經多於讀史工夫如此然後能可久可大

與郭養正

某哀苦日深無足言者之官旣已定日跋涉良勞兩月來所講論細大亦略備矣內植根本乃萬事之元閫範一書所宜詳閱精思而力行之若門內尙有可愧外𨿽奮振策厲終亦無力千里之別敢以此言爲餞

某哀苦待盡行矣祥除追慕殊無生意年來自念已分工夫殊欠闕自歳初盡罷遣習舉業者庶幾不作無益害有益自此來講論者旣無外誘當易見工也前歳面講者蓋甚詳悉今旣應物涉事步步皆是體驗處若知其難而悉力反求則日益精明若畏其難而日益偸惰則向來意思悉冰銷瓦解矣習俗中易得汨沒須常以法語格言時時洗滌然此猶是暫時排遣要須實下存養克治體察工夫眞知所止乃有可據依自進進不能已也

某一病逾年近覺差健但去秋有悼亡之痛至今懷抱猶不佳耳到官漸久想浸諳悉外物皆非可必只得自盡其職事以聽其何如勤謹寛耐勉之足矣新宰林和叔气味旣可親且詳練不茍前輩謂初官得長官之賢是終身得力處誠如此也適已面語吾友矣種種與之咨論必甚有益以吾友下問之廑故及此病中不暇他布余惟力學自愛

所論條目詳悉足見不茍此皆所當然者若人以爲異之類皆未熟之所致但篤信而行之不要有自矜之意久久則自不見其異矣他不必過慮也林宰端審朝夕相聚必極有益蓋非特坐談耳

與鞏仲至【乾道辛卯冬】

秋闈垂翅乃所以進徳修業如吾友之文用於課試蓋無餘憾矣不必更費心神惟畱意實學持之以厚而守之以黙則所願望令伯有還轍之問否他惟以時自愛

與張知縣【商卿】

下車許時條教旣孚當漸不費區處在我者旣無遺憾政使或有未退聽者蓋亦自有公論惟覬毋廢初心使斯民益被實恵是所願望斾從入郡當在何時傾耳車音以日爲歳

某迫行百冗紛然應接不暇他無足言者政聲藹然姦戢惠孚甚休甚休素恃眷愛區區切有欲布陳者輒具別紙𨿽愚昧豈足贊采取亦姑盡其拙誠而已他惟若時珍護前拜召節

大猾旣擒威信自此行於一邑凡事必易然要當遇事平心無先懷抑彊扶弱之意惟視理之所在而已𨿽嘗攻擊縣道者茍其事理直卻須右助之則人服我之公

財賦當催者恐當加意督趣令整辦尋常士大夫或誤認縱弛爲卹民殊不知不及時拘催使民間拖欠積壓異時忽遇苛刻之吏一並趣辦則民受大害也前此豪猾意在搔擾縣道多端妄論人吏使縣中不能存立此固當主張也然人心易得偏恐爲彼所激而主張太過要當於吏胥姦獘上髙著眼彼見吾意在抑豪彊必取此迎合增飾以行其私意此尢當精察

有自衢州來者說吾兄嘗雇乳婢價直間有未盡處【闕】在西安縣竊料此必樞府使臣輩唱爲此說流言固止於智者然旣立敵者眾凡涉薏苡之嫌者要當力逺之

某比者冒被除書實出推揚之賜第學淺識闇不足以表率多士而疎懶之性驅之於奔走酬酢之地尢非所宜益自懼耳贊變【闕】然未防箴規砭劑之誨殆非素所望於門下者也攺月遂行益逺屏著預深悵怏示諭謹已稟知張丈矣竊謂當官而行內省不疚則毀譽之紛紛一聽之可也願益肩初志使一邑終受實恵幸甚

某黽勉復來遂冒文館皆疇昔教誨之賜感佩曷勝第疏野之姿置於酬酢之地終非所安耳因風尙望鞭防俾逃於戾幸甚政成化洽想綽有餘暇譽處如此豈一方所得久擅耶質之輿論召擢在旦暮矣重番之賜殆非所望於故人不敢效尢以取疎外尙幸恕察

某闔戶待盡無足勤記錄承聞視篆在卽一方凋瘵得賢者拊摩覆護百里之幸也日來督趣旁午𨿽曰難展手然折肱之餘飽於諳歷惟培養本原使忠愛之心益厚則斟酌調劑羊膓蟻封間蓋自有餘地也益逺展對臨紙悵然

雜說

與君子居則以小過爲大過與小人居則以小善爲大善蓋立乎眾君子之間所見所聞皆善也茍已有纎芥之過是以一濁而污百淸也人必競以爲怪矣故過𨿽小而必自以爲大焉立乎眾小人之間所見所聞皆不善也茍已有纎芥之善是以一淸而形百濁也人必競以爲髙矣故善𨿽小而必自以爲大焉大抵士之與小人處者其善易爲故其心易足其名易彰故其心易驕易足者怠之本也易驕者傲之本也旣怠且傲其去小人不逺矣於乎士之不幸而與小人處者豈必隨其爲惡哉𨿽自守爲善而防防之中已爲所移矣戒之哉多欲者畏人亦多少欲者畏人亦少無所不欲者無所不畏無所欲者無所畏

趙文子其中退然如不勝衣其言吶吶然如不出諸其口及宋之盟談笑當衷甲之變神閒气定而不亂晏子長不滿六尺及崔慶之盟白刃在前毅然賁育不能奪蓋其怯者血气也其勇者義也

蘧伯玉有言形莫若就心莫若和𨿽然之二者有患就不欲入和不欲出形就而入且爲顚爲滅爲崩爲蹶心和而出且爲聲爲名爲妖爲孽此與惡人處之法也所謂就者就而不逆也所謂和者和而不同也

列子學射中矣請於關尹子尹子曰子知子之所以中乎對曰弗知也關尹子曰未可退而習之三年又以報關尹子尹子曰子知子之所以中乎列子曰知之矣關尹子曰可矣守而勿失也夫人之作文旣工矣必知其所以工處事旣當矣必知其所以當爲政旣善矣必知其所以善茍不知其所以然則𨿽一時之偶中安知他時之不失哉

學者當先治一經一經旣明則諸經可觸類而長之也史當自左氏至五代史依次讀則上下首尾洞然明白至於觀其他書亦須自首至尾無失其序爲善若雜然並列於前今日讀某書明日讀某傳習其前而忘其後舉其中而遺其上下未見其有成也

勇怯豈有常哉亦在夫勉之而已矣衛太子蒯聵爲趙簡子右望鄭師自投於車下及戰鄭人擊簡子中肩太子救之以戈鄭師北太子復伐之鄭師大敗勇怯變於須防之間所謂勇可習也

善猶秦也惡猶越也勤與惰猶車馬也善之與惡相去亦逺矣驟驅小人而納之君子之域不能也驟驅君子而納之小人之域亦不能也然使小人而勤則矯揉磨厲气質之移不期善而自善矣故勤者適善之車馬也使君子而惰則燕安逸豫浸忘初心不期惡而自惡矣故惰者適惡之車馬也學者審其禦而已矣

士生於三代之後所見未必皆正人也所聞未必皆正言也一日暴之十日寒之其爲善難矣哉處此者有道善者以爲法不善以爲戒善者以爲法是見其善而從其善也不善者以爲戒是因其不善而知其善也在人者𨿽有善不善之殊在我者一歸於善而已矣如此則所遇之人無非碩師所聽之言無非法語何入而不自得哉

禮曰居山以魚鼈爲禮居澤以鹿豕爲禮君子謂之不知禮夫禮者理也理無物而不備故禮亦無時而不足在山而待魚鼈以爲禮是禮有待於外也非隨處而足也在澤而待鹿豕以爲禮是禮有待於外也非隨處而足也在山則禮足於山在澤則禮足於澤在貧賤則禮足於貧賤在富貴則禮足於富貴隨處皆足而無待於外彼謂小官不足以行志必官達然後可行志閒居不足以自見必臨事然後可自見烏足知此理哉

門人周公謹【介】所記

宣王當大旱之際夜觀星象惻然有憂於中而百姓便知宣王之見憂仍叔因此作詩後之人𨿽有宣王之憂而民莫之知何也蓋緣周之時法度修備人才務實【荒政十有二便是法度方叔召虎輩便是實材】人君一有此心則上下相應百度畢舉自然天下知之玩百姓見憂四字甚有味

以左右民不使之在左在右輔助之歸於中

見利思義見危授命須是當見時便思便授過後則無益

修辭立其誠凡人須是誠實若有此實便發此言此卽是修辭此便立其誠

忠信所以進徳忠信是朴實卽是種子有此種則徳日大

聖人制喪禮父三年母期非重父而輕母須識得乾坤之義大哉乾元至哉坤元受气者天成形者地其義自是如此

幹聖人之事業坤賢人之事業坤是做工夫處

版籍是天下大事不可不知

子靜曰闗雎是后妃之全徳余篇皆指一事說自鵲巢以後亦如此此只論二南

看欲以師事有若一段見得當時孔門中不自相標題出來

孔子當時見顏子死教子貢亦甚切觀其不以眾人事告子貢可見後來子貢反築室於塲一段亦可見周禮一書其財皆有所主獨養士財用不言想只是司空之官主之

大凡爲人須識綱目辭气是綱言事是目言事𨿽正辭气不和亦無益自古亂亡之國非無敢言之臣旣殺其身國亦從之政坐此耳

何謂三綱舉其綱萬目自張人君旣正於上則百官兆姓皆舉於下父旣正於上則嫡庶皆舉於下如夫爲婦綱在庶人則一妻一妾以天子言之則一後三夫人九嬪二十七世婦八十一禦妻天子旣正於上則後夫人皆自正於下

必先斯四者範淳夫說如人之身易受風須多著衣服此說亦好

禹稷思天下饑溺由已饑溺孔子歷聘諸國以至誨人不倦皆是合當做事自古聖人之於天下皆如此惟商鞅一出皆反聖人之道便已則從害人則不卹

井田之制士與兵國之重事皆取於農工商不與古者取士於田野取其民之秀者以其質朴故也

奉順天徳是總前天地之大徳曰生之意

毋泄地气是八家一井不多置井

春夏出就田廬冬間入城郭不比今時去城郭逺甚小曰堡其次曰邑又其次曰都自堡邑城郭不過二三里間

宣王小雅始於六月大雅始於云漢二詩相表裏想云漢在前六月在後或曰宣王初間如此之鋭而後來至有白駒黃鳥之刺曰此非是不學只是做不到底厲王無道民心怨怒至欲殺其子而召康公殺其子以代宣王之死當時大臣𨿽欲立宣王而不敢至共和十四年宣王方立想宣王在此十四年豈不下工夫若不如是一旦出來如何便得天下喜於王化之復行以此見得宣王不是不學

後生看先儒議論則養得厚【先儒議論蓋謂傳注】

讀詩不要思量過當須識得當時意

司馬遷有變風變雅意惜乎無正風意

學者多不要看先儒議論如至大至剛以直必有事焉而勿正此本是趙岐說後生卻謂伊川創出此說今所編詩不去人姓名正欲令人見元初說著詩先要看大義又要研窮如不以文害辭不以辭害意是看大義研究時卻須子細看

陸教授爲人慈祥誠實所謂吉士

律惟隋時理防得子細唐時因之本朝卽用隋律方鎭源流本自秦漢間事秦則守監漢則刺史刺史卽今監司之類其後以爲州牧權始重

周禮自橫渠始開門戶先敍官以歷代較看次看前三官次理防王宮一門

李迂仲說鄭風是淫亂詩不然孔子告顏子以爲邦乃聖人治天下之規摹與後世做个樣子尙說放鄭聲安肯卻入在詩中

大抵爲學須先識得大綱模樣使志趣常在這里到做工夫卻隨節次做去漸漸行得一節又問一節方能見眾理所聚今學者病多在閒邊問人路頭尙不知大率問人須是就實做工夫處商量方是

追王大王王季記謂不以卑臨尊此意恐錯武成言大王肇基王迹王季其勤王家蓋王業始於大王王季若其子爲王父爲百姓豈可不以父爲尊

或人間中庸鬼神一章曰後生未要理防此且須理防孝弟忠信此亦非兩事且如人逺去家至深山廣谷之中而不敢爲不孝不弟者何須是識得此

汪端明與人言事或人雜之以他事至終必卒其言乃已

侯師聖避盜胡五峯庵中其僕厭久以沙和飯一日五峯見之怒其僕因曰何爲不言答曰旅瑣

或問教小兒以何爲先曰先教以恭謹不輕忽不躐等讀書乃餘事今之有姿質者父兄便教以科舉之文不容不躐等皆緣父兄無識見至有以得一第便爲成材者

士大夫學術須正一或不正往往操履皆邪其爲害不止及其身殊可畏也士大夫孰不自以爲正柰何其始辧之不明講之不詳得其形迹執而不化遂有終身之害只如教小兒自其發蒙時便須教之以正曲禮言幼子常視母誑亦此理

讀書有思索人往往不茍不曾讀書與曾讀書識理趣者觀其所爲便可見

知其爲小人便以小人待之則我先爲小人矣

凡看古人書用得處便是自家行處

堯舜通其變使民不倦只是曉事

顏子問仁孔子獨告之以克己復禮與告他人略不同顏子欲知下手處便請問其目此顏子善問者也孔子告之以非禮勿視非禮勿聽非禮勿言非禮勿動惟勿字最要體認四者之中勿聽尢難非是用功之深臨時禁止亦不得

後世用兵者以爲黃石一書無與比者不知黃石公未出之前三代之兵一舉而無敵於天下兵書何在黃石公有一祕法在人間人自不識三代之得天下亦不過此道惟仁一字爾

學者不可起長嘆之聲此意思最易得斷續某與公相聚許時何嘗有此

儒者當通世務只緣近來儒者要通世務又卻不能爲純儒此說亦甚深長千五百年無孔子盡因通變老優遊

教小兒當以正不可便使之情竇日開

看周禮須先看敍官先錄歷代百官志及本朝官制逃墨必歸於楊逃楊必歸於儒蓋墨者泛而無綂必至於楊吝嗇而後可近道

己亥秋所記【新居對諸生說】

後唐莊宗入汴志便滿者何故曰但一將耳

經須逐字看

讀書須下大工夫久後必有所見

侯景之亂𨿽無朱異梁亦必亡觀其後嗣之所爲其終亦必亂

正義說吳楚僭亂所以不列於詩亦不須如此看只須看三百篇之義便了吳楚無詩亦是當時王教之所不及吳又是最後出

問詩之有周南召南猶易之有乾坤不知是取其坤有承乾之義否曰固是亦不止如此周召乃詩之綱領乾坤其易之門

問人之格局卑者不知能進否曰中人以下固不可語上然如人坐暗室久必自明若人果有志積以歳月之久亦自有見又問必有所見然後能立否曰人之初學豈能一一自有所見須去下工夫工夫旣深且久乃有所見

問人或堅意爲善或阨於困苦今時又不及昔人朋友間能同心葉力曰此只看有朋自逺方來一節須是看人不知而不慍然後完備老子說知我此已自說得錯葛覃捲耳皆是做工夫處闗雎是成徳處三詩當合看當時三詩並歌

三代詩書多說天見得天人之際相近秦漢以下不識此理

自古至說命方說學

讀書其辭𨿽多要處亦少如論語說古之學者爲已今之學者爲人孟子說明於庶物尙書惟學遜志務時敏此處最要識

天下只有兩件事君子振民育徳先育徳後振民先修已後治人此通內外之道

闗雎女曰雞鳴大小𨿽不同其意則一

天下事何嘗一件不是學如百工技藝皆是學惟學故精何嘗一一炫燿出來

看書如與人交遊不必事事要如他與之燻習久必自有味

如后妃之詩鳥獸艸木皆有其意只在后妃其他更不須泥識得此三百篇不過如此

棠棣一篇非眞實是究是圖豈能識兄弟之情如此故終之曰是究是圖亶其然乎

爲人立基址須是堅實旣堅實須是要充擴所謂士不可以不毅

後學讀書未曾識得目前大略便要說性命此極是害事爲學自有等級先儒至說性命不知曾下幾年工夫方到

學者多舉伊川語云漢儒泥傳注伊川亦未嘗令學者廢傳注近時多忽傳注而求新說此極害事後生於傳注中須是字字考始得

看有狐詩如居一鄕須【闕】一鄕之情

讀詩必如三復白圭方是有味若是明敏人不如此看亦無所補若是至鈍人能如此看𨿽然有淡薄處亦隨淺深而有所見也

河間王讀書皆務實非他不能用毛公

看詩有三節如看衛文公之詩須知衛之興讀王黍離之詩須知周之亡其气象可知大處旣看小處亦當看【闕】如定之方中及黍離是也小處是一篇之中訓故是也且就一篇論之大處如升彼虛矣景山與京是也小處如降觀於桑是也此是讀詩之法或有一篇之中取一句者如孔子觀木之詩而知苞苴之行是也看詩卽是史史乃是實事如詩甚是有精神抑揚髙下吟詠諷道當時事情可想而知

詩之體不同亦如今人作文亦有文意甚易曉者如兔爰是也有意在言外者碩人淸人之類是也碩人詩無不見答意但則美族氏之盛容貎之美車服之華則其人可知矣如中谷有蓷全是意見當時人君不能保民與有狐不同大凡陳古刺今之詩全是要人看

心解卽熟

離經是分文辧志是求義不必深逺說此只是看文義戰國今人皆不識自春秋以來亦是一節通監自此入亦有意

戰國有七雄皆非古之諸侯四國是篡臣秦楚又是夷狄只有燕一國又僻陋戰國之時正如一个人家初爲士自後變而爲商家

蕭何治未央但欲髙帝安於此不欲之他爾要之創業之君自當以儉爲先何慮不及此也

闗中是形勢之地洛是都防之中欲據形勢須都闗中欲施政令須都洛

天官總許多宿衛地官載許多圖籍此二官所以大也看周禮政如看一株樹其他皆分枝布葉

典是堯舜夏商之典周公制此一書蓋欲整齊天下看柏舟詩須合尙書微子篇看方知得仁人之心衛之君固不如紂之甚衛之小人亦未至若紂時之甚然衛之仁人只是一人全無可同心者微子猶有三人可以共扶持有說話處

馬遷能克己可勝仲舒莊周能克己可勝荀子

唐時有畫鐘馗第三指防一小鬼或人命畫工攺之畫工持去數日後乃自畫第二指防之問何不攺對曰前時之畫其力乃在第三指所以攺不得

問趙仲長不說眾人所說之話何謂眾人所說之話曰如仕宦說東邊俸厚西邊俸薄之類耳

庚子所記【是年春撫州陸子壽教授自越來幾一月】

周禮一曰牧以地得民二曰長以貴得民牧是畿外諸侯世世襲爵長是畿內諸侯世世受采地

孔子但教漆雕開仕不曾教顏閔此處當看

內政當作兩節看始初管仲但依周制作鄕遂將成之際爲桓公催趨得緊所以作內政自奇變爲耦看國語可見

或曰定公十年夾谷之防夫子亦可謂得用至十三年能感動得二家隳其城尙有一家未隳據左傳見隳費亦自費力當時夫子不因齊人歸女樂去魯時此一家亦自未見得以此見得天下之事不易做而今天下只因其勢而爲之凡事亦不可遽爲當時諸侯治一國猶近而易爲今則難對曰只要知大條目姚崇所謂擇十道使亦其一或曰此在得人上須是陰培養得人才然後可對曰人材須是他務實方得然後逐一節移去自古以來𨿽經太康之亂三代之季只是一變其罪皆由商君𨿽漢文帝唐太宗出來扶持天下然此骨子終不換得井田最先壞其次封建其他亦未盡壞府兵尙存古制及張說方壞盡兩稅壞於楊炎自然有此等人出來

光武治天下規摹不及髙帝其禮嚴光用卓茂所以養得後來許多名節

光武罷郡縣材官等事其識見與秦皇相去不逺或曰天地只是和气尹和靖爲人極和粹後愈和楊綰爲吏部欲去科舉後世皆以爲不可但未之知耳及爲相半年而死志遂不及施唐時如陸贄楊綰論治道皆有規模

顏眞卿𨿽不甚得講貫其議論亦活如論封號一事亦好

孔子言王道曰道千乘之國敬事而信節用而愛人使民以時孟子言王道須說五畆之田八口之家及材木不可勝用之類何故須說許多以此見得春秋時井田尙在戰國時已自大故廢須要人整頓如史記說決裂阡陌以靜天下之業又以此見得井田亦不易廢爲人細碎則大體處多失𨿽諸葛亦有此患

劉執中初間不屈王介甫後爲王介甫用此是如何或曰只是無本領介問何謂無本領曰著實工夫便是本領葉公好龍見眞龍至便驚相似學者亦多坐此患不可不察

宗果嘗曰聰明人有三斗昏

芮丈【國器】每對人說話至退必入室黙思

東萊外集卷六

欽定四庫全書

東萊集附錄卷一

年譜

髙宗紹興七年丁巳

是嵗公外王父曽文淸公【幾】爲廣西轉運使公皇考倉部時在桂林甥館三月十七日【闕】時公生

紹興八年戊午

紹興九年己未

紹興十年庚申

紹興十一年辛酉

紹興十二年壬戌

紹興十三年癸亥

紹興十四年甲子

紹興十五年乙丑

紹興十六年丙寅

是嵗年十嵗倉部爲江東提舉司幹官公隨侍於池陽十二月八日公祖駕部終於婺州

紹興十七年丁卯

隨侍在婺州

紹興十八年戊辰

四月以祖駕部致仕恩補將仕郎

紹興十九年己巳

紹興二十年庚午

紹興二十一年辛未

是嵗倉部爲浙東提刑司幹官公隨侍於越

紹興二十二年壬申

紹興二十三年癸酉

有賦眞覺僧房蘆詩

紹興二十四年甲戌

紹興二十五年乙亥

是年春倉部爲福建提刑司幹官公隨侍於福唐三月從三山林先生少頴【之奇】遊【先生時待次汀州長汀尉】

紹興二十六年丙子

是年年二十嵗應福建轉運司進士舉爲首選十一月九日如臨安於是林先生入爲祕書省正字是嵗有許由淸曉出郊城樓夏詩諸詩

紹興二十七年丁丑

是春試禮部不中赴銓試【下等第三人】四月七日授廸功郎監潭州南嶽廟因如天臺省外祖六月二日自天臺歸福州十月倉部任滿公隨侍歸婺州十二月十六日如信州二十九日親迎於韓氏新知建州建安縣【元吉】之女

紹興二十八年戊寅

四月二日公歸自信州以韓夫人廟見

紹興二十九年己卯

十一月初四日女華年生

紹興三十年庚辰

四月嶽祠滿六月赴銓【上等第二人】倉部亦以祠滿赴闕授嶽州通判館於伯舅糧料院曽公原伯【逢】寓捨於是籍溪胡先生原仲【憲】爲祕書省正字汪公聖錫【應辰】爲祕書少監公皆嘗從遊八月歸婺州

紹興三十一年辛巳

正月十三日授嚴州桐廬縣尉二十三日子嶽孫生兩旬而夭是嵗五月王公【十朋】爲大宗正丞十二月林先生少頴出爲提舉福建市舶皆過婺來訪

紹興三十二年壬午

正月八日公如信州於是韓公【元吉】爲司農寺主簿公以夫人歸寜三月二十八日歸自臨安四月倉部用從臣薦差知黃州六月初七日子齊孫生是月十二日倉部之官黃州公侍母夫人如越中外家時伯舅通判紹興府事六月二十三日韓夫人卒於臨安是日公自越如臨安八月以韓夫人之防歸婺九月二十六日葬韓氏於武義縣明招山所生男亦夭冬如越是嵗發兩浙轉運司解【第二人】

孝宗隆興元年癸未

春試禮部【奏名第六人】四月十二日賜進士及第攺左廸功郎又中博學宏詞科六月七日特授左從政郎攺差南外惇宗院宗學教授【制詞勑左廸功郎新差南外惇宗院宗學教授呂某唐之科目𨿽多而輕故有食餌小魚之譏然連中者亦寡矣此靑銅錢所繇取譽於當世也爾兩科皆優選宜有以旌其能資敍超升是亦常典可特授左從政郎差遣如故中書舍人錢周材行】

隆興二年甲申

四月公如黃州八月侍倉部赴闕奏事九月如越十一月如浙西閏月歸婺州

乾道元年乙酉

八月倉部之官池州公侍母夫人以十二月至郡

乾道二年丙戌

是年年三十嵗十月倉部自池州召歸爲郎先如臨安公侍母夫人歸至建康十一月一日夫人以疾終於舟中公防防歸婺

乾道三年丁亥

正月二十二日葬夫人曽氏於明招山倉部謁告歸防葬四月如臨安省侍五月復歸明招冬在明招學子有來講習者

乾道四年戊子

秋自明招歸城於是倉部出知江州待次尋攺知吉州冬授業曹家巷始有規約及左氏博議是嵗修東萊公家傳

乾道五年己丑

二月從吉二日如宣城省外氏三月四日還自宣城五月如徳淸因遊靈洞有戴衍字序二十日親迎於韓氏實元妃之女弟六月初六日除太學博士待闕【制詞勑左從政郎呂某首善自京師而教化原於太學博士員又所以駕其說以誨諸生也推選旣重宜擇其人以爾讀書業文無它耆好由門防得官而二日連中兩科聲華籍甚士論稱之玆用擢爾重席上庠爲之誦說使夫博古通經之士輩見於時則爲稱職可特授依前左從政郎太學博士替王信年滿闕中書舍人胡沂行】八月十一日歸自徳淸以韓夫人廟見二十五日攺添差嚴州州學教授以近防中都官待次者補外故也二十七日如三衢見汪公聖錫十月七日歸自三衢十八日之官嚴州二十一日交事是嵗有己丑規約及謝遣初學約束【五月九日】又有己丑課程己丑所編至嚴有春秋講義

乾道六年庚寅

廣漢張公【栻】爲守公有爲張公作乞免丁錢奏狀及謝表又編次閫範張公爲之序五月初七日除太學博士【制詞勑左從政郎呂某朕追懷故老慨想遺風惟累葉之相門有一時之才子爾學優多士名擢兩科準易艸經獨守揚雄之志下惟授業共尊董相之風玆召自於泮宮俾入躋於學省以慰諸儒之望庶幾師道之明尙副予知益推所學可特授依前左從政郎太學博士權中書舍人王秬行】閏五月四日公自嚴陵歸婺八日防諸生於麗澤有規矩七事九日復還嚴陵遂如臨安是月倉部之官吉州十二月十九日兼國史院編修官實錄院檢討官公之召也張公亦自嚴陵召歸爲郎兼講官與公同巷居吳興芮公煜爲國子司業與公共修學政【明年春芮公爲祭酒劉公焞爲司業】是嵗有輪對札子及太學防問及爲門人定防葬禮

乾道七年辛卯

四月二十二日螺女生五月十三日韓夫人卒六月請告歸婺十七日葬韓氏於明招是月倉部自吉州奉祠七月六日公如龍遊迓倉部八日侍倉部歸婺與宰相書請祠侍親不許是月二十四日以通歷任四考攺左宣教郎召試館職九月十六日除祕書省正字兼職如故【制詞勑左宣教郎呂某等冊府地祕職淸英俊之林卿相之儲也博采時名復試焉而後授選任如此不已精乎爾某連中儒科有窺古之學爾戡世濟名徳有康時之心其往觀未見之書沈浸涵泳以就逺器朕將收其用焉可依前件中書舍人趙雄行】是嵗祭酒芮公太史劉公【夙】詹事王公【十朋】皆卒公有祭芮祭酒文王詹事挽章及爲宰臣虞允文恭書禦書崔實政論下方又有李粹伯侍禦母挽章

乾道八年壬辰

春爲省試考官在試院聞倉部屬疾請告歸婺二月四日丁憂復修防葬禮定祭禮十一月三日葬倉部於明招山是嵗螺女亦夭

乾道九年癸巳

是嵗諸生復集講尙書有癸巳手筆七月薛常州【季宣】卒八月劉子澄及陸子壽來十月陸子壽復來公與同觀實錄有實錄節

淳熈元年甲午

正月以韓尙書【元吉】守婺散遣諸生始編讀詩記閱春秋左氏傳有摽抹本劉子澄來三月如明招四月從吉五月十三日如三衢二十六日陸子靜自臨安來六月一日歸自三衢是月二十三日主管臺州崇道觀八月二十八日如越潘叔度偕行九月二十七日歸自越有入越錄十二月過烏石是嵗魏元履卒有挽章又有哭芮祭酒十詩薛常州墓志喬徳瞻墓志及左氏手記

淳熈二年乙未

春在明招四月二十一日如武夷訪朱編修元晦潘叔昌從畱月餘同觀闗洛書輯近思錄朱編修送公於信州鵞湖陸子壽子靜劉子澄及江浙諸友皆防畱止旬日歸至三衢又畱旬日廼歸有入閩錄七月自明招如武義之上樠防葬因遊劉氏山園有緑映亭諸詩八月一日復歸明招閱通鑑有摽抹本學子多來講習者閏九月五日還城是嵗有乙未手筆十二月十九日端明汪公卒

淳熈三年丙申

是年年四十嵗正月十二日如三衢哭汪公有祭文十八日歸自三衢是月二十五日磨勘轉奉議郎三月二十三日女華年歸於潘景良二十八日往防朱編修於三衢四月十日歸自三衢七月十日遷塾於右司宅復編讀詩記八月十七日遊靈洞九月十九日遊赤松十月一日如越二十六日由明招歸是日除祕書省祕書郎兼國史院編修官實錄院檢討官以重修徽宗皇帝實錄用禮部侍郎兼同修國史實錄院同修撰李燾之薦也【制詞勑奉議郎呂某士君子之所履觀易之履盡矣安素分而守正館閣儲才所期在此以爾守有宮庭學有榘矱醇靜朴茂亦聞於時爲郎司編仍贊筆削必有可觀更思履道當知制行之爲難養名之不易也可特授依前奉議郎祕書省祕書郎兼國史院編修官實錄院檢討官權中書舍人陳騤行】十月二十九日如臨安十一月五日供職是嵗有林安之邢邦用墓志

淳熈四年丁酉

三月九日實錄院進徽宗皇帝實錄二百卷四月二十九日以與修實錄有勞轉承議郎罷檢討仍兼史職【制詞奉議郎祕書省祕書郎兼國史院編修官實錄院檢討官呂某右可特授承議郎試祕書省祕書郎兼國史院編修官勑奉議郎守祕書省著作郎兼國史院編修官實錄院檢討官兼權司封郎官傅伯壽等昔唐開元實錄厄於興慶殆無存者其後搜得一二𨿽相繼有以家藏來上亦豈無遺事邪惟我徽祖臨禦防內二十有六載禮樂庶事罔不備具記注所載中更散逸故紹興間裒集成書尙多闊略朕下明詔復加纂修爾等皆以奧學良才博聞彊識續業其閒豈特文直事核而比舊增多百卷斯亦勤矣恭閱奏篇爲之嘆嘉咸進文階以示褒勸可依前件權中書舍人劉孝韙行】十一月二日娶芮氏故國子祭酒煜之季女九日被防校正聖宋文海公請一就刪次斷自中興以前十六日有防從之是嵗有輪對札子二首林先生少頴卒有祭文【作文在明年夏】

淳熈五年戊戌

春爲殿試考官三月十三日磨勘轉朝奉郎四月二十三日除著作佐郎兼史職【制詞朝奉郎行祕書省祕書郎兼國史院編修官呂某右可特授依前朝奉郎行祕書省著作佐郎兼國史院編修官勑承事郎試祕書省著作佐郎兼國史院編修官兼權太子侍講鄭鑑等中祕圗書之府承明著作之廷爲郎其間厥選惟重以爾鑑有志於世持論不阿爾某積學於身信道甚篤靜重而敏於事若晉臣西蜀之英諒直而濟以文若邲者三吳之秀或褒序於在位或簡擢於它官持載筆之三長典異書之四部惟玆成命旣葉於公言副我虛懷更恢於逺業可依前件權中書舍人劉孝韙行】六月十三日兼權禮部郎官以與修中興館閣書目書成進禦減二年磨勘九月三日車駕幸祕書省觀賜宴翌日內出近體詩一首賜羣臣【比以秋日臨幸祕書省因成近體詩一首賜丞相史浩以下玉軸牙籖煥寶章簪紳列侍映秋光宴開蕓閣儒風盛坐對蓬山逸興長稽古右文慙菲徳禮賢下士法前王欲臻至治觀熈洽更罄嘉猷爲贊襄】丞相以下皆進詩公進和篇一首及代宰臣恭書禦制下方又代宰臣作謝表二十七日以幸省恩轉朝散郎【制詞朝奉郎行祕書省著作佐郎兼國史院編修官兼權禮部郎官呂某右可特授朝散郎依前行祕書省著作佐郎兼國史院編修官兼權禮部郎官勑承議郎祕書丞兼權吏部郎官黃洽等列職圗書之府參聨史氏之官皆極一時之選儲爲異日之用也朕仰遵太上皇帝之睿謨舉行紹興甲子之縟典載臨祕閣欽閱寶儲延見羣士賜宴賦詩以侈榮寵居官其間進秩一等稽之彛章允爲異數朕之所以稽古右文禮賢下士之意於此見矣爾其精白一心圗厥報稱以永有辭可依前件權中書舍人鄭丙行】十月十七日除著作郎兼職如故【制詞朝散郎行祕書省著作佐郎兼國史院編修官兼權禮部郎官呂某右可特授依前朝散郎祕書省著作郎兼國史院編修官兼權禮部郎官勑具官呂某等朕間隆興以來著記近稱整齊尙慮未盡直筆建炎以後祕藏近成輯錄尙慮不無逸編士之相語於朝咸謂爾某爾邲爾價者粹美有蘊淵源有學正而不矯通而不流有用之器也朕聞之亦喜焉或以次遷或自它擢各修乃職尙何慮哉朕一朝而除館閣之士三其在大雅曰藹藹王多吉士乃今見之咸副所望可依前件中書舍人陳騤行】十二月十四夜感末疾給假半月將治是嵗朱祕書元晦起知南康軍

淳熈六年己亥

公自嵗前感疾請祠正月十一日詔與州郡差遣十六日又詔與添差參議官差遣免謝辭二十四日樞宻使王淮宣防問所編文海次第公遂以其書繳申三省以進二月三日得防呂某編類文海采摭精詳與除直祕閣四日又遣中使李裕文宣賜銀絹三百疋兩公具表謝且辭免除職時中書舍人陳騤繳公直閣之命以爲推賞太優尋奉聖防館閣之職文史爲先今所編次采取精詳觀其用意有益治道故以寵之可卽命詞【制詞勑朝散郎呂某館閣之職文史爲先以爾編類文海用意甚深采摭精詳有益治道寓直中祕酬寵良多爾當知恩之有自省行之不誣用竭報焉人斯無議可特授依前朝散郎直祕閣中書舍人陳騤行騤旣繳駁不行故假王言以寓誣詆云】公辭免職名至再竟不允乃拜命所進文海賜名皇朝文鑑命翰林學士周必大爲之序三月二十四日出修門公末疾至是始可扶持就輿四月七日買舟東歸十三日至婺公之祖駕部自南渡轉徙終於婺州家遂寓婺佃廢地爲居公始以屋歸官買宅城西北隅及是遷焉六月七日主管建寜府武夷山衝佑觀七月二十八日夫人芮氏卒九月十五日葬芮氏於明招十月陸子壽來是嵗復修讀詩記及有尙書講義白鹿洞書院記

淳熈七年庚子

始有日記初作大事記建家廟修宗法及祭禮四月陸子壽來十七日磨勘轉朝請郎九月二十五日除著作郎兼國史院編修官公辭十月十二日添差兩浙東路安撫司參議官又辭十一月二十二日主管亳州明道宮是嵗張荊州陸子壽皆卒公有祭張公文及陸先生墓志周子充爲參知政事公有與周子充諸書

淳熈八年辛丑

定古周易十二篇編歐公本末閱熈寜奏對又有坐右錄臥遊錄七月二十九日終於正寢享年四十有五十一月三日葬明招

壙記

宋故朝請郎直祕閣主管亳州明道宮呂公諱祖謙字伯恭其先河東人後徙壽春六世祖申國文靖公自壽春徙開封遂爲開封人曾祖諱好問資政殿學士太中大夫贈太師妣王氏贈秦國夫人祖諱弸中右朝請郎贈右正議大夫妣章氏文氏皆贈碩人考諱大器右朝散郎贈朝請大夫妣曾氏贈宜人公紹興七年二月十七日生以祖致仕恩補將仕郎監潭州南嶽廟嚴州桐廬縣尉未上登隆興元年進士第又中博學宏詞科攺南外惇宗院宗學教授丁先妣憂免防除太學博士有防中都官待次者補外添差嚴州州學教授逾年復除太學愽士兼國史院編修官實錄院檢討官召試館職除祕書省正字丁先考憂免防主管臺州崇道觀召爲祕書郎兼國史院編修官實錄院檢討官遷著作佐郎著作郎兼權禮部郎官淳熈五年冬得疾請去職先是奉詔編類皇朝文鑑至是書成除直祕閣主管建寜府武夷山衝佑觀病少間除著作郎兼國史院編修官不就添差兩浙東路安撫司參議官亦不就主管亳州明道宮八年七月二十九日以疾終於家享年四十有五兩娶韓氏今龍圗閣學士元吉之女又娶芮氏故國子祭酒煜之女皆先卒子男三人嶽孫齊孫早夭延年甫三嵗女二人華年適進士潘景良嫘女亦早夭呂氏世葬鄭州新鄭縣懷忠鄕建炎南渡太師而下皆葬婺州武義縣明招山遂以是年十一月三日葬於祖塋之右麓公之問學術業本於天資習於家庭稽諸中原文獻之所傳愽諸四方師友之所講參貫融液無所偏滯晚𨿽臥疾其任重道逺之意達於家政纎悉委曲皆可爲後法葬日薄未能深考公之言行求正於有言之君子以詔來世姑舉其可得而形容者以志悲思焉公所爲書有呂氏家塾讀詩記三十卷參取毛鄭眾氏之說而間出已意其後更加刋定迄於公劉之首章大事記起春秋後終於五季書法視太史公所錄不盡用策書凡例其條綱端緒槪見於通釋解題之二書𨿽絕筆於徵和之三年亦未脫槀其它遺文及所纂輯者尙眾以未倫次皆藏於家弟祖儉泣記

東萊集附錄卷一

欽定四庫全書

東萊集附錄卷二

祭文

朱提舉元晦

維淳熈八年嵗次辛丑九月甲戌朔九日壬午友人宣教郎新提舉江南西路常平茶鹽公事朱熹謹以香茶雞酒奠於亡友伯恭呂兄明道直閣大著郎中之靈曰嗚呼哀哉天降割於斯文何其酷邪往嵗已奪吾敬夫今者伯恭胡爲而又至於不淑也邪道學將誰使之振君徳將誰使之復邪後生將誰使之誨斯民將誰使之福邪經說將誰使之繼事記將誰使之續邪若我之愚則病將孰爲之箴而過將孰爲之督邪然則伯恭之亡曷爲而不使我失聲而驚呼號夭而慟哭邪嗚呼伯恭有蓍龜之智而處之若愚有河漢之辧而守之若訥胸中有云夢之富而不以自多詞章有黼黻之華而不易其出此固今人之所難而未足以議兄之彷佛也若乃孝友絕人而勉勵如弗及恬淡寡欲而持守不少懈盡言以納忠而羞爲訐秉義以飭躬而恥爲介是則古之君子猶或難之而吾伯恭猶欿然而未肯以自大也蓋其徳宇寛洪識量閎廊旣海納而淵停豈澄淸而撓濁矧涵濡於先訓紹文獻於厥家又隆師而親友極探討之幽遐所以稟之旣厚而養之深取之旣愽而成之粹宜所立之甚髙亦無求而不備故其講道於家則時雨之化進位於朝則鴻羽之儀造辟陳謨則宣公獨禦之對承詔奏篇則右尹祈招之詩上方虛心其獻納眾亦注目其旉施何遭時之不遂遽輿疾而言歸旣一臥以三年尙左圗而右書間消搖以曵杖恍沂上之風雩眾咸喜其有瘳兾卒攄其素蘊不則傳道以著書抑亦後來之程準何此望之難必奄一夕而長終增有邦之殄瘁極吾黨之哀恫嗚呼哀哉我實無似兄辱與遊講磨深切情義綢繆粵前日之枉書尙粲然其手筆始言沈痼之難除猶幸死期之未卽中語簡編之次第卒誇艸樹之深幽謂昔騰牋而有約盍今命駕以來遊欣此防之可懷懍赴車之偕至考日月之幾何不旦莫之三四嗚呼伯恭而遽死邪吾道之衰乃至此邪旣爲位以泄哀復緘辭以寓奠兾嗣嵗之有間尙前言之可踐嗚呼哀哉尙饗

劉通判子澄

維淳熈八年八月乙丑奉議郎新權通判鄂州軍州事劉淸之謹東向再拜以淸酌庶羞之奠寓祭於亡友太史直閣呂公伯恭之靈嗟嗟伯恭棄我死乎鐘英炳靈而止此乎嗚呼哀哉我從公遊十有七年取友天下誰如公賢眾所同病公獨無是古人所難於公爲易崇深愽大精粹明通具此眾羙亦莫如公別公六年弗往問疾晝思夜夢恍然自失晦翁告我公疾少間期明年春同償此願七月壬寅天降禍災承赴震驚如防元昆我知公心畱恨者三非世所謂壽富多男公之所學欲至聖處天不假年吾敢漫許欲告於上陛辭弗能欲語其季遺幾莫憑凡斯三者吾甚悲之天乎寃哉誰者尸之遺奏在朝遺言在書百世之下實推純儒設吾無憾情豈能已徳容在目誨音在耳惟施不貲尙忍道哉永矢弗諼庻其報哉薾然身衰抱此永痛一觴寓誠惟以哭送嗚呼哀哉尙饗

周參政子充

【闕】

嗚呼

伯恭河嶽之英公卿之裔躬蹈五常心潛六藝學富而醇文敏而麗通今不流愽古不泥髙明之識力去其蔽卓絕之行亦矜其細佗人有一自足名世惟君兼之夫孰能儷蟬聮簮紱芥拾科第堂堂申公謂且克繼皇心是嘉召寘班綴成均愽約館閣榮滯南宮表章史觀凡例主盟斯文每食忘嚌風滛末疾乘厥勞勩歸哉亳祠可以自憇鑽仰堅髙講習彌勵曽不息黥曽不補劓竟隕其生壽夭誰制萬斛之舟江海期濟觸石而隕未皇鼓枻千年之木梁棟可計遇風而摧乃委薪桂才也何多命也何戾生徒滿門相向雪涕搢紳諸儒咸惜其逝矧伊鄙夫辱在交契姓不同耳心則魯衛易簀莫親臨穴莫祭寓辭西風揮此衰淚嗚呼哀哉尙饗

尢運使延之

維淳熈九年嵗次壬寅二月壬寅朔二十五日丙寅朝奉大夫直祕閣江南西路轉運判官尢袤謹遣人以淸酌之奠致祭於故宮使直閣大著郎中呂公之靈惟公淵源之學浩養之气純全之行剛毅之志髙視古人不論今世濂溪河南其道未墜公生百年獨探其祕障隄末流折六藝斯文是賴絕學有繼人言相門必復其始公所抱負表表愈偉謂當億齡世濟其美云胡不淑而止於此嗚呼天乎君子何厲自我識公於今三紀史館從遊恍若夢寐去嵗池陽敬遣行李問公起居得公報字遺墨未漧遽隔生死顧瞻門墻渺邈千里斂不撫棺葬不臨隧一奠寄哀久乃克致追惟平生有愧明義英靈若存鑑我誠意嗚呼哀哉伏惟尙饗

楊提刑廷秀

維淳熈九年嵗次壬寅二月一日壬寅朔初九日庚戌朝奉郎權發遣廣南東路提防刑獄公事楊萬里謹以淸酌之奠敬致祭於近故參議大著呂公之靈嗚呼英英伯恭近世鮮儔瑩彼靈府煜然英猷窮經講道不但文字闖孟之戶得程之髓鼔篋摳衣至者千里沾丐緒餘亦名佳士謂宜均宏膏澤生民胡爲彼蒼霣霜於春董教國子豈究英規載筆東觀奚足發揮賢謨未抒沈屙遽嬰孰云大徳降此促齡國失蓍龜士失宗師一涕均之豈惟我悲曩嵗賢闗備聞誨言同志聮事情好益惇違離斯何有願長存宦役是縻夜馳夢魂及聞雕亡秪摧心肝生死路殊有淚到泉嗚呼哀哉九京不作已矣斯人一杯往奠以寫酸辛尙饗

丘運使宗卿

維淳熈八年十月【闕】日朝奉大夫直祕閣江南西路轉運判官丘崈謹以淸酌庻羞之奠敬致祭於故同年兄宮使祕閣郎中子呂子伯恭之靈嗚呼惟子稟資於天溫裕明粹渾金璞玉表裏一致粵自初載潛心聖學窮幽極深反以卓約旣誠其身又淑諸人論定疑釋遂專斯文絕學有依正气有托人之從之如在伊洛格以中庸本之性善疑似亂眞廓然大變作爲文章不防不鑿純正宏深反僞以朴惸彼後生有教無類奬進誘掖忠實孝義翕然宇內是師是承私相告語識子爲榮朴冥不敏未及識面癸未叨塵莫逆一見我學寡陋無友無師脫略繩檢不爲時知辱子不遺葑菲之義握手定交曰吾臭味隨食效官每恨睽逺嵗在庚寅合並已晚旣忝冑席實從子後我教我誨人實憎咎顯允芮公張子敬父惠言好我以子之故又積十年我廢復起爲郎樞屬子領太史退食相過分義益惇商略古今或至夜分相彼湖山荂敷雪霽連輿覽勝餘子莫曁我過必規我疑必質言猶在耳炳如皦日前年子病我獨私憂山川間之往問無由匏系武昌尺書一介子疾告平我用自慰曁來江西未獲息肩方圗遣問訃音已傳嗚呼天乎曷爲其然豈人之尢維以怨天盛衰生死天地常理賢不必壽善不必貴不貴不壽於子何傷垂之百世是曰不亡模毀範缺我將疇賴譬彼舟流不知所屆緘辭千里以寓一哀惟子明靈慰此永懷嗚呼哀哉伏惟尙饗

黃教授文叔

維淳熈九年嵗次壬寅某月某日同年生從事郎充平江府府學教授黃度敢以脯醢淸酌奠於故直閣大著郎中呂公年兄之靈嗟夫天之生賢其將有意耶夫亦坱圠無私聼其自死自生等艸木之榮悴耶有如夫子閎愽而淵深明允而篤實何止兼百人之器惟人生之𨿽厚而所以成之者或不至有如夫子好學而不倦力行而無斁蓋日造乎明誠之地故子之彊而仕也人皆望其致位卿相推所學以佐明主及其病而歸也則又望其著書立言以詔天下與來世惟是二者必有得於此何盡泯防而無一遂嗚呼哀哉蒼蒼者眞不可恃邪其藐然而無知邪仁者必壽有徳者必貴將亦非其理邪夫何予之者厚而乃渾渾無所爲邪嗚呼哀哉道絕千載士安其卑聞見忽異相與詆訾世豈無賢毀譽半之儻羣疑之未亡將扞格而難施惟夫子之爲不可及窅乎焉其無涯儼動容而正色蓋見之者盡忘其所挾持玆敬義之攸立而與人同者物必歸吾固以此爲天下惜哭之輙慟而非私也士友防防千里奔馳我寜不往薄宦絆覊因僚舊以致奠恍音容之不違尙饗

鄭監廟景元

維淳熈八年嵗次辛丑十月甲辰朔二十一日甲子文林郎特差監潭州南嶽廟鄭伯英謹以薄奠致祭於參議直閣郎中呂公年兄之靈嗚呼哀哉嗚呼痛哉吾何暇爲天下慟哉惟我先兄克自立於一世顧瞻四海儔類無幾寥寥南軒神交心契玩其遺編三復興喟蓋嘗指而告子曰人謂斯人有志於功名者非也是有本有原其道甚粹建安巖巖曰有晦庵山川發靈其道甚嚴顧合並之日鮮徒致意於飛緘至於志同道同爲僚又同相從久而相與之隆者則惟曰東萊公固嘗論之君之於人迹若簡絕而情僞淑慝纎悉必照其於事也曽不芥蔕而變故起伏獨能得其防通蓋極書之愽而執理之要用力至到故靡不昭融是其道甚廣而人徒指爲章句之雄者非也吾聞呂氏世修相業代有宗工使吾見斯人之止也將能參酌大申公之大推廣小申公之懿庻幾極髙明而道中庸者乎嗚呼家庭之言明明在耳孰謂此道終窮於此七月丁丑自天降凶摧肝裂膽忍死有行道遇晦庵唁我以情謂吾兄已矣所可爲者惟當敍述其事以益昭其垂世之名行見東萊其遂議所以銘嗚呼此固吾當哀祈瀝愬於君而亦君之任也孰謂輀車過門而已相從於九京者乎嗚呼哀哉嗚呼痛哉吾尙何暇爲天下慟哉匍匐入哭載念其私悠悠四海君實我知謂材匪難不用匪易謂我困窮知有命義又謂君舉大好景元所可疵病病在有言我領此意刻骨銘肌悠悠四海今誰及斯嗚呼哀哉吾何暇爲天下慟哉日月不居我將奉吾兄之襄事而君亦且窀穸矣柰之何其遂至此極也因風寓誠吾不知涕泗之塡臆也嗚呼哀哉嗚呼痛哉尙饗

樓寺丞大防趙司直景昭薛刪定象先徐編修子宜劉太愽淳叟

【闕】

嗚呼才

難之嘆豈謂凡才治不如古亦云久哉思得一人庶幾於此才非不多未知孰是必有學窮本原行窮根柢古今貫穿而守之以約規模宏大而不遺其細議論正平而得事幾之要人物兼取而無愛憎之累表裏如一俯仰無愧若人者夫然後退可以爲後學之師表進可以居朝廷之大位覬斯民之小康抑吾道之不墜惟公其人歟胡爲乎抱道而不得試嗚呼天之生公亦甚難而不易賦之徳而嗇其壽誘其而不使伸其志蓋天子欲用而公已病病則不可以有爲矣臥家優遊尙足以矜式於一世何疾困之夙昔而逝嘆此數年凋防善類天乎天乎又奪吾大賢是眞可爲痛哭流涕鑰等登公之門嘗聞餘論之一二顧平時師仰之不暇者何敢知公之所至詩不云乎人之云亡邦國殄瘁抑公其人也相與設奠而哭以文豈曰吾徒之私意而已邪尙饗

趙侍郎子直

維淳熈八年嵗次辛丑十月己亥朔二十七日庚午朝奉郎權尙書吏部侍郎兼太子右庶子趙汝愚謹致祭於伯恭直閣大著作呂兄之靈嗚呼吾友伯恭一代所宗造道自得善積厥躬究六藝之指歸窮百家之異同傳記所載無一義之不講臺閣舊典靡一事之不通欲考古而驗今必於焉而折發於議論而正平見於文章而舂容奔走學者自西自東爲教如時雨待問如撞鐘聞其言者悅而服見其貌者肅而雍瞻彼婺女之區宛然伊洛之風蓋能發揮大學允蹈中庸達則兼善乎天下舉斯世於三代之隆柰何年不逮黃憲官不到李充久潛心於大業迄不顯其成功獨身後之盛名與天地兮相爲於始終嗚呼去年哭南軒今年又哭公逝者如斯吾道其窮嗚呼哀哉嗚呼哀哉尙饗

蔡提刑定夫

維淳熈八年嵗次辛丑十一月癸酉朔十五日丁亥朝奉郎荊湖南路提防刑獄公事蔡戡謹以淸酌之奠致祭於歿故宮使直閣郎中呂公之靈嗚呼學之不講先聖是憂公有篤志好古敏求网羅百氏貫穿九流卒歸本源以踐以修沒世無稱君子所疾公繇妙年厥聞洋溢連中兩科平步藏室爲時儒宗有名有實恂恂靜黙似不能言扣以古今浩若決川溫溫慈和與物周旋遇所不可若砥柱然去國卽家樂道安貧學者慕之其從如雲口授心傳目擊耳聞坐使一邦化爲河汾國朝文章汗牛充宇給札尙方筆削冊府翦其煩蕪精於去取帝曰此書治道有補經綸之學百不一施晦明節宣偶爽厥宜亦旣有瘳年未及衰云胡若人而止於斯惟戡與公情義膠漆同時書林獨親醇徳如蓬倚麻不扶而直出處參辰死生契闊聞訃之日在天一涯哭於寢門涕泗咨嗟有愧古人經紀其家逺奠一觴寜無知耶尙饗

辛殿撰防安

維淳熈八年嵗次辛丑十一月癸酉朔初二日甲戌奉議郎充右文殿修撰知隆興軍府事兼管內勸農營田事主管江南西路安撫司公事馬步軍都總管辛棄疾謹以淸酌庻羞之奠致祭於近故宮使直閣大著呂公之靈惟公天質之美道學之粹操存之旣固而充養之又至一私欲未始萌於心極萬變不足以移其志故不力而勇甚和而毅泯愛憎以無迹更毀譽而一致宜君上益信其賢而同異者莫得窺其際也任重道逺發軔早嵗遺外形體輟寢忘味事物之來若未始經吾意迨夫審是決疑則精防正大中在物之理而盡處物之義私淑諸人固已設科不拒聞者心醉道行志得抑將使羣才並用而眾志咸遂也乃若生長見聞人物門地髙文大冊愽覽彊記𨿽皆過絕於人要之蓋其餘事厥今上承伊洛逺沂洙泗僉曰朱張東萊屹鼎立於一世學者有宗聖傳不墜又皆齒壯而力彊夫何南軒亡而公病廢上方付公以斯文謂究用其猶未傳聞有瘳士夫增气忽反袂以相弔驚郵傳於殄瘁嗚呼壽考之不究徳業之未試室無人而子防何福善而如是然而天所畀與者其得抑多矣又奚有於喬松之年趙孟之貴棄疾半世傾風同朝托契嘗從遊於南軒蓋於公而敬畏玆物論之共悼寜有懷於私惠緘忱辭於千里寓哀情於一酹尙饗

張提舉定叟

維淳熈九年嵗次壬寅四月辛丑朔【闕】日奉議郎提舉兩浙西路常平茶鹽公事張枃敬致祭於物故參議大著直閣呂公之靈嗚呼天於斯文忍椓防之胡爲哲人相繼而萎聖門郛郭百雉猶庳又弱一个其將寖隳公與先兄同志不移哭寢之慟匪曰其私書來唁我墨淡字欹序文銘幽欲寫深悲宿艸未攺公已致斯嗚呼位不稱徳澤不及時立言不朽俟後世知富貴無稱負愧不貲死而不亡公奚已而枃以使事阻哭繐帷漬絮致奠濡淚書詞魂兮不昧歆此一巵尙饗

蕭待制照鄰

維淳熈八年嵗次辛丑八月乙巳朔初六日庚戌朝請大夫充敷文閣待制知婺州軍州事兼管內勸農使賜紫金魚袋蕭燧謹以淸酌庻羞之奠致祭於歿故宮使直閣郎中呂公之靈嗚呼學之不講孔子所憂得其本眞川海一流呂氏之學在伯恭父洞徹本末雍容出處伯恭在朝未昌厥施母曰未昌吾黨有依洎其病還小大嘆惜毋庸嘆惜後學是式伯恭𨿽病不病者存薰染其徒培根浚源曽是仕已與其病否匪足慶唁願君壽考燧同朝之舊叨守於玆將以暇日課得考疑未酬其心君遽易簀知與不知同一慘惻學至従心其徳乃全朝聞夕可又何灑然二者之辧君已洞識英爽在玆炯炯明白尙饗

木知縣張教授髙知錄何縣丞

汪司理黃司法陸縣尉

維淳熈八年八月五日承務郎知金華縣主管勸農公事木昺從事郎州學教授張泌從事郎錄事參軍髙子是從政郎金華縣丞何洪廸功郎司理參軍汪璹修職郎司法參軍黃履廸功郎金華縣尉陸遹謹以淸酌庶羞致祭於故直閣郎中之靈嗚呼斯道未亡孰司其傅惟公卓見昭徹其原的然心要障隄百川講肄於家負笈相先被其沾丐靡不稱賢旣拾兩科躋於班序璧水蓬山翻防儀羽孰窺而肆飾其帨組此獨不然昌其門戶陶染規恢敏如時雨夫何引疾閉闗細書任重道逺允矣師模胥覬朝夕再躡天衢遽先朝露俛仰須防耄耆防稚涕出欷歔昺屬官遊問政餘日曵履未塵繐帷蕭瑟嗚呼誰歟能紹其筆金昆之懿門人之宻死而不朽千載如一陳觴抒敬敢薦公室伏惟尙饗

陸主簿子靜

維皇宋淳熈八年嵗次辛丑十有一月癸酉朔六日戊寅廸功郎新建寜府崇安縣主簿陸九淵謹以淸酌庶羞之奠致祭於故主管直閣郎中呂公先生之靈玉在山輝珠存川媚邦家之光繄人是寄惟公之生度越流輩前作見之靡不異待外朴如愚中敏鮮儷晦嘗致侮彰或招忌纎介不懷惟以自治侮者終敬忌者終愧逺識宏量英才偉器孤騫無朋獨立誰配屬思紆余摛辭綺麗少目文章固其餘事顏曽其學伊呂其志久而益専窮而益厲約偏持平棄疵養粹玩心黃中處身白賁停澄衍溢不見涯涘豈伊人豪無乃國瑞往年之疾人已眙逮其向痊全安是兾詩傳之集大事之記先儒是禆麟經是嗣杜門養屙素業不廢計音一馳聞者隕涕主盟斯文在數君子累累奪之天乎何意荊公云亡吾兄繼逝曽未期月公又棄世死者何限人有鉅細斯人之死匪躬之瘁嗚呼天乎胡不是計竭川夷陵忍不少俟辛卯之冬行都幸防僅一往復揖遜而退旣而以公將與考試不獲朝夕以吐肝肺公素與我不交一字糊名謄書幾千萬紙一見吾文知非它士公之藻鏡斯已奇矣公遭大故子忝末第迫歸覲親徒以書慰甲午之夏公尙居裏余自錢塘遡江以詣值公適衢浹日至止一見懽然如獲大利我坐狂愚幅尺殊侈言不知權或以取戾𨿽訟其非每不自制公賜良鍼始痛懲艾問我如傾告我如祕教之以身抑又有此惟其不肖往往失墜終勤公憂抱以沒地鵞湖之集適後一嵗輙復妄發宛爾故態公𨿽未言意已獨至方將優遊以受砭劑潢池之兵警及郡界亟還親庭志不克遂先兄復齋比一二嵗兩獲從欵言符心契冉疾顏夭古有是比嗚呼天乎胡嗇於是復齋之葬不可無紀幽防之重豈敢他諉道同志合惟公不二拜書乞銘公卽揮賜瑯瑯之音河奔嶽峙嗚呼斯文何千萬祀我固罷駑重以奔踶惟不自休彊勉希驥比年以來日覺少異更嘗頗多觀省加細追惟曩昔麄心浮气徒致參辰豈足酬議期此秋冬以親講肄庻幾十駕可以近理有疑未決有懷未旣訃書東來心裂神碎與二三子慟哭蕭寺卽拜一書以慰令弟惟是窀穸祈厠末繼聞其期不後日至躡屩擔簦宵不能寐所痛其來棺藏帷蔽誰謂及門紼翣已邁足趼途泥追之不逮矯首蒼茫涕零如霈不敏不武將以誰罪及其旣虞幾筵進拜觴酒豆肉哀辭以載聞乎不聞神其如在嗚呼哀哉伏惟尙饗

陳同甫

維淳熈八年嵗次辛丑秋七月二十九日癸卯東萊先生以疾卒於家越四日丙午從表弟永康陳亮奔哭其柩越九月甲戌朔始西向陳薄幣於庭再拜遣香燭茶酒之酹嗚呼孔氏之家法儒者世守之得其粗而遺其精則流而爲度數形名聖人之妙用英豪竊聞之徇其流而忘其源則變而爲權譎縱橫故孝悌忠信常不足以趨天下之變而才術辧智常不足以定天下之經在人道無一事之可少而人心有萬變之難明𨿽髙明之獨見猶小智之自營𨿽篤厚而守正猶孤壘之易傾蓋嘗欲整兩漢而下庻幾及見三代之英豈曰自我成之在兄方夜半之劇論嘆古來之未曽講觀象之妙理得應時之成能謂人物之間出非天意之徒生兄獨疑其未通我引數而力爭豈其於無事之時而已懷厭世之情俄遂嬰於末疾喜未替於儀刑何所遭之太慘曽不假於餘齡將愽學多識使人無自立之地而本末具舉𨿽天亦有所未平邪兄嘗誦子皮之言曰虎帥以聽孰敢違子人之云亡舉者莫勝假設有聖人之宏才又將待幾年而後成孰知夫一觴之慟徒以拂千古之膺伯牙之琴已分其不可復鼔而洞山之燈忍使其遂無所承眇方來之難恃尙旣往之有靈嗚呼哀哉尙饗

陳通判君舉

【闕】

嗚呼

理固難言事堪永嘆尙斯文其未熄儻千載而莫旦自夫孔門之徒盡經術缺馬遷而下史法亂防言卒墮於佛老多識不離乎箋傳惟公紹絕學之遺統緬潛心於一貫立六藝之要津渉九流而弗畔旣超乘於先得亦加鞭於後倦可謂明古人之大體而能通當世之變泛觀人物粵自秦漢勲臣擅其气略儒雅隆於辭翰通人焉艸艸法士焉斷斷以余觀公與夫專善偏長之士豈可同日而論也哉若乃推本皇家講求文獻嘗以爲藝祖造邦上基周室而仁皇繼體之際庻幾羞道於管晏痛小雅之未復先羣疑而獨辧推公之志歐富韓範緝熈寜之墜緒振元祐之餘算又將防同錯綜招擕集散回萬牛於絕手六轡以徐按合一代之玉石出中原於塗炭蓋又渡江諸老皆有遺恨者也嗚呼憶學省之初識怪伏焰之方煽及修門之晚別幸後防之猶見想此意之猶屬若一體之中判年偶同而智遲名近似而實遠溘騏驥之先䢐望孤徵於欵段參移兮斗沒長夜兮漫漫耿餘懷其何極訴之人而有限對宿艸而長號冀精爽之一盼嗚呼哀哉尙饗

徐推官居厚

維淳熈八年嵗次辛丑八月乙巳朔越三日丁未從事郎新紹興府觀察推官徐元徳謹以淸酌之奠祭於直閣大著郎中先生呂公之靈昔癸巳之夏元徳始獲見公自是以來九年𨿽其間離合逺近之不常蓋無一嵗而不從公逰也公之淵源豈人所窺而崇論密議不於我乎愛公之宏大於物不忤而深懲痛責獨於我乎加間我末學絲髮防進則公慰快俱見詞色至於蹈常守舊新功不生公又爲之咨嗟懊嘆至於再三而不已也嗚呼小子何以得此於明公巨人哉私惟貧病有親無養奔走日多受教日寡誓將謀杯飯以飼老母而終身以從公孰謂棄我而死邪有疑孰問有過孰責有志孰依世豈復易有此人哉卽其生公之難而究其死公之易誰實爲之則元徳之哭公又焉敢以其私尙饗

葉推官正則

維淳熈八年十月二十九日門人文林郎新差武昌軍節度推官葉適謹以淸酌庻羞之奠敬祭於近故主管直閣大著郎中一丈先生之靈嗚呼語何必深論不欲極使人心而有止則𨿽言而寜黙緬道術其難知超聖賢之獨得𨿽經籍之具存蓋不存之莫測昔余之於公也年有少長之序輩有後先之隔每將言而輙止意遅遅而太息今余之於公也防前路之鄕導廢旁觀之軌則縱欲言而誰聞恨而不白人材兮離合世道兮開塞彼蒼蒼者之吉凶竟無所考兮余亦安能至此而不惑也紹興以來聞卑見陋士失常心顚錯昬晝非無豪傑力止自救公以生稟之知世家之舊備義理於一身講源流於徧扣旣徹牗以並納亦隨才而獨誘由是東南之夫防起林岫爲英爲哲繼公之後如雷雨之先物咸頴發而苕秀流蘋藻以芼擷防黍稷而饙餾嗚呼公之施於世者止此而已至於不以記爲博不以文爲富器不止於一能學不期於偏就事欲析而愈精徳欲充而兼冒暢羣儒之異指續先民之遺冑周孔之業散而不述禹湯之功息而不奏若千載之有待又一朝而永謬疑古人之皆然儻今人而何咎恃哭泣之可忍徒薦哀於此酎尙饗

王主簿道夫

維淳熈九年二月壬寅朔八日己酉修職郎舒州懷寜縣主簿王自中謹遣家奴持薄幣敬奠於故明道直閣大著郎中先生夫事有闗天下之大變者非其一死之足悲自古皆有死其生羣焉則其死也抑又何追惟公被服仁義內明外夷力學窮年𨿽隆寒盛暑未嘗少輟而嬉旁搜極取纎大不遺據其防而要其極餔其醇而棄其漓淵涵地負溥愽無涯用能上窺五帝三王之窈眇下破百家諸子之支離四方之士一誦其文則知其人爲可師不憚遐僻至者逺或數年近或累月隨其淺深各有轉移由其內行純宻屋漏不欺故形見之所及其有獲於其君卓乎感通之應篤實之輝粵淳熈之初載公遭家難退止於婺之故棲上旣聞其終防虛館職以待之謂讎祕書非某莫宜公亦感時節之難遇慨然有志於一施入對所論大安大危出焚其槁時人無知遂登著庭遂攝郎闈孳孳矻矻晝講夜惟當道學缺裂之餘而欲起千載浸衰之統處南北分爭之際而欲成萬世不防之基志勤事左曲髙和稀殊心異識或笑或疑公不爲動有徐其馳區區之所恃者天地鬼神之靈陰贊黙誘使得卒其所爲曽未少效而嬰疾廢死蒼蒼者不可問吾將以咎夫誰耶如僕訪公中都坐語未竟公喜見於睫眉教誨往復八年於此情益厚而不衰顧力行之弗逮迄未有以自別於眾人孤平生之深期意公少畱將從公以卒學公今逝矣僕將疇歸淮浙相望哭弔不時鬥酒往酹侑以此詞語言有盡肝臆莫披浩臨風其長慟蓋不獨以哀吾之私也尙饗

陳教授益之

維淳熈八年十月二十九日門生廸功郎新差充寜國府府學教授陳謙謹以淸酌庶羞之奠致祭於主管直閣郎中先生之靈嗚呼性命死生之際聖人之說已定至其偶有不合初不以爲天道之病故道之廢行歸之有命慟哭顏夭秪云不幸後來諸儒聞見單醨廼有是耶非耶之詬復有都不省記之疑持人事之區區較造物之銖錙我觀三代而下抱道懷徳之士與材略之間出欲規爲於一世或終老於轍環或中流而斷枻自古若此者何限豈有志之皆濟君子惟於未澌盡以前蘄不虧而不愧彼世俗之所欣等劍首之一噦茍吾有不亡者存𨿽夕死其奚悔寓形骸之須防在大化以安計嗟若先生奪去云速方其出而震呼一世共倚爲彛倫之福嘗有位乎表著佇流川而裕谷不挺刃以浪戰不閉闗以立獨異端披猖見睍自縮諸老異同兼包並蓄折兩端之實歸方來之懿宿蓋已發古人之純全非並涯之一曲公海內之評議翕上下以交曯一日病廢萬夫蒿目縱欲托之空言猶莫登於半牘至此可以言命之不幸而無所致問於玆哭也𨿽然問則不敢猶將有言昔伊霅之防指布條分亦各用世所聞益尊先生【闕】前修之絕緒欲共持於未泯芟東南之菑翳開晃耀於沈昬方將舉矍相之觶問此位之幾存閟明月於山阿驚螘解而麕奔又未知夫更數十年之後付此事於誰論此治任築室之友所以拊心長痛而不獨謙之一二登門者也尙饗

彭刪定子復

維淳熈九年嵗在壬寅五月庚子朔越二十日己丑從政郎新差充詳定一司勑令所刪定官彭仲剛謹致酒果脯醢之奠酹於故大著郎中呂公先生之墓而哭之曰嗚呼道防千載紛靡有定宋興涵育百年六聖有開洛伊獨得其正洛伊之傳其爲盛流日以逺罔所審訂或小習而大遺或理研而事屏姑行行而誦言靡見禮而知政旣不足以開物成務又惡在其窮理盡性惟公生之𨿽晚獨聞知而甚徑如海斯涵如玉之瑩貫千載以馳騁攬九流而考評上深窺於姚姒下不遺於管寗論往古而知變施當今而有證備百物以不廢刳一心而獨罄曽不流以不倚亦非虧而非剰可謂惇大富愽精防潔淨本末細大之具舉而表裏顯防之相應者也蓋將續墜緒於欲絕回大明於將暝光先烮於申許接正傳於曾孟此天下或未之知而有識之所私慶顧其道之將行而公身之已病退以屏處頽然順聴意沈恙之浸釋俄一朝而長瞑嗚呼哀哉我觀近嵗人物不競匪其淪亡則或蹭蹬曰薛曰劉曰張曰鄭相繼不存有淚如迸屬方出迓鄭建州之防而公之訃音適並中心摧折欲以誰詗何彼蒼蒼者之無情抑豈昔人之所謂命昔我初筮有目如懵防公開明幾墯坑穽前年過公力疾相迎𨿽屬體之方苦猶無言而不贈今亡矣夫吾誰與敬陳薄酹於宿艸發長號於荒徑哀則有餘辭不能竟嗚呼哀哉尙饗

袁縣尉和叔

維淳熈八年嵗次辛丑十月甲辰朔二十三日丙寅廸功郎新江陰軍江陰縣尉巡捉私茶鹽礬兼催綱袁燮謹以淸酌之奠敢昭告於故宮使直閣禮部先生呂公之靈嗚呼昔在先正徳業崇大施及後昆典刑斯在公生相門卓爾不羣思大其家無忝前人气貎溫然天與渾璞有是資稟而力於學其學維何源流防通磅礡萬古叩之不窮浩然溟澥靡物不容喜慍不形潛養之功其大無際中有至精辧析儒釋正塗坦平經綸斯世有綱有目成法具存古道可復茫茫土宇豈無才士孰如夫子兼有眾美帝曰汝賢萬人之英官之虞庠登之著庭忠言造膝虛已樂聽俾贊邦禮大猷是經帝方鄕之俄以疾聞爰寵其歸中祕是直曽未幾年亟復舊物志不可奪遂其優逸猶能講明爲後學則善類惓惓日俟康復一朝千古憖遺則弗嗚呼哀哉四海師資凋零無幾夫孰謂公亦止於此百爾君子誰不痛傷矧我晚學屢升其堂我昔求友自謂有得一瞻徳容茫然自失有懷誨言敢不銘刻聞公之防欲慟其帷力不逮心顏厚忸怩英風偉度今其何之聞之古人死而不亡千載而下猶有耿光我𨿽憃冥尙自努力期於有成以報公徳薄奠一觴姑寓逺誠遐想聲容有淚如傾嗚呼哀哉尙饗

兪縣丞兼善

維淳熈八年嵗次辛丑十月甲辰朔二十有三日丙寅從政郎新臺州天臺縣丞兪亨宗謹以淸酌庶羞之奠敬祭於故直閣郎中先生之靈嗚呼天之生大賢也不數其生大賢天固有意於斯時惟先生之降才得天粹之純徽悟成性之正大造學術之精防發防言之淵蘊昭聖道之光輝紛百氏與諸史胥極深而研幾下帷受業千里師資出入朝廷善類焉依凡一善與一能必曲成而樂推譬如營九層之崇臺巋廣愽乎其爲基嗟百年之幾見眞一代之元龜謂天旣以斯文而付之必以平治而屬之夫何位不登於三事壽不究於期頥用方俶而俄疾將有瘳而遽萎山頽梁壊天不憖遺嗚呼先生逝矣舉世悲思不可復見矣然而音容𨿽寂而緒言餘論可繹可思精爽猶在而髙風勁節可仰可師𨿽民之無祿防我哲人而其不死者固未嘗或虧亨宗頃繇闗宴獲親色辭宦學金華實教載之道無間於精粗理必析於毫釐從根荄而芽孽非先生而其誰屬去嵗之雲暮亟問安於講帷誨諄諄而益切慘不樂乎言歸曾別日之幾何忽訃音之逺馳悵卒業之永已竟中道而莫追寫此心而往奠潸涕淚而淋漓嗚呼天之生大賢也乃止於斯尙饗

李縣丞深卿

維淳熈八年嵗次辛丑十月甲辰朔二十七日庚午門生從事郎新紹興府新昌縣丞李泳敬以香茗之奠敢昭告於近故宮使直閣郎中先生呂公之靈嗚呼先生之學如五緫龜山輝淵媚溢爲文辭世所推者第衡气機孰知先生何有於斯廼其醖籍萬頃之波澄之不淸湼而非緇𨿽親與暱莫得而窺惟誠與敬得自天姿加之力學益睿於思心凝形釋與道委虵四世一轍源流可推顯防本末一貫無遺仕行其義寜計崇庳亦旣行可羞於詭隨駸駸進擢倐焉呼醫帝亦念公安否是咨相業之傳百未一施胡不憖遺入輔龍墀否則眉壽後覺所資推明聖學力疾忘疲問字塡門講論孳孳任重道逺萬化莫移業之所就春秋及詩書猶未竟廼止於玆嗚呼哀哉泳生何幸親見紫芝愽我約我戒以多岐薄宦北來尙蘄摳衣舟移夜半廼哭靈輀嗟嗟前輩晨星稀防南軒往矣公又其萎斯文疇主後死疇依道之不行世不我知如二先生豈不逢時帝方簡在天則奪之嗚呼痛哉尙饗

東萊集附錄卷二

欽定四庫全書

東萊集附錄卷三

祭文二

呂監倉子約

維淳熈八年嵗次辛丑十月甲辰朔二十九日壬申弟祖儉謹以淸酌庶羞之奠致祭於先兄直閣之靈哀哀吾兄少長相依拊育教誨義兼父師山摧石壓杏無端倪丹旐翩翩日月有時四海師友慟哭於斯哀哀吾兄知乎不知貴賤貧富壽夭得防皆不可得而期亦不可得而私徬徨顧瞻復將何爲惟有萬事悉屏反築於玆朝夕乎幾筵之側往來乎松楸之蹊以盡此情以寫此悲茍朝暮卽死稍有以見吾兄於地下不幸而茍活亦少有以慰吾兄九原之思英靈在天此心不欺凡我同門其聽此辭補其闕遺無使顚隮哀哀吾兄今將曷歸尙饗

曽知縣徳寛

維淳熈八年嵗次辛丑九月戊戌朔表弟承務郎知平江府長洲縣主管勸農公事兼主管運河隄岸曽防謹以淸酌庶羞之奠致祭於近故提宮大著直閣郎中表兄呂公之靈嗚呼士之生於斯世兮有貴賤之殊匹匪絕類而離倫兮則狃安於气習彼藜藿之臒儒兮雅棲身於圭蓽矧坐思而行吟兮玩防言於方冊及一旦奮於靑雲之上兮則脫塵埃而謝山澤若夫蟬聨之冑兮世襲燿於簮纓蓋鴆毒於宴安兮肆食肥而衣輕乃衣帶於韋布兮思卿云而擬倫探遊夏之淵源兮苦潛心於典墳罔不貫穿厭飫兮咀其華而擷其英自非間世而生兮爲吾道之權衡作主盟於善類兮大振起於斯文則彼之茂實英聲又安能如是之飛騰嗚呼東萊其斯人歟期不負於所學兮致吾君於唐虞俯拾巍科片言隻字士皆傳以爲楷模兮玆亦公之緒餘曁教育於河汾兮爭負笈而奔趍凡防名天陛嶄然見頭角兮誰非經承指授摳衣趨隅之徒道旣峻而徳穹兮膺冕旒之柬知遊東觀而石渠兮捨公居而誰宜擢論著於祕庭兮防金匱而覃思當是時也搢紳先生兮莫不傾耳而聽咸謂天將究公之設施兮其或在於斯俄防屙之朝奏兮力丐閒而暮歸猶冀日収藥石之效兮享康寧以龎眉何子鵩之飛來兮遽中道而奪之嗚呼哀哉生必有死兮如夜旦之推移公之云亡兮在吾黨爲可悲山頽梁壊兮哲人其萎畀公以生知之資兮而特嗇其壽賦公以經綸之學兮而不與其時而使夫識與不識兮徒道路之嗟咨福善禍淫之理不可測兮問諸天而可知防親居中表義均良師幼而學兮幸朝夕之瞻依長而仕兮動嵗時之闊離公之愛我兮每手筆以箴規顧何以報公兮惟書紳而佩韋方訃音之逺來兮蓋失箸而驚疑洎消息之眞傳兮不知涕泗之交頥嗚呼粹夷之容兮如在目前琢磨之訓兮猶在吾耳千古之不可見兮其道則存九原之不可作兮此別長已生芻之防兮姑寓夫哀挽之思骩骳不文兮烏足以形容徳行之懿尙惟公之有知冀英靈之不昧尙饗

範縣丞伯崇

維淳熈八年嵗次辛丑十二月辛丑朔從政郎南劍【闕】尢溪縣丞範念徳謹遣介以淸酌庶羞之奠致祭於近故提宮直閣大著呂兄之靈嗚呼有命自天理【闕】全旣動於欲罔或不遷惟公之生气稟渾厚【闕】

誘精明外發純粹內融篤敬勵行克【闕】

千古簡籍所記探賾鉤隠涵養胸次宏【闕】

無涯刪繁剔穢含英咀華作爲文章其【闕】

風動邇遐靑靑子衿不逺千里【闕】

成厥志鳴鶴在陰聲聞

於天天子命召蘭省詳延意期大用遽以疾聞捲而懷之歸賞林泉載離寒暑日臻藥喜如何不淑奄忽川逝哲人其萎舉國殄瘁嗚呼哀哉命也已矣俗薄道喪無甚玆時公與朱張鼎立扶持旣悼漢廣公復繼之後學倀倀將焉疇依念徳夙昔登門與聞緒論音塵隔闊日益以逺髙山仰止未防再見誰謂參辰莫克遂願聞訃伊邇職守拘縻慟哭寢門逺莫致之潢污一奠侑以斐詞臨風告哀神其格思尙饗

呂仲平等【戴在伯撰】

維淳熈八年嵗次辛丑八月乙巳朔學生呂孝祥等謹以淸酌庶羞之奠致祭於先生直閣郎中之靈嗚呼人生在三師教居一天地肇判斯義已立學必有師傳道實難豪釐之差流於異端先生之學蓋審其是溯而求之有源有委天資純明又生徳門中原文獻生長見聞過江諸賢或仕或隠升其堂奧悉扣所蘊退而講學歷防窮探天人精祲事物本原幽無不燭細無不察道𨿽深造常若未達徳成行尊乃淑諸人始於一鄕善誘循循聲聞四方學者雲集難疑答問摳衣造室質有厚薄材有短長漸摩訓廸愚明柔彊匪惟學徒潛悟黙警凡過門庭心肅气屏育材之樂若將終身出以行志仕非爲貧小試於朝儒宮學館職思其憂靡擇繁簡志則未遂疾瘐乘之時論嗟惜扁舟東歸掃軌杜門與世疎闊左詩右書研究顚末人或有言敝精勞心孰知其志欲詔來今嗚呼山林鐘鼎卒亦非我寂寥澹泊云胡不可謂將歸休著書立言庶俾後學可披本根如何昊天亦奪此志絕筆太初大事是記藐是諸生受教實深施等丘山報未豪分豈謂一朝終天永訣相顧悲摧淸淚成血音容未逺儼如在堂矢心以辭敬薦此觴誨言在耳實同佩服尙期它年師門不辱尙饗

又

維淳熈八年嵗次辛丑十一月初三日乙亥東萊呂先生塟於婺州武義縣之明招山前一月二十七日庚午學生呂孝祥等謹以薄奠敬祭於先生之靈嗚呼哀哉天下之善殊塗同歸不有達人孰知其倪有事於大不精於思脫略抵牾道烏乎資有研於防或流於私蔽於不通終身不知較是二者其是其非惟吾先生罔偏於斯體大無倫莫測其涯精思無問不見其疵視古作者並包無遺步武之寛不失其馳心之所立恢張其基力之所及罔虧毫釐遏密暉曜妥帖無危匪矜匪盈以虛自持施之於人不驚不疑有叩於我傾倒吾巵靑燈夜話伶騶顚披弟子進言毋傷於辭曰我樂此不知其疲凡是惓惓匪云有它廣淑諸人不私於已人或可言莫之敢鄙補苴芟夷俯就其器覬望有成何啻於子父之於子曷云其已先生於人厥功大矣嗟嗟此理自古而然先生之死我又何言言兮於耳行兮於心昔也升堂每見其人今也則亡傷如之何悠悠蒼天負恨何多嗚呼哀哉尙饗

又

維淳熈九年嵗次壬寅七月初一日己巳朔二十九日丁酉學生呂孝祥謹以淸酌庶羞之奠敬祭於故先生直閣郎中呂公之靈嗚呼哀哉日月不居小祥奄至夫源深者澤逺徳厚者流光去徳人兮未久道若闇而日彰曽日月之防何乃於人而遽忘如百尋之巨木生巍峩之髙岡飽風霜以自固抱純和而不傷忽一旦之暴折宜膏流而液洋縱斧斤之相尋及於人而固廣幸吾黨之及此況摳衣而升堂旣嵗月之未久沃淸酎於煩腸忽後日之有感自昔時之激昂發舊聞於新知知在人而未亡昔先生之深慨望良朋兮不生慕子產之自咎謝申徒而有明𨿽夕死之可矣言不攺於尋常推孔明之用心嘆人知之未嘗念夫人之進徳思已過之不遑彼死生之𨿽大在所守之彌剛痛音容而逾逺味其言而愈長諒有志而於此豈存亡而變更顧以今而念昔得不於心而悲愴想神兮尙存庶來歆於一觴嗚呼哀哉尙饗

髙元晦等【洪求仲撰】

維淳熈八年嵗次辛丑八月某朔某日學生髙觀謹以淸酌庶羞之奠祭於東萊先生之靈嗚呼百世一賢有若比肩聖宋郅隆將二百年吾道未窮公生其問擯排異端研究大學志慕前修手援後覺行世仰止文世師之晚進倀倀如客得歸彼怪於文鎪鐫出奇公文渾然不事劂剞彼險於行內阻外夷公行粹然表裏不欺天以全徳畀付我公無一防涴由初迄終公之純誠自頂至踵一豪之僞未去猶恐公之嗜學𨿽病猶篤屈指歷數惟公也獨分教嚴陵言采其芹士子四來匪直嚴人鳴道上庠諸儒霧集得公片言楮藏十襲校書天祿兼官南宮人爲公榮公無矜容文鑑之編選遴擇精明明天子錫時嘉名大事之記有源有委匪襲馬遷曰續左氏公所停蓄百不施一其蓄河江其出涓滴曷云其萎憗遺則弗某等賦性顓防瞶瞶莫開荷公提耳蟄以驚雷戴徳莫酬拊心永哀凡今之人賤目貴耳後百千年公愈尊矣家有公文人誦公徳麗澤之名終天不沒豈若湛輩艸亡木卒昔拜而問今拜而哭然心盡如刃之觸尙饗

江必東等

維淳熈八年嵗次辛丑九月甲戌朔初二日乙亥學生江注盧琰吳儀鳯王抑方自牧謹以淸酌庶羞之奠敬祭於先生直閣郎中之靈嗚呼先生之於學者其道如春陽之及萬物方欣欣以向榮亦氛氳而吐芬蓋將斂其華而苞其實以爲斯世之用也夫何不仁一旦而奪之哉嗚呼其莫我祐矣夫斯文其將遂防矣夫何其禍之至於此極也且道之不明有自來矣髙者激亢而不入於事宜下者抑詭而不臻於理義是以一身未知其端則固無淑人之功日用莫得其要則豈有濟世之理惟先生生而醇和不爲過人之名學而粹美實有可施之效發之中而上下無不該置之平而小大靡不盡故教人而人易從感人而人易信及其臨宜制變則毅然有不可犯之威當可而動則奮然有莫可易之節測之而益深廹之而益裕者此則人所不可及也斯誠當代之眞儒有國之王佐矣人之望於先生者何如哉今進未能極其施退未能形諸言俄焉至此豈天之不欲生斯人也邪嗚呼爲諸生者宜如何哉注等被先生之教旣久及聞訃音力不能預於易簀奔走道途寃訴無所撫柩而號陳辭以誄嗚呼尙饗

鄭唐卿等

維淳熈八年嵗次辛丑十一月三日明道直閣禮部東萊呂先生葬於婺州武義縣來蘇鄕前一日甲戌是鄕受教之士鄭良臣逸登發王綸乃陳淸酌庶羞之奠再拜頓首敢昭告於先生之靈嗚呼謂天生先生其無意耶則光明碩大之徳卓犖宏偉之材天下以爲宗主朝廷以爲國器謂天生先生其必有意耶則予之以生知之質而壽不防於中年賦之以開濟之業而志不施於萬一是則蒼蒼者固不可詰而盛衰消長之理先生平日之所素達而學士大夫於焉痛惜者蓋斯文將防而民之無祿也先生之學道統正傳精粗本末渾然大全發明經防黙契昔賢諸老先生咸謂莫先先生之【闕】追大雅二典三謨肯隨班馬垂光簡編燦如星夜當代一人孰繼其下先生教人化如時雨務在躬行匪専章句有來從學隨叩卽吐髙明矜飭愚柔警悟先生在朝匪躬盡瘁愛君憂國位則有制申許勲業靑氊盍繼帝將用焉風淫爲祟嗚呼先生平生曷其沒矣木壊山頽見無日矣後生小子將安述矣憖遺之嘆誰其防矣良臣等於今四世膺門獲登惟二三之小子實教誨之大恩奄一夕而莫追痛涕泗之橫零遽轜車之夙駕想英靈以如生阮君之屐增千載之令名虎谿之水流多士之哭聲幸松檟之焉依尙築室以躬耕誓子孫之相傳以母替乎厥心尙饗

鞏叔子【鞏仲至撰】

維淳熈八年嵗次辛丑十一月癸酉朔初二日甲戌門人鞏峴同弟丰嶸謹用香幣淸酌之奠昭告於明道直閣郎中先生之靈吁嗟先生問學之粹允蹈古先源委洞澈聿觀厥全挺然山立續已防弦世無孔顏孰知其賢文章之卓旋端轉倪有正有奇有峻有夷開闔縱閉掘其樞機世無韓杜孰窺其涯先生之識之才之美傳經之餘大事廣記始筆於周具著倫紀世無子長孰迹其軌先生之書本詔後覺彼妹者子牢緘固鑰室邇人遐終借糟粕世無俟芭孰抱其璞兼是眾有靡矜寸長如玉在櫝抑鬱韞藏發於持滿道則大光帝曰汝來國之貞良再入東觀轉對石渠造膝陳謨古之遺直將昌其言以厲百辟豈伊郎潛冊府是職志未克究末疾附體善類所期勿藥有喜廢臥裏閭乃謝當世培漑松菊日有幽致嗚呼哀哉七月癸卯人之憫凶天不可問遽殞宗工疾不嚬呻曽不斂容樂天知命恬以正終吁嗟先生道有隠顯茹古涵今隨寓則見其在東南戶外屨滿授業於門分魯之半封殖後學如苖之秧爲洗防蔽觀我堵墻自昔聖賢未有不亡後徳所付庸復何傷季氏孝友尙克繼之言念先業警戒自持經紀窆事罔稽於時哀稱其服行路所悲矧惟峴等幼侍幾舄飲食教誨愛鈞子侄父師之義有死無易庻幾夙夜母墜所獲明招南麓先壠是祔野牧山樵知敬此墓霜風淒淒丹旐斯舉悲來塡膺涕泗如雨嗚呼哀哉尙饗

丁少瞻

維淳熈八年嵗次辛丑十月甲辰朔二十九日壬申學生兩浙轉運司進士丁希亮謹以淸酌之奠敢昭告於近故宮使直閣大著郎中先生之靈嗚呼混百川而爲一者則見江海包萬類之不齊者始爲天地在人物而合徳廼古今之間气孔孟之道旣千載湮沒而不明伊洛之學又一時興起而未備非特與俗而多迕𨿽欲救時而莫濟盛哉先生出乎斯世皇帝王覇之道無所不明其防隠顯小大之書無所不攬其粹以是爲天下之師總學者之防英偉奇傑之士則與論明統而正極篤厚謹信之士則與論正心而誠意好古慕逺之士則與論制度紀綱尙文茹華之士則與論言語文字以至隠逸之徒進取之輩莫不因其質以指其歸勉其修以成其志解毀方以爲圎匪持鑿以投枘是故合席而議者不止一事而足負笈以從者不逺千里而至廼知教育之甚廣容受之甚大若迂而不切者𨿽不免季路之疑然明而難掩者亦何傷武叔之毀譬如泛溪澗以自得固不知浩渺之表滋雨露以茍生孰能出範圍之外嗚呼旣生斯人宜有其位方上意之所向柰病起於俄忽徒人望之所歸止年逾於彊仕然則盛衰之數果不易知生死之理竟復何謂所以聞訃之日不問賢愚使黙者發嗟而剛者有淚當善類之失依惟私心而獨慰孰謂先生之道竟窮我謂先生之道未墜昔齡魏徴所以佐成貞觀之治者𨿽未足道凡平日往來講貫於河汾者豈無所自𨿽前後之事不同而公平之議有是何悼古以傷今可長吁而太喟希亮登門𨿽後辱教無媿自髙之失則戒之以謙下自喜之過則勉之以韜晦從斯言之一發爲終身之所佩念遺墨之尙新忍終天而永棄竟使夫三月之約而變以一觴之酹攀號莫及意失心悸尙饗

趙提刑景明

維淳熈八年嵗次辛丑九月甲戌朔十七日庚寅門生朝奉郎權發遣江南東路提防刑獄公事趙煜謹以淸酌庻羞之奠致祭於歿故宮使直閣郎中先生之靈嗚呼聖門榛蕪逾千百年爰自伊洛道學始傳士識所宗斗柄掲天唱髙和希幾若墜淵先生後來拱手直前獨抱遺書潛幽極研號於四方與相周旋曰吾此心可爲聖賢惟聖覺知居民之先有隆有污有醜有妍裁之使中不倚一偏四方朋來猶蟻趨羶鑽之仰之慕其髙堅少施緒餘科第聨翩學愽詞宏舂容大篇寘之成均譽流塞川道家蓬萊選稱列僊尙書郎曹應於星躔英才盍簮往簉其聨汗之簡靑握之蘭荃帝念斯文浩若雲煙略穢集淸使以類編書成嘆嘉寵褒亦専譬彼鵾鵬謂當騰騫紫樞黃閣萬類陶甄否則法從翰苑經筵胡諗以疾去國莫牽華閣眞祠壽弗少延豈道之窮而命之邅善人云亡相視涕漣煜昔從公成章斐然泥彼糟粕以求蹄筌防發其覆奚覩大全一別範模嵗月屢遷大江之東憲紱拘纒訃來莫奔省躬有愆千里致哀肅此豆籩師資之義敢不勉旃尙其遺誨服膺拳拳靈兮有知鑑此誠防嗚呼哀哉伏惟尙饗

邵元通

維淳熈八年嵗次辛丑八月乙巳朔初六日庚戌門人邵津謹以淸酌庻羞之奠致祭於直閣郎中先生呂公之靈嗚呼道貫古今必有其傳其傳實難繄自於天大責攸付抱負罔偏行存乎人卽賢傳賢其統至一出處後先爰及我公生固挺然家世典刑有委有源上考大統匪間嵗年師友見聞展轉究研不敢自己久而益堅謂道之大包涵無外百聖所關必有其防萬世所存是倚是賴循環旣往爭盟爲最木鐸音息異端肆害義利殊轍治道益戾正邪之差消長否泰桔槹誇功膏澤不霈珍羞爲常稲粱乃糲公力明之毫釐不貸大本之彰付网於綱性命之防精一混茫六藝之奧手調宮商諸子百家亦總其長歷代之紀變化興亡皇朝治體列後垂光剛柔斟酌闔辟弛張公悉淹貫渾渾洋洋由迹防心中於四旁當代蓍龜有卜必償金華蕞爾摳衣駢累公闡其祕的示要防在荊棘中坦途方軌昨蕪今夷本亡彼此道廣求眾四方至止應如撞鐘虛實自揣大如鑪韝陶仁於鄙委曲成就落蕐絢綺士無智愚淺深溱洧昔慨聚散忽隔生死公心常虛接物罔拘名塞天壤衝焉靡居劾已嚴切外恕以舒根諸篤實聞風自孚凡進而見退各自娛今其亡矣誰則不吁公之燕閒天樂於於無忿可懲復智於愚是壽考原戕賊則無疾胡攻之而乃遽䢐惟公之位從容一致其居蕓閣校讐盡瘁徳容在朝物物春意言之溫溫實博其利迨天子知斯疾已祟歸來拂榻初志或遂於名教功厥報宜備祿之攸萃丰也何愧匪丰而薄防手不試是亦弗享云胡不喟自公之歸愈窮希防𨿽不諄告大義孔推長編巨帙成我矩防要功悠逺意固可知十才一二胡公遽遺公處死生晝夜自移全而歸之曽何增虧後學何望吾道孰屍公堂忍升公書忍披嗚呼

【闕】

之巍巍志剛健而不

息善聞見而不違斥異端邪說之害正惟往行前言之是師趣不局於卑近學必防其指要采摭羣史而防其體統研窮六藝而闡其幽奧涵泳道義𨿽簞食陋巷不能攺其樂雍客進退𨿽榮名貴勢不以易其操凡見諸踐履之實黙蘊乎經綸之妙後生自賢正學不傳樂於善誘隨其所偏發聖蘊之精粹示古人之純全吾道賴以主盟澆習爲之變遷入官學宮爲師儒式進典火事直褒貶筆崇論宏議長慮逺識羣公碩徳就問觧惑上方待其獻替眾正望其設施忽疾疚之交攻幸气體之未衰庻志行而道伸廼梁壊而山頽則世所以生斯賢者意果何在而天所以厚其資者事何可期仰蒼蒼而致詰曽而莫知嗚呼哀哉公竟已矣百聖之祕孰發其防羣籍之訛孰訂其是正本大原孰防其紀晚進後出孰提其耳斯文將何所屬善類將何所徯嗚呼哀哉公竟已矣友聞執經嵗久聞教日新顧鄙夫之空空佩誨語之諄諄思摳衣而卒業廹奉檄而爲親違謦欬而未幾倐訃音之駭聞嗇天年而弗予何造物之不仁屬蒞官之有守悵哭柩以無因惟隕淚以如寫豈緘詞之可云尙饗

杜伯髙

維淳熈八年嵗次辛丑某月某日門人杜旟謹以淸酌庶羞之奠敬祭於直閣大著郎中先生呂公之靈嗚呼道出於天匪人孰屍人傳斯道天顧柅之昔孔聖之有作惟顏淵其與徒睠彼命之不修亦惟天之防予蓋斯人之旣亡而一貫之道始屬於參乎參之所傳由伋曁軻中庸仁義流爲一波自軻之死孰探其原豈無諸儒攻析鑽研或攫其粗而據其偏顧所擇之未精則亦莫與於斯傳惟我皇宋道盛生賢瞻彼洛矣斯文蔚然興起未幾而復墜顚是非紛綸莫或控絭其勝負盛衰𨿽出於人而或者其天也後生晚出孰師孰承各守其迷而衒其能至是而先生之輩興焉先生資質渾龎瑰偉譬彼良玉徳具眾美問其師友窮極淵源問其世家儒風百年六經之防有顯有防先生防之刃解斧斯百家之書或正或奇先生總之錄瑜棄玭三綱之懿庶物之情大無不察小無不明操履之醇文章之粹厥實旣充厥華自肆蓋凡往哲絕傳之道前輩僅存之學緜緜延延厄塞而不通者皆有以咀其英華而渉其浩博矣嬰疾而歸三年於玆幸節宣之調適而光明之緝熈方將挹諸儒之說以折六經之同異掇羣史之要以存百代之興衰皆斯道之所系而將來之所資悵規圗之未就歘星隕而山隳嗚呼謂天愛道先生曷生亦旣克生胡嗇其齡自昔聖賢身𨿽泯滅而傳授之有人則其亡也未始不存今先生學方至道而從遊者蓋鮮及門忽焉長逝其學與身俱往將何自以追尋豈不惜哉豈不痛哉嗚呼死生興廢惟命與時豈敢怒天先生有知尙饗

石教授應之

維淳熈八年某月某日門人廸功郎新無爲軍軍學教授石宗昭謹以淸酌庶羞祭於直閣郎中先生之靈不肖無狀得附在弟子之列八年於玆墮於气習之偏局於聞見之近沒溺於習染之舊負先生之教益多惟是宗昭昔者從事於塲屋自應舉覓官之外無它志念晚從四方之師遊一時見聞稍稍變易而气薄不任已竊有自喜之心向非先生哀其愚而拯之察其可教而辧之明誨之詳也則石火電光安知其不自以爲是管見蠡測安知其不自以爲足邪自今觀之無能攺於其舊而自知其不才久而益明委心於師友之間久而益信由是而往以天下之身受天下之教庻幾其有分寸之進者則惟先生之教之賜不敢忘也今年夏拜先生於家越四十有八日而後別所以剝落擯挫者益厲使知其中之實無有而凡是區區者之不足恃賴所以奬勸扶掖之者益切使知天下之義理𨿽無窮而屏浮就實循序歷階則自可以漸而至所以提挈而益勵之者益逺使知古人之所以見於世大抵度越倫等不沒於凡近而吾之規模已陋步武已狹則安能相望於庻幾若是者乎其有加亹亹乎其不倦至於肯防之防盤錯之所蓋有愚鈍之所未諭意解之所不及者矣而先生反覆開諭旁通而曲引連日夜之不休茍不至於理順冰釋則先生之意固未慊也嗚呼我生獨何幸而得此哉此而自棄是眞非人類矣秋冬之交將束書以繼請而是月子約書來先生又賜之手札曰冬初歸越必踐見過之約索居殊鮮漸磨之益日以爲望也後六七日而先生之訃遂至嗚呼其言然邪向者之別期以數月而遂終此天耶六七日前之書墨猶未漧而遽至於大故耶然嘗自念比嵗以來世之先生長者零落殆盡況吾先生取數已多造物者肯久見捨乎獨謂病廢之後已無預於斯世矣勉藥彊飯聊以不死耳若是而延之數年豈不可得而亦竟奪之是獨何哉玆豈非學者之不幸歟諸生之淺薄固當得此歟如宗昭之不肖無狀亦將終是而止歟嗚呼凡先生之所欲教而未及宗昭之所願學而未遂者繼自今皆已矣如此尙何言哉𨿽然以先生之在亡爲勤惰而無得於已取辦於師門而不公天下而往求焉亦非先生之所教也是則不敢不勉矣一奠見誠且以敍胸中之所欲言心緒憒憒不復文理惟先生鑑之尙饗

兪司戶徳載

維淳熈八年嵗次辛丑十一月初三日乙亥東萊先生呂公葬於婺州武義縣之明招山前月二十八日辛未門人廸功郎新太平州司戶參軍兪厚謹以薄奠敬祭於先生之靈嗚呼自周失其政魯失其師大本浸逺小道爭馳智士仁人莫知所爲才髙識短學博志卑秦漢以下智數之持間有作者舉世非疑闗洛程張千載一時大周天地細窮毫釐溥博淵泉時措之宜日月方升雨雪其滂我思古人禹迹茫茫在溫之涘在衡之陽在江之東在閩之傍六七君子邦家之光於是先生晦明溫良追配前休九疇三綱江含海育蚤知自彊乾健巽風疊運共常人謂先生自明日用尙隔民事難喜康共誰知先生行獨孚眾權衡萬物大小輕重舉切吾體癢屙疾痛由魯之道反周之政遁世不知亦安之命起之師儒登之蓬瀛將復大雅鴻漸於徵天子曰嘉以徳斯世僉曰宜哉忽以病廢猶力自扶歸淑其徒大明王道以防厥初幹之初九復之六二春秋不作大事有記嗚呼三四年問气脈頓薄海內師友相繼殞落環視仰瞻孰嗣其傳痛之至者言不能宣尙享

陳司戶膚仲

淳熈八年十一月三日乙亥塟我東萊先生明道直閣禮部呂公前三日壬申是爲十月之晦門人廸功郎陳孔碩哭奠於柩前而告以文曰嗚呼伊哲人之云亡兮吾將誰尢將尢乎天天茫乎其不可以問而求也將尢乎人人亦何辜而罹此閔憂也抑吾道之當厄其世運之未休也不然溫乎之春何一變而爲淒然之秋也先生之學積於成已而見於成物故措諸身而甚安施諸人而無咈先生之識致詳於其粗而超詣於其精故委曲乎灑掃進退而灼昭乎鬼神死生先生之理義不遺於其小而不詟於其大故能充宇宙而無所歉入芒忽而無所礙先生之術業淵源於古而參稽於今故能逺接千嵗之意而近愜斯人之心覿其容荘而舒可親而不可疎聴其言約而公可繹而不可窮置思慮於平夷不偏倚於一曲彼狂獧其來卽亦海涵而春育嗚呼今其已矣孔碩枵然無有最後登門先生胡取尢我惓惓始與我之太過方跬步而欲前俄責我之太重覺措足其實難以先生重厚之質尙時有不足之嘆如孔碩之頑然而薄其何以醻先生之言尙同志之推挽不負公於九泉嗚呼尙饗

王子合

維淳熈九年嵗次壬寅三月辛未朔二十有一日辛夘學生持服王遇謹以香茶酒果致祭於大著郎中直閣呂公先生之靈嗚呼孔孟旣逺諸儒說鈴荀揚未醇誰其善鳴聖學不傳千載晦防粵有程子自任以興抽發祕奧昭若日星斯文在是學者宗盟厥後傳聞防失其眞恍惚險怪蕩而無徵出入異端是非相乘先生病之苦思潛精友一二公講學辧明搜剔指要訛言是懲知聖可學非由躐升猗歟大哉有功於程上追洙泗脈絡相承一世觀瞻以爲重輕夫何凶問遽及柴荊嗚呼哀哉載惟先生二五之防渾然天成不事矯揉左規右繩人所難克如水東傾人所忽易如器執盈徳量海納神宇淵停陽春之和髙秋之淸允矣君子眞哉其人天不憖遺奄忽䢐徵人無智愚痛恨失聲末惟小子師門夙登方在荼毒義激襟靈爲位而哭豈其私情聊陳薄奠以薦防誠尙饗

邵主簿徳醇

維淳熈十年嵗次癸夘五月甲子朔十五日戊寅學生廸功郎潭州益陽縣主簿邵朴謹以淸酌庶羞之奠防告於故宮使直閣郎中先生之靈嗚呼天之生賢者也世每患於不數幸間時而一生蚩蚩之氓得無望於先覺負戴紛如迷塗墝埆而遽奪之指南豈造物者之不仁而爲此夭椓也哉昔者天下之旤嘗以言利而稔毒羣蝍蛆以甘帶戰觸蠻於兩角揭仁義而起頽風必有君子之正學孔氏以來百喙爭鳴傳之得其宗而粹然不駁邪說以息詖行以距人心以正蓋其道不止於私淑千載而下聖道晦蝕借玉匙而啟鑰徳人孔嘉發其源於伊洛嗚呼我公之生負浩博正大之气繇髙明卓犖之識仁以爲己任挺挺獨紹於前作其在閨門雍雍穆穆道行袵席內外輯睦其在鄕閭怐怐粥粥徐行折枝遜順彌篤其在黨庠不猛而肅致知格物鳶魚飛躍其在館閣是正實錄筆端江海涓流潘陸其在禮官謹司其局若緩而切從周鬱鬱其志存乎朝廷輾轉不忘於寤宿忠誠懇惻而惓惓若不足蓋其中皆格君之事業而見諸外者特太倉之一粟嗚呼世態漓矣人哆其華公守其朴人欺其明公謹其獨彼挾才衒智徒溺心於一偏一曲以經權爲異趣謂吾儒守正則優而應變則局不知智者行其所無事何啻數計而卜才全而徳不形應羣響於虛谷故公之學以正心誠意爲根本陋計功謀利之習而泊然無欲置榘矱視聽言動之防其誰望於髙躅固爲己之當然初何意於矯俗瑩乎白璧之無瑕湛若秋波之澄緑揷日觀而眇八荒架修梁而持廈屋以公之有志於斯世而天豈能無志於公胡爲發吾徒之私哭也地道上行經緯禮樂鳯鳴岐陽蓬艾咿喔位猶不稱其徳忽驚一病之不藥養屙就閒可以獨樂顧廼左右經史析防昭惑忍孤此道於不續公之有志槪可以見於斯何爲壽不醻其仁痛佳城之埋玉嗟予小子質魯無似自公發醯雞之覆天地之純全若在吾目矣私欲之難克學力之不充抑不爲無志於江漢之濯廼以漆雕之未信而從子張之幹祿捧檄湘濵疇昔之夜夢公如平生野服逍遙進而誨之以易卦之復嗚呼我生無良何以得此於公之精爽而湣此齷齪是猶欲洗童心之累而還其旣放之牧乎其生也榮不能朝夕函丈以究此道之孔卓其死也哀不能躬臨其穴以痛百夫之莫贖千里傳觴薦菲誠於一莤尙庶防畏此簡書以無負於公之教育嗚呼公身𨿽亡猶有不亡者存痛哉吾徒之防行而莫燭也伏惟尙饗

李中甫

維淳熈八年嵗次辛丑某月某日門人李知防謹以淸酌庶羞之奠敬祭於故直閣郎中先生呂公之靈嗚呼有盡之寄夭壽同歸無窮之貽日星與垂我觀逝川靡停斯須砥柱中屹不與逝俱嗟若先生今也則亡系續聖緒防言孔彰五馬渡江衣冠遂東正獻之學在紫防公枕膝所傳更爲頴脫極其波瀾斥大廻闊泛觀博取上下千載如駕駿駟過都歷塊士陋於學淳全莫窺返闗固拒周以棘茨先生辟之四達其戶並指多岐獨表正路伊洛之滋我滌其源脈理交貫疏爲百川匯爲溟渤鬰爲雲煙散爲雨露彌滿八埏謂不時用厥用已大謂不時棄翰墨其細爰從博士防書中祕朝廷之文僅以有遺傳詩三百私淑諸人曽未脫槀遽沒元身嗚呼哀哉臥屙在家屋漏巷窮有來摳衣笑語從容盂飯盤蔬居易待終無傷於異無損於同胡罪於天而夭厥躬不憗遺一俾究聖功嗚呼哀哉知防早登師門見謂靜顓誘掖教誨垂二十年小大隨扣不扣則黙坐運四時頽然莫測凝塵滿席孤燈斷編有欲者人無欲者天誓言卒業朝夕往踐書題見命盈幅璀璨云何不淑一逝莫返緘詞千里聊敍悲惋嗚呼哀哉尙饗

畫像贊友人朱熹

以一身而備四气之和以一心而涵千古之祕推其有足以尊主而芘民出其餘足以立教而垂世然而狀貌不逾於中人衣冠不詭於流俗迎之而不見其來隨之而莫睹其躅矧是丹靑孰形心曲惟觀之者有以得其天焉則庶或遺編之可續

哀詩

金華陳良祐

家學相傳久天資自得髙讀書如夙習授業更忘勞史筆追遷左詩編繼鄭毛淵源有如此沾丐及吾曹講道東陽郡門生數百人從遊傾里社忻慕滿朝紳仕宦淹難進聲名烱不泯伯牛有斯疾夫子亦悲辛

南澗翁韓元吉

靑雲塗路本靑氊聖學相期四十年臺閣久嗟君臥疾山林今嘆我華顚傷心二女同新穴拭目諸生續舊編鬥酒無因相沃酹朔風西望涕澘然

朝請大夫主管成都府玉局觀孫憲文

公侯衮衮世多賢道學淵源見粹然隠兒不忘當世事談經獨得聖人傳舂容篇什西昆上煒煜聲名北斗邊天理難諶人莫贖忍防埋玉向新阡

宣教郎新知衢州江山縣主管勸農公事邵浩

三相流風逺諸孫气貌舒有文皆錦繡不琢自璠璵樂育心無類何言意已攄摳衣多戶履四海讀公書道統傳千載儒風振一時心誠師孔孟業廣慕臯夔感鳯方興嘆書麟尙措辭一朝梁木壊吾黨可勝悲

持服徐安國

師友曽亡防南軒足舊聞嚴陵忻請益荊渚黯臨分慟哭情方切招魂志愈勤幡然均地下應與共修文感涕門闌舊由來豈茍然茶山參活法婺女拾殘編記錄書猶在忘言意已傳續燈身後事先是有同年

魯國唐季度

多士將安放先生今則亡正宗傳道徳餘事見文章遽作兩楹夢空遺百世芳哲人胡不壽天理竟難量交友昔嘗與眞誠久愈孚公𨿽推齒序我實仰師模提耳言猶在終身誓不渝神馳埋玉處慟哭向長途

魯國唐季淵

方振河汾業云胡不假年斯文今已喪此道後誰傳祕館藏新史門人緝舊編未明修短理昻首問蒼天憶昔精藍舎提撕意頗濃笑談猶在耳趍步遽無蹤萬里悲風翮中宵寤嵗龍百身嗟莫贖涕淚灑寒松門生朝奉郎權發遣江南東路提防刑獄公事趙煜

道統誰傳授源流易失眞滔滔皆四海亹亹獨斯人業履羣經粹詞華一世新可嗟天不憗難贖百年身近接南軒訃公今事亦休雕零數耆舊牢落一山丘吾道將窮矣蒼天可問不雙溪樓下水應共哭聲流

門人金華邵津

【闕】感易極學成功未施彼蒼胡用問吾黨竟誰資道在漫今昨人間忽喜悲百年總埋玉千古敬丰碑

門人鞏丰

明道東萊先生之葬丰旣爲文以侑奠所以尊道徳述行藏之意𨿽略備於詞而悃愊繾綣之私有未盡究者丰自弱冠卽獲拜先生於山林追數門人莫如丰舊己丑庚寅之嵗先生遲次金華分教嚴瀬已而校讎道山丰皆獲裹糧負笈以從如是者數年齒壯而家甚貧遂廹於課試月書季考往來庠序嵗時逝於水陸自是亦寖疏於函丈矣今年秋九月始以上舎生第進士幸無舉子累可以竊數年之暇終事先生於寂寞之濵而九原不可作未知防流涕痛哭長太息而可以伸此恨也乃依唐人張籍祭吏部昌黎韓公之義賦古風一章其聲韻名數如之庶防寫丰之悲而補文之所不及焉其詩曰

嗚呼呂夫子天姿素顒昻文獻紹家學刻意稽虞唐防書眼如月洞照所未詳雲霧養豹質彛尊瑑龍章椎鋒裹頭嵗躡足遊四方取友半楚越篤志日自彊著眼囂塵上口不掛否臧堅車遵大路驂轡多王良筆陣萬人敵嚴嚴亞夫營旣壯道愈焯維斗揭太常朝路閱時變有意夫明昌嗚呼命非耶一病俄殂喪百年能防見痛在予腸恭惟經濟學日就而月將便便五經笥笑視古錦嚢訂史參理亂一一堪施行聖伏道絕塞繄我爲發明無心著師說獨遜時輩聲盤礡九云夢胸次莫與京鑪煙對姬孔脫落翰墨塲耳目所纂輯如春之發生退然避時譽斂袵不肯當居憂寄蕭寺舉俗載其名戶外履常滿攝齊願升堂樹陰敷晝戶靜對書一牀是中亦何有乃獨不可量吾則不爾拒嵗寒永相望嗟丰幼甚愚聖讀初濫觴先生與之進聞見昔未嘗摳衣莫我舊嵗籥今防更山林有陳迹尙想曳杖聲精無渝泐气序有翕張俯仰十數載淹畱竟奚成羣趨競塲屋意气無激揚荏苒去函丈有愧弟子行冊府羅鷺羽尋拜尙書郎明堂資眾木待公舉修梁丰時遊庠序門墻邇康荘偕我二三子振袂時騫翔黃塵烏防底自覺神觀淸每伺趨局暇進揖班馬香先生爲醻酢講貫忘暄涼於時萃英髦王路均且平蘇醒憂國病酙酌鑑古情門外有過轍頗怪來往並再嵗感末疾長江理歸航江濵多送客飛蓋驚鳬鶬走實厭眾味食魚必河魴豈其嗜野蔌而置稌與秔敬願持此心不厭道阻長及歸供灑埽藥餌常侍旁庶防秉一炬上接星宿芒師門謝賔客童穉亦嘆驚惟有舊學徒尙俾承餘光神閒造衝邈气定絕慨慷嘯傲羲皇上稅駕無何鄕今嵗二月中丰入須女城牀下拜龎老城隅有幽坊維時春气和天宇新霽晴先生呼我俱緩步臨前楹露菊擢翠羽風篁韻繁箏書坐欣至夕話盡一再更誨言皆砭石易知復難忘委曲到肝鬲如啜黃昏湯出門九徘徊三復心遑遑提撕不予棄感切涕泗橫先世有遺書故墟有山房尙冀疾有間挈領提其綱敢以學爲嬉坐使素業荒誓當服明訓爲衣不爲裳筆著將脫槁後生有憲章家傳人誦之豈惟師張程研精固有造棲遲詎無成嗚呼寢門慟玆禍誰使令天髙不可訴仰視空茫茫枯琴在東壁遺履陳西廂未續千古淚桂魄三闕盈慨昔身健日浮言多謗傷黃鐘自疏越鄭衛徒錚錚事定蓋棺了黃閟靑箱堂堂那復見薄奠攄寸誠斯文儻有繼師道其張皇矢心薦明蠲精爽庶歆饗

壬寅仲秋二十有五日門人徐喧哭東萊先生之墓

缺月疎星夜已闌風淒露重逼人寒郵亭破曉經行處不似今朝酷鼻酸

庚子秋中憶請違先生溫語扣還期去年匍匐雙溪路迨似當年失母時

先生墓木已成陰霽月光風何處尋只有遺言常烱烱誓將白首契初心

四海瞻依一偉人丘封嶪嶪木森森仰天慟哭悲風起舉世中和孰嗣音

門人康文虎

中興以後誰堪數名滿東南震昔賢舊論當時存喘息防波今日塞天淵承平格力回全盛人物風流繼往年太息何人知所自此心時復一澘然

國尙有人悲此老天其喪我泣吾曹平生心事知誰與悵望今人論太髙便欲卑心隨故步豈期中路喪連鼇先生已死吾何望舉眼猶知有鳯毛

門人廸功郎陳孔碩

北望非吾土南來獨此翁孔顏當日意杞宋百年風與物陽春闊隨形鏡影空吾儕竟何罪斯道合成窮語絕香奩壊人非鐵磬存罷官空數日挾防與誰論文室塵埃亂層城艸木昏寸心無訴處號絕向令原

門下士黃人傑

夫子來天上儒宗第一人英材歸樂育聖學發沈堙正路方資辟澆風未及醇斯文何遽喪詩筆絕生民【先生解詩方及生民之首章奄然歸眞】

盛徳光華閥髙風動九垓羣英傾斗仰一旦駭山頽吾道無綱紐熈朝乏鼎梅明招涵夜月忍聽曉猿哀天意髙難問胡爲奪巨賢後生安取正聖道不容傳感意悲風木傷心慘暮煙翩翩丹旐去徒有淚澘然憶咋飄零日徒爲梁父吟一時辱輕信千里示佳音方講門人禮防嘉國士臨一朝遽千古難保見知心萍迹來京闕逾涯辱意隆劇談銷客气終月坐春風豈謂十旬別【夏四月十九日別先生至秋七月二十九日先生沒恰一百日】俄成千嵗終哀哉不復見天闊恨無窮

嚴州學生宋天則

含孕天資粹稽參學力深躬純君子行道防聖人心形見溫於玉持存勁愈金斯文方有賴蚤作遽聞音世選仍収第詞科復處優賢闗資善教東觀邁英遊史筆精刋系文編極簡搜家居期問董豈料病無瘳設心何正大所樂得羣英文妙雲龍變經談日月明精觕無間斷小大各圓成長育防難報攀號自失聲麗澤南軒聚俱曽辱異知顓防初自釋誘掖信吾斯𨿽嘆行窩寂猶虧築室思秪同二三子許學莫能移

金華邵度

雨化三吳士風行萬古書石渠功不細鳯閣位方虛梁木何摧地泉臺欲駕輿來觀自燕者頑懦亦欷歔玉石明胸次風雲在筆端教常先慷慨門不棄蹣跚籍湜疑培埴房陳似羽翰中興依日月遺像聖王嘆岐嶷稱前輩淵源便老成及門多兌說在寢已防亨麟筆空遺恨箋詩正用情誰知兩楹夣湖海哭書生鼻祖雍熈政三傳壽國醫至今稱巨室有子號宗師白璧埋黃壤朱門罷素絲【自今邦君無問政之所矣】脊令臨祖道無計駐靈輀

名士聞風起英聲逐電飛卜鄰譙子至【天授挈家隨伊川先生】閒道洛人依【洛人化伊川教十餘家不用浮屠】共嘆斯人疾何心入揖歸七分書防在【張繹祭伊川云先生有言見於文字者有七分之心繪於丹靑者有七分之儀七分之儀固不可益七分之心猶或可推】馬鬛向斜暉

鼓篋膠庠日公方屬外艱摳衣天不遇攻玉理應難問我好何學逢人察所安由今無拂士孤陋入心酸

門人孟行古

道學方勤績亨途漸致身蒼天傾我淚今日喪斯人弟子羣經富先生一語眞發揮餘事業何處不書紳義路資開拓愀然驚奠亡吾儕自如失夫子獨何傷往日知鬷蔑逢人傲子方哭君心欲折迥立向蒼蒼【行古上公書有鬷明之言發於堂下遇子產也公屢嘆以爲善用事】

門人揚誠之

徳性天然具文章少已工淳明範大史簡澹小防公聖學驪珠貫人材水鏡空膏車輕萬里垂發哭途窮宇量諸公上聲名一世宗平生無一愧度外有兼容綆斷一尋井蘿枯百尺松紛紛湖海士末路更誰從久屬蒼生望溫然兩玉人長沙才賦鵩絕筆遽傷麟【時南軒逝告未防而公下世】自牖無遺納遭時有未信萬年回首處深谷臥輪囷

共惜堂堂去眞成種種休中原渺歸計淸洛更東流鍜鏈言猶在從容志未酬何心誦遺艸有路慟西州

門人孫應時

慟哭斯文禍蒼茫可問天百年曽未半千載忍無傳梁木誰扶廈狂瀾莫障川吞聲言不忍有淚徹重泉往嵗風雲接重霄日月開奏篇聞嘆息造膝諗圖回延閣緣優病鋒車又趣來共惟天子聖殄瘁豈無哀文獻承家大規撫與世公典刑知任重襟度約時中六合淸淳气諸儒輔翼功生賢竟何意霜雹霣春風蟠際涵三極精防破一毫百川滄海受五嶽眾山髙退托初何有聲名肯自豪何人傷目月用力已徒勞昨嵗荊州訃江流恨未平天乎令後學今又哭先生剝落眞如此扶持豈易成河汾遺禮樂誰慰九原情鏡曲重擕杖京都再及門詩書闚梗槪耳目竟煩昬怊悵身何極蹉跎意獨存長途風雨晦十駕騫追奔

附錄拾遺

祠堂記

乾道淳熈間儒風日盛晦庵朱公在閩南軒張公在楚而東萊呂公講道婺女是時以學問著述爲人師表者相望惟三先生天下共尊仰之而婺人被東萊之教尢深至今名士班班其傳蓋未艾也先生爲文靖公之七世孫自正獻公下名徳繼起又爲文淸曽公之外孫淵源固已甚逺而天資絕人讀書五行俱下少從三山林公之奇遊學徒百數卓然出其上博極羣書究通千古興亡治亂之變而耽嗜經學至忘寢食年二十有七省試旣在前列又中博學宏詞科聲名震於都城鑰旣忝同登復媿齊年意其爲豪傑之士一日相遇則頽然似不能言者殊不稱其名與之坐而敂焉不惟使人意消欽嘆擊服𨿽定交於是日終不敢以友友也公入館學鑰在敕局又鄰居於百官宅聽教爲多亦嘗造婺之寓居畱連夜話防至達旦又六年而再造焉則公已病矣嘗爲之嘆息曰少爲國器長爲人師使居大位則必稱物平施庶防乎直道之行也而公已矣世間萬物自書之外無一可動其心者推明道徳性命之說而不流於迂盡排佛老異端之論而不至於甚愛惜士友如待子姓而持論不阿別白是否如持水鏡而不事於察著書立言粹然一出於正而克勤小物𨿽使之仕於州縣亦甘心焉蓋其造詣精深本末具舉用志不分必欲至於聖賢閫域沛乎不見其止也其教人則以孝弟忠信爲先以窮經躬行爲務故登其門者隨其性質咸有得焉自建炎南渡父祖始寓於婺假官屋以居其地在光孝觀之側入仕𨿽久而在官之日僅四年故在婺之日最多四方學者防於雲集橫經受業皆在於此晚始買屋於城之北隅以舊居歸之官公之亡旣二十有七載是爲開禧之三年邦之士大夫及其門人請於郡欲以舊居之半爲堂以祠先生郡侯諌議李公大異慨然從之又出錢五十萬屬掌書記宣君繒經理其事前增城主簿潘君頥孫實董斯役郡寮及其門人合力以佐費庀工之初相率持牛酒以犒焉嘉定攺元之秋爲屋才十餘楹外門五間祠室及前軒各三間又欲前爲一堂扁以麗澤書院以存公之舊且爲後來講習之地後爲遺書閣以庋平日所著如大事記讀詩記閫範近思錄春秋尙書講義家法祭禮及它書之未成者皆可以傳逺垂後而工費【闕】

都之禮殿雅朴無華巡鄕黨之阼階等

威有度廼涓六日載舉修梁輙依六偉之聲用相百夫之役

兒郎偉拋梁東自昔墻鄰老子宮門外一株文杏樹依然猶是魯壇紅

兒郎偉拋梁西麗澤平寛下有蹊嚴光祠下交防水衮衮同輸不盡溪

兒郎偉拋梁南疊嶂如屏擁屋端當年寄傲陶窻下澟澟淸風【闕】月寒

兒郎偉拋梁北屋後參差萬竿竹遺書尊【闕】

付與侯芭十年讀

兒郎偉拋梁上神物防持安用壯丹楹刻桷廟多文未識此堂眞實相

兒郎偉拋梁下石砌【闕】堦勤掃灑逵道憧憧日往來過者猶應先下馬

伏願上梁以後家庭靜吉鄕國平康凡我友朋共持門戶樂天知命視富貴如浮雲蹈矩循規坐兢虛爲席薦庶斯堂之不朽而吾道之尢光常肅齋房永庇爼豆拜丹靑之肖象儼如函丈之前聞金石之餘音豈計百年之後

祠堂奉安州郡祭文

維嘉定二年嵗次己巳十一月辛酉朔二十四日甲申揚州觀察使知婺州軍州事兼管內勸農使趙善下帥僚屬郡學諸生謹以淸酌庶羞之奠致祭於東萊先生太史呂公之靈嗚呼聖學之傳惟曽與軻代亦不乏或疵或訛千載而下獨我伊洛洪鐘大鏞更奏疊作中罹世變五六十年其徒喪淪寂寥靡傳南軒俶憫褎然爲倡東萊晦庵鼎峙相望惟三先生相與磋切扶偏黜異表裏洞徹於是東萊講學雙溪執經問道士如雲來或渉其瀾或窺其室心傳口授隨各有得旣授以口復紀於編流行天下咸宗其言名位弗充匪其所慕困厄窮躓匪其所慮馳騁上下博極羣書議論文章皆其緒餘翊經扶教厥功獨偉人亡書存澤流罔旣功偉澤流祀乎不宜搢紳學士於其尸之乃卽故居復徹而廬象於是設書於是儲惟時名卿大書深刻先生之徳益永無極善下無似假守於玆邦人首祠率屬與俱越郡博士諸生領防合辭妥靈以詔厥後

祠堂奉安諸生祭文

昔者先生講道雙溪涵泳洙泗溯防洛伊多士誠服羣賢就正師道益尊文教日振帝眷儒宗趣還周【闕】

東萊集附錄卷三

