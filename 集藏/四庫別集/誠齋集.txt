

欽定四庫全書

集部四

誠齋集

別集類三【宋】

提要

【臣】等謹案誠齋集一百三十二卷宋楊萬里撰萬里有誠齋易傳巳著錄此集則嘉定元年其子長儒所編也萬里立朝多大節若乞畱張栻力爭呂頥浩等配享及災變應詔諸奏今具載集中丰采猶可想見然其生平乃特以詩擅名有江湖集七卷荊溪集五卷西歸集二卷南海集四卷朝天集六卷江西道院集二卷朝天續集四卷江東集五卷退休集七卷今並在集中方回瀛奎律髓稱其一官一集每集必變一格𨿽沿江西詩派之末流不免有頽唐麤俚之處而才思健防包孕宏富自爲南宋一作手非後來四靈諸派可得而並稱周必大嘗防其詩曰誠齋大篇短章七步而成一字不攺皆掃千軍倒三峽穿天心出月脇之語至於狀物姿態寫人情意則鋪敍纎悉曲盡其妙筆端有口句中有眼云云是亦細大不捐雅俗並陳之一證也南宋時集傳於今者惟萬里及陸遊最富遊晚年隳節爲韓侂冑作南園記得除朝官萬里寄詩規之有不應李杜翻鯨海更羨防龍集鳳池句羅大經鶴林玉露嘗記其事以詩品論萬里不及遊之鍜鏈工細以人品論則萬里倜乎逺矣其集卷帙重大久無刻板故傳冩往往訛脫考嶽珂程史記朝天續集韓信廟詩淮陰未必減文成句麻沙刻本訛文成爲宣成則當時已多誤本今核正其可考者凡疑不能明者則姑闕焉乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

誠齋集卷一

宋楊萬里撰

詩

江湖集

壬午初秋

居士一丘壑深衣折角巾誰曽令子見忽漫寫吾眞更不遊方外於何頓若人呼兒一笑看下筆可能親

和蕭判官東夫韻寄之

湘江曉月照離裾目送車塵至欲晡歸路新詩合千首防時乘興更三吾眼邊俗物只添睡別後故人何似臞尙防爬沙追歷塊未甘直作水中鳬【浯溪亭峿臺永人謂之三吾】

木樨二絕句

只道秋花艷未彊此花盡更有商量東風染得千紅紫曽有西風半防香

輕薄西風未辦霜夜揉黃雪作秋光吹殘六出猶餘四匹似天花更著香

考試湖南漕司南歸值雨

我亦知吾生有涯長將病骨抵風沙天寒短日仍爲客酒暖長亭未是家又苦徵夫催去去更甘飛雨過斜斜舊聞行路令人老便恐霜毛一半加

題湘中館二首

淸境故應好新寒殊不勝徵衣愁著盡憑檻喜猶能亂眼船離岸闗心山見稜个中有句在下語更誰曽江欲浮秋去山能渡水來娵隅蠻語雜欸乃楚聲哀寒早當緣閏詩成未費才愁邊正無柰歡伯一相開送施少才赴試南宮【名淵然蜀人予取魁漕試】二首

我豈登名晚今仍作吏卑文能追古作子未要人知取第眞成漫危言良獨奇新知誰不樂所要白頭期十日九奔命同行半倦遊出城愁不早思子悔何由腳底已衡嶽眼中猶橘洲似嫌疎過子吾過更誰尢

野菊

未與騷人當糗糧況隨流俗作重陽政緣在野有幽色肯爲無人減妙香巳晚相逢半山碧便忙也折一枝黃花應冷笑東籬族猶向陶翁覓寵光

衡山值雨

稍喜歸途中半程猶愁泥潦未知晴雨來也不憐行客風過何須作許聲

至永州城外

戀戀庭闈竟北徵槐花喚我試諸生了知歸近猶看堠更有愁來卽入城愚水端能勤入夢崳峯何得嬾相迎只應白髮持環久見我跫然笑未成

寄別何運判徳獻移閩憲【名佾處州人】二首

再嵗三移節千山一據鞍梅花錦囊古霜月繡衣寒民欲刑防措公於此豈難誰令淸廟器未著侍臣冠薄技工奚取知音一已多從公日防許去我意如何夢裏闗山月吟邊楚水波門闌萬珠履更試嵗寒柯

視旱憩鏡田店

走檄堪頻捧嚴程敢少徐𨿽晴恐非久猶熱未全無憩息翻增倦馳驅減壯圖詩成兼利害失悶得淸臞

視旱遇雨

已旱何秋雨無禾始水聲病民豈天意致此定誰生湯爪寧須翦桑羊可緩烹小儒空自嘆得到鳯凰城

水西野店皆不著宿夜抵石山虛

不著官人宿無如野店何見容幸有此𨿽陋更嫌他頭虱妨歸夢鄰雞伴寤歌此生眠食爾行路總蹉跎

明發石山

明發愁仍集寒云又作屯懸知今定雨正坐夜來暄便恐禾生耳寧論客防魂山深更須入聞有早梅村

涉小溪宿淡山

徑仄愁斜步溪深怯正看破船能不渡晴色敢辭寒白退山云細靑還玉宇寛險艱明已濟魂夢未渠安

題龍歸寺壁

題字才前嵗衝寒又此行竹能知雨至窻不隔江淸走檄還曽了禁人未肯晴息肩更須喜問路可憐生董主簿正道壁間作水墨老梅一枝宿鵲縮脛合半眼棲焉【董生名臨脛一作脰】

斜枝飽風雪疎花淡冰玉一鵲忍淸寒居然伴幽獨

普明寺見梅

城中忙失探梅期初見僧窻一兩枝猶喜相看那恨晚故應更好半開時今冬不雪何闗事作伴孤芳卻欠伊月落山空正幽獨慰存無酒寫新詩

寄周子充察院二首

鄕者豺當路如今虎在山百年諸老盡一段好風還誰謂永嘉末人猶慶曆間班心公定可更可押廷班迹逺公猶記情親勢更疎忽思參硯席如許據龍豬云步知無那文盟肯棄予只哦五个字不愈一行書

自聲音巖泛小舟下髙溪

晚日黃猶暖寒江白更淸逺山衝岸出釣艇背人行舟穏何妨小波恬爾許平大魚不相報撥剌得吾驚

臘夜普明寺睡覺二首

旅夢忘爲客檐聲忽喚愁親庭差未逺佛屋不勝秋只麼功名是如今悟解不十年行路飽誰不遣吾休作臘聊村酒依人只短檠略無更可數聴到雨無聲犬吠知何若雞寒肯更鳴生來眠不足老去夢難成

臘後二首

待臘驚還過流年惜欲除雨才三日有雪更一冬無遊屐妨緣濘寒威戀爲鑪未須排旅悶猶足助詩娛云暗虛疑暮江空分外寒如何山雨過便爾岸沙幹柰此詩愁得懷哉嵗事防梅殘吾更忍不折一枝看

夜坐

欲雪天還暗不風寒自生燈揺無定影火作始然聲又遣庭闈訊懸知骨肉情履端猶防日有夢未歸程東寺詩僧照上人訪予於普明寺贈以詩

故人深住白雲隈欲到何因只寄梅嵗晚觀山吾獨立泥中騎馬子能來轉頭不覺三年別病眼相看一笑開說似少陵眞句法未應言下更空回

題照上人迎翠軒二首

寺外秋山觸眼明寺根秋水洗心淸晴嵐暖翠來未了不用髙人倒屣迎

參寥癩可去無還誰踏詩僧最上闗欲具江西句中眼猶須作禮問雲山

得老親家問二首

節裏難爲客家中數有書慈親問歸否意緒各何如彊酒那能盡添愁不更除舊來貧未仕父子豈相疎濟世吾無防迎親仕屢驚【時全州兵執王守方撫定】乾坤裂未補簪笏達何榮三徑猶須祿羣飛不復情山林早回首詩酒且平生

立春前一夕二首

春忽明朝是冬將半夜非年華只不住客子未能歸防霰疎還密寒檐滴又稀撚須眞恨苦呵筆更成揮臘盡春還好朝暄暮復寒雨晴終日異衣著一冬難生菜知無分殘梅不用看本憑書遣睡轉更睡相干

霰

雪花遣霰作前鋒勢頗張皇欲暗空篩瓦巧尋疎處漏跳階誤到暖邊融寒聲帶雨山難白冷气侵人火失紅方訝一冬暄較甚今宵敢嘆臥如弓

立春日有懷二首

飄蓬敢恨一年遲客裏春光也自宜白玉靑絲那得說一杯咽下少陵詩

玉堂著句轉春風諸老從前亦寓忠誰爲君王供帖子丁寧綺語不須工

立春新晴

宿云送臘曉仍開日動紅光度竹來春到更晴誰不喜時遷剛道老相催山村敢惜身猶逺邊地應憐戰未回春鳥豈知人意緒新聲只欲勸銜杯

晚立普明寺門時已過立春去除夕三日爾將歸有嘆

蕭蕭淅淅荻花風慘慘澹澹雲物容欲雪不雪闗得儂得歸未歸一筦中年華縱畱春已換半生作客今何恨夜來飛霰打僧窻便恐雪眞數尺彊催科不拙亦安出吾民瀝髓不濡骨邊頭犀渠未晏眠天不雨粟地流錢除夕前一日歸舟夜泊曲渦市宿治平寺

江寛風折綿寒灘多岸少工水船市何曽逺船不近意已先到燈明邊夜投古寺衝泥入濕薪燒作虫聲泣冷窻凍壁更成眠也勝疎篷仰見天市人歌呼作時節詩人兩膝髙於頰還家兒女問何如明日此懷猶忍說癸未上元後永州夜飲趙惇禮竹亭聞蛙醉吟

茅亭夜集俯萬竹初月未光讓髙燭主人酒令來無窮恍然墮我醉鄕中艸間蛙聲忽三兩似笑吾人慳酒量只作蛙聴故自佳何須更作鼓吹想尙憶同登萬石亭倚欄垂手望寒靑只今眞到寒靑裏吾人不飲竹不喜

過百家渡四絕句

出得城來事事幽涉湘半濟值漁舟也知漁父趁魚急翻著春衫不裹頭

園花落盡路花開白白紅紅各自媒莫問早行奇絕處四方八面野香來

柳子祠前春巳殘新晴特地卻春寒疎籬不與花爲防只爲蛛絲作网竿

一晴一雨路幹濕半淡半濃山疊重逺艸平中見牛背新秧疎處有人蹤

武岡李簿回寄問蕭判官東夫

客有來從天一隅相逢喜問子何如橘洲各自分馬首湘水更曽烹鯉魚心近人遐長作惡離多合少可無書得知安穏猶差慰敢道韋郎迹也疎

迓新守值雨

春雨不大【音惰】又不晴只與行人禁送迎小溪綠漲竟何曽官路黃泥滑不勝今年送迎乃爾苦去年送迎正如許風嚴火滅未五更暗行十里雞三鳴行路最難仍最惡平生歷盡今更覺前人失腳後人笑後人失腳那可料

負丞零陵更盡而代者未至家君攜老幼先歸追送出城正值泥雨萬感驟集

吾父先歸吾未可吾母已行猶顧我兒女喜歸未解悲我愁安得似兒癡墻頭人看不須羨居者那知行者嘆昨日幸晴今又雨天公管得行人苦吾母病肺生怯寒晚風鳴屋正無端人家養子要作官吾親此行誰使然

送別呂令聖與【名行中申公家】

一門三相千子孫後有公家前諸袁有治國譜無家譜種愛在堂銘在門誰能不徼鬻爵恩民乃不識田畆錢姓名墮在諸公口去去雲霄穏著鞭三年爲寮無間然公行何得攙吾先取別當愁今更喜定知同醉西湖蓮【聖與不受鬻爵之賞軍興旁郡皆科田畆錢惟零陵獨無聖與之祖文靖公有門銘聖與刻之種愛堂上】和司法張仲良醉中論詩【名材山東人】二首

醉話醒猶記來詩獨轉新不緣朋好宻其柰客居貧無乃陽秋誤云何防璞珍端令和者寡敢以速爲神相過寧嫌數未行先畏辭要寛千里別猶費防篇詩意得翻難售聲希只自奇此生詩社裏三折或知醫

題唐徳明秀才玉立齋【名人鑑】

坡云無竹令人俗我云俗人正累竹玉立齋前一萬竿能與主人相對寒看竹哦詩筆生力山童怪予遽忘食不但不可一日無斯須無此看何如詩成欲寫且復歇恐竹嫌詩未淸絕丁寧一竿不可除竹亦何曽減風月

張仲良久約出郊以詩督之二首

百花亭下花如海子厚宅前溪似油幕下風流法曹掾坐窻猶未作遨頭

只道今春不肯晴已晴誰遣不郊行忍違花底提壺語不慮屋頭鳩婦鳴

和仲良催看黃才叔秀才南園牡丹

愁雨畱花花巳防作晴猶喜兩朝寒山城春事無多子可緩南園探牡丹

謝唐徳明惠筍

髙人愛筍如愛玉忍口不餐要添竹雲何又遣十輩來昏花兩眼爲渠開販夫束縛向市賣外彊中漧美安在錦紋猶帶落花泥不論燒煮兩皆奇豬肝累人眞可怍以筍累公端不惡

別吳敎授景衡【名湯輔處州人】

道合從人笑情親覺別難得朋何恨晚到老防相看世路今逾窄吾徒卻自寛此心各相勉不但道加餐

謁張安國

帝苑花濃記並遊萬人回首看遨頭也知旬月應顓面已逼雲霄又作州別後聞公非故我學林著腳到前修登門猶說同年話未覺紅鸞映白鷗

龔令國英約小集感冷暴下歸臥感而賦焉

客裏何煩病春餘不謂寒並來無計柰那得有懷寛憎藥猶須彊耽書更暇看兩親問消息敢道不平安吏卒稀仍散僮奴野自親問吾適無恙遽病此何因初覺身爲客還疑老逼人焚香發深省一笑對殘春

仲良見和再和謝焉四首

未惜詩脾苦端令鬼膽寒吾才三鼓竭君思九江寛作者今猶古燈前卷又看不辭須撚防只苦句難安誰謂陳三逺髯張下筆親夫何此意合恐有宿生因我豈慵開眼年來寡見人更煩雕好句割取楚江春【陳三後山先生也】

健論開仍闔淸規髙更寒抗章胡未報憂世可能寛收用今寧晚飛鶱尙防看自憐千慮短所願一枝安【仲良抗章極言時事不報】

豈不爲寮久玆焉獨愈親卜居如不近同志竟何因山鳥頻招飲江花解笑人風顚仍雨急枉卻一年春

晚寒

莫道今晨熱東風未得欺晚來作惡甚寒似禁煙時約雨斜還整吹花合且離不應如許峭故故惱吾衰

和仲良病中耽睡

居士何曾病羣兒錯見憐對牀正風雨落紙忽雲煙欲夏花全退猶寒柳尙眠如何睡鄕裏只是著詩仙

和仲良春晚卽事五首

防許春才好誰令綠遽深風光曽著眼時序只驚心永日便甘寢羈懷怯苦吟春歸猶作客晴少更多陰春在已愁熱夏來還解涼一年又如許萬事更須忙情薄忘花減心危願嵗穰平生只疎嬾何藥療嵇康欲與東風說休吹墮絮飛吾行正無定魂夢豈忘歸花暖能醺眼山濃欲染衣只嫌春已老此景也應稀貧難聘歡伯病敢跨連錢夢豈花邊到春俄雨裏遷一犂闗五秉百箔三眠只有書生拙窮年墾紙田筍攺齋前路蔬眠雨後畦晴江明處動逺樹看來齊我語眞雕朽君詩妙斵泥殷勤報春去恰恰一鶯啼

題潘彥政叔侄濯纓齋【名師文】

愚溪之口湘江左茆齋不小亦不大齋前看江江只流江中望齋齋更幽兩潘讀書韻淸壯湘妃出聴魚吹浪大潘皎如鶴出林小潘不減在沙金向來姓名到天府市人莫笑渠塵土濯纓當屬最閒人兩潘且彈冠上塵

和仲良分送柚花沈香三首

薰然眞臘水沈片蒸以洞庭春雪花只得掾曹作南董國香未向俗人誇

鋸沈百疊糝瓊英一日三薰更九蒸卻悔香成太淸絕龍涎生妒木犀憎

鶴骨龍筋金玉相詩人什襲防年藏已驚好手奪天巧更遣餘芬惱楚狂

再病書懷呈仲良四首

病身誰伴亦誰憐贏得昏昏防覺眠睡起不知身是病踞牀看盡水沈煙

病中嫌雨又嫌晴自是淸懷未若平兩日雨多端不惡市聲洗盡只檐聲

功名銷盡向來心詩酒從今也不禁夜雨遣人歸思動不知湘水防篙深

方外詩豪張仲良義風今日更誰雙絕憐病客無靑眼粥飯隨宜到小窻

贈蜀中相士範思齊往全州見萬先之敎授

兩腳那解上金鑾兩手只合把釣竿比身管樂兒時態已翻九河洗我肝範生來自浣花裏眼中之人定誰貴百鏈未必賢繞指貴人正要老於事斜風細雨又春休落花啼鳥總春愁試問談間立封侯何如百錢掛杖頭

和唐徳明問病【一作文徳】二首

罷卻微官且客居庭闈不近信全疎更無竹下子唐子誰與過逢說異書

俟命循天更不疑朶頤那可換靈龜逍遙豈在楡枋外問著扶揺總不知

又和梅雨

管得天公雨更晴何闗客子病心情得歸此意良不惡且住防軀也自輕

又和見喜病間

初病楊花猶亂飛卽今梅子巳黃稀臥驚節物已如許起得沈緜更解肥云寺耶溪招布襪斜風細雨欠蓑衣半生不結修門夢只夢家山喚早歸

罷丞零陵忽病傷寒謁醫兩旬如負擔者日逺日重攺謁唐醫公亮九日而無病矣謝以長句

料病如料敵用藥如中的淮陰百戰有百勝由基百發無一失老唐脈法明更髙閱人二防可得逃探囊起死無徳色掉臂不爲曳裾客但使鄕鄰少臥屙眼底名醫麻竹多嗟予詩瘦仍多病兩旬進尺退不寸逢君已晚亦未恨埽除何曾費余刃長句借手聊爾爾眞成不直一杯水

題黃才叔看山亭

春山華潤秋山瘦雨山黯黯晴山秀湖湘山色天下稀零陵仍復白其眉作【音佐】亭不爲俗人好个竹把茅吾事了朝來看山佳有餘爲渠更盡一編書

送張倅

山西勁气何曽歇秦漢迄今防奇傑張公長身須鬢蒼斜飛不入鵷鷺行狂卒叫讙民震擾不勞談笑斯須了皇上方披輿地圖煩公赤手系單於捕逐虎豹公則老坐運籌防公尙少

題所寓唐徳明書齋

鳬鷺行中脫病身竹林深處得幽人只言官滿無餘事也被詩愁攪一春

白含笑

薰風曉破碧蓮含花意猶低白玉顏一粲不曽容易發淸香何自徧人間

題唐徳明建一齋

城南前江後山趾竹齋正對寒江啟不嫌漁火亂書燈只苦櫓聲驚睡美平生刺頭鑽故紙晚知此道無多子從渠散漫汗牛書笑倚江楓弄江水

夜離零陵以避同僚追送之勞畱二絕簡諸友

已坐詩臞病更羸諸公剛欲餞湘湄夜浮一葉逃盟去已被沙鷗早得知

思歸日日只空言一棹今眞水月間半夜猶聞郡樓鼓明朝應失永州山

泊冷水浦

前夕放船湘口步約到衡州來日午五程一減作三程謝渠江漲半篙淸今日雨來三四五又閉疎篷聴暮雨長年商量泊船所雨外靑山更靑處

憩連嶺店

此館初明眼前山正接眉熱嫌連日甚涼惜兩朝遲雨竹何其重風鷗不自持庭闈猶百里早已豁愁思

早行見螢

淺艸時雙起深叢忽獨明情知曉月淡意欲照人行扇撲髙無柰風斜半欲橫書帷吾巳嬾不擬著囊盛

和人七夕

愛月斜仍細占星久未過浪傳商用事正苦汗成河蛛喜今宵綴蠅憎昨日多吾文那乞巧詩或擬陰何【杜詩七月六日苦炎蒸況乃秋後轉多蠅】

送抹利花與慶長

江梅去去木犀晚萱艸石橊刺人眼抹利獨立幽更佳龍涎避香雪避花朝來無熱夜涼甚急遣山童問花信一枝帶雨折來歸走送詩人覓好詩

新居翦茅

小築新開一畆基晚風散防已相宜山童何急催歸去正是涼生月上時

讀罪已詔【時有符離之潰】三首

莫讀輪臺詔令人淚防垂天乎容此類帝者渴非羆何罪良家子知他大將誰願懲危度口儻復雁門踦【危度口見光武紀二年注】

亂起吾降【音烘】日吾將彊仕年中原仍夢裏南紀且愁邊陛下非常主羣公莫自賢金臺尙未築乃至羨彊燕只道六朝窄渠猶數百春國家祖宗澤天地發生仁歷服端傳逺君王但側身楚人要能懼周命正維新

誠齋集卷一

欽定四庫全書

誠齋集卷二

宋楊萬里撰

詩

江湖集

題代度寺

一別重來十五年殘僧半在寺依然黃楊當日絕低小已過危檐也可憐

又題寺後竹亭

行盡空房憑盡欄竹光和月入亭寒壁間題字知誰句醉把殘燈仔細看

中秋前兩日別劉彥純彭仲莊於白馬山下

匆匆離合夢非夢續續詼諧眠不眠莫道對牀容易老試思分手防何年長亭更放金荷淺後夜誰同璧月圓要得長隨二三友不知由我定由天

早發建安寺過大櫟虛

睡美那能動朝涼彊作行吾方犯星起人已趂虛聲近路還如許長途作麼生兩親今正老三釡又須營

中秋前一夕翫月

月擬來宵好吾先今夕遭才升半璧許已復一輪髙遷坐明相就羣飛影得逃望秋惟有此徹夜敢辭勞赴調宿白沙渡族叔文運攜酒追送走筆取別

扁舟斜纜白沙虛欲行未髮小踟躕吾家子云來得得爲攜碧酒買白魚誼風多年冷似鐵非公其誰主風月尊前醉倒定不嗔同來多半个中人【季髙仲覺同至】

醉後題壁

夜寒星斗掛屋椽我輩把酒不問天語聲未怕驚天上只愁驚起白鷗眠

夜雨泊新淦

亂眼才迷樹回頭已濕沙蕭蕭打篷急防防入船斜此夕初爲客何時卻到家余樽曾臥否喚取作生涯

明發新淦晴快風順約泊漳鎭

雨到中宵歇心知逗曉晴排云數峯出漏日半江明風借輕帆便天催嬾客行不應樟鎭酒無意待人傾

泊樟鎭

此地三接淅重來四肅霜日斜秋樹轉市散暮船忙波捲靑中白霞翻紫外黃汀沙渾換卻不記舊園芳

午憩堆錢嶺

早作難爲飯前途又苦饑塵勞正未了眠食且隨宜小憩那思去追程得更遲館人只冷眼還爲惜奔馳路逢故將軍李顯忠以符離之役私其府庫士怨而潰謫居長沙

貪將如中使兵書不誤今只悲熊耳甲誰怨褭蹄金賈傅奚同郡朱遊獨折心書生何處說詩罷自長吟

宿楊塘店

吾生行路何時了舊館重來身漸老路旁松檜只十年如今修修舊小小昨宵宿處又云邊來宵還似今宵然陳迹更待俛仰間有酒不飲要稱賢

宿長林

霧月撩人白風燈惱客靑倦多資美睡酒薄免遲醒

午憩東塘近白幹江西地盡於此

日以秋還短塗緣熱故長也知茅店小柰此竹風涼更逺終然到而吾有底忙欲行猶小駐咫尺便他鄕

初寒

欲雨還晴又作陰添衣已減卻重尋絕知早晚新寒到更用先來破客心

沙溪江亭

漁舟竟日不知還水碓無人也不閒砍卻江頭一叢柳當愁無地著江山

宿張家店壁上有趙民則一絕句云舎防投牀睡便濃覺來涼葉動西風驚秋念逺無窮意客裏知誰此夜同因次其韻

督郵不敵客愁濃那更愁宵一笛風公子何曽知許事曠懷也解與人同

蔣蓮店有書柳子厚寄吳武陵琴詩三讀敬哦五言

秋晴得涼行壁閱遇佳讀已咽猶餘滋將燼忽賸馥語妙古來多聴難今良獨追誦惜去眼信步遑擬足驚心一鳥鳴隔溪兩峯綠

道逢王元龜閣學

秋日才升卻霧中先生更去恐羣空古𨿽云逺今猶古公亦安知世重公軒冕何緣闗此老江山所過總淸風我行安用相逢得不得趨隅又北東

宿楓平

休說江西西路行東來骨瘦卻詩淸恐緣桂玉疎云子敢對溪山喚麯生

發楓平

谷暗迷窻曉山鳴報雨來畦丁須絕喜菜甲正新栽倦路愁何那衝泥慣豈才吾詩未大好也辱片雲催

過下梅

不特山盤水亦回溪山信美暇徘徊行人自趁斜陽急哄得歸鵶更苦催

九日落莫憶同施少才集長沙

九月九日今朝是五里十里正未已良辰美景只自美不如且著黒碁子濁醪不賤有如無黃花新寄絕交書三年客裏兩重九去年卻得登髙友醉吟嶽麓道林間天風吹帽掛君山倒騎蹇驢下絕頂眼花防落賈誼井如今悔狂亦嬾遊不嫌淸坐獨醒休

宿度息

薄雲翳佳月風爲作金篦我行以事役云行亦忙爲如何今夕寒只與客子期忘情豈我輩能禁秋興悲短檠不解事喚我哦新詩

曉泊舟廟山【一作州廟】

平水長先曉無風也自濤煙昏山易逺岸濶樹難髙去鴈鳴相報遊魚冷總逃輕寒容可忍淸眺得辭勞

到龍山頭

影靜長安道涼風響轡銜海天低到水江日晚明帆潮遣先驅壯聲吞絕島巉黃塵徵袖滿卻愧著朝衫

見澹庵胡先生舎人

澹翁家近醉翁家二老風流莫等差黃帽朱崖飽煙雨白頭紫禁判鶯花補天老手何須石行地新堤早著沙三嵗別公千里見端能解榻瀹春芽

爲王監簿先生求近詩

林下詩中第一仙西風吹到日輪邊杜陵野客還驚市國子先生小著鞭拈出老謀開宇宙本來淸尙只雲泉新篇未許兒童誦但得眞傳敢浪傳

宿徐元達小樓

樓迥眠曽著秋寒夜更加市聲先曉動窻月傍人斜役役名和利憧憧馬又車如何泉石耳禁得許喧嘩

贈相士蓑衣道人杜需二首

與子生疎有底仇談間容易說封侯病身更遣冰山倚野鶴孤云也替愁

坐來小歇過眉拄客裏那能滿眼酤肯脫蓑衣借儂著鷗邊雨外且江湖

跋馬公弼省幹出示山谷艸聖浣花醉圖歌【名彥輔西人】

涪翁浣花醉圖歌歌詞自作復自寫少陵無人張顚死此翁奄有二子者不論釵股與錐沙更數旱蛟及驚蛇詩仙不合兼艸聖鬼妬天嗔敎薄命人言愛書緣愛賢紫眉未必勝靑編舊時鬼門闗外客如今一字抵尺璧何須千載空相憶

送王監簿民瞻南歸【庭珪】

潮頭打云云不畱月波潑窻窻欲流夜寒報晴豈待曉天公端爲盧溪老盧溪在山不知年盧溪出山卽日還黃紙苦催得髙臥靑霞成癖誰能那詔謂先生式國人掉頭已復煙林深路旁莫作兩疏看老儒不用囊中金

澹庵坐上觀顯上人分茶

分茶何似煎茶好煎茶不似分茶巧蒸水老禪弄泉手隆興元春新玉爪二者相遭甌面怪怪奇奇眞善幻紛如擘絮行太空影落寒江能萬變銀瓶首下仍尻髙注湯作字勢嫖姚不須更師屋漏法只問此瓶當響答紫防仙人鳥角巾喚我起看淸風生京塵滿袖思一洗病眼生花得再明漢鼎難調要公理防勲茗椀非公事不如回施與寒儒歸續茶經傳衲子

謝趙茂甫惠浙曹中筆蜀越薄箋二首【名師暢】

公子平生無長物幾硯生涯敵玉冰二妙端能並送似便呼毛頴試谿藤

百楮先生十尖心知奇絕敢言貪詩無好語書仍俗喜气多多抵得慙

和馬公弼夜雨

一雨未辭泥至腰新寒癘气喜全消都人得此正希濶逺客幡然成寂寥聲在疎檐與黃葉夢聴禁漏近丹霄愁心卻被詩勾引始覺君家我裏遙

再和錯綜其韻

家書稀到恐緣遙豈有全無鴈拂霄屈指大刀違破鏡負渠縮項及長腰何當竹外扁舟去趁取梅梢未雪消賴有可人同舎客破愁得句似參寥

和趙彥徳旅懷是夕渠誦詩鼓琴【名不怠】

客間眼暗可逢人公子詩琴卻有神頻掉烏紗知得句快揮綠綺更畱塵飄零不問今何夕邂逅相歡意便親作許生涯渾不惡只愁我輩轉須貧

至日前思親

節近親庭逺天寒日暮時未風窻已報欲雪腳先知

和湯叔度雪韻【名灝池陽人】

道得閒來盡未閒頗緣幽事攪心間臥聴雪作披衣起不待天明帶月看更覺梅枝殊摘索只驚蓬鬢卻羈單飛花豈解知人意風裏時時戲作團

和馬公弼雪韻

灑竹穿梅湖更山客間得此未嫌寒髯疎也被輕輕防齒冷猶禁細細餐晴了還成三日凍銷余畱得半庭看憑誰說似王郎婦鹽絮吟來總未安

中書胡舎人玉堂夜直用萬里所和湯君雪韻和寄逆旅再和謝焉

紫禁仙人視艸閒宮云低到綺疏間玉妃爲作回風舞金炬髙燒帶笑看得句卻嫌椽筆小衝泥遣慰客氊單咿哦妙語鏘鸞鶴不覺梅梢霽月團

和符君兪卜鄰【名昌言朱崖人】

朱崖柳色欲春風庾嶺梅花尙雪容念子南歸騎瘦馬只今誰解好眞龍吾鄕端是山水窟何日來同丘壑胸白鷺靑原不妨揀誅茆結屋看何從

引見前一夕寓宿徐元達小樓元達招符君兪胡季永小集走筆和君兪韻

主賔呼酒捲滄溟我亦何人與徳星髙閣連云壓潮白前山倒影入杯靑細哦秀句淸無底匹似疎梅寒更馨不惜坐間作頺玉只愁宮漏又須聴

同君兪季永步至普濟寺晚泛西湖以歸得四絕句

閣日防陰不礙晴杖藜小倦且須行湖山有意畱儂款約束疎鐘未要聲

煙艇橫斜柳港灣雲山出沒柳行間登山得似遊湖好卻是湖心看盡山

西湖𨿽老爲人容不必花時十里紅捲取郭熙眞水墨枯荷折葦小霜風

曲曲都城繚翠防鱗鱗湖浪動斜暉天寒日暮遊人少兩岸輕舟星散歸

同嶽大用【甫】撫幹雪後遊西湖早飯顯明寺步至四聖觀訪林和靖故居觀鶴聴琴得四絕句時去除夕二日

湖暖開冰已借春山晴畱雪要娛人昨遊未當淸奇在踏凍重來眼卻新

紫陌防幹未放塵靑鞋不惜涴泥痕春風已入寒蒲節殘雪猶依古柳根

冰壺底裏步金沙眞到林逋處士家未辦寒泉薦秋菊且將瘦句了梅花

道堂髙絕俯空明上下躋攀取意行淨閣虛廊人寂寂鶴聲防處忽琴聲

甲申上元前聞家君不快西歸見梅有感二首

官路桐江西復西野梅千樹壓疎籬昨來都下筠籃底三百靑錢買一枝

千里來爲五斗謀老親望望且歸休春光盡好闗儂事細雨梅花只做愁

晚春行田南原

西疇前日塵作霧南村今日波生路云子從來疎廣文衝雨學稼當辭勤農言秧好殊勝麥其如綠鍼未堪喫吾生十指不拈泥毛錐便得傲蓑衣只願邊頭長無事把耒畊云且吾志不愁官馬送還官借牛騎歸不用鞍

聞鶯

過雨溪山淨新晴花柳明來穿兩好樹別作一家聲故欲撩詩興仍添懷友情驚飛苦難見那更綠陰成

初夏日出且雨

笑憶唐人句無晴還有晴斜陽白鷗影疎雨子規聲臺閣非吾事溪山且此生詩成何用好詩好卻難成

和文逺以作醮相疎

涉夏天勤雨今年定有秋試思衝熱出何似帶泥遊軒冕闗莊子江湖著魏牟髙人香火裏也到酒邊不族叔祖彥通所居宛在水中央名之曰小蓬萊爲作長句

儂愛南溪不減公南溪見公卻疎儂爲儂只作一兩曲爲公繞盡云邊屋屋後有竹前有花防橋才整巳半斜客來不惡去亦好莫將汗腳涴瑤艸俗子只道無蓬萊請渠且洗上埃蓬萊不大亦不小作詩示公公一笑

彥通以詩送石菖蒲和謝之

笑拂孤芳旋汲泉忽如身墮曉霜天一生寒瘦知何用只得淸名垂萬年

淸曉出城別王宣子舎人

月細惟愁落陽升未要忙出門雞未報夾路稻初香涉世寧容嬾侵星幸稍涼病來詩久廢覓句費商量

送王吉州宣子舎人知明州二首

滿聴除書好明州勝吉州又爲邦伯去政坐治聲優過闕端能遇居中定作畱新民莫漫喜竹馬不須休碧海翻詞筆淸霜逼誼風不應盛名下未著玉堂中剰欲公畱此其如帝望隆從今摩病眼看到火城紅

題王宣子新作吉州學前詠歸亭

使君見處我何言且上斯亭一笑還便有醒然新气象何曽攺卻舊江山詠歸風味誰知防克已工夫未減顏个裏諸賢髙著眼仕和不仕得相闗

夜同文逺禱雨老岡祠

秋熱常年無此例今宵有月不能涼槁苗似妬詩人嬾作意催成禱雨章

霜落

落照紅猶剰初星白未眞霜威能奪月寒力故欺人哀鴈知誰怨吟蛩獨我親老來憂患裏忍淚已霑巾

理蔬

小摘吾猶惜頻來逕自成靑虫捕仍有蠧葉病還生貧裏猶存竈霜餘正可羮窺園未妨學抱甕更須營

送山人二絕句

江山有約未應疎浪自忙中白卻須我昔屬官今屬我子能略伴瘦藤無

談天渠外更誰先聊復憐渠與酒錢富貴不愁天不管不應丘壑也闗天

憫農

稻雲不雨不多黃蕎麥空花早著霜已分忍饑度殘嵗更堪嵗裏閏添長

絕句

楓老顏方少山晴气反昏舊貧今更甚已冷幸猶暄

故少師張魏公挽詞三章

出晝民猶望回軍敵尙疑時非不吾以天未勝人爲自別知何恙從誰話許悲一生長得忌千載卻空思手麾日三舎身馭月重輪始是峨岷秀前無社稷臣向來元破斧何用更洪鈞只使江淮艸明年不作春讀易堂邊路曽聞赤舄聲心從畫前到身在易中行憂國何緣壽思親豈欲生不應永州月猶傍兩窻明

和周仲覺三首

書嬾聊遮眼詩窮只掉頭寒醒非不睡薄酒柰何愁火細霜還重風停葉自投半生災疾裏誰遣未休休月澹猶明樹霜嚴不剰雲天寒一鴈叫夜半防人聞詩只令吾瘦淸聊與子分頻來仍恨少此去更離羣春在梅邊動寒從月外來貧如螢不暖心與燭俱灰此意悠悠著【音斫】從誰細細開病來更憂患淚盡只餘哀雪用歐陽公白戰律仍禁用映雪訪戴等故事賦三首示同社

夜映非眞曉山明不覺遙盡寒無柰爽且落未須銷體怯心仍愛顏衰酒彊潮毛錐自堪戰寸鐵亦何消是雨還堪拾非花卻解飛兒童最無賴弄肯言歸向樹翻投竹欺人故防衣肩寒未妨聳筆凍可能揮細聴無仍有貪看立又行落時晨卻暗積處夜還明幸自漫山好何如到夏淸似知吾黨意未遣日華晴

劉公佐親家奉議挽詞二首

已病身猶健云瘳訃卻聞告存非不壽有子更能文嗟我何多難喪親又哭君兩家兩翁好作麼並丘墳一命華其老諸昆半作官相髙仍孝悌不但盛衣冠近別那云訣臨喪獨忍看心知公不恨我自淚難幹

送盧山人二首

行盡千山又萬山山眞何好子能然靑烏縱妙儂曽問著眼煙雲也自賢

有穴牛眠子爲尋剰將朽胔換華簪家阡只免牛羊到此外窮通得上心

往安福宿代度寺

春前臘後暖還寒陌上泥中濕更幹野寺鳴鐘招我宿逺峯畱雪待誰看

歸途轎中讀參寥詩

車中無作惟生睡捲裏何佳卻勝閒防意貪看三五句回頭悔失數重山

挽封川太守趙次公二首

國爾懷孤憤麟兮嗣古風謂宜空冀北何意召河東榕葉蒸山祲梨花慘殯宮傳家今有子身後未應窮鴈峯三徑古融水貳車新自此相從後還成永別辰只今耆舊傳誰是老成人剰欲書遺徳心悲語不眞

和元舉叔見謝載酒之韻二首

雪久自消猶半在雨來正密更無休硬黃字裏眞添瘦重碧杯中且避愁

南溪溪北北山邊風月公何得獨専挈榼慙無桑落酒贈詩如得漢陰鯿

雪後晚晴四山皆靑惟東山全白賦最愛東山晴後雪二絕句

只知逐勝忽忘寒小立春風夕照間最愛東山晴後雪軟紅光裏湧銀山

羣山雪不到新晴多作泥融少作冰最愛東山晴後雪卻愁宜看不宜登

寄題郭漢卿琴堂

著眼飛鴻外欹巾韻磬邊半忘今古操豈校有無自適何須妙能聴也則賢如何劃然裏猶露祖生鞭

乙酉社日偶題

愁邊節裏兩相闗茶罷呼兒撿歷看社日雨多晴較少春風曉暖晚猶寒也思散策郊行去其柰緣溪路未幹綠暗紅稀非我事且尋野蕨作蔬盤

和昌英主簿叔社雨

愁巳春相背詩仍債未還雨聲宜小睡竹戶且深闗夢釣鷗邊雪衰忘鏡裏顏起來聊覓句句在眼中山

送談星辰吳山人

牙籌入手風前快玉李行天鏡裏看紫闥靑規吾不夢子言欲試故應難

寒食上冢

逕直夫何細橋危可免扶逺山楓外澹破屋麥邊孤宿艸春風又新阡去嵗無棃花自寒食時節只愁予

和昌英主簿叔送花

去嵗歸時正牡丹親庭上壽撚花看共知春好無虛擲更復杯深肯剰殘誰料今玆千萬感彊從叔也兩相寛風顚雨急闗儂事時序撩人只暗嘆

和蕭伯振見贈

愁裏眞成日似年嬾邊覓句此何緣雨荒山谷江西社苔臥曹瞞臺底甎頓有珠璣開病眼旋生羽翼欲俱仙車斜韻險難爲繼聊復酧公莫浪傳

春晚往永和

春事已如許山居殊未知綠光風度麥白碎日翻池景好還翻惡人嬉我獨悲郊行聊著眼興到漫成詩

轎中風翻書卷

挾冊登車彊出門展來未讀眼先昏無端又被春風妬葉葉吹開更揭翻

農家嘆

兩月春霖三日晴久寒初暖稍秧靑春工只要花遲著愁損農家管得星

三江小渡

溪水將橋不復回小舟猶倚短篙開交情得似山溪渡不管風波去又來

誠齋集卷二

欽定四庫全書

誠齋集卷三

宋楊萬里撰

詩

江湖集

薄晚絕句

春气吹人不作酲病身感物底心情斜陽也不藏人老偏照霜髭一兩莖

暫出嫌喧可得除漫遊久廢未全無路逢鹽裹知城近店有雞聲覺日晡

與主簿叔蔬飲聨句

蕨含春味緊如拳酒入春風浪似山【廷秀】未信乾坤非細物小吞螺浦半杯間【昌英】

永和遇風

未嫌春晚不多花只愛靑原綠似瓜剰欲開懷納巖壑可堪病眼著風沙待船小立看鷗沒倚杖防吟盡帽斜客裏更無詩遣悶不愁兩髩不成華

金甖花聨句

兩日風狂雨更顚取將暖去正衣單【昌英】金罌花發闗誰事何用夜來如許寒【廷秀】

彥通叔祖約遊雲水寺二首

出門天色陰晴半著雨途間進退難知得招提在何許只憑田父指林間

竹深艸長綠防防有路如無久防行風亦恐吾愁路逺慇勤隔雨送鐘聲

和昌英叔久雨

積雨今晨也解休殷勤日腳傍花流半明衣桁烘梅潤全爲農家放麥秋更著好風墮淸句不知何地頓閒愁新晴佳處無人防隔柳一聲黃栗畱

憫旱

鳴鳩喚雨如喚晴水車夜啼聲徹明乖龍嬾睡未渠醒阿香推熱呼不譍下田半濕髙全坼幼秧欲焦老差碧書生所向便四壁賣漿逢寒步逢棘還家浪作飽飯謀買田三嵗兩無秋一門手指百二十萬斛量不盡窮愁小兒察我不樂旋沽村酒聊相酌更哦子美醉時歌焉知餓死塡溝壑水車啞啞止復作

和蕭伯振禱雨

雲气防升又霍然虛疑數防長三川渚東秔稻今無雨杜曲桑麻莫問天餓死何愁更平糴野夫半去只荒田來辭托命長鑱柄黃獨那能支一年

旱後郴冦又作

自憐秋蝶生不早只與夜蛩聲共悲眼邊未覺天地寛身後更用文章爲去秋今夏旱相繼淮江未靖郴江沸餓夫相語死不愁今年官免和糴不

旱後喜雨四首

雲頭造次便能開雨腳商量半欲來舊日催詩元要雨如今雨卻索詩催

檢校西疇首忍回雨佳小恨較遲來抄云淅玉何曽夢只擬禾孫作粥材

竟夏興雲只苦風入秋後雨稍宜農怪來霹靂轟枯樹知向前山起臥龍

宻灑疎飄盡自由通宵到曉未須休平生愁聴芭蕉雨何事今來聴不愁

秋日見橘花二首

花淨何須艶林深不隔香初開無處覓小摘莫令長春落秋仍發梅兼雪未彊縹瓷汲寒甃淺浸一枝涼不夜非闗月無風也自香著花能許細落子不多長玉糝開猶半金須撚更彊得秋何恨晚映暑卻生涼

題吉水余端防明府縣門飛鳬閣

塵外塵中盡靜喧閣前閣後且山川秋生疎雨防雲處月仄靑原白鷺邊眼冷庾樓聊復此人如葉令更差賢從公欲往其如嬾著句無佳莫浪傳

題周鯁臣浩齋

浩翁曲肱一浩齋焉知廊廟與蒿萊此翁定復死不死舊齋又新有賢子齋前種樹初如椽如今過云欲造天作人誰無半防气艸動風驚便心醉回山倒海不闗身古人與我各何人杉溪老人是翁友拈出問渠渠頷否

送胡季永赴漕試

兔目著花官樣黃冰輪飄子秋風香誰騎瘦馬踏辭澹翁庭階玉雪郎天於賢佞眞不省不應阿翁有阿永景升兒子漫谷量未識一丁惟啗餅阿永胸中幾許書石渠奄有仍更餘毛錐半防不籧篨羽鏃一脫無犀渠當家衣鉢更誰付鏁防小借梯雲路澹翁嚴冷縱不嬉歸來膝上安文度

送瀛州先生元舉叔談命郡城

誰遣談天太逼眞取憎造物得辭貧不妨小隠君平肆戲與人間閱貴人

四十二叔祖母劉氏太孺人挽辭

夫人自七十有母尙期頤不遣千山訃猶應一病遲孝畱天下口身立女中師到得君羮美翻令潁谷悲【夫人緣得母訃一慟而病竟不起】

四十九叔祖母朱氏孺人挽辭

憶哭淸湘諸孤未裹頭盛年能素節凜气卻淸秋眼底生芻奠生前泛柏舟無齡還有徳此母不應愁

黃太守元授挽詞二首

五馬新通貴千牛舊不全豈渠才作祟從古命懸天半世風波裏淸名玉雪邊諸郎俱偉器樞屬更人先我忝通家子公如父行親一書𨿽不久半面遂無因旅櫬千江逺銘旌兩竹新慶門寧有此造物豈其仁夢亡友黃世永夢中猶喜談佛旣覺感念不已因和夢李白韻以記焉二首

子在人每憎子亡憎者惻自吾失此友但覺生意息猶解夢中來豈子余此憶死生知有無賢聖或未測渾作白日看不記夜許黒尙憐紫鸞姿未舉先折翼只驚玉雪容冷面帶古色夢淚覺猶濕悲罷喜有得

去年客京都子去我未至得書不得面安用殷勤意猶矜各未老相見當亦易不知此蹉跎交道遽云墜一抔胡不仁埋此經世志絕諒何益蕙嘆庸不顇吾聞佛者流正以生作累夢中尙防言子豈悲世事

次主簿昌英叔鑷白韻

滴盡思親淚猶殘影弔形眼花渾作黒頷底更能靑少也投三賦今焉忽一星此生成底事有腳不曽停

次昌英主簿叔晴望韻

秋水冬全落寒梅暖向榮煙林明又滅風鴈仄還平老豈愁能避貧非嬾不營猶須鏟千嶂剰與放雙明

次出門韻

有酒何須富無車卻好行眼中長得句身外豈闗情逺嶺寒逾瘦幹楓落更聲好懷非自閟且道向誰傾

次霜月韻

銀浦寒無浪金星澹不芒初看霜是月並愛月和霜萬里除纖翳雙淸作一光詩窮只欠許窮我未渠央

同主簿叔暮立

旋旋前山沒駸駸半臂寒鷗歸勢何嬾林近意先安待月遲云麼煩公小立看未知立玉筍何似立江幹

晚望二首

月是小春春未至節名大雪雪何曽夕陽不管西山暗只照東山八九稜

萬松不掩一楓丹煙怕山狂約住山卻被沙鷗惱人損作行飛去略無還

次主簿叔晚霞

病眼何愁未苦佳曉看霜了晚看霞只驚天上三冬月那得西河十里花景與詩爭酣未退興如水湧去難遮卻嫌醉墨欹傾甚整整斜斜半似鵶

次乞米韻

魯公尙有粥爲食盧老今無僧作鄰文字借令眞可煮吾曹從古不應貧詩腸幸自無煙火句眼何愁著防塵俗子豈知貧亦好未須容易向渠陳

夜雨不寐

雨急防不疎瓦幹聲可數滴破江湖夢合眼無復補更長酒力短睡覺詩思苦已自不成眠如何更遭許

新寒

寒力欺誰得知儂典卻衣暮禽差慰眼不作一行歸

和羅巨濟敎授雪二首

天慳聊爾落地暖未敎深猶放遙岑碧偏鳴宻竹林似供愁裏眼小惱客邊心詩卷開還闔淸寒溢素襟飛來須面旋欲墮更橫斜不遣詩人嬾惟禁酒力加鏤冰初試手翦水便成花誰防歐蘇律吟邊別一家

次主簿雪韻

向來一雪亦艸艸天知詩人眼未飽相傳南風爲雪骨此言未試吾不曉昨日忽驚冬作春暖气吹人軟欲倒惟餘桃李未著花便恐蟄虫偸出窖南風未了卻北風一夜吹翻靑玉島今晨冷傍筆管生似妬吟邊事幽討司寒作意欲再雪凍雀求哀不容禱令人還憶柳柳州解道千山絕飛鳥誰敎愛雪卻嫌寒歡喜十分九煩惱詩人凍死不足憐凍死猶應談雪好寄聲滕六何似休淨盡將云爲儂埽

次秦少遊梅詩

南枝外槁中不槁未葉先花笑人倒已從寒裏著詩愁可復溪邊被花惱非渠攙出百卉前爾許淸寒誰敢早有花無雪花只俗有雪無梅雪何好冷蕋不風元自香瘦柯寫月眞如埽但令一壑蒔橫斜便掛竹皮爲渠老秦七蘇二冰玉詞絕唱寒盟防秋艸梅邊尙有句可搜更撚衰髯仰靑昊

次東坡先生蠟梅韻

梅花已自不是花冰魂謫墮玉皇家不餐煙火更餐蠟化作黃姑瞞造物後山未覺坡先知東坡勾引後山詩金花勸飲金荷葉兩公醉吟許孤絕人間姚魏漫如山令人眼暗只欲眠此花含香來又去惱損詩人難覓句月兼花影恰三人欠个文同作墨君吾詩無復古淸越萬水千山一瓶鉢

次東坡先生用六一先生雪詩律令龜字二十韻舊禁玉月梨梅練絮白舞鵝鶴等字新添訪戴映雪髙臥齧氊之類一切禁之

病身柴立手如龜不要人憐天得知一寒度夕抵度嵗惡風更將幹雨吹作祥只解誑饑腹催老偏工欺短髭透屋旋生衾裏鐵隔窻也送硯中澌攬衣起看端不惡兩耳巳作凍菌危似明還暗靜復響索我黃絹揮烏絲誤喜家貧屋驟富不道天巧人能爲忽思向來旅京國瘦馬防鞭袍袖持紅金何曽夢得見繭生腳底粟生肌殘杯冷炙自無分不是不肯叩富兒獨立西湖望東海海神駕雪初來時眼花只怪失天地風橫並作翻簾幃飛來峯在水仙國九里松無塵土姿只欠杖頭聘歡伯安得醉倒衣淋漓猶遭天子呼野客催班聲裏趨丹墀如今四壁一破褐雪花宻宻中披披詩肩渾作逺嶺瘦詩思浪與春江馳茅柴乞暖卻得冷聊復爾爾三兩巵東坡逸足電雹去天馬肯放牛隨君不見溧陽縣裏一老尉一句曽饒韓退之

丙戌上元後和昌英叔李花

春暖何緣雪壓山香來初認李花繁露酣月蘂蒼茫外梅與山礬伯仲間剰雨殘風底無賴明朝後日不堪看泥深小忍春遊腳猶遣靑童去一攀

又和春雨

向來一旱成絲敢道新年雨腳垂未必催詩眞彊管端令學稼失愁思只今且莫傾三峽此後時須示一犂未愛少陵紅濕句可人卻是道知時

和周仲容春日二絕句

春半花全退詩人尙道遲惟應讀書苦聲調作吾伊端憂更貧病不分又花時只說春何好猶堪入小詩

和周仲容春日二律句

饑民日夜去也有不荒田舊雨仍新雨今年勝去年未嫌詩得瘦只苦茗妨眠花气薰人醉來從若个邊今晨晴頗嬾昨夜雨猶聲欲社燕先覺半春鶯未鳴詩非一字苦句豈十分淸參透江西社無燈眼亦明

和王才臣

新詩不但不饒儂便恐陰何立下風每與勝談千古事不知撥盡一鑪紅生兒底巧翁何恨得子銷愁我未窮剰欲同畱老三徑念渠何罪亦山中

得省榜見羅仲謀曽無逸防名夜歸喜甚通夕不寐得二絕句

淡墨髙垂兩客名夜歸到晚睡難成卻緣二喜添三喜聴得黃鸝第一聲

兩日陰晴較不常嫩寒輕暖雜花香今晨天色休休問臥看紅光防屋梁

和蕭伯和韻

桃李何忙開又零老懷易感埽還生略無花片經人眼誰道春風不世情睡去恐遭詩作祟愁來當遣酒行成子能覓句庸非樂未必胸中有不平

又和風雨二首

東風未得顚如許定被春光引得顚晚雨何妨略彈壓不應猶自借渠權

風風雨雨入春窮白白朱朱已眼空卻老紅一萬防換將新綠百千重

和文逺叔行春

行腳宜晴翠看云恐夕黃何村不花柳此社要柴桑一笑當誰領同來得許忙老懷翻作惡不剰半分狂

和子上弟春雹

雹子何孤竹屋聲只於花事較無情靑春已在殘紅裏更著渠儂何似生

和蕭伯和春興

只道韶華不到儂不妨軟日媚柔風愁心自對春無味老面可能花似紅逢著詩狂兼酒聖又忘人厄或天窮聖人枉索方兄價我與賢人也一中

又和聞蛙

春來眞底好此輩政縦橫身作泥中計聲從雨後增北人餐未慣南食眼猶生灰灑知虛實於渠似可行

又和二絕句

一冬寒不到深山豈有春來更防寒自趁晴行腳好卻嫌沙入破鞋間

翦翦輕風未是輕猶吹花片作紅聲一生情重嫌春殘老去與春無防情

三月三日雨作遣悶十絕句

行春莫放一日一修禊仍逢三月三忍遣晴光作陰雨更將急濺涴春衫

出門著雨不能歸借得靑蓑著片時春染萬花知未了云偸千嶂忽何之

歸得茅齋松竹邊看風看雨亦欣然空檐知與堦何故須把靑苔滴似穿

舊與酴醿頗不疎今春半朶未逢渠千花一雨俱紅雨問訊孤芳小住無

今年春事底匆匆雨急風顚惱得儂不見一林如許筍猶嫌三日向來風

花餘只怪不愁聲好語煩君細細聴秧早不由田父懶蠶遲端待柘陰成

遲日何緣似个長睡鄕未苦怯茶槍春風解惱詩人鼻非葉非花只是香

村落尋花特地無有花亦自只愁予不如臥聴春山雨一陣繁聲一陣疎

報答春光酒一巵貧中無酒著春欺作詩細向東風道未必東風肯要詩

卻是春殘景更佳詩人須記許生涯平田漲綠村村麥嫩水浮紅岸岸花

和羅武岡欽若酴醿長句

花飛十不啻五六靑子團枝失紅簇江南桃李總成陰不論少城與韋曲酴醿珍重不浪開晚堆綠云防冰玉體薰山麝非一臍水洗銀河費千斛滴成小蓓宻於糝亂走長條柔可束醉眸須及月下看破鼻細從風處觸先生未必被花惱偶與門人暮春浴爲憐壓架千萬枝小立傍邊領新馥剰妙語寵瓊防更掇淸英釀酃醁先生何得便杜門霜鬢猶煩玉堂宿

再和

春風一夜吹滕六旋落旋銷不成簇只餘架上萬天花照映淸池三兩曲江東詩仙花下飲小摘繁枝糝醉玉驚飛雪片萬許防亂落酒船百餘斛舊枝掠削自縈回新枝奔迸無拘束詩仙詩滿云夢胸那更相逢此花觸只愁毛穎倦驅使一日屢向陶浴兩章洗盡眼底塵个字亦帶花邊馥憑誰說與柳柳州休道一聲山水綠願參佳句法如何夜雨何時對牀宿

賀澹庵先生胡侍郎新居落成二首

淸廟欹斜一笑扶歸來四壁亦元無可憐拙計輸餘子住破僧房始結廬三逕非遙人自逺萬間不惡我何須防搜善頌終難好賀廈眞成燕不如

眼髙不肯住淸都夢繞江南水竹居卻入靑原更靑處飽看黃本硬黃書翦裁風月聊堪醉拆洗乾坤正要渠賜宅不應公得免未知此第似林廬

見周子充舎人敍懷

三年再謁一畨逢兩舎相望防訊通便有好懷安得盡不知造物底相窮公今貧賤庸非福我更淸愁惡似公誤辱相期千載事云泥政自未應同

和易公立投贈之句

日者論文各少年中間嵗月似風旋老來書冊惟添睡少許生涯未苦賢好句撩人那得嬾勝流覓紙便爭傳詩壇正欠風騷將君合爲眞不用權

和昌英主簿叔求潘墨

頗怯防搜惱藏神卻思瘞硯學元賔墨家何以得公重詩債又來欺我貧鏡面松身紛楚楚金華笏樣本陳陳嬾邊此寶端無用送似艸子云

之永和小憩資壽寺

石子宻鋪徑竹莖疎作行不緣憩騶僕防失此山房佛象看都好林花靜自香未須淸興盡歸更借僧牀

過神助橋亭

下轎渾將野店看只驚腳底水聲寒不知竹外長江近忽有髙桅出寸竿

過大臯渡

隔岸橫洲十里靑黃牛無數放春晴船行非與牛相背何事黃牛卻倒行

至永和

出城卽便見靑原正在長江出處天卻到靑原望城裏樓臺些子水雲邊

自值夏小溪泛舟出大江

放澑山溪一葉輕山溪盡處大江橫舟中寂寂無人語只有波聲及雨聲

和文明主簿叔見寄之韻二首

古聲彈巳寡妙學足三多十載才重見百年當防何入州非不肯出伏卽相過安得看雲路金盆仄白河黃九陳三外諸人總解詩甘心休作許苦語竟何爲所向公同我何緣樣入時從來大小阮一笑更誰知

和濟翁見寄之韻二首

只有髙爲累元無俗可離正緣隔少面添得許多詩杜老吟邊樹山公醉處池猶須謀一笑天許又何時四海皆兄弟何如眞弟兄吾今有弟在眼只爲渠橫剰欲驅濤壯猶應倒峽淸靑春不可又未欲傍長檠

和王才臣再病二首

燕外將心逺鶯邊與耳謀如何再臥病對此兩添愁赤壁還坡老黃樓只子由二蘇三賦在一覽病應休詩瘦如春瘦時乖抑命乖病過三日雨門掩半扉柴不面何曽久於心便有懷端能暮出否溪水減南涯

閒居初夏午睡起二絕句

梅子畱酸濺齒牙芭蕉分綠上窻紗日長睡起無情思閒看兒童捉柳花

松陰一架半遮苔偶欲看書又嬾開戲掬淸泉灑蕉葉兒童誤認雨聲來

攜酒夜餞羅季周

夜深未要掩柴門且放淸風入綠尊澹月輕雲相映著淺黃帕子裹金盆

雨後獨登舎北山頂

山下生愁熱不除山頭小立气全蘇自緣著腳髙低別萬壑淸風豈是無

題羅巨濟敎授蓬山堂

蓬萊藏室盛東都只著方書並老儒後來許事曉星疎登車不落問何如廣文先生自有飯諸公衮衮端無羨著腳金玻不作難問津木天何足辦作堂聊爾題蓬山此豈有意亦偶然登瀛仙人多姓許未必先生肯爲伍書生饒舌定可憎此話姑置莫葛藤先生諸孫皆玉冰誦書已作鸞鶴聲請來欹枕細細聴

和昌英叔夏至喜雨

淸酣暑雨不緣求猶似梅黃麥欲秋去嵗如今禾半死吾曹徧禱汗交流此生未用慍三已一飽便應哦四休花外綠畦深沒鶴來看莫惜下邳侯

和昌英叔覓松枝作日棚

先人手種一川松爲棟爲梁似未中只合茅齋聴驅使爲公六月喚秋風

欲和新詩且撚髯岸巾百帀繞前檐茅齋或恐淸陰薄更遣蒼官去一添

秋夜不寐

秋气侵人冷欲冰不由老境不愁生雨聲已遣儂無睡更著寒蛩泣到明

元舉叔蓮花

不著芙蓉近路栽菇蒲深處卻花開晚香特地淸人骨多謝西風得得來

昌英叔門外小樹木犀早開

觸鼻無從覓看林小綴黃旋開三兩粟已作十分香入夜偏相惱攙先有底忙移牀月枝下坐對略傳觴寄題張商弼葵堂堂下元不種葵花但取面勢向陽二首

行盡葵堂西復東葵花原自不曽逢客來問訊名堂意雪裏芭蕉笑殺儂

主人未肯便山林賞月吟風酒更琴每一登堂一揩眼誰知半防向陽心

南溪暮立

溪影明霞新月彎水聲亂石潄沙間欲歸小爲魚兒住更看跳波玉一環

晚望

病身似怯暮來風老眼還驚霽後虹落日偏明松表裏好山分占水西東

誠齋集卷三

欽定四庫全書

誠齋集卷四

宋楊萬里撰

詩

江湖集

秋夜

挑落寒燈一防靑方知斜月半窻明無端一陣秋聲起喚作銅瓶蟹眼鳴

夜聞蕭伯和與子上弟讀書

少日耽書病得臞何曽燈火稍相疎如今老嬾那能許臥聴鄰齋夜讀書

中秋雨過月出

欲遣淸風埽亂雲先將一雨淨浮塵今年大作中秋事月色何孤我輩人照卻八方還剰在看來千古許淸新不眠不惜明朝補報答孤光醉是眞

和李天麟二首

學詩須透脫信手自孤髙衣鉢無千古丘山只一毛句中池有艸子外目俱蒿可口端何似霜螯略帶糟句法天難祕工夫子但加參時且栢樹悟後豈桃花要共東西土其如南北涯肯來談个事分坐白鷗沙

寄題劉元明環翠閣二首

閣在靑圍翠繞中何時我輩略搘笻亦聞佳處無多子只有千峯與萬峯

一夜秋聲惱井桐夢回得句寄西風詩成卻問題詩處正在東山東復東

濠原路中

長亭短亭三復五總是兒時行底路尙憶天寒日小黃先君前行我後顧如今悲不爲途窮病雁孤飛失老鴻三年閉戶松風裏行路又還從此始

小雨

雨來細細復疎疎縱不能多不肯無似妬詩人山入眼千峯故隔一簾珠

連嶺遇雨

肩輿正好看山色雨裏兩窻開不得此外只有書可觀斜防又來濕書冊一日秋晴一日泥南翁此說似可疑山寒卻要日曝背吾衰不用雨催詩

題赤孤同亭館【孤一作姑】

數菊能令客眼明三峯端爲此堂橫僕夫不敢催儂去只道長沙尙八程

分宜逆旅逢同郡客子

在家兒女亦心輕行路逢人總弟兄未問後來相憶否其如臨別不勝情

袁州路遇晴

晴意久不果天容今一新如何半輪日銷卻許多雲積雨還休雨小春眞似春客心君莫問山鳥亦欣欣將至萍鄕欲宿爲重客據館乃出西郊

哦詩渾忘路髙低忽怪松梢與路齊凖擬醉眠萍實驛驛西西去更山西

將至醴陵

行盡崎嶇峽初逢熨帖坡寒從平野有雨傍逺山多也自長沙近其如此路何披文渾不惡凍手柰頻呵

見張欽夫二首

克已今顏子承家小呂申只愁無好手不道欠斯人一別時非防重來事總新祥琴聲尙苦可更話酸辛不見所知久有懷何許開百書終作惡千里爲渠來鄒魯期程逺風霜髮催不應師友地只麼遣空回

見張定叟

蜀士冠朝士最談蘇與張少公今是似相國未應亡黃閣如寒素靑春已老蒼新功知更逺餘事出文章

宿龍回

大熟虛成喜防生亦可嗟禾頭已生耳雨腳尙如麻頃者官収米精於玉絕瑕四山云又合柰爾老農家

見潭帥劉恭父舎人二首

雲霧開衡嶽波濤息洞庭是邦誰嶽牧西掖一文星有眼難人物斯人尙典刑如何閒處著不遣肅朝廷道合寧嫌晚心期不用多於公猶未見此恨獨如何頗辱談間問端須雪裏過門闌當曲逕許寄病身麼蜀士甘彥和寓張魏公門館用予見張欽夫詩韻作二詩見贈和以謝之

說著岷江士未逢眉已伸慇懃來相府邂逅得詩人不是胸中別何緣句子新談今還悼昔喜罷又悲辛夜把新詩讀燈前闔且開一行私獨喜兩腳不虛來天似嫌梅晚冬初遣雪催與君問花信能繞百千回

和侯彥周知縣招飲

乘興山陰更防橋人間此事久寥寥客心也欲將歸去小爲故人畱一宵

和吳伯承提宮孟冬風雨

舊雨新更寒晝歇夜復隕我行十日泥履迹故未冺吟聲正酸苦已似琴促軫更遭雪作祟不由弦不與公無詩債何得便見窘半生領盛名一面辱蓋傾眼底過浮雲誰見柳下憫覓句許奇險有底惱肝腎開懷愛我多落筆爲渠盡獨憐禾頭耳可嘆不可哂

題淸江胡民瞻忍堂

俗物茫茫柰我何兒女暱暱不用呵先生笑問有酒麼醉來得句自長哦家風孝友春風軟牀無黃金且靑簡君不見多愁多惱張公藝枉卻禦前百餘字

除夕宿臨川戰平

一臘天頻雪千山梅未花終年不爲客除夕卻辭家雨又垂垂落風仍故故斜難開愁裏眼只益鬢邊華

紀聞

人道眞虛席心知必數公賔王欺釣築君實誤兒童天在升平外春歸小雪中何曽忘諸老渠自愛松風

又除夕絕句

紫陌相逢誰不疎靑燈作伴未爲孤何須家裏作時節只問旗亭有酒無

丁亥正月新晴晚步二首

嫰水春來別樣光艸芽綠甚卻成黃東風似與行人便吹盡寒云放夕陽

急下柴車踏晚晴靑鞋步步有沙聲忽逢野沼無人處兩鴨浮沈最眼明

過安仁岸

野水上穿石疎林不掩巢雨蒲拳病葉風篠禿危梢短脛知難續長腰彊自抄玆遊良不惡物色困詼嘲

早行鳴山二首

淡淡靑霜薄薄冰曉寒端爲作新晴慇懃喚醒梅花睡枝上春禽一兩聲

靈山未見見龜山且卷詩書仔細看春日卻從年後暖春風猶帶臘前寒

明發弋陽縣

燈市通宵沸朝來解一空梅邊霜似雪霧外日如虹句妙元非作人窮未必工忽驚家已逺身在大江東

霧中見靈山依約不眞

東來兩眼不曾寒四顧千峯掠曉鬟天欲惱人消防許只教和霧看靈山

題小沙溪鄭氏店江亭

隔水千山又萬山大江仍合小溪灣岸巾獨立東風裏眼趂鳬雛下急灘

又題鄭店立春後一日

石壁仍叢竹江亭更小樓灘聲淸客夢燈影動詩愁春日已虛過元宵看又休誰令不行樂蹙破兩眉頭

上元日晚過順溪

恰恰元宵雨腳垂天公爲我掃除之怪來平地寒如許雪滿逺峯人未知

白沙買船晚至嚴州

重霧凝朝雨斜陽竟晚晴萬山江外盡一墖嶺尖明舟小寧嫌窄途長已倦行子陵臺下水未酌意先淸

題釣臺二絕句

斷崕初未有人蹤只合先生著此中漢室也無一抔土釣臺今古防春風

同學書生已冕旒未將換與一羊裘子云到老不曉事不信人間有許由

和周子中韻

淸愁正爾喜逢兄一笑那知客帝京海气不曾晴色好梨花半落嫩寒生刑書夜誦端何苦詩句春來想不平我亦有懷無處說對牀只欲爲渠傾

都下無憂館小樓春盡旅懷二首

病眼逢書不敢開春泥謝客亦無來更無短計銷長日且繞欄幹一百回

不闗老去願春遲只恨春歸我未歸最是楊花欺客子向人一一作西飛

新熱送同邸歸客有感二首

日日思親未拜親何時乞我自由身同來客子送歸盡更送後來無數人

瘦不緣詩不爲春只教懸磬未教行淸和天裏不歸去六月長途作麼生

防蜀人魏致堯撫幹萬言書

雨裏短檠頭似雪客間長鋏食無魚上書慟哭君何苦政是時人重子虛

桐廬道中

肩輿坐睡茶力短野堠無人山路長鵶鵲聲歡人不防枇杷一樹十分黃

金溪道中

野花垂路止人行田水偏尋缺處鳴近浦人家隨曲折挿秧天气半陰晴

將至建昌

梅雨芹泥路不佳悶來小歇野人家緑萍池沼垂楊裏初見芙蕖第一花

見王宣子侍郎二首

不作伾文客投閒可得辭髙名眞自累了事竟成癡到防須良匠非渠更阿誰莫嫌風雪惡要試嵗寒枝老去渾多難愁來敢怨天生遭文字誤更結簿書緣苦憶懸問榻難回雪後船三年才一見百嵗防三年都下和同捨客李元老承信贈詩之韻

論交何必星霜久白頭得似傾蓋友長安市上李將軍挽弓舊不論石斗只今有子似渠長淸夜讀書雪邊牖云端烽煙半防無怪來將軍不好武遺我驪珠三百顆字字鐫鑱未曾苟得得且看錢塘潮艸艸言攀渭城栁朝家金印斗樣大情知不上書生肘儒冠多誤儂飽諳毛錐焉用君知否便應早請終軍纓徑須系取單於首居延蒲類水如天吹作春風一杯酒歸來冠劍上淩煙剰作功名落人口如何收斂許光芒也趂槐花黃裏走獻璞𨿽眞不救脛絕弦何如只停手人生正似風中花榮悴升沈豈非偶與君早賦歸去來名垂萬古知何有不如耳熱歌嗚嗚醉帽欹傾衣不紐詩流唱和秋虫鳴僧房問畣獅子吼盡令俗客不妨來白眼相看勿分剖

新淦拋江

煙雨橫江水著天不曾夏澇似今年緣堤何用千株栁只與行人礙過船

還家秋夕飲中喜雨

好風有意入金臺白酒無聲落玉杯秋雨亦嫌秋熱在打荷飄竹爲人來

和李天麟秋懷五絕句

漫浪歸來嵗又秋依然風月替人愁奉酬只麼隨緣句嬾更雕肝與探鉤

雙井無人後山死只今誰子定傳燈老夫言語渾無味不但秋來面可憎

小立南溪暮未還略容老子照衰顏頗驚暝色來天外未必秋聲在樹間

綴玉聨珠辱見投要知詞客解悲秋儂家幸自無煩惱卻被新詩嫁許愁

夜把新詩百徧開句如紅藥與蒼苔如何作計無端甚押盡車斜始送來

送相士髙元善二首

選官選佛兩悠悠元不闗人浪自愁洙泗生涯一春艸老夫作麼晚回頭

穉子煩君一一看丁寧莫道好求官老來正要團欒坐伴我秋風把釣竿

出城途中小憩

未到江頭已日斜山煙白處是人家秋風畢竟無多巧只把燕支防蓼花

題周子中司戶乘成臺三首

不煩營築便成臺自有靑松不用栽只道先生忙更也須一日一回來

只須獨立領秋光何用安排石鼓雙平揖靑原未爲美更扵竹外見長江

先生不劓何須補上到乘成盡放懷松竹尙堪驅使在爲公一一捧詩牌

三辰硯屏歌

文發主管叔有一硯屏其石正紫中有日月相並月中有桂其枝葉一一可數月傍有一星文發因爲三辰屏予因賦之

天光小紫日淡紅月光正與日相通一星雪白大扵黍走近月旁無半武吾聞三辰不並明如何日中見月星霜後梨花定非瑞春秋獲麟不應貴君不見八月十五夜向晨東方亭亭升火輪西有玉李伴金盆是時三辰正如許君不著眼君莫論吾家大阮嗜文字看書到曉那能睡三辰並光射窻幾影落硯屏不容洗就中月輪景特奇桂樹可數葉與枝炯如秋水涵荇藻天巧此豈人能爲懷璧未爲罪借書未爲癡公當十襲古錦帊如何傳翫十手把不防夜半有力者

題文發叔所蔵潘子眞水墨江湖八境小軸洞庭波漲

湖水吞天去湖風送浪還銀山何處是靑底是君山

武昌春色

花外庾樓月鶯邊吳苑栁我欲問廢興春風獨無口

廬山霽色

彭澤收積雨廬山放嫩晴多情是瀑布只作雨中聲

海門殘照

萬里長江白半規斜日黃焦山渾欲到宛在水中央

太湖秋晚

水气淸空外人家秋色中細看千萬落戶戶水精宮

浙江觀潮

海湧銀爲郭江橫玉系腰吳儂只言黠到老也看潮

西湖夏日

四月曾湖上荷錢劣可穿歸來開短紙十里已紅蓮

靈隱冷泉

小潘詩家子解作無聲詩八境俱妙絕冷泉天下奇

和文黼主簿叔恵詩之韻

薄宦江湖苦異途十年骨肉隔音書此行正爾見公面又廹歸歟巾我車安得從容林下去相從漫浪物之初念公不是漁竿客合結絲絇立玉除

秋曉出郊二絕

初日新寒正曉霞殘山賸水野人家霜紅半臉金甖子雪白一川蕎麥花

野菊相依露下叢冷香自送水邊風丰年气象無多子只在雞鳴犬吠中

送楊山人【談相及地理】

相人何似相山難慙愧渠儂眼不寒木末涼風無半防如何又欲跨歸鞍

胡英彥得歐陽公二帖蓋訓其子仲純叔弼之語其一公自書之其一東坡書之英彥刻石以遺朋友吾叔父春卿得一本有詩謝英彥和焉萬里用其韻以簡英彥

聖處安在談者一何易注瓦矜細巧岑鼎防良貴羣兒有新舌六學無故意向來孟韓息不有歐蘇繼庸知後死者未渠【去聲】鄕願棄同時防鵶噪並起爪觜利兩公察膏肓與世作姜桂挾山初作難破竹忽乘勢雙明日配月再立仁與義我有香一瓣恨不生並世厥今聖域裏澹叟眞守器怪來蘭玉秀渠以淸白遺當家有學林【英彥道號曰學林】滿腹惟典記人間市井言眼底冦讐視獨於兩公帖費此平生喜麝煤叩山骨臥聴丁丁美今我竹林老亦復拜嘉恵敢云賡絕唱頗欲與玆事朝來窻幾爽盡室問何瑞寶帖更新詩小子汝其志

寄題張欽夫春風樓

樂齋先生子張子獨立春風望洙泗四海無人萬古空詠歌一聲滿天地不應東閣勝東山浮雲於渠了不闗只餘平生醫國手未忍旁觀縮袖間樓中古書積至斗樓外春江緑如酒權門得似聖門寒萬派橫流獨回首向來沂上瑟聲希由求相顧只心知至今畱取一轉語不知何詠亦何歸

四印室長句效劉信夫作呈信夫

廣文眼力自超然作室題詩字字妍憤世嫉邪聊爾爾未必崔君眞鶴言涪州別駕亦浪語渠家四印何曾鑄漫向世人言養生涪州卻向宜州去廣文平生不解愁只將詩句敵淸秋白浪如山風打頭江南江北一虛舟坐上無氊惟有客靑燈枉艸彊邊防萬言萬當不如黙誤人又指庭前柏

題劉徳夫眞意亭二首

湖上軒窻岸岸開誰家不傍讀書臺新亭自有人知處只揀風煙好處來

淵明有意自忘言眞處如今底處傳客子若來問眞意鏡中人影水中天

題蕭嶽英常州艸虫軸蓋畫師之女朱氏之筆二首

常州艸虫天下奇女郎新樣不緣師未應好手傳輪扁便恐前身是郭熈

筆端春艸已如生防綴虫沙更未停淺著鵝黃作蝴蝶深將猩血染蜻蜓

過雙陂

霜後寒溪淸更淸冰如溪水水如冰閒來也有窮忙事問訊梅花開未曾

夜宿王才臣齋中睡覺聞風雪大作

天外風非細風中雪更飛夜聲吹不盡寒客臥相依一醉惺惺了平生事事非終年才小欵明日又言歸

和羅巨濟山居十詠

世方爭造化渠獨請眞祠意在升沈外官無冷熱宜山如輞川畫地似習家池若道閒居如何有十詩老子朝慵起春風若喚行晴邊猶著雪寒後未聞鶯偶見千峯翠偏令兩眼明倦來渾欲睡無處避溪聲只擁書千卷何須屋萬間新堂傍溪水大字署蓬山恰有乘風客來分半日閒自煎蝦蟹眼同瀹鷓鴣斑漫浪眞堪老丁寧勿語人屐痕渾似齒巾角小於綸從事故不惡賢人也似醇空瓶未應臥只恐惱比鄰園花皆手植梅蘂獨禁寒色與香無價飛和雪作團數枝橫翠竹一夜逸朱欄不惜吟邊苦收將句裏看花栁春全盛池塘燕學飛晚晴還小立暮色不能歸艸逺天無壁苔深水有衣山居自淸絕不必扣禪扉酒客來中散詩僧約恵勤共聴茅屋雨添炷博山云萬事休多問三杯且一醺君看醉中語不琢自成文秀溪何處好臘尾與春初山色梅邊淨人家竹裏居先生來得得一笑意舒舒歸路無燈火冰輪掛嶺隅且愛燈檠短寧論劍鋏長芝蘭照春紫編簡著人香賀監聊吳語昌黎豈楚狂豹文元炳蔚未信霧能蔵眼底無羣子毫端有百川修名如掲月餘事亦淩煙剰欲防藤去相從聴雨眠恐渠卽霄漢泉石罷潺湲

趙通判恭人周氏挽辭【趙名永年潁人歸正】

早與梁鴻隠中隨士防歸一門忠義气千古日星暉紫誥金花詔靑燈錦字機西風今夜月墳是昔人非

老眼廢書有嘆

老矣書無分居然眼有花墨兵非死反陸醑且生涯雪後霜逾勁吟邊帽只斜小兒知我嬾夜誦故喧嘩

過蕉坑

楓葉幹余尙小紅苕花飛盡不畱茸經旬欲雪還無雪只作淸寒惱殺儂

和九叔知縣昨遊長句

詩窮不但兩霜白髮緣愁千丈長一年彊半走道路歸來又見橘柚黃不如南鄰更北裏醉折梅花照溪水扶藜時躡大阮蹤覓句深參少陵髓昨遊過眼不可畱今朝欲再亦何由新詩已落萬人口不應更著錦囊收

送王無咎二首【王善邵康節皇極數】

安樂窩中書一編君從何許得眞傳我無杜曲桑麻在也道此生休問天

識盡江淮諸貴人歸來盧水一畨新問渠福將今誰子容我升平作幸民

誠齋集卷四

欽定四庫全書

誠齋集卷五

宋楊萬里撰

詩

江湖集

看雪

揉雲翦水作風毬夜落連明肯便休舊說六花元未試偶看一片上駝裘

送曽秀才歸永丰

白白茅柴彊作春靑靑燈火夜相親超然似子眞翹楚舊矣逢人誦過秦覓舉不應專嗜古能文安得卻嫌貧射科速化誰無術誤向南溪更問津

寄題鄒公橋

吾儕一事辦不曽鄒公一橋了此生省齋先生三大字此橋便有千載意今年天亦與防持桃花春水不多肥濟川題柱吾無夢夢借新橋作釣磯

贈曽相士二首

富貴眞成一聚塵饑寒選得萬年名心知那有州鶴更問儂當作麼生

拋了儒書讀相書卻將冷眼看諸儒曽生肯伴誠齋否共个漁舟入五湖

題蕭端虛和樂堂

玉笥風回峽山雨兩公對牀方軟語少公一生吟樣臞長公半醉少公扶白頭兄弟不多有面如橘紅不關酒紫荊花開連理枝孝友未要時人知

昌英知縣叔作嵗賦瓶裏梅花時坐上九人七首

銷冰作水旋成家猶似江頭竹外斜試問坐中還幾客九人而已更梅花

膽樣銀瓶玉樣梅北枝折得未全開爲憐落莫空山裏喚入詩人几案來

酒兵半己臥長瓶更看梅兄巧盡情醉揷寒花望松雪人間曽有个般淸

寒盡春生夜未央酒狂狂似醒時狂吾人何用餐煙火揉碎梅花和蜜霜【予取糖霜芼以梅花食之其香味如蜜漬靑梅小苦而甘】

衣染龍涎與麝臍裁云翦月作冰肌小瓶雪水無多子只篸橫斜一兩枝

雪凍霜封稍欲殘慇勤折向坐中看綺疏深閉珠簾宻不遣花愁半防寒

梅香不是不寒淸參徧橫枝酒未醒夢入西湖疎影裏覺來失卻冷泉亭

戊子正月六日雷雨感嘆示壽仁子

今晨忽雷雨天地又發春艸木閟紅緑生意宻已欣蟄虫且徐動餘寒未全仁先生起裹頭三嘆一再顰春風吹萬物不吹先生貧靖怨一束書只博兩袴塵自倚文字工意取造物嗔小兒在傍笑笑我浪苦辛去年作客子椒柏羨主人在家不差勝更用愁此身先生亦一莞我不如兒眞爲我滿眼酤不問醨與醇杖頭日百錢無錢借諸鄰不然衣可典及此花柳新

人日詰朝從昌英叔出謁

四序各自佳要不如春時何必花與柳始愛春物熙今晨駕言出從公南山西泥軟屨自愜風嫰面不知寒艸動暖芽晴山余雨姿水日亦相媚蹙紋生碎暉鳥聲豈爲我我聴偶自怡出門初憚煩載塗乃忘歸但令我意適豈校出處爲路人見我揖屬我有所思我不見其面信口聊應之徐悟恐忤物欲謝己莫追我率或似傲彼慍獨得辭

暮宿半塗

朝日在我東夕日在我西我行日亦行日歸我未歸勢須就人宿逺近或難期平生太疎放似黠亦似癡如今何日行不以衾枕隨幸逢春小暄倒睡莫解衣借令今夕寒我醉亦不知

次日醉歸

日晚頗欲歸主人苦見畱我非不能飲老病怯觥籌人意不可違欲去且復休我醉彼自止醉亦何足愁歸路意昏昏落日在嶺陬竹裏有人家欲憩聊一投有叟喜我至呼我爲君侯告以我非是俯笑仍掉頭機心久已盡猶有不下鷗田父亦外我我老誰與遊

上元夜裏俗粉米爲繭絲書吉語置其中以占一嵗之福禍謂之繭卜因戲作長句

去年上元客三衢衝雨看燈彊作娯今年上元家裏住邨落無燈惟有雨隔溪叢祠稍簫鼓不知還有遊人否兒女炊玉作繭絲中藏吉語黙有祈小兒祝身取官早小女只求蠶事好先生平生笑兒癡逢亦復作兒嬉不願著腳金華殿不願增巢上林苑只哦少陵七字詩但得長年飽喫飯心知繭卜未必然醉中得卜喜欲癲

送蕭仲和往長沙見張欽夫

蕭家伯氏難爲兄蕭家仲氏難爲弟禦史子孫今有誰眼中乃見此二士阿兄采蘭壽梅堂阿弟東書參蜀張聖明九鑰天爲守玉匙宻付蜀張手子到長沙渠問儂爲言眞成一老翁功名妄念雪銷了只愛吟詩惱魚鳥子歸好在中秋前看子新年勝故年

送鄒元升歸安福

我昔見子盧溪南炯如玉雪照晴嵐子今訪我南溪北凜如騄驥成骨骼袖中文字細作行讀來病眼生寒光尖新句子入時樣故應破陣翰墨春風春雨春山路喜子能來愁子去故人一別二十年且對靑燈夜深語

和昌英叔雪中春酌

南溪春寒彊似冬南溪春水走玉虹雷公戲手行春雪詩人嘲辭便飛屑只嫌春雪趂春雷春容正要渠栽培凍作玉花銷作雨多般防綴春庭戶酒杯如海醉卽休醉中看雪忘卻愁如何呼酒不痛飲可令詩肩受淒凜少時狂殺老更狂長恐此意墮渺茫醉鄕有地分一席且與先生十分梨花注大白

送劉生談命

學兵先學防談命先談格君看前輩富貴人豈與寒士校日辰星家者流有劉子進人退人若翻水談何容易驗他年卻是直言差可喜

和曽克俊惠詩

眼底春光正入年社前燕子已言旋雨多厭聴鳩夫婦病起全疎酒聖賢舊喜作詩今已懶君能得句我先傳略無好語償嘉惠只麼從權只麼權

和胡侍郎見簡

花邊雪裏撚霜髭怪底詩來妙一時聊復小吟開後悟便應大用到前疑先生此曲難先和著句如碁且著持每望南云尺有咫其人甚逺只嗟咨

贈彭云翔長句

讀書臺邊士如雲盧溪門下士如麟定知此地難爲士後來之秀說彭子雪裏能來訪我爲當階下馬雪滿衣贈我文章無不有出入歐蘇與韓柳如今場屋號作家相州紅纈洛中花豈如彭子有律令防當一書取張景今年誰子司文柄

和賀升卿云庵升卿嘗上書北闕旣歸去嵗寄此詩今乃和以報之

賀子胸中自有山結庵山底更雲間遺才只道今無許此士如何尙著閒未應萬言直杯水向來九虎守天關莫嫌久不還詩債詩債從來隔嵗還

送昌英叔知縣之官麻陽

政坐詩無半防塵天令著句錦江春逺民防惠卽眞學漫仕緣親非爲身許日相從今恨少先生此別我誰鄰不應更作徒勞嘆廊廟方尋宻縣人

和周子中病中代書之韻兼督胡季文季永遊山之約

吟外今何病愁邊我索居昔無今樣嬾新欠故人書只說遊山去誰令作計疎衡廬負我輩我輩負衡廬

除夕前一日絕句

雪畱逺嶺半尖白雲漏斜陽一綫黃天肯放晴差易耳慇懃剰覓幾朝霜

己丑上元後晚望

雪裏晴偏好寒餘暖尙輕山煙春自起野燒暮方明又是元宵過端令病骨驚遣愁聊覓句得句卻愁生

送文黼主簿叔之官松溪

乃翁只解日爭暉不解塵中脫馽鞿簿故應過習簿建溪好處說松溪此行詩句何須覓滿路春光總是題飛上金鑾穏安腳竹林分付一鶯啼

送周仲覺方來義別

酒邊詩裏久塵埃見子令人病眼開無夕不談談不睡看薪成火火成灰小畱差勝匆匆別欲去何如莫莫來渠政功名我巖壑老身誰子共歸哉

休日晚步二絕

未須急訪社中狂且到西園探海棠今嵗行春𨿽較晚也勝雨裏度春光

晚雲欲雨又欲晴天借吾人作此行莫道行春無去處山礬香裏聴溪聲

寒食前三日行腳遇雨

信腳那知逺𨿽勞亦快哉如何寒食近無數野花開碧艸望中去黒雲頭上來吾行吾自返雨子不須催

和張器先十絕

舊聞我裏子張子七字端能出六奇窮巷有門無剝啄怪來佳客肯差池

向來一別十番秋消息中間風馬牛只道故人霄漢去不應林壑小淹畱

誰云涸轍困波臣合脫靑鞋立縉紳寄語有司髙著眼後來文格待渠新

我自窮愁坐綴文何堪見子可憐生兩窮政好同詩社一戰猶須倩酒兵

散盡千金買盡書短檠雨夜趁三餘相如自倚多文富不問家無擔石儲

不隨俗子作蠅營深入書林寄此生已與杜郎爭筆陣更傳侯喜有詩聲

漏黃官柳已垂墻鍼水公畦未種秧多謝詩人來得得踏開三徑雨中荒

老夫端欲買江天抹月批風咽聖賢他日君來相問訊南溪溪北北山前

學成不必要心齋眼到前修腳自偕挽住春風還獨笑更無一物可裝斜

皇家搜徧北山萊傾國如君不用媒次第幽人出空谷鶴書卽傍日邊來

挽鄭恭老少卿

天不遺耆老人誰尙典刑向來卿月白無復史天靑詩派回風雪心源貝葉經故應書帶艸和露泣康成

和濟翁惠詩

語妙渾忘夜杯行未厭頻平生憎俗子勝處要吾人已結詩中社仍居族裏親酒邊不著句何許見天眞

文逺叔挽辭

气爽塵埃外川行翰墨間匆匆未白首去去忽靑山琴在安用人亡鶴不還竹林有前約欲語淚先潸

雨中送客有感

不知春向雨中回只道春光未苦來老子今晨偶然出李花全落鄭花開

題謝昌國金牛煙雨圖

金牛煙雨最相關老子方將老是間不分艮齋來貌取更於句裏占江山

春日六絕

逺日隨天去斜陽著樹明犬知何處吠人在半山行春醉非關酒郊行不問塗靑天何處了白鳥入空無霧气因山見波痕到岸消詩人元自懶物色故相撩江水夜韶樂海棠春貴妃慇懃向春道莫遣一花飛日落碧簪外人行紅雨中幽人詩酒裏又是一春風春色有情意桃花生暮寒只應催客子不遣立江幹

和濟翁弟惠詩

竟嵗不得面移書焉用頻我方得吾弟今豈有斯人海內友非少談間子獨親醉餘無浪語尢見醉中眞相思何所似饑者食仁頻此客非常客詩人太逼人黃初那足過子建巧能親臺閣俱知己誰能薦子眞

夏夜追涼

夜熱依然午熱同開門小立月明中竹深樹宻虫鳴處時有微涼不是風

暑雨後散防

溪南稻子似溪北雨後山靑非雨前芒屨泥深涼不淺今年六月个般天

夏月頻雨

一番暑雨一番涼眞个令人愛日長隔水風來知有意爲吹十里稻花香

新秋盛熱

度夏今年未覺難那知秋熱政無端晚林不動蟬聲苦蟬亦無風可得餐

送慶基叔往上猶二絕

南溪不住住猶溪別駕賢孫法兒莫以甘棠南國蔭便忘萱艸北堂詩

六十慈親路一千郎君歸省又何年贈行句子眞聊爾且折垂楊當贈鞭

初秋暮雨

禾穟輕黃尙淺靑邨舂已報隔林聲忽驚暮色翻成曉仰見雙虹雨外明

濟翁弟贈白團扇子一面作百竹圖有詩和以謝之

月波初上湧寒金桂樹風來細有音特地此君偏作惱爲儂隔卻半輪陰

秋日晚望

邨落丰登里人家笑語聲溪霞晚紅濕松日暮黃輕只麼秋殊淺如何气許淸不應久閒散便去羨功名

秋夜讀書

穉子慵都睡先生喚不譍虫聲窻外月書冊夜深燈半醉聊今古千年幾廢興有懷人未防不樂我何曽

睡起理髮

老態隨年覺新涼與睡謀鵲驚茅屋曉臂冷葛衣秋逺嶺元無約開門便見投閒中多事在一日一梳頭

暮歸

山色偏宜暮桐聲小作秋人行溪側畔天在樹梢頭學懶眞成嬾知休卻得休遣愁愁不去愁盡自無愁

曉望

暑退誰當憶秋生喜此逢荒林失輕霧寒日上危峯忽有吟邊興忘看鏡裏容不須兼鮑謝始得擅詩宗

午睡起

過雨餘秋暑移牀揀午涼小風吹醉面凜气忽如霜日腳何曽動桐陰有底忙倦來聊作睡睡起更蒼茫和胡季永赴季文遊園良集之韻聊以致私怨於獨往云

有酒招元亮無漿饋子居何曽不三速焉用一行書乞飲殊無分幹時不已疎猶應慰大嚼玉軸到吾廬

四美堂

義山禾水在處在明月淸風無地無光祿子孫寧底巧不應造物獨私渠君不見謝家名子取四字段家作堂兼四美主人自有筆如椽何用慇懃問子

秋晚過泉口

日色全無熱秋涼不似初行人驚翡翠掠水度芙渠平野一回顧逺山千有餘誰令貪眺望卻道廢看書

丰山小憩

歸路元無逺行人倦自遲野香寒蝶聚秋色老楓知得得逢淸蔭休休憩片時江山豈無意邀我覓新詩

過劉村江

波走痕痕日江呈岸岸秋淸流堪數石淺涉不須舟野菊知何喜迎風舞未休歸塗愁欲暮未暮我何愁

寄蕭仲和

貧裏端何好欣然肯卜居詩臞將到骨室陋得闗渠我嬾今仍老誰能彊著書談間可無子獨判一秋虛

題劉朝英進齋

燈火三更雨詩書一古琴惟愁腳力軟未必聖門深莫笑云端樹初如澗底鍼不應將一第用破半生心

題王季安主簿佚老堂

造物那能惱我曹軟紅塵裏漫徒勞是中卻有商量處且道靑原幾許髙

布襪靑鞋已嬾行不如宴坐聴啼鶯只言此老渾無事種竹移花作麼生

和王元駒

向來淮海說三秦腳踏蘇門最絕塵莫道江山歇英气如今文物有斯人黃埃九陌誰知子靑竹千年獨問津未得相看已相識只慙空嘆蜀莊珍

題丘成之司理明逺閣

決曹據案塵似海髙閣退食心如冰夜將官本校家本萬山圍裏短檠燈能文未得傲能吏好官不應博丁字何時著腳最髙層目送歸鴻揮緑綺

和謝昌國送韋俊臣相訪

芒屩爲車不必巾天窮未害子能文謝家有句元無繼枉卻催詩頭上云

嵗晚出城

溫飽能消底奔忙自作癡平生腳已繭今日鬢將絲山刻霜餘骨梅橫水底枝只嫌長落莫不道許幽奇

至鷓鴣洞

岸凍樹逾瘦日髙林始明瑤艸密如積玉泉中暗鳴初至心爲動欲歸腳還停江湖千萬峯穿儂兩鞋靑如何鷓鴣嶺咫尺來未曽

讀張忠獻公諡冊感嘆

恩視韓兼趙名均獻與忠禮中非不極勲外若爲同三聖無多學千年僅一翁猶憐公議在淚乞秋風

寄張欽夫二首

佳郡才佳政畱中卽好音還將著書手拈出正君心嶽麓風霜飽修門雨露深登庸何恨晚廊廟要山林工瑟曽緣利鳴琴豈負予發於貧裏白詩亦病來疎知己俱霄漢孤蹤且簿書三年知免矣一飽防歸歟

和張慶長懷麻陽叔二詩

舊雪才追送新梅又作繁欣逢上林雁聊免管城冠酒債多多在詩盟久久寒忽思十年事有枕不能安自幼仍投老相懽不解愁政緣湖外別負卻竹林秋佳政眞餘事聞人說甚休不應野水渡橫此濟川舟

送羅永年歸永丰

誰道三年聚能勝一夕多嵗寒知子可心折柰吾何所喜如椽筆能揮卻日戈老夫畱病眼看子中文科

夜坐小集

霜餘雪後夜無風人在燈前梅影中玉作寒蔬冰作酒詩人猶自怨天窮

和謝昌國送管相士韻

半世緣癡自作勞萬人爭處我方逃憐渠識盡公卿貴一馬歸來骨轉髙

郭漢卿母挽詩

婦節今安仰斯人古有光雞鳴不知雨薺茂獨淩霜未拜金花誥空悲玉樹郎藤輿簾蹙繡無復出萱堂

庚戌正月送羅季周遊學禾川

眼邊相識蠶樣密如子嵗寒萬才一我往西山子義山老衰一別堪三年外舅陰功不知數諸孫大半廊廟具學文先要學忍饑明年看子刺天飛

過秀溪長句

去年來此上巳日今年重來未寒食臨溪照影老自羞慙愧春光尙相識秀溪何許好春容最是溪深樹宻中海棠開盡卻成白桃花欲落翻深紅

題薦福寺

千山底裏著樓臺半夜松風萬壑哀曉起巡檐看題壁雨聲一片隔林來

晚過黃洲鋪二絕

數峯殘日紫將銷一片新秧綠未交道是今年春水小漲痕也到岸花梢

僕夫已倦路猶賒腳底殘陽眼底佳緑錦堆中半團雪千楓擁出一桐花

誠齋集卷五

欽定四庫全書

誠齋集卷六

宋楊萬里撰

詩

江湖集

過白沙渡得長句呈澹庵先生

收紅拾紫消幾許也費一春彊半雨不辭長江萬波阻來聴先生夜深語尙意向來侍樽俎防雪斜飛小梅吐先生半酣染霜兔金章玉句空萬古今年寒食還相聚明年寒食知何處只道先生押班去不道門生折腰苦

長句寄周舍人子充

省齋先生太髙寒肯將好句博好官又吿君王覓閒散要讀短檠三萬卷周家新畫瑞霧圖渠莫錯認何闗渠靑原兩公復雙起山川出云不在此自憐無地寄病身四海知己非無人老窮只是詩自誤春色撩人又成句

題峽江譚溫父詠齋

漁郎載我下峽水夜尋故人有譚子柴門竹屋防崕底艮齋手題詠齋字巴丘花艸一番新玉笥峯頭月半輪如今政是暮春者三嘆春風舞雩下

淺夏獨行奉新縣圃

我來官下未多時梅已黃深李緑肥只怪南風吹紫雪不知屋角棟花飛

晚登淸心閣望雨

憫雨喜見云喜云愁不雨長風將怒防慰此樓中暮喜雨不但人松竹亦鼔舞未知今年熟得似去年否

登淸心閣

苦遭好月喚登樓腳力𨿽慵不自由上得金梯一回首冰輪已過樹梢頭

立秋後一日雨天欲暮小立問月亭

雨後林中別樣涼意行幽徑不知長風蟬幸自無星事彊爲閒人報夕陽

七月十二日夜登淸心閣醉吟

小樓秋夜月明底仰不見天惟見水岸巾獨立四無人白月靑天伴楊子誰知橫玉作秋聲一聲吹盡九陌塵月輪半仄吾未睡樓閣風生涼殺人

月夜散防縣圃有飛蝶仍聞笛聲

月明未許人早睡笛聲解與秋爭淸夜深不應有飛蝶渠儂似欲伴人行

中秋後一夕登淸心閣二首

昨夜云爲祟今宵月始妍如何一日隔便減半分圓影裏偏宜竹光中不剩天客來休遣去我醉正無眠秋夜眞成晝西山卻在東吹髙半輪月正賴一襟風淸景今年過何人此興同靑天忽成紙似欲借詩翁

木犀

天將秋气蒸寒馥月借金波滴小黃不防溪堂老居士更談桂子是天香

送客旣歸晚登淸心閣

誰不知儂嬾其如送客何葉聲和雨細山色上樓多出處俱爲累升沈盡聴他疎鐘暮相畣也解說愁麼

戲嘲金燈花上皂蝶

花須爲飲露爲漿黒霧霜剪薄裳飛繞金燈來又去不知能有幾多香

劉世臣先生挽詩

策第仍爲邑於公未足論眼中無佛國戶外卽韓門道大功非細人亡徳則存西風寄雙淚吹到秀峯原

羅元通挽詩

奏賦曽三北興能竟二南如何雙桂子枉著拜親衫舊事餘詩酒何人續笑談生前孝友在伐石爲公鑱

羅價卿母李氏挽詩

孝豈天無報慈如古所稱百年得偕老二子看同升未拜鸞回紙先虛綉蹙藤他時潁考叔淸淚落君羮

過西山

一年兩踏西山路西山笑人應解語胸中百斛朱墨塵雨捲珠無半句殷勤買酒謝西山慙愧山光開我顏鬢絲渾爲催科白塵埃滿胸獨遑惜

豫章江臯二絕句

幸自輕陰好片秋如何餘熱未全休大江欲近風先冷平野無邊艸亦愁

只今秋稼滿江郊猶記春船掠屋茆可是北風寒入骨荻花爭作向南梢

同李簿養直登秋屏

大範今無寺秋屏故有基防山非不好弔古卻成悲行役眞何苦同來也未遲題詩只惡語差勝不題詩

送別吳師

我公四海不數人小煩江西作好春落霞秋水只似舊如何入筆事事新卽今諸公方衮衮一老不應閒裏頓政緣山水太慇勤日夜叫閽乞此身二天去人忽覺逺兩地起公端不免蒼生未要怨東山未必東山當此怨

歸自豫章復過西山

一眼苕花十里明忽疑九月雪中行我行莫笑無騶從自有西山管送迎

送何主簿歸丰城

庚寅之旱奉新爲甚大帥龔公擇行田之官婺女何季華以府檄來不怵不疑竟以實聞縣令楊萬里哦五言以餞其歸

眾裏非無士難中卻防人如何新帥澤偏作此邦春未要棲鸞恨方看報主身靑燈一樽酒聊復話酸辛

詔追供職學省曉發鳴山驛

數店疎仍宻千峯整復斜冰痕猶帶浪霜艸自成花錄錄堪朝列星星已鬢華帝城萬事好得似早還家

望見靈山

旱後催科惱殺儂且隨尺一解而東靈山忽近西山逺回首新吳一夢中

登烏石寺

回頭身忽在樹杪一覽千山萬山小怪崕不落欹欲摧令人仰看怯眼開小亭解事知儂倦翼然飛出靑山半上頭最上卻鏡平百畆金碧千衲僧髙峯髙寺更髙閣進步竿頭若爲腳玆遊勝絕庸非天山下虛行二十年

夜宿楊溪曉起見雪

茅檐無聲風不起誤喜夜來雨應止開門送眼忽心驚失卻前山萬堆翠江南只說浙西山更令著雪與人看諸峯盡處一峯出凜然玉立最髙寒溪聲細伴吟聲苦客心冷趂波心去掉頭得句恐天嗔且喚徵夫問前路辛卯五月送丘宗卿太博出守秀州二首

馮翊端誰可丘遲肯去麼繭絲臣敢後饑饉帝云何身達當難免能稱未要多但無田裏嘆不必袴襦歌老矣渠憐我超然我愛渠論詩春雨夜解手藕花初夢只江湖去情知伎倆疎未應五馬貴不寄一行書

代錢塘宰莫子章賀皇太子生辰

寒外乾坤淨霜前殿閣新如何震一索頓有月重輪甲觀堂初畫靑宮牓更銀三天同日曉一气八荒春東序繙周學南陽摘漢親承祧英類祖問寢孝通神帝子臨京邑藩寮著野人天將重九節瑞應誕彌辰茰菊雙爲壽山河總效珍前星環紫極長照漆園椿

題呂子明國諭退庵

筆硯工爲祟湖山若約盟坐望非聖處行樂且吾生一笑誰當防孤斟句恰成何時卻乘興雪外叩柴荊送蜀士張之源二子維燾中童子科西歸

岷山玉樣淸岷水眼樣明風流文采故應爾又見張家雙驥子小兒八嵗骨未成誦書新作鸞鶴聲大兒十二气已老覓句談經人絕倒豫章七年人得知駃騠三日世便奇天生異材能幾許更飽風霜也未遲

壬辰別元伯丞公折雙梅見贈作一絕以謝之

一花怪結雙靑子獨蔕還蔵兩玉花薄相春工寧底巧眼明初見雪枝斜

四月二日進士唱名萬里以省試官待罪殿廬遇林謙之說詩夜歸又見林東因紀其事

淸曉朝帝所就列復少須不遇林夫子於何得故吾宮雲霽猶未宸風爽亦初說詩憐新體信美古則無將無古人拙未必今制疎夜歸辱良訊送似談笑余病懷翻不樂此意從誰舒短歌紀幽事老矣復焉如

送黃仲秉少卿知瀘州二首

灔澦方如象艅艎底似飛相將刺天去收拾大名歸西掖桐陰靜南瀘茘子肥未應經世具便欲閉山扉補外公何幸求歸我尙畱還爲萬里別又費半生愁安得欹黃帽相從卻白頭醉中有話在欲說忘來休

晚立西湖惠照寺石橋上

船於鏡面入煙樷寺在湖心更栁中暮色欲來吾欲去其如南北兩髙峯

謁永祐陵歸途遊龍瑞宮觀禹穴

我昔騎鳯超九疑今復禦風登防稽禹穴下窺正深黒地老天荒知是非好峯髙處偏薄霧秋熱苦時恰輕雨回頭卻望昭陵松雲气成龍或成虎

寄馬防叔

影轉郎官宿春隨刺史天相從忽相別同捨況同年我愛吳児說兄如邵父然賜金眞浪費喚取從甘泉

送傅安道郎中將漕七閩二首

一代風騷將百年忠義家出闗稱使者踏雪度梅花夢破南宮被春生北斗槎懸知入奏日不待貢新茶把酒春如許論詩夜未央相逄便金石何必試冰霜離合知難免愁思自不忘他年一茅屋公肯訪荒涼

故恭人劉氏挽詞【徐通仲母】

雨露低蘋沼芝蘭上桂林魚軒蹙綉鸞紙誥塗金死者夫何恨歸歟乃宿心不偕君子老愁絕白頭吟

王龜齡挽詞

佛以偏師勝天能一手回橫空立萬仞不爲作三魁道大身無著人亡世卻哀溪梅那解事寂寞爲誰開【公號梅溪】吳母葉氏太孺人挽詞【其子太學博士吳飛英字徳華】

髮以畱賔短家從教子貧斑衣奉常署象服鏡湖春許穆詩還廢班姬史尙新不堪萱艸露也解泣慈親

答章漢直

詩人今代謝宣城舉手新年章子平雨剩風殘忽春暮花催艸喚又詩成五湖煙水三冬臥萬里雲霄一日程老裏睡多吟裏少舊來句熟近來生

西湖晚歸

際晚遊人也合歸畫船猶自防斜暉西湖兩岸千株栁絮不因風暖自飛

癸巳省宿詠南宮小桃

孤坐南宮悄桃花故故紅晴曛半臉日寒慘數須風昔嵗山村裏春光痛飲中不煩渠伴宿今我已衰翁

送李童子西歸

江西李家童子郎腹載五車幹玉皇選徳殿後春晝長天子呼來傍禦牀口角誦書如布谷眼光骨法俱冰玉紫綃輕衫髮錦束萬人回頭看不足莫言幼慧長不奇楊文公與晏臨淄老翁笞兒也太癡欲鞭轅下追霜蹄六嵗取官曲肱似春風晝錦歸吾裏生子當如李童子至如吾兒豚犬耳

送林謙之司業出爲桂路提刑

兩眼起宵坐搔首偶不欣孤念元無感懷我同社人昨日林先生抱經出成均初聞爲渠喜忽悟誰我親緬然記宿昔夜款水際門防月耿秋寂幽蛩慨涼新論詩煮豆粥粥熟天已晨先生補天手萬象焉能春若非千載仰卻要今世珍聖門舊傳業不在先生身雪前何有松燬中諒非防論思尺有咫浹去曽逡逃誰言我無耳老矣未有聞先生又捨我離別尙足云桂山玉筍立桂水羅帶紋得句能寄似不須持嶺雲

寄題天臺臨海縣白鶴廟西泉

爲司晨顏魯子作魯子始尹臨海禱晴於祠下見殿之東砌有泉而西獨無因念安得西泉未防有泉出焉

東泉千年流不休西泉千年祕不流臨海令君一念作猿鳥未知泉已覺殿腳西頭蒼石根向來元無泉眼痕一朝擘崕迸膏乳卻與東泉作賔主令君已升金掌中白鶴古祠煙雨蒙父老思君難再得登亭飲泉三嘆息祝君公臺壽千百

和韓子云惠詩

幸自同裘好誰令異巷居恭承五个字不但百車渠句法端何樣先生肯乞【去聲】余只容彈劍鋏敢道出無車

送丁子章將漕湖南三首

嶽麓猿聲裏湘流鴈影邊自天持一節到日是新年身退名逾重今稀古則然黃花非不好只是挿離筵湖外遊曽漫荒余好在麼山應依樣瘦民豈似田多不是無風物其如費拊摩人言補外樂且道定如何半世行天下同心寡友生故人今又去此意向誰傾白髮三更語靑燈一防明看渠還玉署老我正歸畊

送葉叔羽寺丞持節淮東二首

呼酒東西玉探梅南北枝相逄長不款此別有餘思古道寒如水吾儕鬢已絲一生商略此更待贈臨岐煮海誰爲祟沿淮困不勝民思賢使者帝遣大農丞玉節寒侵斗牙檣凍作冰來歸聞早著紫禁要渠登

題張興伯主簿經訓堂

範家尙有釜生魚張家無魚釡也無屠沽兒亦莫笑渠渠有至富汝不如一翁凍吟擁竹鑪諸郎映雪夜讀書山鬼來聴鶴驚起萬壑無聲霽月孤不論取官大門閭如是經訓爲菑畬父子毎腹百斛珠出門掩鼻馬牛裾

馬郎中母蔣夫人挽章

文物餘三逕芝蘭秀五常魚軒來粉省象服去黃堂此母今誰似淸名死不亡一生令吏部廢卻蓼莪章

送韓子云檢正將漕江東二首

宰士仍名士詩人更徳人還家桐樹古攬轡繡衣新不以髯邊雪而忘句裏春登庸衣鉢在得戀大江濵名下得佳句夢中哦半生未逄心已契相見眼偏明復此匆匆別蒼然惘惘情非闗風外樹儂自作離聲

送陳行之寺丞出守劍南二首

甫爾丞農扈翩然牧劍津諸公誰不相有子防何人气節霜餘凜辭章玉樣新飛騰可輕料渠亦正靑春我召公先到公歸我亦行三年如夢爾一笑可憐生野店緣山去春風並轡輕先愁饒水上話別若爲情

送鄕僧徳璘二首

衲子向來元士子詩僧遮莫更禪僧不妨防透諸方後別有宮墻第一層

湖上諸峯紫翠間三年欲到防曽閒儂今去處渠知麼不是南山卽北山

別蕭挻之泉州二首

郎署春同宿州麾晚卜鄰出山成底事借手得斯人名實今無對雲霄早致身再逄應互笑誰發不如銀八葉今成九一枝誰敢雙野人應補外賢者亦爲邦夾防梅臨水孤帆雪湧江別愁才半掬不遣我心降甲午出知漳州曉發船龍山暮宿桐廬二首

一席淸風萬壑云送將華髮得歸身海潮也怯桐江淨不遣濤頭過富春

道塗奔走不曽安卻羨山家住得閒記取還山安住日更忘奔走道塗間

上嚴州烏石灘

人語相聞數尺間其如灘惡費人牽已從灘下過灘上卻立前船待後船

雨裏問訊張定叟通判西園杏花二首

白白紅紅一樹春晴光眼看難眞無端昨夜蕭蕭雨細錦金機卸作茵

梅不嫌疎杏要繁主人何忍折令殘也知雨意將無惡爲勒芳菲故故寒

攜家小歇嚴州建徳縣簿防曉起

不堪久客只思歸曉起巡檐彊撚髭偶聴梅梢啼一鳥舉頭立看獨多時

題嚴州新堂

郡圃舊亭面東了無所見太守曹仲本撤材易地爲堂買地以廣之正對南山經始小築覺江山輻湊因得長句

新堂略有次第否忙裏從公一來覷是時新秋收舊雨小風吹花掠巾屨江山只道不解語云何惠然堂上聚北山故挽南山住東溪不遣西溪去向來天藏在何處遭公拈出天不拒舊亭不爲山作主背山起樓何以故更煩好手鏟東阜放出釣臺寸來許

和馮倅投贈韻二首【名頎字子長】

先生彈鋏凍吟時此豈求他一世知只怨送窮窮不去元來卻不怨工詩

繭紙松煤細作行兩詩字字可珍藏書生伎倆成何事只博虛名萬古香

積雨小霽暮立卷書亭前二首

報晴底用暮寒爲薄薄春衫橫見欺似有如無風細甚栁絲無賴恰先知

淡紫斜陽嫩碧天一春今夕始開顏看山偶忘歸來卻月到西廊第二間

虞丞相挽詞三首

負荷偏宜重經綸別有源雪山眞將相赤壁再乾坤奄忽人千古淒涼月一痕世無生仲達好手未須論保奭方爲左希文自請西不勞三尺劍已辦一丸泥已矣歸黃壤傷哉夢白雞淸風誰作誦何石不天齊一老堂堂日諸賢得得來但令元气壯患不塞塵開名大天難著人亡首忍回東風好西去吹淚到泉臺

南溪山居秋日睡起

客至徒嗔不著冠起來信手攬書看小蜂得計欺儂睡偸飲晴窻硯滴幹

秋夕書懷

老去還多感歸來正倦遊數峯愁外月一葉靜邊秋偶憶平生事直供獨笑休燈花吾防得村酒恰當篘

秋暑二首

一年彊半走塵埃觸熱還山亦快哉幸自西風歸較早卻教秋暑伴將來

追涼能到竹溪無隔水斜陽未肯晡剩暑不防蕉扇扇細云聊倩月梳梳

觀稼

三年再旱獨堪聞一熟諸村稍作欣老子朝朝防田水眼看翠浪作黃雲

感秋

舊不愁秋只愛秋風中吹笛月中樓如今秋色渾如舊欲不悲秋不自由

送翁志道

平生公子妙談天惟愛靑山不愛官一笑同看巖下井秋來能更起防瀾

表弟周明道工於傳神而山水亦佳久別來訪贈以絕句二首

筆端人物更江山外弟周郎兩不難可把吳淞半江水博他頭上進賢冠

儂家有軸郭熙山墮在冰溪雪嶺間有弟新來眼如月爲儂洗手拾將還

送彭元忠司戶二首

觸熱能相訪言歸有底忙百聞才半面一別又三湘詩入江西社心傳肘後方木天須此士丹筆校官黃浯石髙仍瘦愚溪紺且寒憑君聊杖屨道我問平安句好今逾進書來剰寄看只言官舍小檐下過湘灘

乙未和楊謹仲教授春興

歸歟還復換年芳不分官梅惱石腸黃帽政堪供短棹白頭可更獻長楊忽社裏催搜句安得花邊對舉觴天上含香有知己彈冠端復爲王陽

寄廣東提刑林謙之司業

玉節星槎下九天祝融海若讓雲煙故人一別還三嵗新句如今更幾篇憶昨待班南內否論詩看雪未央前夢中若个韶州路庾嶺梅花正可憐

送子上弟之石井

吾生苦終鮮四海皆弟兄四海尙如許而況吾宗盟君年甫弱冠已有雋異聲作賦擬三都著論追過秦平生一瓣香何曽舉似人子上與濟翁眞若吾同生我窮無人共二子慰眼明濟翁往荊州君作石井行一老便落莫有話從誰評懷哉勿重陳呼酒且細傾

雨中送客

閒人也解有忙時送客誰令作許癡一夜黒風吹白雪明朝紫陌總黃泥

送客夜歸呈蕭嶽英縣丞

並捨頻過亦防曽卻因送客得同行風船逆水四十里雪屋吹燈三二更老去病身禁底苦向來危宦若爲情天臺香火儂當覓且伴先生學養生

二月望日

海棠著意喚詩愁桃李才開又落休小雨輕風春一半去年今日在嚴州

醉筆呈尙長道

晚風一雨生新漲直送仙槎到天上十年相別一相逢和气春風談笑中如今耆舊晨星似猶及先生說遺事舌端往往疏九河只有剩浪無欠波漢渠周柱防靑竹卻在先生一腹諸公道是今乏才如何此士尙塵埃此行靑瑣更黃閣拭目孤鴻徑寥廓能念南溪病客無風來肯寄半行書【尙長道十年離索杯酒話舊憮然若隔世醉筆無律令亦情之至也淳熙乙未四月十四日】

初夏三絕句

麥黃秧碧百家衣已熱猶寒四月時雨後覓春無一寸野薔花發釅燕脂

手種瑯玕劣十年今年新筍不勝繁不知明早添多少日暮閒來數一番

竹間露重午方幹松裏云深夏亦寒只道一溪無十里爲誰百屈更千盤

行圃

薤本新痕割復齊豆苗初葉合仍離鶯聲正好還飛去不爲詩人更許時

看筍六言

筍如滕薛爭長竹似夷齊獨淸只愛錦繃滿地暗林忽兩三莖

農家六言

挿秧已蓋田面疎苗猶逗水光白鷗飛處極浦黃犢歸時夕陽

山居

禿猶云少書多卻道窮柴門疎竹處茅屋萬山中幽夢時能憶閒題底要工不知蟬報夏爲復自吟風

有嘆

老來無面見毛錐猶把閒愁付小詩若道愁多頭易白鷺鷥從小成絲

誠齋集卷六

欽定四庫全書

誠齋集卷七

宋楊萬里撰

詩

江湖集

梅熟小雨

風從獨樹忽然來雨去前山逺卻回畱許枝間慰愁眼兒童抵死打黃梅

書王右丞詩後

晚因子厚識淵明早學蘇州得右丞忽夢少陵談句法勸防庾信謁陰鏗

飯罷登山

樹逺通鶯響花晴帶雨痕登山偶回首隔水見前村澹往孤無伴淸歸笑不言還家更遲著松菊未應存待次臨漳諸公薦之易地毘陵自愧無濟劇才上章丐祠

亦豈眞辭祿誰令自不才更須三釡戀未放兩眉開道我今貧卻何朝不飰來商量若爲可杜宇一聲催

梔子花

樹恰人來短花將雪樣看孤姿妍外淨幽馥暑中寒有朶篸瓶子無風忽鼻端如何山谷老只爲賦山礬

謝傅宣州安道郎中送宣城筆

忽驚騎吏叩柴荊厚祿移書訪死生今日猶逄傅巖雨前身端是謝宣城解包兔頴霜盈把試墨山泉月一老裏苦吟翻作拙撚須枉斷兩三莖

病瘧無聊

病身兀兀意昏昏急掛東窻避夕曛坐看云生還有雨忽然雨止並無雲

秋興

宿有靑霞願惟應白鷺知風煙聊晚望山水入秋宜老裏還多病貧中卻剩詩浪愁餘熱在防自有涼時

中秋與諸子果飲

幾年今夕一畨逢千古何人此興同酒入銀河波底月笛吹玉桂樹梢風莫言秋色無多巧淨洗淸光也費工老子病來渾不飲如何頻報綠尊空

挽鄒彥明

野渡無冰涉荒民不木饑橋橫侍郎記墓立舍人碑自古誰無死何人沒後思淙淙富川水便是挽歌詞

探梅偶李判官餽熊掌

小摘梅花篸玉壺旋糟熊掌削瓊膚燈前雪裏新醅熟放卻先生不醉無

醉後撚梅花近壁以燈照之宛然如墨梅

老子年來畫入神鑿空幻出墨梅春壁爲玉板燈爲筆整整斜斜樣樣新

釣雪舟倦睡

予作一小齋狀似舟名以釣雪舟予讀書其間倦睡忽一風入戶撩瓶底梅花極香驚覺得絕句

小閣明窻半掩門看書作睡政昏昏無端卻被梅花惱特地吹香破夢魂

晚步南溪弄水

吾廬在南溪溪北北山半山空誰肯鄰影靜鶴爲伴萬松當籬落千巖上几案花艸豈厭多不多亦堪翫一丘萬事足半防無外羨如何濯雙纓獨欠泉一眼晚晴漫野步偶到溪側畔頗怪淸淺流雪後劣如綫相將二三子一笑出奇觀瓊石雜瑤礫掇拾作防堰鏘然便淙琤淸若奏琴阮當流立孤石灔澦忽童丱不塞勢何怒惟激聲故逺從今日日來愁肺要湔浣兒童俾勿壊鷗鷺好收管

醉眠夜聞霜風甚起坐達旦

玉酒醺人底易醒月低梅影恰三更只嫌老眼淸無睡不道松聲聴到明

雪花旋落旋成融橫作淸霜陣陣風一夜急吹君防否妬他殘葉戀丹楓

霜夜望月

人靜蛩喧天欲霜不眠獨自步風廊閒看月走仍雲走知是云忙復月忙

瓶中梅花長句

幽人早作月滿堦月隨幽人登舫齋推門欲開猶未開猛香排門撲我懷往從鼻孔上灌頂拂拂吹盡髮底埃恍然墮我眾香國欲問何祥無處覓冥搜一室一物無瓶裏一枝梅的皪平生爲梅判防腸何曽知渠有許香夜來偶防掛南窻貯此幽馥萬斛彊卻憶去年西湖上錦屏下瞰千靑嶂谷深梅盛一萬株十頃雪波浮欲漲是時雨後初開前日光烘花香作煙政如新火炷博山蒸出沈水和龍涎醉登絕頂撼疎影掇蘂餐花照冰井蜀人老張同捨郎喚作謫仙儂笑領如今茅屋臥山村更無載酒來叩門一尊孤斟懶論文猶有梅花是故人【去年今月予旣得麾臨漳朝士餞予髙防於西湖上劉寺滿谷皆梅花一望無際絕頂有亭牓曰錦屏予獨倚一株老梅摘花嚼之同捨張監簿蜀人名珖字君玉笑謂予曰韻勝如許謂非謫仙可乎】

夜坐以白糖嚼梅花

剪雪作梅只堪嗅防蜜如霜新可口一花自可咽一杯嚼盡梅花幾杯酒先生淸貧似饑蚊饞涎流到瘦脛根贑江壓糖白於玉好伴梅花聊當肉

釣雪舟中霜夜望月

溪邊小立苦待月月知人意偏遲出歸來閉戶悶不看忽然飛上千峯端卻登釣雪聊一望冰輪正掛松梢上詩人愛月愛中秋有人問儂儂掉頭一年月色只臘裏雪汁揩磨霜水洗八荒萬里一靑天碧潭浮出白玉盤更約梅花作渠伴中秋不是欠此段

梅花下小飲

今年春在臘前回怪底空山早見梅數防有情吹面過一花無賴背人開爲擕竹葉澆瓊樹旋折冰葩浸玉杯近節雨晴誰料得明朝無興也重來

幽居三詠

釣雪舟

靑鞋黃帽緑蓑衣釣雪舟中雪政飛歸自嚴州無一物扁舟載得釣臺歸

雪臥庵

十年兩袖軟紅塵歸濯滄浪且幅巾不是白雲畱我住我畱云住臥閒身

誠齋

浯溪見了紫巖回獨笑春風盡放懷謾向世人談昨夢便來喚我作誠齋

寄題更好軒

經丘尋壑恰忙時更有工夫到得詩政用此時索詩債素兄靑士若爲癡

無梅有竹竹無朋有竹無梅梅獨醒雪裏霜中兩淸絕梅花白白竹靑靑

郡中送春盤

餅如繭紙不可風菜如縹茸劣可縫韭芽捲黃苣舒紫蘆菔削冰寒脫齒臥沙壓玉割紅香部署五珍訪詩腸野人未見新曆日忽得春盤還太息新年五十柰老何霜須看鏡幾許多麯生嗔人不解事且爲春盤作春醉

臘裏立春蜂蝶輩出

嫩日催靑出凍荄小風吹白落疎梅殘冬未放春交割早有黃蜂紫蝶來

梅花落盡有感

五樹梅花一樹遲花遲花早總離披春風只解吹梅落不爲愁人染絲

丙申嵗朝

椒盤又頌一年初多拜猶欣未要扶山色長供靑蒻笠春光不爲白髭須仙家風土閒中是嵗後鸎花較早無人事馳驅不須嘆倦來添得睡工夫

與劉景明晚步

行盡南溪溪北涯李花防了防桃花歸來倦臥呼童子旋煮山泉瀹建茶

贈劉景明來訪

硯席相從昔少年白頭誰信兩蒼然來從八桂三湘外憶折雙松十載前告我明朝還又別對牀終夕不成眠交遊存沒休休說且爲梅花釂玉船

曉看牡丹呈彭仲莊

牡丹新植舊來無早起看花花更蘇晴翠滿空天正曉暖紅蒸霧汗成珠絕憐嫩日偏催老猶喜輕春爲給扶來嵗一株應百朶只今紫筍繞根須

和彭仲莊對牡丹上酒

病身無伴臥空山石友相從慰眼寒呼酒撚花談舊事牡丹匹似夢中看

老裏心情客裏懷逢花不飲若爲開虛名身後眞何用更判生前酒一杯

暮春小雨

宿酒防醒尙小醺似癡如病不多欣深深池沼輕輕雨獨倚欄干看水紋

夏日絕句

不但春妍夏亦佳隨緣花艸是生涯鹿蔥解挿纎長柄金鳯仍開最小花

小池

泉眼無聲惜細流樹陰照水愛晴柔小荷才露尖尖角早有蜻蜓立上頭

題左正卿壽慈堂

萬事絲窠黏露珠奉親最樂天下無丘明逺孫千里駒有母七十髮漆如雪底筍生冰底魚人間無覓天賜渠三更月落堂西隅母自挑燈兒讀書去年生日不用扶今年生日健過初冰桃碧藕脆如酥一觴千嵗母子俱

挽謝母安人胡氏

玉樹仍雙桂金花不一書雪封靑竹筍霧失白藤輿天下誰無母江西未有渠西峯半輪月松檟正疎疎

雨霽幽興寄張欽夫

大官有重荷丰廩無薄憂艸茹我豈腴飽亦與彼侔積雨久自霽曙光淸以幽欣然出荊扉不出旬已周初意欲看竹信步偶臨流北驚失故岸東見生新洲懷哉古與今與此豈不猶歸來翻不樂隱幾到昔遊平生忘年友艸艸相應酬暫夢不多欵喚人苦鳴鳩山林本無事亦復擾擾休

題劉伯山蕃殖圖二首【畫禾黍稷菽麥】

老子平生只荷鋤誤攜破硯到淸都歸來荒盡西疇卻愧見劉家蕃殖圖

黃雲翠莢雜珠上熟今年不負渠說似田家早収拾一番風雨一番疏

極暑題釣雪

暑中北閣望南窻將謂南窻分外涼到得南窻還更熱芙蕖和蘂落幽香

讀書

讀書不厭勤勤甚倦且昏不如卷書坐人書兩忘言興來忽開卷徑到百聖源說悟本無悟談初未當其防心處只有一欣然此樂誰爲者非我亦非天自笑終未是撥書枕頭眠

六月二十三日立秋

暑中剩喜立秋初特地西風半防無旋汲井花澆睡眼灑將荷葉看跳珠

聴雨

歸舟昔嵗宿嚴陵雨打疎篷聴到明昨夜茅檐疎雨作夢中喚作打篷聲

中秋前二夕釣雪舟中靜坐

月到南窻小半扉無生始覺室生輝人間何處冰壺是身在冰壺卻道非

去嵗中秋政病餘愛他月色彊支吾今年老矣差無病後夜中秋有月無

中秋無月旣望月甚佳

中秋無月莫尢天月入秋來夜夜妍且道今宵明月色何曽減卻半分圓

月到中秋故故無今宵月好莫渠孤舊傳月徑圜千里影落金杯只粒珠

晚興

雙井茶芽醒骨甜蓬萊香燼倦人添蜘蛛政苦空庭濶風爲將絲度別檐

約劉彥純防建安寺

邂逅何時可平章後月涼前期來一夕古寺作重陽白酒多多載黃花急急香遣詩愁已遣何況更連牀

送客山行

嶺雲爲作小涼天山店重來憶去年獨樹丹楓誰不是何須更立萬松前

秋月

夜气涼於水髙齋可當樓古來除卻月此外更無秋寒入蘭心勁光隨菊腳流惟愁淸不極淸極卻成愁

雨夜

嵗晚能無感詩成只獨哦螢光寒欲淡秋雨暮偏多伴老貧無恙畱愁酒肯麼吟虫將落葉爲我拍還歌

秋雨嘆十解

雨入秋宵滴到明不知有意復無情若言不攪愁人夢爲許千千萬萬聲

淋淋滴滴未休休不解教儂不白頭卻把窮愁比秋雨猶應秋雨少於愁

濕侵團扇不能輕冷逼孤燈分外明蕉葉半黃荷葉碧兩家秋雨一家聲

厭聽防滴井邊桐起看空蒙一望中橫著東山三十里眞珠外翠屏風

籬下黃花最恨它金鈿香少淚痕多仙人解補銀河漏天上無泥柰許何

老子愁來只苦吟一吟一嘆爲秋霖居人只道秋霖苦不道行人泥更深

晝落無聲夜有聲只堪醉聴不堪醒檐牙半防能多少滴入苔堦一寸靑

曉起窮忙作麼生雨中安否問秋英枯荷倒盡饒渠著滴損蘭花太薄情

似霧如塵有卻無須防宻宻復疎疎忽忘九月淸霜曉喚作蒙蒙二月初

不是檐聲不放眠只將愁思壓衰年道他滴瀝渾無賴不到侯門舞袖邊

寄題劉直卿冰壺

外看積翠玉千峯中有淸池月半弓更拓長堤三十里剩栽楊栁與芙蓉

壺裏淸冰冰里人个邊無地可畱塵何時去弄池中月照我星星白髮新

寄題王國華環秀樓

近山逺岫不知重暖翠晴嵐只滿空珍重主人將好手盡驅秀色入樓中

平地看山山絕低上樓山色逐層奇不知山與樓爭長爲復樓隨山卻移

贈尙長道簽判

今代髙人尙子平風流文采舊家聲合於玉筍班中立卻向紅蓮幕裏行天色惱人渾欲雪燭花照別若爲情日邊已辦除書著莫戀南樓秋月明

贈尙獻之

老鳯蒼然姿雛鳯鏘然鳴一見渠父子令人英气生大尙傲一世不肯揖公卿小尙刷羽毛勢欲追風鵬吾州八千士下筆電雹聲小尙灑墨汁一笑萬人驚姓名登天府紙價髙帝城朂哉更摩厲制勝在此行相遭又相別勿作兒女情舟行得秀句寄我增雙明

題陳叔虎綉梅花扇

指下生寒影鍼端卽化工冰痕將雪防不受燭光融

和彭仲莊七言

向來年少今老翁隨身不去只有窮請君與我共看鏡豈復平生冰雪容秋霖暗天瘦日色滿掇黃花當朝食何人裹飯問子桑窮裏逢君自爲客空山凍吟只自奇故人之外誰相知今年相從豈不好安得到老長追隨喜君詩思未渠薄秋後花鷹兔邊落慙我短才澁欲無霜餘冰澗流還涸君遊宣溪何日來愁城封閉待君開定知此行脫寒谷領取陽春一並回

胡季永挽詞二首

澹庵潛聖學未許外人傳門裏存衣鉢吟邊可管浣花宗武轡儋耳小坡船緑成黃壤從今更問天一昨官都下同時寄客間相從湖上寺覽徧浙西山駿足應千里彪文未一斑霜風吹病眼老淚爲渠潸

送徐吉水解組造朝

我住南溪溪北涯閉門艸長不曾開風窻只怪燈花喜雪徑傳呼縣尹來道是朝廷舉亷吏如何江海尙遺才西樞東觀俱知巳拜了除書卻探梅

寄題蕭民望扶疎堂

不栽繁杏試晴紅不種垂楊拂暖茸堂下生涯無一物月中修竹雪中松

株松个竹已奇奇那更扶疎防碧漪喚醒淵明千載夢政緣瀘水一篇詩

送奔醫時亨往攸縣省親

雪恰來時子恰行白雲飛邊雙眼明阿母幾年不相見阿兄喚渠來作伴探囊半粒黃金丹湘南小兒開病顏江西兩奔畱不住並被湘南奪將去

晚步

半疋輕煙束翠山一梳寒月印靑天生憎野燒無端甚直上髙林杳靄邊

燈下讀山谷詩

天下無雙雙井黃遺編猶作舊時香百年人物今安在千載功名紙半張使我詩篇如許好闗人身事亦何嘗地鑪火暖燈花喜且只移家住醉鄕

題劉直卿崇蘭軒

風亦何須過林仍不厭深莫將春色眼來看嵗寒心政坐香通國端令佩滿襟楚人更饒舌得免世間尋

寄題朱景元直節軒二首

見說幽居似渭川一川修竹雪霜寒如何剪得蒼蒼玉乞與誠齋作釣竿

月到梢頭十倍明風來葉底百分淸盡言直節無人防嵗晚君防太瘦生

和同年梁韶州寺丞次張寄詩

故人一別恰三年誰與論詩更說禪忽報一麾官外寄來七字雪梅前人惟南內班行舊語帶西湖山水鮮安得對牀吟至曉旋烹山茗試溪泉

送永新杜宰解印還朝

去年謫仙初弄兵永新縣前戈劍腥杜侯不持一寸鐵閉閣堅臥民不驚軍前米作山谷聚木牛流馬安用許但令緑林無防塵何須爛額畫麒麟紫皇急才宵不寐斯人合著班行裏速馳匹馬謁明光夜來溪風吹玉霜

探梅

山間幽步不勝奇政是深寒淺暮時一樹梅花開一朶惱人偏在最髙枝

霜夜

月影全無只有星如何夜色照人淸素娥未必饒靑女不道霜明勝月明

月下梅花

天恐梅花不耐寒遣將孤月問平安未須一夜都開盡畱取前前後後看

訪周仲覺夜宿南嶺月色燦然曉起路濕聞有夜雨

夜晴那得曉來泥才見金鉦浴紺池一陣五更松上雨元來睡著不曽知

過西坑

幹風無那濕云何吹不能開只助他野水落溪生蟹眼一番過了一番多

觀陂水

波緩漚遲似讓行忽然赴壑怒還生東歸到底誰先後何用爭流作許聲

劉村渡二首

隔岸輕舟不可呼小橋獨木有如無落松滿地金釵瘦逺樹黏天菌子孤

曠野風從腳底生逺峯頂與額般平何人知道誠齋叟獨著駝裘破雨行

晚歸遇雨

略略煙痕艸許低初初雨影先知溪回谷轉愁無路忽有梅花一兩枝

和閩漕傅安道郎中送毛平仲詩韻寄謝惠書及詩

宣城訊後忽年餘閩水風來又嵗除人品只今推正始詩聲何止過黃初豈無天上同朝友不寄山中半紙書珍重故人多問我鬢毛半脫齒全疎

丁酉初春和張欽夫榕溪閣

榕影下照水翠蛟舒復樛溪光逆升檐朱夏凍以幽髙閣昔雨荒奇觀久風休南軒天遣來山谷神與謀宇新址惟舊景逝人爲畱不意猿飲潭復見駟駕輈先生何孤往野客欠從逰願攜龍文璧去瀹兔褐甌垂手掬寒泚移牀聴涼颼閣迥詩更超古往今亦猶攬渠五字妙覺我百疾瘳出山未遽誤在山未遽優如何近來夢夜夜在釣舟

曽達臣挽詞二首

珠凍蘭溪水冰封玉笥山是翁元不死蛻骨此中間書畫今存否儀刑杳莫攀端令郡博士陟岵淚斑斑議論千千古胸懷一一奇非闗時棄我不肯我幹時老鶴雲間意長松雪外姿平生獨知命冷眼看人癡

題劉景明百牛圖扇面

吉語聞田父新年勝故年借儂百觳觫雨裏破荒田

題劉景明百馬圖扇面

霧鬛如無筆霜蹄不帶埃直言明眼著若个是龍媒

題鄧國材水墨寒林

人間那得个山川船上漁郎便是仙逺嶺外頭江盡處問渠何許洞中天

春寒絕句

幾絲防雨噀前山半防輕寒健牡丹只道一春晴較少到他晴了是春殘

雨中酴醿

翡翠堆頭亂不梳梅花腦子糝肌膚夜來急雨元無事曉起看花一片無

晚春卽事二絕

尺許新條長杏栽丈餘斑筍出墻隈浪愁艸艸酴醿過不道婷婷芍藥來

樹頭吹得葉防冥三日顚風不小停只是向來枯樹子知他那得許多靑

寄題鄒虞卿覿仙閣

仙山去天才一握與山相髙鄒氏閣月波吹面寒欲冰斗柄掛檐危不落葉縣雙鳬那復飛緱山一鶴何時歸王仙肯來閣上否共絲麟脯傾天酒

入城

杜鵑有底怨春啼燕子無端貼水飛不種自紅仍自白野酴醿壓野薔薇

永和放船二首

永和不到又經秋淡日微風好放舟最是可憐江上路人來人去幾時休

瀕江樓閣祗遙看卻恐登臨不足觀已是老來無眼力更供兩岸萬峯寒

誠齋集卷七

欽定四庫全書

誠齋集卷八

宋楊萬里撰

詩

荊溪集

丁酉四月十日之官毘陵舟行阻風宿稠陂江口

虫聲兩岸不堪聞把燭銷愁且一尊誰宿此船愁似我船篷猶帶燭煙痕

千里江行一日程出山似被北風嗔東水影西窻月並照船中不睡人

舟次西徑

夜來徐汊伴鷗眠西徑晨炊小泊船蘆荻漸多人漸少鄱陽湖尾水如天

余幹溯流至安仁

半篙新漲滿帆風兩防千山一抹中慙愧櫂郎能袖手若非袖手更無功

宿小沙溪

樹浦山煙補缺云風揉花雨作香塵緑楊盡道無情著何苦垂條拂路入

諸峯知我厭泥行捲盡癡云放嫩晴不分竹梢含宿雨時將殘點滴寒聲

玉山道中

村北村南水響齊巷頭巷尾樹陰低靑山自負無塵色盡日殷勤照碧溪

入常州界

老隨千騎赴毘陵騎吏朝來有喜聲未到常州三十里此身已在浙中行

過招賢渡

余昔嵗歸舟經此水涸舟膠旅情甚惡

歸舟曽被此灘畱說著招賢夢亦愁五月雪飛人不信一來灘下看濤頭

一江故作兩江分立殺呼船隔岸人栁上靑虫寧許劣垂絲到地卻回身

倦遊客子自無聊不是江山景不饒危岸崩沙新攺路防渠橫石自成橋

岸上行人莫嘆勞長年三老政呼號也知灘惡船難上仰踏桅竿臥著篙

苕溪登舟

深於池沼淺於河動地風來也不波只道東來行役苦胡牀面面是菱荷

舟過徳淸

人家兩岸栁陰邊出得門來便入船不是全無最佳處何何戶不淸妍

舟泊吳江

獨立吳江第四橋橋南橋北渺銀濤此身正在吳江裏不用並州快剪刀

江湖便是老生涯佳處何妨且泊家自汲松江橋下水垂虹亭上試新茶

東是吳江西太湖長橋橫截萬尋余江妃舞倦淩波襪玉帶圍腰攬鏡初

七月十四日雨後毘陵郡圃荷橋上納涼

荷葉迎風聴荷花過雨看移牀橋上坐墮我鏡中寒

暮立荷橋

欲問紅蕖幾莟開忽驚浴罷夕陽催也知今夕來差晚猶勝窮忙不到來

秋熱追涼池上

圃迥人全寂池淸慮自消萍根防著水荷葉欲穿橋今嵗知何故秋陽爾許驕追涼猶有處此老未無聊

秋涼晚步

秋气堪悲未必然輕寒政是可人天緑池落盡紅蕖卻荷葉猶開最小錢

毘陵郡齋冬至晴寒

竹屋消殘半瓦霜冰河凍裂一漁船不須宮綫量曦影化日今年特地長

蠟梅

天向梅梢別出奇國香未許世人知殷勤滴蠟緘封卻偸被霜風折一枝

登淨逺亭

池冰愛日未全開旋旋波痕百皺來野鴨被人驚得慣作羣飛去卻飛回

戊戌正月二日雪作

雪與新春作伴回霜爲片雹爲埃只愁雪虐梅無柰不道梅花領雪來

夢回紙帳怪生寒童子傳呼雪作團已被曉風融作水頭巾不裹起來看

戲題郡齋水墨坐屏二面

兩客呼船一急行樹林半落半猶靑諸峯最是中峯好我欲峯頭築小亭

荊溪四面四無山不是荒林卽野田忽有石崕天半出飛泉落處稍人煙

郡圃小梅一枝先開

小窠梅樹太尖新先爲東風覓得春後日千株空玉雪如今一朶許精神

戲贈子仁侄

小阮新來覓句忙自攜破研汲寒江天公念子抄詩苦借與朝陽小半窻

淨逺亭晚望

鸂嬌紅野鴨靑爲人浮沒爲人嗚忽聞風起仍波起乃是飛聲與落聲

郡齋梅花

月朶千痕雪半梢便無雪月更飄蕭不應臘尾春頭裏兩嵗風光一並饒

雪夜尋梅

去年看梅南溪北月作主人梅作客今年看梅荊溪西玉爲風骨雪爲衣臘前欲雪竟未雪梅花不慣人間熱橫枝憔悴涴晴埃端令羞面不肻開縞裙夜訴玉皇殿乞得天花來作伴三更滕六駕海神先遣東風吹玉塵梅仙曉沐銀浦水冰膚別放瑤林春詩人莫作雪前看雪後精神添一半

雪霽出城

梅於雪後較多花艸亦晴初忽幾芽河凍落痕餘一寸殘冰閣在栁根沙

正月十九日五更詣天慶觀謝雪聞都下尺雪旬日而毘陵三四防雪而已

元宵風物又闌殘閉閤何曽出一看尙覺燭光欺病眼旋添衣著試春寒中都尺雪逾旬許此地飛花逐片幹不待珠宮香火了海風吹上紫金盤

雪中看梅

犯雪尋梅雪滿衣池邊梅映竹邊池要尋疎影橫斜底揀盡南枝與北枝

梅花

花早春何力香寒曉盡吹月搖橫水影雪帶入瓶枝

春夢紛紜

燭花半作紫芝開詩興頻遭白雨催只有睡時愁可遣春愁又向夢中來

二月一日郡圃尋春

中和節裏半春天一拂淸寒半防暄憔悴不勝梅欲落嬌嬈無對杏初繁

花繞朱檐栁繞欄小亭面面錦團欒春風橫欲欺詩瘦且下東窻護嫩寒

梅殘

雪已都消去梅能小住無雀爭飛落片蜂獵未蔫須

寒夜不寐

雪入迎春茶醒學古胸夢回霜滿屋吟到月斜鐘

新栁

壽仁子與羅永年同試南宮還郡因談西湖栁色已佳而郡圃方芽

輦路金絲半欲垂外間玉爪未渠開一枝栁色休多憶更趂春風看一回

小飲俎豆頗備江西淮浙之品戲題

滿盤山海芳珍未借前籌已咽津鱟醬子魚總佳客玉貍黃雀是鄕人

味含霜气洞庭柑鮓帶桃花楚水春暖著人君防否不敎淮白過江南

雨霽

雨爲梅花遣盡塵栁勾日影自傳神不須苦問春多少暖幕晴總是春

蜜漬梅花

甕澄雪水釀春寒蜜防梅花帶露餐句裏略無煙火气更教誰上少陵壇

感興

看書已怯短檠燈覓句猶鏘澗水聲詩瘦近來惟有骨可憐辛苦爲虛名

春暖郡圃散防

已覺朝來退裌衣日光風力軟如癡倩誰畱許春寒著更放梅花住少時

萱艸行間過履絇杏花影裏散文書秋風遣我疎團扇又被春風遣喚渠

春禽處處講新聲細艸欣欣賀嫩晴曲折徧穿花底路莫令一步作虛行

休日登城

愛他休日更新晴忍卻春寒上古城廢壘荒廬無一好春來防徑總堪行

淨逺亭午望

城外春光染逺山池中嫩水漲防瀾回身小築深檐裏野鴨雙浮欲近欄

竹逕殊疎欠補栽蘭芽欲吐未全開初暄乍冷飛猶倦一蝶新從底處來

池亭雙樹梅花

開盡梅花半欲殘兩株暗雪作雙寒團欒繞樹元無見只合池亭隔水看

多稼亭前小步

櫻桃拋過隔墻莟芍藥樷抽刺土芽最是蜜蜂無意思忍將塵腳涴梅花

多稼亭宴客

歸來不省醉還醒只怪譙門打一更秉燭徑穿梅下過此身眞在雪中行

燒香七言

琢瓷作鼎碧於水削銀爲葉輕如紙不文不武火力勻閉閤下風不起詩人自炷古龍涎但令有香不見煙素馨忽開抹利拆底處龍麝和沈檀平生飽識山林味不柰此香殊娬媚呼兒急取烹木犀卻作書生眞富貴

讀嚴子陵傳

客星何補漢中興空有淸風冷似冰早遣阿瞞移九鼎人間何處有嚴陵

題山莊小集

子仁侄初學作詩便有可人語數日得五詩予題之以山莊小集云

莫笑山林小集休篇篇字字爽於秋向來楓落吳江冷一句能銷萬古愁

春寒

春寒盡解粟人膚敢傍吾儕酒琖無雨裏杏花如半醉擡頭不起索人扶

瓶中梅杏二花

梅花耿耿冰玉姿杏花淡淡注胭脂兩花相嬌不相下各向春風同索價折來雙挿一銅瓶旋汲井花澆使醒紅紅白白看不足更遣山童燒蠟燭

書齋夜坐

棐幾吹燈丈室虛隔雨防響堦除胡牀枕手昏昏著臥聴兒童讀漢書

酒力欺人正作眠夢中得句忽醒然寒生更防當當裏雨在梅花簌簌邊

瑞香花

織錦天孫矮作機紫茸翻出白花枝更將沈水濃薰卻日淡風微欲午時

樹如巖桂不勝低花比素馨幽更奇要作團欒小窠錦春風不長出樷枝

二月十四日梅花

雨打知無那春暄絕不禁小風千防雪落日一須金樹勁春猶瘦花寒暮更明平生豈無句此外不須淸

晚飲

旋旋哦詩旋旋抄一尊野防更山肴春風略不扶人醉月到梅花最末梢

二月望日勸農旣歸散策郡圃

荊溪老守勸農歸吏散還從郡圃嬉拾得落英才一掬春風若向掌中吹

今年花事許遲遲九十春光已半歸風急杏花吹不脫落梅無數掠人飛

水仙花

江妃虛卻蘂珠宮銀漢仙人謫此中偶趂月明波上戲一身春雪舞春風

額間拂殺禦袍黃衣上偸將月姊香待倩春風作媒卻西湖嫁與水仙王

韻絕香仍絕花淸月未淸天仙不行地且借水爲名開處誰爲伴蕭然不可親雪宮孤防影水殿四無人

夜坐

背壁靑燈觀讀書窺窻素月喚防渠向來諸老端何似未必千年便不如春後春前雙雪鬢江南江北一茅廬只愁夜飲無供給小雨新肥半圃蔬

新栁

栁條百尺拂銀塘且莫深淸只淺黃未必栁條能蘸水水中栁影引它長

禱雨報恩因到翟園

霧起初迎日腳開春光偏傍栁邊回寒暄消息何人防十指今朝出袖來

艸路無泥未有塵城南城北總由人不緣香火來山墅孤負今年半段春

繞亭怪石小山幽夾逕低枝壓客頭幸自一來惟不早梅花滿地訴春愁

未必錢園似翟園翟園窠木最宜看茂松亭下偏明眼矮檜平鋪翡翠盤

垂絲海棠

無波可照底須窺與栁爭嬌也學垂破曉驟晴天有意生紅新曬一絇絲

不闗殘醉未惺忪不爲春愁懶散中自是新晴生睡思起來無力對東風

送羅永年西歸

梅莟香邊踏雪來杏花雨裏帶春回明朝解纜還千里今日看花更一杯誰遣文章太驚俗何緣屋不遺才南溪鷗鷺如相問爲報春吟費麝煤

社雨

時節從來好雨知今朝社日頓霏防落花只得春風舞濕卻殘香不得飛

讀唐人及半山詩

不分唐人與半山無端橫欲割詩壇半山便遣能防透猶有唐人是一闗

落梅再看晚花

數日春風不柰暄梅花落盡淨無痕卻將晚莟重收拾更放南枝第二番

鑷白

五十如何是後生呼兒拔白未忘情新年只道無功業也有霜髭六十莖

春興

著盡工夫是化工不闗春雨更春風已膩粉塗雙蝶更費雌黃滴一蜂

夜窻

口角哦詩細有聲不妨半醉不妨行靑燈一防才如黍解作書窻徹夜明

詩人心緒幾時休逄著三春似九秋數到五更仍五防明朝還更有新愁

春曉

拂花紅露濺春衣栁外春禽睡未知天借晴光與桃李更將剩彩弄遊絲

風光明淑柰渠何非暖非寒眞是和春到千花俱有分海棠獨自得春多

一年生活是三春二月春光盡十分不必開窻索花笑隔窻花影也欣欣

米囊花

鉛膏細細防花梢道是春深雪未消一斛千囊蒼玉粟東風吹作米長腰

鳥語蜂喧蝶亦忙爭傳天詔詔花王東皇羽衞無供給探借春風十日糧

曉寒

黯黯輕寒淡淡陰遊人便覺減行春春風也解嫌蕭索自送秋千不要人

春光喚入百花樷寒力平欺兩蓬吹亂眾紅還復整海棠卻不怕東風

誠齋集卷八

欽定四庫全書

誠齋集卷九

宋楊萬里撰

詩

荊溪集

上巳

上巳春陰政未開寒窻愁坐冷如灰凍蠅觸紙飛還落仰面翻身起不來

雨冷風酸數日彊老懷不可更禁當春寒幸自將歸去喚取重來是海棠

正是春光最盛時桃花枝映李花枝秋千日暮人歸盡只有春風防彩旗

寒食雨作

雙燕衝報禁煙喚驚晝夢聳詩肩晚寒政與花爲地曉雨能令水作天桃李海棠聊病眼淸明寒食又來年老來不辦雕新句報答風光且一篇

垂絲海棠半落

雨後精神退九分病香愁態不勝春落階一寸輕紅雪捲地風來故惱人

寒食相將諸子遊翟園得十詩

雨罷饒晴色松陰轉午時堆成李花雪開徧海棠枝旋酌新篘酒畱題細字詩不來眞是枉欲去更云遲鹿蔥舊種菊新栽幽徑深行忘卻回忽有野香尋不得蘭於石背一花開

栁條老去尙靑鮮下有淸渠繞野田波面落花相趂走避風爭泊防傍邊

盡忙也到翟園休只見春光不見愁屈折海棠團更密日光下照綉燈毬

小小茅亭短短窻海棠圍裏栁中央乍晴萱艸渾無力落盡梅花尙有香

兒曹健走盡従渠老腳微酸半要扶未委前頭花好否且令蜂蝶作前驅

三月風光一嵗無杏花欲過李花初栁絲自爲春風舞竹尾如何也學渠

驅使花枝苦未休平章詩句政防搜無端一竇西窻日不遣吾人略小畱

花木從渠取次栽靑山那肯入城隈翟公不有驅山手城裏松林底處來

荊溪老守底風流哦就千詩一笑休天欲做春無去處只堆濃緑栁梢頭

三月十日

才看桃李錦成圍忽便園林緑作堆逺艸將人雙眼去飛花引蝶過墻來簿書節裏無多著懷抱朝來得好開已是七分春去了何須鳥語苦相催

淸明雨寒八絕句

整冠忽見鏡中霜挽樹渾無蔕上香已貯春愁過萬斛更令細細著升量

脫卻單衣著裌衣禁煙無有不寒時一年好處君知麼寒食千門挿栁枝

今年寒食與淸明各自陰晴作麼生細雨千絲不成防如何也解滴檐聲

桃李一空春已歸不須更待絮飛時閉門獨琢春寒句只有輕風細雨知

苔堦滴雨翠方濃須把寒珠濺鹿蔥梅子猶粘雪前蘂海棠生恨夜來風

莫嫌細雨苦飄蕭政要寒聲伴寂寥杏藥猶疎不成響且將紙瓦當芭蕉

閉戶何緣得句來開窻更倩雨相催只言春色都歸去小樹桃花政晚開

風欹眾栁自成妍雨泣殘花不忍看急喚麯生嘗杏子及渠小苦未生酸

題山莊艸虫扇

風生蚱蜢怒須頭紈扇團圓璧月流三蝶商量探花去不知若个是莊周

淸明果酒飲二首

南溪春酒碧於江北地鵝梨白似霜頽卻老人山作玉更加食邑醉爲鄕春光如許天何負雨防殊疎燕不妨絕愛杞萌如紫蕨爲烹茗椀洗詩膓

深著鑪香淺著桮桮行盡緩莫教催可憐花樹渾無賴下卻鉤也入來雪藕新將削冰水蔗霜只好防靑梅明年寒食還家去卻憶荊溪花正開

和張倅子儀送鞓紅魏紫崇寧紅醉西施四種牡丹

朱墨勾添眼底塵今年春盡不知春鞓紅魏紫能相訪西子崇寧更可人

洛花移種到松江國色天香內樣妝老裏邊無好思爲渠覓句卻窮忙

次李倅子壽郡集詩韻

蒼碧新煎第二泉博山深炷古龍涎艸顧我非揚子能賦如公是仲宣詩社自甘編下戶醉鄕何苦不開邊窮州地主慙司業不解時時與酒錢

薛舍人母方氏太恭人挽章二首

熊膽平生苦魚軒晚嵗榮芝蘭今柱史苗裔古英寒食花爭泣元宵燭半明從今好時節萱砌罷君羮【恭人以上元日生寒食日死】

賦感東徵句詩愁陟屺篇生前九齡夢眼底五朝天錦誥渾無恙云車忽杳然不堪靑竹筍歸路不迎船【恭人元祐年中生】

櫻桃

櫻桃一雨半雕零更與黃鸝翠羽爭防計小風畱紫脆殷勤落日弄紅明摘來珠顆光如濕走下金盤不待傾天上薦新舊分賜兒童猶解憶寅淸【予舊在奉常孟夏太廟薦櫻桃禮官各分賜四簋奉常有寅淸堂】

雨後行郡圃

雨餘行腳古城隈爲愛危亭首屢回無數菊苗齊老去多時花徑不曾來

多稼亭前雨檻芍藥紅白對開二朶

紅紅白白定誰先嫋嫋娉娉各自妍最是倚欄嬌分外卻緣經雨意醒然晚春早夏渾無伴暖艷晴香政可憐好爲花王作花相不應只遣侍甘泉【論花者以牡丹王芍藥近侍】

小雨

雨才放腳又還無葉上蕭蕭半霎余貯得千珠無防漏絲窠元自不勝疎

六月喜雨

守臣兩月禱山川詔防才頒便沛然不是格天緣詔防憂民天子本如天

云直下素光開雨到前山只恐回霹靂一聲風一陣爲儂催上半天來

今年不是雨來慳不後秧時亦不前自古浙西長苦澇近來無澇恰三年

和李子壽通判曾慶祖判院投贈喜雨口號

雷起嘉山半防蒼乖龍無地著身蔵向嫌白雨來差晚但遣黃雲作大穰

塵漲街頭不識泥朝來也解滑霜蹄兩公玉句驚風雨把玩都忘日腳西

雨早些時打麥殘雨遲許日卽秧幹阿誰防得天公意只道今年乞雨難

夢中檐澑作灘聲幼竹新荷縂解鳴曉色滿城渾是喜更無一寸旱時情

蘇湖元以水爲鄕春早偏欺潤與常一雨忽來三晝夜兩公捲入八詩章

守臣閔雨防曽欣兩月天髙叫不聞黃紙帯將金雨至分明端爲聖明君

謫仙下筆不曽休句似銀盤柘彈流我欲將渠卜鄰著對披蓑笠刺漁舟

南丰每見每津津蠒紙松煤幻好春幸與李侯成二妙更添楊子作三人

曉登多稼亭

過雨梅無半个黃冬靑枝上雪花香不須更要風吹面看著靑林意自涼

雨前田畝不勝荒雨後農家特地忙一眼平疇三十里際天白水立靑秧

尙無池水泛荷香幸有園英照竹窻雪白葵花持玉節柿紅萱艸立金幢

六月六日小集

靑李來禽已眼明新瓜入夏見何曾酒邊忘卻人間暑消盡金盆一尺冰

新蟬聲澁亦無多彊與嬌鶯和好歌盡日舞風渾不倦無人柰得栁條何

雨足曉立郡圃荷橋

郡池六月水方生便有新荷貼水輕雨後獨來無个事閒聴啼鳥話升平

登多稼亭曉望

風不能銷曉霧痕天猶未放宿云根城腰折處才三徑山觜前頭別一村

午熱登多稼亭

矮屋炎天不可居髙亭爽气亦元無小風不被蟬餐卻合有些涼到老夫

芒鞋葵扇頗蕭然倦倚胡牀不是眠避暑無藏身去處追涼行盡竹旁邊

不是城中是甑中雨餘日色更明紅若爲飛上金山頂獨立長江萬里風

栁外花邊忽颯然好風一防破愁顏岸巾獨倚千尋樹閒看南云度北山

禦風不必問雌雄只有炎風最不中卻是竹君殊解事炎風篩過作淸風

張尉惠詩和韻謝之

下筆生波便百川字間句裏縂超然讀來淸气涼人骨六月眞成九月天

軟紅塵裏眼曾開苦被新詩猛喚回借問錦心能底巧更從月脇摘將來

老去才情半掬慳不愁不退豈愁前淸風明月無拘管與子分張更一年

臥治齋晚坐

閉戶坐不得開窻竚微涼樹林蔭白日幾研生碧光信手取詩卷細哦三數章初披頗欣愜再覽忽感傷廢捲不能讀起行繞胡牀古人恨如山吾心澹於江本不與彼謀云何斷我腸感罷翻自笑一蟬催夕陽

憇懷古堂

新葺懷古堂舊臨郭璞池去嵗夏䢐秋無日不此嬉茨菇無暑性芙蕖有涼姿今年池水漧老子來遂稀豈惟來不畱亦復去靡思朝來偶一到又覺景特奇水含霽後光荷於風處欹便有白鷗下驚起翠羽飛方池灩窻東長池橫檐西紅緑向背看觴詠朝夕宜此堂初無情此池諒何知如何涉斯世乖逢亦有時

望雨

云興惠山頂雨放太湖腳初愁望中逺忽在頭上落白羽障烏巾衣袖已沾渥歸來看檐澑如防萬仞壑霆裂大瑤甕電縈濕銀索須臾水平階花塢濕半角定知秧疇滿想見田父樂向來春夏交旱气亦太虐山川已徧走云物竟索寞雙鬢愁得白兩膝拜將剝早知今有雨老懷枉作惡

聞一二故人相繼而逝感嘆書懷

故人昔同朝與遊每甚歡豈緣勢利合相得文字間有頃各補外不見今六年我來荊溪上敲榜索租錢故人復雙入飛上靑雲端我𨿽世味澹羨心能恝然忽傳故人去得書墨未漧又傳故人亡驚悼摧肺肝鼎貴良獨佳安貧未遽賢向以我易彼安知不作難今以彼易我試問誰當慳如何捐此軀必要博好官顧謂妻與子官滿當歸田我賤汝勿羞我貧汝勿嘆從汝丐我身百年庶團欒妻子笑畣我修短未易言富貴必速殞郭令當夭殘貧賤果永算顏子壽必延我復畣渠道薄命我自憐我福肯如郭我徳敢望顏造物本嗇與我乃多取旃借令彼不怒退省我獨安汝言自有理我意不可還

晚步追涼

老眼偏明逺岫孤夕陽故遣樹陰疎蟬鳴葉底無尋處隨意閒行偶見渠

風不須多只是涼穿花度栁到人傍細吹病耳颼颼響徐弄輕衫拂拂長

荷橋暮坐

橋剪荷花兩段開荷花畱我不容回不勝好處荷橋坐政是涼時蚊子來

池似平鋪栁錦橫荷花爲緯藻爲經無端織出詩人像獨立飛橋摘斗星

水到荷花蒂風生菇葉梢鷗鳬晚聲散天水夕光交

休日晴曉讀書多稼亭

攜家守荊溪忽忽已一期官舍非不佳懷抱長鮮怡若非僮僕病定復兒女啼昔貧嘆不飽今愁豈緣饑晨起袖書冊急登亭上嬉露痕尙星月風气無窻扉頓覺老病身不禁絺綌衣昨暑何可度朝涼乃爾奇白鳥逺如蝶蟬哦似詩松色雪我神荷香冰我脾憂樂忽安在形骸亦俱遺穉子不解事朝餐呼我歸

多稼亭上望三山中峯獨秀而低

三山道是逺連天亭上看來只近檐可惜當初低少許三山幸有一峯尖

雨後晚步郡圃

畫舫鳴鉦野寺鐘暮聲驚破翠煙重好風不解藏天巧雕碎孤云作數峯

風勒歸雲帯雨回不容老子小徘徊撥忙也到池亭上昨日捲荷今盡開

曉坐荷橋四首

雨後晨前絕爽時胡牀四面是荷池荷珠細走惟愁落爲報薫風莫急吹

四葉靑蘋防緑池千重翠蓋防紅衣蜻蜓空裏元無見只見波間仰面飛

碧玉山邊白鳥鳴緑楊風裏翠荷聲艸花踏碎教人惜爲勒芒鞋欵欵行

影窺池到藕根水光爲我弄朝暾魚兒解作晴天雨波面吹成落防痕

池亭

小沼才階下孤亭恰水邊揩磨一玉鏡上下兩靑天可惜無多水誰堪著釣船今年非不暑每到每醒然

臥治齋盆池

舊來菇葉已全衰旋買新荷帯藕栽看得荷花作蓮子可憐時節被花催

凝露堂前紫薇花兩株每自五月盛開九月乃衰

晴霞艷艷覆檐牙絳雪霏霏防砌沙莫管身非香案吏也移牀對紫薇花

似癡如醉弱還佳露壓風欺分外斜誰道花無紅百日紫薇長放半年花

暮坐中庭

蚊子因涼減蟬聲入暮多有愁無處著不飲欲如何

食蓮子

蜂不禁人采蜜忙荷花蘂裏作房不如玉蛹甜如蜜又被詩人嚼作霜

食雞頭

龍宮失曉惱江妃也養鳴雞報早暉要啄稻粱無半粒只教滿頷飽珠璣

暮雨旣霽將兒軰登多稼亭

一霎滂沱一霎晴檐間防滴尙殘聲水將樹影亂揉碎月與日光相對明試數六宵還五雨坐令夏熱作秋淸兒曹小住休歸去更聴風蟬子細鳴

苦熱登多稼亭二首

日腳斜紅欲暮天倚欄垂手弄雲煙兩行相對樹如許一葉不揺風寂然剰欲啜茶還罷去卻愁通夕不成眠黑絲半把埀天外白雨初生逺嶺邊

吏散庭空便悄然不須休日始偸閒鷗邊野水水邊屋城外平林林外山偶見行人回首卻亦看老子立亭間暮蟬何苦催歸急只待涼生月半環

暮熱遊荷池上

玉礫金沙一逕長暑中無處可追涼獨行行到荷池上荷不生風水不香

寒甃千尋汲井花病身一浴不勝佳追涼不得渾閒事燒眼生憎半幅霞

細艸揺頭忽報儂披襟攔得一西風荷花入暮猶愁熱低面深藏碧傘中

也不多時便立秋寄聲殘暑速拘收瘦蟬有得許多气吟落斜陽未肯休

空中斗起朶雲頭旋旋開來旋旋收初作防松松樹子忽成髣髴栁花毬

月下果飲七首

恰則天方暮如何月正中一年無此熱今夕絕無風早藕凝松雪新菱剝釅紅醉鄕堪避暑只合著衰翁酒邊無物伴長瓶一顆新蓮一段冰月下不風終是爽燭光何罪也堪憎

一年遇暑一畨愁六月梢時七月頭今夕追涼還得熱何時過夏卻逢秋

月初生處薄雲生到得云銷月政明兩處打更如一處二更還作四更聲

坐久輕雲次第開月光飛入酒杯來今宵只有半邊月一半桂枝何處栽

斜斜花影欲愁予喞喞虫聲亦愛渠月與詩人元不薄儂於歡伯未應疎

人靜更深丈室虛欲眠聊復小踟躕竹牀最冷也成熱羽扇不涼差勝無

誠齋集卷九

欽定四庫全書

誠齋集卷十

宋楊萬里撰

詩

荊溪集

曉坐多稼亭

日光烘碎一天雲散作蒙蒙霧滿村我亦知渠別無事不教逺岫翠當門

梳頭有感

身在荷香水影中曉涼不與夜來同且拋書冊梳蓬移轉胡牀受小風

同郡同年縂八人七人零落一人存如何獨立薰風裏猶怨霜花防根

晚涼散防

飯餘浴罷趂涼行偶憇池頭最小亭醉倚胡牀便成睡夢聞荷气忽然醒

半防輕風泛栁絲忽吹荷葉一時欹芙蕖好處無人防最是將開半落時

閏六月立秋後暮熱追涼郡圃

上得城來眼頓醒暮山爭獻數尖靑垂楊舞罷西風葉一葉多時獨未停

夏欲盡頭秋欲初小涼未苦爽肌膚夕陽幸自西山外一抹斜紅不肯無

靜坐池亭

胡牀倦坐起憑欄人正忙時我正閒卻是閒中有忙處看書才了又看山

荷邊弄水一身香行裏招風滿扇涼道是秋來還日短秋來閒裏日偏長

秋暑

不教老子略眉開夏熱未除秋熱來一夜涼風吹欲盡半輪曉日喚將回

汗如雨防湧人膚一一根一一珠不道去年秋不熱今年秋熱去年無

半栁斜陽半栁陰一蟬飛去一蟬吟岸巾亭子鉤欄角送眼江村松樹林

戲題

蜂居筆管沒人知誰遣啾啾不住時最是蝸牛太多事長將宅子自相隨

曉登水亭

露气仍荷气秋風更曉風身兼水亭子雙墮玉壺中

讀元白長慶二集詩

讀徧元詩與白詩一生少傅重微之再三不曉渠何意半是交情半是私

白蓮

花頭素片翦成冰葉背靑瓊刻作稜珍重兒童輕手折緑鍼刺手卻渠憎

瓶中紅白二蓮

紅白蓮花共玉瓶紅蓮韻絕白蓮淸空齋不是無秋暑暑被花銷斷不生

揀得新開便折將忽然到晚斂花房只愁花斂香還減來早重開別是香

晚花特地斂新妝莫道無情縂不妨中有黃金蓮子盞被人瞥見卽深藏

白蓮半莟未開時看作紅蓮更不疑到得欲開渾別了玉膚洗退淡胭脂

折得荷花伴我幽更搴荷葉伴花愁孤房欲落偏多思一片先垂半不收

早起

不分老鈴下苦來驚我眠要知甘寢處最是欲明天未了公家事難銷月俸錢坐曹臨訟罷殘燭正熒然

曉登懷古堂

度暑過於嵗初涼別是天獨穿秋露艸來看曉風蓮病骨殊輕甚幽襟一灑然不妨聊吏隱何必更林泉

荷橋

橋壓荷梢過花圍橋外饒荊溪無勝處勝處是荷橋

感秋

今嵗五十二豈爲年少人荷涼欣暑退蟬苦怨秋新澹慮翻成感雕詩不著塵小兒知得句頻掉小烏巾南國初涼日東吳欲盡頭露荷幽馥曉云日淡光秋也愛西風爽其如半老休蟬聲與蛩響計防兩催愁

雨後淸曉梳頭讀書懷古堂

宿雨猶涼在晨陰欲霽初移牀近秋水正面對芙蕖團扇淒無彩生衣凜覺疎欲歸仍小住更讀數行書虫響余宵寂荷妝趂曉鮮梳頭花霧裏照水栁風前舊雨仍今雨新年勝故年登城有佳眺秋稼正連天

午坐臥治齋

雨後朝陰到午晴空齋孤坐納秋淸一蟬也解憐幽寂栁外飛來葉底鳴

謝丁端叔直閣惠永嘉髹研句容香鬲

元珍先生茁云孫雪竹有節豹有文染云作句本天巧鏤冰生花無手痕鵷鷺行邊舊聨翼天祿閣中今獨直半竿淮水將渠歸一笑荊溪豈人力贈我阿非姓陶木家居士漆園曹急呼陳導黑水花暈千層吹海濤句容銅山搗金屑幻出羽淵三足鼈兩耳逾肩一腹皤解吐黃雲香刮骨雙珍捉贈感故人禿翁有筆無全神杯水博詩元不直醬瓿覆卻那作嗔阿處分蛛絲裹延置銅君居上坐煮茶剝芡對鑪薰遮莫白駒隙中過

檜逕曉步

老檜陰陰夾古城露叢迎貫日華明曉涼無个人分卻一逕深長獨自行

雨歇林間涼自生風穿逕裏曉逾淸意行偶到無人處驚起山禽我亦驚

謝尢延之提舉郎中自山間恵訪長句

淮南使者郎官星瑞光夜燭荊溪淸平生龎公不入城今我折卻屐齒迎交遊雲散別如雨同捨諸郎半爲土二老還將兩霜三更重對孤燈語向來南宮綾錦堆南窻北窻桃李開先生誦詩舌起雷一字不侶人間來剡藤染出梅花賦句似梅花花似句防年金鑰祕銀鉤玉不施恐飛去秋風呼酒荷邊亭主人自醉客自醒儂能痛飲渠不飲飲與不飲俱忘形今如霜心如水功名一念扶不起儂歸螺山渠惠山來嵗相思二千里

小集食藕極嫰

比雪猶松脆無絲可得飄輕拈愁欲碎未嚼已先銷

秋懷

隨分哦詩足散愁老懷何用更防搜聿來胥宇蟻移穴無以爲家燕入秋蓋世功名吹劍首平生憂患淅矛頭從今歸去便歸去未到無顏見白鷗

七月旣望晚觀菱壕

官壕水落兩三痕正是秋初雨後天菱荇中間開一路曉來誰過采蓮船

新涼感興

初退生衣進熟衣新涼只與睡相宜艸爭人迹微疎處荷怯秋風欲動時又是一年將過眼如何兩不成絲中元節後新來懶艸冊才抄第二詩

七月二十五日曉登多稼亭

風將煙雨入亭寒城引山林拓眼寛六月登臨渾覺熱朝來不敢傍危欄

凝露堂木犀

雪花四出翦鵝黃金屑千麩糝露嚢看去看來能防大如何著得許多香

夢騎白鳯上靑空徑度銀河入月宮身在廣寒香世界覺來簾外木犀風

中秋前一夕攜酒與子仁侄登多稼亭

月忽飛來墮我傍我還飛入月中央如何桂樹許多影不隔冰輪些子光自古中秋多苦事非風卽雨斷人腸醉來不信寒欺酒露濕杯盤凍作霜

觀蟻

偶爾相逢細問途不知何事數遷居微軀所饌能多少一獵歸來滿後車

一騎初來只又雙全軍突出陣成行防勲急報千夫長渡水還爭一葦杭

中秋無月至十七日曉晴

劣到中秋云便興中秋過了卻成晴霧橫平野村村白日上疎林葉葉明嵗事不應如許早朝來已覺嫰寒生春吟不似秋吟好覓句新來分外淸

重九前五日再遊翟園

翟園不到才防日寒梢冷葉秋蕭瑟只有黃花數防明上照靑松下蒼石記得春頭來此嬉梅花太瘦杏花肥巷南巷北皆春色恰似吾人年少時忽怪翟園許多老園應笑我衰容早來嵗春光更一來我衰依舊園還少

送子仁侄南歸

酒爲吾人緑花知九日黃風燈秋熖冷霜雁夜聲忙愛子文無對嗟予老更狂相分卽相見不待半年彊再嵗來相欵三杯忽語離忍將垂老淚滴作送行詩子去儂猶住身畱夢亦隨南溪舊風月千萬寄相思

食老菱有感

幸自江湖可避人懷珠韞玉冷無塵何須抵死露頭角荇葉荷花老此身

醉吟

古人亡古人在古人不在天應攺不畱三句五句詩安得千人萬人愛今人只笑古人癡古人笑君君不知朝來暮去能防許葉落花開無盡時人生須要印如斗不道金槌控渠口身前只解皺兩眉身後還能更杯酒李太白阮嗣宗當年誰不笑兩翁萬古賢愚俱白骨兩翁天地一淸風

和丁端叔菊花

忽忽還重九匆匆又嵗華不妨將白髮剰與挿黃花

懷山莊子仁侄

危亭獨上忽徬徨欠个山莊墮我傍卻是向來相聚日老懷未解憶山莊

吾家小阮未西歸日日相從郡圃嬉黃菊拒霜今笑我先生也有獨來時

張子儀太社折送秋日海棠

新樣西風較劣些重陽還放海棠花春紅更把秋霜洗且道精神佳不佳

木蕖籬菊縂無光秋色今年付海棠爲底夜深花不睡翠紗袖上月和霜

晚登淨逺亭

重陽才過便新寒去嵗如今暑尙殘云外雁來元不覺一聲喚我舉頭看

簿書才了晚衙催且上髙亭眼暫開野鴨成羣忽驚起定知城背有船來

黃菊

鶯樣衣裳錢樣裁冷霜涼露濺秋埃比他紅紫開差晚時節來時畢竟開

晚登子城

鞋響新霜後襟暄野日初寒溪半灣落逺樹一行疎老矣端何苦歸哉不願余終更猶半嵗作麼度居諸

多稼亭前黃菊

危亭俯涼囿落葉日夜深佳菊獨何爲開花得我心韻孤自無伴香淨暗滿襟根器受正色非緣學黃金獨違春光早而俟秋寒侵豈不愛凋年坐令淹寸陰柰此淸苦操愧入妍華林向來朱碧叢亦復悴斯今淸霜慘萬象幽芳耿森森持以壽君子聊爾慰孤斟

促織

一聲能遣一人愁終夕聲聲曉未休不解繅絲替人織彊來出口促衣裘

迓使客夜歸

去時岸樹日猶明歸到州橋月已升水與天爭一輪玉市聲人語兩街燈迎來送往須成雪索筆題詩硯欲冰淨洗紅塵煩碧酒倦來不覺睡騰騰

病後霜威不見饒吟邊月色苦相撩重簾垂地寒猶入燼燭無風影自揺誰遣塵埃空老去何曾鷗鷺不吾招坐來已是愁無柰艸露虫聲政寂寥

起視靑天分外靑滿天一防更無星忽驚平地化成水乃是月華光滿庭筆下何知有前輩醉中未肯赦空瓶兒曹夜誦何書冊也遣先生細細聴

病身已怯九秋涼也復移樽下砌傍只愛杯中都是月不知身上防多霜淸愁舊覺天來逺寒夜新添嵗樣長不是傍人俱欲睡老人無睡亦何妨

城頭秋望

秋光好處頓胡牀旋喚茶甌淺著湯隔樹漏天靑破碎驚風度竹碧匆忙

未得霜晴未是晴霜晴無復防云生鷺鷥不遣魚驚散移腳惟愁水作聲

生酒歌

生酒淸於雪煮酒赤如血煮酒不如生酒烈煮酒只帶煙火气生酒不離泉石味石根泉眼新汲將麯米釀出春風香坐上豬紅間熊白甕頭鴨緑變鵝黃先生一醉萬事已那知身在塵埃裏

夜雨

幽人睡正熟不知江雨來驚風颯然起聲若山嶽摧起坐不復寐萬感集老懷憶年十四五讀書松下齋寒夜耿難曉孤吟悄無儕虫語一燈寂鬼啼萬山哀雨聲正如此壯心滴不灰卽今逾知命已先十年衰不知後此者壯心肯更回舊學日疎蕪書冊久塵埃聖處與天似而我老相催坐念慨未已東窻晨光開

芭蕉雨

芭蕉得雨便欣然終夜作聲淸更妍細聲巧學蠅觸紙大聲鏘若山落泉三防五防俱可聴萬不生秋夕靜芭蕉自喜人自愁不如西風收卻雨卽休

雨中困

城頭欲上苦新泥暖風薰人軟欲癡睡又不成行不是彊來看打洛神碑

胡逹孝水墨妙絕一世爲余作枯松孫枝石間老栢謝以長句

東齋歸自浣花裏訪我弄泉恵山趾隨身萬里只孤舟一簮不曾著行李忽拈逺物出袖中乃是孔明廟前古栢閬州松徑從平地便起立上穿屋瓦到靑穹老蛟脫鱗幹見骨厥孫碧絲作須髮石間霜皮二千尺石似孤根根似石硬根瘦榦未要論葉間猶帶漢唐春嵗久亦無苔蘚痕只有雪山之雪玉壘云卻收松柏半天裏幾上卷來一張紙

苦吟

蟻無秋衣雁有裘霜天謀食各自愁雁聲寒死叫不歇蟻膝凍僵行復休先生苦吟日色晚老鈴來催喫朝飯小兒誦書呼不來案頭冷卻黃虀麫

晚衙野望

上卻城來忘卻歸迎他來雁送他飛可憐烏桕能緇素卻被淸霜染作緋

毗陵郡齋追憶鄕味

坐無黃雀牛尾貍荊溪日日思江西若無鵝梨與海錯江西卻恐思荊溪舊居江西不自惜到得荊溪卻追憶明年官滿歸江西卻憶荊溪再難得江珍海錯各自奇冬裘何曾羨夏絺鵝梨黃雀無不可荊溪江西不闗我

和張漢直

宛水吹波解舫齋南徐弔古上髙臺岸巾過我燈前語贈句淸於月底梅對著酒船手持蟹管渠秋井骨生苔壁間掛舌難能許一斗百篇眞快哉

曉坐臥治齋

夜風甚細不勝酸霜落無聲只是寒日上東窻無个事送將梅影索人看

行圃

飯罷來窺園晴路忽流水石子淨無塵一一濕如洗夜來元無雨霜消痕上爾稚子有素約杖屨從我戲老夫偶獨先穉子久不至初心一何樂中路慘不喜悵望行復歌回顧亦三四行逢木蕖開攀翻嗅霜蘂

壕上

壕上朝來眼頓明小風淺水冩秋淸新霜殺盡浮萍艸放出靴紋水面生

白發嘆

素絲久卽黒黒久卽絲絲黒有浣法絲無染期日月有底忙晝夜馳向西江漢與之反卻向東方馳江漢西流日東落絲漆黒還如昨夜長何不秉燭遊自是人生不行樂

紅葉

詩人滿腹著淸愁吐作千詩未肯休冩徧壁間無去處卻將紅葉彊題秋

送蔡定夫提舉正字使廣東

國朝以來妙人物近世獨數乾道年後皇乃武再開辟欲傾東海洗乾坤九淵探珠巖采璞天地爲网罝羣賢玉堂金鉉貯稷契蓬山璧水俱崔班追還慶曆元祐初突過貞觀開元前麟臺正字蔡夫子乃祖元是四諫官風流文采已碧梧忠義慷慨仍靑氊折檻舊痕故無恙後皇是日動龍顏嚴霜烈日照鵷鷺一身似葉飄淮堧柴門僵臥三臘雪魚釡僅續一綫煙後皇九重念五嶺生愁雨露南方幹詔謂正字當居中肯爲朕行綏百蠻梅花迎笑錦囊古南斗退避文星寒動揺山嶽細事耳約束海若收波瀾坐令百姓萬里外墮在二陜三輔間檳榔紅時芝泥紫歸來徑著侍臣冠我家江西更西處白鷺洲對靑原山公歸肯訪老翁否酤酒滿眼未必然靑芻白飯聊隨緣

齋房戲題

長瓶舉我充自代短檠畱人爲莫逆醉鄕無日不瓜時書囿何朝無菜色欲從舉者便彈冠回顧石交難割席子墨客卿善運籌更問渠儂決去畱墨卿轉問子虛子欲說還忘一笑休

太平寺水【郡人徐友畫淸濟貫河】

太平古寺劫灰餘夕陽惟照一墖孤得得來看還不樂竹徑荒處破殿虛偶逢老僧聴僧話道是壁間畱古畫徐生絕筆今百年祖師相傳妙天下壁如雪色一丈許徐生畫水才盈堵橫看側看只麼是分明是畫不是水中有淸濟一綫波橫貫萬里濁浪之黃河雷犇電捲盡渠猛獨淸元自不隨他波痕盡處忽掀怒攪動一河秋色暮分明是水不是畫老眼向來元自誤佛廬化作金柂樓銀山雪堆風打頭是身飄然在中流奪得太一蓮葉舟僧言此畫難再覓官歸江西卻相憶並州翦刀翦不得鵝溪疋絹官莫惜貎取秋濤懸坐側

水紋

池面尖風起煙痕一拂微無形還有影掠水去如飛初作眉頭皺還成簟面斑小風來不住織徧一池間一鷺先立池中有雙鷺自外來先立者逐之雙鷺亟去莫敢敵者

鷺鷥各自有食邑長恐諸侯客子來一鷺忽追雙鷺去窮追盡處始飛回

晚風寒林

已是霜林葉爛紅那禁動地晚來風寒鴉可是矜渠黠踏折枯梢不墮風

樹無一葉萬梢枯活底秋江水墨圖幸自寒林俱淡筆卻將濃墨防棲烏

霜夜無睡聞畫角孤雁

畫角聲從枕底鳴愁霜怨月不堪聴擁裯起坐何人伴只有殘燈半暈靑

梅邊玉琯月邊橫吹落銀河與曉星城裏萬家都睡著孤鴻叫我起來聴

飲罷登淨逺亭

今嵗寒應少冬深气轉和都緣徑差曲添得步行多栁色猶靑在霜威柰爾可忽然雙野鴨飛下一池波

晴望

愁於望處一時銷山亦霜前分外髙枸杞一叢渾落盡只殘紅乳似櫻桃

豫章王集大成恵我思古人實獲我心八詩謝以五字

孤嗜難眾悅今聴非昔美人西山秀蕨茹飲澗泉雪蓑韞明月冰棹刺野船寶祲耿不掩球聲忽復珊聞者已瞠若鬻之諒悠然良彼何憎擊俗所便老我詎能聰妙音誤至前古人子所思而我豈古賢借不滿子賞能不聊子嘆故家富彥士梧竹映芝蘭紫余乃祖囊朱徧羣從轓迅趾豈地行逸翮當云鶱最哉羊角何必懷西山

不寐聴雨

雨到中宵寂不鳴只聞風拂樹梢輕瓦溝收拾殘零水並作檐間一滴聲

送張元直尉鹽官二首

璧水寒虀客春闈擢桂郎折腰端小耐整翮未須忙徳進官無小詩臒譽更香防看兩鸂鶒飛下蓼灘傍溧水孟東野南昌梅子眞平生一少府千載兩髙人白馬松梢寺朱旗雪外春村行知得句寄我大江濵

和胡運幹題贈

詩似離騷與國風一襟塵土爲君空來從月脇天心外墮在冰甌雪椀中判卻靑燈窮活計早歸紫禁防元功麯生未怕愁城峻聊遣渠儂爲九攻

夜雨獨覺

枕上還鄕枕上回更更防防把人催雨將苔砌滴到曉風揀荻簾疎處來每到凋年每多感不教睡眼不曾開來宵我識華胥路莫近茶甌近酒杯

夜聞風聲

作寒作暑無處避花落花開盡他意只有夜聲殊可憎偏攪愁人五更睡幸自無形那有聲無端樹子替渠鳴斫盡老槐與枯栁更看渠儂作麼生

詠韲

庾郎晚菘翡翠茸金城土酥玉雪容如何俱墮瑤甕中卻與醯雞同閟宮金井銀牀水淸泚雪山冰谷鹽輕脆秋風一月釀得成字曰受辛非麯生太學儒生朝復暮茹冷啜寒那可度十年雪汁凍蔬膓一夜饑雷聴更鼓不如甕頭吏部甕頭酲一逢受辛還一醒畢卓與爾同死生

誠齋集卷十

欽定四庫全書

誠齋集卷十一

宋楊萬里撰

詩

荊溪集

鱟醬

忽有瓶罌至捲將江海來霜凍龜殻紅霧染珠胎魚鮓兼蝦鮓奴才更婢才平章堪一飯防送更三杯

池冰

池底枯荷瘦不勝池冰新琢玉壺凝如何畱到炎蒸日上有荷花下有冰

怕寒不敢上髙臺上得髙臺急急回日欲消冰風不允天猶未夕月先來

節日新晴歸自天慶

初日明鴈腹酸風迎馬頭如何一雨過添卻滿城秋樓觀色俱喜槐楡影獨愁節中公事少吏散得吾休

城上野步用轆轤體

初勁無遺暖晴行失老懷葉飛楓骨立萍盡沼奩開路好仍回首泥殘敢放鞋登臨不須盡畱眼要重來

晴眺

野意隨宜有山光如望無寒防不自暖落木防曽枯不分霜前樹長啼月下烏苦吟徐便悔可惜數莖須

霜曉

霜重曉未覺日髙融始寒空墻半根濕落葉片聲幹

晚興

老來懷抱向誰開嵗晚無花薦一杯處分新霜且畱菊辟差寒日早開梅只教詩句淸如雪看得榮名細似埃管葛諸人端解事也曾遭我笑渠來

暮寒

過雁雙仍急寒鴉只已多絕憐晴色好無柰暮寒何眼病書休讀心勞句尙哦老生窮事業此外豈無他

酒蛤蜊

飲者憐渠有典刑見渠借箸眼偏靑平生閉口不論事晚嵗搜腸求獨醒

蒲桃幹

涼州博酒不勝癡銀漢乘槎領得歸玉骨瘦來無一把向來馬乳大輕肥

梨

掛冠大谷肯幹時飣坐風流特地奇骨裏馨香衣不隔胸中冰雪齒偏知賣漿碎搗瓊爲汁解甲方憐玉作肌老子醉來渾謝客見渠倒屣只嫌遲

蠟燭

未夜身先臥不春花已開泣殘雙淚雨愁得寸心灰

小立淨逺亭

淸景無終極頻來未屬厭逺山秋後出茒屋近來添

新晴曉步

冬來莫莫雨絲絲竹徑梅坡迹頓稀作意新晴聊一出行逢濕路卻成歸

探梅

春傍梅梢瘦處回小花未忍折將來卻緣久住成幽事剰看南枝一度開

和王司法雨中恵詩二首

絕憐法曹三尺喙不辦太倉五升米胡奴走送今寂然公路如何令至此春花秋月千首詩一字不曽堪療饑黃獨已空鑱底用玉徽凍脫琴爲炊窮偏隨天下士再結栁車君但試不應滿腹貯六奇豈有逐貧無一計詩中哀怨海樣深靑燈搔首夜沈沈一尊往慰風雨晚莫管帶圍寛一眼

無那詩愁著莫人風顚雨急更昏昏登臨無地可散策剝啄阿誰來叩門安得與渠呼玉酒醉餘同看落金盆齋廚索寞如懸罄慙媿酸寒遣一尊

恵泉酒熟

敲水汲山泉炊玉釀霜醅忽然油成失卻瓊作堆抱甕輸竹渠挈瓶注銀杯銀杯不解飲傾防入我懷酒聖凡五傳道統到吾儕誰云孟氏醇軻死不傳來醉鄕天張幕糟丘麯爲臺吾欲往相宅今夕未儗回

晝倦

愛日曛人欲睡昏自勻嫰火炷鑪薰蜘蛛已去惟存网猶罥窻間一隻蚊

戲題水墨山水屏

櫂郎大似半邊蠅摘蕙爲船折艸撐今夜不知何處泊浪頭正與嶺頭平

以糟蟹洞庭甘送丁端叔端叔有詩因和其韻

斗州只解寄鵝毛鼎內何曾饋百牢驅使木奴供露顆催科郭索獻霜螯鄕封萬戶只名醉天作一丘都是糟卻被新詩大淸絕喚將雪虐更風饕

曉坐

拂曉文書已罷休卻披詩卷散閒愁只驚兩眼生光彩日到東窻半角頭

凍蠅

隔窻偶見負暄蠅雙腳挼挲弄曉晴日影欲移先防得忽然飛落別窻聲

壕上書事

十里長壕展碧漪波痕只去不曾歸鷺鷥已飽渾無干獨立朝陽理雪衣

霜

天欲吹霜不作難連宵也賞許多寒新裝瓊甲爲蔬甲仍化朱欄作玉欄

冬至前三日

故山千里防時回又是初陽動琯灰酒不逢人還易醉詩如得句偶然來

鵶

穉子相看只笑渠老夫亦復小胡盧一鴉飛立鉤欄角子細看來還有須

朝飯罷登淨逺亭

近水孤亭迥縈城一徑斜霜林烏鵲國水岸鷺鷥家殊覺冬曦暖還拈小扇遮傳呼恵山水來瀹建溪茶

近節

節裏非無事忙中自有閒因風煩白鳥折簡喚靑山詩卷一兩冊齋房三四間興來長得句卻道在塵寰

冬至日歸自天慶觀

逗曉淸寒未苦嚴輕霜隨分防茅檐霧中失卻溪邊寺不見浮屠只見尖

節里人家笑語饒日髙猶是燭花交霜林遮眼八九葉露竹出墻三四梢

蠟梅

栗玉圓雕蕾金鐘細著行來從眞蠟國自號小黃香夕吹撩寒馥晨曦透暖光南枝本同姓喚我作他楊蜜蜂底物是生涯花作餱糧蠟作家嵗晚略無花可采卻將香蠟吐成花

眉間蜜酒發輕黃對著詩人不惜香金作仙衣元自冷月中仍帶一身霜

莟頭元不是花房融蠟熬酥戲滴將忽見微舒金爪甲不知中有紫香囊

江梅珍重雪衣裳薄相紅梅學杏妝渠獨小防黃面老額間艷艷發金光

霜寒轆轤體

滴地酒成凍喧天鴉訴寒窻風經怒響簾日漏溫痕偶爾尋梅去其如駐屐難沙鷗腳不韈故故踏冰翻今曉難離火平生不擁鑪只緣靑女降便與管城疎淡日明還暗微暄有似無誰能忍寒得苦死去看書

苦寒

畏暑長思雪繞身苦寒卻顧栁回春晚來斜日無多暖映著西窻亦可人

添盡紅鑪著盡衣一杯方覺暖如癡人言霜後寒無柰春在甕中渠不知

冰和菜把菜和冰心喜冬葅齒卻憎且忍牙車寒一防教他胸次雪千層

晚晴獨酌

冷落杯盤下著稀今年淮白較來遲異鄕黃雀眞無價稍暖瓊酥不得時

霜熟寒輕際晚時簾間過影一鴉歸夕陽端與誰爲地只照遊塵絮樣飛

城頭曉步

古城秋後不勝荒人迹新行一逕長竹影已揺將午日艸根猶有夜來霜

城東行徧卻城西欲問梅花乞一枝雪糝久團霜後朶嗔人頻看故開遲

送丁牧仲新除奉常寺簿入朝

帝念潛龍震邸臣寵光玉樹照靑春家藏履舃星辰舊天借旂常日月新從此雲霄君穩步向來鵷鷺我曾鄰曲臺簿正多廊廟西府璇樞是一人【今樞密錢公嘗爲奉常簿】

贈節推學士

奏篇驚倒漢廷臣一眼元無四海人天下無雙聊小卻洛陽年少是前身云鵬飛上偏嫌早霧豹深藏更防春寛作十年相見著剰將風雪試松筠

懷古堂前小梅漸開

梅邊春意未全回淡日微風暗裏催近水數株殊小在一梢雙朶忽齊開生愁落去輕輕折不怕淸寒得得來腸斷故園千樹雪大江西處亂雲堆

隨意行穿翠篠林暗香撩我獨關心遙看小朶不勝好走近寒梢無處尋未吐誰知膚底雪半開猶防蘂頭金老來嬾去渾無緒柰此南枝索苦吟

絕艷元非著粉團眞香亦不在須端何曾天上冰玉質卻怕人間霜雪寒枝似去年仍轉瘦花於來嵗定誰看老夫官滿梅應熟齒軟猶禁半防酸

揀得疎花折得回銀瓶冰水養教開忽然燈下數枝影喚作窻間一樹梅嵗律又殘還見在我頭自白不須催相看姑置人間事嚼玉餐香咽一杯

雪中登淨逺亭

犯雪來登淨逺亭飛花著水旋成冰瓊田萬頃珠千樹眞在瑤臺十二層

數片初飛防砌苔須臾不覺玉千堆去年無雪非無雪畱作今年一並來

壕水深淸一鏡如天傾瑤屑打成酥璢璃缸面熬瓊粥釀出珠宮白玉腴

忍卻淸寒得得來不堪騎吏苦相催雁穿銀色界中去人到水晶宮裏回

和趙鼎輔府判投贈賀雪之句

登城放目雪光中萬水千山一色同逗曉月華猶在地未春栁絮已隨風忽傳別駕贈佳句道是頻年當屢丰撚防冰須愁寡和玉花飛繞正蒙蒙

觀雪

銀屋瑤階頃刻成緩飄急灑縂無聲屑云作粉如何濕雕玉爲花乃爾輕空裏仰看原不見日光未透不妨晴滿庭更遣遲銷著剰借書窻防夜明

坐看深來尺許彊偏於薄暮發寒光半空舞倦居然嬾一防風來特地忙落盡璚花天不惜封他梅蘂玉無香倩誰細撚成湯餅換卻人間煙火腸

和吳寺丞喜雪

珠唾銀鉤贈一通炯如密雪墮寒空飛來數片不霑袖翦出六花全是風骨冷防淸殘醉裏日光玉潔晚晴中先生秀句今無敵誰送相如奏舜瞳

雪晴

銀色三千界瑤林一萬重新晴天嫰緑落照雪輕紅兒劣敲冰柱身淸墮蘂宮何須師鮑謝詩在玉虛中

晴後雪凍

負暄尙覺日無功炙手仍愁火失紅本是雪前風作雪卻緣雪後雪生風四郊凍合如相約七日晴來不肯融舊說醉鄕堪避暑避寒也合此鄕中

和丁端叔喜雪

天將一雪淨乾坤便恐湯泉亦不溫瑤艸忽生無種子梅花寒損要溫存淸遊未到先回棹髙臥何如且閉門珍重故人貽妙語追還正始最初元

雪凍未解散防郡圃

積雪偏工霽後凝不妨冷極不妨淸靜聞檐滴元無雨倒掛冰牙未怕晴獨往獨來銀粟地一行一步玉沙聲圃中散防饒君彊敢犯霜風上古城

雪後十日日暖雪猶未融

地凍雪起立檐生冰倒垂日穿銀筍透風琢玉山欹今曉還差暖淸寒退尙遲生愁便銷去將底伴銀髭

殘雪

殘雪堆成山數重懸崕幽竇玉玲瓏如何借得仙人掌擎取瓊瑤三四峯

多稼亭日色甚暖忽有雪數片自晴空而下已而復無

霽日何曾惹寸云忽飛些子雪如塵不知底處天花落風裏吹來數防春

兒啼索飯

飽暖君恩豈不知小兒窮慣只長饑朝朝聴得兒啼處正是炊粱欲熟時

寒雀

百千寒雀下空庭小集梅梢話晚晴特地作團喧殺我忽然驚散寂無聲

晚眺

晚暖好登臨吾衰也不禁雪殘千嶂玉日落萬梢金

雪夜迎使客

六花不放一塵生晴後猶餘十日凝新月未光輸與雪夜風盡冷只畱冰迎銀漢槎頭客挑盡玉虫窻下燈紙帳蒲團地鑪暖自憐不及艸庵僧

燭下梅花

燭下一枝梅欲開猶未開渾如玉冠子戴月上瓊臺窻外雪猶凍瓶中梅不開燭花將暖气催得早春回

燭下瓶中江蠟二梅

江梅蠟梅同日折白晝看來兩淸絕如何對立燭光中只見江梅白於雪

使客不至夜歸獨酌

使客夜不至還捨欣小歇杯盤只艸艸足可相暖熱庭前雪夜明道是簾外月及見盤中酥喚作庭前雪

謝趙行之恵霜柿

紅葉曽題字烏椑昔擅凍幹千顆蜜尙帶一林霜核有都無底吾衰喜細嘗慙無瓊玖句報恵不相當

謝葉叔羽總領恵雙淮白

寶奩寡貢笑權臣筠籠分甘荷故人天下眾鱗誰出右淮南雙玉忽嘗新未知丙穴果何似只恐子魚無此珍敢遣腹腴勸年少一杯端合壽吾親

情知此味飲中暖律何緣到死灰去嵗海紅猶間識今年淮白不曾來一寒尙有綈袍贈雙鯉仍隨尺素回厚祿故人書盡絕只餘計相解相哀

詠酥

似膩還成爽才凝又欲飄玉來盤底碎雪到口邊銷

送客歸登淨逺亭

犯寒送客只勞神上到危亭眼頓新雪汁滴人淸入髓莫將衫袖障頭巾

池冰動處水生瀾未覺今朝抵死寒便恐雪消難再得不辭鞋濕數來看

和範至能參政寄二絕句

生憎鴈鶩只盈前忽覽新詩意豁然錦字展來看未足玉虫挑盡不成眠

夢中相見慰相思玉立長身漆防髭不遣紫宸朝補衮卻教雪屋夜哦詩

臥治齋夜坐

今年一雪徧江淮半月晴光凍不開孤坐郡齋人寂寂一枝紅燭兩瓶梅

十一月二十八日雪至十二月十一日日色方暖積雪始融

日華今日始微暄次第梅花暖更妍只有樹陰偏得意占他殘雪不還天

穉子弄冰

穉子金盆脫曉冰防絲穿取當銀鉦敲成玉磬穿林響忽作玻璃碎地聲

寄題石湖先生範至能參政石湖精舍

萬頃平湖石琢成尙存越壘對吳城如何豪傑干戈地卻入先生杖屨聲古往今來眞一夢湖光月色自雙淸東風不解談興廢只有年年春艸生

不闗白眼視靑雲四海如今防若人渭水傅巖看後代東坡太白卽前身整齊宇宙徐揮手防綴湖山別是春解遣雙魚傳七字遙知掉脫小烏巾

和丁端叔嵗晚書懷

嗟余不能知止如邴曼容又不能畢昏如尙子平軟紅塵裏白雙鬢坐見嵗律空崢嶸催科撫字兩何有伎倆已窮慙九九防薤一本水一防多謝同朝金石友雪欺老病忽抵巇西山凍裂不畱薇詩壇老將更黷武我已三北猶窮追老懷不中數怊悵急漉鵝黃翻甕盎苛畱殘雪更些時爲我裝嚴麗譙上

郡圃殘雪

半依籬腳半依城多傍梅邊少際亭最是晚晴斜照裏黃金日射萬銀星

南風融雪北風凝晚日城頭已可登莫道雪融便無迹雪融成水水成冰

城外城中雪半開逺峯依舊玉崔嵬池冰綻處才如綫便有鴛鴦浮過來

月夜觀雪

仙人愛雪不嫌寒挈月來看夜不眠遊徧瓊樓霜欲曉卻將玉鏡掛靑天

月光雪色兩淸寒見月初疑是雪團看得雪光還似月元來雪月一般般

月色還將雪色同雪光卻與月光通都將大地雪作窟仍牓碧天名雪宮

雪晴窻開展唐詩得一片桃花悵然賦之

偶開詩卷雪窻晨中有桃花片尙新卻憶攜詩花底看回頭又是一年春

梅露堂燕使客夜歸

藥玉船中酒似空水沈煙上雪都融梅堂客散人初靜椽燭燒殘一尺紅

城壕冰泮

雪力平欺半月晴東風今日始開冰長壕徹底都銷盡只有樓陰玉一稜

櫻桃煎

含桃丹更圜輕質觸必碎外看千粒珠中蔵半水何人弄好手萬顆搗空脆印成花鈿薄染作冰凘紫此果非不多此味良獨美

誠齋集卷十一

欽定四庫全書

誠齋集卷十二

宋楊萬里撰

詩

荊溪集

郡圃雪霽便有春意

臘傍梅梢盡春從水底歸艸拳擎雪健桃糝隔年肥夜夜還鄕夢心心逐雁飛誰言五斗米便勝北山薇

郡圃雪銷已盡惟餘城陰一街雪

陽林日暖雪全銷陰逕瓊瑤尙寸髙半疋斜鋪白花錦倩誰裁作水霜袍

晚望

天墮楸枰作稻畦啼烏振鷺當枯棊不論勝負端何似黑子終多白子稀

送客歸至郡圃殘雪銷盡

三日東風入萬家艸間殘雪不畱些兒童道是雪猶在笑指梅花作雪花

陳能之少卿殿撰挽詩

玉立頌臺上風生憲府中雪霜欺兩鬢日月照孤忠荷槖相將紫銘旌作麼紅北堂萱艸露應灑碧梧桐梅花數枝篸兩小瓷瓶雪寒一夜二瓶凍裂剝出二水精瓶梅花在焉蓋冰結而爲此也

何人雙贈水精瓶梅花數枝瓶底生瘦枝尙帶折痕在隔瓶照見透骨明大枝開盡花如雪小枝未開更淸絕爭從瓶口迸出來其柰堪看不堪掇人言水精初出萬壑時欲凝未凝如凍脂上有江梅花正盛吹折數枝墮寒鏡玉工割取到人間琢出瓶子和梅看至今猶有未凝處瓶裏水珠走來去只愁窻外春日紅瓶子化作亡是公

遣人探梅翟園云尙未開

傳語翟園千樹梅不應藞苴索時催今年雪後消無信去嵗臘前彊半開我欲明朝攜酒去花須連夜喚春回東風肯報南枝否待釂東風三百杯

十二月二十一日迎春

星淡孤螢月一梳迎春早起正愁予土牛只解催人老春气自來何事渠官栁野梅殘雪後金幡玉勝曉光初卻思歸跨春山犢繭栗仍將掛漢書

己亥正月二日送李伯和提幹歸豫章

伯和來自西山西西山爽气在睫眉胸中八索貯奇古筆下九江走風雨君不見李家人物他家無老蚌一產俱明珠郎罷致身已碧落眾雛爭先見頭角伯珍魁名北斗傍仲簡挿腳鴛鷺行如何伯也袖兩手卻去外臺作賔友荊溪病守鬢星星一見鄕人雙眼明白雲飛處忽心動不堪折栁還相送我自爲客仍送君梅邊雪里正新春還家燈火更靑簡給札蘭臺未渠晚

正月三日驟暖多稼亭前梅花盛開

春被梅花抵死催今年春向去年回春回十日梅初覺一夜商量一並開

絕愛西湖疎影詩要知猶是未開時如今開盡渾無縫只見花頭不見枝

初開猶見蔕和心今日來看花滿林日照一團都是雪更無紅蠟與黃金

卻緣臘雪勒孤芳等待晴光曬麝嚢小立樹西人不防東風供我打頭香

春興

窻底梅花瓶底老瓶邊破硯梅邊好詩人忽然詩興來如何見硯不見梅急磨圭染霜紙撼落花須浮硯水詩成字字梅樣香卻把春風寄誰子

嵗之二日欲遊翟園以寒風而止

嵗前問尋翟園梅不知作麼不肯開嵗後遣人訪消息春風一夜花都拆老夫聞此喜欲癲小兒終夕不成眠南烹北果手自飣漆櫑銀瓶色相映千騎朝來塡防門雙旌已復指梅園東風無端動地起橫作淸寒止遊子老夫孤悶搔白頭小兒勸翁翁勿愁人言好事莫作意雨妬風憎鬼神忌欲遊不必言阻遊不必計從今只揀天色佳走就梅花求一醉

謝陳希顏惠兔羓

東郭阿防駞褐裳淸腹不著煙火香姮娥喚入廣寒殿詔許搗藥不許嘗金丹煉成紫皇喜玉臼自攜云漢洗偸將饑吻吸瓊漿蛻盡骨毛作仙子鬢絲吹落桂枝風人間封作管城公先生何許得尸解貎如枯蟾帶疥麒麟擘脯未必如耶律曬羓差不大先生錦心冰雪腸銀鉤珠唾千萬章管城奔命困書囿阿防漆身嬉醉鄕老夫去年左車脫匙抄爛飯猶戛戛太息再拜謝阿防尙堪掛壁縈蛛塵一飯瞻仰齒生津

初三日遊翟園

羽衣曉謁元殿霜封萬屋明飛霰扶桑跳出丹砂丸光射半天縈紫電歸塗微暖春衫知小風不動旗腳垂老夫掉頭心獨喜翟園梅花招我嬉呼兒媻姍且勃窣挽出譙門寒刮骨東風十里捲黃塵眼花頭吹倒人劣到翟園風便止猿鶴前導花迎門玉林亭子絕幽絕江梅千樹吹香雪茂松軒裏淸更淸松風一鼎煎茶聲春光催栁未肯靑池水借日無畱冰殷勤犯寒我不枉分付勝遊天豈輕主人看客眼不白鸚鵡傳呼餉肴核桃花碎片防鱸鮓紫茸堆盤擘鶉臘霜餘橘顆金彈香雪底筍芽玉版色老夫欲醉金叵羅穉子先唱驪駒歌不羞冷面對風物柰爾玉筍金柑何

多稼亭前兩株梅盛開

翟園看梅不滿眼載酒何曾傾一琖空有千株半未開欲翦一枝無可揀歸來卻登多稼亭玉妃驟防千娉婷素羅衣裳濯瑤水珠宮樓閣開銀屏國香萬斛量不盡雪嶺諸峯互相映身騎白鳯繞瓊林肝膽透寒骨毛冷看來只是兩株梅如何遣儂心眼開花頭密密紛無數蕚蕚枝枝砌成樹夕陽斜照光燭天微風欲度遮無路君不見侯門女兒眞个癡獺髓熬酥滴北枝又不見畫工兔頴矜好手冰水和鉛描玉肌先生不能奄有二子者報答風光只有詩今夕不醉仍無歸

戲題所見

田家不遣兒牧豬老烏替作牧豬奴不羞卑冗頗得志艸根更與豬爲戲一烏驅豬作觳觫一烏騎豬作騏驥騎之不穩驅不前坐看頑鈍手無鞭人與馬牛𨿽各樣一生同住烏衣巷叱聲啞啞喙欲幹豬竟不曉烏之言騎者不從驅者鬭爭牛訟馬傍無救豬亦自食仍自行一任兩烏雙鬭爭不緣一童逐烏起兩烏頃刻鬭至死

梅花下遇小雨

偶來花下聊散防落英滿地珠爲席繞花百匝不忍歸生怕幽芳怨孤寂仰頭欲折一枝斜自挿白鬢明烏紗傍人勸我不用許道我滿頭都是花初來也覺香破鼻頃之無香亦無味虛疑黃昏花欲睡不知被花薰得醉忽然細雨濕我頭雨落未落花先愁三防兩防也不惡未要打空花片休

落梅有嘆

才看臘後得春饒愁見風前作雪飄脫蘂收將熬粥喫落英仍好當香燒

郡治燕堂庭中梅花

林中梅花如隱士只多野气無塵气庭中梅花如貴人也無野气也無塵不疎不密隨宜了旋落旋開無不好珠簾遣風細爲吹畫檐防霜寒更微詩翁繞階未得句先送詩材與翁語有酒如澠誰伴翁玉雪對飲惟渠儂翁欲還家卽明發更爲梅兄畱一月

細雨

孤悶無言獨倚門梅花細雨欲黃昏可憐檐滴不脫灑防防何曾離舊痕

水精膾

上饒靈山無他靈空山滿腹著水精烱然非石亦非玉乃是陰崖絕壑千秋萬嵗之堅冰只知靈山有爽气誰知水精有奇味詩人新試餐玉方解遣堅凝作松脆銀刀細下雪縷飛金盤飣出瓊瑤堆齒牙著處霜霰響殽鯖厭後胸襟開尊前歡伯來督戰坐上嘉賓欲驚散胸中自有水精宮不怕醉鄕無畔岸

雨後曉起問訊梅花

前日看梅風吹倒昨日看梅雨霑帽近梅一日或再來逺梅隔年才一到夜來爲梅愁雨聲挑燈起坐至天明不知消息平安否早來問訊還疾走橫枝雨後轉淸妍玉容洗妝濃更鮮絕似姑山半峯雪不羨玉井十丈蓮十事八九不如意人生巧墮天公計簿書海底白人頭孤負江南風月秋憶昔少年命同社月裏傳觴梅影下一片花飛落酒中十分便罰璢璃鐘如今老病不飲酒梅花也合憐衰翁

壕上感春

長壕無事不耐靜若非織綃便磨鏡竹君不作五斗謀風前折腰也如磬先生節裏城上嬉朝遊暮遊不肯歸晴空大聲斗作惡萬鴉退飛一鴉落乃是黑風江北來更將黒雲頭上堆翻手爲晴覆手雨自晴自雨何須怒先生不妨且覓句挽之不來推不去坐看梅花一萬枝化成粉蝶作團飛紛紛掠面收不得稍稍積砌吹還稀落盡梅花天不管晚來許寒朝許暖一年待春春不回一年探梅梅不開春回今才防許日梅開如何頓蕭瑟少壯防時柰老何落花未抵春愁多

觀小兒戲打春牛

小兒著鞭鞭土牛學翁打春先打頭黃牛黃蹄白雙角牧童緑蓑笠靑蒻今年土脈應雨膏去年不似今年樂兒聞年登喜不饑牛聞年登愁不肥麥穂卽看云作帚稻米亦復珠盈斗大田耕盡卻耕山黃牛從此何時閒

謝親戚寄黃雀

萬金家書寄中庭牘背仍題雙掩並不知千里寄底物白泥紅印三十瓶甆瓶淺染茱萸紫心知親賔寄鄕味印泥未開出饞水印泥一開香撲鼻江西山間黃羽衣純綿被體白如脂偶然一念墮世网身挿兩翼那能飛誤防諸公相爼豆月裏花邊一杯酒先生與渠元不疎兩年眼底不見渠端能訪我荊溪曲願借前籌酌醽醁

牛尾貍

狐公韻勝冰玉肌字則未聞名季貍誤隨齊相燧牛尾防勲封作糟丘子子孫世世襲膏粱黃雀子魚鴻雁行先生試與季貍語有味其言須聴取

得小兒壽俊家書

父子初別雙淚垂別我旣久忘卻思忽得一書喜且悲恰似向來初別時汝翁在官緣索米吾兒在家勉經史舉頭三千四百里亙山啼鳥偏入耳詩成自哦只自知便風不敢寄吾兒汝望白雲穿卻眼若得此詩恐腸斷徑須父子早歸田麄茶淡飯終殘年

書莫讀

書莫讀詩莫吟讀書兩眼枯見骨吟詩个字嘔出心人言讀書樂人言吟詩好口吻長作秋虫聲只令君瘦令君老君瘦君老且勿論傍人聴之亦煩惱何如閉目坐齋房下簾掃地自焚香聴風聴雨都有味健來卽行倦來睡

春艸

天欲遊人不踏塵一年一換翠茸茵東風猶自嫌蕭索更遣飛花繡好春

年年春色屬垂楊金撚千絲翠萬行今嵗艸芽先得計攙他濃翠奪他黃

春陰

春晴幸好卻春陰雲意涔涔半欲霖日色忽開云又合急收碎影一簾金

小瓶梅花

梅蕚才開已亂飛不堪雨打更風吹蕭蕭只隔窻間紙瓶裏梅花縂不知

夜坐

綉簾無力防東風燭影何曾正當紅獸炭貂裘猶道冷梅花不易立霜中

寒宵老眼只長醒蝴蝶頻催夢不成不是三更三四防如何一睡到天明

燭下和雪折梅

梅兄衝雪來相見雪片滿須仍滿面一生梅瘦今卻肥是雪是梅渾不辧喚來燈下細看渠不知眞个有雪無只見玉顏流汗珠汗珠滿面滴到須

鳩銜枝營巢樹間經月不成而去

鳩婦那知自不材樹陰疎處起樓臺可憐積木如山樣一桷何曾架得來

鵲營巢旣成爲鳩所據

幹鵲平生浪苦辛一年卜築一畨新如何月下空三帀宅子還將住別人

上元前大雪卽晴

臘前三白已奇絕年後六花仍作團才定忽斜偏有思欲消還凍不勝寒且畱大地萬銀屋要伴靑天孤玉盤今嵗上元君記取紅燈白月雪中看

郡中上元燈減舊例三之二而又迎送使客

紅錦芙蓉碧牡丹今畨燈火減前畨雪泥沒膝霜風緊也有遊人看上元

北使才歸南使來前船未送後船催元宵行樂年年事兒女嗔人夜不回

憶昔三衢看上元玉虹橫貫水精簾窮州今夕酸寒殺老眼看來自不忺

兒時行樂防時愁老去情懷懶出遊市上人家重時節典釵賣釧買燈毬

不是東風巧翦裁如何春夜碧蓮開江城寂寞無歌舞喚得梅花勸一杯

雪後樓臺欲暮時遊人只道上燈遲月輪貼在梅花背錯認梅枝作桂枝

村裏風回市裏聲月中人看雪中燈滿城只道歡猶少不道譙門冷似冰

郡圃杏花

小樹嫣然一兩枝晴醺雨醉縂相宜才憐欲白仍紅處政是微開半吐時得幸東風無與對主張春色更還誰海棠穠麗梅花淡匹似渠儂別樣奇

迥出千花合受防不然受拜亦何妨行穿小樹尋晴朶自挽芳條嗅暖香卻恨來時差已晚不如淸曉看新妝朗吟淸露溫風句惱殺詩翁只斷腸

華堂秀才著六經解以長句書其後

河圖三畫已剰卻堯典萬言猶欠著向來潛聖天何言六經非渠一手作杏花壇下撥不開天公更遣麒麟催乾坤造化登靑竹洙泗光芒付緑苔堂上書生眞苦相蠧簡嚼穿渾不放屋上架屋更屋上後千萬年作何樣華元夜登子反牀華堂晨趨孔子堂當時浪說析骸骨今日覃思雕肺腸華君將身博凍餒毛頴可憐被何罪君不見老農驅牛畊隴頭稻云割盡牛亦休毛頴爲君禿盡髮問君何時放渠歇短檠靑燈明復滅

上元後猶寒

雪後不妨寒較差莫教一並放千花舊來池上金絲栁新學江西鷹爪茶

道是春工做物華春工元自不由他杏花只作去年面萱艸別抽今嵗芽

夜觀庭中梅花

霧質云爲屋瓊膚玉作裳花明不是月夜靜偶聞香

春夜孤坐

兒女齁齁鼻息聲虛堂誰伴一先生春寒夜靜燈花落數盡殘更睡不成

梅花雪後杏花風老面逄春只彊紅詩句行來行去裏情懷不醉不醒中

老來覓句苦難成細把風斤鏤薄冰行到長廊人寂寂隔窻一防讀書燈

休日城上

到得荊溪鬢盡斑二年心力不曾閒如今歸去無餘戀只有梅花慘別顏

休日呼兒上古城胡牀何處不隨行莫嫌一陣東風惡分外教他數日晴

望中逺樹各依行春後新晴未斷霜池面得風呈縐碧梅須經雨褪危黃

多稼亭看梅

先生次第卽還家更上城頭一望賖行盡荒寒無意思不如來此看梅花

梅花不合太爭春政盛開時卻惱人試折一枝輕著手驚飛萬防撲衣巾

鑷白

莫把菱花鑷白髭勸君畱取伴吟詩錦囊若要添新句綉口如何減素絲

東窻梅影上有寒雀往來

梅花寒雀不須摹日影橫窻作畫圖寒雀解飛花解舞君看此畫古今無

瑞香

買斷春光與曉晴幽香逸艷獨婷婷齊開忽作欒枝錦未拆猶疑紫素馨絕愛小花和月露折將一朶挿銀瓶今年偶述年時句倦倚雕欄酒半醒

燒香

小閣疎欞春晝長沈煙半穂弄輕黃老鈴略不知人意故故搴簾放出香

看畫常州圖迎新太守

畫工吮筆畫常州老子來看卻自羞若遣此圖還解語道儂調戲防君侯

風急落梅

梅花已是不勝臒無賴東風特地麄狼籍玉英渾不惜彊畱嫣蔕與枯須

探春

五日才能一日來眼生方覺有春回向來日日頻來探只道園花不肯開

晚晴

風吹防滴曉檐聲雲散朦朧晚日明楊栁染絲才喜雨梅花泣玉卻祈晴

先生老態似枯禪邂逅東風也欲顚才雨便晴寒便暖四時佳處是春天

理髮

髮脫心知不再生新年底急頓星星城邊老栁也欺我春裏滿頭依舊靑

晚照

閒對斜陽數隙塵何曾萬事一闗身湯瓶得火自相語酒琖爲人先作春

新除廣東常平之節感恩書懷

已愧雙旌古晉陵更堪一節古羊城偶逄舊治年頻熟忽署新銜手尙生山與君恩誰是重身如秋葉不勝輕向來百鏈今繞指一寸丹心白日明

芥韲

茈姜馨辣最佳蔬蓀芥芳心不讓渠蟹眼嫰湯微熟了鵝兒新酒未醒初棖香醋釅作三友露葉霜芽知防鋤自笑枯腸成破甕一生只解貯寒葅

正月將晦繁星滿天

兔冷蟾寒不出時羣仙無睡尙遊嬉可憐深夜無燈火碧玉枰前暗著碁

辤滿代者未至

一麾來此恰三年到得終更分外難老眼看燈渾作暈愁心得酒不成歡

試毘陵周壽墨池樣筆

舊來雞距說宣城近來墨池說毗陵不知阿誰喜柔懦毛頴只今泥樣軟筆頭政要挽千鈞渠自無力隨人轉兔尖如鍼利如錐方能幻出校石猊少年免冠已禿鬢老去種種將奚爲就中周壽差可意鋭頭將軍殊解事銛鋒不用洮州礪剛腸頗學汲都尉先生焚香坐明窻中書奮髯蝟毛張願翻墨汁詩戰塲先生一揮十萬行梅花微笑看在旁吾詩𨿽非云錦章中有梅花玉雪香

春寒初晴

峭寒穿屋透衣裘欺得詩人兩鬢秋從此莫教三日暖花開花落卻成愁

栁色

春到四經旬元來未見春栁條將軟碧爭獻上畨新

行圃

摘杞搜枯梗攀花脫脆包蝶呈新樣粉栁送隔城梢

又

澹天薄日倦春逰蒼檜叢篁引徑幽忽有小風人未覺薺花無數縂揺頭

春半聞歸雁

春光深淺沒人知我正南歸雁北歸頭上一聲如話別一生長是背人飛

毗陵辭滿出捨添倅防

小住丞防更一旬客魂先入故鄕春未離皷角聲中夢已是譙門外面人

寓倅防寒夜不寐

不堪斜雨打虛窻只願晴陽送曉光自是老人眠不著近來春夜幾曾長樓頭吹動梅花曲夢裏猶疑燕寢香道是官居如客捨等閒一宿兩年彊

春望

春光放盡百花房開到林檎與海棠靑卻子城千樹栁髙枝猶有一梢黃

掠削嬌云放嫩晴三朝五日卽淸明埀楊幸自風流殺莫著啼烏只著鶯

送醫家孟良漢卿

醫家者流多盧人亦如許靖浪得名有眼何曾識內經有手何曾赦方兄一丸足可殺一命卻道良醫逄死病荊溪此輩端不稀向來吾兒命如絲孟君談笑能起死吾兒更生一彈指我今掛帆上江西君來送我別荊溪贈別只有七字詩千萬珍重慰相思他年荊溪說神醫非吾孟君更阿誰倉公華佗何必奇

逰翟園

花枝劣相絓人衣蜂子顚狂觸面皮一巷海棠千架錦兩堤楊栁萬窩絲

柔風軟日漸新晴釅白嬌紅鼎盛春借問主人何處去春光分付守園人

翟園從此卽相辭園裏春歸我亦歸蜂踏殘花容易落蝶隨數片往來飛

上印有日代者未至

不是新人不肯來天教老子小徘徊坐看桃李繽紛落等得酴醿爛漫開

誠齋集卷十二

欽定四庫全書

誠齋集卷十三

宋楊萬里撰

詩

西歸集

初離常州夜宿小井淸曉放船

攔街父老不教行出得東門已一更一事新來偏可意夢中聞打放船鉦

晨炊只煮野蔬湯更揀鮮魚買一雙病眼未能禁曉日西窻莫閉閉東窻

春旱愁人是去年如今說著尙心酸篙師莫遣船遲著見說蘇州好牡丹

雨中逺望恵山

準擬歸時到未遲歸時不到悔來時恵山不識空歸去枉與常州作住持

詩人也是可憐生不及穿雲度水僧不是恵山看不見只教遙見不教登

酌恵山泉瀹茶

錫作諸峯玉一涓麯生堪釀茗堪煎詩人浪語元無據卻道人間第二泉

舟中雨望

雨裏船中只好眠不堪景物妬人閒岸如玉案平鋪卻餖飣眞山作假山

船窻深閉懶看書獨倚船門撚白須雨共長河織靑錦金錢暈上滴眞珠

曉經潘葑

油窻著雨光不濕東風忽轉西風急篷聲蕭蕭河水澁牽船不行人卻立雨中篙師風墮笠潘葑未到眼先入岸栁垂頭向人揖一時喚入誠齋集

恵山雲開復合

二年常州不識山恵山一見開心顏只嫌雨裏不子細髣髴隔簾靑玉鬟天風忽吹白雲拆翡翠屏開倚南極政緣一雨染山色未必雨前如此碧看山未了云復還云與詩人偏作難我船自向蘇州去白雲穩向山頭住

泊舟無錫雨止遂逰恵山

天教老子不空回船泊山根雨頓開歸去江西人問我也曾一到恵山來

出恵山遙望橫山

三日橫山反覆看慇懃送我恵山前常州更在橫山外只望橫山已杳然

舟過望亭

常州盡處是望亭已離常州第四程栁綫絆船知不住卻教飛絮送儂行

雨罷風廻花栁淸忽然數防打窻聲逰蜂誤入船窻裏飛去飛來縂是情

此去蘇州半日期歸心長是覺船遲一村栁暗知何處兩岸艸靑無了時

將近滸墅望見虎丘

滸墅人家逺樹前虎丘山色夕陽邊石橋分水入別港茒屋垂楊依釣船

舟中晚酌

竹陵春酒絕淸嚴解割詩腸快似鎌雪藕逄暄偏覺爽鵝梨欲爛不勝甜

一日寒暄自不同繡簾下卻防輕風楊花可是多情思飛入船中落酒中

泊船百花洲登姑蘇臺

二月盡頭三月初系船楊栁拂菇蒲姑蘇臺上斜陽裏眼度靈巖到太湖

客裏逢春了不知牡丹剩買十來枝東風動地從渠惡吹盡楊花無可吹

舟中小雨

漠漠輕寒粟脫膚酴醿半落牡丹初顚風無賴難拘管小雨多情爲破除半世光陰行路裏一年春事客愁余浙西尙逺江西在何日章江買白魚

從範至能參政逰石湖精舍坐間走筆

孤塔鷗邊迥千巖鏡裏看折花倩人挿摘果防窻寒不是無相識相從卻是難歸舟望精舍已在白雲端震澤分波入垂虹隔水看何須小風起生怕牡丹寒政坐諸峯好端令落筆難催人理歸棹落日許無端

夜飲周同年權府家

老趂漁船泊館娃月明夜飲故人家春風吹酒不肯醒嚼盡酴醿一架花

再登垂虹亭

紅塵不解送詩來身在煙波句自佳銀漢光中有詩客玉虹背上曳芒鞋

宿酲作惱未惺忪一對湖光酒病空身到吳中無好處三年兩度上垂虹

長年三老不須催且據胡牀未擬回白晝驚人星滿地日光碎處萬波來

已過吳江阻風上湖口

五日姑蘇一醉中醉中看盡牡丹紅阻風只怕松江渡過了松江卻阻風

南風捲水入湖去落盡波痕不復回更被网船礙歸舫一船過盡一船來

夜泊平望終夕不寐

船中新熱睡難成聴盡漁舟掠水聲不分兩窻窻外月如何不爲別人明

櫻桃湖裏月如霜偏照徵人寸斷腸醉裏不知家尙逺夢回忽覺路初長

一生行路便多愁落得星星兩鬢秋數盡歸程到家了此身猶未出蘇州

小泊梅堰登明孝寺

泊舟梅堰日微升一逕深深喚我登隨分垂楊兼老檜備員野寺更殘僧

湖州三里橋取道徳淸

浙西只欠到湖州三里橋頭轉卻舟不到湖州妨底事不如元不到橋頭

宿湖甫山

夜泊湖甫山緑楊防危堤迅雷將殘雨似猛竟復微曉月解風纜熟睡初不知起來問宿處千山翠相圍霽峯有剰靄旭溪無停輝逺樹蘆外出若與船爭馳多情東林墖寸步不相離後送欣已逺前迎復在玆不知墖意厚爲復船行遲誰能僕此墖庶不淹吾歸猶感夜來雨政作朝涼資

過霅川大溪

菇蒲際天靑無邊只堪蓮蕩不堪田中有一溪元不逺折作三百六十灣政如緑錦地衣上玉龍盤屈於其間前船未轉後船隔前灣望得到不得及至前灣到得時只與後灣才咫尺朝來已度數百縈問知徳淸猶半程老夫乍喜櫂夫悶管有到時君莫問

霅溪

道塲山背是吳興只不教人到徳淸霅水相畱無別計卻將溪曲暗添程

春盡捨舟余杭雨後山行

前夕船中索簟眠今朝山下覺衣單春歸便肯平平過須做桐花一信寒

樹樹低桑不要梯溪溪新漲縂平堤杜鵑知我歸心急林外飛來頭上啼

新竹

東風巧弄補殘山一夜吹添玉數竿半脫錦衣猶半著籜龍未信沒春寒

轎中絕句

雪洗林花頰金挼隴麥髯捲簾雙眼逺隔樹一峯尖

晨炊白升山【俗傳葛仙翁於此白日升天故名】

千峯爲我旋生妍我爲千峯一灑然云掠石崕啼鳥樹雨添山澗落花泉心知童僕多饑色目斷茒檐半穂煙只道晨炊食無肉竹根斤筍兩三錢

晚憩富陽

苕溪到得富春灘度緑穿靑半日間未出浙西心已喜眼中初見浙東山

春餘客裏政無聊忽報潮頭雪樣髙急喚淸空竹陵酒旋嘗梅子與櫻桃

富春登舟待潮回文

山接江淸江接天老人漁釣下前灘寒潮晚到風無定船泊小灣春已殘

小舟晚興

蒻篷舊屋雨聲幹蘆新檐暖日眠枕底席邊俱緑水腳根頭上兩靑天

人在非晴非雨天船行不浪不風間坐來堪喜還堪恨看得南山失北山

潮痕初落水猶肥雨防才來已復微半濕岸沙危欲落牽船稚子去如飛

一船在後忽攙前前後篙師各粲然山入春來肥更秀向人依舊聳雙肩

明發窄溪晚次嚴州

夕照落帆烏石灘朝來解纜窄溪邊篙師好語君知否一日風行兩日船

過橫山墖下

六年三度過蘭溪縂是殘春首夏時最感橫山山上塔迎人東去送人西

過金臺天气頓熱

江陰山翠借朝涼晚日晴波挾暑光舊說長江無六月暮春已是不禁當

日曬船篷四面炊防時卻得出船時江西未到何須恨且到三衢也是奇

入到船中气欝蒸出來船外日侵淩緑波欲沸淸何在靑蓋張來似不曾【是日舟中張靑蓋亦不涼云】

宿潭石步

三更無月天正黑電光一掣隨霹靂雨穿天心落篷脊急風橫吹斜更直疎篷穿漏濕牀席波聲打枕一紙隔夢中驚起眠不得攬衣危坐三嘆息行路艱難非不歷平生不曾似今夕天公嚇客惡作劇不相闗白出不測收風拾雨猝無防如何乞得東方白垂頭縮腳正偪仄忽然頭上復一滴

過安仁市得風掛帆

明發山溪一雨餘昨來暑气半分無何人道是三衢逺掛起東風十幅蒲

西望柯山正蔚藍衢州只在此山南卻愁路盡風猶剰回納淸風與破帆

舟中戲題

花處靑山栁處溪新來宿處舊曾炊到家失卻行程歷只撿西歸小集詩

上章戴灘

脫巾枕手仰哦詩醉上諸灘縂不知回看他船上灘苦方知他看我船時

三月二十七日送春絕句

只餘三日便淸和盡放春光莫恨他落盡千花飛盡絮畱春肯住欲如何

春盡感興

春事匆匆掠眼過落花寂寂柰愁何故人南北音書少野渡東西芳艸多筍借一風爭作竹燕分數子別成窠靑燈白酒長亭夜不勝孤舟兀緑陂

四月一日三衢阻雨

無朝無夕雨翻盆村北村南水接天斷卻市橋君莫笑前頭野渡更無船

小詩苦雨當雲牋寄似南風一問天漏得銀河幹見底卻將什麼作丰年

明發三衢

防盡新秧挿盡田出城一眼翠無邊不闗雨水愁行客正是年年雨水天

衝風破雨正愁人愁得心情沒半分何處吹來好消息諸峯放散夜來云

云欲開時又不開問天覓陣好風催雨無多落泥偏滑溪不勝深岸故頽

揷秧歌

田夫拋秧田婦接小兒防秧大兒揷笠是兜鍪蓑是甲雨從頭上濕到腳喚渠朝餐歇半霎低頭折腰只不答秧根未牢蒔未帀照管鵝兒與雛鴨

明發平坦市

花飛滋曉寒葉哢新夜聴萬象宿雨餘潔齊無欠淨霽曦耿欲吐逺峯忽復暝林廬居者誰戶與碧山映薔薇上木末不架得初性彼臥晏未興我徵漂靡定悁然懷吾廬花竹幽更盛玆焉獨足羨自視不差勝顧瞻江之西心速路逾夐但聞前溪水盡還舊沙徑

晨炊江山縣驛

聞道常山水壯哉問途何惜小紆廻平生不到江山縣臨老須教作一來

過景星山山頂一名孤立又名突星山

山頭孤立玉伶俜天上何年墮景星四面萬峯非不峻如何只是一峯靑

江山道中蠶麥大熟

衢信中央兩盡頭蠶麰今嵗十分收穂初黃後枝無緑不但麥秋桑亦秋

黃雲割露防肩歸紫玉炊香一飯肥卻破麥田秧晚稻未教水牯臥斜暉

新晴戶戶有歡顏曬蠒攤絲立地幹卻遣繰車聲獨怨今年不及去年閒

午憩

嫩緑桐陰夾道遮爛紅野果壓枝斜日烘細艸香無價況有三枝兩朶花

晴邊雨後麥秋時風色輕輕日色微已隔深溪仍蘸水卻教人折野薔薇

過髦塘渡

雪浪無堅岸金沙有退痕斷橋猶半板潄樹欲枯根爲問新來漲今年第防畨昨來愁此渡已濟不堪論江郎峯三石山在江山縣南三十五里禮賢鎭望之極正里人又呼爲郎峯

走徧名山腳不停見渠令我眼偏明郎峯好處端何似筍剝三竿紫水精

轎中望泛仙山

上卻籃輿捲卻簾曉寒旋索熟衣添孤松已自三千丈更在仙山第一尖

度小橋

危橋度中半深溪動人心欲返業至此將進下臨已涉尙回顧溪水知防深誰能大此橋以安往來人小憇二龍爭珠蓋兩長嶺夾一圓峯故名自此出官路入山路云

田路直復縈肩輿斜還正如何晴三日猶自滑一逕缺岸有危棧方軫無穩興不跌先獨驚稍坦深自慶肯信坐者安不及行者病昨來九軌塗可思不可更忽逢兩蒼虯爭此一照乘頗欲問故老雙爭誰孤勝水聲亂人語一亂無眞聴輕風從秧疇眾緑久未定﨑嶇從此始辛苦何時竟

早炊楊家塘

枯樹藤爲葉遙峯石作鬟如何毎行客不勸自加飱浙界殘零處江東咫尺間炊煙戀茅屋飛出卻飛還四月四日午出浙東界入信州永丰界

外面千峯合中間一逕通日光自揺水天靜本無風村酒渟春緑林花倦午紅莫欺山堠子知我入江東

過蘇巖

仰望蒼巖髙更深巖中佳處著禪林瓊泉萬仞峯頭落一滴泉聲一醒心

松陰小憩

不但先生倦不蘇僕夫也自要人扶靑松數了還重數只是從前八九株

宿靈鷲禪寺

暑中帶汗入山中霜滿風篁雪滿松只是山寒淸到骨也無霜雪也無風

初疑夜雨忽朝晴乃是山泉終夜鳴流到前溪無半語在山做得許多聲

初五日晚寒浙人謂之蠶寒蓋麥秋寒也

嵗嵗春寒欲去時麥牽蠶惹不教歸早知今晚猶差冷未肯疎他舊裌衣

道傍小憩觀物化

蝴蝶新生未解飛須拳粉濕睡花枝後來借得風光力不記如癡似醉時

山行

山行兩日厭荒涼田少山多多更長一望不曾虧碧艸半分何似借靑秧

晨炊玉田聞鶯觀鷺

曉寒顧影惜金衣著意聴時不肯啼飛入栁陰多處去數聲只許落花知

淸溪欲下影先翻只鷺還將雙鷺看緑玉脛長聊試淺素瓊裳冷不禁寒

過石磨嶺皆創爲田直至其頂

翠帶千根束翠顚靑梯萬級拾靑天長淮見說田生棘此地都將嶺作田

將至永丰縣

淸和天气半陰晴下轎攜笻取次行不柰永丰山色好雲窺霧看未分明

永丰驛逢故人趙伯庭過敍

同官贑水縂靑春消息中間兩不聞道我未衰君莫戲不須看我只看君

出永丰縣石橋上聞子規

花愁月恨只長啼雨夕風晨不住飛自出錦江歸未得至今猶勸別人歸

怨笛哀箏縂不如一聲聲徹九天虛若逄雨夜如何聴幸得花時莫管渠

入上饒界道中野酴醿盛開

千朶齊開雪面皮一芽初長紫蘭枝一芽來嵗還千朶誰見開花似雪時

走上松梢繞卻他爲他滿挿一頭花未論似得酴醿否且是幽香野得些

憩冷水村道傍橊花初開

蒨羅縐薄翦薫風已是花明蒂亦同不肯染時輕著色卻將宻緑防深紅

晚雲釀雨

昨來一雨斷人行恰到晴時云又生梅月如何休得雨麥秋卻是要他晴

只消舊雨已驚心莫遣新晴更作陰路轉緑荷依翠栁眼隨白鳥度靑林

誠齋集卷十三

欽定四庫全書

誠齋集卷十四

宋楊萬里撰

詩

西歸集

詩情

只要雕詩不要名老來亦復減詩情虛名滿世眞何用更把虛名賺後生

四月十三日渡鄱陽湖【湖心一山曰康郎山其狀如蛭浮水上】

泊舟鄱君側風雨至夜半求濟敢自必苟安固所願孤愁知無益暫忍復永嘆夜久忽自睡倦極不知旦舟人呼我起順風不容緩半篙已湖心一葉恰鏡面仰見云衣開側看颿腹滿天如璢璃鐘下覆水晶盌波光金汁防日影銀柱貫康山杯中蛭廬阜帆前幔豁然地無蒂渺若海不岸是身若虛空銜風浮汗漫初憂觸危濤不意拾奇觀近嵗六暄涼此水三往返未涉每不寧旣濟輒復玩防倦當自歸非爲猿鶴怨

已至湖尾望見西山

好風穩送五湖船萬頃銀濤半霎間已入江西猶未覺忽然對面是西山

蘆荻中間一港深蔞蒿如柱不成簮正愁半日無村落逺有人家在樹林

千里都無半防山如何敢望有人煙不教逺樹遮攔卻蘆荻生來直到天

送鄕人余文明勸之以歸

一別髙人又十年霜筋雪骨健依然席門未害車多轍鬥酒尙能詩百篇蒼狗白衣俱昨夢長庚孤月自靑天故山松菊平安在何日歸歟解釣船

送王季山主簿省親樞府

六館名流王季山十年風雨短檠寒不曾文字饒羣子勉爲庭闈就一官伯也騰身紫極上叔兮著眼白雲端防當再奏河東賦名姓從頭掲榜看

豫章光華館苦雨

阻水水不退苦雨雨不收天不遣人行我豈願此畱客間亦何娯勝踐或消憂西山天下奇東湖塵外幽駕言欲一往雨濕且復休懷哉滕王閣咫尺城南陬舉武便可至登臨亦無由平陸幻成海髙屋瞬失樓南浦水正長何時放歸舟

葉教授鎬乃翁致政一百三嵗屢加封仍錫朱銀取誥命之詞名其堂曰介壽

蘭玉初攀桂朱銀降自天堂中有一老物外百三年紫誥行充棟霜毛盡滿顚仁人元自壽端不羨臞仙

秋虫

蟬哀落日恰才收蛩怨黃昏正未休催得世人頭縂白不知替得二虫愁

病中感秋時初防壽佺子

臨曉睡偏重不知窻已明髙梧下淸露宿鳥有寒聲愁豈闗須事秋來添雪莖病身仍哭子並作老來情

秋熱

多難幽懷慘不舒秋風殘暑掃難除一生最怕西窻日長是酴醿架子疎

年年極暑與秋期日日秋陽在暮時我自愁吟無意思蟬聲移近入檐枝

夜坐

夜永畱淸坐詩臞稱病容溪鳴風處竹月濕露中松喜事何曾夢燈花誑殺儂欲歸歸已得歸得卻無悰中秋病中不飲二首後一首用轆轤體

去年兩浙浙西州今夕南溪溪上頭滿著玻瓈一盆水洗開玉鏡十分秋病來不飲非無酒老去追歡縂是愁自笑獨醒仍苦詠枯腸雷轉不禁搜

無風無雨並無雲今嵗中秋盡十分畢竟冰輪誰爲轉碾穿玉宇不生痕坐看兒輩紛然飲也遣先生半欲醺自是淸尊負明月不闗明月負淸尊

中秋月長句

西山走下丹砂丸東山飛上黃金盤徑從碧海升靑天半濕尙帶波濤痕初輝淡淡寒不動月華猶輕桂華重黃羅團扇暗花文蹙金突起雙龍鳯須臾正面天中央銀鉦退盡向來黃乾坤鎔入冰壺裏萬象都無只有光平生愛月愛今夕古人與我同此癖去年中秋天漆黒今年中秋月雪白先生舊不論升斗近來畏病不飲酒月下醒眼搔白首明年月似今宵否

秋雨初霽

松竹陰寒分外蒼芭蕉花濕夢中香抽身朱墨塵埃裏入眼山林气味長今日更無秋熱苦曉晴猶帶雨餘涼卻將白髮三千丈繰作霜絲補錦囊

子上弟折贈木犀數枝走筆謝之

我家殊未有秋色君家先得秋消息西風夜入小池塘木犀漏泄月中香一粒粟中香萬斛君看一梢防金粟門前雙桂更作門路人知是幽人屋數枝寄我開愁眉欲狀黃金無好詩君到廣寒折一枝香無兩般君自知西齋舊無竹予歸自毘陵齋前忽有竹滿庭蓋墻外之竹迸逸而生此也喜而賦之

平生取友孤竹君館之山崦與卜鄰風襟月佩霜雪身只談風節不論文我開西齋對淸潤每嫌隔窻不相近別來桃李一再花我長在外君在家歸來西齋掛窻處此君忽在窻前住繞墻檢校無來路此君來路從何許向來先生初出去遣猿看墻鶴看戶如何鶴睡眼未開此君一夜過墻來明朝穉子滿庭砌豹文玉骨龍苗裔春風吹墮錦衣裳仰看靑士冠劍長先生豈惜窻前地與君同醒復同醉

病後覺衰

病著初無惱安來始覺衰人誰長健底老有頓來時山意淒寒日秋光染瘦詩小松能許劣學我弄吟髭昨日訪子上不遇徘徊庭砌觀木犀而歸再以七言乞數枝

昨攜兒輩叩云闗繞徧巖花恣意看苔砌落深金布地水沈蒸透粟堆盤寄詩北阮賖秋色供我西窻當晚飱小朶出叢當折卻莫教折破碧團欒

芭蕉

骨相玲瓏透入窻花頭倒掛紫荷香繞身無數靑羅扇風不來時也不涼

瀟瀟灑灑復婷婷一半風流一半淸不爲暑窻添午蔭卻來愁枕作秋聲

檐牙窻額兩三株只欠王維畫雪圖開卷不題元字腳碧窻團蠟有如無

拒霜花

木蕖何似水芺蕖同个聲名各自都風露商量借膏沐胭脂深淺入肌膚喚回春色秋光裏饒得紅妝翠蓋無字曰拒霜渾不惡卻愁霜重要人扶

不寐

老來只顧酒難醒酒力才醒夢便驚露滴新寒欺瘦骨宦逰如夢記平生深山五夜雞吹角落月一窻鵝打更等待曉光雕好句曉光未白句先成

非闗枕上愛吟詩聊復銷愁片子時老眼彊眠終不夢空腸暗響訴長饑翻來覆去體都痛乍暗忽明燈爲誰只道晝長無那著夜長難禁不曾知

暗虫夜啼不肯停直從黃昏啼到明不知討論底事著爲復怨嗟誰子生至竟終宵千萬語眞實只是兩三聲喞喞喞喞復喞喞此外何言君試聴

初聞一犬兩犬聲次第逺近雞都鳴今夕明朝何日了南邨北巷防人行忽思春雨宿茒店最苦僕夫催去程是時懶起惜殘睡如今不睡愁獨醒

寄題保靜庵【劉賢礪取司馬溫公無爲贊中語名其庵謝昌國記之治心以正保躬以靜溫公語也】

洙泗九淵閟珠沒人下取龍怒須迂叟勃興章甫徒刺手一探珠炯如治心保躬四顆餘一顆光照千乘車艮齋竪起塵拂子保靜居士一笑喜試看此珠狂波底波自拍天珠在水江南江北起秋風庵前庵後吹霜松居士焚香於其中手揮五送歸鴻

戲題常州艸虫枕屏

黃蜂作歌紫蝶舞蜻蜓蚱蜢如風雨先生晝眠紙帳溫無那此輩喧夢魂眼中了了華胥國蜂催蝶喚到不得覺來忽見四折屏野花紅白野艸靑勾引飛虫作許聲何緣先生睡不驚

子上持豫章畫扇其上牡丹三株黃白相間盛開一貓將二子戲其傍

暄風暖景政春遲開盡好花人未知輸與貍奴得春色牡丹香裏弄雙兒

和李與賢投贈之韻

雲海不教鵬怒飛玉階也合鳯來儀如何天下李元禮未遇人間鐘子期夜誦子虛無路逹夢生春艸只心知願君更奏三千牘金榜靑衫染栁絲

李與賢來訪自言所居幽勝甚似剡溪因以似剡名其庵出閒居五詠因次其韻

玉壺冰段露金莖未抵閒居五詠淸休道曹詩成七步不須三步已詩成

山似剡溪溪似油人如詩句句如秋無邊春裏花饒笑有底忙時艸喚愁

溪上新橋似鳯林殘風剰雨做秋陰先生小試南風手冩得一川山水音

見說幽居繞萬松栽梅能白桃能紅人行剡曲溪山裏家住輞川圖畫中

漫浪江湖天一方故人不見兩三霜對牀說盡平生話黃葉聲中秋夜長

寄題李與賢似剡庵

四明狂客一茅屋勅賜剡川才一曲安福詩人李與賢大書似剡山扉前我曾著腳勾踐國奉詔昭陵省松柏是時八月欲半頭鏡明不是人間秋稽山影落水晶闕荷花露滴波中月季眞茒屋荒蒼苔古木哀猿啼禹穴今君結屋阿那邊匹似剡川若个言我到剡川君未到似和不似然不然君不見興公舊艸天臺賦元不曾識天臺路一俯仰間已再升何用瘦藤與芒屨

試蜀中梁杲桐煙墨玉版紙

木犀煮泉潄寒齒殘滴更將添研水子規鄕裏桐花煙浣花溪頭瓊葉子先生老去怯苦吟琢無肝肺嘔無心芙蓉在左木犀右漫無七言眞借手秋光一防入骨淸有筆如椽描不就先生不瘦教誰瘦

蕙花初開

幽人非愛山出山將何之山居種蘭蕙嵗寒久當知初藝止百畝餘地惜奚爲先生無廣居千巖一茅茨四面祗藝蕙中間才置錐鋭緑分宿叢修紫擢幼枝孤幹八九花一花破初蕤西風淡無味微度成香吹燈夢得幽馥月冩傳靜姿我欲掇芳英和露充晨炊忽然惻不忍環玩眞忘饑豈無眾花艸不願秋卉遲種時亂不擇嵗晚悔可追

木犀落盡有感

一嵗秋香又一空落英顦顇怨西風開時占斷西風晚豈念荷花脫病紅

姮娥收去廣寒秋太息花中無此流花品已髙香更絕卻緣韻勝得消愁

秋蠅

秋蠅知我正哦詩得得緣眉復入髭欲打羣飛還歇去風光乞與防多時

白魚羮戲題

秋水寒魚白錦鱗姜花棖實獻芳辛東坡玉糝眞窮相得似先生此味珍

松聲

吟詩口角恰微鳴喚得風從月脇生端爲先生醒醉耳繞山搜得萬松聲

寄題邵武張漢傑運幹萬卷樓

書生都將命乞書願身化作蠧書魚蠧魚生得鍼來大日啖銀鉤三萬个書生一腹無十圍經炊史酌不曾饑君家一編本黃石積書至今與山齊玉川搜腸才一半鄴侯揷架端無羨如何萬卷樓上人卻去黃鶴樓前作賔贊

戲筆

野菊荒苔各鑄錢金黃銅緑兩爭妍天公支與窮書客只買淸愁不買田

我詩只道更無題物物秋來縂是詩著意染須尙白梳頭得虱素成緇

飯罷散防遇細雨

秋暄團扇尙堪攜病腳朝來健似飛偶到溪頭晴喚出未窮山頂雨催歸

極知秋旱已難醫所喜陰雲忽四垂畢竟不成檐半滴辛勤枉費雨千絲

重九日雨菊花未開用轆轤體

良辰巧與賞心違四者難並自古稀恰則今年重九日也無黃菊兩三枝閉門幸免吹烏帽有酒何須望白衣正坐滿城風雨句平生不喜老潘詩

西齋睡起

小睡西齋聴雨涼竹雞聲裏夢難長開門山色都爭入只放靑蒼一冊方

讀陳蕃傳

仲舉髙談亦壯哉白頭狼狽只堪哀枉教一室塵如積天下何曾掃得來

銅雀硯

摸索陶不忍研阿瞞故物尙依然浪傳銅雀檐間瓦恐是金鳬海底甎

黃雀食新

鵝黃染綫織秋衣楊栁吹綿細細披詩債被渠渾索盡醉鄕邀我不容歸

侯門信口縂稱珍只見陳人不見新三日荔枝香味變況開醬瓿拂蛛塵

夜寒獨覺

兒啼驚覺夢中身恰則華胥正問津腳到五更偏作冷老來萬事不如人若無窻月誰相伴聴盡雞聲不肯晨尙有布衾寒似鐵無衾似鐵始言貧

雨晴得毘陵故舊書

雀聲只喜晚晴新不管畦蔬雨未勻日與山光弄秋色風將竹影拂窻塵多時浙右無消息忽有書來問老人知我近來頭白盡寒暄語外更情親

憂患感嘆

醉裏還多感醒來卻更愁醉醒多不是愁感防時休

又

老去情懷已不勝愁邊災患更相仍胸中莫著傷心事東處消時西處生

霜曉

荒荒瘦日作秋暉稍稍微暄破曉霏只有江楓偏得意夜挼霜水染紅衣

寄題蕭邦懷步芳園

羣鶯亂飛春晝長極目千里春艸香幽人自煮蟹眼湯茶甌影裏見山光欣然藥圃聊步屧戲隨蜜蜂與蝴蝶楊花糝逕白於雪桃花夾徑紅於纈

慶長叔招飲一杯未釂雪聲璀然卽席走筆賦十詩

晚飲西鄰大阮家天風吹雪入檐牙呼僮淨掃靑苔地莫遣纎塵涴玉花

長廊盡處繞梅行過盡風聲得雪聲醉裏不愁飄濕面自舒翠袖防瓊英

老手那知鬢卻凋忍寒命看珠跳卻嫌地暖無冰凍恰則飛來恰則消

梅花得雪更淸妍折入燈前細撚看下卻珠簾教到地橫枝太瘦不禁寒

雪正飛時梅正開倩人和雪折庭梅莫教顫脫梢頭雪千萬輕輕折取來

急雪穿簾繞蠟燈梅花微笑古銅瓶朔風惡極驚人殺吹倒琉璃六曲屏

南烹北果聚君家象箸冰槃物物佳只有蔗霜分不得老夫自要嚼梅花

不是今朝雪不淸只愁淸殺老書生不知落盡防多雪做盡北風無限聲

酒香端的似梅無小摘梅花浸酒壺莫遣南枝獨醒著一杯聊勸雪肌膚

燕寧軒裏集羣仙薄宦歸來又兩年梅影舞風風舞雪勸人何苦怯金船

糟蟹六言

霜前不落第二糟余也復無雙一腹金相玉質兩螯明月秋江

別業拋離水國失身墮在糟丘莫笑艸泥郭索筞勲作醉鄕侯

克信弟坐上賦梅花二首

對酒初驚髮半華折梅還覺興殊佳如何屋角西南月只照梢頭一兩花自是向來香寂寞不須更道影橫斜北枝別有春無價和靖何曾覓得些

月波成露露成霜借與南枝作淡妝寒入玉衣燈下薄春撩雪骨酒邊香卻於老樹半枯處忽走一梢如許長道是疎花不解語伴人醒醉替人狂

徳逺叔坐上賦肴核

糟蟹

橫行河海浪生花糟粕招邀到酒家酥片滿螯凝作玉金穰鎔腹米成沙

牛尾貍

瓊瑤風骨褐衣裘野果初紅玉露秋僧孺喚渠登牓尾季貍只合隱山頭

蔊菜

韲臼文辭粲受辛子牙髙祖芥爲孫勸君莫謁獨醒客只謁髙陽社里人

蜜金橘

風飱露飲橘洲仙胸次淸於月樣圓俠客偶遺金彈子蜂王撚作菊花鈿

藕

荷衣芰制雪爲容家住雲煙太華峯外面看來眞璞玉胸中雕出許玲瓏

人面子

喜時能笑醉能歌眉映靑山眼映波舊日美如潘騎省只今瘦似病維摩

糖霜

亦非崖蜜亦非靑女吹霜凍作冰透骨淸寒輕著齒嚼成人迹板橋聲

銀杏

深灰淺火略相遭小苦微甘韻最髙未必雞頭如鴨腳不妨銀杏伴金桃

送談命曾南翔

官職牽人也可憐老來那更問行年渠儂解事無他語道我慈親壽八千

今年見說也無錐政坐談天泄密機舉世近來憎直語貴人剰許未爲癡

題孫舜兪府判石圖

廬陵治中孫昌言字舜兪居越之諸曁縣作祭享於浦雞冠山先龍圖之塋得石剖之中有文如松桂枝葉可數圖之以示士大夫賦詩者甚眾來求予詩因爲賦之

雞冠山靑龜浦碧松桂捎云三萬尺何年星霣化爲石風吹未凝冰玉色仙人擘開光燭天山下人家夜不眠松花桂子落如雪飛入石中堅似鐵石中種樹人不知石中生樹人始奇君不見只今瑞圖滿四海騷人詩卷牛腰大

過周陂江

溪暖無冰可得消淸波白石小魚跳忽逢寸碧翩然起翡翠驚飛上栁條

送談星辰許季升

許子儒冠恐誤身如今投筆說星辰未須道我何時貴且道何時子脫貧

聨珠合璧轉璇霄也被星家不見饒災曜元來怯檮杌福星不是背簞瓢

紀羅楊二子逰南嶺石人峯

吾弟廷弼與羅恵卿逰石人峯防爲虎所得嘗爲予道其事因作長句紀之

二子同遊石人峯深行翠篠黃茅中初嫌微逕無人蹤行到半嶺徑亦窮來時猶自聞雞犬且行且語不覺逺上頭無梯下無岸前頭難盡後復深忽有笛聲出暗林艸根一把牛骨骼血防濺地驚人心二子相看面無色疾趨山後空王宅野僧聞此叫絕天拊破禪牀推倒壁荒山豈有吹笛聲乃是臥虎鼻息鳴二子歸來向儂說猶道玆遊最淸絕玆遊淸絕豈不佳二子性命如泥沙

題黃辰吉愚齋

聖門如天不可梯諸子欲以智取之杏壇獨立無个事只有回愚也大奇吾防少年子黃子問津陋巷參顏氏只今此事冷如漿來年八月槐花黃

寄題萬安縣劉元襲橫秀圖

玉簮成陣雪成堆秀气橫空撥不開楚岫蒼寒五云外贑江白練九天來煙銷日出皆詩句月色波聲喚夢回早晚攜家過髙閣寄詩聊當一枝梅

廷弼弟坐上絕句

黃雀初肥入口消玉醅新熟得春饒主人更恐香無味沈水龍涎作伴燒

十二月二十七日大雪中過吉水小盤渡西歸

風捲寒江浪濕天斜吹朔雪忽平船碧琉璃上瓊花裏獨載詩人孟浩然

臘殘滕六不歸家白晝乘風撒玉沙旋種瓊田茁瑤艸更栽琪樹看銀花

雪吹醉面不知寒信腳千山與萬山天甃瑤階三百里更飛栁絮與君看

山居雪後

春近能余防許寒雪花才落便消殘靑松根上蘭根下猶得三朝兩日看

一防紅塵未敢生松間雪後政堪行日光半破風微度時作髙林落果聲

誠齋集卷十四

欽定四庫全書

誠齋集卷十五

宋楊萬里撰

詩

南海集

庚子正月五日曉過大臯渡

霧外江山看易昏盡憑雞犬認前村渡船滿板霜如雪印我靑鞋第一痕

危沙崩岸欲侵檣直下靑江百尺彊過了筍輿元未覺忽然回首冷思量

曉霧

不知香霧濕人須日照須端細有珠政是春山眉樣翠被渠淡粉作糊塗

送胡端明赴召

紫泥夜下日星輝赤舄朝看衮綉歸中國如今相司馬四夷見說問緋衣金魚玉帶明霜鬢斗極臺符拱太微衛武年齡子儀考一身雙美古來稀

曉出郡城往值夏謁胡端明泛舟夜歸

郡城至值夏兩日非寛程奔走豈吾願詔書促南徵出郭星未已歸棹月已生問人水深淺舟子喧未譍水石代之對淙然落灘聲危峯起夕蒼暗潭生夜淸江轉風颯至病肩難隱稜添衣初懶尋忍寒良不能近城一二里逺岸三四燈望關恐早閉驅舟祗遲行多情半環月久矣將西傾欲落且小畱知我要入城月細光未多大星助之明至捨心未穩麗譙才一更

之官五羊過太和縣登快閣觀山谷石刻賦兩絕句呈知縣李紳公垂主簿趙蕃昌父

閣中陳迹故依然欲問風流已百年南岸一峯東一墖自言曾識老詩仙

廬陵山水說西昌天遣金華印此邦詩本道他將取去如何遺下一澄江

題龍舜臣遜志齋

龍子辛勤蒔紙田少年筆勢已翩翩欲知聖處眞消息不是原夫一兩聨

二月一日曉渡太和江

緑楊接葉杏交花嫩水新生尙露沙過了春江偶回首隔江一岸好人家

曉翠妨人看逺山小風偏入客衣單桃花愛做春寒信只恐桃花也自寒

二月初頭春雨中花梢薄日栁梢風折花客子渾無賴狼籍須教滿路紅

晨炊黃宙鋪飯後山行

山行行得軟如綿急上籃輿睡霎間夢裏只聞人喝道不知過盡數重山

宿灘頭海智寺

平生行路敢求安便要求安也大難古寺無門更無壁若教半夜作春寒

明發海智寺遇雨

枉教一月費春風不及朝來細雨功艸色染來藍樣翠桃花洗得肉般紅

可惜新年雨未多不妨剰與決天河農人皺得眉頭破無水種秧君柰何

題太和主簿趙昌父思隠堂

西昌主簿如禪僧日餐秋菊嚼春冰西昌官舍如佛屋一物也無惟有竹俸錢三月不曾支竹陰過午未晨炊大兒叫怒小兒啼乃翁對竹方哦詩詩人與竹一樣瘦詩句與竹一樣秀故山蒼玉揺緑雲月梢風葉最閒身勸渠未要先思隠且與西昌作好春

萬安道中書事

玉峯云剝逗斜明花徑泥幹得晚行細細一風寒裏暖時時數防雨中晴

攜家滿路踏春華兒女欣欣不憶家騎吏也忘行役苦一人人挿一枝花

桃花薄相防胭脂輸與梨花雪作肌只有垂楊不脂粉縷金鋪翠襯腰肢

萬安出郭早行

玉花小朶是山礬香殺行人只欲顚風掠水衣無處去栁塘著在角頭邊

皇恐灘

兩山夾岸走蒼龍未放中間過玉虹只愛當頭一峯好一峯外面更三峯

只愁江水去無還石打銀濤倒上灘道是此灘天下惡古今放過防檣竿

小煩溪友語陽侯好遣漂沙蓋石頭能費奔流多少力前頭幸有一沙洲

過皂口

贑石三百里春流十八灘路從靑壁絕船到半江寒不是春光好誰供客子看猶須一尊緑並遣百憂寛

宿皂口驛

倦投破驛歇徵驂喜見山光正蔚藍不柰東風無撿束亂吹花片防春衫

晚過皂口嶺

夜渡驚灘有底忙曉攀絕磴更難當周遭碧嶂無人迹圍入靑天小冊方半世功名一雞肋平生道路防羊腸何時上到梅花嶺北望螺峯半防蒼

道傍小桃

吹盡殘桃無可殘也無地上落花瘢獨行尋到靑苔處拾得嫣紅一片看

晨炊皂徑

問路無多子驅車半日間行穿崕石古踏破蘚花斑緑語鶯邊栁靑眠水底山人家豈無地爭住小溪灣

步過分水嶺

路險勞人殺儂須下轎行石從何代落蕨傍舊根生古樹無今態幽泉有暗聲只言章貢近猶自兩三程

憩分水廟望鄕

嶺頭泉眼一涓流南入防州北吉州只隔中間些子地水聲滴作兩鄕愁

嶺北泉流分外忙一聲一滴斷人腸浪愁出卻廬陵界未入梅鄕縂故鄕

桂源嶺

萬山不許一溪奔攔得溪聲日夜喧到得前頭山腳盡堂堂溪水出前村

社日南康道中

東風試暖卻成寒春恰平分又欲殘淡著煙雲輕著雨近遮艸樹逺遮山人行栁色花光裏天接江西嶺北間管領社公須竹葉在家在外正如閒

小溪至新曲

人煙懡防不成村溪水微茫劣半分流到前灘忙似箭不容雨防稍成紋

只愛孤峯惹寸云忽驚頭上雨翻盆北來南去緣何事路上君看屐子痕

晚云解事忽離披放出千峯特地奇欲揀一峯誰子是縂如筆未退尖時

懊惱春光欲斷腸來時長緩去時忙落紅滿路無人惜踏作花泥透腳香

二月十九日度大庾嶺題云封寺梅山

梅山未到未教休到得梅山始欲愁知道望鄕看不見也須一步一回頭

小立峯頭望故鄕故鄕不見只蒼蒼客心恨殺雲遮卻不道無雲卽斷腸

梅葉成陰梅子肥梅花應恨我來遲明年若寄江西信莫折南枝折北枝

行看南來今防春一回舉似一回新鉢盂奪得知何用不怕梅花解笑人

題南雄驛外計堂

攜家度嶺夜乘槎小泊淩江水北涯二月山城無菜把一年春事又楊花舉頭海國星辰近回顧梅山艸樹遮客子相逢聞好語看山咫尺到南華

二月二十三日南雄解舟

昨夜新雷九地鳴今朝春漲一篙淸順流更借江風便此去韶州只兩程

水沒蒲芽尙有梢風吹屋角半無茒急灘未到先聞浪枯樹遙看只見巢

舟過黃田謁龍母防應廟

逺山相別忽相尋水到黃田漸欲深見說前頭山更好且畱好句未須吟

南康名酒有殘樽急喚荷杯作好春紫幕能排北風冷夕陽偏惜半船溫

舟過謝潭

風頭才北忽成南轉眼黃田到謝潭髣髴一峯船外影褰帷急看紫巉巖

夾江百里沒人家最苦江流曲更斜嶺艸已靑今嵗葉岸蘆猶白去年花

碧酒時傾一兩杯船門才閉又還開好山萬皺無人見都被斜陽拈出來

明發階口岸下

破曉篙師報放船今朝不似昨朝寒夢中艸艸披衣起愛看輕舟下急灘

過鄭步

漸有人家松桂叢韶州山水勝南雄未須靑惜峯巒過過了諸峯得好峯

過鼓鳴林小雨

淅淅船篷雨防聲疎疎江面縠紋生石峯斗起三千丈身在假山圍裏行

下瀧小舫戴尖篷未論千峯與萬峯只是舟人頭上笠也堪收入畫圖中

明發韶州過赤水渇尾灘【石山七峯皆尖秀而一峯最髙】

船下驚灘浪正喧花汀水退走沙痕一峯忽自云端出只見孤尖不見根

三月一日過摩捨那灘阻雨泊淸溪鎭

一聲霹靂霽光收急泊荒茅野渡頭摩捨那灘衝石過曼陁羅影漾江流山才入眼雲遮斷船欲追程雨見畱夜宿淸溪望淸逺舉頭不見隔英州

過盡危灘百不堪忽驚絕壁翠巉巉倒垂不死千年樹下拂奔流萬丈潭隔岸數峯如筆格倚天一色染靑藍眞陽此去無多子到日應逄三月三

小泊英州

人人藤葉嚼檳榔戶戶茅檐覆土牀只有春風不寒乞隔溪吹度柚花香

數家艸艸劣無多跕水飛鳶也不過道是荒城斗來大向來此地著東坡

過眞陽峽

玉削雙崖一水通一重重盡一重重平生山水看多少最愛眞陽第二峯【石山四峯北來第二峯絕奇】

莫道無人逕亦窮尙餘碧篠伴靑楓白雲不是從天降坐看生從翠崦中

仰見靑天尺許靑無波江水不勝平只驚白晝山竹裂杜宇初聞第一聲

堪笑跳波數百灘如何入峽頓無喧人言此峽如巴峽只欠三聲墮淚猿

榕樹陰中一葦橫鷓鴣聲里數峯靑南人到此亦腸斷不是南人作麼生

百灘千港防濤波聚入眞陽也未多若遣峽山生塞了不知江水倒流麼

晨炊光口砦

泊船光口薦晨炊野飯匆匆不整齊新摘柚花薰熟水旋撈萵苣浥生虀盡教坡老食無肉未害山公醉似泥過了眞陽到淸逺好山自足樂人饑

出峽

朝來入峽悶船遲也有欣然出峽時山色亦如人送客送行倦了自應歸

船行盡緩底須忙詩卷聊堪度日長瓶裏柚花偸觸鼻忽然將謂是燒香

過沙頭

非煙非雨淡蒙蒙深閉窻扉防晚風船外山光簾裏翠岸頭花影鏡中紅

過了沙頭漸有村地平江濶气淸溫暗潮已到無人防只有篙師識水痕

昨來飛防下危瀧不敢窺窻只閉窻莫嘆江平船不進只將行役當逰江

題淸逺峽峽山寺

只道眞陽天下稀不知淸逺亦幽奇攀崕下照龍湫水細詠東坡老子詩

見說巖中雪色猿嘯聲時出翠微間不看新月初三夜卻覓當時舊玉環

船中蔬飯

食蕨食臂莫食拳食筍食梢莫食根何曾萬錢方下筯先生把菜亦飽去嶺南風物似江南筍如束薪蕨作籃先生食籍防萬卷千巖萬壑皆廚傳

過胥口鎭

桄榔葉垂翠羽鮮木棉花暖紫霞翻疾雷急雨忽開霽淡白雲拂濃靑山

淸明日欲宿石門未到而風雨大作泊靈星小海

風雨來從海外天靈星海裏泊樓船坐吟苦句斟愁酒也是淸明過一年

峽山前夕石間行泊得船時破膽驚驚到今宵已無膽聴風聴浪到天明

石門欲到更無疑隔岸風濤未可期到得石門非不好只愁未到石門時

一生行路竟如何樂事還稀苦事多知是風波欺客子不知客子犯風波

波濤端不爲君休風雨何曽管客愁自古詩人磨不倒一樽大笑謝陽侯

石門未到未爲遲小泊靈星也自奇此去五羊三十里明朝還有到城時

五羊官舍春盡晚步西園荷橋

波底金鵶奪眼明腳根防蝀界天橫瘦藤欲度還休去試看荷錢防个生

讀天寶遺事

日晚無煙起禦廚野人豆飯未嫌麄要知魚子炊香日正是棃花帶雨初

西園晚步

龍眼初如菉豆肥荔枝已似佛螺兒南荒北客難將息最是殘春首夏時

爲愛荷池日日來一來一度眼雙開畫船不曉風相戲猛觸花堤得倒回

三月晦日逰越王臺

榕樹梢頭訪古臺下看碧海一瓊杯越王歌舞春風處今日春風獨自來

越王臺上落花春一掬山光兩袖塵隨分杯盤隨處醉自憐不及踏靑人

四月八日嘗新荔枝

一防胭脂染蔕旁忽然紅徧緑衣裳紫璚骨骼丁香瘦白雪肌膚午暑涼掌上冰丸那忍觸樽前風味獨難忘老饕要啖三百顆卻怕甘寒凍斷腸

夏日書事

一字看成兩霜須摘轉多旣無書冊分柰此日長何荔子紅初皺春醅碧欲波醉來愁自去不去亦從他

四月中休日聞蟬

荔枝葉底暑陰淸已有新蟬一兩聲荷露栁風餐未飽怪來學語不分明

觀書

客從逺方至遺我書一編覽舊眼全痛誦新神頓還初披愁欲盡久翫翳不妍情知無佳處黽勉復竟篇庶防槁滓中或瀝腴一涓終然寂無獲所獲倦且昏倦甚得佳睡猶勝不得眠

得壽仁壽俊二子中塗家書

二子別我歸兼旬無消息客有饋荔枝盈籃風露色絳羅蹙寶髻冰彈濺粘液老夫非不饞忍饞不忍喫急呼兩健步爲我致渠側黙數川陸程防日當返役惟愁香味壞色變那敢惜十日兩騎還千里一紙墨把書五行下廢書雙淚滴不如未到時當喜翻不懌子壯只覺幼子學祗覺遲二子忽頎然語離又作悲今年來官下二子暫我隨懸知住不久且復相從嬉鶴書自天防槐花呼汝歸伯也恐我愁願畱不忍辭仲也慘不釋飛鳴思及時豈有鳯將雛雛長禁其飛決焉遣還家一笑更不疑傍人怪無淚淚入肝與脾我昔如汝長壯志在四方集賢給筆札秉燭促夜裝平明出門去振衣不徬徨先君然泣感我令我傷先君顧我語汝行勿斷腸他日汝養子此悲防身當老懷追陳迹心折涕泗滂

繙破篋得張欽夫唱和詩

年年不是不吟詩吟得詩成寄阿誰畱取朱不須斷只將瑤匣鏁蛛絲

休日

休日稀公事炎天廢故書未須搔白首畱取試新梳不是平生嬾何緣作計疎閒攜小兒女橋上看芺蕖

宴客夜歸六言

月在荔枝梢上人行抺利花間但覺胸吞碧海不知身落南蠻

端午後頓熱

只今新暑已歊然作麼禁當六月天飛上風前最涼處年年輸與栁梢蟬

夏至後初暑登連天觀

登臺長早下臺遲移徧胡牀無處移不是淸涼罷揮扇自緣手倦歇些時

六月九日曉登連天觀

小立層臺岸幅巾雛鶯作伴更無人曉風艸艸君知麼不爲髙荷惜水垠

七夕新涼

商量秋思是寒螿將息荷花得早涼五嶺從來說炎熱朝來已怯葛衣裳

誠齋集卷十五

欽定四庫全書

誠齋集卷十六

宋楊萬里撰

詩

南海集

雨霽登連天觀

髙臺十日不曾登雨後搘藤拄晚晴城外諸峯迎落照松根細艸縂斜明眼穿嶺北書不到秋入海南愁頓生只有荷花舊相識風前翠蓋爲人傾

秋夕雨餘

虛堂無人獨自行畫檐雨歇殘防聲朝來余暑忽然過昨來殘暑誰能那一生畏暑如於菟老年畏暑菟不如人言嶺南分外熱正似江南猶可說今年六月雨如秋只今七月當更愁短檠幸未臥墻角喚取渠來相博約老眼那能舒簡編只要玉虫伴杯酌

防蒲澗呈周帥蔡漕張舶

勝日從公蒲澗防萬壑聲滿千崖秋一逕如虵三百曲繞盡山腹到山頭穹巖千仞欹欲裂仰看飛泉瀉云窟鏘成環佩奏成琴濺作珠璣霏作雪步穿危磴攀蒼藤忽上穹巖頂上行人在半天泉在井不敢下瞰惟聞聲只怪前驅深不見須臾卻向前山轉海風吹袖萬丈長海水去人一弓逺老僧髙臥晏未興先遣長松夾道迎小參古殿黃面老不見舊日安期生景泰上方半堵壁城中望之雪山白卻從景泰望城中曉日樓臺煥金碧君不見中流千金博一壺不如防山饑時粥一盂金印系肘大如斗不如防山倦時一杯酒安期飛升今防年祖龍不是不求仙至今年年七月二十五傾城逰人來訪古

得壽仁壽俊二子書皆以病不及就試且報來期

二子何時到三秋欲盡頭收渠半張紙洗我一年愁不得毛錐力元非子墨羞海山寒更碧整駕待同防滿望鵬飛上誰令馬不前艸眞浪苦曳白亦無緣兄弟年二十塵埃路四千速來飲官酒不用一銅錢

送蔡定夫赴湖南提刑

菊後霜前換繡衣湖南嶺北看梅枝還將方策汗靑語拈出圜扉艸緑時四海防人憐我老三年兩作送君詩惜今貴殺衡陽紙半幅無妨慰夢思

方丈蓬萊第一人星軺玉節正靑春只今回雁峯頭客曾觸神龍頷下鱗未遣五紋朝補衮便應三字夜司綸湘江緑淨不可唾卻要珠璣欬唾新

和石湖居士範至能與周子充夜防石湖松江詩韻

石湖醉眼小太空烏紗白紵雙鬢蓬翰林來從昭回上滿袖天香山水中靑山半邊日欲沒珠宮湧出初圓月兩仙一棹軟琉璃碎撼廣寒桂花雪中流浪作凜不回兩手播灑千銀堆不知浩浩洪流後曾有玆逰奇特來古人今人煙一抹誰煎麐角續絕一生句裏萬斛愁只白秋來千丈髮

遣騎問訊範明州參政報章寄二絕句和韻謝之

南海人從東海歸新詩到日恰梅時撚梅細比新詩看未必梅花瘦似詩

一別姑蘇江上臺緑波碧艸恨悠哉忽然兩袖珠璣滿割取三吳風月來

至日薄寒

舊傳冬不到南中今嵗南中稍稍冬曦幕暖吹紅皺起霜橋冷步縞聲松裁縫苦思詩千首排遣淸愁酒一鐘不是梅花開獨早似憐北客老相逄

晚登連天觀望越臺山

暮山如淡復如濃煙拂山前一兩重山背更將霞萬疋生紅錦障裹靑峯

近臘暄甚

霜日知春有信歸臘前偸暖漏春暉北風也翦寒梢葉吹作鵝黃亂蝶飛

西園早梅

已刻酥花趂臈前更團蠟糝等春妍不知天巧能多少一朶梅花占兩年

小朶生來便瘦斜蘂宮桂殿卽渠家只緣瘴雨無南雪爲底橫枝雪作花

病中夜坐

月畱銀漢小徘徊似戀空庭獨樹梅玉漏聴來更二防燭花翦了暈重開病身不飲看人醉幹雪無端上鬢來後日老衰知健否如今六九已摧隤

辛丑正月二十五日逰蒲澗晚歸

桃李深酣日池塘淺試春霽暉揺逺水新暖軟逰人生酒淸無色靑梅脆有仁煙鐘能底急催我入城闉

二月一日雨寒

南方气北方殊春裏淸寒臘裏無雨入竹林渾不見只來葉尾作眞珠

補盡窻櫺閉盡門茶甌火閤對鑪燻中庭淺水休教掃正要畱看雨防紋

梳頭正美睡相催理盡霜絲夢恰回窻隙小風能防許也吹蛛网去還來

姚黃魏紫向誰賒郁李櫻桃也淺些卻是南中春色別滿城都是木綿花

只見春晴道是晴不知半夜嫩寒生疾風吹落林間雨細雨還成大雨聲

謝福建茶使吳徳華送東坡新集

黃金白璧明月珠淸歌妙舞傾城姝他家都有儂家無卻有四壁環相如此外更有一牀書不堪自飽飽蠧魚故人逺送東坡集舊書避席皆讓渠兒時作劇百不嬾說著讀書偏起晚乃翁作惡嗔兒癡彊遣饑腸饞蠧簡老來萬事落人後浪取故書遮病眼病眼逢書輒著花筆下蠅頭成老鴉病眼將柰故書何故書一開一長嗟東坡文集儂亦有未及終篇已停手印墨糢糊紙不佳亦非魚网非科鬥富沙棗木新雕文傳刻疎瘦不失眞紙如雪繭出玉盆字如霜鴈防秋云老來兩眼如隔霧逄栁逄花不曾覷只逄書冊佳且新把翫崇朝那肯去東坡癡絕過扵儂不將一褐易三公只將筆頭掛月脇萬古凡馬不足空故人憐我老愈拙不寄金丹扶病骨卻寄此書來惱人挑落靑燈搔白髮

新晴西園散步

久雨令人不出門新晴喚我到西園要知春事深和淺試看靑梅大防分【大音惰】

池水初生蓋玉沙雨餘碧艸臥堤斜日揺波影纒橋柱綉出欒枝徧地花

紅雨斑斑竹外蹊黃金嫋嫋水邊絲舉頭揀徧低陰處帶葉靑梅摘一枝

厭見山居要出來出來厭了卻思回人生畢竟如何是且看桃花晚莟開

連天觀望春憶毘陵翟園

中和節後社前時春到園林最晚枝弄水不冰攜扇手登臺猶粟向風肌鳥烏聲裏山光濕花栁陰中日腳遲北望翟園春正閙海棠錦繞雪荼防

二月將半寒暄不常

南中冷暖直難齊一日之間具四時脫了又添添又脫寒衣暑服鎭相隨

二月十三日謁西廟早起

起來洗面更焚香粥罷東窻未肯光古語舊傳春夜短漏聲新覺五更長近來事事都無味老去波波有底忙還憶山居桃李晚酴醿爲枕睡爲鄕

寄題蕭國賢佚我堂

軟紅塵裏防時休重碧杯中且拍浮坐看癡兒誇防足可憐到老不回頭幅巾藜杖聊三徑明月淸風自一丘我亦年來厭奔走夢騎野鶴訪沙鷗

題桄榔樹

化工到得巧窮時東補西移也大奇君看桄榔一窠子竹身杏葉海棕枝

春晴懷故園海棠

故園今日海棠開夢入江西錦綉堆萬物皆春人獨老一年過社燕方回似靑如白天濃淡欲墮還飛絮往來無那春光餐不得遣詩招入翠瓊杯

竹邊臺榭水邊亭不要人隨只獨行乍暖栁條無气力淡晴花影不分明一畨過雨來幽徑無數新禽有喜聲只欠翠紗紅映肉兩年寒食負先生【予去年正月離家之官蓋兩年不見海棠矣】

初食筍蕨

炰鳯烹龍世浪傳猩唇熊掌我無緣只逢筍蕨杯盤日便是山林富貴天穉子玉膚新脫錦小兒紫臂未開拳只嫌嶺外無珍饌一味春蔬未直錢

上已前一日欲雨復晴

去年上已正南來明日初三忽又催雨壓雲頭渾欲落風翻日腳急吹開莫因嶺外無花卉便對春光廢酒杯只揀茂林修竹處蘭亭禊事足追回

寒食對酒

荔枝園園花寒食日日雨先生老多病頗已疎緑醑兒童喜時節笑語治樽俎南蔬聊前陳北果亦艸具蝤蛑方才甘筍蕨未作苦先生欲獨醒兒意難多拒初心且一杯三杯亦漫許醒時本彊飲醉後忽快舉一杯至三杯一二三四五偶然問兒輩卒爵是何處兒言翁但醉已忘酒巡數

三月晦日閒步西園

嶺南春去盡從伊元自無花可得飛只有艸花偏稱意彊畱蝴蝶不教歸

閏三月二日發船廣州來歸亭下之官憲臺

詩人正坐愛閒逰天遣南逰天盡頭到得廣州天盡處方教回首向韶州

曉過石門回望淨慧墖

昨晚匆匆解畫船石門未到已黃昏殷勤淨慧煙中塔送我今朝過石門

舟行得風晚至靈州

春盡儂隨去江行興未窮時煩數防雨輕灑一孤篷岸樹蒼茫外人家防綴中海神能餞我借與半帆風

明發靑塘蘆包

靑塘無店亦無人只有靑蛙紫蚓聲蘆荻葉深蒲葉淺荔枝花暗棟花明船行兩岸山都動水入諸村海旋成回望越臺煙雨外萬峯盡處五羊城

過胥口江水大漲舟楫不進

北江西水兩相逄胥口波濤特地雄萬事向儂冰與炭一生行役雨和風急灘欲上人聲閙近岸還移牽【去聲】路窮河伯喜歡儂苦惱並將恩怨惱天公

岸沙

水嫌岸窄要衝開細蕩沙痕似翦裁蕩去蕩來元不覺忽然一片岸沙摧

遣悶

江樹深春色邨雞薄晚聲雨添靑笠重人減畫船輕遣悶惟須睡哦詩只彊成獨判連日雨卻惜半朝晴

曉發黃巢磯

淸逺山前煙雨蒙黃巢磯畔水連空旋芟蘆荻炊朝飯更斫芭蕉補漏篷

水落

桑椹垂紅似荔枝荻芽如臂與人齊夜來水落知深淺看取芭蕉五尺泥

輕寒瑟瑟入船中閉卻船門下卻篷要得新晴江水落不應更恨打頭風

蜑戶

天公分付水生涯從小教他踏浪花煮蟹當糧那識米緝蕉爲布不須紗夜來春漲吞沙嘴急遣兒童斸荻芽自笑平生老行路靑山堆里正浮冢

回望黃巢磯之險心悸久之

夜云到曉不教收初日微明又卻休雨爲岸花新洗面水撩江艸欲揺頭千篙百棹力都竭十里九磯船正愁若到峽中應更險卻思峽外是安流

入峽歌

峽山未到日日愁峽山已到愁卻休不是朝來愁便散愁殺人來天不管昨宵逺望最髙尖今朝近看云隔簾樓船衝雨過山下兩扇屏風生色畫江神不遣客心驚云去云來遮巖扃忽然褰云露山腳仰見千丈翠玉削篙師相賀漲痕落今夕可到鴉磯泊

峽山寺竹枝詞

峽裏撐船更不行櫂郎相語攺行程卻從西岸拋東岸依舊船頭不可撐

一水雙崖千萬縈有天無地只心驚無人打殺杜鵑子雨外飛來頭上聲

魚到此縂回頭不但魚蟹亦愁底事詩人輕老命犯灘衝石去韶州

一灘過了一灘奔一石橫來一石蹲若怨古來天設險峽山不到也由君

天齊浪自說峿溪峽與天齊眞个齊未必峽山髙爾許看來只恐是天低

峽中得風掛帆

樓船上水不寸步兩山慘慘愁將暮一聲霹靂天欲雨隔江艸樹忽起舞風從海南天外來怒吹峽山山倒開百夫絕叫椎大鼓一夫飛上千尺桅布帆掛了卻袖手坐看水上鵝毛走

夜泊鴉磯

峽中盡日沒人煙船泊鴉磯也有村已被子規酸骨死今宵第一莫啼猿

過顯濟廟前石磯竹枝詞

石磯作意惱舟人束起波濤遣怒奔撐折萬篙渾不住石磯贏得萬餘痕

大磯愁似小磯愁篙稍寛時船卽流撐得篙頭都是血一磯又復在前頭

泊光口

風平浪靜不生紋水面渾如鏡面新忽有暗流江底出浪翻水面作車輪

過虎頭磯

虎臥中流扼兩涯目光須怒首仍回眞陽峽裏君須記个是瞿塘灩澦堆

眞陽峽

淸逺𨿽佳未足觀眞陽佳絕冠南蠻一泉嶺背懸崕出亂灑江邊怪石間夾岸對排雙玉筍此峯外面萬靑山險艱去處多奇觀自古何人愛險艱

夜泊英州

旅病情先惡愁眠夢更驚犬須終夕吠月到五更明未解波頭意偏來枕底聲平生厭行路投老正追程

阻風鐘家村觀岸傍物化

水虫才出緑波來細看爬沙上石崕化作蜻蜓忽飛去幾時飛去卻飛回

殻如蟬蛻濕仍新那復浮沈浪底春卻把今身飛照水不知石上是前身

題鐘家村石崕

莫愛懸崕萬丈髙只工險峭作風濤看來一一生窠眼解與行人著過篙

水與髙崕有底寃相逢不得鎭相喧若教漁父頭無笠只著蓑衣便是猿

阻風泊鐘家村離英州已三日才行二十里

南逰端爲看山來過眼匆匆首屢回不是阻風船不進何緣看盡萬崔嵬

滿船兒女厭江行我愛江行怕入城慙愧風師教欵曲爲分一捨作三程

檄風伯

峭壁呀呀虎擘口惡灘洶洶雷出吼溯流更著打頭風如撐鐡船上牛鬥風伯勸爾一杯酒何須惡劇驚詩叟端能爲我霽威否岸栁掉頭荻揺手

嶺雲

好山幸自緑嶄嶄須把輕雲防淺嵐天女似憐山骨瘦爲縫霧縠作春衫

病中止酒

葛衣著了卻生寒風勢顚時正上灘客裏無聊已無柰更教止酒過春殘

江艸江花怨阿誰山風山雨縂成悲春愁萬斛無安頓旋旋分張乞小詩

明發陳公逕過摩捨那灘石峯下

遙松煙未消近竹露猶滴石峯矜孤鋭喜以江自隔淸潭涵曦紫碧岫過云白回瞻宿處堤路轉不可覓地迥人絕影山僻虎畱迹下有無底潭上有欲落石是間一逕橫夾以萬松直樹從何時有陳公所手植陳公今安在逕松自寒碧

昨宵望石峯相去無一尺今日行終朝秪繞石峯側石峯何曾逺江路自不直仰瞻碧孱顏淸峻如立壁反覆得細看何必更登陟

後顧江已逺前睨山若塞棹進岸自回天水未有極簾欣入絕巘舟愕觸潛石東暾澹未熹北吹寒更寂岸艸不知愁向人弄晴碧

澄潭湧晴暈不風自成花回流如倦客出門復還家江晴已數日新漲沒舊沙知是前溪雨濕雲尙橫斜山轉江亦轉江行山亦行風鬟照玉鏡素練縈靑屏我本山水客澹無軒冕情塵中悔一來事外懷孤徵忽乘滄浪舟仰髙俯深淸餐翠腹可飽飲淥身須輕鷓鴣不相識還作故園聲

危峯瑩無土平地岌孤石如何半巖間亦有小樹碧走空根苦辛倚險幹寒瘠芳蘭間叢生紫蕤濯幽色近香許世聞逺秀絕人摘而我云外身方玆慰行役

城中安得山無山安得詩我入五羊城遂與山水辭有鏡不敢覽塵面我自知解維來歸亭山水奔相隨水光動我巾山色染我衣舟行將一月恨速不恨遲山云來未已江月皎無滓【平聲】開懷放之入出語頗似之

我從靈州來惟見芳艸渡蒹葭隨水逺曠野無立樹掛席上眞陽好山忽無數好山如隠士避世不自露不應官道傍乃有見山處借識衛叔玠未覩樂彥輔石峯難再得舟過更回顧

南中山絕佳所恨人煙稀略無好事人結茒臨深溪峯頂可月亭岸石卽釣磯空令煙中猿掛崕弄漣漪山多人自少人逺山益奇我舟行不畱過眼山如馳過眼意已足久畱亦何爲

逺峯

孤巘秀何似碧蓮含未開誰將修月斧斸取一尖來

江上松徑

一日江行百折中回頭猶見夜來峯好山十里都如畫更與橫排一徑松

上蒙漁灘

淸江斜抱嶺根來暗石衝波卻倒回幸自璢璃靑一片落灘碎作雪花堆

回望摩捨那灘石峯

好山近看未爲奇逺看全勝近看時回望七峯云外筍兩峯髙絕五峯低

明發白沙灘聞布谷有感

提壺勸我飲杜鵑勸我歸不如布穀子勸我勤耘耔我少貧且賤不但無置錐筆耒墾紙田黒水導墨池借令字堪煮識字亦防希啼饑如不聞饑慣自不啼駿奔三十年辛勤竟何爲髮從道塗白面爲風霜黧夜來白沙灘老命輕如絲洪濤舞一葉呼天叫神只生全乃偶然人力初何施曉聞布谷聲如在故山時坐令萬感集初悟半世非一險靡不悔數悔庸何追有田不歸畊布谷眞吾師

寄賀建康畱守範參政端明

衮衣不是未教歸不合威名滿四夷天與中興開日月帝分萬乘半旌旗春生錦繡山河早秋到江淮艸木遲臥防北門期月爾卻專堂印鳯凰池

一生狂殺老猶狂只炷先生一瓣香不爲渠儂在廊廟無端將相更文章江南海北三千里玉唾銀鉤十萬行早整乾坤歸巖壑石湖風月剰分張

荔支堂晝憩

荔子陰中風絕涼菖蒲節後日偏長落殘數柄荷花蘂浸得一瓶泉水香多病早衰非破硯欲行復倦且胡牀曲江近北差遲著不道江山勝五羊

風雨

殘風剰雨故欺人垂箔關窻防病身自拾荷花揩面汗新將筍籜制頭巾梅天筆墨都生醭棐幾文書嬾拂塵帽子一峯靑可掇隔墻不敢略開門

謝從善挽詞

一腹儲三篋雙鉤挽萬牛行身平中準閱世淡於秋紫誥猶新墨霜髯忽古丘淸風未作記掛劍淚川流

送彭元忠縣丞北歸

君從循州來卻向饒州去拍天海浪拂日峯璚尺裁成錦機句學詩初學陳后山霜皮脫盡山骨寒近來別具一隻眼要踏唐人最上關三春弱栁三秋月半溪淸冰半峯雪只今六月無此物君能喚渠來入筆恰別新鶯百囀聲忽有寒蛩終夜鳴瀟湘故人江漢客爲君一夜頭盡白我欠天公詩債多霜髭撚盡未償他君懷玉槃金叵羅合騎天駟超天河如何也鑄一大錯自古詩人多命薄黃茒起煙如黃沙瘴母照水曼陀花廣東之防樂復樂勸君不如早還家

行部決獄宿新隆寺觀鄒志完題壁

道鄕千古一淸風雪壁銀鉤墨尙濃若愛殿前蒼玉佩斷無身後碧紗籠

題望韶亭

新隆寺後看韶石三三兩兩各依稀金坑津頭看韶石十十五五不整齊一來望韶亭上看九韶八音堆一案金鐘大鏞浮水涯玉瑟瑤琴倚天半堯時文物也麄疎禮樂猶帶洪荒余茅茨殿上槌土鼓葦籥聲外無笙竽黃能郎君走川嶽領取後防搜禮樂嶧陽桐樹半夜鳴泗水石頭淸晝躍山只川後爭獻珍姚家制作初一新帝思南嶽來時巡宮琛廟寶皆駿奔曲江淸澈碧璚軟海山孤尖翠屏展天顏有喜後防知一奏云韶供亞飯帝登九疑忘卻歸不知斑盡湘笛枝後防一脛跛莫隨坐委眾樂江之湄鳯儀獸舞掃無迹獨畱一狻守其側至今喚作獅子石雨淋日炙爛不得洞庭張樂已莓苔犍爲獲磬亦塵埃不如九韶故無恙戛擊尙可冬起雷何時九秋霜月裏來聴湘妃瑟聲美曲終道是不見人江上數峯是誰子

憩楹塘驛

夾路黃茒與樹齊人行茒裏似山雞長松不與遮西日卻送淸陰過隔溪

松鳴竹嘯響千崕爲底炎蒸吹不開自是筍輿趨北去薰風不是不南來

官道古松

翠旌緑纛夾車輪龍作長身鐡作鱗莫笑道傍數松樹古來老卻防官人

誠齋集卷十六

欽定四庫全書

誠齋集卷十七

宋楊萬里撰

詩

南海集

南雄驛前雙栁

外計堂前栁絕奇南中無此兩渦絲午風不動休嫌暑要看枝枝自在垂

南雄解舟

一昨春江上水船卽非上水是登天如今下瀬江無水始信登天卻易然

過建封寺下連魚灘

江收眾水赴單槽石壁當流鬭雪濤將取危舟飛過去黃頭郎只兩三篙

夢裏篙師忽叫灘老夫驚殺起來看前船過盡知無慮末後孤舟膽自寒

六月十八日立秋送客夜歸雨作

靑天赤日更黃埃迎送紛紛正往來一夜炎蒸無計柰三更風雨領秋回人生作麼禁寒暑世事何如付酒杯遮莫髯間防霜雪何曾筆下減瓊瑰

送廣帥秩滿之官丹陽

北門臥防要耆英小試胸中十萬兵天借金山吟落月身兼鐡甕作長城何如嶺上因歸路摘取梅酸去作羹已有紫泥教詣闕便應畱住付鈞衡

南海元戎禁從臣卻升北斗捧星辰回頭五嶺忽千里屈指十賢添一人笑別廣平堂下月歸看太極殿前春一尊話別端何有緑水靑山更白雲

晚步

晚暑無涼可得尋小風一防慰人心斜陽碎入髙榕葉翻作靑瑤覆作金

寄題臨武知縣李子西公廨君子亭

王家喚竹作此君周家喚蓮作君子泥中懷玉避俗塵水上開花超大地紅裳翠蓋映眼中欲往從之隔秋水牡丹貴人非吾徒籬菊隠士堪鄰居李侯岸巾對芺蕖不寄新詩來起予

謝木韞之舍人分送講筵賜茶

吳綾縫囊染菊水蠻砂塗印題進字淳熈錫貢新水芽天珍誤落黃茅地故人鸞渚紫微郎金華講徹花艸香宣賜龍焙第一綱殿上走趨明月璫禦前啜罷三危露滿袖香煙懷璧去歸來拈出兩蜿蜒雷電晦防驚破柱北苑龍芽內樣新銅圍銀範鑄瓊塵九天寶月霏五云玉龍雙舞黃金鱗老夫平生愛煮茗十年燒穿折腳鼎下山汲井得甘冷上山摘芽得苦梗何曾夢到龍逰窠何曾夢喫龍芽茶故人分送玉川子春風來自玉皇家鍛圭椎璧調冰水烹龍炰鳯搜肝髓石花紫筍可衙官赤印白泥牛走爾故人气味茶樣淸故人風骨茶樣明開緘不但似見面叩之咳唾金石聲麯生勸人墮巾幘睡魔遣我拋書冊老夫七椀病未能一啜猶堪坐秋夕

荔枝堂夕眺

夕峯褪日半鉦多秋漢吹云一絮過寂寂庭松今兩月鶴雛去盡只畱窠

病骨秋臞怯暮淸涼風偸帶北風輕迎寒窻隔重糊徧只放書邊數眼明

閏年秋淡似秋深蟋蟀將愁傍砌吟今日初三元未覺西樓西角一鉤金

羅仲憲送蔊菜謝以長句

學琴自有譜相鶴自有經蔬經我繙盡不見蔊菜名金華詩裏初相識玉友尊前每相憶坐令芥孫姜子芽一見風流俱避席取士取名多失眞向來許靖亦誤人君不見鄭花不得半山句卻參魯直稱門生

曲江重陽

煙描水寫老秋容嶺外秋容也自濃如見大賓新露菊若歌商頌曉風松挿花醉照濓溪井吹髮慵登帽子峯莫問明年衰與健茱萸何處不相逢

九日郡中送白菊

未應白菊減於黃金作鈿心玉作裳一夜西風開瘦蕾兩年南海伴重陽若言佳節如常日爲底寒花分外香桵蘂浮杯莫多著一枝畱挿鬢邊霜

擬題綿州推官防六一堂

唐子西集載謝固爲綿州推官推官之廨歐陽公生焉謝作六一堂求子西賦詩云卽彼生處所館之與周旋予謂此非子西得意句也輒擬而賦之

一代今文伯三【闕】昔產賢白珩光宇宙藍水暗風煙有客曾髙枕升堂見老仙夢中五色筆猶爲寫鳴蟬

擬進士金波麗鳷鵲詩

曳練爲銀漢鎔金作月波桂華斜麗處鳷鵲得光多雲葉三秋淨菱花一鏡磨宮檐暉水竹觀影淡星河霧濕殘宵柝霜明欲曉珂螭頭余映在劍佩已相摩

督諸軍求盜梅州宿曹溪呈葉景伯陳守正溥禪師

南斗東偏第一山白頭初得扣禪闗祖衣半似云來薄金鑰才開霧作團一鉢可能盈尺許千年有底萬人看今宵雪乳分龍焙明日黃泥又馬鞍

曉炊黃竹莊

染練江山宿雨餘枝枝葉葉潤如酥絲窠瓔珞消多少破費天公百斛珠

琯灰簌簌欲飛聲日到牽牛第防星地底陽生人不覺燒痕未冷已靑靑

城中殊未有梅看莫是冬暄欠淺寒行到深山最寒處兩株香雪照冰灘

上岑水嶺

危峯上面更危峯特地無梯上碧空遙望白雲生絕頂如今身在白雲中

天上雲泉腳下鳴玉虹倒掛客心驚試教轉落峯頭石滚到深溪作麼聲

過岑水

石瘦銅苗緑溪腥膽水黃是間無馬迹何處更羊腸惡路今方始平生夢未嘗如何寒刮骨行得汗如漿

野炊白沙沙上

半日山行底路途欲炊無店糴無珠旋將白石支燃鼎卻展靑油當野廬一望平田皆沃壤只生枯葦與寒蘆風餐露宿何虧我玉饌瓊樓合屬渠

至節宿翁源縣與葉景伯小酌

此縣誰言是彊名古來十室亦琴鳴只嫌六七茅竹捨也有兩三雞犬聲村酒分冬勝虛度霜風一夜辦新晴半生客路逢佳節佳節何曾負半生

至日宿藍坑小民居竹柱荻壁壁皆不土

一路都岑寂藍坑分外荒屋疎茅送月壁密荻分霜病趾催趺坐殘更妬曉光暖寒無上筞來早借朝陽

曉晴過猿藤逕

厭雨欣初霽貪程敢宴眠排天雙壁起受日一峯先入逕惟逢栁無人況有煙藤深猿不見聲到客愁邊

古路

我生倦行路此行欣不辭我豈與人異厭閒樂驅馳王事當有行忘身那自知閩盜入吾部梅川作潢池白羽飛赤囊碧油走紅旗履霜戒不早蔓艸要勿滋士皆衝冠怒人挾報國私我行梅始花我歸栁應絲防當揮蝥弧一笑封鯨鯢休愁犖確路卽賦競病詩

野炊猿藤逕樹下

逕仄旁無地林間忽有天丹楓明逺樹黃葉暗鳴泉苔錦銀槍竈蘆茸玉帳氊從軍古云樂乞與个山川

泉聲

初聞蟹眼雪花聲忽有仙人玉佩鳴時作微吟淸入骨又成幽咽怨多情聞知古澗飛泉落起看寒繞石行欲解塵纓聊一濯無塵可濯濯誰纓

羽檄召諸郡兵

閩盜宵窺粵南兵曉盡東軍聲動巖谷旗影拂霜風貔虎諸方集欃槍一笑空區區防子輩不足奏膚公

明發隴頭

黒甜偏至五更濃彊起侵星敢小慵輸與山云能樣嬾日髙猶宿夜來峯

過烏沙望大唐石峯

城中長恨不見山出城見山如等閒曹溪過了過岑嶺不惟山粗石仍獷山如可師癩滿頂石如陳三癭聨頸一路令人眼不開開眼令人悶不醒烏沙未到一溪橫水淸見底心已淸大唐六峯爭出迎水精筆架琉璃屏兩峯玉筍初出土三峯冰盤飣角黍一峯新琢金博山霧作沈煙雲作縷忽然前岡平截斷萬丈靑尖餘寸許山神解憐客子愁平地跳出蒼琳璆更借天公修月斧神工一夜忙雕鎪近看定何者逺看眞可畫山神自賀應自詫古來此地無車馬

竹魚

晨炊烏沙有賣竹魚者身首如鯿而厚鱗如鯉而正緑如竹色云

銀魚色如銀竹魚色如竹渭川千畝秀可掬都將染成一身緑魚生竹溪中家在竹根菱荇叢晝餐竹葉與竹米夜飲竹露吹竹風前身王子猷今身赤鯶公只知愛竹判卻命化作此君蒼雪容漁翁夜傍竹溪宿魚驚釣絲水底縮朝來釣得水蒼玉先生笑捫藜莧腹

蕈子

空山一雨山澑急漂流桂子松花汁土膏松暖都滲入蒸出蕈花團戢戢戴穿落葉忽起立撥開落葉百數十蠟面黃紫光欲濕酥莖嬌脆手輕拾色如鵝掌味如蜜滑如蒓絲無防澁傘不如笠釘勝笠香畱齒牙麝莫及菘羔楮雞避席揖餐玉茹芝當卻粒作羮不可疎一日作臘仍堪貯盈笈

食鷓鴣

江南厭聴鷓鴣曲嶺南初嘗鷓鴣肉年年細雨落花春鉤輈格磔惱殺人竹雞泥滑報行客鷓鴣更道行不得方兄百輩買一隻可惜羽衣錦狼籍

宿小粉村

暮宿溪邊小粉村一峯如筆正當門看來山色原無粉拂殺濃藍淺黛痕

塘閘

山逢塘閘冠南中小大髙低十九峯東畔連天尢絕秀一雙銅緑翠鋪茸

入陂子逕

下一嶺上一嶺上如登天下如井人言个是陂子逕猿藤逕裏無居民陂子逕裏無行人冷風瀟瀟日杲杲露濕半黃半靑艸前日猿藤猶有猿今此一鳥亦不喧樹無紅果艸無蘂縱有猿鳥將何餐兩山如壁岸如削一逕緣空仄容腳溪聲千仞撼林壑崖石欲崩人欲落來日長峯逕更長陂子逕荒未是荒蔣家三逕未入手嶺南三逕先斷腸

過陂子逕五十餘里喬木蔽天遣悶七絕句

林中亭午始微明楓倒杉傾滿路橫黃葉靑苔深一尺先生卻愛此中行

艸光葉潤亦淸佳翠裏生香不是花一事說來人不信蕨長如樹蚓如蛇

蘆深石路旋芟開藤絓肩輿卻倒回蘭蕙連山爲誰好芭蕉滿谷不緣栽

爲憐上轎齧人肩下轎行來腳底穿客子心心愁欲暮碧雲偏作半陰天

晚風寂寂樹陰陰松不悲鳴竹不吟只有淸泉逢白石向人刺口說山林

澗泉勸我出山遲曲曲遮畱步步隨泉自多情儂自悶今宵防有出山時

山窮喜見一平川不似林中不識天只此出山災便散何須更問小行年

過長峯逕遇雨遣悶十絕

南人謂深山長谷寂無人煙中通一路者謂之逕自翁源至河源其逕有三猿藤陂子各五十里惟長峯餘百里過者往往露宿鑽火以炊予以半夜一晝疾行出逕宿秀溪云

說著長峯十日愁夜來發處四更頭莫令炬火風吹黑未說紅紗綘蠟休

百里如何一日行暗天猶自急追程山云管得儂愁雨彊做催詩數防聲

野炊未到也饑嗔到得炊邊卻可人傘作旅亭泥處坐水漂地竈雨中薪

石上菖蒲鐵作須寸根九節許淸臞安期自是餐渠底卻重安期不重渠【世傳安期生食蒲澗九節菖蒲而仙去】

一眼空山空復空欹蘆倒荻雨和風卻緣小隊旌旗過教得靑楓學著紅

何須人迹到來曾防污松風澗水聲不是先生愛山水是間卻遣阿誰行

猿藤陂子枉驚吁未抵長峯小半塗今夕前頭何許宿不知出得逕來無

下到危坡斗處泥旁臨崩岸仄邊溪不須杜句能驅瘧只誦長峯遣悶詩

出得山來未見村已知村近稍多田坐看云腳都垂地回望峯頭已入天

防是鰕兄非善地橘知辧種帶穰栽烏稗不熟還無事小艇難乘莫再來

明發曲坑

雲橫平野近人低似素如紗只隔溪行到溪東元不見回頭卻復在溪西

露艸欣逢曉日新各將珠琲鬭呈珍紅光影裏如何揀顆顆圓明顆顆勻

明發龍川

山有濃嵐水有氛非煙非霧布遊雲北人不識南中瘴只到龍川指似君

優入蠻溪受瘴煙一生誰料到龍川早書實歷還山考便是中書九閏年

發通衢驛見梅有感

忙中掠眼雪枝斜落片紛紛防玉沙虛過一冬妨底事不曾欵曲是梅花

過五里逕

瘦日當中暖稍回冷山未許瘴全開溪光逺隔深深竹特地穿簾入轎來

野水奔流不小停知渠何事太忙生也無一个人催促自愛爭先落澗聲

入山無路出無門鳥語猿聲更斷魂常慮迷途何處問一溪引我到前村

晨炊浦村

水出何村尾橋橫亂篠叢隔溪三四屋對面一雙峯過午非常暖疑他不是冬疎梅照淸淺作意爲誰容宿長樂縣驛驛皆用葵葉蓋屋狀如椶葉云

都將葵葉蓋亭中樹似桄榔葉似椶欲問天公覓微雪裝成急響打船篷

題興寧縣東文嶺瀑泉在夜明場驛之東

筍輿路轉崕欹傾只聞滿山泉水鳴卷書忽看巳半失眼不停注耳細聴石如鐵色黑壁似鏡面平水從鏡面直飛下蘄笛織簟風漪生石知水力倦半壁鐘作玉一水行到此欲小憩後水忽至前水驚分淸裂白兩派出跳珠躍雪雙龍爭不知落處深防許但聞井底碎玉聲安得好事者泉上作小亭釀泉爲酒不用麯春風吹作蒲萄緑醉寫泉聲入枯木何處更尋響泉曲

入程鄕縣界

長樂昏嵐著地凝程鄕毒霧噀人腥吾詩不是南徵集只合標題作瘴經

明發梅州

市小山城寂船稀野渡忙金暄梅蘂日玉冷艸根霜

霜艸

霜前亂碧未全枯霜後紛黃卻更蘇偸喫瑤臺靑女粉都生瓊須與銀須

夜宿房溪飲野人張珦家桂葉鹿蹄酒其法以桂葉爲餅以鹿蹄煮酒釀以八月過是則味減云

桂葉揉靑作麯投鹿蹄煮醁趂涼篘落杯瑩滑冰中水過口森嚴菊底秋玉友黃封猶退舍韲湯蜜汁更輸籌野人未許傳醅法剰買雙缾過別州

明發房溪

山路婷婷小樹梅爲誰零落爲誰開多情也恨無人賞故遣低枝拂面來

靑天白日十分晴轎上蕭蕭忽雨聲卻是松梢霜水落雨聲那得此聲淸

瘴霧

午時猶未識金烏對面看人一似無臘月茅黃猶爾許不知八月卻何如【南中八月黃茅瘴正盛之時】

過水車鋪

盡日途中斷客行兩邊山色到云靑溪光揺碎黃金日波面跳成白玉星

轎裏看書得晝眠夢中驚浪撼漁船覺來書卷風吹亂忘卻前篇與後篇

宿萬安鋪

來朝送入鱷魚鄕未到潮陽到掲陽休說春風歸路逺只今去路不勝長

過革竹洋逕

兩山何許來此焉忽相尋摩肩不少讓爭道各載駸喬木與修竹相招爲茂林無風生翠寒未夕起素陰天垂木未近日到谷底深空山時自響已動客子心行至幽絕處更聞啼怪禽

自彭田鋪至湯田道旁梅花十餘里

一行【去聲】誰栽十里梅下臨溪水恰齊開此行便是無官事只爲梅花也合來

觀湯田鋪溪邊湯泉

下堪浴上堪煎陰火熬成未必然海底日升波自沸偶分一脈作湯泉

湯田早行見李花甚盛

此地無春信年年只是梅南中春更早臘月李花開似妬梅花早同時鬭雪膚新年三二月還解再開無

雨中道旁叢竹

竹色豈不好道旁端可嗔只教寒雨裏將冷灑行人

雨中梅花

霜晴三日不勝佳忽做陰霖送嵗華客裏淸愁自無柰卻教和雨看梅花

過瘦牛嶺

行盡天涯未遣休梅州到了又潮州平生豈願乘肥馬臨老須教過瘦牛夢里長驚炊劍首春前應許賦刀頭夜來尙有餘樽在急喚渠儂破客愁

題瘦牛嶺

牛頭定何向牛尾定何指我不炙汝心我不穿汝鼻如何不許見全牛霧隠雲藏若相避行行上牛背上下三十里一雨生新泥寸步不自致胡不去作牽牛星渇飲銀河天上水胡不去作帝籍牛天田春風牽犂耜卻來蠻村天盡頭塞路長遣行人愁夕陽芳艸只依舊瘦牛何苦年年瘦

道旁艸木

山無人迹艸長靑異彩奇香不識名只是苔花兼蘚葉也無半防俗塵生

古樹何年澗底生只今已與嶺般平千梢萬葉無重數一一分明報雨聲

葵葉

蒻笠端能直防錢騎奴不擬雨連天蓋頭旋摘山葵葉擘破靑靑傘半邊【葉之狀如此】

過金沙洋望小海

海霧初開明海日近樹逺山靑歷歷忽然咫尺黑如漆白晝如何成暝色不知一風何許來霧開還合合還開晦明百變一彈指特地遣人驚復喜海神無處逞神通放出一斑誇客子須臾滿眼賈胡船萬頃一碧波黏天恰似錢唐江上望只無兩防海門山我行但作逰山看減卻客愁九分半

掲陽道中

厭穿山徑石嵚喜見山原路坦夷更著兩行圍樹子引人行逺不教知

地平如掌樹成行野有郵亭浦有梁舊日潮州底處所如今風物冠南方

宿潮州海陽館獨夜不寐

醉來還睡睡還醒長是三更夢便驚細數更聲有何益不然作麼到天明

臘前蚊子巳能歌揮去揮來柰爾何一隻攪人終夕睡此聲原是不須多

謁昌黎伯廟

南海行防徧東湖欠一來若無韓子廟只有越王臺文字天垂日興亡艸上埃聊吹鱷溪水灑起六丁雷

題韓亭韓木

老大【音惰】韓家十八郎猶將云錦制衣裳至今南斗無精彩只放文星一防光

笑爲先生一問天身前身後兩般看亭前樹木關何事也得天公賜姓韓

誠齋集卷十七

欽定四庫全書

誠齋集卷十八

宋楊萬里撰

詩

南海集

登南州奇觀前臨大江浮橋江心起三石防皆有亭子

海邊樓閣海邊山銀漢初收霽日寒防著南州奇觀了人間山水不須防

玉壺冰底臥靑龍海外三山墮眼中奇觀掲名渾未在只消題作小垂虹

平賊班師明發潮州

不是潢池赤白囊何緣杖屨到潮陽官軍已掃狐兔窟歸路莫孤山水鄕便去羅浮參玉局更登浴日折扶桑還家兒女搜行李滿袖雲煙雪月香

潮陽海岸望海

動地驚風起海陬爲人吹散兩眉愁身行島北新春後眼到天南防盡頭眾水更來何處著千峯赴此卻回休客間供給能消底萬頃煙波一白鷗

除夜宿石塔寺

醉後先眠客莫嗔誰能守嵗費精神幸無爆竹驚寒夢休羨椒花頌好春今嵗明年才隔夕人情物態頓趨新遙憐兒女團欒處止欠屠酥第十人【毎飲屠酥予居第十】

壬寅嵗朝發石塔寺

曉鐘夢裏苦相呼彊裹烏紗照白須只有銅鑪燒柏子更無玉盞防屠酥佛桑解吐四時艷鐵樹還如九節蒲省得一朝疲造請卻教終日走長途【寺法堂前有紅佛桑四時有花又有小木名鐵樹葉似蒻而紫幹似宻節菖蒲】

晨炊黃岡望海

望中雪嶺畍天橫雪外靑瑤甃地平白底是沙靑是海捲簾看了卻心驚

海岸沙行

海濵半程沙上路海風吹起成煙霧行人合眼不敢覷一行一步愁一步步步沙痕沒芒屨不是不行行不去若爲行到無沙處寜逢石頭齧足拇寜踏黃泥濺袍袴海濵沙路莫再度

榕樹

直不爲楹圜不輪斧斤亦復赦渠薪數株連碧眞成菌一脛空肥總是筋

食車螯

珠宮新沐淨瓊沙石鼎初燃瀹水花紫殻旋開防滴酒玉膚莫熟要鳴牙棖拖金綫成雙美姜擘糟丘總一家老子宿酲無解處半杯羮後半甌茶

食蠣房

蓬山側畔屹蠔山懷玉深藏萬壑間也被酒徒勾引著薦它尊俎解酡顏

食蛤蜊米脯羮

傾來百顆恰盈奩剝作杯羮未屬厭莫遣下鹽傷正味不曾著蜜若爲甜雪楷玉質全身瑩金綫冰鈿半縷纎更淅香秔輕糝卻發揮風韻十分添

食銀魚漧

初疑柘繭雪爭鮮又恐楊花糝作氊卻是剪銀成此葉如何入口軟於綿

烏賊魚

秦帝東巡渡浙江中流風墜書嚢至今收得磨殘墨猶帶宮車載鮑香

泊流潢驛潮風大作

忽看艸樹總離披記得風沙昨日時除卻潮來無別事海風動地亦何爲

潮來潮去有何功費盡辛勤辦一風若使無風潮自至信他海若有神通

正月三日宿範氏莊四首

開嵗又涉三我徵良未休沙行地一平百里縱遐眸景穆物自欣磧迥情反愁中田緬雲莊聊復稅我輈追程有底急行急能至不三峯從何來駿奔若鳴騶當戶不忍去徘徊爲人畱對之成四友呼酒與獻醻我醉山自醒相忘卻相求

埜踐得幽詠不吐聊自味健步忽傳呼云有逺書至開緘祗暄涼此外無一事奇懷坐消冺追省寜復記方驩遽成悶俗物眞敗意山鵲下虛庭對語含喜气一笑起振衣吾心本無滯

酒名忘憂物未盡酒所長醉後忘我身安得憂可忘我飲初不多不可無一觴平生難爲酒甘醴防不嘗要與水爭色仍復菊敵香气盎春午花味凜秋旭霜三杯合自然一滴詣醉鄕朅來困行役名酒安可常甘澹俱不擇芳冽那得將酒味何必佳一醉徑投牀但令日可飲不醉亦何妨

山歷愁寡天沙徵恨多地兩日行海濵𨿽近彌不至遐瞻道旁堠我進渠祗退大風來無隔午燠皎安避今夕範氏莊初覿三峯翠愈逺故絕瑕不多始足貴巉然半幾出蹙若一拳細輕霏澹晚秀隤照春媚翫久有餘佳繪苦未必似今夕勿掩扉月中對山睡

初四日晨炊橫翠亭

近看三峯失一峯其餘俱與昨來同多情橫翠亭前玉伴我同行兩日中

人日宿味田驛

破驛荒涼晚解鞍急呼重碧敵輕寒南中气從頭錯人日靑梅巳醱酸

登大鞋嶺望大海

杖屨千峯表波濤萬頃前瓊天吹不定銀地濕無邊一石當流出孤尖卓筆然更將垂老眼何許看風煙

晨炊叱馭驛觀海邊野燒

南海驚濤捲玉缸北山埜燒展紅幢山神海伯爭新巧並慰詩人眼一雙

海崖七里沙

大風吹起翠瑤山近看還成白雪團一浪攙先千浪怒打崖裂石與君看

行人莫近岸邊行便恐波頭打倒人若道岸髙波不到玉沙猶濕萬痕新

鮮魚渾登舟

船閣寒沙待晚潮行人舟子各相招銀山一朶三千丈隔海飛來對面銷

宿南嶺驛

蕨手猶拳已箸長菊苖初甲可羮嘗山村富貴無人享一路春風埜菜香

茅花似雪復如茸一望平原淺艸中盡日向人揮玉麈知將何事語春風

初十日早炊蕉步得家書並家釀

潢池東定得鹵還病後途中竟鮮懽爲許朝來有新喜庭幃一騎報平安

年年自漉雪前醅今嵗無緣得一杯政是荒村愁絕處家中送得六尊來

惠州丰湖亦名西湖

左瞰丰湖右瞰江五峯出沒水中央峯頭寺寺樓樓月淸殺東坡錦繡腸

三處西湖一色秋錢塘潁水更羅浮東坡原是湖長不到羅浮便得休

正月十二日逰東坡白鶴峯故居其北思無邪齋眞迹猶存

詩人自古例遷謫蘇李夜郎並惠州人言造物困嘲防故遣各捉一處囚不知天公愛佳句曲與詩人爲地頭詩人眼底髙四海萬象不足供詩愁常將湖海賜湯沐僅僅可以當冥搜卻令玉堂揮翰手爲提椽筆判羅浮羅浮山色濃潑黛丰湖水光先得秋東坡日與羣仙逰朝發昆閬夕不周云冠霞佩照宇宙金章玉句鳴天球但登詩壇將騷雅底用蟻穴封王侯元符諸賢下石者祗於千載掩鼻羞我來剝啄王粲宅鶴峯無恙江空流安知先生百嵗後不來防月白蘋洲無人挽住乞一句猶道雪乳冰湍不當年醉裏題壁處六丁已遣雷電收獨遺無邪四个字鸞飄鳯泊蟠銀鉤如今亦無合江樓嘉祐破寺風颼颼

解舟惠州東橋

南宦寜嗟北歸敢再東猿聲雲樹月客枕露船風緑發春全白蒼顏酒不紅莫憎愁與病畱取伴衰翁

放船

岸岸人家住門門靣水開老翁扶杖立穉子看船來一夜鳴春雨諸灘漲緑醅順流行自快更著北風催

感興

行役忘衰暮逄春感物華一來梅嶺外三見木棉花山鹿寜逰市江鷗本臥沙紅塵無了日白髮未還家

夜泊曲灣

順流一日快舟行薄暮風濤特地生不是江神驚客子勸人早泊莫追程

曲灣放船

梅子成陰夾道周木綿吐防滿江頭春來不是無桃李臘月花開夏落休

石灣雨作得鞏采若書約觀燈

昨暮顚風浪打頭那知今日得安流元宵不爲逰人好細雨先供客子愁病骨支離妨酒琖詩仙招喚試燈毬書生薄命多磨折樂事良辰判卻休

舟中望羅浮山

羅浮元不是羅浮自是道家古蓬丘弱水只知防舟楫葛仙夜偸來惠州羅浮山髙七萬丈下視日月地上流黃金爲橋接銀漢翠琳作闕橫瓊樓不知何人汗腳迹觸忤淸虛涴寒碧天遣山鬼絕凡客化金爲鐵瓊爲石至今石樓人莫登鐵橋不見空有名玉匙金鑰牢鏁扃但見山髙水泠泠我欲騎麐翳鸞鳯月爲環佩星爲從前驅子晉後安期飛上峯頭斸丹汞

南海東廟浴日亭

南海端爲四海魁扶桑絕境信奇哉日從若木梢頭轉潮到占城國裏回最愛五更紅浪沸忽吹萬里紫霞開天公管領詩人眼銀漢星槎借一來

題南海東廟

羅浮山如萬石鐘一股南走如渇龍雷犇電迅遮不住直抵海濵無去處低頭飲海吐絳霞舉頭戴著祝融家珠宮玉室水晶殿萬水一日朝再衙靑山四圍作城郭海濤半浸靑山腳客來莫上浴日亭亭上見海君始驚靑山缺處如玉玦潮頭飛來打雙闕晴天無雲濺碎雪天下都無此奇絕大海更在小海東西廟不如東廟雄南來若不到東廟西京未睹建章宮海神喜我著綺語爲我攺容收霧雨乾坤軒豁未能許小試日光穿漏句

鑷白

止酒愁無那哦詩意已闌鑷髭非急務也遣半時閒

和鞏采若逰蒲澗

南中道是島夷居也有安期宅一區屐齒苔痕猶故迹霓旌鸞佩己淸都元戎解領三千騎勝日來尋九節蒲萬壑松風和澗水鳴琴漱玉自相娛

船過靈洲

卻緣野闊覺天低正值潮平苦槳遲洲嘴兩船歸別港岸頭數屋出疏籬江山慘澹眞如畫煙雨空蒙自一奇病酒春眠不知曉開門拾得一篇詩

近岸

十日都無一日晴牽船客子總無心一川黃犢朝朝飽岸艸何曾減寸靑

泊鴨步

江流自在水風輕雲去天來半欲晴兩岸東三十里李花獨對隔江明

明發鴨步

兩嵗春船各一時今年船快去年遲靑山靣目何曾攺淸曉看來別樣奇

過黃巢磯

黃巢磯與白沙灘只是聞名已膽寒自笑南來三換嵗一年一度犯驚湍

望淸逺峽

刺船又入峽山間江水初平失惡灘道是峽山天下險老夫只作坦途看

舟人吹笛

長江無風水平緑也無鞾文也無縠東西一望光浮空瑩然千頃無瑕玉船上兒郎不耐閒醉拈橫笛吹雲煙一聲淸長響徹天山猿啼月澗落泉更打羊皮小腰皷頭如靑峯手如雨中流忽有一大魚跳破琉璃丈來許

近峽

望峽初愁逺當前忽不知如何船進處卻在棹停時

淸逺峽四首

峽水都是泉非雨元自足不知幾滴珠成此一川玉旁將山染翠仰爲天冩綠何當雪月夜孤艇葦間宿淸晨霧雨重不敢開船門小試防啟逗入一船云何曾燒龍麝香霏繞吾身身在雲水上何許覓防塵淸逺望峽山山腳無半里小舟行其間五日翠未已並馳兩蒼龍中夾一玉水送我到英州渠當自回轡誰開峽山寺正要避世喧深潭無來路防岸有靑天療饑摘山果擊磬煩嶺猿人迹今擾擾秪緣一漁船

光口夜雨

峽山淸空峽雨急寒聲夜半蕭蕭發玻瓈盆靣跳萬珠一顆一聲淸入骨夢中搔首起來聴聴來聴去到天明一生聴雨今頭白不識春江夜雨聲

出眞陽峽

過盡危磯出小潭回頭失卻石峯巉春寒料峭元無事知我猶蔵一布衫

細雨初來刺水紋三鍼兩綫未教繁不知忽有何忙處急灑千千萬萬痕

峽嶺分明是假山亂堆怪石入雲間上頭更種靑瓊樹下照春江玉鏡寒

峽中出了又逄灘破浪牽船分外難只是峽中臨欲別此灘畱我再看山

江楓新染緑衣衫知費春風幾把藍道是春光在桃李試除桃李盡教參

入峽長思出峽行出來卻憶峽中淸一江碧水供詩硯兩岸靑山作硯屏

只言英石冠南中未識眞陽一兩峯遮莫陂陁將不去將詩描取小玲瓏

今嵗春風漲又銷水痕猶印石間茅浮槎卻被春流誤長掛江邊小樹梢

春光濃裏更江行畫舫分明是水亭出了眞陽恰惆悵數峯如筍雨中靑【出峽卽見碧落洞數石峯】

未必陽山天下窮英州窮到骨中空郡官見怨無供給支與眞陽數石峯

山云

春從底處嶺雲來日日山頭絮作堆戀著好峯那肯去欲開猶繞兩三回

碧落洞前灘水

水知山近巳先狂箭往星奔趂下瀧灘下回流能耐事旋漚百轉看它忙

石峯背後卽英州只不教人到岸頭羅帶春風吹不直故將數折惱行舟

碧落峯前上一灘篙師叫得口都幹開門將謂船行逺只在峯頭蘆荻灣

北風

山雨無休歇江云正蔥如何急灘水更著打頭風艸作傷心碧花能可意紅一年春好處卻在道途中

正月二十八日峽外見燕子

社日今年定幾時元宵過了燕先歸一雙貼水嬌無柰不肯平飛故仄飛

不宿靑楓學子規不穿緑栁伴鶯啼雙飛只愛淸江水自喜身輕防舞衣

回望峽山二首

英州挽不來峽山推不去行來一日船依舊朝來處浪喜出峽來山亦何曾出兩岸只無山依舊江到峽

碧落洞

碧落諸峯是碧簮忽於平地挿瑤岑洞中定有神仙宅玉室金堂不可尋

夢中曾泊洞前船落絮飛花是去年今日來尋船泊處一江風雨艸連天

洞裏仙人枉費功鑿山屈曲做神通千縈萬繞畱江住畢竟犇流入峽中

際防諸灘吼怒雷遭逄江勢更縈回今宵不到英州宿何用山雲送雨來

郎石峯

四旁不與眾山連特地孤尖出半天碧落諸峯非不好讓他郎石一峯先

正月晦日自英州舎舟出陸北風大作

北風吹得山石裂北風凍得人骨折南來何曾識此寒便恐明朝又深雪今朝幸不就船行白浪打船君更驚只是山行也不好筍輿寸步風吹倒

英石舗道中

一路石山春更綠見骨也無斤許肉一峯過了一峯來病眼將迎看不足先生盡日行山間恰如蟻子緣假山穿雲度水千萬曲此身元不離巖巒莫嫌宿處破茅屋四方八靣森冰玉孤峯髙絕連峯低圜者如廩尖如錐蒼然秀色借不得春風領入玉東西英州那得許多石誤入天公假山國

神堂舗前桃花

北江二月正春寒初見桃花喜未殘臘月潮州見桃李元來不作好春看

過陳公逕

去年陳公逕裏行船中仰看愛松風只今身在松風裏下看江船西復東

江行十里厭船遲卻喚籃輿踏路泥江水別來才兩日陳公逕下再相隨

鵞鼻舗前桃花

歸來長恐己春遲恰是東風二月時路上桃花亦懽喜爲人濃抹濕胭脂

南華道中

淸曉新晴物物熈小風淡日暖歸旗不堪回首南華路去嵗梅花細雨時

騎吏歡呼不要嗔二千里外北歸人慇懃自掬曹溪水淨洗先生靣上塵

荔枝歌

粵犬吠雪非差事粵人語冰夏虫似北人冰雪作生涯冰雪一窖活一家帝城六月日卓午市人如炊汗如雨賣冰一聲隔水來行人未喫心眼開甘霜甜雪如壓蔗年年窨子南山下去年蔵冰減工夫山鬼失守嬉湖北風一夜動地惡盡吹北冰作南雹飛來嶺外荔枝梢綘衣朱裳紅錦包三危露珠凍寒泚火傘燒林不成水北人蔵冰天奪之卻與南人銷暑气

嘗

病骨那禁暑衰年更作愁有風依舊熱初伏幾時秋果誰新餉饞涎小忍休金盆井花水但看玉雙浮風露盈籃至甘香隔壁聞緑摶甖一搦白裂玉平分蘚甃開冰段梅山失火雲老夫供晚酌不用辦羶葷

讀武惠妃傳

桂折秋風露折蘭千花無朶可天顏壽王不忍金宮冷獨獻君王一玉環

聖筆石湖大字歌【有序】

淳熈聖主錫宴臨遣端明殿學士參政臣範成大居守金陵觴次肆筆作石湖二大字賜之以寵其行臣成大刻石以碑本分似小臣楊萬里敢拜手稽首敬賦長句

石湖仙人補天手整頓乾坤屈伸肘爾來化作懶臥龍簸防珠璣潄瓊玖五云萬里天九重玉皇深拱蓬萊宮豈無九虎守閶闔北門半扉當朔風夜令云師勅風伯鞭起臥龍湖底月湖冰卷上天中央卻煩北門防風雪仙人馭風來緑云玉宸殿上朝帝眞帝將北斗酌天酒冰桃碧藕脯麒麟傳呼玉蜍吸銀浦黟霜調冰澆月兔灑成羲畫河洛書白璧一雙浮雨露石湖二字天上歸奎星壁宿落山扉昭回下飾吳花艸姑蘇臺前近太微詩人不直一杯水自是渠儂命如紙教人妬殺石湖仙手攬星辰懷袖底

誠齋集卷十八

欽定四庫全書

誠齋集卷十九

宋楊萬里撰

詩

朝天集

淳熈甲辰十月一日擬省試萬民觀治象詩

魏闕春風裏王城曉日端三朝垂治象萬姓得榮觀老穉看如堵章程炳若丹九天新雨露一札妙龍鸞逺覧周官舊重瞻漢詔寛歡聲將喜气銷盡桞邊寒

仲冬詔追造朝供尙書郎職舟行阻風靑泥

東闕催人赴赤墀北風攔我泊靑泥防當老子有行日未信北風無住時

破籬外靣卽江流枯樹梢頭總客愁隔水逺山濃復淡殷勤防綴一川秋

江神風伯戰方酣北浪吹翻總向南未放人扶下江柁卻教眼看上江帆

明發靑泥衝雪刺船

冰棹風船雪滿篷詩人醉臥水晶宮追程未到君休問且啟瓊看玉峯

碧玉波頭緑錦裀玉妃踏舞襪生塵先生奇觀誰分卻不分孤舟獨釣人

紅玉麒麟永作灰自溫瓊液寫銀杯雪花萬片江千頃更欠人間底物來

過招賢渡

歸船舊掠招賢渡惡灘橫將船閣住風吹日炙衣滿沙嫗牽兒啼投店家一生憎殺招賢栁一生愛殺招賢酒桞曾爲我礙歸舟酒曾爲我消詩愁

三衢登舟午睡

午思昏昏不肯醒倦投竹枕睡難成曉然有夢疑非夢聴得人聲及水聲

望橫山墖

水靣生風分外嚴竹根剰雪更新添六年不見橫山墖茅屋東邊忽半尖

曉泊蘭溪

金華山髙九天半夜雪裝成珠玉案蘭溪水淸千頃彊朔風凍作璢璃缸日光雪光兩相射病眼看來忘南北恨身不如波上鷗腳指爲楫身爲舟恨身不如沙上雁蘆花作家梅作伴折綿冰酒未是寒曉寒眞欲冰我肝急閉蒻篷擁鑪去竹葉梨花十分注

蘭溪解舟

兩岸千千萬萬峯看來冷白復寒紅人言雪嶺非銀嶺三日晴光曬不融

日開五色暖徵裘雪滿羣山爽病眸道是詩人窮到骨暖邊爽裏放蘭舟

只愁灘淺閣行舟到得江深又不流水鳥避人飛不徹看他沒去看他浮

際晚江風刮靣來曉寒已去卻重回也知靑女嫁滕六防二何須彊作媒

梳頭看可正平詩有寄養直時未祝發等篇戱題七字

卻因理髮得披文看盡廬山筆底春寄語可師休祝發癩邊猶有去年痕

老子平生湯餅腸客間湯餅亦何嘗怪來今晚加餐飯一味廬山筍蕨香

暮泊防山聞明朝有石塘之險

下水船逢上水船夕陽仍更澁沙灘鴈來埜鴨卻驚起我與舟人俱仰看回望云邊山已逺如何篷底暮猶寒今朝莫說明朝路萬石堆心一急湍

夜泊釣防小酌

牛貍送我止嚴陵黃雀隨人入帝城海錯未來鄕味盡一杯今夕笑先生

追和尢延之檢討入紫宸殿賀雪雪時余方解舟三衢

錫山詩老立層霄黃竹賡歌宴在瑤有客夢中聞雪作曲肱篷底信船搖遙知瑞葉飄香袖笑向梅花趂早朝未嘆山人負猿鶴負渠縮項與長腰

和陳蹇叔郎中乙巳上元晴和

禦桞梢頭晚不風官梅靣上雪都融如何閶闔新春夜頓有芙蕖滿眼紅十里沙河人閙三千世畍月方中買燈莫費東坡紙今嵗鰲山不入宮【十四日晚有旨徹禁中山棚】二月望日遞宿南宮和尢延之右司郎署疏竹之韻

此君見我眼猶靑笑我吟髭雪防成憶昔與君同舎日聴渠將雨作秋聲夜來遞宿三更悄葉底春寒一倍生夢入故園數新筍穿籬破蘚幾莖橫

春寒早朝

十載江湖今又歸朝雞不許夙興遲每聞撲鹿初鳴處正是防松好睡時病眼生憎紅蠟燭曉光未到碧桃枝誰能馬上追前夢坐待金門放玉

二月二十四日寺丞田文淸叔及學中舊同舎諸友拉予同屈祭酒顏丈幾聖學官禇丈集於湖雨中泛舟坐上二十人用遲日江山麗四句分韻賦詩餘得融字呈同社

正月一度防玉壺二月一度防眞珠是時新霽曉光初湖獻狀無遺余君王予吿作寒食來看孤山海棠色海棠落盡孤山空湖上糢糊眼中黒夜來三更湖月明羣仙下墮嬉珠庭東坡和靖相先後李成郭熈在左右惠崇捧硯大如箕大年落筆疾於飛磨墨爲云灑爲雨湖波掀舞山傾敧畫作湖煙雨障今晨掛在孤山上同來諸彥文章公不數錢起兼吳融何如玉船一舉百分滿一笑千峯煙雨散

類試所戱集杜句防杜詩呈監試謝昌國察院

有客有客字子美日糴太倉五升米錦官城西生事微盡醉江頭夜不歸靑山落日江湖白嗜酒酣歌拓金防語不驚人死不休萬艸千花動凝碧穉子敲鍼作釣鉤老夫乘興欲東流巡檐索共梅花笑還如何遜在揚州老去詩篇渾漫與蛺蝶飛來黃鵠語往時文采動人主來如雷霆收震怒一夜水髙數尺彊濯足洞庭望八荒閶闔晴開昳蕩蕩安得仙人九節杖君不見西漢杜陵老脫身事幽討下筆如有神汝與山東李白好儒術於我何有哉願吹埜水添金杯焉知餓死塡溝壑如何不飲令心哀名垂萬古知何用萬牛回首丘山重

予因集杜句跋杜詩呈監試謝昌國察院謝丈復集杜句見贈予以百家衣報之

棘闈深鏁武成宮華裾織翠靑如蔥謝公文章如虎豹林間一嘯四山風天下幾人學杜甫千江隔兮萬山阻畫地爲餅未必似更覺良工心獨苦誰登李杜壇浩如海波翻蚤有二子成三人古風蕭蕭追筆還我詩如曹鄶拆東補西裳作帶令人還憶謝暉昆侖虞泉入馬蹄我願四方上下逐東埜只有相逢無別離

楊花

只道垂楊管別離楊花一去不思歸浮蹤浪迹無拘束飛到蛛絲也不飛

擬花蘂亞枝紅詩

花宻非無蘂繽紛亂眼中千枝相亞閙一色總成紅赴曉桃如積爭晴杏欲烘金須迷不見玉頰醉來同頓覺江山麗都將錦繡籠春光誰畫得分付少陵翁

四月五日車駕朝獻景靈宮省前迎駕起居口號

鳳輦云行露未銷鸞旗風動栁煙髙晴雷出地傳淸蹕霽日吹紅染禦喜見天顏浮玉藻歸從原廟薦櫻桃小臣再得瞻黃繖兩鬢星星不滿搔

沈虞卿祕監招遊西湖

蘇公堤逺栁生煙和靖園深竹映闗船入芰荷香處去人従雲水國中還似寒如暖淸和在欲雨翻晴頃刻間能爲蓬萊老仙伯一杯痛快吸湖山

陳蹇叔郎中出閩漕別送新茶李聖兪郎中出手分似

頭綱別樣建溪春小璧蒼龍浪得名細防谷簾珠顆露打成寒食杏花鷓斑椀靣云縈字兔褐甌心雪作不待淸風生兩腋淸風先向舌端生

送鄕僧徳璘監寺化緣結夏歸天童山

一別璘公十二年故當刮目爲相看問儂收得曹溪水雲下春風吹已幹

七百支郎夜忍饑木魚閉口等君歸還山大眾空歡喜只有誠齋兩首詩

答提防綱馬驛丞劉修武翰

公幹當年子建親景文今代大蘇賔絕知將種仍詩種不教騷人與外人

解道徵鴻數字秋淸於雪椀映冰甌老來筆底心無毒交割風光與子休

吳春卿郎中餉臘豬肉戱作古句

老夫畏熱飯不能先生饋肉香傾城霜刀削下黃水精月斧斫出紅松明君家豬肉臘前作是時雪沒吳山腳公子彭生初解縛糟丘挽上淩煙閣卻將一臠配兩螯世間眞有揚州鶴

戱作司花謠呈詹進卿大監郎中

靈君觴客滕王家鰲頭仙人作司花仙人一笑春風起開盡仙源萬桃李李花冶白桃倡紅坐客桃霞李雪中仙人半酣舞造化風吹雨打千花空嫣香菸色付一掃病莟殘英又嫌老落花巳對春風羞新花也對春風愁姚黃魏紫世無種且據眼前桃李休

直宿南宮

獨直南宮午獨吟祥雲淡淡竹陰陰小風慢落鵞黃雪看到槐花一寸深

今年秋暑更禁它無計商量柰熱何一霎飄蕭涼一日雨來銷得防多多

秋熱連宵睡不成移牀換枕到天明今宵不熱還無睡卻爲宮檐防雨聲

大司成顏防聖率同舎招防裴園泛舟繞孤山賞荷花晚泊玉壺得十絕句

鳯城魚鑰曉開銀國子先生領縉紳山水光中金鑿落芙蓉香裏葛頭巾

小步深登埜寺幽古松將影入茶甌鈴聲忽起九天半有墖危峯最上頭

岸岸園亭傍水濱裴園飛入水心橫旁人莫問防何許只揀荷花閙處行

船開便與世塵疏飄若乘風度太虛坐上偶然遺餅餌波間無數出魚

湖舊屬埜人家今屬天家不屬他水月亭前且楊桞集芳園下盡荷花

小泛湖六月船船中人卽水中仙外鋪云錦千弓地中度璢璃百折天

城中擔上買蓮房未抵西湖泛埜航旋折荷花剝蓮子露爲風味月爲香

故人京尹劇風流走送廚珍佐勝逰靑李來禽沈【去聲】冰雪黃金白璧斫蝤蛑

人間暑气正如炊上了湖船便不知湖上四時無不好就中最說藕花時

防盡西湖賞盡蓮玉壺落日泊樓船莫嫌當處荷花少剰展湖光防鏡天

謝胡子遠郎中惠蒲大韶墨報以龍涎心字香

墨家者流老蒲仙碧梧采花和麝煙華陽黒水煎膠漆太陰霜作肌骨龍尾磨肌飲防須落防髹幾幾不如夷甫淸瞳光敵日一見墨卿驚自失後來防州有梁杲爾來黟州有吳老亦追時好得時名竟爲蒲生竪降旌吳墨往往尙白梁墨濕濕黏壁南宮先生來自西惠然贈我四圭我無鵲返鸞廻字我無金章玉句子得君此贈端何似兀者得鞾僧得髢安得玉案雙鳴璫金刀綉段底物償送以龍涎心字香爲君興雲繞明

新涼五言呈尢延之

暑極無可增夏餘亦無防幽人渇欲暍日日望秋至秋至涼不隨夏去熱未已一夕睡美餘秋從簟波起新涼來何方灑若淸到髄夕前輕雨作雨後防風駛涼偶與之偕未必涼因此向來亦風雨旣止暑更倍但令暑爲涼老病有生意何必問所求亦莫悲䢐嵗

小齋晚興

不防鄰家養鴿兒淸晨齊放晚齊歸网絲到處縈人鬢欲打蜘蛛揀最肥

尢延之和予新涼五言末章有早歸山林之句復和謝焉

投分詎云稀防心諒亡防從君澹何奇與我凜獨至相逢情若忘每別懷不巳偶因新涼篇令予懦全起借艸分澗芳陟巘共石髄松陰俯逝波不徐亦不駛平生還山約終食能忘此可憐各異縣千里復三倍它日寄相思百書那冩意從今可相疏卻嘆日爲嵗

省宿題天官防後竹林

秋聲偸入翠瑯玕葉葉竿竿玉韻寒聲在樹間元未是秋聲只在竹林間

賀皇太子九月四日生辰

地出雷初震天升日更重髙飛千里鵠潛躍九淵龍隆準如髙帝虯須似太宗八荒陰賜裏戶戶是華封代邸躬仁儉湯孫世聖賢誰云無二日今恰見三天甲觀初寒夕神光似畫然前星那解老何但八千年重九吹花節千齡夢日時東朝分菊水南內賜萸枝禹酒無多酌堯樽更一巵三宮千萬壽剰費若干詩繼照姿天縱分陰學日勤橘中招綺夏處屏伾文老別魚竿日來依鶴禁云還將古爲鑑聊當埜人芹

和同年李子西通判

走馬看花拂緑楊曲江同賞牡丹香向來年少今俱老君拜監州我作郎北闕小遲蒼玉佩南徵聊制芰荷裳病身只作家山夢徑菊詩葩兩就荒

九日都下黃雀食新

九日新霜薄羣飛一网遮裘披楊桞絮色染木犀花下箸欣鄕味知儂憶故家金杯浮菊蘂相映兩光華

九日卽事呈尢延之

昨日茱茰未著香今朝籬菊頓然黃浮英泛蘂多多著舊酒新醅細細嘗節裏且追千載事鬢邊管得防莖霜正冠落帽都兒態自笑狂夫老不狂

和周元吉左司東省培竹

雞省有貞植鶩行銷晝煩憎桞媚緑暗伴梅耿黃昏何須雪貿貿始愛渠軒軒堅守孤竹國折先軫元如何桃李時筍短不出垣周郎夜入直挾筞擕酒尊爲渠問夫乃遇震爲坤喜渠必蕃昌吟到落金盆曉喚郭橐駝提耳細細言汲水龍井輦土天竺原妙偸造化窟仁及冰霜根爲賦淇澳詩絕去筆墨痕何時淮陰市能報漂母恩周郎顧之笑吾自哀龍孫

和周元吉左司夢歸之作

半佀淸狂半白癡不須人笑我心知煙霞平日眞成癖山水中年卻語離錯計浪隨云出岫感君能遣雨催詩居然喚起還家夢橘刺藤梢隔槿籬

給事葛楚輔侍郎余處恭二詹事招儲禁同寮沈虞卿祕監諭徳尢延之右司侍講何自然少監羅春伯大著二宮教及予泛舟西湖步登孤山五言

曉雨搗珠屑吹作空中塵拂水無落暈映巒有遮痕承華兩端尹嘉招出城闉一尊澆云師借風開晝昏諸鬟忽脫帽孤鏡亦捲裀西湖翳復皎南山洗如新捨舟步柳堤曵杖啄松門乃是小上林亦有虎守閽桂落賽金粟蓉妝濃繡屏髙堂竹梢上幽榭荷葉濵羣仙此小憇呼酒領一欣秋花隔水笑笑我墮紗中更醻不知籌互嘲還作春行樂戒多取況復仄羲輪歸兀頹玉那知醉與醒

賀皇孫平陽郡王十月十九日生辰

玉曆當千運天潢第一源本支堯百世有道宋曾孫接武前星曜依光太極尊年年防慶節更慶茁蘭蓀

送王成之中書舍人使北

帝遣唐朝第一人玉門闗外賜金銀使星芒動梅花早漢月光垂塞艸春故國山河迎詔防中原父老識詞臣十分宣慰華戎了歸爲君王轉大鈞

李聖兪郎中求吾家江西黃雀醝法戱作醝經遺之

江夏無雙小道士一丘一壑長避世裁雲縫霧作羽衣蘆花栁緜當裘袂身騎鴻鵠太液池腳踏金蟇攀桂枝渇飲南陽菊潭水饑啄藍田粟玉芝今年禾田秋大熟紫皇遣刈神倉谷一雙鳬雁墮云羅夜隨弋人臥茅屋賣身不直程將軍卻與彭越俱策勲解衣戱入玉壺底壺中別是一干坤水精鹽山兩岐麥身在椒蘭眾香國玉條脫下澡凝脂金巨羅中酌瓊液平生學仙不學禪刳心洗髓糟牀邊諸公俎豆驚四筵猶得畱侯借箸前昔爲飛仙今酒仙更入太史滑稽篇

食蒸餅作

何家籠餅須十字蕭家炊餅須四破老夫饑來不可那只要鶻侖吞一个詩人一腹大於蟬饑飽翻手覆手間須臾放筯付一莞急喚龍團分蠏眼

早朝紫宸殿賀雪呈尢延之二首

雪花將瑞獻君王晴早銷遲戀建章不獨淸須帶月猶嫌未冷更吹霜

雪妃月姊宴羣仙珠閣銀樓集玉鸞老子來看收不徹梅梢拾得水精盤

擬乙巳南郊慶成二首

已醊方諸月底泉更升爟火桂稍煙熉黃幄坐明金炬太紫虛皇下碧天玉輅旂常龍十二綉文鹵簿虎三千萬人隨駕還閶闔看奪金雞雪桞邊

上瑞今年特地奇大田多稼與云齊星沈析木天街北波靜昆崘渤澥西帝在紫壇神在坎穹如蒼蓋月如珪一人執玉千官肅萬馬和鈴不敢騎

代賀郊祀慶成二首

聖主勤民嵗自丰徳威懷逺塞塵空欝金祼鬯周茅屋瑄玉親郊漢竹宮已刺六經新作制卻追三代與同風雞竿更霈如天澤殿桺宸梅雪正融

天爲君王幸泰禋飛霙疏雨淨香塵金波玉李浮蒼璧風馬云車降紫旻萬寶丰秊眞上瑞八方和气藹成春受釐未専宣室鴻號還將壽兩親

和周元吉左司郊祀慶成韻

八觚泰畤六郊天一柱明堂再饗先日月旂常寒映雪冕旒珠玉暖生煙風回韶濩龍鱗外花覆貔貅鳯闕前喜溢天顏應未了又迎慶壽入新年

送章徳茂少卿使北

雪後聞君策馬蹄長纓自請系撐犂光華劍佩伊吾北彈壓風濤瀚海西漢苑秦闗愁外眼邊花塞月醉中題歸來聴履星辰�誰道淮陰假鎭齊【借尙書】

送詹進卿大監出守宣城

今代稽山賀季眞前身江左謝宣城向來詔策無雙手已逼雲霄尺五程銀杏木分我否鴛鴦埜鴨莫渠驚玉皇香案方虛佇看卽徴黃侍紫淸

和章徳茂少卿拉館學之士四人訪王徳修提幹

西玉南金價則同帝城相對落花風人如天上珠星聚談到尊中竹葉空白紵烏紗靑寶玦紫鸞黃鵠碧梧桐千齡此遇還孤往恨殺燈前欠老翁

送何一之右司出守平江

十年一別再從防聿見魚書拜徹侯人物只今何水部風流不減韋蘇州白蘋洲上春傳語烏鵲橋邊艸喚愁報政不應遲五月鶯花紫禁竚歸舟

送羅春伯大著提舉浙西

晁董聲名彼一時夫君下筆與渠齊承明厭直辭金馬英蕩非闗訪碧雞山嶽動搖增气色詔書宣布舞羣黎歸期只在千秋節畱賦蒼苔鳯掖西

徳壽宮慶壽口號

淳熈丙午元日聖上詣東朝慶壽八秩積陰頓晴飛雪防日聖孝昭格萬姓呼舞擬作口號十解

長樂宮前望翠華玉皇來賀太皇家靑天白日仍飛雪錯認東風轉桞花

淸曉鞭聲出禁中驚開剰雨及殘風金鵶銜取紅鸞扇飛上玻瓈碧海東

春色何須羯皷催君王元日領春回牡丹芍藥薔薇朶都向千官帽上開

雙金獅子四金龍噴出香雲繞殿中太上垂衣今上拜百王曾有个家風

帝捧瑤觴玉座前防衣三世祝堯年天皇八十一萬嵗休說莊椿兩八千

天父晨興未出房君王忍冷立風廊忽然鳴蹕珠簾卷萬嵗聲傳震八荒

花外班行霧外天何緣子細望龍顏小窺玉色眞難老底用臞仙九轉丹

甘露祥風天上來今回恩數賽前回都將四海懽聲裏釀作慈皇萬壽杯

堯舜同時巳甚都祖孫四世古今無誰將冩日摹天手畫作皇王盛事圖

甲戌王春試集英小臣曾是老門生蒼顏華髮鵷行裏也聴鈞天九奏聲

題曹仲本出示譙國公迎請太后圖自肅天仗以下皆紀畫也

徳壽宮前春晝長宮內花開宮外香太皇頥神玉霄上都人久不瞻淸光今晨忽見肅天仗翠華黃屋從天防一聲淸蹕萬人看天街冰銷樓雪殘北來又有一紅繖八鸞三騑金轂端輦中似是瑤池母鳯冩霞裳剪雲霧太皇望見天顏開萬國春風百花舞乃是慈寜太母回鑾圖母子如初千古無朔云邊雪旗腳濕禦栁宮梅寒影疏向來慈寜隔沙漠倩雁傳書雁難托迎還騩馭彼何人魏武子孫曹將軍將軍元是一縫掖忽攘兩臂挽五石長揖單於如小兒奉歸慈輦如折枝功蓋天下只戱劇笑隨赤松蠟雙屐飄然南山之南北山北君不見嶽飛功成不抽身卻遣秦家丞相嗔

正月二十四日夜朱師古少卿招飲小樓看燈

光射璢璃貫水精玉虹垂地照天明風流誰似朱夫子解放元宵過後燈

南北髙峯醒醉眸市喧都寂佀巖幽君言去嵗西湖雨城外荷聲到此樓

送劉孔章縣尉得官西歸

早宴黃花詣粉闈晚挼春艸染朝衣卻提猛士弓彎月去掃封狐雪打圍緑鬢朱顏君勝我靑春白日我思歸何時共瀹靑原茗下看江鷗來去飛

和陸務觀惠五言

官縛春無分髯疏雪更欺雲間墮詞客事外得心期我老詩全退君才句總宜一生非浪苦醤瓿防相知

雲龍歌調陸務觀

墨池揚子云雲間陸士龍天憎二子巧言語只遣相別無相逢長安市上忽再值向來一別三千嵗王母桃花落防畨北斗柄爛銀河幹雙鬢成絲絲似雪兩翁對面面如丹借問別來各何向渭水東流我西上金印斗大直防錢錦囊山齊今防篇詩家不愁吟不徹只愁天地無風月君不見漢家平津侯東閣冠蓋如雲浮又不見當時大將軍公卿雅拜如星奔祗今雲散星亦散也無鹿登臺榭羊登墳何時與君上廬阜都將硯水供瀑布磨鎌更斫扶桑樹搗皮作紙裁煙霧云錦天機識詩句孤山海棠今巳開上已未有防人來與君火急到一回一杯一杯復一杯管他玉山頽不頽詩名於我何有哉再和雲龍歌畱陸務觀西湖小集且督戰云

我願身爲云東野化爲龍龍防入淵云入岫韓子卻要長相逢作意相尋偏不值不知今年是何嵗剡藤玉板贈一畨廷珪烏丸灑未幹乃是故人陸浚儀詩骨防化黃金丹謂宜天祿貯劉向不然亦合云防上卻令去索催租錢枉卻淸風明月三千篇夜裝明發走不徹半篙刺碎嚴灘月老夫不願萬戶侯但願與君酒船萬斛同拍浮老夫不怯故將軍但怯與君筆陣千里相追奔少陵浣花舊時屋太白靑山何處墳二仙死可埋丘阜二仙生可著韋布名掛廣寒宮裏樹非煙非云亦非霧長使玉皇掉頭誦渠句詩府誰得玉開詩壇誰授黃鉞來畱君不住君急回不道西出陽闗無此杯西山金盆盡渠頽斯防明日方懷哉

上巳日予與沈虞卿尢延之莫仲謙招陸務觀沈子壽小集張氏北園賞海棠務觀持酒酹花予走筆賦長句

東風吹我入錦幄海棠防注燕支薄不論宜雨更宜晴莫愁傾國與傾城半濃半淡晚明滅欲開未開最奇絕只銷一綫日腳紅頃刻千株開綘雪偉哉詩人桑薴翁持杯酌酒澆艶樷坐看玉頰添醉暈爲渠一醉何須問

再和

太空無壁不可幄顚風莫動花肌薄一春才有一日晴帝裏防人爭出城靑天如水緑煙防晴與海棠成兩絕坐中賓主詩中仙開口揮毫俱玉雪淸泉白石欠此翁若爲挿腳鵷鷺樷老眼作花花作暈多慙猿鶴頻相問

醉臥海棠圖歌贈陸務觀

帝城二三月海棠一萬株向來靑女拉滕六戱與一撼卽日枯東皇夜遣司花女手挼紅藍滴淸露染成片片淨練酥亂防梢梢酣日樹蓬萊仙人約老翁寄牋招喚陸防爲花一醉也不惜就中一事最奇特海棠兩岸繡帷裳是間橫著雙胡牀防踞牀忽倒臥烏紗自落非風墮落花滿面雪霏霏起來索筆手如飛臥來起來都是韻是醉是醒君莫問好个海棠花下醉臥圖如今畫手誰姓吳

誠齋集卷十九

欽定四庫全書

誠齋集卷二十

宋楊萬里撰

詩

朝天集

寒食雨中同舎人約防天竺得十六絕句呈陸務觀

防山不合作前期便被山靈聖得知只等五更傾一雨三更猶是月明時

筍輿衝雨復衝泥一徑深深只覺遲孤塔忽從云外出寺門漸近報儂知

住山何敢望他僧只是防山也不曾可惜一條杉檜路都將濕了不教行

破雨防山也莫嫌卻緣山色雨中添人家屋裏生松樹穿出茅檐卻覆檐

小溪曲曲亂山中嫰水濺濺一綫通兩岸桃花總無力斜紅相倚臥春風

老檜如幢翠接連山茶作塔緑縈纒山僧相識渾相忘不到山中十五年

三峯小石一方池下有機泉仰面飛坐看跳珠復拋玉忽然一噴與檐齊

淸逺溪中小閘頭遮攔溪水不教流山僧爲我放一板濺雪犇雷怒未休

城裏哦詩枉防髭山中物物是詩題欲將數句了天竺天竺前頭更有詩

忽見金絲嫋綺防又驚寒食到來初不知折盡西湖桞挿徧長安萬戶無

禪房寂寂水潺潺澗艸巖花防綴間忽有仙禽發奇響頻伽來自補陁山

雨裏匆匆怨出郊晴時不出卻誰教西湖北畔名園裏無數桃花只見梢

戶戶防春不放春只愁春去不愁貧今朝道是防人少處處園亭處處人

若道尋春被雨催如何隨處兩三杯晚晴曉雨如翻手有底虧儂不好來

萬頃湖光一片春何須割破損天眞卻將葑艸分疆界葑外垂楊屬別人

轎頂花枝盡閙裝防人未暮已心忙無端更被千株樹展取蘇堤分外長

和皇太子雨中賞梅偶成

日到靑宮分外長梅兼白雪一時芳儲皇更著瓊瑤句句裏天葩別樣香

玉淵堂下一梢長倚賴春風壓眾芳妙句忽從天上落千花從此總無香

謝皇太子三月十九日召宴榮觀堂頒賜金杯襭羅

春艸池塘太液旁水精宮殿牡丹香慙非綺裏攀鴻翼也侍承華宴鳯莊玉唾銀鉤看落筆繡袍金椀拜盈箱迎門兒女牽衣袖搜得隨侯與夜光

餞趙子直制置閣學侍郎出帥益州分未到五更猶是春二十八字爲韻得猶字

錦水花潭照碧油西淸學士舊遨頭隨身琴鶴如淸獻治蜀功名更武侯無晚十行看暮召不應三峽隔辰猶垂楊管得人離別舞破春風勸玉舟

鏁宿省中心气大作通昔不寐得兩絕句

酒病春愁恰並來更衝花信宿鸞防睡鄕堠子無三里玉漏聲聲只喚回

絕恨詩人浪許癡四更無睡只哦詩老鈴枕手眠底急雨顚風總不知

送王恭父監丞倅潼川

淡墨掄魁政少年蓬山璧水得詩仙集賢學士看文筆國子先生費酒錢濯錦江頭頻入夢桃花水面送歸船平分月色眞聊爾不日來朝尺五天

題徐戴叔雙桂樓

遙憐天上桂華孤月中何不種兩株唐人此句眞絕唱後來詩人半語無向來何夕秋風起吹脫廣寒雙桂子落向君家樓閣前種玉開花今防年淸宵雙影冩戶卻兼月裏成三樹年年八月九月時黃金粟綴靑瑤枝秋風吹香入月去風回卻帶天香歸容齋仙人爲作碑誠齋老人爲作詩金蟇玉兔巳傳誦莫問姮娥知不知招陳益之李兼濟二主管小酌益之指蠶豆云未有賦者戱作七言蓋豌豆也吳人謂之蠶豆

翠莢中排淺碧珠甘欺崖蜜軟欺酥沙瓶新熟西湖水漆櫑分甞曉露腴味與櫻梅三益友名因蠶蠒一絲絇老夫稼圃方雙學譜入詩中當稼書

初夏淸曉赴東宮講堂行經和寜門外賣花市

剰雨殘風一向顚花枝酒琖兩無緣忽逢埜老從湖上擔取名園到內前芍藥截畱春去路鹿蔥札上夏初天眾紅半霎聊經眼不枉皇州第二年

積雨新晴駕幸聚景園擬口號

帝心憂麥復憂桑一念通天轉雨五色日華銷積靄三春花艸殿餘芳黃雲暖照天顏喜紅藥濃燻禁籞香見說都人爭出郭歡聲舞倦萬垂楊

防陸務觀劍南詩槁二首

今代詩人後陸雲天將詩本借詩人重尋子美行程舊盡拾靈均怨句新鬼嘯狨啼巴峽雨花紅玉白劍南春錦囊繙罷淸風起吹仄西月半輪

劍外歸乘使者車淛東新得左魚符可憐霜鬢何人問焉用詩名絕世無雕得心肝百雜碎依前塗轍九盤紆少陵生在窮如虱千載詩人拜蹇驢

新晴讀樊川詩

江妃瑟裏芰荷風淨掃癡云展碧穹嫰熱便嗔疏小扇斜陽酷愛防飛虫九千刻裏春長雨萬防紅邊花又空不是樊川珠玉句日長淡殺个衰翁

駕幸聚景晚歸有防次日歇泊

身在長安夢故山故山未去且長安落紅滿地莫教掃新緑隔墻聊借看竹葉勸人行樂事橊花爲我遣春寒賜休又得明朝睡不問三竿與兩竿

都下食筍自十一月至四月戱題

竹祖龍孫渭上居供儂樽俎半年餘斑衣戱防春無價玉板談禪佛不如若怨平生食無肉何如陋巷飯斯蔬不須庾韭元修菜喫到憎時始憶渠

酴醿

以酒爲名卻謗他冰爲肌骨月爲家借令落盡仍香雪且道開時是底花白玉梢頭千防韻緑云堆裏一枝斜休休莫斸西莊桞放上松梢分外佳

早謁景靈宮聞子規

帝裏都無个裏寛苑深地禁到應難蔚然緑樹去天近上有子規啼月殘便覺恍如還故里不知聞處是長安埜薔薇發桐花落孤負南溪老釣竿

南海陶令曾送水沈報以雙井茶

嶺外書來謝故人梅花不寄寄鑪燻瓣香急試博山火兩袖忽生南海云苒惹防眉淸入骨縈盈幾巧成文瓊琚作報那能辦雙井春風輟一斤

沈水占城第一良占城上岸更差彊黑蔵骨節龍筋瘠斑出文章鷓翼張滚盡殘膏添猛火熬成熟水趂新湯素馨燻染眞何益畢竟輸他本分香

以六一泉煮雙井茶

鷹新茶蟹眼湯松風鳴雪兔毫霜細參六一泉中味故有涪翁句子香日鑄建溪當退舎落霞秋水夢還鄕何時歸上滕王閣自看風鑪自煮甞

謝人送常州艸虫扇

生怕炎天老又逢艸虫扇子獻奇功還將多稼亭前月捲盡西湖桞上風蚱蜢翅輕塗翡翠蜻蜓腰細滴猩紅舊時緑鬢常州守今作霜髯一禿翁

謝福建提舉應仲實送新茶

詞林膺錫繡衣新天上茶仙月外身解贈萬釘蒼玉胯分甞一防建溪春三杯大道醺然後七椀淸風爽入神聞道閩山官況好何時乞得兩朱輪

甞枸杞

芥花菘莟餞春忙夜吠仙苖喜晚甞味抱土膏甘復脆气含風露咽猶香作韲淡著微施酪芼茗臨時莫過湯卻憶荊溪古城上翠條紅乳摘盈箱

幼圃

蒲橋寓居庭有刳方石而實以土者小孫子藝花窠菜於其中戱名幼圃

寓舎中庭劣半弓鷰泥爲圃石爲墉瑞香萱艸一兩本蔥葉苖三四樷穉子落成小金穀蝸牛卜築別珠宮也思日渉隨兒戱一逕惟看蟻得通

同三館餞王恭父監丞分韻予得何字

去嵗從逰泛緑波西湖今日又新荷生來長是歡悰少老去更堪離別多客裏送君畱不住尊前爲我飲無何休休萬事付一醉爲報驪駒未要歌

送伍耀卿監廟西歸

敬軒居士子胥孫河出昆崘學有源秋鶚屢看書禰表春風兩度對堯軒釣竿已拂瑚樹拄笏新霑雨露恩暫作祝融香火吏裹輪早晚到柴門

謝嶽大用提舉郎中寄茶果藥物三首

瓷瓶蠟紙印丹砂日鑄春風出使家白錦秋鷹防露爪靑瑤曉樹未成芽松梢鼓吹湯翻鼎甌面雲煙乳作花喚醒老夫江海夢呼兒索鏡整烏紗【日鑄茶】

新羅上黨各宗枝有兩曾參果是非入手截來花暈紫聞香巳覺玉池肥舊傳飲子安心妙新搗珠塵看雪飛珍重故人相問意爲言老矣只思歸【紫團參】

三韓萬里半天松方丈蓬萊東復東珠玉鏈成千嵗實冰霜吹落九秋風酒邊腷防牙車響座上須臾漆櫑空新果新甞正新暑繡衣使者念山翁【新松實】

西府直舎盆池種蓮

飛空天鏡墮莓苔玉井移蓮旋旋栽坐看一花隨手長挨開半葉出頭來稍添菱荇相縈帶便有魚數往回剰欲繞池三兩匝數聲排馬苦相催

西府寒泉汲十尋深澆淺灑碧森森髙花已照紅妝鏡小莟新抽紫玉簮鈿破尙餘新雨恨繖疏才作半池陰西湖瘦得盆來大【音惰】更伴詩人恐不禁

東宮講退觸熱入省倦甚小睡

承華下直直幾廷新暑醺人睡不成到得曲肱貪夢好無端急雨打荷聲起看翠蓋如相戱亂走明珠卻細傾歸路闗心最涼處水風四靣一橋橫

和周元吉省中新竹

靑士何年下大荒羽儀禁省立如墻錦繃半脫娟娟玉粉節新塗拂拂霜帶雨小酣三日後出林忽喜一梢長今年秋閏防多暑剰供先生格外涼

題尢延之右司遂初堂

漫仕風中絮歸心水上鷗把茅新結屋藜杖舊經丘花底春勾引燈前夜校讎何如添我住二老更風流詩瘦山如瘦人遐室更遐荒林庾信宅古木謝敷家醫國君臣藥逃名子母只愁歸未得緑卻白鷗沙

七字謝紹興帥丘宗卿惠楊梅

梅出稽山世少雙情知風味勝他楊玉肌半醉生紅面墨暈防深染紫裳火齊堆盤珠徑寸醴泉繞齒蔗爲漿故人解寄吾家果未變蓬萊閣下香

越絕諸楊盛一時與儂葛不曾知老夫自笑吾衰矣此客何從夢見之也解過江尋徳祖政緣作尹是丘遲渠伊不是南村派未分先驅事荔支

小桃

小桃著子可憐渠疏處全疏無處無並綴一梢三兩顆縋枝欲折沒人扶

送周元吉顯謨左司將漕湖北

君詩日日說歸休忽解西風一葉舟黃鶴樓前作重九水精宮裏過中秋職親六閣仍金馬喜入千屯防木牛繡斧光華誰不羨一賢去國欠人畱

又見周郎擕小喬武昌赤壁醉嬌嬈蜀江雪水來三峽吳苑風煙訪六朝秋月春花出肝肺新詞麗曲入笙簫歸來卻侍金鑾殿好看霜毫映珥貂

彼此江湖漫浪翁相逢遞宿省西東兩窮握手論詩後一笑投膠入漆中臨水登山公別我靑鞋布襪我從公貂裘巳博江西艇只待黃花半席風

簡陸務觀史君編修

聞道雲間陸士龍釣防絕頂嘯淸風卻將半掬催詩雨灑入山村作嵗丰

員外治中髙帝孫幕中何幸有詩人主人不減西湖長靑眼無妨顧徳麐【故人趙彥元願托翁防故云】

送王季徳提刑寶文少卿

寶儲依舊接英防璗節何曾逺藻旒卿月使星銀漢曉繡衣防服太湖秋豺當道上狐何問鷹撃霜前兔巳愁火急平反供一笑紫荷玉筍待君侯

贈都下冩眞葉徳明

我昔山林人不識或疑謫仙或狂客仰看靑天不看人醉裏那知眼靑白一擕破硯入長安素衣成緇緑鬢斑上林麒麟著埜馬滄洲鷗鷺綴孔鸞漢官威儀旣不入貴人樣防橋風雪又不見詩人相不須覽鏡照淸溪我亦自憎塵俗狀葉君著眼秋月明葉君下筆秋風生市人請畫卽唾罵只冩龍章鳯姿公與卿肻來爲予冩衰貌擲筆掉頭欣入妙相逢可惜遲十年不見詩翁昔年少

初秋玩月

月華只是尋常月如何入秋頓淸絕潑在中庭滿地水飛上寒一堂雪今宵無雨風亦無涼气卻如風雨餘九州四海防人看作意獨來尋老夫仙人飡霞咽朝日老夫不願受此術不如掇月入杯中酒浪月波供一吸老夫病肺怯淸秋對酒不飲月莫愁老夫未眠月未落相伴且到三更頭

送孫檢正徳操龍圖出知鎭江

潤州太守去明州誰寄長江萬里流雞省卻煩三語掾龍章臥防兩淮秋古來北府多名酒今復南徐說勝防聊奉雙親小行樂卽持荷槖侍宸旒

看花走馬紹興間彼此春風各少年黃甲諸儒今防許白頭同舎省東偏昨宵歸夢月千里餘債欠君詩兩篇已乞閩山一窠闕老身只要早歸田

食雞頭子二首

江妃有訣煮眞珠菇飯牛酥軟不如手擘雞頭金五色盤傾驪頷琲千餘夜光明月供朝嚼水府龍宮恐夕虛好與藍田餐玉法編歸辟穀赤松書

三危瑞露凍成珠九轉丹砂錬久如鼻觀溫芳炊桂歇齒根熟軟剝胎余半甌鷹爪中秋近一炷龍涎丈室虛卻憶吾廬埜塘味滿山柿葉正堪書

防尢延之左司所蔵光堯禦書歌

光堯太上皇帝禦書西漢書列傳目下有璽文曰帝錄臣袤得之以示臣萬里謹拜手稽首作歌敬書於後

鸞防長史老埜僧月前病鶴霜後蠅文書海裏衮不了黑花亂髮雙眼睛故人同舎尢太史敲門未揖心先喜袖中傾下十斛珠五色光芒射幾自言天風來帝旁拾得復古殿中云一張向來太上坐朝罷勝日光風花桞暇浣花側理冰雪容宣城雞距鍼芒鋒天顏有喜聊小試西京書目供防戱韓彭衛霍欣掛名舒向卿云感書字漢廷多少失意人九京寸恨不作塵一朝翻入聖筆底昭回之光喚渠起小臣濫巾縫掖行手抄孝經不徹章何曾下筆冩史漢再拜恭覽汗透裳太史結廬伴鷗鷺錫山山下荊溪渡紅光紫气燭天衢个是深蔵寶書處

賀皇太子九月四日生辰

玆恭遇皇太子殿下誕彌令辰謹齋沐吟成龍樓之曲十解仰祝眉壽恭惟令慈俯賜采覽焉萬里下情無任頌禱之至

日日龍樓問寢時雞人未動漏聲遲前星一防朝天帝只有淸防太史知

淸賞堂中無管弦鳯山樓上有雲煙儲皇側畔何人侍黃卷團欒是聖賢

子晉吹笙未是仙阿不橫槊少全篇小吟春著梅梢句一日東風四海傳

二聖多能似仲尼儲皇家學自庭闈銀鉤已有淳熈腳玉句仍傳徳壽衣

明河查上有仙翁犯月撞星到碧穹金闕東邊銀牓處大書天地長男宮

大安宮裏漆園椿子干孫枝葉葉新今日四株髙下碧相承一樣八千春

菊花潭上菊花開不是花潭是壽杯天賜生朝千斛水一年一斛送將來

禹子湯孫兼聖賢一身雙美古無前願陳萬國元良句不用金梧玉粹篇

少陽拜賜太陽旁黃菊紅茰滿壽觴陽徳重重在初四不須九日是重陽

光堯初禦六龍天上直維參大火躔天意分明昌宋徳誕辰三世總丁年

尢延之檢正直廬前紅木犀一小株盛開戱呈延之

水沈國裏禦風歸粟玉肌膚不肻肥元是金華學仙子新將柿汁染秋衣不應裝束追時好無乃淸臒悔昨非爲妒尢郎得尢物故將七字惱芳菲

送張定叟

直上雲霄未遣休分符京兆帝王州赤丸窟裏無白額碧落班中政黑頭兩地好官才半武扁舟歸興恰中秋只應銀信從天降莫戀融峯與橘洲

紫巖衣鉢付南軒介弟曾同半夜傳師友別來眞夢耳江湖相對各潸然但令門戶無遺恨何必功名在早年君向瀟湘我閩粵寄書只在寄茶前【時予方上章乞閩漕】

新寒戱簡尢延之檢正

逗曉添衣並數重隔晡剰熱尙斜紅秋生露竹風荷外寒到雲牕霧閣中半防暄涼能防許古來豪傑總成空木犀香殺張園子雪嗅金挼欠兩翁

防姜春坊梅山詩集

松風澗水打聲玉佩瓊琚觸眼明當晝如何掛秋月未春特地囀新鶯只消一卷梅山集幻出多般景物情老子平生有詩癖爲君防卻老陶

承華寮寀集鴛鸞不減應徐防魏園中有釣璜淸渭叟向來授鉞少陵壇錦心繡口搴花艸雪椀冰甌防肺肝身到梅山得梅魄老夫更借一枝看

早朝垂拱殿曉出東省

請外天難達畱中日不遑烏啼金殿月鷺集玉堦霜出晚緣堂白歸時報錄黃來年六十一六十鬢蒼蒼防京仲逺所藏楊補之紅綾上所作著色掀篷梅

朔云暗天垂到地朔風裂山吹脫耳長江萬頃一艇子一夜雪寒不成睡詩翁曉起鬢鬔松縮頸微掀黃篾篷夜來急雪巳晴了東方一抹輕霞紅江梅的皪開獨樹篷間截入梅尺許老榦新枝紫復靑花雕白玉須黃金滿身滿靣都是雪梅雪卻與霞爭明不知詩翁何處得霜鋸和雪和梅斸將去恐是並州快剪刀不然吳剛修月斧下無根幹上無梢一眼橫陳梅半腰東省拈出寒蕭蕭至今花頭雪未銷

秋山

梧葉新黃柿葉紅更兼烏桕與丹楓只言山色秋蕭索繡出西湖三四峯

秋雨蚤作有嘆

細雨澹無防安得更有聲如何卻作泥亦能妨晨徵宿昔忽過暄心知非堅晴何須暄晴極然後寒雨生寒暄使人覺妙物亦何曾翦翦自神妙無乃與物矜造物本非作觀者或彊名老夫近稍聾此事無暇聴平生感秋至此意今已平獨念老病身頗不耐夙興何時歸故園晏眠閉柴荊鳴雞亦不畱好夢無吾驚他年憶此詩惘如宿酒醒思歸已可喜而況眞歸耕

寄題王棅徳修知縣成都新居

子美百花潭北莊君今占作詠歸堂山分劍閣云根瘦江送蓬婆雪汗香漱石枕流紅錦浪浮家泛宅白鷗行何人夜誦相如賦給紮蘭防看堵墻

左藏南庫西廡下紙閤負暄戱題

左帑火禁淸寒非人間有也而庫官孔仲石段季承史伯載心匠天巧創一大閣不薪不炭暖亦非人間有予以小暘谷名之且賦絕句

水衡仙客任冰天雪囓風餐更禁煙不是移來小谷老夫凍折兩詩肩

賀皇孫平陽郡王十月十九日生辰

恭遇皇孫節使郡王誕彌令辰謹齋沐吟成七言律一首仰祝眉壽恭惟鈞慈俯賜采覽萬里下情無任祝頌之至

前星炳煥領孫星環拱中天日兩輪四葉重光同聖世千秋佳節近生辰本支秀茂旦復旦典學熈明新又新喜入威顏添一笑壽觴分賜一枝椿

白紵歌舞四時詞

春

人生春睡要足時海波可幹山可移珠宮宴罷曉星出不是天上無鳴雞昨來坐朝到日落君王何曾一日樂上林平樂半蒼苔桃花又去楊花來

夏

四月以後五月前麥風槐雨黃梅天君王若道嫌五月六月炎蒸又何說水精宮殿冰雪山芙蕖衣裳菱芡盤老農背脊曬欲裂君王猶道深宮熱

秋

星芒欲滅天風急月輪猶帯銀河濕靑女椎冰作冷霜吹到璇閨飛不入薴蘿山下浣紗人萬妃無色祗一身嬌余貴極醉玉軟彊爲君王踏錦裀

冬

祗愁窮臘雪作惡不道雪天好行樂玻瓈琖底回靑春蒲萄錦外舞玉塵陽春一曲小垂手勸君一杯千萬壽今年斛谷才八錢明年切莫羨今年

行路難

君不見河陽花今如泥土昔如霞君不見武昌桞春作金絲秋作帚人生馬耳射東風桞色桃花不長久秦時東陵萬戶侯華虫被體腰蒼璆漢初沛邑刀筆吏折腰如磬頭搶地蕭相厥初謁邵平中廷百拜百不譍邵平後來謁蕭相故侯一拜一惆悵萬事反覆何所無二子豈是大丈夫窮通流坎皆偶爾摶扶未必賢槍楡華胥別是一天地醉鄕何曾有生死儂欲與君歸去來千愁萬恨付一杯

老夫少時不信老長笑老人恃年少如今老矣不笑人卻被少年開口笑少年何苦笑老人老人舊日顏如春興來百琖山隤玉醉後千篇筆有神自古聖賢皆白骨誰道今人不見古時月孔子盜跖俱塵埃杜陵老人安在哉

黃金築防賜白璧車前八騶門列防徹侯萬戶秩萬石珠戶玉房貯傾國傳呼一聲萬人開將軍相國天上來不知道旁雍門子已嘆麋鹿登髙防雍門解遣孟嘗泣孟嘗不泣渠何急只知富貴如雲浮不知貧賤饑死寒死愁不愁

長門陳阿嬌卻要一生金屋貯嬌嬈長信班媫妤卻要一生紈扇從玉車妾心祗作專房地別人亦有承恩意妾心不肻著別人君心還肻如妾心春風秋月渾不管花落花開空自怨千秋萬歲一笑休月明空照古今愁造化小兒不耐閒阿兄阿姊一似顚兩手雙防赤白丸來來去去繞靑天赤丸才向西山沒白丸又向東山出只銷三萬六千回雪色少年成皺鐵鐵色頭須卻成雪雙丸繞從地下復上天少年一入地下更不還日日喜歡能防許況有煩惱無喜歡莫言酒不到劉伶墳上土劉伶在時一醉曾三年明珠一百斛更添百斛也只心不足侯印十九枚更添一倍也只眉不開先生笑渠不行樂世人莫笑先生錯

誠齋集卷二十

欽定四庫全書

誠齋集卷二十一

宋楊萬里撰

詩

朝天集

寄題兪叔奇國博郎中園亭二十六詠

金穀惟堪貯俗塵輞川今復得詩人先生道是貧到骨猶有山園斗大春【亦好園】

洞庭張樂起天風玉磬吹來墮圃中卻被仙人鎔作水爲君到底冩秋空【磬湖】

烏龍灘下白雲堆上有狂奴舊釣防一夕被君偸取去至今猶帶漢莓苔【釣磯】

春有兒孫夏有朋月中寒影雨中聲臘晴銷盡一園雪爲底林間雪不晴【蘆葦林】

亦好園中亦好亭兩重好處兩重貧客來莫道無供給抹月批風當八珍【亦好亭】

冰爲仙骨水爲肌意淡香幽秪自知靑女素娥非耐冷一生耐冷是橫枝【橫枝】

橫枝直下是淸池花映淸池水映枝知是君描和靖句不知和靖寄君詩【淸淺池】

舊繞新縈緑萬端架余籬剰復垂欄先生醉帽堆香雪知自荼防洞裏還【荼防洞】

湧岫跳峯尺許寛坐看雲霧起巖間九疑荒逺巫陽崄未必眞山勝假山【小山】

錦障豪華笑騃童松圍冷澹惱山翁玉山頓起誰扶著花作屏風倚暖紅【花屏】

靑士從來一徑幽碧衫翠袖佩蒼璆何年筆戰明光殿奪得詩仙紫綺裘【紫君林】

水精方局石橋仙知是柯山防代孫月借繁星作碁子夜寒賭得一金盆【方池】

亦好亭兼防月亭磬湖不許兩通行誰拋防蝀湖光尾便有先生拄杖聲【野橋】

身在京師夢在鄕黃花又是一畨黃平生不解淵明語菊卻猶存徑卻荒【菊徑】

雨餘想見藥苖肥薯蕷堪羮杞可韲有酒何須投益智先生只要買當歸【藥畦】

碧天如水水如天月入湖中璧樣圓卻被先生來防碎一團成百百成千【防月亭】

桃李無言照水光玻瓈盆底洗新妝不須水上紅雲句水上紅雲不解香【花嶼】

桞下湖光淨一天湖邊垂桞起三眠小蠻自倚腰支裊照鏡梳頭曉月前【栁堤】

名園曲水費工夫玉甃瓊磨滴水無誰把流觴借詩老天生九曲一冰渠【曲水】

秧疇水落荇渠尖玉石當中碧一奩石面平鋪波面皺千花織出水精簾【水簾】

渠水來從林外水知湖近各爭鳴何人月下擕枯木冩取穿雲落澗聲【水樂】

石友拳然萬仞姿竹君嘯處一川漪更無二客隨巾履誰見先生覓句時【竹巖】

雁下菇蒲報夕寒鷺將荇藻作朝餐埜塘只許埜人到不要金張許史看【埜塘】

詩人性癖愛看山曉坐堂中夕嬾還只對月山無限好月山外面八雙鬟【對十六峯愛山堂】

細雨初寒濕翠裳新晴特地試紅妝無人防得東風意春色都將付海棠【海棠塢】

昔人只解笑移山未信移山不作難一昨月山三里外先生擬取近欄桿【月山】

題永新吳景蘇主簿梯雲樓

誰道靑雲不可梯君家樓閣與云齊諍臣內相名垂日諫艸詞頭字印泥我昔曾爲禾水客夢中猶憶義山西仇香自有家聲在豈使鸞凰棘上棲

題安城趙寛之充順堂

天潢龍種與人殊五鳯仍傳萬卷書象服在堂萱艸暖防衣上壽棣蕐舒雪中宻竹能抽筍冰底寒江更躍魚趙氏弟兄俱玉樹艮齋文字卽瓊琚

寄題曾子與競秀亭

老夫上下蓼花灘每過君家輙系船尊酒燈前山入座孤鴻月底水連天暄涼書問二千里塲屋聲名三十年競秀主人文似豹不應霧隱萬峯邊

送朝士使北

又見皇華賦北徵謫仙俊气似秋鷹詩成紫塞三更月馬渡黃河十丈冰趙北燕南有人否楚材晉用竟誰曾天家社稷英靈在佳气時時起五陵

冬至令節稱賀紫宸殿及徳壽宮

宮燭奔忙下玉除晨曦拂掠麗儲胥東西班動雲開合警蹕聲來電捲舒隆準衣裳紅一防禦香煙霧碧千鑪勳華二聖天齊壽亞嵗年年賀帝居

冬至節後賀皇太子及平陽郡王

長樂鐘聲攪夢驚建章星影照人行千官燈語聴殘防一夜霜寒在五更金鑰玉開北闕銀鞍絲控謁東明靑宮朱邸環天極五色祥雲覆帝城

防張功父通判直閣所惠約齋詩乙槁

句裏勤分似燈前得細甞孤芳後山種一瓣放翁香苦處霜爭澀臞來鶴校彊不應窮活計公子也忙忙張功父舊字時可慕郭功父故易之求予書其意再贈五字

冰雪相投處風期一笑間只今張桂隱絕慕郭靑山功父雙何逺相如了不闗鳥飛暮天碧此句急追還

走筆和張功父玉照堂十絕句

健靑新走一梢長外日東風引得狂定自今畨春色裏新枝別樣占年光

年年春信遣人疑賺出詩人枉覓詩著意探梅偏不發月斜偶見一橫枝

騃女癡兒總愛梅道人衲子亦爭栽何如雪後璚瑤迹卻記詩人獨自來

梅詩脫口已流傳要趂梅前更雪前喚醒誠齋山裏夢落英如雪枕甎眠

紅紅紫紫盡紜紜韻處終輸庾嶺君未說玉花冰雪骨新陰先緑半春云

常年十月未花開雪片今年九月回便有早梅隨早雪一枝笑看萬花催

今嵗略無霜報寒忽然一夜雪漫漫雪花要作梅花地十月早梅和雪看

老見千花眼便昏憶梅長爲賦招魂只今身住西湖上不羨淮南嶺上邨

玉照堂中瀹早茶下臨溪水織紋紗十詩小試春風手催發溪梅兩岸花

老嬾狂吟不要工愛君七字晉唐風更煩傳語梅花道火急齊開小至中

曉經八盤嶺赴東宮講堂

至前至後恰多晴山北山南間一登瘦石經霜幹脫蘚細泉滴澗旋成冰海波貫日紅千丈江霧縈樓玉萬層資善堂前得春早宮梅一朶掠觚稜

出北闗門送李舎人使北

同寮緩轡出承華又送雙星水北涯霜外汀洲蘆葉曉雪余園圃竹梢斜只驚睡起猶殘月不覺歸時巳落霞白首鴛行徒索米故山今日政梅花

赴文徳殿聴麻仍拜表

蒼龍觀闕啟槐宸白玉堦除振鷺羣仗外諸峯獻松雪霜前一雁度宮云舎人就日宣麻制丞相瞻天進表文夙退自欣還自笑素餐便當策殊勲

防尢延之山水兩軸

水際蘆靑荷葉黃霜前木落蓼花香漁舟去盡天將夕雪色飛來鷺一行

水漱瓊沙冰已澌埜鳬半起半猶遲千竿修竹一江碧只欠梅花三兩枝

紫宸殿拜表賀雪

怪來臘日起春風一夜瓊花發禁中大地山河銀色界九重樓觀水精宮紫宸廊迥寒無價文石庭幹掃不融又喜來年書大有誰知聖主是天公

稍緩鳴鞭不住催一聲再拜忽如雷封章進了儀曹退文武班齊上相來白髮兩年陪賀雪紫衣數輩小傳桮賜休退食端何恨未到西湖探早梅

衝雪送陸子靜

猛落還中歇疏飛忽驟繁平欺蘆屋脊偏防竹籬根對面看童子低頭印手痕銷魂送行客行客更銷魂

雪中送客過淸水閘

雪中出去雪中回深閉牕櫺偶一開墻里人家掃檐瓦玉塵打入轎牕來

肩輿九步十傾欹下有冰河不敢窺冰上水禽行似箭忽逢缺處得魚兒

和皇太子梅詩

淸賞堂前隔俗塵南枝得雪曉爭新獨將卻月淩風影攙獻儲皇第一春

梅山踏雪步生塵儲後梅詩雪共新玉句金章云錦字問天覓得隔年春

和吳監丞景雪中湖上訪梅

朔風敢傍貴人嚴約束天花莫入檐藥玉船寛初防防銷金帳暖政厭厭

七字全勝五字城淸於庾信及鐘嶸君詩妙絕端何佀不佀梅花佀麼生

雪與梅花兩逼眞不知誰好復誰新無端更入吳融手剪取西湖半段春

聞君踏雪訪梅花不怕蘇堤十里賒老子怯寒那敢出地壚榾柮是生涯

早謁景靈宮

夜雪猶飄天目峯曉晴先暖太淸宮云翻孔雀金花碧日射鴛鴦玉瓦紅百辟防香官桞影一鵶飛立殿檐東仰瞻九聖聫龍衮萬嵗千秋對昊穹

送吳監丞季行知簡州【名景】

勲烈涪陽異姓王手扶西極漢天長有孫文武千人傑透紙風騷萬字香小涉移中公事筆又懷劍外史君章同朝多日相從少不唱陽闗也防腸

送陸子靜刪定宮使

朝路江西不十人又看一个奉仙眞可憐議論長傾坐不管聲名解誤身苦憶去年郊祀日與渠並轡笑談春何時相趁滄洲去雪笠風蓑釣白蘋

雪晴

仙人翦水作花飛忽化瓊瑤已大奇復把瓊瑤化成水滴來平地總琉璃

晴光雪色忽相逢雨滴空堦日影中珍重北檐殊韻勝苛畱殘玉不教融

和皇太子瑞雪

白玉花開碧玉天縈樓繞殿舞翩然儲皇善頌天皇徳瑞應金穰萬萬年

揉雲挼霧碎成塵落不曾休酉達辰鶴禁鏤冰成七字野人拜賜敢辭頻

雪後曉過八盤嶺詣東宮謝受左司告

扶桑陌上上朝暾起早行遲卻載奔玉作宮城三萬雉呼僮換馬入金門

玉京世界大千中銀屋樓防一萬重好上寶蓮山上望南髙峯照北髙峯

晴後再雪

幸自晴光雪半開誰將泥腳涴瓊瑰水仙上訴姮娥泣再把天花散一回

滕家仙子六瓊娘煮露爲酥不剰漿滴作玉虫千萬隻一時飛滿白雲鄕

天上瓊樓萬玉妃月宮學舞試云衣霓裳未徹天風起腦子花鈿星散飛

八盤嶺上雪偏淸萬斛瓊塵作一傾空裏仰看都不見碧山映得卻分明

讀子房傳

笑賭乾坤看兩龍淮陰目動卽雌雄興王大計無尋處卻在先生一躡中

雪中講堂賜酒

玉果金柈碼碯觴春坊傳令賜云漿雪中上馬渾如夢一片飛來醉面涼

袖手垂鞭出帝闉萬花攔馬舞新春是時也有靑油繖天上歸來雪滿身

立春後一日和張功父園梅未花之韻

前夕三更月落時東風巳動萬花知江梅端合先交割春色如何未探支只欠梁溪冰柱句追還和靖暗香詩張家剰有蔥根指不把璚酥滴一枝

白頭吟

文君自制白頭吟怨思來時海未深怨殺相如償底事初頭苦信一張琹

除卻共姜是女師柏舟便到白頭辭勸渠莫怨終難勸不道前夫怨阿誰

丁未元日大慶殿拜表賀正

獻嵗朝未央新霽快明發晨曦耿五色宿靄歘四徹洗淸萬溝瓦銷盡一月雪素光從何來晶熒落寒笏回瞻背陰處猶藏半檐白夜來有微霜雪上辧不得時於翠幕頂拂掠見瓊屑還將黃金日正射白銀闕忽然捲班出紅緑亂眼纈歸來飲屠酥笑向兒女說

元日癸卯占云大熟

造物今年印司花昨夜交雪畱蘆荻腳日到瑞香梢白叟占嘉應靑精看滿抄防絲也驩喜不住舞蠨蛸

送趙民則少監提舉

漢庭近日少宗盟博選宗英副匠卿髙帝子孫誰宿徳翰林風月得先生又持一節湖南去政是三湘鴈北徵但使逺民防福了早歸詞禁賦新鶯

座主門生四十年江湖契闊防風煙同朝再接鴛行裏握手相看鶴髮前誤喜論詩追舊事不知呼酒是離筵老懷只作還山夢輸與先生早著鞭

雙峯定水璘老送木犀香

春得鄞江信香從定水來今年有奇事正月木犀開萬杵黃金屑九蒸碧梧骨詩老坐雪天香來月窟山童不解事著火太酷熱要輸不盡香急喚薄銀葉傳語雙峯老汝師是如來如何一瓣香卻爲楊誠齋誰言定水禪入定是枯木飛入廣寒宮收得香萬斛

人日出逰湖上

放閘冷泉亭抽動一天碧平地跳雪山晴空下霹靂去時數防雨歸時數片雪雨雪兩不多山路雙淸絕舊臘緣多雪新年未有梅慇懃下天竺隔水兩株開

道上吟

肩輿豈不穩萬象非我有呼僮換馬來湖山落吾手樹隱重重竹溪穿曲曲峯林深那有寺煙逺忽聞鐘城中雪一尺山中雪一丈地上都巳消卻在松梢上

遊寺

去嵗逰春屐苔痕故可尋人家隨岸逺墖影落湖深客愛淸殊絕僧愁凍不勝可憐兜率寺齋供一湖冰上竺雪來時四山都作凍團團玉屏風圍繞渾無縫此行殊忽忽天色不肻借更待海棠晴滿意孤山下

誠齋集卷二十一

欽定四庫全書

誠齋集卷二十二

宋楊萬里撰

詩

朝天集

瑞香花新開

外著明霞綺中裁淡玉紗森森千萬筍旋旋兩三花小霽迎風喜輕寒索幕遮香中眞上瑞蘭麝敢名家老子觀書倦昏然睡思來夢中誰喚醒牕外瑞香開只道花頭細能追國艶回慇懃伴幽獨渠與一瓶梅短短燻籠小團團錦帊圍浮陽烘酒思沈水著人衣抺利通家逺楠花具體微春愁渾瘦盡別有瘦中肥雪裏移蒼斛梢頭防翠芒只銷三日暖便坼數花房紫袖染難透瓊膚曬轉香小畱供鼻觀開去未須忙馨徳潛丘壑春風是往還新從眾香國移種洞庭山孤韻眞無對千花夐莫攀騷經吾欲續譜入芷蘅間

謝李元徳郎中餉家釀

長史銜杯太白醺詼詞笑殺古來人至今太白一船酒不飲還將飲子云

惠山山下玉泉香釀作鵝兒一拂黃郎吏只知防姓畢不知吏部有它楊

初出貢院買山寒毬花數枝

寒毬著意殿餘芳小底來禽大海棠初喜艶紅明莟子忽看淡白散花房風光不到棘圍裏春色也尋茅舎旁便有蜜蜂三兩軰喙長三尺繞枝忙

紫牡丹

萬花不分不春妍究竟專春是牡丹紫錦香囊金屑暖翠羅舞袖掌文寒恨無國色天香句借與風條日蕚看家有洛陽一千朶三年歸夢繞欄幹

嵗嵗東風二月時司花辛苦染晴枝夜輸百斛薔薇水曉洗千層玉雪肌寒食淸明空過了姚黃魏紫不曾知春愁蹙得眉尖破何處如今更有詩

上巳同沈虞卿尢延之王順伯林景思防春湖上隨和韻得十絕句呈之同社

鵠袍林裏過芳辰聞道春來不識春及至識春春巳老於中更老是詩人

總宜亭子小如拳著意西湖不見痕湖上軒無不好何須抵死揀名園

孤山山後北山前千里長堤隔兩邊一行垂楊緑無縫石橋通處過春船

天色防松未肻收吾儕自樂不曾愁隨宜旋旋商量著晴卽閒行雨卽休

籃輿休上馬休騎濕卻靑鞋也不辭揀取雨絲疎處去擕笻且謁水仙祠

雨催杖屨卻須回卷上疎簾眼頓開十里湖光平佀鏡桞梢梢外一船來

湖上春防只愛晴何朝何夕不晴明絕憐疎雨微雲裏防綴湖山分外淸

憑久欄幹可一桮湖山飛入水中來多情燕子能相勸舞破春風去卻回

今年山路少人來酒肆蕭然綺席埃政爾坐愁春寂寞畫船簫鼓忽如雷

岸上湖中各自奇山觴水酌兩皆宜只言防舫渾如畫身在畫中元不知

防濠溪汪立義大學致知圖

杏壇何物是家風只在常人阿堵中誰作新圖漏消息濠溪溪上釣魚翁

此事元無淺與深著衣喫飯過光陰卻緣說是癡人夢便向汪家圖裏尋

景靈宮聞子規

今年未有子規聲忽向宮中樹上鳴告訴落花春不管徘徊曉日恨難平斜風細雨又三月桞絮浮雲空一生豈不懷歸歸未得倩渠傳語故園鶯

寄題劉成功錦裏

嘉林市中塵一丈嘉林寺後竹千竿先君授徒竹底我初識君俱少年同師同舎同筆硯火冷燈淸飛雪片春風一夜吹林花南北飄零各星散我今頭白苦思歸羨君山園芋栗肥爲君題作小錦裏君應一笑巾墮幾

讀淵明詩

少年喜讀書晚悔昔艸艸迨今得書味又恨身巳老淵明非生面穉嵗識巳早極知人更賢未契詩獨好塵中談久暌暇處目偶到故交了無攺乃似未見寶貌同覺神異舊翫出新妙雕空那有痕滅迹不須掃腹腴八珍初天巧萬象表向來心獨苦膚見欲幽討寄謝潁濵翁何謂淡且槁

送謝子肅提舉寺丞

天臺山秀古多賢晚向池塘識惠連十載江湖州縣底一言金石冕旒前方陪廷尉甘棠舎又賦皇華小雅篇拾得澄江春艸句端能染寄仄釐牋

誰遣孤舟蓑笠翁彊隨桃李競春風交情頃刻云翻手古意淒涼月印空可笑能詩今謝朓也能載酒過揚雄待渠歸直金鑾日我巳煙沙放釣筒

送錢寺正出守廣徳軍二首

四十專城古巳稀君侯五七更英奇九重臨遣廷尉正千里驩迎循吏師鴻雁同科金玉律鵷雛先集鳯凰枝少年勇退無人防孤竹初心遜伯夷【寺正與兄同大法之科寺正先召用今其兄補外將還朝寺正力請外以避其進取】

辛卯中書落筆年曾陪學士堵墻間看渠手把州麾去故里春迎晝綉還我似靑蒿君玉樹君方緑鬢我蒼顏一尊話別休辭醉報政歸來紫禁班

鄕士李英才得老潘墨法善作墨梅復喜作詩艮齋目以三奇贈之七字予復同賦云

吾鄕李君磊嵬胸夜持云梯倚秋空月中奪得修月斧斫倒南山千嵗松束歸丹竈和玉桂燧出緑霧霏鸞龍搗成圭與蒼璧灑作橫枝嵗寒色庾嶺霜林和靖園掇入生綃供戱劇幻松作璧璧作梅豪气勃郁尙不開瓊艘滿釂梅雪下吐出西湖有聲畫

送姜防堯章謁石湖先生

釣璜英气橫白蜺欬唾珠玉皆新詩江山愁訴鶯爲泣鬼神露索天泄機彭蠡波心防明月詩星入腸肺肝裂吐作春風百種花吹散瀕湖數峯雪靑鞋布襪軟紅塵千詩只博一字貧吾友夷陵蕭太守逢人說項不離口袖詩東來謁老夫慙無髙價當璠璵翻然卻買松江艇徑去蘇州參石湖

三月二十六日殿試進士待罪集英殿門

金戺瑤階日月邊曉風花桞帶非煙千官劍佩鳴雙闕萬國英豪到九天玉座忽臨黃繖正禦題初出紫衣傳小臣何幸陪諸老待罪重來十六年

九虎遮蔵造化機禦題過午始聞知乾坤闔辟兼文武云漢昭回具訓詞武帝上嘉眞戱耳放勲淸問政如斯諸儒莫作公孫子千載何曾遇聖時

趙達明太社回於四月一日招逰西湖十首

今日淸和和又淸王孫領客出都城好天勝日能多少三到西湖始一晴

畫舫侵晨系桞枝主人生怕客來遲嬌云嫰日無風色幸是湖船好放時

船從詠澤過孤山徑度琉璃一葦間隔岸多情楊桞樹向人招喚俯煙鬟

禦池水滿苑門開涯帶飛花路帶苔到得孤山翻作惡海棠開日不曾來

萍生兒子防疎星荷捲文書立萬丁回首南髙峯上塔手中攀得玉竛竮

橘花如雪細吹香杏子枝未可甞行到陳朝枯柏處孤山山背水中央

和靖先生墳已荒空餘松竹故蒼蒼王孫自洗鸕鷀杓滿酌眞珠酹一觴

行盡孤山碧四圍卻尋初路得來時好風借與歸船便吹近瓊林卻不吹【聚景園前小泊】

風撩太液小荷欹日麗長楊花影低闌入苑中啼不住恨身不及一黃鸝

蔥蘢晚色正佳哉苦被歸鞍催船壓浮荷沈水底須臾船過卻浮來

紅玫瑰

非闗月季姓名同不與薔薇譜牒通接葉連枝千萬緑一花兩色淺深紅風流各自燕支格雨露何私造化功別有國香收不得詩人燻入水沈中

省中直舎因敲新竹懷周元吉

老眼逢書怯細看抄書一事更應難昨擕如意敲新籜右臂朝來作許酸

尙有周郎手種痕懷人將竹當人看寄言黃鶴樓前客今嵗新添十五竿

老竹堅剛幼竹柔此君年少也風流錦衣脫體未全瘦雪粉圍腰猶半愁

含笑

大笑何如小笑香紫花不似白花妝不知自笑還相笑笑殺人來防殺腸

枇杷

大葉聳長耳一梢堪滿盤荔支分與核金橘卻無酸雨壓低枝重漿流冰【去聲】齒寒長卿今尙在莫遣作園官走筆送濟翁胞弟特往浙東謁拜丘宗卿

出省還家思巳昏答書見客腹仍煩政愁獨酌無佳客家裏詩人忽扣門

若見丘遲問老夫爲言臞似向來臞更將雙眼寄吾弟帶去稽山看鑑湖

題西湖僧舎

竹林深處著僧房下卻疎簾自炷香書畫隨宜遮四壁閒欹瓦枕小藤牀

省中見樹上啄木鳥戱題

一啄髙髙一啄低一聲聲急一聲遲可憐去蠧勞心口蟻入枯棃自不知

山丹花

春去無芳可得尋山丹最晚出雲林柿紅一色明羅袖金粉羣蜂集寶簮花似鹿蔥還耐久葉如芍藥不多深淸樽瓦斛移山蘤聊著書伴小吟

四月十七日侍立集英殿觀進士唱名

殿上臚傳第一聲殿前拭目萬人驚名登龍虎黃金牓人在煙霄白玉京香滿乾坤書一卷風吹鬢髮雪千莖舊時脫卻銀袍處還望淸光侍集英

無題

坐看胡孫上樹頭旁人只恐墮深溝渠儂狡獪何須教說與旁人莫浪愁

張功父索余近詩餘以南海朝天二集示之防題七字

作者於今星樣稀淒其望古駟難追空桑孤竹陶元亮玉佩瓊琚杜拾遺自笑唫秋如嬾婦【蟋蟀也見古今注】可能撃鼓和馮夷報章不作南金直慙愧君家丙槁詩

蒲萄架

才喜盤藤捲葉生又驚壓架暗陰成夏褰涼潤靑油幕秋摘甘寒黒水精近竹猶爭一尺許拋須先罥兩三莖今年乞種西江去長是茅齋怯晚晴

送沈虞卿祕監修撰將漕江東

蓬萊仙伯沈東陽領袖諸儒太極旁東壁二星雲漢近西昆羣玉簡編香雞翹豹尾無多子錦防牙檣有底忙建業江山入詩集卻歸天上侍虛皇

再入修門訪舊逰故人相見喜還愁茂林修竹君髯碧折葦枯荷我鬢秋莫把升沈著懷抱古來賢聖防公侯一尊追送江東棹夢逐淸波防白鷗

臨賀別駕李子西同年寄五字詩以杜句君隨丞相後爲韻予走筆和以謝焉

我本南溪老手防溪中云誦詩愛招隱讀騷續湘君忽捧公府檄遂逺先人墳春暮歸未得落花政紛紛老拙誰肻伴束書自相隨此外無長物猶有一鴟夷小醉卽孤詠自遣不要奇西湖妙天下未羨習家池謫仙防代孫今日臨賀丞風月三千首吾子豈未能長把修月斧細雕玉壺冰天池羽翼就卽看垂天鵬曲江與臨武彼此昔相望一嶺大如礪誰云隔尋丈離合非人力此事要天相升沈亦偶然豈問優與髒買山萟花竹長恐落人後不見竹林人山下非俎豆市門能防許掉臂日奔奏遲子來朝天商略陳薄陋

防水月寺

菸日蔫云乍暑天倦投山寺借牀眠淸涼世界誰曾到卻在紅塵紫陌邊

題水月寺寒秀軒

小寺深門一逕斜繞身縈靣足煙霞低低檐入低低桞小小盆栽小小花經蔵中間看佛畫竹林外面是人家山僧笑道知儂渇其實迎賔例瀹茶

歸塗觀劉寺新疊石山

風月肝脾冰雪胸道人妙手鑿虛空斸翻諸嶺雲煙骨幻出山巖紫翠峯細看分明非飣餖如何雕得許玲瓏爲誰苦死忙歸去知是斜陽是晚鐘

題劉寺僧房

曾醉山間金叵羅山應識我我懷他頓添花竹明松檜依舊菇蒲暗芰荷試問錦屏無恙否向來梅樹已無多未須看徧新亭榭勝日重來一一過

和嚴州添倅趙彥先寄四絕句

不見王孫今九春新詞麗曲爽心神只言風月平分破卻是江湖一散人

自摶蒼璧自抄書雪乳一甌香一鑪有得俸錢無吏責如公官況世間無

昌歜佳辰風自南黃梅釀出雨鬖鬖綺琹繡叚能分佀報不如儀獨不慙

雛鳯今年又一鳴芝蘭秀發不曾停州前爭探黃金牓卻報城隅最冷防

洪丞相挽辭

乾道扶初旭中臺煥五云才登右丞相已拜大觀文胡不遲期月看渠集茂勲一朝驚玉折千載嘆芝防髙議春江壯長身野鶴孤生涯一杯酒行李五車書凡例今遷叟聲名後老蘇岷峨气淒愴不爲玉將珠

戱題檐前蜘蛛

屋角籬邊竹樹陰可憐用盡許機心凝身不動如無物頓网輕搖識有禽絲貫日華明五色戱隨風舞忽千尋看渠經緯來還去忘卻摧隤立不禁

防忠敏任公遺帖【諱伯雨卞京謂二蔡也】

市中貨鴆作參苓遮莫秦和苦口爭殺盡蒼生消底物卞京兩把老蔓菁【公帖中謂曾布爲參政首句云云】

同尢延之京仲逺玉壺餞客

南漪亭上據胡牀不負西湖五月涼十里水風已無價水風底裏更荷香

金桮玉酒沈【去聲】寒冰靑李來禽尙帶生不是此閒無暑气湖風吹取過臨平

玉壺餞客獨趙達明末至云迓族長於龍山且談道中事戱爲紀之

南山行盡到西湖卻上扁舟赴玉壺十里便成三十里暑中何處不長塗

公子來從火傘中解衣未定語怱怱山行觸熱端何事夾路楊梅樹樹紅

食蓮子

緑玉蜂房白玉蜂折來帶露復含風玻瓈盆靣冰漿底醉嚼新蓮一百蓬

白蓮

井花新挿白芙蕖坐看紛紛脫雪膚且拾落英浮水面玉舟撩亂滿江湖

酷暑觀小僮汲水澆石假山

堂後檐前小石山一峯瘦削四峯攢忽騰絕壁三千丈飛下淸泉六月寒乃是家僮聊戱事倒傾古井作驚湍老夫畏熱年來甚更借跳珠裂玉看

淸曉湖上

山腰輕束一綃云湖面初顰半蹙痕未說湖山佳處在淸晨小出湧金門

菇月蘋風逗葛裳出城趂得上畨涼荷花笑沐燕支露將謂無人見曉妝

六月西湖錦繡鄕千層翠蓋萬紅妝都將月露淸涼气並作侵晨一噴香

大兒長孺同羅時淸尋涼監橋

燈火希疎夜向中追涼只與熱相逢意行行到新橋上兩岸無人四面風

曉出兜率寺送許耀卿

天竺興雲綫許長須臾遮盡眾蒼蒼何如灑作千峯雨乞與都城六月涼

兜率山深露气淸桞陰暗處藕花明無端拾得閒煩惱背卻西湖又入城

蒲橋寓舎劇暑

三嵗都城寓逺坊今年一熱古無雙夜來何處山村雨涼到蒲橋橋北

林景思寄贈五言以長句謝之

華亭沈虞卿惠山尢延之每見無雜語只說林景思試問景思有何好佳句驚人人絕倒句句飛從月外來可羞王公薦穹昊若人乘雲駕天風秋衣剪菊裁芙蓉暮宿銀漢朝蓬宮我欲從之東海東西湖桞色二三月相逢一笑冠纓絕醉招和靖叫東坡一吸西湖湖水竭我醉自眠君自顚路人往往指作仙此輩何曾識此樂識與不識俱可憐別時花開今已落思君令人瘦如鶴夢裏隨君攜酒瓢同登天臺度石橋瀑泉界天防云窟長松防地攙煙霄與君聫句章未了帝城鐘動西峯曉海風吹墮瑚枝乃是先生寄我詩火雲燒江江水沸君詩淸涼過於水定知來自雪巢底恍然坐我天臺寺

李仁甫侍講閣學挽詩

紫槖猶黃帽靑燈到白頭芝庭過晁董金鐀續春秋曉月承明寂東風玉壘愁慇懃倩潮水將淚去西州家譜忠仍孝詞林博更宏牧羝無穉子雛鳯有難兄誰謂身非達其如道不行靑蠅滿天地白日轉淸明

太令人田氏挽辭二首【王侍郎兼仲之母】

天竺瓊爲岫西湖錦作春輕軒過微雨小宰太夫人防覽年年好防封日日新如何君氏賵忽費水衡銀家食初偕隱君羮晚得甞金花千軸吿玉樹五枝香咫尺相山室蔥蘢瓦廟岡眞令淮水絕依舊慶源長

故王氏令人挽詩二首【陳安行舎人妻】

貝葉參祗樹蓍簮當副笄來嬪舎人室如古大夫妻鸞誥金花濕芝庭玉樹齊藥成奔月去寂寞海山西西掖梧方茂南瀕藻已蕪謝庭風絮逺潘室月孤有訓才吾子無人乳阿姑弔賔成白鶴卜地得靑烏

錢仲畊殿撰侍郎挽詩二首

易髓三爻表恩波九里揚貫珠程氏傳炊玉範家莊荷橐中年紫蕓籖到老香不應逾耳順便返白雲鄕使節三持玉州轓兩畫熊雪山郇寶白冰漕太倉紅理世非輕士才難防憶公石峯當西子作殉送靑楓

周子及監簿挽詩二首

科目連雙中聲名莫二渠手曾攀折檻客有泣辭車速化非吾事偸閒只古書黒頭黃壤去有昊定何如投老欣相得論心恨較遲披文流涕防分韻泛湖詩天奪過逢樂人興殄瘁悲何須金馬客解制玉樓辭

誠齋集卷二十二

欽定四庫全書

誠齋集卷二十三

宋楊萬里撰

詩

朝天集

寄題劉凝之墳山壯節亭用轆轤體

見了廬山想此賢此賢見了失廬山胸中書卷云淩亂身外功名夢等閒一防目光牛背上五心在雁行間欲吟壯節題崖石筆挾風霜齒頰寒

寄題周元吉湖北漕司志功堂

周郎昨贊元戎幕夜眺秦川登劍閣函闗不用一丸泥談笑生風掃河洛君王尺一喚渠回貯之鳳閣與鸞臺不贊元戎贊丞相筆補造化禆鹽梅龍媒志在橫八極天閒玉韉羈不得又揮白羽岸綸巾卻去武昌尋赤壁一覽亭前山月明志功堂下大江橫前稱公瑾後元吉君家世有千人英公瑾小喬在何許元吉小蠻花解語看君一箭落妖星如臯一笑傾人城金印如斗帶萬釘何人爲作燕然銘

曉出淨慈送林子方

出得西湖月尙殘荷花蕩裏栁陰間紅香世界淸涼國行了南山又北山

畢竟西湖六月中風光不與四時同接天蓮葉無窮碧映日荷花別樣紅

題北山教亭子

掌樣毬場五百弓帝城何地佀亭中北山南畔南山北獨愛西湖萬頃風

送林子方直閣祕書將漕閩部

才趁鋒車入帝闗又持使節過家山作仙茶圃芝田裏寓直蓬萊藏室間握手淸談紗帽防羨君白日繡衣還來年貢了雲龍璧便綴金鑾玉筍班

梅花國裏荔枝村頗記張燈作上元一別頻防訪生死七年再見敍寒溫屬當閔雨祈羣望不得臨風共一尊誰爲君王畱國士吾衰猶擬叫天閽

亦聞小泊贊公房淸曉扶藜叩上方君與一僧遊別嶂我行百匝繞長廊風巾霧屨來云外雪檜霜松滿袖香政是炎官張火傘不應多取海山涼

送李伯珍主管西歸

淡墨題名冠子衿一星州縣嘆浮沈向來寄我南樓賦不減古人東武吟幾閣文書聊韞玉蘭臺筆札卽防金李家兄弟鵷鸞侶一日雙飛入上林

聖上閔雨徧禱未應下詔避殿減膳感嘆賦之

夏旱焚如復入秋聖皇避殿減瓊羞數峯北峙云垂腳一陣西風雨又休逐日望霓穿卻眼何時倒海作奔流諸賢袖有爲霖手不防天瓢洗主憂

七月二十三日題李亨之墨梅

夏熱秋逾甚寒梅暑亦開無塵管城子幻出雪枝來

牽牛花

素羅笠頂碧羅檐晚缷藍裳著茜衫望見竹籬心獨喜翩然飛上翠瓊篸

莫笑渠儂不服箱天孫爲織碧雲裳浪言偸得星橋巧只解冰盤染蕋姜

曉思歡欣晚思愁繞籬縈架太嬌柔木犀未發芙蓉落買斷西風恣意秋

江下送客

卻因送客動歸心過市逢喧悶不禁偶見人家好池館柳行盡處一亭深

和姜邦傑春坊續麗人行

卽東坡集中周昉畫背面欠伸內人東坡賦之韓子蒼又賦之今姜君又賦之予因和姜韻

玉人自惜如花靣不許黃鸝鸚鵡見若令畫史識傾城寫盡人間屏與扇春光嬾困扶不起吹殘玉髻也慵理是誰瞥見一梳云微月影中掃穠李阿昉姓周不姓顧筆端那得蓮生步無妨正面與渠防防了丹靑無畫處古來妍醜知幾何嫫母背面謾人多君不見漢宮六六多少人畫圖枉卻王昭君是時當面看寫眞卻遣琵琶彈塞塵不如九京喚起文與可麝煤醉與竹傳神

和姜邦傑春坊再贈七字

可笑詩人死愛名吻間長作虫聲鏈成九轉丹砂著贏得千莖白雪生政使古今傳不朽不知身世竟何成老夫老去眞休去一聴梅山主夏盟【姜有梅山集】

木犀初發呈張功父

塵世何曾識桂林花仙夜入廣寒深移將天上眾香國寄在梢頭一粟金露下風髙月當戶夢回酒醒客聞砧詩情惱得渾無賴不爲龍涎與水沈

又和

詩人家在木犀林萬頃湖光一徑深夾路兩行森翠蓋西風半夜散麩金邀賔把酒杯浮玉擘水庖霜膾落砧掇取仙山入京洛不妨冷眼看升沈

分得吳剛斫處林鵝兒酒色不須深系従犀首名幹木派別黃香字子金衣濺薔薇雜冰麝韻如月杵應霜砧餘芬薫入旃檀裏従此人間有桂沈

端能小脫簿書林招換詩流卜夜深老我愁顏半山玉憑君淺酌一荷金水邊賞桂秋圍坐雨後摘蔬香滿砧乘醉卻來湖上戱手翻波月看浮沈

約齋詩客坐詩林派入江西徹底深縫霧裁云梭織錦眀堂淸廟玉摐金已呼毛穎哦韲臼更約姮娥聘槀砧細詠新來木犀句一燈明滅夜沈沈

老子江西有故林萬松圍裏桂花深憶曾風露飄寒粟自領兒童拾落金割蜜旋將揉作餅搗香須記不經砧一枝未覺秋光減燈影相看萬籟沈

帝城底裏有山林桂樹團團煙霧深玉臂折來數枝月銀髯羞挿滿頭金談間千首有此客空外一聲何處砧酒亦銷愁亦生病不須不醉不須沈

題徐衡仲西牕詩編

江東詩老有徐郎語帶江西句子香秋月春花入牙頰松風澗水出肝腸居仁衣鉢新分似吉甫波瀾並取將嶺表舊防君記否荔枝林裏折桄榔

題吳夢與古樂府

金麥褰帷銀蒜鉤水光殿後月華樓鶯歌花笑柳起舞何處人間更有愁吳郎那得吳宮語夢裏薴蘿人道許低紅揜翠曲未終小兒索飯啼門東

賀皇太子九月四日生辰

金莖分露與黃花銀漢非煙作瑞霞萬國元良當誕節重輪日月正光華祖堯父舜眞千載禹子湯孫更一家淸曉壽觴天上至蟠桃如甕棗如

典學光陰璧不如簡編燈火捲還舒極知儲後勤稽古卻是儒生懶讀書心到帝王圖籍外手雅頌國風初人間未見瑤山集十倍曹丕尙有餘

題董陾中興慶壽頌

炎暉十葉生太皇卽宋光武趙少康皇穹柱折地無軸再辟三極紀八荒與天同仁自同壽八十萬嵗登九九淳熙天子駕蒼龍春王三朝領羣後是時雪花曉尙飄日華飛來雪卽銷玉巵艷海泛椒柏寶冊錯錦雕瓊瑤虞典漢儀照億世可無鴻筆描天地下帷窺園幾代孫濃墨大書三萬字防竄封禪典引辭塗攺皇武貞符詩珠璣金玉槌作屑鑄出夏鼎仍商彛岐陽石鼔魚貫桞浯溪石崖非好手誰將臣陾中興慶壽篇刻之玉版藏名山可千萬年千萬年

石橊

深著紅藍染暑裳啄成鮫玳敵秋霜半含笑裏淸冰齒忽綻吟邊古錦囊霧縠作房珠作骨水精爲醴玉爲漿劉郎不爲文園渇何苦星槎逺取將

九月十日同尢延之觀淨慈新殿

昨雨敗重九謂並敗此行雲師出小譎垂曉偸放晴初愁落君後我反先出城竚立己小倦喜聞馬來聲南山有新觀大殿初落成入門山脊動仰目天心橫柱起龍活立檐飛鵬怒升影入西湖中失盡千峯稜天竺拉靈隠駿奔總來庭老禪定何巧幻此壯玉京書生茅三間饑眠方曲肱

看劉寺芙蓉

初約山寺遊端爲怪奇石那知雲水鄕化作錦繡國入門逕深深過眼秋寂寂隔竹小亭明稠紅漏疎碧山僧引幽踐絕巘恣佳陟三步綺爲障十步霞作壁防如屏四圍搭以帔五色滿山盡芙蓉山僧所手植秋英例臞淡此花獨腴澤卻憶補外時朝士作祖席是間萬株梅冷射千崖白舊遊不可尋雪枝半榛棘

劉寺展繡亭上與尢延之久待京仲逺不至再相待於靈芝寺

南山十日菊秋酌有前諾東省三同舎山行何用約也復相丁寜彼此撥忙著淸晨到劉寺十步輒倚薄望君久未來細意揀巖壑上到展繡亭聊復休倦腳回覽西湖天向我懷中落山幽人轉孤境勝情反惡昔賢願獨往對影誰與樂或者欣羣遊避喧那可卻我隨梁溪叟觴次饒驩謔坐無山浦翁談間頓蕭索斜陽更待渠小向靈芝泊

買菊

老夫山居花繞屋南齋杏花北齋菊靑春二月杏花開抱瓶醉臥錦繡堆涼秋九月菊花發自折寒枝挿華髮湘累落英曽幾何陶令東籬未見多吾家滿山種秋色黃金爲地香爲國就中更有一丈黃霜葩月蕋耿出墻飲徒亡酒尋不得尋得一身花露香如今小寓咸陽市有口何曾問花事百錢擔上買一株聊伴詩人發幽意朱新仲舎人灊山詩集其子軧叔止見恵且有詩和以謝之

灊山詩伯錦裁篇玉樹郎君手爲編美似洛花爭曉靚淸如江月赴秋圎力追杜老今誰擬親得陵陽夜半傳再拜一吟三太息靑燈細雨伴淒然

再和謝朱叔止機宜投贈奨及南海集之句

重陽風雨不全篇春艸池塘豈滿編好句誰言較多少古人信手斲方圓自慙下下中中語只合休休莫莫傳珍重銀鉤揮玉唾竟無瑤報只空然【來詩有奨二千篇之句故首章及之】

經和寧門外賣花市見菊

病眼仇寃一束書客捨葭莩菊一株看來看去兩相厭花意索寞恰似無淸曉肩輿過花市陶家全圃移在此千株萬株都不看一枝兩枝誰復貴平地拔起金浮屠瑞光千尺照碧虛乃是結成菊花墖蜜蜂作僧僧作蝶菊花障子更玲瓏生采翡翠鋪屏風金錢裝靣蜜如積金鈿滿地無人拾先生一見雙眼開故山三逕何獨懷君不見內前四時有花賣和寧門外花如海

九月十五夜月細看桂枝北茂南缺未經古人拈出紀以二絕句

桂樹冰輪兩不齊桂圓不似月圓時吳剛玉斧何曽巧斫盡南枝放北枝

靑天如水月如空月色天容一皎中若遣桂花生塞了姮娥無殿兔無宮

和張功父病中遣懷

人自窮通詩自詩管渠人事與天時鶴長未便嫌鳬短梅早那須笑杏遲公子近來惟說病老夫秋至不曾悲人生隨分堪行樂何必蘭亭與習池

早入東省殘月初上

秉燭趨省署兩街猶閉門素娥獨早作碧沼澣黝盆寶扣剝見漆半稜光剰銀忽作靑白眼圜視向我嗔黒气貫瞳子側睨不敢眞皎然一玉李前行導徵輪熒然數金粟後扈從車塵朝雞傳三令都騎爭載奔星芒銷欲無月影淡失痕金鴉飛上天吐出紅龍鱗

緩轡入東宮門望漁浦山

漁浦孤峯入九城承華門裏最分明馬頭看得山低去夾道芙蓉紅露聲

和徐衡仲恵詩

風騷壇上徑雄趨不作俳辭笑矣乎紙落雲煙看醉旭气含蔬筍薄僧殊夜來霜月千家滿雨後風埃半防無安得與君幽討去一觴一詠惱西湖

和張功父夢歸南湖

一生兩事苦相闗従仕居貧並作難頋我雪穿行腳韈羨君身作在家官曉分京兆月半璧夕問南湖水幾竿桃李能言春滿坐向人猶自訴春寒

張功父請祠甚力得之簡以長句

老夫不及朱師古納卻太常少卿得潼府老夫不及張約齋乞得華州仙觀名雲臺金印如斗牀滿笏富貴何曾膏白骨一世窮忙爲阿誰終日逢人皺兩眉賣身長須仍赤腳忍靣墦間乞東郭添丁徳曜喜欲顚孤竹一簞眞个錯張君有宅復有田朱君歸去無一錢老夫老矣不歸去五栁先生應笑汝

三老董公

一色三軍雪染衣拔山气力陡然衰漢王事業皆由子卻是良平不得知

利州路提刑祕書張季長送洮研發視乃一段栢木也作詩謝之

繡衣使者凜霜威方丈仙人舊羽儀別去十年眞一夢書來萬里寄相思如何緑石涵風面化作靑銅澑雨枝卻送新詩報君恵偸兒當不要新詩

送徳輪行者

瀝血抄經柰若何十年依舊一頭陀袈裟未著愁多事著了袈裟事更多

擬上捨寒江動碧虛詩

江逺澄無底秋深分外寒太虛元碧淨倒影動淸湍浪雪翻空碎天藍落鏡看光揺蘆葉冷聲戰蓼花幹畫手雕心苦詩脾覓句難人間那有許我欲把漁竿

送朱師古龍圖少卿帥潼川

璧水蓬山徧羽儀頌臺公府更光輝紫荷到眼隨持槖黃菊闗心便拂衣鬻子運籌年尙少買臣衣繡日思歸小煩諭蜀須還報卻袖香煙侍太防

甲戌花時策集英相看須鬢各靑靑曲江初別春三月北闕重來再一星百石去官君佀邴千年歸鶴我輸丁回書若寄楊員外莫道山寒少茯苓

髙宗聖神武文憲孝皇帝挽詩

芒動長星帚親揮卻日戈再令天有柱一定海無波黃

屋非堯樂薫琴付舜歌秪書【闕】

多

更造今光武中興昔武丁云昭河洛畫天作典謨經立極餘三紀頤神再一星堯山鄰禹穴松雪蔚爭靑

記夢

夢遊一山寺覺山水淸美花艸芳鮮未見寺而聞鐘夢中作三絕覺而記之

云岫花相復霜鐘韻政遲忽然數聲急卻是住撞時水動花梢動花揺水影揺不知各無意爲復兩相招霧外知何寺鐘聲只隔山望來無里許還在九霄間

題眉山程侅所蔵山谷寫杜詩帖

杜家碧山銀魚詩黃家虎臥龍跳字六丁難取眞宰愁程家十襲今三世程家蘇家元舅甥子瞻正輔外弟兄正輔有孫文百錬筆倒三江胸萬卷公車獻策五十篇玉札國體耽化源逺謀小扣囊底智瓌詞未出海內傳三年抱璞咸陽市子虛無因達天視如今卻買巴峽船峨嵋山月秋正圓丈夫身健恐不免卽召枚臯未渠晚

題臨川李子經文槁

聖經賢傳闗津騷客詩家妙斧斤總被先生漏消息不令後輩隔知聞都城一日紙增價天下幾人貧似君不要綈袍卻歸去平生笑殺送窮文

送諭叔奇工部知處州

厭直含香與握蘭一麾江海溯冰灘括蒼山水名天下工部風煙入筆端新國小遲懷印綬故園暫許理漁竿卽看治行聞天聴紫詔徴還集孔鸞

送劉童子

天上麒麟地上行掌中珠玉月中生瀾翻六籍吞諸子聲動三公及九卿別有詩書眞事業不應童子是勲名長成來奏三千牘桃李春風冠集英

題劉道原墓次剛直亭

山南山北蔚松楸四海千年仰二劉迂叟餽縑寧凍死伯夷種粟幾時秋平生鐵作三尺喙土苴人間萬戶侯廬阜作江江作阜始應父子不傳休

除夜張功父恵詩索荊溪集次韻送之

早誦荊溪集應無桂隠詩梅邊五字律管底一斑窺新嵗來朝是流年去浪移誰能守除夕妨我夢歸時

題畢少董繙經圖

畢敷文少董名良史紹興初陷北土居汴閉戶著春秋正辭論語探古書有宋哲夫李願良輩執經師之好事者寫爲繙經圗宋執一卷書背立董坐一榻上後有二女奴各有所執而阿冬者坐其間少董之季子也女奴之髽者曰孫壽冠者曰馬恵眞哲夫名城願良名師魏云

宋生把卷讀且指李生把卷問奇字榻上坐著一老子右手秉筆袒左臂春秋論語訓傳成未成胸中有話頗欲告兩生欲呼小白拉重耳敵王所愾尊帝京蠶妾不解事兩生未可語冬郎政兒癡誰能復憐許繙經未了報歸期防書歸來獻玉墀塞塵滿面無人識回首兩生斗南北

戊申元日立春題道山堂前梅花

今年元日不孤來帶領新春一並回夜雨初添石渠水東風先入道山梅不妨數朶且微破未要十分都放開江路埜香元自好阿誰移取種蓬萊

龍山送客

念念還鄕未得還偶因送客到龍山分明認得西歸路只是回車卻入闗

無柰鄕愁只彊忘龍山喚起再思鄕故鄕依舊千山外卻被龍山防殺膓

問春

今嵗春歸不小心合將消息報園林蘇公堤上千枝桞二月猶慳半縷金

元日春回不道遲匆匆未遣萬花知道山堂下紅梅樹速借晴光染一枝

曉入祕書省過三橋

船底吳儂尙晏眠一船炊飯數船煙行人各自東西岸抵死回頭看兩邊

謝譚徳稱國正恵詩

今年日瘦天不喜玉皇顏慘方諸淚艸木無光紅紫遲春半何曾有春意誰將好手挽春回割取錦江春色來七星橋邊楊柳動百花潭上桃李開乃是國子先生贈詩卷筆下東風隨手轉君不見李家謫仙吟掉頭解道峨眉山月半輪秋又不見蘇家老仙冰琢句更說只恐夜深花睡去先生辦著錦繡腸朅來西湖山水鄕乞君湖山入詩囊敬嗣兩仙一瓣香

連日二相過史局不到省中後園杏花開盡

史館頻催史筆遲道山還解有忙時後園兩日不曾到開盡杏花人不知

省中新柳

元日新春己早歸卻緣春雪勒春遲一年栁色今何似政是才黃未緑時

讀梁武帝事

眼見臺城作刼灰一聲荷荷可憐哉梵王豈是無甘露不爲君王致蜜來

跋悟空道人墨迹

臨川蔡教授詵之母徐氏諱蘊行自號悟空道人學虞書得楷法手抄佛書跋以五言

蔥嶺書如積銀鉤墨未新前身虞學士今代衛夫人曲水修蘭禊明珠采洛神更令添此帖急就不須珍

誠齋集卷二十三

欽定四庫全書

誠齋集卷二十四

宋楊萬里撰

詩

朝天集

偶送西歸朝天二集與尢延之防恵七言和韻以謝之

西歸累嵗卻朝天添得嚢中六百篇垂棘連城三倍價夜光明月十分圓競誇鳯沼詩仙樣當有雞林賈客傳我佀岑參與髙適姓名得入少陵編【延之詩】

梁溪歸自鏡湖天筆捲湖光入大篇傾出錦嚢和雨濕炯如柘彈走盤圎許分句法何曾付自笑蕪辭敢浪傳兩集不須求序引祗將妙語冠陳編【尢丈號梁溪居士新歸自朝陵所】

跋王順伯所蔵歐公集古錄序眞迹

遂初欣遇兩詩伯臨川先生一禪客三人情好元不疏祗是相逢逢不得渠有貞觀碑儂有永和詞眞贗爭到底未說妍與媸瑚擊得如粉碎趙璧博城翻手悔不似三家闘防碑夜半戰酣莫先退皇朝愛碑首歐陽集古萬卷六一堂珪漆玉堆墨寶黟霜黒水塗緇裳臨川無端汲古手席捲歐家都奄有岣山科斗不要論嶧山埜火不經焚尢家沈家喙如鐡未放臨川第一勲不知臨川何許得尢物集古序篇出眞筆遂初心妬口不言君防跋語猶悵然【遂初欣遇尢延之沈虞卿自號也二公與順伯皆喜收碑刻各自誇尙】

和趙稷臣恵詩軸

今代宗英政選賢閒居江介更同年別來十載長相憶新聽千詩喜欲顚爽似月華秋艷艷韻如荷葉夏田田吹燈把玩舒還捲老眼惺松夜不眠

和段李承左藏恵四絕句

个个詩家各築壇一家橫割一江山秪知輕薄唐將晚更解攀翻晉以還

遮莫蟠胸書似山更饒落筆語如泉陰何絕倒無人怨卻怨渠儂祕不傳

道是詩壇萬丈髙端能辦卻一生勞阿誰不識珠將玉若个闗渠風更騷

四詩贈我盡新奇萬象從君聴指麾流水落花春寂寞小風澹日燕差池

和張功父梅花十絕句

今嵗柴車總未巾孤山龍井不曾行老無半防防花意遮莫明朝雨及晴

道山堂後數株梅爲底偏於雨裏開到得晴來無一朶亂飛白雪防蒼苔

不是春光不早回卻緣春雪勒疏梅詩人縱有催花手有雪堪催花只催

淡淡梅花不要裝眞珠樓閣水精鄕騷人詞客猶愁冷紫蝶黃蜂更敢忙

東皇嵗嵗駕蒼龍只許仙妃萬玉從天上冰霜淸入骨人間桃李若爲容

約齋句子己淸圓更賦梅花分外妍不飲銷金傳玉手卻來囓雪聳詩肩

道是梅兄不解琹南枝風雪自成音玉繩低後金盆落獨與此君談此心

橫斜影裏惜花殘忘卻人間一防肝莫怨梅殘防不足請君明嵗早來防

要與梅花巧闘新恨無詩句敵黃陳約齋詩好人仍好不怕梅花賽卻人

老子年來不余秖慙霜髩入金鋪故山自有梅千樹夢繞橫枝撚防須

去瑞香病葉

紫蕤落盡長靑枝政是添新換舊時辛苦爲渠耘病葉殷勤挽住是防絲

和袁起巖郎中投贈七字二首

故人一別兩相思不但平生痛飲時胸次五三眞事業筆端四六更歌詩閉門覓句今無己刻意傷春古牧之臥雪髙人家譜在春風政著紫蘭枝

道塲山下弄山泉餐菊紉蘭萬物先送眼飛鴻髙四海補天健筆震三川池塘碧艸回春夢衣鉢黃梅夜傳兩不饒人有新句怨渠未許見全篇

跋袁起巖所藏後湖帖並遺像一軸詩中語皆括帖中語也

先生向來落異縣故人十載不相聞歸來不但荒三逕防檢松菊無一存裹輪加璧豈不好朝廷禮數優遺老紅旗黃紙久罷休靑山白雲苦死畱咫尺西園歸未得只待桃花水生半篙碧便拏短艇歸結茅共尋赤松與黃石風煙之表非人間別有天地寛且閒周山賣卻不要錢袁家送酒一破顏猶嫌孤斟太落莫更覓髙人共杯杓銀鉤四紙墨尙鮮妙處難與俗人言忽逢先生自天降手扶太一靑藜杖仙容可望不可親飄然飛去靑霞上白蘋滿棹何時歸秋著蘆花知不知

謝邵子徳稱示淳熈聖孝詩

古人浪語筆如椽何人解把筆題天昆侖爲筆防海水靑天借作一張紙作商猗那周皇矣廷尉簿正邵夫子淳熈聖孝貫三光題大如天誰敢當夫子一灑金玉章銀河吹笙間琳瑯吉甫奚斯鴻雁行彼何人哉唐漫郎夜來玉虫黏金粟老夫春寒眠不足起來拾得聖孝詩燈花阿那聖得知

題曾無己所藏髙麗疋紙蔡君謨歐公筆迹

三韓玉葉展明蠲諸老銀鉤捲碧鮮幸自不逄文與可一竿秋竹掃風煙

夢種菜

予三月一日之夜夢逰故園課僕種菜若秋冬之交者尙有菊也得菜子菊花一聨覺而足之

背秋新理小園荒過雨畦丁破塊忙菜子己抽蝴蝶翅菊花猶著欝金裳從教蘆菔專車大早覺蔓菁撲鼻香宿酒未銷羮糝熟析酲不用蔗爲漿

謝曹宗臣恵雙溪集

君不見東陽沈隱侯君不見宣城謝暉兩處雙溪淸徹底二子詩句淸於溪千載卻有曹夫子天借故人作詩地家在東陽寶婺邊官在宣城蓮幕裏溪光滴作兩眼眀溪秀吐作五字淸開卷看來掩卷坐詞波跳作雙溪聲無人冩作雙溪操收拾新篇句中妙莫將沈謝鴻雁行便與猗那薦淸廟

過霸東石橋桐花盡落

老去能逢幾个春今年春事不關人紅千紫百何曾夢壓尾桐花也作塵

春雨呈袁起巖

昨日晴暄盡十分無端寒濕復今晨蒼顏華髮差排老急雨顚風屏當春只有觀書堪遣日從來病眼不如人詩名滿世眞何用更賺先生願卜鄰

再和

三月陰晴頃刻分晚來非午午非晨閉門細艸新蒲雨過眼飛花落絮春顧我江湖釣竿客識君防閣步云人柯山不患無人作【音佐】便合畱中作近鄰

擬玉水記方流詩

觀水那無術曾於往記求是間還韞玉其外必方流縝栗淵潛久英華上浮淸波皆中矩寶浸直橫秋金海芒相貫璿源折以幽端如君子徳不病暗中投

擬歸院桞邊迷詩

玉殿朝初退金門馬不嘶院深歸有處桞暗迹都迷紫陌春無際靑舞正齊風煙忘近逺樓閣問髙低殘雪鶯聲外斜陽鳯掖西少陵花底路物物獻詩題

擬汲古得修綆詩

學子研終古難將短淺求汲深欣得得操綆要修修逺酌源千載長繅思萬周初如泉眼隔忽若井花浮意到言前逹詞於筆下流昌黎感秋句聖處極搜

謝張功父送牡丹

病眼防書痛不勝落花千朶喚雙明淺紅釅紫各新樣雪白鵞黃非舊名舉精神微雨過畱連消息嫰寒生蠟封水養松底未似雕欄倚半酲

張功父送牡丹續送酴醿且示酴醿長篇和以謝之

溪桃紅霞作紅雨海棠飄盡春無處約齋錦幄一夜空行李移歸雪宮住只道靑蚨弱無力飛上朱檐還有翼貪防翡翠積成堆忽吐瓊瑤眞作劇素影與月相將迎緑云和露相扶擎南枝暗香久寂莫此花與梅同一淸老夫最愛嚼香雪不但解酲仍滌熱牡丹未要煎牛酥酴醿相領入冰壺約齋知我春愁重並遣二友來相娯惜無老盆一快舉淡日防風花自舞約齋詩瘦浪作癡君不見酒不到劉伶墳上土

和張功父送黃薔薇並酒之韻

海外薔薇水中州未得方旋偸金掌露淺染玉羅裳己換桃花骨何須賈氏香更煩麯生輩同訪墨池楊【功父詩云已從槐借葉更與菊爲裳】

和張功父聞子規

久雨今朝忽作晴老人懷抱不勝淸仲宣久作登樓賦望帝更吟當殿聲春去春來渾是夢花開花落若爲情歸心不用渠催喚自有江鷗與狎盟

跋範文正公與尹師魯帖

帖云承以朝車憩歇南亭未敢拜謁且請與通判喫食所事不須與眾云云也當是尹責均州監酒自均來訪範於南陽時也

佳客千山得得來主人雙眼爲渠開逄人莫說當時事且泊南亭把一杯

跋韓魏公與尹師魯帖

帖中語蓋韓公經略西事時以書與尹往還多謀畫軍事

侍中尺箠撻羌酋更得河南共運籌到得降書來北闕河南騎馬去均州

跋陳簡齋奏艸

詩宗已上少陵壇筆法仍抽逸少關眞迹縂歸天上去獨畱奏艸在人間

又跋簡齋與夫人帖

帖云平江尙畱兩日書中說錢盡再遣四尊

家在錢塘身在蘇扊扅消息近來疏極知薪水無錢買且遣長須送乘壺

丘母太碩人臧氏挽詩【丘宗卿之母】

行樂潘慈母榮封衛碩人金花五色誥雨葉六畨春白露凋萱慘靑山拱木新九齡眞上壽一子更名臣共伯松楸後宗文玉雪初吹燈躬夜績聴子讀殘書帥閫方蘭膳王畿又版輿藥成人不見月裏踏蟾蜍

劉平甫挽詩

忠孝元家法經綸豈懶心日邊遲信息霞外且山林風月詩天巧乾坤酒陸沈一生欠半面五字寄哀音忠顯肩雙廟屏山籙二程嶺寒松節苦壇暖杏花明君也孤傳業天乎獨短生子孫無一物故紙付渠畊

江西道院集

戊申四月九日得請補外初出國門宿釋迦寺

出卻金宮入梵宮翠微緑霧染衣濃三年不識西湖月一夜初聞南澗鐘藏室蓬山眞昨戱園翁溪友得今從若非朝士相追送何處冥鴻更有蹤

題南屏山興教寺淸曠樓贈釋訥律師

淸曠樓中夕眺間落暉殘雨兩生寒樓中占盡南山了更占西湖與北山

明發南屏

新晴在在野花香過雨迢迢沙路長兩度立朝今結局一生行客老還鄕猶嫌數騎傳書札剰喜千山入肺腸到得前頭上船處笑將白髮照滄浪

過南蕩

秧才束髮幼相依麥己掀髯喜可知笑殺槿籬能耐事東扶西倒埜酴醿

近岫遙翠作圍平田小港碧行遲垂楊一徑深深去阿那人家住得奇

政好行時莫嬾行猶寒未熱雨初晴江西休問何時到已離南屏第一程

過楊村

石橋兩畔好人煙匹似諸村別一川楊桞陰中新酒店蒲萄架底小漁船紅紅白白花臨水碧碧黃黃麥際天政爾淸和還在道爲誰辛苦不歸田

側溪解纜

夢裏喧聲定不凡順風解纜破晴嵐起來職事惟洗面此外功名是掛帆莫笑一蔬兼半菽飽餐萬壑與千巖蓬萊雲气君休望且向嚴灘濯布衫

洗面絕句

浙山兩岸送歸艎新搗春藍淺染蒼自汲江波供盥潄淸晨滿面落花香

舟過桐廬

瀟灑桐廬縣寒江繚一灣朱樓隔緑桞白塔映靑山稚子排出舟人買菜還峯頭好亭子不得一躋攀近縣人人喜來船岸岸移偶因小泊處恰是早餐時喚僕答相亂防山寒不知橫洲猶半在今嵗水生遲後面山無數南頭桞更多人家逼江岸屋柱入滄波老去頻經此重來更幾何牛山動悲感曾侍板輿過

澑港灘

此去嚴州只半程一江分作兩江橫忽驚洲背靑山下卻有帆檣地上行

午睡聞子規

睡眼防松未爽時一聲杜宇頓開眉不須報道思歸樂今我眞歸不用思

己過胥口將近釣防

睡起衣襟亂頭巾百折痕帆端風色船底水聲喧胥口寃余浪嚴灘釣處村因行還訪古故老莫能言

釣臺

釣石三千丈將何作釣肯離山水窟去作帝王師小範眞同味英也並祠老夫歸已晚莫遣客星知

蘭溪女兒浦曉寒

前年寒早熱亦早去年寒遲熱亦遲何曽寒暑有遲速通融三年那兌支人生何必早得意芍藥榮時牡丹悴榮枯遲速一笑休順風今日好行舟

橫山塔

相識橫山塔於今十五年孤標立絕頂禿影照晴川寂寞無香火將迎防舫船吾衰豈重過珍重墖中仙

舟過蘭溪

駕雨顚風過卽虛殺風急雨有還無雲山奔走無停住岸樹欹斜不要扶船底石聲知淺水沙頭笠影倦牽夫金防祗在橫山背便到金防也日晡

嘲穉子

雨裏船中不自由無愁穉子亦成愁防渠坐睡何曾醒及至教眠卻掉頭

雨中遣悶

船篷深閉膝難安四面千峯不得防莫厭霏微悶人雨挿秧怕熱愛輕寒

橫山江岸

近船古防不勝髙浪劃濤剜似削刀層石層沙層膩土僧廚蒸出栗黃糕

舟中午睡

一葉搖無定昏然妙思通化爲漆園蝶飛入大槐宮有酒相勾引無茶作冦戎平生眠不足還債艣聲中

炙蒸餅

圎瑩僧何矮淸松絮爾輕削成瓊葉片嚼作雪花聲炙手三家市焦頭五鼎烹老夫饑欲死汝輩且同行

睡起觀山

過雨前汀未可登搴篷小散睡瞢騰船頭政好防山色一防江風冷佀冰

柴步灘

江濶水不聚分爲三五灘遂令客子舟上灘一一難小沙已成洲大洲已成山山有樹百尺樹圍屋數間水底復生洲沙濕猶未幹從此洲愈多安得水更寛憶從嚴陵歸水落不能湍拖以數童僕折卻十竹竿今玆過吾舟念昔猶膽寒

東磧灘

江船初上灘灘水政勃怒船工與水鬭水力攔船住琉璃忽破碎冰雪迸吞吐竟令水柔伏低頭船底去朝來發盈川已過灘十許但聞浪喧闐未覩水態度卻緣防後船偶爾見奇處從此至三衢猶有灘四五

將至地黃灘

未到地黃灘十里先聞聲檣竿已震掉未敢與渠爭舟人各整篙有如大敵臨搴篷試一望濺雪紛淙琤乃是水磑港爲灘作先鳴眞灘定若何老夫虛作驚

蘇木灘

灘雪淸濺眸灘雷怒醒耳落洪翠壁立跳波碧山起船進若戰勝船退亦逰戱若非篙師苦進退皆可喜忽逢下灘舟掀舞快云駛何曾費一棹才瞬已數里防有上灘時得意君勿恃

遼車灘

東岸上不得西岸上更難五船往復來經緯灘兩間一船初徑進當流爲眾先濤頭打澎湃退縮不敢幹一船作後殿忽焉突而前瞬息越湍險回顧有矜顏老夫與寓目亦爲一粲然

舟中新暑止酒

新暑酒不宜作熱妨夜睡不如防人飲亦自有醉意彼飲吾爲咽所羙過於味同舟笑吾癡吾不羨渠醉安知醉與醒誰似誰不似

過查瀬

眼底常山一武中上灘更得半帆風靑天以水爲銅鏡白鷺前身是釣翁舊日岸頭渾攺盡數尖山觜忽攙空老夫只費五六日行盡浙山西復東

舟過大水旁羅灘渴甚小飲

熟水無多喫烹茶未要來從教十分渴連掃兩三杯岸樹背船走江波閃日開靈山定能飲分酹碧蓮醅【信州酒名碧蓮堂】

過鈆山江口

下卻諸灘水漸平舟行己逺上饒城酒家便有江鄕景緑桞梢頭掛玉瓶

過弋陽觀競渡

急鼓繁鉦動地呼碧琉璃上兩龍趨一聲翻倒馮夷國千載淒涼楚大夫銀椀錦標誇勝防畫橈綉臂照江湖三年端午眞虛過奇觀初逢慰道塗

靈山

饒水回回轉靈山面面逢展成靑步障斂作碧芙蓉變態百千樣尖新三兩峯逺防方更好還隔翠云重



明發大琛山峯引領來對面亭午過弋陽峯縮頭不相見緑毛防茸淨如染紫殻輪囷有斑防不知七十二鑽神不神桃花市裏防最眞

五月一日過貴溪舟中苦熱

半月陰涼天气佳今朝新暑不饒些一生怕熱長逄熱千里還家未到家入卻船來那得出恰方日午防時斜勸君莫愛髙官職行路難時卻怨嗟

初二日苦熱

人言長江無六月我言六月無長江只今五月已如許六月更來何可當船倉周圍各五尺且道此中底寛窄上下東西與南北一面是水五面日日光煮水復成湯此外何處能淸涼掀篷更無風半防揮扇只有汗如漿吾曹避暑自無處飛蠅投吾求避暑吾不解飛且此住飛蠅解飛不飛去

端午前一日阻風鄱陽湖觀競渡

惡風夜半阻歸船端欲畱人作勝緣千里擕家觀競渡五湖新漲政黏天棹翻波浪山如雪醉殺兒郎喜欲顚得去更佳畱亦好吾曹何處不欣然

初六日過鄱陽湖入相見灣

阻風兩日卸髙桅笑傲江妃縱酒杯及至絕湖才一瞬翻令病眼不雙開蘆洲荻港何時了南浦西山不肻來相見灣中悶人死一灣九步十縈廻

過趙家荘

老子方孤悶西山忽在旁回頭鄔子砦眀眼趙家荘試飲章江味中涵吉水香望鄕儂己喜而況到吾鄕

十五日明發石口遇順風

溯流淺木刺樓船百棹千篙秖不前一夜波聲喧到曉北風气力欲翻天掛帆未了靑泥過轉眼相將玉笥邊無數小舟俱在後追儂不及指爲仙

山居午睡起防花

五年出仕喜還家雙桂成陰不闕些午睡起來無理防銀盆淸水防荷花

數片荷花水盆忽然相聚忽然分從教壓捺沈盆底依舊浮來無水痕

浸得荷花水一盆將來洗面漱牙根涼生須鬢香生頬沈麝龍涎卻是村

賀必逺叔四月八日洗兒

年年四月初八日水沈湯浴黃金佛今年大阮當此時眞珠水洗白玉兒吾家英傑相間起冑出關西老夫子公家宣和中大夫大江之西推名儒六十年來誰繼渠願兒長成讀祖書再起門戶光鄕閭

七月二十三日南極老人星歌上叔父十三致政一杯千歳之壽

浹溪居士登九齡朱顏靑鬢如後生橫拖仙人緑玉杖倒誦上帝黃庭經璇霄仙籍書姓名丹霞紫誥金花綾近來更覺雙眼明夜抄蠅頭下燈登山臨水兩腳輕禦風騎气不用行何人有筆筆無塵鵞溪一幅爲寫眞烏紗白薴坐鼔琹上有千歳長松靑令威旁舞天聼个是活底南極老人星

秋暑

夏暑減未曾秋暑增愈劇老翁避無處茅齋聊憇息銀盆滿注水銀水同一色中涵雙桂影倒臥一天碧淸光湛不動欲弄還復惜偶然一播灑樹影碎相激洗面涼己滋漱齒痛仍逼平生畏秋暑老去畏彌極

讀漢書二首

猿臂生何晚雕虫死較遲晚生妨底事遲死獨堪悲乃祖寛仍豁曾孫察作明不將囊底智分減及元成

誠齋集卷二十四

欽定四庫全書

誠齋集卷二十五

宋楊萬里撰

詩

江西道院集

送吉州太守朱子淵造朝

廬陵難做定何如請防黟州朱大夫秋月滿懷春滿面視民如子吏如奴萬艘白粲何曾欠百雉金城舊更無歸侍玉皇香案下甘棠便是瑞蓮圗【郡中三瑞堂前生數枝雙頭蓮子淵畫爲圖】

公在鄕邦我在京百書終不慰生平西歸一見還傾蓋夜坐相防話短檠老去可堪頻送客古來作惡是離情云泥隔防從今始肯倩徵鴻訪死生

感秋五首

昨扇猶午擕今裳覺晨單起來且復臥未敢窺柴關不知病至此爲復老使然平生性剛燥畏熱長喜寒念昔忝鄕賦踐雪詣春官布褐背不纊芒鞋繭且穿長亭夜濯足吹燈呻故編買酒破孤悶浩歌毀屋椽何曾悲凜秋山稜聳臞肩秋風吹我髄秋露滴我肝我欲與秋敵秋先令我酸嘆息復嘆息誰是長少年

盥漱己云畢危坐正冠衣攬鏡忽見我不識我爲誰自倚身尙彊不悟年已衰舉頭視嘉木向人慘無姿我欲訴渠老渠乃懷秋悲木悲不解飲瑟瑟聲怨咨我且呼麯生細細斟酌之我醉不知我更知春秋爲

隤照趣夕黯孤燈啟宵明老夫倦欲睡似醉復如醒寸心無寸恨坦如江海淸秋蛩何爲者四面作怨聲淒惻竟未已抑揚殊不平切切百千話逓逓三四更繞砌尋不得靜坐復爭鳴有口汝自苦我醉不汝聴

秋曉寒可忍秋夕永難度靑燈照書冊兩眼如隔霧掩卷卻孤坐塊然與誰語倒臥臥不得起行行無處屋角忽生明山月到庭戶似憐幽獨人深夜約淸晤我吟月解聴月轉我亦步何必更讀書且與月聨句

平生畏長夏一念願淸秋如何遇秋至不喜卻成愁書冊秋可讀詩句秋可搜永夜宜痛飲曠埜宜逺逰江南萬山川一夕入寸眸請辦雙行纒何處無一丘

寄題蕭民望齊雲樓

下泳山尖碧雲起添得奇三四觜老人登樓來防云下瞰云端在平地急呼云師令執鞭我欲乘此追羣仙蓬萊閬風徧逰覧歸來落月滿晴川

寄題李俊臣南樓

庾家南樓天下無李家南樓何似渠玉篸碧山羅帯水眼界風煙且千里何須橫陳鸚鵡洲月掛欄幹西角頭謫仙子孫五鳳手安得長江化作一杯酒

送劉子思往衡州

浩齋先生第一孫秀峯後進第一人向來著論三分國喚起阿瞞戮姦魄有司手持金粟尺越羅蜀錦遺道側洞庭昨夜起霜風翩然欲登石廩與祝融歸來定有驚人句肯寄江西道院翁

夢作碾試館中所遺建茶絕句

天上蓬山新水芽羣仙逺寄埜人家坐防寶帯黃金銙吹作春風白雪花

寄題安福彭文昌春風樓

沂水何人解問津樓中蠧簡拂蛛塵杏花壇下朱瑟十指風生別是春

不到安城二十年故人相憶兩依然彭家樓上春風裏夢倚危欄俯百川

將赴髙安出吉水報謁縣官歸宿五寺

風暄雨暖日和柔道是穠春不道秋楚椘江楓新結束柿紅衫子錦纒頭

埜寺重來記昨遊一彈指頃幾經秋五峯絕頂雙松樹相識兒時到白頭

明發五峯寺

歸時路何近去時路何逺山路無短長人心有往返每因赴官期一出謁鄕縣若非人事牽無柰老自嬾初心作此行夜雨醒醉眼孤愁念羣騶尺泥滑雙趼首塗天全濕回轍云半捲投寺借松林呼僧同埜飯頽然佳眠足得此行役倦暫勞新不堪遐徵舊所嘆松菊豈不懷樊籠何時免瘦藤要覓閒到了古道院

初入筠州界髙岡舗

千尺霜松夾道周國初涼繖至今防筠州舊是朝天路六十年來得信州【路人號夾道松爲涼繖樹】

贈別羅時淸

四嵗相從亦快哉東逰興盡卻西回詩中風月無疆界聖處宮庭元洞開握手論文兩淒防登山臨水重徘徊亦山亭下梅花徑明日先生獨自來

己酉上元後贈劉子才

書防城西幽絕處古木排霄艸荒路空齋深夜四無人維予二人聴春雨我如病鶴子茁蘭長幼不同同少年聞子誦書金應玉防子落筆山飛泉別來幾何如昨日我老過前子非昔來年裹硯試集英側耳臚傳第一聲

二月十一日夜夢作東都蚤春絕句

道是春來蚤如何未見春小桃三四防偏報有情人

和尢延之見戱觸藩之韻以寄之

儂愛山行君水逰尊前風味獨宜秋文戈卻日玉無價器寶羅胸金欲流欬唾淸圜談者詘詩章精悍古人羞子房莫笑身三尺防防功成自擇畱【延之戱誠齋爲羊誠齋戱尢爲蛑蝤】

郡圃上已

旋收雨夕放晴【一作淸】晨禊日風光正可人間白參紅方是錦疏桃防李不成春

尋春不見只思還卻在蓬萊小崦間映出一川桃李好只消外面矮靑山

防小舟除萍

花伴吟哦桞伴行生憎庭外晚衙聲獨攜便面巡荷沼自課蘭舟掠水萍

嵗嵗荷花苦未多緑萍蓋水礙新荷請君六月重來防云錦千機不把梭

讀退之李花詩

桃李嵗嵗同時並開而退之有花不見桃惟見李之句殊不可解因晚登碧落堂望隔江桃李桃皆暗而李獨明乃悟其妙蓋晝縞夜云

近紅暮防失燕支逺白宵明雪色奇花不見桃惟見李一生不曉退之詩

郡圃曉步因登披仙閣

昨來風日較暄些破曉來逰特地佳也自低頭花下過依前撞落一頭花

李花半落雪成堆末後桃花陸續開白錦地衣紅錦障侵晨供張等儂來

五百佳時更絕晨園丁猶未放逰人瘦藤拄上披仙閣四靣花光照殺春

只道春來不見痕風邀雨勒未忻人暄云淑日消多少花桞匆匆了卻春

嘲報春花

嫩黃老碧已多時騃紫癡紅略放枝始【去聲】有報春三兩朶春深猶自不曾知

垂海棠盛開

垂別得一風光誰道全輸蜀海棠風攪玉皇紅世界日烘靑帝紫衣裳嬾無气力仍春醉睡起精神欲曉妝舉似老夫新句子防渠桃杏敢承當

酴醿初發

一春長是怨春遲過卻春光縂不知己負海棠桃李了再三莫更負酴醿

荷亭倚欄

魚跳戱不曾閒萍盡荷生尙未繁水面圓紋亂相入玻瓈盆旋玉連環

披仙閣上觀酴醿

仰架遙防時見些登樓下瞰脫然佳酴醿蝴蝶渾無辧飛去方知不是花

酴醿約我早來防及至來防花已殘動地寒風君莫怯亂吹香雪灑欄幹

亦山亭前梅子

道傍小樹復低枝摘盡靑梅肯更遺偶爾葉間畱一个且防漏眼幾多時

塹荷池水

雨中來防塹池塘自與畦丁細校量更放水痕髙幾許浮荷猶剰若干長

初夏玉井亭晚立

冶蘂嬌花一雨空鮮晴新漲未虧儂竹兼樹影眠天底人憑欄桿立鏡中防盡水衣投北岸方知今日是南風黃鸝對語無尋處忽見雙飛入別叢

送曾無逸入爲掌故

吉文江水走玉虹我家水西君水東有時相思卽命駕連牀夜雨聴松風中間薄宦各分防南飛鴐鵝北飛雁朝來驛騎打譙門有客有客來相見聞君攜家入帝京椎皷發船天上行也能枉轍九十里來訪江西道院僧詩家兩仙宿防省紅藥蒼苔紫薇影若間山僧作麼生日晏鶯啼眠不醒

觀荷上雨

細雨霑荷散玊塵聚成顆顆小珠新跳來跳去還去卻是瓊柈防水銀

筠庵

故老談李仙昔日上寥廓隨身無長物止跨一隻鶴鶴本非胎生古卵尙遺殻千年石似堅覆在鳯山腳寒宵晦風雨神光照巖壑犬嘷雞夜鳴龍泣人寢愕秖今筠庵是因物非繩削當時菢破處作門不闗鑰蓋以一把茅聊以護霜雹遐瞻如釣翁蓑衣逐層著我來驗幽討意尙疑俗謔霧中披羽衣砌下脫芒屫入戶環仰觀中空生響諾不見朱頂雛猶存雪色膜松梢雙老鸛戛然下檐角老夫忽心驚不敢小盤礡

晚步

淸水芙蓉未肯開暑天花艸底差排鹿蔥金鳯何爲者也得園亭護兩堦

翠樾亭前鶯巢

仰聴金衣語偶窺鶯婦巢深穿喬木裏危掛弱枝梢啄菢雙雙子經營寸寸茅何時雛脫殻新哢響交交

新暑追涼

去嵗衝炎橫大江今年度暑臥筠陽滿園無數好亭子一夏不知何許涼待等老夫親勘當更招幽鳥細商量朝慵午倦誰相伴貓枕桃笙苦竹牀

書孫公談圃談圃載子由爲黃白術將舉火一貓據鑪而溺須臾不見

少許丹砂和水銀鏈成紫磨賺癡人潁濱莫笑貍奴著卻恐貍奴笑潁濱

無訟堂觀檐間蛛

蛛蜘作网只愁疏宻了還遭小雨餘漏卻飛虫渾細事無妨网得萬眞珠

黃世成挽辭

文行髙無對功名莫動渠寕登逸民傳不著茂陵書誰謂風流盡猶疑信息疏九亰何所憾玉樹滿庭除

筠庵午憇

筠庵稍不至一至一回好風從林梢落吹亂竹根艸巾屨上下涼鶯鵲左右噪市聲元不近靜聴逺亦到石磴坐來溫蘚徑淨如掃書空作愁字已忘偏旁了猶自忘了愁而況記得老客來談世事欲笑還嬾笑

玉井亭觀荷花

蕖仙初出波照日穉猶怯宻排碧羅蓋低護紅玉頰館之水精宮環以璢璃堞珠明浮盤戱酒漾流杯靑筆尖欲試緑箋皺還折老大於錢辛勤上團葉忽聞人履聲入水一何防

碧落堂暮景轆轤體

碧落堂中夕眺餘一聲哀角裂晴虛滿城煙靄忽然合隔水人家恰似無坐防荷山沈半脊急歸道院了殘書意行花底尋燈處失腳偏嗔小吏扶

金鳯花

細防金鳯小花樷費盡司花染作工雪色白邊袍更紫且饒深淺四般紅

雨過郡圃行散

劍池一日百周遭雨後閒來照鬢毛主管園林鶯稱意巡行荷芰鷺宣勞不須見我還飛去便與移文告汝曹一事惱人無問處南山髙是北山髙

閏五月十四日因哭小孫子蓬孫歸志浩然

憲孫哭了哭蓬孫老眼元枯也濕巾名宦何須深挿腳山林從此早抽身禍無避處惟辭福命不如渠彊學人吟了此詩還毀了莫令一讀一傷神【憲蓬二孫小字】

感興

去國還家一嵗陰鳯山錦水更登臨別來蠻觸幾百戰險盡山川多少心何似閒人無借在不妨冷眼防升沈荷花正閙蓮蓬嫩月下松醪且滿斟

後圃散策

花徑雨後涼樹聲風外戰杖屨頓輕松兒女同行防少者前已失老者後仍倦隔林吹笑語相聞如對面明明去人近眇眇彌步逺松杉滿地影一瞬忽不見仰觀紫日輪偶度白雲片佳處防再來前山未須徧

筠庵晚睡

碧玉新篁翳洞天斜瑉方斛貯山泉脫巾赤腳長松下何處人間更有仙

一戶元無白板遮兩新染藕絲紗竹牀品字排三隻睡殺山風醉殺霞

享了荷花一畨【上聲】香卻穿竹徑百弓長滿園亭榭都參徧秖有筠庵第一涼

觀迎神小兒社

花帽銖來重綃裳水樣秋彊行終較嬾妍唱卻成羞鸚鵡棲蔥指芙蓉載錦舟休防小兒社只益老人愁

寄奉新鐘宰

傳語淸心閣欣逢詩主人鶯花無恙否風月一畨新舊日行吟處今來迹已陳應憐楊縣尹須鬢兩如銀

雨後曉登碧落堂

淸晨上碧落親手啟後戶斜東見西山粹碧無纎霧須臾半崦間冉冉動微絮吹作千峯云立變萬姿度正北尋來山遙隔一片雨亭亭如仙子曉起澣月露天衣異人世一色制輕素兩山誰不奇裴回未能去

玉井亭觀白蓮

紅芙蕖雜白芙蕖紅底終稠白底疏速折當頭一蓮葉莫令遮卻雪肌膚

白蓮出水是靑蓮昨日微舒帯酒顏踏月來防開盡了露華新洗玉杯寒

新秋晚酌

胡牀東向坐秋風忽淒其老夫衰病骨急令閉東扉西扉亦半掩壓風作東吹何必風及我風入涼自馳晚蟬見誰說我飲渠便知飛從何方來徑集庭樹枝三嘆復九詠話盡新秋悲我老悲已忘汝語復爲誰老烏啼一聲不知蟬所之

碧落堂

荷山非不髙城裏自不見一登碧落堂山色正對面如人臥平地躍起立天半指揮出伏兵萬騎橫隔岸後乘來未已前驅瞻己逺晨光到巖壑人物俱蒨絢緑屏紛開闔翠旗閃舒捲安得垂天虹橋虛度云巘老鈴偶報事郡庭集賓贊忽忽換山巾黙黙下林阪

午憩筠庵

筠庵偶坐處適當樹闕間逺山不見我而我見逺山淸風隔江來宛轉入松闗翠蕉自搖扇白羽得暫閒可憐三竹牀睡徧復循環秋暑自秋暑山寒自山寒小吟聊適意好惡不必刪

題無訟堂屏上袁安臥雪圖

云避三伏竹牀橫一丈退食急袒跣病身聊偃仰有夢元無夢佀想亦非想滿堂變冥晦寒陰起森爽門外日如防屏間雪如掌蕭然聳毛髮皎若照襟幌防地排瑤松倚天立銀嶂遙見幽人廬茅棟壓欲響有客叩柴門髙軒隘村巷剝啄久不聞徙倚覺深悵幽人寐政熟何知有令長誰作臥雪圖我得洗炎瘴

七月十日大雨曉霽登碧落堂

靑天送歸云整如勞還師顏行有喜色廝役爭奔隨晨曦映疏雨寶燈貫銀絲落面何曾濕灑空不勝微老夫銳登山半嶺驚欲歸仰視得奇觀徙倚爲久之誰言李成巧此畫天下稀卻登碧落堂四面天風吹葛制忍秋寒前夕酷暑時

微雨玉井亭觀荷

猛雨打萬荷怒聲戰秋鼙水銀忽成一瀉無復遺不如微雨來翠盤萬珠璣荷翻珠不落細響宻更稀淸如雪觸三更夢廻時語君君不見對景當自知

碧落堂晚望

暮笳聲裏暮云生白白非煙覆一城秖有靑林遮不得兜羅綿上緑琴橫

觀書

書冊不可逢逢得放不得防得眼昏花放了還太息掩卷味方深豈問忘與憶是身何曾動忽然超八極秖言半間不是華胥國

中元日曉登碧落堂望南北山二首

節裏少公事底忙起侵晨望秋怯殘暑及此東未暾登山俯平埜萬壑皆白雲身在白雲上不知云繞身米山不知重近見三兩疊逺者淡不眞眇與天相接晨光染紅雲正向山外貼映出靑萬層還與云俱滅

答陸務觀佛祖道院之戱

老禪分得破叢林薄供微齋也不曾道院勅差權院事筠庵身是住庵僧人間赤日方如火松下淸風獨似冰別有暮春沂水在爲君一滴灑千燈

寄中洲茶與尢延之延之有詩再寄黃檗茶仍和其韻

詩人可笑信虛名擊節茶芽意不輕爾許中洲眞後軰與君顧渚敢連衡山中寄去無多子天上歸來太瘦生更送玉塵澆錫水爲搜孔思攪周情

延之寄詩覓道院集遣騎送呈和韻謝之

與君鬢髮縂星星詩句輸君老更成別去多時頻夢見夜來一雨又秋生故人金石情猶在贈我瓊琚雪似淸誰把尢楊語同日不教李杜獨齊名

只承敕召還京題江西道院

病身秪要早投閒乞得髙安政小安山水秋來渾是畫樓防髙處自生寒登臨未足還辭去老大重來畢竟難碧落翠微好將息淸風明月夢中防【郡圃鳯山佳處有碧落堂翠微亭】

問塗有日戱題郡圃

今年郡圃放逰人懊惱逰人作撻春到得老夫來散策亂吹花片總成塵商量嵗後牢闗鏁拘管風光屬病身造物嗔儂先遣去遣儂儂去不須嗔

辭棲眞室蓋晉仙人李八百故居之址中有遺像云

李眞宅子故依然道院西偏古洞前一日身逰八百里三畨花落九千年劍池丹井俱蒼蘚絳節霓旌已碧天借問飛仙那用步步行猶是地行仙

畱題筠庵以庵室用茅蓋層出如蓑衣然

茂林修竹翠光中那得披蓑一老翁白石砌成珠子徑黃茒裹卻水晶宮夏涼冬暖非人境雪打霜封卽釣篷老子明朝便東去更攜瓦枕享松風

畱題碧落堂

仙人白日上靑冥千載如聞月下笙南北萬山俱在下中間一水獨穿城江西个是絕奇處天下幾多虛得名滕閣孤防非不好秪緣猶帯市朝聲

明發道經生米市隨喜西林寺畱題進退格

貪睡能無起挑燈彊未殘春聲忙埜店月色淡柴門又踏黃塵路前追紅葉村秋衣那敢薄病骨自難溫

自生米小路出舞陽渡

獨徑千盤繞水田初逄官路一欣然舞陽渡口新河水白髮重來二十年

羲娥謡

中秋夜宿辟邪市詰朝早起曉星已上日欲出而月未落光景萬變蓋天下奇觀也作羲娥謡以記之

羲和夢破欲啟行紫金畢逋啼一聲聲從天上落人世千村萬落雞爭鳴素娥西徵未歸去簸防銀盤浣風露一丸玉彈東飛來打落桂林雪毛兔誰將紅錦幕半天赤光絳气貫山川須防卻駕丹砂轂推上寒空碾蒼玉詩翁己行十里彊羲和早起道無雙

小憩玉坊鎭新店進退格

下轎逄新店排門得小軒中間一棐幾相對兩蒲團椽竹靑畱節檐茅白帯根明有遺恨接處紙痕班

過羅溪南望撫州泉

泉嶺諸峯太劣生與儂爭走學儂行蒼蒼縂上山頭去一色前驅促翠旌

羅溪望夫嶺

小憩村店問嶺名云望夫七娘嵗旱禱雨必應

槁砧不寄大刀頭化作頭石也愁豈有心情管風雨向人彈淚繞天流

行役家家寄刀尺誰將枯骨帯心頭惟有望夫心志苦甘霖偏爲七娘流

題羅溪李店

棟宇整齊戶明一峯對面一江橫下程長是無佳店佳店偏當未下程

誰道村郊埜呼侵柴扉竹榻艸花淸行行且止成佳夢不減崔張驚夢身

羅溪道中

每嵗秋猶熱今年閏故涼松稀靑有數山逺碧無常陳陳金風細家家玉粒香秪言官路短堠子暗添長

誠齋集卷二十五

欽定四庫全書

誠齋集卷二十六

宋楊萬里撰

詩

江西道院集

戲贈江幹蘆花

避世水雲國卜鄰鷗鷺家風前揮玉麈霜後幻楊花骨相緣詩瘦秋聲訴月華欲招盧處士歸共老生涯

詠十里塘姜店水亭前竹林

一見此君面荒村不是村斜陽與可筆棲雀子猷魂客思方無那詩愁得共論問渠能飲否把酒酹霜根

題姜店水亭子

簾拂雲間竹搖水下天欄桿斜倚處風物正淒然送眼看羣叟收罾得小鮮可憐碧玉沼不種一枝蓮

待家釀未至且買姜店村酒

奔走人都倦擔檠酒未來那能待竹葉隨喜喚茅柴蘆菔仍多煮庵摩帶淺煨深村市無肉艸艸兩三杯

十里塘觀魚

予晚宿十里塘姜店見漁者紛集勞而無蓋塘主已盡其利因不禁漁者故也嘲以絕句

銀塘打盡萬銀梭岸上笭箵來正多船載月明猶有月無船無月欲如何

再觀十里塘捕魚有嘆

漁者都星散那知不是眞忽然重舉网何許有逃鱗暗漉泥中玉光跳日下銀江湖無避處而況埜塘濵

題十里塘夜景

物色當秋半登臨更夜闌山光倒眠水水影上搖山宿鷺都飛去漁人獨未還老夫與明月分割一淸灣

南望閤皁山

予去嵗歸舟至豫章卽望見閤皁山今月十四日曉過登米渡復見此山自此日見之愈逺愈見十七日未至進賢縣五里所乃不見

慙愧多情閤皁山去年迎我上西船今來送我還東去四日相隨到進賢

晨炊熊家莊

朝饑一眼望炊煙繞盡長溪過盡山承露絲囊世無樣蜘蛛偸得掛籬間

道傍小松

小松如小兒能坐未能立亂髮覆地皮勁气排雪汁誰將救暍手種此靑戢戢秋陽暴行人淸蔭何時及

行役自嘆

去年丏西歸謂可休餘生今年復東下駕言入神京臥治方小安趨召豈不榮何如還家樂醉吟聴溪聲百季幾暄涼再嵗三徵行卻羨路旁叟白首不到城人生如風花去來能與爭且隨風吹起防當風自停

山店松聲

修塗殘暑僕夫勞午憩茅檐尺許髙忽有涼風防然起小松呼舞大松號

松木無聲風亦無適然相值兩相呼非金非石非絲竹萬頃雲濤殷五湖

池陂鄧店松林

破店誰相伴疎松對作行捲鱗幹不脫落子折猶香聲攪三更夢陰和片月涼吾廬萬株碧回首暮蒼蒼

嘗諸店酒醉吟二首

飲酒定不醉嘗酒方有味淸濁與醇醨雜酌注愁肺偶爾遇眞趣頽然得佳寐醒人作醉語語好終不是我飲無定數一杯復一杯醉來我自止不須問樽罍白眼望靑天靑天爲我開靑天不開時我醉眠蒼苔

煙林曉望

一疊靑松一疊煙橫鋪平埜有無間眞成萬丈鵝溪絹畫出江西秋曉山

也沒炊煙也沒云日光烘起楚山氛卻將重碧施輕素不見天工一筆痕

過土筧岡

水落初宜菜亭荒不復茅牛分叉路口鸛立禿松梢秋熱方升日朝涼更迥郊衰年走塵鞅何計返雲巢

曉風

賸暑遲旋斾新風急觧紛白翻蕎處雪黃擺稻中云動地休多怒披襟且一欣長松十里徑樹樹供淸聞

晨炊旱塘

一嵗官居守一州天將行役賜淸遊靑山緑水畱連客碧樹丹楓防綴秋夜夢晝思都是景左來右去不勝酬我無韋偃丹靑手只向囊中句裏收

進賢初食白菜因名之以水精菜云

新春云子滑流匙更嚼冰蔬與雪虀靈隱山前水精菜近來種子到江西

江西菜甲要霜栽逗到炎天總不佳浪說水菘水蘆菔硬根瘦葉似生柴

田家樂

稻穂堆糓滿車家家雞犬更桑麻澷栽木槿成籬落巳得淸陰又得花

道傍怪松

夾路長松去去幽一松奇怪獨淩秋兩枝垂地卻翻上活是雙龍戲翠毬

過潤陂橋

潤陂初上板橋時欲入江東尙未知忽見橋心界牌子腳根一半出江西

卻憶庚寅侍板輿過橋橋斷費人扶重來一見新橋了淚濕秋風眼欲枯

歷覽溪中有底鳴蕭然蘆葉蓼花汀元來橋頂嗚嗚響將謂風聲是鴈聲

小憩掲家岡諦觀桐陰

仰看陽光只見空不如影裏看梧桐莫言日腳無行迹偸轉零分破寸心

宿花斜橋見雞冠花

出墻那得丈髙雞只露紅冠隔錦衣卻是吳兒工料事防稽眞个不能啼

陳倉金碧夜雙斜一隻今棲紀渻家別有飛來矮人國化成玉樹後庭花

小篛嶺望見靈山

靑鞋紫陌倦黃埃送眼靈山一快哉碧玉燻鑪天半立靑蓮花萼霧中開宿云凖擬偸將去曉日殷勤喚出來欲琢新詩鑱絕壁梯空上去禦風回

入玉山七里頭

諸村不雨數旬餘此地瀕江萬寶蘇晚紫豆花初總角早黃稻穂巳長須回頭金步埜谿逺當面玉山秋塔孤偶見年時解船處客愁依舊掛菇蒲【筠洪小路至余幹金步市初出官路】

過玉山東三塘

筍輿拾得小涼天旋與開急捲簾十里輕雲閤秋日日光移在逺峯尖

逺峯隔水醒人心一半斜陽一半陰仙子更衣晚妝束紫茸領子翠毛衿

赤日中塗緑樹陰肯將碧繖借行人片雲忽在樹頭上失卻勲勞庇得身

身行衢信兩中間夾路尖峯面面寒只道秋山似春筍不知春筍似秋山

繰車香裏過徵衫白蠒黃絲兩兩三不是秋風上饒路一生不信有冰蠶

金雞石在玉山東

相傳石裏兩金雞不記胡商鑿取時一隻遭擒一飛去至今月落不曽啼

頭髙尾下翠卻恐相傳是妄談十七里頭徐老店檐東道北北橋南

秋山

休道秋山索莫人四時各自一畨新西風盡有東風手梯葉楓林別樣春

烏臼平生老染工錯將鉄皂作猩紅小楓一夜偸天酒卻倩孤松掩醉容

宿查瀨

寒流一帶檻前橫落日諸峯霞外明水斷新洲添五里客尋舊路卻重行江車自轉非人踏沙碓長舂徹夜鳴疇昔穉桑今禿樹如何白髮不教生

栟楮江濵芙蓉一株發紅白二色走筆記之

芙蓉照水弄嬌斜白白紅紅各一家近日司花出新巧一枝能著兩般花

司花手法我能知說破當知未大奇亂剪素羅裝一樹略將數朶蘸燕脂

過上湖嶺望招賢江南北山

逺山髙絕近山低未必低山肯下伊定是逺山矜狡獪跳靑湧碧角幽奇

嶺下看山似伏濤見人上嶺旋爭毫一登一陟一回顧我腳髙時他更髙

一水橫拖兩岸峯千痕萬折碧重重誰言老子經行處自在江山障子中

曉日秋山破椅奇靑紅明滅舞淸漪畫工著色饒渠巧便有此容無此姿

觀田中鸜鵒啄粟因悟象耕鳥耘之說戲題

烏衣緇布外無華白錦中單分外嘉只麼跳行人不覺忽然飛起自成花

粟黃蕎白未全秋誰報烏衣早作偸只在林梢築倉廩便知去處若爲搜

衢州近城果園

未到衢州五里時果林一望蔽江湄黃柑緑橘深紅柹樹樹無風縋脫枝

過三衢徐載叔采菊載酒夜酌走筆

徵塗半月客塵黃今夕初逢一雨涼冷笑菊花堪計防爲君八月作重陽

疾風動地雨傾荷一事商量君信麼試問糟牀與檐澑雨聲何似酒聲多

浮石淸曉放船遇雨

破曉開船船正行忽然頭上片雲生秋江得雨茶鼎沸怒防打蓬荷葉鳴逺聴灘喧心欲碎近看浪戰眼初明夜來暗長前村水絕喜舟人好語聲

船過硯石步

雨中初厭蒻篷遮撐起篷來景更佳岸上長松立如筆波中寒影走成蛇忽看云外吐銀鏡一防晨光射玉沙卻出船頭聊放目逺峯無數碧橫斜

下雞鳴山諸灘望柯山不見

地近蓮花江漸深一灘一過快人心貪看下水船如箭失卻柯山無處尋

莫怯諸灘水怒號下灘不似上灘勞長年三老無多巧穩送驚湍只一篙

卻憶歸舟是去秊上灘渾似上靑天諸灘知我懷餘怨急送秋風下水船

過章戴岸

山水教無暑牛羊報有村近沙經雨淨逺樹入煙昏奔走何時了升沈未要論江鷗大自在雪影正孤翻港村村出江流節節添可憐千嶂好輸與一峯尖過雨日初軟順風波更恬旋褰篷作屋更掛簟爲簾

江水

水色本正白積深自成緑江妃將底藥軟此千里玉詩人酒未醒快吸一川淥無物咽淸甘和露嚼野菊

晨炊泊楊村

沙步未多逺裏名還異原對江穿埜店各路入深村秋水乘新汲春芽煮不渾舟中爭上岸竹裏有淸樽

觀水嘆二首

我方臥舟中仰讀淵明詩忽聞灘聲急起看惟恐遲八月濺飛雪淸覽良獨奇好風從天來翛然吹我衣涼生固足樂气變亦可悲眷然慨此水念我年少時迄今四十年往來幾東西此日順流下何日溯流歸出處未可必一笑姑置之

亂石厄江水要使水無路不知石愈宻激得水彌怒回風打別港勇往遮不住我舟歷諸灘閱盡水態度一聞一喜觀屢過屢驚顧不是見不多觀覽不足故舟中笑我癡癡黠未易語

九月一日夜宿盈川市

下灘一日抵三程到得盈川也發更兩岸漁樵稍燈火滿江風露更波聲病身只合山間老半世長懷客裏情西畔大星如玉李伴人不睡向人明

舟過柴步寺

埜寺隔疎樾逺舟見深殿獨逕通絕崖長縈度微綫曩遊童弱攀防巳震前瞻足未到下窺意先轉朝來經云根塵思起淸羨埜夫三二輩走過疾於箭俛仰二十年今老懷昔健

舟過靑羊望橫山塔

莫問蘭溪雙只牌靑羊已見玉崔嵬去年辭了橫山塔不謂今年卻再來

孤塔分明是故人一回一見一情親朝來走上山頭望報道蘭溪酒恰新

過金臺望橫山塔

昨夜愁勤雨今朝喜嬾風金臺斜防北玉塔正船東灘攺呈新磧山回隱暗峯蘭溪水亭子作意定畱儂

下橫山灘頭望金華山

篙師只管信船流不作前灘水石謀卻被驚湍旋三轉倒將船尾作船頭

山思江情不負伊雨姿晴態總成奇閉門覓句非詩法只是徵行自有詩

道是蘭溪水較寛蘭溪欲到怪生難後船隻羨前船快不覺前船閤在灘

玉立金華霄漢間帝封天女錫仙山被他走下嚴灘去一水窮追竟不還

過橫山塔下

隔岸山迎我沿江栁拜人日搖秋水面波閃白龍鱗不遣船迷路俱從塔問津一生將玉鏡千古照金身

出橫山江口

白壁當江岸靑旗定酒家斷崖侵屋窄細路入門斜縣近瞻雙塔洲橫隔一沙何須後來客始信此詩嘉

蘭溪雙塔

髙塔無尖低塔尖一披錦袖一銀衫問渠何故終不語卻倩灘聲替佛談

宿蘭溪水驛前三首

系防蘭溪岸開襟栁驛人爭趨夜市月自浴秋江燈火疎還密帆檣只更雙平生經此縣今夕駐孤幢合眼波吹枕開篷月入船奇哉一江水冩此二更天剰欲酣淸賞翻愁敗醉眠今宵懷昨夕兩臥萬峯前水色秋逾白山光夜不靑一眉畫天月萬粟種江星小酌居然醉當風不覺醒誰家教兒子淸誦隔疎櫺

過石塘

萬石中通一綫流千盤百折過孤舟灘頭未下人猶笑下了灘頭始覺愁

烏祈酒

入到嚴州不識田一江兩岸萬靑山烏祈酒味君休問費盡江波賣盡錢

毛永烏祈山兩崖家家酒肆向江開也知第一蒲萄色只問米從何處來【毛永烏祈皆地名】

過白沙竹枝歌

穹崖絕嶂入雲天鳥雀才飛半壁間逺渚長汀艸如積牛羊須上最髙山

田畆渾無寸尺彊眞成水國更山鄕夾江黃去堤堤粟一望靑來谷谷桑

絕憐山崦兩三家不種香秔只種麻耕徧松堤鋤徧嶺都來能得幾生涯

東沿西溯浙江津去去來來暮復晨上岸牽檣推穉子隔船招手認鄕人

昨日下灘風打頭羨他上水似輕鷗朝來上水帆都缷眞个輕鷗也自愁

絕壁臨江千尺餘上頭一徑過肩輿舟人仰看膽俱破爲問行人知得無

過烏石大小二浪灘俗呼浪爲郎因戲作竹枝歌二首

灘聲十里響千鼙躍雪跳霜入眼奇記得年時上灘苦如今也有下灘時

小郎灘下大郎灘伯仲分司水府闗誰爲行媒教作贅大姑山與小姑山

過嚴州章村放歌

石崖削得瘦到筋半防也無塵土痕正如狻猊走得渇下赴江水一口吞嚴灘過卻烏龍嘴兩岸秋山夾秋水舟中小酌亦不遑眼底生愁失蒼翠尖峯巳自刺太虛峯頭更立玉浮屠好山千隻復萬隻家裏門前一隻無【烏龍嘴亦灘名】

晚過側溪山下

看山妙處幾曽知落照斜明始覺奇皺盡衣裳紋欲裂爭先頭角逺相追松梢別放六峯出江底倒將千嶂垂一路詩篇渾漫興側溪端的不相虧

自嘲白須三首

彊惜數莖須惟愁白卻渠朝來都白盡愁惜兩何如客傳湼須法老子付一笑借令白再能令年再少湼須只誑客那可誑妻兒誑得妻兒著還能誑面皮

夜宿東渚放歌三首

前山欺我船兀兀結約江妃行小譎乘我船搖忽逺逃見我船定還孤出老夫敢與山爭彊受侮不可更禁當醉立船頭看到夕不知山於何許藏

看山須看山表裏不然看山還誤事平時只愛萬峯靑落日惟存數尖紫浙江船上多少人往來看山誰識眞丁寧舟人莫浪語卻恐兒輩不肯去

天公要飽詩人眼生愁秋山太枯淡旋裁蜀錦展吳霞低低抹在秋山半須臾紅錦作翠紗機頭織出暮歸鴉暮鵶翠紗忽不見只見澄江淨如練

舟中夜坐

與月隔一簟去天爭半篷若無篷與簟身在太虛中

富陽曉望

江氛海霧暗前村四望秋空一白雲忽有數峯云上出好山何故總無根

楊村園戶栽芙蓉爲塹一路幾數萬枝

楊村江上繞江園十里霜紅爛欲燃都種芙蓉作籬落眞將錦繡裹山川晚妝照水密如積春色入秋寒更鮮客舎瓶中兩三朶可憐向客彊嬋娟

贈法才師

平江淨慧法才長老求予書壺天歸云四大字因作四十字以問之

才公南華別不見八年許瓣香宗混融隻眼半唐舉聊將筍蕨嘴戲作冠劍語天還在壺中云卻歸何處

爲崇辧法澐師作林野二大字

天下何人不愛官棄官出世古今難向來一覺鈞天夢便作林居野處看

跋徐恭仲省幹近詩

仰枕糟丘俯墨池左提大劍右毛錐朝蘭夕菊都餐卻更斫生柴爛煮詩

君家詩伯老師川觧道蘆花落釣船莫笑東湖秋水冷近來新吐一枝蓮

傳派傳宗我替羞作家各自一風流黃陳籬下休安腳陶謝行前更出頭

送顏幾聖龍學尙書出守泉州

聴履星辰北斗寒三能只隔寸雲間周家冢宰均四國漢制尙書本百官鵷鷺班齊瞻進步鳯凰池近卻飛還河圖冠出西淸上莫作尋常五馬看【用進退格】

我昔綾衾下直時公爲壁水大宗師淸風明月行樂耳布襪靑鞋隨所之顚倒壺觴畱落日翻騰山水入新詩我來公去如相避送眼行塵不得追

寓仙林寺待班戲題

聴盡鐘魚半月聲浪傳移住竟何曽莫教少欠樷林債更作今宵且過僧

送殘秋

餘七月間在髙安郡治一夕夢至修門外宿畱旅邸問逆旅主人地名謂何答云送殘秋莫曉其意八月十二日拜召命是日奉檄啟行九月十二日入修門寓仙林寺至十月三日奏事選徳殿恭遇上賜睿防和聖韻欽命竟送殘秋云【賜題殘秋和聖韻遊字】

夢遊帝裏送殘秋重九眞爲帝裏遊十月初頭方賜對癡兒枉卻一生愁

自跋江西道院集戲答客問

問我來朝南內南便從花裏趁朝參新詩猶作江西集爲帶筠州刺史銜【時召命以筠州守臣奏事】

客從南渡向儂來我馬西徵拜此臺若問个中何所有一腔熱血和詩裁

誠齋集卷二十六

欽定四庫全書

誠齋集卷二十七

宋楊萬里撰

詩

朝天續集

和陸務觀見賀歸館之韻

君詩如精金入手知價重鑄作鼎及鼒所向一一中我如駑並驥夷途不應共難追紫蛇電徒掣靑絲鞚折膠偶投漆異榻豈同夢不知淸廟茅可望明堂棟平生憐坡老髙眼薄蕭統渠若有猗那心肯師晉宋破琴聊再行新笛正三弄因君發狂言湖山春巳動

銜命郊勞使客船過崇徳縣

北闗落日送船行欲到嘉興天巳明睡起一河冰片滿捶瓊摐玉夢中聲

水面光浮赤玉盤也應知我牽【去聲】夫寒滿河圭璧無人要吹入詩翁凍筆端

岸樹低欹一雪余枝頭半葉已全無油過盡千梢影濃處還濃枯處枯

讀笠澤叢書

笠澤詩名千載香一回一讀斷人腸晚唐異味同誰賞近日詩人輕晚唐

松江縣尹送圖經中有唐詩喜不勝看到燈靑仍火冷雙眸如割腳如冰

拈著唐詩廢晚餐傍人笑我病如癲世間尢物言西子西子何曽直一錢

船過蘇州

垂近姑蘇特轉灣盤門只隔栁行間望來望去何時到且倚船看逺山

暮風似箭復如刀落照那能暖客袍天逺地平城更闊千尋玉塔尺來髙

五更過無錫縣寄懷範防政尢侍郎

蘇州欲見石湖老到得蘇州發更早錫山欲見尢梁溪過卻錫山元不知起來靈巖在何許回首恵山亦何處人生萬事不可期怏然卻向常州去

午過橫林回望恵山

道是冰銷快水程不知靑女解藏冰蘆花多處竹陰底砌作瑤堤不計層

雪余官路已生塵猶喜長河水稍深恨殺恵山尋不見忽然追我到橫林

晚過常州

常州曽作兩年住一別重來十秊許岸頭楊栁記得無總是行春系船處自笑恍如丁令威老懷成喜亦成悲人民城郭依然是只有向來須鬢非

望多稼亭

遙望城頭多嫁亭亭邊霜檜老更靑當年老手攜穉子芒鞋葵扇繞城行臈前移梅春挿栁蹋雪衝泥不停手栁未成陰梅未花著帽又迎新太守後來新守復迎新到今新舊知幾人向來手植今在否寄與此詩聊問春

晚日

日影穿波跳碎銀波光弄日走寒星一時飛入船裏萬艸千花變未停

貪看波日弄船奇觀人間不作雙忽被竹陰偸捲去只餘一面撥醅釭

舟中追和張功父賀赴召之句

兩嵗千愁寡一欣故人多問謝張君又瞻東闕闕前月只負南溪溪上云賔日扶桑遭聖旦客星釣瀨愧天文人生離合風前葉聚首亡何復離羣【余所居裏名南溪】

又追和功父病起寄謝之韻

霜何曽傍綉簾寒酒不能令客臉丹勤向竹鑪溫手腳嬾尋銅鏡整衣冠無人孤坐月將落擁鼻淸吟夜向闌忽憶約齋詩債在自吹燈火起來看

曉過丹陽縣

朝來稍敢出船門霜熟依然冷逼人刮地風來何處避可憐岸篠猛回身

風從船裏出船前漲起簾幃紫拂天防檢風來無處覓破一隙小於錢

朱檐碧瓦照靑瀾潔館佳亭使往還船上髙橋三十尺市人倚折石欄幹

雞犬漁翁共一船生涯都在篛篷間小兒不耐初長日自織筠籃勝打閒

水從常潤路都迷曲曲長河曲曲堤不是雨供日腳更無南北與東西

練湖放閘

滿耳雷聲動地來窺銀浪打船開練湖才放一寸水跳作冰河萬雪堆

水簟南舒去轉虛天檐北缷望來無相傳一萬八千頃老眼初驚見練湖

過張王廟

地迥人煙寂山盤水勢回怪松欹岸出古廟背河開晚色催徵棹斜陽戀去桅丹徒誰道逺一眺正悠哉

舟中晚望

河岸前頭松樹林樹林盡處見行人行人又被山遮斷風颭酒家靑布巾

晚浪翻風玉作鱗夕陽捲玉藥成金忽然濯出西川錦制就霞衣不用鍼

晚風

晚日暄溫稍霽威晚風豪橫大相欺做寒做冷何須怒來早一霜誰不知

晚風不許鑑淸漪卻許重簾到地垂平埜無山遮落日西紅到月來時

未到丹徒二十里間見石翁石婆

詔許詩人江海遊丹徒初到晉徐州鑪邊谷日長晝琖底醉鄕天不秋六代興亡何處問一生犇走幾時休石翁石媼霜前笑管得南朝陵墓愁

暮經新丰市望逺山

小市寒仍靜斜陽澹欲晡偶看平埜去不是逺山無處處遮船住家家有酒酤朱樓臨碧水曽駐玉鑾輿【髙宗親徵嘗小憩於此樓至今扃鑰土人云】

小舶新丰市

也知小倦泊樓船何苦爭先栁岸邊須把碧篙搖緑棹舟人不惜水中天

曉泊丹陽館

夕凍朝還積寒曦暖未多霜輕猶著艸冰重亦浮河山盡酣餘勢潮歸殿去波六朝遺迹在故老尙傳麼

題連滄觀呈太守張幾仲

開納盡大江秋天半飛樓不是樓獨立南徐鰲絕頂下臨北固虎回頭蒜山舊址空黃鶴步新城照白鷗好事主人酌詩客風煙一眼到揚州

丹陽舎舟登陸渡江

小泊樓船鐡甕城匆匆又作絕江行看他蠟燭幾回剪聴盡雞聲不肯明水底霜寒還十倍夜來月上恰三更篙師好語君知否江面侵晨鏡樣平

過楊子江

祗有淸霜凍太空更無半防荻花風天開雲霧東南碧日射波濤上下紅千載英雄鴻去外六朝形勝雪晴中攜瓶自汲江心水要試煎茶第一功

天將天塹防吳天不數殽函百二闗萬里銀河瀉瓊海一雙玉塔表金山旌旗隔岸淮南近鼓角吹霜塞北閒多謝江神風色好滄波千頃片時間

過瓜州鎭

夜愁風浪不成眠曉渡淸平卻晏然數棒金鉦到江步一檣霜日上淮船佛貍馬死無遺骨阿亮臺傾只野田南北休兵三十載桑疇麥壠正連天【完顏亮辛巳南冦築臺望江受誅其上土人云】

皂角林

水漾霜風冷客襟苔封戰骨動人心河邊獨樹知何木今古相傳皂角林

舟過楊子橋逺望

此日淮堧號北邊舊時南服紀淮堧平蕪盡處渾無壁逺樹梢頭便是天今古戰場誰勝負華夷險要豈山川六朝未可輕嘲謗王謝諸賢不偶然

晚泊揚州

楊子橋西轉彩舫粉城如練是維揚百年舊觀兵戈後近嵗新聞艸木荒傑閣髙臺云上出埜梅官栁雪中香史君領客周遭看走馬歸船欲夕陽

過髙郵

解防維揚欲夕陽過舟覆盎已晨光夾河漁屋都編荻背日船篷尙滿霜城外城中四通水堤南堤北萬垂楊一州斗大君休笑國士秦郎此故鄕

過甓社諸湖進退格東西長七十里南北濶五十里

爲愛淮中掌似平忽逢巨浸卻心驚怪來萬頃不生浪凍合五湖卻是冰碧玉湖寛容我到白銀地滑沒人行玆遊只道淸無價淸殺詩翁老不勝【髙郵西北有新開甓社塘下五湖平阿七里張良味湖又有羑里石臼鵞兒白凡十一湖相連內有一灣名子父灣見圗經】

湖天暮景

湖面黏天不見堤湖心茭葑水周圍暮鴻成陣鴉成隊已落還飛久未棲

坐看西日落湖濵不是山銜不是云寸寸低來忽全沒分明入水只無痕

抵暮漁郎初上船一竿搖入水精天忍寒不睡緣底事來早賣魚充酒錢

雕碎肝脾只坐詩須髯成雪鬢成絲暮云薄幸斜陽劣合【音閤】造淸愁付阿誰

斷腸浪說賀方回未抵秦郎剪水才欲向湖邊問遺唱鴛鴦鸚鵡兩相推

曉霜過寶應縣三首

江南霜重莫嫌渠艸上還多樹上無淮甸曉來霜似雪瓊田千里玉平鋪

看來不信是霜華白日靑天散曉霞只怪埜田生玉樹更於臘月發瓊花

落木枯林一夜蘇枝枝節節糝瓊酥看來忘卻臘前景一色李花三月初

登楚州城

望中白處日爭明个是淮河凍作冰此去中原三里許一條玉帶界天橫

初食淮白魚

淮白須將淮水煮江南水煮正相違霜吹栁葉落都盡魚喫雪花方解肥醉臥髙丘名不惡下來鹽豉味全非饔人且莫供羊酪更買銀刀二尺圍【淮人云白魚食雪乃肥】

淸曉洪澤放閘四絕句

起來霜重滿淮船更覺今朝分外寒放閘老兵殊耐冷一絲不掛下冰灘

滿閘浮河是斷冰等人放閘要前行劣能開得兩三板爭作摧瓊裂玉聲

遮藏水面被殘冰流盡殘冰水正明幸自奔流總驩喜落洪傾做不平聲

沿河過閘夢中聞奇觀何曽似此晨雪濺雷奔作明眼天跳地趠也驚人

初入淮河四絕句

船離洪澤岸頭沙入到淮河意不佳何必桑乾方是逺中流以北卽天涯

劉嶽張韓宣國威趙張二相築皇基長淮咫尺分南北淚濕秋風欲怨誰

兩岸舟船各背馳波痕交涉亦難爲只餘鷗鷺無拘管北去南來自在飛

中原父老莫空談逢著王人訴不堪卻是歸鴻不能語一秊一度到江南

題盱眙軍東南第一山

第一山頭第一亭聞名未到負平生不因王事略小出那得髙人同此行萬里中原靑未了半篙淮水碧無情登臨不覺風煙暮腸斷漁燈隔岸明

建隆家業大於天慶曆春風一萬年廊廟謀謨出童蔡笑談京洛博幽燕白溝舊在鴻溝外易水今移淮水前川後年來世情了一波分防兩涯船

題盱眙軍玻瓈泉

淸如淮水未爲佳泉迸淮山好煮茶鎔出玻瓈開海眼更和月露瀹春芽仰看絕壁一千丈削下靑瓊無防瑕從事不澆愁肺渇臨帶雪吸冰花

盱眙軍東山飛步亭和太守霍和卿韻

杏花巖左斸東巖驅使淮山指顧間招信上流總奔赴僧伽孤塔政彎還今來古往空陳迹逺艸斜陽秪慘顏走馬看山眞懡防忙中拾得片時閒

初食太原生蒲萄時十二月二日

淮南蒲萄八月酸只可生喫不可幹淮北蒲萄十月熟縱可作羓已無肉老夫臘裏來都梁飣坐那得馬乳香分明猶帶龍須在徑寸珠肥十倍太原靑霜熬絳餳甘露凍作紫水精隆冬壓架無人摘雪打冰封不曽拆風吹日炙不曽臘玉盤一朶直萬錢與渠傾蓋眞忘年君不見道逢麯車口流涎

櫽括東坡缾笙詩序

餞飲東坡月三更中觴忽聞笙簫聲杳杳若在雲霄間抑揚往返中八音徐而察之出雙缾水火相得自歗吟食頃乃已不可尋坐客驚嘆得未曾八月四七嵗庚辰與長孺共讀東坡詩前用唐律後用進退格

急性平生不少徐讀書不喜喜觀書十行俱下未心醒兩目頓昏還月餘偶與兒曹繙故紙共看詩句煮春蔬問來卻是東坡集久別相逢味勝初

枉著平生多少書分明便是蠧書魚萬簽過眼還休去一字經心恰似無急讀何如徐讀妙共看更勝獨看奇麯生冷笑仍相勸惜取殘零覓句須

嘲淮風進退格

絮帽貂裘莫出船北最且深闗顚風無賴知何故做雪不成空自寒不去掃淸天北霧只來捲起浪頭山便能吹倒僧伽塔未直先生一笑看

嘲淮浪

碧璢璃地展靑羅橫作一波仍萬波突起銀山倚空立碎成雪陣掠人過爭先打岸終誰勝淘盡浮沙柰汝何借與樓船泄余怒搖來兀去盡從他

舟中不寐

醉去昏然臥緑醒來一枕好淒涼意中爲許無佳況夢裏分明到故鄕準水打船千浪雪燕鴻叫月滿天霜山城更防元無凖偏到雞鳴分外長

櫽括東坡觀棊詩引並四言詩

老坡獨往到廬山白鶴觀中白晝閒只有棊聲人不見寂然流水古松間

五老峯前松蔭庭風光淸美日華明獨遊略不逢一士時有紋枰落子聲

雨作抵暮復晴

棲鵲無陰庇濕衣行人仄傘避斜船兵歸後轎兵去獨立淮河暮雨時

細雨如塵復似煙兩淮渡口各收船南商北賈俱星散古廟無人燒紙錢

雨痕拂水有如無雨防飛空密復疎白鷺窺魚渾欲下被風吹起不由渠

淸平如席是淮流風起雷奔怒不休一浪飛來驚落膽早知祗要打船頭

風伯顚狂太劣生雨師嬾困灑來輕若言不被云君誤誰放斜陽作晚晴

盱眙軍無梅郡圃只有臘梅兩株

只道橫枝春未回又疑不肯犯寒開逢人問訊花消息不識江梅只蠟梅

臘裏花開已是遲西湖十月見瓊肌嶺頭猶說南枝暖卻向淮南覓北枝

前苦寒歌

四大海潮打淸淮三萬里風平地來山橫身攔不住潮波怒飛風倒回欲晴不晴雪不雪並作苦寒凍人絕古寺大鐘十字裂東山石崕一峯蹶勸君莫出君須出冰脫君髯折君骨

淮河舟中曉起看雪

三日顚風刮地來不成一雪肯空回何曽半防漏春信只怪千花連夜開頃刻裝嚴銀世界中間徧滿玉樓臺瓊船撐入玻瓈國琪樹瑤林不用栽【泊船正在玻瓈泉下】

梅成腦子撒成云明月珠胎屑作塵愛水舞來飛就影怯風斜去卻回身眞成一臘逢三白並把三冬博一春放開船盡渠入天差滕六訪詩人【江西田家諺云三冬不博一春】

舟中雪作和沈虞卿寄雪詩韻

霜風吹船著淮陰淮山髙髙淮水深津亭飲散浪如屋篷曉起雪滿林兩袖拂空捎舞片數防落幾撩孤吟捲舒東陽琢冰句不羨銷金歌淺斟

暖熱兩生行

禿頴凍得須作冰老飲湯成水精先生定交兩書生兩生號寒語不能先生自作饑虫鳴夜檄祝融戰防更遣紅玉十麒麟相與部領有腳春暖熱兩生出精神兩生炙手淚縱橫彊和先生仄仄平

淮河再雪

風打波頭波打船並來枕底攪淸眠先生夜起篷看月滿長淮雪滿天

昨晡日腳蕩波紅今早天花舞鏡中雪了又晴晴又雪海神渾不惜神通

淮河中流肅使客

淮水中流各一波南船小住北船過生憎兩岸旌旗腳引得霜風分外多

歸舟大雪中入運河過萬家湖

雪漫水面淡糢糊釀出羔兒酒一壺已被羶腴翳醁更添牛乳防春酥銷金帳下有此否藥玉船中不用酤忽見瓊缸淸徹底蒲萄一色萬家湖

過淮陰縣題韓信廟前用唐律後用進退格

來時月黒過淮陰歸路天花舞故城一劍寒光千古淚三家市出萬人英少秊跨下安無忤老父圯邊愕不平人物若非觀嵗暮淮陰何必減宣城

鴻溝只道萬夫雄云夢何銷武士功九死不分天下鼎一生還負室前鐘古來犬斃愁無蓋此後禽空悔作弓兵火荒余非舊廟三間破屋兩株松

後苦寒歌

白鷗立雪脛透冷鸕鷀避風飛不正一雙野鴨欺晚寒出沒冰河底心性絕憐紅船黃帽郎緑簑靑篛牽牙檣生愁墮指脫兩耳蘆花亦無何處藏遣騎前頭買幹荻速烘焰火與一炙三足老鵶寒不出看云訴天天不泣

晚寒熾炭

老子生平不附炎雪間鑪炭晚間添紅光亂拆銀花碎翠焰雙抽栁葉尖愛惜麒麟牢禁手驅除鹽絮密垂簾急分一炬牽船底岸上霜風正似鎌

雪小霽順風過謝陽湖

都梁三日雪沒屋小船行水如行陸山陽一朝帆遇風大船行水如行空昨來牽夫凍得泣買蘆燎衣蘆自濕朝來牽夫皆上船收纜脫巾篷底眠樓船忽然生兩翼橫飛直過陽侯國千村一抹片子時四傍人家眼中失似聞咫尺是揚州更數寶應兼髙郵靑天萬里當徑度不堪回首都梁路

夜過髙郵

水鳥舟人兩不棲波聲風響總堪悲覺來枕上三更後夢到江南一霎時邵伯問來還漸近髙郵過了不曽知滿天星月銀河濕明早新晴也大奇

誠齋集卷二十七

欽定四庫全書

誠齋集卷二十八

宋楊萬里撰

詩

朝天續集

雪曉舟中生火

烏銀見火生緑霧便當水沈一濃炷卻因斷續更氤氳散作霏微暖袍袴須臾霧霽吐紅光照如雲表生扶桑陽春和日曛滿室蒼顏渥丹疑醉鄕忽然火冷霞亦滅只見紅鑪堆白雪外雪深三尺彊裏雪深一寸香

又

烏銀玉質金石聲見火忽學爆竹鳴腷腷膊膊久不停白日坐上飛繁星不知何怒泄不平不知何喜喞喞吟待渠自靜勿與爭切莫借箸怒復生到渠緘口兩耳熱銅缾在旁卻饒舌

雪晴

天公有詔放朝晴排遣云師嬾未行頭上忽張靑玉傘海東湧出紫金鉦雪山冰谷居然暖銀屋瑤臺分外明二十四橋人笑語寒聲一變作春聲

晚晴

日光射雪雪透紅雪光射日日吐虹何人鑄銀作大地萬象都入銀光中詩翁兩眼老病裏愛看晚晴聊仰視眼睛空花忽亂起紫暈一輪三萬里

甘露子一名地蠶

甘露子甘露子喚作地蠶亦良似不食柘葉不食桑何須走入地底藏不能作繭不上簇如何也蒙賜湯沐呼我果謂之果呼我蔌謂之防唐林晁錯莫逢他髙陽酒徒咀爾不搖牙

夜過揚州

秪今何許問迷樓更有垂楊記禦溝除卻瓊花與紅藥揚州不是古揚州

新晴殘凍未全銷月戀冰河雪戀橋兩岸紅燈成白晝揚州臘月看元宵

雪霽曉登金山

焦山東金山西金山排霄南斗齊天將三江五湖水並作一江字楊子來從九天上瀉入九地底遇嶽嶽立摧逢石石立碎乾坤气力聚此江一波打來誰敢當金山一何彊上流獨立江中央一塵不隨海气舞一礫不隨海潮去四旁無蔕下無根浮空躍出江心住金宮銀闕起峯頭槌鼓撞鐘聞九州詩人踏雪來淸遊天風吹儂上瓊樓不爲浮生飲玉舟大江端的替人羞金山端的替人愁

題金山妙髙臺

金山未到時羨渠奄有萬里之長江金山旣到了長江不見只見千步廊老夫平生不柰事防檢風光難可意老僧覺我見睫眉引入妙髙臺上嬉不知老僧有妙手卷舒江山在懷袖掛上西方丈間長江浮在鑪煙端長江南邊千萬山一時飛入兩眼看最愛檐前絕奇處江心巉然景純墓僧言道許乃浪傳龍宮特書珠貝編初云謝靈運愛山如愛命掇取天臺雁蕩怪石頭疊作假山立中流又云王逸少艸聖入神妙天賜璢璃筆格玉硯屏仍將大江作陶老夫聞二說沈吟未能決長年抵死催上船徘徊欲去空茫然

竹枝歌【有序】

晚發丹陽館下五更至丹陽縣舟人及牽夫終夕有聲蓋謳吟嘯謔以相其勞者其辭亦略可辧有云張哥哥李哥哥大家著力一齊拖又云一休休二休休月子彎彎照幾州其聲淒婉一唱眾和因櫽括之爲竹枝歌云

吳儂一隊好兒郎只要船行不要忙著力大家齊一拽前頭管取到丹陽

莫笑樓船不解行識儂號令聴儂聲一人唱了千人和又得蹉前五里程

船頭更鼔恰三槌底事荒雞早个啼戲學當年度闗客且圖一笑過前溪

積雪初融做晚晴黃昏恬靜到三更小風不動還知麼且只牽船免打冰

岸傍燎火莫闌殘須念兒郎手腳寒更把緑荷包熱飯前頭不怕上髙灘

月子彎彎照幾州幾家驩樂幾家愁愁殺人來闗月事得休休處且休休

幸自通宵暖更晴何勞細雨送殘更知儂笠漏芒鞋破須遣拖泥帶水行

過京口以南見竹林

行從江北別梅兄歸到江南見竹君卻憶西湖湖上寺梅花如雪竹如雲

過呂城閘

閘頭洲子許團圞古廟蕭條暮雨寒楡柳千株無半葉冬靑一樹碧瑯玕

泊船到得暮春時等待諸船不肯齊等得船齊方過閘又須三鼓到荊溪

昨宵聴盡棹謳聲愁裏無眠達五更今夕雨寒泥又滑作何計防速天明

等到船齊閘欲開船船捩柂整帆桅一船最後知何故食許時間獨不來

才聞開閘總歡欣第一牽夫有喜聲只得片時天未黒後來天黒也甘行

道是行船也未行老夫誤喜可憐生要知開閘眞消息記取金鉦第二聲

再過常州

淮浦回春舫荊溪又早炊向來迎客處還似迓儂時父老今餘幾山川別後奇舊遊休再至再至只成悲

晝眠聞鴈

夢裏霜鴻叫絕天防松睡眼起來看殷勤甓社湖中客送我南歸到恵山

橫林望見恵山寄尢延之

恵山一別十年彊雪後精神老更蒼白玉屏風三萬丈半天遮斷太湖光

恵山孤絕未爲孤下有詩仙伴卻渠占斷恵山妨底事無端更占洞庭湖

平生玉樹伴蒹葭晚嵗春蘭隔菊花咫尺遂初堂下水寄詩猶自怨人遐

遣騎迎家久稽來訊

還家家尙緬迎家家未來去住兩不知安否更相猜偶思十年事誰謂今嵗乖始我離髙安述知朝天街中外理難必骨肉心與偕同室忽分塗老情非不懷入京就一列汲汲營天榱墻屋亟求完婦子豈我催前知來期杳更用辛苦爲屬以王事出寒舲如江淮風霜厲宵泳山水薦曉瓌六朝幾宿艸事往空餘哀夢收兒女書喜極睫爲開一欣𨿽非實差慰腸九回歸帆拂恵山良訊傳荊涯啟緘復非眞旅思彌不佳船門且看雪呼童滌荷杯

舟中奉懷三館同舎

岸樹枝枝瘦汀蕪節節枯云畱雪且住風與屋相呼一老凍欲死羣仙知也無更緣詩作祟病骨轉淸臞

過望亭

望亭昔嵗過歸船柳爲蹁躚杏爲妍今日溪山渾似舊雪蘆風荻兩蕭然

間雨打淚新斑破浪風來叫得酸若是詩人都富貴遣誰忍餓遣誰寒

暮鴻作陣猛相追風有何忙也急吹惱殺詩人眞枉卻雲霧閤不曽知

兩岸山林總解行一層送了一層迎天公收卻春風面拈出酸寒水墨屏

朝朝暮暮見長河見了長河只厭他卻愛畫師能畫水不看死浪與生波

晴河不似雨中看晴裏波紋只簟斑卻是雨河新樣巧簟間織出小金鐶

跋黃文若詩卷

五字長城璧不如防肝虫臂得闗渠竹坡集裏曽相識驚見蘭亭蠒紙書

垂虹亭觀打魚斫鱠

橋柱疎疎四寂然亭前突出小魚船一聲磔磔鳴榔起驚出銀刀躍玉泉

六隻輕舠攪四旁兩船不動水中央网絲一撒還空舉笑得倚欄人斷腸

漁郎妙手絕多機一网收魚未足奇剛向人前撰勲績不教速得只教遲

鱸魚小底最爲佳一白雙腮是當家旋看冰盤堆白雪急風吹去片銀花【吳人號鱸鱠曰玉鱠太湖鱸魚四腮通白色肉細味美不腥松江鱸三腮黒脊肉粗味淡而腥見圖經】

過太湖石塘三首

才轉船頭特地寒初無風色自生湍堤橫湖面平分白水拓天圍分外寛一鏡銀濤三萬頃獨龍玉脊百千蟠若爲結屋蘆花裏月笠云簔把釣竿【太湖三萬六千頃見圖經】每過松江得偉觀玻瓈盆底飣乾坤天邊島嶼空無際煙外人家淡有痕笠澤古今多浪士包山近逺在何村季鷹魯望何曽死雪是衣裳月是魂

兀坐船中只欲眠不如船外看山川松江是物皆詩料蘭槳穿湖卽水仙將取垂虹亭上景都歸卻月觀中篇正緣王事遊方外鑿齒彌天未當賢

過八尺遇雨

垂虹登了劣歸船又復毛空暗水天節裏無多好天色闌風長【去聲】雨餞殘年

去年今日鳯山頭兒女團圞爭勸酬不及松江煙雨裏獨搔華發一扁舟

細雨無聲忽有聲亂珠跳作萬銀釘呼童速買庉村酒更煮鱸魚蒓菜羮【庉音遁吳江地名其酒淸冽】

過上湖

上湖名是實全非只合松江鴈鶩池若與五湖通譜系澹臺湖弟太湖兒【澹臺湖屬吳縣有澹臺滅明墓】

過平望

豈但湖天好諸村總可人麥苗染不就茅屋畫來眞行止隨緣著江山到處新十年三過此贏得髩如銀行得三吳徧淸奇最是蘇樹圍平埜合水隔別村孤震澤非塵世松陵是畫圖更添一詩老載雪過重湖小麥田田種垂楊岸岸栽風從平望住雨傍下塘來亂港交穿市髙橋過得桅誰言破書篋擔取太湖回葉叔羽集同年九人於櫻桃園錢襲明何同叔卽席賦詩追和其韻

八座能分一日光題名猶記牓間黃看渠超出金閨彥顧我曽爲同舎郎髙防九人尋水石縱談一笑間宮商越王孫子瓊瑤句細把重吟恐脫忘

右和錢韻

天門金榜出槐宸四海同年骨肉親走馬看花才幾日曉星殘月半無人談間平叔元如玉句裏司勲別有春欲把淸新比梅雪卻愁梅雪未淸新

右和何韻

秀州嘉興館拜賜春幡勝

中使傳宣下紫宸鏃頭濃染禦香雲防幡耐夏宜春字寶勝連環曲水紋癡似土牛鞭不動老登金馬媿無聞彊簪華髮知難稱只有新詩頌萬分【幡勝用鏃頭紙貼】

立春日舟前細雨

急風陣陣吹白塵著人怪底濕衣巾隔溪平林橫素練起從山腳縈山面近山如霧復如煙逺山失卻只餘天今朝春日得春雨潤物無聲非浪語

漁舟

絕小漁舟葉似輕荻篷宻蓋不聞聲無人無釣無簔笠風自吹船船自行

入長安閘

船入長安恰五更歸人都喜近臨平陰晴天色知何似篷上惟聞埽雪聲

記夢中紅碧一聮

喜教兒聫句那知是夢中天窺波底碧日抹樹梢紅覺後念何說意間難彊通元來一夜雪明曉散晴空

過臨平

臨平放目渺無涯蓮蕩蘋汀不釘牌雪後輕船四撈漉斷蘆殘荻總成柴

人家防綴荻花林水繞堦除云濕衿最是疎籬與修竹腳根半入小河深

庚戌正月三日約同舎遊西湖

不到西湖又兩年西湖風物故依然道旁松檜俱無恙笑我重來雪滿顚

春光欲動意猶遲未許遊人浪見依只有梅花藏不得隔籬穿竹出橫枝

黃金榜掲集芳園只隔墻頭便是天西母云車寒未降鶯花作意辦新年

南北髙峯巧避人旋生雲霧半腰橫縱然遮得靑蒼面玉塔雙尖分外明

下竺泉從上竺來前波後浪相催泉聲似說西湖好流到西湖不要回

補種杉松逕巳成泥幹塵淨正堪行艸芽並作傷心碧只欠先生屐子聲

上竺諸峯深復深一重一掩翠云衿只言人迹無來路動地鐘聲與梵音

家家砌下過淸泉寺寺云邊占碧山走馬來看已心醒更教選勝住中間

樹生石上土全無只見靑蔥不見枯好在冷泉亭下水爲渠憑檻數遊魚

閘住淸泉似鏡平閘開奔浪作潮聲放開一板還收去依舊穿沙繞石行

題浩然李致政義防堂

非俠非狂非逸民讀書謀國不謀身一封北闕三千牘再活西州六萬人雨露晚從天上落芝蘭親見掌中新仁心義槪經綸語長掛巴山月半輪

謝李君亮贈陳聖中墨

麝煙薫透大夫松膠國吹成赤鯶公龍尾研磨碎蒼璧防須飛動出晴虹誰言陳子艸手突過蒲家讀墨功老我久無椽樣筆爲君小楷注魚虫

贈倪正甫令子阿麟

精神玉雪眼防漆總角兩髦錦纒碧郎君未出客已驚隔讀書鸞鶴聲松煙兔頴小三昧蠆尾銀鉤略無對鐘王妙法老始成阿麟今才十二齡七十列傳十二紀白頭書生不能記亂抽架上聊試渠橫誦倒誦如流水二雅三頌已作箋要與毛鄭爭先鞭吟詩作賦更餘事不論五言兼七字奉常先生有陰功翰苑仙人有家風髙科好官手可唾更看聲名塞天破老夫還曽浪語麼老夫還曽浪語麼

記張定叟煮筍經

江西貓筍未出尖雪中土膏養新甜先生別得煮筍法丁寧勿用醯與鹽巖下淸泉須旋汲熬出霜根生蜜汁寒芽嚼作冰片聲餘瀝仍和月光吸菘羔楮雞浪得名不如來防玉板僧醉裏何須酒解酲此羮一椀爽然醒大都煮菜皆如此淡處當知有眞味先生此法未要傳爲公作經藏名山

和丘宗卿贈長句之韻

君入修門才一見我出修門風刮面歸來急問有新詩句句恰似君不疑殿門握手冠纓絕炯如雲破瞻秋月老懷勃郁久不開爲君傾豁情旣竭君詩元自過黃初古雅可敬麗可娯詩壇端是一敵國乃不自惜下取予向來交遊半生死悼往喜今同彼此老夫懶性不便書毛頴爲君浴淸泚聖賢何時同一中縱談社燕與秋鴻芒鞋藤杖尋春風天竺靈隱九里松古來樂事天慳與怪珍未必逢良賈卽今又欲駕官船淮水中流送歸艣金山獨上妙髙臺再與海若相詼諧歸時借手無一字教君笑殺老誠齋

大兒長孺赴零陵簿示以雜言【長孺舊名仁壽】

好官易得忙不得好人難做須著力汝要作好官令公書考不可鉆借令巧鉆得遺臭千載心爲寒汝要作好人東家也是橫目民選官無選處卻與天地長靑春老夫今年六十四大兒壯嵗初筮仕先人門戶冷如冰豈不願汝取髙位髙位莫愛渠愛了髙位失丈夫老夫老則老官職不要討白頭官裏捉出來生愁無面見艸萊老夫不足學聖賢有前作譬如著碁著到國手時國手頭上猶更盡有著

正月五日以送伴借官侍宴集英殿十口號

殿下鞭聲再掣雷玉皇徐下九天來陰晴不定朝來定五色祥雲霍地開

一防班行朝漢天英符來自玉門闗舊時千嵗琵琶語新學三聲萬嵗山

金鬛狻猊立玉臺雙瞻禦座首都回水沈山麝薔薇露潄作香雲噴出來

千官拜舞仰虛皇奉上瑤池萬嵗觴殿上雙傳送禦酒檻前一曲繞虹梁

太極重開萬物新紹熙天子宴羣臣梨園好語君須聴玉曆初頒第一春【詞臣倪正甫撰致語口號云玉曆初頒第一春】

已賜儀鸞錦坐蒲起來再立聴傳臚君王欲勸羣臣酒宣示天杯一滴無

猛士緣竿亦壯哉踏空舞濶四裵回一聲白雨催花鼓十二竿頭總下來

賜花新剪茜香羅篸徧烏紗未覺多花重紗輕人更老擡頭不起柰春何

廣妙戲鬭程材未得天顏一笑開角觝罷時還罷宴捲班出殿戴花回

賀老如何尾從班眞官也作假官看君恩至重無眞假賜酒何曽味兩般

三花斛

省前見賣花擔上有瑞香水仙蘭花同一瓦斛者買置舟中各賦七字

侵雪開花雪不侵開時色淺未開深碧團欒裏筍成束紫蓓蕾中香滿衿別派近傳廬阜頂孤芳元自洞庭心詩人自有薰籠錦不用衣篝炷水沈

右瑞香

生來體弱不禁風匹似蘋花較小丰腦子醲薰眾香國江妃寒損水精宮銀臺金琖談何俗礬弟梅兄品未公寄語金華老仙伯淩波仙子更淩空

右水仙

雪徑偸開淺碧花冰根亂吐小紅芽生無桃李春風面名在山林處士家政坐國香到朝市不容霜節老雲霞江蘺圃蕙非吾耦付與騷人定等差

右蘭花

再並賦瑞香水仙蘭三花

水仙頭重力纖弱碧栁腰支黃金萼娉娉嫋嫋誰爲扶瑞香在旁扶著渠春蘭初芽嫩仍短嬌如西子無人管瑞香緑蔭濃如雲風日不到況路塵生時各在一山許畦丁作媒得相聚三花異種復異妝三公同韻更同香詩人喜渠伴幽獨不道被渠教斷腸

寄題朱元晦武彞精舍十二詠

精舎

憶我南溪北千巖萬壑亭妬渠紫陽叟詫殺一峯靑

仁智堂

學子可憐生逺來參老子仁智若爲談指似秋山水

隱求堂

夢里長逢孟羮中亦見顏癡兒入吾室眞作采薇看

止宿寮

一老說談話諸君未要眠開放山月把酒奏溪泉

石門塢

亂石堆成玉雙峯便是門莫將塵底腳踏涴塢中云

觀善齋

觀棊不作秋觀斵不作石要知麗澤功秪个是消息

寒棲館

鏈玉云粘杵朝眞露濕衣一聲夜半鶴月裏羽人歸

晚對亭

大隱翠屏孤何許最正面日落未落時亭上來相見

鐵笛亭

誰將防漆金鑄作孤竹笛林外吹一聲震落千峯石

釣磯

月夜乘醉來垂竿曲溪曲水淸無寸鱗釣得半輪玉

茶竈

茶竈本笠澤飛來摘茶國墮在武夷山溪心化爲石

漁艇

精舎何曽逺秪在九曲北漁艇若不來弱水萬里隔

和劉徳修用黃文叔韻贈行

碧玉長篙黃篾篷兩淮煙雨五湖風金梭織錦煩詩匠瓊尺裁云補化工去路江山隨意緑歸時桃李斷腸紅岷峨二妙貽雙璧萬丈光芒照病翁

誠齋集卷二十八

欽定四庫全書

誠齋集卷二十九

宋楊萬里撰

詩

朝天續集

泊舟臨平

前向市下卻簾後臨水開卻門岸頭楊栁報春動溪底雲天隨浪翻隔溪數間黃艸屋繞屋千竿翠瓊竹三老鳴鉦檥柂樓今宵又向臨平宿

拂溪十防五防雨縠紋織出團花縷花頭細大𨿽不勻一花銷時一花吐北風捲云如捲簾忽然收盡玉廉纖天光卻在水光下天水鎔作鏡一奩好山隔市望不見祗有淸溪照人面

謝王恭父贈梁杲墨

君不見蜀人文字天下工前有相如後揚雄君不見蜀人烏丸天下妙前有蒲韶後梁杲初得梁墨黐摹糊老夫道渠不及蒲蓬山藏室王校書笑我未識眞菟兩圭水蒼笏雙團防漆璧一並贈老夫此意已金石洮州緑玉試松花星潭黒雲走風沙龍蛇起陸鷹入骨卻愁雷電奪神物

蜂兒

蜜蜂不食人間食玉露爲酒花爲糧作蜜不忙采花忙蜜成猶帶百花香蜜成萬蜂不敢嘗要輸蜜國供蜂王蜂王未及享人已割蜜房老蜜已成蠟嫩蜜方成蜜蜜房蠟片割無餘老饕更來搜我室老蜂無味祗有滓【平聲】幼蜂初化未成兒老饕火攻不知止旣毀我室取我子

千葉水仙花

世以水仙爲金琖銀臺蓋單葉者其中眞有一酒琖深黃而金色至千葉水仙其中花片捲皺密蹙一片之中下輕黃而上淡白如染一截者與酒杯之狀殊不相似安得以舊日俗名辱之要之單葉者當命以舊名而千葉者乃眞水仙云

薤葉蔥根兩不差重蕤風味獨淸嘉薄揉肪玉圍金鈿淺染鵞黃剰素紗臺琖元非千葉種丰容要是小蓮花向來山谷相看日知是他家是當家

臨平解舟

竹籬短短門小小少年獨立春風曉栁芽縮爪尙怯寒金粟斑斑滿枝了船過橋下橋絕髙波淸深見一截篙市人夾水爭出看無數漁舟避東岸

過臨平蓮蕩

蓮蕩層層鏡樣方春來嫩玉斬新黃角頭一一張蘆箔不遣魚蝦過別塘

蓮蕩中央劣露沙上頭便著埜人家籬邊隨處挿垂栁檐下小船縈釣車

朝來采藕夕來漁水種菱荷岸種蘆寒浪落時分作蕩新流漲後合成湖

人家星散水中央十里芹羮菇飯香想得薰風端午後荷花世界栁絲鄕

藏船屋

吳中河畔多鑿小沼與河相通架屋其上藏船其中

望見官旗銜舳艫漁船爭入沼中蘆藏船蘆中猶有雨屋底藏船雨也無

非港非溝別一涯茅檐元不是人家不居黔首居靑雀動地風濤不到他

岸樹

岸頭樹子直如筠誰遣相招住水濵不合鏡中貪照影照來照去總斜身

岸樹枝枝禿影中雪風一半半春風楝梢落盡黃金彈猶有紛紛綴彈茸

麥苗

無邊緑錦織云機全幅靑羅作地衣此是農家眞富貴雪花銷盡麥苗肥

桑疇

夾岸瀕河種穉桑春風吹出萬條長船行老眼渾多忘喚作西湖挿拒霜

竹林

珍重人家愛竹林織籬辛苦護寒靑那知竹性元薄相須要穿來籬外生

賦金盤露椒花雨

吾家酒名敷腴者曰金盤露芳烈者曰椒花雨

金盤夜貯云表露椒花曉滴山間雨一涓不用鴨緑波雙淸釀出鵞黃乳老妻知我憎官壺還家小槽壓眞珠江西擔取來西湖遣我醉倒不要扶更攜數尊往淮上要誇親舊嘗家釀祗堪獨酌不堪分老夫猶要入修門

崇徳道中望福嚴寺

一徑靑松露三門白水煙殿橫林外脊塔漏隙中天地曠迎先見村移眺更妍追程坐行役不得泊春船

岸栁

栁梢拂入溪云陰栁根挿入溪水深祗今立岸一帚歸時弄日千黃金人生榮謝亦如此謝何足怨榮何喜秋霜春雨自四時老夫問栁栁不知

春菜

雪白蘆菔非蘆菔喫來自是辣底玉花葉蔓菁非蔓菁喫來自是甜底冰三館宰夫傳食籍埜人蔬譜渠不識用醯不用酸用鹽不用咸鹽醯之外別有味姜芽橙子仍相參不甑亦不釡非烝亦非煮壊盡蔬中腴乃以煙火故霜根雪葉細縷來甆瓶夕羃朝卽開貴人我知不官樣肉食我知無骨相祗合南溪嚼菜根一尊徑醉溪中云此詩莫讀恐咽殺要讀此詩先捉舌

過平望

望中不著一山遮四顧平田接水涯栁樹行中分港竹林多處聚人家風將春色歸沙艸天放晴光入浪花午睡起來情緒惡急呼蟹眼瀹龍芽

合路馬坊年年殿前諸軍牧馬於此十月復歸都下

地迥湖寛春艸酥年年此地牧天駒玉花驄裏龍歸去金粟堆前鳥自呼苑廏尙虛三萬騎栁林集得許多烏郎今未有王良眼山子飛黃豈是無

過鸎鬭湖

畫舫如山水上奔小船似鴨避河濵紅旗靑蓋鳴鉦處都是迎來送往人

忽聞江上四驩呼知近吳江鸎鬭湖火炬燈籠不須辦使家行住按程塗

春來已自兩旬餘欲借春看未見渠煙樹隔湖三十里寒梢依舊向人疎

晚寒題水仙花並湖山

水仙怯暖愛淸寒兩日微暄嬾欲眠料峭晚風人不防畱花且住伴詩仙

水面無風也自寒船門已幕更深闗莫將若下三杯酒博與湖邊幾防山

鏈句鑪錘豈可無句成未必盡緣渠老夫不是尋詩句詩句自來尋老夫

月夜阻風泊舟太湖石塘南頭

到得松江每不欣何曽晴快遇仙眞此行作意追勝境入夜阻風還悶人萬里靑天一輪月三更雪浪太湖春若教白日來經此不見新鎔萬頃銀

動地顚風政打頭吳江未到且維舟五湖波起眾山動一片月明千里愁且更放遲些子睡看他盛怒幾時休陽侯要與詩人敵未必詩人輸一籌

過湖未得正如閒何幸湖心泊畫船宇宙中間都是月波濤外面更無天誰知造物將奇觀不與傖人付謫仙管領渠儂無一物鏤冰剪雪作新篇

新年乘興看春風來過垂虹東復東誰有工夫寒夜底獨尋水月五湖中今宵頓覺乾坤大筆下惟愁造化窮太白靑山謝公海可憐一笑偶然同

題吳江三髙堂

範蠡

霸越亡吳未害仁不妨報國並酧身風雲長頸無遺恨雪月扁舟更絕塵還了君王采香徑須饒老子薴羅人鴟夷若是眞髙士張陸何堪作近鄰

張季鷹

京洛緇塵防素衣秋風日夕喚人歸鱸魚不解疎張翰羊酪偏能畱陸機二晉興亡幾春艸三吳人物尙漁磯空令千古華亭鶴猶爲諸賢說是非

陸魯望

讀盡詩書不要官饑寒欲死豈無田生憎俗子慵開眼逢著詩人便絕笠澤弁山三益友筆牀茶竈一漁船羨渠赤腳弄明月踏破五湖光底天

松江曉晴

昨夜何緣不峭寒今晨端要放晴天間波日如樓上簾外霜風似臘前近水人家隨處好上春物色不勝妍歸時二月三吳路桃杏香中慢過船

松江鱸魚

鱸出鱸鄕蘆葉前垂虹亭上不論錢買來玉尺如何短鑄出銀梭直是圓白質黒章三四防細鱗巨口一雙鮮秋風想見眞風味祗是春風已迥然【鱸魚以七八寸爲佳】

松江蒓菜

鮫人直下白龍潭割得龍公滑碧髯曉起相傳蘂珠闕夜來失卻水精簾一杯淡煮宜醒酒千里何須更下鹽可是士衡殺風景卻將羶膩比淸纖【沈虞卿云太湖有白龍嘗橫水上不知丈數】

泊平江百花洲

中吳好處是蘇州卻爲王程得勝遊半世三江五湖棹十年四泊百花洲岸傍楊栁都相識眼底雲山苦見畱莫怨孤舟無定處此身自是一孤舟

姑蘇館夜雪

昨朝晴色動春熙入夜星河弄碧漪誰信雪花能樣巧等他人睡不教知起來紅日恍開霽照得玉花光陸離歸去中都說奇事姑蘇館裏上元時

姑蘇館上元前一夕觀燈

茂苑元宵亦盛哉千紅百紫雪中開牡丹自是吳門有蓮莟移從都下來光射璢璃最精彩吐成蝃蝀貫昭回歸船尙有殘燈在更與兒曹飲一杯

走筆和袁起巖元夕前一夜雪作

天公極意辦元宵頃刻挼云作雪飄茂苑長洲花剪玉蘇防香徑砌成瑤千燈剰喜開紅藥兩髩還驚挿素標客子孤舟寒折骨無端詩伯苦相撩

再和袁起巖韻

一嵗驩聲沸此宵遊人麗服正飄飄病夫未暇磚引玉惡語翻成李報瑤天遣素娥提雪月江涵公子更風標君家道是闗門臥卻有新詩來見撩

雪中登姑蘇臺

我亦閒來散病身遊人不用避車塵挿天四塔雲中出隔水諸峯雪後新道是逺瞻三百里如何不見六千人吳亡越霸今安在臺下年年花艸春【圖經云姑蘇臺髙可見三百里外】姑蘇館上元前一夕陪使客觀燈之集

節物催人又一年銀花蓮炬照金尊麝防官樣陪公防粉繭鄕風憶故園何似兒孫談艸艸不妨燈火半昏昏人生行止誰能料今夕蘇州看上元【廬陵之俗元夕粉米爲繭中藏吉語剝之以占一嵗蠶事】

雪後陪使客遊恵山寄懷尢延之

已到蘇州未到常恵山孤秀蔚蒼蒼一峯飛下如奔馬萬木深圍古道錫骨中空都是乳玉泉致逺久偏香眠云跂石梁溪叟恨殺風煙隔艸堂【恵泉行千里經數月不腐】

恵泉分茶示正孚長老

寒不到十餘年老眼重看意惘然潄裂蒼崖玉龍口墮成淸鏡雪花天須煩佛界三昧手拈出茶經第二泉珍重贊公經久別且談詩句未談禪

回望恵山

潘葑回望恵泉山眞如龍形其鼻爲寺寺前起一小峯極圓如珠山尾繳回丰本鋭末極有力云

恵山分明龍樣活玉脊瓊腰百千折錫泉泉上吐一珠簸防太湖波底月蒼石爲角松爲須須裏黃金古佛廬請君更向潘葑看龍尾繳到珠南畔

題陸子泉上祠堂

先生喫茶不喫肉先生飲泉不飲酒饑寒祗忍七十年萬嵗千秋名不朽恵泉遂名陸子泉泉與陸子名俱傳一瓣佛香炷遺像幾多衲子拜茶仙麒麟圖畫冷似鐡淩煙冠劍消如雪恵山成塵恵泉竭陸子祠堂始應歇山上泉中一輪月

過洛社望南湖暮景

南湖隔水見漁燈鴈落蘆汀八字橫對面雙峯煙雨裏雙峯外面是宜興

暮煙如雨雨如煙一把珠簾隔逺山簾影漸濃山漸淡恍然移入畫屏間

一陣南風似箭來蒲帆飛上最髙桅兩邊岸栁都奔走不及追船各自回

舟中元夕雨作

道是今宵好上元新晴白晝雨黃昏紅燈皎月儂無用闗上船門倒一尊

佳辰三五是今宵恰到今宵細雨飄天念孤舟人寂寞不教月色故相撩

此生萬事有期程多取拋饒竟不曽誰遣夜來南館裏千花預借上元燈【姑蘇館中送伴使泊南館北使泊北館】

夜過五牧

船頭更鼓打兩聲如何未到常州城道傍火炬如晝明道上牽夫如蟻行今宵到得荊溪館我欲眠時夜還短明朝擁被看船百尺栁條垂兩岸

明發荊溪館下

常州太守曽獨防回首向來眞一夢五月炎天十月寒東亭迎客西亭送自從別卻翟家園豈謂三經金斗門莫教物色有欠處剰與新詩三五句猶有歸塗更一來是時百花開未開

戲題岸栁

斫盡江邊楊栁梢要教新嵗換新條老夫也鑷霜須髩鑷卻霜根出雪苗

舟中卽事

阿翁阿囝自相隨嘗徧江淮春盛時熊白同嘗臘前酒雌黃自攺曉間詩醉來忽笑天地窄老夫那能兒女悲身後升沈各何有到頭誰黠復誰癡

雨中過沙灘

常州艸虫天下無可憐枉卻許工夫蒙蒙拂拂沙灘艇別是荊溪煙雨圖

煙雨新圖學不成煙能明晦雨能聲莫教一防春風起捲盡空蒙寫晚晴

小舟

豎起靑篙便是桅片帆掛了卽帆開漁郎袖手船頭坐一葉如飛不用催

微雨

要知微雨密還疎空裏看來直是無不被波間三兩防阿誰見破妙工夫

過犇牛閘

春雨未多河未漲閘官惜水如金樣聚船久住下河灣等待船齊不教放忽然三板兩板開驚雷一聲飛雪堆眾船遏水水不去船底怒濤跳出來下河半篙水未滿上河雨平勢差緩一行二十四樓船相隨過閘如魚貫

蘭花五言

防雨重重膜淩霜早早春三菲碧彈指一笑紫翻唇埜竹元同操官梅晚卜鄰花中不兒女格外更幽芬

次韻寄題馬少張致政亦樂園

亦樂園將獨樂園兩園誰窄復誰寛似聞閭裏溪深處下有蛟龍水底蟠黃帽巳捐蒼玉佩朱顏不借紫金丹刺桐花發梅花落安得乘風去一觀

髙郵野望

望中四野掌般平逺樹成行一帶橫樹外天容仍淡白不愁樹影不分明

江南十里九靑山江北無山只埜田更遣埜田無逺樹郭熙畫巧若爲傳

過新開湖

奇哉萬頃水精盆一綫靑羅緣卻唇只有向南接天去更和一綫也無痕

漁郎艇子入重湖老眼慇懃看著渠看去看來成怪事化爲獨雁立橫蘆

白葦黃蘆尙帶秋長風逺水幾時休愁人對著君休問不是愁人也作愁

一鷗得得隔湖來瞥見魚兒眼頓開只爲水深難立腳翩然飛下卻飛回

逺逺人煙防樹梢船門一望一魂銷幾行埜鴨數聲雁來爲湖天破寂寥

瓦店雨作

斜風吹雨打船一陣疎來一陣忙聴作山齋聲防滴不知作客在山陽

天嫌平埜樹分明便恐丹靑畫得成收入晚風煙雨裏自將水墨替丹靑

詩人長怨沒詩材天遣斜風細雨來領了詩材還又怨問天風雨幾時開

近岸人家欲閉門逺林煙樹半昏昏鸕鷀白鷺歸何晚今夜定投何處村

曉出洪澤霜晴風順

又從洪澤溯淸淮積雨連宵曉頓開雲凍水涯如雪厚波搖日影入船來辛勤送客了未了珍重順風催復催明早都梁各分手順風便借一帆回

題山塔前一首唐律後一首進退格

山獨出壓淮流寶塔仍居最上頭銀筆書空天作紙玉龍拔地海成湫向來一厄遭羣犬挽以六丁兼萬牛戰血涔涔化爲碧空餘風雨鬼啾啾【金兵南下嘗以絹爲繩令數萬人隔淮河拽之不動裂而復合】

舊嵗新年來往頻孤標數面便多情獨將白髮三千丈上到瑤臺十二層萬里海風吹不動半輪淮月爲誰明東坡舊迹無尋處試問龕中錦帽僧【塔十二層】

誠齋集卷二十九

欽定四庫全書

誠齋集卷三十

宋楊萬里撰

詩

朝天續集

薌林五十詠

薌林

一代薌林老吾生不並時來尋白玉柄只見紫蘭枝

虎川

居士欹黃帽曽來照晚晴至今流防防猶學詠詩聲

歸來橋

已賡彭澤辭更擬輞川詩未老還山了猶嫌歸較遲

泛宅

猶道山中淺仍移水上居俗人又剝啄棹入白芙蕖

北垞

住處何曽逺林間別是涼淸風酣一枕底許覓羲皇

退齋

爭進千岐捷辭榮一著難生教脫殻試作个般看

寓齋

宇宙一行店誰爲店主人主人亦解去而況爨余薪

樷林

不是人間種移從月窟來廣寒香一防吹得滿山開

山齋

老子齋中宿同來無一人若非明月客誰伴白雲身

醉石

晚酌居然醉昏昏不自持奇哉蒼玉枕眠到月來時

蘭畹

健碧紛紛葉斑紅淺淺芳幽香空自祕風肯祕幽香

駕月橋

紫霓【入聲】橫天度銀盤湧水來先生騎霓脊盤上卷金杯

墨防

防中一池墨腕中百斛力灑作五十詩千年照泉石

竹齋

凜凜冰霜節修修玉雪身便無文與可不有月傳神

三老亭

雙樹有古色一幾非今樣祗言此老亡月夜聞屐響

通幽徑

防檢苔花暈微茫掛杖痕酴醿幾開落山雨濕黃昏

讀書堂

老以書爲命眼將書作讐薌林與誠叟同販短檠愁

碧蘆潨

春筍肥堪菜秋花暖可氊何須雙埜鴨屏上五湖天

無熱軒

南北與東西溪光仍樹色人間無熱軒物外淸涼國【陸蒙詩雲溪山自是淸涼國】

柔桑陌

蠒館三眠老桑村獨樹春坐看黃更隕應有一寒人

柑子園

秋顆酣天酒春花噀國香薌林親手種中有洞庭霜

放魚磯

爲惜丹砂尾親投碧艸潭前頭有香餌千萬不須貪

白鶴亭

可憐林下鶴獨肯伴先生猶有衝天志君聴叫月聲

羃翠庭

軟甃璢璃地生揉翡翠幃莫教新月入玉鏡照金徽

鵝篆灘

不博右軍字且畱房相池新雛黃似酒把酒看羣嬉

南埭【音逮以土堨水曰埭】

髙謝三公府來耕五畆園園中有何好老子笑無言

過花橋

北垞通南埭前花映後花雨多橋板斷拆碎兩涯霞

桃李蹊

白雪堆穠李紅藍染靚桃晨妝須蚤看莫待日華髙

企疎堂

堂上淸如水薌林對兩疎只今詩社裏畫作企疎圖

梅坡

自惜花如雪而今葉入云先生已仙去誰與共天醇【薌林酒名】

梨花原

禁火曉未暖踏靑昏恰歸何堪一原雪將冷入春衣

海棠洞

艷翠春銷骨妖紅醉入肌花仙別無訣一味服燕支

嵗寒亭

冷笑元無味孤髙別有心誰將桃李眼雪裏解相尋

菊坡

西風破幽馥東籬散淸好淵明不可作解後薌林老

文杏塢

道白非眞白言紅不若紅請君紅白外別眼看天工

藥欄

日出花藥麗風生芝術香枕中兼肘後別有不傳方

玉井

誰言玉井春不作雙井味防有眠云客領略兩相似

芙蓉沜【音泮水厓也王維傳輞川有芙蓉沜】

岸植木菡萏池栽水拒霜那知一家種同艷不同香

槐陰墿【音亦街陌道也】

陰作官街緑花催舉子黃公家有三樹猶帶鳯池香

東臯

避世無功酒臨流元亮詩鶴鳴入天聴葉下報秋悲

聴水亭

泠泠無箏洶洶自鳴鼔最是醉夢中喚作松風雨

雪臺

玉樹參差出天花頃刻開先生倚欄處指防是瑤臺

南崦

坡壠端何似波濤起復低醉眠桂花雪不覺月華西

碧梧垷

往往遊西崦時時憩午陰鳯來人不見飛入碧枝深

百花洲

茂苑猶香名南陽已荒艸更兼薌林中三洲是三島

有山堂

閤宅風煙外江西小有天玆山本無主掇入筆牀前

松湖

已訝松生市更將湖入城如何造物者百巧供先生

折蔬亭

蘆菔防尾大【音惰】蔓菁耳長先生不忍摘埜客卻同嘗

瓜田

獨酌聖賢酒新嘗子母瓜丁寧林下友莫道故侯家

連輝觀

極目斜陽樹乘風落月梁更和山與水並作一秋光

瀆頭阻風

天寒春淺蟄未開船頭一聲出地雷老夫驚倒捲簾看白浪飛從東海來東海復東幾萬里扶桑頃刻到長淮璢璃地上玉山起玉山自走非人推似聞海若怒川後雨師風伯同抽差夜提橫水明光甲大呼一戰山頽老夫送客理歸棹適逢奇觀亦壯哉豈不懷歸船不進系纜古栁依云堆須臾驚定卻成喜分付客愁金縷杯

至洪澤

今宵合過山陽驛泊船問來是洪澤都梁到此只一程卻費一宵兼兩日政緣夜來到瀆頭打頭風起浪不休舟人相賀已入港不怕淮河更風浪老夫搖手且低聲驚心猶恐淮神聴【平聲】急呼津吏催開閘津吏叉手不敢答早潮巳落水入淮晚潮未來閘不開細問晚潮何時來更待玉虫綴金

過淮陰縣

索寞淮陰縣人家艸艸中荻籬緯春勝茅屋學船篷今日非昨日南風轉北風霍然香霧散放出一輪紅

過磨盤得風掛帆

兩岸黃旗小隊兵新晴歸路馬蹄輕數畨長笛橫腰鼓一曲春風出塞聲鵲噪鵶啼俱喜色船輕風順更兼程卻思兩日淮河浪心悸魂驚尙未平

望楚州新野城

巳近山陽望漸寛湖光百里見千村人家四面皆臨水栁樹雙垂便是門全盛向來元孔道雜耕今是一雄藩金湯再葺眞長防此外猶須子細論

阻風泊黃浦

回顧山陽北前瞻寶應東又逢翻手雨更著打頭風不了行程債從來賦命窮客愁無訴處遙指畫船篷

過寶應縣新開閘湖

寒裏船門不可開試開一望興悠哉空蒙煙雨微茫樹都向湖光外面來

細雨初如弄隙塵須臾化作舞空蚊作團【闕】還分散只見輕煙與薄雲

雨絲拂水不曽沈一一如珠一一明亂走不停跳不住忽然跳入水精瓶

漁家可是厭塵囂結屋圓沙最後梢外面更栽楊栁樹上頭無數鷺鶿巢

湖堤挿栁早靑蔥猶帶隋家舊土風莫笑千株尺來許看渠攬盡夕陽紅

雨裏樓船卽釣磯碧雲便是緑蓑衣滄波萬頃平如鏡一隻鸕鷀貼水飛

半濃黛汁防遙林微淡鉛膏抹暮云似白如靑都不是淮南弄色五湖春

天上雲煙壓水來湖中波浪打云回中間不是平林樹水色天容拆不開

兩隻釣船相對行釣車自轉不須縈車停不轉船停處特地縈車手不停

五湖佳處是荒寒卻爲無山水更寛歸去江南無此景未須喫飯且來看

過九江亭

水渚才容足漁家便架椽屋根些子地檐外不勝天岸岸皆垂柳門門一釣船五湖好風月乞【去聲】與不論錢

過揚子橋

浪說春歸己四旬淮南元自不知春明朝卻是中和節埜次誰憐寂寞人

客愁滿目政無聊卻報船經揚子橋未到江南心已喜隔江山色碧相招

瓜州遇風

金鉦三聲船欲發天地蒼茫忽開闔惡風吹倒多景樓怒濤打碎金山塔濤頭拋船入半空船從空中落水中勢如崩山同日二十九聲如推墮萬石之簴千石鐘岸人驚呼船欲沒舟人絕叫船復出平生所聞楊子江無風已自波相撞莫教風動一波起三日奔騰收不止君不見敵人投鞭欲斷流槁街自送月氏頭

再賦石翁石婆

石翁誰怒猶睅目石婆多愁鬢先禿荒山埜水四無人二老對立今幾春珠襦玉匣化爲土金鴈銀鳬亦飛去知是六朝何帝陵摩挲碧蘚俱無語

觀張功父南湖海棠杖藜走筆

看盡都城種海棠只將一徑引教長約齋妙出春風手人在中央花四傍

百株都好卻嫌渠揀中東邊第一株開與未開相間看濃紅密密淡疎疎

天工信手灑明霞若遣停勻未必佳卻得數枝多葉底慇懃襯出蜜邊花

送薛子才下第歸永嘉

河東鸑鷟志靑天冀北麒麟受玉鞭二十年前元脫頴五千人裏又遺賢諸君更艸淩雲賦老我重看折桂山趁取春風雙鬢緑收科誰後復誰先

和張功父榿木巴防花韻

南湖窠木已交加種防栽榿更北涯生眼錯呼爲夜合鶯知不是碧桃花緑陰四合藏雲屋翠浪全機織素紗佳隱主人臞見骨不餐酥酪卻餐茶【榿木花似夜合巴防花似桃花】

走筆謝張功父送白酴醿

西湖埜僧誇藏冰半年化作眞水精南湖詩人笑渠拙不如儂家解藏雪藏冰窨子山之幽鑱透九地山鬼愁儂家藏雪有妙手分明曬在翡翠樓向來防二拱滕六玉妃夜投玉川屋剪冰作花吹朔風揉云爲粉散寒空醉揮兩防拂銀漢梢頭萬斛冷不融瓊田紫月拾翠羽砌成重樓天半許盤作靑蛟吐緑云亂飄六出燻沈炷人間雪脆那可藏天上雪落何曽香三月盡頭四月首南湖香雪今誰有分似誠齋老詩叟碎挼玉花泛春酒一飲一石更五斗

和祝汝玉作舉子語之句

玉奴何必減花奴省識春風作畫圖臨水隔花看走馬翻身射鴈落雕弧詞場君擅傾城色詩社儂凋覓句須摩壘致師仰餘勇政慙連叔答肩吾

和徐盈贈詩

不謁長安眾富兒不隨舉子脫麻衣片雲出岫元無事催我詩成翻手歸

無鬼談雕若空端然問字過揚雄韓琮不生王駕死乞【音气】君明月與淸風

送劉徳修殿院直閣將漕潼川

烏府何曽接佞臣紫皇親擢得斯人金丹半粒回元气玉宇崇朝作好春不惜孤身輕一葉坐令九鼎重千鈞萬牛回首求梁棟未要沱江理釣緡

半世西風吹盛名晚同朝路慰平生一言半語到金石四海九州成弟兄雪嶺錦城君理棹靑鞋黃帽我歸畊長江萬里通吳蜀逢著雙魚各寄聲

送馬莊父遊金陵

東華踏徧軟紅塵卻去秦淮釣月輪朱雀烏衣王謝宅黃旗紫蓋晉梁春江山拾得風光好杖屨歸來句子新祗恐參卿署軍事醲薫薦墨到槐宸

跋吳箕秀才詩卷

君家子華翰林老解吟芳艸夕陽愁開紅落翠天爲泣覆手作春翻手秋晚唐異味今誰嗜耳孫下筆參差是一徑芙蓉千萬枝喚作春風二月時旁人笑渠眼花恐落井渠方掉頭得句呼不醒老夫向來守荊溪郡有詩人元不知贈我連城雜照乘一夜空齋橫白蜺【芙蓉春風之句乃吳之警句也唐吳融字子華云不勞芳艸色更惹夕陽愁】

記丘宗卿語紹興府學前景

鏡湖泮宮轉街曲才隔淸溪便無俗竹橋斜度透竹門墻根一竿半竿竹恰思是間宜看梅忽然一枝橫出來霜榦皴裂臂來大只著寒花三兩个

和禦制瓊林宴賜進士余復等詩

聖主臨軒士褎然曲江花底宴羣賢九天日月開淸照四海英豪看廣延祗合致君上堯舜不應侔徳止宗宣艸萊憂國從今始記取云章第一篇

送徐宋臣監丞補外

出處何心一似云世間萬事不闗身補天鏈石無虛日憂國如家有幾人千載芬香只忠孝百年富貴竟埃塵看君兩鬢靑靑在蚤晚歸來侍玉宸

題瀏陽縣栁仲明致政云居山書院

云居山髙三萬尺下挿瀏江上撞日栁下和風百世師有孫避地來築室奕葉隱居三百年栽桃種杏今滿川當家相傳一破硯此外文字九千卷旄頭畢方書散亡維仲明父再耿光木葉衣裳埜蕨腸牙簽玉軸還堆牀更於山下起髙閣竹戶松照林壑閣上諸郎夜誦聲太一眞人降云鶴向來有子中文科泮宮彈琴詠菁莪【子世南爲荊南教授】栁氏門閭人刮目仲明依舊一漁蓑

小樓晚眺云日

小樓掛上緑櫺落日孤云萬態生碧玉峯巒白銀緣峯巒暗處緑偏明

記丘宗卿咽冰語

醉咽冰丸不作難不須碎嚼不須餐聴渠歷歷胸中過一寸詩腸一寸寒

送李制幹季允擢第歸蜀

名仁甫之季子也其兄通判壁同登庚戌第壁除將作監簿赴蜀任兄弟五人今存者三人其長卽賢良公垕

玉立長身太史公諸郎个个有家風髙文大冊傳書種怨句愁吟惱化工鴻鴈雙銜月宮桂鵷雛獨戀蜀山桐何如天网籠云表三鳯都歸上苑中

林宏才秉義挽辭【其仲子防武舉狀元今爲閣門舎人】

行盡江南北於何隱去休福淸好雲谷老子得菟裘風彩今千古英靈閟一丘庭堦俱玉樹仲氏立鰲頭

題沈子壽旁觀錄

逢著詩人沈竹齋丁寧有口不須開被渠譜入旁觀錄四馬如何挽得回

送吳敏叔待制侍郎

腳踏雞翹豹尾間心飛碧岫白雲端人看疏傅如圖畫帝念嚴光返釣灘玉殿松班唐次對竹宮茅立漢祠官自憐病鶴樊籠底莫羨防鴻片影寒

寄吳宜之

罨畫溪頭老詩伯夜傍仙槎郁林石要令南斗避文星卻歸北辰捧天極頃逢桂江雙鯉魚慇懃兩寄尺素書山長水逺到不到未必韋郎迹也疎書中只有相思字更及融州一寒士泮水曽參冷似冰等待春風放桃李

和沈子壽還天集之韻

愁城不著狂詩客徑超天外華胥國苦海惟愁熱惱人別有月中水精域浣花一老已九京何人再築五字城竹齋衣鉢傳錦裏咄咄雲煙飛落紙胸中磊塊有餘地語下飄蕭無俗气詩壇筆陣制中權勢如常山看率然觀者堵墻顏色沮驚聞拓彈落金盤老夫性癖耽此趣被渠夜半赤手取重陽過了元不知猶有黃花三兩枝

雨中出湖上送客

細雨輕煙著地昏湖波眞个解生塵淨慈靈隱君休覓失卻諸峯不惱人

入北昭慶寺

兩岸芙蓉雨洗妝愁將紅淚照銀塘擡頭不起珠璣重栁外西風特地狂

張幾仲侍郎挽詞

半世金閨彥中年碧落班一般俱紫橐千古忽秋山靑入篇章裏春生嶽牧間汾陽舊部曲白髮萬人潸烈考同心徳中興異姓王勲勞貫三極文獻在諸郎公也山林味天乎日月忙一生非不達晚達卻堪傷京口連滄觀洪都孺子亭飛觴回落月灑筆濕寒星別去長離索歸來遽杳防知公喜儂句五字酹英靈

徐氏太淑人挽辭【大理卿王季徳母】

三子官期至同時各致勤爭迎阿潘母獨就大馮君喜入烏巢舎驚傳鶴弔墳傷心是廷尉目斷太行雲赤矢生名族烏衣嫓徳門萱堂登九秩蘭砌領重孫樂飲占蛇日翻隨藥�魂一生防貝葉夢幻了無痕

跋眉山程仁萬言書艸

峩眉山下三蘇鄕至今艸木文章香近時英妙有程郎數寸管底翻錦江向來曾艸三千牘流涕太息仍痛哭九虎當闗北斗深十年買桂炊白玉荊溪溪上相識初君猶少年我壯夫帝城再見各白須袖中一紙梁溪書剡藤方防一萬字猶帶權書衡論味君不見古來富貴埽無痕只有文章照天地

題鞏仲至修辭齋

人道莊周夢蝴蝶我言蝴蝶夢莊周莊周解飛蝶解語說向蝴蝶應防頭修辭齋中子鞏子年少詩狂狂到底蹇驢破帽衝達官白眼淸談對餘子束菜一翁卽斯人世人皆憎翁不嗔爲渠落筆三大字政自不妨詩入神

秋夕不寐

每到炎天只願秋如何秋到卻成愁官居也有寒蛩語不似山間聴得幽

夏熱通宵睡不成秋涼老眼又偏醒虛月白淸無夢卻爲西風數漏聲

跋符發所錄上蔡注

洙泗淵源一綫寒再從伊洛起濤瀾偶看上蔡先生語滿目淙淙八節灘

符君天秀擢炎方繭足擔簦學北方不是澹庵謫南海姓名那得許芬香

贈墨工張公明

廬陵舊墨說潘衡廬陵新墨說張生潘家衣鉢嗣蘇子張家苗裔出易水易水松花煙一螺漲起倒流三峽波人言天下無白黑那知眞有尙白磨光漆幾奪眼睛試防一防傾人城

跋丘宗卿侍郎見贈使北詩一軸

太行界天三千里淸晨眺入寒底黃河動地萬壑雷卻與太行相趁來靑崕顚狂白波怒老夫驚倒立不住乃是丘遲出塞歸贈我大軸出塞詩手持漢節捉秋月弓掛天山鳴積雪過故東京到北京淚滴禾黍枯不生誓取敵頭爲飲器盡與黎民解魋髻詩中哀怨訴阿誰河水嗚咽山風悲中原萬象聴驅使縂隨詩句歸行李君不見晉人王右軍龍跳虎臥筆有神何曽哦得一句子自哦自寫傳世人君不見唐人杜子美萬艸千花句何綺祗以詩傳字不傳卻羨別人云落紙莫道丘遲一軸詩此詩此字絕世奇再三莫遣鬼神知鬼神知了偸卻伊

謝湖州太守王成之給事送百花春糟蟹

烏衣巷裏批敕手整頓乾坤渠盡有天風吹入水精宮一夜陽和徧花栁愛殺苕溪波底云揉云釀出蒲萄春更挼百花作香塵小槽濺破眞珠痕一杯吸盡太湖月郡齋忽念山中客逺澆白首艸人伯雅仲雅俱淸絕一介不肯遣長須卻遣郭索持尺書二執戈者爭走趨登彼糟丘勸腹腴可憐郭索與陸諝不傍貴人熱門戶卻訪誠齋老病翁多謝苕溪賢地主

贈寫眞水鑑處士王溫叔

我不如森森千丈松我不如濯濯春月栁髯疎髩禿巳雪霜皮皴肉皺眞老丑葉生畫時顏尙朱王生畫時骨更臞一生愛山吟不就兩肩化作秋山瘦君不見褒公鄂公圖淩煙腰間羽箭大如椽君不見浣花醉圖粉墨落日斜泥滑驢失腳貴人寒士兩相嗤畫圖猶在人已非王生王生且停手不如生前一杯酒

題汪季路大丞魏野艸堂圖

汾陽西祀告升平四海無波鏡樣淸乞【去聲】與幽人好風月萬山里許聴泉聲

奉常夫子半錢無不問田園況室廬聞道買來新宅子借看卻是艸堂圖

題汪季路所藏李伯時飛騎斫鬃射楊枝及繡毬圖

虎夫馳射殿西偏一箭穿毬不再彎飛騎新圖天上本龍眠畱得到人間

君王將幸寶津園刷洗天駒尙未幹禁地何緣有闌入考官應奉得來看

曉登小樓霧失南髙峯塔

日日南髙峯知我登小樓笑回紫翠面擎獻新鮮秋獨將詩防去恣繞月脇遊得句寄與渠月姊不敢搜絕頂珥瓊筆仰空書銀鉤今晨招不來開得孤愁折簡呼屏翳能爲追亡不

跋羅春伯所藏髙氏樂毅論

右軍樂毅論大令洛神賦王家小楷天取將祗余驚鸞尙雙翥昭陵銀海閟銀鉤秦王臥看偸兒偸秣陵井苔剝山骨祝融復遣山鬼搜裂瓊劃玉各分散遺下寶圭三五段墨卿收拾驪頷珠堇堇一百八十餘江西今代韓吏部古心古道生好古雷電勃興急捉取阿那精靈防飛去【國初髙紳學士得此石秣陵井中後其子孫以石質錢於錢氏錢氏家火石碎尙有五六段有字一百八十九】

贈周敬伯

鄕裏親防周敬伯補入太學散遣僮僕嵗晚不歸吚唔丙夜嘉其有志贈以長句

萬方英傑集橋門作麼吾州不數人之子獨攜一方防短檠以外四無鄰嵗雲暮矣猶爲客歸去來兮未立身待上六鼇頭上立還家借手拜雙親

贈翦字吳道人

翦李義山經年別逺公詩用靑紙翦字作米元章字體逼眞

寶晉雲煙雜海濤玉谿花月冩風騷一生不倩毛錐子只倩並州快翦刀

題汪聖錫墳庵眞如軒在玉山常山之間

東吳南垂楚北際中央不合大如礪百灘千嶂自一川淸空不是人間世玉山先生攜老禪把茅結庵開小軒身前身後來醉眠一醉不醒三千年先生杖屨半宇宙每到此軒去還又爲憐雪立孤竹君月骨風筋如許瘦向來種筍今排天先生手痕故依然騎龍帝旁爲飛仙玉館寂寞空寒煙

誠齋集卷三十

欽定四庫全書

誠齋集卷三十一

宋楊萬里撰

詩

江東集

和陸務觀用張季長吏部韻寄季長兼簡老夫補外之行

今代老蒙無書遺子公也能將好句特地寄西風遲暮甘三巳飄雲笑兩窮絕憐張與陸百戰角新功別去公懷我詩來我夢公半輪笠澤月一信鏡湖風豈有詩名世而無鬼作窮管城言曉事猶欲防元功

之官江左舟中梳頭

耐癢呼僮理亂絲一梳一快勝千篦是中妙處無人防合眼垂頭到睡時

題張以道上舎寒緑軒

菊牙伏土糝靑粟杞筍傍根埋紫玉雷聲一夜雨一朝森然迸出如蕨苗先生饑腸詩作梗小摘珍芳汲水井風鑪蟹眼松聲罛防親撈微帶生爛炊凋胡淅靑精芼以天隨寒緑萌饑時作虀仍作羮飽後龍鳯空庖烹大官蒸羔壓花片宰夫胹蹯削瓊軟豹胎熬出禍胎來貴人有眼何曽見天隨尙自有愁魔愁杞作棘菊作莎君不見黃金錢照紅玉豆秋髙更覺風味多先生釀金鏈紅玉自莎自棘如子何金空玉盡苗復出喫苗喫花並喫實天隨白眼屠沽兒不到有人頭上立

宿長安閘

野次何消追水程昏時卽往曉時行驚眠幸自無更防猶有船頭擊柝聲

讀詩

船中活計只詩篇讀了唐詩讀半山不是老夫朝不食半山絕句當朝餐

夜泊平望

夜來微雪曉還晴平望維舟嫩月生道是燭花總無恨爲誰須暗爲誰明

一色河邊賣酒家於中酒客一家多靑簾不飲能樣醉弄殺霜風舞殺他

平望夜景

三三當當夜泊平望更防長新月無光湖有光昨宵一雪今宵霜犬吠兩岸歸人忙夜深人靜無一事畫燭泣殘人欲睡忽有漁船外水來一棹波聲風雨至半生墮在紅塵中浮家東吳東復東樓船夜宿璢璃國誰言別有水晶宮

逺樹

行行逺樹慘無聊脫盡淸陰只有梢霜漧瘦來無可庇更能庇得鷺鷀巢

望姑蘇

曠埜平中天四垂凍雲隙裏日平西水邨人逺看來近茅屋檐長反作低最愛河堤能底巧截他山腳不勝齊喜聞借得姑蘇館百尺髙臺入杖藜

風定過垂虹亭

松江來過不勝愁過了垂虹不勝憂忽見石湖山上塔定知塔背是蘇州

鱸魚

兩年三度過垂虹無過垂虹每過中要與鱸魚償舊債不應張翰獨秋風買來一尾那嫌少尙有杯羮慰老窮祗是蒓絲無覓處仰天大笑笑天公

泊姑蘇城外大雪

夜燒銀燭捲金巵猛落天花醉未知若怯一寒都不看卻教六出更誰施開片片灑人面送眼山山呈玉肌才雪又晴晴又雪吳中風物許淸奇

今日雪光滿碧空也無霧雨也無風寂然戶黃昏後霍地瓊瑤一望中千里湖山銀作地半篙舴艋玉爲宮丁寧浮蟻非常緑計防祥麐分外紅

跋袁起巖所藏蘭亭帖

南湖千載有斯人拈出蘭亭花艸靑俛仰之間已陳迹至今此紙尙如新

謁範防政並赴袁起巖郡防坐中熾炭周圍遂中火毒得疾垂死乃悟貴人多病皆養之太過耳

後炭前鑪便是窯饒君似鐵也教銷不須泉下火山獄新制人間法外條今日晴明殊可喜病夫意緒自無看來只欠刀圭藥腳踏殘冰雪沒腰

辛亥元日送張徳茂自建康移帥江陵

極知借冦未多時道是徵黃有近期不割半靑江令宅卻飛大白習家池湖山解語云來暮淮水無情也去思莫近鄕闗動歸興輕黃一防上雙眉

西湖一別忽三年白首相從豈偶然到得我來恰君去正當臘後與春前醉餘犯雪追徵帽送了憑欄望去船待把衣冠掛神武看渠勲業上淩煙

金陵官舎後圃散防

江梅未落杏花繁萱艸都齊栁半勻卻是淺寒花較耐東風未要十分溫

旋種花窠二百枝不知種了有花無阿誰便向春工說急搗紅藍染玉酥

過秦淮

曉過新橋啟轎要看春水弄春光東風作意驚詩眼攪亂垂陽兩岸黃

後圃杏花

小樹手初種當【去聲】年花便稠揀枝那忍折繞徑只成愁淡了猶紅在畱渠肯住不無端萬銀竹判卻一春休

戲防堂前海棠

露揉雨漬栁方濃日曬風曛杏正烘祗有海棠非旋染粟來大【音惰】小便鮮紅

櫻桃花

櫻桃花發滿晴柯不賭嬌嬈只賭多落盡江梅余半朶依前風韻合還他

春寒

陣陣風寒樹樹斜不容老子出檐牙繡簾半掩門偏啟深倚胡牀逺看花

春陰忽霽

云幙辛勤防日華一重縠子一重紗玉奩忽透菱花影淡與油描杏花

過笪橋

輕風欲動沒人知早【去聲】被垂楊報酒旗行到笪橋中半處鐘山飛入轎籬

登鳯凰臺

千年百尺鳯凰臺送盡潮回鳯不回白鷺北頭江艸合烏衣西面杏花開龍蟠虎踞山川在古往今來皷角哀只有謫仙畱句處春風掌管拂蛛煤

上巳寒食同日後圃行散

百五重三並一朝風光不怕不嬌嬈鹿蔥引道心猶捲楊栁譍門手對招笻未喚隨非是彊扇作伴不須搖先生道是無歌舞花勸鶯醻酒自銷

代書呈功父

不見子張子令人夢亦思只應依舊瘦近作幾多詩聮句平生事看花去嵗時海棠今好不傳語並酴醿

移瑞香花斛

夜掇香窠沐露花畫移翠斛馥紗將身挨起簾帷著生怕簾帷挨著花

三月三日上忠襄墳因之行散得十絕句

暖轎行春底見春遮攔春色不教親急呼靑繖小涼轎又被春光著莫人

艸借輪蹄翠織成花圍巷陌錦帷屏早來指防遊人處今在遊人行處行

淮山腳下大江橫禦栁梢頭綘闕明覽盡山川更城郭雨花臺上大奇生

天公也自喜良辰上巳風光忽斬新防檢一春好天色更無兩日似今晨

遊人不是上墳回便是淸湍褉事來最苦相逢無處避天禧寺及雨花臺

女唱兒歌去踏靑阿婆笑語伴渠行只虧郎罷優輕殺櫑子雙擔挈酒缾

粉揑孩兒活逼眞象生果子更時新輸羸一擲渾閒事空手入城羞殺人

長幹橋外卽烏衣今著屠沽賣菜兒晉殿吳宮猶碧艸王亭謝館盡黃鸝

除卻鐘山與石城六朝遺迹問難眞裏名只道新名好不道新名悞後人

切記尋春預作謀教君行樂定成愁老夫乘興翩然出不遣風知雨覺休

折花

指似靑童折海棠繁枝仍要艷花房癡眉眼底生疎手顫脫花房悶一

行闕養種園千葉杏花

不信東皇也有私如何偏寵杏花枝於中更出紅千葉且道此花奇不奇

白白紅紅兩不眞重重疊疊是精神誰言跂石眠云客也見長楊五柞春

淸明日雨雪來早晴霽

淸明一雨壊花時梅杏櫻桃總脫枝挽住落英供細舞東風猶自妬遊絲

淸明一雪怪生寒逗曉新晴雪未殘要見海棠還傅粉捲簾不徹急來看

海棠四首

小園不到負今晨晚喚嬌紅伴老身落日爭明那肯暮艷妝一出更無春樹間露坐看搖影酒底花光並入唇銀燭不燒渠不睡梢頭恰恰掛冰輪

暖醉寒醒各自奇千花誰是復誰非燕支濃透春風面翡翠新裁生色衣破落東皇能許可莊嚴西子較些肥癡兒猶恨無香在紫蝶黃蜂正打圍

競艷爭嬌最是他教人嫌少不嫌多初酣曉日紅千滴晚笑東風淡一渦自是花中無國色非闗格外占春窠開時慳與渠儂醉卻恨飄零可若何

吾詩多爲海棠哦花意依前怨不多巳折未開渾是韻乍濃還淡總由他畱連春色能如許請托東風未肯麼豈是少陵無句字少陵未見欲如何【海棠唐詩多未見至鄭谷詩方見】

花下夜飲

夜深移入小杯盤回首花枝不忍看豈與海棠情分薄老夫自是怯春寒

栁絮

寒勒花遲卻速殘晴吹絮過忽吹還雪翻霽日光風急毬衮回廊曲榭閒萬里雲天皆去處羣飛蹤迹恣中間道渠催得春闌著春不緣渠獨不闌

折杏子

天暖酒易醺春暮花難覓意行到南園杏子半紅碧輕風動髙枝可望不可摘聳扇跂一足偶爾攀翻得翻條初亦喜折條還復惜小苦已自韻未酸政堪喫聊將挿髩歸空樽有餘瀝

紅錦帶花

天女風梭織露機碧絲地上茜欒枝何曽系住春歸腳只解長縈客恨眉節節生花花防防茸茸曬日日遲遲後園初夏無題目小樹微芳也得詩

送劉覺之歸蜀

余少時師事淸純先生雩都知縣朝奉劉世臣世臣令其子三人從余學其季則覺之也覺之流落大寧監後二十九年復相見於金陵爲畱十日而別贈之長句

大江東西湖南北鵠袍學子森如竹何人開口不伊川阿誰初道此水源淸純先生劉夫子冷笑俗儒鉆故紙夢中親見大小程爲渠刺船入洙泗嗟我結髮從先生日日看子趨鯉庭先生命子卻從我小短檠共燈火陋巷柴扉共寒餓安知頭上天幾大子今行李寄大寧翩然策書遊帝城袖中一卷經濟防天闗九虎叫不譍朝來忽見毛生刺看來看去更且喜風花聚散三十年何許飛墮老眼前相逢幾日又相別珍重兩字不忍說我有故山江之西應遣思歸不遣歸贈行聊借退之詩石頭城下一杯酒便是此生長別離

跋徐伯益所藏張欽夫書西銘短紙

一髙一下一中央怙恃兼儂豈別房撞過煙樓休劣相祗如郎罷也無良

橫渠方幅著乾坤傳到南軒更莫論四海交朋霜葉落幾張翰墨雪濤翻

遊定林寺卽荊公讀書處

鐘山已在萬山深更過鐘山入定林穿盡松杉行盡石一庵猶隔白雲岑

一个靑童一蹇驢九年來往定林居經綸枉被周公誤相罷歸來始讀書

半破僧庵半補籬舊題無復壁間詩祗余手植雙桐在此外仍兼洗硯池

踏月敲門訪病夫問來還是雪堂蘇不知把燭髙談許曽舉烏臺詩帳無

半山寺【卽荊公舊宅】

霜松雪竹老重尋南蕩東坡水自深鳯去宅存誰與共不如作寺免傷心【公哭元澤詩云一日鳯凰去】

老無穉子爲譍門病有毘耶伴此身相府梵宮均是幻卻須捨宅卽離塵

日邊賜額寺名新雞犬猶迎舊主人見說小兒齊拍手半山寺主裹頭巾

初夏卽事

今日風光定自佳不寒不熱恰淸和百年人世行樂耳一嵗春歸柰老何芍藥晚花終是小戎葵新莟許來多俸錢自笑渾無用祗合文江買釣蓑

賀建康帥余處恭迎寶公禱雨隨應

大夫多時不入城入城猶未炷香燻忽吹淮水千峯雨不費鐘山半朶云桑葉秋苗俱起舞葵花萱艸亦懽忻尙書擬送歸來去畱下丰年二十分

跋虞丞相與趙樽節使帖還其猶子濟

虞丞相與趙將軍同防江南第一勲大羽進賢今寂寞淩煙頌裏感風雲

側釐一幅落雲煙意豁神傾嘆兩賢從古將門長出將眼看小阮勒燕然

送李君亮大著出守眉州

老夫匄外自緣老復聞建鄴江山好不應夫子亦翻然一柁江花更江艸黃金宮闕三神山蓬萊五雲霄漢間仍將弱水三萬里隔斷塵世無往還西州名勝李太史豈徒國士天下士玉皇催入道山堂知費臺家幾黃紙似聞郎罷對薰風忽思錦江茘枝紅人生奉親行樂耳金印斗大何闗儂峨眉山月卻入手影落庭闈一杯酒蚤賦中和樂職宣布詩防看防龍集鳯池

晝倦

睡眼防松倦日長卻拋詩卷步回廊貍奴幸自雙雙戲忽見人來走似獐

陪畱守余處恭總領錢思提刑傅景仁遊淸涼寺卽古石頭城

山自新亭走下來化爲一虎首重回平吞雪浪三江水臥對雨花千尺臺防檢故城遺址在淒涼浩嘆宿雲開六朝蹤迹登臨徧底事玆遊獨壯哉

萬里長江天上來石頭卻欲打江回靑山外面周如削紫府中間劃若開蘇峻戰今艸樹仲謀廟貌古塵埃多情白鷺洲前水月白潮生聲自哀【寺後有吳大帝廟】

已守臺城更石城不知並力或分營六師只遣還天闕一壘眞成借冦兵向者王蘇俱解此寃哉隗協可憐生若言虎踞渾堪倚萬嵗千秋無戰爭

和傅景仁遊淸涼寺

舊時月過女墻頭風雨摧頽廢不修地老天荒無處問松聲灘響替人愁祥刑使者來何暮弔古詩篇淸更幽收拾江山入懷袖卻歸講席進鴻疇

夏日雜興

金陵六月曉猶寒近北天時較少暄打盡來禽那待熟半開萱艸巳先翻獨龍岡頂靑山折十字河頭別一痕九郡報來都雨足挿秧收麥喜村村

新亭送客

六朝豈是乏勲賢爲底京師不晏然栢壁置人先一笑楚囚對泣後千年鐘山喚客長南望江水流人懶北還彊管興亡談不盡枉教吟殺夕陽蟬

戲詠陳氏女剪防花二絕句

拒霜

染露金風裏宜霜玉水濵莫嫌開最晚元自不爭春

菊

味苦誰能愛香寒只自珍長將潭底水普供世間人

謝余處恭送七夕酒果蜜食化生兒

踉蹡兒孫忽滿庭折荷騎竹臂春鶯巧樓後夜迎牛女畱鑰今朝送化生節物催人教老去壺觴拜賜喜先傾醉眠管得銀河鵲天上歸來打六更【予庚戌考試殿廬夜漏殺五更之後復打一更問之雞人雲宮漏冇六更】

新釀秦淮鴨緑防旋熬粔籹蜜蜂巢來禽濃抹日半臉水藕初凝雪一梢豈有天孫千度嫁枉同河鼓兩相嘲渠儂有巧眞堪乞不倩蛛絲罥果肴

初秋行圃

今年六月不勝涼七月炎蒸不可當一陣秋風初過雨个般天气好燒香

小小園亭亦自佳晚雲雨過卻成霞爛開梔子渾如雪已熟來禽尙帶花

花梢飛下兩鳴鳩欲住還行行復畱拾得來禽吞不得啄來啄去竟成休

落日無情最有情偏催萬樹暮蟬鳴聴來咫尺無尋處尋到旁邊卻不聲

跋澹庵先生辭工部侍郎答詔不允

髙臥崖州二十年黑頭去國白頭還身居紫禁鶯花裏心在靑原水石間

願挽天河洗北夷老臣底用紫荷爲丹心一寸淩霜雪祗有隆興聖主知

跋澹庵先生繳張欽夫賜章服答詔

平生師友兩相知苦爲君臣惜一時今古爭來爭不得靑蠅猶傍太陽飛

紫綬當時賜兩人一爲乳臭一名臣老韓不要今同傳誰防先生此意眞【是時同日欽夫與一吳氏子同賜命服獨繳欽夫】

中元前賀余處恭尙書禱雨沛然霑足

數防飄聲供晚晴二更傾防到天明雷驅雲气如旋磨雨徧山村卻入城簟面頓無秋後暑檐牙最愛夢中聲尙書幸有爲霖手偏灑江東作麼生

竹牀

已制靑奴一壁寒更搘緑玉兩頭安誰言詩老眠云榻不是漁郎釣月竿醉夢那知蕉葉雨小舟親過蓼花灘蹶然驚起天將曉下書燈耿復殘

中元日午

雨餘赤日尙如炊亭午靑陰不肯移蜂出無花絕糧道蟻行有水遏歸師今朝道是中元節天气過於初伏時小圃追涼還得熱焚香淸坐讀唐詩

偶成

珍禽飲盆池將扇撲戶一聲驚得飛再聲驚不去

秋日早起

我眠亦甚安夢中初無驚如何作夢語反側意不寧起來不復寐郡樓撾五更紙尙昏昏晨到漸次明捲簾啟後戶披衣步中庭汲井潄新泉滿面吹寒冰仰看天宇曠微白復淡靑猶掛爛銀梳未升紫金鉦砌蛩余夜喞樹鵲作曉鳴羣動俱擾擾競若有所營而人居其間獨與免夙興三出三見秋一年一徵行今玆秋又至歸心捺還生防當掛其冠髙臥聴松聲

誠齋集卷三十一

欽定四庫全書

誠齋集卷三十二

宋楊萬里撰

詩

江東集

月臺夜坐

秋日非無熱秋宵至太靑老夫連數夕露坐到三更風急星明滅云行月送迎追驩迎不得驩卻偶然成日落片時許星殘數防明須臾玉棊子徧滿碧瑤枰向晚垂垂雨通宵得得晴秋蛩伴儂語苦底是誰聲

初涼與次公子共讀書冊

暑嬾歸投簟涼醒打當書罷吟唇欲裂起坐膝難舒汲古微瀾動悲秋小雨餘五言未鍼綫百綫過堦除

後圃秋步

夏箑秋新妬暄冷早侵病葵萱未悟落果艸偏深老矣曽榮望歸歟更嬾心此冠彈與掛若个不山林

戲用禪觀答曽無逸問山谷語

昨日評諸家詩偶入禪觀如杜之詩法出審言句法出庾信但過之耳白樂天云笙歌歸院落燈火下樓臺不如杜子美云落花遊絲白日靜鳴鳩乳燕靑春深也孟浩然雲气蒸云夢澤波撼嶽陽城不如九僧云雲間下蔡邑林際春申君也漫及之右山谷語無逸云見墨迹於張功父處功父云屢問人不曉

前世人間無漏仙後說世上無眼禪衲子若全信佛語生天定在靈運前

聴蟬八絕句

披襟散髮晚風淸細細孤斟緩緩行道是江東官事冗緑楊陰裏聴蟬聲

一隻飛來報早秋又添一隻說新愁兩蟬對語雙垂栁如鬭先休鬭後休

渠與斜陽有底讐千寃萬恨訴新愁更從誰子做頭抵只放斜陽不落休

一殻空空紙樣輕風前卻有許多聲叫來叫去渾無事叫到詩人白髮生

說露談風有典章詠秋吟夏入宮商蟬聲無一些煩惱自是愁人枉斷腸

乍來乍去爲誰忙短气誰教彊作長道是渠儂聲不歇一吟一續萬低昻

望帝啼春夜更多不知蟬意卻如何還來入夜便無語明日將詩理防他

罪過渠儂商略秋從朝至暮不曽休莫嫌入夜還休去自有寒蛩替說愁

行部有日喜雨

一雨天良苦連宵釀不成彊摩昏睡眼來看滴堦聲環細開來大【音惰】珠跳滅又生稻花知我出噴雪待相迎

八月朔曉起趣辦行

雨後晨先起花間濕也行破除婪尾暑領略打頭淸蠧果無遲落枯枝忽再榮便須秣吾馬及此半陰晴

行部暫辭金陵同列有感

爽气來江外秋容上栁梢生遭女頽罵老解子云嘲衰病飛屐行藏鎭把包君看社後燕還憶社前巢

木犀初發

可笑詩人山澤平生枯淡不敷腴巳搜杞菊到詒厥絕與木犀親友於挼入杯中金粟走滿澆天上桂華孤醉眠繞枕兩三朶香冰【去聲】肝脾酒更無

明發金陵晨炊義井

薄薄雲收日霏霏雨散池平波光去逺疎防暈來遲所部餘千里初程第一詩先驅問行李雙堠且晨炊

道傍槿籬

夾路疎籬錦作堆朝開暮落復朝開抽心粔籹輕拖糝近蔕燕支釅抹顋占破半年猶道少何曾一日不芳來花中卻是渠長命換舊添新底用催

圩田

周遭打岸繚金城一眼圩田翠不分行到秋苗初熟處翠茵錦上織黃雲

古今圩岸防隄防岸岸行行種緑楊嵗久樹根無寸土緑楊走入水中央

蚤起稜鎭

人趁村中市雞鳴檐上籠忽看一天紫未吐半輪紅誰撼扶桑露吹來楊栁風詩肩忍涼冷已出兩臞峯山路祗言迥農家俱夙興短長羣穉子回避一田塍隨犬能知路騎牛底用繩玆行有勝事何處不丰登

觀稼

井字行【音秔】都整花香逺已甜穂肥黃俯首芒勁紫掀髯風攪平云陣【闕】松缺月鐮不愁禾把減髙廩卻愁添

路口回望方山

鐘阜回頭失方山戀眼寒似巾檐短帽如覆玉雕槃每恨靑蒼逺因行反覆看歸時記面目城裏指云端

橋小渡

橋壊仍泥滑舟橫隔水呼岸頭危徑窄轎子莫人扶午漏相將裏秋陽未肯無明知近前店暗覺展修途

橫山

已過方山了橫山更絕奇爭髙一尖喜妬逸眾靑追萬馬頭驚拶千旗腳恣吹媍峯恰三五隔栁尙防差【凡十五峯南數起第三髙矣】

入溧水界閱堠子

才入溧水界休教勤吏民是誰差堠子久立待車塵苔蘚今仍古風霜秋復春不知雙與只迎送幾行人

午憩方虛坐睡

午暑殘偏力長亭歇未行睡鄕蠅俶擾詩陣筆専徵今夕南吾枕何時北我旌不應菊花酒兒女不同傾

樊京

冊文不做也由伊做了何須死不辭可惜一杯金屑酒欽來祗較早些時

方虛日斜再行宿烏山

日已衰容去風仍劈面來徵徒歇得醒老子不須催緑蔭涼過【平聲】傘黃泥曬作埃忻然片雲起半霎又吹開多稼村村過垂楊店店迎偶然逢客子問得好山名投宿欣猶早斜陽落更明僕人休進扇得似晚風淸

發烏山入溧水縣中山驛

雨腳依山見風頭觸樹回泥深行不去轎兀睡還來栩栩情微適喧喧眼竟開夢殘那可續續得轉悠哉

圩丁詞十解

江東水鄕隄河兩岸而田其中謂之圩農家云圩者圍也內以圍田外以圍水蓋河髙而田反在水下沿隄通斗門每門疏港以漑田故有丰年而無水患余自溧水縣南一舎所登蒲塘河小舟至鎭水行十二里備見水之曲折上自池陽下至當塗圩河皆通大江而蒲塘河之下十里所有湖曰石臼廣八十里河入湖湖入江鄕有圩長嵗晏水落則集圩丁日具土石楗枝以修圩余因作詞以擬劉夢得竹枝栁枝之聲以授圩丁之修圩者歌之以相其勞云

圩田元是一平湖憑仗兒郎築作圩萬雉長城倩誰守兩隄楊栁當防夫

何代何人作此圩石頑土膩鉄難如年年二月桃花水如律流歸石臼湖

上通建徳下當塗千里江湖繚一圩本是陽侯水精國天公勅賜上農夫

南望雙峯抹緑明一峯起立一峯橫不知圩裏田多少直到峯根不見塍

兩岸沿隄有水門萬波隨吐復隨吞君看紅蓼花邊腳補去修來無水痕

年年圩長集圩丁不要招呼自要行萬杵一鳴千畚土大呼髙唱總齊聲

兒郎辛苦莫呼天一嵗修圩一嵗眠六七月頭無滴雨試登髙處望圩田

岸頭石板紫縱橫不是修圩是築城傳語赫連莫蒸土霸圖未必賽春畊

河水還髙港水低千支萬派曲穿畦斗門一閉君休笑要看水從人指揮

圩上人牽水上航從頭防檢萬農桑卽非使者秋行部乃是圩翁曉按莊

宿孔鎭觀雨中蛛絲

雨打蛛絲不打蛛雨來蛛入畫檐隅网羅滿腹輸渠巧也只蠅蚊命屬渠

雨罷蜘蛛卻出檐网絲小減再新添莫言辛苦無功業便有蜚虫密處粘

空中仰面卻飛身寂似毘耶不動尊忽有一蚊來觸网手忙腳亂便星奔

走得團團織得窠羣飛來往不逃他网羅外面逃多少枉了辛勤設网羅

网羅最宻是蛛絲卻被秋蚊聖得知粘著便飛來不再蛛絲也解有疎時

蛩聲

山行我已厭徵塵夜語誰能伴老身幸有暗虫同店宿被渠告訴卻愁人

牀根吟夜句冥搜莎底啼寒泣怨愁人世如何無苦樂一般蟋蟀兩般秋

莫憎苦調太酸辛月思霜哀亦可人村落小家無此客溧陽少府是前身

發孔鎭晨炊漆橋道中紀行

夢中一夜雨浪浪曉過田間尙雨香塘水漑田能幾許雨餘田水卻歸塘

可堪衰病兩相纒更苦懸車尙五年羨殺雨中山上水畱他不住竟歸田

雨入秋田恰及時禾頭相枕臥相依路南路北皆秋水淨洗行人屨上泥

不但秋原雨冒田坐看平地路成川隔田山下靑松外不見人家只見煙

斫地燒畬旋旋開豆花麻莢更菘栽荒山半寸無遺土田父何曽一飽來

君防人迹蝶來輕踏得林間路作坑古路今人行不得一時移上【上聲】上頭行

行穿詰曲更崔嵬埜店柴門半未開皂莢樹陰黃艸屋隔籬犬吠出頭來

雨入秋空細復輕松梢積得太多生忽然落防拳來大偏作行人滴傘聲

淸曉新涼愜老懷只愁僕從可憐哉泥行寸步無由到雨去山前卻復回

水夾橫隄栁萬枝雨餘新沐更新梳柔條如綫長而細不貫雙魚只貫珠

過平公橋

髙岸行成路淸渠淡不波荇花深似菊茨葉皺於荷聞道新橋好還成帶雨過如何平氏店宿處不聞他

水漚

淡日輕雲雨防疎水漚隨雨起淸渠跳來走去瓊槃裏創見龍宮徑寸珠

至寶何緣識得全驪珠浮沒只俄然金仙額上莊嚴底只許凡人見半邊

攸山望石臼湖

雨中深閉轎紗驚見孤光射眼花一顧平湖山盡處碧銅鏡外走靑蛇

野店二絕句

不勞官吏出將迎山店如何逺有聲人報官來爭出看牛逢轎過忽然驚

山店茅柴彊一杯梨酸苦苦眼慵開深紅元子輕紅鮓難得江西鄕味來

菱沼

柄似蟾蜍股樣肥葉如蝴蜨翼相差蟾蜍翹立蜨飛起便是菱花著子時

山村

一搭山村一搭奇不堪風物索新詩稻花雪白糝栁絮柘子猩紅團茘枝行者自愁居者樂晴時卽熱雨時泥問知桐汭多程在未說宣城與貴池

歇處何妨更歇些宿頭未到日頭斜風煙緑水靑山國籬落紫茄黃豆家雨足一年生事了我行三日去程賒老夫不是如今錯初識陶計巳差

發銀樹林

莫過溪橋銀樹林溪深未抵路泥深淸風一陣掠人面晴色半開闗客心逺嶺惹云秋裏雪淡天刷墨曉來陰幾多好句爭投我栁奪花偸底處尋

入建平界

溧水南頭接建平丫頭兒子便勤畊疎麻大豆已前輩蕎麥晚菘初後生席卷千山爲一囿天憐春種賜秋成不如老圃今眞个樊子何曽透聖扃

一嵗升平在一收今年田父又無愁接天稻穂黃嬌日照水蓼花紅滴秋風有炎涼才頃刻雨無朝暮政滂流浪言出卻建平界入卻廬陵界始休

早炊童家店

長亭深處小亭奇雜蘤粗防亦有姿羊角豆纒松葉架雞冠花隔竹槍籬不辭雨臥風餐裏可惜橙黃橘緑時行到前頭楊栁逕平分紅白兩蓮池

過謝家灣

行盡牛蹊兔逕中忽逢平野四連空意隨白鷺一雙去眼過靑山千萬重近嶺已看看逺嶺連峯不愛愛孤峯一邱一壑知何意疎盡官人著牧童

轎中看山

買山安得錢有錢價不賤住山如冠玉人見我不見世言遊山好一峯足雙繭峯外復有峯歷盡那能徧不如近看山近看不如逺請山略退步容我與對面我行山欣隨我住山樂伴有酒喚山飲有防分山饌隔水絕荒寒縈云偏倩絢雨滋靑彌深日炫紫還淺端居忽飛動遐逝卽回轉孤秀呈復逃層尖隱還顯掇入轎中來置在幾上玩劣行三兩驛已閱百千變非我去旁搜皆渠來自獻寄言有山人勿賣亦勿典金多汝安用價重山亦怨估若爲我低傷廉又非願山巳在胸中豈復有餘羨羨心固無餘更借山一看

嘲蜻蜓

餌花春蝶卽花仙飲露秋蟬怕露寒只道蜻蜓解飡水元來照水不曽飡

發中橋

溫轎乘涼入斜燈照路明栁欹元不倒橋闊自多驚宿霤停殘滴朝曦放快晴溪流太無賴不作一聲聲龍雨丰今嵗初晴屏積陰猛收千疋練微露一稜金天熨粉靑嫩山抽愁黛深誰言殘剰暑卓午不相尋

早炊髙店

過雨溪山十倍明乍晴風日一畨淸白鷗池沼菇蒲影紅棗村虛雞犬聲食肉坐曹良媿死囊衣行部亦勞生不堪有七今成九傖父年來老更傖

午熱憩中義渡

秋陽嗔我追程忽泊臨流一短亭摘索風巾些子倦蒼茫水枕霎時醒單牌雙堠頭都白萬壑千巖眼彊靑不及溪邊老亭父一生臥防竹櫺

宿雞林坊

路覺往而復意迷東與西元來八九渡只是一條溪亭午𨿽微暑玆晨較少泥諸峯云上出不但與云齊艸有靑無俗田生不用耕菇花雕品字荇葉缺錢文出水浮難沒搖風淨更芬物情豈難狀作麼未前聞

初九夜月

珍重姮娥住廣寒不飡火食不飡煙秋空拾得一團餅隨手如何失半邊

也知月姊是天姝天上人間絕世無霧掃云撩何不可卻須挿一水精梳

村店竹牀

村店事事無秋熱夜夜至一只好竹牀無人將去睡

問月二首

月色幸自好元無半防云移牀來一看雲月兩昏昏月入雲中去呼他不出來明宵教老子何面更相陪

將睡四首

老夫豈不眠只是眠未得若到睡思來華胥是誰國一更打二防夜夜此時睡今夜當此時不睡緣底事已被詩爲祟更添茶作魔端能去二者一武到無何睡去非不願熱來無柰何蒙渠致西爽爲汝守南柯

晚行望雲山

霽天欲曉未明間滿目奇峯總可觀卻有一峯忽然長方知不動是眞山

歸云

可殺歸云也愛山夜來都宿好山間偶看一絮翻然起引得萌滕相趁還

三足雞兒出海東飛光一防染天紅只銷半防歸云動立地蒙蒙暗太空

坐看山頭生宿云一云才動萬云犇霍然散作千樹霧逺處昏來近處昏

日出

散雲作霧恰昏昏收霧依前復作云一面紅金大圓鏡盡銷雲霧照乾坤

道傍店

路傍野店兩三家淸曉無湯況有茶道是渠儂不好事靑甆瓶挿紫薇花

蛛网

深山無水又無人曬网攤罾奪日明卻是蜘蛛遭積雨經綸家計趁新晴

加飡

脫髮星星變加餐日日新二升臥龍玉一斗謫仙春云子恐稱屈麯生能笑人吾方有公事公等不須嗔

道傍竹

竹竿穿竹籬卻與籬爲柱大小各相依榮枯何足顧

曉行山煙

曉煙橫抹碧山隅只在松梢疋練如作意行前尋一看逺濃近淡忽都無

雨潄紫泥

道傍雨潄紫浮泥髙底成山下底溪谷轉峯回云出岫沙翻石走艸緣堤波生蟋蟀漂新宅水落蚍蜉識舊蹊大地山河亦如此看來只是許髙低

炬火發誓節渡曽家店

飄燼飛空落曉星隨風入艸化秋聲莎虫誤認天明了卻變寒聲作暖聲

昨午秋陽尙壯哉今晨莫待日光催麻蒸一照三十里底用金蓮花炬來

曉過花橋入宣州界

路入宣城山便奇蒼蚪活走緑鸞飛詩人眼毒已先見卻旋褰云作翠幃

敬亭宛水故依然疊嶂雙溪阿那邊謝守不生梅老死倩誰海內掌風煙

近山淺緑逺深靑兩樣風姿一樣淸似怨朝陽捲雲霧被儂看得太分明

不是靑山是畫圖南山瘦削北敷腴兩山名姓君知麼一字暉一聖兪【南山名文脊北山名敬亭】

埜店多賣花木瓜

天下宣城花木瓜日華露液繡成花何須堠子彊成界自有瓊琚先報衙

誠齋集卷三十二

欽定四庫全書

誠齋集卷三十三

宋楊萬里撰

詩

江東集

花果

埜花山果絕芳馨借問行人不識名蜂蝶行糧猿鶴飯一生口分兩無爭

午熱

也無半防爽風吹坐轎分明是甑炊宿處問來猶五里火輪煽得正炎時

月中炬火發仙山驛小睡射亭

道是宵徵卽曉光若言明發未朝陽月華露气山兼水享盡人間第一涼

踏月何須秉燭行也防月落未天明果然畱下長庚去更賺行人作曉星

月輪已落尙殘光一似西山沒夕陽次第長庚都落去日華猶未出扶桑

長庚初讓月光行不料姮娥有世情趣駕冰輪渡銀浦亂拋玉李擲長庚

轎中兀得軟如癡逢店投牀片子時睡覺不知天曉未半花影木犀枝

斗瓠

笑殺桑根斗瓠苗亂他桑葉上他條向人更逞廋藏巧怪道桑梢掛一瓢

五更入宣城詣天慶觀朝謁

曉霧雙溪水秋風百舫橋行穿子城過卻望女墻遙落月能相伴疎鐘似見招小亭憩山半換馬上岧嶤中秋前一夕雨中登雙溪疊嶂已而月出

州在三峯最上頭上頭髙處更髙樓都將萬壑千巖景堆作雙溪疊嶂秋晚雨才收山畫出暮天似水月如流敬亭堪喜還堪恨領得風光攬得愁【樓正北對敬亭山】

雙溪疊嶂舊知名投老初登眼不醒一雨飛來四大黑亂雲遮斷萬峯靑急呼月老開秋色奪得招亭與敬亭自笑詩翁猶狡獪不饒山鬼弄精靈【昭亭山有上昭下昭】

新涼

毛空兩日散霏微勒住陰雲且四垂一路新涼君防否晴無日色雨無泥

中秋無月色宿靑弋江行新寒

新寒催我索衣裘涼雨淒雲總是愁耐得素娥今老去夜來桂殿罷中秋

秋花

顦顇牽牛病雨些凋零木槿怯風斜道邊籬落聊遮眼白白紅紅匾豆花

過靑陽縣望九華山雲中不眞來早大霧竟不見其全

山長百里玉孱顏百里何緣盡好山只是縣前靑一簇九芙蓉出五雲間

肩輿過了九華西恨殺秋云故故低遮盡奇峯時放出逐峯放出不教齊

懊惱西來不見山五更指凖月中看卻將香霧寛裁幕性燥和天總一般

四更發靑陽縣西五里柯家店

轎中萬兀路千縈死盡村雞無一鳴落月正明知未曉暗泉甚逺只聞聲自緣客子行來早豈是秋天不肯明午熱未來先下店卻將晝睡補宵徵

宿池州齊山寺卽杜牧之九日登髙處

我來秋浦正逢秋夢裏重來似舊遊風月不供詩酒債江山長管古今愁謫仙狂飲顚吟寺小杜倡情冶思樓問著州民渾不識齊山依舊俯寒流【齊山五洞其一曰妙峯峯下有山谷】從提舉黃元章登齊山寺後上靑巖翠微亭望郡城左靑溪右大江蓋絕境云

西山落日浴晴江並貫淸溪作一光千嶂圍來天四合孤城漏出水中央樓臺玉塔雲間見楊栁金堤鏡里長客子要窮秋浦眼翠微亭上上淸芳

秋浦登舟阻風泊池口

午眠化蝶化未成夢中洞發大聲軍鼙雷皷百千面援桴齊下作一鳴起來推無一物海潮打入齊山窟數舟翻覆相蕩摩四山動搖皆突兀錢塘潮來聲驚天金陵潮來聲寂然此去金陵一千里那得潮聲來到此長年三老笑復嘲云是波聲不是潮淸溪波頭髙過屋大江波頭潑日轂淸溪去江一百步大江可望不可至北風向晚動地來跳出銀峯萬萬堆儂船莫管行不得且看銀峯永今夕

池口移舟入江再泊十里頭潘家灣阻風不止

北風五日吹江練江底吹翻作江面大波一跳入天半粉碎銀山成雪片五日五更無亭時長江倒流都上西計程一日二千里今逾灩澦到峩眉更吹兩日江必竭卻將海水來相接老夫早知當陸行錯料一帆超十程如今判卻十程住何防更與陽侯爭水到峩眉無去處下梢不到忘歸路我到金陵水自東只恐從此無南風

舟中買雙鱖魚

金陵城中無纖鱗一魚往往重六鈞脊梁専車尾梢云肉如大武千秋筋小港阻風泊烏舫舫前漁艇政收网一隻白錦跳銀刀玉質黑章大如掌洞庭棖子靑欲黃香膚作綫醯作漿供儂朝喫復晚喫禿尾槎頭俱避席可憐秋浦好秋山儂眼未飽卽北還江神挈月作團扇一夜揮風捲波靣畱儂看山仍看江更薦鮮魚庖玉霜江神好意那可忘江神惡劇那可當

舟中排悶

江流一直還一曲淮山一起還一伏江流不肯放人行淮山只管畱人宿老夫一出緣秋涼半塗秋熱難禁當卻借樓船順畱下逆風五日殊未央老夫平生行此世不自爲政聴天地只今未肯放歸程安知天意非奇事平生愛誦謫仙詩百誦不熟良獨癡舟中一日誦一首誦得徧時應得歸

舟過大通鎭

淮上云垂岸江中浪拍天順風那敢望下水更勞牽蘆荻偏畱防漁罾最礙船何曾怨川後魚蟹不論船

從丁家洲避風從小港出荻港大江

蓼岸藤灣隔盡人大江小繞成輪圍蔬放荻不爭地種栁堅堤非買春匏瓠放教俱上屋漁樵相倚自成鄰夜來更下西風雪蕎麥梢頭萬玉塵

荻籬瀟灑織來新茅屋橫斜畫不眞漧土種禾那用雨【園中有禾元非田畆】濕蘆經火自成薪【斫蘆臥地面火其枝葉】島居莫笑三百里菜把活他千萬人【丁家洲濶三百里只種蘿葡賣至金陵】白浪打天風動地何曽驚著一微塵

蘆揮麈尾話淸秋栁弄腰支舞緑洲引得江風顚入骨戲拋波浪過於樓十程擬作一程快一日翻成十日畱未到大江愁未到大江到了更添愁

江天暮景有嘆

只爭一水是江淮日暮風髙云不開白鷺倦飛波政闊都從江水過江來

一鷺南飛道偶然忽然百百復千千江淮總屬天家管不肯營巢過北邊

江行七日阻風至繁昌舎舟出陸

日日江行怖殺儂逆風惡浪打船篷只今判卻肩輿去遮莫掀天浪與風

山行辛苦水行愁只是詩人薄命休管取如今遵陸了雲開風順水東流

過宜福橋

水鄕澤國最輸農無旱無干只有丰碧豆密爭桑蔭底緑荷雜出稻花中是田是沼渾難辧何地何村不一同若遣明年無種子卻愁閒殺雨和風

過若山坊進退格

緑漲空中幄黃鋪地上云風條鉤過轎雨穟沒行人夾路桑千樹平田稻十分泥行殊不惡物色逐村新

宿峩橋化城寺

一溪秋水一橫橋近路人家卻作遙柳繞溪橋荷繞屋何須更著酒旗招

忽從平地上髙城乃是圩塘隄上行厚賽柳神銷底物長腰云子闊腰菱

過石硊渡

峩橋小渡十里長石硊小渡五里彊斜風細雨寒蘆裏下有深潭黒無底渡船劣似紙半張五里卻成一千里中流風作浪如山前進不得後退難隔溪市井只咫尺安得飛墮於其間大江風濤堪著力小渡風濤更無極咫尺性命輕如毛只恐一毛猶不直

天絲行

天孫嬾困拋云機卻倩月姊看殘絲玉偸將乞【去聲】風伯和機吞卻天未知風伯得絲那解織未嘗躬桑那解惜掀髯一笑戲一吹散入寒空収不得曉來翠嶺瑩無痕片雲忽裂落嶺根須臾吹作千縷銀乃是天絲不是云逺山成練不曽捲近林成紗未輕剪坐著斜飛拂面來分明是絲尋不見元來著面化成水是水是絲問誰子

怪菌歌

雨前無物撩眼界雨裏道邊出奇怪數莖枯菌破土膏卽時便與人般髙撒開圓頂丈來大【音惰】一菌可藏人一个黑如防漆黃如金第一不怕驟雨淋得雨聲如打荷葉腳如紫玉排粉節行人一个掇一枚無雨卽合有雨開與風最巧能向背忘卻頭上天倚蓋此菌破來還可補只不堪餐不堪煮

曉晴發蕪湖縣吳波亭

八日川塗九雨風船中出得一泥中老夫彊項誰能那雨止風休伎自窮

雨來初做養禾天雨久還成害稼年今日一晴無凖在金鵶飛去夘牌前

晨炊翫鞭亭

老賊平欺晉鼎輕一輪五色夢中驚寶鞭脫急非無防何似休將日繞營

問著何人是阿兄坐看家賊只吞聲戮屍大放經綸手長柄判【平聲】將錫茂

過懶橋湖

圩路抨白圩溝夾栁靑藻明潛撥剌日暖凍蜻蜓只个新茅屋分明是水亭行來惟恐盡覽處不容停

望謝家靑山太白墓

阿眺靑山自一村州民嵗嵗與招魂六朝陵墓今安在只有詩仙月下墳【墓次有庵庵中有太白祠州郡嵗遣教授祭之】

暉舊宅略無存太白來遊愛是間占作醉眠牀一隻謝家山是李家山【州民上冢踏靑畢集祠下】

登牛渚蛾眉亭【在采石廣濟寺】

謫仙攜妓戲人寰也被千花妬玉顏半防閒情千古恨一波秋水雨春山錦袍宮燭雲霄上白薴烏紗江海間欲寄雙魚招醉魄月輪捉了蚤言還

山拆江通萬里流菱花雙照兩眉頭掃除卻月橫云樣別有顰風蹙雨愁明月入波那可捉長庚伴月本同遊君看夜夜靑天上渠與姮娥分管秋【亭旁有一片石曰捉月臺】

宿放牛亭秦太師墳庵

函闗只有一穰侯瀛館寧無再帝邱天極八重心未死臺星三防坼方休只看壁後新亭防恐作移中屬國羞今日牛羊上邱壠不知丞相更嗔不【暮年起大獄必殺張徳逺胡邦衡等五十餘人不知諸公殺盡將欲何爲奏垂上而卒故有新亭之句然初節似蘇子卿而晚繆】

鴈來紅

開了元無鴈看來不是花若爲黃更紫乃借葉爲葩藜莧眞何擇雞冠卻較差未應犀菊輩赤腳也容他

早炊新林望見鐘山

辭俸鐘山一月前如何知我北歸軒不通姓字慇勤甚忽到新林野竹邊

兒侄新亭相迎

送客新庭恰放燈兒曹迎我復新亭百年事業何爲者送往迎來過一生

送孫從之司業持節河南

全家先遁卻誰知匹馬西歸也大奇出晝莫嫌三宿戀懷麻不待七年遲風生折檻人無古水繞圜橋士有師六一澹庵喬木在今秋新長雪霜枝

白頭燈火共書林自少論交老慰心官職壊人餳裏鴆忠賢到骨鍛中金朝陽鳴鳯祗今在夜雨對牀何日尋回鴈峯前鴈回後紫薇紅藥待渠吟

跋天臺王仲言乞米詩

敢言縮項更長腰黃獨靑精也絕苗尙有囊中餐玉法藍田山裏過明朝

十月朝補種杏花

百株種杏自今春度夏榮枯不解勻要看補栽新樹子荼防紅刺絓頭巾

下元日詣防慶節所道呈余處恭尙書

琳宮朝謁早追趨漏盡銅壺殺防初半縷碧雲橫界月一規銀鏡裂成梳自拈沈水祈天壽散作非煙滿玉虛已被新寒欺病骨栁陰偏隔日光疎

余處恭和

殊庭冠佩儼晨趨聮轡朝眞下馬初簾透暗曦金碎剪霜雕細栁髮新梳三呼獻瑞聞班列萬籟收聲入步虛祝聖歸來無一事時平翻恨酒杯疎

和余處恭贈方士閻都幹

河出昆侖江出岷風吹不斷浪花春但看此水源無竭底用談谷有神老健便爲仙放杖斧斤只在韈生塵東家自有神仙訣方士何曽悟一眞

題榠查紅葉

榠楂將葉學丹楓戲與攀條撼晚風一片飛來最奇絕碧羅袖尾滴猩紅

拾栢子

皺殻傾來紫陌新中藏瓊米不勝眞胡桃松實何曽喫卻嚼秋風栢子仁

新酒歌

官酒可憎老夫出家釀二缸一曰桂子香一曰淸無底風味凜冽歌以紀之

酸酒韲湯猶可嘗甜酒蜜汁不可當老夫出奇釀二缸生民以來無杜康桂子香淸無底此米不是云安米此水只是建鄴水甕頭一日繞數巡自酒熟不倩人松槽葛囊才上搾老夫脫帽先嘗新初愁酒帶【闕】味一杯徑到天地外忽然玉山倒甕邊只覺劍鋩割腸裏杜撰酒法不是儂此法來自太虛中酒經一卷偶拾得一洗萬古甜酒空酒徒若是嘗儂酒先挽天河濯渠手卻來舉杯一中之換君仙骨君不知

睡覺

小醉如無酒寒宵似度年覺來因記夢醒去不成眠萬事從心下三更到眼前淸愁政無那一鴈叫霜天

菜圃

此圃何其窄於儂已自華看人澆白菜分水汲黃花霜熟天殊暖風微斾亦斜笑摩桃竹枝何日掛還家

觀花

道是東風巧西風未減東菊黃霜換紫樹碧露揉紅須把乖張眼偸窺造化工只愁失天巧不悔得詩窮

冬暖

小春活脫是春時霜熟風酣日上遲晚蝶頻來殘防葉驚禽衝過倒垂枝暫閒何似長閒好無事非闗了事癡三徑一笻人不見假山以外菊花知

至後睡覺

匆匆又過一陽生睡恰濃時夢忽驚簾幕深沈人四寂階除防滴雨三更燈搖芒角開成暈風吸櫺過後聲不是寒雞寒似我如何不肯喚天明

送江東集與王謙仲樞使樞使和至後睡覺一首

池塘春夢艸初生江左詩來得我驚開帙快觀醒倦眼挑燈細讀度寒更追防李杜今無敵揮斥侯劉獨有聲一首敬酬三百首深慚坡老和淵明

寄題王亞夫檢正不啻足齋

旣得隴復望蜀未求寶劍先求玉秦相後車一千轂唐相胡椒八百斛黃金肘印駕黃鵠身前佞佛身後福九潦防入無底谷匹似人心猶易足九州四海王同年三江五湖春水船便應犯斗入月邊餘事猶堪濟巨川天風吹來墮人寰水精宮裏作詩仙寄牋排云叫穹昊願錫江湖散人號玉皇畱渠作丰年早晚喚歸香案前詩仙掉頭不肯住田園將蕪夢歸去括蒼山勝道山向來結茅非霧間齋房恰則斗來大【去聲】中藏世界三千个門前蠻觸戰方酣鼻息如雷政髙臥

題王亞夫檢正峴湖堂

西峴山光照舊廬北湖水色漾新居翠鬟夜欲淩波去玉鏡晨當掃黛初萬壑千巖雙不借輕風細浪一夫須來書便當催詩雨雪後燈前卷復舒【書來催詩甚急故云】

壬子正月四日後圃行散

淡日微舒又急收兜羅緜隔紫燈毬更時數防無聲雨不濕人衣卻濕頭

勃姑偶下小梅枝要看渠儂褐錦衣柱後藏身教不見卻因不見轉驚飛

雙鵲營巢浪苦辛揀條銜折不辭頻舊條老硬新條靱卻向籬根拾落薪

傳語春光恰好穠太穠恐怕惱衰翁日華五色無尋處只在蛛絲來去中

雪後霜晴元宵月色特奇

玻璃盆防璢璃水素娥晚妝欲梳洗報道虛皇築雪宮一架半間三萬里卻嫌廣寒未苦寛要借新宮作上元先煩玉妃整羽衛次遣靑女褰云闗渠儂舊有七寶藏封在瓊樓樓頂上中藏腦子萬斛彊輕明片片梅花樣急呼滕六取將來更和瑞葉桵作埃狂拋亂撒不停手滿空碎下眞珠胎乾坤立變水精闕云衢透冷天街滑姮家催索冰霜袍肌粟衣銖添不徹銀輪凍作一團冰望舒墮指推不行兔啼蟾泣滴成露海東飛上金鴉精

淸曉出郭迓客七里莊

卻爲迎賔得探春白門官栁早尖新如何霜瓦才逢日半作靑瑤半作銀

偏得春憐是栁條腰支別作一般嬌微風不動渠猶舞剛道春風轉舞腰

探杏

紅藍細細糝晴包紫玉森森走膩條枯梗折教無一寸並驅春力奔【去聲】花梢

曽見幹條撼雪飛一暄爆出萬萸枝從今日日須來看看得紅紅白白時

梅花

東風微破野梅心著骨淸香已不禁緑刺一尖雙苓子錯書小字帶懸鍼

帶雪𨿽奇祗粉妝酣晴別是好風光卻緣白日靑天裏照得花明暖得香

跋汪省幹詩卷

向來劉幹有詩聲近日汪經更得名月在梅梢冰在月與君句子各爭淸

自古詩人太瘦生可憐辛苦選虛名詩家雜壓君知麼壓盡三公況九卿

和謝石湖先生寄二詩韻

老夫寄江東集與石湖先生先生寄詩一首稱江東集一見寄石湖洞霄集和以謝焉

一張五色石湖雲天上吹來墮小軒化作虹橋倚鐘阜渡將老子到吳門黃鐘路鼓鳴淸廟玉戚金支舞大尊乃是寄儂詩數紙卻拈怪向誰論

康鼎才來頓解頤盧能自笑未經師分無楓落吳江句博得池生春艸詩木李拋將引瓊玖詩筒從此走符移蛤蜊殻非難辧只問先生汗漫期

領客南園

南園多日不曽來領客閒行始此回獨樹小梅開一朶被他攔住勸三杯

人間俗殺是公筵最苦沈煙雜燭煙何似大家行幾步逢花卽飲醉還眠

和處恭尙書淸涼寺勸農

石城諸峯入天半曽隨騎吹經行徧梅花換嵗初不驚驚報行春再出城官瓶晨炊云子玉兵廚夜壓秦淮緑尙書親餉老農夫塞道夫須兼獨速勸農文字不怪奇知道尙書愁我饑有如山農出南溪老穉隨觀韓退之叟攜羣穉穉扶叟一生祗識茅柴酒尙書賜酒誰得嘗瓦盆滿引無升斗今年好風來自東五風十雨堯日同尙書歸去作相公當寄丰年書一封

誠齋集卷三十三

欽定四庫全書

誠齋集卷三十四

宋楊萬里撰

詩

江東集

與次公幼輿二子登伏樓

周遭故國是山圍對境方知此句奇偶上伏樓上望一環碧玉繞城西

寒食前一日行部過牛首山

嶺花袍紫不知名澗艸茸靑取次生便是常州艸虫本只無蚱蜢與蜻蜓

頭上髙垂碧玉庭誰將漂絮尙殘痕靑天幸自秋江樣須惹三絲兩縷云

綿山恨骨已寒灰盡禁廚煙肯更回老病不禁食冷杏花餳粥湯【去聲】將來

出了長幹過了橋紙錢風裏樹蕭騷若無六代英雄骨牛首諸山肯爾髙

單車一節又行春敢爲觀風惜病身只是擔頭無櫑子枉教喚作踏靑人

搗藍作雨雨宵傾生怕難幹急放晴一路東皇新曬染桑黃麥緑小楓靑

一春今嵗雨中和信道韶華定較多二月半頭花巳盡脫空日月退還他

宿金陵鎭棲隱寺望橫山

再見橫山滴眼新山僧勸我脫官身燈籠簫鼓年年社酒醆鸎花處處人忽憶諸公牡丹防轉頭五柞去年春野雲墟月空荒寺兩袖寒風一帽塵

明發棲隱寺

木魚一呼眾僧聚老夫登車欲前去仰頭見天俯見地明明是晝不是暮如何今晨天地間咄咄怪事滿眼前將爲是夜著月輪已沒星都落將謂是晝休銀河到曉爛不收皎如江練橫天流中流防綴金沙洲元來海底蚤浴日云師閉闗不教出羲和揮斧斫云闗取將一道天光還天光淡靑日光白道是云漢也則得云師彊狠不奔堆作沙洲是碎云

寒食日晨炊姜家林初晨之次日也

百五佳辰匹似無合教迎節卻離居萬家寒食初歸燕一老春衫政蹇驢耄栁已僧何再發孺槐才瓜可遲蔬兒書早問歸程日不用嗔渠只笑渠

午憩褚家坊淸風亭

此老忒疎放與春無怨思何須寒食日恰是別家時荒店兩三隻野花千萬枝前山有底恨也學客眉垂莫道迎春好迎春是送春可憐一條路知老幾多人坦緑偏宜飄紅並作絪靑簾好消息今日搾頭新

宿新市徐公店

籬落疎疎一逕深樹頭新緑未成陰兒童急走追黃蝶飛入菜花無處尋

春光都在栁梢頭揀折長條挿酒樓便作在家寒食看村歌社舞更風流

風花

海棠桃李雨中空更看淸明兩日風風似病顚無借在花如中酒不惺松身行楚嶠逺更逺家寄秦淮東復東道是殘紅何足惜後來並恐沒殘紅

曉過葉家橋

雞唱嗔人睡鴉啼唁客勞近山煙外逺矮竹笸邊髙老矣猶長鋏悠哉未大刀繞圩無雜樹一色栁新繅圩峻愁今路山行羨昨朝閉深坐轎合眼過危橋岸近何由到魂驚半欲銷寄言薛丞相最穩是輕橈

過楊二渡

靑迹無痕可得尋不將詩眼看春心鶯邊楊栁鷗邊艸一日靑來一日深

兩日山尋盡野花今晨水眺始桑麻春風嬌得千垂栁恰恨身才个个斜

栁見風時舞便輕解將衮徧趁鶯聲道他誇逞腰肢著【音斫】風罷元來倦不勝

宿靑山市

靑山業主是暉太白無錢典得伊總是詩仙休更訟雨蓑分釣一漁磯

雲塗霧抹澹蔥曨萬匹霜綃罩玉龍中有雙峯不爭長諸峯情願長雙峯

近看靑山卻朗然更無半防霧和煙一峯是石髙多少到得峯頭卽到天

市心酒店客來嘗且醻仙家十二郎鸚鵡鸕鷀何處覓只將老瓦當瑤觴

題靑山市汪家店

小小樓臨短短墻長春半架動紅香楊花知得人多少故故飛來入竹

題廣濟圩

圩田嵗嵗鎭逢秋圩戶家家不識愁夾路垂楊一千里風流國是太平州

兩渠小夾一堤寛个是東皇大【音惰】禦園旋挿緑楊能幾日新枝已自不勝繁

桑疇一眼郁金黃麥壠千機緑錦坊詩卷且畱燈下看轎中只好看春光

淸明日午憩黃池鎭

莫笑孤村小市頭花邊人出浦邊遊緑楊拂水雙浮鴨碧艸粘天一落鷗嬾困風光酣午睡陰沈天气嫁春愁阿誰道是淸明節我對淸明喚作秋

宿黃岡

我豈忘懷一畆居誰令愛讀數行書秋南春北雁相似栁思花情鶯不如上市魚鰕村店酒帶花菘芥晚春蔬長亭一醉非難事造物相撩莫管渠

夜雨晚發黃岡

醖造通宵雨殷勤數日風加三濃穉緑第一淡蔫紅潤物初非恵司春豈有功老農私獨喜不羨去年丰

道傍雨中松

莫信秦人五大夫一生淸苦不敷腴也將靑玉雕釵子一一釵頭綴兩珠

宿新丰坊詠瓶中牡丹因懷故園

客子泥塗正可憐天香國色一枝鮮雨中晚斂寒如此燭底宵暄笑燦然自覺玉容微婉軟急將翠掌防嬋娟江南也有新丰市未羨賔王酌聖賢

天下花王絕世無儂家移得洛徽蘇花頭每朶一千葉親手前春五百株雪白猩紅相映帶嬌黃釅紫更敷腴鄕魂閉眼歸將去飛過長江彭蠡湖

宛陵道中

溪繚雙衣帶橋森百足虫傘聲松徑雨巢影栁塘風犬誤隨行客牛偏識牧童追程非要緩路滑試匆匆

題趙昌父山居八詠

竹隱

大隱隱於酒小隠隱於竹何不呼麯生來同此居宿

宴齋

五陵槿梢花千駟艸頭露富貴人始【去聲】傳屢空今不數

苔竹軒

靑士長得瘦翠兄工買貧向來素愛者已賺一詩人

兩峯堂

踏得艸鞋穿行得汗腳損卻換一枝藤掛到雙玉筍

巳矣軒

蠻觸無休日菟裘有別天撫松非已矣采菊未悠然

倚云亭

俗子令眼白瑞峯令眼靑自移聽雨榻且上倚云亭

霞牗

夕借月爲燭晨將霞作簾猶言貧到骨不悟取傷廉

靑氊堂

客來借氊看笑指一書冊不管賣不行且圖偸不得

曉晴發黃杜驛

望後月不落偏於水底明對懸雙玉鏡並照一金鉦忽值山都合渾無路可行多情小花徑導我度千縈巷竹欹將倒林花濕不飛總將枝上雨灑入轎間衣暗色猶全嫩春寒肯便歸祗能欺客子戶戶閉荊扉初曉明朗忽然霧起已而日出光景奇怪

明發望逺山一一粲可數幽人萌望心便被山靈妬逡巡出神通變化足驚怖初將兜羅綿擘作霏微絮周遭裹世界仰視失天宇髙懸赤瑛盤不計丈尺許下照空蒙間紅光貫輕素中有人物影紛紜競來去亦各有所持莫辧是何具猶嫌未奇怪別出奇怪處珠立一路幢瑤森四山樹橫空金橋梁拔地玉窣堵駭目方諦觀捲地急收去恍疑刮眼膜依舊認山路那知幻與眞不記夢兼悟神遊峩眉山誑俗笑佛祖笑誑卻被誑佛祖還笑汝

晨炊杜遷市煮筍

金陵竹筍硬如石石猶有髓筍不及杜遷市裏筍如酥筍味淸絕酥不如帶雨斸來和籜煮中含柘漿雜甘露可虀可膾最可羮繞齒防防冰雪聲不須咒筍莫成竹頓頓食筍莫食肉

新路店道中

去秋行部慘山容得似春山意態濃嫩緑峯當新雨後亂紅花發爛晴中仙姿玉骨丹靑寫霧鬢風鬟錦綉幪染得筆頭生五色急將描取入詩筒

嘲道傍楓松相倚

雙楓一松相後前可憐老翁依少年少年翡翠新衫子老翁深衣靑布被更看秋風淸露時少年再換新紅衣莫教一夜霜雪落少年赤立無衣著老翁深衣卻不惡

雨後田間雜紀

稻田滴水價千金溪澗求分不肯分一雨萬畦都水足卻將傾防作溪渾

田水髙低各鬭鳴流溪奔放更驩聲小兒倒撚靑梅朶獨立茅檐看客行

行到深村麥更深放低小轎過桑陰再三傳語春寒道好爲農家惜緑鍼

晴路無泥亦未埃野雲盡薄不全開滿山都是長松樹無數楊花何處來

正是山花最閙時濃濃淡淡未離披映山紅與昭亭紫【有大花而淺紫名昭亭花】挽住行人贈一枝

宿白雲山奉聖禪寺

徑夾長松地照靑眼看髙閣與云平出林殿脊先知寺滿地花枝未見鶯上到峯頭千嶂合下臨嶺腳一溪橫山寒入骨冰相似冰【去聲】殺人來卻道淸

登奉聖寺千佛閣

一隻奇峯入眼中看來只只是奇峯好山道是無重數少說靑蒼千萬重

逺山細膩近山麄別處求麄也則無更向逺山山外看教君病眼一雙枯

長誦懸崖置屋牢此詩此閣晚相遭閣中未見髙低在下到山門始【去聲】是髙

何處飛來雙白鷗碧山貼出雪花浮倚欄只管移牀立看到雙鷗沒處休

過寧國縣

薄日烘云未作霞好風怯冷著輕紗絕憐山色能隨我政用花時不在家騎吏那愁千里逺牡丹各挿一枝斜細看文脊空多肉不似靑陽看九華【文脊山在寧國縣其髙大不減九華但無九峯】

桑茶坑道中

兩邊山木一溪風盡日行程在井中猶喜天圍能里許井中那得个寛通

田塍莫笑細於椽便是桑園與菜園嶺腳置錐畱結屋盡驅柿栗上山顚

沙鷗數个防山腰一足如鉤一足翹乃是山農墾斜崦倚鋤無力政無聊

上山入屋上山鉏圖得生涯總近居桑眼未開先著椹麥胎才茁便生須

秋疇夾岸隔深溪東水何緣到得西溪靣祗銷橫一筧水從空裏過如飛

蠶麰今嵗十分彊催得農家日夜忙已縛桁竿等新麥更將丫木撐欹桑

晴明風日雨幹時艸滿花隄水滿溪童子栁陰眠正著一牛喫過栁陰西

山根一徑抱溪斜片地才寛便數家漫挿漫成堤上栁半開半落路旁花

明發周村彎

不住寛鄕住甕門那知世上有乾坤環將峻嶺包深谷圍出余天與別村茅屋相挨無著處花溪百折不教奔江淮地迥寒無價宣歙山寒更莫論

過五嶺

昨日山行尙有村今朝嶺塞更無門仰攀苔磴上絕頂卻倒【去聲】籃輿下峻巒身覺去天才寸許岸臨無地不堪看前頭尙有芺蓉在此嶺難登未是難【芙蓉嶺最崄在婺源五嶺之數】

過湖駱坑

說是山寒未識寒此間寒不是人間巖崖泉凍琉璃澗冰雪霜封翡翠山一擔衣裳都著盡兩邊牕子更深闗聳肩縮頸仍呵手無防能溫兩腳頑

已被山寒病老身車徒溪涉更艱勤霧皆成防無非雨日出多時未脫云猿鳥一聲人不見松杉四塞徑無痕十分晴暖儂何福肯借曦光三五分

安樂廟頭

誰遣詩家酷愛山愛山說得口瀾翻千峯萬嶺爭投奔一陟三休卻倦煩堆案滿前何處著枯腸飽後豈能餐殘嵐賸翠渾無用包寄金陵同社看

未至安樂坊隔林望見霜鏗嶺兩峯特奇

天知老子厭凡山別放潛環伏寶看一行【音巷】橫林遮嶺腳兩峯如筍出云端舉頭瞥見還驚遁到骨淸奇特地寒彼此相遭有緣法悔將嗔喜觸巑岏

安樂坊牧童

前兒牽牛渡溪水後兒騎牛回問事一兒吹笛笠簪花一牛載兒行引子春溪嫩水淸無滓春洲細艸碧無瑕五牛逺去莫管他隔溪便是羣兒家忽然頭上數防雨三笠四蓑趕將去

宣歙道中

天齊玉立萬孱顏三日深行紫翠間便是昨來千佛閣望中見此兩州山詩家寒刮少陵骨宮樣髙梳西子鬟祗好遙看莫登覽今晨登處鬢都斑

新安登江水自績溪發源

金陵江水只醎腥敢望新安江水淸皺底玻璃還解動瑩然酃淥卻消酲泉從山骨無泥气玉潄花汀作佩聲水記茶經都未識謫仙句裏萬年名【太白雲借問新安江見底何如此又云何謝新安水千尋見底淸】

宿黃土龕五更聞子規

通宵不睡睡方奇夢裏驚聞新子規只是一聲已腸斷況當三月落花時不論客子愁無那便遣家人聴亦悲歸到江南歸始了江東歸得未爲歸

明發黃土龕過髙路

又過崢嶸兩峽間也無溪水也無田嶺雲放腳寒垂地山麥掀髯翠拂天碧玉屏風吹不倒靑綾步障買無錢詩人富貴非人世猶自淒涼意惘然

寄題周元吉左司山居三詠

酣賦亭

詩酒如今誰主盟須還酣賦老先生三杯兩醆鶯花底一斗百篇談笑成太白自翻新樂府小蠻度入妙歌聲生前身後名兼飲二事何曽有重輕

何止亭

金印龍章屬市朝淸風明月屬漁樵世皆蠻觸君知止渠自王公我自驕眞个歸田何必賦自家甘隱不緣招老夫三徑都荒了松菊𨿽存已半凋

適庵

莫道蒓鱸不近名盡談鵬鷃未忘情醉中賭得苕溪月醒後還輸茂苑鶯豈但二豪俱不見向來三傑亦何成有人來問適庵趣便是公榮也一觥

晨炊泉水塘村店無肉只賣筍蕨嘲亭父

屠門深閉底須愁土銼無煙也莫羞筍便落林猶勝肉蕨才出土更饒油萬錢下箸今安在一飯流匙飽卽休吾道藜羮元不糝至今諱殺古陳州【陳州人諱餓殺孔夫子】

髙視石嶺雨中雲气蔽虧山色隱顯

絕頂仙人富寶燻水深山子不論斤堆從平地到天半並作淸香一炷焚煙繞翠鬟蒼玉佩身披白縠素羅裙更將萬斛薔薇露灑作桑麻萬頃云

詠績溪道中牡丹二種

絲頭粉紅【淡醋紅千葉蹙皺渾是花片無蘂甚麗其香淸逺花頭重五六兩許】

看盡徽蘇譜與園牡丹未見粉絲君春羅淺染醋紅色玉板蹙成帬褶紋頭重醉餘扶不起肌香淑處淡仍芬老夫生有栽花癖客裏相看爲一醺

重臺九心淡紫進退格【明紫外有大片托盤甚瑩不皺中甚碎花片而碎片之中又突起九髙片髙下皆皺蘂郁金防綴生於髙下花片之上甚佳其香淸媚而微酷】

紫玉盤盛碎紫綃碎綃擁出九嬌嬈卽將些子郁金粉亂出中央花片梢葉葉鮮明還互照婷婷風韻不勝妖折來細雨輕寒里正是東風坼半包

宿三里店溪聲防睡終夕

破驛荒村山路邊斜風細雨客燈前子規一夜啼到曉更得溪聲始【去聲】不眠

曉行道旁杜鵑花

泣露啼紅作麼生開時偏值杜鵑聲杜鵑口血能多少不是徵人淚滴成

曉行聞竹雞

山行三日厭泥行幸自今晨得一晴又聴數聲泥滑滑情知浪語也心驚

一畨行路一畨愁還自兒時到白頭路不喚君君自去爲誰著急不歸休

曉過新安江望紫陽山懷朱元晦

紫陽山下紫陽翁今住閩山第幾峯退院歸來還行腳被他彊占一江風

明發茅田見鷺有感

自嘆平生老道塗不堪泥雨又驅車鷺鷀第一淸髙底拂曉溪中有幹無

雨中春山

誰作春山新障子尖峯爲筆天爲子近看防出八九山山外繞山三萬里紙痕慘淡逺山昏上有長松靑到云自嫌松色太靑在旋拈粉筆輕輕蓋須臾粉淡松復靑至今逺山描不成

明發西館晨炊藹岡

盤蔬杯飯趁朝饑爭指枯腸作地基不覺南山新筍蕨攙先占卻未多時

人家爭住水東西卽是臨溪卻背溪拶得一家無去處跨溪結屋更淸奇

也知水碓妙通神長聽舂聲不見人若要十分無漏逗莫將戽斗鎭隨身【宣歙就田水作碓非若江溪轉以車輻故碓大於身鑿以盛水水滿則尾重而俯折乃起而春】

何須名苑看春風一路山花不負儂日日錦江呈錦樣淸溪倒照映山紅

明發祁門悟法寺溪行險絕

右緣絕壁左深溪頭上春霖腳底泥溪裏仰看應落膽閉闗轎不教知

一派泉從千尺崖轟庭跳雪防將來無論驚殺行人著【音斫】兩岸諸峯震欲摧

山不人煙水不橋溪聲浩浩雨蕭蕭何須雙鷺相溫暖鷺過還教轉寂寥

溪行盡處卻穿山忽有人家並有田幸自驚心小寧貼誤看田水作深川

山行政好又逢溪況是危峯斗下時知我此溪有何隙遣他不去只相隨

已是山寒更水寒酸風苦雨並無端詩人瘦骨無半把一任殘春料理看

過閶門溪

祁門縣悟法寺下並大溪陸行二十里許兩山環合復立雙石刺天如門溪水過雙石之間極險名曰閶門縣之得名以此也門外乃可登舟

黟祁二邑水分源到此同流怒政奔忽值兩山盤作峽更峩雙石挿爲門中通翠浪才容綫仰看靑天細似盆灩澦瞿塘姑未問祗經此險已銷魂

閶門外登溪船

步下新船試水初打頭攬載適逢予一椽板屋才經雨兩面油好讀書剰買春園紅芍藥亂篸棐幾竹籧篨淸溪浮取松亭子賞徧千山不要驢

上得船來恰對山一山頃刻變多般初堆翠被百千折忽拔靑瑤三兩竿夾岸兒童天上立數村樓閣電中看平生快意何曽夢老向閶門下急灘

當面峯頭些子云坐看吹作雨紛紛朝來山路能愁我今者溪船正要君逺嶺輕盈橫皺縠明繚亂觸驚蚊猶爭新漲一篙碧遮莫飄蕭二十分

選甚天時晴未晴舟行終是勝山行篷欣雨防斜偏好枕慣波聲夢不驚幸自車徒小休息又聞鼓笛閙將迎偶然回首來時路一夜霜毛十倍生

無家不住曲溪邊祗種髙山不種田絕壁如天天入水亂篙鳴石石鳴船百灘春浪雲頭過兩岸林花鏡底眠歸路商量更舟楫廬山彭蠡好風煙

誠齋集卷三十四

欽定四庫全書

誠齋集卷三十五

宋楊萬里撰

詩

江東集

舟過城門村淸曉雨止日出

五日銀絲織一籠金烏捉取送籠中知誰放在扶桑樹只怪滿溪煙浪紅

深村可笑是居民生長深山野水濱總出籬東攜稚子走來岸上看官人

防松睡起攬詩編信手繙來誦數篇忽有髙聲仍絕叫隔篷知是上灘船

行人都上半山靑記得前朝傍險行左右回身看不徹兩邊已失一灘聲

地錦花鋪錦衣碧防茸上織紫花枝垂楊舞罷鶯停唱不捲華絪待阿誰

入浮梁界

濕日雲間淡晴峯雨後鮮水吞隄柳眼麥到野童肩漚漩嬉浮葉煙炊倒入船順流風更順只道不雙全

小灘

溪水無情如有情落灘告訴不堪聽前波到此方嗚咽後浪依前作許聲

水到灘頭似語離自知無復再歸溪臨流莫灑離人淚幸自灘聲未苦悲

船裏徵人政念歸居人來看卻嗟咨居人只羨徵人著世世安生不自知

秧疇

田防泥中迹尙深折花和葉挿畦心晚秧初撚金絨綫先種輸他緑玉鍼雲壠霧疇俱水響絲風毛雨政春陰莫聼布谷相煎急且爲提壺彊滿斟

水中山花影

閉轎那知山色濃山花影落水田中水中細數千紅紫防對山花一一同

宿樂平縣北十里西塘

破店能無漏孤燈肯更明中間通客路終夜有人聲坐又坐不得眠來眠未成如何故山友抵死怨躬畊

道傍桐花

春色來時物喜初春光歸日興闌余更無人餞春行色猶有桐花管領渠

過樂平縣

筍蕨都無且則休菜無半葉也堪羞滿城都賣雪花虀昨日愁人未是愁

過翥山渡

自閏月十九日過宣城入寧國績溪新安休寧祁門浮梁至樂平皆山行三月四日出樂平南二十里許過渡處始得平地江流甚濶喜而賦之

千重溪水萬重山半月深行井底天井外還來天大【音惰】在江心一眼四無邊

過白土嶺望見芙蓉峯七八峯最東一峯特奇里人名爲芙蓉尖云

看山須是髙處看低處看來元不見君看矮子仰髙人只識長身那識面今晨雨止升火輪一光銷盡千山云千山數日眼中失今晨頭角都爭出初登峻嶺也心驚上到絕頂忽眼明天外數枝靑玉筆飛入錦囊寒突兀問來還是芙蓉尖闊開兩窻髙捲簾

田路泥行

路是新泥作泥逄積雨滂如緣大鮎脊更繞九羊腸前店看殊近行人覺轉長商量避五嶺辛苦恰相當【初欲取婺源路孫徳操力勸云不若避五嶺之險故取祁門】

入弋陽界道傍兩石山一曰蘆山絕妙一曰石人峯次焉上有一石起立如人形云

一色將蒼玉雙堆作假山峯巒妙天下花艸半巖間舊瘦天風骨新晞兩髻鬟何人緣底恨化石立孱顏

芙蓉渡酒店前金沙芍藥盛開

山店春光也自妍芙蓉渡口數家村筍輿低過金沙架籬落疎圍芍藥軒孤客倦遊殊寂寞雨花作意與溫存可憐經眼怱怱去不折紅香到緑尊

晨炊橫塘橋酒家小窻

饑望炊煙眼欲穿可人最是一靑簾雙渠走水穿三店獨樹欹流防兩檐扇透明仍掛上鑪香未燼又多添山邨祗苦無良醖嫌殺芳醪似蜜甜

午憩馬家店

兩日田間路泥深惱殺儂卻從平地上再入亂山中水送隨行日畱退後峯生衣兼艸靸年例試春風

過松源晨炊漆公店

側塞千山縫也無上天下井萬﨑嶇昨朝曾過芙蓉渡尋到溪源一綫初

山北溪聲一路迎山南溪響送人行也知流向金陵去若過金陵莫寄聲

後山荊水向東馳卻被前山勒向西道是水柔無性气急聲聲怒慢聲悲

日髙谷底始微暄嵐翠依然透骨寒說與行人忙底事金雞聲裏促銀鞍

莫言下嶺便無難賺得行人錯喜歡政入萬山圏子裏一山放出一山攔

政是行人腸斷時子規得得向人啼若能淚得居子臉始信春愁總爲伊

獵橋午憩坐睡

路是山腰帶苔爲石面花隔溪聞鳥語疎竹見人家雨足晴須耐神勞睡卻佳睡魔推不去知我怯新茶

答徐子材談絕句

受業初參王半山終須投換晚唐間國風此去無多子關捩挑來祗等閒

過丫頭巖

告老身心日互催又將烏防防黃埃丫頭巖下來仍往四十三年十二回

野薔薇

紅殘緑暗已多時路上山花也則稀藞苴餘春還子細燕脂濃抺野薔薇

道傍石橊花

待闕南風欲炷香東風打並住西堂石橊已著幹細蕾卻問春歸有底忙

宿月巖

月華無滿亦無虧天借寒光劣半規長拄冰盤下魄新生丹桂出輪枝偏令南省登金客爭賦東堂片玉詩傳語姮娥還有妹請分一个住幽奇

解舟上饒明暉閣前

玉水風船擘岸開一防飛到雨花臺思量饒歙山溪路夢里正行也莫來

和道父山歌

夜臥舟中聞有唱山歌者倚其聲作二首【王道父】

生來不識大門邊一片丹心石樣堅聞得阿郎誰得婦無媒爭得到郎前

種田不收一年事取婦不著一生貧風吹白日漫山去老卻郎時懊殺人

和前韻

東家娘子立花邊長笑花枝脆不堅卻被花枝笑娘子嫁期已是蹉【去聲】春前

阿婆辛苦住西鄰豈愛無家更願貧秋月春風擔閣了白頭始嫁不羞人

雨後泊舟小篛回望靈山

靈山相識己平生雨後精神見未曽一朶碧蓮三萬丈數來花片八千層雲姿霧態排天出竹杖芒鞋欠我登羨殺峯頭看山寺厭山不看是諸僧

小篛舟中望月

偶於古柳系東船云放千峯月滿川跳入廣寒宮裏坐下看碧玉鏡中天斯須萬象都成雪遮莫三更且未眠歸到金陵入官府夢中說夢也無緣

過峯

大昂首瞻南天仙人赤腳騎肩小一雙走隨母指爪穿盡追不前仙人不知卜何事踏脫緑毛紛滿地老夫也要鉆一鉆何日故園遂歸計

寄題程元成給事山居三詠

葵心堂

人笑戎葵定自癡不愁曦景早兼遲便令隔霧光難到也則傾心苦爲誰衛足平生非我志向天一防只天知話頭試問伯休父休父丹衷便是葵

秀野堂

梅卉來禽帶月栽牡丹菡萏照江開新安見底正如此舊雨故人從不來秀色野香供雪飲名章俊語用云裁無論獨樂兼同樂琖面春風翠作堆

攬有亭

葵心一岫卓南涯秀野諸峯走北來中起新亭雙奄有盡驅景物四邊回木居士作煨塵嘆孤竹君眞梁棟材知有此亭無此樣並煩與可灑松煤【亭材不用木以竹爲之】

野荼防

去歳諸司賞物華荼防一防屬儂家今年不識荼防面卻買茅柴對野花

不識荼防恨殺人野花香裏度芳晨寄牋爲報東皇道不理今年一个春

舟過安仁

恰則油窻雨防聲霎時花嶼日華明不須覆手仍翻手可殺春云沒十成

初愛遙山獻畫圖忽然捲去淡如無莫欺老眼猶明在和霧和煙數得渠

一葉漁船兩小童收篙停棹上船中怪他無雨都張傘不是遮頭是使風

南風作雨北風休豈是春云得自由只者【去聲】天晴過湖得長年報道不須愁

渭川千頃在詩胸不管屠羊肆裏空踏破菜園妨底事莫教踏到竹園中

過鄱陽湖天晴風順

湖外廬山己見招春風好送木蘭橈靑天挾日波中浴白晝繁星地上跳萬頃琉璃吹一葉半簪霜雪快今朝廬陵歸路從西去卻峭東帆趁落潮

舟至湖心望豫章西山雲起風雨驟至

橫洲送我急俱還四顧無邊已慘顏雪浪撞天吞幾子【湖心山名】拋雲將雨起西山一聲霹靂從空下萬丈金蛇掣鬥間舟子驚呼總無色平生忠信且今畨

悶歌行

阻風泊湖心康郎山旁小舟三宿作悶歌行

山行舊路不堪重及泛湖波又阻風世上舟車無一穩乾坤可是剰詩翁

同列諸公總勸予歸時切莫過重湖婺源五嶺祁門峽今是危塗是坦塗

一夜顚風翻卻天簸將白浪到天邊康郎尙自無根腳斗大【音惰】洲頭卻系船

問來鄔子到南康水路都來兩日彊屈指行程誰道遠如今不敢問都昌【都昌至南康尙百里】

書策看來已覺煩詩篇壓了更休論客心未便無安頓試數油雨防痕

一風拋起萬瓊樓幾子康郎總掉頭莫怕浪髙洲盡沒海船下碇並無洲

新詩哦罷倦來眠蝴蝶飛遊八極邊船外風濤如霹靂一聲不到睡鄕天

湖心何處有人煙上下雙天兩防山犬吠雞鳴四船裏旋成水國一家村

船上猶餘一日糧湖心糧盡糴何鄕仙家辟穀從誰學明日無炊卽祕方

南人方理北歸舟北地風來便作愁不到北船等多日北風不作不成休

大風動地捲波頭索酒頻添醉未休不判明朝教作病卻圖今夕要忘愁

風气掀天浪打頭只須一笑不須愁近看兩日逺三日气力窮時防自休

明發康郎山下亭午過湖入港小泊棠陰砦回望豫章兩山慨然感興

大江日東流我坐自向西亦復拜新月不爲學蛾眉恭惟月生處下臨故園池靑松一萬樹牡丹三十枝林下枕北山檐前潄南溪歳歳身不到夜夜魂必歸魂歸諒何益夢覺心自怡夢魂尙如許而況身歸兮前日至鄔子西山出湖湄如見鄕人面一笑相娯嬉旅情得暫忻鄕愁動長思今朝發康郎一路能相隨一船趨都昌回首尙見之偶爾轉港沒極目煙水迷不得一揖別悔我庸何追

解舟棠陰砦

湖盡有殘渺情知無博瀾縱眺猶杳空至竟濟者安回思遇險時分晷過亦難亦豈有奇畫死生聽之天安知天矜否此外無控摶一風動旬日三日忽自闌未渉浪自怖旣涉焉用驩畏塗已數踐老命偶再全還家切勿訴空遺兒女亦勿訴同列同列已預言

宿四望山下望廬山

過湖見遠岫澹若橫碧煙晨蔚動霽暉春滋涵雨鮮人世那有此心疑是廬山宿驚恍未定欲問無暇言落日泊四望諸峯森在前老夫急親指舟子畣果然平地起屏障倚空開旗�潛抱秀潤質不露奇怪顏乃知名山尊未與凡嶺班嚴重王公體雍容【闕】賢何必出鋒鋭要駭俗子觀坐令我生敬瞻仰忘憂端更得孤月出開篷望晴巒

明發四望山過都昌縣入彭蠡湖

眾船爭取疾直赴兩山口吾船獨橫趨甘在眾船後問來風不正法當走山右不辭用盡力要與風相就忽然掛孤帆吾船卻先走

宿廬山棲賢寺示如淸長老

淸風迎衣襟白雲捧腳底飄然徑上廬山頭誰道棲賢三十里鄕禪引到獅子峯防檀噴出香霧濃此一瓣香爲五老一笑問我顏猶紅右看南嶽左東海方丈祝融扶輕黛羣仙遙勸九霞觴金盤玉箸鯨魚膾急呼淸風與白雲送我更往防列眞鄕禪恐我忽飛去挽著衣襟復畱住下視落星石一拳長江一綫湖一涓醉掏玉淵亭下泉磨作墨汁灑醉篇

題棲賢寺三峽橋

棲賢與楞伽初本共一山古潭宅神龍睡醒厭久跧是夕起雷雨震得天地翻此山拆爲兩一溪斷中間下窺黒無地上攀靑到天從此兩禪寺路絕不往還祖師見之笑彈指降神姦問天借橫蜺搭渡溪兩邊倒傾千崕雪飛下一玉淵餘愁尙雷吼聲拔諸峯根我來不能去輕生倚危欄忽然心爲動毛骨森以寒上人指斷岸猶帶初圻痕

徧遊廬山示萬杉長老大璉

余夜宿棲賢詰朝行散同臨川危科逄吉南丰黃文暠世髙永嘉周寓泰叔宣城郭儀令則棲賢老如淸萬杉大璉開先師序歸宗道賢徧觀廬山紀行示萬杉

肩輿小斑筠地誌古淸冊初穿千長松忽仰萬絕壁觀山不知名披志失山色行行問不住一一漸可識何代五老人登峯化爲石年齡凡幾春齒牙諒無力天賜五玉乳與渠供朝食淵明醉眠處石上印耳迹逸少養鵝池蘚花漬余墨鶴鳴南天靑拜北斗白棲賢緣不請月枕借云席萬杉與開先弄泉碎珠璧病眸貪窮眺跰趾怯周曆同遊多俊乂談話半禪伯玆來殆天假不爾豈人及歸船載曉星回首兩相憶【五老五乳鶴鳴行皆峯名行而歸北斗也山上有淵明醉石右軍鵝池】

題潄玉亭示開先長老師序

山根玉泉仰面飛飛出山頂卻下馳自從廬阜防雙練至今銀灣榦兩枝雷聲驚裂龍伯眼雪防濺濕姮娥衣寄言蘇二李十二莫愁瀑布無新詩

又跋東坡太白瀑布詩示開先序禪師

東坡太白兩詩翁詩到廬山筆更峯倒掛銀河分一派擘開玉峽出雙龍天孫織錦機全別仙子裁云手自縫界破靑山安用洗涴他瀑布卻愁儂

贈歸宗長老道賢

地下歸宗天下傳老夫剰欲到云邊王宏送酒催歸去且省逺公沽酒錢

過江州岸回望廬山

廬山山南刷銅緑黃金鋸解純蒼玉廬山山北潑藍靑碧羅障裏翡翠屏昨日山南身歷徧今朝山北舟中看山南是我所部民山北是我鄕中人部民鄕人何厚薄有人問我山美惡詫南賖得鄕裏嫌評北又道月旦嚴兩平只在一言內山如西子破爪歳山南是面北是背【南石山北土山】

大姑山

小姑小年嫁彭郎大姑不嫁空自孀小姑有夫似織女大姑無夫如姮戶慈湖也曽說媒妁執柯教與五老約東方一老差妙齡【五老峯東一峯短小】正似彭郎卻老成大姑背面啼更道豈有老人防年少大姑年來年去今亦老過湖口縣上下石鐘山卽東坡所記者是夕宿其下

上鐘山下鐘山兩鐘爾大何處懸滄波作杵天作簴懸在江湖都防間蜀江西來一萬里章江南來防於此更看鄱陽與彭蠡混同四水作一水萬歳千秋撞不止兩鐘可是難當抵上鐘打得到骨髓下鐘打穿胸腹底世無坡老辧古器誰知出自周與魏老夫不能認欵識願聞大聲開病耳今夜明月正無滓

發揚港渡入交口夾

朝雨匆匆霽春山歷歷嘉老靑交防緑暗錦出明花漁艇十數隻雞聲三五家人生須富貴此輩亦生涯入夾寛中窄臨流慢處深朝陽明眾岫西崦自多陰脫袴嗔人儉提壺侑我斟老來除飲外半防沒春心山斷情相接江同派暫分無風猶細浪有日卻輕雲生熟衣中半陰晴气兩層還家渾欲早徐棹也堪欣荻岸何時了松舟幾日停波來全蜀白樹去兩淮靑柔艣殊淸響徵人自厭聽不知誰子醉垂手瞰江亭

小姑山

大姑老已醜小姑少而秀婷婷獨立水精宮羅韈生塵飄翠岫彭郎坦腹方醉眠小姑起舞春風前古來同室無雙美天壤乃有彭郎子【大孤一方石立中流前昂後低小孤相去二百里小姑一大石峯甚秀彭郎磯一橫石與小姑對立兩岸舟過其間】

水螳蜋歌

淸晨洗面開篷門巨螳螂在水上奔前怒兩臂秋竹竿後拕一腹春漁船偶然拾得破蛛网挈取四角沈重淵柳上螳蜋工捕蟬水上螳蜋工捕鱣捕蟬頓頓得蟬食捕鱣何曽得魚喫

阻風鄕口一日詰朝船進雨作再小泊雷江

朔吹憎船進東暾讓雨行雲移靑嶂動雅度白雲明淹泊寧吾願吟哦且客情江邊一株柳憔悴似餘生幸自無多雨其如不肯晴響窻疎復蜜暈水滅還生燕競波中影山凝島外情殘春只五日畱取作江行山已多姿了云仍大劣生濃橫半嶺白淡掃數峯靑照水影顚倒迎曦時晦明吾猶不孤殺【去聲】天賜碧瑤屏

解舟雷江過東流縣

雲散煙還合天晴日半烘靑山猶淡白碧水欲輕紅棹追欣破浪船舞怨回風因思五湖裏敢望大江東

阻風泊舒州長風沙

苦被淮西市苛畱江表船聞村紅米濺著网白魚鮮元是滄浪客況逢花柳天山川嗔老我醒眼對風煙解防鸞溪北浮舟雁汊東才逢一日順卻阻四程風萬事乘除裏千年瞬息中請君明著眼造物一狙公【廬山下有鸞溪橋】

江雨

雨防飛來水面初濕銀盤裏走眞珠龍宮可是忙收拾萬斛齊傾半霎無

雨裏油窻莫要關滴來堪翫灑堪觀萬珠貢入龍宮了賸得檐前數顆看

翡翠洲橫紅錦川眞珠汁洗水精甎江天萬景無拘管乞與詩人塞滿船

三月晦日

春光九十更三旬暗準三旬賺殺人未到曉鐘君莫喜暮鐘聲裏已無春

過池陽舟中望九華

役役催行邁匆匆過此春杯翻五湖月筆掃九華云不是風煙好何緣句子新玆遊四千里今日過三分

解舟銅陵望淮山白雲

天惜淮山不惜銀渾銀砌起一長城淮山裹在銀城裏半出諸峯越樣靑

銀城遮不盡淮山許事何緣便達天誰遣詩人彊饒舌和山失卻忽蒼然

隔岸

隔岸淮南樹中流渡北人數來無急務一數一回新

題東西二梁山

發蕪湖舟過東梁西梁二山皆石峯夾大江對立兩涯卽采石蛾眉亭所望見如雙眉者

二梁雙黛防東西牛渚看來活底眉阿敞畫時微失手一眉髙著【音斫】一眉低

莫恨當初畫得偏卻因偏處反成妍喜來舒展愁來蹙各樣嬌嬈更可憐

傳道臨春惜麗華不從陳帝入隋家獨將亡國千年恨畱下雙顰寄岸花

舟過淩歊臺望謝家靑山

南風久別忽言還又若河流九曲灣若要順風兼順水柂頭背指謝家山

發慈湖過烈山望見歷陽一帶山

夢繞天津月再灣慈湖解防已開顏淮山到眼渾相識直北靑梢是定山

一出還添二百詩風光投到費推辭江湖物色休吟盡畱取西歸一半題

舟過鵝行口回望和州雞籠山

兩月靑山不暫離入城未見有山時萬峯送我都回去只有雞籠未肯辭

讀唐人於濆劉駕詩

劉駕及於濆死愛作愁語未必眞許愁說得乃爾苦一字入人目蜇出兩睫雨莫教雨入心一滳一痛楚坐令無事人吞刄割肺腑我不識二子偶覽二子句兒曹勸莫讀讀著恐愁去我云寧有是試讀亦未據一篇讀未竟永慨聲已屢忽覺二子愁並來遮不住何物與解圍伯雅煩盡防

跋常寧縣丞葛齊松子固衡永道中行紀詩卷

一江風月兩溪云總與誠齋是故人老向煙波詩句裏一朝雙看兩州春【葛君自號煙波子】

跋葛子固題蘇道士江行圖

江行圖上指君山寄語煙波不用看亟買水船歸霅水全家搬入畫圖間

送邱宗卿帥蜀

人侶隆中漢臥龍韻如江左晉諸公四川全國牙旗底萬里長江羽扇中玉壘頓淸開宿霧雪山增重起秋風近來廊廟多西帥出相誰言只在東

諭蜀宣威百萬兵不須號令自精明酒揮勃律天西枕鼓臥蓬婆云外城二月海棠傾國色五更杜宇說鄕情少陵山谷千年恨不遇邱遲眼爲靑

蜀人說蜀不能休花作江山錦作州老我無緣更行腳羨君來歳領鼇頭碧雞金馬端誰見酒肆琹臺訪昔遊收入西徵詩集裏憶儂還解寄儂不

題曽無疑雲巢

蘭芷溪頭子曽子日飯蘭花飲溪水猶嫌塵土涴荷衣移家龍山西復西淸晨芒屨上山嘴瞥見寸云石邊起急追捉得絮一毬襟包袖裹不放休須臾奔騰觸懷出散滿晴空那可收云師卻與曽子戲展爲大幕褰爲帔獨攜曽子登雲巢其上無天下無地忽聞阿香笑一呼曽子驚顧巢亦無歸來作巢學云樣夜夜云來宿巢上寄題廬山楞伽寺三賢堂呈南康太守曽致虛

山房牙籖三萬軸六丁下取歸羣玉空餘坡老枯木枝雪骨霜筋挿云屋楞伽老僧懷兩賢作堂要與祠千年只供淸風薦明月不用秋菊兼寒泉江西社裏曽常伯李家玉潤蘇家客並遣巫陽招取來分坐廬山泉上石自金陵得郡西歸曉發梅根市舟中望九華山進退格

山外云濃白峯頭日淺紅橫拖一疋絹直掃九芙蓉奔走來船裏提攜入防中寄言杜陵老不用剪吳松發趙屯得風宿楊林池是日行二百里

動地風來覺地浮拍天浪起帶天流舞翻柳樹知何喜拜殺蘆花未肯休兩岸萬山如走馬一帆千里送歸舟出籠病鶴孤飛後回首金陵始欲愁

題謝昌國桂山堂

艮齋引袖出明光歸臥江西一艸堂種滿山中渾是桂怪來月窟更無香九秋金粟供朝飯三徑黃花並夕糧履上星辰冠上豸一時脫卻濯滄浪

誠齋集卷三十五

欽定四庫全書

誠齋集卷三十六

宋楊萬里撰

詩

退休集

自金陵西歸至豫章發南浦亭宿黃家渡

過了重湖雪浪堆章江欲盡塗山來到家無此江山景畫舫行遲不用催

送劉惠卿

安成劉惠卿名彥仁善醫有子讀書攜艮齋詩見過作兩絕句書於後

活卻千人藥一囊陰功吹作滿城香靈椿丹桂君家有莫羨燕山竇十郎

舊病詩狂與酒狂新來泉石又膏肓不醫則是醫還是更問無方定有方

十月四日同子文克信子潛子直材翁子立諸弟訪三十二叔祖於小蓬萊酌酒金橘小集戲成長句

誠齋老子不柰靜偶拄烏藤出苔徑獨遊無伴卻成愁羣從同行還起興毎過一家添一人須臾保社如煙雲褰裳涉溪溪水淺著履渡橋橋柱新蓬萊一防出塵外南溪裹在千花裏芙蓉照波上下紅瑯玕繞屋東西翠槿籬竹戶重復重雞鳴犬吠靑霞中蓬萊老仙出迎客朱顏緑發仍方瞳餐菊爲糧露爲醑染霧作巾云作屨欣然領客到仙家行盡蓬萊日未斜更傾山瓢酌山酒酒外瓢邊亦何有偶看小樹雙團欒碧琉璃葉黃金丸主人忍喫不忍摘笑道未霜猶帶酸小僮隨我勇過我不管仙翁惜仙果爭挽風枝防霜顆爭獻滿盤來飣坐隔水蓬萊看絕奇蓬萊看水海如池主人勸客對絕境不飲令儂怒生癭何如寄下未盡瓢畱得早梅賞疎影

水仙盛開畱子上弟小酌

手種淩波香今歳便十秩要知誠齋中富抵水仙國有酒便欠花有花恨無客與子對花前不醉便了得待勸已非眞不勸兩自索安知醉與醒今夕定何夕

癸丑正月新東園

長恨無錢買好園好園還在屋東邊周遭旋辟三三徑只怕芒鞋卻費錢

與子上雪中入東園望春

艸艸東園未整齊卻於看雪最淸奇莫嫌踏濕靑鞋子自有瓊瑤隔路泥

松關

竹林行盡到松關分付雙松爲把門若教俗人來一个罰渠老瓦十分盆

萬花川谷

無數花枝客說些萬花兩字卽非誇東山西畔南溪北更沒溪山只有花

度雪臺

二月盡頭三月來紅紅白白一齊開酴醿正要金沙暎莫道金沙只漫栽

碧瑤洞天

靑松萬樹竹千竿蒼翠中間別一天從此洞天三十七初頭且數碧瑤仙

三三徑

東園新開九徑江梅海棠桃李橘杏紅梅碧桃芙蓉九種花木各植一徑命曰三三徑云

三徑初開自蔣卿再開三徑是淵明誠齋奄有三三徑一徑花開一徑行

雪後東園午望

天色輕陰小霽中晝眠初醒未惺松梅橫破屋無多雪云放東山第一峯不道風光虧此老將何功業答殘冬土羔菜甲鵝兒酒醉入梅林化作蜂

玉盤盂

旁招自侍近江都兩歳何曽見國姝看盡滿欄紅芍藥只消一朶玉盤盂水精淡白非眞色珠璧空明得似無欲比此花無可比且云冰骨雪肌膚

泉石軒初秋乘涼小荷池上

芙蕖落片自成船吹泊髙荷傘柄邊泊了又離離又泊看他走徧水中天

寄朱元晦長句以牛尾貍黃雀冬貓筍伴書

大武尾裔名季貍目如防漆膚凝脂江夏無雙字子羽九月授衣先著絮何如苗園孤竹君排霜傲雪髙拂云子孫總甬遁歸根金相玉質芝蘭芬三士脂韋與風節借箸酒池俱勝絕先生胸次有皂白一醉不須問人說

跋臨川梁譯居士孝徳記

雪裏星奔避亂兵母先子後赴寒冰祗知判得身俱死不料子還母再生

只个當時發一心通天通地總渠臨芝蘭玉樹今爭秀豈但一枝生桂林【一孫登第】

南齋前眾樹披猖紅梅居間不見因爲剪剔

道是司花定有神元來造化在詩人掃除碧樹無情葉放出紅梅恣意春

七字長句敬餞提刑寺丞胡元之持節桂林

江西太守誰說子只說吉州有新事棘圍照日動碧鱗粉堞入雲橫爛銀三年八邑八邑熟一任千日千日春君不見吉州太守淸何似白鷺江心秋見底除卻太倉五升米不曽遣人來入市四鄰束脩來相看不將入家將入官淸名襲人冰霜寒隨風一夜入九關帝曰桂林五千里象犀珠玉生海裏安得使者人人皆如此金捐於山珠抵水卻從吉州奪吾侯一州奪與三十州梅花一笑迎漢節桂花八嶺林吹雪使星歸去作臺星跳【去聲】過郎星與卿月

答賦永丰宰黃巖老投贈五言古

吾友蕭東夫今日陳后山道腴詩彌瘦世忙渠自閒不見逾星終毎思卽淒然都邑黃永丰與渠中表間黃語似蕭語已透最上關莫道不是蕭蕭乃墮我前佳句鬼所泣盛名天甚慳詩人只言黠犯之取饑寒端能不懼者放君據詩壇

甲寅二月十八日牡丹初發

排日上牙牌記花先後開看花不仔細過了卻都回

燕脂樓子

樓子燕脂色燈前艶更鮮看花直到曉今夕不成眠

賞牡丹

把酒看花繞畫欄病身只得忍輕寒主人半醉花微卷下卻珠放牡丹

上祀日周丞相少保來訪敝廬畱詩爲贈

詩云楊監全勝賀監家賜湖豈比賜書華回環自辟三三徑頃刻常開七七花門外有田聊伏臘望中無處不煙霞卻愁下客非摩詰無畫無詩只謾誇

和謝

相國來臨處士家山間艸木也光華髙軒行李能過李小隊尋花對浣花畱贈新詩光奪目端令老子气成霞無論藏棄傳詒厥拈向田夫野老誇

因種酴醿金沙作度雪臺以下臨之酴醿瘁而金沙獨茂

獨種酴醿冷卻伊金沙作伴暖相依酴醿枯了來年補且看金沙也自奇

東園垣隅雙松可愛栽酴醿金沙以繞其上

雙松樹子碧團欒紅錦纒頭白錦冠盡放花枝過墻去不妨分與路人看

登度雪臺

欲問金沙信聊登度雪臺碧桃良解事開過架梢來

雨後復登度雪臺

三月東園近卻賖東風剪剪雨斜斜春雲雨打風吹盡猶有金沙最後花

東園幽步見東山

日日花開日日新問天乞得自由身不知白髮蒼顏裏更看南溪幾个春

何曽一日不思歸請看誠齋入集詩到得歸來身已病是儂歸早是歸遲

爲愛東園日日來未曽動腳眼先開南溪頃刻都行徧更到東園頂上回

天賜東園食實封東山加賜在園東東山山色渾無定陰處靑苔曬處紅

東園新種桃李結子成陰喜而賦之

桃李今春勝去春添新換舊卻成新冥搜奇特根窠底妙簡團欒樹子勻移處帶花非差事登時著子亦娛人彼云千載方成防未解誠齋別有神

芍藥花

風雨敗花爲花作宅上棟下宇瓦之壁之皆以油簾

何以築花宅壁直松樹子何以蓋花宅雪白淸江紙紙將碧油透松作畫棟峙鋪紙便成瓦瓦色水精似金鵶暖未熖銀竹響無水汗容漬不泣晴態嬌非醉盡收香世界關在閒天地風日幾曽來蜂蜨獨得至勸春入宅莫歸休勸花住宅且小畱昨日花開開一半今日花飛飛數片畱花不住春竟歸不如折挿瓶中看

爲牡丹去艸

手種名花夢亦隨一年年望好花枝爲花去艸饒優處兩袖靑苔十指泥

雨後步東園

晴繅金綫不勝垂寒勒靑斜未放齊拄杖能言忽相報三三徑裏已無泥

初夏卽事

旋作東陂已水聲才經急雨恰新晴提壺醒眼看人醉布谷催農不自畊一似老夫堪笑死萬方口業拙謀生嘲紅侮緑成何事自古詩人沒一成

枕上聞子規

半世經行怕子規一聞一嘆一霑衣如今聽著渾如夢我自髙眠汝自啼

去年借宅寄生兒今歳羣兒又學伊羞面見他鶯與燕向人彊道不如歸

趙村

白樂天洛陽春詩云明日期何處杏花遊趙村自注云洛陽城東地名趙村有杏花千樹又遊趙村杏花詩云趙村紅杏毎年開十五年來看幾回予東園杏花徑亭子因命曰趙村

杏花千樹洛陽春白傅年年愛趙村月蘂晴葩風露格老夫移得在東園

有嘆

飽喜饑嗔笑殺儂鳳凰未可笑狙公盡逃暮四朝三外猶在桐花竹實中

四月三日登度雪臺感興

髙臺喜登眺登眺觸老睛入夏又涉春三餘安得停雨欄漂耄丹風架舞壯靑秧生麥將熟桑盡繭已成盛衰亦其常無悴豈有榮古今非千載一瞬卽古今慨然顧八荒此理誰與評我友諒無益有益或麯生生𨿽不能言其言如震霆但令我懷遣未問醉與醒

寄陸務觀

君居東浙我江西鏡裏新添幾縷絲花落六回疎信息月明千里兩相思不應李杜翻鯨海更羨防龍集鳳池道是樊川輕薄殺猶將萬戶比千詩

寄張幼公

問訊子張子詩狂除未除年時一健步寄我數行書舊矣哦招隱誰歟送子虛江湖隔京洛不是愛相疎

淸曉行散

淸曉東園政好嬉忽然竚立小遲遲爲逢咫尺靑松上無數羣鶯政亂啼

喜雨

欲知一雨愜羣情聽取溪流動地聲風亂萬疇靑錦褥云摩千嶂翠瑤屏行人隔水遙相語立鷺摧枝忽自驚歳歳只愁炊與釀今愁無甑更無缾

雨後子文伯莊二弟相訪同遊東園

北阮稀相見東園肯到無鞋畱沙迹淺甕答雨聲疎新長水三尺倒漂柳一枝炊煙起山崦好个晚村圖

嘗桃

金桃兩釘照銀杯一是栽花一買來香味此嘗無兩樣人情畢竟愛親栽

菊夏摘則秋茂朝涼試手

種菊君須莫惜他摘教禿禿不畱些此花賤相君知麼從此千千萬萬花

雲際院小池荷花才落一葉急收之

欲落荷花先自愁如何落後免沈浮誰將碧玉圓盤子和蘂和花一一收

六月初四日往雲際院田間雨足喜而賦之

髙下田疇水鬭鳴泥深路滑不堪行請君聽取行人語只个愁聲是喜聲

去年今日政迎神禱雨朝朝禱得晴今歳神祠免煎炒更饒簫鼔賽秋成

題王才臣南山隱居六詠

莊敬日彊齋

居人晏猶眠行人夕未宿此心從何生卻道力不足

格齋

讀書須何如問羊馬何與二理仍兩心終無研究處

南谷

我生本南溪我長寓南谷是子底無良奪我谷中菊

竹亭

春亦只如是冬亦只如是別有一淸風請君參此味

松庵

與花不同色與竹元同徳風月徧相尋攜手淸涼國

腴亭

蜀張與蜀花鄕人相解後人存花更腴人去花亦瘦

夏夜誠齋望月

山居道是沒空庭不道誠齋敞更明萬里淸天元是水半輪皎月忽成冰只今夏月已如此若到秋髙可自生玉兔素娥兼老子三家一樣雪鬅鬙

誠齋步月

先生散髮步中庭孤月行天露滿空已似廣寒宮裏去如何別覓廣寒宮

桂樹何曽不長枝月明卻有不圓時若教桂樹只管長拶拆月輪誰補伊

止酒

止酒先立約庶幾守得堅自約復自守事亦未必然約語未出口意己慘不歡平生死愛酒愛酒寜棄官憶昔少年日與酒爲忘年醉則臥香艸落花爲繡氊覺來月已上復飲落花前衷腸不禁酒此事今莫論因酒屢作病自索非關天朝來復告痛飲藥痛不痊鋭欲絕百雅已書絕交篇如何酒未絕告至愁已先我與意爲仇意慘我不歡何如且快意百雅再遣前來日若再病旋旋商量看

跋蕭彥毓梅坡詩集

西昌有客學南昌衣鉢眞傳快閣旁坡底詩人梅底醉花爲句子蘂爲章想渠踏月枝枝瘦贈我盈編字字香若畫江西舊宗派不愁禽賊不禽王

入郡城泊文家宅子夜熱不寐

毒熱通宵不得眠起來弄水繞庭前火星跳【去聲】下銀盆底翻動琉璃一鏡天

六月將晦夜出凝歸門

暑裏街頭可久停今宵無月也宵徵一天星防明歸路十里荷香送出城山轎聲聲柔艣葛衣眼眼野風淸五更月出還家下不早相期作伴行

荷池小立

防鐵成金未是靈若教無鐵也難行阿誰得似靑荷葉解化淸泉作水精

幽居感興

葛制冰餐消幾錢雲棲水宿本臞仙回頭背汗渾如雨賺卻閒身四十年

觀魚

老夫不柰熱跣足坐瓦鼔臨池觀遊魚定眼再三數魚兒殊畏人欲度不敢度一魚試前行似報無他故眾魚初欲隨幡然竟回去時時傳一杯怱怱日將暮

秋涼晚酌

寄老山林度懶殘新秋又是一年年靑編翠竹風窻月白酒紅蕖水檻天暑欲謝時偏更毒儂當醉後怒渠顚古稀尙隔來年在且釂今宵藥玉船

荷池觀魚

截山剜沼貯泉流旋種鯈魚絕善遊細數未齊還已亂羣嬉半沒忽全浮荷錢荇帶來復去雪片銀花稀卻稠我樂自知魚似我何緣惠子防莊周

同子文村翁子直蕭巨濟中元夜東園望月

雜碎輕雲白錦鱗十分圓月濕銀盆錦鱗散盡銀盆在依舊靑天無防痕

月到東園分外光行行坐坐間傳觴生愁踏碎千花影回顧千花總不妨

十六日夜再同子文巨濟叔粲南溪步月

際晚溪遊暮欲歸追涼逐勝卻成遲月如醉眼生紅暈山作愁眉帶淡姿天下無人閒似我秋邊有句說誰知弟兄一再更相送行到更深笑不知

重九前四日晝睡獨覺

睡思初酣過午彊起來四顧已斜陽添糊窻槅無風气旋曬衣裘有日香舊雨不來從艸緑新丰獨酌又花黃去年重九窮忙過可遣今年更作忙

重九後二日同徐克章登萬花川谷月下傳觴

老夫渴急月更急酒落杯中月先入領取靑天並入來和月和天都蘸濕天旣愛酒自古傳月不解飲眞浪言舉杯將月一口吞舉頭見月猶在天老夫大笑問客道月是一團還兩團酒入詩腸風火發月入詩腸冰雪潑一杯未盡詩已成誦詩向天天亦驚焉知萬古一骸骨酌酒更吞一團月

寄題劉巨卿六詠

詣齋

紫鸞自超詣一日可天地兒郎少讀書聖處底難至

防齋

是心如維斗萬物所取正防之以微云孤光更淵靚

西隱

山林與朝市隱處俱未是只个西枝西黙坐且求志

拙庵

天下無个事巧著【勅略切】事便生濓溪一賦在座右不須銘

壺天

其大彌九蒼其小貯一壺靜觀性中天大小竟何如

來薰軒

薰風自南來萬象皆披襟老子本不熱看他度靑林

題潭觀雪浪閣

贑江西來千里許流到閣前虎須怒旌陽橫劍居上頭卻喝長江教倒流跳出漩花雪山立濺得琳房滿山濕卽今水落未足觀桃花浪起君來看一波打窻君膽寒

贈冩眞劉敏叔秀才

冰鑑傳神苦未工傳來恰恰五秋風又將老醜形骸子傳入劉家畫苑中

江右傳神下筆親杉溪集裏識劉君君今有子能傳業撞過煙樓更入神

跋冩眞劉敏叔八君子圖

寫趙韓王韓魏公文潞公司馬溫公王荊公六一先生東坡先生山谷先生小像手軸

一代一兩人國已九鼎重如何八君子一日集吾宋古人三不朽諸老一一中久別忽相逢相對恍如夢

詩人王季亷挽詩

手探盧溪頷下珠詞林再嘯老於菟不餐煙火惟存骨吟殺江山失卻須錦裏鶯花餘故宅灞橋風雪入新圖只今醉臥長松下猶要熊兒捉轡無

乙卯春日三三徑行散有感

東園一日走千巡又見飛龍第一春桃李成陰儂已老江山依舊歳還新穿花踏影渾無日隔徑聞聲不見人學省同寮各星散白雲山裏伴閒身

立春檢校牡丹

牡丹又欲試春妝忙得閒人也作忙新舊年頭將替換去畱花眼費商量東風從我袖中出小蕾已含天上香只道開時恐腸斷未開先自斷人腸

曉起探梅

一生刼刼只長塗投老山林始定居夢破靑燈牕欲白猶疑雪店聽雞初

打並人間名利心萬山佳處一溪深仙家忍餓禪家苦老子梅間政醉吟

一祖南枝派五房紅黃蕚緑防鴛鴦杏花千葉元無種誰子翻騰个樣妝

江梅小樹打頭開便有紅梅趁腳來趲得杏紅開火急春風已落第三回

題曽無媿月牕

阿兄作【音佐】雲巢阿弟作月牕乾坤淸气只雲月一家兩手並取將作巢不用木只架云爲屋作牕不用櫺只掇月爲庭兜羅綿上住予兄銀色界中著吾弟阿兄云向筆下生阿弟月向詩中明弟兄雲月兩淸絕雲月何曽有分別不知雲月入胸中爲復胸中有雲月

人日從歸自郡城

倦來睡思酒般濃曉起東園看曉風孤負梅花三四日新年人事到城中

久雨小霽東園行散

雨寒兩月勒春遲初喜雲間漏霽暉道是攀花無雨防忽然放手濺人衣

中和節日步東園

兩晨又不到東園沙徑朝來合小幹可惜紅梅將落去怕風怕雨不來看

五出桃花千葉緋團欒繞樹鬭芳菲攀來欲折還休去看到殘紅散自飛

一年佳節又中和兩分春光一己過莫恨峭寒花較晚畱連春色盡從他

誠齋集卷三十六

欽定四庫全書

誠齋集卷三十七

宋楊萬里撰

詩

退休集

二月十四日畱子西村翁弟晚酌

丁流迷沈一小炷聚作名香散金霧淸尊相屬對花前政是一年春好處海棠初試川樣妝垂絲新出濯錦江杏花欲落桃李折牡丹未折國色香酒行莫忙且一盞一盞一畨一行散徧行九徑卻重行莫遣一花不相見酒教少酌花多看看盡千花卻深勸今宵無月不須燈千樹李花如晝明

登度雪臺下臨桃李徑

桃花夾外李當中三徑花開兩徑紅獨繞畫檐無个事自攜團扇撲黃蜂

萬花川谷海棠盛開進退格

四面周遭國艶叢危亭頓在艶叢中天開錦幄三千丈日透紅妝一萬重積雨初晴何楚楚東風小緩莫匆匆爲花一醉非難事且道花醲復酒醲

積雨小止暫到東園雨急卽歸

咫尺東園千里遙欣逢小霽路消搖鷺穿秧稻新黃腳虫禿金沙嫩紫條城市檐間堪系防山溪夜半夾危橋怱怱行散還歸去一陣飄蕭不見饒

四月二十八日祠祿秩滿罷感恩進退格

隨牒江湖四十年寄名臺閣兩三畨全家廩食皆天賜晚歳祠官是地仙匹似分司轉閒散世無拜表及寒溫明朝更省毛錐力十字名銜尙請錢【白樂天得分司官作詩誇拜表行香寒溫之外並無所事未知今日祠官並行香拜表亦皆不赴予以中大夫祕閣修撰提舉隆興府玉隆萬壽宮誇滿系階從】

荷池小立

池小泉多彊欲畱畱他不住恣他流荷盤不放荷尖出穿破盤來卻又休

贈閣皂山嬾云道士詩客張惟新

閣皂峯頭半朶云化爲道士到吾門問渠眞个如雲嬾爲許隨風處處村

羽客來從閣皂山慇懃告訴病詩癲古今此病元無藥癲到陰何便是仙

料理小池荷

側塞浮荷更泛苔爲芟數路水痕開魚兒便喜新開港繞去繞來千百回

六月十六日夜南溪望月

溪水畱我住溪月畱我歸望後月更佳昨宵未爲奇大都月色好一歳能幾時人散長是早月來長是遲初出如大甕才露金半規不知獨何急下如有人推忽然脫嶺出行空安不危似愛溪水淨下浴靑琉璃明珠徑余尺沈在千頃陂我欲刺雙手就溪取團暉白小忽亂跳碎作萬金徽須臾波浪定化爲水銀池夜久看未足風露泣病肌我能尙小畱瘦藤歌式微一笑顧羣從來夕肯集玆

送吉守趙山父移廣東提刑

越臺海山淸更雄曲江間出曲江公憲臺師表光且耿濓溪畱下濓溪井趙侯端是宋間平妙年策名千佛經陽春有腳來江城銀漢乘槎移使星嶺上梅花莫遲發先遣北枝迎玉節寄聲多賀防子峯今歳峯頭有霜雪【提刑衙後一峯名防子】

擬吉州解試秋風楚竹吟詩

客子正行日偏逢楚水秋一風來瑟瑟萬竹冷修修吹作淸霜骨聲酣古渡頭班林寒裂碧勁節爽還幽亦復披襟快長懷落葉愁少陵詩思苦送別更防搜

題【闕】

黃宰世髙問政堂

黃子儂故人危子儂門生向來同登漱玉亭銀河洗面醉不醒四年二子不見面過眼光陰掣飛電今晨忽得問政碑黃子作堂危子題危子筆力乃爾進黃子佳政不須問寄言二子各努力古人也是人作【音佐】得

大丞相益國周公訪予於碧瑤洞天劉敏叔冩以爲圖求予書其後

平叔曽過魏秀才何如老子致元臺蒼松翠竹靑苔逕也不傳呼宰相來

丞相周公招王才臣中秋賞桂花寄以長句

素娥大作中秋節一夜廣寒桂花發天風吹墮野緑堂夜半瑤階丈深雪梅仙不知天尙秋只驚香雪防搔頭笑隨玉妃照粉水洗妝同入月中遊晉公賞梅仍賞桂獨招子猷雪前醉明朝有客訴天公不喚香山病居士

寄題開州史君陳師宋柴扉

屋是茅一把門是柴一束是間著宇宙太倉半粒粟吾聞陳家扉樣似陶家屋孤松不須雙五柳何用六竹籬東復東添種數叢菊賸肯早歸來盈樽酒初緑

寄題吳仁傑架閣玩芳亭

洞庭湖上木葉脫巫山宅前野花發子規啼殺不見人空令千載憶靈均春蘭九畹百畆蕙自榮自落誰能佩澤國東山最上頭有客玩芳杜若洲舟人夜上人鮓甕手徹騷人眾芳種歸來夢到閬風臺靈均花艸和露栽寄言眾芳未要開更待誠齋老子來

題子文弟南溪奇觀

行盡三江與五湖江湖元只近吾居一陂秋水鎔銀液萬里靑天落玉壺毎約弟兄人定後恣看風露月來初老夫詩句休拈出漏泄南溪奇觀圖

賞菊

老子平生不解愁花開酒熟萬年休更教不爲黃花醉枉卻今年一片秋

菊花肯爲別人黃長怨先生不斷腸兩髩盡凋無地挿一杯細嚼入神香

菊生不是遇淵明自是淵明遇菊生歳晚霜寒心獨苦淵明元是菊花精

物性從來各一家誰貪寒瘦厭妍華菊花自擇風霜國不是春光外菊花

白菊

白菊初開也自黃開來開去白如霜小蜂劣得鍼來大不怕淸寒嗅冷香

霜後黃花頓不中獨餘白菊鬭霜濃與霜更鬭晴天日鬭得霜融菊不融

芙蓉盛開戲簡子文克信

芙蓉得雨一齊開開盡花開客不來到得客來花已老晚妝猶可兩三杯

曉穿芙蓉徑

晚妝嬾困曉妝新火急來看趁絕晨夾徑花枝欺我老競將紅露灑烏巾

芙蓉佳處不勝佳花不中藏祗外斜恰似曲江聞喜宴緑衣半醉戴宮花

送簡壽王主簿之官臨桂二首

蘭溪傾蓋杏風殘桂嶺離菊露寒聽子新詩過夜半吹儂秋思入云端狂吟平地千蒼玉還憶孤舟一釣竿四海如今習鑿齒大官莫作小官看

柴門艸徑盡莓苔不放黃塵俗子來詩客淸晨衝雨入梅花一夜爲君開飄蕭落葉殘燈火陸續淸談濁酒杯二十六年才四見驪駒抵死又相催

殘菊

腸斷黃花霜後枝花榦葉悴兩離披一花忽秀枯叢裏更勝初開乍見時

秋圃

何處秋深好山林處士家淸霜紅碧樹白露紫黃花一熟讎頻雨朝晴禱暮霞連宵眠不著猶自愛新茶

與侯子雲溪上晚步

人入溪園自掩門溪流新落兩三痕杖藜紫菊霜風徑送眼丹楓夕照村行住忽然忘近逺陰晴未肯定寒暄多時不出今聊出牧子樵兒一笑喧

十一月朔早起

拋笏投簪四見秋官情世味兩俱休塵隨日影穿牕戲葉捲風聲刮地愁文武自勻香底火聖賢教帶老時憂夜來富貴非人世夢釣滄浪雪滿舟

新晴

瑤霜珠露兩相鮮玉宇金鉦萬里寛欲作【音佐】一晴多少日早知祗費數朝寒暴禾裏雞豚樂試筆窻前紙墨干兒女莫飡新淅飯打頭荷甔且輸官

嘲蜂

薰籠烘藥較香些引得蜂兒繞室嘩笑死老夫緣底事蜂兒專用鼻看花

畱蕭伯和仲和小飲

野果山蔬未要多濁醪淸酒盡從他不於兩琖三杯裏柰此千愁百惱何山倒莫教扶玉樹尊空別得借銀河少陵一語君知麼不見堂前東逝波

誰曽白日上靑天誰羨千鐘況萬錢要入詩家須有骨若除酒外更無仙三杯未必通大道一斗眞能出百篇李杜饑寒才幾日卻教富貴不論年

新晴東園晚步

一日秋陰一日晴山禽相賀太丁寧不愁白髮千莖雪隨喜黃庭一卷經晚霧薄情憎逺嶺夕陽死命戀危亭孤吟莫道無人覺松竹喧傳菊細聽

忙裏淸流也帶塵閙中底物不長新水將樹影揮空帶楓換秋容作好春自是不歸歸便得老來下筆筆如神鶯花剪燭無虛日賤相誠齋一老人

新霜

得得今來未有寒天公小靳不全判欲呈瑞雪飛花樣先遣濃霜起艸看瓦脊生春變瓊玉梅梢著粉忽瑯玕老夫到老嫌冬熱十指朝來出袖難

餐霜醒酒

宿酒朝來醉尙殘胸懷眊矂腹仍煩牡丹壇上欄桿腳自刮霜毬衮舌端

梅菊同挿硯滴

兩枝殘菊兩枝梅同入銀甖釀玉醅得得陶眞个渴二花酒熟共三杯

冬至霜晴

油簾雪白日華紅老子良圖策雋功自曬綿並衲袴誰知衣桁是薰籠絕憐寒菊枯根底畱得殘霜過日中舊說冬幹年定濕試將今歳試南翁

米伯勤同子文弟幼楚侄來訪書事

板橋再葺岸頭橫茅屋新添樹外明山勢追回一溪水波光飛到萬花亭沈煙久冷鑪猶馥簾子閒垂腳自平生看千林總黃落只餘蘭蕙向人靑

與伯勤子文幼楚同登南溪奇觀戲道旁羣兒

防松睡眼郁難開曳杖緣溪啄紫苔偶見羣兒聊與戲布衫靑防捉將來

曉行東園

霜後前林一向疎丹楓落盡況黃梧犯寒侵早看寒菊怕熱平生不擁鑪老眼讀書長作睡病身得酒忽全蘇好詩排闥來尋我一字何曽愁白須

至後十日雪中觀梅

小樹梅花徹夜開侵晨雪片趁花回卽非雪片摧梅發卻是梅花喚雪來琪樹橫枝吹腦子玉妃垂月上瑤臺世間除卻梅梢雪任是冰霜也帶埃

飲酒

今日偶不飲無事亦有思偶然舉一杯事至我不知豈獨忘萬事此身亦如遺此酒本何物秫先麯還隨飯秫祗醒眼嚼麯無醉時秫麯偶相逢淸泉媒妁之不知獨何神幻出忘世姿莊周不須周惠施不須施貴賤與生死不齊元自齊我本非縉紳金華牧羊兒祗坐讀書禮一出不得歸歸來今四年似早其實遲海中無蓬萊蓬萊在酒池今夕一杯酒乘風駕雲旗猶遭世緣未掛神武衣

雪後領兒輩行散

今日意不愜出遊聊逍遙父子自爲伴何須外招邀過溪足小倦臨流坐危橋回頭顧吾廬竹樹翳艸寮獨有萬花亭巋然出山椒髙陂防溪水環佩鏘瓊瑤飛流迸空起平水和天搖舂淙到潭底勢盡自浮漂蟹眼沸不停雪山湧還消近觀絕洶洶逺聽漸蕭蕭忽逢緑頭公攜拏鼓舟橈喧呼葦間出得意似兒驕我行爲小立流魚偶雙跳人物各自適玆遊定誰超

中塗小歇

山僮問遊何許村莫問何許但出門腳根倦時且小歇山色佳處須細看道逢田父遮儂住說與前頭看山去寄下君家老瓦盆他日重遊卻來取

雲際寺前山頂卻望幡竿鷓鴣諸山

幡竿嶺帶鷓鴣山雪後霜前紫翠間自掇胡牀移好處莫教漏眼一煙鬟

逺近靑山列畫屏近山濃抹逺山輕髙屏已出低屏外更有孤峯出一層

遊雲際寺諸僧皆出因過田家

遊徧諸峯欲晚霞倦投野寺覓煎茶更無一个殘僧在歸路卻投田舍家

歸路過南溪橋

霜風一動嶺雲開云外樵歌暮更哀童子隔溪呼伴侶並驅水牯過溪來

愛他風物重徘徊歸路遲遲卻快哉曲折緣溪非細好忽逢斷岸卻回來

荷池

小池歳晚石泉寒荷葉低垂緑柄幹一似漁人暮歸後敗蓑破笠掛魚竿

檐滴

檐滴疎疎亦幾何滴將苔砌出圜窠就中漱滌偏精巧泥土都無石子多

與山莊子仁侄東園香梅

仰樹看花不見梅聞香疑在別園開更行數步偶回首卻被靑松映出來

梅花不是雪家仙雪裏如何不怕寒凍脫龍髯冰卻海千花試興鬭來看

手種江梅五百窠小窠開早更花多就中一樹尢淸絕惱殺先生看殺他

步繞梅花徧一園得花妙處忽忻然元來別有看花眼笑殺山莊死不傳

歳晚歸自城中一病垂死病起遣悶

索居猶寡歡巾車入城闉親舊久不見一見交相欣挽衣招我飲惟恐我出門不招我亦往不畱我亦存慇懃復如許不住我豈眞是時梅始花吹香落金尊酒冽肴果富咀啜俱芳珍丞相我知已太守吾故人言非汰塵雜塵雜不入言初談聖賢髓終談天地根向晚銜杯酒不樂復何云

出郭云尙明及郊日忽暮不思日晷短卻信云已誤駿奔六七里逢店破亦住澆愁幸殘罇照睡聊短炬荒雞喚野夢晨起念速步升車乃復下故病動中腑昏懍欲絕低回不能去僮僕彊我歸偶不隕中路老至猶倚彊疾在自不悟及玆一委頓去死僅寸許人生信浮脆可笑何足愳所恨棄官晚行樂今已遽

食罷遊東園慨然傷我懷昨日病臥時自謂不復來入門大風起萬松聲頓哀病骨念不堪欲行重裵徊裵徊南齋前小倦坐苔階齋前花不多上有兩古梅似知我至此頃刻忽盡開多情梅間竹偃風特奇哉不知喜風舞爲復怯風回萬象皆迎春我獨老病催明日能來否且歸撥鑪灰

病起行不得坐久情不舒倔彊妻子前欲扶羞索扶且呼斑竹君寸步與我俱逺行亦未決聊復循庭除平地誰云覺陟降卽少徐平生四方誌入輕視若無西飛折若木東屬騎鯨魚卽今臥藜牀一起還九噓力憊志猶在牀頭尋湛盧

丙辰歳朝行東園

元日扶衰看早春嫩苔一徑落梅新何人舞罷淩波襪踏匾眞珠滿緑絪

題張垣夫腴莊圖三首

萬里千山十里溪荷花萬頃照紅衣臨平山下西湖上總被腴莊掇取歸

花光泉響不相參城市山林難兩兼不分腴莊最無賴一時奄有忒傷亷

花開還喜落還嗟君被腴莊惱卻些何似老夫展橫軸一朝看盡四時花

東園晴步

淺暖疎寒十日晴桃花紅暗李花明小蜂撲得渾無益羽扇從來不作聲

金沙繞架臥春風節節新條出嫰叢一色勻排緑瓶子忽然半縷徧深紅

曉登萬花川谷看海棠

夜雨朝晴花睡餘海棠傾國萬花無館娃一樣三千女露滴胭脂洗面初

準擬今春樂事濃依前枉卻一東風年年不帶看花眼不是愁中卽病中

走筆送趙正則司戶來訪覲親庭

捧檄親庭歸防斜肯臨破屋玉川家小畱詩客三杯酒試看山園幾處花行到東湖與南浦時當芍藥替金沙卻來書滿參鄕好徑泛銀河犯斗槎

東園社日

風雨摧殘桃李枝東園無樹不離披海棠過後殘花在恰似上春初發時

觀社

作社朝祠有足觀山農祈福更迎年忽然簫鼓來何處走殺兒童最可憐虎面豹頭時自顧野謳市舞各爭妍王侯將相饒尊貴不博渠儂一餉癲

上巳日復同子文伯莊永年步東園

兄弟相過看牡丹牡丹看了看東園攀翻花木來還去九徑還行十八畨

九徑陰陰一一穿前談後笑各忻然緩行不是身無力滿地殘紅不忍前

只愛酴醿雪作葩不知雪後減金沙春歸道是無情著試看遊絲舞落花

積雨小霽

雨足山云半欲開新秧猶待小暄催一雙百舌花梢語四顧無人忽下來

題劉髙士看云圖

茅山詩人凝神髙士劉先覺遭遇孝宗皇帝嘗因宣召講莊子輒進苦口之言曰親君子逺小人近莊士疎嬖幸此可以道家者流視之歟慶元丙辰三月二十二日次謝艮齋韻書看云圖後

偶爲看云且罷琴萬山寒隔一溪深誰言咽月餐云客中有憂時致主心

送黃巖老通判全州【自號白石居士】

瀟湘之山可當一枝筆瀟湘之水可當一硯滴白石得官班竹林天錫筆硯供醉吟好將湘山防湘水灑滿靑天一張紙臺閣旁搜淸廟珍奇珍墮在湘水濱烏衣樞相金水鏡手提一道人材柄外臺況復有三賢看卽吹噓送上天歸來肯過誠齋裏分似錦囊新句子

送劉北秀

劉子過逢十二年別來風月幾千篇黃金賣盡延賓友囊底何須看一錢

贈我盆花十小詩菖蒲一詠最淸奇洞庭捲入堅昆椀更捲靑天入寸漪

暑中早起東齋獨坐

松竹陰中逗曉光無風有露自生涼黃筠倚子十二隻倚徧琉璃背滿霜

誠齋待月

紅稠碧秀暗山園只有誠齋眼界寛月近竹梢偏不上要人不看要人看

六月晦日

今年六月熱全無不是云陰卽雨餘桃葉落堦休掃動黃金綫織一氍毹

寄題儋耳東坡故居尊賢堂太守譚景先所作

東坡無地頓危身天賜危山活近臣萬里煙波隔希奭千年桂酒弔靈均精忠塞得乾坤破日月伴渠文字新祗个短檐髙屋防靑蓮未是謫仙人

先生初落海南垂茅屋三間不到伊更有髙堂懸畫像幸無過客首【去聲】新詩古來賢聖皆如此身後功名屬阿誰底事百年譚太守卻教賓主不同時

小池荷葉雨聲

午夢西湖泛煙水畫船撐入荷花底雨聲一陣打疎篷驚開睡眼初防松乃是池荷跳急雨散了眞珠又還聚幸然聚作水銀防入淸波無覓處

贈左元規

誰道古人今不如龍生龍駒鳳生雛太衝千載有孫子筆端眞可四三都向來鹿鳴首送渠至今銀袍雙袖烏會逢晏爲拈出殿前作賦聲第一

八月十三日夜誠齋望月

才近中秋月已淸鵶靑幕掛一團冰忽然覺得今宵月元不粘天獨自行

蛩聲

誠齋老子一歸休最感蛩聲五報秋細聽蛩聲元自樂人愁卻道是他愁

送王子林節推之官融水

桂嶺梅花欲爭發融水幕賓來訪別可憐疋馬犯霜風吟徧梅花更吟雪我如病蠶已三眠作蠒不就拈壁幹君如雲表秋見鶻政好摶扶慙羽翰中書落筆看給札歸時過我聊投轄

寄餞湖廣總領張子儀少卿赴召

君不見紹興初載毗陵公亂後身作夾日龍功存社禝報不盡只遣千載髙淸風當家衣鉢付誰子蘭砌孫枝渾是侶哦詩五字如淵明讀書萬卷如子美士飽未半今幾年月升金掌歸九川胡不令舍人咄咄趣行李早上星辰聽珠履

偶生得牛尾貍獻諸丞相益公侑以長句

風林露圃天欲霜柿紅栗紫橘弄黃老夫忍饞不忍嘗丁寧邊人莫取將朝來栗姬羽化去逋其木奴三百戶烏椑士子散如煙檢校不知渠去處山僮相傳皂衣郎字曰季貍氏奇章上樹千回一霎彊連夜摽掠積乃倉並吞又向黎侯國羅人救黎遂擒獲白茅面防來獻俘端貂裘瓠肥白解驂薦渠登相門立談封作糟丘君旁招披綿拉通印日侍尊俎嬉平園玉肌生憎麤手削須防東坡誦寃著【平園乃益公圉名】

題益公丞相天香堂

益公新植洛中絕品牡丹數十本作堂臨之誠齋野客楊萬里請名以天香且爲賦長句

君不見沈香亭北專東風謫仙作詞天無功君不見君王殿後春第一領袖眾芳捧堯日此花可令轉化鈞一風一雨萬物春十分整頓春光了收黃拾紫歸江表天香染就山龍裳餘芬卻染山水鄕靑原白鷺萬松竹被渠染作天上香人間何曽識姚魏相公新移洛中裔呼酒先招野客看不醉花前爲誰醉

李原之主簿投贈長篇謝以唐律

寶气亭前雙太阿龍光再吐射銀河伯兮西嘯巴山月仲氏南嬉楚水波贈以四愁眞絕唱不如一詣聽長哦簿書何至煩勾校歸校蕓香蠧簡訛

慶元丁巳八月二十六日季父初筮文江執贄文節公之門辱報以詩集中偶未登載輒附刻於此卷之末淳祐丁未秋八月後學豫章李茂山謹識

誠齋集卷三十七

欽定四庫全書

誠齋集卷三十八

宋楊萬里撰

詩

退休集

冬暖絕句

今嵗無寒秖有暄臘前渾似半春天醉中若有薫香癖燒得南春衫防穿

臘前月季

只道花無十月紅此花無日不春風初尖已剝胭脂筆四破猶包翡翠茸別有香超桃李外更同梅鬭雪霜中折來喜作新年看忘卻今晨是季冬

南齋前梅花

山園臘裏日蔬蕪只有南齋最起予竹映梅花花映竹翠毛障子玉妃圖

朝來早起掛南要看梅花試曉妝兩樹相挨前後發老夫一月不燒香

寄題周中丞萬象臺【自號乘成居士】

昔從永和萬靑原永和在地山在天今從靑原望萬象靑原在下臺在上乘成先生學海龍眼髙四海空復空如登中天騖八徑下視積蘓同絳宮萬物一馬諭多少漆園小家窮計較須彌芥子亦未妙蔥嶺老胡烏知道此詩解嘲仍索閙舉似先生應絕倒

漆盆中石菖蒲水仙花水

舊詩一讀一畨新讀罷昏然一欠伸無數盆花爭訴渴老夫卻要作閒人

小醉折梅

死愛花枝不忍吹醉來恣意折芳菲鬢邊挿得梅花滿更換南枝滿把歸

送錢文季僉判

東海珠胎淸廟珍壁水秀孝第一人胡爲俯首蓮泛緑如有用我試治民古來幕中要婉畫君乃不肯作此客囊篋細碎吾不能玉壺淸冰朱絲直梅花雪片迎新年送君摶風上九天鳳池雞樹只咫尺致君堯舜更努力

南溪早春

還家五度見春容長被春容惱病翁髙栁下來垂處緑小桃上去末梢紅捲簾亭館酣酣日放杖溪山欵欵風更入新年足新雨去年未當好時丰

春夜無睡思慮紛擾

不堪萬慮攪中膓打破愁城入醉鄕酒力盡時還又動春宵短後卻成長浮思閒念紛無數飛絮防絲徧八荒防到東欲白忽然一夢到羲皇

雪後寄謝濟翁材翁聫騎來訪進退格

封胡連璧雨中來目送歸翁悵獨回隠幾讀書寒入骨開門落雪皓平階急尋火種溫雙手自喚兒郞共一杯念汝野梅官栁路地鑪松葉買茅柴

東園醉望暮山

我居北山下南山橫我前北山佀懷抱南山如髻鬟懷抱冬獨暖髻鬟春最鮮松鬈沐初淨山蘤挿更妍我來猶斜陽我望忽夕煙一望便應去不合久慿欄山意本自惜知何許人看急將白錦陣小隔靑鬂顏近翠成逺淡縹緲天外仙誰知絕奇處政在有無間頃刻萬恣態可玩不可傳

小酌

酒入春逾近天寒燭始眀偶然傾一醆政爾餞三更

芍藥初生

芍藥新移處紅拳粲萬雛看來已可愛未問有花無

上章休致奉詔不允感恩書懷

納祿惟愁晚防恩未聴辭猖狂思再凟感戀獨多時但有花開日無非飲醉時白頭何所用滿與挿花枝

寄題萬元亨舍人園亭七景

意山

不識弁山面相逢笠澤詩秖應晚雲散玉立對門時

蒲魚港

蒲牙長防何已足庇玉尺只恐如主人潛逃逃不一

溪云

閣前三面山閣下一溪水雲出戲作霖卻歸宿檐裏

閒世界

要守閒世界不在世界外眀月與淸風何朝不相對

也賢

架亭元用木一夕化爲竹醉眼碧成朱若个是蒼玉

倚苕

何處苕溪好請君來倚樓西山也驩喜奔走入簾鉤

緜隠堂

試問緜隠士何如陳東山出處均無關毋問出世閒

送趙寛之排岸之官章貢

監河曽賦鹿鳴篇又奉潘輿上貢川五子循環迎一母十分酌玉祝千年鬰孤馬祖饒行樂柿栗來禽肥過拳蘭膳餘閒畨故曲曲江早趂宴花邊

積雨新晴二月八日東園小步

醉來忽墮錦縹窩無柰桃園李繞何八角小亭無處坐見花多處背花多

去嵗春時正病身對花不飲被花嗔如今急報千花道還我前來未送春

春半雨寒牡丹殊無消息

今嵗芳菲盡未忙去年二月牡丹香寒暄不定春光晚榮落俱遲花命長才一兩朝晴野又三四陣雨鳴廊鞓紅魏紫拳如蕨而況姚家進禦黃

題李子立知縣問月臺

髙雲走上靑天畔手防銀盤濯銀漢喚起謫仙同醉久一面問月一面看初頭混沌鶻侖樣阿誰鑿開一爲兩是時燧人猶未胎那得火鑄銀盤來此盤能圓復能缺圓是誰磨缺誰齧中有桂枝起秋風何處移來種此中謫仙佀癡還佀黠把酒問月月無說老夫代月一轉語月卻問君君領否君能飲酒更能詩一夕無月君不嬉月能伴君飲百斛月能照君講萬玉君但一斗百篇詩莫問有月來防時謫仙逺孫證眀著笑脫烏紗看月落

初秋戲作山居雜興排體十二解

暑入秋來午更彊風排雨遣曉差涼如何繞砌千枝蕙只是開門一陣香

蚤起翻成坐睡昏鵲聲喚我步前軒竹扉日影鍼來大【音墮】射壁千丸彈子痕

暑下花枝輸子春雜英小巧亦欣人素馨鮮防粉描筆捲鳳愛垂雞下唇

風騷開國昨寒嚴勞績批書課萃嵐棃子要肥千取百菊苗每摘一生三

昨夜天垂破玉盆今宵辛苦補盆唇看他補倒十七八滿得十分虧二分

甑頭云子喜嘗新紅嚼桃花白嚼銀笑殺他人浪歡喜村人殘底到官人

七月初頭六月闌老夫日醉早禾酸莫將煮喫只生喫更泄天機向達官【俗謂早禾酒爲早禾酸】

自曝羣書舊間新淨揩白醭拂黃塵莫羞空腹無丁字且免秋陽曬殺人

獨對秋筠倒晚壺喜無吏捨四歌呼栁梢一殻玆緇縡【去上聲】屋角雙斑谷古孤

湖蜜靑唇調剝瓊沼犀紫觗腦藏冰先生病暑無多酌堆飣金柈作麼生

卓午從他大繖張先生別有睡爲鄕竹牀移徧兩頭冷瓦枕翻來四面香

月色如霜不粟肌月光如水不沾衣一年沒賽中元節政是桐涼水冷時

謝潭帥余處防左相遣騎惠書送酒三首

小煩上相嶺元戎潭府千年一日防鏡樣洞庭那得浪身爲天柱不湏峯下居富貴云相似中立安危國與同帝恐我公招不出去年虛左到如今

鵲噪燈花兩太謾三朝五夜彊相驩打門將軍還驚枕破屋閒人起著冠知已書從天上落焚香手把月中防少陵泛愛虛名句羨殺寒儒眼不寒

相思命駕竟成休投老寒盟豈自由雪後風濤難訪戴山間生死總依劉煩公赤手回靑昊容我靑溪防白鷗穉子尙堪驅使在門闌桃李未應秋

陳安行舍人閣學挽詞

嬀水祀百世莆田生此公賢如太丘長忠似了齋翁玉色猶山立皇居折棟隆孝宗最知已交臂火城紅循吏今爲冠髙文妙艸麻龔黃低一著班左共三家風度春無價身名玉絕瑕可憐人士涙滴損紫薇花我昔防璧水公時宿石渠重來十�火兩省共周廬小語趨丹陛嘉招煮雪蔬破心投誄些淚落不能書同王見可劉子年循南溪度西橋登天柱岡望東山

親交久別忽相從飯罷相將柱瘦笻深澗小橋聊駐步匡牀羽扇對西風水聲流入肝膽裏日影輕遮雲气中五閏卽看朝玉闕小居獨自臥山翁

偶因閒步散頑麻倦喚胡牀小歇些飛上山頭人佀鶴回看溪畔路如蛇雲煙極目知何處松竹爲門是我家下得山來饑更渴也無麥飯也無茶

和曽無疑贈詩語及歐陽公事

烏帽紅塵媿子陵緑蓑靑笠晚尋盟三千里外還家後七十二回看月生與子兩人長對酌笑渠萬古浪垂名醉翁若是眞个醉皂白何須鏡樣眀

演雅六言

觳受田百畝蠻觸有宅一區蚍蝣戒之在鬭蠅蚋實繁有徒

果羸周公作誥鷾鴯由也升堂白鷗比徳於玉黃鸝巧言如簧

登天柱岡

云外千峯鬭速行山尖一樹獨分眀不知林下人家宻倚杖忽聞雞犬聲

晚歸再度西橋

歸近溪橋東復東蓼花迎路舞西風艸深一鳥忽飛起儂不覺他他覺儂

水落沙灘大有情漩來漩去不成行暗叢飛下小瀑布欄住溪聲獨作聲

盡日山行應未消歸來再與坐溪橋山童拋石落溪水喚作魚兒波靣濤

朝過溪橋聴水鳴佀哀如怨百般聲歸來依舊鳴未了知向何人訴不平

題族弟道卿貧樂齋

雪茹冰餐入骨香慢欺驢瘦盡詩狂人傳幼婦皆稱絕鬼笑家兄不姓方細雨寒燈初夢短斷猿枯木一聲長上天已辦河東賦豈有長貧執防郞

睡起卽事

午時睡起忽心驚一事關心太嬾生速摘荼防薫白酒不愁香重只愁輕

送永州唐徳眀

忽報故人至知從何許來滿懷俱玉雪半語不塵埃聚散千江月悲歡一酒杯

送趙文有知府謁告省親

邦人寧食三斗蔥莫逢向來蠆尾公邦人寧臥文江路莫放今侯霅川去今侯个是隆凖孫蚤排月脇斫桂根玉皇與民作陽春遣來活卻廬陵人是時蠆尾正搖毒邦人生愁縂魚肉今侯下車防未移春臺載民爺與兒鳩鳴雀乳一千里防鴞半聲不到耳今侯冰蘗淸到底一粒不嚼廬陵米一茅不防靑原水玉皇知渠是防吏如何尊公小愆和何恙靡已應無他侯望白雲雙涙落棄帥謁吿歸侍藥尊公喜歸卽日安一見防服還加餐玉皇詔侯結防屬徑上金門簉鵷鷺借令小緩作尙書也合追趨趙工部

和虞君使易簡字知能所寄唐律二首

四海九州虞雍公擎天一柱雪山峯厥孫俊逸詩無敵下筆縱橫劍有峯舊日門生今白髮故人書札照蒼松掉頭讀得紗巾落如對靑雲阮仲容

柴桑臥病一茅廬或棹孤舟或命車道喪今朝逢祖謝文工獨步過應徐萬山不隔相思字數月之間兩得書廊廟方將訪喬木碧梧翠竹看新除

酧閣皂山碧崖道士甘懷贈美名人不及佳句法如何十古風

桂林戶掾舊能文有弟拋家作【音佐】道人詩佀道人人佀鶴看來若个覓纎塵

贈我新詩字字奇一奩八百顆珠璣問儂佳句如何法無法無盂也沒衣

送羅宣卿主簿之官巴陵

印山三子十一孫六人擢桂兩特恩惟君有子又擢桂父子仇香仍一門君今初泛洞庭柂湖水粘天天更大【音墮】洞庭湖上嶽陽樓送眼君山防上頭將詩寫取一湖秋將秋寄來銷我愁爲君酒船捲拍浮

送羅必髙赴省

印山先生羅天文一卷周雅遺子孫一門三世六七人月中桂枝斫到根近來書種時絕卻兩隻秋天虛一鶚今年有孫康晁來問天還我北斗魁印山艸木也懽喜印山風雲有生气君不見普州衣鉢付仇香仇香衣鉢付此郞年來三十筆力彊百斛龍鼎一筆扛殿前春風更努力莫放別人居第一

除日畱子上伯玉子西小酌

諸弟山行歸意忙先生雪臥夜深僵維風及雨嵗雲暮不醉無歸夜未央五醆更攙三醆麼四更偏覺五更長也知栢府眀朝近且爲椒花盡此觴

乙未春日山居雜興十二解

今嵗春遲雨亦然生愁無水打秧田不消三日如麻卻綫樣溪流浪拍天

半月春晴探物華山園走得腳酸麻從教三日風和雨閉戶燒香不看花

海棠雨後不勝佳子細防來不是花西子織成新樣錦淸晨濯出錦江霞

百舌殷勤報曉晴花梢做出百般聲饒渠學徧山禽語至竟何曾學得鶯

海棠重葉更妖【伊嗟切】斜靑帝翻騰別一家格外出奇人不識大紅抹利小蓮花

春寒偏勒牡丹遲晚似常年半月期正值淸眀同一日那時恰好放花枝

手種花王五百窠半來枯瘁半芽東風未要多開了毎日教開三兩花

金作林檎花絕穠十年花少怨東風卽今徧地欒枝錦不則梢頭防防紅

寒久花遲也大奇雨膏飽足土膏肥牡丹芍藥君須記管取花房二尺圍

日影雲光學鍍金好風不肯碎花陰人言春色醲於酒不醉衰容只醉心

半晴半雨半暄涼拖帶春容未要忙爲報州家更縣裏吾鄕攺作萬花鄕

一春雨腳帶東園栁絆花牽不暫閒今日釃晴天气好杖藜看水更看山

送談命周從龍

周子囊螢初學儒學儒不就學星書五丸五厄無逃處折得今年錐也無

暮春卽事

花時追賞夜將朝花過遲眠日盡髙又與山禽爭口腹執竿挾彈守櫻桃

送蕭瑞卿

異縣二百里分襟五十年肯來尋病老相對各蒼然舉似兒時話茫如夢裏煙殘花猶可醉細酌未湏眠

聖恩增秩進職致仕感恩述懷

雨露絲綸下玉宸問天乞得个閒身一生無恨長多感三請歸休恰四春手板先還大丞相安車懸示後來人從今萬八百塲醉忽自稱寃五栁中

春盡有感

等春不到怨春遲又是紅稀緑滿枝雨後晚花猶好在檻前殘醉欲醒時百年人事皆如此千載詩聲亦浪垂金印不爭爭釣石更饒爭得邊鬂絲

送分寧主簿羅寵材秩滿入京

要知詩客防江西政是禪客防曹溪不到南華與修水於何傳法更傳衣吾家親防子羅子只今四海習鑿齒花紅玉白防百篇塞破錦囊脫無底三年簿領修水涯夜半親傳雙井芽定知誦向百僚上不道長江與落霞

書黃廬陵伯庸詩卷

句法何曾問外人單傳山谷當家春截來云錦花無樣倒寫珠胎海亦貧汗竹香中翻墨汁扶桑梢上掛頭巾詩名官職看雙好向道儒冠不誤身

賦益公平園牡丹白花靑緣

東皇封作萬花王更賜珍珠出尙方白玉杯將靑玉瑑碧羅領襯素羅裳古來洛口元無種今去天心別得香塗抹歐家記文著【音斫】此花未出說姚黃

和益公見謝紅都勝芍藥之句

江西春好不關渠只說平園絕世無牡丹百種移洛苑海棠千樹賽成都坐令浮花並浪蕋誰敢塗鉛更抹朱不應一朶翻階艶博得龍宮八十珠

益公和白花靑緣牡丹王字韻詩再和以往

渠是花中異姓王平園小試染花方冰霜洗出東風面翡翠輕稜疊雪裳夜領素娥酌靑女曉防國色帶天香更將秋菊潭心水滴作防茸月蕋黃

題黃唐伯一經

人言天地生仲尼不知仲尼生兩儀易中先自有太極生天生地誰得知一經以後分爲六六經以前一經足學子要探天地心詩書執禮皆可尋吾鄕後身黃叔度教子一經有佳處寄言韋家父子間浪此籝金良汗顏

送廬陵丞劉約之

忠節聞孫定不虛西樞猶子故應殊鸞停梧上遺風在鴈進松間得句無剩有老農歌贊府未多薦墨送淸都晦翁若問誠齋叟上下千峯不要扶

謝張子儀尙書寄天雄附子北果十包

今古交情市道同轉頭立地馬牛風如何聴履星辰客猶念孤舟蓑笠翁饋藥雙奩芬玉雪解包百果紫靑紅防渠卽上三臺去天上毘陵說兩公【乃祖令眞參政封毘陵公】

初秋小雨殘暑未退

雨好夫何小涼新竟未多飄蕭才響瓦防滴不霑荷龍亦如儂否渠還畏熱麼敢煩竜上水【諺謂電光爲竜上水】只倩挽天河

送王子林節推歸融州

吾州佳士子王子深入黃茅作從事捧檄還家侍老親猶能過我誦近文問渠鶚表防張紙笑道孤寒那得此老夫已把釣月竿安能爲子挿羽翰似聞融水有二天外臺使星俱好賢願子西去早著鞭歸來薦墨滿袖猶未幹

詠荷花中小蓮蓬

山蜂怕雨損蜂兒葉底安窠更倒垂只有荷花不愁雨蠟房仰臥萬花枝

病中屏肉味獨茹菜羮飯甚美

云子香抄玉色鮮菜羮新煮翠茸添人間膾炙無此味天上酥陀恐爾甜渾是土膏含雨露何須醬豉煮醯鹽茹毛禍首雍巫出饞到熊蹯未屬厭【易牙雍人名巫見左傳注】

木犀芙蓉盛開

先生深住萬山村露裹云包不見痕也被閒人知去處芙蓉巷裏木犀門

賀張功父寺丞新長鳳鶵

念君只欠一英雛萬事今君足也無想見碧梧森翠竹敢嘲老蚌出眀珠只今小徳囀春鳥後日熊兒投蹇驢自古相門長出相煙樓一撞莫教輸

題彭孝求碧雲飛觀

寸云如絮起靑原飛空化作一碧山天風吹上南斗邊硜然墮在防閣前老彭有孫拉云住海蜃吐樓壓云去日暮佳人來不來試誦湯休斷腸句

跋劉敏叔梅蘭竹石四淸圖

老夫老伴竹千竿湖石江梅更畹蘭不道外人將短紙一時捲去也無端

戲防朱元晦楚辭解

注易箋詩解魯論一防徑度浴沂天無端又被湘累喚去防西川競渡船

霜後藜枯無可羮饑吟長聴虫聲藏神上訴天應泣又賜紅蘺與杜衡

贈劉漢卿太醫

鑪底金丹妙入神月中玉兔搗成塵臣門如市心如水只要陰功活萬人

鵞兒黃似酒

野水浮天碧鵞兒防日黃傍人殊秀色佀酒更風光破殻雙翎嫩眠沙百艸香卻得金鬰鬯試比褐衣裳未博山陰墨先娛錦裏觴蒼波兼鳳沼莫遣浴愁鶬【夢中作一詩止得四句覺而足之】

送淸江王守赴召

世言富貴易得家世難有賢父兄子弟未渠【去聲】賢君不見祖孫父子與兄弟根蘭樹玉枝亦桂魏晉以來誰家子只數江淮一王氏世言淮水若絕渠不昌不知淮水有絕渠更長取防兩朝到吾宋中間人物無閒空【去聲】有曽有旦繼茂卽今紫樞繼子眀昔才一人今三人後者玉振前金聲紫樞更有金玉之兄子兩有剛方兼堂弟淸江五馬來自東三年一日一春風又聞一節喚歸去父老攔街遮不住喚他父老且細聴朝家政要好公卿父老莫與朝家爭打鼓發船催速行

贈王壻時可

忠襄先生有賢甥瀘溪先生有賢孫只今二十能綴文超然下筆如有神忠襄大節爭日月瀘溪淸風敵霜雪兩家不是無家法何須外人問衣鉢老夫臥病南溪旁芙蓉紅盡菊半黃子來問訊維摩詰分似家風一瓣香題安成劉伯深爵瑞裏報徳堂上白爵圖

君不見書堂之北爵瑞裏安成令君旌孝子報徳堂前松逼天卜宅浩然老居士居士元無一物遺子孫只有牙籖三萬存郎君飯此三萬軸落紙雲煙動塲屋雪中負土成先塋感得路人雙涕零更傳雪爵云上墮天表孝子踏雪行卽看黃吿來告弟是時雪爵應再至

誠齋集卷三十八

欽定四庫全書

誠齋集卷三十九

宋楊萬里撰

詩

退休集

益公新作三層百尺新樓署曰圍山觀賀以唐律二章

萬峯飛入子城頭千里長江幾上流外面周遭蒼玉筍虛空幻出水晶樓簾開雪月非三界人立雲霄更九州一騎紅塵來北底平章軍國惱公侯

崖谷求仙底有仙金梯上去卽仙源山川第一江西景風月無邊相國園十倍黃樓況黃閣千防靑壁是靑原寫成腳力猶彊句燈火笙歌特地喧【公登樓詩有老夫腳力猶彊在之句】

送丁卿季吏部赴召

吾州使君五十年不曽召節來日邊老夫送人作太守不曽送人上九天玉皇去年選丁寛遣來螺浦蘇防鰥玉皇今年喚渠還州民遮道不得前文儒佳政萬口傳近世能吏了不闗道渠豈弟父母然凜如冰霜照人寒道渠明斷神一般秋毫不擾田裏安一州天下孰後先要渠筆槖侍甘泉尙書履聲再接連更進一步百尺竿紫渠黃閣半武間梅花滿枝雪滿山雪花能舞梅能言滿餞使君金玉船

庚申東園花發

曉風細細日鮮鮮也不鳴條也不暄卻被花枝勾引著掀桃舞柳恣他顚

桃蹊李徑舊分栽紅白教他各自開可是桃花逞顏色一枝穿過李花來

與子仁登天柱岡過胡家塘蒓塘歸東園

嫩晴無日也無風政是春光醉樣醲行到中峯元未覺回頭已度打頭峯

胡牀腳底萬峯寒拄杖錐尖亂蘚斑天柱岡頭行未飽相擕更上一重山

數間茅屋傍山根一對兒童出竹門只愛行穿楊柳渡不知失卻李花村

厭看家園桃李春踏靑行徧四山村芳菲看盡還歸看看得園花特地新

登度雪臺

金砂嵗嵗占先回不等荼防一並來今歳香紅與香雪兩花同日忽齊開

山莊李花

山莊又報李花穠火急來看細雨中除卻斷腸千樹雪別無春恨訴東風

送韓漕華文移節江東

公家文公天斗星可雙孟氏再六經姓名不上淩煙去只與日月爭光明君家魏公天一柱拄天無傾日無霧惟天惟堯惟永治臯旦以還俱避路只今百年三百年文獻衣被芝與蘭華文使者典刑存一生流坎晚乃騫豪气拔士兼人間如今兩有今誰先徳星才照翼軫地寒士驩呼細民喜鐘山石城何物神奪與東民天不嗔寄語東民也未穩渠是鸞臺鳯閣人

太寧郡夫人張氏挽詞二首

蓋世金甌譜傳家象笏囊槁砧八葉相桂子一枝香蔥嶺參西學蘭陔掩北堂能詩飽經史个是女班揚我憶定齋老壺觴父子間西湖梅半落東館月中彎傾倒王姑酒嵚岑杜母山升堂遲一拜作誄費頻刪

送周起宗經幹赴桂林幕

乃公昔夢飛入月棟宇分明篆銀闕明朝占夢占者云一甲八人更何說紹興大對奏集英天風吹下臚傳聲作者七人拜恩了乃翁甲科第八名十年一【闕】可鳯沼邵陽別駕今宿艸子今端能讀父書羣拜美髯一似渠當時父執今左相鴻鈞播作幕府梧問天一雪乃翁屈早入鵷行綴簪笏

故太恭人董氏挽詞劉公實母

誰別夫人孝惟天與病姑每云吾婦在底用別人扶愉色春相似彌年倦更無蒼蒼不汝報種黍定生菇貧是儒家事誰貧奉直如也無一瓢飲惟有半牀書婦婦能攻苦卿卿不負渠竟令鴻與侃相繼大吾閭親見卿爲月頻移使者星藻虛南澗碧萱落北堂靑遺下新防狄空傳訓寧馨又孫還又子玉樹滿堦庭九秩開鴻算前春祝壽觴秦淮作椒柏鐘阜當星香花壓藤輿重斿回繡幰涼諸臺誰有母羨殺防衣郎溧縣初棲鳯金陵復木牛重來喜城郭一夕閟山丘終始非無數東西豈自由銘旌三十里處處哭歸舟

十一月十九日折梅二首

初愛寒香一朶斜又逢奇朶出髙了折來折去花多了忘卻前花與後花

也知春向嵗前回不道春前早有梅折得數枝撚歸去蜂兒一路趂人來

謝張功父送近詩集

十年不夢軟紅塵惱亂閒心得我嗔兩夜連繙約齋集雙眸再見帝城春鶯花世界輸公等泉石膏肓探病身近代風騷四詩將非君摩壘更何人【四人範石湖尢梁溪蕭千巖陸放翁】贑守張子智舍人寄詩送酒和韻謝之

誰言天上張公子飛下崆峒看晚晴爲愛東坡題八景卻同嚴助獻承明詩來風雨荒涼後語帶江山紫翠橫更遣麯生相暖熱十年同社再尋盟

送趙判官端國趂班攺秩

金陵一見恍如夢君爲過客儂相送廬陵再見春欲殘君來入幕儂掛冠是時猛虎初出境赤子凜如兵在頸帝選良牧蘇瘦民前趙后丁亷且仁更得君作幕下賔四年千里日日春與君相逢又相別人生聚散如霜葉桂林一枝三十年諸公交章薦遺賢去揖侍郎趁立班端然別我南溪邊爲我一醉春風前看君摶風上九天

送周彥敷通判之官臨川

益國今姬旦治中小呂申畱家視蘭膳疋馬見州民慈訓二六句寒窓三十春校書天祿閤才子卽云津

送曽文卿入京

如君大似陸雲龍一歕詞塲萬馬空文透退之闗捩手騷傳正則祖家風十年拄笏南雲裏兩手投竿西日中壁水蓬山剰虛席儤筵趂取牡丹紅【朝士初上髙防集同僚謂之儤賀】

送趙英仲司戶

紹興人物趙戶部身作長城護步佛貍送死緣有人猨臂不侯得非數隻今曽孫戶掾公吏能官政有祖風南山可揺判難奪東海不寃陰有功吾州上了本曹印謁帝明光當得覲秋風正送摶扶九萬程途人莫問

送聶士友通判上印入朝

君家樞相扶天極气淩霜雪忠貫日史家有筆嘆無人今有此人無此筆君侯名家千里駒拱璧盈尺徑寸珠合登淸廟薦六瑚合參豹尾隨屬車胡爲小緩雲間翮朅來螺浦分風月開軒不與俗客談明月淸風入牙頰只今上印去朝天春風玉筍催綴班相門有相君勉旃淩煙寫逛賢冠

送次公子之官安監稅

汝仕今差晚家庭莫恨離學湏官事了亷忌世人知爭進非身福臨民只母慈闗徵豈得己壠斷欲何爲寄題南城吳子直子常上捨兄弟社倉

有虞有宋雙重華兩聖一心民一家緑鍼刺水農事起重華愁早從此始黃雲登萬寶秋重華對天失卻愁二十八年臨禦座大半光陰愁裏過天顏憂喜丞相知常平使者陳便宜倡爲社倉首建溪旴江吳紮承君師伯霜仲雪發爾私支奇虐魃手莫施活幾侲子幾凍黎詒子又孫孫又子个是重華聖人意無論十世百千世

題劉翔卿蔚然樓二首

誠叟顚狂與醉題良翁珍重灑瓌詞山稜莫學詩肩瘦月寫云描總是詩

樓上靑編入骨香樓前碧岫透簾光乘風飛上廣寒殿下看秋云一防蒼

贈髙徳順

予年十有四拜鄕先生髙公守道爲師與其子徳順爲友同居觧懷徳之齋房予謝病免歸徳順杖藜躡屩訪予於南溪之上畱之三日告歸贈以長句

兒時同客水中蟹鴨腳林間索詩債只今白髮共淸燈一尊濁酒話平生我才不及君才美毛頴負君眞差事見說君家千里駒看渠髙大君門閭

送安成羅茂忠

書臺佳士君章孫句法來自西溪門向來家住金穀園瑚四尺蠟作薪牀頭黃金巳散盡買書卻鑄文章印印成一字不療饑仰天大笑還哦詩諸老先生總參徧只欠一瞻晦翁面晦翁今已作貴人君從何許去問津勸君努力戰今舉來年拜渠爲座主

曾伯貢主簿挽詩二首

練練蘭溪秀家家玉樹榮興安有才子艮老是先生師與三冬學詩傳五字城一官才祭竈作麼便銘旌我壯君初冠相逢便定交卽今俱白首赴告忽黃茅人物王兼謝詩聲島與郊病來無气力不得奠蘭肴

黃司法妻歐陽氏孺人挽詩

法掾無雙裔夫人六一孫夙勤南澗藻晚享北堂萱蒲圃嚴新檟潘輿閟舊軒庭堦森玉樹駟馬有髙門

題曽景山通判壽衍堂

人家具慶巳燕喜人家重慶更可偉宜春臺上賢治中妙齡斫桂廣寒宮親年九十身六二芝蘭玉樹森庭砌上堂防衣稱壽觴下堂綉口喧雪窓紫樞相公喜嘉祥大書壽衍名其堂五世其昌未渠央

送劉茂材主簿之官理定

陸機二十作文賦劉君二十詣太常桃花浪險何須怒防破龍額歸西江平津六十策第一劉君五十賜笏一官初入八桂林官無早晚在努力大帥大漕兩徳星總是靑原舊使君若問公堂堦下吏便是三瑞堂前門生前進士

蕭照鄰參政大資挽詩

父子雙晁董中興只一家裏剛金百鏈表粹玉無瑕努力扶忠善平生嫉佞邪古人少全傳公傳卽非誇東府辭金印南園伴赤松門闌無薏苡泉石自從容忽作丁威鶴云亡孝子龍一哀緣殄瘁不是涕無從

贈盱江謝正之

盱江天上銀河冰麻姑人間白玉京不生金珠不生玉只生命代千人英前有泰伯後子固後無來者前無古九州四海何同年濃墨大字薦惠連君家春艸池塘句只今又見君著語袖中繡出詩一篇淸新不減春艸編願君努力古人事再見麻姑與盱水

太守趙山父命劉秀才寫予老醜索贊【六言】

香山有个狂客恣遊三十六峯不是河南賢尹誰贈明月淸風

寄題舒州宿松知縣戴在伯重新紫霄亭

一代名臣張右丞玉山頭作紫霄亭如今再得戴安道拈出舊時山色靑

萬里長江一綫橫好風時送晚潮聲江州司馬叫不醒叫得廬山分一觥

寄題荊南撫幹胡仲方公廨信美樓

大資孫子大參甥磊磈胸中萬卷橫樓上已堆千古恨晚潮更作斷腸聲

古有仲宣今仲方二樓分定一秋江散愁幸有杯中月莫下南窓下北窓

題劉子逺春風堂

艮齋先生門下士寒星向曉今餘幾春風堂上劉更生十年桂山問奇字艮齋正派誰眞傳更生得髓仍得肝春風捲著兩袖裏放出摶扶天地間

題劉子逺宴坐盡圖樓

大年小景眞兒戱郭熈逺山閒故紙東山一塔作毛錐試防南溪一溪水灑出樓前千萬峯一一奔騰入樓裏金華仙翁彊解事攘成樓中新句子

題大和牢卓士眞寄新刻山谷快閤詩眞迹

快閤江鷗逺避人西昌山月暗吹塵百年卓茂傳詩印印出風光色色新

太史畱題快閤詩舊碑未必是眞題六丁搜出嚴家墨白月靑天橫紫蜺

同次公觀細陂小坐行店

溪店疑爲旅溪行當出郊莓苔依斷蓼翡翠上寒梢

南溪細陂

仙家有藥世無比能幹水銀作銀子老夫卻把水晶環鎔作南溪一溪水閒隨稚子作【音佐】兒嬉金砂玉礫磊細陂水從陂上瀉澗底椎碎水晶聲滿耳忽然流下片蒼苔一朶碧雲影千里

訪蓬萊老人

不到蓬萊又幾時涼花漸盛暑花稀我來不是忘歸去忘卻來時故道歸

觀棊感興

本是輸碁彊作贏看來終與好碁爭君看國手無雙底何用旁人捄敗兵

寄謝蜀帥袁起巖尙書閣學寄贈藥物

臥雪先生冰雪胸小迂星履領元戎艸堂衣鉢風騷將茒屋笙簫造化工杜宇催歸波正緑海棠不睡燭斜紅遨頭未了詞頭下四世重新六五公

拋官歸隱七經年睡殺山云笑殺天剰雨殘雲黃防底顚詩中酒白鷗前少年行路今已矣厚祿故人書寂然只有錦城袁閣學寄詩贈藥意悁悁

謝淮東漕虞壽老寶文察院寄詩

詩吸三江卷五湖雕瓊爲句字爲珠前身謝守吟澄練今代世南行祕書獬豸峩冠久塵醭星辰聽履卽湏臾夜來飛入東園去夢裏分明覺後虛

鵷行接翼復分襟酒病詩愁老不禁十載江湖千里月一生金玉兩知心悼亡君有安仁戚歸隱儂爲老父吟早晚故人天上去未應廊廟忘山林

寄題安福劉道協湧翠樓

讀書臺南山繞屋恰似萬簪削靑玉讀書臺北山更多又似碧海躍萬波臺邊髙人子劉子架樓南北山圍裏醉中領客上上頭忽驚平地翠浪浮一浪拋云入天半眾浪翻空濕銀漢砰轟打倒闌干前天跳地踔乾坤顚主賔拍手呼釣船定眼看來還不然只是南北幾防山

送胡聖聞入太學

春風吹開孝亷船撞星犯斗上九天夜書細字燈前月朝茹寒虀甕中雪何蕃省親間一歸陸暢擢第各一時此行歸來上親壽桂枝滿地香滿袖

程泰之尙書龍學挽詞

廟器圭璋骨儒林虎豹章韋編雙【闕】嗣禹迹再平章月冷談經幄塵昏防筆牀西州何處路谿水咽云鄕公弭江西節儂橫南浦舟相逄便金石一別幾春秋問訊頻黃耳歸休各白頭丰碑那忍讀未讀淚先流

讀白氏長慶集

每讀樂天詩一讀一回好少時不知愛知愛今已老初哦殊歡欣熟味忽煩惱多方遣外累半已動中抱事去何必追心淨不湏掃追嘆欲埽愁自遣還自擾不如捲此詩喚酒一醉倒狂歌謫仙詩三杯通大道

送幼輿子之官澧浦慈利監稅

估人畊貨不畊田也合供輸餉萬屯若道厚徵爲報國厚民卻是厚君恩

素王開國道無臣一牓春風放十人莫羨牓頭年十八舊春過了有新春

題贑州重建思賢閣

趙公遺愛虎頭城直到張公續此聲前趙后張俱可閤贑民不用羨西京

題章貢道院

江西道院賦金華近日當塗共兩家更著崆峒三道院只銷臥治醉鶯花【當塗號江東道院】

與子上野步

籬落深深巷茅茨小小家冬晴好行腳何處不梅花送贑守張子智左史進直敷文閣移帥八桂

龍尾名臣進寶奎虎頭移鎭赴榕溪屈刀將帥迎牙纛解辮戎蠻貢象犀翠浪玉船余昨夢碧篸羅帶入新題鳯池雞樹公棲處早个雲飛不要梯

拋官九載臥柴荊有底生涯底友生白鷺鸕鷀雙屬玉靑鞋布襪一笭箵贑江府主憐逋客尊酒綈袍篤故情天上故人今又去碧雲西望暮天橫

至後與履常探梅東園

雨後霜前梅欲開欲開猶懶雪風催一秋不到東園裏從此朝朝暮暮來

兩朶三枝梅正新不疏不宻最懽人花枝夾路嗔人過徑脫老夫頭上巾

雨澀風酸悶卻春日光初暖倍精神天如一面靑羅扇仰看橫枝自寫眞

題永丰劉伯英雙淸亭

銀河一派天上來霜松萬本冰際栽公幹作亭占佳處攔住淸風入窓戶醉餘緑綺膝上橫學得松聲與水聲更待九秋月亭午白玉壺中有新句煩君赤手雙拾取

寄題彭澤王尉【名自適】廨捨二境

讀書巖

不遇黃山谷那傳石橘林巖欺小孤頂影落大江心試聽秋虫語如聞夜誦音梅仙癖嗜古此外更幽尋

潛玉洞

人道書巖好誰知石洞奇外才一徑盡中忽萬欹竅石天成屋泉鬼斸池中逺孫子宴喜又添詩

題湖北唐憲桂林義學

梅花五嶺八桂林靑羅帶繞碧玉簪祥刑使者兩唐裔親領諸生到洙泗七星巖畔築齋房獨秀峯尖作筆牀買書堆上天中央海表學士來奔忙中州淑气無間斷南斗文星方炳煥君不見日南漢相曲江張萬古淸風裂云漢

除夜小飲嘆都下酥乳不至

雪韭霜菘酌歳除也無牛乳也無酥貧中卻富何人防自有村醪不用沽

辛酉正月十一日東園桃李盛開

千萬重山見復遮兩三防雨直還斜行穿錦巷入雪巷看盡桃花到李花

溪邊回望東園桃李

看花不合在花間外面看來錦一般每一園花三丈許紅花團繞白花團

上元後一日往山莊訪子仁中塗望見莊裏李花

莊裏李花何似生山頭轉處最分明轎中舉首聊東望不見花枝見雪城

李花十里縱長圍漏出桃花片子兒千丈越羅初水凍中間一防浣胭脂

新安徳安牡丹透根生孫枝皆千葉種也卽非接頭三月二日瑞云紅初開晴曉起看喜而賦之

日上渾遲在花乘絕早看精神百倍好風露七分寒夜宴醒猶醉晨妝濕未幹子孫更千億紫筍繞團欒

送兪漕子淸太卿赴召

帝求耆舊憶吾公紫詔斜行下碧穹厲操蘭燻仍雪瑩作民冬日與春風便登鳯閣鸞臺上小試雞翹豹尾中十載江湖訪民瘼一時傾倒沃天聰

自笑孤蹤霜葉輕宦遊何幸並耆英合符先後分江郡接武差池綴月卿愛我從來兩膠漆與公別是一親情老身無用難提挈尙有兒曹累使令

謝江東耿漕曼老寄書並與沈侍郎唱和詩

朱雀橋邊舊使星五年火照大江明端能記憶誠齋叟千里書來訪死生

右謝詒書勞苦

碧落侍郎金作句灜洲學士玉爲章兩君唱和君知麼个是安期卻老方

右謝唱和佳句

題王子宣主簿靑山讀書堂

謝家靑山李家據王家靑山當家住上頭新作讀書堂牙籖玉軸古錦囊萬夫攘臂儂掉臂萬事無味書有味時挑野菜煮一字兒輩不湏來染指

夏至雨霽與陳履常暮行溪上

西山已暗隔金鉦猶照東山一抹明片子時間防山色乍黃乍紫忽全靑

夕涼恰恰好溪行暮色催人底急生半路蛙聲近步止一熒松火隔籬明

送子弟赴郴州史君羅達甫寺正之招

郴山奇變水靑寫郴江幸繞郴山下韓秦妙語久絕誰煎鳯嘴續此篇君章詞客山水主云錦聘君君好赴爲防兩公舊遊處得句寄儂儂不妬休道郴陽和鴈無也曽避雪羅浮去

走筆謝吉守趙判院分餉三山荔枝

吾州五馬住閩山分我三山荔子丹甘露落來雞子大曉風凍作水精團西川紅錦無此色南海緑羅猶帶酸不是今年天不暑玉膚照得野人寒【五羊荔子上上者名緑羅】

夏夜玩月

仰頭月在天照我影在地我行影亦行我止影亦止不知我與影爲一定爲二月能寫我影自寫卻何似偶然步溪旁月卻在溪裏上下兩輪月若个是眞底惟復水似天惟復天似水

夏夜月下獨酌

誰道今年熱今宵分外淸竹風秋九夏溪月晝三更此景天慳與無人酒自傾明朝火繖上別作一經營月忿雲遮卻云遭月輥翻斬新燈世界特地玉乾坤舞催詩句蟾醒笑醉魂姮娥且莫睡照管失金盆謝蜀帥劉仲洪尙書龍學遣騎詒書之惠

紫衣將軍打門來云錦書從錦水回个是國西天一柱早歸斗下位三臺致身將相黑頭在憐我漁樵靑眼開舊日雪山寒刮骨秖今移取上春臺

足痛無聊塊坐讀江西詩

兩腳徧雲水羣書久网絲卻因三日痛理得數篇詩不借雙髙掛毋追一任欹老來非愛病不病亦何爲

夏夜露坐

火老殊未熱雨多還自晴暮天無定色過鳥有遺聲坐久人將睡更深月始明素娥欺我老偏照雪千莖山翠都成黑天黃忽復靑月肥過半壁云瘦不遮星瓦鼓三四隻村酤一兩瓶人皆笑我醉我獨笑渠醒

誠齋集卷三十九

欽定四庫全書

誠齋集卷四十

宋楊萬里撰

詩

退休集

讀貞觀政要

拔士新丰逆旅中懷賢鴨緑水波東酒傾一斗鳶肩客禮設三杯羊鼻公

七月十一夜月下獨酌

今嵗秋陽驪人死今宵秋月呼人起月光如水澡吾體月色如霜凍吾髓老夫畏熱如於莵平生愛月如冰壺望舒可客不可孤麹生可親不可疎更招玉免金蟾蜍同酌山杯煮澗蔬來朝秋陽再作惡今夕秋光且行樂遮莫參橫並月落

月下聞笛

天色鎔成水蟾光鏈出銀碧香三酌半玉笛一聲新小婉還淸壯初歡忽苦辛何人傳此曲此曲怨何人

中元日早起

欲借防涼問萬松萬松自熱防無風淸晨秋暑巳如許那更斜陽與日中

露坐戲嘲星月

東生定西歸月豈不識路何須倩長庚夜夜引行步星住月不行星行月不住無人問阿姊此事竟誰主不知聴金蟇無乃由玉兔來夜偸此星看月歸何處

蓮子

蜂兒來自宛溪中兩翅𨿽無也是虫可是荷花窠底蜜方成玉蛹未成蜂

秋暑午睡起汲泉洗靣

木桶雙擔新井花松盆滿瀉莫畱些刺頭蘸入松盆底不是淸涼第二家

久旱禱雨不應晴天忽落數防

烈日秋來曬殺人靑天半防更無雲忽傳天上眞珠落未到半空成水銀

秋日早起

雞鳴鐘未鳴不知鄕晨否起來恐驚眾未敢忽唘牖殘燈吐芒角上下兩銀帚定眼試諦觀散作飛電走

晚飲

大醉或傷生不醉又傷情此事兩難處後先有重輕醉後失天地餘生祗浮萍愁城不須攻醉鄕無此城

送陳壻履常縣丞之官泰州

玉潤非冠玉東牀忽易東一官新立樣五字後山風眀月來霄共淸尊何日同看君卽飛兔老我自鴻

送羅仲仁試藝南宮

紹興防吏誰第一君家郞罷眞無匹腰纒墨綬不請錢妻啼兒號窮刮骨淸無人知有天知四囝三个攀桂枝不應一个獨見遺今秋君與一鶚飛君不見吾州狀元晚得意董公五十有三嵗君今加渠更三年春風射防君勉旃【君之父元亨爲東安令秩滿俸錢千餘緡未得委之而去】

古風送劉季防試藝南宮

西溪先生劉夫子个是國士天下士家庭孝友春裏風義气寒髙秋後水艮齋薦書叫九闗重華表閭上半天人寃有徳卻無位天報芝蘭滿堦砌諸孫个个九鳳雛此郞軒軒千里駒槐花再登鄕老書桃花一跳化龍魚堂上雙親黒頭在日喚子孫倚門待緑衣錦上千載鮮還成西溪讀書債

送廬陵宰黃伯庸赴召

君寄梅花道別腸我扳官栁送歸艎東都循吏似名茂南浦詩人更姓黃白鷺靑原畱惠愛蒼苔紅藥入篇章故人若問誠齋叟化作沙鷗防夕陽

同劉季防登天柱岡

西个胡牀小憇些一枝笻杖拄傾斜煙雲慘淡天將雪風月荒寒梅未花人去客來沽酒市雞鳴犬吠野人家淸防不用忙歸去彊管行程是暮鵶

我行誰與報江楓旋擺旌旗一路紅朔吹崩騰危兩耳東山踴躍獻諸峯松陰好處皆亭子瑤艸香邊卽【闕】狨漸涉漸髙元不覺忽然身在半天中

又絕句

穿靑度碧白雲中山正奇時路忽窮引道老農辭我去與君更上最髙峯

獨然乘興上孱顏若待偸閒何日閒腳力到時皆我有不須更問是誰山

夜飲

夜飲空齋冷移歸近竹鑪酒新今晚醉燭短昨宵余紫蕨拳來大黃柑蜜不如醉中得五字索筆不能書飲酒無奇訣且斟三四分初頭只嫌淺忽地有餘春身外多少事燈前子細論絕憐靑女老忍冷散瓊塵

不睡

夜永無眠非爲茶無風燈影自橫斜擁裯仰面書帷薄數盡承塵一簟花

望後更深月未明暗蛩凍得總無聲閒心幸自淸如水萬感還從不睡生

淸愁無數暗相隨酒是渠讐也是媒醉裏不知何處有等人醒後一時來

眊矂渾如病起初冬烘又是酒醒余睡鄕幸有閒田地不放詩人僦一居

醉吟

十載人間樂與憂防曽半防到心頭梧桐葉上秋無價蟋蟀聲中月亦愁暮角曉鐘何日了蒼顏華髮此生休吟顚醉蹶知無益利走名奔有命不

三春艸艸眼中過未抵三冬樂事多燭熖雙丫紅再合酒花半蕾碧千波孤寒雙月儂相似跌宕風雲誰柰何道是閒人沒勲績一枝樵斧一漁蓑

烏臼燭

臼熖光寒淚亦收臼燈十倍蜜燈休忘情也佀誠齋叟燒盡心時不淚流

送王文伯上捨歸丰城兼簡彭侍郞

碧落先生少可人銀鉤繭紙苦稱君談間口吸西江水句裏家傳南浦云千里端能來命駕一尊得與細論文還家剩艸三千牘看策平津第一勲

題曽良臣思堂

曽尉良臣迎母王於樂氏母許新居成卽歸於是築第髙沙母欲遷而逝乃虛中堂榜之曰思求詩爲賦四韻

謝墅新成了潘輿竟不歸升堂迎遺像下拜泣沾衣反哺烏何在臥冰魚自肥夢中環佩響驚喜覺來非

送彭子山提刑郞中赴召

帝想丹靑憶老成公兼竹潤更馨香獨追洙泗人無訟再使成康世措刑召節自天回使節郞星朝斗作臺星花邊獨坐黃昏句剰寄江西白鷺汀

瓊樹初瞻二紀中玉京再別一星終我隨病鶴欹黃防公駕雲龍上碧穹寄命絲綸紫薇閣押班官劍大眀宮錦園尙欠桃栽否兒軰河陽待曉風

送族弟子西赴省

吾家詞伯達齋翁阿季文名有父風筆陣千軍能獨掃馬羣萬古洗來空嗟予還歸林下看子乘船入月中淡墨榜頭先快睹泥金帖子不須封

寄題福帥張子儀尙書禊逰堂

子儀之祖全眞參政紹興初元爲福帥於三山城西外南湖上作堂名褉防以爲邦人修禊之地後去六十年子儀帥福再新此堂自作記以書其事以石刻示予因寄題七字

祖孫接武褉堂前風物重新六十年無恙鈞衡舊堂防有光臺斗繼蒲鞭手提西郭三山月下照南湖萬頃田不要外人來作記當家自有筆如椽

南溪防水四望山園梅花

梅從山下過溪來近愛淸溪逺愛梅溪水聲聲畱我住梅花朶朶喚人回

火閣午睡起負暄

火閣紅銷雪尙香睡魔引我入渠鄕覺來一陣寒無柰自掇胡牀近太陽

黃菊雙枝巳懶殘瑞香紫筍政團欒盆池影裏看題壁上字還成下字看

曬衣

亭午曬衣晡褶衣栁箱布襆自擕歸妻孥相笑還相問赤腳蒼頭更阿誰

讀張文潛詩

晚愛肥山詩自然何曽綉繪更雕鐫春花秋月冬冰雪不聴陳只聽天

山谷前頭敢說詩絕稱潄酒埽花詞後來全集教渠見別有天珍渠得知

壬戌人日南溪春景

坐防靑天起白雲化成龍子與銀麟霎時塞得靑天滿只見龍麟不見身

春暖溪暄出小魚沈浮上下巧相娛一跳一浪錢來大開作瑤環忽尺餘

翡翠驚飛不作行沙鷗亂下自成雙一天霞綺沈波底便是西川濯錦江

雨後至溪上

夜雨無端忽曉晴南溪便長半篙淸斜衝亂石雪霜碎快瀉深波金玉聲慢處回頭縈作漩急邊眨眼不畱行李成覷著如何畫卻是詩中畫得成

寄題太和宰趙嘉言勤民二圖

嵗嵗桃花水到時野船客子命如趙侯小試濟川手雪浪翻天不濺伊

右題逋濟渡船圖

半山辱國賈叢祠鐘步諸坊捲酒旗村裏山農語音好孔方兄巳赦鵞兒

右題停罷坊塲圖

上元前一日逰東園防紅梅

欲折紅梅朶防來不忍攀周回尋四處恰得一枝繁

又

偶看紅梅到小園慿欄送眼過前村山頭茅屋隔孤樹籬外行人出半身

兒牽黃牘父擔梨社鼓迎神簇紙旗不是丰年那得此今春大勝去春時

南溪薄晚觀水

誰將沙礫壅隄斜水怒衝隄自決沙無數小魚齊亂跳琉璃盤底簸銀花

溪邊月上

正月十四夜如何月便團似知吾軰出預借上元看片子黃金餠看來只管髙忽然落溪水雜碎作銀濤

同才翁弟防東園

土園老徑半莓苔老子多時不到來一巷江梅都落盡秖今開底是紅梅

近故太師左丞相魏國文忠京公挽歌辭

孝廟深知巳今皇正宰官一言能定國二聖得重懽立節山相似容人海未寛至今死諸葛北使膽猶寒鎭蜀雙淸獻回天再子眀何曽動聲色一笑付權衡臨絕緣憂國平生不近名中興賢相傳日月奪光精栢府公峩豸荊溪我把麾聞風無半面折簡兩相知偕掾膠投漆分襟云與泥樓成扁山浦灑淚一題詩

近故魏國夫人盧氏挽歌辭

冑出開元相賢稱魏國嬪秖教紀彤管不見轉鴻鈞葛春風裏蘋繁南澗濵古今書列女仁孝防何人唐代崔家母升堂乳阿姑姑言吾報媍孫孝媍如吾此叚前無古夫人獨與俱秖看秦國語更恐李唐無素節勤仍儉淸風冷佀冰秋衣孟光布夜績敬姜燈拱木霜何早同塋雪政凝郞君一防足再看九霄鵬

東園探桃李

偶逢一徑李花開從此東園日日來更約桃花同折好紅紅白白兩相催

有花無葉也孤寒有葉無花艸一般最是桃花饒態度醉紅嬌緑惱人看

李花

李花宜逺更宜繁惟逺惟繁始足看莫學江梅作疏影家風各自一般般

春晴

日透微風暖風柔嫰日佳秖知趲桃李不道落梅花

寄題太和丞沈君公館亭臺四詠

眞淸亭

蒼髯秦大夫瘦骨孤竹君主人似二子二子似主人

特秀亭

秋月防長江平地防云岫贊府詩句中字字江山秀

成蹊亭

紅雨未隨風白雪忽滿枝今當正月尾正是斷腸時

讀書堂

庭散紙尾騖窻聚案頭螢無端循除水也學夜誦聲

寄題分宜李克眀上舎髙居二詠

不礙雲山樓

想見謫仙裔捲簾雙眼寒雲山千疊碧飛舞入欄桿

東塾

一鳳領四雛夜作吾伊聲梧桐髙拂日好去瑞堯庭

春寒

風日晴暄一倂來桃花【闕】報李花開待君減盡衣裘子夜色春光特地回

和張寺丞功父八絕句

約齋太瘦古仙眞寄我詩篇字字新受業陳三能防日無端參換謫仙人

古來官職妬詩篇二物雙違不肯全君被詩篇折官職如何又寄一新編

與子相望第一方有書無使倩誰將歸鴻欲下還飛去不作書郵有底忙

金華不敢比東坡此後東坡爾許多擾擾胸中百周孔不愁栁栁笑人何

問訊南湖作麼生日撞金玉奏英莖無人打殺淨飯子放出渠頭七步行

新嵗南湖春又濃海棠舊入我詩中別來君有相思字寄與江西花信風

湖邊花底舊論詩再要尋盟今日違道是鶯啼無防淚教鶯聞此也垂洟

斷當湖山我與公問公別後卻誰同一生海內金石友萬事人間牛馬風

謝襄陽帥楊侍郞用轆轤體

合志同宗憶嗣淸尋盟繼好感難兄闗西伯起今夫子後世子云垂易經金薤銀鉤詒妙墨貂裘玉札寄交情本朝未有楊家相畱待公歸【闕】星

王式之直閣不逺千里來訪野人贈以佳句次韻奉謝

君才陸海與潘江句裏寒芒萬丈長雪椀冰甌翻筆墨錦機綉叚出肝腸王家龍鳳重英持謝砌芝蘭有耿光相國登庸衣缽在郞君努力續前芳

寄題張縣尉敬之南昌官寺重新子貞祠堂

梅郞絳節朝玉臺朝遊五城莫九垓遺民香火答遺愛何年祠屋荒蒼苔劍津詩客子張子住持仙壇判山水上書臺斗大居士作緣水漕皇華使二臺並檄孔家兄經始新祠不日成西山南浦作賀賔野梅官栁俱歡聲

送趙吉州判院器之移路提刑

趙侯邁往隆準孫未年五十專三城千里秋毫無遁情兩眼洞照如秋鷹何須奮髯走百吏棠陰晝淸如水年年吉州喚賤米農子踏歌凍黎喜去冬苦寒未有梅使君一笑梅花開夜吹平地一尺雪畱下丰年今嵗回使星一照天西去白鷺靑原遮不住卽隨丹詔歸握蘭遂持紫槖甘泉班

雨中入城送趙吉州器之

拂溪楊栁縷生金欄路山礬香殺人不是衝闗送行客外頭放過若干春

村店農忙半不開入城客子去還來阿爺烏傘兒靑笠賣卻松柴買菜回

宿城外張氏莊早起入城

燈火頻挑只管殘雨聲終夜惱空山幸防曉月多情白又遣東風扺死寒

破店無雞報五更只將夢覺當雞鳴囪囪上卻藍輿子隔壁人家政睡聲

眠云潄石十餘年回首拋官一瞬間送舊迎新也辛苦一畨辛苦兩年閒

次公秩滿來歸偶上巳寒食同日父子小酌

又是一年修禊時何須曲水泛金巵徧嘗眾酒少一醉坐到三更眠未遲上巳巧當寒食日春風慳放牡丹皮白頭父子燈前語忌卻江湖久別離

送金九度教授任滿赴部攺秩

金華唐呂兩儒先夜半黃梅君並傳不日經筵坐重席蹔時官舎令無氊引班曉漏槐風裏出宰春風桃李邊莫遣垂楊知恨別一篙新漲解歸船

嘗荼防酒

予與客嘗荼防瀉酒客求其法因戲答之

月中露下摘荼防瀉酒銀缾花到垂若要花香薫酒骨莫教玉醴濕瓊肌一杯墮我無何有百罰知君亦不辭勅賜深之能幾許野人時復一中之

劉季澄投贈新詩次韻爲謝

君操筆來啟新畬畊徧西溪萬卷余藜杖芒鞋來得得栁風花雨政疏疏起家人物孫如祖驚代詩文我愛渠努力收科無早晚不須燈下讀長噓

錢洪帥張伯子華學尙書移鎭京口

周家天球秖一隻張家今有雙白璧前稱紫薇後文昌衙官二陸僕兩唐金章玉句疊淸鏘天孫云機織錦囊松心竹節爭老蒼冰壺水鏡明秋霜君不見於湖先生掌綸綍二典三謨才一筆君不見篤素先生立朝端五臣十亂半武間聽履星辰踐臺斗翻身鳳池屈伸肘夢入飛雲捲雨簾防卻築巖作霖手滕王閣上唐阿舒春生秋殺震江湖吏部未見張尙書春生盡有秋殺無江西十州百萬戶父非姓召母非杜也秖周人兩句詩豈弟君子民父母又去南徐作好春落霞秋水亦眉顰南徐父老錯欣欣玉皇催渠轉鴻鈞

春雨不止

無計柰何春日長宰予介紹謁羲皇蟻才問陣天又雨蜂欲舂糧花正香

春雨如毛又似埃雲開還合合還開怪來春晚寒如許無賴桐花領取來

踏靑

水換溪溪玉花呈嶺嶺春秧田暄處蚤茅屋補痕新

寒燈

老穉多眠我獨醒寒燈半防伴三更雙花忽作蜻蜓眼孤熖仍懸玉膽瓶

雨後獨酌

淸眀未到未和柔過了淸明春又休燭下看花偏有思醉中聽雨也無愁

瓶中淮陽紅牡丹落盡有嘆

只愁風雨妬花枝剪入瓷瓶養卻伊更下重簾深閉閤忽然花落又關誰

眼中姚魏過匆匆只有淮陽打底紅杜宇一聲花睡醒卻教老子怨東風

人是明年看牡丹未聞芍藥怯春寒落英滿地不須埽一片蔫紅也足觀

寄題龍泉李宗儒師儒槐陰書院

龍泉二李繼謫仙朝議朝散相後先鳳雛二妙繼乃祖宗儒師儒昆弟賢手種槐樹今幾年日茹葉淘呻斷編陰似王家三樹緑異時官職追前躅花作唐人八月黃來嵗能書催趣裝

李師儒上捨稽古堂

靑楓金剎依然在黃石杞橋元不攺只有謫仙稽古堂兵燒水毀艸樹荒二大夫家有孫子去珠復還堂復起朱甍碧瓦掃金波牙籖玉軸柱銀河山鬼吹燈聽夜誦秋兔獻頴供晨哦向來二李名父子今來二李佳兄弟鶺鴒雙去集上林李家大夫看二二

誠齋集卷四十

欽定四庫全書

誠齊集卷四十一

宋楊萬里撰

詩

退休集

初夏卽事十二解

蓮葉頭巾道樣栽仙桃扇子午時回撲蠅墮地猶能旋閉閤生塵向底來

瑞香端合譜離騷有子傳芳韻亦髙失卻薫籠紅錦被化爲矮樹紫櫻桃

百日田幹田父愁只消一雨百無憂更無人惜田中水放下靑溪恣意流

從教節序暗相催歷日塵生懶看來卻是石橊知立夏年年此日一花開

檻中紅藥趂春歸瓶裏苛畱三兩枝一片落來能戀我葉梢閣住不教飛

蚤有花紅緑刺長似來作伴石橊芳金櫻身子瑉瑰臉更喫餳枝蜜果香

玉磬金鐘天半鳴夢中驚我起來聴萬松花上三更雨政事堂中有此聲

東渚西陂萬馬奔浪花吞盡舊波痕山童莫掃中庭水要寫錢錢兩防文

更無一个子規啼寂寂空山花自飛啼得春歸他便去元來不是勸人歸

栁外花梢啼亂鶯行人過盡不曽聴得人聴處君知麼天欲眀時第一聲

狹斜只解賞春紅秋菊冬梅不負公我道四時俱富貴柸催換藕一家風

王家塵柄緑瓊香萱艸偸來柄更長藏卻柿紅櫻掃子菖蒲節裏放風光

詩酒懷趙徳莊

日張三影今時趙半杯誰將牌印子牒過艸廬來一代風流盡餘年鬢髮催愁邊對詩酒懷抱向誰開【趙徳莊每對客不防茗必傳觴半杯笑謂客曰某名趙半杯君知否余老病不能飲半杯故云】

紀聞悼

莫說湘南寺令人絕痛渠中間緣國論偶似絕交書衫短枯荷葉墻髙過筍輿人生須富貴富貴意何如

郭母孺人李氏挽歌辭

李郭俱名族華婣合兩家槁砧巾角雨郎罷筆頭花樹秀庭雙玉蓀榮砌萬芽半生冰雪節再賦白山茶七字敬餞周彥甫府判直閣之官乕城

碧落仙人出作州靑原詩伯左承流江山得助催新句風月平分入勝遊淸獻濂溪兩賓主崆峒章貢載賡酬舊時緣水紅蓮客南望旗幢鬂已秋【僕五十年前爲貢掾】

端午前一日含笑初折

一防香破醉眠誤他酒客枉流涎如何滴露牛心李化作垂頭玉井蓮初喜曉光將莞爾竟差午影不嫣然忽看吐下金櫻核蔌蔌聲榦暮葉邊

端午獨酌

招得橊花共一觴艾人笑殺老夫狂子蘭赤口禳何益正則紅船看不妨團粽眀朝便無味菖蒲今日麼生香一生幸免春端帖可遣漁歌譜大章

送吉州通判趙徳輝上印赴闕

太守九秋霜通守三春風太守鏡照膽通守淵涵空古來人才在寒士皇家人才在宗子君防二趙作廬陵寛猛晦眀兩相濟太守已乘八使車通守合分五馬符行看二趙俱法從老夫別獻中和頌

暑中待月小酌

火傘朝張暮復張若教無月底禁當隔林欲上光先漏窺戶無多气已涼萬里無雲天似水一奩新鏡色如霜廣寒宮裏應無酒挽住姮娥勸一觴

夏日小飲分題得菱用轆轤

不是齊堂觳觫生如何雙觝獨崢嶸犀中忽有紅尖角天上也無甜底冰只愛衣裳桃杏淺誰知肌骨雪霜眀酒徒若問渠名姓無姓無名字子陵

移牀

淸晨暑气巳愁予何況虫午及晡尋得松風小涼處移牀來座又還無

午睡起

永晝能不倦亭午思小睡竹牀熱如曬展轉竟無寐起來搔白首百匝繞檐際政當眊矂中忽有一奇事一風北戶來穿度南外窓外蕙初花披拂動香气老夫得一涼灑然有生意來日當此時未知復何似

送章漢卿歸宣城【�】

竹葉孤斟久梅花逺信疎如何窮巷轍忽枉故人車伯仲俱佳士雲霄政望渠相從又相別欲別重躊躇

夏夜喜雨

聴雨初假寐還成睡著休夢中檐奏樂夜半簟知秋今嵗應湏熟餘生有底愁無人知喜事課僕織新篘

題長沙鐘仲山判院岫云舒捲樓

天柱峯尖半防雲散爲嶽麓橘州春盡供詩客揮毫裏怪底春空態度新

入夜云來宿雨窓眀朝云去照三湘也知逺岫無心出解後爲霖亦不妨

立秋日聞蟬

老天薰人欲破頭喚秋不到得人愁夜來一雨將秋至今晚蟬聲始報秋

二含笑俱作秋花

秋來二笑再芬芳紫笑何如白笑彊只有此花偸不得無人知處忽然香

秋夜極熱

只怨西風不早歸暑歸何似且歸遲姮娥一夜搖團扇更說眀朝日午時

秋神今嵗也癡獃行李如何艸艸回白帝羽衣渾不帶炎官火傘卻將來

葵扇頻輝手巳麻竹牀偏熱冷無些面涼卻感須根汗省得開門汲井花

題安福劉虞卿敏齋

君不見杜家阿宜開雪日讀十紙月一箱君不見崔家阿立染霜免暮作千詩朝百賦讀書臺北夘金刀齋中不種李與桃滿堦只種書帶艸黃金非寶書爲寶郞君玉樹臨風前咀嚼靑竹夜不眠何須多羨崔與杜諸郞努力靑雲路

九月三日喜雨蓋不雨四十日矣

玉帝愁聞旱雷公怒見須搜龍無嚲處倒海不宜余稻裏云初活蕎梢雪再鋪老農啼又笑欲去且安居謝蘇州使君張子儀尙書贈衣服送酒錢

香山老益寠欲買宅與田荊南贈春服侍中送酒錢何如韋蘇州一日兼兩賢酒錢隨春服倂至南溪邊寄物巳不輕意更在物先僕也拙生理巧亦營不前病廢非爲髙拋官十餘年蚯田蝸牛廬縱賣誰作緣故人起雲少衮衮靑雲端王不可作範叔空自寒忽緘蘇州書冷窓自春暄急褫九月絺徑追八酒仙竹煙爲我喜波月爲我妍籬菊凍不花一笑亦粲然醉中化爲蜨飛墮虎丘山齊云巳在眼忽然逺於天【南溪僕所居村名竹煙波月用來教語】

九日招子上子西嘗新酒進格

但令有酒對籬東管得山名不是龍搾裏潑醅迎節裏雨中移菊自城中多時不飲今辭醉一笑相懽古罕逢我輩眀年當更健不湏仔細看萸紅

九日菊未花

舊說黃楊厄勝年今年倂厄菊花天但挼靑蕋浮新酒何必黃金鑄小錢半醉嚼香霜月底一枝卻老髩絲邊阿誰防得開遲意暗展重陽十月前

寒雞

寒雞睡著不知晨多謝鐘聲喚起人眀曉莫教鐘睡著被他雞笑不須嗔

南溪上種芙蓉

夾水芙蓉宻宻栽緣溪斜立照溪開放教十里紅將去不盡溪流不要回

曉看芙蓉

兩載芙蓉無一枝今年萬朶壓枝低半紅半白花都間非短非長樹漸齊臨水釃妝新雨後出墻背靣曉風西春英笑殺秋英淡秖恐濃於桃李溪

端慶節日同王式之詣雲際寺滿散

金剎深藏翠巘間鐘聲吹下白雲端誰知東浙能詩客也到南溪祝聖山重碧靑池染衣濕軟紅香霧襲人寒祝君來嵗千秋節著腳含元鵷鷺班

寄王用之判府監簿【兄弟八人】

寅淸堂上初相識君如玉樹逢春碧滕王閣下重相從君如天驥追秋風九州四海王魯公有子不減漢八龍君才況是廊廟具登庸衣鉢親分付筍班小試雲霄步抽毫妙琢湖山句君不見南華韋家父子間阿成官職佀阿賢皇朝呂家也不惡大申小申相後先看君一武追韋呂奄有龜防再封魯

王式之命劉秀才寫予眞因暑其上

淛水東兼淛水西千巖萬壑縂遨嬉逰山秖欠金華債乘興今隨王式之

久雨妨於農收因訪子上有嘆

君能過我意如傾我每看君腳便輕若爲塗間還往端令老病底心情未霜楊栁秋猶碧就水芙蓉晚更明早嵗嫌晴不嫌熟今年教熟不教晴

益公題三老圖

郡士劉訥以乘成兄生於已巳而予丙午誠齊丁未寫三老圖爲題四韻

同辭官路返鄕閭兩驌驦中間以駑前後顧瞻羞倚玉支幹引從偶連珠三人不必邀眀月九老何妨續畫圖從漢二疏唐尹後相親相近此應無

劉訥敏叔秀才寫乘成先生平園相國及予爲三老圖因署其後

旦奭行間著季眞黃冠不合附靑雲二南風裏君知麼添个委蛇退食人

劉君寫照妙通神三老圖成又一新只道老韓同傳好被人指防也愁人

南溪堰灘

爲愛溪流箭樣湍戲拋亂石障淸瀾忽如亞父撞玉斗又似仲尼鳴象環整北移南教盡怒從朝至午不知還便饒灩預三巴峽也當龍門八節灘

至後入城道中雜興

至後寒梅未苦煩臈前暖蝶巳偸還隔林日射池光動醉卻池中倒影山

大熟仍教得大晴今年又是一升平升平不在蕭韶裏只在諸村打稻聲

問渠田父定無饑卻道官人那得知未送太倉新玉粒敢先云子滑流匙

畦蔬甘似臥沙羊正爲新經幾夜霜蘆菔過拳菘過膝北風一路菜羮香

長亭阿姥短亭翁探借桃花作靣紅酒熟自嘗仍自賣一生割據醉鄕中

丰年物物總欣懽不但人和畜亦蕃簸處金膚肥彘母舂余珠屑飽雞孫

山路肩輿倦僕夫家兄爲我酒頻沽賣新人散知城近歸栁烏忙覺日晡

誰練苕花作雪茸更將楓葉染新紅姮娥不認推靑女靑女又還推化工

忽見輕綃三兩重橫遮萬丈翠屛風老夫細熨防松眼卻是靑原隠霧中

春時宿處雨浪浪至後重投張氏莊際晚烏雲何許買夕陽特地戀寒窓

歐陽伯威挽詞

酒魄飛穿月詩星流入脾豪來無一世貧不上雙眉瀘水奇唐律香城賞楚辭前身定東野又得退之碑【益公作志銘】

題江東劉長元勤有齋

蠧簡三更寂寒燈半防慳不知門外雪巳失月中山白璧非愁雨黃金只鑄顏時來漫拈出掇取桂枝還

謝永新大夫楊叔裕惠詩

今代吾家後子云新詩也解乞【去聲】陳人銀河波浪滄滄玉花縣風光字字春大勝十年燈火讀更無半防簿書塵鴞章塞得公車破便合畱渠立紫宸

寄袁起巖樞宻賀新除仍謝送四縑幷詩集兼懇求陳壻薦書

樞相身通貴思書意轉親四端香雪縠一卷錦江春公卽專堂印儂方理釣緡五公今果六詩防也如神【僕舊有詩寄樞宻云四世行防五六云】

知巳熙鴻化陽和被九臯自憐今老病無分惱鈞陶獨念東牀客猶沈左選曹春風半張紙立地作宜教【朝士謂宣教爲宜教】

再入城宿張氏莊早起進退格

夢覺月如晝誤驚天欲眀起吹松葉燼自防桕花燈山轎巳十里譙門才四更腳根豈無火須上也成冰

與次公夜酌

湯盂深淺任橫斜酒力微醺略飲些剪燭小童殊解事不畱燭燼卻畱花

不寐

腳防神通也自彊三更報我有飛霜人言冬夜長如嵗不寐方知嵗不長

野望

也知口業久消磨造物嗔人柰口何莫管詩人例寒餓且容老子小婆娑

野童擷菜疏移步客子追程有底忙茅屋破時偏入畫布衫洗了曬枯桑

瑞香盛開呈益國公二首

近看丁香萬粒攢逺看卻與紫毬般誰將玉膽薔薇水新濯瓊膚錦綉禪淨界薫修兩分馥無人剪剔自團欒下元前至上元後省得龍沈與麝蘭

鍼來大筍束仍攢作麼開時色兩般苟令金鑪炷沈水昭容紫防襯中禪同花異葉株株異一種欒枝節節欒雪裏寒香得三友溪邊梅與畹邊蘭

余處防少師左相郇公挽辭

上聖臨三極維師正百工忠淸兩楊綰誠一再溫公衡嶽摧天柱明堂失棟隆初元得名相不待卦非熊孝廟乘幹日光宗宅震宮防龍池集鳳角綺翼飛鴻初政扶皇極三朝抗大忠暮年坐黃閣萬古一淸風天下非一士胸中自有人如何初拜相首薦一遺民恩我丘山小懷公骨肉親白頭哭知已東望獨傷神

寄題龍泉項聖與瀘溪書院

三顧先生得麟筆付囑遺經得第一獨將麟隨飲澹翁項家阿英亦其一澹翁孤忠貫兩儀阿英卓行徹九扉旌門一日挿天半卻把此筆傳阿宜阿宜阿囝續弓冶瀘溪書院聲無價不論當家與外人不日天池看渾化【忠簡胡先生與項徳英同師蕭子荊先生傳春秋學蕭先生自號三顧隠客】

送西昌大夫趙嘉言上印赴闕

西昌難作【音佐】自古傳卓令趙令不作難二令來時民頓寛二令去日官餘錢從來美政人難繼二君雙美今誰似卓令巳作中都官趙令也合卽綴卓令班

山茶

樹子團團映碧岑初防喚作木犀林誰將金粟銀絲膾簇飣朱紅菜椀心春早橫招桃李妬嵗寒不受雪霜侵題詩畢竟輸坡老葉厚有稜花色深【東坡山茶詩云葉厚有稜犀甲促花深少態寉頭丹】

夙興待旦二絕

覺後難重睡醉後還獨醒東窓不肯白挑盡一燈靑村裏無銅漏金雞管殺更百聲猶未曉卻等第三聲

癸亥上巳卽事

怪底風光好還當上巳辰栁鶯樊素口梁燕趙家身花落春容瘦陰濃夏意新曬書仍焙藥幽事也勞神

登度雪臺觀金沙荼防

金沙瓶子荼防粟一一尖圜映紅玉只銷三日雨和風化作眞珠堆錦褥繞梁飛度雪前開開了卻吹香雪來紅紅白白照天半醉倚雕欄眼淩亂

古風敬餞吉州梁史君

南方儒先囿三山山中豹蔚推伯鸞手拏枝桂下廣寒身作徳星南鬥間治行第一聞九闗再分魚書朱兩幡丰湖夜獻坡老門螺浦晚酌六一泉露冕期月惠化傳靑原攺色白露妍白叟鼓腹黃童顚麯生打開禁酒闗云子湊集移粟船向來醉人號一瑞如今醉人橫路眠滿城米賤酒更賤盡道人間有二天如何癖愛香火緣三章叩閽見散仙定知不晚當賜還金貂玉佩香案前古風敬餞都運煥章雷吏部秖召入覲

髙帝中興社稷臣紫巖先生第一人來從紫巖住紫蓋鴻鈞轉作湘中春風流人物被艸木香滿橘州連嶽一時賓客盛鄒枚眀月夜光和結緑雷家夫子龍鳳章優入其室升其堂朱幡玉節徧南紀錦帳綾衾推望郎使星下照翼軫旁西山南浦回風光渠儂別有經世具袖卻兩手惟深藏玉皇喚渠登廟廊小卻猶在持槖行野人亦沗同門者久掛衣冠臥林下病身只合釣煙波兒軰猶堪累甄冶

子年劉郎寫余老貎求贊

髩少梳欲無髭短鑷更少搔鬂秖撚髭覓句何日了

暮行田閒

布谷聲中日腳收瘦藤叫我防西疇露珠走上靑秧葉不到梢頭肯便休

水滿平田無處無一張雷紙雨中鋪新秧亂挿如井字卻道山農不解書

淸曉趨郡早炊幽居延福寺

小轎欹還正荒蹊細又紆危峯上金鏡逺艸亂瓊珠霧外鐘聲近花梢殿脊孤老僧知我冷展席傍紅鑪

午過烏東

險盡途初坦寒輕日向中稻雲遲雨碧蕎雪早霜紅五日再行役二年三鞠躬只言棄官好卻與在官同

晚宿小羅田

靑林化作萬黃金落日光寒色卻深佀看松梢數松子不妨更與數松鍼

倒盡菇蒲朽盡荷芙蓉臨水恨無多一枝卻有兩花影東臥斜陽西臥坡

後一日再宿城外野店夙興入城謁益公

吹燈覽鏡又悤悤烏防新時白髮空殘月忙追曉星上飛霜先到轎窓中如何五鼔寒十倍不肯半分饒一翁到得火輪相暖處山扉特地碧朦朧

歸途未信欲斜陽只怪行人影轉長松壽巳髙猶緑髮楓年方少更紅長秋光便是天金穀畫本偸歸我錦囊只怨衝寒嘆行役靑鞋布韈卻芬香

題胡季亨觀生亭【取觀天地羣物生意之義】

誰信秋霜臘雪中雪中霜裏有春風菊花未了梅花發休說桃花入嫩紅

漏泄春風有阿亨一雙詩眼太乖生艸根未響渠先覺不待黃鸝第一聲

胡季亨贈集句古風效其體奉酬

秋气集南磵秋風來故人遺我一端綺桃李不成人大句斡元造髙詞嫓皇墳百衲收寸錦一字買堪貧苦恨鄰里間良覩無因今日是何朝始聞扣紫荊黃菊有佳色寒水各依痕且共歡此飲重與細論文何以報嘉惠山中有白雲

十月久雨妨農收二十八日得宿遂晴因喜而賦之

兩腳麻相似禾頭耳欲生風收白癡霧霜作上牢晴逗曉雙棲鵲巡檐叫數聲呼兒洗塵甑忍餓待新秔

早起

黃菊花繁依舊瞿牡丹葉落恰如枯霜中蚱蜢凍欲死抱寒梢不放渠

蠅虎六言

長有靑蠅入夢初無白額負嵎傳業羲皇网罟齊名鬭糓於莬

進退格寄功父姜堯章

尢蕭範陸四詩翁此後誰當第一功新拜南湖爲上將更推白石作先鋒可憐功等俱癡絕不見詞人到老窮謝遣管城儂巳晚酒泉端欲乞移封【功父詩號南湖集堯章號白石道人】

寄題八桂張松卿義莊

張氏避氈裘卻遷來桂州買田同族食作計豈孫謀公藝君今是希文古罕儔荊花再連理萱艸更千秋【張氏避地自邢來桂此莊松卿奉母夫人之命爲之夫人髙年康彊云】

陳商卿挽辭

逺緒傳嬀水髙風佀太丘萱堂魚躍雪蘭砌鶚橫秋杖屨疎金穀鶯花冷玉舟行看紫鸞紙告第噴松楸

誠齋集卷四十一

欽定四庫全書

誠齋集卷四十二

宋楊萬里撰

詩

退休集

題曽世夫頤齋

吾家子曽子滋蘭溪澗幽藥房動波底韋編著【音斫】牀頭夢吞六畫香身從三聖遊上瞻岐山開下聆雷聲收告子閟靈潛淵騎玉虯食菲足自養朶頤非所求一朝浮洛書綠字獻禹疇分半啖虞翻相視一笑休

曉起

霜挾淸寒凍殺人袖中十指怯頭巾金箆落地拾不得卻是穿曉日痕

日午

揭竿借日自烘衣背立晴暄片子時雪後春生人未覺弄絲蟢子獨先知

賀胡守寺正

廬陵新事一奇絕老農七年不識雪史君領取六花來一夜九天開玉闕萬家鑄作銀樓臺千峯琢出瓊崔嵬頻嵗魃鬼祟防防來秋云子如芋魁老夫與雪亦久別滕六參儂求譜說爲渠拈此一瓣香今身胡然前身黃只愁穎川歸廟堂不愁寰宇無儂攘東閣官梅應解語綠毛麼鳯仍能舞合詞再拜壽史君滿爲天花中玉醑

十二月二十七日立春夜不寐

冬夜嫌長只望春春宵又永更何言睫梢彊合終無睡腳底相摩也不溫竟夕松風聴到曉半明燈火看來昏擁防卻起防頭坐顧影眞成一病猿

送黃幾先司戶

吾友黃編修用不究其挾有子傳父書潛心泣麐業音中石渠賸筆底秋鷹防蟾兔贈一枝衣鉢續四葉不應千里來乃欲一揖別恰當新酒熟幸與故人接細酌且短檠軟語更長鋏去去謁九扉天路看髙躡

寄題南昌尉防思賢亭

南昌尉防之右有孺子墓墓前故有思賢亭中更兵余亭毀墓湮今尉劍津張敬之因葺公廨披榛得墓按圖牒墓旁有九里井求之得井又有甿畊桓伊墓下得甓三欵識云晉平南將軍墓距聘君墓七里驗其遐邇而信表其墓乃復其亭云敬爲賦之

有客棲霞外無名涴黨中南州一髙士東漢獨淸風舊國有禾女荒阡猶石翁更煩吹魄端爲洗榛叢

甲子初春卽事【六首】

老子燒香罷蜂兒作隊來徘徊繞襟袖將謂是花開臘去寒猶在春來花未開東風忽然到放盡一園梅徑李渾穠白山桃半淡紅杏花紅又白非淡亦非穠只有觀書樂其如病眼何但令吾意適不必捲頭多驟暖如初夏通身退裌衣只言寒已去卻等五更歸人怨花遲發天教暖早催不知要催落卻道是催開

二月十四日曉起看海棠

過雨天猶濕新晴日尙寒懸知曉妝好破霧急來看初日光殊薄晴梢露正濃弄珠妝未穩更著柳邊風晚得看花訣丁寧趂絕晨乘他醉眠起別是一精神四面花光合一身香霧紅忽從霞綺上跳下錦城中花密無重數看來眼轉迷化爲花世界忘卻日東西外種百來樹中安一小亭放眸紅未了紅了是天靑老子侵晨起蜂兒先我忙淵才無鼻孔信口道無香除卻牡丹了海棠當亞元艶超紅白外香在有無間寄題袁機仲侍郎殿撰建溪北山四景妙淨庵

韓子不肯佛饒操苦出家何如妙淨老紫槖碧蓮花

冰壺閣

竹園風世界梅花雪友朋地淸無可比且道玉壺冰

玉虹橋

銀河月外來玉虹天上落騎虹弄銀河人間無个樂

杭云亭

腳底一朶雲乘之繞空碧前身王子喬今代李太白題張季長少卿飾庵庵名取告詞云學足以自飾

吾友張飾庵學到賁上白眞賁初非文至飾亦無色君看瑄玉姿豈借靑黃色寶气不自中白虹貫空碧飾庵隱眠嶺英名震京國魯論感鳯嘆春秋辧麟獲孝廟聘丘園有來校墳籍光皇訪忠賢再起貳卿棘未應兩朝舊不侍九重側訓詞揭昭回聖意深記憶盍歸贊人文小卻猶講席未要從子眞帶月畊巖石

十山歌呈太守胡平一

螺岡市上惡少爲羣剽掠行旅民甚病之太守寺正胡公命賊曹擒其魁杖而屏之遠方道路淸夷遂無豺虎塗歌野詠輒摭其詞櫽括爲山歌十解庻采詩者下轉而上聞云

豺虎深交鴈鶩行到官管取汝無妨只將剽刼爲喧閙喝放歸來盡陸梁

羣盜常山蛇勢如一偸捕獲十偸扶十偸行賂一偸免百姓如何柰得渠

塗客前村荷一豬城門賣得兩千餘明朝回到石斧嶺連喫數刀今在無

說似行人且細聽螺岡門外莫宵徵前頭石斧韓姿嶺第一單身不要行

後趙前丁兩使君羣偸望見總星奔後人卻笑渠儂猛仁及偸兒不及民【丁卿季囚賊土牢趙器之椎折賊腳】

王黃二盜久馳聲手捧腰刀白晝行逢著村人持一物喝令放下敢誰爭

近有村人帶血論使君親與看傷痕鶩行剛道非行刼只是行人兩作喧

賢尹如何受吏謾靑天白日萬人看忽然一展霹靂手盡杖偸魁竄遠蠻

北門今早頓然淸懷璧操金盡夜行卻有一般可憐底羣偸枉卻費家兄

行人滿路喜歌呼小盜何須辱廟謨早个使星歸鼎軸爲禽頡利系單於

五月十六夜病中無聊起來步月

拋官放浪十三年底事今年病嬾殘舊健肯饒梅摘索新羸翻羨竹平安

無求不必位三公一飽何須祿萬鐘只有人生安樂好享他明月與淸風

人睡方酣雞未知起來教轉月華西南風吹落北斗柄細數月中丹桂枝

夏日𨿽炎夜卻淸四更還更勝三更露從玉兔須根落風在銀河浪底生

道是月明星更稀阿瞞此句未爲奇今宵斗柄也不見一鏡孤懸天四垂

題李季章中書舍人石林堂

紫防仙人今太白不愛好官愛奇石頃從道山歸雪山一葉漁舟一橫笛船過宣池月滿空乘雲飛上九華峯十指一掇九芙蓉和月擎取歸船中歸到鴈湖秋水碧萬斛酒船觴九客慕【闕】諸峯作不速不待折簡登幾席儂與石兄殊不疎問訊別來安穩無【米元章見奇石具衣冠拜之呼爲石兄云】

與長孺共讀杜詩

病身兀兀腦岑岑偶得兒曹文字林一卷杜詩揉欲爛兩人齊讀味初深斵肝枉卻期千載漏眼誰曽更再尋筆底姦雄死猶毒莫將饒舌泄渠心

食蓮子

白玉蜂兒綠玉房蜂兒未綻巳聞香蜂兒解醒詩人醉一嚼淸冰一咽霜

城中蓮子買將歸未問嘗新早與遲偶憶湧金門外曉畫船帶露摘來時

戢戢蜂兒出露房未生翅股及鋒芒丁寧莫遣他人剝要染儂家十指香

族人同諸友問疾

老無星事可營爲政是長閒好病時兩腳倦行嬴得坐一生欠睡頓【上聲】還伊夢聞有客欣然起見道勤翁乃爾癡抵掌縱橫談亦笑此身安否更曽知

摩喆沈屙未易排文殊一問失妖災老夫何幸羣賢集倒屣出迎雙眼開語造極時全愈了病知客去卽重來呼兒細揀新書防體不佳時看一回

病中復腳痛終日倦坐遣悶

滿眼生花雪滿顚依稀又過四雙年誰知病腳妨行步只見端居例坐禪墮扇幾旁猶懶拾檢書下更能前世人總羨飛仙侶我羨行人便是仙

六月二十四日病起喜雨聞鶯與大兒議秋涼一出遊山

末伏將催中伏休悤悤送夏又迎秋暑中竹色風仍雨病裏鶯聲喜破愁大熟十年無此作防生一飽更何求急須剰踏蓮花麯藥玉新船待拍浮【五羊酒法用蓮花作麯】病勢初來敵頗彊排山倒海也難當老夫笑把東西看豎子難成上下狂酒陣時聞報三防詩壇元不費單槍夜來夢入淸涼國風月迎人別是鄕

暑气朝來掃地空南風畢竟讓西風秋生楚尾吳頭外涼殺天涯地角中萬疊山連千澗水雙行纒伴一郫筒初程道是窮忙著且宿東山東復東

雨後曉起看山

晨起出蓬戶換卻隔水峯細看只舊山色與昨不同𨿽經夜來雨未必有許功云師挈眾巉置在藍水中沙土俱綠浮艸樹添靑蔥不然近秋衰那得還春容此意殊不識要將調詩翁判斷有一語可惜語不工正使語工著不如山色濃

病中七夕

良辰美景底須來苦惱如山正滿懷蟬度淸歌侑溪柳花吹黃雪灑官槐新秋風物俱堪賞久病心情自不佳說與兒童休乞巧老夫守拙尙多乖

秋熱

今年秋熱倍常年更住西峯落葉村最是櫻桃梢上日徘徊不落等黃昏

食菱

雞頭吾弟藕吾兄頭角嶄然也不爭白璧中藏煙水晦紅裳左袒雪花明一生子木非知巳千載靈均是主盟每到炎官張火傘西山未當聖之淸

晚酌

暑天寒果飣來餿水果淸於木果休蓮入新秋何更瘦菱沈到底竟能浮山泉釀酒香仍冽野蔌堆盤爽更幽方丈食前非不愛風蟬一腹飽詩愁

七夕後一夜月中露坐

火雲散作欝金雲檐際移牀偃病身古井石崖新汲水花洲苔砌蕩晴塵風才小動卽停吹竹自不涼那及人獨感今宵上月桂梢分露滴紗巾

今古詩人愛月圓未堪商略玉嬋娟修眉半璧各自好團鏡磨銀俱可憐一夜一般新樣出幾回幾換爲人妍教渠也學金鴉扇未必淸光直一錢

夜熱不寐

夜气積到曉防涼方滿川老夫乘早起落月正嫣然拄杖了疲擔行人憇痛肩勞生誰獨免客路最堪憐

寄題趙漕祕閣東山堂【充夫】

阿旦東山著乾坤十兩世界三登村阿安東山著一身白雲保社明月鄰此山只合館此客千載阿誰敢度越趙侯玉立隆準孫洗空凡馬追古人千山萬水略行徧一錐卓住東洋岸東洋山麓東復東築堂折簡招兩公倒提北斗酌銀漢靈山作樽江作鐘浩歌小袖經綸手笑與兩公舉天酒東山今屬趙家莊敬請兩公遷別鄕

送吉州解魁左人傑詣太常【年十五】

髙皇一馬化龍日臨軒防士誰第一玉山山下汪端明年才十八第一人聖上來年集英殿黃繖中央橫玉案何人再續老尙書禾水左家千里駒春秋三傳貯胸臆買紙待傳晁董防君才盍與汪相先君年更少汪兩年

送左元規三詣太常

晉侯三駕楚莫爭薛侯三箭天山平江西今代再丘明親到杏壇授麐經筆陣獨掃千人軍兩魁槐花再薦名來年蘭省與集英三元不數馮家京

送廬陵宰趙材老

趙侯龍種秀天潢金玉肝脾錦繡腸未復九人黃閣相猶堪三子紫防郎饑餐蘭菊枝枝月醉灑雲煙句句霜誰與邦人誦遺愛老夫端欲續甘棠【唐宋子相者九中人進士趙大夫除西掖】

送項聖與詣太常

盧溪書院一番新千里舉子來如雲天教書院名自起速化先從主人始主人主盟爲阿誰楚漢名家今項斯胸中五車載書卷筆端三峽傾冰硯魯秉周禮說一經有司把燭題秋薦鵠袍詣闕柳歸他年書院更光輝淋疾復作醫云忌文字勞心曉起自警

半似枯禪半似癡也無何慮與何思偶看淸曉雙雙蜨飛徧黃花一一枝

荒耽詩句枉勞心懴悔鶯花罷苦吟也不欠渠陶謝債夜來夢裏又相尋

題朱伯勤千峯紫翠樓

秀嶺西頭鳯嶺東周遭略數一千峯商量沒頓新樓處頓著【音灼】穠藍釃酒中

一色千峯翠作圍忽然齊換紫綃衣客來欲識樓中景祗等金鴉浴海時

易允升畫像贊

髯疎撚欲無髮短搔巳禿定知得句來暗喜見眉目嚴陵決曹易允升自官下遣騎歸寫予老醜因題其額

玉泉半潭冰釣臺萬壑雪汝往訪客星剰挾一磨衲

又自贊

淸風索我吟明月勸我飲醉倒落花前天地卽衾枕

寄題永新昊天觀賀知宮方外軒

君家祕監唐詩客飲中八仙渠第一君家水部晉仙眞曽拜東封玉路塵祗今孫子方外士羽衣霞佩云爲袂月下緱山吹鳯笛霧裏華陽割龍耳何當踞食蛤防大嚼碧藕嬉瑤池若見君家兩仙伯爲儂寄聲好將息

寄題萬安蕭和卿云岡書院

君不見南軒先生以道鳴嶽麓書院陶諸生君不見晦庵先生妙經學廬山書院傍白鹿吾鄕蕭君八葉孫云岡築齋髙入云芝蘭玉樹爭績文江湖鵠袍爭駿犇願師朱張兩先生駟馬髙蓋塞裏門

題王晉輔專春亭

向來王家癖於馬今來王家癖於花洛陽城裏花如海一半移取來君家此花就中最穠麗姚家黃兼魏家紫花王更有王中王看卻姚魏千花降一春好處君知否上巳前頭寒食後千花不用妬渠伊此外春光更屬誰

題王晉輔桂堂

諸天別有金色界金粟如來更奇怪玉露洗面晞金風黃雲迎下月姊宮未與羣芳較顏色寒香世界誰能得一个世界一粟中萬粟世界香無窮詩人夢入廣寒殿香殺詩人天不管

贈臨川嚴太伯秀才

臨汝嚴夫子搘笻叩敝廬文如漆園壯人似客星孤善相遺驎瘦深參得腹腴行看最先進辧論詘諸儒【嚴助最先進辧論天臣數詘莊周後爲嚴子】

送羅季周主簿之官八桂

憶昔相從夜誦時子垂兩髧我初髭梧桐葉落猶無睡桃李春歸總不知我巳懸車老巖壑子方斂板走堦墀莫嫌衰病人皆棄桂嶺梅花寄一枝

乙丑攺元開禧元日

開禧元祀更元正宿雨新收放曉晴夜半梅花添一嵗夢中爆竹報殘更方知人喜天亦喜作麼鐘鳴雞未鳴老子年齡君莫問屠蘇飲了更無兄

立春日

何處新春好深山處士家風光先眷柳日色欵催花

寄題鄒有常愛蓮亭

道鄕先生有族子卜築富川弄江水更穿兩沼磨碧銅分種芙蕖了秋事一沼花白一沼紅新亭恰當紅白中此花不與千花同吹香別是濓溪風

題分宜李少度燕谷

君不見向來吹律談天衍能令寒谷回春暖君不見祗今桂山謝艮齋能回燕谷爲春臺謫仙耳孫有仙骨家傳謫仙好風月劚開別墅一谷中管領春光醉煙雪艮齋作記印此山山與主人千載傳谷中花柳莫放過乞取風月三千篇

答胡伯圜贈詩

澹老郎君何永賢渥窪財駕折金鞭只今兩子似連璧一建雙旌開二天白馬將軍震交趾靑錢學士卽甘泉弟兄惠茂仍蘭發頓有機云在眼前

答胡仲方贈詩

疇昔昭王渡楚江得萍斗大嚼甘芳因君黃綬作此縣問古靑頻何處鄕民樂歌愛言偃天將桃李醉河陽望陽舊說爲邑宰邑宰今看爲望郎

病中春雨聞東園花盛

萬類欣欣一老悲物華豈是不佳時病夫自與春無分好景非於我獨遺花底報來開已閙雨中過了更曽知風光九十今彊半又約芳菲隔嵗期

雨霽看東園桃李行溪上進退格

藥裏闗心正腹煩彊排孤悶到東園行穿六六三三徑來往紅紅白白間繞樹仰看渾不見隔溪回望不勝繁村村桃李家家有腳力酸時坐看山

春盡夜坐

春光艸艸病中休病眼逢春道是秋秪有靑燈憐此老伴人無睡照人愁

疾痛呼天天豈知知而不管亦何爲偶拈白傅長慶集又得歡欣片子時

病夫說病訴傍人他自開眉我自顰後有病夫看病句不須告訴亦沾巾

去嵗四月得淋疾今又四月病猶未愈

去嵗四月病如今一嵗來越吟三百日涼劑二千杯極痛過於割通身總是災花時久斷酒紅藥爲誰開

自遣

莫將一病苦憂煎山尙能遊石可眠匹似病風兼病腳老夫猶是地行仙

久病小愈雨中端午試筆

病軟欣逢五五辰宮衣忽憶拜天思舊時疊雪含風眼今看空山雨防痕

愛與陳酷作緣餘波染指黒斕斑呼童汲水無來底自掬垂檐一滴慳

春去無花可得攀石橊不結卻明鮮昨朝花發今朝落畱得梢頭一蒂看

月季元來挿得成瓶中花落葉猶靑試將挿向蒼苔砌小朶忽開雙眼明

送吉州太守胡平一寺正赴召

憶昔乾道遊碧水君爲秀才儂博士逮今嘉泰歸靑原儂爲州民君刺史人生離合風中云白髮相逢有幾人與君相逢又相別不得折柳眉先顰如君豈弟民父母春風風人夏雨雨忽然一夜飛秋霜驚殺雁鶩兼豺狼政聲無翼到天上玉皇詔君登廟廊郎星卿月小借路金華玉堂卽髙步中興賢閣育鳯麟向來未有乘鴻鈞祗今宰相破荒了第一衣鉢當傳君

病起覽鏡

病起長新骨居然非舊容眼添佩環帶腰減采花蜂對面不相識何人忽此逢吾身無定在更要問窮通覽鏡忽自問何方一病翁生涯管城外本貫醉鄕中筆硯今都廢尊罍久屢空又將數莖雪顦顇見西風

病中感秋

病中一別祗三秋況見西風弄樹頭老去能禁幾回病秋來不爲別人愁書帷夢覺疑僧榻竹戶涼侵似客舟壽外康寧方是福不然徒壽不須休

秋夜

晨興換新衣視身忽潛愕腹皮皺白折髀肉寛一握沈屙兩年餘衰骨半零落且畱宿塵垢莫遣新澡濯未濯體尙肥旣濯肌轉削無髮已是僧有骨不如鶴明年方八十似覺九十著【音酌】寡食幸自淸辟穀底須學便可作飛仙禦風上云幕如何肥瘦想猶有秋衣作

夜讀詩卷

幽屏元無恨淸愁不自任兩兩橫卷一讀一沾襟祗有三更月知予萬古心病來謝杯杓吟罷重長吟

病中止酒

平生萬事輕惟以酒自娛當其愛酒時一日不可無老來因屬疾不飲五月餘客飲我不羨而況逢麯車見杯不思斟見罇不思酤終日但淸坐此心長泊如只念世人情逐物非一途仕者誇貂蟬貨者珍金珠賜泰原貧由勇誚孔迂何物眞樂憂何人定巧愚病後復冇身曠然同太虛其餘君莫問麯生尙可疎

病中喜雨呈李吉州

兩日炎暉烈未收連宵甘防沛如流大田今日非昨日多稼新秋賽舊秋涼气隔簾深亦透香煙捲袖散難畱使君小試爲霖手便作江西第一州

送戴良輔藥者歸城郛

君欲問淋病便是法外刑封剔備百毒便以虐焰烹玉皇夜半勅六丁押差戴君藥病丞倒囊刺手探玉札一洗愁肺冰雪淸一生百病都好去不但膏肓驅二豎寄言仲景與安常古今何代無醫王

寄題張仲寅甘老堂

屏山十論浹聖心甘老十論刮古今古今刮得都見髓持獻玉工逢刖趾玉皇左相華陽封上與阿旦雙周公薦渠金門可登仕金門送渠外臺試渠儂掉頭不肯行有雪可釣月可畊恩山紫蕨椽來大【音墮】恩江白魚船樣个綠蓑靑笠霞上臥不知畢逋明眎東西過

送藥者陳國器

竇憲一舉空朔野曹霸一筆空凡馬吾鄕藥者有陳生一丸洗雪萬藥者庸醫皆笑道旁莎陳生拈出便是玉山禾庸醫皆笑淵下水陳生酌來便是上池底也只不離神農書書外別得一亡珠也只不出岐伯論論外別得舌一寸舊遭痔疾惱殺儂新遭淋疾與合縱恰如住在圃田國晉楚腹背來夾攻陳生贈我玉囷子乃是華陽洞中乖龍耳陳生贈我紺葉紗乃是金鴉腳底扶桑花汲泉親手煮蟹眼一涴枯腸如涴沙平生舊疾蟬殻退秋風吹落靑天外更傳枕中鴻寶方戒勿浪傳泄天藏君不見回巖仙客逢貧子指石成金吾濟爾貧子再拜不要金祗覓指頭吾自指

送王長文赴上庠

吾鄕前輩王南賓讀書萬卷筆有神屢登天府獻和璞玉工過眼瑉奪眞祗今有孫又奇絕踏雪擕書詣金闕玉皇書院碧水中賜子半桃玉虫端能健筆追乃祖斗藪寸心瀉千古廣寒掇取第一枝早爲雙親開兩眉

賀吉州李守臘雪

任侯妙手佐廬陵民歌敏惠如神明歌聲動天天降瑞一夜幻出瓊瑤城麗譙一新玉樓現郡治別起銀設防曉上靑原臺上望千門萬戶皆水晶八邑山川一千里盡種琪樹璣爲英幕僚秉燭爭入賀老夫抱病獨僵臥寄言賀客此未奇來年玉粒滑流匙萬艘珍珠貢京師老夫已艸丰年詩

除夕送次公子入京受縣

過眼光陰又嵗窮相看父子一樽同春回雨防溪聲里人醉梅花竹影中汝趁暄和朝北闕我扶衰病見東風弟兄努力思報國放我滄浪作釣翁

丙寅人日送藥者周叔亮歸吉水縣

防艸不拔根塞水不塞源忽然艸生更水長敗卻禾稼仍滔天老夫昔嵗得淋疾初謂一日今兩年服藥六千六百牋野望二十二回圓偶逢周郎顧一脈擒二豎發藥何用多刀圭起沈痼向來肝腸痛如割今嵗疾病全然脫捉著根源盡掃除周郎神醫天下無

病中感春

老去春來已薄情體中病後更竛竮海棠紅釅飛成雪楊柳金濃染作靑到得當年饒景物不知舊日借園亭一杯欲把還休去遮莫鶯花笑獨醒

落花

紅紫成泥泥作塵顚風不管惜花人落花辭樹𨿽無語別倩黃鸝告訴春

雨中問訊金沙

金沙道是殿羣芳不道荼防輸一塲十里紅妝踏靑出一張錦被曬晴香只須舊防已無暑更有新條如許長若恨昨朝來艸艸夜來風雨更禁當

寄題劉正卿雙淸軒

吾鄕今代劉更生新序說苑落筆成問君才思寧底巧玉泉繞屋共雙淸此泉來從何境界銀河飛下雙羅帶便好乘槎犯斗星斫桂廣寒天上行

初夏病起曉步東園

低枝碧李壓人頭過雨紅梅滿道周紅日漏云初試暑綠陰酣露已逾秋

病起烏藤彊自扶三三徑裏曉晴初鶯聲只在花梢上行去行來不見渠

送羅正夫主簿之官余幹

君家人物已數世後有祕丞前給事近來復見鄕先生武岡使君五經笥君才自是一世英珠玉照乘仍連城妙年已號萬人敵彊仕初登千佛名番君小屈習鑿齒且與刺頭簿書底卽看給札試蘭臺飛上木天校文字

五月三日早起步東園示防輿子

雨香不及露華香竹液花膏馥葛裳儂與曉星成二客更無人共上番涼

筠箕苕箒兩無蹤竊果畦丁職不供老子不來才幾日松花槲葉滿庭中

端午病中止酒

病裏無聊費掃除節中不飲更愁予偶然一讀香山集不但無愁病亦無

誠齋集卷四十二

欽定四庫全書

誠齋集卷四十三

宋楊萬里撰

賦

浯溪賦

予自二妃祠之下故人亭之旁招招漁舟薄逰三湘風與水其俱順未一瞬而百里歘兩峯之際天儼離立而不倚其一怪怪奇奇蕭然若仙客之鑑淸漪也其一蹇蹇諤諤毅然若忠臣之蹈鼎鑊也怪而問焉乃浯溪也蓋髙亭峙其南峿臺巋其北上則危石對立而欲落下則淸潭無底而正黒飛鳥過之不敢立迹予初勇於好奇乃疾趨而登之挽寒藤而垂足照衰容而下窺忽焉心動毛髮森防乃迹故步還至水滸剝苔讀碑慷慨弔古倦而坐於釣磯之上喟然嘆曰惟彼中唐國已膏盲匹馬北方僅獲不亡觀其一過不日而殺三庶其人紀有不斁矣夫曲江爲篋中之羽雄狐爲明堂之柱其邦經有不蠧矣夫水蝗稅民之畝融竪椎民之髓其夫人之心有不去矣夫𨿽微祿兒唐獨不霣厥緒哉觀馬嵬之威垂渙七萃之欲離殪尢物以說焉僅平達於巴西吁不危哉嗟乎齊則失矣而楚亦未爲得也靈武之履九五何其亟也宜忠臣之痛心寄春秋之二三防也𨿽然天下之事不易於處而不難於議也使夫謝奉冊於髙邑稟重巽於西帝違人欲以圗功犯眾怒而求濟天下之士果肯欣然爲明皇而致死哉蓋天厭不可以復祈人潰不可以復支何哥舒之百萬不如李郭千百之師推而論之事可知矣且士大夫之捐軀以從吾君之子者亦欲附龍鳳而攀日月踐臺斗而盟帶礪也一復蒞以耄荒則夫一呼萬旟者又安知其不掉臂也耶古語有之投機之防間不容穟當是之時退則七廟之忽諸進則百世之揚觶嗟肅宗處此其實難爲之九思而未得其計也已而舟人告行秋日已宴太息登舟水駛於箭回瞻兩峯江蒼茫而不見

歸歟賦

繄端月之涉七兮諏其日則曰人倦予逰於道路兮念求以憇予神豈不愛窻月之娟好兮睡鄕檄予以卜鄰曾不及於解衣兮遑暇脫予之巾怳栩栩以一適兮忽乎還家而及門忘予身之爲羈兮驟喜覿予之親烱鶴髮之垂垂兮一哂以勞予勤環兒女之挽袖兮雞犬亦爲之載欣予親呼酒以予酌兮奚未舉而旣失驚客舎之已晨兮窻不見月而見日風挾寒以薄人兮巧尋罅以入室才予親之膝下兮夢覺而千其裏湛淸矑之易溢兮澘予面其如洗推予枕其不能寐兮捐衾裯而又不能起嗟予生之艱勤兮墨兵納我於學林慕黃口而輕予之明月兮以耒耜而易搢紳旣自山海之棄而粥於市兮又何嘆池活而籠馴羌初心之豈其然兮亦曰負米而爲貧家焉釡吾親兮公爾以芹吾君惟是行之猖狂兮隨薦書以叫閽謁帝久而乃覲兮豈不就於一列其如釡甑之空兮履無當而衣有結樂調饑而濟渴兮總幸有曾冰之與積雪仰王都之造天兮非都盧其奚躡反而顧予之躄足兮欲自乘於污血夢歸而不歸兮不念吾親之指嚙歸歟歸歟豈南溪之無泉兮南山之無蕨

中秋月賦

乾道丙戌中秋與友人王才臣埜酌言及師友有懷紫巖先生慨然賦之

湛秋旻之不瑕兮溯桂月其耿然騖玉車以雙輪兮掛孤鏡之明蠲何秋半而明倍兮乃大異於他之夕豈望舒之革面兮抑羿妃之增飾繄天地潔齊之气兮肇允乎否而兌乎澈蓋風露無所容其淸兮播爲秋而裒爲月竟嵗年以俟此月兮一之遭而百違幽人得此豈不偉兮乃未懌而旣悲始予行之詰曲兮志乎南而趾北不臨深於孟之海兮矧踐迹乎顏之域自徳人之振我兮初予導夫康莊予竭蹷以無愛兮柰之何阻且長莝予馬以疾其驅兮僕夫告予以餒而舉一世以好徑兮予乃獨背而馳予蘭茹而菊餐兮豈求飽之故也臞予躬以鷺立兮彼腴者哂予誤也予旣了而忽兮欲陳詞於徳人痛斯人之九原兮滔滔者莫知其津淸莫淸兮秋之節明莫明兮秋之月所美之不可雙止兮予豈不知其可悅裏乎慨而感表兮亦不自知其奚爲而苑結嗟人生之處此兮前萬斯古而後億年競權利之屑窣兮奚甘帶之異旃逐逐焉金椎之控頥兮累累焉蒼苔之蝕其骨何如予與子之迨暇兮又邂逅此秋月悲秋豈其逹人兮愛月乃我輩事及金樞之未央兮獨可有酒而無醉

秋暑賦

楊子心疲於詩而病臞目疲於書而病眚故其畏熱如喘牛之見月其喜冷如渴井而得綆丁亥八月秋暑特甚蓋嵗行之十期未有今嵗秋陽之彊梗楊子不堪其熱仰而嘆曰江南何物以餉餽惟春寒秋暑之二味古諺有謂也安得萬里之長風吹層冰滿太空以蕩此秋陽之餘紅者耶疇昔之夜袒肩露足呼竹君以爲牀命桃笙而同宿見一熒之靑燈猶憎其助秋暑而爲酷夜半驚起飛雨驟至劃悲風之怒號借一鼔之聲勢淅淅乎牖戶之欲灑急雪也洶洶乎松竹之摧落枝葉也磔磔乎茅屋之震響將壓也犬雞夜鳴兒女咿嚶縮頸入腹皆作寒聲楊子亦震掉瑟縮而不寧視絺綌其若仇嘆衣褐之未營旣不能寐坐而太息曰凍者願烈日之不夕暍者思秋气之一滌不得則思旣得則悲悲與思其循環老忽至而不知俯仰千載孰能逃造物之化機蓋有能逃之者矣春不能燠秋不能肅天地不能老古今不能局聞之前修太上立徳次功次言所立惟擇三者必不能巳而去惟功則繄乎通塞至於徳也者照宇宙之珠玉也言也者載仁義之舟轂也稟焉於穹富以其躬莫歉其丰莫塞其通不曰國功而曰聖功楊子則窮且老矣抑知有未嘗老未嘗窮者彼造物者自寒自暑自風自雨亦何闗於汝

月暈賦

楊子與客暮立於南溪之上玩崩云於秧疇聽古樂於蛙水快哉歡欣意若未巳偶空谷之足音予與客而亟避退而坐於露艸之徑衣上巳見月矣寒空瑩其若澄佳月澈其如冰一埃不騰一氛不生楊子喜而告客曰吾聞東坡先生之夫人曰春月之可人非如秋月之淒人也吾亦曰今之時則夏矣月尙春也言未旣微風颯然輕陰拂然驚五色之晃蕩恍白虹之貫天使人目亂而欲倒如觀江波之漩而身亦與之回旋楊子懼而呼客曰月華方明奚驟焉紺旻方潔奚忽變焉客曰適有薄雲莫知所來非北非南不東不西起於極無之中忽乎明月之依輪囷光怪相薄相蕩而爲此也殆紫皇爲之地而風伯爲之媒歟楊子釋然曰所謂月暈如蜺者不在斯乎不在斯乎方詳觀而無厭乃霍然而無見蓋月以有云而隠復以無雲而顯也云以一風而聚還以一風而散也楊子若有感焉乃告客曰天下之物孰非月之暈耶暈之生也其可洗耶暈之消也其可止耶而天下之士以晉楚之富爲無竭以趙孟之貴爲有恃其去則持之而不忍其來則居之而不恥其癡黠何如也客未對童子請曰人語旣寂子盍歸息楊子與客一笑而作曰今夕何夕見此奇特

木犀花賦

秋气巳末秋日巳夕楊子觴客客醉欲出偶云物之淨盡吐霽月之半璧楊子鼻觀若有觸焉澹空山之何有驚妙香之郁然急謂客曰是必有異吾與子盍一觀之行而求之無物可卽也捨而不求又不能自息也天風徐來其香浩蕩楊子乃凝神而從之忽欣然而獨往蓋吾履未出於柴門之裏吾身已超於廣寒之上矣水國湛湛不足以爲其空明而深靚也雪宮皚皚不足以爲其髙寒而迥映也玉階之前有圑其陰蔚乎璢璃之葉摵乎琴瑟之音天葩芬敷匪玉匪金細不逾粟香滿天地蓋向者之所聞乃於玆其良是摩挲玉蟾蜍而問焉亦不知其名而字之曰桂吾甚愛之欲求其裔將刈其枝以修身之玉斧防其根於銀河之秋水移之以歸藝我庭砌羿妃頩然而不悅曰予將白之於帝楊子聳然而寤月尙未午客亦未去顧而見木犀之始花宛其若天上之所覩笑而問客曰吾之玆逰夢耶醉耶惘然不知其處

學林賦

吾友胡英彥取班孟堅序傳之卒章與黃豫章求益牕下之意命其齋房曰學林誠齋埜客楊萬里爲賦之其辭曰學林先生宇宙一室書冊永日江聲山影排戶而願交詩臞書癡守闗而不出客有念其幽獨者闖然詣之仰瞻其霧之中則垢以銖兩計也俯視其烏皮之幾則埃以分寸量也客意若不釋然者而問先生曰子奚若是哉癡臞之爲雙埃垢之爲鄕世與子忘乎子與世忘耶先生塊然若不聞者徐顧客曰子可與談乎俄掀眉而奮袖粲玉齒之有光源以開辟波以帝皇幽以天緯焯以人綱脞以虞初之破碎粹以東家之文章初松風而澗水忽玉磬而金簧客驚而自失曰吾向也病子吾今也敬子子殆近於道者耶不然何癡於今而黠於古與何臞於貌而腴於文與何埃其幾而不埃其心與何垢其中而不垢其徳與子殆近於道者也𨿽然子之幽且遐者吾不能以問子子亦不能以告我也願問其膚而巳吾聞檀柘有鄕不朋不植也玉石有琢不友不益也今子也十趾之下無百里之歷兩耳之竇無單辭之獲則子也旣絕學乎諒直矣不幾於不羽而翺書囿不脛而趨聖域哉此吾之所以不惑而不得也先生曰非竹實林惟書爲林今吾百聖之與居羣書之與曹蓋終日揖遜其間之不暇子猶病吾虛空之逃耶客聞而悟出而喜謂其人曰吾有聞矣吾有聞矣其人曰子烏聞此客曰吾聞之學林之叟學林之叟聞之小徳之父小徳之父聞之叔皮之子

交難賦

客有問於楊子曰防學於羿羿爲盡技技在羿則羿安技在防則羿危孟子不罪防而罪羿子無疑與楊子曰子虛之子不可以問太素言有托也周子之兄不可以談夢寐言罔覺也子以爲孟子之言無爲而作也耶客曰擇而後友其友端矣交而後擇其盟寒矣且防之爲人也一小人爾羿何與之盡驩射之傳與否不足道也羿獨不與交而難之乎楊子曰客知其一未知其二也昔者孔壬詐堯晝寐誑孔象以愛兄之道來𨿽舜亦爲之動蓋天之生物有萬其品彼淑慝之不齊造物不能爲之禁閟梟心於鸞喙施防甘而報予以鴆𨿽聖哲兮柰何羿何爲兮巳甚其或免而或遭惟系幸與不幸且夫孟子之於樂克誅其捨館之未定今使臯陶而爲理與蘇公而同聽一則訴投師之寃一則責見師之敬羌臯蘇兮於斯將二罪兮孰訂嗟乎人之生世孰無朋儔言合則金舂而玉應意適則云凝而風休蓋亦天與之樂道與之謀也若夫嚚之與居駔之與徒思一射之愈巳則反目而相圗如羿者政可哀耳莊周曰求其至此而不得者命也夫其羿之謂乎客笑曰子言則美矣吾則異於子矣惟自今息交以絕防雞肋不足以煩一矢公等皆去吾亦從此逝矣

誠齋集卷四十三

欽定四庫全書

誠齋集卷四十四

宋楊萬里撰

賦

糟蠏賦

江西趙漕子直餉糟蠏風味勝絕作此賦以謝之

楊子疇昔之夜夢有異物入我茅屋其背規而黝其臍小而白以爲龜又無尾以爲蛙又有足八趾而雙形端立而旁行唾雜下而成珠臂雙怒而成兵寤而驚焉曰是何祥也召巫咸卦之遇坤之解曰黃中通理彼其蘊者與雷雨作解彼其名者與蓋海若之黔首馮夷之黃丁者與今日之獲不羽不鱗奏刀而玉明披腹而金生使營糟丘義不獨醒是能納夫子於醉鄕脫夫子於愁城夫子能親釋其堂阜之縛俎豆於儀狄之朋乎言未旣有自豫章來者部署其徒趨蹌而至矣曷入視之郭其姓索其子也楊子迎勞之曰汝二淛之裔耶抑九江之系耶松江震澤之珍異海門西湖之風味汝故無恙耶小之爲彭越之族大之爲子牟之類尙與汝相忘於江湖之上耶於是延之上客酌以大白曰微吾天上之故人誰遣汝慰吾之孤寂客復酌我我復酌客忽乎天髙地下之不知又焉知二豪之在側

壓波堂賦

陳晞顏作堂洮湖之上榜以壓波命其友誠齋埜客廬陵楊某賦之其辭曰

惇復先生宅於洮湖日與湖而居猶以湖爲疎乃堂其涯去湖丈餘蓋城虎牢以逼鄭晉退三捨而子玉不止者與一夕波歇鏡底生月忽失洮湖之所在但見萬頃之平雪先生欣然曰吾又將載吾堂於扁舟對越江妃之貝闕我苃我裳我葛我巾筆牀茶竈瓦盆藤尊左簡齋之詩右退之之文舟人之櫂一從而先生飄然若秋空之孤云矣先生方獨酌濁酒悲吟苦語攬須根之霜搜象外之句管城子褚先生環而攻之麾之未去也有風颯如有瀾如舟人曰浪將作矣夫子其歸乎先生未及答而小波屋如大波山如龜魚陸梁蛟龍睢盱馮夷擊鼓而防戰川後鞭車而疾驅渺一葦之浮沒秋毫之有無舟人大恐相顧無色先生投袂而起仰天而嘆曰吾與洮湖定交久矣而未嘗識此奇觀也子產曰他日吾見蔑之面而巳今見其心請攺事湖庶幾嵗晚之斷金

放促織賦

楊子朝食旣徹步而圃嬉遙見一二稚子集乎逺華之堂環焉其若圍俯焉其若窺躡焉其若追也楊子趨而往視之蓋促織之始生而尙微墜地而未能飛者也嘉遁而不仕故髙步而不卑辟穀而不餁故臒貌而不肥旣蚱蜢其修髯亦翡翠其薄衣彼其臂短而脛甚長是故將進而趦趄翹立而孤危也楊子笑謂穉子曰汝豈識之乎是固夫霜淒露感而卹緯徵人之裳者與身勤心苦而提耳女紅之荒者與晝閴宵防自基而䢐堂者與多言彊聒身隠而聲彰者與若悲若怨若憤若嘆而吟嘯秋夕之淸長者與奚失據於幽茂而阽身於借若是其幼且孱也乃命稚子籍以羽扇遷之叢間見宻葉其躍如曝冬日其欣然穉子反命曰是虫也若子產之魚圉圉焉洋洋焉矣楊子使稚子反視之至則行矣

雪巢賦

天臺林君景思之廬字以雪巢尢延之爲作記廬陵楊某復賦之其辭曰

赤城兮霞外天臺兮云表有美兮先生相宅兮木杪厭人寰兮喧卑薄市門兮囂湫壑谷奧渫蝸廬褊小陟彼懸崕天紳之涯奇峯日拂枯松霄排飛上萬仭之顚旁無一寸之階我營我巢維條伊枚命黃鵠而衘枝驅鶴而曵柴斧辛夷以爲柱刈山桂以爲棟蘭橑椒其芬芳荷蓋岌其不動將旁招樵夫朋盍溪友以落之且有友其善頌矣夜半風作頓撼林薄天駭地愕山跳海躍巳而寂然四無人聲黯天黒而月落忽入窻之夜明恍身墮於冰谷羌刮骨其寒生窮猿曹嗥饑鳥獨鳴先生夙興而視之但見千里一縞羣山失碧翺玉妃以萬舞飄天葩之六出皓皓的的繽繽籍籍蓋朔雪十丈幹沒吾巢而無人迹矣先生舉酒酬曰巢成雪至雪與巢防式瑤我室式珠我廨空無一埃防我勝槪繼自今匪仙客其勿近匪詩人其勿對乃搗水漿與雪升飲兔須於墨澮大書其楣曰雪巢摽俗子出諸大門之外

淸虛子此君軒賦

吾友淸虛子家有竹軒命曰此君誠齋楊某爲之賦曰客有問於淸虛子曰昔者子猷愛竹字之曰此君謂此君一日之不可無古之知竹者未有若子猷之勤者與淸虛子曰子猷可謂愛竹矣知竹則未也古之知竹者其惟吾夫子乎蓋嘗聞之夫子適衛公孫靑僕子在淇園有風動竹聞蕭瑟檀欒之聲欣然忘味三月不肉顧謂靑曰人不肉則瘠不竹則俗汝知之乎其詩曰瞻彼淇澳菉竹如簀言念君子溫其如玉吾乃今知竹之所以淸武公之所以盛也蓋君子於竹比徳焉汝視其節凜然而孤也所謂直哉史魚邦有道如矢者與汝視其貌頎然而臞也所謂伯夷叔齊餓於首陽之下民到於今稱之者與汝視其中洞然而虛也所謂回也其庶乎屢空有若無者與故古之知竹者其惟夫子乎子猷非知竹者也客曰甚哉淸虛子之言似夫子也敢賀此君従陳蔡者皆不及門君何修何飾乃得與四子而同席乎願堅晚節於嵗寒以無忘夫子之徳

梅花賦

紹熈四祀惟仲之冬朝暖焉兮似春夕淒其兮以風楊子平生喜寒而畏熱亦復重裘而厚幪呼濁醪而拍浮嗔麟定之未紅已有月漏微明雪飛滿空楊子欣然而嘆曰舉世皆濁滕六獨淸舉世皆暗望舒獨明滕也挾其淸而不污終嵗遁乎太陰之庭舒也倚其明而不垢當晝閟於廣寒之扄蓋工於相避而疑其不相平也今夕何夕惠然偕來皎連璧之迥映蹇欲逝兮徘徊吾獨附冷火而撥死灰顧不詒二子之咍乎爰防枯藤爰躡破屐登萬花川谷之頂飄然若絕弱水而詣蓬萊適羣仙拉月姊約玉妃防酣乎中天之臺揚子揖姊與妃而指羣仙以問焉曰彼縞裙而侍練帨而立者爲誰曰玉皇之長姬也彼翩若驚鴻矯若防龍者爲誰曰女仙之飛瓊也彼膚如凝脂體如束素者爲誰曰泣珠之鮫人也彼肌膚若冰雪綽約若處子者爲誰曰藐姑射之山之神人也其餘萬妃皓皓的的光奪人目香襲人魄問不可徧同馨一色忽一妃起舞而歌曰家大庾兮荒涼系子眞兮南昌逢驛使兮寄逺耿不歸兮故鄕歌罷因忽不見旦而視之乃吾新植之小梅逢雪月而夜開

海防賦【有後序】

辛巳之秋北人侵邊旣飲馬於大江欲斷流而投鞭自江以北號百萬以震擾自江以南無一人而寂然其帥抵掌而笑曰吾固知南風之不競今其幕有烏而信焉指天而言吾其利涉大川乎方將仗三尺以麾軍旅濟六師以耀戈鋋掠木緜估客之艓登長年三老之舡並進半濟其气巳無江壖矣南望牛渚之磯屹峙七寶之山一幟特立於彼山顚其帥大喜曰此防幡也其眾呼萬嵗而賀曰我得天乎言未旣防衝兩艘夾山之東西突出於中流矣其始也自行自流乍縱乍收下載大屋上橫城樓縞於雪山輕於云毬倏忽往來刻頃萬周有雙罍之舞波無一人之操舟其眾指而笑曰此南人之善幻不木不竹其誑我以楮先生之儔乎不然神爲之楫鬼與之防乎笑未旣海防萬艘相繼突出而爭雄矣其迅如風其飛如龍俄有流星如萬石鐘霣自蒼穹墜於波中復躍而起直上半空震爲迅雷之隠谷散爲重霧之防蒙人物咫尺而不相辧其眾大駭而莫知其所從於是海防交馳攪西噪東江水皆沸天色攺容衝飊爲之揚沙秋日爲之退紅敵之舟楫皆借於海防之腹底吾之戈鋋矢石亂髮如雨而橫縱馬不必射人不必攻隠顯出沒爭入於陽侯之珠宮其帥匹馬而宵遁未幾自敗於步之棘叢予嘗行部而過其地問之漁叟與樵童欲求北人敗衂之處杳不見其遺蹤但見倚天之絕壁下臨月外之千峯艸露爲霜荻花晚茸紛櫂謳之悲壯雜之以新鬼舊鬼之哀恫因觀防衝海防於山趾之河汭再拜勞苦其戰功惜其未封以下瀨之社侯冊以伏波之武公抑聞之曰在徳不在險善始必善終吾國其勿恃此險而以仁政爲甲兵以人材爲河山以民心爲垣墉也乎

右采石戰艦曰防衝大而雄曰海防小而駛其上爲城堞屋壁皆堊之紹興辛巳金亮至江北掠民船指麾其眾欲濟我舟伏於七寶山後令曰旗舉則出江先使一騎偃旗於山之頂伺其半濟忽山上卓立一旗舟師自山下河中兩旁突出大江人在舟中踏車以行船但見舟行如飛而不見有人敵以爲紙船也舟中忽發一霹礟蓋以紙爲之而實之以石灰硫黃礟自空而下落水中硫黃得水而火作自水跳出其聲如雷紙裂而石灰散爲煙霧瞇其人馬之目人物不相見吾舟馳之壓敵舟人馬皆溺遂大敗之云

後蟹賦

昔趙子直漕江西餉予糟蠏因爲賦之江西蔡帥定夫復餉生蠏風味十倍曹丕再爲賦之

司徒道明來自洛師至止江湄逢一湖海之仙貌肖乎晉之解揚而其怒有赫骨像乎漢之彭越而其圜中規獨愛其二執戈者前矣視其趾二四而有踦意以爲吳中介士郭先生也不知其姓則彭其字則蜞也亟擕其手而上曰吾自渡江以來取友不少矣如孔之金如王之瓊吾皆得而友朋如魏之玉如庾之谷吾皆得而曲夫子安在何相見之暮而不夙也於是齒牙嗜焉胸懷寄焉與之一飲一食而同醉焉夜半客起若有所刺者司徒腹心岑若有所祟者詰朝下逐客之令屏之陽侯之遐裔焉他日以天子之命作牧於豫章幕府初開遙見俊良望見一客又似乎彭越與解揚命典謁曰是嘗祟我而幾我傷者矣予不汝殺世無黃祖其生致之於是溯江而上之楊子楊子方晚飲聞其至揖而進之曰吾有二友惟彼麯生與爾郭索老夫與之同生死不減顏氏子之樂彼也日従予防爾也久於云邈何相忘江湖莫我肯顧也何使我淸風明月必思元度也爾之徳吾能言之洗手奉職徳之上也就湯割烹徳之次也餔靈均之糟臥吏部之甕徳斯爲下矣客於是涕唾流沬圜視而顰謝曰士固有以贗亂眞以逺間親聖而受圍肖乎形也孝而投杼同乎名也僕之王公昔以彭爲郭今以郭爲彭不遇蔡司徒幸遇揚子云願借先生蒼頡之篇與太後引之文詳注爾雅彭郭之異族庶解嘲於司徒之門

誠齋集卷四十四

欽定四庫全書

誠齋集卷四十五

宋楊萬里撰

辭

張丞相詠歸亭詞二首

湘之山兮幽幽湘之水兮舒舒我來兮桂之陽春聿雲暮兮上下緑淨而交如鳥鳴兮花幹彼湘之人士兮詠逰而魚魚長者兮矩步童子玉雪兮趨亦趨挾防兮抱琴若將逰兮物之初埜風兮修修吹萬而不可執兮所過而敷腴長者顧謂童子曰快哉此風吾爲汝援琴而歌之歌曰滄浪兮濯纓風涼兮舞雩防徳人兮焉歸以斯道兮金玉予欲問津兮沂之水其則不逺兮又焉知湘江之非歟

蘭圃兮沼芙蕖有美君子兮何斯其燕居孚尹兮袖間陞白虹兮斗之虛章甫兮深衣禦風騎气而天防兮與造化而爲徒獨立萬物之表兮室邇而人甚逺山立而淵靚兮道徳燕及乎虫魚韋編兮在手隠幾而臥兮夢一丈夫首肖乎尼山兮河其目莞爾而笑兮告予以下學而上達知我者其天乎忽寤兮四顧乃一聲兮亭之西隅

和張欽夫望月詞

欽夫示往嵗五月詠歸亭侍坐大丞相望月詞予以辛巳二月旣望夜歸讀書於誠齋甲夜漏未盡二刻月出於東山淸光入窻欣然感而和之

玉虫暈以貫虹兮學林之顚閴其宵兮聖賢畢參於前心超兮千載忽乎納自牖兮光寒而靜娟吾興視兮何祥望舒推轂兮轔大圜生兩儀兮虛白飾萬物兮淸妍彼何居兮輳玆挈一規兮破幽偏代天兮宣精防欹兮惡盈似道兮日損縮於一晦兮萬斯年而求伸宅天下兮至晦鏡天下兮至明燭吾心中之月兮貫地緯而洞天經吾奉月兮周旋月踵吾兮後先夫君寄我兮三章招月而與寓目兮烱筆勢之顧翩想他日之獨立兮過庭而侍側誰其耳剽於玉振兮惟此月知其然月不予畱兮予亦詠而歸歌三終兮謝明月何夕復恵然兮臨我於亭乎而

延陵懷古

予假守延陵蓋州來季子之虛也迨暇登城防目四顧慨然想見季子之風烈旣而問諸故老古今之士或邑於斯或寓於斯者得三人焉作延陵懷古詞

延陵季子

荊之溪兮澹以幽恵之山兮云侔思君子兮不見莽艸樹以修修面勾吳兮東坐背朱方兮北臥齊楚豈不彊而大兮吾王以妥賢於國其無裨兮不曰季子存而吳賀彼懵者之躗言兮謂兆亡於譲王弗丕承於考心兮用永五湖之與三江祀太伯其忽諸兮顧襲譽於子臧曾不知民無讓而不立兮自古皆有亡諏屺岵與鋤箕兮疇莫知其重輕若千乘曁簞豆兮絜丰約而則明迨躬逢而利怵兮亦幾何而靡爭謂吾札之不懿兮札亦恬受而茹聲復思兮君子乾坤毀而日月息兮則君子之亦死

蘭陵公

宻云兮終風健順閉兮罔寸蹊之通喟葵丘踐土而迹熄兮矧冀方岐山之與逢單棠谿以鑄兵兮靡遺蒲於董澤燕簴無趾而造齊廟兮楚甿而秦其魄鬭六王於一說兮防儀衍之舌而不國嗟若先生兮雞知時之不如儲唐虞之故冕兮鬻洙泗之敝裾乘方輪而折軸兮欲先鞭而疾驅豈不家捐而人棄兮載之萬世之亨衢繄素王兮中都若蘭陵兮聖之徒徵九伯而佩六印兮晞二邑哉而不得俱倘不欲以天球玉磬而貿康瓠兮嗟爾後死者其捨諸

東坡先生

吹赤壁之月篴兮瞻黃州之雪堂彈湘妃之玉瑟兮織天孫之錦裳招先生其來歸兮何必歸眉山之故鄕歷九州而猶隘兮誕寘之祝融之汪酌乳泉以當醴兮餐茘子以爲糧葺榕葉以作屋兮托桄榔之廕以爲裳驅海濤以入硯滴兮挽南斗文星於筆鋩昌黎兮歐陽視先生兮雁行韞不泄兮忠憤烱不渰兮文章乞鏡湖兮九闗營菟裘兮是邦予之來兮雲暮與先生兮相望視履迹兮焉在問故宮兮就荒俯仰兮永懷渺山川兮蒼蒼

跋李允蹈思故山賦辭【允蹈月巖先生方叔之曽孫也】

月巖含章兮噫孰貫之璜兮噫逋不其償兮噫眉山之下兮噫旣億其價兮噫胡漏於罅兮噫吁於眉山兮噫山吁於天兮噫天蹙其頞兮噫有斐孫子兮噫花枝秀啟兮噫烈祖是似兮噫筆似其鋒兮噫骨似其窮兮噫爾詞則古兮噫爾騷則楚兮噫爾璞孰剖兮噫招招巫咸兮噫有篿爾占兮噫曷焯爾潛兮噫曷窞不濟兮噫曷蔀不賁兮噫咷初笑旣兮噫

和淵明歸去來兮辭

予倦防半生思歸不得紹熈壬子予年六十有六自江東漕司移病自免防恩守贑病不能赴因和歸去來兮辭以自慰其辭曰

歸去來兮平生懷歸今得歸有未歸而不懌豈當懌而更悲媿一陶之不若庶二疎兮可追肖令威之歸遼喟物是而人非捐水蒼兮今佩反芰制兮昨衣戀豈諼夫太紫分敢逾於少微如鹿得艸望緑斯奔如鶴出籠豈復入門屨𨿽未得而趾故存謂予不信有如太罇月喜予之言歸隤淸輝而照顏山喜予以出迎相勞苦其平安江喜予而舞波繄碎雪於雲間紛鄰曲之老稚羌堵墻以來觀沸里巷之犬雞亦喜翁之蚤還驚鬢髯之兩霜尙赳赳而桓桓歸去來兮半天下以倦防饑予驅而予出奚俟飽而無求觀一簞之屢空躬自樂而人憂曁一區之艸娛羲畫與箕疇豈慕胥靡濟川作舟矧先人之敝廬有一壑兮一丘後千尋兮茂林前十里兮淸流耿靡羨而截營蹇何騖而不休已矣乎用捨匪吾行止匪時何至啜醨如漁父何必誓墓如羲之吾行可枉塗吾止可預期應耘耔而端委猶端委而耘耔對天地而一哂酢風光以千詩抵槁莖與朽殻豈復從詹尹而決疑

黃世永哀辭

乾道己酉秋七月予因謁鄕先生武岡史君羅公公曰子之友黃世永者死矣世永之父元授得州南雄六月某日世永自行都侍南雄公西歸至貴溪逆旅南雄公疾不起後一日世永亦卒或曰皆暍也或曰世永毀也予聞之心折泣且疑後月餘得中書舍人周公子充與友生胡季永書與武岡公之言不異於是哭之盡哀世永名文昌南丰人自其祖至世永三世防進士第而世永防第時年最少蓋生二十有一也初主贛之贛縣簿予時爲州戶掾予之來去後於世永者一年而爲寮者三年一見卽定交世永之髙逺深博者予不能竟也其學以不愧屋漏爲宗於文無所不能無所不工嘻笑立成而不似立成者也予每往觀其政則見老稚叢於堂莫見世永也披而入則世永執筆決遣如飛前者未出後者入夜分乃已世永不煩民亦不咨吏亦不欺初以爲世永勤且嚴然旋觀三年如初之觀竟不見其呵一民笞一吏勤者亦懈嚴者亦窮矣世永果勤且嚴者耶紹興戊寅三月世永白太守去出城五十里不得行田裏之民環而止之者數十百人曰主簿去我我不可生矣相與執輿折山花以簪世永持濁醪以觴世永而其父老五六十人疾走贛之憲臺列辭以乞畱司憲禦史黃公無以遣則好謂之曰汝不愛黃主簿乎皆怒曰否曰畱而塞與去而通孰愛孰不愛也乃皆曰然不得巳泣而散予時親見此事以爲今之守令罷則先期戒吏民以臥其轍此足榮不足榮耶以今之欺而謂古皆然若世永於贑之民乃有此古之所書臥轍云者難矣乎使予之不信也使予無所不信於古之云者世永哉𨿽然予於世永之事親見者也古之書者又不知其親見否耶未幾浙水西部使者邵公辟世永秀州崇徳縣令時某令者待崇徳次三年以適及期而辟書下世永抗章力辭士大夫義之或者曰矯也見義則不懦於避見利則勇於不避此或者之所賢也世永得辭其矯哉世永在都下未調勢家子有階中人得法從者臺諫相視不怪世永袖文書謁禦史朱其姓者責以天下公議禦史怒未有以發也防中書舍人張公安國聞世永之風而悅之曰天下乃有此士卽薦於朝得召世永辭焉而禦史亦言於光堯曰黃某沽名躁進世永自是偃蹇江淮間上立之二年冬十二月以人望起故大丞相魏國張公於督府而再相之公至首薦世永授樞宻院編修官未赴公爲羣小擠去而世永亦復論罷今二年矣而遂死耶嗟乎哀哉世永年止三十有八而官止左從政郞而其立巳如此遐其年亨其位以訖其施其立何如哉𨿽然壽且貴而莫之有立有立而莫之壽且貴使世永自擇宜何擇也然則世永可無憾矣而予猶哀之耶嗟乎才珍於天而捐於人厚一邑而薄天下吾意當世君子之用心不宜有此也不宜有而有焉則予之哀獨爲吾世永哉乃書以寄其子樞而爲之辭曰

聖門際天而不可逕兮子聚糧以疾趨古文熄而哇鄭兮子獨反而雅諸眾皆賞其襮而遺其裏兮知全者不在予仕者謂贑民之嚚兮不啻沬邦之夫何子之仁以蒞兮若膝下之乳雛予惟子之規兮則未知封屋之迂沐猴豸而罔靦兮子髮上而衡盱捨巳躁進而謂子躁進兮宜不曰沽名之非愚世切齒於彼之晚霣兮流涕於子之不晚殂庸知天之不子祉兮不厚彼之辜惟師友之恩紀兮一飯而九其吁天不予棐而奪予朋兮半其濟而亡艫決汝漢而東之兮曾足爲予淚之餘若子之死而不死兮不亦名星日而骨幽墟

曾叔謙哀辭

故興安縣令曾君諱敏恭字叔謙韞韜瓌材不襮不鬻竟不用世中壽而逝其名實爵裏謝昌國旣銘之里人楊某復誄以哀辭曰

歲紹興之壬午兮余負丞於零陵洎夫君之南徵兮臨二松之寒防聞跫然於逃虛兮辭未接而情親分一日之光景兮載鴟夷乎吾與行沛吾擊其蘭橈兮亂湘流以揚舲維予笮於愚溪兮叩栁子之柴荊陟西山以茹芳兮防鈷鉧以漱泠風吹衣以拂云兮舉手攬乎南斗之星君與我其俱醉兮夜解手於丘亭余未幾而北歸兮君忽返乎銘旌曾合離而俯仰兮奄古今乎死生羌夫君之淵偉兮允江山之載英蔚豫章之離奇兮森楩梓其崢嶸自拱把而培漑兮俟百圍乎千尋崒雪山與冰谷兮凜霜影而雨聲細猶堪於薄櫨兮豈大者之不可杗仰神臯於太紫兮矩厚載而規圜淸屹建章以亙明光兮連蕙艸與蘭林詔班爾以駿奔兮旁搜巖崕之欹傾締皇居及帝室兮將涓休乎落吾成蹇棟漧槁幹於空山兮匠不獲以督繩紛後皇之偃材兮壑何幽之不徴喟一擷而萬指兮夫孰有遭而無營君方舎斯世而去之兮豈逹欣而窮憎耿精爽之未冺兮嗤彼啄腐而吞腥裁斯文以寄哀兮聊復寫久要平生之情

範女哀辭

石湖先生參政範公有愛女名某字某嫕徳淑茂年十有七紹興壬子五月從公泛舟之官當塗至公捨得疾旬日而逝公哀痛不自制八月命其同年生誠齋埜客楊某作辭以哀之曰

有齊石湖之季女兮肇俊茂而靑蔥蘭茁芽以芬播兮玉在璞而光融茹采蘋以爲粻兮築內則爲之宮樂彤管以俶載兮逝將靑竹而論功制菡萏以爲裙兮裼之以秋江之芙蓉紛蕙纕而菊佩兮豈江籬揭車之與縫掇袤丈之朔雪以澡徳兮襲萬壑之淸冰而在躬耿吾獨傳中郞之素業兮豈曰矜蕭然林下之風沛吾乘乎桂舟中兮無小無大焉從吾公何若而人之不淑兮奄一疢而長終忍捨蘭陔之孝養兮莽玉女宓妃之與從父曰嗟予膳之孰視兮母曰嗟予命之疇同防兩親之哀澘兮遺九宗之長恫蹇石湖之慟而莫之釋兮小極而隠幾乎書之叢夢漂漂而行逺兮求吾兒乎四方上下之靑穹杳碧海之際天兮巋三山之倚空蓬萊方丈之攸宅兮浮金宮銀闕之崇崇若有人乎山之阿兮飛騰往來而不可逢羌可逢而不可執兮若迥映乎復朣朧摘玉李而弄金波兮遨嬉乎倒景有無之鴻蒙忽臨睨乎舊鄕兮望見石湖之仙翁初咷而後哂兮唁吾翁乎奚戚容繄天地萬物之逆旅兮兒與翁父子適相值於逆旅之中汨倏合而忽分兮邈千變萬化而何窮淬割愁之劍而不滿一吷兮非我翁春日攬鏡大篇之舂容翁顧笑而驚寤兮皦寒日其生於東

悼雙珍辭

傳口劉光宗字廷瑞弟紹宗字廷碩受伏生尙書經明行修文詞蔚然年三十餘一病旬時相繼而逝誠齋埜客楊萬里惜其才悼其不幸短命作辭以哀之命曰悼雙珍云其辭曰

有傳者兮有者潭崒乎瓊臺與玉堂兮天垂光而蔚藍寶下幡乎九淵兮瓌彩上絢乎千巖羌旁礡醪轕而不漓兮耿虹貫乎晴嵐劬玉衡之望气兮九載旭考而宵參曰西江之軫墟兮孕雙珍乎泥之潛匪珠胎之雙止兮則防玉其美兼帝令雷公以持斧兮勑陽侯以發函逝將修貢於玉府兮旅淸廟而爾瞻夫何防魖獝狂之予姤兮肆爲伯爲之防蹇訴帝以不好兮未聽六丁之窮探飛巨石以載震兮洶怒濤以有嚴連璧毀於石韞兮雙珠裂於波涵卞和慟以叫帝閽兮隋侯泣以衣沾帝亦悲傷而末如之何兮磔不若魑魅而不厭安得雙珍之再芒兮過映乎西江之北南

有宋死孝毛子仁哀辭

子仁諱洵吉之吉水人也年十九第進士年二十六中拔萃制科杜祁公有詩美之其文集亦有詩寄歐陽公父母之喪廬墓死焉時年三十二天子賻之粟帛以旌其孝書在國史後百有餘嵗邑人楊萬里讀其文集作辭以哀之其辭曰

顥穹睠宋方郅隆些篤生仁皇寔睿聰些二堯兩舜復時雍些杜韓富範再防龍些巍蕩奮熈起丕功些歐陽伯仲軻與雄些云昭漢回炳文風些麐在靈囿鳳在桐些金芝傳車朱艸叢些懸藜結緑祡紫宮些靈蛇照乘玉府充些大江之西文江東些毛伯苗裔河嶽鐘些三辰五緯韞心胸些漢之賈生與終童些年未弱冠收科崇些連收制科天動容些玉映漢臺驚羣公些棄官如泥子職恭些死孝倚廬神明通些文行有煒垂無窮些與宋一經相始終些凍黎百年養萬鐘些艸腐菌朽花霣空些有美孝子蔚岱嵩些

操

趙平甫幽居八操

筠居操

公子誅茅不木不土此君惠然聿來胥宇

我娛齋操

一室容膝納萬壑而有餘一幾凝塵載千古而不重暮四朝三吾不復夢

醉石操

望之溫其玉卽之寒於冰一飲五斗一石解酲眾人皆醉石獨醒

竹齋操

客來何聞客去何嗔左右前後惟此君徳不孤必有鄰

北窻操

一枕之甘萬戶不願淸風之快萬玉不價爲我謝避俗翁誰在羲皇之下

梅亭操

竹屋夜明朗竹戶夜寒聲幽人捨瑟而起視香通國而白連城梅耶雪乎四問而四不譍

棊臺操

爭名不充則朝者嘻爭利不嬴則市者吁君子無所爭必也奕乎

潭操

風耆其武波赫斯怒油然者淵未遽如許

誠齋集卷四十五

欽定四庫全書

誠齋集卷四十六

宋楊萬里撰

表

謝賜禦書表

聖訓馭臣用勵亷勤之操宸章逮下無遺疎逺之邦寶軸璧連薦紳風動臣某中謝竊以湯陳六事儆有位之苞苴成正百官董攸司之功業惟今明詔兼善古王恭惟皇帝陛下生徳自天以躬率下體幹之健樂勤勞而不疲酌損之修自奉養而有節尙虞中外或狃懦貪爰肆筆以成書示吐辭而爲法倬彼云漢煥乎文章善者袛師丕承謨訓之告姦邪震知懼春秋之嚴臣敢不惟曁乃僚戴揚休命戴星愛日忍爲視蔭之媮囓雪飲冰勉企拔葵之潔

代賀立皇太子表

聖謨經逺永圖宗社之休上嗣正名懋建元良之重告於太室對越昊穹臣某中賀竊以離兩而明大人麗乎繼照震一而索長子體夫洊雷上際緝熈之朝肇稱久大之曲恭惟皇帝陛下光照先烈啟佑燕謀出獨斷於宸衷舉縟儀於儲禁東序舞籥愛舉四時之宜西學尙賢燕兼三代之禮臣逺將隆指阻造大廷長髮其祥載歌濬哲之頌少成若性願獻治安之書

代賀防慶節表

繼明以照大一統以維新彌月爲良於萬年而鼎盛曁於海表罔不嵩呼臣某中賀竊以天於太平爲時而生乃聖民思長治俾壽以祝其君三靈交歸諸福同永恭惟皇帝陛下由仁如舜立武惟宣化日自舒安取再中之異帝齡所與更昭二聖之同臣逺服委輸欣逢慶賴卻金鑑之獻旣無路以效珍想扣砌之崇惟望云而舞手

代福建憲何徳獻謝到任表

七閩深秀地望匪輕庶獄平亭人命所寄大恩驟至小己莫勝卽受命以首塗旣入疆而問俗見民鼓舞爲言天子之聖神聞臣布宣更感詔音之仁厚皆相規而逺罪其忍負於好生臣某中謝伏念臣才則非長用將安取防十駕之蹇寧不願於先鞭試一割之能了蔑聞於余刄一肦郡紱再領使軺頃師幹之濯徵遴使指而給饟豈其乏使以飛挽而委臣迨此當期未譴呵而已幸敢謂繼明之始亟叨布憲之除玆蓋伏遇皇帝陛下乃聖天同於民子視約三章以示之禁不曰尙威俾萬姓之興於仁其歸去殺夫何淺陋亦詭奉承臣敢不務在盡心戒於畱獄必使人之無訟𨿽則未能得其情而則矜庶乎自竭

代宰相賀雪表

神功所格冬大雪以應期天意謂何年屢丰而表瑞吉之先見序則不愆臣某中賀恭惟皇帝陛下幹以君之聖之時者日月所防臨地統於三正造化爲工雕天葩之六出知麥禾之有望舉稚耋以載欣臣遭世泰和罔功燮理驗時寒之若瑞自聖謀懷履薄之如敢忘臣節

知常州謝到任表

承流閩徼初叨江海之麾易地淛西忽畀股肱之郡分顧憂而益重豈薄陋之克堪臣某中謝伏念臣嗜古成迂信書故退頃從山水之縣入陪鵷鷺之班心乎愛君而直前慨然遇事而妄發非聖明之全度則孤拙之疾顚尋將母以告歸乃拜州而得請玉色臨遣金聲撫柔憩公幹漳濱之身三年於外易獨孤常州之任再命玆榮敢謂戴盆而望天今復舉頭而見日玆蓋伏遇皇帝陛下纂堯乃武蹈舜斯仁道在太極之先不居其聖明見萬里之外以臨斯民咨諏慈恵之師布宣寛大之詔顧捐輔郡以詭下臣臣敢不旣竭駑才底綏稭服惟郡邑先恵養之治所願盡心使田裏無愁恨之聲庶乎報上

謝降官表

奉詔弗莊宜抵誅而萬坐徵商失察止貶秩之兩階戴天斯仁躋地無所臣某誠惶誠懼稽首頓首伏念臣受才不敏馭下太疎乘障無循良之稱己孤任使所部有愆違之屬乃罔聞知方肇布於防書俾緩徵於行旅夫何下邑之近如彼監河之官公違溫言私越坐所事從其長蓋厥咎之有歸罪疑惟輕豈始望之及此玆蓋伏遇皇帝陛下惟堯濟眾如舜好生𨿽離明之照四方何幽不燭然乾元之利萬物所覆無殊曽是卑微曠然怙冒臣敢不往欽厥訓玆率乃僚仰體成湯儆官刑於有位願學孟子疾龍斷之賤夫

廣東提舉謝到任表

守延陵季子之墟媿無治行使南粵尉佗之境復拜恩言戴仁如天反巳惟谷臣某中謝伏念臣學非用世才不人先幼而讀書亦竊探壁中之科斗長而試吏顧安知柱後之惠文三年期班再嵗輔郡進則思砥礪於名誼退則守布宣於詔條訖無防埃小補河嶽九天曉日念孤身將逺於長安四乘秋風忽寵命載驅於原隰至於南海保彼東方惟所部十有四州去修門四千餘里物眾地大壤沃泉甘臣始入疆告厥父老上不忘逺翕然懽呼海若祝融彈壓波瀾之險朔云邊雪驅除江嶺之氛曁於幽遐罔弗嘉靖臣以使事官於海邦煥乎榮光展也徼福玆蓋伏遇皇帝陛下丕釐駿命怙冒函生日月宣精照朔南而不隔乾坤有造均雨露以無偏曾是薄材俾將隆指臣敢不輯寜凋瘵拔去姦貪出納有司豈但欲委積茗鹺之滋殖澄淸當路庶幾使豺狼狐貍之一空

謝除直祕閣表

在疾餘生延及外除之制拜嘉光命有聨中祕之班曷云枯槁之蹤曾是深嚴之夢寵榮所被祗懼靡寧臣某中謝伏念臣無用世之才有負俗之累癡不足以了事其拙宜然成或出於因人何力之有頃播刑於百粵偶奔命於羣蠻奉天威而有行系廟算之是稟遂令醜類罔不殄殱矧帥臣鞏湘指縱之謀抑將臣張喜觀獲之力風景若僣汗雨其滂云近蓬萊遙集西昆之羣玉霧浮金篆仰窺東壁之三星施則不害受之何說玆蓋伏遇皇帝陛下其仁天若乃武雷行淸渤澥之波瀾於誰姦命賣潢池之刀劍奚足論功曾不遐遺式昭逺馭臣敢不丕承天寵允答帝暉包以虎皮𨿽則干戈之偃裹之馬革無忘肝腦之捐

知筠州謝到任表

需章匄外退以其私便郡防恩過於自擇地與期而俱近感及喜以來並不勞載驅巳抵所治臣某中謝伏念臣學問將落行能無稱巖居川觀施諸時而莫可艸畊木茹願其外以奚爲際熈運之休明彚羣才而登進再收逺迹誕寘周行念父教之忠云旣勞而後食然身其餘幾如未老而先衰兒女滿前昏嫁未畢方抒情而地蹐忽從欲以天矜海上仙山隔蓬萊於弱水江西道院制菡萏於劍池仰惟君父之恩何有中外之間玆蓋伏遇皇帝陛下立心咸五侔徳疇三若予厚下之仁怙冒率土咨汝宅土之吏鮮小民無愛珪符下逮樗櫟臣敢不祗若徳意宏敷詔條令修庭戶之間所先豈弟民和隴畝之上玆謂答揚

賀紹熈皇帝登極表

帝出乎震雷動風從龍飛在天雲行雨施乾坤再辟日月重光臣某中賀竊以王纘帝帝纘皇相承自昔堯授舜舜授禹復見於今聚三聖於一家冠百王而獨步恭惟皇帝陛下聰明作睿統運集躬育徳東朝元良正於萬國繼離南面大人照於四方歷選古知疇若我宋蔚後先其相望凜揖遜以彌髙文祖文孫釐紹興之景命是父是子受乾道之丕基天人交歸年世方永臣近辭儲逺守侯藩鸞鳳衝霄夙欣攀附之久鴻鵠橫海敢言調防之勤

賀壽皇聖帝傳位表

立愛惟親結戀東朝之養傳歸於子辭居南面之尊玉音渙揚鼎象安妥臣某中賀恭惟至尊壽皇聖帝陛下循堯乃聖命禹厥中謂天下解憂未若防衣之戱俾壽母燕喜遂輕黃屋之心當昆侖渤澥之大寧釋璿璣玉衡之庶政親挈神器付畀嗣君王假一家世授三聖珍臺瑤館儲思太寧之穆淸夕膳晨羞允恭長樂之定省抱槧創見結繩未聞臣身逺帝暉心藏天顧五十而慕更加大舜之年八千爲春願效華封之祝

賀至尊壽皇聖帝受尊號表

爲天子之父尊之至以何加得大徳之名道之髙而無象發於嗣聖酌彼民言臣某中賀竊以商云甚武之王固非自伐漢曰太平之帝孰以爲宜𨿽聖愚之不侔豈稱謂之毋我恭惟至尊壽皇聖帝陛下視古無遜與天爲徒夏凊冬溫欲躬曾閔事母之敬朝政夕令遂托堯舜倦勤之辭旣脫屣以甚輕視鴻號而不屑然壽爲五福之首而聖則萬善之元二者何先兼此而有牒鐘白玉宜冠以至尊之稱日射黃金更牓以重華之日於赫鉅麗用光前聞臣身畱遐方目撃盛事有虞二典未必如今日之兼隆作宋一經顧可料諸儒之乏使

賀皇帝奉上壽皇壽成尊號表

禦天有俶首勤萬乘之尊熈號維新丕顯二親之懿書厥愛敬通於神明臣某中賀恭惟皇帝陛下聖徳無加皇猷允塞乃命以位方當系統接緒之初欲報之恩有在侍膳問安之外踐熈春之和暢奉大冊之烈光有父之尊有母之親用欽崇於嘉慶謂天蓋髙謂地蓋厚極擬議於鴻名掩竹帛之所書亙開辟而未睹三宮相望萬福攸同臣屬以守符邈在外服振鷺於下𨿽莫綴在廷之班倉庚鳴春或能詠太平之賦

賀紹熈皇帝冊立皇后表

歷服初元天臨諸夏家邦內助冊拜長秋慶先宮闈驩浹寰宇臣某中賀竊以干健坤順一气宻運於二儀日光月明萬物仰瞻於兩曜惟帝及後若陽與陰美教則人倫明正家而天下定恭惟皇帝陛下修巳以敬化民以躬王業艱難念久同於勞佚慈親定省復多歷於晨昏旣六龍之禦天宜四星之正位表儀中禁幬載函生惟內有闗雎鵲巢之風則外有無逸立政之治臣名在儲迹非逺臣恭儉服澣濯之衣巳相觀而身履夙夜有警戒之道豈小補於君尊

賀壽皇立紹熈皇后表

大君有命屬元子而宅中【缺】而言諉冡婦而治內正始周宻詒謀深長臣某中賀恭惟至尊壽皇聖帝陛下至誠如神防心於澹謂養以天下何如釋位以事親而對於嗣君自有同徳而作合付以家國夫何顧憂長髮其祥不顯亦世臣珪符有守觀闕惟懷望穆穆之淸光逺而無極舉欣欣而喜色樂且有儀

誠齋集卷四十六

欽定四庫全書

誠齋集卷四十七

宋楊萬里撰

表

謝復直祕閣表

守地云何蔑外庸之善狀自天有隕復中祕之榮名敢云舊物之及躬允出新君之加恵臣某中謝伏念臣少也狷介老而頓頑非不知與世而同波明哲無忤旣未能枉道以合轍退休則宜托民社以西徵寖山林之幽屏聖人復起品物咸亨覆載無私豈獨軫遺簪之舊日月所照亦何有覆盆之偏玆蓋伏遇皇帝陛下治道淸明徳澤洋溢十行一札雷厲風飛四海九州陽開陰閉展如孤逺與彼昭蘇臣敢不仰戴寵光防磨衰病假以嵗月畢輸宣布之勤歸於丘園於樂隆平之化

謝宮寮轉兩官表

禦天介賚巳增一秩之優儲廣恩亟拜兩階之寵邦榮狎至心震靡寧臣某中謝伏念臣生而一寒仕亦三已晚際乾坤之眞主獲依日月之末光當髙鴻橫海之秋臣幸陪於羽翼及飛龍在天之旦臣自隔於風雲夫何皇極之尊尙記承華之舊翦焉孤介緣此榮懷冒之則無翊運之勲遜之則爲異眾之行曺衛偕命旣並受於王朝黃綺終辭敢獨違於君子玆蓋伏遇皇帝陛下惟天爲大如日之升鳳已衝霄未遽忘攀附之雅蛇斯入宇不遐棄微賤之交臣敢不載丹乃心益素其履𨿽夕曛巳迫寖收耕釣之餘生然朝露未先不疾糜捐之義死

進和禦制進士復詩狀表

鈞天廣樂秩有踐之初筵云漢爲章賁思皇之多士湛恩至渥隆禮惟新臣某中謝恭惟皇帝陛下樂育英才旁招俊乂君子有酒多且防問以笙鏞聖人之言逺如天寫之琬琰情文雙止懷感萬斯臣等典校簡編均霑慈恵慶霄在上與彼昭回之光儒館獻歌敬修載之職

謝禦寶封回自劾狀表

需章再凟力請祝釐之官聖筆洊朌俾安典校之職巋然恩重沱若涕零臣某中謝伏念臣行能空虛經術淺薄山哦浦詠未閒華國之文蟹躁螳剛烏識立朝之體屬緣撰述之拙自列投劾之辭防天日之龍光煥雷風而響答惟君父待小臣之禮前此所無舉搢紳皆拭目而觀盛時創見誰謂衰朽所能克堪玆蓋伏遇皇帝陛下幹覆博臨離明洞照憐臣老而幸防親逢賔日之淸明知臣埜而朴忠未聽客星之漁釣臣迫於成命恪所居官危迹難安少緩東門之車馬逾時申控終采南山之蕨薇

江東運副謝到任表

依日瀛洲汔無補報觀風江渚逺有光華職超七閤之先境入六朝之勝龎洪所被緜薄何堪臣某中謝伏念臣資未有奇學亦寡要蚤粗聞於先哲恥墮在於凡民學之而欲行之每懷徇國老矣無能爲矣非曰忘君屬緣婚嫁之逼人輒控封章而丐外自天從欲將指於徵爰陞華於小龍俾給餉於流馬篆金浮壁仰淳化之寶書炊玉連檣下陪京之冰漕玆蓋伏遇皇帝陛下丕承舜授廣運禹思居九重之靚深所憂民瘼擇十道之采訪以布寛條夫何衰遲亦在臨遣臣敢不慰彼黎庶同爰諮諏九郡旱漧要令鴻雁之集百吏淸濁當謹羊狼之分旣竭嵗時之宣勞終祈田裏之歸老

辭免贑州得祠進職謝表

謝病摧頹尙賦珍臺之餼屬文論譔復超延閣之班上無棄人下則徼福臣某中謝伏念臣老不事事才非奇奇三聖旁招蚤附鷺廷之數初濳豫附晚參鶴禁之僚方眾賢依乘風雲之秋乃微臣僵臥山林之日把麾江海此朝士之榮光麗日崆峒亦詩人之佳郡矧席過家之寵曾微待次之淹夫何右臂之偏枯虛辱左等之重寄陳力就列不能者止投閒置散乃分之宜吁天以聞伏地以俟閔勞均佚仁不遐遺進律示褒禮亦異數玆蓋伏遇皇帝陛下篤玆故舊恵是罷癃軫少原之遺簪是將厚俗存子方之老馬非取長塗而臣薾然臥屙行矣歸休燭靑藜而談古豈復與英俊防立白茅而祝釐尙能使聖人壽

謝除特授煥章閣待制表

竹宮望祭洊綴奉宣之司松殿通班復塵持槖之選走循墻而莫避進惟谷以遑寧戴仁不貲感涕有隕臣某中謝恭惟髙皇之淵懿煥乎堯帝之文章森天上之寶書庋露下之玉宇河洛浮出太極是生於兩儀云漢昭回垂光下飾於萬物次對有列非賢不居如臣者少而才疎老以病去逢聖明之求舊亟號召以拔淹顧以有采薪之憂遂違不俟駕之禮逃刑已幸卽拜更優久歸守東岡之陂扁舟載月忽夢入西淸之序榮光屬天玆蓋伏遇皇帝陛下聖孝通神仁恩翊物念吾父有所愛之犬而況於人謂微臣如遺埜之蛇未旌其隠曾是正元之朝士得見防昌之新春告厥臣工昭其徳意臣敢不吉蠲若厲顯相必齊仰瞻奎璧之芒寒俯嚴香火之尊奉弱水三萬恍親銀闕之云大椿八千祝爲黃屋之壽臣無任感天荷聖激切屏營之至

賀郊祀大禮赦書表

惟皇作極禮再舉於明禋見帝於郊躬八觚之肇祀備成熈事敷錫庶民臣某中謝竊以儲精穆然斯格神明之感有孚顒若乃來郊廟之驩偉上聖之勃興赫防容之於樂乘觀臺之日至泰畤以星陳嘉薦令芳眾樂融冶幹端呈露月穆穆以金波神采宴娭靈裔裔其風馬一人慶賴百姓昭明恭惟皇帝陛下徳侔往初恩被動植克綏先王之祿祀以配天故得萬國之心告於後帝均受釐之萬壽式歸胙於三宮臣老矣山林邈焉天日奉璋左右有慚薪槱之詩鋗玉激揚願上休成之頌

謝郊祀大禮進封開國子食邑表

帝望竹宮慶侈兩圭之祀子執谷璧恩陞五玉之班仰在上以髙髙俯臨深而戰戰臣某中謝竊以煇炮翟閽之畀匪勞不訾公侯伯子之封可輕以假而臣老歸栗裏病臥漳濱逢天子親郊之初隔諸侯助祭之後籩豆維旅顧何力於駿奔土田附庸乃不均而下拜玆蓋伏遇皇帝陛下惟天爲大如日之升受命穆淸俶載欽柴之燎湛恩汪濊溥將枯木之榮臣謝生不貲矢死無霣歸美報上願賡小雅之章助順自天永祈大有之吉謝致仕轉通議大夫除寶文閣待制表

請老而凟再三始防制可增秩而職四等重拜恩隆敢圗暮景之桑楡倍費重霄之雨露臣某中謝伏以漢歸防傅蔑聞及嗣之文唐遣孔戣且乏畱賓之養未有國朝之仁惠曲全臣子之行蔵自祖宗而相傳至明聖而彌篤如臣淺陋首被龎洪年巳至而呼天數斯凟矣王畱行而曠日久而聽之若不得已而乃從且無不盡其加厚豈惟老馬之罔棄復見許犀而後行陟以文階之優進以寶儲之峻𨿽臥埜水白鷗之艸未離春風玉筍之班大隠而乃隠於朝廷在外而如在於王室一命再命三命身及子以俱榮大書特書屢書言如綸而下飾油云朝沛落木秋萌玆蓋伏遇皇帝陛下所性乾坤之仁斯心父母之愛念士之砥節也在進退不使其虧而上之待下也有始終必過其願遂假三錫以張四維臣餘生幾何大徳不報歌頌盛業媿非雙宋玉之才壽富多男惟有萬堯年之祝

謝明堂大禮進封開國伯食邑表

惟皇有慶奉瑄玉於合宣宮曰叟何功執躬圭而啟壤土三加厚矣重拜榮如臣某中謝伏念臣巳致爲臣猶進以律蓋以孝理天下者不遺於小國而有事於上帝者或及於配林奄有防荒魯僖之錫土益以殿靦晏子之辭封大徳溥博以如天小心進退而維谷玆蓋伏遇皇帝陛下精禋燾載報本祖宗祀乎明堂以教諸侯之孝光於四海故得萬國之驩恵此翟閽燕及愆邁臣敢不礪乃末路慨然永懷臣三千人同一心而報上伯七十里誓九死以於蕃

謝除寶謨直學士表

聖謨新閣森天上之寶書法從崇班綴西淸之學士墮慶霄之異數賁山澗之逺臣戴恩不貲圗報無所臣某中謝恭以光皇之立極煥乎丕訓之詒謀曰都曰兪禹無間矣有典有則宋其興乎屹璇題之造天干坤闔辟蔵金匱而鏤玉云漢昭回盍簡英奇以司文獻如臣者學焉將落老矣無能分甘痼疾於煙霞敢夢末光於日月楓林楚水久違長樂之鐘聲銀闕金宮忽近瀛洲之雲气玆蓋伏遇皇帝陛下慕親如舜對食見堯謂臣在昭考之廷嘗陪鴻鵠之羽翼俾臣聨柱史之職盡防龜龍之圗書而臣歷事四朝蔑聞寸效媿彼十八仙之盛以文辭鳴惟玆三萬嵗之呼使聖人壽

謝賜衣帶表

瀛洲方丈驚頭白以初登內帑宮衣偕腰黃而並受乃九重之異數非八柄之彛章自天以來蹐地而傴臣某中謝玆蓋伏遇皇帝陛下典嚴在笥惠篤薦紳軫仲由之緼袍錫之三服惻啟期之帶索束以兼金而臣感恩不貲圖報無所蔑然緜薄多慚疊雪之香薾爾摧頹第怯萬釘之寶

謝郊祀大禮進封盧陵郡侯加食邑表

觚壇饗帝莫助宵衣之勤梓裏建侯徼畫繡之寵家有郎拜巷無居人咸謂煙波之釣徒亦錫山川而啟宇臣某中謝竊以士伯之賞衍地豈故鄕買臣之守防稽位非列爵小臣何者異數兼之玆蓋伏遇皇帝陛下興禮從周由仁蹈舜郊祀天地式尊祖而敬宗聲教朔南溥行慶而施恵而臣功無橫艸恩與分茅執以信圭誦三復斯言之玷佩之侯印肩萬邦維屏之忠

謝以男長孺官系陞朝議遇郊祀大禮封敍通奉大夫表

白烏九子天矜反哺之情丹鳳十行雨施流垠之澤永錫爾類以及其親臣某中謝竊以神祖建官元丰攺制有若右光祿之秩實視小司冦之聨非考績與異恩豈僭賞而虛授如臣所履久掛其冠巢由外臣不在翟閽之數堯舜行徳尙同仁壽之民赫然龍光飾是駑蹇玆蓋伏遇皇帝陛下孝通覆載恩被肖翹謂能仕而教之忠子承父訓故率親則等而上人欲天從而臣月露爲家漁樵爭席三春寸艸莫報靑陽之暉億載萬年永祈黃屋之壽

謝除寶謨閣學士表

臣某言昨具狀奏乞免召命正月十五日伏凖去年十二月十五日奉聖防依所乞除寶謨閣學士臣尋具辭免伏防聖恩頒降詔書賜臣不允仍凖告授臣寶謨閣學士通奉大夫致仕臣已於三月二十九日望闕謝恩只受訖者績無可考進所職以爲眞禮旣平優更於家而卽拜民之多幸人謂斯何臣某中謝竊惟學士之名首出從班之右非星辰聽履舊入長於六卿則云漢爲章久代言於兩禁望實具美朝埜乃孚如臣者少也戅愚老而災疾六十六而解組夢隔日邊七十四而掛冠迹荒霞外夫何下澤之叟遽躐登瀛之仙花底玉堂月伴桃源之棹雲間銀闕風恬蓬渚之舟覆載無私豚魚其信玆蓋伏遇皇帝陛下天仁浩浩聖澤淵淵文獵渭濱上誤熊羆之繇漢招商嶺何禆鴻鵠之歌祗辱詳延不稱明詔臣被恩汪濊次骨縈懷擬周易八八卦辭俯慙家學同天皇九九萬嵗仰祝帝齡臣無任感天荷聖激切屏營之至謹奉表稱謝以聞

除寶謨閣學士謝賜衣帶鞍馬表

宮衣疊雪帶分寶以垂金天廏亞龍鞍被銀而歕玉一之謂甚四者難並拜君賜之便蕃媿防榮而瑟縮臣某中謝伏念臣奮身徒步抱膝一寒何四年俯仰之間被再錫服乘之寵裂荷制芰初驚齊服之華破防蹇驢未識宛駒之駿玆蓋伏遇皇帝陛下衣被萬物駕馭羣材察臣罷駑皮連霜而逺放念臣藍縷頭戴笠而苦吟萃此眾珍賁於一叟臣敢不服之無斁喜以長鳴安吉新衣脫儒酸於陋巷敲推緩轡歌帝力於康衢

遺表

臣某言日華難縶方翳入於崦嵫霞痼弗瘳忽溘先於溝壑須防忍死防漠長辭臣某誠哀誠戀頓首頓首伏念臣資也檏忠學焉狂狷少有聞於師友直道而行長無心於功名得時則駕叨賜第於髙廟受深知於孝宗光皇羽翼之不遺其如疾疢聖主弓旌之屢及俾玷綸恩臨其將終賁以今召遂視星辰之履預加帷蓋之恩平生所防晚嵗彌寵而臣冰澌以盡器覆於盈息奄奄已咫尺於黃壤精神眇眇猶奔騰於赤霄徒深慕戀之誠莫效糜捐之報伏願皇帝陛下聰明神武剛健正中乾淸坤夷曁聲教於四海天長地久爲父母於萬年臣無復再瞻於槐宸自此永沈於蒿裏澘然出涕仰止敶詞臣無任攀戀永訣之至

誠齋集卷四十七

欽定四庫全書

誠齋集卷四十八

宋楊萬里撰

箋

代賀皇太子箋

恭審對越帝暉宅於儲嫡行一而得三善遹駿元良之聲重明以照四方丕承中正之吉恭惟皇太子殿下系隆禹子右序湯孫和恵通於神明仁孝聞於天下久問龍樓之寢肇新銀榜之宮漢家雜霸之言是將奚取老氏養性之福以次有陳某綴以司存阻於班賀山輝海潤方觀樂舞之新秋實春華何俟賓僚之助

代賀皇太子冬節箋

土圭景至有融重日之光葭琯气浮丕應一陽之復宜鼎來於祉福以鐘美於元良恭惟皇太子殿下仁孝日躋溫文天粹東序舞籥詠禮樂之緝熈西學尙賢挹詩箴之儆戒俶臨華始翕受邦休某縻以攸司隔於稱慶仰惟子職欽承二聖之歡樂只時和奉上萬年之壽

賀皇太子冬節箋

日在北陸占景至之重光帝臨中壇均休成於亞獻兼此疊雙之祉集於明兩之暉某中賀恭惟皇太子殿下天縱徇齊月將學問裒對陽生之復遵循邦慶之崇出則執圭贊多儀於五疇入而舉玉介萬壽於兩宮諸福之祥如川方至某靖惟謏聞虞侍末光詔冬讀而典書何裨周序銘日新而進徳願誦湯盤

賀皇太子年節箋

頌栢葉於王正有開震治奉玉巵於慈禁式介壽祺肇允川長之元棐迪麗明之吉恭惟皇太子殿下在躬實叡立愛如春當獻嵗之始和慶東朝之八帙堯年舜壽驩同二聖之重禹子湯孫見過三天之一稽諸載籍曠不前聞某自媿庸虛叨陪虞侍東風解凍莫窺少海之兩涯春日載陽徒仰重輪之五色

謝皇太子頒賜誠齋二字箋

玉字寶書賜一雙之白璧槿籬茅棟騰千丈之瑞光自媿埜人恭承嘉恵某中謝玆蓋伏遇皇太子殿下學闗百聖天縱多能於兩宮問寢之餘傳二聖揮毫之祕龍跳虎臥得精妙於太皇霧結云霏憲昭回於今上某敢不刻之琬琰垂厥子孫袖有驪珠函山川之輝媚家無儋石蔵星斗之文章

謝皇太子令侍宴榮觀堂箋

宣猷淸宴陳有踐之多儀陋巷臞儒際不貲之榮遇仰承隆施俯極中蔵某等中謝此蓋伏遇皇太子殿下生而叡聰緝以問學眷在宮之賓贊久服采於後先秩鶴禁之初筵集鳳莊之邃宇花迎劍佩鶯避傳呼賦橫枝卻月之詩灑渴驥奔泉之字晝漏稀簡色辭晏溫至於酒肴之防且多箱篚以將其厚香羅疊雪織天上之七襄醉椀揮金出幣余之三品自朝至昃不醉無歸某等自視欿然一寒如此瓊樓圃怳驚奇麗之觀黃卷靑編願效研覃之助

賀皇太子冬節箋

珠聨璧合聚七曜於圜穹泉動芝生復一陽於亞嵗宜函防於多祐周詒燕於元良某中賀恭惟皇太子殿下作式儀辰承規景數淵衝玉裕仰進徳之日新海潤山輝格集祥之川至對於谷旦集厥閎休某自視抱虛叨塵奉秩待陰陽之定願陳呂令齋戒之辭見天地之心請玩羲爻來復之理

賀皇太子年節箋

春日載陽臨泰亨之肇序盛徳在木表震治之承天欽時休嘉用集衝裕某中賀恭惟皇太子殿下英姿天縱典學日新繼明而照四方紹休二聖之緒元良以正萬國卜年百世之長獻嵗在辰洪禧有衍某叨塵儲虞侍末光栢葉椒花竊鄙辭人之頌山輝海潤願陳雅樂之章

賀壽聖皇太后箋

重華慕親決聖謨而與子慈福就養慶天統之立孫命與維新尊其有極臣某中賀恭惟壽聖皇太后殿下象月臨照法坤靜専仰太一之常居宻移躔度近思齊之京室親執凊溫有衍萬年之壽臧永膺二帝之虞侍臣屬分符竹逺在江湖銀闕金宮望蓬萊之雲气楓林楚水隔長樂之鐘聲

賀壽成皇后箋

乃聖養親後丕承於厥志自天與子母克相於其猷俯仰相輝淸寜咸若臣某中賀恭惟壽成皇后殿下懿恭有煒持載無疆釐降嬀汭之濱欽於虞舜嗣徽京室之婦媚於大任躬慈福之婦功佐重華之子職三宮齊聖萬壽維祺臣屬以守符逺在外服周廬千列莫陪班綴之趨嵩嶽三呼不勝頌禱之極

賀皇后箋

壽皇戀母之誠遜於元子嗣聖稟親之命宅乃當陽慶緜宗祧福益寰宇恭惟皇后殿下稟資淵懿迪徳靜方谷升輝初得天而臨照望舒載朏實助日之光明徳與之齊福何無艾臣舊塵家令新覿邦榮虎嘯龍興敢作依乘風雲之想鳶飛魚躍幸居鼓舞造化之中

賀壽成皇后箋

萬乘來朝鋪洪休而於鑠二親受祉發嘉號以攸同邦家榮懷動植奮豫臣某中賀恭惟壽成皇后殿下發祥渭涘嫓徳河洲贊壽皇之燕謀抵龜而決啟聖子之凝命定鼎於中宜勤崇而垂鴻以歸美而報上必得其壽娥曁舜以匹休遹觀厥成姒與文而均福天地參立日月並明臣拘以守符逺在外服千官雲集莫陪鴛鷺之充庭萬嵗山呼不勝燕雀之賀廈

賀壽聖皇太后箋

聖子神孫世相傳於大寶壽皇聖後福並受於鴻名仰惟慈極之尊對越在宮之慶臣某中賀恭惟壽聖皇太后殿下肇修內治同濟中興如月之恆久照東朝之數蹕與天齊壽長瞻南極之一星觀子子婦婦之榮光集老老幼幼之虞侍冠三宮於霄漢之上備萬福於書契之前臣嬰以珪符隔於軒陛天顏有喜豈云將母之不遑地勢無疆更祝歷年之多所

賀皇后箋

一人必有所尊以言具慶萬物不足以報莫重鴻名典章焜煌聲施溥博臣某中賀恭惟皇后殿下柔儀載穆淑問有孚始初淸明躬行子職之恪晨昏定省日勤婦道之供従玉車於東朝奉寶圭於南極錫福而得其壽二親攸同作聖而觀厥成一字盡美庭闈慶賴海隅榮懷臣不意凋年親逢盛際金銀宮闕咸仰五云之靚深珠玉山淵幸同萬物之輝潤

賀皇后受冊箋

壽皇作書自天有命聖主立後與月合明慶發宮闈化行海隅臣某中賀恭惟皇后殿下令儀淵靚懿行柔嘉夙佐靑宮久問龍樓之寢同升紫極允宜象服之尊荇菜參差蘭林發越佩環鳴玉旣啟夜未央之勤防總衣紳更陪暮又至之敬臣舊塵儲欣覿邦榮仰幹緯之四星光華首出占坤爻之五位元吉在中

賀壽聖皇太后箋

外屏初臨中宮乃建是爲甫田之孫婦益廣進饘之供仰事思齊之祖姑用介含飴之樂臣某中賀恭惟壽聖皇太后殿下道侔坤厚壽與天長見堯舜禹之丕承世傳斯道若姜任姒之並處家嗣徽音三宮相輝萬福方永臣屬嬰符竹邈在江湖雅意本朝敢作班庭之想乃心王室實勞賀廈之悰

賀壽成皇后箋

聖聖相授本再造而繼承婦婦克諧祗重慶之溫凊椒璧有煥蘭陔載欣臣某中賀恭惟壽成皇后殿下徳嫓帝尊躬嚴家儉化天下以婦道媚於慈闈正朝廷之人倫式是中禁仰奉含飴之樂俯膺佩帨之怡於萬斯年旣多受祉臣屬分符竹邈在江湖眾皇之環北辰遙瞻象緯一日而仰三後與被化光

誠齋集卷四十八

欽定四庫全書

誠齋集卷四十九

宋楊萬里撰

啟

賀周子充察院啟

恭審緑綈錫命白簡察亷本本洽聞久郁行袐書之望行行且止頓髙眞禦史之風一臺得人羣目攺視恭惟某官絕俗以立於獨追古而與之齊揭日月而行名昭垂而旁逹引星辰而上文迥映以芒寒壯年自致於雲霄妙手連收於科目時須士重天豈賢遺然冊府淹畱閱兩周而未徙惟宸衷洞照度眾儁以超遷伸於久屈之中詭以盡言之地士之未用志亦甚髙環而顧天下之無人爲之太息及乎受主知於當世竟以無聞眾皆艶於公榮愚獨知其任重責備者四面而畢至過時則多悔而弗追他人處之假以作仕塗之嵩少賢者得此定知爲羣枉之鷹鸇欲重千載之芬香爭觀一舉之奇絕仄俟隆眷擢専中司某辱在鄕鄰最防愛遇少而取所棄之竹馬自以不如今也望之似乎木雞居於失旦仰英防而雨別讀除目以霜凝己分飄零敢作綈袍之想未忘雅素或尋敗襖之盟

賀永守沈侍郞徳和啟

湖山悠逺何至煩天子之從臣水石驩迎今乃得主盟之詞伯惟雅度兩忘於出處而爲拜一視於邇遐斯民承師旅饑饉之餘遹求少憩明公挾經濟恵康之具汔可小施恭惟某官所養要以佐時其文出於餘力兩科之名若日月不以自多壯嵗而身致云雷蓋非所欲綸省發帝之令天官除吏之精盤詰四方衡尺諸彥是皆儁甚孰不聳然況舉朝阿匼之秋莫悟黠虜包藏之計一賢孤憤九拜極言犯忌諱以直前旁觀喪膽吐忠嘉而徑去曾不顧身一日掩漢廷之公卿羣凶憚汲直之節義𨿽言本憂國豈願得鯁亮之聲然士知向方遂爭先名節之學其於扶世厥有大功正恐未蕃宣之間又將見奮熈之拜某愚而好古拙以居今俗物茫茫若爲道合此心炯炯端向誰開歘符竹之肇分撫庭松而獨喜亦豈有敲金擊石之技以俟眷知庶幾作集烏跳魚之詩載歌尢異

賀王宣子舍人知吉州啟

恭審得覲修門拜州江介又屈雲霄之步何足爲君子而喜之獨念父母之邦今乃得大夫之賢者況以故吏而爲新民出處不離於二天眷知雅辱於一日則其距躍顧不切深恭惟某官北斗璇魁左螭法従人謂非久而大用嘆其不可及之年公乃特立而徑行恥爲毋甚髙之論旣弗詭遇力求外庸甫解龜於湘流復分虎於螺浦除書布出遺老驩呼知鯫生舊出於門闌皆寄聲問訊於治狀𨿽媿周昌之喫口不能言爲賦少陵之詩眼未見有眷首尾之親炙剽聲光而屬饜若循吏傳之所書與講徳論之所頌昔聞其語今在斯人至於不察而秋毫分匪怒而刻木畏陳陳滯訟渙若澌流猝猝饟師了無箕斂聞者頓歌於來暮翹然願見以爭先然無疾其驅士方惜陸君之去而最宜爲誥帝且思王某之文正恐未開府之間卽有不俟駕之召某終更不逺夢寐焉依問栁埜亭敢望占星於霧裏看舟艸閣竚觀立馬於花邊

回施少才謝漕司發解第一名啟

文之勍者不應無以異於人舉以褎然抑或足以當其價繄外臺之論秀任一路之拔尢私憂無瓌奇傑出之英以塞屬望竟得此簡古天成之作更益光華恭惟某官詞則油然而出气則浩乎其沛平生所聞聲價久矣神交一旦得見儀刑驩焉心契莫知筆陣之合謬與堵墻之觀過眼而迷豈日賦之不別重竿而釣果查頭之至前幸借手以見諸公將貴紙而誇列郡能未忘於私謝知貪得於大篇方當新天子太息願治之初敷求剴切行上子大夫悉意正儀之對願畢忠精側聽第一之臚式快少雙之望其於感頌難以歷陳

回黃監庫謝解啟

說經之宏以肆得臣與寓目焉論秀之抑以揚士爕有何力也蔚儀觀之獨偉執禮文之更優私謝有司要是忠愛之誼朗詠俊語端令寒陋之華恭惟某官志不人隨學惟古是由典謨以放乎誓蓋豈全書脫訓詁以詣其微詎非逺識得人幸甚詢眾曰然屈元禮之班庸何軒輊於鵬背上鼂董之對立見句傳於鼇頭感銘滋多揆敍猶未

代何運使徳獻賀史參政啟

恭審疇咨國勲參秉機政光堯之托以子不待致商山之老人嗣皇之選於朝無以易甘盤之舊學望重故人不以爲驟功髙故位必極其酬凜然風生聞者心服恭惟某官所學純乎仁義其躬蹈乎直方儲禁詳延天獨以忠賢而遺上英防莫並世固知臺宰之屬公豈非以其承華之燕閒蓋嘗深竭細旃之宻勿沃心以堯舜之道正色若臯伊之倫政原後先人物良窳厚下足國訓兵笞戎其在初九之濳巳定畫一之講淸風發而日出應龍翔而雲從不崇朝徧兩禁之華乃期月贊萬幾之務天之欲平治也時則可爲學焉而後臣之政將焉往竚登顓面永相昌暉某綴以司存隔於賀列拊身幸防巳居廟堂覆燾之中屈指太平當在樽俎笑談之頃

代福建何提刑與汪福州聖錫啟

伏以戎閫闗於安危端求禮樂詩書之帥帝心爲之憂顧特輟言語侍從之臣擁髙牙大纛之多爲上冡過家之寵光映行路气回先春公方自鴛行而鼎來我亦持虎節而繼至以平生想見其風采殆不知年乃今日協同於寅恭若有所相恭惟某官正心誠意之學尊主庇民之謨奏篇冕旒早居諸老之右致位簪槖巳嘆十年之遲蓋其特立而獨行宜其自重而難合旣涉禁近果屹然而不隨發爲論思皆凜乎其可仰又厭承明之直來作諸侯之師將盡行六籍之言以散作百城之福顧一方之幸甚如四海之望何弼諧之須朝夕以冀某問塗無幾望履不遐君子爲邦故應憩甘棠而無訟有司布憲當亦閤丹筆以防成

賀張丞相判建康啟

恭審制誥書徳藩宣陪京畱丞相於闗中深寄本根之重用眞儒於天下大和朝埜之瞻恭惟某官學術函三道原貫一得仁者之靜應羣動而不窮參化育之誠聽萬物之自遂補天而莫見其妙洗日而不言其功顧徳裕何負於敏中乃元稹自憎於裴度憂以王室居江湖而未忘樂乎韋編去洙泗而無悶人仰傅巖之雨天開衡嶽之云帝亟召之己恨不早公其來止弗徐其驅姑煩東土之保釐暫倚北門之臥防乾旋坤轉方期用夏以變夷風揮日舒且要整文而經武仰惟勲徳之元老素定國家之逺謀諸將震乎威名百蠻問其容貌正賴指縱汔成廓淸安石其如蒼生何巳快老成之起司馬復相中國矣竚觀書贊之新某自賀荒涼恭承教載文席之侍玉振每得而聞尺書之論金縢今近乎防

謝張丞相薦舉啟

上旣起公將屬之大事公初薦士宜簡於異能何誤及於孤單雅不緣於造請眾惟歆艷巳則懼思竊以士有違言每病幹時之無術古之炯戒又嘆知人之甚難且入門下之旁招前此人材之豈少不負所舉於今防何或賣知巳以進身居之罔怍或自毀節以求合穢不忍聞謂懲羮而吹虀聽懸榻之掛壁而大丞相好賢之誠意終不少衰視小丈夫敗類之深情付之一莞惟忠義専圖於報國凡薦延本務於滅私覬得其眞以禆於治如某者自知巳審用世則迂仰止前修非無願學之志欿然朽質未有日新之功故其在翹材之中最號爲烈士之下庶幾受教於以反躬敢崇蠟言晞售玉表爲老之役亦旣數年幹相國之恩了無半語此其所向夫豈自他蓋身在於洪鈞何憂不逹恐名浮於實行以累所知頃於取別之辰示以兼收之諾迨衮衣之再煥果薦塵之先施至若一字之褒奚啻三倍之價才之爲用昔人所以解事物之盤根識以馭才君子所以爲正邪之止水兼其才識昭以文辭在名流避席而莫遑寧謏聞披襟而拜辱讀炳蔚敏明之譽知庸虛稱塞之難玆蓋伏遇某官道隆帝者之師身任聖人之耦天以一老復祖宗之太平相維幾人畱功業於今日世方拭目心佇告廷式眷湘中之士夫曾依墻仭之訓誨剡公車之奏舉之僅及於四三在零陵之邦得者乃逾於十半惟是行也愚實在焉凡此同掛於品題巳入異時之坱圠誰不望賜以爲至榮其敢不請事贈言深藏嘉恵豈有毫髮可補報於惠光不辱門防獨保全於名節

賀張魏公少傅宣撫啟

恭審召升亞傅命撫徵師太上皇非不知耆徳之深畱遺嗣聖新天子欲盡復中原之舊首擢我公於皇彼天將降是任必有所試使大其成彰之於大夫破斧之時凜其不折啟之於族庖更刀之後用則無前厥惟相之夫豈人只恭惟某官道徳之溫如玉忠義之明似霜扶炎祚而置諸安皆本其力遭防邪之壅於上益增其光一飯不忘於君尊四海惟愁於公老今而復起時正可爲仰涵養之素優諒規模之先定辧幕孰智齋壇孰才形勝於何而居彊敵情若爲而得實敵之殄滅必有日國之恢復必有期得一韓以在軍中倚而須慶曆之捷卷三秦而取天下當不使漢髙之淹然後布大冊之焜煌冠維師之崇極歸相興運納民隆平某於役載奔置郵以告喜不能語豈特以知己之進爲義動於心端復爲本朝而欣賀

賀張丞相除樞使都督啟

恭審疇咨元老首冠鴻樞自祖宗欲再相於舊臣先施此典宜神聖又一新於督府爰舉徽章國重以人徳浮於位恭惟某官道侔三代之佐學闗百世之師卽之溫然乃名滿寰區而不處識其小者謂才兼文武之有餘國論萬變而守如初孤忠百鏈而難於合敵馬南牧折箠以挫其鋒衮衣東徵投戈而拜吾父與其淹卹於邊圉曷若遄歸於廟堂蓋欲傾海以洗乾坤公之始願則不以賊而遺君父誓不俱生上勉徇於精誠禮姑崇於宥宻闗河響動華夏气舒萬口驩呼孰不誦諸葛出師之表諸生延竚又將賡武公入相之詩某吏畢言還郵傳聿至語心獨喜尙見太平於桑蔭未徙之間引頸非遙行望餘光於槐陰巳成之下其爲頌詠罔旣敷宣

賀張丞相再相啟

伏以風雲方壯公承帝命以遄歸乾坤爲開天喜公歸而復相旄倪如堵驩抃成春惜其懷玉而久淹愛其據鞍而未老恭惟某官巍然三代之佐展也百世之師惟有孤忠流坎不爲之攺使無防口恢復豈待於今運屯則亨天定乃勝上方廓英明之度人始知平泰之期閱百曹參曾何損益待一傅說只可枝梧蓋將正君以中庸大學之書彊國以慶曆元祐之政山川出云而有時雨亟蘇吾民日月亭午而無邪陰更求眾正次第起維新之治庸詎曰中興之難聳觀逺圗倚俟丕烈某所欣則大況適其逢挹彼梅羮敢萌染指之想政如麥飯或助加籩之須

除臨安府教授謝張丞相啟

漫仕爲親曾或美官之暇擇中都分教誰云宰物之弗遺蓋初心未敢於乞漿不自意何從而得鹿古之所謂知巳今卽在於我公伏念某生而丘園少也筆研墮在百僚之底忽其半世之催頗欲抒所抱於事功萬分其試獨不見若古之賢聖幾許其逢則復性以自怡彼在天其何與覓官聊復爾耳幹澤則謂之何三入修門肯投書於光範再隨宦牒甘摘紙於藍田不擬此來適遭大拜方震築巖之雨首沾恵棘之云繄天府之學官次賢闗之教職立諸生於館下盍揀文儒授弟子於國中是資矜式奚其誤墨及爾淺聞惟愁倚講席以不譚此非子座敢嘆無客氊而獨冷反教人爲玆蓋伏遇某官忠大而天爲通徳盛而人自伏十年江海艸木亦望其遄歸再秉鈞衡社稷頓從而增重方將文武之並用欲捲闗河於一徵寸長不捐小子何取某敢不職思其報學殖其耘售生徒以塲屋速化之方堪羞薄陋醫士俗於名節久頹之後所願宣明

代零陵昌令迎龔令啟

伏審馬蹄殘雪叱徒禦以南來山意放梅撩詩人之逺興聲隨風而先至仁與春而並回欲罷不能我自笑故將軍之陋式歌且舞民爭迎新令尹之賢恭惟某官收斂垂天之翼低徊制錦之功蓋小試惠綏於巖邑以養成經濟之壯懷愚溪西丘端未妨於覓句石渠東觀卽只召以讎書某日跂光塵宵馳夢想千里命駕能無跋履之勞一尊論文行有親炙之樂

賀兵部胡侍郞啟

恭審對天之寵行下之卿持槖豈非至勞人輕則否選眾而得此老國重方增一賢巳多四海有恃恭惟某官傳道爲諸儒之倡禦風與造物者防見於文章蓋其土苴凜然忠義塞乎乾坤羣邪重足而恐其來吾君注想而嘆其屈召歸表著再閱星霜夫何屢免而稀遷政緣自重而難合迨至人望之極乃陟從班之崇方虞正道之寖防所賴我公之獨在靈修數化要回天卻日之功申椒不芳待轉石拔山之論至於珠璣境土疥癬裔夷憂不自他慮非所急諫行則就道合則從其遂相之登要路於百僚之上又有大者舉明主於三代之隆某得之傳聞跫然欣喜豈特爲鄕裏而賀與蒙其光以此卜朝廷之興實受其賜

誠齋集卷四十九

欽定四庫全書

誠齋集卷五十

宋楊萬里撰

啟

謝胡侍郞作先人墓銘啟

丘園遺老豈幸聲名之必傳道徳宗師所憂濳晦之或冺有華峻極之筆施及不肖之孤感非不多悲曷能語追惟先子早企前修負米爲親肯辭瀕死絕甘教子殆不可生曾極天之罔酬蓋隕地之小緩彼蒼不弔莫白此寃卜其宅兆而安厝之欲畱何及惟是窀穸從禰廟者所美未彰蓋將無以揜諸幽殆不可以謂之子披肝爲紙滴淚到泉控於仁人屬此大事以言語精神之方亂何遽以聞所恃州閭鄕黨之未忘或爲之動孰云望外巳掛經端表出先人之孝廉寵貽驚代之詞翰昔昌黎獨擅碑版之任未免劉乂之譏至東坡不作銘志之辭乃爲陳慥之傳豈要人有賣文之生活而匹士無防璧之埃塵並韓之文而去其貪踐蘇之戒而兼其妙是惟具美實在我公豈繄寒門專饗此福玆蓋伏遇某官古之愛直志在春秋觀其請劍以斷佞臣夫誰或恕今也納石而銘處士獨得曰私某敢不思其所來是必有勸罔俾九京之憾以忝所生庶幾一字之褒有代之答

代胡峽州謝宰執啟

廊廟勤民是先遐僻珪符乏使亦逮羇孤恐誤所防敢榮於得伏念某志空自苦才則安施少也結交頗聞諸老之餘論慨然求道不悟流年之去人半生林泉卒嵗編簡冀自得致知之要或庶幾濟物之功出而試焉颯欲老矣頃再求於貳廣恍十閱於周星忽知已之此逢乃單詞之偶合播以大鈞之造假以夷陵之麾玆蓋伏遇某官所養天全其貞玉立方力行顏孟之妙學不曰空言以追還唐虞之淳風一陶斯世故𨿽片善舉在兼收某敢不究宣君相之寛恩恵綏田埜之黎庶瞿唐歷險當更堅鐵石之心巴峽云遙尙如居畿甸之地

回劉簡伯縣尉啟

頃於二水甚喜聞於收科隔以萬山乃獨未之修慶重緣貧病之迹彊作都城之行聊爾覓官近玆還捨頗欲鞭鷗鷺之埜性無柰嬾何念將隨燕雀之賀成或云晚矣欲含毫而莫決遽下教以相先於謙有光反已則媿恭惟某官其文天秀有譽川增方其在萬人塲屋之中脫然無半防舉子之气此行我裏其獲幾人取之寡則見其精得之難而後可貴況如近世之士止以登名爲榮朝拾笏袍暮樊筆硯惟執事器閎而量博於古學心摹而手追粲然偉辭發乎交際觀其小者知逺大之莫量願少安之看摶扶之無旣孰謂一尉能淹若人某嘗辱與遊豈不有耀

代李眞卿謝漕司發解啟

鏁防防翰聊爾逢漕榜掛名居然充數豈亦造物之見苦又使壯懷之勃興𨿽非所欣獨得自棄伏念某學本求道才無逾人閱世故以寖多悠悠嚼蠟拊塵編而有見往往得魚以玆徬徉乃至迂拙蓋嘗誦子虛而首選竟亦與考官而舛馳晚遇飛龍之初墮在特恩之列南斗年少見謂陳人仕路逹官半有徳色姑求爲步兵而隠耳將速營糟丘而老焉偶兔目之又黃顧鬢毛而未白親故逼迫子弟開陳逺引菑川牧叟之復行近援恩江鼇客之大用天其或者時不再來遂此彊顏更讎故藝扁舟徑下頗欲快秋水落霞之觀破硯久荒豈復作春艸生池之夢莫知是舉其必有從玆蓋伏遇某官道隆百世之師身爲天下之老孤忠所貫猶足開衡山之云萬目是瞻恨未沛傅巖之雨論思小輟注想彌深眷言空疎敢希裁鑑乃其波及亦復言某敢不攺圗所新更防其鈍題於淡墨豈以爲士君子之榮造在彤廷庶少吐子大夫之對

代羅武岡得祠祿謝蔣右相啟

老之將至豈乘障之敢安貧不能歸乃匄祠之得取適當吾相延登之始首在大鈞坱圠之中恩藏於心感至於骨伏念某半生孤立暮節倦飛處宣和之成鈞頗參耆舊脫建炎之屋亦欲騰鶱古風一頽世路九折作吏而信所學眾方尊城旦之書幹時而售以文彼焉用毛錐之子晚得小壘邈在三湘方漢宣帝循名責實之秋此爲時矣誦孟浩然多病不才之句其如命何退無親族朋友之依進無蚍蜉蟻子之援方將四顧聊復一鳴人皆謂愚公獨憐我玆蓋伏遇某官人物兩朝之望典刑千載之英咸造在庭早如晁董之奉大對爰立作相今若臯伊之冠掄魁乃於籌邊之餘不忘寒畯之卹僕之受賜士皆歸心某敢不愧於空餐知此厚徳頌聖主賢臣之盛𨿽曰未能當門人小子之勤則從此始

回黃解元啟

伏以有司論秀能者其誰宅相登名人亦賀我文旣而極矣子獨洗而新之恭惟某人以陸機二十之年有江夏無雙之譽彈湘妃之玉瑟追還雅頌之聲音織天孫之錦裳自出文章之機杼懋乃此舉甲於大廷曾多賀之未遑何大篇之先辱

賀吉守蔡寺丞子平冬啟

埜人云臥焉知觀魯之書茒捨日長忽悟漢宮之綫惟陽福類升之伊始非君子道長而何祥人皆願然天其或者恭惟某官源源伯喈之學繼繼端明之忠翠竹碧桐蔚有向來之文物雪山冰谷凜然淸出於班行乘風來自於帝旁把麾出守於江上官梅之動詩興未妨揮毫王春之度玉墀當不俟駕某承顏𨿽淺辱愛巳深占夫子七日之爻不逺而復上僖公千嵗之頌俾壽而昌

賀蔡寺丞年啟

珠星璧月布淸臺正朔之新栢酒椒盤詠大府風流之勝天地交泰池塘生春君子履之福祿萃只恭惟某官海流學問山立班行二千石之惟良逺出西京循吏之上十萬戶之受福皆在春風和气之中載臨道長之辰敷錫彚徵之吉梅邊覓句小吟山意之衝寒花底退朝行對天顏之有喜某窮居無似余映焉依注玉傾銀旣未得修壽觴之敬染雲翦水又不能雕頌語之工

回陳徳卿縣尉啟

上方以飛龍而造金牓所求極諫之聞公猶以嬰鱗而殿鼎科無乃有司之諱知偉度非榮於一第然還家足慰於兩親恭惟某官士之拔尢文則近古爛其若天孫之織云錦彬乎成章淸其如騷客之餐菊英苦而有味賦料揚雄之敵詩過黃初之先人所難能此則餘事一鼓不勝豈前之慚再舉乃亨非後之巧以孝秀之英而作尉玆獨曰宜發天人之學以致君則由此起所期者逺何懟於初某辱在比鄰恭承恵顧知名久矣覿徳跫然坐客無氊自笑柴門之冷文書銜袖但驚車轍之臨代李省幹直卿通長沙帥劉舎人恭父啟

輟耕作吏乃墮在步兵之廚掛笏拜庭將望見舎人之樣𨿽文字不盡依劉之悃而仁賢獨無問學之心淒其千載之逢或者片言之合恭惟某官名蓋當世文髙前修一武以趨雲霄蔚其未老孤忠之貫日月凜不可回掌制西垣寓直內閣人皆以爲公喜公豈以爲巳榮蓋其所期有不在是以中興未成爲大戚以生民尙困爲深辜今非無人誰有此意置之於湖山之逺了不聞知倚之以邊疆之寧是則談笑波靜郴江之沸天開衡嶽之云不惟藩宣之勤實繄社稷之衛要之好手屈此外邦曷若還歸於廟堂坐令整頓於宇縣某場屋百戰權輿一官收飯山淸苦之身入糟丘喧卑之地記醉鄕而避世聊復優哉頌酒徳以垂名眞成彊者每顧初心而自嘆猶幸大賢以爲歸必有異之於白眼之中未遽隔之於淸流之外

謝曾主簿啟

恭承車轍肯顧田廬識異人於山林幽獨之中偶然不後於眾稱弟子於科第光華之始意者其近於期禮有逾於其情世久無於此事恭惟某官气蓋萬人之表名重大江之西以古自嬉欲超諸聖賢之地於詞橫騖其肯則時俗之文結梅實於桃李之鬻罍洗於盆盎之市孰不莞爾子獨悠然不再戰而有功眾而後定𨿽五甲而無慍忠矣何傷但令所立之芬香曷校厥科之髙下

代慶長叔回郭氏親啟

聲气之求不緣利合婚姻之故所要嵗寒旣兩家之相忘則一語之可決伏承某人令似少而汗簡巳翻夜誦之波瀾而某第幾女子教以條桑粗知春服之刀尺羔雁戾止牋牘煇如敢拜大夫之重勤庶幾君子之偕老

賀陳應求右相啟

恭審登庸正人使宅次輔非難得宰相之位進賢則其國尊不必問太平之期用公則其效敏天有所待世未或知恭惟某官續洙泗以後之淵源追唐虞未逺之人物動容貌以肅天下巳皆趨風舉夷夏而置胸中了如觀火召來兩地亦旣三年所挾愈大而合愈難求去者堅而畱者眾深觀其守道之如許不付之大事而其誰用之小遲是以國人懷不滿之意試之旣效然後聖主有必信之心右席久虛君子是荷宜有逺略用宏儁功治道無多止在一正君之妙學敵人易了終將九頓首於大廷某自知其迂敢速於售抱賈誼積薪之疏空有狂言哦少陵看鏡之詩眞成半老獨恃知巳不虛此生郵傳贊書喜絕流輩

賀陳丞相拜左相啟

恭審陞自揆路宅乃首臺惟上相之顓面正朝虛焉巳久非天下之鉅人長徳膺此者誰厥聲旣覃所曁咸聳恭惟某官喜怒不形於色安危自任於身如太山喬嶽之靚深無爲而人自仰若和風慶雲之气象不肅而物巳孚登庸有期經濟方懋觀其恢張萬化之意固非鹵莽一切之圖民亦有言得無委付之未盡上旣歷試是用尊信而愈隆告之大廷陟於左席𨿽廟堂之維舊而風采之一新魁柄不分豈復有牽而莫可同列旣協猶曰無助而爲何正君在仁拔士宜博民之貧者無富國將之勝者無敗軍朝廷治而四海從華夏彊而百蠻服古未有攺言之似迂置乾坤一擲之中世豈不爲之快然帝王萬全之舉公必有處於斯某頃以狂言最防殊遇乃至延譽於西府相與薦進於嚴宸事有作難退而靜俟今兩賢合處而並相此其時哉當大鈞所播而不春信乎命矣

賀虞樞宻還朝啟

恭審詔下云屢公歸毋徐當旌斾欲東之初國威巳壯舉闗河以北之外敵气自銷如何四海之重輕止在一賢之出處恭惟某官所學自得於聖非天不知其忠三顧隆中此豈有求於斯世一正天下其來蓋爲夫生民方其敗敵於立談不應今日而未相英蕩萬里星霜九周惟以身爲社稷之依則其心奚逺邇之擇誰爲帝之計者復斯人而謀焉如不欲中興之速成無所事我旣久虛冡席而有待捨之其誰揚於贊書徯以朝夕某惟古之嗜以拙而窮頃辱取其一編之書欲薦進於九重之覽許以東南之人物至於傾倒其腹心見則盡歡去乃太息退而矜國士之遇聞者猶疑𨿽未拜知已之恩此巳不淺

誠齋集卷五十

欽定四庫全書

誠齋集卷五十一

宋楊萬里撰

啟

賀虞右相啟

恭審只召自西爰立在右何國人喜極而繼以恨不曰大用之遲當天下將合而未及形庸非今日之俟言觀气象忽見古初恭惟某官凜乎人物之英慨然忠烈之气足居首上病惟賈生之能醫兵在胸中賊見範老而破膽疇昔之役壯我國威於是時而相之則中興之久矣小人何怨而願其去君子欲畱而莫之能上非不足天則未定萬里灔澦魚龍亦憫其獨勞三入修門鼎軸乃得其所付洪鈞一轉乾淸坤夷泰階六符芒寒色正國患無人而非無治賢有不用而無不能旣登我公夫復奚慮發丹衷不盡之挾玆獨非其時乎了紫巖未爲之勲更於誰而責者儒效豈細休其鼎來某其立旣孤宜疎於合頃以民望之所在見而無求敢云廟堂之辱知愧焉不淺取其猖獗之未議謂可薦進於公朝事無必成勢若有待玆聳聞於顯拜悵莫與於賀賓今孰非相國之人惟我所用而況於門下之士尙憂其遺

與湖南漕黃仲秉給事啟

伏以士何必知巳之多惟愈寡而後貴古所謂防心之契不待見而已孚況門間半面之未忘辱坐上千人之小異眷焉非淺捨是安歸恭惟某官岷嶓之英洙泗之嫡夜讐天祿玆不曰異時將相之儲夕拜瑣闈久無此正人封駁之手蓋雲霄之巳逼奚原隰之載驅豈其深言之不容抑亦孤立而莫助令兮君子遑卹位隆而道污凜然我公政緣身退而名進加恵鰥寡覓句湖山信此樂之未央於外物其何有天方欲治又將聚善類而有爲上知其忠不應舉大政而他付某學無適用人不謂才有取其六太息之書薦延甚急竟復以七不堪之癖聞罷而行所幸西府之後陳得參重客之末至寵以半語云識子於文字之間懷哉此恩非知心於肝鬲之上徑馳病身歸倚之意敢作流俗暄涼之言自分云升而泥濳巳如霜降而水落豈競於利猶僥於求惟不出大賢之門乃所甚戚儻或在可教之域其忍弗收

與洪帥吳明可啟

伏以提孤身而進門下將何從而信之恃我公之如古人蓋有望而來者不然以縣令之賤而仰望大帥之光以言自鳴於分則僭非曠度脫拘攣之表敢盡情寫歸倚之誠恭惟某官其淸有延陵之風所至若河南之治【缺】紙所恃綈袍之私【缺】

回蘇縣尉啟

老困簿書無復有太之艸新從寮寀不謂見潁濱之孫未瞻故家眉宇之有光已睹長牋翰墨之是佀恭惟某官閥髙一代才繼三君胸中防謀凜有權書衡論之蘊筆下詞采猶存黃樓赤壁之風不應作尉之酸寒亦肯折腰而淹泊聲實不掩紳緌已孚豈朝夕之久如卽薦召之至止欲修敬而未果竟賜言之先施

知奉新縣到任謝虞右相啟

帶經一丘誰其貧病之或卹得地百里敢曰褊小而不爲以二相遣之而姑來故黎民見之而差敬責苟云塞功奚足言伏念某涉世作癡信書成誤頗參諸老之杖屨守其所聞備嘗仕塗之濤瀾聽其自靖頃緣下客之末墮在薦書之中一日虛名旁流四海半生孤憤上徹九闗忽忘其愚凜欲自試夫何東南之二士召見於君皆爲滕薛之大夫而況於我罷歸天只流落安之自分遂收其聲光從此永遁於江海玆逢眾正復聚本朝但欣同類之先登未覺孤蹤之猶棄曹與衛偕命而偕復援例敢乎吳與楚曰亡而曰存置論巳矣蓋春風不能泮陰崕之雪而膏雨亦難使枯木之芽非主人之不憐

【闕】

立於侍從論思之地蓋十餘年問其人物宗之存才一二老望之若怯而諫甚勇名之旣重而國不輕立朝至今未正其拜更枉盛名之下來牧大江之西落霞孤鶩之辭照映翼軫春生秋殺之政彈壓湖山取回前輩之光芒曽有今日之奇偉百城甚樂其誰解愛君之深憂眾正方亨肯或令舊徳之久外起以端揆何必崇朝坐令八區之民復見三代之治某於時莫售其病在迂墮在作邑湯火之中未知脫身罪戾之處催科撫字若爲並行而兩全燈火簡編將遂絕交於千載所幸微蹤之托乃得至仁之歸教之以其所未能端復師承之望庇之以其所不及玆謂父兄之賢

與吳參議啟

伏以同登紫巖之門至今十年其如夢還望西山之爽豈曰再見之非天自憐江湖雲月之身墮在米鹽湯火之地不有知舊於何據依恭惟某官超然光風霽月之標粹乎東序淸廟之器辭章甚古要是文人之雄談笑不勞足了天下之事一登刪潤之要地屢遷參贊於價藩聽履而上星辰知衣鉢之未逺回首而班鵷鷺卽公侯之復初某憂患頻年形影獨笑不圖流落之末路乃遇愛念之己知踏凍衝泥未辭芒屨之濕暖湯剪紙此皆薄命之【缺】惟是新吳之邑宻邇山林之居士多能文民亦簡訟儻無兵革得免催科之繹騷或遇丰穰庶幾盜敓之衰止足安迂拙苟活老窮玆蓋伏遇某官天下之安危寄諸身夷狄之操縦在其手气鐘舊國綽有東坡紫巖之風人仰英名坐期慶曆元祐之治顧盻攸曁孤陋有輝乃若不才亦在所譽某敢不心乎撫字老矣塵埃非不知吾君吾相之難逢其如奇蹇所願與老農老圃而欣詠仰答升平

知奉新縣到任謝吳帥啟

伏以地尊洪府見於三王序賦之文邑有新吳尙存二蘇服食之迹夫何儒紱亦畀男邦延見遺老之初無以借手爲言大師之意教以愛民靡不歡忻至於呼舞伏念某才不逮志學無近功以虛名自悞其半生困窮坐此知治道不在於髙論習气柰何今之【闕】士皆以濟世而自期及乎上聞使爲【闕】邑而不敢小猶如許大亦可知非逢天下之通才孰起書生之廢疾不圖末路乃始得師訓之以無政則無財本乎孟氏之防啟之以不威則不恵契乎孔明之言坐令狐疑渙若冰釋玆蓋伏遇某官心濳百聖之妙才得四科之全言皆可行恥爲畫地之餅上方夙寤急此濟川之舟不意一路之民允借二天之庇自惟幸防得在走趨某敢不佩金玉之音憂民社之寄才疎意廣縱不能了官事於笑談政拙心勞猶足以報知巳之恩遇

謝吳帥舉陞陟啟

鳴十室之弦正復犯其所短寵一字之褒何忽被於此榮莫知紹介之從或者聽聞之誤如某者技能奚有迂拙不勝亦知捨巳而從時進而云獲又念所學之何事退而益慚自量爲邑之不堪其如立法之難避字民則必廢其職辦職則必厲其民怳若失船之人茫無問津之地一逢師匠屢侍話言𨿽金聲玉振之聞服之無斁然朽木糞墻之稟頑不可鐫旣竭戴星之勞增慨捕風之效辱全安而多矣望薦進以敢哉不謂需頭之章驟驚頓首之拜至防所譽尢過其情幼而業文竟非典麗之體疎於聞政烏得詳明之稱玆蓋伏遇某官察見秋毫而爲容愛如冬日而有別致身法從猶恐寒士山林之遺掛名薦書皆入異時鈞陶之造未應淺陋亦預激揚某敢不無迷厥初更鞭其後豈曰富貴而圖報斯爲感恩庶幾名誼之不瑕罔玷知巳

賀龔實之運使啟

恭審召從帥藩就拜計相六月初吉方深旱而望雨之勤二天所開頓有穆如淸風之喜不但轉輸之恃坐令凋瘵之蘇恭惟某官大節凜乎冰霜孤忠動乎金石當其在天子爭臣之列蹇然追慶曆諫官之名補虞舜之裳用綫深藏於五色解陽城之褐裂麻無待於七年方羣憸之有驕時萬目其相視士之勍者大半掃門摩足之莫遑公獨擊之猶曰排山倒海而不置卓哉奇偉之舉絕乎古今之時惟難而後見其賢非退何以增其望織天孫之云錦旣一新嶺表之文風賦秋水之落霞又復見洪都之勝事正未妨江海之興夫豈嘗中外之知其如天人之心屬以平治之責蓋將迫之而不釋曷云辭之而或容某自信其狂愈寡於過流涕太息之疏𨿽略施行不才多病之詩竟成疏棄退而三逕之未具進則四顧之疇依彊爲一來聊復百里民亦愁止驚水旱於旬月之間官獨柰何問錢谷於星火之頃顧初心而自怍脫世网以奚從忽聞日邊之除書臨遣天下之正士是將收拾於气類靡不兼容自幸遭遇於仁賢從此有托

與荊南劉帥恭父啟

望三光五嶽之气無日不仰於緒風隔千巗萬壑之云此意獨馳於淸夢亦知寓書莫如於覿面然非修辭何足以寫心未審中臺之餘輝能照微尙之或否恭惟某官孤忠貫乎霜日百蠻震於威名當其立朝社稷豈徒於九鼎及其乘塞金湯不在於長城頃登樞廷頓起國勢使朝夕謀謨於廊廟則笑談整頓於乾坤惟其持方而入圎是以易間而難合初來洪府覺西山爽气之逾淸旋領荊州喜赤壁風流之未逺將克復神州之是恃何臥防北門之足云登庸之期跬步而近某迂無所用老復奚爲題慈恩之名要自是門生一人之數愛新吳之邑獨後於屬吏半年之間尙憶拜公於道林嶽麓之時頗辱借譽於波濤雲霧之句𨿽前古所謂之知巳未必有之故半生不恨於無遭得此足矣向者居中而未嘗宻今玆在外而不敢疎此豈緣勢利而相求庶幾防肝膽之洞視其爲歸倚未究敷陳

與【闕】政鄭恵叔簽判啟

幕府粹淸不妨尋東湖西山之勝江城疎逺未應居石渠天祿之英或謂其覉離而愁思夫豈緣中外而欣厭恭惟某官以海內寡二之學收天下第一之科舉首子大夫之中是今日之董相誦言諸宦寺之輩乃登第之劉蕡奏篇一傳紙價十倍何上意驟用而不可猶舊章相襲之或拘翩然斜飛來此外補民豈無瘼正恐非在位之敢陳公於是時力行其所言而孰禦必能條白以次罷行上裨仁賢之主人下慰歡呼之父老六月之息鵬背未必云然十年而到鳳池故應無晚某自知其拙世指其狂少也勃乎欲徑造古人之處今而老矣聊坐觀半世之非周章折腰瑟縮掣肘宦情寂歷冷於楓落之江歸夢紛紜空繞菊荒之逕敢圖貧病之末路焉依蔭映之餘光

賀龔帥正言冬啟

伏以天喜大帥之開府日華增一綫之長公有和气以破寒云物紀屢書之瑞鼎來諸福鐘美厥公恭惟某官立朝風生厲操玉立排小人於不用之地陰積於冬扶正道於將墜之時陽生於子幾年江海一節冰霜又逢來復於韋編之爻卽見處中於太之首某棄於爲邑隔此拜庭望北斗五云之星遙瞻臺曜哦西嶺千秋之雪仰頌壽祺

除國子博士謝虞丞相啟

上有恩言許解南邦之役生無朝迹驟爲國子之師出諸金布之塵埃覿以誦之文物一陶厚矣重拜嬰然伏念某命與仇謀老將疾至垂獨釣於冰井是將何求駕雙輪於羊腸乃以望進旣未能以此而易彼又何病將方而入圜環顧此生無所立落月滿梁而不寐山鬼吹燈而莫驚搔首著書頗欲爲千載之計折腰作吏長恐寒三逕之盟淒其歸心已焉榮望忽郵傳於細札俾教冑於成均起髙士於鷗鷺之羣近時巳寡擢俗吏於山水之縣此事久無玆蓋伏遇某官身爲太平之基首出中興之相盡發其七六經之學以干萬微將恢此一四海之功乃兼羣防惟是門下之賤士倍費化工之宻庸蓋數年傾倒以奇其人乃一日甄冶而有其決某敢不勉耘其業無負所知士自有吾相以爲之師如周公者愚當與諸生而激於義獨何蕃歟

朝陵與方帥務徳啟

帝命攸司往省昭陵之松栢星言載路是經越境之山川側聞方伯連帥之賢實維簪筆持槖之舊借曰駿奔而靡盬亦將參拜而後歸恭惟某官繁劇則見其才老成而邵於徳守河東股肱之郡殆且過之立春風玉筍之班或云晚爾其退甚勇厥聲益髙沛然堯言寄以禹防令旣修於庭戶人自得於耕桑雨自葉以流根河及京而防潤弱翁治狀蓋巳深知次公長材行且賜召某不圖於役得見斯人無因至前故應無按劍之悔不言失子其敢虛攜手之逢

賀龔參政啟

疇咨正人參秉大政惟天佑於有宋將開平治之期惟後非其我公不在弼諧之選罔曰一賢之寡已底萬邦之孚恭惟某官表粹而裏之剛人今而道之古所卓立爾皆詩書未作之傳舉而措之非秦漢巳還之業頃在諫省人謂冰霜及臨帥蕃民稱父母觀者異視吾惟一初然抗疏宸居排羣小於不用之處而救荒江介活百城於旣死之時𨿽云緒餘獨不雋偉人望欲逃而莫可上心旣用而乃驩將階兩地之嚴遂冠三能之極抑天下無難療之病惟藥者有宜先之方儻苦口之貯儲則元气之充實此執事平生之所挾豈今日得時而不爲某舊供走趨雅辱知遇歸與空谷方鋤三徑之荒仰止慶霄忽覺五云之逺

誠齋集卷五十一

欽定四庫全書

誠齋集卷五十二

宋楊萬里撰

啟

賀王同知啟

陞從西府進貳北樞名重而威自伸夷狄想聞其風采賢用而天以喜斗極亦爲之光華恭惟某官道得洙泗之傳人如唐虞之盛觀襲六爲七之作文不在玆啟咸五登三之隆天其或者閱平生之流坎凜孤操之冰霜獨當夙夜基命之司備殫朝夕納誨之益遂從有著爰陟同寅借箸以籌於前小遲遐舉肖築而置諸左未必淹辰某雅防眷知自笑奇蹇臥漳濱而引疾亦旣有年以泰山而易田莫知奚自惟是失優而得劇所謂未安而旣危豈敢作夢於尺五之天乃復薄命於斗升之水姑俟戍期之及尙圖祠祿之幹東望側身有四愁而莫致南飛繞樹徒三匝以無依

回王敷文民瞻定親啟

賢者有後仰玉樹之森然儒冠多貧顧席門而陋甚云何猶子之二女得配執事之兩孫伏承某人第一令孫乃吾家忠襄之甥生而獨秀而某侄子第五女孫爲詩人瀘溪之婦媿其非宜發幣載欣揮毫莫敍

謝周待制侍講舉自代啟

拜辱需頭之章踐修稽首之遜曩者單進誤防授別於友朋歸與濳深敢希推擇於鄕裏此舉創見古風言還至於孝謹防方之稱經術藝文之懿一之謂甚四者難並以門下平生許可之不輕乃筆端一旦推揚而無愛或榮所被自省則慚毣毣有懷詹詹未旣

答吉州余倅啟

風巾霧屨方卜鄰鷗鷺之羣玉句金章忽拜賜雲霞之牘如何三逕之寒陋乃辱貳車之寵光恭惟某官人品今代之英典刑前輩之烈有若歐陽詹之文行再秀全閩豈使余襄公之功名獨髙吾宋偶公朝之重外借賢業於治中風月平分不妨覓詞人之好句雲霄巳逼卽看綴香案之近班某老矣無堪歸與自屏所願托靑天之庇不勝望紫气之來蒙投分以先之愧修敬之後矣

賀吉州守王穉川年節啟

臘前梅蘂香浮蓮幕之光風勝裏金花寒映椒盤之嘉頌占履端於天序介盛福於邦君恭惟某官仁行如春名起若日紫山白水小吟冰雪之章金掌玉墀卽綴鵷鸞之列某遁身漁釣逺迹門墻耿然寸心之載馳寓諸尺素之善禱

答常州守陳時中交代啟

仰豸冠之執法昔嘗受察於一臺煎麟角以續今乃合符於三輔初謂戍期之差逺或容書札之姑徐忽贈言以先之愧修敬之後矣恭惟某官正心修身之學開物成務之才形諸藝文蓋玉振金聲之餘響羅以科目似鸞翔鳳翥之俯從欽法守於憲綱凜風生於表著職𨿽在於去惡心實存於愛賢故排小人如排邪陰然防善類若防元左右國是慘舒朝端至今未衰繄誰之力二年於外談者不以爲疑一節以趨天乎將大其用某抱虛無挾投老盍歸乃初心竊祿於遐陬不自意攺轅於近郡代大匠之斵甚憂其傷告令尹之新必有其政

答常州李倅啟

仿公幹漳濱之臥屙心知其拙易獨孤常州之舊治人豈曰宜所賴分風月之仁賢乃是同艸木之气類庶乎知免幸矣何多恭惟某官敬簡而居其全剛毅而養以晦嚴霜烈日之節凜然先正之無朋故國喬木之臣蔚若象賢之有繼文獻挺挺典刑存存借未登卿月金掌之班亦合在春風玉筍之綴乃乘貳廣同理輔藩帝方有開宇宙之心灑濯斯世公久懷貫日月之气蘊蓄於中只召不遐顯用可必某抱虛無挾投老盍歸乃初心竊祿於遐陬不自意攺轅於近郡負乘其小人之事夙夜自危同列得君子之僚細大必請

答常州趙添倅啟

折梅而逢驛使未辦一行之書呼童而烹鯉魚先被尺素之贈風月平等不必更分雲天淸明行且快覩敢修不腆之敬以結平生之驩恭惟某官重瞳苗裔之英隆準子孫之秀涵今茹古陵三軍於文士之雄飲水嚼冰爭一槪於寒儒之苦自足有立不緣其先頃者南風之政聲實居江右之最狀惟其盡辭不正之俸是以能鋤莫拔之姦能令諸公爭出薦口何下乘於貳廣來共理於輔藩只召不遐顯用可必某抱虛無挾投老盍歸乃初心竊祿於遐陬不自意攺轍於近郡惟時同列繄我故人斵鼻端之墁顧𨿽慚於妙質縮袖間之手亦豈望於交情

與吉州朱守啟

一麾出守千騎東來入奏自天帝嘉其忠信慈恵之長班春有日民巳無嘆息愁恨之聲恭惟某官有徳以養其才以學而發於政少而似舅與聞取河北之謀晚乃作州誰知經天下之志栁江種栁衡嶽謁衡稽其所臨皆有可述眷乃吾郡雄於上流江山淸斯人物茂止世傳東坡送客之句連百萬艘公有西漢循吏之風良二千石政恐朝夕卽歸禁嚴某違離末光倏忽幾嵗詩狂酒聖豈復平生欵集之歡夜夢晝思如見向來談笑之狀不圖桑梓乃屈珪符夫何故人之鼎來又逢賤子之行役所願邂逅洗此郁陶心則有懷言焉未究

與蔣丞相啟

輔郡去天辱在近長安之地髙門拂日則有大丞相之居昔嘗九頓首於下風今乃一交臂而親炙奏假茵憑之記震於喜懼之懷恭惟某官妙學察乎淵泉大忠塞乎健順孔以是傳之孟全所付於斯文虞以下迄於周未有盛於吾相貴極上臺而年尙少名滿薄海而貌若無流俗載呶其何傷於日月皇明有覺是以有於衮衣卽還奮熈再播化育某頃以客見頗防心期惟云泥之益懸故影響之遂隔自收朝迹老棄諸侯猶幸是邦之仁賢乃逢平昔之知舊子夏問政不寧求赦小過之規仲尼燕居所願聞集大成之祕

回呂秀州啟

黃帽靑鞋方小泊吳淞之艇金章玉句忽鼎來檇李之邦三讀故人之書辭重拜善鄰之信睦恭惟某官異材而養以晦達學而溯其源實大聲閎鐘懸千石之簴芒寒正色天垂五緯之星頃撿押於樞機屢咨諏於原隰物迎之而刄解事觸之而風生上有意於召歸詔斯人而自近聽華亭之鶴不妨山水之徜徉聞省樹之雞卽侍禁嚴之淸切某自收朝迹老棄諸侯大庇焉依知唇亡之必免報章極陋慚舌在以奚爲

常州到任謝執政啟

一麾出守初引疾於淸漳再命玆恭忽考功於馮翊欣去天之無逺感易地之有從伏念某乃心山林漫仕州縣頃緣諸老頗悅其狷者之風上達四聰偶墮在勝流之數拔乎靡宻米鹽之例寘彼寒空鴛鷺之班顧患在於好修乃忽忘其賈禍又復妄發不勝汲黯之狂非所宜言坐正漢家之法微公朝之寛大豈孤迹之全安載言將母之歸有獲拜州之請旣違拱北自分落南有命自天對越十行之寵舉頭見日怳兮三輔之還謂播物之不私奚窮人之及此玆蓋伏遇某官道隆開辟忠貫昭回舉五三六經之微言盡發揮於當世書二十四考之丕績將逺過於古人旁招逸遺布列中外夫何近郡輕畀非才某敢不防其鈍頑繼以夙夜仰惟美意豈詭其俗吏健決之能借曰無功猶守其腐儒撫字之說

賀範至能參政啟

恭審對越冊書置諸丞弼自初元以至於今日知故幾二十人求天下之所謂正臣如公才一二輩嘉與方夏遹觀隆平恭惟某官心濳百聖之又身載兩儀而不重屹立四垣之大節聞者膽寒盡防全蜀之中權凜如虎臥君側之所以頓肅戎心之所以弗生倬彼厥功誰歟之力繄小試之若爾則大用之斯何玆四近之延登舉萬物而奮豫昔孔孟挾經世之具老於道途至房杜亦得君之専窮於禮樂惟道與位有乖無違淒其古心言之太息今以君子之有韞乃惟聖主之與遭此而不爲其又奚俟卽超虛左之拜永處中正之崇某爲貧所驅懷歸不勇惟半生誠服之知己不在我公豈自意身墮於鴻鈞無復餘恨翦焉頌語贄諸涓人欣驩惟深揆序罔究

賀陳丞相判建康啟

疇咨上宰居守陪京一相揭日月之光俯江淮而下燭萬乘分旌旗之半俾夷夏之聳觀恭惟某官至學濳天孤忠貫日惟其凝然之風度歷萬變而不搖是故坐之於廟堂則四海之自治旣道大而難合乃身退而愈髙嘯歌古人漁釣丘壑閱諸公之衮衮次第星稀獨一老之堂堂崔嵬山立帝欲起之以自近公𨿽辭焉而可逃赤舄來朝儼二童而及馬蒼生相賀幸兩鬢之未霜亦奚不畱以答斯望其如畱籥無易耆英保釐東郊如畢公臥防北門如裴度暫大金陵之纛卽靑王氏之氊某違離門墻荏苒嵗月不自意其末路得再見於下風意豁神傾視疇昔而彌厚頭輕目朗覺病身之頓蘇開府維新賀廈敢後永言善頌式寄所宣

上趙丞相啟

萬物播於大鈞不越一陶之外百谷仰夫膏雨誰非三沐之餘矧惟控地之卑已絕戾天之望所求褊矣有謁可乎伏念某行身多憂嗜學寡要雕一生之肝肺老而未休爭百世之聲名得之奚益寸心霜降而水落萬事云凝而風休立朝幾何甚矣其戅補外再易惴焉遑寧奪諸漳濱淸涼之鄕墮在延陵煎急之地罷於奔命哀此勞人惟玆作吏及之期近在嗣嵗昌歜之節亦思黽勉以汔終更眷乃室家歷十旬而嬰疾稟諸聖善迫八秩以懷歸念旣動而莫收居之安而作否承板輿之意秋風豈爲於鱸魚困仕塗之艱夜月孰憐於烏鵲不有君子其將疇依恭惟某官以雪山玉壘之英人物千載集紫巖雍國之望文武兼資知天道輔弱而摧彊相吾君振防而禦宇當國近爾其聲藹然傾東海以洗乾坤挽天河而淨兵甲推挽鉅宋濟登丕平某幸逢筆端膚寸之新敢陳胸中磊磈之蘊願垂惻若俾脫屯如或畀廬陵近捨之麾不然間館祝釐之吏野馬也塵埃也一聽造化之氤氳防肝乎虫臂乎咸在肖翹之長育懇欵旣極鋪張未詳

誠齋集卷五十二

欽定四庫全書

誠齋集卷五十三

宋楊萬里撰

啟

新除廣東提舉謝丞相啟

帝賚璽書從天而下恩攽玉節遵海而南疏榮只荷於九重宻啟端由於一相頓首幸甚自視欿然伏念某無挾而遷何恃而進入陪鵷鷺徒竊食於大官出玷珪符媿奉法之循吏亦千慮之旣竭曽萬分之何裨乃眷延陵乃爲甸服民惟旣庶事亦滋丰善政之得民財安知錢谷源流之處餙廚而稱使客長在齒舌風波之中曽治行之蔑如問戍期而近止屬緣盡室之患病重以慈親之懷歸控於秉均請從置散天髙日逺將何路以叫閽雷厲風飛不崇朝而出綍釋玆治劇詭以觀風衣繡而歸故鄕庭闈驩喜出闗而稱使者道路光華非播物之無垠寜始願之及此玆蓋伏遇某官學濳三極忠貫兩儀江漢炳靈豈相如子云之足數天地交泰蓋築巖釣渭之復生旁招羣材緝熈萬物翦焉孤陋遐不斁遺某敢不飲冰在躬嚙雪勵操要令五嶺萬里之外凋瘵其蘇如在二陜三輔之間詔條無壅過此以往未知所裁

定羅氏親啟

百嵗論交久忘年於鄰曲兩家生子復托契於婚姻夫何聲之相求蓋緣艸木之同味某人令弟某人第二小娘子幼而自異已傳栁絮之吟而某侄子某第四子某生未有知殊媿蘭芽之茁惟是斷金之舊願言倚玉之新發幣菲然別牋敬止

答羅氏定親啟

兩家居五里之間相聞雞犬一日結百世之好如鼓瑟琴羔雁交馳蓍龜習吉某人令弟某第幾令似娟好靜秀巳如玉雪之可憐某侄子某長男某房下長女子婉娩聽從庶幾蘋藻之言采委幣甚寵拜嘉有華

廣東提舉到任謝趙丞相啟

假守延陵見謂催科之拙觀風南粵又叨禮樂之華戴恩不貲圗報無所伏念某狷而自信愚且不移幼癖於書欲防勛翰墨文章之籙長隨於牒亦載贄功名事業之塗馬不進以柰何鳥倦飛而知止頃邂逅於風雲之防欲奮發於鵷鷺之班方遇事而直前巳誤身而取敗一麾江海頗念民安三輔浩穰更令治劇終夕五起二年百憂如漢詔廚傳過客之旁長恐笞罵之不免若唐人燕寢凝香之樂𨿽或夢寐而亦無荷播物之見恫未及而脫去駕言將母迂道還家黃獨無苗方絕嘆木柄長鑱之雪緑簔細雨政獨釣桃花流水之魚詢彼乘軺之期尙在嗣嵗之臘不堪畱渴而須井忽焉有命以自天奉使而爲邑大夫曾何待次露肘而見聖天子仍免將朝曲爲之私不謁而獲玆蓋伏遇大丞相濳心貫一致主登三位極六符之泰階容光必照身作萬間之廣廈寒士俱懽曾是羇孤載沾化育某敢不潔巳律身齋心勤民攬轡而思澄淸革嶺海姦貪之習褰帷而問風俗布朝廷寛大之書過此以還罔知所措

賀葛正言啟

恭審吁俊著延拾遺諫省古者所以責難於丕後非舜不陳今代豈無敢言之正人如尊乃勇聞者興起躍如欣驩恭惟某官論議通乎古今名實孚於上下以星翻漢回之光采作新斯文以山髙水深之風流照臨當世諏儒先於三館俾廷爭於四聰方聖天子從諌如流之秋曷嘗罪夫言者惟諫大夫憂國若渴之志可曰無其時哉扶皇極於將微防善類於旣弱倘元气無不實之處則外敵亦何彊之云旣冠上坡用懌寰海某少而自好晚乃早衰誦鵝經雞檄之聨十年於此想龍章鳳姿之偉一覿何從喜頌惟深敷言未究

賀黃侍禦啟

恭審皇咨上坡蒞事橫榻屬者進格君心之論九重亦爲之回天移而爲糾官邪之司羣枉自然而見睍此非平日之素焉得崇朝之孚恭惟某官以海內寡二之文辭收天下第一之科目彼於權門炙手可熱之日竭蹷而趨及聞髙賢掉臂不顧之風其顙有泚逮公道之旣白知寸心之獨丹庭爭未幾臺端益峻士有攸挾恨無所施靜而觀流涕太息之書孰不以古人而自許起而當君子小人之防其無負所學者幾希今聖主旣求惟木之繩在執事必爲赴壑之水卽疇孤立之操遂登獨坐之崇某自分摧隤何辭漂泊瞻烏栢府晚乃依成蔭之餘振鷺栁溝夢不到來行之舊不勝善頌未究所宣

通問廣西漕梁次張寺丞啟

問李絳之同年早自附英防之下走與衛侯而階命晚乃分臨遣之末光誦玉壺春光飲別之詩覽梅嶺夜半逃禪之句憶平生故人之歡若遣一介行李而之恭惟某官議論諸老之先人物千載之上懷連城而佩明月至寶不雕餐秋菊而紉春蘭淸暉自逺羨貯之以玉壺而未決乃攽之以金節而斯何善類憮然逺民幸甚持使者之繡斧已聳揺山之風織天孫之錦裳卽煩揮翰之手某童而怪怪老矣休休誦北山之移文長慙夜鶴之見怨登東臯而舒嘯自憐倦鳥而獨飛

回向梧州開叔啟

仰止薌林之喬木今秀一枝靄然蒼梧之暮云墮來雙鯉呼長須而近止搔短髮而問焉恭惟某官文雅追乎前修聲光超乎當代昔先正以名相之勲徳若引星辰惟執事有故家之典刑如生蘭玉尙屈雲天之翼小畱江海之麾卽治行之上聞頃召音之旋至某夙聞髙誼幸邇寶鄰每從事諸公之間皆劇談盛名之下觀鸞飄鳳泊之古長想其人得日光玉潔之瓌詞似見其面慙報不腆善頌何窮

賀周子充參政啟

恭審疇咨儒英參秉機政欲治者無多術不過用天下正人之宗選眾而得我公豈復有國人遺恨之處善類防合隆平紹開恭惟某官道得函三之原文傳襲六之統湛然厚徳宏度之凝逺孰知有百鏈之至剛崒乎孤忠直節之髙寒中乃備四時之和气當眾正綴旒之日倚一賢砥柱之功於今延登或謂臯緩抑嘗歷選乎賢聖未始輕試於進爲顧其道顯晦之如何豈其身淹速之是計故莘渭布衣而渉三事莫之或誹若夷防終身而效一官則又誰怨季世寖薄古風不歸至於一防說之間便萌取卿相之意豈有平日不爲當世之所許乃欲任人之事權彼其初心惟以無位而爲憂不思旣得之愧怍今執事致身於臺斗而曠懷寄夢於江湖半生兩禁之徘徊五載六官之濡滯逮其望磅礡郁積而極其盛維嶽峻天舉斯民咨嗟嘆息而屈其淹如防制水上心雪釋渙號雷行酌彼公言置諸近弼然後談者罔不翕如喜哉吾道之亨曷曰嵗時之晚卽奮熈於端揆用膏飫於羣心某老矣倦飛已焉榮望蓋伏櫪久忘於千里林巢尙戀於一枝曩者或人之得醯乞諸鄰而後獲繼今爲母而請粟與之釡以何難此其欣欣之獨私豈與悠悠者爲比不勝贊喜罔究誦言

答吉水知縣蕭擇可啟

屬者鵷行得從大阮竹木之勝暇而燕語每傳小謝春艸之吟想其賢固一世之未多問其室乃兩州之孔邇帝遣就子男之國公聿來父母之邦亦嘗一再以致書忽貽四六之妙斵咀華蔚若拜賜躍如恭惟某官以槐庭八葉之英取桂林一枝之秀粹乎名章俊語之藻維玉及瑤投之盤根錯節之間非斤則斧欲便潘輿之奉聊從茂宰之除側聽魯山蒍於之歌足追武城莞爾之喜卽表章於寵異遂翔集於禁嚴某倦逰落南夢寐還捨今創見忠信慈恵之明府照臨故鄕獨莫隨耕桑隴畝之野人鼔舞佳政其爲欣賀未究播敷

賀王僑卿運使啟

恭審涓選休成佩服印組饟餽不絕己聞冰解漕下之稱父老縱觀皆有凍釋水順之意建臺肇允成廈載欣恭惟某官探道極先立言覺後𨿽刄往牛解閱十九年而若新然地負海涵容數百人而何止頃以丞相司直之重俯試中丞平凖之書今從臬司卽拜計相仰南斗文星之緯巳三徙於芒寒侍北天玉几之尊竚一超而直入某歸仁在宇逺迹序賓請言代匠之承承豈云托契之淺淺哦豫章小艸之句願相倚於平生視宣子嘉木之陰顧敢忘於封殖喜頌九折敷言萬分

答廣西梁漕啟

奉使無狀蔑聞中率之稱有命自天更許爰書之寄繄欲宣朝廷去殺之徳意抑亦答知舊吹生之惠心眞毀瓦以言功類暴尫而祈雨忸怩而巳摧謝惕然敬惟年丈博哉之仁輔以聖賢淵乎之學言漢九事而八爲律邁主父之明謨知秦十失而一尙存有溫舒之鯁論推向來代爲諸老之對爲今日責善朋友之書舉惠文而相規請事斯語問刑鼎而宜答其敢飾非佩服於心條陳莫狀

除直祕閣謝宰相啟

旣祥堊室永平風樹之悲寓直石渠忽被絲綸之渥控辭不獲震虩載深伏念某丘園槁人書防漫士其出也馬不進而非後其處也鳥倦飛而知還頃將繡指以落南偶殄緑林而逐北上焉天威廟算之是奉下焉帥臣將士之服勤因人而成何力之有孰謂戰多之僭冒膺儒館之除置蘭綺於蓬山雜僕姑於蕓閣下筆而妙言語我無能焉上車而問寒溫技止此爾此蓋伏遇大丞相文武爲憲精神折衝逖彼蹛林尙不逃於借箸蠢玆苻澤顧何辱於爬梳睠顏行之微勞亦功令之並錄某敢不仰慙坯冶俯防罷駑旅力旣愆𨿽乏適時之用桑楡非晚益堅報國之忠過此以還未知所措

除吏部郞官謝宰相啟

湖海十年分絕修門之夢雲天一札忽添省戶之除孰云處士之星復近長安之日伏念某老當益嬾病使蚤衰落葉空山晝拾狙公之橡栗寒江釣雪花隨聱叟之笭箵自知甚明無所可用方攬牛衣而袁臥驚聞騶谷之馮招蓬門始開山客相慶載命呂安之駕旋彈貢禹之冠搔白首以重來問靑綾之無恙都之桃千樹花復蕩然金城之栁十圍木猶如此慨其顧影於朝迹從此寄身於化工此蓋伏遇大丞相舜使是君稷思由巳謂郎官上應於列宿任惟其人而宰相下遂於物宜器非求舊眷前魚而罔棄使去鶴之復歸某敢不乃心銓衡所職夙夜豈惟春選守光庭之聖書倘或秋毫贊山公之啟事

賀皇孫郡王冬節啟

史筆登書瞻宮云之有爛土圭測日映邸雪以初長宜帝祉之鼎來錫天支而有羨恭惟皇孫節使郡王繼承漢緒濬哲湯孫三世親郊紹開千嵗之統六親嘉慶奉上萬年之觴某叨侍儲闈宻依徳宇願謹天气嚴凝之令永符曽孫壽考之詩

誠齋集卷五十三

欽定四庫全書

誠齋集卷五十四

宋楊萬里撰

啟

賀皇孫郡王年節啟

頌椒上日遹觀七寶之華奉玉慈宮式介萬年之壽開必先而有衍昌厥後以無疆恭惟皇孫節使郡王茂質蘭芬芳猷玉振九重春色繚漢殿以一新三世彩衣慶堯年之八秩曽孫來止福祿攸同某辱在儲寮仰逢邦慶允極欣欣之喜莫陳毣毣之思

回談提舉啟

白髮千莖老思故友梅花萬里難得一枝夫何漢水之錦鱗逺寄蒼梧之云物慨其嘆矣欲往從之載惟南溟摶扶之池未逺中州淸淑之气山有龍目荔支之實水有夜光明月之珍蓋地產不足以當其奇故人物間出而蔚其傑曲江振開元天寶之烈余襄起嘉祐慶曆之名今玆復見於一賢吾亦何畏於二老文則甚古凜有栁州雅健之風用𨿽未宏已著韓子精荒之解眷乃作醎之防壞於言利之臣粵之東西病及上下帝擇儒者福彼遐甿謂宜母我以酌民言開其敢議不必避礙以合上意幸其樂聞惟不計俗吏速化之勲自能得斯民樂利之實辱在末契願俾下風

賀皇孫郡王冬節啟

緯協珠囊占五星之同軌時和玉燭吹六琯之葭灰谷旦維新閎休紹至恭惟皇孫節使郡王生而宣哲學以明誠日月就將上動三宮之喜春秋鼎盛下開萬嗣之祥裒對昭時導迎純嘏某叨塵儲得望容暉方天地閉藏之時所先安性則壽富康寧之福於以延年

賀皇孫平陽郡王年節啟

節在椒盤慶集頌花之詠春回蘭殿祥開奕葉之光錫厥鴻禧集於朱邸恭惟皇孫節使郡王聰明生稟學問夙成新而又新副兩親之歡喜旦而復旦承二聖之光華某自媿陋儒叨塵儲遲遲春日願勤輕璧之功秩秩徳音動中式金之度

回兩廣談提舉賀新除祕書少監啟

伏以作掾西曹安得將無同之對校文東觀俾讀所未見之書可能下筆之有神自笑上車之不落永懷平生久要之友超然命世淵偉之英龍翔韶鈞之文名髙昭代鳳輦金碧之使光華逺郊挈攜輩流推擇气類已蒙噓枯吹生之力更詒浮聲切響之牋遠所不如故應舉韓泰而自代佩之無斁庶勿忘王粲之好音

回郴州丁端叔直閣謝到任啟

恭審一麾出守五馬來南令修庭戶之間不嚴而治民和隴畝之上式舞且歌恭惟判府直閣發身以文賦政以學中外多譽士皆曰非小用之才邇遐並觀公豈有不可爲之郡建牙近止柱笏蕭然平生蠻俗之悍輕送眼郴山之奇變橘暗蘇仙之井苔荒義帝之碑禦板輿升輕軒不妨將母而行樂淩太虛橫碧落卽看奮翅而怒飛某辱在與防尙遲修慶攬四六之妙語讀再三而益慚善頌惟深陳詞未旣

與吉州守王弱翁啟

一麾出守五馬南來威恵先庚不待賢使君之三令吏民旁午載欣郡博士之重臨無勞施爲請若寧一恭惟判府寺丞剛大以直之气魁壘絕俗之材當其在布衣之中名滿庠序及其立朝端之右望傾一時誠哉農扈之繁偉矣風稜之峻君子之所恃以爲砥柱小人之所憚以爲肅霜惟其持方而入圓是以難進而易退孰知上意似厚江西擇兩禁論思之英於宣帥閫至一道采訪之使特起儒先復疇勝流作鎭吾郡雲飛川泳將見諸賢意气之協同雨臥風餐側聽百姓詠歌之和樂又恐有先一州之怨當不免選諸眾之求某請外天從歸田日逼就荒三徑喜淵明松菊之猶存願受一防效許子衣冠之自織襞牋不腆遣騎以聞

回筠州交代兪守寺正啟

踏鳳沼之瓊瑤舊綴鵷鸞之末制劍池之菡萏新分符竹之餘矧辱從於大小籍咸之防玆復托於前後趙張之契此其情誼之不淺豈俟聲畫而復明恭惟交代判府寺正人門之懿兩隆學政之源一致懷連城而佩明月中涵珠玉之輝提幹將而運靑萍外迎犀兕之解蚤橫槊於九棘屢決讞於二桃艸緑圜扉星沈貫索至今籍甚談者韙之作江西道院之主人佳政自是其餘事侍天上玉皇之香案防書卽趣於遄歸某倦飛作癖幽討成癡摧隤病鶴出樊籠而未能摩挲曉猿幸蕙帳之無恙何上恩之優渥畀近郡之便安圍碁而焼襖衣知故人之尙爾折梅而寄馹使媿芳訊之奚先敢拜重勤願言多謝

筠州到任謝周右相啟

天上仙山旣收朝迹江西道院復畀便藩未容卒嵗之淹巳趣班春之蚤伏念某山林野性筆研苦心作賦非工敢自許同時之司馬艸何用焉知有後世之子云偶當聖賢相逢之辰墮在英俊並防之列紛十年其奔奏耿再命以來歸或惎之以繞月之烏或怵之以遇風之鷁彼意非惡此愚不移居亡幾何又復妄發顧子平婚嫁之役咄咄逼人乞牧之江海之麾怱怱就道方返舍而稅駕將息交以絕防平章溪山檢校松菊忽戍之在近戒行李於斯須求閒得忙暫靜復動自無仙骨非闗羞薄於蓬萊猶假守符來酌淸泠於丹井服之無斁揆厥所元玆蓋伏遇丞相盛徳格於皇天孤忠貫乎白日所期相業至周召而乃畱豈俾吾君爲堯舜而弗克旁招諸彥同底隆平有如木彊亦在匠斵某敢不防其後倦礪乃旣愆於斯何先願賦豈弟宜民之雅以報其上庶幾中和樂職之詩

回余復狀元啟

伏審入奉制防遂冠掄魁新天子將大有爲端不喜阿匼苟容之士諸老生皆未能對忽驚聞忠慨深烈之言恭惟狀元先輩鐘七閩海山之英名出六館秀孝之表問學河漢豈屑原夫之兩聨時世文章政堪莞爾之一笑惟厚於蘊而不市故搜其珍而獨逢首襃然而嘉之其無曰問津速化之徑先立乎其大者可援夫識路疾驅之功某老矣洿朝歸與在夢春蠶食葉偶得聞下筆之聲秋鷹當云復預觀整翮之舉凜然髙誼恵我好詞何以報之聊復爾耳其所稱述未詳發揮

答第二人曽漸殿元啟

伏審言揚大廷名亞舉首劉蕡過董豈惟二三防之嘉曹參次蕭猶在十八侯之右恭惟殿元先輩以英妙未壯之齒挾磊落不世之才把釣而拂瑚臞然山林枯槁之士排云而叫閶闔勇哉忠義奮發之詞徒步來大江之西一日驚盛名之下平生學力當不爲摘頷之資後日壯懷以此占攖鱗之舉某舊鄰鄕社新識風裁偶陪集賢之堵墻與聞九賓之臚句未遑進牘先辱贈文不敏之云何足以謝

答第三人王介殿元啟

伏審奏篇乙覽分鼎甲科探曲江之花豈計較王盧之後起明光之艸終追隨季孟之間恭惟殿元先輩稟寶婺山川之英傳東萊伊洛之學簡編燈火不作老生陳腐之談師友淵源吐爲忠臣剴切之對言鋪張而看萬名臚句以在三家理故可移於官事無難者學不能行謂之病子其楙之某老矣無悰黯然懷舊不回東野悵題字以相看如見元賓喜恵書之甚似未遑修慶乃辱先臨云云

謝李璧通判【仁父之子】

伏以荊溪假守嘗識李君父子之間蓬島校文適逢元方兄弟之至知來臨之再枉亦走見之兩乖如相避然政不解此恭惟府判大中家傳金匱石室之學身爲瓊林瑤樹之英詒我五七之篇重以四六之語明月之珠夜光之璧忽銜袖以滿襟虎豹之文鸞鳳之音並眸而盈耳已戒走卒謹偵行塵折屐門順下風而三肅揮麈落飯聽新雨而一談推謝惟深修詞何述

謝李直制乾啟

伏以長身玉立猶及瞻一老之下風有子璧連今又仰二難之偉器彼此交謁來往不逢何人事之好乖念親友而作惡恭惟制幹傳學奕葉摛文載英伯仲並防於上都聲名傾動於朝寧雪山藥圃之賦轇轕莊騷云浮艸堂之詩蕩摩甫白自笑年過乎半百忽逢敵至而作雙左支右吾覺應接之不暇前茅後勁欲進退而未能推謝惟深修詞莫稱

與淮東劉總領啟

伏以江西道院常依刺史之天京口計臺復托王公之庇繄一生淺陋之迹乃再逢庥蔭之私恭惟總領郎中气蓋諸公名髙當世尊主庇民之學夙蘊胸中經天緯地之文不専紙上早擢東堂之桂煥騰南斗之星中外踐更譽處焯著朝廷議論出諸老未言之先州部按行震百吏澄淸之表帝心妙簡事任彌隆昭哉列宿之華給此上流之饟卽歸簪筆持槖之列豈待積日累月之淹某老矣懷歸渴焉補外不圖衰病之迹辱在存全之餘修禮以恭依仁則篤其爲欣頌未究敷陳

誠齋集卷五十四

欽定四庫全書

誠齋集卷五十五

宋楊萬里撰

啟

與前旴葛寺丞啟

題慈恩之雁塔初記同年過荊溪之鷁舟再分一日慨雲散之滋久喜霧披之此逢恭惟宮使判府寺丞气蓋諸公名髙當世尊主庇民之學素蘊胸中經天緯地之文不専紙上蚤擢東堂之桂騰暉南斗之星從鳴治行之最髙膺錫環嚴召而入覲簿正外府吏無遁情制除爲丞國乃旣富一麾出守千騎東方賢於七百里之長城自當十萬兵之堅寨暫此珍臺之少憩卽看廣廈之論思某十載違離寸心鑑察不意凋年之遲暮得親盛徳之髙明其爲驩欣未究宣寫

謝陳左藏啟

屬聞鈴齋小寓長卿之重客誰謂艸徑亦迂韓子之髙軒折屐齒以驩迎聽衝牙之淸越恭惟判院有譽寡二收科疊雙濳心覃思研百聖之淵蘊下筆摛藻喑眾作之嚶鳴將總轡於石渠東觀之淸躔聊發軔於都內水沖之劇務某少而嗜學耄矣息心照乘連城驚逢至寶之投贈擊轅拊缶第媿報章之疏蕪感激有懷鋪張何極

回韓撫州賀年啟

禦溝新栁初回天上之春江路野梅忽寄隴頭之信感故人之相慶與元日以俱來恭惟判府郎中人門雙髙聲實並茂臨康樂山水之郡不妨淸防哦少陵鸎花之詩卽還近列某立朝無補視蔭又新撫嵗月之如流慨林泉之未返

辭免贑州得祠進職謝宰執啟

閒館珍臺奉仙眞於霞外道山延閣聨論譔於日邊曾是山澤之臞洽於雨露之渥伏念某景薄朽止分甘晏如幼學之壯而欲行之豈不願仕今老矣無能爲也矣加之臥屙頃落黃茅之鄕屬攖淸漳之痼臂使指而衡決指與頴而仇謀吹燈而作蠅頭故非所辦涉筆而署紙尾亦復作難虛辱千騎之東來敢把一麾而出守吁天自免下詔曲從羸牛輟耕聽林間之橫笛老馬倦路脫果下之鳴珂玆蓋伏遇某官亮天曰仁下士以禮播鈞徳溥遂萬物之攸宜納隍思深憂一夫之不獲若爲老病尙賦餼牽某方息交絕防處陰休影濯淸泉以自潔一洗滿裾之埃抱明月而長終未知報徳之所

賀周丞相遷入府第啟

恭審五卜習吉三神前驅兩兩上能有嚴有翼潭潭新府是斷是遷玆謂天下之廣居曷云一國之鉅室巖壑迎六一之思潁水石繞衛公之平泉楚畹滋蘭淮山移桂雨簾雲棟不但春深將相之家樓影花光別有天入滄浪之瀬恭惟歡慶某凍吟甕牖跂足宮墻室邇而人則遐空有渴心之勞止廈成而燕不賀自笑病身之攣如

賀太守冬啟

伏以云低魯觀紀華衮一字之書日麗魏宮詠刺繡五紋之句瑟彼賓贊蔚乎府庭恭惟某官政隨日新身法天運名章俊語爭珠星璧月之光義气仁風回冰谷雪山之暖聊復折梅於東閣卽看鳴玉於紫宸某爭席漁樵遁身江海華裾織翠自憐賀客之莫隨凍硯流澌更媿慶牋之不琢

賀周監丞冬啟

伏以日華五色初行北陸之虛雲气萬重特書南至之瑞仁者賢者神之聽之厥有善祥集於眉壽恭惟某官性仞造乎白雪文律中於黃鐘所謂伊人粹然冰釋而理順在彼空谷澹乎霜淸而水寒盍乘一爻陽復之辰遂簉三防鵷行之羽某羸然病骨老矣空山制江南落毛之衣聊以卒嵗試囊中餐玉之法可以禦冬趨賀末由占詞不敏

賀周丞相冬啟

伏以景至特書紀三臺五云之瑞客來作頌賡萬有千嵗之章協橫流沍寒載燠恭惟某官補天道妙播物功崇徒杠成而橫野水之舟微露零而縮霖雨之手巡檐索笑幽尋驛使而折梅登樓銷憂逺睇漁翁之釣雪長與上古而不老永與造物而爲徒某於斯樂饑采薪謝火消遙賀廈仰瞻相府之潭居不腆壽觴奉上田家之老瓦其爲頌詠罔旣敷陳

謝周監丞啟【冬節餽海錯果實】

伏以味鏡潭之魚蝦覺海雨江風之入齒飣冰盤之柿橘粲烏椑金彈之照人敢期四者之難並乃肯一時而分付恭惟某官軫交防之雲散感節物之日新舉白飛觴忽念山中之客絕甘分少送將席上之珍頓首拜嘉占詞抒謝

謝周丞相賀轉中大夫啟

伏以飛龍在天重開太極春雨潤木四達函生野不遺於外祠秩增視於內史我聞有命尙未敬授於贊書公將只驩聿來先逮之慶語小遲九頓首之謝敢忘一援手之恩占詞不莊全慶是望

回新知通州葛寺丞啟

布帆無恙尙記江頭楓葉之秋尺素相思忽得隴首梅花之信蓋淸風朗月必思於度而髙山流水久隔於昌黎側聞千騎之除不越兩淮之近如欲占公論之存否胡不視善人之屈伸恭惟某官所學深造於道原餘事通達於國體語妙天下親傳前輩之典刑敵在目中自任當世之勲業舊常在漢廷羣臣之右者晚乃取唐家一障而乘之袖間之手幾年塞上之馬再至未容茸纛之建卽有璽書之追某臥病荒寒懷人悁跂誰其見太白於禹穴願言問信於何如安得逢杜甫於飯山空想別來之太瘦抒謝不敏摛詞未殫

除煥章閣待制謝余丞相啟

祝釐報上陪防漢畤之祠官第頌展詩復玷堯文之次對方朝廷求舊以示盛徳之事何艸茅下客乃爲多士之先仰惟七閤之穹崇減去列聖之制作惟我髙後如彼陶唐以巍煥之文章式經緯於天地金聲玉振紹二典與三謨星翻漢回舉萬物而五色顧典領之已重況褒論之至榮如某者老而益衰病以自免二節以走阻造大昕之朝三命滋恭躐陞法從之列使宅珍臺之拂日得參仙侶之禦風據殻而食蛤蜊防汗漫九垓之上揭斗柄以干海水嬉蓬萊方丈之間庸有爲人而擇官乃令超世而絕俗此蓋伏遇大丞相學詣乾坤之蘊忠爭日月之光以周公父師之尊弼於嗣聖謂商山羽翼之舊野有遺民徯太上之意先廣初元之孝理某敢不堅此嵗晚答於巳知放鶴出籠尙竊壯哉雀防之餼縱魚入海遂獲沛乎風壑之歸過此以還未知所措

賀周丞相年啟

伏以嗣聖初年慶三朝之元防鴻鈞一气轉萬國之春風恭惟上相顓面正朝之崇超然倫魁珍臺閒館之表法天之運希聖之時隤祉發祥應期紹至水橫梅影舊嘗和玉之羮地出醴泉新釀作椒花之酒願奉上魯公萬有千嵗之遐壽更永觀尙父二十四考之屢書嘉頌未央修詞不腆

回周子中監丞賀年啟

伏以王者大一統肇新謹始之元君子法四時裒對履端之慶是叢壽富康寜之福畢集志气淸明之躬恭惟某官徳行淵騫伯仲伊呂東風解凍吹成白雪之詞章春日載陽藹入紫芝之眉宇卽覲天門之金防徑升卿月於玉墀某幽屏山寒不知嵗換冰花徹骨怯如難至之鶯柏葉稱觴慚於相賀之燕寸心孤往尺牘萬分

謝周丞相啟

屬入州府獲登相門初求仰潭府而觀光旣乃下懸榻而設醴登樓假日縱觀晴吳曉楚之天說詩解頥朗詠老蜀歸秦之句雲間梁棟世界鶯花江山逺開應接不暇超然欲羞蓬萊而薄員嶠浩乎若決云漢而略榑桑觀瞻少雙榮感千萬謹抒謝臆仰惟鈞察

誠齋集卷五十五

欽定四庫全書

誠齋集卷五十六

宋楊萬里撰

啟

答周子中監丞賀除待制

伏以授靈圉於閒館己冒祠官之除森寶書於玉堂復塵次對之選方抗章而祈免致抒謝之少臯恭惟某官文行追乎前修名實冠乎昭代晉伯之與防仲仰玉山兩峯之並寒東坡之及潁濵豈金支秀華之小異除進退塞通之外無優劣季孟之間旣袖手以旁觀請懸車而不得淸標絕俗髙節邁倫元方之難爲兄中表每慙於先用卓茂之拜太傅功名何必於早年某幼辱與遊永矢同志忘形而到爾汝屢分燈燭之光握手而出肺肝靜看衣狗之變一出而試兩俱無逢豈其所操之畸皆非速售之韞𨿽枕流潄石終隨髙蹈以相依然濁泥淸塵曷曰下風之敢望偶誤膺於異數遽先辱於慶牋霜開電折之光以華其老鏘玉佩瓊琚之韻大振厥詞先之以河東吹送之私申之以渭北論文之好心萬其感言多奚爲

答撫州周通判

恭審端防辰良紆印組之方寸下車燕喜割風月以平分朝發六一其郊其裏之鄕暮登半山若蟠若距之閣庭闈咫尺官府穹崇𨿽名兩地之暫殊其實一望而可接忠孝兼美家國俱榮恭惟判府直閣學傳省齋之衣職屈士元之驥以三十年涵養之充實久遁其光與二千石協同於寅恭姑小其試獨不見虹蜺紫翠之暈其下乃珠玉潛伏之暉有至珍而未沽無深閟之能揜過庭詩禮瞻夫子之在前錫山土田竚魯公之拜後某自笑老病其誰嘉矜擁髙蓋以及門繽其觀者焚枯魚而酌醴豈曰禮云忸燕賀之未申駭鯉封之先甲靖言多謝不盡有訧

回周丞相賀進爵開國子轉大中大夫

伏以進周家列爵之封其班視子增賈傅超遷之秩有命在塗顧同時冒寵之疊雙甫邇日拜嘉之先一有待而謝乃失之臯此蓋伏遇致政少傅大觀文左丞相【缺】國公洪化噓枯上仁播物栁舒梅放皆在春風吹萬之中川泳雲飛孰出元气函三之外某身其餘幾望已無它久爭席於漁村尙掛名於官簿連城明月首勤相慶之瓌詞墜露落英困頓再回於生意惓惓有感防防無央仰惟鈞慈俯賜燭照

答周丞相送糟蟹朽木團

恭承妙摛走送幽餉疊雙戾止則百拜斯郭索束裝更挾帶糟之味餦餭雕朽新翻寒具之油豈加籩之敢嘗敬造禰而先薦同我婦子分此絕甘俾公壽臧余無以報

再答周丞相賀除待制

帝有恩言陞之次對臣無虛受方且控詞適寸心恍駭之不遑致尺牘催謝之小緩首防相國軫記腐儒先之以瓊琚玉佩之偉詞申之以鐵畫銀鉤之妙墨非煙非霧豈不榮色正而芒寒如絲如綸尙未獲下拜而登受姑徐有頃別系謝牋不容騎吏之空歸先爲感悰而張本

答吉守

比防聖恩擢寘次對自顧弗稱再玆固辭致小緩於謝牋乃先勤於慶牘發緘朗詠摛詞有瑲玉佩瓊琚恍從霄漢而下墮破甑敝帚忽覺名價之頓髙俟登受於絲綸顓敬修於札翰姑謝誨札非曰報章仰惟臺慈俯垂亮察

賀周丞相年

伏以二年正月挈天地以趍新泰階六符開日星之明照倬彼造化爲工之處郁乎雲煙非霧之祥恭惟某官一气轉乎鴻鈞二儀爲之交泰揭載陽之日以照平泉之水石斂解凍之風以熈曲阜之山川侵雪色漏春光玩萱艸栁條之變餐朝霞飲沆瀣迫方瞳緑髮之仙某靑笠遺心白饞托命聨句洛社願聞中立拉花之詞守嵗咸家敬獻子美頌椒之祝

賀周子中監丞年

伏以三日立春方過寒气土牛之送二年正月又見盍簪櫪馬之喧有美一人來同萬福恭惟某官人物標的文章主盟剪水鏤冰雕天葩而覲巧禦風騎气與造物以同遊裒對履端之告元乘成泰吉而彚進云隨白水聊小詠於鶯花日射黃金卽髙吟於煙艸某老兼疾至坐感時遷江路埜梅敬寄一枝之信椒盤柏酒阻稱千嵗之觴

答周子中

屬聞二難胥集方尋對牀聴雨之盟一乘載奔願造防弁如星之列望行塵而未至悵人事之好乖衝泥而歸弛擔甚憊忽傳魚雁之良訊共嘆燕鴻之失期詞旨丁寧意气淒防其爲感激罔旣敷宣

賀太守年

伏以送寒气以土牛春方迎於帝皥喧盍簪之櫪馬嵗又慶於王正有韙邦君之賢允洽國人之頌恭惟某官奉詔寛大頒條中和春日載陽散作萬家之葉气東風解凍潛消千里之嘆聲裒對履端之告元卽觀泰吉之彚進某違離半月瞻仰二天江路埜梅敬寄一枝之信椒盤柏酒阻稱千嵗之觴

答廣東唐憲

恭審崇朝而易三節薦疏東闕之恩出使而占二星不離南斗之次光芒所被中外載瞻恭惟某官以淸節兩唐之子孫有髙名千古之風烈秀林間之桂拂蒼玉之嶒峨折嶺上之梅漱碧海之芳潤爰自珠宮之市就領冰坻之鹺曽不逾時復移司憲欲知聖主急難之意於屢遷而小觀從此春風玉筍之班卽一超而直入某新摩病眼快覩除書曽燕賀之未遑忽鯉封之先墜媿喜兼集攄寫奚窮

答廬陵黃宰

伏以乘槎犯斗泊秋日之樓臺拄杖穿花步寒溪之金碧窮十里九山之險抵千巖萬壑之幽未童子之譍門己羽人之響屐恭惟某官鐔城寶气修水聞孫句法親傳出月脇天心之上淵珍孤映分珠胎水府之中尋盟快閣之江山償債釣臺之筍蕨歌旁縣衣鉢祖風能窮人亦能達人誰謂詩家之寒瘦有小雅故有大雅卽扶淸廟之隆平某移病休休遁身得得泉盲霞痼非鵲能砭花徑蓬門惟鷗之處怪咄咄山林之寂驚憧憧車馬之喧與俗酸鹹自有癖羊棗昌歜之嗜同古臭味更投贈瓊琚玉佩之詞有萬其悰未一其述

答江西提刑兪大卿

屬者夜占天文徳星臨於翼軫晨望云物紫气至於函闗驚喜廣廈萬間之新已是受賜一民之數念欲遮見卽圖駿奔老病所纒願言莫遂乃令兒輩亟代躬行玆謂敬乎良可恧矣不謂交代提刑尊丈折節繡斧之威重篤契布衣之素交云錦封書恍從天落纁厚幣莊以禮將野人者世之所同輕惟公獨否古事者今之所不作非賢孰能九頓首以拜嘉一出言而何謝復許詘甚都之騎將下臨常闗之門開蓬掃花當出迎千里之命駕折荷薦芰庶小欵一尊之論文

賀周丞相戊午年冬

伏以日在牽牛應周官之測景月居系馬申呂令以驚農仰占東垣上相之躔正集南極老人之次恭惟致政少傅大觀文左丞相國公鈞陶萬類寅亮兩儀迎一丈三尺之暉載臨履永上萬有千嵗之頌以慶踐長某齧雪絕甘鏤冰自苦惡風動地誰憐獨冷之餘愛日行天聿在負暄之下謂之善禱未易立談伏惟鈞慈賜之下燭

賀余丞相得祠祿

恭審謁告五旬屹然堅臥而不動遣使十反詔以畱行而莫回奔騰東華之紅塵追送函闗之紫气觀者嘆息光於古今恭惟某官謨合臯陶之嘉身任伊尹之重故邦家之杌拯之以一手而天下之危疑決之以片言升啟明掃朝霞寅賓出日降元精扶太極昭格於天方當命珪相印賞功之秋乃賦淸風明月閒人之句車幾兩馬幾駟豈惟帝賜疏傅之金蕃四國宣四方更醉三餞申伯之酒分十連之重寄冠三殿之大稱意請眞祠歸榮鄕社凜全名髙節之獨著夐前侯故相之未曾鷗鷺候門爭前飛而相導鵷鸞回首仰遐舉之孤鶱某辱知彌深聞問欲舞千里命駕當尋山行水宿之盟一尊論文已作金舂玉應之夢喜而不寐情見乎詞

誠齋集卷五十六

欽定四庫全書

誠齋集卷五十七

宋楊萬里撰

啟

已未賀周益公年啟

五年王春先問建杓於北斗正月吉日頓回入律之東風自非少傅寅亮之功那得太平有象之慶恭惟某官身爲造化手挈陬維轉一气之鴻鈞昔嘗入甄陶之下調四時之玉燭今猶防土苴之餘卽拜周公而爲師更與廣成而同嵗某牛衣僵臥鶯喚不醒忽報頌椒之良忙寄折梅之信西江萬頃釀作聖人之淸南極一星祝爲仁者之壽

答周監丞巳未年

伏以書函交馳誰無施而不報使者系道亦何往而不來初謂先人有奪人之心今乃求系而得系之戚恭惟某官揮毫珠玉落紙雲煙倚馬萬言視桑防而未徙解牛十二拂刀刃以如新敢當孫子正正之旗遂應虢公焞焞之策此旣竪降幡而棄甲公其振旅凱以還師推次不莊仰惟昭察

回周丞相賀年送羊麪

伏以玉衡之正泰階宻運發春於隴首銀鉤之明蠒紙有來守嵗之咸家舉林鴉櫪馬以皆驚顧官栁埜梅而亦喜恭惟某官以整頓乾坤之手而對盛徳之大以開闔日星之機而哦獻頌之椒吐詞爲經妙者三天而兩地染云作葉忽然萬艸而千花旣下詒謂一之瓌文復飫賜疊雙之節物霏霏落雪如聞天旋雷動之聲濈濈飲池想見風吹艸偃之狀自嗤一室之懸罄那得二美之所鐘巳飽而歌益習其讀瞠若奔逸恍失一交臂之間待其舂容惟有九頓首而坐推謝不恪誦言未央答周監丞送錦鳩十四隻兔羓酒香櫞

伏以錦羽在桑翩翩二七褐衣缺口躍躍一雙挾驩伯以俱來並木奴而畢集恭惟某官邦家麯糵儒學鳯麟遊梁王之兔園夙推能賦賜漢廷之鳩杖晚冠耆英橘頌續騷酒箴飽徳塡然四美醉此一翁某巳嘗占詞敬致追節忽拜辱於珍餉敢復抒於謝誠

賀趙守冬

兒童騎竹初迎五馬之臨律呂吹葭忽報一陽之復誰謂大冬之在序頓回小至以如春惠化川行善祥山則恭惟某官徳同愛日文妙書云非煙祥風轉天地嚴凝之气雪山冰壑照旌旗錦繡之香斂時十萬戶之懽聲散作一千里之暖翠恐卽飛於鳳詔遂趣入於鵷行某悤悤望塵咄咄還捨倚南溪之弱栁方狎漁樵之遊仰東閣之官梅莫陪賓贊之賀善頌無斁多言未殫

答趙守

屬勤折簡招致初筵捧移檄以載奔玆謂州民之敬侍盛饌而變色更爲野老之榮退省淸羸久嬰沈痼爲心病爲耳痛殆百疾以交攻不飲酒不茹葷每十物而九忌僣瀝危悃敢辭縟儀自知方命之辜必抵大何之譴乃重煩於防傳特飫賜於珍芳下乳酒於靑雲出雕盤之白玉紫衣職緋衣走紛吏卒之鼎來朝食饔夕食飱奉餼牽而畢集加籩旣秩折爼屢丰靖言餘生尙竊厚祿嵗糜廩粟巳耗蠧於邦儲肉繼庖人復貪饕於臺餽其爲感媿莫究敷陳

答周丞相逺迎

衝雨入郛仰謝洪鈞之坱圠登車載路忽傳眞帖之光華辱問訊其良苦於泥中則俯伏而下拜於道左方將迎應接之罔暇覺進退周旋之弗能盈耳煇如之玉鏘橫空詭然而鳳躍恩勤至厚感愧來並善用兵者出奇無窮驚逢突騎不待期而薄人於險願監降幡

賀趙守丁巳年

使君千騎方瞻髙牙大纛之新春王三朝復慶列炬盍簪之盛恭惟判府提舉大中頒條朝徹出令春生泥東風解凍之崇光揭遲日載陽之淸淑緑攪原野靑歸桑麻問斗杓於天邊暫帶江城之月詠龍池於花外卽聞長樂之鐘某巳矣年衰居然嵗換椒盤柏酒阻稱千嵗之觴野栁官梅敬寄一枝之信

謝周丞相冬節送羊麪

嚼冰飲水久甘木客之山飱落雪臥沙走送玳筵之綺饌夫何天上之相國猶念山中之病身餽節疊雙拜嘉則百恭惟某官有粉米舜裳之妙巧有鹽梅商鼎之丕功以徳飽人豈空爲畫地之餅作羮賜士未嘗偏前日之羊嗟腐儒之莧腸駭防珍之飫賜旣將之以鐵畫銀鉤之牘復華之以瓊琚玉佩之詞炙硯燃薪聊寫苦吟而推謝冷窻凍壁頓回春意之暄妍懷感孔多頌言無斁

入城回周丞相逺迎

市有虎以殺人久不夢碧瓦朱甍之城郭門登龍而爲禦願再瞻靑天白日之淸明方夙興炊桂以風餐已首勤行李之郊勞霞發簡牘之字天落云錦之書三過讀以淸鏘五頓首而距躍頭白眼暗安得拜北平王於馬前意豁神傾卽當候龎徳公之牀下卒卒摧謝拳拳未宣

謝周丞相年節送一麞十兔

適遣山童疾馳賀幅忽逢騎吏交賜誨函旣以一鏃逆相直之鋒自笑五更起侵早之曉瓊琚戛擊金薤紛披先之以栁條花塢之春申之以白獸防旗之寵野人拜此何福如焉獵雪後之銀麞更哦庾信之句失月中之玉兔不羨聖兪之詩二珍疊雙十輩登一摧謝薄遽蔬蕪不勝

答贑州黃侍郎年

伏以日麗崆峒揭載陽之五色春生隴首啟肇始之三朝仰賢帥於徳鄰函神人之祉福恭惟某官邦家司直嶽牧詞人問斗杓於天邊暫帶江城之月詠龍池於花外卽聞長樂之鐘遂轉鴻鈞永調玉燭某年衰甚矣嵗換惘然方僵臥以沈綿乃洊勤於勞苦顧微生髙之可笑安敢乞醯惟嚴鄭公之垂憐時防送酒其爲感戢罔究敷陳

寒食享祀謝王才臣送北果

伏以熟食按節春祠享先野蔌山肴方酌言於老瓦胡桃松實忽盈止於加籩【缺】宗祊之【缺】靈防祉福以冥報豈惟無似之孫子分寶有朋之令芳抒謝不莊撫心靡已

答周丞相

丞相之子彥敷來訪予艸具一飯彥敷入京與予二子往還丞相以啟見謝並報予長子攺秩小男就銓

茅檐覆地敢枉東閣郎君之車旌旗拂天肯臨北山愚公之舍自笑春韭黃粱之寒陋安得靑芻白飯之滋丰瞻巍冠之切云矜崇論之振玉懽然促席舉似過庭誦頓挫淸壯之箴防嚴恕敬謙之旨坐使回聞而知十底須亢問而得三不圖談笑相親之間盡窺宗廟百官之蘊欲摧謝而未克忽誨言之有來顧惟荷蓧二子之賤防曽何足算乃至長安共客之落莫其罔不矜諗以得覲之日辰與夫考藝之姓字河陽桃李玆可忘一紙之春風吏部銓衡恐難遁諸公之刀尺仰感烹魚之素俯寛防犢之私奏記不莊撫心靡已

答周丞相賀長男攺秩幼子中銓

長男難矣初臨壯縣之萬家幼子斐然偶試吏部而一得民之多幸揆厥所元繄我公頭章破白之恩及平日口講拾靑之誨率俾先人之門戶未荒數畝之蓬蒿藏之中心感焉至骨繽其慶語之洊至嗟若謝詞之數窮名位卑防誤辱二雛之賀衣冠盛事敢當一字之褒泚筆有齋傃風孤往

誠齋集卷五十七

欽定四庫全書

誠齋集卷五十八

宋楊萬里撰

啟

答新太和張縣丞

三世與遊豈曰薄乎云爾一書未至久已聞而知之竊惟英妙之年載飛俊茂之望水循除而防防小助藍田之哦鳳髙逝以縹縹卽還阿閣之邃某老披獨速病挈笭箵舉厚祿之故人芒無一字防白雲之髙誼焉得八行報𨿽不莊情則靡巳

賀趙守加恩食邑

恭審膺受贊書光啟封國分茅胙土允爲儒學之榮增秩賜金卽表公卿之選恭惟驩慶某臥屙山野阻造府廷不勝狗馬之誠敬馳燕雀之賀

答周丞相再賀生孫

伏以章孫載毓卿衮逾褒方馳擢謝之緘重拜屢書之帖擬上天歸平地之將相偶同物而類生近當【去聲】日是中元之公臺云著鞭之先我曹謂稺騃僣希勛賢仰止兵萊崇崛之功敬惟刀益峻極之徳俱絕出於百世乃並期於一嬰若彼借防恂於明年已恨雌而恨薄矧此與周公而並處敢亦步而亦趨𨿽心知其不然感意愛之非淺欣悰何數對臆未央

謝周丞相冬節送十鳩四兔

伏以鳴鳩在梅方與七雛而啄雪狡兔入艸深藏三窟以臥霜夫何相府之虞衡小試平園之鷹犬並掩羽毛之美以給刀匕之鮮分似謏聞飲以大嚼錦翼倍五漿之餽褐衣餘四矢之瘢喙三尺以流涎食方丈而在眼不狩不獵第厚媿伐檀之詩非熊非羆恐再歸釣渭之叟

答周監丞賀【時益公冬啟同至】

昨遣長須敬致短札以修亞嵗之賀仰祝大年之祥介者未還使乎踵至方與南北阮之族小語竹林忽報東西周之師並攻楊邑雲合霧集車馳卒奔焉敢仰闗而攻分甘曳兵而走尙防四酒以飲子反先以乘韋而犒孟明旣效郤至之趨風卽出檀公之上防左支伯兮偉節之怒右梧仲氏丞相之嗔紛紜之間應接不暇摧謝不恪多言未窮

答撫州周通判冬

伏以微陽萌動小至晴寒恭惟某官捧二尺之木書尋一丈之綫日歸省天上之二老敬浮長至之重觴州裏榮光薦紳歆艷歌萬有千歲之頌祝眉壽於一家賦五更三防之詩看鵷行之首入其爲善禱未易縷陳

賀周丞相自長沙移帥豫章

膺天贊書謀帥卿部孤忠貫日已開南嶽之云餘事作詩卻捲西山之雨上釋宵衣之憂顧下觀晝錦之榮光卽命唐叔而歸於東復立傅說而置諸左俟入而賀今未足云某老以病身寄於知已修方伯連帥之職捨我誰哉防平生久要之言非予望者拳拳之悃尙面以陳

謝周丞相餽嵗三物鳩獐驢肉

蕪詞引玉已萬其榮綺饌席珍復三有賜披鯶公之尺素得鳩婦之五紋驅馬獵麞細哦庾信之句取驢逐虎更味退之之言敢不拜嘉知何以謝毣毣之悃詹詹莫窮

答周丞相謝看樓

昨巾私車擁篲公府豈惟拭目縱觀元龍百尺之新端欲折腰雅拜方朔六符之擢誰謂山林之老叟得參衮繡之後塵筍輿金梯我公忽在於天半黃冠野服賤子瞠若於雲間笑語一聲江山千里食前方丈知主人何愛於絕甘尊底十分顧病骨不堪於作苦此外泛應亦復孔難知我者以爲嵇康命駕之相過旁觀者或謂樂克圗餔之有在僕所有寸心難處之事誰爲言之公乃以尺紙隃度之辭不可加矣感焉毣毣謝則匆匆

答賀吉水王縣丞

恭審書傳雙鵲文視四羊巨竹對松朗詠循除之水崇桃積李平分壯縣之春播播仁風欣欣民气恭惟某官膠庠先進湖海勝流蚤馳雋聲孰不誦秋水落霞之句晚成大器尙未施瑤林瓊樹之材初吟溧水之星心今署藍田之紙尾以儒術而飾吏事蓋老成而有典刑造玆休明行矣鶱翥某眠雲巖石釣雪寒江三徑就荒誰其顧者四騏沃若公乃過之更詒瓊琚玉佩之詞足爲山鹿野麋之寵推謝不恪榮感尢深

謝周丞相賀年送羊麪並麞

伏以花燃錦帳占玉虫金粟之何祥冰照雪山映柏酒椒觴而呈瑞忽騎吏瓊瑤之迹臨野人雲月之家天落上臺之書風淸垂露之字龍蛇動篋滃然霧結而煙霏珠璧連文瞬若霜開而電拆長哦言語足制隤齡加饋嵗之兼三賞迎春而無兩烝花壓玉笑渠沈氏之飲朝煮餅澆蔥試作廣防之薄夜更珍餉銀麞之美覺揮毫玉兔之窮推謝不莊仰惟鈞察

謝衡州陸守回書並送書籍黃雀北果

伏以門掩候虫那得可羅之雀月明烏鵲忽報所罶之魚烹之得書恍若見面恭惟某官人今而學之古徳淸而政之和瓊芳玉暉蔚機云秀傑之气淵秀霆啟凜遜抗英雄之風乃作意於陳人至垂憐而鄭重靡叩弗應如鼓答枹瞻祝融紫蓋之峯崒乎峻極顧野服黃冠之狀耄矣摧頽莫勝舐犢之私僭申巢燕之托不寧墮翰墨文章之絕妙端復拜防書肴核之滋丰東觀西昆怪底牙籖之未見南烹北果快哉犀筯之新嘗願推老老之仁貤爲子子之惠大徳不報𨿽負衛平之言中心何忘敬賦周人之雅

回太和卓宰庚申年賀年送酒【正月戊子日】

伏以嵗在申而先庚符藝祖興王之運日惟戊而配子應吾皇誕聖之辰惟賢履端與國咸慶恭惟某官以閩訓孝秀之冠續山谷歌之聲春閣風煙興寄鄰封之桃李釣臺筍蕨夢回古寺之林塘後先百年標韻一致勿嘆江西之飲水卽防花底之退朝某釣雪孤舟眠雲巖石聴澗松之淸吹方哦茗椀之勛下乳酒於靑雲忽拜山瓶之味感栗靡巳報謝不莊

回萬安趙宰賀年【送金橘山藥蔊菜】

伏以王春六年又臨獻嵗正月元日值慶履端初驚市橋栁色之新忽報隴首梅花之信恭惟某官頌椒絕唱夢艸偉詞遲日暖風放河陽之桃李黃鸝紫燕和武城之弦歌卽升度於玉墀遂頡頏於霞佩某嚼冰萬壑披雪一蓑自束白茅歸煮黃獨誰謂紅塵之騎飛墮紫山之章鑄金柈之石丸更詒嘉橘熬瓊糜於山蕷佐以珍蔬芬然蔊頭之芳辛醒此莧腸之淸苦感懷無斁占謝未央

回周丞相送一麞四兔【庚申臘】

鼻息晝眠方而成曲足音午夢驚啄啄以叩門雙玉寸金忽披妙札一麞乘兔加勞珍烹味超逢澤之介麋羣掩中山之明眎薦新屏攝分餕室家爲公酌竹葉以先嘗慰存窮鬼恐僕夢蔬畦而見怪駭愕藏神推謝不莊獻笑斯在

誠齋集卷五十八

欽定四庫全書

誠齋集卷五十九

宋楊萬里撰

啟

謝臨江軍葉守送酒

伏防臺慈特屈二千石之達尊分似三十輩之驩伯百末玉色一巵重餳首敶屏攝以薦新吹與室家而受餕徑醉公瑾醇徳之惠媿無少陵濃香之詩推謝不莊感藏何極

回吉州趙司戶得憲臺舉縣令

伏以戶掾屈杜有光緑水之芙蕖憲臺薦衡先種花封之桃李惟中之充者其表自顧價之重而所讎尙輕僕何力之有焉入而賀則後矣更往而教以媿其心不勝主臣夫復何道

回廬陵黃宰謝得審察指揮

恭審茂宰報政諸臺薦賢膺天家待除之恩錫公府察廉之命恭惟懽慶某防藾沃若聞音躍如繄雀賀之小巳鯉封之下墮咎在不敏言之起羞

答周丞相謝訪及

昨入州府獲登相門仰瞻泰階之六符曲承畱欵亟返衡宇之三徑政坐病衰小摧謝之函已拜勞還之牘震震以懼詹詹未詳

回贑州守新除廣帥鼓子山郎中

貧居臥雪安知梅栁之春軍將打門踏作瓊瑤之迹乃諫議茶書之問訊致拾遺柏酒之慇懃恭惟某官節瑩飲冰詞淸剪水崆峒麗日方布畊桑隴畝之和觀閣連天又新防纛戈兜之盛卽頒銀印信度玉墀某似範一寒如鄭獨冷故人別我尙防分乳酒於靑雲閒宦病身自此寄誰家之大廈

謝韓提舉賀正送碧香酒並鵝饈

元日至人日初回佳麗於雲中長懷復短懷政仰光華於天半忽辱隴首梅花之信更分蒲城竹葉之春恭惟某官志在澄淸盛行判舉傳吏部之學自六藝下逮於百家紹荊州之名願一識乃榮於萬戶茂對東風解凍之序峻陞西淸寓直之班遙應使星槎上光浮於銀漢竚瞻卿月春前徑度於玉墀某行李白鑱生涯靑笠方與狙公而拾橡驚聞軍將之打門對酒而愛新鵞一之謂甚得玉而求寶劍二者得兼便覺冷窻凍壁之溫頓解啼饑號寒之色感藏何數推謝未央

答聶倅送淡風月軒記一軸

伏以層軒偉然一新風月之壯觀蕪詞陋矣不啻巴渝之裏音旣涴翠瑉之鑱鐫復防華綺之藻借防賜墨本覽之赧顏推謝不莊誦言靡已

答胡季亨

詞奉談間居諸易久妙帖下逮長牋偕來明月連城驟驚滿把落英墜露頓覺回春某三章乞骸四載俟命防恩從欲謝事歸田顧推謝之未能忽慶語之先辱

答吉水秦宰

伏以錦纜牙檣溯濤江而夜上桃蹊李徑覺花縣之春生仁聲四馳邦域咸喜恭惟某官秦淮山川之秀紹興師相之孫翠竹碧梧載瞻鸞鵠之傍峙紫樞黃閣尙有老成之典刑小屈子男之封卽慶公侯之復某老矣冉冉歸歟休休方幸病身仰托萬間之庇敢圖謙徳先詒一字之褒推謝不莊誦言無巳

答宿松知縣戴右伯賀致仕

追數同寮於金陵相懽不少其爲投分之石友今復幾何怒飛者莫顧於楡枌漂零者恍如於霜葉豈謂右伯知縣朝議寮友才名統世髙誼薄雲志乎古違乎今不鬻於市炎而附寒而棄無貳爾心尙憐長鋏之歸未忍短檠之棄方親朋舉無於一字莫往莫來乃星月獨垂於兩章以引以翼非特暄涼之間加遺藥物之珍望淸淮之幾山空隨落照慨長江之萬里不隔相思毣毣有懷詹詹不盡

謝新雷州劉教授

太學賢士新折東堂之桂枝廣文先生肯顧南溪之鷗鷺掃苔錢而三肅瀹茗椀而一談恭惟某官學易詣於畫前出語妙於天下短檠勲績屢先鳴館下之諸儒長劍光芒誰能揜鬥間之寶气果摘髭於慈塔遂奪席於泮宮曽講陳人乃迎舉趾詒我佩玖出銜袖之文書報之木媿揮毫之蕪拙毣毣以感詹詹未殫

賀周丞相年

伏以六年王春正月元日乃占三陽道長之由爲賦千嵗眉壽之詠舉五福以川增集一相之山立恭惟歡慶某屏居林野逺迹火城莫陪華裾織翠之賓奉上椒盤頌花之壽敬琢儷語寫諸楮生之前亦有村醪旅於庭實之末

賀黃經略

恭審碧幢拂日紫气過家有長沙益國之歸久不瞻元帥之禮樂繄建炎丞相之後今復見大將之鼔旗小憩午橋之莊卽前乙夜之對屬玆癃老未拜羽儀敬持小夫之竿仰徹連敖之謁

答周丞相

恭承玉字送以憲書惟小子得爲入幕之賓皆我公賜以薦稱之墨拔之污瀆濯以淸波免爭壠防之錐刀得托外臺之覆露何以報徳藏之中心

答本路張提舉

一別瑤林瓊樹之姿十年夢耳再觀秋月華星之字三讀恍然仰惟南宮之望郎自是東序之祕寶蚤馳大手筆之譽載揚飛霞佩之程拄笏設囊盍踵曲江之步武乘槎犯斗小迂博望之光華誰謂二天之崇未忘一日之雅錦書彪列繡口劬愉茅棟槿籬覺春風之入戶荷衣芰制驚華衮之繞身稱謝未詳伏惟原省

誠齋集卷五十九

欽定四庫全書

誠齋集卷六十

宋楊萬里撰

啟

與本路運使權大卿

恭審膺受璽書肅將水漕錦江玉壘回岷峨曉日之旗雲棟雨簾煥桑梓晝衣之繡過家邇止卽拜榮如恭惟某官嗣中興佐命之英爲昭代典刑之老郎星卿月徧春風玉筍之班使傳仙槎犯北斗銀河之浪乃底可績式遄其歸卽陪紫禁之鶯花密綴彤庭之筆槖某十年不見千里相思獨有二天晚托故人之覆燾慿將尺素小攄慶語之殷勤

賀周丞相致仕

恭審三請告老九重莫回𨿽周傳益崇亮天地於孤保之右然陶仙徑去掛衣冠於神武之前恭惟某官太極之學先乎兩儀王佐之才周乎萬物致君而上堯舜是殆見善者之徳機有道而出羲皇表獨立超然之燕處人猶望其再相巳乃決於一歸八千爲春觀壽福之未艾七十致仕舉禮經而力行眇近世諸公之絕無凜天下烈士之卻立或謂平章軍國之重時未釋於潞公孰知富貴名節之全天並還於郭令某幼侍場屋老贊鈞樞翫海上之鷗巳辱俯同於保社眷籠中之鶴自憐未脫於羈稱慶不勝摛詞何逺

答雷運使

伏以候紫气於東闗仰紛郁煙雲之表揭文星於南斗俯照臨翼軫之虛未伸燕賀之惟寅拜辱鯉封之先甲恭惟都運煥章吏部一世儒先之冠四朝俊彥之宗英識絕人不待三十里辧外孫之字名傳章後咸曰二百

年無吏部之文方【缺】

而取勢鸞旂葺纛分閫宣威玉節仙槎星軺問俗轍環久矣驛召宜之屬登攬於日畿示遄歸於天闕浮家泛宅駕言靈巖香徑之遊返斾南轅又賦秋水落霞之句小淹期月之頃卽綴三能之躔某獨速在躬笭箵在手誰謂繡衣之侍者肯顧黃冠之野夫光施裁金截玉之聨以爲潄石枕流之寵浩歌緑水恐詒聴者之淸愁時寄白雲式表山中之逺信

答廬陵趙宰

伏以命代風騷久誦長笛倚樓之佳句拂天旌斾驟臨束薪煮芋之山人惟曉猿夜鶴之先鳴報問栁尋花之將至瑲衝牙之入戶折屐齒以出迎恭惟某官以翩翩公子之佳乃戛戛陳言之去宅不毛之裏蔚爲今日之徳麟集三古以來再見西京之子政啟夕秀於未振吐天葩之奇芬惜古道無人而獨行技將安售炯渫井不食而莫惻聖者所艱顧不屑千室之邑而割雞眞辱此六鈞之弓於射鼠公肯以儒而飾吏民知學道之愛人載路風謠以入魯山於茘於之曲第頌臺閣卽賡卿云旦復旦之歌某行李一蓑生涯半菽脛寒山雪慨黃獨之無苗舟載月明盟白鷗而爲友曽未修玉川參韓尹之敬何以防洛令訪袁安之謙掃花徑而開蓬門惜未容於小欵用木李而報璚玖慙不稱於所防悃愊無央誦言罔旣

答江南提舉張郎中

伏以禦溝新栁催省郎花底之朝東閣官梅寄驛使隴頭之信怪底玉虫之報喜鼎來金薤之有華恭惟某官粹徳春遲淸名雪瑩池塘入夢掞緑波碧艸之詞原隰觀風賡紫燕黃鸝之句立繡衣於霄漢倚玉節於雲霞盍乘太陽裒對晉晝登車攬轡回漢家八使之輪上馬設囊傳唐相九齡之笏某負薪中野采茹空山短褐風霜自笑一寒之如此長瓶塵積懶吟五斗之自然敢期天上之故人尙憶門間之半靣分正字之水衲頓回冰氏之溫拜司業之酒錢更覺窮鬼之富銜戢不淺揆敍未央

與新吉守劉伯協

恭審涓選嶽牧保釐藩維偉然斗南一【缺】之英大名垂於宇宙倬彼江右三劉之裔茂閥冠乎雲霄不待見而識耿介拔俗之標望其來而起中和樂職之頌恭惟判府大中維天潛地之學挈國濟民之謨溯子政子駿之淵源海同川防續公是公非之光艷電拆霜開播栁山之最聲爲湘江之表選繄我枌楡之社爲今鄒魯之邦鵠袍萬人來遊泮水臺星三防下燭平泉疇咨可績之賢宅乃承流之帥良二千石後稱西京循吏之遺風連一萬艘前作東坡送行之佳句小漱白鷺靑原之芳潤竚登紫荷玉筍之班聫某久掛雙緌將撰二屨扶杖聴詔卽望見於蔥珩當戶抱兒敢忘規乎薤黍跂跂廷迓喋喋未央

答新吉水王宰

恭審載錫之邑有銅其章文江爲文字之祥誰其盟主王姓乃王者之後今爲仁侯恭惟某官世擅鵝經詞傳雞樹斫桂月脇名髙吳士之闗種花河陽身爲廉吏之表民亦勞止公其念哉聞將解瑟以更豈有張弓而不弛若石壕無捉人之吏賢於猛獸之渡河或溪水照催租之瘢顧曰圜扉之鞠艸卽疇密縣之績入冠漢廷之班某久矣掛冠跫然望屐連城明月媿先枉於瑰詞枯木寒灰已頓回於春意推謝不敏多言未窮

答吉水顧縣尉

開蓬門而掃花徑分知谷之暾乘回風而載云旂忽報梅仙之降恍蒼芒而折屐迎岌嶪之巍冠恭惟仙尉學士揆度庚寅收科甲乙瞻虎頭之金粟凜然江右之祖風詠雞口之月星妙絕溧陽之句法乃如壯縣東南一尉之職未補太學朝暮十年之勤卽占鸂之祥遂集孔鸞之綴某與蝶同夢從鷗爭沙久矣管城之絕交塵封破硯遽焉墨客之投贈玉振空山但矜藏去之榮莫稱言讐之報

答徐教授

伏以晝眠如醉方詒孝先弟子之羣嘲午夢若驚忽辱廣文先生之一顧亟整冠而肅客巳銜袖而贈言恭惟教授學士落落千齡之古心混混九州之詞力南州髙士具存孺子之風流太學諸儒屢薦何蕃之行誼早收科於秀孝首分教於膠庠必手抉忠孝仁義之淵釀郁斯士俾人皆棟幹琬琰之器光輝有邦夫誰知中沚莪蒿之勛端不下淩煙冠劍之傑今焉在泮我自樂無氊之寒行矣談經眾爭榮奪席之寵某笭箵漉月襏襫披風巳防魯魚之偏旁敢言識字況復龍鐘而健倒久不入城遙睇賓階敬馳謝牘

答韓安撫【字子久】

恭審皇咨元臣帥我洪府金印紫綬映三公衮冕之九章玉珂靑幢分萬乘旌旗之一半湖山春動父老堵觀恭惟判府安撫太尉節使相公忠孝雙美而不矜文武兩有而無對北鬥喉舌可虛聽履之星辰南紀波瀾又俟洪源之舟楫繄名徳纘戎於先正宜臺符淵曜於象賢潁濱上太尉之書屹然河嶽之望永叔記武康之節蔚乎彞鼎之勛不崇朝黃麻之一新兼二者靑氊而復舊乃輟槐位火城之邃聿來雨簾雲棟之遊山上有山小哦樂府之句相府出相卽賦遄行之詩某寒棲滄浪遐矚霄漢花迎新使曽未隨扶杖之民葉滿空山首辱問束薪之客旣對月偕星而折簡復染雲剪水以摛詞藏尺牘以爲榮白珩非寶操寸管而書紙丹心已灰占謝不莊永懷何極

賀周敬伯以幸學恩免省

恭審九重尊道萬乘臨雍詔褒東序之名儒各揚乃職恩視南宮之淡墨咸造在廷允爲鄕黨章甫逢掖之榮匪直公家瑤林瓊樹之慶恭惟省恩省元學士以凡將邢茅之冑傳翼康帥伏之論詩正而葩回狂瀾於旣倒詞麗以則謝朝花乎巳披二十辭家八十鼓篋將軍百戰久矣不侯永平三朝於焉賜爵卽復吾州戊辰之典再魁聖時乙丑之科某如巳得之恨身老矣燕雀賀廈自憐衰病而未能鸞鳳衝霄更期摩厲而待敵

答本路陳漕寶謨大卿

恭審出節少府觀風上流卿月之度玉墀方騁雲霄之步使星之沈銀漢忽臨翼軫之虛父老爭扶杖而往觀官吏有解印而自免恭惟都運寶謨大卿海涵地負之學星翻漢回之文使之進讀於金華必力陳於仁義使之代言於玉署當丕變於訓詞乃讞於張之平式致蘇之律有徳者進惟拜之榮豈無他人可充唐使於十道不有君子孰重漢廷之九卿偉進退之甚都曽眷畱之莫可爰陞內閣之邃俾福大江之西光華一臨威惠兩有春生南浦回緑波碧艸之風光雨捲西山凜秋水落霞之霜气不應黔突之久卽邀紫荷之聫某嘗以姓名徹於凡格致老牛防犢之懇昔被龎恩藏渴驥奔泉之書今猶永寶屬聞攬轡之始偶苦采薪之憂譚子賀齊已幸逃不至之伐李白道甫乃首寄何如之聲感懼交加推謝惕若

致仕轉通議大夫除寶文閣待制謝宰執

伏以掛衣冠於神武已叩增秩之一堦侍奎璧於寶儲復進隆名之四等恩華其晚望過厥初伏念某爲貧覓官未老先病偶憶瀼西之茅屋遂別江東之暮云雙鬢蒼浪紛霜華之滿鏡孤身疾痛獨藥裹之闗心誤膺天上之榮光俾作山中之法從懼濡其尾宜乞其骸蓋禮經賜杖之年故應謝事而邦典垂車之令盍致爲臣況朝廷淬礪於士風欲臣子保全於名節倘幹沒而不已斯倒行而何觀四年於玆屢牘以請聖主奚於敝帚眷眷畱行賢相未忍於遺簪遲遲報可忽兪音之來下驚病骨之頓蘇奚出胸詞𨿽解縱滄江之鷗鷺已抽手板猶追隨紫禁之鶯花竊自憂其始終乃防護其玷缺不辱知已庸非至仁此蓋伏遇某官一徳昭天大忠揭日謂正臣表治可令廉恥之不張故大夫閔煩式聽山林之長往仰承明詔下飾餘生某感恩則多圖報無所鐘鳴漏盡𨿽然縱浪大化之中雨臥風餐豈在一气鴻鈞之外

答陳勉之丞相

恭審皇咨眞儒冊拜端揆人主之掄一相蓋弄印以久虛冡宰之正百工宜秉鈞而獨運告廷風偃挈國山安恭惟懽慶某夙依仞墻喜加十倍耿幽潛而逺迹隔班賀之下陳臥屙恭然奏記後矣乃先傳於寶牘外發雲霞仍下墮於除書中含雨露懍乎自失感甚而慙再念某解組一終還笏五稔仰聖主儲精九重之邃何由記憶於病夫微丞相造膝片言之恩其誰薦進乎孤迹𨿽然是舉甚者未安繄上臺熈載之維新正天下具瞻之攸屬伊欲逮格天格帝之烈獨不在持衡之大公倘弗避非親非故之嫌庸詎曰淸濟之無玷可私墜履之舊或承播物之羞寧惟自愛以全軀將恐上累於知巳願賜密啟函回誤恩俾餘生終逭於鑠金庶末路罔愁於碎璧

謝陳丞相

伏以退居南畝方尋壑以﨑嶇進律西淸忽登瀛而榮耀允出大鈞之布不令小物之遺伏念某少也信書長而載贄柴車言邁必遇九縈之羊腸布帆斯張又逢七日之鹿角偶以老癃而移病非因髙謇以取名解組一星掛冠五稔答暑於緑岸之雨獨逮於白鷗之沙抱明月而長終寧鈞天而復夢繄光皇之寶訓新天祿之玉函炳若丹靑與八卦九章而表裏倬彼云漢爭三辰五緯之光芒曽是耋荒乃叨典領頃辭彭澤號葛天之遺民晚伴香山班元和之學士此蓋伏遇特進大丞相國公淸忠瑩乎冰雪盛徳格乎天淵謨同陶之嘉兼溫廉而翕受才有周公之美篤故舊而不遺春日載陽勾萌盡達某邈未參拜淒其感懷仰之彌髙跂望東闗之紫气何以報徳持寄山中之白雲

誠齋集卷六十

欽定四庫全書

誠齋集卷六十一

宋楊萬里撰

啟

答周監丞賀除寶謨閣直學士啟

伏以帝奉先猷新禹謨之天祿恩叨寓直登唐館之瀛洲系乘成先生借月旦之評致吾黨小子進奎躔之職伏念某漁樵爭席雲月爲家木柄長鑱劚同谷之山雪桃花流水釣西塞之江風敢期尺一詔之頒誕寘十八人之列目昏靑簡頭渾白以柰何身被緑蓑腰縱黃而不稱何修臻此揆厥所元玆蓋伏遇致政提舉監丞學詣三五之源文傳六一之統金口木舌駕所說以無前玉佩金琚著厥詞而愈偉親執杏壇之牛耳俯視槐宮之鼠肝獨無愛於遊談喜推長於同輩老夫耄矣防暖律之一吹暮色蒼然忽秋艸之更緑某屬者自欿惕焉擅辭紙落雲煙首辱一幅八行之牘聲諧韶濩更詒駢四儷六之章迨及謝恩於公朝乃能答賦於齋閤今已後矣眞魯人二國之何以報之媿平子四愁之詠

答本路陳漕送冬酒啟

伏以斗仰巖瞻望淸風於天外陽生道長舒和气於人寰慶先集於一臺福遂均於十部恭惟都運寶謨大卿文炳日星之紀學見天地之心雪山倚空方輝映孔鸞之集卿士惟月乃照臨軫翼之虛卽乘七日來復之期徑造五花判事之處某密依陳榻未辦猷舟下乳酒於靑雲忽拜山瓶之賜寄魚書於白錦更詒煙村之詞摧謝不荘頌言靡已

答本路陳運使送元正節酒啟

伏以寒盡春生轉光風於七始冰解漕下溢喜气於一臺福以類升道隨陽長恭惟都運安撫寶謨大卿筆補造化紙落雲煙椒盤頌花又入杜陵之新句官梅動興更追何遜之髙吟卽上直於玉堂供履端之春帖某嚼冰松下釣雪溪頭幸獨有於二天乃不陰於元日逺勞靑州從事之嘉惠實獲我心愧無黃絹幼婦之好辭以拜君賜

與寧國府傅樞使啟

伏以辭奉上臺之光今一終矣願在下風之悃夢多見之隔天闗九虎之崇深覺漢水雙魚之疎濶或者未忘於末至不然敢逆於顏行恭惟判府大樞吏相公文冠唐朝之兩科家傳商相之一傅有艸堂先生之烈玆老成典刑之尙存有司馬君實之風辭樞機周密而不拜請乃翁之舊治慰故老之去思航謝守之澄江乃賡淨練筆梅郎之疊嶂迓續絕卽書名姓於金甌襲作鹽梅於玉鉉某生涯獨速行李笭箵千里同風悵想望於兩地一子從政喜獨有於二天敢丐恩斯而閔斯庶容饘是而粥是有敶懇欵靡所終窮

賜衣冠謝陳勉之丞相啟

久制荷衣豈識宮衣之舊絢內分金帶反觀韋帶之酸寒未聞老退之逺臣與被匪頒之異數玆蓋伏遇大丞相特進國公上扶天造下遂物宜發晏子之仁言前陳造膝廣周王之好賜施及病身某來日無多前塗就窄潭潭相府想厭聞結艸之諂辭喋喋嗇夫竟莫報拔茅之恩紀

賜衣帶謝雷朝宗左司啟

孤云無依方宿巖而翻月自天有賜爰賜帶以遺衣白髮其端烏得無自玆蓋伏遇左司仁言乃玉咳唾成珠酇侯論功允出鄂秋之建議瑯邪就國率本田春之立談感徳何窮占詞已淺

賜衣帶謝戶部王少愚侍郎啟

孤云無依方宿巖而翻月自天有賜爰賜帶以遺衣費大農金帛之所儲命有司出納而不吝玆蓋伏遇判部侍郎持心近厚博愛謂仁肯若叔孫之裂裳曰其褊矣端爲武公而請服安且吉兮感徳何窮占詞已淺

謝趙徳老大資舉女壻陳丞京狀啟

伏以掛冠神武之門居然一紀望履翹材之館邈若九霄於何冰氏子之寒欲動雪山佛之聴眞持方寸之木輕撞萬石之鐘頃不自量乃竊有請僣以東牀之下客控於北斗之鴻樞懇陳鵲繞之依仰祈鶚表之薦敢謂觀使大資相公其應如響有味其言旣稱其稟不世之才又重以行有用之學使老僕當二語之寵敢云披襟豈後生防一字之褒可不避席而況揚淸之公舉尢艱破白之首章惟元勲鉅徳之相臣欣爲之唱則使節州麾之執事和者爭先是一紙之春風兼五奏之秋實岱宗造化難方化筆之穹崇渤澥波瀾莫測恩波之浩蕩感深次骨言不寫心

謝福帥何樞使許薦陳丞啟

伏以臥疾淸漳箭激一星之紀上書光範莛撞萬石之鐘頃不自量乃竊有請僣以東牀之下客控於北斗之鴻樞僂陳鵲樹之依仰匄鶚章之染敢謂判府安撫觀文樞使相公以衮衣繡裳之崇崛不忘貧賤之交以銀鉤玉唾之光華允答迪忱之懇云薦紙之罔缺許嗣嵗之兼收立談賜白璧之雙一諾重黃金之百屬子淵之頌蜀援建武以借恂朝徹九闗夕頒一札卽舊邦而因任布大冊之焜煌峻紫宸絕等之班示赤舄遄歸之信天其或者我有遇焉極知帥閫之需頭嵗中不再亦聞祕殿之薦目囊底有三偶時制立限員之文至來年乃拜賜之日息壤在彼奚事荀庚之尋盟秉燭夜行猶恐靈均之先路倚俟瓊琚之報不勝犬馬之情

答新廬陵陳宰啟

伏以廬陵壯縣非方六七十之小邦邑長邇年財僅數二三之佳政今眾口又談於明府舉萬人想望其仁賢恭惟判縣大中太丘徳閥之聞孫碧落仙眞之猶子管城楮初欲防勲二尺之檠玉樹芝蘭晚乃折腰五斗之米身中淸而雪潔手奏職以風生諸公蜚薦鶚之五章九重遣割雞於百里河陽桃李巳先春而作花武城歌不崇朝而偃艸某漁樵爭席雲月爲家忽驚剝剝啄啄之叩門更詒怪怪奇奇之妙牘暗投明月故應無按劍之譏報乏英瓊竟虛辱錯刀之贈毣毣之悃詹詹未央

謝太守胡平一斷盜葬墓啟

伏睹判府寺正臺判以賊人羅十六髮妻父故承事郎羅天文墓盜葬斷罪訖者發塜元惡服刑府廷當三人夜盜於墟墓之林其誰知者乃一日暴寃於神明之政此舉赫然照黃泉之憤於九天噓白骨之枯而再肉從此衣冠之松檟安若泰山遂使椎埋之姦凶罔不落膽兩族雨感恩之淚萬人歌掩骼之仁某嘉與外家同沐膏澤屬嬰癃疾抱至痛者一期仍苦痔風忽下血之數斗薾然垂死力趨蹌而未能惕若占詞字敧傾而不恪其爲悲感罔究鋪張

通吉州李守啟

恭審出綍西垣分符南服偉然人望久應置紫槖之班邈是江城乃復掛朱幡之轍自非重外何至煩公先庚一臨旁午相慶恭惟判府大中英名山重雅徳川流夜光之璧隋侯之珠焯爲宗廟之寶䢐徠之松新甫之栢自是棟梁之材小試合肥監貳之聲大振臨賀循良之政繄吾鄕佳山水之郡有先正分風月之堂召伯昔臨撫砌下甘棠之蔚若王戎幼戲嘆道旁苦李之宛然故老喜東閣仙郎之來太史占南斗文星之粲第恐促馳於召節庸或不俟於建牙某投老歸歟受防幸甚紹興晚嵗常拜老龎公之後塵淳熈初年又忝大馮君之前秕乃今得托於世契將獲大庇於老癃寸心載欣千諄更寫

謝何樞使舉女壻陳丞攺官啟

相門之老賓客手援坦腹之親幕府之舉賢才首剡需頭之奏望不及此幸而得之側聞十連之薦員止限一削於滿嵗閩山人物有今日小朝廷之名樞極相臣負一世大宗師之望士經題品眾所聳瞻豈惟京秩之階梯已入化工之坯冶矧以廣文先生之親近每朝暮叩門而求之庸有藍田負丞之濶疎無左右先容之進者初笑亡弓於楚國終爲得鹿之鄭人遂登濟玆孰綱維是玆蓋伏遇判府安撫觀文樞使相公道綜乾坤之蘊望隆社稷之臣周公之非驕吝篤故舊而無棄仲尼之本忠恕記久要而不忘尙憐諸父之門生同是貞元之朝士老而不死巋然獨存薦其東牀詣於北闕獻蛇雀銜珠之語知所厭聞肩出處斷金之心永以爲好過此以往未知所裁

賀李吉州小啟

恭惟練日惟良建牙有淑仁風義气不減鼓琴之南薫天時人和更沛隨車之甘雨恭惟懽慶某受防所部臥病空山騎竹而迎郭侯巳落兒童之後扶杖而聴漢詔莫陪父老之班

羅氏定親啟

朱陳二姓繪嫁娶以成圖劉範兩家締昏姻而以世久矣古風之汨振俟乎吾黨以追還恭惟宣卿知丞學士尊伯翁令侄必隆主簿學士親家位長小娘子稺而惠和有外氏之內則而萬里長男具位長孺房下長孫子具位泰伯學而勉彊乃公家之彌甥十世可知繼好復從於今始兩端而竭菲儀仍守於舊規

誠齋集卷六十一

欽定四庫全書

誠齋集卷六十二

宋楊萬里撰

書

上壽皇乞畱張栻黜韓玉書

臣聞人主無職事進君子退小人此人主之職事也昔者舜之功亦多矣而傳獨以舉十六相去四凶爲舜之大功魯平公非不賢矣而後世乃以信臧倉疑孟子爲平公之恨人主之職事豈復有大於進退賢否者乎恭惟皇帝陛下以治功之不振爲大憂以國勢之不彊爲大恥比年以來選置宰相更易百官凡負天下之望稱士林之秀者陛下朝取一人夕取一人羅而致之朝廷之上山林之士幾無遺矣慶曆元祐之盛殆不過此詩曰靡不有初鮮克有終臣竊觀近日之一二事私憂陛下之變於初也臣竊見左司郎中張栻有文武之才有經濟之學蓋其父浚教養成就之者三十年以爲陛下一日之用陛下知之亦十年矣陛下試之亦屢更煩使矣寘之都司處之講筵陛下亦駸駸用之之天下方拭目而觀非觀朝廷也觀栻也積平生之學天下恐其負所學膺聖主之知天下恐其負所知而栻自立朝以來凜凜自奮其在都司有所不知知無不爲其在講筵有所不言言無不盡天下不以爲栻之賢而以爲陛下之之聖蓋身賢非難而用賢者爲明能言非難而聴言者爲聖且如前日樞臣張說之除在廷之臣無一敢言獨栻言之人皆以爲成命之難回而陛下卽爲之攺命是時天顏之喜聖語之褒行路之人皆能言之以爲堯舜之舍已從人成湯之攺過不吝陛下兼而有之然一旦夜半出命逐之逺郡民言相驚以爲朝廷之逐張栻是爲張說報仇也臣以爲不然陛下如惡其人必不聴其言陛下旣聴其言必不惡其人然天下之人難以戶曉此意未必出於陛下而此謗獨歸於陛下此臣所以不勝其憤而爲陛下一言也至於小人如韓玉者士論借借謂其人狼子野心工於誕謾深於險賊當陛下厲恢復之志推豁達之度使功使過不疑不貳故如玉者亦偶得以備使令於前而玉小人不知聖恩之深陰懷兩端之志其大姦大惡之狀臺臣旣言之矣臣獨聞之士大夫之間玉有書與知識云不勝秋風鱸魚之思識者聞之莫不寒心昔陳平背楚歸漢終爲漢之用侯景背魏歸梁終不爲梁之福今之待玉幸其有陳平之用而不察其有侯景之詐豈不危哉且臺諫者古之法官蓋天子之耳目朝廷之紀綱也宰臣聞其有言則狼狽而出府大將聞其有言則犇走而釋兵非畏臺諫也畏國法也今臺臣之言玉者至於七八矣而玉頑然坐曹不以爲意是無國法也法存則國安法亡則國危他日萬一有姦雄焉其誰肯爲陛下言之借使言之其誰畏之議者皆曰陛下逐一君子如彼其易而去一小人如此其難陛下何以得此聲哉此臣所以不勝其憤而爲陛下一言之也大抵小人之言不可聴也救君子則小人必以爲黨排小人則小人必以爲姦臣聞昔者孔戣之去韓愈上書畱之唐帝不以爲黨張湯之姦李息畏禍不言汲黯深以爲責臣𨿽無汲黯之見責不敢不發韓玉之姦臣知陛下之不罪諫臣過於唐帝不敢不畱張栻之去劉向曰用賢則如轉石去佞則如防山此漢成帝之爲也陛下之聖必不爲此但恐言之而利害不明諫之而忠誠不切不足以感動聖心爾臣願陛下沛然攺命畱其所當畱去其所當去朝廷輕重在此一舉臣區區獻忠【一作言】不勝萬死

上壽皇論天變地震書

五月二十四日朝奉郎尙書吏部員外郎臣楊萬里謹齋沭裁書昧死百拜獻於皇帝陛下臣聞言有事於無事之時不害其爲忠也言無事於有事之時其爲姦也大矣昔者賈誼陳治安之防有厝火積薪之諭此文帝最盛時也蘇洵獻審敵之防有船深淵之諭此仁宗最盛時也西漢之文帝本朝之仁宗何君也後世堯舜之君也以後世堯舜之君而二子有積薪獘船之諭何也臣故曰言有事於無事之時不害其爲忠也今則不然南北和好逾二十年一旦絕使敵情不測而或者曰彼有五單於爭立之禍又曰彼有匈奴困於東胡元魏擾於柔然之禍旣而皆不驗或者曰彼將畏我或者曰彼不敢圖我使果畏我而不敢圖我乎道塗相傳繕汴京之城池開海州之漕渠又於河南北簽民兵增驛騎制馬櫪籍井泉又収彼之海舟入彼之內地葺而新之其意甚祕其禁甚嚴而吾之間諜不得以入此何爲者耶今夫千金之家有巨盜焉日夜摩厲以圖行刼而奪之貨爲千金之子者方且外戶不閉般樂飲酒處之以坦然夫有其備而處之以坦然可也無其備而處之以坦然可乎而說者以爲畏我且不敢圖我也臣所謂言有事於無事之時者一也或以爲老胡北歸可以爲中國之賀臣以爲中國之憂正在此也何也昔者逆亮之南侵也空國而盡銳於一舉不知夫此胡乘其虛而奪之國今此胡之北歸蓋創於逆亮之空國而南侵也是胡將欲南之必固北之北之者何或者以身塡撫其巢而以其雛與壻經營其南也而說者以爲可以爲中國賀臣所謂言有事於無事之時者二也臣竊聞論者或謂緩急淮不可守則棄淮而守江是不然有淮所以有江也淮苟無矣安得而有江哉吾果棄淮乎敵以兵居之居之而不去近則通泰之防利爲彼所據將無以給吾之財用逺則吳蜀之形勢爲彼所裂將無以通吾之脈絡蓋昔者吳與魏力爭而得合肥然後吳始安李煜失滁揚二州自此南唐始蹙今曰棄淮而保江旣無淮矣江可得而保乎臣所謂言有事於無事之時者三也陛下近日之舉亦可觀矣如曰舉邊帥如曰舉都統其說是也其意未也何也今淮之東西凡十五郡所謂守帥不知陛下將使宰相擇之乎抑將使樞庭擇之乎使宰相擇之宰相未必爲樞庭慮也使樞庭擇之則除授不自巳出也一則不爲之慮一則不自己出緩急敗事則皆曰非我也陛下將責之誰乎至於都統則令侍從勿以見任而必曰未顯者是求他日之將才而非求今日之將才也舉者得以塞今日之責受舉者得以逃今日之責是上下相與爲媮而巳臣所謂言有事於無事之時者四也且南北各有長技若騎若射北之長技也若舟若步南之長技也今爲北之計者尙収其海舟而繕治之至於南之海舟則不聞繕治焉或曰吾舟素具也或曰吾之舟𨿽未具而憚於擾也自紹興辛巳南北之戰今幾年矣當時山東之功采石之功不以騎也不以射也不以步也舟焉而已當時之舟勝則勝矣今幾年矣素具之舟其可復用乎且夫斯民一日之擾與社稷百世之安危孰輕孰重也易曰除戎器戒不虞聖人豈不知其擾哉夫固有大於擾者也而曰素具又曰憚於擾臣所謂言有事於無事之時者五也大抵天下之事有緩急當周公相文王之時其急在於膺戎狄當宣王中興之時其急在於伐玁狁當今之時陛下以爲何等時耶金人日逼彊日擾而未聞防金人者何防保疆者何道但聞某日修某禮文也某日進某書史也是以鄕飲理軍以干羽解圍也臣所謂言有事於無事之時者六也臣聞古者人君人不能悟之則天地能悟之今也國家之事敵情不測如此而君臣上下處之如太平無事之時是人不能悟之矣故上天見異相傳異時熒惑犯南斗邇日鎭星犯端門熒惑守羽林臣書生不曉天文未敢以爲必然也至於王春正月日靑無光若有兩日相摩者玆不曰大異乎然天猶恐陛下之不信也至於春日載陽和气播物復有雨雪殺物者玆不曰大異乎然天猶恐陛下又不信也乃五月庚寅又有戊夜地震者玆又不曰大異乎且夫天變在逺臣子不敢奏也不信可也地震在外州郡不敢聞也不信可也今也天變頻仍地震輦轂陛下豈得不信乎信之矣豈得不愳乎臣聞匡衡云陰變則靜者動陽蔽則眀者晻曷謂陽曰君也徳也中國也君子也曷謂陰曰臣也兵刑也夷狄也女謁近習也今也日而無光春而雪寒地而動揺其爲陰之咎證也昭昭矣而君臣不聞警愳朝廷不聞咨訪人不能悟之則天地能悟之臣不知陛下於此悟乎否乎臣謹按國史本朝宣和五年十月京師地震未幾有尼瑪哈防汴京之役紹興三年八月行在所地震未幾有金人防淮甸之役宣和遇烖而恬不知愳我是以有靖康之禍光堯遭變而詔求直言我是以有韓世忠劉光世之防此近事之驗也不必逺稽之上古也今或者曰天變不足畏地震不足畏陛下胡不引宣和紹興之事而觀之乎臣所謂言有事於無事之時者七也自頻年以來兩浙最近則先旱江淮則又旱湖廣則又旱一方有旱則民之流徙者相續道殣者相枕常平之積名存而實亡入粟之令上行而下不應靜而無事上未知所以振之救之動而有事將何仰以爲資耶昔者漢之伐匈奴必實塞下之粟伐先零必糴湟中之糓今也倉廩府庫非徒無餘也且不足也而或者以爲無足慮臣所謂言有事於無事之時者八也古者足國裕民惟食與貨所謂貨者今之錢幣是也今之所謂錢者富商巨賈近習閹官權貴將相皆盈室以藏之列屋以居之積而不泄滯而不流至於百姓三軍之用則惟破楮劵爾一旦緩急破楮劵可用乎當是之時萬一如唐涇原之師因怒糲食蹴而覆之出不遜語遂起朱泚之亂可不爲寒心哉臣之大憂實在於此而或者曰楮劵可以富國臣所謂言有事於無事之時者九也臣聞善爲備者備兵不若備糧備糧不若備人古者立國必有可畏非畏其國也畏其人也故苻堅欲圖晉而王猛以爲不可謂謝安桓沖江左之望是存晉者二人而已矣異時名相如趙鼎張浚名將如嶽飛韓世忠此金人所憚也近時劉珙可用則蚤死張栻可用則沮死萬一有緩急不知可以督諸軍者何人可以當一靣者何人而金人之所素憚者又何人耶而或者謂今日文武之才皆有其人人之有才用而後見臣聞之記曰苟有車必見其式苟有言必聞其聲今曰有其人而未聞某人如古之名相某人如古之名將是有車而無式有言而無聲也且夫用而後見非臨之以大安危試之以大勝負則莫見其用也平居無以知其人之能否必待大安危大勝負而後見焉見其成事幸矣萬一見其敗事悔何及耶昔者謝元之北禦苻堅而郤超知其必勝桓溫之西伐李勢而劉惔知其必取蓋元於履屐之間無不當其任溫於蒱博不必得則不爲二子於平居無事之日蓋必有以察其小而後信其大也豈必待用而後見哉而今之說者曰文武之才皆有其人人之有才用而後見臣所謂言有事於無事之時者十也臣願陛下超然逺覽昭然逺寤勿矜聖徳之崇髙而增其所未能勿恃中國之生聚而言其所未備勿以天地之變異爲適然而法宣王之愳災勿以臣下之苦言爲逆耳而體太宗之導諫勿以女謁近習之害政爲細故而監漢唐季世致亂之由勿以夷狄仇讐之包藏爲無他而懲宣政晚年受禍之酷責大臣以通知邊事軍務如富弼之請勿以東西二府而異其心委大臣以薦進謀臣良將如蕭何所奇勿以文武兩塗而殊其轍勿使賂宦官而得旄節如唐大歷之獘勿使貨近幸而得招討如梁段凝之敗以重蜀之心而重荊襄使東西形勢之相接以保江之心而保兩淮使表裏唇齒之相依勿以海道爲無虞勿以大江爲可恃增屯聚糧治艦扼險君臣之所咨訪朝夕之所講求姑置不急之務専精備敵之防平居無事常若敵至庶幾上可消於天變下不墮於戎心詩云迨天之未陰雨徹彼桑土綢繆牖戶若曰陰雨旣至而後徹桑土則伊尹周公孫武穰苴亦不能爲矣𨿽然天下之事有本根有枝葉如臣前之所陳者皆枝葉而巳所謂本根臣請誦之臣嘗讀三國誌見杜恕上疏於魏明帝臣以爲深有當於人心者如曰陛下憂勞萬幾或親燈火而庶事不康又曰今朝臣不自以爲不能以陛下爲不任也不自以爲不知以陛下爲不問也又曰每有軍事詔事常曰誰當憂此者耶吾當自憂爾又曰知其不盡力也而代之憂其職知其不能也而教之治其事恕之意蓋謂人主不可以自用而人臣之不忠者幸於人主之自用人臣不可以不任責而人臣之無能者患於巳之任責細故小物而人主自用人臣不任責猶未害也至於軍事而猶曰誰當憂此吾當自憂今日之事將無類此臣聞之易曰幹爲君幹之道何道也代有終者坤也行水火山澤雷風之用者六子也幹何爲哉君道亦然故孔子曰天何言哉四時行焉百物生焉自堯舜至於文武防不行此道自六經至於語孟防不講此言惟漢之晁錯以爲不然爾其說曰人主不可以不知術數夫以孝景恭儉之資去成康不能以寸然徳減於孝文變生於七國錯實誤之也陛下捨已如舜從諫如湯毋我如孔子無可無不可如漢髙帝而太平未致中興未開夷狄冦讐若未有以備之者得無有如晁錯者惑聖聴而誤聖心者乎傳曰水木有本源陛下聖學髙明惟思其所以本源者臣昩死上愚言惟陛下財擇臣一介小臣不勝愚忠冒犯天威罪在不赦臣無任惶懼戰栗之至臣萬里昩死百拜

旱暵應詔上疏【淳熈丁未七月十三日上】

臣伏準今月八日尙書省札子七月七日三省同奉聖防政事不修旱暵爲虐可令侍從臺諫兩省卿監郎官館職疏陳闕失及當今急務無有所隠臣仰惟聖主在上徳政溥博和气昭格頻年告丰廼五月以來上天不雨聖心焦然不遑朝夕親禦法駕禱於羣望至惻怛也而亢陽爲戾時雨未應誕布明詔疇咨在廷臣職在宰掾列在卿監無以報國惟有盡言然臣久不聞聖世求言之詔而驟當聖主下詢之勤竊喜憂民之意足以轉災而爲祥又竊嘆求言之詔無乃似遲而猶隘也旱及兩月然後求言不曰遲乎上自侍從下止館職不曰隘乎臣請爲陛下歷言致旱之由然後請講備旱之防臣聞天地之气與人之气貫通而爲一者也是气也常通而不隔則爲丰穰爲治安一有隔而不通則爲水旱爲危亂今嵗之所以旱者何也是必有隔而不通者也易曰天道下濟而光明地道卑而上行記曰天气下降地气上騰皆言天地之气相爲升降然後相爲貫通也今也陽亢於上而不下濟陰伏於下而不上行是必有戾气隔於其間也然則孰爲戾气斯民嘆息之聲此至微也而足以聞於皇天斯民愁恨之念此至隠也而足以達於上帝此戾气之所從生而天地之气所從隔也愛民如陛下憂民如陛下而安得愁恨嘆息之事哉蓋上澤不下流下情不上通而巳矣何謂上澤之不下流上有薄賦斂之君而民不受其實恵上有省刑罰之君而民不被其深仁此臣所謂上澤之不下流也何謂下情之不上通陛下之耳目內寄之於臺諫而臺諫之情有所不盡達外寄之於監司而監司之情有所不盡聞此臣所謂下情之不上通也臣請先言民不受實惠之說陛下之於民田租之課所蠲者不知其幾酒稅之課所蠲者不知其幾茶鹽之課所蠲者不知其幾可謂上有薄賦斂之君矣然民之不受實惠者何也下之人有以隔之也陛下蠲之版曹督之監司督之州縣督之則是蠲之者言也督之者意也蠲之者名也督之者實也言不掩意實不蓋名是罔民也或曰此經常之費也不可得而蠲也若曰經常之費不可得而蠲乎眞宗之世常因蠲民之賦而出內藏之錢以賜三司以代所蠲矣大臣何不舉此故事以聞於陛下也或曰人主愛民人臣愛官故蠲之者未幾而督之者愈峻也且陛下之愛民令之則必行禁之則必止人臣安得以愛官之故而隔陛下及民之恵也或曰沈防之爲秀州蓋嘗以獻羨余而進自此而得樞宻矣錢良臣之爲總領蓋嘗以巧聚斂而進自此而至參政矣上之人設大官以誘之故下之聚斂者奔而趨之臣竊以爲不然陛下之用二臣或以其寸長或以其一能也豈以其獻羨余巧聚斂而用之哉𨿽然詩不云乎人之多言亦可畏也願陛下謹其用人之端而勿啟其愛官之源庶乎斯民防陛下之實恵也臣故曰上有薄賦斂之君而下不受其實惠者此也臣請次言民不被深仁之說陛下邇者禦殿慮囚多從未減非不欽卹又推之於京畿輔郡罔不末減非不欽卹又推之於天下郡縣罔不末減非不欽卹可謂上有省刑罰之君矣然民之不被其深仁者何也或曰京畿縣令之獄非有訟也邏者興之也左帑監官之獄亦非有訟也邏者興之也淮商鄭之獄亦非有訟也中人興之也且夫京幾縣令之罪信有罪矣恕之不可也左官監臨之官信有罪矣恕之不可也然下無吏民之訟上無官長之劾而邏者興之則不可也天下之事惟公可以服人惟正可以治人所謂邏者豈盡公正乎哉周之監謗秦之偶語其端甚微其禍甚大皆此曹爲之也宜其人之不服也至於鄭之獄其有罪無罪臣不得而知也但聞其發於中人鄧之請人巳知不服矣幸而陛下付之於淮西之監司方有開者鞫之果以無罪告陛下赫然震怒貶鄧之秩此齊威王烹左右者之舉也人巳大服矣今又有貴戚近習曰鄭興裔者爲淮西之帥欲實鄭之罪以快中人之憤以結中人之援詔下鞫中外凜凜也邇日復聞鄭者詣登聞而乞付廷尉矣此蓋恃陛下之眀而自歸於君父然今之所謂廷尉者其如張釋之乎其如徐有功乎其能不諂附中人而昭洗無罪乎中外凜凜也漢黨錮之獄唐甘露之皆此曹爲之也可不杜其漸乎臣故曰上有省刑罰之君而下不被其深仁者此也臣請復言臺諫之情有不盡達之說臣竊見臺臣蔣繼周言及軍中鞭死二婦之事其一軍婦也其一民婦也旣而又聞繼周以言事失實求罷所職使其果以軍婦爲民婦是失實也然臺諫言事許以風聞此祖宗之法所以防姦雄隠伏不測之變也旣曰風聞則豈能事事盡實也哉今也以言一事失實而遽罷臺職萬一他日有意外不測之姦欲言則無其迹不言則養其患而臺諫之臣懲於失實之罪是豈可不爲寒心哉且言一軍婦而失實其罪微矣未至於罷職也罪不至於罷職而遽罷之中外相顧或曰繼周以觸天威而罷也或曰繼周以言近習而罷也或曰繼周以擊權貴而罷也是三說者初無是事也而天下不可以戶曉也無是事而有是說皆非所以彰陛下之聖徳而適以損聖徳非所以重天朝之國體而適以傷國體陛下受其名繼周受其榮也繼周受其榮亦繼周受其屈也陛下豈得而知之乎臣故曰臺臣爲陛下之耳目而臺臣之情有不盡達者此也臣請復言監司之情有不盡聞之說臣竊見浙東監司朱熹以言臺州守臣唐仲友而畀祠祿至今六年朝廷藐然不省亦廢然不用天下屈之或曰熹之經學上祖孔孟下師程顥程頥舉而用之必有可觀臣未論也或曰熹之才气大用之則應變小用之則撥煩置之散地深有可惜臣亦未論也臣獨怪熹以監司而劾郡守郡守廢而不用監司亦廢而不用以郡守爲是乎猶當伸監司以飬其直也不當廢監司也以監司爲是乎則當廢郡守矣今也熹與仲友兩廢而兩不用臣不知此爲賞耶爲罰耶使仲友而無罪仲友何不請詣廷尉以辧之使熹而舉按之不實朝廷何不聲熹之罪以罰之何直爲此憒憒也況於細民之寃而求白乎臣故曰監司爲陛下之耳目而監司之情有不盡聞者此也由前之二說而推之則上澤之不下流者非一端由後之二說而推之則下情之不上通者非一事亦姑舉臣之所知者而已抑又有可言者臣聞能節用而後能愛人能不傷財而後能不害民故韓昭侯愛一敝袴以待有功非愛敝袴也一一縷皆自寒女出也小民絲粟十百之逋官捕而笞之系之鞭血流地陛下不得而見也號呼徹天陛下不得而聞也然則財之在官也豈可妄用哉如往嵗之雪寒如邇日之火災陛下皆發帑廩以賜軍民誰不恱服者至於史浩之賜金至以千計焉夏侯恪之賜錢以買宅至以萬計焉塗之人皆曰此民之膏血也是二人者何功而得此也弱者嫉焉彊者憤焉此亦召戾气之一端也臣聞聖人擇狂夫之言且狂夫者喪心無知之人也其言果何足取而聖人擇焉者將以來天下之嘉言也側聞講筵讀貞觀政要至於太宗之導諫而恱從陛下慕焉讀陸贄奏議至於徳宗恥屈於正論陛下譏焉人誰不恃陛下之好諫而爭爲狂言者然自近年以來如賈偉以妄言兵將而貶自此外之小臣相戒而不敢言事矣許知新以妄引指揮而黜自此內之羣臣相戒而不敢言事矣是二事者必不出於陛下之意也而中外大惑也此亦召戾气之一端也𨿽然臣前所言者皆非其大者也臣聞洪範之五事其一曰貌曰恭又曰恭作肅又曰曰肅時雨若蓋恭肅者謙而不自盈卑而不自髙之謂也卽易之天道下濟記之天气下降之理也是以爲時雨之證也堯之聖不過於允恭舜之聖不過於溫恭商之中宗享國五十九年而猶嚴恭以自度衛之武公享壽百年而猶作抑之詩以自儆皆肅時雨若之理也陛下有睿聖不世之資無聲色盤防之過而又春秋寖髙享國愈久閱天下之義理愈多威徳外洽而無疆之虞政教內修而有屢丰之應是以大臣仰其淸光而莫望敢於將順而不敢於正救臺諫知其無過之可指事於悟言而無事於拂辭是陛下有捨已從人之聖而羣臣無禹臯予違汝弼之忠臣恐陛下忽心之易生而驕心之易至也何以望肅時雨若之速應哉今日之旱天意或者以是儆陛下之心而進陛下之徳乎成湯遇旱而禱不在於以身爲犧而在於六事自責之一語宣王遇旱而愳不在於靡神不舉而在於側身修行之一事臣之此言聞者以爲甚迂而知之者以爲甚大也惟陛下毋忽惟陛下毋忽至於備旱之急務則臣復有四說焉曰寛州縣曰核積藏曰信勸分之賞曰賞捄荒之官所謂寛州縣者非寛州縣也所以寛吾民也朝廷近時有拘催之官者是代版曹而行督責之政也此巳非朝廷之體矣古者錢糓之問不至廟堂而陳平亦曰陛下問錢谷當責治粟內史蓋古之治粟內史卽今之版曹也版曹有司也有司急矣朝廷復自急焉何以解有司之急哉是上下俱行急政也民何堪焉況當旱嵗而督捕益急州縣將何出哉出於旱荒之民而巳臣謂版曹逋欠之多如湖秀之類因此大旱而蠲之以非常之恩可乎拘催所逋欠之數皆有名無實無可催理之物亦因此大旱而蠲之以非常之恩可乎所謂核積蔵者常平之粟是也今天下常平之粟不許他用其法至重也然有至重之法而無不用之實何也州縣窮空軍人待哺不幸而省倉無粟則不得不支常平之粟矣故常平之粟往往徒有其數耳今核之者核其盈虛多寡而朝廷預爲來嵗捄荒之備不至於臨時而無所措手足也所謂信勸分之賞者朝廷非無賞格也常患於不信而巳如淳熈十一年吉州之旱守臣趙師設賞以募富民有鐘其姓者出粟萬斛以輸之官州縣聞之朝廷至今無一級之爵今江西又吿旱矣來嵗富民之粟肻從官司之勸分乎此可慮也所謂賞捄荒之官者如乾道江西之旱賞小官者四人如淳熈浙西之旱並賞常平使者擢而登朝之類是也是四說者陛下皆嘗行之矣而臣重及之者所以望陛下之力行也𨿽然備旱之四說抑末矣請循其本臣一介小臣防陛下不鄙夷其愚陋而垂淸問焉臣空臆盡言不知忌諱席槁私室以待天誅干冒天威罪當萬死臣無任皇懼屏營之至謹錄奏聞伏侯勅防

上壽皇論東宮參決書

十一月初七日朝請郎新除祕書少監兼太子侍讀臣楊萬里謹齋沐裁書昧死百拜獻於皇帝陛下臣伏見陛下自宅憂以來聖情摧傷至意惻怛五十而慕同於大舜七日不飲過於曽子仗衛所過憔悴形於玉色涕淚被於天顏臣民瞻之無不感泣莫能仰視自三代以來一人而巳漢唐以降未之有也及伏讀今月三日詔書令皇太子參決庶務此尢足以見聖心盡孝之篤執喪之専天下之大不足以解憂先王之禮不足以奪情也然非常之原黎民愳焉今太上升遐之初內有大喪外有彊冦人情皇皇未有所定而又出此非常之舉詔下之日國人大驚中外相顧訛言繁興不可禁止此治亂安危之幾也臣請爲陛下極言之臣伏思詔書有參決庶務之語所謂庶務者何務也非禮樂徵伐之政福威玉食之權乎是政也是權也可以出於一而不可出於二者也出於一則治則安則存出於二則亂則危則亡蓋政出於一則天下之心聴於一出於二則天下之心聴於二傳曰國不堪二又曰民無二王今陛下在上而又置參決無乃國有二乎自古未有國二而不危者蓋國有二則天下向背之心必生向背之心生則彼此之黨必立彼此之黨立則防間之言必起防間之言起則父子之隙必開開者不可復合隙者不可復全昔趙武靈王命其子何聴朝而從旁觀之魏太武命其太子晃監國而自將於外旣而間隙一開四父子皆及於禍而二國遂大亂故夫君父在上而太子監國此古人不幸之事也非令典也或曰貞觀嘗行之矣臣以爲亦非令典也監國不過旬日而太子承幹卒以罪廢非承幹之罪也大宗防之也豈有臣子而可使之攝行天子之事乎或曰天禧嘗行之矣臣以爲此亦非美事也蓋丁謂王欽若幸眞宗之近醫藥而羣小自相貴也自相賜也宰臣皆兼東宮之保傅而賜白金者又五千兩下至三軍莫不有賜以取恱天下之情當時若非冦凖王曽幾生大變今國有大喪其費不貲而詔書又援天禧故事以示之小人無知己人人有望賜之心矣陛下空國而恱之日亦不足矣故夫監國之事古之盛時無有也本朝之盛時亦無有也豈可創見於聖世爲後世借口乎或曰聖主欲行三年之喪故舉行監國之典今不行監國之典是使聖主不行三年之喪乎臣謂此俗儒之論也臣聞有天子之孝有士庶人之孝孔子曰一人有慶兆民賴之此天子之孝也傳曰天子之大孝莫若安社稷是亦夫子之意也又況古者一代之治各有一代之家法夏不法堯舜而法禹書曰皇祖有訓是也周不法禹湯而法文王詩曰儀刑文王是也若夫本朝之治亦自有家法矣宮中行三年之喪而外朝聴天下之政此列聖之家法也徽宗顯仁之喪自有紹興之制此光堯之家法也今議者不使陛下循列聖之規蹈光堯之行以合孔子所謂天子之孝而顧欲使陛下與曽閔匹夫校一行之髙立一節之苦是非俗儒之論乎昔英宗久不出國人皇皇大臣請車駕一出祈禱於是見者大恱國情乃安今陛下欲徇俗儒之論守匹夫之節而下參決之詔國人已皇皇矣臣願陛下逺鑑古人國貳之禍近念光堯王業之艱沛然從羣臣禦殿之請而親法宮之事幡然從太子力辭之請而寢參決之詔則可以安國人可以示夷狄祖宗及光堯付托之業可以有泰山之安陛下及太子父子之親可以無纎芥之疑矣古人所謂轉敗爲功轉危爲安於此在矣惟陛下深圖之臣一介小臣預國大議自知言出於口戮及於身然使臣殺一身以利國家臣之願也使臣言不用而安危有不可測則臣𨿽生何益臣冒犯天威罪在不赦臣謹席槁以待臣無任惶懼戰粟之至不備臣萬里昧死百拜

駮配饗不當疏

三月二十日朝奉大夫守祕書少監兼太子侍讀臣楊萬里謹齋沐裁書百拜獻於皇帝陛下臣聞之王通曰議其盡天下之心乎蓋堯之衢室舜之摠章周有卿士庶民之謀漢有博士廷臣之議此皆王通之所謂議也旣曰議矣則君之所可臣必有所否卿士之所從庶民必有所違君人者酌其議而擇之擇其善而從之然後下無不盡之心上無不善之舉今者議臣建配饗功臣之議則不然曰欺曰専曰私而已先之以本朝之故事惟翰苑得以發其議抑不思列聖之廟有九而廟之有配饗者八發配饗之議者非一而出於翰苑者止於三且如罷王安石之配饗神廟則司勲員外郎趙鼎之言也請以韓忠彥配饗徽廟則刑部尙書胡交修及中書舍人樓炤等之議也豈盡出於翰苑哉今舉其三以自例不顧其餘之不然非欺乎申之以聖諭之所及惟一巳得以定其議非専乎終之以止令侍從數人之附其議使廷臣皆不得以預其議非私乎是說一行自今以往一議之出必欲有可而無否必欲以一人之口而杜千萬人之口也何以盡天下之心乎有可而無否其獘必至於以水濟水之諭以一人之口而杜千萬人之口其獘必至於指鹿爲馬之姦臣之所憂不特一配饗之議而巳恭惟陛下秉大公廓至明如天之淸如水之止無偏如周武毋我如仲尼必不徇議臣一巳之私說而盡違天下之公議也臣惟恃此敢陳其愚惟陛下垂聴焉臣伏見故太師忠獻魏國公張浚身兼文武之全才心傳聖賢之絕學遭遇先皇聖神武文憲孝皇帝擢任不次出將入相而浚捐軀許國忠孝之節動天地而貫日月武夫悍卒孺子婦人裔夷絕域聞其名者皆翕然歸仰中興以來一人而已臣嘗論其槪以爲耆徳卓行忠諫嘉謀動爲人師言爲世則者固不可勝舉也而其尢大焯著有社稷之功者五建炎之間逆臣苗傅劉正彥之變先王忍恥爲書赦之四方驚惑然莫有敢誦言討之者惟浚興平江之師內則倡率韓世忠張俊以爲之用外則結約呂頥浩劉光世以爲之助不崇朝而建復辟之勲首復辟者誰歟浚也此其有社稷之大功者一也紹興之間浚初拜右相未遑他議首上封章請建儲嗣入謝之日繼以靣陳而先皇嘉納𨿽先皇選建之公宗社靈長之福上天眷願之命歷數有歸在於陛下然發此議者紹興五年八月十五日也發大議者誰歟浚也此其有社稷之大功者二也先是大將範瓊來赴行在挾其兵眾居然悖傲不復有人臣之禮肆然邀求且乞貸苗劉之黨浚召瓊至都堂數其罪狀置廷尉論抵之死而優撫其軍從容指麾釋兵聴命分他將無敢嘩者然後國法以正紀綱以張彊臣悍將始知有朝廷之尊立國之基實肇於此立國基者誰歟浚也此其有社稷之大功者三也浚之守蜀備禦旣固敵至輙敗大酋尼瑪哈病篤召諸將謂曰吾自入中國未有敢嬰吾鋒者獨張樞宻與我敵我在猶不敢取蜀爾曹宜息此意姑務自保而已烏珠出而怒曰是謂我不能耶尼瑪哈旣死烏珠來冦浚令吳玠吳璘大破之俘獲萬計烏珠僅以身免髠須髯而遁自敵入中原其敗衂未嘗有此也我是以有和尙原之防金自是不敢窺蜀矣浚之出蜀而歸也復薦吳芥等九人將帥之才後皆獲其用至今朝廷無西頋之憂全蜀安而後中國安安蜀者誰歟浚也此其有社稷之大功者四也浚之貶福州也劉麟乘此引烏珠之兵數路入冦先皇卽日召浚浚亦卽日就道旣至江上烏珠聞之曰聞張樞宻貶嶺外何以得復在此未幾宵遁先皇之幸建康也劉猊挾敵眾來冦時相臣趙鼎樞宻折彥實皆欲退淮上之師爲保江之計浚力爭以爲収兵渡江則無淮南而長江之險與敵共矣先皇決防從浚我是以有藕塘之防自此兩淮始可定矣兩淮定而後中國定定淮者誰歟浚也此其有社稷之大功者五也蓋浚之用心以堯舜致君之道爲己任以春秋復讐之義爲巳責以文武境土未復之業爲巳憂其論諫本仁義似陸防其薦進人才似鄧禹其奮不顧身敢任大事似冦凖其志在防賊死而後已似諸葛亮孟子曰有社稷臣者以安社稷爲恱者也浚有焉今先皇行且祔廟方議配饗之臣非有社稷之大功者其誰實宜之臣謂有社稷之大功宜配饗於新廟者莫如浚也且陛下賜浚謚忠獻制辭有曰慮國忘家曰忠獻可替否曰獻又曰若趙普平定四方若韓琦弼亮四世𨿽成功之不一要易地以皆然訓詞具存昭若日星蓋普則配饗太祖之廟琦亦配饗英宗之廷陛下以此比浚則今日配饗新廟者捨浚而誰哉而議臣懷私故欲黜浚而不錄以沮天下忠臣義士之气公議甚憤而不平也且議臣以復辟之功爲重乎浚倡之呂頥浩和之張俊韓世忠稟而行之今錄其同功者三人而黜其元功者一人可乎且議臣以建儲之功爲重乎趙鼎言之浚亦言之今錄其一黜其一可乎至於固長淮以保江守全蜀以保吳楚則浚一人而巳矣此又非諸將所敢望者臣故曰配饗新廟者捨浚而誰哉或謂浚嘗爲隆興之相矣非沒於紹興之年也臣以爲不然趙普嘗相太宗矣而配饗太祖之廟韓琦曾公亮嘗相神宗矣而配饗英宗之廷然則浚之宜配新廟又何疑焉昔唐以苗晉卿配肅宗而遺裴冕蘇氏駮之當時竟行其說裴冕得以復収臣𨿽學術淺陋竊有志焉又況議元和配饗之臣則令尙書省禦史臺四品以上兩省五品以上同議焉議防昌配食之禮則出於宗正少卿李從易所奏焉豈翰苑之臣所得而専哉蓋専則有獘眾則無私故也臣願陛下遵中興之典酌唐李之制防自聖衷照破私議以臣所駮之章詢之大臣下之禮官博士令與臺諫兩省侍從及在廷之臣雜議其事如蘇軾論配饗必都省集議者而陛下擇其中錄元勲於旣黜釋公議於旣欝可以伸屈抑可以決壅蔽可以盡天下之心可以爲忠義之勸一舉而眾美具誠非小補冒凟天聴無任惶懼屏營之至不備臣萬里昧死百拜

貼黃

奏爲議臣挾私論新廟配饗功臣獨黜張浚不合公議乞如蘇軾論配饗事謂祖宗所不敢専必命都省集議如有可采乞賜睿覽付外施行伏侯勅防

上皇帝畱劉光祖書

臣昨被命覆考殿試進士鎖宿半月不知近事至二十五日二十六日唱名防恩賜告少休私室忽聞殿中侍禦史劉光祖除太府少卿又聞光祖卽欲出國門上章丐祠奉聖防不允有以見光祖不負陛下之知又見陛下眷畱光祖之勤也臣頃守筠州恭遇陛下龍飛九五之初日夜翹首跂足仰觀陛下維新之政責已愛民尊賢納諫勤學問逺聲色斥近佞凜凜乎漢宣帝唐太宗之上矣惟一二執法言責之臣孤陛下之器使往往假彈擊之權以濟修怨之私意文姦邪之說以排異巳之正士識者嘆息四方何觀臣是時防陛下収召臣子大義豈宜俟駕而行世路孔艱又欲自崖而返辭不獲命進退徘徊積憂薰心須鬢盡白旣防賜對寘周行黽勉就列愧無補報邇者陛下赫然震怒斥退一二之臺諫親擢光祖爲副端而光祖忠气奮發知無不言言無不盡陛下虛懷嘉納言無不聴聴無不行在廷相賀以爲公道之昭明太平之隮登也而今也光祖之遷外議籍籍或謂光祖以言事犯天威或謂論權幸除授未防施行臣以爲聖眀在上必無此事及見不允光祖丐祠之請益知聖主之可恃而外議之未然也昔何武之去鮑宣畱之而復召孔戣之去韓愈畱之而不從臣與光祖初無一日之雅今玆偶然同朝竊慕二臣爲國畱賢之義願陛下無詒唐帝失賢之悔倘聖意幡然遂行其言而復光祖言職固足以大慰中外之望若其未也亦當略行其說使近幸不至輕視陛下耳目之官朝廷益尊而光祖亦借以可畱實天下幸甚臣謹昧死以聞

上皇太子書

某伏讀今月三日詔書令殿下參決庶務此主上聖孝之至哀痛之極無聊不平之深而爲此舉出此言也然詔書一下國人大驚蓋太上升遐之初外有大敵內有大喪天下皇皇人情靡寧而復見此非常可駭之事安得而不驚而況殿下驟承君父甚異之詔亦安得不驚乎某聞國不堪貳君不可以代匱在易之幹九四一爻先儒以爲此太子之位也九四之位近君位也位近者其勢逼勢逼者其道危故聖人戒之曰或躍在淵無咎或之者疑之也疑之者未可以躍之謂也未可以躍故宜在淵淵之爲言靜也靜則無咎動則咎矣今殿下於此必有以處之矣必不忍怵於君父哀痛之辭迫於君父威命之重而奉承之不暇也不然是國有貳而君可代匱也豈九四在淵之義哉天下之職皆可共理惟人主之職非可共理之物也何也天無二日民無二王惟其無二王故合萬姓百官而宗一人今聖主在上而復有監國無乃近於二王乎於此使萬姓百官宗一人乎宗二人乎自古及今未有天下之心宗父子二人而不危者蓋宗乎二人則向背之心生向背生則彼此之黨立黨立則防間之言必起父子之隙必開開者不可復合隙者不能復全此古今之大憂也主上之聖殿下之賢必無是也然古人巳往之事有不可不慮者殿下獨不見魏太武太子晃父子之事乎其初亦曰監國也旣而父子之隙開其禍有不忍言者某侍講堂讀通鑑至此嘗慨嘆反復爲殿下言之矣夫魏太武以自將出師在外而置監國於內猶有說也然其禍尙如此今而置監國此何說哉且詞臣代言引貞觀天禧之故事皆非美事也殿下何不令宮吏檢貞觀之事爲何事天禧之時爲何時而熟觀之乎嘗觀古人一履危機悔之何及與其悔之而無及孰若辭之而不居乎某願殿下三辭五辭十辭百辭而必不居也如此則可以安殿下之子職可以增殿下之仁孝上可以解天顏之戚下可以慰天下之望實宗社之福生民之福主上及殿下父子萬世無疆之福也昔者子從父之命孔子不以爲孝非欲其不從父命也蓋從其所可從而不從其所不可從也惟殿下不謀於人勿惑於多言勿迫於君父之威命防然決之於心而力行之某不勝惶愳懇切願望之至

誠齋集卷六十二

欽定四庫全書

誠齋集卷六十三

宋楊萬里撰

書

上張子韶書

某嘗言之士窮於窮亦通於窮達於達亦病於達且夫爵三公祿萬鐘達矣謂道必待達而後達則公孫之相徒足爲其曲學阿世之資飯糗茹艸曲肱飲水窮矣謂道必以窮而遂窮則顏氏之巷乃適借之以心齋坐忘之地嗟夫吾然後知富貴者中人之膏肓而貧賤者君子之谷粟歟昔者孔孟嘗稱如有用我而捨我其誰歟豈嘗矯情而不願於達哉蓋其用也意乃在於東周其不捨也意乃在於平治天下爾此孔孟之不忍獨樂其樂而欲以天下樂其樂也若其所以眞樂者豈用不用捨不捨之謂耶自常人觀之忠恕之味固不足以療不糝之饑仁義之恱心亦豈足以蘇轍環之疲也哉然非不糝非轍環非伐木非削迹非自衛反魯非退自齊梁則吾之眞樂猶爲未遂其極不然重圍之中胡爲援琴而歌其出晝也初無不恱之色此其心果何所屬而其樂果將安寄耶故曰吾得之於桑落之下又曰我豈若處畝之中此聖賢之意也厥今天下之士何病哉志欲澤物而忘其我道欲被乎天下而曾不用其一身皆曰達則行之而惜乎吾之窮也幸而達矣叩之則空空無有矣蓋前日之惜窮所以爲今日之無有也歟某也生乎今之世而慕乎古之樂獨嘗嘆中庸一貫之妙致知格物之學此聖賢授受之祕而六經流出之源子思不識堯舜而以是識堯舜孟子不見孔子而以是見孔子聖賢之所以內而正心誠意外而開物成務不待富貴而欣不因貧賤而悲者也蓋有志焉而其學莫之傳其盟莫之主也竊聞淛江之西有君子焉異時防多士之先居廟廷之上人皆賀其達而曾不以爲達一旦寘之於蠻徼投之以寵辱人皆惜其窮而不以爲窮居約置散者且將二十年矣而聞其貌夷然無自失之色其气盎然無不平之憤方且日泳洙泗登杏壇而入由也未入之室在回也所在之巷啟中庸大學之管籥而決論語孟子之淵泉渺渺焉若仲尼居而參侍若與回言而終日也此其心必有至樂乎其中而不可以聲臭窺測者某也願撰履攝齊以躬灑掃應對之役求聞所以好之樂之之防屢矣而未之得比來天誘其衷筦庫於此而適遇從者之至是以踽踽焉自進於函丈而竊有請也夫語道於非其人不智語人以非其道不仁先生必不其然

上張丞相書【旹公尙謝客】

某始讀論語見夫子厄於向魋而言曰天生徳於予又曰知我者其天乎則欣然賀吾夫子𨿽困於人而遇於天至讀孟子則曰夫天未欲平治天下又曰吾之不遇魯侯天也則又爲之蹙然以悲曰天何不仁夫天下之生而未欲平治亦何憎夫孟子而故使之不遇哉孟子之不遇於人可也抑不遇於天乎殆不然也聖賢君子之所以爲聖賢君子者惟安於天故極於天極於天故遇於天何謂安曰數何謂極曰理數固非天之私也天且不能違也吾烏乎而不安若夫理者天之至也而非天之獨也吾同乎天也盡吾之理以極天之理亦奚而不能孟子之不遇者天也數也夫子之見知於天者天也理也以孔孟而終身匹夫也果遇也歟哉匹夫而安焉安而極焉以匹夫而爲聖賢君子焉彼之困此之亨果不遇也歟哉安斯極極斯遇矣先生早年而起逺方宰天下定王室開中興功亦不細矣何其遇也功髙而忌至道大而嫉生訾先生者無罪擠先生者無禁又何其不遇也人乎天乎理乎數乎然其未遇而有遇旣遇而復不遇先生初不之知而惟斯道之知斯道何道也誠也中也公也天之理也孔孟之道也先生潛而得之也發而爲忠孝溢而爲功名先生且不自知也而何遇不遇之有安於數而極於理人違而天通先生於此不旣遇矣乎噫先生之遇於天先生之遇也非天下之遇也雷風之啟金縢其天下之遇乎夫金縢之啟閉何闗乎先生之痛癢而闗乎天下之憂樂民之欲天之從昔旣然矣古於厚而今於薄天其然哉某也與天下同仰先生之道而未得與天下同瞻先生之容作吏以來而及門者四三焉入其庭而啟敬焉相其風而起愛焉𨿽未得見如見之矣如見且然況親見乎天其或者使小子得與斯道則必有得見之日使天下得福於斯道則亦必有啟金縢之日𨿽然豈先生意哉小子意也天下意也天意也先生試靜聴而深察之不宣

見陳應求樞宻書

士之見王公貴人而曰我無求者信乎無求則不見矣𨿽然有求則當無所不見而士或有所見有所不見何也孟子之見梁見齊不知者眞以爲有求也及觀其答不見諸侯之問則其不見者亦不加少矣孟子而果有求也其又奚擇某也以小吏而登樞宻之門其誰曰無求哉夫所急乎求者以利言也如以利則今日之王公貴人其能利人者何數也而某也無足迹於彼之家而獨求於此之門某之求之也不可謂不小異矣故某也私竊自信以爲有所不見而後可以有所見自樞宻之召也天下皆曰此吾陳公也其不以竊爵位而來及其至也國人皆曰無能識之此吾小子都督也樞宻其必有以得此也此某之所以見也且夫負天下之望而當天下之愛者紫巖一老而巳耳今天下之人不見紫巖而其愛樞宻也與紫巖不異樞宻其必有以得此也此某之所以見也某也紫巖門下之士也思紫巖而不見見紫巖之所與者則如見紫巖焉而況天下之愛如此也哉此某之所以見也然某之至都下旬日矣彷皇躑躅而來前以詳觀樞宻之施則又有以信天下之愛者古之人蓋有當天下之愛而虛其愛者矣是故不難於得天下之愛而難於信其愛信之爲難者何也後不渝於其前而實無所不逮於其名也樞宻之相其君亦近爾而能不聲色不驚觀聴不觸威怒不泄機括不崇朝而淸羣小何其神哉古之君子之於小人也蓋皆有意焉未除其人先危其身未就其功先迎其凶若此者紛如也蕭太傅劉更生之徒今猶不防其憫而樞宻之舉奇偉如此何其神哉此眞有以信天下之愛也此某之所以見也𨿽然君子於此賀與憂相倚伏唐憲宗蓋嘗出吐突承璀矣然欲相李絳則出承璀欲召承璀則罷絳則是出之者召之所倚也相之者罷之所伏也蓋憲宗之任絳也得非有所未堅其出承璀也亦必有所未厭使諸君子有以消其君之未堅之心而生其旣獻之心則元和季年之衰又何自而來今日之事樞宻亦嘗憂之乎憂之矣亦嘗有以處之乎某也著書五十篇極言當世之病而無所恱於時之耳目欲有獻於上貧未能也友人廣漢張子曰陳公不可不投以副某是以來如樞宻之門𨿽不見欠一士亦豈不能収一士樞宻之用某與否則非某也樞宻也命也天也不宣

與陳應求左相書

某悚恐頓首拜伏以仲冬之月防惟僕射樞使平章相公首運化鈞一陶品彚大忠天助鈞動止萬福相門玉婘受祉增增某侍老母待戌期帶經擊壤得以自樂而忘其貧且賤者有吾相以置天下於樂國之賜也山間幽獨晚聞郵音得城中親舊書乃知相國膺受典冊躋登左席防惟驩慶某自憐疏逺無迹於百寮班賀之列惟有牋啟之一敬而今以爲禮則巳後矣然猶哦數語者不敢廢禮故也仰乞省覽某頃侍坐於東閣親聞金王之音謂聖上之英明漢宣帝唐太宗不足道也是時相公𨿽在兩地然尙居第五天下之事有欲爲而不得爲者不在其位固不論也蓋有在其位而不得爲者矣言而莫或忌之動而莫或制之鮮乎哉相公之在頃者是矣天下皆曰陳公惟無相相之則國無餘事民無遺恨矣今日之事相公猶可諉曰吾欲爲而不可耶有君如聖上有相如我公如虞公而曰天下難治者否也𨿽然取守異埶則作息異機曰天下易治者亦否也髙帝之威施之秦項則伸施之冒頓則屈以取爲守也光武之勇遇尋邑則彰遇匈奴則悔不以作爲息也是二君者其利病何如哉然猶未難也惟守而取者爲至難蓋以吾之無取彼之有者取也以吾之有守吾之有者守也以吾之有取彼之有者守而取也天下莫易於以無而取有莫難於以有而取有何則以無取有者無所頋以有取有者有所惜也以有所惜之資而欲爲無所頋之舉此諸葛恪之所以孫氏而王元謨之所以挑佛貍也是故守而取者非遇天下之大機其法不可動今日之事願相公爲其所可爲而不爲其所不可爲則天下幸甚未再見所禱愛此不貲之身以畢天下之能事不勝大願

與左相陳應求書

某悚恐頓首再拜僕射樞使平章相公卽辰閏夏勤雨恭惟總領眾職尹正天下天助上公鈞動止萬福相門蘭玉之眷疇祉某受職爲邑之初偶未抵罪以辱知巳蓋素教者入之堅也每念山林枯槁之身登門在人後而受知在人先至於手擕其三十篇之書薦之於今右相虞公欲相與言之於上而立之朝此意之淺深厚薄何如也事之濟否尙足校哉故其心之於門下𨿽未拜賜過於拜賜矣然違離三年而每嵗無一書以修敬者逺與貧實爲之也抑相公之所以知某與某之所以事相公者在玆乎不在玆乎以是不自疑亦不自畏非不疑不畏也其所以當疑且當畏者有大於此也倐而合忽而四而喜三而怒是之可畏爾使其有此人𨿽不疑豈不自疑吾𨿽不畏人豈不畏今之事人者吾見其初而巳矣如某區區之守正不願得相公之恱於今日者也相公之於此心察否也𨿽然見不數者愛不篤隔不久者忘不亟某之去門下無見之數而有隔之久其何能使相公有其愛而無其忘者𨿽其心不自畏亦不得不疑矣近此得簽判鄭君僑書云昔韓退之欝不得逞蓋時相不相知耳今左右揆之知足下以國士亦足以撥置其窮愁此皆鄭君語也以其客之語可以知其主人之意也用此又不復自疑某塞責於玆者期月矣半生病於爲邑旣巳爲之亦無甚病焉借曰不熟作刀筆猶將不悖於仁義借曰無以利其民猶將不蠧於其民蓋今之爲邑者能吏不病之書生病之然不病者必有受其病者矣病之者必有受其不病者矣可與知者道也且用有小大道無小大士大夫之言曰小官不足以行吾道也某始亦惑之今則釋矣井不食則泥才不試則腐某昔者之空言烏知其非四十九之非歟哉故其身𨿽棄於荒山埜水之外而其心不自知其折腰之爲卑且辱也東閤之中名士如林皆羞蓬萊而薄閬風者使聞此語豈不大笑之然蜩與鷽鳩之視鵾鵬亦各笑其笑也仰惟相公之達觀必有以趨乎子莊子者其於門下之士大論小言固將一視也知已之前狂率如此死罪死罪未見所願二相同心不疑不忌不躁不折以共濟登宋氏之中興不宣

見虞彬甫樞宻書

某聞之天下之情必有憂者憂必有所在不在民則在君不在君則在相天下有事無一人出而任之者當是之時其憂在君歟民歟𨿽然天下之所甚憂者而君子以爲不足憂何者無一人任此事安知果無一人任此事者至於有一人焉出而任之任之而不堪不堪而不能憂此眞可憂者也蓋吾旣相吾君而任此事則吾君不復憂矣天下之民舉其憂以歸之君君舉其憂以諉之相至於相則復誰諉者故夫天下之憂至於相之身而止矣不去矣憂不去於吾身而吾乃趯然欲自寧於憂之外嗟夫殆哉昔者白公之役楚子髙之入也楚之人或曰恐傷君若之何不冑或曰國人望君如望嵗若之何冑欲子髙之冑者愛之者也欲子髙之不冑者亦愛之者也子髙何修而得此於民哉蓋子髙者楚之命也無子髙是無楚也憂其不冑而至於傷𨿽然斯言也旣見子髙者之言也見子髙者一人而未見子髙者千萬人千萬人未見則有千萬人之憂國人欲解此憂而皇皇焉不知所付子髙而冑也國人何從而識也國人無從而識則憂無從而解子髙何修而得此於民哉無乃任之而能堪故歟無乃堪之而能憂故歟任之而能堪堪之而能憂楚無事矣今之天下其可爲耶其不可爲耶聞之曰孟賁之手無重負倉公之鄕無沈痼何則天下之事自有能之者也獨患能者不得爲爲者不能耳異時金酋乘我積安不戰之後卒然而臨長江天下之憂何如也樞宻與紫巖張公今副樞陳公起而麾之天下之不憂何如也然則任之而能堪堪之而能憂不在樞宻而誰耶自樞宻之歸蜀也國之人西其首者幾何時矣至於屢召而未至也不特天下之憂吾君亦憂之矣三數日以來竊怪國之人何其喜也問之則曰吾相虞公旣至云耳非喜也喜其憂之解也非喜其憂之解也喜樞宻之來果足以付此憂也某也逺方書生未嘗有足迹於王公貴人之門非敢倨也重於從也有從則無攺矣可不重乎自至都下獨一見副樞陳公天幸又逢樞宻之至私竊自喜皆得其從也且陳公曰吾將言子於虞公某之所以來也某有書三十篇極陳天下之事而不知時之所諱欲有獻於其上而未能某貧故也敬納其副於東閤當今之世不惟士求宰相宰相實求士古者不相求而相值者有矣兩相求而不相值者有矣某之此來也樞宻不謂之去不敢去不謂之畱不敢畱將惟樞宻之所以命不宣

與虞彬甫右相書

某恐悚頓首再拜伏以仲冬之月恭惟僕射樞使平章相公進顓國秉天人太和神之相之鈞侯動止萬福相門玉眷茀祿滋至某侍親讀書待次於寂寞之濵仰依廣廈之萬間豈不知幸頃者側聞遄歸廟堂蓋嘗奏記黃閤計已徹聞矣今玆敬審播告大庭延登右輔恭惟懽慶某謹綴牋啟一通申賀仰乞省覽某門下之士也相公髙大深愽者某不得而窺測也竊觀忠義忼慨之气恢廓兼容之度說者謂有冦平叔範希文張紫巖之風然人同而公異者玆不在於天乎哉今日之事相公以爲天乎人乎當其無人歸譏於人及其有人未必有功又將何譏焉有得乎人無得乎天君子謂之躁古之人有爲之者孔明是也有得乎人有得乎天君子謂之遇古之人有爲之者謝安劉裕是也天不違乎人人實違乎天君子以爲媮古之人有爲之者亦謝安劉裕是也漢氏之人晉氏之天二者相求而不相值相避而不相待是可嘆也今以聖天子英明願治之資得相公與陳公而爲之佐某之所謂得乎人者未有盛於今日者也夫復何嘆焉𨿽然先乎人則爲漢後乎天則爲晉爲漢者無功爲晉者無業人與天並功與業偕是以難也敢以告門下未占參拜東望戀戀所願愛身以及其君愛君以及其社稷不勝心禱

與虞彬甫右相書

某悚恐頓首再拜僕射樞使平章相公鈞坐卽辰閏當暑恭惟首出百辟獨運一化相維天只鈞動止萬福相門襲告某捐棄之迹侍親攜孥以抵官下者期月矣偶未遂其去繄仲尼之覆幬是賴竊念某地寒而能薄意廣而事左其身之所操者皆非時之所售而時之所售者又非身之所操半生挈挈無所於逢𨿽逢亦何所就自分老死於茂林修竹之間山鹿埜麋之羣而頃者一見之初便辱待以國士別去三年疇昔之遇謂相公忘之矣而近此裏中羅主管某之歸又辱寄金玉之音然則區區之姓名相公猶未忘也幸甚過望某之至奉新其始不民事之憂而催科之憂非不民事之憂也民事不外理曉也非催科之憂也民財不可以仁免也旣不可以仁而免又不可以威而取於是立之期而示之信罷逮捕息笞箠去囚系寛爲之約而薄爲之収行之一月民無違者某嘗見今之言辦事者以爲恩信不如才力書生不如健吏非以身試之烏敢以意疑之哉世之師申商者爲是言固也師孔孟而不爲是言者幾希矣所謂陽尊懷王爲義帝而實不用其命者歟非相公不可以言此言也某之言又有狂於此者相公能聴之否某之裏中有富人焉其田之以頃計者萬焉其貨之以舟計者千焉其所富者不以已爲之而巳以人爲之也他日或說之曰子知所以居其富矣未知所以運其富也子之田萬頃而田之入者嵗五千主貨千舟而舟之入者嵗五百主則子之利不全於子而分於客也富人者於是盡取其田與舟而自畊且自商焉不三年而貧何昔之分而富今之全而貧哉其入者昔廣而今隘其出者昔省而今費也且今天下之理豈有盡廢於人而並爲於身哉則亦以人易人以客易客而已矣近此復修發運之官何以異此小言可以大諭相公母忽天下之福也相公能不恕金使之悖而不能不恕祝穰之責此其所以賢於天下也某是以言之而不愳未見君子惄如調饑敬賦是詩以聞焉不宣

上虞彬甫丞相書

某𨿽愚不肖頗知擇其所從未嘗輕以一武詣人未嘗妄以一身許人丁亥之春一見相公見其慨然有英霸之略恢然能兼容天下之士於是自喜以爲得其所從矣旣而相公當國盡起山林枯槁之士置之朝列將以共成中興太平之功此千載一時也而某實在焉每思所以報知巳非不感憤激切欲效其萬分也而因仍至今竟未有一言上補廟堂之末議方欲投劾而歸甚不樂也今者竊見張栻驟逐而韓玉堅畱此朝廷黜陟之大者也門下可以一言乎說者謂栻之議論與丞相議論間有異同某以爲不然昔者晏子謂齊景公曰梁丘據非和也同也和如和同如濟水子思謂衛君曰自今以始君之行事將日非矣君出一言羣臣贊以爲善者如出一言然則古者廟堂之上議論之間固貴於可否之相濟而不以異同爲相忤也孰謂相公之賢肯以小異爲忤而以逐賢爲快哉某知相公之必不然也是以栻前此樞廷之議有以召近習之怨日浸月潤以至於此爾𨿽然相公於此亦不得以辭其責蓋其實出於近習而其名歸於相公也以爲出於近習歟何前日之抗章而諫行言聴也以爲不出於相公之意歟何以有議論異同之謗也大抵君子若不足樂也久而有味小人若可喜也終必受其禍今韓玉以可喜而畱張栻以不足樂而逐不特朝廷之憂也亦門下之憂也昔王介甫之於呂惠卿初喜其順巳卒逢其賣巳溫公之於東坡初欲逐其役法之異議卒能容其異議相公於此二者將奚擇焉狂言之罪相公察之則以爲忠相公不察則以爲罪恕之斥之俯伏俟命

與虞宣撫書

某惶恐頓首再拜某官鈞坐屬者茸纛啟行百官逆於都門之外復言攙前旁者防出以見靣爭先爲勤某也僅得一覩鈞顏而已方未至祖帳別語思勃勃乎排肺肝而上浮也旣而一語不得吐作惡之懷又甚於未至祖帳之先人事好乖莫苦於合尢莫苦於有語而不得吐不見期月巳不勝其思久則當如之何卽辰冬日晏溫恭惟衮繡勞勩山川悠逺天助大忠鈞動止萬福恩閎相婘受祉方增某侍老母仕養如初惟是空餐無補而免於大讉大訶者皆恩紀所覆護也某重自惟念山林枯槁之人何曾作朝迹之夢身行天下卹卹乎無所子歸受知者我丞相先生張魏公陳丞相而已知巳之稀豈不信乎稀哉知之者三人而用之者一人而已知巳之稀而不愈稀乎哉丞相之髙深博大者與造物同道與百聖同學某不得而稱也不惟無得而稱也亦無得而探也至如憂國如憂家好士如好色𨿽叔孫武叔復生不能以其口而勝天下之口也天下之口可勝而天下之心不可欺天下之心可欺叔孫武叔之心不可欺也是紛紛也其如予何且元顏之役微先生起而麾之𨿽武叔輩亦有載胥及溺之嘆矣古者思其人則愛木愛其人則及烏今也稱其功而掩其人被其人而忘其自此殊不可解也至如一旦歸志浩然視去相位若脫屣若遺蛻是紛紛者又何以云哉可付一笑也抑聞盛名難全雋功不數公瑾赤壁之役不聞再赤壁也初度淝水之役不聞淝水也不然由基之百發百中未免觀者有一發不中之規矣先生之西也登之亞保授之節鉞或者以爲先生榮不知其棄相位且如脫屣遺蛻而獨榮此哉出祁山封函谷或影響不求不爭於民而民知遜不求不貪於民而民知防何爲其然也某也嘗竊有嘆以爲天下之不治至今日亦極矣不極不復物之理也不復者不於其政於其人有一人焉獨爲天下之所不爲而不爲天下之所爲則天下之治如指其掌參政者豈非某之所謂其人者耶世皆浮我獨靜世皆刻我獨仁世皆污我獨潔天下亦曰我公古之君子也不爲天下所利之事不曰不爲天下之所爲耶力爲天下所難之行不曰獨爲天下之所不爲耶賈子曰使回心而向道類非俗吏之所能爲也惜乎賈子之不見參政也某也得與參政同時而得見賈子之所不得見樂哉某之見參政也今日之來旣以爲賈子惜又以爲某賀又以爲天下賀惟參政不虛其所以賀也

誠齋集卷六十三

欽定四庫全書

誠齋集卷六十四

宋楊萬里撰

書

答李天麟秀才書

某辱書甚慰足下徒步走數千里詣太常甚廑以絕異之才而無遇於有司甚屈家貧親老父子之心各何如也報罷而歸甚戚細讀來書求三者之气象無一焉今之士誰不急於仕哉不惟今也古亦不免而足下悠然不急其所急乃急其所宜緩某之所不曉也士之擇藝猶賈之擇貨適於好故售不遲諧於用故利不狹今也逺古之器是儲遐方之產是居而又深藏於無人之鄕自玩其奇可矣非所以爲不鈍也不有懲者不有攺足下之貨巳鈍矣亦可攺矣而不懲也又方力求其愈鈍之貨鈍不極其意不滿又虛疑某之藏是貨而問焉而求觀焉甚矣足下之與人異心也某也初無異藏何以塞足下獨有一語似若可厭塗行而病於暍有乞漿於道傍之埜夫無之而其東鄰則有焉乞鄰而與則惠而僞指鄰而使其人自求則不僞而亦不惠與其樂於惠孰若不作於僞某也無以惠足下顧不敢僞足下耳洙泗之水有天地之至寶焉泳之深者得之富也而得之者亦無異於人人亦莫知其得也惟識寶者能之蓋得之者貌必睟如辭必藹如其止也【闕】其流也滂惟以是察焉不惟觀之者以是察人而求寶者亦以是自察足下自爲髙深逺妙者不足以知其平易處時復窺見足下於何得此宻訊哉足下泳其波毋怯其涸挹其涯毋病其淵將必有能足下之得寶者矣然是寶也天閟之神韜之得之者非有大慶必有大咎絕糧轍環之厄自孔孟猶不得辭而況其徒耶孔孟之不得辭也亦孔孟之不肯辭也不惟不肯辭也而又樂之其樂之也必有在焉不然無一物之可樂而獨甘於捐不貲之身以疾驅於饑寒窮苦之域此豈情也哉昔人有學仙者以爲仙可學且可樂也而其師置之於深山環之以猛獸又懸千鈞之巨石於其上系之以髮而臥斯人於其下斯人者不勝其愳棄而歸使足下自此得寶則造物者必盛怒矣饑寒之猛獸窮苦之巨石自此始矣足下恬不爲憂而又奮而直前吾代足下愳矣足下謂幹齊之瑟者是矣齊固不好瑟亦尙好竽若秦人則並其竽而不好矣顧獨好擊缶嗚嗚耳且技均技也而不能無易與難語人曰琴與弈孰難必曰琴之難也旣曰難矣鼓琴者不専則不工而晉人手揮五目送飛鴻精故也審精於弈則援弓繳鴻鵠於弈何病足下謂科舉文字爲鴻鵠足下何慮焉某之爲足下慮者終日爲弈而不暇食不若射鴻鵠而臛炙之之可以飽也思與足下劇談而未得故盡吐之於此聊以當一夕之對牀余惟自厚

再答李天麟秀才

某之敬足下如足下之好我也情親而不得親平陸之風濤實隔之爾騎吏觸熱以書來獨犯吾所不敢眞勇者歟敬審侍側怡愉尊萬福某拙且懦人之所競吾之所避或者喜其介非也介𨿽非聖人之中道亦君子之事也吾小人也吾焉能介矣哉至於不察者又以爲吾辜曰是矯者也嗟乎是又過於待我者也夫矯云者謂其淑於初而慝於終者也吾之於善非不欲踐也欲而未能也使能矯而之善豈不信美哉矯諛以之直矯洿以之潔矯愚以之明壯猶少也老猶壯也大哉矯乎吾何足以進此此吾所以踽踽者門寒而資怯立之憚而助之鮮故其履地也若履冰焉捨腴而趨瘠捨燠而趨涼吾其憎夫趨哉人方不後於此塗而吾亦不後焉禍之招也人先焉吾後焉則又爲罪人捨焉吾不捨焉則又爲罪貪亦罪防亦罪不學亦罪學亦罪貶不善亦罪褒善亦罪甚矣乎爲人之不易也吾則大惑矣平日之所以直詣聖賢求諸師友者自以爲庶乎其免矣出而試之於鄕巳大閙如此然試之又大於此者其閙何如自今年來有三守焉一曰貌二曰口三曰筆平居無事孰使吾無故而召閙者非斯三者歟樂於求士聞一善則欲輕千里而交焉一言相契則肆其所談不知經而談經不能文而談文不知人而談心至於技癢而不自制則又云云而必之於其書見者或味焉或噦焉或猜其有刺焉或詈其狂焉或忌其異焉貌以施諸人口與筆以施諸巳此眞四十二年之非也今日之所以守者又自以爲庶乎其免矣足下乎將不知今日之吾乎將知之而破之以歸於舊乎甚矣朋友之不憐我而又欲搔我嘩我以病我也如足下欲知今日之楊子乎畏足音如菟聞論文如聞父母之名將疾走掩耳猶愳罪悔以及巳也而何敢倡和應答如影響哉朋友間每辱寄聲極知不相忘其如多畏何暴客不足畏朋友大可畏畏生於憎憎生於防防生於習習生於親故夫子曰朋友數斯疏矣嗟乎吾聖人其亦身履而知之乎夫數所以爲親也而乃所以致疏則朋友之道可知矣觀足下之意若以與吾相逺爲恨以日相見爲樂者足下乎此意不惟非所以愛我亦非所以自愛也何也吾二人幸相愛相敬足矣何必自親而之習自習而之防自防而之憎自憎而之畏哉朋友本以相樂反以相憂旣以憂與人又以憂自與豈所謂愛人與自愛也哉久不見聊以奉惱足下之好懷也須論語解義序篇不敢辭然吾之三守又爲足下破其一豈非命哉豈非命哉

答歐陽淸卿秀才書

某啟頃辱過我得軟語一再夕叩而聆焉淸越愈出知進學之功非昔日之隠幾者也初爲吾友惜於失舉至是不復惜學進而身退與身進而學退此宜何惜則子之失有司乎有司之失子乎辱書其詞暇其意迫安於貧而勇於道此某之所願學者也而子之心正如此不知吾心之合於子乎抑子心之吾合也某性足以取孤學足以取窮漠然爲世之棄固也然吾友輩獨與世異取其棄而不棄其棄焉使某之孤者明窮者亨謂吾之非則子何取焉謂子之是則去眾以就其孤合於窮而離於達吾之所以增於子者恐不足以補其減也子其悔耶樂乎子則樂矣不悔矣然負暄者溫觀雪者凍所近者戒所累也以吾之孤窮而子近焉子不慮於累乎哉世皆以爲子笑而子不悟則亦可憐矣則子之相從吾以爲我賀而未敢以爲子賀也子以爲若之何子誠不惡於累則吾之孤窮吾敢獨而不分也哉所戒館地巳達之矣然行止人能爲之哉子以才爲馬以見爲路以力爲鞭烏在乎與吾近若逺也然猶當博詢以塞子勤

答學者書

某啟某作性僻違絕不喜與富貴者遊非敢有傲也避彼之傲耳故著破褐煮埜蔬而讀書之聲滿天地則吾之貧賤未始不富貴而彼之富貴未始不貧賤也故得以自負向也淸卿與足下來吾門初未知足下何如人也泛而揖倘而言未有以異足下可與遊乎不可與遊乎吾之僻違之病似未易痊也旣而夜坐於族人家不敢與諸任齒而足下獨立不親彼而不疏我論文問學一語便與吾心如印印泥於是驚焉不意鄕裏之有足下又悔其初之幾失足下也吾之病忽脫然去吾體幸甚幸甚然獨有怪焉足下天資如此之秀朗而未至於東流淙淙者抑豈天者髙而人者下耶今鋸一松以爲兩一則爲鸞路王公式焉一則爲破甑皂蹵焉木不異也而器不同何也前之遭者輪扁而後之遭者庸工也𨿽然輪扁不易致也敬之如敬父母饗之如饗大賔大客則輪扁可致也致而不饗則怠於斵饗而不敬則嗇於斵至於庸工嗟來可饗也輿臺可待也貪於庸工之不財費而忘其木費亦甚可惜哉然蓋有家無宿舂者矣而亦責以力致輪扁是亦敎餓者以何不食肉糜之智也無力而不能致與有力而不肯致君子於此將不能致者譏耶不肯致者譏耶足下之天者松也爲鸞路不難也而足下之所謂人者輪扁耶吾不得而知也庸工耶吾亦不得而知也吾但見足下之松未有以妙斵者足下眞不能致輪扁耶抑能致而不肯致耶足下之病有一焉將足下之於輪扁𨿽能致之而未能使之大者不嗇小者不怠耶足下之病兼焉三病有一焉善醫者憂之足下有前之一以合後之二此吾之所以爲深憂也能致輪扁而不肯致得輪扁而以庸工視之不得輪扁而不力求焉安於缺斧鈍斤之下而曰吾之材松也吾求爲鸞路也必也烏頭白馬生角木象生肉腳而後成也足下於此有憂乎無憂乎願爲鸞路乎願爲破甑乎爲鸞路知足下之願也而吾未見其成也爲破甑知足下之不願也而吾未見其免也足下之三病未痊也足下能有憂焉則無病矣病去而後成者可成不免者可免矣某僻違之病荷足下而稍痊足下之病其不以吾藥而痊乎𨿽然服之吐之又非吾力之所能及爲足下惜此松故誦言至此足下不怪否足下怪也則吾僻違之病亦懼復作矣故吾不惟爲足下憂而又爲我懼也不宣

答學者書

某久不見因循又不通書謂足下必絕之也専使鼎來惠書百千言及新文一編甚尉知足下於我猶勤勤如此也往來者相傳足下之學退矣今所見舉子事業詞气尙洶湧也但書詞中不無病耳然大旱金石裂土山焦而廬山之泉一綫不絕可以爲難矣甚喜甚喜歐陽秀才鄕曲之名士澹庵之所前席某之所敬畏足下與之居眞得其人矣而來書欲作逺逰之興何也豈足下所挾者不凡鄕裏之中不足以容足下而外地之有司不足以知足下耶容與不容知與不知吾曹本不必介意而足下之懷似有所大不能防者何也足下家富而力裕何病乎饑寒所病者正在乎不饑不寒耳若饑寒二字天不輕以與人有以與之必有以當之也某半生了無所得止得此二字耳足下何理欲一旦分之似不得如此然觀足下之志與才則頗有脫溫飽而趨饑寒之气饑寒本非美事足下何樂於此而趨之太學者菁莪之陵沚也而有所甚不宜於士不才則不宜不近則不宜不貲則不宜非貲之尙也去鄕裏而久覊旅非貲則何以自存足下之所不宜者其二也其一則足下有進焉其三則足下有餘焉以其餘持其進以與天下之士角於文字百戰之何不可之有然足下進則進矣而未就也足下果有此志盍待其就也乎未就而輕於戰一有不勝則足下之不樂恐有甚於今之不樂者矣君子之有異才要當不自輕恃其異而速於勝豈得爲不自輕也耶𨿽然足下之書吾知之矣必有所不快故不吐之於他人而吐於吾足下自以爲快矣而吾有所甚不快某本無一日之長妄爲朋友所許故後進之不知者隨其聲而從之遊其心則愛我也一者之學十者之憎則是愛我者憎我之招也足下亦愛我之一也愛未畢而憎巳至故足下之愛有所不願承也若曰愳於人之憎而遂罪足下之愛則不可樂於足下之愛而不卹人之憎亦不可莊子曰相煦以濕相濡以沫不如相忘於江湖惟足下察之舉業容細看有疵不敢黙𨿽然足下又豈可終以富而廢才乎不宣

答陳國材書

辱惠長牋細讀皆仁義之言深博之文也但見勉以歐陽子公何不仁之甚某何罪公必欲試之以舉鼎而置之於絕臏耶富者資人寠者資於人反顧其家無宿舂焉而曰我將爲發棠之舉妻妾羞之國材曰何忘於覺民不知我之無宿舂也覺之之說某深求之三十年矣如初也國材責吾以覺民不知以覺覺之耶以不覺覺之耶指虛廩以告饑者而曰此有粟不知夫廩之自饑也而安能飽人使聴者視而求求而虛仁者也則付之一笑而不然指於怒而廩於災不防之不置也國材曰何拒學者於千里之外使學者誤聴國材之言而視焉而求焉則吾之虛廩殆矣哉人心之病莫甚於一私不易於去而易於畱某嘗以爲易其所不易而不易其所易惟賢者能之及讀國材之書則又悔此論且天下佳處襏襫乎東山之巓笭箵乎溪水之上國材以爲佳乎否也否也國材何取之之亟也佳也國材何不以分於我而先焉而擅焉國材之於朋友佳者則不分而置人於絕臏又使人防其虛廩而偃然曰我仁也我忠也我不私也其誰敢與國材友哉今之作人甚難懦者曰重勇者曰躁泛泛者爲賢昻昻者爲矯一事未作而羣咻至積毀銷骨其何可當某孤苦貧病之身脆弱不足以堪之祗欠聚徒造作語言私立名字以召齒舌耳國材授之以召齒舌之方而好謂之曰可以震六合而響雷霆此正季子之鴆叔牙而曰飲此則有後於魯國荷意𨿽厚敬再拜以避

見何徳獻提舉書

某聞之天下之物不售然後售宗彛罍洗不鬻於市而貴於宗廟之中深衣逢掖之服田夫防媍之所怪笑而庠序之士不可一日無何也古器固不合於今而文物固不諧於俗也天下之人亦豈盡俗而不好古也哉有所不好必有所甚好惟其無所合也人則以爲無所可用也及遇夫識而好之者然後知其可貴爾今有人焉嗜古而與時之背信已而不人之徇世皆以譽諛取容恱而獨蹇訥無可喜之言直情徑行又不能隨巧進善游者之後此亦天下之癡絕而人之所共棄者也𨿽然不遇於今之君子安知不遇於古之君子乎閤下之文行超然絕人而退然無自得之色經世濟務其聲凜然而不攺一丘一壑之心然不求進而諸公進之不求知而天子知之防於俊乂之中而分朝廷一路之憂寄登攬未幾民頌其賢而史憚其正此非所謂古之君子者耶某也不佞區區所向偶有前所稱之病坐是落落而窮也窮而不終窮或者有俟於古之君子歟不遇於今之君子者命也遇於古之君子者道也惟命能勝道惟道亦能成命言道不言命不在閤下乎謹贄文一編進見乎坐隅可敎敎之可進進焉惟閤下財幸不宣某再拜

見蘇仁仲提舉書

某聞之君子之於世無意於合也有意於合者折旋委曲惟合之求然未得其所無而先喪其所有古之君子所以合者惟無意於合也無意於合人者有守於巳者也有守於已者是惟無合於人合則膠固而不可解者也齊人鼓瑟以干齊王而有罵之者曰王好竽而子鼓瑟瑟𨿽工如王不好何說者往往笑齊人之工於瑟而不工於求齊以爲不求合者之戒嗟乎是知齊人之拙於合而不合未知唐人之巧於合而不合韋蘇州之詩天下之所同美也客有效韋公之體以見公者而公不恱旣而以生平之詩見公而公恱之當其效人之詩體以求合於人自以爲巧矣而其巧適所以爲拙則夫捨己以徇於人與夫信己以俟於人其巧拙未易以相過也彼齊人者患瑟之不工而巳矣瑟果工矣天下其必有好瑟者矣無遇於此安知不有遇於彼哉且吾之所能者瑟也所不能者竽也今捨瑟而學竽竽未能而瑟先忘矣吾且不吾信安能使王之吾信乎與其學竽而未必能也孰若工瑟而有待也世之君子不懲於唐人之巧而懲於齊人之拙則亦誤矣閤下乘使者車方春而行部其風采之所動聲光之所臨士之挾寸長負斤善者孰不翹首企足願忠而望賜也哉甲則曰蘇公之所好者何道乙則曰蘇公之所惡者何事趨其所好而避其所惡惟恐後也噫是知所以求合之合而未知不求合之合也閤下以元祐名相之子孫而退然若一介之寒士文學行藝加人數等而欿然如有所不及其未用也初不慍於退用之而未盡也亦不懌於進小人之所異而忌焉君子之所同而怙焉公之於人蓋未始有意於求合者公則不欲求合於人而顧欲人之求合於己耶某也生晚而學無朋地寒而時無遭將欲挈不肖之身以自進於門下旣無可喜之狀以取恱又無求合之言以取售而獨持此書以見焉不知者又以爲拙也夫以巧而求合於人者某實恥之不惟某恥之閣下實恥之也

見章彥溥提刑書

某聞之求諸人者必得其所以天得其所以天而不遇於人者有矣未有不得其所以天而遇諸人者也古之人有三及門而閽人辭焉者何其有求而不合有未相識而通夢寐於三年之前者又何其無求而合也蓋求不求者人也遇不遇者天也是故不得於天勿求於人不得於己勿求於天天下之士狗苟弟靡求於人而不求於天求於天而不求於已抑見其費心於外而失已於內而己烏在其爲遇哉就使其遇天實厭之惟忘於求天而後得於己惟忘於遇人而後可以求於天彼王公大人之存心不合乎天理則己如合乎天理則天也人也人也我也精神之感召道藝之貫通蓋有不求而合不介而親者某也廬陵之匹士也出於山林之中而列於州縣百吏之後此豈有聲勢之自振而親黨之相援以登於當世王公大人之門乎而閤下之名天下莫不聞以光明俊偉之徳致身於九卿立朝之節皜乎有耀天下莫不仰方且徇道而不徇勢身𨿽外而望益重聖天子用是起之於江湖而倚之以一路耳目之寄天下莫不恱則閣下之賢固未可以泛然求而卒然遇也某也𨿽有慕向歸倚之誠心將何以爲見耶又況行部照臨獘邑之日某乃以職視民旱於田裏曾不得與官吏負弩父老扶杖之列以望見使華之末光見且猶不可得而況於求之乎乃聞閤下稱引其姓名而訪問其所在嗟乎此古之君子折節下士之美意而古之人以望實而取於知巳者也遙遙千載此風之熄久矣而某也獨何爲者乃得此於閤下乎求諸己則何有求諸人則何從豈非閤下之存心合於天理而不顧流俗歟愛士之心通於天而天同神比歟抑某有歸向門下之心而天人之間自然遇合與𨿽然某之遇乎閤下則存乎閣下也鄙文一卷借手爲贄幸賜之覽觀察其心収其迹而成其所以天不宣

答趙季深書

君子之學心以心之身以身之文以文之者也文能昭之身不能履之盈尺之花方寸之蕚而不能成一粟之實君子謂之窽身能履之心不能不病之如鑄鉛以爲東序之鐘黃其外以金而丹其追蠡以漆叩其音則瓦缶之不若君子謂之贗季深不亟其已之仕而憂其弟之未仕遜其所宜得之官以與弟此𨿽於聖人之中道爲未契而淸風髙誼已足以愧污俗而振貪夫矣季深之心季深之身類非俗子之所能至也涵於經而肆於史出入於韓栁三蘇之源流身肖其心文肖其身季深有焉而反執禮甚卑求益其勇責報於僕甚丰此人之所以爲季深喜而爲僕愳也眀知其中之空虛而姑樂乎人之繆敬此有若所以見窮於羣弟子而沈重之所以見棄於徐文逺也歟車覆於前吾又從旃季深盍捨我哉季深之文大抵義說不如論篇論篇不如防防不如詩季深厚意不可虛辱故以三不如之說借手於將命者季深楙之而已

上史侍郎書

某聞之天下之不治不生於有所不顧則生於有所不屑夫天下之事過於卹者敗過於不顧者又敗過於詳者無成過於不屑者亦無成天下之難治何爲其如此也昔者秦人之治蓋嘗懲於不屑之無成矣吏不肅則國媮秦人無不肅之吏民不力則國貧秦人無不力之民兵不威則國弱秦人無不威之兵然秦人無三者之短而秦祚無一日之長何也知懲其所不屑而不知墮於其所不顧也昔者晉人之治蓋嘗懲於不顧之必敗矣秦人言利晉人不言利而言名秦人言事晉人不言事而言理秦人言法晉人不言法而言道然晉之與秦有異治而無異亂何也知懲其所不顧而不知墮於其所不屑也且夫民之力竭而無餘也秦人猶疑其有餘力也國之亂伏而有形也晉人猶信其無亂形也故夫晉人過於不治秦人過於治某生好爲治亂之學力探之而非不幽也洞觀之而非不白也而二者之說往來於胸中者三十年而未有所決也豈其學之罪歟抑未見其人之罪歟索之古不若索之今見其學不若見其人如侍郎者豈非某之所謂其人哉蓋嘗得侍郎之五防而讀之矣其論治似不髙其論兵也似不工此世俗之所以觀侍郎之論者也不知夫治無髙下而先用者爲髙兵無工拙而後於機者爲拙侍郎之論治而談兵也知先於用而止耳知不後於機而止耳髙下工拙侍郎何心焉此某之所以竊窺侍郎之論者也昔者老將出闗人莫知之也而抱闗之吏有尹喜者能其气而知之人莫知之五千言之書所以不作也尹喜而知之五千言之書所以作也某好爲治亂之學而未能決夫不顧不屑之說今得逄侍郎之過此而見焉而質焉非幸歟五千言之得聞與否可傳與否侍郎其圖之誠齋集卷六十四

欽定四庫全書

誠齋集卷六十五

宋楊萬里撰

書

與任希純運使寶文書

某皇恐伏以季春之月恭惟都運寶文大卿冰漕整暇使華輝光相維自天臺動止萬福臺閎蘭玉之眷中表襲吉某廬陵書生也所學者旣非時之所可施而所任者又非才之所能爲今以抱虛之學無適用之材驟而語作邑其不敗績也幾希所幸天假之福得寶文以爲之依意者其或免乎屬者具雙緘以修下裏之敬者禮也寶文報之以翰墨之榮而還卻其世俗之禮者道也蓋嘗以謂自度江以來禮流而道隠禮流則僞勝道隠則情亡夫使天下之相與舉不以情而一出於僞則是引天下之人而盡納之於面詐背汗之地可也孰謂此者士類實汗染之耳以酒而酲者必以酒而解以士類而污染者必以士類而洗濯今日之事洗僞而歸之情復禮而歸於道不在寶文乎不在寶文乎欣賀欣賀𨿽然寶文之名滿天地而位未充其名使之治天下則其澤不啻於一路前之說不宜然而然後之說宜然而反不然我知之矣正與邪不同門直與枉不合轍如是而己耳不然自卿士之列膺受書贊秉執事樞亦己久矣中之不居而外之不去緩於相業而急於使事不樂於廟堂之顕嚴而樂於東湖西山之寂寞此豈人之情也此其中必有不以道殉世不以利易義者矣而世俗何足以知之某也不敏固不足以語於斯嘗竊有意於斯𨿽然今則大惑矣蓋今日之爲邑者非古之所謂爲邑者也今之俟爲邑者又非古人之所以俟爲邑者也瘠上肥下古之爲邑也今則反是使之以士大夫古之所以俟爲邑者也使之以盜賊今之所以俟爲邑者也夫固有爲邑而盜賊自爲者矣天下之大士類之眾而曰爲邑者舉焉可乎不可也利孔盡歸於上而月獻不減於邑夫爲邑者豈家有銅山哉則於是不詢取之之法而詢取之之比比朝行而訟夕起上之人則曰此盜也大抵縣令一縣令耳而又有百縣令焉豪民則縣令也防士則縣令也裏居之士大夫則又縣令也有請謁者焉有彊禦者焉有不輸租者焉徇之則無縣不徇則無令一不徇焉則誹十徇而一違焉則誹誹不己則怒怒不己則訟未必其身訟令也或飛語焉或謗書焉或貨不逞之民使爲之焉上之人則又曰盜也夫以一縣令敵百縣令寶文以爲孰勝哉奉新之令接耳目者有五人焉不以罪去者無一人焉夫豈無盜乎哉夫豈盡盜乎哉是未可知也某也繼此五人者之後其爲危栗之易而安全之難也昭昭矣𨿽然有寶文與諸君子以爲之天淸水明鏡其必有別也有危栗而無安全非某之所當憂也無亷於其躬無仁於其民此某之所當憂也苟亷矣苟仁矣寶文且將爲知己矣又何憂之有短啟一通不敢廢禮故也仰惟省覧拜庭小遲所禱頥神養气用對於爰立作相之書某伏紙不勝震愳之甚

見龔實之運使正言書

某聞之賤生於有餘貴生於不足無急其所不足而緩其所有餘者可與經天下矣急其所不足君子知其無蓄不緩其所有餘君子知其有儲有餘而不急不足而後急則亦無及矣昔者趙防子有智伯之難入於晉陽顧謂張孟談曰吾有財矣而無箭柰何張孟談曰吾聞董安於之治晉陽也以荻蒿爲宮之垣防子發之皆箭材也又謂張孟談曰無兵柰何張孟談曰吾聞董安於之治晉陽也以銅爲宮之柱防子取之皆兵噐也且夫董安於之時晉未有患也而荻蒿有餘也銅有餘也至於防子之時箭不足矣兵不足矣不有董安於之儲何以有防子之蓄哉今天下之士當其未用則緩其所有餘及其旣用則急其所不足無乃非董安於之意乎文如正言徳如正言慷慨敢言如正言觝非嬖近不遺餘力如正言而猶淹卹在外庸人必曰此正言之所戚而不怡也是烏足以知正言哉不惟不知正言也是亦未知天之意也且天之意安知將欲置正言於甚急之地不得不置於甚緩之地蓋使其緩而有儲不至於急而無蓄也正言儻又曰今有餘之時也吾不必儲焉可也萬一有不足之時正言其獨能無急歟某也不肖亦不足與於此然得事正言不敢不忠於正言夙而爲正言思之夜而爲正言思之去而爲安於之荻蒿正言有之乎未也安於之銅柱正言有之乎未也有之矣天下幸甚縱不然吾君一日舉正言而相焉正言獨能無急歟正言之所當急今日之日也正言之所不當急後日之日也正言試思之不宣某再拜

與胡澹庵書

某悚息再拜屬者客裏落寞乃得望見玉立之容於東湖之西西山之東一聼談間之淙琤便覺滿面康衢之埃拂拂吹去矣君子不可得而侍也吾家子云此語豈可誹其不解事也哉登山之行獨不得與追送之列折腰之役實使之然涉世之禮事賢之敬久矣二者之不相爲用也而況以涉世者而事其師乎𨿽然語離之際逺送之情此古人所以登山臨水黯然銷魂者也某獨無情哉情生於中而不可制勢禁於外而不得逞所謂一行作吏此事便廢言之太息卽辰夏气歸奇防惟遄歸修門得覲帝所忠勤天助臺動止萬福師門玉眷均祉某以四月二十六日受職今且逾月矣上官見容吏民見信者不曰自澹庵門下來乎始至之日深念爲邑者生平之所病欲試行其所學而有所未敢信欲效世之健吏而又有所必不能二者交於心而莫知所定卒置其所必不能者而守其所未可信者於是治民以不治理財以不理非不治民也以治民者治其身也非不理財也以理財者理其政也其身正者其民從其政理者其財給某𨿽不侫行之期月亦庻幾焉用此知天下無不可爲之事也士大夫見一邑而畏之則大於一邑者何如也畏事生於不更事更事則不畏事矣然作邑有可畏者重爲任而罰不勝逺其途而誅不至此其可畏也以作邑者之心爲作州者之心則何畏之有而今則不然也敢私布之先生或造膝所陳儻可及此乎先生是行必居中必得政必盡言必伸道必尊主而芘民必彊中國而弱夷狄天下所以望先生先生所以許天下者於此不更舉矣多賀多賀麻陽叔父有書於先先欲求一字之褒於劉師防父先生豈嗇此於門弟者防揮毫斜行使傔人領之以歸某當卽送似於麻陽也欽夫於外補先生獨無意乎函丈之侍眇在天半𨿽先生以身爲社稷之依可不愛重

與張嚴州敬夫書

某頓首再拜敬夫嚴州史君直閤友兄屬者曽廸功蕭監廟江奉新過桐廬因之致書計無不達之理孤官飄零一別如雨欲登春風之樓究觀三湘之要領此約竟復墮渺茫中不但客子念之作惡而己春風主人不爲造物之所舍人事好乖前軰此語暗與今合言之三嘆也卽辰小風淸暑防惟坐嘯鈞防人地相髙佳政藹如令修於庭戶之間而民气和於畊桒隴畆之上天維相之臺動止萬福相門玉眷均慶某將母擕孥已至奉新於四月二十六日交職矣半生惟愁作邑自今觀之亦大可笑蓋其初不慮民事而慮財賦因燕居深念若恩信不可行必得健決而後可以集事可以行令則六經可廢矣然世皆捨而己獨用亦未敢自信又念書生之政捨此則又茫無據依因試行之其效如響蓋異時爲邑者寛已而嚴物親吏而疏民任威而廢徳及其政之不行則又加之以益深益熱之術不尢其術之不善而尢其術之未精前事大抵然也某初至見岸獄充盈而府庫虛耗自若也於是縱幽囚罷逮捕息鞭笞去訟系出片紙書某人逋租若干寛爲之期而薄爲之取蓋有以兩旬爲約而輸不滿千錢者議者初以爲必不來而其來不可止初以爲必不輸而其輸不可卻蓋所謂片紙者若今之所謂公據焉裏詣而家給之使之自持以來復自持以往不以虎穴視官府乃以家庭視官府大抵民財止有此要不使之歸於下而已所謂下者非裏胥非邑吏非獄吏乎一雞未肥裏胥殺而食之矣持百錢而至邑羣吏奪而取之矣而士大夫方據案而怒曰此頑民也此不輸租者也故死於縲絏死於饑寒死於癘疫之染污豈不痛哉某至比期月財賦粗給政令方行日無積事岸獄常空若上官儻見容則平生所聞於師友者亦可以略施行之前輩云孔子牛羊之不肥防計之不當則爲有積牛羊肥而己矣防計當而己矣則亦不足道也某之所以區區學爲邑者言之於眼髙四海者之前眞足以發一莞也方眾賢聚於本朝而直閤猶在輔郡何也某無似之迹直閤推挽不少矣其如命何三逕稍具徑當歸畊爾鄙性生好爲文而尢喜四六近世此作直閤獨步四海施少才張安國次也某竭力體裁或者謂其似吾南軒不自知其似猶未也與虞相牋一通今往一本能商略細論以教焉至幸至幸今何漕定叟安訊不防否不貲之身願爲軍民愛之重之不宣

代蕭嶽英上宰相書

某聞之私者君子之甚惡也利於私必不利公公與私不兩勝利與害不兩能故夫私者君子之所甚惡也𨿽然私足以害公矣亦有以公而害公者利於私必不利於公矣亦有利私而利於公者昔者楚有直躬其父竊羊而告之吏令尹曰殺之謂其直於君而曲於父也魯人從軍戰三戰三北問其故對曰吾有老父身死莫之養也君子以爲孝而舉之由楚人而觀之公莫甚焉由魯人而觀之私莫大焉然而公者見殺而私者見舉何也孟子曰於所厚者薄無所不薄也人能賣其父則君何有焉楚人之公非公也以公而害公者也是以君子殺之也人能不棄其父則豈忍棄其君魯人之私非私也以私而利公者也是以君子舉之也嗟乎天下之難治也善立法者能如楚之殺直躬魯之舉敗卒則天下不難治矣古今之法至於吾宋備矣吾宋之法至於吾君吾相宻矣𨿽然亦猶有備中之缺宻中之防者乎某請得而言之吏部之法曰爲從政郎有六考而願致仕者與之遷通直郎遇郊祀則有封贈之典此聖人立法之意所以厚人子之私者也而近嵗之言者曰選人有以嶽祠補考而闗陞攺秩者亦有全用兩任嶽祠而攺秩者僥幸之啟莫此爲甚於是乎選人嶽祠並不理考矣朝廷更法之意所以破羣議之私者豈非塞其濫而責其實乎法之備且宻未有妙於此者也而某猶曰備中有缺宻中有防者何也前之法教之以孝此之法備矣然以奉祠理考而攺秩者法之所不及防也故曰備中有缺也後之法塞其濫進此法宻矣然革其以奉祠理考而攺秩者並及其以奉祠理考而致仕榮親者故曰宻中有疎也且夫以祠考而闗升是誠濫也以祠考而攺秩是誠濫也謂其利於私不害於公不可也若夫以祠考而致仕者是固利於私矣亦豈有不利於公者乎告老者多則廩給者寡矣其利一也因告老之身以及其親忠孝之教於是乎在其利二也封贈之典有榮名而無實費然上有不貲之恩而下有不貲之榮其利三也一舉而三利從之亦何憚而不聴其以祠考致仕乎以某之管見謂宜爲之法曰以祠理考而闗陞攺秩者勿聴以祠理考致仕而選官封贈者聴如是則破羣臣之私且塞其濫厚人子之私以教之中可以並行而兩利矣某所謂利乎私亦有以利乎公不在玆耶不在玆耶𨿽然某也年六十有餘矣攺秩榮進非其事矣獨念父母岡極之大恩三釡之養則不及矣所以爲之報者惟贈典而己矣今又絕望焉豈非痛之極乎仰惟相公以孔子孟子之所以事君者事君以孔子孟子之所以澤民者澤民朝廷之深仁厚澤如天斯寛如地斯大無一物之不得其所者而某也有榮親之階又有絕望之痛豈非所謂一夫不獲而吾相之所深恥者耶滌其恥療其痛造化之力直餘事爾昔者孟嘗君至楚楚獻象牀使登徒氏送之登徒氏不欲行孟嘗君之門人有公孫戌者受其寶劍入諫曰君奚受象牀哉孟嘗君辭焉公孫戌出孟嘗君返之曰子教我甚善子何志之喜也公孫戌曰君徳防名臣得寶劍也孟嘗君善之夫公孫戍之得寶劍者私也然而能成孟嘗君之亷名者公也不以私廢公不以公咎私孟嘗君之所以爲賢歟今某妄議朝廷之法而出於自榮其親之私豈不有公孫戌之嫌哉然因家以及國因親以及君是亦以私利公之議也以私廢公以公咎私相公豈其然哉進越而言震愳無所不宣

答劉興祖教授書

某奉別云久防得上狀自到中都兩防翰墨足見不忘但稟目之禮此胥史施之於長官鶡夫施之於元戎非章甫輩所宜效也古人云尺書千裏面目吾友不師山谷老人簡讀而顧作此俗禮何也知古人必不怪輙僭及之承問進學之說古之聖賢在方冊今之風烈有前輩心肖則行肖之矣而況於文辭乎仕之通塞命也身之淑慝非命也敬修其非命者以聴其命者此吾所聞於古人也不淑諸身以求不塞夫命豈吾所聞於古人所聞止於此所以聞者不止於此吾友自求之則自知之矣余惟珍重

答曾主簿書

某再拜主簿學士久無閩中端便生於上狀辱翰墨之賜感刻則多矣愧又倍之卽辰冬溫恭惟臺萬福示戒澹庵先生之說敢不服於箴言但澹庵之彈文言者憾之假薦士不實以擊之澹庵初薦李秀實蓋應詔書求財賦獄訟之才澹庵以秀實充薦未爲失也特當時薦章不曾說破秀實𨿽有隠言之謫而其才不可廢以此遂爲言者所排爾若夫澹庵貫日月之忠塞天地之眀言者何得而掩之哉孔北海曰今之後生喜謗前輩此近世尢甚之病也澹庵紛紛之論無乃出於孔北海所云者也願吾友勿輕信之生則爲東家而萬世以多能爲仁義禮樂之主此吾夫子所以不免乎澹庵獨得免乎可付一笑也所兾保重立俟薦用

答惠州陳防仲羽秀才書

某初未識風裁之時得名實於林司成謂伸羽海南之秀也多讀古書能文辭也喜哦詩句超然不凡及防一再惠顧袖出長牋大紙其文鎔百氏而鑄己者也雅不陳蹈奇不怪歸林先生之學全付之子矣以極暑且不小住欲奉欵未能也辱寓書便如對靣從談何時眞得對靣從談耶或出山來見臨甚佳耳汗如漿及筆外之意𨿽欲盡吐焉能盡吐彊飯彊學以發大業震於一世至望

答劉子和書

某屬嘗上狀修慰審門聴間玆承遣騎下教感悚萬斯恭承過聴乃以母夫人銘詩下諉玆事重大當今鄕曲宜爲者澹庵先生省齋詹事兩公而已不知彼而之此豈戱我哉伯仲間深於伊洛眀誠之妙學者必非戱也過也抑區區文辭固學之所羞薄故不以所賤者諉兩公亦不必擇其人而後爲歟而某少也賤粗知學作舉子之業以千升斗爲活爾烏識夫古文樓轍哉文於道未爲尊固也然譬之瑑璞爲器瑑固璞之毀也若器成而不中度瑑就而不成章則又毀之毀也君子不近庶人不服亦奚取於斯某承命之次然汗出辭焉則於年兄若己防不辭而受簡也則於自詭爲已重志文當因丁張二子之所書而某姑擬作數語爲銘以致年家子侄之悼於年母庶乎其塞命也亦不敢自必爲可用也取之絀之惟裁擇焉願少寛數日之期當走山僮送似子澄聞旣歸己於前書附慰玆不重出

答周子充內翰書

某再拜某拜辱四月二十日手筆至感至榮竊知考文殿廬土苴之餘陶鑄晁董甚盛甚賀卽辰夏气巳熱恭惟臺動止萬福欽夫書信仰荷轉致徵山谷祠堂記今往一本所望斵其堊也紙尾有施南局得某近詩而獨鄙棄門下之語極知戱言然讀之靣熱汗下不勝大愳某少也賤且貧亦頗剽聞文墨足以發身騃不解事便欲以身防文不遺餘力以學之意何所成𨿽成竟何所用自吾家子云苦一生之心於太法言之二物以待後世之子云子云死盡千載竟未有子云此韓子所嘆也某以爲不然韓子之嘆過也子云之慮亦過也且何必待後世之子云也同時亦自有子云矣所謂醤瓿者非同時之子云乎不人之逢而醤瓿之逢未爲無逢也古今文士每以子云爲嘲不知嘲子云之未旣而其家醤瓿復嘲之在旁矣文之成者止如此而況如某之學焉而不成者耶是故昔也自憙旣而自笑今則不然不惟不自笑也亦復無可笑者矣忍性於饑凍之背馳於權利之轍而顧斵心於破硯凋鬂於敗素是其初豈不若可喜哉其究良可笑也𨿽然是猶可笑者也今則朱墨之與曹錢谷之與諏日與胥吏爭席顧昂首睅目與髙人勝流競上駟於文囿𨿽求所謂可笑者亦空空矣投畀醤瓿醤瓿且不受也而況內翰商盤禹謨之手杜詩韓筆之妙此固小巫之所以心驚族庖之所以魄動者也而某也當空空無可笑之時乃敢自進其薄技哉屬因施子寄近作之詩文一卷而責其報某也與施子布衣交且均貧且賤焉旣不可無報且不容但已則亦抄一二詩以塞焉而巳矣蓋經霜之蛩相遭於艸根後棲之禽胥命於風枝則喞喞互嘆啾啾交訴其理然也而朝陽鳴鳯覽於千仞之表俯而視曰之二虫獨相語而鄙我也不亦左乎儻不以岐山之妙音而賤喞喞之寒聲而欲聴焉而或恱焉則亦將奏而聒焉政恐鳳聞之而愁思焉則二虫者未足以起鳳之恱而適足以爲鳳之悲爾鳳亦奚樂於此乎哉信筆縱言一笑某再拜

答施少才書

某再拜少才尊兄足下某之於兄如兄之於某蓋身離而心合口異而嗜同也使得相從而鳴焉不寧惟天地無春秋而已旣相別十七年今又相去五百里借苐令數致書吾猶不快乎爾而況所謂不快者又不數耶賈子云以簿書不報期防爲急某嘗讀書至此必掩鼻而過之今則不然豈惟不掩鼻又將褰裳而踐之焉然則某之於兄𨿽欲及事外之勝談而中書君己如田神功輩不受光弼約束矣以是自恨得兄書則益恨豈兄有可恨蓋曹太子之嘆中山王之悲襮乎裏觸乎感也兄云吾儕所自得於巳者必有以行於今而傳於後如是而不行於今命也其不傳於後亦命也幽哉子之言也而某之見於兄似有小異者蓋命職乎彼道職乎己職乎彼者其卑也奚以禦其不卑也奚以取若是者不聴乎彼不可也聴乎己亦不可也至於不聴乎已者己之不朂職之不劬拱手而聴乎彼曰命也吾有目於此閉之則不視泰山開之則察之秋毫今也自閉焉而自不睹焉而曰吾有聴乎彼也可不可乎孰使吾行於今者非命也歟孰使吾不行於今者非命也歟若夫傳於後與不傳於後此誰之罪功而又以尢乎彼哉以不傳於後而尢乎彼則妄尢乎命以傳於後而不尢乎彼則妄徳乎命且命也者旣能通塞吾於今亦足矣又能通塞吾於後不己甚乎使其果能若是則孔孟顏曾久哉其冺也揚雄韓愈命能不伸其生而不能不伸其死二子之死其言行之巨力猶足以不制於命而況孔孟顏曾也哉某昔者竊聞之孟子曰舜爲法於天下可傳於後世我猶未免爲鄕人也是則可憂也孟子曷嘗曰舜之傳者命也吾之未免鄕人者亦命也而不憂乎哉願與弟楙焉所謂命者論而勿議可也存而勿論亦可也行於今不行於今吾旣知其彼之職吾豈以越職乎哉蓋有非彼之職者矣書生之論世以爲迂若某此論乃欲楙其非彼之職者而不越夫彼之職者今之言曰越之斯通聴之斯窮不楙不塞愈楙愈塞而吾二人者反之豈特迂而已哉夫子所謂下愚不移者殆爲某輩乎𨿽然行於今傳於後匪舜匪堯未有兼焉者也不然苟職於己者盡矣果不行於今乎不行於今矣果不傳於後乎傳於後而不行於今吾奚病哉旣傳於後又欲行於今不旣傷亷乎以是而求於彼彼亦必告匱矣不然吾姑置其二求其一可也若曰不卑其二並奪其一則吾不能知矣江之西湖之南山可鋤溪可漁吾與子其蚤歸乎不宣某再拜

誠齋集卷六十五

欽定四庫全書

誠齋集卷六十六

宋楊萬里撰

書

答盧誼伯書

某再拜誼伯丞公學士卽日良月晴寒伏惟涉筆有相臺候動止萬福庭闈壽康長防有慶某孤苦餘生不自意全故人不逺千里遣一介行李訪問生死此意厚矣無以當之如何寄新作兩軸盥病手摩老眼疾展快讀所謂如行山陰道中山川映發使人應接不暇也諸牋如謝蔡卿薦書者最佳慘淡之味剖劂之功大抵神駿祖蘇氏蕭散宗後山非今所謂四六者也至於古文如送蔡漕序其初論逺近等詞數行布置似韓至中間數語圜折反復气骨殊似半山老人也𨿽詠之未幽咀之未永育之未就然譬之學良庖者一旦使之爲周人之蚳醢魯人之胾羮晉人之胹蹯未必盡似也而其風味小異嘗者知其非族庖之所能市脯之所有也甚賀甚賀惟詩似未甚進蓋體未宏放句未鍜鏈字未汰擇借使一兩聫可觀要之未可摘誦令人洞心駭目也如成敗蕭何等語此不應收用詩固有以俗爲雅然亦須曾經前軰取鎔乃可因承爾如李之耐可杜之遮莫唐人之里許若个之類是也昔唐人寒食詩有不敢用餳字重九詩有不敢用糕字半山老人不敢作鄭花詩以俗爲雅彼固未肯引裏母田婦而坐之平王之子衛侯之妻之列也何也彼固有所甚靳而不輕也知下問文字之意甚誠且廹故盡言無忌足下能不督過否不督過矣能不芥蔕否不芥蔕矣能樂從否徴詩文某自常州及歸塗及山居有七百詩廣東四百詩多未能致居憂三年守言不文之禮詩文皆不作近財免防程帥來覓江西宗詩序蓋渠盡得派中二十六家全集刻之豫章學宮此一鉅題也初得程之書頗有楚莊王不徳而貪以遇大敵之嘆亦旣彊作數百言往矣今送一本足下詞源方如桃花水生見此可以笑老人筆力之退當曰吾不敬子矣湖南有司皆無一日雅坐視名勝不能誦佳句於百寮之上獨有媿悵而已然至寶所在神光異气天且不祕人其能揜之哉所幾彊飯自愛不宣

答徐賡書

某再拜載淑徐君足下宿昔辱臨晤語有頃知嗜學之不淺鉆文之不惰將有以應吾君俊茂之求而赴當世經濟之用也甚欣甚賀玆又防移書諏以今日科目文詞之利病某陳人也敢知時世詞章之利若病哉方掩荀鑠之耳閉彌明之口之不暇而暇答乎哉非不敢也非不暇也聞之者必不信也信與不信固非所宜卹而又足下諏之而不置聊復狂言蓋聞文者文也在易爲賁在禮爲繢譬之爲器工師得木必解之以爲朴削之以爲質丹雘之以爲章三物者具斯曰器矣有賤工焉利其器之速就也不削不丹不雘不解焉而巳矣號於市曰器莫吾之速也速則速矣於用奚施焉時世之文將無類此抑又有甚者作文如作宮室其式有四曰門曰廡曰堂曰寢缺其一紊其二崇庳之不倫廣狹之不類非宮室之式也今則不然作室之政不自梓人出而雜然聽之於眾工室則隘而廡有餘門則納千駟而寢不可以置一席室成而君子棄焉庶民哂焉今其言曰文焉用式在我而巳是廢宮室之式而求宮室之美也抑又有甚者作文如治兵擇械不如擇卒擇卒不如擇將爾械鍛矣授之羸卒則如無械矣卒精矣授之妄校尉則如無卒矣千人之軍其禆將二其大將一萬人之軍其禆將十其大將一善用兵者以一令十以十令萬是故萬人一人也𨿽然猶有陳焉今則不然亂次以濟陣乎驅市人而戰之卒乎十羊九牧將乎以此當筆陣之勍敵不敗奚歸焉借苐令一勝所謂適有天幸耳抑又甚者西子之與惡人耳目容貎均也而西子與惡人異者夫固有以異也顧凱之曰傳神寫照正在阿堵中又曰頰上加三毛殊勝得凱之論畫之意者可與論文矣今則不然逺而望之巍然九尺之幹近而視之神气索如也惡人而巳乎抑又有甚者昔三老董公說髙帝曰仁不以勇義不以力惟文亦然由前之說亦未離乎勇力邦域之中也盍見董公而問之問而得之則送君者皆自崖而返矣若夫前輩所謂古文者某亦嘗耳剽而手追矣顧足下方業科目者固將有以合乎今之律度也合乎今未必違乎古合乎古未必不售於今使足下合乎古而不售於今足下何獲焉分土炭無愛也其他日之俟不宣某再拜

答王季海丞相問爲嫡子報服書

某再拜昨承誨答至感卽朝恭惟鈞候動止萬福某今早原廟防尢檢正京右司復告之以鈞誨欲從宜加服以重大宗抗章釋位以免朝服二說可行與否皆合詞以爲未安蓋禮所以別嫌明微者也嫌莫大於尊卑之疑微莫嚴於毫髮之差是故君子於所尊者伸則於卑者不得不詘矣於公義有所隆則於私恩不得不殺矣母者尊也嫡子𨿽重然而卑也孝者天下之大公也慈者天下之達私也尊卑無二極公私無兩隆若夫禮重大宗律有明文此禮之常也今也仰則怡壽母俯則悼嫡子此禮之變也常則經用變則權行權者非權術之權也權衡之權也權然後知輕重且禮經不純素老萊子必戲彩丞相不忍於服朝服宜也至於加服丞相必有所大不忍矣當大不忍之心發見之時丞相從而察之此卽天髙地下禮制行焉之本意也春秋爲尊者諱豈爲諱其過差而己防凡吉凶哀樂無往而不諱也從其所當諱者而求之則思過半矣古人捨魚而取熊掌者正於大小輕重之疑而決之以從其一也孝與慈二者不可得兼豈特魚與熊掌比防聞見所及不敢冺冺願更與博習於禮者熟議而酌取之詩不云乎赫赫師尹民具爾瞻丞相此舉可不愼乎不宣某再拜

與周子充少保書

某伏以涉秋益熱恭惟觀使少保丞相小泊雲莊天棐忠藎鈞候動止萬福相眷鈞慶某自得邸報知釋位去國而莫知風防所指近得尢延之書及知度夏於陽羨吾人仕宦有進便有退有出便有處丞相學力豈不能築河隄以障屋霤所可憾者君子得時行道而不得究其蘊耳然道之興廢聖人歸之命斯文之興衰聖人歸之天則丞相又奚憾也當庚午試南宮丞相雪中騎一馬於前某荷一繖於後之時豈知丞相至此布衣位極上宰此外復奚須防抑湯朝美飲醇酒之論丞相尙記憶否己矣姑置是事獨世路風濤眞可畏耳近有讀邸報感事詩去國還家一嵗陰鳯山錦水更登臨別來蠻觸防百戰險盡山川多少心何似閒人無籍在不妨冷眼防升沈荷花政閙蓮蓬嫩月下松�且滿斟當左席進步時髙揖辭去此舉甚善惜再畱耳聲利之輕就者固不爲世所恕蔡定夫是也而不輕就者亦復不恕何防朱元晦是也論至於此則去就辭受皆不可耶可畏可畏某此間隨分支吾盡可卒嵗但年來家私事殊惱懷抱今年閏月中男產一男孫未睟而夭止有此一孫耳苦防苦防丞相何時西歸別得修敬心事無聊艸艸奉記黃檗茶二觔聊復伴書悚仄悚仄願言盡珍重理以系善類之望

答胡季解書

某頓首再拜復書季解判院執事某今月二十七日有皮秀才來訪坐定防出執事書一封云有累舉得官蕭君者以此書托轉致某發書讀之防執事命戒令作先忠簡大資老先生文集序引某卽日下筆今以獻焉然是舉也初而驚中而喜卒而疑夫焦僥氏者其長三十寸今有人詭之以負泰山豈其任哉某是以始而驚世蓋有學畵三十年者問其平生所寫則盡塗之人也一日乃得見子都而寫焉一何其遭又何其榮也某是以中而喜世有藏曹將軍之馬者或者病其瘠而加之肉又有藏滕王之蝶者或者病其淡而加之鉛黃馬不瘠矣蝶不淡矣然豈其眞哉某是以卒而疑某之所以驚異未畢而疑有繼之者何也昔者執事嘗命某作老先生行狀矣某不自量其不能而輒不辭遜遂擬作以獻焉執事不以爲不可也他日得石本則或者增加其辭與某所獻者小異矣且如老先生上皇帝書論和戎事某掇其粹精之尢者書之矣而或者增加之以全文謹按論語二十篇而太史公作孔子世家所載者僅五十餘條由或者之見則太史公之書缺矣曷不盡二十篇而載之之富也揚雄元後誄七百餘字而班固作元後傳所載此文十六字而己由或者之見則班書亦缺矣曷不盡七百餘言而載之之華也又如老先生論士大夫之懦某述其辭曰謂無勇婦人而或者增加之曰謂無勇爲婦人謹案左氏傳曰楚人謂乳虎爲谷於菟由或者之見則左氏之文缺矣曷不曰謂乳爲谷謂虎爲於菟之明也大抵作者丰述者約非好約而惡丰也每事而載之丰將不勝其載也某也慮淺而無深湛之思辭拙而無絺繪之工固也然非或者所當過憂也夫斯文之淺且掘自有斯人之職其咎或者何必任斯文之咎代斯人之憂乎不曰過憂而奚也而執事不察從而行之意者非執事之不察也意者執事是時哀戚之中不暇於察耶夫某昔以行狀而防或者之增加矣今又以序篇而取或者之增加退之不云乎足下之玉凡幾獻而足凡幾刖再尅之刑信何如也某𨿽欲不疑得而不疑乎今所獻序篇之文萬一有不得當於孝子慈孫之意非敢遂其非也不自見其睫也願離婁吹毛以盡告之某當敬受教一易再易數易敢以勞爲解哉惟無或者之說再行焉則幸矣吾曹相從羣居啇略文字之間初喧而忿爭中靜而嘲戲此書生故態也此事寂寥久矣聊復供一莞不宣八月二十九日某再拜

答沈子壽書

某再拜子壽史君寺丞詩弟卽日冬初恭惟臺候動止萬福某頃在金陵聞子壽宅太夫人之憂嘗走一騎往唁辭念防不二事書中欲他及忍他及乎此心耿然今未釋然也未幾某以臂痛謝病免歸如病鶴出籠脫兔投林此意此味告之野人野人笑而不答告之此心此心受而不辭自此惟山不深林不宻之爲恨山深而林宻予何恨防猶有恨者不蚤焉耳蚤非所恨也自此幽屏遂與世絕上之不敢以無用之姓名入於修門下之不敢以無滋之書問至於通貴惟是平生方外之交一世詩文之友遣於心而不去去於心而復來此一事獨擾擾焉於吾心萬事俱遣一事猶在𨿽與世絕有未絕者是亦心之一病也臂病無藥可療心又病焉何藥可療防一身有一病不幸也今吾一身而二病焉幸乎不幸乎抑又有幸者遣之而不去也去之而復來也如吾子壽也念之而不可見也問之而不能往也不以其逺乎哉不以其病乎防以予之病且逺念子壽而不可見問子壽而不能往是又大不幸者而曰幸云者相呴以濕相濡以沫相忘於江湖三者孰愈乎故曰抑又幸焉不然能詩如子壽能文如子壽與人交不以濕燥涼燠兩其心如子壽此而可疏孰不可疏有風北來吹墮好音知故人之不我忘如我之不故人防也乙集新詩一篇三過也不惟三過也又將百過焉使予駭然立躍然唶曰是非復吳下之阿防大篇若春江之狀風濤也短章若秋水之落芙蕖也歐公云老夫當避路放他出一頭地今則不然𨿽欲避路子壽己斷吾路矣𨿽欲不放出頭子壽已嶄然其頭矣勁敵如此尙何言防尙何言防九江山水國也天錫詩人賜之大江爲之防酒兕觥賜之廬山爲之籩豆大房賜之庾樓風月陶逕松菊爲之毛庖胾羮酲於傷而飽於過是吾憂也詩於貧而句於匱豈吾所憂防側聞前茅未至蔥佩未瑲而水石懽迎鷗鷺候門矣吾不以爲子壽賀而以爲江山賀也他日得句肯我寄乎有渝此盟詩神尼之俾隊其詩毋入杜域一笑某防無知識妄意學道愛人之事誤墮在一世爭奪之埸今幸天脫謝家靑山己決終焉之志靑鞋布襪從此始矣子壽方爲時用而顧欲與我遊子壽利乎哉若曰非利之謂也然而未敢求絕乎爾則亦未敢求絕乎爾惟彊飯自愛永爲風月之主人惟此之望世俗暄涼頌禱之辭知子壽必不欠此其問諸水濱

答葛寺丞書

某一昨謝病免歸僵臥空山泉石之與曹猿鶴之爲使己與世絕惟恐姓名之落人間聲光之墮塵中也有如年丈以四海九州同年之契三年江上從遊之樂風亭月觀尊酒論文之友亦復影響昧昧久不通一字腳非疏也顯晦之勢𨿽欲不異獨得而不異乎郡中白粲之檣西歸長年三老劉其姓明其名者闖然剝啄荊扉持雙鯉挈乘壺及八缶云我葛同年之寄逺也端拜函書披讀牋辭裂下錦機鏘鳴瓊琚奇怪鬭進應接不暇也煙霞爲我驩喜松竹爲我鼔舞便如揖絕俗出塵之標聆登峯造極之論相羊乎賞心白鷺之間覽觀乎三山二水之外也顧獨有可怪者一紙情話吾人事也雙緘世俗之禮豈吾人事哉若曰施之於所尊則吾與公非同等乎若曰施之於所敬則公於我非繆敬乎深源所謂咄咄怪事不於此乎在復於何在乎久不奉小庚山債當爲我抵掌絕倒也老來心中不掛一事獨有一苦事非孤斟而無佳客乎孰使我悵惘而無聊者非有山珍而無海奇乎呼酒未至愀然不怡酒旣至愈愀然不怡豈酒使我至此使我至此者前之二無也今開乘壺則糟丘之郭索不介紹而至啟八缶則東海之鯨魚不波濤而來是夕爲公持以左手洗以苦酒邀歡伯酌大白忽乎不知烏紗之落與否玉山之頽與否也而況太白之死與未死伯倫之埋與不埋防吾之苦事不覺脫然去我心也非公賜而誰賜也來書云某方味道腴而乃以滋味爲寄則陋矣某敢有問年丈謂道烏在道在瓦礫道在坑谷獨不在糟蟹鯨鮓乎道不在糟蟹道不在鯨鮓是爲道乎是爲非道乎並供夫子之一莞新除名城未足多賀年丈旣以爲某謝某獨得不以爲年丈賀乎小啟別紙呈似不請益並求匠石之斵其蠅翼也傅檐茶七十銙萬安產也裏之士以見饟者矜之以爲不減雙井日鑄也及章貢雪糖八角並以書匪報也某待盡山林而公方登用合並渺無前期願言爲斯文珍重某臂痛不能親札敬占兒軰代書皇恐不宣

答朱侍講

某再拜伏以春事將中苦雨未解恭惟宮使待制侍講契文辭帥不拜謁祠聽請天相臺候動止萬福某間者闊焉久不聞問非疏也宜也自不俟駕辱書語離之日嘗稟及病廢之人書問不應至朝貴矣向丈忽以所賜手札來答之驚喜當其入也固知其不久也執古之道以彊今之踐持己之方以入時之圜是能久乎不久何病不久然後見晦老甚嘆甚賀若老夫者不但老而己今眞成一病夫己人日後一日略入州府一見益公又後三日歸則大病矣倒臥如死欲起如癡坐則呻行則憊自斷此生己與世絕而不我知者猶欲見分所啖嗜者而謂吾晦老亦有是語乎世有噬臘而遇毒者歸而諗其徒曰爾欲臘乎何以異於是久缺謔浪一笑所願貴珍以棟孔子堂安得合並以窮遊方之外

與余右相書

某再拜伏以卽辰仲夏之月暑風淸微恭惟大丞相精忠格天獨力挈國三神隤祉鈞候動止萬福相門玉眷諸郎直閤防休惟均某謝病免歸掃軌幽屏自分此生己與世絕伏自鈞座遣騎問訊生死之後未幾恭聞還廟堂徑兩社遂宅一相皆不能奉尺書爲賀蓋山林埜人姓名不應入修門書問不應至王公其勢則然耳今者敬拜尺一之版並有弓旌之招榮光赫然下飾泉石仰荷聖天子不妄於遺簮大丞相尙軫於舊物便應朝聞命不待夕而引道也伏念某年運而往來日無多精神日以摧隤气志日以槁落形容日以淸羸親舊在三里七里之間每欲訪之升車復下出門復反惟請俸在郡中念他人耕之某炊之不見地主心不安焉嵗時間一往焉旣歸必大憊臥如死坐如癡立如履冰行如蹈虛蓋三日而後復初每竊自嘆材不世時性多忤物是身本無用今又衰病眞無用矣如有用我將作底用防其勢如此大丞相以爲是能自駕柴車水浮陸走不逺二千里而詣東闕北闕之下哉其不能明也又況進之難未若退難進之得機防未若退之得機防大丞相以其門墻之舊矜其老朽而收召之以風天下此眞某退歸之機防也某得此機防而不乘之以歸他日求歸其將焉歸己具公札申聞欲望大丞相力賜開陳俾遂老懷之大願特免此行再畀祠祿以活餘生此實恵也惟大丞相洞視而材幸焉渺無參侍之期願言愛身以及國永爲天下國家之福

再與余丞相書

某再拜叨防上恩頒以召節實以抱病日久形影僅存心與身謀各不相保己具公札懇辭方局蹐以俟可而今月十一日再凖三省奉六月十二日聖防不許辭免恭承鈞慈親染煙霏霧結之妙畫報以玉佩瓊琚之偉辭綈袍之恩遺簮之念皭然鋪張於繭紙之上感極至泣不知所云仰慙皇上之異知重愧丞相之故意惕然震愳無地置躬益亟欲力疾而造前又自度衰羸之難彊深恐垂死之病身終不能寸步自致也再殫悃欵仰凟聰聰伏念某平生萬事無以過人至於愚誠有所必不爲者如矜異眾之行如立欺世之論如幹矯俗之名皆深恥而必不爲者故靡召不應未嘗僞辭靡官不拜未嘗力免此等事人皆信之不惟某自信而己也丞相亦信之非惟人信之而己也而今也聖主辟延之意丞相旁招之勤何獨不洋洋焉動其心乎誠以年日益侵病日益加心往而形不隨身行而力不應故也古人云隨時三年時去我走去時三年時在我後某之仕也其不類此乎否也非命也夫非命也夫某嘗三入朝見士大夫力疾而不得辭者多矣有旣至朝列而死者矣有僅至修門而死者矣有將至半塗而死者矣其未至也朝廷遲之其旣死也朝廷惜之臣之事君其死亦何足惜哉然有有益之死有無益之死死於國事死於道路其死均也然孰有益孰無益也其有益也爲下者奚以惜其無益也爲上者奚以不惜某自計至熟借使力疾而彊於行恐未至修門未及半塗己先狗馬塡溝壑矣豈不上詒君相之憫恫乎意廹者無緩詞不自知其煩且凟也謹再具手札申尙書省欲望大丞相力賜敷奏特寢召命再畀祠祿以保全垂死之餘生生死肉骨在大丞相一言而己不宣

與四川制置書

某再拜伏以卽辰春雪小霽寒兢己甚恭惟判府制置龍學尙書尊契丈往防國西宗社倚重華裔震疊天人交孚臺候動止萬福某疇昔之秋小兒防輿入京因之奏記於金華之賢府主故當無復石頭驛事否始望期月報政卽歸均軸未幾乃聞有淸獻一琴一鶴之行天之西北一柱孤撐八極安妥玆任顧不重玆事顧不偉耶抑隆興初王元龜齡自吏部侍出帥防子有臨安府錄事參軍祝櫰者抗疏銀臺以諍孝宗上書政府以責執政大意以謂王某之忠義謇諤借令不容於朝廷亦盍寘之近藩緩急呼來疏附奔奏無倉卒乏使之憂今遣往萬里外非防之良也𨿽不報亦不畱行然一時翕然善類壯其毅吾道怙其助豈其今日而謂天下無一祝櫰可不可也此某所以爲門下賀而未敢爲朝廷賀也姑捨是西氓庸無疾苦西備庸無罅漏門下備嘗而多閱之矣今之可以盡言者昔之未敢盡言者也今之可以盡行者昔之未得盡行者也畱意畱意朂之朂之此某所以不爲門下賀而爲朝廷賀也妻侄羅全材受知及防其不淺而深也昭矣無祿不及防被故人作尹眼爲靑也有開州太守陳師宗名公璟純誠可親謀慮可諏居於宜春亦江西鄕人也頃與某同寮於髙安渠爲髙安宰安賴其集事而民防其福敢以爲薦倘臺座不疑其欺己或賴其用也一別十年此行萬里願言珍重卽歸而間兩社云

誠齋集卷六十六

欽定四庫全書

誠齋集卷六十七

宋楊萬里撰撰

書

答萬安趙宰

某再拜伏以卽辰仲夏之月南風之薰恭惟在道判縣中大契丈巖邑政成民詠豈弟天棐循良臺候動止萬福某老病餘生乘化歸盡世味旅百羶薌防嘉滑甘調而一生未嘗一染子公之指此心冷於陂水淡於秋也獨於文士詩人一簡半札吾目合而不可使之覿吾手縮而不可使之攝吾口噤而不可使之讀也不幸覿焉攝焉讀焉則推倒牖下之幾掉脫頭上之冠饋我我不食問我我不應也己而自悟自笑求其所以使我至此者而不可得也旁觀者往往怪此翁百無所嗜而何物啖之乃中其欲如此夫我且不自知而彼之怪與不怪又何知焉初得載道騷詞賦篇七發等文是日之喜政如是耳蓋詞與賦固剞劂要眇動吾目貫吾心不淺也然我猶可能也至於七發自枚乘之後惟張景陽之七命足以摩其壘而與之周旋其餘作者皆自鄶以下者也惟河東栁子負固賣勇自倚其異書奇字盤盤囷囷乎滿腹塡膺小決之於永栁之諸記答杜韋之諸書而大注之於弔屈乞巧之騷詞然猶婪落文囿而無厭懋遷枚張之號名竄其七而增其一以爲吾武陵虒祁冀北之間云詭電譎風砰波澒奇怪端欲拉枚張而出其上此文人之狡獪姦黠之渠魁者歟自本朝諸公而枚乘此體無復嗣響非不爲也絕唱所在不可爲也而吾載道刺手一取枚張栁子之光芒而回之某也安得不適適而驚芒芒而自失也防見其文恨不識其人班春亭上誠不自意兩不相謀而兩適相值其喜又若之何昔人聞長安之樂者出門而西笑而況眞到長安者乎別去數閱月欲寄相思二字而未能遣騎墮一紙之書諏宣涼訪生死耿耿之心喋喋之談我所欲吐者公皆盡得之盡道之矣快哉快哉餉來禽山風滿把露液未幹薦之屏攝而後敢與婦子嘗之也一味珍感二色羽扇萬安黎庻闓澤之風忽吹翻山扉之花竹淸涼次骨那復知人間之暑气乎示教學記並圖當細細披讀也未見君子願言珍重卽防宻縣茂宰之徴

答福帥張子儀尙書書

某再拜伏以卽辰火老金柔近秋益熱恭惟判府安撫華學尙書尊契丈奄七閩軍府之雄分萬乘旌旗之半威惠允合天人是浮臺動止萬福契家玉婘均慶某老病餘生尙爾未死皆知已光映所逮也自去冬小兒入京換官敬寓一書以候暄涼連辱報賜兩緘其一領略托子之情其一諗將以爲三山之行是何意气之勤勤詞防之諄諄也某自毗陵初得定交於執事見其眇然山澤之臞淡然雲水之僧讀書淸苦澡身髙防以爲一世之佳公子也己而同朝過逄益宻志趣益親又見其一議不苟隨一事不苟止一請不苟合以爲中朝名勝士也一日以王事同齋宿於浮屠之宮談間忽聞誦五字古詩則抵掌頓足捨牀起立驚而自失曰此陶淵明軰人語也此聲不嗣響久矣卽索紙手抄一通以歸於執事乃悔前日之知執事未嘗知執事也以執事之賢且文豈前之日異於後之日乎蓋前之日不輕爲某出而後之日不覺爲某出也不輕故鉤之而愈沈不覺故閟之而愈白夫能使執事而閟之而愈白則某也亦必有以致之矣以後之日能致執事之白則執事之沈豈執事之爲某惜防某是以悔而益悔也知與不知悔與不悔執事何與焉蓋自有職其咎者矣是時戊申四月五日也今十有三年矣相別十有三年而相憶如一日豈惟使某不能忘執事乃執事未嘗忘某也且此十有三年之間其與執事進歟退歟升歟潛歟通歟塞歟奚啻鵬之與鳩飛黃之與蟾蜍哉執事上赤霄踐臺斗而不以是嫮於我某臥蘆花刺釣艘而亦不以是歉於公然二人者千里而常接膝異途而常合志此豈調胹飴蜜以成其甘諧合哇俚以博其娯哉顧某又辱知於執事者某生好爲文深不願人之知人亦莫之知者而執事前一書評某答徐逹書謂酷似栁子易牙死己千載合淄澠二水以飲人人飲之者淄猶澠也澠猶淄也而執事望而知其某爲淄水某爲澠水固不待飲而後能別也其又加於易牙一等乎執事又云某𨿽不能作文至於見他人之所作亦粗能識之昔曹孟徳袁本初同爲遊俠二人嘗抽刄夜刼人之新婦而本初失道墜枳棘中孟徳大呼云偸兒在此本初一擲而得出是時主人知棘中爲偸兒而不知呼偸兒者亦偸兒也執事不能作栁子何以呼栁子聊發千里之一笑且以謝棘中之惠

答建康府大軍庫監門徐逹書

某再拜伏以卽日寒盡春生恭惟總斡學士年契自公整暇神勞素履臺候動止萬福某一昨謝病自免歸臥空山遂與世絕獨愛賢好文之心若瘕癖沈痼結於膏之上肓之下而無湯熨鍼砭可逹者而何敢望其瘳乎望其瘳固不敢望其小寧而不作亦且不敢也毎以此自苦亦以此自樂病而至於樂𨿽秦越人視之亦末如之何矣而何湯熨鍼砭之尢乎哉退休五年寖覺小寜今日大兒忽逓至總幹五月二書及詩文史評一編披未竟我頭岑岑我體淅淅我心潰潰於是舊疾復作矣甚矣乎斯文之奇奇斯士之落落如臘之毒如酒之酖恍然墮我於沈綿之鄕而不知其所從不克以自防也抑某與總幹有何宿負有何沈寃而使我至此極乎詩甚淸新苐賦興二體自己出者不加多而賽和一體不加少何也大抵詩之作也興上也賦次也賽和不得己也我初無意於作是詩而是物是事適然觸乎我我之意亦適然感乎是物是事觸焉感焉而是詩出焉我何與防天也斯之謂興或屬意一花或分題一山指某物課一詠立某題徴一篇是己非天矣然猶専乎我也斯之謂賦至於賽和則孰觸之孰感之孰題之防人而己矣出乎天猶愳戕乎天専乎我猶愳彊乎我今牽乎人而己矣尙兾其有一銖之天一黍之我乎蓋我嘗覿是物而逆追彼之覿我不欲用是韻而抑從彼之用𨿽李杜能之乎而李杜之不爲也是故李杜之集無牽率之句而元白有和韻之作詩至和韻而詩始大壊矣故韓子蒼以和韻爲詩之大戒也書數篇皆閎肆不能免乎千世而不防己嘗從事乎屋之文而此乃不類乎場屋之文是難能也其他可能也史評妙絕一世矣如蕭相國之門得士之多如項羽善將兵而不善將將如史不載蕭何所奇韓信之語而探知其語如項羽英布時分軍爲三之或得或失如世未嘗無士如宏羊當誅而不可烹如衛霍去畱之客不以兩將軍之盛衰如公孫宏張湯接天下士而未嘗得一士此數條乃古人眸子所未嘗覷見者而今獨發擿之至於晁錯東市之祻乃教人主以術數之效公孫宏險賊之隠心與張湯暗合者九婁敬蕭望之雋不疑不肻易衣露索解劍以趨合上好此三條者尢足以塹刑名之鍵誅姦邪之胔障河曲之瀾其有補於吾道世教豈小也玆又一編之中珠之靈蛇玉之連城也先察院非不得位而非得位者徳浮於位而位不浮於徳也今有子如此不得位而得子其不賢於得位乎某也諸子鹿鹿眞景升兒子不啻也旣以爲先丈賀又以爲某愧耳然大兒乃得親炙賢同寮豈不足以爲某賀乎命戒諸上官書此某之責也知士不薦自同寒蟬吾尢昔人而又爲之然今之能爲人軒輊者勢焉而己矣而某也韓安國之死灰栁子厚之糞壤也是能總幹之軒輊乎先是大兒來求某之薦書以徹聞於諸公間有不待某之書而己舉之者而待書而卽舉者則一二而己矣有𨿽不及舉而猶答書者有得一書而不答者有得一書再書三書而不答者爲子受詬其不淺之爲丈夫乎爲子受詬孰若爲賢受詬況未必盡詬乎然計其必應而扣焉猶未必應也然猶可扣也知其必不應而扣也是欺友也與其欺也寧己張版曹頃某在金陵時渠以其叔父泉幹公京削爲囑旣而某不能及若扣焉縱彼不言籍獨不媿於心乎尙書帥亦聞己相知且相許總卿漕監亦與帥同此意似不必更假某之言以分其特逹之恩也或持是書以呈似焉卽薦賢之至公也又豈以私扣之陋焉爲哉其餘皆無半靣惟石漕乃故人之至不薄者且嘗以大兒之舉扣之今旣未拜其賜敬納一書然亦未敢必也特自計其可必者止如此臂痛視管城子如防讎久不與通乃今與從事不獨瘕癖之疾復作臂痛遂大作矣惟自貴珍善刀藏器以待時須

答興元府章侍郎書

某再拜西望奏記興元大帥顯學侍郎尊契文卽日獻嵗華始萬寶趨新恭惟身作金城華戎寧壹天棐忠賢臺候動止萬福某伏自壬子八月謝病自免歸臥空山我南公西楚星蜀月同光共影從此分矣從此逺矣我書安得至於公之側公書乃忽墮於我之前快防快防還家五年相去萬里未嘗烹長須之鯉未嘗射上林之雁未嘗逄吳中之黃耳乃得故人萬金之書其從天降耶飲食起居頗異於常時者數日而不自覺也妻拏覺之且怪之以爲吾翁未嘗有此喜事也某定交海內未嘗得罪於一人亦未嘗泛交於一人獨於蜀中之士大夫若釋氏所謂宿緣者往往見而合者獨多於他處如紫巖先生我師也雍公我知已也欽夫仲乘徳茂我友也是數公者我初不以世俗之求求之彼亦不以世俗之知知之皆一見而合合久之而不渝澹乎若水乃過於醴之甘泛乎若萍之適相值而確乎若金石之不可解求其所以合而無以合求其所以久而不知其何以久非徒我不曉此也數公者當亦莫曉此也不歸之於宿緣於何而歸防臺席輕裘緩帯投壺雅歌掌國西門之管用儒者道徳之威折敵於千里之衝亦旣多歷年所以希乎召希文於慶趙彥國於靑獨不可歟而來教乃有去家不過半月程乃未能一去之語非所望於蕭傅也君子之道或出或處或黙或語若二事也而實一事也聖人曷嘗貴處而賤出褒黙而貶語防要歸於是而止是某之不出也非某也老噢之於前而病嗾之於後也某羸然之骨瘦無一把而或噢焉或嗾焉某𨿽欲出亦烏得而出臺座以一世人物而任國西事其不輕而重也昭昭矣顧欲披漁蓑把釣竿與老友競一槪之節未聞臯防爭箕山之瓢蕭曹妬啇山之芝也徳茂無怠徳茂無怠徴近詩今往一編獻樵歌於淸廟之頌奏蛩聲於阿閣之鳯當不嗔也當一笑也心事襞積非故人誰吐對俗人有不吐而己耳今於臺座之前可吐乎否也吐矣而不盡非不盡也萬此寧有盡乎且截斷葛藤喫酒去喫茶去願言加餐良食以爲吾道之鎭公於世俗之祝公不欠此眞蜀附子荷逺餉得以扶衰降拜有萬其感臺閎玉眷郎娘恭惟受祉山則向來令似相見於金陵者今官何許醉筆惡語尙能記憶耶家有師匠何必問外人也

與材翁弟書

某啟材翁主簿學士賢弟某不幸平生多以忠信獲罪於人且如嵗前入城偶聞眾論謂令兄濟翁入京欲一見言者而辧之又謂此行少遽恐言者不察而吾弟下問當如何處此某不思而對謂止有今日參部明日謝闕徑出國門而去屏迹不與物交上不見廟堂下不見故舊𨿽防輿來見亦勿見之蓋族侄尙不見則豈有見諸公干進之謗處患難行乎患難當如此耳而濟翁有書與長孺其詞甚怒謂公見廟堂明納闕札何害何必匿形藏迹之非姦黨便至累防輿也且某本獻屏迹避謗之說而乃生姦黨累人之疑亦何反也幼輿自換授注部闕何憂乎濟翁之累而某又豈排防族弟爲姦黨者防昔楚靈王見辱於慶封不勝其忿而回師滅賴賴未嘗犯靈王也犯靈王者慶封之詬也賴何辜焉楚文夫人曰萬舞者戎備也今令尹不尋諸仇讐而於未亡人之側不亦異乎濟翁遭別人譖諸言者其怒不尋諸仇讐而於族兄不快於慶封而快於賴何以異於此且某獻忠之時言者無恙也濟翁至京則言者寒矣若言者尙炎則某必爲忠言旣寒故某爲罪言言一也而時則二也某老謬不死三忤濟翁矣自丙午之秋濟翁自吉州入京是時某爲都司濟翁欲求作親弟牋試某不敢欺君以疏族爲親弟濟翁大怒一忤也戊午之春濟翁又來求以假稱外人面不相識而以十科薦某不敢欺君以族人爲外人濟翁又大怒二忤也今又有姦黨累人之怒三忤也某𨿽巳掛冠然防賴之師若未快其意可無愳乎況三子未免薄宦宦塗相遭大憂未艾也願吾弟以一言解老謬妄言之罪或繳此紙以呈似焉臨紙足如履冰背如負霜誅之釋之皆不敢自必也不宣

與南昌長孺家書

今月初五日誠齋老人得大兒南昌令長孺家書並送至大帥報書今口占令防輿秉筆書之以告汝曰章允至得汝書知汝一室長防安平二老甚喜又盥手披讀大帥書詞益喜汝辭行時謂吾有三子中男次公去年最先出仕今長孺又出仕次第十月小男防輿又出仕恐吾索居無聊欲迎侍二老就飬官寺善如汝之請也然吾平生寡與初仕贛掾庀職一月有所不樂欲棄官去先太中怒撻焉乃止後三立朝三棄官至江東漕遂永棄官是時吾年六十六耳若曰几案吏道猶可以勉而行也然決焉捨去還家待盡至七十而納祿三請而得兪汝視我平生之出此心樂否也今汝之請父子之至情豈不欲相聚之樂然一出如移山之難則亦嘸然陽應曰諾而己汝以爲我眞從汝乎今不知此聲奚自而徹於大帥之聽乎大帥報書之中謂我若肯來豫章之艸木魚鳥皆有喜色汝書中有傳大帥靣命之詞謂吾若肯來則西山南浦皆有光華又有傳大帥之意者許以廩人之繼粟許以客右之殊禮許以樓船之浮家吾老棄山林毎謂一生罕逄特逹之知己如古人者乃今忽有之汝知吾此時之心樂否也卽與汝母謀祗俟防輿之官澧浦之後戒行李卜吉日遣人前期白大帥假舟楫矣旣而取汝家書旋觀之則有不可者汝書有今日作縣眞不可爲之詞又有窮空煎熬入寡出多之詞又有最苦最苦千悔萬悔之詞又有雩禜不應原田盡槁催科之考定入下下之詞今有人嘗犯風濤而屢見險者幸而捨舟登岸矣入山而居入林而安矣一日偶遊江臯河濱復見有一葉之舟掀舞於衝風駭浪之中有不掩目而走悸心而歸者乎今大帥招我以恩書待我以殊遇而乃聞汝之言如此有以異於登岸之人見一葉之危乎蓋家饋我而我不餐問我而我不應自此三數日而不寜也聞其言且然若遂翩然而東下就汝而與居日夕見汝之煎熬坐臥見汝之愁苦汝謂我心樂否也吾幸而歸來九年優優其休坦坦其遊進不羨伊周退不羨巢由汝今移汝之煎熬爲吾之煎熬嫁汝之愁苦爲吾之愁苦而乃愁酒以壽我愁飯以飴我愁容愁聲以侑我而曰此參之飬志賈之擊鮮也汝謂我心樂否也汝欲我一報果來之期將以白大帥吾是以艱於此執也易曰安其身而後動蓋不有所安不可以動不有所不去不可以來今使汝母不來而吾獨來乎不可也今使吾遽與汝母偕來乎不可也今使吾暫來而忽去乎不可也汝將奚以爲吾慮乎防汝欲別鑿一門與汝異戶而出固善矣然自西而北復自北而南復自南而東亦恐反勤兩司車騎之迂逺仍恐煎棘除道之勞費也如之何果來之問汝更精思之熟計之汝有以報我而後我有以報汝也然大帥知我甚深愛我甚勤招我甚防終當一往以畣此恩意今未可耳九月七日吾付長孺

答虞祖禹兄弟書

十月一日具位楊某謹西望再拜復書於恩館制參直閣判府直閣知承直閣伯仲閣下某於今年二月二十日逺承伯仲各賜手書又申之以長牋以先師相先生銘詩授簡於退休之埜人其禮若施之於所尊其意若惟恐其辭避者一何禮之逾憂之過也某先師相之老門生也某而辭避將誰諉乎且某受先師相之恩竊意伯仲間亦未必盡知也某何忍辭避防某自乾道庚寅爲邑於洪之奉新是時年四十有四矣自張魏公先生薦試館職而不克就至是知己希矣自分老死州縣矣庀職六閱月忽有命自天擢某爲國子博士蓋先師相薦之孝宗皇帝而用之也嗟乎宰相之不敢薦士久矣況敢用之乎彼其所以不敢薦用人士者何也是有三私焉蓋曰人其謂我私親暱也私鄕黨也私貨利也是以不敢也人惟有所歉者不敢於天下之至公人惟無所怍者敢於天下之至私是故非能私乎士不能防乎士非能不私乎己不能私乎士所謂私乎士者非前所謂三私也私其賢且才以報國也夫惟不私乎己而私乎士所病不私耳私非所病也惟愈私則愈公耳先師相之薦某而用之也惟其去前之三私以就後之一私是以一舉而上無疑心下無異論然某不足以當也此其恩之輕重大小何如也然此恩猶小也先是嵗在丁亥先師相召來自西初拜樞宻一日莆田陳魏公擕某所著論時事三十策以觀於公公曰不意東南有此人物於是招某一見待以國士靣告以將薦於上夫古人感一飯尙殺身以報知己而況受國士之知乎亦何俟成均之除而後爲大恩也哉然此恩猶小也先是紹興辛巳某爲靈陵丞其冬逆亮大舉入防傳聞朝廷將有浮海避狄之議同官相顧皆無人色某與妻子自分無地措足此不足道也而二親亦相顧無色微先師相牛渚之役一家豈有更生之望哉豈惟一家四海萬姓豈有更生之望防孔子稱管仲曰民到於今受其賜其不然已乎此恩之輕重大小又何如也某與二親防更生之恩某又防防之州縣賔之朝列之恩此恩之輕重大小果何如也受恩之不貲也如此獨不能效古人感一飯之報乎殺身猶可獨辭大書勲徳以詔萬世之責乎故曰伯仲一何禮之逾憂之過也𨿽然抑恐有以遺伯仲孝子仁人之大憂者王文正公非六一先生銘之司馬溫公非東坡先生銘之亦安能與天地相永與日月爭光乎哉今以先師相之忠孝文武元勲鉅徳視王馬二公之賢無所與遜也顧屬之於埜人之蕪詞某也且將與腐艸共盡而自無傳者乃能使先師相之有傳乎伯仲獨不憂此者何也然先師相之勲徳𨿽無某之棐文猶將必傳無疑也是先師相之傳無待於某之文而某之姓名與其文乃有待於先師相而附之以有傳也某何其幸防來書示以行實三大編凡二十餘萬字某撮其要者約而爲七千言似簡而實詳似疏而實宻無遺善無溢美惟先師相私於某故某不私於先師相所以報也惟孝子仁人加察焉不宣某再拜

答徐君原史君寺簿

某伏以卽辰良月初寒小春猶暖恭惟居厚史君寺簿契丈燕燕宅裏飄飄仙官神介臺候動止萬福某自壬子八月溯流而西迨丙辰五月還笏而俟三嵗三請乃危得之半生薄宦十里九山姑置是事堇保初服不作朋友羞猶堪上先人之丘墓也自此與世掃軌自閟自匿惟恐不知何許人五字誤落人間便敗吾事而況於百工交易開門通水火乎故人之知我憐我當不督過我相忘於江湖也姜掾來訪防妙帖未暇發而占之亟問別來之狀何如則聞頃有亞夫之疾今苦子春之足則又問其或者將無藥物乎曰否抑有伐之者乎曰否問其奚事則曰浩然之气有激之者某竊怪其有動心而無忍性也荷荷回首浮梁之集山寺埜酌我自防竹葉公自傾珍珠紅相視而笑旁若無人自莊周惠施死二千年無此樂矣當是時二人者皆不知其樂也由今思之可復此乎又聞盡倒陸賈之槖以歸維摩之月上郎罷晨炊不懸罄否猶能下帷授徒以自食否貧自是吾徒之邶殿陋巷一簞未肯易方丈與數百也亦要未至餓不能出戶耳不賴固窮節百世當誰傳長哦此詩使人嘆之也未見願言珍重卽對宣室之問豈終窮者我則異於是

與鄭惠叔知院催乞仕書

某伏以卽辰廩秋暑退淸風戒寒恭惟知院樞宻相公首握鈞樞忠貫髙厚三辰咸贊鈞候動止萬福某屬者奏記力祈休致俯伏待命寂然罔聞方切憂愳不知所出忽張永州歸送似鈞翰告教之詞周諄煩悉若惟恐其意之不遑安其感之不盡解【闕】

上之人聽之是其分也下之人奉而還之上之人還以畀之此朝廷不測之命而吾君吾相不貲之恩也非其分也又敢據而有之乎竊恐聖主疑焉願相公賜片言以啟焉丞相及諸公疑焉相公賜片言以釋焉鈞翰又云謝事之奏似乎太遽此又深中某舉措之病矣然抑又有說某舊與鄕衮益公鄕舉則同徵行又同試春官又同晚與朱元晦厚善毎與二公書問往還皆談心事某辛亥壬子官建康時己動掛冠之興二公書必有嘆年齒之未及歸休之未得毎書或云恨尙有六年或云恨尙有五年今年及之乃遲之遲而又久豈非躬言之躬背之乎是欺人也非欺人也欺天且欺己也欺之爲罪以天凖人君子不以人爲重以天凖已君子不以己爲輕是三罪者有其一己不可立於天地間矣況兼之乎相公之所謂遽某之所謂遲也其所以遲者何也聖恩與知己之賜使人傍偟而不忍去也今年正月宜有此請矣正月不請而六月乃請非遲而何今夫千金之家置髙防而召鄰里禮己成矣三爵可出卜晝可止而主人歌客毋庸歸之詩又歌不醉無歸之詩此主人之恩也而客乃忘歸必至於淋浪顚倒號呶蜩螗而不知止焉杜蕢之觶其得免乎夫愛客而厚其恩與全客而成以禮爲主人者宜何擇也某也區區匹夫之尙而欲取必於聖君賢相某之罪死宜有餘也記曰古之君子進人以禮退人以禮又曰君子之愛人也以徳使某而及今年七十之時未逾冬之日聖君賢相沛然湛恩龎洪退以禮而愛以徳全其歸以華其老此非人間世之恩也實髙天厚地嚴父慈母之恩也若猶未也故當特請屢請不一請而止也放鶴出籠縱魚入海生當榮感死當防報天地鬼神實照臨此心仰惟鈞慈察之則幸甚不勝惶恐祈扣廹切之至

答陸務觀郎中書

某伏以卽辰良月初寒微霰己集恭惟致政華文國史南宮舍人尊契文立萬物之表期九垓之上天象臺候動止萬福某自頃防遺詩可以妬之帖得之於新仲舍人之孫朱司理許亦隨因之寄一行以謝焉故當無復石頭事否昨暮杜掾又送似妙帖偶一二士友相訪埜酌吹燈登書乃推僕以爲主盟文墨之司命則抵掌大笑其一人曰譎哉放翁旣妬之又推之亦何反也是可笑也其一人曰謙哉放翁何可笑也古者文人相輕今不相輕而妬焉推焉曰妬云戲詞也妬者推之至推者謙之至捨己主盟司命而推人以主盟司命不己謙乎之二人者蓋皆墮放翁計中益可笑也大抵文人之姦雄例作此狡獪事韓之推栁是己韓推之栁辭之辭之者伐之也然相推以成其名相伐以附其名千載之下韓至焉栁次焉言文者舉歸焉僕何足以語此然亦豈不解此柳謂韓之言不足信若放翁之幣重言甘僕敢信之乎有揜耳而走捨而避耳信與不信辭與不辭【闕】

云不意老年見此奇特借令得機仲一幅八行之書孰與仲多也此某之所以大之也機仲之言曰易者剛柔相易之謂又曰乾坤者易之太極又曰易之象數盡在乾坤又曰道之變遷微而難知又曰學易者不可不原象數淵哉子袁子之言乎切哉子袁子之言乎引天下後世之學者自葉而根自支而源者必此之言乎而某之欵啟何足以與於斯此某之所以大之也某也儒其號而不儒其實者也然抑嘗有志於斯而悾悾如者也蓋嘗以聖人之經如日在天一人仰之不若使眾人仰之庻各有得於日也如射有侯一人射之不若使眾人射之庻各有中於侯也若曰非離婁子無與於觀日非后羿無與於射侯則日無乃孤而侯無乃棄乎是以不度其陋而妄有志於斯也注六十四卦自戊申發功至己未畢務嘗出屯防以降八卦於尢延之矣延之我愛不我棄也皆有所竄定焉某皆聴從而攺之焉夫是以樂爲延之出而忘其凟焉又嘗出家人一卦於元晦矣元晦亦無所可否也但云防示易傳之祕六字某茫然莫解其意焉是以不敢復進焉今再以出之於元晦者出之於機仲正犯機仲變遷難知之戒也機仲能如延之之不我棄而我教乎幸也不然又曰防示易傳之祕乎戱也幸之戲之惟命焉

誠齋集卷六十七

欽定四庫全書

誠齋集卷六十八

宋楊萬里撰

書

答徐宗臣監丞書

某伏以卽辰凋年逼春淸霜佐雪恭惟都運監丞尊契丈裏居淸逸徳望崇崫天棐忠賢臺候動止萬福某老病餘生棄官十年乞骸三請掛冠神武又三載矣閉門待盡人事盡廢書問都絕不寧惟執事而己逺防詒書訪問生死何喜如焉何感如焉來帖告訴門生排報嘗聞前軰謂受人之恩而不忘者爲子必孝爲臣必忠蓋推是心而信其人也又聞惟以怨報徳者爲不可測蓋以有人之形者必有人之情也故盧杞之於顏公敏中之於文饒之奇之於永叔邢恕之於君實孰測其報恩一至此極防昔孟嘗君有一客孟嘗遇之甚厚而客毎毀孟嘗或問其故客曰人皆譽君而我獨毀人必以我爲小人而以君爲長者此吾所以報君也前五子者其意將無出於此歟至如逄防殺羿之事孟子不責防而責羿然則先生之與門生其責果誰在哉久不縱談聊以發千里之一莞防餉小春碾春風落飛雪候蟹眼瀹兔褐風味勝絕媿無枯腸五千卷可搜攬耳未見君子願言珍重靑天白日讒波聿消卽聆召音遂登郎從偶江東耿曹送至宣筆分納二軰匪報也

答張功父寺丞書

某伏以春寒卽日恭惟功父寺丞約齋先生堅臥南湖彈琴賦詩詠歌先王之風神介臺候動止萬福契家玉眷均慶某行年七十有六而未有聞焉宜捐而收宜疏而休功父之於某何如也古人投分之義每有相思千里命駕而功父深居帝城非埜人之迹所宜至旣不得相見而心欲相見者不以靣則以書而埜人姓名又不宜入修門不知功父察否也敢謂不逺千里走一介行李移書寄詩後山淸厲刻深之句寶晉沈著痛快之字蕩耳目而醒肝膽此惠己不貲矣又加遺筆墨吳牋比東海錯厚焉禮加渥意加劬埜人何以拜此獨竊怪功父趨捨而不可曉者功父近九重之居若此其甚也曕光範之門若此其不遐也操數寸之頴奏三千之牘頌聖明而陳治安朝侶鄒枚暮參防龍直易易耳顧乃結葦苕之巢於霜松雪竹之內訪麋鹿之迹於兔逕牛涔之外所向一何左也此其不可曉者一也問其奚事則講云議月問其奚求則唱風和雪旣徴子云之牛坻又索子厚之土炭捨鑪而冰之附吐飴而蘗之茹所欲又何詭也此其不可曉者二也然而有可諉者古之詩人文士所挾異於人則所趨固異於人也至於其所施於某者則可大駭者矣孟子曰人之患在好爲人師柳子答士人書絫絫百千言其慮患防也昔之人固有毅然不顧而居然當仁者矣然的之立矢之集矢之來的之災今功父號我以師而自號小弟子詰其實則朝同朝也遊同遊也志同志也友云者實也師弟子云者浮也浮而非實無乃欺乎無乃防乎功父固非欺且諛者然而云云若爾者尙古人敬老之義而欲行之以厚俗也此在功父不失爲盛徳事在某則有所大不安者敬我不若安我安我不若免我之爲的它日賜書惟無曰師弟子云者則老友之盛福也諏及陳詩有防勘而無去取此本今在南昌大兒許惟曽端伯百家詩選則嘗爲兒軰擇其粹者爲一編凡四帙此非爲作者之設也今附便了呈似不晚次公入京受署卻望畀之以歸要遮老眼也近睹邸吏報竊承功父己有進擢之命卽日遂爲貴人所謂家貧願鄰富也然從此蕭郎是路人也一笑南湖第三集詩老而【闕】夷而工亦磨丹以摘佳句以爲盜竊禆販之府三禆得榮覩尢幸未見惟愛重大業以世其官以宏其施建茶五十銙聊伴空函匪報也

再答陸務觀郎中書

某伏以卽日夏令有淑暑風斯淸恭惟致政華文國史郎中契文招月西塞聴鐘東林天棐髙蹈臺候動止萬福某老病餘年今七十有六矣加我數年亦可齊執事矣來教未得以八十康寧之福嫮我也來教又謂陶朱猗頓之富汾陽西平之貴世俗羨媢者可笑是固然矣然謂壽考富貴皆出偶然者然哉然哉謂壽考果出於偶然矣乎若若萊耋以其徳者也顯乎淑幽乎祐也若啟期耋以其窶者也彼乎蔪此乎優也謂之偶然不可也至膾人肝而永徳乎窶乎茹簞瓢而短非徳乎非窶乎謂之偶然亦可也謂富貴出於偶然矣乎若蠡若頓富以其力者也不賈不贏也若郭若李貴以勲者也不武不登也謂之偶然不可也至黃防郎而贏也力乎車戲而登也勲乎若夫力足以裕天地而枵於在陳勲足以澤萬世而萎於泣麟又何歟謂之偶然亦可也聞之曰事有粹乎不偶然者有駁乎偶然不偶然之間者孔子曰如不可求從吾所好孟子曰彊爲善而己矣此粹乎不偶然者也至於齡之永也短也貲之贏也縮也位之崇也庳也此駁乎偶然之間者也粹焉者爾力也吾徒不可以不懋也斃而後己可也駁焉者非爾力也其如彼何防前言戲之耳可也存而勿論亦可也置而勿存亦可也執事以爲然乎防不然乎防來教諏及某惡詩當有萬篇不聞居肆而市脯者乎族庖者日囂囂然號於肆曰吾脯也胾也羮也皆防且多也夫防則不多多則不防防而又多其皆熊蹯猩唇乎防其皆鮑魚鼠朴乎哉采菊東籬焉用百韻楓落吳江一句千載風人之勍者肯與僕較少量多於可弔之滕哉近嘗於益公許窺一二新作邢尹不可相見旣見不自知其泣也獨其間有使人怏怏無柰者如湖山有一士無人知姓名又如寄湖中隠者是也斯人也何人也謂不可見則有欲拜其牀下者謂不可聞則有聞其長嘯吹篴者斯人也何人也非所謂不夷不惠者耶非所謂出於其類遊方之外者耶非所謂逃名而名我隨避名而名我追者耶公欲知其姓名乎請索瓊茅爲公卦之其曰鴻漸之筮實惟我氏不知其字視元賓之名不知其名視言偃之字旣得視是占頗欲自祕又非聞善相告之義公其母謂龜筞誠不能知此事許教以令子送行詩尙未寄似方且徴之某頃亦有送三子之官者別紙呈似決曹掾將非能作史論者耶新守將至某當詣府修州民之敬首就何從語也未見萬萬珍重日聽裹輪賜杖之命

答張子儀尙書

某伏以卽日顥气己末風露髙寒恭惟判府閣學尙書尊契丈左馮繁推惠化滂被及京之潤天人是孚臺候動止萬福某以病棄官以耋得謝亦旣十有一年矣今玆犬馬之齒七十有六年矣士者視之寒鑪之灰墻角之檠也而執事之在姑蘇相去三千有餘裏乃未及下車亟走一介汲汲而詒之書拳拳而致其意迹彌疏心彌親地彌逺情彌邇獨何歟不寜惟是蓋十年之間自奉使而總饟餽立朝而踐臺斗昨帥七閩今典三輔無嵗而無書不惟無嵗而無書無時而無書也不惟無時而無書又亟問而亟餽也又何歟夫合以勢者勢盡而交疏合以利者利盡而交疏此固世俗市道之交不足陳於君子長者之側也然無友不如己者非經之箴乎貴有常尊賤有等威非傳之儀乎而執事經尊一代而不遺淺陋之友位在六長而不忘貧賤之交又何歟聞之子張曰我之大賢與於人何所不容易曰以貴下賤此古人盛徳之事今人之所不能爲者執事毅然獨爲今人所不能爲之事凜然追乎古人盛徳之事者政在是耳而又何足以疑亦何必以致疑於其間防而某一書之中致疑者蓋舞陽之門不足詘淮陰之車玉川之屋不足辱諫議之書以其不應有而有也惟其不應有而有是以不應疑而疑豈執事而舉之有可疑乃無似之人無以堪之故不能不自疑耳非敢有疑於靑天白日之下也詩之小序不云乎言之不足故嗟嘆之嗟嘆之不足故詠歌之古風一篇別紙呈似此亦詩人言之不足與嗟嘆之不足而作也一覽而抵諸溝幸矣未有見期萬萬珍重若夫世毗陵之爵囊曲江之笏金嘉直之甌此公家分內事耳頌之則讇

答袁起巖樞宻書

某伏以卽辰嵗事聿遒天意欲雪恭惟樞宻相公端明謨明廊廟柄執事幾華戎聳瞻天人盡防鈞候動止萬福某恭審膺受書贊登重幾廷正人其昌善類載穆恭惟驩慶某於今月十九日得女壻泰寜陳丞經送似樞宻八月一日所賜報章再拜披讀五色芒寒紙長連連筆飛翩翩反復百折捲舒三過語如對靣情如家書峻極之位彌髙而勞謙之詞彌卑云泥之勢愈疏而金石之誼愈親至於捨己之衮衣繡裳見其黃帽靑鞋而羨之舍己之絫絪列鼎見其木茹雪防而愛之舍己之緯乾坤扶日月見其畊莽蒼釣滄浪而慕之追記雪屋之說詩歷陳雲窻之聨句若欲往從之而不可得者而又寄以州西之雅歌俾擊缶者得聞金鐘玉磬之聲蓋句句錦江之卷字字雪山之冰也贈以四端之縑素俾緼袍者一識萬艸千華之紈蓋戀戀範叔之袍依依之之衣也此古名相巨公所以爲布衣之交存嚶鳴之音盛徳事也千載絕響一不返豈謂今日乃忽有之何其幸也今日有此事吾身見此事何其又幸也吾身見此事吾身防此防何其又幸也棄官十一年掛冠亦三年偶未死耳一日而逄三幸焉且死不朽矣陳丞竟防銓曹通理此恩不自樞宻而奚自耶懷之感之有藝極哉病身柴立防棄筆研不知年矣所謂四六復澷不記矣且慶牋賀啟門下之至者當齊熊耳矣樞宻少此防敬哦五字詩三章章八句以代啟事之陳賀且謝寄詩贈衣之嘉亦於卒章僭致無厭之求焉蓋陳壻己得漕泉二使及太守三京削矣尙缺其二樞宻倘慨然興孺子入井之心賜以閩中憲倉之兩書求嘉泰二祀上半年之京削則合窣堵之尖脫選坑之火在樞宻一染化筆之頃耳再三之凟某則有罪抑啟寵納侮者誰乎想讀至此當大噱也未占侍見不勝大願願言金玉厥躬柱石吾道卽正上能之躔民之所欲天必從之

答朱晦庵書

某伏以卽日初冬猶暖恭惟宮使侍講待制契文珍臺育徳天棐忠嘉臺候動止萬福臺眷均慶諸郎進學日新某伏自八月間於葉尉許得臺翰卽嘗寓書爲報登山臨水公不如我之書是也楊子眞出守鄕郡首訪山間亦頗能談契文近況甚慰某昨日入城修州民之敬夜宿城外一茅店通夕展轉不寐五更忽夢至一嵓石之下見二道士對奕意以爲仙也問某何自至此答以僕棄官遊山今四年矣獨未至此山故來且談且奕二人皆敵手至末後有一著其一人疑而莫下其一人決焉徑下一子疑者顏頩某黙自念仙家亦有爭頩者覺笑曰君子無所爭必也奕乎忽靑童自外來曰有客二仙趨而出肅客而入云二客蓋東坡山谷也旣啜茶二仙謝二客曰局不可不竟請寓目焉復且奕且談二客侍談寖逺若未忘前事者似頗及元丰元祐間紛紜事且嘆且泣二仙起曰何兩先生相語之悲也二客吐實一仙笑顧東坡曰先生之詩不云乎惟有主人言不同天寒欲雪飲此觴又顧山谷曰南山朝來似有意今夜儻放新月明非先生詩乎客主俱大笑某一笑而寤追憶其事莫曉其故天已明矣入城郡官皆郊迎令親程糾防出契文六月二十一日手書讀之若督過其不力疾一出山者乃悟夢中事程糾又出契丈與渠書有欲令老僧升講座普說使聽通身汗出快防快防之語偶記憶嘗見一史書似荀悅漢紀之屬而非也載子房事至欲王諸呂之時子房猶及見之王陵平勃私於子房曰子以三寸舌爲帝者師今爲之柰何子房不答退而復招啇山四人者使者往則皆遁矣某嘗笑子房動不動推與閒人契文嘗見此書否荷荷契文蓍占有知抑猶在僂句之後乎蓋蓍告契丈以遁之初六而僂句告僕以上九也發書占之云在外則已逺無應則無累曾謂晦庵之蓍不如某之僂句乎荷荷兒軰防下問極感先生長者幸教之意列拜起居未占參侍願言珍重以爲吾道之鎭公子

上陳勉之丞相辭免新除寶謨閣直學士書

某皇恐再覆己拜公蔚然區區之懇有未竟者嘗聞之曰天下之事有名是而實非者有迹同而情異者蓋古之舉逸民者天下所以歸心古之存老馬者君子所以篤舊二者五帝三王尊賢敬老之遺意也今也某無故而錫命無功而進律不識此何謂也意者聖主有五三尊賢之心如古之舉逸民有五三敬老之心如古之存老馬訪之大丞相而未有以塞明詔稱隆指也姑以某而寘之選中恭惟大丞相造化生成之恩良不細矣而某感激銜戢之心亦豈淺防然某竊謂其名是矣其實非也其迹同矣其情異也蓋古之所舉逸民者謂山林長往之賢也非謂謝事之臣工也古之所存老馬者謂徳力並稱之驥也非謂齒長之駑蹇也某則不然嵗在壬子年六十有六以移病而去官嵗在丙辰年至七十以引年而納祿夫去官納祿則謝事之臣工也非山林長往之賢也移病引年則齒長之駑蹇也非徳力並稱之驥也以某而塞明詔不曰名是而實非迹同而情異乎竊恐開素隠盜名之門長鄕原欺世之風必自某始矣惟亟陳於上而速寢某之除命使某上不犯於公議下不隳其晚節不勝悃誠廹切之懇

答潯州廖子晦書

某伏以露滋月肅霜戾秋登恭惟子晦潯州史君十乘以先千騎居上天棐前茅臺候動止萬福某自頃於雷倉許得所移書且寄書防石刻等欲報而無驛使蹉跌至今此宜獲大呵而反辱嗣音賢者難量固若是防某山林一槁人耳雉免之與處魚蝦之與侶以貧而求抱關以憊而上印綬以疾而辭皮冠以年而袖手板此其異於桃林之歸牛栁營之汰卒者幾希而來教有去就勇決之褒正與朝菌論年夏虫語冰耳至假之以範蜀公尢非其倫是何子晦胸中擾擾多蜀公也子晦業可大而捲之懷齒鼎盛而縮其袖日亦愛矣者當如是乎來教又有坦然忘世之語若有深望於僕者又何不自望而僕望也然竊聞子晦有靑雲故人吁焉而弗之往啖焉而弗之享晦庵先生之門不曰魯無君子者耶敬畏敬畏自亡友敬夫一去八桂西民奪其母也久矣今又得子晦西民可與賀乎學道愛人努力努力未見自珍吾道亨窒惟馬首是瞻

答袁機仲侍郎書

某再拜伏以熙春過中淑景初麗恭惟宮使殿撰侍郎尊契丈祝釐竹宮待問宣室天廸甽畮之忠神聽正直之與臺候動止萬福某犬馬齒今七十有八矣人間萬事不到胸次不待掃漑而自除不煩排遣而自逺不足勤執事之心惻也惟是挾策讀書此書生之餘習登山臨水此埜人之深癖二病痼之一居膏之上一居肓之下秦緩之鍼攻之而不逹華佗之劑澆之而不入執事何以爲我謀哉然二病者又有淺深每遇書冊財入佳境目輙痛而告勞興輙敗而作惡至於登臨則足愈輕而不知倦行愈逺而不知反前之病不若後之病之深也執事又何以爲我謀哉燕居深念又有一病每懷我執事相與金石之處相忘形骸之表璧水講習之樂嚴瀬詩酒之娯如夢中事夢中之喜不足償覺後之慨也執事又何以爲我謀哉今日寒食方欲躡靑鞋喚烏藤鷗鷺前導猿鶴旁扶相將挑埜藥於芳洲拾瑤艸於枉渚而李尉乃以執事往嵗九月之書來發而占之正冠盥手再拜三讀瑤林瓊樹瞻之在前金聲玉振洋洋乎盈耳也夢喜覺慨之一病於是脫然去吾體甚幸甚荷甚幸甚荷示教北山四詠新作朗誦未旣忽乎追參步趨陟降林壑攀上巗之刺天俯中巖之倚空冰壺淸寒以逼人玉虹飛動而奪目執事其謂某何如其喜又何如其幸也徴及拙句甚願充員湛軰也山谷云衰懷對勝境更覺落筆難牽課四絕句呈似第公輸之門乃敢揮其斧西子之牖乃敢其醜不如是則公輸不哂西子不矉爾未見惟觀頤金軀考祥玉燭之是禱惟蒲輪遄歸靈壽賜命之是頌

答張季長少卿書

某再拜伏自乾道之季年執事初來落筆中書一日聲名震於京師一何偉然也迨及紹興之初載執事再至握蘭省戶二老相對髩髮滄浪何其頺然也居亡幾何僕使江東公歸岷嶺兩舟邂逅一揖而別一何黯然也居亡幾何僕歸林下公牧漢中一書逺來訪問生死又何跫然也楚星蜀月萬里相望自此逺矣遣騎再臨復拜尺素教之石刻之新作覿以經術之訓傳老病衰謝之中忽得異書於異人唐人一日防徧長安之花何如僕一日覿盡羣玉之府也文辭髙寒山巑泉潺楷法奇崫鐵屈石出陶泓諸銘山谷之菁房湖諸記栁子之裔魯論明微闖神之機春秋述義泄聖之祕濟河焚舟如子荊之於康伯僕病未能也奪攘盜竊如郭象之於向秀僕又不敢也望洋若送君自崖僕則己伏矣且妬且熱喘如筒吹僕其能忘乎寓目至此公不絕倒僕不信也

答戶部王少愚侍郎書

某再拜恭承命戒令撰述令弟樞使觀文銘詩自顧淺陋固不當披襟然詭以交情尢不當避席去秋専遣便了走淮上致奠於樞使防令侄報教亦以此文見囑已愴然心許之矣況重之以臺座諄諄之誨乎苐某才鈍思遲少紓其期僅能屬槁若責以七步三步而成刻燭擊缽而就𨿽臨之以亡酒之軍法廹之以泣釜之死刑亦終不能也如陳應求丞相之銘其子郎中守四年乃來取如權樞宻之銘其孫太卿安節五年乃來取權卿今造朝可問而知非敢紿也至如虞彬父王季海京仲逺三相之銘皆一年後乃來取最近者如余處恭丞相去夏襄事畢送行狀來今垂一年而尙未來取也而臺座賜大兒長孺書乃有速爲下筆之語某敬讀至此汗不敢出此與程督裏胥不報期防之爰書有以異乎所幸者特未防書判搒百而封其文案耳孔子曰君使臣以禮杜子美曰五日畵一水十日畫一石能事不受相促廹王宰始肯畱眞迹子思曰今而後知君之犬馬畜伋王公貴人之輕士未有甚於此時者也某亦安能嘔心胼手竭蹷奔命以奉此急急之符哉行狀奏議敬以歸納可別選才敏思湧者而往役焉臨紙戰栗

與建康帥丘宗卿侍郎書

某伏以廩秋暑天髙物肅恭惟判府安撫畱守大學侍郎尊契文式是南邦臥防北門忠貞昭天釐事萃止臺候動止萬福契家玉婘尊穉咸慶諸卽駸駸堂閤甚喜甚賀某臥山墅未先朝露皆余防所逮也每燕居深念顧獨有可恨者吾二人者一居東海之東一居西江之西秋風一起側身東望慨然以懷山立玉【闕】之標偉然在人目中也凝神小定則其人甚邇而其室甚逺矣則又怊然以喟斯可恨不可恨也然較之十五年之前則吾二人者可以欣然相賀矣其又於何恨也當時道山史館並遊者幾何人今之存者幾何人吾二人者獨可不相賀乎防若較之三十有四年之前則吾二人者尢不可以不相賀矣何也中興以來宋徳盛在乾道何盛乎乾道也主徳日新於上治化日隆於下人物日盛於朝民气日熙於野當時不自知也由今望之信如何防信如何哉是時成均奉常曁朝列並遊者幾何人今之存者幾何人交遊之淺者姑置也至且深者如執事如欽夫如伯恭是可得乎哉是可不貴珍乎哉可不貴珍乎哉是不可多得也而今則亡其二也言之則令人悲言之不忍也不言則令人思不言亦不忍也然言之可得而言矣見之可得而見乎然則吾二人者獨不可以尢相賀乎防某則老矣今犬馬之齒七十有八矣自六十有六病而棄其官而致其仕矣朝與樵夫乎拾薪夕與漁父乎義魚尙何爲哉尙何爲哉而執事剖麐符擁茸纛統貔虎百萬之師當金湯一靣之寄其不輕而重也焯焯矣然薦紳先生之論咸曰以執事廣大精微之學雄深雅健之詞經綸匡濟之才忠孝文武之望上焉者置之鳯池雞林則必唐虞乎斯世次焉者置之廣廈細防則必堯舜乎吾君又次焉者置之鑾坡玉署則必灝噩乎斯文詭之外庸則爲斵大木而小之某曰不然不久幽者不速晰不小湮者不大決執事韜龍文翳豹章巖登川臨月珍風追超然物表悠然事外者十年矣時有求於執事非執事有求於時也開壽域轉鴻鈞不在玆乎不在玆乎道之將行也歟小人猶有望焉不寜惟小人而已欽夫伯恭猶有望焉不寜惟欽夫伯恭而已仲尼子輿猶有望焉執事毋怠未見君子萬萬愛之重之以爲吾道之鎭公子云

誠齋集卷六十八

欽定四庫全書

誠齋集卷六十九

宋楊萬里撰

奏對札子

壬辰輪對第一札子

臣聞國之命如人之命人之命在元气國之命在民心故君之愛養斯民如人之愛元气也然愛民者君也推君之惠而致之民者吏也陛下身居乎九重而心周乎厸屋儲神於蠖濩而見民情於畊桒隴之間頃嘗損半賦以與民古者艱難之時所未嘗有也近嘗出宮帑以振饑古者匱乏之時所不能爲也有愛民之君如此爲監司守令者其忍負之顧乃不然或郡境實旱而不受民之訴或縣無上供而預借民間來年之租甚者攘肌而及骨剝民以進身兩稅自有省限也或先限而責其至足常賦自有定數也或厚斂而獻其羨余甚不稱陛下愛卹惻怛之意也澤不下流感名旱暵江湖之上旱徧數州天意若曰逺民有不被陛下之澤者也吏之壅閼上澤如此可不昭然逺寤哉臣聞令不自行不有所勸則令不行惡不自止不有所阻則惡不止唐代宗之時秋霖損稼渭南令劉澡稱縣境苗獨不損代宗命禦史朱敖視之損三千餘頃代宗嘆曰縣令字人之官不損猶應言損乃貶南海尉若代宗者可謂知勸沮矣唐宣宗之時補闕張潛上疏以爲藩府每以羨余甄奬竊惟藩府財賦所出有常苟非賦斂過差及減刻將士衣糧則羨余何從而致宣宗嘉納之若宣宗者可謂知勸沮矣臣謂當今監司守令有如劉澡之所謂張潛之所論者願陛下有以勸沮之仍詔臺諫以論列之勸沮一眀則聖主之澤如流水之源沛然而下無敢壅閼矣取進止

壬辰輪對第二札子

臣聞人主之要道有一而所以爲要道者有二何謂一曰用人是也何謂二曰任賢曰使能是也有正直中和之徳者謂之賢有聰眀果敢之才者謂之能賢者有所必不爲故可任而不疑能者無所不爲故可使而難禦漢髙帝之於蕭何張良托之以國托之以子托之以心腹至扵韓信黥布使之將兵使之殺敵而髙帝之心腹未嘗敢以托之此任賢使能之效也至於東晉所謂賢者不善任之而乃使之故使商浩將兵則無成功所謂能者不善使之而反任之故任桓溫以國柄則幾僣竊此失於任賢使能之效也陛下以英明之資當艱難之之極廣覽豪傑博延俊乂蓋將紹開中興坐致太平任賢使能之道兼舉而並得之視周宣有光焉漢髙帝之事不足道也然任賢非難知賢爲難使能非難而知能爲難故知人則哲帝堯猶難之人不易知侯嬴亦嘆之如臣之愚何敢措其說抑嘗參稽古先斟酌聖賢而得其至精至粹之要矣敢以爲陛下獻臣聞觀賢者必觀其所主觀能者必觀其所試主司城貞子所以爲孔子主癰疽瘠環則不足爲孔子然則人君欲知其臣之賢徳歟主於司城貞子則其賢徳無疑矣欲知其臣之姦邪歟主於癰疽瘠環則其姦邪無疑矣賢者任之姦邪者不任之則任賢之道盡矣臣故曰觀賢者必觀其所主嗇夫之利口而無補於漢周勃之訥而能安劉氏然則人君欲知其人之才能歟不能言而能立功立事者其才能無疑矣欲知其臣之誕謾歟敢爲大言而不能成事者其誕謾無疑矣能者使之誕謾者廢之則使能之道盡矣臣故曰觀能者必觀其所試臣區區千慮之一得惟陛下裁擇取進止

癸巳輪對第一札子

臣恭遇陛下親郊底於休成而臣得駿奔其間國之大慶臣之至榮也然臣竊觀其初微雨旣降而陛下惕然寅畏憂形天顏旣而天表之應步自太室而瑞雪紛至燎重紫壇而云物開除肆眚丹鳳而日光淸照此蓋陛下一念之誠天應之速也且夫雨者天也變雨而者陛下之一念也然則災祥𨿽在乎天而變災爲祥者實在乎陛下矣然臣竊怪比年以來江湖之間水旱間作陛下勅監司諭守臣捐給內帑之錢發太倉之粟所以畏天憂民者盡矣而嘉气未應丰年未屢此豈天道之逺有所難格歟臣聞之易曰君子以自彊不息記曰文王之所以爲文也純亦不已昔者唐太宗卽位之初元年饑二年蝗三年水宜其治之難也然太宗聴魏徵仁義之言黜封倫刑名之論導人使諫勤而撫民未幾大稔米斛三錢蓋太宗不以天之未應而少怠亦不以天之旣應而自足此其所以致貞觀之隆也今以陛下畏天之誠憂民之切以念郊祀雨之心爲念斯民水旱之心以郊祀三數日寅畏之心爲純亦不已之心聖心不息天意自格變水旱爲丰穰銷氛祲爲泰和豈特致貞觀之治而已臣不勝愚忠取進止

癸巳輪對第二札子

臣恭惟太祖創業太宗繼之眞宗仁宗守之四聖相承所以酌百王之制立一代之法𨿽堯舜復起不能易也自王安石變法而天下始自章惇蔡卞和之而天下始亂光堯中興盡復舊貫陛下紹統一遵家法社稷之福然臣竊聞乾道新書猶有抵牾陛下有命再修飾之臣當思抵啎之說大槪有二有肆一人之請而攺法者如利害札子是也有徇一人之欲而攺法者如援例陳請是也且夫陳利害者志在於對揚之塞責而已或聞之道塗或假之他人豈可輕信其請哉援舊例者志在於恩紀之僥幸而已或不應得而得或不應貸而貸豈可輕徇其欲哉臣願陛下深詔有司於修法之際凡有此類乞如範仲淹之論凡百官起請條貫令中書防議必可經久方得施行如事干刑名更令大理寺官參詳之如此則祖宗之法庶盡復其舊矣臣又聞之立法不如守法今新法再修之後臣願陛下與大臣力持之於上凡法之所無者一皆執而不行又詔給捨臺諫之臣力糾之於下凡法之所無者一皆議而不阿有害吾法罪在必罰此又非特有司之事而已也伏取進止

得臨漳陛辭第一札子

臣仰惟陛下聖心惻怛視民如傷知爲民之蠧者莫大於貪吏有抵罪者必寘典憲甚盛徳也然臣又有愚見欲上禆朝廷之末議臣聞將閉不善之門必先開爲善之路示以所畏者所以閉不善之門也表以所慕者所以開爲善之路也今夫某貪吏某貪吏上之人從而刑之則貪者將懼而曰貪不可爲此所以閉不善之門也今夫某亷吏某亷吏上之人從而舉之則亷者將勸而曰亷不可不爲此所以開爲善之路也爲善之路一開不惟亷吏有所勸貪吏亦知所慕矣亷吏知所觀則亷者眾貪吏知所慕則貪者革而爲廉風俗一變貪污自戢臣願陛下內委宰相侍從臺諫外委監司太守嵗舉亷吏一人必有實狀勿爲虛美無其人則闕之陛下親擇其尢者而旌異之或增其秩或賜之金庻乎亷吏之俗盛貪吏之俗衰矣惟陛下裁擇取進止

得臨漳陛辭第二札子

臣竊聞比年大農廩食嵗計每患諸路綱船不以時至及其旣至又多折閱之二者其咎安在臣聞國朝之法綱船不許住滯一時所過場務不得檢稅蓋以舟不住則漕運之至者甚速稅不檢則商販之微者可附𨿽無明條許其商販而法意則稍許之矣大抵小人之情啗以利則喜而易使奪其利則怨而難役有以利之則其利足無以利之則其用窘利其私乃所以利於公也今則不然綱運所過稅場類多苛畱以檢稅爲名冥搜細索秋毫必徵小人旣無所利又無以爲用不有以足其私則不得不取於官是飲食衣服之用資糧屝屨之用不盜舟中之米將焉取之綱運之至多不以時旣至而又多折閱其原蓋出於此臣聞蘇【闕】在揚州日陳綱運之諸羅隨船檢稅臣愚欲望朝廷行下諸路綱運所過稅場不得苛畱以檢稅爲名如有違戾去處必議其罪度其千艘銜尾日至中都無住滯折閱之獘取進止甲辰以尙左郎官召還上殿第一札子

臣聞安民莫如弭盜弭盜莫如素備臣竊見天下郡邑有外砦巡檢或以鎭荒林或以扼險要者所以爲弭盜之素備也今則不然名爲外砦而將士實居城中者若潮州之外砦惠州之外砦是也潮州之外砦其地大氐茂林千里大木百圍在潮梅之兩間人行其中終日不逄居民不見天日盜蔵其山而人莫之覺朝廷於此設一砦者所以鎭其荒林使盜不得而發也惠州之外砦其地右背崇山前左大海其間僅通一路自循梅及潮三州來者必由此途朝廷於此設一砦者所以扼其險要使盜不得過也臣前任廣東提刑嘗因求盜經從恵之外砦問其巡檢公廨則化爲瓦礫之場矣問其兵之屋廬則鞠爲樲棘之墟矣問其將士所在則皆居城中矣盜賊每起於山林而乃居扵城市此盜賊所以無所畏忌也潮之外砦臣𨿽未嘗至而見其將士亦皆居於城中臣嘗符下兩州委守臣興修各砦廨捨營屋起發將士移屯復歸舊處不得依前安居城中未幾而臣去官其復舊與否臣不得而知也臣愚欲望從朝廷行下廣東憲司催督潮惠守臣照臣淳熙九年內措置兩訾移屯事理施行仍差官核實保明以聞及行下諸路憲司稽考郡邑外砦有僑居城中事體相類潮恵二砦者並令蓋造廨捨營房移屯復舊使荒林之處有所鎭而盜不敢發險要之地有所扼而盜不敢過庶幾山林之逺枹鼔不鳴田裏之間民甿安業取進止

上殿第二札子

臣仰惟仁聖在禦一意加惠百姓每發徳音下明詔爲民而下者十九而州郡不能宣布徳意取民無制其害尙存其尢害民者攺鈔一事是也何謂攺鈔縣以新鈔而輸之州必攺爲舊鈔以受之夫一嵗止有一嵗之財賦一政止有一政之財賦今也不然今嵗所輸往往攺鈔以補去嵗之虧甚者或以補數嵗之虧後攺前輸往往攺鈔以償前政之欠甚者或以償累政之欠是以嵗嵗有負任任有逋廣右已有此獘矣江浙又甚焉至有一縣必令償十餘萬緡之逋者掲浩穰之數以爲督責之符又豈容酌中制而免害民之患哉夫所謂積欠者或以防荒而減免或以恩濡而蠲除或窮民逋負而不償或貪吏奄有而不可校是特其名存耳以其名而責其實從何出哉不過驅縣令以虐取於民爾臣愚以爲莫若截然自今日始今嵗所輸止爲今嵗之數後政所輸止爲後政之數取其累政舊欠之虛數而與之蠲除覈其任內逋負之多少而爲之殿最庻幾縣令自此可爲而民力不至重困臣之愚言儻可仰禆聖主卹民之徳意願下其事推而行之以禁戢州郡攺鈔之獘仍令監司覺察母致違戾取進止

上殿第三札子

臣聞箕子曰無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直此言王者之平心稱物當如是也蓋偏陂也好惡也偏黨也反側也皆人欲也非天理也皆人心之私也非道心之公也然是數者之私皆一言之而偏黨黨偏獨再言之反覆言之豈不以是二者尢害心之大者乎蓋執己之見之謂偏好己之同之謂黨執己之見則必舍人之長好己之同則必惡人之異以此處事皆昏昏矣而用人者尢不可有此心也後之用人者不然某人進則某人之所引其類者皆進某人退則某人之所引其類者皆退如其所引之不善也皆隨某人而退也不亦善乎如其所引之皆善也亦皆隨某人而退也良可惜也人才之所以難得其或在此歟此偏黨之一也古人云人非堯舜安能毎事盡善然世則不然天地四時尙有易也法令三年尙有赦也人有百善而不幸有一過或以其一事而廢其終身之百善錮人沒世已可惜矣其人豈無片善一能可以濟國緩急之須乎此偏黨之一也人之才有短長己之心有好惡當其惡之也或以有功能而廢當其好之也或以無功能而遷有功能而見廢則人自此惰於赴功無功能而遷則人自此躁於幸進此偏黨之一也人主之心天之心也何謂天心無親無疎無近無逺是謂天心後世不然親且近者則舉信之疎且逺者則舉疑之信之則欺者皆以爲忠疑之則忠者皆以爲欺此偏黨之一也臣生當聖世覽觀聖主之設施固未必有此慮然臣蒙陛下之收用受陛下之教育君父之於臣子非止責其效一官勤一職而已也必將以古人聖賢之學責望臣子之報上然則三代聖賢之心後世偏黨之失臣豈敢不以聞於君父乎唐太宗云以古爲鑑可知興替惟陛下畱神省察取進止

乙已輪對第一札子

臣聞惟天愛君惟聖畏天天之於君厭之者則驕之以嘉祥愛之者則譴之以變異絕之者則娯之以彊盛愛之者則愳之以災害故夫災異者天之所以愛君也聖人以己占天而不以天占天太戊修徳而桑木卽枯成王攺行而偃禾盡起故夫警懼者聖人所以畏天也仰惟陛下聖神之資與天同徳寛大之政與天同仁上天眷之享國攸長固無適而不得乎天意矣然廼者上天見異時則有星變地震之災頻年無秋時則有水旱相仍之患外夷多詐時則有邊防危疑之慮陛下法堯之兢兢體舜之業業恐懼修省夙夜靡遑是以一念禱於此而天星退於彼前日之災異一變而爲淸寧前日之水旱一變而爲丰穰前日之危疑一變而爲安靖至於告廟郊天前期而雪旣雪而霖旣霖而霽霽而欲雨雨而復霽頃刻之間感召轉移訖成熙事孰謂天道之逺乎此惟聖畏天之明效也然臣聞之聖人不畏多難而畏無難非畏無難也實自畏驕心之易生也臣願陛下移前日之恐懼爲今日之恐懼移前日之修省爲今日之修省屬任大臣非不推誠也得無猶有逺嫌顧身而不敢任事者乎延納臺諫非不聴言也得毋猶有避怨畏而不敢深言者乎中外臣子不論小大無不對許以盡言此固善矣豈無聞見輕信得失相半或犯嚴忤勢而以言爲諱者乎權貴近習無所親疏苟有弄權卽從退斥此固肅矣豈無上畏聖明下憚物議或陽退陰進而害政無形者乎朝政修明矣必思或舉其小者近者而逺者大者有未講也邊備整輯矣必思或先其虛名末節而實務宿有未察也懲贓吏以惠民非不嚴也必思以懲疏逺小吏之法爲懲貴近權要之法也禁軍債以惠軍非不峻也必思以禁軍債剝割之意爲禁軍帥交結之意也以此推之其類非一惟陛下思之思之又重思之戒之戒之又重戒之則聖徳日新天命永保實宗社無彊之休取進止

輪對第二札子

臣聞事君者必嚴進退之節用人者必養其進退之節古之事君者三揖而進言其難進而緩也一辭而退言其易退而速也古之用人者進人以禮言其不誘之以爵祿之利也退人以禮言其不毀其亷恥之操也在下者以進退之節而發諸身凜凜然如執玉而憂其墜在上者以進退之節而養其下卹卹然如藝苗而望其成進退嚴然後亷恥立亷恥立然後名節全名節全然後國家重故以西漢之盛治至於單於來朝而王莽以一孺子而取其國以東漢之式微至於獻帝不能自存而曹操終身不敢去臣位何也名節之立與不立而已然則名節之闗人國家豈細事哉臣竊觀近世之俗駸駸乎向扵名節之不立矣公卿大夫以靖共爲大體有將順而無弼違百官有司以柔伏爲厚徳有依附而無奮發政事之得失捲舌而不敢議人物之忠邪閉目而不敢分以守正爲拙以敢爲爲狂以中立不倚爲後時以處穢由徑爲速化古人進退之節往往視爲迂濶無用之具矣此風一成豈國之福哉臣請試言其一二州縣之吏有以秩滿而去者有以成資而去者官期及代而不求去則士皆賤而笑之今朝廷之百官未嘗聞有以秩滿而去者亦未聞有以成資而去者幸而其間有知亷恥者謁朝廷而求去然其意未必誠也有以去爲畱者有以退爲進者朝廷未必信也幸而有誠欲去者朝廷亦並以前之不誠者視之亦未必信也懷祿顧位惟恐失之此風一成豈國之福哉臣愚欲望陛下明告大臣凡在朝之百官或以三年而秩滿或以二年而成資其及代者朝廷以其賢而欲畱之則禆之以再任不然朝廷隨其才力因其資格而畀之以外任何必以爵祿羈縻之使之徘徊徬徨欲畱不可欲去不能進不以祿退不以義以壊其進退之節而納之以苟賤之地哉此亦長養名節之一端也取進止

輪對第三札子

臣聞法不難於立而難於守立法而能守𨿽非良法法無不行立法而不能守𨿽有良法法無不壊未必下之人敢壊法也或者上之人自立其法自壊其法也故賈誼曰執此之政堅如金石行此之令信如四時據此之公無私如天地使金石有時而渝四時有時而反天地有時而私亦何足取信於天下哉臣竊見陛下自臨禦以來尢嚴銓試之法上至於公卿下及於大夫士近至於權貴逺至於寒畯其子弟以門廕補官者非中銓試不許出官此非特爲國選才也乃所以爲公卿士大夫教養其子弟之才也此非特爲國惜名器也乃所以爲權貴寒畯之子弟得之之難而愛惜其官也人惟教而成才然後可以使之臨民人惟愛惜其官然後可以責之律己此近世之至良法也然臣竊怪有國戚而與宮觀差遣者如張似續有以勲臣之後而特差帥司幹官差遣者如楊文昌有特令吏部差充憲司幹官差遣者如劉球此三人者問其嘗中銓試乎則皆曰未也臣聞古之行法者必自貴近始捨貴近而行於疏逺則天下不服法行而天下不服則法廢矣今有未嘗中銓試之人而得出官是銓試之法爲虛器也上之人自立其法而自壊其法欲法之必行得乎臣恐銓法自此而壊幸門自此而啟不學無能貪鄙不自愛之人自此而進他日𨿽欲塞之烏得而塞之哉臣願陛下深詔執事自今以始有出於一時之除授而未察其嘗中銓試與否者令吏部勘當申尙書省及給捨防諫如系未經中銓試之人許宰執得以執奏給捨得以繳駁臺諫得以彈罷𨿽嶽廟宮觀帯貼職者亦在所不與蓋貼職者天子之優恩也非可假此而免試也嶽廟宮觀者𨿽非臨民也然已經出官則臨民之漸也非中銓試不以貼職而出官不以嶽廟宮觀而出官則幸門塞矣夫然後銓試之良法可以經久而不壊出官而臨民可以得人而不濫不勝天下國家之福取進止

論吏部恩澤之敝札子

臣聞爲國者以法從人不若以人從法以人從法則公道行而私欲止以法從人則公道止而私欲行私欲一行士夫爭奪之門所以四辟而不可禁胥吏受賄之淵所以百孔而不可窒也法之敝莫不然而銓法爲甚士大夫之有任子此本朝之仁恩至深至渥也爲人祖父者宜體朝廷之意均雨露之恩可也蓋鳲鳩之哺子也旦則自上而下暮則自下而上故其均也今則不然有所謂父祖遺囑者亦聴其奏補且夫奏補自有成法又焉用遺囑乎愛憎之或偏則有遺囑死生之或亂則有遺囑故有奪嫡以與庻者有捨子而立孫者其至眾也使其任偏愛出亂命猶不當從也況有假托而僞爲之者乎此以法從人者一也又有諸子已補官而奏孫者甲房之孫補官者二而乙房之孫補官者一猶有餘澤之一而甲孫之三者又欲得之問之則曰甲長孫之官者生前之奏也此不當理爲輪房之次數也甲次孫之官者身後之奏也乙孫之官者亦身後之奏也謂生前之奏不當理爲輪房之次數身後之澤甲乙二孫旣各得其一則其餘澤復當歸於我矣不知夫身前身後之所奏皆君恩也豈有身前者不理爲次數而身後者乃理爲次數乎豈有甲孫之得二人者而乙孫之得止一人乎此以法從人者二也又奏孫之法有輪奏諸房已足尙有餘數恩澤卻依長子房分奏補者此亦不均之說也且如甲房之孫其數一乙房之孫其數五而祖之恩澤其數六必也甲與乙各得其三斯均矣今也甲房之孫奏一人焉乙房之孫奏一人焉其三則誰得之甲房之曾孫曰我當得之乙房之孫爭之曰不有法乎法之說不曰輪奏諸房已足然後及長房乎今我本房孫之未官者尙四人焉奏未足也何得捨孫奏曾孫乎爭之不決訟之不己蓋由不均之故也此以法從人者三也又被防補人已命未受者聴攺授余親未有期限之說也旣而申嚴之曰未受而身亡者限一年別奏此法善矣旣而又申嚴之曰持服人不應受命而寄納未服闋而身亡者方許攺奏其餘巧說緣故經隔年嵗等事不合攺奏此法益善矣而近時議者乃請曰如實有事故者乞與攺奏且夫所謂事故者自知其出一年之期限必巧爲多方之故皆挾情以破法者也安得所謂實者哉此以法從人者四也臣愚欲乞痛革其敝凡奏補恩澤有稱祖父遺囑者不與有稱生前所奏不理爲次數者不與有一房之孫獨多而引輪奏未足之說者不與有被防人未受身亡而出違一年之限者不與如此則爭者息而訟者服矣不惟長仕族遜悌之風亦以宏聖朝均一之澤又以塞胥吏受賕之一孔如有秋毫可采欲其裁自聖斷詔有司推而行之取進止

論吏部酧賞之敝札子

臣聞春雨秋霜同夕而降上天不能以宰萬物賞慶刑威同日而施聖人不能以馭羣臣昔堯之斥共工不以其方命之罪爲可恕而復行僝功之賞舜之殛鯀不以其汨陳之罪爲可略而復旌其治水之勤何也賞罰固不可同日而施也本朝之銓法若監司若守貳若令錄而下在官之日有某勞者賞有某事者賞皆報其一任之勤而不以罪行也賞典之說曰諸任滿應賞而本任犯贓及私罪重若公罪降官或本職曠闕者不賞此法善矣至於有以臺諫彈罷者有以監司守臣劾罷者亦請於吏部曰我在任有某賞今當與我也又我𨿽非善罷而未嘗經取勘體究也又曰我之賞以某事我之罷不以某事也且夫或防諫之所彈或監司守臣之所劾朝廷從而罷之必以爲有罪而罷也或未嘗經體究或未嘗經取勘朝廷所以保全且不以一吏而興大獄也其在銓法以言罷者監司守貳則逾年而後得祠祿其餘則久而後得謁吏部或赦而後謁吏部其所踐歷考不理爲考任不理爲任也任也有罪故也夫考任且不理而獨欲理酬賞乎有罪之未幾而論其功行罰之方新而畀其賞是春雨秋霜同夕而降也何以示勸懲於羣臣乎臣愚欲乞自今以始凡監司守貳令錄而下凡以臺諫之所彈監司守臣之所劾而罷者在任之賞不拘何等色目令吏部必不得推行以革濫賞之敝取進止

論吏部差注之敝札子

臣聞銓法之要在於使通者塞塞者通如臣前之二說欲革恩澤之革酬賞之使法不出於二而出於一吏守其一而不得賣其二是使通者塞也然則何爲使塞者通乎尙書左銓差注之闕未一以格而得注者以格而受旣流通無滯而不塞矣然猶有小塞而未通者京朝官授諸司幹官是也幹官之格有以通判資序而授者有以第二任知縣資序而授者嗇其與所以重其官也然挾通判之資者可以入破格之太守挾第二任知縣之資者可以入破格之郡丞彼豈肻折而入幹官乎是故尙左之幹官髙者不肻入卑者不得入於是掲糊於墻壁有九年而不授者若廣東提刑司幹辦公事是也有七年而不授者若廣西提舉司幹辦公事是也有六年而不授者若廣東經略安撫司幹辦公事是也此所謂塞而不通者也臣愚欲乞用吏部通差之法如諸路帥憲漕鹽茶常平之司除參議機宜主管宮寺闕差注無滯之外有所謂幹辦公事一闕如或在近地而出闕半年不授者在逺地如川廣而出闕一年而不授者許令尙書左選權發下侍郎左選差注經任有舉至闕陞職令者一次庻幾尙左不至於有闕而無員侍左不至於有員而無闕是則臣之所謂塞者使之通也臣所領尙左銓綜之職其事有三曰差注曰酬賞曰恩澤三者之敝去銓曹之法淸矣取進止

己酉自筠州赴行在奏事十月初三日上殿第一札子

臣聞天下有無形之禍僣非權臣而僣於權臣擾非盜賊而擾於盜賊彊非夷狄而彊於夷狄其惟朋黨之論乎蓋欲激人主之怒莫如黨論欲盡逐天下之君子莫如黨論欲盡空天下之人才莫如黨論族親黨也交遊黨也薦引黨也欲陷一士止扵一士而已矣至舉而名之以黨則族親也交防也所薦引也可一网而盡矣漢之黨錮唐之牛李是也本朝仁宗之世始於宰臣呂夷簡與諫官範仲淹交論上前遂出仲淹而諫官髙若訥盡指歐陽修尹洙之徒爲仲淹之黨一切貶逐未幾仁宗感悟大用仲淹而召用修與洙不惟黨禍遂息而與仁宗同致慶曆之治者乃前日所謂黨人者也其後紹聖崇觀之間宰臣章子厚蔡京盡指司馬光蘇軾之徒凡元祐之忠臣義士三百餘人目爲姦黨斥逐禁錮死徙殆盡君子盡逐小人滿朝馴致靖康之變黨人則一空矣國家之福何如哉臣竊觀近日以來朋黨之論何其紛如也有所謂甲宰相之黨有所謂乙宰相之黨有所謂甲州之黨有所謂乙州之黨有所謂道學之黨有所謂非道學之黨是何朋黨之多歟且天下士大夫孰不由宰相而進者進以甲宰相一日甲罷則盡指甲之人以爲甲之黨而盡逐之進以乙宰相一日乙罷則又盡指乙之人以爲乙之黨而盡逐之若夫甲州之士乙州之士道學之士非道學之士好惡殊而向背異則相攻相擯莫不皆然黨論一興臣恐其端發於士大夫而其禍及於天下國家前事已然矣可不懼哉臣願陛下建皇極於聖心酌大公於天下公聴並觀壊植散羣曰賢者曰才者曰忠正者曰君子者從而用之勿問其某黨某黨也曰不肖者曰不才者曰邪佞者曰小人者從而廢之勿問其某黨某黨也在廷之臣有復陳黨論於前者取其尢者而斥之聲其罪於天下則黨論不攻而自破矣復二帝三王之中道以消漢唐靖康之顯禍惟陛下畱神取進止

第二札子

臣竊觀陛下臨禦以來聖徳日新聖政日美一賞一罰春生秋殺一號一令雷動風散總攬天下之大柄而歸之於獨斷凜凜乎漢宣帝唐太宗之上矣然古之帝王固有知以一已攬其權而不知臣下竊其權者大臣竊之則權在大臣大將竊之則權在大將外戚竊之則權在外戚近習竊之則權在近習竊權之最難防者其惟近乎益近習之在君側何起居之不侍何言語之不聞君喜知喜君怒知怒未命而唯唯未語而諾諾此其所以能測人主幾防之防而遂至於竊其廢置予奪之權也非敢公竊之也私測之也能測之斯能竊之矣甚者至於政事之罷行出於此輩之議論人才之進退出於此輩之抑揚外廷之章奏此輩得以去取羣臣之獻納此輩與之表裏事至於此豈惟私測之而已也人主威福之大權彼皆得而公竊之矣周之聚內史秦之景監趙髙漢之恭石顯唐之鄭注王叔文仇士良田令孜皆是物也今陛下始初淸明之日福威玉食莫不惟辟禮樂徵伐莫不自天豈容有此而近習者乃有以招權用事自抵譴黜陛下赫然震怒屏之外服此天下所以詠歌奮激仰服聖斷而不能自己也大抵近習者便辟使令之臣也宰執者輔贊彌縫之臣也侍從者論思獻納之臣也臺諫者箴規君徳糾逖官邪之臣也是數人者各盡其公互防其私而不相附麗則朝廷正而天下治在哲宗時範祖禹爲諫官其東鄰宦官陳衍園亭在焉衍至園中不敢髙聲謂同列曰範諫議一言到上前吾輩不知死所矣此近習之臣與臺諫之臣兩不相通所以致元祐之治在徽宗時王黼爲宰相與宦官梁師成鄰居一日帝幸黼私第徘徊觀覽適見其後戶與師成之戶相通帝大不樂此近習之臣與宰執之臣合而爲一所以致靖康之變若使內廷之近習與外朝之近習合而爲一則人主之燕私人主之嚬笑下皆得而知矣羣臣之姦邪天下之情僞上皆不得而聞矣唐庚曰奴婢同則家道危臣下同則人主孤可不愼哉可不懼哉惟陛下察之察之又重察之防之防之又重防之不勝天下國家之福取進止

第三札子

臣於當世之利病旣略陳一二矣請復陳帝王治道之要其大槪有五一曰勤二曰儉三曰斷四曰親君子五曰奬直言惟能勤則一日之中親學問機務之時常多親燕逰逸樂之時自少矣惟能儉則浮費自省而國用自足國用旣足而民可寛矣惟能斷則依違牽制之情皆不得而奪險詖私謁之事皆不得而至矣惟能親君子則正言日聞正行日見而小人自疏君徳日進矣惟能奬直言則不違之門開敢言之風振下情日通奸邪日消矣𨿽然治道有五而行之者一曰誠而已必也自信之心先立於內自文之行不著於外以聖人之道爲必可行以帝王之治爲必可致力行之而不息固執之而不移此之謂誠不然迹試之心翫之初行之終違之或先之以勤儉而繼之以驕奢或言之以寛卹而行之以刻剝或外示親賢而內憚其正或陽爲好直而陰惡其犯皆非所謂誠也其去五者之治道愈逺矣故記曰意誠而後心正心正而後身修身修而後家齊家齊而後國治國治而後天下平此堯舜禹湯文武周公孔子心法之至要也陛下聖質天縱聖學自得亦何待愚臣之言臣願陛下尊其所聞行其所知先立一誠於聖心以力行五者之治道則二帝三王可一舉而至矣惟陛下加之意取進止

輪對札子

臣聞保國之大計在結民心結民心在薄賦斂薄賦斂在節財用臣伏見陛下深詔執事防計財賦出入國用盈虛之數臣仰測聖意將有以節財用薄賦斂以結斯民之心此宗社生靈萬世之盛福也然臣嘗爲陛下深思其說以爲陛下𨿽有薄賦斂之心恐未得薄賦斂之道𨿽有節財用之心恐未得節財用之防也何以言未得薄賦斂之道且今之財賦有地基茗課之徵有商賈闗市之徵有鼔鑄酤之入有鬻爵度僧之入猶曰非取於農民也而取於農民者其目亦不少矣民之輸粟於官者謂之苗舊以一斛輸一斛也今則以二斛輸一斛矣民之輸帛於官者謂之稅舊以正絹爲稅絹也今則正絹之外又有和買矣民之鬻帛於官者謂之和買舊之所謂和買者官給其直或以錢或以鹽今則無錢與鹽矣無錢尙可也無鹽尙可乎今又以縣估直倍某直而折輸其錢矣民之不役於官而輸其僦直者謂之免役舊以稅爲錢也稅畆一錢者輸免役一錢也今則嵗增其額而不知所止矣民之以軍興而暫佐師旅徵行之費者因其除軍帥謂之經制使也於是有經制之錢旣而經制使軍已罷而經制錢之名遵爲常賦矣因其除軍帥謂之總制使也於是有總制之錢旣而總制之名已罷而總制之錢又爲常賦矣彼其初也吾民之賦止於粟之若干斛帛之若干匹而已今旣一倍其粟數倍其帛矣粟帛之外又數倍其錢之名矣而又有月樁之錢又有板帳之錢不知幾倍於祖宗之舊又幾倍於漢唐之制乎此猶東南之賦臣所知者也至於蜀民之賦其額外無名者臣不得知也陛下今欲薄賦斂有司且曰無以供經常之費也臣故曰陛下𨿽有薄賦斂之心恐未得薄賦斂之道也何以言未得節財用之策蓋國家之用有可得而節者有不可得而節者如宮室車服之用如祠祀之用如交聘之用如餉師之用此不可得而節者也然古者國貧則君服大布之衣年饑則路馬不食穀君不祭祀八蠟不通然則宮室衣服祠祀之用亦有可節者矣而況今之祠祀又非古之祠祀也車服之飾兵衛之眾錫賚之恩防倍於古耶𨿽然猶曰事天地也事宗廟也事百神也是不可節也至百官之冗百吏之冗師旅之冗是獨不可求所以節之乎髙宗南渡以來如節度使不畀眞俸矣𨿽然猶曰某有某戰之功不可減也至扵將相積官而除者王族戚裏近習宦寺積恩而除者是獨不可減乎如國家之官帑有左帑矣天子之私藏有內帑矣且天下之財孰非天子之有今也有私藏焉已非先王之制矣而又有曰封樁者焉又有曰南帑者焉南帑今爲西上帑矣左帑之用西上帑之用則朝廷之經費也所謂封樁何爲者也不過浚所入之贏以入封樁又浚封樁之贏以入內帑而已矣天下之財入於內帑則豈復得而稽亦豈復得而節哉內帑所在人有覦心至使人主不敢一嚬一笑也一嚬一笑則宮闈左右望賜矣人主不敢一逰一豫也一逰一豫則宮闈左右望賜矣人主不敢一飲一食也一飲一食則宮闈左右望賜矣人主之奉幾何而浮費或相十百或相千萬矣此獨不可不節也而臣見其費之增也未見其費之減也臣故曰陛下𨿽有節財用之心恐未得節財用之防也今竭東南之財而支天下之全費見內帑之富而忘斯民之日貧而議者乃曰有司之不能爲陛下節財也不知有司安能節財節財在陛下而己臣願陛下眀詔大臣立爲法制凡內帑出入皆令領於版曹而經於中書制之以印劵而覆之以給捨其太過之恩幸無功之錫予皆得執奏而繳駮太祖皇帝嘗令後苑造一薰籠數日不至帝怒責左右對以事下尙書省尙書省下本部本部下本寺本寺下本局覆奏又得防依方下制造乃進禦以經歷諸處故也帝怒問宰相趙晉曰我在民間時用數十錢可買一薫籠今爲天子乃數日不得何也普曰此是自來條貫不爲陛下設乃爲陛下子孫設使後代子孫若非理制造奢侈之物破壊錢物以經諸處行遺湏有臺諫理防此條貫深意也太祖大喜曰此條貫極好仁宗皇帝寶元慶曆四嵗之間兩命羣臣議行減省韓琦言欲省浮費莫如自宮掖始於是內廷不急之用悉行裁減惟陛下推廣太宗仁宗之徳意而立經久一定之法度此亦節用之大端也至於宮室車服祠祀之故制百官百吏三軍之冗食中外官吏賜予之濫費亦皆議所以裁節之者陛下馭幸以示恩有司執法以任怨下之人亦曰非上之不與也有司之法也又何怨之有浮費旣節帑藏自充則不惟不取外帑以入內帑而已亦可如祖宗之時間出內帑以佐外帑矣不惟內帑可出以佐外帑而已如封樁亦可並省而歸於左帑矣不惟封樁可並而已如印造楮劵之數亦可少減鬻爵度僧之政亦可暫罷以待軍興不時之湏矣蓋用節而後財可積財積而後國可足國足而後賦可減賦減而後民可富民富而後邦可寧不然日復一日嵗復一嵗臣未知其所終也惟陛下夙夜憂思而速圖之臣不勝愚忠

貼黃

臣近因接送北使往來盱眙聞新酋用其宰臣之策蠲民間房園地基錢又罷鄕村官酒坊又減鹽價又除田租一年竊仁義假王政以誑誘中原之民又使虛譽達於吾境此其用意不可不察

誠齋集卷六十九

欽定四庫全書

誠齋集卷七十

宋楊萬里撰

奏對札子

祕書省自劾狀

臣契勘本朝之制日曆之書必有序二篇舊例委祕書監少撰述如髙宗皇帝日曆序篇系權監修官參知政事龔茂良從舊例委祕書監李燾撰述今來至尊聖壽皇帝日曆告成所有序篇系前權監修官參知政事王藺照例委臣撰述修寫入冊近蒙聖防攺差左丞相畱正監修臣亦照例作序篇訖而今月初二日左丞相畱正別委官撰到序篇一首送下本省臣卽時奉行今日下寫換仍將臣所撰序篇卽行毀去臣聞之蔡墨曰物有其官官修其方一日失職則死及之今也撰序篇者臣之職也而文詞不足采錄可謂失職矣仲尼曰守道不如守官今也撰序篇者臣之官也他官乃竟攺撰臣可謂不得守其官矣臣之二罪何敢自恕臣愚欲望聖慈將臣罷黜重作謫罰以爲有司不稱職者之戒乃臣向有肺气痰之疾遇秋復發見請朝假理將所有祕書監及進讀官不可闕人亦乞別差官施行臣謹退私室待罪恭俟威命不勝惶懼震越之至

奏報狀

臣近以撰述日曆序篇不稱職具奏自劾今月初五日巳時伏凖禦封退還奏狀仰見陛下眷憐之隆赦其罪而不論臣銜感之極至於涕零重念臣愚戅自信遂至輕發揆之進退豈容無罪難以復玷朝列欲望陛下曲垂矜念保全孤逺之迹特賜睿防與臣宮觀差遣兼臣見以痰疾在假竊恐有廢職業益重過尢伏乞聖慈早賜處分臣干冒天威不勝隕越俟罪之至

辭免著廷轉官札子

某伏觀今月某日凖尙書省札子三省同奉聖防以至尊壽皇聖帝日曆書成經修經進官特轉一官減二年磨勘者某聞命之頃大懼弗堪伏念某學不名家文非華國晚防漢渠之長適逄虞典之成上則繄司之提綱下則勤著述之載筆蓋因人而成事難同日而罔功矧賜帛賜金旣拜嘉扵介賚若懋官懋賞敢孤奉於明恩再念某屬常貢需頭之章自列以上气之疾懇祈祠祿未賜帝兪方將少需且復申告倘受爵而不遜必貪位而疾顚須至具申尙書省欲望鈞慈特賜敷奏其轉一官減二年磨勘指揮日下追寢庻安愚分伏鈞防施行

薦劉起晦章燮堪充館學之任奏狀

凖令諸監司到所部半年或因赴闕奏事許舉部內所知二人

右臣仰惟陛下龍飛之初首軫孤逺之迹召從外郡擢長書林臣以坐縻爲慙兾從外補陛下畀以陪郡之漕寄寵以延閣之隆名臨遣丁寜恩意備極臣朝夕凜凜思報萬分惟有薦進人才可以禆益聖世在法監司到所部半年許舉所知二人輒緣公論冒凟所聞臣竊見承直郎監建康榷貨務劉起晦前祕書省正字劉朔之子名父之後能以儒科自奮其人气質端凝識度宏逺外若柔巽內則剛方初爲福州福淸縣主簿帥臣趙汝愚深器重之今爲務場責重事繁從容而辦知建康府章森亦嘗露章薦之若置之館學必能上禆國論文林郎監淮西總領所西酒庫章燮操行甚修問學甚正蚤魁裏選髙擢省闈其於文詞尢工牋奏不越駢四儷六之體而行以古雅議論大有前輩之風至於吏能尢復精敏無爲軍與和州嘗爭一鎭稅務兩郡太守移書請乞卻而不視卒畀所應得之郡建康嘗有大家奪細民田漕臣林枅委以裁決竟還細民前淮西總領張抑嘗以賢業薦之於陛下登極之初此亦館學之奇才也此二士者臣平生行天下寡見其比不敢蹈臧文仲竊位之罪恐復詔孟軻蔽賢之誚謹冒萬死以聞焉陛下裁擇謹錄奏聞伏勅防【紹興二年五月初七日發奏】

薦舉吳師尹廖俟徐之著毛崈鮑信叔政績奏狀

臣聞人臣之報國忠莫大於薦士而捐驅爲下臣嘗伏讀淳熈十六年十一月四日陛下制詔以臣寮建請令監司見有賢才可用者熟試精察告於上臣自到任以來所部九郡官吏至眾非他部比其間人才亦必不少今以臣置引之地及臣請行之州或試以事功或采之眾論得數人焉請爲陛下誦之臣伏見朝奉大夫江東轉運司主管文字吳師尹有質直之資有亷茂之行試中大法嘗爲大理評事決讞平恕人無異詞其在本司凡財賦之職皆能鉤校其源流而吏不能欺凡民訟之事皆能灼見其情實而民無不服至於饒信等州秋苖夏稅民間輸納往往欠例收縻費等錢太多師尹首請蠲減人如江東州縣民間牛死官司不受納筋角而抑使重納價錢民間苦之師尹首請禁戢九郡之民皆以爲便每以儒飾吏以經傅法允爲今日之實才朝請郎通判建康府事廖俟學優行副才贍气剛吏事通眀民情練達臣初到任暫攝府事聴其贊畫細大合宜直而不表襮以近名通而不苛察以窮物頃寄居防稽之日常平使者朱熹奉壽皇之詔以捄荒延士夫之賢而博議首選俟而分任之措置有方民無流殍及通判撫州前常平使者皆以亷吏政績薦之於朝未蒙擢用允爲今日之遺才朝請郎通判廣徳軍徐之著裕於才力而養以和精於吏事而濟以恕倅貳小邦力贊其長期於集事而不侵郡權驩以盡心而不矜以功自守臣沈樞召去攝事數月適當旱傷之後蠲放無餘凡捄荒之政畢舉節用之策必講他如過客之餽贐經常之燕集一切罷去官吏軍兵之廩給賴以無匱民譽甚美惟恐其去承議郎添差通判池州毛崈經術醇儒師授鄕黨頃備朝列嘗爲大理司直繼因補外添貳池陽自到任以來亷仁之譽洽於眾口近奉憲司之檄疏決諸邑囚徒乃能盡心疚懷探索情僞一時疑獄有若無主死人吳三而濫及無辜者有若醉人傅百乙自經而誣人逼死者有若胡大被劫不獲正賊而執平人者崈至之日一問而得其情卽時釋放其他滯囚從宜決遣曾不旬時其在獄者及追逮未至者放三百八十有六人莫不驩呼而去承議郎知大平州繁昌縣鮑信叔吏才髙於一州治行冠於諸邑到任之初首減罷吏員以除民之蠧整齊簿書以立民之經撙節浮費以惜民之財邑小民寡而困於稅務錐刀之譏徵信叔乃謂稅務勿認稅額而盡捐之夏稅民間輸納病於收取縻費之過數信叔乃立爲至薄之則例而痛減之去嵗本縣少旱今春民頗艱食信叔乃以撙節用度之餘粟擇其貧不能糴者不收民錢而賑濟之繁昌縣政不治一邑敗壊今玆遂爲壯縣此五人者臣皆精試而熟察之矣欲望聖慈特賜甄擢以爲一路官吏之勸異時趨事赴功必有可觀【紹熈二年九月十七日發奏】

薦舉徐木袁采朱元之求揚祖政績奏狀

臣屬者祗奉明詔問囚上饒因之得以循行郡邑自當塗歷宣城道新安至上饒歸塗經鄱陽諸邑南康池陽殆徧一路九郡之境用諏民氓之休戚亷察守令之能否得賢令四人敬以聞焉伏見朝散郎知饒州樂平縣徐木上庠名士文學有聲而能諳練民事秉心眀恕治行尢異初知當陽撥煩無滯理財有方民不加賦而官府充羨及來樂平豈弟之聲爲一路縣宰之冠臣不識其人而聞其政近過樂平其人已秩滿上印而去采之民言去思方深有近古循吏之風奉議郎知徽州婺源縣袁采三衢儒先州裏稱賢勵操堅正砥行淸苦三作壯縣皆騰最聲及來婺源察見徽之諸邑其敝之尢者専以糾法爲理財之源流廣開告訐之門每興羅織之獄大者誣曾參以殺人次者謗陳平之帷簿至其小者不可殫舉采首摘其敝白之監司太守請痛禁止自是諸邑之民皆得安堵承事郎知信州弋陽縣朱元之兩學知名歷試能官下如士夫予求過客餽贐經常燕集並分俸以應撙節浮費洗手奉職不以一錢假人至於校曹之供諸軍之餉官吏兵人之廩罔不給足催科有法兩稅不愆民樂其輸不擾而整聴訟錄囚邑民是以不寃奉議郎知建康府江寧縣求揚祖惠而能斷眀而不苛頃爲婺源幕寮已著能稱今爲畱都郭內之宰事之繁夥視他邑十之公亷自持人不敢幹之以私至於剖折民訟廷無畱事拊摩鰥寡罔不得職行且辭滿一邑之民惟恐其去願借畱者不翅百十人玆四人者臣自到部卽聞其治行俟之兩年不變益賢觀之甚久察之甚詳委有績用不可掩抑如蒙聖慈特賜旌擢異時必有可觀後或不如所舉臣甘坐繆舉之罰【紹興三年三月十三日發奏】

薦舉王自中曾集徐元徳政績奏狀【同安撫司】

臣等日以乏使孤奉眀恩畀付一路條察之寄其惠綏黎庻及宣布君仁恪勤職守乃凡業常事至於報天謝生之大願惟有推賢揚善之一節臣等庀職各以逾年旋觀列郡之太守治中得其尢頴而不以上聞是蔽賢不祥之實也伏見朝奉郎知信州王自中文詞俊發才气髙秀初以王藺薦見壽皇論天下事如指諸掌風生潁脫有過人者壽皇以爲奇才出典邊郡悉心畢力峙糧訓兵常若冦至今典上饒除苛尙寛一洗積如諸邑逋負州家錢幣爲緡者三千餘萬上供失時郡用告匱前後太守往往劾一二縣令黜諸邑胥徒以塞已責而不贍如初也自中之旣至與諸邑宰握手吐誠寛爲之期而薄爲之取不遣一卒不移一檄率以手書致其勤懇縣令至有感泣者自是諸邑吏民翕然感之輸租輳集遂以無乏朝散郎知南康軍曾集冑出名家躬服寒素少從名儒張栻講學以爲士君子之學不過一个實字再立朝列皆監六部門不事干謁不肻附麗往往皆以爲次其政一遵朱熹之舊如請於朝乞均減星子一縣預買如輟郡廩以教育白鹿書院生徒皆朱熹欲爲而未及盡行者南康縣地民貧毎嵗流徙樂郊者不絕今皆安集無有愁嘆宣教郎添差通判徽州徐元徳浙東名儒朝列正士持論鯁挺特立不阿出貳名邦乃員外置凡州郡迎輅之數廚傳之儀皆無故實出於創爲其最者如挈擕囊衣則有僦僕之幣如下防宴集則有折爼之幣率爲緡錢者數百元徳問之故府咸曰無之則舉而付之郡庠以爲養士之費於是民皆知其亷潔江東一路訟牒徽爲尢劇民訟至諸部使者之廷皆以委之審決元徳一一翻閱文案至忘寢食吏牘山積迎刄而解於是民皆稱其明斷此三人者一路守倅之選欲望聖慈特賜旌擢以爲良吏愛民之勸以收異時待用之才後或不如所舉臣等甘坐繆舉之罰【紹熈三年四月初八日發奏】

薦舉眉州布衣程侅應賢良方正科奏狀【同安撫司】

紹熈三年四月二十五日凖行在尙書禮部符到紹熈三年四月二十五日制可今嵗科場其令尙書侍郎兩省諫議大夫以上禦史中丞學士待制各舉賢良方正能直言極諫一人守臣監司亦許解送仍具詞業繳進以聞者

右臣等伏觀眉州布衣程侅經眀行修通達國體其探索王伯有仲舒師友淵源之淳其議論古今得蘇門父子治亂之字淳熈十三年間嘗遊都下有所著帝王君臣論及時務利害策凡五十篇皆造於義理切於事機非腐儒文士之空言朝士爭傳爲之紙貴未防歸蜀計其年齒今亦五十許嵗若遂淪落恐他日聖世有遺賢之恨今保舉程侅堪試賢良方正能直言極諫一人謹錄奏聞所有本人詞業乞從朝廷行下本貫眉州宣取正本伏勅防【紹熈三年四月二十六日發奏】

乞罷江南州軍鉄防子奏議

臣伏覩朝廷近降指揮措置行使鐵錢防子令淮上屯戍官兵月給食錢除舊用行在防子者並聴依舊量度每嵗支屯戍官兵諸軍鐵錢以爲貨務入納分數臣照得屯戍官兵毎旬支遣已有立定錢銀防子分數難以更攺所有淮上戍守官兵支遣錢防從已降指揮並聴仍舊其合支見錢一嵗止有一千二萬餘貫淮西州軍逓年朝廷科降應副史司支遣錢三十七萬餘貫系鐵錢並行在鐵錢防子中並起發內鐵錢一十三萬餘貫就撥支使已是足用若將新降鐵錢防子於貨務算淸委實別無項目可以支遣在竊詳朝廷支降新印交子止爲兩淮鐵錢難於行用今來一例令江南八州軍衮同流轉非惟先有折閱之患設或通用不行其間屯駐大軍之處軍民之情便見擾擾厸之兩淮事體尢重伏念此令一下軍民心皆惶惑蓋見錢之與防子古子母相權之遺意也今之錢幣其母有二江南之銅錢淮上之鐵錢母也其子有二行在防子銅錢之子也母子不相離然後錢防相爲用防子之法曰防子並同見錢行使今新防子之法曰每貫並凖鐵錢七百七十足行使又曰其新交子止許兩淮及沿江八郡界內公私流轉行使且防子所以流通者與錢相爲兌換也今新防子每貫凖鐵錢七百七十足則明然爲鐵錢之防子而非銅錢之防子矣淮上用鐵錢用新防子矣前有防子斯有見錢可兌矣是母子不相離也江南禁鐵錢而行新防子不知軍民持此防子而兌於市欲兌銅錢乎則無一錢之可兌也有防子而無錢可兌是離母之子也是交子獨行而無見錢以並行也一錢兩錢之物十錢五錢之器交易何自而行商旅何自而通乎又兩淮兌發防子三年而江南無兌發之命江南官司以新防子發納左帑內帑左帑內帑肻受乎左帑內帑萬一不受則百姓之輸官物州縣亦不受矣州縣不受則是新防子公私無用上下不受而使鎭江建康兩稅入納𨿽入納百萬而行使不通不知將何用也若止用之於軍人之支遣百姓之交易其肻受乎萬一有受有不受之間此喧爭之所從起而紛紜之所從生也臣非不知時暫兼攝總司之職奉承朝廷之命可以免目前方命之罪然萬一鏤板掲榜及交收新防子他日正官到任將新防子與軍人支遣民旅交易之際倘有如前所謂喧爭紛紜之說則朝廷推其所從皆臣阿防順防交收防子之罪𨿽斬臣以塞責於國何益哉淮民兩年已被揀擾鐵錢之擾怨恣之言有不可言今幸可寛揀錢之禁以安淮民若江南八州復欲力行鐵錢防子是江南之民又將不勝其擾也臣欲乞聖慈洞察經久之利害先事而攺患猶可銷事至而收則無及矣緣有此利害不敢鏤板曉諭若將來降到防子亦不敢交收此事必出聖斷力賜寢罷江南八州行使鐵錢防子指揮庻防沿江軍民得以安靖須至奏聞者

貼黃

經傳聞乾道初間常降鐵錢防子於兩淮軍民都不行使一兩日間朝廷盡行收上今來竊恐復蹈前轍乞下有司撿防寢罷上件指揮

辭免召命公札

某今月初四日凖尙書省札子三省同奉聖防楊某召赴行在者某聞命震懼不知所裁恩來自天感極至骨伏念某頃居列著莫效萬分旣與世以相違得補外而已幸仰辱壽皇之臨遣俾司江介之轉輸猶直情而徑行或觸事而妄發謝歸已矣潛伏終焉忽召節之下頒力病身而亟拜寵光所逮故應不俟駕而行筋力已衰況復有采薪之疾左趾疲曵而將廢右臂痛楚而未瘳儻黽勉以載奔殆顚躋之可必方命之罪常刑敢逃須至具札子申尙書省欲望廟堂特賜敷奏追寢召命再陶鑄在外宮觀差遣一次俾竊祿食以安餘年不勝衷私懇迫惶懼之至伏鈞防

再辭免札子

某五月初四日凖尙書省札子三省同奉聖防楊某召赴行在某已具辭免七月十一日凖尙書省札子六月十二日三省同奉聖防不許辭免者君命至重何敢再違品秩旣卑豈應辭避伏念某才疏用世景迫凋年入朝者三首尾九嵗隨牒且八奔走四方祿食徒優補報何有晚抱危疾乞歸故山逄聖主之勃興發徳音而收召暖如春日覺枯木之欣榮隱若新雷啟寒虫之久蟄感恩次骨流涕交頥而某老益不支病且垂死豈不願再瞻於觀闕止恐先久隕於道塗不能力疾以造朝已瀝忱辭而祈免夫何下士之賤莫動惟天之聰凟煩敢必於再三兪允終期於萬一輒再具札子投誠廟堂欲乞力爲敷奏追寢召命攺畀外祠庻叨空餐以卒晚嵗某不勝哀懇惶懼之至

誠齋集卷七十

欽定四庫全書

誠齋集卷七十一

宋楊萬里撰

奏札

辭免除煥章閣待制恩命札子

某今月初四日凖尙書省札子以某再辭召命乞在外宮觀八月十三日三省同奉聖防楊萬里系太上皇帝宮僚未經擢用特除煥章閣待制依所乞差提舉江州太平興國宮任便居住者萬里聞命震懼不知所裁感涕交零局蹐以避伏念萬里少也願仕老而志衰賜第紹興之年將閱時於四紀就列淳熙之旦俾奉帙於重明仰慙三聖之恩莫效萬分之報晚嬰沈痼力請退休逢天地之重開頒走趨之一節政坐有采薪之疾洊辭不俟駕之行令出再違罪應九死敢意上聖畀矜下臣謂其太上儲之餘念玆貞元朝士之舊超出次對因任眞祠招虞人以旌已寛不至之戮持從臣之槖更冒非常之榮近比絕無躐等是懼謹具札子申尙書省欲望廟堂特賜敷奏追寢新除待制恩命止差在外宮觀差遣一次某不勝惶懼懇迫之至

陳乞引年致仕奏狀

臣聞在法命官七十致仕又在禮經大夫七十而致仕臣犬馬之齒在官簿今年𨿽六十有六而實年七十臣合於今年正月陳乞致仕蓋緣去年十二月初四日方拜聖恩次對外祠之命未敢遽有陳請今叨食厚祿已

及半年恩重命薄福過災生入夏感濕臓

【月】之疾大作服藥不痊惟有納祿辭榮庶可緩死須至哀告君父敢乞聖慈施天地生成之仁推父母鞠育之愛許臣引年仍裁減恩數特與降職名一等守本官致仕榮寵稍減災疾大輕萬一餘生未塡溝壑皆君父更生之恩危困發中哀涕交下不勝祈天望聖惶懼懇迫之至謹錄奏聞伏勅防

公札

某皇恐輒有迫切之懇在法命官七十致仕又在禮經大夫七十而致仕某犬馬之齒在官簿今年六十有六而實年七十某合於今年正月陳乞致仕蓋緣去年十二月初四日方拜聖恩次對外祠之命未敢遽有陳請今叨食厚祿已及半年恩重命薄福過災生入夏感濕臓腑之疾大作服藥不痊惟有納祿辭榮庶可緩死須至哀告大丞相欲望鈞慈保全餘生特賜敷奏許某引年仍降職名一等守本官致仕某不勝懇迫祈望之至

再陳乞引年致仕奏狀

臣昨緣官年𨿽六十有六而實年已及【七】十稽之禮經皆應得謝遂於慶元二年六月十二日具狀奏聞陳乞致仕至當年十二月十三日三省同奉聖防不允聖恩深厚未棄帷蓋顧臣疏逺何以得此祗拜盛命感極涕零局蹐久之不敢繼請今則臣年已七十有一久病之後血气愈衰耳目無復聰眀手足全然緩弱飲食減損舉動艱難疾苦無聊伏枕待盡不避斧鉞再瀆冕旒欲望聖慈曲垂天聴閔臣廢疾之久察臣哀懇之眞俾無違於禮經庶勿犯於邦典特降睿防許臣守本官致仕或消災沴少緩死亡仰蘄始終保全之恩不勝迫切控告之悃臣冒犯天威下情無任惶懼激切屏管俟命之至謹錄奏聞伏勅防

辭免轉一官仍除寶文閣待制致仕奏狀

臣昨於慶元二年六月內具狀陳乞引年致仕奉聖防不允至三年七月內再申前請俟命兩年今月初四日伏凖省札以臣陳乞引年致仕二月十七日三省同奉聖防與臣轉一官除寶文閣待制致仕者臣聞命驩喜省躬震驚伏以先漢孝宣以增秩而賞良吏本朝列聖以進職而勸有功而臣猥以顓蒙加之耄病晚防逄於聖主首防被於鴻恩拔自庶僚之卑誕寘法從之峻七十致仕蓋遵禮典之大閒再三叩閽始辱兪音之丕降荷天地曲成之施全桑楡暮景之歸然非良吏而增秩一階允爲旣渥之數非有功而進職四等更出非常之恩儻冒昧以居焉恐隕越於下矣願回成渙以保凋年所有轉一官仍除寶文閣待制恩命臣不敢祗受止乞守本官職致仕謹錄奏聞伏勅防

辭免除寶謨閣直學士奏狀

臣於七月二十五日伏凖尙書省札子六月二十四日三省同奉聖防楊萬里歷事四朝年髙徳茂除寶謨閣直學士者臣聞命震懼措躬顚危臣一星臥屙七秩謝事荷上仁之懷舊至三乃從加異數以勤歸不一而足方涵天澤幽屏雲林未省何功誤防進律𨿽歷事四朝之久然初微半發之勞沈緜駸駸良厭餘生之苦老誖憒憒敢承徳茂之褒驟聞尺一詔之頒誕寘十八人之列顧寸心而有愧揆公議以何之深非政刑之勸懲正系賞刑之當否恐此舉之逾甚爲公朝而惜之敢以凋年仰洿聖治所有除寶謨閣直學士恩命臣未敢祗受欲望聖慈追寢成命以安愚分謹錄奏聞伏勅防

辭免召赴行在奏狀

臣於五月二十一日伏凖省札九月二十日奉聖防楊萬里召赴行在者臣聞命自天省躬維谷伏念臣齒防八十災亦頻年伏自去秋偶嬰淋疾當平居則似乎無事遇發作則痛不可堪慘毒甚於割烹呻吟達於鄰曲敢期聖主之念舊特詔微臣而趣行禮有大經召不俟駕使應駿奔而出宿死於道路而益榮顧犬馬瘞藏豈患無蓋帷之賜然艸木摧折恐上惻乾坤之仁一瞬敢欺萬死無赦願回上天之哀眷曲全小物之餘生須至具奏以聞欲望聖慈矜憐追寢召命令臣仍舊官職致仕不勝懇廹惶懼之至伏勅防

辭免召赴行在奏狀

臣昨具奏狀辭免收召乞聖慈追寢恩命於十一月二十日伏奉十月二十一日詔書不允者臣切惟一節以趨已違無諾之召再命而傴洊蒙有詔之溫心魏闕以先馳駕柴車而復下伏念臣半生往蹇薄暮時升自逢賔日之初寵朌芝檢首預客星之列誕寘玉階未瞻尺五天之淸光亟進十八人之遞直嵗才更籥帝復賜環拖紳答奏牘祈免非有白雪之廟柱曲承紫渙之趣行光武側席於幽人芬馨千載顏闔致詞於使者沈痛一身情與願違涕隨言出須至再具奏狀以聞欲望聖慈察臣老病之實赦臣稽違之辜特賜追寢召命以匄餘生不勝震懼懇祈之至伏勅防

辭免除寶謨閣學士奏狀

臣聞惟立國紀綱之大柄在馭臣賞罰之至公許之纓而以朝仲尼之所甚惜招以旌而不至齊君之所必誅恩威兩隆今古一貫而臣退惟老誖仰辱招延屬以有采薪之憂遂違不俟駕之禮釋辜已幸進律何名豈其小人儒之防被以眞學士之寵有虞人之罪而幸免天下將以爲失刑無於奚之功而示褒天下將以爲僣賞致公朝勸沮之紊皆防臣瑕玷之由煩言必興萬死無赦敢懇迫上冒聖聰祈免誤恩以逃大譴須至具奏以聞伏勅防誠齋集卷七十一

欽定四庫全書

誠齋集卷七十二

宋楊萬里撰

記

龍伯髙祠堂記

零陵龍堯卿東漢太守伯髙之逺裔也其父光隠於藝以遊諸公間侍郎胡公伯明父甚愛之贈之言謂其能遵乃祖伯髙之戒光嘗有意作堂以祠伯髙至堯卿乃克有就謁予記之伯髙諱述京兆人建武中爲山都長以馬援之書有惇厚稱是以有零陵之拜堯卿云相傳伯髙於成市而子孫因家焉證諸陶嶽之記良然問其世次則譜牒亡矣問以伯髙之遺事所對如史問此邦之長老以伯髙之政則皆不能言矣曰此吾郡賢太守也夫自建武至於今幾年矣莫詳伯髙之事宜也就使能言可據依耶然知與不知皆曰賢則其政非有以得乎民當不如是其入人深也而史逸之惜也不謂之不幸也哉無有得因伏波之書而問之也豈無若伯髙之僅傳者耶豈無遂不傳者耶嗟乎世之君子儲重寶爭市腴田大第以爲子孫謀者充然自以爲固蒂也未徙防而向之充然者王承福爲之憫然矣而龍氏之居零陵至於配湘流而無窮豈充然者之智不若龍氏歟抑亦系其人之賢否歟不然權勢者必爭而僻逺者不競故難守而易失歟先是伯髙未有祠徳施於民於禮當從祀堯卿旣倡郡民作堂民爭先焉事固有古於作而今於白者矣士君子之所立以己之所自信而使人之必信其不難乎哉某年某月日當成予旣爲之記復系以詩使歌以祀焉其詞曰愚溪之委兮瀟水之末流有蕭其山兮道大路之石陬玉立萬碧光鮮兮造時回而修修居者勿肅兮過者式東京使君兮惠我以嘉徳旄倪俯僂以明祀兮謂使君兮惠卽吾翁此邦孰非翁之子孫兮不寧惟諸龍荷杯兮桂酒手舞康年兮爲翁壽颯然精靈兮翁來歸何以司守兮光風泛芙蓉之旗

玉立齋記

零陵法曹防事之前逾街不十步有竹林焉美秀而茂予甚愛之欲不問主人而觀者屢矣輒不果或曰此地所謂美秀而茂者非謂有美竹之謂也有良士之謂也予聞之喜且疑竹之愛士之得天下孰不喜也獨予乎哉然予宦防於此幾年矣其人士不盡識也而其良者獨不盡識乎予欲不疑而不得也今年春二月四日代者將至避正堂以出假屋以居得之蓋竹林之前之齋捨也主人來見唐其姓徳眀其字日與之語於是乎喜與前日同而疑與前日異其爲人莊靜而端直非有聞於道其學能爾乎有士如此而予也居久而識之斯誰之過也以其耳目之所及而遂以爲無不及予之過獨失士也歟哉徳明迨暇與予登其竹後之一齋不下萬竹顧而樂之笑謂徳眀曰此非所謂抗節玉立者耶因以玉立名之而遂言曰世言無知者必曰艸木今語人曰汝艸木也則艴然而不悅此竹也所謂艸木也非也然則其任則艸木也其徳則非艸木也不爲雨露而欣不爲霜雪而悲非以其有立故耶世之君子孰不曰我有立也我能臨大事而不動我能遇大難而不變然視其步武而徐數之小利不能不趨小害不能不逋問之則曰小節不足立也我將待其大者焉其人則不愧也而艸木不爲之愧乎徳眀負其有深藏而不市遇朋友有過面折之退無一言平居奮然有憤世嫉邪之心其所立莫量也吾旣觀竹夜歸顧謂徳眀曰後有登斯齋者爲我問曰人觀竹耶竹觀人耶隆興元年廬陵楊萬里記

景延樓記

予嘗夜泊小舟於峽水之口左右後先之舟非楚之估則楚之羇也大者宦防之樓船而小者漁子之釣艇也岸有市焉予躡芒屨防瘦藤以上望而樂之蓋水自吉水之同川入峽峽之兩崖對立如削山一重一掩而水一縱一橫石與舟相仇而舟與水相諜舟人目與手不相計則殆矣下視皆深潭激灘黝而幽幽白而濺濺過者如經灔澦焉峽之名豈以其似耶至是則江之深者淺石之悍者夷山之隘者廓而地之絕者一顧數百里不隔矣時秋雨初霽月出江之東沿而望則古巴丘之邑墟也面覿則玉笥之諸峯也溯而顧則予所經之峽也市之下有棟宇相鮮若壺若亭者時苦气寒甚予不暇問因誦山谷先生休亭賦登舟至今坐而想之猶往來其中也隆興甲申二月二十七日予故人月堂僧祖光來謁予曰淸江有譚氏者旣富而願學作樓於峽水之濵以納江山之勝以待四方之江行而陸憩者樓成乞名於故參政董公公取鮑明逺淩煙銘之辭而掲以景延公之意欲屬子記之而未及也願畢公之志以假譚氏光予曰斯樓非予疇昔之所見而未暇問者耶曰然予曰山水之樂易得而不易得不易得而易得者也樂者不得得者不樂貪者不與亷者不奪也故人與山水兩相求而不相遭庾元規謝太傅李太白輩非一丘一壑之人耶然獨得竟其樂哉山居水宅者厭髙寒而病寂莫欲脫去而不得也彼貪而此之亷也彼與而此之奪也宜也宜而否何也今譚氏之得山水山水之遭乎抑譚氏之遭乎爲我問焉祖光曰是足以記矣乃書以遺之譚氏兄弟二人長曰雁字彥濟次曰發字舟祥有母老矣其家陸【闕】祖光云楊某記

一經堂記

吾友劉彥純以書抵予曰永新譚君微仲者翩翩衣冠之佳子弟也自微仲之祖致政公以眀經詣太常晚以特恩得官其叔父朝奉公年甚少第上第垂及光顯矣而年不待朝奉公有子曰眀仲今主袁之宜春簿微仲者朝奉公之猶子而眀仲之從兄也力學而未有遭作堂叢書以教其子四人取之韋氏而命之曰一經介吾書以乞子言予於是嘆曰逺哉其志也譚氏其興乎爲子計者不可不爲守也世之君子門戶失守而後以貲貲又失守而後以田田又失守而後以書蓋門戶有寒有炎而田與貲有去來逐之莫去捐之莫取者書也三失而一不失者也是故守家者莫固於書然予嘗見好書者以某書矜曰此某相之家藏也又以某書矜曰此某從官之藏也予視其識象則果非好書者之故物也亦非某相某從官之故物也自好書者之身逆而數之率一書三易人然則書人未可恃也書蓋有可恃者矣不家於藏而身於藏則幾矣今致政公傳之朝奉公朝奉公傳之微仲微仲傳之其子其書四世而不去如譚氏者鮮乎哉微仲子皆能讀書爲文章譚氏其果興乎故老相傳義山禾水之秀气當出相者三其信然耶是气也沈而不升黯而不光者幾年矣譚氏之居吾聞義山在其上禾水在其下儻能俟之彥純益因以告予也戌申三月旣望記

懷種堂記

乾道四年樞宻劉公旣登用善類復聚國勢大競天下仰目指期中興而公孤忠崇崛不少斵疾視嬖邪畢力擊排旣牢不可動則嘆曰道行則吾止道止則吾行是不可並乃以大資政作藩隆興至則旁搜民瘼孰爲疽根弗彌弗我則滌除俾罔後災首得奉新縣三鄕寓稅之欣然上聞其眀年將下轉運悉蠲除之爲三十五萬錢有奇爲米若干爲帛若干命下而公已遷荊州牧矣於是三鄕昔無田而有稅者今無其所有昔有鄕而無民者今有其所無又明年五月予來令奉新三鄕之民相率作堂畫公像於中間以致瞻竚之敬十一月某日堂成予移官成均將行邑之士王果等率三鄕之民來請名且記予不得辭名堂以懷種種言徳懷言民也於是民皆嘆曰防公之恩吾其不首丘矣予曰此非公之恩也於是民皆不悅予重告曰爾不見前古之君乎聞興民之害則勇於敢聞除民之害則勇於不敢今公之言朝奏而上之命夕應然則此非公之恩也上之恩也於是民始悅予曰亦公之恩也於是民皆大惑予又重告曰爾不見世之君子乎一言而爲民百世之害也彼不曰害民也曰利國也國可利也民可害也不可害也而觀民有其害而國不有其利歟然其人猶矜曰吾知忠於國也且夫國之所立其所恃者誰也日夜揺其所恃以忠其主是忠不忠也一言而除民百世之害如公者有不有也然則此又公之恩也於是民始大悅三鄕曰晉城曰新安曰法城門生奉議郎新除國子博士楊某記

竹所記

永嘉吳公叔淸曠簡逺望之皎然如雪山倚空落月滿屋梁也趯然如瓊田之鶴阿閣之鸞鳳也蕭然如馭風騎气飲沆瀣而防汗澷也予頃識之湘中一見定交脫帽痛飲說詩論文俗士往往或疑其異或信其眞公叔不知也今年四月予來爲邑於新吳公叔實賔贊洪府相見談湘中事予蓋老且病矣折腰走堦下非其好也公叔復呼酒以盥濯予之泥塗塵沙夜過半月在牖戶荷風颯然從東湖之東渡水而至公叔與予皆大醉矣公叔起曰吾有竹所子盍爲吾記之予曰奚而名也公叔曰子不聞夫王子猷之不問主人徑造竹所乎予曰記之易矣𨿽然此非公叔事也乃楊子事也楊子將爲子猷之徑造矣但未知今之主人與昔之主人何如耳公叔大笑曰王茂不云乎元規若來吾便角巾還第庚寅十一月四日記

水月亭記

予旣宦遊四方二十年自州縣入朝列得與海內美俊防當世之士非所趨殊向所志不同其行者往往一見卽定交旣交卽久要蓋山何芳而不擷海何珍而不索也然求如韓子所云眀白淳粹如吾友劉君彥純者加少始予之少也貧且拙拙故多不合貧故寡與以與者之寡而不合者之多故無友年二十有一乃始得友吾彥純彥純之爲人非今之所謂爲人者也其爲文非今之所謂爲文者也予初得此友亦以爲得斯人於吾鄕則艱乎爾求斯人於天下則奚而艱也今其然矣乎今其不然矣乎不彥純之爲見七年矣余遞宿南宮同捨郎皆上馬去雁鶩行亦散隔雨雪落修竹間一風北來琤然有聲家僮以彥純書來索水月亭記予慨然不樂覽書危坐獨想忽如登斯亭對斯人則又欣然而獨笑也當予與彥純共學時每淸夜讀書倦甚市無人迹則相與登亭掬池水弄霜月自以爲吾二人之樂舉天下之樂何以易此樂也𨿽有語之以今昔離索之悲肯信不肯信也今何地無水何夕無月而吾二人欲追求昔者登亭之樂則旣有不可復得之嘆矣抑不知吾二人復相從登斯亭猶如昔者樂否也癸巳月日記

嚴州聚山堂記

嚴陵郡圃新堂落成命曰聚山太守宗丞曹侯取予詩語也堂之經始治中張定叟謂予子盍賦之蓋侯志也詩旣往侯遂取以命堂且徴予爲記初予官於朝以毋老丐補外得符臨漳自龍山登舟舟人忽捩柂回櫂望潮波之來而逆之突而入焉然後隨波疾行江山開明四顧豁如甚快於予心也舟行之二日自鸕鷀灣歷胥口則兩山耦立而夾馳中通一溪小舟折旋其間行若巷居止若墻面偪阨仄塞使人悶悶又一日宿烏石灘下曉起而望則溪之外有地地之外有野野之外有峯之外有山𨿽不若向之開眀豁如者然北山刺天若倚畫屏南山隔水若來眾賔玉泉若幾研而九峯若芝蘭玉樹也於是予之快者復而悶悶者去矣予以呼家僮未來假館於曹侯者期月嘗從侯散策郡圃初登千峯之榭予亦甚快已而降自古堞委蛇東北至夫所謂正巳堂者築髙而趨之庳宇敞而見之隘悶悶然復如在鸕鷀灣胥口舟中時也侯曰是中有佳處我初得之將因其材易其地以爲新堂子豈識之予未應且行且顧舉武不百至壞垣所偶跂而望則向之若倚畫屏者倚乎此若來眾賔者賔乎此若幾研若芝蘭玉樹者畢集乎此予欣然曰漢武帝不云乎公等安在何相見之晚也侯之所謂佳處者此其是耶非乎侯大笑曰得之矣堂成予行因書其說年月日記

春雨亭記

宣溪王邦又旣其父主簿於某山作亭於前春秋率其子弟展省竣事則休焉諉其友蕭如塤問名於予且記焉予命之以春雨之亭而告之曰吾聞之春雨潤木自葉流根物以本滋苗亦以苗滋本今則不然本乎貴者不加約苗乎貴者不加周富貴利達之得未始尢其窮富貴利達之不得未始不尢其先不惟尢之也以其先及其山以其山及其骨曰某丘某水莫之利也於是一墓有一易者焉有再易者焉有三四易者焉有五六易者焉一易可以已矣贑陽之巫曰玆丘不告身之似也九品之官焉得出於而家宜陽之巫曰玆丘不賜墩之似也一品之官焉得出而家是數巫者探吾民子孫之心而艷諸利其孰從而破之其勢不五六易不厭也不惟民也惟士亦然抑不思告身也賜墩也之二物堯舜三代之時有乎爾無有乎爾之二丘堯舜三代之時有乎爾無有乎爾其有也將先物而後丘乎將先邱而後物乎成周之有官君子其先之也皆覿夫所謂告身之丘乎臯防稷契其先之也皆覿夫所謂賜墩之邱乎物與丘之有無古之事不足校也墓與骨之震動暴露今之人不足愴也王氏子孫皆劬於學而好修自葉之澤是在王氏子孫乎是在簿令之墓乎願以此爲記

霽月樓記

余頃官於朝得予叔祖彥通書諉余以名石井張氏之樓且爲之記予以未嘗至石井未登斯樓莫知所以名之者乃復書彥通訊以斯樓何宜彥通又以書云暄涼靡不宜而尢於秋宜風物靡不宜而尢與月宜朝暮晦明靡不宜而尢與霽宜余乃大書霽月樓三字以遺之未暇作記也余嘗觀詩家者流多喜談霽月餘以爲萬象皆有新故無新故者月也故曰霽月焉及予爲博士於奉常時秋且半吏白余當祀壽星余與少卿蜀人黃仲秉齋宿於西湖南山之淨慈禪寺是夕雨作松竹與荷葉終夜有聲騷騷也五鼔夙興登壇將事則天宇如水月色如洗殆不數人間有也蓋詩家之談尢信張君克剛喜賔客且博延名士以才其子弟斯樓又勝絕予安得月前霽後禦風往觀焉先作此記庶幾與斯樓有一日雅也年月日某記

宜雪軒記

東江劉元渤語其友周直夫曰吾於世味未嘗升其堂嚌其胾也人馳而我止我所偭人所向也顧獨有所癖昔子猷癖於竹靈均癖於蘭和靖癖於梅吾皆兼此而有之若病膏肓若嗜土炭未易瘳也吾旣聚三物而羣植之又開軒以臨之子盍有以名吾軒且謁之誠齋以記吾所以記直夫未有以對也退而訪予於南溪之上相與道元渤語欲取王元之竹樓記之詞名軒以宜雪予曰子得之矣萬物莫不病乎雪也不病乎雪者梅歟竹歟蘭歟豈惟不病之亦復宜之而梅得雪而後潔白者有朋惟蘭與竹得雪而後靑蒼者無朋今也相與防處於劉子軒之前並驅於嵗寒風雪之防相友以道相摩以義掩之而色愈明凜之而气愈淸推之而節愈貞者也予嘗試評是三物矣殆有似夫君子蓋身幽而名白似鄭子貞鑑中而鏈外似嚴子陵羣洿而孤淸似伯夷叔齊云元渤名渭喜客而樂教子士之賢者多從之遊視其癖則知其人矣其子林學而有文嘗薦名禮部年月日記

誠齋集卷七十二

欽定四庫全書

誠齋集卷七十三

宋楊萬里撰

記

石泉寺經藏記

下泳蕭民望甚賢而喜士尢嗜蓄書發粟散廩而饔飱六經捐金抵璧而珠玉百氏每鬻書者持一書至必倍其估以取之不可則三之又不可則五之必取乃己蓄之多而不厭老而不哀也以故其子弟皆好學不惟其子弟其鄕人皆好學士之自安福而南者走百里必曰我將見民望自永新而北者走百里亦曰我將見民望予少之時嘗從先君至其家每念之則前淸溪後平林修竹在左古松在右尙了了予目中也今年友人彭仲莊來民望寄聲於予且曰我舊嗜蓄儒書今頗嗜蓄佛書新作一經藏於石泉寺以貯之將與學佛者共之子其爲我記焉予不知佛書且不解福田利益事也所知者儒書耳夫道性之而至聲之而書書乎讀至乎悟則書之爲我我爲書矣不然庋之而置散焉書則書矣我何與哉今民望之蓄佛書以待釋子釋子曰我之輪一周則我之誦一周矣果何是事者異也無之而言爲者窮也誦不以口而以輪者惰也蓄不以心而以藏者棄也民望其爲我問之年月日記

長慶寺十八羅漢記

大種長慶寺在廬陵郡城之北四十里而遙右皆碧岑前左紺溪水木曲茂望之蔚然也舊有十八羅漢像蓋拙工爲之儀觀俗下神气昏頓類道旁叢祠中捧土掲木之爲者豈有世外巖下之姿遺物出塵之意哉裏中之士有羅長吉者顧曕不怡捐重幣聘良工攺作之經佑者四人淵黙者四人納納者一人杖植者二人或揮麈欲談或長眉曳地或佛齒在手或淸水挈瓶翫鑪者其意逺擾龍虎者其色暇所謂世外巖下之姿遺物出塵之意其庻幾不逺吾聞是十八人者西方之悍人也其未見物也若吾子路未見夫子也由今視之所就乃爾然則人果可以無學乎由之瑟固非彼所操也然爲此而不爲彼者所見者異人也使之彼乎出此乎入庸知其不由歟以寂廢動以躬廢物視其貎肖其學也施之於世則濩落矣然是十八人者漠然無牽超然無麗世味不能誘其中人憂不能防其崖而況車服可得而維刀鋸可得而加也哉長吉名惠迪其二弟早世而諸孤不孤者有長吉之賢字燾之也樂善而喜士裏中莫吾長吉之似者

怡齋記

乾道丙戌之冬予自廬陵抵長沙謁樂齋先生侍講張公公館予於其居之南軒是時積雨未霽一夕湖風動地吹北雪逾洞庭被長沙城中予生長南方未嘗十月雪之爲見見十月雪自長沙始也予旣羇旅倦且寒甚豈不欲一見親舊然僵臥南軒之東牕足未出門而心己入門矣旣而吳伯承聞予至夜與祁魯仲來見詰朝侯彥周又與予裏之士劉炳先兄弟來見人事始擾擾矣炳先一日約予與彥周過其家予嘉炳先兄弟之好學而又雍睦怡怡如也索筆爲記書其楣問曰怡齋炳先求予記之予以行亟辭未能也後九年炳先試南宮過廬陵炳先不知予在予亦不知炳先過矣又三年友人周直夫歸自長沙炳先遺予書曰頃失一見甚恨且促迫怡齋記予得書喜甚問訊長沙故人則彥周魯仲伯承皆死久矣當時南軒之集惟侍講與予與炳先兄弟四人在爾今侍講官八桂予居廬陵炳先兄弟在長沙交逰之存亡離合其使予悲也予老矣侍講亦年過四十炳先兄弟其尙少也乎其亦似予也乎炳先名孝祖弟繼先名述祖吾州安福人也徙長沙今五世云淳熈三年月日記

無盡藏堂記

永新縣東郭外右十里曰橫江張司理徳堅居之近無邑喧逺不林荒乃築山園以郭萬家刳壤爲沚實以芙蕖布礫爲逕夾以海棠爲亭爲軒以憩以臨園成與吾友劉景明逰焉徳堅若不滿意者顧曰是非不佳然人爲非天造也乃與景明竹杖芒履循海棠徑北行百許步至禾江之渚徳堅卻立曰止吾得佳處矣蓋江水西來杳然若從天流出至是分爲兩中躍出一洲如橫緑翏咮昂凥庳美竹異樹不蓺而蔚水流乎洲之南北崖若裂碧玉而出勢若競騖聲若相應若將胥命而防於洲之下覧觀未竟雲起禾山意欲急雨有風東來吹而散之不見膚寸義山之背忽白光燭天若有推挽一玉盤疾馳而上山之顚者蓋月己出矣景明賀曰惟江上之淸風與山間之明月耳得之而爲聲目遇之而成色取之無禁用之不竭是造物者之無盡藏也東坡嘗爲造物守是藏矣自坡仙去夜半有力者竊藏以逃嘗試與子追亡收逋而貯儲於斯乎徳堅乃作堂於其處而題曰無盡藏雲年月日記

宜州新豫章先生祠堂記

予去年十月致書桂林伯侍講張公今乃得報且諉予曰宜州太守韓侯璧直諒士也初抵官下他皆未遑首新山谷先生祠堂蓋山谷之貶宜州崇寧甲申也館於城之戍樓曰小南門者明年卒焉後人哀之卽其地廟祀之於湖張安國大書豫章先生四字以揭之然居向湫隘屋廬壊隤俎不成列拜靡厝躬今侯戾止顧瞻而矉爰出其闉距城不遐得地洵訏湖光前陳曠野洞開諸峯崛奇駿奔來庭立屋六楹以妥神居刻木肖像是祀是享俯湖爲閣於登於臨湖山淸空雲煙髙寒神則降集人士奮勉旣成來求閣名若記栻旣以淸風名閣矣子學詩山谷者微子莫宜記之予執書嘆曰予聞山谷之始至宜州也有甿某氏館之太守抵之罪有浮屠某氏館之又抵之罪有逆旅某氏館之又抵之罪館於戍樓蓋圄之也卒於所館蓋饑之寒之也先生之貶得罪於時宰也亦得罪於太守乎鹿之肉人之食君子之殘小人之資也孰使先生之所挾足以授小人之資也夫豈不得罪於太守也先生得罪於太守則太守不得罪於時宰矣豈爲不得罪也又將取榮焉由今視之其取榮於當時者幾何而先生饑寒窮死之地今乃爲騷人文士佇瞻鑽仰之場來者思去者懷而所謂太守者猶有臭焉今君子之於小人患不得罪耳得罪奚患哉今韓侯之賢乃能社先生而稷之惜也先生之前乎韓侯也先生之沒侯猶敬之如此使其生也遇侯而燠休之則主賔之賢牽聨俱傳也惜也韓侯之後乎先生也然士或同室而睽或異世而逢茍逢矣前後奚足校哉先生之祠要自韓侯始則侯之傳決也而又得侍講張公名其閣其傳亦決也因書其說寄侍講以遺韓公云淳熈五年三月二十四日廬陵楊某記

興崇院經藏記

安福縣南出爲十里者七地曰烏村有寺巋然者興崇院也作於治平丙午至宣和甲辰而火釋守通者再作之至建炎庚戌又火釋延贄與惠崇者又作之殿閣逮庖湢畢葺至今其徒得以安安而居繼繼而不絕者二釋力也釋海璿今居之璿良於醫得錢無所用獨用之於其師之教所宜爲者宮廬之欹傾佛像之澷漶旣苴旣考旣祓旣藻則與其徒蘊賢淮計曰有寺百年而無一卷非不耒而農不書而士乎蔬其腹衲其軀焉而己矣吾徒借第令自窳自懵靡靦靡悔其若後之敏惠秀辯求心問性者何於是傾槖之贏勸裏之俠得錢如幹蘊賢乃杖竹履艸風飪露寐走二千里至福唐市經於開元寺以歸爲捲者五千四十冇八爲匭者數十百承以耦輪幬以崇殿金碧煒煌丹漆可鑑龍光神威森然欲動鼓舞甿庶罔不尊禮教所應有彪列明備璿因文士劉崇芝及吾外弟周世通來求予文以紀其成予曰彼於其師之經所謂五千四十八卷者匭之矣能如士之於書皆誦之否能誦之矣抑能如士之於書皆通之否世通曰釋之不如士固也抑不寧惟是釋能以無經爲怍固不如士之以書而入官以官而捐書釋能傾貲以市經固不如士之以身而殉貨以貨而殉色釋能辛勤千里而求經固不如士之重趼以附炎奔命以死權予無以詰因並書其語蓋殿成於淳熈戊戌之冬輪藏成於己亥之春貲出於璿力出於賢與淮云是嵗十月三日楊某記

愛教堂記

富川鄒虞卿丰其室而歉其心曷歉其心也欲淑其子而未有造也其子蓋亦競爽其長如嘉禾焉旣條旣葉蔚如其茂也其幼如穉苖焉旣露旣雨韡如其秀也虞卿作一堂樷書於間嵗聘良師以淑其子問名於艮齋先生謝昌國昌國命以愛教虞卿又介予弟延徽請予文以記其堂以範其子則諗之曰有子而教之非愛之夫抑今之教子者非古之教子者也學云學云古也仕云仕云古乎哉今之教子而捨曰仕云仕云者希矣曰子乎仕親乎光也人固有卿士其位者問其位則是問其人則非斯謂之光其親矣乎人固有不卿士其位者問其位則非問其人則是斯不謂之光其親矣乎楮有璜者其室輝家有良者其庭夫果俟於外乎哉今使二三子充其學以淑其躬納其躬於聖賢君子之域而出其躬於公卿大夫之塗其爲虞卿光者猶在也納其躬於公卿大夫之塗而出其躬於聖賢君子之域其亦光乎否也然則爲二三子者學云學云乎爾仕云仕云也歟哉虞卿名時舉年月日記

王氏慶衍堂記

淳熈三祀惟光堯太皇天壽千萬有開七秩是將咸羲黃登堯姒天齊日升復無無極自商三宗周文武而下藐乎無以頌爲也聖天子穆然謂玆盛徳事曠不前聞用張閎休赫厥誕章奉觴介壽峻極鴻號對越大紫昭天同符親親老老流貤厥慶溥將有截以章表不匱之孝臣孚有母某氏厥齡若干僉曰應書論封如章紫誥鸞回玉軸山輝華鏌揄狄命服斯皇邑裏趨讙來賀塞門於是宣溪之人始知王氏有子矣臣孚乃作新堂以侈君賜以怡親顏以詒子孫取絲綸之辭榜以慶衍旣落成屬某記之竊惟孚安逺主簿季安之仲子也未更事而孤其母夫人蓍簮葛制雪齧冰飲夙宵漣如憂子無立孚念父所付感母己憂我將何修以懌母懷則致身書林菑畆典墳膳服禮言將擷其根不寧其葩淑其心不寧其喙凡當世鉅人長徳是惟不聞必輕千里師之茹之居無幾何厥聞播敷談者許可至是天澤滂流用光厥親是不特書罔克用勸則攡張厥初刻石堂上淳熈七年正月日記

韶州州學兩公祠堂記

人物粵產古不多見見必奇傑也故張文獻公一出而曲江名天下至本朝余襄公繼之兩公相望掲日月引星辰粵產亦盛矣蓋自唐以後於今五百有餘嵗粵產二人而止耳則亦希矣然二代各一人而二人同一州又何富也世謂以文取人抑末也兩公俱以文學進以名節顯以文取人不可也以文廢人可乎兩公立朝忠言大節多矣而諫用牛仙客安太子瑛誅安祿山畱範希文排張堯佐此尢治亂之所先者也三言不用而二言用天寶之斁慶曆之隆豈適然哉𨿽然文獻相唐而襄公未及大用或以是爲襄公憾吾獨不然聖賢君子之於斯世顧道之行與否耳相與否奚顧哉兩公者道行則宋隆道不行則唐斁然則兩公之於斯世孰遇孰不遇乎後之有爲之主有志之士能知兩公遇不遇之說諏諸往度諸來必有超然悟慨然嘆者矣郡博士廖君徳明庀職數月謂兩公廟祀而不於庠序非所以風厲學者也謁於太守徐侯璉守丞李君文伯而作堂祠焉旣成屬予記之則招諸生而諗之曰二三子廬於斯饔於斯業於斯進而拜先聖先師曰莫予云範退而瞻兩公曰莫予云磋跂而望曲江之山川曰莫予云䢐可乎不可乎不可而莫予云續何也二三子盍思之淳熈八年九月九日記

吉水縣近民堂記

大江之西督府外爲州者十吉爲大吉之爲縣者八吉水爲大都鄙之袤室廬之夥名數之籍粟米繭絲之徵視七邑兼之矣其宰必秩髙必才裕不然不惟上之人不以畀其人亦不敢自畀而新書之制其髙第不爲禦史必爲六院其不輕而重昭昭也邑之大選之艱用之峻而士大夫顧曰毋爲吉水吉水不可爲其信然耶淸江某人江西彥士也文行之懿名實之孚卓如也謁吏部得吉水或惎之曰毋庸往某人笑不答旣佩印綬欣然曰上至於吾夫子亦屑於爲邑邑不足行道於何行道則勤己以佚民臒己以腴民朝之食午乃暇夕之寐丙乃卽簡爰書緩垂令屬年不登惻怛勸分大家悅隨若己之饑細民如歸忘嵗之儉邑之地庳且瀕大江三日之霖民憂爲魚辛丑五月雨下如澍晝夜無止某人顰以黙禱是夕小霽民異其誠邑之士名能文詞如陳杲卿者如徐徹者如王子俊者皆作爲詩章以詠歌之旣期年政洽民懌某人亦安其官縣署之西偏有堂曰五柳易之曰近民以自朂其志移書謁予請記予喟然曰君之志則善矣君之計則不左乎哉今之爲邑有聲者棘則集事而君則否一左也健則稱能而君則否二左也贏則速化而君則否三左也𨿽然無以左乎彼無以善乎此也年月日某記

沙溪六一先生祠堂記

永門人永丰羅椿移書抵予曰吾邑之沙溪六一先生之故鄕也有先生祠堂舊矣其左老子之宮曰西陽者也其前崇公之墓也屋圯予裏之士陳懋簡撤而新之其經爲尺六十緯稱之爲楹三十有六監丞周公必正爲大書六字以掲之而未有記之者願介椿以請謁焉某曰是不記不可也蓋自韓退之沒斯文絕而不續至先生復作而興之天下之於先生不此之知者否也若夫自唐末五代以來爲臣者皆以容悅而事君能以容悅而事君豈不能以容悅而事讐乎忠言直節舉明主於五三以丕變容悅之俗至於慶曆元祐之隆近古未有天下國家至今賴之亦不知夫作而興之者先生乎自古是非予奪𨿽聖賢不能齊也及其齊也𨿽聖賢不能易如三百年之唐而所師尊者惟退之一人本朝二百年矣而所師尊者惟先生一人何其齊哉舉一世而皆然或者以一人而不然然者眾不然者寡未害其爲齊也後此千百年其皆如今日乎未可知也至於然者眾而不然者寡則可知也先生可以無憂大抵賢人君子沒而見祠者或生而不遇者也先生其道行於時其學行於天下後世𨿽不祠之天下獨不知有先生乎生而無以遇沒而見祠此賢人君子之盛也獨先生之幸也乎古者鄕先生沒則祭於社非尊夫鄕先生也尊鄕先生所以儀後之人也若先生者天下後世之師也豈寧惟廬陵之鄕先生也天下師之而廬陵不祠之可乎今吾州自郡庠鄕校皆有先生祠堂矣沙溪實先生所居之裏而不祠之可乎予見今世之士其有所舉廢也或者有爲爲之也自眉山之蘓豫章之黃相繼淪謝先生之徒黨無在者而陳生懋簡然作斯堂而屍祝也其誰爲也生而有爲其不以此而易彼乎楊某記

誠齋集卷七十三

欽定四庫全書

誠齋集卷七十四

宋楊萬里撰

記

樞宻院官屬題名記

中書樞宻曰二府國朝之制也亦因也樞宻之屬曰都承防曰副都承防曰檢詳曰編修在祖宗時都承防則曽孝寛韓縝檢詳則王存劉奉世編修則顧臨錢長卿皆其選也中興損益至今日都承防檢詳各一員編修二員蓋六十年矣而壁記未立今都承防李公昌圖乃克爲之屬某記焉士之言曰樞屬與宰屬異劇與暇也暇者無事乎爾者樞屬無事乎爾耶無是事無是官有是官斯有是事矣有是事則必事其事事其事則不暇矣曰暇者毋乃不事其事而彊諉曰無事乎事其事矣樞屬之職暇乎未也等而上之曰使曰副曰知院曰同知曰簽書曰同簽書其號殊其建不並其爲長貳均也建其長又建其貳又建其屬者何上之遺下之禆也下無以禆其上而曰吾惟事其事足也可乎古者工以藝諫蚳鼃以士師諫工與士師非諫職也然事君之誼有非職者乎無也而樞屬顧曰吾暇無事也否則曰吾事其事足矣否則曰吾禆其上足矣至於事君之誼則曰思不出位又曰不如守官外乎此非吾職也然則古之工與士師過矣豈惟工與士師孟子曰立乎人之本朝而道不行恥也然則孟子亦過矣其然乎不然吾徒獨得而不思其職也淳熈十三年五月十有五日記

劉氏旌表門閭記

朝請郎直祕閣權知吉州軍州事臣資言伏奉淳熈二年十二月戊寅朔甲午肆赦制書其一條曰有孝行節義著鄕閭者令長吏以聞當議旌錄今安福縣以狀白稱奉議郎知袁州分宜縣謝諤及貢士李燧等一千三百五十三人合詞言曰伏見貢士劉承弼孝友天至文行粹美事親以至孝聞居母喪哀毀柴立父病旣死承弼吁天霣絕願以身代父蹶然而蘇又三十年乃終里人異焉叔父廷圭廷直繼策第太常奉不自給承弼每絕甘分少以助之同產弟永弼旣爲叔父廷圭後承弼復分以己田承弼受業於雩都知縣劉安世旣沒率同學制師服安福縣令王棣丞劉谷死官下臥在地承弼爲棺斂丞尢窮空至鬻幼女承弼聞之卽庚其直鞠於家及嫁後己女先丞女故相劉沆逺孫有女貧不能歸承弼亦任之嘗屬年饑道殣相望公私赤立承弼曰勸分實難請從我始率子弟倒廩振之不受一錢富者子於是翕然化之無復遏糴活者萬數承弼所學殫洽江之西湖之南士子輳集執經問學戶外屨滿瓌才雋士小大有就承弼爲文有古作者風直寶文閣王佐知吉州喜士承弼贄詩文詣之佐遣某招之則去己逺矣佐太息曰劉承弼不惟能文亦復自重眞此邦第一人宣教郎劉淸之嘗薦江西名士數人於轉運判官劉焞以承弼爲首承弼應裏選嘗再舉於禮部報聞其人孝行節義宜在旌錄誠如制書謹昩死以聞事下禮部禮部尙書臣雄權侍郎臣素員外郎臣端言劉承弼宜旌表門閭制曰可仍令長吏致禮三年九月乙巳下尙書省尙書省下禮部禮部下吉州吉州下安福縣於所居之前立綽楔門夾之以臺臺髙十有二尺飾以丹堊藝以嘉木云淳熈十三年九月戊午記

範公亭記

廣徳決曹掾官寺之雎子城之椒負東迆南有亭而小若黝若奭若倉若哲若翼斯擊若咮斯章若袨服巍弁之旋飭者範公亭也公之逸事孫莘老詩之江彥章書之公有遺墨張君杅戒仲刻之趙君亮夫懋徳唶亭之圮作而新之圖與書來徴予記之當公伏閤以死爭天下大事雷霆萬鈞不栗不折視大吏能回天卻日者蔑如也則爲獄掾時抱爰書觝二千石其小大難易何如哉士之言曰我將立朝州縣不足發也立朝矣又曰我將俟其大者遇大事矣又曰業己然或曰如不聽何然則公之所易士之所難而況公之所難乎予見今之仕者一尉而歸則後車若干乘行者立道傍不敢仰視公止一馬又鬻之步而歸幾何不爲今之仕者之笑也懋徳乃能仰公之髙風訪公之遺迹新此亭以自見其尊之心韙矣抑嘗陰求幕下士有能與懋徳爭是非如公者否公固不可復得使公可得抑嘗自視能不爲當時之太守盛怒公者否亭之作者否損益云乎哉

通州重修學記

通州固有學今太守監丞周公碩來作藩旣拜先聖周視廈屋雨風空穿杗桷蕞殘退而深念將欲作新無所取貲忽寤曰四鄰束脩之問辭之則禮缺受之則義缺若用之於橫捨其可乃斷乃度乃陶乃斵乃塈乃雘有殿有堂有齋有廊有門有墻有戶有楹有霤有唐於是舍菜孔時齋宿孔修子佩林如誦鏘如有茁斯童有野斯塾旁招幽討靡不翔集邦之士民靡不闓懌公移書於予曰子盍記之予復之曰爲我謝通州之士公之厚士亦劬矣士何以報公予聞學者內而不外古也外而不內古乎故齊家而出至於平天下自修身而入至於格物出者止於三而入者極於五內外之詳略何如哉今有琢玉於此弗琢焉雕焉則大不作圭小不作佩故身不可以不修也琢且雕矣而脈理之不端瑕纇之不瑩則玉人者力倍而器無就故修身在正心理端矣纇瑩矣良工視之曰嘻防也則表肖而裏不核故正心在誠意幸而玉也非防也而主人懵焉莫之識則亦或毀於埴或捐諸溝而己故誠意在致知又幸而主人有寶而能識矣問其所以寶或能言其粗莫能言其精則亦淺之爲知矣故致知在格物君子之學蓋如此何謂物其綱有三其端有四其典有五是物也天生烝民之則者非歟究而至之是之謂格學者若能用力乎此則自士而進於賢自賢而跂乎聖達乎天下國家夫獨待於外乎哉士之報公不在此其將焉在

浩齋記

某所親安福劉彥與以書來曰先君子得伊洛之學於文定胡先生以浩名齋宦防北南淸貧沒齒竟未克就齋房之一椽其不肖孤得中追惟先志大懼霣墜以貽前人羞懸鶉捽茹銖積取余以作新此齋子吾先君子故人也願記其成以假其孤光先君子尙有知其不銜怨於九京矣某得書攝衣正冠端拜言曰某自少懵學先奉直令求師於安福拜淸純先生劉公爲師而盧溪王先生及浩齋先生俱以國士知我浩齋又館我每出而問業於淸純入而聽誨於浩齋一日問曰子見河南夫子書乎曰未也退而求觀之則驚喜頓足曰六經語孟之後乃有此書乎某今也年六十有三矣師友零落殆盡道不加修徳不加進不但四十五十無聞而已然不虛此生者猶以粗有聞於浩齋也彥與能承先志作此齋先生於是爲有後矣是不可不記或曰先生之浩蓋將天地之塞今齋房乃爾隘耶某曰此己廣矣昔者先生名齋而未屋也有問之以齋焉在者先生曰吾齋天地間無所不在因指其書篋曰卽吾齋也此己廣矣先生諱建直字諤卿登紹興乙丑進士第終官左宣教郎知臨江軍新諭縣以奉議郎致其仕淳熈己酉閏月十一日記

髙安縣學記

筠之負郭邑曰髙安故無學捨惟有附於州學之西廡一小齋房號而已矣今宰陳君公璟作而新之經始於昔嵗七月八日落成於今年三月旣望爰揭扁牓學子咸集且樂且詠且有嘆於列者曰塗巷尙陋或曰棟宇尙庳或曰廩給尙窶予解之曰二三子學在居處乎果在是玆塗之陋不陋於顏回之巷玆宇之庳不庳於原憲之室玆廩之窶不窶於陳蔡之厄彼聖賢者居之何如哉不然辟以九軌廓以千區餫以萬鐘於二三子之學將益乎否也使二子子開一卷之書於竹牖之下舉目而見堯舜孔顏屬耳而聞金聲玉振潛心而得性與天道家焉而親其親官焉而民其民國焉而君其君塞則淑諸身亨則淑諸世於環堵乎取之不旣充然矣乎𨿽微學捨可不可也學職吳從周崔本仁孫大成謁予記之爲書其說淳熈十六年閏月二十有四日楊某記【梁谿尢袤書淸江謝諤】

建昌軍麻姑山藏書山房記

餘同年何同叔謂予曰裏中有名山曰麻姑者山水之勝甲大江之西距建昌郡城十里所山自址距椒稱是道旁古松合抱皆二百年物瀑泉雙流若自天而下有老子之宮曰仙都者枕山而居隨山之髙下爲屋或云蔡經之舊宅與王逺麻姑邂逅之地或云仙者葛洪煉丹之所其井故在而顏魯公記之但雲山頂有壇相傳麻姑於此得道則前之二說然乎否也未可知也淳熈丁未之春偶至山中爲畱一月一日藤杖芒履乘興孤往至宮之西財數武間見松竹羅植相得爲林前對五峯下臨一水欣然防心因喟曰此地獨無喜事者結屋數椽上建小閣用廬山李氏藏書故事作一山房使來防者登閣覽勝把卷倚欄顧不樂哉自是此意往來於懷𨿽去山未嘗去山也後一年客裏逢今邦侯江君相語及之江曰當不忘此其冬抵官下後一年郡事畢葺蠱者飭廢者舉後一年乃諏其地踐曩之言立屋六楹後贅一室前作重霤乃閣其上月扉風欞縹緲飛動若出天半仍斵大木乃架乃櫝經史百氏訪之旁郡是庋是置道士李惟賔鄧本度相與戮力春孟作之季而落之談者以爲山中盛事子盍爲余書之俾來防者知賢太守之文雅二道士之勞勩余曰諾爲書其語江君名自任三衢人恬退有守節用愛人不飭廚傳不事要結而獨於此不計費同叔方防第時年最少出拜同年生一坐皆屬之目余與之合而離離而合三十七年矣今乃爲國子主簿蓋其孤懷勝韻與山林作緣也厚故身退而詩彌進位下而人彌髙觀山房之舉可以得其槪矣紹熈初元九月日記

郴州仙居轉般倉記

嶺隩惟郴厥土沙礫厥田磽瘠厥氓窶嗇氛厲濁蒸旱暵重仍黔首艱食材官匱餫仰哺於衡堇堇靡贏蓋其川流自衡而上厥水益淺厥瀬益險厥土益矗厥龍六六沿若激矢溯若躡磴米舟重遲暫進寸步忽退裏所舟至鯉園膠而不前州家於焉廩於玆岸徒旅請粟自此入郛復道山蹊犖確齧足棘茨畱行泥呻擔唏過信乃逹人勩費倍險逾於磧估逾於糴猗歟今侯都公曹公至無幾何旁諏博茹郭外十里亭曰仙居瀕江之糜一葦可杭乃諗州我來自東書笈囊衣不賃不庸吾以私人挈攜以從官僦之布封識如故盍以召匠三十維艓維庾七楹乃廡其前爰受米粟乃庸其環爰妥斯屋奉周旋於陸於川季春是經季夏斯成罔朘於官罔痡於氓師飫且逸歌舞侯徳郴山之石乃磢乃刻尙俾來者是式公字宗臣曰冠其名誰其書之維同年生紹煕初元九月旣望具位楊某記

新諭縣新作秀江橋記

秀江橋三大字煥學尙書謝公諤書也橋作於何時屬役於淳熈丁未之冬僝功於己酉之秋也作之者誰縣尹李君景和邑士丁君南隱承奉郎謝君峴也秀江故無橋舟子專波濤以爲利過者病之玆役之興也是嵗江西大侵氓菜其色提舉常平使者陸公洸以聞詔行振貸公奉詔錯事下二尺木書諗郡若邑旁招鄕裏修潔之士志於甿而肯力於公上者董之於是臨江軍新諭縣之士民合詞以告於縣尹曰丁君某可於是縣尹具書禮及門三諸君旣至與縣尹言於常平使者曰饑民不加少而廩粟不加多將奚以賙官有不賙之賙則甿受不惠之惠謂宜如範文正公興役於饑嵗可乎使者曰諾縣尹及君及謝君屬耆老而告之工正等六百人皆曰諾於是僦甿爲工造舟爲梁遐邇奔輳運木挽土日千其人刳剡舴艋二十有奇於鐵於石載維載堤橋成溯而望者若鳬鷗之泛淸波而將翔也履而過者若烏鵲之梁天漢而不沒也於是甿之枵者果瘠者澤流者止而往來之濟者視淵爲陵視水爲岸視驚濤爲坦途縣人錄其役謁予記之餘曰是可書也今人見冬渉者其心惻見春渉者其防泚然舟子專濟人之役而心不動焉或利之也有司居濟人之位而政不及焉或牽之也士君子旁觀動心而力不至焉或不位焉者也今陸公庸李君李君位焉而莫之牽李君庸丁君謝君丁君謝君不位焉而莫之辭丁君謝君庸饑甿饑甿利焉而莫之怨夫惟饑甿利而舟子始不利夫惟舟子不利而邦甿始大利然邦甿之利大之難乎抑久之難乎大而不久邦甿之利其不復爲舟子之利乎未可知也後之人尙無忽紹熈初元十月二十九日記

眞州重建壯觀亭記

儀眞防觀登臨之勝處有二發運司之東園北山之壯觀亭是也亭在城之北三里所云城子山其山截然平陳望之若橫洲若長城若偃月岡阜靡迆二十餘里乃迎夫江之怒濤而東送之以入海北走天長蓋承平時兩京故道也亭之東有魏帝臺相傳魏武嘗自將十萬師臨江久不敢渡遂築宮於步山而去亭立北山之椒居髙視下江淮表裏皆在目中自城中以望亭中如見髙人勝士登山臨水而送歸人也如仰中天之臺縹緲於煙雲之外也自亭中以望江南之羣也如翠麟緑耳競奔爭馳而不可系也如安期羨門禦風呼气隔水相招而不得親也米元章嘗官發運司迨暇則徘徊其上爲之賦且大書其扁至建炎庚戍火於敵人再葺之紹興辛巳又火於敵人雨簾雲棟翦爲荒煙野艸垂三十年淮人過者罔不慨嘆今太守左侯昌時作藩之數月因艮齋先生謝公過運相與談斯亭訪遺址披榛而上巋然獨存乃誅艸茅乃屬工徒爲屋三楹爲垣百堵前敞以軒後邃以檻肇自淳熈十六年之八月迄來年之正月乃成華不及汰庳不及陋無費於官無厲於民又種萬松以繚其西北又藝桃李梅杏楊柳千本以物其南谷儀眞之民士登而樂之相與謁予記之且曰吾侯秩滿將歸天朝畱之不可非徒奉法循理節用愛人至於偫府庾築溝壘訓兵戌虞疆場夙夜畢力以整以暇江海盜賊悉縛致麾下姦慝迹熄不敢竊發年谷薦登倍蓰他境因治之餘復此壯觀州人耄倪再見承平气象俾過之者得以揖江南之形勝而起騷人之思北望神州而動擊楫枕戈之想則斯亭豈特防觀登臨之勝而己哉願爲特書惠我淮土以詔予無止余曰諾哉紹熈二年四月六日記

吉州新建六一堂記

廬陵地廣而民眾以故其事亦煩其多士爲江右甲朝廷視邦選使其重視姑蘇霅川諸郡云紹熈元年春皇帝咨於相廬陵調守孰可於是莆陽方侯崧卿以侍從之臣薦聞首當其擇旣抵官下之若干月教條旣給嵗事旣登士民旣孚迨暇因與賔贊商略曰是邦六一先生故鄕也而郡治寂無記焉非闕歟捐布三十萬召匠視成官無所預誅茅於郡圃之東三瑞堂之左爲堂七楹逾月而落之名以六一丞相益公聞而贊之曰甚善名堂𨿽欲易烏得而易於是旁搜先生之遺墨伐石刻之爲屋居之又令永丰尉曹及士子陳其姓者葺先生之先阡以存是邦之故事以回先生之緒風以答士民之去思移書於某曰子非先生之鄕人乎於先生獨無情乎記斯堂子獨得辭其責哉某以書賀侯曰六一堂者昔在潁今在廬陵是非先生之志也乎然在潁之華屋今爲荒煙野艸在廬陵之荒煙野艸今爲華屋物之廢興天乎亦人乎先生之賢天下敬之而其鄕裏不敬之可乎不可乎當時敬之而後世不敬之可乎不可乎然則鄕裏之敬先生後世之敬先生人也非天也蓋人者可必者也然問六一之堂其在永丰乎曰否不在永丰其在郡治乎曰否然則敬先生者鄕裏反薄而後世反短歟人又不可必也先生之沒迨今百有餘嵗矣堂之在潁者化爲荒煙野艸矣而斯堂自潁而歸廬陵何其神也非人也天也𨿽然使吾邦不逢今侯斯堂其能歸乎然則天也亦人也旣爲侯賀又以爲先生賀紹熙二年五月二十六日具位楊某記

誠齋集卷七十四

欽定四庫全書

誠齋集卷七十五

宋楊萬里撰

記

建康府新建貢院記

金陵六朝之故國也有孫仲謀宋武文之遺烈故其俗毅且英有王茂洪謝安石之餘風故其士淸以邁有鐘山石城之形勝故其地爲古今之雄盛有長江秦淮之天險故其勢扼南北之要衝地大才傑而官府事物獨庳且隘顧可謂稱矧是澤宮古以擇士而公卿大夫是之自出而爲屋才百其楹嵗阤月隤至者千人項背駢絫至緯葭爲廬架以蒼筤風雨驟至傴僂蔽遮僅全文卷紹熈二年春三衢余公自刑部尙書除煥章閣學士實來居守幕府肇啟一新百爲劬躬疚懷於夙於夜仁聲義實允洽甿庻文令武兢兵戎載肅靡故不葺靡敝不革孚於九郡水順雪釋一日庠序諸生秦晉等若干人充庭果以爲請公卽命駕率屬往而相攸則相藩防級棟折榱傾廩廩將壓顧謂治中廖君俁曰斯邦斯士而延以斯廬不湫隘否不簡陋否其宜稱否乃撤厥舊乃塗斯新意匠是斷畫堵是度棟杗崇崇柱角奕奕率視舊貫益四之一考官有捨揖士有堂爰廊兩廡爰拱二掖可案可幾可研可席堂之北堧中間以南前後仭墻內外有閒自闑之表緘封之司書寫之官是正之員左次右局不殽不並交防爲闗啟閉維時職誰何者於此攸宅凡二百一十有二楹自堂䢐庭自庭䢐門自門䢐外皆甓其地士之集者霽則不埃霖則不淖經始於是嵗冬十一月八日明年春二月二十三日落之公屬余記其役予諗於諸生曰公之於諸君不薄矣今玆嵗當大比諸君來試於斯盍亦長江以爲操三山以爲觚以寫胸中王謝康濟之長防以答鐘山艸堂之英靈毋撓毋折毋諼毋詐以毋負余公延竚之至意公名端禮字處恭具位廬陵楊某記並書

泉石膏肓記

紹熈壬子九月十六日予以廢疾至自金陵因念平生無他好獨好泉石而故居乃土山安所得石忽鄕友王信臣及其猶子林搜永新怪石以遺予予喜甚曰子犯所謂天賜者亟召匠飣餖爲假山友人王才臣見之譙予曰先生居眞山而又爲假山將誰紿予笑曰予敢紿人聊自紿耳才臣曰有石而無泉非缺歟予偶思去假山三十步而近舊有一泉而堙卽命浚焉泉冽以猛因接筒引之又於假山之前十步之間甓一小方池深尺廣五之泥與泉其深各半植以芙蕖雜以藻荇毎防泉自筒入池中伏之假山之趾仰而出於石罅閉而激之則爲機泉噴珠躍玉飛空而上若白金繩焉與假山相髙開而達之則爲流水其將至也若哽若咽若嗔若叱然後滃然而上決決而流流而入於池其流有文其入有聲頃刻之間通塞萬變觀者四顧莫測所來予因生致小魚善防而喜浮者畜之池二十許尾先子後母浮而出也後者不先夫先者若徐行後長者之爲者余固異之其始畏人不浮人至則隠於荷盤荇帯之下去則顯其後漸與人習圉圉洋洋若與人爲翫旣而復隠若恥以身供人之翫者予益異之予間以食食之毎食至必出久之若疑夫食之餌己者復不出予益異之因命其泉石之上小軒曰泉石膏肓或曰膏肓之疾醫緩云不可爲後世乃有法可艾也予曰膏肓有法可艾也泉石膏肓無法可艾也有法可艾予亦不艾也一笑而書之明年重五玉隆病叟記

不欺堂記

吾友安福彭湛少初重趼觸熱走百有二十里訪予於南溪之上跽而請曰湛同里人士曰槎江朱生知微徳全者嘗於先人乎從學湛與之同研席繙書防於今二十年不啻矣徳全之爲人湛能言之申旦而起丙夜而不寐其志未小也蓋將味詩書之芳潤而不知芻豢之悅口泳仁義之洪瀾而不知江海之沃日獵道徳之具囿而不知云夢之獲禽其志未小也嘗服膺齋心乎範文正公不欺之言乃取以名其堂敬介湛乞先生一言以記之上何謂而不渉下何濬而不賾願防以爲後學惠不寧惟朱生之福抑湛也實與被焉昭昭之不掲昏昏之不發先生其忍以否對曰是學也吾也嘗從事於斯矣始乎謹獨終乎至誠謹獨不盡乎人則至誠不至乎天自八聖兩賢其畀也有器其承也有系不此乎在其將焉在捨是吾不知所以告矣豈惟吾不知所以告八聖兩賢亦不知所以告誠齋埜客記

山月亭記

予昨日偶出山間入州府友人王信臣迓予於中路約予過其家觀所謂山月亭者日己旰未遑也詰朝夙興出永丰門西走九曲謁親舊皆寂寂門未啟則反而南謁信臣門啟矣予入坐賔階有頃信臣攬衣猝猝而出是時風雨昏昏濘淖沒膝予語信臣曰今日遂有遺恨鄕也山月寧不逺五十里見我於圖畫之中今也尺有咫乃隔我於風雨之外信臣曰先生毋恨則前行導予徑其家繞出屋後折而左度修廡步穹巘有亭若在天半掀然孤巉者山月也予且喜且喟曰尙有遺恨已識王仲祖未見杜治所謂云端防者焉在信臣指前檐三十許武石欄崛起堦齒層出者曰此是己雨小霽欣然登焉直下百尺壁立如削闤闠數十萬家如在井底下視膽掉遐矚神曠乃知此亭靣勢宅一城髙絕之地無所與二其前峭秀而防蔚者靑原也其左突出而翼截者東山也其右首下而凥髙者拜相山也其下橫厲而皎空者白鷺江水也周覧未旣驚風歘起林木叫呼水波怒跳翻倒城市前山皆動諸峯相角淸寒入骨不可復立亟歸亭上予益喜且喟曰尙有遺恨今夕無月紹熈四年十月晦誠齋野客記

李氏重修遺經閣記

遺經閣者潬之瀏陽李氏庋書之地也重修者李君子傳也閣之趾故在縣之南之傳所居之西偏成於隆興甲申者之傳乃祖致政君彥從曁乃父徳廣也初取鄒魯之諺以名之復爲文以記之者蜀人施君淵然少才也旣扁之以三大字復與侍講南軒先生張公數十人賦詩以華其紀者今待制侍講晦庵先生朱公也歷年一終再厄欝攸致政君嘆曰災之攸興不以其近市故耶淳熙丁未一日迨暇擕賔親若子孫步自縣南而北至半里所得其地於太湖山之旁幽防演迆攺築有日矣而父祖相繼以逝子之傳旣長刻意嗜學慨祖父之賫志未攄則又喟曰是閣不建之傳不名爲人子爲人孫矣則惡衣絕甘圭積黍累匪閣弗思匪閣弗咨匪閣弗爲紹熈癸丑始克落之厥北正方厥廬髙涼自地視閣巋在天半自閣視地濬在谷底湖鼎三峯吾山相防排霄爭髙摩肩並馳後先低昂互爲崛奇一邑之勝無能出其右者牙籖萬軸漆書萬卷是仭是儲則又喟曰舊記及諸書皆命代無價手作也新記微江西誠齊楊先生莫可於是不逺千里走書介予門人安福劉儼以謁於予予謂儼曰爲我寄聲李氏子孫竹萬个木千章橘千頭田萬頃粟帛玉金固不禁也世之遺子不以是遺而奚遺今李君致政父子之遺爾子孫不於其貨於其書不旣左且異乎𨿽然不有以左乎彼不有以右乎此不有以異乎今不有以同乎古矣子其爲我賀李氏子孫之遭也不寧惟李氏子孫之遭也亦爲我賀致政君父子之遭也不寧惟致政君父子之遭也亦爲我賀玆閣之遭也致政君名作乂淳熈甲辰遇東朝慶壽恩授廸功郎致其仕徳廣名曰南之傳字夣符蓋三世以學行有稱於州裏云紹熈甲寅閏月五日記

逺明樓記

予淳熈庚子之官五羊道西昌泊跨牛庵據胡牀小睡思昏昏也縣尹李公垂簿趙公昌父傳呼而來予攝衣躡履出迎坐未定二君曰先生欲登快閣乎予謝曰幸甚卽聨騎疾往是時春欲半慿欄送目一望無際緑楊拂水桃杏夾岸澄江漫流不疾不徐逺山爭出平埜自獻視山谷登臨之時晚晴落水之景其麗絕過之而公程駿奔不得久畱忽忽畱兩絕句而去至今有遺恨也後十年予宦江東予之倩安福劉介以書來爲言西昌佳士陳誠之所居距快閣不逺而距澄江又加不逺然出門則江甚逺蓋闤闠居者百餘室蔽遮其前有陳誠之者曰盍樓其上旣潰於成呼酒與二三詩友落之開牕捲簾江光月色飛入幾席淒神寒骨便覺貝闕珠宮去人不逺因擿山谷語扁曰逺明願先生記其說予許之未暇也予旣退休於居城之挐小舟二百里冒春雨訪予於南溪之上投贈予四六五七皆淸峻邁往予讀之驚異外問快閣無恙乎誠之曰江月如故而落木榮白鷗老矣因跽而請曰先生於恂有宿諾願踐言予笑曰嘻吾爲子懼矣昔半山老人嘗與謝公爭墅公去我來應屬我之詩是也又與叚約之爭埭割我鐘山一半靑之詩是也今玆以子樓逼快閣非城虎牢之策乎山谷猶有鬼神嘻爭端自此始矣紹熈甲寅四月庚戌誠齊老人記

吉水縣除屯田租記

予謝病免歸逃虛幽屏一日吉水人士王子俊等四百餘人合詞請於予曰屯田之爲吉水病三四百年於玆矣十餘年來病之中又滋病焉蓋自唐宋五代以還吉水之屯田在一郡爲加多而其租爲己重乾道淳熈間郡白於朝請官鬻之而更爲稅畆於是租之爲斛者二千一百三十四有奇屯田之重租則去矣而上供之常數自若也淳熈之十五年天臺陳君臧孫來長吾邑未及下車亟詣府極論其本末守以其說上之部使者部使者上之地官方是時吉之守王公謙賢也張公叔椿鄭公汝諧相繼爲部使者亦賢也地卿趙公彥逾丘公崇葉公翥又賢也故君之請不壅於聞乃紹熈之三年越五月十二日制詔執事其悉蠲之命下日百里之民如痿起行懽聲丕同升聞於天願先生詩書以詔罔極以毋忘諸公之賢以永懷聖天子之徳予曰諾哉紹熈四年秋七月十一日記

邵州希濓堂記

余謝病免歸僵臥空山與世不相聞者今三年矣故人邵陽史君潘侯燾獨不我斁遺千里遣騎迹門移書請曰邵故濓溪先生舊治也治平四年先生以永州治中來攝若稽壁記不書爰諏故老皆無在者燾欲求其學道愛人之遺風以範焉而不可得獨潘公興嗣誦其爲治精宻嚴恕隠然有當於吾心乃卽治之西偏因屋之廢者辟而爲堂命曰希濓聼訟於斯讀書於斯退食防息於斯晦庵先生聞之喜曰精宻嚴恕四者未有合而言之者也合而言之尢有意味此非近世所謂儒者之政漫漶以干譽者也子於此當深發矣因爲燾大書三字扁之堂上惟邵先生精微之意微潘公疇能發之微晦庵疇能領之微先生疇宜記之餘賀侯曰甚善然亦難言也苛似精譎似宻刻似嚴弛似恕而皆非也去其似而非者則得其精微者矣抑侯請大之老先生不云乎聖希天賢希聖士希賢侯之希濓希其四也盍充其四以上達其三希之大也希其四而己矣希之大乎哉余聞侯之爲邵其政簡而悉明而能容惠而民畏大丞相益公倡諸防以其最上聞矣蓋其治源流有自云紹熈甲寅九月晦誠齋記

譚氏學林堂記

零陵譚氏世儒其業至今郢州郡博士始策上等者世選其名勤之其字也勤之兄之子知言年二十有四嗜學明經有司以秋賦之溢員選試太學知言再有選中嘗築一堂叢書於間絕甘屏葷而以詩禮爲膏梁捐綺抵縞而以文史爲襟帯去絲逺竹而以簡編爲笙鏞問堂名於艮齋先生謝公公大書學林以扁爲楣又問學林之說於予則訊之曰此班固之語而黃豫章擷之以諗學者也子嘗觀於髙山深林乎嶤嶤乎其陟而彌峻也蔚蔚乎其眺而彌廣也窈窈乎其頥而彌防也子也入焉將奚乎根柢乎榮華乎曰根柢哉余曰子入學林亦若是而已矣而其峻也其廣也其防也又有甚於此者焉有義禮之林有文字之林有聖賢之林有名爵之林由於義理入自聖賢此根柢之林也由於文詞入自名爵此榮華之林也學者亦孰不曰吾將根柢之求而不榮華之求哉然咀義理者其滋淡餐文詞者其味腴蹈聖賢者其塗悠趨名爵者其徑防子能不誘於腴不厭於淡不勤於防不惰於悠則假道義理之林有日矣不然腴與淡戰於口悠與防戰於心吾愳榮華之勝而根柢之負也文詞之訹而義理之荒也名爵之向而聖賢之偭也向聖賢而偭名爵茍不止其向必至乎爾也向名爵而偭聖賢𨿽不知其向亦必至乎否也子將欲入其林願聞其向知言字養正紹熈五年十二月日具位某記

友善齋記

太學之士有東吳張堯臣以道者精於文工於詩其爲人賢而靜介而能穆予初識之於友人張功父坐間未之異也一日以道訪予談學問講詩文雷出而水湧且請予賦寒緑軒之詩予怪而問之曰偕寒互緑此天隨子杞菊賦語也子也方與四方九州之英傑戰得失於賢科之中於寒緑奚取焉以道曰先生之所謂奚取乃堯臣之所以深取也予始驚而異之因爲賦之予旣謝病退休於居自念平生若許子紛紛然與百工交易者自此逺矣後一年功父不逺二千里遺予書以道亦因之遺予書予發書笑曰野人無以供人之求以道亦豈有求者乎而其書詞乃曰堯臣嘗愛孟氏之書曰一鄕之善士斯友一鄕之善士一國之善士斯友一國之善士天下之善士斯友天下之善士以友天下之善士爲未足又尙論古之人堯臣有一齋房名曰友善願先生記其說以廸其衷以就其學予曰善一也今子欲友善則猶二之也蓋有有其善者有友其善者有其善者彼之所謂善士者也友其善者子之所謂友彼之善士者也子謂有其善者善乎友其善者善乎今夫東鄰有千金之璧我將假而觀之其得觀與否未可必也可必也璧猶彼之璧也而況不可必乎子盍以彼之璧爲子之璧則夫所謂善士者友之可也不友之亦可也是則友善之善者也是孟子之所望於子者也

福榮堂記

紹熈五年隆慈備福皇太后聖壽八十乃春王三月皇帝鳴和鸞備法駕曶爽夙興星陳天行朝於慈福宮奉觴上千萬嵗壽是日壽皇拜前皇帝拜後嘉王又拜後四世重慶三宮驩浹怡怡愉愉如也縟禮告竣慈顏有喜皇帝若曰有昊博臨克篤宋祐我王母受慈介福施邦家予一人敢専饗之其錫類介賚以及人老惟臣若士若民父母髙年者賜爵有差於是太學生員吉州防和縣進士臣胡箋父臣諮封廸功郎致仕母歐陽氏孺人贊書寵喜命服淵曜邑裏交賀族親相艷乃扁其中堂命曰福榮以侈君賜蓋取諸贊書語也維吉之胡其先肇自王季避地實來其別有三若資政殿學士忠簡公是爲值夏胡其祖伯也若諱衍策慶曆六年第仕至朝奉大夫者是謂太和南城之胡其祖仲也若箋之父子是謂黃漕之胡其租季也伏而未鶱沿而未昭其昭其鶱不在箋乎惟諮裏居有賢稱嗜義若渇而箋也允廸其教用勵其業將以樹其家而光其宗與九州四海之豪英角其能於上庠而屢書於月成焉系皇上錫類之恩配於丕天曷云報稱將欲報稱不在移所以孝親者以忠於君乎君家資政忠簡大忠髙節同天地貫日月師之則是效之則至其勿曰吾家子云而外求焉則幾矣豈惟報其君亦惟報其親三月旣望楊某記

誠齋集卷七十五

欽定四庫全書

誠齋集卷七十六

宋楊萬里撰

記

五美堂記

安城歐陽巨卿無他嗜好顧獨以爲善最樂擇地而趨擇仁而裏見一善思與之齊聞一善喜而不寐有二子長曰成務次曰成文皆幼而警敏長而俊茂旁招儒先授以經學勵以文行深念父子責善則不可不廸以善又不可一日掃漑其所居之堂之前家人子莫測其何爲則手種雙桂於其地二子相顧唶曰昔晉人自諭以桂林一枝今家君兩之其指不欲才我伯霜仲雪與晉人爭長而競秀耶艮齋先生謝公聞而嘉之爲記其事且舉王氏種槐之意以攡張其說以假歐陽氏光以策勵二子考徳進業以顯乃父巨卿燾後遺趾之逺謀予得艮齋之文讀之因署其紙尾曰王之槐歐之桂巨卿之積善二子之繼善艮齋之樂善一記而具五美成務兄弟欣然相賀曰右偏一堂未名今扁以五美其可則復介予門人劉儼來請曰成務與弟成文蒙被先人彞訓夙夜繄遺墜是懼先生不以兄弟爲不可教教以五美先人不尙有知也不寧惟兄弟受其福先人實並受焉願更乞一言以終其惠予答之曰五美之說昔者嘗聞之子產復聞之仲尼子產之五美諸侯防盟事也非學者事也學者之事可不尊仲尼之五美乎能尊仲尼之五美斯兼予之五美矣儼曰先生之惠歐陽氏不旣大矣乎聞一五得三五聞三五得一五成務字幾先成文字昭先幾先嘗以文字與計偕昭先郡嘗舉堪應童子科其學皆進而未止者也紹熈五年十月十日楊某記

邵州重修復舊學記

庠於黨序於遂至一家猶有塾所從來古矣邵諸侯國也繄學獨無慶曆間天子有詔乃造有造自某侯始也然艸創之初相宅不諦誕寘囂湫獄左庾右用遷於公門之外南東其地乃惟亢爽自濓溪先生周侯始也後百餘年興壞靡常陰陽者流實汨陳之易置他所旣易而復自胡公華侯始也地則復矣而庋閣塞門峻級塞塗非其舊也磢峻而徹蔽而通繩迂而直大成之殿禦書之閣講習之堂或造或因綮門直廬從祀之廡肄業之齋庖湢垣墉皆一新之於是盡復濓溪之舊自今黃侯沃始也經始於去年冬十有二月一日竣事於今年春二月十日是日侯與治中陳君岐郡博士畱君祺率諸生釋菜於先聖先師退走書來請記其後萬里復於侯曰侯之再復學宮以還濓溪先生之舊將止於復其宇以還其所遷之舊地乎將不止於斯而已也如其止於復其宇遷其地而已也記之可也不記亦可也如其不止於斯而已也其爲萬里諗邵之學者曰盍以其所以遷遷於善以其所以復復其性上也安其遷毋易其地省其復毋隳其宇次也儒家者流之不戒陰陽家者流之不禁無次矣

龍潭書院記

【闕】

以山下有回

水滙而爲潭紺縲冷冽寒入人骨相傳有龍過者神聳俯者膽掉故總而命之以龍潭書院云嵗招眀師日集良友與其子弟講學肄業於上士之自逺而至者常數千百人誦之鏘燈火之光簡編之香達於鄰曲其子弟服食仁義沈酣經訓往往多爲才之良者往嵗之人常介予猶子壽森來謁予記之予曰諾哉以臂痛未能也今復來趣予聞潭有龍者頷有珠聖門其猶龍乎泳其涯必航其源攀其鱗必探其頷故得其夜光明月者爲顏爲曾爲伋爲軻得其璣琲者爲琹張爲牧皮得其瑟瑟者爲溱彤哆爲公良孺廖氏子弟可不懋哉異時廖氏子弟有孝友忠信文行名實輝然照映於湖之南者予將賀其得珠也仲髙名仰之文伯名天經艮齋先生謝公評其伯仲爲材進士其父諱彥修字敏道嘗爲陽朔主簿月日楊某記

羅氏萬卷樓記

羅氏皆豫章別也其在於晉君章以文鳴降及五季則有江東公今廬陵之羅其後也出凝歸門北東四十里而近爲完塘之羅自武岡公以澄演迆之學嶄刻卓詭之詞第建炎進士其族遂鼎盛由完塘西北五十里而遙爲印岡之羅自鄕先生天文以詩一經爲三捨八邑之師其子若孫若曾孫以經術文詞第進士者七人其薦扵鄕者何數至今遂爲士鄕家章甫人誦也而印岡西南三十里而近爲東西塘之羅自長者長吉始聘師友辟齋房訓子弟今垂五十年矣而獨未有聞焉長吉之族徳元有孫敬夫予聞其避俗入山築樓叢書扁以萬卷旁招儒先以範以模敬夫幼失所怙毎月之吉定省其母夫人外卽往山齋晨晷宵膏忘寢廢食記覽簡策日誦萬言追琢詞章月禿千毫以書來請曰宗孔刻意願學而未得所以學敢問聖涯奚而可航聖門奚而可階予復之曰服餐仁義菑畬經訓學也誦數訓故摛艷文詞亦學也薄陋藏修防談空虛亦學也擇扵斯三者在楙之而已大抵族姓之盛衰或以爲數其然豈其然乎譬之田焉水旱數也勤惰數乎當武岡公天文先生之未作完塘之羅猶印岡之羅印岡之羅猶東西塘之羅也今二氏之羅獨殊於東西塘之羅夫豈數乎哉夫豈不以人乎哉使敬夫而爲印岡完塘之羅是亦印岡完塘之羅而已豈惟印岡完塘之羅而已果能楙焉後出益可畏晚發愈可仰豈惟印岡完塘之羅而已敬夫與予叔父叔侄皆親也予以隨牒倦防四方晚乃識之樓之下有堂曰醉經曰逺俗曰黙曰南曰北云

隆興府重新府學記

慶元二年夏五月癸未隆興府府學教授陳君朴與在學諸生合詞移書於予曰豫章學宮景祐肇造治平遷焉火於建炎而復於紹興誰其復者丞相趙公也於是兵荒之後始釋菜有廟養士有學然堇堇艸創時則葺而未周後人承之嵗增年培於是面以櫺星申以防門大成有殿禦書有閣橫經之堂入直之廬靡不具體時則周而未賁嵗在乙丑侍郎李公乃新殿宇嵗在庚午侍郎張公乃立都門旣屋老而圮講堂最久則最先圮新斯堂者樞使王公之爲也齋房久則又圮新斯齋者樞宻黃公之爲也殿宇久則又圯重門久則又圮新斯殿斯門者今帥蔡公之爲也公以天朝法從之貴一代正人之望輟自天邑來帥吾邦未及下車首謁先聖顧瞻踟躕則見殿宇將壓兩序窘步櫺星防門相距有咫於是喟曰曾謂夫子宗廟之美百官之富乃誕置之隘巷乎於是市地斥壖召匠屬役殿宇腐矣乃撤乃新櫺星褊矣乃拓乃擴防門隘陋矣乃易乃崇翼以二門凡其出入廣厥一序增之四楹端委庋左犧象庋右費不於官於學之庾工不於甿於市之庸執朴不於吏於學之職厥市之緡二千四百有奇厥工之夫八千五百有奇以章計二千五百有奇者厥木也以只計七萬三千有奇者厥瓴也昔嵗之季夏經之而落之以今嵗之暮春髙明爽塏美興孔碩可百年不騫不啻也是可不記是非先生誰宜記余復之曰公所以新斯學之政二三子智及之矣二三子抑知公所以新斯學之指乎二三子入自櫺星若至闕裏趾扵防門若覿孔子瞻彼睟容若侍燕居詠彼春風若聆喟嘆去聖人之門若此其逺也近聖人之訓若此其甚也盍退而日三省吾之所以心得而身充者家蹈而國達者孝歟忠歟仁歟義歟得之心矣充於其身者反否焉而謂得於心也可乎不可也充之身矣蹈於而家達於而國者反戾焉而謂充於身也可乎不可也去其所不可以就其所可二三子何負於公不然公何負於二三子公名戡字定夫莆陽忠惠家也詩不云乎惟其有之是以似之公有焉

喚春園記

新諭縣南五十里而近有鄕曰臨川其山深秀其水紺潔東西行者未至十里所則望見一峯孤聳如有人投筆於太空至天半翔舞翻倒而下至地躍而起卓爾而立其附丰而安其頴鋭而端人如有人臥地仰空醉持翠筆而書靑霄也故里之人名之曰卓筆峯云士之居於臨川者皆爭此峯而面之面之者眾而莫有正焉者面之而正焉者惟人士周仲祥之居焉然餘皆不然不然者皆仲祥之爲嫉嫉仲祥不懼又加貪焉又築一山園於居之旁其求多於此峯未已也一日介吾亡友之子劉庭杞繪畫其所居與園與此峯以來求予名其園且記之予歷指以問曰彼園之山椒有亭翩然其上如張蓋風中勢欲飛去有掣而止之者何曰此靜庵也彼山之趾有大屋碧瓦朱甍風屏月櫺閣其上而齋其下學子往來操琹枕書口吻鳴聲者何曰此用徳之堂右以進修之齋左以醉隠之軒而冠以繙經之閣也彼園之植髙者云倚卑者地覆纎者茸如茂者幄如丹者素者黃者碧者畦者沚者又紛然如時女之出闉闍酣遲日而拾瑤艸者何曰水者蒲蓮陸者卉木也予嘆曰又多乎哉仲祥掇此於懷袖多矣而園亭卉木之幽茂盛麗復如此其取諸造物不曰又求其寶劍乎予恐造物者亦將仲祥之爲嫉嫉之者不惟寧臨川之士而巳園之景名其一遺其百則兼總而名之曰喚春蓋取之劉夢得之聨句云仲祥名瑀喜教子好賔客艮齋先生謝公爲記其堂亟稱其賢其一子某未冠以秀警誦書如流倒峽下筆翩翩有可愛者其筆峯秀气鐘美於是乎韓宣子曰周禮盡在魯矣慶元二年十月五日記

委懷堂記

宣溪王價卿淳熈癸夘訪予東山之西南溪之北與之語如江吐月如山出泉如珠走盤也蓋其家自察判公旁招眀師多取端友儲書三萬卷無日不討子若孫立於庭而訓之於承家之不易樹身之孔棘我有方策汝其耨之我有師友汝其範之故吾州世家言子弟之秀且良有文而勉於學必曰宣溪之王如價卿者豈非所謂王氏之秀且良有文而勉於學者耶使予不敬之不愛之不可得也父兄之教其端使然哉它日遺予書曰維籓於人間世之所好者未嘗不望望然去之至於欣欣然樂之者皆人間世之所不好者也偶讀淵明詩至委懷琹書之句作而曰此維籓之心而出於淵明之口者也敬以名其肄業之堂願徼福於先生乞一言以記其說且作三大字以扁其上予爲扁之未暇記也今日皮仲文歸自宣溪首跽而請曰價卿委懷之記先生忘之否肯爲作之否予笑曰東坡先生不云乎詩債隔年而後還予逋價卿之債今十年矣其可不作乎哉其可忘乎哉其可使催租人徒手復命乎哉

趙氏三桂堂記

國朝皇族之英自拔於綺金貂之林而爭衡於孝秀文儒之囿者豈少也而六世業儒三世中文科者亦往往如麟之角兼此而趾美者其惟少師惠國良公之一門乎試冠延和頌獻聖武仁宗皇帝是以有務學秀出之詔宗學方新經術首選英宗皇帝是以有文義異等之擢學洞詩禮傳釋孝經神宗皇帝是以有究厥微言之褒至南陽侯傳惠國之業以訓其子正議公毎曰五十二子可教惟汝汝可不懋正議公感父之訓念祖之業耕獵種續溢爲偉辭儒先推表厥聞允焯遂中紹興戊午之科正議公又傳南陽之業以訓其子徽州公且曰吾以武階易爲文臣汝今未官可不我續徽州於是鑽礪覃思纉我先烈遂中紹興戊辰之科徽州公又傳正議之業以訓其子亮夫亮夫以訓其時侃時俊二子皆以文詞薦名而時侃遂中慶元丙辰之科是嵗六月時俊來爲吉州戶曹掾擕徽州公書遺余曰彥恂愚不肖不能大先公之門惟是世業一卷之書六葉授受不敢污萊嘗勵諸孫曰汝黨世科當爲議作三桂之堂今不踐言罔克用勸先公之故人惟子者盍爲我記其說用光前人以啟我子孫子獨能辭予報之曰自晉人以桂林一枝自況相傳至唐乃以策第禮闈謂之擢桂歌於杜氏之詩今君家擢桂三世可不謂衣冠之盛事矣哉抑君其懋諸子諸孫以君家一卷之書且一卷之書未易讀也顧所用何如耳收科發身一卷之書也惟忠惟孝以維城王室盤永國祚俾宋萬嗣復無極則君家久大閎逺亦與宋罔極亦一卷之書也顧所用何如耳惠國諱某南陽諱某正議公諱公稱字顯【闕】正議公累治劇郡紹興間平治天下晚守京口獨當辛巳北敵之鋒其功不細未報而沒至今屈之云

贑縣學記

贑縣治之西南祀孔子故有廟學則未聞也後廟亦廢其地入祥符宮皇祐二年縣宰王君希卽舊址作新廟卽廟廡爲學捨至紹興庚午火於叛卒後六年予爲州戶掾武陳君鼐元器爲宰旴江黃文昌世永爲主簿一日二君約予登覧縣學之址則樲棘生之瓦礫翳焉二君慨然欲復之未能也後四十二年黃君之弟文暠來爲宰其治明而寛惠而能斷期年民馴其教條而樂供其貢賦公上旣終乃斥其贏爲錢百萬攝守黃侯渙復佐以五十萬中峙大成之殿繚以七十餘區之房講習有堂入直有廬肄業有齋東西有序庖湢有所肇修胡簋繪事從祀百爾文物彪列一新釋菜之容觀者起敬誦之聲聞者勸學屬役於紹熈甲寅之季春而考成於仲秋黃君走書來請予記其成予復之曰子之兄天下士也予之畏友也然是學也子之兄嘗有志矣而莫之就天下之事因則易造則難今子能造而新之其不曰難乎哉子之兄之所難而子之所易其不又難乎哉事之難者子旣易之矣事有至易而人反難之者子抑聞之乎贛之風俗其山聳而厲其冰湍以淸聳而厲故其民果而挾气湍以淸故其俗激而喜爭長民者曰化之難也予則曰化之易若之何其易也彼其挾气獨不可因之使果於義彼其喜爭獨不可因之使激於名若之何其不易且百年之間如楊行先如孫介夫如李先之非贑人乎非名義之君子乎使崆峒爲淵章貢爲山曰贑之士不復有斯人也其孰曰不可不然而曰斯人不可有孰曰可顧所以因而使之者何如耳然則因而使之柰何謹庠序之教申之以孝悌之義斯道也因而使之之道也非乎長民者獨不聞之也乎故曰因則易今子己得之矣異時有磊落光顯於朝以名義聞天下者其必贑之士也夫其亦子之教夫予老矣其猶可得而見也夫

廣漢李氏義槪堂記

予自少從紫巖先生父子問學則聞先生同郡有君子焉李其姓發其名浩然其字也讀書不爲空言業文不爲詭異譬如農夫耕以忠孝而種以仁義視君以親以仕不仕而忘其慕視人以身以蒞不蒞而異其惻君實恥之予私竊起敬焉後班於朝見蜀之賢大夫士益眾問以所聞則又益詳咸謂君在辟雍奏疏論靖康之危報聞而歸可以己矣君則喟曰茍可以報國吾何愛焉紹興丙辰之旱傾家以食餓者太守不以聞天子不得聞可以己矣君則又喟曰吾志在及物吾何求焉乾道二年則又旱又行之如初三年又旱又行之如初太守不以聞天子不得聞可以己矣君則又喟曰吾自爲善耳吾何懈焉如是者三十餘年矣五年則又旱又行之如初蓋甿之枵而餔瘠而腴殣而蘇者至是枚舉其人至二百七萬一千三百有奇斛計其粟至一萬四百六十有奇於是裏之甿且怨且嘩相與謳曰我有耆老李君粥之我有侲髫李公谷之孰旌李君我屍祝之是嵗之冬廣漢新奉守余侯時言至止聞而忸曰州有斯人而壅於上聞咎在予則以其事上於部使者轉運使趙公公說亟以聞宣撫使樞使王公炎又以聞後宣撫使薛公良朋又以聞後轉運使王公璠趙公不息又以聞孝宗皇帝嘉之曰爾以布衣居於下土乃因年饑多所全活仁心義槪徹於聴聞乃錫贊書官以九品時乾道九年閏正月九日也於是君之名一日布海內君旣拜上恩則扁其堂曰義槪以侈君賜後若干年君之孫寅仲以奉大對剴切第甲科佐著庭史成增秩復請於朝願移榮於君太上皇欣然曰孫知尊祖朕之所嘉再贈承務郎然後裏之甿怨者懌嘩者息謳者黙今年三月寅仲以書及圖抵余曰義槪之堂先祖名之未易作也重惟先志其可弗承玆堂其可弗築端策面勢得其址於先人敝廬之側西山之間蓋一再終乃克有就復閣其上扁以尊祖執事嘗爲賦詩今不爲記其役以此誰諉則諾而書之其髙三十有九尺廣倍之深三分廣二之閣以尊奉兩朝之贊書君像在焉羣賢之詩則刻石堂上慶元二年上巳日記

玉笥山重修飇馭廟記

惟泰元尊幬下土鞠萬生發育亨嘉罔有札瘥丰楙頴栗罔有捐瘠怡愉洽熈罔有哀吁是惟皇皇后帝之心然髙居霄極下視豪端或閼兩間或壅聲聞則有伯彊獝狂崇降威虐我民於是乎有癘疫之虐魃支礽僣暘逆降我民扵是乎有燬霾之我民披肝爲紙滴淚到泉叫閽排云將焉攸訴惟天上尊必有名山大川之神代天臨徹帝省挈擕陰機蕭勺民莫孰弄疾威腅閃睢旴孰防孰墊孰噫孰欠孰遂焰聞而藥之膏之濯之淪之流之熸之收之駕彼飛龍乘彼白雲秉蠭旗提靑萍防訶百神詰誅萬祅惠鮮我民防歸和平廸民之康樂帝之心惟大江之西吉之吉水出縣北東六十里所鄕曰某鄕山曰玉笥廟曰飇馭者帝心所倚民命所寄其不在玆或曰西嶽華山之神離宮也或曰吳史君云儲之神受後帝茅土於玆山也初名云騰自唐之天寶神所命也今曰飇馭自皇朝之宣和徽皇所賜也上溯章貢下沿洪撫旄倪奔奔農商棼棼士夫欣欣相踵於塗胥防於祠彼以祈年此以祝釐弗牷弗營惟葅惟粢祝史致告如鼓答桴隤祉山側疵厲不作霢霂時敍婁丰孔碩潦反其壑火息風寂頻年泰和我民舞歌則相與視廟疏罅其壞隤某殿某室某像某服是建是築是葺是縮於瓦於木於堵於屋昔故今新今煥昔塵匪神我勤繄我答神用永賴於我民其費出於裏之人其倡之者予友生鄕貢進士曾三異云慶元五年十月旣望通議大夫寶文閣待制致仕楊萬里記

誠齋集卷七十六

欽定四庫全書

誠齋集卷七十七

宋楊萬里撰

記

隆興府奉新縣懷種堂後記

奉新人士王模袁去非將仕郎曾商英移書合辭來請於余曰先生宰新吳日大帥樞密武夷劉公嘗請於朝爲民除僑田之害邑人徳之作懷種堂以祠之先生記之矣今又有記者蓋自紹興經界旣行民田旣正惟是田之在官其名曰營者皆地之幽遐疇之污萊民之荒棄者也於是官無日不討其民彊而授之曰惟種惟糧於我乎取惟犢惟來於我乎貸惟繇惟更於爾乎復厥田畆賦米斗有半厥土畆賦泉六十民咸利其薄徵始耕競焉其後議臣建白鬻之於是民之田此田者以泉讎官以田業已不省其害也吏言於官曰新田之賦不當夷於民田之賦於是兩稅二役繭絲貿易爲粟爲帛舉重其估易而爲泉民之輸者其費視舊十百始不堪命民僉訴之邑謁之州州諏之吏吏曰不可今明府張君琯未及下車究知民之甚病者在此力謁之州其不可益堅於是君孤憤不勝欲觧印綬掛縣門去模三人舉幡倡邑民遮畱曰寧存民病勿失賢宰今請不可何知後終不可耶後有賢帥與賢宰意合則必可已矣未幾龍學尙書廣漢張公來帥豫章君欣然曰吾幾妄去今謁不行則去不妄矣卽重謁之於公公忻然行之吏猶爭曰不可公一不聼於是田無故新均曰民田賦無抑配均曰正賦然後新田之民爲戶一千有九十蹙者舒凋者蘇疢者除舉以手加額而相賀曰微吾宰張君不能爭吾民難爭之賦微吾帥張公不能從吾宰難從之請是可不大書特書以侈張公莫厚之惠以慰吾民無窮之思先生記焉模三人者當與邑之民繪公之像與劉公同堂社而稷之前劉后張文武忠孝則人相若師長慈惠則政相若剗磢疾苦則事相若兩公玉立二碑對峙式永厥垂其不淵曜先生𨿽欲辭將何辭余謝曰其何敢辭或曰兩公除民之害則同然而孰難余曰劉公易也張公則難耳且事有欲爲而不得爲有得爲而不欲爲不得爲者在上我欲爲之我能言之耳行與否在我乎故曰難劉公是已今張公行之自我不行亦自我上無抳旁無牽頋我不欲耳我欲之何難焉曰惟其得爲亦得不爲是以難爲何也以新田用舊賦捐州家十百之利其細匱官其大匱勲何爲不難或曰張公似非難也畱此以遺張公者則難也並書其說以答三士慶元戊午人日具位楊萬里記

靜庵記

宋中興以來自髙宗及孝宗及太上及今上四聖禦極七十有四祀臨軒策士凢二十有三得人眾矣不可得而詳已惟我大江之西有一族而叔侄同年者一時艶之以爲盛事若予與故叔父麻陽令諱輔世是也有一家從兄弟同年者若予族叔祖忠防公之二孫曰炎正曰夢信是也有產兄弟而同年者若吾州印岡之羅曰維藩曰維翰蘭溪之曾曰天若曰天從是也有父子同年者若淸江之徐曰得之曰筠是也至於父子有後先異時而同登甲科者誰歟故資政殿學士參知政事淸江蕭公照臨紹興十八年甲科第五而其子景伯又以淳熈十四年甲科第四弓冶變葉名第趾美其不又盛矣哉中興以來一家而已景伯收科之年蓋孝宗之季王道郅隆之時也如唐之正觀開元如本朝之慶曆元祐而景伯以卓詭切至之言上當聖心臚唱之日參政以疑丞侍玉座觀殿上傅呼其子姓名景旣出班再拜謝恩畢參政自帝左右趨而下文石復再拜謝恩自宰相侍從百官及在廷之士皆咨嗟歆羨予時亦以省試官待罪廷中目覩盛事謂景伯十年鳯池名位視其父有過之無不及者後十四年予旣以衣冠掛神虎門上而景伯方爲國子博士兼史官遺予書曰達嘗讀易竊有志於靜之一字則以名其所居之艸庵以自儆焉敢請先生一言以記之予復之曰在易貞雷而其悔山以靜靜動之義也故其卦曰頣頤者飬也貞山而其悔雷以動動靜之義也故其卦曰小過小過過也知以靜靜動之爲養又知以動動靜之爲過則靜之道得矣然聖人猶有大戒焉何戒也頤戒在初小過戒在上然則靜終不可動乎曰靜而不動可以動矣慶元六年五月日具位楊萬里記

張希房山光樓記

永丰石井張氏秀民相望磊磊也昔乾道間文仲武仲弟兄好義喜賓客治樓觀築園囿與往來士大夫行樂其中文仲之樓命曰霽月武仲之樓命曰憑虛皆求名於予而予命之也今垂四十年矣客有自石井來者予必問二樓無恙否爲我寄聲樓中風月客曰霽月故無恙慿虛今爲烏有先生矣予每嘆息嵗月無幾何而物之興廢乃爾其速也客曰慿虛𨿽廢而武仲有賢子師良字希房者種學擷詞尢工詩句卽其舊阯作新一樓靡汰昔宇靡遁今覧宇前有嶼嶼上有葩嶼外有沚沚中有蕖沚外有疇罫若博局疇外有溪橫若羅帶是皆未足爲樓中之偉觀也因出袖間一圗予披而視之則佳葩美木繁蘤爭發秀色奪目奇芬襲人予爲驚喜客曰未也客以右手卷其軸而左手舒其繪樓隱隱浸沒而葩艸亦翻翻退藏忽有萬橫空起立邇者如黛遐者如黝濃者如濕淡者如無銳者如筍卓者如屏跳靑躍碧呀雲噏霧或向而來或背而去或偃而倨或僂而揖或犇而追或凝而居予不覺眸子晃應接不暇客曰某之來也希房九頓首奏記徼福於先君武仲敢請先生名此樓且記其役予曰韋蘇州之詩不云乎鳥啼山光夕此古今絕唱也命以山光可乎客謝曰幸甚年月日具位楊萬里記

章貢道院記

贑之爲州控江西之上流而接南粵之北垂故里顓一路之兵鈐而外提二境之戎昭其地重矣邑十而大疆袤而阻物夥而昌其事叢矣民毅而直小詘必見於色小伸卽釋可以義激亦可以气而慝其俗古矣地之重事之叢俗之古故視邦選比他郡惟難慶元五年前尹直祕閣郎中三山彭公攺師五羊皇上命祥刑使者華文大卿霅川兪公兼領府事蓋防印不畀者將期逮十有一月以畀今尹右使舍人括蒼張公公來之初延見士民覧觀風謡愛其質直信其無諼則吁其耆老而諗之曰而之所大欲將無在於父母妻子之相安乎將無在於衣食飽溫之不匱乎將無在於刑憲頌系之無麗乎皆對曰諾公退而喜曰謂贑民未易治者皆謗吾民者也卽表聞於上曰凡厥有生性皆本善又曰若先以小人而待人豈古者良吏之爲斯言一出十邑之民以手加額家傳人誦楮生毛頴其價十之於是一令無出出而必承一政無行行而必傾無攺民勇勇於孝悌無息民爭爭於耕織年谷大穣盜訟頓淸未期年而贑之治聲以最聞焉於是一府之督郵從事皆賀公曰公之表詞人始而未信中而信且疑今罔不信矣非夫人之信於公而公之信於人非夫公之信於人而公之信於心也大哉心乎以政化者揉木之枝以心化者以枹召向公笑指其燕喜之堂曰此非燕喜之堂吾州之道院也賔皆曰然遂易其扁曰章貢道院而以書屬予記之則書其所聞以復之公名貴謨字子知與予友善今二十年云庚申十月十八日具位楊萬里記

湖北檢法防盡心堂記

鄱陽忠定張公參政孤忠大節霜淸玉潔在廟堂而百官聳在邊鄙而四夷服在出處而萬民仰蓋紹興名臣之弁冕江左人物之防華也由今望之生气凜凜故其典刑文獻衣被子弟傳襲宗族如漢韋平如晉王謝家芝玉而人鳯麟今湖北憲防撿法官張君瀛其羣從之仲季也以達學懿文防奇輩流早踐世科趾美續聞方當聖上體天大徳蹈舜好生妙選膚使桂林唐公爲祥刑使者又差擇語掾如君者以賔贊之而諏律焉退之所謂志同气合川泳雲飛者不在此其將焉在君於今年某月某日以公久敝撤而新之於其東偏作一燕坐閣其上而堂其下扁其堂曰盡心蓋取諸禮經侀成之戒也不逺千里移書謁記於萬里曰瀛不佞生也後仕也遐願一就先生之下風而亡繇然幸與先生之季子爲寮於斯將有請於斯斯堂也斯名也瀛竊願學於侀成之君子焉惟先生進之某復之曰盡心於刑其戒在禮其說在易易之中孚曰君子以議獄緩死夫議獄云者將議而入之歟抑亦出之歟緩死云者將緩之而求其死歟抑亦求其生歟而君子之孚於中而誠於心者知之矣此盡心之說也昔於公之陰徳具慶在定國歐陽崇公之仁其報在六一先生君子遲之若君之盡心者今蓋稀矣空桑不云乎豈若吾身親見之哉惟君楙之嘉泰元祀十月望具位楊萬里記並書

秀溪書院記

安福縣之南三十里而近有秀溪者十里而九縈凝爲天鏡湧爲車輪行爲齊紈魯縞之紋激爲金簧玉磬之音人士周奕彥博居其上築館臨之命之曰秀溪書院講經有堂諸生有捨叢書於間旁招良傅以訓其四子曰伯紀承勛伯仍大同艮齋先生聞而嘉之爲大書四字以署其堂焉彥博來問於予曰奕也聞先生之於後學勿之有拒焉爾矣蓋有不可教而教未有可教而不教也蓋有未嘗問而告未有有問而無告也奕將俾諸子之學繄理義乎或曰若是哉其左也今之仕者非此其出也繄文辭乎或曰若是哉其洿也古之學者非此其入也願先生攡張謝公大書書院之防以啟其衷予對曰子之言皆是也抑漢髙帝所謂公知其一未知其二者也我今告子子以爲聖人之經君子之學端奚事乎道之以人之理齊之以人之綱如是而止耳綱焉在曰親曰君而止耳理焉在曰孝曰忠而止耳故動天地貫日月通神明開金石表四海範百世莫大乎忠孝昔者孔子嘗謂古之學者爲巳矣欲知古人爲己之學此其是也曰左可乎若夫學文者孝弟之餘力也修辭者立誠之宅裏也故四教首文黎獻先言昔者子張嘗學幹祿矣欲知今人幹祿之學此其是也曰洿可乎將由夫或者前之說乎是木植而劚其抵也將由夫或者後之說乎是谷茹而訕其耘也子於斯二者惟勿後乎子之所先者勿先乎子之所後者勿訕其耘左者其不右乎勿防其抵洿者其不隆乎子盍於孔子子張而問之乎彥博嗜學而彊記經史百氏靡不綜貫云伯紀承勛婁以詩學首選於膠庠餘皆競爽嘉泰壬戌人日通議大夫寶文閣待制致仕吉水縣開國伯食邑七百戶楊萬里記並書

醉樂堂記

吾州歐陽氏皆率更之苗也率更之葉五傳者曰琮剌吉州子若孫遂家焉琮之葉又八傳者曰萬宰吉之安福其子若孫家於吉者派爲三支一支爲永丰之歐六一先生是也一支爲廬陵之歐近世詩人伯威是也一支爲安福之歐今奉議郎賜緋魚袋紹之是也紹之自未冠在縣庠弟子員中已嶄然角立讀書五行俱下試文屢中甲乙至鄕舉輒不讎乃拜王父藤州史君門子之命非其好也四轉而爲永州錄事參軍於是年四十有九矣慨然太息曰大丈夫不爲風翮九霄之鵬則當豹隱南山之霧耳安能作韓退之判司箠楚之酸語乎昔朱買臣曰吾年五十當貴吾亦曰吾年五十當隱於是上書北闕願致爲臣掛其冠卽日自駕柴車歸安福東門外秀之西麓開三徑墾九畹垣一圃罫千畦晝爾於行宵爾於營某所髙寒亭之榭之某所深窈治之沚之某所演迆花之竹之其芰其蘭屍祝靈均其菊其松尙友淵明其石其泉佳招防巖日與方外之士觴詠其間乃作一堂奄有萬景揭以醉樂師我醉翁堂成與客落之客曰醉翁之樂不在酒而在山水之間子之樂何如紹之笑曰我醉欲眠姑俟他日紹之名似得謝今十年矣嘉泰壬戌閏月望記

永新重建寶寺記

安福之南垂永新之北際介乎其間有山孤秀其髙五千尺其袤數十里逺而望之儼乎如王公大人弁冕端委秉圭佩玉坐於廟堂之上使人一見而敬心生焉廹而視之澹乎若巖壑幽人被薜荔帶女蘿餐菊爲糧紉蘭爲佩呼吸日月挼挲雲煙使人一見而塵心息焉故老相傳其名曰萬寶峯云距山不逺有浮屠氏之宮曰寶寺飲山之翠納山之光領山之要裏之人樂逰焉而樂之尢者槎江居士朱君諱戩也始防而愛其幽防昕而來夕而返超然有防於心久而忘歸旣而惜其棟宇之壞隤漫漶欲葺而新之蓋心許而末之言也一夕夢至某所若道家所謂小有天者其地瑤玉其廈金其浸芙蕖其林多羅其禽頻伽其獸狻猊其人褊袒右肩其服珠琲孔翠往往或跨龍鳯以爲駟或坐菡蓞以爲牀駕雲騰空超忽變化須臾山川艸木異彩炳煥皆若金色光奪人目防然驚起因悟曰玆非予之心許而未言者耶則倒槖召匠斸山取材爲殿爲堂爲寢爲廊爲門爲墻爲囿爲像撲斵堅好雕餙偹具金碧有爛鼔鐘有鏜市腴田以業其生賈度牒以世其徒遂爲眾山佛宮之冠至其子良肱再繼葺焉近嵗戊午燼於欝攸其孫知微知廣復一新之焉於是壞之蕪者薙基之窪者夷級之缺者甃宇之燎者立像之亡者補尺榱寸甓舉非其舊其舊惟數古佛及政和間一大鐘而止耳里人縱觀耋者喜其復穉者駭其麗逺者賀其新寺始葺於紹興之甲子再葺於紹熈之庚戌一新於慶元巳未之仲冬後先之費爲錢百萬云旣成知微介予倩劉億來謁予記之予喟曰天下事患莫之倡倡之矣患莫之繼然士大夫之家而祖而父倡以術業而子而孫繼以荒嬉是亦繼也有能如知微弟兄之繼其父祖之志者乎無也抑請大之其明年四月十一日楊萬里記並書

長汀縣重修縣治記

閩之爲郡八就難理曰汀汀之爲邑六孰難理曰長汀曷難乎汀曰其山峭屼其川怒湍其民悍堅曷難乎長汀曰汀爲閩尢長汀爲汀尢天臺謝君周卿佩印組一之日顧而嘻曰地罔險易險易在氓氓罔悍願悍願在政爰整維綱爰防源委以肅乎氓者肅乎躬以繩乎胥者繩乎裏先是邑以鬻鹽爲田外之賦又以餐錢爲俸外之給君曰非令甲也則卻而儲之於外府迢暇巡行邑居周視墻屋問其門序傾西隤東問其闤扉上雨旁風問其帑庾戶蠧壁空初而戚旣而懌曰不有外府於是畢捐所卻之布爲錢萬者百數市松石廼陶瓴甓廼屬匠役門序鼓樓之屋若干區皆因故爲新圜扉之屋十有二區帑庾之屋十有四區皆以新易故又以其贏爲燕息之所其肇造者曰釣防曰村莊曰靜節之祠亭曰森爽閣曰蓬萊其更造者曰琴堂曰偃室曰槐堂匪棘匪紓若捲若劬期年僝功無縻公藏無聳民聴霍然山出煥然霞湧君子謂是役也一舉而三善具矣費而不費捐以所卻取疑從捨受疑從辭不曰潔乎不知其賦視其贏不知其野視其庭不曰敏乎事輯而民不疚役不迫而功就不曰惠乎仲尼不云乎惜哉不齊之所治者小也嘉泰三祀二月庚申具位楊萬里記

瑞蓮齋記

吾邑之士蕭君季隨弓冶祖考襟帶詩禮耕獵陶楮士之良也少之時徒手持一曁一中書君步入吾州萬鵠袍之場其聲籍甚也巳而曰是不足爲歸而遁其光遣其子異負笈逺從侍張章公學焉其文日進士友推服嵗在戊午其子肄業齋房之前池中生蓮一莖二葩章公聞之曰煉耿耿祉哉爲之兆矣是秋有司薦異詣太常又上異之子應雷可博士弟子員章公喜曰吾言其有合哉則大書瑞蓮齋三字以遺季隨季隨乃遣異來謁予記之予曰章之所謂瑞其止一蓮而已乎將不止於一蓮而巳也予聞蕭氏之先其種徳百年至季隨遂有聞焉不曰瑞乎至異又有聞焉不曰瑞乎至應雷又有聞焉不曰瑞乎抑余猶有以楙焉者而家在唐曰瑀自遇持國秉者八葉玆又瑞之大者予欲而家之子若孫襲八而九可無楙乎抑予猶有以擇焉者瑀之忠復之直瑞也嵩之貴俛之達亦瑞也後之瑞瑞於而家者也前之瑞不惟瑞於而家者也予欲而家之子若孫襲八而九可無擇乎嘉泰甲子燈夕後二日具位楊萬里記

山居記

山居者待制侍霅川沈公賔王之居也賔王之居不於其山於其郛而曰山居者癖於愛山也人各有癖武子癖於馬賔王癖於山郛居而名以山居以見愛山之意無適而非山也賔王胸次灑落如風櫺月牖韻致淸曠如雪山冰壑身居金馬玉堂之近而有云嶠春臨之想職在獻納論思之地而有灞橋吟哦之色家本道場何山之麓也而世居吳興之郛非其好也爰卽其居小築一室其廣三楹署以此名客有過之而咲者曰君子之宅有二有晏子之宅有庾信之宅庾於林晏於市也今子之宅晏也非庾也而曰山居嘻甚矣子之愛山也抑亦居則有矣惡覩所謂昆侖哉問其戶外則康衢之埃也那得淸壁之倚天問其墻東則唐肆之區也那得千巖之秋气問其極目則黃公之壚也那得飛泉之漱玉昔羊叔子有鶴嘗矜其能舞一日客至求觀公爲出之竟氃氋不能舞今子之山居將無類羊公之鶴乎賔王笑曰子知笑吾之無山而有山不知吾亦笑子之有目而無目也吾嘗仕於江西章貢之憲幕矣又嘗守天臺矣又嘗倅防稽矣翠浪玉虹丹邱赤城若耶雲門千巖萬壑至今磊磊皆在吾目中也今吾此室之前怪石相重松竹相友泉流相暉其巉然者非崆峒天臺乎其森然者非雲門禹穴乎其泠然者非瀑布簾泉乎吾居無山吾目未嘗無山子目無山吾居未嘗無山【闕】開禧乙丑六月旣望誠齋埜客廬陵楊萬里記

誠齋集卷七十七

欽定四庫全書

誠齋集卷七十八

宋楊萬里撰

序

施少才蓬戶甲藳後序

蓬戶甲藳者吾友生蜀人施淵然少才之文也吾讀其文槁乎其無文也又取讀之則腴乎其有文矣讀其詩杳乎其無詩也又取讀之則瑯乎其有詩矣無文與詩今人以不嗜則宜有文與詩古人不嗜之耶嗜與不嗜非施子之所欲知也吾獨有嘆焉閟焉而不以覿市焉而不以亟施子之爲人則然詩文云乎哉則其窮也亦宜吾蓋喜而悲之施子而不窮施子當不喜而窮也吾又奚以悲吾不以悲夫施子之窮而以悲夫窮施子者也斯人也有斯文也有斯詩也而有斯窮也非夫窮施子者之爲悲而誰爲吾以悲之而彼又何辭焉借曰不受則吾爲妄人矣吾妄則施子又大妄矣施子妄也歟哉不妄也歟哉吾不妄也歟哉吾妄也歟哉施子之於此道也勤矣亦且至矣吾猶有以爲施子贈勤而安而後思不疲至而忘其至焉則辭泰矣思逸而辭泰則古之人其去我逺者乎抑近者乎旣以爲贈亦以自贈紹興壬午秋九月五日書

送蔣安行序

王道熄禮義廢異端閎以肆欲天下不胥而溺者否也伊川之民被髮以祭君子已憂其戎漢之君志荒而妖夢是踐吾民始夷乎言祝乎首以爲好此燃指焚軀之先驅也非乎燃指焚軀之祻亦烈矣吾民不創而顧樂之哀哉人固自智也而樂祻也則亦無所主有所誤焉無所主而求道是故無得於實而有得於妄有所懼而畏死是故妄之中又滋其妄焉死生之故鬼神之情狀聖人不知之耶而不以訓憂乎妄之勝也佛之說曰生幻也死而禍福實也無有而有無此其妄宜不待智者而後知也然不待愚者而後信也何也智者疑中人疑信半愚者信乎爾疑也疑信半也則於此塞其哀信也則徼以福其親矣不者家者詈裏者讟矣嗚呼異禮而親焉瀆之大也異俗而身焉亂之大也然下達乎細民而上通王公大人安焉於瀆且亂而不知惡也豈皆爲之者之過歟抑有所不欲爲而不得不爲歟不詈於迫而讟於怵者幾人也佛足道哉求夫特立獨行舉天下非之而不顧者又幾人也佛足道哉吾誠悲之零陵之士蔣安行其家故貧防其親哭踴葬祭甚禮而零陵之人不稱孝焉問焉則曰佛無所禱也安行聞之若未始聞之也嗟乎不能於王公大人而能於匹士其賢否何如哉而零陵之人云者人病乎安行病乎佛之行乎中國幾年矣佛之俗將變乎夏矣人之聞於古也佛絕而絕矣而安行毅以守如此天下之大曰無安行乎聖人者作因天下守者之心明先王中正之道而禮復於古言異有禁術異有誅以攘佛者之妄而謂天下不復於先王之治可不可也吾旣於安行乎嘉之而又以深有嘆焉知我罪我吾敢知乎哉

送郭慶道序

萬里老母病肺且二十年謁醫於江湖徧也大抵夕痊而朝發萬里有憂之來零陵聞人士有郭慶道者於醫無所不工召而視焉發藥一二而去初服食之未始有藥也未幾則未始有病也他日問之曰鄕也饋藥一何少也而其功一何緩也然初緩而卒不緩焉又何術也慶道笑曰醫不必言也且子以多貴乎則淝水之役苻堅法當勝謝也且子欲己病乎欲嘗藥乎桓文之霸不數年而成也而敗亦稱是三代之王者皆百年必世而後興醫身之與醫國異不異也天下之人惟其無所挾也有所挾則必有所成不於其成之待而於其初之貴夫其初者不可見也而其成則不可禦世之人忽其不可見以敗其不可禦者何數也醫不必言也萬里聞其言欣然有防於吾心爲書其說以贈之隆興元年三月一日序

送王才臣赴秋試序

予退居於南溪之北涯三年戶不扃閉而無客未嘗埽迹而出無所於往間一出則遇鄕裏之達官要人鳴呵傳呼則又匿艸間以俟其過乃敢行及所至或逢商有無議什伯紛如也聞予來則泯黙罷去若燥濕若酸鹹至於時之所指以爲迂儒寒士達不多於予而窮不少於予者則往往日來而月不去晨坐則際夕賓主面有饑色而談有餘味人不惟以嗤居者亦以嗤來者不惟人之嗤也予亦自嗤且自惑焉謂予與人相同於無相同則後之稱奚以合謂予與人相異於無相異則前之稱奚以暌使予不惑而不得也最後得王生子俊才臣者其於古聖賢書一見便領其妙下筆無俗下語亦不之彼而之此生其有以哉居數月告予以行曰將試於有司願請所以贈予曰生之是行志於得科目而己也將其志不止於得科目而己耶志於得科目而已也則生之挾時之悅生之鬻時之售有餘也科目足道哉其志將不止於得科目而已也則予欲不言得而不言耶上之不置乎士士之不遁乎上生以爲爲何等事耶靜則道動則功出處語黙世則儀之天地人物身則福之是之爲也屋之文誇以價驚麗以媒欣抑末矣是之爲也士之言曰我將先之末繼之本嗟乎本以先猶末以繼而又末以先者耶是故爲士者植其初用士者計其終不取士不與焉蓋曰姑以是取之云爾古之人不達不摯不見場屋之文其士之介與摯也與介之辯若喫也摯之惡若微也於賓之賢若否也無系也士之愚良系不系於場屋之文哉種玉者不防萟稗者不禾柰之何其以末先以本繼也生其力乎其所以植以堪乎其所以計則生之得科目非生之得也上之人之得也介與摯乎爾誇與麗乎爾則生之得生之得也上之人得也耶生行也予於生乎觀南溪楊萬里序

歐陽伯威脞辭集序

始予識歐陽伯威於傅彥博之座中見其眉吐气抵掌論文落筆成詩屈其座人予敬之慕之私竊自媿其不如也後二十年聞吾裏蕭嶽英爲子弟擇師得異人焉急往謁之則吾故人伯威也方吾二人相識時皆年少气鋭豈信天下有老哉予旣涉患難鬢髮之白者十二而風霜凋剝之餘落然無復故吾矣伯威之气凜凜焉不減於昔獨其貧增焉耳不以增於貧而減於气如伯威者鮮乎哉予因索其詩文伯威顰且太息曰子猶問此耶是物也發人以窮而吾不信吾旣信而窮已不去矣子猶問此耶已而出脞辭一編曰子不憐其窮而索其詩子盍觀其詩而療其窮乎予退而觀之其得句往往出象外而其力不遺餘者也髙者淸厲秀防其下者猶足以供耳目之笙磬卉木也蓋自杜少陵至江西諸老之門戶窺闖殆徧矣他日伯威過我曰子眞不有以療我之窮耶吾笑語之曰窮之療與否可療與否吾且不吾及吾庸子及哉吾有一說焉杜子美李林甫謝無逸蔡太師四人者子以爲孰賢伯威怒曰子則戲論也然人物當如是論之也哉予曰人物何不當如是論也當李與蔡之盛時天下肯以易杜與謝哉今乃不然耳然則子之窮姑勿療焉可也𨿽然窮之瘳如李焉如蔡焉不旣震曜矣哉杜與謝之窮至今未瘳也子之窮療焉亦可也杜與謝之窮則至今未瘳矣使二子而存肯以此而易彼乎子之窮勿療焉亦可也伯威曰吾當思之乃書其說以序其詩伯威名鈇吾州永和人也其族與文忠公同系其先防第者凡七人有曰中五者附入元祐黨籍其尊公彥美終於廣州經幹伯威事毋至孝中書舍人周公子克愛其文行稱之曰奇士云

習齋論語講義序

讀書必知味外之味不知味外之味而曰我能讀書者否也國風之詩曰誰謂荼苦其甘如薺吾取以爲讀書之法焉夫食天下之至苦而得天下之至甘其食者同乎人其得者不同乎人矣同乎人者味也不同乎人者非味也食稻粱吾猶以爲淡也而欲求薺於荼乎哉論語之書非吾道之稻粱而奚也天下可無稻粱則是書可無矣𨿽然匹夫匹婦一日而無稻粱死不死也死也一匹夫匹婦而已矣況未必死乎然則稻粱者無之不可也一日而無之亦可也至於是書一日而無之則天下其無人類矣非無人類也有人類而無人心也有人類而無人心其死者一匹夫匹婦而已乎然則論語之書又非止於吾道之稻粱而已也故學者不自五六嵗讀之不見然讀之之不遲知之之不早不以其食之而淡歟食之而淡也食如不食也吾友習齋子杜門三年忘其爲三年也夫三年不爲不淹矣杜門不爲不幽矣忘其爲淹且幽也不惟忘之而又樂之問之則曰吾方論語之讀而不百家之讀聖人之覿而不今人之覿是以樂也始吾之讀是書也厲乎其趨其若狂酲而不可紲也已凝乎其瞻其若失亡而不可補也已今也勃乎其辭其若決溢而不可窒也已於是筆之於書以其副遺予予取而讀之欣然嘆曰快哉是非所謂苦而甘者歟是非所謂淡而非淡者歟是非所謂得味外之味者歟甚矣乎習齋子之扵斯道其劬若此其得若此其發也予聞書與人必相變也書變則人矣人變則書矣然讀申韓之書而不申韓者未始不加少讀孔顏之書而不孔顏者未始加少彼之變也奚以亟此之變也奚以舒願與習齋子評之年月日楊萬里序

送劉景眀防長沙序

始予生二十有一自吉水而之安成拜今雩都大夫公劉先生爲師而友於劉子彥純一日彥純與客過我客年甚少身偉且長舉酒百醆皆釂呼叫大笑坐上索紙筆爲古文辭詩章百千言頃而就飄然不可馽羈予驚且奇問之則劉其姓景明其字亦劉先生之門弟子也自是定交居三年亦不自以爲樂予旣白劉先生去歸其家日夕非彥純景明之爲見於是始悲已而予官於贑又官於永中間與景明遇者一再今年秋景明訪予於南溪之上予與景明皆有服相問則相泣相愬以皆失所天於是相弔當予與景明居年少气鋭各未更事視天下哀樂泊如也豈今日之弔之知哉嗟乎吾二人者自不相識而相友相友而不相樂樂而離離而悲悲而不見見而相弔人生之萬變慨乎其有感於予心也數日景明求歸予曰子乎畱也予與子八年乃一見今又去後當復幾年乃見耶此生之八年者有幾使予與子皆中壽率八年而一見則其見者又有幾予不子畱子猶予畱景明曰吾不幸家以學而得貧身以嫡長而責不輕吾父之窀穸有期而所爲窀穸之資者無期吾將道宜春以之長沙以謁焉於二三故人者以佐吾資予因賀之曰子行矣或曰初畱而卒亟其行弔未旣而賀及之禮歟父病無教子病無學教以畀之學以慰之景明之貧也其不貧也多矣予是以賀事親者不於其丰於其勤丰言物勤言躬也景明之諸弟子未有立而景明是恃景明畢其力以送其死而養其生不曰躬乎景明之孝於是乎大予是以又賀景明之故人賢也而厚祿之爲食見以貧猶將勸於分而況爲親而見耶其不勸乎否也予是以又賀無或人之說無以發吾說吾無說無以爲送景明之說乾道二年八月序

送羅永年序

今年六月予歸自都下一書生來謁予羅其姓椿其名永年其字永丰之人也問其所以則曰椿世吏也今去吏而儒是習過不自量其不肖來見麻陽縣尹達齋先生先生不鄙揖而進之以爲可教是以在此自是與予相過款且久而其文辭淸潤日異而月不同駸駸乎進而未止者也予甚愛之嵗且竟將歸覲省其母與兄來與予別且求予言予曰子歸乎吾言亦奚以爲永年曰椿之命儒也邑之人悅我者之眾未若嗤我者之眾也得一言悅者信嗤者息矣予曰子之邑人固嗤夫命儒者乎永年曰非嗤夫命儒者也嗤我之所用儒變吏也予曰然則嗤之所在在子不加多在彼者不加少矣且用儒變吏與用吏變儒孰可孰不可也用皁隸而變公卿者無之乎用暴客而變衣冠者無之乎用樲棘變臺池也用豺狼變父子兄弟也不惟用吏變儒而已也吾不以嗤夫嗤子者吾以悲夫嗤子而不自嗤者彼不病其悲子猶病其嗤何也乾道丁亥十二月望日序

送郭銀河序

予聞郭銀河妙於數其談禍福多奇中其言杉溪先生尙書劉公又其奇中之尢者也乾道戊子十一月二十日來謁予貌甚古辭甚辯如軒轅彌明之長頸楚語也於十二子五運六气言之如漢庭諸老生之論治也如秦醫和漢太倉公之知病也予驚且奇之與舊所聞無所不及而有加焉予問之曰子之技前於人而子之貧亦前於人獨何歟銀河仰而笑俯而嘆曰技不負予也予惟恐負技也惟恐負技故以人徇技而不以技徇人其於人也不有所迎而有所攖以至於斯也然予之貧可守而予之守不可悔予益奇之如銀河者其隠於技者歟挾技者必有求求不得則罪其技自技而之貧自貧而之悔自悔而無所不之也不爲此者希矣如銀河者其隠於技者歟謹序

送馮相士序

楊子午睡旣覺意象殊昏昏也彊取故書讀未竟篇童子自外來云有客予急取其謁視之則永嘉道人馮君君與予別四年別我時自言將上九疑歷蒼梧以徧覽嶺表之山川與南海之濤波未返也忽至吾門恍莫知其從旣見驚且喜相勞苦無恙外馮君悒然不樂問之則曰俗情益不古之似矣吾厭之吾厭之吾將脫冠巾祝發髯以去之子謂之何楊子曰子知去俗以就不俗矣未知子之去俗以就俗也子以佛之說者爲不俗也叛父母捶仁義不俗者不爲也子以世之人爲俗也文暢浩初比髙門之炎以自防其雲月泉石之身此爲不俗耶子欲去俗以就不俗正使文暢浩初之與曹猶將俗乎爾也文暢浩初今可多也哉然則俗不俗果佛不佛之謂耶冰雪也塵埃也孰潔孰污也使冰雪之所棲必無塵埃之地之爲擇則地之有冰雪者加少矣塵者自塵何與於吾之冰埃者自埃何與於吾之雪子之俗不俗在子之內耶在子之外耶子之所厭者外也非則無厭矣此未可以言辭得也馮君憮然而應馮君名一徳字貫道涉獵書傳及唐人詩善言骨相予在衡湘中識之其言今湖南漕使者直閣鄭公最奇中以是名益聞因並書之

誠齋集卷七十八

欽定四庫全書

誠齋集卷七十九

宋楊萬里撰

序

鱣堂先生楊公文集序

吾族楊氏自國初至於今以文學登甲乙者凡有十一人前輩之聞者曰屯田公中奉公仁宗皇帝嘗題殿柱云楊丕之廉謹者卽屯田公也中奉公宰杭之仁和縣是時天下惟知有蔡太師從之者富貴可曲肱取也忤者不死則黜則屈則窒蔡氏之門有老尼居仁和攘細民土田訟久不決公杖尼以田畀民流落者以此自屯田公中奉公之後至忠襄公以死節倡一世於是楊氏之人物不爲天下第二始忠襄公入雲際山寺讀書同學齊名者其族弟鱣堂先生也當二公同學時每相勵曰爵祿不必力取當力取名節耳忠襄之及於難也先生宰池之貴池縣實經理忠襄之家而収卹其孤以歸士大夫咨且慕曰兄忠於國弟忠於兄不知二公之相期非及難之日也先生竟以毅毅頑頑仕率不合弱冠登第得年六十而官止於宣州僉判先生旣沒二十年其子次山論次先生之歌詩文章爲若干捲命某序之曰先君之才於功不施而施於斯先君其不有憾哉某曰先生奚憾焉如先生而不用不用者之憾也先生奚憾焉且君之所以爲先生憾者不以其不達於位故耶吾聞古之君子達不以位也先生不與忠襄異其趨者也趨者無不同遭者有不同耳先生之文俊於气彊於力以詣於古其歌詩沛然有李太白之風玆非其躬之達歟達於位不必達於躬達於躬不必達於位君子也眾人也未嘗相近也至於二者其不兼焉則均也先生獨能遁其均乎哉次山曰是先君之志也乃書而序之先生諱杞字元卿乾道五年八月六日侄孫具位萬里序

送侯世昭序

侯氏袁之世於醫者也至世昭問其醫之所自起則十世不啻矣其無誤已可信世昭年未及壯有老醫易之不謂其能也同療一富者子之危疾老醫屈焉世之論人率以爲老者精而少者粗豈盡然耶世昭於醫無所不工而良於奇疾眾醫所驚者世昭一見卽曰是名某疾一發藥無不愈至於鍼鏃刀匕爲道也世昭不犯至危勿求至安在審不審爾然則天下之事審之茍明矣必曰危不可犯者否也劉徳之欲襲許李泌之欲取範陽彼其審者歟哉世昭曰今之醫不讀古醫家之書而言醫殆如子之儒廢書而求道者也然予聞世昭嘗療一疾不藥不鍼而愈之以一驚予曰此於何徵世昭曰吾以易也不廢書又不可歟予曰子之妙於醫信矣子之功如古之十全者乎世昭曰吾之不醫者三疾不可爲聴於主而不吾聴旣吾聴而復以庸醫防焉者予於是有感焉其一可以爲未病者之儆其二可以爲不擇醫而醫與得醫而不用者之規

書呂聖與零陵事序

上愛民急治夙寤大息洿隆根株是在爾吏吏最近民不在縣令百年以還流俗習傳羞薄厥官爲茸爲庳乃簡其良差擇且嚴功實白者許以薦言風揮雷行丕變故常於是江西提舉胡公首以知江州徳安縣呂侯應書有詔政事堂書其功狀秩滿將選用焉或曰邑固未易作作邑亦未易蓋治其賦與治其民有以獲乎彼必無以獲乎此矣今呂侯兼焉難乎哉予曰是未足爲侯之難也侯嘗爲零陵宰予嘗爲丞全州兵執其守臣以叛全距永不百里永之攝守懼告潭帥請討之持書者前矣侯夜叩州門謁守曰討之是濟其亂且震湖南獨全州乎謂宜白於使家亟下教咎其守臣鎭撫猘徒亂庶可已姑徐圖之曷云其遲侯策旣行一路靜嘉是侯之難也一邑難乎哉且無事患有事有事患無人有人患無功全卒之靜而叛自無事而之有事也叛而靜自有事而之無事也自有事而之無事有人故也呂侯是已然是役也有人矣而無功焉是所患也非呂侯之患也使全卒叛而不靜不靜而及於湖南不知命幾將遣幾兵費糧幾何閱幾日而後湖南無事耶如是而後無事則謂之有功矣謂彼爲有功則呂侯爲無功宜也自古有事未有無人有人未有無功有事而無人則嘆焉有人而無功則不嘆焉獨呂侯歟予因書之以私告夫好善之君子並嘉胡公之能薦士也呂侯名行中字聖與云乾道辛卯四月二十六日書

羅徳禮補注漢書序

吾友羅徳禮寄所作補注漢書示予古文奇字分章別句其據也有依其證也有來蓋漢書之幽者白紛者釋險者不險也始漢書舊注有郭璞臣瓚輩數十家使其人自爲奇家自爲詳矣及顏師古後出如道子之畫魯公之字子美之詩蓋兼百家而無百家曠千載而備千載者也至吾宋又有三劉之注出焉學者以爲漢書於是無餘祕矣今觀吾友羅子之注又出於三劉之外然則書果有窮哉漢書之爲書學者爭讀之以其文也夫文之於道也末矣然猶不可窮如此而況聖人之經而指一家之說以爲盡於此可乎且當郭璞臣瓚輩之爲注也豈知有顏師古亦豈知有三劉三劉亦豈知有羅子哉前乎羅子不知有羅子後乎羅子烏知無羅子乎未可知也天下之事孤舉難起眾挈易趨茍眾矣天下無難成之功也而況有難讀之書乎吾於羅子之注有得焉年月日誠齋楊萬里序

李去非愚言序

人異異習世異異承文之逺者傳必僞不必先秦之書也李杜之詩韓柳之文亦近爾猶病乎僞也然予嘗以爲是無足病足病者蓋有之矣僞不在人者是眞足病也吾嘗學爲文矣吾書吾口不曰異世吾目吾心不曰異人然心傳之口口傳之書其於眞也邈矣而病人之僞乎哉𨿽然文技也至於道天授之聖聖授之後世其授無象其傳無器又非若文而已也今吾欲超萬古而合聖轍使無象者有象無器者有器其合也否也眞與僞也是未可知也蜀士李開去非著書六十九篇號曰愚言愚言云者將以李氏子之言索顏氏子之愚也其言曰顏惟愚故無書亦無徒然其傳之至今不絕曽子子思孟子有書有徒然其傳屢絕予讀而驚焉嗟乎果哉李子之言也李子之言大抵書如口口如心能以秋毫爲太山太山見而秋毫泯復以太山爲秋毫秋毫還而太山具防之至幽以揭之至炳非今人之文也然吾聞一言而足是道之忘言也茍不忘言矣曰顏惟愚欲無書無徒而傳乎爾茍忘言矣不曰顏惟愚故無書無徒而傳乎爾李子之六十九篇奚以爲哉奚以爲哉年月日楊萬里序

陳睎顏詩集序

予昔嵗爲友人陳睎顏作惇復齋記睎顏以書來且寄近詩百餘篇曰子之記吾齋吾未屬饜也子盍序吾詩旣而睎顏自湖南帥襄陽地益逺書問益疎今年八月忽得睎顏未忘也予初與睎顏相識時各出詩文一篇蓋予喜睎顏詩而睎顏喜予文至今十年予文日以退而睎顏之詩日以進以日退之文敍日進之詩借以予不忘予猶不敢也睎顏猶喜而不忘何哉多情今夜月送我到衡州半夜打篷風雨惡平明已失系船痕此睎顏前日之句也予甚愛之每欲效之疾驅急追目未至而足已返矣而況於近詩乎如秋日十詠及謁衡嶽等篇蓋秋後之山露下之蕖霜中之菊而雪前之梅竹也是可得而效哉予嘗聞睎顏言少從後湖先生遊得詩之祕然則學而無傳信不可歟詩家者流嘗曰詩能窮人或曰詩亦能達人或曰窮達不足計顧吾樂於此則爲之爾且夫疚於窮者其詩折慆於達者其詩折則不充則不幽是故非詩矣至俟夫樂而後有詩則不樂之後未樂之初遂無詩耶聊爲睎顏道之襄陽鹿門以爲城漢水以爲池峴山之碑習池之館有羊杜山公之遺迹今無恙乎睎顏有新作否予序旣往睎顏詩當來予盥手以俟年月日楊萬里序

贈葉伯文序

予出守毗陵日一周天矣未嘗召醫也今年五月婦偶有寒疾於是始召醫諏其良者眾對曰某子良州家嘗用之又曰某子良州家嘗用之世言效驗者必求之於所嘗用予欲勿用焉得而勿用然醫藥紛如效驗蔑如蓋五易醫得葉君偉而後愈葉君者先是州家未嘗用也然則常用者果皆其人未嘗用者果無其人歟病至於五易醫病蓋壞矣壊而後使葉君爲之焉爲之而效焉如葉君者其信良矣哉𨿽然壞而後使良者爲之固不若未壊而使良者爲之也夫豈不欲未壞而使良者爲之然不免於壊者豈非懵於良不良之別歟且良不良之別將安出防無乃出於其所諏者耶蓋予之召醫前之諏諏乎胥後之諏諏乎友方婦病之將壊也吾友蔡定夫過予予因諏之定夫曰莫葉君良也已而果然不擇其所諏信不可歟予旣感定夫且嘉葉君書以贈之君字伯文年月日楊萬里序

益齋藏書目序

予於朝迹最末至故𨿽與天下之英俊並遊然閱三數月識其面未徧也旣未徧識其面未能徧交其人一日除書下遷大宗正丞尢公延之爲祕書丞吾友張欽夫悅是除也曰眞祕書矣予自是知延之之賢始願交焉然亦未始解欽夫之云之意也旣與延之往還且久旣同爲尙書郎論文討古則見延之於書靡不觀觀書靡不記至於字畫之蕞殘日月之穿漏歷歷舉之無竭聴之無疲也余於是始解欽夫之云之意然於延之有未解者焉蓋延之每退則閉戶謝客日計手抄若干古書其子弟亦抄書不惟延之手抄而已也其諸女亦抄書不惟子弟抄書而已也且延之之於書腹之矣奚所事於手之乎此予之所未解者也𨿽然又有未解者焉今年予出守毗陵蓋延之之州裏也延之持淮南使者之節而歸一日入郛訪予予與之秉燭夜語問其閒居何爲則曰吾所抄書今若干捲將彚而目之饑讀之以當肉寒讀之以當裘孤寂而讀之以當朋友幽憂而讀之當金石琴瑟也余於是疑焉蓋若延之者記之彊不必抄之富學之就不必讀之劬彼其渟之爲道徳流之爲文章溥之爲事業深矣而猶脫腕於傳寫焦唇於誦教此余之所疑而愈不可解者也蓋彼其不可解也秖其爲不可及歟延之屬予序其書目余旣序之且將借其書而傳焉然使予盡傳延之之書傳猶不傳也蓋世有得易牙烹餁之方者欣然以易牙自爲也且得其方不若治其餁治其餁不若嚌其滋治其餁而不嚌其滋餁猶不餁也而況得其方而未嘗治其餁者耶予老矣每觀一書口志而心忘意未究而目告病矣使盡傳延之之書其曰餁之云乎未可知也餁之矣其曰嚌之云乎未可知也則亦得易牙之方而已予以是媿延之亦以是服延之年月日楊萬里序

袁機仲通鑑本末序

初予與子袁子同爲太學官子袁子錄也予博士也志同志行同行言同言也後一年子袁子分教嚴陵後一年予出守臨漳相見於嚴陵相勞苦相樂且相懋以學子袁子因出書一編蓋通鑑之本末也予讀之大抵搴事之成以後於其萌提事之微以先於其明其情匿而泄其故悉而約其作窕而摦其究遐而邇其治亂存亡蓋病之源醫之方也予每讀通鑑之書見其事之肇於斯則惜其事之不竟於斯蓋事以年隔年以事析遭其初莫繹其終攬其終莫志其初如山之峩如海之茫蓋編年系日其體然也今讀子袁子此書如生乎其時親見乎其事使人喜使人悲使人鼓舞未旣而繼之以嘆且泣也嗟乎由周秦以來曰諸侯曰大盜曰女主曰外戚曰宦官曰權臣曰外裔曰藩鎭亦不一矣而其源不一哉蓋安史之亂則林甫之爲也藩鎭之禍則令孜之爲也其源不一哉得其病之之源則得其醫之之方矣此書是也有國者不可無此書前有姦而不察後有邪而不悟學者不可以無此書進有行而無徵退有蓄而無宗此書也其入通鑑之戶歟𨿽然覿人之病戚人之病理人之病得人之病至於身之病不懵焉不諱焉不醫之距焉不醫而繆其醫焉古亦稀矣彼闇而此昭宜也切於人紓於身可哀也夫子袁子名樞字機仲其爲人也正物以己正枉以直有不可其意憤怒見於色辭蓋折而不靡躓而不悔者孔子曰剛毅木訥近仁子袁子有焉

雙桂老人詩集後序

讀雙桂老人馮子長詩其情麗奔絕處已優入江西宗派至於慘澹深長則浸淫乎唐人矣近世此道之盛者莫盛於江西然知有江西者不知有唐人或者左唐人以右江西是不惟不知唐人亦不可謂知江西者𨿽然不知唐人猶知江西江西之道亦復莫之知焉是可嘆也斯道也下之不足以決科上之不足以速化而詩人頋曰不廢江湖萬古流其莫之知也則冝又何嘆乎讀雙桂一編之詩吾甚愛之然子長方窮而未有知之者庸非詩爲之祟耶是吾之所甚愛子長所冝怨也而子長方且爲之未巳不惟不怨而又樂之曰速營詩壇吾將老焉然則吾子長正患彼知之爾彼而不知其足嘆也夫其不足嘆也夫子長名頎洛人今居嚴陵之雙桂坊爲江州通判云

誠齋集卷七十九

欽定四庫全書

誠齋集卷八十

宋楊萬里撰

序

黃禦史集序

余在中都於書館及士大夫家見唐人詩集略及二百餘家自謂不貧矣逮歸耕南溪之上永丰明府莆陽黃君沃又遺余以其祖禦史公之集其詩尢奇蓋予在中都時所未見也詩至唐而盛至晚唐而工蓋當時以此設科而取士士皆爭竭其心思而爲之故其工後無及焉時之所尙而患無其才者非也詩非文比也必詩人爲之如攻玉者必得玉工焉使攻金之工代之琢則窳矣而或者挾其深博之學雄雋之文於是櫽括其偉辭以爲詩五七其句讀而平上其音節夫豈非詩哉至於晚唐之詩則寱而誹之曰鍛鏈之工不如流出之自然也誰敢違之乎禦史公之詩如聞新雁一聲初觸夢半白己侵頭余燈依古壁片月下滄洲如遊東林寺寺寒三伏雨松偃數朝枝如上李補闕諫艸封山藥朝衣施衲僧如退居靑山寒帶雨古木夜啼猿此與韓致光吳融輩並遊未知其何人徐行後長者也永丰君自言其集久逸其父考功公始得之僅數卷而已其後永丰又得詩文五卷於呂夏卿之家又得逸詩於翁承贊之家又得銘碣於浮屠老子之宮當禦史公之時豈自知其詩文之傳不傳哉然二百年間幾乎泯矣而復傳於二百年之後然則士之所立顧其可傳與否耳其不傳也奚以戚其復傳也奚以欣余於是獨有得焉余見士大夫子孫承家百年而不毀者或寡矣而永丰君能力求其祖之詩文於二百年之前其可尙也夫而永丰之士有曽時傑與其猶子睎說者得此書又欣然刻印以供士君子之好古書者其又可尙也夫按唐藝文志禦史諱滔字文江光化中爲四門博士其集舊曰黃滔集云淳熙三年四月二十六日

彭少初字序

吾友安福彭仲莊少同學且同志中間合而離離而合者三十年餘旣歸耕南溪得仲莊爲族人子弟師山林幽獨之身不落莫矣仲莊間攜其子來風骨秀朗文辭淸潤余問其字曰名湛字則未也子盍字諸餘曰士之學必有爲也穡者爲年貿者爲息士何所爲而學也逕於學以求復其初而已人之厥初湛如也紛如者至而湛如者汨是豈其初乎哉子也盍問津於孟溯洄於顏滌源於堯舜禹湯文武周公孔子則子之所謂初者庶幾復乎爾也借曰未復庶幾近乎爾也借曰未近庶幾不逺乎爾也願字曰少初因書以遺之年月日楊萬里序

陳睎顏和簡齋詩集序

古之詩倡必有賡意焉而已矣韻焉而已矣非古也自唐人元白始也然猶加少也至吾宋蘇黃倡一而十賡焉然猶加少也至於舉古人之全書而盡賡焉如東坡之和陶是也然猶加少也蓋淵明之詩才百餘篇爾至有舉前人數百篇之詩而盡賡焉如吾友惇復先生陳睎顏之於簡齋者不旣富矣乎昔韓子蒼答士友書謂詩不可賡也作詩則可矣故蘇黃賡韻之體不可學也豈不以作焉者安賡焉者勉故歟不惟勉也而又困焉意流而韻止韻所有意所無也夫焉得而不困今睎顏是詩賡乎人者也而非賡乎人者也寛乎其不逼也暢乎其不塞也然則子蒼之所艱睎顏之所易豈惟易子蒼之所艱又將增和陶之所少也大抵夷則遜險則競此文人之奇也亦文人之病也而詩人此病爲尢焉惟其病之尢故其奇之尢蓋病行於大逵窮髙於千仞之山九縈之蹊二者孰奇孰不奇也然奇則奇矣而詩人至於犯風雪忘饑渴竭一生之心思以與古人爭險以出奇則亦可憐矣然則險愈競詩愈奇詩愈奇病愈痼矣今是詩也韻聴乎簡齋而詞出乎睎顏辭出乎睎顏而韻若未始聴乎簡齋者不以其爭險故歟使睎顏不與簡齋競於險以搴其奇此其心必有所郁於中而不快而其辭必有所渟於蘊而不決也然睎顏與簡齋爭言語之險以出其奇則韙矣抑猶在癡之間乎劬於詩而紓於仕鋭於追前輩而鈍於取世資睎顏之黠也秖其爲癡也睎顏之癡也秖其爲賢也睎顏此詩旣成集也請序於澹庵先生胡公而復諉某書其後年月日楊萬里序

黙堂先生文集序

予來毗陵之數月欲於事外陰求是邦之良士未暇也一日有秀才陳生簵者來謁予貌甚野气甚靜予固異之坐之而扣其挾則喫喫言伊川之學予益怪焉蓋是學也今之大夫久矣其諱談也不惟大夫也今之士亦然而生獨不然其不可怪也乎問之蓋黙堂先生陳公之子也然則其不諱談也又奚怪焉蓋昔者道學之正統八傳而至孔子若顏子曽子則見而傳之若子思孟子則聞而傳之統之至於孟子也其前無絕其後無嗣嗣千有餘嵗之絕者不在伊川乎其學以天理爲宗以致知爲力以仁爲寤以敬爲守以誠爲歸曠乎聖門之孔邇忽乎斯道之來前也一時之士從之學者豈少也得之者謝氏而止耳遊氏而止耳楊氏而止耳黙堂先生楊氏之髙弟也且親焉吾聞其人矣吾仰其風矣未見其書也問諸簵則有文集若干捲就求而觀之其辭質而達其意坦而逺其气暢而幽至於立朝廷當言責正君心排權臣蹇蹇不折也是豈今之所謂文哉蓋道學之充乎其中而溢乎其外形乎其躬而聲乎其言者歟旣歸其書於簵而簵請序於予予謝曰先生此書豈以序之作不作而爲傳不傳哉序或不可以廢也亦必其人而後可也如予者豈果所謂其人乎然士之騖於文也至於今亦極矣文彌工道彌邈極甚必反其不待於先生此書乎序此書予不知其可也一言以諗學者予不知其不可也先生諱淵字幾叟嘗爲正言終官宗正少卿南劍人了翁之猶子云年月日楊萬里序

胡徳輝蒼梧集序

予始至郡署卽登所謂多稼亭者視其榜三大字皆漢蓋太史胡公徳輝之書也予於是知徳輝工於書後因求州之碑板首得子城記亦其書古其辭聱牙恢奇書之初則戛戛已而瀏瀏亦徳輝作也予於是知徳輝深於文退而求其文期年而後得蒼梧集於法曹掾髙君諏之又得其爲人於潤州別駕錢侯之望蓋徳輝自少入太學以藝文登進士第嘗學經術於龜山楊先生學名節於元城劉先生其仕也嘗因陳少陽上書而徳輝視其艸投畀蒼梧旣得東歸召用嘗爲郎又以參政李公泰發之客見惡於秦丞相坐廢饑寒困窮以死予於是又知徳輝之賢夫士固有終身學之不能一日行之者豈徳輝之謂哉屢躓而屢不悔其可敬也夫其可嘆也夫然吾猶有爲徳輝嘆者君子必有所立有立矣不必有遇有遇矣不必有傳其有遇者天也其有傳非天也人也天者可置人者可恃𨿽然古之人其立者泯然其傳者卓然未之有也其立者卓然其傳者泯然蓋有之也則所謂人者其又可恃乎若徳輝所立其不卓然矣哉而其歿距今幾年予欲求其文訪其遺事期年而後得之其不可恃也如此此予所以爲徳輝而嘆也嗟乎徳輝且然而況予乎其子某命予序徳輝之文不知他日有求予之序如予求徳輝之文者乎然則予亦奚暇爲徳輝而嘆也哉徳輝諱珵世爲毗陵人年月日楊萬里序

洮湖和梅詩序

梅之名肇於炎帝之經著於說命之書召南之詩然以滋不以象以實不以華也豈古之人皆質而不尙其華歟然華如桃李顏如蕣華不尙華哉而獨遺梅之華何也至楚之騷人飲芳而食菲佩芳馨而服葩藻盡掇天下之香艸嘉禾以苾芬其四體而金玉其言語文章蓋逺取於江蘺杜若而近捨梅豈偶遺之歟抑亦梅之未遭歟南北諸子如陰鏗何遜蘇子卿詩人之風流至此極矣梅於是時始一日以花聞天下及唐之李杜本朝之蘇黃崛起千載之下而躪借千載之上遂主風月花艸之夏盟而梅於其間首出桃李蘭蕙而居客之右蓋梅之有遭未有盛於此時者也然色彌彰用彌晦花彌利實彌鈍也梅之初服豈端使然哉前之遺今之遭其信然歟吾友洮湖陳睎顏蓋造次必於梅顚沛必於梅者也嘉愛之不足而吟詠之吟詠之不足則盡取古今詩人賦梅之作而賡和之寄一編以遺予曰從古此詩已八百篇矣不盈千篇吾未止也予讀之而驚曰一何丰耶丰而不奇則亦畏耳一何奇也予嘗愛陰鏗詩云花舒雪尙飄照日不俱消蘇子卿云秖言花是雪不悟有香來唐人崔道融云香中別有韻淸極不知寒是三家者豈畏疎影橫斜之句哉今睎顏之詩同梅而淸淸在梅前同梅而馨馨在梅外其於三家者所謂未聞以千里畏人者也或謂物耋則妖興梅亦有妖睎顏此詩非睎顏語也梅之妖馮睎顏而語也或曰非彼馮此乎爾繄此卽彼乎爾夫語怪聖門所諱予又烏知二說之然不然哉因並書之年月日楊萬里序

似剡老人正論序

吾友安福李與賢自紹興丁卯與予同學於淸純先生之門是時予少與賢十嵗與賢長身玉立大冠如箕喜滑稽善談笑予每閉齋房呻藳簡劌心斵肺於文字間若癡若迷若憊若病無以自拔此身於蠧魚螢火之林與賢剝啄竹戶一見則抵掌絕倒如見何平叔衞叔寶予幽憂眵昏之病不知釋然去體也旣而予以官遊南北西東與賢之爲見不數而與賢之談笑常參前忽後也今年與賢以予嘗謁太常遭值壽聖慈闈七旬慶壽湛恩賜爵一日衣九品服迹門三十八年之契闊欣戚把燭相對申旦不寐蓋予與與賢皆爲老翁矣予端憂索居少年意气之豪放壯偉焰然如蜺者蓋索然如秋矣而與賢之談笑猶尙少也間出其所著一編曰似剡正論示予予披而讀之曰此文決讞經史之疑獄者歟平反古今之罪功者歟世無此作久矣惟晚唐劉蛻沈顏皮日休羅江東本朝李泰伯諸賢尢工於斯亦窮於斯者也具此味續此風得此體者不在吾與賢乎嗟乎大胾鉅臑甘膬丰碩固可飽也然旣飽之餘周之歜楚之芰王戎之李陸羽之荈其泠然之芬超然之韻獨可廢乎與賢此書若以示求飽之士及韻勝之士必有嗜者矣與賢亦謹其嗜哉與賢名燧嘗與其子偕薦名晚當特奏名不就似剡蓋以其所居似剡溪故自號云淳熙甲辰十月三日誠齋野客楊萬里序

達齋先生文集序

某生於南溪長於南山旣冠而學於安福紹興庚午與叔父達齋先生同舉於禮部皆聞罷甲戌再同舉於禮部遂同年防第某於是始一至南溪謁族親鄰曲蓋有不相識者問故居則盡爲藜藿矣問童子釣遊之地則茫然不可尋矣達齋憫然字謂予曰廷秀乎子吾鄕廷秀非異縣廷秀也子歸乎與吾白首竹林吾樂也於是某始有歸志後四年某自贑掾辭滿乃歸南溪卜築於達齋之西自是日往還相唱酬非之官無日不還往不唱酬也後十二年某宰奉新達齋宰麻陽亦數得書是嵗冬某以収召爲國子博士入修門見朝士一日見侍禦史李公粹伯公顰蹙曰子得達齋消息乎諸公間方議薦之嘻今死矣於是公與某相視出涕後十四年達齋之子璧始能敍次其詩文若干捲請某序之某哭曰某尙忍序吾叔父之文集乎賢如吾叔父文如吾叔父而止於斯旣不位而不年人歟天乎𨿽然斯人無遇於今斯文當有遇於後也則序之曰斯文非今人之文古人之文也斯詩非今人之詩古人之詩也蓋賦似謝莊詩似髙適文似列禦冦云達齋諱輔世字昌英達齋其自號也終官左宣教郎知沅之麻陽縣得年五十璧其長子也次奎淳熙甲辰十二月日侄具位楊萬里序

江西宗派詩序

江西宗派詩者詩江西也人非皆江西也人非皆江西而詩曰江西者何系之也系之者何以味不以形也東坡云江瑤柱似荔子又雲杜詩似太史公書不惟當時聞者嘸然陽應曰諾而已今猶嘸然也非嘸然者之罪也捨風味而論形似故應嘸然也形焉而已矣髙子勉不似二謝二謝不似三洪三洪不似徐師川師川不似陳后山而況似山谷乎味焉而已矣酸鹹異和山海異珍而調胹之妙出乎一手也似與不似求之可也遺之亦可也大抵公侯之家有閥閱豈惟公侯哉詩家亦然窶人子崛起委巷而一旦紆以銀黃纓以端委視之言公侯也貌公侯也公侯則公侯乎爾遇王謝子弟公侯乎江西之詩世俗之作知味者當能別之矣昔者詩人之詩其來遙遙也然唐云李杜宋言蘇黃將四家之外舉無其人乎門固有伐業固有承也𨿽然四家者流一其形二其味二其味一其法者也蓋嘗觀夫列禦防楚靈均之所以行天下者乎行地以輿行波以舟古也而子列子獨禦風而行十有五日而後反彼其於舟車且烏乎待哉然則舟車可廢乎靈均則不然飲蘭之露餐菊之英去食乎哉芙蓉其裳寶璐其佩去飾乎哉乘吾桂舟駕吾玉車去器乎哉然朝閬風夕不周出入乎宇宙之忽然耳蓋有待乎舟車而未始有待乎舟車者也今夫四家者流蘇似李黃似杜李蘇之詩子列子之禦風也杜黃之詩靈均之乘桂舟駕玉車也無待神於詩者歟有待而未嘗有待者聖於詩者歟嗟乎離神與聖李蘇李蘇乎爾杜黃杜黃乎爾合神與聖李蘇不杜黃杜黃不李蘇乎然則詩可以易而言之哉祕閣修撰給事程公以一世儒先厭直而帥江西以政新民以學賦政如春而燠如秋而肅蓋二年如一日也迨暇則把酒賦詩以黼黻乎翼軫而金玊乎落霞秋水嘗試登滕王閣望西山俯章江問雙井今無恙乎因謂曰江西宗派圖呂居仁所譜而豫章自出也而是派之鼻祖云仍其詩往往放逸非闕歟於是以謝幼槃之孫源所刻石本自山谷外凡二十有五家彚而刻之於學宮將以興發西山章江之秀激江西人物之美鼓動騷人國風之盛移書諗予曰子江西人也乎序斯文者不在子其將焉在予三辭不獲則以所聞書之篇首云淳熙甲辰十月三日廬陵楊萬里序

獨醒雜誌序

古者有亡書無亡言南人之言孔子取之夏諺之言晏子誦焉而孔子非南人晏子非夏人也南北異地夏周殊時而其言猶傳未必垂之防書也口傳焉而已矣故秦人之火能及漆簡而不能及伏生之口然則言與書孰堅乎哉𨿽然言則堅矣而言者有時亡也言者亡則言亦有時而不堅也書又可廢乎書存則人誦人誦則言存言存則書可亡而不亡矣書與言其交相存者歟廬陵浮雲居士曽達臣少則意於問學慨然有志於當世非素隠者也嘗與當世之士商略古今平章前代之豪傑知光武不任功臣而知其有大事得論諫知武侯終身無成而知司馬仲達實非其對知鄧禹之師無敵而知其短於馭眾知孫權之兵不勤逺略而知其度力之所能若夫以兵車爲活城以紙鳶爲本於兵器談者初笑之中折之卒服之古之人蓋有生不用於時而沒則有傳於後夫豈必皆以功名之焯著哉一行之淑一言之臧而傳者多矣其不傳者亦不少矣豈有司之者歟抑有幸有不幸歟抑其後世之傳不傳亦如當時之用不用皆出於適然歟是未可知也若達臣之志而不用世可嘆也旣不用世豈遂不傳世歟達臣旣沒吾得其書所謂獨醒雜誌十卷於其子三聘蓋人物之淑慝議論之與奪事功之成敗具載之無諛筆也下至謔浪之語細瑣之彚可喜可笑可駭可悲咸在焉是皆近世賢士大夫之言或州裏故老之所傳也蓋有予之所見聞者矣亦有予之所不知者矣以予所見聞者無不信知予之所不知者當無不信也後之覽者豈無取於此書乎淳熙乙巳十月十七日誠齋野客楊萬里序誠齋集卷八十

欽定四庫全書

誠齋集卷八十一

宋楊萬里撰

序

盧溪先生文集序

紹興八年故資政殿學士胡公以言事忤時相黜又四年謫嶺表盧溪先生以詩送其行有癡兒不了公家事之句小人上飛語告之時相怒除名流夜郎時先生年七十矣於是先生詩名一日滿四海里之士愛先生者謂詩之禍從古昭昭也先生不戒又欣然犯之適以濟權臣之威成小人之名此先生之禍也亦先生之過也或曰先生何過哉先生言直而詩工耳言不直詩不工世無傳也世有傳矣不見媢於明必見媢於幽故庭艸隨意之詩空梁燕泥之詩飛燕昭陽之詩不才多病之詩言非直也詩工而已耳詩工而非直猶且小者逐大者死況先生之詩工而言直耶先生何過哉濟權臣之威亦稔其惡先生成小人之名未若小人成先生之名先生何過哉未幾時相殂先生得歸又未幾今上踐阼初召除國子監簿再召除直敷文閣年餘九十耳目聰明賦詩作文不見老人摧頹之气朝廷想聞其風采天下誦傳其詩禍先生者何知其非福先生乎嗟乎天人之理其紊也或勝之其定也或正之不觀其定而觀其紊則古之聖賢厄於小人者皆過也獨先生之過也乎先生王氏諱廷珪字民瞻登政和八年第調茶陵丞以上官不合棄官去隠居盧溪者五十年自號盧溪眞逸少嘗見曹子方得詩法蓋其詩自少陵出其文自昌黎出大要主於雄剛渾大云淸江劉淸之子澄評先生之文謂廬陵自六一之後惟先生可繼聞者韙焉先生之孫澹及曾孫徵及其門人劉江詮次先生之詩文凡若干捲將刻棗以傳而太守朱公子淵復刻其詩於郡澹屬某序之某嘗侍先生之杖屨聞先生之誨言者欲辭敢哉淳煕戊申九月晦日門人朝奉大夫新知筠州軍州事廬陵楊萬里序

西溪先生和陶詩序

余山墅逺城邑復不近墟市兼旬不識肉味日汲山泉煮湯餅儐以寒韲主以脫粟紛不及目囂不及耳余心裕如也偶九日至呼兒問有酒乎曰秫不登無所於釀余仰屋喟曰安得白衣人乎已而所親送至新醅余欣然又問有菊乎曰秋未涼菊亦末花餘又喟曰旣得隴復望蜀可乎因悠然獨酌取幾上文書一編觀之乃予亡友西溪先生和陶詩也讀至九日閒居淵明云塵爵恥虛罍寒花徒自榮東坡和云鮮鮮霜菊艶澑澑糟牀聲西溪和云境靜人亦寂觴至壺自傾則又喟然曰四者難並之嘆今古如一丘之貉也兒跽而請曰東坡西溪之和陶孰似余曰小兒何用彊知許事淵明之詩春之蘭秋之菊松上之風澗下之水也東坡以烹龍庖鳯之手而飲木蘭之墜露餐秋菊之落英者也西溪操破琴鼓防以瀉松風澗水者也似與不似余不得而知也汝盍於淵乎問焉西溪之子偉及其猶子湘送此集謁予序之因書此語於篇首云西溪劉氏諱承弼字彥純嘗再與計偕報聞則歸隠於安福之西溪今諫大夫謝公諤嘗倡郡士百十人列其孝行節義於朝有詔旌表其門閭淳熙戊申九月晦日友人朝奉大夫新知筠州軍州事楊萬里序

彭文蔚補注韓文序

永明尉彭君文蔚與予同郡且同鄕舉自紹興癸酉一別至淳熙戊申七月二十五日忽觸熱騎一馬來訪予於南溪之上道舊故相勞苦外文蔚喟然曰四民精其業者三而已惟士獨否道徳之粹精義理之淵永姑未擊考也句讀之不分訓詁之不徹者麻竹如也因出其補注韓文八帖以示予上自先秦之古下迨漢晉之文史近至故老之口傳旁羅逺摭幽討明抉殆數十萬言於是韓子之詩文雅語奇字發擿呈露無餘祕矣如援順宗實錄而知上李實書之有防據唐史本傳而知送鄭權序之有負至於城南聨句采月拗等語怪奇不可理曉者援證益白他難以悉數是有補於後學爲不少也昔程子以羑里操爲韓子得文王之心以軻死不得其傳爲韓子見之識之之大此固讀韓文之大觀逺覽也而文蔚之注亦獨可廢乎學者以文蔚之注求程子之意而讀韓子之文韓子猶曰小得意則人小笑之大得意則人大笑之是後世終無韓子乎後世有韓子韓子之幸也後世無韓子韓子幸乎哉文蔚屬予序之因書其說文蔚尙有春秋指掌集義二書予恨未見也當再拜以請誠齋野客楊萬里序

約齋南湖集序

初予因裏中屠徳璘談循王之曽孫約齋子有能詩聲余固心慕之然猶以爲貴公子未敢卽也旣而訪陸務觀於西湖之上適約齋子在焉則深目顰蹙寒眉臞膝坐於一艸堂之下而其意若在巖壑雲月之外者蓋非貴公子也始恨識之之晚旣而又從尢延之京仲逺過其所居曰桂隠者於是盡出其平生之詩蓋詩臒又甚於其貌之臒也大抵祖黃陳自徐蘇而下不論也延之仲逺退而深嘉之餘笑而不言二君曰子奚笑約齋子余曰彼其先王翼眞主以再造王家大忠髙勲塞兩儀而貫三光爲之子若孫者謂宜掉馬箠鳴孤劍略中原以還於天子若夫面有敲推之容而吻秋虫之聲與陰何郊島先登優入於饑凍窮愁之域此我輩寒士事也顧汲汲於此而於彼乎悠悠爾此余之所以笑約齋子也二君曰子之笑約齋子秖所以嘉約齋子歟余出守髙安約齋子寄其詩千餘篇曰南湖集且諗予序之乃書其說於篇首雲約齋子張氏名鎡字功父淳熙己酉四月庚辰誠齋野客廬陵楊萬里序

易外傳序

易者何也易之爲言變也易者聖人通變之書也何謂變蓋陰陽太極之變也五行陰陽之變也人與萬物五行之變也萬事與人萬物之變也古初以迄於今萬事之變未己也其作也一得一失而其究也一治一亂聖人憂焉幽觀其變湛思其通而逆防其圖易之所以作也易之爲言變也故易者聖人通變之書也其窮理盡性其正心修身其齊家治國其處顯傃窮其居常其遭變其參天地合鬼神萬事之變方來而變通之道先立變在彼道在此得其道者蚩可哲慝可淑眚可福危可安亂可治致身聖賢而躋世泰和猶反手也斯道何道也中正而已矣惟中爲能中天下之不中惟正爲能正天下之不正中正立而萬變通此二帝三王之治孔子顏孟之學也後世或以事物之變爲不足以攖吾心舉而捐之於空虛者是亂天下者也不然以爲不足以遁吾術挈而持之以權譎者是愈亂天下者也然則學者將欲通變於何求通曰道於何求道曰中於何求中曰正於何求正曰易於何求易曰心愚老矣嘗試與二三子講之二三子以爲愚之言乎非也愚聞之先儒先儒聞諸三聖三聖聞諸天淳熙戊申八月二日廬陵楊萬里謹序

誠齋江湖集序

予少作有詩千餘篇至紹興壬午七月皆焚之大槪江西體也今所存曰江湖集者蓋學後山及半山及唐人者也予嘗舉似舊詩數聨於友人尢延之如露窠蛛防緯風語燕懷春如立岸風大壯還舟燈小明如疎星煜煜沙貫日緑云擾擾水舞苔坐忘日月三杯酒臥防江湖一釣船延之慨然曰焚之可惜予亦無甚悔也然焚之者無甚悔存之者亦未至於無悔延之曰詩何必一體哉此集存之亦奚悔焉舊所存五百八十首大兒長孺再得一百五十八首於是並錄而序之云同郡之士永新張徳器屢求之不置因以寄之淳熙戊申九月晦日誠齋野客楊萬里序

誠齋荊溪集序

予之詩始學江西諸君子旣又學後山五字律旣又學半山老人七字絕句晚乃學絕句於唐人學之愈力作之愈寡嘗與林謙之屢嘆之謙之云擇之之精得之之難又欲作之之寡乎予謂曰詩人蓋異病而同源也獨於予哉故自淳熙丁酉之春上曁壬午止有詩五百八十二首其寡蓋如此其夏之官荊溪旣抵官下閱訟牒理邦賦惟朱墨之爲親詩意時日往來於予懷欲作未暇也戊戌三朝時節賜告少公事是日卽作詩忽若有寤於是辭謝唐人及王陳江西諸君子皆不敢學而後欣如也試令兒輩操筆於予口占數首則瀏瀏焉無復前日之軋軋矣自此每過午吏散庭空卽攜一便面步後園登古城采擷杞菊攀翻花竹萬象畢來獻予詩材蓋麾之不去前者未讎而後者已迫渙然未覺作詩之難也蓋詩人之病去體將有日矣方得時不惟未覺作詩之難亦未覺作州之難也明年二月晦代者至予合符而去試彚其藳凡十有四月而得詩四百九十二首予亦未敢出以示人也今年備官公府掾故人鐘君將之自淮水移書於予曰荊溪比易守前日作州如無州者今難十倍不啻子荊溪之詩未可以出歟予一笑抄以寄之云淳熙丁未四月三日廬陵楊萬里廷秀序

誠齋西歸詩集序

予假守毗陵更未盡三月移官廣東常平使者旣上二千石印綬西歸過姑蘇謁石湖先生範公公首索予詩予謝曰詩在山林而人在城市是二者常巧於相違而喜於不相值某𨿽有所謂荊溪集者竊自薄陋不敢爲公出也旣還捨計在道及待次凡一年得詩僅二百首題曰西歸集錄以寄公今復寄劉伯順與鐘仲山淳熙丁未六月十五日誠齋野客楊萬里序

誠齋南海詩集序

予生好爲詩初好之旣而厭之至紹興壬午予詩始變予乃喜旣而又厭至乾道庚寅予詩又變至淳熙丁酉予詩又變是時假守毗陵後三年予落南初爲常平使者復持憲節自庚子至壬寅有詩四百首如竹枝歌等篇每舉似友人尢延之延之必擊節以爲有劉夢得之味予未敢信也潮陽劉渙伯順爲淸逺宰時嘗爲予求所謂南海集四百首者至再見於中都伯順復請不懈乃克與之嗟乎予老矣未知繼今詩猶能變否延之嘗云予詩每變每進能變矣未知猶進否他日觀此集其羨也乎其亦厭也乎予詩自壬午至今凡二千一百餘首曰江湖集曰荊溪集曰西歸集曰南海集曰朝天集餘四集伯順尙欲之他日當續寄也丙午六月十八日誠齋野客楊萬里廷秀序

誠齋朝天集序

予遊居寢食非詩無所與歸淳熙壬寅七月旣嬰戚還家詩始輟至甲辰十月一日禫之徙月也大兒長孺請曰大人久不作詩今可作矣乎予蹙然曰三年不爲禮禮必壞三年不爲詩詩必頹善如爾之請也是日始擬作進士題後二十七日拜除召之命後十日就道入京道途僅僅得二十餘詩然自覺其幹格不如意蓋哀未忘故也旣至中都就列冗職明年二月被朝旨爲銓試考官與友人謝昌國倡和忽混混乎其來也至丁未六月十三日得故人劉伯順書送所刻南海集來且索近詩於是彚而次之得詩四百首名曰朝天集寄之云誠齋野客楊萬里序

誠齋集卷八十一

欽定四庫全書

誠齋集卷八十二

宋楊萬里撰

序

誠齋江西道院集序

某昔嵗四月上章丐補外任壽皇聖帝有防畀郡尋賜江西道院蓋山水之窟宅詩人之淵林也旣抵官下二百有八旬有四日今皇上詔令奉計詣北闕駿奔道途逾月乃至修門道中得詩可百許首乃並取歸途及在郡時詩錄之凡二百有五十首析爲三卷目曰江西道院集先是舟經釣臺地主故人陸務觀載酒相勞於江亭之上索誦近詩因舉兩度立朝今結局之句務觀大笑曰立朝結局此事未可料朝天集眞結局矣因並書之自笑云淳煕己酉十月三日誠齋野客廬陵楊萬里序

霍和卿當世急務序

予淳熙甲辰十二月初識霍和卿於監察禦史謝昌國之賔階稠人中未之奇也旣同見昌國和卿先退昌國畱瀹茶小語因曰適某客識之否有一書曰當世急務者嘗見之否予卽借之以歸夜吹燈細讀之不覺起立曰此秦少遊陳去非之亞匹也今世有此奇士而我獨不知非恨歟幸識其人又見其書未恨也予嘗見有居裏而林於宅者旣荒且孤又不幸有盜焉與之同是裏不惟同是裏又鄰是宅或惎居者曰盍垣焉盍門焉盍甲而衞焉或曰垣乎衞未若門乎衞之易也或曰門乎衞未若廡乎衞之力也且夫盜在吾裏吾猶卻之裏之外盜迫吾鄰吾猶卻之裏而又以門易垣以廡易門乎而三言者乃爾爲主人者將初者之從乎抑中者終者之從乎此不待仲尼子貢而後知其可不可也今也駸駸焉自裏而鄰矣自鄰而垣自垣而門矣而爲之計者日持中者終者之說而詆初者曰迂不殆於以家爲戲乎哉和卿此書蓋初者之計也孰有持是書獻之乎吾相而勿曰迂乎爾進之乎吾君而勿曰迂乎爾予猶有賀焉不然中者之說行矣乎未可知也終者之說行矣乎亦未可知也非予所敢賀也予旣爲之序又以告當世之君子於斯三言者宜亦審其擇也乎𨿽然不中者終者之從而從其初者其亦止於此乎哉曰其猶有焉家人之睦若睽也子弟之良若窳也甲者之競若羸也與其資之窶若裕也和卿之書慮之蓋詳矣其亦止於此乎哉曰猶有焉和卿名篪京口人登隆興元年進士第自軍器監丞出知盱眙軍今在盱眙己酉十二月十二日廬陵楊萬里序

誠齋朝天續集序

余隨牒倦遊登九疑探禹穴航南海望羅浮渡鱷溪蓋太史公韓退之柳子厚蘇東坡之車轍馬迹予皆略至其地觀餘詩江湖嶺海之山川風物多在焉昔嵗自江西道院召歸冊府未防而有迎勞使客之命於是始得觀濤江歷淮楚盡江東西之奇觀於渡子江二詩予大兒長孺舉似於範石湖尢梁溪二公間皆以予詩又變余亦不自知也旣竣事歸報得詩凡三百五十餘首目之以朝天續集鄕友寓長沙劉繼先來索予近詩因以此集並江西道院集並舊朝天集遺之俾攜以示其兄炳先餘詩自壬午至今凡十七集近三千首云紹熙元年四月九日誠齋野客楊萬里序

誠齋江東集序

紹熙庚戌十月予上章丐外防恩除江東副漕辭行諸公間參政胡公笑勞曰誠齋老子是行天不以其欠江東集耶予謝不敢當也旣出修門友人鞏丰追送予於舟次因舉似胡公語且自笑曰金陵六朝故國句未易著又經半山品題著句亦未易丰曰先生何畏焉鐘山吾師也石城大江豈欺我哉金陵之勝絕固也抑詩家未有勍者與有勍者則與半山並驅詩壇未知風月當落誰手先生何畏焉予復謝不敢當也旣抵官下再見夏時因集在金陵及行部廣徳宣池徽歙饒信南康太平諸郡所作詩得五百首乃命曰江東集以寄劉炳先伯仲壬子五月二十五日誠齋野客楊萬里序

羅氏一經集序

本朝三舎養士之勝至宣政間極矣是時廬陵有鄕先生曰羅天文以詩學最髙學者爭從之在庠序從之傾庠序在鄕裏從之傾鄕裏蓋來者必受受者必訓訓者必成也於束脩之間𨿽不卻亦不責往往貧者從多於富者之從之也嘗薦名至京師聞敎而歸自是不復試有司建炎戊申其仲子上行始登第紹興丙戌其長孫全略又登第後防年其孫維藩維翰同年又登第後防年其孫全材又登第後防年全徳又登科後防年其曽孫瀛又登第至於薦名者上達先生之長子也曰維申曰孚皆先生之孫也曰澥亦先生之曽孫也維申以特奏名得官上達之子瀛之父也自先生至瀛薦名登第皆以詩學猗歟盛哉予觀鄕裏士大夫之家蓋有儒其躬而農其子者矣蓋有儒其躬儒其子而農其孫者矣如先生儒其躬又儒其子又儒其孫又儒其曽孫不亦鮮乎哉天下之事不積不精不傳不永如先生之家以詩學世相傳焉所謂積而精傳而永者歟裏之士見其業儒之盛明經之専爭求其以經義對有司之文而謁余序之因名以羅氏一經集予之於天文親也猶李漢之於昌黎云序其可辭紹興元年六月十日朝議大夫試祕書監兼實錄院檢討官楊萬里序

千巖摘槁序

士飽乎學而不療腹之饑肥乎徳而不救妻子之瘠玆謂貧列禦冦黔婁是也才經天下而一身之不達名垂後世而當時之不逢玆謂窮仲舒馮衍是也人孰無耦已則鰥居人孰無承已則哭子玆謂災子夏莊周是也吾身之可樂也非吾身之可樂也身安之可樂也一日不安則是身者吾之憂也豈惟吾之憂也抑亦吾之仇玆謂疾冉伯牛左丘明是也今使惡人之憎夫人也憎之矣不必窮之可也窮之矣不必貧之可也窮之矣又貧之矣不必災之可也窮之矣又貧之矣又災之矣不必疾之亦可矣有並舉其四不必者而集之於一身借曰其人之惡其忍憎夫人而厲之至此極乎人且不忍也天其忍乎吾友蕭東夫余初識之於零陵一語意合卽襆被往其館與之對牀時天暑東夫詰朝欲蚤行五鼓東夫先起吹燈明滅搔首若有營者予亦起視之蓋東夫作詩一章以贈余別也予卽和以答賦東夫喜曰吾定交如定婚吾與子各藏一紙自是別去各不相聞者十有六年淳熙丁酉余出守毗陵東夫丞龍川相遇於上饒之西郊一揖而別後二年餘移廣東常平使者東夫官滿歸訪余於南溪之敝廬自是吾二人者不再見至今頃廣西提防刑獄嘗闕員丞相王公問余孰可余以東夫對丞相驚曰子亦知東夫乎吾深知之何俟子言子不知乎東夫病矣嘗使守峽州不能行蓋東夫旣不達又貧又疾又防其妻若子今惟一子與諸孫在耳此惡人之憎東夫者不忍舉前之所謂四不必者而集之東夫之一身者也天其忍乎人不忍而天忍焉忍其一復忍其三吾知天之必不然也必不然而然焉吾何以知其忍不忍然不然哉𨿽然東夫以蓋代之气經世之才驚人之詩窒其二亨其一安知夫天之不私東夫乎専其私尢其忍東夫其忍乎余至金陵之一月呼中男次公而告之曰東夫可念亟遣騎以書之東夫答余書其辭充然自得其意怡然自樂寄書一編曰千巖摘槁屬予序之若未嘗窮且貧且災疾者予媿謂次公曰東夫甚樂而不憂余淺之爲丈夫也余何足以知東夫哉余嘗論近世之詩人若範石湖之淸新尢梁溪之平淡陸放翁之敷腴蕭千巖之工致皆予之所畏者云紹熙辛亥九月七日友生誠齋野客廬陵楊萬里謹序

雪巢小集序

雪巢小集天臺林憲景思之詩也梁溪先生尢延之旣序之矣景思復徵余序其後景思之詩似唐人信矣延之之論也然至如桃花飛後楊花飛楊花飛後無花飛天空霜無影等句超出詩人凖繩之外其遐不可追其卓不可跂矣使李太白在必一笑領此句也似唐人而已乎然延之深愛景思之才而憫其窮至謂豈發造化之祕而天惡此耶又謂富貴者人之所可得而才者天之所甚靳旣取所甚靳則不兼其所可得又謂才者致窮之具人何用得此而天亦何用靳此有未易以理曉者予嘗摘此語以唁景思曰子何必以才而致窮耶子何必發天之所祕而逢天之所怒耶子何必爭天之所靳而不卽人之所可得者耶景思笑曰子不見唐人孟郊賈島乎郊島之窮才之所致固也然同時之士如王涯賈餗豈不富且貴哉當郊島以饑死寒死涯餗未必不憐之也及甘露之禍涯餗𨿽欲如郊島之饑死寒死不可得也使郊島見涯餗之禍涯餗憐郊島乎郊島憐涯餗乎未可知也子不見本朝黃秦乎魯直貶死宜州少遊貶死藤州而蔡京王黼相繼爲宰相貴震天下當黃秦之死王蔡必幸其死及王蔡之誅黃秦不見其誅亦必不幸之也然黃秦不幸王蔡之誅而天下萬世幸之王蔡幸黃秦之死而天下萬世惜之然則黃秦之貧賤王蔡之富貴其究何如也且彼四子之富貴其得者防何而今視之不啻如糞土而此四子之貧賤所得者如此今與日月爭光可也然則孰可願孰不可願乎亦未可知也今吾不才豈敢擬郊島黃秦而吾之窮有甚於郊島黃秦吾何幸得與郊島黃秦同其窮而不與涯餗王蔡同其達而子爲我願之乎且吾與詩人同爭夫天之所靳是天之橫民同犯天之所惡是又天之橫民也治橫民宜以橫政旣與詩人同爲橫民又欲不與詩人同受橫政可乎余賀之曰子旣無遺力以取所靳無懼心以犯所惡無怨言以安所致然則延之爲君惜延之爲過也余舉延之語以唁君亦過也然君心欲専享詩人所謂才之所致者而不顧不悔以不辭造物之橫政亦過也子盍持此語再見延之爲余問之

順寧文集序

余紹興己卯之冬負丞永之零陵則聞有大夫士爲永之決曹掾以與太守爭議獄而棄官去者曰劉子駒余固起敬恨未識也偶張敬夫談問及子駒敬夫曰子駒之去無所於歸亦無所於食則之其先人之墓次而廬焉嘗有帥桂林者是時秦太師之勢震天下帥其客也一日因見賔贊寓公集府廷則大唱曰某日之夜去城一舎所其驛曰秦城者有光屬天某願與諸君賦將以聞焉坐皆曰唯唯不賦者二人曰李成叔其一則子駒也余益起敬敬夫曰子駒行且來此未防果來魏國忠獻張公時尙居館士於此也余於是初識子駒曕其容寂如也聴其言藹如也初若不可親而久若不可離其殖學原委茫乎有所不可窮而其論事根據確乎有所不可易余猶記其一二如謂渡江以來立法端有至當者若大比試藝之日天下郡國同以仲秋之望是已使立法皆然豈不簡而易守余每思斯言每懷斯人也子駒沒後十有三年餘官於金陵子駒之猶子無玷遺予書曰伯父有文二十卷文目曰順寧集湘中學者欲屬士人劉光祖刻棗以相傳矣而未有題號其指義者伯父之交遊盡矣惟君在耳君其毋遜余得其文集且披且吟則見其文之似其容其味之似其言也仲尼所謂有徳者必有言其子駒之謂乎子駒名芮河間人忠肅丞相之曽孫讀易先生之孫其學蓋得之孫奇父尹和靖終官刑部員外郎湖南提防刑獄卒年七十有一大抵子駒長於嗜古而短於諧今工於料事而拙於售世遇合之詘而幽獨之伸流靡之憎而彊毅之悅故其事落落而其心優優云

唐李推官披沙集序

予生平百無所好而獨好文詞如好好色也至於好詩又好文詞中之尢者也至於好晉唐人之詩又好詩中之尢者也予於天下士大夫家傳唐人詩數百家多至千百萹自謂三百年間奇珍詭寶略無遺矣晚識李兼孟達於金陵出唐人詩一編乃其八世祖推官公披沙集也如見後卻無語別來長獨愁如危城三面水古樹一邊春如月明千嶠雪灘急五更風如煙殘偏有焰雪甚卻無聲如春雨有五色灑來花旋成如雪蔵山色晴還媚風約溪聲靜又回如未醉已知醒後憶欲開先爲落時愁蓋徵人淒苦之情孤愁窈之聲騷客婉約之靈風物榮悴之景所謂周禮盡在魯矣讀之使人發融冶之驩於荒寒無聊之中動慘戚之感於談笑方懌之初國風之遺音江左之異曲其果絕而不可煎膠歟然則謂唐人自李杜之後有不能詩之士者是曹丕火浣之論也謂詩至晚唐有不工之作者是桓靈寶哀梨之論也或曰推官之言子能辧之子之言將使誰辧之曰嗟乎後世有曹丕靈寶推官公無知己矣予則有憂矣不然推官公其已矣予何憂哉推官諱咸用唐末人也孟達請予序之後二年乃能書以寄之孟達亦能詩殊有推官公句法云紹熙四年十一月旣望誠齋野客楊萬里序

通鑑韻語序

司馬文正公資治通鑑之書學者讀之孰不有席捲篇帙包舉事辭囊括百代並吞千載之心然其涯也浩則其記覽也艱其緒也紛則其誦數也苦此學者通病也臨川黃君日新齊賢陟彼藥山瞻彼令芳旣擷而擔之復導而淅之旣磑而屏之復糅而劑之舉二百九十四卷之書一千三百六十四年之事而納之於四言之詩目曰通鑑韻語旣成以書走六百里緘其副寄予且介艮齋先生之書求予序之予曰是書不出而傳學者是書茍出而傳學者可以詠可以可以欣可以慨昔也病記覽之艱今則艱者夷昔也病誦數之苦今則苦者懌然則齊賢三十年成之之勞學者一日享之之逸也齊賢無負於學者矣紹興癸酉十二月二十四日誠齋野客廬陵楊萬里序

誠齋集卷八十二

欽定四庫全書

誠齋集卷八十三

宋楊萬里撰

序

石湖先生大資參政範公文集序

子疇昔之晨與客坐堂上遙見一健步黃衣負一笈至庭下呼而諏其奚自曰自參政公範氏也發其笈公之文集在焉索其書讀之則公之子莘叩頭請曰莘不天不自霣越而先公一夕奄忽棄其孤莘欲死而不敢者先公付托之重任在方先公之疾而未病也日夜手編其詩文數年成集凡若干捲逮將易簀執莘手而授之且曰吾集惟江西楊誠齋與吾好且我知防斯人疇可以囑斯事小子識之若莘則何敢請而先公之治命不敢墜惟先生哀而諾之予執書抱遺編而泣萬里與公同年進士也公先進至爲朝廷大臣與天子論道發政坐廟堂進退百官而萬里環堵荒寒之士也何敢與公友公不我薄陋而辱友之萬里不敢拒公亦不敢以執政事公也今忍死丁寧之托其敢辭初公以文學材气受知壽皇自致大用至杖漢節使彊鄰卽其庭伏穹廬不肯且袖出私書切責之君臣大驚有自階闥之嬖竊樞臣之位者其勢方震赫公沮之竟不奉詔而去其所立又有不凡者矣若夫劌心於山林風月之塲雕龍於言語文章之圃此我輩羈窮酸寒無聊不平之音也公何必能此哉古語曰爭名者必於朝爭利者必於市二人者使之以此易彼二人者其肯乎哉非不肯也不願也亦各樂其樂也詩人文士挾其所樂足以敵王公大人之所樂也不啻也猶將愈之故王公大人無以敖夫士而士亦無所折於王公大人今日乃自屏其所可樂而復力爭夫士之所甚樂所謂不虞君之涉吾地者其不多取乎然公之詩文非能工也不能不工耳風神英邁意气傾倒拔新領異之談登峯造極之理蕭然如晉宋間人物他人戛戛喫喫而不能出諸口者公呻噫欠之間猝然談笑而道之則其詩文之工豈十日一水五日一石之謂也哉甚矣文之難也長於臺閣之體者或短於山林之味諧於時世之嗜者或離於古雅之風牋奏與記序異曲五七與百千不同調非文之難兼之者難也至於公訓誥具西漢之爾雅賦萹有杜牧之刻深騷辭得楚人之幽婉序山水則柳子厚傳任俠則太史遷至於大篇決流短章斂芒縟而不釀縮而不窘淸新嫵麗奄有鮑謝奔逸雋偉窮追太白求其隻字之陳陳一唱之嗚嗚而不可得也今四海之內詩人不過三四而公皆過之無不及者予於詩豈敢以千里畏人者而於公獨斂衽焉於是文士詩人之難者易偏者兼矣其不盛矣乎嘻人琴今俱亡矣廣陵散今此聲遂絕矣惠子不生莊子不死復何道哉公之別墅曰石湖山水之盛東南絕境也昔壽皇嘗爲書兩大字以揭之號石湖居士云公諱成大字至能世爲姑蘇人其世次言行職官則有少保大觀文大丞相益國周公之銘詩在紹熙五年六月十一日誠齋野客廬陵楊萬里謹序

羅允中尙書集說序

六經易之外惟書最古而其事最明其辭最直其道最易行也然自伏生以放於今學者每病乎通之難者何也訓詁家者流曰象必有類義必有比不釋其象其類某肖也不解其義其比某若也其學能使人由類以釋象由比以解義及膠者爲之若問津焉取信於告者之咮而不取至於行者之趾不迷焉則窮焉義理家者流曰訓詁糟粕也義理精醇也守訓詁忘義理是謂守糟粕而忘精醇也其學能使人自流而溯源及躗者爲之至指秫稻爲糟粕而水泉精醇廢秫而飲泉以求防酒之味可乎師家者流曰梓必般奕必秋而況經乎其學能使人不以今薄古不以已廢人及蚩者爲之如得曹野葛張老食堇之方祕而蔵之他日遇疾出而試之有不殺人者乎心防家者流曰道欲自得其有承者𨿽盡善猶非自得而況未必盡善乎其學能使人見獨而超詣及鑿者爲之如幻人之吐火可曜不可以燎也今有人合是四家者流而一之爲訓詁而不膠爲義理而不躗爲師承而不蚩爲心防而不鑿去四家者之短而集四家者之長使學者兼四家者之善而愈四家者之病其惟吾友羅惟一允中尙書集說之書乎尙書集說者集諸家之說也自孔氏疏義而下八九家與焉大抵存其大槪而通其精防去其抵牾而合其通達至於文義自相矛盾者則又出已見以補其缺易其說以達其意如論正錯之說謂賦之有九等者以九州相推比言也賦之有錯者以四州相推比言也如論三江之說謂天下之物皆五行也五行一陰一陽也陰陽散於五行五行散於萬物其本一也其本旣一其流豈有不合哉如論伊尹放太甲之說謂伊尹初未嘗放其君曰放者使君居憂於外古有是禮以明天下之大法也蓋太甲之縦欲敗度女子小人導之也居憂於桐女子小人不得以熒惑之矣三年防畢則奉之以歸故夫子序書不曰思庸復歸於亳而曰復歸於亳思庸如論有一於此未或不亡之說謂譬之一身五臟六腑其一受病則五六相傳五六皆傳則死一心之病亦猶是焉愛身者不可以一臟之病爲未必死而不懼愛國者不可以一事之失爲未必亡而不憂此說予尢愛之可以爲有國者之上藥已是皆先儒所未有之說而允中之所自得者也允中自敍謂去古𨿽逺前聖賢𨿽不可作而受中秉彞根於心者不可泯也惟一豈敢多遜哉士友皆謂其言信而非矜云年月日誠齋野客楊萬里廷秀序

送郭才舉序

人之聰明有不用無不達也不用而不達咎在不用用而不達咎在不精用而精精而達物何堅而不攻理何幽而不窮哉今夫日星行於天漏刻制於人制者有限而行者無窮也而精於數者乃能以吾有限之器而推夫無窮之行然則天亦不能逃於人乎哉吾友郭克明之子才舉家書生也以賣文授徒爲生產作業今乃得耿中丞張平子之學制一器於此而盡天行於彼使夫二曜五緯二十八經昆侖磅礡於三十萬里之間其行也止也常也變也皆不遁吾盈虛之器是何從而來哉曰古人之法也然古人之法常存而古人之意不傳何也豈非吾之聰明有用有不用有精有不精故耶才舉所謂用其聰明而精者也然則以吾之聰明而用以求堯舜禹湯文武周公孔子之學而曰有不達者可乎然彼之學宜難而易此之學宜易而難何也予於是乎有感慶元丁巳二月旣望誠齋野客楊萬里序

杜必簡詩集序

吾州戶曹掾趙君彥法以公事行縣因訪予於南溪之上贈予七言古詩一篇命意髙秀下語有气力予驚異焉則勞之曰豫章代出詩人今君家進賢山谷江西之派今有人矣吉州司戶官𨿽小曽屈詩人杜審言予於趙君亦云君曰寒防有此詩人而無其集非闕典歟近已旁搜逺摭得其詩四十二首將棗印以傳諸好詩者且以爲寒防之寶玉大弓願得先生一言以伸其說予謝曰逢澄江而不敢詠者詩人畏謝功曹也予於必簡獨無畏乎必簡先賢予後學一也唐人詩國朝諸公尙宗之況予乎二也必簡之師其競已甚又有少陵以爲之孫遂建大將旗鼓以出獨主百世詩人之夏盟無是孫有是祖予猶畏之況逢是祖挾其孫乎三也鳥無世鳯獸無種麟王仲任自以其言爲至矣然山谷之父少陵之祖可曰無種哉今觀必簡之詩若牽風紫蔓長卽水荇牽風翠帶長之句也若鸛子曵童衣卽山鳥怪童衣之句也若云陰送晚雷卽雷聲忽送千峯雨之句也若風光新柳報宴賞落花催卽星霜鳥變身世白駒催之句也予不知祖孫之相似其有意乎抑亦偶然乎至於往來花不發新舊雪仍殘如日气殘虹影如愁思看春不當春明年春色倍還人如飛花攪獨愁皆佳句也三世之久莫與京也宜哉然則仲任之言未必然也然必簡之後有子美而子美之後宗文宗武皆無聞焉則仲任之言夫豈不然矣乎趙君其爲我商略焉慶元乙卯熟食日誠齋野客楊萬里序

定齋居士孫正之文集序

大江之南郡國以多士名者莫廬陵若也每大比興能士之羣試於有司者至於盈數蓋有過之無不及也故以儒名家而世業者尢多其間如廬陵印岡之羅吉水蘭溪之曽龍泉之孫又世於儒之尢者也至於邇年収科相望者羅氏七人曽氏四人而孫氏三人孫氏視二氏若加少然二氏者或散而羣從至於同產三人相繼収科者惟羅氏之仲謀仲謨仲憲及孫氏之從之正之防之而已此又盛之尢者矣然又盛者羅氏之一人今爲二千石曽氏一人爲二千石一人今爲右史而孫氏則一人爲二千石一人爲天官小宰豈不又盛矣哉孫氏三人以文行相髙以聲名相摩將皆光顯矣而正之獨不幸蚤世豈不甚痛矣哉始予與從之尊公立誼大夫同薦見於鄕旣又與從之同薦相識最早晚乃識正之於中都是時嵗在辛卯正之來詣太常奏名試集英殿下考官國子監司業林謙之得其所對制防驚曰此王符潛夫崔寔政論之作也將寘之異等而其中用魏鄭公名遂不果然林公見予每屢嘆不一嘆也正之自是名滿中都朝士以不識爲恨正之旣與予別學日益進文日益奇名日益著其文雅而肆工而不雕多至百千言寡至數語皆切於理不迂於事適於用不惟其辭讀之沛然若決九川距四海有不可禦之勢徐而察之無一辭半語越凖繩逾律令者此集是已淳熙戊申予與從之同在三館初得之旣喜其文復悲其人不幸而未有逢也未有逢可也未有逢少假之年猶不可歟旣無逢於人復無逢於天予是以重悲之後之覽斯文者必有與予同其悲者矣必有悲之甚於予者矣𨿽然同歸於盡物之究也使正之富貴壽考得志於一世其究不歸於盡哉彼皆歸於盡此獨有不盡者予又何悲焉正之名逢年正之其字也享年四十五終官從政郎南安軍上猶縣令自號定齋居士云慶元乙卯十二月朔誠齋野客楊萬里序

眉山任公小醜集序

紹興丙子我髙宗皇帝厲精更化載震乾剛有赫黎民攬福威四辟言路廩廩乎慶曆元祐之未逺也而士習壞隤噤莫先發眉山任公來自遐方歷抵諸公移書執法詭以死義其言劘切痛心刮骨見者朗誦聞者逓吿傳之紙貴於是任公之名一日滿四海天下之士識與不識皆想見其風采予時爲贑之掾曹旣恨不得端拜其人而師尊之又恨當時未有用之以咸唐虞而登禹湯後三十年予爲丞相府長史而公之子今新安使君寺丞淸叟時爲長掌故一見傾豁定交首問公無恙則已卽世久矣問公終官何曹則內不過奉常簿正攝尙書外不過祥刑使者而已問公之文集則网羅放失詮次未就也蓋予之昔恨未有以釋之而反增益之也予與寺丞公別又十年今三月七日寺丞公自新安不逺二千里走兩騎以書抵予曰執事嘗問先集今已編就矣執事旣愛敬先君嘆恨不置愛其父及其子愛其人及其文今以一編寄執事執事愛之執事不序之可不可也予再拜而三讀之蓋其五七防於追古其四六閎於騁步其千百長於論事大抵其文孤峭而有風稜雄健而有英骨忠槪而有毅气蓋將與有唐之貞元元和本朝之慶曆元祐諸公競轡而先路非近世陳陳相因累累隨行之作也或謂以公之賢且文而不遇惜也有三病焉其賦性病太剛其立朝病太直作文病太奇是公之三病也然此三病者他人病其一猶足以髙一時而名後世況於三乎公今病其三坐此以不遇固也然使公於斯三病者去其一而其名滅去其二而其徳衰去其三而其傳冺則是去三病而得三病也公諱盡言字元受忠敏公諱伯雨之孫待制公諱象先之子至淸叟家學不替今四世云慶元庚申誠齋野客楊萬里序

三山陳先生樂書序

宋自藝祖基命順應天人太宗禦統淸一文軌眞宗懿文倬彼云漢仁宗深仁天地大徳英宗廣淵克肖四聖至於神宗厲精天綱發憤王道丕釐制作緝熙百度集五朝之大成出百王而孤雄聲名文物煥乎有章相如所謂五三六經之傳揚雄所謂泰和在唐虞成周不在我宋熙丰之隆其將焉在於是太常博士臣陳祥道上體聖意作爲禮書一百有五十卷其弟太學博士臣暘作爲樂書二百卷然未就也至哲宗時祥道以禮書獻至徽宗時暘以樂書獻中更多難二書見之者鮮焉今年二月丙子朝奉大夫【闕】

以書抵萬里曰岐學殖荒落稽古剌經則岐豈敢然幼師先君樞宻嘗因請業而問焉曰士奚若而成於樂先君曰聖門之學驟而語未可也抑從先儒而問津焉則有鄕先生陳公晉之樂書在小子志之岐自是求其書老而後得舒鼎昭兆不足爲古瓘斚紀甗不足爲珍然不敢私也是用刻棗與學者公之願執事發揮而潤色之以詮次於先生序萹之左方俾學者有稽焉萬里發書披編而三讀之蓋逺自唐虞三代近逮漢唐本朝上自六經下逮子史百氏內自王制外逮戎索网羅放失貫綜繁悉於鄭而一之雅引今而復之古使人味其論玩其圖忽乎先王金鐘天球之音鏘如於左右也粲乎前代鷺羽玉戚之容躍如於前後也後有作者不必求之於野証之於杞宋而損益可知焉讀之至女樂之萹曰女樂之爲禍大矣齊人遺魯孔子行秦人遺戎由余去晉出宋褘常疾愈虞受二八邦政亂則執而嘆曰鑠哉言乎其有國者膏肓而醫國者之玉醴丹砂乎斯人也不有斯疾也上也斯人也有斯疾也而服斯藥也次也斯人也有斯疾也而吐斯藥也又次矣慶元甲申具位楊萬里謹序

澹庵先生文集序

故澹庵先生資政殿學士忠簡胡公中興人物未能或之雙也紹興戊午髙宗皇帝以顯仁皇太后駕未返不得已將以大事小屈尊和戎先生上書力爭至乞斬宰相在廷大驚金人聞之募其書千金三日得之君臣奪气知中國有人奉皇太后以歸自是北騎不南者二十年昔魯仲連不肯帝秦秦軍聞之爲卻五十里後人疑之以爲說士之誇辭以今揆古古爲誇矣以今觀今今亦誇乎信所見疑所聞古今一也吾宋之安彊不以百萬之師而以先生之一書後之人聞之者烏知其不若今之人聞仲連之事者乎亦以爲誇未可知也若今之人親見先生之事則誰以爲誇者今事之誇與否可信與否不較也使後之人無所疑於古之人者先生歟今不信古古奚病焉後不信今必當有時而無不信矣逢其時思其人嗚呼先生之功其逺矣哉先生之功其逺矣哉先生之文肖其爲人其議論閎以逺其記序古以馴其代言典而實其書事約而悉其爲詩蓋自詆斥時宰謫寘嶺海愁狖酸骨饑蛟血牙風呻雨喟濤譎波詭有非人間世之所堪耐者宜芥於心而反昌其詩視李杜夜郎夔子之音益加恢奇云至於騷辭涵茫嶄崒鉥劌刻屈抉天之幽泄神之祕枯臞而不瘁恫愀而不懟自宋玉而下不論也靈均以來一人而已夫是數者得其一猶足以行於今而傳於後而況萃其百者乎何其盛也何其盛也先生旣沒後二十年其子澥與其族子渙族孫柲裒輯先生之詩文七十卷目曰澹庵文集欲刻板以傳貧未能也之官中都舟過池陽太守蔡侯必勝相見因問家集慨然請其書刻之命郡文學周南董振之學錄何巨源校讐之未就而蔡侯移守山陽雷侯孝友顏侯棫踵成之嗟乎先生功被於中國名振於外裔文範於學者學者得其片言半簡猶寶之師之求見其書之全何可得也今三侯獨能刻而傳之以幸學者夫先生此集爲之百年而始成使學者得之今乃一日而盡見三侯之用心可不謂賢矣哉而蔡侯首發其端可不謂尢賢矣哉萬里嘗學於先生者先生之言曰道六經而文未必六經者有之矣道不六經而文必六經者無之先生之文其所自出蓋淵矣乎而萬里何足以知之先生廬陵人諱銓字邦衡澹庵其自號也若其世系歷官行事則丞相益國周公書於神道碑矣慶元己未八月二十八日門人通議大夫寶文閣待制致仕楊萬里序

龍湖遺藳序

予嘗觀本朝登科記自建隆以放於今日其中甲科在前列十數人者其不至於公卿者不加多也姑無望其至於公卿也其不至於臺閣也其不至於部刺史二千石者又不加多也不以其遴之艱故揠之岐歟吾友衡陽段昌世字秀成以達學儒先起艸萊奉淳熙乙未大對有卓詭切至以忠言當聖心者擢第在甲科之四不寧惟十人之前而已不曰遴之之艱歟然同年生其前乎秀成二三人者或持鈞樞或掌絲綸而秀成獨不幸蚤世終官於水衡都官而止耳哀哉秀成天之生斯人也其無意耶而才且賢謂無意不可也其有意耶而不位且不年謂有意不可也豈其前之不可者天而後之不可者非天耶抑前之不可者非天而後之不可者皆天或皆非天耶哀哉秀成哀哉秀成秀成旣沒其子光朝詮次其詩文得十四卷曰龍湖遺藳予嘗與秀成同朝且同官又嘗唱和詩卷其詩淸婉而其文淸潤讀集見其人了了在目中也而其亡久矣其人亡其文存其人豈亡也未可輟捲而永慨也夫慶元戊午十月晦誠齋野客楊萬里序

存齋覽古詩防序

或問士孰難曰靜難有人乎曰有誰歟曰括蒼何公徳器何由知其靜曰予嘗與公同朝嘗詳觀而宻察之矣他人有心我欲知之焉攸知之蓋其發在意其達在色其著在辭有弗幹幹之意必忤有弗違違之色必攺有弗競競之辭必拂欲揜之能乎弗能也若何公者求其斯三者而不見其一也非靜者歟或曰異乎吾所聞矣吾聞何公幹之無忤意而意有威於五兵違之無攺色而色有凜於秋霜競之無拂辭而辭有厲於烈風何公亦有動矣靜者然乎哉予固心疑之而未有以釋之今年九月公之子淦江宰子穎以公所著之書覽古詩斷者遺予且命予序之予披而讀之蓋上自三代下訖五季其間天下國家之大事君臣父子之大義其治亂其得失其淑慝其正邪其焯然者公以一弗以議爲也有至善晦於裏而不白於其表大惡伏於隠而莫覿於其顯當時後世不可得而知者公皆擿之於防書之外暴之於天日之下揭之市朝而公之以衮斧予驚且嘆曰予之知公淺之爲知矣或者之言信矣𨿽然或者之言則信而或者之知公抑又淺於予也夫斷古之書非靜者作之莫能也靜故明明故決明則不惑決則不遷是書也其在六經其深於春秋者耶其靜之至者耶因書其說以答子頴徳器諱侑存齋其自號也子穎名洪其賢有父風雲慶元己未十一月三日誠齋野客楊萬里序誠齋集卷八十三

欽定四庫全書

誠齋集卷八十四

宋楊萬里撰

序

陳簽判思賢錄序

吾友開州使君上蔡陳侯師宋之子元勲好古而尙徳初尉吉之永丰屬因王事按行田裏道出六一先生之父崇公之墓次慨想先賢進拜設奠退而周視其阡門墻壊隤憫而葺之謝公尙書嘉之爲記其役元勲於是作思賢錄之書旣又爲舂陵從事繼崇公所居之官宅崇公所宅之館又作堂繪其像而祠焉於是又作思賢續錄之書秩滿來歸宜春以二書寄予曰元勲官二郡皆故有崇公之遺迹尊其徳懷其人竊有慕用之志焉二書所以見元勲之志也願從先生乞一言以發揚元勲之志予復之曰善如子之志也善如子之志也抑詩不云乎髙山仰止景行行止仲尼不云乎見賢思齊焉夫景行而不行則如勿景見賢而不思齊則如勿見子其懋之嘉泰元年四月初吉誠齋野客楊萬里敬書

送侯子云序

古者醫不世不服其藥蓋不久不精不積不神也宜春侯氏以醫名家蓋十世不啻矣至於世昭駐伯又精且神者客有奇疾眾醫環而睨之莫敢措手或莫能名其爲何恙世昭一視之探嚢發藥應手而愈故三十年間名震於大江之西不幸世昭死矣又幸而其子子云盡得其枕中肘後至精至神之傳世昭未死也然吾猶有贈焉子云勉乎哉吾願子三勿視而二視者也勿乎疾者之貴賤也勿貳乎招者之貧富也勿芥乎酬者之丰約也顧吾之技盡不盡耳吾技吾盡而療不功有之乎無也顧吾之療功不功耳吾療吾功而名不彰有之乎無也以子之技而佐之以吾五者之說後數年有宜春之良醫名震於大江之西復如世昭者必吾子云也夫子云勉乎哉嘉泰元年六月未望誠齋野客楊萬里序

頥庵詩集序

夫詩何爲者也尙其詞而已矣曰善詩者去詞然則尙其意而已矣曰善詩者去意然則去詞去意則詩安在乎曰去詞去意而詩有在矣然則詩果焉在曰嘗食夫飴與荼乎人孰不飴之嗜也初而甘卒而酸至於荼也人病其苦也然苦未旣而不勝其甘詩亦如是而已矣昔者暴公譛蘇公而蘇公刺之今求其詩無刺之之詞亦不見刺之之意也乃曰二人從行誰爲此禍使暴公聞之未嘗指我也然非我其誰哉外不敢怒而其中媿死矣三百萹之後此味絕矣惟晚唐諸子差近之寄邊衣曰寄到玉闗應萬里戍人猶在玉闗西弔古戰塲曰可憐無定河邊骨猶是春閨夢里人折楊桞曰羌笛何須怨楊桞春光不度玉門關三百篇之遺味黯然猶存也近世惟半山老人得之予不足以知之予敢言之哉今四明劉叔向寄其父頥庵居士之詩槁命予爲之敍放翁陸務觀旣摘其佳句序之矣予尙何言哉偶披捲讀至云寂寞黃昏愁弔影云怕上短檠燈又獨與梅花共過冬澹月故移疏影去又睡魔正與詩魔戰外一聲婆餅焦又早行雲雞犬未鳴潮半落艸虫聲在豆花村使晚唐諸子與半山老人見之當一笑曰君處北海吾處南海不虞君之涉吾地也何故居士名應時字良佐嘉泰元年六月戊戍誠齋野客楊萬里序

澈溪居士文集後序

鄕先生澈溪居士者彭其姓醇其諱道原其字也方其壯也以文明防上第及其晚也以治具最三郡及其老也終官朝奉大夫年未七十懸車以示子孫𨿽曰未逹亦可以爲逹矣或曰以道原之賢且文而老於州縣不宏其施卒以廢錮不究其鶱非董子所賦仕不遇者歟予曰不然君子之仕有在我者有不在我者賢不肖我也遇不遇非我也惟其非我故有粹乎遇者伊呂是也有粹乎不遇者孔子顏冉是也駁乎遇不遇之間者孟子是也若道原者豈粹乎不遇者也其亦駁乎遇不遇之間者耶然道原之不遇者加少未若遇者之加多也道原奚而不遇哉且夫三百有九人之籍奚病也病不籍耳後之人慕用其選蓋有欲與焉而恨不可得者故至今謂之仙籍而道原以上書北闕而得之非遇乎昔揚子云作法言蜀之富人載錢五十萬求書名其間而子云不與彼仲元鄭子眞者山林野人耳不持一錢不求一字而子云與之二子之事後世無傳焉而其名至今與日月爭光者以子云也東坡非吾宋之子云乎彭賀州之啟其亦有求而不與者乎道原不求而與之非遇乎抑又聞之𨿽有南威之容匪蹇修不妍𨿽有太衝之賦非士安不傳道原之文與詩質而珍槁而滋寥乎朱之音泊乎酒之味今猶昔也昔無傳而今有傳非得名世之士丞相益國周公序之之故耶前之稱惟其賢後之稱惟其文曰賢曰文乃玉乃金誰敢攺諸者非遇乎道原奚而不遇哉道原之族孫汝翼夢弼擕澈溪文集以示予敬書其後嘉泰元年六月庚子通議大夫寶文閣待制致仕楊萬里序

周子益訓防省題詩序

唐人未有不能詩者能之矣亦未有不工者至李杜極矣後有作者蔑以加矣而晚唐諸子𨿽乏二子之雄渾然好色而不淫怨誹而不亂猶有國風小雅之遺音無他專門以詩賦取士而已詩又其專門者也故夫人而能工之也自日五色之題一變而爲天地爲鑪再變而爲堯舜性仁於是始無賦矣自春艸碧色之題一變而爲四夷來王再變而爲爲政以徳於是始無詩矣非無詩也無題也吾倩陳履常示予以其友周子益訓防之編屬聨切而不束詞气肆而不蕩婉而壯麗而不浮駸駸乎晚唐之味蓋以詩人之情性而寓之舉子之刀尺者歟至信符之一題獨非古題而詩句亦不爲題所掣可謂難矣蓋一嘗試爲我賦爲政以徳之題乎惟蟻封乃見子王子之馭嘉泰辛酉九月誠齋野客楊萬里序

應齋雜著序

淳熈季年海內英傑森布表著文儒玉映武衛電燿廷集孔鸞陛列牙爪𨿽師師瑞虞濟濟華周無所與遜孝宗皇帝一日禦埀拱殿顧見廷臣天顏怡愉因問左右宗子在廷者爲誰凡若干人皆謹對曰無之帝蹇然喟曰堯明俊徳首乎九族周封八百同姓孔庶今吾聖子神孫枝葉扶疎俊乂無寡獨無一武誕寘左右是謂靈囿無麟太液無鵠也可乎卽詔邇臣各舉屬籍之良者二人居亡防何舒戭奮堪間平政駿茹防鷺振大者臺斗小猶郎吏而應齋居士趙無咎是時方髙臥南州狎東湖之鷗防西山之云逺追徐孺近訪山谷賦詩把酒與一世相忘訖不求諸公之舉而諸公亦無求無咎者君子至今恨之或曰其諸旡咎之才之未卓歟曰無咎才固先人文亦不後人也然則諸公不求而薦之何也曰才者憎之媒也文者忌之胎也漢之董賈唐之李杜非不才無文之坐也才與文之坐也四子且然無咎可以無憾矣予自乾道辛夘在朝列時無咎爲蘇州別駕已聞其名後十八年予再補外過豫章始識之至其家見門巷蕭然槐栁蔚然知爲幽人髙士之廬也而其人老矣無咎旣沒其子汝謩來爲太和宰一再訪予於南溪之上出無咎詩文一編目曰應齋雜著求予序之其文大抵平淡夷易不爲追琢不立崖險要歸於適用而非窽非浮也至其詩皆感物而發觸興而作使古今百家萬象景物皆不能役於我嗚呼無咎生無遇也沒而詩文可傳未爲無遇也無咎可以無憾矣諱善括嘗知鄂州終官朝請大夫撥煩決疑所至名迹焯焯云嘉泰壬戍仲夏旣望誠齋野客廬陵楊萬里序

曾無媿南北邊籌後序

蘭溪曾無媿閉門下帷三十年鉆敗素雕俊語對占義以應明有司之求亦旣防有司薦之詣太常矣無遇而歸人皆知其爲進士也予曰是淺之爲知曾子者也所謂知我如此不防於罵者歟或曰何如斯可謂知曾子矣曰吾嘗見其南北邊籌之書矣其於秦漢三國二晉宋齊梁陳魏周隋氏之史若木蠧蟻不穴不止若燭炳幽不覿不休其君臣之良若窳也其地利之堅若瑕也其國勢之競若羸也其兵制之銛若鈍也如身詣其國目眡其時手執其事而心畫其策無俟於胥詬而逆折其枉直無逢於相角而前料其捷北也爲人謀國者可不置此書一通於座右乎異時孝宗皇帝英武於鑠慨然有叱開四方混一兩儀之志仄席奇傑寤寐防謀使見此書當拊髀而嘆曰朕獨不得與此人同時哉又曰公等皆安在何相見之晚也然則曾子之爲名士進士而已也

江西續二曾居士詩集序

古之君子道充乎其中必施乎其外故用於時者施也傳於後者亦施也然用於時或不傳於後傳於後或不用於時二者皆難並也是有幸有不幸焉生而用沒而傳幸之幸也生而用沒而不傳幸之不幸也生而不用沒而傳不幸之幸也至有生旣不用於時沒又不傳於後豈非不幸之不幸也歟南丰先生之族子有二詩人焉曰臨漢居士伯容者南丰從兄弟曰子山名阜之子也曰懷峴居士顯道者伯容之子也子山嘗位於朝出漕湖南後家於襄陽遂爲襄陽人伯容一世豪俊而能文其詩源委山谷先生然以不肯伈俔於世有官而終身不就列顯道得其父之句法亦以气節髙雅嘗宰祁陽小不可其意卽棄去隱於衡之常寧者三十年此君子之一不幸也伯容放浪江湖間與夏均父諸詩人遊從唱和其題與韻見於均父集中者三十有二篇予每誦均父之詩云曽侯第一又云五言類度又云秀句無一塵想其詩而恨不見也行天下五十年每見士大夫必問伯容父子詩皆無能傳之者此又君子之一不幸也玆非所謂生不用於時沒又不傳於後不幸之不幸者歟今日忽得故人尙書郎江西漕使雷公朝宗書寄予以二曾詩集二編屬予序之欣然盥手披讀三過蔚乎若玉井之蓮敷月露之下也沛乎若雪山之水瀉灩澦而東也瑯乎若岐山之鳯鳴梧竹之風也望山谷之宮庭蓋排闥而入歷階而升者歟昔人之詩有詩傳而人逸者矣二南是也有人傳而詩逸者矣祈招是也有人與詩俱傳者矣載馳是也然祭公謀父之作𨿽逸於三百篇之外而式金式玉之句猶略見於檮杌之史者以子革之誦也二曾之詩昔無傳而今有傳不以朝宗能誦之歟不曰二曾不幸之幸歟不曰後學大幸之幸歟因命之曰江西續派而書其右以補呂居仁之遺云伯容名紘顯道名思朝宗之於顯道如李漢之於退之故二居士之詩朝宗得之於徳曜徳曜得之於懷峴懷峴得之於臨漢嘉泰癸亥四月丙辰通議大夫寶文閣待制致仕廬陵楊萬里序

三近齋余錄序

予昔與尢延之同侍光宗東宮講讀一日入講尙蚤輦未出因與延之縱觀几案上禦覽書策有孟浩然賈島詩集二人相視而嘆曰二子之詩一也不見知於當時而見知於今日何也可以弔二子之生前而賀之於身後矣然二子之可弔又未若當時之可弔也有此士而失之獨不可弔乎或曰二子亦過焉深自匿而不求知非過歟嗟乎是二子之過也抑二子之願也天下莫自賤於求知之士而不求知者爲可貴彼其不求知也其所挾者必至珍也所挾愈珍則其自匿愈深二子之不求知豈終無知我者乎今日几案之上是已特知之者有逺近有遲速耳不見知於近必見知於逺病不逺耳逺非所病也惟愈逺則愈貴耳遲速足較哉故曰是二子之過也抑二子之願也三槐王文正公五世之孫有詩人文士焉曰正夫淸峻簡逺有二子之風偉矣不幸又中二子之病牢不可砭坐是落落是可嘆也正夫自幼有官然其於世未汲汲也顧獨有汲汲者不於仕而於學閉荊扉呻槁簡不窺市朝者十餘年其學以忠孝爲根幹以詩騷爲菁華以議論爲頴栗觀其詞探其中可以知其爲忠孝人也然其人深自韜匿也襲其芳弗之肯颺衷其寶弗之肯曜𨿽至切至篤彼一處顯則絕不與通庭無我一武幾無我一字他日其人退而歸正夫與之好如初也親者如此況疏者乎晚乃被薦召爲中都官滿嵗應遷貧不能俟求郡丞以去後得郡期年又請祠以去亡防何而沒後二十六年其詩文乃出士大夫爭傳之而正夫不及見也傳與不傳見與不見正夫何憾焉予得爲正夫悲且嘆也如落木森猶力寒山淡欲無如地迥髙樓目天寒故國心如涼風回逺笛暝色帯歸舟如塵心依水淨歸與山靑不減晚唐諸子又如墮蕋盡教輸燕子嫩寒猶及占梨花如一畨風雨催寒食千里鶯花想故園如身閒更得慿陵酒花早殊非愛惜春如秋生列岫云尢薄泉潄懸崖路更慳置之江西社中何辧焉幽蘭云臨春慘不舒蓋國空自香意不在蘭也至於騷詞如釣臺沐髮乞巧悼亡等篇出入逺逰天問之海頡頏幽通思之囿矣至於上前論事之文皆卓然近用又簋飱豆肉之可以求飽也笥裳篚纊之可以禦冬也使其遇合其功用可量哉紀之甗鄭之瓚櫝而不讎瘞而不啟久則光怪四出貫日襲月有不可揜者惟其不求知是以不可揜也歟其子髙安使君淹詮次其詩文凡四百八十餘篇正夫自題曰三近齋余錄者作書寄示予求序其首予不得辤正夫諱從其官簿嘗歷弋陽主簿福州司理防軍知麗水縣幹辦諸糧料院倅臨安添倅天臺知信州主管建寧府武夷山衝佑觀年六十終官朝散郎嘉泰三年七月四日通議大夫寶文閣待制致仕廬陵楊萬里序

杉溪集後序

古今文章至我宋集大成矣蓋自奎宿宣精列聖制作於是煥乎之文日月光華云漢昭回天經地緯衣被萬物河嶽炳靈鴻碩挺出在仁宗時則有若六一先生主斯文之夏盟在神宗時則有若東坡先生傳六一之大宗在哲宗時則有若山谷先生續國風雅頌之絕視漢之遷固卿云唐之李杜韓栁蓋奄有而包舉之矣中更羣小崇姦絀正目爲僻學禁而錮之蓋斯文至此而一厄也惟我廬陵有瀘溪之王杉溪之劉兩先生身作金城以郛此道自王公遊太學劉公繼至獨犯大禁挾六一坡谷之書以入晝則庋蔵夜則繙閱毎伺同捨生息燭酣寢必起坐吹燈縱觀三書逮暇或哦詩句或績古文每一篇出流布輦轂膾炙薦紳紙價爲貴嗟乎若兩先生當妖禽羣啾而發紫鸞之鳴抑驟歌而奏淸廟之瑟鷸冠毳服之競麗而覿黃收純衣之制其有大勲勞於斯文其偉乎哉予生十有七年始得進拜瀘溪而師焉而問焉其所以告予者太學犯禁之說也後十年又得進拜杉溪而師焉而問焉其所以告予者亦太學犯禁之說也今兩先生逺矣予亦老而歸休矣杉溪之曾孫千齡一日訪予於南溪之上出其祖之書曰杉溪集者示予請書其後予披而讀之見丞相益國周公序其篇首凡杉溪先生防新領異之詩登造極之文旣摛張發揮不遺余矣予尙何言哉獨書兩先生所以告予者於篇末俾後學有聞焉瀘溪又云是時書肆畏罪坡谷二書皆毀其印獨一貴戚家刻印印之率黃金斤易坡文十蓋其禁愈急其文愈貴也今家有此書人習此學有知當時斯文之難得如此者乎是小人之厄斯文乃所以昌斯文也然厄斯文者今皆冺然與艸木共腐而斯文之傳與日月爭光然則斯文病不厄耳厄奚病哉古者聖賢君子之所守於是可得而知矣顧吾道是非何如耳時之好惡足爲之動也耶六一坡谷其知之矣至於吾州之兩先生獨首犯時之大禁力學眾人之所不敢學所謂豪傑特立之士者不在斯人歟不在斯人歟杉溪諱才邵字美中瀘溪諱廷珪字民瞻皆擢進士第杉溪再中宏詞科終官工部侍郎兼權吏部尙書贈顯謨閣學士瀘溪爲國子監簿官直敷文閣奉祠云年月日寶文閣直學士通議大夫致仕楊萬里序

周易宏綱序

古有其事世無其說今有一人焉倡而爲之說天下其信之乎曰愕焉而已矣信焉則否旣有一人焉爲之說矣又有一人焉見焉聞焉而和之曰然天下其信之乎曰疑焉而已矣信焉則未也然已不愕矣一人倡之矣一人和之矣又有一人焉未嘗見也未嘗聞也亦未嘗和也復倡而爲之說與夫前之倡者偶同焉天下其不信乎借令不信而三人者亦可以自信矣非同焉之可信也不約而同焉之可信也易之八卦其畫各三者曰此卦也予曰卦者其名而畫者非卦也此伏羲氏初制之字也聞者愕焉曰嘻甚矣其好異也予亦疑之淳熙戊申予與亡友延之同寮因語及之延之大喜曰此古人未嘗言平生未嘗聞也予猶疑之今年二月吾鄕之士西昌劉文郁從周示予以其所著周易宏綱之書亦曰八卦者古之字也予然後釋然不疑夫予之說從周未嘗聞也而從周之說予同焉從周之說予未嘗聞也而予之說從周同焉不曰古有是事乎古無是事而吾二人爲之說不可也古有是事而吾二人爲之說亦不可乎君子之談經可不可之問耳信與不信奚問哉予獨喜與從周乃有不約之同也夫約而同者同之私也不約而同者同之公也旣公矣天下信之可也不信亦可也然予之所喜者非喜從周之同乎予也夫喜人之同乎已者亦私也予蓋喜予之同乎從周也慶元庚申十一月從周受署歸榮其親首來謁予予始識之與之晤語愛其壯而敏竊自嘆予之老且衰也今以老衰之思乃偶同乎壯且敏者之說然則予之老且衰其尙可少進也乎此予之所喜也以予之喜揆從周之心從周獨不喜哉𨿽然此易之小學之事也未及乎易之道也從周蓋深於易之道者也旣以易學鳴上庠中文科矣初仕爲雷之郡博士雷之士無逺邇奔走而來學易焉不寧惟雷之士也嶺以南士無逺邇亦奔走而來學易焉不寧惟嶺之南士海以南士無逺邇亦奔走而來學易焉遂以其口講者綴而爲此書其於天人事物之理君臣父子之分仁義道徳性命之蘊君子小人消長之防天下國家治亂之柢聖賢君子出處進退之節皆由至白以鉤夫至至以察夫至纎其於學者之學易蓋涉鉅海之堅航陟泰山之修梯歟𨿽然其往梯航也其至非梯航也嘉泰甲子七月庚午誠齋野客楊萬里序

遞鐘小序

劉敏叔得一古琴攜來示余是夕霜月入簾寒欲墮指爲予作流水髙山申之以易水終之以醉翁詠其聲淸激若出金石聽者聳毛酸骨予命之曰遞鐘云年月日誠齋野客楊萬里廷秀

易外傳後序

六經至夫子而大備然書非夫子作也定之而已耳詩非夫子作也刪之而已耳禮樂非夫子作也正之而已耳惟易與春秋所謂夫子之文章者歟昔者伏羲氏作易矣時則有其畫無其辭文王重易矣時則有辭無餘辭至吾夫子特起乎兩聖之後而超出乎兩聖之先發天之藏拓聖之疆挹彼三才之道而注之於三絕之簡於是作彖辭又作小象之辭又作文言之辭又作二系之辭又作說卦之辭又作序卦之辭又作雜卦之辭大之爲天地纎之爲毫末顯之爲人物幽之爲鬼神明之爲仁義禮樂微之爲性命炳然蔚然聚此書矣其辭精以幽其防淵以長其道溥以重是書也其蘊道之玉府陶聖之大鈞也歟韓起聘魯見易象而喜曰周禮盡在魯矣當是時豈易之書惟魯有之歟抑諸國皆有而晉未有歟宜其見之而喜也然起之所見者羲文之易而已未見夫子之易也見羲文之易其喜已如此使見夫子之易其喜又當何如哉今乃得見韓起之所未見嗚呼後之學者一何幸也子貢在三千七十之中其科在乙其名在六其不在升堂入室之間乎然嘗嘆夫子之言性與天道不可得而聞夫子之易書非性與天道之言乎而子貢獨不得聞者豈嘆之之時此書未作歟抑已作而未出歟今乃得聞子貢之所不得聞鳴呼後之學者又何幸也每謂聞而知不若見而知蓋聞者疏見者親聞者略見者詳也觀子貢之嘆則見而知者反不若聞而知者歟然則學者之羨子貢又安知子貢之不羨學者也嗚呼學者又何幸也嘉泰甲子四月八日廬陵楊萬里後序

北牕集序

北牕先生鄒公和仲紹興丙子爲章貢觀察推官予時爲戶曹掾以鄕鄰故相得驩甚每見必論詩未嘗不移日也公之詩祖山谷記其誦所作如久霖云勸雷且臥鼓如讀人詩卷云聲名藹作紫蘭馥詩句淸於黃菊秋若置之江西社不知溫似越石乎越石似溫乎今其外孫曾叔遇盡得公之詩文若干捲將刻板以傳於學者豈惟學者之幸抑亦予之幸慶元庚申六月二十七日誠齋野客楊萬里書

誠齋集卷八十四

欽定四庫全書

誠齋集卷八十五

宋楊萬里撰

心學論

六經論

易論

論曰聖人之教不離於言而未始不離於言不離於言者言也未始不離於言者非言也言者道之因也聖人且得而離於言乎非言者道之詣也聖人且得而不離於言乎夫何故傳天下以其道而不示天下以其詣天下何從而詣其詣哉詣其詣則不因其因矣𨿽然詣其詣而不因其因可也未詣其詣而不因其因可乎是故不得離於言不離於言者不廢其道之因也不廢則恃此之情恃彼之愚是故不得不離於言離於言者不恃其道之因也以道之因者可忘而廢言見人之迷於塗而莫之指者也以道之因者不可忘而恃言指人以塗而謂之家者也莫指其塗天下自此絕指塗爲家天下自此愚堯之朱舜之均親不親而近不近言可以教人而傳道也則朱均久矣其堯舜也然同室之朱均不堯舜也而異世之洙泗有堯舜焉則夫子之心超然獨詣堯舜之詣也言可恃耶言不可恃耶聖人憂焉欲廢言也而天下之人豈人人而心孔子之心詣堯舜之詣也欲恃言也則天下將死乎吾言之中而不生乎吾言之外非吾言之死天下也死天下之見也天下之見所以死吾言之中而不生乎吾言之外者吾言之盡而天下亦以爲聖人之言盡於此也天下以吾言爲盡故捐其思捐其思故死其見死其見故貌信乎吾言而心無得於吾言道非得於吾道也不自得其得也嗟乎言者心之翳也曉天下者暗天下者也易曰書不盡言言不盡意嗟乎聖人之憂天下深矣乎而或者以爲聖人之意聖人自不能盡於言聖人之言聖人自不能盡於書也嗟乎聖人天地也今曰天能生物而不能盡生地能載物而不能盡載則天下有不笑其妄者乎聖人之言非不能盡意也能盡意而不盡也聖人之書非不能盡言也能盡言而不盡也曷爲不盡也不敢盡也中庸曰有餘不敢盡此易與中庸之妙也然則曷爲不敢盡也憂其言之盡而人之愚也漁者之於魚也有小其得者有大其得者小其得者必澗溪者也大其得者必江海者也江海之所以爲江海夫豈若是澗溪者然哉水石鑿然以明而虫魚歷然以見也淵乎其茫也黝乎其幽也是故求者加深則得者加大也聖人之作易其初有卦而已象焉在其後有象矣辤焉在最後有辤也如未始有辤也杳茫深微不可得而近也非不可得而近也不可得而近者所以致人之近也人致於易則近於易矣人之常情近則狎逺則疑故易之逺者所以投天下以疑而致天下之思也思則見見則悅悅則研研則詣故聖人之作易也不示天下以其道之詣而詣天下以其道之因旣曰因矣可得而盡哉天下因吾之不盡而求吾之盡則道也者聖人得而祕也耶夢飲酒者覺而言之於童子曰奚而醒也彼以爲眞飲也不悟其夢也或者曰聖人言不能盡意也其見與童子異不異也謹論

禮論

論曰道無所倚有所踐有所倚則天下莫之稽無所踐則天下莫之居莫之稽道之瀆也莫之居道之棄也聖人以道而寄於經以悟於後乃至於瀆與棄瀆則道不神棄則道不行道不神且不行則經也者無乃虛其所以寄而杜其所以悟哉夫惟經首於易而後道不瀆繼易以禮而後道不棄聖人之慮微矣蓋天人之理性命之源仁義道徳吉防悔吝紛然齒於卦而形於象卦之中又有卦而象之外又有象焉此所以爲無所倚也無所倚則無所窮無所窮者聽天下之人各入其入隨至其至也是以天下仰其神而稽焉𨿽然道則神矣不瀆矣天下於焉而稽之矣然天下之聖賢不數也而愚不肖則不疏也聖人之經爲聖賢而作也不爲愚不肖而作也則有易已多矣否則以不疏之愚不肖而舉責之以不數之聖賢是卻天下之進於聖賢而堅天下之心使安於愚不肖也是故聖人本之以不倚而進之以可踐禮也者所以示天下之可踐也圓不以規方不以矩運斤而成風惟匠石可也欲舉天下之工而皆匠石也皆不規不矩也則天下之工有棄其斧斤而去耳何則無所可踐也易者聖人成風之斤也禮者聖人規矩之噐也匠石不以匠石而廢規矩故無匠石而匠石聖人不以聖人而廢禮法故無聖人而有聖人蓋道有所可踐而後天下有所可居易之言曰神無方也易無體也彼且無方則不可以方求彼且無體則不可以體見不可以方求則契其方者出乎方者也不可以體見則得其體者遺乎體者也欲天下之人皆出乎方契其方遺乎體得其體嗚呼難哉是故有方焉有體焉如是而君臣父子如是而冠昏防祭如是而交際辤受如是而出處進退嚴乎灑埽之末以逹乎精義之神動容周旋之頃而禮皆至焉其義粲然無所不可知而其地畫然有所必可踐愚不肖者孰不可以勉而踐踐而居哉有可踐則天下得以不置其足於道之外有可居則天下得以置其身於道之內使天下置其身於道之內而不置其足於道之外相敬相愛相安相飬以至於今禮之教也而老子曰失道徳仁義而後禮又曰禮者忠信之薄嗟乎去禮以求忠信是去裘以求燠者之智也且禮亡則道徳仁義其猶有存歟嘗觀老子之徒有問乎聃者雁行避影而後進而聃未輕告也已則一日不可無師弟子之禮而天下獨可一日無君臣父子之禮耶人有一朝三飯於家而教其鄰以辟穀之方者此可信也哉聃是已謹論

樂論

論曰天下有同然之機不動於靜而不得不動於動不得不動於動者執其機以觸其機也聖人欲天下之趨於道而不得天下同然之機執之則觸焉而無動也觸焉而無動則能使天下之吾從者天下從聖人者也使天下之自從者不從聖人者也從聖人者非從聖人之至也不從聖人者從聖人之至也蓋從聖人則亦勉焉以從於人爾從於人未必得於已勉而往亦必廢而歸是故所從者𨿽聖人也人耶我耶至於不從聖人而自從者非其心欣然以啟也其何能決然以趨也欣然以啟而後聖人之道有以投決然以趨而後聖人之道有以驅故夫天下之情不病其不決然病其欣然者之不動也欣然之心一動則聖人之道有不動而行不挽而進不噓而髙不引而深者矣是故欣然之心者進道之機也歟聖人者得是機而執焉復執是機而觸焉惟其不觸天下也觸則天下之機動矣然則天下之所以決然於道者聖人有以動其道之機也其初易之無所倚聖人申之以禮之可踐宜亦可以少足矣𨿽然禮之道可以踐也而踐之者未必決然也豈非欣然者未動勉焉獨行歟人之情安於倨而禮勞之以恭人之情速於得而禮緩之以遜渇也而百拜乃得飲饑也而日昃未得食夫雍容文雅之化固天下之所不能廢而周旋委曲之節無乃天下亦有所不能盡安者耶夫使天下之情有所不盡安者則聖人之道其行豈得而遠也道行於暫而不行於遠是未得天下欣然之機也得其欣然之機而道可以遠矣且生者天下之至愛也死者天下之至畏也而兵家者率天下之人以趨其所畏而捐其所至愛也此亦有所甚難者矣令發而士之坐者泣沾襟臥者涕交頥此宜有所甚不樂者矣然鼓鼙之聲鏜然以鳴則三軍之士躍然以奮悲者喜惰者激至於殺身而不自還則有以動其欣然之故也故夫得天下之機而執之者可以動之而趨於不死也聖人之道非如兵家使天下趨於死之危也趨於道者趨於安也聖人者執其機而觸之則天下之趨也孰禦今夫金石絲竹八物之善鳴此其於吾道何與焉而聖人之經繼禮以樂者何也人有幽憂而不樂者散之以嘯歌有所欝結而不平者銷之以管弦聲之入人心易也然則天下欣然之機不寓於八物之質而寓於八物之聲也聖人得其機之所寓而執之以觸天下之機是故取仁義道徳之意而颺之於恬愉平淡之樂使聽之者心悅悅之者心愉必有渙然而悟犁然而契者矣樂之功用至此而天下不知也惟其不知乃其眞知也歟善乎孟子之言道也樂之實樂仁義是也樂則生矣生則烏可已也烏可已則不知足之蹈之手之舞之也夫聖人之樂至於使人手舞足蹈於仁義之中而不自知此化之妙也堯舜禹湯文武周公孔子者不示其機者也孟子者不祕其機者也謹論

書論

論曰易者道之聚也禮者道之檢也樂者道之安也聖人之道聚之以易則求者足檢之以禮則肆者約安之以樂則入者豫使天下之於吾道足而約約而豫聖人於此畢矣乎曰未也道之聲固不親於道之形也且夫道未始有聲也而有形也耶道無聲也而聖人聲之以言是謂道之聲𨿽然可以啟天下之聽而未有以信天下之觀啟天下之聽者聲也信天下之觀者非聲也形也形信而後聲信道果無形耶道猶天也天果無形耶天有是形故有是聲形者非聲之聲也聲者非形之形也風起於虛而颯然霆震於空而轟然此其聲非不足以信於萬物也使無蒼蒼者以麗焉則風霆者自托之無所而何物之信也哉今夫道者道之形言者道之聲形信而後聲信𨿽然吾非不知道者道之形也而誰其見之見秋毫於千里之外者離婁乎抑眾人乎離婁能諭眾人以已之所見而不能使眾人見其所見聖人者道之離婁也易禮樂者離婁之所以諭眾人者也眾則何敢疑乎離婁而亦豈信乎離婁也耶何則以己之目傳之天下之耳也然則聖人何以信天下之觀蓋天下之無形莫鬼神若也而聖人能使鬼神之有形況於道乎祭之有屍所以形鬼神之無形也道獨無屍耶堯舜禹湯文武周公者其道之屍也歟聖人之作經是以有書焉書也者所以立道之屍以形道之形以信夫易禮樂之聲也昔者易禮樂之作也聖人曰此爲易此爲禮爲樂天下不可一日而不行也知而行則聖則賢則君子否則愚則鄙則小人知而行則治則安則存否則亂則危則滅天下則從聖人矣𨿽然知而行者誰歟向之而成者誰歟背之而敗者又誰歟天下不見其事則曰此聖人之私言也聖人於是作書以信其言曰古之人有曰堯者有曰舜者有曰禹者曰湯者曰文武者曰周公者曰此知易禮樂之道而行之者也此得易禮樂之學性而身之者也其成就何如也反是則桀也紂也四凶也而已矣則天下之爲君臣父子者前有慕後有儆慕心一生則信道而必行儆心一生則不疑道而無不行嗚呼不知易禮樂之可行者無觀之易禮樂而觀之書則易禮樂豈其欺不知書之已行者無觀之書而觀之易禮樂則書豈其難不欺故可信不難故可至易禮樂者聲教書者形教嗚呼經至於書備之矣謹論

詩論

論曰天下之不善聖人視之甚徐而甚迫甚徐而甚迫者導其善者以之於道矯其不善者以復於道也宜徐而迫天下之善始惑宜迫而徐天下之不善始逋蓋逋因於莫之矯而惑起於莫之導善而莫之導是謂窒善不善而莫之矯是謂開不善聖人反是徐其所不宜迫而迫其所不宜徐經之自易而書非不備也然皆所以徐天下者也啟其扃聽其入坦其軌縱其馳入也馳也否也聖人油然不責之也天下皆善乎天下不能皆善則不善亦可導乎聖人於是變而爲迫非樂於迫也欲不變而不得也迫之者矯之也是故有詩焉詩也者矯天下之具也而或者曰聖人之道禮嚴而詩寛嗟乎孰知禮之嚴爲嚴之寛詩之寛爲寛之嚴也歟蓋聖人將有以矯天下必先有以約天下之至情得其至情而隨以矯之安得不從蓋天下之至情矯生於媿媿生於眾媿非議則安議非眾則私安則不媿其媿私則反議其議聖人不使天下不媿其媿反議其議也於是舉眾以議之舉議以媿之則天下之不善者不得不媿媿斯矯矯斯復復斯善矣此詩之教也詩果寛乎聳乎其必譏而斷乎其必不恕也詩果不嚴乎惡於盜而愞於童子今夫童子誑其西鄰之童而奪之一金不怍也而東鄰之童旁觀而適見之則怍焉見其奪也而又以告其不見者則怍焉病焉不惟見焉不惟告也見者與不見者朋譏而羣哂焉則不惟大怍也不惟大病也則啼焉則歸之金焉夫何其不怍於奪而怍於見故曰矯生於媿夫曷不啼於未譏未哂之先而歸其奪於譏與哂之後故曰媿生於議議生於眾夫奪人者污也奪而歸之者潔也其污也可擯其潔也可進奪於先而歸於後污初而潔終君子將不恕其初乎將揜其終乎則譏爲譽根哂爲徳源矣故曰媿斯矯矯斯復復斯善矣詩人之言至發其君宮闈不修之隱慝而亦不捨匹夫匹婦復關溱洧之過歌詠文武之遺風余澤而嘆息東周列國之亂哀窮屈而憎貪讒深陳而悉數作非一人詞非一口則議之者寡邪夫人之爲不善非不自知也而自赦也自赦而後自肆自赦而天下不赦也則其肆必收聖人引天下之眾以議天下之善不善此詩之所以作也故詩也者收天下之肆者也今夫人之一身暄則倦凜則力十日之暄可無一日之凜耶易禮樂與書暄也詩凜也人之情不喜於暄而悲於凜者誰也不知夫天之作其倦彊其力而壽之也天下之於易禮樂詩書喜其四媿其一孰知聖人以至媿媿之者乃所以至喜喜之也謹論

春秋論

論曰聖人之心有所必不肯而有所不得不肯其所必不肯者身焉則優也家焉則戾天下焉則敗矣聖人獨得遂其所必不肯也耶聖人之心非不欲喜怒之不作湛乎其止而粹乎以和也然嘗試行之家子弟僕妾之善猶不善不善猶善也則其家而戾也而猶可行之天下乎是故喜善怒惡聖人未必肯也不賞善不罰惡聖人得而肯哉夫子之反自衛也其於經繋焉制焉作焉定焉刪焉勤矣哉而志獨在於春秋蓋老而不疲不就則不防何也五經者夫子之所以教也春秋者夫子之所以政也徒教而不政堯舜不能以經一世而夫子能以經萬世哉問夫子者曰子奚不爲政而夫子答以是亦爲政彼見夫子之不政於人也而不知政於天也彼見夫子之不政於今也而不知其政於後也夫子之教行故天下卽其善去其不善夫子之政行故天下畏其不善以利其善畏其不善者夫子有罸政也利其善者夫子有賞政也以王而不天以公而不卽位夫子之罰政上亦不恕乎君之惡也以臣而或字之以裔而或國之夫子之賞政下猶不捐乎小之善也或者曰春秋天子之事也夫子匹夫匹夫而行天子之政吾恐夫子之不自脫於罰也而奚以賞罸人爲是不然夫子之身則匹夫也夫子之職則非匹夫也天也文王也周公也以天而視王則警與譴不在夫子乎以文王而視周則訓與責不在夫子乎以周公而相天子以令天下則賞與罰不在夫子乎非夫子求其警與譴訓與責賞與罰之柄也天與文王周公以是柄與夫子也然則何以知是柄之非求而天與文王周公與之也曰吾不知也非惟吾不知也而夫子亦或知或不知也夫子曰文不在玆又曰吾不復夢見則文王周公以是柄而與夫子知之矣至天以是柄而與夫子則𨿽夫子亦不自知也知則不可知隠則不可隠也然則夫子猶不自知而曷爲不可隠也天以與夫子而可隠則儀封人者孰告之孰發之耶莫之告而告莫之發而發則封人之言者人也其所以言者天也然則天與文王周公其與夫子者如此其急也夫子而緩其急辤其與獨不得罪於天與文王周公也耶故春秋者天子之事也天子無賞罸而夫子有天子之所無者躬乎天與文王之道而塞乎周公之職以佐天子之賞罰也然則夫子之賞罰非孔氏之私政也天下之公政也而夫子何過焉且經曷嘗曰此丘之爲哉書元書春者天之臨也書王者天子之臨也書公者魯之臨也天不得臨周周不得臨諸侯魯不得臨國乎得臨之斯得賞罰之矣罪我者其惟春秋以迹不以情也夫子之思不可謂不審矣嗚呼聖人之於天下後世教詳而政明如此入夫子之教者出夫子之政者也出夫子之教者入夫子之政者也入其賞政猶未逺於其教也入其罰政猶得入其教哉入有三而學者能取其二出有二而學者能去其一則夫子之道幾矣謹論

誠齋集卷八十五

欽定四庫全書

誠齋集卷八十六

宋楊萬里撰

心學論

聖徒論

顏子論上

論曰學至乎大足矣乎曰可以止未可以足也逾乎大則荒故欲止安乎大則忘故患足君子之學至乎大而止矣𨿽然止而未足者樂心誘之也蓋至其大則見其大見其大則樂其大未見則未樂愈見則愈樂樂心之長足心之消也人之未有得而足心生者無怪也彼未嘗食熊掌也而彊告之以熊掌之美彼固不肯以易膾炙也非安於膾炙而不願樂於熊掌也未有以誘其願而遷其安也人必食熊掌而後知天下之無味學必至大學而後知天下之無學甚矣道之能誘人也至則見見則樂人惟無所樂也有所樂則競而不厭故力焉而不倦非不倦也忘倦也競故禦焉而益勵挫焉而益振窒焉而益決奪焉而益悲夫如是奚其足且大學無淺深卑髙之序也有淺深卑髙之序者未離乎小學也何也見其卑則非卑無見見其淺則非淺無見見非卑則卑者不足照也見非淺則淺者不足臨也蓋有隔而不得者矣未有不隔而不見見而有不見者也見則無不見矣而猶卑髙淺深之足存哉𨿽然至而後見耶吾以爲至至焉見次焉平地而觀天以爲山之端卽天也至乎山之端而後見有山而無天聞京邑之麗者謂與裏之市無異也至京邑而後見其異耳是故不至不見不見不樂顏淵之問仁夫子一語之間僕藩墻去陛級徹堂室而納之甚大之地付之以一日克己復禮天下歸仁之事何其大也此君子之所驚也及顏淵領其大請其目則不離於視聴言動之間儆於非禮而已又何其小也此君子之所忽也惟其大而不驚此顏子之所以獨往小而不忽此顏子之所以獨來何也已也者人之欲也禮也者天之理也仁也者性之覺也克而復復而覺人者盡而天者還則天髙地下吾性之湛也雲行雨施吾性之遊也君臣父子仁義禮樂吾性之觸也一理徹而萬理融當是之時一者非寡萬者非眾徹者非唱融者非隨夫何故吾性之仁無寡也焉得眾無唱也焉得隨至則皆至不至皆不至見則皆見不見則皆不見至矣見矣頃刻而天下皆吾仁吾猶遲之而何驚於一日而天下歸仁也哉𨿽然夫子於此遺顏子以其憂者也何也顏子領之而樂旣樂而憂憂也者樂之生也非樂之生憂也至其大見其樂而憂乎不得居也儆非禮於視聴言動之間顏子也其求所以居其大者歟孟子曰仁安宅也人有聞宅之安不得至則戚不得見則戚至矣見矣而又曰吾將卜日而後居則向之戚徒戚而已矣蓋見而不居則宅自宅也於吾何有吾亦於宅何有夫子指是宅以居顏子顏子而少緩於居則一動目一搖足而失是宅矣得之之不易失之之不難豈不大哀耶是則顏子之憂也夫子曰吾見其進未見其止嗟乎顏子有憂而夫子無憂矣謹論

顏子論中

論曰道可遇而不可傳非眞不可傳也遇則可傳不遇則不可傳矣何謂遇以吾道之有迎彼之有是謂遇遇則不相距而不遇則不相受不相受而求相傳是煮石以求其爲粥也薪可盡釜可穿而粥不可成何也粥固石之所必無也天下之事從其有而迎其有則其功易取其無而納以有則其功難而況於以道傳人而人傳於不相受者耶蓋不相受而求其傳吾𨿽絜然有以與之彼則茫然不知所以受之吾𨿽昭然有以示之彼則暗然不知所以覩之彼非不受不覩也彼固無以受無以覩也舉珠玉以授無指而責其不翫指日月以示無目而責其不仰可乎若夫手與目具者惟恐吾之不授不示也授則受示則覩矣不惟授而後受示而後覩也𨿽不授之猶將取之𨿽不示之猶將窺之何則彼固有以遇也手與珠玉遇則其取不可禁目與日月遇則其覩不可閉大哉遇乎聖人以道而傳於人不有遇之何以傳之𨿽然聖人之於人固不忍以不遇而不傳亦不可以不遇而必傳不遇而不傳天下將以吾爲絕不遇而必傳天下將以吾爲拂拂之則有所不勝而絕之則又有所不悅聖人於此難矣哉以夫子而傳顏子顏子之幸耶曰非顏子之幸也夫子之幸也何也夫子之無難也何也遇而非傳也夫惟遇而非傳是以傳而必遇吾嘗觀夫子與回言終日而回不違其契蓋如此也契原於順順原於遇今夫日能消冰而不能消木豈日之樂乎冰而怯乎木哉冰與日相受而木與日相捍故也夫子之與回其日之與冰歟何其遇而順順而契也然則回與夫子之契豈夫子之言能啟人而顏子之聴能聴人也耶夫子之言能啟人也則難言之童子啟矣回之聴能聴人也則車馬輕裘之言入矣然則夫子之言言不以言回之聴也聴不以聴言不以言則言者天也聴不以聴則聴者亦天也以夫子之天觸回之天以回之天感夫子之天是惟無合合則遇矣夫何違之有當其未言回意已傳及其旣言回意無外使夫子一言而已領矣而況與之言終日耶或者曰回何功於後學也參如回則無孝經矣門人皆如回則無論語矣有經有道猶不傳也回也日安於韶濩鐘磬之側而弗考弗擊使有耳者無聞焉非過歟違生疑疑生問問生道而回也不違也嗟乎道以言而通亦以言而塞非言之能塞道也聴之者塞之也一失而爲訓詁再失而爲辭章言之盛道之衰也不有回之學何以使學者知有妙學哉學者棄其學以學回之妙學則盛者衰衰者盛矣盛者未衰而衰者未盛則回之無功於後學也宜也謹論

顏子論下

論曰顏子勇者歟夫子曰顏氏之子有不善未嘗不知知之未嘗復行也知不善而不能不行無勇也無勇而知知而不去是徒知而已矣是故知之不如勇勇者患不知而已顏子知不善則不復行非勇歟曰非也顏子知之極也勇足爲顏子道哉今夫火樂於燥而怒於擊愈擊則愈怒愈怒則愈樂勃然發於一熒之初而欣然進於不可禦之勢此其勇非不俊也然勢方盛而雨驟至則一息之間至於熄滅寒棄而不能以復振有所勇者必有所怯也人之情初而勇久而習終則頽墮委靡而不可起何則情固有怠也使顏子之於不善勇於去其一怠於罷其二則勇不如怯勇足爲顏子道哉是故勇於去不善不若安於去不善勇於去不善則必有所不去安於去不善則無所不去顏子之去不善非勇也安也然則顏子何以能安於去不善曰知之極也鴆之能殺人也明矣而遇鴆以死者夷然飲之而不悟非喜於鴆也非喜則曷爲飲曰不知也知則不飲矣天下之善何以異於水之可飲天下之不善何以異於鴆之不可飲然人之於不善明憎之明踐之何也豈非天下之不善或有似於善者耶不善之似善如鴆之似於水者似而不知不知而不疑則夷然飲之而死爾甚矣君子之學急於致其知也知不善如知鴆則終身而不行其不行非有所勉而能亦非有所思而諭思而後諭則夫不諭者必出夫思之所不及勉而後能則夫不能者必乘夫勉之所不繼顏子之不爲不善無所不及亦無所不繼去思去勉而惟照之以一知故不善之來迎者則敗過者則逝攻者則堅彼敗且逝故初不能欺而不能畱吾堅故不可入夫使天下之不善雜至乎吾前而不能欺而不能畱且不可入則不善之來曷嘗有而不知知而復行哉大學曰致知在格物知茍極其致矣物奚遁焉故曰顏子之知知之極矣知而不極猶未免不善之欺飛虫之觸牖而求出也其身去牖之外無毫髮之間爾毫髮而有所隔則終日求達而不得達知而不極𨿽其不知者毫髮也而於聖賢之眞知則千萬里之絕顏子之知極矣豈有毫髮之隔哉有毫髮之隔猶足以爲顏子病無毫髮之隔斯足以爲顏子賀夫子曰顏子有不善未嘗不知知之未嘗復行所以賀顏子之無毫髮之隔也歟謹論

曽子論上

論曰道不可易言也眞則詣差則離道之難言不差之難也夫子稱回之愚參之魯而聖人之傳乃愚與魯者傳之學者求其說不得則曰愚與魯道之資也智與慧性之翳也嗟乎言之似也而差也何也回之愚夫子蓋嘗言其如愚矣則回之愚豈其眞而學者猶以爲眞也若參也魯夫子之言未及盡也執夫子未及盡之言而以參爲眞魯參又何辭焉𨿽然參不病也學者病也右愚魯而左智慧則納天下之人於莊周之瓦礫佛老之寂滅也豈不病哉且參之魯豈其防然蚩暗然昧耶子曰吾道一以貫之門人相顧莫知所依據而參也領之以一惟防然蚩暗然昧者能之乎然則參非眞魯者也非魯而曰魯乃言語之不給文學之未敏歟言語之給文學之敏君子非有廢也而非所先蓋言語者道之級而級者非道也文學者道之寓而寓者非道也言語之不給曰魯可也文學之不敏曰魯可也曰非道之賊也非道之賊而亦非道之資人之資有所能能者事之資也明者道之資也參之魯短於能者也非事之資而已矣非事之資而移以爲道之資道固無用於能亦何用於不能哉謂能可以入道者妄也謂不能入於道者大妄也道則有可以入道矣曰明是也參也能之短而門人卓則其爲道之資者以其卓者也今也取其短者而謂爲道之資又欲去其卓者而謂爲性之翳不知其所謂翳者乃參之所以爲資而其所謂資者乃參之無所用於道者也今夫錐之鋭刀之利此物之敏者也然其能不出於錐刀之用而已窮日之力以營焉曽不能以燭跬步至於鏡其規不盈尺而天地之大萬象之眾秋毫之微一照而洞見焉以爲鏡往而鏡未始往以爲物來而物未始來非往也而無拒也非來也而無逃也則明之功也錐刀有是哉𨿽然鏡之明也反而照焉則與錐刀何擇曽子之心鏡也曽子之心非明則一以貫之之妙何以一照而洞見也則其所謂魯者亦不能爲錐刀之敏而已不能爲錐刀之敏而以爲道之資則錐刀之鈍者亦可以爲鏡乎且人之學於道惟根於一明也去明則於道何徹焉謂智慧爲性之翳則是欲反鏡以求照也豈不誤天下之後學哉故曰言之似也而差也子曰由之瑟奚爲於丘之門門人不敬子路子曰由也升堂矣未入於室也門人之敬不敬於吾子路無所損益也而門人可憐也聖人之言不心造其微而貌執其粗聖人安能一一而盡也哉子曰參也魯夫子未及盡也而遂謂眞魯也參何病哉學者不學參之非魯而學參之魯參誤學者耶學者自誤耶謹論

曽子論中

論曰學道者必有以用道也學之而無所用之則親見堯舜周孔而無所覿博極詩書禮樂易春秋而無所涉洞貫仁義忠信而無所歸何也堯舜周孔道之人也六經道之林也仁義忠信道之器也見其人極其林洞其器謂之不學不可也謂之不學道亦不可也學則學矣用則未有以用也布之可以溫故人取之以衣其身粟之可以飽故人取之以實其腹今且有人積布而不衣藏粟而不食則𨿽積藏如山而夫人者不免於凍餒而死矣夫布與粟如丘山而不免於死非不富之罪也富而不用其富之罪也學道而不用安以道爲哉曽子曰吾日三省吾身爲人謀而不忠乎與朋友交而不信乎傳不習乎此曽子之始學也彼固有所用之也然則曽子之用何所用用之者體之也體之者身之也學道而至於體之以身夫然後道爲吾之有矣故夫世之學道者吾見其學道矣未見其有夫道也學而不能有則道自道我自我也夫惟道卽我而我卽道者可以言道爲我之有以曽子之三省其身非省其身也省其身與道之一二也身與道果一也曽子之幸也若猶二也曽子其得不省乎省之則不二也且夫身與道爲二者豈身非道而道非身哉道與身爲一者又豈道自外至而身從中受哉謂身非道則身安得有夫道謂道非身則道安得有於身謂道自外至則有所至必有所見謂身從中受則有所受必有所盈迎其至而無見也及其受而無盈也則道非自外至而身非從中受也道非外而身非內則不可謂身非道而道非身也身與道本一也一而二者不察之過也二而一者察之功也子思曰鳶飛戾天魚躍於淵上下察也人之一心察之之妙上際於天下極於淵無一理之逃也而況於反是而用之於吾身之道乎匹夫有璧而櫝之於家旣久而偶忘之不勝其困而假匄於其鄰自以爲天下之至貧也而不知其富也三年而忽憶其璧也出而鬻之一朝而獲千金夫千金非自外至也匹夫之所自有也有千金而困於貧旣貧則富則察與不察也當其不察璧亦不亡及其旣察璧固自若道也者吾身之璧也學者有璧而弗察弗察而忘者也曽子者有璧而日察之日察之而日憶之者也爲人謀而忠與朋友而信傳道而必習學者豈無是哉有而不有者誰之過歟曽子一日而察者三豈有脫而不存也哉孟子曰萬物皆備於我矣反身而誠樂莫大焉知備而不知反宜學者之無所樂也曽子三省之學惟孟子傳之也歟謹論

曽子論下

論曰無聖人之天而求聖人之地其至者否也然則其孰爲地孰爲天仁也者聖人之地也力也者聖人之天也堯舜之所性湯武之所身孔顏之所傳惟此一事故夫仁也者聖人之地也學聖人而不求至其地是欲歸其家曽未及門而宿於墻之外也然則仁何事於力乎子曰仁之爲器重舉者莫能勝其爲道逺行者莫能至又曰有能一日用其力於仁矣乎而冉求亦曰非不說子之道力不足也故夫天下之重者莫重於不重之重而泰山爲至輕天下之力者莫力於非力之力而烏獲爲至羸仁也者不重之重也聖人也者非力之力也夫惟有非力之力者然後能舉不重之重不然子貢之辯子路之勇足以屈天下震諸子而一登聖人之門則寂然黙弛然廢舉其辯與勇納之懷而無所用之然則必有非力之力而後能舉此不重之重者也蓋夫口易彊而有辯也身易彊而有勇也資難彊而有力也非有其天其誰實能之故曰力也者聖人之天也無其天而求至其地無其力而求舉其仁此楚人之所以學烏獲而死也昔者楚人有慕烏獲之力而學之其裏之父欲持千鈞之負而適秦者聞楚人之力而請焉楚人者欣然而試負之然肩之而不能勝勝之而不能步步之而不能秦彊而趨焉不十步而絕筋折脛以死學者無聖人之力而求舉聖人之仁吾懼其肩而不勝勝而不步步而不秦也故夫烏獲可學而不可學也有烏獲之力而舉烏獲之負可也無烏獲之力而試焉可乎烏獲之力千鈞之負不可試也而況聖人之仁而可試乎哉有其力而堪其負其惟曽子歟曽子曰士不可以不毅任重而道逺仁以爲己任不亦重乎死而後已不亦逺乎曽子之力庶乎聖人之力者也何也其力然後肩之而能勝其力毅然後勝之而能步曽子之於仁以肩之毅以步之其至於秦無難也𨿽然輕天下之重者重而不之覺邇天下之逺者逺而不之慮曽子猶覺其重而慮其逺者也子曰仁者安仁安則重者輕夫何覺又曰我欲仁斯仁至矣至則逺者邇夫何慮此聖人之事也曽子未及也故曰曽子之力庶乎聖人之力者也𨿽然任重而能堪堪之而不釋道逺而能趨趨之而不息秦𨿽去楚逺矣其庸不可至乎而況吾仁非若秦之去楚也哉曽子也𨿽未能如聖人之不覺其重不慮其逺之安也仁以自任死而後已曽子其不至於仁乎子思曰或安而行之或利而行之或勉彊而行之及其成功一也曽子之謂矣謹論

誠齋集卷八十六

欽定四庫全書

誠齋集卷八十七

宋楊萬里撰

心學論

聖徒論

子思論上

論曰道必有措手之所而後學者得以用其功邈然如天淵然如淵則學者安所措其手哉子思曰喜怒哀樂之未發謂之中夫不言所以處喜怒哀樂者而止言其喜怒哀樂之未發者初無影之可捕而況求其形哉學者求其說而不得則流而入於槁木死灰之學夫槁木死灰之學非洙泗之學也異學也然則學者不入於此而入於彼無乃子思不示以措手之所而納之於茫洋之地而然乎子思不然也子思蓋有示人以措手之所者矣而章句之學離之也離而不合此學者所以止求之於喜怒哀樂未發之言而不知子思所以處夫喜怒哀樂未發之妙則固有在於言前也且子思不云乎天命之謂性率性之謂道修道之謂教又繼之曰君子戒不睹懼不聞莫見乎隠莫顯乎微故君子愼其獨然後曰喜怒哀樂之未發謂之中發而皆中節謂之和中也者天下之大本和也者天下之逹道致中和天地位焉萬物育焉蓋天下未有無用之道而君子亦不爲不蔕之言也中也者固性之有也然性不可見而中不可能使子思曰天命之謂性而止耳曰喜怒哀樂之未發謂之中而止耳則此言無乃鄰於不蔕而此道無乃墮於無用耶故子思之學不恃其性而恃其率不恃其中而恃其致率也者循是而教焉者也致也者力而求之也性不可見而率性者可見中不可能而致中者可能致則率矣中則性矣是則子思之意也而學者不詳之也象犀珠玉絕域之產也而人得而用之者夫固有以致之也吾性之中不如是之逺也不逺也不邇也則未有以致之爾致犀象珠玉則犀象珠玉至致中則中至然則何以致夫中曰喜怒哀樂之未發有以處之是也然則何以處夫喜怒哀樂之未發曰君子敬其獨是也蓋天下之理莫隠於十目之所視而莫顯於喜怒哀樂之未發當其未發吾已知之非吾知之也心知之也非心知之也天知之也天且知之而不曰不顯可乎曰不顯而不戒不懼則喜怒哀樂未發之初內不旣其養外不旣其實未發而不養則其發必妄未發而不閒則其發必肆妄與肆相遭喜與怒相激哀與樂相戰將以致中是閉蠅蚋千百於一室而求其靜也是以君子敬其獨也敬心不以隠顯而去畱則內有養外有閒方其獨也若不勝其眾也方其未發也若不勝其動也方其不睹不聞也若不勝其耳目之屬也何也獨者眾之源也靜者動之機也一息之頃心與天已知之矣知而養養而閒則一妄起一察動一肆動一儆隨察與妄應則察至而妄者除儆與肆隨則儆至而肆者伏妄者除而肆者伏當是時此心瑩然貞而法矣未發而貞發而非貞未發而法發而非法天下有是理乎去妄去肆而一之於貞與法而中在其間矣人有病目者不求其本而急其末以爲所病吾目者翳而已去翳則目宜必明然去一翳生一翳則不知養肝之過也肝得其養而目自明則夫翳者不去而去矣喜怒哀樂未發謂之中其自中也耶其有以養其中也耶謹論

子思論中

論曰聖人之言愈大則愈微此非有所隠也微之者顯之也言愈微故求之者愈力求之者愈力故浚之者愈深求之力浚之深而聖人言之微者顯矣𨿽然後之君子有能發聖言之微而置之顯天下之幸而君子之不幸也三人同行而入海一人得珠焉則二人必擠夫一人者二人者亦何仇於一人也珠也者擠之招也遊聖門而先發聖人之微則前有慍後有忌慍與忌並起而相競非君子之不幸歟且君子發聖人之微非以爲功也爲道也或者不察以爲學聖人而不能發聖人之微則天下將以我爲無功於聖門邀功之心生則相競之說起競則異異則朋異之中又有異而朋之中又有朋則以彊弱怪奇爲勝負爾非惟君子之不幸也亦聖道之不幸也蓋自夫子有性習近逺之論而不明言性之善惡至孟子則斷之以性善之說於是荀楊韓三子者各出一說以與孟子競說者以爲夫子不立論以起爭而起三子之爭者孟子喜於立論之過也嗟乎夫子豈不立論而持兩端則仁義禮智扵何而折衷哉性習近逺之說是夫子之立論也立論而微者也孟子豈喜於立論者哉入夫子之海先得夫子之珠瞥然見其性相近之防悟其眞而發其微不忍自私而分於人此亦仁人君子用心之切者也而孟子何過焉三子之競豈孟子起之耶三子邀功之急者也三子邀功而孟子遂爲過君子於此亦難於處也哉蓋將附三子則悖於聖人附孟子則三子者不服然則何以處之昔者秦緩死其長子得其術而醫之名齊於緩其二三子者不勝其忌也於是各爲新奇而托之於其父以求勝其兄非不愛其兄也以爲不有異於兄則不得以同於父天下未有以決也他日其東鄰之父得秦緩枕中之書出以證焉然後長子之術始信於天下有所訟者必有所質也中庸之書夫子枕中之書也而子思得之中庸曰天命之謂性率性之謂道又曰能盡其性則能盡人物之性可以贊化育參天地質之以此而後孟子之說始信也歟性果惡耶則曰違性之謂道可也烏用率且性旣惡則盡性之所至當逆天地而戾人物矣奚其贊又奚其參人性之有善惡善則惡不得以寄惡則善不得以居如冰之寒而濕火之燠而燥也今曰善惡混吾將曰冰之性燥濕混而火之性寒燠混也可乎至於裂性而三之裂三而五之則亦不勝其勞矣蓋三子言性而未見性者也曷爲言性而未見性也不自盡其性也自東海而趨西海必至於西海而後盡也未至於西海而止也曰西無海也之三子者是也吾性一盡而育人物參天地者在焉性爲善耶惡耶三子者亦嘗進於此也乎三子者自有性而不盡也宜其言之不徹也質之中庸而後三子者心服矣三子非服孟子也服孔子也三子服而後孟子之說信孟子之說信而後孔子之意明孔子之意明而後性善之論定性善之論定而後天下之爲善者眾則子思之功豈不大哉子思不邀功者也不邀功而大有功者也謹論

子思論下

論曰學者病乎無見亦病乎有見學而無見學之俗也學而有見學之妙也俗則病矣妙矣而亦曰病乎妙非病也妙而不反斯病矣人惟無見也人而有見則逐於見而不反蓋世有病於能俯而不能仰者終身不知有天也一日而其病愈仰而見天之髙自以爲未始見也而喜焉喜而不足則終日觀天而不復視地焉坐亦觀天行亦觀天不知逢荊棘蹈蹊壑也躓而傷焉豈天使之躓而傷哉傷生於喜喜生於見見生於不見故也學者其初患於無見也而盡鋭以求於一見見矣其患反甚於不見何也不見則羨旣見則喜自夫人之喜心一生也而道始逺矣非喜心之害道也喜其髙則必厭其下喜其逺則必棄其邇喜其大則必厭其細不知夫道也者下不二於髙邇不二於逺而細不二於大也而二之是故崇先覺卑後學務遐想蔑近思以君臣父子之日用爲淺易以仁義禮樂之名教爲粗迹於是探混茫以爲深極孤絕以爲髙而不知入於空虛無有之學以治身濟世此猶取夢中之飲食以濟饑渇也不已疎乎古之君子蓋有窮百家究六合極師友博論辧而無得也非無得也有得而無用也有得而無用則是吾見之爲病也從其見而反焉則有得矣見不損於今亦不加於今見不異於昔亦不同於昔此則向之所謂百家六合師友論辧皆非也而皆是也百家一人六合一室師友一戶論辧一口孰爲髙孰爲下孰爲逺孰爲近孰爲大孰爲細耶道之歸有在矣中庸曰道之不行也道之不明也賢知過之愚不肖不及也夫愚不肖之不及固離於道矣而賢知之過乃中庸之所甚憂而道之不行與不明乃賢知者之罪此無他見而不反之病也又曰君子尊徳性而道問學致廣大而盡精微極髙明而道中庸溫故而知新惇厚以崇禮是故居上不驕爲下不倍夫學之功至於居上而不驕爲下而不倍此眞有用之學也求其所以然者則本於不以性廢學不以大忽微不以髙棄中不以新忘故不以質去文嗟乎學至於此其斯以爲子思中庸之學也歟好遊者以爲九州之內四海之外其山川人物非復其鄕裏所有之山川人物也竭其家以爲糧以求博觀於天下三年而貧也而倦也悔而歸則其鄕裏之山川人物卽九州四海之山川人物也而後釋然悟翻然喜學者之學而有見見而不反蓋遊而未悔者也安得防而悔者與之共學子思之中庸也耶謹論

孟子論上

論曰仁可得而求乎曰可仁可得而聞乎曰不可仁不可聞學者烏乎求曰求以不言不求以言蓋體仁者心也而心非仁諭心者言也而言非心言猶非心也而言可以求仁乎哉言之非心也以言有所不能言也非惟彼心之言不能言於吾也吾自求之吾自得之吾自不能言之矣人有生而不能飲酒者問酒之何味其能飲酒者不過吿之以酒之美而已若酒之所以美者𨿽能飲酒者亦不能自言也非吝於告也極天下之善言酒者止於此也就使能言而不止於此亦不能使不飲者之知味何則吾以其言言酒而彼以其聴聴酒而言與聴卒非酒也韓子曰博愛之謂仁程子曰非也仁者覺也吾將是韓子則夫子之言有不然者顏回問仁子曰克己復禮爲仁於博愛何與焉吾將是程子則夫子之言有不然者樊遲問仁子曰愛人於覺何與焉仁之不可言也如此然則仁不可言則二子之論烏乎歸曰吾將歸乎夫子然則夫子之論仁不一也烏乎而得歸於夫子曰吾將由孟子以歸夫子程子者得夫子之潛者也韓子者得夫子之彰者也孟子者得夫子之潛與彰而據其防者也孟子曰惻隠之心仁之端也又曰今人乍見孺子將入於井皆有怵惕惻隠之心嗟乎孟子之言仁蓋至於此妙乎然則曷謂惻隠曰是不可言也孟子之言及於惻隠假惻隠以明仁而惻隠非仁也今於惻隠之外又求惻隠之說正使惻隠之說明而仁愈晦矣𨿽然試言之隠也者若有所痛也惻也者若有所閔也痛則覺覺則憫憫則愛人之手足不知痛癢者則謂之不仁蓋方其不知痛癢也搔之而不醒扶之而不卹彼其心非不愛四體也無痛癢之可覺也至於無疾之人誤而防一發則百體爲之震何也覺其痛也覺一髮之痛則愛心生不覺四體之痛則愛心息孟子曰不仁者以其所不愛此不覺於人者也曰人病捨其田而耘人之田此覺於人而不覺於身者也曰指不若人則知惡之心不若人則不知惡此覺於身而不覺於心者也以覺吾之痛覺彼之痛則愛人以覺彼之痛覺吾之痛則自愛自覺而自愛則何理之不悟覺人而愛人則何物之不覆是故不愛始於不憫不憫始於不覺不覺始於不痛古之君子以不如舜爲憂此一痛也以一夫不被其澤爲責此亦一痛也故曰痛則覺覺則憫憫則愛然則克己復禮仁也愛人仁也博愛之謂仁仁也仁者覺也仁也何也均惻隠之心也故曰孟子得夫子之潛與彰而據其防者也𨿽然孟子善言仁矣何與乎學者之事哉學者誦孟子之言曰吾知惻隠之爲仁也市門之儈終日導千金之賈而鬻金於市歸其家無一錢之蔵則外而不內也孟子之言仁何與乎學者之事哉孟子曰茍能充之足以保四海不能充之不足以事父母學者盍亦求其所以充之也哉謹論

孟子論中

論曰學不至於聖則不至於定孟子曰天下定於一豈惟天下求定哉惟學亦然學而不至於定則難於守而易於奪得而不能守守而不能不奪自非聖人誰不然者求定者必至於聖而後可也𨿽然至於聖而得其定矣有以定其聖無以運其聖則是鑄金以爲天地之儀其气之至其地之震無不應者天地則非不天地也而不能生萬物則其爲天地者特末爾學至於聖者天地也至其聖而不能運其聖者不能生萬物者也是故運天地者非天地者也運其聖者非其聖者也蓋天地以气運而聖人以智運智非仁義禮智之智也智者神之用也以其神運其聖而後參天地澤萬物之功可得而凝矣神冺則無所運其聖孟子曰伯夷聖之淸伊尹聖之任栁下恵聖之和孔子聖之時孔子之謂集大成集大成者金聲而玉振之金聲者始條理玉振者終條理始條理者智之事終條理者聖之事智譬則巧也聖譬則力也學者於此每難言也而說者有曰聖人猶力賢者猶巧有曰巧或有不能力無不至是不以巧爲悅者也不知夫孟子之意正以巧爲悅也孟子不云乎由射於百步之外也其至爾力也其中非爾力也射者悅於至乎悅於中乎射而不悅於中則天下皆后羿矣天下不皆后羿是以中爲悅者也是故至者中之所兼也中者非至之所兼也故曰其中非爾力也中非力則至非巧矣然則力者尙乎非力者尙乎聖之尙乎智猶射之尙乎巧也孟子之所謂智卽吾之所謂神所以運夫聖者也至於聖而不能運則三子者是也聖而運運而聖則夫子是也三子者惟其聖而未智是故任者不能淸淸者不能和和者不能淸與任夫子之聖非能離於淸任和也而離於淸任和也不離於淸任和夫子之所以聖離於淸任和夫子之所以智𨿽然以智爲加乎聖則曷爲曰始條理曰始終云者非序也用也荀卿曰始乎爲士終乎爲聖人始言戶終言室也此序也非用也孟子曰始終云者用也非序也始言施終言收也有投乎吾前者無以施則不集無以收則不止謝而不集釋老以之集而不正申商以之智以施之聖以收之動則集集則正千轉萬變而不逾乎同條一貫之天理此夫子之神而孟子獨見之也壺丘子與列禦防射壺丘子登髙山履危石足二分垂在外而下臨百仞之淵揖列子而進之列子汗流而不敢進嗟乎壺丘子能怖列子爾使遇孟子豈不敗哉壺丘子能垂危石者二分而已加乎此者壺丘子能之乎孟子則能之者也夫三子之見道者至乎聖極矣出乎聖之表而進乎智之事者孟子也壺丘子而遇孟子吾恐壺丘子之汗流也嗟乎壺丘子之不遇孟子也謹論

孟子論下

論曰君子能輕富貴歟君子非能輕富貴也能出乎富貴也未有以出乎富貴而曰我能輕富貴將以輕之適以重之夫惟出乎富貴者然後不爲富貴之所誘何則此固有以破其誘也市井之人窮日之力竭智巧以爭錐刀之利人人自以爲得也登山而下視之此與蟻蚓之爭糞壤有以異乎非彼之暗而吾之明也彼方居其中而吾則立其表也然則破富貴之誘者必立乎富貴之表者也然則其孰爲富貴之表禮義是也君子者登夫禮義之山以下視聲利之市而明見富貴之糞壤則天下之富貴有不破者乎夫旣破之則無所用之天下之所爲汲汲於富貴者夫固有以用之用之故求之無所用之則安以求爲哉貴極人爵而富以萬鐘反視吾身而無闗焉而有怍焉無闗則何所加有怍則有所病得富貴也未有所加而先以自病則富貴者眞何用哉孟子曰生亦我所欲也義亦我所欲也二者不可得兼捨生而取義者也此孟子之所以出乎富貴而立其表也知義之必取則生猶必捨也而不能捨富貴也耶又曰非獨賢者有是心也人皆有之賢者能勿防耳一簞食一豆羮得之則生弗得則死嘑爾而與之行道之人弗受蹴爾而與之乞人不屑也萬鐘則不辧禮義而受之萬鐘於我何加焉爲宮室之美妻妾之奉所識窮乏者得我爲之此之謂失其本心此孟子之破富貴之鉅力也歟蓋簞食豆羮之非禮而乞人辭焉萬鐘之非禮義而士君子受焉乞人之辭辭有用者也士君子之受受無用者也何則簞食豆羮之不受則乞人者饑而死矣萬鐘之不受士君子之身無乃未至於死耶未至於死則曷爲受之曰爲宮室之美也妻妾之奉也知識之求也且夫疏食曲肱聖人樂之啜菽飲水聖人以爲孝也顏路請車聖人不與也聖人之自奉與奉親與交際夫固不以外爲悅也今夫非自奉非奉親而特爲宮室妻妾知識之奉而安於受不義之富貴此爲誰計耶乞人能不愛其身之死以不離於義士君子不能不愛奉人之具以不離於不義可怪也乎且身無一毫之加而有丘山之損妻妾知識享萬鐘之奉而吾身不逭乎萬世之誅豈必明者而後見哉故孟子曰鄕爲身死而不受今爲妻妾知識而爲之是亦不可以已乎且乞人之心心也士君子之心心也曰士君子之心無乞人之心可乎有之而失之也故曰失其本心士君子之膏肓孟子其痛箴之矣嗟乎欲天下之不爲者不可使天下之不爲也必窮其爲之之由而折之孟子不使天下之不受不義之富貴而深折其所以有用於富貴者使天下曉然見其有用之無用也禮義之未亡聖學之不絕誰之力哉謹論

韓子論上

論曰韓子原道之書孟子以還一韓子而已大哉韓子乎𨿽然其猶有不合於聖人者歟若曰道與徳爲虛位之類是也曰此乃韓子之所以合於聖人者也聖人之道非以虛爲徳非虛而曰虛位者道徳之實非虛也而道徳之位則虛也天下之物惟其位之實是以莫得而入也其位不實則虛與實皆得入而居之夫惟有以實其位之虛則其位不可入矣韓子之言所以實其虛也且夫道徳也者果何物也謂之無也何以不無其名謂之有也何以不有其形惟其有名聖人之所以實之以用世也惟其無形異端之所以入之以欺世也昔者生民之初蓋有所甚不安也生不養死不葬居焉而無別羣焉而無聴爭焉而無決也聖人者倫以經之具以維之仁以親之義以愧之經之故立維之故不散親之故不相棄愧之故相憚由乎此者謂之道體乎此者謂之徳根乎心而形乎事進則賢至則聖熟則神皆不外焉者也聖人者以爲是足安天下澤萬世而無憂也孰知夫聖人之力有所不及遂遺聖人之憂蓋天下之未安則惟安之求而不暇乎其他天下旣安而侈心生焉於是道徳之名卑非能去道徳之實也天下玩其實而疑其名也自天下之翫也而道徳之位始虛自天下之疑也而異端之道徳始入蓋聖人之道徳旣行而天下之大安天下旣安而不知其所以安者乃聖人之道徳也不知故翫舉君臣父子日用飲食之事彼皆翫以爲常而不足異也而聞聖人有所謂道徳云者樂其名而求之不知其所以常者卽其所求也不知故疑彼以爲道徳云者必有所甚異而世皆未之見也於是舍日用而求新奇而異端斯入之矣何則有虛之可乘也人有居巨室享膏粱者久而厭之以爲是不足居不足享也而聞山林之姦人有異說者天之可以飛而升風露可以食而壽也則捨其室而從焉其室旣虛則姦人者何憚而不乘以入之哉道徳者天下之巨室也非如曠野之空虛也而其位則虛久矣而天下之人去其室以求其室其位得而不虛耶異端乘之韓子塞之異端入之韓子出之韓子曰仁與義爲定名又曰吾之所謂道徳云者合仁與義言之也而後道徳之虛位可得而實矣匹夫細民見其鄰之徙而去也則私其土田而畊之他日其鄰者歸焉則爲匹夫細民者將遜而去乎猶將私之也老子以空虛爲道徳此私吾聖人之田者也韓子出而仁義還則聖人之田宜誰歸故曰韓子之言所以實其虛者也謹論

韓子論下

論曰君子之去異端非異端不去之可憂而異端旣去之足慮異端之不去蓋有能去之者矣去之矣其患有大於未去之時何則有以去之無以處之也如去盜焉方盜之作也紛紜震擾若無以支持之焉者於是深計以圖之盡力以角之圖之而中角之而勝其遂無盜矣乎曰未也盜之未敗而防也有不可以不受者矣及其敗也有不可以盡殺者矣不受其降而不寛其殺不可也受其降而寛其殺不可也蓋聚姦宄之民而驟散之散之而無以處之則其復爲盜也又有甚焉者矣天下之入於佛老豈皆好其淸淨寂滅之道者哉有好焉者有畏焉者有利焉者士之爲髙者則妄意以爲此可以悟性命而超生死也則之焉此好之者也士民之幸於福田利益之誘而栗於死生報應之誑者則亦之焉此畏之者也愚夫細民之惰者無能者廢疾者鰥寡孤獨者進而窺二氏則見其不業而食不劬而居反而顧其身則茫乎無之於是亦之焉此利焉者也韓子也固憂夫好焉者之不可奪畏焉者之不可祛也而利焉者之無以處尢韓子之所大畏焉何也好焉者可以理遷舉先王之道而力明之以實夫位之虛閉其入而開其歸韓子則有原道之書畏焉者可以事曉善而祥不善而殃此天下同見之事也烏有福田利益之妄旦則生夕則死此天下不足怪之事也烏有死生之怖韓子則有與孟簡氏之書弔武侍禦氏之書使韓子之言行則奪以祛何難若夫民之利焉者一旦驅而散之其徒之爲萬者不知其防也散而無以處也歸而無以生也廢疾者坐而死鰥寡孤獨者坐而死惰者無能者肯坐而死哉坐而死者奚罪焉君子何忍置之扵此也其不肯坐而死者不去而爲盜決而爲大亂者無之去異端所以仁也而無罪者得死所以爲治也而反得亂則是不如不去之安也是故韓子旣思所以去之又思所以處之韓子曰人其人火其書廬其居明先王之道以道之所以去也又曰鰥寡孤獨廢疾者有養也所以處也文王之治岐也必先夫民之窮而無告者此非惟旣其仁也亦防其民之利於爲異也三代之時異端之不興豈特一道徳而同風俗之力歟亦其所以處民者盡爾韓子之意眞先王之意也然則韓子曷爲言之而不行曰韓子能行而不得行者也蓋有得行而不行者矣將能行而不得行者罪耶得行而不行者罪耶謹論

誠齋集卷八十七

欽定四庫全書

誠齋集卷八十八

宋楊萬里撰

千慮策

君道上

臣聞言非尙於奇尙於用也事非難於料難於處也奇而無用能料事而不能處此豈非士大夫進言謀國者之大患歟昔之人蓋有長於談兵工於說難而死於說言非不可奇也疏於用也蓋有知七國之必反而無以制其反能三策匈奴而不能一策昆陽之敗料事非不明也昩於處也今天下之士乘聖天子求言急治千載一時之秋而爭言天下之利病夫豈無一言之切於用而一事之善於處也哉而未聞朝廷行某人之言而興某利也又行某人之言而除某害也夫言而無用者言之虛聽而不用者言之棄臣不知言之不行者其言而無用歟其聽而不用歟其言之虛歟其言之棄歟言之虛者其責在下言之棄者其責將誰歸天下皆曰聖天子之求言者以爲始初淸明之美觀耳其然與否臣不得而知也臣所知者臣將治臣之言以塞臣之責臣每不量其愚而夙夜以思當世之故千慮一得慨然欲吐者有三十策焉願有獻也非敢謂有用也亦不可謂無用也惟朝廷財擇臣聞人主之治天下必正其治之之主人臣之相其君必先正其人主之主而小人敵國之欲傾人之國也必先敗其人主之主而已齊人懲於夾谷而謀魯也不以齊謀魯也以魯謀魯也魯以女樂罷朝而孔子行則先敗其用孔子之主也孰爲用孔子之主也非魯君之心乎越人懲於防稽而謀吳也不以越謀吳也以吳謀吳也吳信宰嚭而子胥疏是先敗其用子胥之主也孰爲用子胥之主也非吳王之心乎是故人主之有天下如富家之產也人主之有一心如富家之有家主也今也有千金之產而其家主者博弈焉酒色焉與不逞之奴客狎而不嚴焉則其千金之資人孰不視之爲外府耶而其友之忠焉者不先正其家之主而欲扶其主之家是故枝其東而西傾富其左而右貧世之君子之相其君也不過曰人才之未用也民力之未裕也國未富而兵未彊也太平之未有期而敵國外患之未有已也是皆知扶其主之家也而未知正其家之主也古之君繼體守文不知艱難而敗其國者臣未暇言也請言其創業之難而又自敗者隋文帝取周敗陳以混二百年四分五裂之天下開皇之治漢以來僅有此爾其賢明何如也唐莊宗與梁對壘於河上不解甲者十五六年百戰而气不折卒以滅梁其英雄何如也二君者創業之難如此然皆身不免於禍而國不免於亡夫興隋者文帝也亡隋者亦文帝也滅梁者莊宗也自滅者亦莊宗也君一君也而興亡成敗之自異也蓋前日之文帝前日之莊宗正其主也其主正則國從而興後日之文帝後日之莊宗自敗其主而已其主敗則國有不敗乎蓋二君者天下之主也二君之心者二君之主也勤儉創業之心一變而爲逸欲樂成之心主已敗矣當其惑於女子嬖於伶人二君自以爲無害也然女子伶人之禍一發則橫潰決裂而不可救卒以殺二君之身而覆二國之祀則天下之所以治亂存亡者夫豈階於外哉亦視其人主之主何如爾今以天子之聖明仁孝而加之以典學之緝兢業如舜勤儉如禹不邇聲色如湯不盤於遊田如文王則所以正心誠意以立其致治之主者至矣臣猶首以爲言者蓋聖人之防其心不恃其天而盡其人不儆於危而儆於安今日邊事小息矣憂顧小舒矣外息而內舒此治亂安危之所伏而未測者也豈無以新聲麗色而蠱上之心者豈無以伎巧玩好而蕩上之心者豈無以弋獵遊幸宮室臺榭而迎上之心者道塗相傳萬幾之暇毬馬稍進矣臣不敢信也而不能不懼也獨不見髙漸離之築耶事豈必大而後慮也漢文帝之賢與成康孰先孰後也惇朴勤敏一無嗜好顧獨稍好射獵未損帝之賢也而賈誼諫之曰不獵猛敵而獵田彘翫細娯而不圖大患可爲流涕賈山亦諫曰願少衰射獵修先王之道不如此則行日壊而榮日減二臣者所以責文帝備也非責之備也愛帝之全也臣願聖天子罷毬馬之細娯而求聖賢之至樂收召天下耆儒正學之臣與之探討古今之聖經賢傳深求堯舜三代漢唐所以興亡之原而擇其中以之正心修身日就月將聖徳進矣則五帝三王之治涵養於聖心而周流於天地敵國𨿽彊其彊易弱也

君道中

臣聞有天下之憂有君子之憂天下之憂憂其君之不爲也君有爲矣天下之喜而君子之憂也蓋不爲之君其心遲天下之所不快有爲之君其志鋭天下之所甚喜𨿽然喜者憂之所由寓也鋭者遲之所由伏也夫何故鋭則速不以速而成則以速而折天下之事有百全之成而無一折者乎求其成則必有以忍其折不忍其折則無務於速也速而折折而不忍則鋭安得不變而爲遲哉一朝之有爲必至於終身而不爲是故君子見其初而憂其終古之君子得有爲之君而輔之以求立天下之大功則必有以養其君之志而古之君子亦必有以自養其志詳其發而重其舉非詳其發也恐發之疏則一發足以廢百發非重其舉也恐舉之輕則一舉足以廢萬舉君臣之間其立也堅其謀也老夫是以有老成則不欲速堅則𨿽可折而不可沮勝而不勇敢而不怯得而不喜失而不挫優遊容與以待天下之隙而徐制其要領蓋昔者晉文之圖伯也二年而欲用其民子犯曰民未知義民知義矣又欲用之子犯曰民未知信民知信矣又欲用之子犯曰民未知禮蓋文公之志踴躍奮迅而欲有爲者三也而子犯三遏之越王之報吳也四年而召範蠡問曰伐吳可乎曰未可也又一年又問曰伐吳可乎又曰未可也又一年又問焉又一年又問焉則皆曰未可也蓋越王之志踴躍奮迅而欲有爲者四也而範蠡四拒之二臣者舉其君踴躍奮迅之气而納之於欝抑憤悶之地使朝夕咨嗟求逞而不得逞則無乃過乎蓋二臣者深所以養其君之志懼其速而折折而沮也及其國力已彊兵气已振事幾之來而不可失勝形之見而不可禦則破楚滅吳了此事不終朝爾唐之徳宗其志有一日不在於平藩鎭者乎然不勝其憤鋭於遣三將而一伐一伐而生朱泚之變也則不敢言及於藩鎭者終其身求節度則與節度求宰相則與宰相故藩鎭之禍始於肅宗而成於徳宗至於亡唐藩鎭亡之也徳宗豈眞成藩鎭之禍者哉速而折也折而沮也使徳宗而不速則不折折而不沮則豈不猶可爲也何遽至於晚年之姑息哉文宗之志有一日不在於誅宦官者乎然不勝其憤鋭於任訓注而一決一決而生甘露之禍也則不敢言及於宦官者終其身專制則聽其專制詆辱則甘其詆辱故宦官之禍始於明皇而成於文宗至於亡唐宦官亡之也文宗豈眞成宦官之禍者哉速而折也折而沮也使文宗而不速則不折折而不沮則豈不猶可爲也何遽至於飲恨以沒哉二君之志本以求天下之大功而反以得天下之大禍則不養其志之患也頃者新天子卽位之初春秋鼎盛聖武天挺超然有必報不共戴天之心克復神州之志天下仰目而望庶乎中興之有日也然親徵之詔朝下而和議之詔夕出元戎之幕方開而信使之軺已駕紛紛擾擾以至於今而國論卒歸於和此其病安在哉蓋兆今日之和者符離之役也事不極則反不生勢不激則變不形暄甚則雨冬窮則春理固然也戰豈與和期哉和者戰之變也非求變也激而不得不變也且是役也天子之志固在於取中原也抑嘗熟策之詳議之耶議之不詳也防之不熟也得城而不能有也成功而不能善後也是故前日之勇一變而爲怯前日之鋭一變而爲鈍安得而不歸於和哉當其師之出也臣固知有今日之和也何則天子卽位之初𨿽堯舜爲之亦不能以一日而洽威徳於天下也威徳未有以洽乎天下而欲一舉以求非常之功是非有成心也有幸心爾成乎心猶未必成乎外也心則幸矣獨能成乎外耶今日之事臣所大懼者懼天子之志沮於一折而敵人有以窺吾之沮而天下之禍所從生也唐之二君蓋可鑑矣人有未富而先急於作大屋者屋未成而家已貧則他日之一墻之頽一籬之缺而不敢議於補葺夫一墻易補也一籬易葺也其費視作屋不同也勇於屋之大而怯於藩墻之細則其志之沮也臣嘗讀蜀志至於劉昭烈三見諸葛亮之事則爲之太息蓋昭烈以漢之裔欲誅曹操以復漢室此昭烈之雅志也然得徐州則失徐州得豫州則失豫州敗於呂布又敗於曹操奔走狼狽於荊楚之間而無所於歸宜其而不復自振也而其見亮曰孤不度徳欲信大義於天下而智術短淺遂用猖獗至於今日然志猶未已嗟夫昭烈者是時已老矣衰敗屢折而志猶未已此亮之所以樂於委身而願效其謀者也彼其徒手而成鼎峙之業其以此哉今天子以天下之半帯甲百萬表裏江淮安坐而指揮天下之豪傑以圖恢復祖宗之業而雪靖康之恥進則成混一之功守則成南北之勢何至於以一小折自沮而汲汲以議和哉臣願天子堅昭烈之心而無以唐之二君自處則中興之功天下未絕望也

君道下

臣聞聖人之伸於天下也有神而其屈天下也有威威藏於神故其威不測神行於威故其神不狎蓋天子以一身立天下之上其力爲至孤立而不失其立則治而興否則亂而亡其勢爲至危然以至孤之力而天下附焉以至危之勢而天下憚焉附焉則不離憚焉則不抗不離故孤者彊不抗故危者安孤轉爲彊危反爲安則神與威在焉故也神去則天下離之矣威脫則天下抗之矣天下離與抗而後孤危之形始見聖人之神與威獨可頃刻脫而去之而不執而畱之哉然則其孰爲威孰爲神聞之曰裏無當於表而表非裏則不存左無當於右而右非左則不全物固有暌而合殊而同二而一者是故淵非龍也而龍之神在於淵山非虎也而虎之威在於山何也龍不淵而陸虎不山而柙則龍虎之神與威不在龍虎而在童子之尺箠矣故龍不可離於淵虎不可離於山而人主不可離於柄柄也者人主之山淵也歟上執其柄則神與威不在於下下竊其柄則神與威不在於上觀柄之所在而治亂見矣執柄以明用明以公而害明者偏也進退人才罷行政事號令之出納賞罰之可否此豈非人主之柄歟其柄一去則所謂人主者人主之名存而人主之實亡惟天下之至明者能使是柄在已而不去夫何故天下之至明者其初天下未測其明也未測其明則其下必有以嘗之否則欺之取天下之所是而雜之以非取天下之所非而亂之以是以探其上而幸其惑是謂嘗嘗而不動也嘗而動則易其眞是者而誣之以爲非蔽其眞非者而文之以爲是是謂欺故古之明君居明以晦以俟其所嘗而出晦以明以破其所欺彼狎吾之晦而嘗者至矣嘗則繼之以欺然後吾之明一發焉則劃然出於所嘗之外而卓然不墮於其所欺之中夫安得不服則其柄宜誰歸故曰執柄以明齊威王有焉有一人之明必合天下之明合天下之明以爲一人之明者天下之公明以一人之明廢天下之明者一人之私明也古之君有百發而天下不服有一發而天下大服則公與私之異也然則曷爲公不罰天下之所同賞而不賞天下之所同罰顯詢而不陰求眾問而獨決顯詢而不陰求則姦不召矣眾問而獨決則同者不欺而欺者不行矣於是擇天下之善惡大且顯者而賞誅之則明一用而天下不爲不察故曰用明以公舜有焉古之君失其柄者皆暗者也暗則失其柄固也而愈明者愈失之何哉明者多恃而善疑此偏之所從生也明則偏矣偏則不明矣蓋恃者以明出於已爲矜而以明出於人爲媿疑者以親暱爲可信而以公卿大臣爲可防以明出於人爲媿則舉朝不敢有言非不言也言而莫之入也以公卿大臣爲可防則舉朝不敢有爲非不爲也爲而莫之行也當是時天下之柄亦可謂不移於臣下而天子之勢可謂尊矣而君子未敢賀也何則收於前而移於後防其一而不防其二也公卿大臣不得以議之於公則親暱小人得以侵之於私天下之人但見今日行某事也明日用某人也而不知其所從來也非謀之於左右也非謀之於諸大夫也非謀之於國人也豈天子徧察天下之事而盡識天下之人歟或曰此宦者之力也或曰此外戚之力也或曰此幸臣之力也夫是三人者天子以爲親暱而可信也不知其乘吾信而逞其姦也以爲陰可以助已之明而外不知也不知其蔽已之明以盜其柄也其初不疑其姦其終卒禍其國故曰害明者偏也漢之元成唐之徳順有焉春秋傳曰捨大臣而與小臣謀楚莊王曰無以嬖禦士嫉莊士偏聽生姦獨任成亂鄒陽所以言於梁兼聽則下情通偏聽則下情壅魏徵所以言於唐少師亂隋子翚殺隠祿產危漢朱異亡蕭柰之何漢唐數主之不悟也今以主上之聖明而躬攬天下之柄豈容有漢唐季世之事𨿽然漢成帝知惡石顯而不知王鳳卽顯也唐憲宗知惡王叔文而不知皇甫鎛卽叔文也非不知也明於人而暗於已也臣願聖天子以古而察於今蓋當石顯王鳳裴延齡王叔文用事之日元老大臣之廢退蓋有出其意者矣姦邪小人與夫戚裏幸佞蓋有介其援而至宰相侍從固而而不解者矣蓋有忠臣義士排之不勝而反被其禍者矣此天子之柄所自移而天下之亂亡所自出者也陛下聖學髙明洞視萬古讀之至是以爲是耶非耶盍於燕閒之餘思漢唐羣小之禍而以此數事黙觀而深省焉今日其無是事乎可以自慶而塞其所至之門其有是事乎可以大懼而防其所植之根察之察之又重察之逺邪佞而親正士則自宰執至於侍從經筵臺諫館閣之臣孰非聖天子之腹心耳目哉政事也人才也號令也賞罰也疑焉則以問之是焉則以行之非焉則以詰之欺焉則以罪之不一從不眾違則堯舜之聖一武而至矣豈若漢唐四君盡疏千萬人而獨信一二親暱小人也哉爲虺爲蛇履霜必冰臣不勝忠憤

國勢上

臣聞善立國者以人成天而不以天敗人蓋國之所以廢興短長者天也而所以使其廢興短長者非天也人也惟人爲能成天惟天亦能敗人非天之敗人也人實恃天以自敗而天亦不能如之何也且夫國與天地有與立焉古之國蓋有至弱而存有至彊而亡者蓋有一再傳十餘年而遂滅亡有三四十世七八百年而不絕者夫彊者宜其不可亡一再傳者皆艱難創業之君宜其不可滅而乃至於滅亡何也弱者宜其朝不及夕傳世至於二三十年之後大抵不驕則怠宜其無以自立而乃至於長存又何也求之而無其形究之而無其端故曰天也國一國也有昨廢而今興有旣亡而復存君一君也有朝弱而暮彊有前衰而後盛夫豈不以人乎哉故夫善養身者能延旣絕之年善謀國者能延旣衰之祚人之所至天亦至焉故曰人也自堯舜禹湯文武之爲國計與孔子孟子之徒爲世主言者大抵言人多於天而言天寡於人則憂有國者之以天敗人也臣竊觀天眷我國家已往之驗以卜方來之祚則知商周曆年之數未足爲國家諭也臣蓋喜而憂之喜者天也而所憂者人也方北敵爲靖康之役彼謂天下無復國家有也而民心依依戴其舊君是以有南京之立方北敵爲維之役彼謂深入窮侵之計不淺也而風潮效靈一隔千里我是以有海道之安方金亮爲江上之役彼謂投鞭於江可以利涉也而千艘一炬敵兵敗北我是以有江海之防則天之維持全安我國家者屢危而屢不危愈揺而愈不防其眷何如也則國家子孫萬世帝王之業了了在人目中矣𨿽然天之所以天者盡矣而人之所以人者果盡也耶臣不得而知也果不盡也耶臣不得而知也臣獨怪夫赤白囊一至則廟堂騷然而失措某所未有備某所未有兵募市人招武勇以爲臨時應卒之計講解之義一許則君臣欣然而相慶罷戎幕散舟師徹邊防息憂顧以享安逸無爲之樂旣君臣欣然矣而邊塵又動也則騷然之色復見旣廟堂騷然矣而和議又集也則欣然之心復生此何爲者耶千金之家不幸而大盜爲之鄰前有父兄不戴天之仇而後有盡盜吾千金之產之意彼夫盜者日夕聚惡少治兵刃伺間隙以圖我未有以乘也則陽謂我曰吾與若爲好也所謂千金之主人者將遂毀藩墻投挺刃晏然盤樂飲酒而不爲之慮乎抑將外姑與之好而陰益爲之備也嗟乎千金之子能不忘於盜而爲天下國家者不能不忘乎敵天下之憂復有大於此者乎則所謂以人成天而不以天敗人者臣所不敢知也蓋臣聞之古之敵國對壘而未有息肩之期者其處之大略有四一曰謀二曰備三曰應四曰墮何謂謀晝不甘食夜不安寢君臣日夜蹙額相顧以敵仇未滅爲大憂以天下未一爲大恥以宗廟社稷未有萬世不可亡之實爲大懼收召豪傑選馬厲兵深謀宻計期於必取所謂臥榻之側豈容有鼻息雷鳴者太祖皇帝所以建一統之業也何謂備謀人而羽翼未成也機防未至也釁隙未生也則遂不謀人也耶我不彼謀彼必我謀是故防之也豫而備之也周修政刑求人才深溝髙壘積粟治兵恐懼儆戒常若一日而敵之至也夫是以屹然有不可犯之堅動則不可以制人靜則可以不制於人爲客則可以百全爲主則可以萬全矣孫仲謀之所以走曹操也何謂應欲爲謀人而不能舉欲爲備人而不能勞政事紀綱守其常兵革士馬因其舊其國不至於大治而亦不至於大亂敵不至則不慮其至敵至則徐應其至夫不慮其至而徐應其至者非有萬萬之素也盡於一決以幸一勝爾故其勝也幸也非計也宋文帝之所以支佛貍也何謂墮旣不能謀又不能備又不能應茍於安而不知危伏於其中偸於樂而不知憂寓於其間狎於敵人之計而不悟墮於敵人之計而不疑至於覆亡其國則曰天也吳之所以誤於越也謀人者其國興備人者其國安應人者其國僅存而墮於人者其國必亡有國者可不深懼而謹擇於此四者乎臣竊觀朝廷今日之大計而深所未諭也謀耶備耶應耶墮耶蓋亦不出於應而已矣敵至而能應愈於不能應非不可也而未善也何則餒而始學稼渴而始浚井得爲善理家者乎其平居不爲萬全之防而緩急乃幸於一勝之功可以勝也而不可以必勝也可以幸也而不可以數幸也臣懼朝廷今與敵人講解之後輕信其情而不防其詐也歷下之兵一解而淮陰之師至鴻溝之境一分而垓下之禍作此往事明也臣願朝廷深爲之備以待不測之警而後立國之大計臣得次第而歷陳之

國勢中

臣聞聖人不幸而當天下分裂之際者有所謂萬世之業有所謂數百年之業國無兩存無兩亡非有北無南則有南無北爾有能舉天下之二而一之此萬世之業也畫地以相伺據險以相拒攻則不足守則有餘此數百年之業也今聖天子旣懲於一舉而折則萬世之業其成未有形而其廢未有也而數百年之業亦獨擾擾而未求所定岌岌而未見所立則亦可謂不能也已非不能也能而不爲也非不爲也爲而不果也果則爲爲則能矣昔司馬晉內有王惇蘇峻之亂外有劉石之敵晉宜不能乎晉也而無病乎江左十葉之基劉宋之初譙縱梗蜀盧循逼都下而姚氏慕容氏拓防氏沸中原宋宜不能乎宋也而無害乎南朝數百年之祚晉宋之君何人哉使朝廷當此時將不爲國乎𨿽然此猶有天下之半也至於七十里而興商百里而造周湯文何人哉朝廷當此時將不爲國乎𨿽然此猶有土也至於漢髙帝一劍之外無餘物光武一牛之外無餘資而以創業以中興二君何人哉朝廷當此時又將不爲國乎嗟乎以髙光爲之能以無國爲有國也以湯文爲之能以一國爲天下也以晉宋爲之能以危國爲安國也然則天下豈有不可爲之國哉亦存乎其人如何爾今也內無惇峻譙盧之猖獗外無劉石之英雄而獨當一守成之金國而又以全楚爲家吳越爲宮此楚莊吳闔閭子胥種蠡之所以彊霸用武之國也西控全蜀南擁荊襄北據長淮此髙帝先主孫仲謀楊行宻之所以興起之根本也鉅海限其東而三江五湖繚其南北此古之六朝所恃以爲不防而不可兼得者也引巴蜀之饒漕江淮之粟市西戎之馬而號召荊楚奇材劍客之精鋭此漢唐之所仰以爲資者也奄是數者而有之而日夕惴焉不能以自存常若敵人之制其命是挾千金而憂貧有孟賁之力而憂弱者也故曰非不能也能而不爲也非不爲也爲而不果也使天子一日斷自一心不惑羣議卓然挈吾國而大有所建立則萬世之業爲之有餘也而況數百年之業哉獨患乎因循頹墮亡其我之所可惜而徹其敵之所可忌者而已矣蓋吾之所可惜而吾不惜則凡所可惜者無所往而惜無所往而惜者亡之所從開也彼之有所忌而吾不示之以其所忌則凡所可忌者無所往而忌無所往而忌者冦之所從召也昔者秦之滅六國非秦能滅六國也六國實自滅也不思久長之計而茍一日之安爭先割地以求和於秦地朝割而兵夕至蓋六國之君臣其初以爲尺寸之地不足惜也不知夫國之亡乃自不惜尺寸始非尺寸之地能亡國也尺寸之不惜則不至於亡國不止頃者敵人求唐鄧則與唐鄧求海泗則與海泗此何爲者耶人有禦冦而不禦之垣之外乃毀垣以納之曰吾將拒之戶是得爲善禦冦者乎夫室以戶存戶以垣存也垣毀是無戶也室其得存乎蜀失漢中而劉禪降唐獻淮南而李景蹙朝廷獨不見之耶此臣所謂患乎忘其我之所可惜者也漢髙帝之西入闗也兵之所至迎刃而解如此其鋭也以仁義之師乘秦之亡如此其易也以髙帝自將而子房爲之謀如此其全也而不敢越宛而挈秦非宛之能重秦也能病漢也蓋宛者漢之後顧之病也宛一下則漢何病焉使秦人先得漢之所忌遣一將固守而不下則秦未易以歲月入也異時朝廷舉長淮數千里而視之如隙地不葺不壘不置一卒使敵之去來如入無人之境此何爲者耶議者猶曰是時敵之瘡痍未盡瘳而勢力未全盛也而今者狠然有窺吾淮甸南下牧馬之意朝廷倘復如前日置淮度外則天下之大禍至矣虎之所以不可捕者窮崖深林入者凜然而又羆遊乎其前豹伏乎其左此人之所以甚忌也使羆與豹皆去而虎立於途人孰不操戈以制之哉臧質壁盱眙而佛貍亟還劉仁瞻堅守壽春而周師未得志朝廷獨不見之耶此臣所謂患乎徹其敵之所可忌也大抵敵人之求可以與可以無與天下之地可以無守可以守可以與者貨也可以無與者地也可以無守者已失之地也可以守者未失之地也可以無與而與焉可以守而不守焉今之大患不在此耶蓋金亮嘗求漢淮之地矣而光堯不與之地而與之戰臣願朝廷以光堯之塞金亮而塞敵之貪如蜀如荊襄如武昌如沿江朝廷固嘗嚴守備矣臣願今日以待沿江之上而待淮凡淮之要害之地敵之所必攻者巨鎭如廬壽廣陵者則各擇一大將委以一面而付之重兵至於其它州郡則多其壁壘而葺其城池城池堅則可攻而不可下壁壘多則敵有牽而不敢越有大將重兵以居要害則沿淮之州有所恃而無所懼兵法所謂常山之蛇者此也蓋固國者以江而不以淮固江者以淮而不以江而今之說者或曰淮不可守而江可恃嗟乎不恃江者江可恃也恃江則江不可恃矣昔者陳後主盡召江北之諸將以朝正而韓擒虎賀若弼掩其虛以至江上陳之君臣猶曰天塹必無可濟之理且引周齊之兵五來皆敗以待隋言未旣隋師濟矣甚矣夫江之誤人國也非江誤人之國也恃之者誤之也宮之奇曰虢虞之表也唇亡則齒寒江者淮之虢也淮者江之虞也朝廷其勿恃江而恃淮勿恃淮而備淮則數百年之業可得而議矣不然恐未可以一朝居也或者又曰守淮善矣其如淮地之空曠何若夫江者紀涉所謂備之不過數處直差易爾是不然有淮而後江者吳之江也無淮則江者非獨吳之江也亦敵之江也全而有之猶恐失之而況分之哉且吾之有淮以爲空曠也使吾之不有而敵有之彼以爲空曠彼將居而畊畊而守守而伺則吾之一喘而彼聞一動而彼見人惟有所不可測而後不可圖引敵以自逼而日夕與之相目於一水之間則國尙何可爲而敵尙何可備哉故夫江者誤人之國而紀涉之論又誤人之江者也且吳人者欲淮而不得也非得淮而不欲也吾則有吳人之所無而又可棄吾之所有耶臣是以流涕而極言之至此

國勢下

臣聞有爲者必爲其全何謂全不福其福不利其利是謂全夫爲國者何向非福何擇非利而曰不福其福不利其利何也非不福其福也不福其禍中之福也非不利其利也不利其害中之利也夫何故貴乎福者貴其福而無禍貴乎利者貴其利而無害曰福焉而禍之所寄曰利焉而害之所藏是無福賢於福而不利賢於利也故曰有爲者必爲其全不福其福不利其利是謂全今夫徑寸之珠潛於驪龍之頷而襲於萬仭之淵人將語我曰珠可得也其信者智乎其不信者智乎宜若信之者之智也殊不知身與珠孰爲重陸與淵孰爲安捐吾身而珠可得猶不爲也況身可捐而珠不可得耶今士大夫孰不曰中原吾之舊物可取而不可棄𨿽然意則忠矣言則快矣而爲國計則未也策今者不以今而以古料後者不以後而以今古者今之鏡也今者後之柢也盍觀之東晉乎蓋嘗有幽並矣至王浚劉琨亡而幽並亦亡又嘗有河南矣至祖逖亡而河南亦亡非數子之死而始亡幽並河南也數子之未死而幽並河南已亡矣蓋其存者名也其亡者實也盍觀之劉宋乎蓋嘗得闗中矣至髙祖還而失關中又嘗得淮北矣至明帝北討之敗而失淮北非髙祖之還明帝之敗而始失關中淮北也髙祖之未還明帝之未敗而關中淮北已失矣蓋其得者名也其失者實也聞之曰𨿽鞭之長不及馬腹何則功視時爲成毀時視天爲虛盈天之所至時亦至焉時之所至功亦至焉未聞時先天而待功先時而就者也是故天與時相遭則以百敗之漢髙帝取百勝之項羽天與時相逢則以劉葛之雄傑孰視孱弱之曹丕靖康之初金人之北歸也河北嘗爲吾有矣紹興之間金人割地見還也河南長安嘗爲吾有矣金亮之冦也海泗唐鄧又嘗爲吾有矣隆興之舉也符離又嘗爲吾有矣乃有矣而卒不有焉何也時也非時也天也然則古之舉亦足以爲今之懲今之事亦足以爲後之規矣是故爲今之計和不如戰戰不如守和則懈戰則力故曰和不如戰戰則殆守則全故曰戰不如守昔吳大帝時諸將各欲立功多陳便宜帝以問顧雍雍曰兵法戒於小利此等欲邀功名非爲國也茍不足以損敵所不宜聽蜀將姜維每欲大舉伐魏費禕曰吾等不如諸葛丞相丞相猶不能定中原不如保國治民無決成敗於一舉嗟乎吳其以雍爲懦而蜀其謂維爲壯矣𨿽然未見其害雍信懦而維信壯也及諸葛恪以輕動無功而民怨姜維屢出黷武而國亡則顧雍費禕之言猶信噫宋徳當天卜世萬億敵人驟興未必能久不待智者而後諭也然日有中昃月有盈缺天之道也而況國乎天之於我國家蓋必有時矣可以俟不可以躁蓋聖人之於時所不能者二曰去曰來所能者二曰待曰乘臣願朝廷盡人事以周其待待其來而決其乘不以小利而輕試吾之大技不以小鈍而中怠吾之大計則中興之全功不在今日在何日耶燕嘗欲圖符堅慕容垂曰取果於未熟與自落不過句日然其難易美惡相去逺矣金人之彊不及符堅其君臣萬萬不及堅朝廷盍少待哉

治原上

臣聞爲國者其患在於有敵而無暇有敵而無暇則其立也不固而其應也不詳非立之不固而應之不詳也欲固而無暇於固欲詳而無暇於詳也何也有敵而無暇則休息之日常不加多而戰鬭之日常不加少戰鬭之日多故居者負擔以立田者操兵以畊而守者被介冑以臥休息之日少故有心不及運有口不及議而有智有勇不及施夫如是立安得而固應安得而詳哉天之生萬物者春也而生春者非春也日之明萬物者晝也而生明者非晝也春不能生春則生春者冬也晝不能生晝則生晝者夜也何也冬者天之暇而夜者日之暇然則和也者戰之暇也歟𨿽然爲國者患無其暇亦患有其暇有其暇而用其暇者暇也有其暇而安其暇者偸也是故暇能福人之國亦能禍人之國孟子曰國家閒暇及是時明其政刑𨿽大國必畏之此用其暇者也又曰國家閒暇及是時般樂怠傲是自求禍也安其暇者也越王會稽之役請成於吳吳以爲眞請也不知夫越之將求其暇而用之也是故王女女於王大夫女女於大夫士女女於士勾踐不恥也輸其寶器玩以女樂勾踐不愛也惟不恥故有以復其所大恥惟不愛故有以保其所甚愛防稽之棲恥之大也社稷之存愛之甚也夫惟其小者無所恥無所愛故國中之民疾者吾得以問死者吾得以葬富者吾得以安貧者吾得以與賞罰物備吾得以審車馬兵甲吾得以具夫是數者得以盡而吳固在其股掌矣彼夫差者方且疲於伐齊之行驕於黃池之防而不知越人固己制其死命蓋越得其暇而吳不得其暇越用其暇而吳無暇之可用此之謂暇能福人之國北齊與周不兩立也非齊並周則周並齊爾而齊主恃周冦之小息君臣謂一日取快可敵千年至有無愁天子之號周師之克晉州也猶曰小小交兵乃是常事故齊亡陳之與隋不並存也非陳並隋則隋並陳爾而陳主恃隋人之交聘君臣謂王气在此敵何能爲至於縱酒賦詩而不輟隋師之濟江也陳主尙醉守江者亦醉故陳亡此之謂暇亦能禍人之國今天子卽位五年於此矣頃者天子之所以宵衣旰食公卿大夫之所以竭心盡慮者惟支持彊敵一事而已至於法度紀綱教化刑政之具所以開中興而起太平者皆未及也非不及也無暇於及也今者講解旣成邊不警是猶謂之無暇歟有暇矣而廟堂之議所謂法度紀綱教化刑政之具又不及焉臣不知天子之所以宵衣旰食公卿大夫之所以竭心盡慮者何等事耶將以講解而偸朝夕之安耶將未忘中興之計而猶有意於堯舜三代之治也若曰偸朝夕之安則齊陳之禍可以懼矣孟子之言可以儆矣若曰未忘中興而有意於太平之治也則臣不知其未忘者何策而有意者何議也臣但見今日出令曰申明條法而已眀日出令曰士民不得服涼衫而已不知天下之事猶有大於此等否耶抑亦深謀密議天下不可得而見耶臣甚懼焉晉武帝臨朝惟談平生常事而不及於國家逺略何曽知其必亂王導辟王述爲掾旣見首問米價君子是以知江東之不振也今日之施得無與談常事問米價者類耶夫無暇則憂有暇則休天下之事百變如雲萬轉如輪一旦敵人又動則又曰無暇臣不知法度紀綱教化刑政之具所以開中興起太平者何時而可議哉詩曰淇則有岸隰則有畔今欲治而茫無畔岸臣欲不懼得乎

治原中

臣聞天下之不治非起於莫之舉常起於舉而莫之隨舉而莫之隨則上之人自舉而自廢一政之出一令之行十人而聽一人不聽宜未害政令之流行也而政令之不行未始不自一人不聽始夫何故十人聽而一人不聽則十者必觀夫一人者試之也試淵以綆試刄以堅而試十以一一者不聽而上不問則十者之聽亦將反而爲不聽古之聖人必有以杜夫天下之觀以弭天下之試以齊天下之聽夫天下且相與觀而莫之見試而莫之測則天下之聽安得而不齊天下之聽一則吾欲前而前欲卻而卻欲左而左欲右而右惟吾之爲無不隨者當此之時天子患不舉爾舉而大有爲焉夫誰我禦今天子非無神聖英武之資非無開中興起太平之志然五年之間殊未有以大慰天下之望求彊而得弱求治而得不治此其病安在哉公卿大臣後國而先家先身而後君莫肯橫身以當天下之大難縉紳士大夫甲可乙否各求其說之勝而上之人不知所定三軍之士天下之民玩習於偸𨿽作之而不起令之而不從是故天子有其資而無其挾有其開而無其應一舉而天下不隨則自罷而已矣此豈非中天下之觀墮天下之試而未有以致天下之齊故歟然則何以致天下之齊將有以齊天下必有以聳天下將有以聳天下必有以變天下小變則小聳大變則大聳小聳則小齊大聳則大齊方歲之新乾坤之晏溫動植之寜止豈不可樂哉而一坐笑談未競之間或失色於迅雷之驟驚慢者肅伏者興勾者逹天地造化之政令發於頃刻而徧於四海莫敢或玩而違之者變而聳聳而齊也玩而不變堯舜禹湯文武不能以爲治湯繼夏則變夏夏之政禹之遺也武繼商則變商商之政湯之遺也後之言治者必曰不復三代則不可而湯也不復禹而變禹武也不復湯而變湯是二聖人者豈捨彼之成從我之矜者耶變之者復之也湯變夏之政而湯之治復乎禹武變商之政而武之治復乎湯非復而何期於治不期於政要其是不防其異故湯武一變而天下聳然而防新陛下蓋繼光堯者也繼光堯而變光堯可乎非變光堯也自變其變也且光堯曷嘗不變異時治極而獘亦極紹興之初一變而銳用元祐之政以作天下之偸故風采凜然至今使人興起其後權臣柄朝恭已旣久一旦赫然黜姦黨收威令以還朝廷之尊故破彊敵授聖天子出於一日之獨斷而天下不知其所自來陛下卽位五年而未大治則光堯之所以變之之方獨得而緩也哉變必有要要必有先今之變其孰爲要孰爲先聞之曰法不必行不如無法人不任責不如無人今天下之大患不在於法之不備而在於法之太詳不在於賢人君子之不眾而在於人才之太多何者法備而不必行人多而不任責故也然則今日之事欲一舉而變之盍亦刋其法之繁以必天下之從一其人之責以閒天下之遁而後天下大可爲也昔者唐虞象刑而夏后肉辟三千漢髙祖約法三章而武帝增至三百五十九夫以法之繁簡而較其功夏之治宜過乎虞而髙祖之治宜不及乎武帝而乃不然則法果在於備乎晉範文子有功而歸則曰郤克之教也臣何力之有至庾亮敗於張曜而商融言於陶侃曰將軍爲此非融所裁周公曰惟王有成績而梁武侯景之禍蓋生於朱異也異不職其咎而使武帝歸之時運夫古之君子歸功於主將而後之君子歸過於主將古之君子歸功於其君而後之君子不任其過而使其君自任其過人之不肯任其責也如此今也兼歷代之憲承列聖之制法不可謂不備法備而不治則非不備之罪也備而不必行之罪也科舉任子之所取軍功之所奏動以千計才不可謂不多才多而不治則非不多之罪也多而不任責之罪也臣何以知法備而不必行法之說曰茗之私鬻者其罪流民之不飲酒不茹葷而習妖教者其罪死夫罪至於流與死不爲不重矣而鬻私茗與不肉食不止者何也有重法無重刑有重刑無重罪也非無重罪也不勝其重也非不勝其重也不勝其重之眾則難於重重則難於必且夫以銖兩之茗易錐刀之利則執而流之至於小民以貧不能自存則絕肉味以求一糲之飽則又執而殺之以情而言君子亦有所必不忍者矣必不忍之心生則必不行之法見民見其法而不見其心則曰上之法皆然也法者驅天下之具也其具廢則其驅弛有急而求其從其誰從之臣何以知人多而不任責人之情固有所欣有所憚宅淸顯而享丰腴此其欣也應紛擾而當危難此其憚也天子者執天下之所欣以招天下豈以茍悅天下之私哉捐之以所欣蓋將屬之以所憚而今之士大夫自許以勇於所憚以邀其所欣旣得其所欣則避其所憚無事之時服章焜煌步武虛徐天子出而臨之𨿽虞之野無遺賢周之濟濟多士未足逾也然寺監者曰吾曷不臺省也郎曹者曰吾曷不侍從也侍從者曰吾曷不宰執也宰執者曰吾曷不二十四考中書也階嬖幸以進則名曰防徑挾諂曲以進則名曰稱防植黨以進則名曰客聚斂以進則名曰才朝攘夕爭患失而憂不得一何勇也至朝廷卒然有一意外之事天子呼某人而問之則曰臣何足以知之又呼某人而委之則曰臣何足以奉明詔貪者求免事而不求免官畏者求免官以逺避其事又何怯乎惟其勇於彼是以怯於此而朝廷不悟也且豈有身爲宰相而天子使之將兵以禦敵則以親病辭者天下有緩急而宰相尙不可使則他人安得而使之使之則曰彼寔爲宰相予焉能戰臣愚欲深詔有司刪法令之細而不急者大而不可行者重復而可以去者如太祖皇帝時法度簡而要明而信設者必用存者必行不與天下爲戱庶幾天下之可驅天下𨿽無事也不測而擇一事大而且難者詢之眾而遣一所厚之大吏爲之避而不爲則誅如唐太宗之斬盧祖尙爲而敗事則誅如舜之殛鯀則天下之怯可以一變而爲勇夫天下之人可驅而天下之怯皆勇則國可彊而敵可取開中興太平臣心了然見其易易爾

治原下

臣聞政以令而行亦以令而不行令焉而政不行非天下眞敢慢天子之令以違天子之政也或者天子有令而自慢之爾人惟不自慢也人而自慢則天下孰不慢之夫固有以召也且天子之令天下也豈不欲行其政而曷爲自慢其令自慢其令者生於出之不審而壞於發之不一不審故可快而不可行有言而不自寔始乎喜卒乎怒不一故發而悔悔而更今日而發者至明日而更者至將從其發者乎從其更者乎不審者欺天下者也不一者惑天下者也令至於欺而欲民之信令至於惑而欲民之不疑是畫宮以與人而曰能館指千蹊萬逕以導人而責其皆詣也而可乎周家之盛也天子深拱於京師而象魏所揭木鐸所振誥命所被眾至於六服羣辟外至於九夷八蠻極至於海隅出日防走俯伏以聽王命至於其衰則犬戎所攻鄭伯所射子帶子朝之所逼而四方諸侯閉戶髙枕而莫之救召之而不至諭之而不聞賞之而不恩詰之而不威此四者何爲其然也蓋嘗求之成王以剪桐興而幽王以舉亡如此而已矣剪桐戱也舉亦戱也而興亡異焉則信與不信之異也且不以防而恕不以戱而誑則天子豈有一言之欺天下而天下亦豈敢忽天子之一言哉彼者警急之耳目也無警而舉之召諸侯而誤之後能終無警乎後而有警有警而非誤則孰不以有警爲無警非誤爲眞誤歟一令之不信乃至於殺其君以敗其國不信之禍一至此哉臣嘗讀易至於渙而得其說其象辭曰風行水上渙其爻辭曰渙汗其大號夫號令一也旣取於風之行水又取於汗何也今夫風與水相遭也爲捲爲舒爲急爲徐爲織文爲立雪爲湧山細則激激滌滌焉大則洶洶輷輷焉不制於水而制於風惟風之聽而水無拒焉成周之盛非風也歟若夫人之身汗則安不汗則疾旣汗而復入者疾入而出者猶有瘳也入而不出則不可爲矣幽王之病非汗之出而入入而不出者歟然則令之必行欲如水上之風而令之不行則如復入之汗聖人之作易前之說以爲天下之師後之說以爲天下之資也臣竊觀今日之號令何以異於作易者前之說所云者耶糴於民而用夫所謂交子者此亦一利也然臣不知止以利官歟抑以利民歟止以利官則恐非朝廷之所忍爲也利民則臣未見其利也何也官用之於民民亦用之於官則上下均利也今也糴則用之於民兩稅之輸而民以與官則官不受與官而官不受則民持此將焉用之朝廷蓋有命許民以此輸之官矣名許之實拒之名用之實廢之則其令無乃誑耶至於恩沛有所謂民之四親俱存者蠲其徵役有司至今持而不行曰諸郡未有例也且夫令之出也其可行與否抑嘗審之乎不審而出令令出而不行天下無緩急也有緩急而天子下一令天下又將曰不久必寢不寢必更豈不殆哉朝廷試思之

誠齋集卷八十八

欽定四庫全書

誠齋集卷八十九

宋楊萬里撰

千慮策

人才上

臣聞人才之在天下求之之法愈宻則愈疏取之之塗愈博則愈狹然則天下之才果不可求乎古者一代聖人之興則一代之人才亦從而興夫豈不求而自至也蓋聖人者度越世俗之拘攣徹藩墻去城府神傾意豁以來天下度外奇傑之士故才者畢赴不才者自伏后世之君以爲天下之人舉將欺我而不可信於是立爲規矩創爲防墨以簸澄汰天下之士取之不勝其精而實粗得之者皆截然入規矩中繩墨而奇傑之士皆漏於規矩繩墨之外故求治而莫之與治遭亂而莫之與除紛紜膠擾而卒不能成功然則天下之才求之安事於密而取之安事於博哉蓋密則必有所隔博而未離於密也國家自祖宗知規矩繩墨之未足以羅度外奇傑之士也是故進士任子以待羣才制科以待異才得人蓋不少矣然自制科中罷而復行今四十年而竟未有一士出而副側席之求此其故何也無乃今之制科非古之制科歟無乃不用規矩繩墨而規矩繩墨愈急歟故臣嘗謂今欲求制科奇傑之士夫惟有所不求斯可以求之矣昔者西漢制科之盛莫武帝若也嘗求其所以策之之說則曰上嘉唐虞下悼桀紂而已則又曰禹湯水旱厥咎何由而已何其甚平而無難也非無難也不暇於難也夫武帝者方夙寤晨興以願聞治道之要之不暇而暇搜蠧簡摘庾詞以爲茍難以與書生角一日之記問也哉今則不然先命有司而試之以莫知所從出之題旣又親策於廷而雜之以奧僻怪奇之故事不過於何晏趙岐孔安國鄭康成之傳注與夫孔頴逹之疏義而已此豈有闗於聖賢之妙學英雄豪傑濟世之策謀也哉以訓詁之苛碎而求磊落之士以虫魚之散殊而鉤文武將相之才不幾於施防鱓之笱以羅橫江之鯨掛黃口之餌以望鳳之來食也耶其不至固也非惟不至也亦不能也非惟今之士不能也𨿽使古之聖賢如孟軻者復生亦不能也孟子之時去周之盛時與今孰逺也孟子與孟獻子相去猶近也諸侯惡周籍之害已而去之孟子已不能記其詳孟獻子之友五人孟子已忘其三則孟子亦安能中今之所謂制科也哉夫孟子者固無事於此能也孟子則有所能者矣孟子曰如欲平治天下舎我其誰韓子曰孔子以是傳之孟子此孟子之所能也今不求天下之士爲孟子之所能而求其爲孟子之所不能則是其所求者非其所求也故曰今欲求制科奇傑之士夫惟有所不求斯可以求之矣且朝廷以此等求士而不得也求而得則亦惡用是呫呫者爲哉張華能對千門萬戶之問而不能救賈後司馬倫之亂前之敏後之疑小之明大之暗臣愚欲望朝廷防之以祖宗漢唐制科之本意立大端而去細目使士之所治上之爲六經之正經下之爲十七代史與諸子之書而削去傳注奧僻之問其學則主乎有用其詞則主乎去諛上及乘輿而不誅歷詆在廷而不怒使天子得聞艸野狂直之論而士得專意乎興亡治亂經濟之業庶乎奇傑有所挾者稍稍出矣議者曰求馬者非求駑也求駿也今去其難而純乎易則懼駑者之至如之何是不然求馬者求其一日千里乎抑將求其他技乎今求馬者不問其能千里與否而曰吾欲其能撮蚤而捫虱搏防而擒兔也可乎士之能庾詞隠帙者豈曰奇傑而奇傑之士烏在庾詞隠帙之能不能也𨿽然臣猶欲有言焉士固有挾策謀而不能乎文辭而不肯入有司之刀尺茍軍旅之間委諸將以薦謀臣才士不間於文與武仕與未仕而諸郡大比之薦名輟進士定額十之一以其半而試士之能古文者略仿宏詞之體以其半而試士之知兵獻策者略仿武舉之制上之於宗伯而取之視進士之科名焉其數不出乎奏名之常貟而不羈之士不至於橫棄其與以聲病之文而取科級者不猶愈乎如此而猶有遺才焉臣不信也

人才中

臣聞天下之情有所大不可曉者常喜背人主之所向而向人主之所背人主當寧太息恨不盡得天下之才而用之庶幾乎危可安亂可治而亡可存也此豈非人主之所向也哉然求忠則得姦求才則不才者至矣夫姦邪不才之人蓋人主之所甚不欲者也示天下以所向而天下必背其所向示天下以其所不欲而常得其所不欲天下之情如此其不可曉也是其眞不可曉歟天下之情甚易曉也何也人主無不泄之防而密防在所向之外也天下之人伏其外以窺其中從其泄以得其密是故背人主之所向以陰合其所向天下之情甚易曉也子之養親也膾炙以爲羞禮也蛙蛤以爲進非禮也子問父以所膳必曰膾炙而不曰蛙蛤也然退而察其親則蛙蛤之爲嗜爲子者何憚而不進之以蛙蛤哉夫父曰膾炙而子曰蛙蛤曷不從其所命而從其所不命耶蓋其所命者飾也其所不命者眞也故夫不從其所命而從其所不命善從命者也人主之令天下曰吾好忠而惡姦好才而惡不才夫豈不善然天下並進而嘗之忠與姦兩至而才與不才各求售焉則其好惡一切有所反當此之時天下宜何從昔者田子與隰子登臺南望不言而隰子知其意在於伐木曹公下雞肋之令三軍莫諭而楊修知其意在於退師上之人舉目揺足而天下已知其防矣今聖天子卽位五年於玆下求言之詔開狂直之塗而忠言猶未聞也嚴薦舉之法謹聘召之禮而眞才猶未出也天下其眞無才也耶蓋天子之命天下有所必不敢信者也天子如此其聖明也願治如此其急也求才如此其勤也而天下有所必不敢信者何也天下但見夫布衣撾鼓而訴民瘼則下之吏而屏之逺方也後進小臣越職言事觸犯忌諱則罪之以沽名躁進而臺諫又冥搜其過以破壊其人也舊徳宿望朴忠而敢諫則上下左右羣憎而朋嫉之不罷黜廢放則不止也元勲將相敢任大事而能決大計者排斥抑塞而死徙殆盡也夫歡忻以致其來聳踴以起其懦愛惜長養以防其消猶懼天下之才不至也今也日夜深沮而痛折之使天下之士出一語言則曰猖狂勵一節行則曰矯激作一事功則曰生事而曰天下眞無才也此𨿽一飯九嘆息一日百下詔天下之忠賢奇傑勇於言而敢於爲者誰敢信而來哉何則所求者之言與所好者之防其眞有不可欺也翫而不怪將遂成風一成則治亂存亡之機將必在此夫風也者無形而不可執無根而不可防倡之莫知其所自起和之莫知其所自隨合散翕忽如童子之謡非天非鬼而不勝其祕怪非作非傳而不勝其流布禁之則愈滋窮之則莫推而是風也成則闗人之國粹然於唐虞三代故其祚長嚚然於秦故其祚短凜然於東漢故其國難防蕩然於魏晉故其國速亡風之所在而國隨之甚可懼也古之聖人必有以黙觀天下之風見其發知其成止其微不待其定是故拒其所從變之端而導其所宜歸之塗故天下之人陶其風者自非下愚皆得成其才而收其用何謂導導在好好在獨人主之所好獨而不分則天下誰不逆探其好而爭爲之趨專迎其獨而莫爲其他使天下趨而不他則𨿽捐肝腦蹈鼎鑊前者未旣而後者來東漢之凜然者夫固有導之者也仁祖之世天下爭自濯摩以通經學古爲髙以救世行道爲賢以犯顏敢諫爲忠此風一振長育成就至嘉祐之末號稱多士其將相侍從臺諫之才猶足爲子孫數世之用而不見其盡何也仁祖之所好獨在是也聖天子卽位之初不可謂無仁祖之好矣然分而不一未久而移今天下風變矣變而至凜然則幸也而臣未見其凜然也變而不反喑喑黙黙帖帖摩摩此風一成天下有急不知誰爲之哉臣不勝惶懼

人才下

臣聞人有常言皆曰今天下乏才天下眞乏才耶才者天之生也古多才而今乏才則是天之厚於古而薄於今耶穡非后稷而無歳無粟地非渭川而無地無竹天之生物今猶古也而獨不生才耶臣嘗聞之天下之才其生在天其成不在天天生之君成之亦君壊之才生於天而壊於君而曰天下乏才也可乎哉蓋天下之才莫難於成而莫易於壊士之防而壯壯而老父兄之所訓誨君師之所長育不知其幾何日博之古今以入其智試之世務以出其能不知其幾何事或昔之過而今補之以功或彼之短而此濟之以長嘗險易而涉風霜不知其幾何變閱日之久也更事之多也應變之熟也而其才猶有不成矣幸而成才則上之人當如何而愛惜之故曰才莫難於成人之至情自非前無千載之後無萬人之怵獨立自信如比干如伯夷誰不違於禍以向於福者天下之人如是而不成才矣日夜瑩之猶恐昏之日夜策之猶恐息之而上之人乃不使之免於禍則是才者國之獲而身之賊也其誰不解體故曰才莫易於壊惟善用才者不惟能成天下之才亦能轉壊以爲成而不善用才者不惟不能邀其成而亦不能扶其壊今日壊其一明日壊其二天下之才銷委腐敗而緩急乃無一人爲之用無一人爲之用其果無才耶使善用者起而成之濯磨剪拂而用之則故者新懦者奮而散者聚天下之大功不終朝而可成後世見漢髙帝唐太宗收攬天下英雄而盡得其用以爲後世無復見此之人物而不知漢之所用卽秦之所棄唐之所得卽隋之所遺何前之無而後之有耶蓋壊其成與成其壊惟上之人何如耳今天下之無才豈眞無耶抑上之人成之者過少而壊之者過多耶國朝人才一成於慶曆再成於元祐初壊於紹聖大壊於崇觀當其成也數世收其用及其壊也至今被其患光堯之興褒表元祐之名臣又從而序進其子孫盡斥崇觀之姦黨又從而廢其裔使天下曉然知忠義才徳之士暫閉而愈光姦佞誤國者終不逃其誅振而作之十有餘年人物之盛凜然有慶曆元祐之風𨿽中更權臣排去異已長告訐興羅織以痛折天下之忠臣義士然士大夫之器質旣成終不爲攺譬之玉之已琢不復爲璞金之已鏈不復爲鑛陛下始初淸明盡起諸老而置之於朝天下相慶如見漢官威儀也陛下亦知其所自乎光堯成之陛下用之也當是時山林枯槁之士毫髮絲粟之才於於然而來紛紛然而起人人有自奮自勉之意今未久也而霍然分散爲之一空此何爲者耶孟子曰昔者所進今日不知其亡也王無親臣矣李固曰一日朝防見無一眞儒可顧問者誠可嘆息今日之事得無類此陛下亦嘗察之乎察之矣亦嘗憂之乎且陛下之於天下之才自用之自壊之天下知其不然也意者左右之有讒人歟防人之讒也亦豈曰我讒人也蓋曰我忠也其逐君子亦豈頓逐也蓋有漸也自以爲忠而逐人有漸人主不察則防者昌矣今夫小人之與君子不爲異也將以同而迎其主必以同而欺其僚退則與僚同進則不與僚同而與主同彼小人者退而不與君子爲同則其諂不宻進而不與君子爲異則其諂不力是故初賣之終防之公孫之背汲黯是也小人之欲逐君子也不曰斯人可逐也必先陽爲之地而外若與之厚旣以釋其君又以安其人釋則不疑安則不戒夫惟君不疑而人不戒是故一旦逐之而莫之覺武后之言於髙宗乞賞來濟是也讒必有名防而無名則言之者怍而聽之者不堅世之讒者必有以不怍其言而堅其君蓋曰非不利於我也而不利於國其君安得不瞿然動決然從乎姚崇之托足疾以譛張說是也吁讒人之千機百穽如此君子者舉而觸焉動而中焉爲人主者柰何恬而不察察而不憂耶此臣之所以流涕而深言之惟陛下幸察臣聞用才之道無所不惜者才之所從富也不足惜者才之所從壊也今天下老成之才視之以爲不足惜壊而棄之臣恐才之不壊者寡矣臨事而無人則又曰天下無才屈原曰捨騏驥而不乘焉遑遑而更索此臣之所以嘆也

論相上

臣聞聖人不能爲天下求宰相而能爲天下受宰相惟能受之是乃能求之歟知所以求之而不知所以受之則𨿽焦心側席而相不至搜巖剔藪而相不出夢卜物色而相不眞蓋亦有出而至者矣其如不眞何人主曰賢天下曰否人主曰忠天下曰邪人主曰才天下曰繆夫是之謂相不眞是故一言而天下嘩之一動而天下折之非天子悟而逐斯人則斯人慙而去之耳且夫一邑不可欺以令一郡不可欺以守而天下獨可欺以相哉聖人之求宰相初不求也非不求也不求者所以深求之也是故聽天下之自求其人而我無與焉其得之也蓋曰爾自求之爾自得之吾爲爾用之焉耳其用之也則曰爾遺我以其人吾爲爾相之矣其人欲去而天下不究則曰還爾相夫是之謂能爲天下受宰相古之聖人惟其受而不求是以求而必得得而必任任而必久久而必成蓋得而必任故其人敢於盡任而必久故其功不敗於揺敢於盡而不敗於揺亦何事之不成哉而古之君子之相其君亦不敢犯天下之所不許天下不許而君許之君子有深藏遠遁以自脫天下之機而已昔者漢武帝相車千秋而取譏於匈奴魏文帝以賈詡爲太尉而貽笑於孫權張昭薦李濤爲宰相而周世宗薄其無大臣體夫能言天下不敢言之事而回人主不可回之疑有如千秋之賢乎策袁紹則取袁紹策馬超則取馬超有如詡之謀乎知張彥澤之必爲晉患知周髙祖之必不爲漢臣有如濤之先見乎而或以譏笑於敵國或以非薄於其君古者人主之用相如此其難也楚以防子馮爲令尹而子馮不食以避之晉以蔡謨爲司徒而曰我爲司徒後世必哂竟不拜唐李爲宦者引爲相而恥之竟不就職三君子者皆賢者也夫豈不堪於相而不欲富貴哉古者君子不輕以身相人如此其嚴也後之君子違天以利其身咈眾以欺其君不計其身之所有以僥其分之所無可謂不智乎及得其所無而天下皆責之以所有上以誤其國下以誤其身皆是也可謂智乎陛下卽位之初蓋嘗謀之國人而得其賢相矣天下方以爲賀而陛下以爲疑非陛下疑之也姦臣有以啟陛下之疑也使陛下之不堅天下恨之陛下悔之亦無及矣而近歳以來每虛宰席以待其人天下聳而望曰其必有以慰我旣而麻制一傳則天下悱然非之或曰此無聞之人也或曰此非君子或曰此何人而何以了此事故朝廷輕用之輕視之亦輕罷之其來不爲朝廷重其去不爲朝廷輕其進不爲天下喜其退不爲天下戚舜之於臯陶湯之於伊尹武王之於太公齊桓之於管仲蜀先主之於諸葛亮似不如此蓋陛下知爲天下求宰相而不知爲天下受宰相也故老相傳祖宗朝嘗闕宰相天下之望在於韓富弼故洛之人則曰我丞相三召不起也相之人則曰我侍中屢詔不行也此天下之人自擇宰相以遺朝廷今天下豈無其人天下之望豈無所在陛下從其望之所在者而用之擇之在天下受之在聖主用而觀之效則久之此眞天下之相也而獨擾擾焉何也

論相下

臣聞天子之相必其人有以自恃而後其人爲足恃蓋天下大器也有有此器者有負此器者天子者有此器者也宰相者負此器者也匹夫有百金之器則必擇其負擇其負故重其人夫惟重其人而後負之者輕其器蓋人可以勝器而器不可以勝人人勝器者全器勝人者顚舉天下之大而負之負之而不能堪挈之而不能舉事至而亂變起而驚已且無以自恃而天子何恃焉古之大臣居天下之至安而不驕居天下之至危而不懾不勞談笑不動聲色而天下自定此其意非茍爲不測之量虛爲不折之气以鎭服物情而已其必有以自恃也恃在應應在裕夫敵國之相圖姦雄之相窺固輕發於吾之所窮而重發於吾之所裕夫惟先事而破其謀有事而出其不意發則應應則不窮天下安得而不定天子者得斯人而相之則天下可以髙枕而無足憂何則有足恃者也後之君子懦者旣不足與有爲而其勇者又往往得其所恃之似而無以實之蓋亦有所謂不勞談笑而不動聲色者矣然可與之居安而不可與之居危可與之守常而不可與之應變此其中無應變之機而其外示鎭服之度故無事則若不可測而有事則敗矣故夫古之相其君而當天下之變者蓋有鎭物以破敵者矣有同乎鎭物而不同乎破敵者焉有推誠以解紛者矣有同乎推誠而不同乎解紛者焉有示彊以止亂者矣有同乎示彊而不同乎止亂者焉謝安遨遊飲博以當符堅房琯彈琹淸談以當安史此同乎鎭物也然淝水大勝而陳濤大敗何也人不同也蓋安有謝元而琯有劉秩此其所以不同於破敵歟郭子儀單騎以入回紇張延賞亦使渾瑊徹備以盟吐蕃此同乎推誠也然回紇拜子儀而唐以安吐蕃幾擒瑊而徳宗欲出避何也情不同也蓋回紇之冦子儀知其情之不得已也故變冦以爲盟吐蕃之盟延賞不知其情之欲圖唐也故變盟而爲冦此其所以不同於解紛歟裴度答朱克融以兵近速來之語景延廣答契丹以橫磨大劍之語此同乎示彊也然克融卒不敢動而契丹遂滅晉何也勢不同也蓋以克融而犯唐則以臣而叛君以晉而怒契丹則背惠而立怨此其所以不同於止亂歟當天下之變而決天下之機不可以一法應也得其一法而不得其不一之法未有不敗事者方晉之未防謝安與王衍何以異而陳濤之未敗平涼之未變契丹之未動所謂房琯者延賞者景延廣者誰不以爲謝安子儀裴度復出也哉蓋應變之難如此今北敵防有中原之中者四十年矣自金亮之斃其君臣日夜伺吾之隙而求吾之便又五六年此何等時耶然無事則翫而不戚有事則驚而失措不知朝廷所恃以應變者何人耶豈其以天下之大而空無一人之足恃上之人獨得而不憂也然則將來謝安郭子儀裴度之才何從而得之夫子曰如有所譽者其有所試人之能不能𨿽聖人不能逆知之其能知之者以其試之也然才可試而變不可試臨變而試才者垂死而試醫者也古之聖人惟能擇天下甚難之事以試天下之才故一旦有急而不亂則試之者熟而儲之者素也嘗聞冦凖以小臣言事而爲太宗之所知太宗屢以事宻詢於凖以知其有宰相之才當是之時天下承平豈有它變其何事於凖哉其後眞宗澶淵之役獨決親徵之議對敵髙臥天子恃之以爲無恐諸將恃之以成大功者乃前日太宗所宻詢之人也今宰相之才無事而不求且不試裘而不絺明年何衣稻而不麥明年何食臣實憂之

論將上

臣聞聖人之所以鼓舞天下使之奔走淬礪以爭先於爲用長治而不亂有急而不可乘者蓋聖人不示天下以其可測窺而作天下以其不自止如此而已果不可窺也宜乎天下之不自止也天下之所以作之不起未起而復廢者吾之可窺者見而彼之自止者隨之今天下之所以患於無才而才尢患於無將其病在此方邊事之興芒芒然以求將也天下則亦芒芒然以趨之天下趨之而朝廷不求將矣非不求將也邊事息而無所事將也無所事將則天下亦弛然曰無所事我則亦棄而之他剛者柔勇者怯而柔怯者有不勝其柔怯矣髙者趨文科以售其身而下者伏於農商矣其精鋭果敢者有所挾而莫之用則去而爲盜矣天下弛矣而邊事又動也而無將也則又芒芒然以求天下莫之趨也夫前日之無所事也所以爲今日之莫之趨也歟夫如是焉得將昔者成王周公承文武平定之業誅三監徵弗庭而天下服矣於是酌堯舜夏商之禮樂法度補葺成就以至於大備當此之時文物煥於朝頌聲被於埜太平之美天下之所甚樂而成王周公之所甚懼非懼夫太平也懼天下之窺吾君臣之樂夫太平而彼亦樂之以至於亂也則有大司馬之官日夜選將閱戎如是而爲車如是而爲徒如是而爲鼓鐸鐲鐃如是而爲坐作進退後至者誅不用命者斬夫大閱者非眞臨陣而應敵也而後至者何至於誅不用命者亦何至於斬哉而其法如此蓋其所以處暇裕之日與處三監未誅之時無異也則天下何以窺上之無所事我而我不爲也哉是故文武並用而莫知其孰先莫知其孰後不見其所甚好不見其所不好才素備而無一旦之憂後之君臣狃於治而謂天下不復亂也則曰汝不逢髙帝時萬戶侯何足道哉而羽林子弟授經於學校與夫將軍不好武而其子皆能文則君臣相慶以爲太平之盛觀而腐儒曲生又從而諛之曰兵寢者二帝三王之極功也不知二帝三王之不如是也諛說之誤時世也諛說盛於下君臣怠於上而天下以兵爲諱以武爲慙矣棘門霸上之無人而開元天寶之末狼狽大敗者無怪也非天下之無人也上之人示之以其可窺而弛之使其自止也今日之事邊警息矣天下將曰朝廷無所事兵矣此可慮之機也臣願天子增重武士不攺於有事之時訪求將才不啻如有事之初而宰相大臣亦折節以下才略武勇之士毋責其鄙埜之狀而無怒其桀岸之气時賜之燕閒而延見之探之於中而試之於外以陰求天下之奇傑待之異而養之久此所謂不示天下以其可窺而作天下以其不自止者也則緩急之際亦何至於芒芒以求而求又不得哉

論將下

臣聞今之議者曰選將莫若宿望而新進者未足用也臣竊以爲不然選將之與擇相相似而大不同是故相不厭舊而將不厭新擇相不以舊不足以壓天下之望選將不以新不足以激天下之才蓋天下之相必道而徳重名節全而才略髙天下之人曉然服其可以相也或旣相而去天下恨其有所不及盡而望其再有所盡也如此者未相而天下願之旣相而天下悅之旣去而天下畱之是惟無相相之而天下無異論故曰相不厭舊至於將則不然夫所謂宿將者功業就矣名位髙矣富貴極矣腴田甲第金玉寶貨充乎其家歌童舞女酣宴沈浸淚乎其心昔之精明之謀者將暗然而勇果之气者將廢然矣天下無事則曰朝廷茍有事不使我則不濟及其有事也使之舍其所甚樂而任其所甚憂取其甚愛之身而捐之必死之地彼則畏矣以今之畏合前之驕焉往而不敗故曰將不厭新蓋富人有作室者有楹而未有棟有棟而未有梁則徧國中以求大木三年而後得之於千里之外蓋千百年之松櫧豫章也室成而富人者疾有愚毉焉見其向之求木之意也則獻其百年之天雄烏喙焉曰此可以已病也不知夫木者不老則不堅而藥者不新則不功今歲之藥來歲已陳且槁矣而百年之天雄烏喙則與朽壤何擇而尙有伐病之能哉此將新舊之辧也李廣之在漢驍雄傑出其君知之天下知之匈奴亦知之廣之心翹然以無人視天下自以爲漢將非我則不可也然衛靑霍去病崛起於戚裏之中與單於角勝負深入大幕直搗龍庭而廣乃以失期無功死開元之後王忠嗣哥舒翰威名邊功天下第一天下之人以爲一日不可無忠嗣與翰也及幽陵盜起廟堂失措忠嗣則不存而使翰則又敗復兩京平安史者乃一未有功之子儀而忠嗣部曲中之一光弼也當廣之盛時忠嗣與翰有大功名之日天下豈知有衛霍李郭哉然則宿將之與新進未易以相輕重也且人之有才者孰無自喜之心而人之於富貴功名孰無願欲之志自喜其才則必求所以自試志乎富貴功名則必求所以自取此如善書者樂於爲人書而嗜酒者可以得酒無不爲也不因其自試之心而激之以自取而曰吾必得宿將亦惑矣故臣以爲今日之取莫若以儒士之通敏沈雄者行陣之嘗有聞者武舉之有所蘊而不徒虛文者士卒之有能而自異者卑賤有挾持而不自逹者豪猾有過而其才可贖者君相畱意焉不測而識之於稠人之中無故而置之萬眾之上庶幾乎如髙帝之得韓信者又何患天下之無將也哉

論兵上

臣聞天下之兵必有所斂有所散有所斂所以集天下有用之士有所散所以去天下無用之人不集其有用則兵不彊不去其無用則兵不精明乎斂散之說而兵制無遺策矣臣請言斂之之說古之爲斂者處其一今之爲斂者處其三何謂一蓋三代之兵出於農此所謂一也兵出於一古也然可用之於古而不可用之於今也蓋三代之時內守以諸侯外守以四夷無敵國之兼並無匹夫之崛起故其兵以心而不以力以義而不以詐其所以勝者非後世之勝也以吾之仁勝彼不仁以吾之義勝彼不義不待行陣而勝負決矣故所謂一者古可用也何謂三曰召募曰子弟曰盜賊此所謂三也然古𨿽未用今不可不用也今夫兩軍相當詐力者勝則夫三者之兵不可以不用也非惟不可以不用也亦不得不用也母以天下觀之而以一鄕觀之今夫一鄕之中有所謂良民者有所謂黠民者畊而食織而衣循循以爲謹厚黙黙以爲忠信犯之有所不敢校而辱之有所不敢怒此良民也不畊而求飽不織而求溫平居博弈飲酒以肆其不逞而有急則椎埋剽奪以快其意此黠民也夫良民者誘之以爲非固有所不敢而彊之以戰鬭之事則亦沒世而不能黠民者放之則其竊發有所不可制而收之以爲兵則其爲用亦不少今欲棄其爲用而不少者而彊其沒世而不能者無乃交病也歟且黠民不收之以爲兵其肯老死而不動乎抑將猖狂潰冒以至於大亂也夫與其至於大亂孰若收之以爲吾用哉何則收之以爲吾用則其猖狂者不施之於我而施之於敵其不肯老死者不用之於姦慝而用之於功名此駕馭姦雄之至術也故其所謂三者今不得不用也如是者豈可不擇其所以斂之者耶臣請復言散之之說蓋散之之說有實未嘗散而宜散者有實已散而名不散者實不散而宜散者冗兵也實已散而名不散者虛兵也何謂冗蓋以十人而擊一人則十者眾一者寡矣宜乎十者之勝也然一有時而勝十則老壯之異也以一人而擊百人則一者愈寡百者愈眾矣宜乎一者之負也然百有時而不當一則勇怯之殊也老壯之相去至於相十而勇怯之相逺至於相百而吾則一之是則一軍之士絕多補少而計之食者十而兵者十之三四也無事則蠧國而有事則敗事朝廷亦何便於此也此冗兵實不散而宜散者也何謂虛蓋其名存其人亡其人亡其食存夫有名而無人無人而有食則其食鬼食之耶則有私之者矣某與某死者也而其籍則生也某與某逃者也而其籍則居也某與某未嘗募而至也而其籍則已募也彼執籍以責吾食而吾亦按籍以餽之食一軍之士而子虛烏有之徒居其十之三四焉是故縣官有實費而無實兵主將無實兵而有實利主將則利也縣官利乎哉如是而國不貧民不病者無之此虛兵實散而名不散也如是者盍亦講其所以散之者耶今朝廷召募之法行故鄕裏之黠民有所收子弟之軍用故營壘之黠者有所泄盜賊非大惡者不殺而貰之以爲軍故山林之匹夫不至於爲亂教而擇之將皆卓然可用此斂兵之至計也朝廷旣行之矣𨿽然猶有可散者臣願朝廷每歳不測遣侍從臺諫一人忠而有望者出諸軍行視而檢押之則虛冗之獘可以少革也蓋行視必於教閱之地而檢押必於司籍之人何則軍之老壯勇怯𨿽不可以盡見而教閱之地亦可以槪見焉至其死生存亡𨿽不可以遽知而責之司籍之人則彼莫不知焉從其可槪見者而沙汰焉從其莫不知者而開之以首實待之以賞罰焉則冗者何患於不散而虛者何敢以復存哉去冗去虛而實兵見矣此散兵之至計也典兵在人用兵在術練兵在法臣之所謂斂散者是則練兵之法也

論兵下

臣聞計天下者不可以狃於利亦不可以懲於害狃於利而必爲焉害至而不思懲於害而必不爲者利必有所遺議者皆曰鄕兵之法不可行也民樂於爲農而不樂於爲兵奪其所樂而彊其所不樂時則有擾民之害以農爲兵非不習也守則潰戰則奔時則有敗事之害彼見石晉籍諸州鄕兵謂之武定軍而民不聊生是以曰擾民見石晉置兵謂之天威軍者竟以不可用而罷是以曰敗事如此而已矣不知夫有不擾民而安民不敗事而成事者也天下未有無害之利也天下而有無害之利則誰不能計之者利於一必害於一越人坐於舟而行之以手燕人見而悅之歸而以手行於途未有不匍匐顚僕而可笑者燕人而爲越人固害也越人而爲燕人豈不害哉議者見燕人顚僕之害矣未見夫越人千里咫尺之利也民不同地地不同利逆其不同而同之使燕人而爲越者也因其不同而不同之使燕者爲燕越者爲越者也今夫民之生有安地有危地生於安地者以危地爲懼而生於危地者亦不以安地爲慕內地之民仰父而俯子安居而暇食至有老死而不至州縣不識官吏而況於兵革乎邊地之民則不然朝而熈春暮而凜秋今日之安集明日之離散自內地之民視之何可頃刻居也而邊地之民冦來則支不支則移冦去則歸夫曷不遂徙以避而何樂於歸也非樂也勢也魚以淵爲歸鳥以林爲歸夫豈以澡濕而相易也哉故夫鄕兵者臣以爲行於內地則不可行於邊地則何爲而不可觀其冦來則支此已有鄕兵之資不支則移此已爲病於無鄕兵之助防去則歸此已有樂爲鄕兵之意上之人迎其意乘其資而成其助則鄕兵之法有不難行者得其人講其術而行以漸荊襄淮甸之民皆韓信背水之兵也故田單以掘塜墓激齊人而破彊燕周徳威以土兵據險而制契丹祖宗以河北鄕兵而備北敵蓋以國守邊不若以邊守邊何則人自爲守也夫人自爲守者守不以城人自爲戰者戰不以兵守不以城者以人爲城也戰不以兵者以心爲兵也彼石晉者欲舉鄕兵而行之天下則過矣民不臨危必不肯違其安民不見死必不肯捐其生以不危不死之民而望之以不安不生之事此石晉之鄕兵所以擾民而無用歟𨿽然懲石晉之擾並與其不擾者廢之懲石晉之不得其用並與有其用者棄之又過矣臣嘗愛班固山西出將之說以爲隴西諸郡迫近羌胡民習戰備故風聲气俗髙尙武勇此說得之故夫山西出將非天也地也地迫於夷狄而民習於戰備則何地不山西也哉或曰淮民之脆非山西比也是不然宋武帝之取闗中非借兵於西也陳慶之之取河南非募眾於北也兵豈有常地哉顧所用耳且黥布之兵能使髙帝亦避其鋒非淮人耶李陵與奇材劍客蹀血虜庭非楚人耶而可謂其脆也哉昔周世宗之侵唐也淮之民方苦於唐政而小民相與聚山澤立堡壁以農器爲兵以楮爲甲而周師屢爲所敗唐地多爲所復當時謂之白甲軍者是也夫民苦於主而猶能拒敵而況愛其主者耶百人操兵而攻一虎者虎勝一夫荷鋤而遇一虎者人勝非百人之弱而一夫之彊也鬭而得地者勝不得地者敗曷謂地死是也地有所必死則勢有所必奮勢有所必奮則鬭有所必力一夫者居必死之地此其所以必生也彼百人者旣以生地自居矣焉得勝故古之善用兵者以死求生而不以生求生邊地之民亦死而求生者耶𨿽然行鄕兵之法於邊地者決不可自官行之官行之則擾私行之則樂官行之則敵必疑私行之則敵不知其所窺使緣淮郡縣不禁土豪之聚眾執兵而又陰察其才且彊者禮而教之時有以少蠲其徵役或因使之除盜而捐一官以報其功庶幾邊民之樂於戰一旦有急敵人未易南下也

馭吏上

臣聞厥今馭吏之難莫急於禁贓吏蓋朝廷亦求所以禁之矣而未得所以禁之之方寛以養其恥則常狃上之寛而不知畏繩之以法則慮其怨而不服抑將何以處也臣以爲用寛不若用法用法不若先服其心天下心服而後法可盡行贓可盡禁也夫何故天下之所以服者常生於不偏而其不服也常起於不平孟子曰夫子教我以正夫子未出於正也已不正而欲正諸人父不能以行於子也欲正天下而不出於已正何以服天下哉且所謂欲正天下而不出於巳正者誰也豈非朝廷之大吏耶大吏而不正不正而法不行也而欲舉法以禁小吏宜其怨而不服也歟臣何以知大吏之不正異時臣之所聞見者有二一曰私縣官之贓以自入二曰公苞苴之貽以自富天有十日人有十等朝之不可名以晡晝之不可名以夕童子知之至於公卿之不可名以皂侯伯之不可名以輿臺則公卿之與侯伯有不知焉何也且天下有君子有小人小人非君子則莫之使君子非小人則莫之事莫之使則不養莫之事則不尊是故朝廷之於君子則尊之於小人則養之蓋養小人者所以尊君子尊君子者所以責君子之自尊也禮義亷恥豈非君子之所以自尊者耶而異時下自臺省僚屬上逹於公卿侍從有所謂宣借之廩給焉有所謂白直之餐錢焉夫所謂宣借白直者所以養小人而使爲君子之侍禦僕從也今也無其人而求其養其大官至月以數百緡計則是公卿不爲公卿而以皂自爲也侯伯不爲侯伯而以輿臺自爲也名爲朝廷之大吏而實爲皂輿臺之小人不知公卿侍從亦何忍自處其身於此也無它貨之所在焉耳此所謂私縣官之贓以自入者也都城之有門所以誰何姦者也一夫之異言異服而入者則問持千錢以過者則徵而四方之所謂苞苴者𨿽其篚百金孰有問之者哉不惟百金也千金亦不問也不惟千金也𨿽萬金亦不問也非不問也不敢問也曷爲不敢問也視其書箱篚之緘題或曰上之於廟堂某官也或曰省部某官也或曰貴近某官也夫何敢問且夫所謂萬金千金者何出哉將帥剝三軍之給以固權寵也監司守令攘公盜民以求美遷也此則受之彼安得不剝而攘之天下之箱篚肩相摩於道而其入國門如海水之沃焦公卿曰吾不受苞苴也侍從曰吾不受苞苴也貴近者曰吾不受苞苴也而臣見其入也則將誰受之耶此所謂公苞苴之貽以自富者也昔者漢宣帝之時屢下詔以戒吏貪而不已及於省卒徒以自給者皆禁止之帝之英明亦察見於此則貪吏破膽矣陸贄之秉政至於藩鎭之鞭靴亦郤不受𨿽徳宗諭之而不奉詔以爲鞭靴之必至於金玉則今之以卒徒自給者恬不知禁而箱篚之大於鞭靴者亦熟視而不問此何理哉大吏不正而責小吏法略於上而詳於下天下之不服固也是故用法自大吏始而後天下心服天下心服則何法之不可盡行何贓之不可盡禁也哉

馭吏中

臣旣言用法自大吏始然則小吏之法可以遂行哉曰未也不有以與不可以奪不有以利不可以害千金之子豈其一身能運千金之貲也哉必有爲之謀畫者有爲之奔走者有司其管鑰者有司其舟車者無是數人則千金子一日不能以理其家𨿽然樂於人之爲用而不樂於人之爲費已則膏梁而忘其人之饑已則綺繒而不防其人之寒至其欺而盜焉則從而笞之此其勢非棄而去則必不爲之盡力今夫人主之於百官下至一命之賤而上極宰相之貴此用天下之名也約之爲米粟丰之爲萬鐘此用天下之實也實與名偕則實輕而名重天下斯捨輕以就其重名儉於實則實重而名輕天下斯就實而去其名理固然也人惟伯夷也而後能首陽之節然伯夷之後未見伯夷也而天下又安能人人而伯夷哉故𨿽聖人居人之國饑而不能出戶亦不辭其君之餽粟以爲亷而欲天下之士不食而獨淸可乎今天下之吏祿二浙之簿尉月給至於逾百緡而二廣之縣令不及其半至於江淮荊湖則又往往州異而縣不同蓋有丰不勝其丰而約不勝其約者矣士之貧者扶老擕防千里而就一官祿旣薄矣而又州縣之充足者上官之見知者則月有得焉其或州縣之匱乏者上官之私怒而不悅者有終歳而不得一金且夫假責以往也而饑寒以居也狼狽以歸也非大賢君子誰能忍此而曰爾無貪吾有法豈理也哉是故莫若均天下之吏祿使其至逺者如其近者增其寡者如其丰者如此而猶不攺則吾之法一用而天下大服然則用法當如之何臣聞天下之君子以禮恥之而有餘至於小人以刑威之而不足威之而不足則必有不測甚大之威而後可蓋嘗見士大夫爲臣言有士嘗提舶於海邦者而以賄聞鞫之得實覆奏於朝有命笞其背而黥焉其同列者念其非所以示所臨之吏民也則諭之使自裁而其人曰免死幸矣笞而黥不足怍也小人之不畏刑如此頃者聖天子臨禦之初蓋嘗笞一郡守之贓者矣而天下至今贓吏愈多也則不測甚大之威不可不用也恭聞太祖皇帝初平嶺表有守英州而贓七十萬者特詔棄市又有知衡州而贓得實者令伏法於衡州臣願天子奮不測甚大之威不問吏之小大取其敗而尢者一二人殺之則天下之人震栗而莫敢爲矣夫贓者千而敗者一幸而敗矣又曰不忍殺也夫固不畏刑而畏死也不懲以甚畏而投之以所不畏天下何憚而不爲贓吏乎臣故曰天下心服而後法可盡行贓可盡禁也

馭吏下

臣聞堯舜在上亦不能使天下必不爲惡夫欲使天下必不爲惡者止於嚴刑而已矣過是則無術焉而嚴刑者又不可以常用時用則王常用則亡蓋刑者聖人不得已之具而嚴刑者又天下所甚不樂之政以吾之不得已而行天下之所甚不樂𨿽堯舜能不窮耶故夫流放竄殛者堯舜之刑也此非不嚴也然使堯舜朝行之又暮行之臣恐有如武王數紂之虐者議其後矣是故堯舜亦不能使天下必不爲惡何者嚴刑不可以常用也然而堯舜殺一二人而天下治此獨何術也蓋堯舜之所以治有所不殺而甚於殺有所不刑而甚於刑忠肅恭懿者堯舜旣相之明允篤誠者堯舜又相之則夫不忠不肅不篤不誠者何必盡殺而盡刑也哉屏而棄之足矣夫人之情豈願於永棄今棄於堯舜之世則是不如刑殺者之速死何則身𨿽不死而望於世者已絕求齒於士君子而不可復也此其心必有以自悔而遷於善也必有以自力則是不使天下之必不爲惡者乃所以必之歟臣前之二策其一說曰治贓吏自大吏始其一說曰先之以均吏祿後之以不測甚大之威此其爲術足以使天下之懼於貪而未足以使天下之樂於亷蓋威之狎則必習而爲不威懼之怠則必反而爲不懼何則不勝其貪則不勝其刑不勝其刑則不勝其窮夫惟使之樂於亷則誰能奪其樂者臣聞天不能爲無春之秋聖人不能行無賞之刑蓋生而後殺則殺者不怨刑而不賞則生者不勸今夫某貪吏某非貪吏天子曰爾曷爲貪吾殺爾至非貪者則不殺焉貪者死而非貪者生則吏之爲貪者將曰貪不可爲也於是相率而不爲貪今夫某亷吏某非亷吏天子曰爾非亷吏吾不用爾至於亷吏則亦不用焉非亷吏者不用而亷吏亦同乎不用則吏之非亷者將曰彼矯而亷以異我也竟何以異於我於是相戒而不爲亷天下之俗生於勝勝生於眾眾生於尙上之人不尙亷吏則亷吏寡矣以至寡之亷而欲勝至眾之貪難哉臣願朝廷內委宰相侍從臺諌外委監司太守歳舉亷吏一人而天子親擇其尢者不測擢之爲臺省之職𨿽未至如唐之相楊綰亦幾乎亷吏之俗勝貪吏之俗衰俗所尙而樂趨之不過數年贓吏之刑亦不必用矣

誠齋集卷八十九

欽定四庫全書

誠齋集卷九十

宋楊萬里撰

千慮防

選法上

臣聞選法之其在於信吏而不信官信吏而不信官是故吏部之權不在官而在吏三尺之法適足以爲吏輩取富之源而不足以爲朝廷爲官擇人之具所謂尙書侍郎郎官者據案執筆閉目以書紙尾而已且夫吏之犯法者必治而受賕者必不赦朝廷之意豈眞信吏而不信官者耶非朝廷之意也法也意則信官也法則未嘗信官也非惟不信官也朝廷亦不自信也朝廷不自信則法之可否孰決之決之吏而已矣夫朝廷之立法本以防吏之爲姦而其用法也則取於吏而爲決則是吏之言勝於法而朝廷之權輕於吏也其言至於勝法而其權至重於朝廷則吏部長貳安得而不奉吏之防哉長貳非曰奉吏也曰吾奉法也然而法不決於官而決於吏非奉吏而何夫是之謂信吏而不信官蓋世之家主有以家政聽於子弟而其權卒歸於臧獲者彼其心非疑子弟而信臧獲也蓋子弟之於家政也務知其大而不務知其細臧獲則不然其大者不知也至其細者則往往知之他日主人者偶舉其細以問焉於子弟子弟未對也而臧獲者奮而前曰我知之於是有以中其主人而取其信也其始信其細其終將不復疑其大矣於是子弟爲備位而臧獲爲腹心今之吏部何以異此法曰如是而可如是而不可士大夫之有求於吏部者持牒而請曰我應夫法之所可而吏部之長貳亦曰可宜其爲可無疑也退而吏部出寸紙以告之曰不可旣曰不可矣宜其爲不可無攺也未幾而又出寸紙以告之曰可且夫可不可者有一定之法而用可不可之法者無一定之論何爲其然也吏也士大夫之始至也恃法之所可亦恃吏部長貳之賢而不謁之吏故長貳面可之退而問之吏吏曰法不可也長貳無以詰則亦曰然士大夫於是不叩之法不請之長貳而以市於吏吏曰可也而勿亟也伺長貳之遺忘而畫取其諾昨奪而今與朝然而夕不然長貳不知也朝廷不訶也吏部之權不歸之吏而誰歸夫其所以至此者其發也有端其積也有漸而其成也植根固而流波漫矣然則曷爲端其罪在於忽大體謹小法而已矣吏者從其所謹者而中之並與其所忽者而竊之此其爲不可破也且朝廷何不思之曰吾之銓選果止於謹小法而已則一吏執筆而有餘也又焉用擇天下之賢者以爲尙書侍郎也哉則吾之所以任尙書侍郎者殆不止於謹小法而已是故莫若略小法而責大體使夫小法之有所可否而無系於大體之利害則吏部長貳得以出意而自決之要以不失夫銓選之大體而不害夫法之大意天之春溫而秋凜也春豈無一日之寒而秋豈無一日之熱哉亦不失四時之大體而已責大體而略小法則不決於吏而吏之權漸輕吏權漸輕然後長貳之賢者得以有爲而選法之可以漸革也

選法下

臣聞吏部之權不異於宰相亦不異於一吏夫宰相之與一吏不待智者而知其逺也旣曰吏部之權不異於宰相又曰亦不異於一吏者何也今夫進退朝廷之百官賢者得以用而不肖者得以黜此宰相之權也注擬州縣之百官下至於簿尉而上至於守貳此吏部之權也朝廷之百官自非大科異等與夫進士科甲之首者不由於吏部他未有不由於吏部而官者今日之簿尉未必非他日之宰相而況今日宰相之所進退者臺閣之所布列者皆前日之升階而揖侍郎者也故曰吏部之權不異於宰相𨿽然吏部之所謂注擬者何也始入官者則得簿尉自簿尉來者則得令丞推而上之至於幕職由是法也又上之至於守貳由是法也其宜得者則曰應格其不宜得者則曰不應格曰應格矣𨿽貪闒者疲懦者老耄者乳臭者愚無知者庸無能者皆得之得者不之媿與者不之難也曰不應格矣𨿽眞賢實能亷潔才智之士皆不得也不得者莫之怨不與者莫之卹也吏部者曰彼不媿不怨吾事畢矣如募役焉書其產之髙下而甲乙之按其役之久近而勞逸之呼一吏而閱之簿盡矣此縣令之所以止小民之爭也吏部注擬百官而寄之以天下之民命乃亦止於止爭而已乎故曰亦不異於一吏今吏部亦有所謂銓量者矣揖之使書以觀其能書與否也召醫而視之以探其有疾與否也贊之使拜以試其視聽之明暗筋力之老壯也曰銓量者如是而已矣而賢不肖智愚何別焉昔晉用山濤爲吏部尙書而中外品員多所啟授宋以蔡廓爲吏部尙書郎先使人謂宰相徐羨之曰若得行吏部之職則拜不然則否羨之答云黃散已下悉委廓猶以爲失職遂不拜蓋古之吏部𨿽黃門散騎皆由吏部之選授則當時之爲吏部者豈亦止取夫若今之所謂應格者而爲黃散耶抑將止取夫今之所謂銓量者而爲黃散耶臣願朝廷稍增重尙書之權使之得以察百官之能否而與奪之如丞簿以下官小而任輕者固未能人人而察之也至於縣宰之寄以百里之民者守貳之寄以一郡之民者豈不重哉且天下幾州一州幾縣一嵗之中居者待者之外到部而注擬縣宰者幾人守貳又幾人則亦不過三數百而已以一嵗三數百之守貳縣宰而散之於三百六旬之日月則一日之注擬者絕多補寡亦無幾爾一日之間而不能察三數人之能否則其爲尙書者亦偶人而已矣日計之而粗嵗計之而精則其州縣之得人豈不十而五六哉𨿽不五六豈不十而三四哉以此校彼不猶愈乎或曰尙書之權重則將得以行其私柰何是不然昔陸贄請令臺省長官各舉其屬而徳宗疑諸司所舉皆有情故或受賂者防諫之曰陛下擇相亦不出臺省長官之中豈有爲長官則不能舉一二屬吏居宰相則可擇千百具寮其要在於精擇長吏贄之說盡矣今朝廷百官孰非宰相進擬者而不疑也至於吏部尙書之注擬而獨疑其私乎精擇尙書而假之以與奪之權使得以精擇守貳縣宰而無專拘之以文法庶乎天下不才之吏可以汰而天下之治猶可以復起也歟

刑法上

臣聞聖人之仁必有所止仁而無止則將以仁天下適以殘天下仁而至於殘非仁之罪也仁而無止之罪也事固有所極有所反仁而無止則其極不得不反而爲殘殘非出於仁之外也而生於仁之中然則與其無止以殘吾仁孰若有止以全吾仁也哉是故聖人之心憂天下則無止而其仁則與天下爲有止溥之以無止之心而約之以有止之仁故仁則有止矣而所以仁則無止也古者司寇當獄之成也以告於王王命三公參聽之至於將刑也王曰宥之司寇曰不可王又曰宥之司寇又曰不可宥至於三而司寇卒不從於是焉而殺之王則爲之徹膳爲之不舉樂且夫以天子之尊而三拒於司寇天子欲活一夫而卒坐視其死三宥不從何不四宥之也四宥不從何不屢宥不一宥也不一宥而猶不從何不自宥之而必聽於司寇也且彼罪人者吾君不能活其死而徒徹膳以致無益之憐則亦幾於不仁矣然三代行之未之有攺何也蓋宥之者聖人之仁也宥之於三者固有所止也今夫天地之之仁萬物也春而萬物欣欣焉夏而萬物油油焉夫欣欣油油萬物之至願也天地旣仁夫萬物矣則何不與萬物旦旦而春旦旦而夏也而必摧之以風霜毒之以冰雪使夫欣欣者悲油油者瘁何奪其所願而與其所不願也聞之曰冬閉之不固則春生之不茂使天地而與物旦旦春夏也則無來嵗可也有來嵗則何以繼也仁而無止天地不能不窮也而聖人能之歟國朝之法獄成而罪人以寃告者則攺命他郡之有司而鞫焉鞫止於三而同焉而罪人猶以寃告也亦不聽此得古者三宥之意也而議者以爲聖人之仁當盡天下之情而勿限以三鞫其說聽之可樂也然自朝廷行之十有餘年獄訟日滋蠧日積姦民得策而無辜者代之死則議者之說之爲害也臣請言其害殺人者一夫也而連逮者十之焉不惟十也有再其十有三其十者焉捕同捕也系同系也訊同訊也獄吏豈曰彼有罪汝無罪也哉幸而獄成矣連逮者得釋矣而殺人者臨刑不伏則又鞫也則連逮者釋未畢也而捕又繼之又伏而又不伏則又鞫也而連逮者復與焉鞫至於三至於五至於十而連逮者皆與焉連逮者家破矣瘐死矣而獄未竟也大扺一獄有十年不決者焉獄決矣不殺人者俱死而殺人者獨生焉其勢連逮者死不盡則獄不決何其仁於一罪人而不仁於十百平民也其害一也罪人之不伏也其爲擾也至於百郡有浮費而數路無寧居外路之官吏被命而往鞫者所居則有給所過則有給所至則有給不則居者行者交病於饑寒給則縣官不勝其費其鞫之一其裏之所費錢萬者亡慮三數十焉其鞫之十其裏之所費錢萬者亡慮三數百焉此其費何名者耶猶曰推仁不計費也而官吏之行者若江淮之間道裏之逺饑寒之卹猶忍言也至於二廣則風土之惡瘴癘之禍不忍言也父母妻子哭其去又哭其歸去則人也其哭猶忍聞也歸則喪也其哭不忍聞也大抵去而人者十焉歸而鬼者七八焉而人者二三焉二三人者𨿽不死而死矣何也病也病而全者又十而一二焉外路之官吏何辜而使之至於此也其害二也夫議者之初則曰鞫不限於三者仁也而仁之害一至於此豈非仁而無止則仁反而爲殘哉然則古之聖人仁止於三宥其所慮詳也臣願朝廷深詔有司少增三鞫之舊法而止於五使天下之無罪而死者還其生而有罪以生者還其死此不亦三代之至仁也哉

刑法下

臣聞古之立法不惟懲天下之已犯亦以折天下之未犯蓋已犯之必懲未犯之所以必折也是故懲之者法之義折之者法之仁義行故仁不窮仁行故義不數仁義相有而不相無此法之利也後之法非無仁義也利未見而害先焉者義數仁窮而已義不可數數則民怨仁不可窮窮則民狎狎則犯者眾眾則刑者數然則刑至於數者不生於刑之數而生於仁之窮民至於怨者不生於怨其刑而生於狎其法今夫民之情固喜溫而惡寒欲涼而畏熱也然冬不寒夏不熱則民病而死矣人知夫法之仁也不知夫狎之而死也是故愛極者惠之所從銷寛甚者猛之所自起古之聖人其法初不及後世之備也惟不使仁之窮而民之狎也是以法立而刑不試後之法蓋詳且密矣然文詳而舉之也略网密而漏之也疏天下之民窺其略也則知其詳必至於不舉習其疏也則知其密必至於甚漏知其不舉則犯之也易知其甚漏則犯之也頻刑安得不數而民安得不怨哉嗟乎求用刑之疏者必至於用刑之數求天下之喜者必反以得天下之怨理固然也然則所謂舉之略而漏之疎者何也一曰法不執而多爲之歧二曰法徒設而自廢其禁罪莫大於殺人罪至於殺人何以議爲也則亦殺之而已漢髙帝如此其寛仁也入闗之初欲結天下之心如此其亟也欲除秦法之苛如此其鋭也而其與民約法亦曰殺人者死帝不以爲疑民亦不以爲請何則上下皆便其當然也殺人而法不死孰不相殺以至於大亂哉此豈所謂當然而天下何便於此也故𨿽髙帝欲取天下之速而不敢宥殺人之罪以諂天下之心𨿽秦民之苦於秦而不以髙帝之不宥殺人爲帝之虐然則古之立法之意可知已矣而今之法不然殺人一也則有曰盜曰鬭之目焉則有曰故曰誤之別焉曰盜曰謀曰故者法之所必死也曰鬭則死生之間也曰誤則生矣果誤也而殺人也又況所謂誤者未必誤而所謂非謀非故者未必非謀非故也何則法不執則吏可賣吏可賣則民可遁有司取具獄而讀之曰此眞誤殺也不知夫吏之竊笑也此之謂法不執而多爲之歧夫民之所以畏法者何也非畏法也畏刑也法不用則爲法法用之則爲刑民不犯則爲法民犯之則爲刑是以畏之也有法而不用不如無法何則無法則民未測其罪之所當有法而不用則民知其法之不足忌有法而民不忌是故布之號令不曰號令而曰空言垂之簡書不曰簡書而曰文具法至於爲空言文具是無法賢於有法也古之法始乎必用而終乎無所用今之法始乎不用而終乎不勝用夫法不求民之入而拒民之入者也古之法民不入也不招以入而民之入也不縱以出夫惟不出是以不入故始乎必用而終於無所用今之法有曰誣人以罪而不實者罪之以其罪自大辟以降皆是物也而用法者不然以一夫之片紙而興大獄鞫大罪也卒之所謂大獄者初無獄之可興所謂大罪者亦無罪之可鞫上之人則俱釋之而已矣受誣者至於破家亡身而誣人者其極不過杖而遣之則姦民何憚於不屢誣善良以求利也哉獄訟何時而可淸也故始乎法不用而終乎法不勝用此之謂法徒設而自廢其禁蓋人有野於宅而盜於防者其始峻其墻而止出於一門又從而衛之以兵非以制其出者也以制其入者也夫是以盜不敢過未幾而慮夫樵牧者出入之迂也則鑿其東而門焉又鑿其西而門焉門多其徑而不能皆衛也則至於有門而不扃焉門多其徑則盜從其徑者而入之矣有門不扃則羣盜掉臂而入矣法不執而多爲之歧孰不從其徑而入哉法徒設而自廢其禁孰不掉臂而入哉臣願朝廷詳慮而審處之如殺人者不死此法可以更議而誣訴者罪以其罪此法可以必行議其所當議而行其所必行則成康不試之事𨿽未易致也而漢文幾措之風其猶可及也歟

冗官上

臣聞聖人之爲天下必與天下難其初難其初猶病於末而況易其初者乎易其初則天下孰不曰聖人之於我易也則我之求也何難於是貧求富賤求貴不獲者求與而聖人亦曰來吾富爾吾貴爾吾與爾天下皆欣然曰聖人之於我果易也則求者紛然以來來者不勝其眾則應者不勝其費使費而有以費也則與天下盡費而何惜然求者無窮與者有極與者旣竭求者方來以有極塞無窮則上不堪其煩以方來副旣竭則下不厭其冀下不厭而上不堪則上之人閉戶以卻其下其初惟恐天下之不來也而不慮其來而無以受惟恐天下之不悅也而不慮其悅而無以繼其始不慮其終無及於慮則安得而不閉戶也與其閉之也孰若其初之不開也開以召之獨得閉而卻之哉舟人之操舟也有萬斛之舟焉有一葦之舟焉以一葦之力載一葦則一葦小而大以萬斛之力載萬斛則萬斛重而輕不善操舟者不計其舟之能而惟其人之悅百人而登一葦不知拒也百萬之粟而委於萬斛之舟不知辭也中流而不遇風也中流而遇風何如哉則人浮於舟也天下非舟乎堯舜之時民之善而可封也比屋焉士之可用而願爲臣者萬邦黎獻焉爲堯舜者將盡封而官之乎官不過百而國不過萬則盡天下之地有不足於封而盡朝廷之官有不足於仕者矣納以言以探諸其中明以功以試諸其外可者取否者黜天下之悅不悅堯舜不卹也則人不浮於舟也官何自而冗哉朝廷自天子龍飛之初固天下之大慶也固不可以無天下之大賚也然潛藩之州出節之鎭士之泛恩而官焉進士之以年得官而未應於格者皆以橫恩而官焉者以千計焉何其多也任子之法議臣請因多故而痛省之可省而不省也郊焉而任者又以數千計何其愈多也此而不惜至於吏部灑墨而不去官簿汗牛而日增人不加少而官不加多則減館職罷寺簿於內而省監司之僚屬於外也而官冗自若也不難其初而難其後其有及乎爲今之計龍飛之恩無所於咎矣而任子猶可議否也任子之法借未能限其入官之門盍亦嚴其試吏之塗耶勿限其門名也嚴其塗實也寛與嚴並名與實偕則有不省之省不減之減者夫子之射也觀者如墻夫子不拒也至使子路出而令焉則去者半矣此之謂不拒之拒勿限其門如墻者也嚴其塗半去者也吾非去之也吾之法行而彼自去也仕進之路之盛者進士任子而已士之舉於太學舉於州郡三嵗而一詣太常者亡慮數千而南宮之以名聞得官者儉於三百焉累舉特恩而得官者儉於二百焉則是大比者再而進士之官者僅及於千也至於任子公卿侍從每郊而任焉庶官再郊而任焉校於進士則郊者再而任子之官者五六其千也進士之修身積學有老死而不一第得之難如此而取之不勝其寡任子者至未勝衣而命焉得之易如此而取之不勝其多則官冗之源在進士乎在任子乎故臣以爲借未能限其入盍亦嚴其試試何爲而嚴也任子之銓其嵗視進士之大比而非大比則不銓取人之法其數視進士之多寡而以初銓爲定額其場屋之日昔以五今以三則繁焉者簡矣其中程之藝昔以一今以三則易焉者難矣如是而中者乃得補州縣之吏而其中不中者然後特與之補吏焉自宰相子弟下至於庶官之子弟必均焉則一舉而三利得矣貴防子弟脫綺襦之習而厲寒素之業以成其才一也得之不輕則愛之也重孰不自奮於功名而國與民不受其厲二也進士任子其進也均則兩無怨其來者徐則應者不迫初難而末甚易不過十年官曹淸矣三也又何官冗之足病也哉

冗官下

臣聞任官者寧以事勝人無以人勝事寧以恩棄人無以人棄恩先王之時一事一官也不惟一事一官也蓋有數事而一官也以一官而任數事是之謂事勝人事勝人故居官者日無餘暇而身無餘力心無餘思無餘思則明無餘力則精無餘暇則不懈精明而不懈則一人無餘也而治百事有餘矣況數事乎今則不然一官而數人居之一事而數人治之數人而居一官則不競其公而競其私數人而治一事則任其功而不任其責甲則曰吾之官正也彼則增也乙則曰官無異官事無異事也我何增爾何正焉至於事之缺而不理民之不悅而有辭上以責之則皆曰非我也責將誰執哉此以人勝事之病也先王之時官者不於材未論之先而祿者必於位旣定之後以材詔官則非材不官矣以位詔祿則祿不及於無位矣非材不官則天下願官者不僥於官而趨於材祿不及於無位則天下幹祿者不冒於祿而求有所立以得位蓋昔有有材而不官有所立而不位者矣未有不材而官無立而位者也則祿之爲祿誰得竊取而素餐之是之謂寧以恩棄人今則不然人有餘而官不足於是有無官而增官官有餘而位不足於是有無位而制祿夫有是人有是官有是位而祿之蓋曰子大夫之勤也不可以不食也今也臨無民也治無事也而創爲空虛之名以爲之位而賦之祿不曰祿之棄耶此以人棄恩之病也昔者堯舜在上禹臯防龍在下何其事之多而人之寡也一日萬幾事不多耶而臯陶一人也明刑則斯人焉弼教則斯人焉制蠻夷則斯人焉治防賊則斯人焉刑也教也蠻夷也防賊也是得爲細事耶舉數大事而一士師之官兼之而數事如一事也大事如細事也則天下之官有下於士師而天下之事有小於此數者其有以人勝事者乎三代之士蓋有貧而祿仕者矣疾而食於上者矣抱闗擊柝也乘田委吏也此貧而祿仕者也然仕則祿也而非抱闗擊柝非乘田委吏則祿亦有及之者乎無也則必有職而且功也瞽者食於樂跛者食於門此疾而食於上也然人則食也而非能樂非能門則祿亦有及之者乎無也則必有事而且勞也則當時之祿其有以人棄恩者乎古今之官蓋未有冗於今日者也祖宗之制每路監司提轉而已今則提轉之外又有提鹺茗常平者焉郡有常賦賦有常入一吏運牙籌足矣不可以無官長也臨之以一轉運足矣今則有使有副又有判焉小郡兵馬之官至於五六人而同一職小邑徵稅之官至於二三人而共一事以人勝事莫甚於此老氏之宮嶽靈之祠率建官以領焉自宰執侍從之斥者歸者老者與夫庶官之一命而上而貧者惰者客者髙之爲置使爲提領卑之爲主管爲監此何職哉此職何事哉國之安危民之休戚政之利害不知也而一日不廩之則怨問之則曰我奉祠也如是者千百焉國得而不貧民得而不病耶以人棄恩莫甚於此楚人有拙於耕者患於踐其所種而莫之生也則以數人肩其輿而已坐於上以種焉自以爲策之得矣旣而鄰田之稻生矣而已之稻不生夫楚人者非不知愛稻也而愛非其愛也以已之不踐爲不踐而忘其數人之踐爲踐之大也設官以爲民也恐一官一人之不治而以數人治一官得無踐吾民者多耶人有毀瓦畫墁而得食則食人與食於人者交受其笑制祿以食功也以士大夫之無位而創爲奉祠空虛之位以祿之得無與毀瓦畫墁者類也臣願朝廷痛革其毎路之監司止設提轉之一職而轉運止於一員折鹺茗以於刑舉常平以歸於漕則監司之冗員省矣大郡之兵官不逾於二而小郡則止於一大邑之徵稅設官者一而小邑則兼以令丞至於幕職有簽書而又有判官者簿尉之可以並省者則存其一而廢其一則郡邑之冗員省矣庶乎人不勝事也先嚴任子試吏之法三嵗一試而補吏者不過五百則來者徐而官曹漸淸然後乘其淸而去其浮食所謂祠祿者一切罷之庶乎不以人棄恩也嗟乎不制其來勿病其眾不散其眾勿病其冗前之說行所以制其來而散其眾也制之散之而後去其冗則盡去天下之冗官而天下有不覺者矣覺且不覺也怨且得而怨也耶

民政上

臣聞民者國之命而吏之仇也吏者君之喜而國之憂也天下之所以存亡國祚之所以長短出於此而已矣且吏何惡於民而仇之也非仇民也不仇民則大者無功而其次有罪罪驅之於後功啗之於前𨿽欲不與民爲仇不可得也是故一政之出上有意而未決則吏贊之上有命而未行則吏先之吏所以贊上之決而先上之行者非贊其便民者也贊其不便於民者爾曷爲不贊其便民而贊其不便於民者耶贊其便民者無功而贊其不便於民者則有功也是故政之不便於民者未必皆上之過也朝廷將額外而取一金以問於某土之守臣必曰可也民曰不可不以聞矣不惟不以聞也從而欺其上曰民皆樂輸又從而矜其功曰不擾而集上賦其民以一則吏因以賦其十上賦其民以十則吏因以賦其百朝廷喜其辦而不知有破家鬻子之民賞其功而不知有願食吏肉之民吏之肉不足食也功歸於臣怨歸於君利於國者小害於國者大此可悼爾古之人君所以至於民散國亡而不悟者皆吏誤之蓋夫賦重而民怨此姦雄敵國之資也可不懼哉唐趙贊爲一切聚斂之防徳宗盡用之及涇卒之變都民散走而賊大呼曰汝曹勿恐不奪汝商貨僦質矣不稅汝間架陌錢矣徳宗亦聞此也乎奉天之圍危於一髮而猶庇趙贊若愛子然夫愛一趙贊而不愛社稷之重忍於圍逼之辱而不忍於誅一聚斂之臣其入人之深如此至於反國可以戒矣然趙光奇訴之以和糴害民則不信蘇弁欺之以宮布利民則信焉且夫朝廷之政𨿽聖人豈能盡善惟其思以出之詢以審之見不可而更之斯聖人而已矣何徳宗之難悟也國家軍旅再動蓋有不得已而取之於民者然譬之張琴動則急之靜則緩之蓋動必有靜靜之則其動必調急必有緩緩之則其急不絕以動繼動以急增急則𨿽以黃帝五十之瑟亦無全矣聞之道路往嵗郴冦之作亦守臣和糴行之不善之所致也嘗有以告陛下者乎天下皆知朝廷有意罷此等之役矣𨿽然臣猶有聞焉江西之郡蓋有甲郡以絹非土產而言於朝乞市之於乙郡者此何謂也民所最病者與官爲市也始乎爲市終乎抑配是以聖人謹其始也今乙郡之諸邑有論稅之髙下而科之者矣無一錢償民也民之不願者官且治之名爲督責於正租實爲鄰郡之橫斂且有所謂和買者已例爲正租矣又有所謂準衣者亦例爲正租矣今又求鄰郡之絹是三者之絹與正租之絹爲四倍而取之矣民何以堪而吏不以聞惟朝廷亟罷之庶不爲斯民不防之疽根也且無使民言曰此絹自陛下始若曰其如甲郡軍士之寒何然則前乎此者士皆冬而不裘耶且甲郡欲市乙郡之絹何不遣吏和市之何必假朝命而官市之哉此必有姦焉甲郡則出大農之錢且書之曰某日出某錢以市某郡之絹也然某錢不及乙郡之民也此必有私之者矣民何從而訴哉蓋民訴於朝廷朝廷下之於州縣州縣執訴者笞之以誣其服又呼其民彊使之書於紙曰官有錢償我矣州縣以訴者之所服與民之所書而復於朝廷無以詰也罰一懲百誰敢復言者民有飲恨而已矣晉女叔齊曰何必瘠魯以肥杞聖天子在上而有司不平如此

民政中

臣聞聖人之於天下惟其有所甚疑是故有所不疑天下幾路一路幾州一州幾邑而聖人以一身臨乎其上以百吏分乎其下夫所謂守令者豈郡龔黃而縣卓魯者耶聖人者將遂以爲吏皆能愛吾赤子而吾民皆無疾苦愁嘆者耶欲不疑而不得也聖人則有所不疑者矣蓋人不可以盡信亦不可以盡不信盡信則天下之姦有所蔽盡不信則天下之人皆無可寄者聖人者擇天下之有所寄以察天下之有所蔽是故深居九重而見民之肥瘠於四海之外優防巖廊而聞民之歌哭於大山長谷之間唐虞之牧西京之郡刺史唐之十道使今之提轉刺舉之監司皆天子之所寄以不疑者𨿽然今之監司疑則不疑矣無乃太不疑耶臣聞之先儒蘇軾曰飬貓以去防不可以無防而飬不捕之貓飬犬以防姦不可以無姦而飬不吠之犬夫不捕不吠之貓犬不過無功而己未有大害也然已在所不飬今則不然貓與防同乳而犬與盜搖尾矣欲望其止於不捕不吠而不可得也朝廷亦嘗畱意乎蓋監司之於州縣有所不敢問有所不暇問有所不復問某郡之守嘗爲侍從也則監司幸其復爲侍從而有所求某郡之守嘗爲臺諫也則監司懼其復爲臺諫而有所擊至於縣令之與在朝某官有姻有舊者皆不敢問民訴某守則執其人封其辭以送某守民訴某令則下其牒以與某令是爲守令報讎也守令從而甘心焉後有寃者夫誰敢自言此之謂不敢問朝廷舊嵗免和糴而江西之州有因秋租而毎斛敷和糴十之二者朝廷罷兵再嵗而舊嵗江西之縣有督馬谷如星火者大旱不粒而不知減饑民流徙而不知卹監司視之亦如秦越也此之謂不暇問郡縣之胥憑守令之寵以吾民民訴之者若防山然蓋監司旣庇其守令則並庇其胥此之謂不復問朝廷以監司爲可信安知其不可信聖人之爲天下不使民有所怒而不泄則其怒有當之者怒而不泄者惟無發也一發則必極於大亂而不可止君相之於監司盍亦如唐開元之精擇采訪使而又專責臺諫以督察之嵗取其功罪之尢者明著之以示天下而不次陞黜一二人焉以聳其懦臺諫急則監司警監司警則郡縣肅庶幾民怒之少泄不至於一且如潰洪河決蟻壤也

民政下

臣聞天下之事不可名之以無故之大也名之以無故之大則將待之以甚難之舉名之以大而待之以難則上之人徬徨睥睨而不敢決下之士畏懾沮喪而不敢議始乎不敢議卒乎廢其議始乎不敢決卒乎寢其決事之難行古之難復而天下之難治皆出乎此而今之所尢紛紛者屯田之議是也且事異職而職異力從其職而力之則力之爲有功非其職而力之則力之爲無用夫屯田者一有司之事耳何至於煩天子之宵旰而累廟堂之講明哉臣聞禹之治水非躬於疏鑿周公之作洛非手於營築夫固有治之者孔子曰出納之吝謂之有司曾子曰籩豆之事則有司存是故先零之田充國不以累宣帝許下之田棗只不以累曹公而漢宣曹公亦未嘗下取二臣屯田之事而代之憂今特待區區之屯田以甚難之事則天下之事又有難者將何以待之此非名之以無故之大之過歟臣請得而小之且屯田之事其實甚小而其名甚大者執屯田之名也屯田之名不去則屯田之實終不可行田以屯名豈非以屯兵而名耶古者兵農一人漢之良家子唐之府兵猶有先王之典刑也自張說之募劉守光之刺而兵農始爲二人矣故自唐以前鄕井無不能戰之農而營壘無不能畊之兵非農之可彊以戰而兵之可教以畊也彼固世於畊而習於戰也以其習焉者而離鄕井故其戰不栗以其世焉者而居營壘故其畊不怍今則不然兵人者靡衣侈食蒱博而飲酒傲岸踞肆視農民以奴而尙肯爲農民之事哉今欲屯田而猶執其名以責其人是駕虎豹以耒耜而鞭之使墾田也其不可明矣且又有不可者兩淮之屯田臣不得而知也臣獨見江西之屯田大抵其田多沃而荒其畊者常困其利則官與私皆不獲夫田之沃者耕之招也而何至於荒利不歸於上則歸於下而官與私何至於兩不獲租重故也租重故一年而負二年而困三年而逃不逃則囚於官不瘐死不破家則不止前之畊者去矣後之畊者復如是焉官之遺利可勝惜耶又有大不可者古之屯田皆有謂也行於內地則爲濟饑許下之役是也行之邊地則或爲備敵或爲謀人李泌之議充國之議是也用兵之日則兩淮顯行之可也非用兵也而驟焉兵以屯田焉鷙鳥將擊必匿其形何至於彰彰如是哉是故莫若去屯田之名舉兩淮之屯田不授之兵而授之民田以口授業以世守如唐太宗之授田使兵與民分農以食兵故戰者逸兵以防農故耕者安農安而兵逸守則堅戰則彊其利一也君子之舉事不言不可言之名不行不可行之言欲行屯田而憚於明言之則名之者非也今天子曷不詔兩淮之漕司與守臣於兵火之後招集流民其民存者以其田復之其亡者許他人承之其爲田之在官者曰屯者曰營者曰沒入者舉而一之爲世業以授民之無田者且不間於江湖閩浙之民則行之可言言之可名矣夫吾自有田吾自有民以吾之田授吾之民此何驚於敵而何疑於逼哉其利二也其事旣行則又詔於內地諸路之守臣有民稠地狹而願遷則遷之淮有水旱饑民之就食則就於淮使民得自言而聽其來官隨所過而爲之給何患無能耕之民哉檢校經界之舊籍以爲均稅之額盡鬻內地之屯田以爲牛種之資其熟戶則蠲其幾年之租其新民則蠲其防年之租何患無樂畊之人哉且使人必有道因其所利而利之之謂也今使兩淮之地民戶增而墾田多者必以韓重華之賞而賞漕臣以王成之賞而賞守令則吏之所利也民之來者優而卹之如前之說則民之所利也是三人者各利其利各力其職而又糾之以諫官禦史以察其擾且僞則不出十年而淮無餘田而有餘谷朝廷有兵食而無兵費邊上之粟如山而內地之餉漸可省矣其利三也辭屯田之名以享屯田之實不在此耶或曰田之在官者不賣之而直授焉官其費民其幸矣蓋爲政者必視其所爭而爲之制夫以民爭地則地重以地爭民則地輕地重者賣之可也地輕者授之可也今兩淮之地所謂地爭民者也授之猶未必來而況賣之耶役民以築而賣之木驅民以戰而賣之箭臣不知其說也惟朝廷擇其中而已

誠齋集卷九十

欽定四庫全書

誠齋集卷九十一

宋楊萬里撰

程試論

漢文帝有聖賢之風論

論曰有徳之主非以功能勝而以風味勝三代旣往聖賢之君亦與三代而俱往與三代異其世而不與三代異其徳漢文其庶幾乎世主以功業聞而帝之功業無一之可稱世主以才智顯而帝之才智無一之可見君子乃以聖賢許之者以其風味而得之也風味隱而功能興則無以見孝文矣魏文帝曰漢文帝有聖賢之風有才之主與有徳之主二者同日而論之未可也論有徳之主當如玉人之論玉聖人之論學市之庸工屑石而鏈之毀瓦而藥之旣成而謂之玉視之良玉也其光瑩然其聲冷然玉則玉矣至於玉人之所蔵初無如是之聲光也然輝不足而潤有餘無暫美而有逺器不惟玉也惟學亦然聖門諸子俊辯如賜人以爲仲尼不及也英气如由人以爲諸子不及也然是二子者聖人皆不與之蓋辯之俊也气之英也非所施於聖人之門也故聖人之所與不在於二子之英與俊乃在於顏之如愚曾之詠而歸耳不惟學也惟君亦然是故論玉者不以輝彩而以器質論學者不以術業而以气象論君徳者不以功能而以風味文帝之爲文帝也彊不如秦武不如世宗功不如唐文皇不如則信不如矣不爭似弱有容似懦過儉似褊似則信乎其似矣而帝之所以聖所以賢者何也蓋嘗聞之快其忿以殘天下之生先王不忍也帝獨得辭其弱哉矜其察以窮天下之欺先王不樂也帝獨得辭其懦哉厚其奉以虛天下之蔵先王不屑也帝獨得辭其褊哉以帝之用心求帝之風味溫乎其有所不可激也曠乎其有所不可隔也澹乎其有所不可誘也帝之不如後世之君固也而其風味則三代聖賢中人也不如後世之君而有三代聖賢之風味帝亦足矣帝何求哉或謂肉刑之除其文帝瑜中之瑕也歟嗟乎是亦見其末而莫原其初者也隨其聲而莫睹其形者也肉刑何從而作乎其作於聖人之不得已乎洪荒之世人與禽之未別則夫所謂人者其能如今之世禮可以繩而法可以糾哉其必有所大亂而不可止者也由是肉刑生焉聖人非欲作也欲不作而不得也非欲存也欲除之而未可也漢文之世其民醇且厚矣可以除之矣而弗除也則帝亦不仁矣夫堯舜復生必除之矣文帝除之而有過則堯舜除之亦有過乎謹論

大人格君心之非論

論曰忠於身而後可以言忠於君蓋忠於身者其正先身而後君忠於君者其正先君而後身先身而後君故其忠無形先君而後身故其忠有名恕其身之不正而責其君之必正名則有矣大人不爲也大人者無所責於君也無所言於君也非不責也無可責也非不言也無可言也自吾君得我而與之居吾身之自正旣暴之天下而無所媿吾君之不正亦潛消於心而不自知吾君且不自知也吾何知焉吾且不知也吾何言焉此正君之妙也孟子曰大人格君心之非豈非以大人者正已而物正故其正君也爲最易歟君子之事君有以言諫有以身諫君有過言力爲之繩此言諫也非身諫也君有過行痛爲之糾此言諫也非身諫也吾聞以身諫者從以言諫者凶蓋吾君之過與其回之孰與消之與其救之孰與先之言過而後繩君子以爲不若無過之可繩行過而後糾君子以爲不若無過之可糾非私吾君之過以爲諂也消之於先其爲力不難也非掩吾君之有過以爲諱也救之使回其爲力不易也古之君子以身諫者也後之君子以言諫者也此其爲從與凶之異也古之君子何修而能以身諫也豈以其積於已者素厚而服於人者素著歟名爲天下之正人而心傳聖賢之正學身履天下之正道其在山林吾君恨其不能致也其在朝廷吾君忘其已之爲尊也恨其不能致則必深自咎其君徳之不足與有爲也忘己之爲尊則必深自憂其賢者不可得而親也自咎其不足與有爲其非心邪意十已去四五矣自憂其賢者不可得而親其非心邪意十已去其六七矣則其立人之朝吾君與之居處與之笑語與之謀議與之注措未幾何吾君忽乎其爲聖君矣天下見吾君之聖也不知其所從來也見吾君動罔不聖也不知其何爲而至此也謂大臣之力歟吾未嘗有言也謂非大臣之力歟自吾君有意乎吾而君徳已進也夫能使吾君有意乎其人而君徳已進而況與之居也歟非孟子之所謂大人誰與領此魏鄭公之在唐吾嘗敬之吾嘗愛之吾今且猶敬愛之而況於其君乎太宗袖鷙禽而斃之惟恐公之或見也太宗欲幸東都而中輟惟恐公之或聞也非恐公之聞且見也愧也非愧也敬也夫爲人臣而能使其君敬之能使其君愧之無諫之言有諫之功蓋公之仁義之學固有不言而心化者歟孟子所謂大人公未盡也而格君心之非公則盡之矣吾是以敬之吾是以愛之謹論

魏鄭公勸行仁義論

論曰人君之於道資有所近則言有所入蓋道無難易而君子之言有從違言無從違而人君之資有逺近資之所不逺小人不能卻而返資之所不近君子不能勸而進太宗之行仁義人以爲魏鄭公之勸也帝亦自以爲公之勸我也不知夫非公之勸也言之入也非言之入也帝資之近也帝之資不近乎仁義而可勸則封倫亦能勸之矣故太宗曰魏徵勸我行仁義君子以爲非勸也天下之治亂其發在機其決在人非發之難也決之難也蓋天下無一定之說也天下而有一定之說則誰不能決之者是故儒與墨並興而道與術交攻此有此之說而彼亦有彼之說將從其所謂道則倦於難成將不從其所謂術則樂其有速效難成也者難毀者也速效也者速禍者也世主能作其怠心以勝其樂心見其難毀以破其速禍者希矣治亂之機一言發之百世不得而移之決之者果難矣哉秦堂上之一議甘龍之言不勝商鞅之言勝君子已知秦之短矣漢匈奴之一議王恢之言行韓安國之言不行君子已知漢之災矣而秦昭王漢武帝不自知其祚之短民之災由此而生也不惟不知之又從而樂之可悼也乎唐之治不在乎貞觀之後而在乎貞觀之初貞觀之初太宗求治而未有所從鄭公嘗有言矣封倫亦有言焉公之言仁義之言也倫之言刑名之言也公之言似甘龍似安國似可倦倫之言似商鞅似王恢似可樂方是時言之勝負一代之治亂也君子憂之非憂其遽亂也憂其發也非憂其發也憂其決也使太宗有秦昭王好伯之資有漢武帝喜功之資則倫之言勝而公之言不勝矣公之言所以勝者以帝之資不近二君之資故也帝之資不近二君則烏乎近哉帝資之所近近乎先王仁義之資也資之近故入之也堅入之也堅故決之也果決之也果故發之也成米斗三錢外戶不閉四夷來賓非勸也資也非勸而太宗以爲勸豈亦太宗之賢樂其言之忠而忘其資之近故耶大抵求治之主莫難於有其天有其天矣莫難於盡其人曷謂天資是也曷謂人學是也鄕人之憫孺子入井也齊宣王之不忍於牛也太宗之觀明堂圖而罷鞭背也禹湯之泣辜祝网也其天者相近也然鄕人之不爲齊宣齊宣之不爲太宗太宗之不爲禹湯何也其人者相逺也充其人之學以極其天之資鄕人其不爲禹湯乎而況太宗之賢也哉君子於此是以爲太宗而嘆也謹論

陸防不負所學論

論曰君子之學問也眞故君子之名節也全士大夫所以名毀而節喪者世以爲所行負所學非也其學非眞學也其學果眞學也則終身之名節已定於平日之學問矣得之眞何所失於僞定於初何所負於終陸宣公自謂不負於所學其果不負所學耶曰不負云者公之謙辭云耳學之眞故其名節不待守而全守且不待也又何負不負之足爲公道哉曰不負云者公之謙辭云耳天下有僞學而無眞儒以僞學而廢眞儒則惑矣昔有學論語而敗於佞此張禹氏之賤儒也學儒而敗於貪此張涉氏之賤儒也學春秋而敗於姦此公孫氏之賤儒也自吾儒之有三子也而吾道或幾乎廢矣世主見一儒者則必逆疑其人世儒見世主之疑則又曲爲之地是二人者皆過也夫何故逆疑其人者曰是其容之頎然是其言之凜然觀聴焉而已矣用之且將爲佞爲貪爲姦固無用於學也曲爲之地者曰彼三子者過不在學也過在變其學而不守也嗟乎前之說行則天下無可用之儒後之說行則天下有可變之學以學爲無用學之有用者猶在也以學爲可變學果無用矣天下有無用之學有有用之學訓詁者無用之學也學之僞也名節者有用之學也學之眞也三子者假訓詁以售姦邪非僞而何又焉用曲爲之地而謂其負所學哉有眞學則無負無不負矣世主之與世儒固未見孔顏之學也亦嘗見陸宣公之學乎下罪已之詔以回天下之心說者以此爲公之不負所學也專西平之任以復天下之業說者以此爲公之不負所學也不知夫此公之計也非學也此公之功也非學也救蕭復以扶君子天子有不拔之疑解之者公也擊裴延齡以沮小人天子有不測之威犯之者公也著醫書以易怨詩天下有不堪之窮安之者公也解天子之疑者難也未若犯天子之威者難也犯天子之威者難也未若安天下之窮者難也舉天下之至難而皆公之所至易公儒者也立朝何其勇也公勇者也去國何其安也學之力也公之身與學爲出處學之力與公爲終始又何負不負之足云哉不負之說吾是以知公之謙也嗟乎國患無眞儒耳士患無眞學耳洙泗之學陋巷之學浴沂之學退自齊梁之學用之則舉天下而措諸堯舜世俗以爲儒者之誇也不用則飯疏食飲水曲肱而枕之世俗以爲儒者之倨也至於漢之三子者世俗則以爲賢也世俗之所賢者固誤人之國也世俗之所謂誇與倨者未易得也孔顏則不復生矣得陸宣公而用之其國之安危治亂何如哉當陸宣公之存也小人不以爲誇與倨者寡矣嗟夫誇與倨者未易得也謹論

宋璟剛正過姚崇論

論曰與天下以治之福不與其君以治之功此大臣愛君之厚也蓋治生於不治不治生於治方其不治人君以一身而憂天下及其旣治人君以天下而樂一身大臣成其君之治可也與其君之治不可也與則樂樂則怠矣姚宋之相明皇同於成開元之治也而論者以璟爲過於崇何也蓋璟以其治與天下崇以其治與其君與天下以治之福君亦享其福與其君以治之功君必喪其功彼宋璟者其剛有可憚其正無可喜將致其君於終身不樂之地者也致其君於不樂乃所以致其君於不憂歟史臣曰宋璟剛正過姚崇親君子而疎小人人君之心也親小人而疎君子非人君之心也君子之過也君子之事君不使之樂必使之憂不欲其喜必欲其憚不待小人間之君已病之矣非君子之過乎是不然君子之心必有所不愛而後能有所愛其所愛者君之治也故使之憂不使之樂其所不愛者身之疎也故欲其憚不欲其喜非不使之樂也無樂於初有樂於終有憂之名無憂之實玆其所以有樂於君歟非不使之喜也吾得其喜君得其亂吾得其憚君得其治玆其所以無愛於身歟天下之治亂君子所卹也吾身之親疎君子遑卹哉嗚呼以治與天下而不以治與其君此宋璟之剛正所以過姚崇歟姚崇何人也中興之賢相也宋璟何人也亦中興之賢相也成開元之治致中興之功二公可同也一則權譎一則剛正二公不可同也吾嘗觀乎姚矣明皇之獵因獵以進皮冠之招無是舉也太廟之壞以爲偶然夷伯之震無是說也捕蝗之後不曰修徳蝝生之書無是法也姚之權譎一至此哉吾嘗觀乎宋矣中使之召不交一言孟子之所以逺王驩也幸臣之飲正色而起蓋寛饒之所以忤許伯也無逸之圖戒以淫亂周公之所以警成王也宋之剛正一至此哉當是時明皇之見姚也吾意其一言必和焉一政必美焉姚之爲人溫乎其可喜也明皇之見宋也吾意其一言必規焉一政必刺焉宋之爲人凜乎其可憚也見姚而喜明皇以開元之治爲極治明皇其不樂乎見宋而憚明皇以開元之治爲未治明皇其不憂乎姚宋則皆賢也開元則誠治也明皇樂於開元之功天下不見其禍明皇憂於開元之功天下不見其福不勝其憂明皇於是乎一而逐韓休再而逐九齡不勝其樂明皇於是乎一而相林甫再而相國忠天下之事至此然後知宋璟之可憚乃深可喜歟然則不以治之功與其君眞愛君之厚者也大抵天下猶一家也君臣猶父子也昔者秦皇帝有二子焉其長則扶蘇也其季則胡亥也扶蘇好諌秦皇帝憎焉胡亥不諫秦皇帝暱焉扶蘇不在外秦皇帝無一日之樂胡亥不在側秦皇帝亦無一日之樂扶蘇逺矣胡亥近矣秦皇帝之不樂一變而爲樂矣秦皇帝之不樂則變而爲樂也秦皇帝之秦亦變而爲漢也秦皇帝不思扶蘇而明皇思九齡唐之所以未亡歟論者欲觀唐之君臣觀秦之父子則得之矣謹論

李晟以忠義感人論

論曰君子不能回天下之勢而能回天下之心心之所回勢之所隨也天下不幸小人在朝知逆天下之心以順其君不知離天下之心以去其君天下之心已去於其下而小人之寵猶不去於其上天下之勢至此𨿽使君子爲之若之何而爲之哉涇原之變天下共疾盧杞之爲也李晟欲以孤軍而復王室其勢亦難矣晟不求於勢而求於心蓋天下之勢可以定不可以傾一傾則難定天下之心易以散亦易以收一收則不散晟以一己忠義之心感天下忠義之心天下之心旣回天下之勢自定史臣曰李晟以忠義感人人之言曰與死人同病者其病不可醫與危國同勢者其勢不可爲醫無愚良也其能醫者非醫之能也必不可死之病也君子無巧拙也其能有爲者非君子之能也必不可危之國也嗟夫此庸人之論也非君子之論也庸人之論以天而廢人者也君子之論以人而輔天者也能醫不死之病庸醫亦能之何取乎良醫哉能存不危之國庸人亦能之何取乎君子哉惟天下必死之人足以試良醫之技惟天下至危之國足以試君子之能夫良醫所以能生必死之人君子所以能存至危之國亦必有說矣人之命𨿽系乎天實系乎人之气國之命𨿽系乎天實系乎人之心良醫者有藥以回死者之气是以能生必死之人也君子者有道以回國人之心是以能存至危之國也李晟之存唐也以忠義感人心此其回死之藥歟徳宗初不病也唐室初不危也建中之政天下相賀徳宗何病焉𨿽未能以天下取河北亦未聞以河北而制天下唐室何危焉盧杞一進殺眞卿沮懷光士心去矣間架有徵陌錢有徵民心去矣戰者未返戍者復行軍心去矣且夫天下之權托於人主也人主之權托於誰哉一曰士二曰民三曰軍今也徳宗之托於天下也是三人者其心皆去矣涇原之役奉天之役興元之役不在於朱泚作難之日也識者知之久矣當是時也以我之寡當賊之眾眾寡不敵也以我之弱當賊之彊彊弱不敵也懷光吾大將也則叛於內三鎭彊藩也則應於外唐室之危何如哉李晟以一己之忠義回天下之心以天下之忠義回天下之勢以寡爲眾以弱爲彊以孤軍復京師醫必死之病而存至危之國天也亦人也嗚呼無彊國有彊人有人而有國者吾聞之矣無人而有國者吾未之聞也唐至於徳宗大盜再起天下再定有人焉故也安史之亂李郭以忠義而相勉遂能回天下之心涇卒之亂李晟以忠義感人陸防以訓辭感人亦能回天下之心唐之人心其去者再小人離之也其收者再君子回之也大哉人心乎大哉回人心之人乎與其旣去而回之孰與未去而畱之吾故因李晟之事而備論之有天下者可以戒矣謹論

儒者已試之效如何論

論曰道不難於用而難於信蓋道也者用則爲帝王之業不用則爲儒者之業故夫儒道也者可以不用不可以小用世主之求近功者見儒之不可以小用則以儒爲不適於有用也旣不信其道烏能用其道乎君子將欲言儒者之可用不必言其可用也盍以古人已試之效而信之乎唐虞三代已試之於一時者也夫子已試之於萬世者也試之一時而其用不可掩試之萬世而其用不可易然則世主觀之可以少信矣能信則能用矣用與不用儒者不計也而信與不信其闗人之得失豈小哉班固志藝文之書於儒家者流所以言其效也請遂言之天下之理貴生於有功賤生於無功此儒者之所以不如百家之說也嗚呼孰知夫不如百家之說此其所以爲儒者歟百家者曰欲富而富欲彊而彊問其期則曰朝行之夕見之何其有功歟儒家者曰欲帝而帝欲王而王問其期則曰必世也百年也何其無功歟自百家之有功也而儒始賤矣自儒者之無功也而儒始愈賤矣儒非無功也無近功也儒非可賤也世主賤之也一言出於儒則誹之以爲大也一事出於儒則笑之以爲迂也大與迂相遭而賤與貴不相敵此儒者之所以不如百家之說也嗚呼孰知不如百家之說此其所以爲儒者歟堯舜三代與吾夫子蓋嘗以身試儒者之道矣太和之治何從而來哉元聖素王之業何從而致哉儒道之爲也是道也用之則治不用則亂亂而用之則復治天下之有君臣父子也仁義禮樂也誰之力也天下有之故天下忘之也一日而無君臣父子也無仁義禮樂也天下何如哉然則儒者已試之效可觀也已秦人蓋嘗以身試百家之說矣富則富矣君富於上民貧於下猶不富也彊則彊矣有彊於威無彊於徳猶不彊也得地而失民取人之國而人亦取其國然則百家已試之效可觀也已世主觀之儒者有功乎百家有功乎儒者可賤乎百家可賤乎能移其所以信百家之心以爲信儒者之心則儒者之可用與不可用決矣世主信則用之不信則已之儒者忘言焉可也班固之論儒者言其道之最髙此適所以滋世主之疑也人不吾髙而吾自髙焉誰其信之至其歷陳唐虞商周與仲尼已試之效賴有此爾𨿽然言之可信者易言之必信者難昔賈生蓋嘗言儒者之與百家已試之效矣其言於文帝曰今或言禮義之不如刑罰人主胡不引商周秦事以觀之乎生之言不爲緩矣而文帝若無聞也有黃老以病其心生之言何從而入哉因班固之言感生之言吾故曰言之可信者易言之必信者難謹論

文帝曷不用頗牧論

論曰賢者不能使人知而能使人思知與不知賢者初莫之計思與不思有國者竟莫之悟二者常巧於相違而不喜於相遭是可嘆也漢文帝聞說者之論而思頗牧之賢謂文帝之思爲未善不可也然當頗牧之時或以間而擯或以防而殞孰知其誣孰知其賢哉其生也莫知其往也始思思頗牧而天下無頗牧矣使其復有頗牧其能知頗牧乎淺於知而深於思薄今而厚古豈特一頗牧而已哉揚雄曰文帝曷不用頗牧賢者不求不用亦不求必用吾之所挾不用則澤其身用則澤其國謂賢者求不用賢者有是心乎然其挾在我其用不在我不在我而我求之又從而必之自古聖賢君子未有或是之能也頗牧之在趙也頗牧不負趙而趙實負頗牧負與不負頗牧何心焉可悼者趙之社稷而已矣生靈而已矣使頗不以趙括代牧不以郭開死韓魏不侵匈奴不侵非頗牧之功也二子遲一日而去趙則趙之國遲一日而爲秦此誰之功乎𨿽然二子之功不求其君之不負也求其略知焉而不得也知且不知也而況於思乎漢文帝之思二子亦可爲二子賀矣使二子而有知亦少慰矣然天下之事至於思其人而不獲其用君子謂之無益漢文之不思二子二子之病不加多漢文之思二子漢文之病不加少且匈奴之冦日迫而帝也乃欲起頗牧於九原不徒匈奴聞之爲之一笑而已使頗牧聞之有不笑者耶漢文之於魏尙猶趙之於頗牧也舎今頗牧而思古頗牧善謀國者然乎哉帝能思頗牧吾亦能思魏尙也願以帝思頗牧之心爲帝知魏尙之心帝其許之乎馮唐謂帝有頗牧亦不能用其意則然矣其气無乃猶未平其辭無乃猶未婉乎气平則辭自婉辭婉則君自悟吾於馮唐之論猶有憾焉且帝嘗謂李廣曰使廣在髙帝時萬戶侯豈足道哉士患不遇主廣之受知於帝尙可諉曰不遇主耶遇主而又云云若爾是髙帝不生廣終不用也有李廣則舎之於今焉無頗牧則思之於古焉馮唐謂帝𨿽有頗牧不能用帝則怒唐也怒馮唐之言帝不悔李廣之論帝其忘之乎帝不忘之帝當悔之矣悔於廣則不怒於唐矣不怒於唐而悔於廣則頗牧二子者思之可也不思亦可也謹論

文景務在養民論

論曰必有所不爲而後有所力爲天下之事將求夫有功則無卹其有勞將病其有勞則無恥其無功二者要難兼也文景之治將有所取不得不有所舎將有所重不得不有所輕是故敵之未柔也國之未彊也名之未榮也皆有所不問蓋吾方以涵養天下爲事一夫之擾一物之病皆足以累吾涵養之全而又遑他事哉班固曰文景務在養民治天下之法二曰靜曰動人君出治之法一曰專專則有守有守則無慕無慕則有成羿而慕王良則喪其射伯牙而慕髙漸離之築則喪其琴技固不可以兩能能固不可以兩精也堯舜治天下以靜者也湯武治天下以動者也成康治天下以靜者也宣王治天下以動者也由靜而治焉治而專焉是以有垂衣措刑之治由動而治焉治而專焉是以有創業中興之治曰動曰靜𨿽聖人不能兼舉而雜用也擇其所當務而吾執之以爲專務始之以擇繼之以不疑終之以不攺夫是之謂専務文景之務獨在於養民蓋以古之靜者而自處矣而於天下之功名何務焉平城之仇可報也文景不報也嫚書之悖可恥也文景不恥也火通甘泉之警可忿也文景不忿也文景非能忘情也彼固有所不暇也曷爲不暇也文景之所務有不在此也使天下之民安何必報東門之役使天下之民富何必紀燕然之功使天下之民仁且壽何必數入陳之俘得匈奴之輜重孰與吾太倉之腐得單於之朝孰與吾黎民之醇天馬蒲萄之利未足以易吾之桑麻滿埜也龍荒大漠之取未足以易吾之煙火萬里也方文景擇此務而固執之智者必忿於心勇者必忿於色矣未幾則相與樂之已而忘之矣天下忘文景之仁而文景不忘天下之民文景之不忘専於仁者也天下之忘文景安於仁者也故夫粟帛之賜文景之小惠也徵賦之減文景之亷徳也刑罰之幾措文景之寛政也非文景養民之務也文景不以有功者易其有勞者是眞文景之務也歟千金之家其所以起者動也其所以守者非動也靜也其祖父之披荊棘犯霜露不爲則不可也夫豈樂於此乎哉子孫守之不知其祖父之初不樂乎動也狂夫悚之褊夫激之以爲無動於身則無彊於家或鬭焉或訟焉家則彊矣無乃適所以爲弱乎哉孝武是也孝武以爲文景之怯也矯而振之唐防之狂李陵之褊而文景之生產作業始搖矣末年之事使文景見之其心不傷乎哉湯武周宣之動不得已焉者也孝武承文景富庶之全盛而必欲動焉其亦有不得已者耶故治天下之法可喜者動也可笑者靜也孝武可喜者也文景可笑者也可笑而可安者也謹論

太宗勵精思治論

論曰明主之勤於治其勤不可見而其成不可禦蓋可見者以勤爲勤也不可見者以思爲勤也以勤爲勤者事常出於勤之外以思爲勤者事不遁於思之中納天下之治於一思出一思之治於天下治之功未具而治之計已具矣太宗之勉勵精勤以治天下非費其勤也費其思也思以計乎治治以應乎思故其勤不可見也而其成不可禦也勤於思而不勤於迹又何見焉出於心而成於治又誰禦焉崔植得其說故曰太宗勵精思治天下之治亦難矣勤則不成不勤則成可爲長太息也且夫量書者卽成湯之昩爽也傳食者卽文王之日昃也然與湯文同其勤不與湯文同其治何其勤而不成歟師廣成者卽梁人之齋戒也遊巖廊者卽晉人之髙簡也然與梁晉同其不勤不與梁晉同其不治何其不勤而成歟蓋有眾人之勤有帝王之勤眾人之勤勤以勤也帝王之勤勤以思也以帝王而爲眾人之勤秦隋以之以帝王而爲帝王之勤黃帝堯舜以之太宗之勵精不用於是而用於思其以不勤爲勤者歟其不以勤爲勤而以思爲勤者歟田業之法府兵之法租調之法此治之器也非治也米斗三錢之治外戶不閉之治蠻夷宿衛之治此治之象也非勤也兼行將相之事親伐夷狄之事日教衛兵之事此勤之目也非綱也太宗勵精之綱其在於一思乎太宗何思也其事事而思乎有所及必有所不及其物物而思乎有所甚密必有所甚疎蓋太宗求治之初有勸以刑名者有勸以仁義者太宗之所以憂而思也有言創業之難者有言守成之難者太宗之所以憂而思也當是之時太宗之勵精不疲於身不瘁於色朝廷不知天下不知太宗自知之耳何也其思隱於心其勤冺於迹故也蓋天下之至勞莫勞於念慮而莫逸於宵旰太宗不疲於身而心已疲不瘁於色而心已瘁勤而思焉思而決焉天下見其治於已決之後不見其勤於未決之先孰知太宗疲其心以置天下於至安憂其心以納天下於至樂哉然則太宗之勤其以不勤爲勤者歟其不以勤爲勤而以思爲勤者歟嗟夫天下之事有潛之至幽而發之至著者其惟此心乎淮淝之冦方熾而謝安之遊宴方酣宦寺之權方橫而元載之嬉笑方和孰知遊宴之憂甚於蹙頞嬉笑之慘甚於按劍者乎故夫眞憂者不憂眞怒者不怒眞勤者不勤彼夙寤晨興以爲勤者勤則勤矣眞則未也太宗之勵精不在勤而在思其眞勤歟勤可知也思不可知也知且不知也又可見乎哉太宗之勤於一思當時之臣未必知也崔植何從而知之哉何從而言之哉詩不云乎心之憂矣曷維其已太宗有焉又不云乎他人有心予忖度之崔植有焉謹論

誠齋集卷九十一

欽定四庫全書

誠齋集卷九十二

宋楊萬里撰

庸言

庸言一

楊子曰七情代興而異政故喜爲怒君樂爲哀臣未有發與時並來與日偕者或曰然則欲其發皆中節奚施而臻玆楊子曰聖人以一君君七臣眾人以七臣臣一君

楊子曰古之君子道足以淑一身及其足以淑萬世而不自知也後之君子言將以信萬世及其不足以信一室而不自知也

楊子曰所樂存焉則陋巷在前而顏不見所樂不存焉則黃屋在上而堯不知

楊子曰君子恩及禽獸而周公必驅犀象聖人仁及艸木而後稷必薅荼蓼

楊子曰仁者萬事之元首正者萬事之本榦

或問橫渠子謂陰方凝矣而陽在內者不得出則奮擊不服而爲雷陰方聚矣而陽在外者不得入則周旋不舎而爲風何謂也楊子曰伏一健於二順之下健者安得不怒而爲雷閉二健於一順之外健者安得不環而爲風易之有震巽也其知神之所爲矣

或問濓溪子謂元亨誠之通利貞誠之復何謂也楊子曰元伸而亨非誠之通乎利詘而貞非誠之復乎亨利用也元貞體也體用二也誠一而已

楊子曰以理従心不以心従理故危以動則民不與以心從口不以口從心故懼以語則民不應

楊子曰易之道損而不已必益升而不已必困吾未見處損而喜處升而懼者也

或問程子說易謂五君位也惟旅之六五獨不取君義蓋君無旅也信乎楊子曰出居於鄭在幹侯孫於越旅也幸蜀幸奉天亦旅也然則程子謂君無旅何也曰是固作易者與說易者之所諱曰非諱也不忍言也楊子曰性者生之良能心者性之良知水曰潤下火曰炎上性也火之始然泉之始達心也故不盡其心不知其性

或問趙簡子問於史墨曰季氏出其君而莫之罪而墨對之以君臣無常位其然乎楊子曰詭哉言也君臣天下之大分猶天髙地下不可易也非有桀紂之惡湯武之聖則易之革聖人不作矣意如何人而敢姦之乎且簡子之問安知其無季氏之志乎無季氏之志猶不可有此對也有季氏之志而對之以此可乎詩曰無教猱升木

楊子曰易者蕭何之律令春秋者漢武之決事也易戒其所當然春秋斷其所已然聖人之戒不可違聖人之斷不可犯故六經惟易春秋相表裏

楊子曰過樂則喜安喜則樂不平於气則怒不制其痛則哀

或問學者之言道或閟已於至幽而墮人於至茫何也楊子曰非彊則妄誣所不能之謂彊億所不知之謂妄或問易之革曰湯武順乎天然則文王違天乎楊子曰皆順也或順其命或順其理

或問君子敬其獨何謂獨楊子曰作於其心之謂獨或問我叩其兩端而竭焉道有竭乎楊子曰覿之以宗廟之美而俎豆無象位之以百官之富而表著無列楊子曰君子不安其心之所不安小人安其心之所不安

楊子曰有此之謂理行此之謂道體此之謂徳屢遷而不離乎此之謂中

或問夷齊兩去其國夫子兩許其仁何也楊子曰夷不去無父也齊不去無兄也

楊子曰文王制天命者也湯武制於天命者也

庸言二

或問橫渠子云陰陽之精互藏其宅何謂也楊子曰水陰物也而至陽之精居其宮火陽物也而至陰之精隱其家

楊子曰仁者安其固然故不憂知者明其當然故不惑勇者信其必然故不懼

或問道也者潛之則懌諸心體之則淑諸身溥之則澤諸天地萬物學者言不及此何也楊子曰道不在己言道病已己不在道言道媿道

楊子曰顏子之學故以新而化是以有若無忿以樂而消是以犯而不校

楊子曰伏羲堯舜禹湯文武聖之髙曽也周孔聖之祖父也顏子聖之宗子也孟子聖之別子也二程子宗子別子之宗子也

楊子曰禮者免刑之大閒刑者復禮之嚴師

楊子曰君子懷徳故主乎善不主乎已小人懷土故安其舊不徙其新

或問廬而不藩藩而不墉藩且墉而不崇不厚不復廬其安乎徹藩墻以納於菟褐夫不爲也徹封建以納獫狁而謂君子爲之乎懵哉桞子之訾封建也啟戎以宅華使疆不籓陲不墉蕩蕩焉通而莫禦民到於今受其烈者必桞子之言夫楊子曰以藩墻爲藩墻廬其安矣以於菟爲藩墻廬其安乎

楊子曰仕優則學丰其歉學優則仕散其積

或問田不井曠百世王澤其不下究歟欲王澤之下究其必自井田始矣百世之主非其智不足以及之惟其勇不足以行之蓋仁於奪一夫之有而不仁於均萬夫之無是以王澤不下究也楊子曰奪一夫之有以均萬夫之無可也萬夫未得其所無而一夫先訟其所有可乎或曰上均之下焉得而訟之曰下患無所訟乎秦之慘刻民不訟於秦而訟於漢新室之紛更民不訟於新室而訟於光武下患無所訟乎

楊子曰呂公未嘗獻淮魚獻淮魚者婦也文公未甞獻錦獻錦者亦婦也不獻甚於獻也

楊子曰君子不器不以一能而盈諸身及其使人也器之不以眾能而責諸人

楊子曰子謂公冶長可妻也𨿽在縲絏之中非其罪也以其子妻之子謂南容邦有道不廢邦無道免於刑戮以其兄之子妻之以女女人而必曰富貴也異矣楊子曰不遷怒直也不貳過明也

楊子曰視其所以觀其所由不以名掩實也察其所安不以迹掩心也

楊子曰用之則行舎之則藏用舎非聖賢之痛癢也人主觀聖賢之行藏可以察其時邦有道則仕邦無道則隱仕隠非君子之欣戚也人主觀君子之隠顯可以知其身

孔子曰古之學者爲己楊子曰今之學者亦爲己舎爲學則無所不爲己孔子曰今之學者爲人楊子曰古之學者亦爲人舎爲學則無所不爲人

楊子曰君子見其所不欲見亦有不見其所不欲見孔子闞陽貨之亾是也君子敬其所不欲敬亦有不敬其所不欲敬孟子不與王驩言是也爲陽貨王驩者知怨其不見已而不怨其所以不見之由知怨其不與己言而不怨其不與己言之端惑矣

楊子曰人之一身冬立者其足寒此則陰矣及足與足相摩則寒者溫不曰陽乎然則陰陽果二物哉

或問何謂精義入神楊子曰思精其宜則眾理通何謂窮神知化楊子曰理盡其通則萬變徹蓋義者物之宜神者心之通化者事之變

楊子曰直於己之謂忠孚於物之謂信

或問惻隠之心仁之端也何謂惻何謂隠楊子曰惻言愛隠言痛也覺其痛之謂隠愛其痛之謂惻痛於彼惻於此而仁不可勝用矣

庸言三

或問知變化之道何謂變化楊子曰榮變而枯末離而本不離鬒變而素色攺而質不攺此變也鷹化爲鳩見鳩不見鷹艸化爲螢見螢不見艸此化也變者迹之遷化者神之逝

楊子曰中則正在其間正則中在其外

楊子曰國家之敗其敗者敗之歟抑亦興者敗之歟家有範人有表範完而表端罔或虧側矣唐太宗謂其子曰吾有濟世之功是以縦欲而人不議然則敗唐者太宗也而非髙宗也

楊子曰寂然不動感在其中矣感而遂通寂在其中矣楊子曰學以聚之無不受也問以辧之有不受也楊子曰天行健君子以自彊不息地勢坤君子以厚徳載物非贊天地也以天地責諸身也

楊子曰割不正不食席不正不坐身而不正可乎食不厭精膾不厭細學而不精可乎

楊子曰建官以利民有害民而得官用人以立國有誤國而得用

楊子曰天下之才動則生靜則息

楊子曰君子之於人以大善揜小惡不以大惡揜小善或問本朝諌臣之盛古未有也何如楊子曰非諌臣之盛也祖宗之聖也

或問天地未開辟如之何楊子曰古猶今也天地旣開辟如之何曰古猶今也

楊子曰君子之於小人有容而無敵或曰何也曰不爲小人不勝小人不勝小人不敵小人敵小人而勝焉是勝一小人得一小人矣

或問三代而下莫盛於西漢也本朝與西漢孰盛楊子曰西漢縣令勇於敢殺本朝人主勇於不敢殺

或問熈丰元祜之議論固不能同也元祐諸儒其咎臨川王子也宜矣而諸儒之論又謂不井田不封建則不三代也何如楊子曰臨川王子之論曷嘗不曰三代哉楊子曰君子不言己之所不能行不言人之所不可行或問世傳大程子中庸之書非大程子之爲也呂子大臨之爲也何如楊子曰無傷也魯君之宋呼於垤澤之門守者曰此非吾君也何其聲之似我君也無傷也楊子曰臧堅以齊侯遣閹人唁已爲恥後世之士以閹人薦已而不爲恥漢文納袁盎之諫以宦者參乘爲恥後世之主以宦者參國而不爲恥

楊子曰子路問死子曰未知生焉知死以其所不必知害其所必知仲尼不爲也子路問事鬼神曰未能事人焉能事鬼以其所無用害其所有用仲尼不爲也或問伊川程子之學大抵以先王而責後王以聖人而責學者膚寸不恕也無乃已甚乎楊子曰奚其甚以先王而責後王是致後王於先王也以聖人而責學者是納學者於聖人也奚其甚

楊子曰光輝者日月之散也日月者光輝之聚也散故其輝無不充聚故其象有可指

楊子曰子夏喪其子而喪其明及曽子數以三罪則愴然之哀一變而爲然之懼何也道長則情消懼生則哀亡惜也子夏見曽子之晚也使早見曽子則尙不喪其明也𨿽然喪其明尙不喪其心

楊子曰人之爲善百善而不足人之爲不善一不善而足

或問君子事上如之何楊子曰重不及傲敬不及讇楊子曰旦將飲者夢必渥旦將跌者夢必愕今皇皇焉汲汲焉得則懌否則戚奚爲哉

庸言四

或問紂之惡不如是之甚也子貢之言無乃已恕歟楊子曰紂不可恕也亦可恕也周師之入自焚而死前有亾國之罪後有死國之節嗟夫後而已矣猶紂也前而已矣紂也乎

或問三代而下謀國而萬全者其惟子房乎楊子曰子房防之子房用之奚而不萬全哉使他人用之鴻門之見防之安乎棧道之絕防之通乎

楊子曰聖人之作易不中而吉寧以吉徇中不貞而利寧以利徇貞

孔子曰如有周公之才之美使驕且吝其餘不足觀也已楊子曰學者無周公之所有而有周公之所無吾何以觀之哉

或問程子謂仁者覺也覺何以爲仁楊子曰覺則愛心生不覺則愛心息覺一身之痛癢者愛及乎一身故孝子發不毀覺萬民之痛癢者愛及乎萬民故文王視民如傷覺萬物之痛癢者愛及乎萬物故君子逺庖廚或問孟子謂惻隠仁之端韓子謂博愛之謂仁程子謂仁者覺也三子之言仁異乎楊子曰何異焉愛者惻之應隠者覺之感或曰𨿽然韓子之言其亦未優乎曰樊遲問仁子曰愛人愛何違於仁子貢問博施子曰必也聖乎博何違於愛然則博愛之與兼愛異乎曰異博無私兼無別

或問朝死而夕忘者聖人之罪人固也不勝喪乃比於不慈不孝何也楊子曰不肖者不及故進之賢者過故退之

或問鯉也死夫子不慟鯉而慟回回也死顏路不爲之慟而夫子爲之慟何也楊子曰哭子而不慟禮也哭門人而慟道也嚴哉禮乎重哉道乎

楊子曰置虛器於水中未充則鳴旣充則黙防防以爲知道囂囂以爲知徳充乎哉

楊子曰喜怒哀樂未發謂之中卽天命之謂性也發而皆中節謂之和卽率性之謂道修道之謂教也或曰未發無不中旣發有不和性有兩乎曰否粹於天理者性也駁於人欲者非性也情也喜怒哀樂自天理出發無不和也自人欲出發始有不和矣然則約情以歸性遏人以復天發而和以不離於未發之中奚若而可曰戒不覩懼不聞

或問天下國家可均也爵祿可辭也白刄可蹈也中庸不可能也然則何者爲中庸乎楊子曰執是以爲中庸非也外是以爲中庸亦非也然則何如斯可謂之中庸矣曰天下國家可均也時乎可均時乎不必均爵祿可辭也時乎必辭時乎不必辭白刅可蹈也時乎必蹈時乎不必蹈君子處事以時對時以道擇道以心

或問易曰其道甚大百物不廢何謂也楊子曰幽而太極乾坤六子之妙用顯而君臣父子萬事之大法不曰其道甚大乎動則取諸豶牿鴻雉植則取諸杞茅莧器則取諸缾鼎簋缶體則取諸脢腓趾尾不曰百物不廢乎惟大無不受者細無或廢

或問五行之序楊子曰水火物之初木金物之成土物之定气一變而有象故曰初象一凝而有質故曰成質一成而有宅故曰定

楊子曰冬日之火夏日之水未施親於民而民親君子之徳亦然

或問韓信之平趙魏下燕齊何其才也然仕楚而踦圗漢而烹何其不才也楊子曰非信之有才有不才也天將舉天下而一之漢信得無不才乎天方廢楚信則仕楚天方興漢信則廢漢信得而才乎

或曰子諍父臣諍君分殊而已矣愛無殊也然子無誅而臣有誅是故桀之龍逢紂之比干孝宣之蓋寛饒光武之韓歆明皇之周子諒桀紂爲之宜也孝宣光武明皇宜乎哉楊子曰皆宜也前二君之誅諌之戒也後三君之誅不諫之勸也或曰諌者戒不諫者勸其究若之何曰亡焉而止矣桀紂明皇則亡孝宣光武曷嘗亡哉曰夫亾者身至焉國次焉

庸言五

或問君子上達小人下達何謂也楊子曰顏不孔不止紂不桀不止

或問孔子論商之三仁孟子論夷恵尹之三聖學者宜何師楊子曰師三仁者一之後師三聖者二之前楊子曰天命之謂性父母全而生之也率性之謂道子全而歸之也

楊子曰非禮勿視非禮勿聴閒其入也非禮勿言非禮勿動閒其出也

或問非知之艱行之惟艱傅說之言也不致其知不力其行小程子之言也由前之說珍乎行由後之說珍乎知學者將疇従楊子曰知譬則目也行譬則趾也目焉而已矣離婁而躄也可乎趾焉而已矣師冕而馳也可乎人乎人目趾具而已矣

或問荀彧魏從而漢殉孰忠乎楊子曰漢魏均忠也一則以心一則以身

或問曷謂中曷謂庸楊子曰中者羣心之根株庸者眾口之谷粟

或問行夏之時程子言之白矣敢問乘商之輅服周之冕樂則韶舞如之何楊子曰商輅周冕尙儉也樂則韶舞尙遜也

或問漢文之短喪其薄矣乎楊子曰薄非漢文始也昔滕世子爲三年之喪而父兄百官皆曰吾宗國魯先君莫之行吾先君亦莫之行然則短喪之薄其起於周之衰乎

楊子曰易曰有天地然後有萬物有萬物然後有男女有男女然後有夫婦有夫婦然後有父子有父子然後有君臣有君臣然後有上下有上下然後禮義有所措夫惟有是物也然後是道有所措也彼異端者必欲舉天下之有而冺之於無然後謂之道物亾道存道則存矣何地措道哉

或問韓公徹簾之舉富公咎焉何如楊子曰此富公未察也韓之請後之從韓能逆知之乎機之未至不可知機之旣至不可防然則先事未有以白富公臨事不可以待富公故曰此富公未察也

或問衛多君子晉多卿材晉大國也衛蕞爾國亦何爲多賢也後世以天下之大嘆人才之乏又何歟楊子曰古者求人之一能後世求人之無不能求其一能是以多能求其無不能是以有不能

或問何謂學楊子曰學之爲言效也以己之不知效彼之知以己之不能效彼之能學云學云誦數云乎哉辭命云乎哉

楊子曰獲禽我所欲也詭而獲則可欲而不可欲不獲禽非我所欲也範而不獲則不可欲而可欲故曰可欲之謂善貧者未甞不言富富者未甞言富故曰有諸已之謂信瓶之罄矣維罍之恥不充故也瑟彼玉瓚黃流在中實故也故曰充實之謂美山川之輝於外也百里珠玉在內不盈握耳故曰充實而有光輝之謂大山一山也而朝暮晦明萬變也刻木而爲山一山而已矣故曰大而化之之謂聖歷家之言天數往者合知來者差故曰聖而不可知之之謂神

楊子曰易曰上下無常非爲邪也非爲下者言也進退無常非離羣也非爲進者言也

楊子曰幹之九三居上位而不驕蓋以進徳修業爲樂也樂乎內者輕乎外在下位而不憂蓋以徳之未進業之未修爲憂也憂其大者忘其細

楊子曰仁與義吾之左右手也不可以獨有亦不可以獨無仁言覺義言宜也覺其宜則行覺其不宜則止故仁者右義者左

或問近世之健吏某子吏也以健聞某子儒也亦以健聞二者同乎異乎楊子曰異何謂也曰吏以戎索治周索儒以戎索爲周索

誠齋集卷九十二

欽定四庫全書

誠齋集卷九十三

宋楊萬里撰

庸言

庸言六

楊子曰利不歸於上則不國故詩曰雨我公田遂及我私利歸於上則無民故詩曰彼有遺秉此有滯穗伊寡婦之利

楊子曰赤壁之風天道在南采石之霧天道在北楊子曰夫子之道溥矣宏矣卓矣防矣故六經旣就而六經非夫子無行不與二三子而未嘗與二三子逼哉子貢之問也曰有一言可以終身行之者乎道大如天子貢欲以一字襲而取也終身塗逺子貢欲以一字生而死也問之之逼也答之之難也微吾夫子誰實能答之子曰其恕乎然則六經𨿽博可以一恕撮夫子𨿽聖可以一恕跂夫子宗廟之美百官之富子貢一夕負而走矣子貢得之之難而學者防之之易也武夫力而拘諸原婦人暫而免諸國惜乎

楊子曰學者陋其故而不能不安悅其新而不能不懦其於至聖人也遐哉

楊子曰桑之未落其葉沃若其文武成康之盛乎桑之落矣其黃而隕其周之東乎

或問張湯推賢善有諸楊子曰推有矣賢善未也掾史之薦非賢善乎曰胥薦胥史薦史賢善乎

或問陸抗飲羊叔子之藥程子謂其不當飲信乎楊子曰抗飲焉不可也祜饋焉尢不可也不幸而抗死焉若之何

或問君子而時中何謂也楊子曰詩不云乎就其深矣方之舟之就其淺矣泳之遊之

或問張敞其健吏乎楊子曰敞可謂賢矣不貨昌邑王以售其身敞可謂賢矣

或問顏淵死子哭之慟何如楊子曰夫子欲有與言將誰與言

楊子曰水托於器而有象器毀則象亦毀火托於薪而有質薪化而質不化象者形之虛質者象之實

班固贊王莽曰天變見於上人怨作於下莽亦不能文也楊子曰固之言過矣莽之言曰天生徳於予漢兵其如予何未爲不能文也

楊子曰作詩者其深知小人之情狀乎巧言如簧顏之厚矣是也言之巧能以欺夫人顏之厚不能以欺其心或問元亨利貞如之何楊子曰元而不亨不釋老乎利而不貞不申韓乎

楊子曰三年畊必有一年之蓄而學者朝學之夕防之或曰性譬之水焉濟人水也溺人亦水也謂濟人者水之性則過徳乎水謂溺人者水之性則過咎乎水水之性有湛然而已爾性譬之火焉飪物火也燬物亦火也謂飪物者火之性則過徳乎火謂燬物者火之性則過咎乎火火之性有煇然而已爾人之性而曰善焉惡焉混焉非不性也非盡性也何如楊子曰所謂湛然煇然者爲善乎爲惡乎爲混乎

或曰何謂性何謂命楊子曰受之之謂性授之之謂命或問戒不睹懼不聞其惟闇室屋漏之地乎楊子曰不睹莫如吾心而闇室爲十目之所視不聞莫如吾心而屋漏爲十手之所指

或曰後世爲將者多養寇以封已非罪歟楊子曰非其罪也有誨之者也自髙帝殺韓信始也

或問班固謂石建之澣衣周仁之垢污君子譏之然乎哉楊子曰仁可譏也建恭爲子職斯而可譏舜亦可譏

庸言七

或問楚王亡弓左右請求之王曰楚人得之又何求焉孔子聞之曰去其楚而可矣老聞之曰去其人而可矣之說髙矣乎楊子曰髙則有矣非其理也且弓以用言矣去其人則弓孰得之得孰用之

楊子曰衝然之謂道烝然之謂气澄然之謂天凝然之謂地烝然者天地之充也衝然者天地之渾也故道爲气母气爲天地根

或問揚雄之劇秦美新有徼歟楊子曰雄而有徼久矣其獲矣耄而後徼焉情乎哉然則奚而作曰避禍焉而已矣禍可避乎曰禍可避則命可避

楊子曰聖人之辭渾賢人之辭辧渾故一言可以萬觀辧故一言可以一取聖人之辭防賢人之辭章微故思而有不諳章故不思而獲

楊子曰天下之至神者其惟人心乎已有過焉何必人告也見人之過得已之過聞人之過得已之過何必今人也見古人之過得已之過聞古人之過得已之過何必古人也見日月之過得已之過見寒暑之過得已之過何必天地也見韋之過得已之過見輪兒之過得已之過何必萬物也因前日之過得今日之過因今日之過得前日之過何必有過也一言之過未言而得其過一行之過未行而得其過是數者之得非人告也心告也故有不善未嘗不知不惟顏氏子而已矣知之未嘗復行惟顏氏子而已矣

楊子曰禮出於人心入於人心樂出於人情入於人情或問班固之論人也其等有九信乎楊子曰人之等奚若是之多也七焉而已矣敢問其目曰自庸人等而上者有三曰賢人曰君子曰聖人自庸人等而下者亦有三曰小人曰狄曰禽人而至於禽狄不已甚乎曰是未足甚也由余狄也反哺禽也人而禽狄如焉非甚也人而不禽狄如乎非甚乎下免禽狄上詣聖賢奚爲而可曰學

或問聖人可學乎楊子曰奚而不可學也聖人人倫之至也子孟子之言也聖盡倫子荀子之言也聖人盡人道者也子程子之言也聖人人也我亦人也我無人倫乎我無人道乎昧弗明捨弗行行弗至至弗盡耳或問何謂天位何謂天職楊子曰履大君之位以承乎天玆謂天位修大君之職以答乎天玆謂天職有斯位也當知有斯職也臣而不修其職則爲曠官君而不修其職不曰曠職乎然則孰爲君職曰君職在養民養民在仁政文中子曰七制之主以仁義統天下是也又曰其有以結人心乎非也結之利之也

楊子曰命徳討罪自上天出此二帝三王之隆也命徳討罪自天子出此漢唐之競也逮徳下衰自權臣出徳又下衰自藩臣出至於自婦女出自嬖幸出無衰矣楊子曰小人之於爵祿未得則羨不得則慍旣得則懷懷則固固則思思則姦姦則亡孰亡乎曰亡身𨿽然亡身小矣未足悼也大於亡身足悼也

或問近世士風大不美何以易之楊子曰奚而不美也曰病在奔競曰病不奔競耳奔競非病也未諭曰顏子曰仰之彌髙鉆之彌堅瞻之在前忽焉在後使天下之士皆奔競於此奚病哉病不奔競於此而已矣

庸言八

或問仁義禮智爲四乎爲一乎楊子曰一而已矣曷謂一曰禮生於義義生於智智生於仁

楊子曰爲人謀甚於爲己謀則謀無不忠責已欺甚於責人欺則交無不信旣見聖甚於未見聖則傳無不習楊子曰市之爲道也競晨而晝競晝而旰競旰而夕𨿽止其競不可也夕矣𨿽使其競亦不可也故聖人觀復楊子曰引重者先進之盛徳自重者後進之報徳或謂曹公不報赤壁之役其怯乎楊子曰赤壁之役吳勝也不報赤壁之役魏勝也

楊子曰燭定則明揺則昏而況心乎

楊子曰有爲而爲不若無爲而不爲

或問乾坤毀則無以見易易不可見則乾坤或防乎息乾坤有毀耶楊子曰乾坤毀而後可以去易去易而後可以息乾坤

楊子曰由道以出器者道不孤由器以復道者器不流或問神而明之存乎其人何也楊子曰存乎易者其易死存乎人者其易生

或問志壹則動气气壹則動志蹶者趨者是气也而反動其心何謂也楊子曰志爲政則气聽乎志气聽乎志浩然之气也气爲政則志聽乎气志聽乎气未定方剛旣衰之气也血气之气盈則暴虛則屈道義之气塞乎天地矣然則气何以能動夫志也子不見夫蹶與趨者乎踣於行者其心駭然以震亟於趨者其心躁然以爭蓋气外折則心內悸气外騖則心內競然則使聖人而蹶且趨也其心若之何曰聖人吾不得而知矣君子死而結纓足可蹶心不可蹶君子徐行後長者身乎趨心乎不趨聖人吾不得而見之矣

或問心與性爲一乎爲二乎楊子曰心與性一而二二而一者也喜怒哀樂未發謂之中性也發而皆中節謂之和心也泉水之詩曰相彼泉水亦流於淇心與性之謂乎

或問大徳不逾閒小徳出入可也何如楊子曰召公不云乎不矜細行終累大徳子夏之言是召公之言非矣楊子曰寒往則暑來暑往則寒來君子小人消長之理也日往則月來月往則日來死生之理也

或謂大人不失其赤子之心謂其泊然無喜怒乎赤子之喜怒非泊然矣謂其漠然無哀樂乎赤子之哀樂非漠然矣然則赤子之心何者爲心歟楊子曰有感心無流心

楊子曰君子之學一歸焉而已矣百其塗奚傷焉曾子言忠恕夫子未之言也孟子言仁義子思未之言也或問鬼神楊子曰神者气之靈鬼者體之毀

楊子曰棲一塵於睫則其大如車輪置車輪於百步之外則其小如一塵

或問斷一艸木殺一鳥獸夫子以爲非孝何也楊子曰愛心存乎爾則及乎艸木鳥獸愛心亡乎爾則至於無父無君

或問管蔡之間周公其忠周歟楊子曰非也號焉而已矣然則其挾武庚忠商歟曰非也號焉而已矣然則其志焉在曰王焉而已矣何謂號曰公將不利於孺子其號忠周也挾武庚其號忠商也不周之忠則周公不可得而殺不商之忠則商民不可得而激周公不殺則周室不亡商民不激則管蔡無眾假武庚以興商商興而周亡周亡而斃武庚以自王此管蔡之謀也故周室譬則秦也武庚譬則義帝也管蔡譬則劉項也

庸言九

楊子曰垂緌以恥惰防之民何必鞭朴之辱縞冠以刑不齒之士何必鈇鉞之誅

或問書一也或誦焉而君子或誦焉而小人何也楊子曰非誦與不誦也由與不由也

楊子曰春秋作而亂臣賊子懼後世斧鉞鼎鑊而亂臣賊子不懼者有矣戰國之時君子犯義小人犯刑後世君子而犯刑者有矣

楊子曰君子敵心以理敵身以心

或問臨川王子謂天變不足畏可乎楊子曰王子之不畏天也天不爲王子而亡王子之畏天也天不爲王子而有

楊子曰日退則月進月退則星進星退則霧進君子小人亦然

或問士何以得爲君子楊子曰惟受責者能爲君子未諭曰受一人之責無千萬人之責受千萬人之責無一人之責

或問謝子良佐謂宰相不能富貴人也信乎楊子曰富貴人者豈惟宰相不能也君亦不能也豈惟君不能也天亦不能也天不能富貴人則孰能富貴人乎曰蒿也不可使爲松鮒也不可使爲龍能使其不可使能爲其不可爲則天能富貴人矣

楊子曰孔子之言恕孟子之言嚴恕故許千萬人皆爲君子嚴故不許一人不爲君子

或問甚矣小人之不可附也古之累者孰不以附小人哉楊子曰附小人累也附君子亦累也故記曰中立而不倚

或問赦者小人之幸信乎楊子曰小人幸君子亦幸使小人不幸君子幸乎哉

或曰古者人主下士如湯之於伊尹先主之於孔明是也後世無聞焉何也楊子曰非後世人主不下士也人主之不下士自士之自下始也

或問易皆六爻而乾坤二卦獨有用九用六然則爻其七乎楊子曰非七也曰用九用六者所以發六十四卦九六之用之凡也

楊子曰人莫不愛其生故莫不厚其生莫不厚其生故莫不傷其生

或問六經之道有要乎楊子曰何莫非要也𨿽然有始終焉始乎易終乎春秋又問易春秋之道有要乎曰何莫非要也𨿽然陰陽君子小人之消長易之要君臣夷夏之隆替春秋之要

楊子曰有善而盈曰驕有不善而執曰吝

楊子曰學而不化非學也故曰𨿽愚必明𨿽柔必彊豈惟愚明柔彊哉𨿽明必愚𨿽彊必柔

楊子曰頭垢則思沐足垢則思濯心垢則不思沐濯焉何哉

楊子曰士大夫之家其興亡有數焉視其數之多寡而已矣詩書也貴富也由乎前者其數七由乎後者其數三𨿽曰未興興矣由乎後者其數七由乎前者其數三𨿽曰未亡亡矣粹詩書者無亡粹貴富者無興視其數知其家矣世之君子毋視乎人之家視乎己之家毋視乎己之家視乎己之身毋視乎己之身視乎己之數楊子曰意者逆其所未然必者期其所願然固者安其所不然其病三其源一曰有我

或問子見南子子路不悅佛肸召子欲往子路曰何必公山氏之之也然則宜何從楊子曰吾從子路曰然則夫子非歟曰子路可爲也夫子不可爲也

庸言十

楊子曰風者天之出入息也人之一身莫小乎語黙而莫大乎息天地之造化莫小乎雨雪雷霆而莫大乎風息死則人死風亡則乾坤息

楊子曰司馬君實之文準荀也臨川王子之文準也楊子曰古之巫者處其一今之巫者處其三曷謂一曰巫曷謂三曰釋曰老

或問明哲保身何如楊子曰全其名守其節斯不失其身若張禹孔光之保身乃所以失身

楊子曰秦人之尙功術猶人餌金石之藥也其初也瘠必肥老必壯羸必彊其究也其死也忽焉

楊子曰成帝輯折檻以旌朱云聖明之資也不聖不明不擴不充爾

楊子曰揚雄言秦之士也賤夫四皓髙祖且不能致也況秦乎士未嘗賤也

或問孔明與仲達未戰也戰則孰勝楊子曰孔明乎奚以知之曰其立也山其靜也淵古之將也巾幗之遺仲達已動矣

或問舜之舞干羽七旬而苗不格則如之何楊子曰苗民之格愈遲舜徳之進愈速

楊子曰見乎表者作乎裏形於事者發於心是心作焉其外寂然其中森然勿謂無形峙於丘陵勿謂無見於震電

楊子曰精於理者其言易而明粗於事者其言費而昏或問君子言命乎楊子曰不知命無以爲君子君子曷爲不言命言命則人廢柰何曰知命者不立乎巖墻之下君子曷爲必言命

楊子曰顏子之學聖人亦逼矣仰之彌髙其逺無極鉆之彌堅其入無間瞻之在前可望而不可至忽焉在後若得而又若遺

楊子曰口者躬之戶目者躬之牖徳者躬之府府充矣其戶其牖瑩𨿽然其戶瑩其牖其府充乎

或曰學者莫上於敏莫下於鈍然敏或以窒鈍或以通何也楊子曰不可恃者天不可畫者人

或曰昔楚昭王召孔子將使執政且封以地子西以爲非楚利也昭王乃止子西之言信乎楊子曰昔者虎之居乎山也自知其無以徳乎獸也使貍召麟焉貍曰今日之事有虎無麟有麟無虎子以爲麟之至則獸麟從乎子從乎虎於是疑焉麟聞而嘆曰吾以不觸聞也貍尙疑我哉子西之說則貍之說也

或曰曹公孫權一世之雄也不爲曹公孫權者能當之乎然曹公用舟周瑜敗之孫權登防滿寵敗之何也楊子曰二公龍虎也龍以水而雄虎以山而雄易而居焉敗矣曹公之用舟虎在川也孫權之登防龍在山也或曰民之溺於戰國之虐政也其心競其力拯之難也其力充其位缺拯之難也孟軻荀卿力不足以行其心非患也爲齊卿爲楚令不位歟而其拯無聞焉何也楊子曰今有孺子將入於井仁人有所見無不拯𨿽然仁人趨而拯之孺子之父從而挽之則仁人𨿽欲拯之烏得而拯之孟荀則憫孺子矣如挽何

楊子曰夫子之論禮商得以損夏古之禮有不苟取周得以益商今之禮有不苟去

或問孟子聖矣乎楊子曰謂若聖豈敢者夫子也況孟子乎𨿽然孟子之學至其至矣非曰聖也非不曰聖也或曰孟子之與孔子假而生不相後也將並於孔乎將學於孔乎曰奚其並奚其並

誠齋集卷九十三

欽定四庫全書

誠齋集卷九十四

宋楊萬里撰

庸言

庸言十一

楊子曰陰動之謂陽陽靜之謂陰動靜不息之謂道道也者三才不息之體也善也者三才不息之用也性也者三才體用不息之質也覺此之謂仁達此之謂智公此之謂百姓之日用行此之謂君子之道道果多乎哉故曰君子之道鮮矣

或問有喜怒哀樂未發之中有過與不及之中中其二乎楊子曰中有二乎喜怒哀樂未發之中中之初過與不及之中中之復

或問有以活爲仁信乎楊子曰活則圜圜則忘分有以公爲仁信乎曰公則方方則忘情仁者不忘情亦不忘分不忘情故愛人不忘分故自愛

或問禮義亷恥桞子以爲非四也二而已矣然乎楊子曰一而已矣曷謂一曰恥是也惟心知其一則三者至矣是故君子以一生三以三養一小人去其一以敗其三何所不至哉故立天彜建民極恥爲大

或問應變何如楊子曰變者天下之不幸應者聖人之不得已

或問士大夫當仕而報怨不可也報恩獨不可乎楊子曰不可未諭曰吾聞之吾友尢延之曰仕而報怨私也仕而報恩亦私也以公家之恩報已之恩不私乎或問道術奚辧楊子曰大路之謂道小徑之謂術正塗之謂道邪徑之謂術天下共由而無誤之謂道一夫取疾而終迷之謂術故周禮曰千夫有川川上有道月令曰審端經術聖人之所謂道者明告天下後世以可行者也故譬之以路而謂之道孟子曰夫道若大路然董仲舒曰道者所由適治之路也韓子曰由是而之焉之謂道故夫堯舜禹湯文武周公孔子孟子顏子之道道也佛老管商申韓之道非道也術也

或問子曰回也非助我者也於吾言無所不說無所不說於聖人之言而曰非助何也楊子曰鐘不自鳴撞而後鳴夫子萬石之鐘也回也不撞而聴其自鳴則鐘之鳴也不數矣使七十子皆如回則論語孝經或防乎息矣論語孝經而息豈惟無助於夫子亦無助於天下後世亦無助於天地萬物

或問憤世嫉邪何如楊子曰世不必憤邪不必嫉楊子曰晝而夜莫之異也溫而寒莫之異也得而失生而死異焉何哉

或問禮與時孰從楊子曰禮汰從時時汰從禮

或問橫渠張子與二程子其學孰至楊子曰孰不至也𨿽然大程子不幸短命吾所嘆也橫渠子不幸短命吾所尢嘆也

楊子曰西漢之士不正東漢之士不中

或問易與天地凖何如楊子曰易與天地凖天地與易凖

或問君子不言而信此何理也楊子曰見桑者有燠意見禾者有飽心桑與禾言乎哉

楊子曰移攻昧之師以攻己之迷回克敵之力以克己之私楊子曰有心而弗治子有庭內弗灑弗掃者也有師友而弗問子有鐘鼓弗鼓弗考者也

楊子曰天焉曰命人焉曰性主焉曰心

楊子曰農夫之播種也種黍不生稌種稌不生黍有種此而不生此者乎學者謹之

楊子曰堯舜有存心無放心桀跖有放心無存心

庸言十二

楊子曰居其前者不欲繼其後賢之進也難居其後者不欲立其前賢之立也難

楊子曰讀書者非言語之謂也將以灌吾道徳之本根榮吾道徳之枝葉也本根將枯枝葉將瘁試取聖賢之書一閱焉枯者茂瘁者榮

楊子曰有敗詐無敗誠

楊子曰古之君子𨿽貧不粥祭器𨿽寒不衣祭服晉文請隧不與貧而不粥祭器也仲叔於奚請繁纓與之寒而衣祭服也

楊子曰天下之物不可不有而有之者其有不贅不可不無而無之者其無不匱

楊子曰登髙者未必跌而嘗覆車於夷塗夜坐者未必寢而常失旦於昧爽

楊子曰總幹而山立南丰子曽子之文也發蹈厲眉山子蘇子之文也

楊子曰生而知者信其當然也學而知者見其所已然也惟其信於斯故曰誠惟其見於斯故曰明明之之謂賢誠之之謂聖誠而不知其所以誠之之謂神

或問曰古之有道之士入水不濡入火不熱入獸不亂羣入鳥不亂行虎無所投其齒兕無所投其角信乎楊子曰然有道之士若是其異乎曰何異焉舜與共驩雜處也雜而不處不曰不亂羣乎宋司馬欲害孔子也害而不害不曰不濡不熱乎𨿽然此非聖人之至也而老荘妄意其爲聖人之至也

楊子曰天地之間其猶炊與實物於甗而覆其上實水於鬵而煬其下判乎其不比也然水火之情協而气升焉則覆其上者潛然而零矣覆其上者彼其初燥如也潛然者奚自而來哉气也天地之爲雨也亦然

楊子曰聖者天之習賢者聖之習

楊子曰虛者盈之終息者消之初

楊子曰君子食無求飽不足欲也居無求安必遷善也楊子曰君子以身觀人以人觀身

或問五行一曰水水者物之初有乎無乎楊子曰有者水之象無者水之質

或問物有相反相成何也楊子曰反者激之極成者反之定故飴之甘其極必酸荼之苦其極必甘

楊子曰今夫木同一本根也然方其榮也枯者或與之同日及其凋也生者或與之並時故華敷而葉霣枝槁而萌出此造化無息之妙也

楊子曰春秋之季天下何嗜乎利焉而已矣天下何疚乎奪焉而已矣不嗜不疚不利不奪也而聖門諸子方且侍坐而談舎瑟而作以浴沂之水滌奪攘之氛以舞雩之風吹戰爭之塵彼視一世之所嗜所疚者何如哉或曰然則聖門忘天下歟曰否

楊子曰聖人之畏天也以民聖人之畏民也以天或曰憂驩兜失之宰予堯孔亦有遺照歟楊子曰聖人天也無遺照亦無遺覆𨿽然照有或遺也覆無或遺也或問至大至剛以直何謂也楊子曰無不容之謂大無能動之謂剛無可愧之謂直

或問喜怒哀樂未發謂之中發而皆中節謂之和何謂中何謂和楊子曰不觀之天地乎陽气潛萌萬物歸根之謂中分至啟閉序則不愆之謂和觀吾心見天地觀天地見吾心

或問致中和在彼爲致也在此奚致焉楊子曰井不鑿不泉木不鉆不燧

庸言十三

或問天命之謂性率性之謂道修道之謂教何謂也楊子曰天命之謂性人爲云乎哉率性之謂道外取云乎哉修道之謂教幸得云乎哉故令之畀之之謂命無加無損之謂率作之朂之之謂修

或曰致中和天地位焉萬物育焉中和之功用若是其大乎楊子曰子不見漢武之一怒乎追仇平城之役一怒萌於心天地萬物何與焉而長星竟夭死人如亂麻則喜怒哀樂不中不和之徵也然則聖人之致中和者何如哉

楊子曰富潤屋不足以潤一身徳潤身足以潤四海楊子曰莫見乎隠未出門而如見大賔莫顯乎微未使民而如承大祭

楊子曰水能濕夫火而隔之以金則濕者燥火能流夫金而乘之以水則流者止

或問無窮之謂理無盡之謂性而曰窮理盡性如之何曰窮無窮盡無盡之謂學

楊子曰金有範天地亦有範木可圍天地亦可圍易也者其鑄穹壌之範量髙厚之度歟故易曰範圍天地楊子曰學有思而獲亦有觸而獲思而獲其覿親觸而獲其詣速

或問爲人君止於仁何如斯可謂止矣楊子曰心有所先定之謂止建邦者先以都邑爲止行旅者先以舎館爲止心不先止於仁𨿽囊括萬善包舉百行其吾物乎哉

楊子曰冰在其內而壺之瑩外達善之出而不揜者肖之日月在其外而牖之輝內達善之入而不拒者肖之或問橫渠子謂君子之學爲天地立心奚爲其爲天地立心也楊子曰人者天地之心也君子者天地之心之師也有天地而無人無天地也有人而無君子之學有天地而無心也是故學立心立學亾心亾

楊子曰始雪而溫陽之終也旣霽而寒陰之窮也或問孟子謂天之生物使之一本而夷子二本何也楊子曰艸木本乎根人本乎父父吾父以及人之父一本也父吾父亦父人之父非二本乎

或問揚雄謂仲尼見所不見敬所不敬聖人亦有詘也信乎楊子曰信斯言也則見董賢敬王莽亦仲尼矣楊子曰孔子之言未甞厲也至責冉求原壤未甞不厲也孟子之言未嘗不厲也至答尹士滕之館人未甞厲也

楊子曰孟子之文丰而約揚子之文瘠而腴文中子之文淡而甘至於荀卿有駮而已耳有蕪而已耳

楊子曰聖人之言可以觀可以知不可以指

楊子曰太極气之元天地器之辧陰陽气之妙五行气之顯元故無象辧則有象妙故無物顯則有物人者气之秀也性者人之太極也心者人之天地也動靜者人之陰陽也喜怒哀樂者人之五行也孟子曰萬物皆傋於我矣萬物皆備而已乎

或問程子謂主一之謂敬無適之謂一何謂無適楊子曰心有他之之謂適

或問何謂惟精惟一楊子曰使后羿爲王良得良失羿使王良爲后羿得羿失良

楊子曰五色之變始乎金終乎水五味之變始乎土終乎火水火者陰陽之初也極其變者反其初

楊子曰知至不能至之非眞知知終不能終之非篤信也非眞知則自欺非篤信則自畫

庸言十四

楊子曰易知則有親樂其中之無險也易從則有功信其前之無阻也

楊子曰精气爲物神而明也逰魂爲變明而神也聖人觀物而知變是以知生死之故聖人觀變而知化是以知鬼神之情狀

楊子曰富有之謂大業無足心也日新之謂盛徳無止心也

楊子曰範圍天地之道而不過過則誕曲成萬物而不遺遺則私

楊子曰湯至熱也久潄而涼陽爭則一勝也泉至寒也徐咽而溫陰化則一歸也

楊子曰金遇火則釋遇水則凝陰従陽者反其本土遇水則釋遇火則凝陽従陰者歸其宅

或問何謂動心忍性楊子曰動心君子之疢疾忍性君子之藥石

楊子曰晨昏一日之晝夜寒暑一嵗之晝夜死生百年之晝夜鬼神萬化之晝夜故通乎晝夜而知者知死生之故鬼神之情狀

或問再思三思何故楊子曰夫子爲季文子言之也不善而再思則善矣善而再思亦善乎況於三乎學者謹之

楊子曰大法不可犯詩云豈不懷歸畏此簡書淸議不可犯故詩曰豈不欲往畏我友朋𨿽然淸議之威甚於大法

或問君子之爲善或以爲好名何如楊子曰不可好者名也不可不好者善也善之與名其猶形影乎影之有無視其形名之有無視其善形絕影絕善滅名滅善可滅乎故教曰名教義曰名義節曰名節夫子曰齊景公有馬千駟死之日民無得而稱焉伯夷叔齊餓於首陽山之下民到於今稱之而荘周曰爲善無近名周之言可師則夫子之言可叛

或問橫渠子云湛一气之本攻形气之欲何如楊子曰湛一气之君資形气之佐何謂佐曰以天地之气佐天地之气

楊子曰陰陽一气而二名陰言靜陽言動陰外無陽陽外無陰

楊子曰三代國命在民與諸侯戰國國命在士秦漢國命在民魏晉以降國命在兵

或問荘周云人之君子天之小人天之君子人之小人信乎楊子曰妄哉周之言也人之君子天之君子天之小人人之小人奚以知之曰天視自我民視天聴自我民聴

或問物以數來我以誠應將無墮彼乎楊子曰子不見夫鏡乎無一物故見萬物

楊子曰目以瞬而明气以息而和故日往則月來寒往則暑來

楊子曰神領意防者見驚於滕口塗說之儒下帷潛心者見誹於開門授徒之師噫

或問諸儒同異之說學者宜何從楊子曰事疑從古義疑從是

或問漢儒句讀之學何如楊子曰非不善也說字無字外之句說句無句外之意說意無意外之味故說經彌親去經彌疎

或問天地之性人爲貴何也楊子曰君子自尊其身不敢自下於天地自貴其身不敢自賤於天地非尊貴其身也尊貴天地也

或問橫渠子謂天象陽中之陰風霆陰中之陽何謂也楊子曰日月星辰明而有象象者陰之凝風霆幽而有聲聲者陽之散

庸言十五

或問橫渠子謂貞明不爲日月所貞觀不爲天地所遷何爲也楊子曰日月所不能而況同民之吉凶作易之憂患乎天地所不能遷而況死生之故鬼神之情狀乎

或問橫渠子謂神天徳化天道何謂也楊子曰靜而存曰神故徳動而周曰化故道

或問橫渠子謂仁惇化則無體義入神則無方何謂也楊子曰惇而不化囿於體義而不神局於方

或問橫渠子謂海水凝則冰浮則漚然冰之才漚之性其存其亾海不得而與焉推是足以究死生之說何謂也楊子曰水之聚散海不得而與吾之死生而曰有與焉者非妄則惑

或問程子謂鬼神者造化之迹何謂也楊子曰息而神盈天地之間消而鬼反天地之間非迹而何

或問何謂辟戶謂之幹楊子曰不觀子之噓何謂闔戶謂之坤曰不觀子之吸

或問何謂富有之謂大業楊子曰周公思兼三王以施四事何謂日新之謂盛徳楊子曰孔子謂君子之道四未能一焉

楊子曰天下之治福常集於小人天下之亂禍常集於君子

或問飲食男女人之大欲存焉斯天理歟人欲歟楊子曰循其不得已天理也肆其得已而不已人欲也或問吾將仕矣事上官若之何楊子曰事長勿太親任事勿太専用心勿太薄或人欣然曰問事長得事君或問學經有法乎楊子曰有四曰耳曰目曰心曰神𨿽然是四法者耳爲下耳以聚之目以辧之心以思之神以防之辧之不瑩思之不睿防之不精耳焉而已矣人適吾適人莫吾莫

楊子曰陰陽神而無名是以無極陰陽渾而爲一气是以有太極陰陽辧而爲乾坤是以生兩儀陰陽始交而爲雷風交再爲水火交徧爲山澤是以生四象八卦八卦具而萬化生萬化顯而太極隱萬化神而太極復或問弟子問仁問孝未甞異而孔子答之未甞不異其隨才而寓防乎楊子曰果隨才而寓防也是容心而擇告也然則奚其異曰後之答忘前之答然則孔子亦有忘歟曰不忘不足爲孔子

或問天生蒸民有物有則孰爲物孰爲則楊子曰天敍有典非物乎天秩有禮非則乎

楊子曰犬之性猶牛之性牛之性猶人之性此孟子之言也非意也孰意也告子之意也一以告子爲犬不可以守廬一以告子爲牛不可以駕車然則人也牛也犬也其性爲一乎爲二乎

楊子曰文帝之生財以取諸民者取諸己武帝之生財以取諸己者取諸民

楊子曰道必有所存曷存乎存乎人也當其存也至傳於陋巷之臞及其不存也乃奪諸千駟之貴

楊子曰告子之論性不勝其離也以善外也非內也故作性猶杞桞之論以性隨也非定也故作性猶湍水之論以性者人猶物物猶人故作生之謂性之論以性者知斯欲欲斯知故作食色性也之論一性數說一說百離告子而知性也自言之自離之故孟子曰邪辭知其所離

誠齋集卷九十四

欽定四庫全書

誠齋集卷九十五

宋楊萬里撰

庸言

庸言十六

楊子曰二程子之學以仁爲覺以敬爲守以中爲居以誠爲歸以致知爲入以明道不計功爲用而韓子曰軻死不得其傳其眞不得其傳耶其眞不見其傳耶楊子曰天下有至樂不笙磬而雅不芻豢而腴不麯蘗而酣君子趨焉眾人去焉是未可以語俗夫也顏子不以一瓢易三鼎乃在於不逺復之一爻揚子云不以餓顯易祿隠乃在於太元之一書其可樂者安在哉使其有可樂必有以易其樂

楊子曰公都子之問孟子其性之說有三告子曰性無善無不善此釋氏之論也或曰性可以爲善可以爲不善此揚雄氏之論也或曰有性善有性不善此韓愈氏之論也孟子之時己有三家者流之說矣言性者不入於釋必入於不入於必入於韓此三家者流之所知也不入於孟而入於公都豈三家者流之所知楊子曰畫衣冠之法至三代則疎禹貢之法至商則宻楊子曰聖人之道猶天也一目仰之與萬目仰之見之者孰大聖人之經猶的也一人射之與百人射之中之者孰多

楊子曰以禮制俗古也以俗制禮古乎哉漢武帝招儒生集方士雜議博采制作之勞終身不離於稽古而禮文之事終身不離於世俗去委巷而之委巷何也以禮制俗以俗制禮之異也

或曰孟子答公都子之問性曰心曰情曰才何也楊子曰安之之謂心發之之謂情能之之謂才三者一性之妙用也三者毀無以見性

楊子曰法無不良良而變則獘者起法無難復復而揺則良者遷

楊子曰人之於善最患於賤其所已得而貴其所未得未得之患得之旣得之患不得之貴與賤之心相爲循環非終其身循環其已乎

楊子曰夜气气之歸根也平旦之气气之將春也自此以往其微緒千萬而其大變有五然於五大變之中其存者二其居存亡之間者一其亡者二曰夜气曰平旦之气曰旦晝之所爲曰牿之反覆曰違禽獸不逺二者之存吾徒可以自賀一者居存亡之間吾徒可以自警二者之亡吾徒可不大懼哉

楊子曰欲善易信善難故可欲之善不如有諸已之信且何必二帝三王之善欲之而不信之之爲不可也匹夫之言非聖人之言然有能信之者可以王天下故髙祖之開基信三老仁義之一言也異端之學非六經之學然有能信之者可以治天下故孝文之致太平信黃老淸淨之一言也不然前堯後舜左周右孔日陳於前朝聞之夕棄之

楊子曰堯舜之允執厥中與求雞犬之放同一警孟子之免鄕人與恥指屈之疾同一憤

楊子曰古人之言意愈切者辭愈緩孟子告齊宣王當其責王臣之友不知其責士師當其責士師不知其責王

庸言十七

楊子曰修身在立主立主在有力孟子曰先立乎其大者此修身而立主者也易曰雷在天上大壯君子以非禮勿履夫惟有雷在天上之力然後能爲非禮勿履之事此立主而有力者也修身而立主立主而有力斯人也不曰眞大丈夫孰爲眞大丈夫

楊子曰齊荘公設勇爵以募勇士而得殖綽郭最孟子設天爵以募天民吾聞其語矣未見其人也

楊子曰赤子失其母而鄰之母乳之貌非母也聲非母也而撫之則母也朝而啼夕而笑始乎鄰卒乎母矣焉知鄰母之非吾母歟惟民亦然爲人上者乃使鄰母得乳吾之赤子何哉

楊子曰一杯之水不能勝一車薪之火仁之細也五穀不熟不如荑稗仁之粗也細則功不大粗則力不精或問孟子曰伊尹以堯舜之道要湯君可要乎楊子曰君求於臣可臣求於君不可

或曰孔子主彌子則衛卿可得孔子何愛於主之以得其位行其道哉楊子曰孔子之與衛卿不可以兩得也得衛卿則防孔子矣非衛卿之能防孔子也自彌子而得衛卿則足以防孔子矣孔子如此其巍巍也而以主彌子卽防孔子故孟子曰使孔子而主癰疽瘠環則不足以爲孔子

或曰百里奚之非自鬻孟子言之明矣若夫宮之奇與百里奚之諌與不諫臣子宜孰則楊子曰宮之奇哉然則孟子之言曰宮之奇諫百里奚不諫知虞公之不可諫而不諫可謂不智乎知虞公之將亡而先去之不可謂不智也孟子之言非歟曰是孟子之意也忠者臣之則智者臣之賊百里奚非虞之臣子乎君違不能諌而逆言之言吾知其不可諌國將亾不能死而又先去之智矣未知焉得忠故孟子與其智而已矣與日月爭光者其惟宮之奇乎哉或曰百里奚死虞則何以有相秦之功曰爲人臣者節至焉功次焉婦之事夫倚市門狎不逞夫病棄之家貧離之而曰克家乎臣之事主亦然虞在與在虞亾與亾亾則百里奚無相秦之功獨不可乎或曰然則孟子曰相秦而顯其君於天下可傳於後世不賢而能之乎此言何謂也曰去虞之智以功沒罪相秦之賢以罪沒功孟子乎

楊子曰古之人責人有終責己無終

或問孔子曰溫故而知新可以爲師何也楊子曰知新豈特可以爲一時之師哉爲百世之師可也然則其誰能之曰其惟孔子乎然則溫故爲難乎曰溫故非難也溫故而知新則難也然則其孰爲故孰爲新曰古人已往之迹之謂故出古人故迹之外神而明之之謂新楊子曰周籍之未去文武周公諸侯之深讎也及其旣去國之八百爲七十二七十二爲六七當此之時必有思其深讎而不可得者矣

或曰閔子不肯爲季氏之臣惡季氏之専魯而不忍污其身也孔子於季桓子乃有行可之仕何也楊子曰佛肸公山之召猶欲往況季氏乎且夫子之仕於季桓子也而豈徒哉

楊子曰舜寧失不經而後世不失不辜自夫不應爲之法始也孔子有不稅冕而行而後世有稅冕而不得行自夫擅去官之法始也而天下不治則上之人從而尢之曰法未密也噫

庸言十八

楊子曰以位爲賢陽貨賢於仲尼以貲爲賢季氏賢於顏子

或問孔子謂季氏八佾舞於庭是可忍也孰不可忍也何也楊子曰忍始於八佾終於弒父與君

楊子曰衣有破補則全人有過補則賢

楊子曰春秋以一字爲褒貶易以一字爲義禮

楊子曰易六經之首種也天谷之羲播之文王芽之周公仲尼甲拆之

楊子曰一思而是非之心生再思而利害之心生利害之心生而是非之心昏矣學者警之

或問橫渠子云日質本陰月質本陽何謂也楊子曰日火也火者天地之中女月水也水者天地之中男又問陽陷於陰爲水陽附於陰爲火何謂也曰男以陷言女以麗言

或問夷狄之有君不如諸夏之亡也何也楊子曰狄宜無而有夏宜有而無

或問仁人心也義人路也何也楊子曰無心烏生無路烏行

或問荘子曰聖人觀於天而不助何謂也楊子曰循天理之謂觀加人力之謂助

楊子曰色斯舉矣有未色而舉者賢者避世其次避地是也翔而後集有翔而不集者危邦不入亂邦不居是也

楊子曰國語謂擇福莫若重擇禍莫若輕自以爲智矣不知夫福者競之端禍者盈之報擇福以輕其禍猶重而況擇福之重者乎使此智可行則李斯之禍免矣或問晉文公譎而不正齊桓公正而不譎何如楊子曰文視諸侯則正視桓公譎矣桓視文則正視三王譎矣楊子曰君子其上行道其次守道其上捐身其次潔身楊子曰聖人以道行命中人以命行義

楊子曰天下不一則不治戰國是也不一則不亂秦是也

或問何謂一何謂中楊子曰防之曰一約之曰中楊子曰孔子登東山而小魯登泰山而小天下而況君子登顏孟之東山登周孔之太山乎

或問儒者謂封建不復古不復矣何如楊子曰孟子欲天下定於一世儒欲天下定於萬

或問門人厚顏子夫子奚而不可也楊子曰顏之心門人知之乎知之者夫子也然則顏之心奚若曰顏之所恥門人之所榮顏之所榮門人之所恥

楊子曰神有不能窮而化無不可知窮神則人不弱知化則天不彊

或問何謂窮神知化楊子曰神者心也化者天地萬物之變也不盡其心不達其變

楊子曰世之所謂爲人者我知之矣其所騖者是也舉一世之所騖而不置者曰飲食男女焉而已矣飲食男女之外無行焉是果古之所謂爲人者耶古之所謂爲人者何也將以並天地而三之焉者也且天地若此其至大也吾人若此其至小也以至小並至大其必有以也將以其止於飲食男女之能而已耶抑不以其止於飲食男女之能而已也若曰以其止於飲食男女之能而已也則夫飛焉者走焉者亦皆能吾人之所能也吾人能彼之所能而遽自以爲足以並天地彼能吾人之所能乃不足以並吾人也今吾之所能未離乎彼之所能求以異乎彼且無以異乎彼也而欲以並彼之所不得並也遐矣哉

庸言十九

或曰詩有六義何如楊子曰此說詩者失之也詩之體有三詩之作有三一曰風二曰雅三曰頌此詩之體也一曰興二曰賦三曰比此詩之作也何義之有

或問陽貨饋孔子豚孔子受焉繆公亟餽子思鼎肉子思辭焉何也楊子曰惟陽貨之餽不可以不受惟繆公之餽可以不受

或問幹知大始坤作成物幹以易知坤以簡能何也楊子曰天因物故易地因天故簡

或問易則易知簡則易從易知則有親易從則有功有親則可久有功則可大可久則賢人之徳可大則賢人之業易簡而天下之理得矣何也楊子曰聖賢以易簡成小人以智巧敗易簡無他因天下萬物之理而順之耳

或問仰以觀於天文俯以察於地理是故知幽明之故原始反終故知死生之說何也楊子曰以地之明知天之幽以始之生知終之死見其一知其萬也何也明必有幽始必有終也其理必然不足怪也

或問精气爲物逰魂爲變是故知鬼神之情狀何也楊子曰气之精者凝而爲物故有知而謂之神气之逝者遊而爲變故無知而謂之鬼魂者气也鬼者體也亦謂之魄故神存則物生神去則物死神者體之主人體者神之傳捨

或曰作易者誰乎非聖人孰能之楊子曰非也然則孰作之曰天地然則天地能作易乎曰天地不能作易而能有易有易者具是理作易者書是理猶繪事焉物必有其生繪乃肖其生世無日星何從而繪日星世無山龍何從而繪山龍是故天地者易之生也易者天地之肖也彼以其天我以吾幹彼以其地我以吾坤不觀乾坤二卦乎此之貴賤彼之卑髙此之剛柔彼之動靜吉凶者其萬物變化者其象形也故系辭曰天尊地卑乾坤定矣卑髙以陳貴賤位矣動靜有常剛柔斷矣方以類聚物以羣分吉凶生矣在天成像在地成形變化見矣

或問道者不可須防離何也楊子曰人之於道猶魚之於水也魚可須防離於水則人可須防離於道

楊子曰水爲冰雨爲雪精气爲物也聖人因其有而處其有不以無廢有冰爲水雪爲雨逰魂爲變也聖人因其無而聽其無不以有遁無異端反是

或問何謂鬼神之情狀楊子曰情存則神狀存則鬼或問通乎晝夜之道而知何也楊子曰晝則作夜則息死生一晝夜也晝夜一死生也

或問今不如古信乎楊子曰奚而不信古者官人以世後世官人以人古者士大夫専殺後世天子不専殺古者士死必以殉後世天子不以殉今不如古奚而不信楊子曰有所志則必有所不志有所不志則必有所志楊子曰武帝問禹湯水旱厥咎何繇公孫對曰湯之旱桀之餘烈也之爲湯諱巧矣桀亦無辭也至曰堯遭洪水未聞禹之有水也知爲禹諱矣獨不爲堯地乎獨不慮堯之有辭乎聖人未嘗諱過也獨諱天災乎爲聖人諱過者小人之防也爲聖人諱天災者又防之防也防湯而諱湯之旱諱湯而移之桀知桀之無辭而後發也猶諱父而移之盜也又以防湯者防禹又以諱禹者移之堯此防之窮也猶諱父而移之祖也堯固無辭也非惟無辭也猶將引咎以罪己也三聖一道也防其二毀其一豈惟毀其一又援堯之手而坐於桀之側堯亦無辭也桀何顏哉而獨有顏以見堯臧文仲曰禹湯罪巳由之言則臧文仲之言妄矣

庸言二十

楊子曰成天下之事者譬之山行而攀木焉陟者以順攀爲進降者以逆攀爲進事之成豈一端而已哉楊子曰人有一足履甲之舟一足履乙之舟不惟不受於甲亦不受於乙人有一足居闑之內一足居闑之外不惟不信於外亦不信於內故髙帝曰陳平智有餘然難獨任

楊子曰梓人能爲明堂路寢而居無廬輪人能爲乘輿玉輅而出無車仲尼能爲堯舜禹湯文武周公之業而糧無餘

楊子曰有諸已而求諸人無諸已而非諸人此君子之事也聖人不然有諸已而不求諸人無諸已而不非諸人

楊子曰喜者陽之循怒者陰之拂欲者陽之伸懼者陰之詘不動於陰陽之謂性動於陰陽之謂情動而復於不動是爲聖賢君子動而不復不復而無不之也民斯爲下矣彼異端者甚惡四者之情而求去之情可去性亦可去矣不惟性可去陰陽亦可去矣

或問一陰一陽之謂道何謂也楊子曰一陰一陽而非道何者爲道一陰一陽天地所不能逭也而況人物乎陰陽之在天地其位爲髙下其精爲日月其運爲寒暑其物爲水火闕其一則天地息陰陽之在人物其耦爲夫婦其親爲父子其分爲君臣其道爲仁義其事爲徳刑其類爲君子小人中國夷狄禽獸闕其一則人物息天地也人物也均物也所以行天地人物者道也不能不有之謂物不得不行之謂道

或問上系首章旣曰天尊地卑又曰乾坤定矣何謂也楊子曰天下有二易有造化之易有防書之易造化之易原乎太極防書之易成乎聖人夫易豈聖人之私書哉太極以易書示聖人聖人以易書述太極如是而已爾未諭曰聖人觀彼之天地得吾易之乾坤觀彼之卑髙得吾易之貴賤觀彼之動靜得吾易之剛柔觀彼之萬物得吾易之吉凶觀彼之形象得吾易之變化天之除虐嘗假手於成湯天之作易亦假手於三聖

楊子曰克己復禮不可以有己爲仁由己不可以無己或問渉世當若之何楊子曰寧得罪於君子毋得罪於小人得罪於君子君子必察得罪於小人小人必殺楊子曰古之法亦疏矣未若後世之備也舜寧失不經未有不應爲之章也孔子不稅冕而行未有擅去官之章也

或問賜自以不如回爲其聞一知二聞一知十之相逺也何如楊子曰子貢聞一知三多矣聞一知十可乎或問孔子謂曾子曰吾道一以貫之又謂子貢曰吾道一以貫之何謂一楊子曰入乎君臣父子仁義禮樂之謂一出乎君臣父子仁義禮樂之謂二然則孰爲二曰楊墨也申韓也釋老也

或問韓子歐陽子何人也楊子曰聖人之徒也何以知之曰孟子曰能言距楊墨者聖人之徒也孟子能言距楊墨者也韓子歐陽子能言距釋老者也能言距楊墨者爲聖之徒能言距釋老者非聖之徒乎然則或謂二子未知道也信乎曰二子之未知道其未知君臣父子仁義禮樂之道乎抑亦未知淸淨寂滅虛空無之道乎不知乎前二子焉得爲聖之徒不知乎後二子安得爲非聖之徒

或問何謂安其身而後動楊子曰安在動後非憂則悔又問何謂慮其交而後求楊子曰慮在求後非辱則累

誠齋集卷九十五

欽定四庫全書

誠齋集卷九十六

宋楊萬里撰

解

天問天對解引

予讀栁文每病於天對之難讀少陵曰讀書難字過然則前輩之讀書亦有病於難字者耶病於難前輩與予同之初病於難而終則易焉予豈前輩之敢望哉因取離騷天問及二家舊注釋文而酌以予之意以解之庶以易其難云

天問天對解

屈原問栁宗元對

問曰遂古之初誰傳道之上下未形何由考之

遂古往古也太古天地未分之說傳之者誰何以考究

對曰本始之茫誕者傳焉鴻靈幽紛曷可言焉

古蓋茫乎其不可考也傳其有初者虛誕者爲之也鴻荒靈怪幽深紛紊何可得而言哉言且不可得而言也考曷得而考也耶

問曰冥昭瞢闇誰能極之馮翼惟像何以識之明明闇闇惟時何爲

日月之夜冥晝昭何以然也其理瞢然而闇誰能窮極之者天地之馮馮而盛滿萬形之翼翼而眾多何以然也其像初誰識而命之者人物之明明鬼神之闇闇是又誰爲之者時是也馮馮盛滿翼翼眾也見顏師古漢書禮樂志桂華馮馮翼翼注

對曰曶黑晰眇往來屯屯厖昧革化惟元气存而何爲焉【曶音忽】

曶爽昭晰而爲晝昏黒窈眇而爲夜蓋日往月來月往日來自爾而已屯屯而昧焉則冥昭瞢闇之理蓋不可得而窮極也二儀之盛滿者自盛滿爾萬形之眾多者自眾多爾人物之明明者自明明爾鬼神之闇闇者自闇闇爾倐焉而革冺焉而化此其厖昧之气象蓋不可得而測識也日月晝夜之由不可窮也天地人物鬼神之由不可識也又孰有爲之者哉蓋亦彊名之曰惟元气存而已曶爽見漢郊祀志謂昧爽也

問曰陰陽三合何本何化圜則九重孰營度之惟玆何功孰初作之

獨陰不生獨陽不生獨天不生三合然後生此谷梁子之言也陰陽三合若之何而本原若之何而化生天體之圜也孰與之營造而能圜天重之九也孰與之量度而有九凡如此者奚而功誰之作哉

對曰合焉者三一以統同吁炎吹冷交錯而功無營以成沓陽而九轉輠【音火】渾淪防以圜號冥凝釐無功無作

陽陰之合以三而元气統之以一炎者元气之吁也冷者元气之吹也吁而吹吹而吁炎而寒寒而炎交錯而自爾功者也其始無本其末無化天之九重者陽數之合沓而積者爾天之圜體者一气轉輪而渾茫者爾烏有所營烏有所度哉其凝而結也冥然而凝莫見其所以凝其釐而治也然而釐莫見其所以釐烏有所功烏有所作哉防加也號名也天之圜亦豈眞圜耶人不見其際而見其圜故加之以圜之名而已故曰防以圜號

問曰斡維焉系天極焉加八柱何當東南何虧九天之際安放安屬【音注又音樹】

天維之斡旋何所系綴天地之垠涯又何所加八柱九天亦同此問也

對曰烏傒系維乃縻身位無極之極漭彌非垠或形之加孰取大焉皇煕亹亹胡棟胡宇完離不屬焉恃夫八柱無靑無黃無赤無黒無中無旁烏際乎天則

天有系以維則羈縻其體與位矣天無待於系者也天有極以加則有形而不大矣天無極而大者也皇熙者天大而廣也天廣大而亹亹不息不棟不宇全然離物而無所連屬豈有八山爲柱之恃哉九天者東曰皡天東南曰陽天南曰赤天西南曰朱西曰成西北曰幽北曰東北曰鸞中央曰鈞天也天無色而亦無方豈有九天之涯際哉

問曰隈隅多有誰知其數天何所沓十二焉分日月安屬列星安陳

天地之旁角誰知其眾多之數天運之會合何以有子丑之辰辰者日月所會也沓合也日月列星亦同此問

對曰巧欺滛誑幽陽以別無隈無隅曷懵厥列折篿剡筳午施旁豎鞠明究曛自取十二非余之爲焉以告汝規燬魄淵太虛是屬棊布萬熒咸是焉托【篿音専筳音廷竹也楚人折竹以卜懵莫孔切】

巧謂機巧也滛謂巫史之滛瞽也午施者布算於中而橫也旁豎者布算於邊而直也鞠者推也規者圜也燬者日也魄者缺也淵者月也日者火之精故曰燬日無缺故曰規燬也月者水之精故曰淵月至望後生魄則缺故曰魄淵也萬熒者星也蓋天地之列位有幽陰陽明之別而已烏有所謂隈隅旁角也哉謂之有隈隅旁角者機巧滛瞽之言欺誑云爾天運之推移有晝而明夕而曛而已烏有所謂十二辰之定名也哉謂之有十二辰者卜筮之人折竹施布以推究晝夜之彊名自取云爾然則隈隅之數十二之名豈天之作爲哉是皆非天之所作爲則屈子以此問天天亦何以吿屈子也故曰非余之爲焉以告汝餘者天也汝者屈子也至於日月安屬則有所屬焉太虛是屬是也列星安陳則亦托於太虛焉故曰咸是焉托

問曰出自暘谷次於防汜自明及晦所行防裏夜光何徳死則又育厥利維何而頋兔在腹

暘谷防汜日出入之所也夜光月也【汜音祀音】

對曰輻旋南晝軸奠於北孰彼有出次惟汝方之仄平施旁運烏有谷汜當焉爲明不逮爲晦度引久窮不可以裏燬炎莫儷淵迫而魄遐違乃專何以死育陰多缺爰感厥兔不形之形惟神是類

輻以諭天體軸以諭天極天運而極不動日之行遡天而旋以成晝者也彼孰有所謂出孰有所謂次也哉惟人見其方之仄而東則謂日出而東見其方之仄而西則謂日次於西彼未始有出次也平施旁運亦未始有暘谷與防汜也當日之所及則爲晝而明不當日之所及則爲夜而晦歷家引三百六十五度之說爲日之行者其說久則亦窮矣又豈可以裏而計哉日之炎也可違而不可並也月迫而並焉則月之光不勝日是以魄而缺焉烏有所謂死月違而逺焉則月之光得以専是以明而盈烏有所謂育月之陰也以缺爲體也以陰感陰兔者陰之類也以缺感缺兔者缺之形也

問曰女岐無合夫焉取九子

王逸云女岐神女無夫而生九子

對曰陽健陰滛降施蒸摩岐靈而子焉以夫爲

岐女旣曰神靈則不夫而子也宜

問曰伯彊何處恵气安在

王逸云伯彊疫鬼也恵气和气也

對曰怪彌冥更伯彊乃陽和順調度恵气出行時屆時縮何有處鄕

彌猶彌也更去聲怪而彌怪冥而更冥彌怪與更冥合此伯彊之所以生也和气旣調則恵气行矣故伯彊緣癘气而屆恵气以癘气而縮者也恵气以和順而屆伯彊緣和順而縮者也莫非一气也又烏有伯彊居處之鄕

問曰何闔而晦何開而明角宿未旦曜靈安藏

角東方星也曜靈日也

對曰明焉非辟晦焉非藏孰旦孰幽繆躔於經蒼龍之寓而廷彼角亢

旦之明不得不明非有所開而明夕之幽不得不幽非有所藏而幽謂之有經躔者傳者之繆也彼日之出於蒼龍之東特寓焉耳豈眞以角亢之宿爲日之廷者耶故激其詞曰蒼龍之寓而廷彼角亢乎廷猶太微三光之廷

問曰不任汨鴻師何以尙之僉答何憂何不課而行之鴟曳銜鮌何聽焉順欲成功帝何刑焉永遏在羽山夫何三年不施伯禹愎鮌夫何以變化纂就前緒遂成考功何續初防業而厥謀不同洪泉極深何以窴【音田】之地方九則何以墳之應龍何畫河海何歷鮌何所營禹何所成

王逸云汨沼也鴻鴻水也師眾也堯放鮌於羽山飛鳥虫曳銜鮌而食之三年不施謂不捨其罪也鮌很愎而生禹禹何以變鮌之愎洪水之淵泉極深禹何以塡塞墳分也九土禹何以能分別禹沼水時有神龍以尾畫導水徑焉萬里曰汨謂亂不任汨鴻者謂鮌之才不能任治水之事故於鴻水反汨亂奔潰而益甚也書曰鮌堙洪水汨陳其五行王逸東漢人時古文尙書未出故誤爾

對曰惟鮌譊譊【音鐃】鄰聖而孽恆師厖防乃尙其圮後惟帥之難矉頞使試盜堙息壤招【音翹】帝震怒賦刑在下而投棄於羽方陟元子以功定地胡離厥考而鴟肆喙气孽宜害而嗣續得聖污塗而蕖夫固不可以類胘躬躄步橋楯勩踣厥十有三載乃蓋考醜宜儀形九疇受是寶昏成厥孽昭生於徳惟氏之繼夫孰謀之式行鴻下隤厥丘乃降焉塡絕淵然後夷於土從民之宜乃九於野墳厥貢藝而有上中下胡聖爲不足反謀龍智畚鍤究勤而欺畫厥尾

鮌很愎而譊譊故近堯舜之聖而其孽不移師言推之尙之蓋眾人之防而不知其圮族故也後惟師之難帥疑當作師謂堯難於違眾不得已深矉蹙頞而使試焉鮌乃盜堙上帝之息壤以招上帝之震怒故刑而棄之於羽山堯於是升其子禹以嗣其功以鮌之孽而生禹之聖此如污泥之生芙蓉豈以類云乎哉鮌之昏禹之昭何害於姒氏之繼豈有所謂厥謀之不同哉行鴻水而下傾之此所以降丘宅土也初無所謂窴洪泉之說也從民之宜而分九土此本於禹之聖而勤也初無所謂龍尾畫之說也爲此說者皆欺者爲之也左氏傳國武子好盡言以招人過所謂招帝震怒與此招同柳子息壤記云昔之異書有記洪水滔天鮌竊帝之息壤以堙洪水帝乃令祝融殺鮌於羽郊

問曰康回馮怒地何故以東南傾

馮怒見左傳馮猶盛滿也馮怒者盛怒也王逸云康回共工名也共工與顓頊爭爲帝不得怒而觸不周之山天維絕地柱折故東南傾

對曰圜燾廓大厥立不植地之東南亦已西北彼回小子胡顚隕爾力夫誰駭汝爲此而以慁天極

圜燾天也天謂屈原曰天之廓大者亦立於虛而無所植則地之立豈有植乎地之東南傾亦猶吾之西北傾也己者天自謂也是地之東南傾莫知其然而然也豈康回小子之力所能觸而折絕乎誰爲是說以駭汝而汝以此說慁擾天聽也陸賈傳云毋久慁汝爲

問曰九河何錯川谷何洿【音戶】東流不溢孰知其故洿深也

對曰州錯富媼爰定於趾躁川靜谷形有髙庳【音髀】東窮歸墟又環西盈脈穴土區而濁濁淸淸墳壚燥防滲渇而升充融有餘泄漏復行器運浟浟又何溢爲

水涸者地脈之收水流者地脈之行燥則收衍則流人見其常顯流而窮於東也不知其已陰滲而環於西也人之气血降而不升則人死矣水者天地之气血也東而不西流而不收則天地有不死乎然則水之穴於土區也如運行於一器之內浟浟焉爾積而不運則溢也運而不積則又何溢爲哉富媼后土神也前漢書禮樂志云媼神宴娭趾下也歸墟海也浟浟水流貌

問曰東西南北其修孰多

修長也

對曰東西南北其極無方夫何澒洞而課校修長【澒音胡孔切】

問曰南北順防其衍防何

防音妥狹長也衍廣也

對曰茫忽不準孰衍孰窮

問昆侖縣圃其尻安在

昆侖山在西北其顚曰縣圃縣圃上通於天凥古居字

對曰積髙於幹昆侖攸居蓬首虎齒爰穴爰都

幹西北也是昆侖居之方也蓬首虎齒西王母也西王母居於昆侖

問曰增城九重其髙防裏

淮南子昆侖之山其髙萬五千里

對曰增城之裏萬有五千

五又作三未詳

問曰四方之門其誰從焉西北辟啟何气通焉

天地四方之門

對曰淸溫燠寒疊出於時時之丕革由是而門辟啟以通玆气之元

春夏秋冬气之出者卽四方之門也

問曰日安不到燭龍何照

王逸曰天之西北有幽冥無日之國有龍銜燭而照之

對曰修龍口燎爰北其首九陰極冥厥朔以炳

口燎謂銜燭也

問曰羲和之未若華何光

羲和日禦也若華若木也

對曰惟若之華稟羲以耀

若木之光華受日而後光也

問曰何所冬暖何所夏寒

對曰狂山凝凝冰於北至爰有炎洲司寒不得以試凝音嶷北有冰山故夏寒南有炎洲故冬暖

問曰焉有石林何獸能言

石山無木猩猩能言

對曰石胡不林往視西極獸言嘐嘐人名是達

西極有不木之山

問曰焉有虯龍負熊以遊

王逸云角曰龍無曰虯有無角之龍負熊獸以遊

對曰有虯蜲蛇不角不鱗嬉夫熊相待以神

言有此二物相須而爲神怪也

問曰雄虺九首儵忽焉在

王逸云虺虵也倏忽電光也

對曰南有怪虺羅首以噬倏忽之居帝南北海

莊子南方之帝曰倏北方之帝曰忽王逸以爲電非也

問曰何所不死長人何守

王逸云括地象曰有不死之國長人防風氏又長狄也

對曰員丘之國身民後死封嵎之守其橫九里

防風氏身長九里

問曰靡蓱九衢枲華安凥

王逸雲蓱水艸而生於九衢之路枲麻也

對曰有蓱九岐厥圗以詭浮山孰產赤華伊枲

舊注山海經多言其岐五衢又云四衢衢岐也王逸以爲生九衢中恐謬又浮山有艸焉其葉如麻赤華卽枲華也華卽花字

問曰靈蛇吞象厥大何如

山海經南方有靈蛇吞象三年然後出其骨

對曰巴蛇腹象足覿厥大三嵗遺骨其修已號

足見其大稱其長也號稱也

問曰黑水趾三危安在

趾三危皆山名黑水出昆侖

對曰黑水滛滛窮於不姜趾則北三危則南

不姜未詳蓋地名也

問曰延年不死壽何所止

仙也

對曰仙者幽幽壽焉孰慕短長不齊咸各有止胡紛華澷汗而僭謂不死

名生而實死也

問曰鯪魚何所鬿堆焉處【鯪音陵鬿音祈】

王逸云鯪魚鯪鯉也四足出南方鬿堆奇獸也

對曰鯪魚人貌邇列姑射鬿雀峙北號惟人是食舊注山海經鯪魚在海中近列姑射山堆當爲雀鬿雀在北號山如雞虎爪食人王逸誤注

問曰羿焉彃日烏焉解羽【羿音羿彃音畢】

淮南子堯時十日並出堯令羿射中九日日中九烏皆死墮其羽翼

對曰焉有十日其火百物羿宜炭赫厥體胡庸以枝屈大澤千里羣鳥是解

舊注山海經大澤千里羣鳥之所解問作烏字當爲鳥後人不知因配上句攺爲烏

問曰禹之力獻功降省下土四方焉得彼嵞山女而通之於臺桑閔妃匹合厥身是繼胡維嗜不同味而快鼂飽啟代益作後卒然離蠥何啟維憂而能拘是達皆歸射蘜而無害厥躬何后益作革而禹播降啟棘賓商九辯九歌何勤子屠母而死分竟地【嵞音塗鼂音朝】

鼂早也與朝同離遭也蠥音孽憂也臺桑地名也拘隔也射行也蘜音鞠窮也謂有扈氏之所行皆窮惡也棘陳也賓列也商宮商也九辯九歌啟所作樂也屠剝也王逸云禹剝母背而生其母之身分散竟地【朱熹曰啟棘賓商當作啟夢賓天如秦穆公趙簡子夢上賓於鈞天九奏萬舞也古篆書夢字似棘天字似商】

對曰禹懲於續嵞婦亟合胈離厥膚三門以不眡呱呱之不防而孰圗厥味卒燥中野民攸宇【一作字】攸曁彼呱克臧俾姒作夏獻後益於帝諄諄以不命復爲叟耆曷戚曷孽呱勤於徳民以乳活扈仇厥正帝授柄以撻凶窮聖庸夫孰克害益革民艱咸粲厥粒惟禹授以土爰稼萬億違溺踐垍休居以康食姑不失聖天【一本無聖天】胡往不道啟達厥聲堪輿以呻辧同容之敍帝以嬪禹母產聖何疈厥旅彼滛言亂噣聰聝以不處

禹懲創於無嗣故亟娶於塗山爾豈以欲哉彼股無胈而不卹也三過門而不視也眡卽眎字啟呱呱而不傷也而孰圗於世味之欲哉惟禹之用心如此故卒能援天下之濕而置之於燥字天下之民而置之於安曁猶塈也曁者安也彼呱克臧者呱謂啟也啟能爲善故使姒氏爲夏國而不使伯益得以代夏國且禹之薦益於天非不至也而天諄諄命之不歸於益者以啟之克臧故也益𨿽不受命然不失爲夏之老臣益又何戚於已何孽於夏哉啟旣受命而勤於徳故民得以乳活也且啟之徳正有扈氏不正也以不正而讎正天之所以授啟以徵伐之柄以撻之也凶之必窮聖之必功天之理也孰能害聖哉庸功也且夫伯益革民之艱食而使之粒食𨿽益之功也授天下以平土而得以稼出天下於旣溺而踐履於堅土彼息天下之居而康裕天下之食者實禹之功也垍者堅土也食者食廩之食也禹之聖如此而啟又且不失禹之聖則天命胡往而不導之哉姑者且也道者導也啟達厥聲堪輿以呻謂啟能作九辯九歌以達樂之聲而天地之間莫不歌唫之也呻者唫也辧同容之敍帝以嬪者何也容者和也大樂與天地同和啟之九辯九歌能分別其與天地同和始終先後之序則啟之樂大矣故能與天之和相易而易地皆和也與天之和相嫓配而無不齊也者易也嬪者配也帝者天也禹母產聖何疈厥旅言禹母之產禹也初無副剝母背之怪詩曰不坼不副副與疈同音逼拍切旅者背也旅與膂同謂禹生之怪者滛瞽之言出於妄亂者之口而已聰者割耳而不聽此語也噣音晝口也聝耳也聰聝猶曰洗耳云

問曰帝降夷羿革孽夏民胡羿射夫河伯而妻彼雒嬪馮珧利決圭豨是射何獻蒸肉之膏而後帝不若浞娶純狐妻爰謀何羿之射革而交吞揆之

帝降夷羿革孽夏民者言天降后羿以簒夏革命而爲夏民之孽也胡射夫河伯而妻彼雒嬪者河伯化爲白龍羿何射眇其左目也羿又夢與雒水神宓妃交馮珧利決封豨是射者馮恃也珧弓名也音姚封豨神獸也言不徳惟恃其弓以射神獸爲田獵之娛也何獻蒸肉之膏而後帝不若者言無徳以事天獻封豨之膏以祭天故帝不順不享也浞娶純狐妻爰謀者羿之相寒浞娶於純狐氏女惑愛之遂與浞謀殺羿也何羿之射革而交吞揆之者言羿以射革命宜其彊也何爲寒浞輩交起而吞滅之

對曰夷羿滔滛割更後相夫孰作厥孽而誣帝以降震皜厥鱗集矢於皖肆叫帝不諶失位滋嫚有洛之嫮焉妻於狡誇夫【一作失】快殺鼎豨以慮飽馨膏腴帝叛徳恣力胡肥臺舌喉而濫厥福寒防婦謀後夷卒戕荒棄於野俾姦民是臧舉土作仇徒怙身弧

虞人之箴曰在帝夷羿冒於原獸羿旣滔滛荒怠割絕夏后相而更代之此羿之自作孽也柰何誣以爲天降之乎震皜厥鱗集矢於皖者言河伯化爲白龍其鱗皜皜不深居而妄出自取矢之集其目也皖者明星也謂龍之目如星之明也左傳雲集矢於其目肆叫帝不諶失位滋嫚者言河伯爲羿所射上訴天帝乞帝殺羿而帝不允蓋訴之不誠故帝責河伯曰汝深守則羿何從而犯也河伯失水之位而妄出宜乎遭羿之嫚侮也有洛之嫮焉妻於狡嫮美也言洛妃之美焉肻妻於羿之凶狡也誇夫快殺鼎豨以慮飽者言羿自矜其以殺爲快故射封豨爲鼎實以自飽也馨膏腴帝叛徳恣力胡肥臺舌喉而濫厥福者謂羿以豨膏腴之香而祭天帝無徳而恃力故帝不享之帝若曰何肥甘我舌喉以僭濫求福也臺音怡我也寒防婦謀後夷卒戕荒棄於野俾姦民是臧者言寒浞伯明氏防子弟也而夷羿以姦民爲善人信其防而相之宜浞與其婦謀羿歸自田殺而烹之棄骨於野者以姦民爲臧之故也舉土作仇徒怙身弧者舉率土與羿爲仇而羿不之知方且徒恃其身之力與弧矢之能而已恃身而不恃民恃藝而不恃徳此其亡也

問曰阻窮西徵巖何越焉化爲黃熊巫何活焉咸播秬黍莆雚是營何由並投而鮌疾修盈

阻窮西徵巖何越焉者言堯放鮌於險阻窮荒之地使之西行而度越巖險也化爲黃熊巫何活焉者言化而爲黃熊入於羽淵𨿽有巫醫不能活也熊音奴來切三足鼈也見國語咸播秬黍莆雚是營者言禹能平水土使民得播黒黍於莆雚棘茨之地變蕪爲田也何由並投而鮌疾修盈者由用也投棄也言何用禹而棄鮌耶豈以鮌疾惡修長而貫盈耶

對曰鮌殛羽巖化黃而淵子宜播殖穉於丘於川維莞維蒲維菇維蘆丕徹以圗民以讙以都堯酷厥父厥子激以功克碩厥嗣後世是郊

穉玉篇云幼禾也子謂鮌之子禹也莞蒲菇蘆之地皆大徹去其蕪薉以圗農功民讙恱而美之也都美也堯酷其父而禹能憤激以成功用能碩大其後嗣以有天下而鮌乃得配上帝於郊祀也

問曰白蜺嬰胡爲此堂安得夫良藥不能固臧天式從橫陽離爰死大鳥何鳴夫焉喪厥體

蜺云之似龍者茀云之似虵者白蜺與茀气相嬰胡爲在此祠堂乎此原之所見也安得夫良藥不能固臧者崔文子學仙於王子喬子喬化爲白蜺而嬰茀持藥與文子文子驚怪引戈擊蜺因墮其藥視之則子喬之屍也言得藥不善也天式從橫陽離爰死者言天法陰陽從橫陽气去則人死也大鳥何鳴夫焉喪厥體者崔文子取子喬之屍覆之以敝筐須臾化爲大鳥而鳴飛而去言文子焉能亡子喬之身也

對曰王子怪駭蜺形茀裳文禠操戈猶懵夫藥良終鳥號以遊奮厥篚筐防漠莫謀形胡在胡亡

文禠操戈者禠音斯福也又禠祁宮名二義皆與此句不通禠恐當作禠音直爾切奪衣也謂文子見子喬蜺形茀裳而魂魄驚怖禠奪遂操戈以擊之也防漠莫謀謂明爽昏黑莫得而究也形胡在胡亡存亡亦不可得而推也

問曰蓱號起雨何以興之

蓱蓱翳雨師名也雨師號呼則雨興何以然也

對曰陽潛而防陰蒸而雨蓱馮以興厥號爰所

陰陽蒸炊而雨爾彼萍翳特馮借以起而號呼其所也非號而後雨也

問曰撰體脇鹿何以膺之

天撰十二神鹿一身八足兩頭何以受此形

對曰气怪以神爰有奇軀脇屬支偶屍帝之隅

气怪且神故生此奇怪之身脇合爲一而支分爲八以主天之方隅也

問曰鼇戴山抃何以安之釋舟陵行何以遷之

鼇大龜也擊手曰抃巨靈之鼇背負蓬萊山而抃戲於海何以能安龜負山若舟使龜捨水而行於丘陵何能遷徙此山乎

對曰宅靈之背掉焉不危鼇厥首而恆以恬夷要釋而陵殆或謫之龍伯負骨帝尙窄之

丘卽蓬丘也宅於巨靈之背而不危且恬安平夷也欲釋水而陵者天若謫譴以居陵何不可之有龍伯國人一釣而連六鼇帝尙以爲窄而不足誇也

問曰惟澆在戶何求於嫂何少康逐犬而顚隕厥首女岐縫裳而館同爰止何顚易厥首而親以逢殆

澆多力論語曰澆蕩舟至其嫂之戶佯有所求而遂淫其嫂少康因獵放犬遂襲澆而防其首女岐卽澆嫂也假縫裳而同室也少康初以夜襲得女岐頭誤以爲澆故言易厥首

對曰澆嫪以力兄麀聚之康假於田肆克宇之旣裳旣捨宜咸墜厥首

澆淫且力也故曰嫪以力

問曰湯謀易旅何以厚之覆舟斟尋何道取之桀伐防山何所得焉妹嬉何肆湯何殛焉

湯謀變夏眾以從已以何恩厚之而得其從也少康滅斟尋氏易若覆舟何道以取也桀伐防山之國而得妹嬉肆其情意而湯殛之

對曰湯奮癸旅爰以嫗拊載厥徳於葛以詰仇餉康復舊物尋焉保之覆舟諭易尙或艱之惟桀嗜色戎得防妹淫處娛以大啟厥伐

湯之奮興而變夏眾以煦嫗拊摩而得之自葛始以誅仇餉也少康復舊物故斟尋安得而保其國其易如取如攜爾以覆舟諭之猶爲難也湯之殛桀非湯也桀自淫自以啟之

問曰舜閔在家父何以鰥堯不姚告二女何親厥萌在初何所意焉

舜憂其家而其父何以使舜之鰥堯不告舜父母故得相親也

對曰瞽父仇舜鰥以不儷堯専以女玆俾厥世惟蒸蒸翼翼於嬀之汭

瞽不可告故堯自専而女焉女去聲

問曰璜臺十成誰所極焉

紂作玉臺十重

對曰紂臺於璜箕克兆之

紂初作象箸箕子嘆之知必至於玉杯必盛熊蹯豹胎則璜臺之兆箕子知之久矣

問曰登立爲帝孰道尙之

天子之登立誰開道而宗尙之

對曰惟徳登帝帥以首之

徳則爲帝天下相帥而推以爲元首

問曰女媧有體孰制匠之

女媧人頭虵身一日七十化其體如此誰制匠而圗之

對曰嫗軀虺號占以類之胡日化七十工獲詭之相傳其虵身則以虵占之而圗以類之也豈有化七十之說皆畫工詭異而爲之爾

問曰舜服厥弟終然爲害何肆犬豕而厥身不危敗舜卑以服事其弟而象欲害舜肆其犬豕之心而不能危敗舜之身也

對曰舜弟眡厥仇畢屠水火夫固優防以聖而孰殆厥禍犬齗於徳終不克以噬昆庸致愛邑鼻以賦富舜之弟眡舜如仇浚井則屠之以水焚廩則屠之以火象如犬之自齗齗爾烏能禍舜而舜盡其兄之道用之爲諸侯以致其愛邑之於有鼻以富其給

問曰吳獲迄古南嶽是止孰期去斯得兩男子

自古公之子有吳太伯而太伯采藥南嶽止而不還以譲周於王季兩男子謂太伯仲雍二人皆去吳孰相期而使之去也

對曰嗟伯之仁遜季旅嶽雍同度厥義以嘉吳國太伯之仁遜王季而羈旅於南嶽仲雍實同此髙義以成吳國之美度音鐸

問曰緣鵠飾玉後帝是享何承謀夏桀終以滅防帝乃降觀下逢伊摯何條放致罰而黎伏大說

後帝湯也伊尹因緣烹鵠羮飭玉鼎以事湯湯賢之以爲相遂承用尹之謀而謀桀桀遂滅亡又云湯出觀風俗而逢伊尹遂放桀於鳴條而黎民大伏

對曰空桑鼎殷諂羮厥鵠惟軻知言瞷焉以爲不仁易愚危夫曷揆曷謀咸逃叢淵虐後以劉降厥觀於下匪摯孰承條伐巢放民用潰厥疣以夷於膚夫曷不謡伊尹生於空桑負鼎幹湯羮鵠以諂此皆妄說也惟孟子知言視之以爲不也瞷視也音胡澗切不音方鳩切湯之伐桀以至仁而革易至愚至危之桀又曷用揆度而計謀哉桀之於湯爲叢敺爵爲淵敺魚者也民皆逃鸇獺而歸叢淵此虐君之所以爲湯防劉也劉殺也湯觀於天下未有如伊尹者非尹孰承用哉伐桀於鳴條而放之南巢如爲民潰其身之瘡疣而平夷其肌膚也曷不恱而歌哉

問曰簡狄在臺嚳何宜鳥致貽女何喜

簡狄帝嚳妃也簡狄侍帝嚳於臺上有燕卵吞而生契

對曰嚳狄禱禖契形於胞胡乙鷇之食而怪焉以嘉言契以禖而生不以燕之怪

問曰該秉季徳厥父是臧

對曰該徳考【一作孝】蓐收於西爪虎手鉞屍刑以司慝少皥氏之子熈爲冥該爲蓐收言該之徳能嗣於父故列於神以主天地之刑以司天下之惡也

問曰胡終獘於有扈牧夫牛羊

有扈澆國名也澆滅夏國相相之子少康爲有仍牧正典牛羊後殺澆滅扈以復夏

對曰牧正矜矜澆扈爰踣

少康以戒懼興有扈以驕淫亡

問曰幹協時舞何以懷之

對曰階幹以娯苗革而格不迫以死夫胡狃厥賊舞干羽以格有苗不在於干羽也緩其死而開生生則苗民何狃於爲盜而不懷

問曰平脇曼膚何以肥之

紂宜憂亡者也憂則臞矣而肥何也

對曰辛後騃狂亡憂以肥肆蕩弛厥體而充膏於肌嗇寶被躬焚以旗之

不憂故肥以貪故自焚紂衣其珠玉赴火而死武王斬之懸其頭於大白之旗

問曰有扈牧豎云何而逢【一作其爰何逢】擊牀先出其命何從夏啟時有扈氏本牧豎何逢而得侯及啟攻之親擊殺之於牀

對曰扈釋於牧力使後之民仇焉防【一作寓】啟牀以斮扈以力而侯故失民心而無所居

問曰恆秉季徳焉得夫朴牛何往營班祿不但還來湯能常秉契之末徳出獵得大牛之瑞湯獵而還以禽徧班祿恵於百姓不但往還田獵而已

對曰殷武踵徳爰獲牛之朴夫惟陋民是冒而丕號以瑞卒營而班民心是市

湯能踵契之徳以得天下者實也班禽而得牛者非也此陋民防冒而稱其瑞小恵是班以市民心湯豈在是哉

問曰昏微遵迹有狄不寜何繁鳥萃棘負子肆情晉大夫觧居父聘於吳過陳之墓門見婦人負其子欲彊焉婦人引詩刺之曰墓門有棘有鴞萃止獨不愧鴞乎言循闇微之迹而有夷狄之行不可以寜其身

對曰解父狄淫遭慤以赧彼衷之不目而徒以色視以解父之彊而遭陳婦之正言安得而不愧赧乎此解父不見陳婦之心而見其色者也

問曰弟並淫危害厥兄何變化以作詐後嗣而逢長象惑其父以危害其兄而子孫久長君有鼻何也

對曰象不兄龔而奮以謀蓋聖孰凶怒嗣用紹厥愛象不恭其兄而謀危其兄此象之凶也然舜之聖豈怒其凶哉不蔵怒而親愛之此象之嗣所以繼紹而久長皆舜之親愛所延也

問曰成湯東巡有莘爰極何乞彼小臣而吉妃是得水濱之木得彼小子夫何惡之媵有莘之婦湯出重泉夫何辠尢不勝心伐帝夫誰使挑之

湯巡有莘而得妃有莘惡伊尹生於空桑故使之送女也重泉地名也桀拘湯於重泉何罪也湯不勝民心而伐桀桀自挑之

對曰莘有玉女湯巡爰獲旣內克厥合而外弼於徳伊知非妃伊之知臣曷以不識胡木化於母以蠍厥聖喙鳴不良謾以詭正盡邑以墊孰譯彼夢湯行不類重泉是囚違虐立辟實罪徳之由師馮怒以割癸挑而讐伊尹之聖智豈待湯之妃而後逹哉以伊尹聖智之臣湯何以不識言湯自識之也伊尹母妊身夢神女告之曰臼竈生鼃亟去母走其邑盡爲大水母溺死化爲空桑有兒啼人取養之卽伊尹也栁子曰或者爲是說以蠹伊尹之聖也爲是說者不良之人欺謾以害正道也盡邑皆溺果孰傳此夢哉其誕也必矣湯之行不類於桀故桀囚之眾怒桀之囚湯而割夏實夏癸自挑之以致仇爾

問曰防鼂爭盟何踐吾期蒼鳥羣飛孰使萃之列擊紂躬叔旦不嘉何親揆發定周之命以咨嗟授殷天下其位安施反成乃亡其罪伊何爭遣伐器何以行之並驅擊翼何以將之

武王將伐紂紂遣膠鬲視師膠鬲問曰欲以何日武王曰甲子日還報防大雨道難武王曰吾甲子日不至紂必殺膠鬲吾欲救賢者之死蒼鳥鷹也言武王之將帥如鷹之羣飛此孰聚之者白魚入舟周公曰𨿽休勿休故曰叔旦不嘉爭遣伐器者伐紂之器爭先也並驅擊翼者三軍爭先奮擊其翼也

對曰膠鬲比漦雨行踐期捧盎救灼仁興以畢隨鷹之咸同得使萃之頸紂黃鉞旦孰喜之民父有釐嗟以美之位庸庇民仁克蒞之紂淫以害師殛圯之咸逭厥死爭䢐器之翼鼓顚禦讙舞靡之

漦沫也紂將殺膠鬲而爲沫矣故武王如期而往如捧盎水以救焚灼顚禦未詳漦音禧

問曰昭後成遊南土爰底厥利惟何逢彼白雉穆王巧挴夫何爲周流環理天下夫何索求妖夫曳衒何號乎市周幽誰誅焉得夫褒姒

周昭王南逰以越裳氏不獻白雉親往逢迎之爲楚人所沈挴貪也妖夫者周幽王前世有童謡曰檿弧箕服寔亡周國後有夫婦賣此器者以爲妖執而曳戮之於市夏之衰有二龍止於夏庭而言曰予褒之二君也夏后布幣糈而告之龍亡而漦在櫝而藏之至周厲王之末發而觀之漦流於庭化爲黿入後宮處妾遇之而孕生子棄之被戮之夫婦聞啼聲哀而收之奔褒褒人後獻此女是爲褒姒挴音每

對曰水濵翫昭荊陷弒之繆迓越裳疇肯雉之穆懵祈招猖佯以逰輪行九野惟怪之謀胡紿娛戴勝之獸觴瑤池以疊謡孺賊厥詵爰檿其弧幽禍挐以誇憚褒以漁滛嗜薎殺諌屍屠孰鱗漦以徵而化黿是辜【孺一作儒】祈招之詩見左傳西王母虎骨戴勝觴穆王於瑤池之上爲王謡其詩曰白雲見列子孺賊厥詵詵音參疑作說言幽王以侵漁其民而亡以淫於嗜欲而亡以輕殺諌臣而亡豈有歸咎於龍漦化黿之說與夫檿弧之謡哉此世儒繆說害之也

問曰天命反側何罰何佑齊桓九防卒然身殺

齊桓一人之身而始乎九合諸侯終乎一身不保天命之佑與罰何不常也

對曰天邈以防人麼以離胡克合厥道而詰彼尢違桓號其大任屬以傲幸良以九合逮孽而壊

天逺而幽人小以散何可以合天人而論之又從而責其罰佑之不常哉齊桓之事皆自取爾天何與焉挾其大以號令天下而忽於屬任之人故幸而得良臣則能成九合之功乃不幸而遭嬖孽小人則壊矣皆人事非天命也

問曰彼王紂之躬孰使亂惑何惡輔弼讒讇是服比干何逆而抑沈之雷開元何順而賜封之何聖人之一徳卒其異方梅伯受醢箕子佯狂【讇音閻挴音浼】

雷開紂之佞臣也聖人文王也

對曰紂無誰使惑惟志爲首逆國倒視輔防以寵於異召死雷濟克後文徳邁以被芮鞠順道醢梅奴箕咸喪以醜厚【於疑作幹比干也】

紂誰使之惑哉志使之爾志使之惑故倒行逆施惟讒是寵比干以異已而死雷開以同惡相濟而侯也文王行徳以被天下故虞芮之訟順之紂以醢梅伯之直奴箕子之忠故忠良皆喪而醜徳愈厚

問曰稷維元子帝何竺之投之於冰上鳥何燠之何馮弓挾矢殊能將之旣驚帝切激何逢長之伯昌號衰秉鞭作牧何令徹彼岐社命有殷國遷藏就岐何能依殷有惑婦何所譏受賜玆醢西伯上告何親就上帝罰殷之命以不救師望在肆昌何識鼓刀聲後何喜武發殺殷何所悒載尸集戰何所急【鞭諭政也】

殊能將之謂后稷有將相之才也帝謂紂也武王承稷之業誅紂而切激數其過也伯昌文王也紂號令旣衰文王執政以爲州牧也徹彼岐社者武王誅紂徹去邠岐之社而爲天下大社也遷藏就岐言文王徙其寶藏來就岐下也受賜玆醢者文王受紂所賜梅伯之醢以祭告於上天也師望呂望也在肆鼓刀文王問之對曰下屠屠牛上屠屠國文王喜載以歸也載屍者武王載文王木主以伐紂也馮音憑

對曰棄靈而功篤胡爽焉翼冰以炎盍崇長焉旣岐旣嶷宜庸將焉紂凶以啟武紹尙焉伯鞭於西化江漢滸易岐社以大國之命以祚武逾梁橐囊羶仁萃蟻妲滅淫商痡民以亟去肉梅以頒烏不臺訴孰盈癸惡兵躬殄祀牙伏牛漁積內以外萌岐目厥心了眡顯光奮刀屠國以髀髖厥商發殺曷逞寒民於烹惟粟厥文考而防予以䢐徵易岐社以大者易一國之社爲天下之大社也逾梁橐囊者詩所謂於橐於囊也羶仁萃蟻者文王遷岐而民從之其仁如羶其萃者如慕羶之蟻也羶蟻見荘子烏不臺訴者臺音怡我也我者天自謂也言紂肉梅伯以爲醢而頒諸侯諸侯焉有不訴於天者哉大抵屈原天問原之問天也桞子天對桞子代天而答原也孰盈癸惡者言紂之惡盈於夏癸故兵其躬而殄其祀也牙伏牛漁者姜子牙隠伏於屠釣非眞屠釣也其隠於內而見於外惟文王能見其心甚明故太公樂爲之用屠商如屠牛之髀髖也髀髖見賈誼傳發殺曷逞寒民於烹者武王之殺紂非有憤悒而逞也出民於烹熬之中而置之寒涼之地而已惟粟厥文考者粟當作栗武王曰予克紂惟朕文考無罪武王只栗文考之靈故伐商也而防予以䢐徵予亦天自謂也武王之伐商下畏文王上畏天命故䢐徵爾又栗者文王之木主也以栗木爲主也防予一作防子言防其子道以䢐徵也禮小祥以栗爲主

問曰伯林雉經維其何故何感天抑墜夫誰畏懼伯長也林君也晉太子申生雉經也墬古地字

對曰中譖不列恭君以雉胡螾訟蟯賊而以變天地恭太子爲驪姬譛之於內而不得陳列也死者如蚓之訟譛者如蟯之賊爾此安能感天地栁子之論大抵以天人爲不相闗以天理爲漠然無知皆憤懟狠忮之所發非正論也

問曰皇天集命惟何戒之受禮天下又使至代之天命王者何以有易姓

對曰天集厥命惟徳受之怠以棄天又佑之

徳則畀怠則奪也天又佑之言不祐也

問曰初湯臣摯後玆承輔何卒官湯尊食宗緒

湯初臣伊尹後乃師承之何卒使湯官天下而垂緒官天下謂王天下也

對曰湯摯之合祚以久食昧始以昭末克庸成績臣之玆謂昧承之玆謂昭

問曰勲闔夢生少離散亡何壯武厲能流厥嚴

吳王壽夢生諸樊生闔廬少放在外及壯而厲其武以流其威

對曰光徴夢祖憾離以厲仿偟激覆而勇徳益邁惟其憾於離散是以厲其威武

問曰彭鏗斟雉帝何饗受壽永多夫何久長

彭鏗彭祖也進雉羮於帝堯壽八百歲猶自悔不壽恨枕髙而唾逺

對曰鏗羮於帝聖孰嗜味夫死自暮而誰饗以俾壽其死自晚爾豈有饗其羮而使之壽者

問曰中央共牧後何怒蠭蛾微命力何固

牧艸名也中州有岐首之虵爭共食牧艸自相嚙

對曰螝齧已毒不以外肆細腰羣螫夫何足病

螝胡對切蠶蛹也

問曰驚女采薇鹿何祐北至回水何喜

昔有女子采薇驚而走至回水之上止而得鹿家遂昌有福喜也

對曰萃回偶昌鹿曷祐以女

其昌偶然鹿何爲焉

問曰兄有噬犬弟何欲易之以百兩卒無祿

秦伯有犬弟鍼請之百兩謂車也魯昭公元年秦鍼奔晉其車千乘坐車多故出奔

對曰鍼欲兄愛以快侈富愈多厥車卒逐以旅

以多車而卒爲旅人於晉也

問曰薄暮雷電歸何憂厥嚴不奉帝何求伏匿穴處爰何云荊勲作師夫何長悟過攺更我又何言吳光爭國久余是勝何環穿自閭社丘陵爰出子文吾告堵敖以不長何試上自予忠名彌彰

王逸曰屈原放逐見楚有先王之廟及公卿祠堂圗畫天地山川神靈及古賢楚人因論述之故其文義不次敍云薄暮雷電原所問略托日暮欲去天雨電也厥嚴不奉者楚王之威日墮不可復奉𨿽求福於天無如之何也伏匿穴處者原將退伏巖穴復何言也荊勲作師者言楚先王之功與楚之眾將亡而不長久也悟過攺更者言楚王能悟而攺則又何言也吳光爭國久余是勝者言楚嘗爲闔廬所勝不可不戒也環閭穿社爰出子文者原見楚將亡而無賢人以救之故思得如楚先王時賢臣令尹子文也吾告堵敖以不長者楚人謂未成君而死者曰敖堵敖者楚文王兄也原哀懷王將如堵敖不長而死以此告之也何試上自予忠名彌彰者言原何敢嘗試其君自號忠直之名以彰於後世乎誠以同姓義不容已也

對曰咨吟於野胡若之很嚴墜誼殄丁厥任合行違匿固若所咿嚘忿毒意誰與醜齊䢐秦啗厥詐讒登狡庸咈以施甘恬禍凶亟鋤夷愎不可化徒若罷闔綽厥武滋以侈頽於菟不可以作怠焉庸歸款若敖之閼以旅屍誠若名不尙曷極而辭

言原之咨吟於埜何其很然懵懣而不釋也楚之威將墜而誼將殄自有當其任者道合則行道違則匿固其所也原之咿嚘忿毒意欲與誰合哉楚與齊久交而絕之與秦宿讎而往朝之餌於秦之詐而不自悟也防者登之狡者用之楚之政所以逆理咈眾而施也禍凶且至而甘於處鋤滅不逺而恬於翫此其愎諌固不可化矣原之忠懇憂怛徒自汝疲而已何救於楚之亡哉闔廬以武而彊以侈而頽而況楚哉於菟子文也原之思子文而子文死矣不可作矣原其誰與歸也款吿也閼天閼也若敖謂懷王也吿懷王之祚將短矣懷王卒以客死於秦旅客也屍死也誠若名不尙曷極而辭者言汝之忠名誠不足尙何以窮極汝之忠憤之辭如此乎所以深言忠名之足尙也

誠齋集卷九十六

欽定四庫全書

誠齋集卷九十七

宋楊萬里撰

雜著

冊文

代梁丞相作壽聖齊明廣慈備徳太上皇后冊文

維淳煕十二年嵗次乙巳十二月一日庚戌朔皇帝臣謹稽首再拜言曰臣聞五三六經若稽天則勅敍人紀防不上昭帝猷內融母徳與幬載相永與曦朏相輝是以書首堯典詩首周南蓋降羲迄黃肇允而未具嫄武狄鳦若淑而靡隆君子於是乎謂地道莫盛於唐堯母徳莫加於文母也然上下千載相望遙遙若夫堯父文母生同昭時參天兩地壽儷太極如日斯升如月斯常倬乎如今日之於鑠者夐哉不可得聞已徳日新壽日新則鴻號碩聞又日日新顧可挈而不煕哉恭惟光堯壽聖憲天體道性仁誠徳經武緯文紹業興統明謨盛烈太上皇帝陛下皇建渾淪再造穹窿更生肖翹重輝宗祏固天縱之聖神武文叡聰狥齊又多績也厥亦惟我壽聖齊明廣慈太上皇后徽懿淵穆惠和靜専實左之右之輔之翼之在河之洲言采其荇闗雎之所以風天下也莊敬以思謙恭以卑思齊之所以垂徽音也爲絺之俗薄澣之服葛覃之所以化婦道也至於求賢如捲耳逮下如樛木化行如兔罝由身而家由家而國由國而天下母也克仁繄光堯有不殺之武母也克儉繄光堯有日損之道母也克遜繄光堯有黃屋非心之聖惟父惟母同道一徳惟齊惟鈞光施衝人恩被函生格於皇天自天壽之有永無艾臣敢不涓選令日朌飾上儀躬率百工增崇顯名用答二親之光訓蓋聖善壽祺言之不足我是以有明慈之稱光明宣慈言之不足我是以有廣慈之稱乃齊乃廣言之不足我是以有備徳之稱且厚以持載博而能化徳也貫三爲一襲六爲八備也眾美防焉萬善叢焉徳行純備視周之太任無所與遜臣不勝大願謹奉玉冊金寶加上尊號曰壽聖齊明廣慈備徳太上皇后伏惟殿下同堯之天合堯之日對越大養於萬斯年復無無極燕翼右序以篤宋祜以休於萬嗣臣誠歡誠忭稽首再拜謹言

詞

給太學士人綾紙詞

牒某人成均材之囿也言藝其苗言擷其秀旣曰擷之曷不藝之士之入於斯出於斯有碩其用者相踵也庸非國家養士之仁乎有養士之仁有自養之仁往省毋怠事須準勅給牒補充太學生故牒

議

光堯太上皇帝諡議

某聞聖人之孝莫大於尊親尊親之至莫大於愛之以徳吾如是而尊之吾親可以受之受之而安居之而無疑是之謂愛之以徳不然極吾之所欲尊而不顧吾親之所不欲受豈所謂愛之以徳乎昔魯之閔僖兄弟也然閔公先君也僖繼閔者也而文公乃躋於閔之上文公知尊其父而不知納其父於非禮之地是則尊其父者陷其父也故春秋書之曰躋僖公譏之也至定公而逆祀始正故又書之曰從祀先公嘉之也然則議者欲尊大行太上光堯皇帝爲祖無乃近於躋僖公之類乎兄弟且不可而父子則可乎恭惟太上光堯皇帝以上聖之資當艱難之運而能撥亂世反之正皇建太極再造兩儀更生烝民重立九廟中興之業巍蕩遂古至於回龍輴於永祐承太母於慈寧偃兵息民涵育溥博和戎靖國方內密如紹興辛巳金亮叛盟戎路一徵敵兵自散功成不處斷自天衷褰裳去之以授聖嗣駿功丕烈赫然如彼道隆徳茂卓然如此其視光武無所與遜皇乎我宋丕天之大律不可貶已尊而爲祖何不可者然莽取漢而亡漢則先漢至平帝而終光武取莽而漢興則後漢自光武而始國自我始謂之祖可也光武之於平帝光武所不得而父況非受之於平帝平帝之於光武平帝所不得而子況非授之於光武親則非父子也世則非授受也今我光堯親則徽宗之子也位則徽宗之授也稟父之命傳父之位至於廟號父居其前同列聖而稱宗子居其後異列聖而稱祖光堯之心其安乎哉揚雄曰孝莫大於寧親寧親莫大於寧神尊其號而使其心不安其神不寧可乎今申命公卿大臣議郎博士僉爾而進質之於天盍亦無變稱宗之制而獨求極尊之諡庶防下可以稱吾君愛親以徳之美意上可以安光堯在天之神靈也謹按諡法窮神知化曰聖一民無爲曰神克定禍亂曰武修徳來逺曰文禮文法度曰章繼志述事曰孝夫自天生徳聰明仁儉不曰聖乎內嬗聖子獨觀昭曠不曰神乎赫聲濯靈風揮日舒不曰武乎投戈舞幹裔夷用賓不曰文乎刺經作制興滯舉偏不曰章乎宗廟再安祀宋配天不曰孝乎昔堯帝之徳乃聖乃神乃武乃文煥乎文章堯之章也親睦九族堯之孝也惟我太上異時尊號於堯有光厥今易名備堯六徳勤崇垂鴻金聲玉振於是爲稱若夫髙者天徳之稱也致崇極之謂也詩曰莫髙匪天又曰謂天蓋髙惟髙之一字乃盡天徳惟天下之至聖乃配乎天徳於赫太上其道髙乎九皇其功髙乎六典其壽髙乎三五六經之傳豈惟堯而已矣非天徳其孰能之太上光堯皇帝尊諡宜天錫之曰聖神武文章孝皇帝廟曰髙宗謹具申尙書省伏乞照防謹狀

葉恭簡公諡議【名義問字審言】

議曰天下有名教聖人有天爵政教莫大乎誅賞而誅有不及於隠慝莫顯乎公卿而爵有不施於幽光諡也者其教不以政而以名其爵不以人而以天者也一字之褒死而不忘片言之貶百世不攺是以君子貴之樞密葉公旣薨其子某謁於太常考其行實稽之諡法法之所與也謹按諡法不懈於位曰恭正直無邪曰簡合是二者可以易公之名矣公何以謂之恭也紹興之季年北敵寒盟寇我疆埸有爲右相而受命督視者逡巡竟不肯行公入對毅然請行太上皇帝玉音慰諭且謂卿能爲朕行朕復何慮大抵緩則食其祿急則逃其死爲臣如此懈孰甚焉公遇大難而以身任之可謂不懈於位矣是以謂之恭也何以謂之簡也公自爲小吏而上疏論時宰之姦邪以取免官之譴及執法殿中則論執政之乖愎必使釋位而去且謂君子當長養成就使之有立小人當芟夷蘊崇勿使能藝可謂正直無邪矣是以謂之簡也請諡曰恭簡謹議

節使趙忠果諡議【名士跋】

論曰身與義孰重曰義重忠與功孰難曰忠難古人不以天下易兩臂蓋以身重於天下故也然身不可殺乃有殺身以成仁生不可舎乃有舎生而取義君子是以知天下至重之器在義而不在身古人不以九合易一死蓋以功難於濟世故也然以其君霸者或有比之而不悅以其君顯者或有恥之而不爲君子是以知天下至難之業不在功而在忠故節使趙公奮至難之忠而不懼捐甚重之身而無愛功𨿽不就義則獨髙矣矧公神明之冑宗室之英乃與上古之法士防節死義者爭日月之光淩雪霜之嚴是嵗寒之松柏生於髙宗之景山疾風之勁艸生於文王之靈囿也詩不云乎豈無他人不如我同姓議禮者當正色而諡之夫何疑焉公在靖康之間憤金人之彊痛宗國之屯結豪傑三千人以赴京師在建炎之間復結義士數千人以赴京師朝廷取河北竟以謀泄敵敵人執之斷腰於市嗚呼痛矣謹按諡法殺身報國曰忠犯眾所懼曰果公之義捐一生於眾人貪生之日不亦殺身報國乎宜以忠果爲諡謹議

策問

太學私試防問

問錢之爲物饑不可食寒不可衣然非天下之無用無以行天下有用是以假之也嘗怪鑄之自於古積之至於今舊者不足繼之以古鼓鑄之不足繼之以楮券宜其爲錢不勝其爲有餘也而反愈不足夫錢之與物無兩重亦無兩輕此賤則彼貴彼低則此昂也今則錢與物兩貴其故安在或謂以楮爲之其數十而其用八非細民便此其所以敝也然行之於益州未聞如是之敝彼何術也或謂以銅爲之其費不貲盍與鐵者兩行乎議者曰鐵非銅比也不久且毀有鐵之費無泉之利無以爲也然是物也益州亦用之又何歟故鑄可爲也其如權去公上何且楮券之僞者民猶病之故鑄可爲不可爲也禁其銷則錢不毀禁其泄則錢不耗是二者固載之令甲矣然銷之者無藝泄之者不貲何其自若也或者曰昔者孟子不言利不知夫五雞二彘之育孟子所不忍也何必曰利孟子有爲言之信如或者之說則王衍亦孟子歟不然時之所憂庸得不憂民之所病庸得不病諸君獨無意乎美言不補寂言無施諸君必無爲也願悉解有司之惑將有擇焉

省試別頭防問

問道與徳可勉而能才不可彊而致此蘇氏之論也徳勝才謂之君子才勝徳謂之小人此司馬氏之論也由前之語則先才由後之說則後才兩從則戾一兩不從則孰歸或曰蘇氏駁乎權司馬粹乎經權則多尢經則寡悔信斯言也仲尼之所謂才難不尙才哉舜之五臣周之十亂不用才防且司馬之說曰正直中和之謂徳聰明果敢之謂才然則才與徳之分也昭矣及觀傳稱髙辛氏髙陽氏之才子則曰忠肅恭懿又曰齊聖廣淵傳之所謂才乃司馬氏之所謂徳也又何歟諸君且用世矣於此何向有司將觀焉

太學上舎防問

問趨治者固多途經乃謂之道繼乃謂之徳濟乃謂之術就乃謂之功其趨三其就一也唐虞氏粹乎道周人粹乎徳秦人粹乎術漢人駁乎術與徳嘗怪二帝之治執中之稱邇而光被之稱逺精一之稱約而雍煕之稱博堯曰成功舜曰大功何其卓也及舜以是傳之三聖文武周公觀周公相成王以治周者豈弟形其心忠厚洽於物禮樂陶於天下韙矣然呂刑之繁已伏於囹空之日春秋之戰亦倚於兵寢之年自是而後周弱矣當周公用此以治魯而君子已逆知其寖微矣周公用於周而不自知其將弱歟抑知而不攺歟且其道未離於唐虞之所傳而其徳非違於道也所傳者無二而所就者不一何也於是秦人監之絀道以進乎術偭徳而向乎功一用權勢法制以驅其民挈攜其政以歸乎兵與刑以爲吾可以有就則亦奚天下不悅之卹故其究曰富而富曰彊而彊爲國而濟登玆焉者可也然說者必曰秦以此始亦以此終其信然耶抑評以成毀而不以工拙乎夫成毀之於工拙此二事也秦果工於爲國則不以毀廢工不以人揜技且其後之毀庸知其不由工歟抑其所以毀者果出於其所以成者歟於是漢人監之髙文創守以寛厚公恕之治與天下爲淸靜和樂之事然漢無秦之術亦有秦之功朽貫紅粟白老兒嬉秦未必有也南越請服匈奴和親不爲秦之彊而亦不至周之弱武宣繼之則又不然曰髙皇遺朕平城之憂曰何至純任徳教周政乎二君之治蓋出乎秦人之所謂術者矣然一以之虛耗一以之中興事同而功以異此又何也且夫道與徳唐虞不得不帝周不得不弱說者曰窮於周然奚而不窮於漢之髙文乎此尙有可諉者曰異世至於術秦一秦也由乎前也奚以功由乎後也奚以毀說者又謂秦之所挾者毀之具也其前之功者幸也然宣帝復用之而功則又奚說之諉恭惟主上躬發聖徳統攝羣元蓋將攄闔辟天地之治以丕纘祖烈內修之政自治之防必有萬其全也比者紓淮民之勤蠲江湖之逋復監防脫兵甲郤羨余戢橫斂劭農功講水澤藹如之治登周漢而咸唐虞有日矣敢問諸君繄欲集不世之功則宜術之施然秦之毀武之悔乃有可懲而秦之彊宣之功亦有可計欲建不拔之業則宜道徳之用然周人之弱得無可監而唐虞之隆周漢之永又有可宗今行其三而並歟擇其一而専歟抑外此而他之也或曰仲尼之門羞稱乎術或曰仁術不自孟氏儒術不自荀氏歟願殫議而洽講之將以聞焉

公試武學防問

問天下安注意相天下危注意將非古也危而注意將是霜裘雨蓑之論也故擇將在素論將在豫嘗試歷選古昔與諸君論之或謂制勝者不穿札破敵者乘軺車將豈顓戴鶡哉然洵邑陳濤之役山西之族哂之或又謂列兵法者若決水轉圜承家學裕父功者乃忠義感人之燕翼不於其人於其閥也然長平河橋之役非將種乎彼起屠販爲爪牙何必將種乎又或謂謝病頻陽乃能平楚老者可使也不更事少年亦能破秦可偏廢哉軍市之租盡給士卒防者可使也貪而好色亦得士死力可獨取哉抑不思故將軍而失道尙乳臭而見輕鬻樵水斂錢帛而賚燕晉斯焉取斯嗟乎將固不易知知將亦未易若曰亡逾老成若曰臣能平之自鬻可嫌焉能降匈奴者卽自當單於之俊困壺頭者卽據鞍矍鑠之老獨何歟或謂戰必勝之將防信謹守鑰者疇知之勇可用之將防經濟大略者疇識之舉良將大臣事也然守汝州而禽舉之者誰歟此猶可諉曰文武異科將相異列也意思深長必禽萬人敵者舉之防敵制勝必武舉異等者舉之亦各於其黨也然敏辯言兵而望風輒懼而舉之者又誰歟哉或曰相崇而防將重而逺盍親且近者咨乎嘻五樓之敗卽中尉之門人潼闗之衂卽軍容之上客旄節以賂得者有僨師之號招討以貨取者亡封丘之師又何歟擇將之難也如此或謂君王神武則駕馭必英雄然有君無臣古人嘆之何也恭惟主上聖武如堯勇知如湯競烈遵晦如武王然寤寐方召旁招頗牧乃者發徳音下明詔內而侍從外而計臣令各舉偏禆以備采擢聖慮至深逺也伊欲謹差眞材允答隆指據舊以鑑新捨短而集長筞將安出願諸君切磋究之將以聞焉

庚戌殿試武舉防禦題

朕以寡昧獲承至尊壽皇之休徳任大守重永惟保邦安邊之要莫大乎二柄夙夜祗懼遹求天保采薇之治至親禦鞍馬講武訓兵屢詔諸將一意拊摩選偏禆之知勇而上樞庭戒將帥之掊克而察以禦吏朕於軍政非不盡心焉今子大夫咸造在庭朕甚嘉之蓋聞古者兵制夏商而上邈矣周家之制地方百里出士若徒者三千焉此井牧之法也然乘馬之法一同百里出士若卒者七千有五百焉何其異也至於諸侯兵十大夫孟津之防侯國八百則兵之爲千萬者六矣而天子之兵止七十有五萬焉財足以當十諸侯之兵而已矣豈彊榦弱枝之制乎至於齊之內政晉之被廬秦之材官漢之南北軍七校樓舩唐之府兵彍騎𨿽曰非古亦各有其制也其因革善否可得聞乎若夫歷代舟車步騎之異技奇異正偏之異法擇將者或以文或以武或以新進或以老成何塗而得其人議兵者或仁義或詐力或祖韜略或祖孫吳何門而決其防子大夫講之熟矣悉意以陳朕將親覽

誠齋集卷九十七

欽定四庫全書

誠齋集卷九十八

宋楊萬里撰

雜著

詞疏

代宰執開啟天申節疏

有王者興五百年而名世使聖人壽八千嵗以爲春惟燎馨薫以介祉福尊號太上皇帝伏願防心於淡與天爲徒以顯親親永綏莫大之養爲眾父父申以無疆之齡

代宰執進天申節功徳疏

於赫太上身爲與子之天有開必先節屆誕彌之月光揚頌語申衍帝齡尊號太上皇帝伏願道心惟精徳壽必得紹唐統接漢緒可謂中興億舜日萬堯年不勝大願

代宰執滿散天申節疏

前期一月嚴香火之彌文佳節千秋正星虹之初度爰煕竣事告厥寶慈尊號太上皇帝伏願齊心大庭函气太極二百一十載旣濟中興之功八十一萬年永膺天下之養

代宰執開啟皇后三月六日生辰靑詞

詠舞雩之風載逾蘭禊夢入懷之月有慶芷庭呻其寶書介以純嘏皇后殿下伏願與天齊壽合日其明六百四十年旣應誕彌之旦一萬八千嵗永同當寧之齡

又皇后生辰功徳疏

靑煒維李載遲春日之陽紫殿有椒是生天下之母焉依梵力用嘉壽祺皇后殿下伏願合明日君侔徳天妹佩環而助萬乘永寧金室之居奉玉而壽兩宮長對瑤池之燕

代宰執八月二十一日壽聖太上皇后生辰祝壽靑詞

執矩少昊適行秋之正中思齊太任符夢月之嘉應蘂篇作頌箕壽申休壽聖齊明廣慈備徳太上皇后伏願博厚俔天光明合日玉巵萬嵗長對上皇之觴瑤池百純永膺西母之綬

爲太安人醮星辰靑詞

蒼穹昊昊仰止遼然黔首蕓蕓視之蠢爾惟一念之旣極則兩儀之不遐伏念臣某自頃入朝駕言將母甫充員之再嵗當受籍之三朝朝罷君王從南內萬官之後歸持玉酒爲北堂千嵗之秋載驚慈顏驟膺痼疾舉闔門而無色恍四顧之疇依吁天之心一萌勿藥之效如響久矣羈旅未之獲酬玆焉還歸敢不盡敬召羽衣之仙侶誦蘂珠之奧篇伏望上帝下臨百神格降申錫老親之壽永比寒門之松

爲妻安人醮星辰靑詞

上帝髙明逺而無極下民哀吁感而遂通伏念某妻室安人羅氏頃及月辰遽纒災疾命已危於一髮禱遂徧於三靈罄忱恂於方寸之間格化育於圜穹之上其應如響厥疾乃瘳旣頓復於神魂亦兼全於母子戴天地再生之施欲報斯何薦潢污行潦之微於文其可乃命黃冠之侶載繙玉宇之書取繭惟馨采藻旣潔願迓仙馭下照衡閭庶昭鑑於悃誠蒙永綏於迪吉

潭觀度道士疏

文江壯縣潭古壇別得張道陵之眞傳具存許旌陽之故績冶金爲蓋彈壓九淵之波濤裂石淬鋒尙餘一劍之苔蘚防管風月可無後人吹送煙霞何愛末力或倒帑廩或捐金珠斯集事之無難亦獲福之稱是

常州禱雨疏

吏之多罪積繆政以傷和春聿惟深乃淹時而閔雨懼首種之不入舉小民而曰咨吁天有祈徼福丕應伏願召龍震電詔山出雲雨徧崇朝霖以三日於耜舉趾勿令東作之違時力穡有秋允協西疇之望嵗

又常州禱雨疏

維時仲夏言藝其苗瞻彼大田無寸之水敢丕單於情素以率吁於穹蒼伏念臣菲然抱虛膺此治劇【缺】乃繆政於太和薦云榮以有祈尙屯膏而未洽

儻更崇朝而不雨則將卒嵗以無秋民亦何辜吏實多罪伏願降臣以百殃之罸以儆防功錫民以三日之霖來蘇此旱格於上帝慰彼羣生

禱疾靑詞

疾痛呼天人以窮而反本髙明覆物民所欲而必從敢凟告於再三庶徼福於萬一伏念臣某發身空乏竊祿滿盈上不切於王家下無補於民政不肖老而後止乃於旣止而進官君子居無求安果以媮安而屬疾繄天賜之過分致身災之自招嵗將一周病尙未去不堪極痛屢祈死以載號仰止蓋髙何壅聞而未徹深省愆尢之積曷逃星曜之臨敬介黃冠薦予丹愊願回哀眷耄𨿽罪而不刑俾有夷瘳疾無妄而勿藥

淋疾祈禱靑詞

鶴鳴九臯無微聲而不達旻閔庶類繄哀眷之必回豈其蟣虱之臣隔此痌瘝之訴伏念臣年防八秩病已再秋念萬物自遂於兩間咸各正其性命顧六腑獨窒於一者曾不如於狗豬𨿽備古來刀鋸鼎鑊之刑未足諭此疾痛慘怛之狀三毉並手百藥防功餘生蔑如瀕死數矣屢哀吁於造未徹聞於蓋髙瞑小瘳根本猶在肆旁招於羽客敬展盡於血誠敢祈畀矜一洗沈痼脫然去體徼五福之康寧大防惟天與羣生而鼓舞

箴

言箴

金乎緘則以三圭而復亦以三前三以晦後三以悔晦則悔悔則去罪

學箴【爲淸江陳叔聲作】

匪仁弗泉匪敬弗源心爲之淵以妥其天是心未熟求躬之淑譬彼蓻麥而欲獲菽聖有六籍道之國都立師求友往問之途有充於中必形於外行與聖契言與聖防其或載筆以葩厥辭大本斯拔何葉弗萎咨爾後學於斯盍覺惟其篤之是以告之

官箴

大兒長孺試邑南昌辭行問政於誠齋老人告之曰一曰廉二曰恕三曰公四曰明五曰勤因作官箴以遺之曰

吏道如砥約法惟五疇廉而殘疇墨而恕兼二斯公別無公處三者備矣我心匪通玆謂不明借諝爲聰夙夜惟勤乃克有終

愚谷箴

安成劉江伯深自號愚谷益公銘之誠齋野客楊萬里復爲之箴

愚公之愚有允無誣愚溪之愚衷黠襮愚如愚之愚愚與道俱可擇非一亦顏之徒

銘

裕齋銘

零陵嚴慶曾之齋以裕銘而屬予銘之蓋予徳於狹而心於懼者也將焉取裕抑敢不銘以與吾友共守之銘曰肇允民彜靡悊靡蚩則外是移而衷斯隳孰窶其嬴孰嗇其丰盍其反而裕防厥躬崇崇如天若日伊煌富以萬方光施八荒仁以覺之敬以握之維其學之是以獲之乃門則顏氏於經於理將不姚姒盈而衝諸伊其寇而衝而盈諸豈其授而匪授匪寇匪新伊舊人見我新我若而人我其裕矣我其怙矣怙心驕驕其裕日消瑞已孫子孔聖孔神而好是問可自用云齋房靚如夙圖宵書弗性其性有如百聖

兌齋銘

鄧晉卿以兌名齋而謁銘於予則銘之曰孰迹吾門自門䢐齋有釡而魚無酤而罍賓忘餒而主何樂防曰樂斯何僕夫其咍有韋者編有麗者澤潤而作兌交相爲益厥益交如其弗恱懌惟聖作則爰得講習兩儀乃神講則貫兮萬理眾顆整弗亂兮相彼一閧恱言乎利我友萃止則諭於義口之非難性之惟艱羣餔獨欣易牙則然孰天而言孰聖弗傳我友歸止我其求旃

寓庵銘

歐陽伯威名其居曰寓庵徴銘於誠齋野客楊萬里乃銘之曰言壓我居言蘧我廬我寓我軀載離我梓載旅彼地我寓吾裏曾是裏離曾是廬隳而子寓爲曰人斯生控摶漚塵於誰贗眞漢來秦去能防寒暑玆不曰寓矧吾與若寄是垠堮胡蔕胡絡咨爾寓翁旣儒厥躬亦古厥風賈而未售誇誕爾咮聃周禦寇可浚匪洙可詠匪雩執聖之樞宅彼回室瞻彼尼日後天其息有寓有窮有居無終不在其終乃定乃宿乃蓘乃谷乃匠乃玉弗勲則書其以久渝子獨忽諸

書室銘

室不厭虛書不厭整牖不厭明幾不厭淨君子資之君子飾之四物敢侮非天疇欺我躬匪幾我性匪牖莫整莫虛心有弗疚

七星研銘

端溪七星研紫巖先生故物也其子敬夫以遺予則銘而藏諸銘曰金玉其聲追琢其端溪之英紫巖之明惟仲敬夫貽我誠叟發櫝瞻之日中見斗楊氏所客墨氏所國逃楊逃墨子將奚適

充齋銘

毛氏說作齋房讀書其中名之以充請銘予銘之曰人皆玉其廬莫或玉其軀人皆谷其腹莫或谷其徳爾胡不思爾則不貲孰降之衷孰秉其彜有降靡竭有秉靡奪有親靡悊天以人威睨柯匪柯曾是逺而操亡去亡曾弗及而推之而充何垤弗崇充之而實何穡弗銍績之幽幽織之油油言制其秩其衣其裳爾室燠只爾弗鞠只爾弗勗只東方旭只

務本齋銘

永新左揆字正卿嗜學進道命其齋以務本艮齋先生記之矣復請銘於誠齋楊萬里則銘之曰畯穡乎獲梓穡乎斵繄士所穡何穡非學學將奚先何學非賢自賢而聖自聖而天澮則有岸甽則有畔天人之道畔岸河漢河漢可涯道可方思其端惟四乃六其藝旣三其綱亦五其常闖之彌幽跂之彌悠據其一原萬善奚求人有怙恃誰無孟季執柯伐柯乃睨而視之二典兩帝參天兩地曷濟登玆不曰孝弟有若肖尼參乎攸蚩本立道生是以似之瑟彼學子遐不務此聖其逺而子其反而

存齋銘【吳丞名必大字伯丰】

永興吳君其丞吉水名齋房曰存謁予銘之銘曰天爽天精孔神孔明肇域彼中扃宅是壊庭我有神舎弗掫於夜寇入在宇我出在野在宇一斯其從千之在野懷歸室是逺而將聖有續予爲孟孫之族導汝歸宿寇則逐逐匪予女歸女勿去兮匪彼女寇女弗居兮女室載寧汝挾載宏宗廟百官疇不女或承尼日堯墻有覿斯煌有陟斯昂則莫我敢當道腴義粱詩冠禮裳有操無亡莫知其鄕

緩齋銘

吾友吉之戶曹掾趙君括少監提刑老先生之次子也賢而能儒而文當蒞職之初名其公之齋房曰緩謁予銘之銘曰急爲緩師師匪規緩爲急資資之在韋有鳴者雞二人同孳一跖一嬀塗是逺而君子所履疇彼疇此韋由己不可則止萬趾徐徐繄善之逋舎韋而趨如鏑赴兔萬指汲汲繄利之拾舎而戢如毀違濕宜赴而違曷嬀之歸宜違而赴曷跖之去跋聖之藩求魴於山网防於淵於萬斯年之子嗜學家有老斵過庭有覺其避疾而作

敬齋銘

新諭蕭一致字伯易三堂居士從義孫也山谷爲作三堂銘敬齋作敬禮曰毋不敬程子曰主一曰敬銘曰維事維萬維心維一聽奕思鴻維貳維忽貳豈其忱忽豈其欽維動維言其弗散心三堂孫子學以爲己欲趾聖門主一爲址謹獨凜然履臨冰淵及奏厥成對越昊天

省庵銘

西昌梁大用字器之篤志嗜學進未憖也命其讀書之室曰省庵來乞銘銘曰人無鑑銅當鑑以身人無鑑身當鑑以心一善之萌鬼神知之非鬼神之知吾心已知一不善之作海漚亦覺非海漚之覺吾心已作知之斯行吾心吾朋怍之斯絕吾心吾鉞鉞孰赴省則勇而朋亡鉞喪昧則縱而以省躬昧維聖作對以昧繄省摘埴觀井三省以日吾省以時參省以三吾省千之維聖無過維賢寡過欲寡未能敢其惰

西塾銘

禾川行之作西塾以訓迪厥子乞銘於誠齋老人銘之曰衛兪之族有西其塾維學之麓維子之淑咨爾子孫於弟於昆洗心寧神明聴話言我築我廬爾羣爾居有易春秋有詩有書琴在在牖書在在手爾誦爾以復爾有爾有伊何伊孝伊忠伊義伊仁於玉爾躬雞旣鳴矣爾夙爾起日之夕矣爾膏爾燬具體維淵聴視言動維禮爲塗雄趨聖門命世維孟盡心知性俯蹴百氏仰承三聖匪孟匪顏於跂於攀瞻彼數仭躄而登天濳而未徹如攻堅木徹而莫禦如泉赴谷由心而身由身而親由親而君气至如神咨爾孫子爾聆爾思非道人室是逺爾

贊

文潞公畫像

竺景東畫文潞公像陳勉之攜來求贊曰俾宋作古自我仁祖心一徳同潞國文公不兵不革正是顏色式是中國震是戎狄有頍者冠忽然在前喜有人焉焉知九原

醉筆戲作生菜贊

粹乎蔬則已瘠粹乎肉則以腴腴而不腴蔬芼肉也瘠而不瘠肉膏蔬也孰使予最云子之課拓歡伯之疆者不在玆乎不在玆乎

桑贊

其葉可溫其蕡可飱其幹可薪其藥可根有禆乎人無愛乎身墨氏之仁

玉石贊

山有玉工則琥之溪有石家則礎之士有韞人則齬之吁

張定叟畫像贊

淛之西東轉饉而丰其誰之庸朱張兩公神臯天咫甿唫其理後先趾美維張與李孰知夫傾東海於談余振華嶽於物初顧是區區是殆見吾善者機歟長松白石淸泉激激杖屨野服於一丘一壑之間予安得從定叟於南山之南北山之北

自贊

吾友王才臣命秀才劉訥寫予眞戲自贊曰汝翎弗長汝趾弗彊毋駃汝頑毋競汝驤於崕於濱其窈其茫曀曀其光弋誰汝傷秋作月荒春作華【音花】荒哦者遜尫釂者遜狂汝老是鄕莫與汝爭鋒

張伯子尙書畫像贊

江西連帥華學尙書篤素居士張公伯子之畫像大兒長孺圖之以示予一別十年千里再見敬贊之曰戾戾契契逢怖則折嘻嘻休休覿誘而流有偉張公洵素且衝匪石厥衷乃玉厥躬勁於疾風柱於河洪淑兮其度怙慝不惡弗撼弗助弗誘弗怖曲江之持於湖之摛孟氏之素其不在玆

張欽夫畫像贊

唐徳明示亡友南軒先生畫像敬爲之贊曰名世之學王佐之才一瞻一慟非爲公哀

寫眞贊

吉州通守趙徳輝命史寫老醜戲題之曰有綌者巾有藜者杖云嶠風杉步月獨往龍伯國之民歟無功鄕之民歟

王時可命敏叔寫予眞題其上云髹巾鶴裾山澤之臞汝荷簣之徒歟抑接輿之徒歟

張功父畫像贊

功父久別喜得邂逅寒溫之外勞苦之曰香火齋祓伊蒲文物一何佛也襟帶詩書步武瓊琚又何儒也門有珠履坐有桃李一何佳公子也冰茹雪食雕碎月魄又何窮詩客也約齋子方外歟方內歟風流歟窮愁歟老夫不知其問諸白鷗

張功父命水鑑寫誠齋求贊

索汝乎北山之北汝在南山之南索汝乎南山之南汝在北山之北丁寧溪風約束杉月有問汝者千萬勿說誰遣汝多言而滑稽又遭約齋之牽率

樂府

誠齋歸去來兮引

儂家貧甚訴長饑幼穉滿庭闈政坐瓶無儲粟漫求爲吏東西

偶然彭澤近鄰圻公秫滑流匙葛巾勸我求爲酒黃菊怨冷落東籬五斗折腰誰能許事歸去去來兮老圃半榛茨山田欲蒺藜念心爲形役又奚悲獨惆悵前迷不諫後方追覺今未是了覺昨來非

扁舟輕颺破朝霏風細慢吹衣試問徵夫前路晨光小恨熹微

乃瞻衡宇載奔馳迎滿荊扉已荒三徑存松菊喜諸幼入室相攜有酒盈尊引觴自酌庭樹遣顏怡

容膝易安棲南窓寄傲睨更小園日渉趣尢奇盡設柴門長是閉斜暉縱遐觀矯首短防扶持

浮雲出岫豈心思鳥倦亦歸飛翳翳流光將入孤松撫處淒其

息交絕友塹山溪世與我相違駕言復出何求者曠千載今欲從誰親戚笑談琴書觴詠莫遣俗人知

邂逅又春煕農人欲載菑告西疇有事要耘耔容老子舟車取意任委蛇歷﨑嶇窈窕丘壑隨宜

欣欣花木向榮滋泉水始流澌萬物得時如許此生休矣吾衰

寓形宇內防何時豈問去畱爲委心任運無多慮顧遑遑將欲何之大化中間乘流歸盡喜懼莫隨伊

富貴本危機云鄕不可期趂良辰孤往恣遨嬉獨臨水登山舒嘯更哦詩除樂天知命了復奚疑

上章乞休致戱作念奴嬌詞以自賀

老夫歸去有三徑足可長拖衫袖一道官銜淸徹骨別有監臨主守主守淸風監臨明月兼管栽花栁登山臨水作【音做】成詩三首兩首休說白日升天莫誇金印斗大懸雙肘籍甚廬陵新盛事三个閒人眉壽揀罷軍員歸農押錄致政誠齋叟只愁殺螺江門外村酒

七月十三日夜登萬花川谷望月作好事近

月未到誠齋先到萬花川谷不是誠齋無月隔一林修竹如今才是十三夜月色已如玉未是秋光奇絕看十五十六

昭君怨賦松上鷗

晚飲誠齋忽有一鷗來泊松上已而復去感而賦之

偶聽松梢撲鹿知是沙鷗來宿稚子莫諠嘩恐驚他俄頃忽然飛去飛去不知何處我已乞歸休報沙鷗

昭君怨詠荷雨

午夢扁舟花底香滿西湖煙水急雨打篷聲夢初驚卻是池荷跳雨散了眞珠還聚聚作水銀窩瀉淸波

武陵春

老夫茗飲小過遂得气疾終夕越吟而長孺子有書至答以武陵春因呈子西

長鋏歸兮逾十暑不著鵕防冠道是今年勝去年特地減淸驩舊賜龍團新作祟頻啜得中寒瘦骨如柴痛又酸兒信問平安

水調歌頭賀廣東漕蔡定夫母生日

玉樹映階秀玉節逐年新年年九月好爲阿母作生辰澗底蒲芽九節海底銀濤千頃釀作一杯春泛以東籬菊壽以漆園椿對西風吹鬢雪炷香雲郎君入奏又迎珠幰入修門看卽金花紫誥並舉莆常兩國冊命太夫人三防臺星上一防老人星

四月十八日同履常子上晚酌戲集句作四月之詩五章章四句

四月嘗春酒及時魚也四月維夏凱風自南緑竹猗猗維石巖巖我有嘉賓賁然來思爲此春酒酌言獻之南有嘉魚維其時矣維筍及蒲維其嘉矣園有桃左右采之摽有梅薄言掇之今夕何夕月出皎兮東方未明不醉無歸

誠齋集卷九十八

欽定四庫全書

誠齋集卷九十九

宋楊萬里撰

雜著

題跋

跋禦書誠齋二大字

淳煕十三年三月十九日今上皇帝陛下於東宮榮觀堂召宮僚燕集酒半從至玉淵堂詹事臣邲臣端禮諭徳臣揆侍講臣袤各傳刻所賜禦書齋名籖軸以進再拜稱謝惟侍讀臣萬里於同列爲末至蓋已嘗有請因再拜申言之皇帝陛下欣然索一大研命磨潘衡墨染申屠覺竹絲筆乘興一揮誠齋二大字贈檢詳六小字識以淸賞堂印視諸齋字畫雅健相若而精神飛動似覺更勝恭惟皇帝陛下心畫超詣云章昭回龍跳虎臥鸞飄鳳泊蓋天縱之能聖學之餘也臣旣拜賜退而寶藏之於家今假守髙安郡幸逢六龍禦天之初敬刻之金石以侈寒士千載之榮遇云淳熙十六年嵗次己酉八月戊子朝議大夫直祕閣知筠州兼管內勸農營田使借紫臣楊萬里拜首稽首謹書

跋禦制梅雪詩

今上皇帝陛下在東宮榮觀堂宴羣僚日旣爲臣萬里親灑翰墨作誠齋二字復書禦制賞梅詩一首五紙將以分賜臣邲臣端禮臣揆臣萬里臣袤置之幾上莫敢先取者臣萬里卽請云敢用劉洎登牀故事乃急取此紙蓋肆筆最得意者皇帝天顏爲之載穆羣僚皆有歆羨之色是嵗冬皇帝一日復命春坊臣特立傳賜羣僚以禦制梅雪詩三首凡五紙恭惟皇帝陛下道徳之極崇典學之緝煕固已登咸二典三謨之業聖文之渾噩詩句之髙古又復戞擊商頌周雅之音視大風之歌秋風之辭皆荘周所謂風斯在下者臣敬刻之髙安郡治俾士民誦之詠之與雅頌異時同聲焉淳煕十六年嵗次乙酉八月戊子朝議大夫直祕閣知筠州軍州事兼管內勸農營田事借紫臣楊萬里拜手稽首謹書

跋張欽夫介軒銘

欽夫之文淸於气而味永吾見之多矣而猶恨其少讀此銘詩欣然殊慰人也君子之於水木竹石愛之與人豈異也眾人之愛水木竹石也愛水木竹石而已矣欽夫愛唐氏之石而得乎介又以其得而施及於唐氏則其愛也水木竹石而已乎有來觀者其愛與欽夫同不同未可知也一笑而書其後所以一笑者予欲書而忘其書也紹興壬午廬陵楊萬里跋

跋熊叔雅所作唐傑孝子贊

孝慈者多連理同蔕之應世以爲祥非也當時孝慈所化艸木亦孝慈耳觀孝子唐傑之事豈不然哉嗟乎艸木非有知也人非無知也或化焉或否焉又何歟

過楊塘趙淸獻公神道題柱【衢州地】

是惟淸獻之墓過者可不敬乎敬斯慕慕斯爲二之前則曰能一之後則曰不能敬猶不敬也吾從楙之

跋歐陽伯威詩句選

右歐陽伯威詩句之釋也予旣序其脞辭復手抄此數紙自有用處每鳥啼花落欣然有防於心遣小奴挈癭樽酤白酒釂一梨花瓷琖急取此軸快讀一過以咽之蕭然不知此在塵埃間也而伯威喜予書又奪去此紙誰復伴幽獨者年月日跋

題曾無逸百帆圖

千山去未巳一江追之予觀百餘舟出沒於風濤縹緲雲煙有無之間前者不徐後者不居何其勞也而一二漁舟往來其間獨幽然若無見彼何人也耶

跋章友直艸虫

春寒爾許新蟬新蠅輩遽出耶細觀蓋章伯益墨戱也庚寅月上巳日楊萬里跋

跋曾無逸所藏米元章帖

米家字帖遭逢紹興聖人謂字字歸復古殿中矣而此紙尙遺人間士之遭時求其必不遺難防

跋曾正臣兩疏圖

予每讀唐人文字喜言兩疏畫圖惜不得見今眞在眼中矣然以孝宣淸明之代而二先生何去之早耶及觀蓋寛饒傳則知都門祖帳之觴二先生父子相顧飲之彼猶以爲晚爾

防劉景明四美堂序

此吾友劉景明比作四美堂序也蓋禾川晚秋圖也乾道六年九月望誠齋埜客楊萬里跋

跋陳與權印五經善本

以書刻印者未有不利焉者有不利焉者惟異端之書爲然刻異端之書則有所以刻者貪其利也朝刻其書以貽諸人夕計其福以貽諸身烏在其不利焉者歟南雄陳經於光堯朝以童子科免秋賦詣太常未得志於有司退而嘆之曰有司之門則不可以逕而入也聖人之門其不可以徑而入防益讀古書以漑其心以樹其身以其辭章蓋退而後進者也病夫書肆之刻五經者字畫之不精脫訛之不更求善書者寫而刻之使來者皆得以印印之嗟乎利之不蘄福之不計異端之不溺士之若陳子者稀矣五經之彰系於刻不刻耶不系於刻不刻也於斯三者吾獨以嘉陳子年月日某謹書

跋陸宣公古方

陸宣公之貶也杜門集古方書而已或曰避謗者歟或曰窮而不怨也楊子曰宣公之心利天下而已矣其用也則醫之以奏議其不用也則醫之以方書有用有不用者宣公之身也宣公之心亦有用有不用乎哉

題曾無已漁浦晚歸圖

浦吾裏舴艋吾宅黃防郎吾侶也苒苒京塵於今三年偶開曾無已此軸風煙慘澹波濤洶歘欣然振衣登舟云乾道癸巳月日書

跋歐陽文忠公秋聲賦及試筆帖

六一先生墨妙每見石刻未見眞迹也今乃得見秋聲賦試筆帖先生之孫提幹不來歸故鄕安得此奇覩提干云尙有集古錄跋及家書四百餘紙某聞之𨿽喜然未敢盡求觀也某山林之日月方永欲一日盡此四百紙何以卒嵗

跋李成山水

余葺茅棟而工徒病雨擾擾未肯畢也今日偶小霽鳴鳥之聲樂吾友王才臣偶攜李成山水一軸未展卷煙雨勃興庭戶晦冥吾廬何日可了耶

跋趙大年小景

予故人曾禹任寄似大年小景敗素一規不盈尺也愈視愈逺忽去人萬里之外然水石艸樹鴻鴈鳬鶂可辧秋毫予剰欲放目洞視之而舊以挑燈抄書目眚屢作嘗詣之醫醫云窮睇逺睨目家所忌也偶憶此戒速捲還客

跋蘭亭帖

右蘭亭記曾禹任得之諫議大夫毛氏毛氏得之淮陰非近時襲訛者也予見元明跋山谷書雲山谷謫黔溯峽舟中日日惟把玩石刻一紙蓋此記也故末嵗筆法超絕云予聞五更侵早起更有夜行人願持此句子寄聲山谷

跋浯溪曉月錢塘晚潮一軸

予以嵗癸未官滿浯溪去年自杭都補外每懷兩地山水之勝輒作惡數日所謂東西南北皆欲往千山隔兮萬山阻者歟今日獨坐釣雪舟中風雪方霽故人曾禹任邀我乃並至兩地此殆夢中事也

跋劉彥純送曾克俊作室序

曾克俊之居距吾家三里而近予每步訪之周以修竹面以東山甚愛其幽勝然目畱而心不隨忽喜而忽懼往往不及坐而去者蓋克俊之幽境能恱人未若克俊之破屋能逐人也西溪先生所謂將壓者特聞而知之焉爾今則又甚矣西溪所謂左撐者前日晨炊不熟取以煬竈而疇昔之夜雪作地鑪無火復取所謂右支者薪之矣適有天幸入冬不風後此數月春風勃興此屋亦殆矣哉因克俊攜西溪序篇來附書左方以告仁人君子之憐克俊者

跋張安國帖

張安國書甚眞而放如此然學之者皆未嘗見公之足於戶下者也

跋許將狀元與蔣頴叔樞密帖

前輩與執政書亦猶字之今人年未三十一舉於禮部則鄕先生不敢字之且稱曰張丈李丈矣嗚呼其益薄矣夫

跋半山老人帖

半山老人此帖蓋與劉丞相之子元忠待制也紙尾云外物之來寛以處之此老心法也佩玉廟堂而面帶騎驢荒陂之色觀其字知其人

跋曾子宣帖

曲阜筆迹斷爛可惜粉爲牋其色也豈不滑澤可愛其久乃爾問交亦然

誠齋集卷九十九

欽定四庫全書

誠齋集卷一百

宋楊萬里撰

雜著

題跋

跋郭功父帖

俗吏之冗不得觀書功父所厭此殆與予同病也

跋薛諫議曾都官帖

薛諫議曾都官與親戚少者書前署名而後花押使施之今日後生怒罵不置矣

跋山谷小楷書陸機文賦帖

予嘗見前輩言山谷先生爲人書古人詩文初非書亦非已出必問求書者曰子欲某史某傳乎某賦某詩乎文選諸賦自三都二京子虛西京江海之外文賦辭最多而先生一筆爲晁仲旬芻民書之𨿽未卒章亦不少矣今之士引筆未識偏旁姑無以譙爲也能不以撿書而寫古人詩書字六七十如五六十者有幾顧曰筆書記誦學之末乎爾以此帖示之得覆醬瓿其榮厚矣年月日跋

跋王才臣史論

此吾友王子俊才臣年十七時所作歷代史論十篇也是時老气橫九州毫髮無遺恨誰謂只今猶子余後耶今尙書承防周公每嘆科舉之刀尺精於擇士而粗於擇有司魚网之設鰕則麗之其意端爲王子發也吾又奚言

跋曹達臣所作蜥蜴螳螂墨戱

歸愚居士達臣余家親戚且最厚者予知其蓄學問善議論今古而已其子無逸爲予出二虫敗紙而有生態予旣驚喜其奇觀又嘆平生初不知達臣之多能也所挾愈大者其知愈狹予之不知達臣獨此而已乎之二虫又何知淳熙巳亥季冬十七日誠齋野客楊某書

跋尙提幹所藏王初寮帖

覽王初寮帖卷首愛其字畫美秀然其神气風骨竟莫名其冑出也最後次韻尙仲明衡陽十絕句如歗壺鴈峯等字乃知其爲東坡之別子其有出之於建炎之後而袐之於宣政之間耶籧篨之下誰知庚冰政在此也

跋東坡所書雉帶箭大字帖

東坡先生所挾孰非招尢取疾之具復出此掀天決地大字投畀嶺海豈元符大臣罪哉

跋米元章登峴大字帖

某學書最晚𨿽徧參諸方然袖中一瓣香五十年未拈出也今得見米禮部登峴大字乃知李密未見秦王耳

跋尙仲明文槁

知已在言路此巧宦者進軟語待彈冠之秋也尙仲明抵之以書規其患失而詭其盡言拙矣防

跋謝昌國所作何孝子傳

昔栁子厚書段太尉事以諗史官今謝子書何孝子事以諗予予野人也何孝子於是爲不遇矣年月日楊某跋

跋韶州李倅所藏山谷書劉夢得王謝堂前燕詩帖

此山谷歸自黔南之官當塗時所作也𨿽放舟大江順流千里而兩岸雲煙三峽怒濤尙勃郁洶湧於筆下

跋蘇黃滑稽錄

此東坡山谷禮闈中試筆滑稽也蓋莊周惠子不幸再相遭者或問二先生語何經見予曰坡谷聞之慿虛公子憑虛公子聞之亡是公亡是公聞之非有先生

跋東坡小楷心經

予每見山谷自言學書於東坡初亦啞然恐是下惠之魯男子也今觀心經乃知波瀾莫二昔宋人請南長萬於陳陳人飲之酒醉而以犀革裹之比及宋手足皆見

跋劉原父制詞艸

歐陽修宋祁範鎭王疇宋敏求

勅古之爲【國政】者法後王爲其與已近於其制文物之可觀也故【宋唐】有天下且三百年其聖明君賢臣忠相與經營扶持之

【美政盛徳顯功美政善謀固已行事多矣而史之所記官非其人】記述失序至於興壊成敗之迹晦而不彰朕甚恨【故擇廷官使筆削舊貴文書勒成一家之具某具官某創列】統紀裁成大體具官某【具官某罔洽羅遺俊逸具官某博洽緝異聞】厥恊異同凡十有七年大典乃【閱立富精覈度越諸子矣皆讎其古功朕

將據

舊】鑑今以立時治爲朕得法其勞不可忘也皆遷一等一頒藏其書於太學天下使學者得有頒咸觀焉【某】可【某】官【某】可【某】官【某】可【某】官【某】可【某】官【某】可【某】官余官勲賜如故

右是先生作歐宋五人唐史書成第賞增秩制槁塗攺字畫一一尙可察也皆讎其功四字初當在遷秩一等之上豈意匠中變而筆偶遺削歟廬陵楊萬里書

跋張忠獻公劉和州三帖

紫巖先生之用心有一念不在憂社稷軍民與愛惜人材者乎學者觀其與劉和州三帖先生之學亦可以嘗一勺知江海矣和州之才附托此紙不旣焜煌矣夫跋張忠獻公委劉通判仲謙應辦光堯車駕勞軍雜務専行歷

士之才不才惟遇變乃見變在應應在速速在暇應變而速應速而暇近世如仲謙亦鮮乎哉大臣任天下大事而幕下無人才信不可歟

跋尢延之戒子孫寶藏山谷帖辭

山谷此帖余初官三衢買之無錢剝落茶杯托扣銀數兩以易之子孫其永寶之錫山尢延之書

計扣銀重輕足可供億不知何人杖頭之資者半月而顧以易之山谷此帖後必有市於色而抵之地者廬陵楊萬里跋

跋鄭威湣公事

近世培漑人才忠孝成俗至本朝盛矣唐五季代全軀賣國之風於是一變慶曆元祐之間忠臣義士充盈朝野非諸老之賢祖宗之勤也其積豈一朝一夕哉自紹聖崇觀之大臣指諸老爲姦邪挫揠銷冺不盡不置也而靖康之禍猶有死禍如威湣鄭公者此固前日姦邪之遺種而紹聖崇觀之大臣所銷冺不盡者耶噫慶曆元祜之姦邪可少哉至於銷冺不盡可以觀祖宗之澤矣公玉山人擢進士第靖康間守同州敵破城公死之名驤字潛公廬陵楊某書

跋張功父所藏林和靖摘句

天不密則失神人不密則失天和靖三十聮刻露天秀剔抉造化防事不密如許窮老而不悔有以哉

跋洪治中梅蘭竹水墨畫軸

孤竹之君靈均之紉子眞之孫避世霞外物莫作對疇敢尋葵丘之防恵然盍簪參語其森其侶若林胥砥以節胥芬以烈雪潔玉潔防招來同伊誰膚公猶曰中書之不中也耶

跋黃齊賢通鑑韻語

迂叟通鑑之書大萬萬言不啻也黃君齊賢終一事爲四言舉四言得一事捲而懷之通鑑在袖間誦而記之通鑑在舌端矣此學者之利也或曰此書之不忘通鑑可忘乎曰不忘此書然後可以語通鑑之不忘不忘通鑑然後可以語通鑑之忘學者謹之淳熙丁未三月十二日誠齋埜客廬陵楊廷秀書

跋山先生帖

右山先生與陳防叟書如雲漢陽命下登州不卽遣乃覆奏俟命聖恩寛大州郡乃爾然還不還皆天也此爲陳了翁發也聖恩寛大州郡豈不知之然寧敢於違詔而不敢於違姦臣是以復奏也使有謫命必不覆奏矣嘻其時何如哉

跋黙堂先生帖

右黙堂先生與其弟朝宗書論其友程王二學之是非謂自古及今惟有一是大哉言乎至謂王氏禍天下之罪𨿽世無孔孟亦不免聖代之誅或曰世無孔孟則黙堂何據而誅王氏乎曰人心而已矣然則不必據孔孟乎曰孔孟人心而已矣

誠齋集卷一百

欽定四庫全書

誠齋集卷一百一

宋楊萬里撰

雜著

題跋

跋廖仲謙所藏山谷先生爲石周卿書大戴禮踐阼篇太公丹書

文字中喜用古人語此自是山谷一法也如先生美米後生爲秕以貧賤有人易以富貴有人難之類此呂覽語也豈盡然哉而今集中至全載丹書諸銘與山谷之文相亂蓋山谷嗜此銘故每喜爲人士書之耳此軸其一也莊周之蝶不可以告周子之兄信有是事淳煕丁未六月十九日

跋謝安國詠史詩三百篇

遷固紀傳一篇百千言而安國納之於廿字杜少陵所謂咫尺應須論萬里者與誠齋楊萬里淳煕丁未八月二十日書

跋段季承所藏三先生墨迹

六一先生半山老人東坡居士間何闊也因段季承爲介紹乃一日並得望履幕下快哉淳熙丁未至後三日廬陵楊萬里敬書

跋丰城府君劉滋十詠

丰城府君愛山成癖不知身之化爲山歟山之化爲身歟讀山中十詠覺嵐翠染衣崕凍襲骨淳熙丁未十二月七日誠齋野客楊某跋

跋蕭武寧告詞

某聞吾鄕蕭氏藏弆其祖武寧府君仕於吳時告命而未之見今日延卿姑夫攜訪相示墨色如新不知其爲異代二百餘年以前物也自武寧至延卿於是九世矣微祖孫仕學相承能如是傳之之永乎余知蕭氏之未央也豈惟未央其必有興者慶元戊午四月十一日誠齋野客楊某敬書

跋蕭侍禦廷試眞書

侍禦蕭公廷試文卷一日三題文不加防固難能也而其詞深厚淳質不曜浮文如太羮元酒渾金璞玉可以見祖宗時人才之防雅矣慶元戊午四月十一日誠齋野客楊某書

跋趙士嶐江州死節墓碑

趙端國初相識於金陵詞粹而气淑以爲其人恂恂儒者也別去七年昔嵗之春來爲吾州上幕與之把酒道舊故爲笑樂外莫知其挾未防則聞潔防自將正學以言守法以立每議一政一事山可移不可奪蓋天下之士乃未易知如此哉今日王才臣來訪袖出端國之曾大父總戎公墓碣與前輩諸公間題傳後語讀未竟捨捲起立髮上衝須髯畢張且憤且悼而繼以泣曰嗟乎忠義信有種乎魯無君子者斯焉取斯而太史公乃曰天之報施善人伊何如耶昔魏文帝以世無火浣布信有是事年月日某敬書

跋蔡忠惠公帖

世傳仙人呂公飲酒家大醉自寫眞壁間而去明日觀者如堵墻或以問予曰傳者誕也或曰寫者亦誕也予不能決友人蔡定夫寄贈其祖忠惠公帖讀至思杜祁公遇孫資政詩惜殿中君謫春州事簡牘因悟曰呂公事非誕矣或曰何用知之曰忠惠斯言非爲三子發也然則誰爲曰是亦忠惠自寫眞也或曰子之言亦誕矣予玆不能決並書於跗以決諸定夫

跋李氏所藏黃太史張右史帖

右山谷帖二十七紙張右史十一紙予友人李師心攜以示予蓋自其從曾祖承議公與二先生還往之尺牘藏弆至師心今四世且百有餘嵗矣其紙新其墨濕猶昨日物也藏之久而莫之竊觀者眾而莫之奪其守寶有道哉予於是有感焉豈惟此帖哉又有大焉者使李衛公子孫能守其花木竹石魏鄭公子孫能守其宅與笏房杜子孫能守其門戶皆如李氏子孫之守此帖至今存不存也予於是重有感焉豈惟數姓之所有哉又有大者焉年月日誠齋野客廬陵楊萬里廷秀敬書

跋主管乃祖忠節錄

二叔叛周七國反漢而我宋建之永丰有誨道直閤齊丘有令宬長沙有三聿之三公皆以屬籍死節節貫三光名塞兩儀霜松雪竹生我靈囿世謂今人不如古其然乎哉直閣之孫彥權示予以忠節錄敬書其後

跋李伯珍詩卷

伯珍取別一星矣今日安成劉伯疆送似渠癸丑詩一卷淸新俊逸奄有二子成三人矣今想更進觀伯珍之進自笑予詩之退也

跋張永州尺牘

右同郡齊年同舉張公叔保之尺牘也是時余棄官山居而叔保爲豫章別駕與予此書卑詞絫繭殆過乎恭此禮應上官乎施不應朋友乎施者予再拜辭而歸之其子履乃能藏弆此紙把翫手澤如新覽之淚落林謙之劉賓之每云叔保佳士恨不盡見其文然牋記中亦可見其一斑此牋又一斑者嘉泰元祀六月庚寅誠齋野客楊某跋

跋張伯子所藏兄安國五帖

於湖張公下筆言語妙天下當其得意詩酒淋浪醉墨縱橫思飄月外興逸天半東坡云李太白死世無此樂三百年矣某初掛名於公之牓又嘗再見公於直廬今其季伯子尙書寄示五帖開卷未了山立玉色凜然在人目中也或曰昔東坡雄雋而服子由之近道今於湖邁往而愛伯子之端願何也某曰東京人士有問二荀於許章者曰靖與爽孰賢章曰二人皆玉也慈明外朗叔慈內潤嘉泰元祀六月戊戌誠齋野客楊某敬書

跋彭道原詩

吾族與蕭氏世婣也而未聞有所謂惇節堂者因觀彭道原此詩問堂無恙則化爲荒煙野艸久矣曾不百年而物之廢興如此是可嘆也至於昭甫之名節則千載凜然堂何與焉嘉泰元祀六月庚子誠齋野客楊某書

跋羅天文墨迹

右此帖予婦翁印山先生羅公天文送士人曾千里序也予往來印山求公之文章字畫而不得今其孫紹何許得此紙再拜三讀悲喜相兼瓌詞妙墨兼麗山谷此羅氏密須之鼓封父之繁弱也君家子子孫孫永言寶之自紹興辛酉三朝至今嵗嘉泰辛酉良月初吉蓋甲子一周矣此帖六十年乃出而歸羅氏物之顯晦故自有時耶況於人乎誠齋野客楊萬里敬書

跋袁機仲侍郎易贊

右易贊並序吾友子袁子機仲侍郎作也微斯人眸子不運而見三聖一心空洞以納太極能倒傾蛟室寫此璚瑰否誠齋野客楊萬里敬書

跋諭子才爲汪養源書李元中鞠城銘

李銘汪碑諭題若蓍同時注規異時遺珪一日三師累其庶防

跋王瀘溪民瞻先生帖

瀘溪先生以詩取老檜之嗔二沈希其意出力擠老先生以策元勲竟何成耶先生料其不三年必有大咎果若其言又四年檜亦殪古語云前車覆後車戒嘉泰壬戌後五日門人楊萬里敬書帖尾而歸之其宅相彭夢協云

跋林黃中書忠簡胡公遺事

林侍郎黃中一字寛大其所書澹庵先生遺事當萬里作行狀時所未聞者豈特某所未聞其子孫亦所未聞也是時王之望尹穡得志其威能陷張魏公而不能不折於先生之一詰其辯能奬敵勢以脇其上而不能不沮於先生之一答不謂大丈夫乎

跋忠簡胡公先生諫艸

澹庵先生之孫摫寄示先生諫艸凡十一行卒章云臣不忍見敵兵入門等語其痛次骨萬里讀至此不覺涕泗之沱若也蓋當是時和戰未定之時也國是數定而屢搖國勢將怯而復壯仲尼曰民到於今受其賜

跋張魏公答忠簡胡公書十二紙

此帖十二紙皆紫巖先生魏國忠獻張公答澹庵先生忠簡胡公手書也紹興季年紫巖謫居於永澹庵謫居於衡二先生皆六十矣此書還往無一語不相勉以天人之學無一念不相憂以國家之患也萬里時丞零陵一日並得二師今犬馬之齒七十有六夙夜懼此身將爲小人之歸復見此帖再拜三讀二先生忽焉洋洋乎如在其上如在其左右

跋山谷踐阼篇法帖

予頃丞零陵嘗於同官張仲良許觀山谷先生小楷兩都賦嘆其多而不疲且愈精也仲良笑曰此未足嘆也子知其下筆時乎學者每求作字山谷必問欲六經何篇左氏傳太史公班孟堅書何篇他詩文亦然卽隨所欲一筆立就命取架上書閱而校之不錯一字蓋張中丞口誦山谷筆記也西昌彭孝求好古博雅示予踐阼篇因記所聞於後予嘗見章懷太子注範蔚宗後漢書載武王衣銘云蠶事苦女工難得新棄故後必寒而此篇無之豈逸文乎抑見他書也則並志之年月日某書

跋李彥良瑞木

董生孝慈瑞見犬雞韓子詩云刺史不能薦天子不聞名嘆其不上聞所以媿其不能薦者也彥良平國之孝友幽能致瑞於天而明不能上名於朝當有蒙其媿者今彥良之孫彥從能傳大父之學用心如止水防族如葛藟瑞木其莊榮李氏其有與嘉泰甲子孟陬晦某書

誠齋集卷一百一

欽定四庫全書

誠齋集卷一百二

宋楊萬里撰

雜著

祭文

祭張魏公文

具官楊某謹以淸酌之奠西望慟哭百拜致祭於近故大丞相少傅魏國公張先生之靈嗟乎殄瘁之悲天人否同臻至極者孔明與公敵人骨驚中原欲平廈屋垂成而折其甍孰喪孔明非天而天孰喪我公天而非天胡爲乎天天厭漢也胡謂非天天宋睠也宋睠則那而集其老天不其奪天不其保叔破旦斧叔毀孔日天而能保則揠其舌公未再相國人曰賢公旣再去左右乃懽謂公賢矣莫畱其歸公不賢矣國人我欺招以萬口麾以一手一不勝萬其然其否彼退則憂公進則憂憂同而殊國家之謀正叔之學公則心之君實之徳公則身之因心以身因身以君正君以祖太太眞仁相於兩朝暮年期月日洗天澄淮妥江謐期月乃爾胡不百年公而百年公無地安公今安矣民則艱矣呼公不聞民則潸潸踽踽小子受知惟深道學之傳可諼於心報公則無雨以淸血俎以名誼防以誠實羸然倚廬莫望喪車千里一觴公其吐諸

祭羅季呂文

惟靈薿而不穡蕖而不的有郁斯幹而不千尺不惟天倫滴淚到泉凡我昏友誰其不潸子之尊公非異人望心子目子摶扶而上心久益堅目久而穿豈子不願然懸乎天天司下人培淑霣慝子慝則無而至此極舂如其容淵如其衷蔚如其詞竟不其逢吾文則蕪聊復子慰子知不知涕則防防

祭劉公佐致政奉議文

疇昔之秋我往拜公公老不扶髮顏白紅秋又聿至則聞公病我首斯絰莫或遑省云何不淑遽至於斯以哀弔哀有國無之我不知公知公者天弟仕兄及徳髙於年子賢而文我友之冕義均孔懷豈特姻婘兩翁斯憂曰予兩家百世相繆其憂則私其意不私交不金石義斯燐緇公今千載言復奚益一觴觴公我淚沾臆

祭趙子顯直閣文

具位楊某謹東向慟哭百拜謹以淸酌之奠致祭某官之靈嵗在辛巳敵人入邊謂吾大江可投以鞭諸將千屯云崩濤退天子自將與敵作對大江之濱有金其城巋然孤堅敵不敢攖匪人斯畏伊人斯忌其人爲誰趙公刺史城以公崇江以公深餉以公丰敵以公擒公忠而勞民感以奮南國旣寧公功誰問臺閣造天不以公登灩預如象乃以公行蜀天遼遼公以喪返摧國之楨萬心一怨嗟我孤窮恩深惟公赴告來思悲塡於胸職司其守莫哭於柩挹醴注玆詞以爲侑

祭九叔知縣文

嗚呼惟我與公豈如他人族則小疏情則至親名則二人實則一身自幼至壯於學於仕我有公隨公無我棄公倡我和疇同疇異吾少也賤無廬於鄕流離之悲我豈無傷公曰子歸子去我恥他鄕之人何得畱子卜鄰接屋此心疇知竹林之防老以爲期別公三年此豈曰久如何公歸乃在於柩我忽無公如廈失梁如駕失輈如涉失航天乎痛哉焉用呼天曰天與善公胡爲然厥操柏竹厥徳龜玉厥詩厥文凡今之獨天不祐公曷付之玆旣曰付之曷不祐之西垣南臺皆公知已薦口方開公則已矣我以官居防哭則那寓辭一哀公乎柰何尙饗

祭虞丞相文

具官某謹以淸酌之奠西望再拜致祭於近故宣撫少保左丞相先生之靈嗚呼雄矣北兵峙於淮壖气無長江不曰投鞭錡也旣退權也亦潰孰宣王靈作我藩衛公以書生雍容請行澹乎無營安乎無驚矢而石而公則身之有殞我躬無傷我師三軍一人萬人一心彼自旋師無勞我擒長蛇噬矣公其殪矣有昊圯矣公其起矣宗祏殆矣公其妥矣黔黎泯矣公其拯矣其後十年乃相吾君進退速遲盍詢國人人曰公來四方庶平公曰吾歸西鄙匪輕俾民知兵俾兵知畊雜渭之濱前無孔明大功垂成大星夜墮我師相泣敵兵交賀公宅於揆人或公咎今皆公思公豈復有維彼之人於公曷畏曷存而忌曷亡而喜維此之人於公曷疑曷生而譏曷沒而思在昔聖賢疇免乎是苟無天日我心則愧維公平生憂國如酲賫志下泉目其能瞑昔公在位如富範韓古風蕭蕭公欲追還率吁眾俊載飛載集而我何爲亦寘百執我思其人玉立長身凜然目中禦風駕雲思之彌近忽然彌逺西望岷峨有淚如綫嗚呼哀哉尙饗

祭汪氏夫人文

嗚呼近世大家孰振厥華於江之涯惟王與汪於閥有光巋然相望有齊夫人維汪之孫王氏是嬪茂族相輝是似是宜孰盛於夷象服沃如壼彜穆如婦徳肅如邦君之來魚軒則偕鵲巢與儕云何不淑逝者其速隕霜於菽菲然醴饔不忝不丰小君之恭

汪氏夫人路祭文

夫人所怙肇自幕府扶日禦天再考宋宇遂相光堯宅是元輔中興疇庸其孰與侶如夏如艾如周山甫如漢鄧禹如唐尙父盛徳所流實潤實溥是生夫人典則有裕蘋蘩中淸環佩中矩謂天不祐徳丰厥付謂天不忒齡嗇厥與邦君方昌云翔鳳翥諸郎玉立繼繼多譽偕老之章陟屺之句莫遂此詩誰謂荼苦江水沍只江月暮只靈載路只歆此醑只

祭羅元忠文【代內】

嗚呼手足之親實惟八人三兄五妹相依以生仲氏夙喪伯氏繼往維我季兄旣老益壯嗟我夫婦宦遊東西庚寅之別五年乃歸昨一見兄已有病顏今升兄堂兄聿蓋棺長松旣僕小艸何附蒼天蒼天有此惻楚翩翩者旌近彼幽宮一觴永訣悲不可終

祭三十五叔婆蕭氏文

於穆夫人憲部之孫大夫之婦保昌之嬪乃玉厥徳閨中維則贊贊保昌俾劬厥職保昌倦飛棄官言歸二老其皤松雪相輝教子弄孫芝秀蘭茁慶流如川有溢無竭保昌旣逝夫人獨存如彼靈光巋然益尊云胡不淑諼艸斯瘁美檟斯殪象服斯閟嗟我先妣幼失外家鞠於夫人徳豈有涯我見夫人妣如存焉歸而不見淚如迸泉尙饗

祭劉雩都先生夫人彭氏文

疇昔零陵師生同僚日親範模日聆英韶旣而兩家復締姻好先人康彊先生未老繄我老母相從夫人尊酒徴逐兩家如春嵗在甲申我失所怙曠曠無依視師猶父先生繼往夫人白首兩家北堂二老眉壽如何不淑夫人隕傾赴告鼎來令人怛驚懿懿夫人淑問有耀班姑之文孟母之教毗我先生丕崇徳門命服有華丕顯厥身旣貴且耋夫復奚恨家失賢母子孫之防我將使指詔遄其行弔之不得有慟失聲尙饗

祭張欽夫文

具官某謹以淸酌之奠致祭於近故欽夫安撫左司之靈嗚呼孰航斯世不挾斯枻舎系卽濟孰玉厥躬不瑩厥蒙宵徵不烽古我濳聖天實鐸之洌彼淵泉飲者酌之學外曰政人外曰天玆不曰欺天其厭旃孟聞諸伋程聞諸孟伋聞諸參參聞諸聖聖也析薪疇荷其重程也執柯實冑其冡孰冡乎程紫巗先生紫巖有子紫巖是似紫巖南軒胥爲後先聖域有疆南軒拓之聖門有鑰南軒擴之聖田有秋南軒獲之我稼在圃其谷士女其饗有昊其烝皇祖云胡不淑上天雨霜嘉谷旣零我心孔傷孰琢我璞孰斤我堊孰疾我藥九京不作豈我之私甿失母慈士失宗師邦失倚毗已乎南軒不耉其年不遐其騫天胡云然延顏之光揭孟之芒昭回彼蒼公未或亡嵗在辛夘修門語離相從濠梁白首爲期誰謂此別是曰永訣淚盡眼枯續之以血嗚呼哀哉尙饗

祭葉夫人文

嗚呼結緑懸黎生於玉山火齊照乘出於龍淵世無賢母安得賢子山淵鬱蔥珠玉是佀於穆夫人禮儀閒閒圖史拳拳言徳安安吉蠲蘋蘩肅雝佩環訓子其勤建家其艱式洪其源式崛其門象服脂田龍光便蕃中庭有蘭中堂有萱豈曰家慶衣冠之盛壽母之頌彤管之風變爲蓼莪其誰弗恫某昔與賢子同科同舎東傾西應志無殊者升堂拜母此禮末陳生芻一束哭以斐文尙饗

誠齋集卷一百二

欽定四庫全書

誠齋集卷一百三

宋楊萬里撰

雜著

祭文

祭王丞相文

嗚呼昔嵗云秋公在裏居問焉以書答焉劬愉今春雲暮公在堊室唁焉以筆哀不能答八月中浣我來自西次於上饒聞公迎醫九月之九言至都下則聞公薨驚涕以雨爰自乾道壬辰仲冬刺經頌臺我初識公公爲貳卿我則負丞葭玉六朏傾豁悃誠公自此升云騫漢騰我自此退契闊一星我在郎署公宅公輔昔親今疎遐不媚附俗且嘻公驩不疑不寧不疑以此予知曁塵府掾夙宵幕辯狷有違從戅無舒捲俗侮且憎公和且平以水濟水曷曰作羮繄心秉心曠曠昭廓不渾不搖淸水喬嶽孰無畎疆公坦以同孰無城府公開以通孰不邊幅公抑以恭孰無色辭以粹以容近世數公豈無賢哲匪才之矜以量爲恱公之在位或者公誹公旣云亡疇不公思彼誹彼思公則不計公存公亡邦之殄瘁知舊眇然悼以其私人物然悼以其誰系官於朝莫往弔之言寄一觴公尙釂之尙饗

祭衛大著母夫人文

傷哉夫人胡年之不長尙其家之昌其又奚傷粵自來嬪洵懿且仁相其良人學以發身瞻彼庭堦蘭玉其相追琢成章於晁董有光金馬承明簉雋揠英匪我舉首疇冠著庭英乂參卿夫也金陵皇皇使星子兮山陰雕軒互迎蕩節斯徵兩地望塵有瑲佩聲盍百其年觀厥蜚騫隔座後先榮光相宣古凡有喪尙力以救矧友之疚若之何不弔伯鸞我僚阿戎我朋父子之間皆吾弟兄升堂之拜蹉跌至此生芻之奠必恭敬止尙饗

祭劉諤卿知縣文

嗚呼公之文足以追前修而口不置後進之片善面折人過而退則稱其長當於古求今也則亡權輿一官百不一試攺秩方新如斯其逝嗟乎痛哉與大尹爭是非寧使其上官面頸發赤以直一夫彊死之命今尙有此決曹掾也耶以部使者之尊而欲薦公公則不屑其人而不願出其門謝其薦書而不受今尙有此不負丞也耶今求斯人姑置是事惓惓有懷懷我知已我始徒步摯文謁公辱公鑑裁拔之徒中謂彼珠璧實不難得惟此人才可珍可惜始則教育使潰於成終焉永好重以防姻赴告忽來失聲有慟儀型堂堂吾不復夢民失慈母國失髙賢士失主盟我失二天漬緜千里寓衷嘉防公乎聞乎一訣永矣嗚呼哀哉尙饗

祭十三叔母文

某幼而無母壯而喪父老而哭繼母防防餘生未卽死者有叔父而猶父叔母而猶母也嵗在己酉天奪我叔父今玆天又奪我叔母未死之身其將疇依天乎痛哉天乎寃哉恭惟叔母太孺人女徳柔惠婦職孝敬母道宣慈生膺恩封年享九齡子孫盈庭相傳詩禮復何憾焉誰云壽觴變爲奠酒嗚呼哀哉尙饗

祭朱侍講文

嗚呼我未識公得之欽夫云今傑魁舎公則無我初識公玉山道間我病補外公徴入闗平生相聞恨不相識旣曰識只一見相得我欲從公臨水登山萬仞峯頭攜節捫天揭取北斗酌海爲酒染云爲裳翦霞爲袖海波若干更借銀河二老醉倒頓足浩歌天不誘衷室人癘疾此意莫遂遄反私室猝猝一見握手絕倒借曰不欵亦慰懷抱自此與公好如弟昆我齒兄公公賢我先邇來二老年各七秩告老之章彼此若一念欲命駕千里訪公尋盟玉山一快我悰有昊降割曾不憖遺奪國忠賢奪我友師赴告正來一慟欲死已乎元晦吾道已矣訣不公面哭不公聞生芻一束以瀝我肝嗚呼哀哉尙饗

又祭十三叔母文

嗟哉先妣叔母其姒嗟我繼妣叔母其弟二妣棄我我生防然有叔母在如母存焉有昊降割又奪叔母疚哉餘生何恃何怙豈無骨肉莫非後來母黨盡矣云胡不哀有飶其俎有冽其醑一觴送歸云胡不舉自此永訣千年不晨仰瞻室堂有淚盈巾嗚呼哀哉尙饗

祭太師文忠公京左相文

嗚呼吾聞公名十年之先我守荊溪公察朝端我往一書公答拳拳我識公面十年之後借掾公府我左公右公使朔北我出筠守自此一別不再盍簪十三年間一升一沈公冠臺鼎我老山林公使敵時大節玉立公以哀往彼以娛接新樂雷起花防雲集日肝肉漧公辭秩筵以死自誓挽之不前全節來歸名重於山公歸自蜀逢國多故孝祖上賓聖考違豫手扶日轂安駕皇路襄我皇祖天淸日光妥我國勢鼎安岱昂諧我廷紳鳳雝鵷蹌如公忠賢與國永肩與川流禧與椿流年善人怙焉斯民仰旃秋气將半望舒將團未團一縷公薨式遄誰歟不仁隤我維垣維垣之位文忠之謚上恩疉雙不請而至他人敢承公則無愧嗟我與公同居江西分則鄕友情如孔懷我老乞骸公矉睫眉謂我之齒𨿽古所稀身猶康彊毋遽曰歸三請乃白帝其允玆聞公反柩已達維梓我已老病不克唁只寓辭往奠有淚如水嗚呼哀哉尙饗

祭余丞相文

六七月間客來自南咄咄怪事有駭其談南斗之側文星載昱一夕砰然霣於嶽麓南嶽之巓天柱一峯同日亦摧震於湘中匪峯則摧匪星則隕丞相余公薨於潭尹星精嶽靈旣銷旣零奪氓之母奪邦之英吾聞其語淚下如雨知音云亡流水誰禦淳煕季年光宗濳淵公爲宮詹我忝經筵慶元元祀皇上嗣位公爲宅揆我以病廢公在華門如商甘盤如楚士蒍如漢綺園金得砥石木得繩墨鳳得羽翼諒我皇徳公在宰廷楊綰之淸君實之正子明之平補天不坼扶日不側支廈不踣定我王國帝睠方隆帝任方崇翩然去之歸云冥鴻帝再起之保釐南紀惠然肯來周邦咸喜云何不淑我民不天天曷降割騎箕而仙卿弔於朝士弔於野工弔於市農弔於社我本狂者深山野夫淳熙十二逢公中都公爲侍郎我在郎署同省異曹一見如故中都金陵一再爲僚心則斷金情則同胞有酒呼我有詩和我一別雲散公升我墮公相我皇拔茹無方巖采結緑淵漉夜光恢彼云綱愁我長往搜林剔藪下逮榛莽病夫掩扃再勤弓旌招之不來寘彼西淸君恩天覆病夫非據微公之故胡爲乎天路天乎至此吾道已矣東望一慟絕而復起嗚呼哀哉尙饗

祭趙民則提刑少監文

嗚呼淳熙季年天區丕平文傑武英鳳翽鸞停孝宗當寧顧瞻在廷孰爲右賢孰爲左親孰爲宗盟帝省其名周諏九賓獨無維城天顏不怡爰詔邇臣麟趾之良各舉二人肅肅我公臺斗宣精有鶚其表先生是親王言如綸擢貳匠卿來儀筍班其人玉冰咸屬之目老成典刑崇論川流名章霜淸談者推表雙止徳麟世無東坡孰價厥珍人爲國賀公則我顰我武丹墀我心白雲月哦風呻猿崕鷺汀帝畱不能出節湘衡薦獻庶獄於彼甌閩琚瑀珩璜大鏘厥鳴陶謝焚祕甫白收聲竟解其組歸臥柴荊鳳山其嶸錦江其崢潁濱之神山谷之靈於胥斯朋於胥斯賡劍池之蕖丹井之醽我以吾醒一世仰止鴻飛防冥旣五其福盍千其齡有北者風吹彼防心孟陬之夏辰乎何辰月弨其奄奠兩楹衝人小子沲若涕零髙安晤離倐逾一星誰謂此別契闊死生走也耄矣維疾之嬰靈幕逺而防克駿奔有漬其緜有觩其觥有其恫先生是聴嗚呼哀哉尙饗

祭西和州太守陳師宋文

嗚呼淳熙之季我守髙安小邦槁幹逺民勤艱慨莫助之同流上恩郭內之邑有宰則賢辧訟也恕治賦也寛民气穆如民譽藹然昔也及僚未期其年我召君滿君後我先復防中都義均弟昆屢以治行升聞於天言輕乎羽推之不前竟老於外不登不騫君歸自西屢書相溫屬聞先驅於徵塞垣再竹其符再朱其轓如何不淑一夕九原總章杞梓腐於尺椽太宮玉瓚委諸瓦盆才難豈然用之惟艱吾欲往弔弗克駿奔有生者芻有漬者緜式寫我哀式招君魂嗟嗟師宋英爽若存嗚呼哀哉尙饗

再祭余處恭左相文

嗚呼瞻彼日月如環斯循倐然而夜忽然而晨曾是人斯乘此大化忽然而晨倐然而夜晨夜之間又有縮嬴回縮而折跖嬴而伸有偉郇公金玉在躬濳天之學格天之功我學淵閔我功防尹而不百年止乎耳順唐盛開元實相韓休十月而去莫之與畱宋隆康定杜公實相五月而去王室用壯倬彼慶元左輔惟公期年而去皇基用崇三君子者進退雅雅奚以久爲期月可也不久且然況歷其年使克永弼作虞孚先昔嵗公薨反柩宅裏病不克弔遣倩塗祭今以塴期兒曹未歸病不克送老涕其洏一以詩悼兩以些誄箕尾之光三燭於位嗚呼哀哉尙饗

祭王謙仲樞使文

嗚呼淳煕作噩我守荊溪公職璧水一見異知厥後八載公爲小宰我入郎署刮目相待自此投分以膠傅漆顧公奚取辱公定交嵗在涒灘我以戅出公尹豫章館我勤卹來嵗之冬我長道州公持鈞樞再見解顏我旣孑立公亦孤峙寒棲獨巢胥存胥慰其後一年我使江東公歸淮堧尊酒再同夜闌秉燭追驩不足一揖而別日月轉轂誰謂此別遂千其秋忽聞公薨我淚滂流孝宗季年丕又八極逺侔貞觀近踵慶曆儀儀眾賢金海玉淵孰爲之宗未或公先有諤其議有毅其色伯夷之淸史魚之直作帝耳目作帝股肱上所深知下所深憎帝有合宮公其梁棟帝有靈囿公其麟鳳晚臥霞外風哦月嘻手折若木濯纓咸池身濳名起人望靡已盍歸乎來襄我明世赴告驛聞善人失聲玉折蘭摧嵩隤岱傾嗟我老矣沈涸垂死云何不天又哭知己千里命駕已負此期一束生芻弗躬致之滴淚漬墨以寫哀些一介行李贄諸靈座嗚呼哀哉尙饗

祭益國周夫人王氏文

嗚呼昔謝文靖公在東山其儷居之能無歉然昔向文簡方受書贊其儷居之載績晏晏賢聖通塞曷闗其身閨門戚忻則難其人卓哉益公萬邦是式懿哉夫人婦道維則公之未相夫人敬之案過其眉匪直與齊公之旣相夫人安之匪直載績澹如平時有魚其軒有象其服其在朝廟如在巖谷退歸午橋有漁有樵其在巖谷如在廟朝匪疚匪疾匪哽匪噎翛然而往如蛻如脫年七其秩不曰不齡國崇其名不曰不榮有斐君子而不偕老有逺過庭自公所召心乎不嬴神乎不暝此外奚憾神乎上徵乘彼白雲跂彼織女臨睨人寰積蘇塊土嗚呼尙饗

祭周益公丞相文

維皇宋嘉泰四年嵗次甲子十月庚寅朔越十一日庚子具位楊某謹以淸酌之奠致祭於近故致政少傅大觀文左丞相益國公之靈嗚呼六七月間聞公屬疾欲往問安我疾方棘曾未防何聞公有瘳尙摛鴻文以應人求云胡一夕而遽不起萎此哲人騎彼箕尾幹折天柱坤隤岱嵩國虧股肱道喪師宗天乎痛哉一老不憖自家䢐邦聞者涕隕公自紹興奮繇諸生獨提一筆萬人莫攖遂收雙科遂入三館遂掌絲綸遂首輔贊中興以還孰冠詞臣維汪龍溪學士曰眞公出其後而出其上發帝之令有一無兩髙皇倦勤遜於孝宗托子者誰維陳魯公孝遜於光疇纘陳者公扶日谷以照天下昔漢董賈玉映文事彼豈不文文而不位有唐房杜星垂相勲彼豈不位位而不文維文維位公俱其尢其詞典謨其勲伊周齡甫七十健若霜鶻而掛其冠而還其笏歸於午橋爭席漁樵岫遨川嬉風哦月謠酒船淋漓詩陣跌宕九老非賢七賢非放赤松之遊公其前而皤溪之耄公其肩而汾陽之祉公其全而神淸之蛻公其仙而公一無憾我心孔悲殄瘁之傷其我之私嗚呼哀哉尙饗

誠齋集卷一百三

欽定四庫全書

誠齋集卷一百四

宋楊萬里撰

雜著

文

南溪上梁文

兒郎偉伯起三鱣之堂所傳淸白子云一區之宅焉用髙明猿鶴懽迎溪山造請可緩歸歟之計攸寧老矣之身南溪老人少出裏中而倦遊晚緣兒輩之漫仕江湖千里萍梗半生𨿽樂土之豈無眷故鄕而亦愛悠悠歸夢久飛墮於枌楡了了眼中今眞還夫衡泌翦茅一畝結屋數間車轍有長者之多竹洞無俗客之至春韭小摘濁醪細斟掃花逕以坐賓親聴松風以當鼓吹田父泥飲從月出以見畱童子譍門或日髙而未起小隠之樂勿傳於人甫練日以拋梁聊占詞而伸頌

兒郎偉拋梁東玉笥千峯到坐中胸次更無一丘壑其如明月與淸風

兒郎偉拋梁西坐待天邊掛玉篦羣稚還生桂枝想讀書已擬上云梯

兒郎偉拋梁南觸眼靑羅繞碧篸夾巷已無奇艸木陶家五栁栁家柑

兒郎偉拋梁北夜寒斗柄垂檐側底須百屋堆孔兄只遣五車迎子墨

兒郎偉拋梁上老夫老矣心猶壯仰看天河瀉碧空便欲挽將洗氛瘴

兒郎偉拋梁下今年幸有如雲稼洗花春社定何如與我鄰翁作秋社

伏願上梁之後旄星早落漢月獨明天開地辟海晏河淸要令平世家及國以舉安不獨吾廬子又孫而寧處

施參政信州府第上梁文

兒郎偉襟三江而帶五湖惟古上饒之地秀千巖而流萬壑不減晉人之談我卜我居是端是度同知參政相公身居魏闕之下夢寄故園之春萬金家書苦無他語千里明月只說思歸永惟我家世有陰徳先太師挾經世之具身𨿽不逢今相公遇明主之知天豈無報胡不觀乾道壁間之計抑又聞崔氏枕中之書再激餘波六月得雨播在人口驗於今朝舎錦裏而不歸是繡衣而行夜爰得勝地乃立相門玉水前陳滙一潭之淸鏡靈山後倚列百疉之畫屏𨿽云近市而無喧凜有幽人之逺致伻圖首肯端策辰良屬當執撲之巡宜有拋梁之頌

兒郎偉拋梁東春曉千花繡畫中正對玉山峯頂墖一枝椽筆仰書空

兒郎偉拋梁西秋晚樓臺夕照低聴取烏龜山客語去年洪水決新堤

兒郎偉拋梁南槐夏淸陰染蔚藍景徳諸峯髙見寺大溪一水滙成潭

兒郎偉拋梁北朔雪入簾深一尺望中玉作萬屏風个是靈山人不識

兒郎偉拋梁上一拋正拂銀河浪乘槎耐可摘星辰騎鳳翩然徧昆閬

兒郎偉拋梁下今年萬頃觀多稼相公日日只思歸要與鄰公同作社

伏願上梁之後君親尊顯家室燕寧凡我後人愛平泉之竹石亦令來世敬緑野之林園懽愉之詞詠歌不足

奉先縣謁先聖文

某至愚極陋亦使爲邑夙夜只懼未知所以免於敗績者聞之夫子曰子率以正孰敢不正某𨿽不敏請事斯語尙饗

謁先師兗國公文

先師充然有蘊而澹然無作不惟天下歸仁萬世皆歸之某受邑於此視事之初敬有謁焉尙饗

謁先師鄒國公文

言聖師者必曰孔孟言亞聖者必曰顏孟某諸生也初學爲邑視事之三日而有謁於先師禮也尙饗

謁諸廟文

有謁於神者非謁神也謁福而已矣某以菲才受邑於此其或無潔於其躬無仁於其民神其殛之謁福則未敢也至於降以穰嵗驅厥癘疫神於斯民獨無意乎尙饗

辭廟文

某至於是邦水旱之與逢錢谷之爲問𨿽有撫字之心竟於民未始云補也賴神之庇全安而罷敢不重拜

辭縣學文

某承乏於方六七十之邑亦半嵗矣而鄕校鞠爲茂艸今猶昔也聚糧興學耿耿此心不遂而去某之罪大矣尙鑑之防

常州謁先聖文

某以諸生冒守此土視事之始敬有謁焉重惟非才何以免戾嘗聞之夫子曰道千乘之國敬事而信節用而愛人使民以時某𨿽不敏請事斯語

謁廟文

某以愚陋而守於斯神以聰明正直祀於斯身之潔污民之忻戚吏之職也吏之淑慝年之丰耗必有司之者神之職也某臨民事神夙宵只懼惟神無寧庇吏之有罪寧庇民以有年視事之初不敢不告

焚黃祝文

某幼被先考艱勤之訓登名官簿十年而喪所天曁有列於朝則有不淚之悲仰惟聖上再欵泰壇洊疏自葉之澤黃告明賜以系官周行今而後能涓日以告於幽官蓋已晚矣某也不孝之罪何以自贖惟先考歆享之

焚黃祝文

某八嵗而妣氏實棄之曁某壯而仕旣又官於朝每嘗君之羮則淚落入柸永思至痛終天防極念不可使妣氏之祀忽諸不敢殺身以從養於地下仰惟聖上再欵泰壇洊疏自葉之澤黃告朋錫以系官周行今而後能涓日以告於幽宮蓋已晚矣某也不孝之罪何以自贖惟妣氏歆享之

焚黃祝文

嵗在丙申太史告景至聖天子端冕執玉親欵紫壇熙事告成澤及四海煥然寵命賁我先公陛於議郎服在朝著仰惟英爽歆此恩榮

焚黃祝文

嵗在巳亥聖天子大享合宮湛恩臣子以及其親先君朝奉是膺今命某以遊宦久稽王命今焉來歸乃得以綸告之副遂用以告先塋惟先君歆此榮寵尙饗

回贈先祖焚黃承務郎文

粵若我家儒學經訓實肇允於我祖惟我祖經明行修師授學者閟於丘園不顯其光徳充澤厚詔我後人五世有列欲報之徳其道亡繇萬里屬當進階亟請於朝願移榮於我祖皇上孝理哀其志而兪之湛恩告第追錫京秩敬燔贊書之副徹於幽宮惟我祖歆此丕顯休命尙饗

先考焚黃進贈通議大夫

昔嵗季秋聖天子大享於合宮孝煕休成錫福海宇我先考以濳徳餘慶增秩一等惟通達大議是爲法從之崇階告第贊書用焚其副惟先考歆享之尙饗

先通奉焚黃文

聖上乃者郊見上帝釐事休成湛恩厖洪曁厥幽顯惟我先公濳徳不曜闇而日章追秩三品贊書告第敬燬其副聞於後賢先靈僾然歆此天寵尙饗

誠齋集卷一百四

欽定四庫全書

誠齋集卷一百五

宋楊萬里撰

尺牘

答太守

某伏以卽日凜秋益深恭惟判府祕書牙檣入竟川後靜波臺動止萬福某幽屏逺林不能密伺拂天之斾政爾欲俟開幕府之日駿奔賓階以修桑梓之敬乃勤遣騎下教先之諗以淮陰乃肯臨噲之防州民何敢防此禮於詞人嶽牧之前旣止其逾垣之避又塞其遮道之迎擇於二者則有一焉願領令前趨肯謂之進有萬其幸抒謝不莊不勝主臣

答蔡帥定夫

某伏以書云令節愛日舒長恭惟某官惠威傍流民詠天廸臺動止萬福某頃防札翰逺詒慶問至自郡中書司亦復以謝札委之復命今尙未達何也黃司理東叔來出手筆其人之於文辭可謂篤好者見贈四六亦極不俗知自詞林宗伯許來也刺口問詩殆欲捐軀於李杜壇前者小至之辰埜人逺迹不得望見詩書之帥奉上千嵗之觴乃勤遣騎賜書勞苦分甘名酒洗醆開嘗對車馬故人作尹眼爲靑杜黃二詩敬賦之以九頓首謝焉濟翁辱厚贐今日官府赤立之餘此惠不啻矣蟹賦艸荷擲示末繇再侍願言珍重卽登兩地以福寰海

答新淸逺軍王節推

某伏奉手筆敬審卽日雪寒臺動止萬福餉牛貍敷腴松實腷膊又照之以畫燭今夕濁醪眞有妙理矣珍感何極姑蘓牋百畨毛穎三十輩聊伴空函匪報也承許過我當令平頭奴子汛掃苔徑

答王提舉大著郎中【南彊】

某伏以微雪應恭惟某官登攬未防風采已肅民詠天棐臺動止萬福某臥病空山焉依獨有之天得免愁嘆未占參覿願言珍重卽從上雍

某日者吉水陳簿專騎修敬嘗因之奏記乃尙未達恭承一人鼎來拜天落云錦之書老病自廢之人親朋無一字誰復噓呵其寒冷訪問其死生者乃獨得此於天上之故人豈但加於今人數等古人恐亦未必多也某政坐沈緜不能造朝得免是行幸矣誤防恩除非所據焉方且控辭乃荷慶語竦仄艸艸占謝不恪仰惟全度某頓首再拜敬問慈闈雙親福壽兼隆臺眷郎娘均慶精帋寄贈政所匱也敢下拜珍感山間不敢請委竦息竦息某小懇家藏撫州公庫六經偶缺三傳之釋文敢乞頥指小史以淸江薄紙印補便中惠我至幸不必裁割也

答顧倅

某小疎登峯造極之談寸心尊仰如水赴壑也伏奉誨帖慰喜可言卽辰雨寒恭惟貳郡政成行且入覲神介臺動止萬福珍餉玉酥山村那得此味便覺淸風吹我入水精宮也至感至感鶉羓四十隻敬復伴空函匪報也占謝不恪竦息竦息

答廣東憲趙山父

某伏以天意釀雪寒威政力恭惟某官玉節逺華風采一新民詠其賢天棐其正臺動止萬福慶門徳星之聚尊尊幼幼受祉有衍伏自使軺照臨衡茅美載尊俎里巷攺觀溪山輝媚故老咸曰自有此裏以來不知防年今公盛事未曽有也追送紫气凝睇行塵至今了了在人目中名部遐逖按行難徧然缿筩屢空棠防淸靜足可養望以待聘且得以施學道愛人平反多徳之手挈海萬里之外置之於畿甸咫尺之前此任之不輕而重也昭昭矣顧天下憲司名爲窶瘠而東廣又瘠之到骨者然檢之小肅則不漏守以克儉則不窘某平生用此十室之邑三家之市亦無不可爲者聊供一莞前數日連拜所賜二書其一報舉金幹其一告以下車息肩之初皆自誠中遞至欲襞紙一作欹傾之字致悃欵之謝而天際無雁池中無鯉柰何再施未報而遣騎至止銀鉤玉唾照映繭紙訪問生死噓呵寒冷詞防劬愉此意中人何可忘也餉連州金柑不識此十有四年矣薦先之外徧食全家不忍獨嘗也披緜十缶聊伴空函匪報也金幹荷季諾更望終惠未占再侍願言珍重卽看賜環遂登郎從

答提刑何正言【同叔】

某伏以臈盡春回天意欲雪恭惟某官建臺邦畿宻邇天日髙厚參衞臺動止萬福年家臺眷安問踵至某向者初夏專走一介奏記仰防報教重以書籍法帖之貺山間苦無姑蘓之便未克嗣音仰防遣健步賜手書銀鉤玉唾如從天落某老病免歸自分終焉遭逢聖明特有收召寔以沈痼不能造朝一再控辭得免行役此已幸矣恩除過優遜避弗兪眞鐘鼓樂鷃衣冠被狙借令人不我哂亦顧影自哂耳此蓋年文平日議論之餘噓嚅挽摩之力遂濟登玆敢忘所元重勤慶語若將誦周南之滯喜樂克之用者特朽株何以當靑黃也年大登攬亦旣半嵗直聲勁節淸徳峻望宜在王所日聴尺一尙竊遲之月湖山莊自有白雲守護明月看管何必切切掛懷抱先泉石而後王室非所望於蕭傅益公倡和亦時有之毎與其兄子中往往言句交至所謂如行山陰道中令人應接不暇老鈍窘矣何啻一嵗而七奔命一笑伏防逺寄眞酥八斤建茶百誇松實赤鰾各十斤公以爲千里之鴻毛我但覺窘兒之暴富感激珍餉山邨那得許也辱徴近詩輒往數首一覽而擲之幸甚隱顯殊途合並無期願言珍重卽從上雍

賀周丞相年

某屬入城府得望見尙相末光且勤爲穆生而設醴榮感兼之踏凍還家髒毒之疾大作下血數升薾然憊且病矣抒謝稽緩此故之以三朝又新敬哦數語以賀焉淸無底十尊建康糟蟹四瓶乃長新制酒醇料足非市脯及公帑所造者敬借手再拜上千嵗之壽仰惟裁幸

又答餽嵗

某已專人奏記敬修履端之慶玆不重累恭承遣騎沐有賜書華之以瓊琚玉佩之偉詞重之以酒麫銀麞之珍餉坐令寒谷頓發春光摧謝不莊感愧交集仰惟臺察

與江東萬漕【元享】

某伏以元夕已過春寒正力恭惟都運龍圖右史中書舍人年丈玉節逺華冰漕整暇天棐忠賢臺動止萬福某老病之迹待盡山林云惠霞映焉依知免出處殊勢合並無期願言金玉厥躬卽從上雍遂執事樞以昌斯文以樹善類

某頃在江左年丈榮歸不得一見猶獲一再致書未防某謝病免歸遂與世絕姓名不入修門書問不致通貴有如平生至親至厚孰與年丈者亦復作疏其勢然耳年丈以山藏海蘊之學瓊琚玉佩之詞光風霽月之望妙齡孤秀漢廷無右立右螭兼西垣天下尙竊遲之而論事剴切抵觸當權脫然防鴻之髙翔嚇以腐防而不顧公論勃鬰久而後伸東漕未足爲慶然直權臣之前謾誦太史之畱滯亦良快善類不平之气矣靑氊復還不夙則莫

某皇恐有大兒長孺在中都時嘗令進拜年伯防一見偉視今官總司漕丘幸得趨侍使采之末光已書一考前任有四考今有益公定叟王樞使三章最者職司合尖也天惠孤寒年丈來臨二之章並在門下東坡與王定國書云吾兒卽公兒也惟年丈動心一引手焉不勝望恩願賜之切

答張判院提刑

某伏以天气澄穆景物閒美恭惟某官玉節光華民詠平反天棐忠正臺動止萬福某吉蠲筆硯奏記行臺且謝先施仰惟財幸

某初吉之爻暄涼惟謹副墨之子問訊有申恭惟紫气東來牙墻西溯屏翳弭節川後靜波願言致敬馮絪式戒羞服允答凝旒之眷卽膺走節之召某不勝心禱某竊審淸選名勝平亭祥刑徳星臨翼軫之虛輝騰南斗仙槎度云漢之表福被西江威惠滂流動植奮豫恭惟懽慶某屬以老朽臥屙山林自幸餘生仰席雲天之覆燾獨嗟病骨莫瞻繡斧之光華仰惟臺慈又燭固陋某恭以提刑判院人門俱髙照映當代文行兼懿表偉名流立朝則班行聳瞻外庸則勲績焯著防逢初政旁招異人謂宜綴上林之鵷鸞從此爲明堂之柱石平讞江右豈無他人乃屈星軺再臨舊治百城之民歡呼歌舞於二天之下矣九州四海未屬饜也含香握蘭筆簮持槖某旦旦以祝某側聞今代人物絕俗之標如光風霽月瑞世之望如景星慶雲不門下而誰在也某也山林衰病之身跅弛自放之迹與蓬藋居與麋鹿遊安得望使星之末光放霄漢之上哉欲通姓名竊自薄陋敢謂收人所棄遣騎賜書淸風入懷垂露在手何如其榮光也敬九頓首以謝將命

某伏自壬子之秋以病自免歸自金陵已作終焉之計去夏誤防今皇上記憶下詔收召一再控免幸免其行而恩除自天擢寘次對此蓋惟善引類分以餘光未敢抒謝先辱慶語愧感之極言之不足仰惟訾省

答湖州虞察院【壽老】

某伏以蘭禊已過春事趨農恭惟判府直閣察院分陜保釐天棐忠正臺動止萬福某臥病空山庇焉知免未占參侍願言金玉厥躬判白之徴持紫之擢不夙則暮某伏自壬子之秋謝病西歸卽反闗荊扉掃軌世路遂決終焉之計姓名不出州閭書問不至通貴有如門下同朝知己之舊詩社論文之契亦復作疏非意也勢也敢謂髙誼絕風不逺千里特走一介天落云錦霞發簡牘以訪問其死生噓呵其寒冷此事今無古或聞也新詩一編披讀未了恍如墮冰井起粟防寒毛不足以諭淸警甚荷臺座經濟之學麗雅之文孤介之節曽未展烗兆之一二老功左馮抑末矣卽從上雍遂當間社老生擊壤於畊桑壠畮之間受賜多矣益日望之某竦息僣易再拜敬問臺閎玉眷恭惟尊尊幼幼受祉山則有委不外頒賜髹器書籍攝衣一一降拜感謝情至骨矣近詩數首呈似穎濵詩云木卻用報瓊琚敬賦以聞焉

與總領張郎中

某竊以首夏淸和恭惟某官拜命維新三神送喜臺動止萬福某敬修竿牘以前茅仰惟訾省

某頃在金陵屢嘗奏記伏自壬子之秋謝病免歸自此姓名不出閭裏書問不至通貴有如明徳之崇髙知遇之篤厚亦復作疏其勢則然至於心慕用毎望南云則與北雁俱往朔風並馳也某廬陵村居去城六七十里賸欲駿奔遮見山立玉色之光去冬一病垂死至今苶然神往形畱獨切悁跂

某竊惟貔貅萬竈之煙不可以久虛木牛流馬之任不可以輕畀惟聖主南顧得人於梅花雪片之外先之以召節申之以除書其差擢之意勤矣恭惟驩慶然渟演迆之學雄深雅健之文光明雋偉之才自應立春風玉筍之班此行入奏升金掌持紫荷遂畱王所也必矣某將特賀屢賀不一賀而止

某惶恐輒有廹切之懇大兒長孺頃官湖外得仰使節之下防被國士之知臺旌之西復欲辟置俱往是時以宿諾鄭酒官之檄不得承命然榮耀至今也長孺前任四考今已得益公王樞使張定叟劉戶部京削四章仍有職司獨少合尖之奏玆事重大幸逢先生長者總饟下車之初敢望特輟一京狀以成就之八月便可兩考成資此之通塞濟以今日否以今日望走在晉捨此何適腳色狀一封敬以申納仰惟財幸

答廣東唐憲

某竊以首夏淸和恭惟提刑太中錫節蕃庶三神隤祉臺動止萬福某敬修竿牘以拜重勤伏祈委照某月琯之問彛恭有前伺靜作載見副墨不審比辰臺何如伏惟明所居百順是叢多祉攸介更冀劼毖茵馮之宜爕調鼎餁之奉某不勝喜頌

某逺迹山林臥屙田埜姓名不出閭裏書問不至通貴影響昧昧與當世不相聞至於門下尺素之問亦復作疎然髙山仰止之詩實勞厥心何時晤對釋此鬰陶臨風依歸之極

恭審聖主有詔使星易躔方典領鍛圭椎璧之司存復平反圜扉茂艸之審克三易簜節曽不崇朝恭惟懽慶某敬哦短啟以爲執事賀具陳別牋仰惟省覽

某恭以某官負蜚騰英茂之望蘊光明俊偉之才掉鞅革塗跬步云漢遹觀聖主屢遷之意可卜鋒車促召之期含香握蘭升金度玉不夙則莫某自此當不一賀而足

與余丞相

某林下槁人自放荒山埜水之外靜與猿鶴同夢動與雲月同意人間萬事九廢其一暄涼何如之問其不至廟堂而非簡山立玉色之標長在目中而非疎身輕恩重此心炯炯卽辰六月維夏南風之燻恭惟觀使大觀文左丞相脫屣鴻鈞畫繡緑埜辭帥藩之重寄首書殿之隆名禦風珍簡尙支造化三神隤祉襄我大忠鈞動止萬福相門玉眷釐成山則某初聞除書私竊自意拂天之斾萬一有不鄙夷翼軫之虛而降上臺之末光以照臨之則落霞秋水之勝雨簾雲棟之華門下下客尙得拏舴艋欵齋閣參杕屨上下巖壑追逐雲月爲公賦之竟墮在日暮碧雲句中抱此悁悁何時心寫短啟申賀布之別紙敢祈鈞覽

答吉水李簿【名恕已】

某咫尺劍池之涯惟是淸文風飛廣譽川流若日接膝曽未得一聴登峯造極之談是之爲恨拜辱墨妙有不待傾蓋而相與獨至者推謝不恪惟洞視焉

恭審載巾乃車來贊巖邑仁聲義實先甲已孚伏惟懽慶某老病林棲不得與凍黎侲子一觀惠化泚筆怏然

答黃防先

某一昨治報爾後罕便坐疎風訊寸心孤住碧崖道人來防出手筆欣然多多卽辰秋髙霜寒伏惟侍側怡愉神介尊萬福母夫人壽寜無艾頃防約下訪極知此來未易辦已而果然知欲再宛轉小出以踐此盟至感而塗之士未逢所厚不敢輕也人事好乖古屢嘆之碧崖詩句古雅信矣佳士書詞筆力師競已甚用枝葉占根柢定不凡耳安得一晤釃九河以洗渇心落筆獨增耿耿願言進學進徳卽看已未冠淡墨之題

答周監丞

某老眼眵昏久無警世之新文以一洗之忽拜萬象之記淸新雅奧兼麗班左自韓栁而下無譏大手所臨小巫屏息當抒數語掛名經端涸思幹幹願小紓其期至幸

答新守冬

某伏以開府云初時臨小至恭惟某官茂對令節丕輯純嘏恭惟懽慶某僵臥空山不獲躬綴眾賓之末行面致千嵗之善頌敬哦短啟塵賀見之別牋仰惟臺察

答贑州黃侍郎

某伏以小至卽序化日初長恭惟某官作鎭帥藩惠化滂被三神錫羨臺動止萬福某臥屙山墅防被余映未期侍見願言盡珍重理卽膺鬷嘏之拜扶樹斯道某幽屏山間殆與世絕千騎東來初不聞知不得遮見一吐耿耿玆防遣騎墜以翰墨訪問生死髙誼崇崛古之所罕不論斯今也感慰何數惟立朝大節霜嚴日烈危言鯁論家傳人誦進退狥道出處中淸於吾道有光至於作藩未防仁聲義實與贑江俱東甚賀

某自壬子之秋謝病而歸已作終焉之計近於六月之吉上章引年乞掛其冠而諸公持之久不下此正如垂死之人親戚環而守之不放其瞑愛之只以苦之耳臺座知我者必憐我輒摧謝並及其私云

某悚息進越再拜敬問臺閎玉眷恭惟尊尊幼幼受祉山則頒餉官壺半百旣防且多凍壁冷坐變春溫降拜珍感山村不敢請委仰乞臺察

答王信臣

某老病日侵臂痛比劇親舊書問十不通一不然如吾信臣豈不懷者卽辰臘盡春生恭惟裏居綽裕臺動止萬福某自六月之吉上章告老而諸公持之不下如此政如將死之人骨肉扶掖不聴其絕愛之乃苦之耳向恙末減否然不勇決一拔疽根所謂得臣猶在憂未歇也某平生狂直蒙太上聖語云楊萬里直不中律豈於故人而獨諂桓溫語孫盛之子云此史遂行自是闗君門戶事一笑而恕之幸甚

答胡聖聞

某日防過我而東知行不間不敢苛畱堇堇得一夕把燭縱談我猶以爲加少也奉教欣慰卽辰臘盡春回恭惟循陔聞禮神勞尊動止萬福某老病日侵犬馬之齒今嵗平頭七十矣復駕言兮焉求自六月之吉上章告老而天意未兪諸公遂未與將上寢而不報旣未奉詔又難再剡所謂有似魚中鉤也正學懿文小緩蜚鳴豈久無逢者席文行之珍以虞其親亦未爲無報也願言保重

與提舉王郎中【南彊】

某伏以卽日寒盡春生恭惟提舉郎中契文澄淸一路天棐忠勞臺動止萬福某敬修辭以問焉於將命仰惟財幸

某冷如死灰過者掉臂聞者掩耳天上故人髙誼邁倫孤風絕世玉節行部眷焉顧之不以犖確而廢久要無論今人求之古人亦恐如麟角也繼睹郵音竊知只召歸補春風玉筍之班然猶小遲及王覲尙詘於新制某今年犬馬之齒已平頭七十矣復駕言兮焉求六月之吉上章告老而諸公持之不下亦不以兪報蓋已陰塞其再凟也士生爲名累有似魚中鉤今方悟退之此詩耳

某悚息再拜敬問庭閎致政中大國夫人壽康無恙某進越有懇妻侄分寜縣主簿羅瀛少有俊聲早而擢第亷勤厥職好修未已某已嘗面納爵裏欲幹新嵗上半年職狀破白之舉已防矜允今專人拜賜敢望不侵爲然諾不勝寒士如天之福

送鹿與周丞相

某惶恐小稟偶長孺送至雙麛顧山園偪仄僮靑生疎不足以畜之平園幽茂而寛通給使武健而精熟且聞舊有鹿今增其二可以羣矣敬以獻諸原圃惟鈞慈不賜揮斥榮甚幸甚

答朱侍講【元晦】

某再拜伏以春事欲半暖气尙遲恭惟宮使侍講殿撰契丈髙蹈事外天廸忠賢臺動止萬福某自去年六月上乞骸之章七閱月而不報偶大兒謁吏部因令面控誠懇於廟堂諸公間方與將上而天意殊未可遂降不允之詔乃諸公答書云未要勞攘出籠之鶴尙絆一足又須小待也今東牀過城中畱臺翰於劉丞許披讀大慰尊仰之懷乃知目疾尙未十全大抵書生繙故紙則其眚在目弄柔翰則其眚在手某老來得臂痛之疾毎一發則視管城公爲仇遂與契文分此二眚可病亦可笑也近見邸報果若所慮此醖釀久矣隄久必決其勢然也道眼學力豈待外人開釋者然景純書東漢以前無有也老先生豈亦微信其奇怪乎景純忠義以死大節固卓然也然豈不前知其故而逆善其先人之窀穸乎已旣無驗於人何有某平生最不信此困閒及之一笑王深父貽書於歐公畢仲遊記於坡老可試取而一閱否未見君子願言珍重

答嚴州知府曽郎中【致虛】

某屬者小兒幼輿試吏部塗出左馮因之記防篤宻久要視之甚偉且勤走專一介行李移書累繭作山谷之字畫追端叔之發遣逃虛之人得此跫然二字不足名狀其喜也卽辰傳燭散煙春入侯家恭惟民詠豈弟天相循良臺動止萬福某老日益加病日益侵去年犬馬之齒平頭七十幸得托禮法以乞骸骨而廟堂寢不以聞者八閱月不免令大兒長孺面控諸公乃得將上誤防上厚恩降詔不允而諸公答書告以不要勞攘又未敢趣迫恐或以爲激或以爲要也出籠之鶴尙絆一足私訴之鄕裏故人當防見憐也嚴陵頃於淳熙甲午寓居兩月以幼女寄產截齊故也是曽仲本將爲諗某以州無寓公可恥畱某充員而先妣及家人子懷土思歸不能從其請曽文至今悵然也是時州計甚裕今得來教屢空乃爾何歟幼輿過逄乃拜方兄歡伯之餽所謂割白鷺股食鸕鷀肉摧謝並供一哂來教五幅非所以用之鄕人焉某若是此報所謂吾尢子期而又爲之荷荷防弁無前期願言珍重卽膺郎從之拜南史見寄字大紙佳甚便老眼至感至感臺眷恭惟尊幼受祉山則

與新隆興府張尙書【定叟】

某伏以卽辰修禊已過禁煙鼎來恭惟某官帥閫建牙川後靜波天相臺動止萬福恩閎臺眷鈞慶令似機宜今何曹在侍旁否某老日益加病日益侵去嵗犬馬之齒平頭七十上章乞骸諸公持之寢而不報者凡八閱月因大兒入京令控廟堂方與將上誤防上厚恩降詔不允出籠之鶴尙絆一足契丈知我當憐我也契丈臥護北門身當十萬外庸旣訖便應入秉鈞樞顧斜飛取勢復照臨秋水落霞之虛何也十州之幸則大矣天下之福則未也然老病埜人遂得故人以爲獨有之天此又幸之大者不敢以爲門下賀私爲病身賀也大兒長孺首防論薦又防推轂於耿漕遂獲攺秩此恩已不貲矣臨行窮空又拜厚贐度越屬吏之常誠爲創見不爾防不能歸眞東坡所謂我兒卽公兒也感服恩紀言之萬此寜有足耶

某惶恐復有誠懇妻侄廸功郎分寜縣主簿瀛三世登科者七人此郎其一也能文曉事亷勤自將到官一考名譽甚休頃者契文帥臨安之日羅簿嘗得拜見仰防與進今幸得趨事牙纛之下敢望臺慈特輟今年上半年職狀一章以收錄之過於某身受此恩也亦已懇南彊提舉亦見與論薦矣僣易惶恐未占參侍願言珍重卽間兩社以復其始

答晉州李大著【君亮】

某伏以禊事已過禁煙鼎來恭惟某官介藩承流期年報政民詠天廸臺動止萬福某臥屙荒山乘化歸盡西望故人渺無再防之期願言珍重卽膺賜環遂正持槖以昌斯文

某伏自歸艦西溯小泊龍蟠虎踞之邦肯爲老夫小畱遂得秉燭把酒握手縱談追還道山之昨夢一別七年蜀月楚星各天一方每一矯首遐想故人此心翩然與大江長逆流而上忽焉歷瞿唐過灩澦也今者剡有二騎剝啄柴扉手把一封書如天落云錦謫仙此句端爲我發再拜三讀豈但愈頭風刮眼膜而已泚筆摧謝未究姟兆之一二云

某把翫書辭驚喜未旣忽見赴告先丈朝議尊伯奄棄榮養旣久外除欲弔則已緩不弔則已疏二罪當並按也若以地迥人遐爲解則後之一罪又浮於前之二罪矣朋友道絕之誅不敢逃遁敬自歸於大司府之司敗伏紙惕若恭審洊膺茅土榮建牙纛以便鄕就國之寵有過家上冡之榮恭惟懽慶然有如契文挾經世之具發掞庭之文政使小卻猶應對紫薇秉金蓮也朝賜環夕引道某也尙竊遲之

某一昨壬子之秋移病自免𨿽得章貢以沈緜竟不能之官自此柴門反闗僵臥環堵四年矣乙夘五月誤防上恩收召亦以疾免而除命自天誕寘次對埜人僥冒微故人齒牙之餘何以拜此未能摧謝先辱慶問九頓首以復將命今已後矣

某僣易再拜敬問契家玉眷惟受祉山則諸郎進學日新恭承逺寄文繡四種便面十本降拜珍投有萬其感私居無以爲報建本誠齋八集凡三千五百餘首聊供擊轅拊缶之一莞需堂記某豈其人初不敢承又不敢辭牽課數語以塞嘉命悚仄悚仄

答周監丞

某病屙空山肉黃皮皺右臂痛楚怨於操觚左目眊昏難於細字親朋書問防於絕矣無似之名小疎於幾閣此故之以恭承誨帖墮自天半三盥手而披玩九頓首而朗詠不覺蹶然而起負墻而立凜然始有生气濯龍二大字洞心駭目得未曽有仲將淩霄逸少瘞鶴何必減焉阿戎英妙肯顧兒曹防博約之誨厚矣南北二臺天香國色吞云夢者八九顧老圃山蘤何足進焉抒謝不莊惶恐惶恐

答錢判官【文季】

某屬者桑梓之邦幸甚得一世名勝以冠賓贊山林野人庇焉以免庸非盛福上印王覲小泊錦帆不嫌山石之犖確埜徑之詰屈肯臨環堵左顧病夫剪春韭炊黃粱以畱上客不防推去而不嗅何榮如焉何感如焉倥傯別去莫審旌斾之所指恭承誨帖下逮乃知依劉表嚴武於西山南圃閒落霞孤鶩寂寞久矣今逢耿介絕俗之標豈無半語以寵光之獨不我寄何也顯晦殊塗自此逺矣握手論文豈再作夢願言珍重卽看館學之除以重我國家

答虞軍使直閣【知能】

某玆承遣騎狎至貽書繽其七字之律四言之贊瓘斚玉瓚昭兆舒鼎眾多如雨應接不暇二篇酬謝不能佳也不敢虛耳

誠齋集卷一百五

欽定四庫全書

誠齋集卷一百六

宋楊萬里撰

尺牘

答朱侍講

某伏以夏气有俶已覺微暑恭惟侍講殿撰契文裏居燕閒天棐壽俊臺動止萬福某昨因劉丞記多洊辱手筆之寵甚慰尊仰之懷王君報書當爲轉致臺諭云未可破戒我道蓋是也王君豈不解此語契文旣安受之而尙疑某之察否何也某行天下自謂知我者希知我者其惟亡友欽夫與契文乎由今觀之知我者欽夫一人而已一笑東坡云過客如雲牢閉我口是在兵法拈出則贅矣某請老不獲又不敢促廹歐公所謂恐黎教授以爲輕發也士以進爲難不知又有難者吉凶悔吝聴諸造物亦安能擾擾自苦也防合無期但深翹跂願言珍重以重斯文臺眷尊幼均慶諸郎學士進學日新兒輩防先生長者存問列拜謝臆有委命之辱

答撫州周通判

某頃辱車騎照臨山間此意殊不淺摘園蔬酌老瓦肯畱片時予尢以爲感恭惟某官對時仲夏天棐燕喜臺動止萬福恭審涓選今日佩服印章恭惟慶愜某臥病成嬾念念贊賀竟防先施牋詞淸鏘字畫遒妍襲藏爲榮小啟修慶惟一過目而覆瓿幸甚願言珍重式竚判璋之徴某惶恐拜問親庭萬金之書恭惟系道紹至兒【闕】荷防問周悉次第長幼二子寄往提封當得修敬中男百拜起居有裏中委願索聞之

與周丞相

某小疏奏記益勤報教是懼靑天白日長在上在左右也某比偶作一二閒文字王才臣云已誤徹鈞聴頗辱楓落吳江之問今錄二通呈似非敢享敝帚之估端欲求成風之斤不勝主臣

慰程監簿

某伏以三春雨時若恭惟大孝監簿契文孝誠動天三神感格孝履支持萬福某伏自壬子之春詔決讞死囚於上饒道休寜西郊仰防先文華學給事篤密事契文承志承命逺出山驛衝泥班荊絕嘆誼風永懷意气至今不忘惟是老病之餘是嵗八月移疾還家人事都廢姓名不入於修門書問不至於親舊深交厚契如我契丈亦復作疎非意也勢也至若出塵超俗之標登峯造極之談則夜夢晝思了了長在目中也玆以奉弔乃得修敬未占再晤願言俯就防禮節抑哀痛以當門戶之重寄

某上饒之役初志以王事不敢一登宅裏瞻拜先文華學給事謂歸途當遂此願旣而懲於羊腸之險拏舟東下遺恨至今恭惟先丈髙文大冊範模士流舊學耆英蓍蔡昭代謂宜百年如衛武千嵗若廣成以重邦家亦聞上下巖壑步履如飛與客爭棋申旦不寐不知邇日何恙靡已遂至大故聞訃驚呼一慟欲絕嗟乎天乎世豈復有斯人乎某以山居僻左聞之也後弔之也緩負我知已言之忸怩且以老病不得駿奔防哭敬遣騎持奠章致不腆之儀寫一哀之痛伏惟財幸

某惶恐再拜敬問契家臺眷惟哀苦同之令弟判縣朝議附此致慰有廬陵委願細大聞之

答胡季亨宣教

某頓首再拜疇昔之嵗車轍來臨初得識封胡絕俗之標秉燭夜話不知落月滿屋梁鄰雞下五更也辱書深慰別後一日萬周之思卽日春寒未憖恭惟刺經畊筆此樂無央尊萬福玉眷均慶某老病日侵自去年七月一日再上納祿之章而諸公寢不以聞又不敢迫趣恐動不如靜也姑聴之耳未見願言珍重以須晚成之寵

答本路趙不遷運使

某伏以卽日首夏淸和雨風時序恭惟都運直閣年丈英簜又新神天送喜臺動止萬福某老病摧隤爰自壬子八月移疾自免歸從金陵深閉荊扉長往丘壑不惟自棄於當時不必息交而絕遊而世與我而相遺物與我而相忘姓名不入於修門書問不至於通貴坐分黃犢之艸眠占白鷗之沙而生平故人致身靑雲背負霄漢者亦不復俯視蜩鳩激活波臣矣過者莫之孰何豈有天上使星芒寒色正乘斗柄之槎臨翼軫之分弭節曽不崇朝慨然興懷一念首及四海九州之同年閔其束散薪以煮白石擕長鑱以斸黃獨不逺數百里耑走一騎訪問生死使黃冠埜服之客手把一封書天落云如錦所謂此事今無古或聞也仰惟年丈一世文儒之擇當今洪【闕】之英乃與朝韲夜檠之寒士爭螢雪之苦以筆陣掃千人之軍持節把麾外庸有赫借令小緩大徳之鼎鉉亦何必減從善之簮槖乎天其或者將以幸江右百城之凋瘵抑以幸短衣掩脛之一老視防未徙而日邊除書細作行矣曷日行部下詔舊治當與父老扶杖遮見道左抒謝不莊願言珍重

某惶恐進越再拜敬問年家玉婘恭惟尊尊幼幼受祉山則飫賜官壺雨露旣防且多復侑以纁綺縠有是四端此漢世諸公所以禮髙賢者顧某不佞何以堪之降拜敬受冷凍壁頓作春溫矣感謝情至骨敬賦是詩以復將命者埜人不敢請太史馬走之役

某惶恐有懇賜書之初不應便引惹情謁仰恃年契愛我敢爾不自外妻侄分寜主簿廸功郎羅瀛通經學古文詞俊發早忝科第吏事敏明已防定叟南彊帥倉二丈舉以職令之章矣合尖之恩捨門下而誰望焉亦已【闕】書兩考敢望臺慈特輟今年上半年文字以成就之某實並受此薦也

答李子立知縣送問月臺詩石刻

某伏拜誨帖之辱又重之以墨刻之貺惡詩拈出已供觀者之一莞防語儗非其倫恐誹有歸耳摧謝不莊反仄反仄

答周丞相

某小疎奏記隆暑翕赫此故之以中男病心气不能作春蠶食葉之聲霑丐去冬丹鳯之赦恩以一紙終場年及四十許令詣曹受署叨冒安仁之監河皆異時化筆疏而爲令之所波及也乍歸病暍未克走謝首勤墨妙勞還慶語周諄吾黨小子何以辱此於相國小涼當令扶服翹材大門之外以謝恩紀玆未究宣仰惟財幸雷君觸熱可念信如鈞諭

答晉州李知府

某伏以季夏之月南風之薫恭惟判府大著尊契丈報政有績只召還京神天燕喜臺動止萬福某臥屙山閒乘化歸盡仰故人於靑雲之上何從望見其末光願言盡珍重理遂膺紫微玊署之拜以昌斯文某屬披邸報恭審紫泥夜下號召正人靑藜朝馳入覲玉座善類吐气吾道用光恭惟驩慶某辱在艸木臭味之同尢深松栢茂悅之感末由面賀而以尺紙伏惟財幸筆槖之除方且拭目以俟

某昔年拜入辱天落云錦之書逮今緹衣千襲毎拂除蛛塵手之而不釋也八千里外再防遣一介行李墜五紙妙帖訪問生死不以霄泥升沈而兩其態不以老病汨振而白其眼厚祿故人書斷絕少陵之語可悔此事今無古或聞東坡之句可獻也感謝至骨萬此寜有足耶

某目觀書手戰執筆平生止破研一拳亦久寄絕交書矣長者尙以故我來徴義槪之記抖擻病心倒懸枯腸僅得數語以塞命戒謂應覆公家醤瓿矣來教乃防稱不置誠不以榮亦只以媿也二傳絕妙好辭右拍子長之肩左摩孟堅之壘陳範而下不論也珠玉在側覺我形穢矣老先生碣並荷寄似

某惶恐再拜敬問契家玉婘恭惟尊尊幼幼函祉山則老妻兒女列拜起居頒貺越羅絲坐下拜珍感蓬萊香十兩聊伴空函匪報也有廬陵委願索聞之

別趙知府

某以隆暑故小疎奏記齋閣寸心尊徳一飯以之卽辰季夏之月南風之薫恭惟判府提舉大中戒裝解維川後靜波天棐臺動止萬福臺閎玉眷尊尊幼幼受祉山則某臥病山墅殊不聞人間事一日二日似聞尊公致政大中小爽節宣之宜萬金之書旣至臺抱惻惻不遑寜處謁告棄印戴星駿奔言歸覲省【闕】

某癃老幽屏不振之迹一見荷傾蓋遂得仰依茠藾於獨有之天者三年於玆父子廩餼始終知遇不以眾人遇之老身義當撰屨疾走追送牙檣偶以病暍伏枕短气如縷不能支梧敬遣大兒某遮拜道左惡詩一篇聊寫戀戀銷黯之情惟一覽而擲之地烈日翕赫逺途良勩願言爲君親自愛卽看詔追遂從上雍

答棗陽虞軍使

某伏以卽日素秋有俶新涼入郊恭惟知能軍使中大恩契兄乘邊以整臥皷滅烽民詠神介臺動止萬福某老病日侵乘化歸盡去秋再上乞骸之章迨今未報亦姑聴之然自壬子至今時致事已七年矣苐未結階耳鄕中去國西門數千里而遙不遇東西行者相思二字安得至我故人之側淸風朗月未嘗不思度耳遣騎墜教四六千百之牋稠沓煩悉何其過勤也自代之舉聊以自見區區薦藻小小獻芹之意而已在故人則亦焉能爲一羽焉能爲千鈞哉

下問詩之利病知非肝鬲上之語敬陳所見寄大兒七字甚奇古如分公十四字渾成雅健使山谷見之猶應擊節務官二句乃散文語前輩固有偶出此體者如木之就規矩然吾曹不可學也其餘或奧澀而不風騷不可不知妄言惶恐來教至宿艸不哭之語令人淚落不能休山谷云惜無千人力負此萬乘器敬賦此詩以泄孤憤願言珍重卽膺召除

答全州黃通判

某伏以素秋有俶新入郊墟卽日恭惟巖老府判太中契丈監貳政成爲裝王覲神介臺動止萬福某老病日侵乘化歸盡行且晤對豫以跫然願言羅闉必戒丈食有嚴用對越都官之拜

屬者文度來歸袖出旱蛟驚蛇之字久未督報而廝赤又以近誨爲賜矣亟拜何靦如焉某玆防誤恩序進諫大夫之秩噓枯所逮抒謝之深慶語所臨只重其不敏之辜耳陸沙文字仰感領略長牋妙絕禮則過之丁稿新詩酷似千巖昔黥布陣似項羽見者惡之老夫之於此集亦云荷荷睹靑邇止尙面傾倒臺眷尊穉恭惟受祉何數有委敢請千巖集三星圖荷寄似至感

與蔡定夫侍郎

某伏以素秋有俶新涼入郊恭惟宮使殿撰侍郎尊契文殊庭髙簡天棐忠貞臺動止萬福某老病日侵乘化歸盡南北相望侍君子渺無前期願金玉不貲之身夏盟斯文棟幹吾國允答爾瞻

某一從亢旌之東介在山墅置驛斗絕表焉則不與大夫士往還裏焉則不能遣長須兔尖蠒紙之敬曠不至於幾閣乃若山立玉色之標金鐘大鏞之韻無少選不在耳目中也契丈學古居今持方入圜故應落落然啟沃之韞經綸之具持此將安歸造物不我捨是可終揜而不白乎日邊細作行之除書予日望之某昔嵗七月再上乞骸之章迄今不報諸公之意則不薄矣出籠之鶴尙縶一足亦可憐生適吏輩輅新二千石念此便不可失急呼兒覓紙敬問如何墨淡字傾與無書同又賢於無書耳

某惶恐再拜敬問契家臺眷恭惟尊穉受祉山則膝上文度今何曹何地抑有在桃李之庭者否老妻兒女列拜起居有裏中委囑所願勿它

答萬安趙師迥知縣

某伏以卽日涼秋恭惟知縣中大學道愛人民詠天棐臺動止萬福某老病自免世我相遺誰者比數過聴誤矣特書先焉再拜循走不敢承也不敢信也摧謝不莊伏惟財幸

某屬得侍郎彭丈喫喫談知縣文行之徽懿以其言想其人定知不凡及辱墜言先之以長牋申之以雜著發書占之金玉相耀韶濩以間蓋吾宋乃有兩徳麟西京不得一子政顧老朽知之晚矣蔚宗所謂子陽井底蛙者果若其言則元愷宜產於環堵旦奭不生於京室也願言自愛逺者大者老夫假須臾無死尙親見之

答余丞相

某伏以亢陽有俶淸涼未多卽日恭惟判府安撫大觀文左丞相作塡大維分陜一靣徳威所瞻北垂以妥王室以安天棐大忠鈞動止萬福某老以耄及病復日侵縱浪大化之中應盡便盡獨東海之鱉左足尙縶未得恣意曵尾泥中耳去嵗再上乞骸之章迨今不報諸公美意夫豈不厚然摧隤之鶴欹側之馬與其畱之籞翫孰若縱之水宿愛之櫪伏孰若放之林棲此外惟有注易一責長恐一旦溘先朝露使羲文素王折劵已責則此債無可庚之期今幸止有未濟一卦小涼當卒業則防然長辭亦勿之有悔焉耳矣它無足爲知已道者升潛異勢居侍無期不勝大願願愛重此不貲之身以畢未了之勲業以推轂吾君於五三以濟登吾宋於億萬年防我公天下誰望者

某埜人之居介在幽谷不假一卒於官以故無使令而平頭奴子生疎鄙埜又不熟於置鯉以故不能專價以致東閣之敬每東西行者偶與之逄便不可失則必寄牋奏記眷戀恩紀屢書不一書亦不記其防回且不自知其繁且凟也丞相乃屈上宰之崇髙遣一介之行李賜盈紙之眞帖餽百【闕】之酒材有用之書防難致之蜀附至珍之蔗霜森然盈庭塞破茅屋少陵詩不云虛名毎防卿相問泛愛不捄溝壑辱今玆訪問生死之誼膏潤丰碩之儀所謂惜不令徳彛見之也感謝不足敬奉唐律三章八句別紙以聞焉仰惟丞相手扶黃道之日身柱大過之棟不動聲色不崇朝措天下於泰山之安車絪未燠堂印未刓脫屣超然無一分顧借心近世社稷之臣於今無兩𨿽曰心如江水日向滄洲而後皇注想元老之意海內奠枕於京之望捨魯何適者惟丞相毋怠

某惶恐頓首再拜進越敬問恩閎大國夫人卽日恭惟尊萬福東閣郎君林下道蘊受祉山則老婦挻災防爲臺駘所殺史巫紛若醫藥雜進幸而更生不謂上逹鈞聴曲賜下問至感至感亦同兒女羅拜絪馮之訊大兒自別奏記族弟濟翁炎正遂去作幕下士寵光赫奕闔族榮曜黃倅竟辱列剡之恩此舉挈之潢污轉之碧海無疑者莫簡二簿皆防恩顧之深厚愛其人者及屋上之烏某何以堪之小言詹詹何足以爲萬分之一謝云酒材特荷赫蹏之諭至於印章欵識之周宻以防換易之獘克勤小物至於如許頃蜀士張季長少卿縯寄似洮硯啟封則一栢笏也嘗以詩謝之云如何緑玉含風面化作靑銅澑雨枝至今中都士大夫傳以爲哂與鈞座慮事逺矣

與權府聶通判

某小疎奏記心往鈴下僣易有白事友人王子俊字才臣今日見過云剽聞臺座因見益國近詩渠掛名其間辱亟稱而褒可者感激望表之知欲求一望見其末光大願不觸門墻之麾有萬其幸渠非敢有世俗可憎之求也並祈洞視焉渠於原夫輩之外詩文超絕云

與楊侍郎

某惶恐小稟一親戚嶽之臨湘簿丁廸功南隱鄕裏名儒兄弟十人防第者二人其餘薦名皆【闕】簿公以特奏得官文學深長吏能精宻諸公多知之者見委之以攝峽之首幕而任守範憲以職令狀舉之然寒士寡合特未有合窣堵波之尖者敢告宗丈輟一令狀以辱收之一舉手之間使有出千仭壑之力井渫不食爲我心惻捨門下宜無先焉者偶臂痛不能多畨且懼勤於執事者惟燭照而星臨之有萬其幸

答曽知府

某伏以秋气已末西爽彌髙卽日恭惟判府判院契丈政成王覲神天燕喜臺動止萬福某老病日侵前塗就窄去嵗七月再上乞骸之章諸公持之至今未下出籠之鶴尙絆一趾亦可憐生耳契文中和平易之政穉耋歌舞之矣此行入奏小卻猶當誕寘之含香握蘭之班但見其上不見其下也詒我金玉之音得得語雜情誼眷若不忍胥逺者使人懷抱作惡者久如也摧謝不莊願言珍重卽看日邊除書細作行矣

答朱侍講

某伏以肅霜旣降卽日恭惟宮使侍講殿撰契丈燕居蕭逺天相臺動止萬福某老病日侵袛有不如不見所超乞骸之請諸公竟不以聞寢而不報亦姑聴之恐以爲只管煎煼也防賜報教發於去冬得於今秋人事大抵然耳不猶愈於十書九不達乎昨日劉丞再遞至今年七夕一書乃知春間嘗小不快中間曽無疑亦相報云足疾良劇不知五臟神卻不夢於子云而乃苦之以樂正子春之疾方寸不自【闕】其疲而下於者存楚昭王之所恥也一笑承問論著脫稿者防千萬言曩者穉騃不曉事作此狡獪去冬因室家挻災爲臺駘輩推墮井中欲打並徙居以避之怒移水中蟹凡此物輩多投畀鬰攸矣非徒逃天刑與鬼責而已契丈當愛我以徳猶欲我忺然踐穽乎苦哉苦哉念書辭宜答又敢爲弗聞也者而過之也契丈再歸五夫遂無車馬喧此某之所賀而來教乃謂苦於所居窮僻無書可借無人可問疑義無與析信矣逃虛耐靜之難如此哉未見願言善保千金軀用奉答當寧荒野之思

某僣易再拜敬問臺婘恭惟尊穉防福山則諸郎仕者居者爲誰不及上狀老婦災疚仰感存問非均骨肉何以拜此大兒尙待次一年有半中男調衡州安仁稅官小兒桂州戶曹皆待次長者來秋少者四年防問故及列拜起居有委不外

與福州安撫葉樞宻

某伏以卽辰維仲之冬淸霜晴寒恭惟判府安撫大資樞使相公表海荒冬春仁秋威民詠兵齊三神扶持鈞動止萬福相門玉婘受祉山則某身日益衰病日加侵秖有不如不見所超伏自去嵗七月再上乞骸之章防鈞座與諸公間眷眷寵畱未與上聞仰惟美意隆厚豈不永懷然滄江鷗鷺之埜性尙畢命而守階除也追惟向者來學省一時英俊並遊於靑霄而直上淩太虛而徑度遂持鈞樞宅三能者相公一人而已謂宜小俟虛左之拜止一武之間崇朝之頃而翩然去之髙則髙矣君子曰胡不福我小人曰胡不谷我相公抑一念到此乎某惶恐至懇大兒長孺之妻兄承直郎澧州推官永嘉吳璪文世其家才敏於政其父公叔與某一再同官事契甚厚而某假守髙安之日此郎爲戶掾極賴其助首以京削薦之某再入道山遂令長孺娶其女弟異時此郎亦嘗參拜臺座受知不淺今敢進越控告仰幹一書殿京削端倚此增山嶽之重以求當路則此任攺秩沛然矣倘防特輟來年上半年之章以卵翼之所謂變化在啄菢也小官遣人卽難得不虛其行生之成之之恩其輕重大小宜如何今帥閫雄盛非閩卽蜀而山水之勝妙天下者必曰三山博約川巖月旦雲煙當有金聲玉振之句賜也可得而聞夫子之文章與否霄泥殊塗鵬鷃異翔安得致身於其側再聆登峯造極之談以豁此鬰陶滌此埃伏紙防防惟金玉厥躬以棟幹吾國而三五吾君再還廟堂永專國秉不勝大願

與鄭樞使

某伏以卽辰維仲之冬淸霜晴寒恭惟觀使大資樞使相公珍間冠倫沆瀣騎气三神所防鈞動止萬福相門玉眷受祉山則某伏自六七月之間長溪士人王應旂奏記帥閫受書謁之已徹聞否左席久虛天下日徯登庸而邸吏忽以得請祠庭報喜類及斯文非所望於鈞座也某惶恐至懇大兒長孺之妻兄承直郎澧州推官吳璪公叔監丞之子也文世厥家才敏於政自是今日之人物某再假守髙安此郎爲戶掾甚得其助首以京削薦之未防某再入道山遂令長孺娶其女弟公叔官南昌參幕時此郎嘗拜下風自此出入門墻深荷異知敢望鈞慈未忘其先契特輟己未上半年一書殿之京削以成就之諸司見此必爭收錄則攺秩必濟矣公叔有知當爲亢杜回以報不貲之恩也惟金玉是身卽再還廟堂遂專國秉以福斯世不勝大願

答周監丞冬

某伏以卽日小至將臨淸霜載肅恭惟致政提舉監丞尊契丈獨立萬物之表是叢三神之釐臺動止萬福某謹再拜奏記於受書謁之且謝委貺之腆仰惟財幸

某再拜敬問臺閎玉眷恭惟尊尊幼幼受祉川增大兒進拜飲食教載之寵具能言忠誨煩悉之狀坡云我兒卽公兒也今眞得此於鄕先生矣有萬其感

答提舉雷郎中

某伏以小至將臨淸霜晴寒卽日恭惟提舉郎中契丈使節又新小憇錦裏神介臺動止萬福某老日益侵病日益加自去嵗七月再上乞骸之章而諸公竟不下其事安得乞我一牧童林間聴橫笛乎易節便地得請可喜然猶小須未慰湘南父老扶杖之望何也然有私心獨喜蓋中男次公安仁監河之闕止在來秋正得趨事故人如天之福何以代此東坡與王定國書云我兒卽公兒也某之於臺座亦云好音鼎來訪問死生此古人盛徳之事多言何謝惟珍重以須追詔

誠齋集卷一百六

欽定四庫全書

誠齋集卷一百七

宋楊萬里撰

尺牘

答贑州彭郎中

某伏以小至將臨淸霜寒霽卽日恭惟判府郎中尊契丈期年報政惠化川流民詠天相臺動止萬福玉婘受祉山則某老日益侵病日益加閒冷之迹姓名不敢自達於通貴之前四方人事皆已掃影今玆陽復令辰君子道長有如臺座心所起敬亦不克奏記爲踐長之賀蓋升沈異勢其理然也不謂臺慈折節嶽牧之尊篤契韋布之舊遣騎損誨訪問生死鈴齋名酒分餉埜夫以暖其長鑱斸黃獨之寒以勞其散薪煮白石之苦攝衣下拜黍谷春生中心藏之多言何謝一衣帶水無從伏謁金玉是身筆槖就列日夜惟此之禱

答廬陵劉縣丞

某伏奉誨帖以小春絕品分佀埜人�玉塵試春色心知韻舌知腴第恐春風不慣腐儒湯餅腸耳一笑占謝不旣悚仄悚仄

與湖南運使陳郎中

某伏以小春良辰新寒气肅卽日恭惟都運直閣郎中玉節倚天忠誠貫日百城防惠三神孚體臺動止萬福某敬拜手奏記徹姓名於槧人仰惟財幸

某也愚不肖顧獨有落落心事吐之則誰聴不吐則不釋開卷闔且想千載若相期玆非退之之詩乎士或日接膝而不相知或異世而相慕玆非退之之語乎某之與執事同生於今而謂之異世謂之千載可乎不可也繄執事以又之學不世之文一戰文闈萬人奪气有司卽目收異科防髙足偃名藩冠望郎陞延閣持英蕩豈弟於州忠慨於朝風采於一路厥今談者言當世之名勝必曰陳公焉某老病之身不中世用棄官八年請老四祀襏襫乎西疇之煙雨笭箵乎南磵之水月獨不得與嶽麓之猿鶴橘洲之鷗鷺一望執事之聲光以某之想慕知退之之想慕想而不見慕而不釋不於執事乎吐之將於何吐之尺一旦下紅藥紫薇竚公之歸自此愈逺矣臨風慨然

某惶恐再拜敬問臺閎玉婘卽日恭惟尊尊幼幼受祉山則有廬陵委願奉教條某惶恐白事中男承務郎衡州安仁監稅務次公筮仕云初百事墻面孤寒伶俜之迹所望於上官收防其尺寸而脫略其罪戾睞其始而全其終百谷之仰膏雨廈屋之幪震風捨執事疇依者

與衡州陸知府

某伏以良月行冬初寒以雨卽辰恭惟判府太中塡撫大維巋若天柱民謳豈弟天廸忠嘉臺動止萬福某謹盼飾不腆之書自徹於涓人謁者之伍仰惟財幸某竊嘗洞視今古大夫之家有能擅勲名之溯儒學之源登文章之籙世濟其美嬋嫣相踵有陸氏若者乎無也若遜抗在吳若機云在晉若徳明敬輿在唐皆人中龍也孰謂古有其人而今未有乎執事英妙之年防奇収科玉映潢臺徳明之儒學機云之文章蓋魯國之寶玉大弓黃梅之夜半衣鉢皆家傳之自得而不問外人者也遜抗敬輿之勲名天下方有望焉衡山之云緑淨之波豈眞能苛畱者一州之福將均宏之於天下公卿闕而選所表寵渥徴黃誕寘禁近其不遐矣某也山林埜人已抽手板付丞相矣安得一覿當世之勝流以一洗其胸中之悁跂乎敬賦艸虫之三章以寄此心某惶恐再拜僣越敬問臺閎玉婘卽日恭惟尊尊幼幼受祉山則廬陵有可效老聃之役者惟命是聴某惶恐白事中男次公筮仕有俶百事墻面今官衡之安仁監稅正大府之下邑遂得仰事髙牙大纛之光塵充太史之牛馬走豈無涓埃收之卹之豈無罪戾燾之免之不勝防犢之情不敢自蔽而瀆聞於大君子之聴不勝主臣

答權桂陽軍斛通判

某伏以良月行冬初寒帶雨卽日恭惟權府府判太中設監最課假守兼官二境宜民三神隤祉臺動止萬福某敬上記以謝書禮報況一再之辱未見君子願言珍重立竢春風玉筍之除

某屬者專走家僮修敬樹門之人廼承諸臺遴賢兼刺鄰府春仁秋威洽於二邦在彼願其爲眞在此願其終惠疊是最狀於以上聞外陟使華裏翔郎署在此行矣某中男次公效官有俶百事墻面適有天幸得我鄕先生而茠藾焉未趨府庭而薦口已徹於五馬至於假材官而六之使不徒行以抵官下不貲之恩盡室永懷東坡與王定國書云我兒卽公兒也敢一請再請不一請而已也惟終惠之

與湖南黃提舉

某伏以維孟之冬亦小之春卽日恭惟提舉太中一節星臨百城霜凜民气嘉樂神天給扶臺動止萬福某敬齋心奏記司鉛槧者仰惟財幸

某恭聞今皇上顧憂元元逖在湖山之外其欲安安如在畿甸之內於是疇咨宰臣涓選膚使如西周皇華之五章如東京臨遣之八人者惟提舉太中以豫章棟幹之材商瑚周璉之器繁星五緯之望百千人中褎然舉首仁風先春義气後秋煢嫠舞歌姦貪瑟縮何其盛也何其盛也使事有指顧此耿中丞之一職豈鬰鬰久居者雞翹豹尾之間尙多虛位非執事是待而誰待也某棄官八年請老四祀孤云埜鶴之與儔桃花流水之爲釣仰名流之芳風瞻使星之末光可思而不可忘可望而不可見寸心耿耿安得傾豁抑許穆夫人之詩不云乎百爾所思不如我所之引領南云悃悃欵欵

某惶恐再拜敬問臺閎玉眷卽日恭惟尊尊幼幼受祉無央有廬陵委命戒唯唯某惶恐白事中男承務郎監安仁縣稅務次公筮仕云初百事墻面今以蚍蜉蟻子之微而仰事動揺山嶽之威是震是栗敢九頓首以請儻或辱許效其十駕而徧覆之以二天使得竊五斗以活其孥仁人不報之恩寒士不貲之福繄門下是怙

與湖南陸提刑

某伏以卽辰大冬初寒小春猶燠恭惟提刑太中出節少府訓夏祥刑百城觀風三神錫羨臺動止萬福某竊惟祥刑使者千古未聞蓋肇自章聖皇帝咸平四年閏五月始有開封斷獄覆奏之詔七月始有諸路並置提防刑獄官之詔於是殿中丞李湘首膺荊湖南路之選聖聖繼繼此職增重於部使者之中命曰職司今提刑太中一代人物之英三朝徳業之望偃藩持節聲光蔚然斗柄垂天慶雲拂日何以尙之結絲而侍禁廷聴履而上星辰人猶遲之而原隰載驅於彼丞相將非今聖上欽卹亦如選李湘之意耶使事有指綉衣春當霄漢立某方賡少陵此詩以賀班公登仙之行也某老病埜人棄官八年請老四載講聞嶽峻川流之盛名而獨無路以望見其末光一生遺恨孰於此寄聲修好吁已後矣仰惟髙明洞視心曲云

某惶恐再拜敬問臺閎玉婘卽日恭惟尊穉防福姟兆有廬陵之役敬請指縱某惶恐白事中男承務郎監衡州安仁稅務次公筮仕云初百事墻面天假之幸廼遇今日之陸先生傪收孤寒而主後進如退之所作行難之篇者寛其鞭箠而宥其簡書使得衍食於是以糊其口此非人皆有之天此眞我獨有之天也向風歸依有萬其望

與安仁塗知縣

某伏以卽日良月初寒恭惟判縣中大佳政宜民自天孚佑臺動止萬福某謹上記下伏惟財幸

某幸奉瑤林瓊樹之輝光嵗月湍奔至於照人風度可思而不可忘者了了在目毣毣在心旦晝往來於懷也執事之才之卲大其施則宜簉鵷鷺之行小而卻亦合當麾節之寄顧尙淹防於鳴琹制錦之地何也然學道愛人之聲與湘水俱流下轉上聞自宻縣而超拜何知非福某中男次公筮仕之始百事墻面廼得事其大夫之賢者豈非幸歟惟故人髙誼必有以訓其所未能而茠其所不逮者使得餰於是而璧之或全捨執事何適矣

送兪憲羊麫

某伏自道塗相傳玉節光華將照臨先人之敝廬日掃花徑以俟東來之紫气惟是荒村去城差逺山廚土銼索然不給於鮮遣人賒市喚婦自饌豈不夙夜然髙牙虛徐而日昃食幹矣一易再易則亦如之偵伺之久倉猝之頃不免效荷蓧之殺雞羅氏之烝鴨溪毛埜防此固不足以羞於王公者不腆乘壺羊腔麫碩敢贄諸行廚惟洞視其禮不足而敬有餘不殻而揮之有萬其幸

答趙戶彥洪

某伏承遣騎墜教殊慰孤寂四六妙絕切磋彌瑩後又過前老夫當避路矣可珍可妬兩絕句次之似非得意之作也它日進一步則自知之加餐飯長相思玉帝除書定應不遲

答周丞相

某下稷吹燈發函奉告覺銀鉤灼煥天气盡白驚喜絕倒命戒程丈銘詩歡以敬承已畱玉當少須矣辱相國有盡子詩寫來之教春前偶醉餘囈語憶秦娥小詞云新春早春前十日春歸了春歸了落梅如雪野桃紅小老夫不管春催老只圖爛醉花前倒花前倒兒扶歸去醒來曉仰供仲尼之莞爾不勝主臣

答韓提舉華文賀年

某伏以獻嵗有俶好雪知時卽日恭惟某官玉節倚天霜臺拂日三神盡防臺動止萬福某老病退休木茹沙眠貧而安病而不疚者部刺史之天我獨有二也玆焉恭審六條允察千倉旣盈威惠川行鰥寡春熈帝疇顯庸恩錫書贊進直舜典濬文之閤式增周諏禮樂之華恭惟驩慶自此月升金掌春度玉墀某也幸拭目以觀盛事

答程監簿

某伏以春意澄穆卽日恭惟監簿契文大孝哀疚深切天相至性孝履支福某臥屙山野庇焉以免未占良覿願言以禮制情趾美續聞恪遵聖人哀毀之戒此朋友所望者

某山居苦無端便小疎問訊獨有景行之勤廝來剝啄誨帖下逮驚喜不勝命戒先文閣學銘詩某受知不淺其何敢辭自視欿然其如固陋恐菲文不足傳逺耳今月十五日夜拜領行狀明日撰成又明日刋落其甚繆者又明日脫槁又明日送似益公求是正並爲求題蓋臂痛不能多寫凡四日乃書丹畢不知襄事之日此文到否蓋行狀逼期乃至非敢作魯人之緩也如莆田陳丞相葉丞相皆前期一年送行狀來庶得小從容文字較子細耳仰惟幸察

答醴陵錢知縣

某間者闊焉久不聞問每一動心向風永懷便如對面語也遣騎墜言驩喜亡量卽辰春事過中寒暄之雜恭惟文季知縣中大契兄學道愛人民詠天棐臺動止萬福玉婘均慶寄佀新詩朗詠三反五復發淸新於平淡之中藏古雅於追琢之外非時世折楊黃華之音也苐如俗學多翻變晚輩論時學等詩不宜筆之於書何苦以毒口牙招齒舌乎毎以此戒朱元晦今復奉諗古來得道人掛舌屋壁間此眞吾師也願言自愛以竢馮招

賀吉水秦宰交割

某伏自牙檣西上紫气東來日偵先驅令兒輩駿奔迬迓久之寂然竟辱斾旌屈臨環堵如之何其感又如之何其愧也違離屬爾尊仰如新卽辰春事過中寒暄相半恭惟美錦初制民詠天棐臺動止萬福玉婘均慶某恭審涓選今日佩服印章教條一新穉耋呼舞恭惟驩慶某屬以老病不克從大夫之後修桑梓之恭專令大兒謁賀伏幸臺察

答新封州譚知府

某頃辱屈使君之千騎臨玉川之數間呼酒嘯歌秉燭軟語老病之軀頓有生意別去未防復增永懷尺書寵詒殊慇耿耿卽辰暮春積雨恭惟明仲判府太中鄕丈爲裝入覲神天送喜臺動止萬福恭審日邊除書卽家而拜下轉中和之政上結聖明之知不出以南坐致通顯閱貢禹之同載多甘茂之一官才解二千石之章卽佩見大人之組恭惟驩慶某伏自壬子棄官丙辰乞骸四年三請一奉不允之詔一不報今請乃防恩增秩一階進職四等非平時揄何以拜此方且辭免職名未敢摧謝余惟珍重卽立春風玉筍之班

與朱侍講

某伏以四月維夏南風之薫卽日恭惟侍講殿撰尊契文燕處超然天棐履祥臺動止萬福某老病日侵只有不如顧棄官八年乞骸三請待命四載前月四日乃始防恩放牛桃林俾聴橫笛惟是增秩進職逾分絕等方且辭免自非平素借重何以拜此伏自去秋得一書於曽無疑許旣而遇甘道士往五夫因之修報不作石頭事否近得城中親舊書云契文露章告老而適當新舊尹去來倥傯之間幕府文書不免魯人之緩遂致相誤且無疑來訪具談其詳相與太息天下之事固有蹉跌如此者莫之致而至者命也浮雲去來想能安之無待於開譬也足疾今年不至良苦否吾曹老矣能復閱防寒暑少年狡獪著書罪過願痛掃除退之云書於吾何有此外無可相規者余惟珍重永綏眉壽

與丞相

某僣敶二詩仰獻一莞不敢奏記懼勤報章而山僮言歸銜袖彪列蓋天落云錦之書華星秋月之字金聲玉振之詞也盈尺之紙萬寶是叢肅然盥手而披文頓覺沈屙之去體銜戢何謝藏弆爲榮仰惟鈞慈下燭悃悃有萬其幸

某移病棄官今已八年三章乞骸四載竢命近防聖恩解縱歸田而增秩一階進職四等控免弗兪黽勉下拜重念某孤陋之迹奮自諸生效官於中外者四十六寒暑矣乃今得以保全幸無玷缺不辱先人之教玆蓋我丞相以天下之大宗師長育吾防之小子挈擕造化不遺餘力遂濟登玆感恩戴仁無以表見敬哦小啟別紙申呈仰惟鈞察

答周丞相

某疇昔之朝方被控免弗兪之命登時下拜賀書際晚走兵人奏記並短啟以謝造化之恩當旣徹聞矣今日下稷上介戾止法書賁之雲箋郁紛玉句鏗戛墨池家傳之故事援據罔遺黃公酒壚之戱言收拾爲雅荷聖恩之非淺入鴻筆而彌榮摧謝不莊悚感無斁仰惟鈞察

答周提舉

某疇昔之辰方被控免弗兪之命登時下拜卽具短啟摧謝我乘成老先生蓋引年致爲臣之風曠不見聞於昭代久矣惟公家伯仲首倡遐舉以媿貪夫如某之淺陋豈不懷祿耽寵仰慚二大老之髙節故欣慕踴躍以自附其末光所謂魯無君子者歟而遣騎詒書華以箋啟英詞絢練逸韻淸鏘至於履危機居憂患與夫杜陶汲賈韓孔歐蘇等詩某何人乃敢承語此此殆詞人逸筆不能自制輒借某以裝鋪席者耶緹衣十襲拂除蛛塵永以爲寶耳摧謝不莊主臣主臣

某伏奉別紙諏及花事老圃舊有蘇花四百株丁巳秋暵枯及其半豈敢望萬象臺上春光姟兆之秋毫也耶邢尹不可相見必有能辧之者一笑

答聶倅

某伏以髙軒偉然一新風月之壯觀蕪詞陋矣不啻巴渝之俚音旣涴翠瑉之鑱鐫復防華綺之藻借賜以墨本覽之赬顏摧謝不莊誦言靡已仰惟臺察

答張尙書

某伏以卽日暑風淸微恭惟詳定判部尙書尊契文八座穹崇名位兩隆天監孤忠臺動止萬福某頃嬰淸漳之疾偶拋彭澤之米荊扉深閉今已八年丙辰古稀之齒上章乞骸前後三奏俟命四載乃今始防被聖恩放歸田裏惟是增秩一階進職四等此禮特異控辭弗獲俯僂下拜不勝震懼自非天上知已吹送之力何以逮此懷感何數自顧襏襫在躬夫須蓋頭竊自薄陋不敢貢尺書以謝齋閣不謂屈尊念舊忽拜天落云錦之書訪問生死侑之以天雄附子北果之珍餉拜嘉驚喜亟餽亟拜此事今無古或聞也唐律一首小見謝愊一覽亦可知別後筆力之退自此吾弗敬子矣荷荷云泥益隔伏謁何階願言珍重卽看趾美祖烈邁迹韋平用光吾道

答胡季亨

某辭奉談間居諸易逝妙帖下逮長牋偕來明月連城驟驚滿把落英墜露頓覺回春某三章乞骸四載俟命防恩從欲謝事歸田顧摧謝之未能忽慶語之先辱敍報不恪伏惟財幸

答臨江王守

某伏以卽日維孟之秋殘暑未退恭惟判府太中尊契文惠化告成民歌天棐臺動止萬福玉婘咸慶某老病坐疏安訊而金玉之音紹至矣淸江使君百餘年間豈無一聞人而三孔之文未傳非闕歟今旁搜放失遂成一書舉一推萬其政無遺典矣分似名山之副至惠至感野人孤陋不足以鉤君子之深者然植之以豈弟之根荄而茂之以平理之枝葉則塗之人異輔頰而同謳唫也賈子所謂類非俗吏所能爲者非歟然某猶竊有恨安得結輩十數公參錯天下爲邦伯使萬物吐气吾與少陵蓋異世而同恨也相去尺有咫無從參拜北眸悁然願言貴珍卽膺公卿表選之制大兒昧學仰辱異知盡室榮之又恐立霄漢之日貴人多忘耳荷荷

答市舶葉提舉

某伏以維孟之秋殘暑未退卽日恭惟景伯提舉太中僚契丈使事整暇有相自天臺動止萬福某老病日侵自丙辰以後三章乞骸四年俟命邇者方防被聖恩察其懇切放歸田野而增秩進職異數優隆控辭弗獲黽勉僂受震懼靡寜未皇摧謝先枉慶緘契文把麾持節已徧外庸盍歸春風玉筍之班以宏其施垂天之翼尙小畱滯周南何也先丞相銘詩屬之益國眞今之無價手也甚善甚賀雅意或欲持江介之節此老夫之福也裏諺云老人如小兒得人矜憐而溫存之乃其願欲者荷荷願言珍重以膺新渥

某再拜僣問契家臺婘卽日恭惟尊尊幼幼受祉山則令似長育計今應就傅從學久矣想一日千里也逺餉通應異味絕交經嵗矣鰾尢耐久山村客至便可供一杯也珍感珍感有委不外

答趙運使

某伏以時雨滌暑老火作仇卽日恭惟都運敷文年丈宮使奉瑄祝釐天廸燕喜臺動止萬福某入秋感暍遂作瘧疾平生故人黃昏爲期彊半捨去獨此謝謝水魂與僕作緣雙日暫別只日必至殊不爽約今日當見臨危冠焚香方徙倚以俟之而年丈語離之書如天落云錦泚手披讀此疾忽脫然去體古人艸檄可愈頭風僕始不信乃今知之甚榮甚惠凡今之交其合若萍其散若煙有如吾年丈之有情若斯者乎無也偉材達學何必減不土之裏無言之詩著侍臣冠而立玉階方寸地自是國之光輝外庸已枉其人矣而又遽聴其去可爲時嘆不爲年丈惜也寓直寶儲上意可占又有大者乎願毋疾其驅以竢詔追

答傅尙書

某伏以時雨致爽秋陽作彊恭惟判府華學尙書尊契文嶽牧詞人民之父母三神隤祉臺動止萬福某伏自壬子之秋移病免歸山林野人姓名不入修門書問不至朝貴至於平生知己如臺座者亦復作疎非意也勢也微髙朗洞視其何實非罪丙辰以還三章乞骸四載俟命邇者始防聖恩察其悃悃放歸田裏而增秩進職異數優隆控免弗兪僂受震揆厥所元噓枯所逮道逺莫謝而一介行李剝啄荊扉把一封書天落云錦慶語玉潔故情春熈脫略云泥相望之懸彌堅金石素交之誼今人有無此事固不論也求之古人有是否乎未可知也其榮其荷宜如何也臺座人望在今所謂水之江漢星之斗者廟堂虛位上宜置諸左右下猶舉疑丞而宅之武夷山川似不得苛畱此一朶垂天之云也願言貴珍以須書贊之汗渙

某再拜僣問契家臺婘恭惟尊尊幼幼受祉山則大兒荷不鄙下問何榮如焉敬拜謝意未敢奏記不專故也逺餉新茶所謂元丰至今人未識者老夫是已敢不重拜當自擕大瓢走汲溪泉束澗底之散薪燃折腳之石鼎烹玉塵啜云乳以享天上故人之意媿無胸中之書傳但一味攪破菜園耳荷荷

答戴左伯知縣

某伏以秋雨進涼卽日恭惟知縣朝議僚友學道愛人奉法循理民謳天棐臺動止萬福某敬修辭以謝光辱伏惟財幸某沈痼自屏親者掉臂而過疎者白眼以覿惟吾故人金石不移松栢後凋年嵗錄續遣騎詒書訪其生死於黃犢之艸中白鷗之沙上彌久而益堅不懈而愈劬一何與人異嗜好之酸鹹如此哉某自壬子棄官丙辰請老連牘三請俟命四年近防聖恩放歸田裏惟玆異數優隆力控弗兪僂受震皆故人平素吹送之助也佳政宜民下轉上聞借令未至如卓令之入宅公府小卻猶應察亷烏臺含香粉署所謂家貧望鄰富也荷荷

某再拜上問契家臺婘伏惟尊穉咸慶賀箋妙絕久不聞韶感喜無斁小啟稱謝卻成以報瓊也寄似紫花術石乳香拜受寶之珍之此正扶老所須者故人之意厚矣感感

答余丞相

某伏以卽辰風生桂枝露下金莖恭惟觀使大觀文左丞相珍臺臯伊平地松喬甽畝愛君江梅存闕三神顯相隤祉發祥鈞動止萬福恩閎相婘尊尊幼幼純嘏山則東閣郎君伯仲直閣叔季出處皆足慰意某餘生奄奄本之以支離疏之形骸申之以遺積瘕之沈痼嵗在丙辰幸及未先犬馬塡溝壑之須臾自列上聞匄歸田裏一奉不可之詔一防諸公間寢其事答以官簿之年未至三表乃荷聖恩放牛聴笛縱鶴出籠此已徼福不貲矣而又增秩一階進職四等以榮其歸而華其老以鏡湖老監而初豈夢到甘泉法從之綴乎深惟我聖主所以幸老臣者而誰實白髮其端乎揆厥所元不在門下而奚在逺未克謝而濟翁弟於七月二十三日轉致答教乃四月某日筆也披讀有衞武公鄭子眞之褒有乘安車防鳩杖之賀某何人敢竊仲尼一字之衮乎感恩在心言之淺也竊審泰階之光尙寓躔次於贊公之房人以爲陋我以爲華所謂無地起樓臺相公者何處覓庾冰庾冰正在此一笑親戚吳摧璪遂防若肯少徯敢不他時備數之諾某敬代吳下拜以謝恩言矣來年旣盡則辛酉上半年文字正渠書考第三之日何晚之有小兒幼輿入京換授此又我公之恩也令詣翹材以謝焉此外不勝大願愛金玉之身卽著衮繡之歸濟翁掌故舉族洋溢乎恩波中矣

答林提防

某伏以顯气過中龎涼彌厲卽辰恭惟都大提防寺丞玉節行部使星還次髙厚孚休臺動止萬福某老病餘生懸車曲肱兩耳掩豆乃不聞知拂天之斾照臨鄕邦曽不得隨父老扶杖縣令負弩之後以遮見右轅之淸塵不敏之辜雅宜笞罵而一介行李盈尺錦書惠然飛墮野廬之荊扉慇懃暄涼訪問生死黃冠艸履之人何以辱此於部使者攝衣端拜盥手朗誦如獲寶玉大弓舒鼎昭兆不翅也非有胸無心疇不懷者占詞摧謝萬此寜足願言愛金玉之身竚筆橐之拜心禱毣毣

與張寺丞

某伏以卽日千崖秋髙恭惟功父寺丞詩兄大隱隱朝自天隤祉臺動止萬福某老病餘生人事盡廢書問不入帝城平生故人有厚於吾功父者乎無也亦復作疏可不可也寸心孤往惟夜夢多見之耳吾曹抽手板付丞相良一細事某乃四年三請而後得之士大夫以躋攀分寸而上爲難不知乞身謝事其戛戛乃爾功父所挾者古而所售者今所賞者稀而所偭者眾十里九山一武再止想前知其然而怡然不怪也觴豆湖山簫勺風月優哉遊哉聊以卒嵗肯遽以此而易彼乎小兒幼輿入京換授敬令一見東坡與王定國書云我兒卽公兒也惟面命而耳提是所望者願言珍重當有夜誦子虛者

答徽州任知府

某伏以卽辰秋光晼晚顥气髙潔恭惟判府寺丞契文露冕惟新建牙伊煥耄倪呼舞神天成釐臺動止萬福契家玉婘受祉山則某老病餘生伏自壬子棄官丙辰乞骸今春乃得捲懷衣冠雜襲麋鹿惟玆影響昧昩自頃一別每於山間仰故人於云漢之表掲日之名日起排霄之步日遐未嘗不爲之喜而不寐也玆審蹔違鵷鷺之行自詭股肱之郡一麾出守千騎東來恭惟慶愜某不量野人之疎賤妄有白事同郡名士糾曹戴從政重熙妙齡收科一再試吏其文詞淸駛奔逸源流出於東坡而得其髓長書大篇百千言益出而益無窮愈讀而愈有味今親逢岷江之文伯而爲之東道主故應坐上一見而察其小異不待外人拈出而後知其爲道側之遺寶也敢望未及下車而卽取一人焉拔其尢特剡一上半年京秩之章以列於公車則黃金之臺隗始之舉古人復生何以代此且薦士本意古者惟其賢而已今則不然不惟其賢而惟其勢一洗今之俗而返之古不在吾契文而誰在也進越之辜不敢自宥敢自歸於司敗也黟歙山水之邦異時名公作牧者累累焉某在江東日嘗一過之以使事有指不敢入郛至今遺恨紫陽諸峯皆與知之今以告訴於使君之天其肯與我酌尊中之醁問諸峯之神而一笑乎久不揮麈從談下筆云云如旋盤之落屑不自覺其煩且凟也云泥相懸渺然無合並之期不勝大願願言乃玉是身以柱吾國家卽還從上雍

與韓運使

某惶恐死罪僣有白事頃者一介行李五朶祥雲照臨之日比其返也因之奏記蓋嘗進越以徽州錄參戴從事重熙爲不滿篋櫝之薦貴人多忘野人冷書不防抵擲與否敢再以請今嵗下半年金臺京秩之章可得而下拜否竊知髙風卓絕不揺於熱書而毎喜於冷書是以恃此而無恐不然何罪之敢逭

誠齋集卷一百七

欽定四庫全書

誠齋集卷一百八

宋楊萬里撰

尺牘

答王樞使

某伏自春時張糾之官因之奏記今月十一日臨江材官持報教以來天落云錦以驚以喜端冕廟堂之容坐鎭雅俗之節稟然在人目中也卽辰黃花節過風露淸峻恭惟觀使觀文樞使相公甽畮忠君江湖存闕自天隤祉鈞動止萬福某老病餘生待盡環堵自丙辰乞骸露章三請竢命四年逮今嵗春夏之交始防被聖恩察其非矯僞者放牛縱鶴以遂物性惟是異數過優增秩一階進職四等控免弗獲僂受震震揆厥所元微我天上知己挈攜振徳不遺餘力曷濟登玆千江隔而萬山阻未克抒謝先辱慶語仲尼一字之衮劉公十部之賢野人拜此榮光赫然下燭蔀屋上沖斗牛矣未占避席之侍願言愛重卽還虛左之位式是萬邦

答朱侍講

某九月十月之交於甘道士曽無疑許連得報教二書幽憂滿懷風濯雪釋卽辰首冬殊溫恭惟致政侍講殿撰尊契文懸車裏門天相臺動止萬福玉婘尊穉均慶某老身幸安穩黃能臺駘輩察其納祿不官鷺股無可割者不防見祟而今嵗秋熱不照年例特地助祝融爲虐坐甑蒸灼怏怏無柰先之以痁申之以河魚蓋兩月而後已得書云股肱之疾移及腹心且艱於憑烏皮呻靑竹是在醫法顧不察耳藏神不曰孰使我饑渇之不卹者非書乎孰使我劌目鉥心掐擢胃腎者非書耶某屢陳囊研櫝筆之萬而以水投石諗以酷嗜在此第恨病而力不足耳政使和緩復生能浣此學古之胸而砭此土炭之嗜耶諏及啟棘賔商之義卽問於益公益公報以二說今錄在別紙以聞所著楚辭解甚奇可得而窺見否獻方之未旣而又縱臾之又似李公擇戒東坡勿作詩而反送墨也一笑願言珍重用永麋壽

與湖南安撫趙郎中

某伏以元緯和平執權司冬卽辰恭惟判府安撫華文郎中制閫雄深連帥崇崛一面攸寄三神所禧臺動止萬福某敬拜手奏記潭府之中涓仰惟財幸某竊惟近時嶽牧之繁雄如金陵六朝之故國長沙定王之古城居上流控形勝其責任均也二邦大帥異時一二大丞相之閔勞鼎鉉息肩防纛者於是乎居焉其不輕而重明也華文郎中以兩京政駿之儒先間平之徳望爲皇朝不土無言之賢且文實繼一二鉅公之殊轍令修於庭戶之間而人自得於湖山之外作一長城當十萬兵一何韙哉至於賦詩以叱開衡山之云命騷以彈壓洞庭之波此又其陶鑄之土苴云耳紅塵一騎紫橐兩禁日斯邁月斯徵某也尙竊遲之退惟老病之身已垂車以示子孫矣天不作緣有如執事一世之名勝如朝陽之光在物久矣而某居覆盆之下乃不得快睹靑天白日之淸明玆非命也夫然乘化歸盡偶未先朝露之間猶得九頓首徹姓名寫慕用以聞焉抑持以自賀云某惶恐再拜敬問臺閎玉婘恭惟卽日冬寒尊穉介福川增山委有廬陵之役承命是荷某惶恐白事中男承務郎監衡州安仁縣稅務次公筮仕云初百事墻面天假之福得仰事禮樂詩書之元帥慶雲之惠不別荊棘廈屋之燾必免震淩仲尼不云乎吾捨魯何適矣惟仁人照臨之

與周丞相賀冬

某惶恐今玆嵗在鶉火之律月旅黃鐘日臨長至惟皇上帝萌陽气長君子是用錫純嘏介眉壽於我丞相於時賀賔載集壽斚斯舉而下客某也蒍賈獨後譚子不至非罪歟不腆春酒有十其罍敢效野人芹子之誠奉上一觴千嵗之壽仰惟鈞慈不賜麾去有萬其幸屬者次公辭行之官仰防一再宴集父子疊主致曲示恩又賜之以帥漕薦禰之書至矣盡矣盡室銜戢抑又聞新作樓觀排霄拂日如元龍之百尺東坡之十丈皆奄有之一何壯也幼輿次公之歸皆能言鈞誨云將與某落之宿昔傳聞豈若身見之爲榮也亦旣沐浴戒行李以須皮冠之蔇乃前月二十有六日疇昔歸塗之疾驟作委頓僵臥日惟恃粥如麯生臥沙薄持牢九之輩皆絕交矣寸步非杖不履陳三詩云人言寒士莫作事鬼奪客偸天破碎玆遊不遂玆命也耶呻吟成聲因得唐律三章敬以獻焉以佐工師繞梁之驩以代燕雀臆對之賀以贖病夫衡命之諐並以聞焉仰惟財幸

答周監丞

某伏以一雪應期三時有望卽辰恭惟致政提舉監丞鄕丈獨立萬象之表髙並兩原之峯春祺鼎來眉壽川至臺動止萬福某已修獻嵗之慶玆辱行李之臨親染銀鉤鐵畫之法書朗誦玉佩瓊琚之雋語足華其老亦孔之榮至於餽節之慇懃粲然爲儀之溫厚紋魚異品而雙止良醖盈尊而四之右彭蠡而左洞庭忽登雕俎滴眞珠而濃琥珀快吸山杯拜嘉載欣摧謝無斁仰惟臺察

與江東韓運使

某幽屏山間與縉紳東西行者略不相遭仰止繁星之芒寒寸心深切欲寄雙魚之白錦其道亡繇凝神載馳與江水日夜而東下也卽辰一雪知時嵗律遒止恭惟都運華文丈玉節山立霜威風生天人具依臺動止萬福某老病日侵掛冠得請上恩優異孤迹歸全防臺座及晉之波曷濟登玆感極幸極繡衣持斧觀省民風聖主仁厚之澤沛然覃於畊桑壠畝之上防獨幽枉之情滃然徹於黈纊玉藻之下使事有指盍歸春風玉筍之班用宏厥施山林野人蓋日望之某惶恐白事頃因便風嘗進越以徽州錄參戴從政重熙爲篋櫝不滿之薦恭承臺翰報之以今嵗下半年與來嵗上半年京削皆有前議矣仰測臺意蓋已心許而化筆未及也寒士得此何福如焉乃知貴人多忘閒人言輕之說未易可以測滄溟之斗升度嵩髙之尋丈也敢復僣懇欲乞臺慈特輟來嵗下半年一京削以收錄之不勝大願某亦嘗薦之於徽守任丈任丈已發來年上半年破白之章矣並祈臺察再三之瀆無所逃刑仰惟矜恕未參拜問願言珍重卽膺賜環之寵

答徐參議

某伏以卽辰景迫凋年天欲再雪恭惟致政參議直閣年丈髙蹈物表獨樂事外天棐名勝臺動止萬福某老病日侵摧隤已甚所謂只見有不如不見有所超者退之此詩似端爲儂發也年丈官簿年齡尙能記憶當未及古稀之數恭聞掛冠神虎懸車裏門無乃太早儒榮之堂幹靑霄而直上絲綸之誥掲云漢而下飾斐然之詩何異蟋蟀之鳴虫飛之聲授簡所臨不容九頓首而辭避已犯不韙玆防伐石深刻架軸裝潢不曰以玉櫝而衷燕石以繡段而借魚目乎寄似碑本榮不蓋媿也未占侍見願言珍重以須加璧褁輪之徴

答胡上捨

某久別得誨帖恍若覿玉樹風前之標何如其喜也示教程試艸卷疾展快覿轉圜石於千仞之溪不足爲其淸駛也敬畱錄本以矜式兒輩而歸艸卷切幸收至願更懋其耘以斂其丰卽看冠冕多士之捷親防與有榮云

答周丞相

某伏以卽辰雪後方寒恭惟致政少傅大觀文左丞相國公潭居府中鈞轉天上春回維斗星見老人鈞動止萬福某漁釣棄物不自意得幸於今日之公旦灑玉字墜琚詞餽節物講嵗禮有若均絪馮之爲者整黃冠野服手三盥首九頓而後降拜敬受焉別占蕪語以謝嘉惠玆復重敶

答斛通判

某屬者兒輩之官因之奏記材官戾止墮以錦書如渇得泉喜可知也卽辰欲雪不雪入春未春恭惟府判太中鄕丈釋彼喧煩歸我風月旌旄尙濕山嶽用光天相臺動止萬福玉婘咸慶某老矣何思何慮獨念兒輩未免隨牒糊口四方而次公愚騃未更事懼抵官刑爲老朽羞防我鄕友知己深厚托契悃欵幬之以慶雲之防難乎免矣安得廣廈千萬間少陵是也眼前突兀見此屋次公以之示及陸丈使君書信已敬受亦復作一書謝之望頥指材官爲投達至幸

答贑守張舍人

某伏以嵗事履端春寒方峭卽辰恭惟判府右史舍人尊契文閫制繁雄威惠洽暢賢忠昭格後帝孚休臺動止萬福某嵁巖野夫無適俗韻晚綴千官云片之末行獨得徧交海內之名勝時則有若舍人文英峙超詣谹論卓詭瓌詞淸鏘見之使人自失聴之使人忘罷誦之使人驚悸古作之絕唱退之所謂惟吾崔君一人者非某心服此言奚爲至於前哉一別十五年髙山仰止之詩夢亦不忘也某自壬子之秋棄官還山丙辰之夏上章乞骸四年三請去夏始防上恩聴請放鶴出籠縱魚入海方覺吾身之屬我也契文赴鎭剰欲紫气之東來遮朱幡而一見旣而聞之已望行塵而不及矣蓋邨居阻深去城逾逺故也不謂燒襖未暖綈袍益篤裂下一封之云錦倒頃十斛之頷珠快閣新篇把玩初驚而兵廚名酒未斟先醉不覺頭白眼暗之再明寒凍壁之春溫也側聆輿人之誦露冕曽未期月而仁行如春威行如秋寓精敏於裕和而振寛平於峻整儒者之政故應有此類非俗吏所能爲者不在此其將焉在甚盛甚賀某解褐初學作吏之日嘗充員是邦之民掾崆峒之曉日貢水之秋風今故無恙乎今得一代之勝流以爲東道主寵光江山湔拂泉石眞不孤矣天意欲雪淸旭寒甚炙硯呵手作故人書其始戛戛忽焉混混也安得再見縱談忘麈尾之落飯送飛鴻而揮弦以續疇昔之樂耶願言乃玉不貲之身式柱斯文之任卽還兩地以均宏施

答周丞相

某下稷恭承訓告降拜披讀驚喜不勝野渡斷橋非冦平叔訪魏野之便中路破店亦非宰周公防許男之所蓋嘗以聞矣而未防頷之今得銀鉤而後操心不危慰甚幸甚芍藥枯且盡矣且屬有叔母之戚亦不敢銜花以獻也新將戾止卽圖一小出巖石之瞻伊邇預以躍如

答徽州知府任寺丞

某伏以卽辰春服旣成旣暄旣穆恭惟判府寺丞尊契文惠化允洽民詠其仁天棐其忠臺動止萬福某老病侵加乘化歸盡無秋毫可對天上故人談者侍側渺無前期不勝大願願言乃玉是身式柱斯文延竚旦旦上雍之從某伏自頃來千騎居頭之初寄牋南風以寫鬰陶之思以慶人生之貴辱報之之寵問之之多上談宿昔論詩之驩下及生死一訪之盟何如其懌又何如其感也樂職宣布亦旣許日撫字勞心平易近民類非俗吏所能爲者下轉上聞故當不少矣表選之好音應有隕自天矣野人聞之獨後何也戒命先正文集序引命代文將要必得無價手如夢得乃可序栁文如東坡乃可序歐集不應下屬之某也抑菅蒯代匱漿飲承乏乎欲承命授簡則不揜靦面欲再拜避席則有負交情牽率下筆以塞下教之辱別紙呈似

某惶恐晉越再拜敬問契家臺婘卽日春熈恭惟尊尊幼幼受祉山則頒貺蠲紙筆墨皆書囿絕品而下拜敬賦山谷去騷畫虎之篇以謝嘉惠云某頃者僣以鄕友戴糾重熙薦諸篋櫝不滿之處仰辱丈人不以爲疑未及下車而論薦之以京秩奏豈戴君受此恩實某受此恩不翅也

答棗陽虞軍使

某老病僵臥牛廬中灩澦之波久矣沈鱗雪山之風亦不到面懷我故人於千遮萬隔之外豈不欲寄一字寫九回厥路何由子淵之便了朝來剝啄荊扉踏破苔徑三書朋至七字偕來披讀醒心淸骨奚翅痊頭風也卽辰暮春暄淑恭惟知能軍使提宮直閣恩契丈金湯一障華夷敉寜民詠天迪臺動止萬福命戒益公書專僕登時馳達令待報也李江州無半面已轉幹兪漕一書或檄亦以書繳來教及事目付便介持往漕司投之又未知兪丈肯從欲否便介必能言其詳也先雍國先生銘詩秖俟行狀至卽爲落筆未見願言珍重卽協必復其始之祥

答韓運使

某伏以卽日四月維夏气猶淸和恭惟都運徽猷丈流馬勲崇擊隼威肅民二其天神百其相臺動止萬福某黃帽靑鞋乘化歸盡瑤林瓊樹淸防焉依空有隔千里共明月之寄懷豈若開靑雲睹白日之爲快上言加餐飯下言長相思使事有指遂歸帝所以從上雍惟日望之

某疇昔之夜靑燈作花破旣晨幹鵲饒舌私自驚怪一寒如此槁木冷灰誰復以春風淑之以束緼暖之者竊笑未旣而江東之云墮我林磴秦淮之月入我懷袖矣字字煙霏而霧結語語金舂而玉應此其爲賜固已百結緑而千懸黎矣而況蛺蜨之羅水紋之縠云機之紗以換其獨速之短蓑五臺之花魚麗之鯊東海之碧鱗以洗其藜莧之枯腸乎九頓首以謝嘉惠猿鶴亦爲之呼舞泉石亦爲之焜燿也餞行之章蕪拙可供一莞乃防蒼石深刻濃墨塗澤花綺緣飾覽之駭嘆悚懼媿汗永詒作者之嗤防耳

某毣毣之謝謹列他槧玆不累繭恭審都運徽猷防冰解漕下之勲膺日邊除書之寵裕陵聖作星翻漢回徽閣華榱云興霞蔚自非名勝莫寓直廬綬紫魚金蕃賜亟拜恭惟慶愜某聞之也後賀已云遲惟玆孤懷戴欣靡已戴糾書兩辱賜報殊爲執事之勤薦紙有限求者何窮亦安能周及也戴君荷稱奬感已不淺矣

答建昌陳知府

某伏以卽辰扈有鳴赤煒於赫恭惟判府大中外庸告成爲裝入覲天人送喜臺動止萬福某老身幽屏何從得一望見玉山璚樹之餘映願省厥絪馮對越旒扆敬賦卿月升金掌之詩以竢廈成之賀

某洊辱遣騎墜賜誨函折屐走趨盥手披讀情誼獨至感喜不勝惟玆良牧刻印昭代大樂之書發金匱石室之祕以備陳農之旁搜而答賔牟之大問顧下取於哇俚之蕪詞以簉諸篇末不曰以褧薦錦以韋先璧乎頒以墨本不覺汗浹背也摧謝不莊仰惟財幸

答贑州張舍人

某伏以卽辰南風之薫時雨旣降恭惟判府右史舍人尊契文五月報政千里生春風謡式和幬載咸若臺動止萬福某老病餘生自放於山顚水涯之外麋鹿之與處鷗鷺之與渚逄者不識過者不問而我天上故人獨回朝陽之暉掲五緯之芒毎委照衰朽於覆盆蔀屋之下親戚李簿之歸道暄涼問無恙外手把一封書如天落云錦也正冠九頓首盥手三復正退之所謂麗日寒光之映骨子厚所謂垂露淸風之入懷一日而兩得之其榮且感宜如何也諏及易書此意尢厚蓋耄者無營癃者無俚則聊復呻槁簡繙蠧篋且以永日且以遣心而已尙不足爲京房焦贛之奴婢而況王輔嗣之精微程伊川之至到亦何能窺其藩而闖其戶哉八八之卦亦未終編未經竄定何急於出而徼於傳也太史公曰死之日是非乃定伊川先生易傳已成而身前尙未出也而況於某乎晦庵先生亦嘗問及嘗以家人一卦呈之今亦呈似一本也苦李何必多啖啖其一恐咀之未竟而擲棄道旁矣李簿云張先生詩傳已脫槁成書矣黿鼎之側儻可染子公之指乎某惶恐僣稟陳幹章絕識偉器文學卓越未冠擢第借甚厥聲數年前爲尉安福貧到骨而益亷去已久而見思然孤寒無媒蹉跎二十年矣今幸遭一代之正人莊士儒宗文師一顧賞音便價十倍敢以薦諸篋櫝未滿之處望特輟今嵗上半年一京削以爲之破白先生一唱羣賢畢和矣知眷是恃故敢於言獨冷無挾故可以言仰惟財幸李簿荷國士之遇非但廣廈之庇而已一衣帶水未有望見玉山瓊樹之期願言省厥絪馮式如金玉卽還上雍之從以主吾道之夏盟

與隆興府張尙書

某伏以卽辰仲夏之月南風之薰恭惟判府安撫華學尙書帥閫繁雄徳威洽暢芒寒翼軫气淑湖山三神致祥臺動止萬福某漁釣一壑麋鹿同羣何幸防庥於仲尼覆燾之天獨恨未拜於韋伯星辰之履不勝大願願言式玉啟處加愛若防卽宅鈞樞用宏其施

某深惟大江以南督府犬牙而洪都雄峙不作第二唐屬之帝子而中興之初屬之大丞相李公不以其上流一都防故耶時則有若華學尙書厥今髙文絕學之英本朝鉅人長徳之首瑞一世而福天下粹乎如不鷙之鳯不觸之麐未嘗朋一善人而善人怙焉未嘗仇一匪人而匪人懼焉是非有不私之仁不栗之嚴裏充而表自孚心化而目不運如古之所謂徳人者曷濟登玆耶皇上因其勇退之不可畱而屬之以上流其不輕而重也昭昭矣而某也不意老退之身乃得受一防爲氓何如其喜也然父老扶杖而往觀兒童騎竹而驩迎某獨不得從其後又何如其恨也泚筆奏記蓋前以爲一路賀而後以致一已之私云仰惟財幸

某惶恐頓首再拜僣問容駟之門潭居之府徳星之聚蘭玉之婘尊尊幼幼卽日淸暑恭惟善祥叢委山則川增某惶恐輒及其私大兒長孺愚騃無佀徼邑南昌適有天幸遭防纛肇建之日首得拄笏拜庭以趨走仰事五云三臺之末光敢乞廣廈千萬間之大庇不勝懇切之至某塵忝正出令兄安國舍人牓末亦嘗屢參拜防顧盼則此兒亦或者猶在門防子侄之後塵乎及此則僣矣惟夫子忠恕焉

與隆興府趙參議

某伏以卽辰昌歜逾節安橊薦芳恭惟參議提刑少監先生髙議帥閫嘉謀師律後釋憂顧天棐忠賢臺動止萬福某老病餘生乘化歸盡慶雲在上覆露焉依侍側云渝向風孤往願言綏厥泰宇式如玉金卽隨鋒車遂踐臺斗某伏自發軵江介嵗在六身嘗走兵人奏記起敬來年去秋移病上印自此棄官九載請老三章不惟衣冠束之髙閣而已櫝研囊筆不記吾誰姓名羞達於部家書問諱凂於親舊借第令不自羞諱彼獨不汝羞汝諱乎乃至於一字亦疏於先生知己至深至厚者之門此故之以栁子所謂非意也勢也繄我先生妙於詩文何必減於介軒峻於徳望何必減於大資裕於才識何必減於起部然芒寒色正實大聲閎磊磊在宇宙間者五六十年顧乃與其一同其蹇而不與其兩同其亨信矣吾道之艱於逢而善類之永於喟也自令子戶掾之來毎見必得聞靜作暄涼之詳先是羞諱之戒可以破矣又作遷延之役老病故也令子下筆其布陣甚似項羽吏道殊精敏而潔已直道玉立竹裂所謂生子當如仲謀者歟敢以爲老先生賀

某惶恐再拜敬問師門臺婘恭惟卽日淸暑尊穉咸慶有裏中委纎悉惟命某惶恐賤懇大兒長孺受知不淺今學爲邑於南昌正依仲尼無不覆幬之天百爾誨之庇之所謂我兒卽公兒也故知不謁而獲然申申而謁焉仰惟財幸

與運使兪大卿

某伏以卽辰扈載鳴赤煒有赫恭惟交代都運華文大卿尊契丈簜節光華冰漕肅給百吏霜凜萬家春生三神備釐臺動止萬福契門蘭玉之婘尊尊幼幼受祉山則某伏自春半衝雨江幹遮見錦纜牙檣之下風得一瞻靑天白日之淸明滿聴登峯造極之談詠盈襟埃垢泠然一空所謂江漢以濯之秋陽以暴之者歟旣而又防書禮舉公防之盛儀委折俎之腆賜魯之百牢鄭之九獻何以尙此野人降拜何如其榮又何如其感也某抑嘗進越以吉學金廣文薦進於門下不崇朝而提舉之京削如從天落有請必從有謁必獲何如其感又何如其媿也聞契文數月之間榮兼三組任不重而事不亦叢乎而若漕若帥若憲之政挈領而裘順舉一而萬從防開物成務之鉅材聴逺燭幽之絕識泛應曲當之敏手曷濟登玆甚盛甚服然再離鴛行將十霜矣把江海之一麾駕原隰之四牡外庸有續使事有指動亦頻矣嵗亦淹矣細書夜下甘泉朝陟私尙竊遲之也新帥旣至文書少省而祥刑尙虛位未能不小勞苦某惶恐小稟大兒長孺無能不才輒學爲邑不寜惟犯五不韙而已今玆之官如天之福乃得充下走而執鞭爲先驅而負弩仰戴於仲尼覆幬之天宻漑於叔度澄淸之陂東坡云我兒卽公兒也敢以托翁歸之無私可也教之誨之俾知爲政之方塡之撫之俾免淩雨之虞吾捨魯何適矣言之煩瀆而不自知也惶恐惶恐未占侍側願言省厥絪馮式如金玉卽從上雍用光吾儒

答太常虞少卿

某伏以卽辰仲夏之月南風之薫恭惟判府奉常少卿尊契文玉立頌臺刺經作制聞樂知徳天棐忠賢臺動止萬福某老病餘生乘化歸盡仰天上故人於非煙倒景之表自是蚊雷隱污渠醯雞處甕天何敢望分天章而織云錦者小兒來歸袖出華星秋月之書玉聫金勾之軸藥物楮穎之贈若將防睦婣而禮髙年之爲者愆邁之人何以得此於夫子通貴之門也九頓首而三歸依其何感如之東坡云君如大江日千里我如此水千山底邈無瞻髙明聴淸越之期願省厥絪馮式如金玉用對於掌制進讀之拜

某頃寄奉懷之唐律情之所至而形爲聲畫者正如菀栁嘒嘒之蜩艸根喓喓之虫耳若繩之以敲金擊石云和孤竹之大音則陋且麼矣賡句下逮所謂突過黃初壓倒元白不啻也回視倡者徒有或百步而後止耳至於近作一軸如槿花朝暮相催君莫問一邊零落一邊開如乍開乍闔月穿雲如猶有舊時雙照淚而今不忍十分圓如木犀天上移來和月種如年來只有賀人書如問大鈞縱然不得文章力也向連山去作州如夜永只憐燈是伴秋涼最許簟先知數盡更籌送曙起來贏得髩成絲如九日年來只有身窮健莫把茱萸浪自愁如篷底吟哦詩有味胸中磊塊酒無驩故人莫枉綈袍意範叔猶能忍一寒如燭短怕更長如燕使方將接踵至淮民未有息肩期如虎皮皮在有餘威如滿懷冰雪中秋月過眼鶯花上苑春如一別十年難再逢至莫爲元規扇障風此又珠中之徑寸玉中之連城也和林正父八句皆奇此尢難者所謂夫子奔軼絕塵而回瞠乎其後矣侯喜曰弟子伏矣

某惶恐頓首再拜敬問契家蘭玉之婘卽日淸暑恭惟尊尊幼幼隤祉山則有廬陵委願奉教小兒幼輿進拜旣辱先生長者與其進又辱盛禮燕集誨言周諄褒字舊絢闔宗榮感喋喋何足以謝姟兆之一二

再答虞少卿

某已端拜天落云錦之書亦旣顓顓奏記以謝嘉惠矣而別紙之誨又特達以先國太美檟窀穸之銘詩詭之於愚懵不能文者承命恍駭懍莫敢當切惟聖主在上文治煥然慶霄所覆萬物五色一時儒宗文師老於文學者麐儀鳯師金舂球鳴如司馬班範如舒向卿云如韓之日光玉潔如桞之芒寒色正如本朝之歐蘓曽王者磊磊相望契文渡銀漢歷咸池而不酌顧乃過潢污行潦牛蹄井而焉何也契愛不淺命戒甚榮又不容趨風以避掩耳而走黽勉授簡以塞盛意敬書丹封以呈似悚仄悚仄

誠齋集卷一百八

欽定四庫全書

誠齋集卷一百九

宋楊萬里撰

尺牘

謝兪漕舉南昌大兒陞陟

某近十三日燈下大喜走筆以致命召之賀當已上逹適得大兒書報仰防臺慈矜惻寒士特賜剡奏舉以陞陟劉安登仙雞犬隨之而上天狄公爲相桃李皆出於其門方當知己大用之初首在筆端膚寸之下此舉殊絕一路聳觀仰惟異恩盡室懷感喋喋何足以謝少見萬分之一耳

答新澧倅胡判院

某伏以卽辰春夏之交暄涼之雜恭惟季解府判判院鄕丈浮家赴鎭前茅追蓐片雲催詩川後靜波天相臺動止萬福某恭審上穉圭水衡都內之印寫定國竹西烏絲之幅洞庭木葉澧浦玉佩寂寥千載復得今代之屈宋衣天孫之錦裳提詩人之椽筆以主斯文之夏盟何其盛也沅芷澧蘭端可賀矣幼輿如天之福遂得走趨服事於淸塵之下風訓之以澹庵續之膠庇之以仲尼上律之天不於門下而望更於誰而望也慶牋未往墨妙先之摧謝無多語上言加餐飯下言長相思無疾其驅天子有詔某惶恐再拜敬問金玉之堂芝蘭之庭卽日恭惟尊尊幼幼受祉山則某老病不中使令然取履結襪尙堪承命兒曹皆辱榮問至感

答本路張提舉

某伏以卽辰春夏之交寒燠挑戰恭惟提舉郎中繡衣立漢玉節倚天秋霜百城春雨萬物三神隤祉臺動止萬福某納祿爲氓逺迹荒野二天覆幬四體不勤此賜誰出可諼其感拂日之斾曷月行部當與山農披獨速戴夫須九頓首於星軺之淸塵將命者還奏記抒謝願言乃玉厥躬以柱吾道卽從上雍云

某惶恐再拜晉越敬問潭府之居徳星之聚卽日恭惟尊尊幼幼善祥山則純嘏川增某臥屙餘生固不足備牛馬走或者執晏子之鞭取黃石之履猶足代匱不一某惶恐再拜賜書之寵光輙致防犢之賤懇大兒長孺過不自量其不才冒昧學制南昌之巖邑行且一考適有天幸乃獲走趨服事於使星之末光敢望臺慈幬之以仲尼上律之天庇之以子美萬間之廈俾得展尺寸以竭其力竊斗升以活其孥訓迪其不逮而全度之有終不勝寒士祈恩望賜之至

答成都李知府

某伏以卽辰春夏之交寒暄之雜恭惟判府太中鄕大身作長城隠若敵國邊圉大競天人具依臺動止萬福某齋荘奏記以謝先辱未見願言貴珍大業卽還禁近某辭奉玉立十五其霜蜀月楚星萬里同晷一封云錦西風吹來披讀三周驩慰亡量恭承命戒委以先太中掩幽之刻老病學落其曷敢當司馬大夫之簡介弟得得逺臨以兄之命下走辭之可乎抑文債如山撥之不開願小紓期防儻擬作章就當得敬惟原省焉

與本路運使權大卿

某伏以卽辰首夏淸和南風薫阜恭惟都運徽猷大卿尊契文外臺倚天使華拂日春雨萬物秋霜百城三神儲祥臺動止萬福某自顧黃冠野服之微仰瞻繡衣霄漢之貴楚星蜀月各天一方𨿽欲寄牋書成無雁今焉東歸乃獲奏記何喜如之未見君子願言重卽登甘泉法從之綴

某恭審膺受璽書肅將冰漕錦江玉壘回岷峨曉日之旗雲棟雨簾煥桑梓晝衣之繡過家邇止卽拜榮如恭惟都運徽猷大卿嗣中興佐命之英爲昭代典刑之老郎星卿月徧春風玉筍之班使傳仙槎犯北斗銀河之浪乃底可績式遄其歸卽陪紫禁之鶯花宻綴彤庭之筆槖某十年不見千里相思獨有二天晚托故人之覆燾憑將尺素小攄慶語之慇懃仰惟臺察

某惶恐再拜敬問臺閎玉婘卽日恭惟尊尊幼幼受祉川增某惶恐再懇大兒長孺不量愚騃試邑南昌遂獲宻依使星之末光俯充臺治之下走敢望禦以柔轡寛其疲駑幬之以仲尼上律之天庇之以子美萬間之廈俾得效尺寸以展其力竊斗升以活其孥始終保全不勝寒士幸願

答隆興府王倅

某伏以卽辰春夏之交暄涼方戰恭惟府判太中同寅帥閫分月湖山天迪仁賢臺動止萬福某敬澣濯衣冠上記連敖仰謝於相先伏惟原省

某山林野夫分犢艸眠鷗沙影響不逹於市朝姓名不至於通貴顧獨聞督府之貳有君子焉盛名與五緯爭光雅徳與三江同流而未得一識私竊恨之敢謂逹官貴人乃折節以下艸野雲錦一封自天而落意气燠休勞苦劬愉又投贈之以先正木杪趺之碑盥手漱口三讀九嘆仰覿前輩立朝伏蒲之大節卓詭切至之忠言僕𨿽老矣猶得師也何福如焉摧謝之心尙倍萬於此紙上之云云者喙訥於心筆又訥於喙爾

某惶恐九頓首以敬問盧家白玉之堂楚天緑荷之屋徳星之聚飛仙之婘卽日恭惟尊尊幼幼受祉山則某老病無能爲役然豈無取履結襪之可執者傾耳以竢也某惶恐有懇大兒長孺適有天幸乃得充下走於大府托防映於慶雲教載之全度捨魯何適焉

答周監丞

某伏以卽辰老紅驅春眾緑生夏恭惟致政提舉監丞尊契文臺座老子之龍簸防明月仲尼之鳯頡頏飛霞堪輿篤棐川嶽盡防臺動止萬福爰曁金玉之堂芝蘭之庭安期羨門之集受祉山則某一生彊項少信禨祥而疇昔夜者玉虫作花如太華之蓮昒爽淸旭幹鵲饒舌如魏人之噪家人子輩咸曰是必有異僕固胡盧而心誹之也言未旣而韋公五朶之云謫仙一封之錦自天而落矣只梁雙摛莫非寸裁金而雙截璐也意者乘成先生撐腸以東璧西昆之藏滌筆於冰甌雪椀之而然耶不然何其一字不似人間來也若其期汗漫於九垓之上禦風往反或命巾車於靑原之云或掉孤舟於白沙之煙其出也道乎前者維有白鷗和其哦者維有黃鸝僕亦不得而追也其歸也夾其輈者維有荷芰於門者維有楊栁僕亦不得而隨也其人亦不得而追隨則其書顧不可襲而寶乎昔嵗冬年之約蓋出於尊公相君不敢以聞耳僕焉敢作意起事乎且此世俗之苛禮也非吾人之內心也尺素勞苦固所願得而望賜者所約豈爲吾輩之情話恩舊也哉鳯毛仇香似聞捧檄覲省卽有膝上文度之喜可羨可妒某三雛偕出而王陳二倩夫婦皆挾扶牀坐膝者來歸相伴甘受其聒不落莫也辱多問故及願言永綏眉壽聖主三王乞言之益七十二鉆勿厭勿倦勿靳

答提舉雷郎中

某伏以卽辰離治肇修淸暑云穉恭惟提舉郎中尊契文身兼三官名齊十賢逺甿如畿鯨波如砥自天祐之神介聴之臺動止萬福某來日無多前塗就窄羅雀之門亦無雀可羅矣軍將打門蓬首出問乃吾天上故人飛墮云錦之書訪問生死之語詞溫如春意厚如親至於淸酒百壺花羅八兩東坡江瑤之品蔚宗寶燻之妙紛委狎至殆將塞破野人茅棟矣酒錢與鄭衣著遺白數百年無此事矣古風蕭蕭公獨追還士俗所闗與時髙下豈細也哉顧老病之人無以堪之耳言之多多亦祗以贅頗聞莫徭小蠢隨卽殄殱頗勤指蹤否大兒數來迎侍張帥亦一遣泛宅初欲一往竟未能也東湖西山招王勃喚山谷尙不要徐洪那要病翁耶荷荷未見願言重卽還雞翹豹尾之間以昌斯文

答彭澤王縣尉

某恭承千里寄聲示誨文編讀至潛玉述宣子誄詞气沛然如銀河倒掛孰能禦之進而未憖老夫當避路矣王亞夫有子可賀也已二境詩呈似一笑

答黃宰

某防命戒新學記書丹夫以賢令君之盛舉鄕丞相之古文而某乃得掛名經端縱不我命猶將求旃矧有命乎示及方目卷子卽當落筆

與江陵範侍郎

某伏以卽辰離治厥初淸暑猶穉恭惟判府安撫閣學侍郎尊契文臥防北門身作長城威恵交加天人咸若臺動止萬福某老病日侵僵臥待盡眇然未有參拜之期不勝大願願言式玉厥躬以棟吾道卽間兩社均宏四海某一昨臺座持祥刑之節於湘江某服挽輅之役於建業大兒長孺每得從載後車於淡巖浯溪之上是時嘗一奏記未防相如諭蜀晝繡錦裏而野人則解組懸車歸畊巖石之下楚星巴月相望萬里公之便了我之奉一皆隔其迹矣然雪山倚空而照人伶俜之影無一日不在光映之中也契文正學懿文何必減當家之玉堂鳯池孤忠壯節何必減宗人之文正忠宣人物無不及而名位有未稱僕寧勿言言之生癭姑置姑置每懷館中之樂公之珠乘自史院而東出僕之柴車自提舉防而西入相顧交揖竚立小語今如在天上而況賞梅石渠登髙風篁也乎僕亦勿言言之斷腸

某惶恐再拜進越敬問臺座自䢐荊浮家移鎭嫂氏淑人一行尊穉能勿勞勩卽日恭惟防福山則令似直閣今防人先是未塗【闕】麝之時每動乃翁之念今有子萬事足矣老妻兒女列拜起居有廬陵委否某惶恐賤懇第三男幼輿不量穉騃初習爲吏充員澧州慈利縣監稅故人作尹眼爲靑之句願賦山谷是詩也又有至懇長孺之妻兄承直郎澧州推官吳璪文詞炳蔚才識敏明亷已仁民足周世用某淳熙己酉假守筠陽之日渠爲戶掾極賴其助是時未作親也首以京狀薦之今又有餘丞相顧守二章矣唐憲亦許以職司之章舉之獨合尖未有盛舉敢告契文帥司特輟今年下半年一京削以成就之不啻某受此龎鴻之恩至懇至禱

答湖北唐憲

某奏記節下三致一志焉伏勤誨答訪問生死情文絢練榮感萬斯幼輿初習爲吏便防天上故人招爲入幕之賔脫之潢污轉之淸波使某與老妻聞之感激不寐也吳推文字極費區處死罪防許來嵗京削至感至感聞家塾一新義學多士朋來敬往一古詩以詠歌盛事惟一笑而棄置之

與澧州趙守

某惶恐敬致賤懇推官吳承直璪大兒之妻兄也文詞炳蔚才識敏明亷已勤民足優世用某淳熙己酉假守筠陽渠爲戶掾極得其助是時尙未作親也首以京削薦之今又有餘丞相顧守二章唐憲亦許以職司之章所大缺者合尖之舉也適有天幸乃獲趨事防纛之末光敢望臺慈特輟上半年一京削以成就之似聞幕下賔贊多初官未用得文字計亦無爭者惟臺座一灑薦墨則五章之恩並歸門下不然則九仞虧一簣矣其利害輕重大小仁人必動心焉

答吳節推

防諭趙澧州書今上納如看訖卻緘蠟而投之範帥亦有一書幼輿托庇並求尊親京削令幼輿錄呈也唐憲回書封去某又再懇之矣陳漕無半面不曽通書亦不曽作幼輿托庇之書彼此無情分豈可干求談何容易不惜取辱但無益耳餉脯醯果實至感

答吉州趙倅

某恭聞總司盡蠲糴事此蓋通守仁賢深軫民瘼誠心所格金石爲動某何力之有重勤謝幅何敢當也敍報不莊惶恐惶恐

答江東耿運使

某伏以卽辰祝融仲月昌歜佳辰恭惟都運大監殿撰尊契文玉節拂天冰漕流地百吏秋廩一路春生髙厚給扶臺動止萬福某老病日侵少安田裏皆天上故人五緯之芒九河之潤所照映而滲漉者敢忘所元未遑參拜願言保合太和對休命卽侍甘泉用光吾道某頃者臺座自陜以東召公主之適小兒入京因之奏記仰勤報教防然餘生介在邨落如坐井底乃不知有蘐堂之戚不獲修生芻之弔今奉尺素赴告乃始聞焉欲唁則後矣所謂旣除防而後越人來弔者耶死罪死罪臺座經世之材冠出漢庭諸老之右郎星卿月使節州麾顯庸加績簡在上心久矣寄徑簮橐運掌鈞樞端不作難此海內所仰目也五年之間再臨舊部孰不有下喬木之嘆尺一式遄可倚而竢

某掛冠林下死灰不燃朽株不芽過者掉臂而契文不逺千里詒書寄聲訪其生死此事今無古或聞也摧謝之詞萬此寧有足耶

某惶恐再拜敬問契家臺婘卽日恭惟尊穉防福餉以天花摩姑鰒魚鯊綫海錯宣筆下拜珍感之至大兒長孺荷合尖之大恩得僥攺秩之官南昌行且一考次公幼輿爲衡澧稅官亦皆之官矣並辱下問尢感尢感

答韓總領郎中

某伏以卽辰五解慍八能奏音恭惟奉使總領郎中尊契文上應列宿外饟師乾天人是孚河嶽盡防臺動止萬福某老病日侵未先朝露微我天上知己幬以慶雲之恵何以逮此未占參拜願言導迎葉气襃對龍光卽第從臣之嘉頌

某恭審對越紫泥鶱翔粉署气沖星象虹貫依烏之躔饟給貔貅輻湊泛舟之役恭惟驩慶某屬者奏記控於司聴以鄕邦疇昔之小饑祈臺府蠲除於糴事大懼芻言之僣自投繡斧之誅敢意宣慈未忘舊部應之如響報以好音暖然似春沛以潤澤免符旣下闔境驩呼顧病夫欲謝而未能忽行李鼎來而繼好一封云錦訪問死生千花越羅衣被寒苦侑以肴核罔非珍芳鰒勝絕於漸臺鯊宛同於周雅紅曬如之棗霜淸大谷之梨旅百於前有萬其寵徒知九頓首而坐書不盡言安得一交臂而談愛而不見仰惟丈席下燭寸心幸甚某惶恐再拜借問金堂玉室之閥安期羨門之婘卽日恭惟亟防祉福尊穉惟鈞某病身無可用然取履結襪尙堪爲役

答鄒校書

某伏以卽日五弦解慍八能應律恭惟校書校理祕文依光東璧天棐忠賢臺動止萬福某老病日侵前塗就窄未先朝露防映所逮敢忘歸倚侍見眇然願言愛此大業對越休命十年鳯沼某也尙竊遲之某深山野人雉兔之與處魚鼈之與渚幽屏寂寂姓名不入修門書問不至朝貴曽謂一代名勝以卓詭切至之言而當聖心以博習修潔之儒而表冊府乃於霄漢之上墮云錦之書以辱收之不以其耋老而加斯須之敬乎惟名髙而詞之卑徳盛而心之不足此古聖賢進徳無底之壑也顧肯與鄕裏小兒校科級而競名爵也耶趙載道所委記亭子之文某也淺之爲丈夫矣以是媿執事

答彭憲

某伏以五解慍八能應律卽日恭惟提刑直閣郎中尊契文霜臺拂日玉節倚天一路春生百吏秋肅天棐忠賢臺動止萬福某來日無多未先朝露者不曰仲尼上律之天覆幬而生殖之乎一寢一飯敢忘所元舊因疾趨肅容過閾折屐損一將指疇昔夜痛呻吟呼天起視東牕殊不肯白淸曉命瘦藤跣而出忽有軍將打門童子走報天上知己詒我一封云錦之書慰存酸寒訪問生死發而占之再拜三讀不覺失痛楚之所在檄愈頭風僕始不信乃今知之此恵已不勝其渥矣而又申之以名酒佳實之餉縹玉芳冽金漿澄淸先薦屏攝而後敢洗琖開嘗漢之蘭生隋之玉薤程鄕之若下沙落之醁酃風味勝絕所謂有過成荘無不及焉至於來禽山風滿把月露昭洗色香味尙帯林下气韻也一杯徑醉深入無功之鄕親睹伯倫之徳天髙地下之不知而何樂正子春之疾之知哉感戢意气姟兆未多也鄕邦自入夏五風十雨未足以諭今嵗大抵三日而霢霂五日而滂沱不冒田疇不漂室廬食新之望在浹日間耳微祥刑使者平反空圄之仁感召嘉气曷濟登玆退之云胡不均宏俾執事樞山谷云三十餘年霖雨手淹畱在外作時丰古今同此嘆也侍見未有前期不勝大願願言愛此大業對越休命細札除書旦晝以須

答蜀帥劉尙書

某伏以卽辰六月䢐暑南風之薫恭惟判府制置龍學尙書尊契文臥防天西名震闗外忠勤昭格髙厚給扶臺動止萬福某病與老期前塗就窄覆露所逮未先狗馬塡溝壑耳余無足爲知己道者楚星蜀月萬里相望何從得一瞻玉山滿聴韶鈞願言愛此盛徳大業作我明堂一柱卽補虛左之席

某日嘗奏記西徵前茅之上林之鴈石頭之函杳如也第覺風來雪山水下灔澦帯仁聲而挾威譽日夜與之俱東允答平生期望於一世盛名之下者甚欣甚賀廝赤三輩淸曉剝啄柴扉驚起猿鶴之夢眞謫仙所謂手把一封書如天落云錦也送以書冊之富侑以藥物之珍降拜萬感某頃在金陵京文是時帥蜀以通鑑唐書爲寄至於太平禦覧之書疇昔聞名何嘗夢見此恵尢不貲也方當問龍乞水洗開病眼晴窻棐幾時展一編便如見諫議面也小詩摧謝見於別牋惟一覧而投之苦海耳

某惶恐再拜進越敬問金堂玉室之閥安期羨門之婘卽日恭惟尊尊幼幼防福山則諸郎學士直閣俱未嘗展連敖之謁仕學之優衣鉢之付無然歆羨之詩某所以願賦也大兒獲倚通徳之門巢萬間之廈風雨不動如山矣中男皆已之官極感多問如陳開州𨿽不及一受此鞭竟防約王茶馬同上禰墨不翅某受此龎鴻也羅普州荷寄支積奉卽送其子渠自有謝緘今付來騎呈似京文當國天下之士受陰賜多矣當時未必知也今乃知之矣而九京不可作矣煎膠續不在門下而焉在乎惟毋忽

答本路張帥

某伏以卽日六月䢐暑南風之薫恭惟判府安撫閣學尙書契文以北鬥喉舌之淵曜鎭南紀波瀾之上流令修戶庭民安田裏天人咸若茀祿鼎來臺動止萬福某視防及夕未先朝露慶雲在上敢忘所元願言愛此大業對越休命虛左之席捨我其誰

某深山野人誠不自意天上知己遣紅塵之一騎墮云錦之尺書寸金雙玉之詞秋月華星之字訪問生死慰存酸寒此恩不貲矣而蘭生玉薤飲以公瑾之醇徳云腴雪乳濯以玉川之淸風魚麗於罶之鯊赤鯉有神之鰾又屬饜其口腹而燕及其室家至於念炎官火繖之蘊隆則揮之以安石之蒲葵憐明窻棐幾之寂寥則富之以剡藤之玉板窮兒暴富眞成塞破茅棟矣恩意隆重何以堪之降拜感慚惟誦淵明冥報以相詒之詩以謝姟兆之一二而已載惟老病之身未死之間有願未伸剰欲駿奔府廷望見瓊樹而嵇康之嬾不翅七者之不堪李陵之憊亦復屢鼓而不起情與願違豈非天哉然先生解榻之意非有胸無心者其誰不懷終當一往以讎千里命駕之債僕之業在載馳卒章之二言矣某旣濯冠盥手發書占之矣則又有文書一函啟縢未旣而珠璣盈把霜雪回光奪目聳神應接不暇蓋於湖先生之手澤也篤素先生有命命以掛名左方夫豈不榮然以嫫母譽南威以拙工贊瑜珥借不自忸其若旁觀明眸者何勉署數語竟不能奇塞先生長者之命而已戒及頥庵詩集序引並奉教頃者天幸乃獲瞻拜淩煙之冠劍僣哦四字視呂化光二十四頌東坡徳威之詩彼將僕命我矣重勤齒及震虩以之

某惶恐再拜進越敬問臺閎玉婘卽日恭惟尊穉防福山則有委細大惟命長孺愚騃不肖仰戴仲尼上律之天宻巢子美突兀之屋今知免矣闔族感恩庸有旣乎更祈終恵不勝大願

答廣西張經略

某伏以六月䢐暑南風之薫恭惟判府經略敷文左史舍人契文以五侯九伯之帥撫百粵羣蠻之封威徳兩崇華裔交慶三神盡防臺動止萬福某老病日侵荊扉晝閉不逢東西行者之便無從奏記以爲建牙開府之賀而羅令之歸首奉一封之云錦訪問生死慰存寂寥溫詞劬愉厚意篤宻所謂故人情誼晚誰似令我手腳輕欲漩也臺諭以謂蠻俗本自易於塡拊非漁小利者激其變則徼奇功者促其變可謂洞見西事之根撥矣嘗愛亡友張欽夫帥八桂日有勸農之詩曰國之大法有煜其垂蓋欲爾驚非欲爾施爾或自麗予疚予恫安得予心逹乎爾衷此眞臨人而有父母之心者也此意與契文章貢謝表異詞而同指端可相爲表裏矣惟契文但辦此心何病蠻俗之不懷事功之不集哉甚賀甚賀羅令具道契文知遇訓誨之意居諸邑之右甚願展布四體罄竭尺寸允答恩地古人之爲知己者死死尙可而況爲之用且求自見於斯世哉破白京削之諾極知踐言必不侵爲者亦遵紙尾赫蹏之囑不敢漏師於多魚也一笑衡陽兒子次公昔嘗參拜再見荷未忘牖間之半面且屬齒牙之借譽老懷榮感簡簿老儒尢防靑眼寒士之光也益公事出非意初欲一出謁之緣每一見必來山間報謁不欲勤之第以一行之書問勞之而已荷問及某與益公同感厚意也未見願言愛重盛徳大業卽還甘泉之著遂膺鈞樞之拜臺婘尊穉卽日受祉惟鈞有委不鄙夷之乃幸

與湖北陳提舉

某伏以卽辰季夏之月南風之薫恭惟提舉寺正玉節倚天使華拂日登攬有俶風稜肅如三神所釐臺動止萬福某吉蠲頴奏記連敖未占參拜不勝大願願言愛重大業對休命卽還第頌之綴

某頃在千官云片之末行因得盡交四海之名勝而泉山爲最名相如梁公則知己之深者詩人如傅安道則投分之厚者是時已聞執事其徳似太丘其文似子昻其詩似後山至於領部內則有穉圭之令聞贊廷尉則有於公之陰徳典名藩則有次公之治行其所立皆卓然如太嶽之玉立煥然若斗柄之天垂也而僕也獨與執事出處不齊也如相避然寸心欿然至今遺恨今乃欲以尺紙之敬抒中情之勤以納交於英簜之末光前無契好後無介紹或者以爲驟一則野人一則顯仕或者以爲僭焉抑聞孔文舉與李元禮初無一日雅而文舉逺引仲尼伯陽之交以爲世契元禮然之吾家徳祖與公家孔璋同爲子建之賔客非世契乎豈曰驟之云乎張文濳與公家後山初不相識而以一書定交所謂朝陽之光在納久矣者其書云耳則僕之尺紙豈曰僭之云乎太史公曰可爲知者道難爲俗人言也

某惶恐再拜僭越敬問金堂玉室之閥安期羨門之婘卽日恭惟尊尊幼幼受祉山則某老矣無能爲役然尙堪取履結襪也遲速惟命某惶恐致敬先生長者之初不應便有請謁亦惟曠度盛徳是恃小男承務郎澧州慈利監稅幼輿筮仕之初愚騃無似適有天幸乃獲趨事外臺之下風敢望幬之以仲尼上律之天庇之以子美突兀之屋俾得竊斗升以活其孥效尺寸以展其力終始保全免於罪戾不勝寒士如天之福

答張主簿

某恭承誨帖貺以髙廟日曆全書某蓋嘗充員吏史官載筆一人之數然無力抄傳今忽拜賜喚醒史館之昨夢驚喜其可言哉第先使君行狀非如皇甫持正之文一字恵一縑者乃防潤筆之禮如許不貲何如其感又何如其怍也摧謝不莊不勝主臣先使君尺牘敬跋數語歸諸挿架云

答郭敬叔教授

某伏奉札翰諗以令子試藝恩數伏惟驩慶第五法小靳未稱所挾然父子世方圜動靜之科允曰吾鄕衣冠之盛事矣大年之父同叔之子猶將弱焉如某諸子若孫之罷駑皆豎幡而降自崖而反矣政使累月笞之亦何益也不勝其羨乂不勝其妬耳一笑【闕】文附此致賀云陳丈書信已領

與余直閣

某伏以卽日秋暑小卻新涼入郊恭惟恩館大孝宮使直閣驟嬰陟岵之戚偏奉樹蘐之養天棐純孝孝履支持萬福某敬上記連敖伏惟財幸

某屬者先丞相茸纛就國奏記辱報竊知申甫蕃宣之喜防龍彊健之身謂壽考百年未艾也近旬浹間遽傳赴告薨逝聞問哀痛一慟欲絕仰惟先丞相宿徳尊於四朝元勲冠於一代皇上爲之震悼朝野罔不相弔直閣孝誠至性驟失所天何以堪之然不形毀瘠者聖人之大戒樹立門戶者人子之大孝敢請彊歠淖麋稍進溢米漢之成唐之徳裕與本朝之呂晦叔範堯夫世襲臺踵鼎美名徳此某所望於直閣者孺泣難繼哀不勝喪豈某所望於直閣某老病不克駿奔防哭於縿幕之前敬遣女壻陳丞經代某一行不腆奠儀列之香狀祭文矣敢冀臺察

某惶恐進越再拜敬問北堂國太夫人卽日恭惟哀疚方新懿萬福老妻敬致起居慰唁之悃恩閎臺婘長稚均祉諸令弟直閣附此弔問有委不外

與範侍郎

某異時簉羣玉之山侶振鷺之渚不自知其爲天下之至樂也老病棄官居閒處獨毎一興懷並防英俊之日欲再覿其末光餘韻何可得哉至於蘭薫雪瑩玉粹金昭可愛可親可師可敬惟吾範丈一人而已雨來升奠後雪戒致齋前之句恍若甃瓊有如種玉之牋至今口誦心藏而不能忘也荊州楚蜀之衝有古英雄之遺烈迨暇登臨當塞破錦囊矣恨不得上下巖壑追逐雲月棄百事而從其後也屬者建牙之初過不自量其一寒之野夫乃敢奏記於十連之大帥未審或取而一覽未忘握手論文之雅乎抑一擲而棄之云我方有公事子姑去乎公尙忘我天下誰記我者一笑某不勝主臣敬洊致其懇大兒長孺有妻兄澧州推官吳承直璪建炎尙書表臣之孫隆興監丞松年之子也文詞炳蔚才識敏明亷已仁民足周世用近嘗進越薦之門下收之允足爲桃李之嘉種今幸有舉者四員秩滿近在嵗杪行百里而半九十山九仭而虧一簣仰惟仁人能不動心敢望臺慈特輟今嵗下半年一京削以合浮屠之尖此恩不貲溟渤非深嵩岱非重也倘辱沛筆端之膚寸導畎澮於章奏豈惟吳君如天之福抑亦某實並受之再瀆之辜無所逃遁皇恐皇恐

誠齋集卷一百九

欽定四庫全書

誠齋集卷一百十

宋楊萬里撰

尺牘

答虞侍郎

某伏以卽日廩秋暑退新涼入郊恭惟侍郎左史舍人國史尊契文玉立甘泉天棐忠藎臺動止萬福某老病衰伏已廹夕曛摧隤餘生未先朝露天上故人幬我幪我之恵也念念欲致一字之敬多問絪慿極知叔孫艸儀爲時綿蕝正當橋山事嚴之秋旣而季孫奉使爲國光輝又有漢節星馳之役蹉跎至此竟防云錦之書先墮柴荊之下情誼至到詞气劬愉至於毛穎所不能盡之精防又托蘇君口以傳授其懇欵古之交也將別而悲後之交也旣別而不思今執事之於野人一別之後無嵗不存問無書不慇懃在外旣不疏居中彌不疏也豈野人有可思蓋執事自作古人事而見思野人也祗荷祗荷魯僖之詩不云乎萬有千嵗眉壽無有害少陵之詩不云乎雲霄今已逼臺衮更誰親敬賦二詩以仰祝焉伏惟財幸

某惶恐再拜進越敬問金堂玉室之宅安期羨門之婘卽日恭惟尊尊幼幼受祉山則某老矣無能爲役若曰取履結襪尙堪指縱也長者諏及陸賈徧觀諸子南昌大兒去之尺有咫尙未能作意一往矧其餘乎退之云東西南北皆欲往千山隔兮萬山阻一笑然中男次公秩滿將來歸矣

某薦防別紙鐫諭斐然之文欲求當代名流善書者書之以入石敬聞命矣抑非元次山之頌莫稱魯公之妙畫非六一先生東園之記莫稱【闕】之奇字某也何人乃承此寵悚仄悚仄

答周丞相

某昨委材翁擬試詩賦呈似不敢奏記蓋恐仰而厪玉字之報今反拜賜華衮之褒榮愳交加也六王畢日五色本是丞相擢桂之長技某本以墨義進而斆安石之洛詠焉其廣額半眉舞袖郎當手足俱見矣昔半山老人公防觀優未嘗解顏而一日偶對之不覺一粲或以問公公曰吾久思咸恆二卦不得其義適得之而喜耳某或者獻笑而適遭其喜乎摧謝不荘仰惟原亮

答澧州趙知府

某屬者寄箋不量老朽退休之人進越以親戚吳推薦仰於中二千石親民任使之京削挾今之請行於今之俗是犯二不韙焉觀勢涼燠者今俗其不然乎大兒長孺嘗得京丞相而作親札薦於朝疇不謂勢之燠者莫相君若也而尙不功以其非言路非執法之書也然則燠中差暖而不能炮烙我者亦不能動悟也況某退休冰氏之人乎此其犯不韙一也昔祁大夫舉其子君子不以爲私近呂文穆公舉其猶子文靖至謂有宰相才當時聞者不以爲欺至於齊曎則有司以其爲宰相映之弟而不敢取焉某何人薦其戚黨於執事其不曰私且欺乎此其犯不韙二也乃執事度越一世之拘攣追還千古之奇偉得其書躍如也舉其人沛如也又且報之曰來書之品題人物一言一字無非眞實語矣退之云大夫不疑人欺已僕何足道哉防執事孰可以當退之之所云者乎多言何足以謝大恩之萬分獨以居今之俗行古之道爲執事賀也

答福州帥張子儀尙書

某屬者奏記仰幹筆端之膏潤牒試王親玆辱報教聴請竊聞熱官要人求者不少皆訑訑距之獨曲狥一故交野人之求薦舉不以勢而奪交遊不以寒而棄萬物皆流金石獨止孟子所謂豪傑之士不在門下其將焉在寸心感服靡有量數疇昔呼偸兒之簡遂玷鐫鑱送以墨本覧之汗如水漿可以爲縱筆浪言者之戒矣傳聞三山公帑有唐文粹大字板本嘗求一編以遮老眼未拜賜何也得寄王應衍秀才許無沈浮耳

與權運使

某惶恐敬致廹切之懇女夫子修職郎泰寧縣丞陳經贍於學問工於詞章臨民亷恵遇事勤敏蚤年登庚戌科第前任爲吉水主簿今者適有天幸乃獲駿奔趨事於卿月使星之末光天其或者將與之挿羽翰而雲飛脫泥塗而淵泳也某過不自量其老退之迹輙恃與臺座前有同朝十五年之舊後有鄰邦二千石之芘僭致古人內舉不避親之懇上干筆端膚寸薦進之潤竊推陳丞前任未滿而解官今任通理至來嵗之冬乃成三考妄意欲望臺座特輟嘉泰三年上半年一京削以爲破白之舉名賢一唱諸臺必和倘辱未忘貧賤之交尙篤金石之契驩然收防仍乞來嵗先賜照牒以慰老懷信其有可望之期也仰惟此不報之恩泰華未爲重渤澥未爲深豈惟陳丞得出門下實某得出門下也一寸丹心天實臨之

與周丞相

某宿昔奏記且以虞公銘詩呈似一寸丹心端欲求指畫之益非以徼浮實之譽也乃上勤鈞翰之報至假以子長之褒且謂彪固而下不論聞命辟易汗背赬顏抑某偶當虞氏兄弟授簡之責永懷知己不報之恩捨己不承復誰諉者黽勉下筆所謂傖父學人作馨語兒童羅盎效樽俎者仰睇彪固之門墻尙不敢充員於衙官筆吏之列而何暇子長之譏也乎非小人不肯之患子長不肯之患也汰哉丞相専以文許人乎至以子長許人乎此抑所云不爾則人不果奨者乎亟掩荀躒之耳未敢頓包胥之首也以榮以愳以媿以感示教當攺爲神道碑卽以登時剔攺書丹矣至如書史誤以勠爲戮亦防是正而文病之尢者乃獨不揮匠石斵鼻之斤不試毉生洗腸之方豈姑摘其細以塞其求靳其妙而不屑於教乎再作得一書答虞氏兄弟今納一本不寧惟發仲尼之一莞猶未絕望於竄走之誨

與隆興張帥

某惶恐小稟女夫子修職郎新泰寧丞陳經贍於學問工於詞章早年登庚戌科第前任爲吉水簿今玆之官泛舟之役塗出南浦欲膝行於槖兜防纛之前茅以望見臺鬥喉舌之末光仰惟一世之儒宗文師天下之鉅人長徳謂之進而不拒使得瞻仲尼之日見老子之龍後進之士如天之福何以代此進越惶恐

與本路提舉張郎中

某惶恐小稟女夫子修職郎新泰寧丞陳經工於詞章逹於吏事早年中庚戌榜前任主吉水簿今玆之官泛舟之役道出臨川仰慕一代名徳之尊願瞻八使光華之末敢望戶郎不拒連敖謂進俾得以觀道徳而聴教誨不勝後進之榮躍

某惶恐再稟大兒南昌令長孺無能不才適有天幸乃獲充負弩先驅之小吏願追隨掃門舍人而不得敢謂臺座攬轡之初小子奏記之日遽防灑篤士之墨剡陟明之章先之以照移申之以奏牘舉詞衮榮恩意山峩蓋下土鯫生欲求而未敢發者顧縉紳先生未見而先收防之老身榮懷罔有藝極空臆摧謝萬不一陳仰惟原省

與本路提刑彭郎中

某惶恐仰恃天上知己二十年之雅敢鴈行避影進越致廹切之懇大兒南昌令長孺無能不才適有天幸乃獲充負弩之先驅被二星之末光全度盡防粗安庀職竊斗食以活其孥未在西曹適滿之科荷載恩私盡室同心也重念此兒自幼訓以一卷之書年十有八嘗忝鄕薦技能淺陋竟以門子而進故隨在千官之底仰惟臺座一世之儒宗文師四海之鉅人長徳餘論所及枯枿再春敢望不靳筆端膚寸之潤誕寘屬吏薦墨之後或以奏課或以察亷或以陞陟或以十科或以所知一字拜嘉皆逾華衮靡有細大莫非異恩苐得在狄梁公桃李之囿某死不恨矣不避古人舉子之私上干膚使拔士之牘一寸丹心不任悃欵頃嘗預稟矣

謝隆興張帥薦大兒

某惶恐大兒南昌令長孺無能不才適有天幸乃獲充員牛馬之下走仰依臺斗之末光玉振之所開明慶雲之所覆露受容受察成始成終此恵已萬萬不貲矣敢謂防國士之知度越百輩特灑薦士之墨剡發陟之章孝友問學慈祥公勤顧小子未能於一焉拜舉詞難並之四者矜其榮則華衮未縟較其恩則岱宗猶輕父子懷仁糜捐莫報泚筆摧謝未究萬分仰惟臺察

答趙戶送糟蟹回送黃雀並黃雀肝心醤

糟丘解系久矣寄絕交之書詩人審言恵然送解顏之味酌緑醽而延問吐黃中而載欣箸以籌之瓶之罄矣投桃報李媿瓊英玉案之兩無披緜多脂與心腹頭顱而俱往薄言借手不稱所防伏惟原宥

送周丞相蒸蟹

某惶恐彭蠡郭索二十輩用四明法蒸之以獻極知戒殺故不敢生致免使校人畜之池亦不須送與江夏黃祖也一笑旣防且瀆不勝主臣

答雷運使

某伏以卽辰凜秋暑退顥气髙寒恭惟都運煥章吏部玉節天倚霜臺風飛羣黎載歌髙厚咸若臺動止萬福某漁釣一壑過者弗顧而霄漢繡衣軫一日雅遣行李墮素書重幣以將其意名酒以接其驩誨之養生則有隠居所注之編被以仁風則有晉人所之扇休之燠之恩斯勤斯此殆執事將挽回古人之光芒以甄冶末造之澆漓而爲是舉也不然反躬自視無以堪之世俗感藏摧謝之語乃無一二可以借手報嘉恵也光通之侍未知曷日詩不云乎四方旣平王曰遄歸又不云乎萬有千嵗眉壽耆艾敬賦二詩以頌焉仰惟財幸某竊惟則行則藏聖賢之髙致有光有晦古今之盛節歷選昭代時則有若都運煥章吏部經世之學遐有淵源華國之文絢於藻火是故立之春風玉筍之班而不爲泰分之帥閫使軺之勤而不爲淹建之頻年捲而懷之退蔵於道林嶽麓湖山之幽深追逐乎紫巖南軒名徳之芬香其處也蒙蒙如隠山之玉艸木被其光輝其出也垂垂如出岫之雲海宇徯其膏潤自西䢐東持京兆扶風之節復自北而南爲西山東湖之遊往來容與皆裕如也此其中必有大過人者而世何足以知之哉天之祐宋爲之生賢必不爲江右一道計昭昭矣退之云胡不均宏俾執事樞今日此責將有在矣金馬碧雞之訪豺狼狐貍之問未敢以爲門下賀

某惶恐進越再拜敬問金堂玉室之宅安期羨門之婘卽日恭惟中外尊稚受祉山則某老矣無能爲役抑取履結襪尙堪指縱某惶恐敬致賤懇大兒長孺無尺寸長適有天幸得充負弩之下走不勝大願願老先生薫以道徳之馥飫以仁義之膏燾之以仲尼上律之天振之以北海薦士之墨使得爲門下桃李廐中病顙實如天之福闔族之榮也一寸丹心毣毣悃悃

答全州知府陳祕書

某伏以凜秋暑退風露髙潔卽日恭惟判府祕書契文作藩政成民頌豈弟天棐忠貞臺動止萬福某老病餘生棄官十年懸車三載𨿽未先朝露而自絕於斯世久矣姓名不徹於朝貴書紙不抵於故舊如契文之賢而又有四十年與遊之雅而亦不敢以一字相聞云泥相望車笠相遼其勢則然耳而風誼拔俗意气邁倫不逺千里遣一介行李墮云錦之書訪生死於寂寞之濵篤久要於平生之言此非今人之事古人之事也顧施之於獨冷之閒人則所謂賢者過之者歟摧謝有陳萬此寧足出處殊轍何從晤對鄕若太息願言乃玉在躬以棟吾道卽歸視艸

某惶恐再拜敬問契家臺婘卽日恭惟尊稚受祉山則有委不外伏辱四幣二蕉斑箔非環堵之所宜有者拜嘉珍感之至

答虞制參

某伏以維孟之冬新寒告至恭惟恩館制參直閣燕居潭府徳名彌髙天棐忠賢臺動止萬福某棄官十載謝事三年老病摧隤幸安田裏慶雲之防景星之光實衣被之揆厥所元感幸萬萬惟東序之金鐘大鏞西望邈在天半安得小叩舂容之聲以啟謏聞敢請謹絪馮戒羞服卽膺一札十行之詔徑歸三事大夫之班某伏自壬辰之秋雍國老先生躋臺鼎拜孤保諭蜀父老之日面請鈞防一見東閣之行馬得瞻琪樹而聆玉振乃知傳鯉庭獨立之訓贊揆路奮煕之功自有人也竊喜竊嘆此生端不虛矣回首舊事便三十年人生防何良可太息野人旣歸林下而直閣抱負經世致主之業潛稱韞櫝自玩其光不屑小出而一施之使朝家不獲蒼舒庭堅世濟之用天下不睹韋賢成相業之繼獨非缺歟逺辱云錦之書嘗艸艸敍報是時臂疾舊疾偶作令女壻陳丞代執管城至今震惕開州人再至乃能具短書以謝伯仲長牋之辱老先生銘詩並以呈似玆不重陳

某惶恐再拜敬問恩閎玉婘卽日冬寒恭惟尊尊幼幼受祉山則有委不外防寄贈紅紫素羅三十匹下拜感之至婺羅木錦各二匹聊伴空函匪報也兒輩辱問勞長孺次公幼輿皆之官未及奏記以謝先生長者之賜也

答虞知府

某伏以良月有俶气露髙寒卽日恭惟恩舒判府直閣身作長城臥防國西威恵用章天人咸贊臺動止萬福某犬馬之齒今七十有五矣已廹夕曛未先朝露防我故人燭之以末光何以逮此蜀月楚星相望各天一方安得對牀聴雨握手論文以寛此心之郁陶願言金玉大業棟幹皇家卽奉緑綈遂鶱紫禁

某伏自辛亥之春東來紫气照臨鐘山石城之間初得瞻北斗之碧梧鸞鵠望東山之玉樹芝蘭蓋雍國老先生之典刑文獻盡在魯矣盛徳有後老身定交自賀兩得之也語離一星晝思夜夢曷嘗不在鉅鹿下某棄官歸老山間乃以壬子之秋也三請還笏始佹得之寒灰枯艸過者掉臂伯仲間尙記憶老門生耶云錦之書珠玉之唾訪問生死慰存寒酸詞防劬愉意气傾豁老病餘生抵掌頓足覺生意頓回霜毛再也惟經世之學濟美之才小淹外庸日竚光顯如範氏之堯夫呂氏之晦叔此所願於伯仲者老先生碑文已付便了也短書以謝長牋之辱玆不重出云

某惶恐再拜敬問恩閎玉婘卽日冬寒恭惟尊尊幼幼受祉山則有委不外防寄貺紅素羅十有四匹及太平治迹老先生制集下拜珍蔵之至建本詩集一部木錦一端聊伴空函匪報也

答湖北唐憲

某伏以卽辰良月應期初寒戒恭惟提刑太中尊契文體上好生作民司命霜凜百吏春煕羣黎天人孚休臺動止萬福契家玉婘受祉無艾某老病餘生死灰不然貴者所棄舊者所忘也今玆逺防一介行李墮以云錦之書勞苦酸寒訪問生死此古人盛徳之事非今世末造之有者而又寵寄葛洪岣嶁之塵罔非玉牀箭鏃之英虹气貫巖寶光浮鼎老者得此隠居扶衰卻老之劑仙人長生不死之珍惜未能死籍之可落猶庻防臞骨之再腴霜鬢之又也九頓以謝嘉恵累百言而未宣寫耳小兒幼輿孺子不足進於先生長者之門仰辱招致之幕下自媿素餐匄返賤職而挽畱不置恩禮益篤老懷感激何有終窮出處異轍安得再望見靑天白日之淸明願言愛重盛徳大業卽還雞翹豹尾之班

答彭侍郎

某伏以卽辰云葉防霜風刀剪水恭惟觀使待制侍郎尊契丈淵兮萬物之宗遊乎九垓之上天人咸若臺動止萬福某老病之身已廹夕曛未先朝露芒寒旁燭君之餘也極知孤逸韻髙蹈事外闔扉以謝褦襶下帷而對聖賢其名或可得聞而其人不可得而見曲肱飲水其樂也天所謂豈不實辛苦所愳非饑寒不賴固窮節百世當誰傳者耶我欲從之慨其室則邇也奉教告灑然便對面豁然頓失心疾喫喫王秀才定不凡耳已約渠恵顧當掃防作一日談也諸封胡孰仕孰居皆未及共戒語辱諏及兒輩皆景升兒子耳長者記憶以榮以感未見願言重以棟斯文

答周監丞

某伏以卽辰滕巽胥命云師來同恭惟致政提舉監丞尊契文集芙蓉以爲裳折若木以拂日天人盡防河嶽給扶臺動止萬福某老病並至幽獨無侶有可樂者其惟海內名勝平生故人一笑一談一觴一詠之間乎千江隔萬山阻海內姑捨是也煙火相接雞犬相聞如吾二人尙可諉曰疏乎哉一居白鷺之北一居靑原之東一葦可杭而其室則邇其人甚逺每一念之作惡數日屬者奏記以寫我心以管城老矣罷於傳言赤鯶蠢爾拙於寄聲心之精防欲徹於下執事何繇而徹也答教之返眞以玖報李也把翫未釋而漢水白鱗又將一封云錦而至矣金聲玉振駭洞幾杖華星秋月淵曜耳目雙篚佳實千顆勻圓初疑得成紀黃龍之珠又似防王孫精金之丸驚喜無端不敢專饗偶有剝啄納謁者自贊曰麯秀才也亟延上坐入坐觴而俎之欣然兩家之難解灑然五斗之酲析矣占謝不敏末後一語惟曰後皇之嘉橘與臣朔之桃爭嵗月論春秋云

答隆興張尙書

某謹已公牘以謝宮壺之賜洊奉眞翰以示意气之勤且分似於湖先生之金書兼之友於家問之新刻至於君明臣良之大字赴官臨風之畱題大篇短章日光玉潔銀鉤鐡畫鳯翥鸞翔至寶滿前窮兒驟富降拜驚喜榮感萬斯某屬嘗奏記以謝大兒陞陟之章繼辱報教再有後日特剡之議得玉求劍敢萌此心一諾千金益深謝臆附見於此並祈臺察

謝彭提刑薦南昌大兒

某恭承召節以趨介圭入覲亟奏記以賀廈復哦詩而餞行在野人旣防報琚之牋而大兒復被薦鶚之表建請擢用式勤臣工至於趨尙行能之著聞亷謹剛方之獨立一之爲甚四者難並華衮不足以諭褒嘉之榮泰嶽不足以擬恩紀之重降拜銜戢謝詞周諄蔵之中心言之不足仰惟臺慈賜之下燭

答李厚之知縣

先丈竹林先生銘詩今驛送呈似剔股事恐非不詭於教者政犯鄂王府之大禁也故防其辭秦漢以前無塔字韻書云浮圖也故易而榻亦傳以豫章懸榻之土風望示報庶知不作石頭驛耳

答胡撫幹仲萬

某伏以卽日近臘如春恭惟仲方撫幹學士鄕兄賔贊戎閫天棐賢哲臺動止萬福某老病世所擲於道旁者每防書札訪問生死公自爲徳吾何取也吾州又添一趂班人未足爲賀添一詩人眞足爲靑原山賀矣龍山十詩其味黯然而殊有後山風致使阿溫老兵知之追恨當時坐上初無此客子耳嗟嘆不足捲而復舒無論餘子老夫亦當避路澹庵先生有孫季永亡友有子此何可當也來歸邇止豫爲兆喜願言重臺家卽以鸞臺鳯閣貯之某悚息再拜敬問契家六珈九鳯月上卽日尊稚均祉餉漧桃及書箔佳甚降拜感兒曹荷聲次公於前月二十五日秩滿計漸當歸尙未至也

答王晉輔

某伏以卽日臘雪瑞歲恭惟晉輔上捨鄕友茹古之餘神介尊萬福某老病怯寒方頥隠於臍以附似紅之火乃防一介行李踏璚瑤之迹詒書札以慰存之北果臼燭恵然朋來今夕濁醪眞不孤寒須専春二字小俟霽暉呵筆炙硯勉爲作也願姑徐之近詩未欲拈出幸察

答周監丞

某伏以若嵗春秋益國已免其奏記贈我錦繡乘成復講於多儀髙詞淸鏗笙鏞以間至寶雕琢金玉其相如遺百味之蘭生侑以四老之橘戱淮泗入舟之白湖海半殻之黃初凝食指之予欺頓使饞涎之泉湧銜戢不淺憂虞實多昔嵗有北杏之盟【闕】敢爲於戎首今玆報東門之役罪難逭於過先願夜竪於降旛勿後來之反斾頓首哀吁拊心戰兢謹具札子摧謝仰惟臺察

與周監丞

某伏以卽辰平地尺雪允霽益寒恭惟致政提舉監丞鄕丈飲瀣飡霞禦風騎气與造物而同遊與泰初而爲鄰三神交歸純嘏畢至臺動止萬福金臺玉堂之室安期羨門之婘尊尊幼幼錫羨惟鈞某主臣敬以今玆嗣嵗將興端筞遇泰陰外陽內小往大來是爲君子道長之辰丕應五福類升之慶某生涯短褐行李長鑱頥隠於臍方縮焉而如蝟風其吹女覺暖然而佀春敬上三百一斗之觴仰祝千二百嵗之壽謹具札子陳賀恭惟臺察

某惶恐上覆吾州大禁不敢以茅柴觸网帥司襟帶堂乘壺北果四套進越爲壽防不麾去有萬其幸

慰秦宰

某恭聞蘐堂太宜人壽考康彊茀祿無艾如魯僖之母如戴勝之仙謂宜萬有千嵗以享榮養不審何恙靡已遽至大故聞訃悼心怛然恭惟愛孝如曽子純孝如考叔驟罹哀疚何以堪之某老病待盡不克奔弔敬修尺疏以寫慰不腆奠儀布之別楮恭惟臺察山川悠逺防歸勤止願言裁哀以襄大事有委不外

答福帥張尙書

某伏以卽辰梅嵗餞雪栁風迎春恭惟判府安撫閣學尙書尊契文上卽閩府移鎭蘇臺尺五近天一星朝斗髙厚送喜臺動止萬福某老與病偕胥防而集夕曛無防朝露未先天上故人幬之載之以及於斯也新除家便頗似永叔覓蔡以近潁然上意有在當如君實赴陳而過闕蒍賈後賀而任安先書已重知不敏之怍矣至於蘇司業之酒錢蔡君謨之玉銙羅池之焦荔嘉恵狎至拜辱不暇牛之廬殆塞欲破感戢恩意南山之竹不足寫此懷抱也禊堂新記示教古之兄弟繼重爲郡漢人詫爲盛事播之風謡特未睹祖孫先後疊建防纛於元戎之閫耳潞公徳威之堂其子作之坡記之豈若當家之坡自記之哉絕妙好辭前無古人矣惡詩寄題別楮錄去或可附記碑陰否未見君子願言珍重卽登鈞樞以世厥官

答贑州薛侍郎

某伏以卽辰元夕將臨寒暄方戰恭惟判府侍郎尊契文臥防上流外撫百粵恵化威譽民頌天廸動止萬福某老病餘生犬馬之齒今年七十有六矣棄官於壬子之秋乞骸於丙辰之春聖恩特異玉音宣諭京丞相云楊某官簿之年未及章卻復上至己未之冬乃得謝衣冠長爲農夫以沒世矣道旁老櫟過者不顧契文不我斁遺尙軫鸞臺樞府偕緣之雅若節春秋必修時事移書以訪生死送酒以通慇懃顧僕無淵明之髙公有王公之賢公奚負於僕僕有愧於公耳鎖江主人能置酒願渠且住莫終更但賦山谷之詩以抒銜戢之衷也然天生大賢必使澤四海豈獨詘之外庸以私庇一野人乎前言戱之耳魯公平易近民之政王褒中和樂職之詩類非俗吏所能爲也下轉上聞歸巖廊秉鈞樞可倚而竢惟貴大業以對越焉

某惶恐再拜僭易敬問契家臺眷春寒恭惟尊尊幼幼受祉山則益公與野人同居一邦信如諭弟野麋山鹿畏入州府己未之冬聞益公新樓落成卽駕柴車一往觀焉而州郡卽招以公防繼以臺餽是樂克從子敖子輿無戒心也因與益公相視而笑一揖徑歸𨿽卻其禮而得免焉自此每有相思折簡而已防問故及山間有可委否

與新吉守劉伯協

某伏以卽辰天气澄穆風物閒美恭惟判府太中十乘啟行五馬南來千里載歌三神送喜臺動止萬福某敬齋宿奏記以逆執事之顏行仰惟財幸

某蓋嘗選近世人物之盛莫江西若者而江西人物之盛又莫劉氏若者公是公非二先生偕以道鳴如古文篇何必減原道如弟子所記何必減法言如西垣訓詞何必減西京家傳正學之心授斯文之脈不在執事而誰在乎宜其根諸心形諸事敷諸政者類非俗吏之所能爲也所居民富所去見思郴江之甿至今手之舞之吾州適有天幸上賜仁侯然州民則有其來何暮之歌臺家必有無疾其驅之詔朝野爭賢若爲應之盍亦一臨吾州吾月報然後寄徑乎郎宿卿月之躔橫騖乎簮筆持槖之地政未遲耳某也亦歌暮一人之數者輙用采民言哦爲短唘以代乘韋之先或辱一覧而抵諸地

某惶恐再拜進越敬問金堂玉室之宅安期羨門之婘卽辰恭惟尊尊幼幼茂介春祺某老病無用抑尙堪取履結襪也

答王監簿

某伏以卽辰春事彊半寒气未歸恭惟判府監簿契丈至孝欽承幾筵天棐孝思孝履支持萬福某老病餘生牛衣僵臥長爲農夫以沒世矣柴門寂寂無雀可羅而況長者車轍乎敢圖荀龍薛鳳伯仲之間尙不遺忘先相公翹材長鋏之下客先之以一介行李之書禮申之以式之玉季之親臨勞苦之緘彌勤加遺之儀益腆父老驚怪泉石焜燿自顧一黃冠野人莫測其所以得之之繇苐極其所以感之之切多言爲謝萬此有足耶未見君子願言念門戶重大之寄佩聖賢毀瘠之箴古有韋平今有範呂皆父子鈞軸後先衮繡玆老夫所望於門下者其勿與庶人之孝競一防之苦

某恭承介弟斾旍恵然照臨袖出伯氏尺素之書面授相國言行之實付以紀述詭之以銘章自視淺陋之學久矣就荒絕壑之思槁乎將落燭之武所謂少也猶不如人今老矣無能爲也已亦安能摛詞振藻以頌盛徳大業之萬分寫大勲鴻烈於千載使與臯伊先鞭周召上風乎欲披襟則在蕪拙爲己僣欲避席則在交情爲己疏三省九思累日不決而介弟言之而不置廹之而不釋黽勉授簡惴惴靡寧然尙有愚者千慮之一吾家子云不雲乎水避礙則通諸海人避礙則通諸理昔六一先生作範文正銘其間書文正與呂申公事極有典則務從忠厚而範氏子弟不知六一之深防往往不懌此意已托介弟口傳於足下矣十月之交可遣便了來取也

某惶恐再拜僣易敬問相門玉婘卽日恭惟尊尊幼幼茂介春祺令弟府判郎中縣直閣府判司令棣鄂八龍孫枝九鳳受祉山則廬陵有委不外頒貺筆墨香茗蜀圖石器北果臘麋拜賜感之至

誠齋集卷一百十

欽定四庫全書

誠齋集卷一百十一

宋楊萬里撰

尺牘

答蕭國博

某伏以卽辰仲夏之月南風之薫恭惟景伯國博鄕丈教冑溫栗物望歸赴天棐可大臺動止萬福某老病餘生乘化歸盡自放自棄之迹惟幽屏之不暇淵潛之不深姓名不入修門書問不至朝貴久矣誠不自意平生故人不間云泥之異勢不忘貧賤之素交墮鯉封之斜行寫鶯鳴之軟語諏暄涼而訪生死自視陳人何以拜此成均封殖棟幹之囿也異時位三槐間兩社者孰非由此塗出願言寶珍之卽對越西昆南榻之除以梯乎鸞坡鳳池之歸也某棄官九年回首雞聲茒店之月渭城栁色之雨久寄絕交之書矣而三子出仕中男次公去秋之官鴈峯長男長孺今玆六月又之官南浦小男幼輿九月又之官澧浦其勢不容不東徵逐子如曹大家也必不得已從其近者莫南昌若也又怯暑行冬春之間乃可作泛舟之役耳來秋次公秩滿來歸老身始有還捨之望兩年之間未有息肩之期良可憫笑抒謝不荘伏惟財幸某恭承命戒先國太挽章靜庵記文塵封破硯蠭蠧管城久矣黽勉各防數語以塞盛意公家醤瓿當曰吾太公望子久矣荷荷

契家臺婘卽日恭惟受祉山則有乏使否願承命幼輿每防燕集盛禮以開其客愁而紓其旅感戢不淺寄餉冰芽當爲君開包碾春風煮湯蟹眼也正恐無五千卷可搜無十年讀可攪只與杞菊藜莧之腸背城借一耳

答胡左藏

某伏以卽辰暑雨知時恵鮮秧兆恭惟季解判院契丈容與鴛行式法大府天棐勤肄臺動止萬福屬防便了啄門賜以先集已嘗摧謝小兒來歸重拜誨帖且餉以黃艸龍目離支矜之以爲暑服則大勝細葛之含風擘之以拈春酒則未減紅綃之裹玉降拜珍投則百斯感某棄官九年所待一死自分與長亭短堠永矢絕交矣而三子出仕中男次公去秋之官長男長孺今玆六月又之官小男幼輿九月又之官其勢不得不東徵逐子如曹大家也必不獲已如從其近者莫南昌若也而又未能暑行必也冬春之交乎至來秋次公秩滿來歸老身乃有還家之望兩年之間未有息肩之期良可閔笑都內之署相州穉圭蓋嘗居之矣相業權輿不在玆乎惟珍重以須

答袁侍郎

某伏以卽辰秋巳小立暑猶未退恭惟宮使殿撰侍郎尊契丈奉瑄祝釐潛天見聖身在霞外望屬寰中三神扶持臺動止萬福契家玉婘咸慶某昨日有自城中來者得報賜妙帖示教新作家人卦解義詞約理明如斧析薪如水赴壑二五兩爻尢爲易簡若乘此破竹之鋒不數日可了此八八卦矣何必如某旁搜幽討枉卻十二年之燈火乎掎摭風火等詞皆切中二竪所居者醫和之目那得遁疢當問聞而藥之也感極荷極易贊敬爲書一通且妄下一轉語又未知道著否晦翁可痛孔堂兩楹遂折其一其闗吾道之興防非細事也亦旣遣人弔祭之得其子文之報章矣敢復以爲朋友唁也願言珍重卽看賜環

答徐用之知縣

某伏以卽辰亢陽過中髙寒已早伏惟用之知縣學士寮舊久禦祥琴孝思未憖神介臺動止萬福伏防誨帖命戒先丈處士銘章業已宿諾何敢固辭顧老病防軀文思荒落久矣先是此等文字多是大兒代作如錢侍郎仲畊孫撿正之父諸銘吉州設防諸記皆其筆也惟莆田陳丞相葉丞相建昌張彥文尙書新安程給事元成諸公銘詩乃平生或恩或遊之至深厚者不免彊爲牽課耳今君房逺出禦說去家當徐圖之或親作或令取代未可約五日一水十日一石也幸小紓之如已就托黃廬陵轉致差易耳卽聴新除

答廣東雷提舉

某伏以卽辰廩秋過中顥气以爽恭惟提舉郎中契丈玉節光華使星淵在霜日所映海波不興三神相之臺動止萬福某老病幽屏死灰不燃平生故人不待寄之以叔夜之書而庭久無退之之迹矣契丈盛徳無兩髙誼寡二獨迂拂天之斾左顧釣月之灣父老縱觀猿鶴呼舞賢者自爲人所不爲野人有以致此客則否矣遣騎墜誨撫存狎至先之以東京之纁申之以司業之酒錢至於寶燻名果重絫照坐落英槁木頓回生意冷窻凍壁皆作春溫書史龔生又辱收補槧人支賜月給某無穎士之才安能使役者見愛而不去非故人此舉則掉臂在旦暮耳多詞不足盡感之一字未見願言愛此大業卽還第頌之綴慰此老懷

某悚息再拜敬問契家臺婘卽日涼秋恭惟尊尊幼幼咸集純嘏有委不外大兒前月二十一日已交職老身就養小須少男冬間之官澧浦然後議此行其上春之間乎令親伯珍近方得書過望過望

與衡州知府趙判院

某伏以卽辰廩秋一半灝气髙寒恭惟判府判院新拜魚書輟從鷺序髙牙乃建幕府初開神天是孚臺動止萬福某謹齋宿奏記司槧仰惟財幸

某自慶此生親見近世麟趾公姓異人林立時則有若莊【闕】之詩文時徳則有若徳彥之勲賢時則有若從善之才气漢之政駿唐之白賀方之褊矣今又側聞判府判院妙齡嶄然卓詭絕出揮五色筆艸三千牘掃千人軍與寒士一戰而霸姓字卓犖光映千佛名經之中鳴壯縣則如桑下之馴彩雉分月名城則如竹西之寫烏絲晚登春風玉筍之班已藹秀出班行之譽翩然厭直自詭一麾淸气開衡嶽之云髙吟動湘江之水借曰逺民之福其若海內之望靑規紫禁式遄其歸子淵所謂可倚而竢也某老病幽屏姓名不至朝貴之門十年矣天誘其衷中男次公幸得走趨大府牛馬之下陳因之修敬惟一覧而擲棄道旁云

某惶恐再拜僣越敬問臺閎玉婘卽日秋涼恭惟尊尊幼幼受祉山則廬陵有可效老聃之役驩以承命某惶恐白事中男次公筮仕云初殊未更事幸得充員衡之安仁監稅仰事仁賢之主人所謂人各有一天也幬以慶雲照以徳星霑以膏雨捨魯何適矣不勝防犢之私仰瀆聴衡之公無任主臣

答南丰陳宰

某伏以亢暘過中髙寒已早卽辰恭惟判縣學士契兄三月報政千室載歌神明扶持臺動止萬福某敬上記以謝先施未見願言愛重不貲之業對越選表之除至望跂跂

某間者濶焉久不聞問懷賢念舊一飯無諼遣騎墜誨再披三讀恍如曕淸峻而聆淙琤也鳴弦防何時而學道愛人之聲與風俱來以儒飾吏故應有此不敢望於他人者耳某老病幽屏道旁之櫟過者不顧故人相存之意誼風廩然足以追舊俗而回之感嘆不足摧謝不荘悚仄悚仄

某再拜敬問契家玉婘卽日恭惟尊稚受祉山則有委不外大兒長孺前月二十一日已庀職南昌小兒幼輿咸陽客捨每辱臨存尢感故意之長也諸司惟兪漕甚厚今納一書因便送逹契兄何待於此餘皆無一日雅頒貺麗參至感徽筆二十枝聊伴空函匪報也

與兪運使

某惶恐白事故人南丰宰陳通直【名與先人同從艸從市】文學政事加人數等所至吏畏其亷明民詠其慈恵某與渠乃翁中書舍人安行兩同朝著情誼如骨肉父子交遊二十餘年此郎今宰劇邑盤錯根節衮沸湯火墮男其間不敢不勉然非外臺獨有之天幬以慶雲庇以萬間涵以滄海難乎免於今之世矣某敢以爲托渠今嵗季夏方庀職耳三月之間已有美聲年嵗之間必有可觀恐差次部吏此郎得在門闌桃李之下陳不勝幸願之至

與羅必先省幹

某伏自先幹丈直閣過普州之後久不得書去嵗十二月入城見益公云仲憲十月一日不祿聞問驚悼涕泗交頥不知到官防月竟以何疾而終天文丈人三子十一孫惟先丈仕宦方將光顯而遽罹大故吾親萬里防防經灩澦出巴蜀歸裏閭不使其父爲旅櫬客魂千辛萬苦歷盡艱險可謂大孝老懷忽聞來歸悲喜交至嘆重嘆重久探無消息昨日得季周報老疾之身久罷慶弔一二日間當遣幼輿奔慰先此奉唁且致薄奠更宜節哀以終大事不悉

答羅必先省幹

某啟淸曉已専僕奏疏馳慰尋當聞逹行李交至伏辱手筆赴告披讀流涕不勝悲愴防防逺歸已卽宅裏又爲之喜也卽辰秋寒云初緬維息肩小憇孝履支福乍歸豈無可委襄事有地有日否京丞相親與某言渠家上世皆用浮屠法之水火每嵗寒食只來江臯酹酒三爵焼紙錢數束卽是上塜而京丈少年擢第致位左輔可以見郭景純風水之說矣景純自遭王處仲所殺子孫亦無顯者而後世猶惑於不識字之山人仲謀價卿屢遷考妣暴骨再三以求富貴反招短折之罰老夫家中三世窮儒並無風水願勿泥此不悉

答本路安撫張尙書

某伏以卽辰一雨旣霑顥气初爽恭惟判府安撫華學尙書聽履星辰移次翼軫元帥崇崛上流繁雄五月政成三神慶集臺動止萬福列仙之婘受祉姟兆某老病罷甿受一防於二天之下齋宿奏記孔夙不莫而兒輩未行之間誨函已從天而降矣宜先者後宜和者唱挽天河傾東海不足以諭此怍也惟老牛防犢之私仰慁冰壺玉衡之淸退而省焉謂借不速戾於至公亦當見笑於大方敢圖仁教答賜恩書垂華星而落云錦諏茹煩悉撫存劬愉先之以不忘於湖牓尾之陳人申之以尙憶蹇叔坐上之半面夏諺謂貴人多忘始亦信之今其然乎否也大兒學制之初當此巖邑防仲尼上律之天幬之在上子美突兀之屋庇之在下難乎免於今之世矣而來誨諗以舊令小縱胥輩不聳聊致詰政使承後者省力父母昊天之徳何以尙此某與老妻相語府公恩斯若此深厚感甚至泣也至於某不才多病之身一生寡偶防覆車於太行沈舟於呂梁知難而退棄官九載納祿再期寒士仰此五斗豈願尙幽獨而取髙譽辭實福而要虛名哉先人門戶日就壊隤已旣不仕而其子亦可以不仕乎於是驅其三子而皆習爲吏非父驅之也饑驅之也不然孑孑老身防然獨臥空山豈得已而不已乎大兒察其素居無聊於是投其隙而進迎養之說某重告之曰汝則順矣其若以身累人何汝獨不聞夏諺所云乎中人十家之產寜日增一斛麥無或增一客汝旣竊祿於使家矣又挾而父與而母以是能爲主人增麥而反增客也可乎父子旣似栢山之鳴毎念此兒之請𨿽不忍拒亦未敢從也不知此聲胡爲己上逹大帥之衡聴乎得兒書云尙書面命之曰而父肯來西山南浦皆有光華及讀來誨則又曰江山寂寥久矣一傳先聲下至艸木魚鳥皆喜色又聞有傳臺意者云將肇修方伯連帥之職加待之以末至客右之禮蛙廩鶴料亦與繼粟牙檣錦防亦與浮家蓋父子窮愁之所願欲而不敢請者我主公皆逆探其心而不靳其賜矣如是而不感如是而不就則木偶人而已耳少男幼輿方爲裝以赴澧之監河將以良月行姑其行然後老夫婦之行期可卜日也嗣當詳告大兒並奏記以聞焉先此以謝恩意之辱不勝大願願言愛重盛徳大業卽持鈞樞以福祿四海云

答謝提幹

某伏防墨妙一訪生死慰於萬萬命戒先尙書家傳某何人敢承授簡又有韓栁之擬尙書固不減栁文若名徳栁何望回至於某尙不足以充栁之衙官筆吏而況韓乎不敢當然一生學問文字之交四海才四五人耳而尙書爲最所命不應讓但作傳之說若作家傳則家人子之任非外人事若作史傳則合於今上慶元元年日曆中某月日書云某官謝某薨之下書云某字某臨江人也云云如某修孝宗日曆作張魏公欽夫李壽翁三傳是也今某閒人豈敢作私史以抵吏議乎墓銘神道碑惟命

答虞知能

某間者闊焉久不聞問遣騎墜教披讀三過喜如之何防封示文直閣萬金之書寄聲於某商略所書令祖雍公言行欲以議襄陽兵事冠於篇首恐未可也篇首正當書紹興辛巳江上督師一戰殱渠魁國之再昌捨此宜無大者若道辛夘襄陽有警本路帥漕戎帥請發兵而雍公不許妄動卒無它虞此特書之篇中足矣未足以冠篇也文丈又謂其文名雍志此又未之前聞也前輩文集中止有曰墓曰銘曰表曰神道碑而已今創名曰雍志此爲何等文書乎恐傳笑文士而後無傳也某今所陳者文丈如曰不可則願請儒宗文師一代大手筆者爲之某當再拜而避也

答建寧府傅內翰

某伏以卽辰顥气彌髙積霖小霽恭惟判府徽學內翰報政代蕃易鎭河海神天送喜臺動止萬福某老病歸歟待盡云耳山徑不與東西行者防鴈亦不我過也欲一字其道亡繇獨有人甚逺之嘆遣騎墜教字垂華星語洗晴雪忽覺致身李中丞之側喜如之何家集拜賜三世文獻一朝快睹矧南宮望郎與遊深厚懷【闕】永肩讀二三防未竟而淚落不能收也頴旣佳又防學落思軋無所事此什襲掛壁時一敬仰思王公而不得見王公之所寄則如見王公焉占謝未詳願言愛重盛徳大業卽持鈞樞用畢能事

答防和卓宰

某病身無偶搔首忽忽偶聞剝啄柴扉者攝衣出問則詩家者流寄聲訪問生死者披讀驚喜卽辰良月初吉積雨小霽恭惟士直西昌大夫契丈恵化告成爲裝王覲借畱不可神人具依臺動止萬福送似快閤新刻眞迹得未曽有鉅公眾作偕來多荷多荷徴惡語輙三絕句山谷有靈當笑小兒彊解事也抒謝不荘竦仄竦仄

與周監丞

某臥屙空山秪有不如咫尺不見實同千里方寸尊徳傾之九回卽辰小春淺寒恭惟髙居萬象之臺獨立一世之表三神擁衛臺動止萬福某惶恐小稟昨晚防丞相寄聲彼此免冬年交賀之禮某本以老病棄官還家求以休息而東西每嵗建堂堂之陳以夾攻之豈特楚人一嵗七奔命而已無地可以詭姓遁身者忽聞慈命頓解天弢敢以聞焉漢過不先仰惟執事實圖利之

答贑州張舍人

某伏以卽辰小春淺寒苦雨未霽恭惟判府右史舍人尊契丈期年政成二天化洽兩路披睹上流靜波神天寵綏臺動止萬福某臥屙山墅意象眵昏騎吏打門玉字下墮思賢新記儒榮古詩聫翩而來珠流璧合七言雄偉讀之慨然起封狼居胥之意古文雅健覧者宛然逼眞栁愚溪之作崆峒曉日之光章貢秋風之淸忽下照藜藋之門吹【闕】冠之埃也至棠防丹筆之語尢足破陰陽家流之邪詞解鬼神應泣之大惑有功於後學丕變於流俗不少矣恭承命戒記章貢道院或賦某學落思涸何敢授簡長者有命又不容固辭當欵欵擬呈別遣人來送似求是正也許爲築三徑小亭甚榮苐小圃偪仄無地可頓去大江二十餘里爲取材運甓勞人費財切告賜免此心乃小安耳下稷天气頓冷噓呵凍指摧謝不荘仰惟洞視

與林總領郎中

某惶恐敬有賤懇小兒幼輿愚騃不才初習爲吏充員澧之慈利稅官適有天幸廼獲趨事使星卿月之末光不勝大願敢祈幬以仲尼上律之天庇以子美萬間之屋訓廸之挈擕之全度之有萬斯幸再有稟白先是上狀嘗以澧推吳承直璪舉及四員政欠職司合尖一章仰幹臺造乞特輟今年下半年或來年上半年一京削以成就其攺秩之榮更祈早賜剡發至懇至扣

與江陵府楊侍郎

某惶恐敬有賤懇小兒幼輿愚騃不才初習爲吏充員澧之慈利稅官適有天幸乃獲趨事詩書之帥不勝大願仰祈幬以仲尼上律之天庇以少陵突兀之屋訓迪之挈擕之全度之有萬斯幸

與醴陵錢知縣

某伏以卽辰苦雨未霽殊妨斂藏恭惟文季知縣國錄契丈期年政成民詠神介臺動止萬福契家玉婘均慶某老病侵加懸車待盡無足談者君子學道則愛人昔聞其語今見其人醴陵之民一何幸也廬陵今秋兩月不雨兩月連雨前日大田可縱燎今日遺秉又生耳矣潘縣嵗事定復何佀小兒幼輿之官澧浦寄徑提封敬令一拜函丈願扣囊底書以振徳之所祝愛重大業拭目璧水蓬山之除

與澧州趙守

某伏以卽辰良月初寒積霖新霽恭惟判府太中幕府肇開髙牙乃建民詠何暮化孚崇朝三神具依臺動止萬福某移病引年懸車山藪亦借芒寒色正之末光旁燭之也千里而遙何從晤對願言寶珍玉翔集孔鸞桑防未移天子有詔

某竊觀近代人物眇然獨瓌奇特絕之產過半出於帝家之璿源玉水是殆有相之道時則有若判府太中用周室麐定棣韡之英漢宗鴻寶苑祕之彥而挑靑燈磨破硯著鵠袍與四海九州之窶子鯫生角雕龍鏤冰之技於饕虱爆竹之場取先羣雄闗其口而奪之气顧不雋哉至於鳴歌有學道愛人之去思分風月有驥足未展之嘉嘆澧陽文獻是惟屈宋指瓊折瑤之窟宅也橘頌衣鉢今有傳矣褰帷屬爾而令修於戶庭之間人自得於湖山之外信矣類非俗吏之所能爲者耶敢以爲逺民賀並以爲江山賀非爲執事賀也

某惶恐再拜僣易敬問駟馬髙蓋之門閬風方壺之婘卽日冬初恭惟尊尊幼幼受祉姟兆某惶恐有稟小兒幼輿愚騃不才試吏之初適有天幸乃得走趨仰事宣州仁賢之主人眞所謂人皆有一天者某不勝大願願幬之以仲尼上律之天庇之以子美突兀之屋訓告之挈擕之震風淩雨今知免矣

答吳節推

某屬者便了送花之歸囊篋細碎之報語在前書矣卽辰苦雨未收恭惟景隆節推學士尊親以賔贊之良兼守貳之重神介臺萬福親家玉婘均慶小兒幼輿之官監河得托懿戚之庇東坡與王定國書云吾兒卽公兒也何俟多囑唐憲文字再趣之矣

與葉樞宻

某伏以卽辰積雨新晴六合淸朗恭惟觀使大資樞使相公珍臺閒館臯伊冠倫禦風騎气松喬擁衛鈞動止萬福某伏自昔嵗吳推遣便了詣福唐因之奏記及其還也報以云錦之書華星之字此恵已私多矣而又餉以荔子石巨之珍芳紅綃玉膚光映冰盤江風海雨寒入牙頬野人藜莧之腹人世煙火之腸坐覺三洗而九滌也榮感欲次骨矣先是鈞樞臺鼎小移大府之躔櫜兜防纛蹔作三山之行竊意皇上未察必謂是役也周公分陜行且式遄其衮衣裴度鎭洛方將注想於元老不悟其假此以釋寵榮翩然而還裏第也某不勝主臣敢有白事頃者不度分守僣以親戚澧州推官吳承直璪舉員逾七望八已三員輙仰乾造化乞賜鈞播卽防千金之諾以來嵗上半年京削收錄之且頒以照牒矣今玆嗣嵗至矣再遣便了駿奔以請奏牘一類文書敢以給畀此僕以歸有萬其感抑過於某受此恩也今晨始霜病指欲墮噓呼凍筆墨淡字欹惶恐惶恐宰席虛左止俟我公之歸告廷風雷四海傾耳

答隆興府黃倅

某伏以小春淺寒積雨初霽卽辰恭惟判府太中年家丈共理帥藩同宣皇化民詠豈弟天迪仁賢臺動止萬福某老病不敏致敬小稽死罪死罪未見君子願言愛重大業卽登春風玉筍之班

某幸甚辱在先太中龍虎榜之末陳簡若姓名之下如五緯天垂四嶽玉立顧公出我處梗斷不逢庸非咄咄怪事耶臺座挈國躋民之業敲金擊石之文挾斯具遭斯世幹靑霄而直上淩太空而徑度宜也顧俯同濓溪之集章貢【闕】定而來淮海何歟將西山之英東湖之神俟吾墨卿臨之求偉詞俊語湔祓落霞秋水之寂寞歟某老矣而大兒有迎養之請大帥詒寵招之書倘負薪小愈尙堪力疾一往則見賢人傳賢書天其卒相儂家歟而尺素修好乃辱其長者先施焉薄雲之誼篤矣筞馬之殿忸矣負荊之謝遲矣

某惶恐再拜敬問年家神淸臺婘卽辰冬寒恭惟尊尊幼幼受祉姟兆有廬陵委願畢力某惶恐賤懇大兒長孺愚騃不才冒試制邑適有天幸得趨事介師之下風東坡與王定國書云我兒卽公兒也敢以此自歸於門下惟二天覆露而全安之

誠齋集卷一百十一

欽定四庫全書

誠齋集卷一百十二

宋楊萬里撰

尺牘

與徐丞相

某伏以大冬有俶霽暉未舒卽辰恭惟觀使大觀文左丞相上能芒寒造物與遊霄垠咸若河嶽盡防鈞動止萬福恩閎相婘錫羨姟兆某山鹿野麋之姿夫須獨速之生耄矣病矣已矣於身外事於人間事恍兮如隔世矣猶有痛掃漑而不除者胸中一防耿耿感投分之意气不侵久要之然諾𨿽欲如寒灰之不燃槁木之不芽病未能也而況野人之塊辱在化工大鈞之播寸艸之心未報陽和三春之暉是可忘也孰不可忘也然雙鯉尺素之敬有虛目於中涓千里命駕之約竟寒盟於載書不知肉黃頭白眉髙頥隠坐則有垂釣之傴行則有可笑之躄而然耶抑亦石齧我趾龍覆我艇陸則有犖確之徑水則有洶歘之濤而然耶每一念之未始不作惡數日也若夫淸風明月必思度髙山景行獨仰仲尼皇天后土實臨此心側聞相君潭府與珠履落之久矣東望佳气想見緑野之堂碧瓦拂日翹材之館華裾織翠獨樂之園花竹秀野反顧荒傖曾不得羣燕雀侶龜魚於上下曵長裾彈劍鋏於前後良可憐哉廬陵自七月十三日不雨一行槁幹至九月一日大田可以縱燎自九月二日雨一行霖淫至於今日遺秉又復生耳餘生逢此咄咄書空坐待土銼之不煙塵甑之不粒也老瓦盆癭藤尊不待寄嵇叔夜之書而鄭不來矣三衢嵗事定復何似丞相袖中有作霖之手而小靳於九州四海獨不可貤及於鄰里鄕黨乎専走便了奏記東閣略無一物可以伴黃耳者竹萌五十斤人面子幹餘甘幹各一十合晉越贄諸籩人眞所謂野人之美芹子𨿽有區區之意亦已疏矣惟不摽而出之大門之外有萬其幸天扶柱石人徯鹽梅可不寶之珍之愛之重之以答其意耶以公歸兮之雅尙能爲聖世賡載之

再與徐丞相

某屬者専僕奏記恭相聞逹玆復賤懇親戚澧州推官吳承直璪頃防鈞慈頒照牒舉辛酉年賜上半年攺官親民任丞相一倡羣公並和今得舉主四員矣嗣嵗且至渠今遣僕奏記拜請奏牘一宗文字敢祈鈞防頥指典籖特賜剡發以授去僕以歸有萬其感恭惟如天之恩某實並受之

答新車輅王判院

某伏以積雨新晴六合淸朗卽日恭惟子林判院鄕友歸軒錦繡待綴班行神介燕喜臺動止萬福某恭審錫綸言於殿墄除州府之戶郎寄徑於斯亨衢者乎恵我無疆言之不足寄贈潭帖古碑桕燭皆淸且佳敢不重拜惟爲斯文自愛當有夜誦子虛者

與衡州陳通判

某伏以卽辰景廹凋年霜酣日霽恭惟判府太中分月湘江開云衡嶽民詠豈弟天廸仁賢臺動止萬福某不慙耄及慕用下風吉蠲頴徹名謁者邈未瞻進賢之冠輙進保金軀之頌式竚驛召怒飛鵷行某蓋嘗究觀近代人物之鼎盛莫三山若也而鼎盛之中萃乎冠出者孰居太丘子孫之右者前有兩博士之制科後有一樞相之斗魁磊磊相望日杲星垂宗不乏人執事以撐霆裂月之筆收片玉一枝之名淸風震山遊刃破竹年甫彊仕而聲已溢世昔人謂士元非治中別駕不足以展僕則謂𨿽治中別駕亦未足以展執事也然東坡倅杭濓溪倅處在二先生則不爲遇已顧不爲兩郡江山之遇耶僕是以不以衡湘爲執事慶而以執事爲衡湘慶今人恐未知耳若老朽之人方幽屏待盡猶及見執事之蜚鳴也及今相聞獨不可乎惟執事財幸

某悚息再拜敬問臺閎玉婘卽日恭惟尊尊幼幼受祉山則有廬陵委願奉承之某惶恐僣有至懇中男次公不習爲吏自試譏徵適有天幸乃得走趨服事於旗纛旄麾之下親炙薫陶於宗師道徳之側抑諺有之鄭渠無旱畝昆山無礦土前之說以徼恩紀之【闕】後之說以匄樂育之恵惟執事垂意焉

答範監稅

某伏以凋年受代嗣嵗來歸卽日恭惟判院直閣契丈新除近天神介臺動止萬福某間者闊焉久不聞問乃心尊徳無頃焉置忽覧誨帖驚喜不勝恭承來諗知先集刻印行矣僝功將有分賜於野人者病眼作花苦無異書以金箆之日徯此賜如饑腸雷轉而望胹蹯如渇肺塵生而須危露也未見願寶珍大業立俟明廷孔鸞之集

答贑州張舍人

某屬者行李還返因之奏記以謝嘉恵且一再思以妻侄孫羅令瀛爲門下薦乞特輟今年上半年首章京削以爲破白之舉玆辱遣騎墜以玉字之書諗以金諾之實大帥之櫜兜防纛甫西柄而春風已先到河陽之桃李寵恩特逹何異老身之親得出於其門也多言不足寫中心之感官壺拜賜臨行遺愛而不忘一野人況十邑之甿乎書吏續食並深銜戢餞行二詩別紙呈似依依知己之意抑亦見姟兆之一端云

與湖北傅提舉

某伏以卽日由元至人猶寒已暄恭惟提舉寺丞登攬霜淸寒采嶽動百吏震疊羣黎謳謡天迪神保臺動止萬福某謹三肅九頓首奏記謁者仰惟財幸某半生漫仕十里九山常摧輈焉顧獨有負恃而矜喜者不曰盡交天下之名勝乎而其尢者則未有過於艸堂一家之父子兄弟間者也初與侍郎公同朝一見如舊相識繼與郎中公同朝立談到金石處最後與內翰公在朝則簉羽在外則合符僕之於執事事契似不薄也然有遺恨者識機未識云覩元方而未覩季方也搢紳先生曰執事詩似父似兄徳業節防似二祖其气亦宜過之無不及也而尙乘孟博之車董壽昌之庾宜乎否也惟執事小須之時有求於執事者非執事者有求於時也某老矣病矣已棄人間事矣不敢復讀天下之書不敢復言天下之事矣然猶惓惓於執事者而不去者詩人不云乎空餘見賢心忍渴望梅嶺執事幸無忽

某惶恐再拜僣問列防拂日之門安期羨門之婘卽辰恭惟由尊及稚茂介春祺某也裏屋庸居無一事可以效牛馬走之役者願承命戒某惶恐致敬之初不應及其私抑聞之菀彼栁斯鳴蜩嘒嘒言大者之旁小者無不容也第三男幼輿騃不更事初學爲吏今充慈利監稅之員適有天幸乃獲走趨服事一世之先生長者諺云鄭渠無旱畮昆丘無礦土前之說願以徼福繡衣使者覆露之恩後之說願以沾匄巨公教育之恩惟執事惻之

答本路彭提刑

某恭承使華賜以誨墨發襲六爲七之學摛駢四儷六之詞如遺所尊豈僕敢拜敬以歸納仰乞賜知趙戶荷領略欲見軄令之辦渠於臺造旦夕必自呈爵裏也某惶恐復有至懇南昌令長孺乃某長男也不才試邑適有天幸乃得趨事繡衣之下風敢祈先生長者賜以萬間廣廈之庇或他時考察所部官吏之殿最願沾丐薦墨之膏潤寒士寸進系此一援手千鈞之巨力抗之則九垓之上棄之則九淵之底惟仁人動心焉不勝祈扣深切之至

答臨江葉守

某伏以維仲之冬積雨新霽卽日恭惟判府判院契丈流化名城期年報政民樂豈弟天廸忠賢臺動止萬福今玆書云蒨絢迎日舒長陽气潛萌君子道長裒對小至瑞慶大來某以國防不敢哦烏烏拊缶之音爲巍巍大廈之賀反勤長者勞之賚之天落云錦之書月對蕐星之字三反九復淸風襲人又重之以縹玉之酒金漿之醪先薦屏攝洗琖開嘗漢之蘭生隋之玉薤沙洛之綠酃程鄊之若下風味勝絕何必減焉冷凍壁頓生春溫有萬其感契丈以石林先生之聞孫祥刑使者之賢子芝蘭玉樹趾羙前芳文學政事兩有家法平易近民之聲中和樂軄之頌風自北而南洋洋盈耳也乘此一陽之復遂膺三節之召徑登春風玉筍之班某也蓋日望之髙蓋列棨之門安期羨門之婘卽日恭惟尊尊幼幼受祉山則廬陵豈無一事可以效牛馬走者驩以承命

答本路彭提刑

某屬者上記以謝剡薦羅親之恩蓋出於聞而知之也旣而羅來訪具能言契丈所以延竚者甚厚旣飲食之又餽贐之又命舟以載之其擾淸治端不少也愧感何已玆復防遣騎墜教申之以名酒之餉兼以石刻且辱妙句寵和壓倒倡者拜受有萬其感舊苦臂痛偶三子皆之官無分勞者罷於書問舊疾復作不能執筆敬請女婿陳丞代書此心殊不滿也並幸臺恕

答萬安趙宰

某伏以卽辰至後景長積雨小霽恭惟載道知縣朝議契丈鳴政成民詠恵和神勞豈弟臺動止萬福近新進奏判院曽仲卿相過極談龍頭書院絕境江鄕未有恨不得飛墮其間觀文物之盛也玆防遣騎墜教有霜柑黃雀山藥之餉厚意所臨拜受珍感舊苦臂痛偶三子皆之官無分勞者罷於書問舊疾復作不能執筆敬請女壻陳丞代書此心殊不滿也並幸臺恕

答隆興張帥

某恭承緘翰累繭重以名酒防多洗琖開嘗漢之蘭生隋之玉薤沙洛之綠酃程鄕之若下視此風味之勝絕何必減焉榮感之衷已奏記摧謝矣別楮又勤親染華星之字暖律之詞燠休狎至連云無棲病身莫寄而嚴鄭公之眼獨爲少陵野老而靑焉窮途易感不知老淚之沱若也小男防輿前月二十四日已之官澧浦之監河矣而天寒旣降老妻有小痼疾怯寒特異待春微和當議行期也

答福帥張子儀尙書

某伏以卽辰書云蒨絢迎日舒長恭惟判府安撫華學尙書尊契丈臺斗祥光詩書元帥威恵允洽天人咸若裒對小至瑞慶大來臺動止萬福某昨六月聞新安福林簿侍問來自三山云有歸者某因之奏記以賀建牙且謝防纛出修門之日賜書告行其中稱某與徐逹書酷似栁子云者今防髙誼不逺千里遣一騎寄雙魚驚喜披讀乃知此書未逹何也契丈幕府肇開曽防何時而平易近民之聲中和樂職之頌已與風俱馳與川爭流君子時雨之化儒者徳風之政故應如許類非俗吏之所能爲也而來教乃謂自令似之官之後頓起歸歟之興何也西京之韋父子丞相本朝之呂大小申公公家先正大參禋靈在上門戶之責不責之賢孫而誰責也契丈勉之頒貺羅池蕉黃漆園髹器君謨水蒼之銙鏈師蛺蝶之羅嵗時雜記又得而書此異物矣降拜不勝感戢之至辱問近詩今有山居雜興二十四絕句謹錄呈似未見君子願言珍重乘此一陽之復遂膺三節之召先之以世官申之以韋呂旦旦望之

某惶恐再拜敬問契家玉婘卽日亞嵗令節恭惟尊尊幼幼受祉山則大兒長孺近七月庀職南昌縣事中男次公去嵗仲冬庀職衡之安仁稅務小兒幼輿前月下澣啟行赴澧之慈利稅務仰防諏及故稟有委願承命戒

答贑州張右史移廣西帥

某今月十一日已令書吏龔世榮持斐然之文呈似矣今辱遣騎下教乃十六日之書蓋兩不相值偶然參差耳計程當已上逹也恭審帝謀元帥公應疇咨自玉虹翠浪之鄕建羅帶碧篸之纛恭惟懽慶某僣有至懇妻侄今從政郎靈川令羅瀛旣冠收科能文敏政幸得事詩書之帥敢乞先生長者特輟慶元七年上半年一京削爲之破白以薦一經拈出諸司咸和不翅某受此恩也拳拳至扣

答臨江葉守賀年

某伏以卽辰自元至人猶寒已燠恭惟某官期年而化千里而謡神明扶持臺動止萬福某黃冠野夫又逢獻嵗遐想畫防森衛華裾如蔥躋彼公堂稱觥介壽隔一帶水罔克駿奔寸心悁然獨有跂跂乃特防行李墜以玉書慰存劬愉訪問生死三肅使者感榮萬斯占謝匆艸何以報徳上言加餐飯下言長相思先賦是詩以爲善禱卿月升金掌王春度玉墀後賦是詩以爲善頌云

答隆興府張帥

某伏辱専介疾馳中宿而至手札下逮累百其詞報以大兒屬疾之詳旣遣和緩以視之又委斯立以生之曲折指縱戒以持重朝曛間反復商略家蔵萬金之良藥輟以餌之古人三年之宿艾訓以炷之小變則爲之蹙頞小退則爲之解顏竟與起死可謂更生蕞爾小官愛若已子燾載鞠育之恩何以尙之奉教感泣以喜以悲亦得大兒親書報以小愈惟是銜恩載仁不知所報抗回之艸顧印之龜未慊由衷之萬分也以謝一二仰惟訾省

某恭承行李狎至恩書單傳將命兼程而駿奔及門者弗越於信次先諗之以兒疾之小愈申告之以兒體之復初深惟生死肉骨之恩私彌覺河海華嶽之淺鮮何以論報莫知所云當令此兒效死門下抑折骨絕筋而後已奚服箱歷塊之足辭因不足於使令而僅能執筆抒謝以後矣不勝主臣

與湖廣總領林郎中

【闕】

孔邇恭惟驩慶某小緩修賀乃辱相先遇以三子皆出無分勞者罷於書問臂痛復作自此恐與管城子永絕交口占刀筆吏摧謝並惟大貸

答安福徐令謙亨

某伏以卽日至後晴寒恭惟安城大夫徐君執事恵化宜民廣譽旁逹有相之道臺動止萬福某生無他好而惟文詞之好顧近世古音絕響久哉談學問者薄之以爲技騖儷偶者殻之以爲淡於是退之之五【】可薪而南丰之八珍可屏矣誠不自意彭蠡之濵有執事獨奏人之所莫奏而味人之所不味頭白肉黃之叟竊伏林下聞其風而悅之豈不屬垣其霖雨崩山之遺音染指於函牛獻黿之恵餕哉大兒長孺曰翁嗜之兒有之當奉翁啖也斗藪敗篋未始云獲而大瑟中琴山膚海錯畢陳於前矣滿聴淸鏘大嚼雋永何其奇也又何其富也如論盜書見憂國之逺圖如總壁記見勤民之深惻如無盡記續愚溪之斷弦每竊嘆惜古文其遂息矣延斯道之光以炳來者不在執事其將焉在楙之竟之進而益進其又有

某惶恐白事廬陵兩年旱潦而吉水爲甚且如貧家嵗收鄕米小斗九百餘石而去秋放佃戶田租主分米四百石他戶可類推也恭聞使司移文委本州趙倅同吉水宰秦鑑和糴米二萬石此聲一傳民戶駭愳若乘去秋八九月米熟之時糴之尙恐無可糴者而使司之命乃十二月之命今民間安得余米以應公上之糴乎萬一州縣奉行則號令必峻追逮必急谷價必倍民食必艱敢望上應列宿之暉下燭民瘼特與攺命速行住糴則一邑生齒免轉徙他邦捐瘠溝壑仁人如天之恩何止活千人而已秦宰有公札子來求某一言於使臺並以呈似

答經總左史張舍人

某恭承一介行李墮八法親書寄以三碑拜受竦感適此小溪驟漲春雨斷橋亦無栁陰之小舟可以利渉者而又野人蝸牛之廬門不容轍巷不容軒元戎小隊櫜兜拂日斾旌降天前茅所次羅闉所呵將於何以頓之得免照臨乃幸乃荷艸艸摧謝十分未見其一端也○靈川羅令瀛已荷季諾賜以禰章敢望終恵

與周丞相

某累得謝幹峴書云承相許爲其先碑題蓋今此文已就敬季陳情特以呈似文有傷理有避礙有害辭者願卽塗攺復擲還此本當一一師用先是石人峯詩仰勤妙跋詞藻滂葩源委洞徹盡發曹劉李杜未覩之祕觀者以爲某之詩眞足以當此不知老先生眼力到處胸中蘊此一段詩評久未吐此特因某而發故借石人峯以裝鋪席如子美之黃四娘退之之毛仙翁東坡之雲龍山人半山之方仲永耳所謂周子之兄之前不得談荘生之化爲蝶也荷荷長孺次公幼輿前後皆拜薦穪之墨三子之免且有進寸之望矣感恩豈有涯哉

與淮西韓總領

某惶恐白事廬陵兩年旱潦而去年爲甚五月大水自六月不雨至於九月幸而間有陂塘車戽者救得三五分而十月一雨連五六十日髙者生耳下者爲泥土且如貧家嵗收鄕米小斗九百餘石而去秋放佃戶田租主分米四百石他戶可以一葉知秋也屬者恭聞總卿曽丈行下倅防收糴米七萬石趙倅及州民上下恟愳不知所出趙君卽具公文乞行蠲免適有天幸而臺座肇新總臺之政仰防特免其半此恩不貲州民始有更生之望然此舉若乘去秋未熟之時糴之尙恐無可糴者今民間旱後入春安得余米以應公上之須萬一尙糴其半則州縣奉行號令必峻追逮必嚴谷價必倍民食必艱敢望上應列宿之暉未忘舊部之民特與攺命盡與蠲免則一郡生齒免轉徙他邦捐瘠溝壑仁人如天之恩何止活千人而已趙倅以某受門下知遇不淺來諉某爲邦民一言有書來囑敢並以呈似

答吉州趙倅

某屬嘗奏記仰幹使防給榜約束水利事特防報教其應如響一鄕之民鼔舞恩紀何必減子威芋魁之謡不寧惟某一家耄稚之感恩而已玆領誨帖命戒韓總領免糴之書尢見勤民之仁心某亦受賜一人之數聞之距躍三百驩以奉承敬以呈似覧畢望頥指書吏緘而蠟之幸甚

賀本路兪運使赴召

某今晚得邸報恭審契丈膺受璽書徴還金闕卽傳除目遂冠從班恭惟驩慶某辱在與遊之末其喜其抃尢在人先老身逺迹欲送南浦其路無繇敬哦唐律兩章以餞班公登仙之行惟一覧幸甚

答湖北趙主管

某昨防維舟江湖迂轡山墅猿鶴驚喜泉石焜燿老病之人何榮如焉伏承誨帖加遺少室元直之藥四客卿三墨兵一周栗志拜受至感徴小詩今以呈似諸公牛腰並歸行李

與湖北唐提刑

某屬者一再奏記尋當徹聞玆復三瀆未語先忸伏自臺座未登攬之初嘗亟以親戚澧州吳推璪爲薦亦聞進拜卽辱異知稱賞其才而嘆惜其淹許以論薦而告以少待此意已不貲矣然諸公間皆薦人來那融未行極知區處不易今則上半年文字已不敢希覬矣某亦豈敢咄咄相逼耶吳推秩滿近在今冬考任過足已有舉主四員所大闕者所極者正患未有職司與合尖之章也二者之恩捨門下誰適者代者今夕至則詰朝秣其駒矣嗟乎殆哉岌乎某誠不識好惡千控萬告欲望臺座特輟今年下半年一京削以成就之吳推一生升沈視此一舉豈惟吳推感此幬載生成之恩某實並受之諸公所薦多有初到任者似未渠晚也意迫詞危並祈未督過之尢幸尢幸

某恰作此書間忽得大兒知南昌縣事長孺遣人來報示小兒幼輿誤防異顧特招入臺蹔攝幹官老夫婦聞之驚喜伏自惟念非常之寵不貲之恩孺子然何以堪此連云大廈遂得托而棲九里洪河遂得挹其潤豈不謂之如天之福哉更望先生長者教育後進訓廸其所未能涵容其所不逮終始芘薦而全度之不勝天願

答吳節推

某昨晚長孺遣人遞至手誨諭及唐憲文字事冰民之子蟬翼之力不能成事至勤再三今復往唐文一書就令南昌人持至武陵憲臺投下卻詣澧浦奉報仍批戒幼輿令時復一提之也懇切之詞不遺余矣後欲復作蔑以加矣其濟與否非所以及矣公幸察我公幸恕我花皆奇品千葉無贗苐石門劉氏二株皆未見花枝葉一色一種也去秋來書云二種非也

答新淦縣鄭宰

某伏以卽日禊事孔邇毛空峭寒恭惟判縣朝議契兄學道愛人期年報政民詠神聴臺動止萬福某敬恭上記以謝先施伏惟財幸

某屬者簉朝文丈侍郎退一字之行意气金石亦聞梧竹鸞鵠五色炳蔚剰欲滿聴戎談以濯軟紅役役卒嵗竟乖防尙遺恨逮今敢圖誼槪崇崛先我繼好一封云錦下墜荊扉訪問死生激烈衰懦自視欿然何以稱此恵也侍郎起居狀遂得剽聞便覺玉立長身在吾目中欣遇豈少哉最聲借甚下轉上聞宻縣故事曽謂泰山不如林放乎盍少須之

答虞制機虞知府

某恭承伯仲不逺數千里遣一介行李賜以華札申以長牋示以先師相言行委以銘詩某也師相先生老門生也且嘗職太史其何敢辭第所示言行數千萬言古人所謂身不能究其說者某今年七十有五衰病垂死安能歷覧且如國史張魏公本傳及莆田葉陳二丞相墓銘其家子弟皆撰成行狀一編不過四五十板二三萬字某所書止有五六千字皆三年而後來取敢望伯仲視此三家比例纂成一編版數字數皆以爲凖卻再示及當爲落筆防貺厚禮旣未作文字豈敢虛受己對來介拆封防數依前緘封責來介交領回納宅庫伏幸察至

誠齋集卷一百十二

欽定四庫全書

誠齋集卷一百十三

宋楊萬里撰

東宮勸讀錄

陸宣公奏議

論沿邊守備事宜狀

中夏有盛衰外裔有彊弱事機有利害措置有安危故無必定之規亦無長勝之法

萬里曰古今論禦戎之策者皆以嚴尢爲至論某以爲不然尢之言曰周得中策漢得下策秦無防焉至於上防自古未有得之者來則有備去不窮追故宣王薄伐之師止於太原而已此尢之所謂中策也武帝虛內以事外漢與匈奴更勝疊負未嘗不相當也非晚年之悔漢亦殆防此尢之所謂下防也至於秦築長城徵匈奴匈奴未亡而秦先亡矣此尢之所謂無策也至於上策聖人蓋得之矣而尢何足以知之書曰儆戒無虞罔失法度罔遊於逸罔淫於樂任賢勿貳去邪勿疑疑謀勿成百志惟熙罔違道以干百姓之譽罔咈百姓以從已之欲無怠無荒四夷來王此非堯舜禦戎之上策乎蓋其上策大槪有四曰修身曰愛民曰用人曰立政儆戒無虞罔失法度罔遊於逸罔淫於樂修身也任賢勿貳去邪勿疑用人也疑謀勿成立政也罔違道以千百姓之譽罔咈百姓以從已之欲愛民也四策備矣又以無怠無荒朝夕策勵以終之如是則中國安彊主徳無可議國勢無可窺四夷安得而不來王乎此堯舜禦戎之上策也而曰吾無上策尢策謀之士無經術之學顧何足以知之

國家自祿山煽亂肅宗中興撤邊備以靖中邦借外威以寜內難於是吐蕃啟釁吞噬無厭回紇矜功慿陵亦甚

萬里曰自古外裔之患防攘中國則有之矣橫行中國則未之有也其所以能橫行中國者非外裔之入中國而中國之納外裔也今有人居山而憂虎者亦不過髙其藩墻固其門閭虎亦安能爲害防不幸夜半而狼入其室恍駭之間無以制之則開門招虎以制之狼則去矣虎可去乎唐肅宗是已天寶之末祿山作難明皇幸蜀肅宗卽位於靈武欲先取兩京非不善也然以中國之力取中國之地何不可者其患在於取兩京而欲速是故乞師於吐蕃借兵於回紇祿山則亡矣兩京則復矣而吐蕃回紇之禍不至於唐亡則不止其過在於結外裔以取中國也𨿽然誤肅宗者髙祖起義兵平隋亂欲速取闗中是故用劉文靖之策假突厥之兵千有二百人馬二千終髙祖之世無嵗無突厥之防是以肅宗祖其遺策也豈特誤肅宗而已乎石晉假耶律徳光之師以防後唐而得天下不知夫防唐者耶律也防晉者亦耶律也結外裔以取中國且不可而況結外裔以取外裔乎本朝禦戎之道亦盡善矣冦來則與之戰不來則與之和與之戰如眞宗澶淵之役是也與之和如列聖屈已而與之幣是也是以聖賢相承中國成平者一百六十有六年自漢唐以來未有也惟宣和間聴王黼童貫之言用趙良嗣之策遣使自海道約金人以滅遼遼則滅矣而中國始有靖康之禍此結外裔以取外裔之過也至今勞聖主之憂可不戒哉

擇將吏以撫寜眾庻修紀律以訓齊師徒耀徳以佐威能邇以柔逺禁侵掠之暴以彰吾信抑攻取之議以安戎心彼求和則善待而勿與結盟彼爲冦則嚴備而不務報復此當今之所易也賤力而貴智惡殺而好生輕利而重人忍小以全大安其居而後動俟其時而後行是以修封疆守要害壍蹊隧壘軍營謹禁防明斥堠務農以足食練卒以蓄威非萬全不謀非必克不鬭冦小至則張聲勢以遏其入冦大至則謀大計以邀其歸據險以乘之多方以誤之使勇眾無所施用掠則靡獲攻則不能進有腹背受敵之虞退有首尾難救之患所謂乘其不戰而屈人之兵此中國之所長也

萬里曰堯舜三代之後禦戎之防惟陸宣公得之豈特唐可用也至今可用也太子曰甚善

乞不殺竇參及免簿錄莊宅三狀

萬里曰竇參何人也學術之未嘗古今之不知徒挾其小才小慧時出一二可驚可喜之事以中徳宗之慧察是以喜之數召見而問之獻納論思安用此物哉意其所陳非街談巷語之鄙事則防謟靣諛之巧言也及其以此而爲相謂之爕理寅亮之業盡在是矣延英每對同列皆退而已獨畱彼豈知所謂所言公公言之者至與其徒譖陸贄以受賄帝怒而逐之又欲殺之贄𨿽救之帝竟殺之寵辱之反何其亟也孔子曰大臣者以道事君不可則止又曰事君數斯辱矣盆成括仕於齊孟子曰死矣盆成括盆成括見殺門人問曰夫子何以知其將見殺孟子曰其爲人也小有才未聞君子之大道也則足以殺其軀而已矣身居稷契周召之位而甘心爲宦官宮妾之職無事君之大節而以伺邏爲小忠初以此進身卒以此殺身蓋初以小察而或中故主嬖之以爲忠卒以大譖而無實主始悟其欺此無他矜盆成括之小才而未聞大臣以道事君之學也其進幸也其死非不幸也嗟乎參之譖贄也不遺餘力而贄之救參也亦不遺餘力君子小人之用心其相去逺近何如防論徳宗者皆知其猜忌刻薄受欺姦諛是固然矣至於參之譖贄何其灼然不惑斷然不受歟使任贄有終豈特可以還貞觀開元之隆防𨿽成王不疑周公孝昭委任霍光何以加焉

臣等謹檢京兆府應徴地稅艸數每年不過三百萬束其中除畱供諸縣館驛及鎭軍之外應合入城輸納惟二百三十萬而已百姓搬運已甚艱辛常廹春農僅能得畢今若更徴一千萬束仍令並送入城卽是一年之中並徴三年稅艸計其所加車腳則又四倍常時物力有窮求取無厭其爲騷怨理在不疑臣等又勘度支京兆比來雇車估價及所載多少大率每一車載一百二束每一里給傭錢三十五文百束應輸二束充耗今京畿諸縣去城近者七八十里逺者二百里設令逺近相補通以百里爲程則雇車載百束悉依官司常估猶用錢三千五百文卽是一束之艸惟計搬運當三十五文買艸本價又更半之度支曽不計量自我作古徑以胸臆斟酌限爲二十五文謂之加徴則法度廢墮謂之和市則名實乖反儻可其奏人何以觀

萬里曰裴延齡爲度支建折稅市艸之議每束折錢二十有五舊制諸縣載艸入城一束之艸車腳之費爲錢三十有五買艸之價半之爲錢十有七令延齡每一束折錢二十有五蓋名增而實減之以欺徳宗而行其說也蓋舊制爲錢十有七而今增其八是名增之也較之車腳之貲則減其錢二十有七是實減之也徳宗樂其名之增足以利民而不知其實之減深足以害民延齡何苦減之以害民也蓋減車腳之費每束之錢二十有七而折市一千萬束則是一嵗之所減爲緡錢者二萬有七千矣以所減之錢爲羨余之獻則寵愈固而官愈尊此延齡之所樂爲此也徳宗一嵗樂於徳二萬七千緡之羨余而忘於失京城百萬之民心陸贄所以極論其不可也大抵天下之財有常數過常數而爲羨餘者非增其所當取則必減其所當與增其所當取者掊克也減其所當與者割剝也裴延齡以掊克割剝而得官職徳宗得羨余而失民心人臣得官職而人主失民心人主亦何利於此哉

萬里讀奏議旣終篇執牙笏白太子曰進言易聴言難聴言易聴言而用之者爲難贄之事徳宗論諫皆本仁義使徳宗能聴之聴之而能用之則可以堯舜可以禹湯可以文武下猶不失爲漢之七制唐之太宗徳宗不惟不行之且不聴之不惟不聴之至於疾之惡之怒之怨之幾欲殺之使無陽城贄不幸爲龍逄比干未知徳宗何如耳此非贄之不幸也唐之不幸也然君臣之相與有不遇於同時而遇於異世者贄不遇同時之徳宗而遇異世之聖主旣使金華之官讀之於講筵復使鶴禁之僚讀之於東宮蓋異世之臣而得之君同時之父而傳之子贄而有之亦必自慶矣非贄之慶也天下國家之慶也太子曰侍讀每於講讀之間多所發明甚有開發

資治通鑑

宋文帝紀【九月讀】

元嘉二十四年衡陽文王義季卒自彭城王義康之貶義季縱酒至成疾而終

萬里曰文帝卽位之初以傅亮謝晦廢其兄營陽王而殺之殺之而立文帝至文帝立而問營陽所死之狀當此之時厚兄弟而薄天下何其盛也至於義康初任之以國柄卒置之於死地至使義季亦托酒以死又可哀也大抵情之矯者必復愛之過者必仄兄弟之親厚之以恩可也厚之以權不可也文帝以權而厚義康厚之者殺之也文帝之矯於此復矣

元嘉二十七年魏主遺帝書曰彼前使裴方明取仇池旣得之疾其勇功已不能容有臣如此而殺之烏得與我校耶彼公時舊臣𨿽老猶有智策如今已殺盡豈非天資我耶

萬里曰太武之書非禮書也嫚書也文帝卽位已來殺傅亮殺徐羨之殺謝晦殺檀道濟裴方明道濟之死舉幘而投諸地目光如炬曰乃壞汝萬里長城魏主聞之曰道濟死吳子軰不足復憚文帝之舉措如此魏人之嫚書所由至也大抵人主在已不可以有失徳在民不可以有虐政不可以殺無辜不可以害忠良倘或兼是數者而有之外則爲敵國問罪之資內則爲姦雄倡亂之資古之人主有爲之者商紂隋煬帝是也紂之惡自以爲有命在天也然其罪武王得以作書而數之曰今商王受惟婦言是用爲宮室臺榭陂池侈服以殘害於爾萬姓焚炙忠良刳剔孕婦斮朝渉之脛剖賢人之心亦惟四方之多罪逋逃是崇是長是信是使所謂外則爲敵國問罪之資者也隋煬帝性疾人諫曰有諫者必不置之地上然其罪李宻得以遺書而數之曰罄南山之竹書罪無窮決東海之波流惡難盡此所謂內則爲姦雄倡亂之資者也文帝南朝之賢主也在已無失徳在民無虐政元嘉之政比隆文景然殺無辜害忠良之罪猶足以招魏主嫚書之辱使其在已有失徳在民有虐政則魏主之書辭其止於此乎此可爲文帝賀亦可爲文帝惜有天下者可不悲哉太子竦然曰極是極是崔浩撰魏國記書魏之先世事皆詳實刋石列於衢路北人見者譛之以爲暴國惡帝命誅浩及淸河崔氏與浩同宗者無逺近及浩姻家範陽盧氏太原郭氏河東栁氏並夷其族

萬里曰治古無族法罰弗及嗣舜之法也惡惡止其身仲尼春秋之法也罪人以族自紂始至武王而除之夷三族自秦始至漢髙帝而除之元魏之法非中國之法也外裔之法也崔浩以直筆而獲罪髙允爭之以爲罪不至死太武誅之亦已甚矣且夫一人抵罪妻子未必與之也族人何與知焉族人不與知也親戚何與知焉旣誅浩復盡誅崔氏又甚矣復誅盧氏郭氏栁氏愈甚矣大抵法之太峻非人主之福也法太峻則其下皆有不自安之心下有不自安之心人主欲求自安不可得也故紂及身而防秦二世而亡太武及身而殺萬里聞之蘇軾曰生民以來未有祖宗之仁厚蓋歷代虐刑至太祖而盡除本朝之仁恩至仁宗而愈深其待臣下大抵恩勝威禮勝法有佚罰而無濫刑祖宗相傳以爲家法未嘗有大誅殺也而況於族乎故後之人主𨿽有不測之威怒亦顧家法而不敢違故誤國如蔡京誅止其身而不及其子孫不過流嶺表而已蔡氏子孫至今猶富也國祚久長實基於此此自古所不及也太子曰祖宗相傳只是一个仁字

上欲伐魏王元謨勸之

萬里曰兩國並立能相持而不能相亡必皆有得天時者當此之時非有天下之大機彼國之大釁其法不可以爲兵先不可以爲動始違之者敗宋文帝魏太武之時是也宋無釁魏伐之故敗在魏魏無釁宋伐之故敗在宋且是役也劉康以爲不可沈慶之以爲不可太子劭蕭思話以爲不可而元謨首倡兵端帝謂觀元謨所陳令人有封狼居胥意不知夫元謨者輕而喜功貪而罔上是何足付托一敗之餘邑裏蕭條元嘉之政衰哉昔臧宮馬武請伐匈奴而光武答之曰舉天下之力以防大冦豈非至願苟非其時不如息民文帝其亦知此也乎

王元謨圍滑臺魏主引兵救之渡河眾號百萬鞞鼓之聲震動天地元謨懼退走魏人廹之死者萬餘人麾下散亡略盡

萬里曰古之戰者必有具所謂具者非有甲兵之謂也堯舜之具以道徳如不戰而屈人兵是也湯武之具以仁義如以至仁伐至不仁是也秦漢之具以賞罰如白起賜死王恢棄市是也元謨首勸北伐身爲大將一旦遇敵未戰而先奔是在軍法顧文帝不察耳誅元謨以謝天下是軍法也宿將有大功如檀道濟帝則殺之徵仇池有戰功如裴方明帝則殺之至元謨則置而不問焉帝之賞罰爲有法乎堯舜之道徳湯武之仁義非帝之及也秦漢之賞罰帝亦無之以此而戰杜牧所謂浪戰者敗如是而欲取人之國不爲人取國之幸矣魏太子晃監國頗信任左右而中常侍宗愛多不法太子惡之仇尼道盛任平城有寵於太子皆於愛不協愛告其罪魏主怒斬道盛等太子以憂卒帝徐知太子無罪甚悔之追悼不已宗愛懼誅弒帝殺秦王翰立南安王余宗愛專恣余患之謀奪其權宗愛怒弒余源賀陸麗立皇孫濬殺宗愛

萬里曰自古亡國弒君未有不自親信小人者仇尼道盛任平城之寵盛而太子晃以憂死宗愛之信幸而魏太武以弒殂蓋太子晃之禍起於親信已之小人而疾視君側之小人魏太武之禍生於聽小人之言而又悔聽小人之言也夫小人者天下常有之但不可親信之耳小人者士大夫中亦有但宦官近信中有小人爲多耳所謂小人初無定人亦無定貎以柔佞爲正是爲小人以讒譖爲忠是爲小人遇寵則爭遇利則奪是爲小人小人之亡國敗家其情狀𨿽千變萬化而大略不出於此魏太武南侵宋滅夏滅南北燕滅柔然威震天下而身死於宦官宗愛之手貴爲天子富有天下而不能庇其三子與其一身旣親宗愛又信其言旣信之又悔之旣悔之又不能斷而誅之使小人反側不自安而至於此也始親其人者過也聴其言以防其子又過也悔聴其言而不果於誅其人以及其身又過也自古小人之禍非一也宋元公信伊戾之言而誅太子痤漢武帝信江充之言而殺戾太子豈特太子晃而已以唐明皇之賢明而弒於宦官李輔國憲宗之英武而弒於宦官陳洪志豈特魏太武而已莫親於父子而小人得以間之莫尊於君父而小人得以殺之近習小人之禍可不悲哉然則人主欲免小人之禍何由而可一曰立心二曰講學三曰近君子庻幾可以免乎

初潘淑妃生始興王濬元皇后性妬以淑妃有寵於上恚恨而殂淑妃専總內政由是太子劭深惡淑妃及濬濬懼爲將來之禍乃曲意事劭劭更與之善劭濬並多過夫數爲上所詰責使吳興巫嚴道育爲巫蠱琢玉爲上形像埋之陳慶國以其事白上上大驚命有司窮治其事道育變服爲尼匿於東宮上怒甚欲廢劭以告潘淑妃淑妃告濬濬馳報劭劭與腹心隊主陳叔兒齋師張超之等謀爲逆元嘉三年年二月甲子與張超之等數十餘人馳入雲龍門及齋閣防刀徑上合殿帝見超之入舉手捍之五指皆落遂弒帝

萬里曰凶劭之惡滅天理斁人倫其惡極矣萬世臣子所不忍言也然其禍亂之原生於陳叔兒張超之等小人在側而發於巫祝嚴道育之妖妄昔者周成王之爲太子也召公爲太保周公爲太傅太公爲太師武王不使一小人在成王之側也古者假於鬼神時日卜筮以疑眾者殺先王不使巫祝得出入於宮禁之中也今文帝旣不擇中正之士以素教其子又不戒羣小薫染使得飬成其不義之習不禁巫祝之妖妄使得蠱惑於宮禁之中其原甚微其禍甚酷故易曰臣弒其君子弒其父非一朝一夕之故其所由來者漸矣

三月乙未武陵王駿舉兵討劭四月戊辰軍於新亭大將軍義恭上表勸進以散騎侍郎徐爰兼太常寺丞撰卽位儀注己巳王卽皇帝位

萬里曰春秋之法重五始其一謂始卽位者人君之始也故人君之道莫大於謹始蓋人君卽位之初天下臣民皆傾耳注目以想見吾君之聖徳以企望吾君之聖治始乎修徳猶或終之以失徳始乎納諌猶或終之以拒諫始乎遵祖宗之法猶或終之以變祖宗之法故晉武帝卽位之初焚雉頭裘唐明皇卽位之初焚珠玉錦繡非不始之以勤儉也而二君末皆以荒淫召亂天下幾至亡國而況始之以荒淫乎宋孝武以藩王起兵誅元凶報君之仇亦可稱矣然卽位才幾日而淫其叔父義宣之諸女義宣之諸女帝之從姊妹也齊詩謂之鳥獸之行所謂始乎修徳者安在哉周郎上防告之以備邊境告之以行防禮告之以儉宮壺告之以辧毀譽亦未爲犯顏逆耳之甚也然卽位以忤防而黜之又未幾而殺之所謂始乎納諫者安在防文帝元嘉之治比隆文景本於郡縣守令擇人久任故也帝變文帝之制以六周爲三周以久任爲數易所謂始乎遵祖宗之法者安在哉其初旣無修身齊家之徳其後卒爲荒淫暴虐無道之主臧質侮之而叛義宣恨之而叛外則結怨於民內則短折其壽其身幸以令終而其子竟遭廢弒一已失徳兩世受禍蓋孝武不謹其始之患也人君卽位之初可不戒哉可不懼哉𨿽然人君之謹始不在於卽位之後而在於未卽位之先使文帝能得天下之賢人君子以輔導其子飬成其徳平居爲賢王然後一旦爲明主使孝武卽位之始已失徳於天下是文帝亦有過耳

魏主立子爲皇太子先賜其母李貴人死也

萬里曰傷防李貴人也生子而爲太子也何傷之有然立其子殺其母何幸之有焉立其子殺其母逆天理悖人倫莫甚於此二帝三王未有是也自漢武帝始也殺鉤弋而立昭帝其意以爲鉤弋不死必禍昭帝如呂氏也不知鉤弋死而昭帝夭後魏外裔也武帝故事後魏未必知也特其殘忍無親猜防太過以爲君亡而母存則皆爲君之禍也於是立其子而殺其母者數世也有所必殺必有所不及殺非慮之遺也天之數也至於胡後不及殺卒以此亂天下而亡魏謂無天也可乎哉

周郎言事切直上殺之

萬里曰古者興王賞諫臣逸王罰之漢髙帝問周昌曰朕何如主昌曰陛下桀紂之主而髙帝不以爲忤晉武帝問劉毅曰朕可方漢何主毅曰陛下桓靈之主而武帝不以爲罪唐髙祖卽位之初孫伏伽諫數事皆人難言者髙祖賞之此三君所以興桀殺龍逄而亡紂殺比干而亡隋煬帝殺趙才等四諫臣而亡明皇殺周子諒而防亡此殺諫臣之禍也先儒曰亡國之君其罪多矣而罪莫大於殺諫臣也宋孝武以直言而殺周郎其罪大矣內有文帝結民之徳外無敵國問罪之辭其不亡者幸耳𨿽然古之君子必觀時之昏明以爲己之語黙古之明君必觀臣之語黙以占已之得失邦有道危言危行邦無道危行言孫此君子語黙之節也觀其臣危言而不諱足見在我有從諫之聖觀其臣言遜以避禍足見在已有拒諫之非此人君得失之占也周郎事昏淫之君立無道之國而危言以殺身孝武怒正直之言殺忠諫之士至於防其身爲萬世無道之主皆不足與語古者君臣相與之道

每上燕集在坐者皆令沈醉嘲謔無度

萬里曰君臣之情𨿽不可以不通然君臣之分尢不可以不嚴不通則隔不嚴則防秦之法羣臣侍殿上者不得操兵至於燕使荊軻刺始皇繞柱而走殿下之衛卒拱手而不敢救趙髙說二世謂人主當深居臣下不可得而見其面至於望夷宮之弒逆二世乞爲黔首而不可得此君臣之情不通之禍也宋閔靳宋萬爲宋萬所弒陳靈公戲夏徴舒爲徴舒所弒此君臣之分不嚴之禍也君臣燕集古人有之如詩之燕羣臣燕嘉賔燕朋友故舊豈可廢哉不如是無以通君臣之情也孝武於羣臣燕集未爲過也至於使之沈醉嘲謔則過矣君而嘲謔其臣則君不君臣而嘲謔其君則臣不臣天下之綱有三天下之常有五而莫重於君臣嘲謔三綱五常於是盡廢矣此劉宋之所以不永也

三朝寶訓

初讀三朝寶訓

萬里曰一代之治體自有一代之家法夏之家法以禹如所謂皇祖有訓有典有則是也商之家法以湯如所謂視乃厥祖率乃祖攸行是也周之家法以文武如所謂丕顯哉文王謨丕承哉武王烈是也東方朔吿漢武帝謂臣未敢逺引堯舜請近舉孝文皇帝是漢之家法在孝文陸防告徳宗謂求賢納諌當法太宗是唐之家法在太宗本朝仁宗皇帝在位四十二年海內富庻中外安靖人才眾多風俗醇厚民心愛戴國祚延長號爲本朝之堯舜此𨿽仁宗仁聖之所致亦由不自用其聖不自矜其能動以太祖太宗爲家法之效王安石相神宗有祖宗不足法之論創爲法度謂之新法天下大擾幸而得司馬光相哲宗首罷新法復祖宗之舊天下大恱元祐七八年間號爲盛治比隆慶曆旣而小人章子厚欲傾元祐諸君子以取富貴倡爲復新法之說謂之紹述曾布和之蔡京王黼又和之而祖宗之法變更盡矣祖宗畏天后世乃以謂天變不足畏祖宗敬民後世乃以謂人言不足卹祖宗薄賦斂後世重徴苛斂而民貧祖宗簡力役後世力役數起而民怨祖宗進君子後世退君子祖宗退小人後世進小人祖宗納諌以通下情後世竄謫諌者以塞言路祖宗省刑以結人心後世連興大獄以害忠良祖宗時近習不預事後世人主之權下移於近習祖宗時宦官不預政後世軍國之權盡移於宦官祖宗時與鄰國堅盟好息邊釁後世結金人以滅大賂金人以求燕山祖宗之法亡而中國之禍酷矣觀仁宗之法祖宗與後世之背祖訓而治亂興亡之鑑昭昭矣可不痛哉可不愳哉

東宮勸讀雜錄【凡八叚】

萬里讀通鑑至魏太武誅崔浩多所連及事極論魏法之虐旣就坐詹事葛邲曰歷代仁厚未有如本朝者因及小人欲害君子必指爲朋黨爲誹謗祖宗未嘗罪焉不過竄謫而已惟陳東以諫而死光堯悔之萬里曰此事非光堯之意蓋羣臣汪黃之意也汪黃惡其發已之姦而誅之而其謗及光堯爾太子曰所謂黨爲卽類之謂也君子小人各有其類豈特以黨爲罪哉又曰嘗讀骨鯁集見陳東上書其意甚忠但汪黃視之以爲仇故殺之也旣退萬里贊葛詹事曰陳東之論甚佳葛曰此是大節目不可使東宮不知

一日講讀畢葛邲因欵語及一朝臣中風暴卒者太子曰何遽至卒乎萬里曰風者虛之極也如木無根遇風則防如花無蒂遇風則落士大夫以聲色斲喪其根本故至於此太子曰人之根本在元气豈可不自愛葛邲曰老子云不見可欲使心不亂太子曰枯槁之士無可欲而不亂易富貴者有可欲而不亂者難人皆能知之皆能言之頋行之難耳可不戒哉萬里因舉及仁宗用諫防首黜梳頭夫人事及仁宗時故事端午日宮中必奏樂一日是曰召對一士大夫未對間一宦者持幅紙呈奏故事仁宗擲之地旣對而入宮嬪有問者仁宗怒曰何辱我我方見一賢士大夫而乃作此彼聞之必謂官家在宮只取快樂不憂勤天下端午罷奏樂自此始人主何必逺師堯舜自有本朝堯舜葛邲又因舉及仁宗時宮嬪一日羣請逓遷仁宗不可曰外廷必不肯堅請此事在官家何問外廷仁宗不得已命各取金箋一幅禦筆書曰某人可羙人某人可才人某人可媫妤以遺之曰此卽王命可寶蔵之眾皆謝他日有司給俸錢皆如故眾又請曰某等防遷秩而有司不增俸何也仁宗曰我固嘗謂汝汝不信今宰相防諌果皆執不可柰何於是眾黙然退而禦筆納太子欽賞不已時諭徳沈揆尙書至不邇聲色萬里因舉其說曰適見沈揆義云邇近也不邇聲色者不近之謂也近之且不可而況耽樂之乎此論甚佳太子亦曰甚佳

萬里讀陸宣公奏議至陸贄救竇參等三狀太子曰參譖贄而贄救參此全非私意全是公義又曰參之姦邪而相之此徳宗無知人之明也

淳熈十三年正月朔北使在庭錫宴知大宗正趙不息建言六皇太子錫酒方立飲於前而皇孫平陽郡王安坐於後父立子坐非是請攺定其儀上下其議太子笑曰尊無二上在君父之前則某父子皆臣子也安得致私敬且平陽與從官坐席再重未賜酒則偕坐平陽安得獨立亂班時論服皇太子有學且知禮

前漢州太守賈偉秩滿還奏事因言及道經鄂州大將郭果掊克軍士狀上遣人亷其事果伏軍中酷非法他皆不伏且白偉常以布三千疋鬻於軍不受故怨而譛請與偉辧上以其事付太子議裁斷以聞太子曰將臣固不可以一言動揺亦不可以一言罪偉罪偉則言路自此壅於上聞矣朝議韙之

丙午九月下澣暄甚晦日大雪十月二日至講堂講讀旣畢太子曰忽暄驟寒此陰陽升防之理也詹事葛邲曰陰陽之升降蓋陰陽之消長也陰長則陽消陽長則陰消君子小人亦然否泰二卦是也萬里曰治亂安危亦然太子曰且如宣和之治所宜豫備而小人贊之以奢侈贊之以邊功非安而不忘危治而不忘亂也萬里讀三朝寶訓至祖宗不殺羔羊不食水禽及袴紋倒等事太子曰祖宗之徳仁儉二字而已

萬里讀三朝寶訓至唐末孟昭圖朝上防暮不知所在萬里執笏曰唐僖宗與宦官田令孜陳敬瑄同處議天下事左拾遺孟昭圖上防諫田令孜屏不奏矯詔貶昭圖嘉州司戶沈於蟇頥津太子憤然曰至矯詔則唐事無可言謂萬里曰唐自髙力士以後宦官至三千人仇士良謂天子不可使觀書親近儒生萬里曰此仇士良之黨送歸求其教士良誨之曰天子觀書近儒生見前代興亡則我親疏斤矣當以田獵聲色玩好娛恱之則我疎親矣其黨皆拜謝而去士良至自稱定防國老謂文宗爲負心門生天子文宗不勝其忿遂與李訓鄭注謀欲誅之甘露之禍誅戮大臣流血殿庭文宗飲恨以沒宦官豈不眞可去乎蓋是時老成有裴度謀臣有李徳裕文宗不與君子圖小人而與小人圗小人此其所以敗也太子曰然

誠齋集卷一百十三

欽定四庫全書

誠齋集卷一百十四

宋楊萬里撰

淳熈薦士錄

朱熹

學傳二程才雄一世𨿽賦性近於狷介臨事過於果鋭若處以儒學之官涵養成就必爲異才

袁樞

議論堅正風節峻整今知處州

石起宗

立朝敢言作郡有恵

祝櫰

奇偉之節恬退之心士論所稱久置閒散

鄭僑

立朝甚勁正時有風采

林祈

外溫中厲遇事敢爲

蔡戡

器度凝重學問該洽

馬大同

文學政事士林之英至於持節風采甚厲官吏皆肅

鞏相

今之儒先世之吏師

京鏜

性資靜慤文詞工致

王回

俊辧敢言才敏而裕

劉堯夫

嘗冠釋褐立朝敢言

蕭徳藻

文學甚古气節甚髙其志常欲有爲其進未嘗苟合老而不遇士者屈之今爲湖北參議官

章頴

早冠多士其學益峻立朝鯁挺公論推表

霍篪

儒而知兵長以論事至於兩淮利害尢其所諳

周必正

工於古文敏於吏事臨疑應變好謀而成

張貴謨

上庠名士有才有謀可應時須

劉潰之

得名儒朱熹之學傳乃祖原夫之業

楊邦彥

學於易得先天之數才濟於用有經世之心

王公衮

儒者能斷吏事敢爲剸繁摧姦尢其所長

莫漳

長於史學逹於吏治

張黙

魏公之侄能傳胡文定春秋之學所至作吏皆有能聲

孫逄吉

學文工吏用明敏沈介徳和黃鈞仲秉以國士待之梁牓陞朝知袁州萍鄕縣

吳鑑

早以文辭受知名勝如張安國沈徳和黃仲秉皆以國士待之京官今知郴州郴縣

王謙

風力振聳勇於摧姦立朝蹇蹇士論歸重

譚惟寅

文辭甚古志操甚堅嘗除太學博士今知郴州

祖中庸

有學有文操守堅正持節布憲風采甚厲

韓壁

直諒修防人稱其賢

李誦

恬退難進防吏之表陞朝今爲江州徳安知縣

余紹祖

徳勝於才防而有恵新江陵府通判

葉元潾

和而有立早有奇節故相葉顒子昻之侄今爲江西提舉司幹官待次

廖徳明

所學甚正遇事能斷選人前韶州教授

趙克夫

防明彊濟治行甚髙陞朝今知臨江軍新諭縣

左昌時

吏能精宻所至有聲新知眞州

胡思成

和粹而賢敏逹於政嘗知安丰軍

趙像之

能文練事淡如寒畯今爲隨州通判

孫逄辰

儒術飾吏防操逾人

劉徳秀

議論古今切近於世用鄭牓京官今知湘潭縣

施淵然

工於古文恬於仕進前任監和劑局今任祠祿陞朝

祝禹圭

气節正方議論鯁挺

張泌

器宇粹和文辭工致與其弟濤俱有令名前軰比吳中二陸

李大性

四六詩句甚有律令

李大異

嘗冠別頭仕優進學作文下語凖柳儀曹

李大理

學問博洽吏事通明

曽三復

以文防第以防禔身作邑有聲盡罷橫斂梁牓

曽三聘

刻意文詞雅善論事蕭牓選人前西外宗學教授

徐徹

詩句明爽牋奏典重作邑愛民辧而不擾鄭牓陞朝今知臨江軍淸江縣

趙彥恂

吏能精敏不擇劇易戊辰王榜前知衡州今任宮觀

王澬

治郡有聞恵而能辦前知吉州正當彊冦之鋒修城治兵防不敢近今任宮觀

虞公亮

力學有文子弟之秀雍公之子尙淹下僚

陳謙

學問深醇文辭雄俊聲冠兩學陸沈下僚

李沐

大臣之子而綽有寒畯之操甲科之雋而益厲文辭之工

李耆俊

其進𨿽非科級其文尢工四六今知郴州

嚴昌裔

學甚正守甚堅蓋嘗師張魏公而友欽夫

陳字

事母至孝作郡甚辦臨事應變事集而民不擾

盧宜之

作文有古人闗鍵日進未巳至於吏能乃其餘事

蘇渭

通敏吏事最善四六任子之流所不易得

鄭鄖

持身甚防愛民甚力嘗知南雄州保昌縣殊有治行太守虐政一切更之民情翕然去思

趙善佐

爲政和而有威治賦緩而能辦章貢吏民無不安之

胡澥

名臣之子修防博習州裏有聞能世其家今爲撫州宜黃丞其父字邦衡

右凡六十人

淳熈乙巳誠齋爲吏部郎中時王季海爲丞相一日丞相問誠齋云宰相何最急先務誠齋答丞相云人才最急先務丞相云安得人才而用之誠齋取筆疏六十人以獻隨所記憶者書之退而各述其長上之丞相此卷是也藳藏於家雜然而書初無先後之序皆無優劣之意後四十八年紹定壬辰男長孺謹識

誠齋集卷一百十四

欽定四庫全書

誠齋集卷一百十五

宋楊萬里撰

詩話

句有偶似古人者亦有述之者杜子美武侯廟詩云映階碧艸自春色隔葉黃鸝空好音此何遜行孫氏陵雲山鶯空曙響隴月自秋暉也杜云薄雲巖際宿孤月浪中翻此庾信白雲巖際出初月波中上也出上二字勝矣陰鏗云鶯隨入戶樹花逐下山風杜雲月明垂葉露云逐渡溪風又雲水流行地日江入渡山云此一聨勝庾信云永韜三尺劍長卷一戎衣杜云風塵三尺劍社稷一戎衣亦勝庾矣南朝蘇子卿梅詩云秪言花是雪不悟有香來介甫云遙知不是雪爲有暗香來述者不及作者陸防云殷勤與解丁香結從放繁枝散誕春介甫云慇懃與解丁香結放出枝頭自在春作者不及述者山谷集中有絕句云艸色靑靑栁色黃桃花零亂杏花香春風不解吹愁去春日偏能惹恨長此唐人賈至詩也賈云桃花歷亂杏垂香不爲吹愁惹夢長

東坡云春宵一刻值千金花有淸香月有陰歌管樓臺聲寂寂秋千院落夜沈沈介甫云金鑪香盡漏聲殘剪剪春風陣陣寒春色惱人眠不得月移花影上欄千二詩流麗相似然亦有甲乙

問君何事棲碧山笑而不答心自閒桃花流水杳然去別有天地非人間相隨遙遙訪赤城三十六曲水回縈一溪初入千花明萬壑度盡松風聲此李太白詩體也麒麟圖畫盡雁鴻紫極出入黃金印又白摧朽骨龍虎死黒入太陰雷雨垂指揮能事回天地訓練彊兵動鬼神又路經灩澦雙蓬鬢天入滄浪一釣舟此杜子美詩體也明月易低人易散歸來呼酒更重看又當其下筆風雨快筆所未到气已吞又醉中不覺度千山夜聞梅香失醉眠又李白畫像西望太白橫峨岷眼髙四海空無人大兒汾陽中令君小兒天臺坐忘身平生不識髙將軍手涴吾足乃敢嗔此東坡詩體也風光錯綜天經緯艸木文章帝杼機又澗松無心古鬢鬛天球不瑑中粹溫又呼兒不蘇驢失腳猶恐醒來有新作此山谷體也

金鍼法云八句律詩落句要如山髙轉石一去無回予以爲不然詩已盡而味方永乃善之善也子美重陽詩云明年此防知誰健醉把茱茰子細防夏日李尙書期不赴云不是尙書期不顧山陰埜雪興難乘詩有一句七言而三意者杜云對食暫餐還不能退之云欲去未到先思回有一句五言而二意者陳后山云更病可無醉猶寒己自知詩有句中無其辭而句外有其意者巷伯之詩蘇公刺暴公之譛已而曰二人同行誰爲此禍杜云遣人向市賒香秔喚婦出房親自饌上言其力窮故曰賒下言其無使故曰親又東歸貧路自覺難欲別上馬身無力上有相干之意而不言下有戀別之意而不忍又朋酒日飲防老夫今始知嘲其獨遺已而不招也又夏日不赴而云野雪興難乘此不言熱而反言之也唐人云葛溪漫淬幹將劍卻是猿聲斷客腸又釣臺如今只有垂綸者自是江魚賣得錢唐人長門怨錯把黃金買詞賦相如自是薄情人崔道融云如今卻羨相如富猶有人間四壁居

詩人驚人句杜山水障堂上不合生楓樹怪底江山起煙霧又斫卻月中桂淸光應更多白樂天云遙憐天上桂華孤爲問姮娥更有無月中應有閒田地何不中央種兩株韓子蒼衡嶽圖故人來自天柱峯手提石廩與祝融兩地陂陀幾百里安得置之行李中此亦是用東坡云我持此石歸袖中有東海杜牧之云我欲東召龍伯翁上天揭取北斗柄蓬萊頂上斡海水水盡到底防海空【李賀云女媧鏈石補天處石破天驚逗秋雨】

褒頌功徳五言長韻律詩最要典雅重大如杜云鳯歷軒轅紀龍飛四十春八荒開壽域一气轉洪鈞又云碧瓦初寒外金莖一气旁山河持繡戶日月近雕梁李義山云帝作黃金闕天開白玉京有人扶太極是夕降元精

七言功徳褒頌如少陵賈至諸人倡和早朝大明宮乃爲典雅重大和此詩者岑參云花迎劍佩星初落柳拂旌旗露未幹最佳

七言長韻古詩如杜少陵丹靑引曹將軍畫馬奉先縣劉少府山水障歌等篇皆雄偉宏放不可捕捉學詩者於杜李蘇黃詩中求此等類誦讀沈酣深得其意味則落筆自絕矣

太史公曰國風好色而不淫小雅怨誹而不亂左氏傳曰春秋之稱微而顯志而晦婉而成章盡而不污此詩與春秋紀事之妙也近世詞人閒情之靡如伯有所賦趙氏所不得聞者有過之無不及焉是得爲好色而不淫乎惟晏叔原云落花人獨立微雨燕雙飛可謂好色而不淫矣唐人長門怨云瑚枕上千行涙不是思君是恨君是得爲怨誹而不亂乎惟劉長卿雲月來深殿早春到後宮遲可謂怨誹而不亂矣近世陳堯詠李伯時畫寧王進史圖云汗簡不知天上事至尊新納壽王妃是得謂爲微爲晦爲婉爲不污乎惟李義山云侍宴歸來宮漏永薛王沈醉壽王醒可謂微婉顯晦盡不污矣

士大夫間有口傳一二聨可喜而莫知其所本者如人情似紙番番薄世事如碁局局新又飽諳世事慵開眼防盡人情只防頭又薄有田園歸去好苦無官況莫來休又賀人休官重碧杯中天更大軟紅塵裏夢初收竟不知何人詩也又有嘲巧宦而事反拙者當初只謂將勤補到底翻爲防巧成此尢可笑

唐律七言八句一篇之中句句皆奇一句之中字字皆奇古今作者皆難之予嘗與林謙之論此事謙之慨然曰但我軰詩集中不可不作數篇耳如杜九日詩老去悲秋彊自寛興來今日盡君歡不徒八句便字字對屬又第一句頃刻變化才說悲秋忽又自寛以自對君自者我也羞將短髮還吹帽笑倩旁人爲正冠將一事翻騰作一聨又孟嘉以落帽爲風流少陵以不落帽爲風流翻盡古人公案最爲妙法藍水逺從千澗落玉山髙並兩峯寒詩人至此筆力多衰今方且雄傑挺防喚起一篇精神非筆力防山不至於此明年此防知誰健醉把茱茰仔細防則意味深長悠然無窮矣東坡煎茶詩雲活水還將活火烹自臨釣石取深淸第二句七字而具五意水淸一也深處淸二也石下之水非有泥土三也石乃釣石非尋常之石四也東坡自汲非遣卒奴五也大瓢貯月歸春甕小杓分江入夜瓶其狀水之淸美極矣分江二字此尢難下雪乳已翻煎處腳松風仍作瀉時聲此倒語也尢爲詩家妙法卽少陵紅稻啄余鸚鵡粒碧梧棲老鳯凰枝也枯腸未易經三椀臥聴山城長短更又翻卻盧仝公案仝喫到七椀坡不禁三椀山城更漏無定長短二字有無窮之味

初學詩者須用古人好語或三字或兩字如山谷猩猩毛筆平生防兩屐身後五車書平生二字出論語身後二字晉張翰云使吾有身後名防兩屐阮孚語五車書莊子言恵施此二句乃四處合來又春風春雨花經眼江北江南水拍天春風春雨江北江南詩家常用杜云且看欲盡花經眼退之雲海气昏昏水拍天此以四字合三字入口便成詩句不生硬要誦詩之多擇字之精始乎摘用久而自出肺腑縱橫出沒用亦可不用亦可詩家用古人語不用其意最爲妙法如山谷猩猩毛筆是也猩猩喜著屐故用阮孚事其毛作筆可用抄書故用恵施事二事皆借人意以詠物初非猩猩毛筆事也左傳云深山大澤實生龍蛇而山谷中秋月詩中云寒藤老木被光景深山大澤皆龍蛇

周禮考工記云車人蓋圜以象天軫方以象地而山谷云丈夫毅天地蓋軫

孟子云武成取二三策而山谷稱東坡云平生五車書未味二三防

孔子老子相見傾蓋鄒陽云傾蓋如故孫侔與東坡不相識以詩寄東坡云與君蓋亦不須傾

劉寛爲吏以蒲爲鞭寛厚至矣東坡云有鞭不使安用蒲

杜詩云忽憶往時秋井塌古人白骨生蒼苔如何不飲令心哀東坡詩云何須更待秋井塌見人白骨方銜杯此皆翻案法也予友人安福劉【闕】字景明重陽詩云不用茱茰仔細防管取明年各彊健得此法也

五七字絕句最少而最難工作者亦難得四句全好者晚唐人與介甫最工於此者如李義山憂唐之衰云夕陽無限好只是近黃昏如靑女素娥俱耐冷月中霜裏鬭嬋娟如芭蕉不展丁香結同向春風各自愁如鶯花啼又笑畢竟是誰春唐人銅雀臺云人生富貴須回首此地豈無歌舞來寄邊衣云寄到玉關應萬里戍人猶在玉關西折楊柳云羗笛何須怨楊柳春光不度玉門關皆佳句如介甫云更無一片桃花在爲問春歸有底忙秪是虫聲己無夢三更桐葉彊知秋百囀黃鸝防不見海棠無數出墻頭暗香一陣風吹起知有薔薇澗底花不減唐人然鮮有四句全好者杜牧之云淸江漾漾白鷗飛緑淨春深好染衣南去北來人自老夕陽長送釣船歸唐人雲樹頭樹尾覓殘紅一片西飛一片東自是桃花貪結子錯教人恨五更風韓偓云昨夜三更雨臨朝一陣寒薔薇花在否側臥捲簾防介甫雲水際柴扉一半開小橋分路入靑苔背人照影無窮柳隔屋吹香並是梅東坡雲暮云收盡溢淸寒銀漢無聲轉玉盤此生此夜不長好明月明年何處防四句皆好矣五言長韻古詩云白樂天逰悟眞寺一百韻眞絕唱也五言古詩句雅淡而味深長者陶淵明柳子厚也如少陵羗村後山送內皆有一唱三嘆之聲

自隆興以來以詩名者林謙之範至能陸務觀尢延之蕭東夫近時後進有張鎡功父趙蕃昌父劉翰武子黃景說巖老徐似道淵子項安世平甫鞏丰仲至姜防堯章徐賀恭仲汪經仲權前五人皆有詩集傳世謙之常稱重其友方翥次云詩云秋明河漢外月近鬥牛旁延之有云去年江南荒趂逐過江北江北不可住江南歸未得有寄友人云胸中襞積千般事到得相逄一語無又臺州秩滿而歸云送客漸稀城漸逺歸途應減兩三程東夫飲酒云信腳到太古又登嶽陽樓不作蒼忙去眞成浪蕩逰三年夜郎客一柂洞庭秋得句鷺飛處防山天盡頭猶嫌未奇絕更上嶽陽樓又荒村三月不肉味並與茄倚閣休造物於人相補報問天賒得一山秋至能有雲月從雪後皆奇夜天到梅邊有別春功父云斷橋斜取路古寺未關門絕似晚唐人詠金林禽花云梨花風骨杏花妝黃薔薇云已從槐借葉更勝菊爲裳寫物之工如此予歸自金陵功父送末章云何時重來桂隱軒爲我醉倒春風前防人喚作詩中仙防人喚作飲中仙此詩超然矣昌父云紅葉連邨雨黃花獨徑秋詩窮眞得瘦酒薄不禁愁武子云自鋤明月種梅花又云吹入徵鴻數字秋淵子云暖分煨芋火明借績麻燈又客路二千年五十向人猶自說歸畊平甫題釣臺醉中偶爾閒伸腳便被劉郎賣作名恭仲云碎砍生柴爛煮詩又有姚宋佐輔一絕句云梅花得月太淸生月到梅花月越明梅月蕭疏兩奇絕有人踏月繞花行僧顯萬亦能詩萬松嶺上一間屋老僧半間云半間須防云去作行雨回頭方羨老僧閒又梅詩探支春色墻頭朶闌入風光竹外梢又河橫星斗三更後月過梧桐一丈髙又有龎石甫者使北過汴京云蒼龍觀闕東風外黃道星移北斗邊明月九衢平似水北人吹笛內門前吾族前軰諱存字正叟諱朴字元素諱杞字元卿諱輔世字昌英皆能詩元卿年十八第進士其叔正叟賀之雲月中丹桂輸先手鏡裏朱顏正後生吾鄕民俗稻未熟摘而蒸之舂以爲米其飯絕香元素有詩云和露摘殘云淺碧帶香炊出玉輕黃予先太中貧嘗作小茆屋三間而未有門扉於元卿求一扉元卿以絕句送至云三間茅屋獨家村風雨蕭蕭可斷魂舊日相如猶有壁如今無壁更無門昌英有絕句云碧玉寒塘瑩不流紅渠影裏立沙鷗便當不作南溪看當得西湖十里秋吾州詩人瀘溪先生安福王民瞻名庭珪弱冠貢入京師太學已有詩名有絕句雲江水磨銅鏡面寒釣魚人在蓼花灣回頭貪防新月上不覺竹竿流下灘紹興間姦相秦檜力主和戎之議鄕先生胡邦衡名銓時爲編修官上書乞斬檜謫新州民瞻送行詩一封朝上九重關是日淸都虎豹閒百辟動容觀奏議防人回首愧朝班名髙北斗星辰上身落南州瘴海間不待百年公議定漢庭行召賈生還大廈元非一木支要將獨力拄傾危癡兒不了公家事男子要爲天下奇當日姦防皆膽落平生忠義只心知端能飽喫新州飯在處江山足防持有歐陽安永上飛語告之除名竄辰州至孝宗登極召爲國子監簿以老請辭除直敷文閣宮觀尢延之嘗誦吳則禮詩華館相望接使星長淮南北已休兵便須買酒催行樂更覓何時是太平滿【闕】賣了洞庭柑雪色新裁白紵衫喚得吳姬同一醉春風相送過江南又楓葉蘆花滿釣船水風淸處枕琴眠覺來笑卻瀟湘月卻問靑山覓酒錢

神宗徽猷閣成告廟祝文東坡當筆時黃魯直張文潛晁無咎陳無己畢集觀坡落筆云惟我神考如日在天外忽有白事者坡放筆而出諸人擬續下句皆莫測其意所向頃之坡入再落筆云𨿽光華無所不充而躔次必有所捨諸人大服

潤州火爇盡室廬惟存李衛公塔米元章庵元章喜題塔云神防衛公塔天畱米老庵有輕薄子於塔庵二字上添注爺娘二字元章見之大罵輕薄子再於塔庵二字下添注颯糟字蓋元章母嘗乳哺宮中故云糟字本出漢書霍去病傳云鏖臯蘭山下注云今謂糜爛爲鏖糟輕薄子用糟字黏庵字蓋今人讀鏖爲庵讀糟爲子甘切添注遂成七言兩句云神防衛公爺塔颯天畱米老嬢庵糟

鄕先生劉尙書才卲字美中云劉弇偉明獻南郊大禮賦首句云粵惟古初豺獺有祭以如許大南郊大禮祭天地祖宗而比之豺獺之祭此譬如千乘萬騎羽獵長楊而於其間說鬭蝦防

劉侍郎岑字季髙居建康中書舍人張孝祥字安國時爲帥還往甚宻一日安國忽具衣冠造季髙季髙驚異未出先令人問盛服而來何故安國曰欲北面書法季髙不辭譲著道服而出安國則令人扶季髙納再拜者再季髙亦不辭讓安國請曰云云季髙答曰云云大意令安國學李邕書昔徽宗嘗問米某蘇軾書何如對曰畫黃庭堅書如何曰描卿書如何曰刷我髙宗初作黃字天下翕然學黃字後作米字天下翕然學米字最後作孫過庭字故我孝宗與今上皆作孫字

韓文云思元賔而不見見元賔之所與則如元賔焉此用石勒語王俊贈勒塵尾懸之壁間每瞻仰之云王公不得見見王公之玩好如見王公焉退之作河南少尹李素墓銘云髙其上而坎其中以爲公之宮柰何乎公此用東方朔諫武帝近董偃云柰何乎陛下退之上宰相書云卹卹乎飯不得食寒不得衣此用左傳語南蒯將叛邑人歌之曰卹卹乎湫乎悠乎又杜兼墓銘云事在於人日逺日忘此用晉書張駿語謂中原之於晉日逺日忘又平淮西碑自皇帝曰光顏汝爲陳許帥曰重云云曰云云曰文通云云曰道古云云曰朔云云曰度惟汝予同汝遂相予此用舜典命九官文法也柳子厚答韋中書云云抑之欲其奧之欲其明疎之欲其通廉之欲其節激而發之欲其淸固而存之欲其重此用周禮考工記函人句法云眡其鉆空欲其惌也眡其裏欲其易也眡其朕欲其直也櫜之欲其約也舉而眡之欲其丰也衣之欲其無齘也

韓退之行箴云宜悔而休汝惡曷瘳宜休而晦汝善安在栁子厚憂箴云宜言不言不宜而煩宜退而勇不宜而恐二箴相似未知孰先爲之者曽子固送王無咎字序云以顏子之所以爲學者期乎已予之所望於補之也假借乎已而已矣豈予之所望於補之哉此用孟子句法千里而見王是予所欲也不遇故去豈予所欲哉而介甫送陳升之序云堪大臣之事可信而望者陳升之而已矣煦煦然仁而已矣孑孑然義而已矣非予所望於升之也子固送王希序介甫九曜閣記言洪撫兩州山川之盛逰覽之樂亦大略相似未知孰先爲之者李彌遜知吉州於州學立楊忠防公祠堂請劉尙書美中作祭文首句云陰虹吐气暫翳圜景鬥於星中孤光耿耿洪河潰溢滔天橫騖屹然中流觀此底柱又云公人中之龍那肯屈節於虎狼又云欲贖忠防人百其身彌逺嘆服不已不知其用太學生姚孝寧祭李淸卿文首句云皇穹將傾天柱必折大地欲僕泰嶽必蹶又云公人中龍肯臣虎兕又云彼據牀上天子在下公抱帝躬嚼齒大罵公於是時眥裂髮立乾坤晝昏鬼神夜泣又云欲贖淸卿人百其身萬人何多一世猶輕又云吾將提長劍而登泰華決浮雲而問蒼天𨿽泣盡而繼之以血安得吾淸卿之復然蓋淸卿之父避亂至廬陵嘗館於美中之家故美中得此文予少時嘗於劉彥純家見其全篇今亡矣可惜廬陵村落地名何山有金地寺壁間有廬陵丞某人畱題云今朝憇息來金地何日翺翔到木天觀者嘆其的對後美中再入館職唱和云見說木天猶突兀暫時金地亦淸閒是時南渡之後駐蹕臨安百司官寺未立暫寓一僧捨爲祕書省而汴京本省猶未毀美中此聨朝士嘆其親切詩句故難用經語然善用者不勝其韻李師中云夜如何其斗欲落嵗雲暮矣天無情又山如仁者靜風似聖之淸又詩成白也知無敵花落虞兮可柰何

詩有實字而善用之者以實爲虛杜云弟子貧原憲諸生老伏防老字蓋用趙充國請行上老之

有用文語爲詩句者尢工杜云侍臣雙宋玉戰策兩穣苴蓋用如六五帝四三王

有用法家吏文語爲詩句者所謂以俗爲雅坡云避謗詩尋醫畏病酒入務如前卷僧顯萬探支防入亦此類也

庾信月詩云渡河光不濕杜云入河蟾不沒唐人云因過竹院逄僧話又得浮生半日閒坡云殷勤昨夜三更雨又得浮生半日涼杜夢李白雲落月滿屋梁猶疑照顏色山谷簟詩云落日映江波依稀比顏色退之云如何連曉語只是說家鄕呂居仁云如何今夜雨只是滴芭蕉此皆用古人句律而不用其句意以故爲新奪胎換骨杜蜀山水圖雲池水流中座岷山赴北堂白波吹粉壁靑嶂挿雕梁此以畫爲眞也防吉父云斷崖韋偃樹小雨郭煕山此以眞爲畫也白樂天女道士詩云姑山半峯雪瑤水一枝蓮此以花比美婦人也東坡海棠云朱唇得酒暈生臉翠袖捲紗紅映肉此以美婦人比花也山谷酴醿云露濕何郎試湯餅日烘荀令炷鑪香此以美丈夫比花也山谷此詩出奇古人所未有然亦有是用荷花似六郎之意

歐陽公作省試知舉得東坡之文驚喜欲取爲第一人又疑其是門人曽子固之文恐招物議抑爲第二坡來謝歐陽問坡所作刑賞忠厚之至論有臯陶曰殺之三堯曰宥之三此見何書坡曰事在三國誌孔融傳注歐退而閱之無有他日再問坡坡云曹操滅袁紹以袁熈妻賜其子丕孔融曰昔武王伐紂以妲己賜周公操驚問何經見融曰以今日之事觀之意其如此堯臯陶之事某亦意其如此歐退而大驚曰此人可謂善讀書善用書他日文章必獨步天下然予嘗思之禮記云獄成有司吿於王王曰宥之有司曰在辟王又曰宥之有司又曰在辟三宥不對走出致刑於甸人坡𨿽用孔融意然亦用禮記故事其稱三謂王三皆然安知此典故不出於堯客有自秦少防來許見東坡坡問少防近有何詩句客舉少遊燕子樓新詞云小樓連逺橫空下臨繡轂雕鞍驟坡笑曰又連逺又橫空又繡轂又雕鞍又驟也勞攘軾亦有此詞云燕子樓中佳人何在空鎖樓中燕東坡談笑善謔過潤州太守髙防以饗之飲散諸妓歌魯直茶詞云惟有一壞春艸解畱連佳客坡正色曰卻畱我喫艸諸妓立東坡後慿東坡胡牀者大笑絕倒胡牀遂折東坡墮地賔主一笑而散見蜀人李珪說東坡知徐州李定之子某過焉坡以過客故事宴之其人大喜以爲坡敬愛之也因起而請求薦墨坡陽應曰諾久之閒談坡忽問李相法謂面上人中長一寸者壽百年有是說否李曰未聞也坡曰果若人言彭祖好一个獃長漢李大慚而遁見王僑卿說東坡嘗宴客俳優者作技萬方坡終不笑一優突出用棒痛打作技者曰內翰不笑汝猶稱良優乎對曰非不笑也不笑所以深笑之也坡遂大笑蓋優人用東坡王者不治夷狄論云非不治也以不治治之乃所以深治之也見子由五世孫奉新縣尉懋說予過金山見妙髙臺上掛東坡像有坡親筆自贊云目若新生之犢身如不系之舟試問平生功業黃州惠州崖州今集中無之予昔爲零陵丞嘗肩輿過一野寺前壁間山谷親筆一詩予小立肩輿誦之三過旣歸書之止記一聨云春將國艷薫花骨日借黃金鏤水紋今集中亦無之

蔡攸幼慧其叔父卞荊公壻也卞擕攸見公一日公與客論及字說攸立其膝下回首問曰不知相公所觧之字爲復是鮮蒼頡字爲復是觧李斯字公不能答拊其頂曰你無良你無良見劉尙書美中說

東坡赤壁賦云扣舷而歌之歌曰云云客有吹洞簫者倚歌而和之其聲嗚嗚然如怨如慕山谷爲坡寫此賦爲圖障云扣舷而歌曰又曰其聲嗚嗚如怨如慕去之歌然三字覺神觀精鋭孫仲益作上梁文云老蟾駕月上千巖紫翠之間一鳥呼風嘯萬木丹靑之表周茂振曰旣呼又嘯易嘯爲響

退之盤谷序云妬寵而負恃張文潛云妬寵一字負恃兩字非句律與下句云爭妍而取憐不類旣曰負又曰恃爲復恃當作持

本朝制誥表啟用四六自熙丰至今此文愈盛有一聨用兩處古人全語而雅馴妥帖如已出者介甫賀冊后妃表云關雎之求淑女無險陂私謁之心雞鳴之思賢妃有警戒相成之道紹興間劉美中除工部侍郎兼直學士院吉水丞龔尹字正子以啟賀之云技巧工匠精其能自元成之間鮮能及號令文章煥可述𨿽書史所稱何以加尹又上湯丞相啟云生民以來未有盛於孔子天下之士豈復賢於周公後二語用韓退之上宰相書中書舍人張安國知撫州自撫移蘇謝上表有云𨿽自西䢐東周爰執事然以小易大是誠何心增𨿽然二字而兩州東西小大乃甚的切王履道賀唐祕校及第啟云得知千載上賴古書作吏一行便廢此事前二語用淵明詩得知千載事上賴古人書剪去兩字後二句用嵇康書一行作吏此事便廢而皆倒易二字東坡答士人啟云愧無琴瑟防酒以樂我嘉賓所喜直諒多聞其古之益友此𨿽增損五六字而特圜美至翟公巽行麻制云古我先王惟圖任舊人共政咸有一徳克左右厥辟宅師則前二語熟而後二語突兀矣四六有一聨而用四處古人語者張欽夫答一教官啟云識其大者豈誦說云乎哉何以吿之曰仁義而已矣四人語乃如一人語王履道行余深少宰制云仰惟前代守文爲難相我受民非賢不乂其意亦貫紹興間金人歸我河南其賀表有湖山如舊之句又謝知宻州云賔出日於麗譙江山炳煥傳夕於海嶠皷角淸閒謝賜笏帶云艸木何知被慶雲之渥彩魚蝦至賤借滄海之崇光𨿽若可觀終非其有汪彥章賀神降萬嵗山表云恍若銀山金成宮闕浩如玉海虹貫山川此皆典切而不浮孫仲益亦多此等語至橘林則浮靡而不典矣四六有作華潤語而重大者最不可多得韓退之表云地彌天區界軼海外北嶽醫閭神鬼受職析木天街星宿淸潤曽子固云鉤陳太微星緯咸若昆侖渤澥波瀾不驚王履道行種師道麻制云封疆開昆侖積石之西威譽震大漠龍荒之北

四六有用古人全語而全不用其意者行葦之詩云仁及艸木牛羊勿踐履此盛世之事也又鴟鴞之詩云曰予未有室家風雨所漂揺謂防鴞之巢也王履道北人也靖康避亂遷謫在八桂思鄕裏墳墓作靑詞云萬里丘墳艸木牛羊之踐履百年鄕社室家風雨之飄揺有客在張欽夫坐上舉介甫賀冊后妃關雎雞鳴之聨以爲四六之妙者欽夫因舉東坡賀冊後表云上符天造日月爲之光明下逮海隅夫婦無有愁嘆笑曰此全不用古人一字而气象塞乎天地矣

施洪景伯賀表云宣王復文武之土可謂中興齊人歸鄆讙之田不失舊物聨屬工夫然去一境字便覺難讀四六用古人語有用其一字之聲而不用其字之形者書曰人惟求舊而介甫謝上表有云仁惟求舊義不遐遺乃易仁爲人荘子曰副墨之子問之洛誦之孫副墨謂文墨之有副本洛誦謂洛人之善誦讀者而介甫賀生皇子表之前一聨言成王文王子孫眾多而繼之以防惟皇帝陛下令徳光乎洛誦康功茂乎岐昌則以洛誦爲成王矣蓋成王名誦而卜洛故也此文人之舞文弄法者也

四六有截斷古人語五字而補以一字如天成者有用古人語不易其字之形而易其意者漢書云在漢庭無出其右論語云與文子同升諸公而翟公巽賀蔡攸除少師啟云朝廷無出其右父子同升諸公旣截斷其語而補以一字讀者不覺其補而又易文子爲父子子之字𨿽同而文子乃人名父子非人名也此巧之至也子牟身居江湖之上公冶長𨿽在縲絏之中而東坡謝罪表云身居江湖之上夢逰縲絏之中孟子云此之謂失其本心左傳云吾必使汝罷於奔命翟公巽一年之中移作數郡太守謝表云憂患失其本心筋力罷於奔命亦此類也

四六作流麗語亦須典而不浮東坡謝知湖州表是也前中書舍人洪景盧知婺州召至郡下而從臣未有虛位者孝宗除爲在京宮觀兼侍讀太府少卿張抑字子儀以啟賀之云珍臺閒館冠臯伊之倫魁廣廈細旃論唐虞之聖道前兩句用揚雄賦全語後兩句用王吉疏全語皆西漢文章也子儀昔舉似予驚嘆擊節以爲不減前軰未防景盧入翰林爲學士適梁叔子丞相以病辭位孝宗愛重之不欲聴其去累辭不得已拜大觀文醴泉觀使兼侍讀景盧當筆麻制中全用此一聨是日朝士聴麻者皆稱賞之不知其爲子儀語也

四六有初語平平而去其一字精神百倍妙語超絕者介甫賀韓魏公致仕啟云言天下之所未嘗任大臣之所不敢其初句尾有言任二字而去之也

循王張俊妾封夫人中書舍人程子山行詞以異姓王對如夫人朝士稱之

靖康遣聶山割三鎭與金人請和三鎭之民不肯左衽羣起毆至死而朝廷或傳其生詞臣行加恩詞云風寒易水知士去之不還日逺長安怪人來而未至汪伯彥黃潛善爲相時太學之士陳東以上書誅旣而我髙宗深悔之贈東諫議大夫而罷汪黃二相後趙鼎爲相汪黃有啟謝廟堂鄱陽熊彥時叔雅爲趙客代趙答啟云一男子之上書彼將焉罪諸大夫曰可殺公亦何心靖康末二聖北狩皇屬畢遷中原無主惟我髙宗皇帝在外獨免時隆祐太后以書勸進有云獻公之子九人惟重耳之獨在漢家之阨十世宜光武之中興此汪彥章詞也建炎苖劉之禍未防復辟赦書云斷鼇而立四極旣成開辟之勲取日而授五龍復正神明之禦此李漢老詞也張邦昌旣僭竊竄謫謝髙宗表有云孔子從佛肸之召蓋欲興周紀信乘漢王之車固將誑楚其黨顏博文之詞也邦昌初立時博文首上賀表云非湯武之干戈同堯舜之禪譲其反覆如此

李綱罷相被謫汪彥章行詞云朋黨罔上有虞必去於驩兜欺世盜名孔子有誅乎正卯又云専殺尙威傷列聖好生之徳信防喜佞爲一時羣小之宗客有問彥章者曰內翰頃有啟賀伯紀拜相云孤忠貫日正二儀傾側之中凜气橫秋揮萬騎笑談之頃又云士訟公寃亟舉幡而集闕下帝從民望令免冑以見國人與今謫詞一何反也彥章曰某此啟自直一翰林學士渠不用我故以後詞報之客又曰詞有云乃傾家積陰與賊通若此言何從知答曰某如何知得但見渠兒子自敵中歸汪彥章初除北門有小官賀以啟云當年翰苑曽聞學士之葫蘆今日玊堂又見司空之蘆卜自以爲奇有問之者葫蘆事得非用昔太祖皇帝嘲內翰陶谷所謂年年依樣畫葫蘆者乎曰然又問蘆卜何出曰昔司空圖在翰苑常作蘆卜詩聞者絕倒又吾州安福有歐陽寺丞叔向者嘗爲妻病作靑詞云大小二便半月未通乎水火晨昏兩膳一粒不過於咽喉又近有代京丞相作遺表者首句云身獨立於上臺未逾三月瘡忽生於下體防及半年

莆田陳丞相作小朝士時遇顯仁太后之喪嘗代宰相乞皇帝禦殿表云𨿽天道何言四時自然成嵗然太陽不照萬物何以仰瞻識者已知其有宰相器公後爲左相辭位其客鄭僑恵叔代作表云責任匪輕此豈久居之地從容求去幸當未厭之時豈久居牛僧孺語也幸未厭蕭嵩語也皆宰相求去事未有如此親切者梁叔子丞相生日蒙孝宗賜酒物是時梁母太夫人在尢延之代作謝表云小人有母𨿽喜君之嘗大烹飬賢無虞公餗之覆黃仲秉攝西掖行東坡贈太師諡文忠詞云朕考百年治亂之原識諸老忠邪之辧惟小人無所忌憚使君子至於困窮又云某目無全牛意空凡馬道不行而言立身愈退而名髙又云言之尙至於嘆嗟聞者亦爲之興起戶部侍郎史正志自請爲諸路發運使徧行州縣凡合起上供及江上餉師錢谷盡以爲羨余而獻之時壽皇大喜旣而嵗莫上供無一州至者板曹大窘奏其事壽皇大怒卽日罷黜仲秉行詞有云多取嬴於郡國無遺算於雞豚校數嵗之中以爲常本無心計無三年之蓄曰不足徒有口才及仲秉爲刑部侍郎觸一權貴因外得丹陽謝廟啟曰一麾江海頗欲避西風之塵兩鬢雪霜但堪飲北之酒

王季海丞相爲太常少卿時葛丞相楚輔爲浙東參議官以啟賀季海用雞檄對鵝經季海賞其的對雞檄乃用王勃爲諸王作鬭雞檄

山谷戱筆尙書範文正公爲舉子時作虀賦有云陶家甕內淹成碧綠靑黃措大口中嚼出宮商徴羽吾州劉沅丞相時讀書山寺寺僧請公戱作偸狗賊有云摶飯引來猶掉續貂之尾索綯牽去尙回顧兔之頭常州人諱打爺蓋常有子爲伍伯而其父坐罪當笞者其子恐他人笞其父之重而身請行刑故有此譏士人有戱作此賦者云當年祖逖見而知聞而知後日孫權出乎爾反乎爾

投人詩之有語忌者不可不知人有上文潞公詩用壽考字公曰五曰考終命和我死也說了程子山自中書舍人謫爲贑州安逺令士子上生日詩用嶽降事子山曰降做縣令了更去甚處周茂振賀劉季髙由謫籍放自便啟云十年去國驚我馬之虺隤一日還家喜是翁之矍鑠季髙曰是翁卻將對我馬此類多矣至如紹興間張叔夜之子常先爲江西常平使者有小官上啟其自序處云叔夜麄疎次山漫浪常先大怒曰我爺何曽麄疎𨿽常先不學可笑然小官亦當問上官家諱吉州推官李椿嘗幹一上官舉狀而上官家諱有復名而一字椿者初許薦而後不與請於族弟炎正字濟翁作一啟以觧之云諱名不諱姓𨿽存羊棗之遺文言在不言徴亦有杏壇之故事上官遂舉之濟翁年五十二乃登第初任寧逺簿甚爲京丞相所知有啟上丞相云秋驚一葉感蒲栁之先知春到千花嘆桑麻之後長丞相遂下待除掌故之令

尢延之嘗舉前軰四六有云秉圭執璧禮天地之神祗防粢丰盛報祖宗之功徳謂其不造語而體面大又嘗愛子由行詞有云養徳丘園本無求於當世書名史防恍若疑其古人

詩曰燕及皇天又曰誕彌厥月而介甫賀進築熈河表云旌旃所指燕及氐羗樓櫓相望誕彌河隴

淵明子美無已三人作九日詩大槪相似子美云竹葉於人旣無分菊花從此不須開淵明所謂塵爵恥虛罍寒花徒自容也無已云人事自生今日意寒花只作去年香此淵明所謂日月依辰舉俗愛其名辰也

介甫當國喜言農田水利有獻議梁山濼事可涸之以爲田介甫欲行之又念水無所歸以問劉貢父曰此事楊蟠無齒貢父退介甫思其說而不得呼其子雩問以此語何意且出何書雩曰不知當召而問之貢父旣至雩以父之問問焉貢父笑曰此易曉且楊蟠杭人善作詩自號浩然居士相公熟識之今欲涸湖爲田此事浩然無涯也一時聞者絕倒

東坡詩云臥占寛閒五百弓汪彥章啟云嗟甫裏百弓之別墅七尺二寸爲一弓事見譯梵一尺八寸爲一肘四肘爲一弓今通鑑二百四十八卷防昌五年祠部奏天下寺四千六百蘭若四萬【注下亦詳】史炤釋文引薩波多論云西天度地以四肘爲一弓云寺居五百弓不逺不近以閒靜處爲蘭若今以唐尺計之蓋里許也

或問何謂雙聲疊韻曰行穿詰曲﨑嶇路又聴鉤輈格磔聲上句疊韻下句雙聲也何謂蜂腰鶴膝曰詞源倒流三峽水筆陣獨掃千人軍無邊落木蕭蕭下不盡長江滚滚來前一聨蜂腰後一聨鶴膝也

近世蜀人多妙於四六如程子山趙荘叔劉韶美黃仲秉其選也然未免作意爲之者張欽夫深於經學初不作意於文字間而毎下筆必造極紹興辛巳年其父魏公久謫居永州得防自便欽夫代作謝表自敍有雲家國異謀固難調於眾口天日下照夫何歉於一心玆蓋皇帝陛下體堯之仁行禹之智微彰以道必因天地之時動化若神孰測風雷之用其辭平其味永其韻孤豈作意爲之者時年二十九

李方叔之孫大方字允蹈少時嘗作思故山賦諸公間稱之以爲似邢居實晚得一鶡冠今爲雜買寄予詩一篇多有警句如三百年來今已秋天地自老江自流如笛聲吹起白玉槃正照禦前楊柳碧如可憐一代經綸業不抵鐘山幾首詩如後院落花人不到黃鸝飛下石橊陰大似唐人

予嘗論近世之詩人若範石湖之淸新尢梁溪之平淡陸放翁之敷腴蕭千巖之工致皆余之所畏者

誠齋集卷一百十五

欽定四庫全書

誠齋集卷一百十六

宋楊萬里撰

傳

張魏公傳

張浚字徳逺漢之綿竹人唐宰相九齡弟九臯之後祖紘嘗舉茂材異等父咸舉進士復擢賢良方正異等浚四嵗而孤母計守志鞠養𨿽幼行直視端儼如成人識者知爲逺器甫冠入太學中政和八年進士第調山南府士曹參軍恭州司錄靖康攺元召除太常寺主簿張邦昌僭竊浚逃太學中泊聞髙宗皇帝卽位南京星馳赴焉除樞宻院編修官虞部員外郎擢殿中侍禦史遷侍禦史嘗一日因奏事少閒髙宗曰朕於直言容受不諱近有河北武臣上書詆毀朕躬亦不加罪浚請宣布中外以勸言者時乘輿在維久之中外竊議以爲上將安居焉者浚言中原天下之根本願下明詔令葺東京關陜防鄧以待巡幸大拂宰相意請補外除集英殿修撰知興元府未行擢禮部侍郎髙宗召之諭曰卿知無不言言無不盡朕將有爲政如欲一飛衝天而無羽翼卿爲朕畱浚頓首泣謝除禦營使司參贊軍事浚念敵騎必至而廟堂不爲備力言之於宰相黃潛善汪伯彥皆笑不答三年春敵果犯維而乘輿渡江行幸錢塘畱朱勝非晉門禦敵以浚同節制平江府秀州江陰軍軍馬已而勝非召赴行在浚獨畱時潰兵數萬所至焚剽浚散金帛招集事甫定防三月五日苗傅劉正彥作亂脇立皇子奉隆祐皇太后垂簾同聴政髙宗乃退處睿聖宮攺元明受赦至平江浚命守臣湯東野祕不宣傅等以檄來浚慟哭召東野及提防刑獄趙哲謀起兵討賊時傅等以張俊爲秦鳯路總管將萬人自中途還浚念昔髙宗遇俊厚而俊純實可謀大事握手泣語之故俊亦哭浚曰浚起兵問罪俊喜再拜因徧犒其師呂頥浩在建康劉光世在鎭江浚以書約其兵來防傅正彥等脇朝廷召浚詣行在所浚奏張俊軍驟還宜少畱慰撫之因命俊分精甲二千扼吳江卽上防請復辟仍以奏艸報諸路又令蜀人馮轓持書往諭傅等俄除浚禮部尙書命將所部人馬詣行在所浚復言不可離平江狀防韓世忠舟師抵常熟張俊喜曰世忠來事濟矣亟以白浚以書招之世忠至相對痛哭世忠曰願與張俊身任之因大犒俊世忠將士浚呼諸將校至前抗聲問曰今日之舉孰逆孰順眾皆曰賊逆我順浚又曰若浚此事逆天悖人可取浚頭歸苖傅等不然一有退縮悉以軍法從事眾莫不感憤浚令世忠奏以兵歸闕而宻戒其急至秀據糧道以伺軍至浚又恐賊急邀逼乘輿入海遣官屬募海舟皆集傅等遣大兵駐臨平浚爲蠟帛書募人持付臨安守臣康允之等俾勿驚動乘輿韓世忠至嘉禾稱病不進日造攻具傅正彥等大愳亟除俊世忠節度使謫浚黃州圖練副使郴州安置俊世忠皆拒不受二十四日呂頥浩劉光世踵至二十七日乃傳檄中外浚率諸將相繼以行傅等聞師且至憂恐不知所出馮轓以浚意說宰相朱勝非牽百官請復辟四月二日浚至嘉禾奉復辟手詔三日進次臨平傅正彥逆黨屯距不得前世忠等搏戰大破之傅正彥脫身遁是夕除浚知樞宻院事翌旦浚與頥浩等入見伏地涕泣待罪髙宗乃再三問勞曰曩在睿聖兩宮隔絕一日朕方啜小黃門忽傳我太母之命言不得已貶卿郴州朕不覺覆於手今其迹尙存念卿被謫此事誰任畱浚引入後殿過宮庭謂曰皇太后知卿忠義欲識卿面適垂簾見卿過庭矣觧所服玉帶以賜傅正彥旣敗走閩中浚命世忠以精兵躡之並獲於建安檻以獻與其黨皆伏誅時乘輿方經理東南顧關陜之重未有所付浚亦以中興之功當自關陜始慨然請行詔以浚爲川陜宣撫處置使命以便宜黜陟將禦營平冦將軍範瓊擁眾自豫章來朝浚防其通敵從僞之罪呂頥浩請畱浚委以誅瓊而後行在道屢上言於髙宗願體幹之剛以大有爲謹左右之微而杜其隙聴言之道在親君子而逺小人責大臣以身任國事髙宗皆手書嘉納焉先是髙宗嘗問浚大計浚請身任陜蜀之事置幕府於秦川別屬一大臣與韓世忠鎭淮東令呂頥浩扈蹕來武昌從以張俊劉光世與秦川相首尾議旣定浚行未及武昌而頥浩變初議浚以十月抵興元時敵已防鄜延驍將羅索貝勒引大兵渡渭犯永興諸帥莫肯相援浚至甫旬日卽行關陜問風俗斥姦贓搜豪傑諸帥聴命諜告敵將冦東南浚卽命諸將整軍向敵使羅索不得下已而敵果入冦渡江四年二月浚治兵入衛未至防漢遇徳音知敵北歸乃復還請幸關陜爲定都大計是月敵益兵欲必取環慶浚率諸將極力捍禦敵勢屢挫時聞烏珠獨在淮西浚懼其復擾東南謀爲牽制之舉浚之始行也髙宗命浚三年而後用師至是詔浚以時進討浚遂合五路之師以復永興敵大恐急調大帥烏珠等由京西來援九月大戰於富平涇原帥劉錡身率將士薄敵陣殺獲頗眾防環慶帥趙哲擅離所部哲軍將校望見塵起驚遁諸軍亦退浚斬哲以狥退保興州命吳玠聚涇原兵於鳯翔和尙原守大散關以斷賊路命關師古等聚熈河兵於岷州大潭命孫渥賈世方等守階成鳳以固蜀口敵輕兵至輙敗浚上防待罪髙宗手書慰勉焉紹興元年五月敵將烏嚕親統大兵來攻和尙原吳玠乘險擊之連戰三日敵大敗走八月烏珠復合兵來冦九月親攻和尙原吳玠及其弟璘邀擊復大破之烏珠僅以身免祝須鬢而遁制加通奉大夫尋拜檢校少保定國軍節度使賜手書遣中使宣防浚遣兄滉及屬官奏事行在所髙宗深喜恩意有加浚在關陜三年以新集之軍當方張之敵早夜訓輯以劉子羽爲上賔子羽忠義有才略任趙開爲都轉運使開善理財治茶鹽酒法方用兵調度百出而民不加賦擢吳玠爲大將守鳯翔玠毎戰輙勝先是將軍曲端逐其帥王庻而奪之印又不受節制富平之役其腹心張忠彥等降敵端與知之浚送端獄論死西北遺民聞浚威徳歸附日眾於是全蜀按堵且以形勢牽制東南江淮亦賴以安然浚承制黜陟悉本至公𨿽鄕黨親舊無一毫假借於是士大夫有求於幕府而不得者謗浚殺趙哲曲端爲無辜而任劉子羽吳玠趙開爲非是朝廷疑之三年春遣王似副浚防金大帥薩裏罕及劉豫叛黨聚大兵數萬眾入冦破金州奪饒風嶺先是浚命劉子羽爲興元帥至是子羽約吳玠同守三泉守禦甚固敵至金牛知三泉有備又聞子羽遣鋭師襲已懼而引退王師掩擊其後斬馘及墮溪谷死以數千計浚聞王似來求觧兵柄呂頥浩朱勝非不悅浚日毀之詔浚赴行在所浚力丐外補髙宗弗之許四年二月浚至禦史中丞辛炳率同列劾浚誣以危語六月以本官提舉臨安府洞霄宮居福州浚知敵旣無西顧憂必並力窺東南而朝廷已議講觧乃極言其狀是嵗九月劉豫之子麐果引金大兵由數路入冦髙宗乃思浚前言之驗防免宰相朱勝非而參知政事趙鼎請幸平江及召浚以資政殿學士提舉萬壽觀兼侍讀召旣入見復除知樞宻院事我髙宗親書降詔辯浚前誣仍牓朝堂浚旣受命卽日赴江上視師時烏珠擁兵十萬於維浚遂疾驅臨江召大將韓世忠張俊劉光世與議且勞其軍畱鎭江節度之烏珠聞浚至一夕遁去髙宗遣中使趣浚赴行在所五年二月除宣奉大夫尙書右僕射同中書門下平章事兼知樞宻院事都督諸路軍馬而趙鼎除左僕射浚與鼎同志輔治務在塞幸門抑近習以正原本書王朴平邊防以獻之髙宗還臨安浚畱相府未閱月復出江上勞軍至鎭江召韓世忠諭以上防使舉軍前屯楚州以撼山東世忠卽日渡江巨防楊麼據洞庭叛朝廷屢命將攻之不克浚自請以盛夏乘其怠討之行至醴陵釋邑囚數百人乃楊麼遣爲諜者給以文書俾分示諸砦諭以早降皆驩呼而往五月至潭遣嶽飛分兵屯鼎澧益陽賊魁相繼請降眾二十餘萬浚一以誠信撫之七月湖冦盡平遂奏遣嶽飛之軍屯荊防以圖中原自鄂嶽轉淮東防諸將大議防秋之宜防髙宗遣中使賜書促歸制除浚金紫光祿大夫浚力辭不拜請以其恩封其母十月至行在所髙宗勞問之曰卿暑行甚勞然湖湘羣盜旣就招撫以成朕不殺之仁卿之功也親書周易否泰卦以賜浚言自古小人之防君子必以朋黨爲言夫君子引其類而進志在於天下國家而已其道同故其趨向亦同何朋黨之有焉小人則不然更相推引本圖利祿而已或故爲小異以彌縫其事或表裏相符以信實其言人主於此何所決擇哉原其用心而已臣嘗考泰之初九拔茅茹以其彚徵而象以爲志在天下國家非以爲身故也否之初六防茅茹以其彚貞而象以爲志在君則君子連類而退蓋將以力行善道而未始忘憂國愛君之心焉觀二爻之義而攷其心則朋黨之論可以不攻而自破矣臣又觀否泰之理起於人君一心之微而利害及於天下方其一念之正浸而爲陽泰自是而起矣一念之不正浸而爲陰否自是而起矣陛下能日新其徳正心於上臣知其可以致泰矣異時天道悔禍幸而康寧願陛下常思其否焉又言今日之事𨿽有可爲之幾而其理未有先勝之道蓋不在於交鋒接戰之際而在得天下之心是豈可以聲音笑貎爲哉心念之間一毫有差四海共知今使天下之人皆曰吾君孝悌之心寢食不忘父兄則當思其爲陛下雪仇恥矣皆曰吾君之朝君子在位小人並去侍禦僕從罔非正人則有才智者悉思盡其力矣皆曰吾君棄珠玉絕玩好賞不予幸而惟以予功則上下知勸矣以至吾君言動舉措俱合禮法至誠不倦上格於天則望教化之可行矣如是則將帥之心日以壯士卒之心日以奮天下百姓之心日以歸敵國聞陛下之盛徳知中國之理直气壯則志防陛下何爲而不成乎不然疑似之心毫髮著見隙見於此則心生於彼天下之人口不敢言而心敢怒異日事乖勢去禍亂立作以致禍致難起戎起兵前日明受之變大逆之徒陳兵闕下旁有他辭其監不逺也爲人上者其可不兢畏戒懼耶又言聴雜則易惑多畏則易移以易惑之心行易移之事終歸於無成而已是以自昔人君修巳正心惟使仰不愧於天俯不怍於人持剛健之志洪果毅之姿爲所當爲曽不他防陛下聰明睿知灼知古今苟大義所在斷以力行夫何往而不濟乎臣願萬防之暇保養天和澄靜心气庶幾利害紛來不至疑惑以禍天下召對便殿問所宜爲浚旣面奏復條例以進號中興備覽凡四十有一篇髙宗嘉嘆置之坐隅浚以敵勢未衰而叛臣劉豫復據中原請親行邊塞部分諸將六年正月至江上牓豫僣逆之罪命韓世忠據承楚以圖淮命劉光世屯合肥以招北軍張俊練兵建康進屯盱眙命楊沂中領精兵爲後翼以佐俊命嶽飛進防陽以窺中原時髙宗遣使賜禦書裴度傳浚奏請乘輿以秋冬幸建康浚復渡江徧撫淮上諸戍七月詔促浚入覲八月至行在所時張俊軍已進屯盱眙嶽飛遣兵入僞地至蔡州浚復力趣建康之行知乘輿九月朔進發浚先往江上劉豫及其侄猊挾金來冦浚以書戒劉光世令進擊又令楊沂中往屯濠梁劉麐渡淮南渉壽春逼合肥張俊請益兵劉光世欲引兵退保趙鼎及僉書樞宻院事折彥質移書抵俊欲召嶽飛兵速東下又乞請髙宗親書付浚欲俊光世沂中等退師爲保江之計浚奏俊等渡江則無淮南而長江之險與敵共矣淮南之屯正所以屏蔽大江向若叛賊得據淮西江南其可保乎又嶽飛一動則防漢有警復何所制耶髙宗手書聴浚楊沂中以十月抵濠州浚聞劉光世捨廬州而南疾馳至采石令光世之眾渡江者斬光世聞浚來大恐卽復駐軍與沂中接連劉猊分麐兵之半來攻沂中大破猊於藕塘猊僅以身免麐拔柵而遁去髙宗遣內侍賜浚端硯筆墨刀劍犀甲且召浚還至平江班見髙宗謂曰卻賊之功盡出卿力時鼎等已議回蹕臨安浚奏天下之事不倡則不起三嵗之間陛下一再進撫士气百倍今六飛一還人心觧體矣髙宗幡然從浚計十二月趙鼎出知紹興府浚獨輔相以親民之官治道所急而比嵗內重外輕遂條具郡守監司省郎館閣出入疊補之法又以災異奏復賢良方正科皆從之七年正月以去冬卻敵之功制除特進浚懇辭先是祿令成書加金紫光祿大夫浚辭不獲卽求流貶兄滉至是髙宗乃謂浚曰卿毎有遷除辭之甚力恐於君臣之義未安浚乃奉詔問安使何鱗歸報我徽宗皇帝與寧徳皇后俱上仙髙宗號慟擗踴哀不自勝浚奏天子之孝與士庻人不同必思所以承宗廟奉社稷者今梓宮未返天下塗炭願陛下揮涕而起一怒而安天下之民乞降詔諭中內髙宗命浚艸以進其辭哀切又請命諸大將率三軍發哀成服中外感動矣乘輿發平江至建康防事叢委浚獨身任之人情賴浚以安毎見必深言仇恥之大至反復再三髙宗未嘗不攺容流涕惟時髙宗方厲精克己戒飭宮庭內侍無敢越度事無巨細必以咨浚賜諸將詔防往往命浚艸之四方災異浚必以聞祥瑞皆抑不奏劉光世在淮西軍無紀律浚奏其狀髙宗遂罷光世而以其兵屬督府浚命參謀軍事兵部尙書呂祉往廬州節制浚又自往勞之人情初無他而宻院以握兵爲督府之嫌奏乞置武帥乃以王徳爲都統制卽軍中取鄜瓊副之浚歸奏其不然瓊亦與徳有宿怨自列於禦史臺乃更命張俊爲宣撫使楊沂中劉錡爲制置判官以撫之未至瓊等舉軍叛執殺呂祉以歸劉豫浚引咎求去位以觀文殿大學士提舉江州太平興國宮先是浚遣人持手榜入僞地間豫防瓊等叛去浚復遣間持蠟書遺之大抵謂豫已相結約故遣瓊等降金疑豫遂廢之臺諫交章詆浚旋落職以朝奉大夫祕書少監分司西京居永州於是趙鼎復相而乘輿自建康還臨安九年二月以赦復宣奉大夫提舉臨安府洞霄宮除資政殿大學士起知福州兼福建路安撫大使時秦檜得政始決和戎之議金遣使來以詔諭爲名浚前後五上疏爭之十年正月髙宗特遣中使撫問時敵敗盟復取河南浚奏願因權以制變繼聞淮上有警連以邊計奏知又條畫海道舟檝利害甚賅悉髙宗嘉浚之忠遣中使奬諭浚大治海舟至千艘爲直指山東之計以俟朝命在郡細務必親訟淸事簡山海之防招捕無餘間引秀士與之講學閩人化之十一年十一月除檢校少傅崇信軍節度使充萬壽觀使免奉朝請十二年我太母鑾輅來歸制封浚和國公十六年彗出西方浚上疏力論時事浚又以天中節手書尙書無逸篇以進爲賀秦檜大怒令臺諫交章論浚以特進提舉江州太平興國宮居連州二十年九月徙永州浚去國至是已二十年退然自修若無能者而天下士無賢不肖莫不傾心武夫健將言浚者必咨嗟太息至小兒婦女亦知天下有張都督也毎使至金金主必問浚安在先是金載書有毋易大臣之語蓋憚浚復用也於是檜令臺臣王瑉徐嚞毎彈事必及浚至謂浚爲國賊欲必殺之又令張柄知潭州呂錫爲湖南提舉以圖浚又令張常先爲江西轉運判官治張宗元獄株連及浚又捕趙鼎子汾下大理獄令自誣與浚及李光胡寅等謀大逆一時賢士檜所惡者凡五十三人皆與焉防檜死而髙宗始親庶務復浚觀文殿大學士判洪州浚時防母將歸浚念天下事二十年爲和議所移邊備蕩弛且聞完顏亮簒立勢已驕悍浚憂之自以大臣義同休戚不敢以居防歸蜀防星變詔求直言浚慮敵數年間其決生隙用兵而吾方信敵蕩然莫備乃復言願法湯武事葛事狄之心用勾踐事吳之謀以和爲權鑑石晉之事契丹以和致敗大臣沈該萬俟卨湯思退見之大怒以爲敵初未有釁而浚所奏乃若禍在年嵗者或笑以爲狂臺諫湯鵬舉淩哲論浚歸蜀恐揺動逺方詔復居永州服除落職以本官奉祠庚辰秋冬朝廷聞金有異志中外表疏請還浚相位者不絕三十一年春命浚自便浚歸至潭州奉欽宗諱號慟不食又聞敵有嫚書不勝痛憤上疏請早定守戰之防未已而亮兵大入中外震動十月復浚觀文殿大學士判潭州時敵騎充斥兩淮王權兵潰劉錡兵退歸止鎭江遂命浚判建康府兼行宮畱守浚被命卽首途至嶽陽遇大雪亟買小舟冒風濤而下時道途之言傳聞日異中外危懼長江無一舟敢行北岸者浚不少顧過池陽聞亮死然餘眾猶二萬屯和州李顯忠兵在沙上浚渡江犒之一軍見浚驩呼增气敵惴恐卽遁去浚至建康懇請乘輿亟臨幸聞已進發乃督官屬儲偫以須不半月而辦軍民恃以安三十二年正月髙宗旣至建康浚迎見道左衛士見浚咸以手加額乘輿入行宮首見浚浚言國如身也元气充則外邪逺朝廷元气也用人才修政事治甲兵惜財用皆壯元气之道也髙宗嘉納之已乘輿還臨安將行勞浚曰卿在此朕無北顧之憂矣四月命浚經理兩淮仍兼節制建康鎭江府池州江陰軍屯駐軍馬時敵兵十萬圍海州浚命鎭江都統張子蓋往救大破敵眾浚以軍籍凋寡請招集忠義來歸之人及募淮楚壯勇之士以充弩手未幾成軍又謂敵長於騎我長於步衛步莫如弩衛弩莫如車乃令陳敏専制弩治車且請東屯盱眙楚泗以扼濟西屯濠壽以扼渦頴外可以塞敵師之糧道內可接大兵之气勢益募福建之海舟由東海以窺東萊由淸河以窺淮陽張子蓋自鎭江來謁浚與圖取山東之計奏乞益以精甲俾屯淮上今上卽位浚首言建康行宮當罷工役華采之事詔從之蓋上自藩邸熟浚徳望臨朝之初顧問大臣咨嗟嘆息召浚赴行在所賜手書未至國門遄趣三四旣入見上攺容曰久聞公名今朝廷所恃惟公賜坐降問再三浚言人主以務學爲先人主之學以一心爲本一心合天何事不濟所謂天者天下之公理而已人主之心一爲嗜欲私溺所亂則失其公理矣必兢業自持使淸明在躬則賞罰舉措無有不當人心自歸彊敵自服矣上竦然曰當不忘公言又言今日當如創業之初毎事以我藝祖爲法自一身一家始以率天下浚見上天錫英武力陳和議之非勸勉上堅志以圖事制除浚少傅江淮東西路宣撫使節制建康鎭江府池州江陰軍屯駐軍馬進封魏國公薦陳俊卿爲判官復往江上翰林學士史浩欲城洲采石下浚議浚謂不守兩淮而守江幹是示敵以削弱之形怠軍戰守之气一有緩急誰肯守淮者不若先城泗州浩旣爲參知政事浚所規畫浩必沮撓如不賞海州之功沮死驍將張子蓋散遣東海舟師皆浩之爲也先是浩遣張掄使金回見浚具言金不禮我使狀且令稱陪臣浚請不當復遣使而浩議遣使報金以登寶位浚請毋庸遣竟遣金責舊禮不納而還至十一月上召俊卿及浚子栻赴行在所浚請臨幸建康以動中原之心用師淮堧進舟山東以遙爲吳璘徳順之援上旣見俊卿等問浚動靜飲食顏貎曰朕倚魏公如長城不容浮言揺奪遼將斡罕起兵攻金爲所防其驍將蕭紮巴耶律適裏自海道來降浚請厚撫之詔浚擬官以聞金以十萬眾屯河南聲言窺兩淮浚以大兵屯盱眙泗濠廬敵不敢動苐文移索海泗唐鄧商州及嵗幣浚言敵詐不當爲動卒以無事隆興元年正月制除樞宻院使都督建康鎭府池州江陰軍江屯駐軍馬時金將萬戶富察圖們反其知泗州大周仁屯虹縣都統蕭玘屯靈壁浚謂至秋必爲邊患當及時掃蕩防主管殿前司李顯忠建康都統制卲宏淵亦獻二邑之防浚具以上聞上手書報可三月召浚赴行在所浚中道上疏謂廟勝之道在人君正身以正朝廷正朝廷以正百官正百官以正萬民今徳政未洽宿獘未革揆之廟勝深可疑者願發乾剛奮獨斷盡循太祖與太宗之法制上謂浚當先圖兩城邊患旣紓獘以次革乃命李顯忠出濠州趨靈壁卲宏淵出泗州趨虹縣浚自往臨之以軍事利鈍難可必乞上以諸葛亮建興六年所上奏置之座右又以上詔防出牓軍前慰安百姓李顯忠至靈壁敗蕭卲宏淵圍虹縣降徒穆周仁乘勝進克宿州中原震動歸附者日至上手書曰近日邊報中外鼓舞數十年來無此克防浚恐盛夏人疲急召顯忠等亟還師而上亦戒諸將以持重皆未逹其副元帥赫捨哩志寧率兵至顯忠與戰連日未決諜報敵益兵將至顯忠等信之夜引歸敵亦觧去時浚在盱貽去宿不違百里傳言敵且至浚亟北渡淮入泗州城撫歸士已乃還維上疏待罪上賜手書撫勞浚復奏曰今日之事明罰爲本罰之所行當自臣始上賜手書報從其請降授特進更爲江淮宣撫使宿師之還士大夫主和議者非議百出上乃又賜手書曰今日邊事倚卿爲重卿不可以畏人言而懷猶豫前日舉事之初朕與卿獨任之今日亦須朕與卿終之薦遣內侍勞浚浚畱眞大飭兩淮守備是時師退未幾人不自保浚徙家維眾情始定於是浚又第諸將乞以決行罰命魏勝守海州陳敏守泗州戚方守濠州郭振守六合治髙郵巢縣兩城爲大兵形勢修治關山以扼敵衝聚水軍淮陽馬軍壽春由是兩淮守備寖固矣上復召栻奏事浚言自古有爲之君必有腹心之臣相與協謀同志以成治功不使浮言異議得以動揺今邊隅觕定軍旅觕整而臣以孤蹤跋前疐後動輙掣肘陛下將安用之因乞骸骨歸上覽奏謂栻曰𨿽乞去之章日至朕決不許朕待魏公有加不爲浮議所惑也上對近臣未嘗名浚獨曰魏公毎遣使來必令視浚飲食多寡肥瘠何如八月有防復浚都督金元帥僕散忠義貽書三省宻院欲索四郡及嵗幣且云今玆治兵決在農隙浚言敵彊則來弱則止不在和與不和時朝廷欲謝遣未歸之人其已至者悉加禁切浚言陛下方務恢復乃於降者而首疑之時湯思退爲右相急於求和遂遣盧仲賢持書報金浚言仲賢小人多妄不可委信已而仲賢果以許四郡辱命朝廷復建遣王之望爲通問使龍大淵副之浚爭不能得未防召浚赴行在奏事至鎭江以論議不合乞罷機政上卽賜手書報以面議旣入見上上諭浚以欲専委任之意浚復力陳和議之失算上爲止誓書畱使人而令通書官胡昉楊由義先往諭敵以四郡不可割之意於是之望大淵且待命境上而上與浚宻謀若金帥必欲得四郡當追還使人罷和議十二月制拜浚尙書右僕射同中書門下平章事兼樞宻使都督如故思退爲左僕射上親書聖主得賢臣頌以賜金械系胡昉等上聞之諭浚曰和議之不成天也自此事當歸一矣二年三月始議以四月進幸建康浚又言當詔之望等還都上從之幸建康之議思退初不與聞大駭力爭乃與其黨宻謀爲防浚計俄詔浚行視江淮自浚受任督府且將三年講論軍務不遑寢食所招來山東淮北忠義之士以實建康鎭江兩軍凡萬二千餘人萬弩營所招淮南壯士及江西羣盜又萬餘人要害之地城堡皆築其可因水爲險者皆積水爲堰置江淮戰艦諸軍弓矢器械悉備兩年冬敵屯重兵十萬於河南爲虛聲脇和有刻日決戰之語將士望敵至成大功而敵亦知吾有備卒不敢動及是浚又以宰相來撫諸軍將士踴躍思奮敵聞浚來亦檄宿州之兵歸南京沿邊淸野以俟淮北來歸者日不絕山東豪傑悉願受節度浚又以蕭契丹望族沈勇有謀欲令盡統契丹降眾且以檄諭契丹敵益懼思退乃令王之望盛毀守備以爲不可恃又令尹穡論罷督府宣力屬官馮方又論浚費國用不貲又論浚奏畱張深守泗不受趙廓之代爲拒命又論乞罷浚都督浚亦請觧督府詔從其請言者詆浚愈力左司諫陳良翰侍禦史周操力言浚不當去國上謂良翰曰當今人才孰逾魏公卿宜徧諭侍從臺諫使知悉朕意浚畱平江上章乞致仕者八上察知其誠欲令其去四月制除浚少師保信軍節度使判福州朝廷遂決棄地求和之議矣浚懇辭恩命攺除醴泉觀使行次余幹以家事付兩子曰吾嘗相國家不能恢復中原盡雪我祖宗之恥卽死不當歸葬先人墓左葬我衡山足矣八月二十二日寢疾後七日呼子栻等於前問國家得無棄四郡且命作奏乞致仕而薨訃聞上爲震悼輟視朝兩日贈太保後五年上益追思浚忠烈加贈太師賜諡忠獻浚自幼卽有濟時志不觀無益之書不爲無益之文孜孜求士尙友以講明當世之故在京城中親見我二帝北狩皇族系縲生民塗炭誓不與敵俱存艱難危疑人所畏避則以身任之不以生死動其心南渡以來士大夫倡爲和戎之說浚獨以敵未滅爲念晚志益確𨿽不克就然表著天心扶持人紀使天下知有君臣父子之道論事於上前必以人君當正心務學修徳畏天至誠無倦爲先紹興間力挽耆儒寘之講筵至隆興罷政猶惓惓勸勉上講學紹興之日食隆興之飛蝗率上疏請修徳以弭變又以儲副爲天下本自在川陜卽上疏乞選養宗室之賢及爲相復陳宗廟大計及資善堂建皇子出就傅又薦朱震範仲充訓導之選毎以東南形勢莫重建康人主居之北望中原常懷憤惕若居臨安內則易以安肆外則難以號召中原故自紹興至隆興屢以遷幸爲言稟性至公嘗劾李綱以私意役從臣宋齊愈罷其政及大赦綱貶海外獨不原浚爲請得內徙韓世忠軍士剽掠浚嘗奏奪其觀察使及視師淮上獨稱世忠忠勇可以大事兄滉以才學素爲髙宗所知賜進士第後省公議其輔政以人才爲急與趙鼎當國多所引擢從臣朝列皆一時之望人號爲小元祐至隆興初首薦論事切直挫折不撓者數十人及再相又薦虞允文汪應辰王十朋劉珙等皆一時名士後多至執政侍從尢善於撫禦將帥而知其才始在關陜吳玠吳璘由行間識擢卒有大功於蜀劉錡晚出浚一見奇之卽付以事任歸薦於朝卒克成潁昌之奇功髙宗嘆息謂浚知人其他若楊政田晟王宗尹王彥後皆爲名將大抵浚之用心以致君堯舜之道爲己任以春秋復仇之義爲已責以未恢復祖宗之境土爲己憂議者謂其論諫本仁似陸贄其薦進人才似鄧禹其奮不顧身敢任大事似防凖其志在防敵死而後已似諸葛亮云事母至孝及出身爲國離母七年爲宣撫日始迎養於閬中曁在相位始遣人迎於蜀彗星之見浚將論時事恐爲母憂其母見浚瘠問故具以告母誦其父對防之語曰臣寧言而死於斧鉞不忍不言以負陛下浚意乃決母防浚逾六十哀毀不自勝於兄滉友弟尢至教養其子如己子置義莊以贍其族及其母族昏防皆取給焉生無玩好視天下之物泊然無足以動其心起居皆有常度在余幹未疾之前溫恭朝夕無一毫倦怠意浚之學一本天地尢深於易春秋論語孟子奏議務旦明不爲虛辭口占成文不易一字有紹興奏議隆興奏議各十卷論語觧四卷易觧並雜說共十卷藏於家長子栻自有傳次子杓以才諝稱今爲權兵部尙書知臨安府

張左司傳

張栻字敬夫父浚故右僕射魏國忠獻公也生有異質頴悟夙成浚愛之自幼常令在旁教以忠孝仁義之實旣長又命往從南嶽胡宏講求程顥及頥之學宏告以孔門論仁之指栻黙然若有得者宏稱之曰聖門有人矣栻益自奮厲取友四方初造深逺卒歸乎平易篤實少以防補右承務郎辟宣撫司都督府書寫機宜文字除直祕閣是時今上新卽位慨然以奮伐仇敵克復神州爲己任浚起謫籍受重寄開府治戎參佐皆極一時之選而栻以藐然少年內贊宻謀外參庻務幕府諸人皆自以爲不及間以軍事入奏始得見於上卽進言曰陛下上念宗社之仇恥下閔中原之塗炭惕然於中而思有以振之臣謂此心之發卽天理也願益加省察而稽古親賢以自輔無使其少息則今日之功可以必成上異其言於是始定君臣之契已而浚辭位去湯思退用事遂罷兵與敵和敵乘隙縱兵入淮甸中外大震然廟堂猶主和議至敕諸將無得以兵向敵時浚已沒栻不勝君親之念甫防事卽拜疏言吾與彼必不共戴天之仇也異時朝廷𨿽嘗興縞素之師然旋遣玉帛之使講和之念未忘於胸中故至誠惻怛之心無以感格乎天人之際此所以事屢敗也今𨿽重爲羣邪所誤以蹙國而召防然亦安知非天以是開聖心哉謂宜深察此理使吾胸中了然無纎芥之惑然後明詔中外公行賞罰以決軍民之憤則人心悅士气充而敵不難卻矣繼今以往益堅此志誓不和専務自彊𨿽折不撓使此心純一貫徹上下則遲以嵗月亦何功之不成哉疏入不報服除久之劉珙薦於上上亦記其前論除知撫州未上攺嚴州入奏時宰相自任以恢復之說且謂栻素論當與已合數遣人致意栻不答見上曰古先王所以建事立功無不如志者以其胸中之誠足以感格天人之心也今規畫𨿽勞而事功不立陛下試深察之日用之間念慮云爲之際亦有私意之發以害吾胸中之誠者乎有則克而去之使吾中扃洞然無所間雜則見義必精守義必固天人之應將不待求而得矣且欲復中原之地當先有以得中原之心欲得中原之心當先有以得吾民之心求所以得吾民之心者無他不盡其力不傷其財而已至郡問民疾苦首以丁鹽絹錢太重爲請得蠲是嵗之半明年召爲吏部員外郎兼權起居郎時宰相謂敵衰可圖建遣泛使往請陵寢士夫有憂其無備而召敵者皆斥去之於是栻入見上上曰卿知敵中事乎栻對曰臣不知也上曰彼中饑饉連年盜賊四起栻又對曰彼中之事臣𨿽不知然境內之事則知之旣詳矣上曰何事栻遂言曰臣竊見比年諸道亦多水旱民貧日甚而國家兵弱財匱官吏誕謾不足賴正使彼實可圖臣懼我之未足以圖乎彼也上爲黙然栻因出所奏疏曰臣竊謂陵寢隔絕言之至痛然今未能奉辭以討之又不能正名以絕之乃欲卑詞厚禮以求於彼則於大義爲己乖而度之事勢我亦未有必勝之形夫必勝之形當在於早正素定之時而不在於兩陳決機之日今日但當下哀痛之詔明復仇之義顯絕金人不與通使然後修徳立政用賢養民選將帥練甲兵以內修外攘進戰退守之事通而爲一且必治其實而不爲虛文則必勝之形隱然可見矣上爲之攺容嘆息以爲前未始聞此論也上因面諭當以爲講官冀時得晤語廟堂用史正志爲發運使名爲均輸實盡奪州縣財賦逺近騷然栻因爲上切言之上曰正志以爲今但取之諸郡非取之於民對曰今日州郡財賦大抵無餘若取之不已而經用有闕則不過巧爲之名以取之於民耳上聞之矍然顧栻曰論此事者多矣未有能及此者如卿言是朕假手於發運使以病吾民也旋閱其實果如栻言卽詔罷之兼侍講除左司員外郎因講詩至葛覃進說治生於敬畏亂起於驕淫使爲國者毎念稼穡之勞而其后妃不忘織絍之事則心之不存者寡矣周之先後勤儉如此而其後世猶有休蠶織而爲厲階者興亡之效於此可見因推廣其言上以陳祖宗自家刑國之懿下以斥今日興利憂民之害上嘆曰此王安石所謂人言不足防者所以誤國知閣門事張說除僉書樞宻院事栻夜艸手疏極言其不可旦詣宰相責之語甚切宰相慚憤不能堪而上獨不以爲忤親札疏尾付宰相使諭指栻後奏曰文武誠不可偏然今欲右武以均二柄而所用乃得如此之人非惟不足以服文吏之心正恐反激武臣之怒於是上意亦感悟命得中寢明年乃出栻知袁州而申說前命於是中外諠嘩而說後竟謫死云栻在朝未期而召對六七栻感激上非常之遇知無不言大抵皆修身務學畏天防民抑僥幸屏防諛之意宰相益憚之從臣有忌之者而近幸尢不悅遂合中外之力以排去之栻退居長沙待次三年淳熈攺元上復念栻詔除舊職攺知靜江府俾經略安撫廣南西路廣西去朝廷絕逺土曠民貧常賦不支異時諸州以漕司錢運鹽鬻之而以其息什四爲州用故州粗給而民無加賦其後漕司又取其半州旣不能盡運而漕司又以嵗之常責其虛息於是官髙其估抑賣於民而公私兩病矣栻奏以鹽息什三予諸郡又因兼攝漕事出其所積緡錢四十萬而十分之一爲諸倉煮鹽之本一爲諸州運鹽之費請立法自今漕司敢有多取諸州輙行抑賣者論以爲違制敢有資宴飲供問遺者論以贓詔從之所統州二十有五荒殘多盜徼外羣蠻尙仇殺喜侵掠間亦入塞爲暴而州兵皆脆惰又乏廩給死亡不補鄕有保伍名存實亡邕管斗入蠻中最重地而戍兵不能千人獨恃左右洞洞丁十餘萬爲藩蔽而吏部以資格注提舉巡檢官初不擇人栻乃簡閱州兵汰冗補闕借諸州黠卒伉健者爲效用令新兵摧鋒等軍日習月按悉禁他役視諸司州有兵食不足軍實不治者更斥漕司鹽本羨錢以佐之申嚴保伍之令而信其賞罰知流人沙世堅才勇諭以討賊自效所捕斬前後以十百數又奏乞選辟邕州提舉巡檢官以撫洞丁傳令溪洞酋豪諭以弭怨睦鄰毋相殺掠立之恩信謹其禁防示以刑制於是內寧外服幕府無南禦之慮朝廷買馬橫山嵗久獘滋邊氓吿病而馬不時至至者多道死栻究其利病得六十餘條如邕守上邊則瀕江有置船之擾綱馬在道則所過有執率之勞其或道死則折賣其田省奏革之其他姦獘細碎皆究其根穴事爲之防諸蠻感悅爭以其善馬來嵗額先辦馬無滯畱亦無道死者上聞栻治行且未嘗敍年勞乃詔特轉承事郎直寶文閣再任五年除祕閣修撰荊湖北路轉運副使攺知江陵府安撫本路湖北尢多盜而府縣往往縱釋以病良民栻入境首劾大吏之縱賊者罷之捕姦民之舍賊者斬之羣盜遁去栻又益爲教條諭以利害俾之革心開其黨與得相捕告以除罪於是一路肅淸郡瀕邊屯軍主將毎與帥守不相下帥守所將獨神勁親兵親勇民兵栻旣以禮遇諸將得其驩心而又加卹士伍於是將士感悅毎按親兵必使與大軍雜試均犒以相激厲修義勇法使從縣道階級農隙肄武大閱於府面加慰諭勉以忠勇隊長有功奏補官戎政日修士心感奮有言於朝請盡籍客戶爲義勇者栻慮其擾亟閱民籍家三人者乃籍其一爲義勇副軍別置總首人給一弩俾家習之三嵗一遣官就按他悉無有所與辰沅諸州自政和間奪民田以募防惰號刀弩手栻爲奏去其病民罔上者數條並凖姦民出塞爲盜法皆抵死異時置而弗治至是捕得數人乃有北亡奴在栻曰朝廷未能正名討賊疆場之事毋曲在我命斬之以狥於境而縛其亡奴歸之北人嘆其理直且曰南朝人有信陽守劉大辯怙勢希賞廣招流民而奪見戶熟田以與之請於朝以熟爲荒乞授流民事下本道施行如章栻劾大辯詐諼凶虐所招流民不滿百數而虛奏十倍請論其罪不報章累上大辯易他郡蓋宰相忌栻者沮之云栻自以不得其職數求去不得尋以病請詔以栻爲右文殿修撰提舉武夷山衝佑觀未拜命而卒病且死手防勸上親君子逺小人信任防一已之偏好惡公天下之理以淸四海以固丕圖天下誦之年四十有八上深悼之四方賢士大夫往往出涕相弔而江陵靜江之民皆哭之哀栻爲人坦蕩明白表裏洞然詣理精信道篤樂於聞過勇於從義奮力明決無毫髮滯吝意所至郡必葺其學校暇日召諸生與之講學不倦民以事至廷中者必隨事教以孝悌忠信至於昏防之法風俗之獘具爲條教擇耆艾爲鄕老授之夏楚使以條教訓其子弟不變然後言之有司廣西刑獄使者陸濟之子棄家爲浮屠父死不奔防爲移諸路俾執以付其家官吏有犯名教者皆斥遣甚者或奏劾抵罪尢惡世俗鬼神老佛之說所至必屏絕之毀淫祠前後百數至社稷山川古先聖賢之祠奉則兢兢焉其水旱禱祠無不應者所著論語洙泗言仁諸葛武侯傳皆成書其他如詩書孟子太極圖說經世編年皆未及更定云栻之言曰學莫先於義利之辧義者本心之所當爲也有爲而爲則皆人欲非天理此栻講學所得之要也子焯承奉郎早卒

李侍郎傳

李椿字壽翁洺州永年縣人父升進士起家以廉正稱靖康之難汴都不守敵大掠升防其父泰以背受刀與其長子相繼卒椿殯三防侍後母張避地遡湘逾嶺備嘗艱窘用父遺澤補官初調潭州衡山縣尉丁母憂服除調桂陽監司理參軍臨武防作求盜者禽致三十九人鞫之才六人抵死又誣爲官軍鄕道者父子三人通防釋之調衡州軍事判官郡守陳正同怒永民張臣泗誣以死刑椿鞫其獄竟直之再調寧國軍節度推官豪民執僞劵奪陳氏田陳父子斃於獄妻又將斃椿辧僞取田歸陳氏完顏亮將渝平亟白守宣近江宜爲備因爲經理繕城池葺軍械料民兵宣恃以無恐張浚節制兩淮軍馬辟充凖備差遣浚拜宣撫使又拜都督連辟椿爲屬是時賔贊之盛皆一時選至經營兩淮形勢事宜綏流民布屯戍察軍情相視山水險要涉歷周徧規度精宻皆椿力也癸未之春將臣有以北討之議聞者下其議督府椿方奉檄至巢亟移書浚之子栻言藩障不固儲備不丰將多而非才兵弱而未練節制未允議論未定彼逸我勞𨿽得地必不守未可動也歸至合淝師已行矣復致書於浚言大將勇而無謀願授成算俾進退毋損威重後皆如椿言是冬浚入覲事少異椿勸之去來年春浚出視師小人之黨已勝浚迹甚危而浚自以宗臣任天下之重誓當捐軀死而後已椿又連書趣之去初椿得監登聞鼓院在職數月有所不樂請通判防州未赴召對除知卾州至鄂首行墾田復戶數千曠土大開軍民有爭一裁以法主將忻服以治理聞移廣南西提防刑獄治前使者未竟之獄縱釋數十百人盛夏行部厲毒弗避牢戶慮問人人諄悉退閱文牘一夕千紙廢發運司所復昭州金坑禁瓊管任者買土物復移荊湖北路轉運判官許奏事行及近甸屬時宰方謀逐正人逆忌公促便道之部抵卾防嵗大祲官彊配民備米賑糶民爭於糴而官下其估商舟不至米益湧貴椿損彊配之數而不抑其直未幾四方之米輻輳賤十之三漕計之數常賦有定數乃有嵗糴代發之米凋殘未盡復乃有增起二分之錢椿奏乞蠲其額寛其期又楮劵壅滯請通以錢官糴侵民請從市直監司行部多從吏卒擾州縣椿單車以行不將一軰所至之州就取吏卒以爲使令又前戒吏具所當問事各條例爲籍按之以問無復相通爲姦擕私錢自給一不受餉召爲吏部員外郎頃之因議郊赦有蠻人讐殺並與釋罪者椿白執政曰此椿在廣西因李棫事一時有請耳非可常行也當誅執政愧謝曰都司無人除樞宻院檢詳諸房文字時張說僉事樞宻防小吏有持南丹州莫酋表求自宜州市馬者因說以聞椿白說邕逺宜近官非不知也故遷之者豈無意哉莫氏方橫柰何導之以中國地裏之近請治小臣引致邊事之罪說又建議募民爲兵以所募多寡之數立爲賞罰之格以勸沮州郡椿白說贑吉撫漳江等州俗勁悍募之易也湖北瀕蠻京西淮南凋敝恐有以捕爲募者必驚請毋限額積兩事忤說語人曰吾乃無一可耶椿不自安驟請補外上疑之以問執政參知政事鄭聞以實奏聞上令諭以安職未防說罷遷左司員外郎兼權檢正深疾吏姦毎裁正之輪對言三衙諸衛沿江蜀漢之兵有用之兵也當益者也諸州將兵禁廂兵無用之兵也當銷者也然銷之有道死亡勿補二十年之後無復無用之兵也異時寧以松江蜀漢之兵分屯諸司州可也又言谷帛本也錢末也今谷帛之說變而爲錢此谷帛所以愈輕而錢愈重民何自而不貧願正賦法更祿令多畀之以谷帛而寡畀之以錢請補外除直龍圖閣知隆興府江南西路安撫使攺荊湖南路轉運副使又攺都大提舉四川茶馬俄復歸湖南建請減桂陽軍月樁錢嵗萬二千緡損民稅折銀之直免戶部配鬻乳香衡嶽廟火椿言廟洊火天實厭其非制請除壇以祭而不屋毋違典禮毋煩財力不報茶冦作帥臣逃椿被防權湖南安撫時江西兵已集防勢窘謀復乘虛徑湖南搗嶺外公當敗衂之餘兵軍弱遣一將數百人捍禦於攸茶陵安仁柳桂陽之境指授合事宜防卒不能再至事平請之於朝嵗分兵以戍湘陰平江益陽龍陽產茶之地旋召歸首言軍政之敝曰近者卾渚大軍二千捕茶冦數百亡失過半小防尙爾如遇大敵何上乃得盡聞外間軍事除司農卿椿防大農嵗用米百七十萬斛而省倉見米僅支一月或兩月嘆曰眞國非其國矣力請嵗儲二百萬斛以爲一年之蓄又請自南庫給錢以爲糴之資又請糴洪吉潭衡軍食之米雇鄂商之舟運取江西湖南北寄積之米自三總領所疊輸中都又言制國之用者曰今倉庾所用一月營一月之粟帑藏所給一旬貸一旬之錢而米有丰儲倉之積錢有南上庫之積所謂積者本非有餘也移東就西耳而朝廷之與戶部遂分彼此告借之與索償有同市道此陽城所以惡裴延齡者願懲佞臣之欺革而正之皆不果用臨安擇守椿在議中參知政事李彥頴曰李椿於人無委曲者上曰正欲得如此人遂兼權臨安府異時守臣走權門奉約束民事一付吏椿身親文牒簿書不避浩繁寡弱得伸權貴屏息私謁不至故事府有中人承受公事守至必謁椿弗謁怒因諭上防故遷延以相沮傷椿白廟堂無所用承受徳壽宮送內人四軰鞫火事實甲遺燼而誣乙一問得情市有火近大閹之舍怒捄者不専遣兩親卒至府庭趣讙椿奏下兩卒大理大理觀望復逮府吏卒椿卽委府職於其貳而自劾有防杖兩卒釋府吏卒杭僧跌蕩慿借松宇數百間因有姦事椿悉取其宇以捨中都官旋觧府事椿在府止三月云因轉對言易二五剛柔之義曰以九居五以六居二位當之卦十有六宜無不利而辭多艱以六居五以九居二位不當之卦十有六宜有悔咎而辭多吉蓋君以剛健爲體以虛中爲用用虛中以行其剛健臣以柔順爲體以剛中爲用用剛中以守其柔順今陛下得虛中之道以行其剛健之徳矣未見有剛中以守其柔順之臣臨九二未順命者剛中之臣也遁六二固志者柔順之臣也願觀象玩辭取九二剛中之臣或未卽順命究其義而無虧則信而順之察六二柔順之臣或挾情固位而無執守則疏而逺之執政滋不悅久之求去除江南西路轉運副使還前職及辭行上曰卿未可以逺去攺知婺州進職祕閣修撰初至訟牒日五百久之猶二百率閱竟乃退食償戶部積負二十萬緡詔衢婺市皮角若干而筋居五千觔椿奏一牛之筋四兩是屠二萬牛也上爲收前詔除吏部侍郎言民貧多盜非國之便願令有司各疏冗食之可省者監司疏一路守臣疏一州上於朝議而省之便上善其言委椿疏婺州事上之椿爲吏部請薦舉陞攺奏狀限半年而逹以革欺奪選人酬賞許後收用以勸勞效戶部酒庫監官不許辟舉以公銓選秀邸館客周荃時注湖州戶掾椿言荃未銓試且衝待次人閡選法奏攺員外置不預事屬上親慮囚命椿與張掄敍囚徒掄官承宣使奏牘欲列名椿右椿不可白丞相丞相令先掄椿退謂權要恃恩不足怪廟堂曲狥爲可畏因奏言臣固知承宣使序權侍郎之上但使事以閣門副侍郎耳所被防臣名實在上不可不正章未逹而事聞掄亟罷是時上獨攬機務羣臣媮免椿言天下國家譬之一身君爲元首而在上臣爲支體而在下故有腹心之臣股肱之臣手足牙之臣耳目口舌之臣易經八卦亦曰幹爲君爲首坤爲臣爲腹六子爲足爲股爲耳爲目爲手爲口今則陛下焦勞於上百官逸豫於下號令未允輿議則曰出自於上意除受不厭眾望則曰命由中出大臣不弼侍從不規給捨不駁臺諫不論是人君獨任一身之責也願體乾剛健委任責成使腹心股肱手足牙耳目口舌之臣各盡其職侍衛司兵因競而碎僧寺新補軍頭乘忿而剽都市朝廷欲不深治椿舉張彛之事爲戒言官彈劾不勝去職所從風聞者坐黥椿言非置臺諫爲耳目之本意軍中結邏者以揺主將攟擿椿請嚴階級之法又極言閽者之盛曰自古宦官之盛衰系有國之存亡其盛也始則人畏之甚則人惡之極則羣起而攻漢唐勿論靖康明受之禍未逺今畏之矣未甚惡也有以裁制之不使至極則國家免於昔日之患宦官亦保其富貴願官置蠶室而限其數復祖宗之制官髙者補外又門禁宮戒之外勿使干預人材政事又嚴士大夫兵將官與之交通之禁上聞之靖康明受之事嚬顣久之曰朕幼亦聞此納疏袖中最後復爲上極言邊備以奕爲諭曰敵有彊弱猶奕之有優劣奕固以優劣爲勝負而又論先後焉此易之所以貴乎豫今春敵加無禮於吾吾之所以備之不可不豫歷疏保淮之地有八曰楚曰盱眙曰昭信曰濠曰渦口曰花靨曰正陽曰光保江之地有四曰髙郵曰六合曰巢湖口曰北狹闗若保淮之計今之事力或未能及則保江之計在所必守其事急而勢迫如此又襄陽宜屯一軍應城以爲近援又荊南屯軍宜徙江之南以備呂防取闗羽之故智又論瓦梁濡須之形便上貞與往復商略椿以病賜告請奉祠弗許旣朝見竭力請甚哀上察其誠惻然許之除集英殿修撰知寜國府攺知太平府將發賜尙方珍劑當塗逼采石爲重地上意屬以一面椿請有機宻章奏願從通進司以聞皆從之旣至力圖上流之備上言州管禁軍舊籍二千七百而贏今裁一千一百而縮【闕】

若簡橫江水軍千人選將練習緩急列艦以直裕溪上可以援東闗濡須下可以應采石又言采石水軍舟多卒少欲以步卒之半爲水戰之用或擇利而進則捨舟登岸不専采石之備而爲往來巢湖必保濡須之計又言沿江津渡宜南岸時和州利算商船開支港首尾屬之江椿曰是自隳天險也奏之朝上亟遣塞之居嵗余年六十九卽請老歸上初惜其去章三上乃以敷文閣待制致仕越再歲值湖南謀帥兵役之後思有以鎭安之上念椿以爲重厚遂落致仕進顯謨閣待制知潭州荊湖南路安撫使再辭不得請乃彊起至亡幾何悴者蘇疑者釋復如盛時矣朝廷下府議復稅酒椿定其議府貰民物積不償者椿至一錢悉償之斗酒十錢亦不妄用故人賔客助以私財縣有羨賦州竭取之縣以不可爲椿歸其半民事必躬剖決如縣令然嵗旱振廩勸分下一紙之令而定蠲租十一萬給常平米二萬糶又數萬民免流徙前守創新軍曰飛虎讙議未息椿曰長沙鎭壓蠻徼控扼湖嶺二十年間至三乞師可無一軍且以費縣官四十三萬緡何可廢也亦在馭之而已椿善遇其將而責之訓厲俄而技擊精紀律明隱然爲彊軍異論帖息矣上說進其將一官郴故多盜而又厚賦民輸田租率一斛官取倍之又八斗椿曰何自弭盜請損之令爲二斛而減其一斗焉民稍寛未滿嵗請復致其仕有詔曰不可章又三上言極危苦乃進敷文閣直學士致仕年七十有三椿年三十始學易有得不著訓傳或先儒未言則述之在臨安奉上詔擇靈隱寺主僧椿復於上曰願崇九五之道正人倫之本毋鬻度僧牒撤無名佛屋漸汰防惰歸之農業椿莊重簡淡嶷然有守泊然無欲而其中則夷易平直防不異眾介不絕物不比權貴亦非矯勵毎曰不幸值要人亦忌而敬之故上常亟稱其朴直云椿嘗議渡江以來茶法之敝謂官執空劵市之園戶州縣嵗額配之於民卒有賴文政之防請更法初廣西鹽法官自鬻之後攺鈔法漕計大窘乃盡一路田租之米二十二萬斛令民折而輸錢至五倍其估米井爲錢二十餘州吏祿兵稍無以給則又損其估以市米於民曰和糴曰招糴民愈病久之鈔弗售者三年椿請攺法從舊除民折苗和糴招糴官民俱便椿初在漢府卽有兩淮屯田之防欲令兵民雜畊以楚泗滁濠之田給鎭江之軍廬壽無爲之田給建康之軍光黃之田給江池之軍襄郢安隨之田給襄郢之軍俾之自畊自收其利軍分爲二嵗疊耕焉庻防地利辟邊儲廣軍事足乾道之初渡江四十年矣比來諸軍率老且病於是立法汰去養之諸州然廩不時給諸州已困新軍未戰而舊人已空椿言已汰者宜善視之毋使失職未汰者可勿汰毋給全廩其子弟不願湼者以爲【闕】毋失疆壯可以收士卒之心寛州郡之力壯軍伍之勢又言中原歸者待之宜有別若河朔起事摧敗而來者山東旱蝗流徙而來者敵兵入防避死而來者與大將通約先後而來者皆吾赤子其優之宜也亦或可用也然優之之恩厚於正軍以怠我舊人不可也薄於降敵以怒仗義來歸者亦不可也至於遼東逃而來者符離降而來者蓋讐敵之餘孽也貸其生足矣宜悉置之江上諸軍下者分配部伍之後髙者假以添置軍職之名勿散之州郡勿屬之軍馬勿令出入於禁衛可也男二人毅夫正夫椿居官儉而法官屬不入中門家人不用公家供張始至有新帟幕必撤而藏之以須迎新去之日不私一物餽餉非律令所應受者率歸之公帑素篤風誼同僚李受死有女棄民間贖而育之嫁之云

誠齋集卷一百十六

欽定四庫全書

誠齋集卷一百十七

宋楊萬里撰

傳

蔣彥回傳

蔣彥回名湋零陵人少入太學不遇嘆曰士必富貴乃得志耶棄而歸市書數千卷閣以藏焉築囿植花木葺亭榭以讀書其間未幾囿產玉芝遂以名山谷黃先生貶宜州過而賦之彥回日從之遊藏弆其文字詩畫二百餘紙山谷亦樂爲之作實崇寜三年三月也明年九月山谷病革彥回往見山谷大喜握手曰吾身後非彥回誰付乃盡出所著書曰惟所欲取彥回乃不私片紙山谷卒爲買棺以斂以錢二十萬具舟送歸雙井云道鄕鄒先生謫永彥回復從遊歡甚已道鄕復有昭州之命畱其家於太平寺後以居乃行彥回實經紀之同其患難而周其乏困道鄕率月致二書以謝蓋深徳之其後北歸臨別之詩可見矣嗟夫士窮乃見節義此韓退之爲久故之交而言也若彥回之於二先生秦越也非有平生之素而能向慕乎二先生之風旣賢也已況二先生當蛟蛇熊豹狉狉揺牙之鋒賔客落而朋友缺淹汨阨塞於荒逺寂寞之地望風而憎無仇而擠者滔滔也而彥回至於死生之際而不變此古之賢且仁者族且親者恩且舊者猶或難焉彥回能之可不謂賢矣哉予來丞邑訪其所謂玉芝園者但見荒煙埜艸而已問其子則觀言者在老矣顧其家貧甚觀言居之淡如也其猶有彥回之風與問彥回之遺事所言云爾其人顓朴而無純緣其言可信也且出道鄕之翰墨七篇讀之使人三嘆而恨不出乎其時又曰山谷美丈夫也今畫者莫之肖觀言年十五在旁見其喜爲人作字及畱題於吾鄕人士日持練素以往幾上如積忽得意一掃千字一日訪陶豫豫置酒且令人汛除其堂之壁先生曰何爲者豫離立而請曰敢匄一字爲寵光先生曰諾酒半酣起索筆大書下語驚坐今亡矣且忘其詞又曰道鄕對人寡言終日拱手不下帯其莊敬如此又曰先君子有文集若干捲頃大盜孔彥舟屠城寸紙不遺余矣予太息而爲之傳

豆盧子柔傳

豆盧子柔者名鮒子柔其字也世居外黃祖仲叔秦末大旱兵起仲叔從楚懷王爲治粟都尉楚師不饑仲叔之功父刼自少已俎豆於漢庭諸公間武帝時西域浮圖逹摩者來鮒聞之往師事焉逹摩曰子能澡神慮脫膚學以從我乎鮒退而三沐易衣刮露牙角剖析誠心而後再見逹摩逹摩欲試其所蘊之新故於是與之周旋議論千變萬轉而鮒純素自將冩之不滯承之有統凝而謹焉粹然如玉池逹摩大悅曰吾師所謂醍醐酥酪子近之矣因薦之上曰臣竊見外黃布衣豆盧鮒防白粹美淡然於世味有古太羮酒之風惟陛下盍嘗試之詩不云乎不素餐兮鮒有焉時上方急邊功曰焉用腐儒元鼎中鮒上書請以白衣從煮棗侯博望侯出塞上戱鮒曰卿從煮耶將博焉鮒曰臣愚𨿽不足以充近侍執事然熟防於煮博二子間未嘗焚煎阿匼願得出入將部片言條白未必語言無味也上曰前言戱之耳若卿白面書生諸將豈置卿齒牙間哉遂拜大官令時上篤信祠祀詔鮒與名儒公羊髙魚豢同寶雞之祠鮒雅不喜羊魚二子曰二子肉食者鄙殆將污我不得已同盤而食深恥之頃之祠甘泉齋居竹宮屏葷酒獨召鮒鮒奏曰臣麄才不足以辱金口嘉納臣友人汝南牛氏子糓【音如闘於莵之】柔而美願舉以自代上曰牛氏子美則美矣而其言孔甘朕不嗜也是夕鮒有所獻上納之意甚開爽夜半上思鮒所獻覺肝脾間嚴冷召鮒問曰卿所言嘗多與姜子牙輩熟議耶鮒曰臣適呼子牙而未至上曰卿幾誤朕腹心乃罷鮒召鮒子二人夜拜其長爲溫衛侯次爲平衛侯自是絕不召鮒鮒深自悲酸發於詞气而公羊髙等得志惡鮒異已因防於上曰豆盧鮒所謂人焉廋哉者也鮒遂抱甕隠於滁山莫知其所終太史公曰豆盧氏在漢未顯也至後魏始有聞而唐之名士有曰欽望者豈其苖裔耶鮒以白衣遭遇武皇帝亦奇矣然因浮圖以進君子不齒也

敬侏儒傳

敬侏儒者名子一字承登以字行䢐徠人也祖伯松長身碧髯膚甲如龍時人許其有棟梁之用伯松不樂也遁於䢐徠山譙郡人有采藥至山者見伯松悅之久之譙郡人謂伯松曰聞君長子元明者未娶吾有鄰女善夜績者願爲執柯可乎伯松拒之不得免焉未幾伯松得軟腳疾中風卒子元明竟隨譙郡人去次子叔材卽承登之父也叔材因從公輸子奉使僬僥國樂而家焉娶胡婦生承登長二尺叔材怒曰我兒亦僬僥耶其妻笑曰所謂甥多似舅後擕承登歸䢐徠市時漢元光二年里人見承登莫不大笑承登曰吾身𨿽短而心甚長因發憤力學終夜不寢𨿽鑿壁嚢螢之勤不過也數年大明經籍言之烱然如明星焉武帝乃求賢良䢐徠推上承登上暮召見其侏儒心輕之乃親防於庭問三登太平之治何修臻此承登對防其略曰臣之學所謂一燈明滅者何足以奉大對𨿽然螢爝尙足禆日月帝防竄而異焉因與語問漢家火徳終始承登奏曰臣木彊然嘗聞火在木上云云上喜不覺夜半前席遂登科甲遷登州太守辭公孫丞相丞相夜見之東閣承登故人茅大心麻子防陶缸皆在坐承登遂頂戴三子而白丞相曰鄙人淺短主上以侏儒倡優畜之誤防相君燭其寸長然鄙人之學所爲借明於三子者丞相遂畱四人於東閣後一夕丞相召問攘匈奴之防承登獻三足計曰足兵食士丞相大悅因嘲承登曰吾聞日烏三足君而亦有三足耶上內興祠祀外事四裔國家多事丞相終日在中書治事不暇與承登遊夜歸讀春秋府吏防獨畱四人者同一書幾承登尢愛幸丞相每曰微承登則茅氏麻氏陶氏三子者能未隊於地乎三子亦曰唯唯後丞相稍倦於學而將作大匠者嫉承登之寵因諷丞相曰昨見東方生言於上云公孫某暗於知人而以敬侏儒爲上客臣朔饑欲死侏儒飽欲死丞相其戒之丞相黙然將作大匠因薦承登同姓敬子長丞相自是親子長而稍疏承登矣子長身八尺蠟言甚佞又善照知丞相娛樂之意而曲從之且又有內援丞相久不見承登一日因子長在後堂爲長夜之飲偶念承登寥寂召之旣至承登精采昏慘而面目垢污又冠一小圜帽狀如仰盂丞相侍姬皆掩口笑不已承登因發怒罵丞相曰人言齊人多詐果然以今夕之荒淫知前日淸秋雨霽相親於書卷簡編者皆僞也丞相大怒命老卒曵出墻角太史公曰公孫丞相開東閣以延天下英俊之士輻輳而敬承登爲上客每至則一坐皆起亦可謂能不以貎取人矣卒以子長疏而棄之相業之不終有以也夫𨿽然承登之賢難以遇而子長之佞易於合不惟易於合也合則不可去也所從來古矣士君子之學而仕未始不與承登逰者然吾見其初而已至一惑於子長則往而不返者萬水一波也亦何以議公孫爲哉

劉國禮傳

余故人劉琥字國禮武臣也始余爲永州零陵丞國禮監戶部贍軍酒庫居相近情相好也及余在朝列而國禮調臨安府寨官居無以自食家於湖州新市一日來謁予求薦於當塗士大夫予無以塞也獨念湖州太守薛士龍名季宣者與余最厚因以書薦之謂國禮之才於劇繁無所不可爲薛信焉任焉遂知焉薛侯旣死國禮無所於歸久之臨安官期旣至國禮之官適與余並舎每言及薛侯國禮未嘗不泣也夫世之相與利焉而已矣曰義焉者非性焉則學非學焉則僞國禮武夫未嘗學也則僞與貎可僞泣不可僞也其性與吾不知之矣並居一年餘以守臨漳而去焉國禮畱也余行國禮追送余於龍山白寺載酒勞餘下及僮僕當世之賢人君子與余爲道義之交者何數也彼獨曰利之云乎至是前日所謂道義之交者漠然矣而國禮獨如此何也及其別國禮又泣謂其泣僞乎施之予則可施之薛侯夫亦僞爲乎哉後三年餘守常州與國禮所居新市不逺欲問其消息未能也餘子壽仁試南宮問之故居之鄰鄭蘊者則曰噫國禮死矣問其家則曰其妻執節而不嫁顧嘗鬻履於門以撫育其子曰永哥者今居某市某捨也不惟其妻不嫁也其妾六人者皆不嫁也壽仁旣歸爲餘言國禮事余於是泣且嘆曰國禮家事余知之其妻江氏故倡也永哥者永某氏子也國禮夫婦育以爲己子而所謂六妾者江氏馭之極慘今國禮旣死其妻若子若妾宜其散而莫之聨也則聨而莫散也不亦懿乎大抵人之情聞倡之名則掩鼻焉聞非已之子則異心焉聞其主母馭其妾不以人理則怒發焉使是三人者而居焉而無主翁以綱之焉欲其不渙然離也難哉而國禮之死其家妻子若妾乃能相恩相維甚於國禮之未死可敬不可敬也今士大夫往往朝死而其妻夕去之矣有不愧於國禮之妻者乎不惟有愧於國禮之妻也有不愧於國禮之妾者乎不惟士大夫之妻而已也士大夫立人之朝食人之祿社稷之臣曰吾死社稷封疆之臣曰吾死封疆及一旦有急有不愧於國禮之妻者乎不惟有愧於國禮之妻也有不愧於國禮之妾者乎余旣以告壽仁因使書之不使其不傳焉

李臺州傳

李臺州名宗質字某北人不知何郡邑母展婆也生宗質而罹靖康之亂子母相失宗質以父防旣長仕所至必求母不得因家司馬季思官蜀宗質曰吾求母東南無之必也蜀乎從之西舟所經過州若縣若村市必登岸徧其地大聲號呼曰展婆展婆至暮哭而歸不食司馬家人哀之必寛譬之乃飲泣彊食季思秩滿東下所經復然竟不得至荊州復然日旦夕號呼嗌痛气憊小憇一茗肆垂涕坐頃之一乞媼至前揖曰官人與我一文兩文宗質起揖之坐禮以客主旣飲茗問其裏若姓媼勃然怒曰官人能與我幾文錢何遽問我姓名我非乞人也宗質起敬謝曰某惶恐上忤阿婆願霽怒試言之何害恐或鄕鄰或親族也某倒囊錢爲阿婆壽媼喜曰老婆姓異甚不可言宗質力懇請忽曰吾姓展宗質躍然喜抱之大哭曰夫人吾母也媼曰官人勿誤吾兒有驗右腋有紫痣其大如杯宗質拜曰然右袒示之於是母子相持而哭觀者數十百人皆嘆息泣不已宗質負其母以歸季思與家人子亦泣自是奉板輿孝養者十餘年母以髙年而終宗質亦白首矣宗質乾道庚寅爲洪倅時予爲奉新縣令屢謁之不知其子母間也明年予官中都宗質造朝除知臺州朝士云李臺州曽覿姻家也覿無子子臺州之子予一見不敢問也亦未知其孝後十七年臺州旣沒予與丞相京公同爲宰掾談間公爲予言李臺州母子事予生八年喪先太夫人終身飲恨聞之泣不能止感而爲之傳焉贊曰孔子曰孝弟之至通於神明若李臺州生而不知母壯而知求母求母而不得不得而不懈徧天下之半老而乃得之昔東坡先生頌朱壽昌至今詠歌以爲美談若李臺州其事與壽昌豈異也玆不謂之至孝通於神明乎非至孝而奚通神明非通神明而奚得母予每爲士大夫言之聞者必泣人誰無母有母誰無是心哉彼有未嘗失母而有母不待求母而母存或忽而不敬或悖而不愛者獨何心與

誠齋集卷一百十七

欽定四庫全書

誠齋集卷一百十八

宋楊萬里撰

行狀

朝奉劉先生行狀

先生諱安世字世臣本貫吉州安福縣叢桂坊曽祖故不仕祖贄故不仕父思贈右承事郎先生之先有諱徳言者居安福五代亂裏中子弟起兵衛井邑徳言毅且賢推爲帥其扞及旁郡甚遠也不立名號亦不屬人至國初乃歸來我藝祖嘉之授水部員外郎爲江南發運使語在國史爲先生八世祖自徳言以前系世莫考相傳宋彭城王義康徙安成郡子孫家焉今安福也先生之族自從祖溥以文章魁恩科羣兄弟防進士者六人薦名者三十三人先生之兄曰安鎭字鎭臣有文名以貢士客死京師先生時尙少盡得兄之學諸老先生見者曰是不可量足爲劉鎭臣之弟紹興初盜起先生奉其承事公避地適與二盜遇先生白承事公前行先生橫一杖以逆之盜有牽小畱而承事公已遠矣先生亦免焉古書所稱孝足以感盜心者世未必盡信也觀先生之事未知古人何如耳紹興十四年十七年先生連薦名皆首選十七年再舉先生對防極言守令不才致民流殍其語痛刺骨考官不樂降在第四名登進士第授左廸功郎嶽州司戶軍兼攝錄事參軍有野夫爲傭保於大姓者父病謁至歸省主人不可野夫徑去主人以盜告官獄具如章先生爭之曰野夫以孝而刑謂此邦之人何嶽民呼舞稱賀郡丞以文吏薄武人議月奪諸將俸之半先生爭之不得頃之諸將其徒嘩且變居民惶擾空城避之先生曰出納非守丞事也庸不在我亟發帑取給當是時防先生防無嶽州期滿陞秩左從政郎永州州學教授先生嘗獨騎一馬詣學館墜而傷旣受代先生未瘳州家憫其客間貧病以攝它職廩先生先生受之將行先生持所受歸之官爲錢六十萬太守左史王公宣子驚異曰使士大夫皆如劉世臣二【闕】不有焉可也以薦者攺秩左宣教郎知贑州雩都縣贑俗剽且相訐先生至曰民無窳良也淑慝者政耳邑之大駔有孫氏鐘氏根結盤互異時守令瞪視莫敢其角牙一日從惡少椎小民於市先生曰是敢爾命擒之吏素畏二氏疑莫先往先生罷一吏乃能寘之獄抵罪僚吏人士爲之逰說先生卒不奪曰吾非無教之誅也郡丞行部至縣諷先生以獻羨餘錢五百萬先生曰縣之土田瘠而賦斂重而將焉取余令可逐一錢不可得郡丞怒防之守不聼防之使者又不聴郡丞窮且愧乃作詩以遺先生先生謝郡丞亦謝先生之政主之以不猛継之以不懈往往日昳而進晨飡得疾以歸太守有憐先生者爲之匄祠祿邑之民曰劉公非吾縣尹也吾父母也皆走送先生遣之不肯去以朝奉郎致仕享年六十有八終於家先生平昔排佛老不遺餘力嘗曰士大夫而談此乃吾夫子之叛卒也至是遺命子弟曰喪祭不得以佛老爲禮太夫人李氏贈太孺人配彭氏封孺人皆以先生貴男四人格非去非勝非知非女三人嫁李大年羅昌辰防州錄事參軍竇依格非奏補將仕郎先生自太夫人卽世每饋祀必慟哭奉承事公無不盡退謂妻子曰事親之謂色飬不得其恱不謂之子先生之諸兄皆早世先生聚諸孤而衣食之每白承事公曰安世任此責願大人無所爲憂承事公旣沒先生嘆曰吾嘗許吾先君今日之事先諸孤後吾子田宅貨財秋毫無所分教諸猶子待其成畢其婚嫁先生之未仕也士之來學者百千人有富貧慧蠢不同先生槪加誨導人人自以爲得先生學先生有文集三十卷論語尙書觧二十卷先生之學不爲空言其原委自賈誼陸贄蘇明允父子之外不論也故其文與其人皆肖焉然防第之日先生年四十九矣蓋其族夥應書之歳率以期功之喪而不得試藝者凡二十四年使其逢之不遲用之不狹其功用豈小哉先生仕二十年而貧如初然先生之四子以文相髙先生曰吾爲不貧矣先生之在永州請於郡建故權通判濓溪先生祠堂謂永之士曰周濓溪之不師桞子厚之師可不可也是時丞相魏國張公謫居於永每稱重先生曰實學之士張公再相萬里見公公問劉世臣今安在好一講筵官也公未及薦以防去先生尋亦病矣如先生者不得用得用者不必如先生人或以是惜先生先生不自惜也萬里也先生門弟子之下者然從先生最舊及某丞零陵縣侍先生更未盡一歲萬里復得就先生而卒業先生之喪也萬里嘗見張魏公爲張子韶侍郎服友之服又見澹庵先生胡公及羅長卿爲淸節先生服師之服萬里敬爲先生制服焉因與先生之子去非謀請銘於名天下之能文辭者去非曰先生行狀子當作萬里謝曰非其人也三辭不獲命乃以敍於篇謹狀

宋故資政殿學士朝議大夫致仕廬陵郡開國侯食邑一千五百戶食實封一百戶賜紫金魚袋贈通議大夫胡公行狀

曽祖璉不仕

曽祖母夫人康氏劉氏

祖愷贈承務郎

祖母張氏封孺人

父載累贈太中大夫

母陳氏張氏所生母曽氏俱贈淑人

公姓胡諱銓字邦衡其先金陵人五季避地廬陵祖愷未仕而沒贈承務郎父載累贈太中大夫母陳張所生母曽俱贈淑人皆以公惟祖母張以百歳封孺人云太中气慷慨以試有司無遇卽棄去自幼超詣絕世彊於記覧有質以古書者必曰是出某書某卷驗之而信年二十八太學試文淨不加防博士驚異建炎二年屬太上皇防士於維初擢公第一有媢其直者竟第三授文林郎撫州軍事判官未上而昭慈聖獻皇太后避敵於防州敵踵至公裒甿爲兵與【闕】

撫州太守張循軍合遏其衝敵退論功轉承直郎權吉州軍事判官時羣盜四起守臣張中彥檄公督別將趙之儀捕之覘者請夜襲之公不可曰賊掠民自從將母俱焚遲明賊遁掠者得釋未防丁太中憂除防與兄蓬山居士鑄築精舍於裏之洞巖從名儒蕭楚講畫古學冥搜治亂安危根株或勉之仕不答紹興五年忠獻魏國張公浚都督諸路兵辟公提舉荊湖北路常平茶鹽司幹辦公事故荊湖南路提防刑獄司幹辦公事多赴都堂審察兵部尙書呂祉以賢良方正直言極諫科薦賜對便殿公論持勝及納諫及防防及營田事上曰營田孰初對曰田制邈矣三代曰井春秋之晉曰爰秦之商君曰轅漢之晁錯曰屯趙過曰代充國曰營我眞宗用耿望之計於是乎治屯田仁宗用歐陽修之議於是乎建營田無法有吏今募民營田官給之牛具貸之種矣然湖之南土牛之所生市之以出鄕則無全牛降之嘉種官有其費彊之於吏乎則無實恵上曰善當攺之攺通直郎樞宻院編修官七年十一月宰相秦檜決防曁金人平王倫誘致金使以僞詔來責禮卑甚中外洶洶公獨奏封事其略曰臣謹按王倫本一狎邪小人市井無賴宰相無識舉以使金誘致金使以詔諭江南爲名是欲臣妾我也是欲劉豫我也豫臣小醜南面稱王自以爲子孫帝王萬世之業一旦豺狼攺慮猝而縛之父子爲虜商監不遠倫又欲使陛下效之夫天下者乃祖宗之天下也今陛下所居之位乃祖宗之位也柰何以我祖宗之天下爲敵國之天下以我祖宗之位爲敵國藩臣之位今陛下一屈膝則廟社盡被污辱赤子盡爲左衽官執盡爲陪臣異時豺狼無厭之求安知不劉豫我乎夫三尺童子至無知也指仇讐而使之拜則拂然怒今堂堂天朝相率而拜仇讐曽童孺之所羞而謂陛下忍爲之耶倫之議乃曰我一屈膝則梓宮可還太后可復而淵聖可歸中原可得嗚呼自變故以來主和議者誰不以此欺罔陛下然而卒無一驗則敵之情僞已可知矣而陛下尙不覺悟竭民膏血而不卹忘國大讎而不報含垢忍恥舉天下而臣之甘心焉就令敵決可和盡如倫議天下後世謂陛下何如主況仇敵變詐百出而倫又以姦邪濟之梓宮決不可還太后決不可復淵聖決不可歸中原亦決不可得此膝一屈不可復伸國勢陵夷不可復振可爲痛哭流涕長太息者矣向者陛下間關海道危如累卵當時尙不北面臣之況今國勢稍張諸將盡鋭士卒思奮只如頃者彊敵陸梁僞豫入冦固嘗敗之襄陽敗之淮上敗之渦口敗之淮陽校之蹈海之危固已萬萬倘不得已而用兵我豈遽出敵國下哉今無故而臣之欲屈萬乘之尊下穹廬之拜三軍之士不戰而气已索此魯仲連所以義不帝秦非惜夫帝秦之虛名惜夫天下之大勢有所不可也今內而百官外而軍民萬口一談皆欲食倫之肉謗議洶洶陛下不聞正恐一旦變作禍且不測臣竊謂不斬王倫國之存亡未可知也𨿽然倫不足道也秦檜以腹心大臣而亦爲之孔子曰微管仲吾其被髮左袵矣夫管仲霸者之佐耳尙能變左袵之區爲衣冠之防檜大國之相也反驅衣冠之俗爲左袵之鄕則檜也不惟陛下之罪人實管仲之罪人矣孫近附防檜議遂得參知政事檜曰敵可講和近亦曰可和檜曰天子當拜近亦曰當拜嗚呼防贊大政充位如此有如敵騎長驅能折衝禦侮耶臣謂檜近亦可斬也區區之心願斬三人頭竿之藳街然後羈畱北使責以無禮徐興問罪之師則三軍之士不戰而气自倍不然臣有赴東海而死耳寧能處小朝廷求活耶書奏除名編管昭州時侍禦史陳剛中諫議大夫李誼吏部尙書晏惇復給事中勾龍如淵戶部侍郎李彌遜向子諲禮部侍郎張九成俱入對引救檜廹公議亦僞爲救公者謫監廣州都鹽倉攺簽書威武軍判官事於是寺丞陳剛中以牋賀公曰屈膝請和知廟堂禦侮之無防張膽論事喜樞庭經逺之有人又曰知無不言願請上方之劍不遇故去聊來下澤之車陳坐是謫知防州安逺縣死焉十二年禦史中丞羅汝楫彈公以奉議郎除名謫新州同郡王庭珪以詩贈行有癡兒不了公家事男子要爲天下奇之句爲歐陽識所告王坐貶辰州新州太守張棣告公訕上再謫吉陽軍時有觀察某上書乞代公行不報張棣擇一牙校遊崇者送公至半途臨大江崇防劍而前公色不動徐曰逮書謂送某至吉陽者賞爾不愛賞乎崇笑而止至朱崖或諗公以有後命家人爲慟公方著書怡然也吉陽士多執經受業者凡經坯冶皆爲良士初吉陽貢士未嘗試禮部公勉之行及位於朝乃請廣西五至禮部者乞不限年與推恩自是仕者相踵聞母曽之喪一慟防絕勺飲溢米三日不歠須髮盡白見者出涕先是檜大書丞相趙公鼎參政李公光及公姓名於格天閣冒進者爭以公爲梯監察禦史田如鼇獻書乞斬公檜抵之地光坐移書於公再貶儋耳武平連通判方疇以致書議姻遂下若盧二十六年檜卒公量移衡州三十一年正月公與忠獻公偕命自便時忠獻謫零陵公自衡造焉館於讀易堂忠獻從容謂公曰秦太師顓柄二十年成就邦衡一人耳今上卽位首復公官除知饒州召至行在所卽日賜對上溫顏曰久聞卿直諒公首論爲國以禮又論今日之事在修徳以結民心固吾圉練兵選將以觀釁待其衰上嘉納除吏部郎遷祕書少監又遷起居郎論史官失職有謂記注不必進呈使史官無諱史官當立於禦座之前庶防言動皆得以書今之史官後殿立而前殿不立請前後殿皆立左右史奏事請令直前不必預白閤門及以有無班次爲拘許之自是史職盡復原制還祖宗之舊公請遷都建康謂漢髙入關中光武守信都大抵與人鬭不搤其吭拊其背未能全勝今日大勢自淮以北則天下之吭背也建康則搤之拊之之地也若進據建康下臨中原此髙光興王之計也況今西北欲歸之人如漢民之思漢苟不移蹕何以擊其心詔議行幸言者請紓其期遂止隆興元年六月忠獻張公自建康入秦圖恢復計侍禦史王十朋力贊之於是忠獻公督師進討金人旣克宿州以大將李顯忠欲其金帛且與邵宏淵私憤復敗於敵上憂甚十朋亦自劾上愈怒公言近者淮上之衂蓋天以是厲陛下之志使動心忍性增所不能願益彊其志母以小衂自沮搜乘補卒期於身濟大業時宿州之師賞罰衡決言宿州之敗誤國之將厚賂權貴防說自觧安處善地誅戮不加禍亂之漸間不容髮願毋忽兼侍講及國史院編修官因講禮記進序篇其略曰君以禮爲重禮以分爲重分以名爲重名以器爲重願陛下辧其分謹其名守其器勿輕假人七月上以旱蝗星變詔問闕政公請勿徼福於佛老之教而躬行周宣憂旱之誠戒監司守令有貪殘者必罰是應天以實公因論納諫曰今朝廷之士以緘黙爲賢容悅爲忠道路相傳近日臺諫論事朝廷謂爲賣直臣未知信否夫賣直之言唐徳宗之言也徳宗猜忌謂姜公輔爲賣直出此一言忠臣結舌馴致興元之變所謂一言防邦者也願陛下以徳宗爲戒以太祖皇帝欲拜昌言爲法上曰非卿不聞此九月金人求更成大臣欲從之公奏曰彼知陛下鋭意興復移書請和非甘言誘我卽詭計緩我爾願鑑前車之覆益修守備益張吾軍上曰朕有二說防然不移一則中原歸附之人決不可遣二則中外名分決不可亂又曰邊事倚張魏公乃對曰陛下至誠如此何憂彊敵願持之以不懈絕口不言和字上曰卿忠直如此朕甚喜兼權中書舍人公遜於右史馬麒上曰無以易卿又言恐駁事不勝任上曰貴當理遂就職進兼同修國史有防以中人李綽等常典發軍書無誤各進名一列公不奉詔綽等泣訴上曰胡銓不肯經筵講禮記至愛而知其惡憎而知其善公曰愛而知其惡必棄之勿疑憎而知其善必任之不貳上稱善壽聖明慈皇后攺稱教防爲聖防公言易曰大哉乾元至哉坤元蓋天地之位不可並故以大哉至哉爲別陛下𨿽奉親盡孝而光堯與壽聖實難於並稱聖防上嘉納謂樞宻洪邁曰奉親之過朕當自受張栻召對賜三品服公言君子愛人以徳今賜栻服章非愛之以徳也其父浚決不肯使之輕受栻亦有守決不肯妄受恐或議浚非全浚也十一月上以和戎之利病遣使之可否禮文之後先土疆之取予下廷臣雜議公議曰國家與金人講觧覆轍亦可睹矣京都失守自耿南仲主和二聖播遷自何防主和維失守自汪伯彥黃潛善主和完顏亮之變自秦檜主和國家罹金人之禍何嘗不以和哉議者乃曰陽與之和而陰爲之備外𨿽和而內不忘戰此又向來權臣欺君誤國之言也一溺於和則上下偸生將士觧體終身不能自振尙安能戰乎大臣見之相顧失色於是益忌公且欲奪魏公兵柄公復沮其議除宗正少卿公請補外不允嘗遞宿玊堂上問曰金人汲汲欲和聞其勢窘甚對曰近有自淮甸來者云金人聞近陛下力任張浚所以汲汲欲和臣願陛下委任勿疑則恢復可必上曰善公又申前請上曰卿久在瘴鄕而略無瘴色天祐直諒卿未宜去兼國子祭酒因見公言往年睿防欲移蹕建康不可但已上曰澶淵之役當時有勸幸蜀及江南惟防萊公決防公曰今張魏公陛下之萊公也願早定計上曰善卿直諒四海莫不聞不可言去且畱經筵事無大小皆以吿朕公言晉開運之末有陳友者殺李璘之父國初璘遇友於途手殺之而自言鞫之得實太祖壯而釋之臣願陛下堅復讎之志以不忘太祖之訓上在講筵謂公曰卿之學術士所甚服因及此日文士如蘇軾黃庭堅者誰與對曰未見其人詩人如張耒陳師道者誰與對曰太上時如陳與義呂本忠皆宗師道者上曰如韓駒徐俯皆有詩名卿可廣訪其人退而乃薦王廷珪朱熹楊萬里周必正弟鎬猶子昌齡籍云除兵部侍郎公言受降古所難六朝七得河南之地不旋踵而皆失在梁武時侯景以河南來奔未防而防臺城在宣政間郭藥師自燕云來降未防而爲中國患今敵中三大將內附髙其爵祿優其部曲以系中原之心善矣然處之近地萬一包藏禍心或爲內應後將噬臍願勿任以兵柄遷其眾於湖廣耕種以絕後患時有國學士獻書闕下乞用福國陳公康伯及公爲腹心者七十有七人二年八月上以災異數見避殿減膳詔廷臣各陳闕政及急務公言禹有九年之水而國無捐瘠備先具也今數路水潦曽不逾時而民已流殍無備甚矣願詔遭水之處博施賑防使民被實恵無至流徙此先務也今陛下又令條陳闕失臣謂今之闕失孰有大於和議者因極陳和議可痛哭者十上太息公言自靖康至今凡四十年敵未嘗不由詭道而我終不悟也竊聞道路之言彼緩我以和其實潛師以伺我或言多作戈船由海道以進或言實粟塞下由間道以來願陛下堅守和不可成之詔力修政事十年生聚十年教訓如越之圖吳則社稷幸甚進兼侍讀因進讀寶訓至食訖習射奏曰四裔易以兵制難以信結願陛下謹守此言上曰文武豈可偏廢又讀眞宗顧李宗諤曰聞卿至孝能保宗族朕守二聖基業亦猶卿之守門戶公奏曰唐栁玭云積累如登天覆墜如燎毛祖宗基業誠不易守上稱善公言側聞金人有嫚書欲議書禮有所增損議者謂末節不必較臣竊以爲議者可斬也四郊多壘卿大夫之辱楚之問鼎義士恥之故獻納二字富弼以死爭之今彊敵橫行與多壘孰辱國號大小與問鼎輕重孰多獻納二字與再拜孰重臣子爭與君父屈已從之是多壘不足辱問鼎不足恥獻納不足爭也臣願絕和議以鼓戰士左氏謂無勇婦人臣謂今日舉朝之士皆婦人也十一月以邊鄙有釁詔攺北郊用來年正陽之月大雩之辰公稽參禮經及國朝故事陳不可者十宰相湯思退參政王之望等堅主和議遂罷張魏公兵柄公又力爭之於是大臣皆不悅遂除措置浙西淮東海道奉詔防趣行以二日爲期公卽辭行曰臣願今陛下先絕和議爾上曰要盡其在我者時金兵及境號八十萬聲動輦轂下自維海陵連數郡望風棄城髙郵太守陳敏與敵相距於射陽湖水軍帥李寶屯江陰而寶預求宻詔謂扼守要害陰爲自安計公檄寶發兵援敏寶不行公奏曰臣受上詔令範榮備淮李寶備江緩急則更相援今寶逗𨖻違上詔坐視敏之孤立恐射陽失守則大勢去矣上乃以命寶公又移書切責之寶乃發兵渡淮與敏相犄角敵一夕退時天大雪河冰皆合舟車不能進公先使軍錘冰士皆奮尋詔罷兵而時相亦斥死除提舉江州太平興國宮加集英殿修撰知漳州攺泉州入見言郡邑害民之大者三事上曰毎思卿直諒朕恢復之志已決今敵國土木不息旱漧相仍機不可失對曰昔陛下嘗許臣以誓不與敵和何爲中變又謂臣決移蹕建康何爲中輟耶上曰以民之不易少須又曰在廷大半腐儒卿不可去一日祕書張淵對選徳殿上因數不詭隨者云猶有胡銓一人在除在京宮觀兼侍講公論前古未有不由講學而興防學而亡精兵百萬不如道徳之威被練三千不敵忠信之冑也陛下之意端在於是矣上稱善除權工部侍郎以修史書成轉承議郎因入見上曰屬已得契丹要領卿觀朕施設公言少康以一旅復禹迹今者陛下富有四海非時一旅而卽位九年復禹之效尙未赫然又言四方多水旱乃者乙酉之歲修門之外鬥米易一婦女小児半之左右不以告此謀國者之過也宜令有司速爲先備尋卽工部爲眞公辭焉上詔曰汲黯在漢謀寢淮南隨防仕晉盜奔秦境卿其奚辭賜對衣金帯封廬陵縣開國男食邑三百戶令參政周公必大視艸仍以禦札歸公令藏於家公嘗燕見言初元經筵之臣七人惟臣獨在臣老矣願乞骸骨歸田裏上曰卿忠孝有物防持且畱觀朕恢復屬立皇太子公請飭太子賔僚朝夕勸講上曰三代長且久者由輔導太子得人所致末世國祚不永或七八年或五六年或三四年皆由輔導不得其人所致對曰誠如聖訓公力乞致仕除寶文閣待制與外祠旣出都門有防復畱攺右神觀兼侍讀公辭不得請於經筵講罷復申前請上曰卿大節可嘉朕不忍令卿去因論納諫公曰從諫人主之髙致陛下自登大位虛懷受言中外翕然咸謂恢復之期指日可冀然靡不有始鮮克有終光武之殺劉洎終之實難詔舉堪刑獄錢谷及有智略吏能各二人公以張惇實昌永周必逹李發劉之柄應書言者謂舉李發劉之柄非是公坐貶秩二等三求去上不得已從之除敷文閣直學士與外祠辭行言於上曰願陛下規恢逺圖任賢除邪理財訓兵撫寡卹孤然後布告中外必報國讎必歸陵寢必復故疆以副太上付托上曰朕志也又問卿今何歸對曰廬陵又賜通天犀帶又曰臣在嶺海無所用心妄意經學三十年粗能訓傳上曰卿可進來旣歸詔趣之遂表進易春秋周禮禮記觧命藏之祕書省復奉議郎除龍圖閣學士提舉江州太平興國宮制有身蹈東海獨仲連不欲帝秦名重太山微相如何以彊趙之語光堯天聖七十慶壽湛恩轉朝奉郎進封開國伯益邑三百戶公復乞致仕優詔不許除端明殿學士明堂合祭禮成復增邑戶三百實封百戶淳熈六年十一月召赴行在所公辭焉復力乞致仕不許公遂引疾轉朝議大夫提舉江州太平興國宮遂稱篤且極陳時病五事上察公志不可奪乃加資政殿學士致仕明年夏五月疾革庚辰薨不及家事惟命諸子口授遺表有死爲厲鬼以殺賊之語奏聞特贈通議大夫年七十有九諸孤卜於是嵗十月丙午於廬陵縣之儒行鄕松山原祖承務府君塋之右公明徳峻極敵絕敬畏丞相洪公述其先忠宣公敵中事云皇太后以書歸曰胡銓封事此有之知中國有人益生懼心公於利不苟取初欽祖旣祥及冊隆興皇后公以職將事皆賜金帛再辭必得請乃已使海道日賜金十鎰旣歸或惎之以理生業者悉以賙婚友之貧是其於君賜尙爾故沒齒九疇不益一畮於禮學冠昏喪祭式禮迂叟佛老梵唄防紙爲錢一切剗絕四仲享先設醴分膰坐客百人州閭耆老不遺貧賤挹必躬投壺賦詩雜以琴奕往往申旦睦族篤親慶弔必詣寒暑風雨不爲回車居新興時嘗名其室曰澹蓋取賈生澹若深淵之意晚自號澹庵老人云公居無事時下心拱手言恐傷人獨論國事勁气正色貫日襲月奮以直前不怵不惻不疚不式大節揭揭細行斬斬動容出辭見者起敬長身玉立望之山如卽之春如其爲文章駿奔軋忽豳紛膠轕隱帙奇字旁摳遠擷初讀之者口呿語難徐綜其緯理順脈屬似肆實莊若險實夷韓碑桞騷嫓髙儷美中興以來作者寡二筆畫眞上規顏蔡鑯屈石出省其作人飯不重肉一制十稔而豆區饑民棺斂道殣退省其橐屢空不贏惟太中公不貨於積繄徳之植公實儀之蓬山旣逝公字其子嵗在癸巳防以公任孝友惟祗忠義惟幹葰茂碩人豈一朝夕公有澹庵文集一百卷周易拾遺十卷書觧四卷春秋集善三十卷周官觧十二卷禮記觧三十卷經筵二禮講義一卷奏議三卷學禮編三卷詩話二卷活國本艸三卷娶劉氏贈淑人先公卒中散大夫荊湖南路提防刑獄敏才之女子男五人泳承務郎監江東淮西總領軍馬錢糧所太平惠民局兼行宮雜賣塲淳熈二年卒於官參政周公哀而銘之澥承事郎監潭州南嶽廟浹瀳皆承務郎衝未命女五人適南昌嚴萬全福唐葉昌嗣上饒方自厚承務郎贑州興國縣丞王宗孟將仕郎王蔵孫男六人槼榘程杙杋女四人長曰相孫夭餘皆幼萬里與公同郡常從學公將竁萬里以系嶺表不得築室扵場澥走書二千里以公猶子承務郎致仕昌齡所述公之言行詭萬里論次將乞銘於參政周公萬里敬慟哭而書之掛一漏萬知不能免大端則略具於是矣謹狀淳熈七年九月日門人朝奉郎提舉廣南東路常平茶鹽公事楊萬里狀

宋故贈中大夫徽猷閣待制諡忠襄楊公行狀

曽祖亨故不仕

祖中謹故不仕

父同故潭州司戶軍贈宣義郎

公諱邦乂字希稷系出漢太尉震五代之亂徙居廬陵故今爲吉州吉水縣人世以儒學相承宣義府君登進士第初命長沙民掾未終更而早世後以公追秩宣義郎公其季子也父歿之五月始生未冠而妣陳夫人卽世兄弟相爲命公天性孫悌視兄猶父嘗掲其所居之堂曰華鄂仲氏沒公時賔貢入京聞訃慟絕太學七年苦心嗜學言行忠敬必以古人自勵政和七年以上捨觧褐賜第還家拜伯氏感兄之訓更華鄂曰韡韡同郡郭孝友記之曰予嘉楊氏友其弟而不怠恭其兄而不忘是可振頺俗矣一時名勝賦之者數百人初調歙州婺源縣尉攺蘄州州學教授以育才作人爲己任不顓文辭而已學政最淮西使者交薦授從政郎廬州州學教授攺南京宗子博士又攺建康府府學教授秩滿攺宣教郎辟權知本府溧陽縣事縣久苦苛政公當官豈悌先教化後財利均徵繇遠近悅服惟恐其去傾邑請畱於部刺史者數千人尋命爲眞遇光堯踐祚覃恩轉奉議郎時惟二聖北狩中原多故冦盜蠭起公訓民爲兵五里一堠號令期防明信而肅枹鼓一鳴遐邇畢集未防府兵叛閉闗殺官吏四境狼顧慮變公繕治軍實大閱民兵申嚴號令刻日趨府討叛者賊畏公威聲亟白部刺史願從諭招發運方公令諸郡之師討賊公董民兵首集城下士整而奮噐甲犀利旗幟鮮明觀者偉之已而羣凶就禽初兵之叛也溧陽縣舊縣鎭射士數十百以羽檄往戍它所乘隙離伍圗歸刼巡檢爲魁甲而趨溧陽欲屠之以掠其金帛公卽帥民兵逆之諭民出財募士殺敵者賞一戰賊殱焉邑人徳公肖像祠之部刺史奏功議賞公悉推僚佐任三年盜不入境建炎三年十月當受代九月除通判建康軍府兼提領沿江措置使司公事大將杜充擁兵數萬保建康公以兵焉是時賊李成剽掠江北瀕江守偹十二月充謂成師老遣戰艦擊之偶金兵大至與成合我師遂敗績敵取我舟以濟奪馬家渡充出兵復戰不利潰兵夜叩南州以入敵進營於南門外鐡佛寺充下令官吏兵民用命城守公信其言明日充悉師出下水門乘舟以遁金陵空無守備知軍府事陳邦光柔怯不足賴是日父老驚懼擁邦光出城迎拜敵前亦彊公以行公至街橋大呼曰我豈爲防敵者欲赴水父老救免旣至敵營邦光以下皆拜願防公獨僵臥不起邦光乃啟曰通判素有瞑疾敵帥曰四太子者乃掖出療之遣所防官屬勸防閉口不答明日復遣所親厚者說之曰公故貧者有兄垂老仰分祿寡嫂孤侄遠來就飬五子尙幼一女未嫁今去家數千里妻孥皆無所於托寧不念此國家事勢至此公不防將誰爲公曰玆人之常情吾獨無情乎家國事不兩立吾計決矣願無辭費明日四太子置酒令僞知軍府張太師者及前知軍府事陳邦光召公議事公拒不往眾挽以至庭其二人已就位虛一席以俟公及階以首觸柱礎疾呼曰我豈貪生與犬豕均飽者流血被面憤不蘇者久之左右掖之出敵帥大怒幽之它室明日邦光役諸出諭使防乃釋出至庭邦光防階語曰事固無可柰何願少回意毋爲徒死無益也公瞠目曰爾以從臣守藩臨難不能死甘心屈膝仇敵苟生復幾何時使人人效爾則朝廷何賴時坐有敵將曰門練刈者取幅紙書死活二字示之曰汝無多言忠於趙氏卽書死字下歸書活字下公起取筆徑書死字下敵帥大怒復囚之先是公刺血書襟曰吾寜作趙氏鬼不爲他邦臣敵人初不知也明日復引公出南門砦問公意如何答曰直不能防汝爾四太子震怒公乃大罵曰我旣食趙氏祿終不負國汝外裔豈是眞天子乃使我從汝我國家何負汝而敢肆凶殘吾恨未劍汝頸吾豈爲死怖耶遂裂布褫衣以祈速死敵見所書襟知不可屈遂害之剖腹取其心聞者哀壯之實建炎三年十一月二十七日也享年四十有四先娶傅氏生女一人後娶魯氏生男五人振文郁文昭文蔚文月卿月卿早夭時振文才十嵗女後歸新淦進士陳惇書四年五月軍府上其事於朝廷天子湣悼加贈直祕閣官其子二人上詔廟祀於建康府紹興元年冬知軍府葉夢得復請於朝以公大節罕傑褒表未稱宜加秩賜謚錫廟號以禮二年三月詔復贈公朝奉大夫謚忠防廟曰褒忠仍付其事史官命有司攺三月甲辰夢得躬奉天子命率官屬啟公殯具衣衾棺槨於廟之上東南隅之山五年十一月朝廷以公幼未仕卽其鄕賜田二百畝以廩其家七年四月大駕幸建康大臣復有爲言者光堯曰顏眞卿異代忠臣朕昨猶官其裔楊邦又爲朕死節可不厚褒加贈徽猷閣待制再賜田三百畝銀兩絹疋各百復官其一子昭文昭文孫於孺文以報托孤之恩杜充之遁也或吿公盍去之公曰吾通守苟去城誰與守我尙愛生也哉𨿽然吾仲氏惟一子不可無炊火乃命其猶子孺文禦其母以奔溧陽而屬其子明日城失守云公神色明秀長身玉立見者畏愛居無事時溫良恵和與物無忤及遇事決斷彊毅萬夫不能奪也其徳行循於家稱於鄕信於友爲郡學官教孚於弟子員爲縣大夫恩洽於百姓至於以身殉國立天下萬世臣節之端淩霜貫日非一時適然也故得天子褒之曰綽有張禦史之風無愧顏常山之節紹興三十一年冬十月逆亮逾盟防邊入淮南至江北建康震擾人皆禱於公廟楚巫占之曰吉北主其殂北旅其逋大邦其寧乎有老人夢公吿之者亦云然十二月光堯視師江左父老杜彥誠軰數十百人述其事競遮法駕以聞有上防下江東帥漕司驗問建康帥臣張公浚上其子昭文蔚文祿尙不及願官之以勸忠義防逢今上皇帝卽位命官昭文明年又官蔚文公後以振文陞朝四贈至中大夫公之被害也有斗子曰陳大伯者常從公爲傔至公被囚陳在旁不去公罵敵四太子陳亦舉甓擊之不中遂同遇害又有主砦曰賈三郎者武勇絕人時號爲賈山砦亦同公被執賈命其子結里人爲鬻薪者置兵於薪以入閽人索之事覺敵磔其父子於市朝廷旣褒公之忠烈二人者亦各官其一子以武階邦人肖其像於公廟立公之前歲時以從公之祀云謹狀淳熈十二年正月二十四日侄孫朝奉郎尙書吏部員外郎萬里狀

誠齋集卷一百十八

欽定四庫全書

誠齋集卷一百十九

宋楊萬里撰

行狀

宋故尙書左僕射贈少保葉公行狀

曽祖傳故泉州晉江縣尉累贈少保祖寶臣故保州文學累贈少保

父建故不仕累贈少師

興化軍仙遊縣某鄕某里

公諱顒字子昻其先楚之沈氏春秋時尹將中軍其後諸梁攺封葉子孫因以爲姓世傳三國吳都尉雄五代漢衛州刺史仁魯皆其後也自黃巢亂中原士人避地南遷葉氏仕於泉因居焉本朝太平興國二年陳洪進挈泉入覲四年始割仙遊莆田建興化軍公今爲仙遊人五世祖案隨洪進來朝授泉州文學太常奉禮郎累贈太常少卿少卿公三子皆以學行稱髙祖都官公賔其季也登景徳二年第宋興仙遊擢第者自公始終官屯田都官二員外郎蔡公襄實志其墓二子曰任曰傳任以父引年得官傳景祐元年第進士授祕書省校書郎泉州晉江縣尉蓋公之曽祖也累贈少保少保公娶黃工部之女累封衛國夫人少保卒夫人年二十四守義不奪至傾家創齋聘明師教子讀書蔡公又爲作賢母事記是生公之祖寶臣以累舉授保州文學累贈少保父建晦迹不仕贈少師妣郭氏累贈瀛國夫人公生於元符之庚辰方穉時兒軰羣嬉公獨危坐講誦弱冠與伯氏覲俱入京師試太學秋賦俱薦名適金人犯順朝廷設武藝謀略等科伯氏試中選授承節郎從大將劉延慶守京城東北隅力戰遇害公徒步南歸壬子車駕幸揚州廷策進士公擢第調廣州南海主簿兼攝尉有商私載鹽二舟監河官獲之以授公使白府以幸賞公曰仕途發軔如作室之建柱柱一不正室隨以欹賞以幸得是曰正乎盜發府檄尉與巡檢同掩捕巡檢獲盜十餘人盡歸其勞於公公白府曰謀自彼出也今掠美欺君幸賞三者皆大罪也某不忍爲府帥待制曽開大喜曰仕不求速勞而能遜退告其子連曰葉主簿宰相器也汝往見之因倡諸部使者薦於朝循從事郎調建州錄事防軍建俗狠而喜訟或積年官不能決部使者賀允中多以屬公公原情諏律必得平亭旁郡民聞之有訴於漕臺者輙請以屬葉掾云建之兩稅每嵗官受賦納逺民或憚入官府市人爲之代持送官往往過斂其估官民交病公適司納爲立法革之先是市人代送者新幕帟持白金以供張司納之官公悉卻之用薦者攺宣教郎調泉州晉江丞未赴二親相繼卽世服除知信州貴溪縣時詔行經界郡集諸邑長議之莫對或請以上中下三等定田稅公獨謂三等不足以定髙下乃定爲九等郡守大喜且令信之六邑皆式貴溪云又詔行鄕飲酒是禮久廢縣官無習聞者公舉行之登降獻酬少長有序得三代遺意公家蓄一酒鐘似璢璃而非蓋異寶也自上世藏弆二百年矣公在貴溪命匠以金飾之手觸而毀匠愳將赴井公笑曰器之成壞數也汝悞爾慰諭而遣之更未盡三月民有以魔惑眾者因聚爲盜一日至千餘人公先遣二巡檢將兵拒之贏糧備器自將射士七十人繼之二砦兵見賊眾不戰而遁公引兵登山望之賊疑未敢進公駐營山趾而植幟山顚日已晚賊且至與公對壘公夜潛遣人於賊營某所縱火約其眾曰火舉則亂射賊壘適五鼓西風急火四起箭發如雨賊驚亂偶一渠魁箭貫其目及天未明悉發兵爭擊之賊死傷甚眾餘皆潰遁入弋陽公引兵歸七十人無一人傷者知紹興府上虞縣嵗適大饑公預白部使者請發常平之粟未報公卽發廩鄰邑之民多轉徙就食者役民必令民自推貨力甲乙不以付吏民欣然皆以實應無欺隱者賦民必爲文書各書其數與之期使民自持文書與戶租至庭公親視其入給之質劑皆便之明年府易帥屬縣趨府受約束新帥下令諸邑今嵗夏租先期送十之八諸令唯唯公獨進曰上虞小邑往嵗無秋今麥秋可望願少紓其期帥怒及麥大熟公爲書約民民相率輸租旬浹而畢反爲諸邑最帥大喜時秦檜當國數興大獄以除異已參政李光已逐海外猶欲殺之州縣逄其意爭躪借之上虞李之故居在焉公與李無一日雅因劭農過其門謁其子弟人爲危之府帥曹泳檜上客也嘗檄尉龔滂求李陰事滂以問公告以毋庸爲此且曰吾非爲李實爲君也秩滿造泳特爲戶部侍郎許薦於朝公固辭未幾檜死其黨皆竄嶺海公謂弟曰使我受漕薦今與同禍矣禮部侍郎賀允中以端方有守靜退無求薦公於朝召見公首論國讐未復陵寢未還中原士民日夜企鑾輿之返顧乃尙淸言習逸樂非孟子困心衡慮之意其語切直髙宗皇帝嘉納越三日除將作監主簿遷司農寺丞公在朝三年非公事未嘗詣丞相府樞宻王綸知公恬退而未知其徳性欲試以事一日官告院失錦一端命公治之公乃請寛其慢蔵之罪於是綸大喜謂其客曰葉寺丞介而通嚴而恕眞重器也未幾公求補外除知處州括蒼山國也地瘠民貧嵗賦不給公節冗費量出入賦用充足冇靑田令陳光獻羨錢百萬公詰縣錢何自而得耶且以所獻充所賦云宰相湯思退括蒼人也其兄犯禁其家奴屠酤不逞公繩以法思退不恱於是常州逋朝廷緡錢四十餘萬太守坐免繼者以憂死士大夫無肯往者思退移公之常州公至毘陵帑庫赤立官吏無俸七閱月矣公究利病定規畫補罅漏郡計遂裕金亮犯邊髙宗車駕視師建康道毘陵公以職賜對於禦舟因言恢復之計莫先於擇將相張浚久謫無恙是天畱以相陛下也臣聞自逆亮死敵軍三十餘萬北歸帖然而無異變是敵未可輕也且敵之初退遺兵僅三千人在歷陽李捧擁萬人莫之誰何是我未能進也臣謂今日爭言進取陛下宜容之公初至毘陵無期月之儲一年之後乃餘緡錢二十萬僚佐勸公曰某使者獻錢若干某守獻錢若干皆賞公何不獻公曰某平生惡人獻羨余非重徵則橫斂是皆民之膏血也某之所積固出於酤之贏然以利易賞某實恥之轉運副使林安宅提防刑獄王趯疾公不附己思退因諷二人求所以中傷者公聞之力丐祠官於朝未幾趯因劾奏常州事坐不實免官而公以尙書郎召未至除右司郎中時孝宗皇帝初卽位欲淸中書之務增宰士之員首膺是選者余時言爲檢正馬祺林安宅爲左司費行之與公爲右司時下詔求直言公上封事謂以手足之至親付以州郡之重寄是利一人而害一方時趙某爲臺州云遷左司未幾權給事中公以右臂微痛求補外邊湯思退再相公遂申前請思退曰公之求去無乃以某之來乎旣而思退啟擬除公戶部侍郎至於再三一日帝召諫官曰葉某在都司二年甚宣力然與宰相爲朋黨諫官對曰臣不識葉顒聞之公論不然因具陳思退移公常州之由及諷林安宅王趯中傷事及思退再至公不自安屢求補外意帝黙然良久曰非則朕無以知此人越翼日除吏部侍郎兼權給事中時隆興二年八月也又三日復以公權本曹尙書四選之三悉歸銓綜吏抱文書旁午相屬須臾卽竟時七司獘事未去公乃上疏曰選部之所以獘者蓋以典選之官貫穿案牘不如吏出入條例不如吏嵗月久逺不如吏典選一事衣冠淸濁之所由出也今乃使之入銓曹之門則與吏爲市出銓曹之門則與民爲市可不思革之乎一曰隠占闕員之獘二曰引例異同之獘三曰捃摘小節之獘三者革則獘除矣公乃與郎官編剗七司條例爲一書或事同例異者存其一削其一帝覽之禦筆褒表令刻板頒下公又上疏曰法者天下之所共也合人情則公否則私今吏部之獘莫重於行賂蓋立法有失其意者不可不攺也如令甲受賕有取予同罪之法今請勿罪與者而止罪取者如任子有用堂除賞典而升名壓銓試人之法今請勿陞以優中銓之士有未銓試者今請中書不許除官有免試出官者今請𨿽宰相亦不許移貤帝遂立爲定制皇兄居廣請以初除開府儀同三司應得親屬占射差遣例畀王若純公爭之曰若啟一若純則百若純至矣帝從之於是始有大用公之意時洪適簽書樞宻院其三世已贈東宮三師又請於巳覃恩二官貤髙祖父母且援李昉等故事詔巳聴請公言移秩髙祖禮經所無也爲人臣者官至執政封及三世恩至渥矣唐臣謂追贈出於洪恩非由臣子之求斯言當矣國朝防要止載李昉請以郊禮覃恩追贈所生父母李廸以籍田恩乞回贈叔父母未聞大臣以所得恩賞貤髙祖父母者願循禮經攺成命帝從之公在吏部二年士大夫之攺秩者詣曹者防課者行賞者吏皆不得預時人謂渡江以來銓選平久惟晏與葉乾道元年七月晦前三日召對便殿賜坐賜茶禮異他日帝曰吏部條例朕亦置一通在禁中嘗徧覽之又問卿當官以何爲先對曰眞宗皇帝所制文臣七條盡之矣此萬世子孫之法然臣之當官每以公忠爲先旣盡公忠則不爲朋黨不畏彊禦以之爲臺諫則持正論以之坐廟堂則行正道處富貴而不以爲榮當鼎鑊而不以爲愳公忠二字其用甚大未有一日捨之而安者帝曰卿宜無忘此二字公因言曰千金之子不垂堂百金之子不倚衡竊聞陛下以萬乘之尊爲鞠戱之樂有如馬驚爲之柰何臣竊爲聖躬憂之帝曰朕無它但欲不忘鞍馬爾後五日除端眀殿學士簽書樞宻院事越二日兼權參知政事戶部侍郎林安宅請兩淮行鐵錢帝以問公公力言其不可安宅以此大與公不相平十二月拜中大夫參知政事兼同知樞宻院事公入謝帝謂公曰朕聞卿等每事必有條理堂吏不能爲姦公曰臣安敢必其不爲姦惟每事必經意乃付吏庶權在臣等則不在吏爾時臣下有刋名上章謂之白札子帝嘗下之中書公因言曰事若可行彼胡不顯其名示人以公如不可行則白札子安用帝乃問曰朕欲用魏杞何如公曰古人有曰知子莫如父知臣莫若君興化自建炎間嘗有詔輸米二萬石佐福州軍食謂之恊餉至是四十年民猶病之守臣張允蹈書極言其爲害公言於帝嵗捐其半後盡除之乾道二年春帝臨軒策士及唱第一人乃趙汝愚公進曰宗子文學如此極可喜宰相洪適曰此實陛下作成之效自嘉王后未嘗有宗子魁多士者陛下宜魁之以勵宗室公曰不然本朝典故有官而試者不得爲第一人自沈文通始徽宗宣諭嘉王楷不欲以魁天下以第二人王昻爲舉首昻亦登仕郎有司失於奉詔至今非之帝曰當從典故參政言是也有江陰軍判官受賕大理寺上其獄帝曰貪吏朕欲行漢法誅之適曰誠如聖諭若行漢法擇一二甚者庶變風俗公曰本朝自祖宗以來未嘗殺一士大夫史冊書之天下以爲美事臣願陛下以唐虞三代爲法漢唐又安足道時武臣梁俊彥請稅沙田蘆場帝以問公公對曰沙田者乃江濵乍出沒之地水激於東則沙漲於西水激於西則沙復漲於東百姓隨沙漲之東西而田焉是未可以爲常也而蘆塲則臣未之詳也且辛巳軍興陛下矜兩淮之民連年苦於鋒鏑田租並復至今未徵今稅沙田乃不勝其擾帝曰誠如卿言租之正者尙除之況沙田乎公逮俊彥至中書切責之曰汝言利求進萬一淮民怨咨爲國生事斬汝不足以塞俊彥惶恐汗下是日有詔淮東沙田蘆並罷明日公入見言蘆田沙田事昨以詔行之今以臣之一言而詔罷之眞所謂聞一善言見一善行沛然若決江河者聖徳髙眀史官書之可與堯舜禹湯齊驅矣自洪適罷相公與魏杞同參政事兩無所私每議必同帝一日問公曰朕欲用林安宅如何公對曰安宅居福唐臣居興化實鄰郡少時同入太學此人當官吏事彊敏惜其褊心不能容物爾若防陛下擢置政府臣得與協力以事陛下臣之願也帝笑曰卿言甚公甚公蓋有以公與安宅不相平上聞者故有是問未逾月安宅果上章論之云葉十五官人受宣眀富人周良臣錢百萬得監鎭江府大軍倉公上章乞下吏辧眀帝曰非追逮不可公曰必兩造具備是日除公資政殿學士提舉臨安府洞霄宮公拜命卽日出闗帝下公章大理寺寺官引嫌辭焉更下臨安府公至嚴陵制獄移文逮所謂葉十五官人者乃公之長子元泳實不在旁以報逮書公至金沙再移文逮葉十四官人乃公弟之子元潾也元潾毅然請行卽日就道親故無不壯之者公至興化念元潾以一身二千里就逮恐仇家包藏禍心元潾非命則防無由而白公乃上章曰聖眀之朝事必閱實然臣私憂過計竊慮有司觀望或容心於其間臣仰惟國家聖祖神宗用刑欽卹𨿽錦工之賤獄吏之微亦皆引對至於婦人李氏兩至殿庭故中外無幽杜壅閉之事伏望陛下明聖獄成之日先以上聞賜以睿覽仍乞依祖宗故事親加審克庶刑不寃時王炎帥臨安帝令炎親鞫之元潾至有司與周良臣置對初無秋毫迹然安宅時同知樞宻院王伯庠爲侍禦史恐喝典獄必欲文致人人危之公章至帝下之臨安獄成上聞親覽帝禦筆書其後曰安宅伯庠風聞失實事關大臣並免所居官安宅仍貶筠州時乾道二年八月也明日參知政事魏杞蔣芾以周良臣具獄進帝曰安宅伯庠之罷非止爲葉某一人設也不如此後來大臣必有謗以曖昧執政請以公知泉州帝曰無罪而去當召以來又明日詔公詣闕一時賢大夫莫不咨嗟嘆息謂公自徒步至執政初非勲舊一罹防間人情岌岌非天子聖明不能直此寃非公淸介不能脫誹謗非元潾廉孝不能果此行公上章以疾懇辭召命者再降詔促召者亦再旣入見帝問勞加禮且曰卿之淸徳自是愈光矣公深引咎退見魏蔣二公曰上自促召參政意有在矣參政未至前數日上嘗曰朕近日有二三事快意中外翕然皆以爲善如治臺諫誣大臣此其一也主上聰明果斷眞可謂中興之主參語未竟聞有詔除公知樞宻院事公未拜有詔鎖學士院拜公尙書左僕射同中書門下平章事兼樞宻使公入謝未及言帝曰林安宅向者章疏朕問之得之鄭昺安宅已逐居筠州鄭昺不可不責公對曰臣遣猶子就逮之時因思自昔人臣作誣謗者多矣類皆吞聲忍辱而已安得如臣今日辧明若是者此皆出於陛下獨斷臣之父子死而生之骨而肉之陛下之恩大矣大恩未報務修小怨實非臣事陛下之本心帝曰不念舊惡怨是用希卿有焉公又言臣識慮淺短進思盡忠退思補過之外惟知薦賢以事君父帝曰惟賢知賢公爲薦汪應辰王十朋陳良翰周操陳芝茂王佐芮林光朝等可備執政侍從臺諫給捨之選帝納用焉又言曰自古明君用人使賢使愚使姦使盜寸長不遺惟去太甚帝曰固然堯有禹臯亦有共驩周有旦召亦有管蔡在用與不用公曰誠如聖諭臣謂今日在朝者𨿽未見有如共驩管蔡然有竊弄陛下之威福者臣亦不敢隠帝曰朕正欲聞之時召鄭聞旣至見上公啟擬欲除右史帝曰可命未下而外已傳同知樞宻院陳公俊卿曰某聞之洪邁邁聞之龍大淵公曰某當以公言爲驗乃於帝前極論大淵與曽覿竊弄威福向也不得其實今以鄭聞事觀之實矣帝曰此朕之僕臣卿呼至中書切責可也公曰固陛下僕臣然二人在東宮事陛下久從龍扶日官已髙矣大淵今爲承宣使乃侍從也臣安得而呼責之帝曰朕不憚去此二人後有事大於此者當極言之始終無隱公拜謝而退明日朝退魏杞獨畱帝先問及二人事杞對如公言是日有詔龍大淵可兩浙東路副都總管曽覿可福建路副總管二人旣出中外相慶以爲太平盛事時公爲首相魏公杞爲次相蔣公芾參政陳公俊卿同知樞宻院權防政四人同心輔政中書之務頓淸帝以國用未裕有詔謂理國之要裕財爲急前二三大臣忽之至於用度浸廣漫不加省夫百姓旣足君孰與不足量入以爲出可不念哉自今宰相可帶制國用使參政可用知國用事公乃言曰今日費財養兵爲甚藝祖皇帝肇造區宇東徵西伐兵不過十五萬建炎以來外有彊敵內有盜賊兵數亦不若今日之多惟多則有冗卒虛籍無事則費財有事則不可用𨿽曰汰之旋卽招之以臣之愚如欲足國用當嚴於汰緩於招可也孔子曰節用而愛人蓋節用而愛人之政自然行於其間若欲生財徒害民爾帝曰此至言也殿前軍帥王琪恃寵毎於上前妄薦人才一日帝謂公胡與可可用公曰陛下何以識之帝曰聞之王琪公曰與可奴事諸宦官朝士切齒王琪之職將也應薦武何預與可陛下以此可知其人矣臣不敢奉詔公退而逮與可至政事堂之賔次令條具本朝故事何人受將臣薦得何官者與可無以對踧踖遁去大將戚方剝軍結宦官帝欲窮治以警其餘公言曰方之罪固不容誅然有主方者帝曰陳瑤李宗回其尢也治之不可不急公言曰久無此舉𨿽齊威王烹阿與譽阿者何以異諸將聞之誰敢不洗心易慮旣而禦筆戚方之家可沒入其財三之二以勞軍公又言諸將若此者眾恐人有自疑之心不若止因有司所白其放散官錢之數籍以勞軍則邦刑旣伸物情亦安明日帝見公曰卿所議戚方事深得體帝又曰建康劉源亦嘗賂近習朕欲遣王柞防其姦公曰臣聞防者甚於姦者帝乃止明日大理寺上陳瑤具獄其贓爲錢二十萬帝曰此曹爲姦宜爲城旦屏之逺方公奏曰凡假陛下威福爲姦者皆然可盡涅乎願勅賜自新帝曰甚善於是有詔陳瑤除籍笞背免涅長流循州李宗回除籍編置筠州詔免治行賂者乃必罰毋赦帝嘗謂公曰朕思祖宗法度創之甚難壊之甚易公曰臣嘗見元祐三年進士第一人李常寧廷試策篇其首四言雲天下至大宗社至重百年成之而不足一日壊之而有餘當時以爲名言帝曰誠爲名言公曰蓋壊者非一日遽能壊也言一念慮間不以祖宗基業爲意毎事不省馴致敗壊如陛下憂勤恭儉慮精政事無一念慮之失古聖用心不過如此帝曰朕非獨自警戒而已又慮子孫不能守公曰陛下之言至此天下之幸宗社之福公言治亂在風俗美惡今風俗猶未美帝曰如貨賂一事非不丁寧尙如此蓋風俗旣成以爲當然公曰陛下治陳瑤輩俗不患不攺帝曰作成人才亦須歲久祖宗時作成人才至仁宗時文武名臣乃出公曰陛下畱意人才如此亦何患不成自古何嘗借才於異代亂世嘗患無才至創業之君一起所用者皆亂世之人才也且如藝祖所用將相亦皆五代之人闗機合開全在上爾帝曰甚善公毎除吏帝必曲加咨訪公嘗啟除王秬左司郎官胡元質右司帝曰胡元質佳王秬曉事否公曰秬極有才吳禮詣中書求爲無錫縣帝問澧有幹才公退朝與諸公言上求治核才如此無不懼公於進賢退不肖惟知任怨不示私恩每退約見所親語不及朝廷事有關獻納必削其藳𨿽當國之日淺而公道開達請謁不行王秬謂公平章萬務無一事私喜怒者一日有官吏數軰防於逆旅因言某人某事或可以經營某人某除或可賂得者一人笑曰非不料理惟葉公不可欺耳嵗在丁亥日南至帝親郊而雷公以首相引漢故事上印綬帝三畱之不可以左正奉大夫提舉江州太平興國宮公歸至富沙聞季弟之訃哀痛不已遂溪行戒操舟者速行期以某日抵廣化寺蓋公所寓也旣至親戚咸在明日欲歸先廬是夕觴客酒三行公秉燭作書札丙夜乃寢忽覺云我頭足俱冷取某藥未至而薨享年六十有八以觀文殿學士致仕訃聞帝追悼久之贈特進公之師友林師說髙登蚤相慕用髙嘗上書譏切秦檜檜名捕甚急公與同邸擿令逸去髙曰不爲公累乎公曰以此獲罪幸甚公卽爲具一舟舟移公乃去公爲人簡易然望之肅然有不可犯卽之溫如也毎以接引後進成人以才爲己任處州麗水知縣薛良朋爲常州掾曹陳舉善主簿單防公最許可後良朋爲吏部侍郎舉善爲殿中侍禦史防爲戶部侍郎故舊有以公爲善風鑑公云吾豈爲此觀其言行知之耳公舊在富沙時同年進士林宗弼同官厚善約疊爲姻林死家貧子幼公仕浸顯先以女嫁其子又命之以官後以其子娶其女云夫人陳氏累贈齊國夫人子二人元泳終官朝奉郎通判福州元浚終官宣教郎僉判恵州女四人適儒林郎新汀州軍事判官林夔朝奉郎江南西路提防刑獄公事姚宗之朝散大夫京南西路轉運判官方崧卿文林郎新建寧軍節度推官林澧孫三人堂承奉郎垕承務郎圭將仕郎孫女三人長適將仕郎姚楶次適迪功郎廣州番禺縣尉方信孺次幼陳夫人先公九年卒於縣之仁徳裏偉隔山公以庚寅正月九日於善化裏烏石大旗山之原公自初仕至宰相服食僮妾不攺其舊先廬隘甚不益一椽先疇極薄不增一畆工部侍郎林公光朝以詩哭之曰傳家惟儉徳無地著樓臺人以爲實錄公之官至少保以長子元泳累贈也公後二十有八年元潾敍公之言行以書抵萬里曰元潾先伯父應謚不可不請非行狀何以請願先生哀而書之萬里嘗一識公於丞相府又與元潾同官於曲江毎敬公之淸徳且奇元潾之壯節則紀於右方如此俾據以請於朝慶元三年閏六月某日具位楊萬里狀

奉議郎臨川知縣劉君行狀

本貫吉州安福縣

曽祖貫故不仕

祖京故不任

父遇贈承事郎

君諱徳禮字敬叔一字子深冑出晉安城太守遐八世祖徳言仕南唐歸本朝爲水部員外郎知制誥君幼警敏父遇爲鄕先生授徒數十百人程其業君必爲之冠父累舉不第試春官沒於中都君徒步防防歸母老家貧復以授徒爲生再舉於禮部一爲首選淳熈二年第進士調常徳府司戶參軍事迎縷解外臺及府中煩使必付有媢其能者欲窮之諷府曰胥與民爲市賦租簿書罅漏千萬將欲簡稽非劉掾不可府以付君文書山則大抵今年爲戶者乙明年析而甲之今年爲戶者甲明年貤而乙之五年之後不可勝究君不三日悉與復初卽白之府曰州家此意將欲逋租有歸良民亡害乎抑欲以法從事以威取贏乎謂宜期以十旬許民自列可不可也太守趙公彥操喜曰仁人之言也卽行之時臨川吳仲權丞龍陽與君文辭炳蔚相輝名動荊楚稱爲二妙部刺史江公溥吳公煥吳公飛英江公作勵皆一見而器之秩滿用薦者陞從事郎授賀州教授丁母太安人憂終防造朝有詔求言君慨然陳時政十事其一謂古人之有志事功者其君臣上下議論詳宻而制度紀綱攻之而無間夫是以所爲而成也藝祖嘗嘆息於幹徳紀年之失易以開寶當是時艸創尙未足多罪鄕者敵之熈宗蓋思陵我髙宗居正體元中華之正統而襲用敵國陵名也可乎事下中書時宰怒不復攺議授涪州教授防帥單公防趙公鞏劉公光祖漕使張公徹馬公震武始至皆具書禮招至防茹以先務至則必入幕爲上客如損益鹽法及外銓擬官法皆君建明至今用之單馮二公嘗露章薦於朝今丞相京公制置四川倡憲漕同薦時京公猶未識君也攺宣教郎得邑撫之臨川轉奉議郎邑名爲江右之劇視事之初缿筩一日五百紙時摘一二讕辭者徐詰以理訟者噤不得對一邑傳以爲神不旬時獄訟頓淸暇則與學者討古賦詩沛然如閒居嵗饑富民蘊積饑民趨讙盜發其廩尉幸賞一日獲十八人且具獄君一問得其情謂尉曰非盜也尉嗾富者訟之郡郡方移鞫而他所獲眞盜乃釋之常平使者初議賑貸君嘆曰富民聞此必遏糴是賑之者饑之也屏吏議一以誠意勸分得粟數萬石民受實恵臨川近郊無曠土官有叢冢之圃曰漏澤者甚隘凡小民之死者無所於常平使者居之以屋嵗中則以浮屠法火之君爲買地數十畆且給以田命浮屠掌之鄕正繇役分爭吏得以賣君曰有賦斯有繇不在此必在彼民之爭吏之喜也毎一鄕有踐更者則書其次十人下之俾族議其當爲者來上其爭遂息姦民有曰十虎者持官吏短長聚空捨醵金錢爲訟費君盡取置於法毀其廬豪猾逺屏君持身有嚴奉法惟謹受俸必問令甲非令甲而曰例者辭之家人子數百指蔬食終日皆無慍見苞苴不入其門親舊之具必報江西帥張公杓漕使趙公不遷太守曽公楷或以文或以政或以防力薦之予亦薦以文辭典麗宜備著述之科單公防來帥江西復帥諸司上其治最下中書書其姓名丞相京公俟其秩滿將擢而用之更未盡六十日而君屬疾以沒聞者嘆息實慶元五年五月也得年五十有五君於學博極而長於周官於文淸新而精於四六有文集二十卷娶王氏【闕】陽丞化基之女再娶彭氏廣東運判漢老之女男二人子漸子泰皆進士女二人長適崇仁主簿孫鑰而卒次未嫁其孤肅巫咸焫僂句諏堋日曁竁地嵗得上章涒灘月得娵訾日得合璧邑曰廬陵鄕曰髙澤原曰太湖云將辟君之弟徳性述君之言行謁予狀之予與君遊久且厚則哭而論次焉年月日具位楊某謹狀

朝奉大夫知永州張公行狀

本貫亳州譙縣

曾祖言勅賜亳州助教

祖宰贈右散大夫

父允蹈贈朝請大夫直祕閣致仕累贈通奉大夫

公諱奭字叔保建炎南渡直閣挈其族自亳徙家廬陵公自幼警敏已如成人旣長以文學名下筆有警人語樞宻王公庻器之歸以孫女時直閣猝猝僑居生理艸創有田薄少而季父永春主簿某繼至直閣念其貧公乃請盡以田遜之而以其私室王氏之槖中裝傾倒以奉父母兄弟乃立屋廬乃實倉箱以廩族親以燕朋友中表咸喜紹興庚午薦名禮部乾道六年以門子補將仕郎中吏部銓授廸功郎賀州臨賀縣主簿丁父憂淳熙元年循從事郎監隆興府丰城縣戶部贍軍酒庫酎金增羨諸部使者才之命攝丞分寧又移隆興府決曹掾皆以最聞豫章自建炎兵餘民多死徙賦租罅漏貧富倒植公私俱病公白府請檢校冒料之田而實其主名有田此有人有人此有賦府以武寧新建之二邑命檢校之期月得實以報府下其法於諸邑郡賦始均邦民始有生意十邑繪公像而祠之武寧縣令文綱爲豪民條三十事訟之於朝事下江西常平使者鄭公僑鄭檄公亷問公爲直之綱致餽謝公怒卻之遂與之絕諸部使者交章論薦授衡州耒陽縣循儒林諸部使者招公爲衡州決曹掾時刑獄使者嚴急典獄者惟其風防公奉法持平無所左右每獄成必齋戒乃上具獄有不可爭之必力詞勁而气平有人士董其姓者於他獄已承殺人之罪錄囚之官問之不承又以付公一問知其無辜時郡中將進士公請立賞捕正犯者而聴其就試憲使怒公請不已從之旣掲榜而董爲待補太學弟子員旣而實殺人者亦就禽有卜者寓病目眚同行者以藥防其瞳子乃漆也遂盲因竊其妻以遁盲者疑其僕之亂其妻而殺之也執而訴之官其僕不勝拷掠遂誣服詰其屍則曰殺之水矣邑上之州州以付公公再三審詰囚無異詞公獨疑曰殺人而奪之妻者古有之矣殺妻而存其人未之有也公以白郡守守曰寧有是哉就令有之邑令不坐失入無之公不坐失出乎公曰二事細故耳憲使𨿽嚴可以理解以非罪殺人某所不敢也明日白之憲使果曰公致獄好爲異公固爭曰其人未論決猶可以俟其眞盜也已論決而眞盜出則如之何未防其妻與爲亂者自相訴於武昌移文至舉郡驚異秩滿用舉主十三員攺宣教郎知袁州萍鄕縣轉【闕】直郎吏民交通持官短長舊令煩苛公用寛大辟庠序廣生員期年舊俗盡革一夕霖雨江水驟漲夜半居民水將及檐公獨秉燭集吏呼船具餉且食且載令曰活一人者賞若干遲明勞問無一人溺死者父老至今徳之富民有栁時習者以族人某無後而立子欲以其子後之而有其貲訟二十年不決郡以屬公公立談而決皆以爲神萍鄕湖廣道所出士夫落南有死生不能歸者公送迎賙助皆得平逹前後數十百云轉奉議郎覃恩轉承議郎錫服朱銀除通判隆興軍府事紹興五年至隆興以考績及覃防三轉至朝請郎時趙公鞏蔡公戡相繼帥豫章事無大小一以屬公帥毎閱文書公未書名則吏不得以進秩滿諸部使者皆以最聞除知永州轉朝奉大夫湘南名郡舊稱甲永乙邵公至則帑庾赤立是嵗復蝗捐瘠載路公節浮費糴鄰郡控於諸郡者得粟十萬石博諭勸分活饑民九萬有奇封公帑塵廚傳觴酒豆肉一錢粒米必靳也有以客主禮望公者讟語謂永之荒政有實費無實惠常平使者李公楫聞而疑焉陰遣人微伺之又行部往省之饑民所廩其籍無浮常平所儲其粟無縮媿且嘆曰吾爲不知賢矣乃同今漕使陳公研俱薦公於朝少傅丞相益國周公以書賀之曰過客責備動輙興防若非陳公親往觀風豈能知行治第一氓謡藹著也嗣嵗大稔公封公帑如初永之富復甲湘南云更未盡一月嬰微疾州民徧走羣望以祈旣篤命諸子曰我死棺斂與道裏費皆勿煩官俸之未給者皆勿請千萬致意周楊二公乞銘與行狀我無憾言訖而終實六年九月五日也享年七十四州民哭之如哭所親公爲吏寛嚴得中材力敏濟惟劇惟難彌出彌裕其仕差晚明習練達韞之之充發之之審而施之不窮爲國愛材者惜之歸路由萍鄕空邑越數十里而迎哭皆失聲明日又哭送公爲文簡嚴精粹而不願人知中書舍人林公光朝與著作郎劉公夙嘗相與嘆曰張叔保佳士也恨不盡見其文牋記中亦可見其一斑矣夫人王氏封宜人先公九年卒男五人履賁隨臨觀履迪功郎新辰州漵浦縣主簿賁當以公之遺澤防補孫男七人長孫仲孫晉孫季孫衛孫同孫永孫女六人履與其弟防公喪返柩於家將以是年十二月丙午塟公於髙澤鄕永和鎭新莊宜人墓之左方萬里與公同生丁未而公爲長又同鄕舉於紹興庚午且相好公又以行狀命萬里其忍不奉教慶元六年十二月十二日具位楊某謹狀

中散大夫廣西轉運判官贈直祕閣彭公行狀

本貫吉州廬陵縣

曾祖士忠故贈朝請郎

祖衍故左朝奉郎累贈正議大夫

父合故右朝請大夫尙書戶部郎中總領湖廣江西京西路財賦累贈特進

公諱漢老字季皓其先金陵人五世祖避地廬陵因家焉公幼長於詩紹興季年以門防補官桂帥李公如岡器之辟宜州思立縣主簿以亷介受知漕使余公良弼鄧公酢薦於朝三嵗丁父憂隆興甲申服除循修職郎監潭州南嶽廟調沆州司理防軍一囚以剽掠系獄指病如股公白之守卒從寛比部使者以寛厚勤敏亷正薦者凡十有三循從政郎攺宣教郎知常徳府武陵縣轉通直郎邑有官池數十頃大將邵宏淵幹沒其利而不輸租有馬從事冒占民田百畆公皆復之轉奉議郎有二甿訟田公諭以比鄰友助二人感悟遜畔有武臣祝其姓者掠仕族女爲婢公分俸嫁之帥臣尹公機憲使辛公棄疾以其事上聞詔下中書書於籍授江西提刑司幹辦公事轉承議郎又轉朝奉郎贑水暴漲浮梁蕩逸西昌甿有蔵舟者事覺憲使攝州事怒甚甿致白金以請公卻之而隠爲開釋屬郡有武臣翟其姓者秩滿以事苛畱公爲解之翟徳之餉新茗二小缶公發之黃金也公笑而歸之贑守丞相畱公率二憲薦於朝錫服朱銀授湖廣總領所幹辦公事武昌屯兵數萬仰給六路之餉而漕運多後期且折閱士夫坐縲系者眾公言之於總餉使者曰折閱之非一或州郡朘其道裏之費或乙買之甲者之手或胥吏賕謝或舟人侵牟兼是四者官賦焉得而不負四革則無折閱矣於是系者釋轉朝散郎總使蔡公戡趙公彥逾以器能薦而公欲自適力請爲祠官授主管成都府玉局觀東歸道由劍城故舊有死而未者公分橐中裝佐其襄事轉朝請郎又以太上龍飛恩轉朝奉大夫授知均州主管管內安撫司公事訓詞曰財術疏通分命汝宜賜對選徳公従容論奏三事曰補諸軍尺籍之缺員核諸郡寄積之外府嚴楮劵增損之禁令上一再稱善未防有詔覈軍實審寄樁重楮劵轉朝散大夫將至郡漕使方公鐘語連率今少保吳公琚曰武當得人矣先是守臣數易帑庾屢空公曰天下豈有不可爲之郡於是興學校請博士而士知學釋逋負寛賦役而民蒙福捐俸以棺斂而槁之俗易辟囿以居丘墓而棄死之憾除桐栢山有冦鄰者號冦先生居南垂北際之間有眾數萬爲夏裔憂公移文諭以禍福撫以恩意三嵗不敢動暇則登覽山川宻察形勢乃請增戍兵以控要害修器械以壯武衛丰嵗計之儲足常平之本防奏有詔下戍卒戎器二事於所部一日覘者言有降冦二人公飭邊吏令毋涉吾地武當麥賤官吏販鬻斛易白金兩公下令曰犯者必劾貪風頓革故事吏俸以茶楮代緡錢之半復損其半緡錢之陌守獨不然公以身先之僚屬歌舞士夫仕蜀東歸舟過吾境疾者藥死者孤者廩轉朝請大夫襄帥尙書張公杓漕使諸公睎顏交章薦進且以書白宰相曰彭某治郡先慈惠固圉務在鎭靜今上登極轉奉直大夫明年詣闕有詔賜對公奏二事其一請增均州之戍兵而精其器械其二請赦邊郡之逃卒而許其還籍上首肯授知常徳府澧辰沅靖州兵馬盜賊公事封廬陵縣開國男食邑三百戶訓詞有曰爾公淸可以臨民惠和足以綏逺轉朝議大夫外臺鄰郡有餽觴豆之貲者緡錢月計二十萬公別貯之一日詣學宮顧眡墻屋傾圮乃僝工斂材取具於此有嫠畢者裔出文簡老矣而二女未嫁又以其餘爲之歸裝後皆有歸士君子頌嘆焉暇日披職方圖記見武陵兵籍昔三千人今僅十一請增至五百人上兪其請於是室廬戈甲煥然一新軍勢整肅冠於旁郡有詔減磨勘二年有挾貴覓舉者公不答時苦水潦谷價倍蓰細民艱食而常平使者住攝荊帥公曰事亟矣遽發倉廩數千不暇白使者聞之曰謂後世無汲直可乎總領趙公不迹倉使梁公季珌漕使鄭公桌上其治行轉中散大夫除廣東轉運判官公入境諸臺餽贐秋毫必辭攺除廣西轉運判官公曰足未履臺治而復易節上恩厚其何以報乃擷取屬部士大夫之賢且才者如曲江守曾慤主管文字王久大淮泉局鄭應中薦於朝曰是亦報國之一也旣解組舟行至端溪意忽若小劇者急呼其子某曰爲我上章納祿因小憇夢覺而逝實慶元庚申二月九日也後兩月除直祕閣致仕訓詞曰制行無虧居官可紀以疾而休朕固深惜母黃武陵郡夫人天性孝友二女弟居公撫育獨厚仕必偕行且必令歸士大夫後其一適從政郎隆興府丰城縣丞李充其一適文林郎贑州觀察推官朱先祖其憂乃解族親有婚姻過期未畢鄕鄰有祖父之喪久不能舉者公乃出力經紀之娶曾氏系出南丰前福建漕使孜之從孫先公十年卒封贈至令人子男四人堯兪先令人十有七年卒去疾文林郎前監廣州市舶庫嘗與計偕去泰廸功郎前靜江府司戶防軍去非以公致仕恩當補通仕郎女三人長適通直郎新知隆興府武寧縣歐陽俁次適故奉議郎知撫州臨川縣劉徳禮季未嫁而卒孫男六人舜牧舜元舜愷舜申舜欽舜庸女八人長適故儒林郎新鄂州州學教授趙師共余未嫁諸孤防公柩以歸將以某年某月某日於某所去疾來謁予請狀公之行以乞銘於丞相益國周公則敬諾而書之如此時維嘉泰元年某月某日具位楊某謹狀

朝請大夫將作少監趙公行狀

曾祖承錫潁川郡王

祖克家崇信軍節度使安康郡王

考叔贙通議大夫

公諱像之字民則秦悼王之六世孫也今居髙安穉齒嗜學至忘寢饋痛掃綺鑽礪螢雪年未冠洞曉經訓貫綜太史公班固書屬文立成風踔川達小試郡博士館下每蹵寒士於下風而立其上與其仲氏儼同登紹興十八年之乙科年二十有一爲宗子第三人授修職郎撫州司戶防軍有異縣令尹苛暴以苛政免者部使者下二尺木書詭它官攝之皆移疾不行諸公合議差擇命公公不辭於是用仁滌苛以亷鏟污郅政惠化滂被四達民譽出諸公薦之陞從事郎郴州軍事判官溪猺出掠漢民靡寧部使者檄郡丞往尉安之懼不敢往公請代行丞感泣公單車深入蠻巢召其酋長諭以朝廷徳意卽日聴命三十一年逆亮防邊王師徵之朝廷下虎符發諸郡材官郴兵不滿三百不發則違詔發之則郡無備公爲太守艸奏請勿發免符下州民守譙門呼舞爲賀且謝守曰此趙判官艸奏力也它日有詔賚中外諸軍餐錢而無其數郡欲請而報士嘩於庭守愳不出公往叱之曰而輩人不過得數十百錢爾今欲何爲遂白守用郊賚故事畀之眾定公陰求其倡者白守先誅之而後自列於朝有詔下郡國繕甲郴小州也而其數視潭府官吏莫知所措公曰此易辦爾先是境內有官軍禽盜旣去而棄其甲者居民或蔵弆之公令求之以應焉再轉潭之攸縣令宜章縣兵李金倡蠻數千人起爲盜張甚聲震湖廣孝宗皇帝特命中書舍人劉公珙帥長沙委以平賊劉公入境公與縣令禦之境上劉公以公知名士也送客獨畱諏以平賊之防且問郴城堅瑕之狀公曰小而堅然難守曰何也公曰城中有三井爾受圍五日不待戰死已渇死矣曰爲之柰何公曰此賊非湖南材官所能了也非鄂渚羽林不可劉公遂用公言以聞朝廷遣一將谷靑者來賊卽伏誅劉公首薦以攺秩且請擢以不次之位後帥張公孝祥至得公牋記手之不釋以示幕下士曰吾當薦士無出趙令右者矣卽剡薦書且招公入府爲十日飲時侍講張公栻與侍講朱公熹相與講習皆與公遊文名詩聲焯乎朝野攺左宣教郎知鄂之蒲圻縣防諸道大侵流殍相望蒲圻邈在湖山之外地荒民貧公勞來安集振貸有方境內安業旱不爲災部使者及太守交章上其最詔與中外陞擢之職除知漢陽軍見上辭行時孝宗方鋭意恢復公進言曰鷙鳥之擊必匿其形舉大計而使敵人有備我之心非防也願陞下晦其彊以驕其心使不我備修政刑廣儲積礪兵甲選將帥觀釁而動待機而發使如雷霆不及掩耳又言召見多士許其進言此盛徳事也然人懷希合之心好立新奇之論聞之若可喜行之則無實願審於聴言而謹於出令上皆稱善鄂之一軍其舟師蒙衝視諸營屯獨雄且精毎嵗夏潦孔殷則艤於鄂之西浦霜降水落則艤於漢陽之劉洲眀年復如初嵗中在鄂者四閱月在漢陽者八閱月而守舟者不滿百人公之未至一夕火延其涯焚其四艘公至訪其利病有在亟言於朝請移一軍隨舟次捨事下軍帥帥未嘗以火事聞怒公發之竟格不之行沔之於鄂相望於大江之南北故事沔守未嘗逾境至鄂比十年間始有諂事諸部使者而越江者其始曰慶朔望其後曰受約束遂旦旦而往公至之初典謁以近比白公曰先是有不往者否曰無之公爲書與諸公曰守臣出境非令甲也因不復往諸公聞有以公爲傲者來索錢谷簿書搜出入以求公罪見民無橫斂官無罅漏吏俸兵食給無虛月而公之俸不自與者餘一嵗於是敬嘆諸公復表其治狀公因上章極言守臣渡江之孝宗大喜曰所未聞也有詔繼今敢有謁與受者抵罪惟均攺守全州丁通議公憂服除貧甚有房州別駕虛位公欣然詣曹受署房陵與公所居相距三千里公畱孥以侍母太碩人宋而匹馬之官守兼行府事勤卹逺民専務惠養境內告旱公精意雩禜不崇朝而雨民皆欣然曰此趙公雨也丁太碩人憂服除將造朝一日孝宗禦華拱殿見文武俊乂盈庭天顏有喜因問班綴中屬籍在列者若干人則曰無之於是愀然不怡卽詔侍從舉宗室文學政事可謂中外之用者各二人吏部尙書蕭公燧首以公應詔除知郢州公見孝宗論事剴切上喜曰觀卿議論非苟合者郢非所以處卿卿當畱侍朕卽日除軍器少監朝士相慶以爲得賢同年進士官於朝省者七人一日有陳郎中之防七人致奠其一人防政蕭公以祭文屬公爲之其文一日傳都下云在列未滿嵗白丞相匄補外丞相以聞上畱之不可乃除湖南常平使者辭行上首問曰何求去之力又曰湖南去朝廷逺甚一路部使者之寄非輕卿宜廣儲以備旱戢鹺茗之私鬻公對曰儲積一事臣敢不欽承天子休命地非近鹽惟產茗然戢之亦當以漸上喜曰卿言是也急則激之使亂矣朝士惜去置酒飲餞逾月公不得行人皆賦詩以詠歌其退勇守堅之節所部利病公至之日亟罷行之嵗適小儉公與連帥潘公時講求荒政發廩移粟民不流徙移江東常平使者未上攺西外知宗宗司有學有教授官有夫子廟而無祀事宗盟子弟無所觀禮春秋上丁附拜於郡庠公進諸生講學政之未周宻者首諗之曰學奉先聖而不祀可乎或曰禮器未具公計費召匠制冕並繪藻火斵籩豆治尊爵列磬管潔秬鬯卜牲牷明年服器旣成先期躬率諸生致齋直廬夜漏未盡十刻公夙興盛服將事陟降拜起沃盥奠瘞禮文於粲盛於一時云未防卽拜福建路提防刑獄公事建臺之始風采一新浦城縣獄有以平民爲大辟者其人誣伏其獄未上公平反之劾其令免所居官一路詟服又劾帥屬王次春於遏宻中呼營妓歌舞飲酒其人甚口人皆爲公危之公不顧也竟墮其語穽而去未防請爲祠官丞相京公鏜遺公書曰官有似祠官而祿差丰者帥司防議官是也公肯俯而就乎乃俾食江西添防議之祿以便其裏居之適焉少無宦情年未五十卽治別墅號曰南疇花木成列松竹造天皆手植也一觴一詠左琴右書飃然有違世之想不治生業老而益貧有問者公曰居閒食不足從事力難任吾故未能以此而易彼也嘉泰二年四月二十三日以疾終於正寢官至朝請大夫賜紫金魚袋享年七十有五配任氏太平州通判望之女也封宜人先一月卒年七十子四人公掄廸功郎贑州左司理防軍公括廸功郎吉州司戶防軍公哲將仕郎幼未名女四人長適從政郎向士充先公而亡次適儒林郎王椷次適進士某次未嫁孫男二人長彥法次未名孫女二人並幼公性淵靜不見澄撓遇物傾豁洞見表裏然剛而不襮介而不崖𨿽貴介公子而瞿然退然若寒畯焉故其爲詩平淡簡逺如淸泉白石蒼松翠竹初無鉤章棘句之苦心而有絕塵拔俗之逸韻其文尢長於論事上前敷奏坦明練逹灼然可行孝宗恨見之晚方登進而浩然去之使上有用不盡之嘆天下之賢士大夫惜之云諸孤得卜以是嵗十一月八日公於髙安縣來賢鄕云居山中主岡之原以宜人祔焉將辟公括移書且錄公之言行來請行狀公某之鄕舉明有司也狀之爲宜門人通議大夫寶文閣待制致仕吉水縣開國伯食邑七百戶楊萬里謹狀

誠齋集卷一百十九

欽定四庫全書

誠齋集卷一百二十

宋楊萬里撰

碑

宋故左丞相節度使雍國公贈太師諡忠肅虞公神道碑

自昔立國者不幸當彊虎狼之敵非得天下之大勢國未易立也大勢一得則萬億年之基可定於一日不然百戰萬舉何益於成敗之數是故吳以赤壁晉以淝水吾宋以牛渚皆以一日之大勢定基而立國者然赤壁淝水之役乘其方鋭之初君子以爲易牛渚之役振於屢敗之後君子以爲難客有問者曰事難而功反易何也曰我髙宗皇帝知人如堯善任使如漢髙祖而已其人受任使者爲誰曰丞相虞公公有勇力乎曰否公儒者也公非賁育公焉得力公有術數乎曰否公徳人也公非孫吳公焉得數然則曷濟登玆曰忠誠而已方諸將皆遁而我師大潰公身先冒死以激怯懦不以忠乎方敵人遺吾元帥書以行惎間公昌言其詐以安危疑不以誠乎夫大忠可以貫日月何人不感至誠可以動金石何人不懷感一而萬從懷一而萬順惟吾所向何敵不克何難不濟何功不成哉故曰公之成功忠誠而已客曰是矣然君子以謂堯之知人猶失之鯀漢祖之善任使猶失之綰與濞今我髙宗一舉而得公公一戰而定國故公之功難於周公瑾謝幼度而髙宗之聖賢於堯與漢祖逺矣嗚呼盛哉嗚呼盛哉公諱允文字彬父隆州人也系出周虞仲在六國曰卿在唐曰世南七世曰殷守仁壽郡卽隆州也因家焉曽祖昭白祖軒父祺皆贈太師周魏秦國公秦公仕至左中奉大夫徳陽縣宰潼川路轉運判官初秦公未有子禱於梓潼神是夕夢入一官府見一大官衮冕迎秦公執客主禮甚敬主人忽指其側一人介冑而立者曰此爲爾子秦國夫人娠公將生戶外有異光方六嵗暗誦六經十嵗賦詩有驚人語諸老知其逺器未冠屬文有能召初不欲以門子進秦公曰汝薄吾澤耶公乃拜命鎖防試凡四薦名至紹興二十四年第進士竟如志初仕監成都府茶司賣引所又監雅州名山縣茶場權四川都大提舉茶馬司幹辦公事四川總領所辟差幹辦行在分差戶部糧料院旣登第轉左奉議郎通判彭州未赴制置司檄權黎州攺知渠州召除祕書丞兼兵部員外郎兼實錄院檢討官兼國史院編修官除吏部員外郎兼權樞宻院檢討又兼校正又兼右司員外郎除起居舍人兼權中書又假工部尙書使北歸除中書舍人兼直學士院兼侍講爲江淮督視府防謀軍事攝兵部尙書川陜宣諭使孝宗卽位徙知防州未上召除敷文閣學士知太平州攺兵部尙書兼湖北京西宣諭使就陞制置使攺顯謨閣學士知平江府徙知潼川府未上再知平江府召拜端明殿學士同簽書樞宻院事攺參知政事兼同知樞宻院未幾以端明殿學士提舉江州太平興國宮召拜知樞宻院事又以知樞宻院事爲四川宣撫使召拜樞宻院事進尙書右僕射同中書門下平章事兼樞宻院使兼制國用使濟國公進左丞相兼樞宻事華國公終少保武安軍節度使西川宣撫使雍國公以少傅致仕薨贈少師又贈太傅謚忠肅今上慶元元年贈太師公在茶馬司使長賈思誠議增茗課公力諫不從謁告引去公在渠州地埆民窶而常賦之外又行加斂流江一邑尢甚公亟除之然後上聞嵗減緡錢六萬五千有奇逺民呼舞考試類省所得多知名士宰臣沈該薦公於髙宗召見公獻言謂君道有三曰畏天曰安民曰法祖宗時論韙之顯仁後始崩百官入臨皆吉服公獨變服有非之者公不攺俄詔百官易服公在西掖秦檜妻王贈希妙先生富民金鼐以奴事檜而累官至閣門宣贊舍人給使元君實以結宦官而超除樞宻副承防公皆封還詔書吏部侍郎汪應辰出知衢州公請畱之時諸軍帥皆以宦官充承受公奏罷之紹興季年和戎旣久敵情叵測而朝廷翫愒晏然無虞公因見上力陳敵必渝盟冦來之道有三曰川陜曰荊襄曰淮東彼必不出於此必以正兵出淮西奇兵出海道宜爲之備時上方在顯仁諒闇太息深以爲然未幾公使敵館公者與公賔射公一發破的君臣驚異公見敵中猝猝挽芻粟肄舟師歸見上再申前言請備之上繼使徐度使敵還言敵無變意三十一年五月敵使來賀天申聖節因索將相大臣割兩淮地上始悟公前言乃以劉錡爲淮東制置使京畿河北等路招討使軍於建康王權與錡侄汜副之九月敵以重兵出淮東劉錡禦之完顏亮自將大軍自壽春渡淮入冦眾號百萬王權禦之旣而二將望風遁還而權以爲退誘敵爲辭公料權必渡江南奔白執政執政未信十月丁巳諜報權果渡江中外大震上避殿減膳面諭宰臣議散百官浮海避敵宰臣陳康伯曰不可於是上始聞公料權必敗謂公知兵心倚重焉急召李顯忠爲淮西大將命知樞宻院葉義問督視江淮諸軍事以公爲參謀洪邁馮方俱入幕府庚申公辭行上曰卿詞臣不當遣以卿洞達軍事姑爲朕行公泣謝曰主憂臣辱臣願盡死力辛酉公出修門聞王權盡失淮西劉錡盡失淮東錡亦托疾過江戊辰公至京口見錡問兵敗狀錡抵讕曰兵凶器聖人不得已而用公曰敵席捲兩淮直窺江表今日用兵爲得已乎屬建康告急公與義問倍道而進十一月壬申劉汜又大敗於州金以兵向采石卽牛渚也甲戍公與義問至建康是夜有詔罷劉錡以成閔代召王權以李顯忠代於是義問檄公如池州顯忠領西師且犒師采石乙亥公行是日金人已次采石刑白黑馬祭天期以詰朝渡江丙子公未至采石十五里所已聞江北鼓聲震天公見官軍十十五五坐道旁蓋王權敗軍也公念權已去顯忠未來若坐待顯忠國事去矣呼而問之曰金人在江北汝軍何乃在此從者皆勸公還建康曰事勢至此皆他人壊之且督府直委公犒師耳非委督戰也彼自有將帥公柰何代他人任責以速辜公曰吾侍從臣使敵濟江則國危吾亦安避今日之事有進無退不敵則死之等死耳退而死不若進而死死吾節也防馬至采石趨濵望見江北敵兵連營三十餘里不見其後號七十萬馬倍之而王權潰兵只一萬八千人馬數百而已諸將已爲遁計公召其將時俊張振戴臯盛新王琪勞問之曰敵萬一過江汝軰走亦何之今前控大江地利在我孰若死中求生乎且朝廷養汝輩三十年乃不得一戰報國乎眾皆曰豈不欲戰誰主張者公覺其可以義動因謂曰汝輩止坐王權之謬至此今朝廷已別選將此軍矣眾愕立曰是誰也曰李顯忠眾皆曰得人矣公曰今顯忠未至而敵以來日過江我當身先進死與諸公戮力決一戰何如且天子出內帑金帛九百萬緍節度承宣觀察使告身今皆在此有功卽發帑賞之書告綬之若有遁者我亦歸報某用命某不用命眾皆曰如此則我輩效命有所付矣請爲舍人一戰公卽與時俊等謀整步騎爲陣分戈船爲四其一上下東西兩涯爲遊軍其一載精兵於中流以待戰其二伏內港以備不測號令甫畢公復上馬至水濵見北岸有一髙臺其上立大朱綉旗左右各二環立侍者中張以大黃蓋有一人被黃金鎧據胡牀坐其下者金主也忽敵眾大呼聲動天地敵親秉一小朱旗麾舟數百艘絕江而來一瞬間七十餘舟已達南岸其登岸者與官軍戰我師小卻公乘馬往來陣間顧見時俊撫其背曰汝膽略聞四方今作气否若立陣後則兒女子耳俊回顧曰舍人在此耶卽手揮雙長刀出陣奮擊士皆殊死戰無不一當百俘斬略盡其中流者船小而卒眾又自爭舟兵刃隔塞運棹不俊而我之艨艟往來如飛橫突亂刺敵舟被溺死者數萬頃者江水爲丹敵引余舟遁去公命彊兵勁弩追射之敵兵多傷至夜師還數屍四千有七百殺萬戶二人生得千戶五人女眞五百人是夕公具捷奏以聞椎牛釀酒大享將士公謂敵明日必復來乃與諸將再往水濵整備步騎戈船出海防船五之二以其半直北岸上流楊林河口以遏敵舟之所自出丁丑敵眾如墻而進我師射之應而倒死者萬計舟來未已海防逆擊敵舟大敗顧見我師扼其歸路卽縱火自焚我師舉火盡焚其餘二百艘金主遁去入揚州畱遣一騎遺書招王權其詞若與權有宿約者公觀其書權之將佐變色公慮生變卽頋諸將曰此反間也欲以攜我眾耳諸將拜曰賴公明當效死以報是日李顯忠至公諭之曰京口無備我今欲往公能分兵見助否顯忠曰惟命卽分學捧軍一萬六千人及戈船百艘會京口庚辰公至京口謁劉錡問疾錡執公手曰疾何必問朝廷養兵三十年我輩一技不施今日大功乃出一儒者我輩愧死矣時京口止有戰艦二十四艘防李顯忠戈船亦至公與楊存中成閔謀曰敵棄采石來此欲出我不意亦反出其不意庚寅大閱舟師大而艨艟小而海防皆外堊板城中運機輪但見舟行不見有人三周金山溯洄往來矯如白龍怒飛水上風濤掀天江水盡沸北岸諸酋憑壘縱觀駭愕皆以爲神亟遣人報敵敵至見之笑曰此紙船也欺我哉因列坐諸將一將前跪曰南軍有備未可輕進敵震怒拔劍數其罪命出斬之哀謝久之敵曰姑赦汝宜率諸將五日內必絕江違命先斬諸將退曰南岸必不可往往卽死主不可諫諫亦死盍先諸敵居龜山寺乙未諸將僞效南軍劫砦直至敵幄前閽曰何爲者曰欲奏事旣入則亂射幄中亮被箭呼曰汝南人乎吾人乎皆應曰吾人遂連射殪之十二月己亥公與楊存中皆具奏以聞公尋詣闕奏事甲辰公至上見公慰藉甚渥公謝曰此廟社之靈陛下之英防臣何力之有公因奏曰采石之役張振等以偏禆勝金人今止賞以三品臣願貤臣官以賞振等上曰曩日江上事勢此何等危事如此宣力功其可忘耶陞振等正任承宣觀察等使於是劉錡致仕王權劉汜削籍流嶺表上命公往經理兩淮公請以兵斷敵歸路徐發京口之師襲之爲進取計比至淮上諸軍先已過江盡復兩淮矣戊申車駕幸建康於是有宣諭川陜之命三十二年春公自襄漢而西開幕府於興元初與大將吳拱李道防於襄陽旣又與吳璘防於河池又與璘防於秦州前後博議經略中原之策令董庠守淮東郭振守淮西趙撙次信陽李道進新野吳拱與王彥合軍於商州吳璘姚仲以大軍出闗輔因長安之糧以取河南因河南之糧而防諸軍以取汴則兵力全而糧運省至如兩河可傳檄而定初以此策聞於髙宗又以聞於孝宗經理有緒闗河響應旌旗所指軍民歸附日以萬計且爭出芻粟牛酒以迎王師遂復涇原煕鞏等十六州而蜀士楊民望者媢公沮撓於中謂宜棄新復州郡而退守蜀之故封言者信之大臣史浩主之公屢爭不能得乃請入見而陳便宜詔許焉旣見孝宗問棄地得失何如公以笏畫地且陳形勢險要如是而固吾蜀如是而基進取上慨然曰史浩誤朕公旣忤時宰於是辭之任時隆興元年春也明年春襄陽有警召歸於是有宣諭湖北京西之命未幾進制置使公開幕府於襄陽與大將王宣趙撙等防議攻守之策以爲荊襄藩籬實在唐鄧然勝勢在唐州方城其次樊城其次光化軍而唐鄧無城難據守乃先城新野次城唐州又開泌河以通漕運藩籬旣固則襄漢久安此守防也王師進取之路出蔡以睨陳出襄郟以襲許出汝以逼洛出嵩虢以震河東出商以圖陜西此攻防也部分已定累奏以聞而宰相湯思退欲速和戎議棄唐鄧旣而二州之民敵皆孥戮上亦悔之召公詣闕未至而有姑蘇潼川之命旋又有召歸之命公累辭不獲參知政事王之望忌公請少須政成召用未晚上可之而召公益急旣至見上卽除簽書樞宻院事而之望未之知也命下之望失色初敵議和其約曰俘敵兩還叛亡則否至是並求所否公執不與未幾有參知同知之命適議母后戚畹恩澤公請視舊差增視今損半蜀軍請謀帥或薦王權公執不可敵使來聘故事大臣躬與除館公獨不行虎賁給其廝役公請易以材官使者驕惰公請斬之不果識者韙之湖冦李金頗熾潭帥劉琪請濟師公曰鄂將可用而與某州將不相下卽遣鄂將而以某州將繼之鄂將聞之力戰禽賊時久不置相有兩參預防蜀人李宏求中書除官同列欲與之公曰是富者子吾曹可不避謗同列不悅言於上曰虞某納李宏玉帶將除以某職禦史章服附其說以彈公請付廷尉匄罷政於是有太平興國宮之命獄成有司懷二奏以候伺上意上迎問曰帶自虞某家出否對曰否於是同列亦罷政李宏流新州章服貶秩絀中外詟服卽召公於是有知樞宻院之命未幾蜀帥吳璘卒於是有四川宣撫之命上輟所禦履及黃金甲冑賜焉公開幕府於利州時軍政蠧民力愈凋公曰敝之攸興興於大將之貪與私也於是首劾大將任天賜剝其下以爲苞苴又劾幕掾王槐孫以戰功官其親族又劾守令劉珙宋琛等十一人之病民瘝官者首薦員琦爲西帥吳珙爲東帥又薦可將材者三人又薦其次者五人進退偏禆二百餘人大將得人後進獲伸諸軍驩呼四蜀交賀於是開公正絕請謁繕營壘修械器明勸沮甄窳良拔智勇絀姦貪戢裒克禁子本杜私役訓技擊汰老癃刋虛籍核贗名一日罷浮食者一萬有七千餘人乃辟搜庭乃試射侯今之挽弓一石有五者昔之減於一石者也今之蹷弩五石有五者昔之三石者也至是軍政修矣請擇使者厚賈胡簡權奇卻罷駑設監牧廣騋牝至是馬政修矣又請捐公錢一百萬緡代民補輸自是一嵗軍需減錢谷九百萬有奇四路郡縣除逋負緡錢三百四十三萬有奇又禁兩稅之豫索者又禁醝酒之豫輸者又減常賦之虛額者適邛蜀等十四郡告饑則發帑廩除年租活流民數千萬口至是民力裕矣法行之初謗讟盈路或謂召變公不爲動旣而下無異論蜀民頓蘇軍政一新實自公始公引疾匄祠一再愈力上優詔召公降詔者一錫宸翰者二遣中使迎勞趣行者五公同召者入待命北門艸麻除樞宻使未幾有右輔辧章兼管樞使國用之命時乾道五年八月戊子左相陳公俊卿薦龔茂良宜在本朝有詔補外陳公見上慍見上震怒陳公退匄罷政上不畱行恩禮頓衰公泣入見上爲陳公推謝且言願全所以進退大臣之禮上怒未息百拜於前始授陳公觀文殿學士知福州汪應辰曰虞公所謂範堯夫佛地位中人也聞者一辭上自卽位再郊見上帝皆以雨望祀於齋居之宮六年卜郊及期又雨公憂形於色是夕公雨立沾衣焫薌吁天引咎責以丙辰開霽上登壇成禮公感上不世之遇深思所報每曰宰相無職事旁招俊乂列於庶位而已懷袖有一小方策目曰材館錄聞人一善必書一再諭蜀首薦汪應辰趙雄黃鈞梁介範仲芑章森前後居中及爲相首用胡銓張震洪適梁克家畱正鄭聞周執羔王希呂韓元吉林光朝林撫丘崈晁公武呂祖謙張珗楊甲王質辛棄疾湯邦彥王之奇尢袤王佐王公衮又用呂原明司馬康故事薦張栻入經筵又薦布衣李垕制科一時得人之盛廩廩有慶曆元祐之風先是浙民嵗輸身丁錢絹細民生子卽棄之稍長卽殺之公聞之惻然訪知江渚有荻場其利甚厚而爲勢家及浮屠所私公令有司籍其數以聞請以代輸民之身丁錢絹以緡計者至一十三萬七千有奇絹以疋計者一十六萬三千有奇免符下九州之民呼舞始知有父子生聚之樂防慶聖節宴羣臣及敵使酒半上起更衣使者宻諏儐曰孰爲虞丞相覘者以聞上命儐與之見公於幕次嘆曰眞漢相也上大喜召公見曰卿能重中國如此七年春建儲公言於上曰皇太子宜日聞正言日見正行以養成其徳必與正人處乃薦王十朋陳良翰爲詹事劉焞李彥頴爲侍講侍讀防慶節敵使烏淩阿天錫來賀見紫宸殿旣跪進其主遺上書因跪不起要我以故事所無之禮左右失色公請駕興上入內天錫色沮公遣閤門官傳宰相之令云使人好禮有詔放仗使介還館更相譙責乃因儐者懇祈詰朝朝見上壽遂極恭順朝論稱快公下其事於邊郡令檄敵中天錫歸果獲罪上遣使使北請陵寢地敵不可而荊襄羽書報云敵以三十萬騎奉遷陵寢以來中外洶洶於是荊襄大將韓彥直帥臣張棟請發兵禦冦公料敵決不敢動戒邊臣勿妄動已而寂然中外大服其後書贊稱公鎭物如嵩岱決事如蓍龜者以此一日有報國門外海舶數百艘將及岸者中外恍駭上召問公公對當是外夷賈舟風飄至此果髙麗賈胡也上志克復嘗手筆付公曰朕必欲用武臣爲樞宻曹勛如何公執奏不可上勉從之未幾復用張說爲簽書樞宻院廷臣極諫上怒甚公力捄觧皆授以郡上搜講官制欲正左右丞相之名於是有左丞相之命八年公引疾求去不許禦史蕭之敏彈公移帝城騎兵一軍於建康非是上曰丞相有大功勿移彈文之副公伸前請祈致其仕三請不許彊起視事之敏外補公上疏畱之不報朝論歸重尋力祈觧政納祿其詞危苦上察公意不可奪於是有少保節度使宣撫四川之命錫宴禁中上賦詩餞行有雲歸來尙想終霖雨未許鄕人衣錦看又詔奉常賜公家廟五室祭器其後大臣不復有此公開幕府於漢中建諸蜀軍口眾者防增其廩於是諸軍大悅又請闗外四州之民凡養馬者復其賦役於是馬數嵗滋又大將秦琪以邊頭六軍兵將散漫地勢回逺公請隨地易置左右前後中軍之部分以便緩急於是軍勢首尾相應商虢之間有冦璘者擁眾數萬嘗欵輸於我公不輕納敵中捕之或請增兵不爲增敵卒自退契丹之使曰六彪者潛請合力於我俟命於西利州上久不遣防其屬疾公請遣還無致後悔靑羌犯邊制司請發兵公止調緜州兵三百畱屯成都聲言擊羌而實不進羌自散上鋭意大舉宻詔趨迫公不奉詔復於上曰機不可爲但令機至勿失耳植根本圖富彊待時而動可也安敢趣師期爲亂階乎公注意將才偏禆行伍寸長必錄延見慰薦人人得其驩心幕府再招人士如韓曉王元李昌圖韓炳陳【闕】季習陳損之李舜臣後朝廷皆賴其用云公念屬任至重益務修軍政裕民力儲材用戴星乘馬冰滿髩髯人不堪其勞公不顧也競以此得疾而薨實淳煕元年六月癸酉也享年六十有五是日大風揚沙前兩夕大星霣於軍前太史奏將星墜云訃聞上大慟輟視朝於是有贈少師太傅之命公妻王氏成都甲族累封蜀國夫人三子公亮奉議郎直祕閣前四川制置司參議官公著朝散郎知開州公遜奉議郎余杭縣丞女樞娘適從事郎黎州軍事推官張熠孫八人易簡承議郎前棗陽軍使剛簡通直郎知成都府華陽縣方簡宣教郎知瀘州江安縣秌宣教郎知眉州靑神縣夷簡宣教郎知成都府郫縣丞普承奉郎曾泰未奏官公事秦公秦國夫人至孝宅夫人憂哀毀柴立旣塟伏哭墓前傴僕不能起阡中有枯桑是夕兩烏巢焉里人賦詩頌其孝感秦公嘗疾篤公驚懼書章黙禱於天云願移父之疾加臣之身減臣之年爲父之壽秦公卽瘳後一星終乃薨公在紹興興隆間以忠孝文武勲名徳望與魏國張公浚相頡頏孝宗嘗稱公曰今閫外能類魏公者獨有卿耳然二公以身殉國皆不免於讒口賴主上聖明其言不行魏公嘗遺公書曰自昔任事於外鮮獲安全優防不爲率有後福公嘗以聞且言於上曰一天下輿圖易一朝廷議論難公天資寛厚每以徳報怨故王之望公所薦馮方公所厚而每排公章服與公無怨而附他執政彈公及公爲相念之望以罪廢請授以資政殿學士方以水死而祿不及嗣請官其一子服久逺竄請貼職授郡或問公曰聖人謂何以報徳何如公曰聖人不言以徳報怨寛身之仁乎有以明哲保身規公者公曰仲山甫之明哲不曰柔亦不茹剛亦不吐乎公之經學絕人如此公性亷介𨿽君賜亦固辭初除簽書樞宻賜白金及縑疋兩各一千力辭得請乃已最後諭蜀辭行賜錢一萬緡至蜀以市國馬大將有獻附子發之金也有獻家釀珠也公笑曰是宜以劾之近名卻之而已公頎而長山立玉色望之如神仙中人其音如鐘傑魁俊偉慷慨磊落內無城府外無邊幅好士如好色視軍士如視其子待內外族親如待家人居家雍容無疾言厲色不訾飲食不詈臧獲謁鄕郡太守出入不由中門自秉政至蜀退食必觀書爲文立成不雕而工嘗注唐書五代史有詩文奏議若干捲諸孤以某年月日塟公於其所後二十八年不逺八千里遣一介行李來廬陵請銘萬里嘗待罪太史於職宜書銘曰

維古南國以江爲壁維宋中興以人爲城孰爲其人虞姓雍公玉立長身巖巖岱嵩維我髙宗殪彼北戎匪公則賢髙宗睿聰揠而將之萬英之中紹興辛巳彼敵暴至其來衝風其速如鬼我師旣潰彼鋒益鋭公奮孤忠轉敗爲功北敵射天岱嵩壓之敵駓飲江岱嵩跲之跲之則斃壓之則殪赫我天聲濯吾王靈風鶴弗鳴彼自震驚艸木弗兵彼自割烹在昔典午有導有安曷嘗帥師與敵周旋武哉雍公儒衣據鞍矢石紛前對之夷然弗色弗聲弗麾弗鞭笑談之間一靖烽煙乾坤再安神人重驩赤子晏眠今四十年公事髙宗盡節盡瘁萬事不理惟理一事公相孝宗端委廟堂旁招俊乂寘彼周行維宋中興兩社稷臣前張后虞皆蜀之人相望有偉與宋靡已作頌以紀太史萬里

宋故少師大觀左丞相魯國王公神道碑

孝宗皇帝齊聖天授勇智天挺有闔辟宇宙旋乾轉坤之姿蓋藝祖之神武仁宗之仁儉神宗之英明髙宗之武文集四聖之大成金聲而玉振之者也而稽古捨己比崇華勛聞善從諫兼徽湯禹聖而不居能而不矜漢五鳯唐貞觀風在下矣故其圖任相臣在初元時則有若魏國張公浚在中年時則有若雍國虞公允文皆駿發揚厲誓淸中原人咸謂君臣投分一何契也至其季年則不然乃選於眾而舉魯國王公公之爲人貎不襮其剛動不顯其方吶吶恂恂言徐色夷以春遲冬溫之气當風行雷厲之威人又謂君臣異趣又似揆也然公自疑丞以宅弼輔十有四年視前數公獨久厥職算效考成濟登隆平日不足而嵗有餘也朝廷淸明綱紀爰整眾正列布百度咸熙民物樂康邊鄙淸淳淳熙之治視慶曆元祐無所與遜臣主之賢又何偉也嗚呼孝宗之逺猷深防是可得而天窺海測也耶公諱淮字季海其先太原人五季避地至八世業儒曽祖本祖登防進士第終官承議郎知湘潭縣父師徳宣議郎皆贈太師魯魏楚國公母時氏封魏國太夫公自幼警敏寡笑與言表和里正力學工文紹興十五年第進士時年二十爲臺州臨海尉太守蕭振一見許以公輔器振帥蜀辟公入幕府造朝攺左宣教郎累遷校書郎髙宗皇帝命禦史中丞朱倬舉可禦史者以公應書除監察禦史遷右正言首論大臣養尊小臣持祿以括囊爲智以引去爲髙願陛下正心以正朝廷正朝廷以正百官正百官以正萬民時宰相湯思退無物望公條其罪數十於是免公論韙之至於宰士方師尹之狡險大將劉實之掊克吉州守臣魏行虛增鬻公田之估皆奏免所居官陳輝王傳之才皆薦爲郡如兩淮之互市如七閩之鬻鹽如諸道之預買折帛如淮漕之奪民酤皆言其獘多所施行丁楚公憂旣塟奉母廬墓哀動行路免喪除直敷文閣福建轉運副使時孝宗隆興二年也舊制之鬻鹽官自爲場其後戶計人算彊而售之淆以泥沙損其銖兩公復其舊小民大悅未幾召對言於上曰堯以知人安民爲難舜以明目達聰爲急願陛下以堯舜自期羣臣以堯舜其君自任又曰自治之防治內有三曰正心術曰寶慈儉曰去壅蔽治外有四曰固封守曰選將帥曰明賞罰曰儲才用上曰卿曩居言責論議誠確除祕書少監時光宗爲恭王上妙簡師友首命公兼王府直講國史院編修官執政錢端禮私謁於公正色拒之防王府生皇孫公請正其典禮端禮因是防公上知公不安乃命知江州攺建寕府仍直敷文閣至郡老少逆其境曰吾一佛復來矣公儉以裕財用寛以撫軍民民有骨肉之訟者曉以恩義有泣而去者獄無訟系裏無嘆聲就遷漕未幾得召禦史李處全沮之詔仍故官遣之北溪湍悍方舟以濟每桃花水生隨綴隨裂民病涉焉公伐石爲梁官費而民不與梁成而民不知民堂其南涯肖公像而祠之攺浙西提防刑獄見上陳閩中利病四事天語褒嘉且令一至東宮皇太子待以師儒特施拜禮旣至官下精意讞平寃者輳集有數十年不決之訟皆與直之於是有司不敢怠事獄吏不敢舞文囹圄屢空民知逺罪諸邑有前期借民租調者公下令必罰民用昭蘇治最上聞以太常少卿召近習曽覿一再來見公竟不見聞者欽嘆兼中書舍人吏部侍郎太子左庶子未幾西掖爲眞兼知學士院侍太子詹事防郊祀恩應任公捨其子任其弟時閤門官陳覺民超轉遙郡防禦使近習龍大淵贈太師仍畀開府儀同三司恩數參知政事姚憲罷政除資正殿學士戚裏張說爲樞宻罷政除太尉在京宮觀皆封還詔書公自掌帝制訓詞深厚有西漢風如蘇公軾贈太師詞尢爲海內傳誦除翰林學士知制誥知貢舉上嘗與公論及朋黨至是發防問士以崇名節惡朋黨士風丕變得士最盛上問公以文行之士公薦鄭伯熊李燾程叔達後皆擢用淳熙二年除端明殿學士簽樞宻院事公言於上曰曩者大臣知以和爲和而不知以和爲戰於是一新經武大整師律請令蜀中軍帥補置偏裨者必詣宻院以審其才諸將勿私置親軍以消其黨廬州勿撤戍兵以嚴其備中外諸軍勿互招亡卒致紀律之不嚴荊防士夫勿私役民兵致忠勇之不振薦蜀帥吳拱才可登用郭田張宣才堪爲帥辛棄疾平江西茶冦上功太濫公謂不核眞僞何以勸有功文州蕃部擾邊吳挺奏厙彥威失利之罪靖州夷人擾邊楊倓奏田琪失利之罪公謂二將戰沒若反罪之何以勸士三年八月除同知樞宻院事靖州蠻旣平率逢原殺及老幼文州羌旣定李昌祖誘殺降者公皆請懲其罪四年六月除參知政事先是參預龔茂良之政大抵慕魏相庶位承風多過於苛龔旣去時宰席久虛公與李公彥頴同秉大政贊上以治尙忠厚諸路奏讞多所平反政刑中和一時气象藹如也五年三月除知樞宻院事蜀帥胡元質奏黎州靑羌冦降公請詔守臣不得邀功吳挺奏艸羌冦亦降公請詔撫之以勸來者先是蜀帥範成大言興元軍帥郭鈞禦眾無術至是折知常乃言鈞治眾以整成大言吳挺頗失士心至是胡元質乃言挺治軍有紀上聞鈞挺一人而毀譽二三公曰挺固未可遽寵鈞亦未宜遽用此抑揚之理也五年十一月除樞宻事詔班綴恩禮並視宰臣上從容言武臣嶽祠之員宜省公曰有戰功者壯用其力老而棄之可乎宰相趙雄言北人歸附者俾以員外置之職宜令詣吏部上曰姑仍舊公贊曰聖意卽天意也雄又言宗室嶽祠八百員宜罷公曰堯睦九族在平章百姓之先疏骨肉之恩可乎郴冦陳珦頗張帥臣王佐請節制諸軍公言莫若使合展其效冦平公言佐之功卓然賞不宜薄上卽除左次對又言佐用流人馮湛有功請先釋其累囚趨上其功又言軍志曰賞不逾時請趣佐上諸軍功狀殿巖步軍帥嶽建壽初充職卽鞭其偏裨十人有死者士有怨言公言恩未加而威先之請宻賜訓教薦陳溱矯健無華王世雄奇龎有謀上皆將之楚州守臣翟畋專殺八盜池州守臣趙粹中專殺一驛騎皆罪非殊死公言其寃而正二人之罪廣西帥劉焞平妖賊李接上問焞功孰與辛棄疾王佐公曰弗如也乃畀焞集英殿修撰七年詔王某起居不名黎州冦平上曰皆卿協贊之力江湖廣冦卿力尢多至於賞罰惟允遂爲後法昔陳康伯𨿽有人望至於處事皆不及卿蜀帥言昨平蕃冦將臣成光延髙冕失律公請奪爵或流竄上曰不已輕乎盍從軍制公曰故事平內冦之功其賞半於平北敵之功罰亦宜然上欣然曰朕因卿言釋然有悟乃命減死公執政七載多在樞宻凡選授中外將臣及邊方守臣各稱其職有泛求恩幸從中出者皆執不行四方所陳軍務𨿽數千里外應之皆切中事機上眷益隆而公益夙夜兢兢朝野賢之望其爲相八年八月癸丑拜右丞相兼樞宻使封福國公先是自夏不雨至秋是日甘雨如注朝士相賀曰此傅霖也時戶部言諸郡旱者口算絹錢其緡八十餘萬上喜命相而雨盡除一年於是公請發廩以賑兩淮之饑擇官以檢民田之損糶官粟以平畿甸之谷價於是富民無蘊年貧者無道殣民皆欣然若更生焉先是丞相趙公雄蜀人也故蜀中名士多汲引在朝及趙罷相有爲飛語以撼蜀士者皆有去志公謂一宰臣去所用者皆去唐牛李黨禍之胎也豈聖世所宜有於是求去者畱久次者遷蜀士乃安朝論以爲盛徳事有王淑簡者蜀類試第一人也趙公薦之得召旣至而趙去公力薦其文行用爲博士近習王抃爲樞宻都丞防怙寵爲姦中外莫敢言者公極陳其罪語甚切謂自古人主受謗鮮不由由此上卽斥之公薦名儒蕭燧代之小人屏迹言者論冗官之敝請損任子公請自大臣始人服其公及郊祀任子減前郊之半上甚喜時有謂公省事多積除吏多滯者語聞上問久不除郡守何也公翼日啟擬三人上問孰可帥蜀公以畱正對命下諫大夫黃洽賀上曰蜀帥得人矣上喜以其語告公於是薦劉國瑞可風憲李昌國可判曹趙汝愚可閩帥張杓可畿漕上曰卿邇日選用得人決事惟允公曰臣薦一士則讒興決一事則毀至非聖主責臣以久不除吏臣何敢哉先是故相梁公克家久外公嘗從容上誦言其賢九年九月己巳拜公左丞相克家右丞相二公對持國柄同心輔政上虛已信任士夫翕然歸重天下顒然望治公首以進賢報上爲己任謂李椿之老成朱熹之練達可以寄民命上使椿帥長沙熹爲浙東常平使者謂鄭丙之剛正芮輝之文學可以侍經幄上使輝爲侍講丙爲天官余端禮之精宻曽建之風力可使充民曹謂葛邲之行誼熊克之文詞可使登法從又謂補館職之缺員以儲人材選治郡之髙第以爲郎官上嘗訪公以當世人物公言儒學政事之臣如京鏜謝深甫鄭僑何澹袁說友呂祖謙尢袤謝諤閻蒼舒羅防範仲藝洪邁沈揆陸防倪思莫叔光宇文介謝師稷王正已趙思趙汝誼何萬鄧驛陸九淵劉頴趙鞏詹元宗吳燠陳仲諤詹騤周頡黃黼蔡戡林枅李璧鄭鍔趙彥中丰誼詹儀之方有開皆一時之選也上皆用之又薦李處全及錢端禮之孫象祖爲郡守上曰王某長者一日上謂公曰今中外得人前所未有復見古風矣故淳煕人物之盛至今以爲美談然公守法度愛名器重人命欽刑罰惜人材全始終卹民隠宣徳意審幾事持逺謀夙夜切磋無防不盡故鄭丙議戍期至而不之官者必嚴其禁令公請遵行之法林宗臣議私請托以求薦舉者必白髮其書公謂長告訐之風鄧槹祈攺丹書而宰掾謂其罪不可掩或欲屈法以從所祈公曰如是則有司可廢矣進士有求以免舉之恩爲升等之恩或謂求者止八人何必靳公曰八人得之則百人援之矣宦官張法爲請以已之官貤其子公言其子以爲遙郡法不應遷龔頥以執政之客補官求詣銓曹公言聖世無近北門不可啟公之守法度愛名器如此丹陽民有擅決湖水以漑田者張杓請重其罪公言民嘗請而官不報罪不在民又有饑而彊借民谷者執政請痛懲之公言令甲饑民劫食罪不至死左帑胥吏受賕抵罪者三十人公言刑者頗眾恐傷好生之徳於是流一人刑三人防帥林栗奏部民譚汝翼豪橫可殺公言夷人殺汝翼下人一百七十餘人汝翼止殺夷人十七人謂宜減死於是止從編置吳宗旦劉國瑞請爲盜者必殺公言若爾則盜必曰殺人者亦死等死耳何憚而不殺人乎公之重人命欽刑罰如此故相陳公俊卿請老公言其材可惜未宜遽從趙公雄請祠公言人材實難亦未宜聴右相梁公克家告病求去公言時方盛寒請畱之以經筵在京祠官之職使春暄而後行部使者曽逢請祠以養親公言逢之孝養宜加以貼職美名之寵士砥礪於風俗周拯有才而人多議其輕公言弛之士緩急能出死力上遂用爲郡守辛棄疾有功而人多言其難駕禦公言此等緩急有用上卽畀祠官公之惜人才全始終如此版曹王佐言諸路旱暵除租至五十四萬石上疑其過於多公言其非過趙子蒙言救荒多濫公言百姓其謂朝廷輕失人命而重發倉廩𨿽知其濫可不從厚沈宗禹請行推排貧富升降之法公言開更相糾舉其害甚大退謂同列曰吾輩見民疾苦當如疾病之在身王佐請諸郡上供一嵗再校後期者罰公言頃嵗嘗以校殿最州郡爭先鞭笞苛峻有至死者今若一嵗至再其害不細謂宜止於每嵗之杪擇一二逋負之尢者罰之庶幾吏不急徵民免苛政上大喜曰甚善公之卹民隠宣徳意如此上嘗論唐太宗之功業因嘆大功之未就公以先徳後功爲規上嘗遣楊邦彥使北而北人不禮吾使因嘆宿憤之未攄公以上防自治爲獻虜使魏正吉朝賀不肅公責之以朝儀卒致其恭順而成禮上欲廢樞宻院之非古官公言軍務至重不宜弛備以示敵公之審幾事持逺謀如此公所建明上皆施行此其尢著者十一年冬邊吏言北主歸朔庭公言於上曰敵之情僞未可知也或中原豪傑起而圖之爲我驅除亦未可知也所宜先者擇將帥嚴守備明斥候峙糗糧耳邊吏又言敵境檄稱其主巡行故國南朝來嵗賀正旦生辰使暫輟一年上曰彼止吾使若彼使至則如之何盍亦遣使郊勞乎公曰彼旣止吾使亦必暫止彼使未幾邊吏再言敵境有檄果亦云然上再三嘉公曰卿言於前乃驗於今眞廟謨矣時髙宗皇帝聖壽新嵗八十公言禮之大者儀必極其崇慶之隆者澤必侈其溥上命公緜蕞其典十三年正月朔上躬率百官朝徳壽宮奉玉巵上鴻號禮成發徳音行慶澤羣公百執進律增秩於是恩達於薦紳矣太學弟子員徑詣太常於是恩達於韋布矣虎賁材官飫賜餐錢於是恩達於尺籍伍符矣敬老尊賢薄刑責已於是恩達於幽人山農海隅蒼生矣公亦當進兩秩增封邑公懇辭焉退而喜曰吾求去八九矣而上不聴今可以從此逝矣三月祈上丞相印綬歸田裏章四上不許九月再請爲祠官又不許進封魯國公來年六月又累章申前請又不許是秋髙宗升遐一時典禮皆公所定北主遣使來賀生辰或謂上在哀疚旣不受禮宜辭其來公獨言繼好已久驟辭其使未可也謂宜除館延之徐議禮遣從之上欲遂服令皇太子參決機務乃於祥曦殿西序設幄次命曰議事堂每有大政宰執詣堂稟議翼日隨皇太子詣內殿進呈時公當軸寢久盡瘁夙夜重以魏國年髙有去思而國防方殷欲去不可黽勉躊躇非其志也來年春髙宗祔廟公乃上章匄祠見上面控其詞危苦上惻然曰丞相無苦敬當勉從除觀文殿大學士仍前特進魯國公判衢州從公便鄕鄰侍板輿之志也詔許辭行撫勞再三退辭東宮慰蔚周悉宰執百官設祖帳都門外觀者嘆息侍親歸裏稚耋驩迎親故歆艷以爲古人戱采晝繡公獨兼之公卽日上章力辭典州請爲祠官上恩閔勞攺提舉臨安府洞霄宮未幾孝宗倦勤光宗嗣位公以舊學首奉明詔詢初政公答詔言極切至大槪謂盡孝進徳奉天敬民用人立政罔不在初上欲拜公使相而公宅魏國憂有詔服除日降制公念母子相爲命者六十四年至此痛極不如無生誓以素食終防旣卒哭得脾疾親舊勸公曰此素食所致也喪有疾禦酒肉禮也盍彊食從禮言未畢公一慟幾絕勸者乃止未幾小愈聞王人及門傳宣慰問且襚魏國以白金及帛疋兩各七百公起拜命自艸奏稱謝一日忽語家人子曰易卦六十有四吾年亦然卽命子弟執筆自占表章祈致其仕翼日夜漏下十刻薨於正寢實淳熙十六年某月某日也先是一月有大星霣於裏門遺表上聞兩宮震悼輟朝二日贈少師禭以白金及帛疋兩各千令奏親屬一人添差本路幹官以治襄事官其子孫七人防典從厚終始哀榮明年十二月甲申塟於之北郭外隆壽之原公娶何氏左奉議郎知溫州瑞安縣紳之女累封冀國夫人子八人模通直郎監西京中嶽廟樞朝散郎主管佑神觀機通直郎監西京中嶽廟朴迪功郎棟奉議郎主管佑神觀檝修職郎監西京中嶽廟橚宣教郎監西京中嶽廟栻寄理將仕郎模機朴皆先公卒一女適校書郎姚頴孫男女十四人公風骨淸臞肅然簡逺家人未嘗見其喜慍沖淡寡欲自奉甚薄食不重肉一衣十年每一飲食魏國未食不敢先嘗閨門肅然寂無歌舞在公退食端居齋房觀書或至夜分合族千指與同飽溫訓迪子侄不異已子士夫客死必賙其歸好賢惜才人有片善終身不忘然不立黨與不市私恩每有薦進不告其人其不知者或以爲怨終不自明公相孝宗論事安舒不迫不激論人先純正論政本寛厚是時士大夫多言閩人不可用者公嘗薦一二上曰非閩人乎公曰立賢無方湯之執中也必曰閩有章子厚呂惠卿也不有曽公亮蘇頌蔡襄乎必曰江浙多名臣也不有丁謂王欽若乎上稱善自此閩士多收用云博士章頴論事狂直上議絀之公曰陛下樂聞直言故士夫以言相髙恥不相若此風可賀也若絀之乃致其名也絀之愈甚其名愈重名旣歸於下謗必歸於上上悅頴復畱有司言天長縣水毀七十餘家上曰此常事何必聞公曰昔人謂人主不可一日不聞水旱盜賊禮曰四方有敗必先知之可謂人之父母矣上敬納焉君子謂此三言者眞古大臣之言也其開廣賢路長養諫者固結民心益增主徳其功逺矣故上每稱公曰不黨無私又曰剛直不欺夫外人見其粹溫而上獨見其剛直揚已要譽者能之乎隆興以來稱名相云有文集若干捲制艸若干捲奏議若干捲旣塟十四年栻走二千里以其兄樞之書來廬陵謁萬里曰先生非先公之故人乎墓隧之碑未立而不爲尙以誰諉萬里則按其諸子所作家傳及起居郎熊公堯所作行狀摭其系天下國家之大者書之銘曰

皇矣孝宗聖與天通英武剛明而相魯公孝宗赫然魯公凝然赫然如山凝然如淵規鑿矩枘落落弗契云胡相逢同底於治聞諸晏嬰有同有和同罔可否和罔惟阿未聞衢室以兪廢咈面惟予從違弗汝弼維皇之剛用公濟而維皇之英用公粹而皇武用公保大定功皇明用公海涵地容皇徳增增皇功鍠鍠皇治其有類其成昔周之宣艾夜勤止曁厥末造鶴誨駒刺唐之文皇唐之成康其漸二五曽謂無荒隆興之元闔開乾坤震是狁魂於彊於安淳熙之季薄海丕乂金甌罔缺龜玉罔毀何施臻玆維皇不疑維公不欺維卒不欹謂公平此勇功智名後有思者訾不來下

誠齋集卷一百二十

欽定四庫全書

誠齋集卷一百二十一

宋楊萬里撰

碑

宋故龍圖閣學士張公神道碑

淳煕聖人在位二十有八載聖神文武道盛徳備奄有五三漢唐以還皆自鄶而下然天下知其聖矣至其所以聖則蕩無能名若稽盛大之極其惟從諫之聖乎嗚呼足矣堯舜之聖蔑以加矣於是忠鯁雲集用卽丕功時則有若諫臣張公者山之岱嵩星之五行歟公諱大經字彥文世家建昌之南城曽祖諱新祖諱本父諱富俱隠徳不仕父贈至光祿大夫母朱氏封宜人贈宜春郡夫人皆以公也光祿倜儻尙義而深不願人知君子知其有後公自總角從師刻志勵行不妄交遊肄業精勤休澣不輟人罕識其面年十九罹光祿憂執喪如禮敬奉慈母益力學問再舉禮部第紹興十五年進士閱仕自尉南陵丞貴溪晉江宰言之龍泉簽事定江軍判官事守眞定提舉湖南常平提防湖北江東刑獄入爲監察禦史大理少卿殿中侍禦史右諫議大夫侍講禮部尙書侍讀出守建寕提舉玉隆宮鴻慶宮太平興國宮積官至正議大夫贈銀靑光祿大夫爵淸河郡侯食邑一千九百戶享年八十有五公在江東半嵗召入覲公見上歷陳民瘼時務气和詞直翼日除監察禦史先是上欲重風憲之選命條上部使者十人禦筆獨可公姓名召見上曰朕於十中得卿一人以卿風力峻整命下中外聳嘆公自惟暮齒擢自逺外益思補報首論士風四獘曰掊克媮惰誕謾浮虛時初秋閔雨詔兩浙江東慮囚言諸路獄多淹滯有未決者一百有六十欲令刑部書之於籍嚴立其期趨令具獄庶囹圄一空感召和气以消旱暵一再言之上嘉其言增秩二等大理正丞比年居外公以爲言有防作捨寺廷由是寺官無居外者朝列肅然淳煕八年爲殿試考官對策切直者置前列其在殿中首言今日之不治由大臣不任責又言勅局儲才之地宜選任而已試者仍不除兼官又以治民之本在監司請令侍從給捨舉郡守之通敏可監司者一二人職事補外亦必觀其才力勝任然後俾之諸路救荒監司守令之賞宜戒僞濫時二麥旣登流徙稍復而飛蝗頗多公言於上曰願陛下深思天人相與之理彌加警懼飭大臣講求人事之未至者更張而力舉之政刑之間益致其謹俾內而百官有司輸忠讜崇寛大各修其職以濟事功外而監司守臣察貪吏平寃獄去苛斂以寛民力而息愁嘆公嘗因見上談間奏云陛下面命講讀官欲覽徳宗之失令各言缺失謙沖如此何憂不治上曰徳宗不學不知道公奏云信如聖訓徳宗拒諫飾非奉天所聽陸贄之言皆出彊勉陛下從諫如流實祖宗之福其在臺端首進正人心之說以爲士風未厚吏治未肅民力未蘇和气未應臣嘗求其故毋乃人心之未正乎昔仁宗嘗患搢紳躁競文彥博以爲恬退者擢則趨求者恥乃薦張懷韓維輩眞宗嘗問治道何先李沆對以不用浮薄此最爲先因言梅詢曽致堯等不可用今能如此則浮薄之風何患不革陳絳贓敗仁宗諭輔臣以訓飭親民之官轉運張士遜辭王旦旦以利爲戒今能如此則貪刻之風何患不革臣願陛下用人之際益思所以察邪正崇忠厚表亷白明義利彰好惡俾中外知趨附浮薄者之必抑貪污掊克者之必去則莫不洗濯其心靡然一歸於正上再三稱善至言朝士謁告以免朝參浙西收租而加公量諸軍市易諸郡遏糴奉使不可以不素擇監司不可以限資格事皆施行而監司一說上尢注意妙選寺丞四人同時臨遣中外咸以爲榮其在諫省首以警懼爲戒謂人主之患莫大乎安於小成足以近效而無始終不息之志故愛君憂國之臣每以逺大之效古人之事業勉其君以必爲魏徴願爲良臣蓋以臯防自任而致太宗於堯舜也陛下宵旰圖治二十年於玆而其效猶未能逺過於太宗比年以來旱蝗繼作星緯失常𨿽宸心焦勞聖徳感召而獲一稔之應退舍之祥然天人相與之際蓋有甚可畏者欲望陛下謹終如始天心旣格而警懼之誠益專沴气𨿽銷而修省之意愈篤不爲近功毋急小利必欲措世泰和而後已上深嘉納宦官源以姦敗公言欲革此習當裁之於未然公見民力愈困請通漕臣之計以補州牧之有無拘戶絕之租以廣常平之儲又請嚴贓罪攺正之法以懲貪黷之吏收外路辟闕歸吏部以杜私謁而通孤寒公常從容奉燕閒上曰比來中外亦無事公退而上疏曰臣聞治不忘亂此人主之逺圖也漢文帝時可謂安矣而賈誼以爲方今之勢猶抱火厝積薪之下而寢其上本朝仁宗時可謂治矣而蘇洵以爲天下之勢如坐敝船之中駸駸乎將入於深淵蓋二臣之心憂治世而危明主不得不然也今者法度修明紀綱振肅上下和輯邊陲晏淸謂非治安可乎然邊境𨿽安而輿圖未復災沴𨿽消而丰嵗未可必至如寛賦裕民選將練兵急人才厚風俗未能副聖之所欲者尙多也臣願陛下愈加兢業日新又新毋以古人之治爲難能而勉其所未至毋以今日之效爲己足而堅其所欲爲上忻然開納秋旱下詔求言公上疏陳四獘曰臣聞心和則气和气和則形和形和則聲和聲和則天地之和應今者旱暵之繇蓋民心不和有以致之民力困竭而愁嘆者多軍士貧乏而怨嗟者眾當今之獘無大於此者夫民力之竭由於賦斂之無藝賦斂無藝本於財計之趣迫州縣之間繒帛不受其物而多折其估米粟過收其贏而何止倍輸峻酤之禁苛闗市之徵至如預借田租誅責積負羅織以罪而罰入其財無名之需數外之斂有不可殫舉者督迫之勢自上而下民之愁嘆理所必然蘇民力而息愁嘆其必自版曹始版曹寛則州縣寛州縣寛則民力蘇矣國家竭天下之財以養兵而軍伍乃有貧乏之嘆何哉蓋生齒滋眾而廩給不贍故負薪鬻履亦皆爲之爲主帥者又多務剝下以濟其私臣聞之道路皆謂中外兵帥多出貴幸之門主之者惟譽其美恃之者略無所憚平時賂遺之費非天雨鬼輸軍士安得不貪怨讟安得不作初傳陛下欲親大閱士卒忻然俄而報罷殿帥閱習勞賚薄少遂有大半不聲喏者試藝滅裂軍容不整至有失馬踐死者紀律隳壊一至於此蓋由主帥營利自丰素召眾怨是以一旦臨事遂見乖謬池州統帥虐用眾力不勝其苦燕饋總領費用不貲軍情揺動怨語流播而黜罰皆未加焉臣願陛下精擇將帥使之愛養士卒窒其幸進之路察其借譽之私赫然如齊威王烹阿之舉則軍情悅而緩急可用矣然今日之復有大者臣聞漢王吉曰朝廷不備何以言治左右不正何以化逺往者一二近習固嘗招權納賂以致人言陛下特發英防斥而去之𨿽舜之去四凶不是過也今道塗之人猶竊有議但見干進者或得其所欲由徑者或遂其所求而竊意其有爲之地者皆謂此輩在陛下之前未必敢直指某人之賢與否也明言某人之求與此除也意者浸潤之言或得以乘其隙彌縫之譽或得以逞其私不然此輩居第名園越法逾制外荘列肆在在有之非賂遺之廣何以濟其私耶臣願陛下疎斥姦回憸腐之人更選老成醇重之舊以備給使痛懲僣侈抑絕幸門毋俾妄議上累聖徳然今日之獘又有大者臣聞韓愈嘗因旱抗論曰君陽也臣陰也獨陽爲旱獨陰爲潦聖明在上而羣臣不能盡心於國有君無臣是以久旱觀愈此言其防深矣今陛下厲精於上而大臣不任責於下今日進呈明日取防殆不過常程差除瑣瑣細故而已欲革一獘先恐召怨欲立一事惟恐累身事有可行而不行曰此上意也有當用而不用曰此上所不樂也委其責於人而掠其功於已每事依違無所可否如此而望其燮理陰陽感召和气難矣臣願陛下深鑑韓愈之言垂意人主之職責成宰輔一提其綱則天下之事必有能辦之者而陛下又何勞焉閱旬日公見上而言曰陛下近以閔雨引咎責躬求言補闕擇眾言有可行者行之上曰已令大臣錄其可行者如捐南庫錢與戶部池州郝政與降充統制官殿帥尋亦補外蓋用公言也其在春官𨿽無言責而論思獻納尢多如開數路而求賢以補郎曹教兩淮之民兵以備緩急監司毋多騶從以費州郡諸路時行推排以惠貧民減宗子取應舉以廣族睦之恩增四川銓試律義以嚴門子之選求人才者大臣之職舉將才者二府之責馭軍宜嚴侈俗宜禁劇郡擇守以備監司之選治行列薦必推實迹之求中武舉者勿換文資宰巖邑者必因薦舉每進見縷縷爲上陳之其在講筵因講易之家人損二卦深陳一家之道損上益下之義嘗侍燕閒賜坐從容上問日飲幾何所餌何藥官逰所歷何地嘗當春時上問玉堂花木云卿於此亦少進杯杓及歸院卽宣賜流香果實恩意周洽如此公屢求退爲祠官上曰卿公防必能爲朕牧養小民乃以徽猷閣學士知建寕公自除大宗伯至是衣帯鞍馬再膺蕃錫都門祖饑從臣分韻賦詩朝士以詩贈行觀者嘆息如二疏焉其在建寧未幾移鎭紹興公力祈免不拜新命章數上乃被提舉玉隆宮之除以歸公還家省松楸防親友奨後進藏書萬卷周覽無倦鄕閭有枉抑不伸孤弱無告或貧不能舉婚喪或不能詣吏部試禮部者公皆全而濟之至親近族或月有所給焉繼領南京鴻慶宮十六年今上登位以覃霈轉通議大夫又特頒詔奨進龍圖閣學士下詔求言公乃上疏言先正司馬光嘗論人君之大徳有三曰仁曰明曰武致治之道有三曰官人曰信賞曰必罰又言當法壽皇之孝與勤儉遵行壽皇之畏天愛民任人納諫又言毋恃和好之安而忘備禦之謀紹興攺元領大平興國宮告老以通奉大夫致其仕公壽登八十闔室驩躍於立春講慶命章彩服重行拜舞捧觴稱壽鼔吹並作內外姻舊載酒設禮撰爲詩歌以贊美之尋開賔筵逾月乃罷閭裏歆艷以爲盛事五月八日皇上受禪覃霈於是有正議之命閏十月降詔撫問賜銀匳藥茗王人踵門恩光赫奕前此未覩也公姿稟特異年寖髙體益彊一日疾作粥食爲廢湯劑靡效乃語諸子曰吾目可瞑吾愛君憂國之心不可冺無一語及家事薨於正寢實慶元四年七月二十九日也訃聞天子憫之於是有銀靑之贈公娶蔡氏累封至淑人兩遇慶壽恩以子加封咸寧郡夫人夫人與公同生於甲午先公八年卒子六人元謙早世元晉奉議郎主管臺州崇道觀元益從政郎監潭州南嶽廟元豫儒林郎監潭州南嶽廟元渙承事郎監筠州新昌縣酒稅元復國子監發觧元豫元復皆先卒女二人長已笄而亡次適承節郎趙師復孫十二人國器承事郎知吉州太和縣丞國華修職郎新興國軍司戶參軍國均承務郎新監紹興府支監倉國成承奉郎新監溫州支監倉國光國棟國樞國祥國蓍國基國俊國紀孫女六人長適從政郎南康縣丞呂伯固次適陳光向大榮黃策皆舉進士余未行曽孫男三人女四人皆幼諸孤將以某年月日塟於可封鄕梁家湖之原從蘄春夫人之兆也公忠孝天得方重質實自奉淸儉待人謙和言不妄發宇量恢恢莫測其際而開心見誠學問醇正識趣超詣處事精審慮患深長每先事而言或者以爲過計已而信然宜春太夫人享年九十有八時公年六十象服委蛇金紫怡愉七迎板輿就養公館士大夫榮之元晉等承顏養志皆就祠祿元渙𨿽任筦間求檄歸侍乃屬疾捐館三子皆在左右云先是元晉以書赴告於予曰先公辱下執事與防久故甚厚非執事誰宜銘予不得辭公爲守令有惠化爲部使者有風稜待制劉公國瑞狀公行實備矣玆不重出獨表其在言職銘曰諫罔惟行後罔聖名諫往惟咈臣罔孝宗惟天爲崇從諫一者聖名獨隆溫溫張公不婞厥衷不媕厥躬惟朴故忠朝陽在東鳴鳯梧桐匪鳯則鳴惟天爲聰文皇防珪臣主惟防一舜一防不在淳熙

故工部尙書章煥閣直學士朝議大夫贈通議大夫謝公神道碑

淳熙聖人睿文自天典學日新遵道隆儒先路五三於是儒學之士云滃川匯人舒向家毛鄭也而其耋艾典刑之尢者在二淛則霅川程公泰之在西蜀則眉山李公仲仁在江西則淸江謝公昌國也然程李二公或以經學鳴或以史學鳴或以文詞鳴曰經而經曰史而史曰文而文者其惟謝公乎公諱諤昌國其字也家臨江之新諭其先叔方唐武徳初都督洪州因家於髙安至元和【闕】年徙居新淦十世而懋與弟岐子舉防世充同登元丰八年進士第時稱臨江四謝舉廉字民師有藍溪集東坡蘇公與之論文有書尢稱其世上無眞是之詩蓋公四世伯祖也曽祖臻祖誠父革皆不仕始徙居新諭自號淸風老人累贈太中大夫母胡氏累贈淑人公幼敏而願不妄語書日記千言旣冠文名載振屢薦名最後首送紹興二十七年第進士授迪功郎峽州夷陵縣主簿未赴江西常平使者王傳檄公攝撫州樂安縣尉公條治盜方略上部使者其要在開其徒自告三十一年至夷陵適北陲有釁羽檄旁午邑缺員令州請於使以公兼邑事軍無乏興民亦不擾循左修職郎陞左從政郎授吉州錄事參軍病死者舊瘞以鞂往往暴骨公白郡取官船棄材以棺斂之民有陳其姓者僮胠其篋以遁有隠盜者陳訴之官辭過其實反爲隱盜者誣訴連帥龔公茂良思欲沒入陳之產公爲書以白帥陳氏竟免而帥亦以是知公以薦者攺左宣教郎知袁州分宜縣表孝弟崇學校政尙忠厚縣名難理積負於郡者數十萬一嵗常賦之外又鑿空索緍錢二萬餘公嘆曰桑羊復生亦不能矣乃疏其獘於諸郡使力求捐損得損亡幾以母憂去後令許公繼請於朝竟蠲積負十三萬緡至公在言路又以分宜及秀之華亭月椿同奏詔兩路漕臣躬至二邑防訪故袁之四邑例蠲正額民錢僅二萬而華亭又數倍焉分宜之民始有生意服除請爲祠官以便養親授主管臺州崇道觀尋丁父憂服除授幹辦行在諸司糧料院除國子監主簿太學博士監察禦史先是州縣役法久蠧公里居時嘗教其裏之人自占戶之甲乙產之髙下髙役者自請承之編爲一書命曰義役至是以聞於上下之諸路民多便之又論民之繇役有曰保長者有十二患又論湖州安吉夏租繭絲之徵旣輸細絲又輸細綾又輸細絹請蠲其一從之除殿中侍禦史論大夫八習曰不卹曰狥私曰貪恣曰刻薄曰侈汰曰輕率曰詐僞曰隱蔽凡此八習爲民八患宜法惕之官刑以警之除侍禦史首論已然之惡爲易見未然之姦爲難知謂之姦者冥於心晦於迹未易研究上嘉納之淳熙十四年淮浙大旱七月詔求直言乃陳缺政如系獄之淹如徵商之苛如酤之羨如經總月椿之算緡如越州廣徳軍之和買又條振貸七策其要在勸分從之除右諫議大夫兼侍講尙書因言於上曰先儒論學先致知經者致知之源帝王之學先稽古書者治道之本故觀經者當以書爲本觀書者當證以後世之得失上曰人君不知學則必至於自怠如唐太宗非無功也而不知學卿謂讀書取證於後世者甚善上又言及學問公對曰天下之事立本救而已臣嘗聞陛下論及允執厥中蓋中者本也中則不倚自然無獘上曰聖人所以貴中者無過與不及也嘗夜召見論及南北事上曰當乘機防公曰機防𨿽不可失而舉事亦不可輕上曰甚善公每遞宿必召見賜坐賜茶從容問曰聞卿與邵雍從防雍學問甚好公具陳本末上曰雍論性可取朕於性說獨取孔子性相近與上智下愚之說其言簡而易明自孔孟而下論性者愈煩皆失性之本公對曰陛下論性眞得其要上又問雍曽見伊川否公對曰程頥時雍尙幼雍父忠者得頥之傳上問曰觀雍議論多出於易有易觧否公對曰有其觧明白雍初封衝晦處士加封頥正先生皆自公發之今上登極公獻十銘其詞曰業成而難其敗或易兢兢保之常恐失墜道甚簡易在尊所聞帝王之學匪藝匪文畏天之威主徳爲最水旱風雷天之仁愛存心公正治之所起毫釐之私患及千里妄賞不勸妄罰不畏賞罰大權以妄爲忌貪吏虐民戒石莫聴奨亷以檄捷於號令民之疾苦幽逺難知日訪日問猶恐或遺財在天下理之以義未聞刻斂其罪在吏亂之所生非止夷狄姦回諛說尢害於國自治十全可以理外重乃輕馭輕動爲戒又防二事其一則謂治天下必有家法以爲一定長久之道其二則謂舉人望之賢以聳動中外則巍巍之功易以有成時稱十銘如李衞公丹扆箴云因經筵勸講又陳二節三近累百千言大槪謂所當節者二曰宴飲曰妄費所當近者三曰執政大臣曰舊學名儒曰經筵列職未幾補闕薛公叔佀拾遺許公及之有詔各與卿監以示褒擢公獻疏曰以補遺遷卿監官固陞矣意則非也況此二職壽皇復建之所以導諫用意至逺若驟廢之非新政所宜公嘗言有直諫有寓諫直諫者言之難受之尢難寓諫者言之易受之亦易嘗進講至書無逸嗣王其監於玆言於上曰監之一字帝王治功根本由三代以監戒之詞爲常所以治多而亂少堯舜之慈儉禹之菲飲食卑宮室湯之不邇聲色不殖貨利皆周公所言四君無逸之類也太康敗於甘酒桀敗於酒池厲王敗於荒酒幽王敗於沈湎淫佚皆周公所言商受酒徳之類也成王能用其言而躬無逸之行以致盛治誠可爲萬世法十六年四月除禦史中丞尋權工部尙書六月上章請爲祠官甚力除煥章閣直學士知泉州又辭乃除提舉江州太平興國宮秩滿再請者再旣奉祠來歸天下士君子髙其風公始居縣之南郭名其燕坐曰艮齋先生後居東郭茂林修竹環列其居而桂尢盛遂以桂山名其堂又皆稱桂山先生云紹煕五年十一月九日以疾薨於正寢享年七十有四階朝議大夫爵淸江縣開國伯食邑九百戶遺表聞特贈通議大夫娶胡氏封淑人柔恭儉敏壼內之事不以毫髮煩公二子峴宣教郎充江淮荊浙福建廣南路都大提防坑冶鑄錢司檢踏官峙先卒三女適進士丁南容胡定彭焆孫男四人淮渭皆登仕郎漳澧皆補防未命孫女三人長適進士歐陽珙余幼公孝友溫恭出於天性淸風老人喜詩公每徵行有賦詠必寄歸曰以此當防衣之戱老人曰以是娛我足矣二親耋期而康寧朝夕侍養怡愉見者感化教育二弟皆得公學識有譽庠序諮中淳熙乙未科每謂二弟曰二親髙年兄弟侍養之樂𨿽聖賢亦所難必公毎云人之立志要以聖賢自期毫末私意不介胸中然後能與天地相似孝宗嘗有恬靜正大之褒故烏臺諫省出入七年凡所糾正無異論無怨言公有文集一百卷經觧四十三卷奏議十卷性學淵源五卷雜誌二十卷孝史五十卷公之經學受易於邵雍以達於二程謂艮者聖人之止無妄者聖人之動其銘有曰仁義忠信蓋無常名由近而推則勇於行又曰出門萬里其塗蕩蕩用震以干是曰無妄學者宗焉公之文祖歐陽公與曽南丰予嘗謂公曰近世古文絕矣昌國之文如送陳獨秀序甚似歐而南華藏甚似曽皆我所弗如也予在朝時嘗攜二文以示兵部侍郎蜀人黃均仲秉仲秉以古文自命未嘗推表一人至見此文讀之一過曰好再過曰極好三過曰此古人之文非今人之文也均也見文集不少矣而獨未見此文果何代何人作也予笑曰此古人今在都中之逆旅將詣曹而覓官黃驚曰乃今人乎慶元元年十一月甲申其孤峴奉公之喪葬於袁州分宜縣神龍鄕鐘山裏西峯安覺院之右近太中淑人之塋從公志也後六年峴以書及文林郎歐陽朴之狀來曰先公葬六年而墓隧之碣未立非敢忘也念先友最故者加少而深知者又加少兼斯二者防先生碣之而誰也予因特書其大者其詳則有行狀與言行銘曰

皇矣維宋奎宿芒動文儒以光漂漢滌唐洛中之程洞聖之經南丰之曽司文之盟丰洛以降疇嗣其響中興昌辰謝公其人攡易之蘊孝宗下問優入程域澄源乎艮以文而鳴古文勃興陟彼曽壇韶鈞其砰有一其得則百斯世云胡傷亷奄有其二公沒六年艸鞠新阡碑於隧前列彼下泉

六一先生祠堂碑

嘉泰三年夏四月上庠名儒武寕胡公元衡以廷尉正膺帝懋簡作牧廬陵幕府初開延見士民顧而喟曰此邦六一先生之故里也太守今日之政其將疇師近捨先生逺取遂霸是宅鄧林而度材於北山航滄海而采珠於盡川於是每夜漏未盡十刻先雞以興盛服以出周諏民瘼允哲民情治賦以寛聴訟以詳敷政九思而後行錄囚百慮而後決至於精意雩禜體爲之瘁禱雨雨降祝雪雪至旣十告朔仁形於心化孚於民山農溪叟咸以手加額曰此古儒者之政也前日開府之言其有合哉是足以對越吾鄕先生文忠公矣公一日迨暇登才史君所作六一之堂則又仰而嘆曰古者必蔡有道徳者爲樂之祖此禮經明訓也今居六一之故國撫喬木之蒼然誦秋聲鳴蟬之賦覽唐書五代史之藳峩如之冠晬如之容忽乎瞻之在前也伊欲折白鷺之芰荷酌靑原之石泉社而稷之乃無一精舍以妥屏攝以爲邦人考徳問業之地不曰室邇而人逺乎面堂之南得一虛亭增築一室就先生之像而祠焉明年四月將屬士民落之移書萬里曰紀祠之碣招神之些不在子其將焉在乃爲之作迎享送神之詞曰

繄斯文之鼻祖兮肇集成乎素王二太極而三兩儀兮曽謂逺賢於虞唐一刪一定而一系兮紉天紀而綴人綱膊盾止於麟筆兮遏萬祀臣子以無將恫岱頹而設崇兮邪詖焰烈而波狂塞道統之三絕兮疇再近孔氏之光隄無君無父之方割兮窣一孟之爲坊朴虛無齋戒之欝攸兮前一韓而後一歐陽防一聖一賢之澤兮人倫何怙而不忘惟泰元尊之丕仁兮賚先生乎仁皇上以杗夫法宮兮下以玉乎此邦羌此邦之子衿兮疇莫扈先生之芬香耿先生之精爽兮千秋萬歲此邦乎不防矧崇永之馬鬛兮宿艸風悲而雨荒庸展省之不懷兮獨久於潁乎相羊雲起靑原之峩兮月湧白鷺之茫筍有玉版之葅兮樹有羅浮之霜麯西江以爲酒兮手北斗以爲觴帥諸生北面以迎拜兮壽先生乎新堂乘回風而載云旗兮忽焉來歸乎故鄕

誠齋集卷一百二十一

欽定四庫全書

誠齋集卷一百二十二

宋楊萬里撰

墓表

右司王僑卿墓表

南粵負山控海甿獠相錯爲一都防凡奉詔條爲部刺史匪得其人則帥守頡頏殆若羈縻自淳熙戊戌以迄辛丑凡四年間有以小司冦帥番禺者旣憸且忮礪齒思噬倚門人爲諫大夫怙勢妄行聲气出部刺史上小迕厥指輒以飛語聞於是防漕布憲常平諸使者如葛世顯如黃溥如李綸如趙公澣咸被嘖言繼繼坐黜齰舌而斃弗敢枝也帥旣連得意同時使者熱者靡傅者【闕】獨括蒼王公司平凖監祥刑領餽饟凡三易使者節弗詭弗茹屢嬰其鋩憸忮者怒欲爲蠆尾未幾攺鎭他郡以死而公故無恙嗟乎公仁人也而【闕】方獗獨毅不折是不亦勇乎截然居間有璞弗刑是不亦智乎是可書也公諱防字廣元姓王氏初諱東裏字僑卿少貧篤學爲文有气力登戊辰進士第歷汀州運城尉徽州休寕縣丞臨安府教授主管尙書禮兵部架閣文字祕書省正字校書郎著作佐郎知太平州攺知道州尙書考功員外郎右司員外郎廣東提舉茶鹽提防刑獄轉運副使主管建寧府武夷山衝佑觀官止朝奉大夫年止六十公初在著作之廷嘗與同寮劉夙相率論龍大淵曽覿招權害政章未上而去人咸惜之其在廣東疾心煮海阜通商賈曾未滿嵗得緡錢九十萬有奇條上便宜請嵗助廣西之費稍朘醝計之羨盡給牢盆之直又言二廣鹽政宜權贏縮彼此相補無分東西酌紹興之制通議增損凡鬻醝之數合兩路而均之東鬻其四西鬻其六然後官無抑配民力自裕時朝廷欲糴米斛五萬漕中都公不奉詔事竟寢公又言右姓牟利秋時賤糴春時貴糶甿是用窶請令常平貴糴以救其賤賤糶以救其貴而憲之始郴冦陳防季瓊揺舂陵犯陽山𨿽王卒參捷而防勢未衰公親帥師自韶至建搗其巢穴防李接繹騷西鄙公又躬行壁壘邀其走集馳驅原隰挈期三防悉平居職三載循行所部凡爲州十有四爲縣三十有九深入黃茅無不至焉或有三四至者汀防沈師猘於循梅潮惠之間兵車有興公發軵漕下揆策矢謀峻事無曠丐歸章七上不得請禦史有以風聞言公者坐以祝釐之官罷歸至信得疾因家焉卒於癸夘四月庚辛葬於嵗九月辛未曾祖慶遜祖計皆不仕父綝贈朝請郎娶余氏封宜人子男二人�將仕郎郯迪功郎新鎭江府丹陽縣主簿女一人適從政郎新信州錄事參軍葉宗魯旣嫁而卒孫男二人搢【闕】女三人俱幼公天性靜黙似不能言外寛中嚴直諒自信其與人交淑慝險易無所置疑周急逺施有犯靡校其爲使者或責公不按吏公曰薄其俸責其防可乎然遇事直前無慕顧意嘗嘆曰天下事不患不能爲患不肻爲不肯爲者用其肯爲者於私用其不肯爲者於公聞者韙之公旣沒薦紳先生以文來誄者或曰並受眞僞兼容賢愚或曰周爲顏氏漢則孺子其爲一時推表如此予乘傳嶺表與公實爲同寮又繼公提防刑獄情義甚宻余防母而歸公亦使事言還過余敝廬畱一宿而別甲辰冬十二月予奉詔爲尙書郎繼經上饒欲謁公而公死矣登其堂哭之哀見公二子二子拜且泣曰知先君之深愛先君之厚信先君之篤者宜莫如子盍有以表諸幽予曰諾後三年八月公之子郯試吏部得官將歸來見予予有感焉乃彚公平生大槪以授郯俾碣諸墓隧云淳熙十四年八月十八日朝請郎守尙書左司郎中兼太子侍讀楊萬里述拜書

澹然居士趙公平仲墓表

魏悼王之六世有賢孫焉澹然居士趙平仲其人也何賢乎平仲也貴而賤富而貧才而愚徳而虛也曷爲貴而賤富而貧也問誰髙曾則廣陵郡王與安化軍節度使也問誰祖父則金紫光祿公也重王累侯拖紫鳴玉而平仲生其家不曰富且貴乎然平仲不幸幼防其所天又重不幸而火其廬而平仲短褐脫粟飲水捽茹以終其身不曰貴而賤富而貧乎然則平仲名在屬籍而不在官簿乎曰平仲承節郎也然則何爲不仕無乃匱於所挾鈍於所售乎曰平仲仁孝正防人也平仲年未冠父痰涎平仲夜犯濤江跣走數百里迎醫之良者而拜之如父兄及父防上無諸父下無同產兄弟以隻影童子而塴大事母寡已孤母耄已穉乃餒已以飯母寒已以燠母勞已以安母母子同命者四十年如一日是時平仲未命也母沒乃得官則泣曰君命其敢不拜無母有祿其忍獨食不曰孝乎嗜讀書喜賦詩而不肯一試於有司有官而終不就一列不曰防乎外至黃老星家醫卜百工之技靡不觧而不惑於巫史浮屠不曰正乎其居豫章之進賢急人之急憂人之憂藥人之疾或托之以死或寄以孤者累累也不曰仁乎仁孝正亷是四者有一焉所挾旣充矣而況四乎何匱之有然則苟爲鈍無售也曰非鈍也匿也非無售也不求售也曰才而愚徳而虛然則歷聘轍環非歟曰歷聘轍環何可當也聖事也平仲賢人也其鄭子眞李仲元之徒歟𨿽然子眞仲元林下之窶人也平仲賢介公子也其於貧賤孰習孰不習也然有不習焉而樂者有習焉而樂者二者孰難孰易也使三人者易地而處尙有可小視者平仲諱公衡澹然居士其自號也卒於慶元二年四月丁夘年五十有九夫人周氏處士丕逺之女李公擇之外孫也前卒年二十有九與平仲安貧正家有鴻妻侃母風四子彥演從政郎常徳府司法軍彥章文林郎福建路轉運司主管帳司彥法修職郎吉州司戶參軍同登淳熙丁未進士第彥沃業進士皆傳業有聞而彥法與余逰最故予嘗舉其文行之羙以自代云一女適傅儔孫男四人皆幼考諱緒之監潭州南嶽廟母夫人張氏所生母金氏越三月諸孤葬平仲於縣南三牛塢其日某甲子其鄕歸仁其原麻山遷周夫人附焉其世次氏名職官之詳大丞相益國周公旣銘之且亟稱其信厚溫恭如晉宋間人物廬陵楊萬里張表其墓曰蔚麻原之松桂兮皆是翁之手植沔歸仁之泉流兮有是翁之釣石翁不見兮空山蒼而水碧孰知翁之不死兮山水長與遨嬉朝儕霮夫霽暉兮翁載之以爲旂宵唳警夫素溥兮翁策之以爲騑攀天闕以入月兮不騎箕尾而騎少防子孫來拜翁而安仰兮盍諏云而咨鶴云垂而鶴僛僛兮翁其來歸而小泊酌桂酒而薦蕙肴兮必見翁欣然一醉其如昨

中奉大夫通判洪州楊公墓表

宋受天命一四海聖聖相承澤深仁髙一百六十餘年間重乂累寕罔一玷缺自宰臣蔡京窮姦極妖竊弄國秉遂成靖康之禍言之可爲痛哭已方京盛時蔽虧天日開闔雷霆生殺寒炎在其爪掌京久居杭有尼出其門倚其勢奪民地民訴之仁和縣縣宰廬陵楊公直之尼訴於京京諷守胡諭公以地畀尼當讎以美官公執不可他日有從臣薦公京以前憾擯不用公自是畱落老州縣君子是以爲公惜也使是時公遇主得爲諫官禦史則斬安昌破銅山爲國除此賊不難也君子是以爲國惜也公諱存字正叟一字存之其先出晉武公子伯僑伯僑四世孫叔向族號羊舌氏食采於楊生食我以邑爲氏其後居華陰在戰國者曰章章生欵爲秦卿後四世曰喜仕漢祖封赤泉侯十一世曰震至唐曰綰曰嗣復曰汝士曰虞卿虞卿之孫承休天祐元年以刑部外郎使吳越楊行宻亂不得歸遂家江南六世曰輅仕南唐徙家廬陵子錠終海昏令公之六世祖也曽祖諱戩祖諱倫考諱郊皆潛徳不仕考以公累贈大中大夫妣黃氏贈碩人大中公樂易有容裏稱善人家貧擇師訓子篤意無倦公幼日誦數千言未十嵗能屬文旣冠第元丰八年進士授郴縣尉丁父憂服除授袁州司理參軍又丁母憂服除授廣州南海縣尉攺循州長樂縣令長樂二廣窮處也士不知學公首延士子修學校與諸生行鄕飲酒禮民風一變聲最諸邑薦者交章攺宣徳郎知河中府猗氏縣攺杭州仁和縣錢塘吳越勝地公治整以暇與文士登臨賦詩爲一時絕唱號詩將軍秩滿坐忤時宰意授知襲慶府奉符縣奉符岱嶽祠筵在焉仕者相傳以爲膏腴之邑令與祠官同掌其利故前令多墨公爲置防書凡四方之民捐金錢以奉香火者皆書之屬之祠官隸之府廷已無與焉有戚裏任氏子爲祠官轉移祭器公白諸部刺史以聞有詔漕使韓公鞠之任置對窮反誣公旣具獄公無秋毫而任抵罪韓嘆曰公之淸𨿽畏人知神知之矣通判建昌軍地與閩境盜所出入有惡少屬徒數百殺人火廬巡尉憚之公諭招不從設方略盡禽之旣而戚曰愚民觸法情實可矜白州戮渠魁貸其餘民感悔盜遂息在功令公當最公推之他吏通判洪州帥孫公竢素寛厚自公在建昌孫已知公旣至府事一委之公公亦濟以明惠治而不擾公見時事日異有拂衣告老志靖康元年七月欽宗皇帝登極恩加朝議大夫八月竟上章致其仕歸於吉之吉水縣湴塘裏之故居髙宗皇帝登極恩加中奉大夫賜金紫退居後口不道朝廷事手不染州縣牘友溪山藝松竹葛巾藜杖寄傲其間軒曰報春堂曰餘慶皆有詩以紀之丙午冬大雪木稼嬰疾逾年而終建炎戊申正月九日也得年七十有一葬以明年十一月壬申鄕曰中鵠原曰王阮娶黃氏曽氏劉氏皆累封贈令人五子王休博洽有辭藻兩預鄕賦修職郎撫州崇仁縣尉王庭迪功郎興國軍司法參軍王烈迪功郎全州錄事參軍兼司戶王猷迪功郎肇慶府司法參軍皆以公防補王訓不仕孫九人光祖振祖茂祖燠承祖炳賡庶得淸諸孫皆進士而得淸棄家爲道士云曽孫十人扶暮淸節掀淸成淸簡淸徳淸臣掖淸卿皆世其業公宇量疏名宦沖淡家素空乏不問生業事兄布如父祿賜必分訓其子如己子杞未冠防第公以詩賀其兄雲月中丹桂輸先手鏡裏朱顏正後生至今詩家者流傳誦爲佳句公之葬奉議郎知防州防南縣劉師旦銘之矣後七十有三年慶元庚申曽侄孫萬里覽其銘慨公之忠悼公之詘復表其墓曰

宣政之辰有孽其臣載弄之鈞士伏以蜚於其顰嘻於霄於泥毅哉楊公載凜其風載劘其鋒怒霆奮挺排山塞淵疇不栗旃予進可蹉予退可磨其如予何

新諭知縣劉公墓表

紹興二十有九年冬十月十有九日萬里迎侍老親來吏零陵過湘江遇公於埜店驩甚而彼此骨肉已前行日荒荒欲落勢不容久相語某拜公上馬馳去公亦行一再回顧有惘惘之色公平生剛簡未嘗對某如此也私竊獨怪之未幾則聞公病遂不起前日之回頋殆永訣之意也歟嗚呼痛哉蓋明年之八月一日也得年六十有一公諱廷直劉氏字諤卿一字養浩世爲吉州安福人曽祖諱璣祖諱知復考諱位先皆不仕紹興初年復元祐詩賦科時士以王氏訓詁熟爛口耳聖經賢史古今治亂正邪之大端漫不省爲何物公與兄禹錫以文章煒然同升裏選而公在第二州閭稱二劉焉已而禹錫登科公聞罷又十一年禹錫死公以經賦兩科再詣太常登十五年進士第調鄂州戶掾鄂居上流畱屯神衞兵以十萬計一夕軍中積芻火大將田師中怒甚大搜後一夕得三偸兒有火具械致之州太守張摶承意委公鞠之欲必得三人者火芻狀公精意問囚亷其情將以竊藏於民家實未嘗至軍壘也卽抱具獄曰釋之三太守怒以語侵公公曰以火具而殺三人有以異於以釀具而抵酒禁者乎太守一笑破械遣囚遂與公爲知己薦之朝遷左從政郎丞鼎州武陵縣數決疑訟嵗旱州命公禱而雨甘露降於丞防事之後圃桃者五李海棠者一邑民咨異部使者某公雅不屑其人某剡章薦公公以好言謝卻之就攝郡博士逾年用禮部侍郎辛公次膺及諸公薦攺秩左宣教郎知臨江軍新諭縣而疾作致仕得左奉議郎命下於身後云公初娶伍氏繼娶向氏三子宏中處中得中二女始公未仕卹卹然有及物意安福西寅陂嵗漑田萬三千畮擅於豪右貧民病之公爲作釣水約上之官事下至今利焉嗟乎士大夫儋爵賦祿任民之安危福禍而漠然塞耳闗口視若風馬牛不相及甚者作俑厲民以爲吾民數百年不可療之疽根以進其身無怍色而公未有職於民之時而拏民憂以自詭如此使得大其施所及豈小哉公卽世之二年門下士楊萬里聞其葬乃哭而表其墓曰鄕裏遺老爲予言劉正臣極長者其陰徳在人博矣其後增增未有已也今觀其二子相踵防第而亦相踵以死以不得逺其翔不及流其根則福善之報然不然未可知也然君子之望其子也無忝於其訓以無媿於其天而已負其先以尢其天豈其志也哉是則報之大者是則二劉已矣

羅元亨墓表

元亨諱上行羅氏世爲廬陵人年二十有八擢進士第負其有慨然欲竭才力爲國立功業卒至於憊以病病以死死以不壽壽止於六十有一官止於左奉議郎知饒州安仁縣嗟乎若元亨之志元亨之才元亨之防勤而止於斯天耶人乎天也亦人也始元亨丞武岡軍武岡縣時大冦楊麼窟穴洞庭狠然有窺湖南意朝廷命大將嶽飛討焉元亨以飛檄督饟於諸郡至全州通判範寅秩挾家閥心輕士大夫元亨屢撼不動一日往哀懇之範盛气大罵曰公少年不曉事錢糧不可得也元亨抗言責之曰防在心腹王師逺來不宿飽公忍坐視邪臣子之義當如是邪範怒且愧其坐人卽發帑廩以應然用是銜元亨元亨不顧也已而元亨宰靜江府茘浦及永州東安縣凡兩遇範爲部中監司數窘元亨卒不得絲粟罪然元亨自是困躓晚乃教授徳安府府學用諸公薦攺秩左宣教郎而元亨老矣至安仁數月境內大治部使者太守上其狀於朝丐頒其條教爲州縣式廟堂欲用之而元亨病革死焉蓋紹興三十有一年九月某日也其在茘浦民世爲胥於帥漕憲司怗其勢意气橫出視令亡如也令往往反折節隆禮以就焉介其譽於上官否則與爲市以故多犯法不輸租令惕不敢呵問稍忤焉則飛語釣謗逺者莫考近者逐二十餘令矣元亨至則條其姓名與其所以然者白於三司請再犯者得逮治胥徒側目治甲廣右其在東安範運判修怨移以丞祁陽受牒鞠獄衡州先是衡有浮屠欺一孤兒而奪之田浮屠者徑山宗杲之徒也宗杲以才辧得幸於公卿要人孤兒每訟田於有司皆觀望宗杲之勢撓法以田畀浮屠屢矣元亨未至衡州十里所宗杲遺書於元亨啖以惟所欲或當塗薦章或金帛皆立致必以田畀其徒元亨謝曰諾旣入城則發其姦其訟一問而決舉田以歸孤兒諸公大驚及秩滿歸家萬里私怪其憔悴以問其子全略全略慼然曰吾翁平生之心力盡於爲邑矣竟日坐聴民政饑甚則入屏風後卒卒索食食未徹聞一民楫於庭則又屣履而出迨夜過丙事已民謝去倦臥於屏風後率以爲常未幾則聞大病於徳安再病於安仁卒死於勤且所至遭其仇以不得施其才是可哀也已曽祖諱軿祖諱仇皆不仕父諱紼以經術爲州裏儒先粹然古君子人也以元亨贈右承事郎母李氏贈太孺人妻孺人周氏先卒子四人全略全徳全材皆以文世其家全功未冠二女已嫁其詳見於行狀志銘矣明年某月某日妺婿楊萬里復表其墓曰嗟乎元亨以王師不飽爲已憂而不栗上官之含怒賢矣範公以一時之怒不容天下之士而阨之至死寃矣𨿽然元亨之賢蓋自其天在阨而安亦豈其寃吾特爲國憂元亨之才而爲當世之君子惜其使斯人而然也嗟乎攖已者醜防已者姦同已者扶異已者顚今之君子此病未痊若元亨之犯一郡丞其禍已如此況復有大於此者耶然則乏才於緩急之際而天下之所以難治不足怪也已不足怪也己

誠齋集卷一百二十二

欽定四庫全書

誠齋集卷一百二十三

宋楊萬里撰

墓志銘

丞相太保魏國正獻陳公墓志銘

皇天佑宋俾萬億年作民主自祖宗曁於中興必畀以傑魁文武之佐負大公至正之望爲一世善類之宗故其人未用而天下望之旣用而天下悅之旣去而天下惜之其進其退君子小人視之爲己用捨四海生靈視之爲己戚休中國四裔視之爲國輕重在仁宗時則有若杜韓富範在哲宗時則有若司馬文正在髙宗及我聖上時則有若廣漢張公莆田陳公磊磊堂堂後先相望偉如也初紹興庚辰辛巳間敵情猘甚國勢臬兀天下之望在張公而廷臣莫敢以聞首請用張以大慰民望卒安宗社者陳公也是時萬姓三軍稱張公爲都督而陳公爲小都督其系人望如此至於乞斬大璫張去爲居外戚錢端禮之相逐幸臣龍大淵曽覿議復奏審之法及極言近習弄權債帥納賄等皆根抵天下治亂天下稱誦其卓詭絕特之舉者皆陳公云詩曰人之云亡邦國殄瘁乃淳熙十有三年秋七月二十有二日民之無祿少師觀文殿大學士魏國陳公以薨聞天子震悼對輔臣驚嘆久之爲輟視朝又再輟視朝贈太保諡曰正獻令官治葬以十五年七月二日葬於莆田縣丰保裏龍汲山朝奉郎直寶文閣主管西京嵩山崇福宮朱公熹狀其行其子守以請銘於太史氏而廬陵楊萬里實執筆待罪厥官銘其可辭公諱俊卿字應求其先潁川人永嘉之亂太尉廣陵郡公凖之孫西中郎將逵南遷泉江歷唐五季而太尉十九世孫眞二十二世孫嶠沆始居莆田自沂公以降以好施聞公生而荘敬不妄笑言七八嵗知學冀公薨執防如成人少長益自厲紹興八年舉於禮部知舉朱公震張公致逺得其試文曰公輔器也寘首選有不可者屈居第二授左文林郎泉州觀察推官秩滿攺宣義郎故事當入館學時相秦檜察公不附已以爲南外睦宗教授終更造朝道中一日忽心悸亟馳歸冀國夫人已卽世乃以是日屬病云服除員外置通判南劍州檜死乃以祕書省教書郎召非公事未嘗詣執政今天子爲普安郡王髙宗命宰相擇可輔導者爭欲植所善髙宗不可命擇館職靜厚者乃以公對除著作佐郎兼普安郡王府教授尋遷著作郎在邸二年講說常傅經以規歷司勲禮部員外郎樞宻院檢詳諸房文字監察禦史殿中侍禦史韓仲通以獄無辜婿秦檜黨盡逐仲通獨全劉寶縂戎掊克並按抵罪宰相湯思退秉政國言籍籍防冬無雲而雷公言思退文藝有餘器識不足無以堪重任詔罷思退今敵自燕徙汴謀入冦中外震恐而楊存中久握兵柄尢以掊克交結得幸士皆怨咨三十一年春正月望大雷雹而雨雪公引春秋書雷雪相距八日其變有漸今一日並見此爲羣陰干陽臣下竊威權之象遂彈存中天子爲罷存中而奪之兵時敵釁已形公言宜早擇大帥盡防諸軍而在廷莫有堪其選者舊臣惟張忠獻在困於讒謫居湖湘中外翕然歸之上心益疑公上疏曰竊惟今日事勢危迫軍民士夫皆曰張浚忠義文武且習軍事可當閫寄臣素不識浚亦聞其人意廣才疎𨿽有勤王之節安蜀之功然其敗事亦不少特其許國之忠白首不渝廷臣未有過之者竊聞譛者言其陰有異志若付以權恐漸難制夫浚之所以得人心伏士論者爲其有忠義之素心也若其有此人將去之誰復與之臣願陛下察其防誣略加辧白其與除一近郡以系人心上大悟宦官張去爲陰沮戰議且請避狄公請斬之上愕然曰卿仁者之勇明日除權兵部侍郎後數月竟用張公守建康報益急王師始北渡江據要害然戰議猶未決公言今守禦略備士气亦振北兵若來持以重兵以間道上防也嚴備禦開屯田中防也受其甘言斂兵增幣無防矣北兵尋渡淮公受詔經理浙西我是以有膠西之捷公勸上進幸建康上然其計未發而敵自亂殺亮新酋遣使求成朝廷議所答或言歸疆者實利正名者虛名多附其說公亟言曰今日正名之日也今天子受禪公入對陳戒懇切且言今日之事必也淸心寡欲屏逺便佞用志專見理明則邪正分功業就七月遷中書舍人尋以其職充江淮東路宣撫判官兼權建康府事時上初卽位慨然有雪讐恥之志方屬張忠獻公以閫外事顧在廷無可使佐之者以公忠義奮發沈靜有謀故有是命公與張公協謀效力大飭邊備十一月詔給札條時獘公陳十事曰定規模振紀綱勵風俗明賞罰重名器遵祖宗之法杜邪枉之門裁任子之恩限攺秩之數蠲無名之賦其杜邪枉之說曰比來左右近習名聞於外士夫以身附炎將帥以賂易官隆興攺元都督府建除禮部侍郎贊軍事張公初謀大舉北徵公以爲不若養威觀釁俟萬全而動從之防敵盛兵聚糧邊邑諸將謂秋髙必來不若先之張公以爲然乃表出師是時六月師興出敵不意幕府次盱眙大將李顯忠邵宏淵連下虹靈壁二縣禽其大將大周仁蕭琦縛至麾下將乘勝長驅公曰盛暑興師深入敵國皆兵家所忌宜亟還張公亟檄顯忠班師而顯忠等已進破宿州敵亦大發河南之兵以來顯忠身鏖戰城下自朝及暮殺傷過當敵气焉中興以來王師之捷鮮有此舉防夜雨不相知而驚敵潰而北我師潰而南而流言以爲我師大失利敵且乘勝而至主和議者又侈其說以揺眾公從張公駐兵不動潰兵聞之稍稍來歸計其實所亡失才數千人張公檄公亟入奏公見上具道其事且曰勝負兵家之常願勿以小衂沮大計上曰朕任魏公不攺張公抗章待罪公亦請從坐上不得已詔皆貶秩二等湯思退復相公以嘗論思退請罷不許諫官尹穡陰附思退議罷張公都督復以宣撫使治揚州公上疏曰今使浚去都督甚重之權居楊州必使之地凡所奏請防諫沮之如此則人情觧體浚方爲賊餌之不暇且浚近畫兩淮備禦之計惟保險淸野可挫賊鋒陛下旣許之矣今議者之言乃如此𨿽浚盡室以往有死無避然浚負天下重望一有蹉跌人情震駭臣恐江上之事將有不可測者議者但知惡浚而欲殺之乃不復爲宗社計願詔中外相與協濟使浚得以畢力自效上感悟卽召張公復開督府卒召相之然不數月竟爲思退穡所擠遣出視師遂不復返而公亦累章請罪明年五月乃除寶文閣待制知泉州公固請祠除提舉江州太平興國宮及思退貶死上乃思公言太學生數百人伏闕下拜疏請起公上勞之再三公引歐陽修司馬光之言極論朋黨之獘以爲紹聖崇觀以來此說肆行實基靖康之亂近嵗宰相罷黜則其所用之人不問賢否一切屏棄此鉤黨之漸非國家之福除吏部侍郎尋兼侍讀同修國史嘗言本朝之治惟仁宗爲最盛願陛下治心修身立政用人專以仁宗爲法此今日之要也大臣受任不專用事不久不能以一身當眾怨此今日之獘也人才國家之命脈气節又人才之命脈祖宗盛時作成涵養名公巨人爭以气節相髙自蔡京秦檜用事摧防略盡此今日之戒也於是上有意大用公矣防錢端禮戚裏秉政駸駸入相館閣之士相與上疏斥之皆爲端禮所逐工部侍郎王弗陰附之公抗疏言本朝無以戚屬爲宰相者及進讀寶訓適及外戚事公又極言本朝家法外戚不預政最有深意上首肯久之端禮由是深忌公公力求去除寶文閣直學士知漳州攺建康府公旣去而端禮亦卒不三年召爲吏部尙書時上猶未能屏鞠戱又將畋白石公上疏力諫至引漢威靈唐敬穆及司馬相如之言以爲戒後數日入對上迎謂公曰前日之奏備見忠讜朕決意用卿矣十二月詔館敵使遂拜同知樞宻院事兼參知政事首薦名士陳良翰林栗劉翔時龍大淵曾覿以舊恩怙寵士夫頗出其門言者往往獲罪及公館客大淵爲介公見外不交一言大淵造門不答偶中書舍人洪邁來見語公曰人言某官公曰何自得之邁以淵覿告公具以邁語質於上前曰臣不知平日除目兩人實與聞乎抑宻伺聖意而竊弄國權也上曰朕何嘗謀及此軰卽黜二人知樞宻院事虞允文入謝徳壽宮髙宗語之曰卿與陳俊卿同在樞府俊卿極方正公以兩淮荊襄藩籬未固言於上曰備邊經久之計不過屯田積粟增陴濬隍訓卒練兵而已然今日任人太拘而邊郡尢病謂宜廣求人才勿間文武使陳所見與定規模悉如太祖皇帝所以遇李漢超馬仁瑀軰者分之以兵使自爲守饒之以財使自爲用北使來庭公以故事押宴使者致私覿其牘不名公卻之使者乃書名敵移書邊吏求歸亡命上顧輔臣議所答公曰俘虜歸叛亡否此載書也鎭江軍帥戚方掊克軍士嗟怨言者及之公奏外議內臣中有主方者上曰朕亦聞之方罪固不可貸亦當並治譽阿者以警其餘卽詔罷方而以內侍陳瑤李宗回付大理究其賄狀北使來賀防慶節上壽適郊禮散齋不用樂公請令儐者以禮諭之上親郊霖以震宰相葉顒魏杞防免公亦請罪越數日除參知政事言於上曰執政當爲陛下進賢退不肖使百官各任其職至於細務宜歸有司庶幾中書之務稍淸而臣等得以悉力於其急務從臣梁克家莫濟求外補公言二人皆賢其去可惜蓋有惎間者於是劾洪邁傾險詭佞不宜在人主左右黜之七月宰相蔣芾以憂去公獨當國尋兼知樞宻院事請中出恩澤者許得寢之上曰卿能爾朕何憂每勸上親忠直納諫爭抑僥幸肅紀綱軍政寛民力用人隨才無求其備異時將帥不見執政莫別能否公日召三數人與語察其才知所堪而識之首減閩鹽罷江西糴入廣西折配米鹽蠲諸道積逋以大萬萬計上與公言聴諫從於是政頗歸中書矣龍大淵死上念曾覿欲召之公曰自陛下出此兩人中外詠歌聖徳今復願罷臣召遂止殿帥王琪奉詔行視淮城還薦和州教授劉甄夫上命召之公與同列請其所自上曰可召問之公退責琪皇恐不知所對防揚州奏琪傳詔增城今旣竣事公請於上上曰無之公曰此矯制也退至殿廬召琪詰之琪叩頭汗下公亟奏曰詔邊臣增城此大利害大紀綱大號令也而琪得詐爲之令甲曰詐爲制者殺於是詔削琪秩罷之先是宻命下諸軍朝廷多不與聞公與同列請自今百司受詔處事並聞朝廷而奏審焉至是復以爲言從之尋收前命上諭執政曰禁中欲取一飲食亦奏審乎公言祖宗成憲著在令甲且如令三衙發兵則宻院不可不知每事奏乃欲取決於陛下也今命下復收中外惶惑且將並舊法而廢之矣意者非陛下也將無小人因此陰以防言上激雷霆之怒乎異日面奏上曰朕豈以小人之言疑卿等耶同知樞宻院事劉珙進對語切忤防詔除珙端明殿學士在外宮觀公力爭之曰當與大藩上乃以珙帥江西乾道四年十月制授尙書右僕射同中書門下平章事兼樞宻使公爲相以用人爲己任所除吏皆一時選尢抑奔競奨亷退或才可用而閥閱尙淺卽宻薦於上退未嘗以語人有忽被召對除用而不知所自者如名儒朱熹公三薦之熹不知也毎接朝士及牧守來自逺方者必問以時政得失人才賢否見給捨必勉之曰朝廷政令公等意有未安勿憚舉職又以兩淮備禦未設民無固志請扵陽和二州各屯三萬人仍書民數率三男子者家一人爲民兵要使大兵分屯要害以搤腹背民兵各守其域以相犄角時虞允文宣撫四川公薦其才堪宰相上卽召允文爲樞宻使至是拜公左相允文右相干道五年八月也允文建議遣使北人以陵寢爲請公面陳未可復手疏以爲恐慕虛名而受實害事得以小緩曾覿秩滿公預請以爲浙東總管上曰覿意似不欲公曰屬者陛下去覿甚盛或謂覿必復來今果然願捐私恩伸公議又詔進覿官公曰無名防遣使賀北人正乃請以覿爲介還以故事遷其官樞宻承防張說欲爲親戚求官憚公不敢言防公予告請於他相得之公卒不與吏部尙書汪應辰舉李垕應制有防召試權中書舍人林機言垕獨試非故事公奏元祐中謝悰亦獨試乃機與諫官施元之意沮應辰不爲垕也公因極論其姦遂罷二人明年允文復申前議上以手札謀於公公上疏力爭之繼力請去以觀文殿大學士知福州兼福建路安撫使辭行猶勸上以泛使未宜輕遣竟遣之不獲其要領云曽覿亦召還遂建節旄歷使相以躋保傅士大夫莫敢言者公至福州政寛而嚴於治盜明年之海水賊卽侵軼閩廣【闕】公召統領官鄭慶授以方略慶頗逗𨖻以風爲觧公植旗於庭視其所鄕慶懼晝夜窮追遂悉禽之上嘉其功特遷銀靑光祿大夫閩鹽故事官自鬻之轉運判官陳峴議攺爲鈔公移書執政以爲法行三十年州縣稍無橫斂百姓亦各安業此不爲不利矣今欲攺之不可竟攺之已而果不行又明年力請投閒遂以提舉臨安府洞霄宮歸裏第淳熙二年再命知福州民習其政不勞而治防有詔盡發本道戈舡及選卒公奏畱其半州大旱且火且星隕且地震公悉以聞上賜笏帶藥物三年太上皇帝聖壽七十慶賜宇內公以紹興從官特轉金紫光祿大夫四年累章告老上遲回累日乃除特進提舉洞霄宮五年五月起判隆興府攺建康府江南東路安撫使兼行宮畱守且詔入奏旣至都人聚觀咨嗟喜公之將復用也見於垂拱殿上爲攺容加敬命坐賜茶宣問欵至公因從容言曰擇將當由公選臣聞諸將多以賄得之軍政大壊矣上曰前日鄭鑑亦云鑑公婿故及之公曰鑑以小臣論事陛下和顏聴納中外仰服然諸將交結用不以才而以貨則下不服上曰然又曰陛下用人當辧邪正當由朝廷聞曽覿王抃招權納賄薦進人才而皆以中出行之口語籍籍恩歸此軰謗萃陛下上曰小者或勉徇之大者此軰何敢預公曰此軰未必敢明薦也或伺知聖意而傳於外耳禁中一事外間必聞皆此曺也願嚴戒勅上遣中使賜金器犀帯茗香明日辭行因奏曰臣去國九年重入修門見都下穀賤人安惟是士大夫風俗大變耳上曰何也公曰曩者士夫私趨覿抃者十一二尙畏人知今則公趨覿者十七八不畏人知矣人才進退由於私門大非朝廷美事上曰抃不敢覿時有請朕多抑之繼今不復從矣公曰陛下之言𨿽如此其如外間讙傳某由某薦某出某門此曺聲生勢長臺諫侍從多出其門朝廷亦惟命是聴孰敢爲陛下言者如將帥賄交又特甚者不惟士夫言之吏卒亦能言之獨陛下以爲無有耳陛下信任此曹壊朝廷之紀綱廢有司之法令敗天下之風俗傷陛下之聖徳臣實病之願陛下勿忘臣此四言者上曰卿到建康見兵將如此者以聞公去建康十五年父老喜公之來所至相聚以百數焚香迎拜公爲政平易寛簡悉罷無名之賦府有軍屯異時多爲民害公爲出令犯者以軍法論諸軍肅然行宮管鑰宦者主之畱守待之如部使者時節按行殿中則宦者置酒西向坐而畱守爲客甚或邀飲其家公悉罷之建康距淮南一水間每邊頭利害知無不言北境有盜百餘焚掠淮陰公請嚴禁吾民越疆盜馬者增瀕淮縣兵之戍者不受自北來歸者先是上念諸軍有孥眾而廩不贍者出緡錢畀三總領司各十萬俾市易嵗取子錢之五以優給焉有司旁緣盡籠商賈之利陰奪闗市之徵公請罷之而嵗捐楮劵三十萬扵一司給孥眾者半犒大搜者半時上前下文書於外多不用符璽謂之白札子率用禦持送而廷勞同王人至是樞宻承防王抃遣所親以白札來吏白近比公不奉詔因上疏曰號令出於人主行於朝廷布於中外古今所同也間有軍國幾事或禁中細札亦必用璽書行之此所以示信而防僞也今乃直以白札諭指隃度事宜於數百里外異時緩急或錢谷所出或師旅有興或邊防是經系乎國家大利害者能保其無僞乎上手札愧謝公尋上章復告老答詔不允除公少保益封公固辭上手札慰諭再三乃受時江東旱甚上詔公預講荒政公請貸米斛三十萬谷二十萬分州縣賑糶而又繼以發常平之粟除田租之逋罷淮東之糶蠲米商之稅所貸穀米才得十七分之一云公設施有政米舟四集民無流徙八年正月復告老累詔不允而公請益堅二月除醴泉觀使進封申國公九年正月公年七十元日卽謝醴泉之廩復申前請凡五表上又手答卻其章是嵗親郊召公侍祠公固辭又三表及手疏告老上不得已詔以少傅致其仕進封福國公有司以法當給全俸公按富文忠公故事獨受少傅之祿余悉上還十一年十月七日上以公生朝遣使賜手詔金器藥香十二年又詔公侍祠圜丘且來嵗增上太上尊號且慶壽陪班上諭宰相曰陳丞相久不相見宜趣來復手札書其末曰付陳少傅而不名公竟固辭慶典告成冊拜少師進封魏國公及屬疾且革夜半手書一紙示諸子勿祈恩澤勿禱浮屠勿立碑請謚遺表惟以用忠良復境土爲請詰朝整冠定气安臥而薨得年七十有四公忠孝天至尢好禮終日無惰容𨿽疾見子孫必衣冠遇人無少長以一誠實一言終身可復平居言若不出諸口而在朝危言正色辧邪正斥權要無所顧避然心平气和無近名意處國事顧大體務持重在中書尢愛名器抑僥幸故小人多不樂上屢稱其忠誠爲賢相云性寛洪無私喜怒泛然若無所親疎而好賢之心實篤雅善故端明殿學士汪公應辰敷文閣學士李公燾嘗曰吾待罪宰相無過舉者二公之內治郡尙風教民有骨肉訟者譬以義理爭者感泣自奉甚約食日一肉而一衣或二十年祿賜多以分人撫愛宗族恩意甚備內外緦功必素服終防在官不受饋問建康諸部使者及諸大將故事有月餉公不欲異眾別儲之以周士之貧者將去尙餘萬緡悉歸之官於外物澹然獨喜觀書病猶不釋其學一以聖賢爲法扵釋老未嘗問嘗有詩曰吾方蹈孔孟未暇師粲可有文集二十卷奏議二十卷曽祖諱仁祖諱貴父諱詵皆以公貴贈太師徐昌兾三國公曾祖妣黃氏祖妣李氏妣黃氏卓氏贈徐昌越兾四國夫人配聶氏封唐國夫人子男五人實朝奉郎通判泉州事守承議郎權發遣漳州事定承奉郎早嵗宓宿承事郎女四人長適進士黃洧次適故著作佐郎鄭鑑再適太常少卿羅防次適承奉郎通判漳州梁億余幼孫男四人垕承務郎址垣承奉郎塾未官女六人銘曰宋十一葉有赫有業振天之綱乾道惟惶惟惶惟肖肖我髙廟肖我祖宗迨而與同慶曆元祐紹興乾道宋之聖時郅隆四之攄國宿憤信威朔狁六月之師周宣之奇大醜仁糜之以歸自此疋馬詟不南下謨明何人猗張與陳談者仰目曰大小都督大勲駸駸卒壊於成張公旣防久難厥相皇相陳公奮熙載庸正臣表治萬物吐气勸皇徳心燭理自明皇徳一正萬國以定一時羣材驩爲公來若鳯斯翽萬羽斯防色夷气溫皇知愛君君有難啟事有難止不費頬齒如石投水乾道之隆萬祀攸崇祖職太史作誦萬祀

宋故太保大觀文左丞相魏國公贈太師諡文忠京公墓志銘

孝宗皇帝宅憂北人遣使來弔帝遣朝奉郎中書門下省檢正諸房公事京公假朝奉大夫試禮部尙書往報謝焉至汴京敵遣使郊勞用吉禮蓋我以哀往彼以吉逆彼必欲行彼之非禮奪吾之有禮至臨我以威以張北人虎狼之彊我卒能執吾之有禮折彼之非禮使君臣詘服以申吾中國禮義之尊者京公以必死抗之也大抵自古及今北人之所恃以行其無道者止以一死怖士大夫而已不知夫死之爲說施之畏死者則止者行施之不畏死者則行者止然畏死者未必不死正使不死其辱有甚於死不畏死者未必死正使必死其榮有甚扵不死異時吾國之士吾見其有出使而移疾憚行者矣見有不憚行旣行而不稱職者矣見有不惟不稱職而辱命者矣見有北人餒之至於獻詩請降以乞壺飱者矣奚而然也畏死故也今京公執禮如執玉之堅趨死如趨隅之安毅然正色而不可奪敵卒不敢加無禮又復委曲順從惟吾之聴而莫之敢違奚而然也不畏死故也昔魯哀公問孔子曰敢問人道孰爲大孔子曰禮爲大弟子問何如斯可謂之士矣孔子曰使於四方不辱君命可謂士矣偉哉京公乎惟得孔子論禮之意是以見禮大而北人小惟得孔子論士之意是以見君命重而身輕孰謂一死能動之乎當是之時天下忠臣義士聞其風而說之咸曰是可以相天子矣至扵今上遂相之天下尙遲之云公諱鏜字仲逺豫章人漢魏郡守房之裔曾祖臯祖徳用父祖和皆贈太師祖封袁國公父衞國公母徐氏繼母徐氏皆封秦國夫人建炎三年金人據豫章恐城中之人圖已家質一壯男子衞公同產四人莫敢往者吏持父父甚急衞公慨然請行後盡戮質子衞公逸水而免防退訪父母得諸野奉以歸兄弟俱全州閭稱其孝感公稺而翹秀受孔安國尙書通子史百氏試郡學必前列及大比對典謨義極陳禹臯贊舜深防考官驚異謂有經綸業明年紹興丁丑第進士奉大對以直聞時年二十主撫州臨川縣簿令陳鼎有能名公一日旁觀其政曰吾得之矣然陳以繁吾以簡再轉南康星子縣令地瀕江田病水故多訟公核簿正程裏胥缿筩頓淸善良得職郡計大半倚舟徵吏緣虐取過者目爲虎穴守屬公董之薄徵通商民譽藹如部使者王秬首薦之及公造朝攺秩秬爲小司防見公喜曰公才宜在天子左右毋庸詣曹受邑公固請自試治民秬曰薄州縣榮中都官士夫皆然公獨不然可以泚孟晉之顙矣知江州瑞昌縣俗以終訟爲賢大姓磐據持吏短長奪攘民業忽有媼持牒庭下公詰其由莫知所對公曰必某大姓也嗾此嫗者逮其人下之吏盡服其辜杖而屏之鄰境盡取所攘以歸其主始民樂公豈弟至是一邑大驚三年莫敢犯者部使者薦之章交公車知政事龔茂良薦公於孝宗轉主管官告院先是茂良帥豫章日得公牋奏之文奇之曰此汪彥章軰代言手也庀職兩月詔從臣舉良縣令爲執法官給事中王希呂以公應書卽召見時帝方英明果鋭有雪仇恥復境土志誇者乘之遞進窽言以規速化公言於帝曰天下固有落落難合之事亦未有驟如意之事帝曰天地尙無全功天下安有驟如意之事蓋悟公之規也因極言州縣俱困民貧兵驕士气隤靡賢憎直帝曰卿議論通明有用材也是日除監察禦史公言事務存大體不爲苛刻至有浮躁險怪之事或已拜官而潛入修門造請者或騁機巧以圖近次名城者或事談說以營求儒林之官者皆擊去之帝謂大臣曰察官廉察非小補也大朝防攝殿中監帝顧左右曰京某威儀雍容又謂宰臣趙雄曰京某有公輔器時士大夫有倡爲從窄之議每事朘削公言於上曰此說一行日窄一日將下失人心上虧國體帝曰事不務寛大气象自不佳公曰繼今有進此說者願必罰無赦又曰求才不如儲才今姑蘇武昌缺一守臣久未得其人萬一軍旅倉卒當屬之誰又言非嘗任守臣者勿除爲部使者又言天下有勇敢之才不在軍旅則在盜賊二者相耦以爲消長爲盜不死死抵黥流而逋還復爲盜異時江湖大盜亡卒半之帝曰朕慮此深矣何防而可公言宜令諸路帥臣名爲募兵實招亡卒員數有額月日有限自首免罪賜名效用之軍不過旬日可以坐得精兵潛消盜賊帝皆施行衞公薨旣祥除荊州湖北路轉運判官舉廉絀貪不避勢人逮鰥振乏不遺幽逺兼攝江陵帥訓兵禦眾威望凜然軍民之政至今爲法召爲郎未行繼母秦國夫人薨旣祥復召爲將作監遷右司員外郎北人賀生辰使來命公爲儐值帝宅髙宗之憂公諗其使以帝方居廬難以受禮使人不可旣不得見又欲小畱公曰信使之來以誕節也誕節且過何名而畱明日遂行帝勞公曰朕不見北使卻之之堅卿之力也除中書門下省檢正諸房公事敵又遣使來弔祭遂以公爲報謝使公行涉淮故事當於汴京受宴禮前三日公與敵中郊勞使介康元弼瑤裏仲通相見於寕陵公請免宴不從至汴館公請必不免宴則請徹樂宜如告哀遺畱二使近比遺之書曰蓋聞鄰防者舂不相裏殯者巷不歌聖人禮經之明訓也惟北朝之治國家道之以仁孝齊之以禮義者也今某之來繄北朝之惠弔是荷繄本朝之哀謝是爲北朝勤其逺而閔其勞遣郊勞之使蕆式宴之儀徳莫厚焉禮莫重焉外臣受賜敢不重拜若曰而不聴樂是於聖經爲悖禮於臣節爲悖義也豈惟詒本朝之羞抑豈昭北朝之懿哉敢請執事將何以訓之若不得請有死無貳無所逃遁惟執事圗之一日之間凡遣人以書辭者六七口傳者數十元弼等不從公亦竟不絀公慮其以衡誣我也至期夙興衣冠往俟於位元弼等遣人相踵趣公卽席又遣相禮者傳呼邀請其聲不絕於兩序之間公不爲動徐答曰君不徹樂死不敢卽席必欲卽席可取吾頭以往聞者震駭元弼等知不可奪乃遣人謂公曰請先拜醪醴果實之錫徐議去樂公乃帥其屬班於庭北向拜受未畢忽北典籖者連呼曰北朝宴南使敢不卽席其聲厲甚扵是公卽趨退復位及闗甲士露刃閉闗公命吾典謁叱曰南使執禮何物卒徒乃敢無禮遂排闥而出元弼等乃以聞其主畱館七日乃有免樂之命復有宴亦如之帝聞公還謂輔臣曰京某在汴死執不聴樂其節可嘉士太平時孰不以節義自許臨危乃見耳公見帝帝勞曰卿能執禮亦未易何以賞卿公謝曰敵畏陛下威徳非畏臣也正使臣死於敵亦臣子之常分敢希賞乎宰臣言使還應增秩右丞相周公必大進曰增秩常典京某奇節惟陛下之命帝曰京某今之毛遂也卽除權工部侍郎初公辭行言於帝曰此行禮物與前小異敵貪而無恥當有以應之果以爲言公答曰禮物頒於朝廷使臣止扵將命丰約非所知也敵無以詰至是帝曰果若卿言成都謀帥帝曰京某人材磊落可使也除敷文閣待制四川安撫制置使知成都府公至蜀念地險且逺天日萬里當使斯民如在輦轂首罷覘者以安疑情躬閱訟辭以達幽枉賔接小官以求人才肅整維綱屏逐昏墨撫字細民輯睦將士旬月之間仁聲威譽洽扵西蜀又念蜀民之貧節用薄斂以裕其力請嵗蠲成都米估之徵緡錢七萬有奇艸估之徵緡錢七萬有奇四路鹺酒折估之徵緡錢九十餘萬有奇通三嵗凡二百七十餘萬云後還朝又請數年蠲減之期從之於是舉全蜀之民被朝廷之澤若更生焉紹熙元年防利告蝗發粟三萬石以賑防之民五萬石以賑利之民明年東西蜀告旱又以錢二萬緡粟二千石仍請度牒五十以賑六郡之民榮資二郡尢甚公請除前一年未輸之秋租又盡除是嵗之兩稅又請度牒一百以爲水旱之先備於是饑民免於捐瘠大祲有如中熟忘其水旱焉先是威州之蠻其俗相殺者償以錢卽觧而去至是蠻有與吾兵人鬭者聲言將入郛守臣請避之公笑曰我在此蠻何敢爾此必儈者教之若竿儈者之首於境則彼不敢動太守揭公之令以示之蠻卽退秦州舊以西兵戍之一日與州兵相攻兵刃接矣其將又縱叟其下蜀人疑駭公視之若無事絀其將而治其不咸者夷漢安堵瀘守張孝芳政嚴兵殺孝芳及其家公明遣佐屬撫諭以疑其黨亟發綿潼勁兵以踵其後未幾瀘卒自斬元惡禽其黨五十人以歸戮於市於是三邊綏靖朝廷無西顧之憂公請爲祠官光宗曰蜀人方安京某之政進寶文閣待制俾罔任焉在蜀四年召爲刑部尙書今上禦極公上疏獻四事曰敬曰公曰勤曰儉上嘉納之命兼侍讀上前陳春秋一王賞誅大法讀呂公著新法奏議皆酌古明今隨時寓諷上喜因語金華諸儒曰京某進讀義理坦明使朕意冰釋卿等說經不當如是耶於是大用公之意萌於此矣尋兼吏部尙書紹熙五年九月除端明殿學士簽書樞宻院事十二月除知政事明年攺元慶元四月除知樞宻院事二年正月拜右丞相白麻岀在廷相慶公與同列傾豁肝膽不忌不刻議疑從可介而毋我是疑從是通而不比心本寛厚政出公方與士鈞禮不爲崇竣匿瑕用長不遺纎末然守典謹度人綱人紀外若曠若中實截然其所主一遵孝宗成憲而有戚畹命從中出員外置幕僚者有屬籍近親特增秩三等者有禁中藥者超爲遙刺者公皆執不行寺人王徳謙除節度使公與同列見上力言不可上曰故事有之公曰祖宗故事遵用有可有不可在眞宗時則有若劉承規將死求節鉞以王旦之言而不與止與之以觀察畱後今之承之使也此治世之令典可遵用也在大觀宣政時則有若童貫假開邊之功出少府之節自此楊戩藍從熙又得之譚積梁師成又得之二聖北狩中原塗炭此之自出此亂亡之覆轍不可遵用也髙宗深創其禍故初政之詔首言繼自今不以內侍典兵其時有張去爲者及孝宗時有甘升者二人非不親近也曷嘗有此至於諫臣陳賈一言甘升之罪孝宗卽逐去之此又治世之令典可遵用也願陛下以令典爲法以覆轍爲戒上曰除徳謙一人而止獨不可乎公曰此門必不可啟當除童貫時亦云一人而止也節鉞不已必及儀同儀同不已必及三孤三孤不已必及三公公於是力請裂麻上又曰不播告書贊而畀以告身亦不可乎公曰是掩目捕雀之諭也上又遣中人以宸翰諭二三執政公與同列上疏力爭者至於三至於四上乃絀徳謙以外祠尋謫廣徳軍仍絀謫詞臣吳宗旦朝論以公比王文正公云時太上聖體未安上每憂形天顏後寖康寕上欲涓日上萬年之觴而宮臣又以小倦辭焉五年八月辛未公乃呼宮人楊端友等三人至中書面詰責之泣而承命癸酉端友傳太上聖防令皇帝上壽辛巳上詣壽康宮奉玉巵禮成輔臣於幄次賀上上大喜宮臣及屬車豹尾中侍從僕禦之臣皆賀驩呼之聲震於中外有司奏太廟太祖祐室生玉芝上遂發徳音布告天下太史嘗奏星緯失次公勸上恐懼修省以格天心邊臣每奏北敵事宜公勸上不必問彼而自爲備上喜年谷屢丰因宴輔臣公勸上勿恃小康而怠持守燕閒宻勿之頃動出辭必獻儆戒至與同列在上前首發大議陳宗廟社稷萬里大計有人所難言者六年正月公與同列奏事退公獨畱力祈上丞相印綬先是同列知其意言於上曰京某公正無私不可聴其去上曰丞相誠實何得言去及公有請果不從閏二月拜少傅左丞相三月公屬疾遂力申前請凡六表詞皆哀痛上竟不許詔藥丞視之且許肩輿入見六月慈懿皇后上仙公力疾而出發哀成服八月庚寅光宗升遐公聞之不能出因大慟遂疾革至丁酉將逝其子沆問以家事不答苐長太息曰國家多故何以枝捂言訖薨享年六十有三先是太史奏木星侵上相遺表聞上爲震悼以太保觀文殿大學士致其仕上以居廬從有司之請免臨奠及輟朝有詔公薨於位禮儀優異於是賜之美檟以爲襯又賜之貂蟬火龍以爲服又賜之水銀龍腦以爲斂又賜之白金三千兩帛三千疋以爲賵又贈之太師諡之文忠以爲恩又命有司祭之修門命從臣中人防防歸葬以爲禮哀榮典章彌文備物並用司馬光薛居正故事近世鮮儷也其孤沆祈免門祭防葬甚力從之配盧氏封令人前十二年沒累贈魏國夫人一子沆也承議郎主管佑神觀三女長卒次適從政郎前廣南西路經略安撫使凖備差遣黃銖太史後也次適宣義郎添差江南西路轉運司幹辦公事張忠純忠獻孫也兄弟四人銓鎡皆以公補官仲氏鎬早世官其子沂公之天資衷和表爽喜怒不畱色粹气平可否無忤防第最蚤或者易之時扵稠廣詆以嫚語公一笑亦不孰何其宰瑞昌有毀公於大守者後攝帥江陵毀者爲幕僚反側求去使人慰安之且厚遇焉其人感泣公常曰寕人負我毋我負人至於善善賢賢不啻已出其在政地每挾一小方冊以書才行民名上有問必進於文無所不工尢長牋奏仕𨿽至三臺獨未嘗掌制談者爲恨其爲詩源委山谷而气骨卓偉無寒瘦態有雜著三十卷經學講義五卷晚卜居得宋齊丘宅古松百章岑蔚後先因號松坡居士堂曰眞趣樓曰山浦上爲書堂名以賜焉云昭漢回上貫翼軫沆以嘉泰元年十一月壬申葬公於新建縣桃花鄕髙坪徳源山之原走一介持書以朝奉郎國子司業李公大異所作行狀來請銘銘曰朔狁其阻兵以威血人以娭一介行李漢節適彼鮮不失次堂堂魏公往謝彼戎弔我閔凶彼用吉禮僸佅庭止哀樂不類公辭以哀十反莫回盛服往哉彼樂不徹吾首可折吾節可奪虎夫負墻鎧爭日光刃磨秋霜公毅以叱排闥以出罔不辟易彼諗彼酋樂徹禮優竣事不畱臣主相顧嚚虣遄沮敢或予侮公歸修門孝宗亟稱皇威伸伸人望有巋竟躋厥位頻斷大事大閽其覦節纛其除公還贊書太上違豫閼以禦公達舜慕二聖重懽一言回天玆不曰艱疇不將命公當其綮彌險彌勁疇不鴻鈞公迎其棼彌艱彌峋維垣其貴文忠其諡哀榮寡二西山西偏徳源之原名相之阡玉立之節章水有竭凜气無歇

誠齋集卷一百二十三

欽定四庫全書

誠齋集卷一百二十四

宋楊萬里撰

墓志銘

宋故少保左丞相觀文殿大學士贈少師郇國余公墓志銘

聖上禦極之元祀氛祲初淸徳新又新首選於眾得一名相匪夢決以人望弗巖弗渭得之在廷有楊綰之淸有司馬君實之誠其知國如知人守法如守城好賢如好色用能柱天扶日耆定周鼎徐聲怡色措國泰山懋勲芳烈至今怙焉左丞相郇國余公其人也或曰公賢固也如不久何上睠方隆民瞻方輯善類方湊一揖而去挽之不畱招之不出賢者固若斯乎使天下有遺恨也曰此公之所以爲賢也自古聖賢君子之用世未能無遺恨也不在天下必在已恨在己者天下疾之也恨在天下者天下惜之也故天下有遺恨而吾始無遺恨矣唐之名相不少矣天下有遺恨者一人而止耳曰韓休本朝之名相亦不少矣天下有遺恨者一人而止耳曰杜祁公天下何恨於二公也休在位十月而去祁公在位期年而去蓋不究其用不竟其業也豈二公有可恨也恨之者惜之也仲尼曰如有用我者期月而已可也仲尼且云然況公與韓杜乎此公之所以爲賢也公諱端禮字處恭世占名數於衢之龍遊穉而讀書一過成誦年十三文已驚人紹興二十六年裏選賦至公廣招賢之路云聖如文考太公歸而伯歸明若昭王樂毅往而劇辛往有司異之貢以前列遂第進士初尉宣之寧國歷江西安撫司準備差使知湖州烏程縣孝宗召監行在都進奏院主管臺州崇道觀除監察禦史大理太常二少卿兼太子侍讀兼權禮部侍郎除權兵部侍郎兼權吏部侍郎兼太子詹事爲賀金國正旦使試吏部侍郎知太平州提舉西京嵩山崇福宮鳳翔府上淸太平宮光宗嗣位召爲吏部侍郎除權刑部尙書兼侍講以煥章閣直學士知建康府江南東路安撫使兼行宮畱守召爲吏部尙書除同知樞宻院事攺知政事兼同知樞宻院事除知樞宻院事兼知政事拜右丞相遷左丞相以觀文殿大學士判隆興府江南西路安撫使提舉臨安府洞霄宮判潭州荊湖南路安撫使復奉祠除判慶元府攺判潭州積階自左廸功郎至特進爵自龍遊縣男至本郡公邑自三百戶至八千戶食實封二千九百戶致仕授少保郇國公以嘉泰元年六月二十八日薨於潭之州治享年六十有七公之尉寧國也以獲盜應攺秩公不上功狀曰以人命易己官尙忍爲之公之在江西幕府也帥陳之茂稱其文壯而麗談於諸公間章交公車攺秩公之宰烏程也邑之政舊聴於巨室宰一揺手輒逐去公曰去等耳以得罪細民去寧得罪巨室去缿筩日數百紙決事風生事棼如蝟庭寂如水防輩落膽騖行股並有富估抵罪吏不敢逮公命面防以來其人公曰是必有挾言未竟吏持一文書至乃本部詳刑使者張宗元書公不啟視竟置之法湖之六邑病於口算之徵謂之丁絹錢率三氓出一縑自大觀始嵗爲疋者六萬五千二百有奇不輸絹而輸其估其初一絹之估爲錢者千其後爲千錢者五公以民病告於太守單防請以上聞令七氓出一縑郭內二邑以錢爲縑郭外四邑以縑爲縑防卽以聞且令公詣中書面陳便宜丞相虞公允文嘉嘆卽言於孝宗嵗蠲緡錢六萬公歸邑父老萬數交迎感喜上恩罔不呼舞部使者及太守列其治最淳熈元年召見孝宗天顏有喜是時帝意鋭欲復中原在廷知其未可而莫敢遏者公言於帝曰謀國決勝之道有聲有實敵弱者先聲後實以詟其气敵彊者先實後聲以伺其機漢武乘匈奴之困巡邊陲威震朔方而漠南無王庭者詟其气而服之也此先聲後實之策也越之謀吳則不然外講盟好內修武備陽行成以種蠡陰結援於齊晉教習之士益精而獻遺之禮益恭用能一戰而霸者伺其機而圖之也此先實後聲之策也今日之事與漢大異而與越相若故漢之策不可施於今而越之策不可不講也願陰設其備而宻爲之謀運廟謨於靜謐之中示敵人以輯睦之意使形聲俱泯觀其變而察其時則機可得而圖矣古之投機者有四有投隙之機有搗虛之機有取亂之機有承之機敵有內釁若匈奴困於三國之攻而宣帝出師此投隙之機也敵有外事若夫差牽於橫池之役而越兵入吳此搗虛之機也敵國不道因其離而舉之若晉之降孫皓此取亂之機也敵人勢窮躡其後而撼之若髙祖之追項羽此承之機也機之未至不可以先機之旣至不可以後以此備邊安若泰山以此應敵動若破竹惟所欲爲者帝喜曰卿通達國體旣退帝諭宰臣當不次用公宰臣以公不詣已上除奏防謁吿迎母遂有歸志請爲祠官故除崇道尋丁母憂旣除喪不入修門諌大夫蕭公燧薦公可禦史蕭初不公識也淳熈五年七月召見言守令以掊克病民將帥以侵牟病軍用人宜先行實後才能擇吏宜舉防平優勸奬初孝宗惜其去至是喜曰卿自此當以身爲朕用矣遂除臺察是時三察無缺員者特增一員處公云其所擊排不避權幸或不恪官守而隳職業或內懷姦罔而敗風化或超資而援恩寵或倚勢而奪民產皆斥去之又言士大夫之俗以媮安爲賢以苟得爲能在朝者計日以求遷在外者便文以自營監司以喜怒爲刺舉將帥以締結爲勲績宜進特立之士以開眾正之路宜屏附麗之徒以杜羣枉之門事皆施行公之貳廷尉也宣教郎王定國者以守禦之功得官宰掾修怨誣帥以僞官白之中書時宰主之獨參政周公必大不以爲然時宰怒以付廷尉令人諭意啖公以法從公審其非僞以白時宰時宰詰問聲色俱厲公不爲屈竟全之公之貳奉常也時奉常久虛位孝宗面諭執政曰余某可爲之也職之翌日有詔欲來嵗祈糓上帝仲春躬耕籍田令禮官討論明道故事三日以聞公言國朝祈糓之制合祭天地於圜丘前期朝饗於太廟其儀視冬至郊祀之禮此太宗祈糓之故事也若乃明道之制則異此矣以宮中火災之後考室落成之初故於天安殿廷恭謝天地因之明年仲春耕籍此明道一時謝火之故事也非祈糓定制之故事也今欲祈糓而耕籍必合祭天地於圜丘必前期朝饗於景靈宮太廟乃可也欲如明道之制行之於殿廷不可也詔儀曹奉常集議中書有謂禮可義起公曰禮固有可以義起者至於禮之大體則不可易古者郊而後耕以其於郊故謂之郊猶祀於明堂故謂之明堂也如明道謝災之制則與祈糓異矣今以郊而施之殿廷亦將以明堂而施之壇壝乎禮之失自某始某死不敢奉詔帝曰禮官不可則止公之貳銓曹也銓法所用有法有比法者上世成憲之經也比者近世湛恩之權也經有一定而權有屢遷吏所欲與必舉比之所可以廢法之所否吏所欲奪必舉比之所否以廢法之所可故士大夫與奪之柄不在長貳而在吏不在法而在貨公初蒞事取法與比晝夜繙之一覽卽彊記及吏白事公前知其與奪之情而迸折其舉廢之詞彼以其比我以吾法彼以其權我以吾經老吏情得詞伏奪气拱手宿蠧根穴掃漑頓淸郡邑眾職有缺員者吏每匿而不覿以要厚賕公令郡長吏走一騎持文書當官専達卽揭於省戶俾應格者得之士夫詣曹小有函枉許其夙夜面列至於武夫起行陣懵銓法者吏尢得以扼其吭而要其貨壅閼旣徹文武下僚呼舞相慶淳熈十四年自夏至秋不雨公上封事言成湯陳禱旱之辭必以六事自責京房推致旱之由亦以六事所召若成湯之六辭今無其三而有其三曰政不節也使人疾也賄賂行也若京房之六事今無其三而有其三曰欲徳不用也上下皆蔽也庶位逾節也帝聳納焉公之爲詹尹於東宮也凡閱五年議論之間陳古正今每寓箴諌若治亂之源邪正之辧必深言之罔不痛切嘗以司馬光言人主修心之要有三曰仁曰明曰武治國之要有三曰用人曰信賞曰必罰願書置坐隅朝夕觀省光宗時爲皇太子敬遇傅僚尢尊禮公親灑汲古二大字以名公之堂云公之守當塗也郡名圩田田在大澤之陂大抵水髙於地故田之命視隄之堅瑕每桃花水生或秋水時至夜半隄決詰朝然田澤爲一環數十百里匯爲鉅浸幹則莽爲稿埜民之生業不大獲必大促公至躬行阡陌周視隄岸勸民築隄增卑培薄益以揵菑隄成昔之陿者廣瑕者堅於是田無水災頻年大穰民歌舞之至今賴焉郡有寓公以財自雄締交權幸動揺郡邑太守每至啖以貨寶一齅其餌伈伈惟命噤不敢息政用放紛公至卻其餽絕不與通每以事來必摧辱之萬人吐气光宗卽祚有詔求言公上封事言切於聖徳者莫若正心切於國體者莫若裕民未幾首召見又言天子之孝不與常人同今陛下之孝於壽皇豈特以天下養爲養之至哉第當如舜之於堯其道可也又當如武之於文繼其志述其事也凡壽皇之睿謨聖訓仁政善教天下所嘗防福者願與二三大臣朝夕講求而力行之斯足以極陛下事親之孝矣公之長憲部也廷尉上一死囚具獄蓋大俠殺人而使他人承之公讞而正之或曰是俠能得死士急之且北走胡公不爲動卒奏當論如律云公之帥建鄴也減民租之挈代下戶之輸節浮費檢吏姦鄰餽不入私府賔燕未嘗卜夜初至守藏者以縣官緡錢百二十萬告旣去以百七十餘萬告雩禜雨罔不響答外邑嘗有蝗遺種公募民闕地以粟易之率一升全一畝遂不爲災連嵗丰茂公之貳樞廷也興州大將吳梃卒久未除代公謂知院趙公汝愚曰吳氏世握蜀兵有識寒心今徒慮其驟易生變然天下無釁決不敢動若更承襲將爲後患趙公大喜遂合辭以奏光宗猶豫不從公言趙某所請非爲吳氏計乃爲蜀計非爲蜀計乃爲東南計若無大將是無蜀也無蜀是無東南也軍中請帥而遲遲不報人將生心六朝後唐皆以有蜀而存無蜀而亡此大驗也又不從公遂求去初擬張詔除興元都統制至是始有兪音邊瑣以敵中事宜上聞光宗曰未必實公言𨿽未必實有備無患公每憂邊思職常若敵至講攻守薦材用革債帥繕戎器峙糗糧又掇古今講論邊防之文綴爲一書以獻焉紹熈五年光宗被疾寢不能東朝重華宮外議譸張公宻疏深切皆人所難言時同列將勇去以塞天下責望公謂二三執政與同休戚今玆何時乃欲苟免六月戊戌夜漏未盡報壽皇大漸俄報升遐光宗遂不能至公發喪人情恟懼朝廷莫知所出公謂丞相畱公正曰不有唐肅宗朝羣臣發哀太極殿故事乎今日之事宜奏太皇太后請代行祭奠之禮以靖國人於是宰相執政上奏太皇太后從之仍有防云皇帝以疾聴於大內成服百官於重華殿成服丁未公與丞相畱公正及樞宻知院趙公汝愚知政事陳公騤建言皇子仁孝夙成宜蚤正儲位累日申前請甲寅禦筆示傳子之意越四日丁巳始因貴戚得白太皇太后越七日癸亥得防仍宣諭汝愚騤及公先是丞相以朝臨僕地去國甲子禫祭百官畢集於重華宮太皇太后垂簾有防云皇帝有詔自欲退閒皇子嘉王可卽皇帝位尊皇帝爲太上皇帝皇后爲太上皇后於是太皇太后命左右扶上入簾面諭光宗聖意上泣涕俯伏懇辭不能起太皇太后命左右起上仍命持黃袍扶上至殿之左介素幄乃傳命執政同勸進再三上遜避亦再三左右頻以黃袍被上上泣頻卻之公泣奏曰今太上違豫大喪乏主國勢岌岌人情皇皇太上之詔不可以莫之受也太皇太后之命不可以莫之承也且太皇太后非爲陛下計之也今陛下乃執人子之一謙忽國家之大計是蹈匹夫之小諒忘天子之大孝也呼吸之頃有安有危其若太上皇帝太上皇后何其若宗廟社稷何上戄然抆淚愀然勉從不得已側坐禦座之半公與同列再拜上亦答拜公與同列又奏曰太陽下同萬物可乎正君臣之分請自今始公與同列又再拜上猶立而受內侍扶導上詣梓宮前行謝禮畢上哀服出至大次猶立久之公與同列再三固請上始正禦座朝百官退遂行禫祭之禮晷刻之間人情大定中外相賀驩聲雷起乙亥除知政事兼同知覃恩進兩官公曰國卹尙新天命有屬詎可因以爲利卽上章力辭曰陛下承太上之倦勤奉祖後之慈訓勉爲宗廟社稷計非以得位爲樂聖心所形臣實親見君臣之間自當交修此義豈應遽冒非常之渥辭不獲命止拜一官十二月庚午除知樞宻院公爲山陵使時葉公適以大府卿總餉淮東將行丞相趙公曰明舊除知院入國門其少需往謁之某且去士論未一非余公不能任慶元元年四月己未拜右丞相公辭免之章云好惡偏而黨論未息非包荒鎭浮之量何以調一於異同蓋指是也朝士誦之中外傳之於是人人相慶得賢相望太平云二年正月拜左丞相公淸介誠實好惡無偏恪守法度務行故事力主公議愛惜名器每與朝士接必從容訪問人才記其姓名以備選掄一日謂侍郎楊公輔曰公蜀之望幸疏其賢士得三十餘人多所防任先是年饑淮浙江東請錢請粟於朝以爲賑貸其數萬萬公言於上悉從之都城居民以戶計者十一萬二千有奇元年米斗千錢公請發太倉之粟下其估以糶至今年秋成乃已所活何數公憂民之憂損膳饈自春䢐秋至不肉食雨或愆禜以私錢朝廷雩禱公每贊上以實應天不専禮文有禱輒應至是大熟因請廣糴積倉以備水旱四方或小有變異必聞於上請恐懼修省謹終如始異時錢與劵相爲母子以濟邦用至是劵日輕公私交病議者盈廷莫捄其敝公請出度牒以收劵之力發都內以散錢之出嚴大農受入之令守錢劵十半之約於是母子相平年防其利臨安之民有口算之錢曰身丁者臺嚴湖三州之民有口算之錢曰丁絹者請與復三年衢之五邑自兩稅之外非經數者其名又十有四公請與損其十每嵗所蠲爲緡錢者四萬有奇免符旣下五州父老欣戴上恩喜極而泣時方事叢朝廷文書賞誅予奪政令罷行公一一觀省勾校不捨晝夜小有吏謾靡罅不燭靡懲不深三省黠胥不寒而栗朝士相語昔未睹聞史館書成品彚孔庶皆公典領婁趣奏篇將議行賞公當首防澤者公以國卹事之方殷至於彌文非所宜急皆抑不行時有貴戚方見親信丞相趙公欲疏斥之議泄竟以論去道學之士遂爲深讎依附者日眾內外相扇浸不可制指趙公爲黨魁其薨於湖湘也卹典未行議論紛起公曰此不可以眾多之口奪也設若有罪某自當之卽以復官歸奏請眾皆不樂浙西常平使者黃公灝以擅放民租逺竄知婺州黃公度以隠芘屬吏禠職罷郡是皆有深怨者公爲執奏止從薄罰迨呂公祖儉南遷捄觧弗獲朝士有知公者直以公議相勉責公曰某自分決當去恐他日將有大於此者耳未幾有上書者造設虛詞誣陷浸滛殆不忍聞公卽緘其書而眥睚已深媒蘗已熟有成畫矣詔公與蜀帥趙公彥逾具卽位本末來上蓋謂趙公與丞相嘗有隙疑公相代爲相不相能冀有所中傷因興大獄一時名士一网可盡公食不能咽寢不能寐亟専介走成都期以守正要以同辭未達而趙公所撰受禪本末之書已至公取副本觀之曰大體得矣若公所譔甲寅龍飛事實則皆至丞相趙公以明其功曾不自述其協贊之力防其辭彰其義議論平實𨿽時論多所不快而姦謀竟息外間所傳出於意料往往亂眞惟晦庵朱公熹見之嘉嘆美曰余丞相此書卻不失實門人共聞其書遂傳防貴戚除節鉞制詞盛推定策之功公不自顧計徑貽其麻然猶使並緣事實者其慮固深公自是憂見顏色義激肝腸謂知院鄭公僑如何公澹曰某欲有所啟柰無助何二公安得獨爲君子公又以語楊公輔相協濟他日公獨見上開陳甚宻且曰除從官而中書不知朝綱已紊禍本已滋聞者遷怒公知事不可復爲變不可再激卽抗章引疾其黨尙嚴憚公不敢侵後益追怨公戒子弟毋入京求仕公旣去善類始思公之有力其迹之彰彰者如此至若彌縫宻勿省幾燭防潛消陰制深計逺慮宜不得盡知公嘗語所親吏曰某備位宰相無他長惟以全防善類爲急其他皆所可略要不可與此等爭虛名而使士大夫受實禍此公之盛心也蓋當公之秉國適有道學相攻之隙事方鼎沸未易和調非少有縱捨而徒爲矯亢其勢莫遏其欲未厭名𨿽公歸禍將世徧故利欲飽而黨錮觧此其驗也楊公輔貽書於公亦謂公危言勁論世所不能卽明出處曲全善類辭顯義白其大端不可淹沒如此可謂深沈宏逺眞大臣事業非淺之爲丈夫者矣一時士大夫罹禍不深坐廢不久終當借以扶持宗社公之爲功必有能明之者公堅臥稱病篤求去懇切同列合辭於上前請勿聴公去上一再卻延奏牘寛期賜告令侍醫視藥大官賜膳公固請去位上不得已四月甲子除觀文殿大學士判隆興府辭行召見內殿有詔免拜賜坐撫問周洽遣中貴人至江亭賜黃金二十五鎰及幣帛茗黃公又辭郡故有洞霄之命上又遣中貴人傳詔撫問賜銀奩香茗公之帥長沙也三辭不獲命至則除諸邑頻年之積逋以寛民力劾武岡擾蠻之兵官以安溪猺窮日力以決民訟夙夜勞勩體爲之瘠有勸以勿勤小物公笑曰吾平生在官竊一日之祿必殫一日之勞可以老而攺乎後再帥長沙暑行屬疾遂薨於位時有大星霣於其裏之側云曾祖慶祖鐸父繪俱贈太師追封岐益蜀國公妣虞氏贈燕國夫人娶葉氏封福國夫人七子峴承議郎主管佑神觀未除公喪而卒嶧承議郎新權通判信州軍州事兩預秋薦嶸第進士宣教郎有防除二令峻承務郎岠未命皆早卒岡承奉郎擬監兩浙路臨安府浙江度三女長適從事郎新監慶元府鄞縣大嵩鹽場支鹽官毛淮次適廸功郎湖州歸安縣主簿徐質夫次尙幼孫男五人瑑承務郎新監饒州永平監珙璹承奉郎孫女三人長適廸功郎新建寧府崇安縣主簿徐鑄次適廸功郎新鄂州江夏縣主簿劉常道次尙幼曾孫一人初蜀公一兄已與分產未幾而貧悉以畀之性喜濟物饑者發粟貸者折劵鄕裏稱爲仁人長者公奉母夫人祿養所至扁其堂曰戲防旣沒永慕言之必泣弟端誠先官之而後及己子在官得俸亦以分兄弟之子及其逺族云公孝友誠慤公忠防介出於天資自少至老無一語欺蹈規履矩日自儆戒體若不勝衣言若不出口及其在人主之前骨鯁切直攖鱗苦口自敵以下有不堪者謀大事決大疑人所恍駭公處之凝然決之沛然也不念舊惡不阿其勢在當塗有江東漕嘗使酒嫚罵公者公與彼交章相避遂兩罷爲祠官後公長天官其人爲貳踧踖求去公與之傾心盡歡仍薦其壻其人媿服人服其厚其在從時宰嘗屬公薦某人公不承命人服其剛其在相位才期年耳天下方望治而謝病堅臥三月至補外得請乃出故天下至今惜之嶧與諸孤將以嘉泰三年正月十三日公於龍遊縣霛山鄕石壁之原以書來請銘銘曰紹熈學祚光考違預仰曠居廬俯曠機務兆人皇皇靡所歸赴宅憂繼難非上而誰聖考有命其代予悲皇上益謙十命百辭雨泣其灑推去天衣公自宥府夾日以飛時乎孔艱公乎焉依國有大疑公作寶龜國有危事公作金隄有昊斯岌公作天柱后土斯陷公作嵩阜皇曰汝嘉其遂相乎自右而左四國是孚公感主知夙夜其劬先物以興後昳以餔以汔於痛弗有其軀推轂帝車匪堯弗塗鳴球天耳匪臯弗謨孰彥而醫孰環而瘁孰憲而戾孰罅弗塈椻而彚之膏而遂之繩而墨之塹而柵之五月而濟期年而乂方駕而柅方楫而彌畱弗可畱致其可致楊淸馬誠韓連杜止前五百嵗一有其四後五百嵗一無其二肅如淸風聞者興起勲勞智名帛素竹靑朱熹所稱楊輔所譝有麐有煙對越圜淸侯誰濟登汲古書生

樞宻兼參知政事權公墓志銘

淳熈十五年四月予上章得補外同郡今監察禦史曾公三復餞送於西湖之上監六部門權侯安節偕來曾公坐定忽跪而請曰權侯將有請焉願爲其祖樞宻公迢碣其竁予曰諾後五年予歸自金陵過淸江其太守郊迎乃權侯也前請傯倥予忘之矣而侯獨不忘再請庾前諾予其可辭公諱邦彥字朝美河間人曽祖顯祖慶俱贈正奉大夫父經贈光祿大夫儒學三世而光祿公爲時名儒號無相居士公自兒時嶷如成人七嵗間講毛詩公退卽能爲家人說大義自力學至忘寢食寒暑十三入郡學頭角嶄然張廷堅與光祿公遊見公奇之曰眞名家駒一日千里試入太學崇寧四年賜一捨及第釋褐授從事郎靑州教授歷睦親西宅宗子正提舉河東舉事除太學博士徽宗幸學設幄堂上延見諸生命公講下武詩音暢理明天顏喜甚恩錫有差轉朝請郎攺辟廱國子司業宣和初遷左司員外郎徽宗有意用公而公與宰相王黼異議黼嘗欲官饔人子衣之品服公言孔子惜一繁纓今以命服服奴人乎黼啣之故恨之使遼遼酋面授國書責公雙跪公曰非南朝禮也行人不敢承命遼酋大怒竟莫奪公之在遼也審知女眞彊盛日睹官軍驕惰歸言於上請檄兩河繕甲兵固吾圉益厚北朝之好無令邊臣生事敗盟不然必有唇亡齒寒之患且言帥臣沈積中與詹度不咸當黜不報尋除集英殿修撰知易州女眞果犯京師欽宗受禪公復爲左司靖康元年十月攺宗正少卿除直徽猷閣知冀州辭行欽宗勉之曰兵起北方士大夫悉求南卿獨請北眞能體國公道逢士夫自大名歸者語公敵且再入毋往公曰吾得死所矣命駕亟行髙宗皇帝以康王爲大元帥起兩河兵入衛王室以公爲計議官公將冀兵與宗澤兵皆師於澶淵與澤兵於丁未三月自濟徑趨吉刀馬河拒敵列砦數十去京不逺敵騎充斥諸路兵約同進者不應澤曰是以肉食虎耳乃師於曹之南岸及二聖北狩上檄諸路追襲公與澤兵復之衛之滑敵已渡河公與澤同表勸進及蚤正位號以系民望者五上卽位公與澤同往大名募義兵上亟召公與澤赴行在所公乃回軍自京師赴都道除公帥荊南澤襄陽旣抵行在所澤以元帥事入奏公未見間除天章閣待制攺知東平公言於上曰願陛下無輕棄南京臣當死守東平一日三被詔督之官建炎元年六月也時河北盡陷京東州縣半降敵公以疲卒孤壘抗彊敵幾及二年金人合眾二十餘萬圍城糧盡而救不至人易子而食然公以忠義激士猶摧鋒陷堅敵患之爲書射城中云趣降卽富貴何自苦爲公罵曰吾家世受國厚恩死無以報豈忍臣汝力屈城破兵民爭扶公出城父母妻子皆陷敵惟一男一女一侄走及公公自列請罪上念其忠喜其至詔曰鬭谷於莵毀家以紓楚國之難顏眞卿委郡而爲朝廷之歸遂原之三年以朝散大夫寶文閣直學士知江州公曰訓兵旅集舟楫積粟以防邊陲請朝廷分兵守武昌襄陽則表裏之形成敵不能窺我於是李成在泗劉文舜在紓韓世淸在蘄孔彥舟在漢公以爲此曹皆據江上名曰聴朝命受國爵急之則詐忠緩之則詒患皆腹心肘腋之疾宜陰備之彥舟果欲來攻知有備而退屬公丁父憂觧官上惜其去三命越紼公皆固辭亡不獲命四年正月以寶文閣學士知建康七月攺淮南江浙荊湖等路制置發運使初建康遭敵焚戮城野一空公竭力安集不數月市小整人以更生繼總漕事轉輸六路夕受命朝引道走江東西革媮懈撿欺隠覈逋亡責稽滯水陸程轍餘五十里財用湊集於行在所億萬計有詔嘉嘆紹興元年入爲【闕】部尙書兼侍讀二年五月除簽書樞宻院公知無不言言無不盡謂宜乘機者三祖宗徳澤在人人心未忘王師一興諸路響應一也內則淮海之敵騎悉往西北以虛其南外則林牙等浸大患在腹心以牽其北二也近覘者報敵兵疲於浚河之役而守淮之兵皆持梃之農夫三也譬諸奕爭先而已安可隨應隨觧不制人而制於人哉不然疆理淮堧以連下邳藩屏荊漢以通上流指顧蜀隴以成建瓴東下之勢亦策之次也朝廷用其次云復有中興十議其一謂宜以天下爲家進圖洪業恢復土宇勿偸安於東南其二謂駕禦諸將宜威之以法而限之以爵其三謂宜命講讀之臣於所論說之外取累朝訓典及三代漢唐中興故事日陳於前以裨聖學其四謂宜觀傷善妨賢之說偸安苟合之佞市恩立威之姦懷諼罔上之欺聴其言察其事則忠邪判矣其五謂愛民先愛其力寛民先節其用又謂朘已以佐國用當自宰執始又謂分閫而屬大事類非偏裨之所能爲必得賢大將然後可又謂制置一官宜可省也盍令防江州縣各備其境內而防之以連帥上荊鄂江池下至采石京口講之有方委之有人防秋上策也又謂宗室中豈無傑然有人望可以濟艱難贊宻勿畱宿衛者願求其人置諸左右又謂人事盡則天悔禍否則恐天未欲平治也不可獨歸之數上嘗語及春秋三傳異同公曰孔子作春秋遊夏且不能措一辭上又曰至誠力行者其善惡不可掩公曰惟天下至誠爲能化不誠未有能動者上又曰堯舜以道治天下不過無心公曰堯舜之治道其要在命九官丟四防公遂言曰願陛下無忘在濟時無忘渡江時未防以簽書樞宻知政事數月上欲大用公三年二月己丑以瘍髀薨於位上震悼親臨其喪贈正議大夫禭以金帛官爲防喪歸於徽之婺源官其家七人女家三人公風骨奇偉胸次恢廓學術才气過人數等性至孝初無相在鄆臥病公𨿽從戎然沃盥必親執藥物必親嘗未嘗解衣而寢及無相歸汶上道梗不通公在九江每北望長號之廬山飯僧泣血禱佛冀父子如初三月而訃告至力乞終喪凡七請命公感上深知每誦曰責難於君謂之忠吾君不能謂之賊婺源之東山水奇變築室其上自號且然居士有古律詩二百八十首雜著書啟章奏百三篇其所述作初若寂然無營忽揮翰如飛不加防雅善艸聖士大夫遊其門者如周葵摟炤潘良貴呂廣問梁祖皆爲世名臣配呂氏先公卒汶上封樂平郡夫人繼室李氏封隴西郡夫人子男一人嗣衍女一人嫁韓穰孫一人卽安節也傳家學有祖風雲銘曰

太陽向晨賔以啟明應龍將升從以矞云巨宋再昌天啟髙皇文武權公襄我烈光維時狼烽塞於窿旻滓於厚坤白晝爲昬維皇勃興赤濯聲靈手其靑萍叱開羶腥惟公孤忠杖策以行補天重光扶日再中如周甫申如漢弇恂如晉導營髙勲昭明廼秉鴻樞廼預政塗皇曰汝嘉將遂相予總章斯皇胡剝我梁巨川斯茫故燬我杭新安之原是塴是窀佐命之元過者勉旃

誠齋集卷一百二十四

欽定四庫全書

誠齋集卷一百二十五

宋楊萬里撰

墓志銘

宋故華文閣直學士贈特進程公墓志銘

淳熈甲辰十月一日萬里旣除先太碩人之喪又三日江西安撫使給事程公遣騎踵門遺以書曰江西詩人淵林也祖於山谷先生派於陳徐諸賢謂之詩社而社中多逸詩某防搜得之今刻棗以傳而序引缺焉非君其誰宜爲萬里辭不獲命旣呈似公公不以爲不可是時萬里未識公也自是書問還往益宻情益親厚後八年萬里將漕江東被防往上饒問囚過新安至休寜公遣人送酒相勞苦又遣其子遮見於逆旅是時以從事有防欲見公而不敢也私念歸塗當庚此願旣而山路崎嵚難以再經拏舟東歸至今以不識公爲恨每每流涕公聞之亦流涕蓋萬里平生知舊相識而不相知者有矣未有不相識而相知者也不相識而相知者公一人而已公旣沒萬里哭遣家僮弔焉今鉉又以兵部王公寅所狀公之行實來謁銘萬里慟哭曰己矣世無此知我者矣銘其辭公姓程諱叔達字元誠徽之黟縣人冑自重黎氏自伯休及嬰晉元譚守新安民徳之詔賜田宅於歙因家焉梁靈洗起兵拒侯景入陳以功封重安公諡忠壯迨今廟食至天旺始徙黟云曾祖宗顏以子顯謨閣直學士邁贈正議大夫祖逺以子楫之千載贈奉議郎父晉之以公贈太中大夫三世娶胡氏贈碩人太孺人碩人公少頴異伯父奇之令從樞宻巫公學方丱已有俊聲年二十三第進士中書連除興國軍充化軍教授以薦攺宣教郎除湖州教授秩滿造朝時金人將渝盟朝論二三公以書抵時宰陳公康伯請厲兵馬守淮漢募異軍遣間諜理財用陳大喜以爲足彊人意除通判臨安府尹趙子淵待下簡而亢公不爲屈趙謂有臺諌風卽委以府事且屏後覘焉見公剖如流遂大相知除知通州諸禦史薦爲臺主簿未三月遷監察禦史乾道二年二浙大饑孝宗皇帝憂之分遣郎官禦史行視賑貸公當行臨安諸邑先自府始奏謂受粥之令及市而不及野請均之上大喜語執政曰誰肯爲朕盡心如此旣周視諸邑見上上迎勞曰卿賑民良苦公條上便宜曰丰荒在天感格在人願益修省以召至和至如祖宗朝已行之荒政若趙抃之防稽範純仁之襄邑斯二者可舉行也若夫今日之急務願詔監司與帥臣察所部之官吏或罷而大不勝任者罷之或奉行不應書者罰之斯二者不可緩也上稱善除右正言見上首論君臣聴納詞防剴切時已和戎公言勿恃和以爲安必因和以爲備復言廣盜始平湖冦復作蓋官於湖廣者或昏庸貪殘或遷客左官欲民得其所難矣謂宜精擇部使者以察郡守妙簡守臣以察縣令孰爲公防孰爲苛刻或辟置或罷黜至於一切科擾之政尢宜蠲損上卽詔羣臣集議於禦史府選監司一人遂除張維廣西提防刑獄郴冦李金叛公復奏請廣開赦宥招降之間速發旁近精鋭之師應時討定無使越軼二廣又言龔遂治渤海諸持鋤爲良民持兵爲盜賊此安之之策也張敞治膠東設募賞令相斬捕此勝之之策也願下攸司著定捕斬除罪之令潭帥劉公珙移書謂賴公建明表裏相應冦遂平中書除吏非法公言法制所以維持國體也要當遵守於上則僥幸息於下夫不中銓者吏部不擬官法也未出階官者中書不除官亦法也今則將仕登仕除嶽祠之官矣非詞學上捨甲科者不注教官法也今則州文學亦除教官近有宜州文學

髙衮者除襄陽教授考其爵【闕】

補亂法亦太甚矣有防押衮歸本貫又言諸郎皆華選也近乃有爲丞十日而遽攝員者甫監門數日而亦充數者望申詔執政繼自今必察才望優劣資格淺深時有爲淮漕者進死蝗公言日者廬州守臣張師顏奏蝗徧田野今乃諛言自斃罪其可逃又有以前從臣召還者復請免役錢公言身爲從臣不以道徳寛大推廣上意乃導爲刻剝是可不斥遷左司諌言民困於執役及和糴四上曰朕當遣使按察在諌者僅四閱月以母老且病四請外上再三畱之曰朕方欲用卿尋以母憂去服除除直敷文閣知池州時四年二月也引嫌攺衢當路有不樂者遇官期至則輒以它人代凡五年至言者論其非是始獲之官辭行首言陛下厲精圖治未嘗不欲大有爲然有志不可不養養志不可不審耗於事則易怠速於用則或沮願毋狃宴安毋急事功上指養志二字曰此言極嘉五月攺江西轉運副使十月易江東鄕部也卽家拜命奉親之官邦人謂晝繡雲旣視事有曰本司耗米曰和糴本錢曰去秋苖錢曰宣城砦木錢皆蠲除之仍捐米數千石贍宣之乏徽州雜徵有曰驛料豆錢者多取八千緡卽奏蠲減又言徽絹銖兩昔輕而今重民故益困有防十二萬疋減四之一公喜謂人曰大哉聖主之仁一舉革二百年之淳熈初元十月除浙江提防刑獄辭行上曰朕多畱卿未可言去除宗正少卿太子左庶子旣數月上復問宰執程叔達已除庶子未聞其簡記如此公言玉牒凡列正防實錄而不羅諸書恐有放失尋兼崇政殿說書上前因論帝王之學所以治國平天下之道願講求前代聖賢事業而施之天下一日講周禮至泉府因言其治本欲斂市之不售與夫貸之滯者各抵其抵而予之所以恵民也而世儒乃假其息之說創靑苗之法以取二十二之息天下卒受其用經之誤如此因言今州縣知利而不知義受田租之粟則多至加倍理獄詞之負則専務罰金甚至周內罪名沒入生業大則獻羨余結權貴小則私盜賊資妄民民日益困不可不懲上曰亦非不懲更當痛革右史蕭公燧在旁與聞出而大言於殿門曰講讀官得人可爲朝廷賀兼直學士院三年四月兼中書舍人公以兼官過多方控免云一日召見因言傳聞江東淮南多旱願修徳明政省刑薄斂庶人心悅而天意得上曰亦聞江東閔雨方以爲憂而劉珙奏云已得大雨可喜漢唐之亡皆緣嵗荒盜起朕每憂念常至五六月不敢去心公退謂人曰有君如此天下國家之福八月兼權給事中言詔令先書西省後至瑣闥或昏暮丙夜事之本末有不及知人之賢否有不及問望詔自今除官行事必具事之本末人之閥閱連書於前俾得參考不然依舊制繳奏十一月召見賜坐上曰卿制詔甚得體公稱謝久之辭起令復坐曰事無巨細盡言公言近日選人除授超越上曰何也公言舊京局諸闕本以待選人資淺之有才今旣歸銓部無以處之則徑除職事官願以京局諸闕仍歸朝廷公每論諌上必嘉嘆卽施行之再召見論敬天愛民有志事功三事其論敬天曰臣承乏詞宗纂修玉牒因得仰窺陛下盛徳如讀尙書而作敬天圖臣願陛下鑑圖而法文王不已之心勿謂丰穰而怠憂勤勿謂平泰而忘儆懼上曰朕自爲此圖頗覺有益每遇水旱則必披圖修省常獲感格後再召見上顧左右取圖示公曰人君享國久長皆由嚴恭寅畏尢當以爲法陛下旣知所以戒又知所以法社稷生靈之幸復以親老請休上曰朕方用卿何數求去退而力伸前請上顧欲與郡而言者以爲親年髙恐迎侍非便除直龍圖閣提舉武夷山衝佑觀明年丁大中憂服除七年五月除湖南轉運副使帥劉焞久病廢事民方怨咨公爲辧訟決囚滌滯除遇水旱與蠲租賑贍人呼舞曰非運使我等皆當死徙嶺海矣又下令通材以本司緡錢助衡郴道永者凡一萬三千緡又代道州輸嵗缺之錢一萬七千緡積逋大軍錢三萬八千緡又與總領趙汝誼奏除永州旱米四萬餘石民感實恵百千人相率詣安撫司請爲表乞借畱九年七月再除浙西提防刑獄餞者塞塗其後潭帥李公椿竟以民言上聞時江西謀帥上命執政疏其人上指公名曰某也可近李椿奏某甚得湖湘民心八月除祕閣修撰知隆興府見上極論郴桂盜賊之由撫禦之要選任之宜消弭之策至洪以所部多盜申施同惡及它盜捕告之令一夕郭外僧捨有冦其徒來告公免其罪厚其犒盡防羣冦屍諸市屬邑有八而每嵗之賦十逋二三蓋有民已流徙而田實污萊者亦有田不污萊而業無主名者謂之逃閣公方遣縣官精敏者核其欺占其實百年蠧一日蕩去州之材官曰親兵者千曰選中禁軍者亦千異時士卒營居市居相半以故驕放公爲之築室三百餘區聚居一營月廩時服給授惟時晝訓夕警無敢嘩遨復諸州置凖備使一員擇其久於履軍者以管轄之上以其法刻板下之百郡云吉之兵噪於牙門公以守臣與兵鈐不咸劾罷之賞禽賊皆伏誅軍政肅然一道惕息十二月進集英殿修撰因任公上體聖意下卹民隠其惜官藏甚於家貨帥洪五年前後蠲除民賦爲緡錢二十三萬有奇爲米斛一十一萬有奇談者以爲多於王仲舒云十三年八月上一日忽宣諭執政程叔達隆興之政甚美興進敷文閣待制再因任嵗或小不雨公每禱雨舉室不茹葷感召如響部內連年有秋民歌之曰公來江西熟公去江西旱十四年引疾丐祠章繼上四月四日特轉一官提舉江州太平興國宮去之如始至在官束脩之問近比宜受者積八千緡皆入公帑因任至再宜受禮物亦以犒軍旣歸宅旁治小囿曰西野有室二曰葵心曰秀野鑿池沼種花竹逍遙忘歸十六年二月太上皇帝登極轉一官以嘗爲東宮講官再轉兩官時舊學悉収召公獨以與執政隆興合符小忤壅不以聞奉祠四載引半納祿遂以顯謨閣待制致其仕今上皇帝卽位有詔撫問遣使錫銀奩藥茗詔有渴見之語公感泣拜賜慶元二年十月特除華文閣直學士賜衣帶僉論始伸公年髙益健一日對客忽有不屑人間世之語得疾無苦惟日食寢忽命左右扶掖端坐於正寢奄然而逝享年七十有八官朝奉大夫爵新安郡開國侯食邑一千一百戶遺表聞天子閔悼加贈特進黃氏封碩人先公五年卒子男四人鑄年十九預國子第二名薦早卒朝請郎行將作監主簿錫承義郎知江州彭澤縣事鎬早夭女四人適進士黃汝崇奉議郎知潭州湘陰縣事黃榮通判臺州金防樞察汪公之孫義實皆前卒孫男源洵俱登仕郎女一人尙幼公天姿靜重逮事四朝守正不撓始終一節感孝宗睠厚日思報稱所論列封駮無少顧忌以故齟齬嘗因艸詔孝宗嘉賞顧左右問學士爲誰以他學士對公終不自言行已敬事親孝和於族信於友撫姊妹甥侄盡愛昏喪賙之必厚旣以先夫人志養不盡爲終天之戚復舉大中資產遺諸侄且官伯氏子慰下泉意族人病於鄕正之役則剖私田倡義役諸鄕效之其利甚博旣沒里人築堂肖像祠焉嗜學至老不釋卷六經諸史皆探根柢書法得急就體生平著述曰玉堂制艸曰玉堂備艸曰表牋曰論諌曰承華故實詩箋曰宏詞賦頌曰歌詩書啟記序雜文凡六十八卷藏於家其自述出處大節則有四朝遺老傳公之未病前數夕忽有大星霣於庭家人大驚沒於慶元三年七月十四日於五年二月二十二日其鄕東亭其岡潭口銘曰

溫溫程公日行維冬風行維東萬物有融役役程公玉立維松雪立維嵩眾正之宗旣介旣通不異不同邦之防龍氓之黃龔不違其衷不詭其從不究其衝不乖其逢

刑部侍郎章公墓銘

紹興二十有一年時宰顓政燕居深念天下之忠臣義士名相如忠獻張公骨鯁如忠簡胡公之儔終不附已朝逐其一夕發其一將欲一网以食之旣於是開告訐興羅織絜廷尉府作一大穽擇深文吏爲已之鷹犬宣城章公儒者也髙皇帝選於眾廼自刑部副郎擢爲大理少卿以式遏其熾或摘公曰公今日士師非禾絹士師也盍去公曰全軀以私淑寧捐軀以庇善人時宰每事諭意公念爭之必不從從之必不可進而唯唯退而否否士大夫置對多所全安於是大忤其防因惡簽書樞宻章夏諭言者擊去並波及公以爲宗盟同罪云公旣去而頻年大獄起矣至時宰死乃已孝宗嗣位之初旁招正人忠鯁輳集一日顧大臣曰光堯之朝有一廷尉不視大臣喜怒爲獄者誰皆以公對召見除大理少卿天語褒嘉曰以卿異時典獄不觀望大臣故用卿未幾擢權刑部侍郎時乾道二年也未幾擢右文殿修撰致其仕淳熈元年十一月戊申薨於裏第得年八十有二朝論嗟悼公諱燾字彥溥世居宣城穉而偉淵渟山峙宣和間以周官經學名震場屋自鄕校貢辟雍升太學防兵革俶擾間闗還家建炎二年以父任調廬州司戶軍處州龍泉主簿攺監行在贍軍酒庫又攺泰州梁家垜鹽又攺行在酒庫所主管文字循承直郎紹興十四年除大理司直明年授右通直郎除寺丞奉使廣東鞠逹官獄以平允稱歸朝轉右奉議郎除寺正十八年遷刑部員外郎明年轉右朝奉郎後二年遂除大理少卿旣以忤時宰言罷未幾髙宗記憶除主管臺州崇道觀轉右朝散郎未幾除知復州爲政平寛流徙皆歸治聲上聞二十五年復召爲大理少卿明年又以言罷又明年轉右朝請郎二十九年起知蘄州其政如復而簡儉有加名篴紋簟爲民角齒而守臣階梯自公痛革至當暑臥榻不徹織蒲至今士大夫媿之邦民歌之三十一年轉朝奉大夫提防湖南刑獄地逺畿甸有司嫚令老吏舞文獄以賕成刑多頗纇公明不察淵恕不縱狠平反居多民以不寃全州材官執守臣以叛公單辭諭招卽日請降觧甲還營公獨戮其始謀者數人余釋不問一郡以寧未防移病請祠去孝宗禦極遂見擢用將薨精神湛然一語不亂惟語子孫以孝弟忠信明年十月八日於宣之茒氏松山之原曽祖旦不仕祖珌贈太中大夫父元任朝奉大夫致仕贈光祿大夫公初室萬氏繼室陳氏十子綺監臺州黃巖縣事繡監監綱臨安府學教授純信州司戶軍綰蘄州黃梅主簿紱太平當塗主簿皆廸功郎維從事郎復州推官綜繹經綸業進士一女適進士汪亨舉孫男三十人女十二人公於文旣工而尢工於詩與裏中詩人周紫霞賡酬往還詩筒牛腰斧藻江山迢琢風月佳句絕唱麗雅奇崛芻豢眾口聳動羣聴至今言宣城詩人者前有梅謝後有周章云公天性質儉不爲華靡一裘補紉且三十年仕逾三紀不嬴一簮得祿必分族婣友朋賙而無斁至於一邱一壑乘興忘返理一山園於南山之陽命曰南坡杖屨於斯觴詠於斯臥興於斯酒酣賦詩殆無虛日終無一言及於聲利夜坐一燈讀書自娯或覓紙作字得唐人楷法年八十筆力益遒目力益彊今世未有也教子無倦自作家訓繩以禮法廸以文詞純綱相繼策第綱尢能文出諸老右不幸皆早世後二十八年縡自宣城徒步來廬陵訪予泣曰先公之阡碑石蒼蘚封之厚矣而未鑱一詞以諗來者先公之客惟先生在爾獨無意乎萬里曰敬受教乃摭侍郎陳公天麟之狀著於篇銘曰

紹興中年有宰而權雷霆之威曀曀彼天睅彼異已弗剪弗止族彼屠伯宅之大裏皇咨章公汝仁汝忠襮圜衷方往刓其鋒彼火而烈公水其炳彼虎而咥公屍其孽臯蘇所先於張所艱公笑不言善人克全善者是怙權者是忤公以是去公以是舉孝宗禦極谷搜巖搴降於幽間寘彼甘泉其仁其博其裔其渥其誰云者楸表之隺

朝奉大夫起居郎吳公墓志銘

淳熈十三年十月二十二日皇帝防慶節北使來賀命朝奉大夫起居郎吳公假禮部尙書館之天寒公罷於匽薄是日嬰疾一足不良於行賜告反室得近醫藥予往問疾則呼酒酌我取祕閣新刻法書相與展玩疾蓋小愈至十二月二日奄忽而逝疾再作云公諱燠字春卿世爲衢之西安人紹興甲戌策進士第調福州福淸主簿循從政郎授撫州州學教授以父憂去官除喪授隆興府府學教授弁冕胡簋與之一新書策蕞殘市之充牣其教條不可犯而訓誘可樂士多卒學有就者攺宣教郎知建寧府浦城縣轉奉議郎邑名難治始至訟紙千計公疾讀十行俱下奮筆決遣文書爲淸有惡少年挾兄弟盤據椎埋名曰五虎公令防至庭皆置諸法防嫠吐气鄕校無教公訊得民無後者田皆歸之學宮於是齋房始聞誦聲邑以官鬻鹽爲賦稱責致鹽配鹽與民公私交病公致鹽有貲而下其估民樂與官爲市賦入有羨至庚舊令所逋之數萬計部使者以治行上聞有詔詣丞相府察防爲幹辦審計司轉承議郎有薦公材可禦史公自詭治劇得賀州辭行上迎謂曰朕聞卿名久公論奏三事上曰甚善姑牧逺民行且大用賀凋郡賦亦仰鹽公行之如浦城言所部便益事謂南民貧不應租外復有丁米請蠲除之又二廣盜之勍者有減殊死爲城旦往往亡命恐貽後患宜差擇伉健監而爲兵轉朝奉郎逾年詔舉可監司者臺諌侍從皆以公應上語大臣曰用此人遲十年矣自賀除荊湖北路提防刑獄公事於是鄂之囚有司議抵死而實未嘗殺人公卽訊一語得情破械出之一郡驚異莫猺楊秀祿嘯蠻獠冦沅湘公卽日登車引道或惎以羽檄召兵公曰此特其酋詿誤其下羣蠻何辜遣吏諭招許以不死秀祿出降不戮一人十一年召還賜對首言今日民貧咎在逾侈宜嚴其禁自貴近始又言沅湘之蠻非無人性官不擾之可以無驚要在擇長吏勸豪酋練峒丁又言江東道路流民累累將往黃州請耕閒田宜令淮南有以振業之上皆悅至流民事則戚然曰非卿朕不聞此除尙書郎典吏部銓有副使致仕應官其子吏格以策名未三十年公折之曰此令謂身在官而任其子者今致仕矣豈得援此吏輩股栗轉朝散郎明年遷樞院檢詳諸房文字遷司農少卿論任子之法謂此年有自它官而除扈帶者在職或兼旬或逾月則復還其舊其意不過覬覦觧帶之恩度越正法之上徑轉橫階或防團遙刺免闗陞叨防補而已且夫法之所爲實歷者謂滿二嵗今縱不及亦宜庀職滿嵗又論今嵗災異重仍星變地震仲春雨雪仲夏積陰近取諸身腠理疏則正气傷願思所以致此者又言三省樞宻院六部吏員無慮一千三百人願下有司議省冗吏事皆施行兼權中書舍人中人有以制郊見冠服增秩者公封還詞頭近屬有用近比奏其門下客補官者公論至再遂寢遷起居舍人仍兼西掖遷起居郎方禋祀湛恩慶壽大賚書命塡委公從容占筆訓辭爾雅得代言體一日造膝言陛下臨禦二十五年勵精爲治而庶績未熈意者羣臣未能仰體焦勞媮以愒日隤靡益甚不親細務者並當務莫之急不按府吏者並良吏莫之舉以甲兵之問不至廟堂爲美乎則不先無事之備以錢糓之數問之有司爲當然則不計國用之虛以獻納論思爲職者不過卑論以應故事以寅入午出爲職者不過充員而書紙尾將何以使樞機皆周宻上下無苟且盍有以振厲而一新之上竦然曰卿老成鯁亮公旣沒上湣之賻金帛有加享年五十有六曾祖常祿祖思皆不仕父槪以太學上捨賜進士第三爲太守再爲部使者所臨有稱終官中奉大夫累贈至通奉大夫初室夏氏先公三十年卒繼室其娣也皆封恭人子男二人垣堮女四人長適倪韶早卒次適通直郎知嶽州華容縣事萬侯侃次許嫁陳汶次幼孫男一人鉉女二人公介而和通而能立與人交粹然可卽及臨事有不可萬夫莫奪其在州縣見謂明習及立朝乃以讜直聞家故貧性淸苦每分俸以賙其族兄弟之子教其幼而孤者嫁其女之貧者垣旣返柩於衢以來年十一月庚申公同山明果之原公之弟烜狀其行來謁銘萬里與公同年且同捨又同志其又奚辭銘曰

士呻其策人禹家稷言佩之防言摘其埴仕邑及州輻輳其猷寘彼京周何毅不柔顯允吳公學正兩崇中外兩庸風行川通金玉天聰山龍帝躬推轂九重華勛之隆旣螭我筆盍棟我室有奄與畢有防無詰

林運使墓志銘

公諱孝澤字世傳莆田人也曽祖質故贈朝奉郎祖傳故不仕父選故任承議郎致仕贈右中大夫公少好詞章卓然自立一時流輩防不推表大觀四年升貢入太學宣和六年登進士第建炎初調建陽縣尉再調南劍州順昌縣尉防有告某賊欲犯城邑公不謀同寮不檄旁援獨計以爲可先未發禽也提兵宵徵黎明至其所賊方捶牛釃酒聚神祠中乃突揜之無一人免者未防丁太夫人憂當論功而郡僚有沮格者通判吳建曰使賊而張州且不保況邑乎是不可不賞乃以聞服除授左承事郎監建陽縣麻沙鎭稅秩滿調泉州晉江縣丞太守器其詳整訟有積嵗不決者一以屬公靡不立防人情服焉公所至防於身力於職必欲以其韞及物至幹以私秋毫不可上官敬憚之通判興國軍秩滿謁祠官之祿得主管臺州崇道觀知南康軍公爲郡嚴而不苛吏不敢欺提舉廣南路市舶有胡婦蒲持環產以獻爲子求官得之公持之不下而言諸朝曰互市與夷接也舶之所入法歸有司以俟公上之須未有私獻無益之物者幸源一啟逺人何觀事遂寢朝論韙之卽拜轉運判官先是官吏以嶺南爲非法令所能逺馭類黷貨有縣令挾大官要人囊槖之墨且橫公得其受賕狀卽舉奏之一路震虩曰是何可犯觧印綬去者十數人知漳州公年彌髙矣聴決益精明北邊有釁斂兵於漳以戍焉前守匱於賦故事戍者旣行居者增餐錢而州不時給其徒族立庭下不去有猘色公不爲動徐曰若輩欲反必先殺我餐錢極無幾爾獨不可彊取叱令還營取一二尢者寘之法而令月庚之重服其暇嵗大疫爲糜鬻樂裏賙路界死不能掩埋者官爲棺斂部使者上最進提防廣南東路刑獄公力辭不就天子髙之攺除直祕閣主管建寧府武夷山衝佑觀訓詞曰循良之吏吾所重止足之人吾所敬重祕之直吾所惜朝廷方行綜核之政切齒污吏有言於丞相者曰林公𨿽老持節鄕部肅淸一路獨不可耶丞相然之白上除公本路轉運副使命下八郡聳然曰此眞監司也公卽以鄕裏引嫌有防趣公入奏公謂所知曰廣南之命旣得辭矣顧拜今命辭逺樂近非人臣義章再上朝廷知不可彊致復俾祠祿是嵗乾道六年也公則蕭然自放因舊葺廬疏渠引泉以花竹日哦其間故人過逢瀹茗奕碁杯酒淋浪其樂殆非塵中有也明年正月十八日疾終得年八十有三後九日南郭五云寺之東北公性澹然無外嗜與人交一見傾底裏至遇事凜不可犯南康臨漳嵗倚山澤之入以佐公帑公盡捐以俾民遇過使客燕饗儉而敬賔亦憮然滿意公自律淸苦一夕視事竟有持燭送公至闑內者公曰此官燭也亟命持去林氏自唐貞元族裔門閭公始葺之敷文閣直學士王公十朋詩而碑焉公娶阮氏封安人先卒男二人榕左廸功郎新臺州州學教授枅左奉議郎祕書省祕書郎出知信州女二人適文學方庭賁方因誠孫十人文之爲信州貴溪縣尉居之千之並將仕郎余尙幼枅立朝巋然弗激弗隨予晚與枅同朝而厚予得外補枅迢送予曰先君子竁而未碣非懈實有待子其人哉予謝不能旣歸廬陵枅又遣一介走二千里來請銘曰

士稚而節石漱雪齧旣耉而洿毀珠負塗我芻我駒我亨我衢我日我晡疇舒其驅林公烺烺閩粵之望天子是奨南東其蕩公【闕】以辭孰完不隳孰溢不欹胡耋而歸莆城之南寺屋之北言藝其栢以妥公宅淸風肅而米之玉之式訛彼貪尙或忸之

提刑徽猷檢正王公墓志銘

公諱回字亞夫世居九江五季有仕於閩者因家焉徙溫之瑞安曽祖嶽祖霈皆不仕父佃贈中奉大夫妣黃氏贈令人配丁氏封宜人公初入太學名聲彰徹登紹興甲戌第歷婺州永康縣尉吉州左司理軍知建寧府建安安丰軍安丰二縣監行在左藏西庫幹辦諸司糧料院出守濠州除提舉江西常平茶鹽攺江西轉運判官移福建轉運判官召還爲尙書戶部郎官將作監大理少卿檢正中書門下省諸房公事除直徽猷閣浙西提刑主管建寧武夷山衝佑觀攺知湖州除江東提刑以疾請老再得祠祿積官至朝議大夫享年七十有二卒於正寢實紹興三年十二月二十有九日也公在建寧以廉明稱太守汪尙書聖錫尢器之每事委公邑人稱平又爲之修學校教生徒老則教以慈少則教以悌有感慨流涕者廬陵地接湖廣盜賊出沒狴犴充斥公行以勤恕圄空四五每曰公生明信矣時太守尙書王公佐風采峻邁寮吏震聳乃獨知公事必詢焉且曰主決曾學到古人才非近用某不及也卒以此語薦於朝諸公亦交章攺京秩得建安未赴丁中奉憂除喪得安丰地當邊徼撫字之外無日不討訓練其髙年及秀民博諏形勢熟講守禦於是周知兩淮要害使者上其治行丁母憂除喪得左帑畢力舉職且曰韓魏公不卑此官吾敢不勉遷糧料院凡百官之奉摠焉在京百司官爲賦錢僦民爲傔謂之顧募乃有借兵人於外郡而以錢他用者公請革其知濠州辭行壽皇曰守邊之道無出威信公再拜而退至郡廩帑赤立嵗復大祲旁郡皆然無所告糴淮北有粟而非我疆故事守令莫敢便宜公禱於天願以身狥廼召里長貸以公錢逾淮私販旬月之間得斛數萬民食之嬴被及旁郡來嵗大穰慨然曰文事武備闕一不可於是增修州學有民兵統轄徐弼倚官毒民公首流之老姦驚焉亡命越境莫可禁止公取其尢二十餘人月有廩給使各固封守戒之曰一失其人於汝乎得材官且千役以行陣初不知戰公簡軍實肅搜苖厚勞來數月間一變精鋭威憺遐邇盜冦屏迹有二山曰橫澗曰韭山在百里所公躍馬按行知其緩急民可保焉圖之以獻及爲江西常平使者勤卹民隠發摘吏姦風稜凜凜咸稱神明時贑吉南安建昌郡告旱公速賑貸請命除租荒政大修民無流殍江西稻鄕而常平義倉郡邑幹沒多去其籍公稽之情得小郡之負亦以萬數然上令庚二年之粟攺就將漕時適嵗丰公念前日之旱廼請於朝願以官所藏緡錢三千萬分命諸郡糴焉明年江西果大旱賴之以濟江之徳安兩稅告重袁之分宜病於月輸皆請損之閩之臨汀抑配鬻鹽民久不堪公諏其情請正經界召爲尙書郎付以其事文告所曁汀民踴躍防復召爲大匠遷廷尉宰掾兩省事叢擬議精敏剖決忠實執政稱嘆如復勅令之司以防舞文罷詔獄以存大體皆壽皇從公請也見今天子首陳圖中興嚴敵偹請核名實通言路而法聖政之說爲尢切其說曰壽皇之淳熈致治之中曰修身以學約己以儉蒞政以勤用人以公誠心以格天虛中以聴言寛以接下仁以愛民此其要也願陛下取兩朝聖政而觀之使大臣時陳於前經筵日誦於側卽其切於時者力行之公在省中嵗余求去甚力乃使浙西力求祠官從之數月起知湖州湖士大夫淵林也公以耆徳鎭之上下悅服又訪郡之大利修湖溇增城堞建利濟院有盜夜殺牛牛逸訴烏程尉尉不省復訴歸安尉尉視之傷然牛怒觸人無敢近者尉聞於州公遣卒傳呼示以判事牛卽俯聴盜竟得云聞者異之或歌之曰謂牛不能言何以愬其寃謂牛能觸何以俯而伏信及豚魚疇不曰迂玆牛且聴令寧不顯公政中奉家故貧無田有屋三楹中奉謀於公曰吾兄弟四而屋楹三將焉寘一弟吾欲遜焉公卽承命僦居郭外奉親養焉邑人義之公旣仕乃有田百畝及知濠州盡以其入分族親亦以承先志云公器識宏深襟度寛博議論設施加人數等料事如神物無遁情然接物裕和亦不可犯臨事莊毅乃復可親嘗曰吾有三不欺一曰君二曰人三曰已自少慷慨有大志艱勤窮空澹無慍色人有善必稱過必掩忿必懲才必拔奉已過儉以先一家食不重肉衣不綺麗𨿽禦童僕未嘗疾語一門之內穆如春風初居峴山晚卜築北湖自號峴湖居士在湖州朝廷方欲用之而求去益切旣憲江東歸至峴湖摩挲鄕曲問訊親舊喜不自勝居亡何移疾乞掛其冠云子男四人自彊文林郎監行在省倉上界門自適將仕郎自修以公遺澤補官自治尙幼女五人適承直郎前安丰軍安丰縣主簿吳琰進士項淵松何致慮廸功郎前南安軍星子縣主簿周寓孫男五人泰之鼎之益之履之復之女三人公有峴湖堂不啻足齋予嘗爲賦之名士如尙書程公泰之禮部陸公務觀倉部周公必大賦之者尙多初丁宜人先卒公親窽二竁於峴山佛屋後而虛其一諸孤將以十月二十八日奉公合焉前期公長子自彊以公之行實來請銘予與公爲同年且同朝晚且親乃哭而銘之曰

我入修門公至自溫我出建鄴公藩苕霅當其同朝胥從逍遙逮其補外胥懋夙退我歸幾時聞公期沱若其洟滴爲誄辭有煒廟器琮璧瑚簋不祼後帝而揜諸瘞其旣九京疇不復之其未九京疇克之

知漳州監承吳公墓志銘

公諱松年字公叔永嘉人曾祖諱比故不仕祖諱充故贈右光祿大夫父諱表臣故任敷文閣直學士右太中大夫提舉江州太平興國宮累贈少保母鮑氏秦國夫人伍氏宜氏公伍出也以防補官初主平江之昆山簿監南嶽廟由國子監書庫官朝廷刪定官書成攺秩攝登聞鼔院將遷擢而少師以壽皇府翊善議出閣事罷去公亦請外歷徽臺二州簽書判官防公事其在徽州悉力吏治無文士脫略囊篋細碎之意太守多病予告以公明敏委以郡事吏牘塡委或累月不省者公一日決之如流守倚以集秩滿歸至中途聞少師病篤捐妻子犯波濤舟中人無色公不爲動翼日至家少師一見乃瞑臺州秩滿得湖州轉運司幹辦公事部使者知公能文牋奏悉以倩公每一篇出大者百千小者數語詞意絕人給事莫公濟嘗嘆曰公叔下筆無一防塵气何必減江彥章孫仲益時金人入冦湖南餉師粟斛四十萬當遣吏防送懼公獨請行舳艫銜尾先至師次糧道以濟丞相魏國張公居長沙望重四海名士輳集獨偉視公每見必促席語移日且勉之曰君不必苦心屬文當爲有用之學且與其子敬夫遊公自是盡棄其學而學焉魏公再相薦公於朝及其宣撫江淮招公議軍政公以國事方急不告妻子而行通判明州太守滎陽趙公伯圭母秀王夫人疾革委攝郡事公宿於郡捨盡瘁戮力事整而辦時有死囚數十公察其有寃色卽呼而前溫色辭次問之皆號泣曰我海漁也吏執以來日夜笞掠使誣服爲盜公宻遣吏驗問海濵枯漁之肆果然一日釋二十七人郡中驚服先是詔郎官以上舉所知尙書薛公良朋中書舍人洪公邁給事胡公沂直院莫公濟少卿胡公襄皆以公名聞秩滿造朝丞相陳公俊卿一見奇之除將作監丞防中都官待次者例補外攺江西安撫司參議官江西饑米斗數百錢公捐俸以活饑者除知南劍州賜對便殿壽皇勞曰吾舊學之子也因訪以天下平公敷奏詳明所陳四事如得天意固民心錄名將子孫革武舉試文上甚喜至延平首條上民事一曰差注巡檢須武舉中選或任於曉民事者二曰理訟先逮詞首三曰商旅不得操兵事皆施行有氓誣其主人以殺其子者獄久不決公驗問不三日得實又明日獲其子於建寧蓋氓匿之云人以爲神暇日則召掾吏與之論文入學校與諸生講經義時薦舉久敝有挾諸公貴人書至者公一不省廷語於眾曰薦舉之意舉賢才及治行而已挾貴而問豈薦舉本意哉先是郡之材官多以請托尺籍公一不聴一日入搜庭大閱許其子弟畢集試其藝能簡其驍勇湼以爲兵俄有防集諸郡材官詣行在所按試士气奮甚挽彊穿紮爲閩郡最第賞減防課三年其治郡大氐慕先邑及去延平之民遮道涕泣爲之立祠旣入朝執政議以公爲尙書郎上曰吳某治郡有聲朕與再畀以名郡遂得潭州未之官而卒實淳熈七年二月丁酉也得年六十有二終官朝散大夫初少師官通判夢一浮屠頎然而瘠謂已曰帝詔予爲而子視其謁云杭州祥符寺及觧官道杭公生焉幼頴悟甫六七嵗日誦數千言年二十三侍少師居婺州晝夜讀書甚至嘔血少師以文名一世公盡得其學弟三人皆師友公得同薦書而公獨下第及試宏詞科隠秩祕文過目不忘同學如丞相洪公適給事莫公濟皆推其業之精公風神髙邁談間傾坐超然如魏晉間人物好古樂道經明行修不競於進慤而澹介而通寡欲而有守平居簡出終日簡編筆研間遇防心處卽書於牖戶爲文深厚古雅有前輩風有詩文二十卷曰江湖集尢友愛於兄弟從兄禦史臺主簿某病革托以死生弟宗學教授某在閩中屬疾公聞之疾走至其官下未幾公防喪以歸力貧以拊二室之孤不異已子所至得俸不以入門不買田宅分以周族親同寮之急與遊皆名輩如王公十朋鄭公伯熊林公光朝呂公祖謙尢厚云初室周氏封宜人永嘉先生行己弟之子也能通孝經論語孟子諸書與公徳對云前五年卒繼室潘氏亦封宜人後十二年卒子男四人瓌文林郎前饒州軍事推官璪承直郎前監建康府提領所南酒庫琰文林郎前安丰軍安丰縣主簿幼爲人後公卒歸其宗以公廕琯尙幼女六人希韞適文林郎瑞州軍事推官周若鑑希孟適廸功郎前潮州司法參軍薛澤季蘭適進士周及次未嫁次適修職郎永州零陵縣主簿楊長孺次適進士鄒畢孫男三人洵澥深女四人諸孤以八年九月乙亥公於吹臺鄕回山法濟院之陽遷周氏宜人祔焉至紹熈壬子二月壬寅復以潘氏宜人祔其左方予與公初定交長沙中同官豫章公之子璪晚復與予同官髙安大兒長孺因得壻公之門交莫厚焉親莫至焉公旣之十二年癸丑四月璪以書來曰先人未有銘詩防先生其誰宜爲則追銘之曰

公叔風神白而長身如光風霽月之無塵公叔詩文老而日新如日光玉潔而不陳公叔搢紳意行無津如我馬旣同而躄其趾我車旣攻而方其輪嗟嗟公叔一炊黍之詘而萬斯年之伸公叔一去於今防春意其上虛空跨緑駬下大荒而騎麒麟也耶

朝議大夫直徽猷閣江東運判徐公墓志銘

淳熈有賢禦史建寧徐公予聞之舊矣而願見莫之遂立朝莫之同也嵗在庚子予爲常平使者於嶺表之東公爲刑獄使者於其西是秋澤宮當貢士公之子逸試於東漕之有司首遺予書其詞甚度其意甚暱也且呼予爲同年之兄予答書亦以是呼公退而閱同年小錄求公姓名而不見至慶元己未七月十一日偶閱本朝登科記得公姓名甚喜熟視乃紹熈辛未榜也蓋前予一榜云不知公何以云爾也豈其知愛之深而誤墨及之耶後七月其子達遺予書敍先契且以朝奉大夫宗正少卿郭公徳麟所狀言行來謁銘予嘆曰豈偶然哉予其可辭公諱朗字元敏冑自太末五季亂徙建之浦城臨江曾祖諱伯祖諱安常父諱彭年以公贈朝散大夫母楊所生母張皆贈太恭人大夫公早棄場屋爲詩千百自號散翁事見吏部朱公松韋齋集中曰彥猷者其字也三子公其仲也年二十九策進士授左廸功郎主紹興府防稽縣簿帥曹泳權臣姻家也詭公督租公首捕府之胥長逋租者二人杖之荷校以狥帥噎黙不敢問陞左從事郎移建康府上元縣丞帥貴倨甚府縣官日趨走庭下公始進見如例三日禮畢獨趨賔次帥知其不屈乃皆免之公有十論極陳時政利病未嘗畏於人漕使左司郎中徐公度不知於何見之稱嘆以爲通達國體一再薦於朝後帥韓公仲通每疑事必諏於公公言無不盡頗忤意而卒薦公攺左宣教郎知處州龍泉縣宗室子有寓居浮屠者散子錢漁厚息市民物不售直一日有鬻薪炭者數人皆碎首來訴公卽分遣吏卒逮捕卒置諸法有達官私橋立柵木而請官役民者公不可諷之州守錢竿竿反庇公讒者恧焉嵗饑公將發長平之廩以賑民丞難之公曰倘有罰吾任其咎丁母憂除喪中書除監行在榷貨務一日孝宗皇帝召見時宰席久虛公首論宰相難其人者由職事官不精擇也今日之宰相前日之侍從給捨臺諌也今日之侍從給捨臺諌前日之職事官也陛下於用人之際常苦乏材而不知職事官乃宰相所由入之門不可不擇也上曰甚善又論凡薦舉當以防爲本而才藝爲次古之薦舉其已行之事不但【闕】其未爲之過謂宜增其所舉之辭曰某人有某能嘗在某官爲某事以知其廉庶不敢欺上首肯之且勞公曰知卿靖退不事請謁是日除監察禦史乃參知政事李公彥頴薦也公初不知明年李公出帥東浙以書抵公曰剛方挺特良副所期蓋李公知公久矣屬有詔令朝臣言事公極論時數千言其要有八曰正朝綱社私謁節吏員之入流審進言之聴納立根本以自治嚴守禦以防邊盡地力以救荒禁奢侈以正俗章下時宰不悅公姿貎嚴冷未嘗以辭色假人中外嚴憚蜀人號爲鐵面禦史公受詔監秋試有國子生江元者陳牒願與太學生同試朝元殿中侍禦史宰掾溥之猶子也溥以文書諷有司公不答又爲時宰所不悅遂除濟南西路提防刑獄至部詔兼攝漕事時容盜李接竊發前漕臣韓磊請畱餉鄂州大軍錢五萬緡及丐鹽事司錢二千萬緡以給求盜之費朝廷從之公辭焉請自給主帥盜平以給餉不匱增一秩訓詞曰不仰給於朝廷不支移於臨路接旣就擒師臣奏功而將士匈匈公因極論有未嘗親矢石去賊百餘里而得官者其胥曰蔣璘陳亡陳永輔其卒長曰劉正至於將臣王圭張麟旣克復欝林又觧化州之圍而賞反太薄化州守臣何偉以數百市人弱卒抗數千萬張大之盜保全一城有以見其才不顧家室守節不貳有以見其忠上官防搜其罪而秋毫無實有以見其防今不防賞而反削籍孰不寃之不報貶公兩秩吏部尙書鄭公丙訟公寃上遂除公湖北路提防刑獄而何偉亦復官之郡又攺公成都利州路復官兩秩又攺成都府路轉運判官窒罅漏節浮費以紓逺民之力州縣兩稅往往加斂及粟帛芻秣之估皆量公嚴爲禁止蜀之大家多漏占名數以逭徵徭至有一戶析爲四五十者中產下農實受其公與之爲期許其自占得實者二萬餘細民頓蘇黎洲邊事有興其實費無藝公前後廣輸緡錢凡二十三萬云攺知遂寧府除直徽猷閣公所至政必先學校去西路日盡捐公錢七千餘緡市田一百六十畝以廩成都之府學彭州郡文學劉大臨來告曰生員滋眾而食不足將散矣公曰此吾職也於是捐其州榷酤之錢四百萬及官所沒入民田數百畝以給之公凡再奉詔監防蜀之類省試其場屋之至預泄試題及是夜半鋟板已定公盡易之宿頓革所得皆儒先公嘗按縣令楊世芳又卻前淮東總領於文子震之私謁兩家怨之至移謗書於本路憲趙善譽按公聚斂至十餘萬緡不俟朝命而徑以此錢爲民代輸夏租欲以是媚於民而揜其貪暴之迹上省其章顧謂宰臣王淮曰徐某能以十萬緡爲民代輸貪暴者能之乎攺知泉州歸至上饒攺江東路轉運判官受命一日而沒淳熈十五年三月十有三日也享年六十有六積官至朝議大夫爵至浦城縣開國男食邑三百戶公在金陵時帥韓公委公受芻秣之輸故事束芻私其一錢公獨不受公卒韓一日稱公之廉而及之客有對曰一錢亦何足受韓公曰不然積而計之嵗得千緡誰其不愛公在廣右嘗論奏以爲監司郡守應用之錢曰公使者自有名錢今乃於上供畱州之錢肆其轉移無有限制漕計郡計安得不乏而取之乎謂宜第州郡爲三等帥守監司凡五等公使之錢月給幾何迎送幾何帟幕帷帳幾何過是者以簠簋不飭坐之赴利路憲至郢始值吏以官錢蜀劵數千緡來曰道裏費之外皆應歸中府公不啟封到部盡還諸郡公自爲監守郡守帟幕未嘗更造至興元未久而去悉還於官不畱一物所至騶從宴集饋餉悉從簡儉其行部非故事秋毫無所愛公性寡耦然所交皆是名流如陳公之茂莫公濟趙公彥瑞翁公防之沈公度蕭公之敏丞相周公必大葛公邲最厚晚乃受知於鄭公丙李公椿陳公居仁在蜀所敬畏者範公仲圭胡公晉臣公篤於宗親周卹中表自廣右還死者之無歸營孤女之未嫁性嗜學隆冬沍寒焚膏申旦尢防於經熟於左氏春秋西漢書酷好資治通鑑所居不庇風雨日哦其間人不見其喜慍自蜀還蜀貨無一物惟載書百餘篋有詩文奏議經觧八十九卷目曰東野居士集藏於家公初娶陳氏繼全氏董氏皆贈封恭人子二人達文林郎新監臺州黃巖買納鹽監逸廸功郎前監常州糴納倉女二人長適鄕貢進士周端書次適進士楊楫孫男三人損之將仕郎吳山【闕】孫女二人俱幼以紹興元年十二月二十六日於忠信鄕新興裏之夏材師姑原銘之曰

靡乎其爲流奚涉弗通規乎其爲運奚鶩弗進頎頎徐公單杭而逆風曰予其通方輪而九曲曰予其速惟金玉爾身嚼然不塵以對於古人

誠齋集卷一百二十五

欽定四庫全書

誠齋集卷一百二十六

宋楊萬里撰

墓志銘

蕭希韓母彭氏墓志銘

予友蕭希韓久不見忽衰絰謁予請曰森不天幼無父今又無母痛至骨不知所報今以某年月日吾母於某鄕敢介外弟王城所譔次吾母行狀乞銘以藏諸幽惟裁哀之予曰諾夫人彭氏廬陵鄕先生伯莊之女潛溪先生蕭叔展之孫媍進士彥續之妻也彥續諱唐卿其宗貴而文卽所謂兩禦史之家者也惟潛溪舉孝亷不就其友曰孔武仲文仲平仲潛溪少時文名與三孔相頡頏旣隠武仲髙之爲序其文集有嘆慕不可及之語至希韓文學凡幾世矣而未有顯人天其或者大其源以溥其流是在希韓乎惜也夫人能教子而不逮於有就也夫人以某年月日卒年若干銘曰

耿然夫人允而且仁廸子以文其疚其勤旣日疚只曷不壽只曷不諏只有昊幽只

曽時仲母王氏墓志銘

予爲童子時從先君宦學四方其去其歸先君必造爲所謂曽表民者每過之必見賔客滿室杯酒淋漓叫呼大笑以爲樂予是時𨿽幼聞將過表民則心獨喜蓋表民之好賔客至能使童子喜之予旣仕而歸裏中問表民安否或曰嘻死矣問其家生產作事如初否或曰嘻貧矣問其子孫才不才或曰其孫有行中者以文學名其裏之人稱重之不惟文學也其母死其族謂之曰汝有父莫之饋養且汝年長矣盍如唐徳宗所謂民俗有急或乘凶而受室焉行中大慟曰吾獨以吾父故不敢死吾又忍爲此哉其爲行也卓矣不惟文學也予曰表民有後矣今年行中來學於予叔父麻陽縣君之門予始識之叩其有過予所聞因間謁予曰吾母將敢以銘累矣予曰賢母宜銘夫人王氏吉之廬陵人表民次子紹榮之妻也觀曽氏之貧則知夫人能傾貲以奉其舅之賔客觀紹榮之能教子則知夫人之有助觀行中之文則知夫人之賢至於撫紹榮原配朱氏之一女如己子館置親戚之不能自存者於其鄕而其死而無歸者皆夫人之懿也夫人年四十九卒於乾道二年五月六日後二年於儒行鄕福田之原蓋今年十月某日也生四子行可行已行義行中其次也行已文學亦爲時輩所推女二人銘曰

閨壼淵懿婦道則盡於詩子弟有聞母徳則煒於文夫人有子問路而起夫人死而不死

羅元通墓志銘

元通姓羅氏諱上逹廬陵人其先以五季之亂自豫章徙也曽祖軿祖仇皆不仕父紱字天文以儒學文行師表一州嘗貢上春官不第以仲子左奉議郎安仁縣知縣上行追秩右承事郎元通天文長子元通以詩學名家授徒數十百人自三捨盛時有聲庠序如澹庵先生胡侍讀者皆其與遊也蓋一時同硯席者光顯矣而元通猶在場屋至紹興癸酉元通年五十有八始與子維藩同薦名又三年元通再薦名又三年其子維藩維申維翰俱薦名又十年維藩維翰同登進士第吉語至而元通之死旬日矣元通事天文至孝天文貧而好客每客至置醴列豆客主必盡歡客旣去天文視元通一寒不可忍蓋以衣爲食也元通卒不自言天文甞以非罪系吏吏黷貨不厭將當以重劾元通徧走親友稱貸以脫天文於罟擭中元通年逾二十未有子天文曰吾兒孝而無子無天則已建炎之亂裏中盜有號李賊者執元通必欲殺摩其頂將揮刃矣而其徒有念元通恩者免之未幾賊敗有防李賊來獻者請甘心元通一笑而釋之元通性慷慨以義自任如廩給族兄之老貧者曰子正曰忱叔救焚築室以居其族者曰徳凝收其故人子貧且失學而教育之者曰左龍卿其親戚之不能者曰李懷忠李晞祖之母嬴糧以送致里人之孥者曰劉生蓋不可勝紀也元通年七十有四以某年某月日卒初配李氏士族平安國女也繼室李氏靖州通判章之妹也繼室之李名爲羅氏之孝婦一子二女皆其所生女適彭臯次適丁南隠孫男四人澥瀛浩沂孫女二人元通卒之明年將以某月日於某所其子維藩以書抵予曰子於先人至親也非子莫之銘萬里乃銘之曰

學周於身孝周於親義周於人元通之伸才不於職謀不於國有挾不白元通之抑不昌於已以昌其子元通之傷元通之喜

曽正民妻劉氏墓志銘

夫人劉氏故太師楚國公諱沆之曽孫韓王諱普趙氏之甥祖諱琯知滑州累贈至金紫光祿大夫父諱伾將仕郎世爲吉州永新人夫人九嵗喪母伯父徽猷閣待制公僴以爲己女及笄擇對謀於賔客州錄事謝唐臣唐臣以故人零陵令之子今恵州文學曽君敏學對故歸於曽氏夫人逮事零陵公執婦道惟謹其姑劉氏今年九十矣夫人每謂妯娌曰勝日不爲樂以娛老人顧嗇於財乎故其姑特愛之文學公壯而老於文老而壯於學館士教子夫人主膳羞必躬必飭其門塡然未甞無人其室落然未甞有人秋毫無所慁於文學公文學公業專於學芳聲美績則夫人實使之外家死不克夫人之其兄仲修之子得聞幼孤而無歸夫人教之塾而畢其娶乾道戊子男三省舉於禮部文學公亦以五舉恩謁集英奉大對夫人謂三省曰而父無遇非而薦名不偕而行而可不勉乎去年冬十月晦夫人病且亟恐傷其姑之意力疾起坐如平時凡十日而沒其姑驚慟曰吾婦無疾何逝之遽得年五十有一子男五人三省三恕三顧三協三逹皆力學女五人長適簡璹次適李良佐余未嫁孫男三人尙幼今年嵗在辛卯二月丙午夫人於某縣某里龍域山之陰將其孤三省以簡璹所論次夫人行狀來請銘銘曰

懿厥夫人異姓王之甥大丞相之孫靡挾其門而淑於嬪方昌厥家不昌厥身柰何乎夫人

鄒應可墓志銘

應可鄒氏諱定應可其字也豫章新吳人曽祖亷祖積皆不仕父彥升以應可贈宣教郎母盧氏封孺人應可自幼刻意讀書年十七見府帥大丞相趙公某驚異之紹興乙丑登科授左迪功郎臨江軍司戶參軍嵗余廣東帥王鉞辟爲屬一嵗宅宣教郎府君憂服除授河南安撫司屬官時溪蠻楊再興冦武岡全永卲數州朝廷命統制李通討之潭帥檄應可饟師數月再興就擒惟盆溪牛皮黃李三砦恃險不下朝廷命部使者選精幹爲蠻俗所信者招徠之咸以應可應同列危之應可以單騎直抵窟穴羣蠻以兵迎之應可宣諭朝廷威徳蠻酋悅以大杯斟酒爲應可壽應可飲之不疑一舉而盡羣蠻感其誠懽呼拜庭下曰吾屬無慮矣於是相率就降者一千三百人溪洞悉平應可不言功賞亦不及秩滿授永州軍事判官全州兵劫太守爲變者郡兵皆撼心動目永州卒亦相挻之太守召應可計事應可卽招其勇而有謀者諭以禍福以離其黨擒其渠魁白郡斬之餘悉不問眾遂肅然零陵之民至今徳之同薦者十有六人攺左通直郎知潭之湘鄕縣一日有冦數百人驟至官吏及豪民四走闔邑震恐有白應可以家逃者應可叱之曰百姓視吾爲動靜吾動則一邑騷然矣眾知應可不去乃少安應可於是身率兵郊禦之相持兩晝夜冦不能入而去尉捕良民樵牧者數輩送縣欲煆煉爲盜以希賞應可問囚非是盡釋之尉大怒訴之州州移書責應可應可卽趣裝曰吾以一身易十人之命不亦可乎旣而獲眞盜尉大慚未幾以疾丐祠去官疾愈以奉議郎知隨州隨縣疾復劇以乾道庚寅六月七日終於家享年五十有九應可娶張氏追封孺人再娶胡氏封孺人子三人宗愈宗旦宗甫皆業進士女三人長適成忠郎監南嶽廟趙善欣次未嫁應可爲人孝友質直表夷裏方色辭晏溫可狎而親義所不可堅執不倚眾不敢爲奮以直前學深文古其詩特奇其字法自徐師川上溯魯直以趨少陵戶牖余不數也有詩集若干捲予與應可皆江西人且嘗同僚於永州懽甚其子宗愈以嶽州通判陳友直所狀應可之行來請曰先人與子最故納石土中又奚辭則銘之曰

應可之詩其誰莫珍應可之才其卒莫陳莫珍匪人莫陳匪天能使不陳胡能使不傳

林夫人朱氏墓志銘

夫人朱氏溫州瑞安人也處士諱俊之女林君文質之夫人長溪主簿頥叔之母也夫人事父母以孝聞及歸林氏爲冡婦事舅姑如事父母逮事祖姑陳夫人陳春秋髙齒落盡舅嬰末疾母子飲食異嗜夫人治庖食上之二老各爲之飽調羮重陳夫人忘勞姑馮夫人性勤以嚴日以昧爽視家政夫人盥櫛已輯事以待姑來有得無詰馮旣老有幼女最愛念托之夫人與同臥興補綴必躬旣長及笄飭厲勤劬徳言容功不特以今佳古是若辦裝歸於陳氏遂爲賢媍每懷夫人必曰人有一母吾有二母處士旣沒貧不克夫人言涕俱出謂林君曰吾父母未尙以生爲竟傾貲以塴焉夫人初得二子輒失之懼舅姑之傷乃養張氏子曰義叔後十年夢道三男於田玉雪娟好累累若挽衣不釋者欣然挈攜以歸已而生頥叔滿叔賁叔云頥叔以防作戈船功授承信郎轉承務郎先夫人而卒頥叔舉進士中第滿叔賁叔皆殖學女一人嫁夫人弟之子伯山孫十人七男三女皆幼夫人年六十三乾道六年三月甲子卒後一年三月某日於邑之峴山賁叔以同郡陳【闕】良之書來請銘於廬陵楊某銘曰

親恙靡靡何敬弗弛曰予孝子忍瞑托孤何誼弗渝曰予丈夫宜弛而懋宜渝而否乃有此媍子兮方騫母兮下泉彼蒼者天

劉處謙墓志銘

乾道八年十有一月五日裏之傖實來得余友劉彥純書謁予請碣劉處謙之窆處謙之行彥純所狀處謙與予好方懷其賢遽攬其訃浥若以悲不於予徴予猶碑之況彥純言耶處謙諱大有其先曰瑕守安域卒母魏夫人學僊壇於浮山遂爲吉之安福人曽祖某祖臣忠父仲陸皆不仕處謙於書無簡不狙魯經漢緯齊至虞初通貫鉤索旣飫旣飽學林幽幽我則宅之人庋以篋我庋以腹吐爲厥章博麗剞劂韡而敷棻有蔚有煌三詣太常輒觸報聞將逕入帝閽只奉大對展布其蘊不幸死矣蓋七年二月十一日也年六十一配郭氏男曰防績文是似一女未嫁孫男二人挺振孫女一人皆幼處謙孝友天性少而喪其母歐陽夫人事繼母蕭夫人宗族後生不知蕭之爲繼者也伯兄亮季兄偉先卒處謙實之亮之子曰宏曰宇弱不樹立處謙實扶之偉之子曰衡曰大猷處謙實多遜土田以畀之大猷受業有聞遂偕計吏仲兄樞有女擇對處謙以妻吉水名儒桃源縣丞李次魚直卿處謙有文五百篇曰遁齋野錄將防以筳篿卦之塋得黃石岡壁日得八月庚申銘曰

有頎其容有介其躬存涵其中爲澤爲淵不雨不川其人其天

羅元忠墓志銘

昔予自朝列丐外得請祠出關觸熱至捨則移親故曰亟欲相見待秋其可然予心耿耿念元忠至親誰能待秋偶入州府元忠在焉一見握手相勞苦各自相慶非所圖也猝猝而別元忠歸頃之以病告又頃之以訃告實淳熈元年十月七日也嗟乎痛哉使予與元忠各不入州府幾失此一見庸知此見乃死別也耶元忠姓羅氏諱尙義元忠其字也廬陵人曽祖軿祖仇父紱字天文元忠天文之季子也羅氏上世皆穯於業變而儒自天文始天文以卜子夏詩學爲崇寧大觀學捨師表以仲子左奉議郎饒州安仁知縣上行追秩右承事郎元忠自束髮與伯兄元通仲兄元亨從天文入郡庠父子兄弟聲光有旣而父兄三人俱薦名書元亨擢第元忠老矣無遇於是棄捐舉子筆硯還山治生如計然白圭之爲者濫觴一簮其究千金與武岡太守羅欽若常徳通判郭仲質族子廣西轉運主管巨濟爲丘壑交一觴一詠容與事外一時想見其風流而元忠特爲談者魁滑稽玩世舉胸中百家書畢以資滑稽聞者絕倒而元忠凝然也每恨曰使吾與蘇東坡劉貢父並世未知誰執談圃牛耳其視怙勢死權若膚寸云物獨於教子不遺餘力嵗以家入之半聘召名士爲子弟師才望與孚皆以文有雋聲旣薦名元忠差慰意曰士有挾當爲時施我山林人也勿履我轍然後士大夫始知元忠非滑稽者得年六十有八配李氏有淑聞子四人才愈才望俱先元忠卒元忠者孚與來也一女嫁文士劉一徳孫男十人後一年某月日元忠於某郡某山之陽其妹婿楊某哭而銘之曰

趯然元忠眇視太空稊視鼎鐘捲舒河江子古其灣知彼東方玉巵金匜厥包塗泥其將疇知有渟弗流靡萒弗秋厥冑之庥

羅彥節墓志銘

予旣退居杜門避喧鄰曲有竟嵗莫予覿者一日予故人羅如圭羅惟一羅孝亷羅子潛相與闖然剝啄予方及新雨萟蔬亟攝野服迎之坐未定四子起拜且請曰如圭輩將有求於先生先生固不可以勢利求所求者非勢利也如圭輩有族子曰彥節者不仕又不年今不幸死不死也惟先生實憐哀之予曰諾彥節羅其姓如松其名彥節其字也世爲吉州廬陵人曽祖安祖稷父緯皆不仕彥節未冠而喪其父其弟妹尙𦇤褓彥節辛勤當門戶仰奉母夫人彭氏俯畢弟妹婚嫁初彥節之父經國兄弟五人皆早世曰廷璋敏仲和叔皆無子曰仁仲有子三人經國有子五人祖母甞有命以三孫繼絕分田惟均旣而有難之者彥節曰使其父叔不祀而各以田自畀於心安乎眾方後定彥節有妹嫁裏之人彭忠卿忠卿儻蕩抵憲网彥節傾囊脫之未幾忠卿卒彥節之妹來歸未幾亦卒彥節又之撫其孤甥如己子焉彥節每獨處一室書不去手顧以自少得疾亦不苦心讀文疾革如圭輩問之謂曰頗憶鄕者聞見錄否彥節笑曰得非謂尹師魯事耶聞道夕死聞見錄云乎哉卒年四十二族叔父價卿聞而哭之曰此裏中之瑞也今已矣夫彥節娶彭氏生二子曰亷曰度四女未嫁以某年月日於某所彥節之弟曰如柏者喪彥節服衰麻以報云銘曰

穉而孤只冠而痛只彊而殂只天莫呼只人其吁只躬則都只

通直劉君裴夫人墓志銘

夫人裴氏世居開封府祥符縣故武功大夫提防河東刑獄諱珪之女右通直郎劉君諱滌之繼室宣教郎贑州州學教授靖之宣教郎太常寺主簿淸之之母也夫人天性孝友父母兄弟沒已久矣時思嵗悲至老不衰通直君自元配趙氏夫人沒家道不振夫人始佐通直君烝嘗冠婚載藏載穆初劉氏自江西徙京師建炎南渡流離貧困夫人之歸也通直君仕未久其後廩給寖嬴二子繼仕而通直羣從兄弟來者日益眾夫人篤於骨肉之義待之有盡禮無盡費曰喪亂而骨肉之防者聚此吾所樂也丰約遑卹哉夫人當暑燕私必修謹裏婦至者坐下坐弗與均禮士之升堂拜夫人者退皆曰此母誠可拜也夫人精書記而不屑信陰陽而不牽敬鬼神而不謟凡有血气者未嘗及之也一月之中蔬食者三之一謹於衛生服食必戒終其身髮黒而目明得疾旣革精爽不亂盥櫛不廢將謝醫藥戒家人勿哭偶若假寐奄然已逝享年八十男女五人皆趙出也長女嫁進士晁子綺次嫁迪功郎監鄂州在城酒務黃明友次嫁保義郎監撫州金谿縣酒稅張謨孫男若干人夫人慈其子甚𨿽親近者莫知其非已出也夫人之沒以淳熈三年六月三日以八月某甲子祔於吉州某縣某鄕某山通直君之塋靖之以書及文士丁立志張謙所述夫人之行實來請銘銘曰

維宋四葉多異人江西之劉勃以興公是公非兩先生金舂玉應以道鳴歐陽臨川皆其朋四海仰目避文星大家繼繼有典刑夫人淑聞儀厥庭芝蘭雨露方春榮蘐艸霜露一夕零有歸者阡柏靑靑有萬其古安無傾

李母曽氏墓志銘

吾友李春之母曽氏吉之廬陵人居西郭世以農圃自業未齔而父母繼歿鞠於外家羅氏母旣孤苦痛自砥礪女訓婦功靡不習知長適李君諱富君亦市隠以仁厚自將犯者弗校終身不入公門州閭稱其長者母性簡澹以不逮事父母與舅姑自痛嵗時祀事旣蠲旣嘉必躬必誠紹興己酉盜起有婦人至自言從夫宦遊兵間相失母惻然憐而館之居無幾其夫亦至母資遣之乙夘大旱母爲飯以鬻於裏市之饑者貸於母家母折劵不取償焉鄕鄰有流徙者棄其赤子母皆收養之俟其返而歸之母初未有子養裏中孤兒如己出旣冠娶矣一日不告而去人皆切齒無狀子母獨喟然曰彼亦人耳當不我負彼旣負我彊畱何爲以禮歸其孥而憐之不衰年𨿽髙視明聽聰筋力益彊發微斑白而齒脫復生聞者異之母見其子春幼而頴異令從師問學方居貧寒不可忍聞其無錢市書以衣易之或笑其迂曰富而後教是使我兒老而後學歟春旣有文名輩流推表後學朋從然屢躓於有司每以未副母望爲戚母曰汝學而未就是吾憂也學就而身未亨豈吾憂哉母不知書而喜黙誦釋氏語旣感疾六日而逝蓋淳熈六年二月壬申也享年七十有八子男二人長曰廷俊次卽春也女一人適曽堅孫八人男曰球琳璹琯女四人皆幼後一年其孤以某月日母於某山銘曰

茅補子惠橘柚而枳毋必者類或壤而芝亦渠元泥侯不可奇才於其門不於其人何傑弗淪彼季之子玆自卑鄙尙其母之懿

羅仲謀墓志銘

仲謀羅氏諱全略其先避五季亂自豫章徙也曽祖仇祖紱字天文宣和間以毛萇詩學爲諸儒宗師常薦名兩學之士稱重之以子贈右承事郎父上行字元亨登建炎進士第有亷名終官右奉議郎饒州安仁知縣仲謀三舉於禮部擢第授永州司戶參軍湖南嵗大祲部使者檄仲謀廩潭衡兩州饑民故事有司坐傳捨廩人發陳粟廩吏具文書上官取閱之欣然以爲活千萬人不悟其皆子虛烏有者流也仲謀捧檄卽騎一馬入墟落大山長谷家至戶給民防實惠部使者以聞行賞減磨勘三年又永州旱檄仲謀巡按之仲謀白減其租過半掾曹有沮之者曰欲盡捐邦賦乎仲謀曰得邦賦失邦本其患孰亟太守從之郡民皆曰生我者父母活我者戶曹也永之邑曰東安久無縣令邑事荒廢吏乘爲姦郡俾仲謀攝之至之日教條一新簡而節寛而信訟不苛而理租不迫而輸不期月東安大治先是元亨甞爲是邑有惠政後二十年而仲謀至父老猶識之曰是非吾父羅明府郎君乎有嘆且泣者攝邑凡八月去之日有未給俸錢四十萬以邑之匱也置之而去秩滿以薦者授從政郎湖南轉運司主管帳司淳熈二年秋九月以疾告於朝願致其仕授宣教郎未拜命而卒享年四十有八仲謀之爲人恢疎而夷曠其學醇懿爲文粹然不立異論與人交和而久弟三人全徳全材全功皆仲謀教之自幼以及成人全徳再薦名全材後仲謀六年登第裏之人皆曰此兄之教元亨之歿全功尙幼畢其婚者亦仲謀也仲謀娶劉氏男二人方大方正女二人長適劉某次幼後一年某月某日仲謀於某山其孤方大以仲謀從弟迪功郎南雄州保昌縣尉維藩所論次行狀來請銘予於仲謀至親初同舉於鄕旣聞罷而歸未半塗予得疾垂死同行者皆棄去仲謀獨畱謁醫親嘗藥晝夜視予至廢寢食予昏甚惘然不知也蓋十有五日乃瘳予今年五十矣仲謀少予一嵗方將爲山林投老相依之約仲謀乃捨予而逝乎則哭而銘之曰

聖田毎毎天文萟之有煒元亨培之漑之世劬於畊父銍子登登且銍忌在仲謀忌維夏而霜何苗不黃罹此鞠凶疇不汝恫控於彼旻則莫我聞旻則聞忌其如命忌命之不遐徳之孔多咨爾孫子勿替厥家

夫人歐陽氏墓志銘

夫人姓歐陽世居廬陵之林平曽祖懷祖鋭父斌皆不仕夫人生而孝謹父母愛異焉年十八歸修職郎王邦義字俊臣俊臣兄弟三人二弟生最晚夫人主饋祀三十年上事舅姑下撫俊臣之弟妹補紉必躬敬愛匪懈姑太孺人蕭氏年八十毎夫人上食侍立不去下气怡色不敢離左右視食竟乃退太孺人曰吾老矣不多食今日不自知其飽也太孺人毎言及夫人必流涕曰誰獨無婦我有斯婦非我婦也我女也夫人訓諸子以學問毎夕吹燈視其讀書黙聽古人語時若有得曰某書某語殆謂某事耶往往脗合文意至鬻簮珥典衣服以資其子使從四方名士遊次子嶠年十七薦名禮部夫人曰而勿以是自足俊臣喜賔客來者如林至者如歸或夜漏下四十刻燕賔客散夫人乃食夫人一兄早世夫人經紀其家至今俊臣謁禮部選除夕宿臨川夢夫人若告訣者俊臣驚而歸及門七日而夫人卒實淳熈三年正月十五日也享年五十臨終色詞甚暇獨以姑老不得奉爲恨男四人有開有嶠有功有徳女一人許嫁迪功郎李如圭孫男一人大年女三人以十二月壬申夫人於廬陵縣宣化鄕社背之原銘曰

姑得孝媍夫得良助子得賢母旣曰得之而遽失之云誰厄之不年者天不死者賢母悼下泉

浩齋先生劉公向夫人墓志銘

夫人向氏諱範文簡公敏中之裔欽慈憲肅皇后之曽孫武經郎髙陽關將領子齊之女江東運使直祕閣子恪之侄也初武經公政和間劇盜竊發公遣人諭撫之不從公怒出兵與戰不利曰我世受國恩死吾職也再戰死之朝廷閔其忠贈武功郎靖康初衣冠南渡夫人依於叔父直閣公直閣公守衡州日部使者憚其剛正劾免之寓居吉之安福縣爲夫人擇對無一可者時廣東帳幹劉公禹錫與直閣公同生於丁丑雅相厚而禹錫之弟浩齋先生諱廷眞字諤卿者初喪其元配先生方薦名禮部直閣公喜其文以夫人歸焉夫人生長相門後家乃嫁布衣欣然處之若窶人子後十二年先生登進士第初調武昌戶掾再調武陵丞所至以淸名著夫人之恭儉有助焉又調知臨江軍新諭縣未之官而先生卒夫人身任家責撫訓諸孤畢其男若女若孫之婚嫁者七人夫人天性愉和與妯娌輯睦有先沒者哭之盡哀又十有二年敇其子得中治第旣落之安且寧矣淳熈甲午七月感疾明年二月疾益進四月其侄承弼試南宮歸夫人見之喜甚乃囑之曰吾家累代積徳家世門戶在汝吾病矣不自意得一見汝五月戊子疾且革噤不得語猶目謝人來視者竟卒享年六十有三子男三人宏中處中其季卽得中也女一人適承信郎王晉之凡十五孫男六人仍倜佺億儔倫余女也曽孫男一人曰澄之又明年十一月庚午夫人於淸化鄕櫟岡之原其孤得中以其從兄承弼所狀夫人之行實來諗某曰子盍銘吾母某先生門下士且親也則敬諾而銘諸銘曰

奕奕厥門有閣而黃崇崇厥家有椒其房是生夫人載淑載穆心不族矜彌盛彌肅抵其玉笄易以蓍簮從我先生水石山林胡不耋矣慨其逝矣弗躬其祉式馳其嗣

彭叔牙墓志銘

鄕先生尙書郎彭公有四子而第三子叔牙者晳而長身美髯漆黒倜人廣眾望見之者不問而知其郎中之子也不寧惟貎行粹學明靡不是似人謂再昌厥家今年二月叔牙謁予言將之官一日忽訃告至予失聲驚悼未幾其孤堯咨堯佐以州學教授連君茹所論次叔牙行實來乞銘予謝且泣曰不見叔牙幾日耶而遽銘叔牙乎叔牙諱周老叔牙其字也世爲廬陵人曽祖士忠贈朝請郎祖衎登進士第終官朝奉郎開封府刑曹贈左正議大夫父合仕至右朝請大夫尙書戶部郎中總領湖廣江西京西路財賦君以防補將仕郎授右迪功郎徳慶府端溪縣主簿辭不赴居郎中憂服除授臨江軍新淦縣主簿辛夘大旱臨江三邑新淦特甚宰以病免守擇所宜攝遂以檄君君詣郡言旱勢如此攝邑有政救荒治賦何先守笑而不言至邑發廩勸分裁抑翔貴適漕司取羨粟於袁過邑舟膠俟秋水至君亟白漕司曰民瀕死而粟儲無用之地願假以賑及秋成請償之不俟報輒發粟百里呼舞郡督賦且急君詣郡歷疏旱饑宜少寛假守怒謂君寧得罪於州無寧得罪於百姓非子舉乎君不爲動還邑及境居民焚香以迎郡丞行縣督錢錢出無從故事當借來年夏租君曰民今旰未食而官欲前一年借租耶乃鬻酒器以輸分宜賊起張甚部使者至親壓賊營君謂防輩以饑至此豈誠好亂然不可無備乃什伍其民治兵以需遣文法吏曉以禍福其黨果潰得還民者千數時所在桴鼓相聞新淦獨否去之日廩給數十萬錢一無所受曰吾無功胡取祿君兄弟偕仕臨江部使者議所薦君知其難兩得力請先兄同邑監河官闕舉者一人前守薦君以其章遣焉秩滿授從政郎靜江府古梁令先是郎中守零陵忠獻魏國張公在焉以君才受知於公至是公之子侍講適帥桂林日遲君來君旣抵府未趨郡而疾作竟卒於傳捨蓋淳熈三年四月二十六日也享年四十有八其孤反棺於家以十一月庚申於廬陵縣儒行鄕福田裏環子谷之原君五嵗已知詩杏園絕句詩流傳誦旣冠業進士綜貫百氏尢熟左氏傳班固漢書時子憚於銓曹試藝君一試前列輩行歆艷君事親篤孝自幼及壯未甞一日忍離膝下端溪之辭士友多欲及親在而仕易以進者君頷之而已娶曽氏子男五人堯臣堯咨堯佐堯俊堯舉皆嗜學女二人長適進士黃達次適將仕郎康寧之堯臣及康氏女皆先君卒孫女一人尙幼銘曰

仕則不願繄親之戀旣晚而官則嗇之年適彼千里失且假寢載巾我車日亦暮止莫紓匪身莫亟匪親以此易彼君憾無垠君失其撼而得其坎可碣者詩而不可碣

王叔雅墓志銘

叔雅王氏諱頔九世祖該自太原徙家吉之廬陵又徙安福曽祖祥祖奭皆隠徳不仕父庭珪字民瞻登進士第終官承奉郎直敷文閣主管臺州崇道觀號瀘溪先生云叔雅自束髮受書性警敏六經百氏悉鉤其深尢防於眷秋初文定胡公過瀘溪先生艸堂與先生講春秋叔雅從傍聽之卽能陳說大義筆削衮斧洞視諸儒陳迹一武不隨夏秋侯卿讞以王法恕不及漏威不病刻然鞶悅其詞以賈於時我實恥之一再試於有司卽棄去曰持古晞今可乎先生詩句得法於杜子美自西江而下不論也叔雅少從先生賦早行篇先生驚喜曰吾子亦能詩乎遂授以句法龍圖閣學士胡公以直言謫嶺表先生以詩送行有名髙北斗身落南州之句人爭傳之一日滿四海權臣聞而惡之下江西帥司興詔獄名捕先生叔雅以從父子俱系獄叔雅請於決曹掾蘇庠曰吾父老矣願以身代之罪若笞死庾死惟命翦之市朝亦惟命願以聞焉蘇受辭白帥帥怒屏不奏先生竟謫夜郎旣赴貶所族大口眾不能偕往畱叔雅經紀家事夜郎貍嗥鼯嘯非人所居崖路攀天下則入阱距家二千餘里叔雅徒步省覲胝足血指一嵗再行行不可至至不忍歸凡八年權臣死先生始得放還年八十矣上卽位聞先生名兩詔召見先生往來道塗叔雅皆侍行禮部侍郎周公嘉叔雅之勤欲白之朝有以旌寵之者叔雅力辭焉先生沒之四年而叔雅卒叔雅未嘗疾一日與客飲酒至丙夜無惰容明日夙興坐而逝雲實淳熈二年閏九月一日也享年五十有三娶劉氏男二人詹虞女二人長逝將仕郎葛耆年次許嫁進士劉逢原孫男五人女二人將以明年十二月庚申於安福縣翔鸞鄕靑陂之原叔雅靜而視之若不能言及論當世人物如水鑑影人犯之不校或疑其矯退而察之終不言其非其胸中自與甚髙望之蕭然簡逺若晉宋間人蓋近之若疎逺之若親卽之若遺去之若思者也羣從兄弟與叔雅分田旣定有一人若不滿意者叔雅復分巳田以半畀之與從兄弟二人同居且同食二兄歿叔雅字其孤人不知其爲猶子也裏之人有伍其姓者以貧不自食至欲抇其祖父墓中之藏叔雅呼謂之曰汝欲錢耶吾畀汝墓不可發也至今松柏不刋某少出先生門下與叔雅有五十年之舊晚復托昏焉於誼宜銘銘曰

瀘溪之詩叔雅胡得其傳瀘溪之壽叔雅胡半其年豈可傳者人不可傳者天耶抑瀘溪旣逝叔雅不畱人間耶將父子騎麐翳鳯追少陵太白而俱仙耶

誠齋集卷一百二十六

欽定四庫全書

誠齋集卷一百二十七

宋楊萬里撰

墓志銘

鈐轄趙公墓志銘

公諱不獨字彥親濮安懿王四世孫也曽王父宗隠贈太師潤王王父仲癸贈少師莘王父士譚贈武勝軍節度使公自總角儀觀秀傑端重寡言以五月五日生莘王毎異之曰此吾家千里駒也以防補左班殿直政和三年授成忠郎添差西京永寧縣酒稅建炎元年光堯登極轉忠翊郎二年以京西北路制置司辟命權知西京永寧縣事兼總轄軍馬時北騎南牧所在盜起永寧當賊衝公毅然以維城爲己任繕修戰械峙糧立壁振作士气屢立戰功鄰邑相繼不守公境獨全紹興三年內外阻絕西京遂防公與弟不庻不忙率公族及鄕裏豪傑各塹山爲砦以拒賊來則禦去則襲一日爲齊步軍太尉王勝大軍倐至逺近振擾公挺身與戰屢捷七年糧盡援絕勢不能復支遂率所部數千人南歸天子嘉嘆賚予優渥特轉四官令吏部授優異職未幾轉武節郎又轉武徳郎授建康府兵馬都監制曰趙某忠義可嘉又曰以勸臣節公在建康威名焯著盜敚屏迹畱守晁謙之倡諸公間論薦章交公車轉武功郎歷撫吉南康臨江兵馬都監官吉者再公屢總材官習熟李法操切吏士威信斬斬匹馬夕掫獄市寧一偸兒相戒曰是甞赤手抗敵何可犯也三十年轉武翼大夫衡州兵馬鈐轄上卽位轉武經大夫主管臺州崇道觀後轉武節大夫吉州兵馬鈐轄再遷武徳大夫光堯聖壽七十湛恩轉武功大夫公𨿽帝王子孫而少歷行陣精騎射善用兵孫吳之書口講心計洞逹奇正沈涵策謀臨機料敵冰解雪釋毎誦賈生語曰何不試以臣爲屬國請必系單於笞中行說輒太息北向髮上衝冠及南北罷兵公亦老矣戎馬旣息易以詩書羣居燕閒黃冠野服投壺奕棋一觴一詠市書充棟用訓子弟風流文雅翩翩佳公子也天性仁厚方在洛金人所過必屠遺胔橫道公見之躬取虆梩掩之𨿽在兵間不忘愛物嚴不重傷勝不多殺晚喜浮屠昒爽盥潄淸坐齋如禮佛焚香嘿轉梵語淳熈三年九月辛未卒年七十一十一月某日於吉州城北螺子山女冠平之原配徐氏累封安人男善【闕】秉義郎監潭州南嶽廟先公卒女二人長適成忠郎新嶽州平江巡檢管鎔次早世孫男四人長曰汝弼承節郎新監潭州南嶽廟次曰汝諧汝賢汝翼皆以公防補官孫女四人長適李純次許嫁徐淇王玨王希尹汝弼以公族子善滂所論次行實來謁銘銘曰維嵩之蒼維洛之茫鞠爲秋香趙公之防不粒不兵身作之城有焯者節有煒者烈日光玉潔位不公侔名不公詶峙於玆丘賁彼栢楸

郁林州教授毛嵩老墓志銘

嵩老毛氏諱惠直其先三衢人八世祖侍禦公爲吉州太守道出吉水之龍城愛其佳山水官滿遂家焉歷四世而生九臯九臯生綺綺生理俱不仕理字平國生二子季曰惠明長則嵩老也平國性簡澹落落然與世若不相接以是家窮空嵩老少長彊學授徒以業其家於是親若弟始忘其貧平國死惠明亦早世嵩老字其孤終身嫠妹孤甥防然無歸嵩老皆聚而衣食之嵩老旣壯文名彰施再貢於鄕登進士第授左迪功郎主邵武縣簿太守以嵩老儒先厚禮之光澤縣令某以非罪系獄部使者命嵩老往鞫之令懼不能自白使所親語嵩老願毋周內深文嵩老笑曰所坐有無在彼所當輕重在令甲我何預焉旣至取具獄閱之皆文致讕辭也卽平反之用薦者授左從政郎漢陽軍漢川縣令縣故荒余又承兵亂公私赤立嵩老畢力撫摩民得少蘇尉某獻掊克之策嵩老謝不納尉懟甚思所以害嵩老者夜遣卒斧縣庫盜官緡錢事覺迹至尉所人謂嵩老將甘心必痛繩治株連及尉嵩老曰吾知求盜爾旣得盜又何求太守某黷貨諸邑爭剝民以謟之嵩老獨否守怒求嵩老罪百端竟無有然誅貨未已嵩老喟曰與其朘民以自安無寧去官以安民兩言決爾遂引疾上還印綬漢川之民遮畱莫可旣去俸之未給數十萬錢嵩老曰吾棄官尙言祿漢川之民至今思之授郁林州州學教授以上登極恩加左文林郎郁林瘴癘地士不知學嵩老曰人謂教官無職事育人材非職事耶日入黌宮爲諸生講古今聖經賢傳口授指畫士得所宗始競於學中州文風五嶺不隔而嵩老不幸死矣蓋隆興二年七月十有三日也於是嵩老生六十九年矣嵩老於鄕黨其族親之貧不自振者子弟之弱不樹立者可教教之不可教者覆防之嵩老焉依以就其才安其家者豈少也然類負嵩老嵩老不怨不悔亦不攺爲初配張氏繼室羅氏廬陵名儒天文之女有淑徳旣歸嵩老傾槖中裝治生梱內之政不以毫髮累嵩老男二人良臣良弼學有雋聲方增而未已者也女一人適進士曽晞說孫男三人長曰靈運余未名嵩老旣良臣尋卒乾道辛夘八月某日良弼攺嵩老於等岡山之原先事移書走都下以左從政郎吉州錄事參軍謝諤狀來請銘某與嵩老有連習熟其賢其銘曰

嵩老之仕其徵無車嵩老之沒其燾無廬嵩老之亷其獨無俱矜彼之腴吟吾之臞後千斯年誰之潔污老驥斯殂亦龍其駒其超驤超如此其昌乎

故承事郎通判鎭江府蔡公墓志銘

公諱湍字子東莆之仙遊人曽大父諱襄端明殿學士禮部侍郎贈吏部侍郎大父諱旻宣義郎贈少傅考諱伸左中大夫贈光祿大夫光祿四子公其長也公以門子爲將仕郎尉臺之天長郡守畢良史材之羅致幕下頃之宅憂免喪尉臺之寧海邑多盜皆藪於海晝則魚潛夜則虎嘯公以嚴治盜發輒得境以淸寧州上功狀授承務郎知池州貴池縣貴池於邑爲劇公更平寛邑人宜之然不可幹以私大官要人爲姦利者噤莫敢伸庚寅無秋江淮流民道殣相望元夕守欲出遨符縣張燈公曰此遊觀時耶竟不奉命大江之瀕因渚爲田議徵其畝州縣奉詔並緣侵牟朝廷知之乃命有司歸田於甿除租於官適議臣爲部使者沮格成命公爭不可力請於朝以南卒被上賜使者怒欲當以重劾爬羅瘢疵毫毛莫得也居二年弟洸給饟江東公以嫌引之除通判鎭江府未之官乙未冬得上气疾明年正月疾革命其子戡武曰譚墅先墳也我死焉庶幾從先人於地下疾少間家人咸喜公忽屏醫藥曰我生止今日爾乃盥櫛更衣拱而危坐隠隠聞鼻息聲倐而逝實丙申正月二十有九日也得年五十六官至承事郎諸孤以其年四月二十七日公於武進縣懷徳鄕遵公命也公性闓毅明敏幼所占嗶耋而不忘其學在已其資則天事親慤孝見利思義居嘗曰富非吾志姑紓吾貧有田二頃歸畊可卜先是光祿以淸白遺後之人不事生業而公爲吏狷且亷歷官半世而在官之日僅五稔故其家貧甚眾指數百自奉甚薄寧窮不一折節人不堪憂公晏如也旣歿家垂槖諸孤以賻市棺斂焉公衷方襮圓粹溫如春善與人交一見傾蓋人人自以得公重比其歿也莫不隕涕公娶方氏封孺人長子曰戡覃思道學下筆超穎舉進士甲科授簡文館上言水旱所召上嘉其忠擢祕書省正字因賜對極陳士大夫敢言者非好名乃愛君善類皆然今爲承議郎新知道州次曰武績文應進士舉女六人長適進士鄒彥謙先公卒次適迪功郎新徳安府應山縣尉孫敏問次適通直郎知江陵府松滋縣張稜次適張元渙次適胡鑑次尙幼孫男一人康女二人丁酉之夏某來守毘陵戡以戶部尙書洸所狀公行實來請銘某𨿽不及上堂拜公而與戡同朝甚善又不得辭乃爲之銘銘曰

士無巧愚惟珍爾迂惟疚爾諛蔡公卒瘏不寧其軀原本有初而祖君謨其貞如玉公其肖諸不薺而茶不刓其觚宜躄而軀靡究其塗而嗇其攄厥聲則都

王南鵬墓志銘

南鵬諱翊世家廬陵之宣溪蓋其先仲舒觀察江西其子孫有家焉者其別爲宣溪之王雲南鵬兄弟四人其長邦英業儒得官南鵬蚤遊庠校有聲射科未有就逢靖康之亂兄弟奉其親轉徙兵間亂定南鵬年已逾壯乃得一官非其志也因棄去歸隠故山老焉乃傾厥家市書萬卷辟館百楹爰誨子弟爰來士友晝趾其堂寶森裾織壺觴淋浪髙吟大噱夕耳其牖經聲史音詠歌千祀旣飫旣酣南鵬角巾野服逍遙是間送鴻揮弦其樂無央臯壤山林凡四十年其或嵗祲人遏厥糴我廩我囷傾倒旣竭縮估不嬴氓泣其仁昏友族親以窶來歸乃充乃求不懈益劬裏有狡焉非意我幹匪校伊愉彼則風休狡自罟擭旣阽於誅或惎於余盍之乘我畀之哂怍是惎者南鵬乾道九年二月二十九日卒年八十二屬纊不亂猶進子孫教訓以善言訖而逝以淳熈二年正月二十三日於宣化鄕山塘之原曽祖贄祖居父【闕】初娶樊氏繼室劉氏二男秉直秉國女適蕭汝稱孫男十一人揚名厚揚祖琳芻揚善揚仁揚烈揚武揚庭揚輝女五人曽孫男十二人女十四人夫人二子一女皆先卒秉國補登仕郎厚琳芻皆預薦而琳再上餘皆學蓋方昌而未已也萬里舊聞秉國有父風而琳又有一日雅琳父子以從政郎興國軍教授李侯盛所論次南鵬行實來謁銘銘曰

有耋彼松於澗之中不匠而槁雪霜雨風茁是孫枝旣灌旣繁孔秀孔妍遷彼景山宣溪之王其承方碩謂淑不天盍覿斯石

蕭嶽英墓志銘

公諱許字嶽英蕭氏其先自唐丞相復觀察湖南其子儉畱家長沙六世而徙廬陵其後武寧令霽子煥國初徙白沙今遂爲吉水人自定基與其孫服相繼入爲禦史至公之曽祖汝賢爲將作監主簿蕭氏遂爲廬陵大家公服之從孫也祖公瑾不仕父昂以公贈承務郎公七嵗知屬文鄕先生李端臣一見期以偉器年十二三有聲郡學三舉於禮部不第今天子嗣位慶賴海內公特奏名授將仕郎公事親無遺恨獨恨親不及祿旣受則喟曰白頭非折腰具於功令選調者六考老焉則爵父母吾得借手下泉其可矣初調監常州犇牛鎭犇牛中切邦甸外通徭場行李還往空道攸出大農之供嵗五百萬大賔儲待則又稱是踐厥職者聞罷自勉非懬則懦凡二十輩蓋廣出狹入官吏並緣刻剝市利虐取苛徵商民其咨間道以逋官用告匱公旣蒞至搜蠧剔白之郡將自詭刮磨稅外幹沒罔不滌除曽不旬時商旅走集初年增至千萬明年二千萬又明年乃三千萬時北鄙有興天兵濯徵虎符羽檄風雷崇降塗出毘陵州不乏與犇牛焉依葉丞相衡實典是州嘉公之才論薦於朝乃移公爲無錫令奏令爲眞防公秩滿力請解自以犇課最增秩從政郎監潭州南嶽廟戶部按近比懋賞符州錫錢四百萬公辭不受嶽祠秩滿調全州淸湘丞攺常徳府武陵丞官期至公雅不欲之官則請老於朝上有防以通直郎致其仕淳熈三年春光堯慶壽恩加奉議賜五品服故事仕而告休者半其俸太府檄鄕郡廩之公辭焉是嵗十一月朝廷有事於南郊大賚臣庶公以籍列遂得追秩考妣如公始願則欣然曰吾志畢矣奏牘旣上未幾以疾卒年七十有五方子孫侍疾涕泣不止而公神气淸夷顧曰吾無一物以遺子孫平生所學得中庸二字今以遺汝言訖而逝公嘗客臨安同捨多鄰曲前任縣令楊元臯病棘則皆棄去公獨畱晝夜助其子謁醫元臯死又助其喪紀其急義類此公配某氏先卒贈孺人男一人特起所出也孫男六人必得必因必簡必取必恭必柬女一人適進士李棣特起將公於吉水墨潭之上以奉議郎知袁州分宜縣謝諤之狀來請銘於某則哭而銘之曰

郅隆之階何聘非瓌何斵非材何刈非萊嶽英之才而不逄哉墨潭之隈堂斧斯嵬松柏斯哀疇不永懷

李縣丞叔周墓志銘

叔周諱叔周其字也李氏【闕】水人後徙洛以贈少師諱章者爲曽祖以贈少傅諱百朋者爲祖而左中奉大夫諱元孺之子也中奉累贈至正議大夫叔周年六十四卒於從兄迎明州通判之署積階至奉議郎而所更者通仕郎從仕郎文林郎承直郎通直郎終官知贑州興國丞而所更者監秀州華亭稅監秀州酒揚州節度推官吉州軍事推官知潭州安化縣初靖康南渡叔周爲敵所得屈叔周使拜不可且曰吾家世荷國恩可爲敵屈敵怒擊周首流血且死遇天雨得蘇其任華亭稅以父憂不赴其任秀州監酒日叔周被檄視潦舟行民田中問所主曰監司圭田也吏側目揺手不敢以潦聞叔周曰水潦爲患上供且應復況圭田乎盡復其租常平使者鄭公某聞而奇之又被檄覆視平江府經界時立法嚴甚胥吏鄕正並緣爲姦髙下定賦不以實閱叔周躬行田畝悉爲正之使得其均吳人徳之歸日野夫羅拜於道有具香火送叔周出境揚州帥向公子固馭吏如束濕獨樂叔周之賢將首薦焉時錄事參軍施興祖且更盡而薦員未具請於向向曰今嵗止一牘將薦從事李君媿不君及叔周在傍亟曰願先薦施向以爲長者從其請施以是得先攺京秩吉之材官以主將掊尅一夕潰議者欲調外砦兵捕之叔周曰此輩非有撼於州郡招之則定激之則叛郡守葉公仁用其計潰者果歸民用不驚安化舊令逋府錢數百萬旣辭滿覊縻不得去叔周白帥張公孝祥願解縱代者當庚所逋張公髙其誼代者卽解旣而沈公介代張公有不悅於張怒及所與有攝尉董邰者以私謁不遂譖叔周於沈叔周自免去饒調興國未之官而沒初正議歿時家有餘貲叔周旣仕則悉以委諸昆弟不吝一錢也甞攝楚州寶應尉適有防捕淮北逸冦甚急叔周獲四人詔加官一列故事選調有武功受此詔者卽爲京官叔周曰以一人命爲功吾不忍也置而不問及以薦攺秩叔周曰吾不奉詔今亦攺官叔周有雜詩百餘篇皆慷慨憤激一飯不忘君之語初娶劉氏繼趙氏皆先卒子男四人長夭次純綸約女四人長未嫁卒次適朱俌及保義郎黃良能及進士楊楫皆趙出也孫男二人大中大昌叔周卒之日無田一畝無宅一區其柩旅殯於霍川其子純無所於歸以叔周甞官於吉固其所甚愛者且趙夫人之墓在今居焉純將返柩以於吉之馬岡山趙夫人墓之左前期以吾弟楫之狀來謁銘銘曰

朔狁方獗烈顙不折讒夫豈多大陸九河無畮可耜無錐可置防防孫子將焉寘此覊異之魂歸哉丘墳襄我後人尙寧其屯

陳先生墓志銘

先生諱維字子綱姓陳氏鎭江金壇人也曽考元朝散郎致仕贈朝奉大夫王考廓登進士第朝奉大夫提防利州路刑獄公事考威登進士第終文林郎知眞州揚子先生早失所怙母【闕】夫人殿中侍禦史蹈女也念陳氏孤未樹主厲節自苦拊育訓誨有底有造年十三遊鄕校試萟輒最譽問藹然諸先生愛之曰幸哉陳氏有子紹興丁巳方與計偕數試禮部無遇子從古幼而穎異先生嘆曰吾有志無成成吾志者必在吾子家本窮空至爲從古求師則鬻別業以行束脩人皆難之從古旣防上科先生喜曰吾祖孫射科三葉矣何必我躬晚乃以恩得主信州弋陽簿竟不赴隆興甲申從古旣籍朝列先生於令甲當行封曰吾老得其一官未能及親今先自及安乎【闕】

先生讀書不顓決科抉斵根株探索源泉尢防於詩孤澹古雅遹追陶桞一時名士如蘇養直呂居仁韓子蒼張處父皆忘年友故養直嘗稱曰子綱好古博雅結交皆天下知名士云先生急義拯物瀕死不疚不侵然諾聞人一善躍如以喜然資素剛是是非非有昭無聾理所偭者鼎貴必爭毅色正辭折恧其人鄰曲有競必就而正決以片言靡不悅服蓋其素履服仁食義身中徽墨言中榘矱人皆諶之非一日也金壇之徵萟菽有布甿不病輸而病不均先生曰我乃無田言之無嫌倡邑之人白之有司復除十半太守寶文閣學士劉公子羽以書謝先生曰見仁人之用心從古始尉富陽迎先生就養邑有黠胥受賕獄具縣令所憎欲庾死之先生諭從古使力爭胥竟免有中人倚勢漁牟學田從古欲直之質諸先生先生曰當官而行何畏焉從古以獲海盜當攺秩先生戒之曰以盜得官前輩不忍汝其力辭先生𨿽布衣善論天下事毎從容商確今古成敗利害如卜筳篿如秉爟火位不才侔士者唶之先生恥言利家徒四壁並食易衣妻子慍見先生泊如也家無長物獨藏書數百卷先生嘗自贊曰貎乎槁臒形乎侏儒外褊忤物中空洞而無隅至於爲人之所不爲而不爲人之所爲庶幾古之愚者歟暮年深諳理學得喪死生如覺言夢翏然不能入其中旣疾子孫在旁則告曰吾必勿起吾所藏書勿逸於儲勿墮於鋤以淑而軀言畢坐而逝云享年若干先生娶譚氏大理少卿知柔女也生三男從古承議郎前差監行在左藏東庫學古稽古俱舉進士一女歸中書舍人張志之子興宗孫男六人伯震仲巽叔謙伯防季咸季益孫女四人先生之歿以隆興二年十一月二十五日其以乾道元年九月十四日其兆在縣之唐安鄕茂成村楊子府君之墓側後十五年從古書先生遺事泣以告其友楊萬里屬以銘詩銘曰

之徳之學古彥所作播播其詞沨沨其詩麟臥弗馳十駕先之彼羣其飛覆此之嗤弗對弗咨與古而嬉不沽乃玉亦不毀於櫝卒完其璞以對於先覺觀我於庭乎而其蘭其芝其茁離離伯也最怒是若其父方垂天而翥或奐其宇

胡英彥墓志銘

澹庵先生胡公以道徳文學師表一世仁濡義染丕變大江以西而其宗族家庭俊茂尢角立其好學刻深厲操淸苦克肖先生者猶子英彥也英彥諱公武年十三爲黨庠春秋弟子員一試出諸先生上郡博士汪俁劉夙舉之喫喫也招爲春秋師似夙學者英彥覃思經訓鉤沈聖處出入百氏洞視根穴至論道原獨謂求聖道當自論語始以韓子【闕】孟爲非是乃取賈誼揚雄李翺等解爲集注論語若干捲傳以新意自鄭康成王肅馬融之外史漢所引臣瓉顏祕書輩所注釋闕文異義靡不裒萃成一家言今參政周公甚愛其書爲之序性嗜文尢工於詩其句法祖元白而宗蘇黃追琢光景繪事萬彚金舂玉應山髙水深獨造其極晚日號學林居士澹庵先生賡符讀書城南詩以朂之蜀人何子應亦寄以詩而予亦甞爲賦之云其論文格不苟如範浚明尢所厚者嘗以書與之上下其論往復千里嵗在癸已嬰末疾自是沈緜無瘳後六年卒實淳熈六年十二月晦也享年五十有【闕】有詩若干篇詩話若干捲【闕】叢書三卷又集音兩卷文膸十卷注蘭臺及淮海詞各若干捲曽祖諒故將仕郎祖方中父宗古皆隠不仕娶劉氏故丞相楚公沆之曽孫男四人椐楀枙棁皆志學女適劉徳衍鄧執規次許嫁蕭景衡余尙幼椐將卜英彥於某所其兄【闕】狀其言行來謁銘銘曰

嗜古入骨雕句得膸不爵不齒竟以窮死旣獲乎此又覦乎彼不曰責天【闕】此已吁

誠齋集卷一百二十七

欽定四庫全書

誠齋集卷一百二十八

宋楊萬里撰

墓志銘

羅價卿墓志銘

予外舅羅公天文以詩學鳴政和間爲橫捨明師自天文至其曽孫瀛繼繼裏選者十有二人策第者六人元亨仲謀父子仕皆不逹至價卿其文方昌其徳方茂其聞方焯士友謂大天文之家在是矣年五十有二淳熈八年正月望一疾而卒天乎痛哉初價卿父子同薦名而價卿爲詩學舉首再舉與兄弟六人同升三舉擢進士第未擬官居父憂復居母憂毀瘠逾制除喪授迪功郎南雄州保昌縣尉始至湖北防逸入江西將犯廣東提防刑獄司業林公光朝宿重兵南雄禦之價卿謁曰南安前章貢後賊來南雄將焉寄徑惟韶州人化其徑有三曰朱子嶺曰九曲嶺其險可守曰芙溪長岡其地坦夷冦所必趨盍遣一軍爲覆以待之可也林公從之賊果至大破之廣東轉運使司厥貢帷銀異時歲以緡錢十五萬市於州縣近歲止給三一官無自出始以民產髙下徵之民弗堪適林公遷轉運副使價卿謁曰緡錢日朘而銀如初不剝民焉取之盍請諸朝使盡給異時緡錢之數則一路防福林公嘉嘆卽席艸奏薦之公車韶之樂昌有甿詣郡使者言其令盜所臨部使者怒遣價卿亷之至則以無罪告部使者疑其有所左右移價卿乳源尉下其事司敗凡三易官典理其獄令竟得釋秩滿造朝見丞相衛國史公浩極論二廣煮海攺法之請一用舊章又作平邊策論戰守疏民瘼欲興內治以俟天時丞相奇之用薦者陞秩從政郎調監行在省倉中界門旣歸日聚族子弟尊酒論文澹如也官期將及未赴而卒價卿性簡而厲言動從繩靜以禦繁勇以行義裏閭族黨欲辧曲直有不之官府而之價卿者一語曉之聞者意沮其猶子子琳與劉振英貧而無教則迪之以文其鄕曲小民以饑歲不能自給則書其名數而廩之以粟二弟曰維申曰維翰皆自幼教之旣而維申薦名維翰與價卿同日擢第人咸曰價卿之教父之旣沒悉舉先疇以遜二弟曰堇堇足矣奚以多爲廬陵縣令梁君兌聞之爲文以風流俗而二弟亦固辭不受盡以給族親之貧時稱義門云價卿居官秋毫不苟保昌學署燬盡掾亟白縣令啟度一新春秋釋菜禮用無曠講武營表鞠爲樲棘擘張逋播存者十五價卿旣至習射有亭築場有垣逋者來歸旗幟精明僉謂稱職價卿諱維藩廬陵人曽祖仇祖紱字天文父上達字元通母李氏娶蕭氏男一人澥弱冠與裏選女一人適進士楊奎予叔父麻陽知縣子也女孫一人尙幼有古體賦二卷詩十卷史論一卷平邊策四卷詩解二卷左傳說二卷論語解二卷雜著六卷棣華纂二十卷目曰印山集卒之嵗十二月庚申澥奉價卿之喪於吉水縣鄕曰同水原曰醴泉前事來請銘予泣曰予出入舊家二十年耳而銘元通元亨元忠仲謀矣今又銘價卿乎銘曰

惟文帷徳後帝所嗇多取奚益汝文斯赩汝徳斯碩汝聞斯白探珠旣獲歸覿其宅則毀其壁而祖之澤厥世有奕尙暝汝穸

王舜輔墓志銘

君諱大臨字舜輔姓王氏醉軒其自號也系出臨川自髙祖徙吉家焉今爲吉水人曽祖景視大丞相荊國文公爲從祖教授於吉從者傾一州龍圖蕭公世京太傅彭公燮著作楊公純師皆從之授業著書數百卷號野民集祖端禮幼以文名元祐三年蘇公子瞻孔公經父孫公莘老知貢舉而秦少遊黃魯直張文潛晁無咎諸公皆佐春官第去取於是策第仕止賀州富州令有易論語傳父鴻舉以文行再薦於鄕號非老人君生而濩落有大志不肻入小學老人不之彊建炎中塞馬南牧老人避盜爲敵所掠君年十二三嗁跌以從行數十里老人得脫歸與盜遇盜欲兵之君抱持老人號呼請代羣盜義而免之時州裏新被兵跬步敓君度單弱不能自達因說羣盜乞防送還捨請謝錢萬盜許之君乃前行陰結裏中少年嚴兵伏閭左盜以老人至諸少年噪而出拜庭下問故老人云云諸少年目盜欲縛之君稽首曰吾父免矣可若何乃殺一豕貰鬥酒遣盜詟而去不敢索一錢年十六七始奮於學日誦數千言自經史外虞初小說道家釋氏之書無不貫穿沈浸尢熟於左氏傳與三國七朝史口講指畫若身履然紹興庚午客永和鎭館於曽氏防贑卒以城叛民訛言冦至曽氏欲徙以避之君設三策以料賊乃不果徙鎭賴以寧未幾冦平悉如君言晚嵗號是是翁自放於酒燕處之室名曰醉軒又號醉軒居士酣嬉淋漓萬事不省得錢不計多寡悉送酒家不足則裘褐衣襦悉捐以予之不計直客有具衣冠儼然造焉則箕踞慢罵不容口行遇田夫野父輒彊之使坐與爲賔主爲說經義論古今不能休父謝不能解乃笑聽去淳熈己巳冬十二月望屬疾詔諸子曰明年吾不復此矣至正月朔晝漏未盡一刻而逝得年七十娶蕭氏故禦史家也男子四人子仁子俊子偲子信女一人適歐陽次周孫男七人少愚少魯少願少忠少慤余尙幼孫女四人諸孤將以其年之某月君於所居之東胡塘之原前期子俊以朝奉郎提舉行在文思院曽三復所狀君之行來謁銘子俊嘗從予遊義不得辭則諾而銘諸銘曰

陟彼糟丘天風颼颼望彼醉鄕大荒蒼蒼八仙於疆於廬於糧舜輔從之酌其天漿駕麯車而追歡伯禦閬風而超扶桑拘拘者方哭送其遺蛻又焉知舜輔之不亡吁仲尼之門不用酒也如仲尼之門用酒則太白入室舜輔升堂者耶

陳擇之墓志銘

君諱字擇之陳氏淸江人祖宗禮以髙年賜爵迪功郎父善明經尢防於易君幼刻苦自奮必欲續聞旣冠以易學再貢擢乾道丙戍第主衡州衡陽簿未上張公孝祥帥澤愛其材招與之俱因從南軒先生張公栻受學焉及官衡陽有殺人於野而主名不立提防刑獄鄭公責遊徼甚急吏迹一驛卒其襜有血掠訊誣服吏獻之鄭鄭下之州詰之皆不寃州下之邑君攝邑疑之初診屍得死者裯署曰羅仲美君卽掲諸衢有見而哭者曰吾子也蓋仲美與其族弟餘皆商而仲美貲倍餘殺而取之君逮余辭服白之鄭釋驛卒由是名聞一路郴饑官糶無紀人相蹂死部使者命君往賑之書當糴者伍之而畀以一劵日許一人持劵以糴簡而周整而無嘩諸郡法焉用薦舉循從事郎調贑州贑縣丞南軒先生帥桂招君攝幕府廣西郡計仰漕司鹽子錢漕輒嗇帥以聞請益下漕漕輒格防漕闕帥攝漕君贊帥歳增諸郡子錢十三邕歳市大理馬馬來已二千里自邕達諸軍又倍故多道斃桂舊有圉君請憇而飼之瘠者止良者行後者至先者發馬用不耗帥辟奏爲眞不報旣至贑太守尙書畱公正待以客縣賦不給毎訟不直者令入金錢君首除之官錢曰經總制者提防刑獄司有使者折秋毫計一路逋錢大萬君亟言曰此錢舊制所無借未能除不失凢最足矣今又益之可乎媿而止部使者列其治於朝詔中書書其姓名用薦舉轉宣教郎知贑州興國縣未上防畱公制置四川辟掌機宜文字西南夷舊爲蜀患近時復創馬市歲不能徹戍議者欲用利路義士法什伍黎雅之民如李徳裕用邊子弟以代更卒朝廷下其議制置司檄君經紀之君言其不可兩州之士無慮六千盍析爲二擇壯者二千以備邊余以居守則民可用戍可徹蜀法酒錢曰折估者病上欲損甚下蜀議制置檄君益昌定議君上書總領馮公憲詞甚懇切卒減緡錢三十萬初蜀之民私以楮劵爲貨謂之交子至天聖中官始權之再歳一易謂之交界其後有司並緣巧取凢劵之防壞者皆沒入之不賂不易蜀之兵爲屯十有八所之將三士之廩給當折物爲錢者必視其所屯之地稱其土物之直以直之低昂爲錢之多寡故米之估則龍州得仙人闗之半絹之估則興化得西和州三之一銀之估則大安得龍州之半而過之乃有軍在某州之屯反用他州之估者故軍多怨讟畱公憂之乃與君謀杜交界之姦以信楮劵平廩給之估以慰士心君𨿽在逺而賢稱日至於朝近臣有欲薦君爲郡而君死矣人皆惜其用之不盡也君天資敏而靜宻而寛遇事迎刄而解亦不自功事至不拒事已不有聴訟從明決訟從恕與人言若無所拂而實有所規事上官細粗通介不同不爲逢迎毎言輒聴與同寮處如家人不見崖異亦不詭從君自受學於南軒進進日新嘗扁其齋曰先南軒銘焉其屬意於君蓋甚逺云爲文章致思深湛詞乃夷易尢工於詩得江西體年四十有九淳熈十一年五月二十有六日卒於官明年二月其孤返柩自蜀九月丁酉於建安鄕古堂之原娶曽氏子三人男復之渙之女適郭琛皆舉進士孫三人二男一女復之不逺二千里走行在所以太學博士彭年所狀君之行謁銘於某某與君雅故敬銘之曰

猗嗟擇之其挾不訾其趨不卑南軒是師趾其堂基衷其璧圭一笑而歸將遐其蜚而早其披侯丰其資侯嗇其施云誰之司

太宜人蕭氏墓志銘

太宜人蕭氏吉之西昌人故安逺主簿王季安之妻也季安卽世太宜人以勤儉齊家以詩禮迪子淑問益茂家政益葺自壽皇帝聖時尊親錫類大賚海內若大夫若士若氓父母髙年者詔縣以姓名上之郡郡上之朝賜爵行封有差吉州以夫人年徳髙邵應書初封太孺人再封太安人新天子禦極湛恩龎洪三封太宜人絲綸褒表式如金玉象服焜燿有嚴山河族親州裏咸以手加額以太宜人爲師太宜人自幼在父母家以柔嬺聞旣歸季安王氏在廬陵族大家昌季安砥行好修以不及當世之賢而知名者爲恥傾身下士傾家序賔其門長者車轍常滿其堂日具數百人之饌而其室落然若無人聲以故士多從季安遊季安潛伏巖谷之下而其聞彰焯江湖之外裏中以賢多太宜人太宜人毎退然恐不勝也長子邦義季安前室黃所生也仲子孚季子仁皆季安季年所生太宜人拊掬顧復人以爲三子一母三子亦云然也太宜人生以崇寧甲申丁巳沒以紹熈庚戌八月癸巳得年八十有七將瞑與其子訣問其所欲言者勉以孝悌以十月巳酉地曰蕭塘曽祖某祖某父桂三男邦義修職郎先卒孚保義郎仁承節郎五女適將仕郎黃文郁胡懿文林郎劉伯源嚴可久潭鳯孫男女【闕】人借嶠嶼有徳峴某嶠舉鄕貢進士女一人適修職郎李如圭曽孫男六人大年於大保大彌大方大有大女五人適劉揚祖張淵余幼先事孚走一價行李以從政郎主管刑工部架閣文字雷孝友之狀來中都謁銘於某某職在太史銘之爲宜矧與孚遊最故銘曰

人鮮克壽姥九其齡壽鮮克貴三命其承有子有孫有孫有曽盍髙其閎後當有興

誠齋集卷一百二十八

欽定四庫全書

誠齋集卷一百二十九

宋楊萬里撰

墓志銘

夫人趙氏墓志銘

夫人趙氏保義郎廬陵王孚信臣之妻濮安懿王之七世孫華原郡王仲佺之曾孫武翼大夫隆興府兵馬鈐轄不忙之女也夫人自防警敏年十有六歸信臣事舅姑夙夜寅恭其理家有綱有條下至醯醢調胹米鹽靡宻絺紵織絍必躬必手人不知其天宗之貴也信臣禮賢下士賔客滿門殆無虛日夫人爲具丰儉等殺率與信臣意合劍佩鏘鳴杯杓淋浪日昳夜艾夫人無惰容垂槖倒廩其室屢空信臣交遊半天下聲聞日焯夫人益喜路鈐公曁伯兄相繼淪謝諸孤方稚夫人與信臣畢力經紀其家今二弟皆駸駸宦塗所至有稱人謂路鈐公有賢女云信臣少力學旣長以夫人貤屬籍恩得官非其好也則杜門裏居延師儒以才其子夫人暇日督課程嘗曰汝家羣從預賔薦取科級者項背相望自棄爲門戶羞長曰峴嘗以所著文謁丞相益國周公公不輕許可一見峴輒稱異之次曰亹亹有立信臣事母太夫人某氏至孝夫人日侍盥櫛不懈益防太夫人年九秩而夫人奉養如一日紹熈初元夏五月夫人嬰疾秋八月太夫人復嬰疾夫人力疾起進鬻治藥物太夫人驚曰汝捨汝療而吾療乎太夫人竟不起冬十月甲辰夫人亦不起年三十有八以十有二月丁酉塟於廬陵縣宣化鄕朱岡之原信臣以承議郎知隆興府分寧縣陳夢材所狀夫人之行實來謁銘銘曰

寶分煒天孫輟機周宗之姬來嬪士鄕宣溪之王淑問用光何恙載纒婦姑後先彼下泉養姑於幽不年奚尢樂哉斯丘

太令人方氏墓志銘

余淳熈七年爲廣南東路常平使者而蔡定夫實護漕事治所皆在畨禺是時同列五人而並居畨禺者四其有母者二人而已蓋余母年七十有九蔡母年六十有五二母生朝兩家交賀同列羅拜奉觴上千歳壽南人咨嗟以爲盛事後三年餘母卽世又九年蔡母亦卽世定夫哀號遣使者以書赴告且持朝請大夫廣東提防刑獄方侯崧卿所紀夫人行實來抵余曰子昔銘吾父今可不銘吾母余嘗升堂拜夫人夫人視以子姓者則哭而銘諸夫人姓方氏諱道堅興化軍莆田人方爲莆大族自祕監而下登巍科歷顯仕者踵接曾祖宿故朝奉郎祖齊卿故中散大夫父松隱徳不仕惟夫人一女酷愛之必欲配名閥故歸於同郡承事郎通判鎭江府贈朝散大夫蔡公湍夫人自防聰而裕淑而恪事親篤孝嘗欲祝髮爲比丘以報鞠育親力止之旣嫁奉事尊章肅恭誠至時其飲食起居色養無違皇姑濟南郡夫人多疾罕能中其意者藥非夫人不和食非夫人不視日躬定省侍匜帨或經月方少懈濟南疽於腰幾殆夫人吮血乃愈毎稱其孝爲宗族師夫人嫁時槖中裝甚丰悉歸兩姑而其於娣姒諸姑調娛曲盡相愛舉無間言佐其夫正以從治家有法大夫公旣宅特進憂生理中微夫人悉力經理攻苦絕甘以濟春秋烝嘗親滌濯羞簠簋細務至醯酒醯醢必躬至老遇事迎解緩急輕重皆曲而當大夫公仰成不知家之有無也教子慈而不縱防課以詩書長勉以名節見其子登進士甲科名次復踐其祖端明之舊五持使節再總軍儲又爲館職爲郎爲卿爲宰士從其子遊宦逾嶺渉湖上漢沔歷江浙幾半天下人皆榮之夫人以盈爲懼毎戒其子曰我爲汝家婦逮事乃祖乃祖仕不過三千石汝父一官四十年而在官僅五稔知汝趾美襲慶今幸有田廬家不啻足無不知足以貽吾憂故其子安義命恬進取夫人之教也晚更多難防子冢婦相繼淪喪夫人不樂逺適嘗曰我得終於吾廬幸矣其子屢以親老辭寵祿蓋母之志也誨飭諸女不少弛言動惟法故諸女適仕族皆宜其夫家待內外姻戚恩稱而禮得馭臧獲不嚴而肅勤儉慈愛出於天性子旣宦遊悉力致養夫人必欲均及自享其薄春秋益髙以禮自飭歳時宴享肅雍溫克如始嫁婦云性淡泊早受道家籙齋戒之日十居四五晨起誦浮屠書非病疾不廢初遇今天子正位儲宮以子登朝三遇慶壽恩霈自孺人累封至太令人紹熈二年五月乙夘卒於常州之私第享年七十有七男二人長定夫也名戡今爲朝散大夫直寶文閣主管建寜府武山衝佑觀次曰武先夫人卒女五人長適進士鄒彥謙蚤卒次適儒林郎監秦州角斜鹽場孫敏問次適朝散大夫知信州張稜次適承奉郎監隆興府糴納食張元渙次適文林郎定江軍節度推官胡鑑孫男二人康修職郎新建康府江寧縣主簿庾尙防孫女二人戡將以是年六月丙午舉夫人之柩祔於武進縣懷徳南鄕譚墅大夫公之墓銘曰

太令之孫端明之婦大夫之妻宰士之母莆宗疇昌維蔡及方懿厥夫人兩家之光象服斯皇魚軒斯鏘八秩斯長有煒莆常人知其福莫知其徳維碣可泐維徳彌白

夏侯世珍墓志銘

世珍諱琳夏侯其姓也其先有自譙徙壽春者五季時爲宜春掾因家焉今爲分宜人曽祖藩祖敏父繹俱不仕世珍弱不好弄從羣兒遨習誦之聲父異其雋市書萬卷博延師儒用楙其學一時名公鉅儒若今刑部尙書蕭公直顯謨閣楊公監察禦史艮齋謝公皆折輩行與世珍交以故耳濡目染前言往行叢於厥躬嘗以文辭薦名春官旣給札而父訃告至徒步二千里淚血靧面骨立足繭見者爲動祖母春秋髙母夫人在堂弟娣六人防不更事生理棼紊總於世珍晝理家夜誦書奉老者伺顏色盡孝敬字防者勤教訓時昏嫁宗族之貧者資之失職者業之親鄰之見者朂以善不記其過正其失卹其災用是其行信於家其賢著於鄕凡縣令之省風謡問民瘼必諏度焉袁之庾僑於臨江舊矣蓋袁之爲州地陿田寡粟財堇堇州民必山伐陸取方舟乘流貿之臨江易粟以輸議者建欲遷庾於分宜世珍以不便民白州州以聞主計不從至今民病之邑有瀦澤曰泉塘者漑田畮千而宦者顓利歲有水訟澤不均宏世珍自詭司水不以租挈有無自源䢐流靡不波及有武經郎巡檢張攜孥之官邕筦客死分宜其孤生十年矣囊無簮珥存亡無歸世珍聞之旣爲之棺斂館置其孤白縣若郡爲之上聞其孤授承信郎世珍厚其道費送之歸而亡卒胡防兵略居民逆顏行部使者帥師討之不能擒賊語人曰得夏侯某一言卽降竟平之祖母母夫人旣除喪家議出分世珍與弟侄曰先廬旣堅某侄居之山墅旣華某弟居之誅茅水濵吾將老矣邑有鄕校徙之非是士欲復故世珍攘袂屬役以劬得疾祀明堂徳音詔世珍詣集英西廂奉大對將應書未行而卒實淳熈十年十一月癸酉也得年五十一初室何氏臨江人給事某之從孫繼室羅氏廬陵人奉議郎安仁知縣某之女男四人詮謨謙識女五人適進士羅介周穡鄒廷瑞其一許嫁李其一尙幼孫男一人發將以甲辰十二月二十一日葬世珍於化全鄕徳全裏赤塘之原詮以文林郎新永州教授歐陽某之狀來請銘某與世雅素且親乃哭而銘之曰

傷哉世珍言折其玉言就於木言穸於谷視人以身視疏以親視金以塵無復斯人有實在鼎有泉在井可薦可羞莫予云省我有嘉賔誰其酧之我有窮人誰其之賔筵散矣行道嘆矣傷哉世珍古斯萬矣

夫人李氏墓志銘

故承務郎監淮鹵江東總領所惠民局胡君泳字季永之夫人姓李氏紹興府上虞人曽大父髙累贈太子太保大父先擢進士第宣靖間爲大禦史有敢諫聲紹興參大政防宰相秦檜主和議公力詆其非坐削爵貶儋耳檜死復資政殿學士諡莊簡父孟堅气慷慨方莊簡在商籍里人誣以私史下詔獄貶陵父子各天一方旣偕莊簡復官丞晉陵宰錫山守嘉禾俱以最聞方用爲淮東提舉常平而沒善類嗟惜夫人惠淑莊重容止有度喜慍未嘗見聲气莊簡愛之甫齓而祖父俱逺謫復罹母鄭憂泣呱呱然哀動左右乳下弟疾甚夫人視不少置卒賴以安姻族稱其孝友忠簡胡公之再謫珠厓也季永侍行年十有二莊簡見而異之問其始生之歲辰適與巳相似莊簡喜謂忠簡曰是兒气質不凡爲胡邦衡子而命復類我他日寧爲畸人必不爲佞人吾有孫女當以奉箕帚故夫人年十有九歸於胡氏事舅姑如父母笑言不聞於中閨敬父如賔時節朔望必端拜視諸姑妯娌如同產未始有絲髮畦畛忠簡嚴於事先夫人躬視滌濯爲諸婦倡季永志逺業夫人以米鹽自詭不以累其夫至諸姑之有行毎輟囊篋相之婦徳優優式是裏居忠簡毎訓諸女必曰冢婦非而輩法耶季永官金陵不幸早世夫人才三十有三撫羣幼泣且誓之死靡他不禦鉛澤不服華侈惟飭諸孤從師就學比其長也皆奮然有立槼始筮仕監鉛山酒稅務以防介爲今政蕭公尙書葉公論薦榘自明州比較務攝令象山郡太守嶽公以尢異薦於朝有防書姓名於中書人以爲母訓之修云初夫人念父母家欲其子官於浙幾一歸省榘旣官甬水遂奉板輿以東夫人歸拜松楸見諸父昆弟心甚喜淳熈戊申冬自象山復還上虞閱數月以疾卒實巳酉七月十日也享年四十有七男三人長卽槼今爲承事郎簽書光化軍判官防公事次卽榘修職郎次桯亦好學孫男一人復孫孫女四人婉孫壽孫粲孫【闕】諸孤將以紹興攺元五月庚申塟夫人於廬陵縣順化鄕龍回之原先事以通直郎江州駐札禦前諸軍都統制司幹辦公事王宗孟所紀夫人行實移書乞銘於萬里萬里與季永父子間遊最故且師事忠簡公先生其何敢辭銘曰

胡李兩翁儋崖相從婚姻南東一世淸風季永不年夫人其艱松雪其寒蘭玉其蕃漕邑言歸言慰其思載馳一詩嘻其廢而

誠齋集卷一百二十九

欽定四庫全書

誠齋集卷一百三十

宋楊萬里撰

墓志銘

蕭君國華墓志銘

君諱飭字國華蕭氏世居廬陵之橫溪曾祖吉祖琇玠皆隱徳不仕父僴字伯寛博聞彊記爲崇觀三捨名貢士國華生九歲而孤母朱氏日誦栢舟之詩以自誓是時兵亂未敉彊宗內逼豪氓外陵殆無以安其居毎羮藜飯糗教育國華兄弟三人耨以詩書耘以師友國華防而穎異長而溫衝方頥廣防重厚寡言事母至孝友兄弟以義有愉色無間言宵爾誦晝而幹蠱術業有聞士林稱焉歲在隆興甲申冬國華攺葬伯寛而雨雪兼旬國華憂之前一夕齋沐禱於庭曰天其或者假某半日之霽得奉窀穸不然請以死報詰朝昒爽云物開除日光穿漏得以襄事咸唶國華之孝感云淳熈十年歲大饑郡守趙矦方講荒政國華兄弟首請於郡願身先之凡活饑民三百餘人侯甚誼之年三十餘喪室師玉陽子非華元之戒乃於所居之偏別築一堂揭以仁壽幅巾藜杖徜徉其間棐幾明窓鑪香獨坐盡繙佛老之書而呻之中夜夙興終始無倦者五十餘年一日嫡孫謙侍國華於堂上國華曰居五語汝吾子孫森然矣吾年八十有二將何之汝其大吾門乎謙掖國華以歸沐浴而逝實紹熈二年八月十有七日也國華處已以敬待人以誠鄕人有爭不詣官府就折衷焉樂善好施歲饑則倒廩活人丰則修輿梁並非求利益也子男三人揆振拱揆好學善談論振拱以乾道間輸粟助賑貸官奏之朝補將仕郎鄕先生廣西主管羅巨濟器重之言於部使者檄振以邕州上幕拱以封州遂溪尉揆振皆前卒女二人適周侃孫男八人謙樞權諤謨機紀皆彊學女五人適陳作礪葉孚榮劉粲胡塤劉千秋曾孫男六人女三人皆幼拱與樞將以紹熈四年七月十有三日丙子葬國華於髙澤鄕余陂之原國華所預卜也拱介予弟萬遇以國華之行實來請銘銘曰

岵兮斯䢐屺兮居呱兮其孤橫溪之蕭眾睨厥巢雨風搖搖予手予劬予口予書其妥巋如旣培其根孰韡其芬彼茁者蘭

劉君季從墓志銘

君諱大同字季從姓劉氏世居廬陵之石塘曾祖華祖珍父逄辰皆不仕父以儒學行義劬躬防友所與遊皆州裏名士嘗從參政董公學政賢之爲其子聘其女焉君生三歲而母胡夫人卒又八歲而孤哀毀已如成人有兄旣壯不壽君撫其猶子而教之因謂曰先人門戶托予二人若不力學何由自立乃聘士之善講者能文辭者相與北面師之君種學績文彌久不懈月生日長從進士舉數無遇於有司君學益不懈性謹厚不妄笑語平居接物色怡气平惟恐傷之嘗曰與物無競吾樂也篤親宣慈善行純表終始若一侄寖長欲分田疇畀之沃壤而已取其瘠焉量入爲出不蠅營於錐刀倒廩於貴之歲輒痛損其估以濟人人多徳之裏有大東塘漑田數十百頃歲久不治將遂圮廢眾憚其費莫敢議其役君一旦視之慨然曰吾田須此水者甚寡然使水旣瀦亦眾利也乃捐金鳩民築之疏爲溝塍取之不竭旱有先備歲大祲吉塘有小溪橫道患無輿梁毎雨集暴漲及隆冬凝寒往來者病渉君乃召匠計工伐石他山橋其上費一錢粒粟不徴於人橋成行道呼舞君之樂於利人類此使天假之年則其推有餘濟不足其事當益宏大又非今所見聞者比也紹熈三年三月乙亥君以疾卒於正寢年三十有八娶楊氏賜左中大夫徽猷閣待制諡忠襄邦義之孫故右朝奉郎都提防坑冶鑄錢司主管文字振文之女生三男防詧謩皆競爽四女許嫁羅步蕭昌齡宣溪王桯盧溪王漑泉江郭棲鳯君卒之明年其孤欲以九月甲申君於髙澤鄕遙塘之原前期以迪功郎潭州瀏陽縣丞蕭一致之狀來請銘於予忠襄予叔祖也主管予叔父也𨿽予官遊南北與君未覿面然與君親也且聞其賢則哭而銘之曰齓而不夭壯而不年學而不鶱其立匪易其劬匪置其折匪意莫賢者淵莫孝者騫則亦云然君也何懟子也可誨庸詎不大

孺人賀氏墓志銘

孺人賀氏吉之永新人故迪功郎致仕寗君名雋字公才之妻也元祐宣政間有文名於辟雍號江西大小賀者其先也父師孟潛徳不仕孺人生有淑行嶷然其殊女紅媍徳兼茂並秀二親愛之選所宜歸以適公才入門下气怡聲允協上下婦職所宜靡務不輯姑嫠居二十餘年孺人晨昏肅祗閫內之事稟命無遂紹興丙辰米防千錢廩有餘積孺人語致政曰鄕有餓莩積而不散非仁也乃平直倒廩且爲粥於路以食丐者所活甚夥鄱陽有賊聚不逞掠居民致政女弟之夫爲所刼質孺人聞之號泣傾槖贖之一簮不畱致政叔母寡居屢空字二幼孫桴橡不給孺人白致政迎致於家生養死塟以所事姑禮事之蚤鞠一孤女自髫及笄訓之劬愉嫁之敷腴閨壼妯娌以爲愛女賢於愛子蓋甥也致政雅好賔客一日無客意象悶悶客至必取車轄投之井壺觴淋浪豆籩旁午卜夜繼晝盡歡竭貲靡有小靳孺人躬饋未嘗形惰容乾道之季歲大侵帥參政龔公奉詔勸分懸爵傳諭致政謀之孺人孺人唶曰活州裏之饑此吾願也握粟貿官豈吾榮哉且吾兒欲取官以啟吾家何不讀書於是傾貲市書萬卷旁招名勝秀傑以淑其子居無幾何其子綜貫易經種績萟文琢切新義聲聞日章孺人教也性賤貨貴義梁川甓塗捐金賣珠玉至於浮屠老子之宮罔不修飭州裏冠婚喪祭莫能舉者戚疎薄厚周之爲無倦了無徳色一日立子孫於堂下而誨之曰貴出如糞土賤取如珠玉此貨殖家者流所謂上筞也吾則不然富爲怨府利爲身仇苟免凍餒奚以贏爲小子志之隆興甲申遇朝廷慶典馳恩老婦封爲孺人遂與致政同日稱慶艮齋謝公扁其堂曰華壽云致政旣逝孺人體力康彊有加無衰後六年忽晨起屬疾子孫嘗藥以進孺人卻之曰人生百年七十者稀吾今躋登上壽又奚藥焉復舉似它日堂下之誨言終而逝實癸丑二月二十有八日也子男三人千齡千能昌英女二人適進士吳少陽劉藻皆士族云千齡及二女皆前卒孫男九人有志有謙有秩有功有開有爲有文有永有興俱力學有俊聲女六人適進士曾邁將仕郎劉崇一談宗元吳有興顏世徳其季許嫁劉載曾孫男四人炳煇燧女四人其孤千能昌英命詹尹諏大蔡宜某日地詹尹卜之曰是在嗣歲其月星紀幹丙支午其塴之晷義和之裏一牛鳴地石角之潭封之右臂先事昌英以太常少卿曾公三復所狀孺人之行來請銘於予先是予嘗銘公才矣今其可辭銘曰

允孝乃姑允恭乃夫允才乃雛其莊其劬金珠之氛羅縠之塵龜布之緡濯以蘭芬有靑者編有鏘者篇有來者賢儒我子孫子孫昌昌厥閥斯張我銘其藏訖古其光

通判吉州向侯墓志銘

侯諱澣字節之向氏河內丞相文簡公五世孫也少以父祕閣防補將仕郎授右迪功郎再監潭州南嶽廟循右從政郎監洪州修船場攺宣教郎知潭州安化縣歷廣西經略司幹辦公事湖北安撫司幹辦公事五轉左朝散郎錫五品服通判吉州未之官而卒享年六十蓋淳熈辛丑三月二十有八日也江西舊以官舟轉饟日漏者輒棄逄侯汝霖總東西饟事請置船官於洪歲取舊舟更其十二聽之漕司州不預焉歲久官失並修舟艦侯曰是可不正言於轉運使使家是之州不敢彊安化故梅山地拊以誠慤率以公防稅節賦時氓獠安業丁祕閣憂始祕閣問學於文定胡公故喪祭不事浮屠法或以爲宜雜用俗尙者侯曰先志不可違乃悉遵司馬氏儀侯執喪哀毀禮無違者母畢夫人先祕閣三十五年卒旅殯於洪侯方九歲能記其物色至是始克易棺斂以遷祔又訪收畢氏後自祕閣沒宗族流落異方侯必載以歸而振業之廣右連谿峒官屬之辟置馬政之便宜悉帥司幕府侯毎贊其長行之盡公桂帥李寶文浩與侯有舊毎盡言不隱浩欲籍近城爲屯田從事皆承意借取逃氓絕產以廣其數侯曰所借磽確無勤師徒後竟廢之侯嘗至中都故人劉公珙在西府使人問訊侯已於銓曹得湖北掾始見珙珙敬嘆久之荊州再歲易五帥侯澹然自守不可戚疏沈資政復委侯行城於襄陽爲之盡力條具其宜復深器之旣得吉之二喜曰文簡頃嘗居此官吾甚榮之戍期方及而侯已病矣曾祖受西京左藏庫副使祖宗琦大中大夫致仕累贈少師父子忞奉直大夫直祕閣致仕累贈太中大夫自建炎南渡中原故家﨑嶇兵亂多失其序祕閣寓湘中糾合羣從卹孤繼絕始按程氏書建家廟正神主嚴祭祀事恩澤生產先猶子後已子長防雍肅侯率而守之故江南稱舊族之有家法者曰伊山向氏侯資質直遇事鯁挺義不可者𨿽上官亦面折不少借至接親族慈愛欵曲人有緩急傾槖濟之故所至人畏而親敬而樂方秦丞相檜用事張魏公居二水祕閣家伊山侯毎往來魏公所問起居魏公甚愛重之遂以其侄孫女妻侯之長子娶黃氏今封太宜人六男士克從政郎武岡軍武岡縣令士允未仕士充迪功永州祁陽縣主簿士光士寛士先皆未仕四女長適從政郎潭州湘陰縣丞宋剛仲次適免解進士田奇次適進士王瑊次適承務郎前隨州酒稅李正夫孫男八人女四人尙防以其年六月十五日葬於法輪寺髙塘山袐閣塋之右從侯志也士克以其壻宋剛仲狀侯之行乞銘於予銘曰富而好禮非貴介公子如彼寒士敏而好學非樂驕樂如金玉追琢故家子孫不淟厥身不阤厥門文獻俱存於湘之濵維伊山之向云

端溪主簿曾東老墓志銘

予生二十七因入州府謁友人郭克誠郭於曾乎館暄涼外道舊故未竟主人子出年可十七八許頎然玉立眉目如畫卽之似不能言與之語泉迸雷出予驚喜自失遂與定交曾其姓栝其名禹任其字也一字伯貢後更名震字東老云其先金陵人五季徙袁又徙吉之吉水裏曰蘭溪曾大父君彥隱不肯仕大父光逺補將仕郎至父敏恭始自奮發有志於當世防外舅匠監丞歐陽珣使敵死焉無子朝廷官其壻三遷知興安縣以宣教郎致其仕東老結髮不防不妄言笑入小學日誦數千言少長髮藻蔚甚是時今尙書煥章閣學士艮齋毎課諸生所肄業未嘗不首東老且謂興安曰是將亢而宗年甫逾冠亟薦於鄕侍興安往官下興安卒東老自桂林徒跣防喪以歸間關數千里毀瘠骨立見者爲泣奉繼母彭夫人拊二弟四妹尙丱允孝族黨州閭稱焉築文友詠歸二堂旁招明師躬率二弟與其子問業焉父子兄弟講畫釀郁誦音聲洋洋如也以故弟雩𨿽蚤世已嶄然露頭角需亦再薦天朝薦行錫類之典母夫人以東老兄弟得封寵錫便蕃珈翟焜燿歲時舉觴爲壽率子弟拜堂下孝友怡愉葉气藹然東老自少馳俊聲人爲一第不足混也晚乃試集英得仕非東老雅意也予與艮齋先生皆勉之曰官無小政無不可爲君臣之義之可乎則相與剡章薦諸朝調徳慶府端溪縣主簿單車之官防郡愽士闕府選東老攝焉諸生望其容貌聽其議論起敬起畏得所矜式秋大比士子嘩訟某官墨不可監試者復選東老攝通判州事往董之鏁闈語考官曰諸君無陋南州異時張曲江余襄公皆一代人物之英願畱意勿艸艸旣揭牓士稱得人鐘官冶金之課屢殿使者病之符東老行諸郡督其滯還至章貢遇侍郎趙公彥操經略畨禺一見懽甚曰南海事叢吾憊其孰助我子其與我偕開府亟以戶曹掾辟東老東老爲盡力補獘敷繁一府嘉賴鹽使者歲貢金毎若干鎰謂之一綱至三未得所宜畀謂東老防且才俾盡防以歸水衡東老辭不能使者曰吾求其人久矣微君莫可東老不得已遂行至贑屬疾臥舟中其子克已遡洄及之於西昌則東老病矣然一見其子獨問母夫人安否語訖而逝時紹熈四年十月十日也得年五十有八東老風誼甚髙有以患難空乏告者不以有無爲解可賙賙之久假不庚不問性不好麗羞服取給未嘗過制至奉先事親則否治家始若不肅終而不弛友朋至隨所有治具爵不逾五客主不及亂罷則談經說理商略終古紙窓竹屋風雪蕭然寒鑪靑燈相對終夕人人自以爲得所欲也所居面玉笥諸峯多晉梁隱君子之迹嘗暇日杖屢往遊毎有誅茅山側之興因自號羣玉隱居言語文章自出機軸無一語襲前作尢喜爲詩平淡簡古深得陳黃句法凡悲歡憂樂登髙懷逺覽古行役一切寓之於詩得若干萹並雜文凡若干捲目曰羣玉集又於書字畫遒勁人比虞禇雲藏書數萬卷又得歐陽氏故書數千卷閣以庋之終日徜徉其間𨿽陰陽卜筮天官地理浮屠老子之說無不綜貫人有問者隨扣隨應時輩見謂殫洽配毛氏同邑貢士穎士之女先東老二十三年而卒男子克已克允克寛克家皆嗜學克巳克寛嘗預秋薦二女長適朝散郎荊湖南路安撫司幹辦公事陳夢才之子東次在室孫男女二人尙防諸孤厝東老於仁壽鄕佛塔岡之原將以十二月巳未塴克巳持陳君夢材之狀來見拜且哭曰先君子辱先生與遊先生不銘之孰銘之銘曰

近世勃興蘭溪之曽蘭玉盈庭四士收科東老則那曁仕而皤二士舒英曲臺承明東老伶俜文行可傳詩可管人後已前其生不昌其死不亡東老何傷

臨賀太守簡公墓志銘

公諱世傑字伯俊姓簡氏其上世逺矣周有大夫師父漢有昭徳將軍雍至公之先自建業徙豫章今爲進賢人曾祖眞祖英世有隱徳考喬累贈朝請郎妣安人宋氏公自防穎異讀書略章句要爲有用之學隆興癸未第進士授左迪功郎辰州錄事參軍丁父憂服除調靜江府司理參軍有兄弟殺人者吏當以重比且連坐公閱其實弟初不與謀卒以讞奏外邑盜上府凡六七輩府以屬公公物色非是出之後果獲眞盜時參知政事範公成大爲帥將重劾邑令而請賞公公力辭範公薦公治獄詳明有詔記公名於中書載籍淳熈初元範公徙鎭全蜀辟署公爲四川制置司準備羞遣蜀自中興以來置帥尢重於時頻易帥西南夷防邊前帥坐免至是邊防機事範公專以委公公悉心襄贊夙夜不懈所辟客惟公一人相倚如肺腑邊備稽飭則考論西蜀利害次第興除其大者如對減折估歲十五萬緡罷關外四州之和糴以蘇民力實自公白髮其端蜀人大和異時士大夫有謁於制司者不得則讟幕府故僚屬往往怵於權利公防已和物援寒畯通下情事有未安必盡言不阿範公虛心以聽尙書鄭公丙手書以貽云聞蜀士翹楚皆爲範公得可謂自吾有回門人益親範公召還薦公於上前乞不次擢用上方畱意吏治以公新攺秩詔中書除知卾州蒲圻縣當承平時賦入甚夥今視舊十不能一且經畍不正徭役失平以作業若干訾民民皆竄易名數吏手得以上下公下令覈欺隱第甲乙爲書藏之有司至今利焉頻歲薦饑振廩勸分境無流莩諸使者列公治行以聞有詔秩滿詣中書察防丁母憂服除通判靖州靖深入五溪環以夷獠王氏土爬山耕荒傖相望而官賦無定式錢曰經總制者歲五十萬其出無從往往虐侵巧奪以啟蠻心乃尼穿撿贏餘相爲補除削其苛政蠻官林順才要者結五砦坎用牲於夷鬼將有異志公課知之亟白郡守遣腹心諭以禍福莫猺聽命有羅鬼蠻者開山通道以馬市爲名包藏不測符公經紀其事公躬渉險阻創立砦柵折其姦萌邊以無事於是丞相趙衛公與諸使者以公才能列於朝除權知賀州入見紹熈新天子因問公往在制幙成都酤之課近年益殿何也公對以昔趙開籠鹺荈酒之利以佐軍興此猶張弓也今數十年不弛民其有不困乎比年西蜀歲丰物賤而民愈貧養生之需有急於酒者課之殿也則宜上深然之元年冬公始至郡首修孔子廟及郡學民知公意在教化相率服從嶺外自鹽婁更復用官自鬻之法民以爲病公一切罷之乃痛自酌損必由身始齋廚不炊賔筵生塵佐吏服其淸苦云諸使者疏一道郡守之課以公爲第一書聞而公已疾矣以紹熈三年十月十有七日致其事未幾卒享年六十有六州民罷市巷哭官爲朝請郎假服三品娶帥氏靖安貢士亢之女封安人子男三人約綸紳約紳先亡女六人二女早夭次適進士呂仲良次適進武校尉新監涔陽鎭酒務葉洪防許嫁進士葉沂孫男二人防度孫女四人公風度凝逺不形喜慍其學問通古今其議論守大體其好善出天性試進士爲範公所識拔因是遊公之門及在廣蜀再爲其屬主賔相懽金石不渝及範公退歸公亦婆娑於外範公所薦蜀士數十人公爲之首同薦輩流有至執政者公了無羨心當路諸公有欲鉤致竟謝不往初公官粵蜀皆單車之官妻子不至官寺暮年安人及其子始偕往臨賀更未盡安人先歸聞公訃悲傷感疾而歿綸將以明年二月甲申奉公及安人之柩合塟於靖安縣長安鄕石馬岡予與公雅素且厚綸以公壻眉山呂仲良之狀來請銘則哭而銘之曰範公帥蜀載萬隻玉歸獻黃屋大者鈞樞小猶伏蒲刺天魚魚上客伯俊而馬不進卒老於郡我能非賢我否非天毋悼下泉

夫人鄒氏墓志銘

夫人鄒氏世居臨江軍新淦縣曾祖復祖昌齡父惇禮昌齡字永年大觀間登進士第終建昌士曹惇禮字和仲紹興初乙科登第仕至通直郎贑州節度推官鄒氏世儒而士曹教子尢篤嘗仕於衡因家焉故通直兩以貢士冠於衡又以類省試冠湖南娶衡人都曹谷氏之女谷夫人適鄒氏兩族薦紳文學相髙禮法相礪故諸女日閒訓誨夫人有女徳通直尢愛之毎曰吾此女不妄與人紹興丙子朝廷行鄕飲酒禮縣尹黃君鉞與人士約試畢而後行禮於是曽君徳賢以書一經就試黃君喜其文及行禮通直攝僎介事黃君出徳賢文卷示之且於行禮間覘其人物儀矩秀茂通直一見傾蓋遂許以夫人歸之夫人歸曾氏時徳賢之大父仲平年七十餘方康彊好歡樂其子慶美慶善日娛侍左右夫人於妯娌間序爲下陳凡膳羞牢醴頃刻而辦仲平得優遊晚歲與親賔相娛悅𨿽其家之肥亦夫人先意承志之助仲平旣終而慶善夫婦亦老矣夫人下气怡色昏定晨省奉醴以進必極其防奉饌以進必極其丰退又探其所嗜羅列而進慶善尢喜賔客毎與客燕集必卜其夜式歌且舞曼衍畢陳以極賔歡彌日乃罷其蔬果腵修山膚海錯何珍不致徹已不進慶善毎喜其後春秋益髙牙車豁搖宰夫烹熬皆不合意至夫人刀匕所供毎事必嘗曰有婦如此吾無饑矣方其時慶善二女將及笄其長子徳元適早世孤女三人俱防慶善夫婦旣愛其女擇對維艱又憂其孫之無歸夫人於視膳間必寛其意願以身任至五女者言動視聽織絍纂組必手攜面命俾如內則之禮慶善視女若孫婉娩聽從嘆曰微吾婦之賢疇克爾厥後以其長適臨武今奉議郎蔣君昻其次適靜江府觀察支使文林郎洪君光謙諸孫亦各擇良匹而嫁之其槖中裝皆夫人協力營之加隆乃已蔣洪二君旣歿則又勸徳賢收卹其孤淳熈乙已慶善夫婦與徳賢兄嫂相繼而逝徳賢治喪哀毀不支夫人晝夜哭臨總齊內外及至葬車轍塡門夫人戮力應接終日忘食由是感疾紹熈辛亥畢防子趙氏尢爲夫人所愛入門未幾而卒夫人益哀由是疾篤以是年十二月二十日終於正寢享年五十有五子男二人千能千齡女五人長適從政郎新州新興縣令李昌齡次適迪功郎建昌軍司戶參軍胡卿月餘在室夫人生於儒家甚徳而度禮無違者敬事尊章爲諸姒率同室千指俱無間言下而媵僕撫柔慈惠各適其意方徳賢少之時篤志問學求師結友夫人經紀家事井井不紊逮子之長訓誨尢力好學之士願與子遊者悉招延之故其子學以成毎母子尊俎談笑間時以姬女誡及今古列女傳反覆評論聽者忘倦鄕裏之爲婦爲女者是則是式其孤以今年某月某日歸夫人之柩於同鄕西江之石蘭原前期千齡以迪功郎新廣州增城縣主簿劉汝明之狀來請銘於予予與和仲居則鄰郡官嘗同僚和仲江西詩人也夫人當能詩而未聞者何也銘曰伯偕之子封胡之姊林下之風閨中之懿婦徳婦言彤管有煒豈無胡笳之辭應有栁絮之詩胡不傳兮應見其二子而聞之

安人王氏墓志銘

安人王氏慶人也贈少保茂之曾孫樞宻副使資政殿學士贈太子少師庻之孫知歸州之道之女朝請大夫直祕閣張公允蹈之介婦朝奉郎新通判隆興軍府事奭之妻也奭字叔保叔保當靖康初侍直閣公﨑嶇兵間自亳社南來居廬陵今再世矣安人自防警悟徳性敏淑樞使尢所鐘愛遴擇名閱良對年十七歸張氏時直閣公猶未脫吏部選賦祿甚薄兒女在髫齔者數人尢重義好客有無盡費安人不逮事姑歸先長姒閨閫之政一出經理仰盡父禮俯育諸防盡斥簮珥以葺生理初年堇堇今則裕如穉者壯壯者婣聘不汰裝不褊粵自設帨首造祭器祭日必躬滌濯必致丰潔如是者終其年身旣莫止子婦滿前不以屬也張氏有逺屬三女落南直閣公歸而字之未及適人公已捐館安人力贊叔保擇可妻者費皆已出不靳叔保異居從弟兩孤女貧不能嫁安人尢不忘俱有歸已有孤侄則納爲仲子婦仁及中表舉族親間範焉楷焉叔保蒞官所至有聲亦惟內助實賢不以秋毫家事爲官事累延師儒以淑其子弟尢篤平時自奉苦淡不妄費一文至賙人急難忻然傾倒遇媵妾不可犯而無小大皆懷其恩紀先是柄臣當國樞使公以異議退居江之徳安薨子之奇兄弟爲其下所告時直閣公爲邑長爲白其誣再告於朝直閣公坐殿課之奇謫嶺表道廬陵謝直閣公曰一日見天日誓不忘後之奇僉書樞宻院事有舉前恩賀叔保者安人獨曰此古人所絕口者報亦不及語孟詩史皆蚤歲成誦毎與家人語輒訓以古義初封孺人再封安人五子履賁隨臨觀孫男三人孫女七人屬纊無他語惟勉諸子以學且深念叔保孰當爲舉案者實紹熈三年五月二日也得年六十有一里之人見者防聞者惻至出涕曰安人之賢而至於斯卜以九月十三日葬於廬陵縣髙澤鄕永和鎭新莊之原將辟叔保以其女弟之夫監察禦史曽公三復所狀安人之行來請銘銘曰

外家方屯燾以捐身尊者之仁外家復興不防於庚親者其宏北客南翔家孰其昌今稱曰張非鸞疇依非曜疇齊不偕其耆

誠齋集卷一百三十

欽定四庫全書

誠齋集卷一百三十一

宋楊萬里撰

墓志銘

太孺人劉氏墓志銘

吾州鄕貢進士胡籛與其弟太學待補生問自瑤環瑜珥衣文褓時已嬰陟岵之戚惟胡氏有西昌黃漕之胡有盧陵值夏之胡籛之先諱衍第慶曆十一年進士官至朝奉大夫者黃漕之胡也近世澹庵先生資政殿學士忠簡公值夏之胡也二族同源而異委皆爲吾州名族而籛問以侲子而孤人謂是家其不競矣夫則有賢母以母之鞠兼父之訓倒篋胠簏一簮不畱盡周以招聘一郡之名師逺方之良朋以儒其二子二子少長雋聲四馳文學韡如淳煕十年籛貢詣太常問亦婁中待試太學生員明年壽聖皇太后壽郅隆天子率百官奉巵上千萬歲壽上自公卿大夫下逮士之嘗與計偕者其父母皆行封有差於是籛之母錫紫誥象軸封太孺人又三年光堯太上皇壽湛恩加賜冠帔於是裏之人唶曰微此母孰才是子微此子孰祉是母二子乃取綸言子與賓興身逢休慶之詞作堂奉親扁曰逢慶艮齋尙書謝公特書以記其事乘成先生監丞周公大書以揭其扁少傅大觀文左丞相益國周公賦詩以侈其榮一時名勝和者山列歲時二子及婦若孫百拜於庭升堂上壽芝蘭相輝爼壺卽敍太孺人朱顏鶴髮正坐舉觴觀者艷焉一日禦板輿升輕軒盛服往外家畱連竟日與諸戚屬欵語特異平時周諄若逺別者暮春又與婦子談外家事甚悉詰朝夙興盥潄冠衣危坐忽若得疾人無覺者問家人子曰日將午否曰過午矣卽奄然而逝實慶元戊午十一月十九日也享年八十有六太孺人姓劉氏吉之太和人也父諱獬左奉議通判徳慶府太孺人自幼柔恵警敏父授以孝經論語孟子一過能誦略通大義終身不忘父愛之異諸女擇對得邑子胡著字慤仲遂以女焉慤仲茹古績文士友推表於是胡氏劉氏兩族皆以文儒相髙以詞鋒相摩州閭敬焉無祿慤仲蚤世而太孺人廸子能家自苗而實將薾而浡君子以爲難太孺人經理家政有紀有條於儉於勤初約終丰視前過之無不及者然天性急義銖視貨寶雍內睦外宗附婣懷孰兒而孤我與室之孰女而嫠我與嫁之孰寒孰饑谷之絲之晚好浮屠書若有得者嘗語家人子曰吾他日當無疾而逝已而果然二子四孫長曰天麟中待補太學生四女孫長適進士劉處愚餘皆幼後二年其歲庚申其月仲呂其日丙申其縣吉水其鄕中鵠其原梅太孺人焉先是籛與問以奉直大夫廣南東路轉運判官黃公夏之狀來謁銘銘曰天孫云機織錦爲詞如綸如絲桂棟蘭梁荷蓋爲堂龍炙玉漿有軒斯魚有防斯壽觴斯愉胡松胡楸言閟其丘言千其秋

節婦劉氏墓銘

予亡友安福西溪先生劉君彥純育徳丘園遁光閟芬孝友忠信茂於家庭藹於州裏聞於冕旒淳煕聖人駿發書詔褒嘉幽潛表厥門閭用旌髙蹈先生旣沒其名益尊其善彌章過其門而聞誦之聲登其堂而薫雍睦之風遇諸塗而遜行臨乎財而遜得者不問而知其爲先生家子弟也然未足觀先生之化也先生有女生長見聞餐義服仁襲禮安詩自毀齒時不待姆訓不繇師誨有齊且淑宗婦詠贊者不問而知其爲先生女也然未足觀先生之徳也後數十年則聞安福彭氏有節婦劉氏其姓者予聞而驚異焉一日有客自彼所來者問以劉節者爲誰曰同邑人士彭云翼之妻應時之母而西溪先生之女也予曰其節何居曰劉之歸於云翼也春秋二十有三至其嫠也二十有六其沒也一星終者五始其夫以苦學屬疾授室三年竟不起雲是時舅姑俱存而子未晬也裏之人曰夫亡疇依子幼疇希是能安其室而疇歸乎夫人聞之曰曾謂世無共姜婦皆文君乎舜何人也予何人也則鬻簮珥以其夫祝鬒髢以訓其子孫蘭膳以奉其舅姑至於潔蠲蘋蘩經紀生業不懈益勤不約益丰買書充棟秩賓滿座明師諒友自逺雲集子學日新子譽日聞於是周急施患拊生收死族親表裏咸被庥賴至其自奉荊釵葛制嚼冰脫粟蕭然一窶人子也夫人一女子耳而彭氏之烝嘗托焉父母托焉子孫托焉而其身則四十年無儷而安焉玆不謂節婦而謂之何哉予於是毛髮盡竪胸臆憤發不覺起立而長太息曰伯夷家兒無奪席后稷之孫無惰穡非其性有乎爾則亦習有乎爾故不知西溪之徳者蓋亦無觀其人而觀其子弟無觀其子弟而觀其女乎可謂今之宋伯姬陳孝婦也已夫人一子卽應時也秋闈三預待試太學生員之選一女適進士羅日新孫女一人許嫁歐陽三傑夫人沒於慶元五年八月乙酉以明年十月己酉鄕曰慶雲山曰潭北先是其孤應時以通直郎新知隆興府武寧縣事歐陽俁之狀來請銘予與西溪先生友且親非予銘之而誰也銘曰耋哉二親呱哉一嬰夫也不存嗟未亡人言防其身而當其門胡寧有旻言遺之屯烈彼松筠外鑠霜冰上貫月星彭氏有祀西溪有子維節婦之韙

陳養廉墓志銘

天下有獨立之士乎無有也蓋有之矣我未之見也若永丰陳生懋簡者其庶矣乎邑之裏曰沙溪故有六一先生祠堂久而莫之葺葺與不葺不校也而生一日過之若大戚焉獨奮而葺之新而大之予聞而嘉之曰此庶幾所謂獨立之士也非乎或曰此士之細也奚嘉焉曰漢世春秋之學嘗尊公羊矣又嘗尊左氏矣時之所尊勢之所歸也歸乎彼必叛乎此在彼無歸在此無叛其獨立之士也歟陳生是已生字養廉懋簡其名也世居吉之永丰曾祖言祖深考略俱不仕養廉幼敏慧意趣磊落少長勵志問學從試有司累無遇則喟曰經不耕不得道田不耕不得食是可一廢乎每讀書小倦則取陶朱治生之書而考問焉晝爾於田宵爾簡編經史內飫食貨外羨卒擅一鄕士農之贏然營以胼胝享以錙撮積以豆區施以庾釡遭父防及送車數十百兩母夫人春秋髙養志養體情文兼隆食上必察所膳食下必請所與先意將迎先事貯儲擇地爽塏築室廣深凡數百楹聚兄弟子侄無得異居無不合食爾學於斯爾稼於斯宅裏衝裕親庭怡愉鄕人儀之罔蹈非義其子自伯虎而下競爽有令質可才可儒則擇明師以廸厚禮幣以資之今皆有稱復命伯虎築一精舍不囂不塵庋書於間其專其勤艮齋先生謝公扁曰立齋以朂之云歲辛夘大侵繡漕者流乘之蘊年官勸之分則上其估以朘民養廉痛下其估逺至旁郡異縣咸賴以活百里之內疾者藥死者藏婚者不失時緩急叩門不以存亡爲辭不以有無爲解養廉旣一新六一先生之祠大夫士翕然稱之適新太守萬俟崧卿下車聞之馳書致禮且諗瀧岡阡無恙否亟出公布屬邑尉陳元勲汛除焉又請養廉贊之養廉欣然曰吾志也卽盡力佐費屋廬垣墉是葺是周是堅是飭工告成而養廉以疾逝矣蓋紹興二年八月一日也享年六十有五娶徐氏先卒八子長伯虎也次朔大度大明大用大中大雅大敏二女適進士徐少逸鄕貢進士毛作賓孫男十六人無悔僉無爲無莫介無咎無勉無伐防弇無已無競無倦無違無惑女四人俱幼其來年正月辛酉諸孤養廉於邑之明徳鄕沙溪裏之塘原予嘗以羅椿之請爲養廉記六一先生祠堂之役矣今其孤又以廸功郎新臨江軍淸江縣主簿曾煥狀因予猶子壽森來請銘銘曰道初一源派百其川自百而千以燕伐燕六一皇皇仁義其相金玉其章與韓相望祠之奚巍莫祠奚卑陳生其嘻其梧其枝有爲爲之無爲不爲陳生不知知者其誰

太恭人董氏墓志銘

孝婦董氏衢之西安人贈奉直大夫劉公諱蘊之妻朝請大夫司農少卿縂領淮西江東軍馬錢糧頴之母也初皇姑某氏性嚴且急里人以爲難事惟夫人能得其懽心姑被末疾起居飲食非人不動夫人夙興問安否退區處日用復適姑所掖以興爲之衣服率家人舁置使坐理髮靧面具藥餌胹膳飲節寒暖而進之且代之手匕筯間則虞侍左右至夜寐始敢休息抑搔屙癢澡沐垢污罔弗躬者每有肴核必導其防甘宻爲貯儲問所欲而敬薦之如是八年猶一日叔姒姑之猶子也至前輒麾卻曰大婦事我有和气無倦色吾心安焉顧謂夫人汝盡孝他日子孫必孝汝姑疾竟不起其父母皆年耄無恙每語夫人吾女不幸久嬰沈痼夫人事之孝𨿽死吾無恨恨無以報夫人天必能爲我報之姑之弟兄來過夫人出拜輒引避或避或不覺膝爲之屈曰夫人事吾姊孝莫能報其敢辱尊禮以重吾過夫人無勤願厚自愛當必享後福姻族敬慕鄕裏稱願教其女婦必以夫人爲言夫人之先好善樂施鄕人以佛稱之夫人生而家已貧歸劉氏又貧以冡婦任家政艱難辛苦有人所不堪者烹餁滌濯織紝組縫靡不親之劉自五季居西安之潘村世服田畆奉直公始入小學簞瓢不能自給先進多憐而教之或與之訓童防而受業焉自是斆學於外惟歲時歸覲其親家事一不暇問蓋二十餘年遂以賢能薦於鄕上書天子又免鄕薦學成行尊爲鄕國善士後軰多師從之奉直公所以能忘內顧之憂得一意於學旣以美其身又以淑其子皆夫人之助也姑之沒十年少卿君甫冠遂以進士起家夫人享其養蓋三十有六年累封至太恭人晚歲益康寧面有孺子色步履啖啜如少壯自少卿君入官中都出使右輔江淮迎侍板輿幾徧東南居處膳服之奉燕逰登覽之勝子婦孫曾扶牀坐膝朝夕笑語嬉戱之樂皆人所難全者人以夫人壽考安榮爲孝感之報夫人𨿽未嘗習知圖史而天性敏悟言行中於義承賓祭睦姻族交鄕鄰待奴僕誠敬恩意無不曲盡事有是非立語可決人有善爲之喜躍不善多面折之有烈丈夫所不如者自其貧時或告之急觧衣推食惟恐後少卿君仕有餘俸率推以補不足皆夫人之志也姻族家事有疑必於夫人謀之可否斟酌咸服其當鄕鄰之至者無老幼必請拜夫人以得見顏色爲喜幸資勤儉至老未嘗一日晏起服新麗不常禦食多品不徧嘗間輟以與僮禦人謂夫人以惜福夫人曰吾知不忘其初少卿君不擇仕宰壯縣佐幕府治賦調兵備嘗險阻後所歷多劇煩夫人念其勞而勉其忠在官下未嘗問外事惟以寛刑罰卹貧弱成就寒晚爲訓素少疾一旦暴下顧謂家人曰吾平生六府堅壯今若此吾其死矣家人曉譬之笑曰不然夜半啜粥晨起飲湯復小臥奄然而逝享年八十一初少卿君解褐爲溧陽簿始奉重親至建業仰斗食洎夫人再至視舊什百甚自慰悅乃終始於是防車東歸防二千里皆少卿君舊所臨者官吏迎弔相屬人士耋老奔走塞塗觀瞻嗟嘆至於泣下可謂五福備順生榮死哀也已男三人長卽少卿君次顥次頎女二人孫男七人長彊學迪功郎新全州淸湘縣主簿次正學迪功郎潭州寧鄕縣主簿次志學次務學余未名孫女五人曾孫男女八人其卒以紹煕三年六月十八日少卿君卜以某年某月某日合於奉直公之兆實其邑靖安寧濟川裏蔣家塢云將辟遣一个走書二千里以朝散大夫權知恵州陸律狀來請銘於萬里萬里與少卿君最固且同官於金陵𨿽未至升堂之拜然嘗致生芻送美檟銘其敢辭銘曰

宋有孝婦有孝無古有痛其姑得婦不痛指不挾匕爾我之指身不屈躬爾我之身三千朝夕不懈彌力姑瞑而神請於帝旻報以榮光防狄伊煌報以耋壽開秩伊九報以子孫是生名卿天表此老式是東土爰碣其窀俾夜作晨

夫人張氏墓志銘

予頃職在太史當世之孝子慈孫不以予不能文往往詭以銘狀其先世鉅人長徳之功行用諗於後千年者予欲拒得而拒哉如莆田大丞相魏國陳公樞宻權公資政胡公或以知己或以師友或以其子孫契好皆欣然爲之落筆旣歸自江左得臂痛之疾且心罷於績文囊研櫝筆今數年矣予亡友之子劉庭杞一日犯風雪欵予門跽而請曰庭杞知先生以作文爲諱然有士友廖執中自長沙走數百里以來屬庭杞以其母夫人菆而未非不無以也今天下名能文詞不在誠齋先生乎妣氏不得先生銘之其何以惟先生動心焉予曰諾今三年矣丙辰八月望庭杞再至予迎勞之曰子不趣廖氏銘詩乎再拜曰幸甚則因其擕至朝請郎新通判袁州曾光祖之狀而序次焉夫人張氏湘潭人也祖大任貢上捨嘗注春秋學子爭傳之父廸功郎能傳業夫人鬌而警敏笄而婉嫕授孝經女訓於其祖略通大義攸縣人廖君主簿聞其淑問以次子天經請昏入門而娣姒咸喜旣饋而尊章胥慶雞鳴盥潄勤以先眾蓍簮大布儉以率下每遇秋罷必勉其君子以下粟之估用活捐瘠道無殣者主簿旣歿又勉其君子以悌於同產貨不已丰食不已獨再閱一星乃如一日艮齋先生謝公嘗銘廖氏先阡深唶其奕葉之雍睦云夫人尢喜教子爲其子聘明師徠益友延名勝賓客輳集川至林立講習洋洋夫人嘗曰鬄鬒秣薦實心慕之陶嫗何人哉年五十一終於紹煕辛亥孟冬之晦前一日菆於來年之季秋於乙夘二月五日鄕曰淸陽裏曰宣化原曰曹沖男女六人執中用中致中皆業進士有稱用中爲季氏後云女適成忠郎監建昌軍廣昌縣酒稅李希道進士譚知言季尙幼銘曰

彼儒者子嬪於斯士同徳有維詩及禮詒爾子孫無念爾親聿修厥身對於母勤詩禮一卷爾畬爾耕匪懈爾蓘用載爾稇

夫人左氏墓志銘

乾道戊子亡友劉彥純嘗與予語州裏儒家者流其子孫能世其業者鮮焉因及永新譚氏曰是儒其躬者四世矣未防譚君防仲以彥純書來屬予記其一經之堂又書其桂林精舍之扁未幾又識防仲之弟明仲於行在所之客捨自是予與譚氏子弟還往今年九月朔予族弟奎來請曰微仲之季子鳯能世微仲者也其家無祿以紹煕五年十二月某甲子防其母以今年十二月某甲子襄事敬介奎以謁於兄有明仲之狀在願徼福於兄乞銘以托不腐則序而銘諸夫人姓左氏世爲吉之永新人父時彥紹煕間爲鄕裏儒宗晚以累舉得官終於安逺丞以奉議郎致其仕夫人之生頴異絕羣奉議公奇之每語所親曰欲爲是女擇對未見可者其所親曰姑徐之是時邑裏先進譚公致政朝奉諱某名能文詞妙齡鄕賦薦名旣以累舉得官不願仕後學從之遊者奉議公亦在焉致政之子長諱其蚤策上第終官朝奉郎子景先卽明仲今爲朝散大夫昌化軍次諱觀復觀復之長子諱吉先微仲其字也微仲嗜學爲文下筆不休奉議公見之欣然曰是子非池中物吾得佳壻矣遂以夫人歸之夫人之歸也當致政朝奉公大耋康彊羣從樷居不啻千指夫人平心以處一無間言朝奉公喜曰吾家得此孫婦譚氏其昌乎夫人聞之不矜不懈事姑尹晨夕側立無嬌容視姑顏色愉悅夫人始喜不然徐請曰得無有不可於意者姑見妯娌必稱夫人之賢常俾諸婦視以爲矜式久之朝奉公及舅姑相繼卽世夫人送終無一不盡時節烝嘗必痛哭流涕聞者惻楚夫人旣薦履難疚覺生理寢微謂微仲曰世有無職而食者乎男職耕耘女職組紃弗耘弗紃寒饑其臻於是傾槖倒篚一簮不以著身盡用以爲生績麻條桑以燭繼晷脫粟營蒯以菲自奉三年而成室廬五年而辟菑畬七年而倍其初於是微仲得顓顓於文字間延師儒訓子弟暇則從賓客投壺奕棋釃酒賦詩翛然有出塵之想諸子感父母之訓相髙以行相先以學相琢以文州庠邑序春秋課試非兄以詩經首選則弟以書經首選夫人曰未也有大於是者歲當上熟谷價如土夫人必贊微仲上其估以斂之及歳大侵谷價如玉夫人必贊微仲下其估以散之邑人徳之微仲旣沒夫人數從中表族親諏之曰今儒士中誰可爲子弟師或曰某人又博諏之僉曰然夫人始命其子聘之及至其禮益加於前夫人天性寛裕而理家肅嚴諸婦事女紅不夜分不得息夫人坐堂上夜聽諸子讀書喜而不寐或至申旦旣屬疾猶語諸子曰汝等宜自彊爲善以纘乃祖父之志紹興乙夘大饑汝大父與汝曾大父朝奉公爲粥以食餓者所活甚眾朝奉公糲食惡衣坎瘞緡錢將終以告汝父汝父不省者三十年一日出此錢以畀羣從諸弟小子識之第力學後豈無興者言終而逝得年七十有六夫人男女各四人長男鶚志學勤家先卒次鴻鵠好書以气節自許次鵬性慤而志大爲文出儕軰右早世無子鳯以其次子卿月後焉次鳯至性孝悌刻意學問屬文盈編才敏意新長女適段昌冑次適龍光朝皆進士次適訓武郎新融州管界都巡檢使張安世次適秉義郎新監行在省上界張鎰孫女八人曾孫男三人曾孫女八人銘曰

謂姥不齡八秩其年未姥不昌四葉其孫謂母不福五者其全中正之裏漢山之址姥宮於間祚爾孫子後以五鼎其不源於此

靜庵居士曾君墓銘

艮齋先生尙書淸江謝公未仕日嘗假館於廬陵蘭溪曾氏之槐堂授徒講學一時俊秀自逺來學者北自九江南曁五嶺西而三湖東則二淛鱗集於堂下詩禮之訓仁義之實誦之音洋洋如也後數十年異材林立布列朝野或以學傳或以行著或以能稱或以文炳者多艮齋之門人弟子也曾氏爲加多其大者首出二史兼官六卿冠豸栢臺拂蕓道山其次者乘別駕車試治縣譜其小者猶累舉補官薦名太常也惟靜庵居士其學得艮齋之源委其人經艮齋之品題逺之爲同業邇之爲同宗皆推之爲艮齋之髙弟乃韞玉而莫之與沽種徳而莫之與秋有司不以薦揚天子不聞幽仄旣在於人而邦弗獲其用復畸於天而躬乃嬰其疾玆命也耶玆命也耶居士諱機字伯虞姓曽氏其先金陵人五季自宜春徙吉之吉水祖光逺將仕郎父敏才宣政問遊太學有聲紹興間以秉義郎終官監防州船場君生而小異防而頴出夙呻占嗶夜誦申旦請飪忘嘗請席忘牀家人憐之曰書誰不讀一何自苦如此竟不攺旣冠從謝公學公語人曰靜敏寡言不事表襮必是子興曽氏者旣無遇於有司則嘆曰學殖也畫而弗殖吾則我咎也殖而弗稔吾復誰咎哉旣而又奮曰原夫之軰豈學也乎自是不以阿房誦於人浩然賦招隱之詩所居正對玉笥諸峯每琴觴酒臥興揖之曰淸風招我明月呼我諸峯友我尙應接不暇而暇問槐花之黃否乎築一室獨居之揭曰靜庵監丞周公扁以一大字而大丞相益國公銘之曰不出戶庭能定能應蓋惜其定應之兩能而捲懷之無施也君於書無所不觀於文旣敏而工於詩尢幽而淡晚得末疾安之若無有來問者笑答之曰大塊勞我以生逸我以疾慶元庚申八月己亥談笑而終年六十四有詩文十卷焉目曰靜庵猥槁配婁氏承務郎天任女也二男曰克定克永俱好學有文克永嘗與計偕一女妻進士婁鞏孫男四暐旼昉三女明年二月丙申其孤君於縣之仁壽鄕歸仙裏龍子岡之原克永嘗以詩謁予予讀之驚是何黯然有後山之味至是持通直郎新知全州灌陽縣事王夢得之狀來請銘予旣善克永又嘗記君之庵者其何辭銘曰

幽哉若人如淵斯奫如璞如珍如衢如堙珍莫予售堙莫予疚維靜乎守惟徳乎楙尙書之稱丞相之銘有鍠有聲有姟其齡

太宜人郎氏墓志銘

慶元六年五月八日小男幼輿歸自中都因問昔同朝故人今在列者幾人抑有未忘老朽者否幼輿首出朝請大夫太常少卿虞公書二札其一問暄涼訪生死寄藥物其一則曰儔不天防所恃塴七年矣而未有以焯諸幽夙夜祗懼無以詒孫子諗將來俾母得其埋厥辜誰歸托契不淺言立而傳防執事疇控焉有朝散大夫尙書吏部郎中林公湜之狀在某敬再拜序而銘旃太宜人郎氏寧國府寧國縣人父侗鄕先生也太宜人生而靜專先生特異之嘗曰此女類我𨿽貧不以妻凡子故朝散郎虞公璠先生忘年友也遂歸之太宜人旣自忘其外家之貧朝散公亦自覺其婦徳之富君子謂郎先生善於擇壻朝散公慶於宜家兩族有煒州裏儀之太宜人事姑孝姑嘗寢疾適免乳且哺子且執事於膳於藥匪躬弗置匪嘗弗進姑見其勤諭遣之曰汝自須人扶吾小愈毋久苦汝太宜人曰敬諾然終不斯須離也旣亡春秋祭祀之日雞初鳴急起盥潄滌籩豆具牲酒皆出其手旣秩旣蠲而家人有未知者如是終其身朝散公每觀書至夜分而歸太宜人逆之闑右如大賓大客肅雝莊栗慈撫諸子每見朝散公義方嚴甚從容言曰兒誠嗜學彼自彼勵頻督過之將無傷恩遇下以寛有過失未嘗笞罵又爲之開釋一家之中上無卞急下無賫志朝散公平日詩酒爲樂客至必取其車轄投井中摽從者出之門外禁無得歌驪駒於是臥尊罍飛琖斚投壺奕棊賡酬詩句大笑爲樂不極驩不止太宜人旣不憚煩且爲備前具以待不時之須是以朝散公益得以交天下名勝至於家人燕集絲竹間作則獨凝然危坐若不聞者一坐肅然平居似不能言時發一語理盡而气和每謂婦有長舌維厲之階多言祗以賈禍其子儔自監察禦史按刑湖南孝宗皇帝以太宜人春秋髙攺使浙東四明闕守復命兼攝繡衣玉節導迎板輿翟茀朱幩暉映行路往來千巖十洲之間每至登臨勝處芝蘭詵詵冠蓋欣欣防服後先上千歳壽士夫艷之半歳禦史得郡九江諸子恐動老人之念不敢言旣而聞之喜曰吾久矣動歸興今得過家天賜也旣歸會親戚諸姥之髙年者杯酒接歡恩意周洽家有名園日渉其間禦史承迎母心欲求爲祠官以便色養遽以疾捐館紹熙三年九月二十四日也臨絕湛然享年八十五太宜人生長儒素歸大家見其子冠豸爲部使者又以髙宗慈福慶恩三封至太宜人人謂貧富異觀貴賤易志而自奉甚薄自視甚卑一毫不怵其心禦史嘗諗同院禦史林公湜曰吾母𨿽當燕衎未嘗不勉儔以名節常懼無以稱塞人見禦史立朝以直言見排居外以振職左遷皆韙禦史不知家有師也晚耽釋氏書諷不渝淸晨未嘗茹葷蓋五十年云諸孤以五年正月壬午祔於西山寶幹朝散公之墓從治命也男五人價伸儔佃倬伸迪功郎新黃州黃陂縣主簿倬以鄕貢進士入太學前卒女四人俱嫁士人今惟季在孫男六人衟衎衢衡衛術衟國子進士衢迪功郎新鎭江府丹陽縣主簿女九人曾孫男六人熹余未名女一人銘曰

朝散造家相維淑嬪奉常蹇躬匪師它人奉常何師萱堂老椿帝曰此母是生鯁臣予狄汝服予錦汝綸若節春秋壽觴其芬九齡有開言歸其眞有西者山有巋者墳而葉而根禔厥子孫

誠齋集卷一百三十一

欽定四庫全書

誠齋集卷一百三十二

宋楊萬里撰

墓志銘

贑縣主簿李仲承墓志銘

予中男次公之婦翁李仲承主簿窀穸有日其子仁羸然衰服來謁予再拜哭而請曰先君主簿幼辱先生與之防又辱與之婣今且納石壤下微先生孰與特書其迹有迪功郎蘄州黃梅主簿羅君惟一所書之狀在惟先生則哀之予哀而弔之曰諾卽發書觀之其辭曰仲承諱槪仲承字也姓李氏故爲官族世有名人其支有仕至二千石者獨仲承之曽祖兆祖循皆潛徳不耀至其父通直郎次魚薦詣太常得官爲長沙酒正歷桃源金谿丞以卒有田僅百畆無贏仲承少時起於貧襟度軒豁言貌矜莊若貴公子見者敬之稱爲秀子弟力學自奮爲文抽軋气力磨濯肺肝務出奇不與人爲同嵗壬午試鄕舉與其弟渠聮中戊子仲承復魁經試禮部發防論風俗之獘謂天下之患莫於大上作而下不應尢莫大於下不應而上輒止雜引經傳指據眀切而主之以孟子禮忠仁三自反之說同試者異之口傳以熟榜旣掲不中又相傳稱屈印三羅君價卿宗卿月橋丁君無競故與承仲爲友又同試三君與選而仲承不第然不敢以得失相重輕咸遜仲承頭角身遁而聲昌翕然敬其爲名進士仲承旣不偶漸不喜爲文務蓄専爲已學釀郁六經以爲語孟者經之門也爲之訓解成編髮摘聖祕辭理淵徹人士有蕭伯和者王才臣者與仲承之族子天麟者皆一時之俊而往來質辧以仲承爲宗推爲鄕先生云仲承持身謹處家儉教授鄕裏以淑諸人束脩之來量而後受苟未憤悱者必卻之曰此無功之祿也義不素餐焉事繼母友異母弟人不能間言凡三娶子男皆前二娶謝氏所生今夫人陳氏獨無所生仲承以身淑之閨門雍如無戚疏意可謂有徳君子矣仲承自少而壯名聲日張不惟仲承有以自期而人亦以澤世望仲承至晚無遇仲承若無意矣而望仲承者猶前日也然卒齟齬淳熙丁未始以累舉試集英初調武岡軍武岡縣主簿丁母劉氏太孺人憂再調贑州贑縣主簿贑守侍郎黃公艾憲使大卿兪公徴咸敬重焉發政論人物皆取平於仲承獨呼爲先生不以屬吏視之仲承之所挾才小用之若此終官來歸浩然林下又未遂其樂而死人以是尢惜焉仲承善與人交鄕裏名流縉紳賢大夫咸尙友之大卿楊公獬尹吉水以書幣迎致縣齋使其子受學而身自友之退而詢政仲承推心不隠嘗自家趨邑夜止逆旅耳屬於壁得二人談劉某之寃甚悉仲承詰朝以告尹尹曰此重獄也詰之果得其情劉得釋且全其家然仲承不言劉終莫知之仲承於義所當言不愛力類如此得年六十八實慶元庚申七月十四日終三子仁伋僑僑先卒女三人長適承務郎監衡州安仁縣稅楊次公次適免解進士羅子介次適鄕貢進士孔伯元孫男二人執中用中女八人將以某年某月某日塟於某所羅君之狀云爾羅君亦予友且親其所書仲承之行其事核其辭公銘曰謏學喫喫指墄爲室君詣理窟刮見經骨身亨位窒功屯言蔚厥聞有崒千祀一日

李商霖墓志銘

淳熙閼逢執徐嵗月集星紀旣生霸之三日逢掖學子數十百輩大防而慟於南昌縣嵩安鄕榻岡之野東西行者皆不得行且小觀之亦爲之惻楚則諏其居人曰是何物大人之塴一何送者如雨哀之如父母也曰近故竹林先生李其姓商霖其字也送而哀者其弟子員也先生隠者歟曰否先生墨兵之與居客卿之與娛上溯巢燧下沿劉李魯壁之廋汲瘞之裒鳥迹之茫稗說之荒立天立人義陽仁陰疇中疇失疇理疇忽心櫝榦根手攬滙源姟春兆千秋微萬幽繅之若抽玉鳴金舂彌撞彌洪有答防窮厥志孔武斡今以古逝將虙堯後皇黃虞我吐覺世之漓於雍於熈竟不其逢韞襲於衷百一其試其就豈細哉先生隠乎哉然則先生仕者歟曰否先生竹君之與處儀狄之與語節者處之凋者去之聖者儲之賢者吐之得意二子死友不死君唱余賡狄哦余吟陵武五詞柏梁七之建安煟起義熙孤峙甫白坡谷霆碎雷蹙東籬之馨西落之英魄淵秋明淩陰夏淸栁嚖晚咽谷嚶晨發崖澑寒滑澥濤沃日楚客雌風燕俠白虹於句於聫大翫厥萹有癖於此曷晲於彼哉先生仕乎哉後九年客有過我者爲余道之餘憑烏皮幾而耳之蓋一語九太息也未幾先生之子從政郎新武岡令君恕已自丰城犯隆暑走五百里謁余於廬陵南溪之北涯再拜者再伏而哭哭而起袖出文書二通跽而請曰此吾兄朝奉郎成州史君修已之書詞與先君竹林先生之行狀也先君卽世旣竁距今十有八祀而宿艸拱木寂寂無紀惟先生罔靳其勤特書以焯諸幽不寧惟諸孤如天之福抑先君而尙有知也欣欣其樂康哉語畢又再拜者再余敬答拜曰諾先生諱晞說商霖字也世家丰城冠而孤事母夫人黃盡孝當是時兵荒薦仍生業屢空於耜帶經負米致飬嘗藥侍疾無愛體膚執喪哀疚有人所難免喪十年言及其親必泣如始喪者同產一弟字之訓之淑而才同室同防逾三十年湫隘離居則與之市腴田築善室盡遜先業身不著一簮云三試禮部無遇退歸竹林士之從學者尊之曰竹林先生後以子追秩奉議郎曽祖仲文祖安常父倬皆不仕妻黃贈安人四子修已虛已勝已恕已伯季第進士仲叔未仕三女適人士黃應和端人劉堯仁孫男九人義方義章義問義和義行義榮義隆義端義山女八人先生之沒以塴嵗之六月二十日得年六十有一銘曰

若有人兮嵩之罔衷寶璐兮握夜光芰荷衣兮芙蓉裳曠一世莫我知兮退將返余竹鄕溘埃風余上徵兮晞余髮於扶桑登閬風而倚閶闔兮掲斗柄以酌天漿曷不化鶴而來歸兮獨令子孫之涕滂

夫人劉氏墓銘

客有自安福來者曰邑之西林有孝子朱云孫者一日衰絰羸然踵門而愬曰云孫不天有二痛極焉吾父母幸而偕老謂百其年以撫我子孫而母獨先卽世一痛極也艮齋先生尙書謝公諤嘗言朱氏孝於事親宜書汗靑未及載於公之孝史吾母無傳焉二痛極也云孫者竊聞之誠齋楊先生嘗職太史又嘗銘當世公卿名臣之功徳言行子誠齋故人也願徼福於子爲我乞銘於先生則吾母死而不死云孫與吾父不天而天也余曰云孫奚而得孝子之稱謝公奚而欲書朱之事客曰云孫以母病革血指書詞以禱焉又剔服爲以進焉翼日有瘳它日復病革其妻曰子瘍尙新妾也當進此者翼日復瘳他日父病疽云孫丙夜焫薌於臂以禱於天請以身代翼日疽潰裏之士張鑑彭維嶽等四十有二人上其事於縣者至再前縣令黃奭之尉張椿年記之而後令趙思日序之鄕大夫歐陽俁又詩之謝公防之是以有孝子之稱而謝之防謂宜書者也余卽取謝公所述孝史與客閱剔股之事由隋而上未之前聞也惟唐有三人焉曰王友正曰何澄粹曰李興謝公旣書三人者以爲孝則謂朱氏事宜書豈不然哉客曰栁子頌李興而韓子絀鄠人何也余曰皆是也栁子恫其志故頌之以厲誶色韓子坊其流故絀之以儆毀傷於是客袖出夫人行狀以請銘蓋從政郎提防坑冶鑄錢司幹辦公事陳章作也夫人劉氏邑之谷口人也自其穉齒靖防明淑父文蘊授孝經內則劉向列女傳一讀成誦奇之曰是不可以凡女子擇對得朱君邦衡字正卿歸事尊章伈伈孝敬勉正卿以學闑內之政囊篋細碎米鹽靡宻夙夜盡瘁秋毫不以累其夫正卿招聘師友市書充棟以訓云孫夫人垂槖以佐其費無小靳色正卿嘗出見道旁棄一女子方晬雍樹以歸夫人鞠爲己女旣長嫁之嵗大侵谷貴必痛下其估寒者衣疢者藥昏喪而匱者賙酷嗜蔥嶺書祁寒隆暑朝誦不懈梵宮壞隤傾防必葺每語夫子曰積善之涓流散之阜丘其富優優嵗在丙辰除夕前二日云孫率婦子雞鳴沃盥秩初筵潔犧象楚籩豆丰肴蔌將百拜堂下上二親千嵗壽夫人坐未安而逝享年五十有九一男云孫也一女適人士王大崧孫男一人定未冠爰謀窀穸爰諏僂句曰其嵗壬戌其月癸卯其日甲申其山上湖銘曰不有斯母不有斯子子不愛體母也痊只其痊其延考終厥年母年有止子心靡已古求忠臣不於而門有九其旻無吁其閽

宋故彭遵道墓志銘

一鄕之人能皆富乎曰否有富必有貧能皆貧乎曰否有貧必有富然則天之生斯人一何其均而其賦斯人又何其不齊也曰不能曷爲不能曰吾之於十指吾能使之齊則天之於萬人天亦能使之齊矣然則天之於人其漠然無愛矣乎曰否然則曷爲弗愛夫貧者而獨愛夫富者乎曰其愛貧者有甚於富者奚其甚曰一家之中有壯子焉有弱子焉父母之愛弱子有甚於壯子故必以弱子屬之於壯子天之於人也亦然一鄕之中有富者焉有貧者焉貧者天之弱子也惟甚愛之故必賦富者而屬之賦一鄕富者所以屬十百貧者也富者若曰吾自富也彼自貧也坐觀貧者之凍餒若觀凍蟻饑禽焉其不負天之屬乎哉孟子曰一鄕之善士斯友一鄕之善士能不負乎天之所屬斯可謂一鄕之善士矣斯中乎孟子可友之科矣若吾州安福之士彭遵道者其孟子所謂一鄕之善士者歟其中孟子可友之科者歟其吾所謂不負天之所屬者歟遵道諱懷胸次恢疏曠無邊幅結交柰久恥言人過其事後母人無閒言中表稱孝同居從兄不異同生士友稱悌通儒安國尙書穿穴姚姒跌宕盤誥試文有司一再無逢喟曰言采其薇獨不可樂吾饑取彼狐貍獨不可紐吾衣則山中芰制藜杖芒履奔命雲月之交猿鶴旁招勝流觴詠談謔窮追幽事造極物外之樂悠然不知日之將夕夜之申旦也至於教子延師不逺千里厚幣異禮以聘以延艮齋先生尙書謝公聞而悅之命其書堂曰經訓大書三字掲之楣間遵道學者也非世之所謂富者也然慈而哀貧恵而勸分富者所不如也母謂緩急人所有俗子多藏吾所唾去故凡有扣者必稱家贏縮倒囊垂槖無小靳色人有凍餒於我乎濟人有札瘥於我乎劑人有窀穸於我乎瘞一鄕之民愛之如親四方之士慕之如歸吾所謂不負天之所屬孟子之所謂一鄕之善士而可友不在斯人又將誰在嘉泰元祀八月乙巳無疾而逰享年五十有六三祀十有一月壬辰塟於安平之鄕思塘之原曾祖璿祖儀父大球皆不仕配劉氏二子尙徳蚤士尙賓孫一男二女將竁尙賓以迪功郎新饒州余幹縣主簿羅子介之狀來乞銘銘曰

山暉虹升中韜連城川光夜發下韜明月老彭之份气和以醇何物不春何人不欣曷其而輳其環曰道學環於身恵環於人穹隲其淑維蘭維玉馬鬛封之過者其肅

王同父墓志銘

賢否烏乎定曰定於眾曷爲定於眾曰今有人焉一賢之與十賢之孰賢曰一不若十十賢之與百賢之孰賢曰十不若百然則賢否不定於眾而奚定乎故孟子論用人之法終於國人皆曰賢夫豈不以眾乎哉然則匡章一匡章也國人稱其不孝而孟子獨稱其孝於陵一於陵也國人皆信其防而孟子不信其防將奚從曰吾從孟子然則國人眾乎孟子眾乎曰國人寡矣孟子眾也獨不見春秋傳之論商周乎商以兆人亾周以十人興而傳乃謂周能用眾非人之眾也善之眾也然則一孟子不眾於國人乎哉孔子曰論篤是與君子者乎夫天下之議論至君子然後爲論篤是一君子之論已眾於天下之論矣而況一國之論乎今吾州之士有王同父者眾君子之論合辭皆稱其賢豈不眾乎哉同父之賢於是乎論定矣同父諱異同父其字世居瀘溪之桂溪其先有諱懷者生八子長曰勲次曰讚者廬陵先生之五世祖也勲者同父之九世祖也曾祖瑞祖章父度祖與父再世薦名春官皆有文名同父未冠喪二親發憤自樹自耕學獲文鑽礪追琢至防寢食不數年貫綜經史如月入牖靡罅不照操觚臨紙如泉出山所向淙然也再試有司連中待試太學弟子員選其數百尋儲書充棟署曰藝芳以斆諸子紓於殖貨而棘於序賔嗇於奉身而汰於濟物荘於正家而寛於禦下每遇年饑必發廩以活餓者其或水毀必方舟以拯溺者斯非賢而能之乎於是乘成先生監丞周公賦詩稱之有朋儔防集之辭有天葩奇芬之辭平園先生大丞相益國周公賦詩又稱之有淸芬藹家庭之辭有賸馥霑黨術之辭艮齋先生尙書謝公作記又稱之有君子長者之辭有忠信孝弟之辭夫是三先生者一人稱之此已賢矣三先生同稱之此又賢也一辭稱之此已賢矣特稱之屢稱之不一稱之此又賢也然則同父之賢眾君子之論皆無異辭其賢於是乎論定其不然矣乎同父娶羅氏祕書丞日宣之孫也五男謙中養中敏中皆業進士有聲時中執中及一女皆幼同父之卒以嘉泰壬戍閏十二月十五日年四十六其塟以眀年十一月某日其墓在某鄕某原將辟謙中以迪功郎潭州長沙主簿徐楚之狀來乞銘銘曰

附驥伊超千里匪遙附鳳一飄千仞匪髙猗歟同父洵敏且悟是綴是附疇予敢侮維三先生焯彼日星遹觀厥評遹成厥名維昔千駟維死無紀維有同父維死無死

西和州陳史君墓志銘

君諱公璟師宋其字陳其姓新蔡人也今居袁之宜春冑出舜後嬀滿朝奉郎守司農少卿贈銀靑光祿大夫式者其曾祖朝請大夫贈金紫光祿大夫之純者其祖朝請大夫贈正議大夫外者其考贈碩人晁氏贈宜人徐氏者其妣也君某氏出也以父任歷鄂之蒲圻韶之曲江主簿澧州司理參軍未赴丁母憂除喪爲贑之防昌令又爲靜江府義寧令以薦者攺宣教郎知筠州髙安縣通判徳安府知開州西和州未赴西和請爲祠官命主管建昌軍仙都觀卒年六十四終官朝散大夫君在蒲圻適武昌軍壘增葺區廬發諸縣屬役它邑長擾獨君所卽工取佛老之廢宮以爲材就市井之庸保以爲使不日而成卒乘交賀而田裏罔覺嘉魚缺令諸部使者檄君攝之邑之地卑背江面湖每嵗桃花水生環邑之境滙爲巨澤亙數百里三邑之民不可以稼政和間唐令築萬頃隄以障之隄潰四十年莫之能復君率乃僚行視故迹荒度地勢於是徙廣就陿捨舊相新距故隄三百舉武因兩大之阨搤外水之咽發耕者七百人治之勞賚勸相勉以久利董以大家三旬而隄成截若霽紅隠若金城連嵗大穰民厭魚稲民歌之曰馮夷不仁兮淹吾疇以爲湫天陳侯兮涸彼湫以爲疇黃雲兮被野后稷欣兮乘白雲而來下一飯兮祝侯與大椿兮相永乎春秋總領王公炎聞而薦之後爲樞使又薦之君在防昌屬摘山之盜突入贑境張甚君首掲格外賞募猛士以蝥弧爲前鋒盜走太守侍郎陳公天麟表其績以父憂去義寧地雜蠻漢崇山復嶺商旅道斷而官自鬻鹽府散之縣縣散之鄕故事皆彊民售之君爲設場聽民自售罔不呼舞溪蠻間發乘以大盜師旅之後加以年饑君専意撫字民用昭蘇蠻有奚其姓者黠而勇陰嘯羣丑時闖漢疆君以防縛致麾下諸酋出謝君勞饗之諭以忠孝開以福旤感悅而去一境寧謐帥劉焞漕梁安世合章薦之宜州蠻叛帥王卿月招君議事遣往攝守君遜不敢當而條上平蠻方略卿月用之蠻汔平定髙安茶租挈重君痛節百費以他賦之贏代民輸之民力防寛政聲籍甚冠冕一路太守侍郎余公徴首薦之萬里相繼假守亦薦之君秩滿造朝萬里祗召繼至復薦於朝而君已詣銓曺署徳安郡丞矣有防進職爲中書除命時戎帥兼知徳安政用戎索鷹撃毛摯覘民細事以成其明道路以目君每事盡規橫政小霽復州缺守諸部使者列於朝請以君攝凡五閱月作冰樓以代民兵之役嚴邊備以激義勇之士提舉尙書張公孝伯漕使劉立義提刑張垓交章薦之辰蠻叛帥樞使王公藺檄君議事將辟爲眞守君復遜不敢當而條上平蠻方略君凡再辭辟郡談者髙之君至開州治賦不擾而裕聴訟不察而眀期年而治民气和樂迨暇訪求唐刺史栁公綽韋處厚之遺迹而追和其詩句峽中爭傳之有嘉禾一莖九穗生其境內部使者表其事以爲君之異政所致制帥龍學尙書劉公徳秀率茶使王某同薦之給事程公叔達中書舍人陳公居仁亦屢薦之前後舉者二十餘人旣歸自蜀意已倦飛得請祠官超然自得悠然自放廼築池館廼藝松竹芳晨勝日防杖孤往詩狂酒聖胥命同社園翁溪友所至爭席往往登山臨水吟風弄月窮日之力至夕忘返嘉泰二年十一月朔子孫方羅拜稱賀君忽慨然曰吾其歸乎皆問曰翁旣歸矣又將焉歸君笑而不答後五日夙興焚香立而逝云娶駱氏賔王之裔也封宜人前一年卒二子元勲從政郎前道州軍事判官元老將仕郎從君數月卒四女長適進士馮百藥次適文林郎泉州觀察推官孟雍皆前卒次許武徳郎贑州正將夏用中之子允徳次許進士易光延之子孫男二人衍衢治命以納祿之澤奏補衢孫女二人俱幼君色粹气溫表裏如一可愛可親至涖官謹度遇事必爲凜不可奪然睦家庭篤親故上信誼下勢利聞人一善若已有之見人急難若身逢焉尢爲龍學尙書劉公所知帥長沙道宜春聞君之喪親臨弔焉哭之慟禭之渥撫存其孤意惻惻也聞勲將襄君大事以夫人駱氏祔焉諏之夫重告曰其嵗癸亥其月辛酉其日丙申玆謂良辰縣曰宜春鄕曰信義裏曰徳成原曰貂石玆謂良窀穸走一騎持李監嶽逢原所書官簿來請銘銘曰

世罔能吏何以立我事我事未立我民已泣世防恵人何以字我民我民弗字彼姦防仁有煒陳君罔臨不春有恵之政無恵之病有能之實無能之稱謂無知己薦累其紙謂不逢時手兩其麾俾或克壽可量厥就未就而萎何司爲斯爲君問天天且弗知

宋故朝請郎賀州斛使君墓銘

賀州斛使君諱僖字公和一字宗魯其先河北胡氏在太祖皇帝時有勲臣曰興曰槪者其祖也在仁宗時有爲永定陵官屬曰安石者四世祖也防丁謂雷允防擅移皇堂安石懼棄官遁身變姓名曰斛某云後家開封今寓廬陵曾大父道故將仕郎大父祥累贈金紫光祿大夫父繼善故朝請大夫知汀州累贈中奉大夫君幼警敏好學未冠能賦試閩之鎖防薦名前列後以父任非其志自右迪功郎用舉者攺宣教郎終官朝請歷郴州郴縣主簿邵州判官臨江軍新淦縣丞隆興府丰城縣令知贑州興國縣通判衡州知賀州未赴卒年六十二嘉泰二年八月十三日惟新淦以母憂不赴初主郴簿李金亂初定加之年饑溪蠻出掠漢民震擾太守擇官轉粟以賑羣蠻莫敢行君請行郡中壯之郡檄宜章令與俱至則令已移病矣君笑曰洞中眞虎穴耶匹馬孤往悉召酋長諭以朝廷威徳太守慈恵家詣人撫賙之無遺蠻眾感悅相率送逾境旣歸太守舉酒相勞曰非主簿孰了吾事是時公孫侍郎逢吉吳公郎中鎰初仕於郴與君同寮俱稱重焉在郴勾稽一年其餘嵗月或攝邑事或攝幕賓或攝掾曹並以才擇人嘆獨勞君裕如也逮贊邵幕民有兄弟以產訟者閱七八有司至是三十年部使者以屬君君決以文法之平訓以骨肉之恩相與感泣罷訟裏民輸租異時有司受輸往往虐取利其贏以自入民甚病之及君下不民漁上不官朘贏則歸之官輸者懽乎以爲創見逮令丰城乃豫章劇邑缿筩日四百紙君夘出辰畢老吏駴防退食再出吏呼一人立庭下以試君君顧曰此非晨來投牒者吏爭曰卽是矣詰之非也卽杖吏觀者如堵皆稱神眀居亡何新連帥樞使王公藺至幕府初開凜然風生諸邑震恐公笑曰惟正人可與極言民瘼矣首條三事以告如闗市之徵有嵗入之常有庚逋之奇逋者一庚者十病民一也公使之帑有紙估之布有醯估之布大府之僚又有圭田估之布圭田者其田半其粟倍其粟一其估三是數者皆徴於縣縣將安出出於吏耳吏又將安出出於民耳夫以官戢吏吏猶漁民以官漁吏吏不漁民乎病民二也經常之布不及其初已三十年積而爲逋鉅萬矣不舉而蠲之徒爲黠吏之外府耳病民三也王公曰微君憂民吾安聞此於是蠲徴商之積逋減經總之緡錢光宗登極詔議免諸郡無名賦以寛縣道君白府祈痛蠲月貢之布謂之月椿者遂免十四邑地窪瀕江恃隄爲安異時一水縣爲巨浸民皆登屋不炊死者十二至是水復然蓋甲子一周矣父老以曩事告皆泣君曰我在此若等毋恐君卽循行隄上躬負一土囊以苴罅漏吏民爭先趨之惟東北隅隄壊莫敢往君寢食隄上夜漏二十刻視隄不沒者三寸君黙禱且沈牲酒有頃水勢頓卻父老驩呼來賀水旣落隄朽而阤君丏諸帥漕得錢三百萬躬率吏民勸相板築市木石擇揵菑增卑培薄期月之間新隄告成至今水不爲災隆興繭絲之徵曰和買者徵之不均君上帥書請損益其政使盡善可久幕府沮之後漕使鄭公汝諧變其法與君合云未幾王公召登政地樞使施公師防忽表薦君攺秩君驚曰吾與施公未嘗有一日雅蓋王公薦之時鄭公汝諧爲祥刑使者行部過邑見圄空已喜又見耆老士民數百人遮道請借畱鄭公曰若等應故事耶皆曰令之於民若保赤子卽表薦君攺秩逮宰興國時贑之十邑治賦卬罰金君盡罷之一裁以法宿姦詟伏善良吐气助役之徵斂之過厚民皆病之君計出爲入嵗蠲緡錢數千郡丐粟於朝以防諸邑得二萬斛吏鬻之君不賕吏興國獨寡君發吏姦乃均得之盜入老子宮殺守者尉求盜不得執平民掠治誣服君直其寃祥刑使者趙公不逷聞之以語太守俱論薦之逮丞衡陽郡有部使者二臺與太守而三君中立不倚皆防其知常平使者李公楫薦以所知祥刑使者陸公世良薦以防吏吏部尙書劉公徳秀薦以公正聰眀桂陽缺守漕檄君攝之郡小而窶君痛省穡去日有羨郡介蠻洞無城無兵君募驍勇繕幹甲訓技撃軍聲載振羣蠻逺遁漕使陳公研薦君可二千石得臨賀辭行詔免見令中書取君奏議以聞一曰君徳二曰役法其言端實可行朝論嘉之待次未上而君病矣竟以不起士夫嗟悼初臨汀府君沒太防人性嚴奉迎之官承顏養志惟恐忤焉及屬疾嘗藥上食不以妻妾居親喪以孝聞兄弟二人仲氏蚤世君字其孤訓迪迄成仕有能稱君性簡易曠無畦畛其居官也吏憚其嚴民樂其寛愛惜公藏甚於家產坐曹聴訟至忘寢食遇事精明終歸寛厚性本衝素不事華靡暇則讀書或鳴琴奕棋𨿽家人子莫見喜怒初太防人將及月辰臨汀府君假寐夢一釋子曳杖及階曰能仁寺僧也驚寤而君生娶陶氏朝請大夫堯夫之子繼室董氏朝散大夫提舉亳州眀道宮林公祖洽之狀來謁銘銘曰

士患不位君夙乎仕位患不才君刃乎恢才患不遇君鴥乎翥我魚我書我菟我符一麾在手十騎在廐蓘弗囷兮弋弗鶉兮齡弗椿兮於嗟旻兮

劉隠君墓志銘

出安福縣北門四十里所曰東江之劉者儒家者流也予所識者曰堯京曁其子子柬子方曰立道曰仲謙曁其子希韓希仁蓋予與堯京父子同登瀘溪先生王公之門而立道仲謙又與予同僚於贑也獨隠君季齡無一日之雅然亦聞其賢予猶子壽森手攜族弟夢信所狀季齡之行來求予銘予驚唶曰季齡未老何至於斯曰年五十又一何時曰嘉泰壬戌二月五日嗟乎予年七十有六而閱諸劉在亡者四五世矣信矣人壽幾何也耶則論次而筆之君諱庭老季齡其字也其先出漢長沙定王發在唐曰景居髙安徙東江景十二世曰曼於君爲曾大父曰彥章於君爲大父曰江於君爲考此君之系世也安福之名儒故桂陽縣丞歐陽彥文今通直郎戴仲弼者此君之外舅且師範也其初從彥文仲弼講習切磋學進進而文增增朝異而夕不同毎一文出二公必稱焉謂同學子皆當避君三捨及賈於有司輒不讎年四十卽歸隠曰此豈古人爲已之學耶署其堂曰養浩尙書謝公爲之且記焉杜門取故讀書之源乎六藝以鉤其沈派乎諸子以溯其流泳乎遷固晉唐之史以傅其瀾厲掲乎韓栁歐蘓之文以演迆其畔崖此君之文學也武經郎髙某夫婦僑死於裏中老子之宮未塟其子器之如武昌謁親故又僑死於塗器之有子尙幼有女兄新寡無子挈一孤女以依其弟至是無所於歸君塟其三喪教育其子而廩其家以族子娶其甥而迎其妻母嵗大侵細民棄嬰兒於野數百君爲粥以食之至西成以歸其父母二甿相仇甲欲潛兵其乙君呼來前折其不直者俾謝其直者釋然解去慶元五年秋鄰鄕有山市曰雙田墟者兩山墻立一溪蛇行其間居民數百家在焉一日天欲眀溪水湧出傾一市往觀未至水已登岸觀者反走入室隨入室又升樓水至樓又升屋水至屋未一瞬間數百家忽失所在廬舍人畜蔽流而下未午水涸漂屍滿野哭聲震天君往拯之載糗具棺槥卹生瘞死活者何數此君之行誼也配歐陽氏彥文女也二子紹元紹云皆業文有稱紹云秋闈選充太學待試弟子員二女嫁進士張子華彭逢辰此君之家人也鄕曰某鄕原曰某原山曰某山此君之宅裏也其嵗某甲子其日某甲子此君之塴時也銘曰猗嗟季齡洵恵且文文不於其邦於其身恵不於其民於其鄰疇尼其伸莫亨其屯一豈其天一豈其人吁

誠齋集卷一百三十二

欽定四庫全書

誠齋集卷一百三十三

附錄

歷官告詞

國子博士告詞【乾道六年十月六日中書舍人範成大行】

勅左宣義郎國子博士丘崈等奉常禮樂之司成均教養之地號爲博士非若它官正繄名儒始稱淸選爾崈行藝傑出气養以剛爾萬里詞華蔚然思覃於古俱以可大之業際夫有爲之時歳當郊禋方欲刺六經而作王制士樂誦要能本三代以明人倫各勉厥修毋負所學可依前件

太常博士告詞【乾道七年七月二十八日中書舍人範成大行】

勅左奉議郎國子博士楊萬里六經之道同歸禮樂之用爲急故學官有博士員而奉常亦設焉皆所以訪論稽古而佐興人文也爾湛思典籍風操甚厲由儒林徙禮寺職名不殊柬擢之意則厚髙議顯相以大厥官可依前件

太常丞告詞【乾道八年九月七日中書舍人林機行】

勅左奉議郎太常博士楊萬里等史而求野以言其文勝名爲聚訟以言其說繁此禮家所以爲難也曲臺列屬非博雅之士無取焉爾等克應玆選同升厥官究爾所學助吾著誠去僞之化顧不美歟可依前件

將作少監告詞【乾道九年四月二十八日中書舍人王淮行】

勅左奉議郎太常丞楊萬里等昔漢宣帝練羣臣核名實於時技巧器械自元成間鮮及其精於中興有助焉朕以惇朴先天下設監置貳奉郊廟嚴武偹外固無所事必擇人而授者蓋養質望以待用耳惟爾萬里古學精深嶷然多士之秀爾元鼎文才超邁出於眾俊之表肆膺並命往司少事辧其物之良窳稽其工之眾寡務爲稱職朕將汝觀可依前件

廣東提刑告詞【淳熙六年正月二十一日中書舍人陳睽行】

勅奉議郎直徽猷閣江東提刑丁時發等昔大禹之敍九功曰利用以阜財厚生以養民以是播之於歌朕每惜其無傳也後世斂取之無藝適足以虧用刑獄之不淸適足以傷生頌聲奚由而作乎今使者按臨諸道慮或有此爾時發剛執而不回宜將漕事於湖疆爾憲通決而不惑宜將獄事於益道爾佃謀慮而必審宜將漕事於益道爾萬里端實而不欺宜將庚事於廣部夫蹈容容之習固不能以奮事作赫赫之聲亦不能以濟功各適厥中斯恊於選可依前件

廣東提刑告詞【淳熙八年二月五日中書舍人施師防行】

勅朝請郎廣東提刑王防等國家分道以置使分使以建臺鼎峙厥司各領厥職而通察列城官吏之臧否廣之東爲州十數朕常患其土地險逺而漕運難民夷雜處而訟獄繁常平或虧而茶鹽之利不登也思欲選擇詳練政經之士爲朕分理而振舉之以爾防質行防肅爾萬里志識通敏爾【闕】操尙淸簡皆以儒學之彥持節剖符有聲於時玆予同畀以三者之命其往敬哉使人咸謂朕不忘逺而部刺史能得人如此則予汝嘉可依前件

直祕閣告詞【淳熙九年八月五日中書舍人宇文價行】

勅朝請郎直祕閣新福建運副使陳孺等朕以閩廣之間盜賊相翺翔肆命執拘以肅姦慝爾等備禦惟謹節制有方坐令徒黨之禽夷旋致民萌之安集式推殊渥以懋厥功或陞寓直之華或畀增秩之寵往祗休命益旣乃心可依前件

吏部員外郎告詞【闕中書舎人王信行】

勅朝奉郎直祕閣賜緋魚袋楊萬里朕虛郎選以待監司郡守之髙第者又擇儒學之士爲之望爾刻意嗜古外和內剛發爲慈祥動見稱述三易麾節民甚安之擢冠星曹以贊而長往其謹法守肅吏姦用無愧淸通之譽可特授吏部員外郎

吏部郎中告詞【淳熙十二年五月二十三日中書舍人王信行】

勅朝奉郎尙書吏部員外郎賜緋魚袋楊萬里選部郎自魏晉妙於時選以諸曹功髙者爲之歷代因革不同班品皆崇於他部本朝之制正郎之序益髙爾明經達學論議持正踐滋久譽日轉聞擢冠星曹精力於職論功稽狀積閱當遷爰率彞章用晉厥次往祗茂渥益勉爾庸可特授尙書吏部郎中

檢詳告詞【淳熙十三年正月十八日中書舍人吳燠行】

勅朝奉大夫樞宻院檢詳諸房文字陳仲諤等中臺紀綱之所綜宥廷宻命之所基彌綸禆贊實資司屬汝仲諤粹而審爾萬里鯁而亮揚彯周行譽處俱茂簡知旣久宜有逓陞或自樞掾而爲郡公或自省郎而爲樞掾其察民綱之得失稽兵政之治否則告而長使廟堂無過舉則爲稱職可依前件

朝請郎告詞【淳熙十三年五月二十六日中書舍人陳居仁行】

勅朝散郎樞密院檢詳諸房文字兼太子侍讀賜緋魚袋楊萬里朕妙柬耆儒列之儲禁若經若史敷繹發揮必期有補於聞見因不徒仿古具文而已唐臣諌萹玆焉徹捲疇庸顧可後諸爾以淵源正大之學再召爲郎玆列屬於樞庭仍參華於宮寀凡誦說講劘之次皆箴規篤實之言直諒不阿忠嘉可尙一官之賞未足以酬卿也惟贄忱誠勁節論切事情道本仁義數十百篇之防爾固知之熟矣玆欲見於舉行尙毋嫌於條奏可特授朝請郎

右司郎中告詞【闕中書舍人王信行】

勅中奉大夫尙書右司郎中尢袤等中臺之屬隋唐有左右司郎中官後因之右府置檢詳自本朝熙寧始彌綸省闥舉正稽違蓋其職也事劇地要選用不輕爾袤問學該洽輔之以敏爾萬里操履純茂濟之以和爾崈一才術通練持之以靜玆予分命汝等贊吾二三大臣之政天下之事得習熟於聞見議論其可否推而行之何有不可哉往懋逺業以俟超擢可依前件

左司郎中告詞【淳熙十三年十一月二十五日中書舍人陳居仁行】

勅朝請郎守尙書左司郎中兼太子侍讀兼提領措置拘催錢物所賜緋魚袋楊萬里等東西府掾得自造政事堂與大臣商略可否屬任顧不重哉爾萬里問學醇深優爲時用爾大麟見聞殫洽不求人知爾仲藝議論闓通可濟世美或晉厥序或需其才並命同升師言惟允往其彌綸檢用葉贊而長毋負有懷不盡之愧則官無曠事而朕爲得人欽哉可依前件

祕書少監告詞【淳熙十四年十月十一日中書舍人陳居仁行】

勅朝請郎守尙書左司郎中兼太子侍讀賜緋魚袋楊萬里圖書所萃英俊所躔號羣玉府爲之領袖必以英儒爾博古通經士林翹楚外官朝迹具著勞能公府樞庭藹有問譽貳於蕓省亶謂殊遷班峻地嚴職閒心佚對玆新渥懋爾逺圖可特授祕書少監

再復直祕閣告詞【淳熙十六年五月四日中書舍人葉翥行】

勅朝奉大夫知筠州軍州事楊萬里朕登寶位緬懷儒英因其寄職之未還遂閱有司之列上復其舊物以示慶恩爾學造淵源文工雅健獨信道而甚篤每見義而必爲自召寘於星郎卽彌綸於省闥俾領羣彥擢冠道山顯用有期遽從治郡矧寓直之延閣乃古有之靑氊復以美官爲爾之寵佇聞報最嗣有褒陞可特授直祕閣

朝散大夫告詞【淳熙十六年四月二日中書舍人葉翥行】

勅朝奉大夫陳秀實等朕承壽皇之休嗣大歷服無疆惟慶海宇同之肆霈至恩周徧祉福京秩而上序進一列其懋職業以熙庶務可依前件

朝議大夫告詞【淳熙十六年六月五日中書舍人葉翥行】

勅朝散大夫直祕閣知筠州軍州事楊萬里朕初踐寶位省錄舊僚眷言宏達之儒嘗資論說之益用稽典亟疏異恩爾學逢其原文貫乎道自登郎省及升部司𨿽有銓敍彌綸之勞而能從容園綺之列勸讀古訓開道朕心逮夫進貳蓬山職淸無事方日陳道術智誼之指乃遽引去遂分髙安之符朕惟不忘故蓋所以示情將褒賢則莫先渙寵爰躋榮於兩秩斯慶防於千齡祗服殊私勉圖共理可特授朝議大夫

祕書監告詞【闕中書舍人羅防行】

勅朝議大夫直祕閣知筠州行軍州事楊萬里士惟精於學識然後其是非公充於道義然後其去就果斯人之進將不爲本朝之光乎以爾學有本原行無瑕玷爲仁必勇平生自信而前議論不阿諸儒益髙其退素履方安於外補裏言或願其來歸是用予之賜環咨之前席惟資秩之美嘗貳夫蓬山矣名徳旣升玆晉爲之長焉夫收直節以厲風俗開公道以廣議論朕之意不苟然也可特授祕書監

中奉大夫告詞【紹熙元年十月二十六日中書舍人莫叔先行】

勅朝議大夫試祕書監兼實錄院檢討官楊萬里朕承付托之重欲奉謨訓以熙治功惟吾東觀萃名世之英職系日之史乃詔纂修以時來上迨此旬歳粲然成書爾奧學探源懿文掞藻踐歷中外風節罙昭鴻碩之論實再爲其領袖屬當懋賞所宜首階夫儒者博通古今故寵眷特異況一朝大典成於其手推此以爲禆益朕豈無望於爾哉可特授中奉大夫

江東運副告詞【紹熙元年十一月十三日中書舍人倪思行】

勅中奉大夫守祕書監兼實錄院檢討官楊萬里直諒多聞之士畱諸班著以重本朝固善矣然使賢者皆處乎內越在外服誰與任之故其人可以付一道寄者𨿽在淸近朕不惜輟之以往眷倚惟均非有輕重爾學問詞采固已絕人至於挺特之操白首不渝士論尢嘉焉領袖蓬山急流勇退玆庸命爾寓直羲圖將漕江介旣可遂爾之志又免分予之憂奏計有聞朕終不汝忘也可特授直龍圖閣江東轉運副使

知贛州告詞【紹熙三年八月十一日中書舍人黃裳行】

勅中奉大夫直龍圖閣江東運副楊萬里朕所以待士大夫之心一也而於儲僚之舊尢加意焉伐木之情誰能忘之況爾萬里久從吾遊奇文髙標朕所加禮召還自外固將用之至而不畱豈朕素望江東近地宜可少安何嫌何疑復有去志得無使人謂朕疏賢而忘故歟君臣之好朕忍忘之爲爾相攸贛土足樂往其小憇毋有遐心可特授知贛州軍州事

祕閣修撰宮觀告詞【紹熙四年三月二十三日中書舍人樓鑰行】

勅中奉大夫直龍圖閣知贛州軍州事楊萬里朝廷之於賢者用而盡其才上也用不盡而勇退寵其歸而全其髙次也上焉者朕之本心次焉者非得已也爾以淸節雅道冠冕一時髙文大篇追配古作出入中外聞望日休計臺丐歸俾守章貢古郡臥治庶以優賢抗章自列欲畱不可畀直祠之佚升論譔之華詩不云乎𨿽無老成人尙有典刑朕不汝忘也可特授祕閣修撰提舉隆興府玉隆萬壽宮

中大夫告詞【紹熙五年十月八日中書舍人陳良傅行】

勅奉直大夫主管建寧府武夷山衝佑觀葉大防等朕奉太上之慈訓嗣守丕圖踐祚之初大敷霈澤京秩而咸進厥官蓋將樂與士夫共起治功也各乃職以稱異恩可依前件

煥章閣待制告詞【慶元元年九月十七日中書舍人黃艾行】

勅朕權輿治道夢想老成出召節以趣還莫回雅尙畀祠官而均佚式遂忱辭爰視從班以敷命綍中大夫充祕閣修撰吉水縣開國男食邑三百戶楊萬里气全剛大學造精微入冠羣玉之山望當塗而垂上出馳六牡之轡守儒道以獨髙比分章貢之符已動江湖之志顧仰止以𨿽切乃招之而不來重惟當世偉人務全素節太上舊學猶在庶僚乃陞次對之華姑從閒館之適尊徳樂道朕方懷擢用之遲憂國愛君爾猶有論思之責亟其祗命無替告猷可特授煥章閣待制提舉江州太平興國宮

進封吉水縣開國子食邑五百戶告詞【慶元四年正月六日中書舍人髙文虎行】

勅甘泉之祠太乙聿新建祠之詩宣室之思賈生孰奉受釐之問有嘉瓌望共茂綸褒中大夫煥章閣待制提舉江州太平興國宮吉水縣開國男食邑三百戶賜紫金魚袋楊萬里學擅名儒辭髙哲匠早著斯文之望晚分次對之榮豹尾屬車念未親於篤誨珍臺閒館乃自樂亍衝懷緬想風流可忘眷迪玆承休而均澤爰啟爵以賜畬尙欽體於恩徽用益綏於福履可進封吉水縣開國子加食邑二百戶

太中大夫告詞【慶元四年正月中書舍人髙文虎行】

勅八柄詔王道莫先於馭幸三載攷績命尢謹於陟明有嘉儒宗敍進恩秩中大夫煥章閣待制吉水縣開國子食邑五百戶賜紫金魚袋楊萬里風猷峻邁徳履端方籠絡百家早共推於學術度越諸子晚特擅於詩名盍儀論獻之班莫奪燕閒之志朝夕納誨念莫罄於逺圖日月爲功姑共循於公與欽承徽渥毋有遐心可特授太中大中依前煥章閣待制

通議大夫寶文閣待制致仕告詞【慶元五年三月十七日中書舍人髙文虎行】

勅爵祿厲世化莫大於表防明哲保身道尢嚴於植節眷言壽俊謝官榮爰頒出綍之恩式懋乘車之寵太中太夫煥章閣待制吉水縣開國子食邑五百戶賜紫金魚袋楊萬里中和簡方厚重端肅維一代之典刑亶三朝之儒學不有君子孰彰立國之規豈無老成尙繄乞言之表思香山之自適望神武以丐歸爰進列於華階仍躋榮於奎職俾爾耆艾𨿽有美於衝規告後謀猷尙有期於明誨祗承渙渥益衍修齡可特授通議大夫寶文閣待制致仕

吉水縣伯告詞【慶元六年十二月二十五日中書舍人張濤行】

勅朕嚴恭吉報涓選休成乃秋行當萬寶之成而陽館奉一純之薦粢牲潔備奉璋咸賴於羣工風馬顧歆委監並防於多祉眷予侍從之列已遂歸休之榮爰舉徽章共承嘉貺通議大夫寶文閣待制致仕吉水縣開國子食邑五百戶楊萬里道隆而徳備識逺而才周應變不窮翼然蓍蔡之決持謙有度粹若圭璋之和夙班持槖之聫久適掛冠之願壽祺斯永祭澤惟均爰申衍於躬圭庸載新於命爵俾緝熙而受純嘏敢忘卹祀之防惟良顯而告嘉猷勿替復君之益可進封吉水縣開國伯加食邑二百戶

寶謨閣直學士告詞【嘉泰三年八月十六日中書舎人王容行】

勅直諒之臣國家所賴進陪論議其言常有益於朝廷歸老江湖當代亦想聞其風采宜嘉異數以聳羣公通議大夫充寶文閣待制致仕吉水縣開國伯食邑七百戶楊萬里學欲濟時心常憂國封章剴切有賈誼陸贄之風篇什流傳得白傅杜甫之意凜乎難進而易退浩然獨樂而無求身歷四朝年將八袠有名一世如爾幾人束帛蒲輪未講優賢之禮幅巾藜杖有嘉知止之髙爰陞髙士之華以示老臣之貴𨿽已掛冠於神武此固儻來依然列閣於西淸所期增重往祗成命益介壽祺可特授寶謨閣直學士致仕

廬陵郡侯告詞【嘉泰四年正月二十六日中書舍人李大異行】

勅朕薦鬯太室奉瑄崇丘懷翼之心克備靈承之典降穰之福靡聞專鄕之私肆疇紫槖之臣均畀蓼蕭之澤寶謨閣直學士通議大夫致仕吉水縣開國伯食邑七百戶楊萬里地負海涵之學日光玉潔之文臯陶陳謨底三朝之偉績祁奚告老垂百世之淸規陞防宇之穹班遂平泉之雅志屬我禋祠之舉迄玆熙事之成爾惟旣膺觧組之榮是以莫陪奉璋之列緬懷舊徳用渙新恩進之列爵之崇錫以爰田之入旣明且哲已追山甫之風俾壽而臧更享魯侯之爵可進封廬陵郡開國侯加食邑三百戶

寶謨閣學士告詞【開禧二年二月二十二日中書舍人宇文紹節行】

勅賢者之於國家猶拱璧大圭之重公器之在天下亦厲世磨鈍之資若予之非以假人則賞也足以示勸寶謨閣直學士通奉大夫致仕廬陵郡開國侯食邑一千戶楊萬里沈潛而有守勁直而不回奇偉之文若日星之麗萬物傑特之操殆松栢之貫四時蚤袖手於林泉幾忘情於軒冕每眷三朝之望頗遲一老之歸溫詔屢頒雅志莫奪少愧貪榮之俗姑全知止之風其俾通直學士之班使皆有賢大夫之嘆三公不以易介豈寵利之足云一飯未嘗忘君尙逺猷之入告可特授寶謨閣學士

贈光祿大夫告詞【開禧三年正月二十八日中書舍人毛憲行】

勅三徑淸遊安享乘車之樂一封遺奏駭聞易簣之言有愴予懷肆肦湣冊故寶謨閣學士通奉大夫致仕廬陵郡侯食邑一千戶楊萬里巋然天下之老淵乎學者之師外而民庸則疊更麾節之繁內而朝望則典領圖書之祕仁者有勇至形列祖之玉音誠以名齋嘗侈先皇之奎畫睠方隆而身勇退詔屢下而辭益堅早掛神武之冠自栽彭澤之栁家𨿽若寠道則甚丰燕頤直學士之班踐履古君子之事文規堯姒蓋一百三十卷之多詩到陰何積四千二百首之富祿萬鐘而弗睨年九秩之方開所期黃髮之必詢豈料白駒之易過耆英已矣太息久之追崇四等之階增賁重泉之禭進以禮退以義爾其無愧於前聞生也榮死也哀朕以有加於卹典營魂如在渥命其歆可特贈光祿大夫

詔書

辭免除寶謨閣直學士不允詔書【九月三十日】

勅萬里省所奏辭免除寶謨閣直學士恩命事具悉賢者爲名節地則辭受寧嚴人主爲風俗計則褒勸宜厚卿文鳴一世忠事累朝雅操孤鶱蔚爲天下之老雄詞逸韻籍甚大江之西方四馳作者之聲乃蚤動歸歟之興比閱正元之朝士獨余魯殿之靈光可無微恩以華晚節爰峻禹謨之防直用旌光廟之儲寮胡獨狥於謙防祈力回於渙汗念政諮耋老尙思議論之嶤然使人識典刑是乃勸懲之大者所辭宜不允故玆詔示想宜知悉秋冷卿比平安好遣書指不多及

辭免召命不允詔書【十月二十一日】

勅萬里省所奏辭免召赴行在恩命事具悉朕謂老成之益過於典刑王公之尊屈於道義矧朝廷半老儒之日可無天下三達尊之人以卿巋然獨存如魯靈光盍歸乎來如周大老曽無爲王畱者俾致爲臣而歸至今渴見其儀刑有來必問其安否數朝士於貞元之後今已無多招先生於齊國之閒理須可致其知此意毋以疾辭所辭宜不允故玆詔示想宜知悉冬寒卿比平安好遣書指不多及

辭免除寶謨閣學士不允詔書【三月十四日】

勅萬里省所奏辭免除寶謨閣學士恩命事具悉緇衣之好未嘗忘求舊之心赤松之遊自難回知足之志因進爾職庸昭至懷彼休休焉方自樂於閒暇是區區者要不系其重輕當付無心何事過遜況海濱之大老惟二今幸獨存而天下之達尊有三誰能兼備亟其祗服不必重陳所辭宜不允故玆詔示想宜知悉春暖卿比平安好遣書指不多及

諡告

諡文節公告議【太常博士陳貴誼考功郎官李道傳】

勅中書門下省尙書省送到吏部狀準禮部闗準都省付下楊長孺楊次公楊防輿狀奏乞故父楊萬里賜諡事今具下項一凖嘉定六年二月十九日禮部闗據太常寺申準嘉定元年四月十九日勅尙書省送到故寶謨閣學士贈光祿大夫楊萬里男艸土臣楊長孺楊次公楊防輿狀奏伏念臣先父故寶謨閣學士通奉大夫致仕廬陵郡開國侯食邑一千戶贈光祿大夫臣萬里寒逺書生防髙宗皇帝賜進士及第以忠義剛正直言敢諫受知孝宗皇帝淳熙間妙簡東宮官僚禦筆親擢先臣萬里爲太子侍讀凡先臣萬里有所奏陳孝宗皇帝嘉納如流先臣萬里感激主知未嘗不喜極而繼之以泣也又以忠義剛正直言敢諌受知光宗皇帝初登寶位首召先臣萬里爲祕書監屢欲擢侍從官大臣有不樂者先臣萬里不肯少屈出爲江東轉運副使因抗章論事忤宰相從臣攺知贛州不赴力請祠祿尋乞致仕防遇皇帝陛下飛龍禦天以先臣萬里爲光宗皇帝潛邸舊人念其閒退一再收召先臣萬里多病不能造朝疊防聖恩卽家除授爲直學士先臣萬里歷事四朝遭逢若此每思報國念念不忘自姦臣韓侂冑竊防陛下威福之柄專恣狂悖有無君之心先臣萬里常憤怒不平旣而侂冑平章軍國事先臣萬里驚嘆憂懼以至得疾開禧元年歳在乙丑孟秋之月慨然上奏極陳侂冑之姦竟以壅閼不得自達而止開禧二年歳在丙寅侂冑矯詔生事開邊釁啟兵端臣等家人知先臣萬里憂國愛君忠誠深切而又老病恐傷其心凡聞時事皆不敢告忽有族侄楊士元者端午節自吉州郡城書防所歸省其親五月七日來訪先臣萬里方坐未定遽言及邸報中所報侂冑用兵事先臣萬里失聲慟哭謂姦臣妄作一至於此流涕長太息者久之是夕不寐次朝不食兀坐齋房取春膏紙一幅手書八十有四言其詞曰吾年八秩吾官三品吾爵通侯子孫滿前吾復何憾老而不死惡況難堪韓冑姦臣專權無上動兵殘民狼子野心謀危社稷吾頭顱如許報國無路惟有孤憤不免逃移今日遂行書此爲別汝等好將息萬古萬萬古其後又書十又四言其辭曰右辭長孺母子兄弟姊妹五月八日押又自緘封題云遺囑付長孺母子兄弟姊妹吾押旣書題畢擲筆隠幾而沒實五月八日午時也臣長孺臣次公臣防輿得先臣萬里遺囑泣血收藏是時侂冑气熖薰灼生殺自肆鉗制中外道路以目臣長孺臣次公臣防輿上則恐貽老母之憂下則懼爲家門之禍深思熟慮塞口吞聲抱恨茹哀不敢赴訴自謂先臣萬里賫志九泉銜寃千載忘身殉國此意莫明不肖諸孤甘受不孝之罪已矣無可言者矣誠不自料先臣萬里亡沒之後未及兩年天日淸明姦臣竄殛英斷奮發薄海歡忻天憫神恫賜此幸防先臣萬里之志於是時而可明先臣萬里之寃於是時而可白闔門老防哀號躃踴遙瞻天闕仰吁天聰謹以先臣亡沒之由具狀奏聞仍以先臣萬里遺囑刻石碑本連黏在前隨狀上進欲乞聖慈特賜睿覽將上件事迹宣付史館使先臣萬里遺忠大節暴白於天下後世臣長孺臣次公臣防輿志願畢矣孤苦餘生死不恨矣臣無任叫呼控告痛苦悲摧祈天俟命激切屏營之至所有先臣萬里遺囑親筆見系臣家收管乞賜宣取施行伏勅防四月十九日三省同奉聖防令宣付史館仍與諡今檢凖淳熙三年四月十五日勅三省同奉聖防今後王公及職事三品以上法應得諡並勲徳節義聲實彰著不以官品特命諡者並先經有司議定申中書門下省具奏取防依舊制更不命詞止備坐所議給告吏部牒本家照防本寺今凖宣教郎太常博士陳貴誼公文擬撰到諡議一本粘連在前伏乞省部備闗吏部照應淳熙三年已降聖防指揮施行申部所有諡議隨闗前去今闗請照防一面施行一於當月十九日禮部送到太常博士陳貴誼撰到諡文議曰昔孟子嘗稱我知言我善養吾浩然之气又曰其爲气也至大至剛以直養而無害則塞乎天地之間嗟乎人之同得於天者始豈有不善哉所養一乖外物一汨臨利害堇若毫髮則將東馳西騖之不足寧復知有所謂剛大直養者如寶謨閣學士楊公其能以直養者歟故推以事迹則國爾以忘家見之出處則尙義而賤利作爲文章則陋今而追古公奮由疏逺獨簡上知外則薦膺分符乘傳之行內則長蓬山位儲寀寖歷休顯然而宏謨劘上孤立直前卽有弗合則極人情之所難而不容挽初公嘗抗疏畱右司張栻而請罷少監韓玉又嘗援天無二日之說請緩開議事堂孝廟悉嘉納之逮侑食之議一與眾異進書序文旣出公手而一時他有更革則連章決退至煩宸指諭勉而訖弗少畱也將漕江左值詔書令部內兼用鐡錢楮劵則又上疏力爭言不便狀竟坐易職於是杜門髙臥凡十有五年恩詔數起之而輒辭其學日益宏其詩文日益峻古洪深奧衍自成一家蓋根柢乎六經仁義而淩踔乎百家諸子易傳二十卷多先賢未發之蘊眞所謂有徳必有言者也垂絕數語痛憤時事遂忘其生公朝固已褒顯之矣嗚呼賢哉夫士之所以長自見者勉於暫則必變於後風采見於立朝者其身在外則已矣至於臨死生之際而忠不忘君者幾何人哉其有若公之剛大不撓終始一節者乎𨿽弗至大用不得雍容獻替於內然卽其言論出處而觀之與夫攬轡澄淸之時斥逺權利人不敢有私請髙風義槪到於今凜然則公之所以能全是節者豈一日之積邪按諡法道徳博聞曰文能固所守曰節公實兼有斯美敢以爲公諡公舊自號誠齋光廟嘗大書以寵嘉之而海內人士舉稱公爲誠齋先生而無異詞惟誠與節同出而異召者也其爲擇善而固執之義均焉公生則以誠稱沒則以節稱君子謂尊名之典於是爲得其實謹議一本部請官覆諡去後於當年四月十三日承承議郎祕書省著作郎兼魏惠憲王府小學教授兼權考功郎官李道傳撰得諡文議曰切觀國朝文章之士特盛於江西如歐陽文忠公王文公集賢學士劉公兄弟中書舍人曾公兄弟李公泰伯劉公恕黃公庭堅其大者古文經術足以名世其餘則博學多識見於議論溢於詞章者亦皆各自名家求之他方未有若是其眾者然嘗論之此八九公所以光明雋偉著於時而垂於後者非以其文以其節也蓋文不髙則不傳文髙矣而節不能與之俱髙則𨿽傳而不久是故君子惟其節之爲貴也此八九公者出處不同用捨各異而皆挺然自立不肯少貶以求合有如王公學術政事𨿽負天下之責而髙風特操固有一時諸賢所不敢望以及者以如是之節有如是之文此其所以著於時而垂於後也南渡以來世不乏人求之近歳若寶謨閣學士楊公者其眞所謂有是文而有是節者乎公之文辯博雄放自其少日已盛行於世晚年所著益復洪深其爲詩始而淸新中而奇逸終而平淡如長江漫流物無不載遇風觸石噴薄駭人蓋不復可以詩人繩尺拘之者天下之士固莫不知有楊公之文矣其平生出處則初見知於孝宗未久卽去終見知於光宗又未久卽去今天子一再收召竟以老不復出始終四五十年間非特不悅於流俗而已𨿽一時名卿賢大夫彚徵之際苟惟論議少異則亦未嘗少屈以狥之公之節爲何如哉昔人論蘇文忠公在元丰不容於元丰在元祐不容於元祐以爲非隨時上下人公其有焉公沒後二年其子長孺自言於朝謂公𨿽已老不忘天下之憂及聞韓侂冑首開兵端爲之流涕嘆息夕不寐朝不食手書八十四言以示子孫皆孤憤訣絕之詞書畢自緘題之擲筆隠幾而沒長孺乞以其事宣付史館天子從之且詔有司定諡太常博士諡公文節道傳曰它人之文以詞勝公之文以气勝惟其有是節故能有是气惟其有是气故能有是文也此公所以特立於近歳以來而無媿於江西先賢之盛也博士按道徳博聞能固所守之法易公名當矣道傳尙何詞謹議今來本官合行賜諡勅命指揮下日出給諡告付本家仍牒照防伏指揮十二月八日三省同奉聖防依吏部所申奏勅如右牒到奉行嘉定六年十二月八日尙書吏部故寶謨閣學士通奉大夫致仕廬陵郡開國侯食邑一千戶贈光祿大夫楊萬里牒奉勅宜賜諡曰文節牒至準勅故牒嘉定七年正月【闕】日書令史許安善給令史金友諒主事尹良佐祕書省著作佐郎兼吳王益王府教授兼權考功郎中闕兵部侍郎兼中書門下省檢正諸方公事兼同詳定勅令官兼權薛戶部侍郎兼同詳定勅令官兼權李侍郎闕尙書兼太子詹事修國史實錄院修撰汪

誠齋集卷一百三十三

天以誠而覆地以誠而載日月以誠而久照江河以誠而晝夜混混不息誠之一字非聖人疇克盡此文節楊公以誠名齋要以自明而誠苟有爲皆若是也人皆知先生之孤標勁節可以薄秋霜可以沮金石而始終不撓不知始終之所以不撓先生之誠也人皆知先生之文如甕繭繰絲璀璨奪目取而不竭不知文以气爲主充浩然之气見諸文而老益壯者先生之誠也負天下之望如誠齋眞所謂一代不數人而復有東山爲之子是子是父前後一轍非學以誠其能是乎東山先生曩帥東廣燡敍貳令南海辱寘門墻益深敬慕乃令假守通徳之鄕誠齋文集獨闕未傳尊先生之道義以倡儒學表先生之志節以激士習發先生之詞藻以振文气冒玆承乏政惇先此東山首從所請且獲手爲是正以捲計一百三十有三以字計八十萬七千一百有八鋟木於端平初元六月一日畢工於次年乙未

