

欽定四庫全書

集部三

祠部集

別集類二【宋】

提要

【臣】等謹案祠部集三十五卷宋彊至撰至字幾聖錢唐人官至三司戶部判官尙書祠部郎中宋史不爲立傳曽鞏序稱其爲韓琦所知常引入幕府自助今世所傳韓忠獻遺事卽至所撰其歷官本末見於集中者大約登第後謁選得泗掾以薦令浦江東陽元城諸邑又嘗入爲京曹從韓琦辟入陜西幕府其上河北都運元給事書所云四歷州縣三任部屬者可以見其生平大槪至爲大賢所嘉契其才品卓有可稱而所作奏牘之文曲折疏鬯切中事情尢爲有禆世用杭州誌稱韓琦出鎭時上奏及他書皆至屬稿琦乞弗散靑苗錢神宗閱之曰此必彊至之文也因出其疏以示宰臣新法幾罷是固琦之忠誠惻怛足以感動人主而至之文章懇摯亦有以助之集中諸體詩沈鬱頓挫气格頗髙在北宋諸家中尢可別樹一幟觀所作送邵秀才序稱初爲鄕試舉首賦出四方皆傳誦之旣得第恥以賦見稱乃專力六經發爲文章有譽其賦者輒頸漲面赤惡其薄已是其屏斥時好力追古人實有毅然以著作自命者宜其根柢之深厚若此也宋史藝文志馬端臨經籍考俱載祠部集四十卷文淵閣書目尙著於錄其後遂湮沒不傳近時厲鶚撰宋詩紀事僅從髙似孫蟹略方回瀛奎律髓采錄二詩而其他均未之見今從永樂大典各韻中裒輯編綴得詩文數百篇𨿽原目久佚無由知其完闕而準計卷帙當尙存十之八九謹分類排纂釐爲三十五卷而稍據其出處之迹以爲詮次庶知人論世者猶得考見其崖略焉乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

祠部集原序

幾聖諱至姓彊氏余杭人幾聖字也爲三司戶部判官尙書祠部郎中旣沒其子浚明集其遺文爲四十卷屬予序幾聖少貧能自謀學爲進士材防出輩類出輒收其科其文詞大傳於時及爲吏未嘗不以其間益讀書爲文尢工於詩句出驚人世皆推其能然最爲相國韓魏公所知魏公旣罷政事鎭京兆及徙鎭相魏常引幾聖自助魏公喜爲詩每合屬士大夫賓客與遊多賦詩以自見其屬而和之者幾聖獨思致逸髮若不可追躡魏公未嘗不嘆得之晚也其在幕府魏公每上奏天子以歲時慶賀問及爲書記以通四方之好幾聖爲屬槁艸必聲比字屬曲當繩墨然气質渾渾不見刻畫逺近多稱誦之及爲他文若志銘序記防問學士大夫則簡古典則不少貶以就俗其所長兼人如此魏公數薦之朝廷以謂宜在館閣然未及用魏公旣薨之明年幾聖亦以疾卒幾聖之遺文在魏公幕府爲最多故序亦特反復見之覽者可推而考之也其行治官世已著於志幾聖之葬者故此不著元丰三年七月五日亳州樗堂曾鞏序

欽定四庫全書

祠部集卷一

宋彊至撰

五言古詩

次劉才邵送魏彥成韻

國朝廣仁恩法令去煩苛三官貴持平除用不輕可矯矯魏詳刑儒術富而夥餘事及刑書議論不偏頗能令舞文吏無計得掀簸計其所平反陰功已堆垜神方介以福丰獲報勤播當卽趨要塗鳴玉淸以儺誰云出處間此事難預揣秋風鄕思動請郡向江左猶冀欵襟顏巳聞將轉舵想見桐州民延首來舸置酒樂佳辰剩插黃花朶

依韻答吳殿丞應之見寄

古人不可見空名畱竹素幸而並世生千里或相去懷賢我何勞蓄道公其富老驥伏櫪鳴使看駑駘步浩歌掉簪紱思極江山趣西風動遊袂撇在千巖路賤子匹馬來邂逅一相晤旣見豁所懷私心願執禦論議攻不破牢若金城固作詩遺長髯知異眾人遇

向負春遊辭以風雨開霽旣久樂事未果因書百言聊以自戲

常恨春日少況遭風雨多桃李冷不覺【按原本缺二字】如濁河廣陌斷遊騎寂不聞行歌方其正雨時樂事空蹉跎晴來又累朝日暖風祥和紅入桃李枝綠轉池塘波何曽到花下把酒呼靑蛾屈指九十期今已一半過系日乏長繩欲卻無神戈花落解笑人謂我前言何

道旁松

何年澗底栽移植俯官道腹空蟻穴眾枝瘦龍脊褭斧斤須良材霜雪豈終老大有歲寒操見盡桃李夭雷君自陜及門謁與書偕聊成短篇以答來貺

一官偶來泗舉動畏謗嘲萬事不掛齒終日口欲膠所學未信時尢欲宻斂包賢者或我顧未免談屢交雷侯將家子而至自陜郊踵門貺予書享饋煩匏始見气頗勁旣語理不殽愛子欲子薦言畢徒啁啁托防須髙林而乃依寸茅盍行遊鉅公一言變魚蛟

聞杭饑【皇祐二年】

客従吾鄕來告我歲大歉百金易斗粟富者頭屢撼餓殍相枕藉億口盡虛頷客言尙未竟予淚巳成防避席駭相問予不能掩位卑俸給薄用度抑難減是以之官日盡室來未敢予行弟獨畱居常動予慊歲凶吾產薄慮其苦麄淡所以聞客言私懷輙興感客遽前止予君言固足貶善自憂家爲微俸誠亦忝上有天子明封章日可剡先陳劭耕稼次述抑聚斂澄汰兵籍冗惇尙圡木儉坐使四海富寧患食不糝胡爲所謀狹而復自戚慘再拜起謝客予言愧塵玷

上知郡都官

列郡二千石所理我與共臨淮守最賢萬口交一頌彼邦困飛蝗我境欲集鳯彼民粒不充我黍地無空【去聲】嚴乎如秋霜巨猾弗得縱斷乎如蓍吏法不敢弄鈴齋晝觀書朱轓春勸種明堂購眾材我公實梁棟行吐胸中奇勲名光有宋賤生何爲者碌碌備僚從天幸所與薄半歲侍羈鞚鷰雀勢力小鵝鴈食口眾貧賤兩𨿽甘瀝懇輒披控朝廷重爲邑外臺薦方用豈惟進寸蹠抑可利微俸私心覬公舉如昔望郡貢媒衒士所丑未罪已自訟公如飛一章舉族免饑凍

呈屯田

溪水日夜落稍稍露沙面經甸更不雨深處亦成澱巨篙架空航澁若溯淺澱況乃載百指數纜安可縴念此歸思發急逾彊弩箭公如惜滯畱願借長風便

送藥王圓師

吳僧甚商賈嗜利角毫芒或以醫自業利心劇虎狼今時愚鄙人平居恡私囊寒餓來求仁一毫不肯將不幸病且亟呼醫計倉忙惟醫所欲求萬金弗較量吳僧業醫者十室九厚藏張口待人哺喋喋厭酒粱求其不爾徒蕭叢防蘭芳圓師何許人出家本衢梁自圓之先師三世爲醫王圓尢得術精一丸起膏育𨿽掛吳僧籍亦吳其衣章仁義薰厥心愈彼不願償人以財防圓惡如唾霑裳晨齋未有餘一餅蔬充腸行槖無長物秋風藥裹香昨因赴人急挈然來浦陽始見巳可愛气溫語端詳再見結所好佛外喜縑緗住久見益數乃知數事長作詩聊紀師豈曰爲行光

題婺源胡氏翛然堂

歙山碧參差歙水綠演漾之子山水間築室傲天壤山空鳥飛鳴水淨魚下上觀魚悟至樂聽鳥悅幽響一樽泯悲懽萬事齊俯仰人境兩翛然無復塵區想故人石渠英緣以命堂榜作詩羨髙懷中服非外奬【孫莘老名堂且賦詩】嗟今急名人疾足投世网心撓迹固喧求得道巳枉玆理曽莫知所趨岐已兩予亦慕子徒泉石久思往何當伴琴觴一鼓東南槳

擕印謁新守宿至徳上方翌日馬上追書二十韻

擕符拜州守半捨度微徑【院距邑十五里】有僧謁道傍云我迓邑令因徐指林佛宇頗嚴淨願驅大夫馬一宿憩徵鐙我生嗜煙蘿聞此愜幽興乃畱驗僧言金碧果暉映捨策遊上方塵襟覺疏瑩山气亂朝暮谷響答鐘磬淸風中宵來云斂月垂鏡微吟不知旦坐席若初定遂行登修塗回首謝巖磴咨予秉微尙碌碌奚足競一月兩移府【未署事前已嘗謁府】未暇救民病徒爲章服裹折腰損眞性予連日奔走吏事蚤出暮還君然兄數賜臨問乃不果一見辱遺佳句謹依韻和酬

朝出雞聲新暮歸馬蹄苶思君不得往一飯或三輟自從伐木興友道寢欲滅夫子眷獨勤聊解予心結

橫溪回道中作

赤云蔽層霄旱日作炎酷解帶防廣廈膚汗發如沭世無廣寒宮何地避蒸溽嗟嗟尙未已裏胥報甚速云有邑頑民飲酒溢鼠腹半酣張空拳中者致殞踣甲令著定憲繼踵當視覆駈車不敢緩冒暑走山曲敝蓋無大陰托庇何局促因思古賢宰民鮮犯鞭撲子賤弗下堂政務自淸肅顧予今何人爲治乃不淑民旣冒重辟已亦若匍匐胡不樹善治泰然處華屋

祠僊姑回馬上作

至和歲甲午徳音絕常軌寛徭且宥罪外復講羣祀君言一朝發人神共悅喜今我官浦陽距邑越十里聞有僊姑祠獨弗識何氏按圖得本原云是黃帝女當年追僊遊玆地倐輕舉於今數千載廟貎尙畱此幾欲私謁欵吏事日勞止遽防郡符降奉行徳音止以廟隸邑境俾我卽祠所詰朝叩庭下牲體已夙庀巋然重林間楹桷極華美姑一婦人焉血食反無已丹朱𨿽男兒而又作堯子生失四海位沒同若敖鬼大夫不自立始信徒爲爾

久雨

雨師握天令汲汲不停駕疾驅鞭羣龍俛首隨叱吒乘怒作霶霈不復息晝夜羲和久埋輪縮手喜閒暇山川盛奔溢若虞歷陽化農民驗甲子其應旱在夏【農民謂甲子曰雨夏當大旱】我疑上天漏誰能補天罅慰此農民心無使憂早稼

寄辟彊

憶昨枉君軒始來就客邸爾僕方息肩顧我遽屈體守閽前通名倒屣出致禮相見吐論議所學愈根柢徐爲出巨編徹若渉淸濟昏膜得箆刮塵心逾易洗我亦露狂簡君曽不訶詆於時園正花長日甕盛醴插枝必滿頭飲醆須露底未幾踏歸鐙相將灑別涕戀戀有情照數數辱書扺自言困道途僅能足鹽米頻吟口燥吻久騎肉消髀首飛詩人蓬腸苦孟郊薺學捨勉棲托亨防復傾徯黃卷樂往聖靑襟列諸弟愛子乏先容何人堪宻啟努力著要策隨詔獻文陛

伯夷詩

昔紂爲不道毒心無生靈四海如在鼎誰能救將烹周武從天人戎衣舉仁兵伯夷獨何爲乃諫不聽行紂徒久厭主一朝倒戈迎天下旣宗周大冊書武成夷義愈爲恥寧死弗苟生周粟惡不食雙目且餓瞑紂無王者實徒有王者名𨿽曰臣伐君紂徳匹夫輕吁夷豈不知意在銷姦萌

書感

擇已要有持擇人要有別淺夫脫所守柔顏附炎熱庸兒昧所擇目前事苟悅彼柔有時變爾炎有時歇歇者旣死灰變者遂剛鐵平時綢繆地一朝等楚越古人論淡交君子保常莭作詩貽知言不爲昧者說

奉和純甫秋扇

粲粲機中練作扇圓中規盛夏天無風廣字猶蒸炊汗流旣浹體蚊齒仍毒肥團扇當爾日功利兩得施一入君掌握汗卻蚊攘披秋風刮地來涼气襲空惟功竟勢亦去退藏乃其宜聖人制器用用捨各有時弓所以在鳥鳥盡弓胡爲蹄所以在兔兔獲蹄何之葛屨乃履霜刺譏見於詩作扇本禦暑暑退當棄遺奚必昧用捨托怨班婕妤

八月十六夜與宗哲純甫翫月

結客城東樓明月初出海漸如水精盤天防無寸靄淸光如何買厥價珠百琲中秋一夕過已覺人意攺冰輪縱遲遲此夜復誰待老蟾益自張吐輝增十倍把酒共月語世態何足罪自有昭昭暉千古萬古在

冬日偶書呈縣學李君擇之

北風吹嚴雪艸木無媚姿野田一穗盡雀鼠猶苦饑浦陽槪窮山不與陰冬宜今我𨿽旅宦一身十口隨有酒奉親壽呼妻伴兒嬉幽腸尙多感悁結對此時念子客千里形影外更誰空齋抱吟膝敝案覆飲巵我本依賴少校子反有餘何日富貴塗引子並足馳朝得位防契暮致君軒羲收身結嘉客量金買妖姬人間有閒愁安能到雙眉

送純甫仙尉

秋晚送歸客別酒風前酣一揖不回歸撇然就徵驂挽裾問客故捨我何其甘客言有慈母三歲淮之南今將拜嘉慶歸心劇風防薄親厚他人倒置理豈堪顧予失所問汗顏爲客慙客生富豪家妙年穿靑衫初仕已絕足不與羣駑參掾邑尙牽制逸驥受轡衘縱之使自馳萬里日可貪持此作親壽行矣毋少淹

將別純甫四十字奉呈

我馬將北馳子車亦南挽車馬無畱行相去卽相逺風林秋聲幹落日孤峯晚後防未可知莫使別觴淺將有東陽之行宗哲爲具話別以詩見招因答來貺

秋髙山城幽風動林葉吼百感從中來將分故人手故人惜輕別樽酒欲相厚未飲巳頽然別恨濃於酒

別筠陽

憶初來筠陽風土習未穏家人畏山气一日或數飯愁來數去期三載若天遠居之旣累月吏事頗云簡山水慣可觀雞彘肥堪饌卻愁解印絞奪此養疎懶觴詠趣滋適不覺滿銓限門前迎新官槌鼔閙田阪顧予謝鄧侯寧有邑人挽水聲與山光念此違耳眼

寄純甫

相從浦陽官三十月盈缺出必並轡遊居常對案啜予褊子能恕子短予還訐久而見交心中不容間舌【問詸之間】乃於窮秋時忽作逺道別別腸如亂絲一寸知幾結別語如悲笳一聲凡數咽咽極繼以號旁顧亦慘切匹馬獨來歸山城雨初歇

依韻答貫中見貽

魚蝦泳大海龍困污池埋鸞鳯气塞吭百鳥鳴其喈猶吾呂夫子短褐包壯懷舉腳踏靑雲失勢寸步乖卻視後來軰厭已猶積柴否屯豈我獨升泰奚人皆一別春四歸聚首邈不諧前日忽踵門謁與行李偕相迎把交臂似合已擘釵於時莭淸明花淨無纎霾共引不算觴傾瀉猶長淮歌詩互挑戰舒慘出百骸愁吟慘春暉樂詠舒寒荄男兒萬里心無作伏櫪騧天王下科詔羅俊基泰階盍行取好官一爲光同儕

野園移植小松

平生歲寒心頗好歲寒色一松如人長慘淡窮山側樵兒日過之有意斧斤得予心異爾意野圃爲移植醉聽疎聲眠吟到細陰息落落巖澗姿相對永朝夕如言千載後其長可千尺人生𨿽百年相期眇無極且結無情遊汝固予何易豈待百年外人松兩殊迹人爲松下土松化圡上石我生始逾壯足以伴寒碧

公立煎茶之絕品以待諸友退皆作詩因附眾篇之末

造化於艸木所與有薄厚茶生天地間建溪獨爲首南土眾富兒一餅千金售公立須南官好【去聲】居眾富右俸錢未到門已入園夫手買藏惟恐遲祕之逾瓊玖前日發箱篋出以奉賓友蒼玉碾底碎浮雲盌面走一飲睡魔竄空腸作雷吼茶品眾所知茶徳予能剖烹須淸冷泉性若不容垢味回始有甘苦言驗終久吁茶特不幸而出三代後不及余艸木盡掛詩人口禹貢籍九州瑣細登橘柚古若有此茶商紂不酣酒

範鉞進士遺樓徹司馬庭石以質交樓作詩美之因邀某同作

樓君仕塗傑範子儒林選論文二人者誠至不以勉範也車將西樓也酒以餞胡然膠漆地猶假外物顯範子庭前石千年立蒼蘚移入樓君圃重可載十輦堅以示固交此意豈云淺怪不渉剜刻險不至崖巘坦然久要情無向石間辯其堅竟有泐其重尙可轉不若照以心兩確乃吾善永結忘形遊嵌巖君勿羨

和施耕進士憶竹

夫子臥古屋趣敵巖谷深六籍環一身口誦頭不簮瘦碧久去眼寂寞淸風心朝思防之醉暮思繞以吟秋空碧新弄無處停幽禽安得靑玉枝來作半畝陰終朝對幾榻歲寒結知音於焉傲富貴追蹤晉賢林

京華對雪

嘉祐歲庚子長安一尺雪落地還成冰后土凍欲裂出門望天街層城褁銀闕健馬載髙冠傍人指防卨拜表瑤墀歸酒面風前熱萬井莫回頭窮閻正騷屑曉突無靑煙饑唇閟僵舌咄嗟路邊子未死衣百結亦有待次人空囊磨歲月愁吟徒爾爲泱漭天地闊

與任道及順久二師賦小閣見月

醉領玉川子夜入支公院危閣邀共登身在霜空半缺月穿雲來塵區未應見長飇蕩寸靄天宇痕無綫坐久吹靑燈寒光可對面飄颻釋苑秀灑落儒林彥相逢愛淸景險語寫幽玩野令才素慳斗爲吟毫健詩成萬象索孤影轉樓殿遊屨絕出門髙僧應作伴

誡言

君予言欲艱出口終身俱眾人易由言朝出暮已渝言之於一身譬若戶借樞爾樞苟不愼彼戶將誰扶不重一語言是輕六尺軀志言要有成不成防半塗恥言在克悛不悛行卒污今吾觀眾人一言異朝晡爾志旣可見爾恥復若無行將小人歸鳴呼爾非夫

祠部集卷一

欽定四庫全書

祠部集卷二

宋彊至撰

五言古詩

賀陳右司生辰

悠悠大塊間萬類紛相敵偉哉拔俗人眞宰豈無力六經防邪說釋儒共一律天未防斯文公生抱絕識著書羅古今射策開胸臆前輩幾欲盡後來昧所適天將激頺波公生秉孤直數諫難居中三已無慍色海宇屬無虞天工或曠職天保祐皇帝公生蘊奇徳培擁棟梁姿一旦壯王國禁网𨿽小寛疲俗未全逸惟天念我民公生富才術發揚雲雨勢諸方待膏澤天旣責公深眉壽夫何惜行看佩相印不羨登仙籍南山雅望重北斗威聲赫稟生固難朽吐納自不息惟昔軒冕徒尢喜山林迹畱侯追赤松志就亦何益傅說爲列星但己脫寰域孰如我公貴與國長無極

送張升甫三十韻

歳余客秦雍處俗失大方眼前紛朋遊外同異中腸最得張子晚一見合柔剛拜我十年兄本非以其長直緣父兄舊及此三紀彊子之先大夫疇昔倅余杭予時以童子進謁升公堂仲兄齒予亞同學州庠行聫坐接席無異彼雁行此時君尙孩縱記今亦忘去住忽南北中間異行藏後予與君兄鄕貢入帝鄕見面初驚疑偕問徐乃詳同年忝進士玆復同省郎伊予論契好始見今髮蒼昨君解下邽東去隨薦章歸來婦翁家春風到秋霜予居幸對捨有酒呼隔墻往還興頗熟間外絕毫芒乘月步橫橋觀漁立回塘詩句疊唱酬稍稍積巾箱自許先功名知我尙激昂放言遺形骸不以我爲狂古稱管鮑交千載竊相望辭我復云東坐不安吾牀汴水日向落更久不可航甬東拋田園不治久欲荒急省江南兄數事皆不遑慇懃挽徵袖彊畱盡一觴何以將別意時菊有淸香

送吳令常甫之武平

朝廷重一邑悼昔容備員自嚴薦舉法頗號近得賢仕者旣擇地主恩那罄宣遐封曁惡壤十必九棄捐武平杳何所閩裔天南偏林密毒虺藏吐瘴蟠長煙冬气亦暖裏俗衣不綿舊冬昨請代闕榜張三銓無人議一往常甫獨不然丈夫志四海豈安廬室邊畏避屬衰怯我今幸壯年所寄有民社勇去無山川吳天破新臘雪片衝離筵闔坐勸別杯情厚禱亦防藥餌愼勿疎善保食與眠柂牙起驚濤餞車防江壖吏民前塗奔爭迎上瀧船到修府中謁首低小侯前主人知才名應以塵土憐下車轉春首訟未臨婚田逺人喜新君有訴恐不先據案掃滯務一決如流泉呼兒伴兒戱邑事樂靜便地寛人物稀林實雜海鮮荔子委樹旁毛魚不論錢飲食信云美那肯事宴筵政休寜閒齋空腸味陳編他人保無過歳滿猶自遷矧君資性好進業補未全材長老松榦气彊直弩坐養靑雲資歸著要路鞭君家新蔡後淸節能世傳豈必因賞格薦狀期聫翩鄙人忝末契相識由童顚憂懷自足感況復別緒纒君其慰我私北鴻附新篇

曽元恕累日不相見以詩垂寄依韻和答

丈夫収功名要在少壯時今予四十彊才短良時遺俯首入掾曹所托眞一枝動靜系他人何異馬受縻事業乖聖賢饑寒愧妻兒浩歌望靑雲致身分已遲江湖久去眼終日懷釣絲元恕知我深愛惡非眾隨憐我事冗宦役役猶兒嬉十日不一見敢以奔走辭與子結永好交情保無移相從文酒歡晚歳滄洲期

走筆成一篇答徐君先輩見寄

定交初何年昔齒防稽學君壯我尙少道復先我覺子時於眾人百鳥一鸑鷟學官程諸生題品或義卓眾方縮手顧君筆已一捉落紙千餘言渾如金出璞辭塲或鼓行無敢犯鋒矟有時談遺經聖賢在口角憤疾異說妄摘抉三傳駮語气淸不休旱天冽雷雹南北俄乖張同時去師幄未防防京國君羽正濯濯以文試有司好古拙雕琢一失太常第聞子繼屯剝翠鎩累在毛剔釁由殻古人亦憂患千載名愈卓予𨿽綴小官夙志負山嶽簿領但戕性祿粟不周啄再命作陋邑舉動尢齷齪旋巢子何所距我幸非邈寄詩冬爲期當遂笑一握待將得防理同付尊酒濁

送元恕

我本生窮閻才命兩乖塞再試得一第失足落銓格去年赴選集摩肩雜役吏口駢名呼摧沮气塡臆僦居在閒坊門巷少人迹於時苦病吟誰肯顧越舄髙冠縱一臨車馬有屈色平生靑雲志帖帖若墜翼羨君富詞才時志復兩得解褐拜初命便綴審官籍秋髙馬足健駕言往京國諸父列禁嚴南北羅第宅往來伯叔間此行穩棲息君家世儒林圖史況山積燈火今可親幽探勉餘力京都號紛華君志定非溺勿貽雙親念此外愼眠食

早行澠池道中

二年別咸秦八月過崤澠碎石隱地起險塗抱山轉我馬無完蹄我僕有重趼林紅烈炬暴澗白亂流淺夙駕露濕衣夕休獨臨饌轍迹環九州孔子未能免咨予獨何人安坐顏輒靦區區適其宜誓將策疲軟

乙已十月七日過黃河中流遇巨浪偶作

淸旦絕大河拍隄滚黃沙巨舟忽揺簸心悸眼亦花咨予豈輕生將身試魚蝦忠信固所慿此理懼或差定息神魂寜歸心眇天涯故鄕念昔遊湖靣貼碧紗醉舫穿芰荷坦腹如眠家天水自照映鷗鷺相交加𨿽無風波憂齷齪未足誇豈如尋河源安穩浮靈槎脫略遺近觀飄飄薄飛霞低頭顧濁流卑險吾汝嗟

過潼關

巨方信天開嵽嵲土山口豈惟控內外勢不漏飛走一夫或當關可敵萬夫守山河此襟帶怙險聖所否明皇晚倦勤意恃太平久絕艷荒眞妃轉盻六宮醜祿山假天性恩豢不知厚鐡騎長驅來哥舒苦徒手吾君暢道徳四海一父母人心自固結玆關復何有

苦雨

關輔連歳旱耕地千里赤官家放租稅猶有道邊瘠羣國乞膏雨童巫叫蜥蝪神聽久寂寞民意轉淒惻天公忽瞑目一怒乖龍殛雨師偃其旁驚起振厥職不復計多寡傾防信朝夕入地知防犁【陜人以犁測雨之深淺】地上但盈尺渹如三峽注那辧四檐滴落勢曽未停廬井反憂溺始知天公難不易人願適舉頭告風伯速吹濕云坼卻還秋日光迆邐照阡陌俾民布新種來歳飽麰麥

幕中偶書

劉侯驅車東幕府賔客稀憑幾獨蕭然眞與萬事違巢燕無世情閒堂時一歸東風忽怒號輒來撼窻扉攪我靜中趣聒聒無停威塵沙亦侵人猶喜勢力防日暮風稍息出戶聊振衣行吟視庭木枝空但花飛幽思感晚春浩歌送斜暉翟公大書門怨激恐已非俗物喜去眼杜子吾庻防

徙居

人生如寄客況復眞客宦南舟與北車來往若徵雁殘暑赴西雍冉冉忽秋宴三徙乃定居【始至寓法掾防又徙倅防又徙書記防遂安居】什物旋營辦騰移費負挈猶恐僕夫訕幕府文書稀食息有餘間短才乏所補公給浪防豢懼辜主人恩從事不敢慢南軒有佳趣流渠防幽澗潺潺無時休弄水悅童丱關中气晚時菊始云綻亦有終南云朝暮生顧盼浩歌一樽酒常分任鵬鷃

幕中書懷

宦遊老歳月春花漸空枝坐耗鏡中顏日饒鬢邊絲流俗宜重輕靑雲勢參差剛腸寡所合出門復何之趨向於今乖考古聊自怡黃卷有聖賢目覽心與期君子顧萬世小人較一時不見九原骨貴賤共狐貍惟有賢愚名縱久亦兩岐退之賦二鳥無乃爲物移信已一推天孟子眞吾師得防付濁醪身外非所知

九日與諸君飲

寒暑當遞遷日月防陽九緑鬢驚秋風黃花泛樽酒行樂重此辰登髙命諸友古人感塵世宜開笑歌口

送粹中赴舉

朔風攪疎林短日寒無暉有客气軒昂束書赴禮闈行槖𨿽雲輕滿抱藏珠璣出以售春官善價其可希骨肉送出門稚子猶牽衣我爲舉別觴一言庻不違京師足紛華愼勿事輕肥白首有雙親待子得官歸

石亢之出銅雀臺硯相示信筆題其後

銅臺遺荒基寂寞千載下黃埃朽壤間所得或片瓦硯材世共珍購金不論把浪好昧所別往往亂眞假

聞毀

憶初向關中觸熱事西走淋漓汗徵衣早夜犯星斗驩然赴所知辛苦復何有主人喜賔至相見勞杯酒誓將效毫髮聊以塞所厚遇事因輒言何嘗計從否平生性坦率間或忤交友是非長安城側身避讒口彼姦乘其前吾慮亦已後二叔誣周公三人惑曽母靑蠅亂黒白視潔以爲垢聖賢且不免予免焉能苟浩歌動歸歟至此信不偶春風憶東南巖花映溪栁南山有屋廬釀熟喚鄰叟何時理扁舟舊物入吾手回頭謝狺狺投北汝誰受

壬子歳旱

熈寜歳壬子春旱初可怪不雨訖夏尾天地一鑪鞲赤日裂厚土黃埃沒經界農夫望云霓脰折意未懈侍中守北門撫俗先罷瘵閔雨憂更深徧禱劇齋戒老宮與佛廟三日一往拜冠者厭於咒褐者勞於唄雨應絕不聞煩欝何由快憑誰訴天公請執乖龍械

予初春被病中夏少間勉入省局偶成二十二韻

東風吹春來移疾聊少休寒熱戰予軀漸如錯春秋侵尋日以劇謁告牒屢投性命吾自安所負空食羞交親每問訊愛者或見憂伏枕數晦朔忽忽月四周有叟肆囁嚅咄哉我何尢騰口狀予疾張大實頗浮背憎咒休咎惟恐予疾瘳寜獨冀術勝仍欲悅予仇叟乎汝何愚天命非爾謀生死籍素定理莫移恩讎身世如寄客日月速置郵引照盍自儆霜雪滿汝頭胡然不知止脇肩謟貴遊干進苟朝暮利吻銛戈矛予今偶不死官意滋悠悠卻來坐省局心迹逾林丘北扉對新篁陰薄榦巳修薰風送瀟灑不愽千戶侯富貴功名間有待終無求鸞鳳志寥廓燕雀徒啾啾

某蒙君章兄寵示櫻桃佳篇輒依韻奉和

炎蒸有正色下與地气關相結成含桃使冠百果班獨憂赤日曝坐變紅成殷多應綘闕種【上聲】流落來塵寰金盤瀉不定四走如循環睡龍失火齊頷空皆血澘以口比樊素白傅誇嬌鬟卻嗟茘子陋逺在炎荒山每歳貢天子險路勞緣扳豈如盛京洛地廣生不慳朝須暮可進先禦後匪頒離樹旣不久弗攺猶童顏嗟嗟唐中宗遊樂芳林閒【芳林園名】君臣失儀度口摘省手攀不聞薦先廟書在史冊間愈借爭詩豪勁句嘗往還予知靑防賜難到山溪灣【韓退之和張水部敇賜櫻桃詩有傳賜出靑防之句】林園幸自有圓顆赫不黫𨿽熱豈厭食縱密寜忍刪況此鮮嫩質非並靑梅頑

羣牧司雨中池上作

累朝困炎威一雨轉愁意偶看碧蘆叢宛在滄州地岸艸閒自滋庭葉紛以墜移牀就幽窻檐澑聒淸睡

送章傳道東歸三十八韻

一日或數篇數日哦一軸夫子之於詩夜補晝不足長吟天地間萬象困題目天徒飽其才而特餒其腹聲名三十載半百事場屋今年試春官淡榜輒不錄東風吹殘花客淚迸京轂回頭謝靑雲卻抱來時玉河陽謁相公每見輟飯沭贐金實空囊禮遇駭僮僕遂遊西諸侯騎馬度函谷長安尋素交零落半丘木惟有終南山相看似舊緑東李雅好客旣親意轉篤授館如投家晨杯繼宵燭羸馬殘靑芻饑僮厭余肉予方坐幕府防嫉苦流俗羣吠耳且盈介立趣頗獨得君倍歡然坦不置邊幅論情𨿽云晚聞誼固已夙二章初交鋒懦气令避縮自笑不量力彊和旋取衂從此遺形骸畱饌或脫粟有酒時招邀共醉小軒竹論議到聖賢道徳富停蓄豈比篇章流煙雲繞心曲飄颻走邊城新禁察儒服戎帥不敢延進退勢俱觸六月汗霑衣防作窮途哭回來臥旅捨所得不充欲鄕思生秋蛩輕裝遽云促行當買淮田晚歳謀退築予材覺無庸計慮亦旣熟無資媚要權與世背馳逐秪合從漁樵胡爲苟寸祿淮吳幸相望有鄰可容卜浩歌老吾生爭食任雞鶩薄宦猶縻人歸飛羨黃鵠

予以病久不赴朝謁因灸三里穴罷信筆偶書

竊祿了無補臥屙慙有日空聽朝雞鳴阻掛朝衣出啟處不自安灼艾加諸膝庶防起沈苶犬馬委防質

立秋後病作此寫懷

臥病喜秋至昬煩庶以平淸風不少濟宿疢仍相攖涼葉猶未振陰蛩已先鳴四時順萬物奚獨戕吾生入山謁怡然上人因成短篇皆書卽時事

行穿六松陰鳥語逢人寂林僧洗山缽正了寒堂食揖我喜滿顏吟窻半軒辟鳯凰【山名】不無情天外送佳色春風動花雨枝上或涓滴羨師得安住我亦有閒適出門懶鞍馬把袂步幽石石盡浮泥深恰恰露雙屐臨別心徘徊野店更一息

僧副普濟過予詰其師名僧職之所自則曰嘗濟活饑民百萬朝廷論酬以得之欽嘆不足繼以詩云

佛子葦麻眾槪能蠶食人庸奴買師名納貲不計緡普濟釋苑秀類同行佛均往歳東陽饑愁聲聒蒼旻天民坐欲死誰肯發一囷師勇營饘糜全活百萬民外臺上其事朝廷嘉師仁相府議優賞美號寵厥身汝往貳爾正示勸出聖神今時士大夫體𨿽具纓紳十九飽妻孥何暇及困貧視師固有激抑可警其倫

墨蟹

江湖中忽在幽人壁短螯利雙鉞長跪生六防骨眼驚自然熟視審精墨初疑蟺穴束猶帯浮泥黒橫行竟何從躁心固已息終朝墻壁間頗有肥霜色我來空持杯左手莫汝食誰奪造化功生成歸筆力

祠部集卷二

欽定四庫全書

祠部集卷三

宋彊至撰

七言古詩

棲雲閣

越山東南號勝絕古寺巖洞窮髙深山云出爲洞口雨或時散作巖下陰不有神物此蟠據安得气類長相尋寺僧愛云恐云逺置閣云上躡以臨豈惟憂懷獨舒悅更許遊客開塵襟客來祗知寓暫賞不道歸去還塵侵寜如僧住得安穏終日自共云無心

陸君置酒爲予唱陽關卽席有作

陽闗何處艸煙平不識陽闗空記名古人驅車欲西過吟成繕寫離羣情天涯此去故人絕𨿽有樽酒同誰傾古人幽怨幾時盡至今愁殺陽闗聲陸君酒酣喜自唱坐上客淚俄縱橫杯盤咫尺意萬里忽若身在關山行耳傍宛聞車馬動簾外已覺邊風生乃知樽酒須故舊爲君一飲無餘觥

結交行

貴友髙車照簮組富友黃金輕糞土二友方論富貴交以漆傾膠入心腑一朝金盡囊無餘門前不見簮組車貴人今車底似昔早失黃金舊時客由來結交要勢均一輕一重難爲人滔滔世上耳余輩寂寥管鮑今埃塵交情以勢不以義今日𨿽同明日異君子結交自有持賤貧富貴不我移

依韻和李評文思

我心烱烱君應識萬事都慵獨吟癖二年客眼看京華可見無媒進無益勢門所喜在佞豪直語空拳無一懌愛君挺防生貴家不學庸兒醉朱碧兩提試筆賦翰林落落金聲天上擲攺丞殿省頭不回直把羣經重研摭相逢憐我猶滯濡四十金閨未通籍勢門宜不容此身賴有君家好投迹書齋延坐開新編光熖文章追祖白更邀詩社同襟期脫略形骸一疏戚公侯必復君勿遲志士由來輕尺璧

贈賈麟

賈君貌古文章老虯髯鋪胸犀挿腦戲誇才力驚眾人談笑千篇筆端掃酒酣座上披天眞剗去厓岸露懷抱今年禮部更新書續詔九州登俊造宿儒晚秀趨術茫肝愁胃苦搜辭藻獨君所向異爾爲長袖陂陀踏幽艸【君近遊徑山】行窮兩徑躋巖巓指防晴江辧秋防卻騎匹馬歸湖山古寺相逢情愈好空罇無物醉故人輙出囊錢具梨棗更長坐久然靑燈語雜譏諧欲顚倒我方正色起問君何乃終年事枯槁齒牙未豁才有餘一賦從容成腹槁琢磨髙論馳古今足歷天衢騁王道駑羣防防猶爭先驥騄胡然甘伏皁君徒俛首不我答我反慙顏汗如澡丈夫貴富難近窺一第定非論晚早豈同祖誼名漢朝位不公卿身已夭何時卻掛吳淞帆霜蠏初肥恰新稻

前日以詩贈賈麟進士繼蒙和答而楊蟠從事亦隨次元韻鄙思不休輒復自和二篇

賈生俊辯淩諸老二十漢廷冠挿腦魁奇逺裔空傳家慘淡壯年翻卻掃巧心用過金防緡憤淚頃幹玉三抱五湖夢數歸何時四海形單生不造鄕宴無心聽鹿鳴時平有口歌魚藻每舒意气拂劍光懶把窮通叩蓍艸江河飲肺吞阮劉風月吟腸笑郊島君才愼勿恃晚成俗態由來尊少好眾人競進皆揠苗獨子甘貧猶嗜棗囊裝未抵一羽輕筆力堪支泰山倒閒身自放壠上耕愁靣誰憐澤邊稿幽尋騎馬衫覆韉冷臥乏氊牀露槁無勞兒女憫滯材豈竟乾坤厄吾道從前平步封公侯亦有逢辰出輿皁光華聖旦髮可晞涵泳儒流身已澡收還事業幸未遲揖取功名須及早不然一世成虛生𨿽曰百年如實夭公朝富貴弗汝慳仕路髙車似麻稻

其二

愛君气榦霜松老一見相投許肝腦豈同世上秋葉交不及嵗寒如電掃有才無命三十彊寂寞吟齋膝長抱愁來徧踏公卿門綻褐不縫誰攺造文章直吐元化胚天朴豈須施斧藻長篇下筆縱立成一字未曽傷艸艸辭源奔注吞眾人有似驚潮沒孤島善君取友論片能不學常情求百好琢磨六藝相與遊我愧性靈昏椹棗平湖淥淨時招邀爛熳淸尊爲君倒客塗見月凡幾圓勌馬聲饑奴色槁路傍甲第欺儒冠奴厭腥肥馬余槁我疑造物偏膏粱富貴何緣慳有道貫糜巨室君空囊朱紫摩肩君衣皁大鵬寜合安防常怒翼天池終刷澡功名豈必收目前兩鬢未銀猶得早顏彭骨朽千萬年漫與後人論壽夭君其努力攀靑雲盛醉春風釀香稻

題惟晤師斑竹杖

蜀江濯錦含文漪竹生江岸初緑滋錦波一浸入竹肌萬洗不落斑在皮又聞淚防灑舜妃遺迹漸染傳今時搯不受爪滑可持隠起髙節無屈欹江神𨿽寶莫自私煙根忽逐霜刀離截而爲杖得者誰龎眉大士今一枝斒斕頗與壊衲宜朝躋山巓暮江湄山備兕虎江蛟螭爾杖未折莫汝危足力自健無險安用童子兩肩爲當年常竹紋無奇猶托變化神葛陂況此已是斑龍兒長恐一旦風雲隨復整頭角還天逵未必久爲師有之

和禮之喜雪十二韻

水官司冬不舉職天地當凜气輙溫頑風伺隙倒天令掃蕩不使繁云屯陰崖邃谷殆窮臘空有雪意乘朝昏宿荄老枿亦借便欲泄陽气芽株根往往百怪竊窺視思以沴疫傷羣元賴吾太守爲民切百拜黙與上帝言臣因視民問農計亟雪猶可望有年知民所欲弗帝告安用備位稱守藩至誠一發動天聽霄垠地堮俄瓊璠混然上下共一色直疑元气猶胚渾狂風埋藏反失勢卻授威柄還水官旣去丰年在冬雪豫擬癡腹盈朝餐

送闗景芬祕書赴山陽尉

峩冠初上童兒首君已老成予輙友肺肝相照二十年今日不殊前日厚紛紛共笑薄媚徒對靣論心回靣否吁君意气非昔麤猶著靑衫從吏部得官將尉古山陽有蘊無施州縣後山陽楚邑爲最雄聒聒眾咻千萬口階庭聽命趨上官守閣使臺鞾日走舟車冗客來百須政逐從違成好醜君才遇事有捲舒公道當官膽如斗或時畏縮類懦夫私請不容毫髮受往行素守禆長官肯到縣防同木偶頗聞彼俗殊東南例重市門輕隴畆鹽商茗販白刃隨切與椎埋破淵藪能聲自可博已知懶趂庸兒媒左右吳江日暮山川愁疎樹煙頭排敝帚北防欲掛傾別觴還有陰風吹散酒醒難爲別醉防何人世無時好分手知君此去忘故園淮月楚云惟我有

送吳判官

雨幹靑活淮上山君領善課趨帝闗春風滿路馬足健翩然徵轡不可攀吁君登科越一紀中又困躓罹苦艱蒼虯垂髯猛虎臥靑衫四十鬢欲斑我疑君胸典籍府千軸萬卷羅其間聖經賢史及怪說叩之不已如循環有時啟口論時病往往憤發涕欲澘位卑道屈志未就姑以大筆誅雄姦就令君居太史局猶足上下馬與班剛然古膽貫白日不爲權貴柔正顏退之常患天地恵偏向君子懷獨慳髙冠大笏盡知已行矣得意東南還

贈徐君彊

浦陽窮僻山縈回徐子匹馬窮山來十年不見安否外怪子靣黝身紅埃自言壯圖醉無防獨有古膽剛不摧日於篇章遣孤憤袖出巨軸爲我開密行細書防千字一一紙上皆瓊瑰渾然天成有警句直若未剖元气胚間工磨琢弄纎巧眞宰手把天葩裁詩人古亦少達者非特徐子如寒灰孟郊老獨張籍瞽李杜落魄皆何哉剔抉幽祕奪造化𨿽甚寒餓天弗哀又疑才命不俱得旣奪之命止與才子今所往但逢蹇絆驥兩足猶駑駘浦陽山深尙春淺桃李才蘂花正梅子時過我值訟簡花下一飲將百杯酒酣慷慨起勸子更厲頭角需風雷縱令不偶竟窮死猶愈空腹冠崔嵬

邑捨東池近日荷花盛開輙書短篇奉邀宗哲純甫二同寮

前時乘暇到池上荷花未開荷葉小彌旬風雨隔追賞期防簿領復煩擾今朝始得臨舊隄花開已繁葉將老古人最謂行樂急癡兒漫欲官事了錢楊與我近同趣一樽今待共君倒聮鑣且來趂花飲莫待紅稀並緑槁

七夕

七月七日暑气䢐此夕何夕樂且娛世傳牽牛防織女雨洗雲路迎霞車初因烏鵲致語錯經嵗一防成闊疏牛女怒鵲置諸罪防毛髠腦如鉗奴星精防合不可詰我疑此說終誕虛又言星能遺人巧羅列果當庭除防絲貫鍼望星拜夜深乞巧勞僮愚吾聞朴散形器作人奪天巧天無餘匠心女手劇淫巧工與造化分錙銖薦紳大夫一巧宦坐取公相如指呼間乘巧言惑主聽能攺荼檗成甘腴纎辭麗曲騁文巧剜刻聖道無完塗星如有巧更可乞益恐薄俗難持扶我願星精遺人拙一變風化猶古初

題蘊忠上人歙硯

山僧有硯名龍尾此石來從歙溪水通明直可照髮毛瑩滑不容安手指案上長疑片月生匣中自有浮雲起蒼然顏色涵秋波不學端州誇嫩紫溪匠琢爲寒瓦形如從銅雀初飄零只仍故狀不復攺獨有亂防生繁星髙閒上人妙書札什襲藏來時一發拂開輕霧磨煙煤揮灑霜毫冰紙滑咄嗟此硯何爲哉世上別有潤色材胡不往焉與徘徊日濡大筆把詔裁無久滯此空塵埃

通判國博中齋詩

天下以中爲大本天地得中能自生古之聖賢一用中政刑禮樂萬事平於戱後世中道防政分寛猛刑重輕禮非儉陋則奢僣樂不専一須鏘鏗其間萬事亦頗僻或過不及誰與繩今公奮然力追救大署中字爲齋名謂中之迹不可見粲焉其道存六經尙書洪範有皇極春秋王道爲權衡在易之爻貴二五於詩無邪義甚明子思著篇究根柢王通命說垂儀刑夜探羣書味中理雞鳴而作還奉行出處語黙皆時中措諸萬事無側傾有時賔至相與樂詠歌亦作中和聲檐前竹樹有中色四序不攺長靑靑公今一州貳守政千里猶變中庸甿異時朝廷贊天子擴之四海中道成至得攝齊升公齋一聽中論退服膺

還府推楊學士無爲編

蜀山秀色參天起子云文章摩玉壘闗右衣冠從古名伯起光華擅楊氏後來气象幾寂寥今日西州聞學士吁雄述作擬聖人蹭蹬三朝官不徙震𨿽有時無雄文而又晚齡才得仕豈知學士丁妙年一日靑雲趨萬里髙才大筆驅古今奄有震雄兼二美布衣平昔抱經綸浩蕩著書窮日晷幽居獨占無爲山因以名編仍號子【學士旣以無爲名編復自號無爲子】鑿開元气爭化工剔出微情泣山鬼先儒浮妄遭芟鋤直與六經相表裏靑衫冗掾錯致身四十摩肩雜胥史日趨官府舊學荒已分淸流將絕齒前時輒辱授此編如以咸韶震聾耳夜侵燈燭畫廢餐若涉江河徐見涘乃知無爲非不爲道化自行而已矣立朝本此足有施堯舜吾君那出是天球豈合藏窮家再拜持編復齋幾

謝通判國博恵建茶

建溪春早地未暖建俗巧計催春陽茶傍萬口噪地烈驚破芽英不得藏猶嫌旂槍已老硬獨愛鳥嘴嫩未長擷而焙之一朝就更範圭璧爲圓方南州尙珍北固重自非富貴寜預嘗浦陽賤官性怯酒素許茶味爲最良日分牒訴費齒舌口吻鎭燥喉無漿建溪奇品逺莫致日夕夢想馳閩鄕塵埃塡心渴欲死忽拜公賜喜可量拆封碾破蒼玉片雲腳浮動甌生光愚知公賜豈徒爾欲俾下吏蠲俗膓滌除詩冗起淸思驅逐睡興窮縑緗玉川不暇盡七椀已覺兩腋淸風翔

予家畜貍花二貓一日貍者獲防未食而花者私竊之以去家人不知以爲防自花獲也因感而作二貓詩

貍貓得防活未食戱局之地或前後貓欺防困縱不逐豈防厥類怠其守花貓狡計伺貍怠帖耳偸銜背之走家人莫究貍所得只見花銜鼠在口予因竊覘見本末卻笑家人反能否主人養貓不知用謬薄貍能服花厚花𨿽利鼠乃欺主竊貍之功亦花醜人間顚倒常大此利害於貓復何有

純甫以予去嵗九日赴東陽今年復趨府作菊花問答見遺因以戲答

問籬菊何事秋香欠春馥淵明嵗嵗走徵途冷落重陽誰采劚

籬菊答自古人生有離合不得淵明泛玉觴還有子眞擕酒榼

附原唱

問籬菊誰遣金英秋始縟花枝依舊去年黃人髮不如當日緑

籬菊答淸香數日還飄防縱使人生鬢易華猶見黃花開幾匝

泉上人畫牡丹

芳樹不合生深堂座上似已聞生香乃知丹靑逼造化獨有眞假爭毫芒枝外霏微包雨露筆迹淋漓濕縑素遊蜂蛺蝶頻往來今日經營知汝誤蜀川趙昌妙花樹前後無人昌獨步師今合昌成一人畫手紛紛那敢措上人筆下如有神一掃欲空西洛春姚黃魏紫色憔悴自覺筆假勝天眞天工栽花苦榮謝畫工運巧無冬夏天工巧極誰論價輸帛傾金只酬畫將令世俗尊造化呼僮捲障不復掛

和樓志國範君武讀胡尉臨安所獲顏魯公書斷碑

書名唐世凡幾人魯公運筆獨有神當年一字百金直異代儻獲宜爾珍公嘗道直不容內江湖出走刺史輪東南揮翰落幾郡在處巨迹刋堅垊石堅字巨未應泐旋復五代遺荒屯州鎭尋兵寺觀火缺碑毀碣埋泥塵乾坤豈亦愛字寶不使久屈卒不伸脗合陰假好事手得此斷石溪山垠苔封土蝕初莫省一洗爛若開三辰不由名氏驗體法气質渾厚知顏筋防端屹如泰山立畫勁森似長防陳寜同棗木浪傳刻少陵尢惡肥失眞蒼茫疑聞地靈泣爲失此石后土貧好事得之不自有能廣墨本遺其倫始從君武愜傳玩大句感發驚儒紳寫公勲徳無一欠何必讀史勞吾唇靑衫志國繼髙唱首論書法詞逾新末言公忠死賊刃不覺憤淚霑予巾昔人謂書乃心畫浮沈直撓皆相循公心逺可此書鑑體不姿媚一以淳嚴嚴古气自盤薄宜汝希烈不得臣𨿽云筆力奪元化濟以忠誼重萬鈞後來忠誼弗公學磨鈆臨帖虛終身李斯篆豈不好彰彰姦迹流自秦乃知一藝不獨善所貴名節堅松筠魯公之書以名貴歷代共寶無沈堙

送裴光世赴舉

光世出門頭懶回身將西去犯斗魁風雲自繋鵬鵠健裏道正爲驊驑開憶初鄕賦選主司數州側腦聽外臺一朝吾鄕騰薦口姓名喜得丁與裴筆揺試席動千指匠精反愧木盡材六人旣防裏中傑黑白自可消怨猜君名稍稍近人底豈是天意激後來主司南宮頃第一又嘗禮部預揀才【裴如晦嘗充省闈防檢官】頗傷辭律變新進怪僻一鼓波遂頺旣而移書六人者歷數文獘有可哀且言文章貴體要試格尢要合凖裁六人旣拜主司教靑雲防路知力推方今最曰塲屋公實藝可進那用媒君胸二紀富珍蘊毎向紙上揮瓊瑰掛名省壁定顯赫續取科第仍崔嵬明年躍馬遊街塵請君飲幹臨別杯

走筆送張伯起

男兒剛膓逾古鐡每到傷離猶暫折離緒不啻亂繭絲才攪衷膓便成結憶昨送子秋風前薄酒三行歌數闋我歌多感酒易醺子車爲我澁不發今來與子舉別觴還是去年分臂日人生嵗嵗有離恨爭遣緑鬢不爲雪安得共子並翼飛四方上下無時別

臨洺驛雨中作

朔野無花春意薄斧聲惟見桑枝落北人是日競條桑手執懿筐共操作客亭系馬吟寒防細雨纒愁牢似防多情北鷰能傍人如說春心繞疏箔故鄕桃李應滿園爛熳香風隨處著十年遊宦辭江湖塵土日侵雙鬢惡天涯懷抱傾東南悶對靑燈舉幽酌

丙午寒食厚卿置酒壓沙寺邀諸君觀梨花獨蘇子由不至以詩來邀席客同作予走筆依韻和之

種梨易長地舊淤春風一掃無枯株沙頭古寺枕城角樓殿自與人迹疏看花置酒三月破防檢座客惟欠蘇酒酣花底不知處恍若身世遊蘂珠銅臺割據古豪盛樂事已去惟邱墟直須及時結勝賞莫局官事同轅駒林僧迎我屢前揖野鳥避客遙相呼咸陽有花逺莫見豈若此地來須臾風前嗅雪不宜緩春芳過眼猶奔車繁枝向月合照映亂片落地無掃除罇邊酩酊不復計馬上倒載聊扶子由閉戶自懶出花與雙眼知何辜天姿必欲貴純白紅杏可婢桃可奴君詩險絕不容和梁園騁思慙相如

寒食安厚卿具酒饌邀數君子遊壓沙寺觀梨花獨蘇子由不至詩成命座客同賦予旣次韻和之明日上已安復置酒招予與蘇又明日請予屈二君爲射飲之防而蘇君仍用前韻作詩見及予亦復和

花前爛醉如泥淤猶恐花過嗟空株壓沙梨開百頃雪春晚未賞計已疏厚卿置酒趂寒食蜂喧蝶閙人意蘇林間把盞誰我侑鳥歌聲滑如澑珠魏都風流重行樂艷妝麗服明郊墟我初聞招便勇往悢不挿翼附駿駒峨眉夫子趣獨異靜坐幕府煩邀呼車公不到座寂寞大句落紙來須臾樽邊弄筆輙彊和布鼓乃敢當雷車主人明朝復命客是日禊事修祓除日涵花气暖不散酒力易著起要扶淸明予亦飲射圃罸觶屢困辭不辜杯盤一飽借脫粟那有白飯餘君奴【事見杜工部集】梨花好在期共醉功名身外終何如

送川僧玘上人歸雪竇

釋子羣羣蹈一轍類能恐誘鼔師說彼上人者劍外來獨許淸吟調風月就我乞詩歸甬東三叩賔階通刺謁何時腰下觧缾盂巖竇應逢先臘雪

小桃值風零落殆盡偶成鄙句奉呈諸君

小桃庭前祗一株無數花開艷新繡破蘂脈脈向人笑閙枝酣酣索春鬭只見蜜蜂來往喧不道雙鷰共時醉吟繞花日幾遭坐臥欲來花下就東風昨夜忽顚狂曉枝防檢不依舊惜無錦帳闊百步遮藏免被風力驟小兒地上拾亂片猶愛殘香再三嗅桃兮開落柰汝何卻取餘杯醉春畫

近承楊子遣垂和池上短篇愛而有贈且攄予懷

楊子文格少已遒自闗以西鮮此流逸興一發不言休詩吟千篇酒百甌始謂富貴力可求行年四十差厥謀相逢渭水初淸秋气俊秋隼辭長虯歡然一見分輙投往來自爾月屢周忽聞屋角鳴春鳩感時出門寫我憂載酒興慶荒池頭半酣系馬聊登舟紛紛渉水驚眠鷗晚陽欲落孤煙收開元盛事空林丘流年數百如回眸陳迹隨感來吟搜偶作短句詒同遊楊子旣見遽和酬筆落紙上不暫畱詩珍玉案書銀鉤詩人乃是天地讎造化萬物遭剜鎪天公報之甚操矛少使稱遂多窮愁子嘗両舉試此州病坐試席出則瘳筆力健可掣十牛及與命鬭力弗侔翻被命屈豈自由嗟予所學淺以浮不與造化爲怨仇胡然天公亦我尢剛腸勁貌寡媚柔觸忤貴勢在轉喉蒼顏常調祗自羞使看平步趨公侯子來我語徒啾啾天髙聽卑誠謬悠不若且黙眞良籌有酒一醉春風樓

送李去病楊元老

君王赫怒超前古威令風馳奮皇武將士鹹懷敵愾心桓桓孰可當貔虎岷峨橫抹西南坤河池散闗當北門堅城髙寨礙飛鳥天兵百萬方云屯給軍自古資巴蜀接軫連檣轉芻粟正須將漕得其人賦役平均軍食足三分才具超常倫不獨摛藻追淵云究宣徳意可預見抉剔姦蠧蘇疲民使星入蜀今重應芒寒色正相輝映川合東西幾萬家佇瞻玉節交相慶行聞盡錄平戎功給餉正與提兵同紫泥封詔看西去歸來聮騎朝王宮

賣松翁

窮山老松幹百尺縱有愛者勢難值小松聳擢未及文何亦冷落守巖石由來世眼習繁侈競事妖紅與爛白往往破產聚名卉未見有一號松癖城中有客賣桃李美價髙下隨意得咄嗟彼叟何爲者浪負松本窮九陌行求善價吻欲燥力弛還立朱門側過之千百絕一顧寜復肯許一錢直音聲猶帶澗風澁顏色尙染嵐煙黑松材𨿽良人未見其柰桃李有春色嗟哉子計信疏矣豈宜肩入芳菲域速培舊土養松幹待棟明堂柱帝宅予疑叟非鬻松者無乃矯世爲所特眾趨時好逞穠艷何獨孑孑衒皴碧羣雄馳騁尙譎詐軻以仁義遊六國時乎釋老肆分籍愈以原道破羣惑叟乎叟乎予爾知獨行矯世難爲力

與盛毅同賦暮角行

城頭滚滚寒煙起城裏無人冷如水一聲暮角聒地來聲中宛轉含余哀逡巡流入單於調耳邊似近單於臺坐客未終聽對靣淚雙迸郍復將軍絕塞眠朔風吹落玉帳邊狼煙未盡不待曉恨不立起銘燕然何人始制角中曲幽怨到今傳不足吁嗟畫角終無情百年日月銷此聲

冬雪行

防年壯气寒逾熱更喜朱顏照飛雪門前地厚堆玉塵屐齒千回狂走折今來過壯能幾秋眼未見雪心先愁病膚隠粟出門懶敝袍盡日紅鑪頭此身知更十年後雪屋能如今坐否層衾沒頷定晝眠那復吟邊開凍口壯齡衮衮洪濤奔百年浩蕩未易論人間萬事亦顚倒且對今雪空淸樽

送盛君方

秋風木葉飛邊檄日暮銅臺別杯釂燕姫一曲聲未終交臂方擕忽南棹相公鎭魏從辟書玉帳三年奉談笑宻謀直道禆主人飽食庸兒或陰誚君殊不顧但自若烱烱誠心復誰照相公還朝數論薦援手無人在廊廟薦章未報人事攺魏國門前客相弔聖賢尙覬後世知萬事那能目前料方今擢才不待次道路紛紛走嚴召朝廷必欲收眞才豈有如君使常調讀書適用非苟知脫略空言直趨要有餘利刃未一施可惜靑萍反居鞘誰能出力終提擕防看驚人露芒耀君如弗偶好言命予亦徐當卜耕釣

送知府吳龍圖

國初以來治蜀者處置盡自乖崖公當時奏使便宜敕不與天下州府同行之已及八十載姦宄銷伏誰之功因循至此漸抏敝有未曉者時相攻鞭笞小罪亦檢察不許略出常科中下民知之頗不懼州縣往往藏羣凶側身斂足未動者實以累朝恩澤隆公之初來蜀人喜慈愛久著民情通眾心歡然恥犯法捄藥浮薄歸醇醲盡將約束付僚吏興起學校還文翁二年美化極沾洽逺近循服如偃風上將歸公問誰代當使間作如笙鏞遂求元老得靑社其人廊廟之宗工往年鎭撫有異績大斾再來遣於東公今與之合符去到必奉詔參防龍大資舊徳固無慮剖判自出其心胸所憂厥後嗣之者忠定良法還如空養頑活狡作淵藪不免剪殄煩興戎蒙之憤懣久塡臆言賤不得通九重頌公上殿起居罷第一用此聞宸聰

京師逢徐良溫叟明府

弱冠相逢今四十當年壯气虯龍蟄交情獨在酒琖深人事細論衣袖濕詩書誤身浪自憐公獨滿眼誰可揖蒼顏已變長安風後防更應尢戢戢

小疾中元恕相別往長安信筆成篇奉送

一春三月少見晴濕云不飛壓花老君來別我西出闗病裏傷離似翁媼和風吹靣才防程卽入風流洛陽道司農水利無畱行洛城花開爲誰好漢唐陳迹到可尋猶有山川豁懷抱憶昨行春從魏公興慶池邊玉樽倒公今已爲泉下游往事憑君問煙艸官家諸路急使才歸對明光切須早

題可久上人房素屏

雕軒畫室吳僧居花艸禽魚屏靣集豈如蕭爽大士堂雪山數尺平頭立滿齋虛白已自生隔坐紛華不容入霜毫一掃都無防獨有淋漓粉光濕好丹世上空紜紜趣與師同百無十常時吟客惟我來共愛此屏微靜翕日晴難駐手試捫指下璢璃無寸澁願乘醉筆畱防行爲寫髙僧白雲什

送王賔玉

相如昔乘使者車縣令負弩當前驅頗矜意气誇裏閭檄詞爛熳肆欺誣歸來不說民饑臞余佞更畱封禪書江山淸絕冠天區豈甘久被斯人污邇來炳靈軼古初耆俊相繼馳亨衢堂堂禦史今名儒志節慷慨忠義俱才髙識逺器有餘不似文園淺丈夫一朝持節歸成都使星皎皎臨坤隅輟從憲府恩意殊霜威鶚擊正所須姦胥所在察於荼交劵計斤良可吁鋤防芟穢忌踟躕元惡須行七日誅惡除惠澤益霑濡頓使枯瘠都丰腴坐茵未暖氊氍毹詔歸還直承明廬朝廷急賢恢逺圖碧雞金馬不用渠以人報國功難逾諸生中有何武無謝三門提舉輦運宋叔逹郎中寄古碑雜言

長安古名都漢唐以來帝王宅當時髙冠大帶接迹公卿間聲名大半文章伯能書萬變軼出意象外那局體法就常格傑詞精翰在處勒琬琰從此闗西富碑石咸陽原頭螭蟠負不知數風雨皴剝塵土蝕荒郊壊宇大者臥榛莾小者老祠佛廟往往龕屋壁憶初來長安於此心頗溺朝披夕購自忘倦一紙不吝百金易豈惟讀辭玩防畫漢唐往事皆歷歷始者累一以至百今旣累百至千未免廣搜覓古人載書兼兩懼猜謗今我車載不足更囊積中郎知我有碑癖封寄數本跨數驛中郎中郎𨿽欲遂愚癖愚也字學不進文格不長翻愧嗜此苦無益𨿽然古人亦或有所嗜又恐一朝捨此愚意無以適碑乎誓將蓄汝永吾好不已聖猶賢博奕

祠部集卷三

欽定四庫全書

祠部集卷四

宋彊至撰

五言律詩

李花

地暖春才半蹊深气巳暄風光何處好雪浪此時翻勻似金刀翦裝成玉杖繁夭桃漫相壓吏部竟誰言

曉鐘

縹緲驚春夢鏗轟送曉聲敲煙出野寺催月下山城牕映東方白燈畱半壁明隱然餘韻在羣動巳營營

閏月晦日

乾坤一傳舎日月兩徵輪邂逅逢餘閏連綿送晚春巢邊迎燕熟枝上數花頻漸暖茅檐日吾將理葛巾

落花

林間花自飛物理不應悲偶對飄殘地休論艶發時有情香水靣無數防河湄蜂蝶含余意徘徊繞舊枝因訪楊公濟遂同步野夫家省其母野夫時就試南宮

馬系揚雄宅門過孟母鄰升堂予獨拜【予拜其母】同井子兼親【公濟所居與之宻邇】萬卷先生富千金舊產貧早將安穩字去慰杏園春

同楊公濟賦破山得開字

無物終天地靑山豈免開萬人鑱秀骨一气失全胚漫貯崇朝雨猶防浩刼灰何年巨靈手曽此擘崔嵬

同楊公濟賦晚過西村

空影倒波面晚陽畱樹梢人煙靑近郭鳥道暗長郊世外空搔首溪邊懶結茅滄浪那敢羨漁父定吾嘲

苦雨

雨腳灑不斷魚龍沸巨溟浮泥溢平地暴水入中庭門巷絕尋訪壺觴誰醉醒頑云速収斂渇欲覩天晴

螢

幸借炎蒸力因遷腐艸蹤淸宵能自照暗室肯相容雨巷幽光晦風簾亂防重臨書方汝賴惟恐有鳴蛬

種藥

百藥吾誰辧農皇舊有經傾金購善種按譜驗眞形易地防根瘦他時欲劑靈天時縱不雨灌漑賴園丁

贈於潛張定國

蕭散前川令才髙气亦剛學攻諸子短能渉眾人長日月銷書卷功名撫劍鋩他年有大用莫漫比柴桑某近與和叔防景愛之不足因吟短篇以贈

夫子南州傑相逢出肺肝平生潛聖閫壯嵗尙儒冠鴟鷃霄垠擊蛟龍井底蟠恥將孤憤劍容易向人彈

贈李熊先輩

崒閩人秀夫君得最完文章醇不雜气質渾無刓塲屋聞新詔鄊閭正素冠天應老賢業頭角壯年蟠詔書一日至多士競軒眉獨有儒林傑方纒風樹悲饑腸惟飽學正口絕柔辭從古器大者於中成就遲

與王仲宻諸君泛湖

十月淸霜後孤舟顥气間酒邊頽白日棹底倒靑山境勝歡憂泯吟頻物象慳吾儕一笑後魚鳥伴誰閒

急棹趂吳門

寒日山尖落孤煙樹杪屯水流天欲動舟急岸如奔縹緲穿雲角蒼茫望郭門片心爭宿鳥去去近黃昏

初入汴

山勢隨淮斷河流帶地渾嚴風疏樹影落日露沙防客興雙蓬髩吟懷一酒尊舟行那敢緩霜意滿乾坤

新鶯

未見攀花宿才聞隔葉歌可憐毛羽細莫怪語言多匹馬春風路輕舟夜月波數聲來入耳最柰客愁何

轂下春日

楊栁長安陌遊車錦繡香漫傾春日酒誤入少年塲意气靑雲客風流白靣郎致身愁獨晚檢防鬢毛蒼

寒食前二日對雨

紅濕花枝軟靑涵栁色鮮未開新禁火自起欲晴煙坐臥銷佳節招尋憶舊年故鄊防樂地心折泛湖船

對雨寄楊公濟

江海嵗雲晏雨防風自淒葉光羣木洗翅濕防禽低靜榻欹寒枕孤城隱暮鼙少陵車馬客催踏艸堂泥

雨中呈丁評事

騷雅丁夫子年來客路岐故關春夢後獨館雨畱時詩有兒掌防湏驥子隨【令嗣侍行】君家千嵗鶴應觧念歸遲

歸鳥

日落羣山靜天寒獨鳥歸聲悲故巢逺影入片雲防蹤迹憐吾滯靑防羨汝飛莫爲雙翼誤須避暗中機

宿慧安院

積淖厭行路解鞍欣曲肱疾風穿敝屋細雨濕靑燈聒夜有饑防觀空無定僧中宵塵累息山水思塡膺

九日病中泊舟召伯堰

采采南山菊還應滿故園【予之小圃實占南山】全家泊孤埭多病負淸樽木末秋聲老天涯雨气昏鄕關吟望外愁涙有雙防

某爲府曹伏蒙吳先生以詩見寄謹依韻奉酬

瘦馬風埃裏蕭疎分亦安閒趨京兆尹冷甚廣丈官錦繡頒詩句松筠映嵗寒天邊師坐濶南望秖長嘆

同盛任道賦暮陰【得寒字】

野館臨空濶江城起暮寒年光去天末雪意上云端自失歸禽影能侵病客肝莫將愁對景入夜轉漫漫

次韻禮之齋中述懷

僻坐治孤學取書窺古人髙風凜如在千載邈相親欲滿詩書腹寧規富貴身獨君知已厚無亦慮吾貧

春雨一篇呈純甫賢僚縣庠諸彥

漠漠陰常結垂垂勢未収潤多宜土脈落久驗溪流與物知無間於花似有讎少年車馬客惆悵爲君防

二月大寒偶書短句

上天誰與問四序曷相干已季春成暮當溫气反寒農心憂地凍俗眼惜花殘我豈殊民意身爲父母官

經春罕嘗見花今出湖上悉已離披

飛花何太急春在豈須忙亂防不經眼殘枝猶斷腸愁看湖色淨怯照鬢毛霜回首壯遊地幽襟付淺觴

山中遇雨

馬上涼秋雨隨愁入亂山垂垂衣袖重防防鬢毛斑猿鳥寒聲外漁樵古畫間片時全嶺暗急趂暮鐘還

純甫小池生雙蓮

造化有詭異雙渠共蕚翻淩波洛神艶泣竹舜妃魂得所𨿽欣地猶孤尙笑根聖朝不言瑞圖獻恨無門

和純甫獨往至徳上方避暑

敝屋數楹隘炎曦一綫長梅仙厭煩溽蕭寺得淸涼山鳥聒幽耳澗泉蠲渇膓玆逰君獨勝河朔浪飛觴通判國博惠建茶且有對啜之戱因以奉謝

數餅建溪春求逾尺璧珍封從鄕國逺惠與郡僚均午榻忘搘臂晨觴厭啟唇拜嘉當對啜相待況如賔

書窓

一室防吟地開牕更欲虛入云驚紙破照月愛櫺疎野色連朝夕秋光滿厔廬何如謝太守逺岫獨相於

寄題張殿直長春亭

甲第俯河湄修亭靣勢宜琴樽長有樂艸木似無衰境勝靑山敵心閒白日遲祖良迷大隱獨與赤松期

寄題郭明府寺丞潁上西齋

退築謀何早閒居興頗濃渠流通潁窓列隔淮峯玉麈談賔盛牙籖載籍重雨中時墊角一代慕林宗

奉答雅均途中見寄二首

濁流非猛激無以頓澄明此邑先膏潤今予力潔淸人皆疑矯行君獨照眞誠一得途中什譊譊眾口平貧固誠吾分防斯亦士常漫多愚執守媿少子文章【雅均前篇頗憐予防貧復有論文有力之句】𨿽幸相逢近猶嗟此別長何時卻南轡重把論詩觴

觀棋

鬭智不鬭力一枰思觧圍防人甚勍敵平地有危機蝸角爭先後狼心競是非傍觀縮手者往往見精微

九日過後漫題堂前雙菊

花日金相照條風翠競翻誰言羞晚艶自喜勝孤根客土深培力家人一漑恩秋香眞好在未易負淸罇

和純甫紅葉

秋園無艶色特地起西風間向煙林翠時呈霜片紅霞光靑漢襯燈炬碧紗籠不解隨松栢染裁煩化工

再次韻和純甫紅葉之什

徒宻嗤翠幄有文殊紫屏因霜變顏色防樹作丹靑廢苑掃還聚疏林生易形秋風無別艶祝爾莫飄零

挺山道中早行有感

晨興事行役寸祿此時輕撲靣風霜隔林雞犬鳴遙天分淡色殘月露微明便欲投簮去無田可力耕山驛孤燈盡霜天片月低還家人自喜戀櫪馬頻嘶野水分微白巢禽驚穩棲前村應曙色依約數聲雞

宿山寺

蒼莽窮山路蕭森古寺門夢深宵殿月淚迸曉枝猨人事隨羣動山情阻細論城中塵沒眼愁思滿歸軒某承乏東陽周親惠然顧訪未防告別以詩餞之

親戚富貴合賤貧宜見疏獨君從逺道爲我枉髙車相得未逾月薄言還故廬風霜正淒暮臨別尙躊躇晚登至徳上方偶書短篇呈山主云公

城市隔半舎【院距邑十五里】好山寧在深亂雲歸別塢落日照疏林能解外緣縛始堅安住心冠裳方我誘漫作愛山吟

離東坡後寄題義師上方

山水東陽富僧居更翠微晴露秋骨古樹減煙圍啼鳥逺相應孤蜂閒自歸予生秉幽尙夢想在禪扉劉叔茂及第後往廣徳拜親過吳江新治

今嵗同升客如君有防人靑年登一第白首具雙親喜气生軍壘懽迎聚邑民諸兄在天祿勉去繼淸塵

惠山泉

封寄晉陵船東南第一泉出瓶雲液碎落鼎月波圓正味云誰別繁聲秖自憐要須茶品對合煮建溪先

官滿將見舎弟

三歳別吾弟今歸心始降從玆得安寢無夢過重江預驗鵲音喜行看雁影雙西湖猶可泛酤酒市羊羫

途中寄純甫

諸友分攜地重陽欲近天共誰搴菊蕊獨立憶梅仙對飲乖今日傷離似去年佳山足吟賞應自有新篇

志逺法師挽辭

寂寞湖邊寺荊溪目巳瞑窻云猶曉白竹徑自寒靑野鳥悲吟動門人感涕零裏無梁補闕誰可法師銘

庚子歳除輦下作

呼兒來秉燭點檢鬢邊絲志在驚時晚年加願曉遲京華猶旅食世態益吾悲四十明朝是愁吟杜子詩

久雨見月

千門卻燈燭久雨愛冰輪愁眼開今夕淸光對故人更長頻側帽望極反霑巾防爲浮雲掩行藏類此身

立春

宿凍歸何處池塘漲暖波日盤花靣永風入鳥聲和爼菜堆生葉閨裳剪薄羅獨憐詩酒興早較昨宵多

依韻和粹中早春

寒威猶壓曉淑气巳回春不道朱顏舊剛憐華歳新震雷將出地蟄戶莫存身漸報鸎花信眉頭日漸伸

早春寄擇之

北陸寒威盡東郊晝景添風和引禽哢冰暖出魚潛艸木回生意乾坤待澤漸寧知巖谷下經歳嘆才淹

正月三日郊外馬上作

長日牽人事新年散馬蹄和風吹凍栁殘雪防春泥意愜境自勝興來杯屢攜徘徊羨飛鳥曉逐野雲低

禁煙節同子玉徐先生野步

系馬道邊樹杖藜坡外岡風來花自笑露過艸猶香樂事論三月吟懷騖八荒時平那有感雙涙肯浪浪

春色

淺深花靣染來去栁邊浮雨气那能洗年光亦共流濃濃交野綠拂拂上朱樓轉恐紛華眼蕭條不愛秋

題劉有方禦藥翠巖亭

購石黃金費開軒翠玉叢端居憐象魏逺意自衡嵩花弄疏簾日禽呼靜榻風移山寧有術未易笑愚公

升之元眞觀讀書

白日無停運靑雲要早圗寓居鄰上士述作笑潛夫案冗書籖滿窻明樹影孤徘徊拂塵壁一半舊題無

送李厚祕校赴相州戶曹

迎婦金貂宅之官銅雀臺俱新是婚宦有素獨憐才簿領時能撥圖書日可開無勞嘆州縣自足脫塵埃

醉臥

彭澤終朝飲杯幹入醉鄕頭遺野幘坦腹委藜牀吏部甕邊臥山公馬上狂何如此安穩寢興爲吾長

和叔以琴詩見貽因成一篇奉答

制就七弦器斵殘千古桐正聲希世出羣耳此時聾徽暗列星隱意存流水空憑君莫輕撫防取和薰風

古劍

只因耕戰地得此古龍泉磨拭自今日埋藏曽防年無將試蛟窟宜待靜狼煙寄語姦邪輩當鋒莫向前

壓書玉

白玉雙蹲工深刻楮勞長疑奔月窟渾欲動霜毛似喜書成穴猶驚筆有毫案間誰汝待自覺守株髙

睢陽春日偶書二首

凍栁輕能舞枯河暖亦流東風應自好逺客獨含愁攬鏡傷吟鬢無錢買釣舟誰能終日興大半在滄洲楊栁亡隋岸風塵舊宋州寄家盈百指憶弟濕雙眸旅宦那能定人生本自浮旋酤街北酒凖擬送春愁

睢陽別包進甫

飲徧長安酒春風送馬蹄異鄕憐防合明日復東西行興看君速歸期恨我稽門前客星瀬到日濯塵泥

別希魯回馬上口占

兄佐諸侯幕愚居孝子廬奔馳他自得情味獨相於先送秋防動還嗟友席虛平生感知涙今日爲漣如

大風

正月明朝盡東風半夜狂乾坤搖蓋軸艸樹抜毫芒亂瓦飄無數寒沙走更忙聖時防口絕天令莫乖常寄盛子美兪元功二先輩【二君得第後守選寓相國寺習試法】

彼美吳州傑相從蕭寺居聊窮三尺律肯恃五車書前有殊尢等行當選擢初秋風吹客袂鄕思復何如【試法新立數等】

寄公立

一朝揮別袂九日在徵岐識我相思意如君獨坐時橊花須滿琖菊蕊況盈枝目下重陽涙宜看杜牧詩

寄兪君度

夫子憊巳甚平生心向存黃金空舊產白首寄他門獨酌醉應淺愁吟聲更吞飄零那復久知已有平原【員外陸先生常卹其貧】

過洺州

朔野風煙古臨洺气象存魏風沿土性漳水抱城根故壘盤荒艸殘碑落近村太平民產富桑柘半郊原

祠部集卷四

欽定四庫全書

祠部集卷五

宋彊至撰

五言律詩

北都春日

日出車馬道風來城市塵闗河應自昔花艸不知春云靜鳥翻翼冰消魚動鱗太平無一事把酒勸耕民

出大名府北郭

驅車出近郭野色感年華河靜水猶凍地寒林未花細風吹斷桞殘雪隠虛沙鄕思東南闊歸飛羨暮鴉

馬上口占

出郭塵埃少驅車節物便歸心忘澤國病眼豁霜天鳥雀飛荒圃牛羊臥晚田吟邊揺落意疏木起孤煙二月過半猶未見花昨日逢之珍云已有小桃因成短句

不覺春過半開花始見桃年光雙鳥翼世事一鴻毛有興撫淸景將愁付濁醪家林應爛漫南望首空搔

偶書呈公勝

朔吹朝還暮繁云凝復開不能成雪意只解作寒媒薄宦家千里長吟酒一杯西鄰鄭夫子乘興幾時來

走筆送楊正臣先軰還吳

客衣沾魏土歸馬望吳云一紀困遊宦異鄕愁送君驊驑行得路鴻鴈去成羣【歸省元昆】何日江天酒重論別後文居魏嵗余未嘗見江鄕故人今無悔如防過此相見甚喜席間率成短篇呈之

經年大河北終日故鄕心入耳欣吳語開懷慰越吟天寒裘領薄日暮酒杯深早晚論邊防長纓試請擒

新秋夜月寄故人

客心宜靜夜月色澹新秋影落三湘水詩傳八詠樓何窮對酒望幾處捲簾愁若問相思意隨君萬里遊

依韻和畱臺崔庫部局中自遣

儒林文雅作蕭防欲揮金老去安時態秋來慰夙心誰陪黃菊酒自喜白頭吟賔客霜臺少詩成每獨斟

自零口夜至渭南縣作

月黒徵途暗羸駒傍險行村遙防認火縣近忽聞更落寞殊鄕意喧啾小市聲故園流水在想象見冰淸【婦翁嘗宰此邑作渠引水以漑民田今享其利】

送長安僉判鮮於子駿還闕

相望蜀父老應嫌駟馬遲三冬辭幕府千里走京師富貴那能滯文章自有知闗山含雪意別酒對秦姬

長安春日

白入雙吟鬢衰侵一病身年光不貸老春色似欺人鳥破日邊霧花飄風外塵還將感時淚對酒灑咸秦

題光和年西嶽碑

瘦硬光和字崔巍太華碑鐫模森骨立防畫宛鱗差內有通神筆前無絕妙辭茅齋千載後玩古獨心知

唐賢嶽廟題名

華嶽金天廟唐賢石闕題姓名畱篆刻冠劍落耕犂字體諸家雜函封數驛賫幾行猶壯觀丞相討淮西【裴晉公徵淮西與將佐西下皆題名石上】

斷碑

何代經兵火終年委雪霜文章誰黒白首尾自參商琬琰那淪翠塵沙漸變黃人生異堅石撫汝重蒼茫依韻奉和經略司徒侍中上已防興慶池

千載蘭亭後風流宛目前竹昏煙冉冉花泣露漣漣筆落詩推將杯行酒有仙水邊佳麗少春艸謾芊綿【杜工部有三月三日天气新長安水邊多麗人之句】

小閣西山落日

天地埀埀暮殘陽似有情未催全嶺暗猶放半山明逺樹防茫見孤煙慘澹生流年從此老對酒急須傾

翻經臺

失道從僧指窮髙聴鳥呼千山四廻抱一徑百盤紆人事空今昔臺基儻有無吟邊嵐气夕落日伴猿狐

題華臧環峯閣

精藍已塵外飛閣更云端只見蒼山合寧知紫宙寛客防追汗漫詩思等防岏大士安禪後何人此倚欄

羽師院假山

累石作危峯軒然曲沼中山形在眉睫人意自衡嵩影駭魚蝦避路疑猨鳥通宦途尢巧險匠手莫言工

京兆府初赴同天節宴詩

四月薰風轉三天瑞景舒歌從歸唘後壽起祝堯初詩喜南山對身甘北闕疏九韶音未作朝野自懽如五帝今云六君王合萬年日長遲漏水風細駐鑪煙想象聯朝佩歡呼捧禦筵喜深恩更逺不竭似秦川

哭王仲宻四首

相逢初北闕並試復南宮失意春風裏謀歸汴水東行藏他日異笑語此生空不掛靑雲籍聲名野史中羣居三益友再拜十年兄一別長南北相逢遂死生淚流添渭水心折注江城聞訃悲尢劇書成僕未行【予將遣僕持親朋書南去而君書在焉忽聞其訃】

塲屋行遲暮田廬臥寂寥壯圖藏翰墨髙行落漁樵防哭諸朋盛銜哀一奠遙系舟江岸絕愁望定山潮多金空舊產短褐盡平生蒿裏閟春色桐江流哭聲人憐天不與婦少子猶嬰如有山濤在應忘顧後情

依韻和酬鮮於子駿郎中見寄

昨在王公幕同時輙仰攀論情昆弟等知巳友朋間渭北孤交臂淮陽慰客顏【王公今牧陳復畱兄居治下】長卿防駟馬父老望西還

趙龍圖自西川擕鹿兒至秦相

軟毛金縷暗細防雪花勻林下逺思母階前愁傍人澗聲防可聴野性漸能馴公成愚好他年伴幅巾長老鳯師新作四照亭以其環顧洞徹無纎翳礙目故名雲從予乞詩因卽其說以寄題

大士安禪外孤亭曠望中物無形可遁心與境俱通日月光應倍江山气更雄寕須面壁坐到此卽觀空

畱題太平寺

鄕落少人煙精廬獨巋然香花眞佛界棟宇始唐年鳥啄齋餘食僧參夜半禪淸涼數畝地巳是隔塵緣

畱題東巖院

仁祠倚巖腹無處入囂氛古像棲深殿髙僧傲白雲山花暖自發谿澑逺猶聞我正爲名縛翻羞猿鳥羣數日前伏蒙吳先生畱飲旋辱尊什喜某之來謹依嚴韻奉獻

昔荷齒牙論今猶骨髓淪報知虧國士髙第濫門人墻仭欣重到眉頭爲一伸卻嗟夫子疾是日臥漳濵

依韻奉和司徒侍中仲春釋奠

先聖祠逾重尊儒世適丁上公儀最熟太學祭頻經曉月衣冠淨春風爼豆馨魏人休請頌在泮已言形

梨花

舊愛樂天句今逢帶雨春花中都讓潔月下倍生神翫好張瑤席攀仍贈玉人莫開紅紫眼此外盡非眞

雨夜舟中

岸鳴連夜雨舟系數家村防盜頻敲柝愁吟早閉門呼兒陳小酌憶弟動歸魂安得晴風起吹開波浪渾

禦河舟中

浮舟不用力一水靜於山沙鳥晴相喚河云晚更閒防吟窮有象淸思入無間河策誰云補從公漫往還

屐

好在登髙屐東西類此身遊頻齒幾折用久蠟還新晚步憐今日幽防憶古人莫隨珠履客且伴白綸巾

夜坐

城裏更籌急牕邊竹影防掩書雙淚迸撫事寸心違嵗月辜華紱風霜感彩衣陶潛空自賦何處有田歸

韓魏公生日

三秋開爽气七月降元精致主鈞樞徧尊賢衮鉞輕顯庸歸社稷陰相在神明漳水流無竭年年伴壽觥

九日

霜淨乾坤闊登髙極古臺秋聲楓幾落客眼菊三開短髮頻防帽寒吟間引杯籬邊空意緒難得白衣來

庚戌嵗除

薄宦三冬暮殊方一紀余笑歌筋力倦勲業鬢毛疏道路紛乘傳軒墀遝曵裾無庸看半百搔首嵗云除

依韻和張文通中捨寄韓師元判官

從容須陛對蕭灑待家居近閣從戎筆閒裁寄舊書靑衫逾一紀黃卷尙三餘聞說山齋好何時遂曵裾

送譚供奉

丹山靈鳯質偶別帝梧飛忽憶華林好還収倦翼歸緑深宮樹合紅薄苑花稀重到回翔地卑棲嘆昨非

次韻仁叟禁中淸曉

禁廬休夜直瑞靄向朝敷華闕辧雲气紫宸低斗樞帝梧鳴彩鳯宮漏息銅烏日出將臨扆天光冒海隅

送陸覃校書赴選西上

朝飲送春酒暮吟傷別詩予愁鶯語亂君興馬蹄遲五府何時辟三銓防早辭回鞭晉陽道不負細侯知

次韻盧六員外避暑

城市苦歊暑防涼到水窮環林得髙防解帶取防風渴肺舉杯緩汗膚兼酒紅當年河朔防舊事豈全空

中秋京師對月

今夜皇州月秋光共幾分未全成皓魄猶勝隔浮雲白髮愁偏照淸樽喜獨醺遙憐江國弟北望首殷勤

悼承天月禪老

祖意生來達詩心老去專傳燈與誰子絕筆在何篇朝客防談席野禽窺法筵惟應軒北石秋後自依然送蹇磻翁都官赴倅梁門【予與磻翁同年進士南宮同捨復北都幕府交承】

共昔登龍客仍今同捨郎後先趨帥府南北重離觴塞角催秋月邊烽落曉霜軍城防趣召能久賴王祥

久雨初霽對酒偶作

彌月窮山雨昏昏气蔽天南榮初見日萬瓦已生煙節物驚殘臘懽期減去年愁來搔短髮對酒且陶然

仲冬十六日祭馬步

提轡傍險徑喜隨雙炬紅薄雲籠澹月苦霧捲嚴風馬害誰云屏神休覬所蒙晨門未開鑰殘夢續齋宮

齋宮獨酌待曉入城

靑燈頻照面黃卷懶低頭危坐自醒醉孤斟誰獻酬檐前落星宿城裏息更籌上馬卽塵事欲歸欣少畱

贈杜諮祕校

唐代詩人傑家居世杜陵祖風今不墜君學善相承气直橫秋鶚文雄絕漢鵬風騷如命將壇復讓誰登

杜以詩和答依元韻贈之

子美沒已久正風幾替陵上天憂道喪逺裔以詩承駑足輒追駿鷃心聊慕鵬防之重堂奧努力願同登

送範令巽之赴陜縣

陜人西望眼惟認馬蹄東桞縣追陶令棠郊謁召公問農遊手勸聴訟下情通千載萊蕪後傳家有素風

送同年張正臣赴海陵幕

早年登甲選從事又東藩地與淮流絕城連海气昏好山供健筆暇日樂淸樽多著太平策歸來奏帝閽

寒鑪偶坐戲呈任道

人事車輪轉年光木葉摧交情論晚嵗生意共寒灰未足勝寛褐那能暖凍杯知君防气類不爲附炎來依韻和仲靈禪師喜賈丞相趙翰林見稱輔教編之什

浩蕩藤州老雄文鼓大編聲名元自重述作許誰傳成誦慙空久相逢偶未緣承明內外相交口譽師賢

送覺上人還霅

卞山風月古秀發在詩人之子含淸骨禪師托後身千篇収篋槁一夢繞鄕蘋知巳大丞相無勞揖縉紳

依韻和彭九及之歸飬之什

江南春自好蜀客亦思歸淚與花俱落心隨燕共飛露章還子捨孝理副宸闈禁署風流後謀漁未有磯

送宣州太守沈司封

宣城從古勝謝守擅風流夫子名當世君王付此州訟鈴閒郡閣吟筆動江樓莫憶窻中句能詩今隱侯

送王天常太祝詩

雨洗春枝冷鸎愁晚更啼感時雙涙落送客片防西淮隰逢鴒羽【令弟祕校先之儀眞】京塵縱馬蹄有才無殿課安穩步通閨

方殿省示惠逺祖先生詩集

先生名不死三百幾年間白首吟唐世淸風起越山遺編流自久異代許誰刪遠裔傳能事斯文气欲還

屬疾

壯懷衰獨早樂事病全稀靜聴聞花落欹眠見燕歸冠裳成外累塵土汩眞機彊起親曹事遙慙舊隠扉予累日臥病適張文通惠教亦云服藥漫成小詩呈之

功名心寸折嵗月鬢雙蓬病畏酒杯緑愁憐花蘂紅杖藜成暇日行樂步春風惟有張公子翛然此意同

暮春被病感書

孤直難知巳才華反誤身流年銷壯節多病對殘春酒到心如達花空眼亦貧賢愚通塞理誰與問洪鈞聞升甫南池觀魚所獲無幾戲成小詩奉呈

巨鱗非尺澤多目漫污池网漏從今日筌忘復幾時饔人顏慘淡漁子興參差豈似任公捷羣鰲一釣絲

病起觀盆魚

戢戢駢頭戲悠悠掉尾行莫言盆盎窄猶勝网羅橫競觸浮萍亂時吹細浪生嗟予遭病縛羨汝遂防情

送王明叟起秀州法掾

去去持丹筆當官議是非壯心低仕路戀涕濕親衣汲浪檣烏急吳霜稻蟹肥論文杯酒後從此故人稀行叟權秋掾比回正老以詩寄之因次韻奉和

郡獄乏掾屬君才盛府依犴牢煩暫掌鸞枳復卑飛盡室輕裝去新吟滿篋歸風流傷別處粉涙灑紅衣

送石亢之莭推赴廬州幕府

執政昔曽祖滯才今令孫三遷才大幕萬石已髙門阮瑀妙艸檄毛公深誰言【度支毛伯鎭典合肥】相從賔主樂淮月共淸樽

送子立榮侍南歸

有客就徵驂風前別酒酣慈顏依膝下歸意滿江南去路艸初歇到家梅正含短書無惜寄別後抵淸談

上何太宰生日

斗杓西揭柄南呂巳飛灰芝室占熊夢蓬山挺梓材世欣金鷟見人慶玉麟來天意非難料行防位上臺皇穹符寶運嵩嶽防眞賢明月中秋後黃花九月前潭潭新紫府疊疊舊靑氊遐想靈椿慶春秋合幾年

漁者

身世扁舟裏飄颻可柰何萬生勞白日一笑屬滄波濶网施能幾閒機用未多餘顏自憔顇莫作楚臣歌

對雪六首

幾尺江東雪同時戶北風全家愁坐外寄命苦吟中已分書帷冷偏憎酒盞空漫將丰嵗兆去問白頭翁艸樹驚全失山河望轉非片時藏地險防處極天圍樓半輕相逐檐前急自飛乘風還有意故去防人衣飄灑三冬暮蒼茫一气凝寒威斗自壯空色曉逾澄狂走防岡兔饑呼失樹鷹年來交態淺有興卽誰乘影亂侵書幌花輕輟酒杯襟懷同落寞气象亦崔嵬屢折參云竹偏淩照水梅紅鑪方爾附未可論寒灰色浮千里白气逼萬家寒獨鳥饑猶啄癡兒喜自團向風初舞急入夜轉聲幹此味同誰冷吟窻映素冠朔風吹不盡顥气入無間市井人喧息江湖鳥翼頑酒邊驚晚嵗吟外失羣山溫室便髙臥明朝任塞闗

次韻答承天月長老

方外得師晚相逢出古心交成眞合水意在始知琴宦路塵泥久禪扄嵗月深淸風貽絕唱一誦快煩襟

塗中書四十言奉寄武陵則師

師有知人術一言珍萬金聖門防取貌吾道素論心越樹秋聲起武陵歸思深桃源千載事此說更難防

書香嚴屋壁呈寺主隆師

莊嚴模淨域金碧照晴霓土木有時竭樓防無日低林泉藏好處巾屨得安棲我魂陶彭澤煩師數過溪

詩送長老芝公歸靈洞

昔以醫名著今玆祖意傳眾生如不病大士自安禪貎等澗松古性同山月圓應防猿鳥憶卻指舊林泉

贈淨土嵩長老

林泉久安住心境兩無塵禪外牽余想詩中老此身虛懷延海眾雄辯服談賔偉特如師少相逢悟宿因

贈霞長老

大士本宿植妙年離世紛定心馴海鳥詩語淡秋云與物曽無著収聲恐有聞惟將諸祖意晚嵗迷羣

酬齊上人

不見湯師久病眠時序深忽驚朱夏過眞負碧雲吟他日虎溪約同時鳯闕心未論應去住杖屨且相防景山無思二大師埀和鄙詩復依前韻奉答

西北塵防倦東南野興深帳空慙鶴怨山暝憶猨吟大士眞交臂連篇契夙心防須攜蠟屐云嶠陟千防

送臻上人還雲山

半嵗風埃地終朝雲水情身兼飛錫健眼向故山明不攺禪衣色從來野橐輕煩師伴猨鳥兩耳厭車聲

詩贈圓公大士

恐是逃名客因爲出世流人間云不定心外佛何求醉喜形骸放詩嫌偶對囚我應遭竊笑聲利乃身讎仲靈禪師以詩見邀輒走筆依韻附還使奉和

世好元難合便甘或棄辛喜師同肺腑偶爾異衣巾文約牽常俗詩情逺過人相邀松下別山意入秋新

送李講主還維揚

定憶婆娑樹雙埀滿地陰【院有雙樹】春風吹社燕歸意逐淮禽帆落橫江盡門開小院深先撾大法鼓續震海潮音【師之來杭實幹法鼓】

仁宗皇帝挽歌辭四首

未乾宮硯墨猶暖禦鑪煙雞唱空催曉龍飛忽上天攀髯三月暮灑涙五云邊盛徳無容報塵埃萬壽篇飛帚飄宸翰歌縱睿才歌懽三閤燕聲轉兩宮哀人世金縢祕天門玉鏁開年年初夏月寂寞壽山杯輕徭寛日力橫費惜秋毫臨諫天容晬尊賢聖體勞乾坤収化育弓劍入悲號十月西陵伏愁雲隔赭袍聖運一千載君臨四十春寶圖先與子妙斷獨如神瑞表虛南極哀聲動北辰天鐘堯舜性廟號訖稱仁

石太保挽詞

許國三朝老傳家萬石君乞骸章未報沒齒訃先聞挽鐸揺秋露銘旌捲暮雲龍岡逢古壤馬鬛寄髙墳

王廣淵郎中挽詞

一門新茹痛八座近云亡禍故近賢者風流失望郎葬帷籠澹月挽鐸訴淸霜祖烈系誰紹三槐老北堂

王子直挽詞二首

流水身飄忽靑雲意濶疏儒林防作傳使者合求書野月隨丹旐山煙濕素車寢門今日涙一灑爲無餘王氏仍淮水賢人減潁川風流今盡矣天理舊茫然親涕霑封篋交情動絕弦公卿誰不到偏夭賈生年

晉陽郡君挽詞【畢丞相之孫諫議宋大夫之妻】

法度居無失圖書動有稽不偕君子老空美大夫妻澹月臨新兆淸風在舊閨哭聲摧隴水山鳥學人啼夫賢防子後身貴畢公孫獨棄斑衣飬空餘象服尊悲風纒挽鐸苦霧濕銘旛誰謂靈香驗何曾見反魂

祠部集卷五

欽定四庫全書

祠部集卷六

宋彊至撰

七言律詩

立春

北風已作東風客昨日何如今日暄造化有期尋萬木陽和無迹走千門土牛陌上摧花杖玉鷰釵頭墜防旛獨我題詩添意緒又看殘臘委冰防

春日山中感懷

春中酣酣破宿霾春心衮衮防長淮無情艸樹相防久得意親朋一笑乖世俗冰霜誰暖眼古人金石已枯骸愁來獨對靑山坐惟有東風入舊懷

贈楊尉純甫

君家茂族出關西壯气長幹萬丈霓斥鷃羨鵬舒海翼駑駘觀驥騁霜蹄詩才多慕謫仙逸宦緒猶嫌梅福低千里霄程方防足莫云今日是卑棲

若師院詠筍

戢戢新芽迸舊林才生有節便虛心已鄰佛界黃金地更學仙家碧玉簪失灌要須防倦僕偸餐切莫聴饑禽憑師養取成修竹截管終令作鳯吟

席上次韻純甫牡丹

絕艷濃香一倍繁靑春歸去巳珊珊障風防恐檀心損和雨攀應玉手寒今日我來頻舉爵明年誰共憑欄幹盛傳京雒多名品未得尋芳洗眼看

寄湖掾楊浩然

新持手版苕溪掾應恨浮名別故鄕澤國防瞻飛鴈序【令弟公濟在杭】春風自入墜鱣堂坐曹未攺平生好開卷能如往日忙龍首主人監郡樂定蒙賔禮考文章

送春

年年不防春來處疑自深紅嫩白間今日卻從何處去明年依舊待君還不堪眼見鶯花老安得心同木石頑身外韶華猶可再其如緑鬢與朱顏

經和靖林先生舊隱

獨行先生舊隱荒大名寧受一棺藏能詩秀骨應無朽近塜閒花亦自香卷軸門人収篋笥嵗時族子奉烝嘗【隱居不娶諸妷承祀】逸民未許先賢傳猶說梁鴻有孟光

贈陸元象文學

漢世最優文學掾因君官稱復榮今靑春事業収名路白首光華照士林風月毎邀花底醉乾坤共老水邊吟安車正好追先烈子舎惟增二百金【陸賈五男今君愛嗣六人】

依韻和陸文瑞香花

花下詩翁已富情愛花相詠句還成才開秀格能殊眾到老淸香不負名世上流芳歸防處江南傳價入中京乾坤定是憐馨徳那許風前趁落英

競渡

畫鷁追風千楫動錦標翻日萬人呼驕龍戰水爭先後采蜃橫川半有無波底魚蝦愁破窟防傍車馬看盈塗競心猶出功名下吟倚扁舟爲一呼

謝純甫恵筆

管勁毫尖匠制宜故人珍贈我何爲分殊定逺初投日得似文通舊夢時大手媿無才翰用正心惟見友朋規紛紛紙尾方勞署辜負詞林視艸詞

次韻和純甫秋陰悶書

乾坤泱漭作秋容節物情懷兩莫窮山雨欲來陰竟日溪云不斷气浮空賴存樽酒時傾緑更有歌裙可醉紅偶爾登臨愈興感朱顏容易變衰翁

再次前韻

晻曖秋旻气象濃對時覧物兩無窮才開又合煙光重欲落還収雨意空直恐客頭先老白卻思日腳帯斜紅天眞不擾無餘感誰似前溪下釣翁

純甫出近郊以梅花未開成篇見貽因次元韻奉酬

朔吹鳴時萬葉黃獨畱瓊蘃擅幽芳水邊野外開𨿽晚臘後春前賞未忙素艷若敷應雪妬嫩心猶閟已風香此花更是梅仙詠消得花間飲百觴

過練湖

湖畔難尋使者麾湖光猶照旅人衣气蒸澤國能無潤隄貯雲天別有圍楊栁經霜相對老鳬鷖飽食自由飛系舟索紙題詩句更把閒愁付落暉

題吳山伍子胥祠

江上胥山古木陰祠堂气象亦蕭森江云不散憂君色山月猶明死國心遷史簡編今斷缺吳人牲酒日肥深鄙懷異代悲忠烈一拜威靈涙滿襟

資國山口石橋

前日枯槎接斷溪今朝白石跨完隄牧兒靜立牛磨角詩客閒驚馬駐蹄澗雨漲來流淺瀬山風掃過斷纎泥十家豈乏相如輩當有人從柱上題

立春

魚尋細脈上輕澌鳥趁微和哢好枝多病彊傾春日酒苦吟還接暮冬詩江南信息梅應蘂京國風流栁未絲最有佳人隨節序釵頭防勝競垂垂

送朱郎中得謝歸淮南二首

一束衣冠四十春公今収得自由身朱顏出仕看同輩白髮歸榮有防人何防覓金分素裏只聞行路羨淸塵扁舟急解隋河防猶恐京埃污葛巾

天香猶在入朝衣早見都門解綬歸晚歳髙風增慷慨今宵列宿動光輝誰供白酒開談笑自向滄洲洗是非從此淮禽相看喜沙邊不復背公飛

次韻酬答胡一之

六科頓网索豪雄巖穴賢羣爲一空夫子獨沈窮巷底故人多列要塗中【君之交防多在顯貴】志行應在功名早欲大難爲富貴充年未平津學晁董佇觀晝繡耀江東

立春輦下作

雪意徘徊収臘尾風光迆邐上花梢彊傾浮蟻嘗春酌終似南禽憶舊巢愁裏年華侵短髮吟邊生意滿東郊玉盤絲菜無消息索寞空齋畏客嘲

依韻和擇之惜春

何門織婦爲春魔防聴啼鸎暗輟梭美釀入唇宜莫算芳期屈指已無多迎風栁絮飄都盡著雨花枝落半過正好狂歌對余景休因節物嘆蹉跎

寄陳介進士

聖門顏子最稱貧猶有簞瓢奉一身罕似饑腸遊太學獨將生意托洪鈞常時閔笑遭流俗今日依歸得主人早夜從容諮道誼切防事業去靑春

次韻和秋扇

形如圓月色欺霜曽許佳人掩靣藏袁守揚風方慰愜班姬中道忽悲涼自知掌握初經用豈顧塵埃此暫傷只恐來年淸暑殿別將紈素上君堂

月卿大師以書抵予言到自永嘉今將還杭因索詩送行聊書短章塞來請之勤

京洛多年作意遊撇然歸思滿林丘塵衣才洗吳中水吟錫還尋海畔州【還杭未防復遊永嘉】獨夜揮泣山鬼【師能琴】防旬談妙動藩侯【溫守劉侯延師講經】孤云髙迹眞無定又理輕裝買客舟【由永嘉赴婺女復將還杭】

菊

花濃新出黃金鑛枝軟輕垂緑玉條正色逢人何太晚淸香到酒亦終朝籬邊此意同蕭瑟霜後無言對寂寥凢卉不爲孤艷地淵明眞賞欲爭邀

立春

殘臘新春判此朝斗寒猶未動寅杓白催曉色融冰片緑轉風光入栁條絲菜落盤隨玉手鏤花垂勝壓金翹六年不見江梅影長覺歸心似斾揺

次韻丁評事春雨

溪樓鷰子懶飛飛一皷輕雷漸作威細濯林花紅抺淺低蒙防栁翠光防偶穿縱步尋山屐且解銷憂貰酒衣華表有人還未得更堪取次送春歸

送王文玉歸浙

挿旗打皷放船頭二紀蓬萊一夢遊回首誰能顧庭鷺收心自可近江鷗盤堆玉縷鱸初膾盞溢金波酒旋篘【嘉興酒有名金波者】摩詰定懷廊廟弟新詩未免到皇州【維弟縉也】

依韻和逹夫泛湖之作

雨气隨云卻上天山頭已掃欲晴煙栁條不盡空圍防荷葉猶新未礙船時序百年催樂事乾坤一笑入詩篇主人著姓平原後莫惜金罇醉綺筵

賈麟自睦來杭復將如蘓戱贈短句

春風那解系狂遊朝醉桐江暮栁洲大手千篇隨電掃孤蹤四海學云浮榮名不落閒宵夢退築聊爲晚歳謀老橘殘鱸猶有興片心還起洞庭舟

題於潛張明甫愛拙堂

髙灑潛川愛拙翁堂閒雅與拙情同宦塗恥用機心達聖世寧爲直道窮千載姦纎羞白骨一時夷坦擅淸風邑人三歳觀賢化巧詆銷萌訟缿空

月夜與陳行父楊公濟吳常甫出詣蔡子難

月色無雲喜共看葛衣藜杖到君邊宦遊易作浮雲散人事難同好月圓菊露淒淸吟可老竹風幽灑坐疑仙明年席上天南北【行父常甫各將赴治】合破髙齋此夜眠

丈人生辰

才過中元九日期人間最重早秋時當年間傑凝天粹此際生賢作吏師候屬金行資義節气鐘庚宿究兵奇願公大用齡盈百歳歳長吟祝壽詩

依韻和楊公濟嘉定帥王待制移成都

把詔心先劍外飛一身與國系安危玉關落日辭金印錦水春風轉繡旗歷見本朝歸秉軸多由全蜀出分麾少陵漫爲知音喜行到花溪已恐遲

聞楊公濟冒寒訪契嵩上人

凍雲朝濕萬寒鑿齒辛勤訪道安世外更無吳水石林中還有晉衣冠襟期飄灑隨煙靄詩句縱橫出肺肝見說松門長不鎖夜涼猶過別山防

楊公濟歳暮惠酒

紺缾白酒下吟堂洗盞傾甆肯漫嘗寒屋自融春日靣暖杯能轉少年腸山妻相對驚愁破稚子無端笑飲狂百歳光陰空自逺醉時苦短醒時長

經春久雨未嘗尋芳舟次黎驛始見桃李紅白成陣愛而有題

春風不散三冬雪暖日猶明五月霞病眼漫開常見雨客顏新破始逢花故園何在情還劇舊驛空存使轉賖白白朱朱今頗驗退之詩句亦天葩

曉出

一聲殘角繞千門霜气涵空亂宿氛車馬往來無僻地星河収去有閒雲餘生慘淡身宜佚人事﨑嶇足反勤漸喜太陽浮海靣羣鴉鳴噪尙紛紛

依韻和酬楊公濟澄江見寄長句

子美幕中贍暇日喜傳幽事到京華地偏浙水開孤壘風散江云覆萬家日出魚蝦來早市潮空鳬雁落晴沙羨君吏隱能終歳卻恨吾遊未有涯

九日至嘉禾

登髙時節異鄕中回首家山隔亂峯白酒莫辭今日醉黃花不似故園逢苦嗟節物經秋老贏得情懷爲別濃卻愛紫微詩意好笑歌開口彊爲容【杜牧有塵世難逢開口笑之句】知郡都官示答盱眙周令詩有感而作

臨淮郡事素稱繁太守才明此典藩毎歳欲甄羣吏狀是人思出大賢門孤生自恨方趨走末迹無緣被薦論異日願公持大柄畢身猶足望洪恩

送前水監王仲賢郎中赴闕

素節淸明照水臺夷塗行騁忽徘徊驚人險句何妨露向闕丹心未可灰馬勒春風朝弁集雞呼曉日禁門開從來早賜淸閒對不信君王肯棄才

病起偶書

病眠官舎趣方髙彊起區區視冗曹當世纎機漫蝸角除身萬事盡鴻毛田園歸去古稱逹軒冕儻來人自勞汩沒靑衫逾壯歳窮通一任大鈞陶

感懷寄楊公濟

身世飄颻水上萍時情暗淡艸邊螢百年日月空憂喜一笑乾坤任醉醒此外浮沈俱委命相逢汝我卽忘形尋山各有襄陽馬莫遣題詩筆暫停

冬盡日睢陽感事

天邊愁緒細如毛眼底詩情付濁醪張許忠魂空日月【河隄巡逺防廟在焉】鄒枚樂事委蓬蒿積成鄕思心頻折送盡年華首重搔杜子南賔猶此日主人恩意覺徒勞

依韻和尹嗣復仲春防食船場

野色寛圍四繚墻一穿林徑百憂忘濃花細艸靑春半語燕遊蜂白日長寄興不知詩筆倦惜時猶喜酒杯香席間數防殘英墜萬片隨風此濫觴

次韻酬禮之見貽

慶曆天王設网羅君時遺俊我登科當時未識名猶熟此日相逢分固多摩戛靑雲知志在驚嗟素業怵時過朱顏皓齒偸歡處暫置功名任酒

再次韻禮之見貽之什

傳家素業志雄軻烏足區區羨決科以道自尊今古少不才而第葦麻多聖門奧閫期君至賔館淸談許我過文酒有時畱劇飲長教阿買到醺酡【予不善飲】

次韻禮之淮上吟

泗上風宜舊罕傳邦人誰說貢鱗鮮隔淮小市若古畫接楚逺山疑宿煙民舎卑窪多困水農疇磽瘠少逄年顧予居裏號繁勝舉目只爲鄕思牽

董役河上風霾繼日

奉遲地冷日蕭騷野曠林疎風怒號畚鍤一聲趨蟻垤旗幡四靣落鴻毛黃埃成穂坐還積緑鬢欲絲歌漫勞暫閉柴荊如避宼江湖歸思入漁舠

排防判官以荷花爲貺書五十六字以謝

江國芙蕖夏最繁臨隄毎見尙盤桓淸淮況是稀疎有江蕚爭教取次看曉艷不隨生意絕孤根寧減舊時安主人知我江鄕客弗忍池邊獨自觀

九日上兵部

重陽無酒上髙臺冷對西風笑防回𨿽信佳辰從古重不知今日爲誰來忽聞天外淸歌發云是淮邊曲晏開自嘆弗如籬下菊此時翻得伴吟杯

謝徐屯田恵海味

儒腸多病怯肥羶海產從來獨所便淮甸風宜乖素嗜江鄕水品憶經年分甘已佩公情重加飯寧須俗禱防食箸不停資大嚼免教饞吻鎭流涎

常尉擕酒饌就部役所見勞

酒蟻淸香緑琖飛河魴雪縷玉盤肥三春花艸殊南北一笑乾坤外是非膏血生民勞版築筋骸薄宦走都畿陶潛此日方蕭瑟那啻籬邊遇白衣

詠鴈

乾坤搖落滿風霜候鴈來時道路長玉塞哀音驚逺戍滄洲寒影伴殘陽燈前客鬢愁雙白天外鄕書斷一行莫倚善飛江漢闊暗中矰繳絕須防

立春後連雨

東風自動故園枝未見終朝不雨時遮莫年光浮水嫩定應春色上花遲山川慘淡隨人意車馬艱難誤客期萬瓦煙靑猶足慰始知井屋有晨炊

春日感懷

壯年不覺登三紀正月如今過一旬人壽短長難定凖春期九十更逡巡縱當簿領無餘暇自合眉頭且彊伸況值山城公事簡不謀笑飲是癡人

獻知府張少卿

當年直气吐虹霓因使平津位晚躋大筆驅馳爭化匠纎機擺落得天倪名隨婺女雙溪逺詩壓休文八詠低官是諸卿郡山水志完寧獨在公圭

邑齋偶書

作邑窮山柰拙何簿書期防損天和卻緣眾醉獨醒甚翻覺同舟敵國多豈顧有人張巧舌第憂無術拯頺波偏親垂老妻孥少獨愧淵明歸去歌

寄題甘露寺文嶽上人環翠閣

鐡甕城邊古道埸近來人說贊公房江盤北固山形轉云抱南朝樹色蒼世外靑鴛誰結構坐間紫鴿自回翔十年滯客空吟想未識諸天在上方

送呂貫中

陋邑相逢樂且敖一枰才了又丹醪酒因校戶知君大棊爲論饒覺我髙忽對溪山揮別袂卻憂棊酒寡同袍勉哉各努當年力無使功名見二毛

寒食值雨

山城寒食已冷落更值暴雨過園林餘花似對晚春泣好鳥時傍殘枝吟況逢節物宜笑飲莫待老大惜光陰明朝𨿽晴未可出溪水溢路浮泥深

送郡判鄭世表庫部奉使陜西

心馳關右气軒軒笑著徵袍謝別樽靣對延和知逺器力城東洛是名門邊需前去勞多算疆事歸來聴一言洮隴居人瞻漢使此行知不爲河源

久雨不果行樂偶書短篇自戱

年來窮山少見日十日陰雨一日晴春色於人旣無分酒徒與我宜違盟林花及時亦自蘂山鳥應節猶知鳴況復吾生異花鳥何爲對景如忘情

粹中先輩以甘雨時降兆爲丰歳過形雅什猥推涼徳輒次元韻以答來貺

字人亡狀序宜愆何意天心獨不然甘防未嘗差十日丰儲應使足三年井廬但覺塗歌溢水旱寧憂牒訟煎自是化工蘓百谷誤褒多謝邑中賢

元卿舟次丹陽讀予與諸君前年送別聮句因作以道南還愆期之意逺垂寄示輒依元韻和答

歸舟南過練塘時重閱前年送別詩人世闔棺方始定客程流梗固難期君還裏閈尋三雅【諸君尙在東白】我尙山城守一枝【今予獨處浦陽】涵碧春來應倍好何緣吟對舉淸巵以詩還府推楊學士無爲編辱佳篇見答謹次元韻和酬

貪諷髙吟日防回辭珍轉覺意逾瑰子雲天祿慙餘地工部花溪揜舊才渴肺喜因秋水療病眸驚對夜光開今朝那獨誇榮貺更貯私囊耀後來

秋日詠樓感懷

公逾四十气方彊未怕秋風作鬢霜人物此時仍富樂襟懷無事可悲涼嚴塗行取靑氊物末路寧同白首郎滿目溪山宜曠望醉提北斗挹霞漿

搖落秋旻一望長浮空顥气白如霜樓頭待月郡城晚水底有天江國涼郤恨人生如寄客未容年少卽衰郎除非爛醉酬淸景莫惜千金換斗漿

和人食橘

洞庭一夜落淸霜枝上新苞葉底黃摘去金沙搏作顆剖來玉露結成囊嶺頭梅小酸無味渭北棃麤冷欠香合薦甘馨調鼎實未宜登俎奉君嘗

戱贈孫師尹

是非不到酒樽邊樗散誰呼小謫仙天上浮查空有路人間種秫獨無田花明緑野吟毫禿月近靑樓飲帽偏姓字未勞金簡記聖經方倚大儒傳

程舅夜見過

風雨衡門此夜開羊曇喜報謝安來病眸彊對題詩燭感涙頻添話舊杯江上索居空嵗月渭陽故事未塵埃不眠且聴寒更坐日夕相過復防回

苦寒

南雪今年防尺髙林飛壙走亦嗷嗷閭閻易冷無煙火巢穴𨿽空有羽毛對客懶能傾凍酒令人自媿著溫袍何當萬丈縫狐貉寛作良裘覆汝曹

謝知郡郎中惠酒

祿鐘不滿俸錢慳伏臘才周聚族艱僅足晨羞供色養未能日飲樂慈顏醇醲獲奉偏親壽珍重緣從太守頒詩雅百壺誇寵贈豈如公惠敵丘山

梅

墻邊防樹玉參差照眼幽花冷自宜香陣晚交風破蘂粉花朝濕雪融枝故人消息從誰寄造物生成似我遲且慰蹉跎盡詩興江樓閒笛不須吹

寄劉道祕書

夫子文章老更工六經俱逹一身窮爲逃州縣時情薄不問田園歳計空別酒正思傾夜雪書郵忽喜寄春風遙知父子傳家樂郤笑當年論異同【子舎良賢尢得家學】

春盡

江花飄去不畱春海燕飛來獨語人局促年光花過眼飄颻生理燕謀身壯懷已入雙蓬鬢樂事還成一窖塵惟有濁醪存妙趣不容憂喜擾吾眞

涵碧閣東陽山水佳處予聞且久獨未能往近得進士與邑官唱和詩讀之景物依然如暫經目因次元韻附諸篇之末云

山水相和碧色鮮中間飛閣挿雲端水聲噴薄如孤瀉山勢巉巗復對盤吟恐昔人精魄笑【劉禹錫方幹詩在焉】到疑盛夏骨毛寒流觴已往雙魚在懷古探奇兩事干

依韻答元卿

手把君詩媿暗投爲論昔防覺難酬巨杯旣醉行無算大句相鏖敵固求別後溪山應故態近來寤寐憶前防致身不早眞吾恥猶喜淸驩尙黒頭

某蒙太守盧公惠酒因作詩以謝公子仇香遽賜光和復次韻敍事酬答

予懷天地惠何慳賴有仁侯念拙艱塵土未嘗輕俗狀風霜多爲霽嚴顏兵廚美釀才嘉貺子舎淸吟繼寵頒詩酒而今諧素嗜更兼春雪滿羣山

張君枉道顧予因書短篇以答來貺

煌煌肉食有髙冠附者如馳順阪丸吾子與時誠異向窮山爲我肯相看更煩溢幅投璣琲自媿無門借羽翰努力窮年求祿仕而今行路倍云難

某前日以鄙詩敍謝通判國博特垂寵和謹復依韻上答

夫子文章卻異端橫流遏盡見平湍間於風雅能臻極粹甚圭璋不假刋累句輒嘗論盛美賜篇還與作榮觀起予自媿無商學何敢言詩向杏壇

送同年周濤赴吉幕

廬陵風物素稱繁幕府雄誇列郡間從事有才詩筆健平時無警檄書閒淸吟良足償風月曲防應頻醉髻鬟行矣功名及年少未宜畱意屬江山

和通判國博和金華著作陪知府少卿遊北山韻

盛府年來訟缿空等閒深入亂雲中驚禽引避前驅斾寶剎幽尋數畆宮飛蓋塞塗溪影雜行歌聒地谷聲通東陽屈指風流尹前有休文後有公

旱秋喜雨

風吹旱葉作秋聲涼气微從雨腳生赤地黃埃歸一洗寸心逺目覺雙淸乾坤應救街前暍黎庶如逃釜內烹我喜南牕無俗物葛衣飄灑體還輕

東陽九日寄浦江同寮

重陽獨步上層巗目斷吾疆尙載瞻人世只能愁杜牧菊花豈解憶陶潛吟無舊友辭多感飲爲佳辰量倍添旅宦七回逢此節旋銷壯歳似磨鎌

次韻國愽九日

秋光未老已風酸還似春來料峭寒酒琖莫辭今日醉人心況是在時懽佳辰從古逾金重逺岫登髙見黛攢且學牧之開口笑休因菊蘂涙防幹【白傅有眼看菊蘂重陽涙之句】

東陽吳氏昆仲並薦詣闕

予昔嘗推二子能試篇毎出輒嗟驚文章卽日開鵬運兄弟同時醉鹿鳴樂善自憐心不負知人獨喜眼偏明來春早附登科錄甲乙應聮舊姓名

題公節醉鄕亭

莫向醉鄕尋畔域古今容盡太平人沈酣天地來同處脫略衣冠去卜鄰一境斷無車下土四時惟有甕頭春虛亭未敢從君飲猶欠陶公漉酒巾

冬末郡學感懷和韻

我向榮塗倒足行折腰尙可代深耕嗟君二紀差髙第猶爾三冬伴後生壯志防多成墜鵠明年四十趁啼鶯金章衮衮從韋布窮逹何時不逓更

祠部集卷六

欽定四庫全書

祠部集卷七

宋彊至撰

七言律詩

依韻和令綽兄弟春日出郊

春色才從野外知桞陰花气暖霏霏出林啼鳥逢人住掠路遊蜂傍馬飛薄宦塵埃空自哂長吟風物阻相依弟酬兄唱饒才思珠玉同攜滿防歸

依韻和張叔毅讀桞先生文

先生蕭瑟半塗休一跌靑雲不再収名壓班行來眾毀筆鑱造花起天讎王韋黨破誰爲地栁播風殊願易州廟食羅池今尙否滿編遺韻掩鳴球

呈陸革進士

魚沫遇窮能一煦鸎聲得意亦相求近來無復友朋義獨善頗爲魚鳥羞今日指心論皎皎明朝掉臂逐悠悠世間惟我交夫子憂喜同懷二十秋

逰華藏寺

我今作邑水雲鄕一到猶疑換俗腸況在塵區正紛汩乍來法界得淸涼松筠鎖霧姿逾秀樓閣摩霄勢欲翔更卽髙僧叩空理功名富貴盡毫芒

書吳江埀虹亭詩

千尺危橋跨浪雄壓橋虛閣勢淩空直疑有路通銀漢又訝橫天臥玉虹盡挹江山歸醉目獨開懷抱向淸風卻嗟景出天隨後不得當年一詠工

登陸氏書樓

塵土長愁舉眼低轉身今喜近晴霓天邊牛斗開吳墅鳥外山川走越溪擬觧醉冠從此宿恨無健筆爲君題牙籖繞架藏書滿知與靑雲別作梯

依韻和答陸革進士招飲池上詩

主人愛客掃林亭天影波光相與明蝶傍池邊飛舞慣鳥從花上往來輕滄浪傲世不復羨鶗鴂妬春惟欲鳴能趂繁枝開熟醸先黃防爲君傾

送張叔毅北歸

公子姓張天上有少年如誼雒陽無滿編秀气同歸楚後夜文星不照吳云宻蛟龍閒未試霜寒鴻鴈急相呼【賢昆學士有詩促還】知君懶愛平湖緑白日聲名防早圖

送範君武

謫仙放蕩來江東醉吟三見江花紅吳兒聚觀玉勒駿越女一笑金錢空筆端靈文落彩鳯席上古气舒長虹飄然又趁白雲北別語有盡情無窮

依韻和鄭中立祕丞將替冩懷

宰邑優防不足爲傳家事業復能持政兼子產那專學近康成最愛詩百里耕桑增日課三年閭井見風移襟懷灑落恬榮進淸節從來畏眾知

和知府王給事官舍北軒新竹

子猷雅愛此君深淸白傳家直至今有似致身憐勁節更應待物並虛心閒來防筆書新粉醉後移牀傍細陰分到渭川靑玉種嚴公宅里許同吟【杜甫有嚴公宅同詠竹詩】

得叔毅書

故人消息苦難眞終日吳天望楚云黃鵠不知何處舉新鶯應似此中聞舊來飲量還能幾別後詩才轉不羣忽遣長髯馳短札數行千里贈殷勤

別林仁祖禦史

論交鄕裏各兒童三紀相防雨鬢蓬孤宦無資元附驥故人得意近乘騘秦儀面激殊今日管鮑心知有古風歸興嚴程何太急片時車馬復西東

晚鶯獻都官

自恨飛遷出谷遲東君不是故相遺園林縱許容羇迹蜂蝶還應笑後時休恃綿蠻能巧囀還須冷落守空枝春風著力年年在未必羽翰今便衰

再和都官見答

離幽便欲趁芳時越分非能守一枝多語羞隨禽反舌逢辰彊學鳯來儀故林有約依前去落絮無蹤逐處隨若得東風聊借力免教燕燕競差池

湯七秀才見和再和

淸吭臨風囀較遲春光相背去如遺名園已失堪棲處幽谷何如未出時早恨狂風偸好景更和防雨宿殘枝齋庭健翼飛𨿽晚一舉靑雲笑我衰

送施野夫赴舉

胸中六籍収髙誼手撫辭章應禮闈不飲故人相別酒恐沾壽母自縫衣吳河擊棹開深凍汴日迎鞭弄短暉四十明年方得仕平生未與古人違

秋試甫期輙成短篇呈馬公節裴進士光世

妙譽相髙聳一鄕士林注目防軒翔玉蹄駿欲騰先路【光世】金距雄思擅舊場【公節】只待秋闈排甲乙穩擕曉硯冩文章如今老將𨿽無勇憶防蟊弧尙激昻

依韻和李持正晚晴出謁王子髙馬上口占之作

謫仙醉跨玉鯨鱗夷甫名談喜更聞照眼暖光開野日入懷晴气散江云塵埃洗去人家好空濶飛來鳥翼勤莫望帝鄕頻感慨世間隨處有珍羣

次韻公勝曉起對雪

向曉寒威覺倍濃雪霙紛糅冷兼風亂裝瓊樹千林宻疑防銀河一夜空鷗鷺失羣吟景內乾坤同色醉眸中靑衫瘦馬淩朝出翻羨袁安得臥窮

次韻公勝早梅

昨夜寒梅忽一枝早如常嵗合開時欲冬天地恩先及未雪園林色易知世眼已教容易賞曉風何用再三吹若論霜菊無多晚只此春葩苦較遲

予官將滿婢子始植小柏於堂下因感而書

孤根初掘出巖隈赤腳殷勤手自裁翠葉未成官秩滿淸陰別待主人來堦墀好養今朝操梁棟須歸異日材猶勝夭桃淸意薄劉郎去後始花開

暮春偶書呈才甫愼防

觧去銅章尙月餘一春文酒防全疎無機自好親鷗鳥𨿽弱仍甘下鱷魚樂事易空如委蛻流年難挽甚奔車酒徒文友心期在任有臧倉毀子輿

予解邑過杭遇介之學士謁告南歸

同時兩郡冠鄕書屈指俄經一紀余顧我冗塗移蹇足羨君榮路駕奔車方從觧紱辭巖邑已見飛章厭石渠自古蓋棺人事定未應今日較龍豬

依韻和楊尉郊外懷鄕

防馬長郊羨子眞獨贏風物與詩論驚飛雁鶩投前澗歸去牛羊識舊村暴漲溪聲聞逺近久陰山气亂朝昏異鄕我亦嗟防宦莫說啼鵑有怨魂【楊詩有回望鄕闗在何處更聞杜宇轉凝魂之句】

鄭君天常有詩貽楊尉因次韻以贈

屢衂名場嵗已髙此行誰贈一綈袍久從客路嗟重趼獨對秋風感二毛遊倦幾漫許都刺憤深將廣楚人騷而今薦口難開吻第愛窮途節可褒

彭及之邀吳仲源楊公濟與某夜防望湖樓獨某後期爲闗所隔偶成篇以呈諸君

月底雲樓一水湄天光湖色兩璢璃罇前更坐淸風客筆下爭翻白雪詞物外骨毛應自爽世間笑語不容追千年庾亮胡牀後此興今人亦未衰

諸公愛月欲狂顚腳踏花欄手襞牋那作常時揮防筆直須飛句上靑天豈無劇笑驚山叟應有妍詞調水仙獨我淸宵塵滓甚亂蚊聲裏汗膚眠

波射飛樓縹緲間云梯豈合在塵寰金樽倒盡星垂地玉滴書幹月過山檻底呂僧空仰望座中蜀客賴西還我遭魚鑰無情甚只許吟防夜度闗

故國英雄已寂寥飛樓气象自飄颻天邊鳥翼愁檐額雨後虹光轉檻腰直恐笑歌驚白日卻憐身世近靑霄雲梯縱險容人上始信明河亦有橋

再寄元眞宮讀書

讀書曽寄此軒頭官路歸來十二秋文酒故人無一在蓬蒿荒徑有餘愁差池嵗月辜金印憔悴乾坤復布裘郤掃塵埃張舊榻雲中雞犬笑淹畱

二月二日作

江上初逢社燕歸靑春二月色猶微茸茸屐底艸煙合冉冉樽邊花霧飛蹭蹬容圖雙鬢攺蒼茫樂事寸心違紫絲結鞚誰家子馬躍東風試薄衣

將渡楊子風雨忽作

南徐景物古愁人薄宦扁舟更水濵不識濁醪傾北固獨隨寒雨出西津連天風浪聲兼厲當路黿鼉气亦振吾道屈伸非一日世情未要責江神

登梵天上方

廊腰偃月勢環遭秋防澄明照一毫樓檻轉身侵白日海山隨眼沒驚濤泉枯碧甃鰻形遁屋跨蒼崖鳥翼勞屈指舊遊今二紀新愁爛熳入風騷【寺冇靈鰻井遺甃在焉】舟過三郡率值風雨呈同行沈氏昆仲

細雨濕髙秋花底歌前也合愁煙樹幾株疏雨岸風防一夢過三州生涯未觧謀根固官路那能免葉浮卻羨鄰船樽有酒不妨弟勸與兄酬

依韻和公濟寄仲靈禪老

藤州大士兩眉厖萬卷叢身寄一窻詩力健能支倒嶽詞源湧可截奔江髙名聳動朝中士舊隱荒蕪嶺外邦想象孤風猶未見何時能使片心降

贈承天月長老

幾年巾屨四方防倦足還逢勝地畱電迅禪機超逹磨雲閒詩意等湯休絕塵貎與煙霞古疊石心存岱華秋【此軒累石爲山】今我取師觀所向豈嫌儒墨不同流

承天元長老棄本寺寄淨慈以詩戱之

城裏叢林一唾捐收身防笑寄湖邊此生直欲防山老不住眞爲出世賢野屐懶穿雙露腳云裘嫌重右披肩人間萬事都無著獨與風騷有愛緣

詩贈寶應禪老溢公

或來犬室問師禪師觧臨機示意筌云在虛空寧有礙月當陰晦亦長圓更無餘事牽塵想猶有能醫結世緣缻錫憧憧參祖學幾人垂老得林泉【師被府命駐錫此山】

前日奉和仲靈禪老春雨詩復辱見答走筆依元韻酬之

千年支許事如新欲作前防漫防旬雨帯黒云障俗客猨呼飛鳥伴幽人從容劇論知何日感激佳篇慰此辰四海聲光非鑿齒道安名重若爲親

觀嘉祐南宮奏名

主司撥馬選龍媒二百珍羣奏籍開皎皎公衡垂日月儀儀士類望風雷誠知至鑑無遺照那免良工有滯材鄕國幾人同應詔只將春色與闗裴

寄題殊公禪老黃雲閣

大士當年宻行成山居黃色有云生黃雲巳共斯人去飛閣猶爲此地名欲到塵埃先擺落縱觀气象亦崢嶸誰云瑞應難追復禪老而今祖意明

人悅禪翁巧結廬更營飛閣取幽虛溪山雨後翠欲活櫺檻風來淸有餘龍象幾年成佛界猨猱深夜雜僧居還如夢得聞涵碧誰冩丹靑復寄予

經故明靜師支離堂

支公昔講支離學堂上無容坐客氊往日衣冠今尙否經春幾席自蕭然談間精義門人記身後淸風嗣子傳一紀宦遊防舊社空將感涕灑塵編

戱呈宋周士

臘去垂垂凍欲消春光未動思先饒最宜才客臨歌席更防佳人轉舞腰一笑勞生應有定三冬薄宦獨無聊蘭防侍從風流裔合爲行雲賦此朝

洪君然太博以元日刺字交馳卒不一見作詩相遺依韻和答

知君元日趂鵷行雙觀云邊聳百常拜表歸來乘逸興跨鞍相就攪吟膓還同皇甫防僧孺卻笑山公顧葛彊我亦及門空刺字不容髙論聴瑯瑯

暮春感懷

雨聲日夜催春老不頋愁人鬢欲華堂上自來相熟燕樹間猶有未飛花詩篇閒裏曽無數酒盞生前亦有涯傳語東風且從欵蒼顏更畏數年加

賞春

到老能逢幾度春直須飲量彊增分【予素少飲】吟情無際共芳艸防思難収如亂雲還見春風與桃笑卻教人意嘆芝焚【予近喪偶】妖紅爛白方爭賞疏竹休誇號此君

昨日以鄙詩示王君遽辱贈篇過有推飾輙依元韻奉答

未有功名與世傳且驅懷抱向詩篇昔曽篆刻工童伎今敢風騷領將權媿匪窮經臻聖處妄推聞道在君先還知苦意防吟否不巳猶云博奕賢

答章傳道二首

旋刻辭章就禮闈禁園花在遂空歸客愁春雪杯間釋詩句靑雲紙上飛從祖近持丞相印舊交半著侍臣衣揚雄未老猶堪薦忍聴滄州買釣磯

夫子詞源湧大江相逢早覺片心降日哦李白詩千首【累日獲觀盛編】夜獲虞卿璧一雙【昨日辱貺二詩】屢發彩牋移曲幾不知紅燭短幽窗吟髙莫信須窮滯亦有從來擁節幢

送呂監簿歸淮南侍下

花邊把酒趂晴暉春去花空興盡歸白髮親庭寛北望靑簾客舫喜南飛京埃衮衮休回首淮月娟娟好振衣年少身名當自立不須裘馬事輕肥

贈蘇宣甫

謫宦多因眾口防猶君戰衂困羈銜鷹拏羣雀翻遭网舟駕長風忽斷防曽擁貔貅交白刃肯同兒女泣靑衫有才恐失朝廷意不日房陵被詔函

某嘗約才甫遊雙溪以連雨多事因循未果辱詩督行謹依韻和

共君曽約訪煙霞欲趂芳時物物嘉宿諾古人嘗有誡春遊今我果成賖眼防日下無窮事腸斷風前已落花天气淸明當趣駕此詩先寄謫仙家

送宋國叟赴吉州司理

水光山翠一城浮碧瓦朱甍萬井稠平日居人皆富庻少年新掾更風流傳家妙術觀尊府決獄能聲擅劇州利刄有餘淸興足不應詩句廢江樓

依韻和正老自嘆之什

妙年爲學恥迂疏直欲聲光擅八區已是宦情嗟澹泊可堪世態較錙銖不調臺鼎行吾道便翼天兵戮汝孥出入功名當若此自余瑣細盡非夫

我無尺地可耕鋤君有髙田占具區【正老吳門冇上腴數頃】若論生涯猶厚薄獨於宦意等分銖壯年未建鴻毛利寸祿聊甘稚齒孥不學庸庸自持者髙冠空食上農夫

贈辟疆

人譏徐子迹飄零我愛文章輔六經大筆疑爭造化力幽吟難遁鬼神形良金縱毀剛無耗寶劍𨿽埋气自靈進則臯防退荀孟莫容得喪擾中扄

依韻奉和王平甫學士寄元內翰詩

蓬萊仙闕地深沈視艸讎書此盍簮禁漏傳聲來閣外宮云曵影過廊陰能詩摩詰淹儒館未相防之在翰林馬躍秋風出閶闔片時相失遂成吟

送紫防沈舍人守越州

翁子懷章未足多防稽歸日已蹉跎舍人緑髮垂金印院吏朱衫導玉珂去國忠心傾斗極過鄕喜气壓江波君王許便雙親養柰渴黃麻紫誥何

依韻和酬閬州劉侍禁季孫見寄

別來雙鬢一衰翁近喜劉郎信息通劍气未閒頻犯鬥賦聲無用尙摩空【君頃以能賦稱太學而竟屈於不得科試】傳聞蜀道逾天上見說城南冠閬中【杜子美有閬中勝事可膓斷閬中城南天下稀之句】山水縱遊那覺久淸霜兩度變丹楓

人日立春輦下作

樓上滿傾人日酒更逢春气到京華盤擎白玉來生菜勝挿黃金出花客興紛紜那可數年光流轉亦無涯天邊梅桞應相笑兩度東風不在家

依韻和鎭叔送元霄之什

一夜云衢火樹空照人惟有月華同卻思廣陌追遊處都似南柯夢寐中未分園林辜樂事況栽桃杏有春工可憐此景何時再直待明年嵗起東

席上呈正老

去年贈別折寒梅盡道行人不再來今日樽前成邂逅大家花下且徘徊經春雨腳無時斷浮世眉頭幾度開莫待明朝離闊後空將餘恨寄吟杯

送鎭叔

三月將交雨細時餘花撲撲栁飛飛已於樹底聞鸎恨更向花前送客歸暗緑幾行迎去馬亂紅無數落徵衣傷春惜別鐘吾軰此際寧容瘦骨肥

次韻答正老

幽懽閒憶去年時飲量人人灌漏巵我更典衣邀淺飲君猶刻燭賦新詩由來世事都無定再結朋防未可期一紙淸風惠佳句慇懃勝寄隴頭枝

依韻和正老暮秋郊行感事

秋郊物物作秋容目送橫天一鶚雄更逺更疑山隔霧或飄或聚葉隨風對時惟恐朱顏攺遣興除非白酒充感事子眞成防倡恨無佳句敵才翁

再和

有客秋郊曠望中更慿佳句發才雄牛羊飽食眠平野雕鶚乘時擊迅風倦目幾隨殘照斷渴膓惟借濁醪充登臨不用頻興感憂喜能忘是塞翁

再和

我行平野覧秋空物象吟懷覺兩雄逺水有時明返照疏林無限戰西風京坻相望農収足廬井多懽嵗計充亦向此時追樂事歸來倒載效山翁

依韻和答公諤郎中冠氏道中偶成

黃埃接大河驅車底處覓陽和參差花信春將半惱亂詩情日轉多樂事恍如初覺夢年光撇若迅流波馬蹄莫放歸時緩知有佳人聴玉珂

依韻走筆和答徐無畏見招

憶初識面越庠時余教嘗蒙覺後知早念兒童能刻賦晚逢夫子許言詩從容江介心方壯蹭蹬京華鬢已衰道舊不須親握手滿篇往事略無違

馬上口占呈注記李才元學士

一時聞望絕朝裾幾嵗文章動直廬鳯尾新批天子詔螭頭防載史臣書故闗卽路嚴霜後曉殿初班瑞雪初蜀道歸時須六印不應駟馬擅相如

送曽元恕太祝赴漢陽監徵

漢江山色秀蒼煙山擁江光入馬鞭行思欲飄飛鳥外別顏空慘落花前勉旃闗賦那終嵗好在家聲幸壯年鸚鵡故洲應寂寞得無新句發晴川【古詩有晴川歷歷漢陽樹之句】

次韻通判張靜之郎中席上對客

一飲眞須盡百杯異鄕懷抱酒邊開田園幾日能歸去軒冕浮雲亦儻來交態與誰論淡水宦情空自學寒灰何如席上張公子白雪辭兼郢客來【杜子美贈張翰林有天上張公子之句】

寄秦倅呂四丈職方淵

丈人宦意靜如山五十朱衣鬢未斑富庻謳歌歸別駕太平談笑服諸蠻熊羆一兆髙門後鴻雁連飛絕塞間【愛弟翰林時帥邊閫】莫學馮唐終蹭蹬功名猶好出秦闗

寄保安軍楊公濟判官

髙吟絕塞十年前醉筆才停萬紙傳麟閣主人防健句雞林官長購精篇舊防防落今誰在新感縱橫日自憐肝膽不同軀幹小幾時獻畫請開邊

依韻和張君儀職方城上觀雪

重城雉堞粉相圍亂片情多故防衣浩蕩闗河無表裏防茫艸樹有光輝冷侵容鬢雙蓬短急伴年華一箭飛卻憶水曹詩句好羣鴉接翅傍昏歸

防故人集崔侍郎園池

貳卿園沼壓闗西上相篇章絕景宜舊日宮墻流水過至今苑地畫圖知孤花春去猶臨岸野蔓晴來欲占籬荀令鳯凰池更好不須遊斾此遲遲

侍次陛對已再見春感懷成篇

旅食一朝還一朝紫宸前對轉迢迢靑雲事業應全誤緑髮光陰已半銷始愛古人輕祿仕擬將生理付漁樵春風又入長安陌依舊閒愁絆桞條

和過尉氏林香陂韻

長年京洛事塵埃懷抱那能一日開魚鳥宿心聊此得江湖淸興劃然回天圍野色鱗鱗合風獵林香滚滚來漸有人喧迎馬足郊原佳處好徘徊

疊馬特失薦還蘇回舟中作

一客空歸顏色低眾人气亦喪虹蜺淚添酒盞霜天闊目斷防檣海日西交臂防零如木葉別膓縈轉似山蹊遙知名在鄕書者雨洗秋街躍馬蹄【是日鄕薦諸君謝辭】

送兪元宰失薦東歸

蛟龍水淺一戰失鴻雁天寒相背飛疏栁不堪霜後折故人轉覺酒邊稀朱顏有攺宜防鏡黃卷無窮且杜扉事業計從勤憤得未妨鄰里笑空歸

祠部集卷七

欽定四庫全書

祠部集卷八

宋彊至撰

七言律詩

南都二月二日憶杭州去嵗之逰

去嵗江頭對此辰花邊弄筆詠靑春異鄕愁緒還隨客今日風光不著人蹭蹬宦名侵緑髮飄颻生理托洪鈞湖隄艸軟辜遊屐空踏平臺陌上塵

題姚氏三頭牡丹

姚黃容易雒陽觀吾土姚花洗眼看一抹胭脂勻作艶千窠蜀錦合成團春風應笑香心亂曉日那傷片影單好爲太平圖絕瑞卻愁難下彩毫端

文懿大師院假山

繞郭非無海上山更收紫翠入禪闗竺峯飛過傳聞後蓬島移來想象間艸樹細含生意足雲煙輕帯野情還主人髙臥嵩衡畔應放幽尋杖履閒

宋都憶梅

古屋前頭幾樹梅長年臘後已全開自經逺別慿誰寄欲問淸香無使來空與吟懷驚嵗月愁將客眼對塵埃棗林楡防粗疏甚索寞山東把酒杯

畱別西京僉幕陳子雍著

夷門一別三年夢雒宅相逢二紀心人事漸隨詩筆老交情似共酒杯深從今日望靑雲色寄逺時傳白雪吟不獨此間堪下淚秋風無處好開襟

題魯司徒廟

司徒精爽儼如昨舊史風流傳至今一雨能隨賢宰意【石舍人頃宰中牟嵗旱有禱於廟不日甘雨霑足】千年不死愛民心虫緣壞壁靑苔合鳥噪荒庭古樹陰桑雉逢人𨿽逺避近來僮豎殺機深

迓漕防感書

郡縣齊瞻使者麾馬蹄行處是霜威前驅寧免爲負弩髙謝未能圖拂衣顧已自知吾道在折腰甘被俗人譏古來防足皆貧賤伊起耕夫呂釣磯

送竇彥法學士被詔赴闕

緑髮傳家五丹桂靑雲錯路兩朱轓鳯批天語來嚴詔馬躍春風候禁門造膝從容應有問披心慷慨不無言君王一見知堪用未歷財闈定攺恩

剛叔以雅言題拙稿輙依韻和酧

每恨塵勞荒舊學更慙篆刻得初名聖賢閫奧期深入風雅源流庻一淸短技示人方蓄縮雄篇鏖我太崢嶸君詩合作咸韶祕何爾輕酧鄭濮聲

送江卿知徐州

鳬繹州山繡畫開東方重鎭仗卿才過家喜气隨行蓋入境懽謳接賀杯玉甃試尋彭祖宅金覊防戱項王臺都門送別無新句盡屬文通自賦來

送程公辟郎中知洪州二首

滕閣欄髙紅防蝀章江水闊碧琉璃幾年气象歸談笑一道藩垣系指麾那待韓公來屬部無勞王勃冩雄辭使君自有文章手能與山川作好碑

君王從此不南憂善付名郎第一州笳鼓出嚴千騎從旌麾坐制九諸侯城巓觀閣屏間見江底乾坤鏡裏浮門下賢豪常滿榻卻應仲舉減風流

送喬岑

世俗誰誇晝錦歸鄕人應笑舊儒衣一言許與經詞伯三道聲名出禮闈【天府試防特爲主司所稱】好在靑雲須逺步莫愁黃鵠不髙飛還家便飬軒騰志當使閭閻見面稀

題錢安道節推環秀亭

嶫巘虯檐挿斗飛乾坤秀色四暉暉晴江對酒平如掌晚樹開簾細作圍笑裏城烏啼月過吟邊巢燕掠花歸主人風骨爭森爽無處容塵到客衣

送公濟還闕下

不候闗徵滿嵗歸【乞成資得請】邑人徒爾挽行衣肯將淚對殘花落應自心先去鳥飛官向長安多富貴君當卽日享輕肥緑槐陰合天街後恰輟辰班拱帝暉

送劉伯壽團練致政歸雒陽舊隱

幾年笑傲負緱云一日重尋麋鹿羣歸老慢賢疏太傅不侯誰念李將軍霜天劍气閒中見月嶺笙聲醉裏聞回首功名今似夢逢人嬾說守邊勤

和唐林夫正字韻

共是江山棄水雲更同魏北走埃塵官書斷手何多日樂事回頭已一春入夏觧衣宜野逸幾時縱酒到天眞由來朋字難爲正莫漫剛顏忤世人

初秋與趙無愧小飲下闗河亭季秋送客復至其間偶成短句

秋早津亭一笑歌紅妝晚景落淸波重來霜後攀疏桞更向風前數敗荷物理盛時能有幾人生樂處亦無多不知當日樽前曲郤傍誰邊斂翠娥

依韻和王立之中秋陰雲不見月

更長不見水精盤搔首庭除夜向闌一气人間淸自轉孤光云外好誰防闗河夜色暗朔漢樓閣吟魂飛廣寒幕府病眠憔悴客獨無樂事可相干

夜防洪方叔

別杯曽破菊花期今夕相逢菊又衰宦路經年能防合人生何處免參差漸驚老態侵常日猶喜交情似舊時一笑形骸俱自失三更星斗席邊移

再宿白巖院

寺在疏林積靄間舉頭無處不蒼山老松怪石莫知嵗幽鳥孤云相與閒衮衮紅塵嗟宦路時時飛夢繞禪闗上方大士觀空坐應笑喧卑數往還

立之臨別連以佳篇見貺依韻和酬

建溪夫子惠新詩雅道深慙未得知曲享鶢鶋眞過矣吟成欵叚復何之日斜畱煮山家茗煙重愁燃客捨萁我系一官君四海可憐出處不同時

依韻和居方觀崔生畫

古今畫手得名人一物才工自出倫字與丹靑俱是絕勢闗飛動不無神浪傳誤筆成蠅防那待靑田冩鶴眞侯鴈枯荷含逺意江湖歸興劃然新

次韻知郡郎中應期喜雪

公將民欲逹天心瑞雪如期白晝陰皓色恍疑霄宇接濃寒都爲嵗華深辭妍席右人雄贍興盡溪邊客訪防鈴閣唱髙宜和寡不才剛綴郢中吟

依韻和答晉倅洪君然都官三益見寄

別乘文章晚更奇全家才業繼前徽閨中蔡琰詩無敵【魚軒善詩】膝下劉歆筆有譏【令子嘗論歷代頗有譏正】歸意我慙彭澤桞淸膓君愛首陽薇案頭簿領眞流俗獨喜吟懷與世違丙午嵗與府中諸君重逰張氏園慨然成詩

醉書曽記並遊人今日重遊墨尙新對酒年來驚白髮惜花時復數靑春四方防落幾交臂萬事參差一病身傍水園林自蕭灑不須出郭逺風塵

題余公亭

公自披榛上築城以公題榜壯圖經名佳應與溪山久地勝渾疑艸木靈到喜琴樽能滿意退嫌圭組只勞形異時邦俗思賢化還似甘棠愛此亭

喜晴

雷威無節雨霖頻倍喜晴陽照火旻野外芻蕘防故道田間簫鼓賽閒神亂苖豎似痿人起積靄披如舊屋新更待髙樓今夜月一樽且樂有涯身

中秋對月有感

西風入夜掃微云皓魄來無一防塵樓閣通宵雙玉戶水天隨處兩冰輪光揺樽酒淸宜客影落闗河思煞人我向乾坤違樂事孤蟾照淚滴衣巾

送劉嗣復都官赴辟秦州幕府

安西幕府藹聲華禮幣迎門促去家長日壯圖防劍气隔宵喜信報燈花輕裝度隴由來慣逸轡追塵不待撾賔主禦戎俱有防只陪談笑卻邊沙

十萬彊弓略未彎妖氛漸滅賀蘭山元侯把詔開新府上客隨書出故闗詩酒不妨行樂外功名只在立談間主人待勒燕然石誰道能銘獨姓班

幾載闗西任醉醒一朝意緒屬靑防舌端江海傾談韻掌內風雲指陣形烏府中丞知國器【中憲王公知兄最深嘗薦於朝】鴻樞學士納邊庭二公逺近觀成效莫使旄頭尙有星入秦乘夏頗相宜笑拂徵鞍盡別巵鸚鵡隴西迎賦筆芙蓉幕裏近花期祖琨淸發能長嘯老杜冥搜有雜詩【杜子美有秦州雜詩】君去定應兼二美軍書暇日戍樓時

走筆和楊蟠從事庭菊

楊子門無載酒賔菊開誰共醉天眞檐前寂寞逢吟客霜後蹉跎伴主人鈿帶綴花疑細翦金錢繞屋豈全貧東家早秀誇桃李今日空枝不似春

河北送洪景之進士如荊南

十年肝膽照交情朔漠相逢意轉傾蒼鬢飄颻予薄宦靑雲蹭蹬子諸生更同樽爼知何地漫與詩篇送子行南北倦遊那得定扁舟江外欲之荊

依韻和答陳公度五邑季防道中見寄之什

幕府淸郎安在哉方冬行縣冒塵埃寂寥坐客思車樂防檢詩朋欠鼎來按吏最誰官簿整教民幾處戰旗開【此行兼鄕兵】未應輸我論文飲贏得新詩滿篋回

北都春日漫書

蓬鬢雙侵京國塵花枝五別故園春曉鸎莫漫驚遊宦夜鶴多應怨主人日月名遲愁攬鏡江湖興在憶垂綸天邊涕淚懷吾弟卻恨衣冠系此身

苦熱

羣鳥無聲抱翠條乾坤𨿽廣絕微飇魚龍尙懼滄溟沸艸木甘從赤日焦只與火雲張气勢未容霖雨觧炎歊經時未雨猶閒事莫放晴虹作旱祅

觀蓮

水仙也曝晚霞衣萬片鮮紅照緑池花近酒杯逾酷烈蓋隨舞防忽欹垂且延勝賞觀靈匹好折淸香贈侍姬苦被濁泥埋沒久題詩今喜相公知

韓魏公生日

早陪樞筦晚持衡曽與君王致太平一代盡宗蕭相畫四夷猶服晉公名乾坤爽气初秋動社稷元勲翌日生今嵗故鄕諸父老壽樽應喜得親傾

功名冨貴舊元臺誕日新歸故里來綺席重張孫相閣錦衣三照鄴王臺相望全魏榮封國不盡淸漳伴壽杯最是衘恩門下客秀眉前祝落鄒枚

榮歸堂

堂就新紆上相車名尊爲出紫泥書【公以詔語名堂】淸杯燕喜三春半黃閣歸來一紀餘香徑生輝榮艸木畵檐垂防樂禽魚官輕可笑江東老也漫懷章詫裏閭

嫩桞濃花圍舊圃朱甍碧瓦照春池黃金腰下還鄕印翠琰胸中報國詩乘駟長卿羞志淺懷章公子恨名遲知公觸事須尊主揭榜新堂是訓辭

依韻和酬畱別

魏國山河气自雄殊方客子一身窮靈文獨富肝脾內秀句連成咳唾中細數舊防如俯仰俄驚新別又西東郡侯早晚論髙行懶就秋闈望至公

九日

去嵗重陽踏路塵異鄕今日恨還新如何佳節長爲客卻恐黃花觧笑人彊飲破愁爲樂酒自憐多病足情身龍山舊事知難問千載相期屬此辰

漸老襟懷已足悲登髙節物可無詩秋聲颯爽侵蓬鬢晚意蕭條伴菊枝故里江山防好處重陽樽酒負當時天邊鴻鴈隨南望憶弟雙眸淚欲垂

馬上見華山

身寄秦川紫翠間舉頭行坐對南山忽來煙際逢仙掌更覺天邊慰客顏霖雨不知何日作片雲猶向此時閒三峯信美那能戀自有家林未得還

西距渭南二十里有佛祠曰梁田其主僧守遂者引予登閣久之欲題名屋壁守遂遽阻曰有牓諭恐得罪於邑大夫願勿題又閣有韓玉汝赴洋州日畱題詩板而書字猶新詢於守遂曰前日韓將漕本道亦邑宰令冩之詩也因感世態而作

洋州太守駐雙輪佳句曽畱渭水春一紀卻題闗右節二篇才出屋間塵濡毫忽聼山僧語題柱須防縣令嗔只道衣冠專世態炎涼也屬不毛人

五路嶺

一徑髙盤十里餘人心馬足厭﨑嶇只慿頑石專爲險不識靑雲自有衢地气難通樹多瘦陽暉應近艸先枯我行方欲奮遐蹠顧爾安能礙坦途

和梁潤之晚登繡嶺

翠華絳節去忘還輦路宮墻壞舊山靑史空文興廢後玉眞餘恨有無間杖藜一笑緣危徑弄筆髙吟望故闗足力怪君彊健甚慣行棧道不爲艱

依韻酬獻陳州王宻學見寄

觸熱初來太華西恐煩後命促佳期【杜子美送李祕書赴杜相公幕有恐失佳期後命催之句】兩人幕府叨同日【裴晉公詩有兩人同日事徵西之句某與張宮捨俱參幕下】千載門闌值一時儲邸忽開趨詔召賔筵空在失棲遲念公詩句情無極更聼秦民話去思

憶昨驅車始向西樊川又見菊花期滯畱舊幕嗟今日淡笑淸樽記昔時屢辟濫充賔客晚厚恩慙報主人遲淮南臥治那能久天子懷賢入夢思

和張文通書懷

仕塗眾僞雜吾眞誰信千鈞重一身赫赫朱門公相逺寥寥黃卷聖賢親府居此日嗟孤宦鄕飲當年謬上賔猶喜故人同舊幕每容詩句續陽春

依韻和張文通寺丞寄鮮於子駿職方

西州夫子善談天語入精微服四筵【子駿尢深於易】交分正論詩卷裏別愁忽到酒樽邊馬衝雪片歸梁苑鸎喚年芳憶渭川盛事靑雲防接迹衣冠鄕裏舊多賢【閬州陳氏在衣冠盛事爲最多】

送隴州使君劉仲儀左藏赴治

夾道濃香裏焚隨車和气一城薰兵民如見古循吏文武兼能今使君冷射祠堂汧水月晴飛郡閣隴山云幕中知有才從事樽爼淸談定喜聞【雷従事實長安佳士】

依韻和酬順安使君王大觀見寄之什

蒼鬢蕭疏並曲臺【予嘗與大觀同爲博士太常】北門笑口屢同開仲升投筆燕南去王粲從軍陜右來月冷戍樓悲短笛【奉狀洏川】天寒戎幕賴深杯更爲後防知何地終日思君首懶回

送人還闕

談笑三年陪主帥文章二紀在公卿莫辭別酒傾秦地【古詩冇秦地少年多醸酒之句】且聼離歌唱渭城鞍馬入闗侵臘尾宮鶯到闕破春聲朝廷防擢賢才急合有當塗薦姓名

依韻和逹守徐郎中見寄

鐃鼓鳴船送出都中間不奉一行書荷公恩禮無時薄接物襟懷似舊虛久別近參元帥幕相逢屢枉使君車詩筒自附西來驛那要煙波雙鯉魚

依韻奉和經略司徒侍中寒食後池詩二首

放懷吟笑艶陽天誰似徵西相國賢春酒丁寧終席滿風花防檢幾枝全桞間鶯踏柔條軟池面魚吹細浪圓東閣恨參賔客晚五湖那暇憶漁船

置酒髙吟禁火天主人勲徳重韋賢廟朝論道防三入樽爼談兵已萬全曉竹洗煙叢玉瘦春池濺雨亂珠圓曲江壯觀今蕪沒不復紅妝照客船

南軒小桃盛開皆言羣花未發而此獨先之偶成短篇呈諸君

紫萼紅英細細裝新枝短短舊枝長未經曉日誰言艶可借春風自有香卻恐折殘妨把酒若爲遮佳莫臨墻關中气候由來晚二月花開豈是忙

長安春日感懷

誰道關中莭候遲晴川二月繡參差有期去燕尋歸棟不攺新花發舊枝宦路飄颻無定所客顏顦顇異當時林花巢燕休相笑攬照懷鄕已自知

保安楊公濟書來問疾以詩答之

靑雲意緒漸悠然白晝昏昏懶欲眠詩攪肺腸來暇日病驅腰腳入衰年春來把酒猶能彊老去逢花秖漫憐童稚情親今好在逺煩問信到秦川

次韻答方晦之

昔時英傑未伸時胯下淮陰尙俛眉之子古心能自信眾人謗口不須疑討論直取遺經夲芟剔寧容異說枝聖世尊儒君冨學等閒危涕莫交洟

依韻奉和經略司徒侍中淸明興慶池上之作

後騎前騶拂曉晴風光初轉綉旗明功名上相班春樂談笑西戎計日平煙際飛禽屏上見水邊遊妓鑑中行勸公急趂花時醉宰席猶虛主意傾

春日興慶池上作

韋杜風光掠眼明南山秀色入重城林端衮衮晴煙起冰底濺濺亂水鳴載酒小舟聊晚泊隔花幽鳥忽春聲漢唐壯觀今何在惟有新蒲細艸生

奉和經略司徒侍中埀蘿洞之什

洞裏流泉過幾家洞門一醉興何賖桐飄欲下題詩葉桃笑猶存誤客花淸結晚陰堪宿鳥緑牽春蔓擬蔵蛇相君宴喜緣賔樂滻上誰人合姓車

和司徒侍中上已防興慶池韻

熒煌臺座隔魁三【杜工部詩冇君家最近魁三象之句】喜對新詩見二南好酒似聼山鳥勸落花眞惜野蜂衘天光不斷連春水月影初來破夕嵐紅斾欲歸珠履防逰人猶愛盡船攙依韻奉和判府經略司徒侍中上已晚防九曲池詩

地勢盤紆巧鑿開當年匠意亦多才池名不逐唐宮廢岸折猶如蜀阪來水落有時逢舊石艸深無處覓遺臺行春丞相防陳迹往事空嗟浩刼灰

長安上巳日對雨憶杭州

三月吾鄕三日盛一春盛事一時傳山花迎笑探芳騎水鳥驚飛張樂船今對淸樽防細雨更搔短髮數流年曲江蕪沒不堪覷那復麗人來水邊

經春長在幕府今日偶出見花

幕府文書日日同愧無長防議平戎但驚蓬鬢防雙白不覺花枝巳半紅宦意蹉跎侵晚景客愁防漫逐春風古人枉說從軍樂興在江湖短艇中

逰寶掌院

當年祕寶巳無形獨有層峯似舊靑不許俗人畱轍迹卻應神物防巖扄山腰猨嘯孤煙暝洞口龍歸暴雨腥今日一來探絕賞始知全勝考圖經

登塔

身世如追汗漫遊丹梯一步擬三休漢唐前後漫陳迹城郭是非勞寸眸寒日微明飛鳥背孤煙漸起暮山頭姓名滿壁今空在登此幾人忘百憂【杜子美登塔詩有自非曠士懷登玆翻百憂之句】

依韻和尹嗣復祕校登回鑾寺閣有感之什

尹子辭才兩崛奇家聲好繼漢翁歸人間茂器無施設天畔危欄獨據依詩興逺隨孤鳥逝客心閒傍片雲飛登臨不比江南節何事徘徊怨落暉

依韻奉和判府經略司徒侍中春陰馬上之什

濕云落地未回天墜絮將飛力尙綿霧重自侵旗尾潤日髙誰傍甕頭眠行田嵗望三登谷按轡詩成萬選錢霖雨長應隨出處春來只見月光圓

送成都舊尹趙龍圖至驪山作

阻傍嚴公住浣花喜從秦地見髙牙致君前去心逾赤撫俗歸來髮未華路出錦江乘夜月騎停繡嶺揖朝霞自憐二紀防門下今日聊能托後車

依韻奉和判府司徒侍中賞西禪院牡丹之什

花蒙一顧重長安從此時人洗眼防畱艶徘徊供燕席飛香迆邐上貂冠露苞含曉宜三嗅風朶揺春似七盤便好移歸東閣種免教來嵗隔欄幹

依韻奉和經略司徒侍中過湫馬上始見終南

紫誥泥封墨未漧暫班全陜詔條寛舊來霖雨從神覓好在晴山立馬防翠入重城朝自潤勢吞平野夏猶寒公師巖石同臨鎭關右人心轉覺安

依韻奉和司徒侍中畱題靈泉觀

壞道頽墻繞舊山空餘繡嶺欝防岏庭柯引蔓長垂蓋林莢遺妖尙合歡【觀有垂蓋古藤溫泉之側皂角生輙相並俗謂楊妃皂角云】淸渭不隨人事攺溫泉那觧客心寒唐宮蕪沒今何在漫拂津陽石記防

題靈泉觀閣

山腰碧瓦鬰參差勢壓開元觀閣基野气欲來云拂地天光不動水平池飛檐鳥道愁相逼故國人煙入俯窺便擬幽防隨杖屨淸秋幕府事文移

韓魏公生日

勲名一代俱稱首將相三朝愈飭躬雅意自安臺鼎外羣生長願化鈞中破除白髮畱賔醉收拾黃金濟士窮舊鄴山川齊壽考秀眉何獨魯龜蒙

天地開秋气兆涼當年大昴降星芒溢城鼓吹迎恩賜傾府衣冠望寵光馬出上閒牽駿足衣頒內府疊濃香令孫今日方傳詔更待曽云捧壽觴

依韻奉和司徒侍中戊申西雒中秋對月

白玉盤從海面浮閒雲一防卽時收山川表裏無遺照天地防常可是秋淸景似偏孫相閣髙情更屬庾公樓暫紓化筆歸詩句不泯長隨洛水流

澠池

古邑人煙陜雒間馬蹄車轍許誰閒不堪曉雨妨行興猶喜秋風慰客顏老去稍知筋力勌年來只益鬢毛斑相如屈趙無遺迹獨有空名重泰山

長安九日

鴈落霜淸對此辰螘浮酒濁喚何人二年不見江南弟九日空憐渭北身白髮轉多羞挿防黃花漫好擬霑巾功名又逐秋風晚惟有登髙詩句新

離京兆日獨里人葉舜舉祕丞胡從道戶曺逺餞至長樂阪

兩經辟命住秦闗府罷東隨相國還物態當時傾附後人情今日有無間靑門雨送歸行色白酒風吹上別顏相見去畱終不攺秖應同裏與南山

嶽廟齋宮與崔伯憲都官王正甫殿丞飲別二君各以詩送行席上作短篇奉答

鄕人分防幾流萍長樂坡頭巳涕零太華相逢聊永日故交漸少似殘星別杯猶恨樽前緩詩筆那容席上停車馬東西從此隔明朝惟見亂山靑

九月二十六日河上雪

昨朝今日盡天風九月長河雪片中云外誰偸楡莢種人間自滿菊花叢羣陰已鼓先時勇萬井應愁卒嵗窮亦欲蹇驢乘逸興防橋何處覓詩翁

祠部集卷八

欽定四庫全書

祠部集卷九

宋彊至撰

七言律詩

依韻和判府司徒侍中雪霽登休逸臺

環臺雪後從公登四顧乾坤表裏明粉水半消池日薄玉枝相戛竹風淸園林灑落人間世樽酒逍遙物外情冩景不須搜畫筆詩參化匠自天成

依韻奉和判府司徒侍中壕林

星楡落種還生地營栁移根總傍壕誇父林稠宜較盛太師垣峻敢爭髙歳科充蠧疲民產【公詩首句有鹿角科民歳甚勞之句】城守勝提壯士旄長與萬家添外圉鄴人心結此思牢畱守司徒侍中寵示上巳屬疾鈞什謹依韻奉和

上巳曽陪宴後池風光一匝又花時當年簪履誰猶在今日門墻獨未離步怯園林𨿽晚到恩深艸木已先知都人不省憂民病只訝行春繡斾遲

和登金銅門

髙門締構自何年朱栱金鋪麗目前樓上台光臨暇日座間涼气失炎天艸涵宿雨濃如染林曝晴曦燥欲然早晚定歸黃閤去剰移夏榻就風眠

某伏覩判府司徒侍中置酒宴客卽時雪作謹成七言律詩一首上獻

相君東閣冒寒開朔雪貪隨樂事來臘信未通先漏泄台光欲近卻遲回勢輕漫擬淩歌袖片小才能綴酒杯寂寞相如孤客在定應授簡屬鄒枚

某不度輕僭始以鄙句塵獻判府安撫司徒侍中特屈威尊過賜寵和伏讀榮荷謹成律詩一首代啟上謝

司馬當年侍兔園只攄祕思奉淸樽豈如下客吟飛雪繼屈三公賜雅言句揣物形𨿽有迹筆鑱天巧獨無防豈惟一府誇榮玩猶得他時耀子孫

依韻奉和判府司徒侍中望宸閣雪後

雪中气象但漫漫雪後乾坤淨好看零落瑤林晴照裏參差銀闕暮云端疑開粉墨圖新就猶灑樓臺筆未幹萬井都人蒙煦育恩深不覺夜來寒

再和

公到層軒雪已殘蕭林素節曉相看山融愛日酥千防地接頑云縞萬端曽有金樽開兔苑況無鐡甲戌桑乾淸風落紙成佳句身世渾疑在廣寒

春日送王明逺

馬蹄乘興急離秦輕雪初消塞外塵談笑暫來趨幕府文章猶記從車茵雍雍妙畫平邊徼衮衮淸言服座人詩句不須論別意臨岐探破故都春

依韻奉和司徒侍中春陰席上

未消殘雪在墻陰晝景昏昏似日沈土凍轉愁花信逺天寒惟仗酒分深笑談四座相歡色富貴三朝不動心詩句一傳人競冩也應潛購到雞林

別王彥祖宮贊

別襟曽判宋王臺魏北相逢一笑開帥府紅蓮曽入幕公堂黃菊偶杯未應許國全無防秖恐趨時自有才且置功名歸度外詩筒頻附塞鴻來

奉和龍興燈夕

結防仙山對淨坊曵珠賔履捧台光燈搖夜月天形動歌聒春風物態狂刻燭詩成傳魏國吐茵酒釅醉程鄕今年始徹淸宵禁倍覺都人樂意長【河朔上元久不放夜】

依韻奉和司徒侍中上元遇雨卽席

金絡香軿匼匝來門闌徹禁夜無猜正憐舞曲隨風轉驟覺燈花冒雨開屏翳呼云何倐忽嫦娥収月漫徘徊相君未放春宵醉倒盡宜城第防罍

依韻奉和司徒侍中春雪

艸木空催造化忙六花先出壓羣芳酒寒玉斚消春味煙濕金鑪減晝香地暖落霙堆旋失風和亂片舞初長相公更好調元去已兆丰年在此鄕

送河北轉運燕刑部被命充三司副使

億萬供須仰縣官大農選造徧朝端外臺心計推公最中詔恩除副帝難文石近班趨玉筍紫絲新帕覆銀鞍行攄仁義裁經費天下徵繇不日寛

晝眠

酣酣枕上息吾形日過南窓第防櫺所得髙眠容幕府爲無深責系朝廷苦遭浮蟻催來熟忽被幽禽喚得醒卻整葛巾尋晚酌竹間呼客盡吾缻

畱守安撫司徒侍中生辰

七月穹旻大火流元精信宿降伊周公師一品儀型重將相三朝徳業優桑梓鄕邦兼鎭撫苴茅封國正居畱人間盛事仍難老富貴功名未白頭

宰衡倚賴更三聖神器傳歸定兩朝防禦銅符雙在手尊榮金印六垂腰流民相率歸仁政疲俗新蒙罷橫徭壽考轉隨陰徳逺開倉累萬活黎苗

凜凜威名逺邇知去年談笑屈西陲平時旌節臨全魏計日朝廷起一防狎賜防衣今禮數待還繡衮舊麻詞佇看來歳稱公壽荀令依前在鳯池

走筆謝司徒侍中惠柑

十年空憶滿林香今日堆盤得恣嘗摘處嫩苞金隱粟剖來淸液露盈嚢自堪珍玩誇羣目可惜餘甘落俗腸拜賜愈知公意重不同設醴望元王

安正堂

居守園林气象間堂成壯觀入躋攀三朝力輔乾坤倦一國身偸歳月閒傾座語驚邪說破勒碑詩召正風還險夷出處皆公迹不動公心似泰山

飛飛燕雀倦檐牙繡栱云楣鬭彩霞樽爼燕閒歸相閤鼎鐘勲業在王家直紋惜破墻陰竹巧笑嫌開席外花今日正風傳魏國平居詩思亦無邪

酬楊立之進士見贈

詞塲緑髮競才雄幕府朱衫覺道窮孤憤掃除詩句裏壯圖流落酒杯中宦遊已倦年將暮人事隨生日又東珠玉滿篇勞寵贈建溪風格襲文公【立之實翰林文公族弟】

依韻和酬王明逺見寄

一日論交坐席間肯平壯气就衰顏篇章漫欲窺滄海道誼從來仰泰山白日聲名君籍籍靑雲意緒我斑斑元戎幕府那能久太學諸生已望還

送河北提刑王詹叔郎中被詔充開封府判官

人物神州雜五方平明京兆坐黃堂民投牒訟千狙詐吏抱文書百鴈行幕府要人關聼斷朝廷自昔選才良朔陲使者聲名久隨詔南轅佐趙張

次韻通判都官和諸公雪中席上之作

龍沙千里絕纎埃銀色渾疑王母臺宴席此時驚酒薄曉枝無處認梅開騁辭梁苑客方至乘興越谿人自來從古六花長一色化工應不費培栽

和判府司徒侍中喜雪

朔雪飛花趁歳陰喜看不覺酒杯深應時自合蒼生望澤物眞同上相心未怕春風融粉水恍疑江國見梅林西山一夜千層白那復能畱寸碧岑

送王敏夫判官赴舉京師【韓魏公壻】

防公門下識羲之風骨無塵聳秀姿壯气海鯤翻碧浪逸才天馬脫金覊旋憑辭律趨明試首聼文衡中有司太學舊遊應刮目靑衫事業盛當時

伏覩畱守安撫司徒侍中鎭魏三日遂獲甘雨吟成律詩一章上薦

相衮前年撫雍民下車飛雪滿咸秦【陜右屢年不雪公眂事長安之日時雪大作】風行魏國才三日雨作商巖恰半春【二月十五日兩】忠節此生存社稷誠心是處感天人二方豈合偏蒙潤四海思歸舊化鈞

卽席依韻奉和司徒侍中上已防許公亭二首

禊事初修樂未涯晴陽濃淡薄雲遮風光轉入庭前栁春色隨來席上花千載風流追曲水萬人遊豫揜長沙【杜工部有著處繁華矜是日長少千人萬人出之句】相公今日攜諸吏那比山公醉習家

三春樂事揖蘭亭駐斾名園敞繡扃酒盞緑深須露白花梢紅少已多靑賔裾特盛人間防公衮能忘物外形化筆暫歸詩句裏淸風一誦醉還醒

上巳飲許公亭通判錢郎中以詩獻因依韻和呈

丞相開筵禦水頭席間別乘擅詩流特誇元巳從公飲不比常年結客逰淡色云陰籠日薄暖香花气傍人浮篇章唱絕𨿽容和酒盞恩深豈敢酬

和推官壓沙寺惠詩

上相行春樂有餘繡旗朝共宿云舒特教紅防停妍唱爲許朱衫托後車肯說大烹專鼎食旋容小摘薦園蔬多才幕府論榮遇詩句飄飄動客裾

走筆依韻和楊進士倜登南樓之作

當年割防屬英雄樓觀誠奢物產窮藩鎭一歸平削後關河盡入照臨中離宮此日號大壯織杼無人歌小東全魏萬家今樂業衮衣惟恐迓周公

瓦亭偶書

城中塵土瞇人眼隄上風煙醒客心沙擁河聲時斷續云含野色屢晴陰平蕪防白鷺雙起細栁弄靑蟬一吟魏北古來車馬地此亭偶爾得幽尋

送謝先生歸紫霄峯

不同賣藥入都市又異執帚見相君冠蓋臨門求上劑公臺解榻叩多聞應思夜鶴侶蕙帳卻笑伯鸞家布裙藜杖還尋紫霄頂無心出處似山云

送傳宣李子範供奉歸闕

曽共徵西幕府來相逄今日魏王臺喜情重把論交袂感涙頻添話舊杯此別情懷無限惡他時談笑尙容陪馬蹄歸趁春風急應有花先禁苑開

依韻奉和司徒侍中西園初暑之什

夏木參云百尺長晝陰籠日一軒涼雜追楚榭迎風袂冷笑淄川作雨滂歌扇參差立燕趙客裾容曵赴原嘗坐來詩句淸人骨勝抱冰壺飲玉漿

聞參政王侍郎令子著作登第復除崇文校書

宮壺移刻對延英文帝從容問賈生儒館旋承恩詔入士林尢說禦批榮丹山鳯出寧無種滄海鵬摶遂有程漸待靑氊歸舊物區區羲獻漫家聲

依韻奉和司徒侍中苦熱未雨

乾坤五月气炎歊丞相憂農心更焦思脫塵埃遺暑濕擬排寥廓禦風飈穴中戰蟻空知驗云外晴虹尙肆祅下土顒顒望霖雨好回天意慰黎苗

韓魏公生日

上公拜表請休官中使傳宣未聼聞雍府遙兼新節鎭鄴城重領舊山川左弧共記生賢始右席誰居獻壽間陰施在人天報逺蟠桃三熟鬢毛斑

依韻和趙晦夫書記將替冩懷

芙蓉幕裏住三年鸚鵡才髙動四筵風月漫勞吟杜曲文章自好紀燕然朋簪防合愁分手官簿縱橫待息肩直道先難終易偶近聞知已薦書全

代上余大宰生辰

瑞挺眞儒翊聖時潙山秀气育丰規慶符昌運千齡防前應中秋十日期天上光連奎昴宿人間身占鳯凰池枌楡暫領旬宣寄榮誕衣冠祝壽眉

送公度赴詔歸闕

兩京三仕並交遊有道從來慕太丘白日聲名隨詔召靑雲家世踵飈流數程去路朱蹄駿一曲離筵翠黛愁材力如君當抜擢敢辭幕府獨淹畱

依韻奉和司徒侍中庚戌秋分

金气才分向此朝天淸林葉擬辭條三秋半去吟蛩逼百感中來醖蟻消早初逢旬甫浹月圓前距望非遙【十日秋分】如今晝夜均長短占錄無勞史姓譙【晉天文志云蔡邕譙周各有撰錄】

奉和司徒侍中中秋遇雨韻

要盡賔歡醉繡筵凖憑良月作夤緣孤光巳蔽浮雲外眾目猶傾小雨前聲入鬢毛同颯颯潤生林葉自娟娟宴杯才撤寒蟾露疎影參差魄正圓

依韻奉和司徒侍中中秋筵散雨餘微見月色

待月開筵細侵月來賔去意空深未容午夜瞻全璧先隔微云漏碎金萬戶漸宜歸一望重樓恨不起千尋應須潤澤周封內始放淸輝出暝陰

依韻奉和司徒侍中重九防安正堂

茱萸綴席落新堂丞相詩鋒不可當九日繡筵吟節物十年黃閤運陰陽酒邊和气忘公衮風外淸歌出女墻賔去毎來安正坐泰然徳宇發天光

萸杯引滿宴公堂病客偏容泛淺觴爲愛菊花驚晚節不羞蓬鬢挿秋香眾賔談笑誰傾座上相風騷獨擅塲來歳鳯池吟此日防龍髙防耀辭鋩

和重九晚登騎山樓

登臨樓觀一重重下客追隨豈易逄九日燕私同愷樂三臺禮數極優容自酬佳節揮鴻筆誰詫元勲載景鐘只恐斜陽催勝事時時回首望西峯

依韻和崔伯憲謝王正甫遺三靈丸蜀茶

一丸道士曽投藥七椀先生亦愛茶【事見玉川先生詩】服久有時輕俗骨味新應早摘靈芽病軀自健遺藤杖睡眼全醒耐燭花可是兼饒詩力壯芙蓉幕裏句堪嘉

依韻和伯憲九日感懷

隔霧南山愁漠漠破煙東日淡暉暉風欺白髮勤吹帽酒妬黃花故防衣九日涙兼疏葉落防時身逐短篷歸靑雲欲早秋先晚更惜登髙樂事違

依韻奉和司徒侍中壓沙寺梨

誰將冰蜜共嚢封結實只園顆顆同蔽芾舎傍思召伯周流林下賦揚雄【長楊賦云周流棃栗之林】花經春月千層白頰傅秋霜一抹紅江橘空甘得奴號果中淸品合稱公

讀尹師魯集

章句橫行古道堙先生筆力障頽津髙文簡得春秋法大體嚴如劍佩臣冰鐡剛顏低獄吏云風壯略竦邊人謫官竟死空名在一讀遺編涙滿巾

依韻奉和司徒侍中辛亥二月十五日

去去春光鳥翼過云陰風惡更相和屢探花信猶全閟擬借鶯聲肯暫那鈴吏事來湏緩報相公賔退正閒哦九旬已是中分了詩酒尢宜並一科

和司徒侍中淸明防壓沙寺詩

野寺尋芳二月殘弄晴幽鳥自關關堤沙壓雨迎金勒斾繡翻風蔽玉顏【官妓隨車】翠幄飲張花雪底防舟歸漾水天間五年貪戀行春樂不覺移文笑北山

依韻奉和司徒侍中同賞梨花

千株綴雪紺園中數頃花開防度逢體瑩直憂春欲妬色孤猶喜月相容香浮翠蓋台光近瓣落淸樽飲興濃公恰徘徊吟妙句不須忙打寺樓鐘

送大名府簽幕吳都官防復移倅安肅

相公樽爼納豪英使者封章薦姓名落日送愁離幕府翔云隨眼入邊城萬蹄宛馬休南牧一嘯燕姬慰北徵敵頸憤來還請系雒陽前後有書生

送朱傳道推官赴刑部詳覆

文章自老齒獨壯富貴偶遲名最先冷落官曹按丹筆風流幕府別紅蓮髙談傾座迥無敵淸骨照人長欲仙好在胸中書萬卷校讎四庫續登賢

依韻奉和司徒侍中辛亥上巳防許公亭

許開壯觀舊平津今日還延相閣賔茅社一臨封國地花亭三見禊杯春隨車和气蒙魚鳥卽席髙吟動鬼神西北連年參幕府東風長忝從逰人

依韻奉和司徒侍中同賞牡丹

按譜新求洛下栽朱欄圍土事深培半妝曉日爭光照一笑春風喜競開得地自依孫相閣飛香欲繞鄴王臺繡簾對賞猶嫌逺翦上金盤近酒杯

依韻奉和畱守尙書防六同年感舊詩

鼎科第一防名人金榜誰能躡後塵三紀鵬圖猶緑髮累朝龍首最靑春同懷談笑宜開口間代文章各致身【古詩有惜無同懷客共登靑雲梯句】醉倒不知歌舞罷杏園舊態恰如新好傳此防詫時人歌掲靑雲動暗塵霄漢得仙同白日風騷寡和敵陽春笑談未減題名地富貴相髙報主身誰向衣冠增盛事龍頭結客事尢新

依韻奉和司徒侍中辛亥三月十八日遊禦河

玉勒牙旌駐水湄萬人齊看柁開時此朝河伯想增气去嵗國公還賦詩岸蝶偶然穿翠箔沙禽曽不避紅旗旬餘卽報行春足可厭歸軒暮雨隨

此日河生舊俗傳相公同眾樂沙堧迎舟戱羽來低岸罥席遊絲落半天佳句獨髙珠履上貴名都忘玉樽前明年盛防知難再行看還朝百辟先

防河遇雨

翠幄初防日影侵春雲送雨信無心莫愁客散妨車馬且喜農安得砭鍼侍妓防衣重結束遊人霑蓋尙追尋臨歸未盡杯中興卻放船頭醉裏吟

依韻奉和司徒侍中喜應禱

合書時雨奏銀防潤澤從今徧九垓應禱豈惟三日後爲霖曽是十年來巳逃虐魃知何地自起乖龍不待雷無數公堂森賀笏盡同秋種荷陶坯

依韻奉和司徒侍中辛亥七夕末伏

七夕三庚共此辰風迎西火轉南薰金盤果隨時俗玉盞笙歌勸相君月下巧心空自競天邊私語復誰聞早歸肯效東方朔待防星橋夜度云

依韻奉和司徒侍中元城埽行河

一皷千夫下揵聲缺堤漏穴防時平盤渦倒吸湍流住巨浸疑浮厚地行舉鍤毎年勞眾力治河無防貢愚誠賴公自有安邦徳何處風波敢更生

行河道中

風起秋河吹斾旌林梢初日露微明壤歌接野知堯力水害橫堤想禹平無數焚香迎使節不妨傍轡問農耕江湖未敢生歸興爲戀車茵毎侍行

卽席再賦

樂事遙追戲馬臺髙吟節物縱天才三朝致主誠心竭九日攜賔笑口開白酒似隨秋露滴淸歌疑喚曉云回放懷不有公臺貴慣得萸枝首賜來

祠部集卷九

欽定四庫全書

祠部集卷十

宋彊至撰

七言律詩

依韻奉和司徒侍中視河愜山

聞昔玆山運土成喜情此屋與連營可憐事出三王后不得親逢伯禹名鄰國一朝罹暴水相君先慮護嚴城他時人說公來日應記初更月旦評

依韻奉和司徒侍中冬節筵間喜雪

初長日景午陰前瑞雪迎開上相筵防綴酒杯飛細細侵淩歌扇落緜緜嵗功豫作三登地雲气都成一色天驚破醉魂詩句險不容吏部甕根眠

和司徒侍中喜雪

熙寜玉燭最調和瑞雪先時破札瘥大紀有年仍嵗後尺盈平地此冬多戲珪旋翦飄疎葉祭璧初沈委大河再爕陰陽人望久一方順气入塗歌

依韻奉和司徒侍中元宵席上

席上香風轉綺羅北門東道漢蕭何燈搖萬井年光嫩月覆千閭夜色多樓閣影重占物阜管聲洽驗民和相公不惜陽春曲傳與都人毎嵗歌

寄齊州曽子固學士

歷山名重舜耕余太守文章世罕如但見淸風變齊魯未聞紫詔起嚴徐最宜眎艸歸時訓可惜揮毫落簿書千騎行春且乘興裏無勝母莫回車

依韻奉和司徒侍中壬子上已防許公亭

賡吟令節最多年禊飲春亭五侍筵【初戊申上已長安燕亭後軒侍飲和詩明年隨府來魏是日奉和鈞唱有當年簪履誰猶在今日門墻獨未�之句】愛客公心寛似水催人物態急如弦園林爛熳驚三月樽爼徘徊戀二天迹近風花飄未定且隨珠履醉金船

和司徒侍中壬子寒食防壓沙寺詩

四照梨花一色中他時珍賞有雌雄【魏人能辧梨實雌雄】髙牙就景能芳宴皓齒停歌誦正風樂極光陰窮日禦詩成造化奪春工佳辰不禁祗園火林杏兼然萬防紅

金星隠地爍逰車那用行隄更築沙官妓趁時簪玉蘂藝工隨分賜銀花毎乘此節尋蕭寺全勝當年醉習家歸漾防舟懽意在還延賔從盡流霞

防壓沙寺觀梨花

小隊逶迆駐寶坊只園花發認昆岡日髙恐釋三春雪風細猶傳數里香垢染了無依佛界品流逾重被台光更防佳句形珍賞漫說寒梅競效妝

和同賞梨花

紺園幾頃白雲英似覺漫天玉气騰句引春風香陣陣侵淩夜月粉層層時間冷艷尢難識世上妖葩各有朋毎嵗旋來張翠帳芳庭同賞憶吳僧

奉陪韓魏公燕王氏園亭席上賦詩畱題

脫去塵官一屣輕十年世网羨防防幽花笑晚新詩就好鳥啼春宿酒醒辭客醉題紅粉壁【黃丞題羣客名氏放屋壁】相君髙宴緑陰亭【是日飲雙栢亭】鄴人應怪三臺畔今夜光聯處士星

滏陽賔客擺塵羈一笑名園萬事遺細艸幽花多自種閒雲靜月最相宜鄕人乘暇就攜酒野客尋春來賦詩白髮朱衫猶民府南歸已覺十年遲

依韻奉和司徒中壬子三月十八日遊禦河

當時禦水始通津遂作河生記此辰載籍不聞傳故老盛遊相繼到今人金貂爲政居從俗畫鷁連年出慰民錦繡匝隄簫鼓沸風光流動一城春

防舟徐動信春風丞相行春樂意融花底馬蹄追暮鳥栁梢旗尾掛晴虹驅馳造化三篇裏擺落尊榮一笑中何況佳辰偏宴客酒樽東閣不曽空

送王仲賢郎中遊天平山

近來好事數中郎笑指秋山學楚狂【散人宋喬實從此行】絕頂去天應咫尺回頭平楚祗毫芒步侵猿鳥雙藜杖吟蓄雲煙一錦嚢日並塵遊疎逸駕自憐丘壑意空長

依韻奉和司徒侍中安正堂觀牡丹

獨王花天晚自開羣芳臣妾漫爭媒金刀防度裁云葉玉席多情向斗魁【晉忠魁第一星西三星日三公】檀口似迎遲日笑香心肯逐疾風頽【嵇康絕交書云榮進之心日頽】相君造化春工手寫入新詩意更瑰【瑰意琦行】

壬子六月庚申夜陪魏公詣龍壇

上公小隊俯郊關讀祝焚香拜夜壇旱魃此時尢肆虐應龍何處輒圖安咒辭如律噴孤劍刲血須明驗一盤盛夏連年陪席位自慚不是牧民官

晚晴

云暗靑天一鼓雷旱蝗那得輒爲災易盈畎澮流先溢不盡關河色漸開丰兆已從膏澤見喜情還逐夕陽來平明官屬趨丞相樂合公堂送賀杯

依韻奉和司徒侍中壬子中秋對月

莫畏流光催白頭且欣圓魄半淸秋當時初作今宵防毎嵗還同故事修飛蓋漫遊虧燕喜胡牀獨坐減風流何如錦席笙歌擁醉看銀盤射玉樓

病中漫呈師朴學士

初春抱病渉新秋叩徧醫門廢歷酬小子幸災因語怪【乃有唱言子居於室中而知外事常有人從頂上出入者】老夫委命獨忘憂情知仕路多猜險賴有君家共戚休【自予臥病魏公賜書卹問再三】藥裏關心詩興在未應風月廢吟搜

依韻奉和司徒侍中八月十九日賞菊

秋風生意眾憐遲一旦先開豈足悲無髻競分濃蘂插有襟聊對細香披閏催𨿽隔重陽月節去猶勝十日時不比無名閒艸木早防造化只堪嗤

依韻奉和司徒侍中壬子九日

虛堂飛閣席頻移【早宴安正堂晚集跨山樓】肯對茱萸憶賜枝【杜子羙有茱萸賜朝士難得一妓來句】詩集元精尢唱絕歌翻新曲更相冝【太常沈丞以新詞侑飲席】登臨晚日曽誰怨醉倒秋風不自知一種孤根輸老菊明年猶得傍東籬

酬鄭叔巖虞曹惠詩因以奉送

五年西北事軍書心共靑雲頗負初老大濫隨丞相後嵗寒未覺故人疎論情詩句空稠疊轉眼花枝欲破除相見不能同酒盞春風添恨入離裾

仲春感懷

春色愁邊已不濃眼開天地久陰中亂紅雜下殘花雨暗綠兼飛弱栁風生計荒蕪有酒盞交期零落減詩筒多情惟有堂前燕來往貧家與舊同

上髙明府孫世則寄書及詩依韻和酬

客顏憔悴過三閭猶喜良朋記拙疎忽隔重江論舊契更言終日困新書【來書有新法推行應答不暇之說】宦情共減中年後樂事難同二月初【正月晦日獲詩與書奉答之日乃二月旦】好在江山一樽酒他時懷抱爲君舒

某數年前防集仙盛公慰薦今方用是攺官近以啟事論謝伏辱長牋垂答因成短篇少抒感臆

淮邊曽以此身歸毎見嘗寛使者威一昨薦章防首上十年墜翼恰重飛功名未果時看劍報效猶乖夜攬衣聊向短牋論感慨更煩尊教寵寒防

次韻陽朔丘尉述懷

登科君已十年餘斗粟猶肩縣尹卑閔已漫形韓子賦添丁賴有玉川兒海邊毒瘴濃如霧嶺外徵塗亂若絲三嵗歸來無薦者金門猶喜從臣知

次韻丘柲校程苦熱

羲和驅日晝如燔萬里焦原艸木漧旱雨驟晴還作熱炎風寡勢豈成寒渴思沆瀣朝餐美坐想淩兢迹到難汗浹肌膚空秉箑浪將霜雪擬輕紈

依韻和道濟私丞集英殿秋宴作

都場百戲已先呈舞字逡巡列太平酒緩天顏應有喜樂髙禁漏不聞聲晴暉忽傍金莖動協气偏從玉座橫何事君臣皆共樂銀臺連日奏秋成

何大宰生日

卻數中秋已過旬老君親送玉麒麟力侔二气文詞重回繼諸公徳業醇論道他年要黃髮看公當世斡洪鈞泰山如礪河如帯到此猶爲劍履臣

河嶽靈神擁瑞來劍川一夜起雲雷祥風破臘吹灰琯和气先春報砌槐龍邸久膺心膂托金甌終爲姓名開年年已與梅花約長借淸香入壽杯

哭曾四丈供備【前浙東都巡檢】

平生獨慕霍嫖姚弱冠功名喜自邀報國劍鋩沈气象絕人尺藝委風飈總戎江海空流轉分間關河竟寂寥防百熊羆懷舊愛哭聲應過甬東橋

贈黃任道

辭源浩蕩輸滄海筆勢飄颻薄紫霞公府薦才猶未試士林淪滯不須嗟相逢轉更開懷抱一跌何嘗掛齒牙文帝欲興三代治可容賈誼在長沙

依韻奉和省判程郎中省宿

北望宮墻樹萬年九霄雲退湛秋泉坐間星斗懸吟次夢裏江湖在目前月緩粉闈添皓色更長紅燭滅靑煙中郎心計元無敵更向風騷擅將權

雪霽出郊

京塵滚滚日瞇眼心豁郊原初雪晴幽禽忽傍粉樹語瘦馬時踏瓊田行髙吟浩蕩眞吾事薄宦飄颻愧此生卻羨老農相顧喜土膏乘潤說春耕

元夕觀駕禦端門詩

仙韶樓底防春和簾額隨風捲繡波午夜九霄開寶扇一聲萬壽徹明河燈纒月影祥光動酒入天顏喜气多侍從有班無籍去花邊空聽太平歌

次韻都曹燈夕之作

夜色澄明宇宙寛新正才半覺春慳行歌遡月疑塵外醉眼隨車憶夢問燭影更和人散亂漏聲不放馬舒閒啼鳥看報嚴城曉滿引金船倒玉山

仲春攝太僕卿祭馬祖宿齋城外作

一年四出國門西今喜春郊散馬蹄晴日自隨河靣動宿云仍傍栁梢低齋宮得句還揮筆鄕國尋芳憶杖藜承杞九卿猶假攝不應巧宦至通閨

篋中得調官時楊氏所寄書慨然追感

笑語無蹤莫更尋毎懷平昔恨猶深況看滿幅相思字曽訴幽閨獨自心因想音容如在目不知涕淚已盈襟恨銷除是防牋滅弗比遺香苦易沈

庭前梨桃二花方盛爲暴風所吹感事成篇

梨白桃紅才可嘉風前亂雪趁殘霞提壺有口只喚酒鳴鴂何心専妬花九陌樂遊非往昔五陵豪气漫塵沙淸樽倒盡卻興感席上餘春天畔家

一春未嘗行樂而羣花今已離披感而成篇

只知倦馬趁風沙不覺啼鶯破物華始擬尊前謀小酌早堪枝上數殘花壯圖慘淡流年駛樂事參差暮景鈄薄醉浩歌搔短髮江湖歸興滿天涯

送史正孚

再提試筆入南宮落紙文章近更工一第聲名光晝日十年意緒散春風眼驚梁苑花枝靜心豁秦川酒琖空材大莫嫌關賦冗靑雲知巳有諸公

陪羣牧使進呈揀中禦馬

薰風微轉殿南稜玉色天顏粹自凝數馬從容陪晝接飛龍迆邐備時乘久圖駿足求初得一顧奇毛價遂增竊笑漫逾梅福願半生玉陛輒三登

二月十二日城西送韓玉汝龍圖馬上作

信馬春風踏軟沙晴郊芳意接京華緑垂波靣官橋栁紅出墻頭禦苑花【過玉津園】莫問年光侵老境且日醉送生涯歸鞭猶恐嚴城隔那得行人不念家

後二日趙無愧杜君章垂和前篇復用元韻自和呈二君

給園勝地隠金沙隨音心開筵餞使華社日兼宜數杯酒春風未動一枝花垂垂禁鼓喧城裏一一歸鞍傍水涯魚目間投引驪頷夜光雙吐照貧家【一去傳語行人莫回首綠槐陰合定還家】

三月五日病中對雨作

何術可畱枝上錦誰人能換鬢邊絲不堪有恨餘春日更值無聊足病時久判浮名惟念酒肯因閒事輒忘詩雨頻未拂金明栁空聽蓬萊唱舊辭

漫呈盛任道監簿

甲第衡門憶並開笑談無日不追陪繞欄共覓花時句隔壁嘗呼雪夜杯一別靑雲俱蹭蹬相逢白首重徘徊炎天臥病還同巷早晚欣聞步屧來

苦熱

天上扶桑樹合枯火雲四起抱陽烏誰能赤腳渡銀漢直欲跳身藏玉壺河朔飲杯空酩酊臨淄污自沾濡井深水逺渴心劇百丈無繩轉轆轤

客有貎吾陋容者以詩謝之

野姿瘦骨逼吾眞處士毫端合有神正色未嘗移勢位苦吟自覺逺風塵漸驚老態侵雙鬢猶逐時名系一身可是封侯須燕頷恨無勲業上麒麟

用洪景之韻送郭子山

別筵那得易爲情別酒連連只自傾車馬縱遊憐客興江湖幽適負吾生盤中異味歸南食篋裏新詩記北行文史藏身榮路在未應髙迹混柴荊

賀吳樞府詩【吳公尹京逾月遽拜樞府之命】

治聲一月滿長安直上星樞聳具觀空防危言驚主易能施行事似公難詔辭浩蕩畱邦國廟略縱橫出肺肝拜慶親闈雙白首更傳盛事入衣冠

九日作

九日登臨雙闕邊三秋感慨一尊前黃花若解憐多病白髮應嗟老去年憶昨忽叨門下召此辰方醉侍中筵追歡筋力於今異贏得新愁入短篇

臘月二十三日羣牧使元內翰曽龍圖同日拜樞參之命是日立春

洗馬池邊喜气俱二公同日上云衢北門學士參臺鼎內閣才臣貳斗樞曉殿春風迎拜舞晚街霽日照傳呼回頭應笑蹉跎客飬拙長甘伴圉失

甲寅仲冬祠馬步宿齋宮乙卯仲春十七日復因馬祭到此漫成短篇

昔年庭木雪僵條今此風和栁自榣人事轉如風不定年光暗與雪俱消城中佳气生宮闕塵外淸居隔市朝顧我何能知馬政江村祗合老漁樵

甲寅二月罷戶部勾院移羣牧判官待次數月乙夘春復自請罷羣牧

誰客豺虎漏防人又遣花封退食貧漸老可無詩過日連年惟有悶償春奔波塵土非吾事流浪江湖合此身且信濁醪存妙理一杯萬慮付洪鉤

席上走筆贈別李子先

醉魄吟魂李謫仙風流未絕驗家傳詞源直欲傾三峽飲量眞疑漏百川防寸燭花催餞席數程栁絮撲歸鞭別愁衮衮無由說吏部先尋甕底眠

送彭景行寺丞侍飬得請歸荊南別業

上年慈母懷鄕涙愁殺啼鵑耳畔飛歸計任荒揚子宅【劍外先廬在焉】喜情自入老萊衣秣陵五馬開樽待【父執梅公令守金陵】荊渚雙魚薦饌肥能爲聖朝全孝理賢聲行色兩光輝孫公素中光將往相臺謁韓魏公詒詩爲別因以酬送【公時新攺京兆節花】

紫宸班退聽宣麻鎭鄴司徒換將牙到日玳筵公定喜當年珠履客尢嘉【公頃鎭北門公素實從辟】賦驚閤座爭觀禰樂重當時合姓車入夏后園聞更好繞池十丈看荷花

依韻和酬孫公素中允寫懷見貽

車馬門前住罕逢春坊內允獨相從領垂素髮驚潘嶽【公素以予駭其早白來詩有霜毛初出之句】器負靑雲愛仲容身世百年今有愧功名萬事近尢慵不緣婚嫁須防祿已拂紅塵就赤松

九日陪雨制諸公燕趙氏園亭

筋力追歡勝去年不應吹帽愧華顚壯心未折秋風裏笑口頻聞晚照邊學士帶欺黃菊爛侍臣綬奪紫萸鮮自憐蹭蹬諸公後一醉猶能賦此筵

送李山甫赴州

懶憶盰江釣綠波春風躍馬望洮河平生富貴來𨿽緩一日功名得便多城上隴雲飄漢角樓頭關月慘羌歌剰禆儒帥開邊防大有燕然石可磨

予在病告君玉見過翌日成短篇奉招

官居冷落人稀到病枕欹移日防回薄宦淹畱無處說平生懷抱爲君開盤中飣餖延麤飯甕靣澄凝泛好醅更有無窮欲言事可能重跨蹇驢來

順師歸湖寺後以詩見招因戲答之

山月溪云思有餘嶺猿沙鳥靜相於閒中物象都収斂別後詩才愈發舒擬就鄰翁沽竹葉直邀野令走籃輿提壺漫叫無憑凖一醉春風莫誤予【順師有可能沽酒引柴桑之句】紫微舎人宋公愛子侄三人同日得第作詩以紀盛美

君王親防集英年始信常山子侄賢白晝相將金榜上紫微三謝玉階前衣冠近事尢爲盛閥閱淸芬愈可傳馬躍春風歸里巷蘆花爭看一行鞭

君王賜第禦靈和兄第同時捷雋科名占風雷三級徧恩霑雨露一門多衣冠盛事喧金榜里巷榮歸綴玉珂他日鳯池須接翼侍中陰徳有餘波

山中雨後

雨足前村云未回逡巡屏靣數峯開相呼野鳥逢人住自戲山蜂趁馬來野色通明林葉淨溪聲奔迸岸沙頽田翁見我應偸笑底事行吟廢酒杯

寄題雙巖寺

古寺南偏兩翠微錦溪碣石豈全非雲煙來去長相接猨鳥東西各有歸泉澑夜淙寒入座嵐光朝滴潤生衣而今野曠無人築惟見林僧對掩扉

莆陽徐大守數賜臨顧

軍壘初分太守麾馬頭南去有光輝吏人郊外迎飛蓋父老溪邊指繡衣到日嶺梅含細藥昔時鄕樹長新圍世間得意多遺舊誰肯柴荊數款扉

林大年殿省金輪院讀書有寄

仕到監州興漸多人生四十未蹉跎自嫌朱紱生門調直要靑雲取世科新喜鴈名傳日十暫題試筆寄巖阿山翁只作書生看不識前呼導玉珂

依韻和吳七丈詠雪

平明無數六花飄气象崔嵬變一朝落勢孤城圍不盡寒威窮巷著偏饒臨衣未拂還成舞近燭才看早覺消防稱少陵吟白髮更逢太白跨鯨腰

江邊玉樹渾無地世上銀河自有橋宿凍卽交山口路冷波應減海門潮當年右席辭空在今日扁舟興轉遙寛褐紅鑪溫坐外人間萬事任寥寥

園竹爲大雪所折

露葉煙稍拂艸亭雪中顚倒翠虯形且畱完處裁吹律莫聼傍人議殺靑卻恐看來愁野客若爲扶起屬園丁寂寥數畆淸風地宿酒從今不易醒

挽故司徒侍中贈尙書令韓魏公

建儲嘉祐發先機蓋世功名古亦稀一冠鴛行舟地立兩扶龍徳九天飛偃藩汲黯時云臥去國周公遂不歸星坼中臺薨訃入君王淚濕輟朝衣

平生忠節見臨危四紀三朝報主知伊尹告歸曽未果子房彊臥竟難支朝廷首配嚴親饗鹵簿新排送葬儀澤在生民功社稷堯文更揭墓前碑

西北油幢疊總戎六年幕府從裴公談兵玉帳知何在宴客金錢定已空麟閣英姿隨爽气鳯池陳迹想淸風白頭無路酬恩地一寄哀情薤挽中

馬公節挽辭

慘淡南宮鎩羽翰空歸座席甫能安魂収長夜棺尋閉淚灑殘春防未幹【君下第還家不數日遂卒】老母始甘無祿釜世人今轉薄儒冠土中猶動難平恨月照孤魂桂影丹

王廣淵郎中挽詩

暮歸紫陌尙鳴珂夜哭逡巡接浩歌【暮歸髙歌巳而大哭】漸老爲郎逾蘊借平生從仕亦蹉跎笙沈緱嶺空乘鶴書絕山陰欲換鵝日落九原車馬防悲風更向白楊多

祠部集卷十

欽定四庫全書

祠部集卷十一

宋彊至撰

五言排律

依韻奉和司徒侍中雪二十韻

瑤林紛有蘂玉海浩無津蓋地都藏險漫天不露垠片輕消鑿落光冷奪純鈞賀笏庭前客懽杯隴上民淸輝交夜月妙曲次陽春苑誰傳簡蠶崖自比銀香沈宵爇麝煙濕晝炊薪履沒平三徑明斷一塵乘時飛更急帶晚賞逾珍酒合斟瓊液巾宜頂白綸分形𨿽各值灑潤要皆均滲野今丰魏飄筵昔瑞秦禽疑越貢雉獸訝晉祥麟巧剉枯株木偏宜勁節筠寒林圖似展粉筆埽初勻嘗愛漆園羙寓言姑射神如公詩具羙揣物意尢親久作依劉客難追訪戴人幕中絕唱席右媿嘉賓不獨調元手風騷敵孟醇

詰朝雨寒宻雪雜下輒成一篇呈諸匠者幸賜光和

飄灑初驚曉霏微或舞檐勢應緣雨作威未抵霜嚴水靣瓊銷液山頭玉露尖偏能仁富室只觧虐窮閻樵凍肩增竪魚寒手懶箝助淸歸賦筆送冷入歌簾退縮悲毚兔埋藏憤老蟾旋醒疑酒薄宻擁喜鑪添尙媿侔連璐才宜比散鹽飛輕憂絮妬落早欠梅兼眞宰恩先漏丰年兆逆占綾加侍臣被彤下使君幨預促羣萌逹前驚百癘潛尢甚窮臘降多後世情嫌

某近辱諸公先和前篇鄙思未已復自次元韻奉呈

才落先明牖無多未壓檐得時𨿽較淺著物始知嚴報歳三登速裁花六出尖賀祥開萬物卻癘喜千閻腹餒禽剛喙螯僵蠏怕箝地成銀色界門盡水晶簾燕市凝杯蟻書幃冰硯蟾天形四垂接曙色十分添海訝龍飛沬盤疑虎刻鹽陰陽驚臘早气象假風兼嚼爽膓忘渴吟寒口懶占學輕頻舞防禦冷盛張幨謝媛資佳詠袁生苦宻潛自緣人意別一愛一憎嫌

長安二月二十二日雪十韻

曉白乾坤靜寒消气侵麥滋堆隴疾花沒聚枝深浩蕩中春尾昭蘇庶彚淸函闗雙粉蝶繡嶺一瑤林鶴冷驚幽夢鸎愁閟好音拂衣輕防綴落酒旋浮沈門擁藏髙臥牕明照獨吟飄時穿箔罅積處值樓陰南客增蕭索東風助浸滛年來交態淺乘興欲誰尋

送朱元弼主簿登第後還鄕

簿領非吾事儒林物議間談經泮宮水校籍道家山職業才相稱塵勞豈素嫺官期慵屈指親側且承顏楚岸維齊舫掦州入故闗時人榮晝錦洗眼看南還

送度支劉郎中被防赴闕

赴辟函闗道來時犯雪泥今乘匹馬過早見晚鶯啼峣闕兼程到丹墀數日躋一言知國器三接是云梯小醜翻然順靈珠自此稽和戎須上防議要合徵西

次韻郡寮櫻桃之什

人說櫻桃羙誰知味特殊顆勻圓更好色麗賞還須樹樹紅攢夏年年價滿都畏風應早摘宜日稱晨敷血滴春鵑淚胎含火齊珠透肌勝琥珀爽口劇醍醐怒目晴全赤妝唇防誤麄愛擎宜翠籠登進合銀盂秀實期先薦流鸎莫漫圖園林千百品甘處後塵無

彭九廷評攺丞衛首垂臨訪未遂馳賀輒成鄙句少伸愧謝

三年廷尉評別事忽除丞步武通規近生涯薄俸增翰林終必復雅道已難能不預聞新命那期念舊朋馬鞍煩逺禦爵刺攺前稱禮曠徒慙汗情髙倍服膺彈冠開慰喜聳袂羨軒騰馳賀冰泥滑賓階愧後登

送評事十九叔入秦

白露沾蘭艸王孫轉憶歸蔡州新戰罷郢路去人稀謁帝不辭逺懷親空有違孤舟防落葉平楚逐斜暉北闕見端冕南臺當繡衣惟餘播遷客只伴鴣飛

依韻答公節

長髯踏昏鼓詩卷置予懷屢讀銷蘭炬幽眠廢竹齋雷陳叨契宻李杜媿名偕【子羙有李杜齊名眞忝之句】明月驚雙目淸風暢百骸舊遊今歷紀新句老逾佳筆力支傾嶽詞源瀉倒淮覓官猶博奕賤賦甚優俳夫子心𨿽壯羣兒口更排謗譏從爾類事業屬吾儕他日材須用平時照莫埋相期空有道欲薦反無階足跌那傷驥角爭堪笑蝸醉鄕逃得喪【兄之新亭榜日醉鄕】俗調外滛哇縱酒時遺幘逢人或懶鞋閒乘太湖棹靜系洞庭涯梅雨開新霽江天斂宿霾苦吟邀郢客妙唱聽吳娃顧我千憂集陪兄一笑乖此行情分厚枉道願言諧防馬闗城逺深愁日墜崖

北京判府司徒侍中生日三十四韻

仁祖龍飛榜宗工鳯舉春爭先欣得雋直上欲驚人終賈年方妙軻雄學已醇紆朱光半刺垂白慰偏親器業期廊廟聲名壓搢紳試言俄有防落筆不無神儒館羣邦彥王畿位幕賓諌垣尋振翼法座屢攖鱗雨露専圖報雷霆肯避嗔上心疇侍從大手屬絲綸使蜀星文動回梁帝眷新黠羌初負漢儒將續臨秦就統興師律能捐受命身苦甘齊士卒寤寐息風塵未幾登培幄猶稽秉宰鈞旋更諸鎭帥連牧數州民文武才俱屈安榮防未伸總戎離晉野移疾守漳濱符契眞千載謀謨復四鄰鴻樞才守運英衮遂同寅扶日升黃道朝天冠紫宸功髙嫌赫赫迹退喜恂恂分陜勞姫旦還鄕滯買臣良籌深制勝苗格偶增旬西顧憂全釋東歸請繼陳兪音來答詔喜气送回輪故國分銅虎離都攺玉麟誰知圖任舊只見寵章頻茅社重畱地桑弧載誕辰喬崧秋降甫寶歷歳名申馬錫天閒駿衣班內帛珍康彊鐘衛武爵祿茂平津長與三臺應兼之五福臻神明知必相壽合等靈椿

晦之江樓小飲辱詩懷寄謹答來貺因以奉招

遙知相憶處相憶對秋江渉有波濤濶飛無羽翼雙端居君故里薄宦我他鄕交臂經時失憂心曷日降此稀人迹到惟聽足音跫願命朋遊駕來吟吏隠牕倦談須擲塵劇欽定空缸論契何如重千鈞不可扛

文相生辰祝壽

盈數號良月應鐘飛律灰當年凝間气此際毓元臺出契千齡運居爲百辟魁智多全徳水位峻冠朝槐經世雄門盛熈邦鉅業開賚商名掩傳平蔡略輕裴肅物嚴秋去充閭慶旦來最誰興善頌防顧寔微才圭衮榮長享松筠歳不摧相階常煥耀巖石鎭崔嵬適限縻官句無緣薦壽杯應天五福外更願事康哉

次韻元恕苦寒之什

繁云凝不散朔吹動無涯林禿霜摧葉河膠凍裂沙饑禽啄石髮彊防墮檐牙應有四方客倍懷千里家老松堅自若病竹折相義喜擁重衾麝愁聞絕塞笳謀溫借狐腋辟冷泥橊花豈待窮冬雪方爲气象誇

次韻梅守著作喜守倅冬杪祈雪春初獲應之什

郡境時𨿽泰江鄕臘已深羣情憂雪晚精意喜天忱夙駕才分禱春空倐變陰銀成佛氏界瓊掩帝家林始向風前舞還逢水靣沈乾坤方一色埃滓莫相侵薄畏晨光鑠淸宜夜魄臨撒鹽矜巧諭授簡喜知音月窟埋仙兔霜毛碎獵禽驗深兒植杖聽落女停鍼扄戶人安臥乘舟客訪尋長鋪吳地練競貢禹邦琳潤未沾農畝威先到旅衾馬蹄行見迹鶴髮此羞簪愛潔慵施帚思烹預滌鬵難收俱碎璧漫想辟寒金飛瀑傾臺嶺驚濤過越潯兆年能作瑞澤物豈無心气象符神設陰陽順斗斟防梅偏拂拂欺栁故森森樵塢如迷失漁簔重不禁積遲惟濬壑白早是髙岑鑪飲聊堪禦樓觀恐不任當今平坎亞免使有﨑嵚第止塵心渴誰開凍口吟梅州才素逸藻思眾嘗欽髙唱俄攄發終篇絕麗滛更兼和宻霰並好爽煩襟屬和仍鴻筆珍藏勝楚琛正聲都欲寫抽曲入瑤琴

某介直寡合爲邑亡狀而杜兄一見過愛作詩稱許謹依來韻奉答

平生懷古哲所趣背時人餓死不巧宦力行惟庇民風波方滿眼霄漢欲謀身山水得一縣松筠爲四鄰分安籬鷃恱機少海鷗訓道義聞君久襟懷類我淳盍簪何太速傾蓋似非新交向篇章定情緣裏閈親胸中都絕介席上竸誇珍他日攄長防相擕獻紫宸

送京西運使周度支

公持使臺柄行矣過鄕闗自昔捐繻處於今擁節還素推仁義本將底輸賦閒恵足躋民富威先變吏頑髙談能佐治大筆出誅姦所稟具純徳未嘗柔正顏最爲時論重自結主知難忠節久方見詔音行復頒匪朝登相閣均福浸人寰列郡方馳戀徵艫已莫攀風霜十月始鐃鼔一川間驟奪孤生庇瞻言感涕澘

郊外感事

田原土盡辟禾黍積如鱗聖主弗橫賦農民猶苦貧末遊滋不業素敝寢誰因富室豪奪利裏胥蠶食人爲生常汲汲乃粒罕陳陳況在水旱地更遭科斂頻其將委溝壑何以給昏晨去獘與務本無非縣令親

上知府張少卿

邦君今刺史光祿古名卿況是三臺後仍兼二事榮才猷希世出議論一時傾文焰長千丈詩鋒鋭五兵量形滄海狹气與素秋橫官路紫朱競公心紱冕輕金華推羙郡銅虎愜専城半歳開尊府休風變細甿堂陰空晝訟桑野勸春耕毎布詔條暇間擕賓從行江山尋勝地笳鼓擁遊旌好景樽前挹新篇席次成雙溪玆壯觀八詠昔虛聲治狀稱尢異宸衷眷直淸勢應非久次代豈俟終更卓馬朝將近元龜徳素明丰功增閥閱舊物取鈞衡屬吏誰堪防孤蹤此最平下科逾十稔薄況甚三生尙壯羞幹沒𨿽駑願使令斯辰如賁飾吾道定防亨輒取鹽車吭聊逢伯樂鳴

謝知府少卿

某爲邑歳余材術短防知府少卿特形淸舉事出望外謹成五言十二韻詩一章上謝萬一

賤僚屍屬邑逾歳事雄藩自視無尢異何階計薦論公爲千騎長官復九卿尊陞絀懸諸手榮枯系片言俄収一介技俾出大賢門鋭意推臣轂剡章飛帝閽先容掄防木後澤浹孤根立發韓灰焰坐生鄒谷暄泥塗漸霤漢瓦礫變璵璠倍喜非初望難酬是厚恩敢忘知巳賜況有寸心存稱謝堦墀阻形畱意欲奔

上知府少卿

近代東南守何人與古同惟公臨婺女變俗似文翁流化陶編戶延儒萃泮宮棲糧農畝溢鞠艸訟囹空風月歌詩健江山气象雄雙溪今攺觀八詠昔非工文酒髙懽外園林勝賞中妙年登白首素節有淸風嘉會千齡合皇天五福融晚躋輕位棘行覲帝宸楓卓馬趨嚴詔元龜簡上聰謀猷一朝啟利澤萬區通諸邑誰無狀孤生性最防簡書循吏檢牒訴盡愚衷鋭意鋤姦蠧推心活困窮不能防眾口止觧潔微窮方托云垂蔭俄觀歳攺筩气寒期念黍聲在或知桐昔值民畱寇始聞書薦雄生成單賤迹今日願因公

上運使工部

天地慳英气人皆所得偏公乎何卓越性乃獨純全精學窺神奧遺經討聖淵辭宗師者眾詩將敵無前風雅一篇出邦都萬紙傳斯文知未墜大筆舊將顚早聽諸公論仍推執事賢松筠貞節勁金石亮誠堅向受嚴宸寄嘗持外計權才良魚遇水姦墨雀逢鸇黜陟司當爾澄淸古亦然裁譏成貝錦亂曲惡朱弦未幾恩函攺俄聞使斾遷彭門勞鎭撫漢詔許周旋鈴閣畫開卷熊轓春行田坐棠稀訟牒恭梓接鄕防治狀頻稱最褒章訝未甄淮州繁轉給漕柄議登延旒扆知名舊朝廷付命専溫書頒緑檢要職復靑氈歳赤膏腴地河膠金穀船尙繄心計敏能免國需愆旣足中都食兼充內帑錢輸將今底績畱滯矧經年不俟更書滿行聆迅召宣帝猷歸潤色天下佇陶埏賤士何爲者孤蹤最焉技疏謀鼫防聲冺類寒蟬七載沾微命三霜偹冗員謹亷徒自信朴訥復誰憐材散良工棄筯駑善禦捐泥塗寜避辱溝壑尙憂塡援手惟公易爲容更孰先願由門下進畢力效塵涓

上運使工部

綱紀提諸郡朝廷重外臺舉今持使柄第一議公才心計籠寰字時名薄斗魁邦家經費足山海利源開待哺充兵口圖丰積帑才鄼侯慙首漢唐室魏稱裴幹濟謀無敵澄淸志不回謟言迎刃破姦膽望風摧羙課連優異繁司久剸裁由來藏器業所趣在公臺豈似更書滿當聞迅詔催帝前推惠澤天下活枯荄賤子今州縣孤蹤始艸萊十年紱冕再命尙塵埃馭吏猶防盜憐民甚撫孩官箴誠自朂士轂復誰推近幸窮山側親瞻大斾來霽威寛局蹐賜坐許徘徊短效時令獻微躬或見哀光華生祼壤飛焰發寒灰古亦伸知已愚寧媿自媒鑄顏惟此爾捨魯更何哉巨野容頑鑛良工取散材願由恩館出畢力防駑駘

上致政蔣侍郎二十六韻

憶昔初登第公時再鎭杭諸生盡賓禮賤子正親防顧在齊衰下難瞻棨防傍無依繞樹鵲欲進觸藩羊豈謂二千石容趨數仭墻襟懷一虛接位貌兩俱忘復坐防嚴誨【公嘗教至以忠孝之大節】窮居庇末光寒蹤深退省感遇劇中藏俄觧武林印復懷吳郡章重經所憇杜俯近必防桑【毗林舊隠在焉】政續前遺愛州存舊大綱風騷揖韋白術業駕龔黃眾有臺衡議朝推治狀良棟材掄杞梓廟器薦圭璋車馬還非逺【公甫爾代還劇有退休之請】防鴻趨莫量儻來輕弁冕思去傲滄浪兪詔優賢降安車就第康鴻樞辭宻輔碧落應文昌世外風波息齋中日月長靜憐詩酒地回笑利名塲愚也生無似公乎惠末償昨官從一掾去徳越三霜逖聽禠華紱末由稱賀償旅巢今甚邇思館宻相望傾仰心揺斾兢慙背負芒功成何以祝五福貝無疆

寄獻王中丞

近侍才俱傑明公望獨尊紀綱新獻府徳業舊王門禮樂陪朱邸文章落紫垣訓辭含鼔動气槪獨飛騫厭直詞臣筆堅求牧守藩圖書遷禁閣封部領家園曉日旌旗疊秋風鼓吹喧萬人瞻駟馬千騎簇雙鞬令肅闗河靜仁深艸木蕃先皇俄側席百姓互攀援到闕何心緒遺弓已淚痕東廂延進對數刻慰煩寃一作逢入廟三朝見聖孫風雲歸夙契社稷入危言罄竭丹誠露從容玉色溫殿中繄執法陛下肇披元爰立宮寮近由來國史存臺星防比比淮水正源源白簡抨彈後洪鈞宰制繁盛期開旦暮偉烈照乾坤下客眞疏鄙參戎謬薦論去年趨大幕累月奉淸樽召防催乘傳駑情劇戀軒此生猶斷梗在處是孤根豈自身難致云誰手未援空彈愁坐劍感幕主人恩

送陳郎泗州得替

歷選臨淮守多聞政術偏若柔非似水卽是急如下吏或弄法屬僚時竊權邀權沸鐘鼓市譽飾庖籩此獘歳月久何人才業全我公來作郡眾口悉稱賢寛猛履中道勤勞經比年憲章難爾枉【公素精法令】綱紀自吾専間喜文字飲懶開歌舞筵迎賓常倒屣【公喜賓客開無畱詢】酌水毎畱錢【公潔亷之聲尢重時論】無媿古循例豈同今備員頻陞功狀最宜待寵章甄上意深嘉乃髙懷遽撇然琳宮願監董【公始抗章監靈仙觀】鈴閣厭拘牽帝惜惟良去公逾所請監俄聞拜兪詔【章再上乃許觧郡】得往閱陳編【公嘗語某日吾求去郡無他欲得閒局閱圖史耳】未可謀眞隠行當被峻遷散材蒙剪拂殊遇絕夤緣有立期他日無望報二天聊將感知涙灑送北歸船

七言排律

送玉夕拜移帥慶陽

一月天書兩紫泥朝持使節暮徵西【公適自京兆府領都漕又攺帥慶陽一月之間凡兩拜新命】闗中父老攀旗尾閫外偏禆望馬蹄行色欲侵邊雪散威聲先壓塞云低情勤佳客雙延辟【公辟劉李二君欲置幕下】令肅疆兵倍訓齊城堡此時歸鎭靜朝廷自昔重招擕坐收勲葉光彛鼎入拜恩私寵介圭文武兼才緣已試父兄前烈不難躋卻慙主帥經三易幕府徘徊守故棲

送趙龍圖赴成都

禁中延閣龍圖貴天下名藩益部雄紫詔一開雙渥澤錦城重入五春風【公自禦史使蜀距今出守凡五年矣】吏民望拜行塵外父老喧迎喜气中猶指繡衣前蜀使宛然緑髮少文翁獨當明主新才選應記先朝舊諌工蘇息兩川遺惠在撫柔千里宿心同旌旗毎順遊人出樽爼寧容座客空卻恐江花尋未徧已除刺史作三公

送張龍圖赴益州

天子首除全蜀尹【今上初卽位公首拜此命】近班親問治才長輔臣皆曰明公可出守當令逺俗康擁節兩川曽不擾剖符千里定爲良圖書溢目延丹禁印綬垂腰制一方紫誥忽來雙雨露錦城重去五星霜望塵騎走兒童竹夾道壺傾父老漿坐嘯樓臺萬山壁行春車馬百花香西南毎往臨藩屏前後多歸入廟堂那比小侯論歳月卽陪元宰爕陰陽無勞靑史誇京兆今代成都有趙張【公實代趙】

僊姑馬上回見野塘荷花盛開感成短篇

波靣參差萬蕚紅直憂綘蠟日邊融卻應絕艶無仙骨何事淸香屬釣童緑芰間成新樣錦畫船撐動亂霞叢便能移植金堤畔早恨曽淹濁水中一等生成勞化匠獨教榮落對燻風逢時得地俱難偶古來賢才與爾同送孫公素機宜書記赴太原劉龍圖之辟

夕樓淸嘯卻妖氛越石並州晉史云威望裔孫行破敵羙名才子去從軍闗楡礙馬陰初合塞艸迎人緑自薰幕下淸吟消日月樽前壯略起風雲尋常喜論兵民防尺寸羞銘將吏勲傾歳金門同獻賦【公素實劉公同年進士】平時玉帳暫論文早傳尺素頻來魏莫待飛鴻晚過汾誰問何官一書記十年閫制自當分【事見杜甫送髙適詩】

送知府余少卿

朝野淸風五十年更畱政績與民傳全家只飲東陽水自古無如太守賢手把耕犁農業勸足投庠校士風遷弗容惠愛終三載倍使罷窮戀二天來暮井閭存昔訟去思亭觀有新篇傾城幼艾方遮道盡日旌麾不得前塵土想趨層闕下夢魂猶憶兩溪邊吾君正欲登耆哲未放収身到地仙

送記注楊學士被詔赴闕

學士聲先壓並遊詞源浩蕩浸昆丘九重紫殿三題就萬里靑雲數刻収天子臨軒名第二春官奏捲等俱優翰林試筆尋揮寫冊府譌文倐校讎京邑紛華非所好鄕邦偃宴得其求始看別酒傾同捨早聽讙謠載兩州嚴詔飛來批鳯尾近班歸去立螭頭一年父老漫畱寇四世公臺將至彪卽日金鑾開步武往時駟馬減風流蹉跎舊掾瞻行色漸老從軍祗自羞

孫曼叔待制安撫至陜西先以詩寄

不同四客老商山朝出東宮暮近班彭翼豈容時暫息龍鱗祗自歳余攀身猶侍從先康濟心與生靈共歉艱郡國尙聞愆雨澤朝廷西顧動天顏鴻虛禁閣違登降觸熱軺車事往還赤地相望千里外淸風一灑百塵間誰知奉使今持節比見從戎昨過闗漫學彈冠貢公喜鬢毛蕭颯欲投閫

送張如瑩

栢城親見五雲飛歸奏嚴城侍玉墀重待三長専筆削新遷八座總綱維卻緣闗輔初通屬便向齋壇去把麾暫使文星歷東井方資逺略控西陲乖言今覺詼諧驗淸獻但容龜鶴隨【李丞相以尙書議論剛正常戲呼爲張乖崖今復鎭復不擕家故並及之】巫峽風髙送帆席錦江春動照旌旗臨川略應添刀夢宣室行聞盛徳詩看取鋒車卽西去巖廊正欲聚髙防

依韻和志國酋夏霖雨之作

平溪漲雨欲過人后土浮泥苦寄身但得薰風如舜世未應大水似堯民淵漁弄沬知生樂林舄啼饑與死濱急浪橫流成浩蕩陰雲狂態轉紛綸杯觴自好消長日艸樹猶疑泣晚春杖防北園尋傲吏葛衣飄灑任吾眞

送運使李工部自陜西移益部十韻

近取河湟議出師公才正合濟今時朝廷好問平戎防郡縣無勞諭蜀辭蕭相餽餉堪仰給馬卿建節忽西之未容歳課闗中奏卽聽風聲劍外馳壠雪欲飛行路片江花應發到官枝桑麻蔽野居民富錦繡連甍雅俗熈萬井謳歌饒樂事百城才賦省文移就更使部𨿽云俗入用王朝固未遲緑髮貴名由眾論靑雲舊物是臺司東歸馬首須迎駕爲感新來國士知

韓魏公生日

治身時位俱云得同體君臣系所遭仁廟自從延輔弼聖孫相繼委鈞陶早辭十載調元鼎尙擁平年出帥旄白首未嘗安富貴丹心愈更事勤勞曽無半語矜功大猶有流言忌徳髙皎皎忠誠通日月悠悠險計息波濤由來正直陰須相此去勲名勢轉牢伊昔初秋降申甫於今外牧滯蕭曹恩頒天廐雙龍種賜及家庭一鳯毛再拜捧觴何所祝願公三熟見蟠桃

新秋再宿澂涼兆間气生才歷世稀緑髮文章驚紫殿靑雲事業照黃扉力陳社稷安危計首乾乾坤造化機二相鴻圖三聖倚兩扶龍徳九天飛勲名屈指中階少富貴抽身北道歸翁子鄕邦才得請鄴王臺觀已增輝擁旄欲去觀民政仗鉞俄來統將威信令指揮千帳帖仁恩涵養百城肥西方幾月畱旌節南靣終朝待衮衣入幕最容孤迹早捧觴光抱寸心微初逢誕日稱公壽長願臺星輔帝暉考近汾陽功更似徳攀衛武道猶非洪鑪物品常無滯翹館羣英永有依拜賜韋賢車服盛元城傳詔到庭闡

玉勒雙牽名騕褭錦章輕疊瑞麒麟三朝丞相迎恩賜萬歳君王寵誕辰將命防衣宣漢禮拜嘉香案望堯仁太平致去今無迹造化禆來昔有神社稷一言嘗定策色辭九鼎但垂紳乾坤不負謀謨力日月難磨富貴身封國連紆六金印鄕邦阻駕兩朱輪行追前訓還英衮再領羣生入大鈞聊借壽樽傾北海久叨賓館祝平津卻應從此天文裏遂指臺星作老人

王尙書生辰

肅時天气凝良月近晦星精降慶閭弱冠文章驚殿幄靑春富貴絕朝裾安危倚注心逾壯中外翺翔髮未疏禁職榮兼三學士選朝尊冠六尙書別都宮闕畱魚鑰全魏闗河入隼旟輔相合逢先帝久君王今用舊臣初日邊紫詔來朝暮天下蒼生待慘舒身與太平功業老康彊衛武百年餘

謝陳伯成學士

蓬萊仙人才偉英三世實以文章稱持杯玉虹汲澗壑奮筆金虎虓丘陵開懷未嘗有表暴出語矧復無驕矜超然古人考是否蔑爾時俗論愛憎識君始者兩俱少獨我今也百不能半載沈屙類鶴瘦終朝癡臥如凍蠅醫工診臂卽司命藥債攪心逾惡朋煩君終日一問訊使我多感常塡膺感而有贈不須怪近來交態猶春冰

兩浙轉運使呂少卿挽辭

卿月無光沒使星屬封涕淚逐霜零敝禂舊服從身殮素節淸風到目暝澄汰濁流師孟博誅求橫賦罪延齡塵埃尙父當年玉寂寞韋賢奕世經千里九秋傷旅櫬一門三相起家庭誰提大筆書功行爲激貪夫作羙銘

祠部集卷十一

欽定四庫全書

祠部集卷十二

宋彊至撰

五言絕句

暮春伯憲畱飲席上走筆戱成

春從花際來卻向天邊去鶯蝶空徘徊尋春下知去春去無多日勤來把酒巵殘花聊防綴猶勝對空枝

次韻和純甫防寶掌遇雨

遊騎來逢寜全是折磨【純甫有天磨之句】山神應洗路恐惹俗塵多

穴泉

冷冷西穴間終日滴甘乳道傍渴者多切莫飲豺虎

峯

一峯如橫得自禪翁說眾山迆邐來宛然此前列

有待

來時簾捲晝坐久竹移陰有待無消息南睡興深七言絕句

立春

待得春來觧病顏東風猶細北風頑未全靑帝行新令臘去元須浹日間

萊絲生葉落雕盤欲去春衣怯曉寒惟有多情雙彩鷰不須風暖舞釵端

楊公濟以詩索粉紙依韻和答

春云落紙不歸天就把霜刀翦四邊欲送艸堂還縮手少陵慣見浣花牋

二月二十六日偶書

舊年把酒對花熲酒气花香日傍人今歲酒疏花未見惟將感淚濕靑春

三月十日作

一病十日不出門坐銷芳意疏淸樽今朝騎馬探花去枝上十空無一存

暮春晦日

緑陰輕處記春蹤芳艸𨿽殘飲興濃明日淸和天更好不須愁聼曉樓鐘

覩林夫詩編信筆

唐子能詩世一家不矜纎巧翦天葩直闚六義追風雅世上騷人謾葦麻

書香山寺壁

精藍孤絕亂雲間云外疑無路可還顧我塵喧非白傳緣何今日到香山

張升甫惠新筍走筆代簡謝之

粉籜迎霜嫩更勻中廚未有許嘗新明朝便好供佳客只恨杯羮欠紫蒓【翌月當屈升甫】

升甫旋和答復走筆酬之

嫩籜斑斑玳防勻圓膚細細玉條新渭川羙實容先食卻向秋風懶憶尊

公度惠花走筆戱謝

二月都城未見花不知春色落誰家滿盤折惠情何重略嗅生香思已嘉

送王審言供奉

飛花防防送春餘執手春風意慘如一見相歡露肝膽莫因別後卻情疏

送石師正

馬蹄南出都門路行客少年春色暮花片空隨別琖飛柳條難系徵鞍住

禽鳯二絕

系搏微禽拙自防綱羅須觸是尋常不知利觜鷹揚處卻漫喧啾怨鳯凰

鳯凰只是瑞時鳴邂逅千年或一聲不比喧啾爭巧舌防禽何苦蓄疑情

次韻酬禮之見贈

爲吏淮壖嵗歘周不如當日傲公候君今亦欲折腰去遇好雲山且勝防

次韻防山中

飛飛煙惱春防防許餘花水上流獨有佳人折殘艶歸來滿挿鳯釵頭

寄縣學方晦之

素志靑雲已貼然風霜苦處渉層巓不如未第方夫子獨抱遺經議聖賢

戱書保安院壁

僧言此寺從唐建冠蓋無人一到來還似長官居僻邑不逄使者枉行防

辛卯七夕悼往

憶共佳人曝繡衣餘香如昨舊歡非鵲橋𨿽別年年在猶勝嬌魂去不歸

聞馬公節裴光世別頭入試偶成

憶昔丁年力戰文旁吞彊敵若無人鄊書果在諸生上二子今誰躡後塵

偶書淨信院壁

系舟曽訪逺公廬防屐重來一紀余惟有湖山如往日懶將前事問禽魚

松江別吳伯彊

底處與君長笑歌夜舟醉漾松江波君帆今夕不我住其柰一江風月何

盧申之以惠山泉二斗爲贈因憶南仲周友

舊年拂石坐松陰曽與周郎共訪尋淪落人間少知味一逄瓶榼便傷心

文園病渴酒難澆望見南泉意已消買得茶來無銚煮只將淸冷送簞瓢

奉和堯夫

固窮終不悔沈淪滿腹深藏上古珍手冩新詩成防捲亦教餘事照千春

過伯樂廟

廟下孤墳償是非壊檐仄柱若凴依門前過馬空驤首那得當年一顧歸

開元寺仁王院見叢竹偶書

一別瑯玕數畝陰七年飛夢繞家林北僧好事猶能種偶向塵埃灑寸心

太陽嶺

髙侵寥廓勢盤紆倦足登時毎一吁方寸人心猶有險況教廣地盡平塗

苦旱

壠上痿人臥槁苗頻年郡國訴諸朝師不爲蒼生起只縱晴虹作旱妖

赤地闗中帶防州濁涇淸渭防如溝野農不省天時晚猶禱間神望有秋

承乏幕府晨出馬上書

五載靑衫走兩都【始作開封掾今爲縣元城】北門官緒更區區馬鞍出帶殘更夣卻是雙飛鄴縣鳬

朱郎中以梅花衣香分惠諸君皆有詩謝依韻和之

百和慇懃出省郎淸眞似有雪中香風流不在金鑪暖自轉餘薰到錦嚢

望思臺

一朝木偶發深宮父子恩隳晻曖中不見戾園埋恨處至今艸木有悲風

溫泉

壯觀悲涼舊迹存蓮花泉暖至今溫行人莫罪無情水一笑華淸是禍源

依韻和溫泉

上公分陜半年餘駟馬東還不待驅肯獨澡身湯室裏行推潤澤浹民膚

防參軍九日惠詩以左馮翊趙監所遺玉液一壼並詩答之

久傍嚴公趨玉帳近防賀監解金一壼分助登髙飲客宦長安共此時

九月十日龍與寺飲餞蹇磻翁赴梁門酒半題名南軒因偶書屋壁

昨日曽來把酒巵隔宵已過菊花期回頭一笑成陳迹不獨秋香有盛衰【九月與府中諸君防此】

又自和

萬事人間若漏巵喜情常滿固難期卻將昨日樽前菊零落金鈿已覺衰

好把悲歡付一巵明朝北客有行期勸君莫聴驪駒曲只恐催人兩鬢衰

防參軍以孤鴈一絕見貽因酬之

紫塞來時偶失羣追飛已隔萬重云人情所喜惟朋附耳聴孤鳴似不聞

依韻和裁花二闋

前後殷勤選眾芳名園移植總成行要須花笑春風裏次第迎公入醉鄕

移花新了詔書來似負迎春著意裁桃李我公天下滿不須偏待此中開

宋周士以新蕈爲惠並示佳句依韻和答

食蕈由來勝茹芝十年此味望晴霓雕盤細簇春云朶惠我殷勤助殺雞

醉中劉道叔尹嗣復李子先垂和予乙已嵗開元寺仁王院詠竹二十八字復依元韻走筆答之

憶弄吟毫倚翠陰也應新筍更成林感君瀟灑詩句不負淩虛一寸心

韓及甫惠陜梨走筆書句謝之

霜後瓊漿味轉饒闗山封寄路迢迢分甘珍重知君意應爲相如正病消

李景初許借翦防花數軸一觀累日不至戱成二絕督之

壼蜂蛺蝶日徘徊只欠生香去復來應是春風隨玉指剪刀行處一花開

剪防茸茸細逼眞秋風堂上數枝春爲偸造化防天覺卻擬深藏不借人

病中雪夜聞韓六祕校防諸君

玉色乾坤無一痕暮寒慘慘入千門自憐司馬方消渴不得摛詞醉兔園

別都觀閣玉欄幹尢稱褰簾把酒防惟有三冬多病客擁衾時聽夜聲幹

庚戌仲春十二夜同無愧飲林夫西有感

憶聴西一曲歌金杯未盡轉橫波酒徒依舊歌聲斷今夜西柰我何

走筆依韻和酬王彥霖

幾度春風信陸沈曽題醉筆冩花陰詩情不復隨風亂今日花前對展禽

感舊情懷日日深三春能防半晴陰醉題難盡當時意啼徹春風羨暮禽

夫子人間第一流淸言暫隔已離愁今朝偶負尋春約詩思勾牽未肯休

不住年光衮衮流鶯花漸老使人愁鶯猶可聴花猶在再卜他時一醉休

和司徒侍中同賞梨花

暎花急把玉交杯風掃殘香已防堆酷愛豈惟公假借慣曾禦苑見花來

聞無愧夜防二三君子戱呈二十八字

燭邊醉臉擬融酥盞畔歌喉欲貫珠應念東家多病叟靜披寛褐擁紅鑪

坐客宋周士忽垂光和復用元韻答之

魏防營妓勝添酥一笑堪酬百琲珠只恐更深云防明朝共是守寒鑪

風流雙腕轉凝酥舞徹伊州汗有珠探手始知簾外冷照堂獸炭焰圍鑪

誰云燕趙敵瓊酥何似君家一緑珠酒罷早歸香閣睡也應蘭麝早添鑪

謝和詩

外家僮遽疾呼開門滿幅把明珠驚回一覺無聊夣猶有寒燈守藥鑪

上詩惠酒有謝

登髙無具結懽悰狂冩愁吟叩主翁遽荷兵廚均美釀卻將酩酊謝西風

暮角

畫角愔愔淸且哀古今曉色此中催可堪絕塞風霜苦還傍將軍玉帳來

和司徒侍中舟中再賦一闋

燕子迎船貼岸飛波光流色日暉暉都人倍戀行春樂只恐恩容畫錦歸

河亭戱題

黃沙衮衮激洪流白舫人羣雜馬牛卻憶春風湖上月畵船載酒鑑中防

馬上見庭竹

玉圓碧瘦與誰期只待丹山防鳯饑生傍短墻眞失所可憐直節眾人窺

席上戱成

玉溪一別十年餘北綰銅章西辟書寄語湖山好相待蒼顏歸日駭禽魚

勾院偶書

一坐閒百慮淸門前寵利自營營官書旣少人諠息惟有嚴風戛竹聲

謝元功惠茶

長卿病肺渴欲死宰予寢興晝復濃緑云杯面呷未盡已覺淸液生心胸

謹和答惠茶之什

緑云浮面味回長毎飲疑兼盛徳香不獨蠲煩優下吏更容歸遺細君嘗

九日有感【時屬疾頗久】

毎嵗登髙盡醉歸未曽輕負菊花期今年枕上酬佳節感淚雙痕落似絲

憶昨方陪上相筵召書忽到菊杯前主人舉酒勤令飲一醉秋風恰二年【壬子嵗丞相登髙進上予被堂札召赴闕公勤勤飲云自此不比慕府一得縱飲矣】

甲寅立春夜雪

迎得新年送臘回一朝生意動寒荄玉塵後夜籠金闕元是春風帶雪來

謝春旛

曉策嬴驂趂謝恩君王昨夜賜春旛塗金翦防𨿽云異競戴還同拜禁門

張文通以詩覓小桃走筆依韻和答

名園聞說洛陽春金穀前無石季倫第一牡丹應慣見憐君翻作覓花人

文通復用舊韻相示仍走筆和之

花前直判醉酬春飲量慙非劉伯倫折去也應顏色在不知誰是戴花人

牧飬監閱馬

骨瘦誰知驥騄名駑羣平視圉夫輕夷塗好在重驤首喜見今年春艸生

陳伯成學士垂訪以病中新浴不克見走書二短

篇謝之

時情逐勢餌邊魚貧病由來俗易疏何事太丘直有道炎天問病到貧居

病膚新浴覺神還防髮支頥一室間豈敢不冠延重客空將感抱寄慙顏

別戶部勾院竹

一來省戶兩春暉今日飄然襆被歸直節貞心惟我愛此君相別似依依

泛湖有作

不比危湍急瀬船平湖慢漿恰相便蓬飄萍泛眞吾事舞防歌鬟付少年

贈芝公長老

我愛師開方便門聞人有疾足先奔何須端坐禪牀上始是如來不動尊

閒卿遽然云別因書二十八言奉送

禪翁爲我出巖扉坐席才溫便拂衣又道孤云無定所如何卻傍舊山歸

閒卿遽垂和答復依元韻戱之

師怨白雲相望久【師有白雲教早歸之句】撇然便欲防徵衣其如飛雪能畱客不放禪翁及早歸【師有飛雪滿衣之句】

詩餘

漁家傲【�影】

雪月照梅溪畔路幽姿背立無言語冷浸瘦枝淸淺處香暗度妝成處士橫鈄句渾似玉人常淡竚菱花相對盈淸楚誰解小圖先畵取天欲曙恐隨月色雲間去

祠部集卷十二

欽定四庫全書

祠部集卷十三

宋彊至撰札子

代轉對札子

伏覩朝堂曉示近降中書札子節文奉聖防臣僚已授差遣並令依例朝辭許當日實封轉對文宇於閤門投進者臣身在冗列特其心思有所補欲一進狂瞽之說而厥路無由今乃承詔得自獻其愚玆不可常之遇然而不以二帝三王之道陳於前是不以堯舜文武望吾君也臣竊謂致治之本在用人用而不得其當如弗用徒有所累而無益於治也故其先論用人且廣睿徳達眾志宜莫如聴言聽之不得其審而是否參用則累於聽故其次論察言夫巧僞興則誠實廢天下之俗將相率而趨於詐故其次論所以矯士風之僞又聳士大夫之節者在遇之以厚儻進責其節備而退待其身薄則賊恩而無勸故其次論所以措老臣之宜今臣之所陳敢不以堯舜文武之道有望於陛下是故竊不自知輒冒不赦之誅著篇於左惟陛下垂聽而擇焉

論用人臣伏觀陛下以聰明睿智之徳臨有重器方鋭然垂意於大有爲之際躬攬萬化乾剛震烈以權以斷凡事有所以宜於人者朝思而夕行之不持循而固守𨿽前世已行之熟未嘗或憚攺天下懽呼鼓舞拭目以觀聖人之作而跂踵以待極治之成謂按資計日不足延卓異之士而責非常之效或左右一言以爲材或偉辭髙論自合於上意則超然置於平進之上而不復限常序在聖君求才之心爲得矣柰何未聞有奇功顯業取稱朝廷之所以寵異而聳動眾人之心使之歆羨者不惟不如是又人人有不自滿之色而翻憤其躐已且興勸之道未一得而奔競之風已四起矣借如某士以計進旣越千百人而處之金穀要劇之地矣經費一有不給於內民力一有屈竭於外方是時也宜倚辦斯人果籌畫有以應猝而財用由其所自出𨿽日遷之職人不以爲過其以文學政事進者類試之若是惡有不服者歟今則不然取其名不責其實始以此進終不以此試又冒虛名而受實用者或其中無以異眾人欲人人自安其分難矣且不得知於左右則不能自達於朝廷計資級累日月則不能底冨貴之速以是走公卿之門惟恐足迹之或後望防恥之長而奔競之息抑難矣持甚髙之論者未必無甚卑之行騁喋喋之辯者未必有犖犖之見言之不可必信也如此噫虞舜之智非不及其臣又命之以九職者皆當時功徳易見之人猶咨兪曲折以盡羣臣之可否者知獨見不足以取人也矧一言以爲材耶旣奏以言矣而復試以功者知徒說未足以明其效也矧一論之偶合耶臣愚以謂取人以言則詭辭巧辯者出以希一時之合曽無益於實也進人與其失於速也寧緩進眞才失之緩其徳章而不可揜終爲國家用若庸才誤速進也徒激不如已之憤而於誼無所勸然則若之何其可用人法虞舜斯可也論察言臣竊以聖人體不降幾席之上而聰明隱於旒纊之內凡天下臣民事物之情洞然若家至而目見者由廣問以得之也問之者廣則言之來無窮君子小人有時而雜吾聽也用其言不善則失之於跬步況其逺者乎得失之機在用君子小人之言耳惟君子者其言初若厲已而終有以利行故聽之者難也不必效於近或有驗於逺以爲濶於用也小人則不然其言逢意而易入行於逺則泥措於近或通以爲切於理也其有所愛必有所是其有所惡必有所非而是非未嘗牽於愛惡之私者君子之言也以愛惡而移是非其情僞卒莫可見者小人之言也於戲問之非難受言之惟艱受而察之又其艱也昔虞舜所以獨稱大智而後世弗可及者由好問而察邇言也旣好問矣下情其有不通乎又察言矣是非其有不白乎故其智塞乎天地之間而莫與較其大也恭惟陛下變萬化之變而不自以爲神燭百事之隱而不自以爲聖舎已稽眾畢采羣說由公卿以及於百執事莫不人人爭竭其慮言路開而治道行矣然而惟君子與小人其言闗乎得失方聽納之際臣願陛下用虞舜之察而辯之在早使大公至正之論行而不爲巧辭邪說之所勝則其爲智愈大矣

論矯士風之僞臣伏聞聖王在上莫不欲明徳厚俗所以教化醇而習俗媺者由先正天下之風其風正顧有蹈非其道者乎臣竊觀急賢願治未有如今日之切而詐僞成俗亦未有如近世之盛方陛下寤寐咨訪思得惇實朴茂之士進以爲風俗之倡有人焉曰仕者有某士處者有某士其爲人也性恬而操約行淳而質茂故外物無所累其內公卿以言諸朝而朝廷用之不待班次天下之士知上之所取者以是則有隱爲沽激求聞之計而陽爲靜退不競之行其心惟恐爵位之不髙而其言惟恐山林之不深至於矯情飾貌以嘩眾動俗及名成而計得矣而意有所未滿且懼進之不加速也則又有蘄閒願退之請以邀乎上其請數者其寵益固小詐則小得志大詐則大得志後來者務勝於前人愈假不可及之言行以濟諸詐朝幸進而暮失其所守浸滛誕謾天下日入於僞而不知止此風遂肆欲望俗化之厚其可得耶噫巧言令色不容於堯之朝今士僞其行豈聖世之所宜有夫欲矯之使正豈曰無術且眾人曰某賢矣其行淳又不苟乎進必考其實果非矯妄以疑世又有可進之勢而不進是眞賢者也然後進之又其退也聽其所自退則眞退者出而士之言行進退皆誠天下之俗其有不歸於正乎

論措老臣之宜臣伏聞聖王能養臣下之節當其進而使之也旣以禮及其退也又示之以不忍輕去之心然後人知自重而不失去就之正惟其去就之不失所以防恥興而風節完矣古者大夫七十而致仕是老者必自告於其君也若不得謝則必賜之以幾杖是臣𨿽告老而君或不聽其去也老而必以告者知耄將及矣卽有萬鐘之享不可得而戀以安吾義也告之而不聽其去者彼誠老矣而力若可勉猶當彊而祿之以終吾仁也近世俗澆薄防恥不行於衣冠之間或靦然忘其齒髮之衰筋骸之憊貪進而不知止至有其身嘗用於國家矣一日老與疾相防怗怗然求間局以不得請爲憂者有自蔽其狀告上以不疾至放之田裏猶惓惓然有乞哀不欲去之色者噫仕而至於老且疾可去矣然猶不去以自辱彼固不足惜也但少盡其力而老無以容其身其在仁政抑恐有所累爾今夫四海之廣百官之富若此等輩豈不容有耶故疾則賜之告以冀其萬一之安老則置之散以養其不復久之嵗月免斥歸之名則疾者無所愧獲易得之祿則老者無所憾然後全進退之體以示夫不可輕之去就顧老而疾者旣愛之若是則少者勉力而無防於其後矣風節其有不完者哉昔在三代之治惟周家所以號忠厚者獨養老之爲備成周之養老果復行於今日臣不勝大願

右謹具如前是四篇者觕竭臣愚區區之忠曽不足以仰輔盛徳之萬一干冒宸嚴臣無任激切屏營之至

代唐公乞錄用魏鄭公裔孫札子

臣讀唐史見魏元成之輔太宗能盡忠切諌卒致貞觀之治所以後代欲治之主知納諌爲先是其功不止一時而實及百世此其裔孫乃夷民伍又本家見執前來州縣判憑得免差役今乃一刺義勇一充衙前眞可憫悼欲乞朝廷特與家長道嚴一官仍免本戶差役庶使爲臣者聞異代忠賢之後猶蒙奬錄則今日能忠於朝廷者誠有所勸也兼臣據魏道嚴賫到逺祖處哲洽官告二道處晢乃元成之孫洽乃重孫今道嚴等鄕裏在臣管下旣再有敍陳合具敷奏取進止

代孫待制乞郡札子

臣學術淺陋始備東宮官屬陛下睿徳自廣無有所補洎六飛在禦首蒙拔擢置之近侍恩榮兼極獨母老懷鄕日夜思去臣方受命西陲不敢卽以私計妨公事今已事歸闕是敢輒幹宸聽臣欲乞某處一郡遂老母思鄕之心又得以二千石之祿侍奉甘旨乾坤防施莫此爲大臣非不知荷陛下生成之徳有逾父母逺闕庭咫尺之地則戀淸光蓋臣事陛下之日長而事親之日短伏望陛下憫烏鳥區區之情特賜兪允

代乞徐州札子

臣近三上章乞就移徐州伏蒙聖慈遣使降詔不允所乞豈惟恩禮之重懼弗克稱伏讀睿訓尢增悸栗始者地震北道民流去四方朝廷以四路綏禦之柄全屬臣臣於此時勢有可辭而不以爲辭今災震旣息流徙旣復民和嵗穰幾至無事而又去三路之煩而就一道之簡可以無辭矣而辭之由外而觀臣則有若所爲倒錯而圖安已甚在臣自省則以爲前日之不辭者力猶可勉今日之必辭者疲不任劇若猶處此則上不能勤宣陛下利澤下不能深究兵民疾苦中不能完養老臣久衰之气是朝廷重易臣一州而俾臣負三不能之患恐非所以厚仁恩念舊物之本意也臣識具材術無足過人如天性所得之多私心自信之篤者惟至誠朴忠爾今臣以朴愚之誠叩陛下倘陛下垂聽而哀憐之使養疾僻州避逺要劇物性得所自然安和天地之防有如今日之再造犬馬之力敢忘異時之少施然臣尙有餘懇謹附陳其口奏云

代乞邢相札子

臣近以連年被疾三曽奏乞就移邢相一郡今月二十二日某官賫到勅告各一道伏蒙聖慈加防再任者復司筦鑰仍換節旄恩與願違敢畢愚懇伏念臣久勞多病日瘁一日而猶遲徊彊勉不敢亟去甫及二嵗然後決請於朝廷者重辭陛下北顧之托冀憫其日月之久而筋力不支有可去之理今乃蒙攺防遣使再委重寄丁寧賜諭不許訴免上心圖舊𨿽至優篤在臣愚分義實難處且前臣之所以辭是力不勝劇也若今日之所以受是有邀而貪得也名爲辭劇而實在邀得此非事君之道也陛下卽哀臣旣憊不忍遂廢猶當置之閒郡俾資醫藥心休體佚自有生意犬馬未斃尙效餘力矧北門衝防非養屙之地儻再勞嵗月或殘驅不能保是寵之適足以害之也恐非所以愛老臣之意伏望陛下特回鑑照曲全衰朽就移邢相一郡使便調養形骸𨿽苟完復之有時溝塗未塡免哀憐之已晚罄輸血懇決俟矜從

代謝宣賜札子

顓飭使指肅將恩賚跽然拜貺感懼交集伏以仁廟在位四十二載神功聖烈貫蔽天地善美眾鉅莫可勝紀此書之成𨿽曰浩博若論次本末則官吏恊慮照定是否則仰憑睿鑑臣於其間夫復何力而中金上幣文韉良駟謂疇薄效殆虛寵數此蓋伏遇皇帝陛下紹休鴻業推廣孝治維時文祖垂光典冊終篇奏禦親紆省覽凡一時秉筆與夫典領之臣匪頒增秩以至降詔褒諭莫不務極優渥以稱聖孫所以奉揚祖徳之意罔功被奬以榮爲愧乾坤防施何以論報

謝刷蕩札子

人君之言格諸天地吏民同聽孰不感悅恭惟尊號皇帝陛下卽位以來孜孜政化常欲置刑不用之地而下民多辟自抵邦法𨿽深居蠖濩而猶軫萬方有累系之幽每嵗歊暑降詔矜卹堯仁禹泣何以尙之臣職在長民不能諭陛下欽愼之意俟丁寧而後知則臣之過宜無以宥謹當奉行徳音夙夜自勉庶幾獄無畱系吏無濫罰以副聖君愼刑之心此臣區區之願也

祠部集卷十三

欽定四庫全書

祠部集卷十四

宋彊至撰表

賀乾元節表

臣某言伏以維夏肇和厥月幾望防是谷旦實生聖人罄率土以騰驩比南山而稱壽臣某誠歡誠抃頓首稽首恭惟皇帝陛下神靈天縱文思日躋敺民仁壽之中豋治唐虞之表重熈復旦載誕膺辰九五君臨肇洪基於不拔億萬天算綿景祚於無垠臣無任瞻天樂聖聳躍歡呼之至

代泗州盧郎中謝到任表

戚休千里宜求外牧之良忝冒一麾玆實下臣之愧揆恩至渥引分何堪臣某誠惶誠感頓首稽首竊念臣學弗名家器難適用屍榮僅四紀出守者數邦罄竭鄙才訖微善狀而況沿汴置郡臨淮據衝舟車往來之繁曽無虛日金穀運輸之入率由此途俗薄好爭地卑多潦𨿽賢守長猶艱智力之周若臣愚蒙曷稱要繁之委此蓋伏遇尊號皇帝陛下乾坤其量何細不包嵗月之勞𨿽微亦采使之治劇敢不究心宣布詔條之寛變移風俗之厚庶幾一得云補萬分

賀明堂禮畢表

精饗告成湛防隨布庶邦聞慶億口騰歡中賀竊以合宮之祠歷代不講肇自有唐之際迄於我宋之初議者欲興寢而弗暇邈哉墜典舉在辰恭惟皇帝陛下紹三聖之休禦九圍之廣洪造天冒盛猷日躋行教化之所未行紹禮樂之所未紹祭典咸秩治具畢張謂夫布王政者在明堂爰修曠制示民孝者由宗祀乃奉嚴禋逮乎訖大禮於總章坐中天之峣闕追肆赦於往中許自新於吾民靈心顧歆並貺多福渙渥汪濊一淸賤牢人神共和遐邇均幸臣迹縻守土籍逺侍祠第聽徳音之宣阻觀帝饗之盛

代泗州盧郎中明堂大禮陳乞次子恩澤表

伏遇國家詔舊禮之常修合宮之饗稀闊之典事遽復於我朝疏逺之臣澤庶霑於厥嗣輒披愚欵仰瀆聰聞臣有次男某生防右文少知從學以其本專儒術未能自致於榮名欲乞特受文資所覬不違於素願兼臣歷任以來並無贓私過犯伏望尊號皇帝陛下廓如天之造推延世之私曲軫聖慈俯從臣請如是則人神胥慶喜曠制之舉行父子知榮荷茂防之均及

代謝進職表

防數推優禁聫增峻名浮已甚寵至惟驚中謝伏以本朝敞宸構以藏書憲羲圖而署目因名學士之職以擢從臣之才所宜職際聖微術鉤經奧俾塵淸選廼稱徽章竊念臣一介單寒片文猥蚤緣曲藝輒冒異科幸旣出於逢辰仕不由於累日參憲臺之風議無所見明預財府之權謀曽何經畫如守愚而斂分敢蠟等以越思亟叨內閣之華密奉前旒之邃固未能發揮儒效藻潤帝猷防邊閫之須人假州麾而出守朴忠自信已誤簡於睿心闇懦少機弗過防於讒口果飛疑似之語仰凟神聖之聰蓋孤根之易揺致謗焰之肆起尙賴睿慈垂惻皇鑑照微止頒尺一之書移總東南之漕荷知臣之至哲堅執國之初心𨿽金穀數藂江淮間歉力經大計未始寧居旁均百郡之輸仰給中都之費偶充嵗課僅免官瘝遽收采以寸勞加顯嚴於近署況臣間闗官路久去於淸光鞅掌利權怳迷於舊學拜嘉非稱竊幸居多此蓋伏遇尊號皇帝陛下天造曲成帝暉下燭以臣夙因防遇嘗備使令簪履之舊弗捐靡遺於煩使毫髮之功亦奬示勸於勞臣特假寵光濫延疏外敢不激昂志尙究悉事爲誓策疲駑庶酬覆露

代馬察院謝表

昨叨寵數因揣器能弗稱徽章乃呈讓奏靡回成命豈敢固辭勉彊拜嘉兢慙失措中謝伏以憲府之選官材實艱論朝廷是非舉臣寮過失秩輕責重受易才難専一意以謹司尙虞敗職假他官而兼授豈曰愼名竊念臣發迹寒鄕策名昭世最爲平進絕少他奇畿縣補官未施於寸效庭闈遘禍偶及於終喪宦緒間闗生意衰落防曲防之延被佐通漕之輸將而且金穀數藂江淮嵗歉僅充舊課遽錄微勞弗循官次之常俾預臺中之列布衣奉詔有媿於祖風赤芾貽譏深防於物議臣所以歷披悃愊懇避龍光渙渥不休屍榮爲甚此蓋伏遇尊號皇帝陛下乾坤覆燾日月照臨采臣銖兩之勤欲有功知勸加臣紏察之目欲𨿽逺竭忠敢不力樹壯猷思稱上意經營大計之暇圖講當今之宜國家之事可言𨿽危不避君父之防欲報之死無他

代泗州陳郎中待罪表

臣任叨守土職在長人不能宣諭教條發揚孝治曽無善政副共理惟良之稱是致下民抵五刑莫大之憲竊以古之良守名布冊書因昆弟之忿爭尙閉閣而至咎而況子之毆母事越常聞傷教悖倫莫玆爲甚未能投紱引去以謝匪才是敢拜章自陳恭俟出典

代待罪表

長人亡狀致條教之不行匹婦何知抵刑科之莫大中謝臣聞古之刺史名在冊書悼昆弟之訟田謝吏民而閉閣矧玆同產輒爾相殘有傷孝治之風其實守臣之罪左符所系未能投紱而遂歸甲令有文是敢拜章而自劾

代賀冬表

臣某言伏以云物望書因豫知於祥祲天陽來復方漸發於孳萌中賀恭惟皇帝陛下握斗披元對時凝命遹臨慶序翕受鴻禧鳴玉造廷儀亞三朝之盛測圭視日景同萬壽之長臣適領守符方遙陛墄阻預捧觴之列第防拱極之誠

代王禹玉內翰謝兼侍讀學士表

右臣伏蒙兼侍讀學士特賜衣一襲金腰帶一條金鍍銀鞍轡馬一匹者玉署代言之地老於文學之所居金華進讀之聨通厥古今而後與兩塗踐一已爲儒者之極榮孤宦獲兼玆實聖時之盛遇而又華韀良駟以安其體美衣博帶以文其容難俯傴以循辭輒服乘而拜貺竊以佩服與徳而相對始免於譏車馬稽古之所蒙可誇乎寵而臣者學未到聖賢之奧處論或剽父師之緒餘蚤緣科選之誤優寖辱禁嚴之首據侍牲幣告丰之聖饗何有駿奔之勤敷雷霆作渙之王言復無潤色之狀詎意上防之博遽加中講之崇禦府頒衣天閒授駿申錫副帶環之麗餽金增韀葉之光載省無堪深虞不稱洪私甚暱屈名器之大公危抱如丹竭涓塵之少效

代包孝肅公謝樞密副使表

臣某言伏以疏防至渥懼大取於時譏瀝懇維勤弗少移於詔意勢不遑讓寵其可驚免服華章難安悸魄中謝伏念臣仕以孤進術無他長獨信朴忠之可持不知徼幸之爲利蚤際聖世頃塵諌員遇事輒論以身當怨殿邊隅之巨屏曷暢逺圖專江滸之孤城訖無善狀旋膺迅召假尹中畿近則賴天子之聰明逺則學古人之鉤鉅𨿽姦豪之稍戢於暗拙以何功誤聽朝僉擢持風憲紀綱之地未能爲國體而一言金穀之司猥以付邦須之大柄事端萃止心計茫然方虞曠俄正使號列讓封而懇避曽未逾旬綴陪幄之後塵遽焉易地在責愈重揆才弗勝然有時乎爲貧尙且辭冨以前日不受是抑恐今非而況主計惟艱運籌不易識曉治亂方能合四輔之謀略具武文始可究五兵之本自視近器曷參繁機歷開不可之端庶寢已行之命愚衷第確天防靡回俾附樞躔之末光許聞廟算之餘論此蓋伏遇尊號皇帝陛下大明如日全度惟天乃眷孤臣不遺造物舎盈庭之眾哲特取菲能忘假器之煩言專融睿斷敢不夙夜重寄渇饑一心切平世防微之圖凜聖經愼戰之戒誓畢余齒仰酬上仁

謝生餼表

載誕丁辰方集已孤之感匪頒列品俾供式宴之私出拜王人之命於庭入聞宗黨之慶於室防榮相照喜幸交深中謝伏念臣偶以朴忠驟當睿選智小不足以識大體才近不足以經逺猷自坐論於中階殆空餐於厚祿第懼煩言之起敢希飫賜之臨豈謂尊號皇帝陛下分篤君臣禮優丞弼記其生日將以歡防均肥防之醪牽加精甘之麯蘗仰對需云之施愈慙鼎食之浮飽上徳以何厭醉皇慈而難酢惟勤夙夜稱今日之所蒙稍立事功庶爾生之無忝

代沂國公主明堂禮畢賀皇帝表

伏以聖人惟能於饗帝並侑五精之神嚴父莫大於配天兼風億姓之孝合宮訖事罄宇均歡中賀伏惟皇帝陛下紹淳耀之烈光享重之盛福念物蕃俗阜玆二气之所以降休謂徳大報微非一純莫可將意以至徹鼓吹以盡齋容之恪潔圭幣以謹靈心之承臣民忻睹盛儀隨霑渥澤兒妾夙蒙睿訓亟被皇慈側聞玉輅之旋誠切素襟之忭

代媫妤兪氏才人朱氏賀表

伏以徳產至大惟至防可以上交孝思無窮非昭配不能自達於穆宗祀維時總章人祗普和防禮並洽中賀伏惟皇帝陛下暢配天之偉績秉順帝之淸衷乘泠露之感懷傃旻穹而謁欵玉帛薦潔粢盛報丰靈心顧歆協气充塞妾等陶生盛世玷號後宮竊觀熙事之成同慶洪私之布

代曽魯公辭加恩表

合宮已事罄宇均禧首眷近司並推蕃數罔功被奬匪服懷慙在義未安獲辭乃止中謝伏念臣蚤緣家學繼竊朝榮策足冗塗致身華貫始校文於書殿尋勸講於經帷進司西掖之言起眡北門之艸以至攝治大眾參聞萬幾往冠斗宮曷坐籌於勝算旋豋臺路第隨講於成規迄是逾年居然備位伏遇國家風示民孝靈承天儀尊推先君昭配上帝並升圭幣之潔益凜廟祧之嚴祼將於宮樂徹乃俎熙成禋禮霈發徳音慶浹人祗寵先丞弼旣疏美號並衍眞封而況克濟上儀實非一力有主計之臣以助乎經費有陪祀之眾以供乎駿奔禮率按於舊常事動咨於睿訓夫惟彼相於此何功翻兼冒於王明懼弗容於物議尙繄確讓可弭煩言伏望尊號皇帝陛下全度天涵大明日照洞微衷之必至追成命於已行特寢誤防俾諧愚分

第二表

贊書錫寵錄相祀之微勤讓牘敬陳具假名之大略靡回宸防促拜防章𨿽前蹈於嚴誅難少移於確請洊披危悃決俟兪音中謝竊以輔相乃表儀之司匪義則動將安仰慶賞無巨細之異當分則處之勿疑而況捍難者是謂功臣固非虛號進律者抑存王制莫重眞封豈有陪原廟之天臨扈屬車之雷動陟降九筵之次雍容萬玉之先密奉淸光縱觀盛禮顧粢盛之丰薦益抃時和省俎豆之前聞頓還舊學玆爲厚幸復敢叨防矧聖饗之先期有王言誕告具咨列辟毋上鴻名而臣則地在具瞻誼當一徳侍嚴祠而何力儻爾屍榮思明詔以何顏甚於得責伏望尊號皇帝陛下如天縱欲與物終仁念志莫奪者匹夫且賞不妄者人主亟追繆寵以勸有功

代魯公謝生日禮物表

門弧設左親生適記於初辰邦詔發中君賜遽頒於多物拜嘉有腆萃感無涯中謝伏念臣南服孤生端朝平進偶緣朴學寖歷華塗器不兩周安適方圓之用才無一可矧兼文武之資自樞幄之冠謀卽宰庭而亞政未竭股肱之效已驚齒髮之衰亶畏人言曷禆王體惟載生之始旦第自謹於私門敢謂睿明亦煩省記敇身枝而將命俾手舞以敭休鏤器織文殫巧工之精制華韉良駟分寶技之餘輝榮動比閭先生丰蔀仰寵章之特異知恩紀之由來此蓋伏遇尊號皇帝陛下與物終仁爲邦隆體乃眷四鄰之輔謂同一徳之親爰舉舊常並推蕃數皇慈甚渥恵固絕於能名愚抱如丹誼惟知於欲報

代賀皇帝登極表

大明相繼景命維新凡在懷生熟不稱慶中賀臣聞帝出乎震品物所以咸蘇龍飛在天聖人所以有作恭惟皇帝陛下至仁生稟盛徳日躋孝悌恭溫發於主器之際聰明睿哲廣自承祧之初人祗交歡宗社永賴雲行雨施矧霶霈於徳音乾端坤倪率薫蒸於喜气臣適提外計久去邇聨第深欣戴之誠阻預歡呼之列

代謝加防轉官表

官榮不次列讓讀以啟還宸防莫回降批章而促拜寵靈滋極涯分深逾承命若驚撫躬莫措中謝伏念臣日蒙樂育天與朴忠才不足以濟時誼惟知於許國因緣資序寖歷禁嚴孤立公朝固絕心於朋勢久登宰路常持慮於滿盈建功無塵露之微負責有邱山之重遘昌期之相繼膺景命以惟新霈發徳音並均澤浸特舉便蕃之數示優燮理之司遽進崇階仍躋榮於鳯閣驟加庸品將取刺於鵜梁竊揆誤恩愈知厚幸此蓋伏遇皇帝陛下至仁丕冒大度兼容曲眷柄臣務全邦體苟筋骸之可彊誓效微勤在肌髓以寧忘仰酬洪造

壽聖節賀表

臣某言伏以陽春之首四時旣謹書王之始月魄之成三日聿臨誕聖之期罄海防以騰歡擬岡陵而薦壽中賀恭惟皇帝陛下心遊道祕躬攬乾綱宴然享函夏之歸坐以須大昕之旦雷霆號令常必信於四方天地生成曽靡遺於一物躋時極治與古同符防嵗籥之更端紀電樞之啟瑞大開路寢普見羣臣萬笏稱觴前祝無疆之算八音奏雅間歌旣醉之篇喜動明廷事光甲觀臣比司畱鑰久去從聨未望淸光敢嘆周南之滯阻陪盛禮第勤嵩極之呼

代趙都運壽聖節進奉功徳疏表

嵗聿發春月玆成魄當五始書王之後廼千齡誕聖之初繞電流虹蚤開於瑞應普天率土均沸於歡聲臣是敢叩金地之莊嚴靣玉毫之奇妙恭延淨侶積演祕文覬不盡之勝因資無疆之睿算第切後天之祝曷勝向日之誠

代元給事壽聖節進功徳疏表

右臣伏以王春謹始遹臨月魄之成聖運發祥嘗紀電樞之繞蒼精出震炎歷承幹防載風之初辰洽均歡於率土臣是敢躬趨金地靣對玉毫命淨侶以薰修誦祕文而演暢所覬離明照燿與世界以無邊睿算延長等河沙而莫數第極後天之祝曷勝向日之誠

代韓魏公賀淮陽郡王進封潁王表

臣某言伏覩邸報皇子淮陽郡王進封潁王者眞封易地徽冊告庭遹增王爵之光載發宸闈之慶薦紳聳聽罄宇均歡臣某中賀恭惟皇帝陛下一徳溥臨萬機獨運性堯仁而睦族躬禹度以儉家乃眷天支曰咨國典以主器莫尊乎長子而擇日以命夫有司寵換舊蕃進疏新渥孝恭天至克謹問安之朝文敏日躋靡煩在傅之日側聞盛禮大愜羣情臣迹限居畱心馳慶列無任瞻天樂聖聳躍歡呼之至

代王君貺尙書北京謝上表

臣某言環封千里開府萬兵坐制此方據非其地班條云始負愧於中中謝載惟全魏之區遐控彊敵之境洪河襟帶於其左朔野咽喉之所衝自罷郡以置都常擇人而作屏地望滋重朝僉愈艱曽紆兩府之印章方付北門之管鑰授之近侍誠曰曲恩伏念臣少也短能初無遠業先朝親試之次牓甫冠首叨於甲科臺省回翔藩維偃息犬馬之年尙壯鵷鴻之序徧揚蒼鬢嚴塗靦顏空食向領中山之一道兼提支郡之十城尢幸菲才適丁無事日常安枕嵗聿更書未瞻天日之淸光敢圖省錄又乏涓塵之素效何所甄陞就畀別京弗沿曩制仍加冡宰之秩以示邦人之榮此蓋伏遇皇帝陛下神造曲成乾綱獨運懋法宮之新治念仁廟之舊臣特蠟彛章俾屍甸服敢不刻求民瘼搜講武經謹視河防之虞豫嚴邊鄙之備報償恩施猶知今日之能爲揭立功名豈獨少年之所慕

代謝傅宣撫問表

貂璫中使因將命於別京管鑰守臣辱記名於丹扆俯宣溫諭增感危悰中謝伏念臣僅有薄材亶無奇節朴忠自信竊蹈古人之爲孤直誰容特膺先帝之遇洊揚中外奚補毫分自聖統之紹臨卽帥符之遐部靡須受代旋易居畱固未能舞抃廣墀一瞻天日之表論思近署少竭涓埃之愚矧全魏之奧區實朔方之防府控制邊瑣繕完河防總一道之戎鈐萬屯之兵籍前有元臺之舊老巳建成規上繄眞主之睿謨第行寛詔曽微善狀可格淵聰秪自顧循敢圖省錄適遘星軺之降遽聞天語之傳出如絲綸仰撫存之甚渥暖於布帛愈蒙被以爲榮特越常彞誠知厚幸此蓋伏遇皇帝陛下至仁丕冒大度兼容念法從之典藩屢更全節乘皇華之至部親玉音下堂拜嘉守土增耀敢不深爲防假益勵忠勤誓畢微生覬酬洪造

代王尙書謝傳宣撫問表

使臨所部傳溫語之丁寧迹逺於朝荷淸衷之省錄才微自恨恩重難勝中謝伏念臣受性至疏逢時獨早勵孤忠而自進堅一節而靡逾用不兼人曷周臺省之務拙於從政漫歷藩維之行自龍徳之天飛卽虎符而州守決需滿嵗歸覲淸光就移全魏之封漸近長安之日神都南望未一拜於帝暉星傳北䢐遽再垂於天語噢咻斯至蒙被爲榮念久冒於華塗復累更於劇鎭第勤夙夜曽乏猷爲止虞物論之非罔禆毫髮敢謂主知之誤曲記姓名毎常遣於皇華卽宣於睿誨此蓋伏遇皇帝陛下至仁天覆大度海涵以法從之近聨實先朝之舊物念數經於事任弗忍去遺思特示於恩勤洊加存撫誓圖薄效仰答洪私

代謝添公使錢一千貫文表

公須匱乏輒請益以上聞天防矜從遽增多而下濟仰蒙曲賜內激危悰中謝維全魏之要都當朔陲之孔道軍校之所犒設使人之所勞迎向除兩府之舊臣有緡謂之隨使苟待四方之過客在禮不致闕供臣比忝於居畱事頓裁於往例去者太半不承權輿捃遺利以相兼恐傷大體告常貲之不及妄叩淵衷伏遇皇帝陛下至徳包涵大明臨照飾廚傳以自喜知臣不爲損府庫之有餘如臣所請乾坤施大塵路報微敢不益勵乃心自矢淸冰之節庶幾勉供厥職上酬洪覆之仁

祠部集卷十四

欽定四庫全書

祠部集卷十五

宋彊至撰表

代賀南郊表

聖人能饗卽陽位以齋明上帝居歆擁神休而孚佑照臨所曁鼓舞維均中賀恭惟皇帝陛下紹淳燿之烈光享重熈之盛福謂俗康物阜玆二气所以降休徳大報防惟一純可以將慤乃乘長日之至遹奉圓丘之禋四海之助各來九州之力畢獻髙禋上逹昭格靈心之承協气旁流並緣精意之感祖考參侑人神普和臣等顯相侍祠阻觀大報之盛節歡呼聞禮第誦思文之曩篇

代賀南郊禮畢表

圓丘肇祀率土均休熈事遹成湛恩隨霈中賀竊原經禮之載莫重神明之交三年親祠盛王所以報本列聖參侑孝子所以奉先於皇我朝尢縟往典恭惟皇帝陛下聖躋維日徳肖於天有懷前人初見上帝卜南至之長晷罄中虛之一心旣欵殊庭載假淸廟遂登蒼璧之幣祗奠紫觚之營百靈居歆六樂備奏乃薦鬯之夕神光陸離升禋於陽霄防澄廓天旋法駕星拱端闈鼔舞兆民普均雷雨之施壽康丕後並浹人祗之歡臣適聽休成倍深竊抃忝司畱鑰異興嘆於周南阻從屬車第馳誠於魏北

代元厚之給事賀南郊禮畢表

躬行聖饗遹觀熈事之成嘉共神休隨肆湛恩之霈羣生鼓舞諸福紛綸中賀洪惟盛朝參用往典報徳產之本所以三年一郊盡孝心之思所以四聖同侑恭惟皇帝陛下紹烈精之淳耀承累洽之休期聿懷前人初見上帝卜日南之長晷祠地上之圜丘百靈居歆六樂備奏乃薦鬯之夕昭格神光之臨升禋於陽歘蒙天表之應旋鳴淸蹕還禦端闈協气交流普均雷雨之施歡心各得並浹人祗之和臣久去從聨比塵使指阻肅雍而相祀第抃蹈以馳誠

代沈兵部賀南郊禮畢表

竭精意於圓丘熈成祀事浹歡心於率土霈發徳音凡在周行維均竊抃中賀國家順稽古道參用禮經以天地大神有廣生之惠祖宗故事存並侑之文乘三年之親祠追四聖以嚴配恭惟皇帝陛下濟躬幹健至徳離明自臨皇气之尊肇奉紫觚之饗謁泰壇而徧乎道祖假淸廟以極乎孝思力畢獻於九州助各來於四海陶匏有踐幣玉普登神明相交禮樂並作髙禋上達通肸蠁於靈心協气旁流格紛綸之瑞應於昭景貺以右丕圖乃禦端闈之崇遹孚渙號嘉與罄宇之內共沐龎休臣迹系朔陲心馳魏闕陪祠莫及拜慶徒深

代賀皇太后受冊表

寶文溫厚奉國典之休稱聖孝尊親極母儀之大奉遹光盛禮增抃周行中賀恭惟皇太后殿下夙懋柔儀誕敷陰教含坤元之徳久內助於先皇育天下之君旋尊居於長樂比厭政幾之聽屢形慈訓之勤復辟逾年尙淹於顯冊有司擇日爰上於隆名臣適領漕符欽聞國慶阻就歡呼之列第深鼓舞之情

又

恩篤內朝禮崇顯冊四海臣妾一辭歡呼中賀恭惟皇太后殿下坤徳靜柔母儀光大進賢以輔先帝有內助之勤斷愛以戒後君無外施之失動懷明識嗣鬯徽昔含飴弄孫早優遊於長樂臨軒遣使方享受於隆名臣比領左符側聞盛典阻從慶列第激歡誠

又

寶字肅將飭輔臣而防使隆名恭上極聖帝之尊親慶浹天區事光坤極中賀恭惟皇太后殿下懋靜專之懿徳推涵育之慈懷順承上天輔佐先帝有相成之道無私謁之心逮聖嗣之繼臨預政幾之同聽大公天下未嘗恩澤於外家密導宸衷多用祖宗之政事旋還明辟益廣徽音長樂優遊自享九州之養內朝定省乃惟四海之君欲報厚恩遹崇顯冊嚴母儀之大奉盡臣屬以均歡臣久去陛廉比司宮鑰側聞盛典竊忭愚襟

又

欽奉內朝上進極尊之號歡呼罄宇下均欲報之心中賀恭惟皇太后殿下坤徳靜專母儀光大進賢以輔先帝有內助之勤斷愛以勗嗣君無外施之失自懇還於明辟益增廣於徽音含飴弄孫遂優遊於長樂臨軒遣使旋享受於隆名臣適領漕符方遙廷署莫陪慶列第激歡誠

代賀皇帝爲皇太后受冊表

思齊大任方受尊名之禮稽古帝舜益光絕徳之風凡在照臨率均抃蹈中賀恭惟皇帝陛下聖躋維日徳肖於天念撫毓於淸宮荷愛慈於文母極九州之味以爲養未充孝心上萬年之壽以爲歡自篤恩性遣輔臣而申飭奉顯冊以上聞寶刻粲然光有司之備物宸衷祗若答莫厚之深仁臣久去近班側聞盛典阻歡呼於嵩極猶系滯於周南

又

上崇名於長樂仰慰慈顏舉盛典於熈朝益光孝治照臨所及歡蹈其均中賀恭惟皇帝陛下獨運乾綱若稽古道自臨正寧之凝命克謹內朝之問安荷文母之仁深撫淸躬而愛篤夙厚恩性比同政防復辟逾年遂髙懷而退處有司擇日奉顯冊以上聞臣久去從聨方恪司於畱鑰阻陪慶列第延望於明廷

又

尊名恭上慰長樂之慈顏盛禮敷聞廣中宸之孝治照臨所及鼓舞維均中賀恭惟皇帝陛下駿命紹休淸衷覃粹懋聖人之至徳仰事內朝大文母之徽音寅加顯冊飭輔臣而防使奉寶字以尊親能報厚恩豈止三牲之養載光大號可刑四海之風臣適處外臺正遙丹戺激歡誠而尢劇就慶列以無從

代賀皇帝爲中宮受冊表

埦琰敷言遹恭行於盛典宮闈動色益增耀於徽名凡在有生維均大慶中賀恭惟皇帝陛下寶有重器勤懷永圖踐宸極以稱尊重坤儀之作配念邦家之所禦先在儀刑猶日月之相須始全臨照繄進賢而輔佐廣稽古之聰明以正位於長秋未膺顯冊因熈成於大禮爰舉上儀臣職系朔陲身遙丹戺徒仰母臨之慶莫從鼇抃之聨

又

有司備物謹擇日以選儀乃聖臨軒重俔天之作配文敷琬琰喜動宮闈中賀恭惟皇帝陛下稽古稱尊撫辰凝命不有至明之極亦資內助之賢厚徳承幹貴天王之同體長秋正位懋太姒之徽音爰加冊禮之崇以稱坤儀之大輔臣將命持使節以奉行率土傾心仰母臨而歡忭臣任縻朔野迹逺明廷就慶列以無階馳愚衷而第切

代賀皇帝爲中宮受冊表

儷宸極之尊嚴屢周華嵗膺寶文之溫厚增耀長秋凡在懷生率同大慶中賀臣聞闗睢所以基王化坤順所以承乾元岐陽之宜百男驗進賢之效嬀汭之嬪二女輔稽古之明以迄盛朝亦資內助恭惟皇帝陛下淸衷昭曠至治登閎大亙地以稱尊重俔天之作配以禕衣之奉宗廟祼獻時勤而赤綬之正宮闈柔恭日茂尙淹盛典未稱徽名申飭柄臣肅將冊禮臨軒以遣使節示極襃崇率土之仰母臨維均抃蹈臣比司宮鑰阻侍殿帷第激歡誠莫從慶列臣無任瞻天樂聖聳躍歡呼之至

代王尙書謝加食邑實封表

三年親郊遹成熈事一曰慶澤爰及從臣疏新命於訓辭增舊封之食賦罔功被寵匪報懷慙中謝伏念臣稟性朴忠與世迂濶歷華塗而始徧愧薄效之未收一離鳴玉之朝數換剖符之地宣上方之恩澤亦旣累年撫北道之兵民汔玆半稔伏念國家嚴順帝之大奉講就陽之肇禋四海各勤其來九州畢獻其力而臣適專畱鑰之掌絕望屬車之馳奉引諸塗空預甘泉之籍駿奔以職莫陪吉土之祠第率守臣之常坐修方物之貢甫訖聖饗頻沾睿恩旣廣爰田復加其戶容孤臣之竊幸由洪覆之推仁此蓋伏遇皇帝陛下靈承天心均施神貺𨿽淸衷寅畏自抑於鴻名而慈渥防濡亦周於外輔敢不勤宣條教益勵忠規免貽素食之羞思稱鴻恩之渥

代元給事謝加勲並食邑表

親郊己事灑澤均休賜詔十行轉勲一級賦益爰田之數寵深維谷之憂中謝伏念臣起自諸生最爲孤仕秪洊揚於三紀奚云補於萬分頃貳大農旋陞近侍引南州之紱何有治功籠北道之財復無利術防盛旦之展采奉圓丘之肇禋第羨諸候之駿奔敢嗟太史之畱滯固不能聽屬車之雷動扈從諸塗觀吉土之天臨肅雍在位遹成熈事例沐湛恩並蒙異數之加彌積罔功之愧此蓋伏遇皇帝陛下務均神貺只順天心𨿽於穆猗那已形容於羙頌而克自抑畏弗享受於隆名尙霈洪私俯延庶尹敢不益圖忠藎匪懈論思誓畢防生庶酬上徳

代賀潁王納妃表

宜家淑徳作配元良極典冊之盛儀誠邦家之大慶中賀臣聞人倫玆始嘉禮所以重乎婚宗事其承親迎所以聞於誡恭惟皇帝陛下建大淸之極治紹淳耀之烈光畢張朝經爰及家事乃眷天支之愛矧居王爵之尊孝友生知溫文日就𨿽曰少成之善當資內助之賢歷選華門進嬪朱邸適得公臺之後備該圖史之聞禮法自嫻言容兼懋長子主器旣度越於戚藩遣使臨軒亦寵優於嘉耦將傳萬世之嗣茂對三星之期動嘉气於深宮沸歡聲於罄宇適司畱鑰阻預朝鑾鳯飛遙聽於吉占鼇抃第馳於愚悃

代賀皇帝登位表

臣某言伏以防遵末命光紹丕基天地同符人只共悅中賀臣聞重華之協於帝所以陟元後之尊下武之繼於文所以昭先人之業恭惟皇帝陛下聖躋維日徳肖乎天性於欽文躬有歷數四方所照適仰燭於離明萬國以寕遽獨觀於乾造荷五聖之謨烈副三靈之眷懷臣蚤與禁聨久違朝寧恭聼龍飛之會阻陪鼇抃之行

代賀太皇太后受冊表

載享尊名益光令典欽聞大慶胥悅羣情中賀恭惟太皇太后殿下至徳靜專柔儀閒淑粵嬪仁廟以位中宮訖無私謁之心陰有相成之道全節鉅羙揜前世之徽音順子慈孫續兩朝之孝養惟是聖功之超卓歡哉顯冊之形容臣逖聽禮成不知手抃方居畱於北道阻馳慶於明廷

代賀皇帝爲太皇太后皇太后受冊表

輔臣防使奉寶刻於二宮聖主尊親廣孝心於四海中賀恭惟皇帝陛下寶有重器勤懷永圖妙斷日新睿能天縱𨿽神防聖烈蓋自得於生知而子道孫謀乃一歸於慈訓爰舉極尊之號以酬莫大之恩臣適守宮符遽聞國慶阻就歡呼之列第深鼔舞之情

代賀皇帝爲皇后受冊表

禮行吉日冊備長秋喜動六宮慶均萬防中賀恭惟皇帝陛下紹休五聖齊徳二儀不有至明亦資內助乃眷中闈之重尙稽顯冊之加爰命弼臣奉將盛典維邦家之所禦先在儀刑猶日月之相湏始全臨照臣比司畱鑰正逺朝鑾莫從鼇抃之聨徒仰母臨之慶

代元給事同天節進奉功徳疏表

右臣防以風薰貫序肇天令之淸和日禦盈旬戒聖期之震夙虹樞擁慶鳯歷標祥沸萬笏之歡聲橫九門之協气臣是敢躬趨金地面禮玉毫命淨侶以薰修誦祕文而演暢所覬宸暉普照與塵界以無邊睿算增多等河沙而莫數第劇後天之祝曷勝向日之誠

代漕使謝上表

才難稱責旣當煩使之劇權恩在圖新復冒從臣之舊籍寵緣任假感與懼並中謝竊以維今外臺莫重北道邊控彊敵戌屯勁兵籠貨民間而惟恐渉傷財之名轉粟塞下而僅能供待哺之口而又歳支洪河之備而官用幾屈所以艱於運輸地列數鎭之師而吏員實煩所以要在刺舉苟虧精明彊濟之具曷振轉給澄淸之綱如臣空疎於事暗拙漫更委寄蔑著勞能比分帥符偶陷吏議官非理去旣一跌於嚴塗咎止退思已都忘於榮路尙荷皇慈之寛置每防法語之矜存通漕朔方果疏恩於不次進班延閣仍還職以如初載省生成率歸造化此蓋伏遇皇帝陛下乾綱獨運神斷日新進退朝論必淸衷之自擇予奪官序絕浮議之可移遂俾單庸訖叨甄錄敢不內殫愚慮仰副睿懷少見事功庶酧燾覆

代漕使謝上表

小才之臨大計未知經畫之所從薄量之函厚恩尢懼寵榮之不稱中謝竊推諸路並建外臺特陜西領使之難蓋軍須自昔之爲重緣康定用兵之後顧民力至今而未完籠貨闗中而惟恐渉傷財之名轉粟塞土而僅能供待哺之口加用度之百出無利源之一遺而頻年薦饑常賦罕入在平時之無事尙或須才方近日之餽邊豈容冒選宜得老於金穀之要術號曰朝廷之能臣俾總漕權始安物議如臣暗拙於事迂疏曽防日月之勤第幸風雲之會預嚴塗之陟降迨此彌年董朔野之輸將止於逾月驟更劇部誠出誤恩此蓋伏遇皇帝陛下曲軫淸衷弗遺舊物蓋念自塵於侍從未嘗少見於事功使效防勞免慙空食敢不內殫愚慮上體睿懷𨿽云轉給之司務充常課不爲聚斂之計取累至仁

代韓魏公謝賜生日禮物表

報極終身感遂親生之日禮頒多物恩深君賜之時中謝伏念臣蚤竭孤忠久更大任效防毫髮之可數力覺筋骸之己疲竊愧妨賢屢求去位萬錢空食進無補於聖明六纛啟行出猶叨於將相兆涼厥月載育初辰垂記淵衷猥加異數衣均內帛駟出天閒飭有繡韉玩兼鏤器遣子捨以將命耀公庭而拜嘉生也降神爲翰實慙於山甫力非稽古所蒙何望於桓榮此蓋伏遇皇帝陛下徳厚生成愛侔顧復俾孤臣之誕日榮寵錫於聖時敢不觕勉事功益循涯分旣謹且乘之戒仍逃不稱之議誓罄丹衷仰酬洪造

代魏公謝傳宣撫問表

恭被徳音逺聞睿訓以帥權尢劇防閒俾愼於怱防而聖慮過深愛惜實同於顧復中謝臣本無逺業止任孤忠相二宗之日𨿽多事陛下之時猶淺第云智力之逾竭未有謀猷之可嘉尙賴風雲協期日月垂照灼知戅朴可備使令斷自上心付之西略迄去離於左右防記憶於姓名恐識不明未朕之前而事或暗可虞之際導至言之委曲遣中使以丁寧難勝之恩有如九鼎之重欲報之命不啻一毛之輕昔告齊宣嘗聞孟子謂君之視臣如手足則臣之視君如腹心今陛下念區區之蹤其撫存旣若此之厚在臣某荷巍巍之徳其愛戴宜如何之深誓委防躬仰酬洪造

代魏公謝賜藥物表

老臣告疾累奏於囊封聖主推仁特頒於藥物恩逾望表感極情涯中謝伏念臣幸適逢時才非經世昔懇辭於冢仕旋總制於西師夙夜忘疲庶寸勞之報國寒暄乖攝俄舊疾之嬰身瀝愚悃於上聞動睿慈之垂防命使者之駕傳宣惻隠之言按神農之經仍賚蠲屙之品自慚弱質有軫淸衷此蓋伏遇皇帝陛下禮厚近司愛偏舊物欲勉驅於衰苶因曲賜於矜憐良劑載和庶仰資於衛養洪私所被敢少怠於報償

代魏公謝生日禮物表

門弧之志四方適記親生之始邦詔之書十札遽防君賜之臨矧惟被惠之優榮敢不拜嘉而竦激中謝伏念臣比塵冢任自信朴忠才近不足以鬯逺猷智小不足以諳大體未竭股肱之效己嗟筋力之疲妨賢懇避於宰塗本覬鄕邦之養疾易守忽兼於帥路復叨闗輔之宣風西略是經寸勞何有遹丁誕日第謹私門敢謂睿明亦煩省錄飭身枝而將命獲手舞以敭休良駟繡韉旣輟天閒之數織文鏤器復分禦府之餘光生陋軀榮動眾目考愚衷而自省知恩紀之由來此蓋伏遇皇帝陛下禹度並容堯仁廣被乃眷四鄰之舊不遺千里之遙爰舉舊章並推蕃錫孰爲進退一酬今日之所蒙必也功名庶保爾生之無忝

代謝生餼表

抱恨已孤記親生之有日載旣渥感君賜之維時拜命云初銜恩莫罄需云寵被震厲交深中謝伏念臣風力不彊時才甚陋萬鐘厚祿十年己負於空餐六印重權半嵗頗慙於假器身逐戎旃之逺心存王室之間厥生之初在秋云孟遽荷懽恩之浹仍蒙飫賜之臨此蓋防遇皇帝陛下優渥老臣始終舊物記其誕日嘉乃丁時均防粲之精甘輟醪牽之肥防旣醉旣飽愈防鼎食之浮有猷有爲畢望丰功之立庶殫塵露少答雲天

代謝賜詔允相州表

引疾拜章不覺懇言之累發賜書遣使忽防聖諭之矜從恩重何勝感深以泣中謝伏念臣久塵大任一信孤忠禦邊未究於薄能臥閤旋嬰於宿疹徒然自勉曽未有瘳勢不遑安顧總帥非養屙之地情無所隠冀上心推從欲之私果軫淵衷特頒溫詔備詒禮遇之非薄更赦赤愚之可誅俾息殘軀許還舊守書奏而臨淵每懼恩兪而勿藥自康豈曰衰罷可當眷寵此蓋伏遇皇帝陛下仁如天冒徳與日躋虛懷最後於四鄰愛不移於內外拂性恐傷於一物念愈篤於始終容解劇煩庶期完復優遊此日儻存犬馬之餘生黽勉異時誓答乾坤之大施

代謝中使賫詔令赴闕朝見表

故鄕得請合從便道之行溫詔垂音特許明廷之覲仍飭王人而將命愈知君父之隆恩俯伏拜嘉兢榮萃感中謝伏念臣自明愚分獨恃主知懷章本望於息肩攺帥弗容於量力私心尙歉未遑觀戍卒之旋歸宿疹俄嬰安敢效古人之臥治𨿽獲鄕邦之願豈忘魏闕之思召節遹臨禮數尢異此蓋伏遇皇帝陛下不遺舊物垂記孤臣親遣星軺俾傳天防仰荷乾坤之愛曷勝犬馬之情

代魏公謝傳宣撫問並賜湯藥表

星軺將命忽傳金玉之音天防均慈仍拜刀圭之賜兢榮維谷荷戴如山中謝伏念臣久玷冢司備防睿奬知朴忠之可使付寵寄而不疑一逺威顏再經旬浹悉心圖報弗知道路之勤回首瞻恩惟有闕廷之戀方休徒禦初見吏民遽被溫言兼班珍劑此蓋伏遇皇帝陛下俯憐舊物有軫深仁念病質之久衰冒時寒而遐適特賚養屙之具仰銜惻隠之恩誓竭愚能少酬聖眷

代謝賜詔及湯藥表

議將易地先開諭於溫書念此養屙復分頒於靈藥禮誠出於特異力敢忘於自量中謝伏念臣幸適逢辰才非經世少則被用不謂精神之有涯老猶謹身至於衰苶而後已向往經於疆場比入覲於闕廷天光照見於殘骸鄕曲許還於素志優遊偃息才安僻郡之十旬委曲丁寜欲付朔陲之數路屬此大寒之際軫其多病之餘新領輕軺兼頒珍劑此蓋伏遇皇帝陛下眡孤臣之厚無舊物之遺拜嘉𨿽荷於深恩揣己難勝於大任臣已別具札子奏論謹奉表稱謝以聞

代謝加功臣食邑表

三年親郊一日慶澤乃眷近司之舊遹加羙號之榮賦兼益於爰田懼實深於維谷懇辭弗獲虛受爲慙中謝伏念臣力學不彊賦能俱短二府疊居於一紀三朝奚補於萬分要路妨賢故鄕乞守自季秋之去國僅三月之偃藩伏值朝家若考前經肇禋上帝九州畢獻其力四海各勤其來而臣適領左符第聞盛禮固不能聽屬車之雷動扈從諸塗觀吉土之天臨肅雍在位逮成熈事首沐湛恩並推異數之優增負罔功之愧此蓋伏遇皇帝陛下只飭聖饗永承天心𨿽於穆猗那己形容於羙頌而克自抑畏弗專享於蕃禧均霈洪私俯延外牧敢不勤宣條教益勵忠規免貽空食之羞兼塞假名之議

代魏公謝遣使賫詔撫問及授大名判府兼河北安撫使表

使指親臨詔音開諭淸漳病骨防典軫於餘生全魏髙牙俾勉從於重任成命固知於難免私心間有於未安中謝伏念臣幸適逢時才非經世早以功名而自許不知量力而後行晚惟衰苶之相乘未卽乞身於勇退丐故鄕而偃息冀滿嵗以優遊會朔野之洊菑動上方之北顧乃分綏禦之柄以屬短疎之材而又丁寧以遵防民之言周旋以盡使臣之禮此蓋伏遇皇帝陛下寛仁兼愛終始誤知因付畀於劇權首簡圖於舊物儻止以別都而假守猶堪彊防於疲駑如兼數路之提封實恐坐成於瘝曠所有兼河北安撫使臣已別具札子論奏謹奉表稱謝以聞

祠部集卷十五

欽定四庫全書

祠部集卷十六

宋彊至撰表

代魏公比京謝上表

獨當一道尙容觕竭於防才兼撫連城實恐難勝於重任肇班寛詔深愧厚恩中謝伏念臣風力不彊器能實譾致身奚識於枉道接物惟存於至誠朝廷非繋於重輕將相輒更於出入且所臨皆劇精神已耗於當年而其得過多疾病遂乘於今日方戢倦飛之翼少安舊集之林甫爾渉春遽然易地大稱全魏之部比控彊敵之疆比𨿽水旱之稍平玆尙民流之未復冀蘇疲俗爰屬老臣顧無惠術以安人慮乏威聲之服敵始懇辭而弗獲訖冒處以爲慚此蓋伏遇皇帝陛下政在圖新任先求舊特自淸衷之所簡不惟綿力之不堪敢不搜講武經道宣利澤殘軀黽勉倘偶立於事功睿防丁寕庶弗孤於器使

代謝遣使賫詔賜藥表

詔防趣行方就所封之國聖心垂軫俯憐多病之軀爰飭貴璫特頒珍劑捧受惟知於恩重報償愈覺於命輕中謝伏念臣自效孤忠累更大任俱殫智力勇爲不復於當年兼撫兵民劇用尙防於今日靡容辭病豈敢圖安勉去故鄕亟來防府防民寛詔奉行未及於彌旬將命輕軺傳問已臨於所部賜細書之溫厚加靈藥之光輝此蓋伏遇皇帝陛下愛篤老臣念深舊物以驅馳之卽捨俾服餌以扶衰仰戴睿慈曷勝愚抱

代魏公謝都知傳宣撫問並賜龍茶表

北門居守未宣駑力之寸勞南土貢珍遽鍚龍盤之上品仍屈王人之長親傳天語之慈恩重難勝感深以惕中謝伏念臣初無逺業訖至近司間緣疹疾之乘方避寵榮之極勉來全魏且兼撫於兵民幸邇故鄕猶少安於習俗一叨師領屢拜君言存問旣勤匪頒尢渥矧靈芽之異產豈俗肺之易嘗此蓋伏遇皇帝陛下克念老臣弗遺舊物埀睿音而下及加寵賚以俱霑載省衰疲奚從報塞

代魏公謝賜生日禮物表

親生在旦方萃感於巳孤君賜維時遽拜嘉而至渥寵榮所集震厲無從中謝伏念臣底滯天資迂疏時用特緣一介之術業洊歷三朝之弼謨罄竭短才猶坐兼於衮鉞徘徊重祿未歸就於田廬左弧第謹於私庭中詔忽傳於子捨衣頒內府馬鍚天閒韉葉有輝器文加鏤生而維翰實慙山甫之降神今也所防又異桓榮之稽古此蓋伏遇皇帝陛下愛深舊物禮厚孤臣垂記始生猥加異數敢不益殫駑怯少答龍光庶逃不稱之譏仍謹且乘之戒上恩旣重臣命逾輕

代謝歷日表

日月所纒天地之紀防成密課例被誕班中謝恭惟皇帝陛下握斗宅尊撫辰凝命靈承幹縡首飭人時黼坐儲精長茂在躬之數淸防攷法順稽合體之元臣適守畱符與觀明訓豈敢失墜惟謹奉行

代賀正表

伏以東國著經謹春秋之五始西京講物覽圖籍於三朝於皇盛時尢重令節中賀恭惟皇帝陛下欽修人紀茂憲天心七政之察璿璣四气之和玉燭方對時而育物屬獻嵗之發春星拱臣鄰稱慶嵗元之防日章聖徳同符歷紀之新臣適守別都正遙丹戺阻預壽杯之獻不勝魏闕之情

賀同天節表

粵若首夏肇惟浹旬是生聖人克享天命傳祖宗相受之業六五帝以禦圖竭臣子仰祈之心億萬年而慶壽中賀恭惟皇帝陛下聖躋維日徳肖乎天發威斷之神明藏政防於鼓舞虹流電繞臨載誕之初辰日永風薰亙無窮之協气臣欣逢慶節阻望淸光適縻北土之居畱徒罄南山之頌祝

代謝詔書撫問表

念臣衰之多病適履歊炎煩主聖之推慈有加軫防詔音開諭使指親臨中謝伏念臣蚤備近司初無逺業猶兼將相之過寵盡出聖神之誤知忠與生俱罄厥股肱之效疾隨老至僅乎皮骨之存溽暑貫時淵衷閔舊因曲頒於睿防俾自補於殘軀此蓋伏遇皇帝陛下盛徳海涵至仁天覆治恐傷於一物欲盡安全愛尢篤於四鄰弗殊內外特垂淸問爰及孤臣

代謝詔書賜湯藥撫問表

舊屙荏苒乃貽君父之深憂溫詔丁寜更屬王人之曲諭言頒靈劑俾輔殘軀中謝伏念臣學昧聖賢名兼將相祿旣浮而量溢福不勝以災生忠激一心𨿽曰股肱之自力疾攻四體僅乎皮骨之獨存敢圖皇慈特遣使指形十行細札之訓分五色一丸之輝豈云衰遲可稱矜防此蓋伏遇皇帝陛下愛偏舊物義篤老臣爲憐犬馬之嘗勞不輕螻蟻之至細始終乃眷逺近弗移儻積疹有瘳喜敢言於勿藥顧大恩欲報命何啻於如毛

代魏公謝進仁宗實錄賜詔奨諭表

大典告成實虞漏略細書垂諭猥被褒嘉伏讀載周兢榮失措中謝恭以仁宗皇帝稽古文思憲天聰明髙拱博臨享國旣久至仁廣澤入人者深威惠之漸外夷命令之孚羣聼忠賢哲輔之參用墜禮濶儀之並修可著無窮悉歸所載編研之手固曰難才典領之司尢非易處而臣叨榮有日逮事當時久居防政之間親奉徳音之數𨿽見聞之靡惑終才識之非長妄董諸儒獲成信史比塵聖覽方悸愚衷伏遇皇帝陛下祗服孫謀遹追祖烈以天地之徳難紀赦其摭實之非工以嵗月之積頗多因以念勞而加奨欽承寵賜惟謹榮藏

代謝生日禮物表

親生在旦方追顧復之恩君賜維時遽被寵榮之數拜嘉旣渥萃感兼深中謝伏念臣自任孤忠遂階顯服萬錢之享十年已負於空餐六印之歸一道尙屍於重寄適臨誕日垂記淵衷賜出帝庭命銜子捨織文鏤器以光其玩繡韉良駟以飬其安蔀室增輝羸軀動色維周之翰固慙山甫之生稽古所防何有桓榮之力此蓋伏遇皇帝陛下至仁天冒大度海涵曽舊物之弗遺省初辰於載育遹頒多物並及孤臣敢不觕建事功蓋循涯分旣謹且乘之戒仍逃不稱之譏庶答洪私曷勝丹抱

代魏公謝歷日表

淸臺宻課緑檢細書旣叨拜貺之榮又被勸民之訓中謝竊以布治正月𨿽萬俗之具觀頒朔諸侯欲四方之皆曉恭惟皇帝陛下乾綱總攬王事遹新戶牖儲精自坐知於天道璣衡則象復敬授於人時臣適忝居畱與聞辰告當仰防於詔意使畢懋於嵗功

又

臣某言伏以西京講物萃圖籍於三朝東國尊王書春秋之五始臣誠歡誠抃頓首稽首恭惟皇帝陛下至仁天冒盛徳日躋宴然享函夏之歸坐以湏大明之旦蒸民觀象防嵗歷之更端上帝降康宜春祺之備捨臣懷章北道方階偃息之求稱壽南山阻與歡呼之列

賀同天節表

臣某言伏以日禦盈旬風薰報夏髙厚協贊聖神挺生慶節誕臨歡聲四起中謝伏惟皇帝陛下纉烈淳曜宅心太淸濬堯思之欽明懋禹躬之勤儉淸和首月震夙丁時六五帝以禦圖傳祖宗相授之業億萬年而享祚對天地無疆之休臣適守宮符阻陪廷著第罄岡陵之祝一均海防之情

代劉希道待制謝上表

獨當一道兼拊六城初見吏民敢言師帥第奉行夫寛詔奚取稱於明恩中謝伏念臣比自孤生驟叨近侍進不由於累日幸實岀於遭時言責所司那避貴權之側目計文云總初知功利之究心僅此再期訖無寸效防坤維之缺守荷乾造之曲成簡自淵衷畀之重寄食君之祿義難取於便安以親爲辭情蓋緣於危迫露章旣上悸魄弗寜不能叱馭以爲忠方爾闔門而待罪適逢廣愛特緩嚴誅眷朔野之奧區號常山之劇鎭弗離舊部就付要麾侍慈母板輿之來近逾十捨觀居民云屋之盛雄眡四封竊寵尢多載恩有所此蓋伏遇皇帝陛下至仁天冒大度海涵孝治之行不欲一夫之闕養睿慈所及尙容千里之班條敢不圖講政經刺求民瘼庶集涓埃之績少酬覆載之私

代謝賜生日禮物表

左弧之志四方日記親生之所始細書之行一札時防君賜之云臨期服寵榮彌深震疊中謝伏念臣素無逺業特恃孤忠夤緣誤恩塵玷重任岀入將相萬錢久負於空餐綏禦兵民六印洊叨於兼綰適逢載毓之旦方軫已孤之懷奉將溫辭垂遺愚息衣岀內府馬分上閒帯飾光軀器文溢目降神之羙維翰旣慙山甫之生稽古之誇所防又匪桓榮之力此蓋伏遇皇帝陛下不遺舊物曲示厚恩名器所司輒容於假寵服乘以拜惟有於論酬誓訖餘生少償洪造

代魯公謝男授龍圖閣直學士表

臣某言伏奉聖恩除臣男某龍圖閣直學士者愚息進秩就加舊閣之從聨老臣退居愈幸私門之榮觀仰承乾造俯劇震驚中謝伏念臣歷事三朝蚤更二府遽至禮經之七十未償恩紀之萬分印綬寵名悉上王朝之久圖書寶構誤延子捨之防何意頺齡與逢顯渥此蓋伏遇皇帝陛下至仁天覆盛徳海涵愽延眾材畢取介善不遺輔國之舊遂及趨庭之私敢不教忠俾盡馳駑之薄效庶其論報弗辜舐犢之防情

代魏公賀明堂大禮畢表

臣某等言九月日明堂大禮畢者伏以聖人惟能於饗帝並侑五精之神嚴父莫大於配天兼風億姓之孝合宮已事罄宇防休臣某等誠歡誠忭頓首稽首伏惟皇帝陛下詔浮燿之烈光享重熈之盛福九谷登富二儀降康益謹靈心之承勿專聖徳之有遂沿報本之故事參講思文之曩篇旣欵殊庭載假淸廟爰及宗祀維時總章百靈居歆六樂備奏廼薦鬯之夕昭格神光之靈瘞幣之時歘防天表之應思共蕃祉隨宣湛恩協气交流一均雷兩之施歡心各得並浹人祗之和臣等適聼休成倍深竊忭方祗畱務異興嘆於周南莫克駿奔第馳誠於魏北臣某等無任慶幸忭蹈屏營之至謹差某官賫表詣闕賀以聞

代謝加功臣食邑實封表

熈事遹成湛恩隨布載加寵號兼衍眞封賦仍進於爰田懼實深於維谷中謝伏念臣素慙逺業自信孤忠朝廷非系於重輕將相輙更於出入平生許國竭愚慮而不無連嵗撫民論治功而何有伏值寜朝展宷陽館奉禋四海各來莫克陪祠於夙夜九州畢獻尙安助費於毫釐逮推神貺之均首及宰司之舊蕃然異數萃此罔功飭詞臣而賜書遣族孫而將命禮逾常矩恩激危衷此蓋伏遇皇帝陛下靈承天儀風示民孝𨿽鴻名弗受自存聖徳之全而丕祉所防嘉與臣鄰之共敢不勤宣睿訓勉懋壯猷庶逃空食之羞兼塞假名之議

賀同天節表

臣某言伏以火徳兆時協契景炎之運虹光薦瑞挺生睿哲之姿慶節誕臨歡聲四起臣某誠歡誠忭頓首稽首伏惟皇帝陛下徳符幹健治對離明性循仁義之行躬發神明之斷風薰報夏日禦盈旬厥月淸和維時震夙觀文太史喜逢箕翼之明稱壽羣工願等岡陵之固臣迹遙廷署守在宮符第防就望之誠阻與歡呼之列

代百官謝禦筵並傳宣表

順理大川實由王道之正推慈廣燕益盡臣心之忠馳遣使人宣傳法語涵濡睿渥鼓舞輿情中謝恭惟皇帝陛下總擥萬機畢張百度眷言二埽之決尢動數城之憂塞故開新𨿽交陳於羣防取長捨短繄獨斷於淵亟興厥工陰有所相如期底績飛奏告成蓋建中克應於天心故潤下不違於水性爰卽防府以頒慶筵廣坐多歡同聼鹿鳴之什寜朝信史復紀河平之年

代魏公納節表

躬荷兵民之重任旣非有疾之能勝生防將相之兼榮抑豈無功之可據比懇還於印節庶僻守於麾符蓋髙未動於物情宣諭遽煩於使指洊敷危悃決俟兪音中謝伏念臣四紀逢亨三朝竊寵良自寡能而厚祿遂罹多病以久衰一辭東府之鈞衡再領北門之筦鑰莫非彊勉以濟劇繁心𨿽云勞力有不逮以至河齧舊防而失備民逃常產而未歸職由冒居皆合引去然猶徘徊嵗月偃息朝昏庶防小康翻覺筋骸之漸憊若曰防效訖無毫髮之足甄於玆不能可以遂止苟尙貪於要地將不保於餘生惟有至仁能全防欲伏望皇帝陛下俯憐舊物特軫孤臣許上戎旃並收貂冕小邦簡靜俾專近於方書悴質支離免卽塡於溝壑瀝膽願回於天聼沒身期報於君恩

第二表

由衷叩露納節矧緣於疾辭冀上哀憐攺麾兼賜於可報物情必至天意未回苟避雷霆之誅恐先溝壑之委敢殫危懇決俟兪音中謝伏念臣生賦朴忠早塵顯服不惟智力之可否但務私恩之報償甫及中年遂罹多病自叨再任之後已是久衰之餘𨿽復親近簿書繕完城府蓋一日效昔人之必葺固非樂爲且三載乏往典之陟明自宜引去況兵民非臥屙而可治將相豈屍祿而得居更勉彊以貪榮將顚隮而速禍弗全殘喘有累至仁伏望皇帝陛下日月照臨乾坤覆載任別圖於眾哲志曲就於匹夫許上戎旃免司畱鑰息肩閒郡俾士意之稍完沒齒盛朝庶皇慈之可答

第三表

罔功納節以疾請麾再嘗自陳一切未許行恐餘生之不保敢千萬死以有聞中謝伏念臣中實枵然生而戇甚寵榮欲報勇於遇事而輒爲筋力旣衰失在知難而未止比救將顚之質疊傾必至之誠厚祿戒貪願上淮南之旄鉞小藩乞守免當河朔之喉襟尙遲矜從尢激危懼蓋殘軀不息漸歸溝壑之爲鄰空食寖深轉愧防埃之無補伏望皇帝陛下特回天聼俯徇物宜不遺螻蟻之防情各任鷦防之常分有民人足以爲政畀支郡足以養屙許將相之辭隆絕公朝之假寵旣完素守仍息久勞恩施難名報償何有

第四表

病難任劇職合辭隆開可不時顚隮無日危迫敢殫於血懇哀憐願軫於皇情中謝伏念臣起自孤生初無逺業祿常過量寵榮最早於他人福不勝災疾疹遂纒於今日所以懇還將相之印力避兵民之權庶就閒州少舒瘁質私計已決愚誠不移𨿽委寄誤深不謂三年之已久而衰疲待報翻嗟一日之爲長矧是戎旃固非虛器無功以領於義未安使老臣兩失於寸心豈人主相優之本意伏望皇帝陛下特回天鑑曲盡物宜就更麾符許上旄節馳驅駑足免令濵死於未休偃息殘骸或冀餘生之可保大恩難狀丹抱奚論

第五表

重負未釋日寖久而力窮疾呼欲聞天轉髙而聼緩敢罄論於懇追願畢賜於矜從中謝伏念臣自信直誠所羞枉道寵利𨿽丰而宜取未始輒辭事爲至劇而可當曽何少避惟是戎旃兼一品之要畱鑰守三年之餘得旣過多處亦云久且無功而享厚祿𨿽貪夫有所不爲多病而荷重權在老者尢難自彊所以納節以逃空食之恥乞守以息殘軀之勞凡經危悃之五陳未賜徳音之一可苟遂循於緘黙是坐待以顚隮伏望皇帝陛下曲貸餘生洞明孤抱知辭隆非出於飾僞念避劇實緣於負屙就攺麾符並收旄鉞親近醫藥免令溝壑之卽塡養安形骸悉自乾坤之再造謀心巳決得請後休

代謝再任表

悃愊累陳從欲許還於新節衰疲自力竭能勉撫於舊封委寄逾陳顚隮是懼中謝伏念臣本緣一介之曲學歷被三朝之誤知自解宰鈞繼紆守紱早年遇事風霜不計於殘軀晚嵗纒屙藥餌乃同於常膳比引揣躬之分數裁辭劇之章力丐閒州少安病質而恩生望外事與願違俄更西雍之帥旄仍赴北門之畱鑰所以極陳去就仰凟聰明幸寵利非事君之宜必冀寢加恩之命防疲駑𨿽老臣可彊敢不拜再任之休訖奉諭音兩諧愚懇此蓋伏遇皇帝陛下至仁天冒盛徳海防器使庶工愛偏舊物𨿽俊傑甚眾並試有爲之時而尫瘁之餘惜投無用之地敢不勤宣條教兼拊兵民儻溝壑之未塡尙乾坤之可報

代張景元龍圖知成都府謝上表

優加職任特私名器之大公初見吏民卽諭朝廷之廣徳才防責重寵至懼深中謝竊惟益郡之奧區玆實坤維之劇鎭有江山之控帯兼民卒之撫綏從來守臣多采宿望如臣甚陋自視無堪侍從最爲晚躋技能奚適時用更計籌於內外乏政績於毫分及此逾年遽云增秩顧巨藩之所委非小器之可當而又煩使向臨於兩川先臣嘗列於近職領蜀門之印綬曽是昔遊直廷閣之圖書復叨世選何乃防躬之幸獲玆數事之兼此蓋伏遇皇帝陛下躬攬乾綱日新睿斷眷先朝之舊物記通漕之孤臣躐等班行之間推恩屏翰之寄敢不博求民隠祗訓戎韜坐布寛條厎輿情於安集力圖靖治副聖訓之丁寜

代人謝知成都府表

初見吏民卽宣條教重任而力不逮寵過而心若驚中謝伏念臣江海防生朝廷孤士當龍徳離潛之始方參貳於大農洎天心求治之間復總司於外計未嘗伸愚瞽之慮得以補聖神之聰忽防誤恩起置華選矧頃馳於單傳嘗歷使於兩川今玆守封實乃故地叱忠臣之馭𨿽媿於古人剖刺史之符獲綏於舊俗倍爲榮幸尢荷生成此蓋伏遇皇帝陛下躬攬權綱首惇勸向不責已試之驗而觀其後效特屈非常之命而激其壯圖遂俾短能亦叨劇委而且徑從便道祗領嚴程阻瞻前旒弗克稟睿謨而後往務靖逺服庶防防詔防以防行代謝進和禦詩奨諭表【案此表以下俱據宋文鑑增入】

參羣篇而奏禦載非工被優詔之發中褒嘉甚渥惕然拜君父之賜藏以爲子孫之榮伏惟書曰帝庸作歌所以極道明良之意雅云臣能歸羙所以上酬福祿之辭惟千載一時之逢逾三王二帝之際乘太平之多暇講稀濶之盛遊歷寶宇以披祖宗相受之文禦飛帚以縱神聖有餘之學以至置酒別殿賦詩中宸於時從聨咸續睿唱如臣者有朴愚而植性無文采以表身自陪風憲之要司都廢防言之舊學妄抉鄙思綴成斐章大樂在前發哇聲而接響太陽臨下衒爝火以交光旣凟防旒若臨深谷敢謂兼容之度例形過奨之辭遊聖門者謂之難言矧繼堯文之後逾華衮者重夫褒字況防漢訓之加夫何孤臣叨此厚幸此蓋伏遇尊號皇帝陛下齊徳幹覆育材士倫善𨿽小而弗遺力或矜其不逮誓竭講劘之效庶酬勉朂之仁

代都運趙待制謝上表

小材而臨大計不知經畫之所從薄量以函厚恩惟有思勤而可補竊以今之北道重曰外防邊宿勁兵境控疆敵嵗支洪河之備而民力防屈所以艱於賦輸地列數鎭之師而吏負益繁所以要在刺舉宜擇精明疆濟之器以付轉給澄淸之權若臣空孱於事迂拙向引兩川之漕近貳大農之司率觕竭於愚衷訖罕通於利術敢期煩使乃委孤臣此蓋伏遇皇帝陛下廓天地之容收涓埃之細特加不次之命而欲勸來者弗責已試之效而俾懷後圖得不夙夜以思始終乃職豈敢專聚斂之最以上累於君仁亦當拊凋殘之餘庶下蘇於民瘼

祠部集卷十六

欽定四庫全書

祠部集卷十七

宋彊至撰狀

賀韓魏公生日狀

素商肇序元精萃在於金行大昴儲祥上相出符於寶歷維時載誕與國同休恭以判府司徒侍中道濟王塗望髙宰路功名自著而避逺無迹徳爵極隆而持循以謙一巳安行而有餘眾心仰慕之不足卷三朝之鉅業久退守於宮符撫千里之環封復懇紆於鄕裏門弧戒旦鼎食增榮宜壽而臧合萬辭而祝頌若富與貴永百福之崇髙某適倅計庭正遙恩館馳懽誠而第劇就慶列以無從北望台光卑情無任激切防禱之至

樞宻富相公加戶部尙書狀

伏審誕敭內命具告外廷進長地官增崇臺序伏惟慶慰恭以樞宻相公噐包民極勲濟王塗洞安危之大機更文武之二柄宰庭論道尙存鄼侯之舊規樞幄本兵不聞敵騎之南牧兩朝感防一徳將明遘繼聖之重光采建儲之前議特加峻秩示奬元勲𨿽懇列譲封隠廟謀而弗有而勉從制冊激朝論以逾髙

上富資政狀

向紆守紱逖逺臺符當淮州囂冗之衝積官簿沈迷之慮馳心材館徒爾增勞奏記鈴齋缺然不講伏惟布黃堂之政事萃泰宇之福禧恭以某官道簡上心名重天下髙文大冊蚤中於賢科要職美官獨揚於聖世將命絕域能尊大於本朝避寵鴻樞益光華於全徳進陞祕殿出領巨邦綏一州之氓惜利澤之未廣調大鈞之化庻中外之咸依行奉詔書入居鼎席

樞宻張太尉加吏部侍郎狀

伏審顯對冊書增崇命數優國老之舊徳進天官之亞卿邸報初聞朝論胥慶恭以樞宻太尉天民先覺王佐偉才抱忠諒之一心出誠明之正性參鼎司而調萬化淸風尙存坐宥省以論五兵白首逾厲適報受遺之徳遽疏進秩之恩垂光中階登貳冡宰鴻樞之祕想妙略之咸依赤松之遊追先芬而未可永言企躍曷盡敷云

防政趙侍郎加吏部侍郎狀

伏審帝制發中天官登貳埏陶所曁喜躍惟鈞恭以防政侍郎道備將明徳含惇大忠言坐防乎國論文體追還於古風自結主知歷紓賢業拜先皇於臥內親受遺言出嗣聖之宸特崇舊徳加峻中臺之貴秩益光近輔之榮班某總計朔陲馳誠翹館顧業官之有守思展慶以無從

代賀向少卿狀

伏審宸檢疏恩月卿進秩暉映之下躍抃兼常恭以某官亮節在廷懿文表世榮寵紳緌之貴慶鐘圭衮之餘領通漕之事權贍大邦之用度芝函錫命棘位登賢心計無垠聊屈外臺之寄聰聞甚熟佇觀詔之來俛惟冗防鎭卜棲倚

代賀李參政狀

伏審帝詔登賢宰庭進序埏鎔所曁懽躍惟鈞恭以某官上天元精淸廟偉器行出世表文爲人師識度宏深夙稱大臣之業忠誼肅正自結眞主之知遽違京邑之雄徑宅廟堂之貴圖講治安之防今也其時樹立太平之基決於匪日九州四海萬口一辭某適貳守符逖遙臺屏𨿽聞風而增忭惕馳賀以無階

代賀待制諫議狀

伏審入覲宸旒峻躋諫闥側聞新命竊忭丹悰恭以某官莊重自居直淸不倚早逢文雅之防優踐防良之科回翔顯塗暉映當世早居侍從之職屈領事爲之權掌通漕之司方凝於荗績奏甘泉之計宻簡於上遽兼內閣之華驟置七人之列金穀之委聊愼於才難鈞衝之崇佇膺於冊籍卽圖趨伏並述忻翹

代賀梁副樞攺給事狀

一違墻宇久偃邦鄕有簿領之攖懷習成慵放顧音函之布問坐致濶稀玆承疏渥嚴宸登賢華序矧叨暉庇實倍忻愉恭以某官莊重自居直淸不倚逄辰熙穆筮仕光亨飛緌金馬之廷早揚仙貫視艸玉堂之署宻暢宸猷日親奉於威顏位益隆於體貎鴻樞之府參掌於繁機責瑣之門驟光於寵拜矧時所傾屬上方倚毗咫尺臺衡聿攄眞相之業仁壽億姓以畢大臣之能

代賀歐陽龍圖知府狀

伏審光奉制書就移治屏伏惟欣慰恭以某官際天蘊識名世標才允極將明之資以基太平之業屈司宮鑰欝四海巖巖之瞻行被宸緍宅上臺兩兩之曜

代賀文相公狀

伏審恩章均霈冊命發中慶與國均榮動物聴竊以昊天著象酌气者機衡之司皇國設官賦政者喉舌之任審是要選歸於宗工恭以某官上臺元精淸廟偉噐歷二府之重委踐三槐之絕班晉公厎淮右之平入持宰柄山甫補周家之闕逺踵賢規大屬股肱之良益隆體貎之地某職貳方郡迹遙廟堂馳賀無階企悚良極代賀發運待制狀

右某伏以寶典履長盛儀亞嵗羲易紀某來復魯史載夫望書恭以某官才貫幾深徳防剛實外臺重委誠曰借才之司內閣邇聫決非久次之地順迎令序誕擁龎禠某適守賤司不獲躬詣堦墀稱慶卑情無任瞻頌激切悚惶之至

代賀運使張刑部狀

伏審寵承鴻渥榮攺淸郎伏惟慶慰恭以某官業履蹈中才猷彪外洊更重委率著能名括地賦於列城實闗心計陟秋官之要秩玆副恩章俛惟下寮方備屬吏側聆甄擢倍萬忻愉

代賀許發運賜出身狀

伏審光被詔音榮升科等側聞異數陰忭丹悰竊以國家圖講聖治之端追捄時文之獘以有司持尺寸之度豈盡得人而賢者具經濟之資或艱中第爰頒不次之命以擢非常之才恭以某官識洞深幾學探精蘊雄文大筆自結於主知細札溫書特躋於賢選天下知勸朝論加優燕賀良深葵忱曷罄

代賀龎昭文狀

伏審就膺制冊陞冠宰庭成命旣行有生同慶恭以某官髙文經世鉅業代天道誼致君忠諒行巳間綏邊閫旋貳樞廷浸隆萬乘之知防斷三公之論厎邦猷於甚盛宻簡中宸隠廟略而勿居一歸上衮遽正元臺之位以彰眞相之才廟堂之號得賢莫先今日區夏之觀至治計在匪朝某職預漕臺迹遙政府亞紳緌之懽蹈邈矣無階托鈞治之埏鎔幸而有地

代賀陳雜端狀

伏審榮攺諫聫就登憲職伏惟慶慰竊以臺選之妙官材實艱言朝廷是非紏臣僚過失其膺愼簡允屬宗賢恭以某官行潔性醇徳宏業鉅髙文大冊早中於賢科美職要官進揚於聖世才爲時而傑出道遇主而盛行間分九五之憂往撫東南之地全安罷俗宣諭至仁甄擢俊良抑黜姦懦迨使車之還止果宸扆之嘉焉開英衮之便塗濟繡衣之上笏彌逢庻政之闕今也其時樹立太平之基決於匪日俛惟冗瑣舊辱奨憐新命傳聞寸竊忭訖恩成而有地從賀列以無階

又

祗服恩華進更臺選伏惟慶慰竊以國家深講至治並登偉人風議所闗憲職爲最紏朝行之過失正色不回論邦體之是非危辭無避其膺妙簡允屬宗工恭以某官術業宏長才猷膚敏見不忠於君者直哉必言苟可利於國乎行且弗顧向領嚴宸之命盡觀列郡之風陞賢黜姦扶弱抑蠧迨旋崇斾入覲防旈宣詔意而甚明果上心之稱允繡衣劇序聊示於徽章英衮絕班行光於寵拜

代賀陳相公狀

伏審寵建使旌榮兼相印仍躋祕殿復鎭舊藩伏惟慶慰恭惟某官社稷宗臣山河間气秉直道以結人主挾重計以尊朝廷向宅鼎司首膺晉錫裁黜貴幸振拔滯淹窒塞濫源啟辟治路厎邦猷於甚盛密簡嚴宸避廟略而弗居懇辭上衮部守符而均佚露公冕以觀風捲康濟之大而就一州遂蕃宣之樂而欝四海帝心久注恩數推優謂體貎舊臣宜帶宰臣之序欲節制諸郡因加將鉞之雄禮意甚隆輿言弗愜一相處外勞周伯之來歸萬民具瞻望晉公之再入行膺徽冊還陟元臺曽是疎頑甞依挺造頑金待噐更期大冶之開廣廈旣成敢效翾飛之賀

代賀發運鄧郎中狀

伏審祗奉荗恩出司通漕側聞成命竊抃寸襟恭以某官術業宏長智謀膚敏郎垣應宿蚤躋位著之嚴使節宣風洊領事權之劇旋聞名於法坐亟佐職於財闈眷言淮海之輸實備邦家之計董外臺之轉給宜得周才被溫詔之褒陞允資碩畫俛惟屬部將庇末暉欣幸交深名言非悉

又

伏審祗奉恩函總司利柄竊以中都之費率繄通漕之供乃簡周才以分重寄恭惟某官中和廸哲亮直秉彛謹漕節之輸將洊登最狀參財闈之經度久試丰功遽爲總哲之知卻領東南之計俛惟懦品嘗庇末光復依使斾之嚴不失君軒之舊永言慶忭倍萬等倫

又

伏審進膺宸誥出總使臺將托末暉預深竊抃恭以某官行推髙爽道具醇全遘復旦之聖期踐列星之郎位備紓賢蘊自結主知洊持漕節之嚴入預計廷之劇綢繆利柄歷詳金穀之原防被朝僉都領江淮之運物論皆允邦須所依俛惟下寮行備屬吏永言欣幸曷防名言

代賀施龍圖狀

伏審北轅按部中路攺恩罷總漕臺往司宮鑰伏惟慶慰恭以某官器包民極勲濟王塗親對休辰洊揚膴仕領邊藩之劇部參財省之偉謀風績並凝褒章增峻遄陞延閣之祕益注嚴宸之懷董大計於東南久煩經畫副具瞻於中外差緩陞庸遽被溫書暫班寛詔俛惟屬吏夙荷恩私歡戀並懷指云非諭

代賀錢侍讀移靑州狀

伏審光膺細札移殿巨藩伏惟慶慰恭以某官方格淳修噐識宏逺髙文大冊早決於世科至論昌言有禆於國體進直禁扄之祕旋陪乙夜之觀禮遇益隆地望絕擬輟居嚴署出守南麾已躋雅俗之安靡俟更書之滿朝端上衮差緩於登庸京左數邦聊繄於鎭撫卽光冊拜大副巖瞻

代沈主客賀文侍中知永興狀

進膺冊命出布政條伏惟慶慰恭以某官王佐偉才天民先覺濟極功於天下暢鉅業於朝端蚤躋臺序之嚴旋宅宰司之冠搜闊儀之未講墜典畢修畫常憲於可行成規永賴去終禮制起應詔音建淮海之髙牙鎭闗河之巨屏式是逺略穏如長城繄樽俎之前籌寛朝廷之西顧外蕃王室暫勞申伯之行歸秉國鈞再俟晉公之入伏望上爲宗社精調燕興

代賀知府李密學狀

伏審祗奉制音就觀防政側聞新命竊抃寸襟恭以某官經世偉才薦紳碩望由妙年而取上第不累日而都要官亟自禁林之遊徑登樞府之直時論歸重上知愈明京邑四方之表儀翕騰於尹治宰廷百辟之師帥當被於朝僉咫尺聰聞旦夕冊拜未遑馳慶先辱占書媿喜並深名言非諭

代賀安撫太保狀

伏審肅膺朝命出諭上仁拜徳有階普天共幸恭以某官識度沈逺機神迅淸名簡萬乘之心才兼數器之任帝念東南之郡民罹水旱之年分使臣之光華奉承溫詔布天子之恵愛撫慰羣元某適守陋藩行瞻嚴斾永言企抃曷究文陳

代賀靑州文相公狀

伏審就膺細札移鎭巨邦凡出埏陶惟均抃躍恭以某官山河間气社稷宗臣道遇主而盛行位因功而數易運神機於樞幄才服華章參正議於鼎司遽更徽冊方將緝熙當世之縡舒暢蒼生之心防狂敵之悖常嬰孤城而假息獨形忠憤請殄姦妖廟算略施防巢隨破晉公登用最髙平蔡之勲傳說贊襄休有弼商之防追合宮之濶典一旦舉行詔列郡之禮闈同時開設少見大臣之效弗殫眞相之才露冠冕以觀風剖守符而均佚朝端上衮矧久欝於民瞻京左數邦後暫勞於君重行祗明命還宅元臺曽是孤生甞叨淸舉請假書林之職俾兼漕節之權𨿽寢曲恩如沾大賜自違鈞屏尋總計臺苐切歡誠阻從賀列

代賀宋內翰移鎭狀

伏審祗奉明緡移専巨鎭伏惟慶慰恭以某官民靈先覺王佐偉才道簡上心名重天下陞華延閣蚤潤色於宸篇翔步禁扄久發揮於內命旋陪乙夜之覽允極丁辰之光固宜陟降王塗優遊公路遽出觀於藩政巳外欝於巖瞻復被恩函攺臨邊閫眷惟中國之望恃若長城之堅綏懷逺人節制諸郡講兵命之利疚攷風俗之便宜行聞敵騎悚威固無南牧之意朝廷倚重不復西顧之憂紀績王常調元臺鼎某適司通漕方庇末光亟聞新命之行徒劇懦之戀葵傾倍切燕賀無階

代賀制置端公狀

伏審拜嘉朝右進秩臺端凡被埏鎔惟均慶慰竊以國家盛重中都之計率繄通漕之才謂金穀之繁尢國之要務而嵗月旣久玆見於成功將大升庸之階故先雄劇序恭以某官性與道防器隨用周邃冕對敡方嘉於碩畫法冠直指遽踐乎榮班恩出主知事光物論矧繡衣之上笏卽英衮之便塗時議皆然愚言非佞俛惟孱薄最辱奬憐新命傳聞喜逾於他等賤司嬰縶迹阻於前趨企悚攸深名言匪悉

冬至賀錢內翰狀

寶典履長盛儀亞嵗義易紀其來復魯史重夫望書恭以某官業術崇髙智謨光大厭禁林之久侍聊以觀風暢臺衮之偉謀行聞祗召順迎令序誕擁龎禠某守在小邦迹遙巨屏祝南山而爲壽適阻前趨托縑幅以貢音曷殫下懇

代賀張刑部得替狀

伏審顯膺召節榮解利權行乘卓馬之朝入覲蒼龍之闕良階柄任增忭禁悰恭以某官風業宏長才謀膚邵自領漕臺之劇益爲辰扆之知給食京師已報輸將之最敡休軒陛佇嘉經畫之明亟列近嚴庶符頌願

代賀省副端公充待制狀

伏審祗奉恩函榮躋禁職側聞顕命竊忭丹悰恭以某官識宇宏通才謨髙亮�休辰而逄吉揚膴仕以開榮蚤爲聰哲之知出總東南之漕剗去積樹成新規力董輸將矧勤勞於十稔訖繄幹濟已瞻足於中都固風績之茂焉果上心之嘉乃適因奏計之便遽被疇庸之章對命嚴宸陞華延閣訂玆愼選誠曰當賢籠金穀於百城暫還舊物秉機衡於二府佇拜明恩

代賀張待制知揚州狀

伏審解麾吳服移鎭淮壖審卽便時已開尊府伏惟慶慰恭以某官秉心峭介懋徳優宏素履淸風最髙乎時論美官要職歷踐以班榮蚤居延閣之華累典名城之重蘋州舊俗方結於去思蕪城故知尙嗟於來暮適兩轓之稅駕班寛詔以觀風靡俟政成行光柄任

代賀發運端公授省副狀

伏審顯承恩詔進貳財闈成命已行寸襟竊忭恭以某官才兼數器名重當時弗援彊近之知自結聖神之眷兼臺綱之美秩總漕節之劇司給食京師矧風猷之久懋敡休軒陛會嵗課之告成亟嘉經畫之明旋被褒陞之渥亞計廷之要職方倚國才暢臺路之宻謀行光寵命俛惟疏冗最辱奨題適領守符阻從賀列

代賀運判賜章服狀

伏審被詔發中拜嘉不次伏惟慶慰恭以某官鐘气間傑爲時聞人名動薦紳道結當扆髙文大筆自取於要官鉅業周才遽當於顯用乘江淮之嵗歉加金穀之數藂力暢偉謀助成大計果申慶典以錄丰功將興嘆於能臣乃疏榮於品服主恩至當物議皆然某適貳守符阻陪賀列瞻言使斾曷諭愚悰

代賀二漕攺官狀

伏審嵗課告成星垣增峻公庥所曁私抃惟均恭以某官名重薦紳才兼數器被邦家之選遇蚤暢賢謨董山海之輸將洊登最狀旋承鴻渥進攺淸郎矧繄碩畫之明更聴茂恩之擢屬官居之有守趨慶列以無階企悚交深文陳非諭

代賀副樞給事狀

伏審顯承明制防掌繁機成命旣行有生胥慶恭以某官智謀光大業履崇髙挻金石之純誠抱廟堂之偉器忠言坐防乎國論亮節素邀乎主知間倚重於翰垣將往綏於邊閫遘谿酋之崛彊憑巖險以繹騷議舉靈誅僉推碩畫方使旌之就道俄宸詔之命還果廟算之萬全破防巢於一舉洎聞大凱因答丰功拜嘉靑瑣之門貳職鴻樞之府圖講治安之防今也其時樹立太平之基決於匪日佇更徽冊進陟元臺副函夏之具瞻畢大臣之能事俯惟愚品久托鈞庥散木弗材嘗荷先容之賜頑金能躍更聞大冶之開第劇歡誠阻趨賀列

代賀何龍圖移慶州狀

伏審茂對宸緡就更藩閫受知有素抃躍惟深恭以某官才爲世生道先民覺蚤署含元之上第旋直承明之祕廬當扆以忠誼知名薦紳以文章矜式俄持太史之筆久列侍臣之班益峻恩章遄陞禁列眷惟治屏俯控西陲宜得國楨以綏邊俗用恩威之二道専節制於一方隠若長城暫繄於坐鎭霈然中詔行趣於登庸某適貳麾符阻趨旌棨遙瞻使節曷罄愚誠

賀得贊都監王殿直狀

伏審告成羙課入覲嚴宸驟奪公庥第增愚戀恭以某官淸端不倚沈毅有謀董師律於方州適玆滿嵗佐戎旃於邊閫其在匪朝倍愼寢興以酬光渥

賀田戶曹移令狀

伏審顕奉宸緡就紆縣紱伏惟懽慰恭以某官器資夷逺品格端嚴決科妙年掾郡更嵗薦書交上劇論於羙材褒詔亟頒優分於便邑未遑修慶先辱占音感抃並深名言非悉

賀金華著作狀

審卽便時已臨劇邑方棲余庇竊抃丹悰恭以某官學有本原性函剛實參華金馬玆漸於淸塗分寄銅章遂攄於素蘊宿官所限稱慶莫前瞻抃交深名言非諭

賀文潞公狀

伏審肅卽便時肇臨宥省神機所總福祚具蕃恭以某官涵徳淳深秉彛光大協風雲之盛防揭日月之貴名早冠序以宰塗汔致平於王路比煩逺略往殿劇藩建淮海之髙牙方開尊府挹河汾之間气趣覲淸光夙推英衮之謀首付鴻樞之柄方隅無事暫賴畱侯之運籌廊廟有聲復歸蕭相之畫一鬯熙朝之偉績收髙世之極功鐘鼎所銘邦家之耀俛惟衰晚訖托埏鎔第內激於懽誠阻前陪於慶列

代趙待制賀昭文相公加左僕射狀

伏審誕膺徽冊祗服華章進陞右相之尊增重元臺之體伏惟慶慰恭以昭文相公世濟人傑道包聖微揭日月之髙名防風雲於先帝奉綴衣之末命定防禁中暢英衮之偉謨立功天下上念大忠之力恩推異數之文加峻秩於天台光元勲於王室傳聞成命舉慰具瞻某職總利權心遙材館阻從慶列第劇歡誠

代趙內閣賀昭文相公狀

伏以在復之來七日陽徳其升建子之貫三防王心所愼恭惟某官先識經世元勲格天衣冠百工鈞冶萬彚繋安危於天下感防兩朝輔左右之廷中周旋再紀遹臨慶序翕受純禧具瞻之石巖巖永堅民望相比之星兩兩增耀台光某兼冒從聫總司漕節薦壽觴而莫及跂相閣以逾勤

代李才元學士賀西京文相公狀

伏審就膺徽冊更尹別都尊府初開薦紳均抃恭惟某官器包民極勲濟王塗蚤殄防巢旋持宰炳履正徳以表庻位挾重計以重本朝搜未紹之闊儀遹殫能事暢無前之偉業重享成功措邦體於旣平隠廟謨而弗有踐崇髙之極而自鈞出處之致斂康濟之大而樂就蕃宣之勞亟換左符兼陞右揆列譲封而避寵順成命以居畱然而幅員蒼生咸願晉公之再入壞冶舊物豈忘周尹之具瞻行對宸緡復調臺鼎

代賀何舍人狀

伏審宸緡疏渥法從登賢向聼朝僉預伸靣賀旋承拜命適偶戒行徒增忭於寸襟阻裁誠於尺牘竊以代訓誥宣明之作眞見文心惟文章雅正之才能體詔意膺是妙選允歸宗工恭以某官識貫防深學該鉅細早躋諫垣之祕列亟踐禁廷之貴遊丕變時文一至古道載筆書萬代之法玆爲儒榮持衡宰四海之平猶欝時議矧注錄之上笏卽登庸之便塗行奉詔音驟光冊拜某向緣同籍之分嘗被虛襟之容逖聞褒陞倍深茂悅

代賀韓舍人狀

伏審茂對恩書榮躋法從側聞褒擢陰切欣愉恭以某官器資淳修業術精奧早逢文雅之防優陟秀防之科華要洊揚聲光愈綽方載言於法座俄給札於禁林有文章溫厚之才能體詔意代誥令宣明之作遽當上心行追三代之醇逺駕二京之右殫儒者之顯效置鄰哉之近班

代賀安撫陳舍人狀

伏惟某官品格淳修才猷膚敏言經邦國之體學際天人之交道簡宸襟地嚴諌署珍防重計施諸當世而可行要職美官不由累日而自致出宣溫誥溥諭上仁行入對於淸光亟徑躋於嚴近順迎令序誕集純禧某別乘庀司矧宿官之玆限南山興祝固介壽之莫前

代賀李刑部移襄州狀

右某伏審就防細札移鎭巨蕃伏惟慶慰恭以某官經世偉才縉紳碩望露章懇郡方兪詔之褒優當軸須賢行寵恩之陞擢伏望上爲邦國精調燕興

代賀張待制移揚州狀

伏審膺圭符之寵寄易淮海之奧區肅柬剛辰巳班寛詔俛惟陋壌獲邇大邦榮庇末暉喜逾常等恭以某官才猷髙亮風績宏長早防遇於聖辰久翺翔於禁職觧吳興之郡印尙仰褒書攺廣陵之守麾復開督府露章按罪方紹昔賢之風加秩賜金行光循吏之目某適膺州棨阻叩賔閎從慶列以無階馳懦而第劇

代賀廣州王少卿狀

伏審茂對明緡就移巨屏躋奉常之少列兼文館之祕聫蓋以國家愼重長人愛綏逺俗因推不次之命以付非常之賢登庸出於此塗懽頌均乎眾口恭以某官直淸不倚莊重自居行髙薦紳名記當扆雄文取重於時論大雅追還於古風董淮服之輸將瞻神都之供億才周數器勲濟本朝督府千兵暫臨南海之鎭溫書一札行陟中臺之階俛惟下僚久備屬吏側聞異數竊忭寸襟藐如嬰兒驟奪慈母苶若疲馬止思故軒喜戀交情名言非諭

代賀湯都官狀

伏念自奪恩暉寢更月所門墻愈逺牋牒不時豈謂不遺冗賤之蹤特賜丁寧之誨拜而伏讀藏以爲榮旋聞入奉明緡寵更巨屏庇廕之下喜忭兼常恭以知郡都官秉節直淸賦才雄健防龍飛之復旦被紫以光朝出守之領使麾矧隆帝渥衣繡之過故里玆實儒榮趨伏非遙瞻依倍切

代賀正上亳州宋侍讀狀

恭以某官學際天淵名重纓禬早陪乙夜之覽允極丁辰之榮翔步王塗居勞侍從之事班條侯閫出詠中和之詩順履慶辰具膺景福宅上臺而秉軸諒在匪朝祝南山而奉觴莫遑爲壽

代賀正上昭文相公狀

斗初建寅帝出乘震西京講物允重三元之朝東國著經實尊五始之月恭以某官山河間气社稷宗臣挾重計以尊朝廷秉直道以結人主位隆公衮勲濟王塗太平之防略行巳濟至治畫一之歌繼作第守成規坐掄大猷首調元縡廟堂之上深暢於偉謀旒扆之間日傾於正誼聊觀風於雅俗因均佚於陪京須五月之政成復三篇之冊拜伏望順迎令序誕擁龎禠南山之石巖巖鎭爲民望泰階之星兩兩永耀台光某職列漕臺迹遙相閤薦壽觴而進拜阻預後陳貢慶牘以凂尊曷涯下悃

祠部集卷十七

欽定四庫全書

祠部集卷十八

宋彊至撰狀

代賀冬上諸官狀

寶典履長雲臺視朔復天陽於七日亞儀防於三朝恭以某官洵直懋功融明迪哲發揮當世之務玆郁於賢謨綱紀列城之風聊分於使領順迎令序誕擁龎禠某適限他司莫前爲壽傾瞻抃頌曷諭下情

鄰郡知州狀

一陽聿新萬寶伊始合陰陽之交讓步珠璧以聨暉恭以某官才爲吏師學際聖閫班條治屏聊郁於逺謀鳴玉嚴塗佇揚於華貫導迎令旦集受繁禧瞻禱所深名言匪悉

代謝運使工部保舉狀

某自少也賤實今之愚學弗名家力徒稽古一竊科籍久縻祿鐘間關四紀之餘忝冒數州之寄惟臨淮之陋壤乃沿汴之安區自領一麾僅彌期歲事未革民瘼尙畱日虞官瘝以厎吏責豈謂某官曲矜懦介特賜甄揚掩其疏短之才謂可劇繁之使親形封奏上達冕旒感積於中望逾於始昔者楚諺珍季布之諾不啻得金魯經尊仲尼之褒有逾贈衮竊欣幸防迥越舊聞敢不佩服攸箴周旋乃事天休𨿽至而不以爲喜官局是專而靡營其他永矢捐軀仰酬知已

代謝施待制狀

昨以他郡寓家使塗抵任孑居防命之署冷甚廣文之官豈謂曲諒愚過垂恩惻俾沿臺牒往促漕舟皆緣公爲得遂私欲獲挈賤累盡歸巨庥此蓋伏遇某官盡物以誠任仁於已永言感服曷究指名

代謝二司狀

某到郡累旬監州無狀簿書弗整管庫少嚴制錦致傷𨿽彊學而安可血指爲斵蓋不能之使然承攬轡之按臨欲望風而引去不時斥罷盡出優憐知無不爲力圖拙者之效死而後已誓答仁人之恩近阻髙明諒臻禧福伏望順節自壽協時所瞻

代謝兩府狀

被恩至渥冒職如初俯伏拜嘉兢慙失措伏念某早緣曲藝竊綴茂科逢辰寡資累日取進向領漕權之重往當河朔之雄方殫鄙才思稱繁使而所屬列郡非良長人致狂冦之不咸嬰孤城而自守不能慮事而先擿徒爾傾忠於已萌賴廟算之萬全破冦巢於一舉私心俟黜恩典從寛止奪使麾尙叨守紱𨿽頻年易郡未始滿期而南服按刑僅諧累月豈圖明命復眷孤蹤就攺外臺俾還舊物蓋使過者欲功之勉嘗失者知得之榮靖言忝塵厥有緣自此蓋伏遇某官代天敷化當軸均仁匠物謂無可捐器人容有不備卒令駑質仍玷龍光敢不究悉事權激昻志尙少圖拙者之效庶答大鈞之私

代到任謝兩府狀

右某比者就防細札移領善邦望闕非遙假麾何幸竊念某本由平進親遘盛期累日而取官資固無他術應宿而居郎位誠玷茂恩而復頻易左符率遷喬木惟泗封之故郡實淮服之防區曷稱衰遲輒當繁要此蓋伏遇某官代天敷化與物終仁畀分外補之榮曲盡大鈞之賜敢不周旋乃職黽勉在公永矢捐軀仰酬知已某下情無盡感懼激切之至

代謝諸官狀

玆以短才猥當煩使藂然財賦之供億乘以簿書之冗紛徒爾傾風末由奉記豈圖情照首貺音縢意在逺而彌親禮由謙而益厚仰銜勤抑第切銘藏歊溽云初標儀尙邈勉綏寢餗前對寵榮

代謝轉官狀

帝饗告成徳音申諭泛均洪澤施及冗員被寵匪叨拜嘉知愧伏念某本由曲藝冒進茂科早緣幕廷寖踐閨籍止圖累日之效以致列星之聨豈謂禮訖總章慶覃列位或講求曠典之舊或侍從嚴祠之勞此而例遷固匪虛授若玆忝據良自夤緣此蓋伏遇某官素朂霄期致階榮漸卒令駑猥亦玷龍光敢不加愼操修益思樹立上酬天造次答已知捨是而他不知所措

代謝二司狀

露章易郡得請還朝獲遂私誠將違公庇怔惶承命喜戀裝懷伏念某荏苒外麾徘徊末路力圖爲政之效日抱瘝官之虞重以迎侍安輿阻遙故里𨿽竭晨昏之奉殊乖羞膳之宜然君父之命已行弗宜數攺而人子之心未盡因用上陳豈謂睿慈俯從愚欲此蓋伏遇某官素推大惠曲軫孤蹤贊行終物之仁使就養親之便永惟感幸曷究指名

代得替謝上司狀

術短事叢地卑郡要加庭闈之奉養有風土之乖殊弗便旨甘遂形懇請願除便郡以就私誠露章方聞兪詔隨下矧爾更書之代將違防宇之醲得免官瘝卒以理去靖言所自厥有由然此蓋伏遇某官早借題評俯矜朴直靡尢庶物之曠曲示兼容之優獲解守麾俯行艫之入覲回瞻恩館惕感涕之無從

代謝提刑狀

近以露章宸冕卜兆親塋因緣盡室之還將就乘舟之便爲謀弗熟引慝固多值使斾之按行呼篙工而詰問仍移牒命俾述事端𨿽勉開陳尙虞舉劾豈謂靡尢旣往之過特寢必行之文此蓋伏遇某官量極兼容仁推再造念效官四紀粗守於謹廉使竊寵一麾獲全於榮幸欲報知已敢辭捐軀

謝兩制狀

只奉明緡就叨寵寄京畿近服邦漕重司倂集茂恩驟加庸品竊以爲國領計須官得人餽輸中都不朘民而厚上澄序庶位不簡賢而附權具足兼長乃名宜職苟容竊位曷弭公言某效局無堪瘝官有素江淮易任曾靡寧居金穀主謀怳迷舊習豈謂浩繁之委不遺孤冗之蹤此蓋伏遇某官言味借優褒華引重振拂污滯矜憐介愚寖聞當扆之聰遽復外臺之命敢不周旋乃事恪愼厥修永矢捐軀仰酬知已

代謝王舍人狀

逖阻風猷寖更年所日爲簿領之關掌坐致音書之闊稀方切傾賢遽防下教感與抃防情鈞禮優恭以某官素練善經洊揚膴仕沈毅有略不廢壺歌之懽嘯聚自潛巳絕雈苻之警果凝顯烈驟陟榮班某處事弗精瘝官是懼尙防寛假不汝瑕疵去徳未遙佩恩良極

代謝許發運狀

某一竊科籍久糜祿鐘累日而取官資固微他術應宿而居郎位誠玷茂恩向叨郡紱之榮越使臺之屬罄殫拙效訖乏最稱逮秩滿以還朝仍便麾而假守靖言忝冒厥有階繇此蓋伏遇某官爲容有先增價十倍卒令駑猥亦被龍光敢不佩服攸箴周旋乃事庶幾一得云補萬分永矢捐軀仰酬知已

代謝經過諸處官員狀

近沿臺牒獲道治封上謁賓除屢遘賢規之粹交讙宴爼過防主禮之優還局而來息肩未暇復往推於詔獄因曠奉於音縢尙賴寛明弗加疵咎伏惟歊炎貫序福履餐和諮欵寖遼傾瞻曷旣益綏燕起前對褒陞

代謝王副樞答書狀

近者伏聞某官光膺徽冊參掌繁機增天子得賢之稱副大臣行道之實幅員億姓咸托於鈞陶藩翰下寮竊形於距躍因傾愚悃上凂台光豈謂公輔量寛廟堂政暇自忘絕禮回貺鈞函拜讀以還兢榮失據伏維緝熙帝載翕受天祺恭以某官王佐偉才民靈先覺髙文大冊蚤冠於雋科華貫嚴途洊揚於聖世備紓賢業自結主知密侍淸光益隆體貌禁扃視艸久屈將明之資樞幄暢謀聊分宥密之寄行明緡之登進職上衮之凝嚴副國倚毗協時瞻屬

代謝許州相公狀

頃在三川屢爲吏第疲駑而自守微銖兩之足甄伏蒙矜憐介愚終始振拂預郎垣而竊寵忝侯閫之亞麾訖賴曲成敢云自致栽培之徳怵論報以無階樗散之資復托蹤而得地出入材館貿遷歲筒辭藝荒蕪濫肩下客之列禮遇優厚率荷上臺之仁防遷印於宰廷方建麾於京輔首錄門下之賤俾綴仕階之榮露章上聞兪命隨降弗由稽古之效遽有進身之基靖言載惟厥有攸自此蓋伏遇某官大鈞播冶煦律吹枯匠物謂無可捐器人容有不備是令茂渥輒及鯫儒棠棣微生盡沾雨露之澤鶺鴒翾品皆緣卵翼之恩永矢糜軀仰酬知已

代謝中書狀

濫被恩兪出司憲職語能且薄荷責惟憂竊以國家惇尙至仁哀矜庶獄治刑之吏或舞於深文抵罪之氓間罹於密网因重按章之選俾澄濫罰之源宜得敏才以當繁使伏念某肖靈非粹學古不優早從朝弁之華寖冒書林之目以至分守符之寵寄備王府之末員罄竭鄙才訖微善狀優遊一郡思全懶放之懷董按列城本非平素之望靖言塵玷厥有階繇此蓋伏遇某官翼亮天工運平帝縡器人容有不備匠物謂無可捐坦然至公施及無意敢不周旋乃事恪愼厥修誓殫一介之勤少答大鈞之賜

代謝李兵部狀

此緣厚幸得備屬官向因愚悃之傾輒凟使威之重豈圖乘轉給之丰暇忘爵徳之達尊俛顧下僚特頒諄誨仰佩一謙之美第增三復之勤恭以某官元精所生盛徳之後早躋纓紱之貴自結纊旒之知總漕節之劇司方圖顯效復相門之逺躅行被茂恩

謝蔡學士狀

惷防亡狀汩沒於時向補獄官嘗備掾屬轅駒局促曾建議之弗明市狗悲號或賞音之間及洎冗曹之滿歲防卓馬之還朝無何孤蹤亦旅上國天銓待次殆困東方之饑酒正乏員遽叨北海之薦靖言駑猥曷稱甄揚此蓋伏遇某官興勸官能助開公道不遺簪履之舊力提管庫之微敢不佩服攸箴周旋乃事謹材六物寅守於舊聞第課三年庶成於微效

謝範陽軍司理狀

官舍接疆日瞻髙矩客車過郡時剽美聲思淸晤以未涯遽珍題之爲貺恭以某官才猷膚敏方格淳修一命開榮尙淹於逺蹠上臺交薦行蹈於亨塗倍順節宣少平頌願

代謝文相公答書狀

蚤以孤單素叨奬遇訖被大鈞之賜寖貳外麾之榮旋去門墻漫逾歲月一身銜感因罄敍於悃悰兼幅瀆尊懼自貽於罪戾豈謂王公之量曲惟犬馬之情弗爾擯遺親形誨諭拜嘉至渥論幸無涯伏惟靜鎭大邦具膺景福恭以某官天元間气王佐偉才以忠誼結主知以道徳爲已任畫一之歌旣作休有成規太平之防略行翕臻至治俄還宰印出剖使符幅員蒼生望晉公之再入旦夕徽冊副周尹之具瞻

代謝兩憲狀

某天資闇昧冑系寒微早挾片文晚塵一第脫略名場之困間關仕路之榮旋貳方州適居要地鮮嘗坐局多所抗塵間參決於簿書訖無禆於課最慤廉自信畀瑣誰容豈圖經世之才方重按章之選夙夜重寄品裁庶官隨器而任人市骨而圖駿以某外弗修於邊幅內粗守於廉隅諒其介愚謂可甄拔特邀露奏上達邃旒坦然至公施及無意靖言忖度厥有階繇此蓋伏遇某官樂育興懷兼容成徳輕於慰薦錄此孱庸敢不持前所存覬後有立糜軀以報知已難酬

代謝何龍圖狀

伏防特抗辟書俾從藩服匪才被奬早度其難勝成命未行預虞於弗稱惟治朝之故事付帥府之要權得舉賢材以備官屬眷乃題輿之請最居推轂之先贊行教條關決政務講兵民之利疚考風俗之便宜當取經通之流以光慰薦之首如某者冑從寒薄性得顓愚局若轅駒因逮明之無所欣如壧蟄第竊忭之爲多伏遇某官爲木先容采葑下體將令駑猥亦玷龍光儻卵翼生成獲繇於恩館則頂踵酬報不後於眾人

府推謝學士狀

自去京都亟來淮服馳心翹館之下回首長安之遙仰企髙風倍增勞臆恭以某官徳宏業巨行潔文醇由妙年而取甲科不累日而踐華貫早被溫書之召入登祕館之遊贊劇治於神畿勢非久次暢辰猷於禁署議所同歸願輔粹襟行光寵數俛惟瑣亞倍百他倫

謝李兵部狀

近以驟逺崇威懼遺孤迹愧向重知之地尙懷未滿之心因貢牋函仰通幾格繇誠計之迫遽致言詞之譸張謂塵將命之嚴必冒瀆尊之咎終朝自省悸魄難安曷圖大漕之崇弗間冗曹之細益恢全度曲究下情謂夫以賤幹貴者蓋有欲言由初及末者方能成物特寛罪斥親賜教音事絕舊聞幸逾始望惕焉下拜藏以爲榮兼審順履時暄誕膺景福恭以某官蚤紓賢業自結主知言施當世而可行名揭本朝而甚白連更重柄未嘗坐席之溫方總外臺行被詔函之趣還臺衡之舊柄光史冊之新書庶俾孱庸訖歸埏冶

代謝二漕狀

承乏於玆字人未幾官簿弗整民瘼尙畱與錦使裁𨿽彊學而安可血指爲斵誠不能之使然聞覽轡之按臨欲望風而引去不時警斥盡出優憐究悉寸心誓殫拙者之效周旋巨庇庶免瘝官之虞方逺使威第馳愚悃恭以某官才兼數品名重本朝綱紀列城之風暫光主寄發揮當世之務行暢賢圖伏望上爲邦家精調寖餗

代謝舉陞陟狀

屍官下邑才微分寸之長被薦上臺恩甚丘山之重事逾望表感劇愚伏念某孤平之蹤汩沒亡狀語能勿齒於俗吏行已恐羞於古人一竊祿鐘偶逃於官曠再污縣紱復避於親嫌向從淮服之遐易宰江濱之陋而且歲穰相接民訟幾稀鞭撲牒訴之罕關懷賦租科斂之易爲力顧何治績足稱褒章此蓋伏遇某官興勸官能助開公道諒其懦介謂可甄揚特屈知人之明猥形躐等之舉敢不周旋乃職佩服攸箴永矢糜軀仰酬知已

謝知府少卿狀

長無寸才寒有餘地百里自效職頗憚於不修二天誤知眾遂疑其可取近具版謁前從府趨瞻棨防之甚嚴覺筋骸之如束伏防甫寛苛禮爲霽嚴顏損邦侯之達尊加國士之優遇以至均惠公庖之品許陪燕爼之懽千騎雍容下臨所捨十目駭愕相視爲榮事信越於前聞心第藏於厚賜下邑歸去尙戀卿云之濃終朝度思益加恩地之重恭以某官稟气間傑爲時老成朝廷渴賢方念元之舊廊廟虛位佇增顯爵之光孤生咸依四海僉屬

謝通判國博狀

某托庇歲餘發蹤門下散木成器繄公輸之先容駑馬爲良由伯樂之回首近白吏事往趨恩閎方守閽之通名已倒屣而垂接斂板長揖爲降階墀之尊虛襟相容不知州縣之賤以至燕觴延勞騶禦枉臨泥塗生光僚友攺觀守在民社未幾告還瞻言軒墻猶有餘戀伏望協班寛詔坐擁繁禧恭以通判國博器完道醇性潔文妙雍容倅乘之任豈曰盡才頏頡書林之遊此其宜職伏望爲國自壽以時考祥

謝越州知府待制狀

蚤聽諸公之諭竊親盛徳之光位貌間殊情禮疎絕怵自進之無路第仰髙之有年遽被上臺之符俾論防府之秀𨿽殫愚效何禆勸駕之勤比訖事經方適拜塵之願而大賢不自貴重一介亦加采収以至燕爼將恩餞壺申貺退銘盛遇增劇丹悰伏惟訟缿畫空道環天粹恭以某官器函剛實才貫機深允蹈古人之直淸喜言當世之利疚旋躋延閣之祕自結嚴宸之知東南請麾巳諧均佚之志旦夕被召亟對登庸之休四海共依孤生非佞

謝楊直講狀

近並諸君謬程多士曾是辭才之短介於季孟之間而甘辛好殊臧否鋒起人執一見誰將適從實繄定鑑之精與決羣言之惑卒多彼彥之在選獲逭有司之弗明終朝度思受賜深矣復緣賤子之迹嘗出先公之門掩其頑防陰有憐奬逮單車之亟引溯翹館以增勞伏惟贊行寛條翕受純福恭以某官薦紳碩望名世偉才學造聖賢之微文經邦國之要貳東南之巨屏猶郁羣瞻陟左右之嚴塗乃云宜職伏望爲國自壽副時所傾

謝陳秀才狀

發詔羅俊命卿辧才伏審一攄妙文旋中異等逺蹠此始私心竊驩首貼長牋尢識厚誼陳君卽先輩气得秀粹學探本原諒竊鐘祿之榮勉從貢部之式華歲方盛致身其時靑雲在前舉足可到永言欽頌曷罄懽愉

回劉侍郎生日詩狀

五十富貴偶同治越之年八千春秋難辱借秦之諭珠璣可玩瓊玖是慚空積感懷莫知報禮

謝富丞相狀

比者祗被恩書與持計節寵幾於冒分失其安伏念某偶席世資罔通時用介愚旣定於所稟矯揉𨿽勞而莫移矧防足於冗塗固絕心於要路向防髙明之當國一隨長短以取人緣是孤孱亦叨奬拔承財闈之官乏何所建明佐神甸之治經終然暗拙懇求外補止覬小麾曷圖造物之仁弗顧假人之議遽以煩使屬之短才旣假漕臺之劇權又分淮服之近地無桂玉之憂足以致舉家之溫飽有海陸之產足以奉偏親之旨甘實私懷之便安第官責之深重按列城之吏狀要在澄淸籠一道之地財抑資幹濟當竭愚慮以酬誤恩載惟單迹之生成率自大鈞之終始卽具舟檝益遙門墻敍感臆以無從企台光而增戀恭惟某官器包民極勲濟王塗挾重計以尊本朝履正徳以儀庶位三辰以軌百化其凝公路倚平暢偉謀於當世親闈棄養纒巨痛於終天愈隆注意之私屢降奪情之詔𨿽力祈終制靡循方進之故常而久郁其瞻深跂晉公之再入伏望節哀順變視履考祥上副廟朝之依下平海防之願

謝賜酒食狀

僕馬瘏勞暫遂寧居之適酒肴丰旨兼防飫賜之加戢感良深諭言匪悉

謝館燕狀

竊冒使華肅將君命屬徵驂之稅鞅卽候館以肆筵祗服恩勤第增感戢

謝合食酒果狀

邦家修睦慶歲籥之履端肴核優賓參壺漿而申貺仰承嘉惠增戢愚

謝春盤幡勝狀

歲功遹起春物滋榮制妙飛幡動縷花於剪防珍藂多品錯絲菜於雕盤並此拜嘉惕然萃感

謝生餼狀

車馬少休方諧定館餼牽並賜迥越授餐匪頒之禮旣優荷戢之懷良劇

謝射弓禦筵狀

燕儀示惠過防折爼之私射禮序賓曾乏主皮之善其爲媿幸無諭感銘

謝餞筵狀

輕軺載飭將事於徵嘉豆旅陳遽叨式宴良厚使之眷特加祖軷之勤祗佩弗忘敷論罔旣

燕京謝酒果狀

逺駕單車甫經別甸特念行人之至重煩使者之臨均沾玉斚之淸醪兼雜秀林之珍實仰承優貺增戢鄙懷

謝兩制狀

謬被恩緡出提憲局才輕責重寵至憂深竊惟庶獄之原動系生民之命𨿽詔條所約深愼於吏文而州縣之間或違於上意因精使者之選以董欽哉之刑必得周才乃名宜職竊念某職非經逺品不及中襲鉛槧之遺芬粗求寸效究簡書之深意都昧舊聞就領僻官尙虞隳職矧在淮州之劇尢稱犴獄之繁此而按章誠曰假寵靖循忝冒厥有階緣此蓋伏遇某官言味借優褒華引重振拂汗滯矜憐介愚寖聞當扆之聰俾預外臺之寄敢不持存平允考察濫寃永矢糜軀上酬知已

上李刑部狀

右某頃在親喪嘗經治部名屢達於將命遇迥殊於眾人旋承卓馬之朝入覲蒼龍之闕俛惟賤迹時旅於上京適防輶軒逺使於絕域第傾徳宇阻叩賓筵賴幸防之猶然續恩暉而有所周旋侯幕方備於下僚密邇逺麾復爲於屬吏愧營職之亡狀致貢書之不時仰跂標儀坐勞悰臆恭以某官夙鐘間气親遘熙辰秉忠諒之一心出誠明之正性固合往宅元輔陶成太和本朝以漕權之艱淮服爲最兵興調度之供億地賦詔求之浩穰庸資兼才以領大計然外臺分寄誠郁於具瞻矧中扆須賢行膺於爰立伏望爲國自重以時納休

上知蘇州蔣密諫狀

右某近修板謁獲叩坐隅伏防忘位貌之霄泥錫燕私於樽爼間沾丰品申貺名醪揆恩禮之逾常浹肌骸而盈感奔馳吏役邈矣一涯契濶台光倐焉累日愧營職之亡狀致貢書之不時伏惟鎭撫善藩綏寧泰宇恭以知府密學諫議夙鐘間气親遘熙辰秉忠諒之一心出誠明之正性優遊訟樹密邇恭桑圭衮儻來靡嬰於素志江山有助不廢於淸吟伏望爲國自重以時納休

代上李度支狀

向擁州旟曠馳書捨伏惟贊司邦計妙順生經恭以某官親防熙朝洊揚美任佐大農之調度方委於周才邇中扆之聰聞行歸於劇任

代上呂狀元舍人狀

伏審茂對恩書榮躋法從伏惟慶慰恭以某官業術精奧方格淳修學足以挹軻雄之源行足以蹈淵騫之軌親逢文雅之防優冠秀廉之科華要洊揚聲光愈綽方載言於宸扆俄給札於禁林有文章溫厚之才能體詔意代誥令坦明之作遽當上心佇見追還三代之醇逺駕二京之右少見儒效卽歸宰司某頃吏邑封嘗棲蔭宇側聞新命增抃寸襟

代上範資政狀

伏自某官就奉制音往觀藩政門墻愈逺慮違冗賤之蹤牋牒不時懼凂髙明之聽伏惟靜班寛詔誕擁純禧恭以某官王佐偉才民靈先覺忠言坐斷乎國論大筆追還於古風領樞廷之弼謨専將閫之節制備紓賢業獨映朝端旋陞祕殿之華益重嚴宸之眷幅員億姓已躋富壽之區藩屏一方聊布中和之治行圖舊徳還宅元臺曾是懦微素叨知奬特矜孤進之自力畢大鈞之仁事𨿽怵於命違恩固逾於眾遇更繄埏造以托生成

上永興路監司狀

叨從師幕將預戎機才無一長顏有餘愧某其少也賤乃今之愚治曲學而不根經逺猷而恐泥他技俱短獨潛圖史之精自知甚明僅給簿書之務若建都之舊地重開府之盛遊主人仁賢僚友俊茂應抗章之僻置往厠其間須主畫之該詳密禆於內笑談足奉於多暇牋檄皆如其欲言縱橫智謀出入方略若此之比率非所能尙繄官局之居適托使臺之庇致孤生之冒選良本爲容昧素術於從軍願前承教據依有所欣幸兼常

代上判府龍圖狀

貳政小邦瞻風上笏屬秋商之貫序仰福履之餐和恭以某官經世偉才搢紳碩望忠言坐斷乎國論大雅追還於古風中外洊揚明哲一致迅躋內閣之貴益重嚴宸之知京邑四方之表儀翕騰於尹政宰廷百辟之師帥當被於朝僉咫尺聰聞旦夕再拜

代上催綱王太博狀

右某向嬰藩守阻奉郵音仰計水行妙熙谷養恭以某官稟气間傑爲時聞人掌禮局之儀深明於典故促漕臺之運方借於幹能行疇茂庸驟陟華貫伏望上爲宗社精調宴興

代上通判陳太博狀

右某自逺風符洊更年籥川壤攸阻緘縢幾稀伏惟贊行教條翕受禧福恭以某官量函夷雅學際本元侯閫亞麾尙淹於逺蹠相門襲慶當繼於先芬伏望上爲邦朝精調寢餗

代上楚州監酒洪推官狀

右某啟言念日傾髙誼斗曠幽緘逖料燕寧妙符生理恭以某官藝文精奧方格淳修坦坦榮途固宜於濶步區區利局誠郁於逺途佇善課之告成卽寵恩之躐等更祈珍嗇少慰顒瞻

代上運使李刑部回衙問侯狀

右某伏審出按屬城近旋崇斾仰惟吉履俯萃醲休恭以某官親遘聖辰備紓賢業登車攬轡已澄敍於官聫挽粟飛芻復羨盈於邦計行旌幹濟驟陟凝嚴伏望上爲闕廷精調寢餗

代上知郡郎中狀

右某近者屢布音函繼紆誨牘屬餘寒之未殄諒衝履之惟休恭以某官方格淳修政能通敏守麾頻易率揚循吏之稱時議翕歸尙起潛郎之嘆佇凝顯績行被茂恩瞻奉尙遙傾祈倍切

上知郡都官狀

右某自去公庥鎭縻吏役日屍鞭撲之囂冗坐致音縢之闊稀伏惟入對王休備攄賢蘊神觀靜復天和舉臻恭以某官迪气純全賦才肅給守麾滿歲方格上聰之聞使節宣風行膺外計之委俛惟孱懦永托甄題伏惟上爲邦家精調寢餗

代上府推學士狀

望闕𨿽邇瞻風甚勞伏惟視治多餘練神增爽恭以某官量函夷雅識貫幾深親奉盛期獨膺華貫書林擢職方贊畫於王畿法從須賢行拜嘉於宸陛

祠部集卷十八

欽定四庫全書

祠部集卷十九

宋彊至撰狀

代上施待制狀

右某自督漕舟鎭繁使部居靡定所日無少閒職是音縢之缺然曠諮徳履之安否恭以某官稟气間傑爲時聞人由妙年而取甲科不累日而都顯位外臺重使誠曰借才之司內閣詞臣決非久次之地行膺迅召亟踐元臺顧惟孱防有所棲倚

代上潤州知郡曹殿丞狀

右某近者伏遇某官駕言於藩道出玆土輙緣門下之舊履獲坐隅之親方敍感悰遽零別涕惟兩轓之稅駕聳雅俗以瞻風仍審剛辰已開尊府宿官玆限馳賀無階恭以某官職貫防深量函剛實雄文取重於時論大雅追還於古風圭衮儻來靡嬰於素志江山有助不廢於淸吟而況先一州乃大用之基爲三公繇此塗而出行甄治狀入對王休列職近嚴副時傾矚俛惟孱懦最辱奬題企頌兼常文陳匪悉

代上本州知郡虞部狀

右某自除近屏久偃故廬輙緣恭梓之由屢叩訟棠之下備防優顧陰激懦衷爲郡事叢貢書禮曠仰惟坐鎭俯順生經恭以某官親遘熙朝洊揚膴仕紫垣應宿早歷於淸郎秀野班春聊蘇於雅俗行膺宸選少慰人言伏望上爲國家精調寢餗

代上致政相公狀

自領守麾日棲鈞庇仰惟吉履俯萃醲休恭以某官道著將明量函方重出應千齡之旦來翊兩朝之功天下旣安巳休於廟略宸衷得請遽致於官榮

代上新知南京歐陽龍圖狀

某士鄕近器儒世緒風頃繇天幸之然獲綴賢科之後輙階素分嘗覯淸塵旋緣位貌之殊邈有霄泥之隔自視冗外不敢貢書而凟尊日聞軒翔徒爾望風而竊抃伏審祗承恩詔出尹畱都某適督漕舟矧往來之皆道復欣裏開將鎭撫之焉依榮幸兼常企瞻倍切恭以某官際天蘊識名世標才中外洊揚明哲一致主盟吾道於變文章之淳昌言當時幾臻風俗之厚尙緩臺衡之拜聊司宮鑰之嚴然父母一邦不足充天下之望而領袖百辟行以副上心之傾

代上栁侍郎狀

叨紆守紱獲邇侯封如憐洪河日所蒙潤不逺數捨缺然貢音伏惟鎭撫雄藩綏寧泰宇恭以某官早紆賢業親防聖辰挺忠諒之一心出誠明之正性華要之選翺翔巳周訟樹班條寧容於滿嵗公槐正位行在於匪朝

代上錢內翰狀

徘徊未路荏苒外麾日爲吏事之勞分絕朝遊之齒自視冗散罔敢片言之凟尊豈圖髙明遽加餘論之垂飾諒其愚介謂可甄揚遐佩恩暉陰盈感愫恭以某官忠諒許國文章世家親逢聖期獨膺賢選究國體而指人事巳極著篇之奇潤化神而輔帝猷佇觀行事之效矧禁林之上笏卽臺衮之便途匪朝登庸爲世休福

代上昭文相公狀

適抵官局遐企台光去國非遙盡出大鈞之賜貢書差緩重幹上衮之威伏惟燮調氤氳翕受禧福恭以某官際天蘊識名世標賢以文章取甲科以忠誼結明主向專將渥之制力厎冦巢之平衣冠百工大大臣之能事富庶四海見眞相之偉才

代上潤州曹殿丞狀

奔馳吏部密邇侯封間輙貢書而凟尊遽蒙記室之還教拜而伏讀藏以爲榮伏惟鎭撫善藩綏寧泰宇恭以知郡殿丞夙鐘間气親遘熙辰父母一州不足充天下之望旦夕中詔行以副上心之傾徊翔顯途暉映當世俛惟孱懦鎭托甄題感臆所懷名言匪悉

代上王承防狀

一違墻宇尋蒞方州有簿領之裝懷寢成冗顧音縢之布問坐致濶稀伏惟某官業術精奧方格淳修學足以挹軻雄之源行足以蹈淵騫之軌親逢文雅之防優冠秀防之科華要洊揚聲光以綽視艸玉堂之署密奉辰猷調元金鉉之司行被神化

代上交代郎中狀

伏審入奉宸緡出紆守紱夫何榮幸輙預交承善政缺然靡尢於旣往髙賢繼者當俟於更張方覩除書之來因馳賀牘之晚恭以某官學際聖閫才爲吏師泗當淮服之衝佇凝於治狀嵗上甘泉之課首被於恩章咨覯非遼欣瞻倍切

代上畱守龍圖狀

就蒙恩詔移領邑章往來江淮顧舊學之幾廢委寄民社於有政而曷施尙幸單蹤早棲大庇髙明有造諒舊物之不移鎭統焉依幸孤生之有托行瞻大斾增忭寸襟

代上栁龍圖狀

把麾侯服遠迹賓除徒然徳誼之傾缺爾牋縢之奉仰惟純履舉萃醲休恭以某官盛業熙邦雄文經世席兩朝之宸眷夙著耆明踐內閣之官榮行聞登用

代上潤州曹國博狀

猥無堪惷頑惟舊乘以吏曹之冗缺然牋牒之修伏蒙自損達尊時占勤教而復諒其孤進之自絕有先容之爲府矜滯蹤力發薦口常自策於駑猥庶托稱於奬提伏惟鎭撫善邦綏安泰宇恭以某官直淸不倚莊重自居才爲吏師名重物論東南之屏聊布於寛條左右之廷渴聞於正議行承溫檢驟陟顯塗

代上南京歐陽龍圖狀

某早會石文寖階下列出繇寒士之目樂聞大夫之賢若夫作世之宗師立朝有風采逖聽輿論率歸巨公如揭日月而行孰不仰望居爲秦楚之隔未嘗進趨比者伏遇就奉詔音出觀藩政夫何恭梓之裏獲被訟棠之風敢緣幸防之機以紆平素之願恭以某官徳函剛實識貫幾深道簡上心聲聞天下而自振藻書殿代言禁廷文章大醇坐復古道制作一出立爲人模固宜暢鈞軸之弼謀廣幅員之休祉尙淹符冊屈布寛條然祕殿侍臣寧久外補而上臺貴仕行被外庸副國倚毗協時瞻矚

代上知郡郎中狀

比者知郡郎中得請宸疏奉安親兆暫還僊墅兼侍壽輿自使斾之戒塗卽秋霖之綿日稔獲晨昏之奉諒忘跋履之勞仰料衝頤翕臻純祉恭以某官體凝簡重气迪醇深親逢復旦之期寖踐列星之位晝繡旋裏玆極於時榮昔興謡方繄於風治

代上端公狀

近者伏值某官臨督通漕畱止屬封俛惟冗遭適備下吏獲委艸茅之賤屢趨旌棨之嚴使車南轅倐玆累月官簿盈案曽無暇時第馳戀於門墻廣布誠於牋牒伏惟坐籌大計舉萃龎禠恭以某官道具粹醇器函剛實早紆賢業自結主知總金穀而贍中都久茂風績秉鈞衡而調大化遲膺冊書眷言單之蹤訖望埏容之賜

代上宋內翰歐陽龍圖狀

祗奉臺移往提河役奔馳俗狀畱止治封伏蒙忘宗工之顯嚴顧郎曹之散冗外廚五鼎靡獨享於丰珍淸酒百壺並曲加於撫勞比需訖事亟往拜嘉一瞻體貌之尊少敍腹心之感遽被上官之命俾從他郡之行鄙願頓違愚衷第切伏惟坐班風教翕萃福禧恭以某官上天元精淸廟偉器髙文經世亮節在廷鉤姬孔之聖微發爲事業輔勲華之主徳動罄謀謨暫淹公輔之才出鎭藩垣之寄行膺徽冊登冠中階益隆宸扆之知庶協朝紳之議

代上文相公狀

伏審還印宰廷領麾藩服肅使旌而就道露公冕以觀風仍卽便時已開尊府恭惟某官器函剛實才貫幾深出對休辰進更顯仕密蘊廟堂之略往分邊閫之憂旋總計於漕臺亟陞華於延閣殿坤維之劇部尋被更書掌樞幄之繁機未嘗坐席遽膺宸詔攺貳臺司值彊敵之不咸嬰孤城而自守獨形忠憤請殄姦妖果廟算之萬全破冦巢於一舉晉公平蔡宜位絕於官師傅說賚商以道開於人主登庸賢俊振拔滯淹拒塞幸門追講闊典少見大臣之能事弗殫眞相之偉才懇瀝讓封願還幾政𨿽斷章趣戒重違金石之誠而兪命隨頒聊付圭符之寄加尊八座均逸陪京諒五月之政成復三篇之冊拜

代上兩轉運狀

寄身節下日棲蔭宇之濃董役河濵斗曠音函之奉抗塵客而亡狀企使範以增勞伏惟主計多餘嗇神增裕恭以某官郎垣碩徳王國偉才親遘光華之辰備伸久大之業綢繆利柄矧風績之茂焉趨走詔音行恩章之嘉止

代上張端明狀

昨者沿牒上臺假塗大府企門墻而竊抃將卜嚴趨貢牋牒以凟尊預紆下悃伏惟被細書之溫厚移巨屏於東南阻叩坐隅徒瞻廷表豈謂廟堂之量廣不遺塵土之迹疎首占鈞函仍頒釋部拜嘉甚渥撫巳增榮伏以某官方格淳修業術精奧髙文大策蚤踐於賢科至論昌言有禆於聖世旋持荷槖道陟嚴塗司內命於禁扃方殫儒效暢偉謀於計府巳集邦須輟祕殿之華班分左符之重寄民瞻滋切上意方傾遽遘親闈之悲差池公衮之拜然萬鐘及養足少抑於哀摧儻細札奪情庶兩全於忠孝

上徐都官狀

昨調天銓始官淮服風波起乎萬狀初驚宦路之艱塵土萃於一身因識掾曹之辱若乃接人情之至術治獄事之大方侗然而愚罔所知向備蒙教朂僅保傾危以至陰沸滯蹤力開薦口皆重恩之難報第孤抱之知歸去徳彌年瞻風惟日悵簿書之犯慮汩沒無休顧牋牒之問安缺疎不講分從譴怒自爾擯遺何長者優容之深出微生忖度之外兩頒勤誨愈篤曩懷固始望之大逾加積憂之頓釋仍審協宣寛詔增裕衝襟恭以某官莊重粹溫剛明精敏闗掌郡治尙鬰髙賢之資鉤深聖微行躋太史之局其爲慶幸曷盡敷陳

上陳主客狀

某承學不優宿官亡狀當淮州之雜會決囹圄之重繁慚磔鼠之微能訖無智慮挾籠狙之小數間得事情其如鄙訥少文羈孤寡援第慤亷而自守𨿽顚躓以誰憐散木之出溝中匠無顧者棄芻之委道上人皆踐之尙繄吏局之卑正使旌之下時矜寒素弗忍擯遺坦然開至公之懷舉以堪一邑之寄發蹤自始論感無涯遘外計之需才遽嚴麾之易地心傾恩館戀極疲軒伏惟順泛齋舲具綏泰宇恭以某官器能膚敏風業宏長親對休辰洊揚顯仕按簡書之輕重方及期年董金穀之輸將驟移南服矧時論以剛明推重主上以忠誼知名行聞被優詔於塗中趣還轅於闕下亟更大任少副羣言

代上揚州張學士狀

千騎過郊向諧瞻覯貳車監郡鎭若將迎間參決於簿書因寖稽於牋牒伏審肇開尊府肅布寛條密接化封日聞治狀歊炎貫序燕寢飡和恭以某官學造聖微識探經奧對休辰而逢吉躋顯仕以揚光預計財闈茂經畫宣風漕節多所澄淸久簡帝宸洊紆守紱露章按罪巳著於威明增秩疏恩行膺於甄擢

代上省主並二漕狀

庇迹崇麾屍官再嵗五能俱短固乏於寸長一个無他或矜於小善被文移於計府鬻籍入之民家奔走道塗淹徊日月覬成拙效罄竭微勞以訖事經敢希賞格偶獲免於瘝曠幸不辜於使令報知已之心𨿽堅於金石助公家之利何啻於涓埃遷次一官玆誠始望之外挈提孤迹更賴剡章之明恭以某官道廣進人恩隆成物開推轂之言味多所揄揚發逾衮之褒華願加慰薦庶令駑猥足企龍光苟無似之叨榮則有能之知勸深懷厚徳第劇愚誠

上廣徳知軍袁郎中狀

頃以諸生最蒙優遇居常策勵報稱奬憐再舉登科尋喪慈母一官來泗遂爲冗曹迹久去門墻之嚴名不徹左右之聽謂由疏賤從爾擯遺企軍壘之剖符自淮州而假道首傳勤誨愈篤曩恩損齒爵之達尊屢紆騶禦顧州縣之勞職俾侍坐隅而復垂憫滯蹤許開薦口始終被惠感服無涯恭以某官才貫幾深器函剛實守麾最樂聊布於寛條公衮儻來靡闗於素志行旌善狀亟陟嚴塗

上代許州相公狀

伏審繼列讓封願還幾政奉宸緡而得請露公冕以宣風因瀝愚誠仰陳臺睠況朝廷有達尊之訓廟堂有絕禮之嚴豈料厚慈兼持謙徳親命記室回貺鈞函拜伏究觀驚惶失據恭以某官天民先覺王佐偉才出對休辰進揚顯仕更弼謨於兩府聳烈業於本朝寖簡上心登冠羣後拔賢俊以開治路抑權豪以閉幸門佐闊典之未行殫丰功於巳試懇辭上衮出鎭巨邦矧巖石具瞻尙思於鈞造而陜郊處外行被於詔還

代上龎昭文狀

自塵下士之列蚤出大賢之門旋庇台光寖陞郎位悉心圖報思樹立以無階造物誤恩亟甄提於不次擢自計廷之末董玆漕節之繁去國非遙誠荷洪鈞之賜貢書差緩懼幹上衮之威伏惟坐論猷爲力宣利澤神明所相福祚載蕃恭以某官業履崇髙智謀光大抱廟堂之偉器挺金石之純誠出對休辰進揚顯仕更弼謨於兩府聳風烈於本朝獨深眞主之知首宅元臺之序圖講至治薫陶太和百度淸明羣生舒暢稷卨視已儀刑列辟之先堯舜吾君拱揖法宮之上躋宗工之極致光信史之直書曾是冗微最叨奬遇庶成毫髮之效訖稱埏鎔之仁

代上栁龍圖狀

向緣崇斾戾止陋邦適佐郡符幸通謁捨不遺門下之舊屢獲坐隅之親造使車之西還倐彌年所顧官簿之堆積缺貢信音伏惟坐布寛條誕膺純祉恭以某官衝襟有裕亮節不回明哲於躬具存大雅之美典刑在事允借老成之資獨臨端朝自結眞主履官階於延閣冠鄕列於禮司藩服一麾暫勞於王事詔音三節行簡於帝心

代上李兵部狀

比者進承恩詔往領計臺自江而東厥賦彌夥矧惟封蔀鄰小醜之繹騷宜有經謀贍一方之支度豈圖繁使遽假菲才獲幸於天借棲有地恭以某官器函剛實識貫幾深早邀聰哲之知出總東南之漕剗去宿獘樹成親規董淮海之輸將適凝風績副京師之供億行被褒章紀美王常增光相閥

代上安撫舍人狀

伏審宣命列邦著聲近署揭使旌而就道聳侯服以傾風拜徳有期實天與幸恭以某官器函夷雅道具粹醇言施當世而可行學質古人而不謬帝念東南之郡民罹水旱之年屈邇臣侍從之華奉承明詔將天子惠綏之意慰撫羣元某適守陋藩行瞻上笏永言企抃曷究文陳

代上張學士狀

早繇寒士之目嘗出大賢之門尋冒俊科寖陞閨籍第銜恩而有素怵論報以無階而且迹久去師墻之嚴名不徹閽人之聽謂由疎簡從爾擯遺防督府之剖符自陋邦而假道獲瞻威采愈篤顧憐何天幸之復然續恩暉而有所外臺轉給方渴於英才明詔褒優亟還於要職俛惟官次得使麾新命傳聞寸襟竊忭恭以某官道先民覺學貫聖微夙躋朝弁之華久列書林之選主知物論率髙恬退之風賢業忠謨行罄將明之效

代上揚州知府學士狀

伏念向從遠宦方復故棲夫何恭梓之邦獲被坐棠之化巳浮單舸將次近封拜徳有涯實天與幸恭以某官才謀髙亮器識宏通早陞朝弁之華旋被書林之選郎垣久次素髙恬退之風帝詔趣歸行懋褒加之典余須瞻伏以訖悃悰

代上致政杜相公狀

南郡下僚西州末介被臺符而奔命曾靡寧居遡材館以馳心第勞景仰曠修牋牒上凟燕興恭以某官河嶽上靈瑚璉茂器懿妙文而表世端亮節以在廷股肱兩朝體貌一徳歷丰功於巳試避要路而弗居珍防熙邦備見將明之效安車就第益全恬退之風素裏揮金聊追於逸致靑編載筆增美於臺書

代上江寧府郎待制狀

冒職云初究心乃事仰止燕言之美缺然牋牒之修伏惟吉壤觀風衝襟毓粹恭以某官識深經奧學造聖微言施當世而可行道質古人而不謬厭司內閣之待樂駕兩轓之遊圭衮儻來靡嬰於素志江山有助不廢於淸吟行被詔歸驟光柄任

上南京通判都官狀

頃在鄕閭嘗依師席訖無優學止綴下科遂參冗吏之遊誠玷先生之誨當淮州之雜會決犴獄之重繁迹久去門墻之嚴書不徹左右之聽謂由疏賤從爾擯遺近偶北轅輙嘗進謁伏蒙忘其位貌之隔視若子姓之親曲以顧存優於奬最旋違盛徳增企寸心恭以某官學鉤聖微聲重時論闗決名都之治聊以康民延登袐館之華乃爲宜職

代上田省主狀

近緣臺檄往督漕舟止神甸之近郊無由越進企恩閎於一捨第效臺趨因紓瞻向之懷仰凟髙明之聽願登翹館釋戀疲軒遽錫公移俯從愚悃逮通名於謁捨旋拜徳於賓除伏蒙損計相之達尊顧郎官之冗列虛襟引納更僕優延省已毫毛之輕衝恩山嶽之重自還吏局增想臺儀伏惟坐籌邦計之繁翕受天和之粹恭以某官民靈先學王佐偉才親遘重熙之辰蚤躋特達之選兼禁扃之華序領財府之劇謀富國康民皆出著篇之舊經邦致主行登秉軸之崇

代上靑州文相公狀

伏審出臨治屏巳整齊艫鐃鼓沸川允極行暉之盛壺奬溢路前知輿望之濃矧在冗僚最叨巨造淮壖雅守獲在於便塗道左瞻風庶伸於下拜日需臺斾竊忭愚襟

代上判監檢討王學士狀

自阻緒言旋嬰細務第瞻書殿之貴差緩公函之修方春肇和所履綏福恭以某官術業經遠文章世家親逢聖辰早暢賢蘊譌文缺簡參藏寶之刋修善教素風兼成均之早育少殫儒效行被帝咨亟踐嚴塗繼陞顯仕伏望爲國自籌以時考祥

代上王承防狀

枵淺之資防頑惟舊頃緣吏役嘗拜臺儀鈞造特深有容一介之技天幸何薄不出大賢之門殆逺貳於州符復累從於臺檄奔命弗暇貢音絕疎尙繄全度之寛靡誅苛禮之失伏惟總司內命誕萃繁禧恭以某官識宇閎通才謨髙亮蚤甲儁科之選亟更書殿之遊洊歷班榮宻謀邦體以至提綱憲府作尹天京旋出殿於邊藩益茂凝於風績甘棠勿翦方惠政之化民零旣蒙旣介圭之修覲上心宿注時論僉歸金鼎調元行顯持於宰柄玉堂視艸聊首暢於宸猷

上裁造太博狀

右某自逺師墻鎭膺吏局日臨鞭撲之囂冗坐致音縢之缺疎仰跂恩暉第盈感戀顧歊炎之在序諒燕起之惟時恭以某官識貫幾深徳函剛實出納闗慮誠屈髙賢之資校讎需才行歸太史之局俛惟孱陋永托甄題伏望上爲邦朝精調寢餗

代上省主張端明狀

右某向奉朝參嘗修板謁世蒙授進之賜迹免凟尊之嫌濶絕台光倐焉累月棲遲旅次邈矣一涯曠敍暄涼仰諮寢味恭以某官夙鐘間气親遇熙辰秉忠諒之一心出誠明之正性入尹京邑進居樞廷允極將明之資以基太平之業然而國朝重選主計爲艱金穀大司得才則濟意先財府之充給卽議冊書之寵加匪朝登庸爲世休福伏望上爲邦社精調宴興

祠部集卷十九

欽定四庫全書

祠部集卷二十

宋彊至撰狀

代上張刑部狀

顯承召節榮解利權俛惟囂冗之縱素出奬題之目遽違大庇曷諭丹悰藐如嬰兒驟奪慈母蕞若疲馬止思故軒溯恩館以增勞進公函而差緩伏惟盛寒貫序衝履飡和恭以某官器識閎通材猷髙亮挺純誠而結主懋鉅業以熙朝向持使節之嚴出領計臺之劇邦須仰給嵗課頻優旋被詔音進圖心畫佐財闈之經度聊借全才參政府之訏謨行叨顯命

代上審官密學狀

伏念某學古不優語能至薄嘗備屬官之列過防國士之知一出品題遂階榮進亞守麾於淮上曽靡定居瞻恩館於日邊略諧拜伏奔命勞止貢書缺然伏惟順履新陽翕膺景福恭以某官鐘气間傑爲邦老成蚤結聖神之知益加體貌之重飛綏禁墄久居侍從之聨班詔邊藩累布中和之治疏恩黼座進直鴻樞審覆官能暫繄於定鑑敷宣王化行秉於大鈞

代上運使度支狀

近承崇斾出接屬封俛惟陋藩最處要壤或官書之弗整與民瘼之未蠲宜舉上臺之威以警他邦之闕尙繄寛假不汝咎疪去徳未遙佩恩良極仰惟純履舉集休祺恭以某官才爲吏師名重物論行甄風績驟被褒華

代上許待制狀

近者伏值某官奏輸將之大計入覲京師還畱止於屬封殆彌旬浹獲修版謁屢叩坐隅特忘位貌之殊俾親燕語之重伏惟新陽貫序粹履飡和恭以某官才爲世生道先民覺宸篇彬郁方躋潤色之班國計羨盈行被褒嘉之渥

上趙屯田狀

向列冗曹日叨巨鹿洎赴中銓之集方聞嚴斾之來𨿽甚傾徳誼之髙不逮事堦墀之未旋拏舟而東下獲斂板以前趨伏防削去常儀過存優遇兩紆騶從特顧旅居自違逺於門墻鎭淹徊於道路瞻風惟日進記不時恭以通判屯田行潔文醇才周業鉅闗決要邦之治聊以康民延登祕館之華乃爲宜職

上樂職方狀

向爲賤掾方托仁侯曽不終朝遽然滿秩伏防忘其位貌之隔視若子弟之親迨赴集於中秋復寓家於盛府惠周防艾日賜撫存旋補邑以南還獲趨隅而下拜許陪宴豆之末申貺公庖之珍越去恩麻洊彌月所淹徊道路濶略牋函伏惟靜治善藩舉綏泰宇恭以知郡職方忠諒許國文章世家試劇要邦暫班於寛諂垂光近署行服於華章

上蔣侍郎狀

適貢蕪音仰塵棐幾方省凟尊之咎遽防賜教之酬恩奬過優公言加重拜而伏讀藏以爲榮昔魯經尊仲尼之褒有逾贈衮楚諺珍季布之諾不啻得金此越舊聞尢深厚幸玆蓋伏遇致政待郎主盟吾道惇勸士倫弗遺簮履之微特屈王公之重親占勤誨俯及冗員永矢糜軀仰酬知已

又

蕞爾微生缺然善狀蚤繇寒士之目嘗出大賢之門旋試吏於淮州復調官於京轂一違臺坐五見嵗陰恩紀敢忘第及肌膚之鏤公函不講懼幹爵徳之尊伏惟順履蕭辰翕膺茨福恭以致政侍郎才謨深亮識宇閎通珍防熈朝已底山河之固安車還第自遺圭組之榮爲物論之稱賢矧上心之圖舊就諮大政當叩於元覬保粹襟庻全於永祿

代上知府章學士狀

竊伏盛徳於玆累年緣習簿書之勞絕攀臺閣之軌俛惟敝邑獲爾善邦如鄰洪河日所防潤不逺數捨缺然貢音伏惟溽暑貫辰粹襟廸吉恭以某官直淸不倚莊重自居蚤光書殿之遊克踵相門之烈尙稽顯任屈有寛條然才如弱翁寧久外補而上念賈傳行當召還倍綏燕興前對休寵

代上元屯田狀

近遇齋舲俯經敝邑獲風期之覯止出天幸之使然歊暑尙畱燕居增裕恭以通判太愽量函夷雅气迪中和掌故曲臺深明典借之奧贊條方國佇洽海圻之安尙阻趨承倍綏寢味

代上仙尉楊袐校狀

瀕江之別累月於玆待次彌年任懶成性坐曠尺書之奉第勞寸臆之傾辱教甚勤寄顏無所恭以仙尉祕校天資夷爽士檢淳修方美職之勤行被褒書之薦達尙遙瞻挹倍衛燕興

代上北京文相公狀

伏念發蹤巨冶實臺庇之焉依出守孤城已嵗陰之載易比終吏課嘗進公函違逺門墻之趨缺疎竿牘之獻並紓梗槪仰凟髙明竊料郵程之弗稽當歷鈴吏以玆久逮驅車於道路方稅鞅於京師區區塵容衮衮人事別都在望翹館非遐惕就謁以無從第銜恩而有素伏惟坐班寛詔參萃繁禧恭以某官簡厚凝姿宣和迪徳抱精忠而致主懋顯績以光朝兩冠宰衡首謀王體濶儀墜典率圖講於明廷偉烈丰功復蕩平於外閫旣殫能事弗有元勲懇列讓封樂還幾政旋開尊府出尹畱京五月之治告成適煩君重一相之尊居外尙郁民瞻佇歸宅於上臺以永康於四海

上越州知府待制狀

伏審就膺細札移殿巨邦已卽便辰榮開尊府伏惟慶慰恭以某官量函簡厚識貫幾深自結主知歷紓賢業總東南之大計蚤懋膚功暢左右之偉謀尙稽寵拜向露章於黼扆獲均俟於蕪城風績愈凝嵗課連最思匡微俗旋易名藩𨿽買臣懷章歸驚於守邸而望之爲郡雅在於本朝行對詔函進調臺鼎俛惟寒士之目素出大賢之門恩紀未酬愚衷曷諭

上興國知軍陳郎中狀

頃從初仕獲庇仁侯鄙鈍自持羇單孰援遽收寒士之目俾出大賢之門旋去嚴麾挈來小邑三嵗僻壤僅絕貢書之偕一心恩閎未知論報之地伏惟坐班寛詔誕擁繁禧恭以某官爲邦老成作吏師表觀風軍壘尙郁於賢謨熈績王朝行光於帝簡

代上蔡三司狀

某實令之愚自少則任席嚴父之餘寵寢叨臺郎誤宗工之重知彌愧國士曽乏寸長之錄屢防淸譽之加顧舟檝之攸同號簿書之兼冗度不能而𨿽止荷所賜以惟均一來河濱久去門下左右之供子職不知嵗月之遷起居之奉公函都失寒暄之問仰賴恕情而曲貸少寛廢禮之嚴誅伏惟發抒偉謀臨總大計竇幸門之出已閉塞以無餘利源寶路之藏復開通而有裕民財內贍於國兵食外丰於邊膚功遹成能事云畢行聴都兪之命告厥廷中坐開康濟之懷擴之天下爾時孱陋訖望埏鎔

代靑州相公先狀

伏審入覲明庭出臨巨屏油幢周匝益知丞相之尊行路歡迎將慰邦人之望俛惟冗列方冒劇司督運淮邊適當於使道趨風節下卽拜於淸塵日企臺儀曷勝愚悃恭惟某官忠誼結主文章致身蚤慮康濟之才少見太平之效𨿽廟堂之上皆利澤之素行而藩翰之間欲化風之親被樂班寛詔洊撫遐氓坐席未溫行聞於趣召元臺之舊亟復於陞庸俛惟疏外之蹤訖托埏鎔之造

李宻學先狀

伏審將辭魏闕已整齋艫鐃鼓沸川允極行暉之盛壺漿溢路前知輿望之濃拜徳有期實天與幸恭以某官气鐘間傑道具大醇由妙年而取甲科不累日而都顯位幅員億姓久濡霖雨之沾藩屏一方聊借仁風之扇余畱瞻伏並敍傾翹

代邵興宗北京相公先狀

受君言於國勞使聘於郊仰企台光甫入別都之境深繇天幸將瞻上衮之戚竦抃兼懷文陳非諭

瀛州澶州知州先狀

逺迓使車前經帥閫塵容載被行干典謁之司徳範所瞻庶釋傾風之蘊其爲抃幸奚盡敷論

題轉先狀

將命以行勞賓於外獲道使臺之便卽登客廡之嚴余在趨承並紓翹向

代許州賈侍中先狀

得收小邦請塗寰服臺躔在望魂已媿於熒煌賔袂如歸迹自忘於疏冗矧預薦紳之列嘗居巨冶之間寖竊官榮率緣恩素玆趨風之有地信獲幸以由天俟稅徵車卽干典謁屬嵗陰之凝沍仰徳履之綏將文武兼資已極宗臣之貴邦家所賴行還上宰之嚴瞻覲有涯欣榮偕極

上龍圖狀

恭以某官瑚璉茂器河嶽上靈以忠誼結主知以文章重時論翺翔華序暉映淸時向臨邊閫之雄洊總漕臺之劇進榮班於延閣陞茂績於本朝金穀要司暫繄於心計鈞衡顯命佇奉於詔音

荊南張龍圖狀

自違治屏寖易嵗時適便道以趨官第望風而懷徳伏惟靜布寛諂翕臻純禧恭以某官識蹈大方气陶至粹雍容近綴暉映本朝內閣陞華厭邇臣侍從之事外臺分寄詠太守中和之詩然而先一州乃大用之階爲三公由此塗而出行聞爰立以副具瞻

知府龍圖狀

恭以某官莊重自居直淸不倚言經邦國之體學際天人之交出對休辰進更顯仕旋陞延閣宻侍邃旒京邑四方之表儀方騰於尹政宰廷百辟之師師當被於朝僉咫尺聰聞旦夕冊拜甫臨首祚誕擁繁禧某適縻漕局之煩莫逮壽杯之奉其爲瞻企曷可名言

上知郡都官狀

右某言比者知郡都官解麾南服奏課中宸藐如嬰兒驟奪慈母苶若是馬止思故軒仰跂恩暉第零感涕惟齋舲之遐遡固徳宇之中安恭以知郡都官才貫幾深器函剛實政不火烈民自畏之心猶衡平事罔欺者行光循吏之目親受聖王之知匪朝甄躋恊時傾屬某短才初仕嘗備於使令裕度兼容靡尢於鈍拙更繄余末之庇曲保孤單之蹤不由他門以畢大造伏望上爲邦社精調寢興

上貴池仙尉狀

自阻風期倐彌嵗所奔馳掾局常若少閒將迓使車曽無虛月因曠起居之間仰諮燕餗之安豈謂注存首貽音諭不忘雅素第切中藏暑气方炎晤言正邈倍祈愛重少慰瞻翹

代上何舍人狀

備位冗官副車下郡冠蓋旁午鎭事於將迎案牒沈迷坐成於勞辱望長安之日第悚遐心傾西州之風阻瞻粹矩伏惟雍容禁列熈暢衝襟恭以某官亮直蹈彛中和迪哲文經邦國學際天淵載筆記言方書萬世之法秉鈞調化猶郁四海之瞻行被詔音驟光冊拜

參政趙侍郎狀

恭惟參政侍郎爲國雋老受天元精自結主知備紓賢業坐陪幾政防月月之休明仰對慶辰贊乾坤之茂育翕膺時祉增煥臺躔某職總使臺迹防賓廡永言瞻頌曷盡敷論

福州密學士郎狀

就奉明緡擢司外計顧短材之非稱賴巨庇之焉依已卽便塗行登尊府恭以某官夙鐘間气親遘熙辰秉忠諒之一心出誠明之正性備舒賢業自結主知踐碧落之華班兼鴻樞之祕直差緩登庸之冊聊分鎭撫之符邇恭梓之巨邦布坐棠之美化江山有助不廢於淸吟圭衮儻來靡嬰於素志風猷增邵時論確髙然而先一州乃大用之階爲三公繇此塗而出行膺迅召入踐嚴塗余遲瞻承倂紓翹緒

範資政狀

瑣焉近器效此冗官念案牒之沈迷坐縻俗狀企旌麾之嚴密阻拜臺儀伏惟鎭撫巨邦有宣寛詔神明所右福祚載蕃恭以某官社稷宗臣山河間气道誼行已忠諒致君傑立當朝究悉能事出綏邊略進貳宰廷收已試之丰功厭居臺路分惟良之寵寄連換守藩行奉溫書亟躋上衮

同事邵學士狀

繆叨恩諂與領計符朝廷弗棄非才駑蹇以爲可使席衣冠之餘緒寢竊時榮眡金穀之要司懵無素術俯伏承命兢慙失圖賴夫聫事之賢玆有乞靈之地風期伊邇天幸居多恭以某官學造聖微名髙士論籠財外計似非職業之宜載筆嚴塗行代訓辭之出

盧楊二侍講狀

自去徳誼漫逾嵗時鎭鞅簿書之勞絕疏竿牘之問仰惟福履俯順生經恭以某官道具粹淳學際元本發先民述作之奧中當世修明之科暉映端朝雍容近綴屬聖王崇儒之際得君子逢辰之光翔步赤墀備天臨之顧問解經內閣廣上徳之聰明行副眷懷驟膺陞擢

孫內翰狀

近被宸綸出從吏局馳心翹館之下回首長安之遙遐企恩暉第盈感抱維侍從之丰暇固神明之頓還恭以某官道具粹醇徳函剛實早居仙籍之髙選玆冠禁林之貴遊體詔意而裁訓詞方見眞儒之效柄臺衡而圖政教行畢大臣之能曽是冗微最叨知奬諒其愚介謂可甄題事𨿽迫於他端恩已遇於眾遇恭以某官夙鐘間气親遘熙朝論不詭於聖人言有補於當世蚤揚華貫登踐禁扃密詔深謀或內參於坐論髙文大冊皆進以立成潤色宸猷發揮賢業矧北扉之上笏卽黃閤之便塗視艸玉堂靡客於久次調元金鼎行副於具瞻

張祠部狀

向陪朝謁阻逺賢規仍引紱以竊榮將還鄕而待次優遊故治倐爾彌旬復爲人事之勞美緩公函之奉仰惟純履誕擁繁禧恭以某官莊重自居直淸不倚逢辰熙穆筮仕光亨尙淹冊府之遊聊寄漕臺之柄下車視事列郡傾威運心計於無垠方繄幹濟被恩章於不次行步顯嚴

海州通判盛寺丞狀

逖違英範增郁塵襟徒然燕語之傾缺爾牋縢之致豈圖情照首占音書意在逺而彌親禮由謙而益厚仰銜勤抑第切銘藏歊溽向闌標儀猶邈勉綏寢餗前荷寵榮

錢塘鄭寺丞狀

之官江裔去徳嵗余幸治境之相望音函之不講日棲濃蔭坐企髙風韶煦貫辰燕興迪吉恭以某官材猷膚敏方格淳修較藝禁扃賜科詞級試才劇邑休有美聲翔步嚴塗佇還舊物益綏寢味少副瞻祈

施發運狀

某備位守藩托身使節日有詔條之奉缺然牋牒之修仰料燕興舉臻禧祉恭以某官民靈先覺王佐偉才早陞天閣之華兼領諫垣之祕提衡外計玆郁於具瞻秉軸上臺行聞於爰立伏望爲國自壽協時所傾

發運施待制狀

近者伏遇某官假塗屬部奏計中都某適貳小邦獲瞻上笏旋齋舲之遐遡固徳宇之中安恭以某官才貫幾深量函夷雅由妙年而取上第不累日而居要官利柄浩穰暫倚濟時之略宸篇彬郁適繄潤色之才方入對於王休佇驟光於冊拜伏望爲國自重以時考祥

施龍圖狀

西州一命支郡下僚托使斾之末麾沾恩疇日列公函之兼幅敍感後時伏惟鎭撫巨邦綏寧泰宇恭以某官知謀光大術業崇髙道誼致君忠諒行已偹紓賢蘊歷踐班榮蚤爲聰哲之知出總東南之漕風猷益茂嵗課頻優掌宮鑰於畱都未溫坐席攺守符於邊閫聊倚長城行被召還驟光冊拜

又

自去恩麻洊更月所委質艸茅之賤嘗備下僚馳心旌棨之嚴第增勞想向抗塵於臺牒缺進記於鈴齋伏惟班詔多餘擁休彌裕恭以某官中和迪哲洵直懋功由髙文而掇異科不累日而都顯位名重時論才爲主知早年立朝有臺閣之風采頻嵗成績董江淮之轉輸尙淹徽冊之榮聊屈寛條之寄行膺柄用大副巖瞻

上二漕狀

某一竊科籍久糜祿鐘走官路而非常悼親瑩之未卜露章得請襄事言歸鄕裏以恩意往來板輿以登頓勞苦仍懷喬木之戀不覺還轅之遲在私欲而更安致王程之淹引日虞按舉以詰稽違賴外臺軫惻之仁全末路孤危之迹此蓋伏遇某官恩推再造量極兼容特寢見行之文靡尢旣往之舊使朱轓家守獲訖於恩榮皓首偏親同終於孝養欲報知已敢忘捐軀

金華知縣國博狀

伏審解印還臺促裝首路驟違巨庇增郁丹悰聞赤子之攀轅第欽遺愛參諸公之供帳莫遂愚恭以某官風業宏長襟致夷逺試才劇邑適善治之告成第課明廷行茂恩之優及瞻祈戀結無諭下情

省副王郎中狀

恭以省副郎中盛徳之後元精所生甘泉之課屢優茂恩行及淮水之源方濬逺用奚涯順履天陽載蕃時福莫遑爲壽第劇傾風

代問屯田狀

右某自紆守紱逖阻朋簮近繇愚息之行嘗致幽緘之問伏惟布行寛治臨撫善邦鎭靜多餘神明永復恭以某官稟气間傑爲時聞人父母一州不足充天下之望旦夕中詔將以副上心之傾回翔顯近燮理元化伏望爲國自壽以時考祥

代問丁憂李端明侍郎狀

某自冒仕階嘗出門下奔馳吏役邈矣一涯契濶台光倐焉累月第馳心於恩館曠聚感於書縢坐跂標儀鎭勞悃臆仰惟孝履俯順禮經恭以某官名世鐘賢際天蘊識以忠誼結明主以文章重當時輝映端明翺翔華貫以至載筆法座代言禁廷上直文昌之垣榮兼祕殿之秩旋出觀於藩政俄入宰於銓衡品題庶官時所稱允師帥百辟上方注懷遽遘親闈之悲差淹臺衮之拜然萬鐘及養足以慰夫生平細札奪情可金全於忠孝永言瞻禱曷究指名

代問許發運狀

竊玷茂恩獲監便郡使麾所屬官次焉依伏惟順履蕭辰誕膺茨福恭以某官纓紱奕世文章冠時上知甚明自結益固金穀登羨備紓富國之才朝廷寵嘉行付經邦之任某適棲暉庇倍切傾祈久曠台光尢深戀結

代問程密諫狀

被命中宸效官南服門墻愈逺慮遺冗外之蹤牋牒不時懼凟髙明之聼仰惟坐鎭俯順生經恭以某官亮節在廷懿文表世早紓賢業自結主知陞諫署之華班兼樞廷之祕直中外洊歷明哲維均父母一州猶郁於淸議領袖百辟行副於具瞻俯惟下僚嘗備屬吏庶終坱圠之造以就生成之恩

吳司諫問狀

右某伏念竊玷茂恩獲臨便郡逖仰諫垣之貴列嘗同鄕閈之昔遊日企標儀坐勞悰臆伏惟居得爲之地有結主之資咫尺淸光啟居純福恭以某官術蘊經濟學該本元親逢聖期獨中賢選雄文珍防早奉對於大廷至論昌言玆弼違於當世匪日爰立恊時具瞻

陳州相公問狀

右某比者叨承明命獲假便麾去國匪遙盡出大鈞之賜貢書差緩懼幹上衮之威伏惟靜布寛條翕臻純祐恭以某官體凝方重道著將明結眞主之深知極大臣之能事幅員億姓已躋富壽之區藩屏一方聊布中和之治行膺宸照還秉臺衡

司農張待制問狀

右某近被詔書就移藩服方休道路之勤頓卽有教條之奉行阻敍暄涼仰諮寢味恭以某官夙鐘間气親防熙辰咫尺淸光翺翔近禁宸篇彬郁方繄潤色之才農府登盈行被懋庸之賞驟歸柄用少慰輿瞻伏望上爲邦家精調燕起

承防內翰問候狀

右某伏念假守小邦瞻風上笏惟侍從之丰暇諒神明之綏和恭以某官道具粹醇量函夷雅頃居仙籍之甲選玆冠禁林之貴遊體詔意而裁訓詞方見眞儒之效柄臺衡而圖政教行畢大臣之能

安撫資政問狀

右某近奉音郵計塵臺座仰惟福履誕擁休祺恭以某官經世髙才薦紳碩望歷更華要之選備極將明之才天下之安暫休於廊廟方面之計屈布於藩條諒五月之政成卽三篇之冊拜伏望上爲邦社精調燕興

李刑部問狀

右某言竊念使麾所屬旅次焉依如鄰洪河日所防潤不逺數捨缺然寓音伏惟順履歊炎誕膺禧福恭以某官徳函剛實才貫幾深親防聖辰備處賢業登車攬轡已澄序於官聫挽粟飛芻復羨盈於邦計行旌幹濟驟陟近嚴

代問提刑郎中狀

右某自逺麾符屢更晦仰惟純履倍集龎褫恭以某官經世巨才搢紳碩望進持國紀當寧器其詳平出按刑章列城竦其風采行當秩滿佇聼詔還伏望上爲邦朝精調寢餗

靑州安撫大資狀

右某自違鈞庇日企台光防惟鎭撫之餘福祥所萃恭以某官際天蘊識名世標才宰樞廷之密謨専將閫之外制悉殫碩畫訖致大寧以至屈領守麾榮兼使節將天子惠綏之意慰安元元詠太守中和之章述宣晏晏行奉星召亟還上臺俯惟衰遲鎭托鎔造

問通判都官狀

學古不優涖官無狀備使令於庇下防顧遇於尊前居常親承教誨之言不覺身在州縣之賤貳車言邁浹日於玆孤宦之疇依企餘光而獨甚仰惟純履舉萃醲休恭以某官莊重粹溫剛明精敏關掌郡事屈領簿書之繁鉤深聖微行司典籍之祕

代問荊南知府狀

自逺鈴齋寢移圭籥惟淮壖囂冗之地有官簿沈迷之勞曠繼奉於音題以究陳於感愫伏惟布宣寛詔集受繁禧恭以某官業履蹈中和猷彪外聳動端朝之望雍客內閣之華惟荊渚之雄藩據洞庭之勝壤厭居祕殿之侍樂駕兩轓之遊圭衮儻來靡嬰於素志江山有助不廢於淸吟諒五月之政成卽三篇之冊拜

祠部集卷二十

欽定四庫全書

祠部集卷二十一

宋彊至撰狀

代問文相公狀

迎塵牋牒仰凟鈞衡兩兩臺星諒回扵鑑照巖巖尹石彌極扵企瞻伏惟坐論萬事之機翕受百祥之粹恭以某官代天鉅業名世偉才冠羣後扵中階總大猷扵一體稷卨維已治安率土之濵羲軒吾君拱揖巖廊之上某夙惟駑猥嘗荷埏鎔適居冗外之聨阻伏凝嚴之地

代問運使郎中狀

貳職扵藩宿官無狀比緣崇斾出按屬城道繇陋邦日瞻髙矩去徳未幾馳戀彌深曠奉牋函仰咨寢餗恭以某官盛徳之後元精所生紓賢業扵端朝踐郎曹之正列尙淹柄任暫領漕權運心計扵無垠適資幹濟取民藏扵旣庶行防羨盈貯簡宸驟陞邦署

代問發運大諫狀

向按屬城迫道途之勞止遐傾防宇惕牋牒之缺然伏惟溽署貫辰粹襟迪吉恭以某官民靈先學王佐偉才由妙年而取甲科不累日而都顯位以至躋天閣之密侍兼諫垣之要班主知素明賢業彌劭差緩登庸之邦屈持通漕之權然金穀羨盈已富王都之計而均衡密勿行居臺席之崇

代問發運狀

寄身使節職守藩旟撫弱植之疇依企餘光而日甚向沿臺牒曽靡定居仰奉郵音倐成懬禮伏惟坐籌大計舉集繁禧恭以某官覺在民先行爲世表早躋纓紱之貴自結纊旒之知寵寄玆隆聲光愈綽籠山海之貨方洽羨盈充邦國之須適繄幹濟行疇茂績亟踐嚴途

代問發運孫大監狀

解去山麾朅來上國尋嬰人事之冗間奉朝趨之常南望使臺才逺千里內省書紮不修累年簡棄乃宜兢慙何補伏惟坐籌大計參萃繁禧恭以某官名重薦紳才兼數器寖揚膴仕獨映榮班總山海之輸將尙煩劇任瞻邦家之調度行錄茂功輿言所符柄用非晚

代問侯許端公狀

近者伏遇某官告成嵗課入覲天威因假道於屬封獲趨承於嚴斾宿官無狀第引領以傾風貢問不時徒靦顏而增懼伏惟時暄貫序純履飡和恭以某官業履蹈中才猶彪外勤勞十稔總淮海之輸將贍足大農經邦家之支度已列霜臺之祕行登天閣之華翹企維深欣愉曷罄

代問南京杜相公壯

玆以譾材猥當煩使閱簡書而按治曽靡寧居奉牋牒以問安已成矌禮伏惟水行貫序谷養餐和恭以某官業履崇髙智謀光大尊股肱之一體挺金石之純誠珍策熈朝已底山河之靖安居就第遽遺圭衮之榮維眾論之稱賢矧上心之圖舊就大政當叩於元善毓粹襟庶全於永祿

代問何舍人狀

惷防無狀汩沒於時亞麾洙泗之交日迷簿領極目河山之阻時曠音縢伏惟坐布寛條翕膺景福恭以某官中和迪哲亮直秉彛學究天人文經邦國才爲時而挺出道遇主以大行載筆記言未殫於儒效露章請郡將布於主恩𨿽光晝錦之行尙淹英衮之命佇膺迅詔還踐嚴塗

代問許州相公狀

猥瑣無堪生成有素亞外諸之守日奉詔條仰大丞相之尊懬塵牋牒伏惟布黃堂之政事卒泰宇之福禧恭以某官勛濟王塗器包民極才爲時而挺出道結主而獨深首翔臺路之嚴親輔帝期之盛登用良畯裁抑貴權講潤典之所未行讓元功而不知有亟露章於宸扆願還印於宰廷萬民具瞻方依於周尹一相處外俄殿於陜郊幅貟渴鈞冶之仁朝廷思體貌之舊行膺徽冊歸宅元臺俛惟冗防庶乞埏造

問通判都官狀

阻侍坐隅倐彌旬浹﨑嶇末局固奔命之無休引遡崇麾惕進音之滋緩仰維坦履翕受繁禧恭以某官名髙王朝學際聖閫貳車贊治聊鬰於聖圖細札須才行趨於帝所

代問靑州資政狀

荏苒外麾徘徊末路門墻愈逺慮遺疏冗之蹤牋牒不時懼凂髙明之聽企台光而且邈馳愚想以滋深伏惟靜鎭善藩益綏防字恭以某官際天蘊識名世標才宰樞廷之宻謨專將閫之外制悉殫碩畫歷樹丰功天下已安暫休於廟略方面之寄屈布於藩條諒五月之政成卽三篇之冊拜

回崔判官權縣

右某比者方效小官獲棲大庇偶沿臺牒暫領邑章撫弱植以疇依跂餘光而日甚豈圖髙誼猥貺瑤封何其賁飾之多無乃謙防之過永惟感服曷究名言

待答王待制狀

右某向嬰郡事罕奉郵音阻敍暄涼仰諮寢餗豈圖恩奬猥占教文恭以某官經世偉才搢紳碩望時政有大利害莫非昌言宸謨之日坦明多所潤色行膺鈞軸之拜少慰幅員之瞻伏望上爲闕廷精調燕起

代答秀州聶郎中狀

右某自逺朋簪向紓守紱豈謂不移鄕閈之舊曲有牋縢之貽兼承坐布藩條舉臻茨福恭以某官早紓賢業自結主知擁麾東南已擬郡治之最奉召旦夕行被朝僉之榮伏望精調燕興俯慰瞻頌

代答趙虞部狀

右某近者伏遇被命出都假道過泗輒緣門下之舊屢獲坐隅之趨虛襟以容雅眷無替而復諒其孤進每有先容俯矜滯蹤力發薦口自逺去於徳防庶少披於感悰賤介遽還誨音首及拜而伏讀藏以爲榮恭以某官當代鴻儒薦紳碩望郎垣應宿早愜於輿言侯服亞麾尙淹於逺蹠停宸檢之褒擢復相之光華俛惟冗微鎭卜棲倚伏望上爲宗社精調燕興

代答陳都官狀

居鄰善郡日庇餘光竊聆卓馬之朝入近蒼龍之闕未遑馳慶先辱流音屬先序之方中企賢規而寖邈卽膺甄擢倍萬和調

代答知宿州朱司門狀

向繇順驛之臨嘗拜珍函之辱旋沿臺牒往督漕舟行李淹徊日月逾邁抗塵無狀裁記不時恭惟順履初炎翕情純福善藩布詔方著於能聲溫檢須賢行躋於華貫勉遵時序倍保興居

回諸官狀

王正謹始天吏肇和欽堯歷以授時稱漢觴而薦壽恭以某官親逢盛際早歷榮階屬開祚之膺辰期自天而集慶永言瞻頌曷罄指云

代答運使任學士狀

拜嘉至渥冒職如初鎭鞅簿書之勞絕攀臺閣之軓豈圖恩照首占教文伏承給食中都餐和防宇恭以某官器凾剛實識貫幾深以忠誼結主知以文章重時論然漕臺煩使誠曰借才之司而書殿詞臣決非久次之地行祗迅詔入踐嚴途

代答湯都官狀

向緣朝謁屢遘賢規去徳未遐瞻風滋劇旋承新命榮領使麾方列慶函遽貽誨牘恭以某官才猷懋美政術修明早踐淸郎之塗洊揚循吏之目第甘泉之最狀允格聰聞甸甌閩之巨邦行旌治迹趨承匪邈企引兼常

代答王承旨狀

伏防逺紆公幹垂貺鈞函不遺外補之蹤曲損大臣之體拜而伏讀藏以爲榮恭以某官王佐偉才天元粹气以文章甲賢選以忠誼結主知飛緌金馬之庭早揚仙貫視艸玉堂之署宻暢宸謨日奉威顏益隆體貌臺星兩兩行正坐於熒煌尹石巖巖自副時之瞻矚

代答淮陽知軍司門狀

伏審祗被恩書榮臨治屏寸襟增忭餘潤焉依恭以某官識蹈大方气陶至粹妙年結綬蚤著於能名列郡鎭麾方凝於美政行甄最將亟踐嚴途某適守陋邦獲鄰善壞未遑馳慶首辱占音媿躍兼深名言非諭

代答招信羊寺丞狀

伏審肅卽便辰已臨劇邑坐席未暖早騰治聲闔境相懽謂得賢尹方玆竊忭遽辱流音感媿並深名言非究

代回新知楊州張學士狀

伏審就防細札移鎭巨藩伏惟慶慰恭以某官才貫幾深量函夷雅蚤躋朝紱之貴久踐書林之遊領漕節之輸將參財闈之經畫善狀連最髙懷愈恬益隆天子之知交上柄臣之薦尙稽顯任猶布寛條然主衮儻來靡嬰於素志而江山有助行適於淸吟弗須坐席之溫佇被鋒車之召未遑馳慶先辱占音媿喜交懷名言非諭

代答詳覆陳著作狀

伏審茂對明緡榮躋祕局伏惟懽慶恭以某官器宏才博行潔文醇洊決雋科未紓賢蘊掌漕臺之通庾遽被更書由省戶以詳刑適當滿嵗亟從宸陛之對擢踐道山之防未列慶函首紆珍牘永言媿忭曷究名云

代答揚州張學士狀

近者伏值某官賀言於藩道出玆土獲賢規之覯止愧主禮之缺然旋聞肅東剛辰榮開尊府將迎鮮暇日謹教條之行企忭交懷尙稽牋牒之奉豈圖恩照首占誨文伏讀以還兢慙靡措仍審肇班寛詔翕萃繁禧恭以某官業履淳修才猷髙爽踐書林之淸切久別嚴途總漕節之輸將累持重柄洊臨臣屏增煥丰功旒扆知名素嘉恬退之節朝廷倚徳行承迅召之音

代答舒州林龍圖狀

疆堠相望第風猷之仰止簿書紛委媿音記之缺然豈謂曲代愆儀自惇髙誼乘偃藩之多暇飭記室以占書何其賁飭之多無乃謙防之過恭以某官薦紳耆碩經士偉才親對休辰薦揚美化登禮司之少列增重卿聨參延閣之榮班有光儒效眷舒人之故國分漢守之左符藩漢須賢暫勞於君重朝廷圖舊行被於帝咨

代答盧郎中狀

向塵賓席獲吏淮州適逄耆徳之英出共本朝之理大事決於庭下率任通明短才備於幕中訖無雲補第積官瘝之慮敢圖公舉之榮過被奬憐猥形慰薦旋違恩館鎭奉臺符奔走道途淹徊嵗月塵勞之狀早冗而可嗟起居之音濶疎而不備寄顏有靦論感無涯豈謂自損逹尊首頒勤誨拜而伏讀藏以爲榮仍審防宇甚休景福如召以某官行推髙爽識貫幾深付古諸侯之權洊更重寄著漢循吏之目行光直書

代答杭州呂舍人狀

近玷茂恩驟塵劇使事經多目悉防寸心簿領盈前曽無虛日懬紓悃幅少謝奬延豈圖乘偃藩之多餘飭記室以占教祗服謙亮第勤媿藏恭以某官徳履蹈中智謀經逺蚤陟雋科之首洊揚仙貫之華載筆嚴塗壓司於外命請麾要郡樂布於寛條然而先一州爲大用之階辭累日乃髙賢之致鈞衡之委旦夕以須

代答新運使學士狀

伏審就解守符復持漕節顧惟無狀方此按章獲使範之焉依增愚襟之竊忭未遑馳慶先辱占書祗服謙勤第深銘著登車攬轡矧視事之初挽粟飛芻佇疇庸之最余畱瞻仰以訖悃悰

代答靑州相公狀

伏審相公光被明緡就更巨屏天下億姓𨿽失於埏鎔京左數邦獲繄於鎭撫側聞成命竊忭塵襟因敍慶於單函懼瀆尊於上衮豈謂忘公臺之絕禮命記室以賜書拜讀以還兢榮靡措乃審商秋貫序鈞履餐和恭以某官社稷宗臣山河間气均股肱之一體挺金石之純誠備紓賢業之髙亟踐朝班之劇廟堂之上𨿽利澤之素行藩屏之間欲教風之親及卽膺徽冊還秉大鈞夙荷陶甄曷勝企抃

答通判都官狀

自違盛徳倐越兼辰伏防特忘位貌之殊首錫誨言之重惕然拜賜藏以爲榮伏惟順泛齋舲舉綏防宇恭以某官學請聖閫名髙士林闗掌郡符豈稱髙賢之蘊翺翔書殿玆爲美職之官伏望倍衛燕興少平瞻頌謹奉狀申謝

答知軍郎中狀

久阻賢防懬馳公牘豈謂秉偃藩之多暇命記室以占音禮意過勤感藏增劇恭以棊官鐘气間傑爲時老成軍壘班條眾起潛郎之嘆璽書褒績行光循史之稱進服徽章倍綏衝履瞻依之懇諭述奚殫

答蓬州僉判方中捨狀

近防髙車甫經陋邑夤緣世舊遘晤風期少釋愚心之傾獨羞主禮之缺違顏未久占教致三自損朝廷之達尊弗遺州縣之勞賤禮緣愛厚感與幸並恭以某官材猷懋明襟致夷逺屈能大幕聊繄婉畫之精考謂嚴宸行被華章之寵益綏燕餗庶副瞻祈

答方寺丞狀

向以菲材之資久承旁縣之乏簿領勞止鎭汩於塵容牋函缺然第傾於賢襝豈圖謙眷數枉誨音逺貽窮海之鮮申貺秀林之實拜賜甚渥貢書弗時尙恃粹襟之寛未識苛禮之廢恭以某官才猷肅給方格淳修劇邑字甿甫成於美謂明廷考績行對於茂恩倍保燕興少符瞻頌

答方秀才狀

某名在州縣沮壯气以無餘賤如塵泥分英才之絕顧豈謂方君先輩特惇髙誼逺枉珍函褒假過優諒緣於誤聽庸愚自揣有激於加修炙溽貫辰燕興迪吉行攄素蘊平挹顯科瞻頌交深文陳非悉

答範仇香狀

自逺朋逰倐玆累月徒勞吏職曽靡定居媿書禮之缺然遽誨音之來止益知雅契之篤兼審粹襟之和恭以某官方格淳修才猷膚敏大邑從政猶未期年當塗交章計在匪日

答王交代狀

向竊恩章濫紆宰紱考格垂滿治材本疎賴有後來之賢將更旣往之繆永拜新命稽修慶函豈圖隆謙先占溫教恭以知縣祕書气得天粹學鉤聖防早交諸公之章可知一邑之政上心嘉乃遽降於兪音萬目顒然佇觀於新治益綏福履行服襃華感頌所叢名言非悉

答東陽韓中捨狀

進膺明詔出宰劇封方列慶函繼紆榮牘兼承撫字之隙坐擁福休之繁民口交驩適歌於新治官居甚邇幸竊於餘光倍保宴興少平瞻向

答滕廷評狀

某名在俗吏迹疎時賢靑雲得塗因觀民足之逺黃綬爲邑益覺致身之卑敢圖髙明弗有貴重親占溫教欣奉仁風讀竟感來榮存辱去兼審恊班寛詔坐擁繁禧恭以某官道具醇全業包康濟歷試藝文之要連陞科等之優別乘雍容豈需滿嵗嚴塗陟降其在匪朝

答丁著作狀

自違風槪再見嵗除旋承茂對明緡顯陞祕局迄無暇日阻列慶函敢圖通明弗爾簡棄逺頒溫教垂賁寒蹤其爲感藏豈敢忘去恭以某官量函夷雅學探本源金馬之廷方參於華序石渠之府行攷於祕文嵗籥幾終天和迪吉永言瞻頌曷究指云

回諸州守倅逺迎狀

國賔戾止適修迎榮之常道主勤斯遽枉撫存之問卽披賢矩並敍感悰

回不經歷州軍守倅逺迎狀

張旜表事莫遑枉道以瞻風揺斾馳心遽辱移書而講好永言感慰第極銘藏

回移廚狀

方趨長道適次巨封過防主道之勤特置公庖之腆仰銜厚眷竊謹中藏

代答滕廷評狀

偶逃官曠猥玷序陞敢圖名世之賢首講珍函之好誨辭溢美感臆兼常恭以通判廷評學鉤聖防才適邦選果符輿論之屬進列鼎科之榮別乘雍容扉需於滿嵗嚴途陟降計在乎匪朝伏望上爲邦家精調燕餗

答福建轉運曹司勲狀

比玷茂恩並加誤寵擢司內命假尹中畿猥防慶問之流第劇感懷之摯恭以某官才猷膚敏風績宏長領南服之輸將贍大農之調度行甄美課益保粹襟

答慶帥孫給事狀

伏審茂對明緡顯陞瑣闥側闈成命竊忭丹衷恭惟某官經世偉才際天逺識蚤紓碩畫屢懋膚功旋易左符暫勤西略總兵民於一道穏若長城肅號令於諸蕃晏然外圉詔音非晚柄用其時少副瞻祈益綏燕起

答雄州趙都使狀

伏審顯承恩詔增峻使聯首煩榮教之臨差媿慶函之緩恭惟收勤逺略倚重要藩用威愛之兩端督戰耕之大本坐陞禁衛行擁節旄感頌並深名言奚罄

代馮內幹答鄭州王防禦狀

近者靈輿西引吉仗東旋往來要邦終始大事靡闕百須之奉率繄千慮之周坐以享成居然備使仍首貽於誨牘誠過篤於謙懷臣節益明玆不忘於忠孝君恩𨿽大知有報於生成欽佩兼深名言非悉

答棣州王學士狀

假尹神都之劇日費剸裁懷賢治壤之遐居深馳向迥存髙誼首貺珍題秋老气淸益綏寧於素履才完行潔將陟降於華塗

回燕王狀

適驅軺傳甫次都圻猥防禮意之先特損書音之貺仰銜防挹增劇感藏

答副使狀

駕言單傳道出別畿特枉珍題良紉謙懷之篤弗遺未介第藏感臆之深

答畱臺崔籍庫部先狀

伏審茂對恩章榮持畱憲未塵慶牘首降誨函仰重意之所臨戢懦衷而無斁恭惟畱臺庫部鐘气間傑爲時老成暫均佚於分臺足增輝於列宿卽諧參對倍切欣翹

答耀州知府樂少卿狀

某素乏吏能繆參帥畫屬方祗於官局曽未列於公函敢謂自屈名卿之尊不忘故吏之眷首頒溫教垂賁寒蹤伏讀再三感藏千萬秋炎尙熾時祉載蕃恭惟知府少卿不世壯猷爲邦雋老寛條所布方坐鎭於善藩大政其咨行召還於舊徳

盧郎中狀

頃備下僚僅彌期嵗沐仁侯之撫愛均國士之奬知遽防露章堅求易郡兪詔隨下孤蹤失依尋伏枕於逾旬方驚困篤迨解麾於舊服莫遂遮畱鎭爲吏職之榮缺爾公函之奉仰惟純履舉集醲休恭以某官王國偉才郎垣碩徳甘泉奏治狀之最宸扆嘉老成之風行被褒書驟陛近署

田省主狀

語才亡狀防顧有年何幸走於江淮倐淹徊於日月門墻愈逺分遺冗外之蹤牋牒不時慮凂髙明之聽伏惟坐籌大計舉擁繁禧恭以某官才貫幾深器函剛實雄文取重於時論大筆追還於古風親逄聖辰獨膺賢選究國體而指人事已擅著篇之奇潤神化而輔帝猷尙淹當軸之效矧計庭之上笏卽臺衮之便塗匪朝升庸爲世休福

又

恭以某官方格淳修才猷膚敏雄文珍防早奉對於大廷要職美官遽垂光於當世傑識卽以照今古重計足以尊邦朝𨿽上知之甚明顧賢圖之猶欝主謀才府暫繄經畫之奇兼秩禁扃聊穪文章之實矧觀已試之效宜被非常之恩詔冊發中宰衡升用手陶坯冶之化大副幅貟之瞻開祚膺辰自天集祉某預外臺之將漕方備屬官祝南山而捧觴夐違私懇

又

器能無取蹤迹本孤早被恩憐力垂振防𨿽日馳牋牒曷殫感遇之懷而鎭鞅簿書尙缺問安之禮伏惟坐籌邦計翕萃天和恭以某官行潔性醇徳宏業鉅髙文大冊優踐於賢科美職要官進揚於聖世兼禁扄之嚴密主財府之經宜富國澤民皆出著篇之素秉鈞當軸未紓經世之才矧給足於中都行奉承於徽冊

宋侍讀狀

語能無狀被遇最優迹久去門墻之嚴書再徹左右之聽居常牽吏繼缺問安大臣之量猶江河能容簡曠小人之背負芒刺第切兢慙伏惟宣布教條導迎禧祉恭以某官夙鐘間气親防熈辰歷更顯仕之光增重薦紳之望欝胸中治安之防猶屈守麾樹天下太平之基行登臺席

李端明狀

支郡下僚西州末介迹一去門墻之峻漫歷嵗時耳弗聞訓誨之餘坐成愚陋宿官無狀奏記因疏豈謂自損臺嚴首傳教旨孤蹤知幸淪髓銜恩伏惟順履初炎翕臻景福恭以某官夙鐘間气親遘熈辰蚤陞祕殿之華久踐禁扄之防華要之選翺翔殆周名重薦紳道結當扆然文章之任已極於儒榮而鈞軸之嚴未平於物論行膺徽冊亟宅上臺

南京歐陽龍圖狀

按章郡邑鎭爲簿領之勞馳想門墻俄懬音縢之奉伏惟肅班寛詔舉萃繁禧恭以某官名世標才際天蘊識屯夷殊致明哲惟均自結中宸之知早躋內閣之貴幅貟億姓願托於國鈞藩屏一邦尙司於宮鑰時議𨿽欝主心已傾諒五月之政成卽三篇之冊拜

與王交代狀

近者使還貢書計已徹眎吏冗鮮暇續疎問安伏惟待次多餘練神增裕恭以某官道具醇粹學探本原聚以藏身爲士君子之守施之有政得古循吏之風益輔夷襟行光逺蹠他畱瞻奉並訖悃悰

與王交代狀

末吏淹期方盈於媿汗髙賢廣度遽錫以誨音審履春陽益叢天祉終朝北首以須華馭之來曷日南軒俾釋芳襟之望余畱覘拂並寫悃忱

發運張司封狀

解印小邦還臺累月京塵汩沒益嗟俗狀之勞書捨缺陳第企賢防之粹嵗華方晏福履攸寧恭以某官簡厚凝姿中和秉哲周才足以了大事敏識足以照羣疑中外僉言當踐嚴塗之祕東南重計尙煩碩畫之精靡俟終更卽祗迅詔俛惟瑣品蚤預同升欣頌兼常文陳非諭

河北運使李司勲狀

伏念某叢爾孤生斷無他術委身屬部嘗防慰薦之再三碎首思閎未報生成於萬一自違門下承乏淮南素號僻州了疎便驛怵音縢之不講第顏汗以無從竊恃兼容之私弗誅苛禮之廢苦寒貫序恬養餐和恭惟某官業履純修才猷膚劭蚤揚膴仕獨映熙朝眷言北道之雄尢愼外臺之選亟圖籌畫專領輸將適此登車沛然余刄行瞻中都之費坐澄列郡之源𨿽使節觀風誠周才之允屬而相門襲慶矧前烈之未隳卽踐嚴塗行參妙選敢因毫素用寫悃忱

樞宻吳侍郎狀

恭惟樞宻侍郎文經邦國學際天人親遘唐虞之盛期獨懷晁董之珍防危言切指蚤奉對於大廷妙略參陳適運奇於宻幄登庸之選倚立以須迎日在辰膺時納祉某素叨奬拂方總輸將惕馳慶以無階第頌言而滋劇

副樞吳侍郎加禮部侍郎狀

伏審祗承制命增峻臺儀進敡天子之光登踐春官之貳伏惟慶慰恭以樞宻侍郎气鐘間傑道具大醇體安素履之休徳蹈黃裳之吉危言珍策講重計以尊本朝勝算偉謨經逺猶而禆宥密早被先皇之用重膺繼聖之知特錄精忠亟加顯秩惟是常伯以爲亞卿逖聞成命之行彌增寸襟之喜

代與發運楊郎中狀

進玷茂恩往祗煩使竊顧宦能之疎短寵愈憂深向陪尹政之浩穣力隨神耗逃責弗暇投閒乃宜敢虞詔綍之頒輙與漕臺之寄尙繄厚幸將庇末光屬炎律之貫辰諒粹襟之迪吉恭以某官量函夷雅才際幾深董山海之輸將方圖碩畫贍邦家之調度行懋膚功靡俟終更卽趨迅召

李侍制狀

爲郡事煩寓書禮曠仰惟吉履俯萃醴休恭以某官才貫幾深器函剛實雍容邇綴暉映端朝侍帝閣之凝嚴方繄潤色掌天銓之華要適賴持平

田侍制狀

頃吏西州屢瞻崇斾玷塵慰薦之數防被顧知之優旋去恩閎漫逾嵗籥曠奏書而敍感姑引脰以傾風逖料燕興翕臻禧福恭以某官民靈先覺王佐偉才親遘穆淸之期洊更繁劇之委迅躋內閣孤映端朝然潤色宸篇末殫行事之效而頒條侯服庶見澤民之爲

代答兩轉運狀

叨貳屬封獲棲巨庇輙論榮遇防貢幽緘方積瀆尊之虞固無還教之望豈圖恩奬嗣損音題三復以周一謙斯在仍審提衡外計按治列城素履攸寕蕃禧紹至金穀登羨適厎中都之饒綸綍褒嘉行膺大柄之委伏望爲國自重以時考祥

諸路轉運狀

比塵劇使蓋出曲恩曽無經畫之明率借輸將之助受署累月貢音後時伏惟坐籌邦計之繁翕受天和之粹恭以某官才猷膚敏方格淳修漕節澄淸方凝於最狀宸緡溫厚行服於褒章瞻頌交深名言非諭

代賀提刑主客攺轉運狀

伏審國計須才朝簽議可榮膺宸詔就攺使麾伏惟懽慰恭以某官當軸慶枝薦紳碩望親逄眞主之運早踐列星之垣忠誼秉心術業經世按祥刑於列郡多所平反第美課於嚴宸益隆委寄重中都之支度領南服之輸將運心計而有初簡聰明而非邈俛惟孱品方托巨庥聆邦家之擢賢惟增距躍如犬馬之慕主尙戀恩暉適守官常阻從賀列彌深企抃曷罄敷陳

祠部集卷二十一

欽定四庫全書

祠部集卷二十二

宋彊至撰啟

賀韓魏公生日啟

天地新秋山河間气挺生上相允屬初辰恭惟判府司徒侍中一代宗工三朝元老大忠自任直道不回經世措時動以作民之膏澤積功累業霈然享國之寵榮頃避崇髙懇圖偃息油幢仍嵗去爲素裏之光英衮何時歸慰蒼生之望遹臨誕日鈞祝遐年某待次京師馳情門館捧壽杯而莫及臨慶幅以徒防

賀中丞啟

審膺邦選入總臺綱風憲有歸朝言允協矧爲正徳夙秉睿心偉業之致靑雲徧揚要路精忠之貫白日行啟危言繇霜簡之抨彈參國鈞之宰制適聞成命竊忭丹衷

賀梁參政啟

伏審發詔神庭登賢鈞席埏鎔所及歡忭惟均恭以某官勲濟王塗器包民極向參憲府進貳樞廷感會帝宸綢繆公路亞上公之劇序密贊邦權隠眞相之偉才弗居廟略稷卨惟已羲軒吾君佇正宰衡之崇永堅尹石之望某職貳藩服迹遙廟堂有地生成無階慶蹈

又

伏審帝詔登賢宰廷亞序埏陶所曁歡躍惟均恭惟某官才貫幾深器函剛實旦暮聖辰之防翺翔朝弁之華靑琑之門蚤光於寵拜鴻樞之府參掌於藩機驟攺恩書往陪鈞席圖講治安之防今也其時樹立太平之基決於匪日益紓賢業亟正臺躔某總計外臺瞻風上笏側聞新命竊忭私悰

賀北中韓侍中啟

天地之交曰防卦气云臨春秋之一爲元嵗功斯起恭惟判府司徒侍中際天傑識許國純忠擺落元勲而弗居徘徊舊鎭以自適一道之防和气亦旣有年三階之復臺躔諒當匪日遹丁開祚誕擁龎禧某方佐財闈正遙恩館第劇壽康之祝阻伸慶謁之防卑情無任激切瞻頌企忭之至謹具狀賀

賀郭樞宻攺畱後啟

伏審顯奉宸恩峻遷臺序凡叨暉庇均集欣愉恭惟某官偉略沈雄傑才英邁襲汾陽之祖烈傳圯上之兵符旋入贊於神樞亟出臨於帥路疆事所制輟帷幄之運籌國威以宣寛朝廷之西顧增重防車之秩繼收盟府之勲行被詔音還圖廟略

賀潭州任待制啟

比承恩數出總利權鎭鞅簿書缺馳緘訊伏惟坐班寛詔翕萃龎禠恭以某官莊重自居直淸不倚蚤聳端朝之望遄陞延閣之華貳職財闈有關經畫抗章法坐多所建明乃春長沙實惟叵鎭暫繄耆徳往撫遐氓諒五月之政成卽三篇之冊拜伏望倍綏燕鏈少副瞻祈

賀東陽侯祕丞啟

伏審就拜上恩進丞中祕伏惟慶慰恭以某官气鐘間傑道具大醇聊試治封之繁頻登功狀之陞名閨籍玆漸於華塗易地坤維行蘇於逺俗永言欣企曷究指名

賀致政少傅啟

伏審中詔推恩上臺得謝參靑宮六傳之貴保安車賜幾之榮休風穆然輿情仰止恭惟某官潛徳邁種英猷濟時士林以師保而允懷王室繄股肱而是賴𨿽大雅作誦老成重於典刑而髙賢所存功名付之天道由是辭臺鼎之機任卽侯服而偃藩體貌之隆固不遺於黃髮止足之計乃獨得於素心遺塵垢於儻來卽逍遙於物外揮金之樂不減於疏公掛車之榮足逾於廣徳竹帛所載今昔同符跂聞英聲側深景行寓迹髙門之地阻親長者之謀仰瞻之誠一二奚旣

賀文相公出鎭許州啟

伏審茂對詔音出觀藩政抗使旌而就道露公冕以宣風仍審肅柬便時已開尊府恭惟某官器包民極勲濟王塗感防嚴宸綢繆英衮宅元臺之劇序宻暢邦猷紓眞相之偉才究宣廟略已見經綸之效弗居變理之功懇形讓封求避榮路卽膺兪詔均逸陪京躋端揆之絕班加眞封而衍食巖巖尹石未移率土之瞻兩兩臺星佇復中階之首

代賀毫州皇甫大諫啟

伏審祗奉詔音肅觀藩政伏惟慶慰恭以某官道先民覺才爲世生出入三朝體貌一徳偉謀大政率諮訪於元龜茂業丰功因享延扵優祿寖列諫垣之重洊更守紱之榮惟景亳之名封實右淮之巨鎭暫勞君重班宣寛詔之名行副帝咨陟降嚴塗之邃調元臺鼎均福名區俛惟冗官適貳支郡庇台光而有所就賀列以無階

代賀龎昭文啟

伏審廊廟須才朝廷倚徳誕頒明制登踐元臺徽冊傳聞薦紳抃躍恭以某官夙鐘間气親對休辰文章致身忠誼結主宣邊陲之逺略早厎丰功陪樞幄之偉謀旋承顯命陟降王塗之祕綢繆臺路之嚴參正論於中階宻禆政闕歸成能於上衮弗有賢能帝意愈傾物議加重果膺寵命升總大鈞行將専講政經深謨王體三光澄渙百度淸明措國至隆比元和貞觀之治躋民有謐若大度赫胥之年示凾夏之具瞻臻宗臣之極致某適縻守紱逖逺臺符有地埏鎔無階慶蹈

又

伏審祗膺冊命升總鼎司體貌益隆幅員均慶恭以某官淸廟偉器上天元精早防遇於帝宸恭鼎謨於鈞席宻禆宰論退隠賢謀苐觀幾務之成勿耀經綸之迹物論加重主知愈明果被恩緡首躋衮路圖謀治安之防今也其時樹立太平之基決於匪日追臯防之極致永民庶之具瞻某職守侯邦迹遙臺座側間承命竊忭私悰

代賀董度支啟

伏審中宸降命外計委才行美廕之焉依增懦衷之竊忭恭以某官气陶至粹識蹈大方以器業之深取重時論有公忠之實自結主知參財府之劇謀陟星垣之要秩董淮州之轉給素號才難議漕節之登延果膺帝簡行將攄發智略講求事經金穀羨饒力瞻大農之用兵民給足佇防細札之褒俟拜崇麾並紓丹悃

代施大諫賀龎相公啟

伏審就膺徽丹升總大鈞體貌益隆幅員胥慶恭惟某官器包民極勲濟王塗秉忠諒之一心出誠明之正性向綏邊閫進貳樞庭感防帝宸綢繆公路亞元臺之劇序宻贊邦猷隠眞相之偉才弗居廟略物論加重主知愈明果被明綸亟登上衮稷卨惟已講圖萬化之原羲軒吾君拱揖九筵之上躋太平之極致永普率之具瞻某職總漕臺迹遙政府無階慶蹈有地埏鎔

代賀唐中丞啟

伏審茂對制函榮躋憲府四方相慶萬口一辭恭以某官王佐偉才天民先覺毅然立朝之正色外嚴秋霜直哉致主之精忠上貫白日向收康濟之蘊出總輸將之權旋倚重於邊藩曽甫安於坐席亟承宸綍入領臺綱彈疏未陳已破姦回之膽諫言卽發當開睿哲之心至治之風復觀玆日俛惟愚品嘗庇台光抃躍兼深敷論奚悉

代賀田諌議啟

伏審疏渥宸緡陞華諫闥側聞新命竊忭丹悰恭以某官莊重自居直淸不倚以凾一之徳防防寧之辰洊歷事權率凝績效遽由內閣之祕驟置七人之聯靑蒲伏規佇禆當世之闕紫芝頒檢徑宅元臺之榮曾是冗防最叨知奬矧聆進擢倍切忻懽

代賀知郡屯田啟

伏審善諏剛辰榮開尊府矧叨暉庇實倍欣愉恭以某官才貫幾深器凾剛實親逢文雅之會優踐秀亷之科千里班條適攄於素蘊一封祗詔行對於寵襃

代賀運使祠部啟

伏審光奉明緡就移要部側聞成命竊忭塵襟恭以某官識貫幾深器函剛實親逢文雅之防洊擢亷良之科緩書殿之貴遊領漕臺之重寄然金穀大計誠曰借才之司而朝廷急賢決非久次之地俛惟孱品將托臣庥企引兼常名言匪諭

代賀運使向郎中啟

伏審祗承恩詔榮攺使麾幸臣庇之焉依增寸襟之竊忭恭以某官夙鐘間气親遘熙辰秉忠諒之一心出誠眀之正性登車攬轡行澄敍於官聯挽粟飛芻佇羨盈於邦計亟膺宸檢之褒擢追復相門之光華企頌交深指云非悉

代賀運使吳舍人啟

伏審運使舍人顯承恩詔就領漕臺大庇焉依寸襟竊忭恭惟某官徳宏業鉅行潔道醇學際天人之交文經邦國之體珍防重計施諸當世而可行要職美官不由累日而自致陟降王塗之祕翺翔諫署之嚴買臣懷章方建守麾之樂孟博攬轡遽持使節之雄諒坐席之未溫卽追鋒而趣召發揮國論潤色宸猷俛惟孱冗之蹤訖托甄題之賜阻從慶列第劇懽悰

代賀新運使祠部啟

右某伏審攺命中宸提衡外計將繄暉庇倍切欣翹恭以某官名世標才際天蘊識親逢文雅之防繼擢秀亷之科心計素明聊寄漕臺之任詔音行及亟從書殿之遊伏望上爲邦家精調寢餗

代賀運使度支啟

竊審邦計須才朝僉議可榮膺震檢就攺使麾伏惟慶慰恭以某官識蹈大方气鐘至粹親逢眞主之運早踐列星之垣上知素明自結益固屯夷殊致忠誼惟鈞班寛詔於兩藩未嘗暖席按祥刑於列郡方爾下車遽奉明緡往臨要郡然漕臺分寄誠曰借能之司而宸扆念賢諒非久次之地某適緣奉防方托恩暉旋聞拜嘉陰懼奪庇喜戀交集名言匪終

代賀運使司封啟

伏審進被恩綸出持漕節行棲大庇竊忭丹悰恭以運使司封經世偉才薦紳華望按章侯服素號平反贊法王畿多所建白風績彌劭上知愈明果膺尺一之書專領東南之計登車卽路屬部瞻威董山海之輸將方繄碩晝瞻京師之供億佇奏丰功陞踐嚴塗聚光大任某宿官無狀守邑云初幸素斾之焉依罄愚襟而非諭

權楊州運使刑啟

某無堪之質棲庇有年備防務憐獲保孤冗念簡書之營慮曽靡寧居顧牋牒之問安坐成曠禮尙繄寛置弗爾擯遺恭以某官職局淵宏才謀膚敏暫屈使臺之重往臨督府之雄董金穀之輸將矧煩經畫布詔條之寛厚聊借撫柔

江東運使張學士啟

伏審就奉宸緡仍躋仙局逖聞成命竊忭丹悰裁賀牘以尙稽媿珍函之首及恭惟外臺繁使頻成第課之優東觀昔逰遽復載言之選蓋上心之圖舊推恩數以旌賢領漕節之澄淸諒非久次踐王塗之嚴宻行服徽章

代賀正上安撫舍人啟

恭以某官偉略熙朝純誠結主早逢亨防洊歷榮班蘊頗牧之材謀尙稽顯用將唐虞之仁卹以慰羣元行休乘傳之榮入被登臺之拜甫臨首祚誕擁龎禠某玆亞守麾正遙使斾祝南山而爲壽適阻前趨貢兼幅以敍誠奚殫下悃

代盧郎中賀冬啟

右某伏以盛儀亞嵗實典履長魯史載夫望書羲易記其來復恭惟某官夙鐘間气親遘熙朝玆道迎扵令辰期集受於繁祉某適司侯服夐逺賔除瞻頌攸深文陳匪悉

謝轉著作佐郎啟

第課非優僅應有司之常格拜嘉甚渥遽參祕局之後塵才無一長顏有餘靦越對明命實屍寵章竊以此官置員由魏及晉厥初到職必撰次於名臣於爾爲羣皆洽適之故老後世寖革空名獨存目不窺金匱之文足不踐石渠之地𨿽異實能之授亦沿舊選之華苟容冒居安允淸議某也曲士今之愚人磔史裂經姑欲自售曼辭陋句輙爲眾傳恥用是而獲名竊攺圖而蹈道方將劇當世之務以爲事業發諸儒之蘊以爲文章宣渉學之淺源及得科於下綴一落選部七經潤年間嘗補掾淮州字人巖邑再泣防親之血幾灰向仕之心柰先王之禮制莫逾矧諸公之薦書猶在勉就銓集許從陛趨漫思昔官曽乏善最濩落待詔兩新華春兢虞黜幽都絕榮望忽甄擢於無意抑生成之有階此蓋伏遇某官樂育士倫力開公道市骨而圖駿隨器而取人仰體吁能之懷俯援振滯之手卒令駑質亦玷龍光敢不允蹈攸箴益堅所守弗隨艸木而冺滅誓竭防塵而報償捨是以還未知所措

謝宻院啟

濫被茂恩亟塵繁使揆能非稱受命惟驚況獄理最幽吏端多或考情不實煆煉以成辭於法未安芟夷而取當及具文而來上紛累牘之盈前自非通敏之資奚究重輕之失竊念某天姿滯固才具迂空幸襲世芬早階仕級寖屍榮於祕館久與俊防向假守於僻藩自安愚分思復寛閒之地以全疏拙之圖豈謂天造誤知朝言曲奬俾按章於列郡副愼罰於中宸靖言忝塵厥有緣自此蓋伏遇某官協宣坯冶對掌樞衡興勸有能助開公道謂刑哉事重有軫朝廷之仁謂愚者慮專宜領簡書之冗至恩難報孤抱如何誓輸委質之勤力踐盡心之訓上酬覆燾並答埏

謝通判國博啟

右某啟累日前伏防通判國博奉舉某堪充京官任使者僻邑效官方虞幽黜當塗薦士遽預名聞望有所逾幸無與擬竊以本朝圖講至治延登眾材尙慮援孤者或冺於當時業逺者翻沈於下列思盡甄陞之實乃嚴保任之科及夫私謁旣行公議不復髙門或被汲引悴族或遭棄遺間有非常之賢特排旣久之言若衡石審量於器能心乎國家甄防於寒畯欲允淸舉豈容匪才如某者渉學淺源得科後綴謹亷自信竊類於古之愚峭直少儀弗宜於今之世向從銓管補掾淮州民獄固繁殫修於賤職使臺交至灼見於鄙心薦者凡五人奏可移一邑眷玆陋壤越在窮山𨿽牒訴究懷時有一得而衣冠過境嵗無防何尙安善治之聞以動上官之聽豈圖采擢輙及鯫庸靖言載惟厥有攸自此蓋伏遇通判國博力澄官品協布政條隨器而取人市骨而圖駿遂收一介之技俾出大賢之門敢不允蹈攸箴益堅所守刺求吾俗之瘼鋤剔厥民之姦庶防立身以報知已捨是而往未知所裁

代謝兩府啟

誤奉朝恩越叨臺職揆能弗稱竊幸惟驚復念某擢質本微賦才非粹蚤緣曲藝進躐茂科字兩邑之遐甿孰宣上化補一官於赤縣遽遘親防旋及外除復塵舊物短才未試善狀何甄會通漕之浩穰議增佐職防茂恩之陞擢使備乏員夙夜協心毫釐厎績偶登嵗課僅免官瘝均異數以精勞愧無功而冒賞就加冗秩猶曰屍榮矧憲府之要資假計臺之煩使自量愚分兼防人言懇列讓封願還新命繼頒中趣斷固辭欲避寵再三懼成於徼譽而拜嘉俯伏竊究於爲容此蓋伏遇某官翼亮天工運平帝縡器人容有不備則長短之才異收匠物謂無可捐故分寸之勤亦采是令駑猥獲玷龍光謹當黽勉事爲激昂志尙務或幹於金穀敢不盡心言苟利於國家寜忘竭慮庻殫一介之效少答大鈞之仁

代王給事到任謝兩府啟

三秦重鎭七諫要班並忝冒於優恩適布宣於寛詔短能所據厚幸何勝伏念某素乏才猷偶承器使向貳大農之劇遂參近侍之華解朔野之守麾調西陲之兵食坐席未定籠財曷遑遽被宸緡就分帥印按故都之千里提支郡之十城節制此方得便宜而從事慰安爾眾以綏撫而爲名致此假人出於造物此蓋伏遇某官股肱一徳體貌三朝持衡宰柄之公登翊王塗之政坯冶所曁方圖畢成本由睿選之須才翻以愚蹤而塞詔敢不博求民隠祗訓戎行允蹈古人之爲庶幾循吏之自上酬乾造次答化鈞

代轉諌議謝二府啟

國家接統五聖推恩百工事順考於累朝秩逓遷於一等亟繇郎位超長諫垣曽是罔功曷勝厚幸伏念某時名最寡風力不彊屢從煩使之行旋二大農之劇遂叨法從仍領南服之輸將汔玆逾嵗瞻中都之供億何有薄勞防幹禦之天飛覃渙恩而施一个之無他技類獲拜嘉七人之有諍臣遽防進位顧乏致身之術良階進物之仁此蓋伏遇某官體貌宗工股肱新政贊徳音之霈發漸士類以畢周致此龍光及於孱陋誓殫忠藎少罄論思用答生成次酬鈞冶

代上宋都官啟

近日伏遇某官將朝京師暫館淮泗出於天幸覯止風猷使車比轅洊更月所官簿堆案懬奉郵音豈謂自損進尊曲惇髙誼忌賤官之麼冗錫諄誨之丁寧伏讀已周銘藏苐切仍審餘寒貫序純履餐和恭以某官莊厚粹溫精明剛敏髙文取重於時論大雅追還於古風軒陛對敡方疇於防狀臺閣翔翥行陟於嚴塗

代上交代郎中啟

領藩卒嵗受代還朝奏課中宸愧絕陟明之覬解麾舊服嘗防惇遣之優契濶逾時跂瞻惟日伏惟肇宣美治誕擁龎禠恭以某官郎署碩才前朝舊徳班條千里方懋惟良之稱祗召一封行膺不次之舉

祠部集卷二十二

欽定四庫全書

祠部集卷二十三

宋彊至撰啟

代趙閱道待制謝中書樞密三相公啟

總計司之劇部大懼曠官兼法從之後陳兩慙竊寵伏以明君之使人以器當適小大之宜元宰之造物若鈞亦存窳良之別矧此洪河之道是爲諸路之先制牙環守者三十六城實煩吏職張口待哺者數萬餘卒尢費軍須與權之使必也賢器如某者性愚而不可及才短而無所堪親逢聖宸朂起孤宦防諫垣之未能祗知重國體而敢言領財省之要司不能贍邦儲於旣足方負甘泉之責遽塵通漕之榮靖言載惟厥有攸自此蓋伏遇某官丹靑元化坯冶庶工取才不求其周所以亦收片善進人欲勸其後所以特用匪功敢不講求利源澄序官品罔有貳事庻成薄勞上酬覆幬之仁次答埏鎔之賜

代上參政樞密啟

輪將使權之要論撰儒職之榮誤寵獲兼短才增愧云初眡事竊懼隳官竊惟金穀之司實佐邦家之費每當朝中之所選尢以河北而爲先蓋邊宿重兵境控彊敵州縣至眾而官屬亦倍隄防𨿽固而河流靡常軍須吏稍之所資嵗斂月支而僅給付之外計必也兼能如某者山東鯫生天下孤宦早據法令而自效晚喜事功之可爲嘗馳使者之車按章遐服旋總理官之局主讞丹書比叨邦選之謬思防董京司之劇務有禁扄之老以臨長得以備員無甘泉之課以黜幽偶云逃責敢圗餽挽之寄乃屬空疎之徒載惟忝塵良有階自此蓋伏遇某官協開國論防亮天工匠物謂無可捐器人容有不備遂令甄擢施及寒微敢不夙夜以思始終乃職庶收薄效以答厚知

代上謝宋侍讀啟

某支郡下僚西州末吏傾服大名之日久願見盛徳而迹疎一被臺移往推民訟寓樂邦而彌月方束詔條拜黃堂之下風蔑諧願望豈謂髙明之造不遺冗外之姿以至命記室以占音飭公牙而說諭噢咻備至銘刻逾常遽逺治封防還賤守營局無狀貢書不時伏惟觀政多餘毓神增裕恭以某官民靈先覺王佐偉才由妙年而登科甲不累日而都顯位華要之選翺翔殆周藩屏一方聊寄中和之詠丹靑萬化行攄爕理之才

代問侯毫州宋侍讀啟

某黽勉副車阻遙巨屏防臺移而奔命曽靡寧居貢郵訊以問安因成曠禮企臺儀而敻邈馳塵想以增勞伏惟坐布寛條翕臻純祉恭以某官道先民覺文擅辭宗忠簡上心名重天下而自羽議朝寧黼黻辰猷待乙夜之親程已殫明效宣二天之美化聊郁賢謀行被詔還亟陞柄任

代上謝張修撰啟

泮宮領教曽防善狀之足甄通漕剡章誤謂鄙才之可取所得出於望外其感溢於情涯竊惟北道之雄是稱諸路之最上臺之公舉有限屬部之吏員實繁防牒而奔走者困於道塗據按而區理者疲於州縣率有忮心之交騖庶乎薦口之一開援能以勞在義爲允某也曲士今之愚人進乏世資之憑動乖時用之適學𨿽絕意於非聖任亦甘心於爲貧識軒冕之儻來自安愚分無田園之歸去敢冒人知尙司闗市之徵蓋徇斗升之祿旋逢上相之居守樂得諸生而養成猥防薦書遂置學館傳道何術眞愧人師之妄爲素餐匪功了無嵗課之可攷敢望重言之慰藉輙先諸吏以挈提揣躬靡他載徳有自此蓋伏遇某官兼收介善力啟至公重輕士倫若運權衡之物名教巳任首掄庠序之官乃俾鯫生亦叨淸舉敢不益堅素守增廣未聞肯效陋儒惟専翰墨之際尙須異曰自致功名之間庶幾立身少報知已

代上謝徐職方啟

自違風範日詠賢規防牒他邦未嘗安席奏書下執邈爾無階夫何恩詔之深數有誨音之及兼審歊炎貫序緩履飡和恭以某官王國美才郎垣碩徳素重上心之眷洊臨方面之雄增秩賜金行膺於寵數飛緌鳴玉亟踐於嚴塗

都官王義甫到任謝史館相公啟

按章北道顧慙薄效之未伸防計外臺誤謂短能之可使恩忽推於望表幸玆溢於情涯竊以國家置使於四方漕運難才於三路咸云河溯之付畀尢系朝中之選掄蓋制牙環守者三十四城吏員倍費乎刺舉張口待哺者數萬餘卒兵餉實煩於轉輸而又河防嵗苦於常科民力日疲於庶役舉是職者豈易人乎宜得衣冠之賢久知金穀之要不曰冒處始逃深譏如某者受性直愚與時迂濶仕宦最爲孤進器資何有他長徒以公家之事可爲勇於竭力眾人之言不卹要在便時憲車方懼於竊乘漕柄遽防於虛授論資旣淺度術復疎省其由來何所自得獲此假人之寵率由造物之私此蓋伏遇某官道啟至公人收片善終始成就再三挈提寒苦頑金首被宰鈞之所鑄朽如散木更煩化匠之爲容致玆要劇之權次屬庸交之品敢不觕殫駑拙稍集事功有所建明講爾俗爾民之利病弗専聚斂副吾君吾相之使令

代答平陽方寺丞啟

玆者謬器小材獲官下邑賴昔髙賢之治者及今善政之存焉民口能言時聞大略使愚心矜式第守於成規未暇裁緘猥先賜教過惇禮意增劇銘藏恭以某官業履蹈中才猷彪外進丞卿寺方啟於修塗出長民封連陞於最狀倍綏燕餗行對襃嘉感臆所深名言非悉

代上樂職方與管禦容皇城啟

伏審奉三後之粹容降列眞之祕宇順浮齋舸甫次敝封拜徳有涯望風竊抃恭以某官早逢熈旦獨映榮班傾忠諒於端朝宻隆宸脊肅表儀於禁列增峻使聨余遲趨承倂紓悃臆

代上本州知州啟

自塵仕綴卽稔賢聲萬里宦遊方貳修候之屏一防農畝獲依刺史之天論幸固多貢音爲懬伏惟坐班寛詔誕擁厖褫恭以某官經世偉才搢紳碩望禁塗翔步計在於匪朝郡閣觀風寧需於滿嵗伏望益綏寢味以迓寵休

代上到任謝監司啟

過承優詔獲典重藩初見吏民自慙師帥玆有公庥之托得無私幸之多伏念某一冒榮階久糜稍食﨑嶇官路之險少所備當黽勉公家之爲老而逾勵向按章於遐服旋佐幕於中防專領一司甫彌周嵗罔禆尹治僅脫官癏誤奉朝恩俾分州寄矧孟門之劇鎭乃禹貢之粵區風宜信佳气俗殊悍桑土之資旣富雈苻之萃亦繁過家之上先塋實爲便道守邸之驚兩組殆是故鄕撫柔其間疎短爲懼玆蓋伏遇某官器函閎博才貫防深上簡淵外臨要部澄淸一道舒慘百城特霽使臺之嚴顏與之假借有容卿寺之朽質得所據依敢不只服攸箴勉圗所報推行新法之本意以便吾民宣布本朝之寛條俾知上徳下情感賴曷究名言

代上參政趙侍郎啟

撫闗輔之一方殆周嵗籥逺京師之千里增跂台光日有教條之奉行坐成書禮之稀濶伏惟參聞國論翕受天和恭以某官學際聖賢量包公輔至誠以矯物僞重徳以鎭世浮自先帝之知人洎上方之圖舊十載臺路一心王家致主暢謀益祕省中之語貳公論道弗收天下之名行徽冊之延登慶洪鈞之付畀

代上樞宻侍郎啟

向以短才猥當重寄撫綏何術可臨西土之民兵疾苦所詢或見故鄕之父老中心爰究累月於玆曠尺牘之問安積寸襟之馳仰伏惟神機所總時祉載藩恭以某官業履崇髙智謀光大經正徳以儀庶位挾重計以尊本朝向冠序於宰廷久宣勞於王室搜濶儀之未講範成憲於可行乃收眞相之極功以畢大臣之能事付鴻樞之要柄采英衮之昔謨文武以兼安危所系矧廟堂之畫一尙循蕭相舊規帷幄運奇更借畱侯之前箸聊制五兵之本復調萬物之鈞

回上制置發運待制啟

蚤以頑防謬塵奬拔發蹤門下致諸公之交章去徳嵗余無一日而忘惠向他邦之待次方小邑之效官訟諜相紛日嗟州縣之勞職公函缺謀懼凂朝廷之逹尊伏惟大計坐籌繁禧來集恭以制置發運待制鐘气問傑爲時老成董轉給於外臺久繄碩畫步凝嚴於內閣獨映榮班主知益明賢業彌劭紅粟朽貫已增羨於邦儲英衮繡裳行進圗於廟略俛惟疎賤訖托埏鎔

代回答毫州朱侍讀啟

自塵劇使曽靡定居間走浙檽亟來淮服董漕臺之將給精爽防殫企鈴閣之防嚴晤言都隔豈謂乘偃藩之多暇飭記室以占音祗服眷存第勤銘刻恭以某官名重天下道簡上心屏翰一邦聊寄中和之治埏鎔萬品行攄康濟之才益保興居庻符瞻頌

代答度主簿啟

某寡能近器承乏劇封顧使檄之已行不敢輙讓恃賢僚之餘裕可容匪才豈謂祕書先被郡符暫煩獄寄方違始望遽辱好音感慰並懷名言非諭

代與王內翰啟

被詔西來向假金城之守引領東望日企玉堂之賢缺貢書音仰咨徳履想嚴塗之眡艸擁龎福以如茨恭惟某官學入聖防道先民覺文章取重於榮路詔命推髙於禁林導宣睿心明如星斗之掲鼔動羣聴震若雷霆之馳聲名素格於上聰潤色久煩於大手行自復門之要徑躋二府之崇賢業得申朝言方允

代上太保啟

伏以某官術業該深才猷膚敏親逢盛際獨映榮班洊更使領之崇自結宸嚴之眷將明恩於郡國方諭上仁書茂績於鼎彛行攄將略

又

伏審逺泛仙艫甫臨陋壤行瞻使範增忭愚襟恭以某官莊亮秉心忠純迪操羽儀環衛蚤踐於班榮陟降禁嚴特優於主眷瞻風伊邇獲幸良多

代上集賢相公啟

往違翹館來刺劇州省才略之短疎愧恩榮之優重坐勤官事罔知日月之遷仰庇台光曽缺寒暄之問伏惟宻謨王體參向天祺恭以某官涵徳淳深秉彛惇大得位行道擴經濟之初心尊主庇民鬯太平之偉績彌縫衮職之闕調適鼎司之和崇謙矩以自持避丰功而弗有堯舜相授方逢極治之期邴魏有聲永底協恭之績

問侯上靑州文相公啟

伏審茂對詔音出班藩政埏鎔有舊歡抃增深恭以某官社稷宗臣山河間气秉直道以結人主挾重計以尊朝廷向宅鼎司首調國縡裁黜貴幸振拔滯淹窒塞濫源啟辟治路底邦猷扵甚盛宻簡中宸避廟略而弗居懇辭上衮剖守符而均佚露公冕以觀風捲康濟之大而就一州遂藩宣之樂而鬰四海朝端劇位累復於登庸京左數邦更系於鎭撫一相處外勞周伯之未歸萬民具瞻願晉公之再入行膺徽冊還陟元臺

又

伏審茂對明緡攺臨重鎭肅使旌而就道露公冕以觀風休命傳聞列藩竦抃恭以某官器函簡厚道備將明儲精上天佐命皇國富貴由道宜位冠於中階君臣同心俾世登於至治暢衮謀於已試隠廟略而弗居出甸陪京靡容滿嵗副天子詔書之意思慰遐氓分大臣方面之權就更巨屏行聞鎭撫雅俗布宣寛條五月政成趣晉公之再入三篇冊拜復周尹之具瞻

代上呂舍人啟

向者伏值知府舍人被命於藩擁麾過泗輙緣幸防獲拜臺儀自爾吏職相乘日有泥塗之辱公函不講懼幹爵徳之尊洎解賤官復沾巨惠無舉家投足之地方困他邦給異日濟川之舟俾還素裏沐恩至渥論敢寧殫恭惟知府舍人道備將明器函簡厚髙文取重於時論大筆追還於古風陟降嚴塗蚤揚於仙貫發揮外命適暢於辰猷固宜徑登政府之崇增重本朝之列眷言右淛之防樂駕兩轓之防觀風澤民尙屈一州之用得位行道未平四海之瞻佇對宸緡亟陞臺席

代與永康仙尉祕校啟

瑣焉近器效此冗官幸陋邑之宻藏分淸流之勝境豈圗髙議首枉珍函奬與過優銘藏增劇恭惟某官天資夷爽士檢淳明較藝省闈數當髙選試才縣道尙抑修程行對華章勉綏素履

回泛與諸官啟

自解守符逖疎賢檢邈爾道途之阻徒然燕語之傾契濶以還起居何若官能肅給行對於寵褒時序歊炎勉加於遵衛企頌之切敷述奚殫

代與錢塘知縣張殿丞啟

一辭鄕邦三仕京府參差歸計汩沒塵容邈然先疇適在治部聞滕公之仁政庶得相依因馬卿之宦遊未緣親炙伏惟字民有裕膺福無疆恭以知縣殿丞業履純明气質髙爽治有餘地誠百里之淹才誦已載塗喜萬家之防福行躋華貫遹踵淸門伏望善順節宣精調燕餗

代與防州劉待制啟

逺據歸鞍適經便道氓謡溢耳甫及仁侯之封賓所馳心行瞻延閣之範屬嵗筒之遒盡惟福履之綏和峴首班春尙淹柄任堯心圗舊卽被召還企向兼深指云莫罄

代答上荊南府知府啟

自違節下尋吏淮邊念簿領之裝懷曽無暇日願音縢之致問不覺曠時溽暑貫辰粹襟迪吉恭以某官名重朝論才爲吏師自結上心之知暫受方面之寄荊渚江山之勝聊助淸吟槐庭位著之嚴行膺寵拜

代上張成殿丞啟

入奉宸緡出紆守紱方休道路之勤頓卽有詔條之奉行馳謝未遑賜音俄及仰銜雅好陰激懦恭以某官夷靖自居直淸不倚朝閨著籍玆漸於榮階利局沈才行祗於休命

回上省副兵部啟

恭惟省副兵部才兼數器名重本朝屈貳財闈甫足中都之費進登法從行爲近署之光陽徳方升天和參向永言瞻頌曷盡文陳

代上發運兵部啟

右某啟某冑系單防天資鄙固懼無名於沒世因有意於興宗力究聖賢之書弗防父祖之業人皆誚其狂妄天獨啟於愚防兩與計偕一塵舉首方激昂於壯節遽困墜於下科母未嘗於君羮子巳泣於封樹念徧親之需養延餘息以圗生勉就銓除之官淮服矧在掾曹之賤獨稱獄吏之難蓋上官之議有重輕而細民之罪系出入苟持平之一失則置法於必傾以故攷求物情執守公是然孤音寡和動畏於謗譏而方枘投圓間逢於嫌怒第慤廉而自信且朴訥之誰憐如木之出溝中匠無顧者若棄芻之委道上人皆踐之伏遇制置發運兵部振起時風陶成士類忘其位號之隔視若子姓之親許力倡於諸公將首形於淸舉齒牙過奬羽翼隨生昔者魯經尊仲尼之褒有如贈衮楚諺珍季布之諾不啻得金而況通漕劇權薦紳碩望一言所與羣議爲榮決期孤迹之成弗自他門而致當繇恩館以漸亨塗重念某粗免官瘝甫周考格儻受代而去不備於使令則蒙遇𨿽優何緣而振拔是猶茂林弗能庇欲墜之葉巨浸不足活巳枯之鱗伏望制置發運兵部垂惻滯蹤助開公道特加慰薦訖保孱庸如此則孤抱如丹誓圗於補報羣才知勸率厲於廉隅捨是以還未知所指

祠部集卷二十三

欽定四庫全書

祠部集卷二十四

宋彊至撰啟

宿州石學士啟

伏審進膺細札出甸巨藩伏惟慶慰恭惟某官行潔文純才宏業鉅亞鼎科之異選暉映熈辰刋石室之譌文翺翔華貫固合發揮賢蘊潤色辰猷厭直承明之廬樂從外補臥理淮陽之郡暫領使麾然鈴閣班條豈容於滿嵗而鋒車只召計在於匪朝

代答許發運啟

自阻嚴麾倐經累月一有司之賤動懼凟尊大漕使之前罔敢奏記豈謂髙明之造不遺麼冗之姿特賜瑤函親承教筆拜而伏讀藏以爲榮兼承溽暑貫辰粹襟蹈吉恭以某官業術精奧方格淳修性與道俱器隨用過弗由左右之援自結聖神之知綢繆利權於玆數稔防貳鈞柄決在匪朝願綏寢餗之和庸副幅員之望

又

近因還使常奉卑函荷教誨之洊臨悚焉下拜顧使令之匪稱第以中藏仰惟領計之間增固毓神之勝恭以某官際天蘊識名世標才上知素明賢業彌劭羨中都之經用未罄猷爲躋億姓於厚生庶繄陶冶

代兩制並都水監啟

進冒嚴塗實憂公議之未允出司通漕曽乏使才之所長並此叨恩靦然就職竊以陞黜屬官之狀要在聰明轉輸本道之財莫非籌畫而又地惟朔野之廣嵗有洪流之虞北壓敵疆內儲兵食委之大計須曰周才如某者學有媿於古人識不經於世務蚤屍憲職旋補諫工因彈擊於當塗遂流離於逺郡生還闕下坐陟臺端略未逾時亟陪主計贍邦家之億費何有防勞董金穀於一方復更重計決非弱植自致榮階此蓋伏遇某官宻借公言曲題人品繇褒華之溢美俾寵數之加優誓竭愚少酬恩紀

代歐陽龍圖啟

就奉宸緡往司邦漕言念計臺之冗得參使斾之華獲幸於天依仁有地伏惟餘寒貫序泰宇餐和恭以某官術業該世亮節在廷刋藏室之譌文備紓素蘊進諫囊之宻疏夙罄良規夷險洊更明哲一致寖結中宸之眷遄陞內閣之華俄被詔函屈司宮鑰經綸之業尙捲而未舒登用之音匪朝而伊夕

回鄭州祖龍圗啟

逖阻朝遊罕馳書捨審於宣於屏翰比防福於京師秋气兆涼天和迪吉恭以某官學探聖閫名重士林獨蚤掇於巍科最晚躋於顯服屯夷殊致明哲惟均淹徊延閣之圗書偃息輔藩之印綬請麾東裏繄雅俗之撫柔趣召西廂卽舊人之登用伏望爲國自厚以時考祥

代薛師正問候陳州王宻諫啟

久違盛徳增跂下風適經煩使之謀旋抱仲兄之戚官事勞止私懷惘然比朝京師甫邇藩翰旣造門而弗及復奏記以莫遑仰惟髙明卒以涵貸伏惟坐班寛詔日擁蕃禧恭以某官生徳爲時挺才不世危言有感於眞主大節無慙於古人臺綱懇辭朝議愈重股肱右郡暫鬰士民之瞻羽翼東宮蚤知公輔之器謂在旦夕入調陰陽發揮壯猷登翊元化矧叨同裏之雅尢倍薦紳之依瞻戀所縈文陳曷罄

賀回運使兵部啟

右某啟伏審某官露章辭劇剖竹爲藩輟使務於冀方殿鄕邦於江國主知素厚暫諧臥治之榮士論所歸行聴節趨之寵眷言屬部悵失餘光方深去徳之思忽枉摛華之貺淸函縟禮拜手迹以彌勤大斾嚴行望車塵而益逺更祈良防少緩遐心

代曽文魯公回賀許舍人啟

竊審顯對制函榮躋詞掖允華拜選鈞穆朝言伏惟某官出以瑞時居然名世智周事物之變識際天人之交精學雅文蚤冠士科之髙選傑才厚望旋追儒館之盛遊一登載筆之聨久直代言之地淵覈實寵命卽眞誥令坦明行見同風於三代謀猷堅正續當宏化以貳公適屬退居喜聞進拜敢圗惇篤弗簡衰遲首煩嚴馭之臨申沐長牋之貺永銜謙眷奚諭感悰

代上問候安撫舍人啟

久去署居向董河役風霜暴露日爲賤事之勞牋牒缺疎第仰崇威之切伏惟臨撫列郡妥安粹襟恭以某官學際淵源器函夷雅揚雄之論於聖人而不違劉向之言皆當世之有助賢業彌劭主知防深輟諫署之凝嚴夙將明命布詔書之寛大以慰羣元行聞麾斾之還亟陟廟堂之祕

問侯提舉鹽稅周郎中啟

竊審顯對恩函總提利柄伏惟歡慰恭以提舉郎中器資閎敏術履淳深蚤效傑才累更煩使專在坰之牧政頃嘗試於北方按煮海之算緡玆兩兼於劇路行疇最課進被褒章稽布慶音首紆榮問仰禦謙眷奚諭感悰

回監務司徒啟

比者冒被宸緍獲紆縣綬何闇愚之無狀遇明哲之爲僚未列音函首占誨筆仰帷謙厚第劇銘藏恭以監務司徒蚤練善經久從美仕聊屈材於利局行增耀於勲閎瞻奉有涯欣翹良極

代問侯澶州通判駕部啟

竊審甫被更書已諧交政方告成於善課行入對於淸光未列慶函首貽榮檢伏惟通判駕部郎垣厚望王國偉才闗掌教條久爲一府之賴甄旌治狀卽拜本朝之恩感頌並深文陳非悉

代問侯王宻學啟

向幸漕臺適居治府相從之日殊淺過愛之情特深方喜附於末光防趣祗於明詔就除帥寄實踵賢規舊必告新賴片言爲矩矱小而任大得壹意以持循比緣懿戚之行聊獲短書之奉苐論私悃莫具公函計未徹於聴觀忽逺防於誨諭溫言累幅之爲貺厚誼謙懷之莫量玆獲珍藏奚深戢感伏惟某官文章經世術業光朝行髙古人名動眞主入陪朱邸巳龍徳之天飛進直鴻樞漸鵬圗於海運行布朝廷之新政坐躋鈞局之近司豈惟輿言抑有故事

代回臨淮齊寺丞啟

右某比者竊冒恩章謬當獄寄方急道途之勤頓遽司鞭朴之冗紛未暇馳音猥先流諭愧惶感戢並集卑悰

代回範仇香祕校啟

向客上京獲親聲采玆官下邑懬奉音題豈謂雅眷未移珍函首及仰佩謙厚苐勤銘藏溽暑正繁淸規尙邈勉祈精毓前對華章

代回侯著作啟

適官下邑獲庇末暉方道路之息肩卽簿書之闗慮公函講好第免後時官守相望末由前謁豈圗髙誼嗣枉珍題仰服謙勤倍深藏戢炎歊向盛晤語正遙覬保燕興行服光寵

代回知邢州史大卿啟

別離恩館不知嵗月之防遷奔走冗塗阻敍寒暄而上問比遇旌麾之北獲趨幾席之前自損逹尊未移曩眷數幸誨言之傾聴洊防嚴馭之屈臨去徳尙新棲庇如昨敢謂過存謙矩首賜教函捧讀載周銘藏兼劇恭惟知府大卿偉才經世厚望端朝蚤躋九寺之榮班暫領一州之重寄講圗大政行渇見於老成宣布寛條豈少須於嵗最霜稜正厲時祉載蕃上爲邦家倍綏寢食

代回郭樞宻太尉啟

近者伏審某官進秩廉車增光宥府輙具慶函之獻獲塵臺幾之觀過沐謙尊繼頒教答仍以某比叨宸綍就領帥符緣托庇於髙明特過情而眷與占書記室均饌兵廚副以餼牽極於禮意仰承重貺並戢丹悰恭以某官偉迹熈朝壯猷冠代方鬯謀於陪幄暫倚重於長城大臣臨邊咸竦威聲之著小醜欵塞益昭勲烈之融卽還宅於樞嚴復坐毘於國論

代問侯栁龍圗啟

言念郡卑地要術短事繁阻奉音函逺頒教幅受而伏讀藏以爲榮仍審順履沍塞具膺祉福恭以某官早紓賢業親遘聖辰挺忠諒之一心出誠明之正性厭居內閣之侍樂駕兩轓之遊圭衮儻來靡攖於素志江山有助不廢於淸吟諒五月之政成卽三篇之冊拜

代回呂縉叔舍人啟

伏審制函疏渥詞掖陞華邦選旣行朝言惟穆建國淸禁法天紫垣式是賢才之居麗於政事之府凡廷中詔命之所出𨿽海外幽遐之必聞導宣上心粲如星斗之掲鼓動羣聴嚴若雷霆之馳矧體要之特工宜訓辭之所屬伏惟某官學優聖閫名重士林就靑史一家之書入鴻都三館之直防光朝之善述紀仁廟之洪休爰借該研遹參論次疇咨俊徳被鳯尾之褒嘉宻邇淸光謹螭頭之注錄給廟堂之試札上戶牖之奏篇獨副淵曰欽大手演綸之筆繄潤色於宸猷拖紫於朝漸發揮於賢蘊追坦明於上世揜溫厚於西京卽自近班亟當大用曽慶音之未講辱華牘之光臨祗佩謹勤第增銘愧

代回河陽王宣徽啟

鼎食累年門弧始旦禮優賜予繆叨將相之兼榮恩重生成莫報君親之厚徳拜嘉甫訖集感方深豈圗徽省之宗工特眷畱符之繼守台光𨿽逺不忘載誕之期慶問聿臨更發俾康之禱永言佩戢曷究敷論

代回元內翰啟

自忝玉麟之假守漫歷嵗時逖仰金鑾之貴遊居勞夢想豈圗乘潤色之丰暇篤虛謙之雅懷發於書音備有情好矧惟厚望簡在淸衷朝夕論思禁職已尊於內相左右登用政防行與於中階感頌並深名言奚悉

代上答亳州宋侍讀啟

伏審茂對恩書出觀藩政側閒新命竊忭寸襟恭以某官名世標才際天蘊識早逢文雅之防優踐秀廉之科華要洊揚聲光愈綽以至宻陪衡石之覽自結纊旒之知然翔步嚴途曷殫行事之效而班條治屏少見澤民之爲而況先一州乃大用之階爲三公由此途而出靡容秩滿行被詔還某黽勉外臺阻遙尊府未遑馳慶先辱流音媿喜交懷名言非諭

代上都官答親家啟

自塵仕綴卽奉朝遊宦路孤飛漫逾於嵗月朋簮一判寖濶於晤言遽乘幸防之緣得預姻連之末豈圗愚息獲事髙閎內省悴宗曷勝厚幸此蓋過惇防抑弗簡單防吏牒相紛曠馳於謝牘使郵趣戒亟捧於榮函屬冬序之正嚴挹風猷而尙邈倍祈珍玉以迓寵章感誦並深文陳非悉

問侯上交代學士啟

自逺徳誼漫逾年序傾風引脰與日增企按章淮右忽焉再嵗泛舟走陸曽靡定所間獲署居又迫多事起居之問職此而怠某術疎才短訖防善最止虞簡黜以警無狀曲恩延擢移漕南服退自環省曷勝繁使尙賴踵迹賢軌綱領素緝何所更爲第守成效匪才之人得以冒寵兼承祗奉詔召將朝京師矧文章器業久注上意代言禁掖發揮辰猷萬口一辭僉曰宜職某已趣行李自淮如閩瞻對伊邇預切欣幸外臺大方當俟必告伏惟以時自壽前迓休命

代上職司啟

某啟某得爲屬吏忽逾半嵗向者某官行衙在泗日備趨走承命鞠獄幸無敗事間有宵人抵罪搆虛自訴贓狀甚白覆案仍舊皆指蹤之素及非下吏之獨能若乃潔廉自持冰霜其操譬良民之不爲盜此常分而安足論間繇建白之隙嘗防一言之賜且曰知汝固厚論薦必矣將倡諸聨事成汝孤迹某聞諭悚愕退竊感抃狂愚之心不能無望今待命凡累月官滿過五旬淸舉未行憂疑翻集噫豈材疎迹賤不足污薦書將謗言橫議陰有所嫌間徐而思之似不然也果疎賤不足薦耶則誤知在前重言旣發豈忍遽移哉果嫌謗所間耶則執事明甚某無纎缺使嫌者之極不過曰是子嘗殺人亡命使謗者之毒不過曰是掾嘗受賕賣獄此於人情豈近哉夫疑似之謗能惑於庸人而不能爲明者惑也是二者皆不足疑則𨿽代者甫至解去有日而望舉之心猶不絕如綫幸執事終特逹之遇續防絕之望先諸公與形薦牘俾恩徳不出他門結艸繄桑生死論報如或不然則將求閒僻之邑避奔命之勞仰事偏親俯活妻子簿書粗了圗史自娛不復動心於知已矣辭情僣迫拱俟誅斥

代謝秀才投卷啟

右某啟累曰前伏防某人親屈臨門貺示編著辭髙理逺且仰且服竊以三代之盛養士於學文行道藝日較月比孰材孰否自朝廷公卿大夫以至於鄕黨朋友舉得而知後世學廢士不素養惟禮闈一開猝然羣萃材與否者亡復自別矧朝廷鄕黨之人可知哉故連篇累軸爭贄於薦紳之門迹其來不過望甄別而博稱遇非有名當時言足輕重烏足塞所來之望耶若某之愚徒辱勤意吏職鞅掌阻叩謁捨

代賈內翰答蔡州錢龍圗啟【案此啟以下五首據宋文鑑增入】

審卽便時已開尊府蓋賢者以出處一致因請宣風天子恐侍從久勞遂容均佚寵之士諫之優秩付以中京之輔邦未列慶函首紆榮牘矧本朝之雋老實延閣之眞儒力通聖言俛華禁近蚤勸經帷之講日瞻法座之光厭事朝遊樂觀藩政然而公卿要明大誼自昔推崇左右思得正人匪朝升用伏望爲國自厚副時所傾

問侯王給事回陳待制啟

伏審茂對制恩榮躋法從側聞異數竊忭丹衷於皇聖辰若攷古道繩累朝之遐武敞二閣以右文倬彼天漢之昭回掲爲寶宇之目坦然帝制之明白祕厥宸篇之辭並延儒臣增重禁職居則備法座之淸問出則扈徳車之順遊惟待傑材乃稱華選伏惟某官气涵渾厚道際醇深蚤踐積星之垣久提太史之筆綴應劉之賓客方司朱邸之裁牋聴禹啟之謳歌遽際洪圗之纉服首擢東藩之舊進陞近侍之聨矧日月之親逢有風雲之盛防弼謨新政惟故事之甚明舒鬯元猷抑輿情之所跂未修慶問先貺珍函過枉巽辭益銘謙矩永言感懌奚盡鋪論

代韓符到任制謝史館相公啟

易甚難之道任俾總外臺得嘗失之寵榮復聨內閣云初視事已懼隳官於皇本朝分置諸道惟北土漕權之劇蓋軍須自昔之尢煩由頻年水沴之餘顧民力至今而未復加用度之百出無利源之一遺宜得衣冠之偉能老於金穀之要術因才以授於職乃安如某者器無所容技有俱短蚤知忠誼之自勉晚喜功名之可爲大河以東全陜之右計符連領固嘗歷董於輸將治狀絕稱曾莫少成於績效旣有所試是云不能矧控朔陲防曰要部豈宜煩使乃屬寡才省其由來何所自得復此假人之寵良繇造物之私此蓋伏遇史館相公首贊萬防更新百度宰論可否朝倫慘舒以後效之足求靡尢人於旣往𨿽匪功而亦用庶勸士於將來遂俾拙疎訖叨甄擢敢不圗講長利澄淸屬封弗專聚斂之能兼拊凋罷之俗罔有貳事少酬大鈞

代謝徐校勘啟

祗荷寵擢不任戰競竊以國家右文寖昌聚書增廣經始靈蘭之祕發揮河洛之文表章著明淵源深厚然惟道術分裂時師異言下逮九家猶瘉於野彼𨿽小道亦有可觀故稗官以芻蕘而弗遺詞賦比博奕而防幸采獲非一多愛益新名山之藏爲空廣內之防加倍而後實事求是聚精防神芟夷復重筆削譌謬是以圗書之府貴比列星之居校讐之官寵甚治民之最自非精力過絕篤志淵微言古而能驗今聞一足以知十則何以辯雌蜺之爲字信魯魚之失眞子云沈思僅能宿職安世黙識乃爲得人伏念某生質晦防天機黯淺染人僞而逾久求俗學以復初顚防失圖荏苒過壯性不傷物慨嵇生之怨憎居甚畏言慕夷吾之老喫曩者拔自邊邑擢處郊庠經泛爲通非有專門之效器不周用動詒方枘之譏先皇帝志在育材詔從試可白衣不召徒愴恨於崔駰賜劍猶存尙孰何於衛綰逮禁林之給筆慙髦士之比肩所貴莫邪干將爲其立斷惟是朽株枯木獨賴先容然而地寒者品常後人數奇者功不中率顧惟瓠落甘觸報聞豈意寵恩橫加弱植委蛻塵滓濯質淸流捫心自驚非有萬一之覬望屈指黙計儻十失五而在玆靜言伏思實有幸防此蓋伏遇某官彌綸帝載斡施化鈞大受小知未始違於精鑑言揚事舉蓋曲盡於所長底事庸虛冒於甄錄謹當思浚明之成徳勤窽綮之淺聞砥節厲行以爲修臨淵履冰而申誡桑楡之景尙冀於晚收管蒯之防無忘於代匱上酬洪造次答厚知

代與孫觀文啟

局守陋邦坐賖賓館誰謂河廣曽微杭葦之艱畏此簡書居積道躋之嘆恭惟節宣時若啟處用康伏以某官徳崇國華智兼人傑防深開物以成務倜儻扶義而濟功內參帷幄之謀外膺方面之寄夫倚伏之效巧歷猶知其必然隆污之期賢者蓋有以無悶是故稱子文之美爲其去令尹而弗憂言仲華之賢亦曰褫龍章而無慍矧以全徳邁眾逹生徇天宜其捐芥蔕而何疑寓逍遙而自得推數循理已符傾否之占求舊記功方盡樂終之義勉祈善毓以副禱詞

祠部集卷二十四

欽定四庫全書

祠部集卷二十五

宋彊至撰書

代上姚都官書

某愚無所似得綴一官以吏左右不逢叱恕於願已足敢望引以爲可舉哉恭以執事之賢人人願出於門下𨿽甚愚極陋亦知得舉之榮非才卓業鉅烏能捨眾人而獨取哉今執事之取某不惟人人疑之其亦私自疑噫豈執事知某之誤耶將哀其窮賤而欲推之大亨之塗耶不然安能捨眾人而獨取也苟執事誤以爲可舉則某當履其眞可舉之術庶無玷知人之明或哀其窮賤而然亦黽勉自立以副執事推近之意若是糜軀論報亦不敢在眾人之後辭意鄙直仰冒威重下情無任惶懼之至

代上發運大諫書

十一月初一日其位某謹齊祓裁書百拜有獻於某官執事某竊以士之貴於三代也可謂盡矣進則頒厚祿以寵其行退則翹車聘幣以勸其進士生此時宜無求矣然猶有自進者故箕子之書曰予攸好徳皇則錫之福噫徳如三代之士猶有自進而後知者矧今之士哉奇林偉行可貴而寵之者無幾問有焉或沈鬱卑辱不爲上之知可黙而俟舉耶唐之儒韓愈氏卓矣然猶三上時相書惴惴焉以不出爲懼況眾人哉某愚甚於他不通曉獨知士之所以爲士者以有守而或脫則轉而之小人之域不待旋踵故𨿽賤貧困躓未嘗脫所守綴下科與士齒者六年矣執事麾下且二年顧其術無可以貴而寵之者而辭未始一進書未始一上反黙而受執事之知抑難矣恭惟執事學際聖賢道充當世由文章取上第立朝廷爲名臣天下之所共聞也執事之門下孰不願出哉某今爲屬吏獨不能圗進是待欲髙於韓氏進身不本於箕子他日天子以政之柄授執事其願出於門下者益眾而某之迹益疎𨿽辭日進而書百上無及矣是敢執自進之說求出於門下伏望寛其誅斥一賜采擇使士不獨見貴於三代自執事始冒犯臺嚴局地待罪不宣某恐懼百拜

代友人上張刑部書

正月日具官某謹齋沐拜書運使刑部節下某前日獲見伏防執事略僚屬之禮顧問甚密退自度曰豈執事與某同產子嘗聮職而然耶不然何待之渥也若執事固記之矣奚假援以爲說哉抑有欲聞者徒以仕宦三紀謹亷自守𨿽前後薦者二十餘力憊心怠墜不能奮中夜浩嘆甘爲廢人歸無田園未決引退竊嘗謂上之人求人爲用愈於在下者之求爲人用也何則部使者持外臺之柄不獨以按舉爲已任抑將擇能者以分職治一官否則一職弛宜得彊敏精幹之爲用若某之病弗堪烏足當執事之用哉方其往來督舟運宜其慮也今乃獲免將受代而去家貧族重患弗能任伏望執事就舉廬壽曁舒一監兵以處某使得從容養病而又食口百指獲圭田以自贍則生成之賜盡出門下矣幹凂威重伏地待罪不宣某惶恐百拜

上京西運使田刑部書

自使車北轅凡五六月而一書之奉不徹將命豈特爲簡惰哉蓋大人者不責人以苛禮𨿽一書不通未爾得罪某不佞兩得備屬吏頃官河朔不幸以喪去因不得玷淸舉之末及執事領淮漕某復佐泗幕覬執事收麾下之舊𨿽愚不遺矣而天奪之幸適防移部噫豈某之望絕耶曰然然天其或者俾某因梗濡滯官久益練抑待執事之知深然後挈而躋大亨之塗不爲艱矣若是未能絕意於甄錄也伏望爲國自壽以副區區不宣某惶恐百拜

上運判馬太傅書

正月日具位某謹百拜獻書運判太傅明公執事某常病今之學者始攘取六經之文以爲辭章幸一中第則志滿意得曰吾方從政安學爲浮剽不根遂爲淺人噫君子之於學豈獵其名而止哉蓋曰終身而已矣某不佞於學無足道惟是向學之心異前之云者𨿽奔走賤辱未嘗輒忘學也竊嘗謂學患不通經經苟通則性誠明而丈深醇不經之文猶葩華爛熳見者恱之終無益於實也𨿽間嘗爲小文視今之得名者恱輒犯其鋒然於聖人之道則浩不知所濟思得大人先生傳授聖言之微使術明而性通然後發爲文章行爲事業以成某之志者有日矣恭惟執事學際聖賢名重當世六經之道自已誠明而深醇然豈獨裕諸已哉必將推其餘以及學者則其平日之志願成於門下或曰下吏之於上官非公事起居不得輒至前乃欲受教僭矣某曰不然爵位有尊賤傳道無尊賤之隔設孔子爲司冠須三千之徒均爲司冠然後乃傳道聖人之意不亦狹哉則誨人不倦不爲孔子言也若乃論窮訴滯懇懇有乞憐之辭此眾之所以望眾人非某之所以望執事也干冒威重進退俟命不宣某惶恐百拜

上運使李刑部書

某竊以疏賤之士或嘗得王公大人一言之賜他日獲進猶借以爲說者何耶蓋貴豪之門人所歸也歸者日眾則疏賤之迹有時而遺其意邈不得通矣必道其嘗所得之言以信左右彼大人者必曰是吾嘗所言者然後賤士之意通而其迹不遺矣頃執事領漕某時以衰裳見門下執事不以越禮而加罪與之進而賜之坐使極其所欲言而去及執事倅計府某方調官得泗掾復進謁於門下執事教之曰泗車舟之所防上官之耳目甚近當潔汝行幹汝局事人將汝知矣某再拜而謝曰公之言聖賢不過是敢不拳拳孜孜以戒夫失墜今執事按玆部某適得備屬吏則向之言不獨使銘之於心奉行於已異日知某者不在他人而在執事爾某固疏賤不敢他云以凟尊者止道嘗所得之言取信執事干冒威重伏地俟譴不宣某惶恐百拜

上發運主客書

發運主客執事伏自使車南轅卽欲一拜書以諮起居之安而且布其區區焉朝以奔命夕以訊獄輒因循而至今甚畏服執事之名爲日滋久重以大漕使之尊越在麾下目未嘗觀盛徳之光耳未嘗剽訓言之餘一旦獲見遽以吏事白左右其禮有所限隔也其情固未相接也使明且辧猶將踖焉而不能通況某之愚且訥旣畏執事之威又迫尊卑之勢哉宜乎局從而無所建明也夫聲之巨莫若雷霆無顚踣起隊而駭之者以常聞也光之巨莫若日月無蒼黃掩目而畏之者以常見也設不常聞其聲而聞焉不常見其光而見焉將疾走折足之不敢豈止畏且駭哉某前日之見執事何異初聞雷霆而乍覩日月偶不病走耳尙安吏事之建明哉噫江淮僅百郡郡約十吏若然則奔走於使部者殆幹計其聞以文著以法稱以干聞辱知於執事者幾幾人知而深器之者復幾人某以不佞無似之迹泯然於千百人中覬執事之知抑難矣𨿽然常內訟而自咎曰某文如是某法如是胡不彊其所不能而求及其所能哉故夙夜孜孜庶幾有立而後有立而人捨夫畫者而取夫將進者執事之心不過若此其知之器之非所敢望儻憫其進而憐之不勝大幸幹凟鎔造無任戰汗之至不宣某惶恐百拜

上運使李刑部書

某聞有困於路隅者垂朝夕之命反低遲其聲而欲人之哀之𨿽過者千萬莫知其求救也幸有一知將轉溝壑矣寧若大聲疾呼及救之速哉某自得第歸已喪母制除調官待逾歳位早祿微族弗能贍不爲不困矣竊嘗思祿足周數口位足以見行事之效者惟邑爲可然本朝愼重此選須舉乃用某勉𨿽所不能而陰覬塞舉者有日矣懼左右或未信故黙而不敢遽言其亦低遲而欲哀者歟昨日覩舉邑新格外臺慰薦歳定常數令而後求出於門下者日益眾求者旣眾執事必拔其尢異者而遺其常品者某以不似之迹若又後眾人而進縱執事錄門下之舊不以不才而遺之一旦某不麾下則執事徒有振拔之心某徒切覬望而事且無及矣今日疾呼而告者此也儻哀而救之卑預淸舉之來則困躓之迹免爲路隅之比矣干冒威重不任戰污之至

上提刑主客書

某聞詢樂工之能否宜就太常問吏狀之殿最宜就考功何則所統専者其知詳設太常曰某吏之狀最未必果才也考工曰某工之藝下未必不能也何則非其所統者其知必略是故𨿽考功陞黜然後知矣狀太常進退然後辧樂工今天子登賢材而試諸用命執事領外憲然則執事所統何等爲最専不在刑獄乎某獄官也將有問才否於執事者儻執事謂某才𨿽千百人交毀不爲損謂不才𨿽千百人交譽不爲益何則毀譽者𨿽眾不若執事所統専而其言取信之必也然則獄官之職何爲哉曰囹圄謹訊劾審而已矣能髙下其議而卒與法防者獄官之才也若是某之才豈足當執事之稱耶曰不然執事之責某者職於才何預焉恭惟執事雄剛卓越當代罕儷異日取家世舊物相人主圖教化某將與天下之吏程公狀於政府豈特區區今日論獄官才否乎幹凂威重伏地待罪不宣某惶恐百拜

答李裁造屯田書

阻侍師席歳行一周而一書之通復不得繼竊念孤生之迹出自門下𨿽曰奉書猶不足報恩奬之萬一矧一書之不能繼哉自顧怠惰分從棄絕而大賢之心乃惓惓於賤子夫行事之效者其小惟百里之邑然朝廷愼重此選須舉乃用若是某不能無望於執事也恭惟執事文章事業當代鮮儷總外臺之計歳行十周輦運有經矣財用有羨矣事之敝蠧者盡更張而剗去矣執事之於利權可謂成功矣某不以今日求一邑之舉於執事執事不置某於淸舉之末一旦國家以教化之柄授執事則天下之士皆願埏鎔矣執事必將取其尢異者以備器使某於彼時復何望哉幸執事憫其困濡一賜振拔使某增寸祿以活防族得民杜以攄素志則生成之造不在他門矣若才與器某烏足云而齪齪謹防自信固明甚豈復累大賢之明哉干冒威重俯伏待罪不宣某恐懼百拜

上提刑太保書

某竊見今世之士有一言自進於王公大人之前必獲自衒之咎而士亦此自以此某獨謂不然其用憑藉貴髙之地附托左右之援豈復自媒哉挺然而進者其必賤貧滯郁有志欲伸之士也夫弟子之於師門迹相與處也言相與椄也術業之髙下志慮之逺邇可較而知也仲尼猶患不知而曰盍各言爾志矧下士之見上官哉羣而趨黙而出位貎之隔如天地之相邈不言誰知其志哉噫士之志有二公焉則建勲名興利澤爲天下萬世之休私焉則享厚祿活親族爲一身之計今賤爲九品而曰某欲建勲名興利澤人必謂之任癡僭妄不誅而唾幸矣安敢言公志哉若一身之私志豈得黙黙耶於戱銓選之吏祿粟不足蓄數口代者一至則不復可得不渝而蹈窮餓之壑者幾希逮一沾京秩則祿給弗暫絕可以活親族矣然則由銓選而之京秩無他也恨簾舉而已恭惟本朝重使臺之寄付陞然之柄自貧墨弛曠類可以伸使志某吏執事麾下行二年矣懷私志而覬公舉者抑有日矣今將代去是敢蹈自媒之咎挺然自進其說伏望執事哀憐而采收使某一與慰薦之末免擠窮餓之壑滯郁之志獲伸於門下則執事之進人仲尼之用心也意迫辭切干犯威重無任戰汗待罪之至不宣百拜

謝提刑學士書

某向典泗獄得吏麾下才數月獲見於左右不逾再𨿽防駑砥鈍靳有以爲執事知且沈防之迹防而奔走之日不甚久勢不可得已及官滿如京師或有持執事簏士之日示某者則某之名在焉始疑中信終而惕然感以媿何則淮南之郡使部者二十有四其銓選之吏仕焉者豈下數百人彼才了一局而用兼數器者又豈少哉然後事之門望淸舉者常數百而執事歳舉不過二十人必將錄其才稱而拔其尢異者某獨泯於其間安望捨眾人而舉某哉設執事知奬之猶待日月之久何見取之遽哉或者之傳似可疑也徐而思之執事以髙文逺業傑然爲三公後是必收寒素聞至公以增大無窮之體某𨿽不佞亦士之甚寒而求進之未已者寧之不爲執事先隗之取乎故疑去而感來噫古之報知已者豈縻軀碎首而止耶抑將忠君澤民圖建勲利爲受知之效某之區區竊所慕焉若乃謹防自持特眾人之常守爾不足爲執事道戴負厚恩重逾山嶽無任激切荷徳之至不宣某再拜

代人上李兵部書

知府兵部執事某委質下吏越在外邑惟公事起居乃得一至鈴下才空迹疏宜左右之所棄忽賴執事聰明廓然坐照千里察賢接姦不以逺邇易視聼故吏𨿽疏外常若奔走於其間以是某之區區或爲執事之亮拔始以萑苻防聚輒冠邑境𨿽上憑府威悉力殄獲而朝廷大制考信州郡須保委明甚方議賞格伏防執事錄下吏之纎效斷然鑑其情僞剡奏列上謂同眞狀某苟粗拜一命寸進一級則天地之惠出朝廷而卵翼之賜繇執事也自被奏以來益勵操守蹈冰臨谷未逾其愼庶幾副執事之奬爾近有執之宵人非意往愬謂某𨿽市米當價而不時儻直𨿽考之者今未越旬浹而孤危之蹤不能無憂懼也何則一邑之民或受枉於吏自非刑虐誅掠殆不可忍其他自直於府君者可無一二今市文木而爲其所愬當爾之時夷齊可疑爲污士卓魯可疑爲暴吏曷以自明哉故終日惶惑不知罪戾之所從復防執事精明是非外判終始信察謀其無他並容曲全置而弗問若是治下者已三歳知已之遇未一報而防庇於執事者已至於再𨿽被寛釋愈於重責之爲媿儻執事垂憫儒介力畢大患不以一眚加擯斥則翳桑結艸寧知不爲門下報耶

上提刑司封書

某嘗病今銓選之吏拙於爲治而巧於知已者人十八九平居不事事一旦榮進欲激於內不惟口之於言而又筆之於書冒上官之聽曰某材且職人不某知使有志之士恥混斯人之徒不敢一言卜知遇矧敢以書哉某執事麾下數月矣言未嘗一發而書未嘗一進者正爲是爾然事有不可以者因敢輒布左右某初命泗獄掾使防外諸侯不以某不材舉以堪一邑奏可移浦江而浦江地僻陋前後爲令者或以膏潤自利一切務市恩噤口不敢議威刑民視官府如私家吏易令如僚及某始至呼吏問某事閱某簿則癡視矒對如市人然私自謂其不甚矯無以頓革帥民者宜身先以故渴不妄飲浦江水幸民慢吏弗率者以刑頽波壞紀力澄而躬緝然後浦江之人知今所以在治民而民所以在奉令未幾防來陽缺宰州郡誤以某爲可使困俾承乏而東陽地完戶殷民校喜訟毎更一新令則必搆虛懷牒坌入於庭下以探令之能否彼計苟行則將接迹而來矣某鉤得姦狀數扶其不直者此幾少息然猶有以辭來浹枉直者日不下百數朝與之辧至防僅能無畱事假攝方期月遽遇執事臨按玆邑其間管庫簿領期月以內者固已躬治自余素實未遑防若乃民有叩行麾自訴者吏有守庫緡不謹者斷罪之夫輕兵器之不籍罰金之差厥數田訟之積有日然𨿽伏防執事明哲內照仁恕外及以其前之數事率開舊令期月而變聖賢猶難優容橫貸弗忍罵斥某寧獨不媿於心哉尙覬借堦前容足之地一吐其愚又值執事兼程取道前旌不畱益懼且嘆曰竭駑力供賤事孜孜不敢少弛者俯恐負於斯民仰圖知於上臺爾儻上臺遂以不職齒之則愚事去矣而又使車之按婺歳或一往浦江在婺爲竊僻𨿽綿歳不一歷今假他邑幸而遇使車之臨不得少進其說某之區區將說不伸矣恭惟執事文章器業傑出不羣天子以美祿養賢材而朝廷推賢材者歸執事始先公以直諒稱當時今搢紳議直諒者歸執事如執事可謂在朝爲名臣在家爲名子矣有志之士孰不願出執事之問哉某𨿽無似竊亦覬願重念某再試於禮部得一第得第垂十年獲一邑同時下科之人籍朝闕綴京秩者不可勝計某誠爲困且滯矣𨿽向時薦者凡九人而舉邑越太平本朝之格繇銓選陞京秩者用五人今闕其二不瀝懇於執事之門將誰憐乎意迫言直不覺輕僭幹凂威重不任戰污待罪之至不宣某再拜

謝提刑司書

某前日之貢書左右也家人沮於內曰若爲屬吏不逢上官罵叱幸矣乃敢別白是非耶若將得罪於範公矣僚友沮於外如家人之言亦曰若將得罪於範公矣某獨曰不然夫賢者樂與人辧是非豈惡人自辧是非哉事有因言而後白豈有不言而自白哉與其言而獲罪不猶愈不言而獲罪歟遂決而不顧不逺數百里使人持書以聞事未報翻惶然甚於家人僚友之惑陰自訟曰人言不言其必得罪於公矣旣而持書者還則執事之賜教在焉趨迎亟受百拜以讀則奬借之辭燦乎如龍章之飾祼壤勉最之辭溫乎如父師之詔子弟恩假之辭廓乎如山藪之包污疾然後僚友賀於外家人賀於內曰公不汝罪而汝容則公之恩天地不如曷爲公報哉某曰大焉澤民小焉飾身而已矣引領麾下不勝感切之至

上提刑司封書

提刑司封執事某竊謂士生於今之世及媿以今之士待已乃曰古之士人求爲知己我惡肯求之於人哉語介可也適時則未也殊不知古之士也修而寡今之士也雜而眾雜而眾故賤修而寡故貴古之士或潛徳不輝朝廷闕之不能爲治至有禮文交聘而不肯一起州郡惇逼乃起爲朝廷用者不曰寡且貴歟於斯之時猶有老死巖谷而卒不聞當時者焉矧今之士千百進朝廷之治不加益千百退朝廷之治不加損而又籍銓管者見上官則踖踖焉而趨帖帖焉而去不可曰眾且賤歟當爾之時尙曰我介而志古我惡肯求知於人𨿽然人誰求汝耶鳴呼行已非艱知已其艱哉唐之士韓愈氏卓然其賢矣猶曰法禿齒豁不見知已矧下於韓萬萬而復生今之世歟不老死不遇幸矣何止須禿齒豁而知已不見哉某不佞得邑最窮僻𨿽守官職不敢以僻自懈柰何使車按部多道旁縣是徒有伸於知已之心其路無繇自伸也譬鬻貨者羅列當市門則道利而易售苟挾而走窮巷其良與仁僞無復自辧望其見售於人也某前日承乏東陽幸一防使車之來其亦挾貨窮巷而遇趨都市者歟儻執事一顧而略售則貨𨿽僞人少謂之良矣或遇而不顧顧而不售復執之歸窮巷將委棄無日矣尙安良僞之自列哉恭惟執事道醇而器完徳髙而業鉅而又十四州部吏榮悴之柄當執事之乎某部吏之一者執事挈而出污塗之中甚於及年之易使其髮未禿齒未豁又獲大賢爲知己與夫老死巖谷而卒不一遇者榮悴相萬則執事之賜山嶽來重某之貨將交顧而競售焉千凂威重無任戰汗待罪之至不宣某百拜

上運使工部書

竊謂匠石天下之工也欲得天下之材而用之而天下之材常少間有焉或不爲匠石用者豈匠之心固遺之耶抑材之生幸不幸系焉耳其幸而生平達之地匠石過焉苟睨而斧之則人謂其材必良材矣其不幸而生窮險之巖崖𨿽拙工之目不以寓焉矧匠石睨而且斧是尢不可得已縱其材堅拔完挺人將以朽木齒之矣夫士之仕於世也何以異此且上官之心欲得部吏之賢而簏之而部吏之賢常少間有焉或不爲上官薦者豈固遺之耶亦仕之地幸不幸系焉耳其幸而度通都要邑上官過焉苟一顧而遽取則人必謂之才吏矣其不幸而處陋僻之壤求眾人之顧不可得矧上官之顧且薦哉𨿽其守通亷介特人將以下吏齒之矣浦江卽山爲邑山險而不可車谿斷而不可航以是上臺之按部𨿽曠嵗不一歷使才者居之猶將冺黙沈鬱而不自達況不才者能自達乎某於玆歳余矣𨿽動民飭已防敢少懈而迹孤能短何所借譽前日幸遇使車過境得以伏謁道左猶窮崖之木邂逅匠右其睨而斧之有動於心哉恭惟執事全徳偉勳取重當世上心所眷將漕吳服老姦宿豪旣已誅鋤而屏絕矣積巨蠧旣已掃除而剗革矣生民之利已修建中都之費巳充給趣召嚴覲期在旦暮異日謀王體圖治本其肯取天下之財爲明堂之用𨿽材堪欒櫨執事其肯遺之罪則某之區區願采於今日也千凂威尊伏地待罪不宣某百拜

上知府卿書

某竊謂無位以行道無壽以守貴無權以薦士此丈夫之不足者何足𨿽志摩穹霄業包經綸乃饑吟圭衡一命不亨道可行乎哉或冠纓峩峩佩聲鏘如方朱顏猶童已肉飽螻蟻貴可守乎又若委身下僚自辱塵泥𨿽耳目英趐秪若聾瞽士可薦乎是三者不可明矣若乃位足以行吾道壽足以守吾貴權足以薦吾士執事其人焉恭惟執事抱不世之偉徳出三公之慶門今殿邦東南環地千理吏目督郵而下皆趨走以聽命不曰有位乎凜然秋霜以肅疆梗煦然春陽以曝困窮執事之道旣行矣年過六十齒堅髮稠人望儀采盛逾未艾不曰有壽乎樂只愷悌其錫難老鼎司防章玆子靑氊旦夕取之以揚祖休執事之貴可守矣扶奬亷善抉鉏姦贓陞絀之柄我得以執不曰有權乎吾治者厥邑惟七準詔拔吏歳常四人今乎其時士可薦矣抑未知所薦之士果何士也某竊料之夫良匠搆廈必度堅挺之材彼脆而屈者何預斤斧某迹卑地寒復官窮山治聲不長薦口孰開譬孤株生陋僻之壤而匠石之足不到日爲樵豎之所睨不薪而灰幸矣惡望斤斧之及哉𨿽然執柯局於近則已必欲取林之周則欒櫨榱桷之用寧以地而捨謂某之防躬敢借此諭凂瀆臺重無任戰汗待罪之至

謝江西轉運程大卿寄詩書

某啟大江之西漕權爲劇才者所處乃有餘地特抒佳句逺將動意辭語警發眞得淸助吟諷數過手不能置感服之私並深悃臆不宣祗白

集賢相公權蜜大尉問手書

某啟維眷之暮气序喧甚伏惟坐斷國論臺萬福企仰盛徳與日玆劇某總帥於外事有中覆率賴成算之濟疎拙惟知勉勵庶寒寵寄東望門宇千里而逺縻限符節末繇曕對伏冀上爲眷倚益防寢餗不勝區區之禱不宣某再拜

祠部集卷二十五

欽定四庫全書

祠部集卷二十六

宋彊至撰書

上通判屯田書

某竊以君子之所貴者道也道者何經天下治國家修身誠意之大本也堯舜之所以帝禹湯文武之所以王周公孔子孟軻楊雄韓愈氏之所以爲聖賢本此者也其爲術重矣今之士有扶之以求遇彼當其求者見而爲之禮蓋稀矣禮之而知其所存人稀矣知其所存而遂取之或無焉有一士於此恃王公之薦以求之其當其求者禮焉不暇屣知焉不旋踵取焉不問賢不肖嗚呼勢勝於道矣若之何使天下之本大不委而墜諸地惟大人者爲不然能重其所以輕輕其所以重彼以勢動𨿽力逾千鈞弗吾重也彼以道進𨿽微如一羽弗吾輕也吾之所以輕重云者有賢不肖之分焉爾能之者誰其見之執事恭惟執事文醇徳完學周孔孟韓之道而至焉者也�𨿽甚賤其亦蹈其籓墻而未及者若是與執事所趨之道同矣其不同而異者位爾道內也位外也惟失人者取其內不取其外道苟我同𨿽在廝禦猶將進之矧亦士其服者歟以故某之今日不借千鈞之力直以一羽之防求遇於門下者知執事不能以勢動某乃得以道進爾有誚於傍者曰夫下吏之於上官有貴賤之別今子僣而同之抑過矣某應之曰鳯之於鳥徳矣彼羽而飛者皆類也麟之於獸祥矣彼跂而走者皆類也猶上官之於下吏貴矣彼士其服者亦類爾𨿽同何僣哉誚者復曰凡薦子者五六人今人懇懇於公之門多見其不知止也某謹應曰天獲褒於眾人𨿽千百其辭猶爲虛寵與過美得孔子之一字乃定某之區區正爲此爾於是誚者翻然解執事倘知而取之使天下之士知道不爲勢勝者其自執事始干冒威重無任戰慓待罪之至

代萬表臣上魏公書

某竊以王公大人垂念官屬之下者必其人才業政術有足過人與夫傑識妙畫於吾治有所補或奔走左右且嵗之久是宜均戚休愛若子侄無過也乃前日執事之坐鎭全魏而魏人服化己舊一府十七縣之民無有煽姦搆詐以干靜洽者訟事至庭下聴無畱斷𨿽有傑識妙盡之士以爲之官屬於執事之洽何補矧某才短而術防者耶而又備位幕府才數月任奔走爲未久若前之云者咸無焉而惻然垂執事之念者徒以某頃爲監司所捃文致其罪郁抑之气蟠結於胸中者累年矣近輒一吐憤執事之前言未出口而憐憫之色已見於容此無他不欲匹夫一物之慊其中伊尹之用心爾今伏遇肆覲過闕將力雪某之任如得滌濯其疵復爲完人則站站墜翼再有靑飛意數年鬱結一旦變爲和气今日以往實執事更生之也

上魏公書

方閣下慶曆相天子而某六年以進士得第嘗出造物之鑪而未爲造物者所識欿然乎其中垂二十年矣前日閤下鎭全魏某爲縣令元城始得以屬官進見語未及竟而許以國士見愈數而其遇毎加厚凡十人之受知於人其必有以取之也某自視無有間下於某乎何取若浮文曲學固不足爲大臣道奉法履潔又士之常守其所晝夜惕恩度無以當閤下之遇方求爲眞可知者庶幾爲閤下報已而閤下解魏印將行且曰必繼辟某以從審如是復備閤下官屬其期不數月故臨別之容不甚戚戚比聞閤下舎某而他取矣其復吏於左右未有期感知而戀徳源源乎復來乎胸中矣屢欲一布其懇於下執事竊以爲大臣新見天子顧天下有大利害與夫傑才潛徳或未爲國家用必將精思而力言之矣某𨿽苟布一書閤下其暇省覽耶近暏邸報伏審陛辭有日是敢少進其說嗚呼士之於知已𨿽在數千百里外常若造諸膝𨿽榮悴戚休寒暑事物萬變而感知之心獨在豈偶失其望少濶其庇而其心輙易耶某之區區直若是爾哉誠激語切浼噴臺重不任戰汗待罪之至不宣某惶恐百拜

謝運使司勲書

閏三月二十二日具位某謹裁書百拜運使司勲執事某挾術甚短顧其才不足施之髙文大論之間獨爲小詩以自喜然爲之數十年未嘗輒出以示人非家藏瓦石而私以爲珍也蓋自視猶不可矧求可於他人哉前日獲侍坐防道及鄙詩且俾少錄以來因幡然以思與其深藏之而遂其短寧若經作者之鑑卽受嗤於作者不猶愈獲譽於眾人又後進者執業於先逹則必被慮考以決可否及其門猶將前而復卻不敢捉然以進爲先逹者未必果好之今某不煩若之云云而乃防見索𨿽欲自匿其得自匿耶謹退而發舊稾去其甚惡而取其觕者得百餘篇輒錄以獻恭惟執事學充器博操古道而行今世凡六經百氏之說其闗於治亂而足以扶教厚俗者莫不囊括笥蓄以措諸行事又自陜而右凡四軍二十八州兵民事物之情吏屬防污勤怠之狀與夫嘗邊贍國之術莫不坐照而黙計顧執事所觀而省者不小而大可知矣前日之獻是猶大樂在聴而麼弦促管啾然作於金石摐擊之間豈足動賞音之耳哉而又語淳意局篇次不貫俗書惡紙殆非可以爲上官獻者慙悸累日謂將獲罪於左右而執事方且誘激奬貸賜之書以褒假之噫其激可勉也其褒非敢當也若乃上自三代下曁歷世風雅之作罔不極論其淵源使小子讀之不待受教座下而略聞詩要敢不拜執事之賜佩服盛徳不任感悚之至不宣某惶恐百拜

上荊南知府鄭舎人書

某惶恐再拜知府紫防舎人執事去年詔舉宮中官伏蒙執事首以某塞詔事𨿽不允論感等爾何則方執事謀於心而發之於薦也不虞不中適偶與事戾成與否在某爲休戚若執事之恩固不系乎成否也向某居京師遊諸公之門凡六年或屢言以諾賤貧他日苟有論薦人誰子先若斯言也執事未嘗出諸口某固無望於執事矣重以執事負天下之望天下之士挾其所業而爭歸門下者類不下數百聞詔書初出其有求於此舉也袂相連而履相接方是時獨某去門墻四百里之外爲邑朔方執事捨其門下日親而近者數百而一疏逺之是取不應其所力求而與某之無求使四方之觀邸報者必以某賢於數百者彼數百人者亦未必不自疑某賢乎其已也不然何舎彼而獨取也某失於諸公之所嘗諾乃得於執事之未嘗諾人天下莫不知有執事而莫知某也一日區區之名附薦書而遂以彰則執事之賜如何其重也某之重如何其光也嗚呼陷冗途二十年矣未嘗一日輒去學力勤而道逾逺尙不敢覬眾人之知今乃辱知於執事某今而後審不隨俗吏泯沒者恃有執事之知在若乃防具所未至期自奮乎功名之途𨿽老而益壯庶幾不沗前日之舉使執事知某爲不謬亦未敢在門下數百人後也誠激辭切伏俟罪斥不宣某惶恐百拜

謝盧郎中舉縣令書

十二月日其位某謹百拜獻書知郡郎中執事某爲官屬數月職在訊獄自余公議一切不預又執事爲治非囚黨蔓衍皆決之庭下使獄官果才其施設能幾況某之不才而無所施設於何求執事之知哉縱齪齪能以防自謹猶待嵗月而後見又於何取信之速哉昨日伏蒙執事不以某不佞謂堪任一邑之政遽以上聞是執事知某不俟嵗月之久取人不求才節之兼古君子之用心也噫寄之以民與土百里之內惟所休戚彼一受賕皆坐舉者是國家授令之意旣愼且重其保任之責不細而鉅可知矣執事惜此舉以進能者宜矣今乃遽然取某以塞舉則執事之賜宜如何報惟勉所不能濟以素守之節少答知己於萬一耳無任戴恩荷徳之至不宣某惶恐百拜

與荊南鄭舎人書

某初到魏旣深鄙其土風又日負洪河決溢之憂圖所以脫去未能也止得易此而之他無不爲樂地況以詩書爲職業而無吏責於其間者此正某年生所願爲而不可得也方是時忽聞宮官之薦不惟覬脫此以去後適平生之所欲爲以是喜躍俟命而不暇自度夫不可爲人師也已而報罷茫然愈失乎所從譬如陷深墜險者有人焉引綆而欲出諸危方一施手而綆絕其徬徨甚於未引綆之前者知施乎之難爲力而出此之未有期也自被薦一年半矣蚤作而夜息其心未嘗忘斯舉獨無一言以逹區區者直以向兼數職又上官交以管記見屬每視牒訴簿領才暇且蹙囁嚅作四六矣實公私未嘗有少間矧某之徳執事者大非遽云觕說之所能盡又筆未落紙而鬰郁之气已蟠於毫端使言不及竟日復一日不覺遂至於今也愚言不誣皎日所鑑不宣某再拜

又

某竊聞荊渚爲天下游觀之最足以坐鎭而縱賞一官之系恨不得從公以遊然入輔大政期在旦夕豈能久與江山爲主人也某再拜

上提刑祠部書

提刑祠部執事某爲執事屬吏幾二年以區區之迹願收於門下者逾一年矣事久不遂私自謂保任之責在本朝爲最重彼被舉者一受賕則舉者與之均罪某事迹猶未試執事知某宜未熟寧肯遽然薦之其必博訪廣聴俟可薦而薦焉自視無纎缺又有交譽旁贊者然後執事之知特深而薦某無疑矣以特深之知被無疑之薦抑將倡於諸公使薦之又薦之豈獨執事一薦而止也無何數日前有來告某曰有謗子於憲使範公者曰子之所爲不逮於初子宜辯某對之曰夫不逮於初者非素然之謂也若先潔而後污始勤而末怠翻然易之之辭也噫不欲爲良吏則已如欲爲之必曰終身焉惡在一嵗再嵗而易也猶千里之逺不求及則已如欲及之必極於千里而後止惡在五十步百步或半途而畫哉始某之來浦江也嚴一切之防革積久之政惟恐不得爲才吏節惟恐少虧於古人今日省昨日之所行後月修前月之未至豈暇易初耶夫小人固有易常者或爲士修飾以求爲大夫得大夫而忘士之操爲大夫修飾以求爲卿得卿而脫大夫之守某選人而求爲京官者也設其心誠小人獨不能勉彊俟得京官而後易耶奚若是之速也𨿽謗言日來範公必不聴某何辯旣而又有告者曰有謗子於範公曰尉所爲因循而令縱之且與之同波子宜辯某對曰自某之來浦江也聞尉有不善則必苦言切責未嘗絕於口乃有傳某牓署門以召言尉過者恐此言遂行則防名於好訐以是外和其色而示同內堅其節而自處且尉方少年初仕此任無所立猶有他任某年旣逾壯而又得第近一紀若榮與悴在此舉爾設尉所爲因循烏肯縱而同之也某在身無赫赫之譽身外無彊近之援初掾泗舉者凡九人今又得二人是無他拔獨謹亷以得之也𨿽然彼十一人者寧不傾耳以聴某之善否今同郡而仕者不下三十人某之不佞守倅交薦彼三十人者寧不駐目以窺某之舉動浦江𨿽僻陋而彊宗橫族不啻數十戶今皆束手不得騁彼數十戶者寧不張口以待言某之非是𨿽欲爲不謹獨不畏十一人之耳三十人之目數十戶之口哉設謗言日來範公必不聴某何辯已而自咎曰以旦聖而被流言以參賢而遭投杼況其下者乎何恃而不辯今夫薦京官者才五人而又其間又未知果用成某之迹者獨望範公爾萬一謗言之行則愚望絕矣安得自黙耶因敢布前之云云執事以爲然則某之枉灑然無餘矣如曰不然願行麾一日臨按遣左右家到而戶詢之或千百人之言有一與謗者合則請暴某之罪亟黜而速去之以警類某者果千百人言無一合謗者則願呼謗者使前叱而數之然後收孤迹於薦書之上防知無根之謗能惑於眾人而不能爲大賢君子惑也執事之美不亦盛哉意迫言直冒凟威重不任戰汗待罪之至

上運使盧工部書

運使工部執事去年春執事按部過婺某得伏謁境上伏防降車爲畱賜坐與語問吾民之利疚輒以某事某事對言未卒而稱善隨之且曰還寫所言來因謹寫一通以進復親筆諭之曰善某退自喜夫部吏之見上臺有所問必立對今乃賜坐與語執事禮某爲過矣而又部吏之欲以言徹上臺者不爲少皆郁而不得通今乃辱先問言獲徹而千沮百詆者亦甚眾今乃辱稱善執事知某爲深矣已而自尢曰禮過而知深而遇不常得不於此時以一言及身計是果於自棄爾因作詩一章具道所以願舉之心以獻復防親筆曰深悉乃意以是家人賀於內曰盧公必薦汝僚友賀於外如家人之言某亦私自賀旣而事久不遂繼獻以書復不遂於是向之賀者反相唁曰噫豈有短子於公者耶抑公將拔部吏之尢異而不及子耶不然何遅遅而不薦耶某曰否使誘舌之巧惡能誣伯夷以貪而毀栁下惠以濫哉設拔吏必尢異而執事嵗取二十人𨿽某甚愚極陋獨不足塞二十人之數哉偶未及某爾以韓愈氏之賢猶三上時相書今書再上而遽相唁慮某亦過哉矧識足以超萬事之表明足以照千里之逺某之所爲固已深詳而密察以言乎考格則尙少一嵗爾以言乎舉者則尙缺一人爾是玉成之徳猶有望於執事也恭惟執事仁義充諸心黜陟繁諸手振某於污塗之中劇反掌之易倘矜憐而成就之使不爲家人僚友唁則縻軀碎首弗足論知已之報也冒凟威重無任戰汗待罪之至不宣

賀發運金部賜進士出身書

伏覩邸報主上以進士賜執事出身大哉朝廷此舉其有意於教化哉昔成周以事言徳三者升造士之秀進而官諸位其養之有素攷之以實故所得皆良材今有司乃以聲病儷偶爲法度進者又猝然而聚苟能以曼辭麗句中程品則決科第如拾芥𨿽三代之文有一不與法度合棄不復顧以是執事用髙文大筆嘗試於有司而輒屈焉亦曰以言取人其失之逺今朝廷能知執事文章事業所施者大彼有司法度烏足較其萬一直以此科賜執事天下有道之士如執事者知文章事業能屈於有司而朝廷不能屈益髙其爲人矣噫成周之制稍行今日則三代之士有爲時而出者某故曰朝廷此舉其有意於教化哉延頸麾下不任抃賀之至不宣

上運使王工部書

某竊嘗謂知人不以古君子之道不足稱知人爲人知不以古君子之道不足稱知己古之知人者在盜囚徒而知其賢落魄困衂而知其非常材千百人譽之不加重千百人毀之不加輕爲人知者以道自處而不苟終始一節而不奪𨿽榮悴萬變而知已之分不移也今知人者或始徳而終凶或始收而終棄目顯榮者謂之賢顧卑賤者爲不肖一常人譽之惟恐知之不深焉一常人毀之惟恐黜之不早焉求知於人者松筠不足語其操冰霜不足語其潔惴惴焉惟恐人之不已知幸一知焉則向之操反爲殆向之潔反爲污故攺節首舉之興焉然則孰爲然哉蓋古之人以誠今之人以不誠噫豈古之人皆誠而今之人皆不誠哉其之言主乎人不主乎時處合而行古之道豈必不誠哉在古而反若今之爲豈曰必誠哉系乎其人爾恭以執事文章事業與古賢並知人之明有過焉者矣若某之愚亦似豈宜以古知已之說幹左右蓋其他誠不足采也若一節不變自謂無愧色是敢進說於大君子之前若乃執事之全徳其美揚諸當世而甚白故略而不講凂凟威重伏地待罪不宣某惶懼百拜

上河北都運元給事待制書

七月十五日其官某惶恐百拜奏記都運給事待制某四歷州縣三任部屬今玆一官始飄然去此道千里之外後辟西上𨿽然豈如他人朝離門墻則蹤迹暮防蓋鄕裏之愛無有逺邇不移也恭惟待制文章徳業致身法從出入更履聲光益懋久勞於外時論所郁行聞趣召置帝左右使晚生故吏訖托鈞冶功名之塗萬一自奮庶幾知奬拔之公不獨緣鄕裏私愛而止也庚伏在序伏望爲國自壽犬馬之戀豈忘故軒引領馳誠曷勝愚悃不宣某惶恐百拜

上提刑司封書

竊謂犬馬之爲畜賤矣人所以芻豢而仁之者必其有守警馳載之效爾彼犬馬者豈特厭糠飫秼荷其仁而自惰亦欲展所效於人爾設有犬馬𨿽獰健趫猂非韓獹之比顧其聲足以守警也盜且至不幸傷其吻不能吠而齧焉爲其主者將叱而扶之歟抑豢而哀之歟噫吻之傷非犬之所欲然也豢而哀之宜矣設有馬馬𨿽驍騰蹀非驥騄之等顧其力足以馳載禦且至不幸跪其足不能負而馳馬爲其主者將鞭而毒之歟抑芻而憐之歟噫足之踠非馬之所欲然也芻而憐之宜矣夫州縣之爲吏冗且卑矣上官所以拔用而思之者以其有奔命任事之勞爾爲下吏者豈特竊祿飽食幸其思而自安亦欲伸寸勞於上官爾不幸命適至體適病不能勉而從焉爲上官者將咎而斥之歟抑撫而恩之歟噫體之病非下吏之所欲然也撫而恩之亦宜矣某不佞執事麾下且嵗余𨿽欲朝夕趨走以愚自效余所守之邑介在僻壤其路亡繇而自進前日伏防越之疑獄執事使景覆劾而考察於時負薪之疾發於彌月而又明不足決疑似之狀智不足究是非之實𨿽然譬之犬馬是亦效守警馳載之秋也方將彊起而行悉意乃事無何綿力弗逮訖以病告伏蒙執事諒其懇廹惻然開許猶踠足傷吻𨿽主人知非其欲然若鞭與叱尙未能忘犬馬之憂也意逼辭鄙干冒威重無任戰汗待罪之至不宣某惶恐百拜

答董太傅書

某頓首某所學失其原方少壯時不幸以辭賦得名於世今𨿽老矣猶將更爲彊勉以追捄厥初以故遇博雅有道之君子必喜與之遊庶幾講論規劘有得於萬一爾今閤下之來正適愚顧又以生事不足汲汲有謀於人凡某之有望閤下者皆所未暇何私懷之難耦而講劘之益不易得耶相見才一二閤下遽以胸中所欲爲傾盡於愚略無毛髮間外眞相知之速而相期之甚重也有可以出力愚何憚而不爲昨日不能往少頃當得拜誨言矣

上提刑舎人書

某聞爲下者心有所欲言情有所未盡必告於爲上者酌其所以言究其所未盡以聴於下故民有疾苦必訴於州縣吏之庭吏有沈鬱必伸於部使者之前州縣吏之庭去民近可日往而訴也部使者之前去吏逺不可日往而伸也可日往則民見吏以爲常不可日往則吏見使者以爲非常之遇也某官於窮山僻壤之邑且二年矣欲拜使者之威采尙不可得矧聴其誨言哉聴其誨言尙不可得矧卜其奬顧哉是三者俱不可得𨿽有絕人之治不世之才從何而自露矧某之斷然無似其抑塞濡滯不爲上之取宜矣前日聞使車臨境上竦然奮袂躍然出門以爲得一拜威采一聴誨言一卜奬顧在此行矣無何積雨溪漲乏船以渡彷徨溪涘仰天而呼曰噫豈天之欲某沈鬱不遂固虐之耶不然何使車在境而溪潦爲暴絕其往見之路若此之甚耶已而自辭曰天徒能絕某之路烏能絕某之筆哉使某攄區區之意於累紙之上不猶愈一見一言之詳哉是敢犯不測之誅少布其愚某之作此邑也𨿽政無尢異視古之良縣令間或有慊色其奉法飭已較一時爲縣者固未敢自議其先後也今考限垂滿而舉者猶未足此正吏之沈鬱宜就執事而伸之也儻執事酌某之言究某之情而垂聴之惻然哀其冗且滯挈孤單之迹一掛薦章之末則某之沈鬱灑然無餘矣生成卵翼之惠豈在他門哉若乃報事之全徳逺業掲諸當世而甚白此則略而不講焉干冒威重俯伏待罪之至不宣某惶恐百拜

上提刑祠部書

某聞有適萬里之塗者跬而起寸而進所未徹者數舎之逺爾不幸足力弛焉裹糧匱焉得輿馬之代兼宿之儲則萬里可以徹否則喪前勞死道邊無日矣與夫五寸步而畫或百步半塗而畫者均焉爾適有力者居傍其家之富不知其糧幾囷輿幾兩馬幾駟也目斯人之厄將哀而救之歟抑忍而遂其死歟噫斷無仇讐於斯人而欲其死者其必假輿馬貸裹糧以濟其行也某困銓選之塗有日矣其髙非在天也其險非在山也陷穽滿眼未見平地行之數年尙未能徹然而本朝著令繇縣令而遷京秩者其考限必六載其舉者必五人某必六者旣五矣必五者旣四矣是猶萬里之適所未至者數舎爾知已尙缺其一是亦足弛糧匱之厄也捨執事將赴訴何門哉恭以執事雄剛偉卓名重當世而又一軍十四州部吏陞絀之柄當執事之手其勢非特有力者之比不假輿馬裹糧之救而拔集污塗之中置之霄衢之上劇反掌之易寧獨萬里而止也第懼勿爲爾是敢借前之云云一布左右儻執事哀憐而成就之使不貽道邊羞則翳桑結艸豈足爲門下報也冒凟威尊伏地待罪不宣某惶恐百拜

祠部集卷二十六

欽定四庫全書

祠部集卷二十七

宋彊至撰書

賀鄭毅夫內翰書

伏審就奉茂恩入司內命比傳睿選始厭羣言竊以翰林諸公禁路元老文有體要代爲訓辭凡詔書之諭臣民或贊冊之除將相惟廷中誥令之所出𨿽海外豳荒之必聞導宣上心粲如星斗之掲鼓動羣聽肅若雷霆之馳豈文章之獨難抑論議之兼賴恭惟內翰秉彛惇大涵徳極深學造聖賢力跂列科之回賜量包公輔蚤名未仕之臯防及出而冠天下之英翹進以立朝端之風采道誼時懋聲光日新掌王言者數年追聖作於三代適圖西掖之舊更直北門之嚴大筆足以寫造化之微情宻謀足以贊太平之偉績居常被前席之問威嚴最親由此踐中階之尊足迹相躡聊演彌綸之大手卽諧經國之初心謨明四鄰宰制萬類某聞命竊忭銜恩未酬懼冺功名隨眾人而空老第形歌詠喜君子之丁時東望門墻不勝竦躍

賀王中丞充翰林學士書

伏審顯對明恩榮書內命朝倫胥慶物議惟均恭惟某官名世挺才際天蘊識懷直道以執中憲履正徳以儀庻工白日貫誠實髙忠諒之結主靑雲隨步便仰文章之致身方開納諌之聰遽屬演綸之手訓詞鼓動於天下玆鬯辰猷謨論參陪於禁中益紓賢業矧內相之要地卽中臺之便塗南山之峻維瞻徐膺徽冊淮水之流不竭增衍淸門企躍並深文陳非悉

上益州趙龍圖書

伏審已卽便時肇開尊府兩川父老淪肌浹髓以識曩時之恩千里士民延頸拭目以觀今日之政盛徳所厎私心竊懽恭惟知府龍圖道誼可師文學之老以孝悌甚髙之美行起於鄕黨而汔至四方之知以忠純不倚之亮誠信於朝廷而遂爲多士之服率謂蕃宣之寄決非嵗月可期得賢使君未足爲蜀人之賀輔明天子行當隨漢詔之歸

代賀陳副樞書

伏審顯對制函進陪宥省出帝心之愼選允天下之公言伏惟慶慰恭以某官學造聖賢器包公輔早陞華於近侍寖服采於皇僚危言正色以立乎諫垣宻禆王體碩畫周才以總乎漕節增羨邦財方假尹於都畿旋登賢於陪幄屢形囊奏懇請州麾爰倚重於邊藩復兼榮於祕殿惟太原風物之古領一道兵民之權茂績休成淸衷簡在會洪樞之虛位被嚴詔以還朝付之繁機時乃舊物有生相慶知聖王之用人至治可需幸君子之得主

賀新知邠州閻諫議書

竊審峻躋要秩移守劇州伏惟慶慰伏以某官精識際天偉才名世蚤論譔於祕殿旋翺翔於禁塗風聲有休時望愈重乃陟諫垣之長以臨豳土之民行布教條復余風於貴儉卽聞詔召輔新政以告猷欣頌並深文陳匪悉

賀致仕趙少卿書

竊審懇列封章許還印綬冠名三少追迹二疏進退無虧古今有幾淸議皎若髙風灑然伏惟某官挺才碩膚函徳渾厚坐參國論常防萬化之調成出布藩條靡俟三公之入拜致其君事以去信矣老成之賢側聴歸榮祗增榮羨

賀正上許州賈相公書

伏以嵗歷闓端兆二儀之載毓春祺備捨與萬寶以俱新恭惟某官勲濟王塗器包民極履正徳以儀庻位挾重計以尊本朝宰廷三事之司首調元化宥省五兵之本旋總繁幾措邦體於旣平隠廟謨而弗有享崇髙之極而自均出處之致斂康際之大而樂就蕃宣之勞露公冕以觀風坐訟堂而聴治一相在外思周伯之未歸萬民俱瞻願晉公之再入遹臨開祚參向純禧莫前壽斚之稱乃後慶函之獻台光在望愚抱焉依

賀正與職官書

右某啟伏以天吏肇和王正謹始稱漢觴而薦壽欽堯歷以授時恭以某官植操端方賦才肅給早傳家府之慶暫屈幕廷之謀屬獻嵗之膺辰期自天而集福永言祝頌曷究指云

代回相州李太尉賀正書

嵗功肇起祗列於慶函禮意相仍嗣紆於榮牘仰銜勤眷第劇銘藏恭惟某官茂略濟時純忠衛社出臨藩閫繄寛詔之奉行進陟樞廷佇壯猷之施設伏望爲國自輔副時所瞻

賀正書

伏以春秋之一爲元肇謹嵗端之起天地之交曰泰遹觀物象之通恭惟某官業履崇髙智謀光大慘舒萬物躬調造化之鈞翼戴一人日入泰平之域維春祺之所向與嵗歷以咸新某假守闗中馳誠門下適阻壽觴之獻曷勝頌牘之防

代王尙書賀富相公出鎭河陽書

伏審懇求便鎭思解繁機比奉兪音誕膺徽冊掲使旌而就道露公冕以觀風伏惟慶慰恭以某官業履崇髙智謀博大更元猷於二府被隆遇於兩朝勳濟王塗道光臺路君臣之有一徳入平泰階文武之憲萬邦出倡羣牧請盟津之守寄郁巖石之民瞻衮衣之畱周公難全西土之願舟楫之命商相行副巨川之求

代元給事河陽判府相公賀冬書

恭惟某官山河間气社稷宗工謨明二府之宗登翼兩朝之盛屢形露奏蘄解神機太師維垣倚重河喬之鎭一相處外增髙巖石之瞻陽徳初升天和參向永保貴福益康壽祺某職總計臺迹疎材館莫從慶列徒瀝頌言

三司端明侍郎賀冬書

恭惟某官才包王佐道貫民彛名躋日月之髙學破鬼神之奧擅中都之調度坐懋丰功掲四海之儀刑行膺徽冊迎長云始介福攸同某迹系河濵心馳門下適阻壽觴之獻第防慶牘之修

代回諸郡賀冬書

寶冊履長雲臺視朔復太陽於七日亞儀會於三朝恭惟順履令辰誕膺厖祉慶函未列珍札先貽感頌交深名言非悉

代元給事賀蔡舍人書

伏審入對王休進司帝制伏惟慶慰竊謂訓辭之任尢資體要之工導宣上心明如星斗之掲鼓動羣聴震若雷霆之馳惟時傑才乃稱華選恭以某官气涵渾厚道際醇深蚤勸學於宗藩久讎書於儒館出領江湖之寄歸瞻天日之光賢業素髙主知逾重諌垣納誨方開當扆之聰禁掖代言遽屬演綸之手曷涯大用增忭丹衷

賀宋舍人書

恭以某官學優聖閫名重士林蚤踐列星之垣久提太史之筆繇螭頭之注錄陟鳯閣之凝嚴讀書五車極多聞於編簡掌誥三世增盛事於衣冠忭躍殊深文陳曷罄

賀韓舍人書

恭惟某官性恬榮利學造聖賢朱邸裁牋方綴應劉之賔客紫垣演誥遽歸蘇賈之文章潤色皇猷發揮素蘊取鴒原之舊物紹鳯閣之淸門時論所榮朝遊胥抃

代賈魏公賀致政宋相公書

伏審懇列封章蘄還印綬重違確請旋發兪音徽冊告廷安車就第進上公之極品光信史之直書髙風凜然當世仰止恭以某官重名照映耆徳精明緑髮靑雲蚤冠士科之選鴻樞黃閣歷更臺序之嚴遽收富貴之身以養壽康之福偶一相之處乎外得謝以歸與二防之嘆其賢較美無媿側聞盛事增快丹衷

賀致政範侍郎書

竊審拂衣榮路脫屣禁林髙風可激於一時逸軌絕攀於千載某官文章大手忠亮丹心屢貢危言之誠不虛內相之職顯官厚祿視如一羽之輕盛徳髙名坐若防山之重志確還於君事年未及於禮經邦家失賢朝野興嘆側聞勇退增聳懦衷

賀致政曽太傅侍中書

竊審確還君事訖被宸兪增峻品儀之尊弗離進退之正伏惟致政太傅侍中際天傑識許國純忠蚤紆圭衮之偉謨歷冠鈞樞之重任建冊萬世奮庸三朝不居大勲懇避元宰勤勞逾紀乃心固在於王家出處隨時維翰遹臨於帥路遽渇老成之燕見方祗詔召以旋歸驟爾引年久而得謝𨿽淸衷之逾眷以素志之重違顯冊告廷拜絕班於帝傅安車就地畢能事於人臣將相兼榮公卿增嘆俛惟晚景常與並防勇退先諧懦懷內愧

泛謝書

短才所賦逺略尢防一隨從事之辟書三入上公之幕府用兵西夏常參與於戎機總帥北方復専司於軍檄甫諧就職未暇馳音豈圖謙矩之勤首舉慶函之辱厚辭相假𨿽非涼徳之可當重意所臨敢不珍藏而自貴

回相州傅待制書

審卽便時已班寛詔何幸故鄕之父老獲觀新政之神明某官道際大醇气函間傑經帷勸講非帝王之道不陳諌霤弼違以忠義之心自處聊就更於治屏行入贊於朝欣頌並深名言非悉

回懷州呂大卿書

玆審涓辰已諧視事首貽榮牘備寫謙懷矧風力之素彊加治功之連最再屈公卿之重俯臨民俗之繁佇善政之告成卽寵章之增懋永言欣頌曷盡名云

回眞定陸待制書

竊審前騶將之劇鎭甫次都畿之近首紆函訊之勤承冒春暄載蕃時祉別京無事誠病守之所冝重客見臨庻欵言之可接余需瞻挹並敍欣翹

回知博州杜郎中寄詩書

比守別都兼綏北道初膺重任首枉長篇載研大雅之餘風眞謂少陵之後裔仍親紆於妙翰尢取稱於佳章不無溢美之過情第用珍藏而爲好

回權發遣棣州馬都官書

比借長才暫臨劇郡旋承交印累辱詒書行入對於淸光佇前膺於渥寵益希保衛少副願言

回洛州通判宋郎中書

比承交印逋邇還臺首枉珍函多防盛意矧治功之尢最諒恩奬之加優感頌尢深諭言非悉

回京西提刑康左藏書

久暌使範滋渇於晤言比總帥符益疎於訊問豈圖髙誼逺枉珍題戢感尢深諭言非悉

回深州竇學士書

頃繇冗掾得備屬官趨走下風每荷嚴顏之爲霽違離數載敢忘盛徳之所防起居之禮不修疎逺之蹤分絕夫何容貸弗爾瑕疵首占教文過形恩奬跽然拜賜益以懷慙恭惟知郡學士學際聖賢器包公輔坐安流瘵矧利澤之冝民入罄論思行忠謨之致主炎威云兆時祉載蕃伏望上爲邦家倍綏燕餗

回洛州通判範純比部書

比緣天幸行覯風期別席未終行騶亟引方劇賢規之跂遽防誨牘乏詒審履初炎誕膺蕃祉伏惟某官才猷膚敏風績宏長暫屈貳於藩條行進承於邦選永言感頌曷究名言

代魏公回司馬內翰逺迎書

竊審防承詔文出案河役屈禁扃之淸重勤行道之阻修甫次近圻卽瞻前斾首詔榮誨增戢感悰

回越州通判曽學士書

適懷淸範遽獲盛牋粲然辭意之形宛爾聲顏之接防稽請去暫虛嚴助之直廬宣室歸來行對漢文之前席炎威寖劇時祉載蕃

集賢相公往西京問書

伏審奉二宗之神禦云往別都勤十捨之啟行乃煩元老緬想車之旣飭扈眞駕以載馳宜有神明陰懋福祉伏惟某官格天偉績經世壯猷蚤牋宰塗協平王路聖朝眷倚矧久賴於謀猷原廟妥綏玆兩完於忠孝益祈壽重少慰依瞻

問集賢相公往西京還書

竊審寧神元廟告大禮之成復命明廷慰上心之永慕甫休道路還宅廟堂防政多餘善祥備捨伏惟某官格天丕業經世元猷謀謨歷罄於三朝利澤徧孚於四國唐虞之際圖極治於無前邴魏有聲肩一心而永厎炎威在序燕餗惟時

回南京王宣徽書

竊審圖任宗工保釐寰服比諏吉日肇布寛條伏惟某官經世壯猷際天傑識洊揚兩禁歷事三朝徽府鬯謀重少煩於元老別京均逸聊兼拊於吾民濬淮水之慶源積商巖之素望未暖居畱之席卽持入覲之圭登踐鼎司協平輿議慶函未列榮牘先臨感忭並深名言非悉

回新富順監雷判官書

竊審特緣精學亟拜茂恩遂去家居將參幕畫側聞新命增快宿心伏惟某官風度甚髙塵遊不雜心潛藝苑自成篆籒之一家名在薦章獨繼颷流於先世逺蹠此始喜情可量修慶未遑占書猥及永言感忭曷罄文陳

回新知成都府陸龍圖書

審膺睿選就拜恩章領印綬於蜀門遷圖書之禁閣某官气函渾厚才貫防深屢更帥節之行歷厎治功之懋往綏逺俗繄威惠之兼孚入置近司殆後先之相躡未馳慶問首枉珍題感忭並懷名言非諭

回邠州閻諫議書

符守相望每聽風聲之懋函音遽及特緣年契之深審順履於歊炎益茂迎於戩糓矧惟舊徳克著壯猷樂土勸耕方爾陳書於七月追鋒促召靡須告政於三年倍防燕興前膺眷任

回絳州宋舍人書

審卽便時已頒寛詔矧惟厚望獨映近班早懋淳修之聲世傳該洽之學垂光禁掖未殫澤物之初心布政善藩聊輟演綸之大手甫溫坐席當被詔函逺枉書音增銘感臆

回西京李給事書

審被恩緡出司畱鑰已班條教首枉牋函惟識度之深閎加才猷之膚敏優遊延閣矧侍從之久勞偃息別都適中和而自樂佇甄新治益治褒章

回濵州經略馮端明書

向者府罷西方道繇東裏會簿書之未暇阻談席之相親仰止髙風惄如終日僅領故鄕之守紱旋兼諸路之帥符多病所緣一書不講詎謂禁塗之傑首詒音尺之勤賁飾過情謙詞溢幅矧惟俊徳夙簡睿心眷薄伐之故心實勁兵之要處境控二敵地繇百城比煩細並防諸將暫往宣於逺略卽歸寘於近司感頌並深文陳奚悉

回殿前郝太尉書

自暌英槪頻領劇權日圖綏禦之經坐曠寒暄之問首紆訊尺備戢謙懷某官偉略沈雄傑材超敏早疏榮於勇爵旋拜寵於劇壇入衛殿廷提禁屯之紀律行躋樞幄陪近弼之謀謨順履秋嚴載蕃時祉

回皇叔祖橫海太尉書

多病蘄閒誤恩治劇日勤綏禦以先帥路之諸侯坐歷暄涼從企宗藩之元老敢圖謙矩逺枉音函兼審順履蕭辰翕臻茨福伏惟某官籍尊天屬望重王家信厚夙成眾仰翰藩之重寵靈益懋早分節制之榮倍衞燕興永綏戩谷

回蒲學士書

審奏書篇旋登文館惟聖神躬向於儒學俾丞弼各言於爾知曽是傑才首當淸舉騁辭甚盛占等絕優不同無用之空文可贊有爲之至治方欽逺蹠遽貺長牋欣佩兼懷文陳非諭

賀蔡副樞書

竊審寧朝經逺陪幄登賢成命旣行羣言胥穆伏惟某官際天傑識髙世元猷累年勞鎭於蕭闗小醜絕窺於漢壁乃眷本兵之地適圖制勝之才防總神機一歸睿選卓然多算方運畱侯之籌皎若成規卽隨蕭相之畫某適司畱鑰阻叩賔除企抃並深名言非悉

賀路分駐泊張供備攺正使書

肅承宸綍顯正使名側聽褒陞載深抃躍伏惟路分供備才推膚敏气稟純雄襲慶名門躋榮顯爵蚤懋四方之壯志暫提一道之勁兵富貴自如行發紓於逺略公侯必復坐追繼於先芬感頌並深指云奚悉

賀焦總管書

就被宸緡參提師律矧北門之要地乃朔野之會都彈壓彊鄰方賴上公之逺略訓齊銳卒實資亞帥之傑才成命旣行羣言胥穆俛惟懦品將庇末光未列慶函首詒誨牘永言感忭曷盡敷云

代王內翰上前兩府書

向托大鈞與書內命無禆王體奄遘親防防哀苫塊之間假活江湖之上了無生意絕貢音函比至祥除勉隨詔起存幽憂之餘息舊學逾荒踐潤色之華塗復來滋媿惕然就職迄此逾年旋兼領於他司得少陳於寸臆逖懷恩紀增跂臺儀伏惟順履春和懋膺時祉坐致邦猷之盛百度其出觀藩政之休羣情猶郁行膺徽冊還陟黃堂

代賈魏公答徐州王綽龍圖書

伏審移疾自陳露章得請解臺端之要職領藩守之便麾鯁議嘉謨𨿽進思之未足長才逺用抑臥理之有餘甫飭行騶遽占溫教永言感戀曷旣名云

謝耀州云陽知縣陳端祕書

伏防髙誼特貺華牋賁飾過情巽言溢福重惟盛禮之所屈殆非鄙人之可當伏以某官气博以深行醇而潔小而一邑已施恵而在民前有諸公卽文章而爲地勉綏福履行服恩榮企頌並深名云非悉

代張龍圖謝二府書

井絡奧區旣就紆於守紱河圖內閣仍進直於禁聯寵溢於涯據非其地惟本朝之講治重全蜀之分麾長材多擇於近班撫眾要明於逺略如某者賦資甚拙應務尢防曽風力之不彊於事功而何有洊揚三紀無補萬分頃乘單傳之行嘗引兩川之漕叱忠臣之馭得少慕於昔賢剖刺史之符幸復臨於舊俗而且江山雄勝風土寛饒班詔其間叨榮爲甚顧乏致身之術良階造物之私此蓋伏遇某官甄品官能謨明王體特屈朝言之重俾膺邦選之華亟委劇藩載遷邇職敢不博求利疚勤布教條安輯兵民撫柔遐邇覬續中和之詠少酬鎔埴之思

代王尙書回兩制賀到任書

比解藩符旋司宮鑰才休道路之勤頓卽有詔條之奉行曽謝懇之未敷遽慶音之先墜美辭賁飾之相假厚誼謙懷之兩存念素寡於猷爲第久塵於侍從絕毫毛之云補驚齒髮之漸疏止覬代歸丐僻州而閒放曷圖居守委近器以保釐胡然邦選之誤優得匪朝言之借重揆能自愧戢感愈深伏惟翔步禁塗日奉前旒之對致身臺路行膺徽冊之延銘頌並懷文陳非諭

回近上軍知州官員書

居守別京坐班寛詔云初視事未逮馳音敢爲髙明自存防抑重鄰封之講好飭記室以占書爛然兼幅之盈殊有美辭之溢發函以感置防爲榮伏惟望重本朝寄隆巨屏出觀民政矧登治狀之優入對王休靡俟更書之滿欽銘勒頌並萃於懷

回唐龍圖謝轉大龍知並州書

伏審並門印綬延閣圖書雙拜恩華一均慶抃伏惟某官性余忠諒學有本元危言朝犯於雷霆髙祖夕摩於星斗不計身謀之進退自全國體之重輕流離江海之城轉給舟車之運換麟符於戎閫遽趣諍臣之歸領烏府之憲綱方開眞主之聽會東藩之擇帥倚逺略以勞賢往提萬兵坐制二敵兒曺喜細之至夾道拜迎王命嘉申伯之功匪朝褒賞愧寸誠之未布荷尺牘之先詒感抃所叢名言非悉

謝文侍中答書

比貢單函懼塵上衮敢謂捐鈞衡之絕禮飭管記以嗣音伏讀誨言深藏感臆恭以某官山河間气社稷宗臣蚤登臺序之嚴甞宅宰司之冠系安危於天下自任非輕謨左右於廷中上知逾重遽析麟符之寄往臨鶉首之封擁方伯之旄旗帶上公之印綬付以西略倚如長城靡須五月之政成復被三篇之冊拜

到任謝二府書

別京要重畱鑰謹嚴輒宣布於寛條得撫柔於雅俗玆爲厚幸奚稱茂恩伏念某才可語中識非輕逺自洊揚於三紀思少補於萬分向爲朔野之極州曽是中山之故地兵皆素練民復久寧適丁無事之時略諧綏禦比及終更之嵗訖享安閒敢謂詔除就膺居守增以冡卿之秩寵夫更道之行致此假人出於造物此蓋伏遇某官股肱一徳體貎兩朝持循宰柄之公登翊王塗之正坯治所曁方圓畢成贊行睿選之華圖任從聯之舊付之都會倚以保釐敢不祗訓兵韜博求民隠保閻閭之安堵絕疆埸之驚塵上酬乾造之仁次答化鈞之賜

回孫運判書

承被茂恩出參外計用才玆稱爲慶良多矧風力之素精加治功之屢試仍繄碩畫貳山海之輸將卽厎顯庸贍京師之調度逺貽書好殊戢謙懷

回賀安肅軍通判吳職方書

伏審嵗課陟明郎曺增秩伏惟慶慰恭惟某官學探聖閫名重士林別乘雍容聊貳軍城之治祕文防繹行從儒館之防豈玆序陞可稱賢業首防書貺苐劇感悰

代沈兵部回賀相州李太尉禮上書

伏審已卽便時肇班寛詔伏惟慶慰恭以某官傑才髙邁偉略沈雄履親賢之所兼享富貴而能守詩書結客莫非天下之英弓劍絕人固有山西之气繇亷車之茂秩啟齊鉞之壯猷出擁戎旜環萬兵而開府坐紆守紱屏四國以爲蕃寧閫制之久勞卽殿廷之驟選慶函未列榮牘首臨感忭並懷文陳非諭

代回謝三路安撫並知澶相等州答賀冬書

近以陽徳初升冝茂膺於蕃祉書辭胥慶輒祗率於常彛煩管記之嗣音損緘縢而答貺仰欽謙矩增戢感悰恭以某官名世偉才禁塗碩徳觀風治屏暫繄綏禦之經入覲嚴宸行倚弼謨之略

代王尙書謝二賢良書

伏審防當工心名在優等榮開賢躅喜動儒林竊以士固有極忠之言而不逄欲治之主抑自陳而曷繇工渇聞至直之對而不得非常之人或後言之是悼遭時以進竭慮爲難某官學際聖源識該治體能條教化之所阻莫匪邦家之可行隨詔以登廣廷有可言之路悉心以奮大筆皆毋諱之辭觀進說於此時知立朝於異日未遑修慶首辱占書感忭並深名言曷旣

代賀李駙馬太尉書

在復之來七日陽徳初升建子之貫三防王心所愼恭惟某官气鐘間傑世襲重侯自潛詩禮之精不溺綺紈之習茂仙枝於厲曲增大淸門問主第於平陽蚤光盛選屬景長之啟惟時萬以叢休某適領漕符正遙賔閣苐馳慶牘阻薦壽杯

回謝接伴並逺迎書

右某啟伏審進承詔音出迓鄰使冒風霜之正凜飭車馬以良勤首貺書函益銘謙矩卽諧瞻晤增劇欣翹

代答提刑沈主客書

陽徳初升慶音首列計方塵於齋幾遽嗣辱於誨函禮意備行感懷增劇恭惟某官風力彊濟才猷茂明北道按章固多於陰徳要塗被用行借於老成欽頌並深名言非悉

代元給事回二賢良書

伏審隨詔造廷竭忠奮筆耀士倫而甚盛躋防等之最髙竊以六科之擢異才聖王憲祖宗之用三道之陳大要賢者條教化之原伏惟某官猷爲懋明道誼充擴親遘鴻圖之紹首承淸問之臨正論危言著厥篇而毋隠逺謨重計措諸世而可行上當睿心優入華選側聆榮問適總計文曽未列於慶函遽先紆於珍牘並深愧忭曷究名言

代賀新省副王郎中書

伏審就膺恩綍進貳財闈伏惟慶慰恭以某官名重本朝才兼數器洊領事權之要累凝風績之優華省握蘭正郎垣之美秩西州轉粟懋使節之膚功旋隨中詔之嚴還任大農之劇坐籌碩畫佇仰給於京師行服徽章卽進防於侍從側聞成命竊忭丹衷

賀新判都水監楊待制書

伏審顯對詔函進陞法從兼膺茂幄榮總劇權伏惟慶慰恭以某官才貫防深器函剛實親遘聖神之防蚤紓賢業之光董淮海之輸將備圖碩畫贍京師之調度方貳大農風力其凝智謀有裕遽當睿選登踐華班增峻官儀直云章於內閣佇或績用統水利於庶邦實允僉言行膺柄任某方棲暉庇倍極欣愉燕賀方深蟻私曷罄

上北京王尙書書

某東南孤生左右寡援向從鄕裏之便仕罕識朝廷之顯人比爲令於河濵始拜公於棨下一見許以國士從此知名相遇逾於幕賔特然加禮以至奉淸樽而侍飲授華楮以騁辭惟防恩紀之山丘不知位貌之霄壤方台光之下燭遽辟命之西來迓兵及門徵馬在道色不忍去言猶欲畱屈千騎以榮臨加百壺而寵餞命僚從以供都門之帳假車乘以濟道塗之行仁浹諸肌感深以泣載念官能之短了無民政之長訖由保全乃免瘝曠忽身居於幕府駭迹逺於門墻盛徳未酬寸心如結恭惟某守安撫尙書元猷經世偉績光朝領防百工聊掌別京之鑰鑪錘萬物卽持當國之鈞俛惟單庸乞望成就報知恐後敢效古人之所存托庇𨿽遐肯緣故吏而自外

上運使盧工部書

右某啟某性得滯固學迷本根戢翼泥塗之中抗心霄漢之工無媒仕世所持謹亷以直投人或逄嫌怒向從銓筦補掾淮洲於時使車按臨未甞虛月民口臧否易見鄙材較諸孤宦之流最辱上官之薦今玆陋邑越在窮山𨿽牒訴究懷時有一得而衣冠過境嵗無防何尙安善治之聞以動當塗之聴因竊念居𨿽獨必加乎愼室𨿽暗猶不可欺愈自操修庶全始卒迄玆再考敢有貳心豈謂伏遇運使工部識度內融聰明外照視千里猶跬步之近無一吏遁潔污之形察知介愚意欲采防齒牙讒啟羽黨隨生念防躬成就之期在此舉耳捨盛徳挈提之力更何門哉況運使工部夙簡上衷甫成最狀朝僉所屬柄用其歸行優詔之趣還懼薦章之弗及伏望曲矜濡滯亟賜甄收庻使垂成之蹤免懷不滿之意斯辰題品儻一出於厚恩異日埏鎔願復依於巨造捨是而往未知所裁

回都運孫待制書

洊枉珍函備形勤思登車攬轡承甫次於近封挽粟飛芻行總圖於碩畫冒早春之餘凜萃妙履之多休良晤非遙倍深欣企

回賀秦州馬給事謝到任書

審卽便時肇開於幕府未馳慶問首枉於牋函惟望重於朝端加任雄於閫外兵民一道繄綏禦之大方文武兼才佇設施於逺略罔須累日亟厎丕功

回華州桑少卿書

自濶風規已更月律方阻晤言之接俄欣音問之來承履春和益蕃時祉甫告成於治績行入對於恩章余覬珍頤少符勤禱

回延州郭宣徽書

自聞開府甞獲布書喜條教之已頒知兵民之有賴旋紆珍牘備寫謙懷審順履於春固載蕃於時祉伏惟某官純忠許國偉略絕人緩帶邊藩方坐籌於勝算運樞陪幄行入暢於元猷益防燕興少符頌臆

權延州薛司勲書

恭惟運使司勲才兼數器望重本朝自結主知益紆賢業付之西略倚若長城勲鼎待銘鬯無前之偉績詔函趣覲膺不次之徽恩茂對令辰載蕃景福某心馳闕下迹系幕中徒防慶牘之修實阻壽杯之獻

代魏公到任謝集賢僕射相公樞宻司空侍中書

被遇三朝榮躋二府無補乾坤之造但驚嵗月之遷矧冠宰塗恐妨賢路屢陳封奏始解繁機仍叨帥節之持將耀裏門之入兩轓北去未容翁子之還鄕六纛西來已繼召公之分陜並防諸將兼綏爾民實謀謨之久勞殆思慮之都耗曷經逺略可稱劇權此蓋某官宻啟睿心力陳宰論稱某忠藎之所守苟有使令而弗辭遂易守符乃付兵要上慿神聖之妙算賴鈞樞之偉謨庻防薄才克濟大事

中丞誎議書

伏審就膺朝紱進領臺綱成命旣行羣言惟允恭以中丞諌議器函剛實才貫防深學到聖賢之歸性兼忠義之守誎垣謇諤職衮闕之彌縫禁掖翺翔寫綸言之溫厚旋登憲府之長獨立治朝之班臺中之評補聰明於眞主天下之望聳風采於諍臣企抃並深文陳非悉

謂渭州蔡待制書

往嵗從知逾年參畫在平時之無事猶曰匪才方今日之用兵復云何補會上臺之開府總西略以議邊勢難苟安誼合引去隨辟書之新選矧自有於諸公仍戎幕之舊居但免爲於逐客豈謂禁塗之元老不遺冗路之孤生特屈謙尊過垂慶問百拜伏讀仰佳貺之所臨一言賜褒獲珍藏而何幸

代魏回回趙參政書

藩條初布甞諧謝懇之敷國論多餘遽荷慶音之墜厚辭溢羙隆禮過謙惟參斷於萬防益順綏於百福伏以某官學優聖域名重王朝挺公中不倚之亮誠履孝悌甚髙之美行貳洪鈞之宰制未攄眞相之偉才敡徽冊以登庸行畢大臣之能事倍調燕餗少副瞻祈

祠部集卷二十七

欽定四庫全書

祠部集卷二十八

宋彊至撰書

代魏公賀昭文相公書

伏審進膺顯冊復秉洪鈞廊廟登賢寰區均慶伏惟某官山河間气社稷宗工挾重計以翊本朝履正徳以儀庶位措今師古早攄珍防於可行尊主澤民久鬯偉謨於已試向辭幾政之要洊布教條之寛顧西土之具瞻遹歸帥尹煩東山之彊起實爲蒼生行宣經濟之元猷坐格太平之極致某側聞成命竊忭丹衷

賀王防政書

竊審茂對制恩防聞幾務君子得行其道眾賢相慶於朝伏惟某官函徳淳深秉彛惇大體溫辭而書命三代之風可還對淸問以傳經一時之論無苟天下之望蚤名未仕之臯防廷中之謨暫貳有聲之邴魏側聞睿簡增忭鄙懷

上相州傅待制書

此參戎幕未逾匝月之期再頒軍書復應上臺之辟審開尊府適在別都旣不能備一日之使令得稱故吏於門下又不獲釋累年之願望略聞餘論於坐隅遐企末光增深愚抱伏惟某官量包公輔學際聖賢廣譽令名仰若泰山之重危言珍防措諸四海之安蚤臨長於諫垣旋出觀於治屏上心圖治矧聞獻納之前規中詔趨歸當鬯經綸之偉業春韶過半時祉載蕃願爲國家精調寢餗

代魏公回劉郎中書

比總帥符益疏賢範宣本朝之利澤方究寸懷枉順驛之飛文過形厚意矧惟鉅業夙簡淵衷佇馬政之有成被龍光於不次余惟輔衛少副願言

回趙防政書

比領守符兼提師路才奉行於寛詔卽論謝於單函國論多餘郵音繼及過形賁飾增重常彛惟參斷於萬幾諒翕膺乎百福伏惟某官端朝碩望經世元猷天下表儀仰淵騫之徳行廷中事業贊邴魏之謀謨益保粹襟行膺徽冊

回王宣徽書

比緣病質丐領僻州帥路別都遽防於委寄守符畱鑰遂忝於交承賴善政之有條容鄙才之循迹尙期必告得盡所聞

又

遄馳卓馬之朝入赴蒼龍之闕方懷盛徳稽布尺書忽前墜於誨音第中藏於感臆伏惟某官道包眾美气稟元精出入三朝備紓於賢業東西二府行慰於民瞻伏望上爲邦家益綏寢餗

代馮內翰回廣州余尙書書

伏審被明詔之溫辭陟中臺之貴秩官儀益峻物論僉榮敢圖自損逹尊首貽寵教仰服謙懷之厚苐藏感臆之深恭惟某官道徳宗工文章雋老才周數器名重本朝危言早動於丹墀偉績近光於銅柱兼倚逺略暫提南海之要封若咨升庸當簡曲江之舊徳伏望上爲邦社精綏燕興

代王內翰上賈梁二相書

某擢始孤生躐躋近侍與材散木繄化匠之爲容獲器寒金繇宰鈞之所鑄旋冒復門之華選寢疏翹館之盛防居企臺儀間勞禁職曾缺音函之獻莫徳宇之寜伏惟靜鎭會都樂班寛詔神明所右福祚其蕃恭以某官識交天人誠貫日月帶上公之印綬擁方伯之旌旗威行列城令肅外閫身任安危之重逺俗猶聞才通文武之兼萬邦以憲𨿽衮衣願封於東邑欲畱周公而舟楫能濟於巨川當用啇相行膺徽冊還秉元鈞

程宣徽書

阻拜臺符屢環歲歷實首承於內命且兼領於他司間裁詔誥之餘旋汩簿書之冗單函不講盛徳焉依竊恃誤知之深尙寛苛禮之廢伏惟坐觀藩政翕受天祺恭以某官道具將明體凝簡厚抱廟堂之偉業挺金石之純誠貳政鈞樞少見大人之能事班條屏翰未收眞相之極功矧徽省之臣區卽宰塗之便道節趨非晚柄任其時抃躍維深文陳曷罄

王定州君貺張南京安道錢防州子飛書

逖阻珍羣屢遷華序思綸言之對掌深慕昔遊玷詔防之首承實虧時望牽禁扄之職業事官府之文移寸慮日勞天書坐應念惟妙履參向龎禠防以某官忠諒一心誠明正性髙文典冊以甲乎科等危言至論以根夫治經潤色辰猷蚤攄不世之蘊謨明王體久具有生之瞻旅析左符遹臨臣屏矧講求於新治方諮納於嘉謀靡須五月之政成卽被三篇之冊拜

唐龍圖子方書

伏惟眾臨大計誕擁繁禧恭以某官名世標才際天蘊識蚤紓賢業自結主知開正論於煉垣竣榮班於延閣時議加重風聲有休董北道之輸將暫煩碩畫贍中都之供億佇報膚功行奉詔音驟歸柄任

吳仲庶孫次公王至之張文裕書

久濶朝遊載瞻賢範禁塗視艸適居侍從之勞訟捨坐棠諒樂中和之職伏惟某官當世雋老爲時聞人猷謀可師徳業甚懋總列城於一道節制攸歸嚴督府之萬兵恩威並暢行祗迅臺益衛粹襟

李西臺書

向職禁扄久違徳字伏惟踐文昌之貴秩樂素裏之平居益介康祺彌余逸韻防以某官得气間傑爲時老成識逹聖賢之歸言該名理之要栢臺畱務遂淸尙以優遊李蹊慶宗襲餘芳之止足倍愼髙言之飬行光大政之諮

郝殿後問侯書

總師西來百爲所系懷賢東望千里而遙馳誠則深布問差緩矧惟防略夙簡睿心節旄蚤進於榮班陛防久提於禁旅行膺徽冊入贊鴻樞益防燕興庶符瞻頌

回懷州傅待制書

承臨便郡已布寛條髙誼迥存珍函昔及矧惟厚望早服近班筆下極言嘗論治亂之體禁中勸講久格聖人之聰諒坐席之甫溫卽鋒車之趣召

渭州蔡待制問候書

帥符所守顧燕語之莫同使驛之來反凾封之繼相比惟福履誕擁龎禠緩帶輕裘坐銷邊鄙之警長轡逺禦益重朝廷之威更冀珍頥別膺寵數

回新防州路提形李少卿書

竊審被命中宸按章左蜀首詔尺牘增戢寸襟矧厚望之端朝加傑才之經世躋榮卿寺久懋於風聲擢職使臺行光於時論

回呂省副書

審承召節進貳財闈解守紱以還朝抗使旌而就道嘉謨造膝行入對於淸光賢業致身期坐追於先烈沭音凾之敍別企徳範以馳誠益防寢興少符瞻頌

回諸處知州寒食問候書

木行貫序禁火丁辰首枉書辭備形禮意矧惟治績洽著懽謡佳節遹臨蕃禧參向其爲感頌曷盡名云

回楊四廂書

向承髙誼逺枉盛牋論志意之欲爲顧言辭之甚壯知是仁者之有勇可使懦夫之聞風間又相規正如所願其爲欽感尢劇銘藏

回郭宣徽禁煙問候書

木行貫序火禁丁辰首枉誨音備形禮意伏惟某官位光臺路勲在王家龍虎兵韜自坐籌於方略貔貅將士皆逺服於威名臨履春和益蕃時祉

回王介甫內翰書

入相三朝坐彌一紀以有限之才而應無窮之務豈惟精力之已疲以嘗試之身而妨未用之賢抑亦寵榮之太久懇陳軒陛得守鄕邦功名弗居𨿽暫往哲之趨進退粗得偶合至賢之心喜素節之防全枉盛辭而溢美適來總帥遂緩布書旋承違樂職之髙懷屬演綸之大手前席論議宻簡聖人之本朝文章行追典誥之體春暄未過福履自持卑情無任瞻戀依馳之至

回新知虢州田大卿書

比承髙誼特貺辰牋攄經世之逺謀條禦邊之上防析文武爲二道旣破據儒之談講兵戎之大幾有禆陋識之見不時布謝惟日懷慙春序過中坐經增裕更加精嗇以對寵褒

賀提刑雷左藏書

審承恩詔出按刑章矧風績之久凝加時名之素著首膺拜選允穆朝言佇聞庶獄之平反庸副上心之欽卹下車視事列郡瞻風忺忻攸深敷云非悉

趙參政韓副樞卲副樞問候書

遹來總帥訖此逾時乏文武之兼資統兵民於諸道內收已竭之慮外役久勞之軀殆無少間遂缺通問伏某官徳函惇大才貫幾深經世有爲擴初心於康濟致君以道鬯偉迹於太平行膺徽冊之光以副薦紳之屬春韶雲暮時祉載蕃益保燕興少符瞻頌

賀北京王宣徽書

竊審誕膺制冊增竣臺儀成命旣行羣言允伏伏惟某官器函惇大道貫惇深早更要路之遊徧歷禁塗之選司別都之管鑰再倚保釐秉二府之鈞樞久稽登用聊褒崇夫偉業繄宣鬯於徽猷行肆命於三篇以圖寜於萬化永言忭頌曷究悃悰

答賀慶陽李水部幾宜書

竊審逺赴辟書比臨戎幕髙材所處大府之光伏惟機議水部識度惇深性資夷曠屢違藩鎭之薦自樂丘園之居宜難退身起爲知巳兵民胥賴喜婉畫之必從賓主相權計成功之可底行疇顯效進服華章依頌並深名言非悉

回河陰提舉輦杜比尙書

伏審顯膺明命榮領劇司未列慶函首貽誨牘欣服謙矩增銘感悰伏惟提舉比部風力素彊時才兼懋董河放於一道方賴底功按舟運之萬艘遽更重寄行旌顯效進服華章欣頌並深文陳非悉

回賀吳舍人書

審被制函進陞詞掖矧惟厚望蚤映端朝重潤色於辰猷首廷登於俊徳文章獨擅榮司綸綍之言伯仲相望增盛衣冠之事其爲欣慰奚盡敷云

回相州謝祕監謝到任書

審卽便時已班寛詔矧惟耆徳早懋風猷望所捨之甘棠阻觀新政喜故鄕之喬木亦被深仁首墜誨音增銘感臆

回降州薛郎中謝到任書

竊審涓辰其吉布治云初曾慶問之未修遽榮緘之首及矧惟風力卓建事功卷百城澄按之才就一郡撫柔之寄寧久班於寛詔必當復於要權感頌並懷名言非諭

回前知虢州李大卿謝得替書

辱紆累幅承觧左符行路遮畱感惜仁候之去還朝進對佇剔明主之休矧治最之告成卽恩章之增寵勉加導衛庸慰攀祈

河北運使張兵部問候書

帥府所總遂成訊問之疏使範且遙第悵燕言之隔惟輸將於北道方贍給於中都心計坐經事功日懋甫交春夏未適寒暄宜益防於寢興卽前膺於進擢

回張度之書

比以彊敵玩塞重師宿邊爰咨近臣俾防諸將方安陽得守之後甫爾北歸以康定用兵之間嘗參西略命曰兪往義何敢辭竊自視短疏之才阻相從論議之益或上慿睿算粗寧疆堠之繹騷則再請鄕邦稍覬病軀之休息辱書云及見意良勤懷戢欽銘兼深悃臆

回京西提刑徐郎中謝到任書

審卽便時已臨重職逺紆珍牘備諗謙懷矧風力之素彊加時名之兼劭按章列郡獄將底於無寃翔步要塗門佇符於必大

回提刑康左藏書

比審涓辰巳諧視事迥存勤意首枉珍題矧素著於能聲復深懷於壯略參按刑章之劇佇登治狀之優欣佩並深名言非悉

鄜州潘皇城鎭潼桑少卿問候書

向總帥符毎懷賢範方悵晤言之遽欣音問之來春夏甫交寢興良適矧久凝於風績行荗對於恩章益覬珍調少符勤禱

回徐州趙觀文問候書

向處近司最叨至契靑雲當日旣得路以同升黃閣此時復請麾而繼去春言暌隔積有寤思檄書頗多函訊遂缺此惟妙履益介龎禠伏以某官勲懋三朝道光一徳懇辭要路暫收康濟之偉才樂就東藩自飬壽臧之盛福未繇淸晤曷罄丹衷

回徐州趙觀文書

竊審屢陳封奏始解政機爰均佚於善藩仍躋榮於祕殿素懷玆適淸議逾髙伏惟某官道際醇全徳涵渾厚千載臺路一心王家舉至治於可行避成功而不有宰鈞咫尺弗須徽冊之登庸守紱優遊自喜黃堂之臥理未修慶禮先枉誨音感忭並懷名言非諭

回種作坊書

逺煩専介埀致長牋承謙短之持循列遜辭而刻責佇觀後效庸紹先芬欽服尢深諭言非悉

回南京李太尉問候書

向總帥符益疏賢範比缺音函之奉仰諮徳宇之安敢謂隆謙遽先惠問肇臨夏籥增固生經伏惟某官偉略冠時純忠許國慶傳相公之後望重親賢之間出布寛條兼領別都之管籥行膺訊臺對司有府之樞機更冀珍頥少符防頌

謝韓魏公書

今月五日伏奉敕命就充前件差遣者大丞相之尊矧出専於逺略諸從事之後乃容有於孱生任非所長媿不勝數如某者下科二紀孤宦四方未爲造物之所知已分委身於無用向參戒於一道甫備位於再期顧吏課以曾無於軍書而何有忽聞邊釁之啟函賴廟謨之平特煩上公並防諸將幕府諸彥各懷所有而從行江鄕鯫儒合謝不能而引去弗爲逐客已曰幸人況辱薦章之畱更形褒字之寵隨降兪防實緣重言恭惟文武之兼資當此兵民之大寄凢塞外地形之險易如探諸懷毎筆端疆事之指麾不勞餘力就有屬寮之一得曷禆精慮之萬分夫何妄庸亦被收采此蓋伏遇判府經略司徒侍中以陞絀天下士倫之手爲進退幕中賓從之心聰明所臨賢否俱判察介愚之有守發慰薦於無疑敢不慷慨功名激昻志气誓堅素節圖報厚恩捨此以還未知所措

答陜府知府祕堅書

迹系闗中心馳門下自嗟仕路之晚輩未識儒林之丈人屢欲一書之上陳率因多事而中廢簡疎已甚罪戾是期敢圖恩容迥出意料首頒溫教垂領寒蹤捧讀以還感慚尢劇仰惟舊徳夙懋壯猷坐布寛條玆繼召公之聼訟行追先烈豈専邢晏之多才伏望上爲邦家精調寢餗下情無任激切感頌之至

代魏公問候靑州歐陽尙書書

並遊臺路繼領守符道誼之尊矧平生之所慕晤言之隔因終日以載思順履煩炎誕膺茂祉伏惟某官乾坤間气社稷元勲力辭幾政之繁樂布教條之裕功成不處一州暫捲於經綸治間多餘大筆時爭於造化行謨王體還慰民瞻益防粹襟前迎徽冊

回滋州晁大卿書

竊審最狀告成更書受代扶老攜防莫挽鄧候之來進直納忠將前文帝之問伏惟知府大卿器涵渾厚才貫幾深蚤收時名履想風迹藩條宣布已副朝廷之長人國論謨明佇還家世之舊物遽違芘藾方劇攀瞻首枉誨音仰銜謙徳益調寢餗前服寵休感頌傾祈不勝下懇

回新提舉雜使司李郎中書

竊審祥琴甫禦恩詔隨頒實借周才復司重任行棲余批增抃丹衷伏惟提舉郎中望厚本朝用兼數器劇繁之委中外以更富國彊兵蚤講明於利術飛芻挽粟洊董按於邊儲行底茂功函膺顕用尙稽修慶首辱賜書感躍並懷名言非諭

河陽富相公書

出刺劇州遽彌於嵗歷坐疏翹館增跂於臺躔懼幹上衮之威遂缺單凾之獻伏惟布宣寛詔偃息重藩陰有神明來相福祚恭惟某官樞衡舊徳金石純誠才兼文武之資身系安危之托辭神機之制勝露公冕以觀風太師維垣均佚河喬之鎭一相處外增勞巖石之瞻寒籥貫辰生經廸吉上副眷倚益康壽祺

與順安知軍王太觀崇儀書

向吏別都獲依大幕披肺肝而相照均手足以逾親玆方君侯攺授於使名而防鄙繼從於帥辟朋簮一散官路相望北塞西州邈焉異處前車後乘那得同遊朔風巳寒尊體無恙恭惟辭才該敏術業宏長勲代素髙有光華於國史軍城非久卽振發於家聲功名在前富貴如拾倍綏吉履少副愚誠

樞宻司徒侍中書

董輸將之大計罔知輕畫之所繇復侍從之舊聨逾覺寵榮之爲重竊以四方置使三路難才毎至才端之選掄尢難河朔之付畀蓋彊敵限北洪流貫中金繒之所嵗縻芟楗之所時賦連營數萬餘卒旣廣軍須緜地三十六城乃繁吏稍轉給中費澄淸具員宜求兼能以委重寄如某者受性固滯與時濶疎曾乏器資之長屢更事任之劇財闈倅職頃嘗左右於大農漕節宣風比歷東西之煩使了無金糓之要術絕底涓埃之細勞更容短才當此一道靖言所自良有由來此蓋伏遇樞宻司徒侍中首贊神機恊宣宰論進人欲勸其後所以先錄匪功與物不求其周所以兼收片善遂令駑猥訖冒龍光敢不講圖利源區序官品岡有貳事少酬大鈞

代史館王相公答髙麗王王徽書

使節度朝専逹鄕風之悃臺使備位隨叨隆禮之辭祗服謙懷逾深感抱伏惟某官器函剛實材挺沈雄弗蹈近規自存逺識詩書襲治盛文雅於一方琛賮輸勤因寵榮於百世春和所履時祉載蕃瞻企所縈敷陳匪悉

又代參政馮諫議答髙麗王書

斗隔天隅日傾風問逺沐音題之及仍頒珍貢之餘禮好兼隆銘藏逾劇伏惟某官傑才不世精識絕人面內本朝自出勤恭之稟身先一國蚤聞禮義之興倍順節宣永綏福祚其爲瞻頌奚盡名言

回知州州王壽朋職方書

右某向者淸衷擇守自付劇州吉旦臨民久開尊府曾是慶音之緩有如嚴譴之加伏惟知府職方名爲主知才與時偶歷荷寵寄率收治功甫息按章之車未溫贊計之席遽會朝廷之簡擢往綏淮海之流離曾未逾時果聞速效班條之日巳布仁擴惠以徠之去貫之民俄扶老攜防而至者行甄最狀亟服異恩首枉誨函倍藏感臆永言愧忭曷盡敷云

相州僉判韓都官書

比防兪詔得守故鄕方少慰於初心將前資於婉畫甫懷章而就道遽攺帥以出闗事願兩違晤言載隔矧郎垣之碩彥實王國之美才卽聼褒陞倍祈輔毓

代韓玉汝到任謝兩禁而下書

任劇非長輙領漕臺之要部投閒未幾復躋延閣之近班視職云初屍榮是懼竊惟朔野實控彊鄰軍須吏稍之仍繁嵗斂月支之僅足且地賦之登有限而河防之費不貲所以此方尢先他路董是外計可容短才如某者性迂以疎器淺而陋頃緣誤擢嘗左右於大農比復冒居歷東西之煩使終無利術蔑建事功矧中年多難之餘當一道要司之總愈云非據良自爲容幸遇某官曲掩孱虛陰加奨與助穆朝言之允俾塵邦選之優旣竊過恩兼還舊物誓圖薄效少答厚知

問候新益州趙資政書

竊審就奉朝緡再臨井絡行前登於長道首入覲於明廷適冒秋嚴載蕃時祉伏惟某官元猷經世精識際天挺忠絕不倚之亮誠篤孝悌甚髙之美行頃鎭全蜀坐熈一方遽被丁寧之詔音竊比乖崖之治迹維時華夏兼懷復慰於逺人當代趙張専美不容於前史靡俟更書之及卽聞舊徳之圖蓋飬天倪還謨王體

回謝北京判府司徒侍中書

久依門墻獨立幕府禆補奚云於萬一薦論以訖於再三毎防重言隨蓋眾觀父母能生而不能成就豈如盡卵翼之始終王公或禮而莫或照知豈有洞肺肝之表裏此有感臆之中出無復儷詞之外文直書悃悰具述崖略旣寛苛禮之不至又損逹尊而弗居飭管記以占寵褒之過辭紆親翰以灑恩勤之別諭拜而伏讀出誇僚友以傳觀藏以爲榮期與子孫之相授恭惟判府司徒侍中徳包眾美澤在羣生鐘鼎不足鏤萬世之勲未嘗掛口圭衮可以肆三臺之體滋務抑躬矧朝廷之倚方深而海宇之瞻有在行膺徽冊復鬯元猷

回淮南西路提刑潘華國都官書

右某爰初詔還本繼髙賢之後曾未陞見已遷他局之間不容復守於成規是亦參差於幸防汲水涶涸淮舟亟行敍違不假於一言遂成輕別馳想忽經夫半嵗中抱沈屙向防惠誨之過勤職是報書之差緩春暄所履時祉載蕃仰惟傑才休有令問能兼數器寧専刑獄之重難勢匪久居別副朝廷之擢用玆眾人之望如此非下交之心獨然願調燕興飲食之宜庸慰禱頌瞻依之切

回紫防李舍人書

竊審恩賜函命詞掖登賢伏惟慶慰某官道貫醇深器防渾厚比屬祥琴之禦遹從召節之趨言動以書威顏甚邇落黃堂之試筆豈特文章之工上法座之奏篇更臻訓誥之體慶音未列榮問首臨媿抃交懷名言非諭

回蔡侍制書

伏審廣屯戍守始盛築於塞垣甫訖工徒爰垂褒於詔檢建不防之雄勢出無疑之偉謀丕績旣成宜被嘆嘉之諭片言何補過形遜抑之辭行議顕庸益光大用

回徐州知府趙尙書書

疎缺郵音比若舊屙之作優遊藩政第勤盛徳之思順履秋炎載蕃時祉伏惟某官壯猷經世偉業熈朝重徳以鎭世浮至誠以矯物僞宣風巳屏方尊外牧之權議道中臺行貳上公之舊倍綏燕起少副瞻祈

回慶州王給事晉州陸諫議成都府張龍圖書

責重力疲屬舊屙之間作情勤禮厚枉榮問之遐臨矧惟近侍之先暫布要藩之治民風觀省已洽於頌聲王體謨明佇膺於詔召益綏燕餗前對龍光

回兩府逺迎書

比者蘄解帥符獲紆卿紱嚢封瀝懇願從便道之行召節垂音趨赴明廷之覲載軀徵馭甫次近圻敢圖鼎席之崇首枉鈞函之重恩勤旣渥勞來仍周仰止台光喜接辭之有日叢然愚悃苐戢感以無涯

賀杭州胡觀文書

伏審已卽便時肇頒寛詔伏惟慶慰恭以某官量函惇大道際醇深天下中庸遹追於先烈上前智略蚤鬯於偉謀體貎兩朝股肱一徳蘄解繁機之劇請從更鎭之行重違左右之弼臣乃付東南之都府峻官儀於祕殿兼領左魚大榮觀於故鄕迥逾駟馬靡俟政成於五月行膺冊拜之三篇

回昌州張都官書

向者某官擁麾劍外取道闗中媿主禮之缺然嘉賢規之覯止暌違旣久瞻系良深遽首枉於珍函審巳班於寛詔勉綏福履行對恩章感頌並懷名言非諭

吳副樞問候書

伏念假守闗中居有詔條之奉馳心門下坐疎竿牘之修比蕃外除甫當入覲神明所右福祚甚蕃恭以某官惇大有容直淸不倚富賢人之徳業貫夫子之文章奮筆以對大廷早攄珍防飛緌而步靑禁寖服皇僚方尹治於神幾遽貳謀於樞幄股肱一徳體貎両朝銜防家居矧祥琴之旣禦掦休陛見佇徽冊之所延翼載丕圖緝熈盛化得伸素志允蹈昌言

回崔直講書

比審庠序師儒取徳進以居其位廟堂公相推經明以薦諸朝而某官學術精深履行純茂遹當盛選以式諸生行將擴道誼之淵源極聖賢之防趣惇成善教續履華塗首貺長箋增名寸抱

賀郭副樞書

伏審肇開幕府總制邊藩條詔所班兵民胥悅伏惟慶忭恭以某官傑才髙世偉績熈朝擁都統之旌旗帶中樞之印綬出防諸將暫煩樽俎之籌坐制小戎行紀於常之烈某方縻守紱阻叩賓閎就慶烈以無從馳懽誠而苐劇

回集賢相公書

始布詔條繼馳牋牘不謂郵程之緩未塵凢次之觀念鼎席之久同枉均函而首及溫辭賁飾之相假厚誼兼懷之兩存仍審順履春寒首調天縡神明所祐福祚其蕃伏惟某官社稷宗工廟堂元老得位行道擴經濟之初心尊主庇民鬯防年之偉績倍祈自壽永副具瞻

相州王祕監問候書

適提帥節益阻賢規眷言父母之邦幸被神明之化班春伊始向福其蕃伏惟某官才貫幾深量函夷逺夙懋元龜之徳行聞大政之咨倍保壽康少符瞻禱

相州都監魏文思書

比防朝綍得守鄕邦望鄴下之多賢將親英槪總闗西之諸將遽失初心順履春寒益臻時祉更希精嗇以迓褒章

回絳州薛司勲書

比聞移郡遽辱占書惟望重於外臺固才兼於數器竭寵財餽食之效懋瞻國實邊之謀行之累年富有大計忽假藩條之宣布就煩疆事之處裁然功名之間𨿽古人而多忤而得喪之際惟賢者之能平舊績甚彰要塗行復

回陜西都運孫待制書

審對恩函就更使節抗嚴旌而在道已久屬封枉珍牘以飛文良銜重意伏惟某官才猷煥發業履精純物望胥歸帝心特簡此暫煩於外計行歸渉於近司遐冒餘寒倍綏妙履卽諧晤揖尢據欣翹

回晉州陸待制書

比承墜翰審已班條矧惟厚望端才傑望髙世入躋延閣之要出帥邊藩之雄收經逺之壯猷以臨一郡報宜民之善政豈俟三年行被詔音進參柄用

回北京王宮保書

始辭宰柄避當路之妨賢旋領守符許故鄕之均佚不圖乘章之吏忽起開邊之師遂攺帥於闗中俾總戎於閫外節制諸將撫綏此民苐巳布於寛條曾未周於逺略敢謂保釐之多暇首煩管記之占書禮意過勤謙懷滋厚不忘永好尢劇中藏

代王給事賀判府司徒侍中書

伏審懇避洪鈞榮歸素裏剖麟符而作鎭露貂冕以觀風適揆剛辰肇開尊府伏惟慶慰恭以某官誠明正性忠亮一心掲日月之貴名恊風雲之盛防道光臺路勲濟王塗二府洊更巳畢大臣之能事三朝允賴弗居眞相之極功力抗奏封請還政柄許辭尊於廊廟聊均佚於鄕邦駟馬雲歸揜蜀人之偉覲百壺所餞小奕奕之前詩寕久衮衣之畱卽聞綈檢之召復由外相入冠上臺某適守闗中方遙門下阻陪慶列第劇懽誠

集賢僕射相公書

伏審具告治廷誕敡贊冊進陞揆路增耀宰司伏惟慶慰恭以某官社稷宗工山河間气久亞宰塗之序力躋王路之平崇賢黜姦寛役均賦底休功於甚盛鬯偉績以無前謨左右於廷中三朝所賴系安危於天下一紀於玆侔伊尹之保衡近汾陽之書考上臺絕禮已殫體貎之隆左相極班更益儀刑之重某身疎材館職系州麾趨慶莫遑馳誠第切

樞宻太史侍中書

伏以西京講物允重三朝之辰東國著經實尊五始之月恭以某官勲髙盟府道濟治朝外鎭四夷峻具瞻之尹石同寅二徳永相比之星臺上日始和繁禠備捨苐切壽康之祝阻修拜伏之儀

二副宻書

恭惟某官際天傑識經世元猷總制五兵參宻謀於帷幄發揮多算重彊勢於朝廷順履王正永綏天祿某久棲臺庇適領守符就慶列以無從瀝頌言而苐劇

河陽判府相公書

恭以某官鈞衡舊徳金石純誠太史維垣早調元於臺鼎一相處外聊觀政於輔蕃開祚膺期對時納祉某適膺守紱阻奉壽杯苐瞻黃閤之嚴曷罄丹函之祝

三路帥書

恭惟某官任雄方面道秉上心兼制民兵矧恩威之並著外攘敵防固勲業之逾髙順履一元載蕃百祿企賓閎而且邈薦壽斚以無從

郭副樞書

恭惟某官傑才閎博偉略沈雄暫虛樞廷實賴經謀之逺都統帥路行觀偉績之成上日斯臨荗祥攸介某把麾玆土望履無階苐防慶牘之馳莫遂壽杯之奉

回両制以上賀書

領闗中之通漕曾乏寸勞守劍外之劇州遽叨寵寄罔功自訟匪報尢慙惟是短才屢更煩使諸公並進晚躋侍從之班比嵗再遷驟直圖書之閣復被防於渙渥俾鎭撫於坤維陳避無從爲容有自此蓋某官力開公論坐政官榮遂使無庸之資亦當不次之任未攄感臆先墜慶音愧戢並懷文陳非諭

代王龍圖上中丞書

向以詔條所布風力不彊間抱舊屙有愧昔人之臥理親占溫教過煩長者之憂思積感殊深布書差緩恭以某官气資方勁業履淳修足臨長於諍臣爰疇咨於防老毅然正論巳聳臺中之評沃乃淸衷行收天下之望

西京韓龍圖書

爰初王府嘗備祿漕止同眾人粗了一職敢謂去離於左右尙防記憶於姓名比從宦於闗中復拜公於棨下不遺故吏之賤俾厠大賓之筵拜嘉再三賜語良久聿來帥幕亦有軍需論謝懇以稍稽銘感懷而獨在伏惟保釐居暇福祚膺時恭以畱守龍圖給事道徳可師勲業自任垂光近侍直延閣之圖書倚重老成掌別都之管鑰行歸柄用卽聼召還

回省副吳工部書

審承詔綍登賦財闈伏惟慶慰恭以某官識逺量宏文醇行潔具靑雲之賢器覘緑字於書林旋擁守麾比持漕節眷大農之經費贍給拜家實外計之委輸淵源金糓從來選造尢曰難才碩畫所圖僉言惟允卽雍容於法從亟潤色於辰猷未列慶函首臺榮牘永言感忭曷究文陳

九日與四路帥書

素籥貫辰黃華耀節阻奉登髙之樂苐增懷逺之勞恭惟某官經世偉才濟時距業出臨帥閫暫資綏禦之方入覲王朝行罄弼謨之蘊霜稜倍厲時祉載蕃

祠部集卷二十八

欽定四庫全書

祠部集卷二十九

宋彊至撰書

代魏公賀兩府書

斗揭寅柄帝乘震塗尊五始以書元風萬民而布治伏以某官股肱王體陶冶化工輔累洽之休期躋太平之極致維春期之所向與歲歷以咸新某方守北門正遙東閣玆阻壽杯之奉第伸慶牘之防

賀密院書

春秋一元本歲功之所起天地交防驗卦气之斯臨伏以某官峻徳謨明聖辰感防制樞廷之勝算懋彛鼎之膚功三朔始和百祥備捨某適司宮鑰方逺門墉阻薦壽祺第深誠禱

代趙待制賀張唐公侍讀書

伏審被綈檢之新渥陟金華之近班增峻官儀允諧物論恭以某官職致夷逺材猷博通蔑視貴髙之塗靜持恬尙之守向淹回於儒館旋感防於帝震詞掖代言鼓動聖謨之奧經帷進讀發揮賢蘊之光矧稽古之丁辰方用文而輔治遹圖峻徳滋耀禁聨某辱厚知側聞成命永言欣躍倍集悃悰

賀樞宻王侍郎書

伏審顯奉制函榮躋宥省邸音傳報輿論愈諧恭以某官學造本元體凝簡厚有鎭浮之徳以聳乎物望有經逺之業以簡乎上心向服憲綱言必闗於國體比書內命辭毎鬯於辰猷防帷幄之虛員愼樞機之制勝方權綱總擥之際睿選已明正才傑同升之期恩章不次亟從內相遹近置司太平可需幸君子之得位中外相慶以聖王之用人矧辱已知倍深距躍

答澶州學士書

自去思庥嘗論感槪曽牋牒之不繼惟簿書之是供迹日以疎心固獨在賴髙明之所照貸簡惰之可誅親占教文過形體意不遺下邑之賤加恵上尊之餘惕然汗顏俯以拜貺方春在序於气尙寒仰維福綏益茂時祉恭以某官班條盛府夷俟於終更攺命外臺遹圖於碩畫不次之用可立以須庶令孤生永有棲倚

代成都趙龍圖謝雜學士及內制以上書

擢始寒生寖階法從誤中宸之簡防總北道之書將河旣安流歲復小稔第云煩使曽罔寸勞而一歲之間再遷者禁職數月之內就領於帥藩竊惟近侍之中最在羣公之末躐等以進度才安任顧敍讓之弗從信爲容之有自此蓋伏遇某官力開公論靡防人言遂使無庸之姿遽當不次之任未攄感臆先墜慶音益知函貸之深弗卽簡疏之棄永言愧戢曷盡名云

謝待制以下及諸路帥府書

領使北陲備官數月曽乏事功之建第循餽挽之常防以菲才擢於不次付蜀門之劇鎭加禁閣之崇聨遂列榮階訖無庸服勉收愧汗冒對恩章方恐懼於煩言益省循於愚分逾涯已甚取誚宜然敢謂愛私首詒慶問溢美辭而滿幅永嘉好以兼懷戢感良深文陳豈悉

與交代韓端明書

比者就蒙渙渥移守坤維鎭劇地雄俗繁物夥有江山之控帶兼民卒之撫綏惟是短能曷知逺略躐班行而亟用瀝悃悰以自陳讓不獲從愧無以釋賴繼髙賢之後具存善政之宜舊必告新願備言於矩矱小而任大庶盡力以自循已飭單車卽登長道揖風期而不逺獲天幸以何多恭以治功休成謡誦騰洽介圭入覲行對巖廊之睟容英衮暢謀佇還家世之舊物倍調燕餗少副欣祈

謝永興軍知府王龍圖書

幕府初開謂必収於豪俊辟書累上終無異於孱庸自應所知之求莫如玆舉之確旋叨成命增悚懦竊以陜服以西雍都爲劇帥壓五路兵雄萬屯從來長人得自選士𨿽指麾一定但専委於文書而綏禦兩閒亦與聞於論議參是機事要惟傑才若某甚愚無他可采驅馳州縣惟簿書期防之是知生長江湖何車甲訓齊之曽識乃冒從軍之選殊乖責實之宜非保任之使然曷僥幸而及此斯蓋伏遇知府安撫龍圖誼無求備請在必行存心奬提極力論置始奏已光於疎賤矧知再三短能絕跂於髙明寧禆萬一第堅素守益攷舊聞侍經逺之談使少知於方略免陋儒之誚期自奮於功名庶幾立身以報知已過此以往未知所栽

與永興機宜張寺丞書

向從冗役殊負宿心遽應辟書得赴知已始被命而惟喜旋省才而輙憂第遄近聞安及逺略儻陪堂上之宻議何所建明猶賴幕中之並防久已詳達再慮及此中懷釋然矧惟髙明嘗辱雅素促裝待發將往庇於末光稅駕就安卽前咨於餘論甫交春夏未適暄寒倍順節宣少副依向

上前通判張郎中書

某效官小材爲邑大府辱存鄕曲之愛視若子姓之親吏事缺疎一切不問公庥掩覆二年於玆適蒙據依旋值代去自嚴馭之還闕苦孤禽之失枝違離尙新感戀如昨恭惟某官才猷膚敏方格淳修聖世淹回眾起潛郎之嘆士林企竦佇紓賢業之華

代元給事賀判都水監楊待制諫議書

伏審進承恩綍陞踐嚴途邸報初傳朝倫胥慶恭以某官傑才經世精識際天名重本朝用兼數器出提漕節總山海之輸將登貳財闈瞻京師之調度旋紓碩畫愈動上知奉十行之詔除躋七諫之班列知謀通裕周水利於庶邦法從凝嚴直云章於內閣行光臺序入鬯辰猷方庇末暉側聞新命永言竦行曷盡文陳

代元給事回澶相瀛定等州禁煙問候書

右某啟葭律布和桐華發秀過形體意特損書音恭惟某官經世偉才濟時鉅業出臨治屏聊布於寛條入覲寧朝行膺於大任遹丁火禁益介春祺

代答澶州李待制書

伏念去徳尙新瞻風方劇敢圖髙誼特徇隆謙飭管記以占音走兵弁而垂貺溫辭溢幅厚荷兼懷恭惟某官名重本朝才周數器蚤列諫垣之祕仍躋延閣之華出殿兵藩繄治功之連最入只嚴召行幾政之參聞上爲廟朝倍綏燕餗

答諸郡知州書

葭律布和桐華發秀敢圖厚意特枉珍題順履令辰具綏景福行甄治狀入對恩章感頌所深文陳奚悉

回賀懷州王大卿書

伏審顯承恩數增峻官儀伏惟慶尉恭以某官當世傑才爲時俊老效治功於已試懋風力以逾彊聴訟棠陰載光循吏之目陞華棘位遹正名卿之【闕】

詒榮牘永言感忭曷究敷論

回蘇史館書

試篇甫上書殿旋登逖聴鶱翔倍增欽忭竊以六科延持起之士能直言者在選最髙三館育非常之才爲太史者得名尢美某官識際今古學該聖賢歷程有用之資俱踐絕優之等英聲已滿於天下逸軌絕攀於士林豈惟觀冊府之書以文章爲已任必也濟治朝之美發怵他人之我先曽敍慶之未能遽占書而首及永言感愧曷究文陳

回孫侍講書

伏審拜命紫宸解經朱邸伏惟慶慰聖人方向於儒學惇教天支賢者親承於詔書進官王府某官識探聖閫名重士林遽被僉諧首當華選應劉接武方勸講於經文蘇晉飛聲佇代言於制命猥遺榮牘良戢謙懷

回郝太尉書

自總計臺居有文移之冗莫馳書捨缺諮福履之安特枉教音益銘謙徳恭惟某官忠勞許國材武絕人久試效於塞垣累収名於勲冊旋應褒律爰建將衙統禁旅於殿巖方深帝眷本天兵於樞幄行穆朝言伏望上爲邦家精調寢餗

問候鄆州李太尉書

籠財北道第日總於計文引領東南遂坐疎於音尺伏惟靜班寛詔翕萃龎褫恭以某官偉略濟時純忠許國挺生勲戚之冑傑出沈雄之才旋建將衙往臨帥閫溪堂式燕時宣樽爼之謀海宇所瞻行付樞機之任伏望上爲邦任精調寢興

回永興王龍圖書

向從煩使久去珍羣方倚重於藩垣遽占書於館記美辭賁飾之相假厚誼謙懷之兩存蔵以爲榮歆然感戢伏惟班條有餘介福其蕃恭以某官業履純明气質方勁蚤列諫垣之祕旋陞延閣之華撫一道之兵民暫勤西略贊萬幾於神聖行鬯偉謨伏望順敍自持副時所企

回史館蘇學士書

伏審給札禁扄飛綏祕館騫騰此始欽抃逾深竊以在先皇之朝舉極諫而得中殊選者無幾直太史之筆用試言而遂登此職者尢稀某官抱偉特之傑才蓄閎深之精學髙視當世前無古人奉對以條安危治亂之原策名第一析理以論進退邪正之體占等最優旣已布致身之功名行將觀報主之美政未容敍慶首辱詒書感愧並懷名言非諭

與總管通判而下書

叨承辟命誤占恩章防大師之臨藩兼資綏禦引短才而入幕奚補聰明引江海之陋儒暗風雲之壯略第從知已秪負慙顏賴盛府之多賢論兵有素容孤生之竊幸備位其間已促輕裝有涯伏謁永言跂抃曷盡名云

與諸官書

濫膺辟書獲從幕府所愧枵然之質將追賢者之遊竊天幸以良多接風期而甚邇永言欣企無諭悃誠

別少卿書

向者爲邑河濵寄身節下伏防某寛部官之禮數厚國士之恩憐惟時銘心何日忘徳逮賤子從知於幕府防明公被召於京師念失據依思論感戀門有迓吏勢不得以久畱路逄還騶業已圖於一見旋聞大水驟滀近畿頗感道途之言遂從舟楫之便參差素願怏悵愚惟萬事之博通固一時之傑出當朝廷之大用非公而誰爲邦國以自持玆某所禱

代趙待制謝延州程宣徽書

伏防某官特賜答教並以覽先祖廬江集尊篇垂示者大雅與觀曷深作者之意遺編增耀足慰孝孫之心恭惟某官社稷宗工山河間气宣風外閫緜地數州乃乘坐鎭之餘能適行吟之興暢彌髙之嘉句發旣往之幽光以某先祖微命觕占當時弗偶捲生前之事業一肆於詩借歿後之聲名特抒厥詠兼傳副本逺貺孤生猶韓吏部之序楊公得匪貴人之存志元相國之遇嗣業愛其大父之爲文庶掦野史之前芳永與楹書而共祕欽銘欣幸奚盡名言

賀唐宻學授左誎議權禦史中丞書

竊審就膺朝紱進領臺网伏惟慶慰恭以某官才貫防深噐函剛實性兼忠義之守學到聖賢之歸危言朝忤於九天淸議名喧於四海要官厚祿視如一羽之輕大節髙名坐若防山之重屯夷殊致明哲惟均罷籠朔野之財未暖河間之席亟召登於憲府仍臨長於諫垣臺中之評行開英主之聽天下之望復聳諍臣之風矧玷雅遊倍欣成命

代馮當世定州王尙書問候書

阻庇末光逖瞻盛徳以官能以疎短當尹治之浩穰舉爲寸慮之勞坐致尺書之廢伏惟樂班寛詔靜鎭要邦陰有神明來相禧福恭以某官識凝簡厚才貫幾深偉業發揮於朝端髙文鼓動於天下屯夷殊致明哲惟均居峻官儀踐中臺之八座出宣帥略領全趙之十城行奉召音進光冊拜伏望上爲宗社精調燕興

代賈魏公賀中書書

一陽出地萬寶乘時漸萌發毓之仁宜展履長之慶伏以某官位尊臺路勲濟王塗對日月之休明爕陰陽而順正適開令序誔擁蕃禧方守別州正疏翹館莫前爲壽第劇馳誠

代馮內韓答洋州蔡郎中書

伏審治功第最褒典陟明遽正積星之聨益光守土之寄慶音未講誨牘玆先篤雅眷以逾勤戢丹悰而增劇善邦敷化方撫於遐甿寒籥貫辰倍綏於妙履

與北京諸官書

某拙直少機濶疎爲治越再期而遂去訖大庇之焉依旋從辟於闗中第馳誠於門下秋炎尙熾時祉載蕃仰惟賢業之光已登最狀側聽上恩之懋亟服華章瞻頌感銘並深下懇

答諸縣等賀到任書

某素昧戎機繆參帥畫才備員於幕府稽論謝於牋函首墜書辭過形禮意謙勤良甚愧荷並深

與王廷評太祝書

向者尙書開府小子字民防榮侍於親闈幸屢登於賔閣歷觀子捨之賢哲罕出君家之弟昆從辟西來馳誠北望秋炎尙熾時祉載蕃矧素蘊之甚充計華塗之可跂倍綏寢味少副瞻祈

代王樂道龍圖賀延州陸待制書

審卽便時已開尊府伏惟慶慰恭以某官性惟忠亮學有本元向桂管之須才分竹符而領帥兼祕殿之論譔重要藩之撫綏谿酋服馴嶺表寧戢旋進陞於延閣仍出防於塞垣賴罇爼之前籌付之逺略寛朝廷之西顧倚若長城教令肇宣兵民胥悅莫遑就慶第劇馳誠代河北都運趙待制賀昭文僕射相公書

春秋之一爲元肇謹嵗端之起天地之交曰防遹觀萬物之通恭惟昭文僕射相公六徳謨明千齡感防位劇宰塗之冠禮隆尹石之勲勲力盛而弗居懇蘄身退詔防嚴而竟起愈使道光上日斯臨茂祥攸介吾心馳翹館迹系外臺邈無拜伏之階第切壽祺之禱

集賢相公書

恭惟集賢相公秉國大鈞代天元縡彌縫衮職之闕調序鼎司之和堯舜吾君拱揖幾筵之上伊周諸已儀刑萬笏之前開祚膺期對時納祉某適期漕節阻薦壽觴第瞻黃閣之嚴曷罄丹函之祝

參政歐陽侍郎書

恭惟參政侍郎學際聖賢量包公輔文章飾至治之體忠諒簡方上之心百度咸新少見貳公之效萬幾參防尙掩眞相之才維日三元具時百福某籠財北道望履髙門徒防慶牘之馳尙阻壽杯之獻

參政趙侍郎書

恭惟參政侍郎朱弦純音淸廟偉器蚤貳中階之論道適毗上徳之持盈坐厎斯民防大庭赫胥之世力躋至治復開元貞觀之風三朔始和百祥備捨某久棲臺庇方總利權就慶列以無從列頌言而第劇

兩制兩省及皇親節度防圓刺史書

比者得守故鄕冀安病質請從就道屢私悃之上陳訖被溫書許請光之入對適臨近甸首枉珍函親徳範以非遙懷感悰而兼劇

回省府館閣書

比者祗從召節遐飭朝鑾將入覲於朝廷適前臨於近服敢圖臺閣之範逺枉牋函之音展晤有涯欣銘玆劇

回陳樞宻書

伏審入對淸朝還登陪幄載光睿選允穆朝言伏惟某官莊重自持眞淸不倚蚤與神機之議屢從帥節之行居然偉謀伏有勝算往綏一道𨿽所系之非輕坐制五兵在簽諧而尢重自聞新命適抱舊屙旋易地以云東愧布書之獨後首紆誨翰增戢感悰

回滑州鈐轄王宮苑書

故鄕乞守方幸便安重客假塗比諧展覿旋成暌隔殊極傾馳承已總於兵鈐遽首詒於函訊適臨窮臘益保粹襟感祝並懷文陳非諭

回北京王宣徽書

故鄕得守方自適於初心全魏撫封忽相傳於輿議豈伊綏禦之要可屬衰疲之餘矧未奉於誤恩猶少安於鄙抱慶音遽至已曲敍於交承禮意𨿽勤敢豫聞於恵貺第深愧感奚盡名言

回靑州歐陽觀文書

伏審就易東藩肇開尊府曽慶音之未講遽榮聞之先臨祗服謙懷增銘感臆恭以某官際天蘊識名世生才學造聖賢之歸性兼忠義之守更謀謨於二府懇避政幾之煩捲康濟於一時洊拜條詔之餘矧元猷之尙壯宜舊徳之是圖僅聞五月之政成行被三篇之冊拜

回蘇省副書

向遇北轅克襄大事函封敍慰醪醴致勤玆初變於常儀辱繼形於榮誨兼審載馳歸鞅復蒞財闈順履春詔益蕃時祉行膺大用倍冀精頤

回北京王宣徽書

比者叨被恩緡與司畱鑰曽是久勞之後懼非劇任之宜然善政有條敢蘄於必告而知才相繼靡俟於更爲伏惟某官道貫將明器函康濟早懋元猷之壯累煩逺略之宣召節促歸矧上心之傾佇政鈞圖舊行王體之謨明卽遂瞻承倍深欣頌

回集賢相公書

自逺臺符遹新年籥布書不敷慮浼於髙明占教遽臨過形於眷與兼審坐論大政舉集蕃禧伏惟某官一徳壯猷三朝元老才兼文武之術身系安危之機伊尹倚衡矧早謨於王體汾陽書考庶永慰於民瞻願如調防之經以養崇髙之福

代元厚之回賀趙團練書

竊審給札程文拜恩增秩天倫繼美朝論推榮伏惟某官望厚宗藩學探聖閫弗流富貴之習自服詩書之勤遽以名聞旋從試可卽環伊之舊列加團練之要班經蘊旣攄官榮此始比緣攷藝玆辱貽牋感慰並深敷云匪悉

代魏公回陳龍圖問書

比者總帥路以分符來臨本鎭防使車之隨詔歸赴近班未索晤言遂成離別方企賢規之粹遽貽書捨之音蚤羽翼於東朝行股肱於元後炎威云兆時祉載蕃益防寢興少符瞻頌

問候昭文相公書

帥路獲兼實托大鈞之庇臺躔在望阻瞻上衮之光溽暑貫辰政幾宅慮神明所祐福祚其蕃伏惟某官道徳宗工儀型元老盟府早傳於偉迹宰庭多守於前規比深當寧之知還踐阿衡之舊首調萬化方繄商相之和躬迓百祥更願畱侯之彊飯上符帝倚下慰民瞻

回韓刑部書

比者外計擇使方來董於輸將小戎欵誠遽往煩於慰納甫休行役良適燕興惟望重於本朝復才兼於數器卽膺顯用以紹先芬

回經略司勾當劉郎中書

比喜還轅方接幕中之教未溫坐席遽從塞上之行淸範載遙珍函逺及益欽勤意良戢鄙懷

回慶州王給事書

自當帥領遽歷於炎涼遐企賢規弗忘於朝夕逺紆勤問備戢髙情惟近侍之垂光行嚴宸之促召益綏燕寢茂對龍光

京西運司範司封問書

比者外臺甚邇喜時奉於賢規中詔遹來遽就更於使節自聞新命屬抱舊屙悵餞別之不遑積攀瞻而尢劇倍綏寢味前對褒陞

回慶成知軍書

専介之來長牋爲貺以軍榜之初廢謂使令之下遷利疚備論感銘第劇適臨炎酷倍衛燕興

代回河中府蔡學士書

防書懷槧竊幸後先之相望典禮班條旋成內外之禮處玆劇賢規之企遽承誨牘之詒審履歊炎載蕃禧祉伏惟某官學優聖閫名重士林才識兼長方提太史之筆事功俱最聊剖諸侯之符行被詔音進光法從益綏燕起少慰瞻馳

代魏公回北京王宣徽書

伏審介圭以覲方入見於淸光畱鑰所司仍重煩於舊徳承還大府以布寛條伏惟某官才貫幾深體凝簡重粵從神聖之臨禦未識公臺之表儀暫被召歸數更進對嗟相見之已晚美於壯猷知非常之賢行聞於大用甫暖保釐之席卽參造化之機首枉音題良深感臆

回河北都運陳龍圖書

竊審進加禁職出總漕符視事云初縢書首及矧惟厚望獨映近班直內閣之圖書董外臺之經谷侃然賢者之正論早嘗羽翼於東朝簡在聖人之淵行置股肱之上笏豈伊轉給可盡猷爲益防寢興少符欣頌

回鄭州龍圖李侍郎書

審卽便時已開盛府首紆榮問備戢兼惟伏惟某官經世壯猷端朝防老備紆業已益重主知直延閣之圖書遹光禁職宣輔蕃之條教肇懋風聲倍冀自持行膺大用

答趙州通判韓虞部書

賢範阻遙倐逾於半稔軍書鞅掌遂缺於單函何偉度之崇謙枉盛辭而垂賁兼承妙履誕擁蕃禧伏惟通判虞部器識純明材猷膚敏闗決善藩之治已懋風聲延登要路之遊允光世徳永言欣頌奚盡名言

回新梓路運使韓少卿書

審承恩詔出領計籌邦選旣行朝言惟允矧兼才於數器比贊畫於中畿績以凝時名逾列郡行引東川之漕仰瞻大農之材佇經費之旣充卽褒章之增懋首紆榮問良戢厚情

回邠州閻諌議書

叨榮累紀愧無逺業以濟時圖報一端竊效前人之引類矧惟耆徳嘗陟從聨淹徊守麾沈抑賢器加舊職之未復輙露章而有聞何謙矩之自持枉誨函而多謝佇膺大任倍冀珍頤感頌並深名言非悉

回韓刑部書

防遇闗中曽晤言之未足淹回塞上已晦朔之載周夫何雅意之存屢有珍函之及防巢納欵行復命於本朝使節增光亟躋榮於要路秋炎尙熾時祉其蕃益防燕興少符傾頌

回判侍郭待制判銓孫待制書

總帥路之劇權倐更累月禁塗之碩徳增跂髙風何雅意之迥存枉珍函而逺及矧惟賢業親防聖人陟降近班聊承於顧問發揮深蘊行與於謀謨素籥兆涼粹襟迪吉

回本路監司書

多病之餘久叨塵於任重寛恩所加方偃息於故鄕遽奉更書俾司畱鑰懇辭𨿽確成命弗回矧惟守紱之紆適在史臺之庇敢圖謙矩首枉慶函愧荷良深名言莫悉

回滑州蔡待制書

自館故鄕之風寖濶晤言毎開順驛之筒必紆訊問何雅懷之逾厚知髙誼迥存審履春寒載蕃時祉矧惟帥節久駐邊藩繄逺略之勤宣已丰功之茂建召音行被大任攸歸益防寢興少符傾頌

到任謝集賢及樞相樞使書

向辭宰柄旋董戎防因累牘之自陳始懷章而得請仕宦雲歸於桑梓嵗時獲展於松楸殊適初心尢爲私幸久勞之體如痛定而後思多病之軀合力窮而則止尙期滿嵗少息餘生遽移全魏之居畱遂奪淸漳之臥理寛條所布僅能勉導於上恩逺累未明何以率先於帥路胡然冒處抑有由來此蓋某官宻啟睿心力陳宰論以二邊之要固嘗備於使令而四履之封因許兼於綏禦庶殫薄效更賴偉謨

回都運使劉待制書

伏審顯對恩章榮躋法從計文兼總輿論僉諧某官方格淳修才猷膚敏比陟諫垣之峻旋提漕節之雄內閣登賢久穆端朝之選外臺倚重暫籠野野之財未列慶音首紆珍牘其爲感愧曷盡名言

代回新知府待制書

竊審顯承明詔就領便藩荷盛意之隆謙累勤辭而垂貺某官气函渾厚道具粹醇學該經緯之大原論極安危之至要經緯勤講早垂近侍之光令閣班條尙屈眞儒之蘊某比塵累牘得守故鄕𨿽居匪久安敢忘於必葺而事有未盡當俟於略張

與王宣徽書

叨被制函俾司畱鑰莫辭成命爰促輕裝徵馭載馳祗赴別都之極近郊甫次首防珍牘之詒荷禮意之尢厚懷感悰而倍切

回恩州知州劉畱後書

頃從諸生已服盛徳聞道先後固爵齒之迥殊效官東西曽聲顏之未接敢謂過存謙矩首枉誨音伏讀載周中藏尢劇恭惟知府畱後气函剛實才貫幾深復辟危言早建安危之策總戎逺略晚章文武之資矧久出於亷車行進深於樞幄春和云半時祉載蕃伏望上爲廟朝倍綏燕餗

與益路提轉書

比者竊冒恩書亟遷禁職罷籠財於北道俾班詔於西州惟是罔功並玆假寵引守章而自愧幸使範之焉依己治輕裝將叱疾驅之馭有諧淸晤庶降旣見之心欣企兼常名云非諭

代趙成都到任謝兩府書

分蜀門之印綬已玷恩章直延閣之圖書仍叨禁職據非其地寵溢於涯竊惟天下之奧區無若坤維之劇部兵民兼制政事倍繁逺略弗明重任安寄如某者迹起寒士世無顯人敢爲身謀以欺日月之照嘗有言責輙犯雷霆之威繼被遇於兩朝亟陞華於近署諸公同列最曰晚躋一歲再遷遂當顯用罷輸將於北道俾綏撫於西州寸勞未収環視增愧都乏致身之術率繄造物之仁此蓋伏遇某官助平王塗借重國論致淺疏之近器領險阨之名藩敢不動宣詔條力究利病雅俗俾歸於坐鎭少布上恩用人𨿽取於後來庶逃物論覬續中和之詠兼酬鎔埴之仁

賈侍中書

爰初冗宦固嘗托於洪鈞訖至近聨曽未瞻於上衮比司通漕久捨別都獲天幸以何多拜臺儀而甚數廓至誠而相接忘絕禮之自居移守蜀門去離材館飭嚴騶而臨餞特借道路之光抒大句以寵行永爲莢衍之祕雜然感戀萃厥悃悰恭惟某官業履崇髙智謀廣大更文武之二柄洞安危之大機書功旂常畱範廊廟適均勞佚暫寄重於師垣久渴儀刑行召還於公位伏望上爲宗社精調燕興

代賈魏公移許州謝政府書

誕頒明制祗被茂恩付潩水之印章還魏都之筦鑰飭躬趨而將命俾手舞以知榮某親防聖辰早塵臺序旋兼文武之二柄曷究安危之大機總一道之兵民第勤逺略上三年之課最曽罔寸勞自視晚齡久當重鎭洊披懇牘蘄守便藩獲遂請麾之誠良由造物之賜此蓋伏遇某官鴻猷華國巨業代天因宻啟於宸致俯從於人欲埏鎔所及銘鏤無忘

回王尙書書

祗承兪詔獲攺便藩乃屈髙明繼掌離宮之鑰具存防抑首騰記室之牋政有俟於更張誼無煩於必告卽馳輕傳阻伺前旌企佩並深敷論罔旣

回謝兩府親王使相逺迎書

詔移輔郡叨遂於私誠道出神都獲修於嚴覲特屈崇髙之體首紆勞來之音戢感良勤指言非悉

上知徳州張仲巽屯田書

某少防諸公蚤服盛徳自嗟仕路之晚輩未識儒林之文人比沿臺牒之行與攷郡亷之藝去取有所未至曷禆賢太守勸駕之勤進退於此不遑遽防下執事虛襟之禮旣飲食以將懽恩之厚又車馬以爲恵顧之光已而旋歸復爾臨餞賜善誨俾知守職之繩墨授雄文以示立言之範模違離尙新感戀如昨霜稜逾厲气宇增秋恭以知郡屯田行髙古人名重當世治狀第一矧風績之其凝召音以三佇恩章之玆及伏望爲國自壽副時所瞻

代上王尙書書

某仙籍後陳名附靑雲之久仕塗累紀顧垂素髮之多引愚分以甚明冒人知而安可向當逺宦俛就冗司委吏仲尼之所爲詎輕倉庾之氏歸志孟軻之所有祗恐田園之蕪未能決去以拂衣尙爾投閒而志食所繄官局將庇台光比列奉於公函敢少論於私悃伏防損崇髙之位勢曲趣寒蹤厚媮薄之時風親占溫教悚然伏讀謹以行蔵恭惟某官粵學入聖賢之微貴名揭日月之上華要之選翺翔欲周八座劇班聊掌別都之鑰三篇休命行調眞宰相鈞俛惟衰遲永有棲倚

上提刑王郎中書

伏審淸簡在明旨召還謂使斾之節南躬當前賀致公函之缺上顏有餘慙仰侍優容少寛誅斥恭惟權府提刑郎中器資渾厚術業宏長粵學入聖賢之微淸風承公相之後官聲所至物論皆歸遹當睿哲之臨朝不限才於累日按章朔野民適厎於無寛參計甘泉財行聞於有羨俛惟冗宦方備屬官𨿽欣君子之得時第恨孤生之失庇

回鄆州郭宣徽書

近審懇避中樞往綏東土云初開府卽辱詔書迨此發函己聞易鎭遂稽布謝尢劇愧懷伏惟某官勲濟王家序先臺路傳汾陽之將略提汾上之帥符坐席未溫遽攺邊藩之寄冦巢爰珍復歸陪幄之嚴銘頌並深諭言奚悉

回諸道轉運及諸官賀判相州書

向辭宰柄旋領守符晝錦雲歸幾遂鄕邦之樂夕烽有警劇分疆埸之憂比獲慶音己當帥職佩詞情之兼厚輸悃愊以稍稽感愧並深名言奚悉

回運使範司封書

審奉恩緡就更漕節未諧修慶猥辱騰書伏惟某官世濟大忠气函間傑適接刑章之重甫臨陜服之交調兵食於四方遽圖碩畫攺使權於中道靡聼固辭聊借輸將之才卽登要劇之任

賀延州郭宣徽書

伏審初見吏民已班條教長城之倚眾議所均伏惟某官偉略沈雄傑才英邁向輟神機之貳出當帥路之先殆疆事之告成被詔音而入覲確然淸郡奚堂之坐未安復此臨邊海宇之情尙郁行平小醜還奏丕功垂光旂常制勝帷幄

回秦州馬給事書

西帥所總方圖綏禦之宜重客初來未盡將迎之禮暌違尙邇企仰殊深何過篤於謙懷仍曲存於雅意猶屬道途之勞頓已形牋牘之勤惓展讀載周感慙兼劇佇聞開府續獲馳書順履春寒益蕃時祉

回並州王端明問書

自違風則遹更嵗端方疆事之是經曽郵音之未至猥先流間秪益愧懷惟文武之兼資本公臺之餘慶勤宣逺略屢易左符矧薄伐之故區實勁兵之要處境控三敵地綿百城暫煩細侯往防諸將已聴威聲之著行甄治迹之優倍綏燕興前服光寵

回賀提刑趙司封書

審膺中詔就領外臺伏惟慶慰某官術業淳深器資端勁商於曲守益懋於風聲陜右按章未充於時望行圖謇諤之舊亟還論思之班首枉書音尢增感臆

回閻待制賀轉給事書

祗奉綈函驟登瑣闥實罔功而被寵固匪服以抱慙曽是短才訖無善狀同時並進最曰晚躋一嵗再遷不由顯效此蓋伏遇某官褒華所借言味有加致此泛恩及於孱品尙未敷於感臆乃前墜於慶音愧戢並深名言非悉

代張景言回諸處賀書

自叨煩使汔此彌年在餽運之非常於事功而何有被誤恩於乾造付劇鎭於坤維並假寵光仍遷禁職尋啟還而弗聽曽論謝之未遑首墜慶音傋形體臆勤辭溢幅厚餙過情感愧並深名言非悉

與交代趙龍圖書

就防中詔移領西州兩川之衢百賈所防中外所制兵民實繁顧惟短才安有逺略賴同升之先識嘗並貳於大農今玆守符復繼賢躅固論契之莫厚容乞靈之有繇舊必告新覬詳聞於善術守而弗失當謹奉於前規再被十行之書將驅九折之馭風期甚邇天幸何多恭以逺撫甿黎休成治績髙名大節早取重於端朝正論元猷行入毗於新政倍綏燕起少副欣祈

回同州趙大監書

伏審進膺中詔出領左符條教初班吏民胥悅伏惟慶慰恭以知郡大監端朝雋老經世緯才風績蔚昭乎吏師時名早動於人主官儀玆峻兼治於尙方人瘼所求遹臨於東郡靡胥報政行聽召還曽是單蹤方繄巨庇未修慶問先枉誨音愧悚欣銘無諭卑悃

祠部集卷二十九

欽定四庫全書

祠部集卷三十

宋彊至撰書

樞密相公書

按璣衡而攷度維斗建寅掲象魏以班常俾民觀治恭惟樞密相公勛髙盟府道濟治朝才兼文武之資身系安危之重樞廷制勝以坐鎭於四夷宸扆仰成玆奮於百度維春祺之所向與嵗歷以咸新某職總計臺迹疏材館徒切壽康之祝阻修謁對之儀

樞密太尉書

恭帷樞密太尉元先識隆棟巨材日宣九徳之常坐制五兵之本廟謀密勿已躋天下之安邦禮論思愈祕省中之語遹臨元朔翕受蕃禧某總計使臺馳誠賓廡瞻風滋劇介壽無階

省主蔡給事書

蒼靈布序華嵗闓端肇一气之防通資百昌之咸遂恭惟省主給事才包王佐道貫民彛名躋日月之髙學破鬼神之奧贍中都之調度坐懋丰功渴四海之儀刑行膺徽冊發春玆始介福攸司某蚤托下風適提外計徒敍誠於竿牘阻馳慶於庸門

省副郭郎中書

恭惟省副郎中薦紳碩望經世偉才蚤登要路之華時名甚盛進貳甘泉之掌風績其凝五始遹臨百祥攸召莫遑爲壽第劇馳誠

省副王郎中書

恭惟省副郎中惠和秉哲通裕標才貳職大農兼正列星之位陞華近署靡需累日之期順履王正永綏天祿瞻祈並切鋪述奚殫

省副兵部書

恭惟省副兵部蚤紓賢業親遘聖辰進位五兵兼造財闈之劇疇庸六典卽登法從之嚴順履一元載蕃百福莫前修慶第切馳誠

中丞唐諫議書

恭惟中丞諫議體凝方重學貫本元危言嘗犯於雷霆直气欲摩於星斗一誠獻納愈爲朝論之髙萬事修明遹厎臺綱之正始和戒旦茂祉對時某素被重知適膺煩使玆阻壽觴之奉曷勝頌牘之防

郡牧龍圖呂侍郎書

恭惟郡牧龍圖侍郎玉璜荗閥金鉉慶枝親逄聖神之期自厎功名之防文昌貴秩矧兼延閣之華法從邇聮暫屈劇司之委遹臨元朔益介純禧禁總計河濵馳誠門下永言企頌曷盡敷論

判都水兼龍圖韓給事書

恭惟判監龍圖給事世推人傑道覺民靈步瑣門之榮班直珍圖之延閣智謀有裕繄臨長於水官績用其成行對休於天子維時開祚與國均休某久去朝聨方提漕節莫前爲壽敢後馳誠

賀新推官書

右某玆者某官茂對宸緍榮從賔幄顧短才之有望幸婉畫之焉依方列慶音遽貽珍牘俟諧瞻揖並述欣銘

代賀監司書

伏以華歳履端蒼靈布序審璿璣而攷度揭象魏以頌常恭以某官康濟懋勤融明廸哲入膺宸綍出領使麾方首祚之丁辰逮屬城而防福永言慶忭曷任下情

答監稅李學士書

伏念向繇幸防獲除光儀鎭鞅計薄之勞絕攀臺閣之軌封壤𨿽密緘縢幾稀伏帷闗掌多餘神明自復恭以某官道先民覺才爲世生由妙年而取甲科不累日而致淸貫書林擢職誠允公言利局冗寮固非久次靡容秩滿行被詔還

代賀諸官書

伏以蒼靈布序華歳履端揭象魏以頌常審璿璣而攷度恭以某官早紓賢業荗著官能屬首祚之膺辰固自天而集慶永言瞻頌曷究敷宣

代賀呂度支攺兵部糾察在京刑獄書

伏審顯膺鴻渥榮攺淸郎矧辱已知倍增距躍恭以某官搢紳念望當軸慶宗親防穆淸之辰累更繁劇之任進憂卿之秩方啟於榮途悉君子之心以繩於庶獄佇歸柄任少副輿言伏望上爲闕廷精調寢餗

與鄕中親知書

右某啟某一塵科籍久偃鄕閭制除調官闕滿之局率繄仁庇備歷亨衢銜恩固深論感非悉旋營職之鮮暇致拜音之後時恭惟順履新陽誕迎景福江闗十里已逺於髙賢塵土三年遂淪於俗吏未諧諮覯第極傾翹

上通判元太博知縣葉太慱書

昨者久偃鄕邦屢登墻宇素昧業官之術多所乞靈毎繇淸見之間未嘗無誨洎逺從於吏役俄越去於公庥日屍鞭撲之冗囂不覺音縢之曠絕仰惟徳履坐擁休祺恭以某官道具粹醇器函剛實曲臺掌故來愜於輿言片紙垂褒佇歸於柄任俛惟孱懦鎭托甄題伏望上爲邦朝益綏寢餗永言瞻頌曷究指云

問府推張都官書

自阻賢規曠馳書捨屬寒威之方厲諒時祉之載蕃伏惟某官名重儒林學優聖域闗決都畿之政聊借治才延登經緯之華行膺睿選余祈自厚少副勤瞻

代問候發運主客書

右某近者伏值駕言屬封道出賤土幸階守紱之職屢叩賓閎之嚴使車還轅倐爾逾月官簿堆案缺然寓音伏惟順履新陽誕迎景福幹濟多裕神明頃還恭以某官文章世家忠諒許國不由累日之久力取顯官之榮上知素明自結益固然外臺分寄誠郁於具瞻而中扆須賢行聞於爰立

代上特服魏諫議書

右某自叨朝寄出領州麾月有詔條之奉行寖焉音問之稀濶仰惟孝履俯順禮經恭以某官元精所生盛徳之後躋諫署之祕列將漕臺之重權中殊洊揚屯夷一貫方隆帝扆之眷遽遘親堂之悲頗郁輿瞻尙淹冊拜矧萬鐘及養足少抑於哀摧儻細札奪情可兩全於忠孝伏望上爲邦社精調寢興

代問候發運主客書

右某近日伏值出按屬部俯經賤封繇天幸之使然獲風期之覯止去徳米幾嗇神諒佳鎭鞅簿書之煩純疎竿牘之問仰跂標範第勞悃悰伏望上爲邦朝精調寢餗

代上持服魏節中書

右某逖阻朝逰鎭縻郡事曠奉聲問仰諮宴興恭以某官才貫幾深量函夷雅親逄眞聖之運早踐列星之垣方不世以懋勲遽終天之遘戚然徳𨿽欲報靡極於孝思矧忠亦可移庶全於禮制

和州余郎中書

右某近列慶函繼紓誨牘倍聆徳履舉集休祺恭以某官植操端方秉心純亮紫垣應宿早歷於淸郎秀野班春聊於雅俗行膺宸選少慰人言伏望上爲邦朝精調寢餗

通判太愽書

右某近防布音嗣防占教伏審贊行藩政坐擁天祺恭以某官親防防辰洊揚美仕曲臺進秩矧故事之素明別乘亞麾猶淸議之未允佇歸柄任方恊與言

海州倅書

出承吏乏阻備賓榮當淮洲囂冗之衝有官簿沈迷之慮營職亡狀貢書不時恭以某官文章世家忠諒許國副車貳政尙郁於賢圖細札須才行膺於帝簡

糾察呂兵部書

右某近日嘗貢牋縢計塵幾席惟按治之多暇固尊生之有經恭以某官當軸令枝薦紳碩徳早被上心之簡總詳庻獄之繁踐往訓之哀矜莫非愼察體至仁之欽卹多所不及矧陰施之已隆諒寵褒之非晚

審刑李屯田書

鎭縻郡事逖阻朝防矌敍暄涼仰諮寢味恭以某官道先民覺气秀人靈早頏頡於仕途尙淹延於郎署防共職事愼審刑章抵罪之氓賴盡心而防恵舞文之吏皆束手而憚威矧治狀之有成加聰聞之甚邇行甄善課驟陟淸班

代答本州都曹書

右某啟自去故棲向從逺宦豈圖謙眷特損音題恭以某官植操端方賦才肅給勾稽一郡適借於幹能第課三年行膺於寵擢永言感頌曷防指云

朱判官書

右某自把守麾曠馳書捨豈圖髙誼先枉長牋伏以某官名世標才際天蘊識泛蓮之幕夙著於能名恭梓之邦洽聞於政迹行甄善最驟陟淸途永邇傾祈曷殫崖略

本縣孫長官書

右某啟言念自分符竹久去鄕枌舊業一防幸棲於仁政順郵百捨遽損於誨音細玩載周銘藏無斁矧夙凝於治狀固上格於聰聞行迓寵陞倍祈珍攝永言感頌曷盡文陳

代答滁州監稅李學士書

言念竊居藩守幸邇風猷如鄰洪河日所防潤不逺數捨缺然寓音豈意謙防猥貽勒教暫屈才於利局行還職於書林庶順生經以須詔召傾祈惑篆匪諭名言

代上濠州呂學士書

右某叨紓守紱宻接侯封斗疏順驛之馳日企餘光之及仰惟坐鎭俯順生經恭以某官文章冠時纓冕奕世早躋閠籍之華貫復列書林之貴遊鈴閣班條寜容於滿歳鋒車祗召行在於匪朝

代上糾察呂兵部書

右某向縻州守逖阻朝逰𨿽順翼之數通顧髙風之敻邈仰傾徳宇鎭投勞襟恭以某官天鐘粹純世濟勲業上方倚注允得民獄之平時所企瞻知爲相門之後行旌善最峻陟淸途伏望上爲邦家精調寢餗

代上發運侍制主客書

右某自邈崇麾倐經累月阻奉音郵之問仰諮徳宇之安恭以某官器函淳深術蘊經濟以外計浩穣之委暫掌於吏權矧中宸眷倚之隆行當於柄任

代上提刑郎中書

右某近貢音縢仰詢韻宇惟按洽之多暇固尊生之有經恭以某官親遘防辰洊揚美仕提綱庻獄絕吏手之舞文嚴課中宸竚上心之嘉績伏望上爲邦社淸調宴興

代答丁舍人書

郡卑地要術短事繁阻奉音函遽頌教幅受而伏讀藏以爲榮仍審燕興舉臻禧福恭以某官學造聖際行爲士宗親逄盛期獨映華貫然禁塗載筆曷究澤民之爲而臺衮輔謀佇觀行事之效

代答祕監書

向領外麾遙瞻上笏豈圖恩奨首占教文伏讀以還兢慙靡措恭以某官懿文表世亮節在庭中外洊揚明哲一致臺衡著徳方渴於老成仙室需才寜容於歳滿

代上徐舍人書

伏審光奉宸緡榮持使柄伏惟慶慰國家以外臺至重列郡攸儀澄序庶官以判白於賢否總領大計以俱億於經常僉謀所同明哲惟允恭以某官業術精奧方格淳修臺閣淸塗聊抑翺翔之勢金穀重寄適繄幹濟之才行被詔音驟還柄任

上昌樂縣官書

近覯風期過承禮遇旋經違異頗極傾依到郡少間致書差緩余祈精嗇以迓寵恩感頌之私文陳匪悉

代上省判邵金部書

伏自拜命宸廷貳權計省官簿紛委使郵絕疎曠敍暄涼仰諮宴起恭以某官方格修整業履該明觧麾通漕之臺遽甄最狀亞職甘泉之府允屬時才矧心計之素明加聰聞之甚邇行疇幹濟亟陟近嚴

代謝知州書

近者祗被宸緡奉安親柩暫還素里數覯淸塵備防主禮之優過篤朋從之好旋違徳宇適抵治封方休道路之勤榮卽有詔條之宣布傾賢惟日裁寄後時矧風績之其凝佇恩意之不次尙遙晤對倍冀遵頣

答仇員外書

早綴下科寢階冗列備聞髙誼之日久願見盛徳而迹疎近布勤惓之辭倍攄傾向之意兢畏太甚舛誤有之妄指趨廷之賢謂爲同籍之契陰須嚴斥絕覬好音賴長者優容之深出小生意料之外懇諄其誨矜恕以情置書防中永以爲佩負荊門下勢所未能恭以某官名髙士林學造聖閫平時沈俊領民籍官簿之繁疇昔著篇極國體人事之大行膺褒陟倍保宴興感頌怔忪曷殫崖略

代賀範天資移鎭書

某以孤生嘗棲大庇亟防教育之賜有警懦孱之姿尋違逺於帥墻鎭奔馳於吏牒緒言不及夙習幾還賴天不棄愚賢方昜鎭復幸使麾之屬適當官次之依善政所施可日聞於矩矱短才無狀庶訖托於生成恭以某官鉅業邦雄文表世出平亂略入總繁機挺金石之純誠尊股肱之一體輟從祕殿往領臣邦已躋防俗之安靡俟更書之滿朝端英衮行被於登庸天下蒼生一歸於陶冶畢宗臣之能事光信史之直書瞻頌傾依曷殫崖略

代謝栁侍謮書

特紓公幹垂貺鈞函俯親小國之鄰曲損天臣之體拜而伏讀藏以爲榮恭惟臨撫善藩綏寜防宗伏以某官民靈先覺王佐偉才以文章取甲科以忠誼結明主華要之選翺翔殆周厭預玉堂之遊出領銅符之寄諸侯之府矧坐鎭之彌年上相之廷行登庸於匪日

代答劉龍圖書

近塵愚悃上凂台光豈謂損體貌之逹尊錫丁寜之勤誨惕焉拜藏賜以爲榮恭以某官廸操直淸秉心忠諒公論加重主知甚明尙淹當軸之才聊寄尹京之任王都億萬之口翕頌政聲相階比兩之躔行膺冊拜

代上文相公書

托身播物之鈞生成有素延首翹羽之館景仰無涯日爲吏簿之榮時闕公函之奉伏惟燮調元縡集受純禧恭以某官道著將明量函夷雅秉尹躬之一徳防舜旦之重華雲龍恊期圭衮旌徳丹靑教化蔚爲百辟之師富壽幅貟靡失一夫之所太平之業夙夜以基

代上向少卿書

伏審祗函詔音榮觧使領孤危晚景違逺巨庥藐如嬰兒驟奪慈母蕞若疲馬止思故軒遐企防暉第零感涕承使旌之就道阻信服之把麾敍戀莫前馳想良極恭以某官搢紳碩徳當軸慶技輸厚利於邦家已殫幹略暢偉謀於圭衮行被寵恩

代上文相公書

用人惟舊鈞宰焉依亞外諸侯之麾鎭嬰俗狀瞻大丞相之府阻拜台光伏惟宻贊萬機翕膺諸福恭以某官淸廟偉器朱弦正聲伊尹以道覺民靈山甫以職禆衮闕結帝扆之隆眷踐公槐之絕班然吾氓登躋仁壽之域致我眞主拱揖勲華之隆百辟所儀四海共賴

代答呂郎中書

近者伏值某官駕言於藩道出玆土獲風期之覯止蓋天幸之使然展奉良疎緬懷甚靦豈圖髙誼先枉珍函何其賁餙之多無乃謙防之過兼聆近履舉集龎禠班教善藩行攄於素蘊拜嘉褒詔佇陟於淸塗

代答陳太博書

伏審觧麾炎服假道淮邦惕牋候之未能遽郵音之首及俛惟弱植嘗預同升玆天幸之使然將風期之覯止拜塵有自引領增勞恭以某官家世名才朝閨碩彥曲臺進秩矧故事之素明片紙垂褒諒茂思之行集並須瞻拂以訖悃悰

代答荊南知府齊學士書

伏審茂對思函榮躋仙局伏惟慶慰竊以國家興敞祕館延登偉才特優承學之賢乃建載言之職其應華選允屬名儒恭惟某官學造聖徴識探經奧大筆擅淵云之妙卓富髙文當年飛終賈之聲早光上第對休辰而逄吉揚顯仕以開榮參計財闈茂明經畫宣風漕節多所澄淸遄升史席之華兼領守麾之寄矧洞庭之樂土惟荊渚之推藩民物素佳江山尢勝優防郡閣足詠中和之篇陟降王塗行歸侍從之列某側聞新命竊忭寸襟惕賀牘之未馳遽誨音之首及永言感躍曷究指云

代問候海州知州書

近被臺栘逺承官乏企仁候之幕下時戀恩暉供冗職於淮壖日馳俗狀門墻且邈牋牒弗時伏惟鎭撫善藩綏寜防宇恭以某官郎垣碩徳王國偉才領麾滄海之城豈容滿歳奏課甘泉之府行擢茂功

上徐州通判都官書

向者某官久偃鄕邦屢親標矩同心相得喜接髙賢之遊交臂分攜鎭供冗吏之役奔走道路淹回歳時馳塵想而彌深奉幽緘而久缺豈謂弗爾遐棄而貽好音惠愛逾周雅素皆在仍審貳藩之暇益臻素履之和海近防康已騰於輿頌綈紙迅召行陟於嚴塗

回慶成軍髙郎中書

右某啟伏審紫詔承恩粉闈正位伏惟慶慰恭惟知軍郎中才猷膚劭術業修明刺史承流方登於最狀郎官應宿遽服於華章軍壘班條連上頻年之最星垣進秩載光列省之文首貺音函第增感騰

與商州閻修撰書

右某啟審擇剛辰已班寛詔卽商於之便郡脫炎服之修塗章懷近買臣之鄕失馬誠塞翁之福而況屯夷殊致明哲惟均想宣化之多餘固養恬而增粹行膺迅召還陟嚴塗

代回史祕校書

文試有司業精諸彥光外臺之舉首大華閥之慶余垂貺長牋益欽髙矩卽収名於上第當得意於靑春餘冀自持以須大到

回慶州鈐轄梁文思書

參領戎韜往臨邊劇喜獲賢防之接顧慙主禮之疎旋審涓辰已諧視事首紆榮翰增戢鄙懷方外圉之倚才佇中朝之紀績余祈厚愛以對華褒

亳州宋內翰書

恭以某官學際天淵名重纓禬早陪乙夜之覽允極千秋之榮謂翺步王塗未殫行事之效而班條侯屏少見澤民之爲順履慶辰具膺景福宅上臺而秉軸諒在匪朝祝南山而奉觴莫違爲壽永言瞻頌曷究名言揚州錢侍讀書

恭以某官元精所生盛徳之後紹該洽之先業陟亷良之茂科華要洊揚聲光愈綽宻侍鈞衡之覽遽厭晨趨樂從露冕之遊已凝風績靡容秩滿行被詔還屬亞歳之膺辰固自天之集慶某按封玆限爲壽莫前瞻禱祈深名言非諭

江寜府皇甫諫議書

恭以某官莊重自居直淸不倚間闗數紀出入兩朝寢隆法座之知峻陟諫垣之祕典刑在事方倚老成之資藩翰於宣遽布中和之治順迎令序誕擁龎禠瞻頌所陳名非非究

杭州呂舍人書

恭以某官道具粹醇體凝方重早躋仙籍之甲選久陟禁林之貴遊英衮之暢偉謀尙淹大任晝錦之過故里聊請使麾某適按部封正遙墻宇祝南山而爲壽莫遂前趨托無幅以貢音曷涯下悃

運使工部書

恭以某官王國美才郎垣碩徳荷曠旒之隆眷方倚兼能領金穀之要司尙淹致逺行疇最狀驟陟嚴塗順履令辰誕膺景福某按封玆限爲壽莫前瞻禱所叢名言非諭

發運大諫書

恭以某官夙鐘間气親遘辰翺翔要路之華聲動薦紳之望以至兼諫署之嚴宻總漕臺之劇繁給食中都暫繄於心計秉鈞上笏行被於詔音屬亞嵗之膺辰固自大之集慶某久違賔次往按刑章爲壽莫前瞻風玆劇

回梁文思書

一別河濵嘆離羣之久矣相逢闗右幸道舊以懽然旋復暌逹方深企向遽貽書好益固襟期伏惟某官才武絕人忠勤許國適領兵鈐之要行收邊閫之功倍順節宣少符瞻禱

上察院書

恭以某官文爲國華道先民覺雍和朝弁之貴暉映士林之光佐邦漕之劇司適資心計兼臺綱之要秩允稱恩章行旌幹濟之能驟置凝嚴之列順迎令序誕擁純禧爲壽莫邊瞻風徒切

代回江東轉運張學士書

自阻風期倐彌年所沈迷官簿常若少間臨按屬封曽無虛月因懬牋函之奉仰諮燕餗之安豈謂眷存首貽音諭伏審坐籌大計翕萃繁禧恭以某官行潔道醇才宏業鉅外臺劇使頻成第課之優東觀昔遊已復載言之選蓋上心之圖舊行思數之疇庸領漕節之輸將諒非久次踐王塗之嚴宻進服徽章

代答曹州孫祠部書

官部按疆日傾盛徳客車假道時剽美聲思淸晤以未遑遽珍題之首及仰銜嘉貺第系鄙哀恭以某官方格淳修才猷膚敏紫垣列宿蚤踐於淸郎緑野班春聊蘇於雅俗行圖風績增晉褒章

代賀亳州皇甫諫議書

伏審光膺細札移甸巨邦審卽便辰已開尊府伏惟慶慰恭以某官行推髙爽道具粹醇親逢宸扆之知蚤陟諫垣之祕洊凝風績頻昜守麾惟亳社之名區實淮壖之重鎭暫系耆徳以布寛條熊軾班春豈容於秩滿鳯書申命行被於詔還

代問候文相公移鎭書

伏審卓馬還朝朱轓赴鎭已離邦於日下將假道於淮邊鐃皷沸川特雄方面之勢冠蓋溢路願識相君之威矧叨簪紱之聨嘗托鈞衛之造日傾臺斾增企愚襟伏惟順履蕭辰誕廸茨福恭惟某官民靈先覺王佐偉才感防帝宸綢繆公路畫一之歌旣作休有成規太平之防略行遽臻至治暢衮謀於已試収廟略而弗居出甸陪京摩遑滿歳旋膺徽冊易鎭要藩行將宣布寛條撫柔雅俗坐席未暖亟五月之政成詔書誕頌復三篇之冊拜俛惟疏冗訖望埏陶

代回舒州栁龍圖書

比塵使局獲邇侯封徒然燕語之傾缺爾牋修之奉豈圖髙誼首占珍題情在逺而逾親禮由謙而益厚兼審坐班寛詔舉萃繁禧恭以某官才貫幾深器函剛實對休辰而逢吉揚顯仕以垂光冠卿列於禮司登禁聯於延閣主符假守聊鎭於善藩鈞軸須賢行膺於召

代上並州梁相公書

伏念自領小麾久從遐徼門墻萬里敢忘坱圠之仁寒燠一音不徹崇髙之聴台光在望愚悃增勞寒籥丁辰善藩觀政神明所相福祚其蕃恭以某官社稷元臣山河間气樞廷宥宻早暢於廟謨宰席凝嚴深禆於國體前班漢詔出殿並門屈大丞相之威尊總外諸候之節制免童迎迓兢喜細侯之來姦黨防逃率歸廣漢之治行圖偉績還宅上臺

代上許州賈侍中書

爰初還臺以迄補郡台光在望曽無數捨之遙俗狀增勞都缺單函之獻第負芒而引媿難擢髮以論愆竊繄賢宰之量洪未識下僚之禮廢伏惟坐班藩政參向天和恭以某官業履崇髙智謀廣大抱誠明之正性秉忠諒之一心蚤簡帝衷首謀王體師尹當國有具瞻之民阿衡代天無不被之徳以至疇咨舊徳登冠鴻樞珍防立成逺夷坐至帷幄以肅京師其尊位長百工允極宗臣之貴柄更二府弗收造物之功懇列壤封請臨寰服對宸緍之均逸露公冕以觀風居外弗異於中斂大以施於小行膺徽冊復圖文武之才還秉元鈞寢造邦家之福

代都運張待制與宣撫郭樞宻逺迎書

伏審出布恩徳近違威顏前纛甫臨列城增企冒霜稜之初凜萃時祉以載蕃恭惟某官偉略沈雄傑才髙邁冑襲汾陽之慶神傳圯上之符方倚壯猷以籌多算防小戒之玩境煩近弼以臨邊制勝幄中未暖鴻樞之席宣威閫外遽揚都統之旂行懋丕功坐寛西顧某漕文所系郊候無期欣跂並深名云非悉

代王龍圖問候省主韓侍郎書

自去朝遊遂叨州守當兵民之綏禦亦旣逾年凡使客之往來曽無虛日居有寛條之所布閒爲多病之相乘𨿽勤向徳誼之心不忘朝夕而仰諮福履之禮曠敍寒暄方渉冬嚴諒蕃時祉伏惟某官才包王佐道貫民彛名躋日月之髙學破鬼神之奧瞻中都之調度坐懋丰功掲海宇之儀型行膺徽冊

與郭樞宻逺迎書

比貢音函當徹髙明之視適丁寒籥仰惟跋履之勤兼審嚴騶甫臨近境行瞻臺範增企鄙懷伏惟某官鉅業茂明傑才宏逺本兵之地輟帷幄之前籌奉詔以行寛朝廷之西顧余畱迎謁並敍欣翹

代張待制與宣撫郭樞宻逺迎書

伏審前旌甫臨近境卽躬郊候增聴車音仰遐冑於霜稜固載蕃於時祉伏惟某官偉謨經世丕績熈朝制勝中樞聊輟神機之助宣威西徼行聞廟算之平進謁有階翹瞻尢劇

答鳯翔黃元禮察推書

向緣厚幸得奉賢規曽乏少閒遂疎主禮暌違未幾瞻向殊深遽損音題過存愛意屬霜稜之倍厲固時祉之載蕃伏惟察推延平方格淳修才猷膚敏寜久煩於婉畫行前對於華恩順序自持副愚所禱

賀滄守沈修撰書

伏審就鎭劇藩兼榮祕殿肇開尊府肅布寛條伏惟慶慰恭以某官厚望端朝傑才髙世包經謀於術內富羣籍於胸中贍給京師方轉漕臺之粟慰安黎庻旋分帥閫之符重通儒之操修當太史之論譔行祗嚴詔寖服皇僚

賀王周二侍講書

伏審內閣陞華禁筵勸講側聞成命竊忭丹悰伏惟某官名世挺才際天蘊識不由汲引自逄眞主之知旋取顯榮漸見通儒之效比進陛於書殿凾入侍於經帷上方向文適資稽古之力行矣登用遂適當今之宜列慶稍稽負慙良劇

與慶州機宜防節推書

【自】濶髙風倐經累月比辱音函之貺殊欽禮意之勤旋

若舊屙稽修報牘方講邊防之節制諒煩幕府之文書益保粹襟行膺茂渥

回提刑少卿書

比者建旄舊雍總節全防運帷幄之前籌曷明逺格寛朝廷之西顧第竭寸心方休道路之勤卽有詔條之奉未遑敍悃先辱占書感愧並深名言非悉

回慶州王給事渭州蔡待制書

誤防上防出總西師初見吏民甫班條教久荷謀謨之貴寖驚精力之疲尙繁邊閫之帥才協圖大事庶副朝廷之聖寄共厎成功曽書禮之未修遽慶音之首及並深感愧奚盡名云

回河中府呂修撰書

右某啟比辭冡任旋付劇懽剖分陜之守符總全秦之帥節下車視事方祗布於詔條記室占書遽逺形於禮意永言感篆奚盡名云

賀判府宣徽太尉書

恭惟判府宣徽太尉大忠奕世偉業熈朝參制五兵輟樞廷之勝算並防諸將領邊閫之劇權進揚徽猷增峻臺序疆埸無事行厎於丕功旂常有銘愈光於前烈某心馳門下疏系幕中第修慶牘之防玆阻壽杯之獻

回賀耀州冀郎中書

伏審比諏谷旦肇布寛條伏惟慶慰本朝愛民數郡擇守維華原之重地實陜服之劇州氓編旣繁訟牒亦眾其當師帥之選宜屬公明之材恭以知郡郎中識際幾深器函端實自厎時名之重洊揚風績之優剖符此方寜需於滿嵗趨召不次只在於匪朝防慶禮之未修遽誨音之首及永言感抃曷盡文陳

賀渭州蔡待制書

恭惟知府經略待制偉才經世厚望端朝出觀邊閫之風進列禁塗之籍遹宣逺略益懋莊猷坐布藩條兼兵民之綏禦行參國論陪承弼之謀謨茂對令辰載蕃景福某心馳門下迹系幕中徒度慶牘之修玆阻壽杯之獻

祠部集卷三十

欽定四庫全書

祠部集卷三十一

宗彊至撰書

賀昭文相公書

竊審圖任眞賢進陞上宰埏鎔所及慶慰維鈞伏惟某官函徳淳深秉彞淳大鬯元猷於臺路懋偉績於王家萬化經懷多識廟堂之故事羣生順理久躋區宇於大安素望日充淸衷愈簡首寧天縡就専尹氏之秉鈞永翊帝圖當邁汾陽之書考格太平之極致殫康濟之初心成命旣行私誠竊忭

賀集賢相公書

竊審顯膺徽冊對掌洪鈞廊廟登賢寰區均慶伏惟某官器函剛實識貫幾深才猷兼濟於百爲智略可酬於萬變制兵樞幄方運畱侯之籌論道宰庭遽隨蕭相之畫矧云賢業夙簡睿心君臣一徳之所同古無與擬禮樂百年而後作今也其時行鬯偉謨亟躋極治側聞新命增忭丹悰

賀富相公判西京書

竊審屢抗囊封懇辭宰柄輟中階之論道委近輔以優賢素志獨諧淸風逾逺伏惟某官誠明正性忠亮一心久於社稷之宣勞數以翰垣而均佚復歸冡席比符周尹之具瞻曽未期年連謝畱之多病上方急治倚以鬯謀諒緣誠請之堅遂許老成之去鎭安雅俗暫玆爲福於一方寤寐宗工更覬防休於四海仰髙第劇展慶無從

劉待制問書

近者使斾之東客亭云別冒風霜之初勁歷道路以載勤甫稅徵車諒完防宇暌違未久企仰尢深宅兆奉安良增於永慕朝廷倚任倍冀於自持瞻禱並懷名言非諭

回提舉郎中書

竊審專倚周才共經外計就膺邦選出按邊儲防惟某官學造聖源識通治體已試財闈之效屈從守紱之行淸議未安休聲愈劭賢業可兼於數器惟所設施兵須肯責於一端別當簡擢冒霜稜之初厲擁時祉以載蕃敍慶尙稽占書云及其爲感忭奚究名言

回韓內翰書

審膺恩綍登踐禁扄內相得人眾賢胥賀某官性恬榮利學造淵源向羽翼於東朝旋表儀於近侍進以直玉堂之祕足罄忠防繇此調金鼎之和始符公議聊借演綸之大手卽攄澤物之初心未列慶函首紆榮牘永言感忭曷盡名云

回邢州狄閤使書

審卽便時已班寛詔宿官玆限馳慶無從伏惟某官偉略沈雄傑才膚敏蚤膺世選寖服使名壯嵗專城更邁昔賢之盛事元功仗節行追先烈之英風卽聼召還靡需報政首紆誨牘仰佩謙懷某下情無任欣忭感銘之至

回衛州周郎中書

審卽便時肇班新治未逾期月已浹歡謡伏惟某官望厚周行才兼數器十年禁局備紓風力之彊千里輔藩聊布政條之裕行膺迅召亟陟要塗未列慶函首紆誨牘永言感忭奚罄悃悰謹奉書陳賀兼謝

回提舉承旨端明王侍郎修實錄畢轉官書

竊審國史終篇春官進秩眞儒之效多士所榮恭以某官序冠禁塗職尊袐殿早以文章之大手簡於神聖之淵衷防仁廟之一朝載信書於百世編年幾易實資才識之長奏禦甫成訖被龍光之懋稽修慶問首枉珍函感忭並深名言非悉

回昭文相公賀冬至書

天陽云復已慶問之先馳臺座且遙猶鄙誠之未徹敢謂自存謙矩垂貺音函荷禮意之過隆冩感悰而增劇伏惟某官山河間气社稷宗工首陟宰塗力平王路代天工而調化玆鬯辰猷對日景之履長茂膺純祉

回南京王宣徽書

自濶風徽忽驚嵗晏𨿽政事已修之前迹無所更爲而音題或至於歷時缺然不講敢圖雅眷特枉珍函兼審偃息別都撫柔媺俗神明所右福祚其蕃伏惟某官勲濟王塗望尊臺路政成五月猶司畱鑰之嚴冊拜三篇行秉宰鈞之要益綏寢餗少慰瞻祈

回成都府陸龍圖書

審卽便時肇班寛詔治行千里歡浹兩川某官風績宏長器資剛實歷紆賢業獨簡睿心識延閣之河圖殿防藩於井絡撫柔逺俗行聞最狀之成延拜近司靡候更書之滿尙稽修慶首辱占音感懌並懷文陳非諭

回昭文相公書

元朔更新嘗首馳於慶問上臺存舊乃交貺於音函仰謙矩之過隆冩感懷而增劇伏惟某官道光宰路勲濟王塗極治是經元猷益壯首運化鈞之妙寅代天工遹臨嵗歷之端亶膺時祉

回趙參政書

泰通云始嘗先布於慶音謙徳所存亦交垂於榮問載欽禮意增戢感悰伏惟某官道具大醇气函間傑參斷萬幾之化措世旣安遹臨三朔之辰對時協吉

回侍講呂惠卿學士書

審拜異恩兼陞美職經帷勸講書殿校文陳睿選於一時壯儒林之偉觀某官傑才髙爽明智該宏潛心自得於聖防操術動居於物表𨿽文章已任已博極於羣書而事業躬行當亟躋於顯用長牋垂貺丹慊增銘

回樞密侍郎書

久總帥符實托鴻樞之庇第瞻臺坐良疎尺牘之音首枉誨函自存謙矩兼審坐籌勝算舉集蕃禧伏惟某官才貫幾深徳含簡厚蚤重端朝之望向煩陪幄之謀兵本已撡底方隅於無事帝心所注佇廊廟之有聲益防燕興少符企頌

回陜西運使陳學士書

審對宸緡出持使節矧惟茂器蚤履淸塗弗專事於空言欲兼施於行事虛承明之直舎果被僉言領全陜之計文暫圖碩畫勢非久次歸置近班逺枉書音增銘感臆

回彭城知縣太博書

審對明恩亟遷美秩未修慶問先枉誨音伏惟某官雅量淳夷傑才膚敏庇身大邑尙屈髙賢之資掌故曲臺有開榮路之漸永言感頌奚盡名言

亳州判府富相公問書

頃聨政柄實依盛徳之末光今濶臺符尢切下情之勤向貢音不數負愧兼深比惟偃息善藩綏將泰宇伏以某官行參古烈道冠時宗挺然金石之純誠休有鼎鐘之偉績脫宰鈞而弗顧自養崇髙心王室以無忘孰爲內外矧屬寧期之急治行從元老以諮謀伏望益調燕興仰副眷倚

回越州通判曽學士書

居畱少睱衰病相仍缺馳書捨之音增企儒林之範逺紆榮問備戢髙情矧術業之表時號文章之貫古優遊法從潤色辰猷玆茂器之所宜非別車之可屈行只嚴召倍冀珍頤

回賀參政韓侍郎書

伏審輟貳神樞就聞幾政羣言久穆竊忭惟均伏惟某官函徳淳深秉彞惇大才兼文武之術識照安危之機本五兵以鎭四夷比參陪幄之制勝財百工而調萬化旋贊宰鈞之鬯謀世選有光睿心所賴曽慶函之未列遽榮問之先臨欣感並懷名言非諭

回荊南知府元龍圖侍郎書

向圖綏禦兼撫列城之師寖濶晤言永懷延閣之老過形盛意逺貺珍函矧惟聳望端朝垂光近侍藩條坐布議者謂先於一州國論入聞行矣當抵於二府益調燕餗少副傾祈

賀副樞書

寵膺明制進貳鴻樞矧辱已知倍深距躍恭以某官誠明正性忠亮一心早被華纓旋陞顯服久懋猷爲之盛洊揚事任之煩撫全蜀之提封遹綏逺俗司大農之經費方瞻中都防宥省之虛員擢傑才而登選物論惟允神機所參矧玉璜之慶宗有金鉉之舊物坐籌勝算佇光賢業之施行副具瞻以踵相門之烈

賀呂副樞書

伏審顯承明制陞貳鴻樞伏惟慶慰恭以某官天資偉謨世濟盛徳蚤進更於膴仕旋登踐於皇僚歷宣外榮休有茂績比領大農之計獨當眞主之知防帷幄之虛員愼樞機之制勝方權綱總擥之際親覈臣鄰正賢傑彚徵之期擢參宥密曽是相門之傑矧爲國器之華佇聞英衮之元猷以紹靑氊之舊烈永言企忭奚盡指名

代回王尙書書

審卽便時已班寛詔方依鄰庇增忭襟悰伏惟某官世濟忠勤天資英果蚤陟防車之貴旋增將鉞之雄奕葉重侯茂華宗於隴右擁麾方伯襲勝气於山西眷銅雀之故封付玉麟之新命肇開尊府並建髙牙緩帶輕裘玆適偃藩之樂昔襦今袴行騰載路之謡佇報政成復光冊拜

答便糶句都官書

伏審大計倚才朔陲按糴適聞新命頗愜丹悰備形禮意之勤首枉書辭之貺矧郎垣之間傑行被選求豈兵食之常須可煩施設

代元給事回知兗州鞠學士書

總漕符之煩使寸慮日勞企書殿之淸流尺緘坐曠敢期謙矩首貺音函審素籥之貫辰保粹襟而廸吉伏惟某官器函剛實識際機深久輟防書之才累彰行事之效守麾易地殿鄒魯之巨藩民頌載塗蹈龔黃之遐躅行祗迅召歸映近班

答瀛州吳待制重書

素籥貫辰黃華應節阻奉登髙之樂遽詒修慶之音恭以某官親防聖期早躋法從邊闗倚重暫煩綏禦之才國典疇庸行罄弼謨之蘊

回河陰提舉贊運王比部書

久去近班再司北漕惟是輸將之冗缺然音問之修首枉書辭良欽禮意伏惟某官郎垣碩彥王國偉才督舟運之萬艘方圖碩畫助邦須於一道行奉膚功霜气比嚴天和參向

回新知邢州成少卿書

伏審顯奉宸緡榮紆守紱前旌在道俯邇於治封兼幅貽音過形於禮意良勤冒渉益固福綏伏惟某官當世傑才爲時儁老繇風力之彊濟增治功之懋明九寺名卿寖登於貴重萬家媺行賴於撫柔

回永興司馬端明書

審擇剛辰已開尊府兼百城之師帥撫一道之兵民恭以某官名世眞儒禁塗碩徳不患寵榮之苟失一以愛君自全忠誼之所存挺然許國眷咸秦之奧壤邇虢略之故鄕方玆垂組以班春更過懷章之歸日封部安薦饑之俗聊布上恩朝廷思直道之言卽還大用首紆誨牘增戢感悰

回濵州張郎中書

肅卽剛辰肇臨雅俗環封千里歡頌一辭伏惟某官風績宏長才猷膚敏奉行條教暫專瀕海之城趨走召音行覲中天之闕未修慶問先枉誨函感忭並深名言奚悉謹奉書陳賀兼謝

回靑州趙資政書

移殿鉅邦肇開尊府提封所曁歡頌維均伏惟某官經世元猷際天傑識孝悌甚髙之美行早取重於朝廷忠純不倚之亮誠比同寅於廊廟適遂偃藩之樂未容坐席之安亟被宸緡旋更帥節東海賜履聊借百城之表儀南山具瞻行副萬防之傾屬尙稽慶問首枉誨音感喜並懷名言非諭

回鄧州韓相公書

暫輟政鈞適臨治屏詔條云布福祚其蕃伏惟某官勲濟王塗道包民極稟山河之間气挺金石之純誠參斷萬幾蚤仰追於先烈協恭一徳旋昭冠於中階方注意以綏邊實鞠躬以扞患未殫逺業俄屈更藩小醜尙存實夙宵之所憤大忠自信奚出處之能移一方𨿽被於仁風四海柰思於霖淑旂啟路聊煩觀政之行英衮熙朝卽復調元之舊羣心所企眾論維均暑气尙煩台光正阻伏望上爲邦社精調寢興

再任謝史館諸公及樞宻侍郎書

向沐朝恩初還鄕守適更淸漳之臥理遽以韓魏之居畱事物之來實兼他郡之數倍精神欲耗勉及流年之再周抗章願息於衰疲易地少圖於閒曠乃推異數殊失初心西雍節旄幸獲辭於新命北門管鑰猶仍撫於舊封愚分粗安厚恩有自此蓋某官力陳宰論密啟睿衷誤寵不居俾自全於所守殘軀可退未卽置於無庸重寄復當餘生奚補

賀曽侍中判永興軍書

竊審進被明緡往開尊府抗使旌而就道露公冕以觀風成命旣行羣言胥穆伏惟某官鈞衡舊徳金石純誠才兼文武之資身系安危之托畱範廊廟書功旂常閒館優遊方養崇髙之福屬城節制遹圖綏禦之經撫鶉首之巨封賴貂冠之元老𨿽曰長城之所倚豈容坐席之少安列郡後迎行見晉公之再入中階登冠復歸周尹之具瞻慶忭尢深名言非悉

回謝曽侍中賀加恩再任書

某稟生多病假守再期庻少息於殘軀遂懇求於閒郡乃防過寵殊戾本心亟更帥節之新不易畱符之舊上恩誠篤愚分未安數拜封章始許追還於優渥再司管鑰訖令彊防於衰疲敢圖兗路之並遊首枉鈞函而垂慶辱賁飾之相假識謙懷之所存待命累旬報書差晚載惟弱植常懼疾顚全退處於無庸得自全於所守睿心誤奬猶未棄於餘生宰論借優俾尙叨於重寄誓殫緜力少答厚知

代上楚兵部書

就膺嚴詔趣覲淸光屬部百城舉懷戀結學宮一介尢失據依旋審簡圖碩畫之長登貳大農之劇涓辰視事順序養和恭惟某官望重本朝才兼數器洊揚中外之選並懋事功之成造膝危言曽無議論之阿世致身要路獨有猷爲之濟時比更西道之使符尋調北方之兵食甫安坐席俄被溫書造財省之浩煩諒非久次置禁塗之淸切行副輿言俛惟材器之疎晚陟門闌之峻一見許與固已殊於眾人首垂薦論益難酬於厚徳惟祈大用訖托孤蹤伏望上爲廟朝精調寢餗

回保州王騏驥書

防辰其吉布治云初千里環封一辭均慶伏惟某官才兼文武學造聖賢繇甲科以踐郎垣遽投定逺之筆適丁時而提將鉞佇拜淮陰之壇顧是一麾決非久次慶函未列榮誨首詒感佩並懷文陳奚諭

回諸新恩學士書

竊審落筆禁扃防書藏室英廟盛崇文之選詔近弼以舉知聖朝謹先志之承從新書而試可某官學術該洽材猷懋明隨問納忠防條當世之所急按題析理論發諸儒之未明固非一日之空言要在異時之行事飛步儒館垂光士林首貺長牋過形盛意永言感懌奚盡指云

回瀛州安撫龍圖書

畱都假守曽密接於風聲記室占書辱過形於禮意矧惟厚望獨映近班要劇洊揚猷爲益懋領帥符於一道兼撫兵民對宸詔之十行佇陪丞弼炎威方熾時祉載蕃企頌感銘並深悃臆

回渭州經略待制諫議書

一揆賢範俄洊歷於炎涼各領帥符遂相望於西北首貽尺牘增戢寸襟矧徳問之推髙賴威聲而經逺閫外之制已坐懾於戎心廷中之謨行入裨於王體益綏宴起少副傾祈

回北京通判髙駕部書

顯奉細書榮升別乘側聞成命竊忭丹衷伏惟通判駕部經世偉才端朝碩望闗決名都之治豈盡設施延登要路之華乃云宜稱載惟厚幸將庇末光首枉音函備形謙槪其爲感慰奚究名云

賀宮使司空侍中書

伏審累抗奏封懇辭幾政遹增臺序之峻茂對恩章之隆禮冊誕敭朝紳胥忭伏惟某官格天偉業宰物元功秉心不回應變無滯君陳之謀猷後徳歷更三朝公旦之勤勞王家逺過一紀忠至竭力功成退身何有鈞衡遂還印綬進班宏父之位領使列眞之居灑然淸風惟髙懷之甫適仰止元老恐靜退之難常就慶莫遑馳情第切

賀吳副樞書

竊審茂對上恩榮隮右府君子得行其道眾人相賀於朝伏惟某官鉅業適時傑才周物蚤紓素蘊寖服皇僚主計大農方底京師之贍給代言中禁甫追典誥之坦明更賴猷爲旋升宥密五兵之本參運畱侯之籌萬化所調行隨蕭相之畫側聞顯命增忭鄙懷

回判銓記注陳述古學士書

謁告上前暫閣載言之筆問安親側適拜登慶之堂遐冒霜稜載蕃時祉首紆榮檢備戢謙懷矧近侍之凝嚴加中銓之要劇難遂晨昏之養卽瞻咫尺之顏益冀自持行膺大任

賀南京畱守王宣徽生日書

良月甫周凝乾坤之正气元精所萃毓社稷之宗工防惟某官業履崇髙智謀光大畱符居守𨿽知出處之均宰柄登庸實稽中外之望方冬云孟生徳維時俾壽而臧聊次詩人之頌式宴且喜阻持賀客之觴瞻禱並懷名言奚悉

回新運使楚兵部書

審膺邦選就領漕符維外臺鈞號於劇煩而北道倍勞於運給矧望著本朝之重以才兼數器之周霈心計之有餘暫繄碩畫豫邊須於有備行底丕功首枉誨函過刑謙槪愧慶音之未列戢感臆以逾深

回延州經略郭宣徽書

畱符所守巳再見於嵗陰治屏且遙第增思於臺範特紆榮牘備戢謙懷兼審靜制一方翕臻百福伏惟某官謀宏博識度沈雄蚤暢徽猷久宣逺略禦戎閫外繄

坐振於威聲制勝幄中卽進司於宥宻益綏燕起少副瞻祈

陜西宣撫韓參政問侯書

宣詔音煩宗工之西撫發施廟算俾彊敵之外攘遐歷闗河良勤車馬神明所祐福祚載蕃伏惟某官經世元猷際天傑識方圖新於百度防有警於一方臺席暫虛往總裁於疆事冦巢卽殄還登進於冢司伏冀上爲邦家益綏寢餗

回新鄆州邵資政書

守北門之畱鑰洊歷暄涼企東裏之治封曠諮燕起旋聞易鎭仍缺馳書荷厚徳之隆謙枉珍函而垂賁審丁寒籥增廸粹襟伏惟某官才貫幾深器函簡厚向貳樞廷之密袐屢更督府之雄威兼撫兵民未睱溪堂之式宴復參丞弼卽符海防之俱瞻伏望上爲邦家益調寢餗

回郭宣徽書

竊審視公衮之絕班就膺異數仍帥符之重寄坐鎭雄藩伏惟某官經逺偉謀濟時明略寛朝廷之西顧輟帷幄之前籌疆事久勞繄外平於戎索詔音垂及行入總於神機旋錄膚功亟加顯命末繇修慶首辱占書感愧並懷名言非諭

回判大理寺崔司勲書

復來北道介立羣居拙直無機都與時情之異向據依有地獨防賢者之重知旋濶髙風遹經累月敍戀未伸於尺紙馳誠常結於寸襟敢謂隆謙猥先賜教復此臥屙之有日職玆修報之不時尙繄恩憐特以情恕伏惟某官才兼數器望厚本朝陰徳固多曷涯於顯用睿心所簡益懋於華章順履春陽載蕃時祉更祈珍重少副瞻依

代魏公回曽子宣學士書

竊審發蘊治朝垂光書殿家聲繼美士論稱榮伏惟某官偉業濟時醇文貫道疾陋儒之無補惟事空言防眞主之有爲自圖實效讐譌文於簡冊講長利於家邦兼屬周才良階顯用未諧修慶首辱占書愧忭並懷名言非諭

回賢良呂屯田書

審防危言旋隮異等士林聳勸賢業增光伏惟某官方格淳修器資夷逺知周事物之變學際天人之交落筆大廷悉指時而無隱奏篇中扆皆措世於可行豈依褒陟之恩能稱詳延之實卽聞顯用少副輿言首貺長牋深銘丹臆

回越州通判曽學士書

二气交泰百家寖亨荗對嵗端亶應時祉恭以某官學探聖際文醇古初頡頏嚴塗久積士林之望徘徊別乘尙深賢器之藏年籥更新召函垂至首紆慶問倍戢感悰

代魏公集賢相公問侯書

向司畱鑰獲庇宰鈞比緣輔弼之勞神遂至寒暄之違俗慮煩省覽曠牋牒之問安旋稔善平與邦家而均慶伏惟某官器函剛實道貫幾深昭安危之大方更文武之二柄謀謨廊廟曽勿失於蕭規利澤幅員實具瞻於尹石伏望倍綏燕餗仰副倚毗

回呂舎人書

審對制函榮陞詞掖矧惟鉅業獨映本朝凜然臺中之風休有天下之望籠財北道頗違澤物之初心落筆西垣遽屬演綸之大手追坦明於三代揜深厚於二京聊鬯壯猷可量顯用永言媿忭奚盡文陳

回林學士書

審對恩函旋登書殿矧大猷之髙世繇逺業之傳家是正譌文甫訖羽陵之蠧簡校讐祕館玆云王氏之靑氊物論所榮霄程可測特存髙誼垂貺長牋喜切感銘兼深鄙抱

回賀省主吳內翰書

審膺制檢就陟禁扄曽未列於慶函遽首貽於珍牘矧以傑才髙世厚望端朝鬯儒學之淵源稱辰猷之潤色元昆舊物繼書綸綍之溫辭多士美談曽耀衣冠之盛事況大農之要地實近輔之便塗行服荗恩進聞幾政賀賈魏公還節罷侍中仍受舊左僕射加大觀文書

伏審懇列封章蘄還節鉞兪恩易地徽冊造廷進陞祕殿之華臨長中臺之劇伏惟慶慰恭以某官樞衡舊徳金石純誠才兼文武之資身系安危之托畱範廊廟書功旂常比均北道之久勞得請陪京之舊治抗雙旌而入勤方倚老成辭六纛之啟行遽刑露奏自養崇髙之福益惇恬尙之風左相絕班仍表儀於列辟文昌要地便咨訪於元猷企忭並深敷論非悉

賀陳副樞書

入奉恩緡進陞陪幄伏惟慶慰恭以某官才包王佐勲濟聖時蚤歷華塗旋躋顯服比讓鴻樞之亞出宣逺略之勤二敵以寧鬯威聲於邊閫五兵所制著雅望於本朝遽趣介圭之還復參宥省之舊行膺冊拜乃副輿瞻

與機宜安厚卿著作書

就被辟書屈從幕府兵民一道聊煩樽俎之謀賔主相歡應適詩書之願矧收名於異等卽飛步於嚴塗得庇末光尢深竊忭

代元給事答成都府趙龍圖書

籠財北道轉粟中都顧無煩使之長賴在髙賢之後尙容竊幸可踵成規甫舎徵車未馳謝幅懽然禮意之相厚首以誨音而逺貽用布寛條靖綏遐服神明所相福祚其蕃恭以某官美行甚髙至誠自信陞諫垣以開忠亮之蘊總漕節以見輸將之才直內閣之圖書帶西州之印綬兵民兼制政任實繁坐鎭有餘惠浹兩川之舊召還可待治幾五月之成柄任雲歸輿言所協

答並州唐龍圖書

解麾南服總計北陲方休道路之勤卽董舟車之運稽郵音而講好煩記室之占書仰戢謙懷中藏感臆恭以某官誠明正性忠亮一心蚤被華纓寖陞顯服擊邪扶正自全國體之重輕執憲班條不計身謀之進退適繄逺略云殿劇藩維薄伐之故區實勁兵之要處境控二敵地緜百城暫煩細侯往防諸將矧威聲之素著加治迹之頻優行奏膚功入敭休命

代魏公回曽舎人書

審對制函進陞禁掖訓辭鼓天下之聽詔命見聖人之心維時代言僉曰宜職某官道結眞主學通先王盛際親逢於有爲貴名自取於不次兼提數局奄有羣才之所長屢抗至言力齊眾論之不一聊屬演綸之手未殫澤物之心勢匪久居議當大用適叨封國之假守側聴治朝之得賢未列慶音首紆榮誨永言感愧奚盡文陳

上杭州知府沈諌議書

頃者爲令屬封托公餘庇一以恩私之煦曽何位貌之論常獲坐隅之進趨不知縣道之疎冗幕府連從於西北門闌夐阻於東南積是朝夕系仰之誠缺然寒暄起居之問蓋術業不長於他政惟管記見役於上官欲爲一書翻苦少暇抑中年精力之有限非盛徳須防之敢忘尙蘄髙明或貸罪戾恭惟知府大諌道徳之老朝野所宗才究百爲之長識通萬事之變洊揚中外並建事功時論愈歸風績時懋二浙防府矧在歷居之已勞七人近班不應補外之宜久行祗嚴詔入輔寧朝俛惟孤生尢切勤禱𨿽躬被善化阻預鄕人之間而口頌壯猷肯居國士之後風霜正凜旌棨方遙上爲邦家倍綏寢餗

代魏公回宋次道諫議書

宮符久領居常多病而少閒函訊每來滋用負暫而懷感方嵗律之遒盡惟生經之粹安某官才貫幾深徳含簡厚蚤進陞於法從比臨長於諫工博極羣書多識朝廷之故事參聞大政行追家世之先芬益防燕興少符傾祝

回新恩通判賀郎中書

竊審顯承宸恩榮貳尹政曽未單函之修慶遽先累幅之惠音祗服謙懷增銘感臆伏惟通判郎中秉彞簡厚操術精深淹回不嘆於郎潛恬約自髙於物論名都劇治暫勞關決之才要路華章行懋延登之寵春期將半時祉載蕃瞻頌感藏不勝下懇

回劉道叔祕校書

曽是晚生獲親盛徳忘年相厚契緣出於士科聞道固先禮止容於兄事違離幾月倐忽中春伏惟心遊六經躬享百祿未睱一書之敍戀遽煩累驛以寄聲方眞主之急賢矧宿儒之抱道行聞延訪起備諮詢瞻頌感藏並深下悃

代魏公回發運羅少卿問侯書

畱符所守使範且遙敢圖雅愛之存遽有珍題之貺兼承近履參向蕃禧惟望重於本朝矧才周於數器久煩碩畫總山海之輸將屢懋丕功贍邦家之供億行祗明詔歸踐嚴塗感頌並深名言非悉

與二府書

向勞重任遂乞餘生得守故鄕甫安坐席一奪淸漳之臥治再叨全魏之居畱矧惟北門實控朔野素號多事罕常少休黽勉三年智與力而俱困支離四體疾乘衰而屢攻苟復徘徊則將顚隕載念朝廷之極寵莫如將相之兼榮曽是罔功久玆空食慮役坐戕於神觀量盈陰懼於鬼誅所以洊露封章仰幹旒扆懇還旄節願易麾符愚衷𨿽堅睿聴猶隔自非四近之協助曷使兩端之畢諧顯勞合被於褒嘉公累遂諧於湔滌未容贊善先辱惠音行聞九寺之進丞續具一書而修慶永言感忭曷盡名云

回磁州晁大卿書

不聞余教苐驚日月之屢更常跂下風缺敍寒暄而上達簡惰若是擯遺乃宜敢圖損卿老之達尊眷郎曹之晚進首詒勤誨備戢謙懷仍審順履春和載蕃時祉伏惟知郡大卿徳函渾厚識貫幾深沛然風力之有餘厎厥事功之甚懋淸門濟美矧追迹於先芬嚴詔趣歸行垂光於近署

代魏公賀富相公致仕書

竊審顯冊造廷安車就第兼榮將相增快公卿素志一時淸風萬世伏惟某官徳尊臺路勛在王朝忠亮丹誠屯夷共貫頻年辟位鬯謀未及於道行晚嵗偃藩知止漸圖於身退遽舎臯防之偉績遂諧箕潁之初心宏父進班聖君優老動淸洛之喜色追香山之舊遊某早庇末光比間成命激懦衷而竊慕愧勇退之云先企忭並深名言非悉

代王龍圖賀郭宣撫書

伏審上注睿意出宣詔音惟時列城咸企前纛防惟慶慰恭以某官傑才髙世偉略絕人襲忠誼於世芬洞機鈐於兵要比自廉車之貴亟躋宥府之嚴方繄壯猷曽未累月防小戎之玩塞資厚望以臨藩繇密勿之廷中往籌多算専慰安於閫外坐制一方佇銘鐘鼎之勲增重邦家之望水行貫序時祉叢休

代王樂道龍圖回環慶副總管張團練書

伏審延奬膚功就膺寵命增使名之峻秩貳帥路之劇權未列慶函首詒珍牘往乘邊障方倚於傑才出擁戎旜卽光於美拜永言忻感實倍常彞

上北京通判兩郎中書

向者備員屬邑托庇副車官書期防之間未嘗檢察公事起居之際爲霽威嚴訖由恩臨得以理去逮從事於幕府益馳戀於門墻素籥兆涼粹襟廸吉恭惟通判郎中才兼數器名重本朝貳尹治於別京巳登最狀擴賢謨於要路行懋休功伏望上爲邦家精調寢餗

代與蘄州呂兵部和州傅戶部書

向此爲州遂有米鹽之細務居維企徳實疎竿牘之常儀自履冬嚴諒蕃時祉伏惟某官心惟忠誼學有本原危言朝忤於九天淸議夕傳於四海要官美職視如一羽之輕大節髙名坐若泰山之重暫分符於淮右行趣召於朝端左右嘉謨旦夕顯用伏望爲國自厚副時所瞻

代張待制回鄭學士書

伏審上方給筆甫程試可之篇麗正讐書遽踐入優之等鶱翔玆始欽忭逾深惟儒館之盛遊實治朝之華選豈特文章之諸彥於爾爲羣由來公相之貴人此塗所出某官學探聖閫名重士林鼓掞庭之雄辭中入彀之上第緑髮方壯矧致身之自髙靑雲在前信舉足之可到尙稽馳慶首辱詒書媿荷並懷文陳非諭

代王龍圖賀王待制書

竊審就奉制函總提使節伏惟慶慰恭以某官用兼數器望重本朝才猷懋明風力彊濟間引兩部之漕旋貳大農之籌贍給中都翺翔內閣遹圖藩寄允穆朝言剖北道之帥符甫溫坐席餽西方之兵食遽趣行臺佇碩畫之少施卽膚功之茂建續須大用訖副輿言

上二相公書

某逺略本疎忝寄忽驚於彌嵗舊屙間作貢書遂至於曠時仰兼度之有容顧下誠之自愧伏惟謨明王體翼戴帝圖一徳同寅百祥胥祐恭以某官器包民極道濟王塗挾重計以尊本朝履正徳以儀庶位稷契諸已唐虞吾君崇賢絀姦興利革獘謀猷爲之未詔舉教化於可行廟堂之間日修輔相之能事鐘鼎之上行紀太平之極功聳動搢紳光華典冊凝嚴貫序燮理經懷倍保崇髙仰符眷倚

郭樞密逺迎書

伏審樞廷虛位陛墄違顏出宣布於上恩行節制於諸將適臨寒籥遐履徵塗陰有神明來相福祚恭惟某官略包英逺气挺沈雄襲祖烈於汾陽授兵符於圯上才不世出名爲主知方借前籌參制幄中之勝復資多算聊爲塞外之行諒敵冠之望風懾威聲而遁迹某適縻州守佇展郊迎欣企並深文陳非悉

賀王觀察仲儀書

竊審易祕殿之禁聨就防車之寵秩仍更劇鎭並服華恩伏惟慶慰恭以某官經世壯猷端朝雋老掲聲光於白日享富貴於靑春大公相之髙門蚤紓鉅業撫兵民於西徼方懋膚功以文武之兼才遽班聨之易地解平涼之舊紱換成徳之新符佇繇蕃閫之雄歸秉鈞樞之重永言欣頌曷盡名云

賀陳蔡二提刑書

伏審顯對恩函就更使部側聞成命竊忭丹悰伏惟某官識際幾深量函夷雅擴長才於仕路藹偉望於郎垣奉詔中宸體睿心之欽卹按章列郡多陰徳之平反行登踐於嚴塗寖發舒於逺業永言欣頌曷盡文陳

祠部集卷三十一

欽定四庫全書

祠部集卷三十二

宋彊至撰防問

試京兆府學生策問八道

問讓者天下之美道所以息忮心而長防節也處夫上者或爲之先在下者陰從以效今公卿大臣間旦受一命焉暮必讓讓至於三四不聼則必就噫果可讓也奚三四而遂至𨿽百十猶爲之必聼焉而後已其不可讓而讓也是率天下以僞也其從而效者皆僞道也望忮心之息防之長難乎矣今之讓可行也不可

問肉刑之刑慘也後世憫其體膚之防而去之然罪有大於髠黥者遂無等以處置一加而至於死於戲防者誠不可續較死不猶近輕乎若是變肉刑之慘而反重之豈法之得就慘與重奚適爲可

問記曰君子行禮不求變俗夫不求變俗固也然俗固有媺惡又可槪而不之變乎如是則固簡者得籍以爲說覩惡俗而恬不一變焉將敺其俗以就吾體又慮夫安於故習有不得已而就焉者非中心樂而成變也君子之於禮如何爲可行願以聞其說

問戰危事也𨿽機變不出或先克以濟方長勺之役曹劌問莊公何以戰公曰小大之獄𨿽不能察必以情劌曰可以一戰噫矢石旣接敵者在望驅生人而就死地而曰我察獄能以情可使之一戰必克乎劌之言偶取於當時耶遂可以爲後世用兵之術耶

問昔洚水泛濫蛇龍交人之迹禹導而行諸地中然後九川以濬而中國得以食河自金隄之役興其故道遷而橫流肆者後世不絕今瀕河之地或種不得下有旣耕殆獲而隨被水害者無虛嵗欲順其性而從其所自流則有毀城壊畝之患將堅其防以禦之然水行地上不決則溢未見其可禦也講河策者必有長利

問孟子對齊宣王以爲明堂者王者之堂欲行王政則勿毀噫聖人之君世其道徳仁義凡可以爲治者莫不講鰥寡孤獨莫不皆有養𨿽無是堂王政可勿行乎苟宴然自得於九重之上弗講其所以爲治之具而施仁弗先夫四者又可以行王政乎若是王政之行否果系一堂之存毀乎否也旣曰王者之堂矣於齊焉得有諸軻之防安在諸君試辯之

問書稱鯀陻洪水汩陳其五行帝乃震怒弗畀洪範九疇乃錫禹噫天髙乎在上將睹其赫然震威以怒鯀又諄諄然有所命以錫禹耶不然豈箕子之言過耶抑禹得九疇其取以治水者果何法耶及夫決天下之水而注之海然後任九州之土以定貢彼八州者先田後賦莫不皆有貢而兾獨反是何耶

問夫子曰吾四十而不惑孟子曰四十不動心有以異乎苟無以異也是二者聖賢少時何不能必待四十而後可孟子以爲顏淵具體而微且淵也短命是未嘗至四十也苟不至夫子之年已不惑則過聖人逺已烏在其防也若猶未也旣未能無惑其於聖人之道有不足者矣烏在其能具體也諸君爲辯之

試徳州進士策問二道

問儒苟名則已必欲蹈其實而不心乎治亂之原未見其能儒也自古皆有治亦莫不有亂治亂之來非天降地出直根夫君臣得失之歸爾若二帝三王之盛有治而無亂不待講而白孤秦五季又無足道者繇漢以迄於唐其間有欲治之君而無治臣或臣得矣而君失之於上與夫君臣一徳號爲至治之極者此宜就諸君以考也其歷代史籍之載各按往古以對庶觀儒者之用心

問鹽於海利爲最巨欲利一於上而絕下之侵也故防峻而网逾密自竊鬻私販之興而愚民俱入於罪甚者或轉而爲盜至制挺以殺捕間入死法而不知止何利之誘人也如是議者欲天下通行而商焉則又官之所得才闗市之算爾是刑罰可省而利入或無防噫通行傷官禁止害私害私滋刑傷官耗利若之何其可也

頌

上文相公生辰頌

某蓋聞昔在宗周則有若申甫鐘神喬嶽而克宣四方之澤粵惟炎漢則有若蕭相儲精大昴而終厎第一之功皇天眷宋思佑眞主和正之气上不爲景星慶雲殊尢之祉下不在靈芝屈軼中萃河汾是生王佐公翕受純粹亶爲誠明入則暢衮謀裨王體以躋君於堯舜出則布上恩厚民徳以措世於仁壽方將施澤於無垠較功於無前區區周漢之佐不足爲公議也惟月孟冬日僅盈數實公載誕之辰謹獻頌以壽壽曰

月十爲陽日九爲良河汾之鄕於時發祥是生我公徳完道充文乎深厚志乎粹忠出殄彊敵入登元輔甘雨早嵗和气緜宇誕辰爰臨幅員一心祈公之壽松筠千尋

銘

鐡漏壺銘

注之涓涓弗舎晝夜節數之正差不容罅作於熈寕庚戌孟夏

序

盧君字序

古之人有所志且戒或寓文銘器以自謹有時而汜也豈若名在已稱於口而終身焉名不徒立具見君子之志善哉盧君之名正臣也其志於忠者歟然正之施不一有諫諍之正焉有議論之正焉有容色之正焉有進退之正焉諫諍之正過中則失亢議論之正過中則傷泥容色之正過中則太剛進退之正過中則近僻若是不得中之助亦不足云也故云旣定朋友之間又爲字以稱道使聞而知所表焉予於盧君則友也字君字職請字曰中甫君方屈才佐一邑他日立朝廷事人主使人稱之曰盧某正人也則君之名不虛命又曰正而且得中則予之字不虛表中甫其勉之皇祐三年正月十二日余杭某序

吳三班字序

致政宮師杜公昔爲樞密使今三班吳君嘗給事其府謹防敏慧能自得公意故未嘗以吏視君問因視側命之名曰希逺公防必曰功名事業在希其逺者而不以近器期君也今諮字於防請字曰伯彊何則適千里者在足力之彊爾否則跬步不能到君子之於逺業亦曰自彊而已矣皇祐五年六月二十四日友生彊某序

送監徵錢宗哲序

人心之仁均有也然而不能者利奪之爾闗徵之吏探囊發篋索人之隠其心豈索不仁哉蓋曰賞格誘之爾今有司之令主闗徵者月校季比嵗終防其祼視前嵗之增減以爲殿最課增有厚賞惟恐搜隠之不至仁何預我哉浦陽在婺爲窮山商旅之過婺者多道旁邑故闗徵之官常病嵗課益張其防伺人之來間有一觸者則必傾囊倒篋算緡而去譬夫設機待獸中則不擇故商旅益不來常嵗之課益不登獨錢君宗哲之蒞是局其術大抵本仁誼且曰籠商之術在寛不在急急則吏與商爲表裏將寡取其賄而私縱之寛則商喜輸官而吏無以爲私計宗哲持是術凡商旅之過者必裁減其數而徵之繇是皆願出其塗而常嵗之課愈登羨四方之商率稱宗哲爲材官又浦陽俗善織凡補吏者指此邑爲膏潤其空槖而來盈裝而歸者前後或相繼獨宗哲解官去家儲無擔石吏負而隨者皆先世賜書與父祖誥軸一邑之民愈以宗哲爲防吏宗哲嘗語予我髙祖挈東南之籍歸天子始有功王室厥後用直言登科選者一門凡三人故家聲大於當世今我階防籍列冗官苟復規規嵗課覬賞格之及寜獨媿吾門抑豈不貽仁誼之羞耶故學不喜章句仕不圖苟進惴惴焉惟弗紹家世之烈爲懼以是宗哲能文善詩卓然有逺器噫能言宗哲之材而不能知其防者四方之商也能知其廣而不能知其文者一邑之民也知材與防而復能知其有文且仁者予也於其行並取行商居民之誦以爲序云至和乙未三月十一日浦江令彊某防聖題

劉君仙尉字序

世治安則士得伸其蘊而見貴於時自古奇偉士或遭世不幸避冦干戈之際窮死巖谷之下而其蘊意不得伸者眾矣宋興垂百載天下號無事東南之民不識兵革西北貢享不絕於廷士遭此時眞治安矣劉君生綺紈家旣得爲太平之臣而名復以世安命君是名得其實矣今一命尉武川武川邑小事簡固宜以學問自力異日效古人乘軺上書一伸於當時不徒爲治安之士矣請以伸之爲君字苟名與字兩得其實則得不爲虛矣劉君其勉之至和二年三月二十七日浦江令彊某序

送嚴公裕序

每天下詔貢士而吾鄕應者不下二百人其選而升禮部者十二人而已吾友公裕嘗預焉旣而十二人者偕試於禮部禮部總天下貢士之籍其數才三千餘其選而進於天子者不下七百餘公裕弗預焉議者曰十五而取一焉公裕得之五取一焉公裕乃失之豈其命耶不然何得於寡取而失之多取也爲公裕父母兄弟者亦曰命朋友於公裕者亦曰命公裕亦自惑於其命而已耳昔有習舟者往來絕大江未嘗或失也一旦猝與風濤遇篙亂檝橫旣覆厥載歸而嘆曰自吾泛大江而吾舟未嘗危也今特爲風濤之困爾豈吾術未至耶毀檝折篙不復習舟事客有笑於旁者曰夫操舟患不工爾苟工焉則之江之河之巨海無不利寜有利於安流而敗於驚波哉子弗汝咎而尢風濤今而後吾將見子不能舟斷港寜復大江之能絕乎於是舟者釋然悟再拜爲客謝治篙整檝畢力於舟事期於工而止焉予與公裕別十年矣今嵗詔罷貢士而公裕自婺過予道所爲學則粹然其正矣出所爲文則曄然其冨矣殆非予昔別之公裕然獨所謂取名之術者若將易而不爲耶未防告歸因語之曰士患業不精業苟精卽於鄕於禮部於天子之廷何試而不可安有工於其鄕而拙於禮部哉今公一衂而弛其亦由風濤而毀篙檝者歟寜知無竊笑於傍者公裕亦幡然悟再拜爲吾謝而去

送邵秀才序

予官泗四方之學者與其州之士凡過予不言其他而輙及賦彼果不能其他而惟賦之知固不足怪苟略其他而止予以知賦其待人旣薄其自處必不厚向予之於賦豈好爲而求其能且工哉偶作而偶能爾始用此科等旣得其方捨而專六經之防鉤聖言之深發而爲文章行而爲事業所謂賦者烏復置吾齒牙哉譬嘗爲盜者今旣爲良民有人道向時之爲必頸漲面赤惡人之訐也秀才邵君自楚及門貺予以書其間多易春秋發明聖人之道無一及前之云者待人旣厚其自處果不薄今還楚有待予若前者一爲予辯之

送向祕丞序

民不見治其原在州縣之情分州者曰縣吾統事無便不利檄一下責縣之必從縣者曰縣自有政檄如予何事不問當否一切欲違州故州病勢削縣患气沮上下交闘戾而民不得見治儻州可行縣曰必不可行縣曰是州曰非州忘其勢縣抑其气惟其當而從焉則上下交相通而治可見一賢一否不能獨治州縣俱賢焉而後治今範公鎭靑社向侯爲屬縣範公屈廊廟之尊就一郡固不識州之所以謂勢也向侯之臺輔之後領一邑固不識縣之所以謂气也而又向侯志古力學處事有本末得天下之賢而事之範公斂大施小獲奇材爲官屬州縣之情將合如符節靑之民其見大治豈止上下相通而已哉

純甫仙尉正性齋序

室以齋名無他也蓋居之者內焉諸心外焉諸身藏焉爲萬慮行焉爲萬事無不潔齋而居之也苟身黷於貨心溺於僞慮發而不端事行而不正獨防然以居是有齋名而無齋實矣純甫名家子一命尉此邑因卽署東舊宇葺以爲齋六經置諸前羣史列左右純甫日居其間取詩之無邪以秉心禮樂之中和以治身易之精微以端慮春秋之斷以行事書之洪範以蹈中其考諸往古則姦邪𨿽死我得以筆誅忠骨𨿽朽我景其遺烈是無愧於齋實矣顧其名猶缺且諮於予予曰夫身末也心本也性之於心又本也性正則心正心正則其身與事無不正也宜以正性名君齋若乃苟華榱桷苟積圖史動靜不由於正則非予所以名齋之意也

考徳集序

熈寜八年六月甲寅魏國公獻韓公薨訃聞皇帝震悼追榮送終皆軼舊典旣親爲制文刻石以褒大之所以哀寵之意甚厚自朝廷三事大夫以及四方閭巷之士婦人孺子知公名莫不嘆息相與感動顏色而公所素厚者則皆匍匐防哭於其堂或不得往則瞻望歔欷寓使人以祭將葬又皆爲詩以抒其哀於是其孤戴上之施且榮卿士大夫之能盡於公也旣類次上賜錄而爲集又裒卿士大夫所爲文詩以屬公之故吏彊某而序之謹名其集曰考徳而言曰宋興四世仁宗以恭儉慈仁繼承於上而公以碩徳偉望感防於下君臣一心遂被顧托建萬世之利定二帝之策而社稷以尊人神有主此其功業與日月並明與天地並久𨿽前世顧命大臣載在冊書磊落駿偉者不能過也若夫結髮從事以曁白首出入將相垂四十年深謀達識動中機防忠厚樂易人化其徳寛而有制剛而無虐小心大度夷險一節卒能佐佑三後格於皇天有勲於王有功於國有庸在民此則前世顧命大臣有不能及也至於功大而志愈虛位髙而身愈降多財而愈貧旣老而愈壯則又合於伊尹之不以寵利居成功周公之不驕吝孔子之年彌髙而徳彌劭可謂有始有卒者也公之徳業誄於太常著在史官金石有銘旂常有紀宜其暴耀震顯傳於無窮而某又以爲考徳於斯集者蓋公所最著者固已溢於人之耳目至於防言片善𨿽一介之寡有學士大夫終身弗能及者而公則具有焉然不可以一言盡也是集作者非一人述者非一辭合而觀之巨細悉傋後世窺公之全者繇斯文以求之不爲無補則名曰考徳其有不可者乎公之門人多一時豪傑之士而其孤乃獨以此屬於某豈以某從公爲最久識公行事爲最詳而某亦貪於頌述功徳以稱公始終待遇之意故輙忘其材之淺陋言之朴鄙以爲之序

跋

跋大名縣主簿石亢之東齋捲後

亢之治平間與予令尉元城者也於是乎兩人者交甚好其相從未嘗一日不懽也久之予辟京兆後亢之喪其親以去相望千百里之外竊以爲他時縱得遊豈復如前日之數也熈寜已酉春予隨司徒魏國公府來魏居無何亢之亦主簿大名以吾兩人者如逸羽驚鱗東西奔逐復相逢於茂林滄海乃其所不意爾知必散易得而偶聚之爲難也故情愈好好而遊愈以密一日亢之徹腐屋敞新構揭以爲東齋家藏圖史左右而前後疎淨榻據依而坐臥防有翠栢之景濯有小池之流亢之且不得而獨有復與予共於此每幕府無事未嘗輙舎此以不來也亢之修潔明俊自其祖而上二世連執大政能俛首州縣不知其貴家子也於戲使亢之而出於先世方盛之時其附而遊也必苟取勢利謟言媚道或因以驕其志气寜若今日爲亢之者無可附之勢可希之利耶凡予之相從也亦曰無可苟而來正言直道更益而疊進則吾兩人共樂於一齋之中豈不裕如哉

記

漣水軍監轉般鹽倉題名記

海利鹽最爲巨故法有禁私煮欲利一於公而防民之至也𨿽食者必市於官矧敢商焉若是官鹽之流通不可一日而息也漣水轉般倉受四塲之鹽其石常二十餘萬以友下淮數州之用苟出納不謹則吏得以乘慢而攘取於其間般運不時則民闕其用而公家之利亦乏然倉興歷二十有九年鹽官凡十有九人至於能究吏獘以謹出納足公利以時般運而數州之用未嘗一日闕者何耶蓋官舉於省則所得皆材吏嵗滿有賞格人人思懋力爾殿省丞張公繇鹽局權泗倅某爲獄官間以獄事詣公因從容語倉事且曰予與同職供奉官和侯議欲第其官之名氏而志諸壁子其爲我記之某不敢讓謹記云年月日具位某題

湖州徳淸縣覺華寺藏記記

吾聞聖人之書曰經荀孟而下不預焉經常也蓋言彌天地亙萬世可常行之爾然則經之稱尊矣而諸佛之書無小大統名曰經其尊抑甚矣吾聖人之書其言修身誠意經國家治天下之術備矣惟賢者能知其說彼愚者投其書墜諸地𨿽千百過之孰肯一援手以置安處謂其無益於已也佛之書窮死生論報應其言曰今世修其善來世享某福今世作某惡來世獲某罪某書在前𨿽甚愚不敢防視必稽首而對之口不潄不誦手不盥不執謂其能罪福於已也凡數口之家數家之聚未有不蓄其書而奉焉矧浮屠之舎哉湖州徳淸縣覺華寺佛之徒曰昭序自落髮已能悚然服其師之教旣屍寺事又能募錢若干緡購其書若干捲爲髹函鈿軸以華之復嚴一室其所謂藏者類而聚焉故觀者益信向誦者益精進逮訖事以記屬予予嘉佛之書能信千百嵗今昭序復能尊其師之書使益信於人是爲其徒有力於師矣遂爲記云至和二年三月二十六日記

湯陰縣思賢堂記

龍圖閣直學士防稽陸公嘗爲令湯陰公去愛畱久而民思思公不得見輙寓其情於物凡過公昔所居堂必徘徊想象若有所戀而不能去今令張漸伯因民之所慕榜其堂曰思賢去年公解常山帥節移鎭全蜀過故治邑邑民歡呼焚香夾道爭拜馬首噫公之不爲邑久矣𨿽有餘風遺愛在民耳目其觀迎而望拜者未必盡當時之人猶喜公若是使其人盡嘗親被公惠與其方去邑之時其喜若思宜如何也公爲詩以道邑民之勤漸伯並刋諸石始公能以善政使民思今漸伯能名堂以慰民之所以思民之思止於迹漸伯能思公所以爲賢而履其實苟去而他日過此安知不能使湯陰人如望陸公於前日也陸公字介夫名詵熈寜三年四月初六日記

重建左藏庫記

大名河北之要處爲官府必髙甍巨桷相望以稱別都之雄又其聚人也廣其養兵也眾金繒泉布之蓄與夫每嵗十七縣常賦之入海輸而山委所謂左藏庫者宜壯而嚴乃旁雜吏舎偪隘衙門之側嘗比舎火延燎防殆今司徒侍中魏國公居守封國防主藏吏白狀願得更造因按有羨數者兵防何官所自有者材防何者兵足吾使材足吾用可不賦吾民而辦吾事矣一日條所宜攺作之狀請於朝報可遂易其故處而新之匠出於心巧隨於目崇庳廣袤之勢無一不中度四無附居閎爽軒豁出納之令不戒自謹受藏於內者得以安置如律而左藏庫屹然雄眡一府非他屋可並凡爲楹百一十有七始作於熈寜二年十月之丙申訖工於三年三月之丙午在城巡檢魏繼宗實董役事奉行規制無尺寸不如指者初河朔饑天子處公北門以四路三十四州之人全屬公撫民嵗穰爰及興作爲政信有先後哉方公坐廟堂時聞天下某事有未便或人以爲便而事未舉𨿽出京師數千百里之外必立罷而卽行之矧是庫旣在公宇下又始當騶馭六纛出入往來之道目擊其陋且非所宜處其圖新而侈舊去彼而就此也宜慮之已熟況主吏有請所以庫成居諸役之先公特爲字二十門揭一字有倫有訓有司成誦足以爲官箴云公以本末俾某書屢辭不獲聴故書熈寜三年四月十一日謹記

祠部集卷三十二

欽定四庫全書

祠部集卷三十三

宋彊至撰雜著

壽聖節人使三幅書

右番大使

誕聖膺期方祝岡陵之壽協鄰遣使遹觀原隰之華遐冒冬嚴益番時祉

右番副使

流虹紀節防聖歷之開祥乘驛相儀亞使旜而修慶載惟妙履茂擁龎休

右番大使

祥繞電樞紀書王之首月命防星傳赴誕聖之先期載惟跋履之勤益介綏將之祉

右番副使

國壽開先紀千齡之震夙使才登貳動六轡之輝華順履隆寒亶膺多福

又

左番大使

比者電樞紀瑞行臨誕節之良星傳增華來奉慶儀之好仰惟妙履參萃繁褫

左番副使

比者國壽有開鄰懽胥講適屆流虹之節遹勤飛驛之行順履冬嚴載蕃時祉

右番大使

比者華渚發祥紀聖期之震夙寶鄰講好飭使傳以馳驅遐冒隆寒倍綏吉履

右番副使

比者誕聖膺期睦鄰講好參使軺而戾止奉信節以勤斯徵轡甫休粹襟滋鬯

同天節國信三幅書

左番大使

虹渚發祥臨聖期之載誕星軺講好飭使傳以遐驅適冒時暘愈完气宇

左番副使

繞樞紀瑞符聖誕之初辰將幣相儀奉協鄰之雅好適臨近服滋鬯粹襟

右番大使

千秋紀節適符祝嘏之期四牡戒行爰奉張旜之聘載惟菲薄諒協釐祥

右番副使

乘離首月出震初辰肅將信幣之來參示使軺之寵載勤長道聿集繁禧

與賀同天節人使三幅書

左番大使

里社發祥舉罄岡陵之祝軺車將命遹勤原隰之行適冒時暘諒安福履

左番副使

國壽有開符聖期之載夙鄰懽胥講持使節以偕來將事云初綏祺無爽

右番大使

火行在符誕聖之初辰星傳戒行奉睦鄰之重好徵驂甫舎泰宇惟寜

右番副使

流虹紀節防聖歷之開祥乘驛戒行亞使旜而相禮適臨近服滋鬯粹襟

代邵興中賀正旦人使三幅書

皇太后大使

某啟伏以嵗時云始肆儀防於三朝原隰其華通懽恩於二國載馳嚴馭甫戾近圻屬寒籥之貫辰諒粹襟之廸吉

皇太后副使

玉琯肇和方慶嵗功之起寶鄰修睦乃勤使驛之來多歷郵程比臨防次神明所相福祚其蕃

皇帝大使

斡旋斗位防王嵗之開端修講鄰懽寵使華而將命冒風霜之餘凜驅騑傳以少休增固生經茂迎時福

皇帝副使

五始遹臨百嘉滋鬯爰講邦家之好以均天下之休禮意交伸使才登選徵騑遐禦良多跋履之勞寰服甫臨益介綏將之祉

排食

遐冒霜稜肅馳星傳已次神畿之近竊循主道之常敢羞庖餐以勞車從不腆之禮有慙在顏

攀違

奉幣成儀啟塗復命顧官居之有守躬祖席以無階少駐行暉觕塵禮具

代畱守侍中契丹賀正旦人使三幅書

左番大使

玉琯肇和謹王春之此始寶鄰修睦嚴使節之斯來星傳載驅天祺參向

左番副使

嵗歷更端春祺備舎協鄰講好交修禮意之勤將幣相儀登貳使華之選沍寒云冒福祚其蕃

右番大使

比者邦家相慶甫王嵗之闓端原隰其華繄使才而相命載歷闗河之邈豈無車馬之勤審次近圻亶膺多福

右番副使

天地發春邦家均慶榮命使旜之出肅將信幣之來矧寒籥之貫辰諒粹襟之廸吉

代王尙書契丹賀正旦人使三幅書

左番大使

蒼震發春行講三朝之防皇華將命來通二國之歡甫舎徵驂益依泰宇

左番副使

遹新正嵗開天地之大生登貳使才奉邦家之相慶適臨寒籥玆鬯粹襟

右番大使

王春謹始仰新璿運之觀使節講和增固寶鄰之好隆寒云冒純福其蕃

右番副使

華嵗闓端具慶儀而有舊寶鄰修睦簉使節以斯來六轡載馳百祥備舎

代滕元發北使三幅書

皇太后大使

某啟伏以吹律宣和方謹嵗時之始協鄰講好思同天地之休爰寵使華交伸禮意載歷闗河之邈竊惟車騎之勞順气自持與時廸吉

皇太后副使

嵗歷更端春祺備舎惟使車之修睦於鄰國以交懽星傳載驅適持於信節霜稜尙厲益固於粹襟

皇帝大使

蒼震發春行講三朝之防皇華將命來通二國之懽冒霜序以勤斯聴車音之戾止仰惟妙履參萃繁禧

皇帝副使

王春謹始遹新璿運之觀使驛講和益固寶鄰之契適增華於原隰行稱慶於軒墀霜气余嚴天和參向代馮內翰北朝賀登寶位人使三幅書

皇太后大使

炎運紹休肇禦天飛之極皇華奉慶遹防星駕之行甫次近畿亶膺多福

皇太后副使

伏審逺持信節防致慶函驅星傳以少勤冒火旻之餘熾燕興遂適福祚其蕃

皇帝大使

嗣聖膺圖中天卽阼邦家相慶增修鄰好之深原隰其華逺耀使才之美甫臻寰服玆鬯粹襟

皇帝副使

聖統纘寜使旜修慶載歷闗河之邈深惟車馬之勞兼冒秋炎諒𨿽時祉

防詳知開封府縣度支郎中王克臣所進熈寜通議

臣防詳政簡厚則民說而不擾是以有樂生之意而富壽臻矣三代所以得民心者也夫欲行王道而不先乎此者戾也是以簡苛禁厚仁術戒吏察之爲明而本乎恕知民力之有限而用以節皆爲政之所宜急者臣防詳君子勸不待賞沮不待罰惟賞罰所以待眾人然賞過乎輕不惟失勞而又沮爲善之效罰過乎重不惟失罪而又賊人防之大玆二者實近世尢病願詔有司審處之

臣防詳冗兵之可汰戍卒之可損固已汰其所可去而損其所可畱矣若方今未革之獘知理財之爲急而不知耗財之所漸者增置官局是也以其所得而不補所失者數易利柄是也置苟不一則財不勝耗矣易苟不已則失不勝計矣望員品之淸府庫之實難矣

臣防詳有警則嚴兵備無事則惜邊費類皆能言之殊不知費有不得已者而備不可一日弛也譬如巨藏之家曰固吾堂室而藩墻不足守曽不知外圉旣虛則固於其內者將不能獨恃噫備之不可廢於邊也如此況近年戍卒其分此近郡者不爲不多矣若又損外而益內安知契丹專利吾金繒而不窺邊備之虛實也

判官舉詞

本官行實利資爲眾推與自主幕畫舉有所長觀其政能無施不可

推官舉詞

本官精明謙防敏於從事他日采用必有可觀

代王龍圖舉李國博詞

伏覩郡人國子博士李庠操守堅正博極墳史塵遊不雜風度自逺孝友行誼推髙鄕黨屢辟藩臣幕府邊事尢所通曉與之論議實有深識亦旣倦仕方退裏閈急才之際庠不可失

盱眙周尉忻第二考詞

夫志大而位卑者謂小官不足效往往則從而弛前件官位以文進道爲時屈官修而職舉其志何患不伸哉政成再幕直書無愧

招信馬主簿第一考詞

夫已嘗爲之而使治其所嘗爲者疾苦必知焉前件官列於搢紳深悉民事故主簿於一邑而一邑之民賴焉政𨿽期月已足稱能吏

臨淮李縣尉第三考詞

官無巨細材患大塞職瀕河之地寇賊多有尉無他焉捕冦其職前件官悉力乃事冦亦衰減三載書績於職亡愧焉

王司戶第一考詞

戶掾之職甚卑而其事不得專視糾之與奪以爲可否𨿽有過不至大咎前件官欲善其職而小累焉勉哉自力以圖後效其考可書中中

杜主簿第三考詞

前件官勾稽一邑告政三年成績可嘉直書無愧其考可書中中

聶司法第一考詞

法之大原緣情而度中及獘者去之或刻而好深或寛而務出前件官舉得中道可謂能吏效職一載無愧直書其考可書中中

盱眙周縣令第一考詞

夫與民親而其責備者無若爲邑積日累資之制行而昏懦貪墨者得以進故民殃而政弛朝廷患其然間下新格須舉乃用前件官由舉得邑悉力於政期嵗成效其往孰量哉其考可書中中

馬主簿第三考詞

前件官佐令再嵗情與民通寃枉疾苦必卽而告其考可書中中

招信馬主簿第三考詞

夫主簿之於邑惟才者能究政之是非與令議可否其次不越勾稽簿書足以保無過前件官掾邑三載訖無敗事秩滿而去弗媿直書其考可書中中

推官第一考詞

前件官操履純潔識度沈逺自賔幕席宻有嘉畫不求聞於人而薦者交許其材也歟政已及期直書亡媿

盱眙周縣令第二考詞

百里之邑有民與社民之休戚系令之才否前件官爲邑再嵗究心乃事職修民豫無愧直書其考可書中中

賈繹充堂長牒詞

稽於眾求學行完懋而可以爲諸生長者咸以前件人爲言乃詢羣議以補斯職其勉力以贊學事益副諸生之所望

楊祖益充學錄牒詞

學錄於一學之事無不與凡齒於生員者又得以佐學官而教諭之其責任重不可委非其人前件人經明學充行信鄕裏而諸生比名合議請補斯職爰稽眾言俾錄學事

李常充學訃牒詞

學訃主出納用度其職近於有司𨿽然非得朴茂防實之士則職隳而獘生前件人性潔文敏眾謂可委他日從政其肯忽有司之守乎

劉大雅充典客牒詞

前件人學術該敏儀矩修飭賔客之事可使主之噫赤也立朝聖門所取𨿽在庠序其可忽諸

王新轉孔目官牒詞

前件人能法而吏庀司有年玆以序陞良允眾議勉翰乃職以圖厥終

秦恭等補官牒詞

前件人防以飭已勤以服事出入公府能厎無過嵗月旣久玆用序遷宜勉爾勞以國成效

代王龍圖祈雪文

嵗云窮紀气則長晹顧宿麥之待滋恐新年之作癘農憂於野緣旱暵之相仍神食此方冝戚休之與共矧曰聰明之徳實參造化之權願乘臘天速降時雪啟田疇之有望銷疫沴於將然豈専神休兼塞尹責尙饗

記惡

癸已嵗予待次吳江親舎客有過邑下者動眉睫揺唇舌其類則人也承臺省名朝籍其貴則士也卽而見之彼方鱠鮮鱗以恣大嚼頂烏紗而曵華袍極笑言以談時事將枉道以興賈販徐而睨之獨布其帶若有喪者叩其端而曰親柩在南今將往矣噫聞喪之禮見星則奔乃往道以與賈販三年不見齒古之達禮乃笑言以談時事衰裳厭冠孝子之服乃頂紗而曵袍三日水漿不入於口乃鱠鱗而恣嚼嗚呼今蚩蠢之氓有一以非孝抵罪爲吏者必瞑目而怒抶之惟恐不加毒戮之惟恐不加嚴若之何使斯人之徒坐防事以風細民不敺親而胥效幸矣尙安張國家孝治之本哉將置之以不孝之刑乎則予非立朝者將讓之以名教之罪乎則禽犢不知愧苐陰憤而黙誅作記惡云

惜木

窮山之崖有木焉幹修而挺風剝雨蝕外無皴理樵豎過之弗知其材棟梁也操斧熟睨陰有戕意苟材脆幹弱早爲防中灰矣賴其髙累丈非一豎之力能制其圍合抱非一斧之利能斷爾噫斯木也使幸而生匠石之園匪梁則棟爲明堂之用久矣不幸而托窮山掄材者猶未遇爲樵豎之所睥睨惜哉

祠部集卷三十三

欽定四庫全書

祠部集卷三十四

宋彊至撰

祝文

皇帝登寶位告諸廟祝文【祕書省請作】

荷慶基之托踐皇極之尊祗率先猷敢忘遺命用孚神聴其體予並薦吉蠲遹來顧享

南郊禮畢祭神祝文

謹以淸酌庶羞之奠致祭於某神國家以上帝訖饗人神均慶凡在祭典徧秩明祀神其歆承以對詔意尙饗

明堂前祭告千里內諸神祠祝文

國家嗣聖享禮物具庀辛月維吉將展熙事事預孚神聴宜有以相之尙饗

扁鵲神應公廟掛牌祭告祝文【祕書省請作】

神以醫妙前世實爲後世之賴天下之言脈者必稽焉昔我文考曰嘉遺功追進公爵肆朕纉極不敢怠先帝之命令新厥廟榜而致祠於神聿來歆承永孚庇於後人尙饗

泗州龍王祝文

告於某神曰惟泗介淮汴之間以爲州今二水交激幾圮城堞勢遂不已則州民之命未可保也刺史憂民之憂以告神神職在水事宜察刺史之憂以爲民之福使水平堵廟食無愧尙饗

代祭水平王祝文

告於某神之靈曰農訖力於甽畆苖未暇獲而雨久不止疲農之力殆敗於垂成則國之租稅與神之享祀將無以供給神食此土見民之急而必加救焉使陰霾廓然農得以斂獲永永廟食宜無愧也敬獻牲羞伏惟尙饗

贈司徒兼侍中龎籍祭文【祕書省請作】

維靈以耆徳碩望爲時宗臣嘉猷偉謨實相先帝還印綬以去其位賜幾杖以休於家進退大方始終一節吁嗟故老不及體貌於生前稽案舊章猶得哀榮於歿後車云邁奠觶爰傾爾其歆承體厥嘉悼尙饗

贈侍中許懷徳祭文【祕書省請作】

贈侍中許某之靈嗚呼惟左右臣衛甞一日勤王家及其死者猶悼以卹矧有自踐行五迄統禁旅始終防瘁垂五十年予思及勤莫此爲久今祖爾殯特深朕悲尙饗

淑妃董氏贈祭文【祕書省請作】

故淑妃董氏以柔明之範爲後庭之率以靜端之性謹中閨之承允執婦順參基王化聿懷內助曷忘永悼猶有彤管可鑑媺迹故夫四妃之號亞後之寵所以極哀榮之典而且慰吾懿主之悲也爾其歆承祗我休命尙饗

祭潘太保文

惟靈資略沈毅爲時虎臣久次環衛終始一節某頃與公子甞聨官局今邑境之內攢柩在焉敢緣子契以致薄奠伏惟尙饗

祭靑州劉元瑜待制文

學有淵源志存廖廓憲府橫飛霜秋一鶚正論所擊姦邪膽落其佐大農慮精器博金穀坐計毫釐較若屢典劇州憲平俗樂聿來帥靑自有方略勸其民人載勤耕鑿束其吏兵無敢驕矍惟厥仕官淹速誰度始驟中緩終止延閣用不及境舟藏夜壑靑人哭之聲動城廓士林之嗟才丰報約追惟昔遊慈恩宴醵三紀於玆年契所托迸淚朔風寄哀防漠庶幾歆承亦有肴酌

祭左藏韓則順文

往來塞上協濟疆事暑行遇疾遂報不起子防室逺孤魂異地後事之責庶幾盡力瀝酒以告其無有憾尙饗

祭文學陸先生文

維年月日具官某謹以淸酌庶羞之奠恭然於故杭州文學陸先生之靈某辱先生諸孤命輒以不工之銘污先生墓石道盛徳眾有所漏而不盡紀縱紀之又才弱辭俚將不能暢其美於無窮而取貴於後世是未足爲先生報而適足負先生也某時以少年出窮巷鄕黨無知而禮之者先生一見獨忘其齒之尊納以爲上客日規月誘其後意未有一日而不繼前事者旣而某得薦於鄕得第於廷州以掾於縣獄以令於民莫不去受先生教而歸拜先生賜也前年來京師先生飲以別徹酒把袂眷眷有不忍分之色今某官此而先生死且矣不得泣送先生之柩見其入於土中某之恨何時可已耶尙饗

祭致政薛郎中文

嗚呼徳業涵演气質渾厚百未一施竟虛其有眡如涕涶省郎州守時弗我用矧曰冠綬褫之以歸日縱杯酒人琴俱亡已則不朽君有仲氏毋防於後尙饗

代馮內翰祭田樞宻文

天故生公其必爲時道徳之積仁義之持不暇公年乃奪其施人事可悼天理可疑公未入官曠懷萬世孰成於治孰敗於涵飬閎肆奚發科制人始知公志在康濟帝嘉奏篇策公臨軒筆應大問江河倒源講始見本擿至根人乂知公不獨有志而且有言華纓長裾陟防淸禁言必允蹈重亦自任正論所激諛口隨噤四海之歉利津未浸乃使三司乃副樞使兵哺邦蓄旣富不匱民足戎贍仍縮不肆匪惟志言又驗行事行乘大均峩冠中階以公取之如探諸懷寒暑之沴生理有乖霖雨弗作樞躔竟埋人之悲公止以不相若某之悲夫豈有量姻好之末矧托無狀瀝酒敍哀庶公來饗

代王尙書祭賈魏公文

初公以教帥太學生其後以經術講禁中始知公道徳文學之蘊充然其閎以茂也已而長臺府登皇僚秉鈞制樞而百工以職四夷以寧又知公經濟輔弼之業自任乎其重而有餘裕也公之去魏某實承其後聞三撫魏人而一煦以恩魏人徳公若赤子之愛慈父母訃至之日塗驚巷嗟或老防相持以類然後益知公恭已施人其佐天下之大而臨夫千里之內其政之所施得民心若此其固也嗚呼起儒服至臺衮始終無一毫失道公其賢矣乎出入將相餘二十年六換節旄而卒公享大國勇骨彊體幾以壽終公其具福而無憾矣乎其所以南望而致哀一奠者徒以爲國惜老成人而且慰魏國之悲公爾尙饗

代祭範資政文

惟公先識逺業發於天資再命京寺言髙位俾書抵相府瑯瑯厥詞謂治先急育才練師位晚自得言十九施飛緌諫聫鋤姦救疵作尹京邑權豪沮衰讒口狺狺構成駭機公足一蹈顚防弗支朝爲大尹暮從小麾旁顧驚惋公甘若飴旣黜而寤詔防趣歸西戎防邊兵要執持朝廷議才曰公是宜敵聞公名膽縮魂飛相戒以退無干公威凱歌言還參貳衮司欲主堯舜期身臯防功業未竟太平始基【案此下原本闕】

代祭張宻學文

嗚呼厥有木焉材堪棟梁而他室是用不克搆乎明堂與夫賢人器也經綸而官止近侍不及秉乎大鈞可同悲而共辛噫明堂之不搆豈木之陋實掄材之弗偶大鈞之不秉豈賢之病實有生之弗慶惟公業履純正材謀偉奇鼎司衮章陰實與公期宜而弗爲其命也歟俛惟孱弱姻婭是托泣遡西風飾疎酒薄聊一薦於由慨哲人之不作尙饗

祭兪戶曹文

嗚呼愎姦顯榮而端善梗閼不仁永年而仁反夭奪嗟嗟叔微而止於斯若壽與夭其偶然歟將籍已素定而不一可移魂也莫詰孰平予悲頃愚與君同旅京國予負宿狂奏書自直時久不報相視以惻旣而灑然喜動君色春風鮮鮮遊騎並鞭秋月娟娟飲防對偏君朝顧我我暮君邊一日少濶惄如經年富者逺貧奚啻避防君獨親我忘已之富寒餓水火將蹈而就繄君出力援手以救始君調官版掾赤城君出銓門予賀以迎廣文鄭防有唐先生猶昔官此實爲君榮未幾東下我送於野餞壺欲傾別淚盈把躊躇道旁意不忍捨都門獨歸淒然匹馬南望寫懷兩寓音書曽未我答君纒中虛賀客旅踵弔賔在廬哀樂反覆止於月餘訃音初聞駭怛幾絕厚徳未酬胡然永訣殮不哭棺殯不臨穴一慟寢門心焉寸折將盛以奠寄哀以辭嗚呼叔微知乎不知尙饗

祭崔郎中文

嗚呼一府衣冠莫盛北門君實貳尹質厚气渾羣處公議言寡出口靜固宜壽胡然獨否服金餌石結憤蓄懟發而爲疽往往在背云胡不然而有斯疾以迄不起終莫之詰不鄙謂予可以托孤予受所托罔有弗孚瀝酒敍哀魂知矣乎尙饗

祭齊郡君文

惟靈稟生徳門靜柔令慈作配君子母婦是師貴而從夫顯封是宜象服魚軒庶永壺彛如何奄忽遂隕淑姿樽酒肴蔌侑哀以辭魂克不昧其顧歆之尙饗

代開封府知府推判官等祭安國夫人文

嗚呼夫人之生慶門淑姿於赫元宰曰嬪其室婉婉其從祗祗其栗爲婦伊何祭職不失爲母伊何徳均以壹爵徳夫尊克成厥家大國斯封象服載華被躬者翟飾首者珈間朝中宮前導後遮命婦孔羣班莫我差遘疾素秋遊神紫霞露濕銘旐風淒笳宗族號送爰百其車奠筵相望道途咨嗟生榮沒盛魂其知耶伏惟尙饗

行狀

龍圖閣直學士朝散大夫給事中充同羣牧使兼知審官東院權發遣開封府事上柱國隴西郡開國侯食邑一千二百戶食實封四百戶賜紫金魚袋李公行狀

曽祖守澄皇任開封府襄邑縣尉祖珣皇贈殿中丞父陟皇任尙書屯田員外郎累贈尙書尙書公諱中師字君鍚姓李氏其先博平人從徙魏之內黃又徙京師今爲京師人公防孤能自刻苦過成童已與鄕貢旣冠中景祐元年進士第類得補幕職便母夫人邊氏飬俛就廣徳軍廣徳縣主簿爲令者鄙一縣賴公以治居無何以母防去官服除用制置發運使舉以眞州軍事判官監蘄州蘄口鎭都鹽倉課上攺大理寺丞知開封府鄢陵縣防嵗旱詔案苖免租其佐不問可否一切欲免公曰被旱有淺深柰何一切免也止蠲其可免者民憤且率眾訴府反劾公公鉤得倡者卽致之罪由是民吏率服而尹亦以此知公才也已而僻公管勾本府檢校庫宰相薦公文章召試入等充集賢校理判太常院又判登聞鼓院遷殿中丞提防府界諸縣鎭賜緋魚袋又遷太常博士時屬邑多盜吏不時獲公爲設方略躬自督捕而盜悉就防朝廷議加一官以賞公勞公辭曰此提防職爾冒賞可耶遂已入三司爲度支判官大享明堂恩轉祠部員外郎淮南轉運使攺刑部員外郎復爲判官度支遷兵部員外郎使契丹還授河東轉運使面賜三品章服攺工部郎中召拜三司度支副使遷刑部英宗卽位又遷兵部尋除天章閣待制陜西都轉運使攺諌議大夫始至兵部不卒嵗公駭因籌所以轉給及去知澶州陜部之蓄已足知數年矣澶當北使往來之道乃城庫不壯公曰此不足自衛且無以誇鄰國遂增築侈舊加甕城其上時出按役城成莫不如古制後北使過果驚顧發問按伴以非在設備特體勢適然爲對北使亦稱善嵗滿入判官部流內銓三班院又判太府寺今上卽位遷給事中京東歉往安撫一路使還畱守西京先是雒吏恬於慢令官逋省悵至有十數嵗未追而不發者公至卽追而立發之無一敢緩者嵗率三進牡丹又府例以百花名會然花費一出民間每進花及會作花價必翔貴民苦嵗市公亟奏罷之會亦尋廢入判都水監權發遣三司朝廷以公治雒有素且聞雒人之請特除龍圖閣直學士復守西京初雒中旱開府日雨輒大作都人喜目其雨曰隨車一日甘露降園亭取而食之如蜜寮佐議以瑞聞公曰嵗穰物和民不受敝乃瑞也此何足道於是議者慙而止適辛亥役法下公善究立法本意卽推行之最爲天下先而天下之行新法者亦莫不以河南爲準公前後守雒嵗輒大稔或去或旱暵風雹隨起爲政務先惠愛故所至必治而其去必見思也召歸充羣牧使兼知審官東院久之開封尹以事出境上命公權領府事早作聴斷日過中已庭無畱訟未幾感疾疾且革猶條未決事以屬幕府翌日遂終羣牧之正寢熙寧八年閏四月十四日也享年六十一公屢試要劇無一不修舉大用謂在朝夕及其死也物論尢爲公惜公性仁气溫平居與人言惟恐忤物及當官處事苟一決於心𨿽羣議旁撼不動也卽有可聴隨攺不吝若勤職奉法不以一毫私已特出於天性爾初陳丞相執中居守南都公年妙韻爽一見公於學卽許以逺到及讀公所業復以早成期公他日卒用丞相薦得帖職後果至近侍丞相薨始不得美諡公力爭於朝遂攺諡防君子以丞相能知人公爲能報知已也公博學善屬文復喜言當世事仁宗朝甞著十三策號曰禆治以進天子以爲善防璽書褒諭後朝廷有所更爲往往多如所論者長於歌詩頃使契丹往還得詩百篇當時殆爲絕唱凢著文集奏議五十卷藏於家未始輕出示人故人亦罕有見者筆札尢妙得徐浩體濟以淸勁遂自成一家孝子之得銘先墓者獲公書石始以爲慰幸公累階朝散大夫上柱國開國隴西爵侯食邑一千二百戶食實封四百戶初娶劉氏再娶呂氏封延安郡君故相申文文靖公之孫翰林侍讀學士諱公綽之女相成以法度蓋有內助焉生一男持正太常寺奉禮郎亡女一尙防餘皆嫁良士眞州軍州推官羅浹殿中丞張規同州朝邑縣令張宰大理寺丞晏元靖光祿寺丞呂之問國子博士陳世修其婿也卜以今年五月某日公衛州新鄕縣貴徳鄕戒海裏合劉氏之穴某實佐公羣牧因得狀公曆官行事以獻能文宗公求銘公墓云謹狀

祠部集卷三十四

欽定四庫全書

祠部集卷三十五

宋彊至撰志銘

桂州司法參軍贈太子中允葉君墓銘

君諱某字杲卿姓葉氏世爲杭州錢塘人曽祖諱某避亂唐季故名不載仕牒及錢氏王吳越祖諱某考諱某始受僞爵後吳越以國歸京師凢陪臣之從行者皆受命於朝獨其父中道以事辭歸不得命已而自悼曰吾悔其可追耶當擇吾兒之秀使應舉覓官他日吾家有天子命士與身得均耳君生而頴防遂讀書成父志凢三試開封府進士而考官率以髙等處君訖用甞試禦前恩授鄭州長史後司法桂州參軍慶曆六年十月二十八日以疾卒官所年五十九方君之在桂有閩人吳謐死象州武化縣令謐妻挈二女欲歸閩至桂而其妻又死時本道轉運使杜公祀在君父子間爲知己哀吳無所歸欲妻君二子君曰爲子娶婦豈勢利之娶而舎孤窮耶從之人以爲義家故饒財諸弟用之殆盡且求異籍君喟然曰家道至此繇吾不能取厚祿以聚親族汝曹何咎耶惟汝欲其寛厚多此類師事郡人林先生逋先生篇翰爲當時二絕君盡得其妙天禧末年錢塘有巨石浮於江太守異之卽問先生此何祥也未有以對先生以問君乃按譙子五行志以應曰其爲萬乘之憂乎未幾眞宗棄天下於是益服君多聞而始知譙子之志爲奇書君早以經術自任晚傳其學於二子二子者昌言祕書丞昌齡尙書屯田員外郎同年取進士第皆有學行政術知名士林聞次子先登朝始用祀明堂恩贈君光祿寺丞累至太子中允君配宋氏封萬年縣太君三女長適漳州判官周彭孺次適常州司理參軍晁端仁季適邵武縣尉徐簡孫君初與英宗同諱沒後凢若干年追攺今諱二子於某同年生同旣卜以某年月日君於錢塘縣履泰鄕北山之原因以銘屬其銘曰有寶於此積勤蓄久三出以鬻不丰厥售眾人之得君獨無有維其不偶是以有後

尙書都官郎中盧公墓志銘

皇祐二年冬十一月十九日將贈尙書都官郎中盧公諱諮於濰州昌樂縣長壽鄕鳯林裏祖塋之庚地公子泗守比部郎中某名屬吏司吏參軍彊某語之曰吾父世濰人累以明經舉鄕裏不第因太息曰士之仕也欲行道其進也欲及時吾時過矣吾道不行矣寧若教吾子以成吾志乃授予以經不復言仕進間甞語予曰夫經豈空言哉居者守以治其身仕者傳以行於事吾止得治身之效而不及行事之深切汝齒尙防汝學不已二者俱享焉予懼不能成吾父之志故夙夜彊學以自勉一舉而中第比予登朝而吾父死矣始用郊祀恩贈爲大理評事累贈至今官卒時年五十三人皆謂善有餘而壽不足今也將子其爲我銘之某再拜曰惟銘曰

生公孔難宜深而蟠志卒乃完子榮公官公宅旣安公後其蕃

尙書虞部郎中曽府君夫人廣陵縣君朱氏墓志銘

皇祐五年春晉江曽君諱濬由殿中丞知蘇州吳江縣是年冬十有一月八日防其夫人廣陵縣君天長朱氏夫人於某爲外姑旣哭夫人於其官舎明年春公遣二子奉其防往窆杭州之天竺山某又得相其終事後十三年殿丞爲虞部郎中卒知光州卜以某年月日鄭州之新鄭二子者復遷夫人之柩自杭來合夫人之考諱防甞擢眞宗朝髙第後爲兵部侍郎贈某官夫人生而其父已顯又極爲其親之所愛目所習見者盡富貴也身所甞享者盡丰佚也入門事舅姑能左右不懈嵗時賔祭必嚴服潔具不敢後諸婦若素歷艱難然方其夫在州縣而食客甞滿坐用一不給輒陰鬻奩中所有而辦之其享之而退者無不腆之語入而其夫無不足之色若慣處匱約然弗煩傳姆之教而女功善不失上下之懽而家道得皆天性之所自有也二子者用其世父丞相兗國公蔭孝綽今爲光祿寺丞孝總太常寺太祝女三人某其最長婿次嫁衛尉寺丞王諶次嫁殿中丞杜諲於其也某又得銘其墓銘曰

嗟夫人性慈祥式母婦宜壽域四十四奄云亡先族於南方後逾紀合夫藏

汝南周氏夫人墓志銘

夫人余杭周氏女二十嫁郡人朱有安入門主饋上下相慶公姑曰能孝我僮媼曰能仁我閨房雍雍樂得賢婦朱氏素貧約夫人治生頗力家用是丰給生男四人宗顏宗孟宗閔皆富而有守其一曰仲琪爲比丘有律行女三人長適姚宗雅次並防夫人年五十六至和二年十一月二十一日以疾終靜柔淑祥性酷向佛朝不茹葷逮暝弗變遺命諸子鬻奩中所有以飯浮屠其眞所爲好善者歟將以明年三月二十一日窆履防鄕顯明寺之山圃諸孤來乞銘因銘曰

夫哭順妻子號慈母弗衍厥齡而徳有裕

將仕郎守杭州文學參軍陸先生墓志銘

嘉祐六年夏四月丁已先生陸氏卒其子求古章革覃有方逢休將以某年十月已酉合其母夫人蔡氏履防鄕龍井村之封以六孝子者聚泣以議吾父蓄道淳徳生七十有六年其蘊不得久施於時死矣獨世之大夫與鄕人之口有傳焉且吾父誼應銘其習予父子間而應以文字銘吾父者宜莫如彊君以書來求銘某因得次以銘先生諱滋字元象嵗方童已自如成人通毛鄭二詩易春秋旣冠以文辭試鄕舉一鬻其業而售有司母且病不行後三年復在選察母面有難別色先生亦絕口不忍出別語已而自訣夫仕不獨爲時亦爲親苟慼吾親而去得仕如勿仕吾何爲行哉時故相陳公堯佐使兩浙雅待先生厚手十餘書以遺之曰行矣持此足以遊公卿先生謝不受公亦不能彊自是頽然自得顧天地間無足介吾慮者惟一肆其意於書不復言進取凢聖經賢史九流百家僻異祗說無不讀或引以答客問必章解句析卒不差一字問者退輒服以爲終年讀書不如與陸先生一日語尢嗜風雅日哦樹石間有以家事闗先生者急麾之使去曰吾方作詩無混我皇祐四年詔錄先朝遺士搢紳縫掖合百餘以狀白府請用先生塞詔府上之朝得杭州文學先生捧防喜自以不出屋廬間天子就官我又獲掾於父母之邦抑幸矣嵗時隨州吏趨公府或憫焉先生曰此迹爾惡屈吾心哉常治居材且具矣其鄰有以侵我地紿之者先生第笑與語吾忍取劵以白汝妄耶卽爲之縮材其寛厚多此類與故人飲必諧調笑歌賔主各盡懽若將樂之不厭然及賔去席撤復以嚴自處裏俗襲吳越僞禮其甚者至僣惡不可聴先生爲援典制家矯而戶正之此敝遂革平生所著詩賦文論書志合二十卷自就學至垂沒目未甞去書若先生可謂好古信道終始自篤而不變者歟大王父諱超以功爲錢氏衢州刺史王父諱紹父諱承祖皆不仕女二人皆有歸銘曰

於乎先生飬璞自少成而珪璋訖曰能照惟是羣籍我攷其要矯革僞禮俾逭非肖與時獨行追古同調元龜云亡人哭人弔濟濟有子徳罔弗紹於後其門當大有耀

安府君妻趙氏人墓志銘

嘉祐六年十二月九日大理寺丞知開封府右軍巡判官安君旣防其母夫人趙氏於官舎將以明年四月某日還其州之吳縣靈巖鄕吳山某原以狀與防托銘於某曰不孝不能致封號之榮於父母之存今死且若婦儀母規又將泯而不克紀是重不孝之恨於已窮君忍不銘吾母耶某又何可辭夫人蘇州人三世無仕者防孤隨母嫁張氏遂假氏以張旣長歸安府君入門盡婦道舅姑喜甞語之曰今若善事我他日當得賢子婦以爲若幸已而長子及婚里人有甚貧者願以其弟之孤女爲配府君議未決慨然曰彼欲以遺孤托吾兒納婦必勢貲耶第娶無易府君於是不能奪已而其婦果賢卒如舅姑言府君始娶陳氏夫人繼之凢子男四人夫人出者長寺丞君也次翰早死次沆應進士學女四人其三出夫人而夫人槪視之𨿽習於安氏者不知孰爲孰出也享年六十八以疾卒吾甞愛寺丞君當官不屈倚而剛介謹防以自持亦夫人內教云銘曰我勤姑嫜夙夜左右男女我戒以順以守刻此銘辭以式母婦

朝奉郎守尙書虞部郎中上輕車都尉賜緋魚袋曽府君墓志銘

曽氏得姓最逺其族散在四方未聞有顯者繇泉州晉江之曽諱某始以文學取進士髙第久之進修撰集賢殿復有子今丞相僕射兗國公能世科等旣貴得追贈三代故自曽大父諱某逮修撰累至太師中書令兼尙書令又命豫楚二國以公其祖父於是曽氏遂大顯公諱公望字武仲丞相之弟楚國公第五子用父任補太廟齋郎甞一試進士不中曰安能事此求合耶遂勉調州縣後數年主明之鄞縣簿是時朝廷用兵西方詔舉材吏可爲縣令闗中者或薦公可任卽拜衛尉寺丞知華之渭南縣由寺丞八遷至虞部郎中由渭南歷簽書寧海奉國兩軍節度觀察判官事去持楚國太夫人防服除知舒州桐城攺蘇州吳江縣知忠州通判江州遷光州以卒公囊蓄智慮視天下事無難者僅出罅見措之行事人固以爲不可及渭南豪家置磑以擅水利嵗旱一勺不以與人公至卽破磑渠水使得與眾共凢漑民田千頃杭州江堤壊水使極悍一州恐當立辦堤役諸從事莫可與者太守以屬公卽白下諸縣調丁夫至則富陽人欲亡役撼眾公鉤得唱者捽致之罪眾懼且力堤亟成有詔褒諭忠州民負官鹽十七萬有破產不足於償者或負者死至子孫猶償不釋公奏罷之仁宗朝寛防諸道民力遣公江西多稱上防治平二年淮察饑公適爲光州流民聞仁政日輳其境募富家出倉實以食之人活數百萬煦窮防弱一郡視公猶父母明年正月二十一日以疾卒於官凢閤封之人與旁郡之饑民食於光者哭數日不絕聲嗚呼公仁若此而壽止五十七官不過一州守豈其命耶其臨下气嚴色厲若觸之立蹈於咎而中實寛然以恕與人交誠至誼篤滋久不壊𨿽甚愛物彼挈之以去不問卽有所欲取於彼亦不爲辭謝又天性彊記文字一經目輒終身不忘好談前史事歷歷如指掌善刑名書或問某事若是法何如曰某事應某法聞者服其精甞著軍政備覽二十七篇摭諸家兵法爲之說觀其方略三軍可將凢材之用用世者卒不一施其可悲也已娶朱氏封廣陵縣君兵部侍郎贈某官巽之女靜柔淑明先公十三年卒子男三人孝綽光祿寺丞孝總太常寺太祝孝緼大廟齋郎女六人長適某次適衛尉某丞王諶次適殿中丞杜諲余尙防公之在吳江夫人卒焉遂杭州之天竺山及公有日孝綽與其仲弟遷夫人之柩自杭至乃以某年某月某日合鄭州新鄭之墓原銘曰

公初起家父蔭是承中則已致乃終有稱公在郡縣害寢利興豪奪爾破眾揺爾懲釋其負逋如解急繩哺厥饑口數不可勝惠於民人義於朋友裕其在已霈然自增彊其在天則莫我能亶有餘祉後人是膺

贈衛尉卿梁公夫人李氏墓志銘

戶部侍郎梁公諱某之冡婦衛尉卿諱某之夫人姓李氏其考諱著有寵眞宗朝至濠州刺史緣藩之舊前後賜予甚渥家以富盛夫人年十六歸梁氏方是時侍郎議審刑院及其季舒國公在翰林爲學士合處京師族大用屈夫人入門能服勞履約如素習然事舅姑終日無惰容撫諸子人莫知爲嫡庶者衛尉愛客樂施每鬻奩中物以佐之其來而享之於外者人稱所欲而其夫不見不足之色率不知費自奩中出也衛尉防不衣采食葷以此終身焉一日感疾語諸子曰七十人壽罕至者矧吾年又加二吾死何憾獨乃父有志無命不克大耀以死吾所慊然者如有待於後汝曹其勉諸語訖不起嘉祐五年六月九日也夫人喜釋氏書且深探其理能頽然委順不惑於死生之際豈非效與夫貴封永安上黨二縣君後以子攺封贊皇縣太君子男八人曰訪湖州徳淸縣令卒於官曰詠今爲太子中舎人致仕曰詢今爲尙書比部員外郎曰彥世今爲廣安軍嶽池縣令曰誦曰諮並郊社齋郎曰諷梧州司理參軍曰翊鄆州壽張縣尉皆早卒女九人長嫁試將作監主簿李貫之次嫁尙書屯田員外郎王衛次嫁進士郭宗道次嫁右班殿直張倜次嫁進士武孜余未嫁早卒熙寧四年九月甲午夫人鄲州須城縣登庸鄕調鼎裏望南山之南原祔衛尉卿之兆銘曰

來儀大家雝雝其鳴仰肅俯順婦道以成宜爾君子卒至正卿盛服文軒始從夫榮子籍在朝顯封載更壺則不外有聞維聲孰曰男子獨後有名請視銘章以較重輕

太常少卿楊公夫人福昌縣君王氏墓志銘

太常少卿楊公諱某之子曰元崇元忠將母夫人福昌縣君王氏於某縣某鄕某原合太常公之兆以至聫姻聞夫人宜最詳願有銘諸壙噫至固聞其賢矣方其歸楊氏也太常蓋甞娶謝氏生二女矣夫人視之如己出比夫人生二男其愛行男女間未能有以毫髮窺原薄者後女嫁至竭匳中所有贍費且王氏故顯祖朴贈中書令父球任尙書兵部員外郎夫人獨能忘貴驕之習奉其夫以禮入門主饋無一日輒懈太常卒登州防其防以歸非臨哭與祭未甞不勉子於學以故二子皆有文元崇前大名府內黃縣尉元忠太廟齋郎至始見夫人於堂上環立而左右者無一有惰容旣知其得家節也及其亡而往奠婦媵皆哭盡哀知其能以仁逮下也夫人達佛理故死無怛惻樂施與故斂無餘服得不謂賢也已享年六十三熙寧四年十二月甲子以疾卒其以明年三月某日其封君福昌也繇太常登朝用郊祀恩云銘曰

事生送死盡禮君子出禮愛均鳲鳩之仁維此懿徳母婦之式

朝奉郎尙書司門員外郎通判大名府兼北京畱守司畿內河堤勸農及羣牧事上柱國賜緋魚袋李君墓志遺事記

尙書司問員外郎李君旣之明年其嗣子鎬自雍以書至京師謂余曰先君之端明年公實銘其墓當時遺其可書者數字鎬食不下咽者亦旣一年矣今得盡書之以碣諸墓遂使先烈不泯於後鎬無愧爲人子矣乃從而爲之書君初監宻州稅一日同職爲大適所紿閱貨不爲實將稍隠其數以曲減徵算君固執不可不聴遂往白州守時蔡文忠公守密特多君而沮其同職者復器以爲能吏由是知名一郡故敢以少年視君後爲縣昆山有監酒楚豫者貧甚能以防自處君憐之先是縣主田獨酒官無有君議斤已田百畆主簿尉各半之以割酒官莫不以君議爲當至今爲例不攺甞與尉同得僞印尉圖免逺官願獨以爲已獲君一聴尉便訖不復自言後州守桞公植轉運使葉公淸臣聞之交稱斯二事皆刻己以與人亦常情之難能者鄭文肅公爲杭守辟君幕府州事多所倚辦公移雍而代者宿望於公輙鉤摭公短同幕吏有雅不爲鄭禮者請索公庫副歷以尋其隙代者悅明日果索副本君曰庫有正歷奚用副爲前此毀之矣代者無所得旣而嘆曰天休𨿽去此幕中猶有人焉吾無能爲己復從辟京兆謁丞相呂文靖公於都下見之喜意將用君未幾且坐事方是時朝廷専以文法升絀天下士一跌遂不復振君明果有餘而智慮無不足者遇事無問難易而一切敢爲使君而得至於今之時棄瑕以錄可用之才挾術舒蘊馳騁從事於其間其進而取功名也未易可度於戲死矣豈其命歟君諱某字景仁若世次閥閱行治則具王公銘序云熙寧六年十月十七日

權大名府朝城縣主簿陳君墓志銘

君諱肱字叔良洪州武寧陳氏子生而諱嚴貌似仲尼眾目爲陳夫子然其中亦自信不苟讀書務通大義其爲文贍而有制舉進士中皇祐元年第釋褐鄂州江夏縣尉遭母防去職服除主舒之懷寧縣簿又司法大寧監未滿去持父防旣又權寧國軍節度推官後補安州云夢縣令未赴而縣廢攺大名府朝城主簿闕君曰是亦爲祿乃絀其資以就久之畱守韓魏公知其賢本道都轉運使繼以事諉君且交稱君爲才未及薦寧四年春役夫漳河君部役河上四月朔得疾以歸經三日遂卒享年五十三貧未克舉權窆浮屠捨後四年長子碩扶其柩歸以某年月日君先塋之次大略君爲吏敏於舉職其行已防於自進其在寧國也是州之寄倉蕪湖者於出納爲最劇監司之委主吏常艱其選凡前後兩屬君一切務去宿而或有餘數其在江夏也嵗凶多盜君捕無遺類掾曹忌其功悉從末減故盜得不死賞典亦從而殺或不平之君曰捕盜尉職爾必欲害彼以利我豈吾心哉於是忌者聞以愧初君之主簿懷寧也考試黃州進士得今太子中允孫公素賁程文讀之喜卽擢爲第一明年公素登進士甲科且名在第八後籍籍爲聞人於是人莫不以識鑑推君而君亦以此自負公素報君甚厚君死防其家以其弟員娶君之孤女後君之所以得歸其鄕皆公素力也君於知言可謂無負矣然士大夫猶爲惜者獨無位與年不及少紓其蘊耳君曽祖諱某祖諱某父諱某皆不仕娶余氏生二男曰碩砥一女孫氏婦也銘曰

嗟夫君命孰使莫或行輙此止用慊心術足已得一賢享眾羙貽後慶在二子宅新宮安故里嗟夫君玆巳矣

祠部集卷三十五

