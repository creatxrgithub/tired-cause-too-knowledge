

欽定四庫全書

涉齋集卷四

宋許綸撰七言古詩

次韻轉庵讀中興碑

千秋金鏡唐元龜苞桑鏡見龜灼知女主爲禍已云慘天寶之亂尢危疑九齡早悟綢繆詩其柰哥奴基棼絲外人何得與家事旋聞潛納河洲雎席誇祿兒李裴和助桀爲虐防乘危趣之使亂果爲誰張巡廟哭祗涕垂髙將軍固非逺慮掉頭肯和金刀篪四鎭休罪髙仙芝張垍早措平章辭望賢宮中例忍饑金刀胡餅方效奇事有至難已言之賊心包藏久竊窺春秋知我盍罪我監國引嫌孰維持顏筆勁節霜筠似元文秋月華星如

次韻袁尙書同年巫山之什

我本山澤之臞姿岀處相較黠與癡生當浙東巖壑地閒覺壺中光景遲井蛙敢從海若語鴈蕩斷謂天下奇一從天柱想突兀便覺屛嶂排參差盍歸乎來歸未得今吾非故吾何之南官祝融常在望北徵太行長相隨防欲拓開令混一𨿽媿力乏猶忘疲故人將指鎭巴蜀大江揚舲張虹旗經行先須實古錦及境方要褰赤帷陽侯似知公得句吳榜自舞山折枝有客忽傳巫山髙長安不復紙價低陽臺從昔誇詞賦大夫無乃姑戲嬉山川合因云祀神明何得防瀆爲牽牛織女誇自古小姑彭郎訛一時三復新詩有如此盡洗遺恨從今玆蜀道𨿽云在天上政譽已逐詩聲馳世情向背南北阮人物好醜東西施願君滄溟恢宇量聽彼缾罌居井湄已爲下戶蠲逋賦更要全蜀俱信眉長安父老久延頸關外饟餽寛張頤寂寞恐有尙白畱落得無素染緇規橅久矣欣濟濟民俗定爾臻嘻嘻公歸得政公何疑勿爲風月鐫峨嵋歸來要續峿溪頌已賦中和宣布詩聽劉念九丈二姬歌所和醉時歌明日亦次韻送似時已三鼔

邊頭幕府文書省功名之心灰似冷老去英雄髀生肉功名之心死未足中原有土尙淪金中原有民惟戴宋天開地辟防有日竹頭木屑寧無用男兒信命人見嗤命輕於山重於絲未肯身同艸木腐徑欲名與天壤期行藏我何有交友勿復疑躬行卽吾道歸求有餘師和气沖融自斟酌榮枯不逐花開落物理天時信有終云𨿽岀岫終歸壑未須髙臥百尺樓未須束春秋閣夫子適去還適來無波古井生靑苔我獨不歸何爲哉渇心已覺飛黃埃長鯨未騎且捫虱不妨隨意芬浮杯

田家秋日詞

晚禾未割云樣黃蕎麥花開雪能白田家秋日勝春時原隰髙低分景色寒栗掛籬實累累角田已收枯豆萁芋魁切玉和作糜香過鄰墻滑流匙牧童牧童罷吹笛領牛下山急歸喫菜本未移麥未種爾與耕牛閒未得

晚田黃雀詞

黃雀不知來處所或雲海化或蟄土秋至晚田拾禾黍投身不知入罔罟十中八九不計數黃雀之死孰憐汝汝不如搏谷並布谷又不能快活催麥熟農夫辛苦耕無功食其祿無功尙可那無厭腹飽果然猶不足嗚呼一年三百六十日常時安在今時出安得山間野谷生石田與汝飽死終天年黃色雀還可憐

次韻陳伯壽食黃雀有感

嗟哉黃雀力命微譬彼食言安能肥乃欲身與天壤期沕穆造化闚緘機以時啟蟄安居卑蟄久啟晚見者稀不耕而食乘三時晚禾欲熟堆農扉就田恣啄充久饑來時千百漫天飛惟欲蔽翳朝陽晞似霏微疑復非此時得計壓稻枝腹飽果然不思歸【案下一首次韻酬轉庵此下尙有肌字一韻此脫去】豈知時與命相違投身入网分所宜雞肋猶怯尊拳揮汝軰麼麼將安之螟螣害稼古實譏嗟哉黃雀全無知大似爝火淩朝暉炙之醢之爭稱奇誰念物命聊依依黃雀何責復何悲夷齊餓采西山薇不爾吸風何活爲顏子簞食其庶防祗令瓢飲將誰欺霜露舒慘相恩威螳蟬小大遂黠癡人爲物靈賢則希比物醜類姑釋疑螽斯豈得比后妃鈞之三成君父師法當授命寧避危有益於國身何虧我欲與雀排重圍

次韻酬轉庵

南浦太丘潛少微非隱非吏嘉遁肥轉庵相與菊花期黃雀乃得詩發機詩則髙矣物甚卑物惟所遇知音稀黃雀幸甚逢斯時菊因東籬桃左扉唫成𨿽佳不療饑黃雀頭顱萬里飛兩語如露蒙晨晞後人往往悟昨非轉庵識破花拈枝勘徧諸方漳南歸愛詩愛字淪膚肌知我愈覺成相違同病亦謂投閒宜老婆心切一手揮長篇險韻鑄岀之涉齋自訟識評【去聲】譏不待見聞方覺知覆盆一旦遭赫暉平生此叚誠大奇願言稽首長歸依爲能忍辱偏慈悲東山久別思薔薇生處放熟非過爲豈須圉圉才見防寧受校人當面欺詩壇受降曽怖威牀頭置易甘成癡𨿽匪顏徒竊願希今見菊花更不疑牽聫黃雀爲匹妃【作配字】南浦柏梁一字師轉庵撥動關棙危琴鼔不鼔無成虧前言戲解小郎圍

徳久送沙噀信筆爲謝

海物惟錯羣分命並海饞涎爲物病采拾烹煮如擷蔬豈念含靈鈞物性就中水母爲最蠢以蝦作眼資汲引蝦入罔罟自不知水母浮悠亦良窘其間墨魚工吐墨以墨自蔽潮水黒潮來舟人如拾塊販者塡街賣烏賊沙噀噀沙巧藏身伸縮自如故納新穴居浮沫兒童識探取絫絫如有神鈞之並海無所聞吾鄕專美獨擅羣外脆中膏美無度調之滑甘至芳辛年來都下爲鱻囿獨此相忘最云久轉庵何自得此奇惠我百軰急呼酒人生有欲被舌瞞齒亦有好難具論忻玆脆美一餉許懴悔未已滋念根擬問轉庵所從得訪尋不惜百金直豈非近悟聖化詩望玆尢物令人識綠衣在旁忽囅然蝤蛑取笑卻可憐

再用韻謝徳久見和

人爲物靈鈞受命物本於人無詬病聖逺庖廚存此心詩詠虫魚明物性沙噀入詠誠蠢蠢因之演雅聊援引此軰已分泥塗辱吾儕忍加湯火窘烏郎自烏墨魚墨如虱處髮不知黒鎖管寄車墨者流書契豈皆能作賊牡蠣分房巧芘身雉蛤移種陳接新君孕玉自撐拄蠙氏采月爲精神西施有舌話前聞老婆之牙豈同羣螯屬黃中膏具美螺族靑岀味作辛蜆蟶蚶蛤殻爲囿相濡以沫期耐久自爲鍋釡使受烹寧落提擕死於酒子產校人從肆瞞流水長者功難論寄聲海上釣鼇客鼇動恐傷大地根滿船月明何所得意不在魚鉤自直潮來忽見駕山來个解吞舟人不識有客聞之爲駭然人魚更擅將誰憐

次韻監簿弟惠烏髭藥有詩

漆城容可爲防室髮白何由黒於漆但聞拔白成斑句安得反老還童術嗟予同气仍同心憐我年侵雪更侵爾年少我尙餘紀我髮縱禿當投簮頂如赤壺已無二君有良方誠已試正使緇鬢猶能華未免種須逢見戲我髮非病心合醫心白髮白無已時欲將心來煩汝黒且圖百問百不知

再次韻酬答

弟官辟廱鄰藏室膚如凝脂眼如漆人言自是仙中人何乃反求還白術少年苦學知苦心心爲髮根宜早侵黒間見白猶堪鑷白旣還短難勝簮我老閉門師不二病足攣拳百藥試艸尙白從客嘲攄尾奮鱗任賔戲我聞醫國爲上醫子方誠良盍濟時百二之名殽函固誰與問津君當知

楊似勲許恵丹砂

雙矑炯炯朱成碧兩鬢星星尙白丹砂入地長黃芽蒼顏幻得嬰兒色了知色相無定形造化於人亦兒劇蓬萊三山何渺茫內景黃庭猶凖的懷璧其罪彼何辜資盜以糧渠自賊西州九轉得奇功媿我聞名未曽識小人有母垂八十步履輕便自疇昔今年一病起衰容分明只得丹砂力九頓首拜三嘆息什襲藏之願無斁日引月長余防何神奪鬼偸疑暗擲間者從公有天相啟閟抽關話奇特便祈公賜公許之歸語老親感塡臆膝行欲請還踧踖盛事不應相趣迫三沐三燻課長句句豈能神公自徳

楊丈旣惠丹砂數種再用韻敬醻

鵲鵲飛來動林碧喜聲楂楂鵶鵛白宗伯憐予反哺情遣贈金丹光五色先生上醫已醫國敵國長城賢季劇胸次經綸有凖繩壺中消息有端的地行在在卽神仙世上營營自蟊賊一編黃石豈容窺九籥丹經應黙識未許騎鯨遊汗漫已約據龜論夙昔嗟予聞道了無功粗識事親惟竭力苦乏大藥從人覓數混寧能無厭斁先生樂施微少靳變化丹砂猶米擲得隴望蜀安敢料和章更枉珪璋特名臣奏議得精本並與寒窗資省臆有親可娛書可讀歸養可期非怵迫媿無好語醻少分昨夜春官長陰徳

以端研送鄭景元同年

貴公寶研如寶璧書生摩墨但摩石有文無研正不妨有研無文亦堪惜漸老祗愁才力盡片歙拳端寧不靳吾家面樣什襲珍色如馬肝膚理潤昔言眼爲石之病此論不公吾有證星辰在天珠在淵此石睛光鸜鵒瑩文字之祥吾敢顓鄭侯一見心拳拳百年石交吾與汝更有甚者吾當捐兒曹旁觀俱喞喞兒曹莫癡翁豈失鄭侯自有無價珍持獻於人吾惴栗願侯珍研如所有少時光芒須逼斗防看落筆中書堂卻試玉堂揮翰手又次韻轉庵用食黃雀韻贊嘆鄧長孺曩得予端研鄧爲轉庵甥方在疚

論研當考石精防觀人豈計體瘠肥歙溪入浙無淹期刷絲羅紋如岀機比並端坑終品卑就中古端見尢稀難得已嘆承平時長繩束腰下巖扉宿糧腰畔不捄饑鑿深泉眼迸若飛浸淫竟日無光晞輕生重石不悟非石工傳業猶孫枝我售古璞千金歸璞𨿽云石玉爲肌信手得墨無拒違事忙行艸取次宜才衰筆老無發揮頃見鄧友輟贈之質粹材美不可譏契家有子吾所知文章光熖期騰暉不妨怪怪仍奇奇酷似牢之惟舅依嗟嗟尙怵霜露悲循陔自苦躬采薇讀禮以外將胡爲力學報親其殆防【案食黃雀韻此下尙有欺字威字二韻今脫去】學非有厭書非癡有志於上皆可希彤庭對防決大疑制艸說命周南妃玉堂從容有餘師古來孽子操心危勉旃無令一簣虧萬釘要看黃金圍

馴熊嘆

獸名曰熊本逸才嗇夫教之馴若孩開檻當街作險戲尋橦旋筵能千回負戴蹲跠時防睒忽然逸岀渠亦敢嗇夫當之作人立嗟爾勇气終坎防問云初教本無法祗是豚蹄趂饑乏說似連營飽食人努力邊頭厲戈甲

射鷹行

聖作桑弧男子志矢人傷人豈吾事五陵少年狹斜遊柘彈金丸矜堊鼻一朝折節臂良弓腰身不動馬如風背彎團月無畱意禿鶬老鷹應墜書生忍饑猶努力夜夜孤燈腕寒石等閒拓手石五餘眞是無心事書策詩書豈不關時須寄語悠悠年少兒一鷹一尋常事正要尺箠鞭羌夷

憫牛行

牢牛得肉那忍喫匪論陽報談陰徳憶牛初生成犢時隨母耕田眼先識繭栗漸長初勝犂脫軛項間染能赤一行錯誤隨後鞭習得犂行如界直耕來耕去禾稻成得閒放食行田塍稻秫掠嘴不敢食自齧枯艸甘如餳馬終蒙帷犬蒙蓋牛豈無功遭橫害

舁石行

沙河塘路飛晴泥夾道睨立如鳬鷖千夫舁石自何所相以柝節當鼓鼙一夫流喝相和答聲與步應如采齊觀者局蹐汗通下彼獨閒暇輕如攜此石非是裝玉砌此石非是築金堤不爲文陛儀禁衛定作�礎承榱題儼然一柱方峙立何者偃植爲拱枅嗚呼自昔良工心獨苦大材小用俱難取

素絲行

冰盆繰絲千尺長雪花玉色無晶光機聲札札逐羲禦百襄一一輸文章素姿已是隨時貶妖茜嬌藍還防染東鄰巧婦鬭癡妍對刺文禽相掩冉衣裳顚倒那得知但見新行勝舊時倡優卻得被後飾漢庭只集書囊帷君不見古來志士多慘戚古貌古心少顏色

觀奕篇

秉燭隨者明奕棋觀者精觀者未必髙於奕只是不與黒白同死生天上神仙何所爭亦復於此未忘情樵夫柯爛忽猛省卻與棋仙作機警千古未盡一局閒巖艸巖花自淒冷嗚呼聖主不棄芻蕘言奕棋復岀亦必資傍觀

古栢行

太華山頭有古栢宿柯成銅根化石自從出地受雪霜直到於今防千尺向來移種向中州挽之不動艱萬牛根連圃滲七澤鳯凰將雛鳴上頭春艸寒花防衰歇枯蔓朽株風屢拔巋然此栢安如山匝地淸陰覆椒樾不辭孤立成大廈匠石躊躕少須暇

賣花行

緗桃緋杏琴心疊睡起海棠收醉頰麝煤輸徹錦薫籠金脂染就來禽帖姚家魏家苦畱春花信未先紅一撚賣花老翁正自癡預喜荷錢出小池卻恨身非殷七七一日之中成四時不念書生抱孤節昨夜東風長華髮

欽定四庫全書

渉齋集卷五

宋許綸撰七言古詩

次轉庵寄用坡公賦梅韻

一夜酸風驚拉槁雪壓茅檐欹欲倒孰知寒谷自能春鬭坼瓊枝故相惱兩年舊隠住容成耐冷衝寒起常早透牕疎影眠未佳擁被孤唫詩易好別來問訊迥相忘養就苔文從不埽詩人云逺嵗雲暮自插一枝憐鬢老孤山在望不可到惆悵餘香委芳艸誰邀配食水仙人長笛橫吹倚蒼昊

次韻胡伯暉喜王簿移梅

水南梅花光似雪撲地香風噴鼻裂詩人不來嵗華晚寂寞巖扃那忍折一朝移向淩風前雕欄碧甃生寒煙聘以新詩壽芳酒洗空遺恨春濺濺住山多時識幽潔行到防邊忽淒咽故園萼緑正相思冷卻東臯半犁鐵仇香種梅已開而出鄕未歸再次伯暉韻

憶醉江南枝上雪愛詞人把羅巾裂篇成皓齒髮瓊姿酒盡貂裘堪當折如今消得督郵前期會紛來閙似煙故人一枝久寂寞新愁萬斛誰洗濺仇香有意移芳潔索笑不來空哽咽幸自花開君不歸一夜孤根冷如鐵

欲雪懷度云新種梅三次伯暉韻

朔風動地天欲雪澗厎孤松定皴裂憶梅已覺腸九回賦詩敢愛肱三折簾疎香細度云前想見娟娟媚晚煙主人吟哦伴幽獨醉墨不惜花袍濺人與寒枝共修潔未遣調羮笛休咽販馬江頭得句回踏破蟾光敲鐙鐵次韻誠齋醉臥海棠圖之什【繪放翁醉帽墮地】

海棠寧莫種種須千萬株濯錦江頭錦漫谷斧斤不赦如薪枯乍逢樵人莫逢楊氏女遺恨年年泣朝露楊氏自媚昭陽宮海棠自映扶桑樹山城幽獨逢坡翁一洗千載塵埃蒙張園錦障人所惜醉裏防花盡英特酒滿衣襟花滿裳只許茶鐺近筆牀顧影鬅鬙醒還臥烏巾正堪漉白墮只恐明朝雨霏霏花雨徵帆各自飛休論長篇與短韻且與春風寫音問此人此句皆可圖底須紫鳳並天吳

次韻誠齋飲張園放翁酹酒海棠花下

九霞觴翻濕云幄羣仙防指嫌輕薄海棠枝上管春晴醉魂未醒來層城風姨妬吹銀燭滅明月飛來更奇絕急須巢飲添燭光今日綺霞明日雪濯錦江頭識放翁翁令對花羣玉叢試澆以酒添花暈是酒是花君試問

次轉庵橊花韻

良辰競渡常傴指愛花頌花奚謗毀年年五月見紅橊重著賜衣憐杜甫佳節有名名不去閱甫逢辰何自苦薄俗傳訛成力競作戲輕生爲酒使惆悵劉郎擊節詞招屈亭前但流水明當鏈鏡非常規我輩持觴寧越矩只爲橊花飲亦佳況是轉庵唫入髓浮花浪蘂竟何爲穠艷芳心誠可喜不應寂寞負澄鮮同社聨翩須記取相期竟到無何鄕徙倚更約憑虛子

再次轉庵韻

安石移根煩使指花蹙紅綃誰擘毀封姨妬作阿醋呼同調何殊申及甫肯憐顚倒落絳英只覺韓公用心苦流傳午節遂成例萱艸戎葵並驅使眞能染卻白雲殷靈囿鮮繁金穀水詩人愛節因愛花射團防綴追前矩炎官鏈丹成絳雪獺膽分杯凝赤髓誰言不似舞裙紅色相異觀特私喜防化精神欲然句晉宋風流坡獨取鄙哉摘實兒女見卻要缾罌結多子

再次轉庵催結局韻

賦花必花指諭指花若堪諛亦堪毀轉庵賦梅工賦影只竟呂刑元是甫節逄五日賦橊花擬別甘酸亦良苦猶之論畫先論形形似丹靑誰不使豈知雪裏有芭蕉滿壁滄溟本非水方臯相馬羣自空梓匠揮斤風卽矩續弦何處覓鸞膠起死底須求鳳髓橊花可翫不可食昌歜無甜人自喜肯將粉淚匹紅巾眼髙一世坡仙取花事方殷催結局還許殿後吟些子

同轉庵諸人筠齋賞荷花次轉庵韻

一笑筠齋同集客眼防荷花笑中坼未說賞花先賞葉破曉淸香晨竟夕了知出水非雕飾乍覺臨流似塗澤多情落日助酣紅爭媚淸漪動寒碧其間得意誰最多幾个文禽不容只錦鱗似梭躍流黃雨蓋如鎔傾大白同社持觴聊破戒行令傳花非俚畫昆明撐舟眞錦渡太華如船儼仙籍明朝定爾傳新篇今日褎然有詩伯詩來忽起西湖思我輩已覺蓬萊隔憶曽畫船作夜遊親聽菱歌和露摘南髙北髙只在眼長橋短橋頻泛宅掛冠神武吾盍歸奏篇未央君盍適便應獻防取貂蟬焉用孤唫和螻蟈功成五湖有成例全賜西湖底分擘回視筠齋乃坳堂豈須更許漁爭席紅蓮緑水姑相娛明月夜光成浪獲當暑淸風誦三過眞是防淸冺心迹

再次韻

急雨撒珠泣淵客疾風捲荷波濤坼須臾雨過卽風休但有水香浮月夕水到飛霞幾斷港安得紅雲藏藪澤兒曹問津本何有茭葑蒙茸塡淤碧劃開天宇鏡面平蕩漾漁舟自防只老慙數混煩擊鮮筠外栽蓮供醉白客來意坐夜沈沈境以客重聲籍籍淸纓濁足隨去取水寛地窄易區畫轉庵夙昔董詩盟同社歌呼劇歡伯婆娑得句俄朗吟欵乃答聲非夐隔乃知神語天亦相仍使菱歌夜猶摘著身勝處卽冰壺混俗靜中無火宅我𨿽愛唫無好句其柰處閒聊自適未能汗漫據龜蛤何補官私響蛙蟈天籟自鳴忽聞蟬眾作俱喑推巨擘恍思南塘香百里擬防具區帆一席更唫賞實起饞涎細剝蓮蓬珠貝獲不如藏六守筠齋水落霜枯且投迹

次韻才叔賦菊屏

賓主鐺坐成三丁以菊分題君得屏兩屏夾立君中坐君其吉兆當屏星化工開花等兒戲園子結花象物形宗英乘船正蕩漾而我對塔方岧亭人幸似花同臭味花亦與人共芳馨菊潭之水明且淸楚畹之英駐而齡細思杜老防誰健爭似劉伶終不醒男兒聞健且飲酒良辰莫作癡凍蠅

五言律詩

紹熈攺元早起

元日好天气侵晨供佛燈生逢大庭氏閒作小乘僧報主須身健勤家且夙興一貧容易飽四海願丰登

元日

新受開禧嵗難逢慶防辰感恩淪骨髓無力報涓塵抱甕供春事加餐作幸民屠蘓須滿引且願病離身

元日簡轉庵

遙想潘夫子元正免立墀已傾新嵗酒未和隔年詩老色長欺鬢春風不肯絲人言金可作寧惜艸堂資

次宣甫用轉庵韻賦惜春懷轉庵

气合桑輿友才推屈宋衙畱春無上防作意惜殘花葭倚終慙玉蓬生正倚麻陶溪人逺室漳浦客思家

次韻轉庵書懷

應節何妨俗傷春已是翁百年諳社酒萬里憶郫筒話舊肱堪折追歡袖略通潘郎久不見妙語想蘋鴻

秋思

秋色已彊半秋光才較淸捲簾爲月地入戶得潮聲螢度催兒課蛩吟覺婦驚起防河漢畔星象濕晶瑩

次韻常之秋日郊居十首

秋日郊居好風光屬散人雍容觀物化瀟灑任天眞菊好芙投老楊疎栁效顰飛翻防兩蝶喜得自由身田裏逢年嵗江山淨物華棲糧供野雀輸賦答官蛙觳觫眠穰圃龍鐘臥酒家不須聽擊壤平世此何加年光本尅期秋閏似移時斷鴈余新綆殘蟬泥舊枝黃華隨露展烏帽受風欹預有登髙興秋風入夢思窮巷家何隘秋郊景自舒艸塗飛蚱蜢蓼岸防舂鋤鰕菜通潮信魚蒲傍海居飯亷稱栁市別業計非疎寄種儕孫稻株株欲競齊年丰催釀螘夜半想聞雞野老同杯酌忘形絕町畦𨿽無花泛水終恐世人迷渉世味何疎師心道與俱古風詩入律逺景句成圗一語中標的千篇徒囁嚅秋光照軒豁我輩未囚拘學閫難優入詩堂僅許升百年從皓首一醆愛秋燈次第掛冠老晨昏有發僧未能逃兀兀只欲任騰騰龍翔江上水萬折只朝宗依倚惟危檻扶持有短笻秋山成自獻落日爲誰容臨眺余嘉菊重陽酒自供詩分緣稼穡別墅故人多又過中秋閏無如明月何違離增寂寞衰病廢唫哦十首撩人甚重翻古井波覓句無新語懷人有故情歸音蘇酒渴詩法釀秋淸近種芙蓉發低鋪錦繡成𨿽賒新甕熟臘醖待同傾

次韻吳季行秋懷

彈冠驚野馬束帶響吳鉤意逺秋多思詩淸語過愁君當儀省戶我合老林丘何日苕溪上相從不系舟

冬日邀友同賞

令溫風有信林靜葉無嘩別種桃舒萼先期梅著花成蹊余屐齒索笑見檐牙未飲朝來酒何妨飯後茶

念九日早聞雪

去嵗一冬暖開春逾月晴伸眉來雨意變色起雷聲搖動園林喜驩呼鳥雀鳴閒中多感激詩句亦生成

嵗除日見白髮詩

四十明朝是俄驚白髮新舊詩曽探借今語遂爲眞不恨身將老惟憐學轉貧婆娑花縣底誰復念安仁

除夜齋宿

老境慙年長齋居惜嵗䢐難分阿戎炬只擁玉川鑪夜雨知時落朝陽謫見無君王素修徳安意飲屠蘇

新晴二首

入院余旬浹今朝始快晴才聞烏鵲語已有蜜蜂聲到眼花枝暖粘須栁絮輕重門無个事詩意正關情宿雨居然閣頑云掃似開嵐光湖上出霽色栁邊來鈴鴿摶風轉箏鳶掣綫回修廊閒勃窣花影上蒼苔

禱雨有喜

已用計然防猶煩傅說霖綿延三日往慰藉九重深柱礎收餘潤摩圍散薄陰何庸屍祝力聖主自誠心

次韻轉庵喜雨二首

通夕聞鳴霤淩晨起炷燻映山髙見雨隔塢逺畱云盧橘明金彈安橊染絳裙樓居堪防足終羨蝶飛紛橊綻千重束葵開一丈紅爲憐花寂寞卻念雨溟蒙此去須時若相將喜屢丰閒中有忙事祗得撓鄰翁

再次韻醻轉庵

經梅多過溽轉蕙擬吹薫山腳昏酣日檐牙曉墮云病忺添禦裌筆懶習書帬那得驚人句聊將絕世紛萬木稠新緑孤花委晚紅山容隨隠見云影度空蒙農老無嫌問人言不害丰破愁還作喜結句答鄰翁

徳久雨遷魚莊賦詩縱臾

漫雪蝸爭席翻泥蚓近牀不堪聽鸛垤應喜得魚莊帶雨移行李攜孥問野航西湖第一義佳句已難忘

再用韻答轉庵

嵐光趨澤笏波影漾湖牀借竹欣移宅防花擬宴莊鐘聲來佛屋鏡面濟慈航莫便疎城市詩盟未可忘

再和二首

晴日烘船屋薫風傍筆牀未穿三益徑已想百花莊野火明僧寺樵歌度客航山頭明月上酒興故難忘城市從疎出何人獨拜牀不辭乘下澤久已厭康莊借屋欣憑閣臨湖似檥航風波無用避端與世相忘

鄕防遊湖懷南牀復次韻

名園鄕黨敬莫可致南牀盛事聨千佛諸公競一莊建侯期朔漠駐蹕尙餘杭報國平生志他年幸勿忘

再戲和轉庵

孰裹經旬飯誰同夜雨牀何妨散花女聊伴食魚莊擬喚桃根渡還思範蠡航江湖眞落手身世可兼忘

寓居

野水生洲面閒雲傍屋顚鐘鳴人已定月滿句初圓花徑經過少苔文長養便行藏隨處是安用買山錢得東山居主人戀家不出因借戴希周漁鄕居賦雜興六首

借得漁鄕住分明似水仙好山排座右明月到尊前掛防迎朝日飛霞帶晚煙往來眞自在易覓釣漁船借得漁鄕住蟾光忽滿輪金波隨短棹銀漢有通津幾度中秋月今宵自在身一尊消得醉眼底欠詩人借得漁鄕住心安卽是家客來時舉酒飯後定分茶野老從爭席山童解獻花扁舟隨意坐不羨斗邊槎借得漁鄕住閒居气味長新霜濃淡白早橘淺深黃勲業錦囊句光陰寶篆香故人如訪問宛在水中央借得漁鄕住詩家物色宜葦聲魚撥剌竹影月參差風鐸時成曲山童解答詩閒居多樂事惟有此心知借得漁鄕住淸霜已著秋丹楓如錦障黃菊似錢流物理觀諸妄吾生等一漚得閒聞健好隨寓且夷猶

次韻石謙伯山居

地僻人爲勝居閒樂自知書聲山響亮琴韻水逶遲爲藥藤修架因花槿結籬藍田冷松竹那得久怡怡

欽定四庫全書

渉齋集卷六

宋許綸撰五言律詩

次韻潘徳久借居西湖張氏園詩

竹居元爲竹聞借箒湖陰齊物千言就巢枝一徑深嵐光開句眼虛籟試禪心賡得西湖詠何須更姓林

木園【並序】

木園創寄樂亭之外有浮香亭度錦橋吹云嶺合肥求紀其事作五字律刻之柱

近郭梅根古臨流野興長結亭從寄樂隔塢得浮香度錦趨蓮渚吹云映栁莊棠陰無可紀題作小河陽

次韻木緼之題挹爽書院

嵗月多歧路生涯幾短亭歸來故人眼相對舊時靑詩帶煙霞寄園知杖屨經預愁逃社去湖外滄溟

題江心寺

屹立中川嶼江行結斗城千灘界巖下兩塔湧波擎布地有沙漲中天惟月明淸宵撓禪定端是棹歌聲

舟行過沛城

人日晴還暖遊絲舞復翻湖平開鏡面岸靜見蘆根舟昔幾畨過地今何處村沛城多美酒弭櫂一開樽

糴舟泊髙沙爲境內所逐卻泊天長

官薄謀先拙才疎食更浮抱關從委吏貸粟向河侯遏糴還逾境迎風更溯流百年俱逆旅處順一虛舟

江行次外舅吾字韻

艣滑誰催汝山迎似喚吾意行從攺岸瞑坐得還珠黃卷眞如你騷經未可奴霏微隔江雨昨夜濕菇蒲

阻風泊塘陰寨登四望山用前韻

行藏端在我富貴本非吾不是迷邦寶休云被褐珠官方鄰廝役賢有隠傭奴所至何妨樂車輪未朽蒲

舟行得順風再次韻

抱關眞漫仕所好合從吾易乞髙霞佩難投明月珠飄蓬諳嵗月泛宅挈僮奴萬事乘流耳殷勤十幅蒲

入淮

淮水限南北舟行洛水濱底須分爾界何處不吾民好在關河舊期來日月新片雲無可翳豈待淨妖塵

端午日過左蠡

未識康廬面惟聞左蠡名一朝窺壯觀五節記經行細把離騷讀時將濁酒傾波濤元不惡風力更生成

諸曁道中早行

飛雪夜無聲牕虛倍得明司晨雞有誤破夢蝶先驚何處吹煙濕誰行馬迹輕籃輿吾未穏愧爾僕夫徵

雪霽早行

蓐食挑鐙暈籃輿破曉氛雪開千嶂日冰合一溪云久客年華度求官道力分還鄕定春及物意覺欣欣

括蒼道中次陳頤剛韻

山色隨詩瘦波光際野空行裝秋思裏情話雨聲中無補身如贅多愁鬢似蓬惟餘滄海興酒後憶郫筒

醻居甫登後山

人老東山隠春歸北斗城精廬靑嶂合華蓋碧雲擎落日不愁晚半蟾方接明端能數過訪無惜夜車聲

送錢大受帥廣東

妙算無遺防私憂有劇談丰功期漠北小試見湖南暖席君何暇妨賢我甚慙詔將須尺一象可應魁三淮甸爲寮日私錢奉令時同愞弱罷爭忍碎煩爲報國存忠赤逢人惜鬢絲相從又相別勲業迫男兒

送才叔烏程

鐺坐螢牕夜肩隨鶚薦年科名𨿽獨後官業更無前劇縣三千水修門尺五天秋風滿孤防難駐處州船

送劉茂實赴連江丞二首

三山七閩右千竹二松間官地今爲樂官名丞更閒【案此一聨不對官地今爲樂句疑有誤】離支明夏谷格磔響秋山收拾吟哦課湘中寄一斑

弈以旁觀審書難掣肘繩一同兼利害貳邑易聲稱但使知賢令端爲不負丞玆行子餘事著語我何能

送潘才叔赴合肥錄事二首

鐙大寒牕夜聲名弱冠年掇科君恨晚用世我奚先餉道曽爭辟公車合薦賢圜扉聊鞠艸幕府且依蓮官業盤根見生涯破甑輕才堪當一面句可敵長城親待平反笑時須慷慨淸十連籌正逺三語意猶傾

送張說道縣尉之官襄陽

一尉襄陽去三年別舊遊煩君登峴首拭淚望神州勲業男兒事依違我輩羞爲言賢府帥問訊橘鄕侯

送薛子明赴歙縣尉二首

家世聨三鳳才名擅一防詩章謝池艸經術董生帷雁塔題名近龍門防額遲一官聊一尉民事是良醫新安今太守癸未昔同年老手親師範良規得吏筌徑須如渭尉切勿效梅仙閒暇何妨學科名是世傳送陳伯壽之子仲至迎侍赴嘉興秋官

檇李官爲李春風餞此行義方非祿養祖武是家聲畫諾須三語哀矜在一成黃堂應坐歗執別寸心傾

潘茂和才叔逺訪雨後餞別

連璧逺相訪斷金情有加不因魚撫鋏自是客思家好雨知人意深杯艷燭花今宵眞語別孤嶼在天涯許種飛霞竹仍求甌浦梅思鄕常夢寐報國乏涓埃玉葉裁云膾橊花染雪醅朝三吾巳定謫百便來歸

送術士吳國材詩【並序】

國材本名家子以術行於都下縣從之【案縣從之句難解疑有脫誤】國博同年有詩送其行亦次韻

自昔名家子於今賣卜翁親逢黃石老曽驗黒頭公無術自毉命有奇只墮空吹噓吾豈敢憐子又西東

次韻洪莘之太社眞率之集三首

疇昔三洪並聲名四海知靈光一老在鸑鷟九成儀近有同朝喜今無逺室思雙瞻最良譽合瑞聖明時鼎來那有說鐺坐太無嘩擊缶聊三奏吹壎信一家勸時幾禮醵眞率勝籩加老媿詩無律新篇極嘆嗟詩翁甘獨殿我輩豈其班爝火自不息斤風祗似閒秋容蟾桂裏歸夢雁芙間物理因詩悟新來豹一斑

和人見寄

一別三年久無書堪往還自憐供吏役長羨似僧閒契闊詩情在提撕鬢影斑敲門湖上寺居士已開山

和才叔次韻

閒中宜可樂病外復何愁塊坐疑三刖朋來散百憂琴彈欣攺調缾罄喜歸謀豈復行藏計終朝只倚樓詩社久疎索唫牋殊澀慳遙憐疑落落近喜復斑斑桞宻鶯酬答花深蝶往還春光頓如許人事苦相關

次韻甄念八丈監簿詩

憶昔忘年舊惟公不我遺分攜頻問訊握手屢哦詩塵世千年夢仙家一局棋得閒聞健好振古只如玆

次韻廣文鎖試出院寄似

校文花事過無句到蒼苔芍藥翻新砌酴醿浸古罍竹枝歌喚起春艸夢驚回亦許山中老相容和朅來同年防拜三茅不及與呈袁侍郎同年

地祕三茅勝班髙玉筍明昔年同日喜共拜一陽生造化何勞補彌文竟自成梅花開句眼爭得不關情

寄潘徳久

新雨不可待故人猶作疎有方能煮字無策與脂車灑地親霜簟敲冰想玉壺端能乘月過重賦碧芙渠

懷鄭仁叔

近有河魚疾曾煩舊雨來又成三日別未覺百懷開气合嗟同病情親憶把杯西湖荷蓋底誰遣畫船回斗大樓居窄林深客思長雨涼欣破甑風急凜垂堂倚祿生涯拙憂時鬢髮蒼向來遮日手秪合釣滄浪

病足少蘓次常之韻三首

攣拳尊足苦伸縮楚囚聲藥甲新條在毉科舊貫盈百年防腳健萬事一漚輕獨恨忘形友終然少合並休從詹尹卜數亦不難通寄祿逾三品論才祗下中器欹終必覆藥裹漫成叢痼疾元來有惟知酒有功藍田紆古句令我好懷開未敢爲瓊報何從引玉來蒲萄江漲醁桑落甕畱醅栁市人歸未隨潮蚤晚催

三次澄鱗韻喜聞捷音

昨夜燈花喜今朝吉語新犂庭眞破竹入境若無人何力禆洪造擎拳爇寶薫從今願諸將獻捷日頻頻

四次聞捷韻

身閒偏蚤起邊報逐朝新諸將休輕敵中原尙有人定須申撻伐安得雜蕕薰秖媿渾無補空歌捷詠頻

聞捷五次轉庵韻

周曆綿綿逺湯盤日日新恭聞哀痛詔憤激老癃人報答帶仍礪英雄沐更薰衰年扶杖聽折屐敢辭頻

轉庵催結局六次韻

漢儀重覩舊秦暴盡更新應是天亡敵從知國有人乾坤大開辟華夏一陶薫收到昆侖北詩應快李頻【案聞捷詩應有六首今遺脫第一第二祗存四首】

和轉庵與洪共之說詩談禪之什

鐺坐聽淸話鼎來宜笑嘩詩談五字律禪說一枝花未肯傳衣鉢先須借齒牙老婆心更切黃檗正栽茶又再和轉庵且置詩話聊答說禪之什

見性元非說傳心豈得嘩三更親受法五葉自開花𨿽遇奪衣嶺終搖度艣牙要知觀自在不異鳩盤茶

又復次韻爲醻答說禪偈言

宻傳當正受諦聽勿髙嘩要結菩提果須開頓悟花祖師禪上陣大將擁髙牙赴了齋時飯大家同喫茶

次外舅遣侍人韻

關中蕭相國江左管夷吾人仰髙山石心宜赤水珠登臨捐妓女書札付官奴妙得安心法繩牀底用蒲

再次外舅韻戲呈舍人叔丈

接棟兄過弟忘懷汝與吾纒頭新辦錦買笑近量珠怒釋泥中婢歡全膝下奴使無驅豆法亦合賭摴蒱

次外舅聞字卽事韻

蘧瑗行年化宣尼耳順聞聲名昭白日富貴薄浮雲天子方嘗膽中原未靜氛加餐爲時起禮樂不徒云

再次韻並呈舍人叔丈

過訪鄰墻近歌呼隔屋聞江收梅熟雨川暎蘂紅雲把燭杯仍艷交談篆接氛盤洲餘醉墨吾亦欲云云

再次聞字韻

船屋香畱潤衣篝冷卻聞晚山新見月別浦宿藏雲嵗月催人老江湖淨世氛望中愁不極收拾費詩云

次韻徳久

熟闚齊物論懶賦畔牢愁浮世夢槐國虛名種橘侯有身俱有患無累卽無求不啻如今足何如取次休

次轉庵韻

節中期樂事座上欠嘉賓雨帽何妨濕雲山自帶顰午晴開喜色歸月入懷新有菊皆重九無須更卜辰

再次韻

有約惟眞率相忘任主賓拒霜方送喜疎栁不爭顰近復關原舊頻防邸報新吾儕何幸甚投老得逢辰

三次轉庵韻仍招小飲

有徑望三益杜門無雜賓只逢開口笑絕勝捧心顰一色黃華在防投白醖新速宜相爾汝元不闊參辰

金魚久不浮游喜而有作

買得黃金鯽投將白玉池久晴虞涸轍轉壑漾深陂每施龜魚食偏懷网罟疑今晨水澄澈梭影泛琉璃

有喜眞愛亭梅花開走筆呈轉庵

小園饒勝事僮僕競讙嘩梅綻淩寒樹枝繁照水花病身俄勿藥詩思頓萌芽急報南鄰友新篘可當茶

白山茶

白茶誠異品天賦玉玲瓏不作燒燈焰深明韞櫝功易容非世力幻質本春工皓皓知難污塵飛漫自紅

和轉庵白蓮

虛籟一聲蟬通宵月正懸亭亭承露掌歷歷渉波仙夜色起香霧曉光收玉煙層冰不可致淸賦憶前年諸葛忠叟初逢家塾池中產雙蓮求予扁榜並作五言勉諸甥

我愛濓溪說君能喜種蓮一經初建塾雙實遽呈川和气壎箎應榮名棣萼聨勉旃成宅相學也是家傳

麝香萱

南薰吹麝馥背樹染鵝黃里許香爲徳中央色自莊洛津行夕佩仙掌洗晨妝眞爲忘憂賞防云戀故鄕

煮茗

止酒身多病添書日正長睡魔推不去茗盌熟難忘鵲過飛樵墮蜂喧落粉香靜中觀物理此樂未渠央煮茗鴉闚井哦詩蝶過垣筍髙垂籜瘦梅落墜枝繁白晝重闈靜新晴逺市喧境緣防漸熟吾亦欲忘言

顯庵餉伊蒲索著語代簡

卻埽銷長夏來薫傍曲肱轆轤金井水沆瀣玉壺冰避暑元無法安心卻粗能破除香積飯供給在家僧

挽故丈母萊國夫人沈氏三首

北使復南遷尙書大節全長公身致相冡婦世稱賢象服宜偕老魚軒遽溘先哀傷動行路謝傅況中年林泉當絲竹丞相巧安貧珍重承夫意淸修報主身指千隨嗜好體一寫姻親更有銜恩者妻孥寄食頻愛女終身托嬰兒半路遺訃音非不達憂思恐難支已及黃泉見應憐白首期愛恩均防極淚盡挽歌詞

欽定四庫全書

涉齋集卷七

宋許綸撰七言律詩

元日登天長縣城

元日登臨一腐儒感今懷昔媿防軀此城曽是千秋縣有水呼爲萬歲湖南渡向來紆翠駕北徵何日會京都祖功宗徳無邊際可恨長淮限一隅

次常之元日復用韻

椒花祝處羽觴飛第一春光勿願違已是浹旬彈指過可堪維暮轉頭非詩簽絡繹須盈袖酒醆淋漓聽滿衣老去寸陰尢愛惜久帶減沈郎圍

人日用常之韻寄才叔居甫

斷腸梅作雪紛飛似與金花巧勝違此日共憐人日是今春誰道我春非閒中風月爲蓮社醉裏鸎花卽錦衣題寄艸堂須記取莫孤綠繞惜紅圍

人日

明當春日今人日身到故鄕勝異鄕巧勝耐寒元故事靑絲傳菜舊風光只將柏葉聊隨酒莫爲梅花苦斷腸南北兩園多種接閒居從此有閒忙

次韻宣甫約元宵入城不至

春已兼旬未脫綿積陰頓掃柳條煙兒童戱放摶風鴿老子惟看跕水鳶剪防試燈新樂事逢場作戱舊丰年詩翁不離陶溪隱可是公房戀屋仙

王宣甫以燈夕入城而予偶無佳思阻同遊有詩爲寒食之約次韻奉酬

落梅聲裏惜餘芳孤負燈光與月光偶以催租敗佳思阻隨執事佐顏行春風已入靑絲鞚好句終歸古錦囊能踐淸明重約否須知歲月去堂堂

元夕之明日久陰乍晴月色皎然

連陰乍霽自新元細雨梅花自可憐天意肯教人悵望燈宵終放月團圓兒童鼓舞幾通夕我輩歡呼竟不眠老少相懸均此樂去秋無此大丰年

次韻程判院春日

催得冬殘是野梅依然春傍柳邊回不知鬢影星星去只道年光恰恰來喜爲農占秋有廩懶於僧問劫經灰歷頭且復從今數笑口都能幾度開

二月晦日遊木瓜園

亭成寄樂小裴回野水粼粼傍酒杯未有政聲追召杜敢將詩律繼歐梅春風已辦催花絮夜雨惟憐老菜臺百二十春今恰半不須扁榜記曽來

次韻謝余伯益節推

鵲喜聲頻去復回亭成報我趣銜杯春風得意矜新柳野水畱春戀落梅何處笙歌催院落一時車馬走輿臺攙先但得邦人樂待約鶯花殿後來

次韻謝劉太丞

世事羊腸有幾回功名隨意芥爲杯放教春色歸繁杏禁得東風是落梅天上有人調玉燭邊頭何地築金臺朝廷仄席思耆舊詔逐陽和蚤晚來

寒食日宿蕪湖縣廨

今年歧路足生涯寒食蕪湖感物華少爲顏公成且住絕憐杜老嘆無家光風不禁吹香艸薄霧無端羃晚華已是惜春那惜別無多酌我怕周遮

感春呈同社

靜處聊將物理推烏啼花發苦因誰畱連春事惟紅藥管當行人是子規莫道柳綿無住相也爲萍絮媚淸漪如何飽食閒終日不課離騷不賦詩

四月晦日袁起巖同年雨中集聚景園

湖上名園屬內家湖邊有客誤乘槎風餐歷歷秦宮樹雨立亭亭漢節花樂事坐來添晷刻題名帖後帶煙霞春衫濕卻它年話合有新詩記物華

次韻常之五日禁競渡

仍年此足爲吾病舉世誰人似我閒思逺樓前重禁渡容成洞裏獨看山交遊雨絕梅還溽賡倡星分槀自刪賴有松廬相慰藉新篇時復到楡關

閏上澣同徳久子侄輩避暑退居卽事

說著退居心已愜湖山何況傍繩牀𨿽無瑟瑟松杉韻自覺愔愔枕簟涼茗盌親來詩有思藕花多處語猶香一旬一日恩休沐今日恩隨日更長

再賦紀實

官身不辦遊山具只有茶鐺與筆牀旋買鱸魚供箸美卻擕玉友待樽涼同來稚子聽情話更有幽僧炷妙香遙望畫船云錦外好風吹到笛聲長

次韻酬張巖卿七夕

星文人事古難磨女織男耕力最多河鼓有神司帶犢天孫垂象驗飛梭因依鴻烈成橋語泛濫長生舊殿歌伉儷流傳鈞是防玉川無賴太風波

次韻王宣甫秋夜書懷

靜聽髙梧落甃聲遙聞叢雀轉秋更星隨斗極看時攺露濕天河徹底淸老去心情惟藥裹病蘓燈火愜書檠故人忽起關河思觸撥深愁怒癭生

次韻陳仲全秋懷

一夜炎歊破甑空蕭然秋思雨聲中江湖兩鬢驚飛葉歲月一身俱轉蓬我自由來爲性癖子今無乃坐詩窮男兒窮達終相似卻是難教鑿枘同

九日次常之柳市秋懷韻

柳市畱連愛別坰歸來詩與字俱淸閒居揫斂全生理老境行藏見物情恨把菊花隨雨過醉敲瓦缶作雷鳴千年張翰風流句卻是生前不願名

次韻才叔九日家宴阻訪媚川

一秋天气屬唫家九日風光愛物華對婦舉杯勝俗客逢辰得酒值黃花大難富有成糜季【案大難富有成糜季句難解考世說陳太丘與客談令子元方季方炊飯二子竊聽炊忘著簟飯落釡中皆成糜似用此事謹識於此】小異誰知落帽嘉獨坐媚川空悵望半蟾分掛夕陽斜

次才叔和龔司令九日韻

滿院西風把菊天官身閒暇亦悠然恍思杜老浮舟日絕勝彭城戱馬年豈待白衣開笑口不妨烏帽芘華顚卻愁明發還多事詩在龍山落照邊

九日簡徳久

登髙每恨尊無酒近節今欣菊繞籬風日正佳關气數心情不分減年時愛將雪鬢欹紗帽愜把霜螯對酒巵意到潘郎寧易敗催租端自不妨詩

次轉庵九日韻

窗前白白黃黃菊門外疎疎短短籬擇勝任從追賞日有年卽是太平時呼鷹戱馬人千古綴席浮舟酒一巵五百年間張翰句風流猶待謫仙詩

九日小飲用後山居士韻簡轉庵

連日欣晴卜暮霞晨曦閃閃舞羣鴉時丰都市人多醉節近重陽菊有花萬事悠然山正好三杯可以我何加自憐猶有童心在愛把茱萸系絳紗

再用後山韻

懶惰無心賦落霞醉餘吟筆大如鴉但欣有酒醻佳節猶勝無錢對菊花小異孟嘉今老去知非蘧瑗嘆年加登臨無柰秋光好歸傍窗前月印紗

九日同從班諸公自南山過蘇堤登寶叔塔

柳下芙蓉錦作裳畫船波底見秋光登髙自昔須吾輩戱馬從人上寶坊白髮未嫌紗帽黑紫萸偏稱菊花黃常年風日無如此爭不從容入醉鄕

次韻解頤叟九日登樓唐律二首

詩翁九日獨登樓悵望當年淺碧洲菊徑全稀虛過節橘鄕無術敢當侯漢庭非晚咨良策邊算於今待逺籌曾得合肥家信否未應胡越可同舟

規橅噐業足資身合是蘭宮第一人風月難兄居半刺文章經國肯全貧身丁近免家家喜首述長謡句句新預卜他時康濟事定應不負白綸巾

三月二十七日玉堂夜宿

以玉爲堂未是誇金林禽謝有金沙【案金林禽系花名別見澗泉集】稍傳禁漏提初防旋聽周廬遞晚衙春盡猶寒欺夢艸晴多未雨渴檐花自憐𨿽是文章力肯把凡駑污白麻玉堂宿直次髙內翰九日前一日艸妃子麻畢題案上韻

歲稔時和庶事康未央稱壽捧瑤觴宣將鑾殿金爲炬艸就麻詞玉作堂自是關雎思淑女不同飛燕在昭陽儒臣信得文章力捧賜看花一樣黃

宿社祭齋宮與張野夫廨捨爲鄰信筆代簡

經時不見小於湖已覺心源少轆轤漫道齋宮鄰廨宇何殊弱水隔蓬壺淸談每想追前輩快覩何從換故吾大阮端憂更堪憶平安曽得近書無

九月十一日龍華寺齋宿禮部陳同年見余嵬字韻詩寵和惠示復用韻奉酬

鴈塔同登驚歲月龍華共事陟崔嵬詩從瑞錦窠中出人是黃花節後來顧我何堪毗右府如公端合上東臺淸時勝日才兼美平步功名不用催

陳同年再次韻爲謝而王才叔判院和篇繼至復用韻並謝

鐺坐齋宮喜敬陪髙軒二妙屹崔嵬舊詩古廟香鑪去新句風檣陣馬來但有黃花堪落帽不應白髮怕登臺畱連月色須明發未受秋更密防催

酬才叔再用韻

三日齋余過九日今朝方得上崔嵬日隨鴻影翩翩去句逐湖聲衮衮來肻爲龍華畱勝迹何須戱馬羨髙臺黃花未必相欺得正要詩翁著句催

致齋禱雨次轉庵韻

夏中春閏合炎蒸何事涼風日夜淸大旱望霓如許切密雲不雨太無情何妨閉閣齋三日有媿聞蟬第一聲遙想轉庵同此際苦辭猶作渴蛙鳴

祭龍前一日致齋雨大作邑人以爲數年未之有也作此呈養正明府

齋宿臨場早有期邑官齊出去陪祠祗應日腳埋云處便是山頭戴帽時此雨近來都未有丰年向去更無疑請公買取千鐘酒從此琴堂日展睂

次韻廣文賀太守祈雨感應

天上爲霖正玉衡農家占雨驗書檠黃堂懇惻煩精禱綠野歡呼得徧畊束晳未遊猶要雨蘇端好過莫教晴廣文飯足渾閒事吉語時聞更動情

驟雨忽至

未茨山宇趣儲材屐齒憐穿稱意苔礎石潤時雲气動茶煙凝處雨聲來蠶家次第三眠柳江國淒涼五月梅電腳未收雷殷殷老農爭不笑顏開【五月梅李白句】

舟中喜雨

驟雨飇風趁急雷畫船系纜小裴回隔簾大防欺牕紙入戶防篩供酒杯一夏屢憂無計柰半秋頻喜傍懷來世間好事無全美濡首牽夫可念哉

積雨簡百七丈郎中二首

鄕裏從遊不乏賢薛侯令我自拳拳筆端有力能扛鼎飲量無涯可吸川寧屈乘軺紆郡紱豈容謝事引官年皇天有眼難從欲蹔許祠庭作散仙

社中眞率數追陪合有閒緣帶得來十日頓疎新舊雨百年猶負淺深杯防持盧橘黃金實凖擬橊花絳雪醅但有菖蒲皆是節不須端午始歡咍

新晴

兩旬衰病與陰霖徒有幽園日涉心曉色半窗驚睡起鳥聲叢樹索詩尋熙怡意象池亭滿履歷工夫杖屨深掉脫烏巾向人說市朝不樂似山林

次韻劉參議喜得雪

勒回羲馭感蒼蒼醖釀風威鑠夜缸才喜篩寒初集霰已憐灑急正聞窗忘年有約將尋戴好語先施合拜龎不惜登臨矜共賞萬妃正舞玉幡幢

次韻謝傅公謀賀雪

寒入冰絲響玉琴燎鑪宿火費添薰夢驚窗眼疑畱月起看檐牙有墮云三白預知開歲稔一杯聊敢破朝醺踵門佳士欣相顧袖出名章過所聞

喜雪

靜聽防雨落幹聲曉見平檐粉似勻去歲鴛鴦何苦熱今朝鷗鷺太無塵眼空色界聊矜富酒極詩豪自覺神踏碎瓊瑤無過棹虛教新釀熟經旬

擁火觀書硯不冰梅將雪訪有交情一寒依倚回春谷三白牽連不夜城玉燭試於調鼎見金穰安待翦幡迎代畊無補妨賢甚歸去容成小築成

立春前一日喜雪

司寒顓帝職云防肯許勾神撓雪權雙勝迎春猶卜夜六花殿臘已書年太陽更不虧元日聖徳由來格上天慙媿小臣無補報巴歌敢共郢爭研

欽定四庫全書

涉齋集卷八

宋許綸撰七言律詩

和袁同年接伴謁洪澤鎭龍祠韻

鬼神爲徳著冥冥不在牲牷只在誠防客往來今九度感神昭假等三成長安妥帖平於席畫舫夷猶穩作程應鑑防有孤憤中原卻隔泗州城

觀新堡寨因登平山堂次接伴袁同年韻

換得玻瓈千頃湖醉翁遺勝在江都登臨山色依然在拂略秋容澹欲無新堡似云屯戍久舊臣何日策勲殊王人按壘非尋勝歸報前遊有逺圖

訪舊隱

自知樗櫟任天材閒愛浮萍靜愛苔歸有幽棲鄰佛住時因佳客下山來靑雲乳酒聊傾尾白雪形鹽旋摘梅有月有琴君勿去百年懷抱待君開

買山石航海有懷故園

它山移卻伴疎篁磊砢堅於百鏈剛劚地尙餘蒼蘚篆傍欄偏暎紫荷囊濕云矯矯飛還凝煇鳳亭亭舞復翔竹弟石兄應共語故園那得負風光

益老過靈巖看築塘因慰藉小隱索詩

孤云一片自由身古剎隨緣有夙因小隱未容蠶作繭靈巖要看海揚塵築塘衣鉢時時唱信筆詩篇句句新畫繡不須歸相裏聞師自是鴈山人

題州宅安航

以涉名齋敢自遑朅來何事得安航極知平地風波少得似閒居气味長旋了兒癡便退食聊爲僧坐靜焚香君恩未報空華發孤嶼扁舟憶故鄕

潘徳久將出疆之前三日移居作詩奉邀

久住京華似故鄕遷居又復一畨忙此非子坐爭懸榻何以家爲便出疆屋下已聽湖水過樓頭不柰柳梢黃今朝元已佳天气試撥忙來共一觴

喜聞轉庵新結暖閤因賦

老來百事一無能寒燠隨宜防寢興小院回廊慵勃窣圍鑪暖閤便瞢騰向陽挾策明開牗隱幾聽歌厚覆憑聞道轉庵新結束宛同臭味我良朋

次韻轉庵步城南有卜居依壑意乃古防吉庵之旁

出郊緩步當乘流依壑幽尋少餞秋水過斗門知浦口庵當防地見峯頭賞心便擬爲鄰卜志喜姑先著句畱祗恐據鞍方矍鑠未容此處就莵裘

適庵

庵居奚以適爲名癢處能爬是適情社後有誰畱去燕春來何處不遷鸎物情雅與閒相會酒興酣時句自成要識適庵同一切客來不用舉深觥

淨光丈室開小窗頗得江山之勝次璧老壁間韻

車馬憧憧走皂臺面皮三寸積黃埃禪房永日窗開闔天際孤帆潮往回二月風光供逺眺十年羈旅愜重來現前一宿圓成案懶向胡僧問刼灰

益老於鴈山築庵名曰東風小隱來求詩且約相見

師住靈巖飽看山結茅猶欲老山間懸知客路紅塵軟輸與禪房白日閒蔬筍忘來詩格瘦楓梧落後鬢絲斑煩師防取龍湫水待覓涓涓洗我頑

未終棋局爛腰柯系日長繩竟若何報國有心祗皎潔效忠無力恐蹉跎秋懷擬向樽前遣歸夢偏於馬上多八月錢塘江上景可能作意莫相過

被防祈禱數至天竺珪僧錄求白雲堂詩爲賦唐律一首

白雲峯下白雲堂堂上髙人一瓣香繞殿持經山四合繚墻行道木千章眾生未免嬰時苦大士寧能與世忘祈雨祈晴來復去此身卻似白雲忙

邀徳久兄靈芝納涼

曽許西湖三百首官身其柰苦相妨追陪歲月多遺策零落風煙有斷章人道拾遺無好句天教老監學淸狂且邀海內忘形友領攬招提半日涼

髙峯寺

四面峯巒玉斵成團欒眞是梵王城名山勝絕玆爲冠墨客冥搜逺作程淸酌獻茶修薄供攝心歸敬誓餘生全家飽暖君恩重佛日光中祝聖明

袁性之自號爲湖山遺老曩和予北徵絕句因與其族人赴舉復見訪坐間求書湖山隱居扁榜因爲著語

湖山本爲吾儕設家世今爲隱者居歲稔石田猶可飽詩成霜葉正堪書因觀後進鏖勍敵肯訪閒人欵敝廬醉覓扁顏吾敢靳和篇曽枉百硨磲

隱居卽事有懷潮州三首

屋後如屏擁碧岑愛山疊石尙同心肩輿不解勞人力振策惟便助足音未擲裹巾行曉色不眠乘月坐秋陰幽憂莫道都無景十月移春要滿林

載花航石自都城慙媿波神每不驚官職有何消得處園池亦只信緣成賞心擇勝難扁榜信口哦詩莫主名無柰新開城上路江山如畫總相迎

忘形海內鮑潮州遲次天教得共遊行李未還長問訊扶藜才過許賡醻湖光催我頻攜酒花影何時傍結樓昨夜滿庭秋月色一年無此亦知不

爲季和弟作溪堂扁榜賦唐律一首紀實

鴒原分住松山溪繞山圍屋數間今少蓬成今宅相舊將軍寫舊堂顏移來城市眞堪貴才混囂塵便等閒教子教孫風月夜琴書聲裏水潺潺

淸卿求作混碧樓額因賦唐律

三十聲名晚合酬前銜久自是潮州尙須漢吏二千石聊臥元龍百尺樓混碧繆書波畫去醉紅憶爲海棠畱從今只願摶扶上還許澄鮮守舍不

欵乃聲中自答酬湖山迥闊冠吾州際天野色靑環坐照水嵐光翠擁樓蓮浦彌無路到松亭依約有船畱澄鮮近市翻堪恨混碧能容數過不

袁起巖侍郎采予無盡意詩語以一段奇爲淨相別室扁榜有詩次韻

一段奇中無盡意西湖風月三生只今扁榜成佳話它日尋詩有舊盟得失雞虫何日了去來鳬鴈逐時更癡兒尙欠梅花句已擬長歌出塞行【方有襄陽之請】

髙秀才紳十年前有同邸之舊以劍名堂求詩

沙河燈火闇殘更客捨猶聞諷誦聲科舉累人須要了詞章似子豈無成勲名合是男兒事通塞能忘造化情莫向鬥牛占气采夜深只願少防明

範湘潭岸花樓詩

杜若靑靑湘水深長官爲政見瑤琴飛花幾度春來去行客自如人古今天地百年供旅寓江山一色費登臨楚峯驛伴湘中館更有髙樓待賞心

侶鷗亭

世態浮雲轉首非孰於靜處見天機愛憎隨俗烏能好爵祿無心牛自肥此樂尙憂兒輩覺斯人休祝我公歸公如略起功名念鷗鳥驚人已浪飛

題富覽亭

萬峯如鶩萬波同擘浪雙鼇躍勢雄山過江來垂斗柄水朝宗去渙文風家家洙泗弦歌裏處處蓬瀛圖畫中莫笑先生徒壁立一畨登覽興無窮

登憶謝亭並呈質弟

爭不遊山憶謝公亭成孤嶼恰當中山低山仰今朝異潮落潮生自古同幾欲弄舟移白日何當把釣待秋風惠連幸自還鄕裏獨恨池塘句不工

題春風亭

亭成秋日榜春風歲稔時和荷化工佳事感傷多白髮壯懷突兀秪孤忠漢興卽有中天運吏惰元無辟地功只把春風宣聖化物華都在發生中

題外祖母夫人李氏墓陟屺亭

陟屺哀哀八十親渭陽念母我傷情等爲孝子終身慕最慘嬰兒半路聲已把山光占塾教底須宅相寫亭名登亭更望芙蓉頂吹棘風前淚並傾

春晚登鈐岡

簿書拋罷一登臨恰有黃鸝送好音溪漲未消知雨近林疎頓密見春深詩源久廢如枯井宦況多磨似鏈金手種故園三四竹新梢拂拂想成陰

遊金山寺

何年浮玉奠中川潮去潮來故屹然世事只隨波上過佛身元向定中圓妙髙得月天無際雄跨看雲雨帶煙孤嶼扁舟無活計又拏楊子渡頭船

登江山偉觀

江山如抱畫難加偉觀標名似太誇千古雲煙無盡藏百年登覽足生涯詩情與客來天際潮汛邀人上斗槎自是皇恩聊許借兒童莫便認吾家

題石乳洞

山前老石碧巑岏山後縈紆洞府寛妙處通行隨步武到頭平坦上團欒寶鐘池祕金爲奏甘井天成玉作欄古怪洪陽淸石乳平章畱與後人看

遊仙都

我來古括經行熟欲到仙都有底難澷道蓬萊環弱水始知方丈近三韓千山開闔神仙迥一柱岧嶤宇宙寒信有眞人足官府不妨容我蹔鞭鸞

初入鴈山見雙峯

鐘鼎山林昔罕兼久污淸貫大傷廉移文謝客顏情厚彈劾歸耕喜屬饜才下盤山爲邑裏已排勝境入詩籖年來百慮銷磨盡只有雙峯不退尖

再遊鴈蕩觀雙峯

不到雙峯一紀年夢隨淸磬上髙圓重來慣識羊腸路兀坐慵談兔角禪欲剗舊題無好語羞將華發照淸泉男兒問學全無用愧爾耕夫墾石田

遊南明山

路上崔嵬斷復連危亭卻立虎溪邊石梁架廠疑無地巖竇梯云欲近天客子詩情專物色老僧禪恱解行纏亦知太與塵凡隔時遣鐘聲落市廛

下四十九盤【時年四十九】

了知四十九年非七七盤中共一機世路險夷行處是身名榮耀眼前稀此生待足何時足平日思歸今得歸厚祿故人如問訊爲言畱得故山嶶

春園

用世無功孰取材誅茅作計剔荒苔花隨淺綠流春去山擁新靑入坐來寛辟軒窗便過夏髙藏書畫待經梅菊苗先晚丁寧種更要秋光次第開

喜子儀侍郎同遊

擬訪南山自北山長隄信馬只如閒畫船瞥見矜紅粉紫燕驚飛透白鷴三過名園成選勝再臨髙閣似知還玆遊不負花時節寡和陽春更許攀

題洪陽洞

劃開靈怪幾千年傳與洪陽二老仙石室盡頭眞境祕天牕明處葆光圓乳泉暖滴燒丹井芝徑畦分種玉田不是到來須束火故應名勝限囂廛

聞轉庵遊西湖奉寄

馬上春光過若馳不須紀歷校花時靑於前日長街柳白似去年雙鬢絲彊學後生須借酒苦邀同社索題詩朝回要便西湖去輸與安仁尙黑髭

酬常之換韻和江心寺詩

千峯屏繞浪環鋪莫把金焦作對呼絕境誰闚全體現小亭人號媚川圖市聲非逺塵難到塔影𨿽雙嶼只孤大似橘洲浮不去嶽根元挿赤沙湖

再次常之換韻題江心寺詩

山川如畫鎭長鋪每坐危亭謂笑呼大艑揚帆飛略彴巨鼇出水載浮圖錦袍仙想前嶤古飯顆神遊絕境孤不是謝公親歷覽相忘只竟江湖

媚川圖亭上觀江心寺詩

三山海上失雙峯插作中川鎭水龍髙出赭垣尊禦寢長拖粉廡過僧笻夜敲圖繞千燈磬曉擊聲聞兩岸鐘莫恨無緣隨展鉢時來亭上足從容

某謬題媚川圖江心寺晚荷仲歸兄依韻寵和至再愈工勉酬厚意終慙辭費

孤亭面直海壇峯眞覩龍翔瑞應龍長羨僧行圖上境不勞杯渡水邊笻推移日月東西塔透徹天淵昏曉鐘妙處難將聲相見唫摹終恐費形容

醻翁常之和媚川圖上觀江心寺詩

江北屯云翳列峯江心靈雨走神龍已阮子一生屐更倚仙人九節笻晻靄孤帆昏野渡霏防兩塔濕疎鐘何須小米糢糊筆潘令新詩足寫容

欽定四庫全書

渉齋集卷九

宋許綸撰

七言律詩

送吳待制安撫襄陽

天借琳瑯鎭上流西風作意送行舟去防峴首何因感遙見長安卻是愁平昔勲名期帶礪向來談笑飽貔貅輕裘少展籌邊略歸問君王覓酇侯

如君自是急難材牛斗光芒未燭臺何以家爲人咄咄維其時矣詔來來臨湖盡去封侯橘度地先栽調鼎梅惡語流傳眞引玉滿懷眀月向人開

送何正言持節湖南

山莊寂寞信驚猿鵷鷺行疏亦斷魂持節過家天借便引嫌得請帝疏恩湘雲開處峯峯好諌紙藏來字字溫只恐夜深思賈傅長沙寧久駐軺軒

送趙端眀帥蜀

謀深無位可醻功端殿幾廷禮數同盡以四川歸節制重乘九折見精忠平生淸白天垂相簡在登庸帝降萬里橋頭莫言逺恩波只在大江通

送鄒國遂武博知濠州二首

長髯如防气如虹只欠吾曹抹額紅右序談兵瓴建水上前論事殿生風懇辭射策登賓閣乞許分符立戰功他日濠梁眞得意要防魚水得君同

孤嶼秋風憶釣蓑因君理櫂起勞歌分畱鄕思從玆始報答君恩柰若何陶令籬傍猶有菊伯齡石上苦無禾問言何補靑蒲事爲道新來白髮多

送毛監丞知漳州

參禆不解力吹噓摻別何勞嘆索居子去定爲慈父母邦人應得樂田廬臨漳從此無苛吏嚴瀬曾聞治猾胥暇日若親橫槊賦爲言珍重百硨磲

送胡司諫同年赴湖北漕

洞庭靑艸碧相連使節經行別有天又輟諫官湖外去要蘇民力未央前一枝臘雪邊江驛百丈春潮上水船小駐軺軒私雨露司存及早侍甘泉

送潘徳久都幹爲賀生辰使屬

廼翁舊取燕山第子恰從人去使燕孽子孤臣應有淚祖功宗徳本無邊離離故國搖鞭影耿耿新詩貯腹便父老相逢勤勞苦爲言咫尺中興年

送張子儀尙書鎭福州

蹔違天陛星辰履便上春風李郭船兩地逼人眞勇退三山去路儼登仙循環花甲趨庭日遺笏棠陰在鎭年盛事相望已無匹寶奎新賜更光前

送直院樓尙書同年以閣學知婺州二首

受敵詞章八靣全慶元書詔四方傳星辰聽履聊紆步筆墨論功卽化權將母願爲符竹計投誠徑繳冕旈前蹔煩明月雙溪照兩兩臺星尺五天

隆興最盛初元榜當日曽推第一人出世經綸知幾佛防君意度不無神居然勇退非驚俗行矣追隨亦爲親只恐苦無眀月句經行難作隱侯賓

送禹之臯之舅赴調二首

我是次公門下客登龍因許與乘龍只今擊柝從闗吏漸可扶犂作老農莫報黃壚埋白玉滿防淸廟列金鐘二難自是從來譽勉事功名定亢宗

九年淸夢落鳴珂尊酒相逢柰樂何但恨醉人成謬誤莫嗔驚汝感摩挲行裝忽指吳門道別意今隨楚水波若訪水僊逢處士爲言新句苦無多

用樓尙書韻餞同年曽寺丞守溫州

三十三年同日喜憶曽書札問淮堧造朝合究三千牘出守聊違尺五天官舍君應思系馬家山我亦念斜川政成的有天官列不擬攀轅擬執鞭

送劉東玉提幹之官茂苑

共論古弄文漪酌別寧忘載酒巵去去臺中攄婉畫行行篋裏富新詩向來閥閱多丹禁豈有人門後白眉九萬扶搖從此始他年書札問茅茨

送石謙伯就許襄陽辟

襄陽耆舊流風在幕府文書並省余勿以修塗愁泛宅不妨勝處憩安輿碑存峴首堪懷古詩憶槎頭匪爲魚萬里功名從此始勉旃聲價百硨磲

送鄭仁叔宰長溪

淸於道骨澹於僧海內忘形得此朋作縣只如詩思苦能官已被薦書騰下車搏虎眞堪笑入境無蝗定有稱我亦孤愚諳此味願言加飯履春冰

黃叔萬知縣以魯名齋求詩將赴公安並以爲餞

堂堂張也竟難爲一惟工夫魯得之得兔故應忘百慮亡羊正爾失多歧千林搖落靑還在孤月當空影自隨昔日校官今作縣魯齋行處卽吾師

送王子大知縣

金閨通籍綰銅章荔子黃時恰到鄕僧夏相期塵外住官期將趣槖中裝傾心棲棘仇香地側耳鳴弦單父堂說著江西如故里南城春色勝河陽

送余伯益知縣

建章萬戶及千門博物如君自不羣入幕向來爭論薦鳴琴此去定知聞官惟作縣堪行志閩獨於鹽害未分剖竹乘軺同臭味願求長策獻吾君

送鄭節卿赴新諭丞並呈李諫議

南漳撫字溢三年當路文章喜薦賢鶴髮有親須祿養鶚書無地足常員爲丞盍過滕王閣詣府欣依刺史天諌議恩深曽一顧煩君爲我道拳拳

送鄭廷玉教授之官邵武

太學聲名十五年雞林副墨競流傳諸生定滿升堂履獨冷何愁坐客氊預恐上方催給札便應西笑去朝天君王若問安邊策上藥良毉有十全

沈架閣席上送沈教授之官邵陽二首

祝融七十二峯尊諸老相望古道存二邵人才元有種三湘風物向曽論先生此去行師說弟子從今記善言爲訪衡山戴監嶽可能略不傍華軒

郡侯名字祖鞭先郡倅風流世有傳更著廣文鏜腳坐亦憐委吏鼎科年江山莫道非吾土官舍曽無有此賢自是蓬萊山上客枉教予作送行篇

送簡壽王主簿之官番禺

住久江西近物情聞名𨿽舊蓋初傾未聽健論折髯喜況有新詩出防淸爲簿免從髙士例飲泉要攺昔人名爲言牧伯乘驄舊愧爾傳家折檻聲

次韻臨川傅簿經過道舊之什

傾蓋臨川卜再逢嵗華飄忽老秋風汗顏何補千人聚過眼還驚萬馬空今子所淹棲棘地曩余曽掌采芹宮種松己長煩公問梁棟如今中未中

送鮑淸卿運幹調官還裏二首

筆端有印印金泥榜榜名髙米樣齊兩郡漫遊官似水七階懶覓薦爲梯登瀛已近帆驚轉入幕𨿽卑首願低舉士引嫌堪自媿眼防湖海放鳬鷖

家住城南水竹村羨君月榭與風軒頭顱已料書生骨言語難酬眀主恩何日致還歸里社也教依樣買山村彈邊求炙君憐我許種名葩寄後園

送範南宮守彭歸蜀

起艸南宮著作庭歷階亦合侍承眀乞身只擬分符去持節何妨衣錦行道在不孤知已舊才難偏愴語離情極知便下思賢詔其柰巴江白髮生

送黃元章祕書還餘杭待次荊門

蓬菜云色正飛浮猛乞分符向玉州抵鵲信嫌三獻辱如虹肯要萬金醻勲名不朽山爲礪軒冕隨緣芥作舟卻憾渥窪求汗血不如天廐出驊驑

送鄭節推勝棄職歸省

慷慨中原泣夜防一門忠孝只南冠來歸九死賒猶易就養一官輕底難幕府禮羅畱莫住淸時長鋏惜休彈男兒富貴尋常事要取功名與世防

送鄧南秀解秩東歸

小麥茸茸短覆泥如何熟得濟民饑靑黃未接我狼顧黒白旣分君解龜已拜一言眞苦口極知三折是良毉從今洗眼防華要書札無忘慰夢思

送谷仲歸謙謝以詩次韻奉酬

一樂長存抵萬金百年誰肯放愁侵飯蔬飲水眞吾事懷寶迷邦豈本心桑戶琴歌奚此極孔門誦有遺音新詩當暑時時至每讀淸風自滿襟

送解省元赴南宮

過庭有子卽同登學圃承家豈足稱刻畫無鹽容更醜寵光蕙艸句全勝名場自此一投足宦路不須三折肱累月笞兒吾豈敢短檠猶可課秋燈

送林定國赴秋試

讀卻牀頭滿架書時文元不費工夫向來防額闗奇數今日焚舟合壯圖去去秋風趨北闕行行春色滿西湖癡兒未了書生事珍重靑衫報國軀

送劉守之上捨赴試

廼翁壯譽動賢闗晚把州麾苦要閒細字尙陪燈火課淡書端要姓名攀扶搖穩泛魚三級文采曽闚豹一斑捨弟若爲同日喜兩家親老想開顏

次韻餞振之之行

半生經史競分陰奏牘三千幾汗靑技到屠龍從俗笑志存流水有人聽故園勲業千株橘世路生涯一艸亭卻笑劉商長得醉爲無管屬愛浮萍

送安福劉秀才謀卿仍簡分宜傅公謀

昨夜西風入楚扉登臨遊子勌將歸璧廱未頓新書笥錦裏還尋舊釣磯平世勲名賒馬革男兒貧賤且牛衣傅巖詞客如相問說是今非昨更非

送徳友之長沙章貢並懷薛葉二兄

篇章足可慕淵眀其柰田無二頃耕甥館久居誰厭汝客塗逺問我憐生湘山物色畱新句使節綈袍有故情並語鬰孤東道主春風吹夢到容成

送陳西老西上並簡張功甫

二月春光韻管弦琴書獨上館頭船篋中未有西湖句闕下曽傳樂府篇名勝難逢分手易遊從𨿽晚服膺先有如尙待金門詔須訪南湖桂隱僊

中川席上送陳同甫

眼底男兒隘六區似君豪气有誰如中原赤子頭今白天下蒼生力未紓北闕有書流涕上西山無地帯經鋤共談世事何時了勸子加餐返故廬

送俊老再住惠因

天臺自是金仙窟而況師曽住惠因祖令全提余作略舊營重按想精神絕憐老宿參辰象何限名藍甲乙人若遇毒龍師攝取經行杯渡熟知津

送淸監寺往平陽化緣淸乃王詹事女

詹事家中靈照女圓月防下祖師禪一條見地如絲直百架修廊尙結緣飛錫先從坳裏去擲杯聊當渡頭船更於何處求眞佛說似檀那領現前

喜徳久從人使北來歸

詩翁萬里恰歸來滌靣那無一防埃生馬諳騎便武事故京熟覧動詩才別來我已成炊夢此去君應悟刼灰見說北庭猶假息可無尊酒沃崔嵬

和袁同年接伴賡從客陸成文韻

鴈塔題名不記年相從淮海喜跫然了知鵬鷃懸防分祗覺防蚿有故憐共泛仙舟淩浩賡吟醉墨墮芳鮮少遊陳迹無尋處小五湖中水拍天

和袁同年接伴賡從客霍希文過楚州韻

一水分流西復東畫船隨水去怱怱晚風鼓角增悲壯髙壘營屯足長雄糧道已無淸口應舟師防把朔庭空眼中方略全圖在未肯輕將屬畫工

次韻袁同年回程見示

秋風日日動詩情人與詩篇一樣淸歸去星辰添秀潤經行艸木倍精明河山未閡功名志嵗月徒催鬢髮生送客防言何足錄便將佳句榻前呈

吳門次韻頤剛嚴陵畱別過新安

功名破甑等虛空身世隨緣邴曼容行色過於秋澹薄離情恰似酒醇濃想君時防水西景顧我方聽夜半鐘莫計升沈須彊飯男兒愛惜鬢星松

因振之之行過新昌懷鮑淸卿

新昌令尹鮑參軍中的聲名孰似君未免徒勞紆墨綬不教平步上靑雲句如冰柱當庚伏心似秋空納世氛豈爲求齊工鼓瑟知音合遣九霄聞

懷轉庵餞客

一水經行昔飽諳故鄕眞似是淮南杏花巖畔春擕酒楊栁堂前夜駐驂鄰境不停科甲馬吾民常喜足田蠶風謡物色堪詩句餞客歸時問轉庵

欽定四庫全書

渉齋集卷十

宋許綸撰七言律詩

南省簾外唱和五首

句讀江西獨亢宗筆禆造化蚤論功相逢客已傳河尹未見天教憶戴公歘訝鞭鸞仙尙散猶憐小艸味能同眀朝遣客方公事醉墨何妨落暮鴻

寒似西來不立宗酒兵屢敵故難功詩成染筆能忙事勘罷糊名也自公細雨燒燈驚節過淸尊華髮與君同故園花訊新來少欲問平安無過鴻

畫史何人更姓吳梁園重與續成圖晴泥正好一犂雨歸思還先六幅蒲院鎖餘寒春力峭書殘午後客情孤新詩剩喜相料理已覺胸中隘五湖

桃李枝頭鎖沍寒天工一笑發嫣然喚回雪苑陽春腳幻出瓊壺小有天歘防南圖羊角上恍思西抹阿婆年政須防勘頻呵防凖擬開函近禦筵

不因呵手軸書簾顓帝司寒盍解嚴已放官梅撩杜老更堪園栁憶陶潛定無裁鑑追王謝敢別姸媸擯嫫鹽爾許空餐已知愧底須自喜作沾沾

次韻畱守劉觀文鹿鳴之什

一時天府姓名登三載文翁禮俗型已著衮衣親勸駕更施燕席共談經杏園路逐三春暖星漢槎通八月靈聖策若詢黃髮老爲言輕重系朝廷

劉正言講筵視職初直玉堂見案上所和髙紫微陽字詩寵和二章見示因用韻答以一首深愧短拙

措世規模豈小康八荒壽域萬年觴諫行膏澤苕溪水講勸淵源養浩堂遇合共欣魚縱壑濶希眞見鳯朝陽檐花細雨金鑾直預卜爲霖喜色黃

次韻常之嵗晚督才叔詩課

流年捨我疾於飛受嵗於予孰敢違有愧淵眀新覺是自憐伯玉舊知非盍簪列炬昏騎馬博簺相歡夜倒衣豈復少年豪气事詩壇聊爲解堅圍

次韻盧次防直學投贈二首盧之父有師法方訓長孫鑄而次防近繹子屈致教參孫發防

大難過訪憶曽醻謁入徒慙刺字畱惠我新詩堪照夜喜君逸气正橫秋時哉好去陳三策老者那能畫一籌暇日太丘如共欵忘炊肯更作糜不

老眼靑燈字字愁猶能宅勝復棲幽要追野叟田夫輩願作漁鄕橘裏侯蚤取科名辭舉業來陪散吏入詩流小孫勤苦童防訓未解知名杜若洲

約轉庵

半夜月眀晨起風不眠附火鬢搔蓬牕虛灑急疑霰集閤暖香微知菊叢便擬南枝開摘索只愁卯酒醉冬烘行吟眞愛亭前路梅蘂已如椒子紅

百七丈和篇有盡道溫柔別有鄕誰知絳闕水茫茫之句意有屬也再用韻奉酬

仙凡從昔各爲鄕弱水蓬萊隔混茫不見麻姑呈狡獪空教賀老號淸狂兩奩心事無人共萬防花飛有底忙說與東風須作主莫教癡白妬嬌黃【公家寵妓張氏者善弈】休厭黃鸝百囀聲詩翁亦是不平鳴中年懷抱愁離別暇日親朋好防並踏損落紅無錦韈唫成白雪有朱英欄桿徙倚空三嘆雨後斜陽冩不成

百七丈寒食扁舟之盟遽寒姚黃恐成輕負輙賦二篇復以酴醿爲約

閒中直指醉爲鄕寒食扁舟竟渺茫可惜海棠隨雨過猶憐粉蝶伴醒狂遊人靜後西山好春事深來老圃忙未必煩公頻折簡花時還是負姚黃

連夕驚雷非惡聲池塘閤閤幾蛙鳴春程尙有三之一樂事那能四者並養得苔錢教滿砌足爲花地借殘英聞閒不惜衝泥過架上酴醿玉已成

謝觀復長髯垂膝儼然山澤之臒棄去儒業從皇甫道士於廬阜余見之三茅以所編老君實錄見贈賦此奉酬

眞是儒仙藪澤姿長髯合住謝家池香鑪峯下防云坐碧玉壺中倒景窺妙防五千歸日用纂言十萬見宗師故交幡起逃儒恨不值靑藜夜訪時

酬劉孝若二首

春去堂堂已浹旬幽花耿耿尙能春細思造物尢恩我晚著家山剩庇身客至情親惟話舊詩成意足不求新長年道路多疏隔如子相過正要頻

回首城南同捨時參辰相望更爲誰杜門正媿衰兼嬾枉句多慙頌不規新竹篩金鳴粉籜初荷擎蓋弄紋漪小園景物堪供給剝啄何時共說詩

次韻酬王宣甫

老去才衰非曩時如今何處有新詩陶溪已過黃初作漳浦曽同鄭老期近喜髙軒能肯顧翻催歸棹起相思杖藜固有慇懃約逸駕愁難十駕隨

奉酬沈仲歸

劉墻屈壘敵金湯今繼薫風冩拒陽久住揚州詩富艷蹔歸孤嶼句淸涼檐聲疊喜隨花落野色方期共竹光偶苦河魚今少愈不應樽酒負鵝黃

次韻酬才叔仍送酒

逸駕翩翩莫可攀飛騰豈久住鄕間秋風便起東西玉郢雪姑吟大小山僅喜借居鄰竹院能無持酒到松闗樓成約共魚軒過急遺雙壺且破顏

再用韻酬才叔

試聽剝啄莫尋推竹院來過更有誰紫鳯迎門披裋褐小龍入臼破新規映空白鷺排靑障照水黃鸝防碧漪春去自應畱物色眼前何事不供詩

融州和孝若韻見寄並謝眞愛賞梅之集復次韻奉酬

城南家訓不籯金曽共靑燈課夜唫往行二劉元作則後人六藝盡師心經傳鄕源流逺詩到孫枝志思深玉潤風流今鮑叔卜鄰佳處到於今

同病齊年各老成喜君勿藥近安平籃輿不惜尋梅過藜杖何妨倒屣迎潘令劇談聽至夜劉郎新句和來淸疾行每愧穿楊手金榜君居第十名

次韻酬石謙伯二首

拂云著句未能奇聊爲溪山且發防過矣瓊瑤煩答贈居然懷袖有光輝經時苦雨無佳思幾日占晴望落暉石友不來春自老登山臨水送春歸

石兄兄石不兄錢卜築山邊復水邊位置亭臺依茂密剔防巖壑聽潺湲拂云修竹還通月擎蓋髙松不記年預恐陶君回俗駕擬乘下澤疾驅前

酬木伯初仍簡才叔常之

惠我詩章有琢磨傳家學力見功多恍驚社裏摛文手奪得天邊織錦梭競約芳洲容與戲預欣淸夜醉時歌燻蒸浪泊防鳶墮不念垂垂老伏波

次韻酬潘才叔

杜老添愁憐晦日閬仙不睡惜殘春閏餘寛我花枝眼年事逾君卦气身架上酴醿香已歇階前紅藥色方新新晴肯訪山園否聞健聞閒莫厭頻

再酬同社

殷勤春事尙彌旬豈是楡錢買得春映水殘陽開句眼滿園新緑芘花身論文把酒交情舊對弈忘機局靣新信筆題詩無好語多情烏鵲喜聲頻

酬沈仲歸

曽倚平山望逺峯橋過眞主昔回龍詞翻十事溫卿閱句敵三都蜀嶺笻置驛家風羅四靣揮毫帥守角千鐘來歸肯作蕭閒伴一誦新篇一起容

田家渇雨望雲峯掣電驅雷起蟄龍喜極三農俱合爪爭扶百拜各拋笻先生不用愁經笥老子惟須辦飲鐘換韻題詩應有句何人起舞爲予容

次韻酬梅南壽舊曽和予梅花詞

衣鉢歐梅無別峯天慳發處妙屠龍瓊瑤有句傳商鼎金石畱聲在蜀笻三嘆少曽賡俚曲五音全得列編鐘末章壓倒君餘事不道承家有媿容

自和【芍藥猶開一朶】

淨盡繁紅但碧峯藥欄猶有緑盤龍風光何限供吟筆霜鬢盡添宜老笻豈必愁來方酌酒底須句到始撞鐘閒中作樂眞吾事多謝天工久見容

用韻酬常之才叔

西山爽气挾蓮峯礙眼何甞恕籜龍近種貓頭未成竹擬求人靣替扶笻春歸意緒愁千斛病起情悰酒一鐘莫話朝雞萌妄想形骸老醜若爲容

酬翁常之次韻

云問聲價仰髙峯今向詩中識士龍傳誦廢餐惟閣筆行吟須杖轉思笻晚欣鄕裏才華盛故是江山秀气鐘竹院過從煩答似坐來起敬有羞容

再酬梅南壽

防云注日愛奇峯撼壁魚梭欲化龍鳯沼催詩欣在手驪珠奪目急扶笻老慙尙竊祠庭祿閒覺驚聞夜漏鐘報答一春無好語更憐同社曲優容

用韻酬常之

老慙匿影愛嵐峯已愧家聲昔二龍鑿井得泉思種橘尋河知路記因笻加餐漫說囊中法應俗多違飯後鐘同社朋來欣已諾何時倒屣卻從容

疊用韻酬常之

迢迢起頓兩三峯石窟門邊有斷龍致爽君能豪拄笏策疲我媿老搘笻論詩句句諧唐律舉酒時時敵漢鐘謝客分畱餘物色可能無意更形容

用韻酬侯居甫

玉樹風前映玉峯吾家安得此乘龍書林未照靑藜杖甥館肯陪髙節笻歸棹喜聞明月載哦詩想帯夕陽鐘從今社裹添光寵咳唾珠璣有仲容

再用韻酬居甫

淩雲健筆聳雲峯奪得標歸信是龍官似梅仙非素隠山經謝屣伴棲笻栁邊待起明光艸花外要聞長樂鐘暫肯聞閒入詩社來篇三復嘆南容

酬鄭千之

契托尊公千佛名思瞻生气屬丹靑愛君克肖充眉宇將母通家過裏亭難韻更能陪我和苦吟想見徹鄰聽勉傳衣鉢窮年計入學元非一仲丁

自和

擾擾人生漫百營思量蒲栁豈長靑四時代謝眞郵傳百嵗光陰寄客亭眼底浮華非我有靜中眞樂要人聽故吾不惜全還我二十三前是白丁

和居甫仍喜其得雄

歸巢勌翼底須營家近容成取次靑笑我﨑嶇山上路羨君瀟灑竹間亭弄璋已覺門防喜引玉尢驚裏衖聽得子且欣容易養庚壬乙丙況藏丁

徳久寄南遊詩卷內和丁字韻凡九因次韻寄酬

三逕𨿽荒可更營歸來因得課樵靑巖棲寧著髙低屐世路怕過長短亭厚祿故人新枉句髙山流水舊知聽案頭展捲勤収拾卻恐天官勅六丁

酬常之

連朝晴霽有何營靜對修篁照眼靑旌節花迎門外客發揚荷傍水邊亭雙呼鳩語元無據一个蟬聲已可聽鵲鵲飛來還送喜吉丁新句遣家丁

奉酬常之仙藥課畦丁之什

在勤生計合勤營手劚山園藥甲靑首辧君臣嚴位置次防炎冷各調亭有身爲患那能見未說能仙自喜聽肘後傅來須記取種時端是戊銜丁

酬孝若

自笑求田了不營竭貲結屋爲山靑尙憐逺岫光傾座猶欲平崖穩著亭同社唱酬𨿽數至扣門剝啄未嘗聽故交要識今吾靣不是遺民卽隠丁

酬南壽【挾策方勌而二詩至】

窮當堅似亞夫營誰似任安事衛靑欲使威儀還漢舊未傷風景隔新亭功名薄處書慵讀志節髙邊我愛聽過午尙思茶一盌休將後蔡比前丁

身世悠悠莫苦營是他松栢只長靑寛於繭甕茨爲捨大似雞棲艸作亭虫臂鼠肝元自定龜毛兔角慣曽聽臚傳天語君須記第四科名合是丁

仲歸以結局丁字韻二詩七夕乃連和四篇至如數奉酬

年衰病怯思怔營惟見詩筩眼便靑連和舊篇才結局髙吟新月恰當亭敢輕勍敵嬰生力正恐陳言厭熟聽入社莫言詩殿後此時孤律夢方丁

君詩紀律似堅營气王東南幟赤靑湧思急於流峽水疾馳快似速郵亭想當愜意須頻讀說與齊眉更喜聽擊鉢工夫勝刻楮賣文卻笑隠吾丁

年逾卦气易身營除一君猶鬢髮靑豈但文章難匹敵只量筋力敢秤亭詩如博奕聊賢已調似渝歌且易聽除卻唫哦無一事齋心惟敬六神丁

聘錢猶欠入驅營野語傳訛亂史靑河鼓牛郎隔河漢成橋烏鵲爲津亭隨緣樂事從心賞妄想佳期莫耳聽見說老人星合見更占秋丙防春丁

次韻湘西許老

困倚牀頭未當癡結廬取次不塗茨常畱眞火添丹竈任使淸霜上兩眉入市有錢時施藥還家無槁自吟詩不因乘興來過我老子姓名誰得知

次韻王宣甫

佳句馳來合斬闗家童豈得嫉渠頑好懷偶苦催租至厚意虛教垂槖還近社賡酬幾寂寞舊詩塗攺厪爛斑轉庵方示維摩病猶望崇齋大小山

次韻孝若謝報謁二首

訪舊論交憶斷金閉門宣想日髙唫應思後牧長回首更學陰何苦用心顧我自知經世淺如君何苦愛人深相逢休說東山話已覺昨非猶至今

如懸夜雨潤冬晴菜本朝來翠浪平菊老容成宜退聽梅開眞愛欲相迎擁鑪靜坐心非想把筆題詩思過淸寫寄城西老朋友數能過訪不無名

次韻盧康伯別家塾後示惠二詩

投老投閒袖久通何妨搔首鬢如蓬故人索我形骸外春事開予笑語中別去未幾情似闊詩成倐至福何洪倦從逺役寧株守人訝相從臭味同

如君摸索不難知匡鼎來時解說詩莫作分甜後蒂已樗散鬢成絲聞閒嵗月壺中永取靜光陰隙外馳莫道廣文心似鐵知心猶有賦梅詩

次諌長韻

繚垣虛晝靜沈沈兩行槐陰一徑深細雨入簾供洪溽【按供洪溽三字難解疑有誤】淸談參坐共蕭森柳邊花底隨官事緑暗紅稀惜壯心正以頭風無借在詩翁佳句敵陳琳檐澑涓涓響澗涔濕飛蝴蝶見深深乳鴉雛雀自醻答老柳古槐惟蔚森同省三人慙未至許身一字愧初心好風隔院動修竹隨意題詩傾碧琳

再次仲歸臨池韻

聖時下士若捲阿鴻筆詞源走萬波南省只教韓愈到北飛猶障禹門過男兒器業偏成晚夫子才名獨患多地辟天開知有日中興宜頌更宜歌

次韻劉孝若二首

每思忝竊長知愧何有行藏可待眀壯不如人祗錄錄老將及耄更平平故交契予情文厚佳句馳來格律淸擬策疲駑追逸步卻愁重趼趣修程

宜男艸長欲忘憂含笑花開卻似羞轉蕙有風涼意動重梅過雨漲痕畱幽閒嵗月難消受香火朝昏未答醻珍重友朋相慰藉鼎來賡和得因由

次韻轉庵幽禽到硏邊之什

梅風拂拂動薫弦久雨休疑是漏天有客方懷唫澤畔無樓那得住山邊添香遣日愁難破換韻傳詩喜欲顚犯戒成章賢博弈門人已廢蓼莪篇

次潘茂和韻

久向竹林聞小阮恨無此客豈無氊文章未可爲餘事子弟何妨自太鮮老去嬾兼衰作病傳來詩與月俱圓瓣香合爲牀頭易笞鳯鞭鸞不是仙

袁同年過揚州遞書並詩再次韻約同畱維揚觀春色

一緘書札故人情中有新詩字字淸郵置傳來心已醒秋鐙讀處眼偏眀揚州路近帆能疾渚潮來水似生少駐星軺問遺俗春風生帳有詩呈

再次韻仲歸

身名已媿鳯巢阿世念難教古井波老覺病時終是嬾話當情處愛相過聞閒莫惜朋簮盍服義相將戶履多意到防能劇飲與君同賦醉時歌

席上次劉振之賢良韻

眼底扶疎緑漸稠傍林軒檻轉淸幽空飱敢擬過僧夏閔雨猶憐近麥秋客有好懷厪夙駕袖將佳句豁牢愁焚香餉客無多景靜聽呼雛鳥雀啁

子儀侍郎欲擕家泛湖不及踐旬休之約再次韻

案頭故紙積如山春去能無半日閒已約旬休同此集預愁陰雨在其間時淸不禁無何飲晝永從教竟日還只恐扁舟成防宅同遊無路可追攀

再次韻子儀侍郎用沈察院韻

杜宇來時憶故山簿書叢裏且聞閒流傳舊體湖山外賡唱新聲伯仲間雨霽園林鶯亦喜風輕簾幕燕知還蘇公堤上眀寒食逸駕翩翩不可攀

次王宣甫韻

一春無計接茵憑野艸閒花漫自榮畱得小欄紅藥在待防新徑緑陰成亦憐酒醆疏談柄肯寄詩筒督課程多病感君勤問勞肱三折後萬緣輕

重陽前兩日集轉庵同社而今日忽雨次轉庵韻

攙先登眺髙爲節片叚芙蓉錦作花賴得前朝曽此集有如今雨欲何加歡濃未分成白客醉猶憐酒勝茶猶恨梅川無好句更須君賦爲傳誇

次常之韻

身閒城市卽郊坰況是秋髙气倍淸醻唱篇章驚句眼往來節物見交情重陽檻菊眀朝摘細雨檐花昨夜鳴晚霽嘉賔不重賞靈山空自愛嘉眀

欽定四庫全書

渉齋集卷十一

宋許綸撰七言律詩

寄陳頤剛

眼見交逰半陸沈可無百丈引淸深注成兵法有奇志閒過壯年應苦心幾度梅花開悵望有時楊葉夢追尋男兒機防何終極莫遣愁將鬢髮侵

簡轉庵

扣門有礙吾何適排戶頓疎君作難不對桃花傾社酒誰憐燕子怯春寒便過熟食過元已尙看酴醿看牡丹卻笑今年詩厄閏略無好語入毫端

簡才叔

坐看母竹長龍材衣上新痕染碧苔杜宇不隨春老去黃鸝偏傍水光來搖搖書帶連香艸冉冉淩霄上古梅此意轉庵同領解更須潘令好懷開

寄洪州新建知縣

逺聽弦歌樂部封放衙乘醉半疎慵家辭南越無千里縣管西山有幾峯人望廢田禾影合吏愁空獄蘚痕重孺亭應更悲前事煙艸萋萋叫夜蛩

入南鄕檢旱紀所見

分宜南北兩鄕分路入南鄕過所聞蕎麥滿山明積雪晚禾匝野漲黃雲寸田必墾憐農父五斗空餐媿令君惜許早田成旱損不成樂歲答民勤

紀所見

百年廈屋盡良材客位經年長紫苔失馬塞翁翻有得撫松陶令盍歸來門前婀娜千行栁墻角輪囷一樹梅滿壁圖書非詫事錦囊成篋未曽開

夜渡分宜水南

一水彎環抱縣流水南物色總淸幽案頭故紙看成葉眼底靑山見卽愁夜喚扁舟乘月渡靜聽魚网瀝波収忽思孤嶼中川畔滿意秋風落釣鉤

括蒼道中次陳頤剛韻

詩翁四十九行年說著行邊喜欲癲介婦灘頭隨水宿馮公嶺上伴云眠趨時萍實甜於蜜閱世匏壺老更堅冀北須君空一洗眼前駑馬太勞鞭

宿建徳驛追次張於湖壁間韻

此驛閱人多似我於湖去後有誰來詩畱版壁經年在門對巖扃盡日開天上有文修白玉人間無句對蒼苔相逢莫問滔滔事荷蕢曽過有意哉

舟行早起處州溪上

溪容霧气撲淸芬野色防兼曉色分檣表已迎山背日纜端猶系石根云打頭風信看來轉當面灘聲語不聞遙喚漁舟勌回首人鷗那得更同羣

早起

歸來百事盡摧藏卦气行年分所當未曉不眠眞是老才明便起有何忙移山種石愚翁癖遇酒逢歌楚客狂此外胸中無个事有時信口作篇章

睡起

飯了晴窗睡足時杖藜徐步出荊扉若無俗事關人意只有楊花防客衣黃鳥怨春渾不住杜鵑知我亦思歸鄰家酒熟容賖買竹筍初生韮菜肥

書債山積久逋余丞相報緘連發二書畢喜作口號

自思堪笑亦堪憐嬾與頑兼不可鐫兩紙書成大功業三杯酒罷小神仙每當靜處常追悔何似閒時旋補塡害性苦心從古病不如歸去樂殘年

湯晉卿善談命求詩紀實

已近無聞半百年枉煩明鏡照華顚湴河驛馬妨乘鄣氐宿蒼龍分委天告我三陽聞好語驗君三命有眞傳預愁一字終無補何日歸歟阿對泉

徳久和韻以予請外之力預爲悵然再用前韻

已是於思去復來自慙無補效涓埃麤官只合供煩使昭代惟須急異才名士不應詩作祟諸公方擬管吹灰且容一舸江湖去廬阜煙蘿鎖碧嵬【廟堂許以江西漕節】

才叔調倅歸【報謁不值訪松廬畱別拙語並呈】

五月徵行思竹院半年賡倡負松廬水西風月分歸後衖北交朋過訪余攜具洗泥曽醉否逃襌得句定眞如渉齋終日攢眉坐正賴淸新爲起予

鮑融州病足叩謁適遇孝若示融州菊詩和篇次韻呈

不見融州夏渉秋居然欵對豁羇愁猶存尊足憐同病不系虛舟任打頭久待一州當斂惠終煩諸野要營求我今不啻便應足獨恨於君百未醻

病赤目從薛山甫借荷葉巾

赤目朝來勢轉加病身觀妄有生涯火平文武寛心地酒逺聖賢疏肺家虛白已能生暗室空靑不用防昏花小冠預擬更名字借與團圓藕葉紗

次韻仲歸病中垂問

痼疾多年久一翁醫方驗後自難功已慙兀者猶尊足敢企泠然欲禦風覓句未能生處熟論交正要苦辭攻慿君莫話沙堤事此語終防不是公

次韻呈支茂先賢良

煙蓑不盡四山靑古道長將古意評辟穀久知疏藥裹纂言今見滿書檠堯年請祝新拋隠宋範爭抄近薦名聖世埋光那可得淸臺恰奏少防明

喜宣甫至戱呈

陶溪路逺彊躋攀猶得詩筒暫往還有便催租俄敗意無心聽鵲忽承顏菊花滿逕成三老梅萼穿林見一斑肯爲轉庵聊且住預愁約束裹糧慳

次王宣甫題媚川圖韻

底須屏障寫天吳絕境橫前與畫俱兩塔屹波流不去千帆破浪逺如無空明水月光爭媚開闔雲山妙莫摹扁榜首防摩詰句小亭從此有詩圖

韓幹四馬詩戱贈世京

吾聞北馬來西極驤首躡雲無定姿俯視雙瞳眞皎鏡遙憐一骨獨權奇何年慘澹經營處此日飛揚奔放時把玩不須嗟嵗晚防看天廐著金羈

謝鮑潮州惠歸正李媼所作外國圖因題卷後二首

兩年貳郡半専州濠上魚涵惠澤防慨念中原變荊棘圖成外國別冠裘故宮禾黍悲淸汴落日風沙慘白溝漢節提攜曽記別居然展捲涕橫流

健婦眞能勝丈夫丹靑人物妙難摹百年畫手承平久萬折歸心守節孤輒此珍藏爲我有從渠逺致更能無傷心故國流風在不是成周王防圖

題元祐諸公跋竇三川詩卷後

門前流水古猶今不見鐘期但苦心每憶承平愛人物有誰埋沒向山林一官黃綬甘肥遁百首淸詩共賞音自笑抱關人錄錄亦將名字托碑陰

次韻仲歸漁父

風靜波恬沒是非雨蓑煙笠當冠衣移將蘭棹垂綸去釣得金鱗帶月歸到處茅柴賖可凖有時蒓菜滑仍肥旁人道是忘機叟到底從來不識機

王宣甫以新婦魚能鬭爲勝負魚有詩釋其訛謬次韻戱答

斕斑紅黛鬭芳塘新婦魚兒著底忙豈爲長陵矜先後不知濠上樂彷徉詩來解辧吾伊謬我欲兼將勝負忘蚌鷸相持堪惜許須知旁有謝三郎

聞砧

秋來風物自淒淸葉葉枝枝防防鳴近砌不堪催織語逺砧更送斷腸聲苦心且作丁當和積恨終慿熨帖平寒女終身無褐彩綺羅通夕課寒檠

觀郭殿巖打毬於衝天觀旁

峯頂毬場翦似平汾陽號令素精明萬蹄攢逐一星過兩隊驩呼眾樂鳴靜看穿楊矜妙手醉觀過翼覺身輕摩挱亭丁排衙石擬賦將軍射虎行

聽轉庵彈琴

競春人去客苔侵喜對安仁理玉琴百尺遊絲非助我一聲啼鴂是知音湘桃作意紅兼白碧栁隨宜淺更深昨日胭脂今日雪可憐墻角兩來禽

次韻仲歸觀弈

緑陰晝靜熟觀棊橫出寜分正與奇要處不容畱活眼忙時翻笑斂愁眉手談大似銜枚戰坐隠幾同過枕師著罷了然無勝負機心卻許白鷗知

酬轉庵畏酒之什

絕境夤緣有路攀隔波樓影塔中間才収梅溽經旬雨已放蓮峯幾朶山勝處得閒眞閬苑醉餘忘世卽函闗詩髙不飲妨何事恐對湖光自忸顏

謝鮑潮州送新酒

濁醪靑蘂作重陽才入開鑪月果良佳釀遣銷彭澤恨好懷肯對馬軍嘗淸新有句須畱待風味如君不可忘只俟髙軒共杯酌四時巖桂尙能香

還杜叔髙詩卷送酒

三衢三杜人能說我亦曽闚仲叔間軟語接來眞有味好詩唫到秪如閒名場偪仄云垂翅澤國冥蒙雨蔽山不有客樓何地著可無尊酒破天慳

次韻酬顯庵寄茶

顯庵多別又多年小艸蠅頭越了然覓句不爲禪所縛住山長是佛相憐無從飲酒過蓮社尙肯分茶到玉川肉食正慙無補報歸心已駛不須鞭

鄭文之許惠烏髭方戱簡

墮甑功名久任緣形骸老醜孰蚩妍了知白髮關吾事敢學烏髭趁少年人謂黃金容可作君藏鴻寶乃能鉛一皤正博妻孥笑許惠良方試與傳

王宣甫以予有詩求鄭文之染髭法與其舊作暗合因錄示次韻酬之

細看緑繞與紅圍此地何曽著白髭顧我全驚緇鬢攺羨君猶有黒絲垂一皤博笑幾同調兩醜相看莫斂眉正使醉中巾幘墮不妨齊唱赤壺詞

戱贈

不鼓君家防下材渇心古井欲生苔栁枝未放行雲去巫峽又還爲雨來似染霜髭欺黒漆尙禁醋齒試靑梅不妨雨過同心賞一架酴醿花正開

三賡許令侄硯之什

轉庵蓄硯有奇材受墨逡巡落海苔異品已堪相甲乙餘波足可畀云來許分阮侄邀金竹預想將軍慰渇梅尢物匪珍才可惜芝蘭正要滿庭開

次韻王宣甫謝筆

筆塜前頭幾泣魚筆耕無獲匪才疏寄將毛穎煩爲傳恰值虞卿正著書千兔難醻終送似兩家托契更誰如詞章老去輸豪放瓊玉從君要佩琚

謝益老寄英石

淡交如水足生平晚嵗煩師托石兄曾解防頭聽半偈定能發笑驗三生叢林住徧歸來好長物分將過去輕聞道肯爲鄰捨佛錦衣只在雁山行

舊藏英石沈儉夫族人處謝儉夫轉爲取還

百好殘年心已灰石君久去絕嫌猜故人諾重金難比族裏言溫璧徑回曽與話禪聽翠竹亦資醒酒臥靑苔如今相見休相嘆各是因人歸去來

濟叔輟案上石菖蒲爲惠石與菖蒲俱佳拙語奉酬

蒼然拳石具林巒上有菖蒲八節灘洛浦毿毿余玉佩藍田拂拂長瑯玕著身便恐移天姥濯髮還疑借洧盤割愛贈予銘座右斕斑鬢影照應難

欽定四庫全書

渉齋集卷十二

宋許綸撰七言律詩

賀太廟產芝艸【太祖夾室】

太室晶瑩粲玉芝慈闈恰遇未央時兩宮喜色騰堯采萬歲歡聲動漢巵發祉有來增裔葉產祥方至在孫枝從今慶事頻頻有凖擬賡歌剩賦詩

得禁中花喜而有作

階前紅少緑多時尙有名花巨壓枝珠璧直疑天上得瓊瑤難報世間奇懸知丹禁鶯花繞始覺仙家日月遲珍重十洲蓬島客津津喜色見雙眉

再次韻宣甫探梅

姑射山頭冰雪姿自應不負歲寒期一枝已共巡檐笑半樹寜忘欲雪詩未許佳人和月摘且容老子受風吹城中詩社新牢落絕喜陶山慰所思

次韻王宣甫催梅

搖落驅馳自歲年今年慙愧得身安小園亦有先春意短思惟知著句難看水看山從昔好愛風愛雪待今寒故人逺寄催梅作喚起新愁有萬端

再次王宣甫韻

江南春訊漫年年月下推敲句未安好語得來元不易愛花開後卻無難霜晴屋角偏先暖雪色枝頭已破寒爲向催梅居士語杖藜肯復過蘇端

次韻王宣甫催梅

犯寒時訪歲寒姿經閏何緣卻後期珍重故人勤問訊剪裁新意作催詩一陽潛與飛灰動九奏深慿畫角吹莫遣詩筩成斷絕日來頻爲起愁思

初得梅花呈似參議劉二十九丈

江南驛使是知津剪送瓊枝裹緑筠觸發家山春意思喚回天地雪精神防持惟有壺瓶水暎帶全無几案塵一夜梅坡淸入夢不妨持惱謝巖人

張舍人恵古梅醻以拙言

孤標恥付壽陽妝薜荔爲衣蘚作裳暎竹防茸初破白倚松鱗甲亦生香分無疏影追同輩肯逐羣英殿後芳珍重折枝煩寄與恍思千樹故山旁

再用韻奉醻

未信時新有儉妝縞衣趺坐赤帷裳已甘槁項終肥遁無柰酸風發暗香心苦故應如貌古林深正不爲人芳須知已是丈人行領略羣英顧在旁

同寮約過包山因問訊玉津牡丹再次韻呈子儀侍郎

傳聞有約過包山節遇天祺得蹔閒便有啼鶯迎栁外不妨飛蝶導花間東吳壯觀隨潮長西洛風光指日還獨恨防臣無補報勲名分寸盍躋攀

謝惠牡丹

未嘆春光去有涯詩翁時爲送名葩娼條冶葉從過眼魏紫姚黃始是花洗滌壺缾晨井水防持風雨夜窗紗十眉已覺成羞澀且向樽前領物華

趙漕從善送吳門牡丹

看花檐上眼長寒慚愧鄰翁送牡丹和露擎來香可染攏云爭插玉成團傳聞西洛名千變排釋東風恨萬端茂苑去天眞尺五羨君花信報平安

芍藥

揚州千葉舊生涯詩到坡仙正復葩喜見故家翻瑞藥送將新句續名花日髙髲鬀醺含露時樣梳妝肉暎紗窈窕畱春春不住詩翁畱得鬢邊華

再用韻

莫問無涯及有涯眼前萬緑替千葩故人訪我跫然喜小閣畱春聖得花美酒急傾門候鑰淸歌未徹燭籠紗匆匆似此頻能過猶勝逢人說夢華

三用韻

緑徧山顚與水涯苦吟且不到春葩新篁已接三竿日紅藥猶開四月花好句更煩銜兩袖嫩寒猶覺怯重紗畱連小飲無須醉明月翩翩扈翠華

花藥相接可觀復用韻

淨盡天香溢夏寒滿奩誰擲狡仙丹洛花不逐林花老禁藥猶堪木藥團試問丁香和恨結何如萱艸破憂端翠屏紅粉腰如束我是村中老謝安

傳芍藥復用韻

階藥畱春逗晚寒鬢絲敢傍臉霞丹肯分騎鶴紅千葉喜見盤龍緑一團妖格流傳如有恨狂香橫出亦無端慇懃爲換瓶中水排比窗前兩行安

和人惠白蓮花

碧蓮花發夢灣磯鶴骨難教厚祿肥夜月擎來雙掌露曉風拂動六銖衣漁歌過後香猶濕鷺影移時雪欲霏風月旣爲専一壑茅茨何自有光輝

池蓮

一灣淸碧繞中阿萬柄香紅映麯波不道魚長受芘只欣鷗鷺數相過機心久與塵俱息警句元無趣自多病起情悰聊徙倚何人解唱野塘歌

鑿池添種荷花

絫石防花拾棄材鑿池種藕白余苔【案白余苔三字難解疑有誤】遊鯈剩喜波光闊飛鷺似知人意來已見圓荷浮小葉正須細雨熟黃梅莫言舊隠無多景一派淸泉手自開

玉簪花

琉璃布地緑愔愔苗長藍田夜照林雪色能香開有璞玉光未拆盍成簪不登云髻尢孤潔長浸銅壺更久禁梅與水仙流品外幽蘭相友是同心

秋萱

說著宜男已可羞移栽老圃且忘憂傳爲麝種生來別喚作鹿蔥元是愁幸脫炎威才過夏何緣冷落尙宜秋國香天且難拘管過眼空花一笑休

鴈來紅

非花非葉艷茸茸鴈未來時已自紅多似錦衣明晝繡好同旌節種秋風雞冠麤俗難爭長金鳳低徊漫作叢誰道後庭遺恨曲龍蟠王气正豪雄

李若兄菊詩同社久已嗟賞賡和屬防寫寄仍用韻以致予奉祠之喜予兩年從金陵覓菊栽而一種至今著蘂未開豈所謂晚節香者耶次韻奉醻

滿地金錢買斷秋晚年安得有窮愁小園不負長寒眼佳客自疏新白頭一種最開陶逕晚兩年曽向蔣山求肯能過訪同心賞猶勝傳聲互答醻

四體支吾兩鬢秋一生知足百無愁洞霄香火手加額太玉山園茅蓋頭歸去來兮交未息不知我者謂何求若人共說無生話一句拋來一句醻

次韻章君濟黃元章二廣文種竹建康學宮

城云一塢碧雲深亦許分靑到泮林移去檢書涓醉日種來挾防較分陰細看直節難教攺設有繁霜不受侵二妙育才如此竹惜無健筆與長吟

卽事並寫和質弟詩呈似

新緑愔愔長茂材嫩流漠漠養深苔一梭金影緍蠻過半纈花光剝啄來檻竹鳴邊垂粉籜池萍缺處落肥梅閒中偏得園林趣更覺淸和意象開

檢校園課濟叔又送花栽欣然有作

雨餘扶杖入蒼苔檢校園工有品裁緩引苗教傍架旋齊菊杪要平臺出墻新竹矜施粉立水髙荷勸把杯莫訝小園饒勝事故人續續送花栽

蔣肖李潘才叔和檢校園課之什再用韻爲謝

隨意篇章落海苔瓊瑤欲報不知裁靑蒲細艸來齋幾白雪陽春走皂臺夢裏勲名槐是國閒中活計芥爲杯吟哦蔣徑潘江句淺白深紅手自栽

肖李才叔和篇未章有靑蒲自是公家物之語再用韻爲謝

踏破先生客位苔詩仙鳳沼得重裁連城更枉捐雙璧二妙眞堪共一臺蠅到成時元誤筆蛇因添後失持杯勸君休話靑蒲事妄想根苗莫更栽

次韻毛漳州遣價爲壽二首

漳州逺爲故人東問訊深憐臭味同喜可寒冬耕防滻唫堪小麥熟崆峒賤生已覺年駸暮逺祝應難日再中願老洞霄香火吏餘齡猶得效呼嵩

充位無功得放歸淵明若在恥吾師舊交動色知毛檄故里分甘到董帷顧我已淪訶譴域如君合建太平基競傳報政趨嚴召逺業眞堪濟此時

爲轉庵壽二首

卻喜漳南解秩歸天教慰藉老朋知巷南巷北遊從舊浙右浙東賡唱詩上閣有題皆得和西湖無路可陪時年顏相去追隨得難老如公壽更頤

歲歲新陽喜仲旬兩家兒輩作生辰下生彌勒遲三日共約梅花作故人未許同龕供佛事只須共載接車茵相先壽語須齊和滿酌吾家太玉春

髙少卿挽詞

剖竹乘軺課最多班髙惟月正逶迆千齡聖主難逄際九袠慈親柰老何尙擬鳴珂還裏衖俄傷埋玉向山阿宣仁忠節平生願有子巍登進士科

蔡知閣挽詞

抱負平生是朴忠發揮不盡古人風名藩多歷爲民福上閣頻輸在帝衷勲業有期方感會哀榮不恨劇初終靈峯樹杪趺出無媿銘辭屬蔡公

親家張舍人挽詞

忍看丹旐引靈輀尙想祥華進止時無復短檠親教子空餘滿篋舊題詩陰功防卽佳城兆顯刻猶須幼婦碑小殯西湖湖上寺冷云秋露不勝悲

憶曽伯仲共論文疊和壎箎自不羣尙以竹林憐小阮肯令新婦配參軍登樓無計追王粲載酒空煩過子云幸有諸郎傳素業勉旃猶足振前聞

挽承事黃公詞

膠庠衣鉢是靑氈付與兒曹自勉旃鼎級科名彰父教著庭勲績見家傳千鐘合使榮三釡一品終當貴九泉畱卻無窮風木恨悲茄嗚咽晚春天

錢致政挽詞

教子全功次第成吾鄕錢氏竇家聲善根植得橋梁固心地均教役使平銅墨逺從欣養志銀緋勇返了遺榮哀榮壽考無堪恨行道稱嗟淚自傾

劉和州挽詞

風姿醖借發陽和議論崢嶸砥柱波先見不爲時宰信孤忠帷是聖心多兩州惠愛逢人說萬里功名柰病何期待自慙無補報忍觀埋玉北山阿

鄭通判同年挽詞

人物吾鄕行祕書功名末路坐題輿只教副墨傳蠻徼不得雌黃到石渠臨事孰如仁者勇著書猶是道之餘推尊文行銘辭好無愧當年嘆起予

驚心同榜參辰回首龍飛四十春不憗此翁天實惜欲論心事我誰親百年風月歸唫筆一代儀型落後塵正爾棘心吹淚苦石塘東望更沾巾

鄭光宗節使挽詞

孝廟祥刑首選掄行藏何媿百年身共知艸木威名舊親見旌麾號令新登陸政成俄告老建旄好在奄歸眞傳家有子無遺恨千古佳城澤後人

陳紫防挽詞

三生竹素一臞仙六藝波瀾萬口傳能使聲名垂宇內不教官職副生前松階顯掲新阡表宣室深知舊學賢憶賦桐君贈予別忍吟薤露挽公篇

侯機宜挽詞三首

世取名科耀故鄕君家顯祖屹相望將雛近喜重偕計有子先登服義方著從事衫元漫仕入元戎幕已交章頭風正待陳琳檄熟路輕車痛折箱

豈以姻親篤故情最憐意气感平生身居城市如専壑家蓄圖書得主名滿擬歸田諳笑語何期中路隔幽明有兒萬事無堪恨待勒銘詩作世程

掀髯握手話心期錄錄儔中獨見知官職有慚公過許行藏無據我何爲直書實行人能讀厚徳深功世莫窺有子傳家吾不恨西風吹袂涕垂頤

周和叔挽詞

不煩月旦課鄕評少日聲名老更成百里恩波東淛水兩州遺愛蜀江城操持堅徹神明懼精爽全歸父母生子有筆端公不死故交零落我傷情

轉庵挽詞

無復從容唱和詩忍爲惻愴挽歌詞生前秋月春花了身後髙山流水知小阮竹林思步武仲芳蒿裏得追隨腰金埋玉終塵土萬卷千篇倚二兒

善士嚴明仲挽詞

淸風元在釣臺邊分派東嘉世有傳教子以經無盡藏活人爲徳不唐捐年登九九方開袠心契三三卽了襌壽得考終稱善士合將哀些表新阡

萬侍郎母夫人錢氏挽詞

親歸兒住可勝悲兒第親存各不知一世苦心天乞與百年榮養聖垂慈共傳義激投簪語合見恩除從橐時不及聨書朱氏母可憐惟賦挽歌詞

夫人滕氏挽詞

升堂憶昨拜慈容京兆平反一笑中可但三從多懿範了知百念積陰功松階猛乞榮歸養吉國眞如擅考終千古難消吹棘恨可堪丹旐捲春風

欽定四庫全書

渉齋集卷十三

宋許綸撰五言排律

代上皇太子壽二十韻

闔辟乾坤迥胚腪歷數長較論今鮮儷詣絕古非常八袠尊堯典千齡格舜裳孫枝綿奕葉國本系元良南極昭穹覆東儲應壽昌九秋開令節五日屆重陽照曜辰儀肅氤氳甲觀祥玉巵傳錫嘏瑤樂奏稱觴茅土仙潢潤芝蘭寶砌芳元勲來閥閱嘉耦奉尊章慶事川方至驩呼殿未央防惟天繼體仰止日重光擬把防埃報難將算數量皇圖恢逺馭壽域振遐荒寢事龍樓問班陪虎冑行神明推大尹惠養式羣方朝夕淵衝地闚瞻簡樂堂不能鞭朽鈍何物介陵岡再拜占霄象千門祝夜香兩宮千萬嵗三聖共無疆

又代賀十韻

南極昭穹象東儲應壽昌千秋符季月五日近重陽銀榜辰儀肅銅吹甲觀祥兩宮開燕喜萬國慶元良競指椿爲算爭持菊泛觴恭惟天廣大仰止日輝光繼體觀行健重輪耀有常自然髙宇宙何物介陵岡監古慙能讀分僚忝接行三王眞有道更欲祝綿長

上左丞相壽二十韻

闔辟乾坤迥甄陶物象新舜弦燻入治商鼎味還淳天貺方垂節崧髙已降神淸明開造化精祲下星辰謙損祗縫掖尊嚴絕縉紳怯惟聞已過勇豈遜師仁補衮工夫細垂裳寵渥頻熱官無幸位寒士有通津水旱猶親奏封章要廣陳棟梁湏偃植海嶽待防塵自昔觀前軰於今邁等倫調和全玉燭鼓舞在洪鈞薄海歸洪軸中原望帝宸兩宮三聖日四海一家春少倚遐衝折重看壽域均無官醻竹帛有節擬松筠曉日馳中使流霞出九旻敬爲丞相壽恭上太夫人盛徳寧無種長年宛似親小人因有母慚媿器輪囷

上梁丞相壽二十韻

千載風雲防三生柱石緣罕聞流渚旦同在降崧年天意開皇極神謀屬鉅賢中和垂節後嗜欲兆開先象應魁三近聲蜚第一傳十年登鼎鉉四海入陶甄輕重朝廷寄安危將相權朔方頻借問南國小回旋再入儀刑肅周詢眷倚専折衝聲色外夑理冕旒前照曜冰山泮調和玉燭圓帝方張撻伐天欲靖烽煙機防寧容髮功成卽濟川長城端有托壽域定無邊不用霞觴祝惟應寶札編升平天下宰陰徳地行仙霽色歸桃李韶光並管弦深爲修禊日全似浴沂天但樂垂裳化難酬補衮妍淸風時入抱聊寫穆如篇

上安撫程給事十六韻

臺省儀型舊垣扉寵渥新詞章闗造化論議蘊經綸去國悲風木流年感隙塵未教居鼎鼐亦合上星辰何自占雙使從誰問大鈞熊湘辰告入牛斗夜光陳禮樂須賢帥湖山要主人一言九重寤八縣十州春拾穗歌時熟投醪味徳醇燕閒餘畫防談笑且綸巾早晚登黃閤聲猷動紫宸有儒嗟濩落無路話邅迍憶拜編書賜祗憐負弩身或疑千里馬曾遇九方歅北斗言贍切西山入夢頻登臨冀軒豁未敢嘆輪囷

上辛安撫二十韻

開辟重華旦胚胎間世賢雲龍時際防星鳳睹爭先天授歸三傑神謀效一編宏謨驅固陋餘論細雕鐫詔防傾臚句山呼動奏篇幹霄須造化惟月進班聮有客占星次逢人問日邊江湖煩鎭撫壤地屈盤旋談笑潢池淨生成壁壘堅丈夫眞細事餘子敢差肩黃屋深知切靑雲寵渥駢卽歸調鼎鉉少駐斸龍泉更治今馮翊重歸舊潁川載塗明積雪嗣嵗卜丰年封殖棠陰盛驩迎竹馬鮮恩波行處足威譽向來傳此獨瘡痍甚方疑雨露偏禁通鄰邑粟費減月樁錢齋戒逾三日遭逢有二天執鞭吾所慕負弩敢驅前

上周尙書內翰承防二十韻

弱水蓬萊逺羣山岱嶽髙塵埃千障隔景行寸心勞摸索知何自摳趨苦未遭銅章披宿霧藻鑑炳秋毫穹壤懸鵬鷃篇章抵鴈羔斯文標正脈輿論凜時髦勇退闗吾道畱行切帝褒風雲開壯觀舟楫際洪濤劍履昭魁象詞瀾捲巨鼇合宮陳縟典華蓋粲星旄霽日明黃道祥風動赭袍恩波榮赦艸顏咫醉仙桃麻冊追盤誥詩歌逼頌騷人方期補衮功豈在揮豪地禁承中防天官冠列曹儀型喜頗牧步武接防臯蚤晚登三事乾坤倚一陶途長須驥足用拙匪牛刀造請神先索推敲癢莫搔未嗟聞道晚終待郢斤操

上運使蘓大卿十六韻

當代推先正斯文倚廢興表章逢聖主衣鉢見孫曽操履渾圭璧行藏動凖繩太羮元薄味積水自增冰洛誦傳瑰墨雞林識寶繒六卿聊率屬三事卽延登一自雙星出重煩四牡乘周知民疾苦宻訪吏賢能已見江西化都爲道院稱夷塗終妥帖揆路始飛騰後進思親炙今吾有服膺百年能防見一語願師承令弩方危脫公堂許驟升暗中慙摸索胸次漫崚嶒末俗惟同調初心只自憎可能憐鷽鷃隨意亦鯤鵬

見提刑鞏大監三十韻

夙借屏星映曽憐坐客寒扁舟違逆水方丈三韓分隔懸穹壤心馳乏羽翰熒煌長在望嵗月凜奔湍凡骨思佺訣師資待郢墁把文畱篋笥洗眼誦瑯玕轍敢窮途慟冠期結綬彈苦無蒼玉佩絕憶紫金丹往絕修門入爭先要路看飛騰寧有防遇合自相歡獻納君王問施行宇宙寛前星開尹幕列宿炳朝端賀老聊爲監嚴公合從官調官因有便典謁亦曽幹不得瞻丰采無由出肺肝姓名煩摸索蹤迹自蹣跚未有三千牘那能九萬摶抱關從苑候失步向邯鄲繼憶専城去俱興斂惠嘆第聞盤錯舊不見剸裁難帝眷從更治民風要飽觀甫傳光禮樂已著畫衣冠浙水東西接恩波晝夜瀾去天鄰杜曲近日卽長安儒腐眞堪厭才優特未殫少遲調鼎鉉卽合侍金鑾餘子甘流落遺編守故殘若爲百里宰已判一生酸蜀道防𨿽勌山陰興未防猶能風雪裏作意駐徵鞍

別毛質夫省宣撫丘同知訪都督張知院十韻代簡

交契三生在違離百念休杜門煩枉駕力疾喜登樓擊節聽髙論持杯散暮愁諸公爭屈致故里可淹畱科第休云晚行藏卻自由安邊須逺略造膝待前籌雨泊中川嶼風防古括州知津君已熟惜別我何憂京口畱靑眼澄江正白頭或紓知已問已負殺身醻

五言絕句

太上皇后閤春帖子

壽擬南山祝春從北斗回物華欣向泰厚徳發生來母道齊皇極韶光傍壽觴徽音家慶集隨輦奉尊章風簾回翡翠冰研伴蟾蜍親寫迎春帖眞符太上書

太上閤端午帖子

自得廣成道長居不老天底須桃辟惡何用木延年人艾休教采仙丹久養成六宮爭結縷再拜學長生柈獻千年實杯行九節蒲至尊親上壽家慶列成圖

聖壽閤端午帖子

有徳天同壽無爲日更長每逢端午節雙上萬年觴畫扇迎雙鳳輕衣拂六銖太淸元有籙抱朴不須符繞臂長生縷當門五色絲橊花防結子葉葉在孫枝

題恵崇小景

寒林防吹折凍栁不勝垂老去機心熟驚鷗莫浪疑崔嵬吾肺腑面目似廬山江上風濤穩扁舟得往還舒徐春晝永取次小桃紅獨爵把枝穩矜呼立晚風兩蛙隨步武先後得位置不作渴雨嗚豈不賢鼓吹

題文與可山水

疏篠寒林手文家富韈材片縑雲气足彷佛認蓬萊

題洪子恂所畫盤洲圖

林塘天遺得花木地宜栽細紀平泉詠揮毫落海苔

題車盤圖

牛磨人俱轉車旋水卽流爭如霖雨足所至息人牛

歸牧圖

爵祿不入心牛肥了耕稼緑陰生晚煙歸來兩閒暇

題水石翎毛

此君已可人更著水石映水禽穿林來相呼復相應題邊魯生花木翎毛四首【魯生往金陵招諭死節故詩意及之】

緑垂朱雀栁雙燕不勝春泥落空梁語之人竟殺身南國枇杷熟卑枝結子多一雙拖白練飛墮緑林阿小樹生荊棘棠梨結子幽白頭雙野鳥相對菊花愁夢斷江南信空憐鐡石腸緣麼何處去二鳥獨悲傷

趙昌芍藥

風雨藥欄西殘紅落錦溪明窗時展捲春色任提攜

醒酒石

澤畔三生魄花間獨醒窠摩挱苔上醉驅遣睡中魔

小垂手【九曲二石】

醉裏忘形客山中化石仙翻同醒酒伴作對媚平泉

云葉

何年老講師趺坐貝樹根落云化爲石亦得無上尊

蜂窠石

水石兩相激成形不自藏終慙爲兔窟僅喜作蜂房

彩鷁詩

意適舟輕颺夷猶雜鴈鳬不須淩弱水樂地卽蓬壺

采蓮舟

擬倩誰家女相呼去采蓮丁寧欸乃曲隨意媚晴川

雙溪堂

境與人俱勝心無水共流奇奇仍怪怪莫莫更休休

緑野堂

山坪縈霧艸湖濼漾煙蘆野色誰延入陰晴足畫圖

洗心閣

與物風迎浪澄心月印湖牀頭不須易本自一塵無

容膝齋

心胸包天地人亦天地物莫笑容膝齋空洞足伸屈

檥齋

心起五湖興身輕一葉舟个中風雨夜不用轉船頭

楚望樓

楚東雄地望勝槪屬名流共俟謝安石難追馬少防

題有竹軒

家世豈孤竹夷齊眞二難淸風與直節一一聳髙寒

題隱霧軒

豹變知非虎磻溪若是班當年謝安石只合住東山

題巢云軒

楚望巢云處長懷曩寓居飄飄欲仙去復愁予

芥納寮詩

踞說漫遊視螘談綺夢芥內取須彌撐橋尋月洞

灌園亭

植蔬常匝圃釀酒仍滿甕便覺三公輕更將徳本種

次韻防葵亭

防葵固佳節灌園寧素餐公歸客無歸長鋏且莫彈

題飯牛亭

好手聊飯牛不將笏搢插所以百里奚牛肥不枯乏

花信亭

播物潛施令司花暗弄妝封姨偏漏泄預報信前香

繭甕亭

有家堪作繭學圃甘抱甕此生足三眠以外均一夢

林珍亭

團坐聽情語移杯就果根分甘新更美敲打任諸孫

題索笑亭

江南气候宜冷蘂破寒枝能共巡檐笑何妨受雪吹

又用前韻

六出雪中宜春藏向北枝巡檐時一笑玉笛且休吹

橘友亭

梅溽香蒸玉霜晴珠照林封君休僣儗得此足投簮

題雲起亭

雲起有眞意水窮無盡心盤洲寧涸澤天下要甘霖

欣對亭詩

萬象盡森著所觀皆所欣誰能忘愛惡逹觀足超羣

旣醉亭和韻

泛觴有何心罰爵不爲恥流行固自佳坎止何妨醉

題可止亭

澗疊裴公石杯形鴟子船乘流欣遇坎結网勝臨淵

美可茹亭

盤洲比盤谷釣水鮮可烹采山獨爲樂頗勝懲沸羮

瓊報亭

園丁采時果足以供嗜好眷言無盡藏孰盡瓊玖報

題睡足亭

唐皇溺太眞愛心苦未足因人憶海棠何如悟秉燭

題詠亭

無塵元不禊有酒卽爲春一詠得眞趣四時俱可人

防亭

剝防堪覆宇代瓦勝誅茅有酒論奇字無心賦觧嘲

欽定四庫全書

渉齋集卷十四

宋許綸撰五言絕句

西戶詩

勲業鏡成斑光陰箭能疾明時貰此翁不須繩系日

月娥畱照

長圓宜有缺久暈訝無風畱此一輪滿須知萬古同

松陰濺瀑

松風翳漫漫澗水聲潺潺中有無塵公飛鳴相往還

池塘小景

昨夜春水生垂楊蘸波碧湖中相忘友兩兩有鸂鶒

緑沈谷

黃塵滿金穀山陰尙修竹所以盤洲景未足趣已足

嘯風巖

人言風從虎風豈虎所出吹萬生一虛石兄故無物

泛杯巖

境佳因得水洲窈故名盤引作流觴飲巖邊聽激湍

題豹巖

奇峯疑地勝勒駕恐山靈何止管中見全闚文豹形

柞林

蓬蓬新葉盛柞防儼分行寧作非材櫟羞爲傍路楊

芝徑

辟穀防經塵如芝今有神更開三益徑似恐太無鄰

棠杕徑

弟兄爲師友晚嵗共三徑室邇佇逺思東風吹鬢影

沃桑陌

種桑思采桑蠶饑那可忍日暮寒女心無衣猶反本

碧蘆步

霜葉雕殘芰寒花發舊蘆一秋明眼處落鴈恵崇圖

蓼岸

落水浮寒石防痕記舊汀更尋紅蓼岸都有防防防

土湖

湖山逺鐘鼎往往屬田舍公自得盤洲湖山買無價

九曲

九轉多洄洑觴行得演迆休將比金穀除此只東籬

芝泉

人但千筒汲誰知一綫通泉今人惜重走卒與兒童

瀑布

循崖瀑布懸遇坎茶鐺沸水哉斯何取本者固如是

薝卜澗

結實黃金包開花寒水玉香色俱可憐采澗勿盈掬

濠上

觀魚要水淸愛魚嫌芰刺能了濠上樂處世何必避

魚防

忍口嫌去乙蓄池憐所丁故應濠上樂不羨此湖醒

盤磯

新月當沈鉤香芹抵垂餌磯上坐移時水淸魚自戱

鸂鶒瀬

打鴨驚鴛起忘鷗得鶒馴世間能去我物外總輸人

芡曲

湖邊誰摘芡輕度藕花風貪得鴻頭去驚他鴈序空

菱灣

根隨波共蔓花更水相親魚躍翻成出防光解照人

栁橋

眉展愁難畫腰纎怯系書過時低拂防誰遣颯輕裾

兌橋步洪韻

橋上所經過秋成正樂郊兒童驚衮繡丞相只衡茅

墨沼【杜詩中郎石經後八分蓋顯顇】

積功墨成池增價蒲爲扇不作新樣腳一洗顦顇面

巢

藏六自爲巢巢蓮嵗久交支牀猶耐辱曵尾敢辭嘲

夢窟

枕上蘧蘧夢胸中拍拍春從它身化蝶誰復蝶爲身

題柴桑園孤松

恥封秦爵五逃辱若逃暑孤立柴桑園出羣誰敢伍

詠槐

槐緑復槐緑時來人自忙處陰聊避影嵗月去堂堂

竹屋

愛苔無愛竹戒勿長兒孫竹屋偏宜雪何妨種滿園

人面竹

共識此君面誰知面目眞淸風猶立懦奇節仰先民

貓頭竹

迸穴穿籬出貍奴知幾頭眞能參玉版足可當珍羞

慈竹

母子惟慈孝心胸無棘荊斑衣供穉子深覺負平生

木竹

品殊名亦殊此君隨藻鑑盤洲有木竹收拾無一欠

斑竹

自得湘江種禽棲不敢彈怕搖枝上露猶是淚瑯玕

方竹

峭節虛容物淸標直中繩杖有削圓厄提攜先摸稜

石竹

幹無笻九節葉類栁三眠介若此君操不因霜雪蔫

題筍

阿戎勝此君解頤須折角玉版得細參渭川成浪謔

割防

赤身猶幹固禿節尙毛垂木也乃如此人焉胡可窺

緑苔

土衣圓緑孕屐齒孔方畱莫掃錢畱地應嫌薏苡秋

蘆花

見鷁恬徐退防鳶喜詎飛飛蘆欲何適繞緑打紅圍

食蕨

掇芽無掘根掘根芽必空烏糯亦彊名安得隳農功

仙茅

旌陽仙去後服餌有仙茅絕笑拖腸鼠餐余不系庖

黃精

白髮終煩掃黃精莫認花葉疑新竹箭根類老姜芽

芷

銀箸有生香葉排元紫房更名歌九畹課效萬金方

藥畹

種藥憐苗潤分畦戒蔓滋休藏肘後法醫國是良圖

對花果子

野華復結實同在一枝上了知色卽空聊作因果相

朝天李

恥爲鉆核種肯向道旁生中立不阿倚惟存戀闕名

破核李

采實傍春山成蹊鄰露井和嶠難責錢計核破莫整

嘉慶子【使北帶核歸種】

名好實亦好氈車自北來流傳今轉盛見者莫驚猜

櫻桃

苦筍恰相逢勻圓得許紅薦新存古意驅鳥念園公

葡萄

架竹引龍須時攀頷下珠欲求西域種北使昔同符

繡橘

頌橘固多品其賢知若干後皇偏著意爾許繡團團

金橘

金橘大爲貴舂陵價倍增盤洲移得種風味聖全能

羅柑

織文充革見霧靄入懷香亦喚羅敷種曽聞湘水鄕

雪梨

似雪味能珍肌膚雪後身花香還勝雪未信雪如人

鵞梨

大谷固絕品鵞梨亦遺味名園見似人神臯花濺淚

緑蕚梅

防淸蕚緑華望絕江南使天寒倚竹時風標略相似

紅梅

梅格依然在詩家莫認桃縱煩金井水終近楚人騷

黃香梅

多葉似太繁淺裝還越樣格韻細題評逺出紅梅上

長春花

平分爲四序長得作春防三友誠髙品玆花一嵗寒

百結

丁香從百結恨只滿東風未必愁能解虛傳酒有功

荳蔻花

二月坼芳苞凡心比並交丁香多意緒和月墮林梢

昆侖桃

蟠桃微具體一嵗一畨開喚作昆侖種疑從金母來

矮桃

花葉自低昻攀折人不捨偸實定短人朔辯媿黃馬

垂絲海棠

遊絲颺晴空垂楊曵平地中有海洲僊學舞金鈿墜

繡帶

天巧寧容覷春工豈待描繡將花作帶舞襯栁垂腰

剪春羅

天亦費機巧紅葩剪似勻丁寧弄刀女故故莫爭新

黃薔薇

佳色光浮額微香露著衣枝條還更好花品世間稀

杜鵑花

鳥啼從濺血花發亦同心三月春光老映山花照林

水梔

占香名梵苑住托淨心根家住魚千里斷橋流水村

牡丹

眾卉從爭媚花開始是春一年春富貴造物太於人

芍藥

春與花垂盡惟餘九一分畱春有紅藥只此自超羣

玉蝴蝶花

玉蝶正開時緑稠紅漸稀移將永嘉種夢逐漆園飛

玉繡毬花

平泉珍簇蝶道是永嘉花玉繡名吾裏瑤琨不浪誇

含笑花

防拆香噴鼻低垂羞傍人花中如此粲未笑已生春

白石橊

花開水晶缾葉排靑窗枝紅立白幟蝶陣垂翅降

淩霄

羊角連蜷上靑霄便許淩絕憐香艸色莫遣逐浮萍

聚八仙

髙可儕瓊樹低聊擬聚仙親看臨汝種見此不生年

虞美人艸

劉項英雄志爭如溺愛何寧無戚姬艸賴有大風歌

罌粟

采苗能勝芹摘實可當粟缾罄罍未羞難貯杯中醁

米囊花

禦米具體防有罌無儲粟妖艷耿春光名佳不翅足

瑞香

紫裳蒼玉佩乞與碧紗籠怕作行雲去人間瑞靄空

麝香萱

香客忽破鼻從事宜到臍憂端集無所醉倒休扶擕

紫薇花

手植盤洲圃心懷西掖垣至今花萼上雨露有深恩

素馨

輕素梅畱魄重開六月天南人𨿽慣見北客但垂涎

玉簮

昔見茅連茹今防花盍簮若爲驚作客故有蝶相尋

紅蓮

葉側臨妝鏡波搖濯髮盤慇懃數多葉落日更憑欄諸葛忠叟初逢家塾池中產防蓮求予扁榜並作五言勉諸甥

淤泥生淨質妙觀起凡心少見人間瑞誰栽滿澗潯

木芙蓉

津陸元殊種名稱偶爾同秋光波底見堤上憶蘇公

眞珠花

花發鮫人泣春歸赤子還三珠原有樹疑是海中山

佛桑花

乍作槿花防榮枯漫自繁謂桑來佛土何補一絲寒

茉莉菊

皎皎淩三夏闍城第二花秋魂憑楚些黃額訪仙家

鬭日紅【一名落地錦】

暮色曉還開殘紅委地堆道如西蜀錦何似北山萊

金鳯花

葉不類堯莢花疑來舜楹風枝吹彩羽如雜九韶鳴

文冠花

厭緑不厭紅奪朱非惡紫了知色卽空色空奚慕蟻

雞冠

晦雨難渝操朝陽易染殷來從紀渻宅不鬭但峩冠

山茶

老枝藂梗葉殷色吐肥花卻見淩寒意無人爲賞嗟

水仙

璧琮行洛佩雨約過陽臺正使枝難好風標故似梅

蠟梅

司花工剪蠟墨客巧抽脾醖借無梅操生香認得知

顯庵許轉覓紅蕉未至絕句奉簡

境中曽見畫雪裏故依然展盡惟赤須輸九萬牋

後庭花

葉如花傍砌往事逐浮華舊曲惟傳恨人間復見花

逸驥

一秣志千里我欲乘騰驤圉人不在側勇气聊頡頏

驊驑

驊驑絕代無晚去猶見畫蕭然千里姿聳立亦閒暇

馴鹿

長見幽蘋食誰分野艸眠隨行能緩步相對可忘年

錦雞

豈以多文累輕身蹈巧機樊籠莫惆悵爲汝防毛衣

黃鶯見

鶯雛初出谷遷木寄晴花不解如簧語猶疑度栁斜

白

物有爲身累靈卻受鑽毛公今放汝珍重保身安

緑毛

五色曽呈瑞緑毛從古稀碧潭凝染色逐藻長毛衣

欽定四庫全書

渉齋集卷十五

宋許綸撰七言絕句

太上皇帝閤春帖子

底須東海覓三山一片仁心壽八寰天上有天長不老每將春色施人間

一聲淸蹕乘輿來來獻雙親萬壽杯想見瑤池同宴處要花開後便花開

仙家樂事有常程不寫羲經卽道經春日漸和風漸暖不妨排比冷泉亭

太上皇后閤春帖子

補天立極寄何言嫓徳同歸太極尊徳壽宮中康壽殿春來別有一干坤

廣成得道自崆峒少廣功成閬苑中自是仙家春不老蟠桃枝上又春風

金花防勝一畨新白玉巵旁祝聖人聞道瑤臺花有信宜春更有八千春

皇帝閤春帖子

紫宸殿下迎春仗徳壽宮中家慶圖帝有雙親齊萬壽天教五嶽總三呼

協風初轉斗杓旋卽是流虹紀瑞年甲子一周天啟運威儀重見漢中天

淸臺方奏五星眀又見春盤憶兩京見說黃河方混混翠華來復始教淸

皇后閤春帖子

雪融鳷鵲金鋪暖冰泮蟾蜍玉漏遲壽卻兩宮春日酒自書卷耳進賢詩

龍樓問寢正雞鳴玉佩丁東曉气淸春入椒房偏起早三茅觀裏未鐘聲

不要梅花比玉容柔桑枝上要春風聖人見說常躬儉擬助君王賞戰功

太上閤端午帖子

久瞻黃屋見堯心盡把薫風入舜琴至樂殿中香一炷靜防周易對槐陰

艾枝簇虎鬭時新荷葉巢龜薦瑞頻自是仙家多樂事天中佳節近天申

傍階葵萼傾紅日映水橊花染絳雲魚戱亦知天意樂行行吹起碧波紋

聖壽閤端午帖子

宮人晨起靚妝梳艾葉菖花獻頌余團扇裁成畱不畫應時只乞聖人書

陰陰密叶韻黃鸝樂事宮中聖得知永日畱連惟史帙薫風拂掠到琴絲

駕言康壽殿中來排備涼亭與月臺此去天中才半月從今日日要花開

皇帝致齋

聖主憂勤二紀年宸心久已格皇天五風十雨如何報八陛圓壇具告防

一夜飛花滿帝城曉防玉殿月籠明紫宸拜舞山呼了都道郊天管定晴

丁當玉佩趣班齊山立千官請致齋見說內家淸似水多時排當不曽排

奉引靈駕至陵所方雪

禹穴如今卽舜梧攀髯誰識小臣孤雲頭閣雪不忍下知道孤臣淚已無

上黃參政壽七首

人間元自有三山不在虛無縹緲間山上仙人圯上老一編親輔漢龍顏

誰識金仙抱送時年年惟有早梅知只今不負調羮信造化工深物自私

諌紙臺評字字溫補天勲業妙誰論風霜卻是爲霖手桃李恩深更不言

渉五經旬一風雨三邊安帖屢年丰但知風虎雲龍防不見彌縫輔贊功

補衮工夫日綫長天教嶽降傍新陽都人擬防貂蟬出親受君王飲福觴

自有中興太學來我公今始拜公臺胚胎元气眞難事五百年間命世才

度量汪汪見古風衮衣只與布衣同定知耐老耐官職幾个中書郭令公

又上梁丞相壽口號十首

恭惟炎運恰中天間气眞成五百年以舜繼堯方誕聖維申及甫卽生賢

石筍金雞傳地防鳯池虎榜屬儒眞向來再世方稽驗今日兼榮孰比倫

往分南國戎夷問再入中臺宇宙和狡兔漫爲三窟計長城只倚一賢多

慶成禮就端成殿上壽儀陳徳壽宮霽日祥雲回頃刻夑調妙用不言功

天數已周花甲子中原合見漢威儀極知廟略歸樽爼倚防元勲上鼎彛

眞人得道自崆峒萬國同歸壽域中致卻升平更何事朱顏緑髮侍重瞳

殿家前日中和節相府今朝嶽降辰勑遣貂璫宣賜酒黃封題作百千春

萬里雲霄行白日八荒桃李自春風不須更棄人間事一轉鈞陶九轉功

曉來微雨弄新晴晚防蟾光一搯眀學語小兒爭祝頌相公長似月初生

乾坤長物門闌客會計叢中委吏身擬算中書都幾考直須東海防揚塵

勸農口號十首

一勸農家莫惰農春來雨水已流通有男有女勤耕績必定時和更嵗丰

二勸農家奉二親爺娘養爾望終身但行孝順勤耕種天不虧人不到貧

三勸農家敬主人種它田土耐辛勤若圖借貸相憐卹禮數須教上下分

四勸農家勸主家去年早稻失收多未還舊欠無從出隨力周旋更借它

五勸農家勸善良冒耕逃絕更思量官司旣許從今首好與兒孫做久長

六勸農家勸北鄕北鄕田少盡茅岡早禾有種何妨種勝似閒教滿地荒

七勸農家趁雨時陂塘蓄水是便宜眾人殖利還他殖自飽須知別个饑

八勸農家莫鬭爭到官寧免廢農耕欺公畢竟添煩惱作善安平過一生

九勸農家納稅租莫教縣吏更追呼只催常賦他無擾合體公家有與無

十勸農家各力田長官無補近三年民淳訟簡因藏拙謝汝分宜父老賢

勸農畢事呈同官

偶遵令甲得劭農詞鄙惟期與俗通乍可催科成政拙且須憂國願年丰

與民三載幸相親試邑何功得庇身他日去思無可紀較量惟只有淸貧

扶犂感爾隴頭人自古民生合在勤五斗空餐慙令尹可憐無補及毫分

艱難功業屬皇家每爲農桑下詔多濫撫一同何補報祗先勸課未皇他

次韻才叔初春絕句

栁眼𨿽舒未展眉逗寒陰雨故逶遲潘郎袖卻春風手正想經營得句時

帯圍過膝杖過眉曲廡尋詩得步遲舊日春風應笑我鬢邊殘雪沒消時

次常之暑中卽事韻五首

自芘槐陰影更重悠颺午夢半醒中已防新緑防濃緑不愛深紅愛淺紅

破暑薫風破甑輕井泉新汲濯新淸亂蟬爲我翻多事時有黃鸝一个鳴

近鑿方池漾碧虛手栽初產玉芙蕖丁寧未得輕開卻少待嘉賔約望舒

勌翼歸來足退藏卑飛決起自回翔昨宵妙處無人領不是風涼是月涼

晚云蔽月气防淸假寐鼻自嗚起防靑天淨如拭月眀於我不無情

次韻才叔和陳大用七夕絕句

百兩新迎碧漢車半奩舊照古銅磨蟾虧旣望圓時數鵲別經年恨處多

小說無端漫五車流傳繆處盍刋磨杜陵堪笑還堪惜吟到佳期奏雅多

寧少公榮莫少車良辰僧坐笑磚磨詩翁不至惟詩至好句𨿽多恨亦多

入秋逢節重星車今閏中秋有折磨夜夜銀河映牛女稍涼相過望君多

中山九日

戀闕懷親一性成車夫解事趣歸程松醪菊斚中山驛薊北江南萬里情

蔣十一丈以重九雨昨有詩約閏九二首次韻

風雨滿城佳節休詩翁彊項覓因由不須閏九方爲節眼底黃花卽醉遊

誰念淵明載酒過杜陵愁思只悲歌催租豈敗潘郎意語到愁邊自不多

冬至早起

千梳短髮儼如霜起坐中宵待一陽人道陽生少災障才無韈綫敢迎長

百念消亡不動灰猶憐云物擬登臺今秋幸自丰登甚底事終朝隱隱雷

百里雷聲足震驚地溫春近易敷榮故人新有催梅句催得陽和太半生

曉起

晚羃花房露靄霏曉繃初脫筍芽肥海棠已退來禽捨滴滴胭脂正滿枝

莫想思堂想表勲庉村佳處正相親花時不聊中酒虛過淸眀箸莫人【案箸莫未詳疑卽遮莫者莫之意當時方言傳寫之異也】

新月

碧漢新磨印甲痕山頭忽墮玉鉤寒澄江只在靑山外憶得垂綸七里灘

燕賓館值雨

飽死侏儒便雨立安知更有漢官儀諸生未免諛綿蕝從俗從宜我自嗤

已晴復陰

漠漠輕陰養絮天長空跕跕墮飛鳶東風吹得浮雲綻一片斜陽在晚川

弄晴斜日展仍収一向寒云凝不流次第今宵還是雨自添香灺暖衣篝

讀了殘書不柰閒挼挱老眼傍闌干吟成白雪知何補未有功名與世防

到京城日積雨欣霽

驅車日日望京師冷雨瀟瀟共淚垂一掃頑陰朝故闕天開地辟亦如斯

新晴

暖日烘晴麥正秋麥田髙下五分収稍蘇凋瘵天之力賑糶新來減幾籌

午暑睡起忽懷範武子走筆當簡

讀書巖中範武子爾有此地何時歸巖邊有石不可煮世間萬事巧相違

火雲爍石畏出戶正似雪深堅臥時吾甘饑凍死卽死觸熱生慚褦襶兒

爾近添丁亦可喜丁多何補於眀時除卻操戈與執耒此外文墨徒爾爲

暑風翕翕樹頭動吹過井梧方是涼拂拭桃笙陰處臥誰知我亦出羲皇

睡來只有茶一盌共啜何人眼蹔眀忽憶都錢範監庫種來修竹似渠淸

爾家阿換秀而溫三嵗知音可共論唱得癡頑三昧曲新來何似許監門

次常之韻

淸徹郊原帯逺洲霏微小雨勿供愁重陽已近休仍例今嵗丰登別是秋

呈張功甫

乞得雲臺散吏歸園亭物物有光輝臨湖更要波光濶付與沙鷗自在飛

插來楊栁已梳風乞與漁師泊短篷嵗晚蘆林總搖落隔湖認得老鄰翁

籃輿軋軋上梅橋玉照峻嶒入望遙梅與主人俱舊識一年詩興又相撩

次韻居甫六絕句

君家城市儼山家翠竹疎松靚物華月桂似知新有句封姨恰獻旋開花

自入春來少見晴雨愁花思共防防浮紅吹卻渾閒事正要秧鍼出水靑

際天空翠滴人衣拍岸波紋泛彌有意雨聲停白晝無端艸色上朱扉

雨飛蝴蝶盡爭髙映水垂楊拂小橋乍覺煙村風景別突防林外出緗桃

夕陽綻處動歸舟照眼眀邊是白鷗只聽前湖歌欵乃不知風雨轉船頭

西湖弭棹曲廊腰休憶長橋復斷橋隨意吾鄕度寒食登臨不費酒旗招

次諫長韻贈嚴處士

鳶在靑天魚在川馬牛誰絡更誰穿過求敢問君平卜只問皇家一統年

諭工部追和王詹事遊東坡十一絕亦次韻

宇宙聲名宇宙容豈無湖海著元龍黃州詩興椎輪耳詩到儋州興更濃

賢者行藏只委天山川卻自以人傳幾年茨棘東坡地不祗人賢地亦賢

防持風物感波神翁去如今隔幾塵海上跨龍時一到雪堂烱烱見斯人

眀月淸風轉柂樓武昌樊口直黃州天公不借蘇仙便兩賦那成赤壁遊

海棠一樹立山村桃李場中合斷魂從我東坡三子在休悲六客更誰存

故人相戒莫吟詩那免斑斑露一奇無柰西湖頻入夢果然吳餉卻來時

男兒何苦自拘囚六合無非汗漫遊喚取東軒同抱耒瀟瀟風雨正筠州

見慣沙鷗已不飛旁人相見莫相疑無端卻爲魚蠻子又著危言感聖時

海內傾心雨露詞種松爭忍十年期臨臯五見分新火只比先生睡覺時

歸來宣室恰新年筆下生成又補天喚作玉堂堂喚雪不知若佞若爲賢

腐儒珍重百年身眼見白頭無數新晚嵗江山縱搖落平生出處長精神

懷徳久仍調爽約

南北峯髙金突兀短長橋逺碧琉璃轉庵好借魚莊住處士仙來剰欠詩

葵萼已傾朝霽日橊花猶染晚歸云不知荷蓋添多少定自湖光減幾分

得句寧如餐玉祕食言可似雨梅肥暑中縱愛持竿手夜後何如載月歸

嘲少年

守舍防家老者便少年爭逐艷陽天新花日買添新水肯信翁心尙少年

外舅嫁遣二侍兒有詩次韻

詩翁學力有長城笑語叢中漫鼓行出水芙蓉寧受污鉛華洗盡見眞淸

江西劉謀卿秀才以火焚其居諫長序其事以告袁吉故因題其後

祝融回祿愛君深卻以無家到武林諫議一篇如見靣故人爭不動仁心

讀王文公詩

文章與世爲師範經術於時起世仇少讀公詩頭已白只因無柰句風流

再讀雪谿志詩

誰無胸次著林丘腳底黃塵到白頭不羨雪谿成卜築羨他卜築備歸休

才唫盤谷還思隱試說柴桑便憶歸何處山人髙索價老腰猶要萬釘圍

萬古功名米一稊此身只合把鋤犁可憐嵗晚鄱江畔再讀前賢志雪谿

淨慈致齋侍者求三教贊

休問船來與陸來桃源到處卽天臺雙林做底須知防認著形骸亦苦哉

欽定四庫全書

渉齋集卷十六

宋許綸撰七言絕句

題所藏二修禊帖後

昭陵脫手已非眞石本流傳喜似人澹墨似肥濃似瘦驪黃不見見精神

契師欲予書爲此以贈

契師畫得梅中趣急水溪頭印月時昨夜臥披今起防自宜重坼向南枝

次韻薛奉常以詩送瑞荷花並圖而花與圖俱不至

並目蓮房並根藕流傳樂府已稀奇平分葉葉紅兼白絕憶公家瑞綠漪

昨夢前塵假合來刻舟求劍記蓮栽花圖詩卷聞烏有猶望荷花舊處開

題畫卷

平坡軟艸細芊芊碧樹遙枝綠防圓羊豕自如知飽後牧兒箕坐得安眠

巖壑林坰景趣幽等閒鷗鷺亦夷猶承平人物佳公子遊戱丹靑翰墨侯

著莫池塘浩蕩秋露荷風荻冷颼飂雙鳬乘鴈自尋伴孤鷺無塵不解愁

弄色堦前各一家賔秋餞暑度年華道人落墨聊遊戱認得眞爲金鳯花

擎水端如治大兵兒曹何事解關情等間戱劇休成惡兩个俱雙莫撓淸

鈞有嬰兒伉儷情山川其柰險難平如何一得戎夷俗長使中原不用兵

諫長之門人曽君三異作招隱圖並賦二詩以招諫長之歸亦賦二首

謝公雅志在東山其柰蒼生債未還寄語故人專一壑不妨淸夢落滄灣

能畫能詩已可人迷途前畔更知津眼防益友如君少我亦歸心動白蘋

王晦叔惠聽雨圖次蔡韻奉寄【並序】

丙申仲冬予以告糴至天長令君王晦叔出所藏書畫有蔡公天啟聽雨圖予擊節愛之蓋蔡所畫者平岡老木逺水歸雁作蔡臥小舟聽雨者滕公令戩筆也蔡又以二絕句作小楷凡二百五十七字防其上以遺其叔祖王公彥舟皆精絕晦叔作字有徐季海風气暇日從予假金石刻酒行謂余曰予絕愛子唐開河碑顧未有以博此者予戱指屏間聽雨圖曰此足以當之晦叔笑曰非吾家舊物直不靳於子矣後月十三日晦叔還自淮陰瀆頭頓所苦暴下予是日亦往髙沙轉粟以書告別且曰開河碑或果欲之第意所欲捐者得一種足矣繼有皂衣乘急騎追予舟至五里許出臥披畫軸則聽雨圖也予旣嘆晦叔能割愛以取好眀日舟行過小五湖水天相接雪意垂垂孤雁叫羣洪濤拍枕因感蔡防語有自作詩畫今六年而終踐之語紹聖丙子至今復八十一年矣而予旣得畫宛如所更感慨久之乃次蔡韻以寄晦叔且爲佐書蔡防以當畫記云永嘉許某深父

拂拭滄波逺接天摩挱喬木老生煙題詩作畫人何在萬古蓬一覺眠

常日京華藪澤思六年身悟畫中詩須知妙處無今古得畫還如聽雨時

題張野夫所藏顏持約大招圖

顏君思似龍眠苦賈賦傷於宋玉悲萬古忠魂元不沒令人惆悵大招詞

題洪子恂所畫盤洲圖三首

昔見園成今創始今爲圖就有聞孫長松鉅竹知無恙直節淸標想故存

摩挲指防經行處盡和詩篇二百餘已是步趨瞠若後或防晚節在歸歟

有筆堪耕須苦志無田可種莫憂貧細推方寸遺寛地有此孫枝亦可人

題浯溪圖

山川自昔因人勝豈愛浯溪愛漫郎不得中興攄老筆兩章秋月漫爭光

防諫長畫軸後五王按樂圖

玉笛牀頭取次橫自吹頭管按新聲梨園舊譜今何在一叚風流畫得成

題曉蓮圖

生綃未展已生涼白白紅紅映兩廂賴得轉庵先著語幾成虛送許文昌

闚蓬圖

楊子長條玉作葩花光凍棘冰花短蓬幾見空相似捕影圖成試喫茶

遊鯈圖

碧艸差差泛綠漪未施魚影樂先知遙憐盤礡明窗下便是濠梁得意時

題瑞寧艸虫

候虫防細欲何爲卻與鵬摶共一機須信人心闗造化蜻蜓能防蝶能飛

題潘徳久所藏楊補之竹梅

竹弟梅兄已可人老楊筆力更精神轉庵不用持相惱買得梅坡入夢頻

眀日欲對通夕不成寐枕上賦墨梅詩還契師宿逋

師住一庵幾何年山深更過靈隱前遺我江南幾張紙中有寒枝眞契禪

蒼顏幸沒黃塵裏淸夢忽墮孤山涯處士橋邊捲蓬相癡兒莫訝得香遲

昔防灘頭印眀月今觀海底拾珠自從迦葉天機淺不但花無筆亦無

春風不逐花光老心印自傳圜契師師能冩出夢中夢我卻唫成詩外詩

聽湘西許老彈琴

顏裏常春鬢已秋抱琴時與破牢愁自言舊曲都忘卻彈未終時且罷休

聽徳久彈秋思詩

潘郎胸次有經綸指下聲如筆下眞已是不禁秋意思更彈秋思苦撩人

十四

馬上徵人濕擁氊猶將愁思曲中傳向來有句眞成防小雨斜風十四

次韻才叔聞笛試燈二絕

疊石爲山漫崛奇玉峯欣對似相知梅梢頂上吹霜笛卻惜流香過別池

相逢一笑卽銜杯梅與詩懷得共開但有燈光並月色不須元夕始重來

馬上口占詠席帽

本是田間荷笠身不堪重戴壓烏巾苦無諌語遮羞得其柰旁觀冷笑人

送越牋與才叔次韻

剡藤分送意何如擊鉢聊供腕脫書飛動要觀亷藺气此牋斷不與曹蜍

銅雀臺瓦硯

千年銅雀防歌塵張老澄泥解逼眞我有古端鈞玉徳中涵雨露炳星辰

和人惠詩並素馨油

萬桂叢中不記年行藏極處只由天朝回若問南湖叟依舊山邊復水邊

晴窗一縷海南云徹骨風流自可人由作桂油膏靣樣不妨粉念混天眞

劉知監端午前一日以詩送甜苦筍末章有謝絕香蒲與酒壺之句以五絕句送酒

感君親與愛相兼世味諳來已屬厭惠我西湖甜苦筍爲言無苦只知甜

經月梅林掃迹晴照人湖水拍堤平軟紅塵裏偸閒客處士橋邊取次行

新來懷抱少人知自入修門未有詩鳩自呼晴蛙喚雨羨君湖上防西施

一沐未還旬日謁片言敢折累年囚杜門莫羨過僧夏多雨方愁損麥秋

湖光可吸太淸孤漁父鳴鞭少得無幸自有詩醻午節不應無酒住西湖

中山酒

中山一醉百經旬魯酒千杯不醉人莫怪近來風味薄中山久已雜邊塵

次韻才叔屠蘇絕句

底須卻鬼寫靈符一盞侵晨不可無老覺東坡翻倒置奚爲後我酌屠蘇

望商山

符離東望卽商山畫出江南見一斑社稷未能還漢舊豈容四老老其間

入泗州

越境張旃入泗州隔簾翁媼拜含愁可憐萬折朝宗意誤爾屍臣死亦羞

靈璧壩詩

入泗行來汴似渠壩成靈璧水全枯汴流可遏從渠遏思漢人心遏得無

臨淮望龜山塔

幾共浮圖管送迎今朝喜見不勝情如何抖得紅塵去且挽淸淮濯我纓

渡淮

照眼淸淮笑力微家人應喜近庭闈玆行莫道無勲績帯得星星白髮歸

次韻徳久舟行阻風

昨日顚風鳥雀喧牽夫寸步不能前今朝收纜張帆坐世事乘除只偶然

渡江【時禮物船被風】

揚子江頭渡曉風一舟掀舞浪花中江神似恨頻將幣不許和戎出漢宮

題金山寺

水月光中全體現波濤湧處定珠圓每因王事參差過更羨仙山晻靄邊

宿南京【詢訪實有戍兵三千人】

虛說營屯五萬兵淒涼無復舊南京中天王气終當復千古封疆只宋城

釣臺

敢將出處較秋毫未報君恩感二毛七里灘頭停短棹細防漁父亦淸髙

過馬當山

彭郎磯頭晚更涼扁舟瞥過鮆魚香買魚斫鱠初傳酒頃刻風帆過馬當

登第一山

登臨休作楚囚悲遮莫人心知漢思疇昔百聞今一見勉旃報國在男兒

幾因防客數登臨悵望神州久陸沈今日登臨身是客經行應切此時心

淨社山中卽事二首

拾得閒身傍佛廬吟邊不解著工夫晚來好處無人領淨社山中聞鷓鴣

家童裹飯就僧家飯了僧來共防茶聽雨軒中無一事薔薇卻有旋開花

遊三茅忽得佳處畱贈鄕黃冠師

三茅觀裏僊爲宅七寶山頭玉作堆不盡經行奇特處只教畱作等閒來

爲山

疊石爲山底用髙經丘驀嶺欲平橋靑林屈曲﨑嶇過疑有碧花無數桃

次韻薛奉常淸涼山靈潭寒瀑二絕句

淸涼山中冷難宅中有靈淵人莫測劃開神祕奉常君萬丈寒泉貯穹壁

田家要雨隨卽雨豈識潛珍在中止霏微不絕自成霖萬古禾頭不生耳

再和奉常靈潭寒瀑韻甚有同遊之意

奉常如僧逃火宅天與淵泉誰識測我今亦是閒散人何日躋攀臨峭壁

對牀盍聽風雨情同胞兄弟亦何止試於如夢境中聽雨聲水聲風過耳

次韻誠齋寒食日雨中遊上天竺

詩翁作意與春期寒食翁來春合知不是春工渾忘卻好題詩是雨遊時

晴卽飛塵雨卽泥乍教泥滑得行遲貪防花處籃輿舞靜得句時流水知

可是前身住寺僧未經行處恰如曽松杉夾徑當前莫惜綸巾冒雨行

驚人詩句任人嫌詩得春來思轉添莫道詩翁太奇崛思如春澑防層檐

天竺精廬晻靄中籃輿初歇袖初通回時管勝來時節屋角微微轉相風

不比尋常夢阿連山中眞个著行纏野花已放名花未回施風光與少年

山花壓澑水通池時有幽禽自在飛日腳忽隨云腳露鐘聲恰與梵聲齊

溪流來自寶峯頭流到欄邊不復流防閘放泉聊戱劇怒湍平後一齊休

老僧雪頂接霜髭並日楞嚴手自題見得眉間多喜色定應行處有新詩

布地黃金間碧疏歸依大士攝心初功名骨相元何有身口業中除得無

晴嵐羃羃水潺潺歸步花光夾道間中竺已遊遊下竺冷泉亭畔更登山

紅滿園亭綠滿郊愁風愁雨豈天教畱將畫舫臨湖側認取靑簾出杏稍

不枉皇都九十春春春行樂有誰貧休論舊雨兼新雨何限今人念昔人

詩句才成雨又催酧時只倚十分杯誠齋筆下詩何數不祗晴來雨更來

眀時與物總爲春樂處陶陶卽是眞勝賞不妨閒信馬名園莫問屬何人

玉勒金鞍問寶裝少年有意競春忙不妨系日寛門禁安得長繩爾許長

欽定四庫全書

涉齋集卷十七

宋許綸撰七言絕句

車行詩

穏如江海迎潮上險似虛空逐電行縱使中原平似掌我車只作不平鳴

陳畱道中

雍丘紆路到陳畱積雨彌漫漲畎疇道左流民形似鬼能無百里爲分憂

靈璧道傍石

花石綱成國蠧盈賊臣賣國果連城陵遷谷變猶橫道反作傍人座右銘

朝歌城

魯墻絲竹千年在寂寞朝歌莽一丘突有浮屠延望眼何因駐得墨家流

羑里城【至今城中艸不生】

扁公墓下艾猶榮羑里城中艸不生豈是聖賢遺恨在只應天自不能平

趙故城

叢臺意气俄銷歇故壘歌鐘幾刼塵只有藺卿生气在墳前衰艸鎭如新

涿州

驀直中原掌似平範陽巢穴柰天成未能太古全無事黃帝如何不治兵

衛州

河決從來國隠憂衛州那在水邊頭傷心中土淪胥久可但堪嗟一衛州

欒城縣

寂寞欒城頓食遲令君跪告簿尢危固非鸞綬身棲棘可忍防巾首告笞

慶都縣

慶都將過過唐河欲訪靈臺去路賖試問車夫能指防好峯無數碧蓮華

栢鄕縣

昔賢不肯入朝歌況乃軍中忌諱多咄咄衣冠出疆去廹於人處竟成訛

淮陰縣

甘羅古篆娑羅刻豈但淮陰妙二羅胯下橋邊有男子追亡擬問漢蕭何

和袁同年接伴賡從客陸成父至淮陰縣韻

日月光中盡徹侯獨全終始是封畱可憐胯下奇男子𨿽媿淮陰不媿劉

和袁同年接伴賡從客陸成父至寶應縣韻

雨洗秋光滴夜涼鬥牛河漢絢文章明時不寶埋光瑞應有眞賢爲發祥

過相臺

夜深吹笛醉秦樓月白風輕只共愁魏國九京如可作錦衣能復故鄕畱【月白風輕亦樓名】

過陳橋見太行

驅車夜半出都城防馬陳橋已半程回首白雲南闕下太行何事馬前迎

過龍徳宮

龍徳宮中舊禦園繚墻栽栁儼然存秋光更向墻頭髮似與行人濺淚痕

過常山村店中見菊

黃菊娟娟媚晚秋等閒野店亦藏幽國香何恨成淪落秋月春風不解愁

過趙州石橋

橋梁顯刻認中朝仙迹遺風不可招喚作沃州人不識今朝只過趙州橋

奪玉石橋

輦卻民財積上京民貧政自不關情瓊臺要築猶餘事何況橋成奪玉名

漳河

出郭安陽漾碧波黃流汨汨泛漳河河濵飲水令人癭岸石其如腹疾何

琉璃河

黃河九曲固難窮六里琉璃未長雄眼底坳堂君勿詫使華來自水晶宮

防龍河

門題善利遏朝宗一水何從更防龍菱角雞頭教偪仄可堪遊女折芙蓉【汴水門名善利過此則爲防龍】

魏河

過卻黃河有魏河燕山直下有通波不湏圖冩山川勢它日因糧省槖駝

易河

車轔轔逐馬蕭蕭易水無聲防泬寥只聽琴聲已蕭瑟更行霜月更聞簫

白溝河

藝祖懷柔不耀兵白溝如帶作長城太平自是難忘戰休恨中間太太平

滹沱河

逋誅狂冦釡中魚未免眞人駕六飛千古石人𨿽曖昧一時河伯太機防

歸途觀蘆溝新橋

長虹如玉跨長川下馬摩挲得細防他日燕郊如舊識蘆溝橋下古桑幹

歸途感河南父老語

河南民力已無堪泣訴王人語再三勤苦遺黎姑少忍北人何止棄河南

有感

宋衛綿延接趙燕古來爭戰可勝論細思醉把乾坤擲蠻觸區區匪大言

文王廟

聖賢多難古來同易數身更羑里中甲子旣周屯旣復不應天數竟終窮

光武廟

眞人祠殿栢鄕邊下馬焚香我謁防思漢民心今戴宋宻祈興運早中天

題蕭相國廟

古廟淒涼古鎭邊鄼陽戶口更淒然封侯當日如今日越使蕭公剰買田

題曹娥廟

當日曹娥念父心千年江水有哀音可憐七尺奇男子忍使神州半陸沈

謁曹娥祠【時積雨後】

昔因淑節嘆男兒今媿男兒竟未奇攜累乞靈無可禱只求晴霽樂丰時【予舊時有可憐七尺奇男子忍使神州半陸沈之句】

避雨漁陽太守廟

拂面秋風雲漠漠傷心古汴黍離離不因避雨漁陽廟爭見元丰大觀碑

曹操冡

舜葬蒼梧的可知九疑猶是後人思阿瞞不作瞞心事何用累累多冢爲

寓居婺倅防秋夜觀書有感四首

虛庭摵摵撼梧楸黃卷靑燈字字愁說與西風莫蕭瑟年來詩思不禁秋

每當劇暑憶秋期暑退涼生喜可知不柰寒蛩促機杼等閒催得鬢成絲

子城髙處易爲秋宻防催更響更幽掩卷不眠堦下坐澹雲東去月西流

四十男兒不自憐求田問舎計茫然一官未辦君親報縱有田園亦旃

戊申嵗題玉牒所壁

擔上防梅不是梅孤山消息限蓬萊仙源圃裏逢人日雪色憐隨霽色開

雪塢霜窗合斷魂仙姿元住水邊村園丁莫訝盆池小畱得疏疏澹月痕

空飱無補愧侏儒茗盌香鑪細讀書還被梅花勾引破又哦新句步庭除

冷蘂疏疏開可數香風羃羃逺能聞不因修竹遮攔得一夜淸寒定憶君

數日淸寒不肯開枝頭閣雪冷皚皚霜禽飛去花身動一片淸香在緑苔

直捨孤唫未過淸梅花相與有詩情寒鴉眞似隨人好冩就新詩啼數聲

書潘徳久版壁

故人有詩仍有屋囷裏無禾鼎無肉可憐驅去傍人門階下蒼苔孕寒玉

山房

山城久矣鞠榛埃三徑新成手自開何用誅茅卜鄰並好風良月便應來

去盡陳言掃盡埃詩淸心與眼俱開由來野服關吾事暇日能同竹院來

徑掃蒼苔磴拂埃山房今日爲君開丁寧杜宇莫催去正要靑山歌朅來

風掃飛花雨濯埃錦葵將發麝萱開思量造物恩何厚防取南薰入抱來

西山爽气

負墻結檻太麤疏眞得西山爽气無他日棠陰無可紀負暄曾此鑷髭須

金果園

蹔拋汴岸入斜坰金果園中信馬行滿目桑麻俱沃壤可憐持節看春耕

柳溪

通衢暖轡出邢臺突有池臺號柳溪自過淮來無此趣千年華屋但雞棲

望平山堂

霏防晚雨濕疏鐘彷佛浮圖出半空回首江南山色逺平山卻在有無中

蜀山堂

已把堂名占蜀山愛山猶疊石孱顏世間何事非兒戱了得兒癡趂得閒

蜀山亭

千里肥川掌似平崔嵬只有蜀山靑玆亭巧與山相對不惜名堂更揭亭

題忠孝亭

白石陂頭斬逆蘇士行卻是晉夷吾功成不掩窺窬志忠孝何如卞大夫

浮槎亭

浮圖立處認槎峯曾記浮槎是醉翁亦似平山堂上防陰晴山色有無中

題陳正字貧亦好齋四首

陋巷當年一窶人簞瓢樂處有經綸居然更起爲邦問豈是先生亦厭貧

只教求食傍人門彭澤何妨作令君鄕裏小兒眞解事歸來艸木亦欣欣

腸日九廽諳世路肱今三折悟良醫戎郎何自知貧好卻是歸來逺客知

正字如何例姓陳饑來一字不資身更將長技爲扁榜肯信吾家亦有貧

題漕司涉齋

涉世渾如涉大川風波過卻愈拳拳朱簾畫舫非吾事只合扁舟聽雨眠

茅齋

市近吾營地自幽身閒何羨水中鷗因思客路竿遮日得似君家茅蓋頭

梅坡

買得梅坡與眾防折花教折莫催殘蚪枝褁蘚能炊玉畱與梅坡伴嵗寒

松林

蒼髯老气已雄豪偃蹇連延結虹橋當暑含颸時瑟瑟底須屋角相風招

欽定四庫全書

涉齋集卷十八

宋許綸撰七言絕句

信筆戒子種花木

君恩未許乞分符三徑無資地亦無或借或資分養種閒時趂早著工夫

廼翁未遂投閒計吾子宜殫幹蠱才已辦一區供戱防更營三徑待歸來

一年活計在春初處世光陰不可虛莫謂窺園全廢學昔人猶有帶經鋤

栽種成陰動十年風流遺恨憶蘇宣西園近有移園法大樹根盤只儼然

買宅慇懃爲海棠卻因攺築遂移將前園褊小鄰遷次好補霓裳斷續行

池妨屋地故應塡取土成池卻自然愛惜淸漪添淤壤買根歸種撫州蓮

買石𨿽非自欝林窠窠盡費俸餘金傍人應笑謀生拙航海梯山枉費心

買石爲山任笑癡癡翁眞个似童兒奇峯峭石勤收拾莫使他年一簣虧

我山壘土仍栽石下有嵌巖上有亭石少闕邊添種樹種時湏要樹長靑

水仙繡菊麝香萱久種成畦長養便分向北堂三益近繞墻秋色要爭妍

種樹還如種善根自湏積累付兒孫從人覓得栽培法緑葉成陰便滿園

莫將桃杏等閒看栽接名窠有防般爲是開花仍結實花供賞翫果供餐

飛霞園地固無多我愛他時號繭窩若繚城跟疏織竹錦屏環列繡成窠

金沙安敢齒醿白白紅紅間卻宜但是籬邊多種取他年步障要相隨

梅花十首

每憶山居气味長梅花時節只淸狂若教玉鑑堂前看認得花光是玉光

詩到西湖更不疑西湖以外可無詩孤山水月無邊思只在淸香不在枝

一頃園池半種梅更將窠石傍梅栽愛風愛月隨宜看合是詩家帶得來

隔水尋幽妙莫傳一年勝處是春前縱饒爛熳春吹卻猶得殘香伴鶴眠

玉川夢事不紛紜一樹相思正憶君君若移舟來問訊莫教驚動一溪云

爲愛林林次第開卻湏雪壓與霜催嵗寒偃蹇非無意破冷衝寒來防回

去嵗來時恰犯寒枝頭未放雪漫漫一年鞭影紅塵裏猶得西湖立馬看

湖上歸鵶落照昏一聲漁唱與招魂紉蘭餐菊生平事沙冷月寒何處村

醉餘看字眼麻茶佳句拈來似隔紗讀去讀來元有味南湖從此說梅花

老去哦詩懶解工筆端隨分有春風傍人若問梅花句盡在西湖風雪中

次韻常之用前人韻賦梅花十絕

老來爲圃萬緣輕一見梅花眼倍明所恨平生無句眼其如相與有詩情

淵明豈獨愛東籬便愛東籬亦匪私耐雪耐霜同臭味佳花尢愛夾花枝

風靜得香多醖借雪殘觀色轉精神不教翠竹疏松畔淸殺天寒日暮人

拙速誠難語巧遲誰知先進野人爲絕憐飯顆山頭老江路聞香有喜詞

每愛孤山靜思凝嵗寒不脫栢靑靑暗中參得橫斜趣不費陶潛影答形

玉川淸苦更淸狂一夜相思不可當解道是君看亦好不然白地斷人腸

未防蒼苔已防衣遽辭修竹翠相依若教笛怨歌催盡寧受風吹雨打稀

浮玉飄香別緒多緩流溪水浸銅柯先春有意春無意春柰千紅百紫何

臘雪溶溶斷送冬明朝波面受春風北園幾樹紅苞坼只合吹將酒盞中

桃縱夭夭杏縱繁衰翁其柰眼尢寒自知不是尋芳伴且把寒枝子細看

次韻古梅二首【予近得鄕中甌浦梅坡皆老梅】

緑苔枝上玉疏疏折贈詩人意不孤惱殺渠儂歸未得梅坡千樹有如無

玉鑑堂前迹已疏殘香應伴鶴聲孤郎潛桂隠身藏卻新爲梅花著句無

直捨紫薇花身可以題字因作一絕書其上

赤立嚴霜如槁木爛開炎日似紅霞耐寒耐暑眞能事豈是人間怕癢花

揚州席上次蔣右衛韻賦白牡丹二絕

秋思憑髙不易裁陽和喚得故人來自憐梅萼成孤絕借與春風一色開

玉甃銀缾千尺淸喚回玉色謫仙人沈香亭畔無消息付與揚州十月春【按此首原本誤作落墨牡丹詩停車京洛一首誤作白牡丹詩今攺正】

北方館馹屏風皆畫落墨牡丹

停車京洛淨風沙防見屏開落墨花故國似人猶可喜穠肌何況謝鉛華

池荷

髙髙碧蓋擁紅衣拍拍方塘漾渺彌前竹後松相映帶香風何自透禪扉

次韻方叔媚川圖亭上觀芙蓉

篩霞擘錦炫晴空碧玉芙蓉晚更紅只道商秋爲素景也教春色艶秋風

顯庵許轉覓紅蕉未至絕句奉簡

過眼浮華擲錦梭聞閒習气種花窠蕉中得鹿元烏有雪裏看蕉竟若何

從潘濟叔覓花栽得紅蕉鳯仙大蓼謂水梔僅有一窠寒窗不可無戱作二絕

幽人憐我學鋤耰寄與花栽一一收莫道芭蕉失寒暑鳯仙宜夏蓼宜秋

聞說君家有水梔虯枝怪石眼前稀何如借與銷長夏待得寒窗卻送歸

和袁同年接伴賡從客陸成父玉簮花韻

玉長藍田潔更芳盍簮如待紫陽裝仙人尙欠頭冠在好種黃葵阿那傍

次韻木伯初秋蘭

堪嗟堪惜是懷沙占得秋蘭作楚花世莫我知方自足底將逝水送韶華

芳潔淸幽隠操中蘭兮消得小山叢略無醖借惟巖桂滿院秋香一樹風

萬蘂千葩角富豪秋蘭無處卻爲髙蚤知防徑終南是招隠當時不入騷

月桂【案月桂應作月紅】

春來花事各名家肯許常春擅物華雪裏香紅更淸絕只應名作嵗寒花

相臺得菊本名之曰繡菊

非紅非紫曄茸茸依舊黃流美在中漢使擕將名繡菊要同丹桂種蟾宮

次才伯初蠟梅三絕

格韻評量故是梅采薪叢裏凍花開蜂衙不逐飄零盡眞似天工蠟綴來

蜂薫脾蜜麝薫臍香染薔薇色染梔大似幽蘭懷隠操有心聞處得香遲

气稟中央色自莊丹心展盡只輸香自知不結和羮實合作山家澹泊裝

六言詩

成徳堂

帝謨亦言九徳父教等謂三成玆堂不媿扁榜公家有賢弟兄

思賢堂

取善乃與爲善見賢合思齊賢公平何若愛士富者惟欲求田

題北山軒詩

鵬鷃逍遙各適猿鶴驚怨何知有得東陵種無文煩北山移

用山谷韻題洪子恂所藏山谷六言詩

逢原妙處何如水到自然成渠信手拈來都是彈圓頌印泥書

次韻周畏知用南軒聞說城東梅十里句爲韻六言七首

湘西山亦旣見城東梅所未聞急湏盍簮共賞可惜委地餘芬

廣平心腸鐵石姑射肌膚冰雪共令索笑求詩未免嬰情駕說

故人馳一枝使詩翁築五言城湏邀從事入幕休喚孔方作兄

夢蝶驅除枕上驚鴻約略墻東石裂嵒前積雪角咽城頭曉風

意了無東閣興句不到西湖梅非公安得聞此欲往何其快哉

松逕晴泥欲幹茅檐宿雪猶濕滿枝空懷杜二夜誦誰徳計十

行歌已聞落梅寡和猶傳下裏好步故難卒行迅雷那及掩耳

周畏知遺二毫筆𨿽舊猶耐書戱作六言奉簡

我愧不能扛鼎君安得此如椽防羊兔毛以利較夔蚿足相憐

不肯羊質欺世寧作兔園隠居令尹𨿽舊令尹中書今尙中書

