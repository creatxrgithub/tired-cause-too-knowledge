

欽定四庫全書

集部四

提要

湖山集十卷

別集類三【宋】

【臣】等謹案湖山集十卷宋吳芾撰芾字明可自號湖山居士臺州仙居人紹興二年進士官至禮部侍郎歷知數郡以龍圖閣直學士致仕事迹具宋史本傳芾爲祕書正字時以不附秦檜劾罷後金師臨江芾建言有進無退請髙宗駐蹕建康以系中原之望其領郡亦多恵政蓋非徒以文藝擅長者然其詩才甚富往往瀾翻泉湧出奇無窮𨿽間或失之流易要異乎麤率頹唐如挽元師宗澤諸篇尢排奡縱橫自成一格據集中自述芾生甲申嵗當崇寜三年建炎初尙未及三十而筆力已挺健如此其後退閒者十有餘年年防八十乃漸趨平淡和陶諸詩當作於其時亦殊見閒適淸曠之致集中有寄朱元晦一詩曰夫子於此道妙處固已臻尙欲傳後學使聞所不聞顧我景慕久願見亦良勤是其末年亦頗欲附托於講學然其詩吐屬髙雅防非有韻語錄之比也周必大集有芾湖山集序稱集二十五卷長短句三卷別集一卷奏議八卷和陶詩三卷附錄三卷當塗小集八卷本傳又稱表奏五卷詩文三十卷所載捲目殊抵牾不合原本亡佚無從核定今據永樂大典散見各韻者采輯編訂釐爲十卷以和陶詩並入而仍取必大原序冠之史稱芾爲文豪健峻整是其雜著亦必可觀惜永樂大典中已經闕佚僅得表一首序一首附之末捲以略存其槪云乾隆四十六年九月

恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

原序

才气可以任事而以學術本之未有不爲名臣者也龍圖閣直學士天臺吳康肅公以進士起家受知髙廟爰及孝宗在內爲禦史歷吏戶禮刑少常伯給事中又嘗典治內史在外則五爲帥守處劇繁以平易其才气何待言至於履正奉公仁民愛物如嗜飲食發爲詩文身簮紱而心丘壑此則學術之力也其子嘉興太守洪裒公遺文號湖山集二十五卷長短句三卷別集一卷奏議八卷逺來謁序予與公同朝久知公熟公𨿽志在功名而議論専以卹民爲主復躬行之自非才气學術兩皆有餘何以臻此當乾道庚寅公帥豫章胡忠簡公邦衡以泉守予以閩憲俱入奏事過焉燕集欵甚將別各爲二詞以送備載集中自是力請奉祠繼以掛冠享林下之樂者十有六年其詩詞益多意逺而辭達使人讀之蕭然有出塵之想予嘗評公侍從如嚴徐彈壓如趙張循良如龔黃止足如廣受凡西漢名臣殆可兼之然尙有一說始紹興甲子六月公以祕書省正字輪對奏江浙昔號粒米狼戾𨿽歉嵗斗直二百今嵗丰反倍之蓋由州縣重徵稅監官覬羨賞巡欄利掊取若蠲其算價自平矣髙宗大喜七月有旨從之仁言之利其溥如此當路忌其直諒是月出倅括蒼予爲祕書少監得此事於日曆厥後上用公執法主計豈徒然哉勑局編類紹興寛防詔令載之七十一卷之首例曰臣僚奏請當時士大夫固未知出於公今奏議復不載予故特書之以彰髙宗愛民用人之美意且明儒術可富天下之大端云嘉泰三年五月日具位周必大序

欽定四庫全書

湖山集卷一

宋吳芾撰和陶詩

和陶停雲

淵明抱節不渝風雨爲米折腰頗厭艱阻歸臥柴桑孤松獨撫希蹤前賢寤寐傾佇

眷玆衡宇艸樹溟蒙坐對五栁遙望九江亦足寄傲東軒南窻獨恨無人載酒相從

我頃𨿽達不足爲榮擬攀逸軌少適眞情遐賞風味魂夢宵徵葛巾藜杖髣髴如生

吁嗟人世如彼南柯正宜閒處養此太和縱使得意位髙金多老不知止寧逃譴呵

和陶勸農韻勉吾鄕之學者

士農工商古有四民惟儒最貴但患非眞誠能力學進必有因儻或中輟豈能爲人

譬如田家所仰黍稷要當早夜勤於種植惰而自安不稼不穡嵗雲暮矣何由足食

吾鄕人物散處川陸豈無秀民生而淸穆亦旣從師步趨隨逐亦旣窮經訪尋歸宿

柰何人性易流難久才及長成卽求配耦稍得其資復營南畝自暴自棄有同防手

大扺名儒豈患窮匱大扺外物豈在僥冀學成道尊富貴自至不學空虛非惟自愧

縱得美官人亦見鄙若博羣書更兼素履𨿽處常流亦超塵軌一旦進爲必兼眾美

和陶命子韻示津調官

我愛二龔絕勝二唐克著淸節終始有光夫豈不知伊傅在商相湯洎髙俱致明昌

又豈不知道否晚周天縱將聖獨有孔丘卒老於行靡憚周流胡爲潔己恥事王侯

曰豈不欲效彼羣龍潤澤萬物助成嵗功潛而不用夫豈自封懼將有悔不顯其蹤

喬木千尋竟困斧柯屈原特立終隕汩羅水行地中尙值坳窊縱如賈誼猶滯長沙

勿謂吾身有才有徳可以安世可以益國不善用之鮮不爲忒所以古人戒之在得

我幸此生不忘本始身𨿽朝廷心實田裏所以暮年知足知止以進爲憂以退爲喜

汝能傳家一第已及使進而爲不患無立柰何親老奉親爲急莫待異時徒然涕泣

我不望汝勲業濟時縱得入侍朝夕論思欲供子職何如在玆人能盡孝忠豈逺而

旣有餘力且親燈火讀破萬卷百倍於我我恨書少意不自可汝能雪恥天亦見假

我本白丁恩及童孩𨿽由先徳亦自書來汝誠博古爲世實才時或未遇又何慊哉

和陶歸鳥

翩翩歸鳥投宿深林豈無所擇相彼遙岑厥有嘉樹可以托心𨿽逢赫日終貯淸陰

翩翩歸鳥亦已倦飛平林在望非此曷依是用斂翮一意來歸世网𨿽宻容或我遺

翩翩歸鳥慮患徘徊四顧萬里獨有故棲故棲來反所願已諧毋思寥廓擾擾此懷

翩翩歸鳥顧影蕭條亦旣休息斂此風標仍遇儔匹其鳴交交營巢𨿽苦亦復亡勞

和陶形贈影

吁嗟汝依我自有此身時跬步不相捨皆隨我所之使汝動必正端本皆在玆念我已衰老自知死有期行且與汝別此心寧不思但我不畏死亦恥涕漣洏且把一尊酒話別汝莫疑淵明甫中壽已作挽歌辭

和陶神釋

人生稟一气自微而至著不問富與貧不論新與故自有形影初我便相親附二子旣有言我寧無一語汝形未生時影復在何處偶與我有緣同生復同住幸我所依人造理仍知數身𨿽未溘然已辦周身具得酒卽忘懷寧復顧毀譽醒卽看云眠目送孤鴻去我亦得安閒不憂還不懼說與二子知莫爲身外慮

和陶示周續之祖企謝景夷韻寄朱元晦

我愛朱夫子處世無戚欣淵明不可見幸哉有斯人柰何不茍合進用苦無因夫子於此道妙處固已臻尙欲傳後學使聞所不聞顧我景慕久願見亦良勤第恨隔千里無由往卜鄰安得縮地杖一到建溪濵

和陶與殷晉安別韻送陳順之赴官

子往治畿邑趣裝亦良勤恵然來過我話別更情親顧我老且病已與死爲鄰獨思陪勝侶倍覺惜淸晨忍唱陽闗徹與子從此分願子且少駐醉我甕頭春子𨿽未宦達意气已淩雲今去天尺五騰上豈無因要無求速化切莫慮長貧抱才能自重何患不如人

乍晴與客登眺和陶和胡西曹韻

方欣秋气爽庭戶生涼颸俄然毛骨冷霜露侵人衣乍霽還可喜領客登翠微猶有籬下菊不見園中葵徘徊視景物似與人俱衰幸有杯中物何妨時一揮人生得行樂老去未爲遲宋玉猶未老何事苦多悲

和陶悲從弟仲徳韻哭陳澤民

年來朋舊少大半已雕零人物如吾子共謂上靑冥行年才五十嘆惜負平生憶子初見我我意已先傾愛子器識逺佇子功業成縱不登要路亦必享遐齡貳邑曽未久早已聞政聲方將脫選調榮養娛親庭天公亦何事於此獨無情一旦棄我去不復見儀形痛傷風月夜空對酒尊盈

和陶始作鎭軍防軍經曲阿韻哭陳能之

陳公行古道出處盡堪書俯仰端無負初終總一如粵從爲劇邑平步上亭衢正色主風憲彈劾靡親疏故𨿽頻補外直性不可紆召還方進用謂當推緒餘一朝忽攖疾力請歸舊居竟化遼東鶴不作北溟魚哀哉名世士天胡賦分拘有子傳衣鉢無錢治室廬

和陶阻風於規林韻寄陳時中二首

退處固云樂未免嘆索居賴有陳使君情親如友於自應長相見豈謂各一隅我𨿽事跧伏閉門懶問塗無日不看山無時不面湖君尢我所愛良防安得疏縱不思風度亦欲聞緒餘防須成二老君意定何如

人皆有還往我獨無所之若不見君子誰與同襟期嗟我已衰老無復少壯時縱使善衛養豈能長在玆願言時命駕容我親色辭我已不彊酒從今君莫疑

和陶赴假還江陵夜行途口韻寄江朝宗

居閒嵗月久萬事心已防獨於同調人猶未能忘情憶昔桂花發君來訪柴荊把酒坐花下歡然話平生今年秋更好花還照眼明無由共淸賞幽恨已難平那聞遭橫議意頗悔西徵旣不樂朝市卻思巖石耕古來未遇者寧免寸祿榮要當且隠忍勉彊就功名

和陶己酉嵗九月九日

天地气將肅秋冬欲交眷玆萬木落感我雙鬢雕悠然淸興動與客共登髙有巖號景星萬仞連雲霄一覧快心目寧辭杖履勞但恨無酒量一舉如沃焦仍恨無坐客可繼五栁陶且風防落聊醉菊花朝

和陶庚戌嵗九月中於西田獲早稻

東風才觧凍農事已開端田夫競力作不獲須臾安淵明於是時亦豈容坐觀日出負耒去入夜乘牛還寧不憚勞苦要得逃饑寒顧我獨何幸𨿽知稼穡難逢秋但一飽此外了不幹回首視淵明已是增汗顏那堪萬事拙只得長掩闗誦公獲稻句倍爲公興嘆

和陶丙辰嵗八月中於下潠田舎獲

淵明事南畝躬自獲巖隈𨿽復竭吾力卻得舒我懷所收旣不薄卒嵗事可諧鄰家相慰勞競持酒與雞畱連相酬酢入夜未能廽回思往嵗歉舉目俱堪哀憂心今幸釋笑口何妨開須傾瓦盆盡須放玉山頺已是從吾好寧憂與世乖任他田父哂未足爲髙棲【淵明飲酒詩載田父見疑之語有曰防縷茅檐下未足爲髙棲】

和陶詠貧士七首

士貧亦常事但視其所依茍能依於道暮景亦有輝淵明生亂世初不求奮飛爲貧聊一出違已卽言歸歸來坐衡宇無粟可療饑作詩詠貧士泰然曽不悲

淵明抱歸興未老辭華軒應謂役於人豈如歸田園在家貧亦好滿眼是風煙親戚可晤語書史可精研妻子識此意相對無間言時取新酒漉一笑中聖賢

我家未爲貧尙有緑綺琴手𨿽不能彈頗喜聞遺音時時命女奴彊於上尋聴罷方寸適取酒時一斟顏回與原憲平日我所欽儻得從之防𨿽貧亦甘心

新春來未幾已見日在婁防人怕春去把酒急獻酬折花各盈把行歌滿道周貧者壁四立若不堪其憂亦復典春衣買酒呼朋儔一醉人所嗜此外非所求

我愛徐孺子髙名滿江幹眾人皆欲仕乃獨恥爲官曽不憚辛苦負耒營一飡淸節映千古至今聞者寒洪井有祠宇我嘗瞻其顏不覺愧汗下竟歸長掩關

光景如春花身世似秋蓬淵明洞此理養拙不求工上獨思四皓下獨友兩龔出處𨿽或異心迹亦略同安貧抱全節𨿽窮亦如通九原儻可作我欲以身從

入仕已四紀把麾還六州曽未見縣令有若淵明儔稍屈便引去髙致更風流醉臥衡門下曽無寒餓憂獨抱千金璧未許人輕酬聲名傳不朽千古仰前修

和陶詠二疏韻

世人耽寵榮往往麾不去日已迫桑楡馳騖方成趣誰肯急流中便作防鴻舉屈指數哲人在昔獨疏傅萬口共稱賢餞送塞歸路天子亦嘉之賜金示優顧淵明作此詩端欲迷者悟我觀二防髙豈無子孫慮揮金以自娛益表淸節著

和陶讀山海經十三首韻送機簡堂自景星巖再住隠靜

我自歸林下亦復與世疏賴有善知識時能過吾廬伴我說道話我愛讀佛書師爲巖上去我亦爲膏車便欲展我鉢隨師同飯蔬脫此塵俗累長與巖石俱此巖固髙矣卓出山海圖但比吾師髙還恐巖不如

我生山窟裏終朝面孱顏獨此巖未到抱恨知幾年玆逰信奇絕一覧小眾山更得師爲主二妙爲易言幽棲非不勝觸目是林丘若比玆巖秀培塿固難儔雲山千里見石泉四時流登臨有如此何必更他逰我年七十五木末掛殘陽縱使身未逝亦豈能久長尙冀林間住與師共末光孤云俄暫出道俗紛蒼黃愛山端有素拘俗亦可憐昨守當塗郡不識隠靜山羨師來又去愧我復何言尙期無久住歸送我殘年師心如死灰形亦如槁木胡爲衲子歸以響答空谷顧我塵垢身擬向禪河浴更願張佛燈爲我代明燭扶疏巖下樹入夏總成陰幾年荊棘地一旦爲叢林我方與衲子共聴海潮音人生多聚散離別忽驚心我與師來往嵗月𨿽未長相看成二老風流亦異常旣宴坐巖上我方爲聚糧倘師能早歸此樂猶未央紛紛學禪者腰包競奔走才能脫葛藤癡意便自負求其道徳尊如師蓋希有願傅上乘人永光臨濟後吾邑多緇徒浩浩若雲海大機久已亡賴有小機在乃更與一岑純全兩無悔堂堂二老禪海內共期待古無住持事但只傳法旨有能悟色空便可超生死庸僧昧本原豈識西歸履買帖坐禪牀佛法將何恃僧中有髙僧士亦有髙士我𨿽不爲髙心粗能知止師是个中人特患不爲爾何幸我與師俱是鄰家子師本窮和尙我亦窮秀才忍窮俱已徹老肯不歸來今師𨿽暫別泉石莫相猜應緣聊復耳師豈有心哉

和陶挽歌詞三首

吾年七十五壽命不爲促仕僅五十年出處粗可錄人生防有盡自應身就木寄語親舊輩不必爲我哭百年如一夢吾夢今始覺亦旣了萬緣無殆亦無辱所欠惟一死得死今已足

嗟我在生日一飲數十觴有時無酒飲亦復潑醅嘗今日𨿽有酒羅列在我傍對之徒自嘆與世隔風光所幸埋骨地不離云外鄕魂魄時一逰此樂猶未央

老眼日昏昏華髮日蕭蕭不死竟何待理合荒郊荒郊何所有四靣俱岧嶤榮木望秋落亦已成枯條靑松爲我夕白石爲我朝仍幸二親墓相去無幾何今得從之防歡喜如還家我心旣歡喜安用挽者歌有人來奠我但問山之阿

和陶桃花源

我聞桃花源其先自秦世當時避地人嵗久俱已逝其後長子孫生理還不廢種桃以自營結茅以自憩有兒但發蒙初不工六藝有田但收禾了不輸二稅有雞只晨號有犬不夜吠淵明愛其眞爲此成新制我久聞其風褰裳思一詣所慮路難通仍恐水難厲夢寐不能忘抱恨知幾嵗所恨天見私於此施嘉惠貽我萬株桃漫山迷眼界卻勝武陵溪艸樹相防蔽相去復不逺只在吾廬外人號小桃源景物適相契

欽定四庫全書

湖山集卷二

宋吳芾撰五言古詩

春雨不止魯漕有二詩因次韻

靑春能防何況已過寒食此時對東風一日亦可惜正好倒淸尊呼婦戞鳴瑟胡不少自寛兀坐有憂色一春雨已多連日風更力安得補天漏坐待江月白

春日固喜雨雨多亦可已若爲尙霶連月煙浪裏江湖更彌漫不見蒲與葦有時漏日光烘云薄如紙欲晴又復陰何以慰田裏鬱鬱不能舒一坐四五起

和陳平仲中秋懷舊逰

天末逢秋半臨流翫佳月置酒延孤光夜久涼風發感時歌慨慷醉來翻不恱念人有聚散念月有圎缺萬事轉頭空百年飛鳥瞥粵從罹亂離頭角嗟埀折兀坐山谷間何人定交結素琴已塵埃孤劍尙淸刮故人不可見幽懷欲誰說明明自團團憂憂空烈烈忽得陳子詩辭防兩奇絕歷歷敍舊逰筆端如有舌何處復相從酒壺行自掲遙想鮑與劉應亦嘆胡越要當按酒兵無令冒斧鉞吾儕豈長貧廟堂方簡防

符倅同逰鴈蕩賡其所和範相逰山韻

晚學愧淹博防官妨隠盤攀龍榮請事斂板喜承顏懦庸資盼睞簿領洗塵煩南丰茂人傑才望藹江關題輿禆徳政鎭俗念時艱仙山尋勝外妙句落人間气連天柱壯淸奪霜空寒一讀三嘆息發立誰敢謾但嗟俊逸才尙滯海之灣中興急賢哲日日聞賜環況復有如公驥足寜久閒防須早命駕卽日當召還發硎觀利器斷鼇新海寰宣室佇前席顧問應夜防

寄季元集

劍池有逸人過我談名理自謂出囂塵知足更知止髙標拂煙雲雅志在山水旣作陶淵明且慕赤松子我方聞緒餘固已生歡喜正欲叩淵源獨恨未暇耳忽云桐柏山此去甚宻邇擬一往其間尋眞訪遺址不久便可還畢此妙防一去寂無音逢人問行李人言不復來徵車已西指反把逰山屐去踏長安市似聞稍畱連尙稽歸故里未免傍人門乞憐應忍恥縱使得美官所喪亦多矣嗟哉人學仙如君能有幾鴻合髙翔不謂事乃爾徒有懶窩名卻入旋窩裏始知聽空言未若觀素履意者天愛君要君行處是慮或成沈迷敗道自此始聊復小撓之欲其全暮齒庶發堅固心永無塵念起

江行阻風

我生走四方足迹亦防徧初未識江行每起浮家羨一從登此舟舉室盡欣抃旣得捨車徒且免入郵傳髙枕臥短篷頓忘行役倦始謂旬日間便可朝行殿縱未許歸田行止亦可判那知事好乖一夜狂風轉怒號動地來波濤立江面如屋復如山拍天仍拍岸三日不能休云容更千變始疑江神驕出與風伯戰擁起千里潮散作雪飛濺跬步莫能前有防莫能牽又疑慢爾神至此獲深譴亦自料平生忠信粗表見神旣依人行豈不略爲援若謂神無私應物當普現胡爲溯流船卻乃去如箭而我獨滯畱艤棹長江畔終日困飄颻使我頭目試取蘋藻羞更效潢污薦再拜祝天公冀爲開方便莫問往與來莫問貴與賤風靜波亦平一一如所願庻防舟中人彼此兩無怨

阻風又成數語呈江朝宗

平生航浙河不知防往返豈不或滯畱有時容幸免未若此畨來所向輙相反順水卽値風便風還阻淺夜來至奔牛一雨成瓴建妻孥笑相防陡覺雙眉展謂可便及城假館少休偃平明風橫生吹我船頭轉咫尺不可前安能逹京輦客路固多艱我行亦太蹇何當歸去來髙臥靑山逺一任雨兼風杜門都不管

和何倅逰鴈蕩

何侯富詞藻能賦兼能詩百篇軰李白十稔嗤左思搜奇抉靈怪造化不能私每爲山水遊錦囊隨所之鴈蕩閟神秀鬼物潛司開林發幽隠肇自興國時髙巖聳崒列岫森瑰奇龍湫神光異龍鼻靈液滋天柱萬仭立冰簾千丈埀羨君沿檄來暇日遂徧窺興隨佳處發景與髙情宜畱步欣有得過眼光如遺乘寒躡危磴躋險攀樛枝雅有許詢興心形不知疲我漸動拘俗薄宦方棲遲恨君爲此行不獲相追隨平生愛山心自視如調饑尋幽儻有路初不問險夷幾欲老山間便將云衲披頃幸官是邑柴車日載馳列賢不暫捨遊燕必扵斯每欲狀奇怪苦乏防婦詞千巖與萬壑胸中徒自知別來嵗月久況復逢艱危玆𨿽値平時老大無所施今觀君所賦妙境俱在玆慨然想云壑應不謂我欺防當尋舊逰重與同襟期

丁亥守當塗中夏有獻瑞麥者今日池中復得雙頭蓮因成小詩以記之

嗟我百無能此身仍老矣濫此把一麾何以慰千里隴麥秀兩岐池蓮綻雙蘂斯事𨿽偶然亦爲邦人喜

和許守巖桂

桂華燦秋杪造物气所鐘淸香徧十里不與凡卉同使君雅好客攜酒臨芳叢被花惱不徹一笑髙堂烘花本生月窟何事來樊籠疑是姮娥懶睡起鬢蓬松一枝欲斜插誤落秋山中要須排日賞取百尊空莫待花零落惆悵隨西風

和任司理賞梅

平生愛梅花嘗有花前諾花亦知我心臭味頗相若對花輙痛飲席天地爲幕常恐風雨摧有負東君托一從隨宦牒但知防民瘼動爲官拘守進退非綽綽倒指三十年無復有此樂每逢春信回長憶花下酌老來把一麾亦欲彊有作牒訟日裝懷朱墨苦紛錯忽聞花已開枝頭閙寒爵喜卽領賔僚對花話離索邂逅卻成歡淸談間諧謔勝賞𨿽未窮亦足慰寥落後夜霜月明尙可理前約

和許守水晶蒲萄

珍果孰稱最靜中試旁搜白柰非時至赤梨經嵗畱廬山杏萬株武陵橘千頭未若蒲萄美甘滑仍脆柔正當三伏暑滿架走靑虯繁子何磊落一一如綴旒我家得異種潔白映林丘每笑棗與栗濫比千戶侯邇來事奔走頗恨拋鉏耰持此贈夫子因復獻鄙謀他年堆馬乳豈但供薦羞願以釀千斛永言資燕遊客來彌日醉應不數靑州

門外池內荷生雙葉

今朝池內荷一柄生雙葉傍人爲我言喜事尙重疊我老皆無用榮望久已絕偶有二婦姙行將臨誕月所願生二孫綿綿傳世業

寄題楊宰淸畏軒

古人貴愼獨舉世知者希末俗事誇耀常患不我知楊子有雅尙傳家守淸規折腰三十載不辭州縣卑猶慮與眾異憂防還畏譏開軒掲華榜卻恐非其宜要當且用晦處靜藏天機昔賢忌獨淸此語非吾欺

題碧雲亭

累土創新亭本擬還舊觀或言舊亭庳視此才及半我方安朴拙豈敢事輪奐言念夢幻身終日困几案旣未許自如超然脫羈絆亦欲對江山時發一笑粲自從得新亭頓覺百憂散亭前栁色新亭下荷花亂明月可坐邀積雪堪俯翫憑欄送飛鴻千里歸一盼詩成似有神酒行欲無算取次亦足樂胡爲尙興嘆恨吾年已衰志在不逰宦何當歸去來終老湖山畔

次韻沈漕使寄和碧雲亭之作

衰年厭塵勞久念作淨觀奉祠還故山閱嵗更過半艸艸結茅廬𨿽無輪與奐水作綠羅衣山爲靑玉案自足了餘生豈謂浮名絆牽從江上來去國同王粲旣與猿鶴疏還驚鷗鷺散公餘坐危亭四顧云影亂新詩忽鼎來累日飽吟翫洗我胸中塵宛如覩淸盼信知隠侯家句法有成算方今苦乏材當饋屢興嘆如公人物英寜久從逺宦防見禦追風起自長淮畔

寄題鮑昌朝足軒

江南有散人幾年臥艸野破甑余塵埃衡門絕車馬倘非義所安一介不取捨辟軒窮巷間此意非滿假𨿽云外不足中有至足者道義軰古人文章播天下一防浩然气萬象資陶冶持此復何求酣歌對醆斚吁哉簞瓢樂千古一回也先生扵此時卓然秉大雅顧我愧髙風亦忝詩酒社何當登此軒抵掌共披冩

題生春亭

府治何偪仄幾不容欠伸我來撤敗屋池館爲一新便有鳥喚客更多花惱人誰知牢落地一旦遽生春

題涵碧亭

幾年涵碧亭吾亦屢來往當暑旣難逃斯亭尢可賞淸照心膽寒涼侵毛骨爽我方困長塗且此休塵鞅

登遐觀亭

城上辟新亭似若規模小誰知此亭中景勝冠江表湖山旣回旋煙雲仍縹緲萬象森目前不數花與艸公餘乘興來聊以散懷抱四時風物新一一發天巧芳春桞色連長夏荷花繞月明固已佳雪積還更好憑欄認歸舟防杖送飛鳥適意豈在大容膝自足了苐我思故山上章方告老指日是行人頗恨來不早

寄隠者

守道宋髙士築室齊東鄙植竹防嵗寒種田助形委束書捐古今抱易究生死不以外移內不以行責止九十畱童顏湖山飽淸視或顧先生云時平可以起先生本無求棄置如敝屣俄聞與物化精一未嘗毀汗簡書逸民義風洗貪士東望呈肺肝遙防一巵水

和陳國佐亦愛堂韻

紛紛當世士盡道休官去有墮塵网中誰能復回顧重爲軒冕惑一念遂差互要當發深省悟此形皆寓奔馳徒擾擾靜中有奇趣夫子廊廟材華途昔榮遇富貴方廹逐脫身一何遽蓋恐負初心或爲名所悞獨尋陶淵明三徑歸來處親朋續舊逰寢食安故步詩成月滿窓坐久塵生屨个中有眞樂自足慰遲暮我方困長途因公識歸路讀公寄傲篇更覺忘世慮有如逃空虛傾耳聽韶頀念此有限身嵗月空復度他如願卜築結茅相近住如公邁往姿平生已心慕我𨿽負俗累胸中無好句儻獲從後塵登髙亦能賦

夏日同官防飲白鶴寺雙瀑亭李道濟作詩紀事因次其韻

嗟予好泉石所至窮幽勝年來墮塵埃復苦炎熱盛賴有古招提相去不步仭何時供燕逰庻以息喧競山僧結虛亭瀟灑淨如鏡雙瀑從天來景物更幽迥欄楯溢波光淸涼殊可憑復幸僚友賢雅與山川稱得暇傾尊罍相從盡豪俊令尹如子文去就亡喜慍貳邑不負丞所蓄金玉潤耿侯固坦夷趙子亦純正盍簮已足樂況復有名醖酒酣人意適坐久天宇靜踏月各言歸淸風逺相趂君詩繼踵來敏防過扵瞬中復含妙理不獨冩幽興讀罷愈驚人癡坐不知瞑援筆彊續貂安能繼髙詠

和王夷仲詠施粥

伊昔豈無旱赫日流金石伊昔豈無水巨浸連天白未若去嵗風飄忽幾終夕時方屬新秋稻子半黃赤倐然捲地來一掃不遺力但覺田畆空不見倉箱積餘禍及吾民來春有饑色巡門粥妻子不足充貴糴往往成流離有家歸不得我方還裏閭正値此艱厄有心懷拯救不寐欲通昔念無捐廩人此意空憤激民饑猶已饑吾寜忍獨食作糜倒瓶粟恨不及九百紏合族與鄰樂從有吾叔豈但一時利永作他年額要令裏中人自此長飽徳𨿽或有防年不復更他適鄭罕與宋樂未足爲匹敵施厚報必丰防須防他日

再和

嗟我性拙疏平生好泉石好景與良辰風淸並月白必對佳友朋一尊陶永夕雅志在輕肥每笑公西赤嵗晚效一官粗竭區區力所得僅牛毛罪戾如山積與其鎭營營終朝有憂色孰若歸去來日作太倉糴𨿽然食不充野性還自得況復二老人年來多病厄杜門奉防甘此意自平昔端欲務寛閒初非爲矯激他日防稽歸斯言終不食人誰諒此心交逰謾千百獨幸王夫子相知如鮑叔憐我气早衰短髮僅覆額信我非作僞有意在作徳餘生能幾何捨此將安適世路多風波談間起讐敵且復倒壺觴樂此承平日

有感

陰陽失調爕嵗事成大饑我聞江湖間細民競流離療饑已無食卒嵗還無衣民窮聚爲盜自古誠有之不謂嚴冬日宛如暮春時裏閭疫癘起災迍逮嬰児今已嵗殘臘不見雪片飛中夜不能寐念此方涕洟上天復赫怒雷聲震四維驟雨相繼作奔電仍交馳連夕不能止逺近俱憂疑我心更驚愕倍畏天之威炷香拜庭下再三爲民祈願天正時令順行無逆施反雷變作雪盈尺以爲期庻幾宇宙內物物各得宜

和王澧州喜雨

田父苦亢旱傷心涕泗沱使君憫斯民雩禜亦何多古廟舞羣巫袂屬肩相摩宻云自西郊柰汝旱魃何天官感精誠霹靂加譴訶遂恊畢星好一洗吾民屙頓覺田畆間歡然聲气和人生一飽足寜復憂其他要當及丰年對酒仍髙歌秖愁偃防腹未醉顏已酡

和林大任上許守喜雨

退之訟風伯風伯罪固彰未若旱魃甚千里塵沙黃我欲持斧鉞屍諸古道傍此志竟未就展轉成悲涼使君有妙術在徳非馨香神龍不敢臥感防趍靈場霈然下甘雨天地森開張旱魃不待誅一旦自摧藏

機簡堂余里人也在方外三十年未識其面乾道己丑余帥豫章乃自圎通來謁與之欵語連日忘疲不謂末法中有此龍象且喜余裏之有人因其歸作詩以送之

我家石井旁山水非不奇所恨過從少無與同襟期獨幸里巷間髙僧有二機大機傳祖印海內聲名馳晚歸結艸庵杜門人莫窺嗟哉已物化不見三十期我爲銘其塔世猶仰淸規小機眞龍象方爲人天師宴坐一禪榻天花零亂飛聞名亦二紀頗愧防面稀忽自廬阜來訪我江之湄共說無生話不覺日晷移顧我麋鹿姿久欲脫馽羈來日寜有幾擾擾將何爲一防退閒心不謂師已知秖俟及新嵗上章力丐歸師儻還故里願言欵柴扉我𨿽無長物亦有笻一枝正欲穿林壑相與窮幽微庻幾進此道盡洗平生非

白石道者棲扵洪巖以石爲糧先朝敬愛之賜予之物甚盛一日主僧持來郡齋因獲恭覽嘆仰之餘偶成拙句二首

髙僧隠靑山宴坐咀白石不知幾何年人猶訪遺迹顧我頑鈍姿但知能肉食回首仰髙風捫心有慚色道人厭塵紛萬乘挽不住愧我未得歸見之愈增慕奎畵儼若新眞容宛如故舊隠𨿽寂寥山靈尙可防

和黃作霖白髮

白髮有公道古來人盡然我初未四十霜雪已滿顚黃子我同嵗比我還更賢時命未遇合退藏非自捐不須悲晚景不須怨蒼天如君豈長貧時主方禦幹

病中有感

大暑苦河魚久乃變成痢輾轉枕席間百藥幾盡試神气頓索然不止形容悴自謂與鬼鄰偶然有生意方欲少開眉赤目又爲祟餘年能幾何十日不知味今𨿽彊支持下筯猶畏忌去嵗夏到官今年又秋至黙數一年中安好無一二顧此衰病軀豈堪長代匱回首望故山幸有寛閒地不如歸去來笑歌聊自慰

欽定四庫全書

湖山集卷三

宋吳芾撰五言古詩

和胡經仲中秋

平生惡晻昧虛空光陸離心與此月同不容一毫疵恨月有圓缺不得常淸奇每欲語天公仍斫此桂枝靑冥去無路思慮空勞疲明知此意苦慇懃長我隨去年西湖上爛醉吟悲辭今年巧相覓似欲敍離思西風爲披拂浮雲無蔽虧坐開百壺酒與月論襟期永結無情歡謝此世上兒吾友胡夫子豪蕩笑墨釐擬借月顏色爲君鑑薄帷告之且痛飲行樂當及時

和閭丘莘叟中秋翫月

平生愛明月夜坐長忘眠每見冰輪上兩足先跰躚淸賞意未足常恐云油然老來有餘興猶不減少年今嵗值秋半一醉擬畱連無何山雨來不見觚稜圓尙意閏餘夕百分棹觥船居然遂此願使我喜欲顚引滿對淸影席地仍幕天豈知賢伯仲亦愛此嬋娟與我嗜好同淸夜聳詩肩此景已買防初不用一錢況復有佳句還與月爭妍愧我無好語濫繼聨珠篇

酒爲偸兒所竊

我性苦拙疎與世不相偶平生不如意往往十八九何以遣此懷賴有樽中酒去冬釀碧香頗不計升斗凖擬與親朋興來一聚首庶幾牢落中時時開笑口偸兒何好事一夕負之走可惜數十壺化爲一烏有昔聞韋秀才有酒盜不取今我乃致冦退省良可醜無乃造物者知我疎慵久恐我醉時狂未免自遺咎用此警昏迷意在鞭其後顧我𨿽無知自愛豈不厚從今誓攺圖停此傳杯手炷香捧茶甌閉門淸自守坐對古聖賢永作忘年友

和董伯玉不向東山久韻

讀書想前人往往得師友毎愛釣渭濵頗喜耕谷口夫豈與世違甘心臥巖藪升沈自有時此意君知不野外小過從出門欲何向所幸得夫君相與樂閒曠年來旣倦防老去那病忘且復對酒樽尙須時一訪我暫出山去常憂蕙帳空聞君東山樂愛君古人風日暮君不來碧雲蔽髙穹淩晨戒僮僕駕言將䢐東塵緣嗟未防俗事頗相闗𨿽懷林下趣坐失山中閒時令淸夜裏夢繞雲水灣寄語猿鶴伴明朝歸故山雲气滿戶庭嵐光入窓牖是中有佳處不出吾座右邇來獨何事未免踆踆走三讀寄佳篇臨風嗟嘆久

和王朝議韻

晚日轉雲頭長空收雨腳稍覺暑气淸獨坐傾桑落興來或醉吟接防還倒著胸中了無憂事事俱脫略緬懷我友朋蹤迹東西各防欲往從之恨被微官防此來得夫子臭味頗相若傾蓋便論心開懷不我卻新詩一何工淸思渺寥廓才如李杜雄句壓曹劉弱顧我志意衰筆力不如昨明時百無用正恐塡溝壑公餘幸少閒對酒且深酌拭目防諸公衮衮登臺閣

和樓大防韻

嗟余本何人累然居海嶠家世業爲農有田在巖窔春到耦妻耕寒來從母漂屋角日誅茆杖頭時荷蓧迨冠知讀書聊爲起家兆有琴旣無弦有劍亦無鞘僥幸厠末科安敢綴天彯但期竊斗升活此老與少豈謂暮年中亦誤防收召曽未著微勞遽使登華要自度老無能共知愚不肖縱未遭人非難逃天日照儻不速休官寧免淵明笑矯矯淵明賢千載誰能紹瓶粟𨿽無儲風標松比峭詩篇𨿽不多筆力天與妙顧余豈能詩微吟蚯蚓竅可笑不自量輒欲賡髙調貳車眞豪英逸如千里驃又如禮樂器肅然在宗廟有美頎而長視容淸且了自應轉明時與國增光耀胡爲佐一州從容陪坐嘯乘興來湖山欲防余把釣濯足翫水雲縱目觀野燒喜余和陶作舉杯爲余釂艸具𨿽蕭疎亦復爲余嚼余已學淵明公方跂周召出處旣不侔無由逺相叫願公保令名求賢行有詔

二月晦日惜春有感

春半年已除舊聞詩人語老夫始信之倍覺傷時序方春未來時屈指朝朝數十分擬春來欲與春爲主那知事已乖十日九風雨縱得暫時晴應酬紛萬緒舉眼防枝頭春事已如許還憶故園花連年成間阻南園亦可人𨿽美非吾土願天早放歸容我老農圃月下與風前對花歌且舞日日是靑春何必唱金縷【春半年已除其餘彊爲有杜牧之詩也】

送春有感

物物俱有情情尢鐘我輩況復病且衰白髮不相貸今日送殘春倍覺生感慨正恐明年春此身不復在憶昔少小時逢春便傾蓋五十六年中相親復相愛春𨿽自天來秖在花叢內常憂地不寛栽花容有礙買山敢論錢惟恐力不逮花開卽欲防花好還須戴詩必爲花吟酒必與花對醉則臥花間豈事形骸外醒復繞花行視之過粉黛從人笑我狂我作童兒態自云盡此生與春長相防人事苦相爭花謝春亦退我欲苦畱春春去不少待爲春攪離腸寢食俱忘廢悲來不可禁未免歌慷慨我當保餘齡相見猶可再若或徑溘然遂成永分背願春略躊躇一樽容我酹

憂居杜門久廢筆硯玆因卜築輙有所感不免破戒作數語呈諸親友

平生事幽討性與山水便晚嵗辟三徑頗喜得地偏逺不去桑梓近與松楸連靑山枕其後流水繞其前羣山更簇簇左右相周旋棟宇𨿽未立气象已足觀旁人笑我拙空囊無一錢何苦欲架屋作此煩惱緣我豈不自知老去將終焉遊居與寢臥安可無數椽人生七十稀自古嘗有言我今五十七髭鬢已皤然縱使此身健前去能防年仕宦𨿽齟齬亦復忝蕃宣向來爲親養猶或彊著鞭今旣成永感前事都棄捐儻或未死滅誓將老林泉遂此卜築志閉門日髙眠栽花滿我屋種竹環我園山上創一堂湖中具一船從容與親舊取次中聖賢𨿽無萬鐘祿𨿽無二頃田胸中富丘壑眼界飽風煙自足了一世此外休問天

再和

嗟我椎鈍姿處世百不便性獨愛山水固非嗜好偏本來中山人家與靑山連仕宦三十載塵事𨿽滿前登臨興不減佳處輙盤旋搜奇更探勝往往窮遊觀所恨坐艱窘苦乏買山錢年來足憂患杜門絕世緣百念俱不起此心已休焉尙欲對山水茆茨架短椽非爲求安計蓋守知足言如我百無似自視仍闕然餘生亦何幸獲覩中興年賢能隨任使熈運逢周宣退量駑鈍姿老去難加鞭有如不才木偶未溝中捐寧復防寒暑白骨埋黃泉且趂此身健飽食仍醉眠衣葛謝軒冕杖藜守丘園朝躡登山屐暮上泛湖船保眞師古語樂聖繼前賢有妻能執爨有兒能力田萬事不介意過眼如雲煙無榮亦無辱庶以全吾天

久雨

嵗旦值庚午已有旱暵憂甲申與丙子仍更雨不休豈惟主夏旱還慮麥不收農占吁可畏使我生春愁我今安靜退身外百無求止願年谷熟髙枕臥林丘時時與親友尊酒相獻酬天意今乃爾一飽未易謀眾人憂餓死我能獨樂不念此不成寐中夜涕泗流無所用吾力止望天賜休天不絕民命防見大有秋

送董伯玉造朝攺秩

之子久言別今秋忽此來訪我湖山上連月相追陪和詩動盈軸舉酒必盡罍使我增眼明頓覺忘衰頽方將走山谷乘興共尋梅一笑坐花下覆此黃金杯俄然告我去遮路挽不回匆匆陳祖席再豁懷抱開自古論治道常患無人才如子𨿽寒素萬古稱賢哉時運偶未至半在困塵埃從今脫選調寧復嗟淹回防見日千里騰躍如龍媒願言更努力聖主方築臺

丙戌送春有作

三月三十日春去人盡惜我獨惜春多欲畱春不得憶昨仕行都亦屢逢春色王事多鞅掌常苦無暇隙擔上防桃李負春長嘆息毎欲早歸田恨不生羽翼及至今得歸亦復少歡適平生無室廬方且事工役老妻病累年年來覺轉劇百事總闗心十日九不懌把酒對東風一春能防夕因念夢幻軀處世不滿百今日六十三已是桑楡迫縱使到七十能得防年客幸春有舊好一笑常莫逆今旣捨我歸動是經年隔聊復倒離樽與春話胸臆我方葺園亭隨分足泉石準擬共東君著此防兩屐丁寧春早回莫使長相憶今宵已拚醉坐待東方白明旦各分飛斷腸芳艸碧

和送春詩送陳澤民

少年買靑春千金初不惜常恐春不畱韶華難再得種杏更栽桃爲春添景色對酒復當歌與春亡間隙春去或未來日探春消息及至春又歸送春恨無翼追隨九十日無日不自適胡爲把一麾千里從吏役當塗古道院事簡非繁劇宴坐對江山亦足自怡懌所嘆乏防從無與共良夕陳侯有髙標鷙鳥空累百落筆動成篇端不在促迫不意牢落中乃得此佳客人事苦參商天意有順逆笑言猶未竟遽爾成隔𨿽未唱陽闗別恨已塡臆此邦固寂寥頗亦富水石方擬出郊坰共試登山屐何事逐春歸不念人相憶春事𨿽已闌殘花尙紅白且復引離尊倒此香醪碧

答客難

我治湖上園占防山水窟幽事日相闗頗覺無暇逸有客來相過云欲救我失謂我𨿽愛閒未得居閒術眾人役利名公獨役景物固與眾人殊未免俱汩沒孰若淡無營燕坐一虛室百念盡消除百事付眞率物來則應之豈可自攖拂客言非不忠我意客未悉萬法仗境生百果因花實我聞洛陽城名園渾比迹至如司馬公朴素世莫及有園號獨樂晚嵗亦加葺人心固不同豈能盡如一顧我病且衰行年將七十光景去不畱餘齡那可必要當且逍遙樂此桑楡日寧如土木偶終朝長兀兀況有佳山水玆焉久蟠郁地靈盡發露一旦爲我出若不一領略無乃太拘執何妨幾席間時與相顧揖擇勝把酒杯搜奇入詩筆猶恨景物多未能盡收拾他人視若忙我心常自佚人無所用心先聖每忿疾旣不學羣兒詫仙仍佞佛不有愽奕乎爲之猶勝弗客旣聞斯言語塞防若訥因爲客書之聊以志髣髴防須畫成圖繼取王摩詰

聞同庚不幸有感

我生甲申嵗同嵗有防人十中無一在使我涕隕巾甞試屈指數誰登要路津不過五六輩蹤迹半已陳其一最先達進爲國大臣寵榮無與比近亦以訃聞顧我何爲者本是隴畆民持橐已過分壽更近七旬獨恨苦拘防歸志不得申天復放我歸遂此自由身湖山堪寓目風月足怡神有花我共醉有鳥助我吟若不自娛樂開口對芳辰卻恐泉下客笑我浪苦辛𨿽生亦何益徒負百年春

和陳天予卜居二首

夫子有直气聲名重於山上書遭放逐去國知防年傷弓念投林失水思潛淵但期歸里社問捨仍求田迨玆是卜築占勝郊野間梅竹映左右溪山繞後前且欣輪奐美碧瓦生靑煙莫嘆經營苦緑鬢成華顚君𨿽欲退處天豈容久閒防起佐明主四海俱晏然

我亦初卜築止有湖與山一區未易就首尾八九年種竹已成林積水已成淵我始得棲息守此桑麻田羨君治第敏不出數月間落成寫胸臆遙寄到我前佳句粲珠玉妙畫梯雲煙我見爲君動喜甚殆欲顚苐恨隔山嶽無由相伴閒何時一防面尊酒共陶然

湖山遣興

我在小西湖浩仍淸曠大旱未嘗枯久雨亦不漲灌漑數千頃無欠亦無長中有十里荷花開宻相傍疑若水仙遊波間張供帳旣列萬紅妝復陳千彩仗風細月明時天香互飄蕩縱有老畫師丹靑難髣像我心如死灰萬事俱廢忘獨於此畱情曽不忘一餉日日繞岸行踏破屐防緉無以寄幽懷誅茆聊小創開牕面湖光納此無盡藏冀得日臨賦少效陶元亮用以償素心庶不孤雅尙每自謂生前足可供酬唱偶未脫世緣一出成牽彊紅塵四十年白髮三千丈勞力復勞心時時嬰拙恙夢寢到湖邊恨無縮地杖迨今始歸休掛冠老湖上坐防水中天依然涵萬象近樹與逺山倒引還彌望驚湍防兩閘飛瀑來千嶂沙頭鷗鷺集水面魚漾似認舊主人有意來相向時方夏初臨雨霽天風颺日影烘微雲水紋生細浪徘徊至夕陽迆邐扁舟放恍覺此身輕有如在昆閬我病𨿽不飲亦爲傾家釀酒酣逸興來懷抱益舒暢嗟我本寒儒百種無一樣晚有田與園所得已過當今更享此湖重慚逾分量是豈人之力無乃天所貺惟是頑鈍姿年衰多俗狀塵痕滿衣襟攬鏡空感愴要當盡洗濯見我本來相心迹喜雙淸從人詫官況

紀夢

平生好山水至老心不移每聞有佳處欲見惟恐遲相去𨿽云逺不憚腳力疲縱不能得到夜夢必見之晚嵗卜築地一半在翠微山水旣俱勝景物還相宜旁人來覩此已自心目怡若乃夢中見則又逺過斯髙山與流水到處皆崛奇其間有樓觀金碧仍相輝幽深極險怪皆世所未窺謂必神仙窟非世所得知不謂我凡骨乃獲來遊嬉恍然若驚覺有如天上歸是豈造物者不與人相違知我有雅好特以此見貽嗟我今老矣萬事都棄遺猶有山水債未能忘夢思他日或蟬蛻百態不願爲只願海山去赴我赤松期

機簡堂自隠靜歸爲萬年主人訪余林下相與道舊因以述懷

吾鄕本仙窟石井尢奇特民物生其間古來蓋千億惟師與我家所居共阡陌少小初無殊長乃分儒釋術業𨿽不同於道俱有得師爲方外遊聲價已籍籍象教久衰防賴師振業席韝與鉗錘信有彌天力果續佛慧命作大善知識我𨿽登禁塗無功亦無徳但有憂國心徒勞竟何益掛冠歸林下面亦無慚色知心獨有師相視笑莫逆每思共談傾倒此胸臆江浙遙相望恨不生羽翼昨朝忽惠然得得訪泉石一見雙眼明歡喜防折屐第念我與師彼此頭顱白世路方艱難老去合休息師旣歸故鄕不應復他適願言卻世緣來伴我幽寂相防成二老永爲閭裏式【杜子美寄贊公詩云相看成二老來往亦風流】葉性之有詩紀十五夜之集因用來韻

人生重行樂樂事古難全有如天邊月多闕還少圓又如牛女星防合動經年今夕羣賢集定知非偶然顧我老多病要路懶著鞭年年上章疏只丐早歸田賴天憐此意得遂性所便歸來小西湖湖水淸且漣吾廬在其上可濯仍可防一望興無盡十里開紅蓮風前波渺渺雨後竹姢姢到此百念滅已是卜終焉但恨乏勝侶使我心懸懸今得與公輩共上泛湖船載月娯淸夜同醉壺中天𨿽無管弦奏𨿽無羅綺筵看此水與月自足中聖賢況復座上客盡如珠玉聨其間有老匠自舊稱詩仙飲散出佳句爲我寫由拳紀此一時勝付與山水傳合當風月夕更結一笑緣

家人生朝

相從四十年於今成二老向來苦宦遊頗恨歸不早我家枕湖山髣髴如蓬島今始得歸來方喜開懷抱復值君誕辰滿目春光好幸有酒千鐘足可共傾倒要須且沈酣莫被閒愁惱我方務淸虛志不在金寶亦復戒浮華意豈在花艸但願享遐齡白首長相保

生朝偶成

今晨是生朝今夕是除夜年年聚親朋往往羅酒炙而我忽抱屙見酒輙避舍一滴不沾唇何以相慰藉人生能防許今已迫衰謝病軀復如斯令人發悲吒展轉竟無眠作詩訴同社

送津兒之官麗水

憶我初仕時不敢望髙位但得宰一同便可行已志實惠儻及民死亦有生气況復著陰功子孫將不墜胡爲人憚之百計欲求避我聞事無難辭難豈爲義世路𨿽多艱官塗須歷試是用俾吾兒往當民社寄眷言古括州山水有佳致我尙記昔年嘗爲郡守貳𨿽無徳在人人亦安平易百里聞汝來想見多忻慰要當盡此心有以塞其意誠能使吏民自此知懷畏家家各安居人人共稱治縱或罹謗傷固自有公議有如汝所存俯仰似無愧功名餘事耳何必成與遂年來我掛冠方得閒中味無柰逼桑梓七十仍有二知復幾何時得見汝娛侍𨿽幸枕湖山已辟幽棲地有詩誰伴吟有酒誰同醉正欲汝相隨俄然又相離防須早歸來日作斑衣戱个中有眞樂豈必三旌賁

予與王瞻叔韓通一林梅卿余知黙徐彥才六人皆同庚也一登政路五上禁塗其四久已物故所存者獨知黙與予耳今日得報知黙又已云亡念年齒至此予亦豈久於世者乎悵然有感於懷因成數語以自解

同庚非不多達者能有防七十二年間六人而已矣其四迹已陳止予二人爾今朝聞訃音其一又不起嗟予獨何人偶爾未見鬼自度如許衰寧久紅塵裏念此夢幻身誰能保終始失者𨿽或非得亦未爲是死者固可悲生亦不足喜幸然已掛冠萬事不到耳何妨日憑欄樂此佳山水仍更日開尊賞此新桃李時時命歌童唱个陶眞理倘或未溘然亦足娛暮齒

病中有作

吾年七十五一朝忽患瘧仍害及老妻對牀更撼鐸寒時寒如冰熱後熱如灼旣去還復來如與我有約連日莫能休盡室皆驚愕飲啖一不忺形骸頓如削細思豈無因良由賦分薄本是農家子只合事耕作旣已得美官復有歸田樂已是無福當又不知慚怍遂至瘧鬼憎故意來相虐作詩告天公縱我有過惡願天少埀憐疾痛且濶略但速賜之死莫令我知覺一生纒世网正欲解其縛假使壽百年寧免此一著不如早歸藏且免論彊弱我非畏死人久已辦棺槨

述懷

我愛白樂天千載共稱賢行年七十五奄忽遂溘先我愛範忠宣一代名徳全年齡甫至此亦復成棄捐二公𨿽已逝四海至今傳顧我百無事幸及二公年今夏疾疢作已分歸黃泉偶然得無事固荷天見憐但我有一語恰欲與天言有生則有死如行者言旋我是久行客亦自應息肩念人處一世動爲世网纒開口罕歡笑觸緒多憂煎縱使至百嵗終困塵俗緣不如早防目庶以全吾天是非與寵辱摠不到我前一心亦安靜卻得返自然況我辦歸計久已卜新阡

欽定四庫全書

湖山集卷四

宋吳芾撰七言古詩

裏有蔣生者頗志於學迫於貧困吾叔徳先見而憐之贍其有無使從胡經仲學作詩勉之

君不見昔日泰山孫先生蹭蹬窮途道未行讀書有志破萬卷置錐無地可躬耕髙堂親老仰甘防未免道路長營營睢陽客舎一再過牢落誰人知姓名文正範公眞好士一見賔階喜气形深知先生非乞客金在泥沙玉在荊底事窮年事奔走厄貧廢學誠可矜因畱鄕校周所急奉親爲學使有成先生果不負公望行益修兮經益明十年聲名動廊廟天下望之如日星一代儒宗君試數誰不首以先生稱向使不遇文正公亦將因循埋沒如腐螢吁嗟此風寂寞久豈是畝無如先生之才能世人俗眼棄貧賤胸中壯气空崢嶸吾家叔父特逹士汪汪偉量如滄溟比鄰有蔣生所志在窮經迫於饑寒故無以贍親庭不問師道已未足聚訓靑衿已十齡銳志日已防塵事日已嬰顧𨿽僅能供子職而此術業何由精吾叔念之爲慨然一見自待如父兄恐子坐窮竟廢棄亟使就學趨凖繩況有括蒼胡夫子傳道吾裏作世程執經座下子無忽子之所須吾其應傾囷倒廩略無靳濶視世俗親疎情我聞此事猶嘆息俗士聞之應駭驚近來世道太澆薄骨肉猶作錙銖爭故𨿽有子尙不教但欲黃金自滿籯安能推其餘以及異姓忘愛憎偉哉吾叔賢逺繼文正公之英聲蔣生其勉之無使後人獨羨孫先生

續潘仲嚴秋夜嘆

秋夜涼秋夜涼碧天如水涵月光空堂耿耿不成寐起坐防劍歌慨慷歌罷金樽還獨酌試一停杯問寥廓此身此世竟如何揺揺驚燕巢風幕伊昔我生適太平豈信中原有甲兵揚鞭走馬長安市美人如玉酒如澠可惜太平畱不住一旦風塵杳回互誰知年少樂遊場翻作敵人爭戰處烽火照天光奪日殺气騰空暗如霧皇家骨肉幾千人盡逐鑾輿沙漠去回頭宮闕成一空惟有山河在如故咄咄姦諛何誤國二十年來啟邊隙邊隙已成猶自如忍使吾民罹此極哀哉吾民亦何辜父子連年死鋒鏑興言及此心膽寒空對秋風淚橫臆淚橫臆宇宙回旋云失色我聞古亦有亂離人道亂離今過昔一人厭奔走四海念休息如何廊廟土木人安坐恬然有肉食我今願得上方斬馬劍盡取凶徒肆誅殛卻總堂堂百萬師淨掃邊塵空塞北莫言艸芥無奇策願蒙天子一前席

和林大任勸耕

壯哉溢目還盈耳千騎出城歌吹起野人一覩快爭先奔走歡呼幾折趾往年戎馬偶出郊田間彌望皆荒茅使君篤意勸農課盡使惰遊如所教麥欲連云桑蔽野此心猶恐孤民社要將治績邁龔黃不但文辭超賈馬編民擊壤自欣歡盡道年來百慮寛承流宣化得賢帥湛恩霑漑何漫漫不愧剖符仍受玉善政已爲千里福年丰穀賤復何憂向也窮民今亦足固知博施非屯膏況能好善如幹旄賔僚倘有公輔器寧辭解贈腰間刀有客有客歌賢業詞爛春葩光煒一時酬唱已淸新四坐朋從更和葉酒酣諧笑應云云元白李杜疑前身想當揮毫落紙時筆端往往俱有神我來觸緒未暇給首覩明珠千百粒豁然兩眼頓增明更覺慢心無自入已幸從今日往還況復賦詩賔客間只恐使君丹詔下擢歸靑防朝班

又勸耕

浙東十載歌丰登去年水旱俄相乘吾州何幸得一熟四野絕聞愁嘆聲田疇二月土膏動樹頭布谷爭飛鳴田家飽食苦無事雨後一犂方對耕敢意使君親勸率千騎曉作田間行老農感激前致語使君不用憂西成臘中昨已見三白今日還逢甲子晴年丰穀賤定可卜倉箱防見如坻京但願使君對春色莫負花前雙玉瓶人生適意未易得況復時節遭升平要須與賔客醉無使旁人笑獨醒

喜晴

我家世業本農夫力作耕田供百需食無魚兮出無車但守桑梓依枌楡中更兵火田園蕪骨肉奔迸幾爲奴饑腸雷轉寒侵膚中夜窮鬼常揶揄自笑爲生亦良劬此身何由出泥塗始棄耒耜親詩書一以經訓爲菑畬兄弟相繼躡雲衢吾鄕往往推諸吳我𨿽有志徒區區顧慚小技非大巫向來聊出應時須亦復接武丹陛趨退視才慳思且枯敢意濫吹東郭竽自從得請歸田廬萬事閉眼不問渠豈謂割分姑熟符一時乏使偶見除此邦自昔稱膏腴千里舊富稻與魚十年九潦田無租今嵗防防方滿圩邦人舉首爭歡呼謂此丰登亙古無驟然一雨驚裏閭直疑平地浮江湖靈祠致禱才登輿已見皎日升東隅一方今旣奠厥居太守寧不欲自娛便可投紱歌歸歟

癸巳嵗邑中大歉三七侄捐金散谷以濟艱食因成三十韻以紀之

吾家謂侄非常兒自防讀書常下帷平居事母盡孝道力供子職曽無違辛勤農畝三十載頓立門戶成家肥恥同流俗事驕吝好賢樂業常怡怡聞人急難如在已見義踴躍無不爲造橋砌路未爲徳折劵釋逋未足奇究其存心用意處尢在邑人艱食時此邑山多土田少民貧自昔難支持其間嵗收數百斛已爲富室他可知況復今年苦亢旱州裏逺近咸告饑田疇彌望總如燎細民未免俱流移縱使人能保常產亦復有甑無米炊𨿽幸朝家行賑濟正恐未能徧羣黎往往傾村走山谷荷鋤掘地尋蕨萁取根爲粉𨿽可飽食之旣久人亦羸春來必至生疫癘死塡溝壑夫何疑吾侄見之軫憂惻首議倡率輸家貲旣捐靑蚨二百萬猶恨糴貴難療饑庾中僅存二千石一旦傾倒盡散之此心但欲濟鄰里身外浮名非所希吁嗟薄俗務貪鄙計較升鬥爭刀錐徒知富有可潤屋豈慮人怨親戚離有如吾侄爲此舉吾鄕自古應亦稀小惠所施固未博風義自足洗澆漓儻使人人皆若爾千里豈復憂餒時第願吾侄廣此意所爲盡從今日推陰功在人天心報防俾爾壽膺繁禧梓裏遺芳傳未艾世有子孫攀桂枝豈惟同裏共歆艷亦使吾侄增光輝老夫無以示旌勸聊爲吾侄題此詩

和向巨源冷語

長空一夜飛瑞葉正是人間苦寒月靜坐遙聞修竹折天慘云愁風更冽喜君試水烹春雪卻笑酒酣長耳熱

又

風掃千林無一葉獨有疎梅浸霜月欲禦瑤琴愁指折試酌寒泉驚齒冽最愛閉門人臥雪不作羣兒附炎熱

釋奠於學和劉判官韻

憶昔未冠隨親庭采芹曽挹泮水淸仰髙先聖空有志逮壯才能脫白丁三釡及親𨿽可喜抗塵不復論書史舊遊恍若一夢中十載何期兩來此慚無善政及邦人況負平生道徳心再瞻廟像直汗下正恐不爲神所歆朝來爼豆敬通靈幸賴賢僚贊禮成更勤佳句愧盛意敢與前賢齊令名詞場自顧非元帥白髮星星徒滿戴尙期君與振斯文休嗟蓮幕淹三載

朱世同喜雪中得酒出佳篇相謝用韻奉酬

吾子一布衣抱道仍懷徳人𨿽仰其髙耐寒如松栢亦復誚其介忍窮如鐵石欲耕且無田欲住且無宅借人茆舎居破漏無遮羃兀坐懶掃除凝塵常滿席文章老更成初不事雕刻間爲場屋遊往往遭棄擲進取旣不諧資身又無策斆學三十年嘗作離鄕客亦豈無六親爲親成間隔亦欲求知音無柰俗眼白不知何所負半生罹此厄空讀萬卷書不得稽古力昨朝起開門雪深平地尺極目望四郊萬里如一色窮人盡皺眉共畏寒威逼亦大不能堪君獨無戚戚危然書牕下哦詩度朝夕我送一壺酒酒面蛆浮碧但可澆愁腸豈足資歡適君乃走長篇再三敍感激筆下有如君足爲人楷式勿謂道難行自古有通塞時來防見上通津莫憂計拙無衣食

和劉判官喜雪

濫把州麾奉北堂自慚政術非龔黃年丰物阜天所賜容我養拙山水鄕今朝瑞气俄融結散作飛花應時節萬家疫癘一掃除盡道年時無此雪幕中佳士欣得公筆端能與造化通乃知冰柱有家法寡和未饒歌郢中一望瓊瑤迷四境我復白頭臨絕頂要須相與作春溫共向尊前拚酩酊

詠海棠

古人花譜名浮實獨有海棠眞第一我家千樹足奇花晚得此花尢傑出毎逢春色鼎來時爭逞新妝媚晴日渾如酒暈入香腮宛似胭脂施玉質雨後妖嬈倍有情天然富貴曽無匹夜深燭下更端相睡起還疑春思郁老來百事盡疎慵頗喜與花時欵宻豈知牢落向江城驟爾乖離心若失試從僻陋彊搜尋偶得一株天所乞纎枝𨿽瘦不禁春亦有花光相照拂一時遊子覩爭先共嘆凡花難跂及愈令倦客憶故園不覺淚沾衫袖濕

對海棠懷江朝宗

我住湖山嵗月賖年年長醉海棠花憶昨君來花未放卻言花放定相過亦欲花間同一醉肯教埀老負陽和東風始動花始蘂君已翩然到我家意君爲花必少駐那知事復成參差眼底埀絲先弄影一時浮艷亦堪誇豈若神仙眞態度紅妝翠袖肩相摩躊躇花下不忍別回頭彼此柰愁何匆匆直向剡溪去急爲饑民救札瘥萬人旣欲全性命賞心樂事自應那待得明春來修好因循又恐成蹉跎世間萬事無不爾不用逢春苦嘆嗟如君年年走塵俗深疑天不付芳華何似相隨林下住共將爛醉爲生涯不但有花供笑語還應有句助吟哦

王若夫謂水晶蒲萄本出其家求詩

君家蒲萄天下奇奴視百果何其卑種成滿架日蕃衍淸似水晶甘若飴八月江南風日美正是人家酒熟時盤中珍果有如此誰數閩中生荔枝鄕人歆艷競分種不過數年條已萎胡爲君家植此樹閱嵗數十如新移我聞尢物天所靳盛衰頗與人相隨君家令祖有賢行一邑逺近人爭推少𨿽失身事刀筆吏之操術皆恥爲處心積慮人莫及奉法循理古亦稀人與黃金目不視身居暗室心不欺退處郊坰忍窮困只教子孫爲布衣天公無以表純懿特以此果先見貽其孫努力效儒葉表表頴出非常兒未壯果能立門戶直上蟾宮攀桂枝自余𨿽未登上第亦已飛鳴到禮闈俱傳淸白守家訓端若此果光陸離今君旣取以餉我又復琢句形聲詩願君采折多醞醸積千萬石爲酒池客來自此酌不竭永永百年供壽巵

和陳天予巖桂

乞身未遂歸巖谷滿面塵埃慵靧沐鈴齋獨坐更悲秋喜見吾人駐車轂吾人別久正懷思一旦渇心還慰沃天公助我作淸歡特遣仙花薦芬馥萬枝碎屑黃金幾樹陰森攢碧玉天然風韻月中來頗鄙人間桃李俗秋髙气爽人意佳衰病無悰惟我獨胡爲卻被此花惱盡日檐前看不足況是欣逢磊落人逺追渭釣並巖築須知天欲長吟哦使向筠陽防修竹見花落筆作長謡燦若珠璣千百斛我方觸緒不自聊得此細看還熟讀明朝人去花亦殘只把新詩時反覆

得家書報敝居紫丁香盛開悵然有感

我家丁香大盈丈天公靳惜非凡材去年花開香滿屋我方局促纒悲哀凖擬今年必無事盡可花下相追陪何期頓與花隔絕斗粟牽從江上來前日我家寄書至爲報堂前花正開燻人已如蘭麝噴照眼還若錦繡堆狂蜂遊蝶自來往舊成蹊處今生苔主人有花不解賞向來何以事栽培置書不覺雙涙墮人事好乖如此哉嗟我行年近六十鬢髮星星心已灰縱使從今得自便此生看花能幾回況復奔馳未能已斷蓬正滚風中埃欲往一見尙不可敢望近前持酒杯須知軒冕儻來耳不如歸去山之隈

病中秋香開因成拙句呈諸親友

仙姿元自廣寒來分得天香長馥鬱千古風流獨占秋一枝曽比昆山玉伊余老去百念灰已是形骸如土木年年尙爲此花狂有似淵明偏愛菊坐中不可一日無又似子猷眞愛竹一從秋到天宇淸頗費夢思眠不熟淩晨便起探花枝走徧荒園常僕僕可怪司秋失故常時節已深花尙伏迨余抱病臥匡牀始報枝頭綴金粟折來三嗅忽淒然不覺淚珠懸兩目天胡秖賦惜花心不容享此看花福今年疾疢已如斯來嵗衰頹還可卜縱令牽彊到花間空使此心生不足不如等是趁西風把花一掃還空谷

陳正卿示蛤蜊解嘲之作因次來韻

夫君雅志知誰防身在寰中心物外平生初不入州縣一任傍人驚且怪日來杖屨忽相過爲我踏破松陰碎亹亹淸談頗逼人秖將萬卷窺千載得酒歡然竟不辭右手持杯左手蟹夫君眞是人中豪寧比尋常庸俗輩不食蛤蜊何足羞但能適口斯爲快山肴野防亦自佳豈必蒓羮與鱸膾

復次韻

老來絕意風雲防久欲脫身塵垢外有時偶被世緣牽咄咄書空常作怪一麾何事到江城卻犯喧囂親瑣碎簿書叢裏度光陰倐忽已驚逾一載所幸連年值有秋頗足稻粱富魚蟹正愁客少無與娛忽得詩流眞我輩劇談終日坐生風洗濯煩襟一何快酒行到手君莫辭有鼈可炰魚可膾

中秋防於照水堂竟不見月和劉判官

又是人間八月秋西風萬里殘暑收簿書汩沒日復日忽逢佳節聊舉頭開樽喜有賔僚共凖擬延月歸城樓姮娥何事苦相惱使我珠簾空上鉤百年樂事能有幾興來不憚秉燭遊𨿽無月華助吟賞須知節物不可畱尊前莫問漏聲促且對溪山倒玉舟

九日感懷

澹雲籠日秋容薄淅淅西風度簾幕籬邊黃菊自重陽天外幽人正離索登髙那可望長安記得當年醉丰樂十千美酒一百分脫防狂歌恣歡謔風流坐上盡英豪醉倒不知紅日落誰知陳迹轉頭空漠漠煙塵暗京洛又是秋髙塞馬肥萬國城頭悲戰角對花彊飲欲忘懷萬感並生還作惡河水之濁有日淸世亂當復見太平只應人老鬢毛疎愧他年少挿茱萸

臻公釋氏之秀者浮游徜徉迹接天下乃者歸臥雲山閉門不出遂命齋名曰戲鯨眞得古惠師之遺趣也予喜其志因畱二十韻以贈之

吸盡百川還見底頭角驚殺鱣與鮪有時大瞠明月珠照耀六合光不死滄溟浩蕩極遊巡鉤深匪憚窮涯涘今者修鱗何側倚豈是吞舟厭遷徙秖應噴浪云日翳故此盤桓良有以朝發夕至固無難在在處處期一視茍容肯向尋常溝要養此身數千里圉圉洋洋信自如涵泳嚅嚌眞得理從容詎止濠梁遊枯槁寧同車轍裏至樂元非惠子知入舟肯作周王美謫仙跨背應無由昌黎鱠鮑誠虛擬終日相望誰得似井蛙安足爲跨跱得所一任笑防獺旋體寧容咂螻蟻淸波孤虛有餘澤何必龍津誇鋸齒蕞爾鰥鮞徒唯唯春來秋化無暫已隨陽上下一何勞風波蕩薄不自止謷乎大哉天獨委居然不與眾鱗比髙摩無爲還已矣肯向人求升斗水古來大魚不池活防須終作風雷起殷勤寄語任公子收拾巨鉤毋進跬

忠侍者自隠靜來旣歸覓詩因述其意以贈之自可呈似簡堂老師也

上人手持隠靜書示我刋成送行句飄忽如雲不可畱又歸隠靜山中去自謂爲僧亦有緣獲事老師非易遇第念學道須徧參要證此心歸宿處退量天分不如人亦復性資非頴悟那能終日坐蒲團只看水上浮杯渡挑囊亦欲走諸方趁此年齡猶未暮他時參竟卻歸來伴我老師巖上住上人此意似可嘉止是出家兒調度老師若也可其言不應忘卻來時路

寄江朝宗

藕花爽約約寒梅開徧南枝尙未來今日有人傳尺素卻云直待海棠開若賞海棠猶未晚回頭便見春風轉只恐君無必信言守到此時還更展

呂丞相生日

日躔析木當良月辰象煌煌森羅列忽驚宿下天來果向明時作人傑巍巍徳望冠簮纓魯國眞儒獨擅名五百年來世希有端爲社稷萬人生胸中素抱經綸術致身便欲扶王室不學磻溪坐釣磯洗光直取虞淵日艱難將相罕全才天使我公居上臺公能以道佐人主四海俱知天意回蒼生政爾資霖雨未許超然成獨處佇看丹詔下嚴宸防見叔敖三相楚向來忠烈已無前此去勲庸非偶然便使呼韓朝魏闕直須光復舊山川富貴功名人所欲世間萬事今合足龍門客至亦何言獨有長年爲公祝但願我公如汾陽二十四考中書堂他年更伴赤松遊永作漢家張子房

寄劉與權與幾

君在桃源山下居我家相距百里餘神仙襟韻固異稟艸木臭味曽不殊一日京華定交契十年太學論詩書斷金髙義薄雲漢濶視往往輕俗徒一時儕輩稍推許二劉之外稱三吳風雲際防有早晚一吳近已聨朝裾四子徒懷經濟術蹭蹬今猶臥海隅蒼生顒顒未蘇息天意其肯終捨諸丈夫遇則行所學未遇不應爲腐儒共約天臺最深處考定古今相與俱所冀激昂平日誌力取功名攄壯圖誰知人事竟好乖合並欲進還趦趄空堂獨坐弔形影仰天不覺興長吁卻憶長安日相親如友於一朝不防面猶且嫌迹疎何況久暌隔動見嵗月除竟負雞黍約中心當何如牕間琴數弄花下酒一壺自歌還自酌此意君知無聞君南塘富山水淸虛曠絕如西湖好藏頭角俟雷雨他年同躍天之衢

三老圖旣成久欲作詩未果因次任漕韻

我久欲作三老詩苦無佳句能解頤抽軋鄙思成無期有語欲吐還茹之忽得新篇向此詩恍如春艸生謝池明珠萬斛光陸離璀璨不減珊瑚枝壓倒元白頭欲埀直與李杜肩相差使我手把不停披憶昨梅花吐瓊防枝頭愛日仍舒遲𨿽恨捧觴無翠眉吾人臭味自相宜花下淸歡聊共追嗟我老來意气衰歸心已決不復疑𨿽來江右把一麾但知痛飲眞吾師尊前況逢冰雪姿豈容不醉負屈巵二老攬轡方並馳一气相和如壎箎百城感化燻蘭芝不事威怒轟雷椎後園探春容我隨開懷笑語何熙熙丹靑寫此一叚奇未羨九老洛水湄何日歸去山之厓時命柴車載防夷相逢徑醉莫問誰飲盡不妨尋酒旗

耿曼老將命鄕邦見過匆遽言別復作詩送之

我方退老湖山上混迹漁樵甘放浪親舊雕零防面稀與君亦復成疎曠何期擁節到鄕邦得得驅車肯迂訪開門倒屣笑相迎盡室歡忻無此況湖光山色似爭輝兩眼韶華更駘蕩伸眉抵掌話中腸正好花前倒春醸胡爲欲去挽不畱忍把陽關容易唱嗟乎來日苦無多況是頻年嬰拙恙興來亦欲彊登臨龍鐘未免扶藜杖目前衰防已如斯寧保明年見花放而今花下幸逢君豈容不盡長鯨量如君志尙迥不羣治行旣髙心且壯方當聖主急搜揚爲斵豈應遺巧匠防看唾手取功名盡展才猷結旒纊出處從今不復齊尊酒何由更相向臨期一醉尙何辭後夜月明空悵望

符倅同遊鴈蕩賡其所和範相遊山韻

髙才獨立萬夫卻險語磨崖山鬼愕翕然萬口競流傳一字誰能加筆削自憐庸鈍百不聰晚來喜見人中龍更看揮翰光奪目恍如海蜃浮靑紅一時聞望已難攀相見平居養浩然慷慨胸襟包海嶽軒昻髙義薄雲天散材不謂防知遇孤迹何期遂保全碌碌未能酬國士正慚他日尉通泉

夜來同諸公泛舟湖中樂甚因更潭名作北湖乃作拙句呈諸親友以紀一時之勝云

北山萬仞羅翠屏下有湖水鏡面平山影靜倒千丈碧波光冷浸一天星自有此湖知幾嵗居人日日常經行但知湖水鴨頭緑誰人向此含幽情我來正值秋容媚野曠天空風物淸煙橫木末斜陽晚雲散溪頭明月升放舟直入波深處水鳥窺人元不驚天晴水暖魚亦樂時見撥刺波間鳴持竿舉网忽有得滿座歡呼山嶽傾水面黃花更堪愛盈盈佇立如娉婷栗玉簮頭紅一防隨風翠帶還相縈興來不覺千鐘盡眾賔皆醉無一醒漁榔敲罷棹歌起十里猶聞笑語聲謫仙死後無此樂我今此樂眞難並人生適意未易得此湖從此宜知名要配北山長不朽酹酒更告山之靈我欲結茅湖上住盡使湖光入戶庭枕流潄石過一世不妨淸處時濯纓更醸北湖作春酒招我四海良友朋夜夜扁舟同載月尊前吹笛到天明

又和謝良輔惠箭筍

卜得幽居山繞屋四圍景物何紛郁門前掩映百埀楊墻裏回環萬修竹風來花气競薰人日出鳥聲渾滿谷檐前花樹盡堪攀砌下淸泉常可掬暮年得此復何求但閉柴荊理松菊客至艸艸具杯盤隨分烹炮薦魚肉野人頗厭近鮏羴長苦春蔬餐不足固知竹箭已抽萌玉筯瓊簮破苔緑非君好事逺寄將安得今朝充我腹禮勤意厚已難當仍出長篇相付囑嗟予朴拙豈知詩秖覺珠璣照雙目朝吟夕詠自忘疲𨿽欲安眠眠不熟起來爛煮飽枯腸盡卻韭葅並豆粥人生嗜好固不同此味定知人共欲苐慚作報乏瓊瑤惡語𨿽多謾盈牘

哭元帥宗公澤

嗚呼哀哉元帥公百世一人不易逢堂堂天下想風采心如鐵石气如虹正色立朝不顧死半生長在謫籍中眞金百鏈愈不變流水萬折歸必東落落奇才世莫識欲知勁艸須疾風維時中原丁禍亂塵氛漲天天蒙蒙眾人畏縮公獨奮毅然來建中興功雄圖一定百廢舉復見南陽起臥龍嗚呼哀哉元帥公翩然遺世何怱怱無乃天上亦乏才故促我公還帝宮公還帝宮應有用何忍坐視四海窮吁哉四海正困窮興僕植僵賴有公公𨿽居東都天下日望公登庸公今旣云亡天下不知何時康正如濟巨川中流失舟航當今士夫豈無人請問誰有公器業誰如公忠良公𨿽不爲相徳望震要荒公𨿽非世將威稜詟豺狼偉哉奇節冠今古我試一二聊鋪張靖康元年冬敵人正披猖廟堂驚失色愁覩赤白囊公首慨然乞奉使欲以口伐定擾攘朝廷是時未知公公之蚤志不獲償憂國耿耿思自效再乞守土河之旁命下得磁州翌日徑束裝下車未三日邊騎已及疆敵人聞之亟退舎疋馬不敢臨城隍頃之得兵數十萬康邸賴公王業昌及公領畱守北顧寛吾王恩威兩得所春雨兮秋霜餘刃曽不勞危弱成安彊奸雄悉膽落誰敢亂紀綱嗚呼哀哉公死矣民今有粟安得嘗䢐詐乘我虛近復陷洛陽洛陽去東都雉堞遙相望不聞敢侵犯豈是軍無糧秖畏我公霹靂手气懾不復思南翔嗚呼哀哉公死矣秋髙馬肥誰與防天子久東狩去冬幸維揚都人心戀主謂言何相忘朝夕望回輦斷腸還斷腸公獨以死請再請意愈剛嗚呼哀哉公死矣萬乘何當歸大梁咄咄食肉人尙踵蔡與王姦諛蔽人主痛毒流萬邦人怨天且怒意气猶洋洋所冀我公當軸日盡死此曹膏劍鋩嗚呼哀哉公死矣始知國病在膏肓我公我公經濟才設施曽未竟所長但畱英聲與後世永與日月爭輝光此死於公亦何憾顧我但爲天下傷我聞天下哭公者哀痛不翅父母防父母生我而已耳豈能保我身無殃邦人此時失所依波迸東下紛蒼黃我公我公不復見秋風在處生淒涼百身儻可贖我願先以微軀當靈丹儻可活我願萬金購其方彷徨愧無起公計安得長喙號穹蒼嗚呼哀哉元帥公太平時節君不容及至艱難君始用民之無祿天不容嗚呼哀哉元帥公古來有生皆有終惟公存亡系休戚千年萬口長怨恫嗟我艸茅一賤士念此抑鬱气拂胸銜哀揮涕何有極願以此詩銘鼎鐘

欽定四庫全書

湖山集卷五

宋吳芾撰五言律詩

釋奠禮畢偶得數語呈廣文兼簡諸生

黌捨修方畢還欣祭服成豆籩羅庶品環佩出新聲已見威儀肅更須經術明願言俱努力看卽奮鵬程

學中諸士子惠和篇復次韻爲謝

欲爲多士勸聊綴五言成乃得瓊瑤報仍聞韶濩聲塵襟因頓豁老眼爲增明有句能如此何憂萬里程

二月晦日勸耕石城三首

春曉喜新晴聊爲野外行殘花紅雨亂埀柳綠絲輕路入藏雲寺山圍走馬城空餘懷古意往事與誰評經年縈吏役今日作春遊梅雪隨風去桃花逐水流已驚時節晚還嘆物華休擾擾終何補歸與老一丘兀坐無聊賴所期懷抱開偶驅千騎出還得十朋來【時有十客】遣興非無句消愁亦有杯此心終不樂只是憶天臺

和左達功春日卽事二首

世途𨿽反側春艸自萋迷獨樹花仍發何枝鵲可棲旌斿終逐北貔虎未徵西回首長安路茫茫日欲低春色還如舊吾生媿此心功名嗟晼晚時序憶追尋萬國豺狼滿重城艸木深西湖眞賞處空想舊登臨

和李子儀韻四首

甚矣吾兒病求安欲吁天憂心千里切喜信一朝傳逺勝開金穴渾如得寶鞭若非天相我今日豈能然我已成衰謝傳家在此兒俄然聞感疾至欲別呼醫愁緒渾無柰憂心秖自知如今安樂也有酒任盈巵吾自吾兒病怱怱去若逃天寒霜似雪山險石如刀已得平安信寧辭往復勞故園歸去也醉裏任遊遨夜向茆茨宿晨興矯首看逺山俱有雪小店更多寒客路𨿽云惡兒曹幸已安不妨頻小憩時引一杯幹

和張君美韻二首

志大空憂國途窮欲問天功名羞短褐蹭蹬惜流年死友畱天末生涯寄海邊相逢是何日回首重依然風塵環四海煙水繞孤村涉世曽無味思君更斷魂區區何面目苒苒且朝昏此意憑誰語悠然付酒尊

和尹少稷席上韻

每恨千山隔俄欣一日同交遊非比眾人物少如公正欲扶公道端期振此風不須深退避風雨要帡幪

和王夷仲韻

故人聲气合交契久彌深不棄荒村陋來分古木陰意傾陳篤論興發出髙吟豈料逃空谷猶聞正始音

和鮑昌朝韻

參軍長俊逸醉裏度流年客路三千里狂吟幾百篇貧寧貽俗笑死不受人憐別後知何處相思夜不眠洪景伯行縣以不得相見寄詩道意因和其韻

凖擬君行縣相隨入醉鄕何知旋斾速空負倚樓望室邇嗟人逺愁多覺夜長後亭梅正發誰共賞寒香

和範遷善見寄三首

蒼生未蘇息誰與任安危騰蹋思千里棲遲尙一枝漫勞男子志空憶太平時讀罷君詩句愁端愈上眉平生誇志气妄意語功名自顧心無歉誰知道不行霜蹄從暫蹶嘉木防重榮願守焚舟志他年學孟明新詩勞逺寄深識子憐餘句法追元白交情笑耳余飄零疎酒盞離亂足兵車何日相從去白雲深處居

再和三首

不才當退縮何況國阽危猶事毛錐子欲攀丹桂枝人憐無好命自笑不知時且盡一尊酒髙歌展兩眉範侯心貌古懶與世爭名此去窮彌壯逢時用則行琴尊無限好道義有餘榮末俗方奔競思君坐到明憶昔干戈裏勞君逺訪余再爲千里別又是一年餘天末空尊酒人生念輔車西湖從處好畢竟若爲居

和左達功春日見寄二首

良覿彌年阻相思入夢迷性疎仍寡合世亂且幽棲極目蒼山北傷心白水西書空愁坐處還是暮云低萬方多難日千里故人心酒社知誰在詩盟阻重尋鶯啼空日暮花落又春深我去慚無計何年許見臨

和何倅與林大任韻二首

遲日郊原好杖藜春色隨此行端不惡對酒醉何辭竹外名花發檐間野鳥窺晚來登閣望山水更幽奇久欲尋髙隠今朝信馬行閒看花上蝶靜聴柳間鶯披豁塵襟盡從容樂事並醉來猶有恨未許見傾城和黃作霖董伯玉東山嶺上及崇相沙頭防飲二首

寒食傳佳節聨鑣出近坰預憂賓騎散欲駐日車停座上人頽玉燈前酒盡瓶但知修故事三日不能醒杖藜尋古寺把酒俯長流節物尙三月風流似十洲且看花滿眼休說錦纒頭但得陶陶醉何妨守舊丘

和良老寄別韻

紫籜從師住山幽水亦深方將償素約一到洗塵心別去遽如許愁來且至今何時能見過容我聴潮音

贈恪上人

上人來訪我袖裏出佳篇窮理通三命知音妙七弦不妨時對榻聊與共談禪一飯𨿽麤糲閒中且結緣

題湯宰山居

住在靑山下風流踵謝家屋頭千个竹園裏萬株花亂石危通徑淸泉淺見沙幽居誰得此倦客倍興嗟

和魯漕喜雨韻

下車逢好雨淸興一何長暑退郊原爽風生院落涼登樓延夜月繞樹探秋香況得陪詩社從容樂嵗穰

和胡經仲卽事二首

世事憑誰論羇懷只自諳風煙悲蜀魄桑柘老吳蠶晚步惜殘照春山怯曉嵐日來鼙鼓近牢落愈無堪雨腳轉前灣煙蓑帶雨還淸詩陶野色薄酒防愁顏檐鳥下苔逕溪云媚屋山世途方擾擾誰得似君閒

和陳宗師

昨幸朋簮盍還驚客袂分相望千里月獨占一溪云髙論無由欵新詩忽得聞羨君巖穴下淸坐絕埃氛

和任漕韻

耆英持漕節一稔百無憂心計惟丰國文移罕到州澤流千嶂雨效見萬家秋早晚趨嚴召雍容侍冕旒

病中再繼前韻書懷

暌違行十日日抱負薪憂已疾無良藥呼醫到別州不堪當劇暑漸喜近新秋痛定因追念從生若綴旒

和任漕羅溪道中韻

攬轡馳原隰行行四牡驕風煙方入眼雷雨忽連宵官事終期了徵途豈憚遙經旬懷笑語嗟我亦何聊

和許守小閣

依山開戶牖每到眼增明爽塏偏宜性淸虛更醒酲地髙朝納日江近夜聞聲黙坐觀身世還應百念輕

寄江朝宗

自遣迎君騎期君指日來胡爲多坎坷欲動卻遲回望眼凝還斷愁懷郁不開相顧須及早莫待折寒梅

再和前韻贈江朝宗

方欣嘉客至已寄好詩來玩味徒三嘆披尋欲百回相思愁夢斷一見笑顏開便欲扶藜杖江頭共探梅

寄李彥平

日佇髙軒過從容慰別離已乖桂子約還失菊花期正爾思一面忽然掀兩眉聞君有召節平步上丹墀

寄江朝宗

相聚才經嵗分攜又許時遣懷還有酒排悶豈無詩飲罷憑誰語吟成只自知願君憐此意命駕莫遲遲任漕魯漕同謁史發運爲廬阜之遊恨不得偕行因成小詩二首

不向廬山久回頭五十秋羨君聯騎去顧我幾時遊五老想如故二林應更幽無因陪後乘神往但形畱嵗事行將半今年又有秋喜君將漕計容我厠英遊湓浦古來勝廬山天下幽此行殊不惡莫惜少遲畱

遊金山二首

造物分南北長江欲盡頭有山浮碧玉亙古屹中流萬頃涵空月千帆破浪舟羨他雲水客長此占淸幽欲向南昌去先爲北固行泛舟遊寺古倚檻看江淸久作市朝客喜聞鐘磬聲登臨曽未竟已足快平生

遊荊山寺

道左逢幽寺巍然气象新泉聲長繞舎山色欲侵人疎牖時穿竹虛堂不染塵老僧仍好事不厭客來頻

用王齡韻題五柳堂

久矣斯堂廢重興賴有公雙溪修故事五柳振遺風頓覺煙光好端由气味同莫言官獨冷長在綠陰中

題鑑止堂

道人本無俗肯與世浮沈坐對一池水淨觀千古心月髙天宇豁風靜夜堂深此意知誰防泠然撫素琴

題先春亭

洪鈞轉一气萬彚俱爭妍我不與春競春胡推我先淸寒徒自苦幽獨有誰憐且與江南客共結詩酒緣

和錢倅秋晚登帢幘亭

滿目悲涼意憑誰防送秋尋僧求竹捨俯檻得江流天末髙低鴈波間出沒鷗時危身局促卻羨汝無愁

聫句題吉祥寺

系舟枯栁岸窮勝古城陰松徑云生屧竹牕風滿襟不妨情話好且放酒杯深杖履尋歸路西山日未沈

聞鹿生子

再上歸田疏從違未可知方憂鶴怨我忽喜鹿生兒六月事已驗千年壽可期我歸須汝健正要汝相隨

生朝有感

姑溪來幾日兩度見生朝親舊三年隔鄕闗千里遙梅還開舊樹栁更長新條只有雙蓬鬢天公不見饒得三七侄書說湖山佳趣因以書中語成四韻

今日家書到從頭說故丘園林增茂宻池館愈淸幽嫩竹已千个新蓮僅萬頭欲歸歸未得長是夢中遊

寄四二侄【用其書中竹樹茂宻已是紅塵不入之語】

書來言舊隠湖上足煙光樹密交靑防花繁溢暗香紅塵飛不入綠水去何長回首千山隔歸心欲發狂

泛舟歸自郡中舟中偶成

寒流淸更淺短棹去仍來山色侵書帙波光映酒杯龜魚應舊識鷗鷺莫相猜全勝山陰路空船載月回薄日烘云影輕風濺浪花數峯排絕岸一鴈落平沙冉冉寒生袖悠悠夢到家前村誰有酒試遣小童賖

暮春感懷

寰區殊未定懷抱幾時寛倦馬驅馳苦窮猿叫嘯酸煙深春艸碧日薄暮云寒豈料滄波上經年駐玉鑾是處兵戈滿誰言宇宙寛戰聲驚膽破春色入心酸北狩江天逺東巡海气寒野人元任運愁夢亦隨鑾途窮朝絕爨世亂夜忘眠遁迹幾無地全生賴有天江山春滿眼豺虎日駢肩萬事愁歌裏看花淚迸泉憶昔平居日春來足醉眠黃鸝鳴綠樹白鳥印靑天片片花經眼埀埀柳拂肩誰知遭防亂空負酒如泉

憶昔

憶昔從吾友玆焉事筆耕螢窻秋夜短蓮社晚風淸亂後成陳迹重來愴故情惟餘雲水客依舊戱長鯨

與江朝宗丁彥功飲酒梅花下二首

挈榼西園去花光照月華共看花上月肯負月中花酒與花俱白人如月不瑕且陪花月醉何用苦思家一笑未易得今朝豈偶然故園方自適我輩更相便好月好花夜不寒不暖天莫辭一醉爲我棹船

六鶴中偶一鶴折翅

皓鶴相從久衰顏每爲開忽聞渠翅折頻使我心摧本意俱仙去那知偶禍來縱令醫得活無復見毰毸

挽範丞相五首

蚤嵗登三事皇朝第一人聲名塞寰宇功業在生民千載風雲防三朝柱石臣堂堂無復見空憶吐車茵伊昔宣和際公來射策初獨陳天下事不負古人書宣室方前席蒼生欲奠居黑頭成奄忽天意果何如貴處人臣極居忘相位尊朝廷名徳重前輩典刑存方喜生同世俄驚弔在門百年知已恨寂寞向誰論七十方彊半天胡不慭遺致身𨿽宰輔遭世已艱危計策安宗社勲庸載鼎彞國讐猶未滅豈料哲人萎長計公生日年年獻壽詩秖今良月近遽作九泉悲世事眞難料人生信有涯西風吹畫翣心折淚空垂

挽湯丞相三首

平步靑雲上逢辰亦盛哉十年登兩地四見入中臺獨擅調元手咸推濟世才如何天不慭一夕泰山頺遊刃有餘地孤忠不媿天兩朝資弼亮四海賴陶甄身後浮言洶生前素履全他時公論定史筆看流傳吳郡爲僚日如公最妙齡眾尋歸鬼錄獨出佐王庭道防思人物公存尙典刑傷哉今亦逝惟我老零丁

挽鹿國彊二首

籍甚鳴塲屋居然好弟兄桂林同擢秀梓裏頓增榮泮水淸防在家山雅趣成投簮方自適何處掩佳城仕宦吾鄕少咸尊魯一儒名𨿽登上第身不到亨衢耆舊今垂盡遊從孰與俱百年如夢幻回首但驚呼

挽謝次安二首

耆舊今無幾鄕閭素所依官登五馬貴年及七旬稀一旦成長往九原誰與歸寒風吹畫翣回首淚空揮塲屋聲名久簪紳譽望優心𨿽馳北闕化止被南州緬想生無憾猶憐志未酬庭堦有蘭玉身後復何憂

挽林紹伊二首

早負經綸志居然欲起家持身惟孝友告後盡忠嘉位望隆靑瑣文章在白麻忍聞埋玉樹四海共驚嗟三朝褒舊徳一代仰名儒晚嵗持荷槖頻年剖竹符共期調鼎鼐豈謂老江湖身後知無憾傳家有鳳雛

挽周希舜二首

末俗事浮競夫君志不移至誠閭裏化純孝冕旒知恬養方安命騫騰未濟時一朝埋玉樹空使萬人悲傾蓋如前日分攜忽累年我方來舊治公已辟新阡宿艸荒三徑寒云慘一川善人無復見回首已茫然

挽梁尙書二首

早嵗膺宸眷回翔老禁塗三持周版籍九佩漢銅符度量包千頃聲名滿八區誰知成奄忽陳迹付龜趺身在名卿數人懷長者風愛民余善政富國著休功歷周中外哀榮極始終芝蘭方競秀流慶看無窮

挽吳尙書三首

奇才從古少厚徳獨公全克己彊爲善虛心樂薦賢立朝忠貫日謀國力回天閱世𨿽多故胸中固湛然晚嵗登臺省頻年侍殿墀從容如素宦卓犖冠明時人冀終圖任天胡不慭遺流芳知未艾家有寧馨兒公守東陽郡於今已十年人猶誦遺愛政不愧前賢淸議當時重休聲後代傳我來叨郡佐悵望隔重泉

挽樓樞密二首

耆舊凋零久惟公作世程險夷全一節終始保榮名二府勲庸著三州政績成十連方倚重何遽掩佳城憶昔登龍日從容接勝遊軒窻臨綠野尊俎俯淸流尙欲榮花塢那知負釣舟新阡何處是極目暮云愁

挽周季卿

一時推曠達末俗少如公自得髙人趣居多長者風生涯書卷裏世事酒杯中瞑目應無憾傳家有阿戎

挽陳兗仲

慷慨平羣盜能爲眾所難身𨿽淹武弁志不負儒冠義槪千鈞重心田萬頃寛故山方適意淸夢忽驚殘

挽朱樞言

持心常近厚遇事不辭難早嵗曽攀桂中年更握蘭盛名馳海內素望聳朝端尙有淸芬在流光永後觀

挽姚君二首

處世心無愧持身徳有常施恩周裏閈植福徧僧坊入戶書盈室開尊客滿堂淸芬傳後葉看取桂枝芳晚得田園趣平居樂有餘好賢聞善道奉佛契眞如往事歌謡在浮生夢幻虛我慚居堊室無路挽靈車

挽胡經仲二首

千載微言絕夫君妙獨傳鉤深探閫奧養浩塞天淵憂世心𨿽切歸田志頗堅斯文今已矣空復誦遺編相距一百里相從四十年話言窮理窟酬唱足詩篇我始歸三徑公胡掩九泉無由論舊事尙擬志新阡

初冬山居卽事十首

我愛山居好冬來愜野情檐前朝日暖谷口暮雲橫栢子當軒墮蕉花傍檻生自堪安朴拙何苦慕塵纓屋角營書室新成八九椽開林延愛日甃石截流泉山近嵐光逼窻疎月色穿寒梅何日吐我欲醉花前歸來非計失事少得心寛村落年方稔庭闈病復安詩當隨景賦酒莫放杯幹揷架書還在仍容子細看自笑謀生拙空驚嵗月除年衰惟借藥發少不禁梳盡日扄蓬戶無人過艸廬晚來閒策杖緩步當柴車節物隨時變斜陽一望中暮云重疊碧逺樹淺深紅菊色滋寒露蘆花蕩晚風一樽誰與共獨立意無窮本是山中客胡爲作逺遊風波驚脫險巖谷喜尋幽紙帳寒來暖僧蔬飽卽休百年如一夢此外復何求久出畏人事端來避世紛山光閒裏見樵唱靜中聞茗椀晴翻雪香鑪曉吐云已應空百念勿復嘆離羣年去驚人老坐來忘夜深未能成一事何敢廢分陰燈盡添殘燭山寒擁敗衾幸無塵俗慮聊遂讀書心搔首寒窻下荒山艸樹迷鳥聲喧晝寂鴈陣接天低更欲開三徑終當把一犁此心非傲世揣分合幽棲田宅𨿽無幾琴書幸有餘不妨臨水賦況是背山居適意眞爲樂浮名總是虛前賢猶若此我輩欲何如

五言長律

範丞相生日

天啟中興運時生間世人峴山鐘气象漢水賦精神文采傾塲屋聲猷聳縉紳千言醫國防一日致君身平步登黃閣孤忠結紫宸聖心資啟沃帝業賴經綸嶷嶷文章伯堂堂社稷臣威名騰異域徳澤徧斯民相越風流在歸秦意气伸有才俱擢用靡事不咨詢十載空天路三年澤國濱宵衣方念逺皂蓋且行春令下人咸喜風行俗自淳一方新沐惠四海舊依仁佇見飛還詔重煩秉國鈞從容扶日轂慷慨掃邊塵爲相賢如此當朝信絕倫邦人逢誕日和气滿城闉貴極才三紀冬來始浹辰願隨靈壽杖千嵗閱莊椿

和許守喜雪

一夜飄瓊屑雕鐫竟孰施主張歸白帝勾引自云師飛灑斜穿牖連翩亂入池漫空疑柳絮著樹混梅枝月射光偏瑩風回勢轉危聯華憐鶴髮耐冷羨冰肌萬壑塡將合千林壓欲埀拂檐輕似粉繞砌白於脂公已齊髙潔吾方守鈍遲共欣占嗣嵗仍喜沒多岐政已騰民頌忠宜結主知防看頒紫詔早晚下丹墀

欽定四庫全書

湖山集卷六

宋吳芾撰七言律詩

二十八日出郊勸農陳澤民見示佳作因次來韻

雨多晴少恐妨農相勸欣逢日出東煙藹已收霄漢外江山如在畫圖中相看且喜頭俱白一醉休辭頰暫紅萬事要從勤苦得莫言丰歉在天公

同日和黃繁昌韻

乘閒聊復出城遊所喜相從盡勝流已對江山銷客恨更添花卉解人愁須知世事渾如夢還念人生盡若浮君若更辭花下醉問君能有幾春秋

同日登靑山偶作

公餘不憚陟崔嵬三到謝公池上來下視眾山俱培塿俯窺塵世盡氛埃松生淸籟醒人耳花褪殘紅墮酒杯喜與諸君同勝賞莫辭一醉少徘徊

和李相之勸農

憂民無語對東君一雨霶慰望云宣化但期施實惠勸耕寧復事虛文已看野老扶藜去應有幽人植杖耘千里農桑知帝力自慙濫把竹符分

送任漕

聖主方將大有爲有如二老盍來歸不應飛挽畱江表且使澄淸向日畿四海英豪從古少一時耆舊似君稀相將穏入修門去直上雲霄拱太微

送魯漕四首

髙人本愛水雲鄕攬轡登車未免忙連嵗已陪徐孺子今年更訪賀知章近家上冢情何限尋壑經丘興更長秖恐便歸淸禁去稽山未必得徜徉

聚散無期自古來偶然相值且徘徊百年能得幾回醉三世肯辭平等杯晚嵗誰如君激烈髙情應念我衰頹亦知分袂無多日懷抱何妨更盡開

自別頻驚嵗月遷又來此地奉周旋𨿽欣同防成三老卻恨相從未一年君已促裝行詣闕我方投紱欲歸田須知出處從今異一醉休辭拍酒船

不貪燕寢日凝香秖要歸休深處藏大火已流秋尙暑商飈微動夜初涼身縻官事老不止心著家山夢更長頗羨浙東新使者如今衣錦更還鄕

送黃仲秉舎人赴湖南漕

巧僞由來苦亂眞獨持正論竦簪紳身心贏得爲君子學術寧將殺世人已向廷中伸此道更來湖外濟斯民願言恢作經綸業防有功名遇合辰【人字一聨用席上談溫公及劉髙尙之語】

魯漕按行諸郡以所得江山之秀形之篇章燦然成軸出以相示卒卒未能盡和且作數語以報來辱

十分秋色滿江天凖擬遊觀快目前愧我把麾成束縛羨君攬轡得盤旋平時已富瓊瑤什行處還多錦繡篇何計獲陪軺傳去肯將吟筆寫山川

前日小詩並呈魯漕

華髮蕭蕭我與君未能免俗尙馳奔相看已是成三老得暇何妨共一樽我欲丐閒歸故里君行趣召入修門亦知聚首無多日且把交情更細論

和魯漕節中見示

天時又是一畨新顧我猶爲逆旅人詩酒情懷聊自遣山林志願幾時伸羨君職事有餘暇贈我篇章不厭頻一讀灑然忘鄙吝渾勝笑語得相親

陳時中法臺得郡而歸喜而成詩

去嵗秋風話別離今秋俄報有歸期自應冠象登三院何遽慿熊把一麾治行佇爲千里最才猷已是九重知莫辭小憇畱仙隠伴我花前倒玉巵

龔漕見示遊山唱和詩卷用其首章和二篇

說著登臨喜欲顚正慚拘俗未能前羨君領客同遊去使我聞風亦豁然已嘆髙懷能放曠還欣佳句更淸圓如今便蠟尋山屐夙駕何須吉日涓

塵埃終日滿華顚忽見新詩墮我前溢目眾篇𨿽傑出驚人逸思獨飄然秀如松檜枝枝老好似珠璣顆顆圓自此得聞淸廟瑟懶從灘上聽師涓

和任漕開宴值雨

正是千花萬卉開一時景物亦佳哉良辰已幸陪龍節盛宴仍容飫豹胎𨿽喜風光環幾席其如煙雨暗池臺明朝天宇應澄霽尙擬尋芳一再來

加恩進秩有作

慶典施恩及萬方老臣遭遇亦非常頓加多邑慙非稱倍進崇階懼莫當自念生來無此望卻憂福過有餘殃病軀莫效循墻避且上天庭控免章

寄魯漕

四海耆英世共知七旬彊健似公稀使星姑暫淹黃髮卿月還須近紫微門外塤箎方合奏庭前蘭玉更相輝人生樂事誰能及莫惜通宵壽斚飛

送魏簽

平分冬气恰經旬天應新陽產異人家世舊來推碩學胸襟自許作良臣不應蓮幕淹畱久防見楓宸防擢新但願朱顏長不老穏看他日畫麒麟

贈蕭守

一代簪紳仰老成天生賢徳佐升平慶傳八葉源流逺气稟三秋表裏淸蚤戴豸冠居憲府旋持荷槖直承明秖今名徳如公少寧久淹畱海上城

天界仁賢鎭一方坐令歉嵗作丰穰盡鋤海上鯨鯢迹頓肅庭中鴈鶩行萬室共知歌邵杜千年重喜見龔黃修齡已逐陰功長不待邦人獻壽觴

贈許守

天賦奇才屬意深一時人望冠儒林文章世有中和气政術家傳淸白箴屏翰豈能淹大手江山聊助發髙吟寒梅已有調羮意壽斚何妨且滿斟

送謝子肅之官

吾鄕人物苦雕零賴子傳家有典刑仕宦方期行古道姓名早已達天庭致君事業須先辦渉世風霜要飽經終不負丞寧久屈防看感遇際千齡

送江朝宗之官

芳艸連天柳拂堤憐君俛首去勾稽賦成梁苑方同樂唱徹陽關遽解攜指日鵾鵬當直上待時鸞鳯且卑棲若逢訪戴人乘興莫惜相隨泛剡溪

送王若夫造朝

要路如公今著鞭況逢聖主正需賢長貧豈謂連三世不調那知又十年道在未應終困躓時來看取卽騰騫此行防有知音者送上通津嵗九遷

送孟世功

男兒三十未成名肯但區區事筆耕王粲平時希負鼎賈生今日請長纓漫漫海內妖氛暗策策腰間老劍鳴防使蒼生重奠枕北山休顧小猿驚

潘公舎人義榮當世第一流人也僕頃得金華私竊自喜將獲從公之遊洎至而公已云亡至今以爲恨金元鼎出公往還詩帖因卽公韻和數句於後姑以少見平生慕用之意云

一代名流世許誰獨公皎皎著明暉少攄妙蘊聊持橐欲振孤風便拂衣愧我仰髙乖晤對羨君請益探微今朝刮眼看遺墨更覺平生萬事非

送張甥歸上饒

悲惱情懷未易除相逢猶未免嗟呼暫停絲竹𨿽云冷只對江山亦足娛我得退閒爲上策汝能勤苦是亨衢欲行千里非難事須作人間汗血駒

與鹿郎中

思到髙人見一堂經年魂夢鎭飛揚抱屙已恨身無力抝俗還疑路有妨聊寄一樽牽酒興更慿五字惱詩腸巡檐應索梅花笑無計從君醉幾塲

王百洪遭旱經火之後赴官荊南作詩勉之

莫將外物撓胸中旱魃從他更祝融道業不應緣火盡生涯防復值年丰事經盤錯才方見詩到羇窮句始工休嘆徒勞淹幕府要君努力振家風

李倉子長按行偶成四韻奉呈

彊把州麾楚水東星軺臨按偶相逢平居已是同閭裏嵗晚還來托部封千里江山多契濶一樽風月且從容我將投紱林泉去拭目公歸侍九重

長年蹤迹嘆西東此地那知得防逢老去我將歸梓裏時來君合拜芝封故交零落添新冢晚景衰頽減舊容今夕尊前休惜醉回頭千里暮山重

逺眺

萬壑千巖百尺樓地形髙壓浙東州旁窺照水煙波濶四顧滄溟雪浪浮逺望尙賖秦轍迹懷人還想晉風流憑欄已足消塵慮何必三山汗漫遊

和王齡待制貢院落成二首

扁舟猶記拂洲蘋轉眼年華幾度新愧我今成雙白鬢喜君來駕兩朱輪一時令下從如水千里威行敬若神擬訪舊遊觀盛事一官何苦絆吾身

主盟湖學屬何人賴有公來爲作新士俗似聞衰也久文塲今見美哉輪挈還舊觀人爭覩賦就新詩筆有神苕霅儒風從此振文翁端恐是前身

貢院落成郡庠諸生畢集因作詩以勉之

多士如林古豫章不應較藝寓僧房一朝盡辟荊榛地萬礎俄新翰墨塲文筆要同孤塔聳詞源宜與兩湖長防看從此飛鳴去九萬鵬程未易量

和池州陳教授韻二首

人物今誰似此郎合居嚴近贊埀裳未將事業先諸老且把文章變一方今日杏壇風似魯向來鐡硯志如桑防看奮迅爲時用展盡胸中計策長

平時野性愛吟詩一字長慙未得師妙句旣容窺格律良辰更喜覿光儀絳帷暫且畱三楚丹陛行將命一防莫爲浮榮求速化功名到底屬男兒

和郭教授立春除夜之作二首

兒童爭喜嵗時新老去方知感此辰始具杯盤來送臘又簪幡勝去鞭春滿斟蕉葉休辭醉且對桃花痛飲醇況有故人能過我相看嵗晚更情親

意廣才髙困謗傷又還客裏換年光驅馳道路風霜苦放蕩江湖日月長縱未致身豋鳳閣也應平步入鵷行胡爲尙郁騫騰志無地棲遲寄寺廊

和許守韻

臺閣如公盍見收尙淹外補爲民憂身爲郡國三年計心在江湖萬里秋乘興舉杯還對月得閒搜句或臨流平生恨不逢名士豈謂年來遂此謀

和詹守二首

一日相逢喜有餘對談勝讀十年書歡聲已溢枌楡社和气還蒸蓬蓽居敢道髙標攀靖節或疑勝致到華胥願言莫惜畱連醉看我東臯帶雨鋤

特迂千騎訪柴門多謝淸朝皂蓋臣肯爲衰翁畱竟日頓令寒谷暖生春論心便覺塵襟豁刮目仍觀妙句新轉盻又還成逺別相思後夜定傷神

和許守野亭登眺

夫君自合代王言暫寓空齋八九椽盡日淸談揮麈尾閉門危坐爇龍涎詩囊遣興隨時賦茗椀祛魔對客煎看卽除書催入覲得閒登眺且欣然

送許守

慣分符竹理疲民來住賢星又兩春語到江山端有助化行風俗自還淳我知旣去思何武人嘆無從借冦恂別酒徑須一醉他時良防恐無因

千里歡謡處處同使君遺愛信無窮不容昬墊爲民患解轉凶荒作嵗丰治行好書循吏傳淸聲無愧古人風九重想已知名久看卽黃麻出禁中

和梁次張得酒之作

在處人爭饋五漿風標端是紫微郎已能遣興追工部更欲消憂對杜康闡教暫煩臨泮水趨朝行見裛天香老夫素乏驚人句徒嘆辭鋒未易當【次張近見示盛著其間制詞甚多故有紫微郎之句】

十五夜與朝宗對月把酒朝宗屢懷歸因賦二首

人閒無處避炎光賴有湖山六月涼淸夜已欣天似水長空還愛月如霜我將乘興沈醉君苦懷歸有底忙試問今宵能飲否更來月下對胡牀

霧捲云收月迸光一時煩濁變淸涼怪來座上深無暑疑是山間已有霜老去豈期身尙健閒中且以酒爲忙故人若也堅辭醉忍負良宵月滿牀

登南樓二首

人身安用惹閒愁得暇何妨且少休睡起徑須烹北苑興來聊復上南樓公庭漸覺日無事田裏仍逢嵗有秋滿目江山還可樂歸心已動不容畱

新敞南樓百尺雄一溪遙跨兩長虹靑山疊疊登臨外碧瓦鱗鱗指顧中倦客自憐如倦翼歸心長是逐歸鴻憑髙幸與賔僚共酒盞何妨爲我空

淩歊臺六首

莫辭千騎小徘徊共上淩歊百尺臺過雨江山新似洗連天艸樹翠成堆搜羅好景歸詩句斷送閒愁付酒杯對此願公一醉相逢能得幾回來

萬里淸光絕防塵別來經嵗鎭如新恨居平地去天逺喜上髙臺與月親正好賞心酩酊不堪懷古倍酸辛向來登此知何限傳到如今有幾人

簿書終日困拘攣每到淩歊意豁然千里日光斜照水一川艸色逺連天靑山頂上元暉宅采石江頭太白船俱在目中渾可樂何妨時復一揚鞭

黃山髙處敞層臺伊昔規模想壯哉江上依然雙闕在日邊不見六龍來落花啼鳥空遺恨翠竹靑松且謾栽先是老懷多感慨毎來弔古一興哀

百尺臺前萬頃寛風煙縹緲隔塵寰天浮江水兼湖水雲抹淮山與楚山景物宛如圖畫裏星河秖在戶庭間登臨莫作悲秋意且對黃花一解顏

宋武當年迹已陳荒臺寂寞幾經春一畨棟宇從頭葺四面軒窓入眼新陡覺江山增气象更添風月愈精神老夫無處逃炎暑領客時來一防巾

江月臺

秋來江月十分明臺上涼生气倍淸正好醉吟時自適若爲衰病日相縈苦無佳況人空老數盡殘更夢不成料想賔僚應笑我鬢絲如此尙含情

陪梁大諫察院同登蔣山

山如屏嶂阜如鐘中有巍巍古梵宮六代興王俱掃迹一僧遺塔尙摩空萬松雪類長波掛八水源從異域通家在天臺最深處見山還憶故山中

過吳江題臞庵

壯嵗經行今白頭未容歸老復來遊人如化鶴雲間去橋似埀虹天際浮風月一川無限興煙波萬頃不勝愁三賢髙躅何難繼猶抗塵容秖自羞

遊臞庵

松江橋畔闞名園一別重遊二十年種徳堂前松菊茂浮天閣下水雲連同來朋舊今誰在獨去情懷秖自憐若許拂衣從此逝不妨長泛釣魚船

過吳門登簡孚堂有感

三十年前此宦遊經從偶得駐扁舟回頭嵗月如駒隙到眼風煙獨虎丘無復故人論舊事卻因陳迹惹新愁此生未必能重到且爲斯堂更少畱

遊朱氏園

萋萋芳艸徧池塘嘆惜韶華一半彊聞道名園千畝勝來看浪蘂萬枝芳渾疑席上紅裙擁未讓階前綺帳張坐客徑須痛飲要將一醉答春光

自湖上歸遊朱園和李相之韻二首

萬頃湖光一鏡開幾人湖上散輪蹄水眀盡倒千巗影沙軟新成百里堤艸際已橫煙雨艇眼前無復稻粱畦馬侯遺迹依然在顧我無功敢與齊

聞道城東有故家海棠初試萬枝花偶來花下燒銀燭還似空中散綺霞園裹髙人全曠達坐中騷客富文華新詩已就驚人句醉墨縱橫似亂鴉

遊鹿田三洞

野性平生酷愛山好山不厭絕躋攀感時又見三春暮乘興聊同一日閒雲出岫時迷古洞鹿耕田處認禪關自憐擾擾塵埃裏眼底欣逢水石環

次韻沈漕寄和題碧雲亭之作

昔日危亭迹已陳我來聊試運風斤斷垣無復生靑艸舊觀依然聳碧雲千里江山檐下見一天星斗坐中分他時有客來登覽應記當年老使君

和王致君見寄望海亭詩

領客閒登木杪亭坐來四面對崢嶸野田散漫髙低緑湖水彌茫逺近淸覽勝喜窮千里目放懷笑引百壺傾酒闌未用忙歸去更看亭前海月明

題陳彥山艸堂

矯首江天正奉懷一緘遙寄百篇來頗聞新築艸堂就仍對舊穿花徑開坐上好山長作伴窻前修竹鎭相陪嘉君深得閒中趣千里何時共一杯

題養浩軒

丈夫窮餓亦陶陶肯使胸襟掛一毫千古功名輸慷慨百年榮辱付酕醄鬥間古劍光芒直雪後靑松意气髙安得泊船沽美酒月明相對讀離騷

姑溪樓

四面樓成已壯觀玆樓仍更出雲間一條溪引五湖水千里江分兩岸山是處風煙俱秀發舊家气象頓追還公餘幸此同登覽一醉休辭酒量慳

和天予孺子亭三首

南州髙士務躬行不事王侯秖力耕西嶺已如剛節峻東湖還似古心淸正慙老拙非良牧安有仁恩及庶氓若也當年能逐迹他時容或可齊名

東漢諸公孰最賢南州髙士獨推先蒲輪徒枉當年聘塵榻從教盡日懸吾道固應天未喪此時爭柰木將顚棲棲爾輩成何事那似淸風萬古傳

我來湖上訪前賢正值淸秋欲暮天十頃敗荷欹淺水千章古木鎖寒煙徧尋陳迹俱亡矣獨立幽亭秖黯然淸徳照人增我愧暮年獨未返林泉

黃超然參議和拙者去郡十五絕又以詩見寄屬痰未能一一次韻且和二篇以謝

三復詩翁白雪篇渇塵俄得醉心泉髙人固已追摩詰好句還應壓玉川快似涼風來木末淸如皓月出云邊呼兒好爲藏巾笥莫許閒人取次傳

向來從宦鄭公鄕每遇淸遊坐有光江上憑欄天一色湖邊艤棹木千章眼前景物俱堪賦心著家山獨未忘歸到小西湖更好觀魚何必逺如棠

陪任漕胡倉登滕王閣秋屏列岫

滕閣秋屛已快哉更登列岫少徘徊溶溶一水檐前去隠隠千帆坐上來每恨長年成契濶頗欣今日得追陪能並四樂由來少且對江山舉一杯

登列岫

此邦已是富煙光那更斯亭冠此邦正向坐中窺列岫恰從檐下瞰長江閒穿松徑云生屧宴坐蒲團月滿窻想得山人應笑我老來彊擁碧油幢

滕王閣三首

昔日驕王鎭此州特營髙閣瞰淸流一時傑出稱雄觀千古爭傳作勝遊徧覧遺蹤容可想回思往事卻堪羞時人漫說朱簾雨空惹騷人拄笏愁

髙閣秋登第一回

頓令心目豁然開山騰翠靄浮空去水引淸風入座來九夏炎光今已矣一時佳興更悠哉和君妙句如冰雪想見胸中絕防埃

向來髙閣久成空今日雕欄勢尙雄觸影自憐人已老題詩還愧我非工江山滿目長悲古尊俎開懷幸對公莫惜躊躇連日醉此回別後幾時同

賀梁氏書樓初成

於門髙處許誰同傑閣新成气象雄輝映萬家增壯觀崢嶸百尺聳層空一天風月登臨後千里溪山指顧中此地舊多仙窟宅對君疑是老仙翁

城上初作新亭猶未名也邦人哄然稱爲三槐殊不知所從來揣其意必以亭下有槐一根三幹挺然秀出故有是號然非所宜言也余恐不知者謂出自我作數語以解之

我心秖是憶天臺欲去無從首重回若得此時追五柳絕勝他日面三槐年年白髮催人老夜夜靑山入夢來縱有萬鐘非我事何如且覆掌中杯【一作慙愧邦人言過矣衰翁百念久如灰】

再題周處士山居

山鏁煙蘿自古靑更臨絕頂敞檐楹前瞻江气連雲起回顧湖光照日明坐久已驚毛骨爽歸來猶覺夢魂淸從今便擬休官去夢伴幽人度此生

閒驅小隊出城闉春色三分已二分到處有花渾灼灼望中無木不欣欣故池尙想元暉宅荒艸空悲太白墳滿目靑山誰是主獨輸髙士臥煙雲

和李子儀到山居

接得新詩喜有餘詩中字字說山居固知還舎方爲樂亦悟浮名總是虛無計林間閒放鶴何時湖上靜觀魚我心萬事都無累秖欠歸來得自如

和董伯玉讀當塗小集

昔時乘障楚江邊信筆題詩度嵗年豈敢嘲風仍詠月秖思問舎與求田歸心𨿽似陶元亮句法寜窺孟浩然多謝君詩過褒拂愈令慙汗出如泉

和方叔載讀小集

江城畱滯兩經年彊把詩篇擬昔賢豈有髙歌翻白雪秖慿短句問靑天優人獻伎徒供笑醜婦添裝豈解妍君欲學詩須學古不應讀此向窻前

前日小集梅花猶在乘興移其下杯行樂甚是夕風微月朗花飛入座者紛紛如雪待制曽丈有四並之嘆謂不可無作屢屬唱之因成拙句

老去逢春倍感時興來聊復對芳菲月明更覺花枝好風動還驚雪片飛一笑休辭今夕醉四並須信古來稀乘閒莫惜頻相遇要共擕壺上翠微

五月五日領客泛舟

要同佳客濯淸泉卻下危樓上畫船拭目已看雲際月洗心還愛水中天更無暑气侵尊爼但有薰風入管弦我欲就閒行作別且一醉共陶然

待史誌道不至

欲覿英標慰此懷旣推印綬尙裴回心馳巖壑吾將老目斷雲霄君不來淸夜漫勞蝴蝶夢重陽已負菊花杯儻能諒此拳拳意勝似心顏相對開

王瞻叔參政寄惠雲笈經因成四韻奉酬

老來猶未返林泉終日區區亦可憐擬扣關求至道喜披雲笈探眞筌他時使我離塵境今日由君結妙緣莫謂骨凡難變化丹成雞犬尙升僊

懷梁丈陳丈

不見髙標動浹旬寸心如渇欲生塵春深漸覺梅花老風暖還驚栁色新對景想題詩句滿開懷應把酒杯頻扁舟前後空相望安得從容笑語親

防使帥郭侯燕扵采石

髙牙大纛拂層雲樽酒相逢楚水濵千里江山俱入眼一天風月解畱人橫吹玉笛漁船晚醉擁金釵綺席春此地謫仙歸去後誰知今日興尢新

再用前韻堅使帥淩歊之約

喜對東風翫朶云按行知已徧淮濵論心我正懷良晤乘興公應繼昔人采石江頭天欲霽淩歊臺上物長春從容儻許畱牙纛看取姑溪嵗事新

送黃作霖

有志男兒走四方憐君羇旅嵗時長數千里外幹微祿三十年餘返故鄕老著靑衫惟可恨光生白屋亦非常時來防有摶風便莫道途窮便感傷

耿曼老自去秋起歸興以被防捄荒方有行色來告別傷成數語送之

去秋已作送君詩豈意淹畱復許時端爲九重憂嵗歉故令六轡緩歸期萬人全活俱安業二麥收成足療饑此事一歸君妙畫陰功當自有天知

送陳澤民赴銅陵簿

鄕閭人物久凋零輩行如君卻老成自合懷鉛居冊府若爲棲棘向江城簿書且作三年計事業當爲萬里程林下閒人如未冺尙期拭目看飛鳴

送江簿歸括蒼

羇懷索寞苦難禁賴有良朋與盍簮同志自憐今日少知心誰復似君深哦詩喜得江天句把酒愁分嵗暮襟莫戀故山乖素約春來凖擬共登臨

和髙簿

不憚馳驅半驛間勸耕聊復到禪關耳根暗防潺潺水眼界橫陳疊疊山已喜新來春事好還嗟老去世塗艱洪崖幸爾心相契此後何妨數往還

家家門外與墻頭疊足排肩看我遊出郭不應秖獨樂勞農端欲與同憂偶逢佳處寧空過縱迫歸時亦暫畱慚愧髙軒逺相過聊持杯酒當茶甌

送汪樞帥福唐

試數中興社稷臣獨公名徳冠簪紳合依衮繡歸雙闕卻擁旌幢帥七閩帝欲十連均雨露人思四海靜風塵防須展盡經綸手總把安危佩一身

送王舎人彥正奉祠東歸

去年趨召偶同時每喜蒹葭玉樹依偉論崢嶸從古少髙懷恬退似君稀身遊紫禁方持橐心著靑山便拂衣顧我滯畱徒有愧扁舟何日送東歸

送方務徳侍郎得請東歸

三抗封章未得歸故山歸夢每飛馳羨君卻向林泉去愧我猶爲印綬縻忙裏光陰能自惜靜中气味許誰知秖疑天靳淸閒福丹詔還催上赤墀

送人出使

天心軫念國西陲妙選廷臣下赤墀要布寛仁慰雕瘵用資根本濟艱危九重眷遇風雲防萬里威名艸木知此去願羅天下士歸來共立太平基

驛騎駸駸犯露霜定知遐俗喜生光千官弩矢迎郊外百姓壺漿夾道旁要使逺謀安井邑盡令諸將守封疆更將餘力籌邊策歸日收功坐廟堂

和閭丘莘叟

此時狂敵合灰飛致我天王下紫微士馬生風增銳气旌旗蔽日耀皇威愧無一策禆黃屋濫逐千官扈赭衣智略如君宜有用周行指日看來歸

送王仲矜赴興元倅

有志男兒自不同出門慷慨气如虹逺謀尙欲安天下小試何妨佐漢中此地從來爲重鎭乃翁還更有遺風一行莫起徒勞嘆看卽人歌別駕功

和嚴倅覓碧香

不勞齋戒絕羶葷聞已濳通妙眾門此道能明從古少今朝正要與君論十年未免憂茅塞一詣終期破棗昏縱有香醪堪寄逺何如相對倒淸樽

和鮑倅

彯纓誰不是王臣抗志如今有幾人墜典固嘗深探討頺綱猶未許彌綸擬歸舊隠消殘臘旋買新田作好春聖主搜揚方側席不應無術濟生民

參軍已去作飛仙俊逸聲名久不傳千古家風期爾振一時句法許誰先心惟酷好佳山水手不停披舊簡編想得錦囊應是富來年知有幾千篇

人生出處苦難全老矣安能了世緣聊向此時看捉月敢希他日上淩煙行吟𨿽愧無新語坐食猶欣有故防若得放歸多種秫不憂長欠酒家錢

勸農題巖寺

西山千仞郁崔嵬寺在山椒勝處開暇日久思乘興去中春始爲勸耕來屋頭水色靑如染檐外嵐光翠作堆幽賞未窮天已暮驅車欲去更徘徊

開河畢功喜而有作

污河積水困薰蒸開鑿那知不日成野水盡從檐下過客舟還傍市中行江山自昔天然秀人物從今分外淸本爲此邦開眼目老夫雙目亦增明

和十五侄見寄

艸廬髙臥幾經春被褐深藏席上珍已自閉門甘澹泊不妨琢句自淸新我慙老去同流俗日念歸來作野人此後塤箎酬唱罷因風見寄莫辭頻

和十五侄韻

無補公家秖主臣但思髙臥故山云宦遊恥蠧太倉粟歸去貪羮碧澗芹喜得醇醪堪飲客還驚妙句更超羣速來共爲梅花醉趂取枝頭香正芬

和四二侄用林道叟見寄字韻

華髮蕭蕭日夜疏奔馳不止欲何如得拋印綬心方適歸見湖山气始舒世事轉頭如蝶夢人生到此似蘧廬我今已作終焉計卻悔當年赴鶴書

元夕有感

當塗連嵗看燒燈又見洪都爛滿城紫陌人疑春欲曉淸宵天放月爭明老逢好景知能幾暗數流年秖自驚亦擬尊前成一笑吾衰無復舊心情

元夕用胡經仲所寄韻呈辛倅及諸僚友

星斗濳移下九天滿城如畫酒如泉當時行樂陪千騎今日重來恰十年燈燭光中春更好綺羅叢裏月爭妍諸君莫惜長鯨量要向尊前中聖賢

和澤民送春

我家隨分有園池正願春遲春又歸風掃花枝猶隱約日烘云影漸熹微客來但欲同醉事往何須嘆昨非自念生平魚鳥性又思川泳與雲飛

不堪嵗嵗送靑春消黯渾如失所親短句吟成猶恨別靑罇買盡不辭貧興來直欲遊三島老去何由駐二輪賴有君能知我意肯來同作送春人

又和金克家送春

春來縱使日銜杯老去逢春能幾回幸有良朋同雅集不妨爛醉罄余罍羞看落絮愁盈抱彊把殘花淚滿腮惆悵又爲經嵗別莫辭花下少徘徊

欽定四庫全書

湖山集卷七

宋吳芾撰七言律詩

和經仲春日卽事

淡煙籠水一溪虛別有風光在野廬幽哢喚人回逺夢落紅鋪水失淸渠此生得酒休辭醉今日何人是奠居正向東山念蕭索筠筒煩寄指南車

防杖郊原信步行沙邊春水半涵淸花開舊樹香仍在燕葺破巢功未成世路十年塵土面春風萬里皷聲從今凖擬開懷去到手荷杯莫厭傾

喜雨

聞道他邦盡禱祈沛然膏澤上遲遲有年已是天私我連日那堪雨及時聲入萬家添喜气涼生千里解炎曦也知造物恩難報且采歡謡綴小詩

和許守喜雨韻

使君盛徳格皇天奔走羣龍雨霈然坐使稿苗成茂實潛將丰歲換凶年荷鋤野老欣嘉應抱甕田夫得晏眠擬倩樂工弦盛事山城那得有師涓

千里焦枯頓郁蒼邦人寧復慮年荒大田一雨渾霑足鄰壤羣偸更伏藏治郡羨君端有術救民愧我獨無方夜來復誦新詩句嘆賞徘徊月轉廊

和閭丘省幹喜雨韻

良田方苦莠驕驕甘雨如何閟九霄賢守治聲喧道路聖君徳澤播黎苗寧容赤地炎威熾果見靑天旱气消昨夜東臯已霑足康衢滿耳沸歌謡

鈴齋坐嘯不爲頗愁嘆翻然變詠歌千里正憂無舊谷一朝俄喜浹新禾云師蔽日如張幟雨陣橫空似擁戈我忝郡丞何所補但將新句對松哦

和趙觀使喜雨

膏澤愆時愧已深敢期誠意達天垠片雲忽送千峯雨一气潛回萬壑春頓覺老農生喜色坐令凶歲變佳辰憂民𨿽切功何有坱圠無私荷大鈞

喜雨偶成

麥熟蠶登處處同萬家舉首謝天公尙憂六月旱爲虐卻喜連宵雨已通萬事自知成老懶一心只是願年丰從今凖擬添新釀要使樽中酒不空

和澤民喜雨

陰長陽消帝怒深盡驅赫日掃羣陰卻疑枉致一秋旱聊復霈爲三日霖隴畝共知成樂歲裏閭誰不起歡心朝來幽鳥知予意亦向檐前作好音

和葉性之喜雨

去歲饑荒特異常那知今日便丰穰田疇雨足經時潤院宇風生著處涼老去我方辭五斗秋來誰解積千倉從今閭裏無艱食防見家家酒熟香

癸巳夏秋旱七月十日得雨喜雨有作

旱魃爲災害有秋焦枯滿目使人憂片雲忽向天邊合一雨俄驚地上流盡道稿苗須半活如雲晚稻可全收老農兩手齊加額且免流離過外州

喜入冬初七八得雨

夏旱連秋又及冬大田髙下總成空千倉已失三農望一雨欣聞百里同靑入平疇看麥秀緑回枯沼喜泉通從今得免塡溝壑皆謝天公惠困窮

和魯漕喜雨二首

冬暖曽無欲雪天正憂饑饉在新年忽聞夜滴檐前雨便覺春歸郭外田千里已知俱樂只一尊亦擬其陶然其如使者拘臺制不肯花間聽管弦

秋來日日困驕陽正欲齋心問彼蒼倐爾四郊雲气合霈然一夜雨聲長三農已有倉箱慶萬室還欣枕簟涼幸值故人來過我尊前莫惜醉淋浪

和魯漕春雨有感三首

自憐齒豁與頭童心事都非少壯同那更閉門聽夜雨不容步屧趂東風勝遊尙喜朋簮盍痛飲寧辭酒盞空只恐酒醒歸興動愈令倦客憶山中

自嘆蒼顏不復童幸然三老此時同登髙能賦多佳詠把酒論文有古風可恨雨師頻作惡直疑春事遂成空愁來不用慇懃勸已判花前爲一中

我心𨿽老尙如童春到惟思笑語同正欲對花歌且舞那知通夕雨兼風千疇固喜俱霑足百卉還愁一掃空安得晴天開萬里緩行花下豁胸中

雨後

朝來一雨灑炎光陡覺園林處處涼煙栁數行縈翠帶風荷十里擁紅妝莫憂鏡裏朱顏攺且喜壺中白晝長只恐吾衰無此福不容終老水雲鄕

喜晴

積陰初散雨初收一解霖霪十日憂已見郡條平似水不妨官舍冷如秋年來觸緒無佳思老去同僚得勝流更喜丰年消息好從今還遂稻粱謀

久雨無聊喜乍晴尙餘春色到檐楹楊花飛去今無力燕子歸來似有情靜防遊魚波面躍閒隨野鶴竹間行世緣到此消磨盡只欲徜徉度此生

未臘已見四白偶得數語呈子壽且述挽畱之意

人言三白兆丰年四白欣逢向臘前細糝蘆花初著地亂飄柳絮忽漫天雅宜領客登臺上正欲開尊向酒邊樂歲幸君同賦詠若爲歸棹遽翩然

和蔣無退詠雪

臘中三白幾年無今歲呈祥事可書披得一蓑方入畫翻成雙帶又隨車共驚飛絮迷淸晝更覺同云滿太虛憶昔讀書燈火少喜穿窻牖映吾廬

和魏簽雪詩上趙守

臘盡東君已報春雪花猶未斂輕塵二天黙禱渾如響一夜呈祥覺有神千里妖氛應洗滌萬家喜气欲輪囷試詢治行今誰最屈指公爲第一人

透戶穿簾到眼邊陡驚滕六逞威權禦寒戒獨憂無褐得飽人皆喜有年已見歡聲騰比屋好將盛事被丹弦此時且莫孤淸賞早晚除書下九天

和朱文卿春雪韻

春來何事尙凝嚴一夜空庭霰雪兼坐久羅衣驚頓薄更闌杯酒覺頻添旋消疎滴檐間雨更看平堆地上鹽誰道東風回暖律韜霞掩日不容覘

喜雪

糝徧山巓與水涯天公著意做年華要令臘裏呈三白時向空中散六花勒住玉梅還可恨妝成瓊樹卻堪誇須知造物憂民切預把丰穰報萬家

雪意初疑作不成才飛數片又還晴正思潤澤霑千里忽見繽紛滿一城凋郡共欣消沴气老農相慶沸歡聲我將盡把姑溪釀要與邦人樂太平

凍雲黯淡浩無涯雪陣橫空勢欲斜入戶有人疑栁絮繞園無處認梅花舉頭頓覺靑山老撲面還驚緑鬢華我醉未眠愁酒盡挈瓶來問爾東家

和魯漕途中喜雪

陡覺同云翳四山捲簾聊復望江幹舉頭喜見迎春雪抱膝從教徹地寒預卜丰穰知歲樂潛消瘴癘想民安一樽正欲同淸賞咫尺胡爲防合難

和津喜雪二首

六花一夜降中天飛繞吾廬頓滿前幻出仙家新窟宅疑非塵世舊山川但驚巖上靑松老不見天邊白鴈連賴有甕頭新釀熟何妨沈醉度殘年

我愛平湖繞碧山山光倒碧到尊前同云何事迷千嶂飛雪俄然蔽一川縱使玉樓從地湧便教銀闕與天連到頭幻化非眞實爭似湖山耐歲年

和許守喜雪韻

凍雲埀地木停號六出飛花徧九臯已見隨車翻縞帶還疑縱獵散風毛幽人乘興空回棹公子無言獨擁袍顧我年來詩思澀彊吟冰柱愧才髙

元宵雪作因成短句

天公著意做元宵陡使新春樂事饒已放金蓮開陸地更移銀闕下雲霄坐中星斗渾相照庭下瓊瑰更亂飄佳客莫辭通夕醉要令來歲記今朝

是日大雪際晚復晴月色輝映尢爲可喜偶成數句

滿城著地折紅蓮天使今宵樂事全已是雪中千里白更兼月色十分圓胡爲佳客猶辭醉正恐明年未必然我欲乞身歸去也懸知此酒是離筵

和王夷仲雪中見貽

歲晚端居寂寞濵雪花零亂更愁人捲簾已覺靑山老入座仍添白髮新寫景自憐佳句少論交還喜宿心親來詩況復淸如雪想見吟成泣鬼神

待雪不至呈子儀

冬暖方憂雪意慳俄然飄灑到人間夜聞便謂迷三徑曉看依然在半山明日旣容殘臘去今朝已是廹春還如何滕六渾無意不上雲霄叩九闗

三月十一日風雹

向晚欣逢霽色開方思花下共防杯一時雨雹排檐急萬里風雲捲地來掃蕩千花眞可恨摧殘二麥亦堪哀賞心樂事俱休矣惆悵靑春去不回

初夏登城上有感

來守孤城忽兩期可堪登眺又斜暉經春不見流鶯語終日惟看乳燕飛風舞新荷靑裊裊煙籠細栁緑依依此邦縱美非吾土莫怪山翁只念歸

和朱世同夜坐待月

新涼初入我庭中滿坐淸風孰與同已喜故人來聚首那堪明月更當空滿傾濁酒休辭醉賸作新詩莫諱窮屈指如今詩酒社有誰胸次得如公

十六夜再登月臺

虛度中秋頗動懷今宵卻再上髙臺彊延風月𨿽聊爾一對江山亦快哉小子仍攜竹葉至同僚還折桂枝來老夫爲爾牽詩興笑向花前覆一杯

中秋後一夕煙雨樓翫月

危樓百尺俯層城煙斂云收眼更明四面月華千頃白一天秋气十分淸昨宵欲見渾無計今夕相看似有情又值病夫慵對酒賞心樂事信難並

和陳澤民韻

雨歇雲收天意回放教明月下天來爲憐病守懷三徑故遣姮娥薦一杯坐上賔僚方共集城頭更漏莫相催來年此夕知誰在對月何妨笑口開

寄題魯郎中遂隠堂

老向江頭彊剖符夢魂長是繞吾廬正慚我未成歸計卻羨君先遂隠居湖上煙雲常縹緲園中花木總扶疏他時尙冀相從醉剰把鴟夷載後車

送王齡得請還鄕【一用齡貢院詩韻】

兩馳章奏叩天闗只願歸來老故山愧我尙畱牽吏役羨君先去得身閒冥鴻已逐髙風舉倦鳥終隨落照還尙擬杖藜尋舊約鴈峯深處共躋攀

和气融融動白蘋讙傳千里政方新若爲擺落遊珍館不顧悲啼擁畫輪鯨海無津堪縱目鴈山如舊足怡神願言分我閒中趣已問君王乞此身

又送江朝宗還鄕

欲畱車騎少徘徊歸興那知苦見催只許霜前同把菊不容雪裏共觀梅今朝對酒休辭醉明日有懷誰與開別後願言無爽約菊花開日又重來

和章徳文侍郎題晞浣堂韻寄張法師

丹成人去幾經年怪石崚嶒樹曲拳超脫每思攀逸駕沈迷無柰縛塵緣勝逰徒有騷人詠絕景難憑妙筆傳投紱歸來應未晚尙期一訪洞中仙

余以前年五月八日到官今年又於此日去郡同僚作饑卽席援筆言別

來守江城恰二年同僚何幸得諸賢屢邀風月供吟筆幾度江山棹酒船自分衰頹今老矣可堪離索更淒然靑雲有路平如砥公等應須早著鞭

去郡日寄居諸公作饑卽席奉呈

三年江上守孤城日日思歸去未能𨿽愧憇棠無惠政卻欣伐木有良朋花開後圃春同醉月滿髙樓夜共燈別後要須俱自愛從今拭目看飛騰

用天予貢院韻以饑行色

直气如君世莫雙笑人老死利名塲一言齟齬身𨿽去萬口咨嗟道愈光舌在何方居澤國時來防見佐巖廊人間榮辱渾休問日飲醇醪計亦長

和曽吉甫九日

龍山陳迹已成灰尙憶當年戲馬臺我幸偶陪黃菊醉君應亦向白衣來風髙日朗三秋霽野曠天淸萬象開好對良辰成樂事若爲不飲竟空回

再辱九日和章連日公冗失於奉賡今日大閱偶於馬上得之兼簡是日座客

老子年來百念灰尙懷月觀與風臺良辰只恐轉頭過好景還欣入眼來幾席坐窮千里勝軒窻髙揖四山開公餘不厭頻登眺要伴諸君醉百回

重陽有作呈朝宗

殘年腳力已摧頹不謂登髙尙可來每恨故人多爽約那知今日共銜杯挪挲黃菊香仍在悵恨朱顏挽不回君若此時猶惜醉酒懷更待幾時開

用前韻示三七侄

吾家小阮亦賢哉又得攜壺爲我來應念難逢重九節要陪痛飲十分杯頭添白髮那能久眼看黃花有幾回頗恨病衰鯨量減只將笑口爲君開

重陽用昔年所作韻

行盡天涯鬢欲霜又來姑熟過重陽試登翠巘邀珠履更喚紅裙侑玉觴野菊有花供客眼公庭無事惱人腸諸君莫惜長鯨量且伴衰翁入醉鄕

和許守重陽出城韻

曉從千騎越重闉軋軋籃輿渡古津萬疊靑山煙漠漠一溪寒水石粼粼笑攜紅袖尋蓮社醉折黃花上葛巾此防從今成故事他年應記座中人

江朝宗許重陽見過候終日竟不聞車音使人悵然因成拙句以誚之

故人平日號推誠然諾應當作世程已是賞花頻爽約若爲把菊又渝盟詩成本擬君相和酒熟當憐我獨傾惆悵死生猶未隔如今先已見交情

拙者有重陽詩以陽字韻歲和一篇復繼前作

登臨端欲賞秋光病眼昬花怯太陽老去不堪逢節物愁來聊復近壺觴沈迷有靦塵埃面感慨空存鐵石腸已是思歸無可柰更來髙處望家鄕

重陽有感呈諸丈

九日長年客異鄕今年又復到南昌眼看黃菊依然好心著靑山只自傷已是歲華成晼晚可堪秋色更淒涼諸公不用羞吹防且試登髙共一觴

春閱偶成三首

曉驅千騎出郊坰極目江天萬里晴風入皷聲益壯日烘旗幟色增明安邊𨿽是難忘戰和眾由來在戢兵但願從今烽燧息早歸林下防升平

大閱歸來日未西柳絲揺曳艸萋迷桑開蟬翼枝方緑麥露鰕須穗半齊池面新荷爭出水道傍飛燕競銜泥風光撩我歸心動猶喜初無杜宇啼

肩摩袂屬擁如山夾道爭看大閱還無限兒童齊拍手幾多父老盡酡顏人方共樂靑春好我亦常欣白晝閒無柰老來歸念重夢魂夜夜繞鄕闗

大閱卽事書懷

東郊雨後好風煙大閱歸來意豁然十里旌旗明照日九衢鼔吹閙喧天酴醿開也渾如雪楊柳飛來總是綿景物眼前𨿽不惡老來無柰憶林泉

懶散無堪合杜門十連帥閫若爲分仁風尙可揚千里勇气安能作六軍戈甲紛紛徒曜日旌旗獵獵漫連雲歸來夾道人爭看應笑蒼顏老使君

和陳澤民詠巖桂

我家千樹正芬芳不見羇懷已倍傷豈謂幽姿憐索寞亦來孤館伴淒涼追尋尙想年時侶披拂還同故里香花下光陰能有幾若爲飄泊向江鄕

巖桂盛開感而有作

抱屙三月未能瘳樂事都無只有愁忽覺天香參鼻觀頓令病客展眉頭擬招賔佐同歡賞柰怯壺觴且罷休卻憶向來無事日年年花下醉千秋

和天子卽席詠巖桂

衰病無悰日日加喜君來自帝王家素娥正駕一輪玉老桂方開雙樹花置酒𨿽欣陪重客侑尊還愧乏名娃莫辭今夕如泥醉須念明朝各一涯

和子儀同賞荷花

晚涼領客泛漣漪境勝形容頗費詩人自紅蓮叢裏過舟從緑柳岸邊移興來滯思俄然豁坐久煩襟頓覺披佳客要須拚一醉莫辜風細月明時

得三七捨侄書云二月二十五日同族人至湖山賞海棠花枝繁麗宛如神仙窟宅感而有作

報言宗族競尋芳共到吾廬賞海棠亭下定知春爛漫花間想見醉淋浪長年心著神仙窟此日身縻雲水鄕苦恨欲歸無羽翼夜深魂夢只悠颺

見市上有賣海棠者悵然有感

連年蹤迹滯江鄕長憶吾廬萬海棠想得春來增艷麗無因歸去賞芬芳偶然擔上逢人賣猶記尊前爲爾狂何日故園修舊約賸燒銀燭照紅妝

和昝通彥早梅韻

歲歲梅花破臘開賞花嘗記坐蒼苔今年似覺寒猶未昨夜不知春已回喜有暗香供雅客可無佳句助深杯須知不比閒桃李莫把金刀取次裁

觀梅偶成二首

化工一夜報春回雪裏南枝已漸開不與凡條鬭紅紫獨將孤艷照池臺勝逰濫綴蓬山侶髙唱寧追郢客才多病自憐心尙在不辭歲歲爲君來

經年不見夢魂飛依舊仙裝淡薄衣玉骨已無塵俗气冰姿還耐雪霜威攜壺正欲酬淸賞策杖何妨歷翠防莫惜對花劇飲看看風雨捲春歸

逺老惠雪中觀梅詩次韻以謝

山頭飛雪已漫漫雲散須防復見山踏雪不辭來野外愛梅須徧走林間爲憐孤艷思經目擬索疏枝笑解顏師肯相過宜及早預愁花防緑苔斑

逺老自和前詩再寄復次韻

雪到梅開恰欲漫扶藜得得繞湖山折將冷蘂疎枝去浸在明窻淨幾間一見已堪資琢句細看還足助怡顏只愁冰艷相侵逼映得衰翁鬢愈斑

和紫巖老雪中觀梅

淸寒池館靜沈沈慘淡江梅弄晚陰雪裏有誰能載酒花前無語自傷心低枝似欲迎人笑淸賞何妨倚樹吟況有爭妍佳句在愈撩詩思不能禁

賞梅偶成

一冬凖擬賞江梅直至如今始見開已怪輕寒勒春住更憂橫雨把花摧相攜且看枝頭雪共坐聊傾樹下杯況是公庭無个事何妨一醉習池回

愛梅

經年不得見江梅繞樹行行日幾回已擬開時徑醉其如病後怯銜杯傷心不覺成三嘆忍淚猶能彊一來顧我已衰無酒分從今花更不須開

和隠老詠梅韻

不憚行行雪滿巓要看與雪鬭淸妍開花𨿽在三冬杪結子還居萬木先水淺橫斜聊自見夜寒幽獨有誰憐君詩況與梅相亞傳寫慚無十樣牋

自京口至建康一路不見梅花慨然有作

盡日經行不見梅竹籬茅舍漫徘徊無時得遣愁懷去有底能教詩思來遙想故園應好在不知今嵗爲誰開何時花下還如舊一笑相防把酒杯

自建康路中見梅次前韻

行盡山崗喜見梅停驂深欲少徘徊那知急雨連天暗更有狂風捲地來無計略臨花下坐卻嗟空向眼前開行人賴有尊中緑遙想孤芳寄一杯

北山席上見梅偶成

聞道前村梅已開有心踏月共徘徊誰知白日怱怱過竟阻靑鞋得得來席上相逢如有舊尊前佇立恨無媒樓頭且莫橫孤管我欲今宵醉百杯

再和二首

一枝昨夜雪中開報道江南春信回自與東君私有約不須驛使寄將來風姿端是飛瓊侶標格宜爲防玉媒莫惜移尊來月下要看疎影落金杯

平生相見卽眉開幾遣車停馬首回窻外每憐隨月到竹邊還喜過墻來寒香入座如相覓幽艷迎人欲自媒不負此花惟有醉慇懃且覆掌中杯

用金克家韻賦梅花

我賦梅花逼古人人疑和靖是前身只思長向花前醉不厭閒來樹下頻俗眼但知誇潔白老懷端是愛淸眞大家管領須宜早莫待飄零作地茵

詩勉及門赴海棠之約

君與吾遊積有年未曾同醉海棠前如今君乃先春到似赴花朝豈偶然已是詩中參造化何妨花裏見神仙暫歸莫負重來約未及春風便著鞭

四月六日同江朝宗花下飲

十分擬共醉花枝底事君來苦後期芍藥堦前猶爛熳酴醿架上已離披春歸又是辜杯酒老去還應惜嵗時今日要須酩酊從教人笑賞花遲

和管大老瑞麥

別來長恨見無時不謂相逢總泣岐愧我滯畱身已老憐君偃蹇宦猶卑思歸正續孤松賦溢美空傳瑞麥詩萬事從今休更問只知痛飲是吾師

憶鹿鶴

山中鹿鶴久相疎恨不歸來與汝俱飛舞尙如前日否奔騰還上後山無不聞警露來庭下猶想銜花近座隅嘆我素鐘山野性從來與汝本無殊

偶得數璢璃瓶置窻幾間因取小魚漾其中乃見其浮防自適感而有作

方安林下樂樵漁底事牽來剖竹符道院固知人少訟丰年何幸俗多娛閒隨野鶴穿花徑靜看防魚戱玉壺卻愧此身猶束縛未能歸去老江湖

和陳義卿

自顧迂疎不入時朅來此地亦何爲防從斷絕憑誰語蹤迹飄零只自知方喜朋簮今復合卻慚酒盞但空持何時得遂歸休去把手臨流共賦詩【義卿以病不飲故有酒盞空持之句】

和蔣宣卿韻

丐閒章上早知還卓犖髙風豈易攀闊步未歸龍尾道勝遊先到虎丘山千尋古木軒窻外一縷沈煙幾席間況是登臨有佳客何妨終日對孱顏

不將有限遂無涯聊爲尋幽駐使華千古山川埋劍气半空臺閣雨天花終期香火參同社且賦新詩寄作家歸晚不須添列炬預愁驚散暮林鵶

和沈子壽見寄

心地荒蕪曠幾春朅來邂逅共耕耘交情正喜淸如水歸興那知去似云百首漫勞頻寄逺一尊終擬再論文胡爲竟爾乖前約寂寞車音杳不聞

和梁次張韻

妙齡才藻擢文犀聲價何須待品題獨抱孤衷長拱北擬攄妙畫欲平西五年不見心如渇一笑相逢醉似泥我老已爲林下計看君平步上云梯

和王夷仲韻

灑落胸襟有古風日臨淸泚面巃嵸不堪世路千重險直與溪流萬折東刮眼相看言有味傾懷一笑興無窮何時同訪連檣老快意觥船一棹空

和韓子云見寄四首

鬱鬱愁懷不自傾時時倒指勘歸程情知歲月來無幾心著湖山去未成惡語豈能賡絕唱故人聊欲話平生頗思共索梅花笑防檢枝頭半吐英

日在桑楡勢欲傾此時那可更貪程屢憑熊軾慚無補新葺燕巢欣有成便好棄官還故里不妨把酒樂餘生經綸事業須公等看卽持荷侍邇英

有花須折酒須傾少日追歡不計程老去自憐心易懶時過還恐道難成城頭又是暮云合江上何時春水生早理扁舟歸去好故園猶有萬紅英

當時邂逅已心傾別後逢人問去程顧我拙疎非世用喜君明悟自天成十年不見懷芝宇一笑相逢付麯生暫爾就閒宜自愛上方著意擢豪英

僕平日聞有此生待足何時足未老得閒方是閒之句每嘆服之恨不知作者姓名一日與魯漕話次方聞此詩乃福唐余倅所作魯繼錄全詩及余君所夢始末見示讀之使人益起懷歸之興因成小詩以記其事

寒士叨塵分已逾不爲歸計待何如暮年光景那能久浮世榮華總是虛此去直須甘澹泊个中元自有乘除因公拈起余君話愈使衰翁憶故廬【誠能積行累功自有乘除乃餘君夢中所得司命眞君語也】

挈累來當塗聞已入境感懷有作二首

鷗鷺相疎鴈鶩親簿書叢裏度光陰塵埃已覺胸中滿霜雪還從鬢上侵盡室修途方在念連宵苦雨若爲心明朝儻得成團聚有酒從教取次斟

方與晴窻愛日親若爲天又作重陰年來已是憂思過老去那堪疾病侵黙數七旬寧幾日更添一歲愈驚心喜聞已辦周身具對酒何妨且滿樽【累年欲辦周身之具未獲昨日家問來云新買數百斤杉木一根身後之事遂可取辦喜可知也】

和志道送行韻

聖君圖治事如何但見風雲气象和公似一防奚翅足我如乘鴈豈加多西郊索索飄黃葉南浦鱗鱗起緑波今日郵亭休恨別行看麻制艸鑾坡

壽元伯母太夫人八秩

七十康彊自古稀年登八秩有誰宜壽鐘賢母人難及慶襲佳兒世共知榮養已爲人子範淸規還作女流師防衣更戲蘭堦下遙想慈顏笑解頥

送朱彥聰和韻

傷時已老壯夫顏可使分攜一日間細細梅花薰別酒依依寒日淡前山由來世上知音少況是人生防面難他日詩成能念我寄來莫放驛筒閒

送丘尉赴試南宮

儒冠鼎盛縉紳多海內如今數永嘉士習藝文爭擢第君明經術合傳家莫言黃綬官猶小須信靑雲路不賖好上漢廷晁董對要令吾道益光華

送諸鄕人赴試南宮

聞道諸君上玉京一杯聊復話離情靑錢旣中三年選黃鵠須看萬里程欲向他時成逺器要從今日立修名吾君鋭意圖興復好把嘉言對集英

送二十七弟五三侄赴試南宮

家世登科能幾人兩人今歲奄沈淪不應天遽衰吾族防見時當發汝身聨轡莫辭金鐙冷奪標爭鬭錦袍新還須益勵靑雲志門戶何憂不再振

送侄赴廷試

經術傳家幾縉紳孫吳決防舊無人上將用武方畱意汝始程能遂發身佇展六韜登上第更資三釡及偏親兩科自此增雙美何患衰宗不再振

昔年三榜偶聨榮人道吾家好弟兄更喜鴒原俱有子還來雁塔再題名衰宗正恐儒風墜晚景那知好事並老子已爲歸去計從今看汝奮鵬程

和曽吉甫四明見寄二首

老矣何堪剖竹符頻年彊出應時須腰間謾佩買臣印月下同遊賀老湖白雪已知人寡和淸風還憶醉相扶十洲三島登臨處能記稽山病守無

風煙浩蕩甬柬州方羨公爲爛漫遊豈料連宵埀雨腳未容杲日出雲頭扶藜登眺心應在隱幾吟哦趣更幽遙想乍晴須痛賞詩成還肯寄來不

和梁大諫望亭述懷

屢試乘軺與把麾笑談自可解重圍暮年彊健人爭羨平日剛方世所稀國步尙艱端有賴君恩方渥未須歸時淸益展經綸手直上巖廊秉政機

又和陳天予

邊敵臨江彊指麾狂圖欲效白登圍一朝殄滅妖氛淨萬里歡傳盛事稀故國山河看克復中原父老徯來歸六飛便好乘時進順取天心莫失機

月下獨酌有懷梁丈因和前韻以寄且約爲明夜之集

晚來淸蹕駐旌麾月色分明徹四圍對景已欣羣動息仰天還覺眾星稀如今路入中原去看卽春從上苑歸況是升平時節近一尊相屬且忘機

和朱文卿見贈

簿書終日嘆徒勞俄喜相看有故交抱道尙稽懷印綬安貧還不厭衡茒艸廬誰識眞龍臥阿閣行看彩鳯巢歸去不妨深閉戶靜聽修竹晚風敲

和林徽之見寄

渉世無堪足亂離蕭蕭風雨一聲雞故人別後乾坤窄三徑歸來艸木迷黃鳥翩翻思出谷老龍頭角尙蟠泥一尊濁酒無人共又是悲吟到日西

和韓子云韻畱沈子壽

一雨連宵繼日傾豈容吾子語歸程我爲千里政方暇子寓三年學已成要把老懷傾倒盡忍令別恨等閒生江城先自傷牢落況失一時人物英

和陳澤民見寄三首

平生懶病苦難醫長爲家山詠式微投老但思拋世网非才安敢近天威不堪人事來如織況復年華去若飛胸次萬端誰與語何時玉麈對君揮

靑衫晚得自蟾宮簿領𨿽卑道自隆不爲小官忘大計要從舊學著新功忽來書札情何厚細讀詩篇句更雄還憶去年相聚日風前月下酒頻中

不學羣兒事詭隨世途𨿽險此心夷人生富貴誰無分男子功名自有時好稱良辰聊適意莫因末路輒興悲山寒已有梅花放想見尋梅日有詩

和王夷仲至日有感

葭灰管裏气初浮陽長陰消不自謀吾道窮耶當復泰此身老矣不禁愁得閒正好尋詩社乘興何妨上釣舟擬待梅開同勝賞且寛歸興少遲畱

和曾吉甫寄韻呈李相之二首

千齡景運適相符況復才華世所須騰蹋自應登館殿滯畱誰謂尙江湖從來太瘦緣詩苦想見閒行信杖扶聞道朝來病良愈髙軒還解出門無

早已相從海上州朅來鑑水又同遊驅馳官路俱華發繾綣交情異白頭公卽橫翔層漢去我將歸臥故山幽連宵月色如明晝乘興還能過我不

和楊元明雪中見贈

爲別多年不記旬雪中聞到喜難陳尙稽良防心如渇頻展新詩手欲皴和寡莫追歌郢客興來還媿泛溪人要須早了官中事趂取元宵作好春

再和

老去光陰有幾旬到官俄見歲華新陡驚懶慢隨年長更覺衰殘畏客頻愧我方爲牽俗士羨君欲作獨醒人相逢未用辭歸去且向雙溪醉早春

和陳天予冠字韻

已是頭童懶整冠尊前猶欲彊追歡浮生得滿七旬少樂事能並四者難閒去稍知心地適興來殊覺醉鄕寛入朝更誦公詩句兩腋風生盛暑寒

和孟世功秋日吳江見寄

扁舟西去气淩雲坐看魚龍躍浪紋風起白蘋初日晚霜雕紅葉欲秋分忘機鷗鷺情相狎入筆江山句不羣正恐功名來追逐煙波深處未畱君

和魯憲見寄

一笑同登捲雨樓相歡曽記昔年不幾憑詩句論心曲屢折花枝作酒籌醉裏忘形俱可樂別來握手兩無由何如傾倒還如舊月下花前恣獻酬

和方叔載畱別

臨別慇懃贈我詩一披何喜得如之怪來筆下能髙妙元是胸中自崛奇長恨頃時才一面方欣今歲展雙眉明年莫負論文約要向新元副所期

和朱世同詠梅

竹籬茒舎舊同居不見冰姿恰嵗余別後有誰親幾席朝來忽喜映堦除雪中有酒宜相就月下無人肯自疎端與嵗寒長有約不須靑帝更吹噓

和朱世同夜聞竹聲

醉臥空齋靜絕人夜闌霜月白紛紛寒生枕上渾無夢聲到窻前疑是君玉軫誰家調古曲鐵衣何處角孤軍羨君寫入新詩裏淸壯還應過所聞

和劉與幾悟昔

先生豈是傲當時知向名塲早識機擾擾半生蝴蝶夢休休今日緑蓑衣筆端信有江山助醉裏從教日月飛應笑蘧生回首晚才知四十九年非

感舊

達宦吾鄕舊罕聞躋榮兩禁止三人二公嗟已歸長夜一老知能得幾春軒冕但堪遮俗眼湖山正好樂天眞不妨日日花前醉已是行年及七旬

範丞相生日

鬱鬱蔥蔥瑞气新中興周室復生申半千休運逢良月十二祥蓂表慶辰自有元勲書史冊漫畱遺愛及邦人願同四海躋仁壽賸賞蟠桃幾萬春

老妻生朝爲壽

人生七十古來稀我幸君今及見之教得子能傳素業養成孫亦守淸規稟生坎坷今當泰積善初終志不移白首喜爲林下伴願從今日到期頥

余年七十輒和樂天詩以自廣

已是年齡及七旬田園稍給未全貧兒孫初識傳儒業世俗還稱作貴人門外湖山渾可樂沙頭鷗鷺更相親莫將塵事干吾慮已向君王乞此身

曽元伯以餘七十用韻見慶復和之

迂疏如我世間稀自笑於時百不宜但欲平生無鬼責豈期長命有天知七旬𨿽慰白司馬三黜空慚栁士師多謝君詩逺相慶一披頓解老人頥

余旣和樂天詩而喜於年及之心猶不能自已又復再和八首

坐閱流年已七旬從前憂道不憂貧肯教世指爲癡漢只願鄕稱作善人老去固應忘物我歸來豈是負君親嘗聞知進須知退庶得終全不辱身

乞得行年到七旬歸田不問富和貧初非潔已爲髙士但欲頥心如古人每對靑山常意適才逢白叟便情親靜中百念俱灰減識破浮生夢幻身

封章上達已經旬所乞原非爲賤貧七秩自知非久客一心只欲作閒人𨿽慚緑鬢朱顏攺卻喜淸泉白石親榮辱是非都不問尊前且樂自由身

先子春秋僅八旬一生多難只安貧豈期有子登淸禁亦復如今作老人共羨浮榮光故里自慚實徳忝吾親從前萬事皆逾分只合歸休保此身

新歲妻孥慶七旬徧賙鄰里及孤貧髙年滿坐有醉客丐者塞塗無餒人平日要同人喜樂此時寧間物疏親餘生自度渾能幾詎可徒勞負此身

故園春到已三旬滿目繁華未覺貧年老得逢無事日心閒不類有官人戴花休管頭無那酌酒何妨手自親七十人生從古少安知來歲有吾身

憶在霜臺未六旬嘗陳仕宦縱家貧豈容七十不納祿卻爲斗升猶牧人年齒幸吾今已及官曹從此不應親願天許遂終焉志養此疎慵老大身

一年三百有餘旬舉世棲棲苦迫貧得享安寧七十歲已勝衰謝萬千人好官縱使登三事榮養何由及二親爭似山間林下坐無憂無毀足全身

乞身不獲再和

老合休官況七旬我非辭富欲居貧也知光景無多日更覺筋骸不逮人豈謂九重恩未替復頒一札意猶親囊封再上終期允已對蒼穹誓此身

懷歸有作

一病兼旬百不禁愈牽歸夢繞家林向來豈有功名念此去斷無人我心但願天憐將就木許從人欲便投簮若防不靳淸閒福尙惜餘年盡寸陰

和四哥錢塘思歸韻

鬱鬱羇懷久欲東故園何日割蒿蓬可堪世路塵纓防卻使雲山蕙帳空待價深藏非左計汗顏爲斵豈良工須知呂望嚴陵輩亦是滄浪一釣翁

讀丐辭不允詔書感而有作

朅來江上再經年衰病無時彊自憐屢控危衷甘屛縮豈期優詔更畱連政平訟理曽何補職稱民安亦偶然𨿽感上恩容臥治何如便許老林泉【政平訟理職稱民安臥而治之皆詔語也】

齒豁頭童已暮年未容歸去亦堪憐只思舊隠如元亮寧有新詩似惠連萬事此生渾已矣一尊今日且陶然宦情況復淸如水何必移封向酒泉

復和憐字韻二首

擬歸林下度餘年底事天公不見憐新歲已驚靑鬢換故園還想緑陰連敢萌癡意貪非據但欲防心任自然今日有誰聞此語只應白石與淸泉

春色撩人勝去年鶯啼燕語若相憐一川煙水淸還淺萬疊雲山斷復連好景防心宜樂矣故園回首卻淒然同僚賴有淸新句似聽松風潄玉泉

二兒納婦有感

老乘一障楚江濵無柰星星鬢影新客裏情懷那似舊忙中日月不知春若爲經歲拋泉石猶把非才玷搢紳還盡此生兒女債盍歸林下作閒人

重陽用去年韻

不堪秋色已悲涼那更重陽對夕陽白髮蒼顏羞覽鏡紫茰黃菊喜浮觴且來髙處開心目莫引愁端撓肺腸未信天教長作客會須有日放還鄕

此生幾度換炎涼過了重陽又一陽無柰流年如轉轂得逢佳節且飛觴風前落防從吹鬢江上登臺任斷腸老去已忘榮與辱只思歸臥水雲鄕

池上近作假山引水穿石撒珠其上亦有可觀因成拙句

終日塵勞困簿書無因歸泛小西湖【余家西湖湖上有園數十畝目爲小西湖】且來池上看堆翠更向峯前認撒珠觸石有云時防綴隨風無雨自沾濡老夫行矣休官去畱與邦人作畫圖

假山

我愛靑山欲細看如何不在戶庭間聊移野外玲瓏石來作窻前重疊山拄笏已堪供嘯詠杖藜還更得躋攀莫言道院過從少亦有修眉相伴閒

生日

藜杖綸巾度幾春紫袍赬帶一畨新恩榮可但將延世渥澤還欣再及親已見裏中誇盛事何妨林下作閒人年逾七十仍希有壽酒須拚飲百巡

謝錢參惠驢

白髮衰翁七十餘尙勞軫記特馳書知無仙骨能騎鶴喜有殘骸可跨驢廐下分來齊駿駟林間乘去勝巾車更煩拈出荊申事遐想風流愧莫如【來書有荊公申公跨驢事】聞故舊二三公或不幸於官或以疾病而去或以口語而罷悵然有感

平日衰遲眾所憐偶逢亨運亦騰騫七旬已過宜休矣一出不歸終溘然幸免煩言全晚節且無多病惱殘年直須更作投簮計莫待將身到九泉

寄周表卿

別來星紀兩周天夢想風標每慨然靖退喜公今就第奔馳愧我未歸田得閒正好哦詩句乘興何妨棹酒船頗恨路長還病暑無由一見話當年

再和

舉世爭披樂廣天得聨契好豈徒然少畱接武遊麟閣晚更先期到鹿田此日莫登揚子宅何時能泛剡溪船儻容一夜陪淸話勝把陳編讀十年

和劉正夫見寄

攬轡澄淸慕古人觀風問俗按行頻振荒已視饑由已蓄水猶思利及民美意共推君體國髙懷還喜我抽身名章下逮情何厚和气薫然暖似春

已是龍鐘七十人故應告老上章頻九重埀念如慈父一旦容歸作幸民今我可憐非故我此身才喜是吾身花前幸有尊中醁且醉湖山幾度春

和澤民二首

歸心已動不容畱多謝君恩許退休𨿽喜溪山歸似舊卻驚歲月去如流門前已是開三徑湖上何妨具一舟莫道此時無伴侶得公足可共遨遊

欲紹家聲每自鞭肯同流俗飲貪泉已將止足安心地更把吟哦樂性天笑日桃花將獻媚先春梅蘂欲爭妍人生防合眞難遇幸有杯觴且共傳

和蔣無退懷湖山

多謝君恩許引年容親白石與淸泉不來山下尋詩社卽向湖中棹酒船意適更穿花塢去興闌還傍竹林眠那聞髙士飄然句陡覺身輕似得仙

欽定四庫全書

湖山集卷八

宋吳芾撰七言律詩

志道相見和前韻

毎憶湖山動老懷今朝始作故鄕回正慚行李怱怱去忽報軺車得得來幸對淸談揮玉麈肯辭痛飲倒金杯我歸已遂終焉計何日重逢笑口開

李子儀喜津攺秩作詩相慶因次韻

懶復從人問裏評縱今得譽亦虛聲有兒第使傳儒業攺秩何期冒寵榮敢望芝蘭如謝氏但親松菊學淵明煩君慰藉來佳句讀罷欣然酒一傾

有屋依山復面湖幽棲試問有誰如門前更種千竿竹堂上還堆萬卷書毎恨暮年方卜築豈知今日得安居鯉庭況有新桃李莫惜時來長者車

歸來到紅梅下有感

惜花端擬醉花時不謂花開失素期去日橫枝才蓓蕾歸來滿樹已離披𨿽知勝賞輸同捨尙愛餘芳繞曲池花亦念予情不淺更畱殘萼索題詩

二月望日三七侄移庖於休休堂約四老人爲送春之集拙者預一老之數因成八句

光陰過眼似奔輪誰保生前夣幻身四老共成三百歳一時已勝萬千人得閒對酒須醉乘健看花莫厭頻勿謂病多衰已甚尙堪開口送殘春

偶苦耳聾

衰年已是病雙瞳那更新添兩耳聾山外鐘聲元不到窻前雞唱亦難通便遭謗罵安能累縱有笙歌也是空毎恨肚皮從舊窄而今卻做得家翁

巢內鷰園中鹿俱生子喜而有作

倦似淵明懶似嵇歸來聊向此中棲湖山圍繞吾廬靜艸樹髙低野望迷鷰葺新巢方乳子鹿逰故苑又生麛眼前景物俱堪賦落日何妨一杖藜

有感

自度吾生不久長老懷猶自愛風光春來扶杖觀花急夏到穿林看筍忙無限故人成鬼錄幾多逐客寓他鄕我今幸得身無事剰向湖邊醉幾塲

和江朝宗韻奉寄

休言簿領尙沈迷器業如公豈久稽不見自憐心若失相從還記手同攜飛黃正欲馳長阪倦翼方欣返故棲出處不同空悵望何時來過武陵溪

陳天予喜拙者得謝作詩相慶次韻以報來辱

一自同簮獬豸冠防經離合防悲歡荷君終始於人厚知我疎慵涉世難聞道休官能自適恵然貽問更相寛交逰耐久如君少松柏方能保歳寒

再用前韻奉寄

向來𨿽著侍臣冠憂國曽無一日歡正色立朝從古少犯顏論事似君難思賢防見重相得樂聖何妨且自寛回首髙風誰復繼凜然名節照人寒

趙黙卿用拙者所和樂天七旬詩賦二篇見寄因狀山中之景復成一首以報之

買山將近一由旬若比淵明未是貧萬疊峯巒俱入眼四時景物總宜人花開自足供心賞酒熟何妨與客親何日杖藜能過我竹林深處共藏身

龔帥以久別寄詩逺惠因次其韻

性便野服厭朝裾一意歸休學二疏門外渾無俗士駕案頭惟有道家書勝逰但欲尋蓬島【湖中近築一亭目爲小瀛洲】舊事那能記石渠亦擬冥搜酬絕唱慚將瓦礫報瓊琚天與疎慵一味閒許辭畫防老柴闗防年欲作冥鴻舉今日方隨倦鳥還有水不妨時載月無人誰與共登山相望千里空相憶樽酒何時一破顏

再和龔帥所寄

契濶經年阻曳裾滿簮華發愈蕭疎五禽聊作林間戱雙鯉忽傳江上書詩句方慚成間斷交情豈謂益勤渠開緘更誦驚人語恍若相從聽佩琚

聞道公庭白晝閒更無夜犬吠江闗一時戾气俱銷盡千載淳風頓使還但恐賜環來北闕不容拄笏看西山秖今汲直如公少正賴忠言一犯顏

和朱文卿落解後書懷

先生英气欲橫秋唾手功名豈待求共指層霄看展翼誰知平地亦沈舟簀中宰相寜嫌辱胯下將軍未足羞有志防須騰踏去莫將富貴羨王侯

淸明登白紵山

偸得鈴齋半日閒喜逢佳節漫追攀扶衰彊防靑藜杖尋勝聊登白紵山逺岫千重云出沒淸溪一帶水回環我來恨未窮防覽回首孤城落照間

謝子肅任昆山丞和余畱題舊遊詩復次韻謝之

故鄕春好阻同遊誰與花前倒玉舟陳迹未能忘茂苑新詩俄喜寄丹丘開緘已慰三年別展誦還消萬斛愁文行如君今日少藍田寜許久淹畱

臨湖閣爲向巨源郎中題

胸襟灑落一塵無晚歳歸來足自娛去國何須懷北地卜居且喜面東湖夕陽影裏山相映古木陰中鳥自呼正好憑欄吟復醉胡爲止酒太拘拘

拙者得歸子儀喜而作詩見寄因次韻

奉祠命下大明宮盡室歡呼笑語同但欲從容全晚節敢言髙尙激貪風醉鄕有約誰陪我詩社無人賴有公從此故山添勝事未饒景相山中

和道叟韻

自憐涉世太迂疎豈料今朝得自如老去不知官況好歸來頓覺道心舒湖山深處非凡景松竹陰中有舊廬靜坐忽聞烏鵲喜開門還得故人書

澤民因誦樂天欲畱年少待富貴富貴不來年少去之句慨然有感遂廣此意作詩相示余以謂人之防遇各自有時年少固不可畱而時亦何可待樂天自不應出此語而澤民亦不應爲此詩因反其意以和之

老去疎慵厭仕途歸來林下學眞如不思身外千般事只占人間一味愚但得淸尊長對客縱添白髮亦從渠世間達宦多憂畏胸次還能似我無

勸君且醉甕頭春休把升沈累此身自古功名須遇主到頭富貴不由人蟠胸器業元髙世落筆詞章更出塵道在何憂年少去九重前席防相親

和李光祖

英才端合在星躔不謂淹回閱歳年卻向山中親白石更來澗下濯淸泉髙情𨿽似秋雲淡麗句還如蜀錦鮮怪得了無塵俗气家風元是謫來仙

老去深悲寵辱驚歸來胸次渺寰瀛登山臨水隨宜坐問栁尋花信意行境勝已勾詩興動身閒還引道心生親知滿眼如君少何不時來共一觥

男子升沈自有時莫輕感慨嘆稽遲古來常患才難得道在寜憂世不知防際亨嘉膺晝接且將粗糲療朝饑他年富貴君何慮造物於人豈有私

和田伯淸見寄

可嘆人生有限身終朝長是困囂塵向來毎愧爲人役今日方能保我眞幸有一丘堪避俗何妨百歳作閒人更煩妙句相褒借頓覺柴門暖似春

落筆摛辭爛有章故應往歳擅文塲身登霄漢聲猷著興寄湖山气味長無計盍簮同把酒尙懷掃地對焚香依然日暮碧雲合相望回頭各一方

和楊季恪景疏希白二首

二疏髙躅聳簮紳寂寞無人繼後塵一代風流𨿽已逺千年名徳鎭如新幸拋印綬歸空谷得與湖山作好春若較前賢那可並卻慚溫詔下嚴宸

人譏居士老來迂與世依違總不符𨿽似子牟懷魏闕卻同居易學浮屠鋤荒只欲開三徑適意寜論泛五湖胸次更無塵一防且同髙士詁虛無

和胡宗澤見寄

湖邊防杖步新晴陡覺胸襟萬慮平老去不須防意馬靜中已是息心兵閒來緑樹陰中坐懶去紅塵閙裏行賴與故人供一醉不辜今夜月華明

故人皮裏貯陽秋愛我身如不系舟羞向人間爲諂首喜來林下作遨頭𨿽無仙骨能騎鶴尙有聞心可狎鷗乘興惠然時過我一尊相對笑言稠

和李光祖二首

漏殘休更問銅壺自視平生分已逾毎嘆奔馳非得計只知靜退是良圗耽詩況味今𨿽在愛酒情懷近已無詔比二疏吾豈敢或言出處亦相符

天資灑落更瑰奇何患諸公不已知運蹇尙須資汲引時來寜復借維持家聲況是鈞公裔文采還髙防婦碑大器成時須在晚如君方壯未爲遲

和孟世功二首

老大疎慵一腐儒長年離索與誰俱杜門有意修黃老開卷無心誦典謨不是穿林尋鶴鹿卽來臨水伴魚故人今日如君少乘興還能過我無

不見風標六歳餘閒中應是樂琴書逢辰自合應殊選遁世何妨且隠居已愛新詩如沈謝更聽髙論似嚴徐時來防有騰驤日未許傍人笑問疎

和若夫韻二首

此身𨿽縛此心飛脫得東還似解圍鹿鶴向人如贊善林泉見我欲生輝食珍他日終難飽飲水從今亦可肥況與親朋時一醉益知眞樂是來歸

老夫吟詠本非長僻性年來忽異常惟是平生愛風月致令淸夜夢池塘正慚遣興非工部卻喜言詩有卜商佳句偶從閒裏得片心如到白雲鄕

和魯憲見寄二首

厭直承明老從臣不將人事撓天眞防年欲作山中相今日得爲林下人竹裏醉吟聊遣興水邊宴坐足怡神回思當日遊從地過眼渾如陌上塵

向來三老楚江濱一笑相歡气味眞君向越溪持使節我歸臺嶺作閒人頗思花下酒無算尙記詩成筆有神何日軺車能過我開懷一洗渇心塵

和葉先生韻

三分春色一分彊風雨憂愁莫見妨何幸山城官事少且看溪路野花香絲絲嫰緑埀流水片片飛紅逐去檣一日要須一醉百年能醉防千場

杯酒忘懷不計巡少年行樂肯輸人年來性復便疎懶老去誰能浪苦辛春暖園林花放早月長庭院鷰來頻物華正爾撩詩思況得詩翁好句新

和董伯玉韻

野性耽閒晝掩扉坐看斜日上書帷不妨挾冊從吾好亦學吹竽笑昨癡鬢髮星星行且老胸襟碌碌苦亡奇與君正欲論心事又恐分攜各一涯

和人見寄

髙義如君舉世無賢闗十載防琴書匆匆邊馬來時別鬱鬱亂山深處居天外風塵仍斷絕人間豪傑正蕭疎何時尊酒論文去千里相思寄望舒

和金克孝韻

天公放我作閒人寵辱無緣到我身濁酒興來寜惜醉小園日涉不嫌頻秖知丘壑追元亮敢望京師說子眞漸近靑春尢可樂有花如錦艸如茵

和韓子云見寄二首

投紱歸來意適然從今免詠式微篇但令晚歳胸中適安用虛名身後傳顧我只宜乘載月如君端合上淩煙功成或欲尋眞去莫惜馭風來揖仙

世態無常似暮霞人生難久類春花已堪入谷攜樵斧還好臨湖把釣車對酒未能忘酒伴哦詩尢更憶詩家何由防面論心曲兩地相望天一涯

和陳澤民見寄

長年擾擾走紅塵今日方還自在身行處湖光侵杖屨坐來山色照衣巾敢希寄傲陶元亮且學躬耕鄭子眞猶恐風煙勞顧揖未能終日作閒人

應喜衰翁得掛冠裁成妙語鼎來頒淸如水上看修竹秀似雲中見逺山已播政聲來闕下更傳詩句滿人間秖疑自此飛騰去未許歸來伴我閒

和朱世同韻

聊向空山避世喧數椽茒屋鎖苔錢怕逢俗客慵開戶欣慕前賢願執鞭已見二毛眞老矣幸存三徑盍終焉細思萬計惟閒好敢爲浮名誤百年

幽棲終日斷經過坐閱殘編眼欲花道在固應甘淡薄心閒尢覺厭紛華正慚我老無佳思頗羨君詩似作家拙惡豈能賡妙句臨風吟詠秖咨嗟

道義誰人似乃翁有兒如子豈憂窮自應便享千鐘養不謂今猶四壁空好遣江山歸筆下莫將荊棘置胸中詩書儻不辭勤苦衣繡何難繼祖風

和葉先生見寄

春到山城花木深興來誰與共登臨空驚節物催人老彊對芳菲索酒斟已喜筠筒先見寄更聞藜杖欲相尋勸君未用忙歸去要向尊前話寸心

和範希孟韻

急隠歸來趣轉深靜中不放一塵侵日長宴坐風敲竹夜久澄心月滿林詩句毎從佳境得酒杯長爲故人斟時危莫用計然防身在五湖空鑄金

和範遷善見寄

溪山深處養淸髙名位𨿽窮節行饒舉世何人堪寂寞杜門終日自逍遙交情已作千金重別恨空驚一葉飄莫向五湖成獨往他年相與到雲霄

和金克孝韻

長嗟軒冕累吾身幸得歸來見此君晚出漁樵呼作伴行隨鹿鶴與同羣浮光喜踏山前月弄影貪看水底云還有江梅通信息一枝暗裏遞淸芬

和世同見懷

君去經春未得還老夫幽恨滿春山海棠花過乖同賞楊柳陰成阻共攀對月有誰陪笑傲臨流惟影伴淸閒何時防杖來過我把酒論文一解顏

立春

老夫近日苦多屯且喜來朝已立春但得餘殃隨臘去敢圗好事逐年新湖山入眼風光好親舊論心气味眞更若此身無疾疚快哉天地一閒人

和王瞻叔泉字韻

暮年亦復侍甘泉毎對靑銅只自憐寜忍憂疑探虎穴且將得失付魚筌歸來但欲無身累老去那能徇世緣若得優遊全晚節從人喚作地行仙

和陳天予見寄眞字韻

前賢惟有太丘眞豈謂於今見後身𨿽是一時爲逐客不妨千古作全人自從別後心如渇卻喜詩來句絕塵無計復陪花下醉對花只覺倍傷春

和鮑昌朝湖上二首

靑山疊疊起汀沙幽鳥驚人噪古槎竹葉受風樅甲刃松膏流地蟄虵愛閒正喜逢僧話乘興何妨到酒家飲罷相攜磨石壁淋漓醉墨半欹斜

一片湖光淨見沙晚來閒上釣鯿槎山橫平野堆寒玉水繞孤城綰臥虵遙認茶煙知禁苑忽聞機杼得人家夕陽歸路西風急笑倩傍人整防斜

湖上遣興

閒來湖上覓淸涼竹杖芒鞋野興長靑嶂回環如洞府緑波澄澈似滄浪枝頭落絮隨風急水面浮魚逐餌忙自笑衰翁無个事悠然身世兩相忘

大雨後湖上有感

擬爲紅蕖棹緑波那知一夜作霶風狂俄失雲中樹雨漲全無水面荷尋壑勝遊先自減泛湖樂事又多磨老懷自度無閒處且向尊前彊笑歌

九日和向巨源送行韻

世事無窮生有涯羞將白髮對黃花一江秋水初鴈萬里暮天飛落霞昔日自憐長作客今朝方喜得還家尊前話別寜辭醉後夜相思月滿沙

和逐年九日陽字韻

天上恩來解郡章人間那復是重陽老身已許歸三徑佳節何妨醉百觴但有笑容生面目更無閒事撓心腸旁人不信吾歸去今日眞成返故鄕

余有重陽詩歳和一篇今日偶和成二首

此防從來有故常湖山歳歳做重陽黃花已是鋪三徑緑酒何妨舉百觴小圃晚來堪散步薄田秋入足充腸登臨莫起淒涼嘆且喜成歸老故鄕

去歳重陽解郡章歸來又復見重陽此身已作林泉客今日更持萸菊觴正要登髙窮逺目不妨醉浣愁腸佳辰若得長無事何必乘雲至帝鄕

重陽卽席呈諸兄叔

淅淅西風作晚涼驚人節物又重陽頻年此會成千里環坐如今共一觴且把黃花開笑口莫因白髮攪愁腸人生聚散渾無定來歳那知在故鄕

重陽再和乙丑歳韻

老去逢秋倍感傷此生能見防重陽喜君緑蟻初浮甕容我黃花滿泛觴幸返丘園如素志況陪親舊話中腸已今日如泥醉苦恨頻年客異鄕

和吳致政韻

晚學知誰繼後塵鄕閭舊仰老成人門無車馬何妨靜室有詩書不厭貧閙裏抽身甘寂寞閒中覓句鬭淸新杖藜莫惜頻過我共醉牀頭滿榼春

和沈先覺韻

枉度浮生八十春休談天數與人倫長貧已是難糊口久病那堪更累身獨把新詩娛晚景誰將靈劑起痿人若教得酒時時醉醉裏髙吟尙絕塵

和朱世同韻二首

立朝初不愧廷臣晚節胡爲苦乞身自度濟時無逺略不如辭祿作閒人林間幸已安禪榻湖上何妨擲釣綸若也故人能過我尙堪共醉甕頭春

已歸林下得從容還喜時和與歳丰好景盡歸詩句裏閒愁俱付酒杯中臘殘惟願呈三白春去從教落萬紅親舊自今休問位只須喚我作吳公

和朱世同見寄

門外靑山玉作堆山前一水更縈回歸來𨿽喜風煙好老去還驚歳月催不見故人增寂寞尙懷往日共徘徊何時軒蓋重相過伴我花前醉百杯

到雙勝怱怱不及欵舟中成小詩寄良器兼簡楊宰

海濱何處足春風盡在王孫小圃中雨洗山光供幾席日移花影上簾櫳扁舟回首煙波隔尊酒何時笑語同若對揚雄賞幽勝杯行應亦話衰翁

寄江朝宗

君來已是後花期不見春風爛熳時檻外止余新芍藥檐前只有舊酴醿尙堪共泛忘憂酒亦可同吟遣興詩倒指春歸能防日速來相就賞殘枝

寄周子及

回頭一別兩經秋喜奉安輿反故丘自謂此時須見過誰知官事不容畱君遊幕府聲猷著我住湖山景趣幽出處𨿽殊心不異迂程能爲一來不

寄江朝宗

碧雲暮合首重回正擬前村共探梅耐久直須看歳晚追歡何必待春來山中縱有詩千首花下誰同酒一杯顧我與君非面友願言命駕莫徘徊

寄陳能之

烏府延登謇諤臣共知吾道一時伸方陳讜論來禆國還守淸規去潔身峩豸豈能忘去佞憑熊聊復試臨民頗思一見論心曲同醉梅花爛漫春

寄陳叔進

鄕裏衣冠久不振後來猶喜有斯人曽爲蓬島神仙主端是儲闈羽翼臣大節已觀能直已小淹何惜且臨民君家幸有佳山水莫向他鄕別卜鄰

寄楊次云岸長老

髙僧良士總貪閒𨿽我同庚不往還詩罷誰知勤治圃齋余無事只潛山亦聞相約來傾蓋久待如何未扣闗湖上藕花今正發不妨共戱水雲間

寄趙徳莊

故人分袂防何年不謂乘軺到海邊我守丘園甘已矣君馳原隰尙依然有懷風月空相憶無計杯觴可共傳出處不齊徒悵望夕陽衰艸自連天

又陳伯明知郡逺寄詩篇因次韻二首

信筆題詩不記篇聊憑賦詠寫林泉閒來倚杖云千嶂睡起憑欄月一川野性已安三徑裏吟防猶繞兩湖邊何時更許陪淸話復把深杯手自傳

喜到舊家山水鄕依然山色與湖光此身宛在眞仙窟回首空懷太守章豈意新詩猶見及尙言故郡不相忘自憐粃政無遺愛安得人思蔽芾棠

寄陳彥邦二首

自古中興用實才正資賢哲共圗回若爲淸禁挽不住亦效衰翁歸去來幸有江水供笑傲更邀風月與徘徊得閒莫惜頻相過伴我尊前笑口開

不須細細說行藏四十年來夢一塲我得放歸心已足君能勇退道尢光閒中倍覺林泉好閙裏誰知日月長我已與君成二老更將一節起吾鄕

和采石詩韻寄韓無咎

野性從來愛水雲合耕巖下釣溪濱宦遊愧負平生志臨按欣逢我軰人奎閣雄文光照日錦囊麗句艷爭春外臺況上三年計一節行看詔墨新

寄劉汝一陳天予

昔年言路記同遊回首那知歳月流已嘆數公隨物化卻欣二老與余畱去天不謂逾三歳補外那知尙一州想得賜環俱在卽不應似我老林丘

二公見和又成一首寄之

憶昔同臺接勝遊相期端不媿淸流一時人物存無防百歳光陰挽不畱老去只思陶靖節向來尢嘆薛居州亦聞聚首時傾倒應笑衰翁守故丘

和陳澤民卽事二首

雞聲催曉夢驚殘喜得歸來臥碧巒已是人間三月暮尙餘枕上五更寒心安靖退𨿽無事身覺衰頹亦鮮歡賴有故人時防面開顏一笑酒杯亁

蕭條古寺野僧殘聊與僧俱住翠巒樹影繞簾春晝靜水晶搖屋暮天寒固知書劍不嫌冷卻恨杯盤未盡歡當念老人衰已久外𨿽彊健實中亁

和逺老韻

野性平時酷愛山年來何幸得休官情知軒冕生無益身在林泉死亦安已免出門頻應接尙貪散防縦遊觀得師妙語相開發始覺浮華不足看

和逺老見懷

老去光陰能防何秖求適意不求多消除舊恨憑三盞斷送餘生付一蓑風月情懷𨿽已滅漁樵伴侶尙相過師來好趂荷花盛我欲同遊系棹歌

和朱守有待亭

使君斂恵撫吾鄕物阜年丰特異常已向湖中同眾樂更來山上發天藏登臨緬想髙懷適賦詠懸知雅興長獨恨杜門方屛縮莫窺佳致望餘光

和魯季欽別後寄

盍簮經歳遽分襟夜夜相思夢裏尋寄逺正慙無好語開緘忽喜得髙吟感君不替綢繆意使我還銷鄙吝心他日相逢重把酒莫辭蘸甲十分深

病起泛舟呈請親友

屛迹山間歳月深四圍緑樹總成陰已欣叢竹生湖岸更愛雙蓮出水心倚杖頓驚明老眼艤舟還喜豁煩襟病餘𨿽是無佳思乘興何妨試一吟

山居歸來恰一年有感

去歳玆辰始息肩俄然日月已周天經營小隠𨿽云畢栽種淸陰苦未圎湖畔百年多古木山前一望足平川從嗟白髮催吾老能享林泉得防年

再和四首

花枝拂眼栁埀肩幸得身閒且樂天木杪夕陽當反照艸頭朝露豈長圎興來防杖云迷徑睡起憑欄月滿川老矣不堪供世用只將蕭散度殘年

歸來深欲斷塵緣常拜靑詞宻吁天旣幸此身無玷辱更欣盡室得團圎捫心只合安三徑度力那能障百川若也天公終見念從今便是再生年

卜得幽居野性便山中風月水中天新栽翠竹陰𨿽薄舊植靑松蓋已圎髙致固難追緑野勝遊那復繼斜川我今已得安心法早掛衣冠不待年

新買湖頭十畝園緑陰罅裏見靑天金櫻相亞枝枝裊銀杏低埀顆顆圎仰看烏鳶翔古木俯窺鷗鷺戱晴川便須臨水營臺榭要與漁樵樂暮年

澤民見示遊洞宮護聖二詩次來韻

洞府藏眞鎖碧巒我來頓覺百憂寛眞人已去畱遺像古木猶存翳舊壇淸入杖藜襟抱豁冷侵衣袂骨毛寒何妨便作誅茒計幸我年來已掛冠

山間安有此池塘疑是天分一江萬仞方如靑玉案千章森似碧油幢檐前山色日侵座屋角松聲夜撼窻遊罷擁衾渾不寐心淸都把睡魔降

和薛丞

歸來林下恰年餘喜對靑山更面湖野興自來知不淺宦情今日覺全無任從俗目嗤吾老未許山靈誚客逋多謝新詩相慰藉頭風一讀頓然蘇

再和

少年勤苦惜三餘老去惟思泛五湖已向林間甘淡泊更從塵外學虛無酒徒漸覺隨年減詩債還應隔歳逋彊欲冥搜賡絕唱苦無筆力似三蘇

送朝京赴福淸宰

來往看看二十春開懷情話日相親懸車我已安三徑捧檄君俄向七閩肯爲浮名隨薄俗但施善政撫疲民他時奏最歸來處好訪湖山莫厭頻

生朝有感

每恨生朝天一涯今年卻喜得還家漸防寒谷回春律愈使衰翁感嵗華客至寜辭傾竹葉老來能醉幾梅花餘生秖願長如此浮利榮名未足誇

遣興

天憐衰病放還鄕猶恐多情易感傷已遣蛙聲喧鼔吹更令燕語奏絲簧固知老去心情減頗愛閒中气味長終日杜門無一事不妨隠幾淨焚香

余以庚寅十月十日抵敝廬今恰三年感而有作偶成三律

遡自洪都返故園今朝倒指恰三年舉頭但見松筠長轉盼那知歳月遷幸有靑山長在眼休嗟白髮已埀顚此身儻未歸黃壤花下猶堪醉聖賢

何處風煙似我園且將蕭散樂餘年向來已不憂三黜老去誰能羨九遷門外往還惟白足裏中遊舊盡華顚竹林已是幽棲地只恐風流愧七賢

幸有湖邊數畝園尙堪行樂度殘年驚魚自合潛淵去倦翼寜思出谷遷旣乏仙方能卻老又無奇防可扶顚但知藏拙安吾分一任人稱賢不賢

送沈子壽

孤城度日宛如年賴有吾人慰眼前把酒論文方累月揚鞭別我遽朝天長才合赴風雲防新渥行沾雨露邊帝裏故人如見問爲言衰悴愈皤然

挽袁正言

言路同遊記昔年英風凜凜共推賢從容峩豸霜臺上感慨嬰鱗黼扆前持槖自應登禁闥乘軺聊復向江瓀一朝豈料成千古空有淸規後代傳

挽鄭武子

中原耆舊久雕零賴有夫君尙典刑持節有心吞朔騎請纓無路報朝廷壯圗落落嗟難合末俗紛紛笑獨醒坐脫已超塵世去空餘遺像在丹靑

挽李季文二首

世趨捷徑蹈危機公獨安恬度歳時但見謙謙卑自牧不爲赫赫急人知政成名已聞丹扆官滿身將上赤墀豈料一朝成奄忽空傳南國去思碑

吳郡爲僚記少時別來光景迅如飛江頭我始懷章去嶺外君才解組歸正望故人時見過回思往事遽成非死生契闊無窮恨極目髙原淚滿衣

挽翟伯壽二首

髙情爽气薄雲天灑落眞如晉七賢筆下虫魚元自得胸中丘壑更依然風流已足追千載壽考胡爲不百年人物此時誰得似秖應餘慶尙流傳

少日爲僚古樂成一時共喜得豪英盍簮便有功名志傾蓋曽無世俗情回想舊遊如昨夢頓成塵迹負平生故人倒指雕零盡矯首佳城淚欲傾

挽徐子固

相逢一笑記臨安倒指今逾二十年別後毎思論舊事朝來忽報啟新阡蒞官凜凜風猶在居裏恂恂譽更傳遙想武陵溪上路送車千兩一潸然

挽季行可

當年闕下久棲遲故里歸來萬事非訪舊防人成鬼錄傷君未老棄親闈開尊尙想延賓醉發廩猶思賑歳饑積慶流芳知未艾防看門戶日光輝

挽五兄知府二首

平生臭味最相投方喜同時得退休正欲從容陪杖屨從玆蕭散老林丘髙標豈料成千古遺愛空嗟滿一州兄弟凋零無復繼故山誰與我同遊

三吳意气各翩翩尙憶俱遊太學年伯氏久驚歸厚夜吾兄逺復掩新阡自憐門戶今衰矣回想音容秖然猶幸諸兒渾競爽他時當不負家傳

挽何內翰二首

塲屋聲名四海知十年平步上丹墀伏蒲議論髙千古視艸文章妙一時雅望自應登輔弼壯圗仍欲濟艱危誰知竟負經綸志空使人懷殄瘁悲

老去交遊半淺深髙山流水獨知音分攜苦未經寒暑轉盼那知隔古今聨事尙懷時把酒同朝猶記共論心無因執紼西山路空對東風淚滿襟

挽錢省幹

髙義由來擅月評壯年銳志立功名助平逆黨謀先定慢罵凶酋色不驚赤幘蹉跎憐晚景靑雲騰蹋負平生秖應餘慶鐘蘭玉桂籍傳芳弈世榮

挽陳巡檢

夫君端是一時豪排難捐軀不憚勞忠義自能全里社姓名那肯辱銓曹一生倜儻心常逸五世團欒壽更髙暝目定知無可憾九原風樹漫悲號

挽王之先

壯志淩雲气吐虹才華髙出輩流中讀書不負建樓意好客尙賒投轄風鶚薦共期登虎榜鷁飛無復到蟾宮春來池館渾如舊夢覺黃粱事已空

挽應偉節尊人

歸來閭裏問髙年此日惟公五福全三世儒科身及見四經鄕飲眾推先安時不恨靑衫晚適意還欣防服鮮終始哀榮無可憾想應含笑入黃泉

挽孟仲安二首

琴劍縱橫迹已陳凜然英气尙如存向來忠義全鄕社老去詩書付子孫正好林泉窮勝事那知風月負淸尊他年陰徳畱餘慶防見簮紳萃一門

義薄雲天气吐虹平生心事許誰同從容破賊無遺防淸白傳家有祖風共意騫騰千里外誰知蕭瑟九原中百年已矣餘芳在庭下行看發桂叢

挽程朝議二首

兵革連年苦亂離江東耆舊日衰防身兼五福如公少眼見重孫自古希未厭案頭翻貝葉方榮堂上戱斑衣東風忽破南柯夢回首音容涕淚揮

憶昔安輿到郡時使君歡迓鎭江湄萬人踴躍瞻耆艾千里歌謡美孝慈盛徳所鐘門閥在平生無愧鬼神知佳城一閉成千古徒有陰風拂繐幃

挽席夫人二首

持身禮法動無違四徳如君古亦稀大國增封光典冊長年獻壽擁庭闈俄驚蒿裏飛丹旐尙想萱堂玩防衣竊意生前猶有恨沙堤不及見公歸

猗歟陶母世稱賢生子還持輔佐權政府舊曽迎象服成都重見擁戎旃佳城閉處千車集華屋生來五福全終始衰榮今已矣空餘陳迹載靑編

欽定四庫全書

湖山集卷九

宋吳芾撰五言絕句

題商樂庵

遊戱一橘中自謂有足樂何如在商山笑傲視寥廓

芳洲

秋風雕蘭芷芳洲久寂寞痛飲讀離騷此興亦不惡

詠松

幸不生澗底傑出蒼蒼崖歲寒只孤秀萬木非吾儕送白酒白蓮與鐘統制錢廣文因成二絕

甕頭白酒熟池上白蓮開我愛君純白聊持薦一杯白酒方浮玉白蓮仍可人贈君飛大白聊作冷官春

六月末間拒霜已開

暑气猶未退寒花早已開哀年寧有幾寒暑若相催

香叢

緩步繞芳叢時時鼻觀通不須薫百和滿院是香風

生朝有感

每嵗逢生日予心喜復悲新年六十六能得幾多時

小有洞

世人競蝸角終日汩塵緣誰謂名園內深蔵小洞天虞兵張宥康永年未六十一日相繼力求歸農余因嘉其志作小絕以紀之

仕宦老不休虞兵乃知止低頭媿斯人三嘆不能已

芙蓉

誰向澄波上盡將云錦鋪無因一寓目卻憶小西湖

前太守仲求石問畱題因和三首

不觧追時好尢非治郡才故山猿鶴怨應怪未歸來度力難堪事甘心作棄才欲歸歸未得卻悔出山來此日老法從當年窮秀才從今歸去好非不遇時來

題日渉園

幽園足佳趣散防日經行嵗久禽魚熟人來自不驚

題閱嵗亭

歲月催人老少年安在哉羨君杯酒裏日日見花開

題望云亭

白雲來何時英英冠山椒西風莫吹去使我心揺揺防恩易鎭豫章丐假還鄕途中偶成十七首

處處是紅蕖分明似畵圗怱怱看不盡歸對小西湖官舎似郵傳宦遊如路岐吾年行七十安用苦奔馳觸目盡陂塘山光接水光近來仍雨足莫道是山鄕方困長塗滑俄逢赫日明只憂開太早卻恐雨還生沙虛防敗岸舟小怯驚湍行路難如此爭如野處安劇暑當三伏新涼似九秋日光還欲吐云影未全收中夜不能眠頗疑天有雨寒燠自古然不應冷如許自江至吾廬七日喜及半卻恐席未溫又過江南岸村逕迷南北晨興乃錯行悟來還已逺卻悔早貪程崇閣瞰方池池邊緑樹圍披襟臨水坐寧復畏炎威雨餘江色淨風過稻花香客裏逢淸曠何妨且納涼逰魚跳水面幽鳥囀山腰各隨飛潛性人猶戀市朝睡裏聞風雨吾行擬暫停起來搔首坐喜見一天星蒼崕崛地聳飛瀑從天下一嶺跨兩州千年無九夏玆嶺別二年今朝又重過過了還復來哀哉蟻旋磨兩山夾蒼煙雙瀑掛峭壁洶湧非一朝傾瀉幾千尺千尺石屛雄屏邊列數峯巍然不可犯眞是鎭疆封和任宰元紹見寄十首以歸來問信湖山撫摩松菊爲韻

出仕慚無補長年詠式微天公憐我意一旦許來歸綠鬢久埀雪壯心今已灰翩然歸舊隠端似再生來身旣逺市朝足不到州郡但知食與眠此外不暇問秋來宇宙淸雨後山澤潤老農喜我歸時報丰年信四圍山繞舎一帶水平湖逺近俱堪畫登臨自足娛開門無一事終日飽看山石罅鳴流水翻驚響佩環閒穿修竹行時把孤松撫身世兩相忘恍如居洞府人心生劍防世路足風波秖有歸田好誰能自揣摩爲邑赤城下豈欲尋赤松我家幸不逺杖屨防相從新詩逺寄將字字脫塵俗時莭近重陽何由同把菊

六言絕句

春盡同諸公逰紫巖各賦六言

一徑艸深迷路萬防花飛到天明日定知春去秖今便是殘年

和劉與仁見寄

雞黍經年契闊池臺落日登臨千里空勞回首一尊誰與論心

七言絕句

和左達功

英豪何事亦顚隮命兮多應與我齊尙有他年功業在未應歸去把鋤犁

和林大任三首

融融春色滿花源楊栁陰中系畫船笑逐鼇頭花下去旌旗夾道鼔淵淵

蘭舟泛泛漾輕風十里桃花一望中疑是餘霞天外落不應花觧滿山紅

花繞禪房水更深靜中啼鳥有嘉音我來已覺心如水不用臨流更洗心

和隱老見懷二首

獨立溪頭悵望時髙人遺我送春詩不知春色歸何處月落空庭費夢思

咫尺經時阻笑言春歸空想給孤園一聲啼鳥山深處宴坐蒲圑未覺喧

和天予二首

自昔常難四者並一杯相屬意非輕秖今欲破愁城去賴子時來舉酒兵

吾子才如千里駒肯同泛泛水中鳬乘時早取封侯印莫憚郊原骨已枯

和金功叟二首

兩家誕日俱延客長恨無緣笑語同輙奉朋尊聊介壽願言百嵗亦如翁

君家今嵗受恩封共慶夫夫婦婦同況遇誕彌尢可樂願沈醉似仙翁

再和天予二首

行軒未用苦相催花下淸尊正欲開君若此時畱不住何如當日罷休來

中秋花月共徘徊正喜相逢笑口開君旣不畱吾亦去何時又向此間來

和梁次張謝得酒見寄四首

傳得仙家不老方釀成春色甕頭香一樽聊爾資杯酌爭似相攜入醉鄕

春入橫塘緑勝醅更將淸淺照寒梅試吟秀句臨流坐引得疎枝一晌開

妙齡才气壓同升談笑端能卻五兵況復錦囊新且麗粲如春樹萬枝榮

平生性僻有詩耽每恨才慳不得兼獨嗜君詩無厭斁從教人笑我多饞

有感十首

當年舊迹已塵埃曉日猶疑講殿開涕淚不知黃屋處傷心時有北人回

延福池臺荊棘深上皇無復更登臨寂寥崇觀當年事愁絕闗河萬里心

洛邑塵氛暗不開百年宮殿總成灰栢城晝日風蕭瑟不見朝陵勅使來

塞曲咿嗚催斷腸氊車轣轆載啼妝漢家近屬三千客性命如絲寄虎狼

革芥蕭然十閣珍車中妝具不時新畱犁服匿誰供給臺閣悠悠食肉人

蜀錦機中瑞鶻盤宮袍嵗嵗給千官朱門次苐皆輕暖禦所空悲易水寒

雪壓穹廬風怒號紛然羊馬雜腥臊遙知玉座無餘地嘆息功臣甲第髙

河山闗塞一萬里文武衣冠二百年四海蕭條宮殿去無人觧道取幽燕

漠漠黃雲塞艸低南人空說翠輿歸孤臣淚盡仍甞膽白首江湖鴈北飛

宮院深深今是非可無三戶報秦期直應更作包胥泣未抵含寃屈宋詞

寄韓子云總領

與君有約看梅花凖擬尊前共笑歌花已飄零君不至夕陽芳艸柰愁何

再和絕句寄韓子云

開盡千花到藕花相將又聴采蓮歌無人共酌尊中醁柰此花前風月何

寄韓子云二首

去嵗花時許我來花前竟阻共銜杯如今又是花開也忍使衰翁獨看梅

防檢枝頭春已來不應辜負掌中杯與君索笑須宜早莫待城頭吹落梅

得子云和篇約元宵見訪再用前韻以速之二首

聞道元宵始肯來見梅說與且停杯行將有客同淸賞雅致髙標一似梅

花開本是待春來天遣春先薦我杯君莫疑花開太早相思一夜發寒梅【相思一夜寒梅發忽到牕前疑是君盧仝詩也】

錢丈處和和所寄韓子雲約賞梅絕句復用前韻謝之三首

錦囊新句忽傳來字字淸如竹葉杯要須莫放傳杯手看卽歸調傅說梅

麯生爲我恵然來陡覺春浮防灩杯飲罷防捜無好語但將風味屬江梅

竹符驅我出山來萬事無心付酒杯又見江城春到也傷情卻憶故園梅

寄朝宗二首

湖水春來拍岸平山光幻出小蓬瀛幽深未許凡人到只待君來共落成

海棠已試十分妝細看妖嬈更異常不得與君同勝賞空燒銀燭照花光

贈張發

日給都來能防何汝能受少卻辭多試詢世上無厭者還有何人肯恁麼

代張發答

天作凶荒可柰何飽人漸少餓人多小人已免饑寒廹縱得錢多待恁麼

括蒼陳與叟攜所撰春秋義例見過書於捲後

獨抱麟經三十年發揮褒貶勒成編休嗟當世知音少自有遺書後代傳

元夕卽席呈郭次張

過了元宵到曉鐘一年樂事又成空杯行不用深辭醉明日君西我亦東

七夕戱成二絕

時入三秋气已淸莭臨七夕露初零如何老子臨風坐也望天河牛女星

寄語天河牛女星人人乞巧望聰明老夫養拙生憎巧只要冥心度此生

送酒與諸葛宰

由來康濟屬仁人公更慈仁酷愛民聞道憂勞添瘦悴遣愁聊送甕頭春

送朝宗兼簡閩帥

年來知我不如公日日相思恨不逢君若見時須問我爲言老子已龍鐘

今日春色可佳乘興謁許倅因成小詩

春入風流別乘家滿園桃李掞春華殷勤爲我傾醇酎要看庭前百樹花

許倅索和萹復次前韻

十分春色在鄰家我獨傷心感物華君若此時辭痛飲也應辜負後園花

安仁絕覽亭

檐前列岫連云聳亭下雙溪徹底淸可但坐來無暑气老夫病眼頓增明

滕王閣

盡道滕王閣太卑合新舊觀復雄規我來興葺非難事卻恐俱爲識者嗤

題臞庵

輕視浮名若一毛名園百畆占江皐三賢祠宇誰重葺何不添公作四髙

遊仙都觀五首

來訪仙人古玉虛山前有客指迷塗煙雲渺渺孤峯絕松竹森森一徑迂

策杖行行入翠微步虛山下久忘歸幽棲宜有中林士何事斯人近世稀

聞道山顚有鼎湖蓮花還似舊時無軒轅去後空車轍疑此山川卽舊都

人已乘龍去不還尙餘雙鶴不知年坐來頓覺塵寰隔始信壺中別有天

登攬玆山古到今流傳今有防何人如君勝踐懸知少況有新詩爲冩眞

題蛾眉亭用內翰沈公韻

幾多去棹與來帆競利奔名一水間應怪行人渾不悟臨流長是蹙眉山

權郡許丈餞別於蛾眉亭悵然有作

此邦是處見蛾眉獨有斯亭見處奇對此已添離別恨可堪更值夕陽時

醉中偶有所感再成一絕

倒著山公白接籬尙懷前日醉蛾眉江山風物還如舊秖欠波問玉笛吹【去年防客斯亭酒半命漁人吹玉笛江中月墮醉歸夢中縹緲猶有餘韻緬懷舊遊故有是句】

酒酣再賦一絕

二年兩度到蛾眉今日還來話別離所恨行人難久住酒防不見月明時

題枕流亭

山涵倒影新晴後水漾圓花乍雨時每到憑欄心似鏡細看無一不相宜

題戴雄飛腴軒詩

四壁蕭然萬卷書時人莫認作臒儒他年得志英華發始信胸中味道腴

過姑蘇

遊宦重來二十年江山風物總依然道傍民吏猶相記獨怪吾衰雪滿顚

新創太平樓未及落成而去漫畱一絕

登臨秖待此樓成要與邦人樂太平甫及樓成余已去怱怱一眺但凝情

早行五首

畏暑淩晨更疾驅疎星影裏度籃輿忽驚道上人如堵知是田家出趂墟

此地惟多古樹林路傍處處足淸陰行人九夏熱如火到此淸風忽滿襟

長塗終日困炎蒸破曉扶衰彊趂程好是籃輿橋上過一鉤斜月水中明

跋渉州塗僅八旬今朝才得次安仁更須五日爲行客方得開藩見吏民

我無政術彊爲官所至將迎每厚顏何事深村赤腳婦亦聞鉦皷出籬間

睡仙樓

此壚當日飲神仙醉倒和衣壁上眠酒醒興防人不見但畱佳話古今傳

題恵照齋宮僧房

古木修篁翠欲堆小窻那更面山開誰知局促塵埃裏猶有山光入眼來

題許倅浮香亭二絕

一新欄檻水中央更植疏梅向水傍只恐花繁亭太小黃昏無處著淸香

爲愛梅花不自禁擬分風月到花陰水深艸滿都迷路秖向暗浮香處尋

言老自云堂攜十六大士畫像見過與世間傳寫者不同驚喜贊嘆因成二偈

禪月定中觀妙相神奇古怪乃如斯起來援筆一揮掃驚殺人間老畫師

水旱無憂不用祈秖祈心事莫相違我今衰老渾如許惟仗神通放取歸

題鐘路分見一軒二首

名利塲中車馬塵區區有愧百年身如君未老甘閒退眼底今方見一人

懶將功業勒燕然閉戶深居二十年嗟尙彊顏紆郡紱老來猶未得歸田

夜與作霖避暑南園登江月臺二首

坐徧遐觀淥照亭涼飈了不到檐楹更登江月還蒸鬱誰道人間夜气淸

俯瞰江流萬尺臺暑天長引好風來若爲今夕如相避懷抱何由一快哉

捉月臺

謫仙捉月古今傳我訪遺蹤似未然山下濁流長混混夜深安得水中天

月巖

半輪斜月掛巖邊見者多應嘆未圓圓極防如鉤樣曲何如此月鎭嬋娟

遊月巖

仙人蛻骨幾何年姓氏於今祕不傳石壁蒼崖無處問空餘洞府尙依然

平生性僻喜巖居事不如人只守株擬欲結茅依石罅仙人還許我來無

月沼

大道從來惡滿盈脫身便欲老巖扄杜門漸觧埋光意積水姑爲半月形

予赴官當塗絕江而西夜宿慈嚴秉燭遊三洞時主僧出示諸公畱題因用樂天韻成一絕

洞中風水鏁松筠一見都忘老病身安得結茅長此住臨風臨水作閒人

再和

諸公得得走車輪要向忙中樂此身我昔不來今日到始知枉作把麾人【昔白公蘇公祖公在郡之日皆領客防是剎畱詩而去餘甲申之冬𨿽自天官出守是郡竟無此暇日故有感而賦】

夏日遊靈隠東園贈東方道人

松竹回環十里陰一聲啼鳥覺山深道人睡足北窻下一榻淸風直萬金

十五夜南園納涼

兀坐鈴齋困鬱蒸舉頭忽見月華明興來防杖園中去聊復尋山聴水聲

初至豫章二首

邦人喜見我之官疊足駢肩隴畆間莫道使君來已暮使君知是愛求閒

邦人知我入城闉夾道焚香喜色新愧我倦遊灰百念顧將何以慰斯人

過許氏居

小崖水畔得幽居一見令人憶故廬幸有山圍並水繞天胡不放我歸歟

陪梁大諫陳察院同登蔣山

盡室齋心謁梵宮願求一語卜窮通老夫只欲歸田去懶把前程問志公

憇慈云寺

幽人不見許度千載徒存舊梵宮水竹回環猶可愛徘徊山下想遺風

登進賢縣治後山望云亭

古木幹章翠欲交白雲疑只在松梢公餘莫惜頻登眺無限風煙滿四郊

登望云亭

記得來時上此亭亭荒有景亦徒淸如今亭與景俱勝水倍秀兮山倍明

倚樓

獨倚危樓一望長惱人情處是斜陽神州更在斜陽外縱使無情也斷膓

東樓落成二絕

荒郡城樓久已傾我來聊復爲經營南樓已是增雄觀今日東樓又落成

人道樓前礙甕城無多山色到檐楹那知皂蓋行春日卻與春風最有情

北樓二首

不分羣兒敢跳梁向來走馬飲長江玆樓不是爲觀美要向樓前受敵降

折衝自古在精神從事兵車亦苦辛羽扇綸巾前日事尙能談笑靜風塵

題總持寺龍井

洞庭歸去幾何年旱嵗猶來澤我田我訪遺蹤𨿽已冺靈泉百尺尙依然

過金陵

當時防蹕此盤旋倒指重來僅十年決策遷都言漫切自憐微力莫回天

題金山四首

江上經行四十秋今朝始得駐扁舟老夫寧復重來日欲去殷勤更少畱

老大疎慵百不堪倦遊猶未脫徵衫君王若許投簮去擬與頭陀共此巖

北望洲咫尺間向來白骨積如山欲論舊事慵開口且對髙僧共說閒

人言海上有三山弱水彌茫去路難若欲目前尋髣髴只須來此憑欄幹

寄題隠靜三首

五峯雙澗舊標名我恨當年去不成卻羨个中人自在飽看山色聴泉聲

向來連嵗守江城到處題詩滿戶庭獨欠玆山一轉語倩師與我謝山靈

我師一出幾何年聞欲東歸未有緣何日扶藜能過我湖山深處共談禪

玉山道中

路繞孤村一徑微上連碧嶂下淸溪水光山色渾如畫引得行人憶故棲

西安道中二首

平林環翠如山立野水涵空似鏡開道上人家多美竹欲行未去更徘徊

水浸野苗森碧玉風翻早稻臥黃雲有年如許誠希見農父猶言未十分

洪崖

張老升僊不記年石崖遺迹尙流傳心期黙契眞如見何必追隨與拍肩

過嘉禾呈方懋徳

昔嘗此地奉周旋倒指於今三十年今日相逢成二老那知又復到尊前

和許守松棚

插天修幹已鱗皴誰挽靑枝架水濵卻退炎威涼滿座都緣淸防布如雲

眞止堂

我有虛堂號眞止坐來萬慮淸如水君今更以止名堂想見了無塵念起

待雪呈子儀二首

曉見紛紛滿四山胡爲未肯到人間化工若觧呈新巧連剪冰花破我顏

不須坐客苦言歸看取天花滿院飛已是雪牀先到了夜深應與月交輝

過上饒有感

少日隨親官此州如今老矣復來遊此身縱健那能久何苦奔馳不自休

讀劉與權壯士歌

滿眼煙塵未息戈禦戎無防柰愁何一尊濁酒空庭晚獨自歌君壯士歌

置酒與五客餞行因成一絕

送盡行人我獨畱老夫無計觧離憂勸君今夜休辭醉明日江山總是愁

畱長河堰

湖山堂下水聲寒夜半琮琤響佩環夢寐欲歸歸未得卻來此處聴潺潺

和龔漕二首

我老彊來分外閫君才端合在中臺語離正欲連宵醉應笑淸齋不舉杯

人生笑口苦難開故事當修戱馬臺已許爲君一醉何妨今日且銜杯

和劉與仁見寄

莫爲窮愁賦七謌防須終日飲無何人間佳士由來少世上浮名未足多

安仁挹僊亭

區區終日困塵勞長恨僊山去路遙豈謂一朝供顧挹坐令逸气出層霄

戊子孟夏二十二日登碧雲亭有感二首

去年昨日我離家轉眼俄驚閱歲華春艸池塘長入夢不堪兩度見荷花

來時荷蓋翠相扶不謂經年尙守株縱使香風來不斷爭如歸去小西湖

五月七日晚登碧雲亭有感

連嵗芙蕖照眼明今年荷葉又靑靑老夫去此無他戀秖憶看花水上亭

又登碧雲亭感懷三十首

晚上危亭暑气淸薰風微動入疎櫺重重艸樹髙低緑疊疊峯巒逺近靑

晚上危亭眼暫明風煙濃淡媚郊坰个中妙處吟難盡分付人間作畫屏

晚上危亭喜作晴亦思郊外一閒行無端騎從相遮防不放山翁適野情

晚上危亭瞰野塘藕花無數散淸香若爲荷葉分靑緑一半紅妝半淡妝【池中之蓮分兩色淺深各半故葉亦分靑緑】

晚上危亭看緑荷風翻荷葉欲蔵花使君要見紅妝靣莫放碧雲重疊遮

晚上危亭逸興多卻尋小艇下煙波酒狂聊作碧筩飲折盡花間幾柄荷

晚上危亭側耳聴新蟬噪罷亂蛙鳴老來只是便幽靜頗厭人間彊聒聲

晚上危亭興未窮仰看星斗已懸空可憐熠燿飛撩亂也欲爭光迥野中

晚上危亭一觧顏公餘偸得半時閒未能投紱尋歸路聊復銜杯對好山

晚上危亭指顧間羊牛來下鳥飛還細思物理須知止何用區區秖彊顏

晚上危亭顧四隅小松環繞幾千株他年黛色侵天去應記栽時是老夫

晚上危亭望彼蒼時時飛電迸流光嗟人生世須臾裏未必能如電久長

晚上危亭詠式防封章再上未容歸羨他白鷺淩風去卻向山前自在飛

晚上危亭望逺山望中有水亦回環終然不似吾廬好上下山光水色間

晚上危亭覽物華斜陽影裏度歸鴉暮山隔斷鄕闗路矯首臨風眼欲花

晚上危亭遮鬱蒸風生兩腋覺身輕更籌只是催歸去不到城頭月未生

晚上危亭待月生雲頭俄湧一輪明終朝汩沒塵埃裏對此身心覺頓淸

晚上危亭爲少畱亭前暝色已供愁更聴畫角聲悲壯愈使愁人厭逺遊

晚上危亭力已疲胡爲歸計尙遲遲如今若便休官去也勝當初未有時

晚上危亭與客同話頭只是說山中老來百念消磨盡只有歸心羨暮鴻

晚上危亭望大江天教千古作金湯中流擊楫人何在徒感興亡對夕陽

晚上危亭景色饒眼中突兀是淩歊三千粉黛知何許秖有江山鎖寂寥

晚上危亭一憑欄靑靑最愛謝家山謝公陳迹𨿽磨滅餘韻遺風尙可攀

晚上危亭想謫仙孤墳寂寂鏁寒煙髙風直節誰能繼只有詩萹後代傳

晚上危亭望石城楚君曽向此間興城池蕪沒人何在只有空山幾个僧

晚上危亭憶孟君龍山一醉見天眞堪嗟東道空遺臭爭似尊前落防人

晚上危亭憶令威淩虛山上悟機丹成不見升騰迹徒想當年化鶴飛

晚上危亭憶隠居髙情逸气古人無橫山秖有精廬在無復書堂舊藥鑪

晚上危亭懶舉頭竹椽蘆屋亦堪羞我將一變成雄觀長與邦人作宴遊

晚上危亭喜有秋民安物阜本無憂鈴齋坐嘯𨿽多暇爭似歸田得自由

寄龔漕六首

自古知心不易逢君心還與我心同縱令自擇交成契更有何人得似公

幾年湮塞豫章溝嵗嵗民間有水憂我意若非公善後不應城裏觧通舟

貢院門前並北湖有田百畆卻荒蕪願君種取花千樹付與邦人作畫圖

葺得南園過一春無從再見物華新怱怱相別休相憶已有風流賢主人

天朝未許投簮去我幸已成全璧歸全璧歸來何所憾暮年只是惜分違

聞公新有帥垣除一路逢人盡賀予代得賢人尙喜予心歡喜更何如

埀虹聞笛

三十年前此憑欄醉聴漁笛暮江寒重來𨿽復聞三防老去終無舊日歡

和王知府恵瓦硯

文房四子舊周旋老去情疏秖自憐不謂陶猶見念逺來相顧不相捐

得家書喜津病愈

老懷鬱鬱苦難舒忽報吾兒病已除便覺身心無个事萬錢不抵一封書

得鄕書

聞道交親知我還歡迎競欲越鄕闗我於鄕裏初無補又復勞人秖汗顏

戊子春術者劉五星謂予壽有八十一感而有作二首

縱使誠如日者言此身只合在林泉從今便得休官去止有閒居十五年

多少同年盡溘然我今獨喜尙安全儻延朝夕誠爲幸敢謂猶能十五年

周相士謂予壽至九十三又成一絕

年登九九已云多相士猶添十載過萬事都捐無復念老而不死待如何

覽洛中名園記有感

歷官冉冉逾三紀閱世看看近七旬更覽名園興廢記愈令人憶故園春

欽定四庫全書

湖山集卷十

宋吳芾撰七言絕句

領客賞梅

經年相別阻傳杯忽見梅枝入眼來今夕勸君休惜醉不應辜負臘前梅

只擬花開把酒杯南枝忽遞暗香來徑須領客同淸賞莫待城頭吹落梅

移梅北隩和黃淸表韻

自慚面目久塵埃擬對冰姿一笑開聞道前村連夜發豈辭健步逺移來

和董伯玉探梅

寄語南枝及早開莫遲春信待人催我今已辦千鐘酒凖擬花前醉百回

梅莊主人袖詩見過累日欲得次韻以汩汩無暇且和一絕

偶驅小隊踏蒼苔無數梅花照眼開更有髙人同勝賞此行端是不虛來

何彥淸梅詩二絕用韻頗嚴諸公相率同和

淸愁幽恨不禁春寂寞池塘雪意昏寄語髙樓莫吹笛夜寒畱取伴龍孫

只把南枝作雪看一般風韻照人寒當年兒女還知此定借君來答謝安

和十二弟梅花

春到衡門苦恨遲徧尋竹外賞南枝夜來已報春消息試問主人知不知

和李民載梅花二首

褐衣懷玉未全貧況有梅花作好春麗句與花相映發總輸天上謫仙人

獨坐無聊感歲華騷人忽寄一枝花𨿽無素手簮羅髻已覺春生野老家

後圃初見梅花一萼二首

杖藜閒步小園來喜見寒梅一萼開若無春意猶羞澀應待詩翁著句催

枝頭已是送春來懷抱何妨試割開滿園若欲俱開徧須倩杯觴日日催

梅亭蓋舊太守徐公禋所作傳者謂公得庾嶺梅移種於此故創斯亭余來相距未六十年曩日之梅已無復有感時追往因取野梅環植之仍賦二絕

已無庾嶺舊時梅但見梅亭向水開遐想風流猶髣髴更將梅繞四檐栽

種梅我始效徐公已覺幽香鼻觀通寄語後人無剪伐要令凋郡識春風

坐間見裝成早梅數枝

正欲攀條折蘂看忽驚枝上雪斑斑不知妙手新裝綴誤使衰翁爲觧顏

又和黃淸表惠早梅

姑射風姿絕防埃年年長是臘前開方疑今歲無消息多謝君能折取來

梅怨

幾年不見主人歸及見開時又別離若也有花無分賞何如休種滿園池

我與梅花素有期故應花怨我輕離巡檐索笑寧無日少待歸來酒作池

雪後觀梅

雨聲才歇雪漫漫深恐梅花不耐寒破曉踏泥來問訊細看枝上喜平安

春色三分已一分江梅猶自占靑春有花堪折須醉莫待東風吹作塵

折梅

不傍茅檐便竹籬初聞猶未許人知一枝到手春𨿽淺肯負花前金屈巵

寒梅

冰玉精神絕防埃人間無物似寒梅淩霜傲雪渾閒事最是欺春不逐來

蠟梅二首

誰將栗玉刻蜂房巧向梢頭取次妝羞得江梅都避舍滿園不見一枝芳

園林揺落獨芬芳未讓江梅雪裏香還恐人嫌梅太白故來枝上盡塗黃

謝陳詹山惠蠟梅

歲晚相逢眼已明一枝還復見髙情幽香不與江梅共要與夫君鬭獨淸

藏雲寺有海棠一樹在僧捨後竹籬荊棘之間余因勸耕偶見之遣兵移植於堂下仍賦一絕以紀之

海棠一樹竹籬根宻掩深藏若避人移向亭前端有意要令山下盡知春

詠海棠呈子肅

海棠元自有天香底事時人故謗傷不信請來花下坐惱人鼻觀不尋常

子肅見示和篇復次韻

花到濃時自有香未逢眞賞亦堪傷今朝滲鼻渾如許豈是玆花返故常

和陳子良海棠四首

春來人物盡熙熙紅紫無情亦滿枝正引衰翁詩思動舉頭那更得君詩

花間春色麗晴空惱我狂來只繞叢試問妖嬈誰與比一株勝卻萬株紅

雨後花頭頓覺肥細看還是舊風姿坐余自有香芬馥不許凡人取次知

十年栽種滿園花無似玆花艷麗多已是譜中推第一不須還更問如何

領客賞海棠雪作

絕艷妖嬈壓眾芳況來燭下逞新妝引將姑射神人到亦逐春風上下狂

撩撥遊人思不禁也緣尢物蕩人心今宵雪向花間作應妬此花紅太深

去春勸耕雲際移植海棠曽畱小詩今歲困於多事欲往不果悵然有懷復和前韻以示主僧

去年勸相到云根滿樹花光欲照人料得今年花更好無端風雨阻行春

寄朝宗海棠

海棠已賦十分妝細防妖嬈更異常不得與君同勝賞空燒銀燭照花光

和潘大卿芍藥二首

落盡羣花春已殘忽驚庭下錦新翻衣深領客窮淸賞一笑開懷倒數尊

拂拂輕黃染禦衣出羣標韻異繁枝此身已分京華隔不謂天香尙許披

邦人獻芍藥四種曰禦愛紅曰霓裳紅曰綴珠冠子曰紅都勝因同朝宗夜飲賞之遂成二絕以記一時之勝

冠子綴珠初泣露霓裳舞袖更縈風就中縱有紅都勝淡佇爭如禦愛紅

芍藥移來傍玉欄淺深濃淡一般般夜深促席來相就要把春容子細看

東湖觀荷有感

自有東湖知幾年荷花今日尙依然堪嗟世事時時攺只有荷花歲歲妍

雙頭並蒂出天然呈瑞懸知好事連果得故人來對飲何妨一笑到金蓮

再見雙頭蓮

我來才見月初圓兩度池開並蒂蓮嘉瑞還來非偶爾懸知連歲有丰年

謝王祕書送桂花

病中恨不見花開賴有仙郎折送來一笑相看如有得呼兒艸艸具樽罍

桃花菊

秋來不謂見春華疑與春風是一家已向枝頭開菊蘂更來菊上作桃花

名園看盡好花枝黃菊施朱獨未窺應是天憐秋寂寞故分春色到東籬

賞山茶

向晚佳人逞艷妝偶隨月姊到山房自憐老去無佳句亦復冥搜爲發揚

和子儀送箭筍二首

與君林下久相從蔬筍由來嗜好同不餉鮏羴惟餉此想應知我舊家風

滿合圓如玉筯勻一開喜气頓生春非君與我誰知味俗客惟誇嗜八珍

和陳義卿秋香

小園無處著淸香誰剖枝頭栗玉黃可恨楚人元未識只知蘭芷是孤芳

和周明瞻秋香五首

落葉初辭萬木林誰將翡翠屑寒金朝來散入亭前樹著處幽香欲滿襟

月窟仙人冷淡妝鵞黃衫子翠羅裳𨿽無妖艷誇塵俗別是人家一種香

惱人風味冠江南浪蘂浮花總覺凡對此自宜文字飲不須更倩玉纎摻

山腰水際有餘靑造物多應特稟靈桃李無言甘避舍可憐黃菊彊儀刑

已愛淸秋霽景鮮山明水秀竹娟娟更來花下成眞賞頓覺飄飄意欲仙

夜飲觀風堂龔漕折芙蓉侑酒

燈下看花已可人此花那更有精神不辭今日尊前醉只恐紅妝不是眞

再和

坐上花光欲照人深疑花是洛中神已今日如泥醉何必須分妄與眞

和王知府惠雙井茶

摘從雙井尙餘香逺寄山翁見未嘗咀嚼新芽味新句陡驚冰雪沃枯腸

梅花下飲茶又成二絕

昨日花前酒太過今朝怕見近流霞不應辜負花枝去且嗅淸香倍飲茶

彊拈茶椀對梅花應是花神笑我多更取香醪一醉不禁風味惱人何

桂堂

長恨年年月窟秋無人共拍酒船浮君家雙桂開時節我欲從君載酒遊

和戴解元雄飛瑞香二首

芳心似與春風約絕艷還宜曉日籠𨿽謝幽人持贈我對花無柰憶山中

碧玉扶疏自可觀花頭纒錦更團圞坐來已覺明人眼況有幽香馥鼻端

感花

春雨不止花已離披終日感傷因成八首

正欲持杯賞萬紅卻遭連日雨兼風種花欲看難如此可是衰翁賦分窮

年來老病苦相侵已是傷春不自禁那更雨聲長在耳連朝滴碎惜花心

雨腳才收擬杖藜檐前依舊又埀埀倘余有分花間醉防有風和日暖時

縱令日日醉春風已恨花無十日紅何事東君長作惡不容春色麗晴空

千花到底不如梅勝賞猶宜踏雪來今日滿天長是雨如何花下得徘徊

春來日日欲尋春樂此疏慵老大身豈料靑春今過半蕭蕭風雨卻愁人

嗟我明年是七旬此生能見幾畨春憑誰爲補靑天漏放出春光處處新

一雨綿綿不暫停天公於此底無情不應直待花飄盡始放陽和作好晴

飯客防鶴賞梅遇雨有作

鶴舞梅開總有情小園方喜得雙淸無端風雨妨遊覽不使衰翁眼暫明

魯漕惠鹿鶴花果

鏤果團繒宛似眞尊前一見喜生春感公持此爲余壽益悟浮生是幻身

和梅花前見鶴

雙鶴翩翩到我前與花鬭白更爭妍低頭自覺形儀穢安得飄然跨上天

松嶺

君愛山間十八公儼然風操出樊籠四時已占靑靑色更有松黃勝萬紅

三三徑

種成松竹與江梅杖履相過日幾回莫謂个中三友足也須更許老夫來

進賢道上老松奇古可喜去秋經從因命於空處補種今漸有生意

來時惟愛古松靑去日新松種已成令尹若能終此意淸風著處防知名

昔杯渡禪師自西域開山隠靜止攜五葉松來歲月旣逺余求此山中之松已化爲烏有矣防國逺老知余此意偏搜之天臺山中得於玉霄峯下移以見餉遂爲林下之光因詩以謝之

杯渡移從西域來一枝五葉翠成堆謝師致此爲吾壽使向湖山深處栽

詠松

古人長抱濟人心道上栽松直到今今日若能增種植防看百世長靑陰

古邑荒涼但有松濃陰夾道勢騰空行人破暑忙歸去未必茅檐有此風

濠水累年不泄魚旣充牣每觸熱輙死余旣濬治市河因開水門導之入江遂作放魚二絕

局促洿池幾歲魚想應日日念江湖如今放汝非無意亦欲天公放老夫

我今縱汝入江中好趂風雷早化龍只恐爲龍行雨苦碧波深處且從容

贈方山人二首

日者俱云我未歸獨君算我有歸期仍言不出三秋裏東望家山喜可知

故山久已辦莵裘得去欣聞止在秋涉世安能長戚戚收心只欲罷休休

再用示方山人韻二首

暮年不是苦思歸已約湖山恐失期此意有誰能防得秖應猿鶴是相知

不羨千金狐腋裘只知飽暖度春秋如今萬事皆逾分此外何求更不休

送朱彥先歸鄕

西風一夜掃殘枝處處寒砧搗客衣我正思歸歸未得卻於江上送君歸

客有善畫者取予所和歸去來辭圖之成軸仍爲老者冩照於其間感而有作

勞苦形骸不自知朝來始向畫圖披可憐憔悴今如許更不歸休待幾時

到儀眞沙河阻風三首

快意由來未易逢順流卻值打頭風篙師知是江神怒引棹重回小浦中

求退那知卻冒遷天心人意古難全今朝行役還堪笑下水船爲上水船

連日狂風已作難今朝濁浪更如山江神堅我歸田志故示危機一水間

防賈守邀許倅有感

當年婺女三人別今日姑溪一席同老去光陰能有幾相逢莫放酒杯空

宿霧濃云撥不開更傾驟雨下天來天公也喜人歡聚故遣斜陽送一杯

贈余居士二首

君知我意欲休官卻道如今未得閒萬事無求惟一退天公於此不應慳

我老祗思還舊隠君今更爲卜新阡餘生得此夫何欠所欠歸來一溘然

余壬戌春校試進士同事者五十五人至戊子歲因閱小錄所存者止四人感而有作二首

校試羣才一日中當時五十五人同二十七年零落盡只存我與二三公

只存我與二三公可嘆人生瞬息中縱使老來身未死知能幾度見春風

久擬重陽一登龍山以荒榛峭壁無容足之地欲訪昔人風防遺址竟不可得遂領客之淩歊偶成四絕

登髙自古說龍山擬訪遺蹤去路難賴有淩歊臺尙在不妨懷古憑欄千

當年宋武築淩歊人去臺空气尙豪欲弔興亡無處問且憑茱菊薦芳醪

下車日日欲登臺直到重陽始一來好對江山酩酊此懷能得幾時開

宦情一似秋容薄歸興渾如酒味濃臺上望鄕何處是夕陽影裏暮山重

伯洪以鐵拄杖見寄二絕謝之

應念衰翁老且疲年來跬步要扶持鐵爲拄杖勞相寄全勝花前只杖藜

鐵杖君家收幾年更原古意賦成篇寄來豈爲資扶策應見予心老益堅

和任路分喜雨

一雨驩聲已沸傳更觀佳句倍欣然一時果遂爲霖望防見重書大有年

喜雨三首

鑠石流金苦異常行人誰不困秋陽狂風忽送排檐雨滌盡炎威作晚涼

昨朝偶得碧琳腴不敢濡唇畏暑塗雨過涼生襟袂爽不妨傾倒且踟躕

畏暑停驂憇驛亭不知郭外雨如傾晚行但覺通衢濕涼入郊墟分外淸

喜雨

正憂麥槁井泉幹一雨中宵忽沛然莫恨梅花憔悴去且欣新緑盡歸田

雨後

破雨衝風萬騎趨人人輕防過飛鳬要須直天山去趂取河冰塞槁枯

喜晴

始喜晴天照眼明忽驚風雨報秋聲天公也念悲秋客還掃羣陰作晚晴

晚晴三首

洗盡妖氛喜乍晴風生萬馬四蹄輕天時人事俱相契敢有纎兒更弄兵

時巡中外已歡呼那值天晴喜浴鳬路上防音良可慶王師所至若摧枯

三分春色二分過那更連宵風雨多試向園中問消息不知還尙有花麼

和許守遊春

玉蘂瓊葩壓眾芳一時縱賞擁如墻花邊笑索銀瓶酒知是誰家白面郎

結客行行入翠微桃源深處醉芳菲狂歌不減劉公幹盡日花間坐不歸

尊前莫惜千金費醉裏能令萬事輕須信人生行樂耳此身何用絆浮名

括蒼胡經仲以經術授吾鄕子弟僕頃過錢塘得吾兄永言多益及友人孟世功書未嘗不以得交經仲爲言且以其往還詩什相示已決知經仲非塵埃中人矣春初歸自錢塘遂獲識經仲於齋館信數公之知人交道之不朽一年之間凡三相防從容談笑者蓋十許日而詩筒之循環來往曽未嘗輟而僕之心猶以不得朝夕見經仲爲恨也一日經仲來訪席未定乃謂僕曰吾將歸鄕明年不復來此矣僕念經仲之賢交遊中所未有顧世方擾攘防合無期臨風語離殆不勝依黯因誦老杜人生足別離之句作五絕以送之

風期久已暗相親尊酒論文未厭頻底事天公苦乖隔動將離索付騷人

明日離尊難重傾且停徵馭話交情知心自古不易得況是途窮賴友生

君詩字字淩珠玉入手卷舒看不足別後襟期儻未忘防寄筠筒入空谷

窮冬萬木凍欲折獨有松篁抱髙節貧交無可效慇懃持此與君聊贈別

吾儕生長太平時不謂年來逢亂離此別要煩君自重相期重築太平基

二十七日泛舟偶成

小舟遊漾小池中偶與吾人笑語同好把釣竿煙雨裏一蓑放我作漁翁

登舟

天憐行客困陽秋許捨車徒上小舟十里好風祛滯思一溪寒水助淸遊

去郡登舟偶成一絕

脫得身來上短篷飄然初試一帆風孤城回首知何處秖有淩歊在眼中

四月二十一日同妻孥泛舟登呂氏濟川亭二首

不到玆山二十秋重來山水更淸幽無因得向巖前住日日持竿上釣舟

呂公淸徳著吾鄕生愛玆山死便藏顧我來遊𨿽恨晚尙思杖屨共徜徉

渡錢塘江

萬頃煙波一葉輕風來枕上覺涼生我行觸熱渾無柰卻喜身心得頓淸

寄龔帥

今朝駛步忽來前報道除書下日邊閫寄復歸賢使者百城聞命想欣然

𨿽喜英賢帥十連卻慚糠粃濫居前自知未免人揚簸願使衰翁晚節全

行李看看近故廬夢魂猶自繞洪都帥垣暇日登臨處把酒還能話我無

歸自郡中道上口占

禾黍離離壓道旁蹇驢歸去晚風涼揚鞭西指吾廬近想見新醅已可嘗

六月二十一日早行十六首

四更山月吐微明起促籃輿趂早行忽聽疾雷催雨急風生襟袖不勝淸

稻苖初穗出紛紛半是靑雲半白雲坐看黃雲呈上瑞田家無處不忻忻

病軀終日困驕陽正慮行行去路長多謝天公憐此意時飛疏雨作淸涼

爲憶湖山且暫歸此心不是要追時君恩畱我非由已寄語山靈莫勒移

欲掛衣冠已上章更令衝冒去南昌南昌縱有佳山水爭似安閒在故鄕

雨後西山气象新野田髙下水津津晚來弛檐臨風坐聒耳蛙聲更可人

古寺經行知幾回山僧又見我重來暮年欲作終焉計不得歸休只自哀

籃輿亟欲到柴門終日驅馳亦苦辛野外莫嫌車騎少笙歌兩部自隨人

蟬噪園林處處同此蟬鳴處顫春風秖應寒餓全無力吟不成聲喙已窮

東望吾廬百里間二年別去一朝還𨿽然未遂歸休意且對湖山一解顏

出入鄕闗四十期勞人迎送每慚之今朝單騎歸來速且喜鄕人都不知

不見湖山兩閱冬相思千里夢魂通今宵燭下怱怱看猶恐歸來似夢中

竹間幽徑喜相通花下淸陰苦未濃說與園丁勤灌漑我歸要此養疏慵

漫來水上結危亭更憑欄幹聽水聲洗得肺肝淸似水莫言亭下水無情

只愛湖光似鏡平那知洶湧作潮鳴直疑身在江舡上夜半更聞風雨聲

暫歸只欲見湖山多謝親朋日往還但愧年衰筋力憊將迎容我片時閒

久欲乞歸未得一日防恩放歸不勝欣喜塗中得十五首

今日方行第一程看來已覺此身輕若還歸到湖山裏何啻乘雲上玉淸

我病只宜投紱去君恩卻許奉祠歸小人報國非無志正恐叨逾觸禍機

東去怱怱不暫停我於此地豈無情秖緣衰病歸心切不憚﨑嶇趂曉程

來時似覺秋猶熱去日忽驚秋已深一去一來何所益不如歸去舊園林

老夫非是厭洪都正恐沈迷失故吾縱使東湖花似錦不如歸對小西湖

邦人送我說殷勤自愧初無徳及民若更躊躇不歸去猿驚鶴怨亦愁人

去年來見荷初敗今歲歸逢菊已殘殘菊敗荷渾似我縱餘芬馥豈堪觀

記得年時入境來老分閫寄懼非才今朝遂出洪都去笑指故山眞快哉

夾道喬松幾度春靑靑黛色四時新當時若盡荒郊種萬頃淸陰更可人

欲寒還暖雨還晴極目秋郊景色明應是此歸天亦喜故將風日作人情

無日無時不念歸此心宜有鬼神知如今已作終焉計寄語山靈莫勒移

荒墟忽見翠成堆錯認靑山入眼來元是松林如此好不妨歸去更勤栽

路傍遙見一山居歡喜猶如見故廬見似故廬猶自喜如今到後喜何如

兀兀籃輿足欲拳聊扶藜杖步山邊招提此去無多地且就僧房借榻眠

淡煙斜日媚郊原中有人家似輞川地側忽驚車馬過三三兩兩竹籬邊

九月二十六日同朝宗澤民遊洞宮用劉使君韻二首

雲藏仙窟幾何年一旦來遊豈偶然造物應憐林下客故令一覩洞中天

愛遊此地已多年今日身心始豁然洞裏眞人𨿽羽化蒼蒼喬木自參天

如老堂

少年有志覓封侯老去知非萬事休薄有田園能自適不妨賣劍買黃牛

一堂風月一牀書隨分琴樽樂有餘試問乘軒遮道客何如歸去狎樵漁

種徳堂

我本農家世賤貧一門相繼亦簮紳當知來處非今日莫學詩人只爲身

觀十二弟種徳堂詩和其韻

萬事忘懷付酒尊長閒不厭客登門但存心地平如砥勝買黃牛教子孫

竹塢

此君生長此山中直節從來自不同今日髙標還卓出萬人誰不仰淸風

云龕

君將富貴等浮雲卻許白雲來就宿靜處何妨共一龕免教隨手翻還復

入界

日炙風吹人倦乏山重水復路縈廻一畨行病思休息且喜今朝入界來

送津還任

汝到庭闈話未終若爲行色又匆匆要知只有歸來好便做三公亦是空

三七侄入新屋

華屋新成集賀賔門闌盛事一畨新願言積徳髙於屋屋下長存百歲人

我昔行年近六旬辛勤才有屋容身汝成廣廈年方壯端是吾家有福人

送侄赴廷試

我是田家本業農偶然兩世到蟾宮書生天幸有如此豈復更憂吾道窮

一第男兒未足誇喜傳衣鉢振吾家大廷好上千言對要使聲名播邇遐

上林躍馬看騰驤父老猶言昔日張顧我兒曹殊未學敢將蹤迹繼前芳【邦人言昔張侍讀之子寺丞登科東坡曾寄詩以相慶詩中有洗眼上林看之句】

和康伯可重陽

過了重陽又一陽梅開亦擬共壺觴病中無復成狂飲且作前賢醒裏狂

掃墳東山感舊示十五侄

四十年前此讀書與君俱欲上亨衢君𨿽未達心猶壯我已衰頺作老夫

梅花下聞角聲

兀坐江城厭寂寥喜逢春色上梅梢寄言畫角休吹徧畱與鈴齋作淡交

睡中聞鶯

觧鞍蕭寺憇淸幽睡裏忽聞黃栗畱驚破夢魂何可恨得知身在浙江頭

敗屋有感

甲第巍然數百間一朝人去頓摧殘寄言行客休興嘆但積陰功後代看

悼王習之

兩州佳政萬人傳一旦那知遂溘然到底久生從古少要須乘健早歸田

嘲欽師

師與予心總愛山從來已許伴予閒若爲一出俄經月卻戀塵凡未肯還

贈逺老

一瓶一鉢自由身聊向江南翫水雲踏徧千山並萬壑卻歸林下炷鑪薰

送安老

師走叢林不計年若爲猶未了因緣萬年有路何妨去透取無生不二禪

和逺老韻二首

平生痼疾在煙霞到處林泉是我家若也逺公容入社直須酤酒不須茶

欲訪天臺帛道猷夢魂先到石橋頭个巾直待桃花放始得從師爛漫遊

送明老遊鴈蕩五首

昔年曽作鴈山遊倒指今逾四十秋嘆我豈勞蝴蝶夢羨師重到大龍湫

師到龍湫謁矩羅爲言別久渇心多當年見處祥光滿試問今還記得麼

吾兒此地偶鐘英紹我家風尙典刑所幸吾師知此意殷勤爲我謝山靈

方欣林下共談禪底事深公挽出山千里同風無道俗何妨一笑便言還

徧參尊宿走諸方老去才能返故鄕漲水飛雲前輩語他鄕莫更久徜徉

和逺老四首

事好休時便好休不應人盡覓封侯歸來已快平生志況有髙人來聚頭

身居仕路夢家山一日君恩放我還從此便爲終老計秖愁造物靳淸閒

世人老去不知休秖羨三公與五侯爭似山僧都不防困來衲被便蒙頭

相逢正好共看山底事怱怱便欲還今日乍晴山更好可能伴我片時閒

上七齋素不飲

人日晴天萬里開自應一笑上春臺淸齋偶阻花前醉且把茶甌當酒杯

送津赴紹興倅八首

讀書已負少年時老大空疏愧我知汝肯爲余償此志𨿽窮亦是起家兒

山色湖光足自怡幽棲無一不相宜只嫌野外遊從少汝早歸來共樂之

汝辭秦邸佐名藩端爲親庭數捨間數捨相望𨿽不逺爭如在側日承顏

當年我鎭臥龍山曽種千花與萬竿歲久不知無恙否因來且爲報平安

我曽開鑿鑑湖田功竟難成愧昔賢汝謁馬祠須問訊此湖興復是何年

出仕曽塵侍從班退休還得老湖山已慚過分無他望只願吾兒相對閒

我辭官路已多時魂夢今猶畏險汝旣飽諳遊宦味防須早作个歸期

人生萬事不如歸只恐歸來不及時汝若能爲陶靖節我身勝到鳯凰池

山居上元

未能免俗彊隨緣聊掛燈毬記上元席上𨿽無羅綺繞遊人來往亦喧喧

十六夜見月

連宵待月屢登城特地遮藏不肯明過了佳辰方皎潔嫦娥何事太無情

代答

人生何用苦多憂無日無時可宴遊但使此心忘系累涼天佳月卽中秋

甲子日無雨偶成

連歲人懷水潦憂年登猶嘆不全收夏逢甲子天無雨預喜今年又有秋

和許守松陰

喬松轉日影斜斜穿入疏櫺細作花怪得淸陰長不攺原來松下蟄蛇

題心逺軒二首

山居我欲避囂塵尙覺門庭俗客頻羨爾結茅當道左一軒風月作閒人

扁榜當年我命名喜君心與迹雙淸眼前風物渾如舊但覺庭前春艸生

和劉與權韻三首

平生嗜好惟愛山前身疑是山中相歸來深處得幽棲柴門正與山相向

去年君過我山中尊酒相歡十日同別後相思腸欲斷暮云空復指江東

異縣相望兩驛間何時復此共看山向來同社今無幾莫惜籃輿數往還

陳子厚送韶鴨將以七絕因次其韻

久聞韶鴨有靈蹤首尾俱輕快禦風公獨惠然持見贈應知野性與餘同

興在江湖萬里間洿池一曲豈能安今朝來我西湖上眼底陡驚天地寛

湖光深處恣沈浮未讓波間鷺與鷗舊侶此時應羨汝欲來相就苦無由

朝朝兩兩下平沙添得湖中景趣嘉碧卵從今生育去便堪裝防作漁家

投迹山林不厭深老來寧復計升沈水禽得得來相伴應識幽人一片心

初來便自與人宜相近相親自在飛底事悠然無畏忌也知老子久忘機

𨿽是微禽亦美觀豈無繒弋欲相干不須更起髙飛念且向湖中戢羽翰

題珪師松云庵

一瓶一鉢一枝笻皓首歸來萬事慵應笑白雲猶世態卻來庵外媚孤松

附錄文二首

代廬州守進秩謝表

帝綸中下天澤外同加瑣闥之淸聨守肥陵之舊壌承恩優厚無已戰兢中謝伏念臣才能無它仕宦素拙久塵污於侍從無補益於絲毫復此拜嘉惶焉增愧念恩非所宜當則皆爲無功之食惟命出而不反則又將無說以辭此蓋伏遇皇帝陛下龍徳興潛離明照隱上眷以承天心之重下安以慰物望之深顧𨿽無庸例亦有命簿書斷斷未瞻天日之姿恩渥洋洋恭被雷霆之澤祿隨寵至榮與愧兼惟懷忠赤之一心以謝生成之大徳臣無任

姑溪集序

李公端叔以詞翰著名元祐間余始得其尺牘頗愛其言思淸婉有晉宋人風味恨未覩他制也乾道丁亥假守當塗因訪古來文士居此邦而卓然有聲於世者惟李太白郭功父與端叔三人郡舊有太白功父集而端叔獨缺然求於其家而子孫往往散落無復遺槁間得之邦人類而聚之命郡士戴翚訂正釐爲五十卷鋟板於學昔二蘇於文章少許可尢稱重端叔殆與黃魯直晁無咎張文潛秦少遊輩頡頏於時今觀其文信可知已或謂端叔晚節鋭於進取有所附麗𨿽若可疑然範忠宣公遺奏極於鯁切詆斥不顧一時用事者欲寘忠宣之子於理端叔慨然自列謂實出其手旣而公所爲忠宣行狀復出由是得辠南遷廢錮終身曽不少悔其勇於義若此詎可以微瑕掩之哉余固愛其文又表其行誼之可嘉者並以詔於後云端叔名之儀其先景城人旣謫而南始居姑溪自號姑溪居士今以名其集天臺吳芾序

