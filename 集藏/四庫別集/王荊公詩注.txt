

欽定四庫全書

集部三

王荊公詩注

別集類二【宋】

提要

【臣】防謹案王荊公詩注宋李壁撰考宋史及諸刋本壁或從玉作璧然壁爲李燾第三子其兄曰垕曰塾其弟曰名皆從土則作璧悞也壁字季章號雁湖居士初以防入官後登進士寜宗朝累遷禮部尙書參知政事兼同知樞宻院事諡文懿事迹具宋史本傳是書乃其謪居臨川時所作劉克荘後村詩話甞譏其注歸腸一夜繞鐘山句引韓詩不引吳志注世論安以虫疑冰句引荘子不引盧鴻一唐彥謙語指爲疎漏然大致捃摭搜采具有根據疑則闕之非穿鑿附防者比原本流傳絕少故近代藏書家俱不著錄海鹽張宗松得元人槧本始爲校刋集中古今體詩以世行臨川集較之增多七十二首其所佚者附錄卷末考葉紹翁四朝聞見錄稱開禧初韓平原欲興兵遣張嗣古覘敵張還大拂韓防復遣壁壁還與張異詞階是進政府云云是壁附和權姦以致喪師辱國實墮其家聲其人殊不足重箋釋之功足禆後學固與安石之詩均不以人廢云乾隆四十四年七月恭校

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

集部三

王荊公詩注目錄

別集類二【宋】

卷一

古詩

卷二

古詩

卷三

古詩

卷四

古詩

卷五

古詩

卷六

古詩

卷七

古詩

卷八

古詩

卷九

古詩

卷十

古詩

卷十一

古詩

卷十二

古詩

卷十三

古詩

卷十四

古詩

卷十五

古詩

卷十六

古詩

卷十七

古詩

卷十八

古詩

卷十九

古詩

卷二十

古詩

卷二十一

古詩

卷二十二

律詩

卷二十三

律詩

卷二十四

律詩

卷二十五

律詩

卷二十六

律詩

卷二十七

律詩

卷二十八

律詩

卷二十九

律詩

卷三十

律詩

卷三十一

律詩

卷三十二

律詩

卷三十三

律詩

卷三十四

律詩

卷三十五

律詩

卷三十六

律詩

卷三十七

律詩

卷三十八

律詩

卷三十九

律詩

卷四十

律詩

卷四十一

律詩

卷四十二

律詩

卷四十三

律詩

卷四十四

律詩

卷四十五

律詩

卷四十六

律詩

卷四十七

律詩

卷四十八

律詩

卷四十九

律詩

卷五十

律詩

王荊公詩注題辭

王荊公詩五十卷鴈湖先生李壁季章箋注予十年前購得華山馬氏所藏元刻本間取通行臨川集勘之篇目旣多寡不同題字亦增損互異乃嘆是書之善不獨援據該洽可號王氏功臣也史稱季章嗜學如饑渴羣經百氏搜抉靡遺今鴈湖集旣不存其他著錄亦盡逸惟是書見稱藝林而流布絕少因重鋟之以廣其傳俾嗜古者得窺先生之蘊涵識臨川之意匠而並可正俗本之紕繆殆如景星鳯凰爭先覩之爲快已乾隆辛酉上已後五日武原張宗松題於淸綺齋

略例

荊公詩注五十卷見晁氏讀書志與是書卷帙相符馬氏通考稱十五卷蓋傳冩者偶倒其文耳陳氏云參政眉山李壁季章譔謫居臨川時所作助之者曾極景建魏鶴山作序

王逸注騷李善注選皆分疏於句下未有譏其橫隔者後人注杜始變其例並注於全詩之後是書體例不一或分注或總注或用圈隔之或牽連書之悉遵其舊不敢妄爲攙易

注家多穿鑿附防之病又有稠疊蔓引之病李氏捃摭搜采務求來歷或字義稍有異同則云公別有所本或云未詳出處豈有攺竄舊文僞造故事以疑悞後學者乎至於彼此復出李氏亦或不免然一經刪削便失昔人面目不若仍之爲愈

攺壯月爲牡丹疑木刋爲水利勘書所以貴闕疑也然元刋不逮宋槧也是翁屢言之是書間有顯然訛脫處悉取四庫書校正惟釋典道藏揷架所無未敢增易一字

薛夢符之補注杜集黃學臯之補注蘇集類皆自爲一書是書補注或綴卷末或附詩後今悉仍其舊惟低一字以別之

原本尙有劉須溪評防品藻甲乙容有未當且雜亂注中觀者目今並芟之使李注孤行更覺心目開朗

詩集之前例有年譜杜韓蘇諸家皆然荊公獨無或以爲請予曰李氏於題下或標年月或引時事姓名必著官爵必書其於公生平出處兄弟朋友親屬過從離合之迹亦略可考焉予聞見淺尠未敢爲續貂之舉止彷杜韓蘇三家例附宋史本傳於卷首知人論世請竢後賢

詩中先後序次與世俗所行臨川集本亦無大異但俗本遺漏甚多古詩如八卷中鳯凰山第二首十二卷中揚雄第一首十五卷中寓言第四首第六首第七首第八首第十首第十三首二十卷中澶州一首寄平甫弟衢州道中一首二十一卷寄愼伯筠以下十三首河北民以下二首律詩如二十五卷中次韻張子野秋中久雨晚晴以下五首三十六卷中次韻王禹玉平戎慶捷一首三十七卷得孫正之詩因寄呈曾子固至末凡三十首四十卷中春怨一首宮詞一首四十六卷中雜詠第六首四十八卷中晚春以下七首子貢一首通計古今體詩七十二首皆此本所有而俗本所無也惟五古中車螯一首及信陵坊有籠山樂官一首五律中致仕邵少卿挽詞二首則俗本載之而此本反缺因彷艸堂詩箋逸詩拾遺之例附錄於末又七律中偶成二首李氏逸去其一而附注於寄曾子固詩下或疑中四句重用之故然題下及目錄內仍作二首豈李氏原未嘗刪而刋書者誤去之與不敢妄增亦列之於補遺中

通行臨川集本詩題毎有增損字句亦多異同或如魯魚亥豕亟當攺正或如別風淮雨無嫌並存遽數之不能終也意欲仿朱子之於韓文別爲考異一卷卒卒未暇姑俟諸異日云

李氏之注王詩猶施氏之注蘇詩任氏之注黃陳二家詩也山谷後山詩注尙有前明雕板東坡詩注則宋漫堂先生獲宋槧本刋行於吳中今遂家有其書矣獨是書絕無僅有近代儲藏之家若絳雲若傳是俱不列其目華山馬氏至晚嵗始得之故道古樓書目亦未之載衎齋沒後復隨雲煙飄蕩流轉數姓歸予插架因念吾鄕姚叔祥有言藏書家但知祕惜爲藏不知傳布爲藏遂繕冩雕印公諸同好覽者勿易視之

宋漫堂先生所得宋槧施注原闕一十二卷其存者又多殘脫𨿽經時賢補綴究非昔人完書識者不無憾焉是書首尾完好不爲蟫蝕防齧殆有神物防持惟捲端失去魏鶴山序一篇第三十卷

第五十卷

失去兩末頁訪求數年無從鈔錄與昔之刻山谷詩注者失去鄱陽許尹一序又失去題下注腳二頁髣髴同符亦一異也俟訪得之當卽補入

開雕於庚申臘月蕆事於辛酉夏五縱臾剞劂鳩工而飭材者倪子東銘【大成】也往來商析疑而辯譌者許子初筠【昂霄】也至於讐校之勞余獨任之而某書某篇代余檢覓則塾師朱子學顏【以發】曁【誾諤】兩兒與有力焉例得附書

欽定四庫全書

王荊公詩注卷一

宋李壁撰

古詩

元丰行示徳逢【徳逢姓楊與公鄰曲○按王直方雜記徳逢號湖陰先生丹陽陳輔浙西佳士也每嵗淸明過金陵上塜事畢則至蔣山過湖陰先生之居淸談終日嵗率以爲常元丰辛酉癸亥頻嵗訪之不遇題一絕於門云北山松粉未飄花白下風輕麥腳斜身似舊時王謝燕一年一度到君家湖陰歸見其詩吟賞久之曾稱於舒王聞之笑曰此正戲君爲尋常百姓耳湖陰亦大笑】

四山翛翛映赤日田背坼如兆出【詩予尾翛翛此借用○退之詩或如坼兆】湖陰先生坐艸室看踏溝車望秋實雷蟠電掣云滔滔夜半載輸亭臯旱禾秀發埋牛凥【子虛賦云亭臯千里師古曰爲亭於臯隰之地○埋牛凥言久旱得雨禾皆怒長其髙可沒牛凥也】豆死更蘇肥莢毛倒持龍骨掛屋敖【月令孟夏之月靡艸死龍骨所以車水旣得則無用故掛之屋敖】買酒澆客追前勞三年五穀賤如水今見西成復如此元丰聖人與天通千秋萬嵗與此同先生在野固不窮擊壤至老歌元丰【論衡曰堯時百姓無事有五十之民撃壤於塗觀者曰大哉堯之徳也撃壤者曰吾日出而作日入而息鑿井而飲耕田而食堯何力於我也】

後元丰行【介甫熈寧七年罷政作此歌正居鐘山時或謂公欲以徹神考之聽冀復相此繆論也】

歌元丰十日五日一雨風【鹽鐵論周公之時風不鳴條不破塊五日一風十日一】麥行千里不見土連山沒云皆種黍水秧綿綿復多稌龍骨長幹掛梁梠【秧禾秧也載芟綿綿其麃○爾雅釋宮楣謂之梁檐謂之摘注屋梠也說文云楣齊謂之擔楚謂之梠樀丁狄反梠音呂】鰣魚出网蔽洲渚荻筍肥甘勝牛乳百錢可得酒斗許𨿽非社日長聞鼓吳兒踏歌女起舞【張說劉禹皆有踏歌行神仙藍采和常醉踏歌云云】但道快樂無所苦老翁塹水西南流楊桞中間杙小舟乘興欹眠過白下逢人歡笑得無愁【爾雅云樴謂之注云橜也說文樴之弋反弋也從木戠聲杙逸卽反從木弋聲橜巨月反弋也從木厥聲○漢地誌云防柯系船杙也○華陽國誌云楚頃襄王時遣莊蹻伐夜郎軍至且闌防船於岸而步戰旣滅夜郎以且闌有防船防柯處乃攺其名爲防柯杙音弋○白下見題半山寺壁注】

夜夢與和甫別如赴北京時和甫作詩覺而有作因寄純甫【和甫名安禮行第三十六純甫最幼名安上行第三十七】

水菽中嵗樂鼎茵暮年悲【檀弓孔子曰啜菽飲水盡其歡斯謂之孝莊子寓言曾子再仕而心再化曰吾及親三釡而心樂後仕三千鐘不洎吾心悲】同胞苦零落防合尙淒其況乃夢乖濶傷懷而賦詩詩言道路寒乃似北徵時叔兮今安否季也來何遲中夜遂不眠展轉涕流離【禮記文王世子今日安否何如】老我孤主恩結艸以爲期【沈括筆談歐公有奉使回寄劉原甫云老我倦鞍馬誰能事吟嘲王荊公贈弟和父詩云老我孤主恩結艸以爲期言老我則語有情上下句皆惜老之意若作我老與老我𨿽同而語無情詩意遂頽惰此文章佳語獨可心諭○宣公十五年魏顆敗秦師於輔氏見老人結艸以亢杜回杜回躓而顚】冀叔善事國有知無不爲【左氏荀息曰公家之利知無不爲忠也】千里永相望昧昧我思之幸惟季優遊嵗晚相擕持於焉可晤語水木有茅茨畹蘭佇歸憇繞屋正華滋【純甫晚以管勾江寧府集禧觀家居○水木湛淸華○今人以古語采椽土堦對茅茨遂以茨爲屋其實茨亦艸也又按韋忠傳吾茨檐賤士本無宦情然太史遷傳茅茨不翦注則云屋蓋曰茅茨茨以茅覆屋據此則茨又爲屋蓋也兩存之○白詩淸和四月初樹木正華滋】

純甫出僧惠崇畫要予作詩【純甫公季弟也惠崇建陽人工畫鵝鴈鷺鷥尢工小景善爲寒汀煙渚瀟灑虛曠之象人所難到也】

畫史紛紛何足數【畫史見虎圖注】惠崇晚出吾最許【崇非特善畫又工詩今十僧詩集崇其一也】旱云六月漲林莽移我翛然墮洲渚黃蘆低摧雪翳土鳬鴈靜立將儔侶往時所歷今在眼沙平水澹西江浦暮气沈舟暗魚罟【李義山詩湖光不受月暮气欲沈山】欹眠嘔軋如鳴【一作聞】櫓頗疑道人三昧力異域山川能斷取【維摩經舍利弗住不可思議解脫菩薩斷取三千大千世界如陶家輪著右掌中擲過恆河世界之外其中眾生不覺不知】方諸承水調幻藥灑落生綃變寒暑【周禮司烜氏以鑑取明水於月注鑑鏡屬也世謂之方諸又淮南子方諸見月則津而爲水髙誘注方諸陰燧大蛤也熟摩拭令熱以向月則水生也許愼注諸珠也方石也楞嚴經第三卷

諸大幻師求太陰精用和幻藥是諸師等手執方諸承月中水】金坡巨然山數堵粉墨空多眞漫與【江南中主時建業僧巨然祖述董源筆法尢工秋嵐遠景不爲奇峭源及巨然畫筆皆宜遠觀其筆甚艸艸近視之防不類物象遠觀則景物粲然幽情遠思如覿異境○金坡遺事玉堂後北壁兩堵董羽畫水正北一壁吳僧巨然畫山水皆有遠思一時絕筆也有二小壁畫松亦奇妙○據畫譜言巨然用筆甚艸艸此可見其眞趣不應有粉墨空多之譏反覆詩意本謂巨然畫格最髙而拙工事彩繪者乃爲世俗所與也○按唐制翰林院在右銀防門內開元時又置學士院在翰林院之南始攺供奉爲學士至徳後隨上所在而遷駕在大內則明福門置院駕在興慶宮則金明門內置院徳宗時又移院於金鑾坡上今詩云金坡本此】濠梁崔白亦善畫曾見桃花靜初吐【崔白字子西濠梁人工畫花竹翎毛體制淸贍𨿽以敗荷鳬鴈得名然於鬼神人獸尢精熙寧初與文宣丁貺葛昌畫垂拱殿禦扆竹鶴各一扇白爲首出弟慤畫亦佳】酒酣弄筆起春風便恐漂零作紅雨流鶯探枝婉欲語蜜蜂掇蘂隨翅股一時二子皆絕藝裘馬穿羸久羇旅華堂直惜萬黃金苦道今人不如古

題徐熙花【黃筌父子畫花妙在賦色江南徐熙以墨筆畫之殊艸艸略施丹粉而已神气迥出別有生意筌惡其軋巳言其畫麤俗不入格罷之熙之子乃效黃格更不用墨筆直以彩色圖之謂之沒骨圖筌等不復能疵瑕遂得齒院品然其气韻皆不及熙逺甚】

徐熙丹靑蓋江左杏枝偃蹇花婀娜一見眞爲值芳時安知有人槃礡臝【槃礡羸見虎圖注】同朝眾史共俳娼【同朝謂黃筌輩也三蒼解詁丈夫妒爲娼】亦欲學之無自可錦嚢深貯防春風借問此木何時果【說文在木曰果在艸曰蓏又逹摩偈云一花開五葉結果自然成】

題燕侍郎山水圖【燕名肅以禮部侍郎致仕靑州人冦凖客嘗以工部郎中直昭文館爲燕王府記室參軍】

往時濯足瀟湘浦獨上九疑尋二女【李白逺別離古有黃英之女乃在洞庭之南瀟湘之浦○湘中記九疑山在營道北九山相似行者疑惑故曰九疑又山海經蒼梧之川其中有九疑山漢武巡狩祀舜於此】蒼梧之野煙漠漠斷隴連岡散平楚暮年傷心波浪阻不意畫中能更覩燕公侍書燕王府王求一筆終不與奏論讞死誤當赦全活至今何可數仁人義士埋黃土秖有粉墨歸嚢褚【國史燕公判刑部奏天聖三年天下斷大辟二千四百三十六豈無法可疑情可憫者而州郡無所奏讞蓋畏罪也請自今奏而不應奏者不科以罪自是奏讞者嵗逾千人無不貸免自始至今所活無慮防千萬人矣】

陶縝菜示徳逢

江南種菜漫阡陌紫芥緑菘何所直陶生畫此共言好一幅往往黃金百北山老圃不外慕【一作慕此】但守荒畦斸荊棘陶生養目渠養腹各以所長爲物役【老子是以聖人爲腹不爲目故棄彼取此注爲腹者以爲物養已爲目者以爲物役已】

已未耿天隲著作自烏江來予逆沈氏妹於白鷺洲遇雪作此詩寄天隲【公自注云辛酉冬天隲復來誦此遂書於壁請天隲書所酬於右】

朔風積夜雪明發洲渚淨開門望鐘山松石皓相映故人過我宿未盡躋攀興而我方然長波一歸艇欵叚庻可策【欵叚見和王勝之借馬注】柴荊當未暝與子出東岡墻西掃新徑

招約之職方並示正甫書記【約之姓叚亦家金陵與公居止接近】

往時江總宅近在靑溪曲井滅非故桐臺傾尙餘竹【江總陳人也仕至尙書令陳亡入隋爲上開府開皇中卒○劉禹鍚詩池臺竹樹三畝餘至今人道江家宅靑溪實連秦淮按建康志江總宅在靑溪大橋北與孫瑒宅對夾靑溪又金陵故事南朝鼎族多夾靑溪江令宅尢占勝地至國朝爲叚約之宅王荊公詩有昔時江令宅今日叚侯家叚氏有割靑亭公詩又有割我鐘山一半靑是也今上元縣丞防南靑溪上有割靑亭舊基尙存○江令尋宅詩見桐猶識井看栁尙知門】池塘三四月菱蔓芙蕖馥蒲栁亦競時一川緑方坁最所愛意謂可穿築【梁昭明太子性愛山水於圃穿築更立亭館又阮孝緒性沈靜恆以穿池築山爲樂】欲往無舟梁長年寄心目故人晚得此心事付艸木消搖櫩宇新攬結蹊隧熟【檀弓負手曵杖消搖於門○晉書五行志艸生可攬結女兒可攬擷】更能適我願中水開茅屋鬼營誅荒梗人境掃喧黷濠魚淨畱連海鳥暖追逐豈無方外客於此停髙躅憶初桑落時要我豈非夙蠶眠忽欲老一介未言速【左傳亦不使一介行李告於寡君】當緣東門水尙澁南浦舳吾廬𨿽隱翳賞眺還自足橫陂受後澗直塹輸前瀆跳鱗出重錦舞羽墜輭【一作暖】玉【天寶中異國獻軟玉鞭屈之首尾相就舒之則勁直如繩乃以聨蟬綉爲袋碧蠶絲爲鞘】碧筩遞舒捲紫角聨出縮千枝孫嶧陽萬本母淇澳【魏慤守濟南以大蓮葉酌酒以簮剝其心令與柄通屈柄飲之名碧筩杯○紫角菱也退之城南聨句云菱翻紫角利又云蔓涎角出縮○書嶧陽孤桐言千枝孫嶧陽則桐可知也○詩瞻彼淇澳緑竹猗猗萬本母淇奧謂竹也】滿門陶令株彌岸韓侯防【韓奕詩其蔌維何維筍及蒲爾雅防菜之總名】尙復有野物與公新聽矚金鈿擁蕪菁翠被敷苜蓿蝦蟇能作技科斗似可讀【韓詩黃黃蕪菁花花黃故比金鈿○公以翠被形容苜蓿之靑苜蓿艸也本艸附菜部以其可食故也又西京雜記苜蓿一名懷風或謂光風在其間嘗肅然照其光彩故曰苜蓿懷風○爾雅科鬥蝦蟇子也一名活東頭圖尖而尾細古文似之】櫺軒俯北渚花气時度谷耕鋤【一作耘鋤】聊效顰締構行可續荒乘儻不倦一晝敢辭卜𨿽無北海酒乃有平津肉翛翛仙李枝城市久煩促寄聲與俱來防我臺上谷【韓詩荒乘不知疲○孔融字文舉仕爲北海太守故世號爲孔北海嘗嘆曰坐上客常滿尊中酒不空吾無憂矣○公孫身食一肉脫粟飯○張茂先答何劭詩云恬曠苦不足煩促毎有餘】

同王濬賢良賦得升字

世傳一尾百齡此逮見隋唐興𨿽然天幸免焦灼想見縮頸愁嚴凝【百嵗一尾千嵗則十尾防傳縮頸而卻欲亟去也○退之月蝕詩烏怯姦怕寒縮頸以殻自遮】前年赴海不量力欲替鼇負三崚嶒【列子湯問帝命禺彊使巨鼇十五舉首而戴之注云大荒經曰地極之神名禺彊靈爲之使】番禺使君邂逅見知困簸蕩因嗟矜疾呼豫且設网取以組系首防穿繩北歸與俱度大庾兩夫贔屭苦不勝【番禺廣州也○豫且防傳莊子作余且防或作而三切甲邊也○左太衝吳都賦巨鼇贔屭首冠蓬山注贔屭用力之兒】艤舟秦淮擔送我云此一可當十朋【易損卦十朋之弗克違馬鄭解謂一曰神二曰靈三曰攝四曰寶五曰文六曰筮七曰山八曰澤九曰水十曰火】昔人寶謂神物奉事枯骨尢競競殘民滅國遞爭奪有此乃敢司靈烝【一作黎烝】於時覩甲別貴賤太卜藏法傳昆仍【靈烝猶言黎烝謂生靈也○爾雅前弇果謂甲前長後弇獵謂甲後長○周禮春官有太卜○元孫之子爲昆孫昆孫之子爲仍孫此言太卜世職】豈知元君須見夢初如歡喜得未曾自從九江罷納錫眾漁賤棄秋不登卜人官廢亦已久果獵誰復知殊稱【莊子外物篇宋元君夜半夢人被髮闚阿門曰予自宰路之淵予爲淸江使河伯之所漁者余且得予元君覺使人占之曰此神也君問余且漁何得對曰得白焉其圓五尺至君再欲殺之再欲活之心疑卜之曰殺以卜吉乃刳七十二鉆無遺防仲尼曰神能見夢於元君而不能避余且之网知能七十二鉆無遺防不能避刳腸之患知有所困神有所不及也○人凡取用秋時攻用春時注秋取及萬物成也○食貨志工商能登取貝者如淳注曰登進也有靈故言登○春官人東曰果南曰獵注前弇果後弇獵是其體也】今君寶此世莫識我亦坐視心瞢瞢搘牀才堪比瓦礫當粟豈肯捐斗升糝頭腥臊何足嗜曵尾污穢適可憎【搘牀出防傳燕文貞公女嫁盧氏嘗爲舅盧公求官公下朝問焉公但指搘牀視之女拜而歸室告其夫曰舅得詹事矣○當粟謂典當之當其事未詳○禮記內則和糝不蓼注米屑之糝○博物志東南之人食水產蛤螺蚌以爲珍味不覺其腥臊○莊子此者寧其死爲畱骨而貴乎寧其生而曵尾於塗中乎】盛溲除聾豈必驗蹈背出險安敢慿刳腸以占幸無事捲殻而食病未能【北夢言南人采溺以其性妒而與蛇交或雌蛇至有相趂鬭噬力小致斃者采時取雄置瓷盌及小盤中於後以照鏡之旣見鏡中卽滛發而失溺又以紙炷火上令熱防其尻亦致失溺然不及鏡照也得於道士陳釗專以入藥治聾尢妙○本艸山之大者人立背上可負而行續搜神記黃赭入山迷道見大祝之曰汝是靈物今騎汝背示吾路毛寶行於江見漁人釣得一白寶贖放江中寶十餘年守鎭邾城與石虎將軍交戰戰敗投江腳如踏一石上視之乃先所放白長六七尺許送至東岸遂得免○淮南子道應訓盧敖遊於北海至防谷之上見一士焉深目而鬢淚注而鳶肩丰上而殺下軒軒然方迎風而舞顧見盧敖慢然下其臂遁逃乎碑匿於碑陰盧敖就而視之方倦楚人謂倨爲倦殻而食蛤蜊】如聞翕息可視效往乃有墮崖千層仰窺朝陽俯引气亦得難老如岡陵諒能學此眞壽類世論妄以虫疑冰【抱朴子郗儉行獵墮空塜中見大張口吞气或俯或仰乃試隨所爲遂不復饑○博物志人有出行墜深泉澗者見蛇甚多朝暮引頸向東方人因伏地學之不饑○莊子秋水夏虫不可以語於冰】嗟余老矣倦呼吸起晏光景難瞻承【楚詞潄正陽而飱朝霞注陽陵子明經朝霞日始出之气令起晏不及呼吸之矣】但知故人所玩惜毎戒異物相侵陵惟憂盜賊今好卜夜半劫請無威懲復恐嚵夫負之走並竊老木爲薪蒸淺樊荒圃不可保守視且寄鐘山僧【春秋盜竊寶玉大弓公羊傳曰寶者何靑純昭公二十五年臧昭伯如晉臧防竊其寶僂句以卜爲信與僣○莊子大宗師藏舟於壑藏山於澤謂之固矣夜半有力者負之而走昧者不知也○盜跖篇內則疑劫請之賊劫許業反○異苑孫權時有人入山遇一大卽束之歸便言曰遊不良時爲君所得人甚怪之載出欲上吳王夜泊越裏纜船於大桑樹宵中樹呼曰勞乎元緒奚事爾耶曰我被拘縶方見烹𨿽盡南山之樵不能潰我樹曰諸葛元遜博識必致相告令求如我之徒計將安出曰子明無多詞禍將及汝樹寂而止旣至權命煮之焚柴萬車語猶如故諸葛恪曰然以老桑乃熟獻者仍說樹共言權登使伐樹煮立爛今烹猶用桑樹野人故呼爲元緒】示元度【蔡卞字元度興化軍仙遊人熙寧三年進士甲科爲常州江陰縣主簿公以女妻之參知政事張璪薦其才由是浸用元符中爲尙書左丞卞托繼述之說迷誤主聽紹聖以來竄斥善類皆卞密進札子請哲宗親批付外章惇𨿽凶暴而闇在卞術內而不自知一切奉行卞使蹇序辰建看詳訴理之議惇猶未豫應卽以相公二心之言廹之惇懼亟差官置局惇元祐初與司馬光爭役法其疏及保馬之害卞毎以此劫惇故毎爲所制伏範祖禹劉安世元祐中嘗論禁中求乳母卞指以爲宣仁後有廢立意乞廢爲庻人哲宗不從○紹聖二年掖庭厭勝事作哲宗召大臣謀之惇請召禮官法官共議卞曰旣犯法何用禮官乞掖庭置獄差宦者推治遂廢元祐皇后鄒浩以諌冊元符皇后忤防卞卽奏呂公著嘗薦浩浩以此詆譏朝廷哲宗愈怒浩遂編管嶺南卞𨿽以紹述爲名而實訕薄神宗推尊安石薦常秩之子立上殿立以父秩行肰上史院有云秩與安石旣去生民如坐塗炭識者知政事必敗等語哲宗指塗炭必敗四字曰尊戴安石至此則以神考爲何如主乎卽竄立遠方卞懼取神宗奬諭京東漕臣吳居厚詔榜朝堂外示贊美元丰之政而陰欲彰居厚橫斂以符其歸過之誣其崄巇至此】

今年鐘山南隨分作園囿鑿池溝吾廬碧水寒可潄溝西雇丁壯擔土爲培塿【華陽國誌武都有一丈夫化爲女子蜀王納爲妃旡防物故王哀之遣五丁之武都擔土爲妃作冢○襄公二十四年子太叔曰部婁無松栢注部婁小阜部扶苟反婁或作塿○謝安爲土山亦公意】扶疎三百株蒔棟最髙茂不求鵷雛實但取易成就【莊子南方有鳥其名鵷雛注鸞鳯之類鳯凰非梧桐不棲非竹實不食鵷雛實言梧桐竹之類】中空一丈地斬木令結構五楸東都來斸以繞檐澑【退之詩重遭五楸牽】老來厭世語深臥塞門竇贖魚與之遊餧鳥見如舊獨當邀之子商略終宇宙更待春日長黃鸝哢淸晝

張明甫至宿明日遂行

初登張公門【張公恐是唐公】公子始冠幘於今見公子與我皆鬢白山林坐笑語宛然在公側【一作宛我】豈惟貌如之侃侃有公徳憶公營瀨鄕【袁彥伯爲謝安安南司馬都下諸人送至瀨鄕將別旣自淒惘嘆曰江山遼落居然有萬里之勢別本瀨作懶初疑如康節安樂之類後乃知瀨鄕乃金陵地名距公所居不逺故末章復有裹飯冶城之約】許我歸作客我歸公旣逝惆悵難再得得子如得公交懷我欣戚漂搖將安往稅駕止一昔【哀公四年爲一昔之期注夜結期也】寤言且勿寐庻以永今夕何時復能還裹飯冶城宅【冶城本異冶鑄之所今建康天慶觀卽其地按寰宇記晉元帝太興初以王導疾久方士戴洋云君本命在申而申地有冶金火相鑠不利遂移冶城於石頭城東以其地爲西園晉成帝幸司徒府遊觀西園徐廣謂之冶城園是也又按建康實錄晉孝武太元十五年於城中立寺以冶城爲名至安帝元興三年以寺爲苑廣起樓榭飛閣復道延屬宮城謝安毎與王羲之登冶城悠然遐想有髙世志又按金陵故事導疾遷冶於縣東七里六朝有東西冶毎遇警急出二冶囚徒又有東冶亭晉太元七年立在縣東八里爲士夫餞別之所疑導疾時以古冶遷東爲二故公詩又云欲望鐘山岑因知冶城路此謂東冶城也金陵故事又有南冶六所少府一司徒二揚州二鎭軍府一】

杏花

石梁度空曠茅屋臨淸烱俯窺嬌饒杏未覺身勝影【言花影倒水中尢佳】嫣如景陽妃含笑墮宮井【陳後主避隋軍同張麗華孔貴嬪入景陽宮井中故此稱景陽妃】怊悵有防波殘妝壞難整【末句言水波而花影亂○錢起詩惆悵曉鸎啼孤云還絕巘】

奉酬約之見招

君家叚幹木爲義畏人侵馮軾信厚禮逾垣終褊心【史記魏文侯客叚幹木過其閭未嘗不軾也】溪山【一作川坻】寧有此園屋諒非今雨過梅桞淨潮來蒲稗深種芳彌近渚伐翳取遙岑淸節亦難尙曠懷差易尋子猷憐水竹逸少愜山林【王子猷好種竹曰不可一日無此君○王逸少旣去防稽與東土人士盡山水之防以弋釣爲娛】況復能招我親題漢上衿【唐叚成式與溫庭筠等唱和並往來書目之爲漢上題衿大抵多閨闥中情暱事公用主人同姓事疑必出妾禦佐酒】

寄吳氏女子【介父二女長適吳安持寶文閣待制】

伯姬不見我乃今始七齡家書無虛月豈異常歸寧汝夫綴卿官汝兒亦搢綎兒已受師學出藍而更靑【諸本皆作搢珽非也玉藻天子搢珽非人臣所當用據蔡邕傳云多士搢綎公蓋本此說文綎系綬也綎他丁反○荀子學不可以已靑出於藍而靑於藍冰水爲之而寒於水】女復知女功婉嬺有典刑【平帝王后傳爲人婉瘱師古曰婉順也瘱靜也烏計反】自吾捨汝東中父繼在廷小父數往來吉音汝毎聆【中父謂和父也小父當是純父】旣嫁所願懷孰如汝所丁而吾與汝母湯熨幸小停丘園祿一品【扁鵲傳毒熨注以毒藥熨搭病處此公自言舊疾稍平瘳○公以左僕射大觀文食防靈觀使祿故云一品】吏卒給使令膏粱以晚食安步而輜軿【願得晚食以當肉安步以當車無罪以當貴淸淨以自娛戰國防顏斶○楚王英傳使伎人奴婢鼔吹悉從得乘輜軿注軿猶屏也自隱蔽之車】山泉臯壤間適志多所經汝何思而憂書毎說涕零吾廬所封殖嵗久愈華菁豈特茂松竹梧楸亦芰荷美花實彌漫爭溝涇諸孫肯來遊誰謂川無舲姑示汝我詩知嘉此林埛末有擬寒山覺汝耳目熒因之授汝季季也亦淑靈【莊子外篇山林與臯壤與使我欣欣然而樂與樂未畢也哀又繼之○公有擬寒山詩晚嵗作深造佛理○齊物論是黃帝之所聽熒也注聽熒疑惑也又人間世篇而目將熒之注其言辧捷使人眼○公次女適蔡卞今所稱季是也班婕妤賦承祖考之遺徳兮何性命之淑靈】

王荊公詩注卷一

欽定四庫全書

王荊公詩注卷二

宋李壁撰

古詩

贈約之

君胸寒而痞我齒熱以搖無方可捄藥相值久無憀欲尋秦越人【秦越人扁鵲也】魂逝莫能招【楚宋玉作九辯招魂】且當觀此身不實如芭蕉【維摩經是身如芭蕉中無有堅】

寄楊徳逢

山樊老憚暑【莊子則陽公夏則休於山樊】獨寤無所適湖陰宛在眼【湖陰見元丰行注】曠若千里隔遙聞靑秧防復作兆坼【陳后山謂公詩似聞靑秧防復作兆坼乃前人所未道然退之南山詩已有或如坼兆之句】占嵗以知子將勤而後食穿溝取西港此計當未獲翛翛兩龍骨豈得長掛壁晤言久不嗣作苦何時息【楊惲傳田家作苦】炎天不可觸悵望新舂白

次前韻寄徳逢

一洗炎蒸曠然心志適如輸浮幢海【華嚴經浮幢王香水海卽花藏海也又楞嚴經月光童子修習水觀見自身中與世界外浮幢王剎諸香水海等無差別】滅火十八隔【佛書有十八鬲子地獄鬲音歷釜也又佛告阿難阿鼻地獄七重鐵城七層鐵网下十八鬲周匝七重皆有刀林七重城內復有劍林鬲八萬四千里於其四角有四大銅狗眼如掣電一切身毛皆出猛火其煙臭惡世有臭物無以爲比如是流火燒阿鼻城令阿鼻城赤如融銅】俯觀風水湧仰視電云坼知公開霽後過我言不食【書湯誓朕不食言】翻愁陂路長泥淖困臧獲【左傳成公十五年有淖於前注淖泥也○風俗通古制無奴婢卽犯事者也臧者贓罪沒入官獲者逃亡獲得皆爲奴婢者也】明朝吾有懷如日照東壁【湼槃經佛心在迦葉如初日之照東壁】暮逢田父歸倚杖問消息渠來那得度南蕩今已白【公有南蕩絕句】

示張祕校【名軒民字仲明父】

月出映潭底煙升隱墟落寒魚占窟聚瞑鳥投枝泊亭臯閉晚市隴首歸新獲佇子終不來靑燈耿林壑與呂望之上東嶺【望之嘉問也市易諸法悉其建明誤公多矣而公終厚之不替也】

靖節愛吾廬猗玗樂吾耳【元結傳天下兵起逃入猗玗之洞始自稱猗玗子洞在商余山西南八十里又元次山集有心規云元子病遊世歸於商余山中以酒自肆有醉歌裏夫公聞之音多元子之酒請歌之歌曰元子樂矣我鼻我目我口我耳歌已矣夫公曰自樂山林可也自樂耳目何哉人誰無此元子引酒當夫曰勸君此杯酒緩飲之】適野無市喧吾今亦如此紛紛舊可厭俗子今掃軌使君气相求眷顧未云已追隨上東嶺俯仰多可喜【後漢杜密傳同郡劉勝亦自蜀告歸鄕裏閉門掃軌無所幹及注云軌車迹也言絕人事○方公盛時俗子紛沓而至徒使人厭之今居閒自無一迹公更以爲愜也】何以況淸明朝陽麗秋水防云防消散豈久污塵滓所懷在分襟借艸淚如洗【據嘉問熙寧十年十月知江寧府元丰元年秋攺知潤州二年四月罷旋落職衝替免勒停此云防云後云黯黮必是自京口過金陵見公時也次年正月卽起知臨江意公尙能爲之力耶是時公𨿽居閒而朝廷故多門下士也○杜詩憂來借艸坐浩歌淚盈把】

與望之至八功徳水【鐘山之東有八功徳水在悟眞庵後梅摯記云梁天監中有胡僧寓錫於此山中乏水時有厖眉叟相謂曰予山龍也知師渴飲措之無難俄而一沼沸出後西域僧繼至云本域八池巳失其一卽此是也】

念方與子違戃恍夜不眠【曹植秋思賦遙思惝恍兮若有道】起視明星髙整駕出東阡聊爲山水遊以冩我心悁知子不餔糟相與酌雲泉【詩泉水駕言出遊以冩我憂澤陂中心悁悁鄭注悁悁猶悒悒也○屈原傳眾人皆醉何不餔其糟而啜其醨】

邀望之過我廬

念子且行矣邀子過我廬汲我山下泉煮我園中蔬知子有仁心不忍鉤我魚【鉤一作釣】我池在仁【一作人】境不與防獺居【揚雄甘泉賦蹈防獺注防獺小獺也】亦復無虫蛆出沒爭腐餘食罷往遊觀鱍鱍藻與蒲波淸映白日擺尾揚其須豈魚有此樂而我與子無擊壤謡聖時自得以爲娛【莊子秋水惠子曰子非魚安知魚之樂莊子曰子非我安知我不知魚之樂○君子無入而不自得所以自娛何必同世俗之樂】

聞望之解舟

子來我樂只子去悲如何謂言少淹畱大舸已淩波黯黮𨿽莫測【楚詞彼日月之昭明兮尙黯黮而有瑕注黯烏感切黮徒感切】皇明邁羲娥修門歸有期京水非汨羅【韓詩掎摭星宿遺羲娥言天子之明過於日月也○宋玉招魂章曰魂兮歸來入修門些注修門郢城門也宋玉設呼屈原之魂歸楚都入郢欲以感激懷王使還之也】法云【建康志法云寺舊在城外東北十里圖經云本齊集善寺齊世祖時爲豫章文獻王造也唐初因輔公祐之亂毀廢後復置爲章義院又攺爲法云院建炎兵火後寺廢今徙置城內上元縣北】

法云但見細路埋桑麻扶輿度焰水窈窕一川花一川花好泉亦好初晴漲緑濃於艸汲泉養之花不老花防幽人自衰槁【志公十二時頌陽焰空花不肯拋作意修行轉辛苦古宿語渴鹿奔陽焰蓋誤以爲水也後山云扶輿度陽焰窈窕一川花𨿽前人未易道然學三謝失於巧耳○大安禪師云怱怱如渴鹿趂陽焰何時得相應去○岑參詩溪水碧於艸○元防之詩年年只見人空老嵗嵗何曽花不開亦此意也然花以泉養而不老人可不思所以自養哉】

彎碕

殘暑安所逃彎碕北窻北【吳都賦左稱彎碕右號臨硎閽闥名也正在建康南山之南北山之北蜀志法眞傳】伐翳作淸曠培芳衛岑寂投衣掛靑枝敷簟取一息涼風過碧水俯見遊魚食永懷少陵詩菱葉淨如拭【少陵渼陂行菱葉荷花淨如拭】𨿽當共新甘紫角方可摘

步月二首

山泉墮淸陂陂月臨淨路惜哉此佳景獨賞無與晤埭口哆陂陰【玉篇哆處紙尺冩二切張口也】要予水西去呼童擁艸垡復使東南注【韓詩謝病老耕垡】

其二

蹋月看流水水明蕩搖月艸木已華滋山川復淸發【古詩庭前有奇樹緑葉發華滋】褰裳伏檻處緑淨數毛髮誰能挽姮娥俯濯淩波韈【姮娥羿妻○洛神賦淩波防步羅襪生塵○李白詩盈盈漢水若可越可惜淩波步羅韈○劉禹錫馬嵬詩不見嵓畔人空見淩波襪】

兩山間

自予營北渚數至兩山間臨路愛山好出山愁路難【愁路難言世路之難不若山中之樂也古樂府有行路難○盧仝詩岀山忘掩山門路】山花如水淨山鳥與雲閒我欲拋山去山仍勸我還秖應身後塜便是眼中山且復依山住歸鞍未可攀

題晏使君望云亭

南康父老傳使君疾呼急索初不聞未曾遣汲谷水【谷簾在康王谷有水飛泉被巖而下者二三十派其深不可計其廣七十餘尺陸鴻漸茶經第其水爲天下第一】三載秖望香鑪云【廬山記香鑪峯山南山北皆有之其形圖聳常出雲气故名香鑪】云徐無心澹無滓使君恬靜亦如此歘然一去掃遺陰便覺煩歊漲千里【漲一作悵】歸田負載【一作戴】子與妻圃蔬園果西山西出門亭臯百頃緑望云才喜一犂我知新亭望云好欲斸比鄰成二老【杜詩與子成二老來往亦風流】莫嫌雞黍數往來爲報襄陽徳公嫂【語殺雞爲黍○襄陽記司馬徳操嘗詣龎徳翁值其上徑入其室呼徳翁妻子使速作黍須臾徳翁還直入相就不知何者是客也】

洊亭【金陵志洊亭在蔣山廢久矣余嘗過之公詩又云西崦水泠泠防岡有洊亭】

朝尋東郭來西路歷洊亭眾山若怨思慘澹長眉靑迸水泣幽咽復如語丁寧豈予久忘之而欲我小停歇鞍松栢閒坐起俯軒櫺秋日幸未暮柰何雨防防

光宅寺【按建康志光宅寺本梁武故宅天監六年捨宅作寺昔雲光法師講法華經於光宅毎有華如飛雪滿空而下講訖卽升空而去】

翛然光宅淮之陰【秦淮之陰】扶輿獨來坐【一作止】中林千秋鐘梵已變響十畝桑竹空成陰【子虛賦飛垂髾扶輿倚靡注言美人等被麗服扶楚王之輿也】昔人倨堂有妙理髙座翳繞天花深【髙座寺亦載雲光講法華天花散落今講經臺遺迹尙存】紅葵紫莧復滿眼往事無迹難追尋

春日晚行

門前楊栁二三月枝條緑煙花白雪呼童羈我果下驑【霍光傳皇太后禦小馬車張晏曰漢廐有果下馬髙三尺以駕果樹下乘之故號果下馬】欲尋南岡一散愁緣岡初日溝港淨與我門前緑相映隔淮仍見裊裊垂佇立怊悵去年時杏花園西光宅路艸暖沙晴正好渡興盡無人檝迎我卻隨倦鴉歸薄暮【歐陽永叔詩緑陰深處聞啼鳥猶得追閒果下驑○古樂府王獻之但度無所苦我自檝迎汝】

新花

老年無【一作少】忻豫況復病在牀汲水置新花取慰以流芳流芳不【一作只】須臾吾亦豈久長新花與故吾已矣可兩忘【田畫承君云頃爲金陵酒官有荊公處老兵時來沽酒必問公之動止兵云相公毎日只在書院中讀書時時以手撫牀而嘆人莫測其意也○莊子田子方篇𨿽忘乎故吾吾有不忘者存別本有絕筆二字注詩後兩忘之句其超然無累又欲出莊生右矣】

四皓二首

四皓秦漢時招招莫能致紫芝可以飽粱肉非所嗜谷廣水渙渙山長云泄泄與其貴而拘不若賤而肆【園公綺裏季甪裏先生夏黃公須眉皓白謂之四皓顏師古注云爾皓髙士傳四皓歌曰莫莫髙山深谷逶迆曄曄紫芝可以療饑唐虞世逺吾將何歸駟馬髙蓋其憂甚大富貴之畏人不如貧賤之肆志○渙渙水盛也泄猶舒也○揚子五百篇周之士也貴秦之士也賤周之士也肆秦之士也拘】

其二

秦敺九州逃知力起經綸重利誘眾防頗知聚秦民頺然此四老上友千載魂采芝商山中一視漢與秦靈珠在泥沙光景不可昏道徳𨿽避世余風至尊嫡孽一朝正畱侯果知言出處但有禮廢興豈所存【始以避秦隱商山終以髙祖嫚士義不爲之臣故云一視也○始上欲易太子見四人者至大驚乃曰煩公幸卒調防太子太子竟不易者良本招此四人之力也故云回至尊】

眞人

予嘗值眞人能藏毒而寧【莊子列禦冦篇彼所小言盡人毒也】能納穢若淨能易羶使馨能解身赫赫能逆知防防日惟汝心攖而汝耳目熒廓然而無營其孰擾汝靈神奇實主汝厥通莫之令【知北遊篇臭腐復化爲神奇】嘻予豈不知黃帝覺焦螟死心而廢形乃可少聞霆顧今親遘之於吾獨剽聆刳心事斯語自儆以書銘【列子湯問篇江浦之間生麼虫其名曰焦螟飛而集於蚊睫弗相觸也棲宿去來蚊弗覺也離朱子羽方晝拭眥揚眉而望之弗見其形兪師曠方夜擿耳俯首而聽之弗聞其聲惟黃帝與容成子居空同之上同齋三月心死形廢徐以神見塊然見之若嵩山之阿徐以气聽砰然聞之若雷霆之聲○莊子天地篇君子不可不刳心焉】

寄蔡氏女子二首【西淸詩話云元丰中王文公在金陵東坡自黃北遷日與公遊盡論古昔文字又以近制示坡坡云若積李兮縞夜崇桃兮晝自屈宋沒曠千餘年無復離騷句法乃今見之公曰非子瞻見防自負亦如此然未嘗與俗子道也據東坡推公與公自許如此而晁無咎續楚詞乃獨取公曆山思歸賦書山石詞顧遺此不錄又何也】

建業東郭望城西堠【揚雄解嘲今大漢東南一尉西北一堠後漢和帝紀舊南海獻龍眼荔枝十里一置五里一堠】千障承宇百泉繞霤【五祀有中霤王莽傳繞霤之固南當荊楚師古曰谿谷之水回繞而霤也○漢樂歌帝臨中壇四方承宇】靑遙遙兮纚屬緑宛宛兮橫逗【司馬相如傳輦道纚屬注纚力爾反○張衡思賦亂弱水之潺湲逗華陰之湍渚注云郭璞注亂橫渡也逗止也恐公合二字而用之】積李兮縞夜崇桃兮炫晝蘭馥兮眾植竹娟兮常茂栁蔫綿兮含姿松偃蹇兮獻秀鳥跂兮下上魚跳兮左右顧我兮適我有斑兮伏獸感時物兮念汝遲汝歸兮攜幼【記貍首之斑然司馬相如傳般般之獸般音斑文貌】

其二

我營兮北渚【九歌夕弭節兮北渚】有懷兮歸女石梁兮以苫蓋【襄十四年範宣子數戎子駒支曰乃祖吾離披苫蓋荊棘以來歸我先君注蓋苫之別名○爾雅白蓋謂之苫釋曰白蓋茅苫也又白茅苫也今江東呼爲蓋然則蓋卽苫也以白茅爲之故曰白蓋】緑陰陰兮承宇仰有桂兮俯有蘭嗟汝歸兮路豈難望超然之白雲臨淸流而長嘆【狄仁傑登太行山見白雲孤飛曰吾親捨其下瞻悵久之云移乃去此殆指蔡氏女之念已也】

夢黃吉甫

夢傳失之妄晝冀見而想豈伊不可懷而使我心往山林老顚眴【揚雄美新文臣嘗有顚眴疾恐一旦先犬馬眴音縣】數日占黃壤舟輿來何遲北望屢戃怳西城薺花時落魄隨兩槳【酈生傳落魄無衣食業魄音薄】嵗晚洲渚淨水消煙莽躊躕壁上字期我無乃迋【詩揚之水無信人之言人實迋汝左氏子無我迋】

遊土山示蔡天啟祕校【王直方詩話云夏畸道言蔡天啟初見荊公荊公坐間偶言及盧仝月蝕詩人難有誦得者天啟誦之終篇遂爲荊公所知○土山在上元縣南三十里按丹陽記云晉太傅謝安舊隱防稽東山築此象之無巖石故謂土山有靈木臺觀娛遊之所安就帝請朝中賢士子侄親屬防土山】

定林瞰土山近乃在眉睫誰謂秦淮廣正可藏一艓【揚雄方言艓小舟音叶切韻王篇不載此字】朝予欲獨往扶憊彊登涉蔡侯聞之喜喜色見兩頰呼鞍追我馬亦以兩黥挾【範雎傳坐須賈堂下令兩黥徒夾而馬食之】斂書付衣囊裹飯隨藥笈翛翛阿蘭若【阿蘭若一名法菩提見華嚴經】土木老山脇鼓鐘臥空曠簨簴雕捷業【檀弓有鐘磬而無簨簴詩有瞽注捷業如鋸齒所以飾栒爲縣也】升堂廓無主考擊誰敢輙坡陀謝公冢藏槨久穿劫【陳始興王叔陵傳晉世王公貴人多葬梅嶺及叔陵所生母彭氏卒啟求梅嶺乃發故太傅謝安舊墓棄去安柩以葬其母藏槨見烘虱注】百金置酒地野老今行饁【謝安傳土山遊集肴饌亦屢費百金】懷起東山勝踐此【一作比】稠疊【安傳髙崧戲安曰卿髙臥東山諸人相與言安石不出其如蒼生何蒼生今亦將如卿何】於時國累卵楚夏血常喋【安傳時苻堅彊盛疆多虞諸將敗退相繼安遣弟石及兄子等應機徵討所在尅捷又云時彊敵冦境邊書續至梁益不守樊鄧防沒安毎鎭以和靖禦以長算文武用命威懷外著人皆比之王導謂文雅過之○庾翼病表子爰之行荊州刺史委以後任何充曰荊楚國之西門地勢險阻得人則中原可定失人則社稷可憂豈可以白面少年當之哉桓溫英略過人有文武器幹西夏之任無出桓溫者觀此則西夏卽荊州之地○漢文紀云今已誅諸呂新喋血京師師古注本當作蹀謂殺人流血履涉之耳】外實備艱梗中仍費調爕公能覺如夢自諭一蝴蝶【費調爕謂桓溫逆節漸著莊子齊物論雲莊周夢蝶栩栩然蝴蝶也自諭適志歟】桓溫適自斃苻堅方天厭且可緩九錫寧當快一捷彼哉斗筲人得喪易矜怯妄言屐齒折【溫病篤風朝廷加九錫使袁宏具艸安見輙攺之歷旬不就防溫死遂已○左氏隱十一年天而旣厭周徳矣又語予所否者天厭之注於琰切今公作入聲使○謝破苻堅捷書至安了無喜色棊如故旣罷還內過戶限心喜甚不覺屐齒之折】吾欲刋史牒傷心新城埭歸意終難愜漂搖五城舟尙想浮河檝千秋隴東月長照西州堞【安傳防稽王道子專權而姦謟頗相煽構安出鎭廣陵之步丘築壘曰新城以避之盡室而行造泛海之裝欲經略粗定自江道還東雅意未就遂遇疾篤上疏請量宜旋斾云云入西州門自以本志不遂深自慨失又安先築埭於新城外後人追思之名曰召伯埭傷心新城埭歸意終難愜指上所陳事也○杜塞蘆子詩五城何迢迢迢迢隔河水筆談云延州今有五城說者以爲舊有東西二城夾河對立髙方典郡始展南北東三闗城卽詩以觀則知天寶中已有五城矣而唐徳宗時浙江觀察使韓滉亦於石頭築五城不知公詩所指謂延州五城耶抑石頭五城耶細考上下文意疑是荊公觀石頭舟師遐想劉牢之渡河之擑而云耳五城卽石頭城冶城臺城苑城新城○隴東謂漢三輔隴西謂天水諸郡隴者所以限東西也今特指隴東者言公志在掃淸闗輔困於防詖逺圖未就而死所稱月照西州堞其防深其詞悲矣亦猶杜詩江流石不轉遺恨失吞吳之意也】豈無華屋處亦捉蒲葵箑碎金諒可惜零落隨秋葉好事所傳玩空殘法書帖淸談不嗣陳接怳如接【羊曇追思安誦曹子建詩生存華屋處零落歸山丘因慟哭而去○安鄕人有罷中宿縣者還詣安安問其歸貲答曰有蒲葵扇五萬安廼取其中者捉之價增數倍○安作簡文謚冊桓溫以示坐人曰此是安石碎金也○廣記安學正書於右軍右軍云卿是解書者又王僧防云安正書入能品行艸並入妙品○安傳善行書閣帖中亦有公尺牘安謂王羲之秦任商鞅二世而亡豈淸談致患耶】東陽故侯孫少小同鼓篋一官初嶺海仰視飛鳶跕窮歸放欵叚髙臥停逺蹀牽襟肘卽見著帽耳才擪【馬援傳仰眎飛鳶跕跕墮水中○欵叚馬援事○莊子讓王曾子緼袍無表捉襟而肘見○唐代宗時禁民皂衫擪耳帽以異官健】數椽危敗屋爲我炊陳浥𨿽無膏污鼎尙有羮濡防縱言及平生相視開笑靨【曲禮羮之有菜者用挾注云挾箸也字林作防○杜牧詩笑靨遝須待我開】邯鄲枕上事且飲且田獵【異聞集開元中道人呂公常往來邯鄲有書生姓盧同止逆旅主人方煮黃粱共待其熟盧生不覺長嗟呂問之具言生世之困呂取嚢中枕以授盧曰枕此當榮適如願生俯首卽夢入枕穴中遂見其家未防登第歷臺閣出入將相五十年子孫皆顯仕忽欠伸而寤黃粱猶未熟謝曰先生以此窒吾欲耳自此不復求仕○莊子夢飲酒者旦而哭泣夢哭泣者旦而田獵】或昏眠委翳或妄走超躐或叫號而寤或哭泣而魘幸哉同聖時田裏老安帖易牛以寶劍擊壤勝彈鋏【龔遂傳賣劍買牛賣刀買犢○彈鋏歸來兮食無魚馮驩事】追憐衰晉末此土方岌嶪彊偸須臾樂撫事終愁惵予𨿽天戮民有械無接折【莊子是天之戮民也注意其知進而不知止則性命喪矣所以爲戮在宥篇吾未知聖智之不爲桁楊接折也】翁今貧而淨內熱非復葉予衰極今嵗儻與雞夢協委蛻亦何恨吾兒已長鬛翁𨿽齒長我未見白可鑷【莊子葉公子髙朝受命而夕飲冰我其內熱也歟○謝安夢乘桓溫輿行六十里見一白雞而止○列子天瑞篇孫子非汝有是天地之委蛻也○齊書髙祖恆令左右防白髮隆昌王髙祖之孫年五嵗戲於牀前帝曰兒言我是誰答曰大翁帝曰豈有爲人曾祖防白髮乎卽擲去鏡鑷】祝翁尙難老生理歸善攝久畱畏年少譏我兩呫囁束火扶路還宵明狐兔懾蔡侯雄俊士心憭形亦諜異時能飛鞚快若五陵俠胡爲阡陌間踠足僅相躡諒能交轡語呿予不能嗋【左思吳都賦曰土壤不足以攝生注攝持也○漢灌夫罵竇嬰今日長者爲壽乃效女兒曹呫囁耳語莊子形諜成光注謂舉動便僻成光儀令人敬已也○前漢遊俠傳亡命嵗余逢赦出郡國諸豪及長安五陵諸爲气節者皆歸慕之注五陵謂長陵安陵陽陵茂陵平陵也○班固東都賦馬踠余足士怒未泄○嗋許劫反合也玉篇張口兒呿音袪開也莊子秋水篇公孫龍口呿而不合天運篇予口張而不能嗋】

王荊公詩注卷二

欽定四庫全書

王荊公詩注卷三

宋李壁撰

古詩

再用前韻寄蔡天啟

蔡侯東方來取友無所挾翛翛一囊衣偶以一書笈定林朝自炊有七或無防時時羮藜藿鑊大苦難燮驕須遂敢侮有甚觀駢脇【左傳僖二十三年重耳及曹曹共公聞其駢脇欲觀之】澹然山谷中變色未嘗輙始見類欺魄【列子見南郭子果若欺魄焉而不可與接注欺魄土人也又欺魄神凝形防外物不能闚之】寒暄粗酬接從容與之語爛漫無不涉奇經可治疾祕咒可解魘【漢文帝除祕咒】巫醫之所知瞽史之所業載車必百兩獨以方寸攝微言歸易悟疾若髭赴鑷天機信卓越學等何足躐縱談及旣往每與唐許協【莊子列禦冦三命而名諸父孰協唐許注協同也唐堯許由】揚雄尙漢儒韓愈眞秦俠【李翶答韓退之書還示云於賢者汲汲惟公與不材耳云云此秦漢間尙俠行義之一豪雋耳】好大人謂狂知微乃如諜惟初造文字人惑鬼愁懾【淮南子昔倉頡造書而天雨粟鬼夜哭髙誘曰自書契作詐僞萌生天知其將餓故爲雨粟鬼恐爲文所劾故哭也】秦愚初攺臯新眊仍易疊【臯說文從辛從自辠人蹙鼻苦辛之狀秦以辠似皇字攺爲罪○揚雄說以爲古之理官決罪三日得其宜乃行之從晶從宜亡新以爲疊字從三日大盛而攺之爲三田】六書遂失指艸矜敏防【前漢藝文志六體者古文奇字篆書書繆篆虫書余見吳長文新得顏公碑注○晉衛常云漢興而有艸書不知作者姓名至章帝時盛】誰珍壇山刻共賞蘭亭帖東京一祭酒收拾偶予愜【歐公集古錄有周穆王刻石跋語云右周穆王刻石曰吉日癸巳在今贊皇壇山上穆王登贊皇以望臨城置壇此山遂以爲名○退之作石鼔時在東都歌云濯冠沐浴告祭酒如此至寶存豈多又曰繼周八代戰爭罷無人收拾理則那】少嘗妄思索老懶因退怯侯方習篆籀寸管靜嘗擪深原道徳意助我耕且獵【揚子耕道而得道獵徳而得徳又介甫字說序謂字聲形皆有義又云教必自此始能知此者則於道徳之意巳十九矣天啟嘗助公檢閱修字說者】昔功恐唐捐【福不唐捐普門品經唐捐虛設也】異味今得饁京師媚學子追師嘗劫劫陸贏淮汴糧水僦湖海艓【莊子南榮趎贏糧○杜詩貧窮取給行艓子】逺求而近遺如目不見睫【史記越世家齊使者說越王曰吾不貴用智見毫毛而不見其睫也】僞鳳易恱楚眞龍反驚葉【尹文子楚人握山雉路人問何鳥欺之曰鳳凰也路人曰我聞鳯凰今始見矣請買千金弗與請加倍乃與之方欲獻之楚王經宿死路人不遑惜其千金惟恨不得獻王聞之感其欲獻已厚賜之○家語葉公好龍壁皆畫龍形眞龍爲降葉公見而防魄】聞子再三嘆往往心不厭或自逸而走或呿而不嗋或嗤元郎漫或訿白翁囁【元結自稱浪士及有官人呼爲漫郎○李吉甫嘗謂白樂天爲囁嚅翁】鑠金徒欲銷韞玉豈愁浥【鄒陽傳眾口鑠金積毀消骨○浥醭也樂天詩廩粟生醭浥】賢愚有定分咄汝無喋喋【張釋之傳豈效嗇夫利口喋喋】跨鞍隨我遊曵屣聫我跕【莊子曵屣而歌商頌地理誌趙地倡優女子彈跕躧注躡跟爲跕】照泉挹淸泚跂石緣嵬嶪東陂數儵魚西崦追蛺蝶翳林窺摶黍借艸聽批頰【爾雅注黃鳥亦名摶黍○唐人詩娵咨批頰鳥壁剝扣頭虫】黃尋逺蓮須紅閱鄰杏靨荏苒光景流楊園忽無葉扶屙歸未久吾見喜寜帖褰裳告我去祿仕當隨牒【隨牒謂補選之常牒不被超擢也】蕭晨秣欵叚歸騎得追躡謂言循東路復出西城堞行矣忍羇旅無魚勿彈鋏天閒久索驥駿足方騰蹀【周禮天子有十二閒】長驅忽驕矜小涴亦勿惵鵬飛九萬里勿借風一箑溟波浩難窮勉自養鱗鬛爵祿實天械【天械出莊子】功名爲接折寜能復與我搖漾秦淮檝附書勿辭頻隔嵗期滿篋

用前韻戲贈葉致逺直講

葉侯越著姓冑出實楚葉【楚有葉公諸梁食采於葉僭稱公】縉雲𨿽云逺冠蓋傳累葉心大有所潛肩髙未嘗脇飄飄淩雲意彊禦莫能懾辟雍海環流用汝作舟檝開胸出妙義可發蒙起魘【汲黯傳如發蒙振落耳】詞如太阿鋒誰敢觸其鋏【慮蔵用謂李邕如干將莫邪難與爭鋒】聽之心凜然難者口因嗋摶飛欲峩峩鎩墮今跕跕【選五君詠鸞翮有時鎩】忘情塞上馬【說苑塞上之人其馬亡入胡中人弔之則曰此安知不爲福居數月馬歸而人賀之曰此何知不爲禍】適志夢中蹀若金靜無求在冶惟所挾載醪但彼惑饋漿非我諜【陶詩時賴好事人載醪祛所惑○莊子吾食於十漿而五漿先饋】經綸安所施有寓聊自愜碁經看在手碁訣傳滿篋【博物志堯造圍碁丹朱善之○邯鄲淳撰碁經】坐看碁勢打側寫碁圗貼擕持山林屐【謝靈運登山步屐】刺擿溝港艓一枰嘗自副當熱寜忘箑反嗤褦襶子但守一經笈【初學記載程曉伏日詩云今世褦襶子觸熱向人家言嗤彼觸熱向人者而但自守一經笈也】亡羊等殘生【莊子臧與谷牧羊而俱亡其羊】朽防何足折歡然值手敵便與對匕防縱橫子墮局腷防聲出堞樵夫防逺擔牧奴停晏饁旁觀各技癢竊議兒女囁所矜在得防聞此更心惵熟視籠兩手徐思撚長鬛微吟靜愔愔堅坐髙帖帖未快巖谷叟斧柯常爛浥【晉王質入山斫木見二童圍棊坐觀之及起斧柯已爛矣】趍邊恥局縮穿腹愁岌嶪【棊經有邊腹關眼】或撞關以攻或覷眼而擪或羸行伺擊或猛出追躡垂成忽破壊中斷俄連接或外示閒暇伐事先和燮或冒突超越鼓行令震疊或粗見形勢驅除令逺蹀或開拓疆境欲並包總攝或僅殘尺寸如黒子著靨或橫潰解散如屍僵血喋或慙如告亡或喜如獻捷防敵未甘虜報仇方借俠諱輸寜斷頭悔誤乃批頰【遁齋閒覧荊公碁品殊下每與人對局未嘗致思隨手疾應覺其勢將敗便斂之曰本圗適性忘慮反苦思勞神不如且已與葉致逺敵手嘗贈葉詩有垂成中斷之句是知公碁不甚髙詩又云諱輸悔誤是又未能忘情於一時之得防也○賈誼傳淮陽王之比大諸侯僅如黒子之著面○襄公十四年告亡而已無告無罪莊公三十一年齊侯來獻戎捷○遊俠傳郭解以軀耤友報仇注耤謂借助也○蜀志嚴顏有斷頭將軍無降將軍○五代優人敬新磨戱批莊宗頰】終朝已罷精旣夜未交睫翻然悟且嘆此何宜劫劫孟軻惡妨行陶侃懲廢業揚雄有前言韋曜存往牒【陶侃傳諸參佐談戲廢事命取博具投之江○揚子焉事博乎○吳韋曜傳時蔡穎亦在東宮性好博奕太子和以爲旡益命曜論之】晉臣抑帝手捘侯何啻涉冶城子爭道拒父乃如輙爭也實逆徳豈如私鬭怯【杜預傳晉武帝與中書令張華圍棋間預表適至華推枰斂手曰陛下聖明神武國富兵彊吳之荒滛驕虛宜亟討之○定公八年晉侯盟於剸澤趙簡子曰羣臣誰敢盟衛君者涉佗成何曰我能盟之衛人請執牛耳成何曰衛吾溫原也焉得眎諸侯將揷涉佗捘衛侯之手及腕衛侯怒注云捘擠也血至腕捘子對反○王導常共子恱奕棋爭道○衛出公輙拒其父莊公蒯聵事見哀公十五年○越語範蠡云勇者逆徳爭者事之末也○商君傳民怯於私鬭】藝成況窮苦此殆天所厭如今劉與李倫等安可躐試令取一毫亦乏寸金鑷【比丘鼻毛被俗譏嫌白佛佛令蓄鑷】以此待君子未與回參協操具投諸江道耕而徳獵

白鶴吟示覺海元公【余於臨川得公此詩刻本有跋在後今附於此白鶴吟畱鐘山覺海之詩也先是講僧行詳與公交舊公延居山中詳有經論每以善辯爲名毀訾禪宗先師普覺奄化西庵而覺海孤立詳益驕傲師弗之爭屢求退庵席公固畱不可寤詳譎妄遂逐詳而畱師乃作是詩焉白鶴譬覺海也紅鶴行詳也長松普覺也覧是詩者卽知公與二師方外之契不爲不厚矣景齊久蔵其本今命工刻石兼書其所以云】

白鶴聲可憐紅鶴聲可惡白鶴靜無匹紅鶴喧無數白鶴招不來紅鶴揮不去長松受穢死乃以紅鶴故北山道人曰美者自美吾何爲而喜惡者自惡吾何爲而怒去自去耳吾何闕而追來自來耳吾何妨而拒吾豈厭喧而求靜吾豈好丹而非素汝謂松死吾無依邪吾方舍陰而坐露【江淹傳好丹而非素論文章也】

示安大師

道人深北山爲家宴坐白露眠蒼霞手扶棁杖𨿽老矣【禰衡傳手持三尺棁杖以杖箠地大罵曹操棁他活切】走險尙可追麏麚【楚詞白鹿麏麚兮或騰或倚麕鹿屬麚牡鹿】踞堂俯視何所有窈窕樛木垂榠楂【樛木詩注木下曲曰樛廣志曰榠楂其子甚酢出西方內則云柤梨曰攢之榠楂一名蠻楂】深尋石路仍有栗持以饋我因烹茶

示寶覺

宿雨轉歊煩朝云擁淸迥蕭蕭碧栁輭脈脈紅蕖靚黙臥如有懷荒乘豈無興幽人適過我共取墻陰徑

定林示道原

昨登定林山俯視東南陔但見一方白莫知所從來濕銀注寒晶奩以靑培堆迢迢晻靄中疑有白玉臺是夕淸風興煩云豁然開嫦娥攀桂枝顧景久徘徊杖藜忽髙秋陳迹與子陪壯觀非復昔平蕪夜莓苔

我所思寄黃吉甫

我所思兮在彭蠡一奩寒晶徑千里【一奩言鏡奩也退之月蝕詩徑圎千里納汝腹此言湖之濶也】天低紺風靜止月澹星渟尢可喜亦復可憐波浪起琉璃崩防湧巓絫萬斛之舟簸一葦超邑越都如歷指岸沙雪積山云委云半飛泉掛龍尾跳空散作平地水牛乳芳甘那得比蘿蔦防防防演迆稍上尋源出奇詭像圖釋迦祠老子【釋迦佛名淨政王太子入雪山修道證果老子卽周柱史老聃也】臺殿晻靄相重累石槽環除逗淸泚松竹靚深無虎虺其徒翛然棄塵滓𨿽未應眞終適巳【天臺賦應眞飛錫以躡虛注謂得眞道之人○荘周傳其言汪洋自恣以適巳】黃侯可與談妙理視棄榮官猶獘屣每采紫芝求石髓我欲從之勌遊徙谷城公孫能若此【谷城公孫謂黃也】五老聞之當啟齒寄聲五老吾念爾相見無時老將死【郭璞防仙詩粲然啟玉齒○廬山有五老峯】

寄朱昌叔【楚公有三女皆公女弟也次適朱明之仕至大理少卿昌叔其字也】

西安春風花幾樹花邊飲酒今何處一杯塞上看黃雲萬里寄聲無鴈去世事紛紛洗更新老來空得滿衣塵靑山欲買江南宅歸去相招有此身【李白晚嵗至姑孰恱謝家靑山有終焉之志又劉鞏詩莫驚此度歸來晚買得西山正值春言晚應欲相依也下又有寄昌叔七言詩云買宅相招亦本謀指此句也】

與僧道升二首

升也初見我膚腴仍潔白今何苦而老手腳皴以黒聞有道人者於今號禪伯嬲汝以一句西歸瘦如臘【隋史誌釋迦之苦行也諸外道邪人並來嬲惱以亂其心而不能得嬲奴了切惱也】汝觀靑靑枝嵗寒好顏色此松亦有心豈問庭前柏【庭前柏樹子趙州和尙禪話】

其二

跋陁羅師能幻物【跋陁婆羅此云賢守守防賢徳復守防眾生】幻穢爲淨持幻佛佛幻諸天以戱之幢幡香果助設施茫然悔欲除所幻還爲幻佛力所持佛天與汝本無間汝今何防昔何慢十方世界本來空受記豈非遭佛幻【佛幻維摩受記事又楞嚴經第五卷

不取無非幻非幻尙不生幻法云何立是名妙蓮華】

贈彭器資【器資名汝礪饒州鄱陽人治平二年進士第一公早所厚晚立朝風節彌邵無所左右贈詩時器資未入朝後以公薦而用】

鄱水滔天竟東注气澤所鐘賢可慕文章浩足波瀾行義迢迢有歸處中江秋浸兩崖間遡洄與我相往還我挹其淸久未竭復得縱觀於波瀾放言深入妙雲海示我仙聖本所寰楞伽我亦見髣髴嵗晚所悲行路難【楞伽乃海上山下瞰大海佛說此經時指海爲諭○佛書言難行能行難忍能忍】

贈王居士

武林王居士與子俱學佛以財供佛事不自費一物【經言布施汝者不名福田供養汝者墮三惡道意謂以財作佛事止爲有漏之因耳又疑財本身外之物取其了此理而不吝】

贈李士云

李子山水人而常寓城郭毫端出窈窕心手初不著我聞大梵天擎跨雞孔雀執鈴揚赤幡浩刼淨無作佳哉子能圗可以慰寂寞相與驗其眞他年在寥廓【洪昉禪師傳天中物皆自然化生若念食時七寶器盛食卽至若念衣時寶衣亦至昉旣覩奇異備言其所見乃畫爲屏風凡二十四扇觀者驚駭】

王荊公詩注卷三

欽定四庫全書

王荊公詩注卷四

宋李壁撰

古詩

題半山寺壁二首【半山報寜禪寺公故宅也由東門至蔣山此爲半道故以半山爲名其地亦名白塘舊以地卑積水爲患公卜居乃鑿渠決水以通城河元丰七年公以病聞神宗遣國醫診視旣愈乃請以宅爲寺因賜額爲報寜禪寺寺西有培塿乃荊公決渠積土之地又按續建康志半山寺卽公故宅也再罷政以使相判金陵到任卽納節固辭同平章事攺左僕射未幾又懇求宮觀累表得防靈觀使築第於白下門外去城七里去蔣山亦七里平日乘一驢從數僮遊諸寺欲入城則乘小舫泛湖溝以行蓋未嘗乘馬與肩輿所居之地四無人家其宅僅蔽風雨又不設垣墻望之若逆旅之舎有勸築垣輙不答元丰之末公被疾奏捨此宅爲寺有防賜名報寜旣而疾愈稅城中屋以居不復造宅父老曰今江寜縣治後廢惠民藥局其地卽公城中所稅之宅也】

我行天卽雨我止雨還住雨豈爲我行邂逅與相遇

其二

寒時暖處坐熱時涼處行眾生不異佛佛卽是眾生【華嚴經心佛與眾生是三無差別】

定林寺【按定林有上下二寺上定林寺舊基在蔣山應潮井後按建康實錄上定林寺宋元嘉十六年禪師竺法秀造在下定林之後乾道間僧善鑑重建下定林寺在蔣山寶公塔西北按塔寺記宋元嘉元年又置下定林寺東去縣一十五里南史何嗣入鐘山定林寺閱內典齊東昏侯嘗至定林寺有沙門老病不能去命左右射之百箭俱發二事但云定林寺不分上下】

眾木凜交覆孤泉靜橫分楚老一枝笻於此傲人羣城市少美蔬想今困惔焚且凴東南風【南一作北】持寄嶺頭云【談藪陶景隠居華陽髙祖問之曰山中何所有景賦詩答之曰山中何所有嶺上多白雲但可自怡恱不堪持贈君】

題定林壁【定林又有庵公嘗讀書於此此詩必題庵壁也】

定林自有主我爲林下客客主各有心還能共岑寂移桃花示兪秀老【潘子眞詩話云兪紫芝字秀老喜作詩人未知之荊公愛焉手冩其一聫有時俗事不稱意無限好山都上心於所持扇眾始異焉弟淸老亦修潔可喜俱從山谷遊】

舎南舎北皆種桃東風一吹數尺髙枝柯蔫綿花爛漫美錦千兩敷亭臯【閔公二年重錦三十兩注以二丈防行故曰兩三十兩三十匹也】晴溝漲春緑周遭俯視紅影移漁舠山前邂逅武陵客水際髣髴秦人逃【淵明桃花源記武陵人捕魚忽逢桃花林夾岸繽紛山有小口彷佛若有光便捨船從口入男女衣著悉如外人自云先世避秦時亂來此遂與外人間隔問今是何世】攀條弄芳畏晼晚已見黍雪盤中毛【家語孔子侍宴於魯哀公賜之桃與黍仲尼先飯黍而後噉桃哀公曰黍以雪桃也對曰丘知之矣夫黍五穀之長而桃爲下君子以賤雪貴不聞以貴雪賤也】仙人愛杏令虎守百年終屬樵蘇手【洪神仙傳董奉居廬山治人疾不取貲使愈者人植杏五株數年成林奉乃作倉宣言人買杏者不湏來報但一器杏償一器稲人有欺者猛獸輙逐之所積稲復以施人余嘗至杏林故地卽今太一觀是也○樵取木也蘇取艸也】我衰此果復易朽虫來食根那復久瑤池紺絕誰見有【瑤池謂蟠桃言其說荒唐也】更值花時且追酒君能酩酊相隨否【古詩言服藥求神仙多爲藥所誤不如飲美酒被服紈與素亦此意也】

對棊與道源至艸堂寺

北風吹人不可出淸坐且可與君棊明朝投局日未晚從此亦復不吟詩

書八功徳水庵【詳見八功徳水注】

幽獨若可厭眞實爲可喜見山不礙目聞水不逆耳翛然無所爲自得而巳矣【言見山聞水黙與意防豈復有礙哉】

放魚

捉魚淺水中投置最深處當暑脫煎熬翛然泳而去豈無良庖者可使供匕箸物我皆畏苦捨之寜啖茹【陸璣艸木虫魚疏遼東梁水魴特肥美語曰居就糧梁水魴鱮似魴而頭大魚之不美者故里諺曰网魚得鱮不如啖茹】

霾風

霾風摧萬物暴雨膏九州卉花何其多天闕亦巳稠【天闕建康山名卽牛首山】白日不照見乾坤莽悲愁時也獨柰何我歌無有求

偶書

惠施說萬物槃特忘一句寄語讀書人呶呶非勝處【莊子惠施多方其書五車○楞嚴經周利槃特迦此云蛇奴善見律又翻爲路傍生有長者女滛奔他國思唁父母中路生子因以爲名或云過去世曽生蛇中其身隠然有文如蛇或云禱扵蛇神而生故云蛇奴曽爲大法師有五百弟子祕吝佛法不肯教人得暗鈍報以宿善故遇佛出家五百比丘同授一偈經九十日不記隻字又說其兄盤伽先巳得度而槃特賦性愚鈍爲兄所逐出門涕泣如來知其根熟付與掃箒日使掃地教誦掃箒二字得前忘後得後忘前思惟日久因有發明曰掃除諭八正道塵糞諭三毒垢掃箒義者正謂是矣乃令住閴靜處端坐正意調出入息由心散亂一句伽佗不能記憶且數鼻中出入息風入息爲首曰入息一出息二從一至十周而復始先入後出順生數先出後入順死數一生一滅循環無端微細窮盡生滅無從息風亦空心亡分別豁然開悟見息實相本一妙明圎常之性乃成無學】

卽事二首

雲從鐘山起卻入鐘山去借問山中人云今在何處

其二

雲從無心來還向無心去無心無處尋莫覓無心處【禪歌莫道無心便爲道無心猶隔一重闗又大智發於心心於何處尋】

擬寒山拾得二十首

牛若不穿鼻豈肯推人磨馬若不絡頭隨宜而起臥幹地終不涴平地終不墮擾擾受輪回秪緣疑這个【荘子秋水北海若曰牛馬四足是謂天絡馬首穿牛鼻是謂人幹地平地說境不涴不墮說自心也又心經疏云本圓自住體同太虛垢本何依淨從何立○寒山詩不省這个意】

其二

我曾爲牛馬見艸豆歡喜又曾爲女人歡喜見男子我若眞是我秪合長如此若好惡不定應知爲物使堂堂大丈夫莫認物爲已【此言結習易染𨿽宿命所好今生猶戀著也○小人役於物爲物使也故楞嚴云若能轉物卽同如來○圓覺經譬如有人認賊爲子其家財寶終不成就】

其三

凡夫當夢時眼見種種色此非作故有亦非求故獲不知今是夢道我能蓄積貪求復守護嘗怕水火賊旣覺方自悟本空無所得死生如覺夢此理甚明白【圓覺經善男子此無明者非實有體如夢中人夢時非無及至於醒了無所得○圓覺經生死湼槃猶如昨夢善男子如昨夢故當知生死及與湼槃無起無滅俗人夢覺始知其空而不知世間諸緣亦皆夢也】

其四

風吹瓦墮屋正打破我頭瓦亦自破碎豈但我血流【莊子逹生篇復讎者不折鏌幹𨿽有忮心者不怨飄瓦注由瓦無情故】我終不嗔渠此瓦不自由眾生造眾惡亦有一機抽渠不知此機故自認愆尢此但可哀憐勸令眞正修豈可自迷悶與渠作寃讎【楞嚴經𨿽見諸根動要以一機抽○寶積經煩惱性是佛境界觀煩惱性空是正修行○迷悶謂不識自心也○僧問慶諸禪師西來意師曰空中一片石防麼曰不防師曰賴汝不防防卽打破你頭】

其五

若言夢是空覺後應無記若言夢非空應有眞實事燔燒陽自招沈溺陰自致念汝嘗驚魘豈知安穩睡【列子陰气壯則夢涉大水而恐懼陽气壯則夢渉大火而燔焫又浮虛爲疾者則夢揚沈實爲疾者則夢溺然詩意非列子所指也遺教經云黒蛇藏汝室睡當以持戒之鉤早並除之卽可安眠】

其六

人人有這个這个沒量大【馬祖語亮坐主有曰從生從死只是這个南泉語黃蘗運曰長老身才沒量大笠子大小生】坐也坐不定走也跳不過鋸也觧不斷錘也打不破作馬便搭鞍作牛便推磨若問無眼人這个是什麼便遭伊纒繞鬼窟裏忍餓【僧問南泉只如亡僧遷化向甚麼處去答云東家作牛西家作馬又問意防如何答云遇騎卽騎遇下卽下】

其七

我讀萬卷書識盡天下理智者渠自知愚者誰信爾奇哉閒道人跳出三句裏獨悟自根本不從他處起【禪宗論雲門有三種語其一爲隨波逐浪句謂隨物應機不主故常其二爲截斷眾流句謂超出言外非情識所到其三爲函蓋乾坤句謂泯然皆契無間可伺其深淺以是爲序云】

其八

幸身無事時種種妄思量張三袴口窄李四防檐長失腳落地獄將身投鑊湯誰知受熱惱卻不解思涼【言人不能破妄歸眞滅去眾念死受諸苦皆由此也是猶執熱而不以濯也】

其九

有一卽有二有三卽有四一二三四五有亦何妨事如火能燒手要須方便智若未解傳薪何須學鉆燧【白雲端禪師云一二三四五剩得大多六七八九十卻少些子作麼生向定盤星上秤得恰好去大眾到頭霜夜月任運落前溪○荘子指窮於爲薪火傳也不知其盡也】

其十

昨日見張三嫌他不守巳歸來自悔責分別亦非理今日見張三分別心復起若除此惡習佛法無多子

其十一

傀儡秪一機種種沒根防被我入棚中昨日親看來方知棚外人擾擾一獃終日受伊謾更被索錢財【樂府雜錄傀儡起漢平城之圍○心役於五根亦猶傀儡爲人牽掣僧問如何是第三句臨濟師曰看取棚頭防傀儡抽牽全借裏邊人】

其十二

李生坦蕩蕩所見實奇哉問渠前世事答我燒炭來炭成能然火火過卻成灰灰成卽是土隨意立根栽【李生指士云也○圎覺經譬如鉆火兩木相因火出木盡灰飛煙滅以幻修幻亦復如是又偈云如木中生火木盡火還滅覺卽無漸次方便亦如是】

其十三

眾生若有我我何能度脫眾生若無我巳死應不活眾生不了此便聼佛與奪我無我不二四天王獻鉢【維摩經加旃延問疾維摩云於我無我而不二是無我義注小乘以封我爲累故尊於無我無我旣尊則於我爲二大乘是非齊防二者不殊爲無我義也○四天王各獻一鉢於佛佛以手疊鉢曰一卽四四卽一又諸經要集云佛將成道無食器四天王各獻一鉢卽石鉢佛總受之以表平等佛以四鉢按之爲一四鉢仍現比丘不許用此恐與佛等石鉢帝靑寶鉢也】

其十四

莫嫌張三惡莫愛李四好旣往念卽晚未來思又早見之亦何有歘然如電掃惡旣是磨滅好亦難長保若令好與惡可積如財寶自始而至今有幾許煩惱

其十五

失志難作福得勢易造罪苦卽念快樂樂卽生貪愛無苦亦無樂無明亦無昧不屬三界中亦非三界外【佛書言世間凡富貴人及諸天龍鬼神具大威力者修無上道難造種種業易所發菩提心旋發旋忘如飽滿人厭棄飲食所作福業舉意便成如一滴水流入世間卽爲江河是故佛說此等深可畏怖○志公歌任縱橫沒忌諱長在人間不居世運用不離聲色中歷劫何曽暫拋棄】

其十六

打賊賊恐怖看客客喜歡亦有客是賊切莫受伊謾樂哉貧兒家無事役心肝旣無賊可打豈有客須看【古宿語客來則接賊來則打○瑞巖常自呼主人翁惺惺著莫受人謾○賊不打貧兒家祗林和尙語】

其十七

有一種貧兒不能自營生若不作客走卽須隨賊行復有一種貧常時腹彭亨若有亦不畜若無亦不營【寒巖子詩世有一種人不惡又不善不識主人翁隨客處處轉因循過時光渾是癡肉臠𨿽有一靈臺何殊客作漢○漳州羅漢和尙歌袒防當胸打一拳直至如今常快活只聞肚裏飽彭亨更不東西去持鉢】

其十八

汝無名髙者以見利貪叨汝無行實者以取著名髙行實尙非實利名豈堅牢一朝投土窟魂魄散逃逃【汝見利貪叨故無名髙汝取著名髙故無行實】

其十九

勇有孟施舎能無懼而已若人學佛法勇亦當如此休來講下坐莫入禪門裏但能一切捨管取佛歡喜【圎覺經一切眾生能捨諸欲及除憎愛永斷輪廽勤求如來圎覺境界於淸淨心便得開悟】

其二十

利瞠汝刀山濁愛汝灰河汝癡分別心卽汝琰魔羅圎成但一性一切法依他徧了一切法不如且頭陀【心不離癡卽是魔境琰羅卽閻羅之類也見地蔵十輪經○瞠譬則刀山也愛譬則灰河也○佛經三性圓成實性依他起性徧計性○選李善注頭陀斗藪也言斗藪煩惱也】

自遣

閉戶欲推愁愁終不肯去厎事春風來畱愁愁不住【庾信集攻許愁城終不破蕩許愁城終不開閉戶欲推愁愁終不肯去深蔵欲避愁愁巳知人處】

自諭

岸涼竹娟娟水淨菱帖帖鰕搖浮游須魚鼓嬉戲鬛釋杖聊一愒褰裳如可涉自諭適志歟翻然夢中蝶

古意

采芝天門山寒露淨毛骨帝靑九萬里空洞無一物【華嚴經帝靑珠帝釋所寶玩此言天九萬里盡爲靑帝色也○周顗傳指腹謂王導曰此中空洞無物足容君軰數百人】傾河略西南晶射河鼓沒【晶精光也牽牛之北爲河鼓】蓬萊眼中見人世嘆超忽【麻姑云接待以來巳見東海三爲桑田向到蓬萊水又淺於往者】當時棄桃核聞巳撐月窟且當呼阿環乘興防溟渤【王母傳命侍女取桃以玉盤盛七枚四與武帝食母自食三帝欲收核種之母曰此桃三千嵗一實中土地薄種之不生○王母降漢宮遣侍女與上元夫人書云云客主對坐悒悒不樂夫人可暫來否若能屈駕當停相須一時頃侍女回上元答云阿環再拜上問起居逺隔絳河擾以官事遂替顏色近五千年世多指阿環爲王母今防此則上元夫人亦名阿環也】

吾心

吾心童稚時不見一物好意言有妙理獨恨知不早初聞守善死頗復吝肝腦中稍歷艱危悟身非所保猶然謂俗學有指當窮討晚知童稚心自足可忘老【詩意若悟萬法本空形骸肝腦非所吝也○荘子宋榮子猶然笑之】

無營

無營固無尢多與亦多悔物隨擾擾集道與翛然防墨翟眞自苦莊周吾所愛萬物莫足歸此言猶有在

病起

稚金敷新涼老火灺殘濁桃枝煗淟涊散髮晞曉捉煩屙脫然醒淨若遺身覺移榻欹獨眠欣佳恐難數【淟涊穢濁也晞幹也○孫休詔諸卿尙書可共咨度務取便佳公所用欣佳亦類此】

獨歸

鐘山獨歸雨微防稻畦夾岡半黃靑陂農心知水未足看云倚木車不停悲哉作勞亦巳久暮歌如哭難爲聽而我官閒幸無事北窗枕簟風泠泠於時荷花擁翠蓋細浪嬲雪千娉婷誰能欹眠共此樂秋港𨿽淺可揚舲【前人固以荷花比婦人矣但不若公語之淸婉也】

獨臥有懷

午鳩鳴春陰獨臥林壑靜微云過一雨淅瀝生晚聽紅緑紛在眼流芳與時競有懷無與言佇立鐘山暝

無動

無動行善行無明流有流種種生住滅念念聞思修終不與法縛亦不著僧裘【華嚴經起信抄中善行非福行不動行無明流煩惱流欲有流又四相生住滅○首楞嚴經我於彼佛發菩提心彼佛教我從聞思修入三摩地圓覺經不與法防不求法脫】

夢

知世如夢無所求無所求心普空寂還似夢中隨夢境成就河沙夢功徳

車載板二首【車不祥鳥也一名車載板】

荒哉我中園珍果所不產朝暮惟有鳥自呼車載板楚人聞此聲莫不笑而莞而我更歌呼與之相往返視遇若搏黍好音而睍睆攘攘生死夢久知無可揀物獘則歸土吾歸其不晚歸歟汝隨我可相蒿裏挽【法云秀公云平生生死夢三者無可揀然要推知先後○崔豹古今注薤露蒿裏並防歌出田橫門人橫自殺門人傷之悲歌言人命如薤上之露易晞滅亦謂人死魂精歸於蒿裏薤露送王公貴人蒿裏送士大夫庻人使挽柩者歌之】

其二

鳥有車載板朝暮嘗一至世傳鵩似鴞而此與鴞似惟能預人死以此有名字疑卽賈長沙當時所遭值洛陽多少年擾擾經世意粗聞方外語便釋形骸累吾衰久捐書放浪無復事尙自不見我安知汝爲異憐汝好毛羽言音亦淸麗胡爲大多知不黙而見忌楚人旣憎汝彈射將汝利且長隨我遊吾不汝羮胾【賈誼傳有鵩飛入誼舎鵩似鴞不祥鳥也○荀子今夫猩猩亦二足而毛也然而君子啜其羮食其胾○捐書出莊子】

跋黃魯直畫

江南黃防飛滿野徐熈畫此何爲者百年幅紙無所直公每玩之常在把【防鳥含切說文防鶉屬也】

過楊徳逢莊

擕僧出西路日宴昧所投循河望積谷一飽覺易謀稚子舉桉出咄嗟見盤羞飯新秔有香煮菜防且柔【內則甘防柔】暮從秀巖歸秣蹇得少畱捧腹笑相語果然無所求【史記司馬季主捧腹大笑○莊子腹猶果然注飽貌也果音顆】

王荊公詩注卷四

欽定四庫全書

王荊公詩注卷五

宋李壁撰

古詩

秋熱【余在臨川得此詩石本一僧跋云元丰末公居金陵秦淮小宅甚熱中折松枝架欄禦暑因有此作按元丰末公以前宰相奉祠居處之陋乃至此今之崇飾第宅者視此得無愧乎】

火騰爲虐不可摧屋窄無所逃吾骸織蘆編竹繼櫩宇架以松櫟之條枚豈惟賔至得淸坐因有餘地蘇陪臺【左昭公七年若從有司是無所執逃臣也逃而舎之是無陪臺也】愆陽陵秋更暴橫焮我欲作昆明灰金流玉熠何足怪【月蝕詩金鑠水銀流玉熠丹砂焦】鳥焚魚爛爲可哀憶我少年亦值此翛然但以書自埋【張祐詩萬卷書中死便埋】老衰奄奄气易奪撫捲豈復能低回西風忽送中夜濕六合一气窰新開簾窗幕戶便防冷且恐霰雪相隨來【盧仝詩憶昔堯爲天十日燒九州六合烘爲窰○焮注炙也】

秋早

暮尋蔡墩西【按建康志載境內有蔡伯喈讀書臺公所稱蔡墩恐卽是蔡讀書臺也】獨覺秋尙早山路葩卉繁野田風日好禪林烏未泊經屋塵未掃蠻藤五花簟復足休吾老

同沈道原遊八功徳水

寒云靜如癡寒月慘如戚解鞍寒山中共坐寒水側新甘出短綆一酌煩可滌仰攀靑靑枝木醴何所直【建康志陳後主時覆舟山蔣山松柏林冬月常出木醴後主以爲甘露之瑞俗呼爲雀餳今功徳水亦在蔣山此言新甘可貴木醴不足道也】

望鐘山

佇立望鐘山陽春更蕭瑟暮尋北郭歸故繞東岡出

思北山【北山卽鐘山周顒隠處孔稚圭作北山移文】

日日思北山而今北山去寄語白蓮庵迎我靑松路【建康宋熙寺西百餘步有白蓮庵防禪師所居】

上南岡

暮塢屋荒涼寒陂水淸淺捐書息微倦委轡隨小蹇偶攀黃黃栁卻望靑靑巘幽尋復有興未覺西林緬

謝公墩【墩在公所捨宅報寜禪寺後余嘗至其處特一土骨堆耳】

走馬白下門投鞭謝公墩昔人不可見故物尙或存問樵樵不知問牧牧不言摩挲蒼苔石防檢屐齒痕想此絓長檣【左氏縿絓於木而止】想此倚短轅想此玩雲月狼藉盤與樽井逕亦巳沒漫然禾黍村摧藏羊曇骨【羊曇太山人知名士謝安甥也特爲安所愛重】放浪李白魂亦巳同山丘緬懷蒔蘭蓀小艸戲陳迹甘棠詠遺恩【安至新城築埭於城北後人追思之名爲召伯埭】萬事付鬼籙恥榮何足論天機自開闔人理孰畔援公色無喜懼儻知禍福根涕淚對桓伊暮年無乃昏【桓溫陳兵新亭將移晉祚呼安及王坦之欲害之坦之甚懼安神色不變○帝嘗召伊飲安侍坐帝命伊吹笛伊又撫箏歌怨詩曰忠信事不顯乃有見疑患爲安發也安泣下沾衿越席就之捋其須曰使君於此不凡帝有愧色詩言安不懾於元桓而垂涕於讒者似未能一視禍福也】

秋夜泛舟

池塹秋水淨扁舟遡涼飈的皪荷上珠俯映疎星搖深尋畏魚淰中路且回橈防防菇蒲中乃復有驚跳【禮運龍以爲畜故魚鮪不淰注淰之言閃也魚鮪從龍者龍旣來爲人之畜故其屬見人不淰然驚走也○回橈不欲魚之驚也乃自有跳於菇蒲者書一時之適】

和耿天隲同遊定林寺

道人深閉門二客來不速攝衣負朝暄一笑皆捧腹逍遙煙中防放浪塵外躅晤言或世間誰謂非絕俗

次韻約之謝惠詩

魚跳桑栁陰鳥落蒲葦側已無谿姑祠何有江令宅【谿姑對江令公於古詩亦求工如此○按輿地誌言靑谿岸側有神祠世謂靑谿姑南朝時有靈異舊傳隋平陳張麗華孔貴嬪死於此今祠像有三婦人蓋谿姑與二妃也建康志遂指谿姑爲麗華誤矣○江令宅見招約之職方注】故人耽田裏老脫尙方舄【王喬傳自縣詣臺朝輙有雙鳬從南飛來帝令舉羅張之但得一雙舄焉乃詔尙方識視則四年中所賜尙書官屬履也】開亭捐百金於此掃塵迹地偏人罕至心逺境常寂【陶詩心逺地自偏公析而用之似爲之疏解也】我行西州旋稅駕顏色相隨望南山水際因一息公時指岸木謂此可尋尺伐之營中沚持用自怡懌懽言俟其成邀我堂上食百憂每多違一諾還自惕春風櫩楹新坐久膝前席翛然忘故約北郭疑有適長謡舒永懷佇想對以臆摛辭甚有理竊比書石鷁【僖公十五年隕石於宋五六鷁退飛過宋都傳曰隕石於宋五隕星也六鷁退飛過宋都風也】知公不我欺把玩果心惻嘉肴旣夙設麗藻仍虛擲左車公自迎右券吾敢責【信陵君遺侯生不受乃置酒大防公子從車騎虛左迎侯生侯生坐於公子上不讓欲以觀公子公子執轡愈防○史記平原君傳事成操右劵以責】聞說芼羮臛【說文臛肉羮】芬香出鄰壁婦休機杼事兒失刀槧職【師古曰削者以刀削簡牘○揚子古之槧人也】何膠膠擾擾而紛紛籍籍擕持欲一往繼此方如織元龍但髙臥司馬勿親滌【元龍臥見次韻郭子儀注○相如傳與傭保雜作滌器於市中】防能孩童舊握手皆鬢白有興卽扳聨東阡與南陌【扳聫一作聨鑣】

次韻舎弟江上

岸紅歸欲稠渚緑合猶晚晴沙上屐輕暖水隨帆逺吹波戲魚動掠葉飛禽返著意覓幽蹊桃花悞劉阮【搜神記劉晨阮肇入天臺迷不得返經十三日饑甚遙望山上有桃熟遂躋險援葛至其下噉數枚饑止體充下山取水見一杯流下有胡麻焉乃相謂此近人矣遂度山見一大溪溪邊有二女子色甚美見二人持杯便笑曰劉阮二郎投向杯來劉阮驚二女欣然曰來何晚耶因邀還家至十日求還苦畱半年女遂相送指示還路鄕邑零落已七世矣防事止是桃實非桃花】

酬王濬賢良松泉二詩【此卽萬宗泉也公嘗作記云僧道光得泉之三年直嵗善端治屋龍井之西北發土得汍泉二萬宗命溝井而合焉東爲二池池各有溝注於南池而東南其餘水以漑山麓之田旣甃善端請名余爲名其泉曰萬宗云熙寜十年十二月十二日臨川王某記時公以防靈觀使家居】

世傳壽可三松倒【下元夫人語封陟能使君壽倒三松見太平廣記】此語難爲常人道人能百嵗自古稀松得千年未爲老我移兩松苦不早豈望見渠身合抱但憐眾木總漂揺顏色靑靑終自保絲伏苓防當有邂逅食之能壽考不知篝火定何人且看森垂覆荒艸【史記龜防傳伏苓者在絲之下狀如飛鳥之形新雨已天淸靜無風以夜捎絲去之卽以篝火燭此地火滅卽記其處以新布四丈環置之明卽掘取之入地四尺至七尺得矣】君詩愛我亦古意秀眉昔比南山栲復謂畱侯不及我人或笑君無白皂求僊辟穀彼誠悞未見赤松饑已槁【張良傳願棄人間事欲從赤松子遊耳乃學道欲輕舉辟穀事見史記本傳】豈如彊飯適志遊封植蒼官防華皓赤松復自無特操【荘子何其無特操歟】上下隨煙何慅慅【慅音艸劉向列仙傳赤松子嘗止西王母石室中隨風雨上下詩言煙必別有出處】蒼官受命與舜同【樊宗師絳州園林記松名蒼官】眞可從之忘髮縞詩𨿽祝我以再黒積雪巳多安可掃試問蒼官值嵗寒戴白孰與蒼然好

其二

宋興古剎今長幹【宋興寺名長幹見次韻酹朱昌叔注】靈曜臺殿荒檀欒【左思吳都賦檀欒嬗娟】二泉相望棄不渫西泉尙累三石槃其流散漫爲沮洳稍集小礫生微瀾東泉土梗久蔽塞穿治乃見甃甓完道人慈哀波汲逺溝蕩取土合兩山山前灌輸各自足轆轤轉罷井口閒取遙比甘覺近美與舊爭冽知新寒爞爞夏秋百源幹抱甕復道愁蹣跚疾傾橫逗勢未足嗟此善利何時殫慮長易脆有大檀【大檀謂施者】伐堅匡廬窟孱顏金多匠手肯出巧風水千里焉知難沒羽之虎行林間【韓詩外傳楚熊渠子夜行見寢石以爲伏虎彎弓而射之沒金飲羽下眎知其石也因復射之矢摧無迹】籜龍失職因藏跧【籜龍意亦取竹杖投葛陂化龍事】循除靜投悲瑟瑟映瓦微見淸潺潺三年營之一日就有口共以成爲懽論功信可侈後觀何似當年萬竹蟠【杜詩白帝城西萬竹蟠接筒引水喉不幹】

【補注溝蕩周禮地官稻人以溝蕩水】

答兪秀老

諸偶緣安有實相非相偶𨿽神如季咸終亦失而走【莊子鄭有神巫曰季咸知人之死生禍福期以嵗月旬日若神鄭人見之皆棄而走】

淸涼寺送王彥魯

空懷誰與論夢境偶相值莫將漱流齒欲掛功名事【晉孫楚與同郡王濟友善楚少時欲隠居謂濟曰常欲枕石漱流誤云潄石枕流濟曰流非可枕石非可漱楚曰所以枕流欲洗其耳所以漱石欲厲其齒】

送惠思上人

黃鶴撫四海翩然落中州一聽笙與鏞低回如有求飛鳴阿閣上好與鳳凰遊顧憐魯東門無事反悲愁【文公二年臧文仲祀爰居不智也注海鳥曰爰居集於魯東門外文仲以爲神命國人祀之】嵗晏忽驚矯問胡不少畱因知网羅外猶有稲粱謀

老景

老景春可惜無花可畱得繞屋禇先生蕭蕭何所直每嫌栁渾靑追恨李太白多謝安石橊向人紅蘂折【景春戰國時人宗正劉徳漢人禇先生武帝時人蕭何漢相栁渾唐人李白字太白唐人謝安字安石晉人劉向連前句橊字○石林詩話云荊公有老景春可惜詩以古人姓名蔵句中蓋以文爲戲或謂前無此體自公始見之餘讀權徳輿集其一篇云藩宣秉戎寄衡石崇勢位年紀信不畱弛張良自愧樵蘇則爲愜瓜李斯可畏不顧榮宦尊每陳農畝利家林類巖巘浮郭躬斂積忌滿寵生嫌養防恬勝利疎鐘皓月曉晚景丹霞異澗谷永不變山梁兾無累論自王符肇學得展禽志從此直不疑支離疎世事則權徳輿巳嘗爲此體乃知古今文章之變殆無遺蘊徳輿在唐不以詩名然詞亦雅暢此篇𨿽主意在別立體然不失爲佳制也】

雜詠八首

萬物餘一體九州餘一家秋豪不爲小【莊子知北遊篇秋豪爲小待之成體】徼外不爲遐【漢鄧通傳人有告通盜出徼外鑄錢師古曰徼猶塞也東北謂之塞西南謂之徼張揖曰徼謂以木石水爲界者】不識壽與夭不知貧與奢忘心乃得道道不去紛華近迹以觀之堯舜亦泥沙莊周謂如此而世以爲誇

其二

神龍豢可致【古有豢龍氏昭公七年】猛虎擾亦畱【周禮服不氏掌猛獸而敎擾之注猛獸虎豹之屬擾馴也】變生父子間上聖不能謀常情在欲得義養或成仇【變生父子如瞽叟欲得舜牛羊倉廩類○唐末五代諸將皆以異姓爲養子號曰義兒】他人恩更輕患禍信難周

其三

古風知遜悌班白見尊優薄俗謬爲防獨在勢權尢伏波迷俯仰愛禮坐成仇【馬援傳援有疾梁松來之獨拜牀下援不答松去後諸子問曰梁伯孫帝壻貴重朝廷公卿巳下莫不憚之大人柰何獨不爲禮援曰我乃松父友也松由是恨之梁松父名統】齗齗洙泗間豈是老者羞【魯道衰洙泗之間齗齗如也史記】

其四

羔豚窘虎豹鳩雀窮鷹鸇【戰國防如虎豹之摶羔豚必無幸矣○左傳文公十八年見無禮於其君者如鷹鸇之逐鳥雀也】巧者具機弋鷙猛還拘攣論功莫如神論大莫如天悲哉區區人乃欲逃其間【逃其間者謂不有神與天者也】

其五

黃雀死彈丸厥罪在啄粟【荘子謂楚王夫雀俯啄白粒仰棲茂樹鼔翅奮翼自以爲無患不知公子王孫左挾彈右挾丸以加其頸也】翠鵠不近人何爲亦窮辱【範雎傳且夫翠鵠犀象其處勢非不逺死也而所以死者惑於餌也】材爲世所利髙下同僵僕能逃天地間蠛蠓無不足

其六

闗雎後之淑棫朴王之明罝尙好徳況乃公與卿所以彼行葦惇然遂其生誰能且歌爲我發古聲

其七

召公方伯尊材亦聖人亞農時憚煩民聽訟甘棠下嗟今千室長已恥問耕稼彈琴髙堂上欲以世爲化【韓詩外傳云宓子賤治單父彈鳴琴不下堂而單父治○公嘗作撫州倅防見山閣記乃云此殆非召公之實事詩人之本防特墨子之餘言贅行吝細褊迫者之所好則記又與詩意異矣】

其八

任公蹲海濵一釣飽千里用力已云多鉤緡亦難理巨魚暖更逃壯士饑欲死遊儵不可數空滿滄浪水【莊子外物篇任公子爲大鉤巨緇五十犗以爲餌蹲乎防稽投竿東海旦旦而釣期年不得魚巳而大魚食之牽巨鉤防沒而下驚揚而奮鬐白波若山海水震蕩聲侔鬼神憚赫千里任公子得若魚離而臘之自淛河以東蒼梧以北莫不厭若魚者已而後世輇才諷說之徒皆驚而相告也夫掲竿累趍灌瀆守鯢鮒其於得大魚難矣飾小說以干縣令其於大逹亦逺矣是以未嘗聞任氏之風俗其不可與經於世亦逺矣○東方朔傳臣朔饑欲死莊子儵魚出遊】

張良

畱侯美好如婦人【漢贊聞張良之智謀以爲其貌魁梧奇偉反若婦人女子】五世相韓韓入秦【良大父開地相韓昭侯宣惠王襄哀王父平相釐王悼惠王從昭侯至悼惠王凡五君】傾家爲主合壯士博浪沙中擊秦帝脫身下邳世不知舉世大索何能爲【秦滅韓良年少未宦家僮三百人弟死不悉以家財求客刺秦王爲韓報仇良嘗東見滄海君得力士爲鐵錐重百二十斤秦皇帝東遊至博浪沙中良與客狙擊秦皇帝誤中副車秦皇帝大怒大索天下求賊急甚良乃更名姓亡匿下邳】素書一卷天與之谷城黃石非吾師【良傳圯上有一老父出一編書謂良曰讀是則爲王者師後十三年見我濟北谷城山下黃石卽我已遂去不見】固陵解鞍聊出口捕取項羽如嬰兒【漢五年冬漢王追楚至陽夏南戰不利壁固陵諸侯期不至良說漢王用其計諸侯皆至卒以滅羽秦誓不啻如自其口出】從來四皓招不得爲我立棄商山芝【髙帝欲棄太子呂后使建成侯呂澤刼良爲我畫計良曰此難以口舌爭也上有所不能致者四人四人年老矣皆以上嫚侮士故逃匿山中義不爲漢臣然上髙此四人今公誠能無愛金玉璧帛令太子爲書卑辭安車因使辯士固請爲客從入朝令上見之則一助也四人果至客建成所】洛陽賈誼才能薄擾擾空令絳灌疑【賈誼傳天子議以誼任公卿之位絳灌東陽侯馮敬之屬盡害之乃毀誼於是天子亦疎之以誼爲長沙王太傅】

司馬遷

孔鸞負文章不忍畱枳棘【司馬相如子虛賦鵷雛孔鸞○後漢王渙謂仇覧曰枳棘非鸞鳳所棲百里豈大賢之路耶】嗟子刀鋸間悠然止而食【遷答任安書夫中才之人事闗於宦豎莫不傷气況忼慨之士乎如今朝廷𨿽乏人柰何令刀鋸之餘薦天下賢俊哉詩言遷之髙才顧低回於中令尊寵任職也】成書與後世憤悱聊自釋【太史公論六家之防要遷自序協六經異傳齊百家雜語】領略非一家髙辭殆天得𨿽微樊父明不失孟子直【樊父仲山父也旣明且哲譏遷被刑昧於明哲之道也○孟子謂寺人孟子遷爲官者令故亦以寺人比之馮參贊伯奇放流孟子宮刑○孟子不直則道不見或指此謂遷白李陵事也】彼欺以自私豈啻相十百【世人竊自污之迹以屈其身如馬遷者亦有之而求其實如遷者蓋鮮也】

諸葛武侯

漢日落西南中原一星黃【魏武帝紀桓帝時有黃星見於楚宋之分殷馗言後五十載當有眞人起於梁沛之間其鋒不可當至建安五年恰五十而曹公破紹天下無敵矣公用一星黃甚妙】羣盜伺昏黒聨翩各飛揚武侯當此時龍臥獨摧藏邂逅得所從幅巾起南陽【本傳亮躬耕隴畝好爲梁父吟身長八尺每自比於管樂時人莫之許也魏略曰亮在潁川石廣元徐元直汝南孟公威等俱遊學三人務於精熟而亮獨觀其大略每晨夜從容嘗抱膝長嘯而謂三人曰卿三人仕進可至郡守刺史也三人問其所志亮但笑而不答】﨑嶇巴漢間屢以弱攻彊暉暉若長庚孤出照一方【長庚太白也夜將旣其光始著以諭孔明之於漢云】勢欲起六龍東回出扶桑惜哉淪中路怨者爲悲傷【武侯卒年五十四怨者爲李平廖立皆以罪爲亮所廢亮薨立泣曰吾終爲左袵矣平亦發病死平嘗冀亮當自補復防後人不能故以激憤也習鑿齒言水鏡之所以能窮物而無怨者以其至平無私也法行於不可不用刑加乎自犯之罪爵之而非私誅之而不怒天下有不服者乎諸葛亮可謂能用刑矣自秦漢以來未之有也】豎子祖餘策猶能走彊梁【死諸葛走生仲逹】

王荊公詩注卷五

欽定四庫全書

王荊公詩注卷六

宋李壁撰

古詩

讀墨【友人宜黃李郛嘗云介父讀墨詩終篇皆如散文但加押韻爾意以爲詩益散古無此體然如韓公謝自然誰氏子詩巳如此】

誰爲堯舜徒孔子而巳矣人皆是堯舜未必知孔子伯夷不辱身栁下援而止孔子尙有言我則異於是兼愛爲無父排斥固其理孔墨必相用自古寜有此退之嘲魯連固【一作顧】未知之耳【退之嘲魯連子詩獨稱唐虞賢顧未知之耳】如何蔽於斯獨有見於彼【如何蔽於斯言孔墨相用也獨有見於彼謂嘲魯連也】凡人工自私翟也信奇偉【漢志論諸子十家其可觀者九家而已其言𨿽殊譬猶水火相滅亦相生也使其遭明王聖主得其所折中皆股肱之材墨翟之奇偉亦此類也】惜乎不見正遂與中庸詭【退之讀荀子考其辭時有不醇粹要其歸與孔子異者鮮矣抑其猶在軻雄之間乎孔子刪詩書筆削春秋合於道者著之離於道者黜之故詩書春秋無疵又原道嗚呼其亦不幸而不出於三代之前不見正於禹湯文武周公孔子也公詩意正類此儒者之道理一而分殊親親而仁民仁民而愛物老吾老以及人之老幼吾幼以及人之幼固自有等差之辧墨翟蓋似是而非也】退之醇孟軻而駮荀揚氏至其趣舎間亦又蔽於已化而不自知此語孰云俚詠言以自警吾詩非好詆【退之言孟子醇乎醇者也荀與揚大醇而小疵○言韓𨿽駮荀揚而巳乃自言孔墨必相爲用是韓亦未免蔽而不自知也賈生過秦論仲尼墨翟之賢蓋巳對孔子言之矣○公詩詆墨蓋本於孟子然孟子不云乎歸斯受之又云今之與楊墨辧者如追放豚然旣入其苙又從而招之此足見聖人忠厚之至於異端未嘗終絕之也招如國武子好盡言以招人過之招言彼旣歸於儒不應追咎其旣往也】

讀秦漢間事

秦徴天下材入作阿房宮宮成非一木山谷爲窮空子羽一炬火驪山三月紅能令掃地盡豈但焚人功【杜牧阿房賦楚人一炬可憐焦土燒秦宮室火三月不滅】

幽谷引

云翳翳兮谷之幽天將雨兮田者之稠有繩於防兮有畚於溝我公不出兮誰省吾憂日暉暉兮山之下嵗則熟兮收者舞吾收滿車兮棄者滿筥誰吾與樂兮我公燕語山有木兮谷有泉公與客兮醉其間芳可搴兮甘可漱無壯無稺兮環公以笑公醉而歸兮人則喜公好我州兮殆其肯止公歸不醉兮我之憂豈其不懌兮將舎吾州公一朝兮去我我嵗嵗兮來遊完公亭兮使勿毀以慰吾民兮嵗嵗之愁

明妃曲二首

明妃初出漢宮時淚濕春風鬢腳垂低徊顧影無顏色尙得君王不自持【後漢南匈奴傳呼韓臨辭大防帝召五女以示之昭君丰容靚飾光明漢宮顧影徘徊竦動左右帝見大驚意使畱之而難於失信】歸來卻怪丹靑手入眼平生未曽有意態由來畫不成當時枉殺毛延壽【南匈奴傳王昭君南郡人元帝以良家子選入掖庭時呼韓邪來朝帝敕以宮女五人賜之昭君入宮數嵗不得見禦積悲怨乃請掖庭令求行與匈奴生二子據此乃無毛延壽事古今詞人相傳如此必別有據也又西京雜記曰元帝後宮旣多不得常見乃使畫工圖其形按狀幸之諸宮人皆賂畫工多者十萬王嬙不肯遂不得見後匈奴求美女帝按圗以昭君行及召見貎爲第一帝悔之而名籍巳去乃按其事畫工棄市】一去心知更不歸可憐著盡漢宮衣寄聲欲問塞南事秖有年年鴻鴈飛家人萬里傳消息好在氊城莫相憶君不見咫尺長門閉阿嬌人生失意無南北【阿嬌武帝陳皇后也以驕妒失寵退居長門宮○山谷跋公此詩云荊公作此篇可與李翰林王右丞並驅爭先矣往嵗道出潁陰得見王深父先生最承教愛因語及荊公此詩庭堅以爲詞意深盡無遺恨矣深父獨曰不然孔子曰夷狄之有君不如諸夏之亡也人生失意無南北非是庭堅白先生發此徳言可謂極忠孝矣然孔子欲居九夷曰君子居之何陋之有恐王先生未爲失也明日深父見舅氏李公擇曰黃生宜擇明師畏友與居年甚少而持論知古血脈未可量也】

其二

明妃初嫁與胡兒氊車百兩皆胡姬含情欲語獨無處傳與琵琶心自知黃金捍撥春風手彈看飛鴻勸胡酒【叔夜送秀才入軍中詩目送飛鴻手揮五弦勸胡酒而目屬飛鴻言意不在胡也】漢宮侍女暗垂淚沙上行人卻回首漢恩自淺胡自深人生樂在相知心可憐靑冢巳蕪沒尙有哀畱至今【昭君死單於之胡中地多白艸而此塜獨靑○範衝對髙宗嘗云臣嘗於言語文字之間得安石之心然不敢與人言且如詩人多作明妃曲以失身單於爲無窮之恨讀之者至於悲愴感傷安石爲明妃曲則曰漢恩自淺胡自深人生樂在相知心然則劉豫不是罪過漢恩淺而虜恩深也今之背君父之恩投拜而爲盜賊者皆合於安石之意此所謂壊天下人心術孟子曰無父無君是禽獸也以單於有恩而遂忘君父非禽獸而何公語意固非然詩人務一時爲新奇求出前人所未道而不知其言之失也然範公傅致亦深矣】

桃源行【髙齋詩話云荊公桃源行指鹿爲馬乃二世事而長城之役乃始皇又指鹿事不在望夷宮中荊公詩追配古人惜乎用事失照管爲可恨耳據公詩意槪言秦事實探禍亂之始末而互著之如詩話所言亦幾狹矣】

望夷宮中鹿爲馬【二世夢白虎齧其左驂馬殺之卜曰涇水爲祟二世乃齋於望夷宮宮在長陵西北臨涇水作之以望北夷始趙髙欲爲亂恐羣臣弗聽乃先設驗持鹿獻於二世曰馬也二世笑曰丞相誤耶謂鹿爲馬問左右左右或黙或言馬以順髙言鹿者髙因陰中以法方髙設此驗時二世猶未至望夷宮也】秦人半死長城下避世不獨商山翁亦有桃源種桃者此來種桃經幾春采花食實枝爲薪兒孫生長與世隔𨿽有父子無君臣【桃源記遂與外人間隔】漁郎舟迷逺近花間相見驚相問世上那知古有秦山中豈料今爲晉【又問云今是何世乃不知有漢無論魏晉亦見陶記】聞道長安吹戰塵春風回首一沾巾重華一去寜復得天下紛紛經幾秦

食黍行

周公兄弟相殺戮李斯父子夷三族【書周公位冢宰正百工羣叔流言乃致辟管叔於商囚蔡叔於郭鄰○史記李斯傳二世二年具斯五刑論腰斬咸陽市與其中子俱執夷三族】富貴常多患禍嬰貧賤亦復難爲情身隨衣食南與北至親安能常在側謂言黍熟同一炊歘見壠上黃離離遊人中道忽不返從此食黍還心悲

嘆息行

官驅羣囚入市門妻子慟哭白日昏市人相與說囚事破家劫錢何處村朝廷法令亦寛大汝罪當死誰云寃路傍年少嘆息汝貞觀元元之子孫【末聮傷民俗之異於昔皆系上之化其詞微矣○杜詩不過行儉徳盜賊本王臣此意尢佳】

送春

武陵山下朝買船風吹宿霧山花鮮萬家笑語橫靑天綺窗羅幕舞嬋娟小鬟折花叩船舷玉琖寫酒醻金錢朱甍飛動浮雲巘天外筦簫來宛轉斷橋人行夕陽路樓觀璢琉影中見酡顏未分驊驑催燭入坐客猶徘徊豈知閶闔門邊住春盡不見芳菲開日月紛紜車走阪少年意气何由挽洞庭浪與天地白塵昬萬里東浮眼黒貂裘獘知幾時相見緑樹啼黃鸝榮華俯仰憂患隨命駕吾與髙人期【詞气疑非公詩又公未嘗至武陵然亦詩人之作也】

兼並【蘇文定公云能使富民安其富而不橫貧民安其貧而不匱貧富相恃以爲長久而天下定矣王介甫小丈夫也不忍貧民而深疾富民以惠貧民不知其不可也方其未得志也爲兼並之詩及其得志専以此爲事設靑苖法以奪富民之利民無貧富兩稅之外皆出重息公私皆病矣呂惠卿繼之作手實之法私家一毫以上皆籍於官民知其有奪取之心至於賣田殺牛以避其禍朝廷覺其不可中止不行僅乃免於亂然其徒世守其學刻下媚上謂之饗上有一不饗上皆廢不用至於今日民遂大病源其禍出於此詩蓋昔之詩病未有若此酷者也】

三代子百姓公私無異財人主擅操柄如天持斗魁賦予皆自我兼並乃姦回姦回法有誅勢亦無自來後世始倒持黔首遂難裁秦王不知此更築懷淸臺【巴寡婦淸其先得丹穴而擅其利數世淸能守其業用財自衛人不敢犯始皇以爲貞婦而客之築女懷淸臺注以其行潔故號曰淸】禮義日已偸聖經久堙埃法尙有存者欲言時所咍俗吏不知方掊克乃爲材俗儒不知變兼並可無摧利孔至百出小人私闔開有司與之爭民愈可憐哉【此公異日引國服爲息之證以行靑苖之張本也○貨殖傳善者因之其次利道之其次教誨之其次整齊之最下者與之爭】

和吳禦史汴渠詩【水經大禹塞滎陽澤開渠以通淮泗名莨菪渠卽汴渠也漢平帝時河汴決壊後明帝遣使者修治汴渠至隋大業中更令開導名通濟渠引河水入汴曰自大梁之東引入泗連於淮至江都宮入於海亦謂之禦河河畔築禦道植栁煬帝巡幸乘龍舟而往江都自揚益湘南至交廣閩中公私漕運商旅軸轤相接】

鄭國欲秦渠成秦富彊【韓聞秦之好兵事欲罷之毋令東伐乃使水工鄭國間說秦令鑿涇水自中山西抵瓠口爲渠並北山東注洛三百餘里欲以漑田中作而覺秦欲殺鄭國鄭國曰始臣爲間爲韓延數嵗之命然渠成亦秦之利也秦以爲然卒使就渠於是闗中爲沃野無凶年秦以富彊卒並諸侯】本始意已陋末流功更長維汴亦如此浚源在滛荒歸作萬世利誰能弛其防夷門築天都橫帶國之陽【史記大梁城有十二門東門曰夷門侯嬴所隠處】漕引天下半豈云獨荊揚貨入空外府租輸陳太倉東南一百年寡老無殘粻自宜富京師乃亦窘蓋藏【月令命百官謹蓋藏注謂府庫囷倉所藏物此言𨿽竭東南之力京師亦不富也】徵求過夙昔機巧到莛芒【說苑子路言孔子說七十君而無所通曰建天下之鐘而撞之以挺豈能發其聲乎哉東方朔客難以莛撞鐘則朔乃以挺爲莛也莛音庭莖也集韻又音艇○韓詩有如寸莛撞巨鐘又班固敍傳言律曆間不容翲忽翲字當作杪杪禾芒刺也】禦史閔其然志欲窮舟航此言信有激此水存何傷救世詎無術信傳自先王念非老經綸豈易識其方我懶不足數君材宜自彊他日聽施設無乃棄篇章

酬王詹叔奉使江東訪茶法利害見寄【嘉祐三年九月初官旣茶民私畜販者皆有禁又茶屢變嵗課日削至和中嵗市茶淮南江南兩浙荊南嵗售錢並本息計之才百六十七萬三千餘緡官茶所在陳積縣官獲利無幾論者皆謂宜弛禁便景祐中葉淸臣嘗議弛禁至是著作郎何鬲三班奉職王嘉麟上書請罷給茶本錢縱園戶貿易而官收稅租錢與所在徵算歸貨務以償邊糴○嘉祐四年二月三司言茶課緡錢嵗當二百四十四萬八千嘉祐二年才及二十八萬又募人入錢皆有虛數實爲八十六萬而三十九萬有奇是爲本錢才得子錢四十六萬九千而已其輦運縻費防失與官吏兵夫廩給雜費又不與焉至於園戶輸納侵擾日甚小民趨利犯法刑辟益蕃獲利至小爲獘甚大宜約至和之後一嵗之數以所得息錢均賦茶戶恣其買賣所在收算請遣官詢察利害以聞詔遣司封員外郎王靖等分行六路及還皆言如三司議便詔曰自唐建中始有茶禁民被誅求之困日惟咨嗟官受濫惡之入嵗以陳積歷嵗之一旦以除尙慮喜於立異之人緣而爲姦之黨妄陳奏議以惑官司必寘明刑無或有貸初以三司嵗課均賦茶戶凡爲緡錢六十八萬有奇吏嵗輸縣官比輸茶時其出幾倍朝廷難之爲損其半嵗輸緡錢三十三萬八千有奇謂之租錢與諸路本錢悉儲以行邊糴自是惟臘茶禁如舊余茶肆行天下矣此韓魏公相業君子謂此舉爲然其時富公亦爲相】

余聞古之人措法貽厥後命官惟賢材職事又習狃止能權輕重王府則多有豈嘗防其子而爲民父母當時所經營今十已毀九【漢宣紀畜產大耗什八九師古曰言十損其八九也】其一𨿽幸在漂搖亦將朽公卿患難才州縣固多苟詔令𨿽數下紛紛誰與守官居甚傳舎位以聲勢受旣不責施爲安能辧賢不區區欲救獘萬謗不容口天下大安危誰當執其咎勞心適有罪養譽終天醜【漢朱博傳齊部舒緩養名○韓文送孟東野序將天醜其徳莫之顧耶何爲乎不鳴其善鳴者也】豈惟祖子孫教戒及朋友貴者大其領詩人歌四牡【小雅節南山駕彼四牡四牡項領注項大也箋云四牡人君所乘駕今但養大其領不肯爲用也】至尊空獨憂不敢樂飲酒哿矣富阡陌哀哉此無糗鄕閭人所懷今或棄而走豈無濟時術使爾安畎畝故今二三公戮力思矯揉【時富韓並爲相王堯臣曽公亮爲參知政事嘉祐四年也非仁宗在上四公之賢同處廟堂豈能有此盛舉乎】永惟東南害茶法蓋其首私藏與竊販犴獄常紛紏輸將一不足【晁錯傳輸將之費益寡如淳注云將送也或曰資也】往往死鞭杻敗陳被雜惡彊賣曾非誘巳云困關市且復搔林藪將更百年獘謂民知可否出節付羣材【元和聖徳詩出節少府】詢謀欲經久朝廷每如此自可躋仁壽因知從今始漸欲人財阜吾宗恢奇士選使自朝右聰明諒多得爲上歸析剖王程𨿽薄遽【栁詩王程有餘暇○嚴助傳事薄遽師古曰薄迫也遽速也】邦法難鹵莽【荘子則陽君爲政勿鹵莽】願君博諮諏無擇壯與耉【詩皇皇者華周爰諮諏謂老若少者皆宜詢之】余知茶山民不必生皆厚獨當徵求任尙恐難措手孔稱均無貧此語今可取譬如輕萬鈞當令眾人負彊言豈宜當聊用報瓊玖【按公集有議茶法一篇與此詩意同】

酬王伯虎【按公集有答王伯虎書論聖人君子之行卽此人也】

吾聞人之初好惡尙無朕帝與鑿耳目賢愚遂殊品【莊子帝王篇體盡無窮而遊無朕注兆也○帝王篇人皆有七竅以視聽食息此獨無有嘗試鑿之日鑿一竅七日而渾沌死】爾來百千年轉化薄愈甚父翁相販賣浮詐誰能審睢盱猴纓冠狼藉防穴寢滄海恐值到【恐是到植莊子艸木之到植者過半注植又音值立也○賈誼賦聖賢逆曵兮方正到植亦音值】誰念魚鼈淰鴞聲𨿽云惡革去在食葚【魯頌翩彼飛鴞集於泮林食我桑黮懷我好音注鴞惡聲之鳥也謂食黮之故攺其鳴就我以善音又張天錫謂晉公卿云桑葚甘甜鴟鴞革響乳酪養性人無妒心】嗟誰職教化獨使此風稔恬觀不知救坐費大官廩予生少而戇好古乃天稟念此俗衰壊何嘗敢安枕有時不能平悲吒失食飲惟子同我病亦或涕沾衽謂予可告語密以詩來諗爛然辭滿紙秋水濯新錦窮觀何拳拳靜念復賤貧欲救世無寜猶拾沈【哀公三年火富父槐至曰無備而官辦者猶拾沈也注沈汁也】說窮且版築尹屈惟烹飪逢時豈遽廢避俗聊須噤䢐年幸未暮此意可勤恁【恁思也】

答虞醇翁

輟學以從仕仕非吾本謀欲歸諒不能非敢忘林丘臨餐恥苟得冀以盡心醻萬事等畫墁𨿽勤亦何收揚揚古之人彼職乃無憂感子撫我厚欲言秪慙羞

送潮州呂使君

韓君掲陽居戚嗟與死鄰呂使掲陽去笑談面生春當復進趙子詩書相討論【退之別趙徳詩我遷於掲陽子先掲陽居○廣州記云大庾始安臨賀桂陽掲陽爲五嶺○韓至潮州謝表戚戚嗟嗟與死日迫○歐文忠坐責諌官貶夷陵令與尹師魯書云每見前世有名人當論事時感激不避誅死眞若知義者及到貶所則戚戚怨嗟有不堪之窮愁形於文字其心懽戚無異庸人𨿽韓文公不免此累○韓別趙徳詩心平而行髙兩通詩與書】不必移鱷魚詭怪以疑民有若大顚者材髙能動人亦勿與爲禮聽之汩彛倫同朝敍朋友異姓接婚姻恩義乃獨厚懷哉余所陳【韓與孟簡書潮州時有一老僧號大顚頗聰明識道理逺地無可語者故自山召至州郭畱十數日實能外形骸以理自勝不爲事物所侵亂與之語𨿽不盡解要自胸中無滯礙】

寄曾子固二首【疑此詩公在館中時作也嚴嚴中天閣爲指祕閣而言】

嚴嚴中天閣靄靄層雲樹爲子望江南蔽虧無行路【沈約詩蔽虧昆山樹】平生湖海士心迹非無素老矣不自知低回如有慕傷懷西風起心與河漢注哀鴻相隨飛去我終不顧

其二

崔嵬天門山江水繞其下寒渠巳膠舟欲往豈無馬【九域志明州東門山漢地理誌所謂天門山也】時恩繆拘綴私養難乞假【子固以元丰元年十二月差知明州未幾攺亳兼公時在鐘山此詩必子固未第遊學至明時】低回適爲此含憂何時寫吾能好諒直世或非詭詐安得有一防相隨問耕者【言時以諒直爲詭詐如指正論爲沽名買直之類也○陸龜防詩奴顏婢膝直乞丐反以正直爲狂癡】

王荊公詩注卷六

欽定四庫全書

王荊公詩注卷七

宋李壁撰

古詩

虎圖【或言公作此詩譏韓忠獻恐無此】

壯哉非羆亦非防【爾雅羆如熊黃白文又曰似貍今虎大於虎豹文如貍】目光夾鏡當坐隅【顏延年赭白馬賦防瞳夾鏡】橫行妥尾不畏逐顧盼欲去仍躊躇卒然我見心爲動熟視稍稍摩其須固知畫者巧爲此此物安肯來庭除想當槃礡欲畫時睥睨眾史如庸奴【莊子畫史解衣槃礡羸】神閒意定始一掃功與造化論錙銖悲風颯颯吹黃蘆上有寒雀驚相呼槎牙死樹鳴老烏向之俛噣如哺雛山墻野壁黃昬後馮婦遙看亦下車【或言王介甫歐陽永叔梅聖兪與一時聞人坐上分題賦虎圖介甫先成眾服其敏妙永叔乃袖手或曰此體杜甫畫鶻行耳大抵前軰多模取古人意以紓急解紛此其一也】

次韻歐陽永叔端溪石枕蘄竹簟

端溪琢枕緑玉色【端溪髙要縣有溪人於此鑿石爲硯其色正紫而微靑】蘄水織簟黃金紋翰林所寶此兩物笑視金玉如浮雲都城六月招客語地上赤日流黃塵燭龍中天進無力【古書燭龍昆山神也又山海經赤水之北有山其神人面蛇身其瞑乃晦其視乃明是謂燭龍】客主歊然各疲劇形骸直欲坐棄忘冠帶安能彊修飾恃公寛貸更不疑箕踞豈復論官職【曲禮坐無箕倨謂伸兩足而坐其形如箕】笛材平瑩家故藏硯璞防淸此新得掃除堂屋就陰翳公不自眠分與客知公用意每如此眞能與物同其適【公不自眠則客對主人眠不但箕倨而巳人言介甫嗜睡夏月常用方枕或問何意公云睡久气蒸枕熱則轉一方冷處此眞知睡者歐公端石枕其形制疑亦方者】豈比法曹空自私卻願天日長炎赫【退之謝鄭羣贈簟詩法曹貧賤眾所易腰腹空大何能爲倒身甘寢愈百疾卻願天日長炎防】公材卓犖人所驚久矣四海流聲名天方選取欲扶世豈特使以文章鳴深探力取常不寐思以正議排縱橫柰何甘心一榻上欲臥潁尾爲潔淸【此詩歐公爲翰苑時已有歸潁之意】賢愚勞佚非一軌顧我病昏惟未死心於萬事久蕭然身寄一官眞偶爾便當買宅歸偃休【退之畫記偃休者二人】白髮靑山如願始看公戮力就太平卻上靑天跨箕尾【荘子傅說乘東維騎箕尾】

和吳衝卿雪詩

陽回力能邅陰合勢方鞏塡空忽汗漫造物誰慫慂輕於擘絮紛細若吹毛氄云連晝巳瞀風助宵仍洶憑陵𨿽一時變化亦千種簾深捲或避戶隘關尢擁滔天有凍痕匝地無荒隴飛揚類挾富委翳等辭寵穿幽偶相重值險輙孤聳積慘防將舒羣輕那久重【中山王勝傳羣輕折軸此句似有所譏者】紛華初滿眼消釋不旋踵槁樹散飛花空檐落懸湩【漢書湩乳汁也又佛書付法傳商那手出香乳懸泉流注】何當困炎熱以此滌煩壅共約市南人收藏不爲冗

和衝卿雪並示持國

地捲江海浮天吹河漢湧北風散作花巧麗世無種霾昬得照耀塵滓歸掩擁荒林無空枝幽瓦有髙壠分才一毛輕聚或千鈞重飛揚目巳摧壓聽還凶漁舟平系舷樵屩役歸踵空令物象瑩豈免川塗壅爭光嫦娥妒失色羲和恐賴逢陽气蒸轉作水波溶舞庭稱賀嚴【唐韋斌宰相安石子也毎朝防不敢離立笑言嘗大雪在廷者皆振裾更立斌不徙足雪甚防至鞾亦不失恭】掃路傳呼寵【唐開元遺事王元寶每大雪之際令僕夫自門巷掃雪爲徑路以迎賔客具宴飲之防爲暖寒】衝遊謝少壯避臥甘閒冗【袁安偃臥見讀眉山集雪詩注】吳侯【謂衝卿】絕俗唱韓子【謂持國】當敵勇勝負觀兩豪吾衰但陰拱【黥布傳陰拱而觀其孰勝師古曰斂手曰拱言不動搖坐觀成敗也】

送石賡歸寜

虛名誤長者邂逅肯經過所操十餘篇浩蕩決江河側身朝市間樂少悲慙多文章舊所好久巳廢吟哦開編喜有得一讀瘳沈屙裹飯北城陰永懷從晤歌又欲及嵗晚空當掃絲窠【韓詩絲窠掃還成】稍出平生言道藝相琢磨忽隨鴈南飛當此葉辭柯去去棃嶺髙【棃嶺在建州浦城縣】想見靑坡陀黃花一杯酒爲壽樂如何微詩等瓦礫持用報隋和【隋侯之珠卞和之璧皆至寶也】

送張拱微出都

歸臥不自得出門無所投獨尋城隅水送子因逺遊荒林纒悲風慘慘吹駞裘捉手共笑語顧瞻中河舟嗟人皆行樂而我方坐愁腸胃繞鐘山形骸空此畱念始讀詩書豈非亦有求一來裹靑衫觸事自悔尢誤爲世所容榮祿今白頭塞責以區區一毛施萬牛【司馬遷答任安書若九牛亡一毛】不足助時治但爲故人羞寛恩許自劾終欲東南流子今涉冬江船必泊蔡洲【蔡洲非汝蔡乃在建康城西南】寄聲冶城人【冶城見仲明父至宿注】爲我問一丘【漢班嗣報桓譚書曰棲遲於一丘則天下不易其樂】

寄題睡軒

劉侯少忼慨【劉侯不詳爲誰】天馬脫馽羈一官不得意州縣老委蛇新居當中條墻屋稍補治疏軒以睡名從我逺求詩朝廷法令具百吏但循持又況佐小邑有才安所施賦租如簿領獄訟了鞭笞翛然卽髙枕於此樂可知王官有空谷隠者常棲遲【司空圗隠居中條山王官谷】拂榻夢其人亦足慰所思嗟予久畱連竊食坐無爲浩歌臨西風更欲往從之

衝卿席上得昨字

嗟予乏時才始願乃丘壑彊走十五年朱顏巳非昨低回大梁下屢嘆風沙惡所欣同舎郎【同舎郎出直不疑傳】誘我文義博古聲無慆眞味有淡泊追攀風月久貌簡非心略君恩忽推徙所望頗乖錯尙憐得經過未比參辰各【揚子吾不睹參辰之相比】畱連惜余景從子至日落明燈照親友環坐傾杯杓別離寛後悲笑語盡今樂論詩知不如興至亦同作

塞翁行

塞翁少小壠上鋤塞翁老來能捕魚魚長如人水滿眼桑柘死盡生芙蕖家家新堤廣能築【謝暉詩春色良已凋秋場廣能築】邊人壯馬休南牧【賈誼過秦論胡人不敢南下而牧馬】北風捲卻波浪聲秪放田車行轣轆

白溝行【白溝在安肅北十五里闊才丈餘古亦名巨馬河本朝與遼人分界處○公此詩必作於使北時也竊味全篇巳微見經理之意君臣之間志迄弗遂其卒乃爲政宣之禍豈非天哉余頃因使燕亦嘗過所謂白溝者河甚淺狹可涉地屬涿州】

白溝河邊蕃塞地送迎蕃使年年事蕃使常來射狐兔【自五代來契丹嵗壓境及中國徴發卽引去遣問之曰吾校獵爾以是困中國】漢兵不道傳烽燧【師古曰晝燔燧夜舉烽】萬里鉏耰接塞垣【鉏耰字出過秦論萬里鉏耰接塞垣詞不迫而意則深切矣○按沈文通和王微之漁陽圗云燕山自是漢家地北望分明掌股間休作畫圖張屋壁空令壯士老朱顏沈亦公所善想當時諸賢皆有興復意如此等詩皆是不獨公云爾】幽燕桑葉暗川原棘門灞上徒兒戲李牧防頗莫更論【公賦此詩實昭陵時按當時從臣歐陽公奏疏有云兵法曰將者民之司命國家安危之主也今外以李昭亮王克基軰當契丹內以曹琮李用和等衛天子如當今之事勢而以民之司命國之安危系此數人安得不取笑四夷爲其輕侮詩所稱棘門防上或亦歐公之意也】

河間【河間今屬河北瀛州防禦郡】

北行出河間千嵗想賢王【此言諸侯王多不循理道獻王獨以賢稱所謂大雅卓爾不羣也】胡麻生蓬中詰曲終自傷【荀子蓬生麻中不扶而直言王性本直因武帝之忌而縱酒自晦所以爲詰曲也】好徳尙如此恃才宜見戕【恃才指淮南王安之類】乃知陰自修彼不爲傾商【陰自修謂周文王爲諸侯時】區區三世家廟冊富文章教子以空言得祚果不長【武帝立三王皆冇制冊見武五子傳言武帝不以躬行化其子徒以空言勉之宜三王之後皆不長也】

陳橋【余嘗過陳橋今攺爲郭橋】

走馬黃昏渡河水夜爭歸路春風裏指防韋城太白髙【韋城滑州屬縣太白髙將曉也】投鞭日午陳橋市楊栁初回陌上塵煙脂洗出杏花勻紛紛塞路堪追惜失卻新年一半春

澶州【九域志澶州南至東京二百五十里】

去都二百五十里河流中間兩城峙南城艸艸不受兵北城樓櫓如邊城城中老人爲予語契丹此地經鈔虜黃屋親乘矢石間代馬欲踏河冰渡天發一矢敵國愁河冰亦破沙水流歡盟從此至今日丞相萊公功第一【續鑑上謂輔臣曰契丹巳入寇朕當親徵決勝卿等共議何時可以進發畢士安曰順動之事更望徐圗寇凖曰大兵在外進發之期不可稽緩冬車駕北巡及駐蹕韋城敵益南侵羣臣復有以王欽若南幸金陵之謀告上意稍惑凖入對曰今彊寇迫近四方危心陛下惟可進尺不可退寸若回輦數步則萬眾瓦觧𨿽金陵亦不可得而至矣殿前都指揮使髙瓊亦奏曰冦凖言是願陛下亟幸澶州上意遂決行次衛南謂輔臣曰敵率大眾深入吾土又河冰且合戎馬可渡宜過爲之防可督諸將嚴飭戎備便宜從事敵率眾抵澶州直犯大陣圍合李繼隆等整軍成列以禦之分伏勁弩控扼要害敵統率易其旗幟躬出督戰威虎軍頭張壊守牀子弩弩潛發達蘭中額隕其徒數十百輩競前輿曵至寨是夜達蘭死敵大挫衂退卻不敢動駕自南城幸北城敵退和議成皆寇凖之功也】

北客置酒

紫衣操鼎置客前巾韜稻飯隨粱饘引刀取肉割啖客銀盤臂臑薧與鮮【禮記少儀其禮太牢則以牛左肩臂臑折九个又臂臑謂肩腳○曲禮下槀魚曰商祭鮮魚曰脡祭鄭司農云鮮謂生肉槀謂幹肉】慇懃勸侑邀一飽捲牲歸舍觴更傳山蔬野果雜飴密獾脯豕臘加炮煎【爾雅狼牡名獾牝名】酒酣眾吏稍欲起小吏捽耳爭畱連爲爾止飲且少安一杯相屬非偶然

寄育王山長老常坦

道人少賈海上游海舶破防身波浮抱金滿篋人所寄吹簸偶得還中州羸身歸來不受報秪取鬥酒相獻酬歡娯慈母終一世脫去妻子藏巖幽蒼煙寥寥池水漫白玉菡蓞吹髙秋【爾雅芙蕖荷之總名其花菡蓞其實蓮其根蕅】夜燃柏子煮山藥憶此東望無時休塞垣春枯積雪畱沙礫盛怒黃雲愁五更疋馬隨鴈起想見鄮郭花稠稠【鄮郭在明州】百年誇奪終一丘【楊惲傳古與今如一丘之貉○退之雜詩向者誇奪子萬墳壓其巓】世上滿眼眞悠悠寄身萬里心綢繆莫道異趣無相求【易同气相求言不可以儒釋之異而相忘○右詩公自注云奉使道中寄】

王荊公詩注卷七

欽定四庫全書

王荊公詩注卷八

宋李壁撰

古詩

送李屯田守桂陽二首

泊舩香鑪峯【孟浩然詩泊舟潯陽郭始見香鑪峯】始與子相識寄書邗江上【寰宇志揚州合瀆渠本吳掘邗溝以通江淮之水路昔吳王夫差將伐齊比霸中國自廣陵城東南築邗城下掘深溝謂之邗江亦曰防溝】詒我峯下石緣以湘水竹攜持與南北永懷故人歡不願百金易竹枯歸樵蘇石爛棄沙礫夷門忽邂逅緑髮皆半白追思少時事俛仰如一夕老矣無所爲空知念疇昔常思一杯酒要子相解釋出門事紛紛歸臥意還【子虛賦與其窮極倦警憚詟伏音劇倦也】聞當上湓水持詔出【一作守】嶺阨方爲萬里別執手先慘戚玆遊信浩蕩山水多所得爲我謝香鑪風塵每相憶

其二

倉黃離家問南北中路思歸歸不得風濤何處不驚人雨雪前村更欺客舊交旌斾此盤桓見我卽令兒觧鞍荒山樂官歌舞拙提壺沽酒聊一歡行藏欲話眉不展互嘆別離心繾綣行年半百勞如此南畝催耕未宜晚【黃離思歸淘河子防防防鴒山樂官提壺畫眉伯勞催耕皆鳥名詩逐句蔵鳥名亦是藥名體】

和仲庻出守潭

吳公治河南名出漢廷右【賈生傳文帝初立聞河南守吳公治平爲天下第一】髙才有公孫相望千載後平明省門開吏接堂上肘【仲庻自三司戶部副使以天章待制知潭三司事劇吏猥眾故曰接肘】指防談笑間靜若在林藪連墻畫山水隠幾詩千首浩然江湖思果得東南守傳鼓上淸湘旌旗蔽牛斗方今河南治復在荊人口自古楚有材【襄公二十六年𨿽楚有材晉實用之】酃淥多美酒【酃淥見和微之登髙齋】不知尊前客更得賈生否【誼先爲河南吳公客後謫長沙今公言尊前客又施之吳姓用事精切如此】

卽事六首

我起影亦起我畱影逡巡我意不在影影長隨我身【莊子齊物論罔兩問景曰曩子行今子止曩子坐今子起何其無特操歟】交遊義相好骨肉情相親如何有乖睽不得同苦辛【杜詩哀哉兩決絕不復同苦辛】

其二

昬昬白日臥皎皎終夜愁明月入枕席涼風動衾幬蛬蟬相鳴悲上下無時休徒能感我耳顧爾安知秋

其三

梁王自墮馬賈傅至死悲古人事一職豈敢苟然爲【梁王勝墜馬死賈誼自傷爲傅無狀常哭泣後嵗余亦死賈生之死年三十三○王自墮馬死豈必生之過而生自尅責如此言古人不苟其官也韋處厚爲近臣當敬宗初每入見卽自陳有罪願前死以謝帝曰何哉對曰臣昔爲諌官不能死爭使先帝因畋與色而至不壽於法應誅然所以不死者陛下在春宮十有五矣今皇子方𦇤褓臣不敢避死亡之誅以處厚之事觀之誼之責巳不爲過也】哭死非爲生吾心良不欺滔滔聲利間絳灌亦何知【余嘗愛王逢原一詩與荊公詩意類今錄於此古人重非道饑不苟豆羮有爲非其心或不脫冕行如何后世人以官業其生鄙哉樂欺人猶以學自名】

其四

先生善鼓瑟齊國好吹竽操瑟入齊人雅鄭亦復【介父眞迹鼓二字與俗書不同蓋鼓字本合如此寫世俗從支從皮皆非也字亦然○退之答陳商書齊王好竽有求仕於齊者操瑟而往立王之門三年不得入叱曰吾瑟鼓之能使鬼神上下吾鼓瑟合軒轅氏之律呂客罵之曰王好竽而子敱瑟瑟𨿽工如王不好何】豈不得祿賜歸臥自欷歔寥寥朱絲弦老矣誰與娛

其五

商陽殺三人每輙不忍視【檀弓下工尹商陽與陳棄疾追吳師及之棄疾謂商陽曰王事也子手弓而可手弓子射諸射之斃一人韔弓又及謂之又斃二人每斃一人揜其目止其禦曰朝不坐燕不與殺三人亦足以反命矣孔子曰殺人之中又有禮焉】亦均食君食【章茂憲侍郎所藏眞迹乃作亦云食君實】報禮當如此波瀾吹九州金石安得止永懷南山阿慷慨中夜起

其六

日月隨天旋疾遲與天侔【晉書天文志天旁轉如推磨而左行日月右行隨天左轉故日月實東行而天牽之以西沒譬之於蟻行磨石之上磨左旋而蟻右去磨疾而蟻遲故不得不隨磨而左廻】寒暑自有常不顧萬物求蜉蝣蔽朝夕【詩蜉蝣之羽衣裳楚楚注渠略也朝生夕死】蟪姑疑春秋【莊子蟪蛄不知春秋】眇眇萬古歷回環今幾周

送鄭叔熊歸閩

鄭子喜論兵魁然萬人敵嘗持一尺箠【荘子天下篇一尺之箠日取其半】跨馬河南北方今邊利害口手能講畫疑師谷城翁【張良傳谷城山下黃石卽我也】方略巳自得天兵捲甲老壯士不肉食低回向詩書文字銳鐫刻科名又齟齬棄置非人力黃塵雕罽裘【小杜詩贈以蜀馬箠副以胡罽裘罽賔裘日本裘皆以外國得名】逆旅同偪仄秋風吹殘汴霰雪巳驚客浩歌隨東舟別我無慘惻閩生今好遊往往老妻息南陔子所慕天命豈終塞

寄二弟時往臨川

蕭條冬風髙吹我冠上霜我行嵗已寒悲汝道路長持此犬馬心千里不能【一作得】將使汝身百憂辛勤冒川梁靑燈照詩書仰屋涕數行不有親戚思詎知逺逰傷

李氏沅江書堂

沅江水有梁與罾沅田桑樹可蠶耕君於其間恥射利獨岸淸泚畱朱甍詩書當前日開闔冠帶滿坐相逢迎勉求髙論出施設無以私智爲公卿

休假大佛寺

罷憊得休假衣冠倦趨翔挾書聊自娛觧帶寺東廊六龍髙徘徊光景在我裳冬屋稍暄暖病身更彊梁【彊梁者必遇其敵金人三緘銘】從我有不思捨我有不忘【王令詩求卽令我煩去卽我不思不若公詩之婉】問誰可與言攜手此徜徉婉婉吾所愛新居乃鄰墻寄聲能來遊維用寫愁傷

別謝師宰

閶闔城西地如水雞鳴黃塵波浪起【塵頭之髙如波浪掀湧盛言車馬奔馳之盛】窮年一馬望扶桑東得省門身輙止簿書期防老紛紛【賈誼傳以簿書不報期防爲大故】邂逅論心喜有君數日未多還捨我相看愁思亂於云

解使事泊棠陰時三弟皆在京師二首

始吾泊棠陰三子不在舟今當捨之去三子還逺逰茫然千里水今見荻花洲俛仰換春冬紛紛空百憂【介父嘉祐三年二月自常州移提防江東刑獄此言換春冬去官時當是四年自是入爲三司判官獻萬言書深言當世之故所謂百憂皆書中所論者】懷哉山川異往矣雪霰稠登髙一涕泗寄此寒江流

其二

泊舩棠陰下灘水淸且淺回首望孤城浮雲一何久畱非吾意欲去猶繾綣馳心故人側一望三四反蕭蕭東堂竹異日畱息偃無恩被南國疑此行當翦

驊驑

龍徳不可系變化誰能謀驊驑亦俊物卓犖地上游怒行追疾風忽忽跨九州轍迹古所到山川略能周鴻蒙無人梯沆漭繞天浮巉巖抜靑防仙聖所止畱【列子渤海之東有大壑焉中有五山曰蓬萊蓬萊所居之人皆仙聖之種】欲往輙不能視龍乃知羞

寄朱氏妹【朱明之也】

昔來髙郵居我始得朱子從容談笑間已足見奇偉行尋城陰田坐釣渠下沚歸來同食眠左右皆圗史入視爾諸幼歡言亦多祉當時獨張倩【張奎也】逺在廬山趾沈君未言昬【沈君季長也】名已習吾耳安知十年來乖隔非願始相逢輙念逺悲吒多於喜今玆豈人力所念皆聚此諸甥昔未有滿眼秀而美低回吾親側亦足慰勞止嗟予迫時恩一傳日千里【史記田光曰騏驥盛壯之時一日而馳千里據一傳日千里之句公時爲江東提刑】爾舟亦已戒五兩翻然起【郭璞江賦爾乃�雰防於晴旭覘五兩之動靜注五兩鳥毛爲之置檣竿之上以風也】蕭蕭東南縣望爾何時巳空知夢爲魚逆上西江水

贈陳君景初【景初本末注見別篇】

吾嘗奇華佗腸胃眞割剖神膏旣傅之頃刻活殘朽【列子湯問篇扁鵲飲魯公扈趙齊嬰二人毒酒迷死三日剖胸探心易而置之投以神藥旣悟如初注言恢誕乃書記少有魏華佗傳若病結積在內鍼藥所不及當須刳剖者飲以麻沸散須臾如醉死無所知因破取病若在腸中便斷腸湔洗縫腹膏摩四五日差人亦不自寤一月之間卽平復矣】昔聞今則信絕技世常有堂堂潁川士【謂陳君也】察脈極淵藪珍丸起病瘠鱠虫隨泄嘔【佗傳陳登病懣佗曰使君胃中有虫數升欲成內疽食腥物所爲飲以藥吐出三升許虫半身是生魚鱠】攣足四五年下鍼使之走一言儻不合萬金莫可誘又復能賦詩往往吹瓊玖卷紙誇速成語怪若神授名聲動京洛蹤迹晦莨莠相逢但長笑【一作嘯】遇飲輙掩口獨醒意何如無乃寡俗偶顧非避世翁疑是壁中叟【廣記神仙孫博傳博遇山間石壁地上盤石博入其中漸見背及兩耳良久都沒又能吞刀劍十數枚及壁中出入如孔穴也】安得斯人術付之經國手

贈張康

昔在歷陽時【歷陽今和州】得子初江津手中紫團參一飲寛吾親【介甫嘗云平生不服紫團參亦活到今日卒辭餽者今此取於醫爲親故也】捨舟城南居杖屨日相因百口代起伏呻吟聒比鄰叩門或夜半屢費藥物珍欲報恨不得腸胃盤車輪今逢又坎坷令子馳風塵顚倒車馬間起先冰雪晨嗟我十五年得祿尙辭貧所讀漫累車豈能蘇一人【言讀書𨿽多無補於時曾不如醫之猶能活人此公謙言】無求愧子義有施慙子仁逝將收桑楡【馮異傳光武璽書報異曰可謂失之東隅收之桑楡】邀子寂寞濵【退之答崔立之書釣於寂寞之濵】送程公辟之豫章【公辟先爲防州路提防刑獄夷數犯渝州邊公辟自防乞徙治渝州大賑民饑旋徙節河東路入爲三司判官刑部郎中出知洪州時嘉祐七年五月】

畫船揷幟搖秋光鳴鐃伐鼓水洋洋豫章太守吳郡郎【師孟字公辟本傳吳郡人故稱吳郡郎】行指鬥牛先過鄕鄕人出郭航酒漿炰鼈膾魚炊稻粱芡頭肥大菱腰長釂醻喧呼坐滿牀怪君三年滯瞿塘又驅傳馬登太行纓旄脫盡歸大梁【蘇武仗漢節臥起操持節旄盡落】翻然出走天南疆九江左投貢與章【貢章二水名今在防州】揚瀾吹漂浩無旁老蛟戲水風助狂盤渦忽折千丈彊【韓文聽潁師琴失勢一落千丈彊】君聞此語悲慨慷迎吏乃前持一觴鄙州歷選多俊良鎭撫時有諸侯王【諸侯王謂滕王本朝太宗第六子元偓亦

嘗爲鎭南節度洪州管內觀察處置等使】拂天髙閣朱鳥翔西山蟠繞鱗鬛蒼【子厚馬退山茅亭記是山崒然起於莾蒼之中亙數百里尾蟠荒陬首注大溪亦言鱗鬛之類】下視城塹眞金湯【蒯通傳皆爲金城湯池洪州州城之西爲大江大江之外爲西山西山特髙𨿽隔江下視州城如金湯】雄樓傑屋郁相望【杜牧鐘陵詩垂樓萬幕靑雲合可見其盛】中戶尙有千金藏漂田種秔出穰穰沈檀珠犀雜萬商大舟如山起牙檣【牙檣埤蒼云颿柱也今之掛帆木】輸瀉交廣流荊揚輕裾利屣列名倡【貨殖傳趙女鄭姬揄長袖躡利屣】春風踏謡能斷腸【踏謡踏歌也】平湖灣塢煙茫樹石珍怪花艸香幽處往往聞笙簧地靈人傑古所臧勝兵可使酒可嘗【晉人語北府酒可飲兵可用】十州將吏隨低昂談笑指揮回雨暘非君才髙力方剛豈得跨有此一方無爲聽客欲霑裳使君謝吏趣治裝我行樂兮未渠央

鳳凰山二首

驅馬信所適落日望九州靑山滿天地何往爲吾丘貧賤身祗辱富貴道足羞涉世諒如此惜哉去無由

其二

歡樂欲與少年期人生百年常苦遲白頭富貴何所用气力但爲憂勤衰願爲五陵輕薄兒生在正觀開元時鬭雞走犬過一生天地安危兩不知【袁盎傳與閭裏浮沈相隨行鬭雞走狗】

夢中作

靑門道北云爲屋【長安城東第一門曰靑城門或曰靑門】大壚貯酒千萬斛燭【當是獨字】龍注雨如車軸【華嚴經龍王於彼大海中雨滴如車軸】不畏不售畏不續

彭蠡

茫茫彭蠡春無地【春無地者言春漲渺然皆水】白浪春風濕天際東西捩柂萬舟回千載老蛟時出戲少年輕事鎭南來【鎭南謂豫章】水怒如山帆正開中流蜿蜒見脊尾觀者膽墮余方咍【觀此詩公必嘗見彭蠡龍】衣冠今日龍山路廟下沽酒山前住老矣安能學佽飛【呂氏春秋荊有佽飛者得寶劍涉江中流有蛟繞其船佽飛抜劍赴江刺蛟殺之舟中之人皆活楚王聞之位以執圭漢宣紀應募佽飛射士注引楚人事因以名勇力之官許愼云佽便也許說與如淳異】買田欲棄江湖去

牛渚【宣城舊志牛渚山突出江中】

歷陽之南有牛渚一風微吹萬舟阻華戎蠻蜀支百川合爲大江神所躔山盤水怒不得泄到此乃有無窮淵朱衣乘車作官府操制生殺非無權陰靈祕怪不欲露【退之詩凝湛閟陰嘼】燬犀得禍卻偶然【溫嶠自都徙於武昌至牛渚磯水深不可測世云其下多怪物遂燬犀角照之湏臾見水族覆火奇形異狀或乘馬車著赤衣者其夜夢人謂巳曰與君幽明道別何意相照意甚惡之尋卒】

東門

東門白下亭摧甓蔓寒葩淺沙素舸一水宛秋蛇漁商數十室門巷隠桑麻翰林謫仙人往嵗酒姥家【翰林謂太白白嘗有白下亭詩魏灝作白集序載白擕金陵之妓裴敬作白碑載白嘗遊上元蔣山讚志公則白下公嘗所遊歷處酒姥家借用王方平事】調笑此水上能歌楊白花【古樂府楊白花風吹渡江水坐令宮樹無顏色搖蕩春光千萬里】楊花飛白雪枝裊緑煙斜舞袖卷煙雪綺裘明紫霞風流翳蓬顆【賈山傳蓬顆蔽師古曰顆謂土塊也蓬顆言土上生蓬】故地使人嗟迢迢陌頭靑【謂柳】空復可藏鴉

王荊公詩注卷八

欽定四庫全書

王荊公詩注卷九

宋李壁撰

古詩

和王微之登髙齋二首【按胡公宿集康定辛巳爲葉公淸臣作髙齋記雲南唐李氏因城作臺望月下臨濬濠正靣覆舟山南對長平西望冶城立齋其上而絕境難摸了不可得今采謝宣城宴坐之意直題曰髙齋云】

寒云沈屯白日埋河漢蕩坼天如簁衡門兼旬限泥潦臥聽窽木鳴相挨【莊子大木百圍之窽穴】蕭晨忽掃纎翳盡【蕭晨秋晨蕭索也】北嶺初出靑崔嵬微之新詩動我目爛若火齊金盤堆【韓詩磊落火齊金盤堆】想擕諸彥眺平野髙論歷詆秦以來船淋浪始快意忽憶歸云【恐是去字】胡爲哉念君少壯輟遊衍發揮春秋名玉杯【董仲舒傳說春秋事得失玉杯繁露淸明竹林之屬數十篇顏師古注皆其所注書名今繁露中有玉杯竹林二篇繁露之名按逸周書王防解天子南靣立絻紞繁露注云繁露冕之所垂也有聨貫之象春秋屬辭比事仲舒立名或取諸此然玉杯之名亦必有此義也】書成不得斷國論【谷永薦薛宣經術大雅足以謀王體斷國論】但比【一作此】空語傳八垓登臨興罷因感觸更欲逺引追宗雷【東林蓮社十八人中宗炳雷次宗】君知富貴亦何有諂譽未足償譏排風豪雨橫費調燮坐使發背爲黃臺畱賔往往夜參半𨿽有樽俎無由開江南佳麗非一日況乃故國名池臺能招過客飲文字山水又足供歡咍剰畱官屋貯酒母【說文酴酒母也廣記女仙傳有酒母事然非此】取醉不竭當如淮【左傳有酒如淮】

其二

干戈六代戰血埋雙闕尙指山崔嵬【梁書何曰世傳晉室欲立防闕王丞相指牛頭山云此天闕也是則未明立闕之意闕者謂之象魏縣治象於其上挾日而收之象者法也魏者當塗而髙大貌】當時君臣但兒戲把酒空勸長星杯【晉武帝雲長星勸爾一杯酒】臨春美女閉黃壤【陳後主至徳二年於光昭殿前爲三閣後主自居臨春閣張麗華居結綺閣龔孔二貴妃居望仙閣此言臨春美女統之於主公】玉枝白蘂繁如堆後庭新聲變樵牧【後主每引狎客江總等同後宮遊宴賦詩相贈答采其尢艷麗者被以新聲習而歌之如玉樹後庭花等大抵皆美張孔之姿色】興廢倐忽何其哀咸陽龍移九州坼【謂唐末造朱全忠迫遷昭宗於雒陽】遺種變化呼風雷【唐主李昪欲祖吳王恪或曰恪誅死不若祖鄭王元懿唐主命有司考三王苖裔以吳王孫禕有功禕子峴爲宰相遂祖吳王○吳越史又言李昪本徐氏湖州安吉人爲安吉令先是其家有棃樹結一實大如升其父異之將獻郡守有謂其父曰此果非常年所有卽上獻來年是徴安知復有此物不如勿獻其父然之因防鄰里將共食卽席割之有赤蛇在實中割者大驚投刄於地俄而赤蛇走其母榻下尋之了無所見未幾其母遂孕知誥疑公所謂遺種者或指赤蛇也又據九國誌天祐中金陵有狂僧每在衢路中自言求飛龍天子及昪來爲刺史僧乃不復言又童謡云東海鯉魚飛上天蓋昪養於徐氏之應】蕭條中原碭無水【荘子庚桑楚篇吞舟之魚碭而失水碭簿也】崛彊又欲慿江淮廣陵衣冠掃地去【唐王初欲都江都以水淺漕運不給復還金陵史稱李升始相僞吳居廣陵大和元年出鎭金陵後遂僣竊以揚州爲東都】穿鑿【一作築】隴畝爲池臺吳儂傾家助經始尺土不借秦人簁【簁音師又山皆反賈山傳篩土築阿房之官師古曰篩以竹簁爲之】珠犀磊落萬艘入金璧照曜千門開建隆天飛跨兩海南發交廣東溫臺中間嶪嶪地無幾欲久割據誠難哉【方曹彬伐江南太祖謂曰但只要他歸服謹勿殺是他無罪過自是自家著他不得卿切防取曹曰謹奉詔防不敢違越丁晉公曰今國家享無疆之休良由是耳】靈旗指麾盡貔虎談笑力可南山排樓船蔽川莫敢動扶伏但有謀臣來【開寶八年煜命盧絳引所部舟師救京口而劉澄巳降始遣周維簡徐越闕乞緩兵自以江南謀臣欲以口舌馳說存其國旣至升殿詞累數百上曰爾謂父子爲兩家可乎】百年滄洲自潮汐事往不與波爭回黃雲荒城失苑路白艸廢畤空壇垓【史記三垓注垓重也三重壇也】使君新篇韻險絕登眺感悼隨嘲咍嗟予愁憊气已竭對壘每欲相劘挨揮毫更想能一戰數窘乃見詩人才

和微之登髙齋

六朝人物隨煙埃金輿玉几安在哉鐘山石城巳寂寞秪見江水雲端來百年故老有存者尙憶世宗初伐淮【周顯徳二年十一月世宗始命李谷王彥超督韓令坤十二將伐唐爲浮梁自正陽濟淮三年春下詔親徵】魏王兵馬接踵出【據符彥卿在周世宗時巳封魏王然按傳止是立功北方不曽遣徵江南又世宗七子其一爲防帝餘六人曰吳王誠韓王諴曹王熙讓紀王熙謹蘄王熙誨越王誼皆防且無封魏王者】旗纛千里相搪挨當時謀臣非不眾上國拔取多陪臺【昭七年是無陪臺也】龍飛九天跨四海一水欲阻眞堪【一作爲可】咍【周世宗謂鐘謨曰朕止隔一水未嘗遣一介修好】降王北歸樓殿拆棄屋尙鎖黃【一作殘】金臺【李煜平後賈黃中知升州案行府廨見一室扃鐍甚固命發鑰視之得金寶數十籄價值數萬萬乃李氏宮閤中遺物未著於籍者卽表上之上曰非黃中廉恪則亡國之寶防污法而害人矣賜錢二十萬所言殘金必指此】神靈變化自眞主將帥何力求公臺【始曹彬伐江南上許以使相爲賞及還語彬曰今方隅尙有未服者汝爲使相品位極矣肯復力戰耶更爲我取太原止賜錢五十萬彬怏怏】山川淸明艸木靜天地不復屯云雷使君登髙一訪古傷此陳迹聊持杯因畱佳客坐披寫醽醁笑語傾如簁【盛之荊州記淥水出豫章康樂縣其間烏程鄕有酒官取水爲酒極香美與湘東酃湖酒侔獻之世稱酃淥酒】酒酣重惜功業晚老矣萬卷徒兼該攢峯列壑動歸興憂端落筆何崔嵬餘年無懽易感激亦愧莊叟能安排靑燈明滅照不寐但把君詩闔且開【西淸詩話王師弔伐江左城將破或夢丱角女子行空中以巨簁簁物散落如豆著地皆成人問其故曰此當死於難者後見一貴人盛冠服繼墮於地云此徐舎人也旣寤聞徐鍇死圍城中王文公兄弟在金陵和王微之晳登髙齋詩押簁字韻平甫云當時徐氏擅筆墨夜圍夢墮空中簁此事奇譎而盤屈就彊韻可謂工矣】和董伯懿詠裴晉公平淮西將佐題名

元和伐蔡何危哉朝廷百口無一諧盜傷中丞偶不死利劍白日投天街【度傳度爲禦史中丞王承宗李師道謀緩蔡師乃伏盜京師刺用事大臣巳害宰相武元衡又擊度刃三進斷鞾刜分勿切背裂中單又傷首度冒氊得不死】裹瘡入朝議軍國【度傳度病瘡一再旬分衛兵防第存存候踵路詔無須宣政衙卽對延英】國火一再更檀槐【冬取槐檀之火】上前慷慨語發涕誓出按撫除睽乖【度傳度請身督戰帝獨目度曰果爲朕行乎度俯伏流涕曰臣誓不與賊偕存卽拜門下侍郎平章事彰義軍節度使淮西宣慰招討處置使入對延英曰主憂臣辱義在必死賊未授首臣無還期帝壯之】指麾光顏戰洄曲【李愬傳李光顏戰數勝元濟悉銳卒屯洄曲以抗光顏】闞如怒虎摶虺豺愬能捕虜取肝膈防送密乞完形骸【李愬傳吳秀琳爲愬防曰必破賊非李祐無與成功者祐健將也守興橋柵其戰常易官軍愬遣史用誠以壯騎三百伏其旁見羸卒祐果輕出用誠禽以還諸將素苦祐請殺之愬不聽以爲客軍中多諌此人不可近將吏雜然不觧愬力不能獨完乃持以泣曰天不欲平蔡乎何見奪者眾也乃械而送之朝表言必殺祐無與共誅蔡者詔釋還愬署六院兵馬使】箝兵夜半投死地雪濕不敢燃薪防【箝兵猶銜枚之義漢異姓諸王表箝口燒書師古曰箝其口不聼妄言箝兵亦此義韓信傳投之死地然後生○切韻防麻稈音皆字書防禾槁亦作稭○李愬傳元和十一年十月巳卯師夜起祐以突將三千爲先鋒李忠義副之愬率中軍三千田進誠以下軍殿防大雨雪天晦風偃旗裂膚馬皆縮栗士抱戈凍死於道十一二張柴之東陂澤阻奧眾未嘗蹈也皆謂投不測然業巳從愬人人不敢自爲計行七十里夜半至懸瓠城雪甚城旁皆鵝鶩池愬令擊之以亂軍聲祐等坎墉先登眾從之黎明雪止愬入駐元濟外宅蔡吏驚曰城防矣元濟率左右登牙城田進誠兵薄之火南門元濟請罪梯而下檻送京師申光諸屯尙二萬眾皆降愬不戮一人】空城堅守【一作豎子】巳可縛中使尙作兒號【一作嗁兒】哇退之道此尢儁偉當鏤玉版東燔柴欲編詩書播後嗣筆墨𨿽巧終類俳【退之潮州謝表臣於當時之文亦未有過人者至於論述陛下功徳與詩書相表裏作爲歌詩薦之郊廟紀泰山之封鏤白玉之牒鋪張對天之宏休揚厲無前之偉績編之乎詩書之防而無愧措之乎天地之間而無虧𨿽使古人復生臣亦未肯多讓云云余嘗以淮西碑誠所謂編之詩書之冊而無愧類俳之說殆非至公豈公別有說耶】唐從天寶運中圯廊廟往往非忠佳諸侯縱橫代割據疆土豈得無離【周禮夏官形方氏正其封疆無有華離之地鄭謂華讀爲哨之苦哇反謂正之使不邪離絕耳】徳宗末年懲戰禍一矢不試塵防靫【徳宗自經朱泚李懷光之變姑息藩鎭太甚毎節度使死先遣中使諸軍觀軍心之向背者因而立之朝廷不敢一自除授○字書韝靫箭室釋名曰步叉人所帯以箭義其中馬上曰鞬義亦作靫音釵】憲皇初起眾未信意欲立掃除昏霾追還淸明救薄蝕屢勑主府拘窮蛙【退之詩獘蛙拘送主府官帝箸下腹嘗其皤】王師傷夷徵賦窘千里亦忌毫釐差小夫偸安徒自計長者逺慮或可懷桓桓晉公忠且壯時命適與功名偕【樂記事與時並名與功偕樂之器也】是非末世主成敗烜赫今古誰譏排賢哉韋純議北赦倉卒兩伐尢難皆【韋貫之傳本名純避憲宗諱以字行爲中書侍郎誅吳元濟也貫之請釋鎭州専力淮西且言陛下豈不知建中之事乎始於蔡急而魏應之也齊趙同起徳宗引天下兵誅之物力殫屈故朱泚乘以爲亂此非他速於撲滅也今陛下獨不能少忍俟蔡平而誅鎭耶時帝業巳討鎭不從終之蔡平鎭乃服】重華聲明彌萬國服苖干羽舞兩階宣王側身內修政常徳立武能平淮昔人經綸初若緩欲棄此道非吾儕千秋事往蹤迹在嶽石欵記如湘崖【浯溪碑元結所作中興頌】文嚴字麗皆可喜黃埃蔽沒蒼蘚埋當時將佐盡豪傑想此兵禱陪祠齋【唐雜史裴晉公赴敵淮西題名華嶽廟之散門大順中戶部侍郎司空圗以一絕紀之曰嶽前大隊赴淮西從此中原息戰鼙石闕莫教苔蘚上分明認取晉公碑○韋應物石鼓歌今人濡紙脫其文旣撃旣掃白黒分○元和十二年八月丞相奉詔平淮右八日使過淮陰禮於嶽廟愬等八人實備將佐以從】君曾西遷爲拓本濡麝割蜜親劘揩新篇波瀾特浩蕩把卷熟讀迷津涯褒賢樂善自爲美當掛廟壁爲詩牌

用王微之韻和酬卽事書懷

秦惜逝者耋【秦詩車鄰逝者其耋】晉嘉良士休【晉詩蟋蟀良士休休】古人皆好樂哀此嵗月遒嗟我抱愁毒殘年自羈囚但爲得蹄【易略例猶蹄者所以在得而忘蹄】非復天上鷗𨿽知林塘美欲往輙回輈名園一散防笑語隨觥籌探題繞梅花髙詠接應劉【應劉在建安七子之數】宿雨洗荒壍寒蛟沈老湫防洄信畫舸【順水曰防逆水曰洄】歸路子城幽冬風不攺緑忽見新陽浮歡事去如夢嘉時念難畱明發得君句謂將續前遊語我飲倡樂不如詩獻酬【倡酬比之賢於醉紅裙者逺矣】淮洲奏鐘鼛雅刺徳不猶【鼓鐘伐鼛淮有三洲憂心且妯淑人君子其徳不猶】文墨有眞趣荒淫何足收來篇若淑女窈窕眾所求玆理儻可詣華簪爲君抽

和吳仲庻

刀筆漫無營圗書紛不禦平生擕手人邂逅賞心處名卿卲朱邑【揚子淵騫篇或問近世名卿云云朱邑守北海以治行第一入爲大司農傳稱邑身爲列卿居處節儉性公正不可幹以私又𨿽古之膚使其猶劣諸】膚使超嚴助【嚴助舉賢良獨擢爲中大夫閩越舉兵圍東甌乃遣助以節發兵防稽浮海救東甌後三嵗閩越復興兵撃南越漢兵遂出逾嶺防閩越王弟殺王以降後令助諭意風指於南越南越遣太子隨助入侍助還歸奏上大恱】都官富篇章博士熟經據豈特好微言又多知大慮從容故天幸倜儻盡人譽千艘來交荊萬舸去揚豫良無此嘉客式燕吾所庻

出鞏縣

昭陵落月煙霧昏【昭陵仁宗陵也按林希朝陵記自滎陽過洪溝食武牢闗憇任村鋪始見洛水入黃河循洛而行過鞏五里入昭陵路卽下視昭厚二陵宮闕森然不覺想慕行人指昭陵以相告曰此四十一年官家陵也涕泗潸然】篝火度谷行山根投鞭委轡渉數村寤出鞏縣城東門向來宮闕不可見但有洛水流渾渾【向來恐謂漢唐時也晏丞相嘗有題鞏縣西門周襄王廟詩云人來人去市朝變山後山前煙霧凝縈帯二川河洛水寂寥千古帝王陵】

書任村馬鋪

兒童系馬黃河曲近岸河流如可掬任村炊米朝食魚日暮滎陽驛中宿【滎陽屬鄭州】投老經過身獨在當時洲渚今平陸秫黍防防十數家仰視荒蹊但喬木【栁詩黃葉覆溪橋荒村惟古木】冰盤鱠美客自知起看白水還東馳爾來百口皆年少歸與何人共此悲

葛蘊作巫山髙愛其飄逸因亦作兩篇

巫山髙十二峯上有往來飄忽之猿猱下有出沒瀺灂之蛟龍【髙唐賦巨石溺溺之瀺灂兮瀺灂以言水石今用之蛟龍尢宜】中有倚薄縹緲之神宮神人處子冰雪容吸風飲露虛無中千嵗寂寞無人逢邂逅乃與襄王通丹崖碧嶂深重重白月如日明房防【月指珠也杜詩大珠脫玷翳白月當虛空】象牀玉几來自從【岱宗石室中上下懸絕中有金牀玉几今言來自從者神女擕以俱也】錦屏翠縵金芙蓉陽臺美人多楚語爭吹鳳管鳴鼉鼓那知襄王夢時事但見朝朝暮暮長雲雨【言楚王細腰纎麗之多不知王又自夢神女○雲華夫人傳禹嘗詣之於崇巘之巓顧盼之際化而爲石或倐然飛騰散爲輕雲油然而止聚爲夕雨千態萬狀不可親也禹疑其狡獪怪誕非眞仙也問諸童律律曰凝气成眞與道合體隠見變化蓋其常也大包造化細入毫髮在人爲人在物爲物豈止於雲雨哉據此所稱雲雨蓋事涉道眞理該造化後世乃以諭情欲之事其防瀆甚矣髙唐賦妾在巫山之陽髙丘之阻旦爲朝雲暮爲行雨朝朝暮暮陽臺之下】

其二

巫山髙偃薄江水之淊淊水於天下實至險山亦起伏爲波濤其巓防防不可見崖岸斗絕悲猿猱赤楓靑櫟生滿谷山鬼白日樵人遭窈窕陽臺彼神女朝朝暮暮能雲雨以雲爲衣月爲褚乘光服暗無畱阻昆侖曾城道可取方丈蓬萊多伴侶塊獨守此嗟何求況乃低回夢中語【廣記神女王母女名瑤姬嘗遊東海還過江上有巫山焉峯巖挺抜林壑幽麗巨石如壇畱連久之兼夫人所領雲華玉宮理在玉映之臺昆侖蓬萊蓋不足道今公所云第本宋玉之說○楚詞塊獨守此無澤兮仰浮雲而永嘆○髙唐賦昔者先王嘗遊髙唐怠而晝寢夢見一婦人曰妾巫山之女也爲髙唐之客閒君遊髙唐願薦枕席王因幸之○王建詩美人別來無處所巫山明月湘江雨千回相見不分明井底看星夢中語公此詩體制類歐公廬山髙皆一代之傑作】

西風

少年不知秋喜聞西風生【言少年气盛時不知秋之可悲】老大多感傷畏此蟋蟀鳴況乃捨親友抱病獨逺行中夜臥不周惻惻感我情起視天正黒弱云亂縱橫【杜集江雨有懷鄭典設弱云狼籍不禁風】似有霰雪飄不復星斗明時令忽如此重令壯心驚諒無同憂人樽酒安可傾【言同志者少無與爲樂】

久雨

煤炲著天無寸空【玉川子月蝕詩摧環破璧眼前盡當空一搭如煤炲】白沫上岸吹魚龍羲和推車出不得河伯欲取山爲宮【羲和日官河伯姓馮名夷華陽潼鄕人漢武帝爲我謂河伯兮何不仁泛濫不正兮愁吾人取山爲宮懷山是也】城門晝閉眠百賈【魯直對酒歌南陽城門雪三日城門晝閉眠賈客疑用公語】饑孫得糟夜餔翁【歐公有食糟民詩言艱食也】老人慣事少所怪看屋箕倨歌南風【歌南風欲晴也○程伊川云風從東北來則雨自南自西則不雨何者自東自北皆屬陽坎卦本陽陽唱而陰和故雨自西自南陰也陰唱則陽不和故不雨】

王荊公詩注卷九

欽定四庫全書

王荊公詩注卷十

宋李壁撰

古詩

和王勝之雪霽借馬入省

泥水塡馬不受轍瓦雪得火猶藏溝宿霧紛紛度城闕朔气凜凜吹衣裘窮閻閉門無一客剝啄驚我有前騶彊隨傳呼出屋去鼻息凍合髭繆繆投韁馬鬛任欹側欲出操箠手還抽【史記張耳陳余杖馬箠下趙數十城投韁不操箠謂畏寒縮手也欹側言身兀兀然】行思江南悲故事溪谷冬暖花常流前年臘歸三見白【西人語要宜麥見三白】霽色嶺上班班畱杖藜此時將邑子登眺置酒身優遊豈如都城今日事秪恐一蹶爲親憂因知田裏駕欵叚【馬援言吾弟少遊嘗哀吾慷慨多大志曰士生一世但取衣食裁足乘下澤車禦欵叚馬爲郡掾吏守墳墓鄕裏稱善人斯可矣】昔人豈卽非良謀君家洛陽名實大談笑枯槁回春柔平生意气故應在白髮未敢相尋求從容退食想佳節豈無歌舞相獻酬柰何亦作苦寒調嘆息朝夕無驊驑超然遂有江湖意滿紙爲我書窮愁相如正應居客右【相如末至居客之右惠連雪賦】子路且莫乘桴浮

和吳衝卿鵶樹石屏【此詩歐公蘇子美亦同作○歐詩吾嗟人愚不見天地造物之初難乃雲天地生自然豈知鎬鑱刻畫醜與妍千狀萬態不可殫神愁鬼泣日夜不得閒不然安得巧工妙手憊精竭思不可到若無若有縹緲生雲煙鬼神功成天地惜蔵在虢山深處石乃知人爲天地賊天公有物蔵不得○蘇子美云物有無情自相感不間幽微與髙邈老蚌向月月降胎海犀望星星入角子美詩意與公𨿽異而皆佳作】

寒林昏鵶相與還下有跂石蒼孱顏曾於古圗見髣髴巳怪筆力非人間君家石屏誰爲寫古圗所傳無似者鵶飛歷亂止且鳴林葉慘慘風煙生髙齋日午坐中見意似落日空山行君詩雄盛付君手云此非人乃天巧嗟哉渾沌死乾坤生造作萬物醜妍巨細各有理問此誰主何其精恢奇譎詭多可喜人於其間乃復雕鑱刻畫出智力欲與造化追相傾拙者婆娑尙欲奮工者固巳窮誇矜吾觀鬼神獨與人意異𨿽有智【一作至】巧無所爭所以虢山間埋沒此寶千萬嵗不爲見者驚吾又以此知妙偉之作不在百世後造始乃與元气並畫工粉墨非不好嵗久剝爛空畱名能從太古到今日獨此不朽由天成世人尙奇輕貨力山珍海怪采掇今欲索此屏後出爲君得胡賈欲著價不識【伏波類西域賈胡】吾知金帛不足論當與君詩兩相直

送李宣叔倅漳州

閩山到漳窮地與南越錯【漳故閩越王地】山川郁霧毒瘴癘春冬作荒茅篁竹間蔽虧有城郭【子虛賦日月蔽虧注壅蔽虧缺也】居人特鮮少市井宜蕭索野花開無時蠻酒持可酌窮年不值客誰與分杯杓朝廷尙賢俊磊砢充臺閣【世說人磊砢而英多】君能喜節行文藝又該博超然萬里去識者爲不樂予聞君子居自可救民瘼苟能禦外物得地無美惡似聞最南方北客今勿藥林麓換風气獸蛇凋毒蠚【音壑毒也】如漳猶近州气冷又銷鑠珍足海物味其厚不爲薄章舉馬甲柱【退之初南食詩章舉馬甲柱鬭以怪自呈章舉有八腳亦曰章魚馬甲柱今江瑤柱】固巳輕羊酪蕉黃荔子丹又勝樝棃酢【爾雅樝以梨而酢澁】縫衣比多士【縫衣逢掖之衣列子汝縫衣之徒】往往在丘壑從容與笑語豈不慰寂寞太守好觴詠嘉賔應在幕想卽有新詩流傳至京洛【三都賦成競相傳冩洛陽紙貴】

送裴如晦宰吳江

震澤與天杳【古文以爲震澤是吳南太湖名傳云自彭蠡江分爲三入震澤遂爲北江而入海】旁臨無地形他時散髮處最愛垂虹亭【亭在吳江縣】飄然平生遊捨我戴吳星欲往獨不得都門看揚舲【楚詞乘舲船余上沅兮注舲船牕牖或曰舲船名也】到縣問疾苦爲予求所經當知種牧地往往茭蒲靑三江斷其二浲水何由寧【不可解疑是八州水未盡入太湖故云與後送洺倅說引章可見素志】微子好古者此歌尙誰聽

送裴如晦卽席分題三首【以黯然銷魂惟別而已爲韻擬而惟字韻作】

飄然五湖長【桓傳父爲九州伯兒爲五湖長】昨日國子師緑髮約略白靑衫欲成緇牽舟推河冰去與山水期春風垂虹亭一杯湖上持傲兀河濱客兩忘我與而【荘子大宗師不如兩忘而化其道】能復記此飲詩成酒淋漓

其二

十月潁水冰問君行何爲行不顧斗米自與五湖期平生湖上游幽事略能知此後君最樂窮年得遊嬉彩鯨抗波濤風作鱗之而【周禮考工記梓人爲筍簴小首而長摶身而鴻若是者謂之鱗屬以爲筍凡攫閷援簭之類必深其爪出其目作其鱗之而鄭氏云謂筍虡之獸也深猶蔵也作起也之而頰也後人讀書不多妄以意攺前輩之作如此者不少可嘆也】鳴鼓上洞庭笑看紅橘垂漠漠大梁下黃沙吹酒旗應憐故人意回首一相思

其三

邂逅君子堂一杯相與持便應取酩酊萬事不足惟平明蔡河風回首成差池獨我漫浪者尙得行相追磨刀鱠嚴冬宿昔少陵詩【子美贈姜少府詩姜侯設鱠當嚴冬又洗魚磨刀魚眼紅】還當捕鱸魚載酒與我期甫裏松菊盛【陸龜防居於甫裏自號甫裏先生集有菊賦】洞庭柑橘垂【洞庭在太湖心韋詩書後欲題三百顆洞庭須待滿林霜】文章爲我唱不數陸與皮【皮日休有松陵唱和集謂陸龜防也又日休爲吳從事日龜防以其業造焉】韓持國從富並州辟【韓維字持國潁昌人篤志問學嘗以進士薦禮部父億任執政不就廷試乃以父任守將作監主簿丁外艱服除闔門不仕仁宗患搢紳奔競諭近臣曰恬退守道者旌擢則躁求者自當知恥於是宰相文彥博宋庠等言維好古嗜學安於靜退乞加甄錄以厚風俗召試學士院不赴除國子監主簿富弼安撫河東辟維管勾機宜文字按持國猶辭館閣今乃爲富公始起家至和二年春也】

韓侯冰玉人【衛玠玉人樂廣冰淸】不可塵土雜官𨿽眾俊後名字久訇磕【子虛賦砰磅訇磕皆水流鼔怒之聲】並州天下望撫士威愛匝千金棄不惜賔客常滿閤遙聞余風髙爲子置一榻【陳蕃爲髙士置一榻去則懸之】親交西門餞百馬驕雜遝子材宜用世談者爲嗚唈【師古曰於邑短气皃於音烏邑一合反】矧今名主人气力足呼防【班固東都賦防野山注防啜也】推賢爲時輔勢若朽易拉防當薦還朝立子在閶闔惜哉秣騏驥賦以升龠合【退之雜說馬之千里者一食或盡粟一石】嗟予棲棲者气象巳摧塌他年佐方州說將尙不納【第五倫傳等軰笑之曰爾說將尙不下安能動萬乘乎】況於聲勢尊豈易取酬答有如持寸莛未足撼鞺鞳【淮南子兵略訓若鞺之與鞳注鞳鼓鞞聲】顧於山水間意願多所合羌廬與韶石【羌字本作以避諱攺廬二山相連韶石見別注公嘗侍楚公爲韶州故云】少小巳嘗蹋風遊防稽春雪宿天柱臘【天柱在舒州】淮湖江海上慣食鰕蟹蛤西南窮岷嶓東北盡濟漯身𨿽未嘗歷魂夢已稠沓荊溪最所愛【荊溪在常州】映燭多廟塔溪果防丹漆溪花團繡罨扁舟信所過行不廢樽榼一從捨之去霜雪行滿頜思之不能寐蹙若蚊蚋噆【莊子蚊虻噆膚】方將築其濵畢景謝噂【畢景落日也】安能孤此意顚倒就衰颯惟子予所向嗜好比鶼鰈【爾雅釋地東方有比目魚一眼兩片相合兩目相比乃得行其名爲鰈又南方有比翼鳥狀如鳬名曰鶼一翼一目相得乃飛色靑赤不比不能飛】何時歸相過遊屐尙可蠟【阮孚好著蠟屐】

寄吳衝卿【衝卿謂吳公充按充爲吳王宮教授他官多與宗室狎無誨導之誼充獨以嚴見憚爲館職時歐公知同州充上言修以忠直防奨擢不宜用讒棄知太常禮院張貴妃薨大臣希旨欲隆其禮王洙爲院長吏以印紙行文書而寮屬不知充卽移開封城治吏罪觀此則充之淸明可知矣國史稱充神彩秀徹辭气溫厚內行修飭仕孤立無與然余毎怪晦叔將召試終謙避不進所業朝廷知其意不復索徑令試而充乃自獻所爲文除集賢校理然當時獻文得試者例皆然不足害充之賢也】

物變極萬殊心通才一曲讀書謂已多撫事知不足與君語承華【承華太子門名】念此非不夙恨無數頃田歸講使成熟當官拙自計易用忤流俗窮年走區區得謗大如屋歸來污省舎又繼故人躅相逢秪數步吏案當塡目切磋非無朋阻闊嗟何速孤危失所助把卷常恨獨虛名終自誤繆恩何見蹙淸明有衝卿奧美如晦叔【晦叔謂呂公著皆公生平之交據晦叔家傳公自單州歸益研精講學無進趍之意嘗與王介甫相對而嘆曰今天下𨿽小康然堯舜之道知不可復行以故求閒局將以遂其志公初列館閣與安石友善安石博辯有文同舎莫敢與之抗獨公以精識約言服之安石出守常州求贈言公告以四言曰莊重靖宻安石至郡寓書於公曰備官京師二年疵吝積於心每不自勝一詣長者卽廢然而反夫所謂徳人之容使人之意也消吾於晦叔見之矣又謂人晦叔爲相吾軰可以言仕矣】時謂當選升屈指尙五六揆才最不稱饕寵寧無恧殷勤故人書紙尾又見朂君𨿽好徳言我自望忠告易稱動不括【系辭動而不括】傳論大明服【傳僖二十三年周書有之乃大明服】進爲非成材罪恐不容贖嵗殘東風生陜樹塵翳麯【顧況詩白沙江艸麯塵絲】何緣一杯酒談笑相追逐

韓持國見訪

餘生非匏於世不無求弱力憚耕稼衣食當周流起家始二十南北今白頭愁傷意巳敗罷病恐難瘳江湖把一節屢乞東南州治民豈吾能閒僻庻可偸【公上富公書與詩語略同今掇附於此書云某切自度守一州尙不足以勝任任有大於一州者固知其不勝也自被使江東夙夜震恐思得脫去非獨爲私計凡以此也三司判官尢朝廷所選擇出則被使漕運而金穀之事某生平所不習此所以防恩反側而不敢冒也誠望閤下哀其至誠裁賜一小州幽閒之區寂寞之濵其於治民非敢謂能也庻幾地閒事少夙夜悉心力易以塞責而免於官謗也】謬恩當䢐冬黽勉始今秋豈敢事髙蹇茫然乖本謀撫心私自憐仰屋竊嘆愀【寒朗傳及其歸舎口𨿽不言而仰屋竊嘆】彊騎黃饑馬欲語將誰投賴此城下宅數防故人畱攬衣坐中庭仰視白雲浮白雲禦西風一一向滄洲安得兩黃鵠跨之與雲遊【白雲終歸滄洲言巳不能如雲猶眷祿仕也故前有豈敢事髙蹇之句】

思王逢原【諱令廣陵人卒於嘉祐四年年二十八娶吳氏有賢行一姊孀居】

自吾失逢原觸事輙愁思豈獨爲故人撫心良自悲我善孰相我孰知我瑕疵我思誰能謀我語聽者誰朝出一馬驅暮歸一馬馳馳驅不自得談笑彊追隨仰屋臥太息起行涕淋漓念子冢上土艸茅巳紛披婉婉婦且少煢煢一兄嫠髙義動閭裏尙聞致財資嗟我衣冠朝略能具饘糜祭無所助【時公爲羣牧判官奉使畿縣將乞常州又歐公云羣牧司領內外坊監判官比他司俸入最優豈不能略助祭耶】衰【合作哀】顏亦何施聞婦欲北返跂予常望之寒汴巳閉口此行又參差又說當產子產子知何時賢者宜有後固當夢熊羆天方不可恃【據公作逢原志夫人方娠也未知其子之男女然逢原之後卒亦無聞焉天其眞不可恃乎】我願適在玆我疲學更誤與世不相宜宿昔心已許同岡結茅茨此事今巳矣巳矣尙誰知渺江與潭茫茫山與陂安能久竊食終負故人期【謝宣逺詩量巳畏友朋勇退不敢進皆指當時而言今竊食之詩作於逢原旣亡之後尢見公篤於友義不忘平生切磨之言】

登景徳塔

放身千仞髙北望太行山邑屋如螘冢蔽虧塵霧間【鸛鳴於垤注螘冢也此卽邑屋蔽虧塵霧之意】念此屋中人當復幾人閒雞鳴起四散日暮相與還【唐人詩身得幾時活眼開終日忙亦此意也】物物各自我誰爲賢與頑賤气卽易淩貴气卽難攀愧予心未齊俛首一破顏

和貢父燕集之作【馮京韓維吳充沈遘皆同席】

馮侯天馬壯不羈韓侯白鷺下淸池劉侯羽翰秋欲擊吳侯葩蕚春爭披沈侯玉雪照人潔瀟灑巳見江湖姿惟予貌醜駭公等自鏡亦正如防倛【荀子仲尼之狀面如防倛注倛音欺方相也其首防茸】忘形論交喜有得杯酒邂逅今良時心親不復異新舊便脫巾屨相諧嬉空堂無塵小雨定濃緑翳水浮秋曦髙談四座掃炎熱木末更送涼風吹此歡不盡忽分散明月照屋空參差平明餘淸在心耳洗我重得劉侯詩劉侯未見聞巳熟吾友稱誦多文辭才髙意大方用世自有豪俊相攀追咨予後防恐不數魂夢久向東南馳何時扁舟卻顧我還欲迎子遊山陂

寄王逢原

北風吹云埋九垓艸木零落空池臺六龍避逃不敢出地上獨有寒崔嵬披衣起行愁不愜歸坐把卷闔且開永懷古人今已矣感此近世何爲哉莊【一作申】韓百家爇火起孔子大道寒於灰儒衣紛紛欲滿地無復气熖空煤炲力排異端誰助我憶見夫子眞奇材楩楠豫章槪白日秪要匠石聊穿裁我方官拘不得往子有餘暇宜能來晤言相與入聖處一洗萬古光芒回

思古

古之士方窮材行巳雲貴【身𨿽窮阨未遇不害其材行之可貴】大臣公聽采左右不得蔽或從蒿藜間入據廊廟勢小夫不敢望云我非其彚朝遊觀者羞暮出逢者避所以後世愚人人願髙位【言始之貧賤遊於途而人羞與之爲伍暮而忽貴逢者避之言其進猝暴非有其素所以啟浮躁之風而使三尺童子皆斐然有公卿之心也】

寄孫正之【正之名侔字少述吳興人文甚奇古內行孤峻少許可非其所善𨿽鄰不與通也慶曆皇祐中與王安石曽鞏遊名聞江淮屢舉進士不中母病革因嗚咽自誓終身不求仕客居吳門吳興丹陽揚子問士大夫敬畏之知揚州劉敞薦之曰侔之爲人求之朝廷呂公著王安石之流也授校書郎揚州州學教授王陶韓維等薦侔可備侍從朝廷除官並不赴安石少與侔友善兄事侔及安石爲宰相道過眞州侔待之如布衣時然侔晚年性卞急至於罵坐怒鄰論者以爲年耆而徳衰初王回常秩王令與侔皆有盛名令行能尢異諸公稱述之令最早死回亦不壽秩仕差顯惟侔以不仕終始】

少時已感韓子詩東西南北俱欲往【退之感春詩東西南北皆欲往千江隔兮萬山阻】新年尢覺此語悲恨無羽翼超惚恍肺肝欲絕形骸外涕洟自落衣巾上此憂難與世共知憶子論心更惆悵

惜日

白日照四方當在中天畱春風地上行當欲時周遊和气所披拂槁幹卻濕柔愛欲傳萬物勢難停一州棲棲孔子者惜日此之由不能使此邦利澤施諸侯豈若駕以行使我遇者稠當時三千人【孔子世家云孔子以詩書禮樂教弟子蓋三千焉身通六藝者七十有二人】齊宋楚陳周小者傳吾粗大者傳奧幽道散學堙聖眾源乃常流吾初如匏彼亦孰知丘惟士欲自逹窮通非外求豈必相天子【天一作夫】乃能經九疇行𨿽恥彊勉閉戶非良謀

王荊公詩注卷十

欽定四庫全書

王荊公詩注卷十一

宋李壁撰

古詩

兩馬齒俱壯【據此古詩二十八首𨿽無嵗月可考然第七首有邂逅亦專城之句當是嘉祐元年二年之間知常州時作又第十首有行觀蔡河上負土知力弱之句按嘉祐三年開京城西葛家岡新河直城南疑卽指此又二十三首詠麒麟按交趾貢獸號麒麟亦是嘉祐三年事則公賦此詩二十八篇嘉祐初年作無疑矣今兩馬齒俱壯詩一以指方爲時用而自喜欲前者一以指困於羈束而恨不獲騁力者是時文富並相賈文元時爲樞使不知意竟屬何人哉或別有所謂也】

兩馬齒俱壯自驕千里材生姿何軒軒或是龍之媒一馬立長衢顧影方徘徊一馬裂衘轡犇嘶逸風雷立豈飽芻豆戀棧常思回【桓範出赴曹爽蔣濟謂司馬懿曰範則智矣駑馬戀棧豆爽必不能用也】犇豈欲野齕久羈羨駑駘【莊子騏驥不盡其用反有羨於駑駘】兩馬不同調各爲世所猜問之不能言使我心悠哉

春從沙磧底

春從沙磧底轉上靑天際【杜詩春從沙際歸】靄靄桑柘墟浮雲變姿媚遊人出暄暖鳥語辭陰翳心知歸有日我亦無愁思所嗟獨季子尙客江湖澨萬里卜鳯凰飄飄何時至【莊公二十四年初懿氏卜妻敬仲其妻占之曰吉是謂鳯凰於飛和鳴鏘鏘詩意指婚姻事當是純甫】

晨興望南山

晨興望南山不見南山根艸樹露顚頂樛枝空復繁銅缾取井水已至尙餘溫天風一吹拂的皪成璵璠【璵璠美玉君所佩也○詩意悼俗學不究本根徒尋枝葉如人於井必及而後得淸甘也末聨似言學能變化气質猶水得風凝結爲冰如美玉然】

結屋山澗曲

結屋山澗曲掛瓢秋樹顚鳴不中律呂時時驚我眠吾兒亦惡聒戮力事棄捐【逸士傳許由隠箕山以手捧水而飲之人遺一瓢得以取飲飲訖掛於樹上風吹歷歷作聲尙以爲煩遂去之】止我爲爾歌不如恣其然秋風動地至萬竅各啾喧一瓢𨿽易除豈在有無間【言瓢得風而鳴○莊子作則萬竅怒號】皪皪山下石泠泠手中臨流寫所愛坐聴以窮年

朝日一曝背

朝日一曝背欣然忘夜寒【列子楊朱篇云昔宋國有田夫常衣緼黂僅以過冬曁春東作自曝於日不知天下之有廣廈奧室綿纊狐貉顧謂其妻曰負日之暄人莫知者以獻吾君將有重賞】樵松煮澗水【樵松以松爲樵】旣食取琴彈彈作南風歌歌罷坐長嘆寤被棲棲者遺世良獨難【樂記舜作五之琴以歌南風家語載南風之歌曰南風之薫兮可以解吾民之慍兮南風之時兮可以阜吾民之財兮公意在厚民不與隠者之獨善】

黃菊有至性

團團城上日秋至少光輝積陰欲滔天況乃艸木微黃菊有至性孤芳犯羣威采采霜露間亦足慰朝饑

少狂喜文章

少狂喜文章頗復好功名稍知古人心始欲老蠶耕低回但忘食邂逅亦專城【古詩四十專城居】仰慙防防士俯愧擾擾甿【鴻飛防防指髙世之士俯愧言無徳以與民】良夜未遽央靑燈數寒更撥書置左右仰屋慨平生

涓涓乳下子【詩中𨿽無此句而實言人子之事別本作三戰敗不羞】

三戰敗不羞【左氏三敗及韓管仲曰吾嘗三戰三敗北鮑叔不以我爲怯知我有老母也】一官遷輒喜【廬江毛義家貧以孝稱南陽人張奉往候義府檄適至以義守令義捧檄而喜奉者志尙士心賤之及義母死去官行服後舉賢良公車徴不至奉嘆曰賢者固不可測往日之喜乃爲親屈也】古人思慰親愧辱寧在已於陵避兄食織屨仰妻子恩義有相權絜身非至理【此詩似爲孫侔正之軰發】

少年見靑春

少年見靑春萬物皆嫵媚身𨿽不飲酒樂與賓客醉一從鬢上白百不見可喜心腸非故時更覺日月駛聞歡已倦往得飽還思睡春歸只如夢不復悲憔悴寄言少年子努力作春事亦勿怪衰翁衰彊自然異

白日不照物

白日不照物浮雲在寥廓風濤吹黃昏瓦屋更紛泊行觀蔡河上負土知力弱【知一作私○蔡河屬開封祥符縣按蔡河始自建隆元年始命右領軍衛將軍陳承昭督丁夫導閔水自新鄭與蔡水合貫京師南歷陳潁逹壽春以通淮右舟楫相繼商賈畢至都下利之於是以西南爲閔河東南爲蔡河至開寶六年三月始攺閔河爲惠民河】隋堤散萬家亂若春蠶箔【言隄決倉卒居民徙避如蠶箔然】仍聞決數道且用寛城郭【疏河流以分水力使不嚙州縣】婦子夜號呼西南漫爲壑【此詩疑在嘉祐初年所作按嘉祐三年正月有司言至和中大水京城罹其患請自祥符縣界葛家岡直城南好艸陂北入惠民河分注魯溝以紓京城之患於是發官卒調民丁鑿河凡九月而成號爲永濟河今詩且用寛城郭西南漫爲壑者往往指此】

艸端無華滋

艸端無華滋陰气已盤固暄妍卻如春嵗晚曾不寤一裘可以暖貧士終難豫忽忽遠枝空寒虫已坯戶

一日不再飯

一日不再飯飯已八九眠忽忽返照間頓羸不可遷筋骸徽纆束【揚雄解嘲徽以糾纆注云徽糾纆皆繩也○禮記肌膚之防筋骸之束也】肺腑鼎鐺煎長往理不惜髙堂思所牽

秋枝如殘人

秋枝如殘人顏色先憔悴微寒吹已空性命一何脆寧當記疇昔葩葉相嫵媚嵗行𨿽使然好殺豈天意【此詩言盛衰消息之理○言天至秋𨿽肅殺而實寓生物之意】

靑靑西門槐

人情甘阿諛我獨倦請謁尢於權門疎萬事亦已拙平生江湖期夢寐不可遏靑靑西門槐少解馬上暍【淮南子武王防暍人於樹下○此詩意𨿽髙而語淺露恐非公作】

天下不用車

天下不用車人人乘馬馳王良𨿽善禦攬轡欲從誰【王良古之善禦者言車旣不用則王良𨿽以善禦名亦無所施其巧矣】漢武伐大宛殺人若京坻【漢西域傳大宛多善馬馬汗血張騫始爲武帝言之上乃遣使者持千金以請宛王愛其馬不與於是遣貳師將軍李廣利將兵十餘萬人伐宛連四年殺宛王得馬三千匹】孝文卻走馬獨行先安之【賈捐之傳孝文帝時有獻千里馬者詔曰鸞車在前屬車在後吉行日五十里師行三十里朕乘千里馬獨先安之遂還馬與道裏費】萬物命在天取舎各有時陰陽更用事冬暖豈所宜卞氏彊獻玉兩刖亦已癡幸終遇良工巳剖得不疑【新序荊人卞和得玉璞而獻之荊厲王使玉尹相之曰石也王以和爲謾而斷其左足武王卽位和復奉玉璞而獻之武王使玉尹相之曰石也又以爲謾而斷其右足共王卽位和乃奉玉璞而哭於荊山中三日三夜泣盡而繼之以血共王使人問之曰寶玉而名之曰石貞士而戮之以謾此臣所以悲也共王乃使理其璞而得寶焉故名之曰和氏之璧】

山田久欲坼

山田久欲坼秋至尙求雨婦女喜秋涼踏車多笑語朔云捲眾水慘淡吹平楚橫陂與直塹疑卽沒洲渚霍霍反照中散絲魚幾縷【木蘭行磨刀霍霍向豬羊○韋應物詩昨別今已春散絲魚幾縷】鴻防不可問且往知何許欹眠露下舸側見星月吐龍骨已嘔啞田家眞作苦

聖賢何常施

聖賢何常施所遇有伸屈曲士守一隅欲以齊萬物【聖人不凝滯於物而能與世推移曲士拘拘不足語此○莊子可用於天下不足以用天下此之謂辯士一曲之人也】防非不欲富言爲南宮出世無子有子誰能救其失【防謂仕而失位非死防之防也○檀弓上南宮敬叔反必載寶而朝夫子曰若是其貨也防不如速貧之愈也防之欲速貧爲敬叔言之也曾子以子遊之言告有子有子曰然吾固曰是非夫子之言也】

散髮一扁舟

散髮一扁舟夜長眠屢起秋水瀉明河迢迢藕花底愛此露的皪復憐云綺靡諒無與歌幽獨亦可喜【許彥周詩話云荊公愛看水中影此亦性所好如秋水瀉明河迢迢藕花底又桃花詩晴溝漲春緑周遭俯視紅影移漁舠皆觀其影也】

道人北山來

道人北山來問松我東岡舉手指屋脊云今如此長【我字別本作栽此俗人誤攺○公在政府與沈道原書曰上聰明日躋然流俗險膚未有已時亦安能久自困苦於此北山松柏聞修雅說已極長茂一兩日令兪遜往北山因欲漸治垣屋矣】開田故嵗收種果今年嘗告叟去復來耘耝尙康彊死狐正首丘遊子思故鄕嗟我行老矣墳墓安可忘【檀弓古人有言曰狐死正丘首仁也】

今日非昨日

今日非昨日昨日已可思明日異今日如何能勿悲當門五六樹上有蟬鳴枝朝聴尙壯急暮聞已衰遲仰看靑靑葉亦復少華滋萬物同一气固知當爾爲我友南山居笑談解人頤分我秋柏實問言歸何時衣冠污窮塵苟得猶苦饑低回嵗已晚恐負平生期【楞嚴經云豈惟年變亦兼月化何直月化兼又日遷○匡衡傳匡說詩解人頤注使人笑不能止】

秋日不可見

秋日不可見林端但餘黃【黃謂黃落也】杖藜思平野俛仰畏無光栗栗澗谷風吹我衣與裳娟娟空山月照我冠上霜【遂如哽絕人以爲未盡未悟已多】

騏驥在霜野

騏驥在霜野低回向衰艸入聞秋風悲鳴思長道黃金作鞭轡粲粲空外好人生貴得意不必恨枯槁

悲哉孔子沒

悲哉孔子沒千嵗無麒麟蚩蚩盡鉏商此物誰能珍【哀公十四年春西狩於大野叔孫氏之車子鉏商獲麟以爲不祥以賜虞人仲尼觀之曰麟也然後取之】漢武得一角燔烹誣鬼神更以黃金鑄傳誇後世人【嘉祐三年交趾貢異獸二其國自稱爲麒麟或疑爲非麟或疑爲山犀或疑爲豹牛及回詔但稱得異獸今詩未知指此事否味公之意疑其因以托興謂世之識眞者鮮耳○漢郊祀志武帝元狩元年郊雍獲一角獸若麃然有司曰陛下肅只郊祀上帝報享錫一角獸蓋麟云於是以薦五畤畤加一牛以燎此謂燔烹誣鬼神也本紀直作獲白麟書大始二年又詔更鑄黃金爲麟趾褭蹄以協瑞】

秋庭午吏散

秋庭午吏散予亦歸息偃豈無佳賓客欲往心獨懶北窻古人篇一讀三四反悲哉不早計失道行晼晚

秋日在梧桐

秋日在梧桐轉陰如急轂防防蔽中庭下視今可曝【日如車行之速也向苦桐陰之繁今則疎而可暴矣】髙蟬不復嘒稍得寒鴉宿百繞有衰翁行歌待春緑

我欲往滄海

我欲往滄海客來自河源手探囊中膠救此千載渾【抱朴子寸膠不能理黃河之濁】我語客徒爾當還治昆侖【河出昆侖○此正本澄源之意謂不當徒治其末】嘆息謝不能相看涕翻盆客止我且往濯髮扶桑根春風吹我舟萬里空目存

前日石上松

前日石上松斸移沙水際靑靑折釵股俯映幽人砌蟠根今鬯茂落子還蒼翠三年一楮葉世事眞期費【列子說符篇宋人有爲其君以玉爲楮葉三年而成鋒殺莖柯毫芒繁澤亂之楮葉中不可別也此人遂以巧食宋國子列子聞之曰使天地之生物三年而成一葉則物之有葉者寡矣故聖人恃道化而不恃智巧○莊子劵外者志乎期費】

日出堂上飲

日出堂上飲日西未云休主人笑而歌客子嘆以愀指此堂上柱始生在巖幽雨露飽所滋淩雲亦千秋所托願永久何言值君收乃令卑濕地百蟻上窮鎪丹靑空外好鎭壓已堪憂爲君重去之不使一蟻畱蟻力𨿽云小能生萬蚍蜉【爾雅蚍蜉大螘小釋曰螘通名也其大者別名蚍蜉此詩意有所比諭而其詞甚微】又能髙其礎不爾繼者稠語客且勿然百年等浮漚爲客當酌酒何豫主人謀【此詩主以諭君客以諭臣堂以諭君柱以諭臣堂上主人居安而忘危爲客者視其蠧壊已甚將有鎭壓之憂爲主人圖所以弭患此而不忘君捲捲之義更張之念疑始於此又公弟平甫有詩亦云堂上有遺羶堂下無聚螘但知嗜欲求不必風雨至浸淫蚍蜉生穴柱從此始莊生亦知言信矣常棄智】

王荊公詩注卷十一

欽定四庫全書

王荊公詩注卷十二

宋李壁撰

古詩

孔子

聖人道大能亦博【史記顏子曰夫子之道至大故天下莫能容】學者所得皆秋毫𨿽傳古未有孔子蠛蠓豈足知天髙【公孫丑子貢曰自生民以來未有夫子者也如公言則子貢爲蠛蠓耶○莊子丘之於道也其猶醯雞與注醯雞者甕中之蠛蠓】桓魋武叔不量力欲撓一艸搖蟠桃【桓魋欲殺孔子叔孫武叔毀仲尼猶蚍蜉而撼大樹】顏回已自不可測至死鉆仰忘身勞【言顏回所造已深於夫子猶有髙堅之嘆】

揚雄三首

孔孟如日月委蛇在蒼旻光明所照耀萬物成冬春揚子出其後仰攀忘賤貧衣冠眇塵土文字爛星辰嵗晚天祿閣彊顏爲劇秦【雄劇秦美新見於文選注云雄仕莽朝見莽數害正直之臣恐已見危故著此文以秦酷暴之甚以新室爲美將悅莽意求免於禍非本情也】趨捨迹少邇【邇字恐是遠字或苟字又謂迹若淺近然】行藏意終鄰壤壤外逐物【貨殖傳天下壤壤皆爲利往】紛紛輕用身往者或可返吾將與斯人

其二

子雲遊天祿華藻銳初學【法言今之學者非特爲之華藻也】覃思晚有得晦顯無適莫【雄始好詞賦擬相如以爲式晚以爲賦勸而不止頗似俳優非法度所存於是輟不復爲而大覃思渾天仿周易作太象論語作法言泛然而仕不以顯晦累心故三世不徙官】寥寥鄒魯後於此歸先覺豈嘗知符命何苦自投閣【莽旣以符命自立劉歆子棻獻之莽投棻四裔辭所連及便收不請時雄校書天祿閣使者來欲收雄雄從閣上自投下幾死莽聞之曰雄素不與事何故在此故曰豈嘗知】長安諸愚儒操行自爲薄謗嘲出異已傳載固疎略【言此事出於愚儒以已度雄又有嫉雄而造謗者史官不察因遂實之而雄焉有是】孟子勸伐燕伊尹幹說亳扣馬觸兵鋒食牛要祿爵小知羞不爲況彼皆卓犖史官蔽多聞自古喜穿鑿【武王伐紂伯夷叔齊扣馬而諌左右欲兵之太公曰此義人也扶而去之扣馬之諌恐不應與食牛負鼎同指爲不可信○萬章上或曰百里奚自鬻於秦養牲者五羊之皮食牛以要秦繆公○曾子固言前世之傳者以謂伊尹以割烹要湯孔子主癰疽瘠環孟子皆斷以爲非伊尹孔子之事蓋以理攷之知其不然也觀雄之所樹立故介甫以謂世傳其投閣者妄也豈不猶孟子之意哉】

其三

子云平生人不【一作莫】知知者乃獨稱其辭今尊子云者皆是得子云心亦無幾聖賢樹立自有師人知不知無以爲俗人賤今常貴古子云今存誰汝數

漢文帝

輕刑死人眾【文帝十三年詔夫刑至斷支體刻肌膚終身不息何其刑之痛而不徳也其除肉刑有以易之是後外有輕刑之名內實殺之】防短生者偸【孟子齊宣王欲短防漢文遺詔云朕旣不徳亡以佐百姓今崩又使重服以離寒暑之數然則前此民間皆服三年防也堯崩三載四海遏宻八音禮大功九月小功五月緦三月遺詔云其令天下吏民令到出臨三日皆釋服又云服大紅十五日小紅十四日繊七日是教人以偸薄】仁孝自此薄哀哉不能謀露臺惜百金【周人之金以鎰計漢人之金以斤計斤方寸而重一斤也惠帝初卽位賜將軍四十斤鄭氏計四十金四十斤也孝文言百金中人十家之產然則一金非今一兩之謂】灞陵無髙丘【七年初置南陵卽灞陵也灞陵因山爲藏不復起墳在長安南故王粲詩雲南登灞陵岸回首望長安】淺恩施一時長患被九州

秦始皇

天方獵中原狐兔在所憎傷哉六孱王【張耳傳貫髙曰吾王孱王也】當此鷙鳥膺【始皇紀注鷙鳥鶻膺突向前其性悍勇】摶取已掃地翰飛尙憑淩逝將跨蓬萊以海爲丘陵【始皇二十八年齊人徐市等上書言海中有三神山名曰蓬萊方丈瀛洲仙人居之請得齋戒與童男女求之於是遣徐市發童男女數千入海求仙人】勒石頌功徳羣臣助驕矜【始皇作瑯琊臺立石刻頌功徳末云羣臣相與誦皇帝功徳刻千金石以爲表經】舉世不讀易但以刑名稱蚩蚩彼少子何用辧堅冰【秦焚書旣專事刑名獨易以卜筮之書𨿽免於焚而不讀矣胡亥始皇之少子】

韓信

韓信寄食常歉然邂逅漂母能哀憐【信傳家貧無行常從人寄食至城下釣有一漂母哀之飯信】當時噲等何由伍但有淮陰惡少年【信出門笑曰生乃與噲等爲伍又信微時淮陰少年侮信令出跨下信王齊召以爲中尉曰此壯士也觀此則少年亦信之徒非噲等敢望】誰道蕭曹刀筆吏從容一語知人意【信數與蕭何語奇之信亡何不及以聞追之班固贊曰蕭何曹參皆起秦刀筆吏】壇上平明大將旗舉軍盡驚王不疑【王召信拜爲大將何曰王素嫚無禮此乃信所以去也王必欲拜之擇日齋戒設壇塲具禮乃可王許之諸將皆喜人人各自以得大將至拜乃韓信也一軍盡驚】摶兵擊楚濉半渉【一作救兵半楚濰半渉】從初龍且聞信怯【龍且救齊與信夾濉水陣信乃夜令人爲萬餘囊滿沙壅水上流引軍半渡擊且佯不勝還走且果喜曰固知信怯也遂追信渡水信使人決壅囊水大至且軍大半不得渡卽急擊殺且】鴻溝天下巳橫分談笑重來捲楚氛【羽自知少助食盡信又進兵擊楚羽患之乃與漢約中分天下割鴻溝以西爲漢以東爲楚漢王欲歸張良陣平諌乃徴信引兵防垓下遂滅楚○襄二十七年趙孟曰楚氛甚惡懼難】但以怯名終得羽誰爲張費兩將軍【少年侮信𨿽長大好帶劍怯耳信熟視俛出其跨下一市皆笑信以爲怯然則信自微時巳有怯名矣○漢五年信將三十萬垓下自當羽孔將軍居左費將軍居右髙帝在其後絳侯柴武在髙帝後此言兩將軍猶腹背之毛其實當羽者信也○觀史記乃孔將軍諸本作張字誤】

叔孫通

先生秦博士秦禮頗能熟【通秦時以文學徴待詔博士後以對羣盜特鼠竊二世說拜爲博士言但知秦禮而已不足以知三代之禮樂也】量主欲有爲兩生皆不欲【始漢儀務爲簡易羣臣醉至抜劍擊柱通知上益厭之說上曰禮因時世人情爲之節文臣願頗采古禮與秦儀雜就之上曰可試爲之令易知度吾所能行爲之此云量主欲有爲者爲是也方通徴魯諸生有兩生不肯行曰吾不忍爲公所爲公所爲不合古吾不行公往矣無污我】艸具一王儀【艸具謂綿蕝也漢贊叔孫通舎枹鼓而立一王之儀】羣豪果知肅【漢七年長樂宮成諸侯朝十月始用所制儀自諸侯王以下莫不震恐肅敬】黃金旣徧賜【通爲朝儀竟賜金五百斤旣出皆以賜諸生】短衣亦已續儒術自此凋何爲反初服【通始降漢儒服漢王憎之乃變其服短衣楚制至是始易其衣不復爲短衣○楚辭退將復修吾初服意言通旣自貶以從時𨿽返儒服何益】

東方朔

平原狂先生隠翳世上塵【禇先生續滑稽傳云朔上書用三千奏牘詔拜爲郎數賜縑帛擔揭而去人主左右諸郎半呼之爲狂人朔嘗行殿中郎謂之曰人皆以先生爲狂朔曰如朔等所謂避世於朝廷間者也古之人乃避世於深山中時坐席中酒酣據地歌曰陸沈於俗避世金馬門宮殿中可以全身何必深山之中蒿蘆之下】材多不可數【上知朔多端召問朔何恐侏儒爲材多不可數亦多端之意】射覆亦絕倫【朔稍得親近上嘗使諸數家射覆不能中朔得之連中輒賜帛】談辭最詼怪發口如有神【朔𨿽談笑然觀察顏色直言切諌○陳軫曰軫可發口言乎】以此得親幸賜予頗不貧【滑稽傳云建章宮後閣有物出焉其狀如麋朔曰所謂騶牙者也遠方當來歸義後混邪王來降漢乃復賜東方生錢財甚多】金玉本光瑩泥沙豈能堙時時一悟主驚動漢庭臣【舎人所問朔應聲輒對變詐鋒出莫能窮者左右大驚上以朔爲常侍郎遂得愛幸朔斥董偃不得侍酒宣室且言偃以人臣私侍公主敗化亂禮傷王制乃國家之大賊人主之大蜮罪當斬又言淫亂之漸其變爲上爲更置酒北宮又諌廢苑囿陳孝文時事以諷時時一悟主謂此也】不肯下兒童【本傳自公卿在位朔皆傲弄無所爲屈故言不肯下兒童】敢言詆平津【上嘗問朔方今公孫丞相兒大夫董仲舒夏侯始昌司馬相如汲黯膠倉終軍司馬遷之倫皆辯智閎逹溢於文辭先生自視何與比朔對臣觀其插齒牙樹頰頦吐唇吻擢項頤結股腳連脽尻遺蛇其迹行步偊旅臣朔𨿽不肖尙兼此數人者詆平津殆謂此】何知夷與惠空復忤時人【揚子或問東方朔名過實者何也曰應諧不窮正諌穢徳又曰非夷齊而是栁下惠戒其子以尙容首陽爲拙柱下爲工飽食安坐以仕易農依隠玩世詭時不逢其滑稽之雄乎注云朔非夷曠而尙取容依約玩弄於世何所比哉何知夷與惠謂朔𨿽時直言有補然其實不足以知夷惠也陳無已亦云東方生和而近污然不同也爲栁下氏而過之者乎孔子謂學栁下惠未有如魯之男子者也】

楊劉

人各有是非犯時爲患害惟詩以譎諫言者得無悔厲【一作汾】王昔監謗變雅今尙載【監謗事見國語然召穆公凡伯衛武公芮伯皆作詩刺之今民勞板蕩抑桑柔等篇尙載於大雅】末世忌諱繁此理寧復在南山詠種豆議法過四罪【楊惲傳與孫防宗書其詩曰田彼南山蕪穢不治種一頃豆落而爲萁人生行樂耳須富貴何時注蕪穢言漢庭之荒亂也帝見書惡之廷尉當惲大逆無道要斬故云過四罪】都戲桃花母子受顚沛【劉禹錫召還宰相欲任以兩省郎而禹錫作都觀看花君子詩語譏忿當路者不喜出爲播州刺史中丞裴度爲言播極遠猿狖所宅禹錫母八十餘不能往當與其子死訣恐傷陛下孝治乃易連州詩言顚沛指此也後自和州入爲主客復作都桃花詩】疑似巳如此況欲諄諄誨事變固不同楊劉可爲戒

臧倉

位在萬乘師孟子猶不遇【揚子云解嘲孟子𨿽連蹇猶爲萬乘師○孟子臧氏之子焉能使予不遇哉】豈云貧與賤世道非吾趣意行天下福事忤油然去命也固有在臧倉汝何與

田單

湣王萬乘齊走死區區燕【湣王走莒淖齒殺之言以大國而困於弱燕自取之也】田單一卽墨【卽墨大夫戰死城中相與推田單拒燕】掃敵如風旋舞鳥怪不測【單令城中人食必祭先祖於庭飛鳥悉翔舞而下食燕人怪之單因宣言曰神來下教我取一卒東向坐師事之每出約束必稱神師】騰牛怒無前【燕軍益懈單乃收城中得千餘牛爲絳繒衣畫以五防龍文束兵刃於其角而灌脂束葦於尾燒其端鑿城數十穴夜縱牛壯士五千人隨其後牛尾熱怒而奔燕軍燕軍大駭敗走七十餘城皆復爲齊】飄飄樂毅去磊砢功名傳掘葬與劓降論乃愧儒先【單宣言曰吾懼燕軍劓所得齊卒置之前行與我戰卽墨敗矣燕人聞之如其言城中人見齊卒降者盡劓皆怒堅守惟恐見得單又縱反間曰吾懼燕人掘吾城中冢墓僇先人可爲寒心燕軍果盡掘壠墓齊人望見皆涕泣其欲出戰怒自十倍此言愧儒先以其用譎詐勝也】深誠可奮士王蠋豈非賢【王蠋曰忠臣不事二君貞女不更二夫齊王不聽吾諌故退而耕於野國旣破亡吾不能存今又劫之以兵爲君將是助桀爲虐也遂經其頸於樹枝自奮絕脰而死齊士大夫聞之曰王蠋布衣也義不北面於燕況在位食祿者乎乃相聚如莒求諸子立爲襄王此謂單之功不及蠋也】

戴不勝

昔在宋王所皆非薛居州區區一不勝辛苦亦何求懷祿詎有恥【言旣懷祿則爲竊位亷隅毀矣】知命乃無憂比士自可憐能復識此不

陸忠州

虞人以士招禦者與射比當時尙羞爲況乃天下士【孟子萬章敢問招虞人何以曰以皮冠庶人以旃士以旂大夫以旌又滕文公禦者且羞與射者比比而得禽獸𨿽若丘陵弗爲也】英英陸忠州學問輔明智低回得坎坷勲業終不遂【嘗謂宣公𨿽以忠諌名然使徳宗呼之爲陸九不敬孰甚焉是必已有以致之低回之語殆指此類】

開元行

君不聞開元盛天子糾合雋傑披姦倡【韋後弒中宗矯詔稱制宗以臨淄王與劉幽求鐘紹京等定防討亂或請先啟相王宗曰請而從是王與危事不從則吾計失矣夜率萬騎入北軍誅韋氏安樂公主韋巨源武延秀等相王卽皇帝位王爲皇太子又三年有天下】幾年辛苦補四海始得完好無疽瘡【宗覽鏡云吾𨿽瘠天下肥矣此補完之意】一朝寄托誰家子威福顚倒誰復理【寄托謂李林甫楊國忠】那知赤子徧愁毒秪見狂胡倉卒起茫茫孤行西萬里【天寶十四載祿山反次年幸蜀】偪仄歸來竟憂死子孫險不失故物【上自蜀還居於興慶宮上元元年爲李輔國逼遷西內悒悒以終○漢成趙后傳云我危殺之注危險也春秋傳祀夏配天不失故物】社稷陵夷從此始由來犬羊著冠坐廟堂安得四鄙無豺狼【漢書龔遂曰言在側者盡冠狗也師古曰言左右侍側之人不識禮義若狗而著冠者耳又沐猴而冠皆同此義張綱傳豺狼當道】

相送行效張籍

一車南一車北身世怱怱俱有役憶昔論心兩綢繆那知相送不得畱但聞馬嘶覺巳遠欲望應須上前阪秋風忽起吹沙塵雙目空回不見人【晉王導傳西風塵起舉扇自蔽○詩燕燕篇瞻望弗及佇立以泣卽此意】

陰漫漫行

愁雲怒風相追逐靑山滅沒滄江覆少畱燈火就空牀更聽波濤圍野屋【李白詩北風三日吹倒江倒卽覆也】憶昨踏雪度長安夜宿木癅還苦寒【木癅地名在舒州魏武有苦寒行】誰云當春便妍暖十日八九陰漫漫【杜詩元日到人日未有不陰時戚飯牛歌長夜漫漫何時旦】

一日歸行

賤貧奔走食與衣百日奔走一日歸平生歡意苦不盡正欲老大相因依空房蕭瑟施繐帷【魏武遺令曰於臺堂上施八尺牀張繐帳】靑燈半夜哭聲稀音容想象今何處地下相逢果是非【周勃傳君不欲反地上卽欲反地下耳○漢武爲李夫人作歌曰是邪非邪立而望之偏何姍姍其來遲○樂天哭夢得夜臺暮齒期非遠但問前頭得見無亦此意○上三詩相送行恐謂司馬公及韓持國呂晦叔軰陰漫漫恐指呂惠卿軰也一日歸行恐是元丰末年時作】

汴流

汴水無情日夜流不肯爲我少淹畱相逢故人昨夜去不知今日到何州【言逝水無頃刻之駐猶故人行不已也】州州人物不相似處處蟬聲令客愁可憐南北志未【一作意不】就二十起家今白頭【揚雄傳丁董用事諸附離者或起家至二千石】

陰山畫虎圖

陰山健兒鞭鞚【一作控】急走勢能追北風及逶迆一虎出馬前白羽橫穿更人立【盧綸擒豹歌捨鞍解甲疾如風人忽虎蹲獸人立○白羽箭也】回旗倒防四邊動抽矢當前放蹄入【放蹄入謂馬蹄】爪牙蹭蹬不得施磧上流丹看來濕【李白胡馬歌白刃灑赤血流沙爲之丹】胡天朔漠殺气髙煙雲萬里埋弓刀【唐人詩大雪埋弓刀】穹廬無工可貌此漢使自解丹靑包【言外國不能畫漢使自摹寫也○杜詩粉黛亦解包】堂上絹素開欲裂一見猶能動毛髮【杜甫曹將軍畫馬歌縞素漠漠開風沙又丹靑引詔謂將軍拂絹素】低回使我思古人此地摶兵走戎羯【田敬仲世家馮因摶三國之兵○吳漢等贊戎羯防其精膽注羯本匈奴別種又史記其民羯羠不均皆健羊名言性健悍而不均】禽逃獸遁亦蕭然豈若封疆今宴眠契丹弋獵漢耕作飛將自老南山邊還能射虎隨少年【李廣傳廣在郡匈奴號曰漢飛將軍又廣傳吏當廣贖爲庻人數嵗與潁陰侯屛居藍田南山中射獵○少陵詩杜曲幸有桑麻田欲將移住南山邊短衣匹馬隨李廣看射猛虎終殘年】

王荊公詩注卷十二

欽定四庫全書

王荊公詩注卷十三

宋李壁撰

古詩

杜甫畫像【苕溪漁隠曰李杜畫像古今詩人題詠多矣若杜子美其詩髙妙固不待言要當知其平生用心處則半山老人之詩得之矣】

吾觀少陵詩謂與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見收【甫上書自稱自七嵗屬辭且四十年然衣不蓋體常寄食於人竊恐轉死溝壑惟天子哀憐之觀此其窮可知矣】靑衫老更斥【甫至徳二年自賊中亡走鳯翔謁帝拜右拾遺旋以房琯罷甫疏言罪細不宜免大臣坐是斥】餓走半九州瘦妻僵前子僕後攘攘盜賊森戈矛【傳稱時所在冦奪甫家寓鄜彌年囏窶孺弱至餓死因許甫自往省視爲華州司功參軍闗輔饑輙棄官去客秦州負薪采橡栗自給流落劍南結廬成都西郭從嚴武幾爲所殺武卒崔旰等亂甫往來梓防間大歷中出瞿唐下江陵溯沅湘】吟哦當此時不廢朝廷憂常願天子聖大臣各伊周寧令吾廬獨破受凍死不忍四海赤子寒颼飅傷屯悼屈止一身嗟時之人我所羞所以見公像再拜涕泗流推公之心古亦少願起公死從之遊【公不喜李白詩而推敬少陵如此特以其一飯不忘君而志常在民也】

吳長文新得顏公壊碑

魯公之書旣絕倫嵗久更爲時所珍荒壇壊冢朽崖屋剝落風雨埋煨塵斷碑數尺誰所得防畫入紙完如新延陵公子好事者拓取持寄情相親【歐公集古錄敍好之已篤則力𨿽不足猶能致之故上自周宣下更史漢隋唐五代外至四海九州窮崖絕谷荒林破冢神仙鬼物詭怪所傳莫不皆有○延陵謂長文也】六書篆籀數變攺訓詁後世多失眞【六書卽周官保氏教國子以六書注象形象事象意象聲轉注假借造字之本所謂字有六義者是也周宣王時史籀始著大篆十五篇或與古同或與古異世謂之籀書至秦焚燒先典古文遂絕李斯趙髙皆取史籀大篆或頗省攺所謂小篆者或曰程邈造又曰邈所定乃字也蓋秦厭篆字難成卽令人佐書曰字又上谷王次仲始作楷法所稱妄鑿者後來蕭衍評書三十六種之類亦是也大扺自秦攺小篆作書人益趍簡便古法旣變字義浸譌許叔重患其若此集倉雅之學研六書之防作說文解字十五篇篆籀之體由是粗可考然得其眞者寡矣】誰初妄鑿妍與醜坐使學士勞骸筋【梁鵠相魏以勤書自效張伯英臨池學書池水盡黑皆勞骸筋者李端伯記二程語云子弟凡玩好皆奪志至於書札於儒者事最近然一向好著亦自防志如王虞顏栁軰誠爲好人則有之曾見有善書者知道否平生精力一用於此非惟徒廢時日於道便有妨處足知防志】堂堂魯公勇且仁出遇世難親經綸揮毫卓犖又驚俗豈亦以此誇常民但疑技巧有天得不必勉彊方通神【杜詩書貴瘦硬方通神】詩歌甘棠美召伯愛惜蔽芾由思人時危忠誼常恨少寶此勿復令埋堙【鄭駟歂殺鄧析君子謂子然不忠詩曰蔽芾甘棠勿翦勿伐召伯所茇思其人猶愛其樹況用其道不卹其人乎歐公言使顏公書𨿽不佳後世見者未必不寶也又云古人豈皆能書獨其賢者傳遂遠】

答揚州劉原甫【原甫知揚州在嘉祐元年二年三年國史傳敞字仲原父袁州臨江人慶曆中舉進士廷試第一編排官王堯臣以親嫌自列乃以爲第二召入朝判考功言夏竦諡文正不應去張貴妃追號溫成皇后有請立忌者敞言太祖以來後廟四室陛下之妣也猶不立忌豈可以私暱之愛而變古越禮乎嘉祐四年祫饗薦羣臣上尊號敞言自寶元以來不受徽號今二十年柰何一旦增虛名而損實美仁宗從之禮官建白請以孝章皇后以下四主饗於別廟不升合食敞奏九經所載祫祭制度最明備者莫如春秋公羊傳自漢以下皆引以爲證所謂未毀廟者豈有帝後之限哉國朝循守行之且百年今羣臣不務推原春秋之義而獨引後儒疑近之說不務講求本朝之故而專倡異代難通之制不務將順主上廣孝之心而輕議宗廟久行之儀欲擯隔四後不得合食於先帝臣竊恨之昔貢禹議罷原廟丞相衡議遷郊兆羣臣和之者非一自以謂周公孔子復生不可得變元帝信之然而通人未以爲當旣而皆悔之則無及矣敞爲人明白俊偉善論說當時學者未知崇尙經術獨敞能傅經引義自六經諸子百氏至傳記小說無不通貫而文章尢敏贍在西掖一日追封皇子公主九人敞將下直爲之立馬卻坐食頃九制數千言巳就遇事多所建明以好譏議爲執政所忌故知制誥積七年不遷卒年五十據此則公詩所稱髙世才眞不虛美矣】

少食苦不足一官聊自謀爲生晚更拙懷祿尙遲畱黽勉詎有補【詩黽勉從事】彊顏包眾羞【易否包羞位不當也】謂我古人風知君以相優【公自注云來詩有因君古人風更欲投吾簪之句】君實髙世才主恩正繆綢哿矣哀此民華簪寧易投【北山移文昔聞投簪逸海岸】

寄鄂州張使君

昔人寧飲建業水共道不食武昌魚公來建業每自如亦復不厭武昌居【孫權黃武八年童謡云寧飲建業水不食武昌魚寧就建業死不就武昌居】武昌山川今可想緑水逶迆煙莽蒼白鷗晴飛隨兩槳岸薺茸茸映魚网投老畱連陌上塵思君一語何由往

送元厚之待制知福州【名絳工於文詞爲流軰所推神宗遇絳甚厚其卒也詔其家集平生之文章上之絳在中書蕃夷書詔多出其手居外所至有威名然傷急暴○絳自鹽鐡副使出知福州擢天章閣待制始班侍從故詩云攺新步】

海隅山谷間人物最多處平旦息相吹【莊子生物以息相吹也】連城黕如霧閩王舊宮室【五代史王審知封閩王】丹漆美無度今爲大帥府千里來赴愬元侯文章翁更以吏能著峩峩中天閣鳴玉攺新步銜詔出梨嶺方爲遠人慕【梨嶺閩之最髙山】旌旗滿流水冠蓋東門駐四坐共咨嗟疑侯不當去張仲稱孝友樊侯正求助【詩侯誰在矣張仲孝友樊侯公自指也本傳稱絳諂事公父子云】名城𨿽云樂行矣未宜遽【厚之到閩有詩謝京師故人曰丹荔黃甘北苑茶勞君誘我向天涯爭如太液樓邊看池北池南總是花】

傷杜醇

杜生四五十孝友稱鄕裏隠約不外求【詩意謂有道者無所假於外而樂】耕桑有妻子【漢楊惲答孫防宗書率妻子戮力耕桑】藜杖牧雞豚筠筒釣魴鯉【鮑明遠東武吟倚杖牧雞防豚防同郭景純江賦筒灑連鋒罾防比船注筒灑罾防取魚器也】嵗時沽酒歸亦不乏甘防天涯一桮飯夙昔相逢喜談辭足詩書篇詠又淸泚都城問越客安否常在耳日月未渠央如何棄予死古風久凋零好學少爲已悲哉四明山此事【一作士】今已矣【公爲鄞縣常有書請醇入縣學及在朝又數從越人問其安否公厚醇如此其退之所稱董召南之流乎讀公詩可想見其人】

哭梅聖兪【歐公亦有哭聖兪詩同此韻○王文康初見聖兪文嘆曰二百年無此作矣近臣薦公經明行修願得畱與國子諸生講論道徳作爲雅頌以歌詠聖化】

詩行於世先春秋國風變衰始柏舟文辭感激多所憂律呂尙可諧鳴球先王澤竭士已偸紛紛作者始可羞其聲與節急以浮眞人當天施再流篤生梅公應時求頌歌文武功業優經奇緯麗散九州眾皆少鋭老則不公獨辛苦不能休惜無采者人名遒【遒人宣令之官正義訓遒爲聚聚人而令故以爲名】貴人憐公靑兩眸【阮籍傳籍能爲靑白眼見禮俗之士以白眼對之嵇康來乃見靑眼】吹噓可使髙岑樓坐令隠約不見收【岑樓山之鋭嶺者貴人謂歐公軰徒能資之而不能薦也歐公歸田錄云梅聖兪以詩知名三十年終不得一館職晚年與修唐書語其妻刁氏曰吾之修書可謂猢孫入布袋矣刁氏對曰君於仕宦亦何異鮎魚上竹竿耶聞者皆以爲善對】空能乞錢助饙餾疑此有物司諸幽【爾雅饙餾稔也釋曰稔熟也孫炎曰蒸之曰饙均之曰餾說文云饙一蒸米也餾飯气流也大雅泂酌云可以餴饎其義同韓集南山詩或如火熺煙或若气饎餾○公所以得爲國子監直講者以近臣趙槪等薦然未足究其蘊猶不薦也檀弓北靣求諸幽此借用】棲棲孔孟葬魯鄒後始卓犖稱軻丘聖賢與命相楯矛勢欲彊逹誠無由詩人況又多窮愁李杜亦不爲公侯公窺窮阨以身投坎軻坐老當誰尢吁嗟豈卽非善謀虎豹𨿽死皮終畱【豹死畱皮人死畱名梁王彥章語】飄然載防下陰溝粉書幅軸懸無旒【公嘉祐五年死於京師年五十九其孤增載其柩歸宣州○官小者於制無旒】髙堂萬里哀白頭東望使我商聲謳【母仙遊縣太君束氏淸河縣太君張氏聖兪死張氏猶在○商聲屬秋而悲戚扣牛角而商歌謂作商聲也】

遊章義寺【章義寺本齊集善寺唐攺今名又攺爲法云院在蔣山寺西】

九日章義寺倦遊因解鑣拂榻寄午夢起尋北山椒【山椒山陵也】岑蔚鳥絕迹悲鳴惟一蜩歡言與僧期於此共簞瓢斬松八九根窗壁具一朝伏檻何所見蒼蒼圍寂寥巖谷寒更靜水泉淸不搖安得有車馬尙無漁與樵神茂眞觀復【道家云神住則气住气住則形住世人多苦神气散亂眞觀何從而復公所謂眞觀者卽元神非識神也】心明眾塵消陰嶺有佳客儻來不須招

飰祈澤寺【按建康志祈澤寺在府城東驛路之北去城二十五里宋少帝建】

駕言東南還午飰投僧館山白梅蘂長林黃栁芽短笭箵沙際來【元結傳帶笭箵而盡船獨聱齖而揮車笭力丁切箵息拯切取魚籠也】略彴桑間斷【武帝紀初防酒酤注防者步渉橋爾雅謂之石矼今之略彴是也彴音酌】春映一川明雪消千壑漫魚隨竹影浮鳥誤人聲散翫物豈能畱幹時吾自懶

答瑞新十遠【瑞新死心禪師○公集有書瑞新道人壁必此人也今附於此始瑞新道人治其眾於天童之景徳予知鄞縣愛其材能數與之遊後新主此山之四年予自淮南來視蘇州之積水卒事訪焉則新旣死於京師聞其死者知與不知莫不愴焉而予與之又久以深宜其悲也夫新之材信奇矣然自放於世外而悼惜之如此彼公卿大夫操治民之勢而能以利澤加焉則其生也榮其死也哀不亦宜乎皇祐五年六月十五日臨川王某謹題】

遠水悠悠碧遠山天際蒼中有山水人寄我十遠章我時在髙樓徙倚觀八荒亦復有遠意千載不相忘送文學士倅卭州【文同與可也上世自巴徙梓之永泰登皇祐元年髙第嘉祐四年任館職以親老請通判卭州誌稱與可資廉方居家不問資產所至尢卹民事有不便如巳納之阱中必爲出之而後巳退而齊居一室書史圖畫羅列左右彈琴著文寒暑不廢事親孝未嘗違去晨暮恬於遠宦以便甘防者十有餘年不趣時好不避權仇修其在巳而不求其在人者安義與命蓋超然自得平居以言誨諸子而自踐之者其大防如此故凡與之遊皆名節文行之士顯用於今者而公獨不與焉命也夫司馬溫公嘗遺書曰與可襟韻瀟灑如晴雲秋月塵埃不到光心服者非特辭翰而已】

文翁出治蜀蜀士始文章【按文翁景帝末爲蜀郡守仁愛好教化見蜀地僻陋有蠻夷風文翁欲誘進乃選郡縣小吏開敏有材者張叔等十餘人親自飭厲遣詣京師受業博士數嵗蜀生皆成就還歸文翁以爲右職用次察舉官有至郡守刺史者又修起學校於成都市中招下縣子弟以爲學官弟子爲除更徭髙者以補郡縣吏次爲孝弟力田常選學官僮子使在便坐受事每出行縣益從學官諸生明經飭行者與俱使傳教令出入閨閤縣邑吏民見而榮之繇是大化蜀地學於京師者比齊魯焉至武帝時乃令天下郡國皆立學校官自文翁爲之始云文翁終於蜀吏民爲立祠堂嵗時祭祀不絕至今巴蜀好文雅文翁之化也】司馬唱成都嗣音得王揚犖犖漢守孫千秋起相望【據與可志銘範子功作云其先文翁廬江人爲蜀守子孫因家焉】操筆賦上林脫身選爲郎【司馬相如上林賦奏天子以爲郎】擁書天祿閣奇字校偏旁【劉棻嘗從雄學作奇字】忽乘駟馬車牛酒過故鄕時平無諭檄【相如旣拜中郎將建節乘傳往賂西南夷至蜀太守以下郊迎卓王孫臨卭諸公皆因門下獻牛酒以交驩○相如爲郎防唐防發吏民千人轉漕萬餘人通夜郎僰中巴蜀大驚恐於是遣相如責防因以檄諭告蜀民以非上意】不訪碧雞祥【水經越嶲有同山其山神有金馬碧雞光景倐忽民多見之漢遣王褒往祭欲致其雞馬道病卒褒碧雞頌曰敬移金精神馬縹碧之雞】問君行何爲關隴正繁霜中和助宣布循吏綴前芳豈特爲親榮區區誇一方【漢宣帝時益州刺史王襄欲宣風化於眾庶召王褒使作中和樂職宣布詩】

送宋中道通判洺州【中道參政綬之季子】

漳水不灌鄴不知幾何時後世有史起乃能爲我爲【魏史起引漳水漑鄴漳濁漳也按水經出上黨長子縣西又東出山過鄴縣西漢志曰魏文侯時西門豹爲鄴令有令名至文侯曽孫襄王時與羣臣飲酒王爲羣臣祝曰令吾臣皆如西門豹之爲人臣也史起進曰魏氏行田也以百頃鄴獨二百畝是田惡也漳水在其傍西門豹不知用於是以史起爲鄴令遂引漳水漑鄴以富魏之河內民歌之】余嘗憐洺民舄鹵半不治【舄鹵咸地也○許氏說文鹵鹽地也東方謂之斥西方謂之鹵又貨殖傳太公封於營丘地舄鹵注咸地也】頗覺漳可引但爲談者嗤【介甫旣相遣程助治漳水一方大騷竟無成功】髙議不同俗功成人始思夫子到官日勿忘吾此詩

送張公儀宰安丰【縣屬壽州】

楚客來時雁爲伴歸期祗待春冰泮雁飛南北三兩回回首湖山空夢亂祕書一官聊自慰安丰百里誰復嘆揚鞭去去及芳時壽酒千觴花爛漫

送陳諤

有司昔者患不公糊名謄書今故密論才相若子獨棄外物有命眞難必鄕閭孝友莫如子我願卜鄰非一日朱門奕奕行多慚歸矣無爲惡蓬蓽

孫長倩歸輝州

溪澗得潦奔逸不可航江湖收百川浩浩誰能量溪澗之日短江海之日長願生畜道徳江海以自方

送喬秀才歸髙郵

薄飯午不羮空鑪夜無炭寥寥日避席烈烈風欺幔謂予勿惡此何爲向子嘆長年客塵沙無婦助親爨寒暄慰白首我弟才將冠邅回嵗又晚想見淮湖漫古人一日養不以三公換田園在戮力且欲歸鋤灌行矣子誠然光陰未宜翫負米力有餘能無讀書伴

雲山詩送正之

雲山參差碧相圍溪水詰曲帶城陴【韓詩綿綿相糾結狀似環城陴又詰曲思曽繞】溪窮壤斷至者誰予獨與子相諧熙【韓祭李氏文出從於人旣相諧嬉】山城之西鼔吹悲水風蕭蕭不滿旗【李義山聖女祠詩一春夢雨常飄瓦盡日靈風不滿旗】子今去此來何時予有不可誰予規【正之謂孫侔公之畏友誰予規之語足見公始未嘗不樂聞忠告也】

王荊公詩注卷十三

欽定四庫全書

王荊公詩注卷十四

宋李壁撰

古詩

和甫如京師微之置酒【王晳字微之時知江寧】

季子將北徵貂裘解亭臯【蘇秦黒貂之裘獘】使君擁鳴騶出餞載酒醪作詩寵行色坐客多賢豪信知大夫才能賦在登髙渉屺憂未已彊歌反哀號【詩陟彼屺兮瞻望母兮長歌之哀過於慟哭時介父新免母防余哀未忘】問言歸何時逮此冬風饕川塗良阻修箠轡愼所操黃屋初啟聖【黃屋謂英廟卽位初也】萬靈歸一陶詢謀及疎賤拔取皆時髦往矣果有合可辭州縣勞【漢梁竦州縣之職徒勞人耳】

別孫莘老【莘老名覺髙郵人胡安定之髙弟是王令一軰人與公素厚神宗欲革積獘覺言獘不可不革革而當其悔乃亡上謂左右曰孫覺頗知理據此詩之作必在公未變法之前○莘老嘗爲宣州太平縣令疑此是合肥簿滿秩入都注令時○介甫後自羣牧出憲江東莘老時猶在太平公集有與莘老一書論朋友切磨及鹽秤子事亦可見二公情分始未嘗不同後卒以論新法故異耳】

逢原未熟我已與子相知自吾得逢原知子更不疑把手湖上舟望子欲歸時茫然乃分散獨背東南馳寥寥西城居邂逅與子期雞鳴人省門朱墨來紛披含意不自得彊顏聊爾爲防合常在夜靑燈照書詩往往並衾語至明不言疲怱怱捨我去使我當從誰送子不出門我身方羈縻我心得自如今與子相隨隨子至湖上逢原所嘗嬉想見荷葉盡北風捲寒漪巳懷今日愁更念昔日悲相逢亦何有但有鏡中絲

寄丁中允【丁寶臣字元珍晉陵人以太子中允知剡縣今詩題故稱中允也元珍以文行稱東南多學者而湖杭尢盛多元珍所成就云】

人生九州間泛泛水中木漂浮隨風波邂逅得相觸始我與夫子得官同一州相逢皆偶然情義乃綢繆我於人事疎而子久已修磨礲以成我徳大不可醻乖離今六年念子未嘗休豈不道相逢但得頃刻畱歡喜不滿顏長年抱離憂古人有所思千里駕車牛【嵇康傳東平呂安服康髙致每一相思輒千里命駕】如何咫尺間【介甫爲鄞縣元珍在剡故云咫尺】而不與子遊顧惜五斗米【淵明事】無辜自拘囚念彼磊落者心顏兩慙羞剡山碧榛榛剡水日夜流山行苦無巇水淺亦可舟使君子所善來檄自可求何時有來意待子南山頭【歐公元珍墓表言君治州縣聽決精明賦役有法民畏信而便安之始治剡如此後治諸曁以才行召用久在館閣】

示平甫弟

汴渠西受昆侖水【昆侖水黃河也】五月奔湍射蒿矢【蒿矢猛矢也】髙淮夜入忽倒流碕岸相看欲生觜【司馬相如宜春宮賦臨曲江之隑州隑卽碕字】萬檣如山矻不動嗟我仲子行亦止自聞畱連且一月每得問訊猶千里老工取河天上落【老工水工也存中筆談自汴流堙澱水皆髙出隄外】伏礫邅沙捲無底土橋立馬望城東數日知有相逢喜墻隅返照媚槐谷【谷楮也】池面過雨蘇篁葦欣然把酒相與閒所願此時無一詭豈無他憂能老我付與天地從今始【付與天地語所造至是益髙他人不足與及此故以語平父晦翁在史院酒半嘗爲余誦此二句意气甚偉】閉門爲謝載酒人外慕紛紛吾已矣【載酒揚雄事見前】

憶蔣山送勝上人

蒼藤翠木江南山激激流水兩山間山髙水深魚鳥樂車馬迹絕人長閒【退之詩水聲激激風生衣】云埋樵聲隔蔥蒨月弄釣影臨潺湲黃塵滿眼衣可濯夢寐惆悵何時還

相國寺啟同天道塲行香院觀戲者

侏儒戲塲中一貴復一賤心知本自同所以無忻怨【優人宣言人將官職只好作奉使借官看人之處世亦何異戲者哉只作侏儒看又何忻怨之有】

馬上轉韻【此詩疑不類介甫作】

三月楊花迷眼白四月栁條空老碧年光如水盡東流風物看看又到秋人世百年能幾許何須戚戚長辛苦富貴功名自有時簞瓢捽茹亦山雌【揚子修身篇山雌之肥其意得乎回之簞瓢臒如之何曰明明在上百官牛羊亦山雌也闇闇在上簞瓢捽茹亦山雌也何其臒詩意言𨿽處隠約貧困而泰然自足】

乙巳九月登冶城作【冶城卽謝安王羲之所登處見上注】

欲望鐘山岑因知冶城路躋攀隠木杪稍記曾遊處紅沈渚上日蒼起榛中霧卽事有哀傷山川自如故過劉貢甫【貢父名攽敞弟也同中進士科治平末趙槪薦攽可備文館中丞王綯禦史蘇宷共排之旣試入優等當除直館時攽爲屯田員外郎例不爲校勘而執政止擬校勘以人言故也○神宗手詔推求太祖諸孫屬近行髙者爲王以奉太祖後攽時爲禮官曰禮諸侯不得祖天子太祖傳天下於太宗猶商及王大統所在繼體之君皆太祖子孫不當別更置後謂宜徳昭徳芳世世勿降爵從祀宗廟從之講官建言願得坐講下或以爲可從攽執常禮謂不當坐且云人主命之坐與人主不命而請之逆順分矣卒如攽言熙寧十年召爲國史編修官禦史言攽昔在館擲帽爲戲不可任史職宰相爲辧之持其奏不下攽亦辭換開封府判官元祐初召爲中書舎人卒年六十七初司馬光奏攽與劉恕同修資治通鑑至是書成而恕巳亡攽請於朝爲官其一子歐陽公始在政府首薦攽辭學優贍履行淸謹記問該博可以備朝廷詢訪曾鞏掌外制舉攽自代云竊以謂引拔眾材彌綸世務至於博學之士固宜用在朝廷況今聖學髙明究極今古凡在左右備顧問之臣尢須多識前載然後能稱其職如攽所長實允玆選蘇軾乞畱攽奏云按攽名聞一時身兼數器文章爾雅博學彊記政事之美如古循吏流離困躓守道不回此自朝廷之所知不待臣區區誦說但以人才之難古今所病舊臣日以衰老新進長育未成如攽成材反在外服此有志之士所宜爲朝廷惜也張耒祭公文有云有問於子歸如得師直貫旁穿水決矢飛一時書林眾俊並馳滿堂賢豪視子麈揮逸足奇毛不受絏羈擯守列郡吏畏民思又云誰與子仇敗子百方𨿽然今日竟何有亡】

去年約子遊山陂【公嘗和貢父詩云何時扁舟卻顧我還欲與子遊山陂】今者仍爲大梁客天旋日月不少畱稱意人間寧易得天明徑欲相就語雪霰塡城萬家白冬風吹鬛馬更驕一出何由問行迹能言奇字世巳少終欲追攀豈辭劇【劇言勞劇之劇】枕中鴻寶舊所傳【劉向傳上復興神仙方術之事而淮南有枕中鴻寶苑祕書更生父徳武帝時治淮南獄得其書更生幼而讀誦以爲奇】飲我寧辭酒或索【索盡也】吾願與子同醉醒顏狀𨿽殊心不隔故知今有可憐人回首紛紛斗筲窄【左傳子產曰人心不同如其面然今反用謂貌異心同也可憐人指貢父】

估玉

潼闗西上古藍田【太平寰宇志藍田縣屬雍州○周禮職方氏曰玉之美者曰珠其次曰藍蓋以縣出美玉故名藍田又有藍田山】有气鬱鬱髙拄天雄虹雌霓相結纒晝夜不散非雲煙【春秋元命苞雄曰虹雌曰霓○至寶所在其上必有光气新垣平言臣望東北汾陰有金寶气意周鼎其出乎】秦人挾斤上其巓視气所出深鑱鐫得物盈尺方且堅以斤試叩聲泠然持歸市上求百錢人皆疑嗟莫愛憐大梁老估聞不眠操金喜取走蹁躚深藏牢包三十年光怪鄰里驚相傳欲獻天子無由緣朝廷昨日鐘鼔縣呼工琢圭寘神筵【按國史皇祐二年四月禮院言季秋饗昊天上帝及五方帝於明堂當用四圭有邸靑圭赤璋白琥黝璜黃琮各一並薦饗景靈宮用四圭有邸一凡七玉檢防慶曆七年郊制昊天上帝玉用蒼璧及詳開寶通禮明堂祀昊天上帝玉用四圭有邸今請如通禮望下三司令所屬防少府擇嘉玉預行修制詔禮官詳定禮神玉及燔玉制度以聞禮院又言若用景表尺卽與黍尺差近恐眞玉難得大者請以本院先定依聶宗義所說指尺爲度制造從之公此詩當是作於皇祐初緣詩有神筵之語爲明堂設也】玉材細瑣不中權賈孫抱物詔使前紅羅復疊帕紫氊發視紺碧光屬聯詔問與價當幾千眾工讓口無敢先嗟我豈識厖與全【考工記玉人之事天子用全上公用龍鄭司農注云全純色也龍當作厖厖雜色也】

信都公家白兔【時歐陽公巳位侍從爵信都縣開國男】

水晶爲宮玉爲田常娥縞衣洗朱鉛宮中老兔非日浴天使潔白宜嬋娟【典略白兔者明月之精○莊子鵠不日浴而白○抱朴子曰兔壽千五百嵗其兔白嬋娟謂嫦娥也】揚須弭足桂樹間桂花如霜亂後前赤鴉相望窺不得空疑兩瞳射日丹東西跳梁自長久天畢橫施亦何有【詩大東有捄天畢載施之行注畢所以掩兔也何嘗見其可用乎】憑光下視置罔繁衣褐紛紛謾回首去年驚墮滁山云出入墟莽猶無羣奇毛難藏果亦得千里今以窮歸君空衢險幽不可返食君庭除嗟亦窘令予得爲此兔謀丰艸長林且遊衍【金樓子狐白之裘天子被之而坐廟堂爲狐計者不若走於平澤詩稱得爲此兔謀必本諸此○據歐公白兔後卒逸去疑公不欲違物性而縱之托言失之耳公有思白兔雜言答梅公儀憶鶴之作今附於此君家白鶴白雪毛我家白兔白玉毫誰將贈兩翁謂此二物皎潔勝瓊瑤巳憐野性易馴擾復愛仙格何孤髙玉兔四蹄不解舞不如雙鶴能淸嘷低垂兩翅趁節拍婆娑弄影誇嬌嬈兩翁念此二物者久不見之心甚勞京師少年殊好尙意气橫出爭雄豪淸樽美酒不輒飲千金爭買紅顏韶莫令少年聞我語笑我乖僻遭譏嘲或被偸開兩家籠縱此二物令逍遙兔奔滄海卻入明月窟鶴飛玉山千仞直上靑松巢索然兩衰翁何以慰無憀纎腰緑鬢旣非老者事玉山滄海一去何由招】

車螯二首【沈存中云車螯卽魁蛤也○紹聖三年始詔福唐與明州嵗貢車螯肉柱五十斤俗謂之紅密丁東坡所稱江瑤柱是也○車螯是大蛤一名蜃能吐气爲樓臺海中春夏間依約島漵常有此气】

車螯肉甚美由美得烹燔殻以無味棄棄之能久存予嘗憐其肉柔弱甘咀吞又嘗怪其殻有功不見論醉客快一噉散投墻壁根寧能爲收拾持用謁醫門【本艸云殻能治瘡癤腫毒】

其二

車螯肉之弱恃殻保厥身自非身有求不敢微啟唇尙恐擉者得【莊子公閱休冬則擉鼈於江】泥沙常埋湮往往湯火間身盡殻空存維海錯萬物口牙工咀吞爾無如彼何可畏寧獨人【言海之百怪亦善吞噬不獨人能捕爾也】無爲久自苦含匿不暴陳豁然縱所如遊蕩四海滣【言畏禍太甚徒自苦耳不如蕩然肆志未必逢患也此言蓋有所托】淸波濯其污白日曬其昏死生或有在豈遽得烹燔【詩意似有所譏】

與平甫同賦槐

冰雪泊楚岸萬株同飄零春風都城居初見葉靑靑嵗行如車輪防翳忽滿庭秋子今在眼何時動江舲【言槐已實而未能歸○此詩八句而該四時全不促廹而優遊有餘其妙如此】

甘棠梨

甘棠詩所歌自足誇眾果【蔽芾甘棠勿翦勿伐注甘棠杜也又小雅有枤之杜有睆其實則實者棃是也又山海經昆侖有木焉其狀如棠而黃葉赤實其味如李而無核名曰沙棠棃食之令人不溺亦甘棠棃之類】愛其淩秋霜萬玉懸磊珂園夫盛采摘市賈爭包裹車輸動盈箱舟載輒連柁朝分不知數暮在知幾顆但使甘有餘何傷小而橢【圓而長曰橢爾雅小而橢注謂狹而長也】主人捐千金飣餖畱四坐柑椑與橙栗在口亦云可都城紛華地內熱易生火問客當此時蠲煩孰如我

獨山梅花【獨山在宣州溧水縣距建康屬耳又有獨水】

獨山梅花何所似半開半謝荊棘中美人零落依艸木志士憔悴守蒿蓬亭亭孤艷帶寒日漠漠遠香隨野風移栽不得根欲老回首上林顏色空【空者如空羣之空言上林花皆不足進】

同昌叔賦雁奴【雁宿於江湖之岸沙渚之中動計千百大者居其中令雁奴圍而警察南人有采捕者俟其天色陰暗或無月時於瓦罐中藏燭持棒者數人屏气潛行將欲及之則略舉燭便藏之雁奴驚叫大者亦驚頃之復定又如前舉燭雁奴又驚如是數四大者怒啄雁奴秉燭者徐徐逼之更舉燭則雁奴懼啄不復動矣乃髙舉其燭持棒者齊入羣中亂擊之所獲甚多昔有淮南人張凝評事話之此人親曽采捕出玉堂閒話蔡寛夫詩話云雁有小而善鳴者謂之雁奴每羣宿輒往來巡視不瞑蓋亦物之能愛其類者江湖間捕雁必先以計殺雁奴然後羣雁可得宋景文公嘗著其說云】

鴻雁無定棲隨陽以南北嗟哉此爲奴至性能惻人將伺其殆奴輒告之亟舉羣寤而飛機巧無所得夜或以火取奴鳴火因匿頻驚莫我捕顧謂奴不直嗷嗷身百憂泯泯眾一息相隨入矰繳豈不聴者惑偸安與受紿自古有亡國君看雁奴篇禍福甚明白【此猶忠臣爲國家計繩昏警惰眾旣不喜又共嫉之○詩哀鳴嗷嗷此言雁奴身懷百憂而眾雁安眠也○相隨言旣不用事敗相隨俱死如吳張悌唐王彥章類是也】

老樹

去年北風吹瓦裂墻頭老樹凍欲折蒼葉蔽屋忽扶疎野禽從此相與居禽鳴無時不可數雌雄各自應律呂我牀撥書當午眠能驚我眠聒我語古詩鳥鳴山更幽我念不若鳴聲收但憂此物一朝去狂風還來欺老樹【此詩托意甚深當是更張后作○屋一作屈○梁王借僧祐之子也嘗遊若邪溪賦詩其略曰蟬噪林逾靜鳥鳴山更幽當時以爲文外獨絕公詩又有云茅檐相對坐終日一鳥不鳴山更幽】

賦棗得燭字

種桃昔所傳種棗予所欲在實爲美果論材又良木餘甘入鄰家尙得饞婦逐【王吉傳東家有大棗樹垂吉庭中吉婦取棗以啖吉吉後知之乃去婦】況餘秋盤中快噉取饜足風包墮朱繒日顆皺紅玉防享古巳然詩自宜錄【左氏女防不過榛栗棗修以告防○詩豳風八月剝棗】緬懷靑齊間萬樹防平陸誰云食之昏匿知乃成俗【範蔚宗香譜棗膏昏鈍】廣庭觴聖壽以此參肴蔌願此赤心投皇明儻予燭【梁蕭琛嘗侍宴醉伏上以棗投琛琛乃取栗擲上中面中丞在席帝動色曰此中有人不得如此豈有說也琛曰陛下投臣以赤心臣敢報之以戰栗】

飛雁【奉使時作】

飛雁防防時下泊稻粱𨿽少江湖樂人生何必慕輕肥辛苦將身到沙漠漢時蘇武與張騫萬里生還但偶然丈夫許國當如此男子辭親亦可憐【沙漠中賦飛雁不怨自非怨又難爲語言至淺淺許有反覆無窮之味】

王荊公詩注卷十四

欽定四庫全書

王荊公詩注卷十五

宋李壁撰

古詩

寓言十五首

不得君子居而與小人遊疵瑕不相摩況乃禍釁稠髙語不敢出鄙辭彊顏酬始云避世患自覺日已偸如傅一齊人以萬楚人咻云復學齊言定復不可求仁義多在野欲從苦淹畱不悲道難行所悲累身修

其二

周公歌七月耕稼乃王術宣王追祖宗考牧與宮室【小雅無羊宣王考牧也注厲王之時牧人之職廢宣王始興而復之至此而成謂復先王牛羊之數斯幹宣王考室也注謂築宮廟羣寢旣成而釁之】甘棠能聴訟召伯聖人匹後生論常髙於世復何實【詩言此三者世以爲迂緩不切而不知致治必出於此且傷後生忽近務遠好髙論而卒無其實所以民被其害】

其三

婚防孰不供貸錢免爾縈耕收孰不給傾粟助之生物嬴我收之物窘出使營後世不務此區區挫兼並【余嘗見楊龜山誌譚勣墓云公雅不喜王氏或問其故曰說多而屢變無不易之論也世之爲姦者借其一說可以自解伏節死誼之士始鮮矣始余以勣言爲過今觀此詩不能無疑○周禮泉府凡賖者祭祀無過旬日防紀不過三月凡民之貸者與其有司辧而授之荊公此句乃後日靑苗張本也平昔所論如此一旦得位自宜舉而措之當時獨公是先生劉貢父素與公善一書爭之最爲切至○周禮司市以泉府同貨而斂賖注云同共也謂民貨不售則爲斂而買之民無貨則賖貰而予之孰有婚防而不能贍者官當貸之孰有耕稼而不能贍者官當助之此公所以爲新法○公詩嘗云俗儒不知變兼並可無摧而此詩乃復以挫兼並爲非】

其四

父母子所養子肥父母充欲富其子惜哉術之窮【揚子爲人父而其子縱利如子何】霸者擅一方窘彼足自丰四海皆吾家柰何不知農【霸謂各私其國如齊用管仲之類○管仲但設輕重魚鹽之利苟一時爾務農重谷乃王政也賈誼云方今之務莫若使民務農而已】

其五

詵詵古之士出必見禮樂羣遊與眾飲仁義得揚防心疲歌舞荒耳聒米鹽濁所以後世賢絕俗乃爲學【古所謂禮樂者莫非形見於歌舞之際仁義亦不出乎日用飲食之間後世岐而爲二荒於歌舞而不識禮樂聒於米鹽而烏知仁義其號爲賢者必絕俗而後爲學豈知道無精粗之間哉】

其六

小夫謹利害不講義與仁讀書疑夷齊古豈有此人其才一莛芒所欲勢萬鈞求多卒自困餘禍及生民【夷齊不食周粟謂其以臣而伐君此所謂求仁也俗薄乃妄意古無此事○莛芒公一再用之】

其七

瞢瞢俗所共察察與世違違世有百善一疵惡皆歸就求無所得猶以好名譏彼哉負且乘能使正日微【違世特立之士爲俗所惡苟有一並百善而掩之矣○賢者無可指之過小人多以好名疵之】

其八

始就詩賦科雕鐫久才成一朝復棄之刀筆事刑名中材蔽末學斯道苦難名忽貴不自期何施就升平【史記申子之學本於黃老而主刑名韓非者喜刑名法術之學○言士之學旣陋一日爲公卿探其中無有也何術而能致升平哉以其本非在上之物故也忽貴不自期如唐鄭五朱朴之類】

其九

貞觀業萬世經營豈非艱其子一揺之宗廟靈幾殫開元始聰明一眚奔岷山功髙後毀易徳薄人存難【髙宗不君武后專國後攺唐爲周故言宗社之威靈幾盡○明皇始勵精致治晚荒惑播遷於蜀○如周家八百以徳不以功以功則易隳上徳薄則不能庇民易以致亂故云人存難】

其十

明者好自蔽況乃知我匹每行悔其然所見定萬一不求攻爾短欲議世之失耘而舎其田辛苦亦何實【謂不自知而欲知它人】

其十一

言失於須臾百世不可除行失幾席間惡名滿八區百年養不足一日毀有餘諒彼恥不仁戒哉惟厥初【劉璋傳桓公一矜其功叛者九國曹操暫自驕伐天下三分皆勤之於數十年之內而棄之於俯仰之頃豈不惜乎此卽詩百年一日之意也】

其十二

鐘鼓非樂本本末猶相因仁聲入人深孟子言之醇如何貞觀君從古同隋陳風俗不粹美惜哉世無臣【陽貨篇樂云樂云鐘鼔云乎哉詩意言移風易俗之本猶托器以傳○孟子仁聲入人深也○禮樂志旣欲從古又同隋陳言房魏之徒不足以興禮樂】

其十三

好樂世所共欲禁安能捨孰能開其淫要在習以雅歐人必如巳墨子見何寡惜哉後世音至美不如野

其十四

遊鯨厭海濁出戲淸江湄風濤助翻騰网罟不敢窺失身洲渚間螻蟻乘其機物大苦易窮一窮無所歸【李白枯魚過河泣詩作書報鯨鮡勿恃風濤勢濤落歸泥沙翻遭螻蟻噬公詩意同此斷章尢佳】

其十五

猛虎臥艸間羣烏從噪之萬物忌彊梁寧獨以其私虎終機械得烏亦彈丸隨山雞不忤物嘿與鳯凰期【物情共惡不必緣私憾而始然也○烏噪虎者惡其彊梁也然烏猶有不平之心若山雞之嘿則超然與物無忤矣】

舟中讀書

冉冉木葉下蕭蕭山水秋浮雲帶田野落日抱汀洲歸臥無與語出門何所求未能忘感慨聊以古人謀

讀進士試卷

文章始隋唐進取歸一律安知鴻都事竟用程人物【漢靈帝光和元年始置鴻都門學生注鴻都門名也於內置學其中諸生皆勑州郡三公舉召能爲尺牘詞賦及工書鳥篆者相課試至於千人焉言鴻都漢末之亂制始以詞賦等取人而隋唐因之不革如進士書判等科是也】變今嗟未能於巳空自咄流波亦已漫髙論常見屈故今俶儻士往往棄堙郁臯陶敍九徳固有知人術聖世欲爾爲徐觀異人出【咄嘆也詩意言旣未能變俗自爾不免由科舉而進】

自訟

孔子見南子子路爲不怡欲從公山氏勃郁見色辭道如天之蒼萬物不能緇弟子尙不信況余乏才資明知古人仁語黙各有時苟出不自愼果爲聴者疑白圭尙可磨駟馬猶能追一言成不知𨿽悔欲何爲【子貢曰君子一言以爲知一言以爲不知言不可不愼也借此以明子路之不知聖人】

彼狂

上古杳黙無人聲日月不忒山川平人與鳥獸相隨行祖孫一死十百生萬物不給乃相兵【言爭起於生育漸眾而不給】伏犧畫法作後程漁虫獵獸寛羣爭勢不得已當經營非以示世爲聰明方分類別物有名誇賢尙功列恥榮蠱僞日巧雕元精至言一出眾輒驚上智閉匿不敢成【誇賢三語似莊老然詩末又罪諸子之著書者所稱至言何所指乎】因時就俗救刖黥惜哉彼狂以文鳴彊取色樂要聾盲【詩意言不能反刓以朴剗僞以眞惟隨時救之而巳刖黥屢見別注○老子五色令人目盲五音令人耳聾】震蕩沈濁終無淸恢詭徒亂聖人氓豈若泯黙死蠶耕【恢詭謂異端皆有絕人之才能持其說以惑人心曾不若泯然與眾出作入息而死於蠶耕之爲愈也】

寄題郢州白雪樓

折楊黃華笑者多陽春白雪和者少知音四海無幾人況乃區區郢中小【莊子聞折楊黃華則嗑然而笑之楚詞黃作皇○宋玉對問曰客有歌於郢中者其始曰下裏巴人國中屬而和者數千人其爲陽春白雪國中屬而和者不過數十人是其曲彌髙而和彌寡也】千載相傳始欲慕一時獨唱誰能曉古心以此分防俚耳至今徒擾擾朱樓碧瓦何年有榱桷連空欲驚矯郢人爛漫醉浮雲郢女參差躡飛鳥丘墟餘響難再得欄檻玆名復誰表我來欲歌聲更吞石城寒江暮空繞【郢邊漢江上卽石城也莫愁所生處】

聖兪爲狄梁公孫作詩要予同作

虎豹不食子防梟不乘雄人惡甚鳥獸吾能與成功【傳燈錄云惡虎不食子○莊子天運篇虎狼仁也曰何謂也曰父子相親何爲不仁上句指中宗下句指髙宗兩句皆指武后言其殺子乘夫也】愛有以計畱去有勢不容【計畱恐指相王去謂廬陵王】吾謀適合意幾亦齒姦鋒【梁公曾被來俊臣羅織下獄幾死後置帛書於禇衣中傳至其家其子光遠上變則天召見得免死武承嗣霍獻可皆請誅之後不從貶彭澤令又後嘗欲以武三思爲太子仁傑曰姑侄與母子孰親陛下立廬陵王則常饗宗廟三思立廟不祔姑後感悟卽日迎中宗於房州】時恩淪九泉褒取異代忠堂堂社稷臣近世孰如公空使苖裔孫稱揚得詩翁【謂聖兪】一讀亦使我慨然想余風

蒙亭【取易防卦義】

隠者安所逢在物無不足山林與城市語道歸一轂【安一作委○體道者喧靜兩遺何必偏於隠哉蓋遠迹林藪者恐見紛華而動耳孰知至人遺物耳目不能爲之累○老子三十幅共一轂】詩人論巨細此指尙局束頗知區區者自屏忍所欲孰識古之人超然遺耳目豈於喧與靜趣舎有偏獨命亭今何爲似乃畏驚俗至意不標揭閣名聊自屬夏風檐楹寒冬雪窗戶燠春樊亂梅栁【樊籓也】秋徑深松菊壺觴日笑傲裙屐相追逐此樂已難言持琴作新曲【後魏邢巒謂梁蕭深藻是裾屐少年】

和王樂道烘虱

秋暑汗流如炙輠【史記荀卿傳炙轂過髠劉向別錄云過字作輠輠者車之盛膏器也炙之𨿽盡猶有餘流言淳於髠智不盡如炙輠也】敝衣濕蒸塵垢涴施施眾虱當此時澤肉甘於虎狼餓咀嚙侵膚未云巳爬搔次骨終無那【栁文每一爬搔塵垢滿爪嵇叔夜與山巨源書性復多虱爬搔無巳○杜周傳內深次骨李奇注曰其用法深刻至骨也】時時對客輒自捫【王猛捫虱而談世事】十百所除才幾个皮毛得气彊復活爪甲流丹眞暫破未能湯沐取一空【淮南子云湯沐具而蟣虱相弔大廈成而燕雀相賀】且以火攻令少挫【虞翻爲蚤虱所咋悉以赴火周顗傳曰阿奴火攻固出下策】踞鑪熾炭巳不暇對竈張衣誠未過飄零乍若蛾赴燈驚擾端如蟻旋磨欲毆百惡死焦灼肯貸一凶生棄播巳觀細黠無所容未放老姦終不墮然臍郿塢患溢世【董卓築塢於郿號曰萬嵗塢卓旣誅乃屍卓於市天時始熱卓素充肥脂流於地守屍然火置卓臍中光明逹曙如是積日】焚寶鹿臺身易貨【史記殷紀紂兵敗紂走入鹿臺衣其寶玉衣赴火而死】冡中燎入化秦屍【劉向封事秦始皇於驪山之阿下錮三泉上崇山墳其後牧兒亡羊羊入其鑿牧者照火求羊遺火焚其藏槨】池上焮隨遷莽坐【昭公十八年子產使司馬司冦行火所焮注焮炙也○漢兵攻莽火及掖庭承明莽避火宣室前殿火輒隨之天文郎按拭於前莽旋席隨斗柄而坐又就車之漸臺欲阻池水猶抱持符命威斗拭占時日之書】彼皆勢極就煙埃況汝命輕侔涕唾逃藏敗絮尙欲索【阮籍傳獨不見羣虱之處褌中乎逃乎深縫匿乎壊絮自以爲吉宅也】埋沒死灰誰復課燻心得禍爾莫悔爛額收功吾可賀【爛額見澶州注】猶殘眾蟣恨未除自計寧能久安臥【抱朴子蚤虱羣攻臥不獲安】

和農具詩十五首

田廬

田父結田廬聊容一身息呼兒取茅竹不借鄕人力起行廬旁朝歸臥廬下夕悠悠各有願勿笑田廬窄【卽今覷谷寮也僅可容身而宿轉移無常所○小雅信南山中田有廬箋雲中田田中也○梅宛陵集亦有農具詩十五首蠶具詩十五首題與公所賦同但韻不同耳梅云和孫端叟意必同時作】

颺扇

精良止如畱疏惡去如擯如擯非爾憎如畱豈吾吝無心以擇物誰喜亦誰慍翁乎勤簸颺可使糠粃盡【此如朝廷之賞罰黜陟因其功罪賢否而施之初非出於好惡喜慍之私耳○孫綽嘗與習鑿齒同行綽在前鑿齒曰簸之颺之糠粃在前】

樓種

富家種論石貧家種論鬥富貧同一時傾瀉應心手行看萬壠空坐使千箱有利物博如此何慙在牛後

樵斧

百金聚一冶所賦以所遭此豈異鏌鎁柰何獨當樵朝出在人手暮歸在人腰用捨各有時此心兩無邀

耒耜

耒耜見於易聖人取風雷不有仁智兼利端誰與開神農后稷死般爾相尋來山林盡百巧揉斵無良材【詩意言農稷致天下之大利若般爾則異此矣幾於導淫侈之原也○易系辭神農氏作斵木爲耜揉木爲耒耒耜之利以教天下蓋取諸益象曰風雷益】

錢鎛【錢子踐切錢銚古田器也鎛鎒耘田也】

於易見耒耜於詩聞錢鎛百工聖人爲此最功不薄欲收禾黍善先去蒿萊惡願因觀器悟更使臣工作【考工記百工之事皆聖人之作也】

耰鋤

鍜金以爲曲揉木以爲直直曲相後先心手始兩得【莊子天道篇輪扁曰不徐不疾得之於手應之於心】秦人望屋食以此當金革君勿易耰鉏耰鉏勝鋒鏑【漢吾丘壽王傳民以耰鉏箠梃相撻擊犯法滋眾○過秦論曰陳渉以戍卒不用弓防之兵鉏耰白梃望屋而食橫行天下○鉏耰棘矜不敵於鉤防長鎩言陳勝起時但持此攻戰○收天下之兵聚之咸陽銷鋒鍉注鍉與鏑同卽箭鏃二注皆過秦論】

襏襫【蓑薜也】

采采霜露下披披煙雨中茅蒲以爲友短褐相與同勿妬市門人綺紈被奴僮當慙邊城戍擐甲䢐春冬【齊語時雨旣至挾槍刈耨鎛以從事於田野脫衣就功首戴茅蒲身衣襏襫霑體塗足暴其髮膚盡其四支之敏以從事田野茅蒲簦笠也○史記刺綉紋不如倚市門○左傳文公躬擐甲冑】

臺笠

耕有春雨濡耘有秋陽暴二物應時須九州同我服孰爲生少慕得此自云足君思周伯陽所願豈華轂【詩彼都人士臺笠緇撮鄭氏曰臺夫須也以臺皮爲笠陸璣艸木疏云舊說夫須莎艸也可以爲蓑笠孔氏曰笠可禦雨因可以禦暑○史記老子字伯陽本傳云君子得其時則駕不得其時則蓬累而行又素隠謂蓬累笠也】

耕牛

朝耕艸茫茫暮耕水潏潏朝耕及露下暮耕連月出身無一毛利主有千箱實皖彼天上星空名豈余匹【司馬相如上林賦潏潏淈淈潏音決○詩小雅大東皖彼牽牛不以服箱】

水車

取車當要津膏潤及遠野與天常斡旋如雨自潨防置心亦何有在物偶相假此理乃可言安得圓機者【天文志天體左旋圓機謂車形圓也○漢陰老人抱甕而灌子貢曰鑿木爲機後重前輕挈水若抽其名桔橰老人曰聞有機事必有機心吾非不知羞不爲也公詩意取子貢而與老人異文中子曰安得圓機之士與之共論九流哉】

田漏【東坡遠景樓記四月初吉谷稚而艸壯耘者畢出立表下漏鳴鼓以致眾擇其徒爲眾所畏信者二人一人掌鼓一人掌漏進退作止惟二人之聴七月旣望谷艾而艸衰則僕鼓決漏買羊豕酒醴以祀田祖觀此詩則田之有漏江西蜀中皆然】

占星昏曉中寒暑已不疑田家更置漏寸晷亦欲知【占星昏曉中事見月令】汗與水俱滴身隨陰屢移誰當哀此勞往往奪其時【唐李紳詩蕓禾日當午汗滴禾下土誰知盤中餐粒粒皆辛苦】

耘鼓

逢逢戲塲聲壤壤戰時伍日落未云休田家亦良苦問兒今隴上聴此何莽鹵昨日應官繇州前看歌舞【莊子曰予昔爲禾耕而鹵莽之則實亦鹵莽而報予○東坡詩嬴得兒童語音好一年彊半在城中蓋病新法之擾也今觀公應官繇之語豈知後人乃亦以此譏公乎】

牧笛

緑艸無端倪牛羊在平地【莊子不知端倪】芊綿杳靄間落日一橫吹【橫吹軍中之樂此特指笛耳】超遙送逸響誕漫寫眞意豈比賣餳人吹簫販童稚【詩簫管備舉注簫編小竹管今賣餳者所吹】

牛衣

百獸冬自暖獨牛非氄毛無衣與卒嵗坐恐得空牢主人覆防恩豈啻一綈袍問爾何以報離離滿東臯【牛衣詳見律舒王章注○莊子逹生篇祝宗人端以臨牢防坐恐得空牢慮牛寒而僕也○範雎傳雎微行獘衣以見須賈賈意哀之曰範叔一寒如此哉因取一綈袍以賜之】

王荊公詩注卷十五

欽定四庫全書

王荊公詩注卷十六

宋李壁撰

古詩

次韻酬微之贈池紙並詩

微之出守秋浦時椎冰看萬谷皮【晉書贊謂蕭子云書窮萬谷之皮】波工龜手吒今樣【莊子不龜手之藥】魚网肯數荊州池【盛之荊州記曰棗陽縣蔡倫宅其中其存傍有池名蔡子池倫漢順帝時人始以魚网造紙縣人今猶多能作紙蓋倫之遺業】霜紈奪色價不售虹玉防气山無輝方船穏載獻天子【酈食其傳方船而下師古曰方並也】善價徐取供吾私十年零落尙百一持以贈我隨淸詩君寧久寄金穀地方執賜筆磨坳螭【唐志天子禦正殿二史分左右立有命則俯陛以聴退而書之若仗在內閣則分立第二螭首和墨濡筆皆卽坳處】當畱此物朝上國日侍帝側書新儀不然名山副史本褒拔元凱誅窮奇【司馬遷傳藏之名山副在京師○左氏八元八凱窮奇檮杌】咨予文章非世用畫鏤空爾靡冰脂【楊次公鹽鐡論內無其質而外學其文若鏤冰畫脂費日損功】揮毫才足記姓字【項羽傳籍少時學書不成去梁怒之籍曰書足記姓名而巳不足學】竊學又恥從師宜【衛恆傳上谷王次仲始作楷法至靈帝好書時多能者而師宜官爲最每書輒削而焚其柎遂以書名此言竊學謂鵠也又晉書右軍贊師宜懸帳之奇罕有遺迹又按師宜官南陽人時天下工書者皆聚於鴻都門至數百人稱宜官爲首大則一字徑丈小則方寸千言今詩止稱師宜去官字蓋祖晉帖也】怱怱防污亦何忍嘉貺但覺難爲辭篇終有意責趙璧窮國恐誤連城歸【秦以虛詞欲取趙璧實無予城意故云恐誤史記趙惠王得和氏璧秦昭王聞之使人遺趙王書願以十五城易璧藺相如奉璧奏秦秦王無意償城相如乃使其從者衣褐懷璧從間道亡歸璧於趙】傾囊倒篋聊一報安敢坐以秦爲雌【孟嘗君傳馮驩謂秦王曰天下之士入秦者莫不欲彊秦而弱齊入齊者莫不欲彊齊而弱秦此雌雄之國也勢不兩立秦王曰何以使秦無爲雌而可】

酬衝卿月晦夜有感

夜云不見天況乃星與月蕭蕭暗塵定坎坎寒更發樓歌客尙飲酩酊不畏雪巷哭復有人【南州人聞羊祜防罷市哭聲相接】鄰風送幽咽紛然各所遇悲喜孰優劣君方感莊周浩蕩擺羈絏歸來亦置酒玉指調撥獨我坐無爲靑燈對明滅【弦撥二物也鵾鐵撥琵琶以鵾雞筋爲鐵爲撥】

送子思兄參惠州軍

沄沄曲江水天借九秋色樓臺飛半空秀色盤韶石【韶石見別注】載酒塡裏閭吹花換朝夕笙簫震河漢錦繡爛冠幘地靈瘴癘絕人物傾南極【馬援鑄銅柱以標南極之處】先朝有名臣【介甫父楚公嘗爲韶州此言名臣謂楚公】臥理訟隨息稍稍延諸生談笑顧賓客子來適妙年謁入交履舄寂寥九齡後此獨望一國【曲江公韶州人言子思可繼之】虞翻禮丁覽【虞翻傳初山陰丁覽太末徐陵或在縣吏之中或眾所未識翻一見之便與友善終成顯名】韓愈俟趙徳【韓趙見別注】孤岸鎭頺波俗流未易識我方文葆中【趙世家小兒被曰文葆】旋逐旌旗迹去思今豈忘耳目熟遺迹吏含殷勤言俛仰問乖隔當時府中兒侵尋鬢邊白下帷𨿽著書不救寒餓廹【董仲舒下帷講道】謂宜門防士官路久烜赫柰何猶差池更捧丞掾檄【捧檄見涓涓乳下子注】驥摧千里蹄鵬墮九霄翮人生無巧愚天運有通塞試觀馳騁人意气宇宙窄榮華去路塵謗辱與山積優遊祿仕間較計誰得失送君彊成歌陟岵翻感激【韓詩歡華不滿眼咎責塞兩儀公詩類此】

送董伯懿歸吉州

我來以防歸君至以謫徙蒼黃憂患中邂逅遇於此去年服初除聴赦相助喜看君數歸月但屈兩三指【嘉祐八年八月公丁母憂時爲知制誥觀詩意董由遷謫來金陵嘗從公遊此詩送其歸鄕蓋赦後一年乃得歸】茫然冬更秋一笑非願始籃輿楊栁下明月芙蕖水僮饑屢窺門客罷方隠幾是非評眾詩成敗斷前史時時對奕石漫浪爭生死送迎皆幅巾設食但陳米亦曾戲篇章揮翰疾蒿矢【莊子在宥篇焉知桀跖之不爲嚆矢也注嚆矢之猛者崔本作蒿】君豪才有餘我老憊先止東城景陽陌南望長幹紫【景陽宮在臺城內○長幹是秣陵縣東里巷名江東謂山隴之間曰幹金陵五里有山岡其間平地民庶雜居有大長幹小長幹東長幹並是地名】欲斸三畝蔬於焉寄殘齒經過許後日唱和猶在耳新恩忽捨我欣悵生彼巳江湖北風防捩柂卽千里相逢知何時莫惜縑與紙

八月十九日試院夢衝卿

空庭得秋長漫漫寒露入幕愁衣單喧喧人語已成市白日未到扶桑間【十洲記云扶桑地方萬里多生林木其葉如桑長者數千丈兩兩同根偶生故名扶桑】永懷所好卻成夢玉色髣髴開心顏逆知後應不復隔談笑明月相與閒

平甫歸飲【在館中時作】

無田士相弔亦以廢燕樂我官𨿽在朝得飲乃不數詩書向墻戶賓至無杯杓空取上古言醻之等糟粕有如揚子云嵗晚天祿閣但無載酒人識字眞未博【公自言識字不多載醪而問者少此近於戲也然識字亦豈易哉漢之諸儒比肩立而揚子云獨以識字稱韓公以道徳文學伏一世而自謂凡爲文辭宜略識字推此可知其非易也介甫登科爲淮揚簽判時韓魏公作鎭喜介甫文學不以吏事許之介甫每引古義爭事公一裁以法律往往不從介甫官滿旣去有人獻公書書中多用古字公不能識持示羣寮亦不識公曰王廷評在必能識此人多識難字介甫聞之怒以爲輕巳疑此句有激而云也又景迂晚年嘗語人云曰課識十五字景迂博學多識未見其比晚年衰病尙勤如此可以爲法也】叔兮歸自東一笑堂上酌緒餘不及客兒女聊相酢髙談非世歡自慰亦不惡寄言繁華子此趣由來各【鄭谷詩一年流淚同萬里相思各】

答陳正叔

天馬志萬里駕鹽不如閒壯士困局束不如棄之完【前漢禮樂志渥窪馬歌太乙況天馬下志俶儻精權奇體容與巡萬里又戰國策夫驥服鹽車上太行中阪遷延負轅不能上伯樂下車哭之者也○退之讀皇甫湜公安園池詩觀之亂我意不如不觀完用之不盡不如不用】利行有阨轍勢渉無恬瀾明明千年羞促促一日歡【陸士衡豫章行促促薄暮景注促促短貌】孰肯避此世引身取平寛超然子有意爲我歌考槃予方慕孔氏委吏久盤桓得失未云殊聊各趨所安

過食新城藕

他年過食新城藕枕藉船中載親友【劉伶酒徳頌枕麯借糟】今年卻到經行處獨坐昏煙對舞栁甘酸向口無所適牢落盤飱與樽酒冰房玉節謾自好【穆天子傳西王母獻素蓮一房】欲禦還休涕垂手曽參宦學居常近【家語曽參齊嘗聘欲與爲卿而不就曰吾父母在食人之祿則憂人之事故吾不忍遠親而爲人役也】陽城離別初不久【陽城爲國子祭酒引諸生告之曰凡學者所以學爲忠與孝也諸生有久不省親者乎明日謁城歸養者二十軰不歸者斥之公蓋以此教人詩所引恐此事】人間此願兩未能西風落日空回首明州錢君倚眾樂亭【君倚名公輔仁宗時自三司戶部判官出知明州有善政自明召入爲修注公嘗舉以自代】

使君幕府開東部名髙海曲人知慕艤船談笑政卽成洗滌山川作佳趣平泉浩蕩銀河注想見明星弄機杼載沙築成天上路【唐世拜相禮絕班行府縣載沙塡路自禁城至其第名沙隄】投虹爲橋取孤嶼掃除荊棘水中央碧瓦朱甍隨指顧春風滿城金版舫來看置酒新亭上百女吹笙防鳯悲一夫伐鼓靈鼉壯安期羨門相與遊方丈蓬萊不更求酒酣忽跨鯨魚去陳迹空令此地畱【列仙傳安期生瑯琊人賣藥東海邊時人皆言千嵗漢郊祀志李少君言臣嘗遊海上見安期生食巨棗大如安期仙者通蓬萊中合則見不合則隠後欒大亦言臣常往來海中見安期羨門之屬顧以臣爲賤不信臣羨門碣石山上仙人名子髙也】

愛日【使北時作○揚子孝子愛日】

雁生陰沙春冬息陽海澨防防取南北豈以食爲累咨予愁病軀鄙朴人所戲無才治時難量力當自棄豈知塞上霜飄然亦何事髙堂已白髮愛日負明義怨風吹平原【怨風當作悲風】秣馬聊一愒含懷孰與語仰屋思嘆喟孟母知身從萊妻恥人制一肉儻易謀萬鐘非得計【孟母事見列女傳萊妻事詳見別注○顏曾之養何必萬鐘】

答裴煜道中見寄【煜慶曆六年省元系賈黯榜】

君遊苦數歸苦晚一驛險有千里遠知君陟降旦暮間馬力不勁厭長阪雨腳墜地花枝低風頭入溪蒲葉偃此處登臨不柰愁瓊樹森森遮疊巘

餘寒

餘寒駕春風入我徵衣裳捫鬢秪得凍蔽靣尙疑創士耳恐猶墮馬毛欲吹僵【漢書上聞韓王信降匈奴上將擊之連城乘勝逐北至樓煩防大寒士卒墮指者十二三○傅詩嚴風截人耳素雪隨地凝○西京雜記漢元封二年大雪深一丈野中鳥獸皆死牛馬踡縮如蝟】牢持有失箸疾飲無畱湯【先主方食不覺失匕箸言方寒手凍至不能執捉】曈曈扶桑日出有萬里光可憐當此時不濕地上霜【言日薄不能使霜消詩雨雪瀌瀌見晛曰消】防防鴻雁飛前望去成行誰言有百鳥此鳥知陰陽豈時有必至前識聖所臧【前識謂先見】把酒謝髙翰我知思故鄕

憶鄞縣東吳太白山水【亦名孤城】

孤城回首【一作望】詎幾何憶得好處長經過最思東山春樹靄更憶南湖秋水波三年飄忽【一作百年顚倒】如夢寐萬事感激【一作乖隔】徒悲歌應須飲酒不復道今夜江頭明月多【韓詩一年月明今宵多又有酒不飲爭柰明何】

和微之藥名勸酒【此湊藥名爲詩陳亞嘗有藥名詩云風月前湖近軒窗半夏涼棊爲臘寒呵子下衣嫌春瘦縮紗裁世傳以爲起於亞非也自梁以來如簡文帝元帝皆有藥名詩庾肩吾沈約亦各有一百首至唐張籍爲離合詩有云江臯嵗暮相逢地黃葉生前半下枝子夜吟詩問松桂心中萬事喜君知以此觀之則藥名詩初不始於亞矣】

赤車使者錦帳郎從容珂馬畱閒坊【赤車使者從容見旣別羊王二君注○珂大如鰒皮黃黒而骨白以爲馬飾生南海】紫芝眉宇傾一坐笑語但聞雞舌香【紫芝生髙夏山谷六芝皆無毒○雞舌香按三省故事尙書郎口含雞舌香以其奏事答對使气芬芳母丁香亦名雞舌香】藥名勸酒詩實好陟釐爲我書數行【陟釐乃水中苔今取以爲紙名苔紙見本艸艸部】眞珠的皪鳴槽牀金甖琥珀正可嘗【眞珠出亷州邊海中有洲島島上有大池謂之珠池每嵗刺史親往監珠戶入池采老蚌割取珠以充貢】史君子細看流光【史君子形如梔子稜瓣深而兩頭尖亦似訶棃初始因潘州郭使君療小兒多是獨用因號爲史君子】莫惜覓醉衣淋浪獨醒至死誠可傷【獨醒艸名】歡華易盡悲酸早人間沒藥能醫老寄言歌管眾少年趂取烏頭未白前【酸棗生河東川澤樹犬如火棗實無常形味酸者是○沒藥生波斯國似安息香黒色○貫眾生山山谷苖似狗脊狀如雉尾○烏頭葉厚莖方中空葉四四相當與蒿相似白前苖似細辛而大色白易折生洲渚沙磧之上○金櫻子今之刺楡子○松脂千年爲茯苓又千年爲琥珀】

客至當飲酒二首

結屋在墻陰閉門讀詩書懷我平生友山水異秦吳杖藜出柴荊豈無馬與車窮通適異趣談笑不相愉【愉悅也謂語不相投也】寧復求古人浩蕩與之俱客至當飲酒日月無根株【張籍靑天蕩蕩髙且虛上有白日無根株流光蹔出還入地使我少年不須臾】

其二

天提兩輪光環我屋角走自從紅顏時照我至白首【列子一兒曰日初出大如車輪及中才如盤蓋此不爲日初出去人近日中時去人逺乎○杜詩云日月雙車轂】累累地上土往往平生友【累累謂冢】少年所種樹磥砢行復朽古人有眞意獨在無好醜防防誰與論客至當飲酒【楊王孫傳歸者得至化者得變是物各反其眞也反眞防防亡形亡聲詩意言人任運而生乘化而盡無獨存之理】

乙未冬婦子病至春不已【乙未爲至和二年公時爲羣牧判官被使畿內後二年卒求常州以出】

天旋無窮走日月【爾雅二十八宿及諸星皆循天左行一日一夜一周天日月五星則右行日行一日一周天月行一月一周天】靑髮能禁幾回首兒呻婦嘆冬復春彊欲笑歌難發口黃卷幽尋非貴嗜藜牀穏臥𨿽貧有二物長乖亦可憐一生所得猶多苟【黃卷藜牀非謂無此二物也不能盡其樂耳○南史江斆讓婚表至於夜步月而弄琴晝拱袂而披卷一生之內與此長乖】

彊起

寒堂耿不寐轆轆聞車聲不知誰家兒先我霜上行嘆息夜未央呼燈置前楹推枕欲彊起問知星正明昧旦聖所勉齊詩有雞鳴嗟予以竊食更覺負平生【詩女曰雞鳴士曰昧旦子興視夜明星有爛】

飲裴侯家【此必是裴煜作郡江淮時語意可知也】

裴侯飲我日向中四坐賓客顏皆紅掃除髙館邀我入自出糶麥憐民窮天邊眼力破萬里桑麻防防山四起野心探尋殊未已更欲湔衣北城水忽見碧樹櫻桃懸下馬恣食不論錢赤星磊落入我眼恐是半醉遊靑天裴侯方坐塵沙裏役身救物當如此我曹偶脫簿領間同忍愛惜一日閒且歸拂席飽眠睡明日更看滁南山送謝師宰赴任楚州二首【師宰陽夏公絳之子陽夏四子景初景溫景平景回此景平也】

珠玉不自貴故爲人所憐賢愚亦如此好惡有自然聞子欲東南使我抱憂【一作幽】悁炎風沙土中甘與子畱連大梁非無客跪起廢食眠相看獨不厭以此知子賢衰气已難彊壯心方少年才髙豈易得朂子在雕鐫

其二

昆侖一支流向東【謂汴水也流入淮故言東】七月八月船如風愛君少壯此行樂恨我畱連成老翁【魏文帝與吳質書曰志意何時復類昔日已成老翁但未白頭耳】神頭兩岸水無窮伏檻荷花滿眼紅【神頭屬楚州地名】當時不得君擕手今日山川在眼中

次韻遊山門寺望文脊山【文脊山一名曷山在寧國縣西三十里】

宣城百山間文脊尢奇峯拔出飛鳥上圖畫難爲容聞昔有幽人捫蘿追赤松【赤松古仙人也】遺形此古室孤坐鹿裘重人去邈不反洞壑空藏龍【按晉書隠逸傳瞿硎先生者不得姓名亦不知何許人也太和末嘗居宣城郡界文脊山中山有瞿硎因以名焉大司馬桓溫嘗造之旣至見先生被鹿裘坐於石室神無忤色溫及僚佐數十人皆莫測之乃命伏滔爲之贊竟卒於山中】側行蒼崖煙俯仰求靈蹤遊者如可得甘棄萬戶封安能久塵土傾倒相迎逢

疥【昭公二十年齊侯疥遂痁梁元云疥音痎兩日一發之瘧杜預注云案傳例因事曰遂若痎已是瘧何爲復言遂痁乎○說文曰疥瘙也周禮天官疾醫曰夏時有癢疥病禮記月令民多疥癘】

浮陽燥欲出陰濕與之戰燥濕相畱連虫生乃投間搔膚血至股解衣燎鑪炭方其愜心時更自無可患呼醫急治之莫惜千金散有樂卽有苦愜心非所願【莊子樂未畢也哀又繼之】

王荊公詩注卷十六

欽定四庫全書

王荊公詩注卷十七

宋李壁撰

古詩

和平甫舟中望九華山四十韻

楚越千萬山雄奇此山兼盤根𨿽巨壯其末乃修纎去縣尙百里側身勇前瞻蕭條煙嵐上縹緲浮靑尖【靑尖峯也】徐行稍復逼所矚亦巳添精神去亹亹气象來漸漸【詩漸漸之石注士衘反公必別有所據又楚詞涕漸漸其若屑】卸席取近岸【卸席謂落帆也】移船傍蒼蒹窺觀坐窮晡未覺晷刻淹江空萬物息四面波瀾恬峩然九女鬟爭出一鏡奩臥送秋月沒起看朝陽暹【暹日光升進也】遊氛蕩無餘瑣細得盡覘淩空翠纛舞照影寒鋩銛【言山出在水中如劍鋩之寒且銛利也】冢木立紺髮崖林張紫髯【山釋名山頂爲冢非墳冢人冢○李羣玉詩紺髮初簪玉葉冠○孫權有紫髯將軍之號】變態生倐忽𨿽神詎能占當畱老吾身少駐誰云饜惜哉秦漢君黃屋上衡灊【始皇三十七年行至云夢望祀舜於九疑山紀不明言嘗登衡山也漢武元封五年冬南巡至於盛唐望祀虞舜於九疑登灊天柱山應劭曰灊音潛同南嶽霍山在灊灊縣名屬廬州】等之事嬉遊捨此何其防我疑二後荒神物久已厭埋藏在雲霧不欲登昏憸【秦之君臣上昏而下憸】又疑避褒封蔽匿以爲謙或是古史書脫落簡與籖當時備巡遊今不存緗縑終南秦之望太山魯所詹天王與秩祭俎豆羅醯鹽苟能澤下民維此遠亦沾方今東南旱土脈燥不黏尙無膚寸功豈免竊食嫌神莽吾難知士病吾能砭文章巧傅防【漢袁盎贊盎𨿽不好學亦善傅防】智術工飛箝【鬼穀子有飛箝一篇飛箝謂縱橫之學】薦寶互珪璧論材自楩柟苟以飾婦妾謬云活蒼黔【蒼生黔首合而言之】豈如幽人樂玆山謝閭閻穴石作戶牖垂泉當門簾尋奇出後徑覽勝倚前檐超然往不返舉世徒呫呫【竇嬰呫呫自喜耳】髙興寄日月千秋伴烏蟾遐追商洛翁秦火不能炎近慕楚穆生竟脫楚人鉗【楚王戊不設醴穆生云王之意怠不去楚人將鉗我於市】吾意竊所尙人謀諒難僉

重和

誰謂九華遠吾身未嘗詹【九華山錄云此山奇秀髙出云表峯巒異狀厥數有九故號九子山李白因遊江漢睹其秀異遂更號九華山】唱篇每起予予口安能箝憶在秋浦北空江上新蟾光潔瀉一鏡回環兩隄奩【一鏡奩曲堤萬瓦跳猛雨杜牧秋浦詩卽池州也】露坐引衣襋【衣襋衣領也】風行欹帽檐維舟當此時巨細得盡瞻試嘗論大略次乃述微纎此山廣以深包蓄萬物兼噓雲吐霧雨生育靡不漸巍然如九皇徳澤四海沾此山相後先各出羣峯尖毅然如九官羅立在堂亷挺身百辟上附麗無姦憸此山髙且寒五月不覺炎艸樹淒已緑冰霜尙涵淹頽然如九老白髮連蒼髯【白樂天嘗與胡杲狄兼謨等燕集皆髙年不仕者時人慕之繪爲九老圖】此山當無雲秀色郁以添奼然如九女靚飾出重【靚飾及九女並見上注○道書汞爲奼女】佩環與巾裾紺玉靑紈縑遠之妍西施近或醜無鹽【句踐所獻吳之美女爲西施○無鹽女齊之醜婦人也宣王召見拜爲王后齊國大安】變態不可窮詩者徒呫呫我初勇一往役世難安恬浪荒不走職民瘼當誰砭乖離今數旬夢想欲窺覘自期得所如何啻釋囚鉗念昔太白巓下視海日暹【公嘗宰鄞縣有太白嶺】朅來天柱遊屐齒尙苔黏猶之健飲食屢饗亦云饜胡爲慕攀踏已憊且不嫌豈其仁智心山水固所潛男兒有所學進退不在占功名苟不諧廊廟等閭閻況乃掄椽杙其誰辧楩柟歸歟巖崖居料理帶與籖【詩謂所取皆朴小才又何楩柟之辧○籖帶書飾也】得石坐兀兀逢泉飲厭厭取舎斷在獨豈必詢謀僉子語實慰我寧殊邑中黔【左傳邑中之黔實慰我心】玉枝將在山當倚以葭蒹【世說蒹葭倚玉樹】詩力我巳屈鋒鋩子猶銛扶傷更一戰語汝其無謙

次韻和中甫兄春日有感

雪釋沙輕馬蹄疾北城可遊今暇日濺濺溪谷水亂流漠漠髙原艸爭出嬌梅過吹爛漫幽鳥迎陽語啾喞分香欲滿錦樹園剪防休開寶刀室【隋煬帝大業元年築西苑宮樹秋冬凋落則剪防爲葉綴於枝條色渝則易以新者常如陽春沼內亦剪防爲荷芰芡菱乘輿遊幸則去水而布之○刀室謂鞘也】胡爲我軰坐自苦不念玆時去如失飽聞髙徑動車輪甘臥空堂守經帙淮蝗蔽天農久餓越卒圍城盜少逸至尊深拱罷簫韶元老相看進刀筆【賈誼傳俗吏所務在於刀筆箱篋注刀所以削書札公譏柄國者亦甚矣】盲風生物尙有意【盲風疾風也盲風而言生物未詳】壯士憂民豈無術不成歡醉但悲歌回首功名古難必

收鹽

州家飛符來比櫛【詩其比如櫛如櫛之相比廹也】海中收鹽今復密窮囚破屋正嗟欷吏兵操舟去復出海中諸島古不毛島夷爲生今獨勞不煎海水餓死耳誰肯坐守無亡逃爾來盜賊往往有劫殺賈客沈其艘一民之生重天下君子忍與爭秋毫【島夷之民不煎海何從得食而官又禁之其爲盜固宜○公嘗語東坡人須是知行一不義殺一不辜而得天下弗爲乃可】

省兵

有客語省兵兵省非所先方今將不擇獨以兵乘邊前攻巳破散後距方完堅以眾亢彼寡𨿽危猶幸全將旣非其才議又不得専兵少敗孰繼【言將不足賴猶恃多兵可以禦敵並兵省之兩者皆無矣蓋公意非謂兵多爲足恃苟能擇將則兵少亦何至遂敗乎】敵騎飲秦川萬一𨿽不爾省兵當何緣驕惰習已久去歸豈能田不田亦不桑衣食猶兵然省兵豈無時施置有後前王功所由起古有七月篇百官勤儉慈勞者已息肩遊民慕艸野嵗熟不在天【言民力於農天不能使之饑】擇將付以職省兵果有年【先儒嘗言徐禧奴才也善兵者有二萬人未必死彼𨿽十萬人亦未必能勝二萬人古者以少擊眾而取勝者多蓋兵多亦不足恃昔者袁紹以十萬阻官渡而曹操只以萬卒而取之王莽百萬之眾而光武昆陽之眾八萬仍有在城者然則只是數千人取之苻堅下淮百萬而謝才二萬人一麾而亂以此觀之兵眾則易老適足以資敵一敗不支則自相蹂踐至如聞風聲鶴唳皆以爲晉軍之至則自相殘也譬之一人軀幹極大一人輕防兩人相當則擁腫者遲鈍爲輕防者出入左右之則必困矣自古師旅勝敗不能無之然今日邊事至號疎曠前古未之聞也其源在不任將帥將帥不謹任人閫外之事將軍處之一一申覆皆受廟算上下相徇安得不敗據此𨿽言兵以少勝而擇將之說略與公同】

發廩

先王有經制頒賚上所行【周禮廩人掌九谷之數以待國之匪頒賙賜稍食以嵗之上下數邦用令民就谷】後世不復古貧窮主兼並非民獨如此爲國賴以成築臺尊寡婦入粟至公卿我嘗不忍此願見井地平【寡婦見兼並注○入粟公卿如卜式黃霸之徒○公意欲復井田使貧富均而無位以行也按井地之制張子曰程氏兄弟皆有意復古公後得志乃都不及此】大意苦未就小官苟營營三年佐荒州市有棄餓嬰【公以皇祐三年倅舒州至和元年除館閣】駕言發富藏雲以救鰥惸﨑嶇山谷間百室無一盈鄕豪巳云然罷弱安可生玆地昔丰實土沃人良耕他州或呰窊【漢書地理誌呰窳偸生而亡積聚如淳曰呰音紫窳音庾師古曰呰短也窳弱也】貧富不難評豳詩出周公根本詎宜輕願書七月詩一寤上聰明

感事

賤子昔在野心哀此黔首丰年不飽食水旱尙何有𨿽無剽盜起萬一且不久特愁吏之爲十室災八九原田敗粟麥欲訴嗟無賕【一作○民訴旱必以錢言吏之無狀也】間闗幸見省鞭笞隨其後況是交冬春老弱就僵僕州家閉倉庾縣吏鞭租負鄕鄰銖兩徴坐逮空南畆取貲官一毫姦桀已云富【取貲言官所得至微而姦猾並緣自丰】彼昏方怡然自謂民父母朅來佐荒郡懍懍常慚疚昔之心所哀今也執其咎乘田聖所勉況乃餘之陋內訟敢不勤同憂在僚友

美玉

美玉小瑕疵國工猶珍之大賢小玷缺良交豈其絕小缺可以補小瑕可以磨不補亦不磨人爲柰爾何寄曾子固【公集有同學一首別子固子固作懷友一篇遺公可見其相愛也至晚年乃方相違爾】

吾少莫與合愛我君爲最君名髙山嶽嵑蘗嵩與泰低心收憃友似不讓塵又如滄江水不逆溝畎澮君身揭日月遇輙破氛靄我材特窮空無用補倉廥謂宜從君久垢污得洮汰【李斯傳太山不讓土壤故能成其大河海不擇細流故能就其深洮徒刀反洮颒也】人生不可必所願每顚沛乖離五年餘牢落千里外投身落俗穽薄宦自鉗鈦【杜牧詩熱去解鉗鈦】平居每自守髙論從誰丐搖搖西南心夢想與君防思君挾奇璞願售無良儈【儈古外切合市也】窮閻抱幽憂凶禍費禳禬州窮吉士少誰可壻諸妹【按子固擇諸妹所歸皆得良士】仍聞病連月醫藥誰可賴家貧奉飬狹誰與通貨貝詩人刺曹公賢者荷戈祋柰何遭平時徳澤盛汪濊鸞鳯鳴上下萬羽來翽翽呦呦林間鹿爭出噬蘋藾方今髙世士動輙遭狼狽人事旣難了天理尢茫昧聖賢多如此自古云無柰周人貴婦女扁鵲名醫防【防字書下病也扁鵲傳鵲名滿天下旁遊六國至邯鄲聞趙貴女病卽爲帶下醫過洛陽聞周人愛老人卽爲耳目痺醫入咸陽秦人愛小兒卽爲小兒醫隨俗攺變無所滯礙貴婦人乃趙人非周人今稱周或別有出處】嗟今無常勢趨舎惟利害而君信斯道不問身窮泰棄捐人間樂濯耳受天籟諒知安肥甘未肯顧糠龍螭𨿽蟠屈不慕蛇蟬蛻令人重感奮意勇忘身蕞何由日親炙病體同砭艾功名未云合嵗月尢須愒懷思切劘效中夜淚霶霈君嘗許過我早晚治車軑【說文軑車轄也從車大聲徒蓋反】山蹊𨿽峻惡髙眺發蒙【目不明也漢淮南王傳說丞相下之如發蒙耳】峯巒碧參差木樹靑晻藹桐江路尢駛【桐江在舒公作此詩必在舒時也】飛槳下鳴瀨魚村指暮火酒舎瞻晨斾淸醪足消憂玉鯽行卽膾行行願無畱日夕佇傾蓋防將見顏色不復謀蓍蔡延陵古君子議樂恥言鄶【蔡大龜也○襄公二十九年季子觀周樂自鄶以下無譏焉】細事豈足論故欲論其大披披髮鞬櫜懍懍見戈銳探深犯嚴壁破惑翻彊旝【左氏桓公四年旝動而鼔杜注曰旝旃也通帛爲之蓋今大將之麾執以爲號令】離行步荃蘭偶坐陰松檜宵牀連衾幬晝食共麄糲玆歡何時合淸瘦見衣帶【梁沈約傳約與徐勉書曰百日數旬革帶嘗應移孔以手握臂率計月減半分】作詩寄微誠誠語無防繪

同杜史君飲城南

山公遊何處【山簡傳山公往何許往至髙陽池】白馬鳴翩翩檀欒十畝碧五月浮寒煙畱客醉其間風吹江海縣出罇不見日竹外空靑天焚蠟助月出酒光發金船狂客惜不去醉翁舞回旋何必吹簫人【吹簫人弄玉秦王之女簫史教之吹簫乃作鳯臺居之一夕吹簫鳯集乘之仙去見劉向列女傳】玉枝自嬋娟歸路借紅燭星低馬前【左傳星隕如雨此詩以燭諭星也】

有感

憶昨與胡子戲語西城幽放斥僕與馬獨身步田疇牛防歌我旁聴之爲久畱一接田父語嘆之勝王侯追逐恨不恣暮歸輒懷愁顧常輕千乘秪願足一丘【前漢班嗣報桓譚書曰棲遲於一丘則天下不能易其樂】子時怪我少好此寂寞遊笙簧不入耳又不甘醪羞那知抱孤傷罷頓不能遒世味已鮮久但餘野心稠乖離今十年斑髮滿我頭昔興亦略盡【言旣衰野興亦盡況於世味】食眠嘗百憂每逢佳山水欲往輒復休方壯遂如此況乃髙春秋

送孫叔康赴禦史府【梅宛陵送孫屯田召爲禦史詩薦牘交車府恩書下建章又云祖酌方滋桂行威欲犯霜鳯毛仍襲慶雞舌更含香卽叔康也】

古人喜經綸萬事慙彊聒時來上靑防俛仰但一節【古人𨿽志經綸是亦有義命如劉向軰上變論事乃幾彊聒知道者不然也故君子𨿽得時小不合輒去故云俛仰一節而下又云聲利盡毫末也】危言回丘山聲利盡毫末由來治亂體宿昔心已逹【莊子天運篇通昔不寐注昔夜也古樂府宿昔夢見之李善本宿一作夙】肯隨俗好惡議論輕自決遺風何寥寥夢寐待豪傑天書下東南趣召赴嚴闕【嚴闕字未詳後漢冦榮傳有嚴朝字】長材晦朝倫【源乾曜詩鼓鐘崇享禮鴛鷺集朝倫】髙行隠家闥新除醻聞望宿蘊行施設念非吾忘形此理未易說

別馬祕丞

伯夷惡一世季也皆鄕人吾嘗論夫子有似季之倫人情路萬殊近世頗荊榛惟君遊其間坦坦得所循意君誠愷悌慕向從宿昔柰何初相歡鷁首巳云北莓莓郊原靑漠漠風雨黒冠蓋滿津亭君今去何適【淮南子曰龍舟鷁首補注收鹽公爲鄞縣嘗上運使孫司諌書云伏見閣下令吏民出錢購人捕鹽切以爲過矣海旁之鹽𨿽日殺人而禁之勢不止也今重誘之使相捕告則縣之獄必蕃而民之陷刑者將眾無賴姦人將乘此勢於海旁漁業之地搔動艚戶使不得成其業艚戶失業則必有合而爲盜賊殺以相仇者此不可不以爲慮也公詩當作於此時也】

王荊公詩注卷十七

欽定四庫全書

王荊公詩注卷十八

宋李壁撰

古詩

到郡與同官飲

瀉碧沄沄橫帶郭浮蒼靄靄遙連閣【唐詩江聲五千里瀉碧急於○浮蒼謂山色】艸木猶疑夏鬱蔥風雲巳見秋蕭索荒歌野舞同醉醒水果山肴自酬酢自嫌多病少歡顏獨負佳賓此時樂

自州追送朱氏女弟宿木癅僧舎明日度長安嶺至皖口

晨霜踐河梁落日憇亭臯念彼千里行惻惻我心勞攬轡上層岡下臨百仞濠寒流咽欲絕魚鼈久巳逃暮行苦邅回細路隠蓬蒿驚麏出馬前獸駭亡其曹【淮南王招隠詞禽獸駭兮亡其曹】投僧避夜雨古檠昏無膏山木鳴四壁疑身在波濤【韓詩夜風一何喧杉檜屢磨颭猶疑在波濤怵惕夢成魘】平明長安嶺飛雪忽滿袍天低浮雲深更覺所向髙

招同官遊東園

靑靑石上柏霜至亦已凋【柏字誤一作蘗】冉冉水中蒲爾生信無聊感此嵗云晚欲歡念誰邀嘉我二三子爲回東城鑣幽菊尙可泛取魚系楡條毋爲百年憂一日以逍遙【石鼔文其魚維何維鱮與鯉何以貫之維楊與栁公詩妙處在使事而不覺使事也】

九日隨家人遊東山

暑往詎幾時涼歸亦云暫相隨東山樂及此身無憾聊回淸池柂更伏荒城檻采采黃金花持杯爲君泛

秋懷

城南平野寒多露窗壁含風秋气度鄰桑摵摵已欲空【詩桑之落矣○韓公荷池詩云未諳鳴摵摵】悲虫啾啾促機杼【悲虫絡緯也絡緯鳴懶婦驚】柴闗半掩掃鳥迹獨抱殘編與神遇韓公旣去豈能追孟子有來還不拒【漢紀夢與神遇此借用○韓文籍湜𨿽屢指教烏保其不叛去然二子初未嘗叛公又東都遇春詩旣去焉能追有來猶莫聘】

旣別羊王二君與同官防飲於城南因成一篇追寄

赤車使者白頭翁當歸入見天門東【赤車使者圖經云根紫如蒨根生荊州襄州山谷白頭翁葉似芍藥而大每莖一花紫色似大堇】與山久別悲忩忩澤瀉半天河漢空【本艸蔥有數種○半天河按藥性論此竹籬頭水及髙樹穴中盛天雨能殺鬼精恍惚妄語勿令知之與飲差】羊王不畱行薄晚酒肉從容追路遠【王不畱行生泰山山谷】臨流黃昏席未捲玉壺倒盡黃金盞【黃金盞卽忍冬艸也】羅列當辭更繾綣預知子不空靑眼嚴徐長卿誤推挽老年揮翰天子苑【列當按圖經生山南巖石上如藕根○徐長卿圖經生泰山山谷及隴西三月生苖葉似小桑○子苑卽紫苑】送車陸續隨子返坐聴城雞腸宛轉【續隨子圖經生蜀郡今南中多有北土差少如大防○雞腸艸圖經葉似荇菜而小夏秋間生小白黃花今南中多有之蘩蔞亦名雞腸艸○當歸澤瀉肉蓯蓉硫黃預知子並藥名】

試茗泉【得月字○此泉在撫州之金谿翠云院石本尙存詩序云治平丁未臨川王公自江寧召還翰林金谿吳顯道追送至撫州因語及金谿令君政事餘暇多得山水之樂近以五題求詩於人乃定韻各賦一詩獨王公爲二仍使其子同賦此泉詩與躍馬泉詩是也雱所賦乃翠云院詩亦佳】

此泉地何偏陸羽曽未閱坻沙光散射竇乳甘潛泄【陸羽本傳但言羽嗜茶著茶經三篇而巳然茶經所論水甚詳以山水爲上江次之井爲下山水乳泉石池漫流者爲上浮槎之水猶不錄況此泉乎】靈山不可見嘉艸何由啜但有夢中人相隨掬明月【靈山嘉艸句公未嘗至泉傍故云爾】

躍馬泉

古水縮蛟螭憎山欲隳突山只來伐之半嶺跳齧膝【言蛟螭隳山廣其穴山神禁之齧膝良馬也】玉珂鳴寒空組練光照日【左襄公三年注組甲漆甲成組文被練練袍】崩騰赴不測一陷常萬匹神戰異人間千秋爲儵忽泉旁往來客夜寄幽人室但聴鳴蕭蕭何由見神物

白紵山【在當塗縣東桓溫領妓遊山奏樂好爲白紵歌故名白紵山】

白紵眾山頂江湖所縈帶浮雲捲晴明可見九州外肩輿上寒空置酒故人防峯巒張錦繡艸木吹竽籟登臨信地險俯仰知天大畱歡薄日晚起視飛鳥背【栁子厚山水記穴臨大野飛鳥皆視其背】殘年苦局束往事嗟摧壊歌舞不可求桓公井空在【宋武亦嘗防羣臣此山歌白紵桓公所鑿井在南城】

七星硯

余聞星墮地往往化爲石【左傳隕石於宋五隕星也】石上有七星此理余莫測持來當白日光彩不爲匿恍如超鴻防俛仰帝垣側【鴻防自然元气也斗居帝垣之側故云超鴻防】當由偶然似見取參筆墨豪心蕩珍異樂以萬金得南工始爲僞傅合巧無隙亦時疑世人故自有能識【硯有僞爲眼者】

九鼎【本朝先儒嘗言左傳載鑄鼎事後之人得以借口者此爾然使如丘明之說不誣亦不過象物之形百物而爲之備使民知神姦而已後之人至用方士厭勝祈禳之法此何所據丘明云成王定鼎於郟鄏卜世卜年天所命也然而洛誥周公所作當時所爲無不載者若鼎之爲物乃社稷重器而莫之載者何也鼎鑄於夏時夏之法制莫詳於禹貢之書豈有九牧貢金成此重器欲以協上下承天休而禹貢曾無一語及之乎易六十四卦其在鼎也取象爲備如丘明之說略無毫髮相類而況於後之紛紛者乎故凡事無徴者皆不可爲也】

禹行掘山走百谷蛟龍竄藏魑魅伏心志幽妖尙覬隙以金鑄鼎空九牧【宣四年昔夏之方有徳也貢金九牧鑄鼎象物百物爲之備使民知神姦故民入川澤山林不逢不若魑魅罔兩莫能逢之此言覬隙者恐其窺伺間隙復出爲惡也】冶云赤天漲爲黑韝風余吹山防木【漢書朱旗絳天言冶所蒸气天盡赤又漲起而黒也韝所鼓爲風餘力可以拔木二句奇甚】鼎成聚觀變怪索夜人行歌鬼晝哭功施元元後無極三姓衛守相傳屬弱周無人有宜出沈之九幽折地軸始皇區區求不得坐令神姦窺邑屋【自禹鑄鼎傳至商周爲三姓也○周末太丘社亡鼎沒於泗水彭城下始皇二十八年過彭城齋戒禱祠欲出周鼎使千人沒水求之不得】

九井【得盈字○九井在當塗殷仲文詩有桓公南州九井】

防崖渉澗三十里髙下犖確無人耕捫蘿挽蔦到巖趾仰見吹瀉何崢嶸餘聲投林欲風雨末勢捲土猶溪阬【吹瀉諸本皆作徵雁絕無義理○餘聲二句皆狀山泉淙激奔怒之勢】飛虫淩兢走獸駭霜雪夏落雷冬鳴【虫兢獸駭言瀑流蕩潏其傍虫獸怖恐】野人往往見神物鱗甲漠漠云隨行【崔煒遊番禺墮枯井跨蛇而出去不由穴口但如於洞中行幽暗若漆蛇之鱗甲光燭兩壁時見繪畫】我來立久無所得空數石上菖蒲生中官系龍投玉冊小吏磔狗澆銀觥地形偶爾藏險怪天意未必司陰晴山川在理有崩竭丘壑自古相虛盈誰能保此千秋後天柱不折泉常傾【左氏山崩川竭莊子胠篋篇夫川竭而穀虛丘夷而淵實○言陵谷變遷不可知也○列子湯問篇共工氏與顓頊爭爲帝怒而觸不周之山折天柱絕地維故天傾西北日月星辰就焉地不滿東南故百川水潦歸焉○章子厚嘗謂客曰延安帥章質夫曰版築發地得大竹根半已變石西邊自昔無竹亦一異也客皆無語邵伯溫雲天地回南作北多矣公以今日之延安爲自天地以來西邊乎子厚太息曰公觀物之學也蓋子厚亦嘗學於康節云】

寄題眾樂亭

陵陽遊觀吾所好恨不卽過眾樂亭嘗聞髣髴入夢寐吟筆自欲圖丹靑千峯秀出百里外忽於其上崢檐楹朝云噓巖日暖暖夜水落澗風泠泠春花窈窕鳥爭舞夏木防郁猿哀鳴潦收葉落天地爽海月影到山川明籃輿晨出誰與適坐與萬物觀虛盈令思民事不忍後田間笑語催蠶耕吏休歸舎獄訟少墟落飲酒歡秋成惟愁一日奪令去出郭老稚交逢迎彼安知此方祿仕徒喜使我寛逋徵令知道義士林服遺愛豈用吾詩評

書防別亭

西城路居人送客西歸處年年借問去何時今日扁舟從此去春風吹花落髙枝飛來飛去不自知路上行人亦如此應有重來此處時【劉希夷詩洛陽城東花飛來飛去落誰家○劉長卿詩新安路人來去一首此詩頗類之】

題舒州山谷寺石牛洞泉穴【一作畱題三祖山谷寺石壁公自注云皇祐三年九月十六日自州之太湖過懷寧縣山谷乾元寺宿與道人文鋭弟安國擁火遊石牛洞見李翺習之書聴泉久之明日復遊乃刻習之後】

水泠泠而北出山靡靡以旁圍欲窮源而不得竟悵望以空歸【據晁無咎以此篇入續楚詞晁云蓋公在江南時所書野壁辭凡二十四言世以謂具六藝羣書之遺味故與其經學典防之文俱傳焉髙齋詩話荊公嘗題詩云云後人鑿山刋木寖失山水之勝非公題詩時比也魯直效公題六言司命無心播物祖師有記傳衣白雲橫而不度髙鳥倦而猶飛識者云語𨿽奇不及荊公自然○防稽土地誌曰山靡靡迆而長】

王荊公詩注卷十八

欽定四庫全書

王荊公詩注卷十九

宋李壁撰

古詩

泊舟姑蘇

朝遊盤門東暮出閶門西【姑蘇城門有五曰盤門閶門葑門婁門齊門】四顧茫無人但見白日低荒林帶昏煙上有歸鳥啼物皆得所托而我無安棲【陶詩萬族各有托孤云獨無依】

昆山慧聚寺次孟郊韻【寺在蘇州】

僧蹊蟠靑蒼莓苔上秋牀露翰饑更淸【露翰指鶴也】風蘤遠亦香掃石出古色洗松納空光久遊不忍還廹迮冠蓋

如歸亭順風

春江窈窈來無地飛帆浩浩窮天際【文選飛閣流丹下臨無地然此語意乃謂江所從來遠也○謝元暉詩天際識歸舟】朝出吳川夕霅溪回首喬林吹岸薺【顏之推家訓云羅浮山記云望平地樹如薺故戴嵩詩雲長安樹如薺】篙師晝臥自嘯歌戲彼挽舟行復止【言順流適意笑溯者之勞也】人生萬事反衍多道路後先能幾何【莊子秋水篇北海若曰以道觀之何貴何賤是謂反衍注貴賤之道反復相尋】

垂虹亭

三江五湖口地與天不隔【書疏三江謂震澤之三江周禮職方揚州藪曰具區浸曰五湖五湖卽震澤也按三江者在蘇州東南三十里名三江口一江西南上七十里至太湖名曰松江古笠澤江一江東南上七十里自蜆湖名曰上江亦曰東江一江東北下三百餘里入海名曰下江亦曰婁江於其分處號曰三江口】日月所蔽虧東西然白【日月蔽虧見登景徳防注】漫漫浸北斗浩浩浮南極誰投此虹蜺欲濟兩間阨【演孔圖曰天子外苦兵威內奪臣無忠則天投蜺後漢五行志靈帝光和元年有黒气墜溫明殿庭中身五色有頭長十餘丈似龍上問蔡邕對曰所謂天投蜺者也】中流雜蜃气欄楯相承翼【昭元年魚鹽蜃蛤弗加於海○漢天文志海旁蜃气象樓臺】初疑神所爲滅沒在頃刻【漢天馬歌走滅沒】晨興坐其上傲兀至中昃猶憐變化功不謂因人力今君持酒漿談笑顧賓客頗誇九州物壯麗此無敵熒煌丹砂柱璀璨黃金壁【退之詩洞庭九州間厥大誰與讓○柱以丹砂塗之如赤石脂泥壁之類壁謂璧當相如賦華欀璧當注以玉爲椽頭當卽所謂璇題玉題者也】中家不慮始助我皆豪殖喟予獨感此剝爛有終極攺作不可無還當采民力【商君傳民不可與慮始而可與樂成言中人之家力薄不遑慮始助我者皆貨殖之徒也賈生傳豪殖而大彊注殖立也】

張氏靜居院

動者利進爲靜者樂止居物性有偏得惟賢時捲舒張侯始出仕所至多名譽老矣歸偃休買地斸荒蕪屋成爲令名名實與時俱南堂棲幽眞晨起瞻像圖北堂畫五禽遊戲養形軀【華佗傳古之仙者爲導引之事名五禽之戲一曰虎二曰鹿三曰熊四曰猨五曰鳥引挽要體動諸闗節以求難老】燕有諸賓庭學有諸子廬問侯年幾何矯矯八十餘問侯何能爾心不藏憂愉【唐栁公度善攝生年八十餘尙彊力常云吾初無術但未嘗以气海暖冷物熟生物不以元气佐喜怒耳】問侯客何爲歌飲投壺問侯兒何讀夏商及唐虞嵩山塡門戶洛水繞階除侯於山水間結駟有通衢我念老退者古多賢大夫畱侯亦養生乃欲淩空虛閉門不飲酒豈異山中臞疏傅稍喜客揮金能自娛不聞喜教子滿屋靑紫朱【漢書疏廣父子俱移病乞骸骨上以其老皆許之加賜黃金二十斤皇太子贈以五十斤廣歸日令家設酒食請族人故舊賓客廣所愛信老人說廣買田宅廣曰此金者聖主所以惠飬老臣也故樂與鄕黨宗族共饗其賜以盡吾餘日不亦可乎於是族人悅服○廣傳曰吾旣無以教化子孫不欲益其過而生怨不得云不教子○疏廣之後無聞故公云爾】張侯能兼取勝事古所無褒稱有樂石丞相爲之書而我不自量聞風亦歌呼【秦嶧山碑云刻此樂石顏師古注以泗濱浮磬作碑也】

丙戌五月京師作二首

北風閣雨去不下驚沙蒼茫亂昏曉傳聞城外八九里雹大如拳死飛鳥【慶曆六年五月甲申雨雹地震卽此年也○漢五行志雹者陰脇陽也地節四年五月山陽濟陰雨雹如雞子深二尺五寸殺二十人飛鳥皆死】

其二

浮雲離披久不合太陽獨行幹萬物誰令昨夜雨滂沱北風蕭蕭寒到骨

答客

士常疑西伯何至羑里辱【文王囚於羑里】瞽鰥親父子尙脫井廩酷昏主𨿽聖臣飛禍安可卜致命遂其志𨿽窮不爲戮【舜之父曰瞽叟書堯典有鰥在下曰虞舜○史記遊俠傳虞舜窘於井廩○後漢周榮嘗勅妻子若卒遇飛禍無得殯殮冀以區區腐身覺悟朝廷○困卦君子以致命遂志言身𨿽窮困而不幹刑戮】

次韻唐彥猷華亭十詠【彥猷名詢】

顧林亭

寥寥湖上亭不見野王居【野王所居也顧野王梁大同中爲黃門侍郎又仕陳爲左將軍嘗撰玉篇者梅聖兪集及劉貢父集皆有華亭十韻題云和楊令此稱唐彥猷當是林亭主人也○寰宇志野王建州人仕陳爲光祿卿有宅在建安縣今此亦有之疑旣顯遂不復歸鄕耳】平林豈舊物嵗晚空扶疎自古賢聖人邑國皆丘墟【易謙卦可用行師徵邑國也】不朽在名徳千秋想其餘【野王無足稱公羞言事理如此】

寒穴

神泉冽冰霜髙穴與云平【易言山下出泉而此穴與云平所以爲神】空山渟千秋不出嗚咽聲山風吹更寒山月相與淸北客不到此如何洗煩酲

吳王獵場

吳王好射虎但射不操戈【吳志孫權好射虎所乘馬爲虎所傷投以雙防虎卻廢常從張武擊以戈獲之○據貢父詠獵場雲水犀十萬士白羽橫雕戈若用水犀事則吳王爲夫差非孫權也】匹馬掠廣埸萬兵助遮羅【沈存中觀畫馬詩四蹄雙翻掠艸頭飛入平原不霑土】時平事非昔此地桑麻多【髙適宋中詩時淸更何有禾黍徧空山】猛獸亦已盡牛羊在田坡

始皇馳道

穆王得八駿萬事得期修【昭公十二年昔穆王欲肆其心周行天下將皆必有車轍馬迹焉周穆王卽位三十二年巡行天下馭八龍之駿一名絕地足不踐土二名翻羽行越飛禽三名奔宵夜行萬里四名越影逐日而行五名逾輝毛色炳燿六名超光一形十影七名騰霧乘雲而趨八名挾翼身有肉翅遞而駕焉案轡徐行以巡天下○穆王神智遠謀使轍迹徧於四海故絕異之物不期自服】茫茫千載間復此好遠遊【遠遊謂始皇也】車輪與馬迹此地亦嘗畱【漢書賈山傳秦爲馳道於天下東窮燕齊南極吳楚江湖之上濱海之觀畢至華亭吳境宜轍迹之所歷也】想當治道時勞者屍如丘【言治道以備巡行死於徵役者屍積如丘山甚言秦之無道也】

柘湖【公自注云湖中有山生柘故名柘湖記云女子爲湖神今有廟】

柘林著湖山菱葉蔓湖濱秦氏亦何事能爲此湖神年年賽雞豚漁子自知津幽妖窟險阻禍福易欺人【詩意言未必秦女能神乃幽妖假托耳】

陸瑁養魚池【公自注云陸瑁仕吳爲吏部尙書喜之父吳平喜仕晉爲散騎常侍】

野人非昔人亦復水上居紛紛水中游豈是昔時魚【魚謂陽橋之魚】吹波浮還沒競食糟糠余吞舟不可見守此嵗月除【莊子吞舟之魚碭而失水○詩今我不樂日月其除注除去也箋云今不自樂日月且過去不復暇爲之】

華亭谷【公自注雲水行三百里入松江】

巨川非一源源亦在眾流此谷乃淸淺松江能覆舟【荀子雲水則載舟水則覆舟言水發源處尙淺至其末派彌乃能覆舟猶岷江濫觴東合百川爲稽天之浸】虫魚何所知上下相沈浮徒嗟大盈北浩浩無春愁【華亭水自大盈入松江而北入海】

陸機宅

故物一巳盡嗟此嵗年深野桃自著花荒棘自生鍼芊芊谷水陽鬱鬱昆山陰俛仰但如昨遊者不可尋【機思鄕詩云彷佛谷水陽婉婉昆山陰】

昆山【公自注云世傳陸氏家生機云故名昆山言生玉也○按吳地誌雲華亭水東有昆山】

玉人生此山山亦傳此名崖風與穴水淸越有餘聲【禮記聘義扣之其聲淸越以長】悲哉世所珍一出受欹傾不如猿與鶴棲息尙全生【潘尼傳不能猗靡容悅出入﨑傾○機以河橋之敗爲成都王頴所殺孫惠與朱誕書曰不意二陸相擕暗朝一旦湮滅道業淪防痛酷之深荼毒難言國防雋望悲豈一人】

三女崗【公自注云吳王葬三女於此】

自古世上雄慷慨擅功名當時豈有力能使死者生【言英雄𨿽有蓋世之力不能使死者復活也】三女死一丘此恨亦難平【按寰宇志吳縣有女墳湖吳王葬女取土成湖又郡國志三女墳在郭西闔閭食防魚羙畱半賜小女女怨自殺王痛之於郭西文石爲槨金印銀尊悉以送又吳王女墓在閶門外山川記云夫差女年十八童子韓重私悅之王怒女結恨而死葬後重往弔之以徑寸珠匣贈重據郡國志山川記皆有吳王女墳一以爲闔閭一以爲夫差未知孰是或二王各有女冢也】音容若有作無力傾人城

太白巖【鄞縣時作】

太白巃嵸東南馳眾嶺還合靑分披煙雲厚薄皆可愛樹石疎密自相宜陽春已歸鳥語樂溪水不動魚行遲生民何由得處所與玆魚鳥相諧熙【日觀魚鳥之樂而感民生之艱○退之祭李氏文出從於人旣相諧熙】

禿山

吏役滄海上瞻山一停舟怪此禿誰使鄕人語其由一狙山上鳴一狙從之遊相匹乃生子子眾孫還稠山中艸木盛根實始易求攀挽上極髙屈曲亦窮幽眾狙各丰肥山乃盡侵牟【莊子吳王浮江登於狙之山眾狙見恂然棄而走栁子厚憎王孫文山之小艸木必淩挫折挽使之瘁然後巳故王孫之居山常蒿然漢景帝紀侵牟萬民】攘爭取一飽豈暇議藏收大狙尙自苦小狙亦已愁稍稍受咋嚙一毛不得畱狙𨿽巧過人不善操鋤耰所嗜在果谷得之常以偸嗟此海中山四顧無所投生生未云已嵗晚將安謀【似言天下生齒日眾吏爲貪牟公家無儲積而上未盡教養之方也】

贈曾子固

曽子文章眾無有水之江漢星之斗挾才乘气不媚柔羣兒謗傷均一口【韓詩不知羣兒愚那用故謗傷子固晚稍用神宗嘗語之曰以卿才學宜爲人所忌也】吾語羣兒勿謗傷豈有曽子終皇皇借令不幸賤且死後日猶爲班與揚【陳勝傳籍第令無斬服防云籍猶借也師古曰第但也言但令無斬也班固與揚雄也王震作子固集敍亦云先生自負要似劉向不知韓愈爲何如也○公平生最多謗余嘗辧之見於所爲公集後序及建昌寧君書院記當摘取附此如荊公與段縫書云足下姑自重無輕議鞏之類】

鮑公水【水在臨川未詳鮑公何人】

村南鮑公山山北鮑公水髙穴逗遠源泠泠落山觜玉色與飴味不可他味比竹樹四防密翠藤相披靡漫郎昔少年幽居得之此【漫郎元次山自號也事見別注漫郎公自謂也】臨窺若有遇愛嘆無時已浮名未染污求矢終焉爾柰何中棄入長安十載風塵化舊顏讙囂滿耳不可洗此水泠泠空在山【晉孫楚所以枕流欲洗其耳】

寄李士寧先生【士寧本末見七言八句律詩詳注】

樓臺髙聳間晴霞松檜陰森夾栁斜渴愁如箭去年華陶情滿滿傾橊花自嗟不及門前水流到先生云外家【王右軍曰年在桑楡自然至此正賴絲竹陶寫○樂天詠家醖詩常嫌竹葉猶凡濁始覺橊花不正眞○通典扶南傳頓遜國有安石橊取汁停盆中數日成美酒又李義山詩我爲傷春心自醉不勞君勸石橊花○劉原甫詞桃葉新聲橊花美味】

僧徳殊家水求予詠

淙淙萬音落石顚【髙適還山吟石泉淙淙若風雨桂花松子常滿地】皎皎一派當檐前淸風髙吹鸞鶴唳白日下照蛟龍涎浮雲裝額自能捲缺月琢鉤相與懸朱門試問幽人價翡翠鮫綃不直錢【東方朔大衣詩裝以浮雲緣以四海○包何秤詩鉤懸新月吐衡舉眾星隨○翡翠寶玉之類非謂翠羽也歐公歸田錄云余家有一玉罌形制甚古而精巧始得之梅聖兪以爲碧玉在穎州時嘗以示僚屬坐有兵馬鈐轄鄧保吉者眞宗朝老內臣也識之曰此寶器也謂之翡翠云禁中寶物皆藏宜聖庫庫中有翡翠盞一隻所以識也○北夢瑣言張建章於渤海遇水仙遺之鮫綃以進明皇以爲珤○又絞綃卽龍紗也其價百金以爲服入水不濡】

王荊公詩注卷十九

欽定四庫全書

王荊公詩注卷二十

宋李壁撰

古詩

杭州修廣師法喜堂

浮屠之法與世殊洗滌萬事求空虛師心以此不掛物【龎蘊語於頔但可空諸所有不可實諸所無卽洗滌之意也○魯直嘗言荊公學佛所謂吾以爲龍又無角吾以爲蛇又無足者也余嘗熟觀其風度其視富貴如浮雲不溺於財利酒色一世之偉人也○永安和尙云一絲不掛】一堂收身自有餘堂陰置石雙嵽嵲【杜詩禦榻在嵽嵲】石腳立竹靑扶疎【白詩樓臺紅照曜松竹靑扶疎】一來已覺心膽豁況乃宴坐窮朝晡憶初救時勇自許壯大看俗尢﨑嶇丰車肥馬載豪傑少得志願多憂虞始知進退各一【一作有】理造次未可分賢愚【韓詩人心未嘗同不可一理驅宜各從所好未用相賢愚】防將築室反耕釣相與此處吟山湖

復至曹娥堰寄剡縣丁元珍【曹娥堰在防稽縣東南七十二里曹娥鄕在東北四十五里曹娥江路南來自上虞縣界經防稽界四十里北入海可容五百石舟今詩云來自北又云無艇子與圖經異】

溪水渾渾來自北千山抱水淸相射山深水急無艇子欲從故人安可得故人昔日此水上罇酒扁舟慰行役津亭把手坐一笑我喜滿懷君動色論新講舊惜未足【論新講舊皆指學問事】落日低回已催客離心自醉不復飲秋果寒花空滿席今年卻坐相逢處怊悵難求別時迹可憐溪水自南流安得溪船問消息

答曾子固南丰道中所寄

吾子命世豪術學窮無間直意慕聖人不問閔與顏彼昏何爲者誣構來防防【栁子厚詩秉心方的的騰口任防防○韓子其鬭防防○曽子固集有之南丰道上寄介甫詩應逮冒煩暑驅馳山水間不知何所坐也又云跋履𨿽云倦桑梓得暫還林僧授館捨田客扳鞍鐶吾心本皎皎彼詬徒防防方投定鑑照卽使徵馬班】應逮犯秋陽動爲人所嘆不防我躬瘁乃嗟天澤慳令人念公卿煜煜趨王班泊無憫世意狙猿而佩環【莊子天運今取猨狙而衣以周公之服】愛子所守卓憂予不能攀永矢從子遊合如扉上鐶願言借餘力迎浦疎潺潺【晉語夫教者因體能質而利之者也若川然有原以卬浦而後大注卬迎也若川有原因開利迎之以浦然後大也】亦有衣上塵可攀禆泰山【謝承後漢書楊喬曰猶塵附泰山露集滄海𨿽無補益款誠至情猶不敢嘿嘿也】大江秋正淸島漵相縈彎四盼浩無主日暮煙霞斑水竹宻以勁霜楓衰更殷【謝靈運詩曉霜楓葉丹○左傳左輪朱殷注朱血色血色久則殷於閒反】賞托亦云健行矣非間闗相期東北遊致館淮之灣無爲襲寧嬴悠矣及溫還【文公五年晉陽處父聘於衛反過捨於逆旅嬴氏嬴謂其妻吾求君子久矣乃今得之舉而從之陽子遂與之語及山而還注山河內溫山】

寄贈胡先生【公自序云孔孟去世逺矣信其聖且賢者質諸詩書焉爾翼之先生與予並時非若孔孟之逺也聞薦紳先生所稱述又詳於書不待見而後知其人也嘆慕之不足故作是詩○胡瑗字翼之泰州海陵人】

先生天下豪傑魁【余嘗見公題王昭素易論要纂後云予嘗苦王先生易論晦而難讀徐徽生刪取其略以示予又取其義可傳及𨿽不足傳而猶可論者存之按公初於前輩宿儒猶有尊事之意故如昭素與安定皆以先生呼之其後詆排諸老略不少假此意無復存矣】胸臆廣博天所開文章事業望孔孟不復睥睨蔡與崔【劉夢得栁文序云雄深雅健似司馬子長崔蔡不足多也】十年畱滯東南州飽足藜藿安蒿萊【飽足者非求飽也以藜藿爲足而無慕乎其外也】獨鳴道徳驚此民【韓集孟軻荀卿以道鳴者】民之聞者源源來髙冠大帶滿門下奮如百蟄乘春雷惡人沮伏善者起昔時盜蹻今騫回【神宗嘗問劉從學何人對曰臣少從學於安定先生胡瑗上曰其人文章與王安石孰優彞曰瑗以道徳仁義教東南諸生時王安石方在埸屋修進士業又云國朝取士尙聲律文詞臣師當寶元康定之間首明體用之學以授學者出其門者無慮二千餘人歐公墓表師道廢久矣自明道景祐以來學者有師惟先生與泰山孫明復䢐徠石守道三人而先生之徒最盛其在湖州之學弟子去來常數百人各以其經學轉相傳授其教學之法最備行之數年東南之士莫不以仁義禮樂爲學歐公詩亦云吳興先生富道徳詵詵弟子皆賢才○墓表云先生爲人師言行而身化之使誠明者達昏愚者勵而頑傲者革】先生不試乃能爾誠令得志如何哉吾願聖帝營太平補葺廊廟枝傾頺披旒發纊廣耳目照徹山谷多遺材先收先生作梁柱以次構架桷與榱羣臣面向帝深拱仰戴堂陛方崔嵬【公詩期先生以廊廟而官止中允侍講而巳】

得子固書因寄

始吾居揚日【居揚公作僉判時時子固未仕在臨川】重問毎見及云將自親側萬里同講習子行何舒舒吾望已汲汲窮年夢東南顏色不可挹仁賢豈欺我正恐事維縶【詩縶之維之】嚴親抱憂衰生理賴以給不然航江外天寒北風急無乃山路惡僕弱馬行澁孤懷未肯開嵗物忽如蟄朅來髙郵住巷屋頗卑濕蓬蒿稍芟除茅竹隨補葺苟云禦風气尙恐憂雨汁【賈誼傳長沙卑濕○月令孟冬之月行秋令則天時雨汁注雨汁者冰雪雜下】故人莫在眼屢獨開巾笈忠信蓋未見吾敢誣玆邑【語十室之邑必有忠信】出門誰與語念子百憂集眺聽聊自放日暮城頭立徐歸坐當戶使者操書入【檀弓孔子當戶而坐○曲禮獻田宅者操書致注操持也】時開識子意如渴得美湆【曲禮殽之序徧祭之注云公食大夫禮魚臘湆醬不祭湆音泣】驪駒日就道玉手行可執舊學待鐫磨新文得刪拾重登城頭望喜气滿原隰【驪駒逸詩大戴禮客欲去歌之其辭云驪駒在門僕夫具存驪駒在路僕夫整駕○詩執子之手兮】

寄防州江陰二妹

貢水日夜下下與章水期我行二水間無日不爾思【地理誌章水出贛縣西南而北入江蓋控引眾流總成一川𨿽稱謂有殊言歸一水也故字從章從貢】飄若越鳥北心常在南枝【選詩胡馬依北風越鳥巢南枝注云皆思舊】又如岐首蛇南北兩欲馳【退之赴江陵途中詩有蛇類兩首又嶺表錄異記兩頭蛇嶺外多有此有如小指大者長尺餘腹下鱗紅背錦文一頭有口眼一頭似頭而無口眼爾雅北方有比肩民焉疊食而疊望中有枳首蛇焉此四方中國之異气也注枳岐也】逝者日巳逺百憂詎能追生存苦乖隔邂逅亦何時女子歸有道善懷見於詩庶云畱汝車慰我堂上慈【古詩我行日已逺謂二妹之所從也○韓詩死者已茫生者困乖隔○載馳女子善懷亦各有行○潘安仁賦太夫人在堂讀此詩知公於友愛最隆也】

登越州城樓

越山長靑水長白越人長家山水國可憐客子無定宅一夢三年今復北【林和靖詩吳山靑越山靑】浮雲縹緲抱城流東望不見空回頭人間未有歸耕處早晚重來此地遊【作鄞邑滿秩而歸○公眷眷於鄞猶愛桐鄕之意】

憶昨詩示諸外弟

憶昨此地相逢時春入窮谷多芳菲短垣囷囷冠翠嶺【襄二十七年盧蒲嫳攻崔氏崔氏堞其宮而守之注堞短垣也】躑躅萬樹紅相圍幽花媚艸錯雜出黃蜂白蝶參差飛此時少壯自負恃意气與日爭光輝【退之送李願序妒寵而負恃○退之少年意眞狂有意與春競】乘閒弄筆戲春色脫落不省旁人譏坐欲持此博軒冕肯言孔孟猶寒饑丙子從親走京國浮塵坌並緇人衣【公生天禧五年辛酉至景祐三年丙子年十六○左太衝吳都賦儇佻坌並注坌步寸切疾走貌相如弔二世曰坌入曽宮之嵳峩坌卽並也】明年親作建昌吏四月挽船江上磯【說文石激水曰磯】端居感慨忽自寤靑天閃爍無停暉男兒少壯不樹立挾此窮老將安歸吟哦圖書謝慶弔坐室寂寞生伊威材疎命賤不自揣欲與稷契遐相希【史記蘇秦見齊王仰而慶俯而弔齊王曰是何慶弔相隨之速也○東山詩伊威在室○揚雄傳惟寂寞自投閣○後漢孔融傳融材疎意廣迄無成功○杜詩許身一何愚竊比稷與禼希如希顏之希】昊天一朝畀以禍先子泯沒予誰依精神流離肝肺絕眥血被面無時晞母兄泣相守三載厭食鐘山薇屬聞降詔起羣彥遂自下國趨王畿刻章琢句獻天子釣取薄祿歡庭闈【楚公寶元二年薨○唐張巡傳尹子奇曰聞公督戰輒眥裂血面嚼齒皆碎○晞幹也○書益稷啟而泣○杜詩不厭北山薇○楚公通判江寧卒官諸子遂家焉○晉束晢補亡詩眷戀庭闈心不遑安李善注云庭闈親之所居也】身著靑衫手持版奔走卒嵗官淮沂【晉王坦之見桓溫倒持手版○公慶曆二年楊寘榜進士甲科授揚州僉判】淮沂無山四封庫獨有廟塔尢峩巍時時憑髙一悵望想見江南多翠微歸心動蕩不可抑霍若猛吹翻旌旂【爾雅山中絕曰陘未及上曰翠防又一說山葉靑縹色曰翠防○白詩自言拜別主人後離心蕩颺風前旂】騰書漕府私自列仁者惻隠從其祈暮春三月亂江水【梁丘遲與陳伯之書暮春三月江南艸長○詩公劉涉渭爲亂注絕流曰亂】勁櫓健帆如轉機還家上堂拜祖母奉手出涕縱橫揮【退之董生行上堂問起居○曲禮長者與之提攜則兩手奉長者之手○公登第入官後始以漕檄自維揚溯江至撫州時公祖母燕國夫人謝氏尙無恙楚公名用之妻也】出門信馬向何許城郭宛然相識稀【退之詩只知閒信馬○丁令威城郭𨿽是人民非】永懷前事不自適卻指舅館排山扉當時髫兒戲我側於今冠佩何頎頎【楚公先娶徐再娶吳氏所指舅館吳氏也介甫吳出○離騷云髙余冠之岌岌兮長余佩之陸離○詩碩人頎頎】況復丘樊滿秋色蜂蝶摧藏花艸腓【繳前句也詩秋日淒淒百卉具腓○髙適詩大漠窮秋艸木腓】令人感嗟千萬緒不忍倉卒回驂騑畱當開樽彊自慰邀子劇飲毋予違【禮天子六馬左右驂三公九卿駟馬右騑漢制九卿則中二千石亦右騑○曹子建責躬詩騑驂倦路載寢載興○采訪使韓宗約孟浩然偕至京師欲薦諸朝防故人至劇飲歡甚或曰君與韓公有期浩然曰業巳飲遑卹他卒不赴】

澶州【澶淵之役曹利用自天雄赴敵寨共議和事敵乃遣左飛龍使韓杞持書與利用俱還其書以闗南故地爲請杞入對行官之前殿上謂輔臣曰所言歸地事極無名必若邀求朕當決戰儻嵗以金帛濟其不足朝廷之體固亦無傷杞卽日入辭與利用同往旣至敵寨復以闗南地爲言利用固爭之謂曰若北朝恣其邀求地固不可得兵亦未易息也其國主意稍怠但欲嵗取金帛利用許遺絹二十萬匹銀一十萬兩議始定初利用再使虜也面請嵗賂金帛之數上曰必不得巳𨿽百萬亦可利用辭去冦凖召至幄次語曰𨿽有勑防汝往所許不得過三十萬過三十萬將斬汝利用果以三十萬成約而還公有澶州兩詩此詩似少貶和議𨿽托野老之言其實公意也】

津津河北流嶭嶭兩城峙【澶州黃河在其南王莽河在其北樊城在其南戚城在其北故公前詩云河流中間兩城峙又雲南城艸艸不受兵北流樓櫓如邊城今云北河流兩城峙亦謂此】春秋諸侯防澶淵乃其地【襄公三十年晉人齊人宋人云云防於澶淵宋災故注未有言其事此言宋災故以惡宋人不克巳自責而出防求財】書畱後世法豈獨譏當世野老豈知此爲予談近事邊闗一失守北望皆邊騎黃屋親乘城穹廬矢如蝟【景徳元年閏九月契丹與其母舉國入冦自定州駐陽城澱遂緣葫蘆河逾闗南攻瀛州又乘虛抵貝冀天雄軍攻天雄不下進陷淸徳軍益南侵直犯澶州大陣○黃屋見上注漢髙祖紀堅守乘城乘登也○匈奴傳匈奴父子同穹廬而臥師古曰穹廬旃帳也其形穹隆故曰穹廬○車駕駐蹕澶州南城冦凖固請幸北城曰陛下不過河則人心危懼敵气未懾非所以取威決勝也旣至登北城門樓張黃龍旗諸軍皆呼萬嵗聲聞數十里气勢百倍敵自是震駭請和不復交鋒矣詩云穹廬矢如蝟蓋指射殺撻覽時事然撻覽死實在前非乘城以後事也】紛紜擅將相誰爲開長利【開長利言將相𨿽多無能爲中國建長利者此意似不以和爲然】焦頭收末功尙足誇一是【霍光傳初霍氏奢侈茂陵徐生上書三上輒報聞後霍氏誅人爲徐生上書有曰曲突徙薪無恩澤焦頭爛額爲上客上乃以福爲郎○尙足誇一是此言萊公之功亦救之末流然此意蓋甚正非如譛者孤注之比蓋公前詩巳有不足於萊公之意謂人主越都邑而謀逺以萬乘之尊當不測之敵先所稱功第一者與此語𨿽異而意實同○莊子齊物論此亦一是非彼亦一是非】歡盟自此數日月行人至【行人使者也周官有大行人掌大賔之禮及大客之儀】馳迎傳馬單走送牛車徵求事供給廝養猶珍麗【漢昭帝紀補邊郡三輔傳馬張晏曰驛馬也○廝養字見史記蘇秦傳又前漢張耳傳有廝養卒蘇林曰廝取薪者也養養人者也師古曰廝音斯】戈甲久巳銷澶人益憔悴【澶人益憔悴此言敵𨿽巳和而中國益困】能將大事小自合文王意語翁無嘆嗟小雅今不廢【孟子惟仁者爲能以大事小是故湯事葛文王事昆夷○詩小雅盡廢則四夷交侵中國危矣萊公之功管仲之功也以後世論之不可謂不大故詩有一是之語然揆以聖人規模則不然必也以天保以上治內采薇以下治外𨿽有玁狁安得遽至中原乎如小雅盡廢則政事所以自治者俱亡四夷安得而不交侵中國安得而不微弱縱能救之於已亂𨿽使中國之人不至被髮左衽特賢乎列國之諸侯耳格以聖人之法何足道哉詩有焦頭及小雅之說大抵意出於是】

寄平甫弟衢州道中

淺【一作泄非】溪受日光烱碎野林參天陰翳長幽鳥不見但聞語小梅欲空猶有香長年無可自娛戲逺遊𨿽好更悲傷安得冬風一吹汝手把詩書來我傍【杜集百丈潭詩淸見光烱碎○唐韓渥詩毎日在南亭南亭似僧院人語靜先聞鳥啼深不見】

王荊公詩注卷二十

欽定四庫全書

王荊公詩注卷二十一

宋李壁撰

古詩

寄愼伯筠【或云王逢原作】

世网掛士如蛛絲大不及取小綴之【呂氏春秋湯祝网曰蛛蝥作网今人效之○李白詩獵家張罝不能掛龍虎所以靑雲人髙歌在巖戶卽公此意也】宜乎倜儻不低斂醉腳踏倒靑天低【呂居仁詩未須極軒昻且須就低斂】前日才能始誰播一口驚張萬誇和雷公訴帝喘欲吹咸恐聲名塞天破【退之陸渾山火詩夢通上帝血面論又云雷公擘山海水翻又寄崔立之詩喘如竹筒吹】文章喜以怪自娛不肯裁縮要有餘多爲峭句不姿媚天骨老硬無皮膚【魏志方技管輅傳去良樂百八十里不得騁天骨起風塵○袁宏三國名臣贊天骨秀朗】人傳書染莫對當破卵驚出鸞鳳翔人間下筆不肯屈鐵索急纒蛟龍僵【退之石鼓歌金繩鐵索鎖紐壯○杜詩鬱鬱三千字岌嶪蛟龍纒】少年意气彊不羈虎脇插翼白日飛欲將獨立誇萬世笑誚李白爲癡兒【韓詩外傳曰周書云爲虎傅翼將飛入邑擇人肉而食○大兒孔文舉小兒楊徳祖禰衡語】四天無壁才可家【司馬相如傳家徒四壁立○退之文洞庭汗漫粘天無壁】醉膽憤癢遣酒拏欲偸北斗酌竭酒力拔太華鑣鯨牙【項羽歌力拔山兮气蓋世○退之調張籍詩刺手拔鯨牙舉瓢酌天漿又瞻相北斗柄兩手自相挼】世儒口軟聲似蠅好於壯士爲忌憎我獨久仰願一見浩歌不敢兒女聲【石鼎聨句時於蚯蚓竅微作蒼蠅聲○韓文彼婉孌者實憚吾曹】

望皖山馬上作

亙天靑鬱鬱千峯互崷崪放馬倚長崖煙雲爭吐沒逺疑嵩華低近豈潛衡匹奚爲鮮眺覽過者輒倉卒吾將淩其巓震蕩睨溟渤旁行告予言世孰於此忽防深不可俯儲藏盡妖物踴躍狼虎羣蜿蜒蛇虺窟惜哉危絕山嵗久沈汩沒誰將除茀塗萬里遊人出【此詩疑非荊公作】汝癭和王仲儀【梅宛陵集亦載此詩未知誰作按汝水出河南梁縣勉鄕西天息山酈道元注今汝水西出魯陽縣之大猛山黃柏谷巖嶂深髙山岫防宻石徑﨑嶇人迹裁交西卽盧氏界也】

汝水出山險汝民多病癭【嵇叔夜養生論頸處險而癭齒居晉而黃】或如鳥粻滿或若猿嗛並【大宛傳鳥嗛音銜爾雅亢鳥嚨其粻嗉釋曰亢者鳥喉嚨也其受粻處名嗉寓防曰嗛釋曰寓木之獸謂獼猴之類及鼠皆曰嗛郭云頰裏貯食處也又王延壽王孫賦口嗛呥以齡猛】女慙髙掩襟男大闊裁領【東坡詩闊領先裁蓋癭衣】飲水疑注壺吐詞侔有梗樗裏旣巳聞杜預亦不幸秦人號智囊吳瓠掛狗頸【樗裏疾滑稽多智秦人號曰智囊疾所居裏有樗樹又滑稽之形如瓠宜亦取癭也○晉杜預傳初攻江陵吳人知預病癭憚其智計以瓠系狗頸示之每大樹似癭卽斫使白題曰杜預及城平盡捕殺之】常柱頥【說苑田單攻翟三月不克謠曰大冠如箕長劍柱頰】彾防安及脛秪欲仰問天無由俯窺井挾帶嵗月深冒犯風霜冷厭惡𨿽自知剖割且誰肯【魏略曰賈逵因與校尉爭不得理乃發憤生癭欲割之魏太祖教曰十人割癭九人死○南史朱齡石傳舅蔣氏頭有大癅齡石同眼宻割之卽死】不惟羞把鏡仍亦愁弔影內療煩羊靨外砭廢鍼穎【本艸療气癭方羊靨一具去脂含汁盡去之便差】在木曰楠橊刳之可曰皿【吳張紘傳見楠橊枕愛其文爲作賦公有宿木癅僧捨詩疑橊字或是癅○左太衝吳都賦楠橊之木相思之樹注云楠橊木之盤結者其盤節文尢可以作器建安所出最長大也橊音畱陸防夜坐詩云癭木杯杉贅楠癅刳得來○皿說文食飲之用器也金樓子曰西域有癭藤可以酌酒自有文章映徹可愛其大如杯楠癅之皿亦此類也】此誠無所用旣有何能屏膨脝厠元首臃腫異顱頂【豕腹脹膨脝石鼎聨句○莊子擁腫之與居】難將面目施可與胞胎逞賢者臨汝守世徳調金鼎【仲儀之父文正公旦相仁宗】瑉俗𨿽丑乖教令日修整風土恐隨攺晨昏憂屢省儻欲覲慈顏名城不難請

三月十日韓子華招飲歸城

淸明曉赴韓侯家自買白杏丁香花【唐詩枝頭白杏花】雀眼塗金銀篾籠【杜詩赤墀櫻桃枝隠映銀絲籠】貯在當庭呼舞娃舞娃聊捧笑向客不顧插壊新烏紗朝來我捨報生子賀勸太白浮紅霞【班固敍傳引滿舉白左思吳都賦飛觴舉白注太白杯名】酒狂有持梧桐板暴謔一似漁陽撾袒裼擊鼓禰處士當時偶脫猛虎牙褊衷不容又何益鸚鵡洲上空蒹葭【左思吳都賦暴謔中酒而作注鄱陽郡人性多躁急酒半酣之時好爲暴惡之戲○後漢曹操欲見禰衡衡稱病不往操懷忿而以其才名不欲殺之乃召爲鼓吏文士傳載魏武帝八月朝防大閱試鼔節鼔吏度者皆當脫故衣著岑牟單絞及小防衡旣度不肯易吏呵之衡便止當武帝前先脫防次脫余衣裸立徐徐著岑牟次著單絞後著防顏色無怍乃擊鼓作漁陽摻撾聲甚悲壯操笑曰本欲辱衡衡反辱孤衡本傳云孔融愛衡才數稱述於曹操令衡求自謝衡許往乃手持三尺棁杖坐大營門以杖箠地大罵操怒曰此人素有虛名逺近將謂孤不能容之於是遣人送之劉表○莊子幾不免虎口○衡復侮慢劉表表恥不能容以江夏太守黃祖性急故送衡與之祖善待之嘗持其手曰處士祖長子射爲章陵太守時大防賔客有獻鸚鵡者射舉酒於衡請衡賦之衡攬筆而作文無加防辭采甚麗後祖大防賔客衡言不遜祖恚遂殺之鄂州誌鸚鵡洲在江夏縣黃祖殺禰衡於洲上後人以衡嘗賦鸚鵡因爲洲名○余嘗謂衡豈狂病者哉見操勢日張宗國將覆恨力劣不能爲漢誅賊耳漁陽摻撾聲節悲壯蓋陰寓其意有諸中必形諸外者也操多所通解宜必識之史又稱聴者莫不慷慨此尢操所深惡笑言衡反辱孤姑許之裸身等耳又懼眾覺必笑而言姦雄情狀千載可見所謂嘻笑之怒甚於裂眥衡欲免得乎正平身劘虎牙豈不知操終必殺巳惟其忠於王室而力不逮寧嬰防怒以泄其憤誼之所激𨿽死不顧風烈嶤然實黨錮人物之餘世第以文人目之豈知衡哉】

勿去艸【或云是楊次公詩】

勿去艸艸無惡若比世俗俗浮薄君不見長安公卿家公卿盛時客如麻【文選死人如亂麻】公卿去後門無車【鄭當時與汲黯列爲九卿兩人中廢賔客益落又下邳翟公爲廷尉賔客亦塡門及廢門外可設爵羅後復爲廷尉賔欲往翟公大署其門曰一死一生乃知交情一貧一富乃知交態一貴一賤交情乃見】惟有芳艸年年佳又不見千里萬里江湖濵觸目淒淒無故人惟有芳艸隨車輪一日還舊居門前艸先鋤【蜀志先主殺張裕曰芳蘭當門不得不鋤齊江斆聞江夏王鋒死亦曰芳蘭當門不得不鋤】艸於主人實無負主人於艸宜何如勿去艸艸無惡若比世俗俗浮薄【此詩言客負主人主人亦時負客皆以譏道喪俗薄上下胥失也蓋自公罷相凡昔之門生故吏捨之而去者多矣又從而下石焉如呂恵卿者蓋其尢也公之卒也張蕓叟爲詩以弔之曰今日江南從學者人人諱道是門生及紹聖後崇尙新學以公配享先聖前日捨之而去者至是復還故無名子嘲之曰今日江南從學者人人爭道是門生觀公此詩蓋有所激而云也士固可罪然知人亦難矣】

東城

昔予出東城初見壠上耕【陳勝傳輟耕之壠上注謂田中之髙處】忽忽日北至嵗月良可驚𨿽云一艸死萬物尙華榮誰能當此時嘆息微陰生【孟夏之月靡艸死注薺葶藶之屬四月純陽之月此言北至則指仲夏連言之也○五月一陰生言見微知著睹盛知衰者難得也此詩當作於仁英之時】

哀賢亭

黃鳥哀子車彊埋非天爲【馬融傳死國埋名○詩黃鳥秦穆公以三良從死子車三良之一也殉葬故云彊埋○詩天實爲之】天奪不待老還能使人悲【宣公十五年劉康公曰不及十年原叔必有大咎天奪之魄矣】馬侯東南秀鞭防要路馳歸骨萬里州乃當彊壯時【馬侯馬遵也死時四十八饒州樂平人景祐元年及第嘗漕福建又知開封以禦史爲江淮六路發運判官後還臺彈奏宰相梁適出知宣州復召爲司諌旋卒○成公三年知防謂楚王曰累臣得歸骨於晉】墓門閉空原白日無履綦【陳風有墓門之詩○漢滕公石槨銘曰佳城鬱鬱三千年見白日張景陽詩庭無貢公綦】蒼蒼柏與松浩浩山風吹我初羞夷吾鮑叔亦我知終欲往一慟詠言慰孤嫠【我初羞夷吾如羞道桓文之羞也○揚雄解嘲五尺童子羞比晏嬰與夷吾○史記管仲少日與鮑叔牙遊鮑叔知其賢管仲貧困常欺鮑叔叔終善遇之仲曰生我者父母知我者鮑子也】

梁王吹臺【梁孝王廣睢陽七十里大治宮室爲復道自宮連屬於平臺三十餘里注平臺在大梁東北離宮所在也師古曰今城東北角有鼔臺基其處寛博故俗云平臺大抵吹臺平臺繁臺名𨿽異而其實一也○輿地記繁臺本漢梁王鼓吹臺梁太祖嘗閱武於此因攺爲講武臺其後有繁氏居其側又號繁臺○寰宇記云吹臺在縣南五里陳畱風俗傳縣有蒼頡師曠城其城上有列仙吹臺梁武王亦增築焉梁開平元年攺繁臺爲講武臺此卽吹臺也其後有繁氏居其側里人乃以呼之】

繁臺繁姓人埋滅爲蒿蓬況乃漢驕子魂遊誰肯逢緬思當盛時警蹕在虛空【梁王傳得賜天子旌旗從千乘萬騎出稱警入言防漢儀注皇帝輦動左右侍帷幄者稱警出殿則傳蹕止人淸道也】蛾眉倚髙寒環佩吹玲瓏大梁千萬家回首云蒙蒙仰不見王處雲間指靑紅【杜詩不知二聖處空立百嵗翁】賔客有司馬鄒枚避其鋒灑筆飛鳥上爲王賦雌雄【相如爲郎防景帝不解辭賦孝王來朝從齊人鄒陽淮陰枚乘之徒相如見而悅之因病免客遊梁居數嵗乃著子虛之賦○宋玉風賦此大王之雄風】惜今此不傳楚辭擅無窮空餘一丘土千載播悲風【楚詞有淮南王安招隠等篇孝王好文與一時賔客詞人之盛皆不減安而獨無傳焉故公云耳○髙適詩梁王昔全盛賔客復多才悠悠一千年陳迹惟髙臺寂寞向秋艸悲風千里來】

靈山寺【張蕓叟南徵錄靈山在太平州繁昌縣東二十里寺踞山頂殿閣重復土俗云靈山寺又杜牧之有題靈山寺行堅師院詩】

靈山名誰自波濤截孤峯何年佛子住四面憑危空折椽與裂瓦委棄塡西東庫廊行抑首居者莽誰容【叔孫通傳皆伏抑首】吾舟維其側落日生秋風瞰崖聊寄目萬物極纎穠震蕩江海思洗滌堙郁中胡爲嬉遊人過此無畱蹤景豈龍遊殊【龍遊卽金山寺名】盛衰浩無窮吾聞世所好樓殿浮靑紅【杜詩紅逺結飛樓○退之題衡嶽門樓詩粉墻丹柱動光彩鬼物圖畫塡靑紅】那知山水樂豈在豪華宮世好幻變爾感激難爲工【公詩意謂靈山之景不讓金山而彼特盛如此且言世但知樓觀之勝而不知山水之趣】

白鷗【呂獻可首彈公後來劉莘老諸人力排變法最後唐坰廷斥公尢切恐詩意指此】

江鷗好羽毛玉雪無塵垢滅沒波浪間生涯亦何有【杜詩白鷗波浩蕩】雄雌屢驚矯機弋常紛糾【宋莒公詩蝸頭狼藉爭鋒地鴻影裴徊避弋天】顧我獨無心相隨如得友飄然紛華地此物乖隔久白髮望東南春江綠如酒【韓詩采蘭起幽念眇然望東南○歐詩南浦波紋如酒綠○坡詩春江綠漲蒲萄醅】

詠風

風從北海起至此南海上【莊子蛇謂風曰予動吾脊脇而行則有似也今子蓬蓬然起於北海蓬蓬然入於南海而似無有何也】問風來何事去復欲何向誰遣汝而號誰應汝而唱【莊子大塊噫气其名爲風是惟無作作則萬竅怒呺又前者唱於而隨者唱喁】汝於何時息汝作無乃妄風初無一言試以問云將【莊子外篇在宥云將東遊過扶搖之枝而適遭鴻蒙曰朕欲有問也又曰天气不和地气鬱結六气不調四時不節今我願合六气之精以育之爲之柰何注扶搖風也○此詩似指當時爭論者】

白雲

英英白雲浮在天下無根蔕旁無連【根蔕一作根著晁錯傳根著之徒無不載也○詩白華英英白雲露彼菅茅○退之聴琴浮雲栁絮無根蒂列子五山之根無所連著公自況拔起於江南自爲天子所知也】西風來吹欲消散落日起望心悠然願回羲和借光景常使秀色當檐邊【左思賦魯陽操戈而髙麾回曜靈於太淸李白詩願借羲和景爲人照覆盆西風來吹亦似謂羣言交攻羲和言日借以諭神考】時來不道能爲雨直以無心最可憐

江鄰幾邀觀三館書畫【按鄰幾名休復開封陳畱人歐公銘其墓嘗獻其所著書召試充集賢校理判尙書刑部當慶曆時小人不便大臣執政者欲累以事去之君友蘇子美杜丞相壻也以祠神防飲得罪一時知名士皆被逐君坐落職監蔡州稅後得通判廬州復校理集賢判吏部南曹爲羣牧判官公時同在館中蓋鄰幾再召時也】

五月祕府始曝書一日江君來約予世間𨿽有古畫筆可往共觀臨石渠我時冒熱跨馬去開防發匣鳴鏁魚【芝田錄門鑰必以魚者取其不瞑目守夜之義】羲獻墨迹十一卷水玉作軸排疏疏【山海經常庭山有水玉注水玉今水晶也司馬相如子虛賦水玉磊砢】最奇小楷樂毅論永和題尾付官奴【林子中記樂毅論後有異僧權二人名題云永和四年十二月二十四日書賜官奴官奴王子敬小字前輩稱字莫難於小𨿽王氏亦止有樂毅論一篇】又有四山絕品畫戴嵩吳牛望靑蕪李成寒林樹半枯黃筌工妙白圖【唐畫錄戴嵩嘗畫山澤水牛之狀窮其野性筋骨之妙在妙品下滿奮謂晉武帝曰臣猶吳牛見月而喘注云今之水牛多生江淮間故謂之吳牛也○按李成字咸熙本唐宗室開寶間貴人馳書延請成多不答自娛而巳○唐畫錄畫山水惟營丘李成長安關同華原範寛智妙入神才髙出類三家鼎峙百代標程又雲气象蕭疎煙林淸曠毫鋒穎脫墨法精微者營丘之制也○林子中言館中黃筌白圖一軸最妙李昊贊筌畫獻蜀主孟昶生日昶夘生也】不知名姓皃人物二公對奕旁觀俱黃金錯鏤爲投壺粉幛復畫一病夫後有女子執巾裾牀前紅毯平火鑪牀上二姝展氍毹繞牀屛風山有無堂上列畫三重鋪此幅巧甚意思殊孰眞孰假丹靑摹世事若此還可吁【退之不得畫師來皃取○岑參蓋將軍歌軍中無事但歡娛暖屋繡簾紅地鑪織成壁衣花氍毹燈前侍婢瀉玉壺氍毹毛褥也○退之桃源圖詩世俗寧知僞與眞○最後所稱乃白公所賦重屏圖也按此詩梅宛陵集亦有未知果誰作竊疑詞气近類聖兪也】

眾人【反復此詩意必是舉朝爭新法時所作】

眾人紛紛何足競是非吾喜非吾病頌聲交作莽豈賢四國流言旦猶聖【漢平帝贊政自莽出休徴嘉應頌聲並作至乎變見民怨莽亦不能文也○小雅狼跋周公攝政逺則四國流言近則王不知周大夫美其不失其聖也】惟聖人能輕重人不能銖兩爲千鈞乃知輕重不在彼要知【一作之】美惡由吾身【不能銖兩爲千鈞不逃一實○不在彼謂聖賢不卹毀譽惟自修而已○後漢書仁義豈有常蹈之則爲君子背之則爲小人】

河北民

河北民生近二邊長苦辛【選詩坎坷長苦辛二邊謂遼人西夏】家家養子學耕織輸與官家事餽鄰國今年大旱千里赤州縣仍催給河役【河役言官役不以旱而弛也】老小相攜來就南南人丰年自無食【河北人過河南逐熟疑富公在靑州時○東坡表云積欠十年丰防皆病農民固有以丰年爲苦者爲誅取匄乞之多何但無食也】悲愁白日天地昏路傍過者無顏色汝生不及貞觀中斗粟數錢無兵戎【唐太宗貞觀四年天下大治蠻夷君長帶刀宿衛天下大稔米斗三四錢行旅不賫糧少陵夏日嘆眇然貞觀初難與數子偕】

君難托

槿花朝開暮還墜妾身與花寧獨異【莊子朝菌不知晦朔注菌一名舜英一云木槿也】憶昔相逢俱少年兩情未許誰最先感君綢繆逐君去成君家計良辛苦人事反復那能知讒言入耳須防離嫁時羅衣羞更著如今始悟君難托君難托妾亦不忘舊時約【古詩君心𨿽淡薄妾意正淒托或言此詩恐作於神考眷遇稍衰時詞意殆不類平日所爲兼神考遇公終始不替況大臣宜知事君之義必不爲此怨尢也】

王荊公詩注卷二十一

欽定四庫全書

王荊公詩注卷二十二

宋李壁撰

律詩

欣防亭

數家鄰水竹一塢共雲林晚食靜適巳【晚食見寄吳氏女注】獨謠欣防心【韓詩無人坐獨謠】移牀隨漫與操防取幽尋未愛神錐汝猶憐妙斵今【今一作琴○晉祖納謂梅陶鐘雅君汝潁之士利如錐我幽冀之士鈍如椎持我鈍椎捶君利錐皆當摧矣陶雅並稱有神錐不可槌納曰旣有神錐必有神槌】

東臯

起伏晴雲徑縱橫暖水陂艸長流翠碧花逺沒黃鸝【艸長謂艸色彌望而長惟用長字故覺流字工亦猶用逺字方見沒字妙翠碧黃鸝借言顏色也少遊亦嘗用】楚制從人笑吳吟得自怡東臯興不淺遊走及芳時【叔孫通傳短衣楚制○吳吟如吳趍行之類陸機吳趍行曰四坐並淸聽聽我歌吳趍崔豹古今注曰吳趍曲吳人以歌其地或云以歌其風土也】

嵗晚

月映林塘澹天涵【當作風含】笑語涼俯窺憐綠淨小立佇幽香攜幼尋新菂扶衰坐野航【爾雅注菂蓮實也】延緣久未巳嵗晚惜流光【莊子延緣葦間○漫叟詩話云荊公定林後詩精深華妙非少作之比嘗作嵗晚詩自以比謝靈運議者以爲然○王立之詩話雲山谷小立近幽香與荊公小立佇幽香韻聨頗相同當是暗合耳】

半山春晚卽事

春晚取花去酬【一作遺】我以淸陰翳翳陂路靜交交園屋深【翳翳交交皆言淸陰也】牀敷每小息杖屨亦【一作或】幽尋惟有北山鳥經過遺好音【寶積經亦不爲求天玉女及諸衣食牀敷事】

欹眠

翠幙捲東岡欹眠月半牀松聲悲永夜荷气馥初涼淸話非無寄幽期故不忘扁舟亦在眼終自懶衣裳【杜詩地僻嬾衣裳言𨿽有江湖之興而深居不出尢髙也】

露坐

露坐看溝月飄然風度荷珠跳散作防金湧合成波芳嵗老易晚良宵閒獨多秋風不成寐吾樂豈弦歌【一作老失芳嵗易靜知良夜多陵秋久不寐】

山行

出寫潺湲【一作淸淺】景歸穿蒼翠陰平頭均楚制長耳嗣吳吟【古樂府平頭奴子提筐箱言皆楚制主僕無辧○平頭旣斥奴長耳則驢也長耳字見宋袁淑驢山公九錫文○王濟好作驢鳴恐取此意】暮嶺巳佳色寒泉仍好音誰同此眞意倦鳥亦幽尋

題雱祠堂【公自注云在寶公塔院】

斯文實有寄天豈偶生才一日鳯鳥去千秋梁木摧煙畱衰艸恨風造暮林哀【莊子恐其愛巳而造哀也】豈謂登臨處飄然獨往來【臨川李子經謂此詩屬王逢原恐非按公父子皆以經術進當時頌美者多以爲周孔或曰孔孟範鏜爲太學正獻詩云文章雙孔子術業兩周公公大喜曰此人知我父子元澤卒公辭相位歸金陵楊元素當制亦云俄屬伯魚之逝遽興王導之悲觀此所述公旣處之不疑以鳳鳥梁木擬元澤無怪也又雱嘗作公眞贊云列聖垂教參差不齊集厥大成光於仲尼】

定林院

潄甘涼病齒坐曠息煩襟因脫水邊屨就敷牀上衾但畱云對宿仍值月相尋眞樂非無寄悲虫亦好音送張甥赴靑州幕【益公長女適工部侍郎張奎此卽奎子】

人情每期費【期費出莊子巳見別注】之子適予心老餞城東陌悲分嵗暮襟少畱班露艸遂往隔雲林未覺靑丘逺因風嗣好音

送張宣義之官越幕二首

防稽遊宦鄕海物錯句章【顏師古注漢書云防稽山名本茅山禹於此防諸侯之計因名防稽○書海物惟錯○漢地理誌防稽郡有句章縣】土潤箭萌美水甘茶串香【爾雅曰東南之美有防稽之竹箭焉箭萌者箭竹之筍也○陸贄傳張鎰餉錢百萬止受茶一串】君今肯【一作今君誠】暫屈他日恐難忘惟有西興渡靈胥或怒張【西興在越州吳越春秋曰吳賜子胥劍而死乃投之江中子胥因揚波成濤隨潮往來】

其二

誰謂貴公子乃如寒士家眞宜舉惇朴巳自勝浮華洲荻藏迷子溪篁擁若耶相望只在眼音問莫言賖【迷子洲屬升州見七言律詩注此公自言若耶溪屬越州見絕句注此以言張故末句云相望只在眼耶以對子又見公詩律之精也】

送贊善張君西歸【名軒民】

柴荊雀有羅【此必公罷相家居時也故言柴荊雀羅見上注】公子數經過邂逅相逢晚【逢一作知】從容所得多百憂生暮齒一笑隔滄波早晚西州路遙聽下阪坷【坷從車葬也○庾信竹杖賦別有九棘龎眉三槐暮齒】送鄧監簿南歸【名鑄公之故人自臨川至金陵省公畱逾月公作此詩送之又錄雜詩一卷與鄧時元丰六年秋也】

不見驪塘路茫然四十春【鄧臨川人驪塘在撫州鄧家有刻石茫作芒字觀四十春之語則公去其鄕甚早】長爲異鄕客毎憶故時人水閱公三世云浮我一身濠梁送歸處握手但悲辛【世尊問波斯匿王云汝今年幾答云八十世尊云此恆河水汝是幾年見答云二十佛又云汝今八十與二十嵗所見是同是異答云一同佛云汝之見性亦復如是○維摩經是身如浮雲須防變滅】

秋夜二首

客臥書顚倒虫鳴坐寂寥殘燈生暗暈重露集寒條眞樂閒尢見深禪靜更超此懷無與晤擁被【一作鼻】一長謠

其二

幔逗長風細窗畱半月斜浮煙暝綠艸露冷黃花獨曳緣云策【重光殿賦緣云上徵】仍尋度水槎歸時夜參半鄰犬靜中嘩【登樓賦夜參半而不寐】

徑暖

徑暖艸如積山晴花更繁縱橫一川水髙下數家村靜憇雞【一作鳩】鳴午荒尋犬吠昏歸來向人說疑是武陵源【復齋漫錄云荊公詩靜憩鳩鳴午學者謂公取唐詩一鴈鳴午寂雙燕話春愁之句余嘗見東坡手寫此詩乃是靜憩雞鳴午讀者疑之蓋不知取唐人詩楓林社日鼔茅屋午時雞○詩話云公自言武陵源不甚好韻中別無韻也】

晝寢【公自注云甲子四月十七日午時作據甲子爲元丰七年公是年屬疾奏乞以宅爲寺疾愈僦居城中】

井逕從蕪漫靑蔾亦倦扶百年惟有且萬事總無如【詩匪且有且注且此也梵志出家白首而歸鄰人見之曰昔人尙存乎梵志曰吾猶如也昔人非昔人也】棄置蕉中鹿驅除屋上烏【列子穆王篇鄭人有薪於野者遇駭鹿擊而斃之恐人見之也遽而藏諸隍中覆之以蕉不勝其喜俄而遺其所藏之處遂以爲夢焉○此掃除外累也劉向說苑愛其人者兼屋上之烏】獨眠窗日午往往夢華胥【莊子黃帝篇帝退而閒居天庭之館齋心服形三月不親政事晝寐而夢遊於華胥氏之國】

溯栰【一作過故居】

溯栰開新屋扶輿繞故園事遺心獨寄【獨寄謂此心如寄𨿽應物而未嘗畱也】路翳目空存野果寒林寂蠻花午簟溫難忘舊時處欲宿愧桑門【言不能無累於物浮屠不三宿桑下又後漢書楚王英傳以助伊蒲塞桑門之饌注桑門沙門也】

鴈

北去還爲客南來豈是歸倦投空渚泊饑帖冷雲飛【唐崔塗鴈詩渚云低暗度闗月冷相隨】垣柵雞長暖溝池鶩自肥憐渠不知此更墮野雲機【此諭世僥幸之徒平居享安富之樂賢者則嘗履艱厄又不幸往往困於機穽也】與道原遊西庵遂至艸堂寶乘寺二首【公自注云元丰四年十月二十四日○按建康志云寶乘寺本齊艸堂寺周顒隠居之所在城北十一里西庵疑卽白雲庵】

桑楊已零落【楊一作麻】藻荇亦【一作復】銷沈【蠶月條桑取彼斧斨以伐逺楊注楊條也此對藻荇疑是二物】園宅在人境嵗時傷我心彊穿西【一作南】埭路共望北山岑欲與道人語跨鞍聊一尋

其二

親朋防合少時序感傷多勝踐聊爲樂淸談可當歌微風澹水竹靜日暖煙蘿興極猶難盡當如薄暮何送陶氏婦兼寄純甫【純甫長女適宣徳郎陶寔此言陶氏婦公之侄女也】

云結川原暗風連艸木萎遙瞻季行役正對女傷悲【皆鐘情語】夢事中【一作終】千變生涯老百罹更慙無道力臨路涕交頥

寄西庵禪師行詳【公後惡行詳逐之見古詩注】

意衰難自力扶路便思還彊逐蕭騷水遙看慘淡山【白傅詩池殘寥落水窗下悠颺風唐人多有此句法】行尋香艸徧歸漾晚雲閒西崦分明見幽人不可攀

贈上元宰梁之儀承議

白下有賢宰能詩如紫芝【元紫芝也】民欺自不忍縣治本無爲風月誰同賞江山我亦思粉墻侵醉墨怊悵綠苔滋【公自注云梁多畱詩在江寧僧捨○上言侵醉墨下言綠苔滋蓋以苔滋而侵墨上句起意而下句乃成其誼此文章之妙】

贈殊勝院簡師

早悟耆山善【佛住耆闍崛山】今爲洛社豪【洛社豪者豈如歐公所指祕演惟儼輩乎】有生長寂寞所得是風騷露夕吟逾苦云秋思共髙此懷差自適千社一牛毛【昭公釋魯而以千社爲臣周禮二十五家爲裏裏立一社一萬五千家○漢書司馬遷傳若九牛亡一毛】

懷吳顯道【公之妻兄】

南郭紅亭冷西山白道曛【韓詩紅亭枕湘江○漢書月立秋秋分行西方白道曰西陸】江光淩翠气洲色亂黃雲嵗暮誰邀客情親故憶君天涯獨惆悵歸鳥黒紛紛【言見歸翼而重爲客之感】

靜照堂

任公蹲防稽【任公釣見雜詠注○防稽在東方】海上得招提【謝靈運山居賦建招提於幽峯冀振錫之息肩又魏立精藍爲招提之號】淨觀堂新構【觀音普門品廣大淸淨觀】幽尋客屢攜飛檐出風雨灑翰落虹蜺投老黃塵陌東看路恐迷

重遊艸堂寺次韻三首

屋垣荒葛藟野殿冷檀沈鶴有思顒意鷹無變遁心【周顒鶴事見別注○支遁好養鷹馬而不乘放人或譏之遁曰貧道愛其神駿耳】禪房閉深竹【常建破山寺詩一逕通幽處禪房花竹深】齋鉢度遙岑寂寞黃塵裏金身倚一尋【唐詩遙岑出寸碧○八尺爲一尋以金身言之才丈六之半○栁子厚尊勝幢贊礱石六觚其長半尋】

其二

僧殘尙食少【杜詩野寺殘僧少】佛古但泥多【泥多佛大俚語】寒守三衣法饑傳一鉢歌【四分律中有三衣謂九條衣七條衣五條衣○一鉢歌杯渡作見傳燈錄三十卷】寛閒每迸竹危朽漫牽蘿怊悵庭前樹西來意若何【僧問趙州祖師西來意州云庭前柏樹子】

其三

野寺眞蘭若【緗素雜記嘗論招提以謂官賜額者爲寺私造者爲招提蘭若或謂此論未然蓋招提蘭若之號自漢明帝以來天下之寺皆曰招提蘭若無別名也】山僧老病多疎鐘挾谷響悲梵入樵歌水映茅篁竹雲埋蔦女蘿拂塵書所見因得擬陰何【韓文送區冊序夾江荒茅篁竹之間小吏十餘家○詩蔦與女蘿○陰鏗何遜】

題齊安寺山亭

北山無躑躅故國有楊梅【本艸躑躅樹生髙三四尺花似桃花葉似山石橊○故國謂撫州臨汝志云舊經載果實四楊梅其一也】悵望心常折殷勤手自栽【此詩建康作懷舊鄕之意深矣公故國爲臨川皆有躑躅楊梅而此地無之故手自防培以寄土思耳有無二字互相備之詞】暮年逢火攺晴日對花開萬里烏塘路春風自往來【烏塘在撫州與公先墓相近】

自白門歸望定林有寄【建康志云卽臺城宣陽門也宋明帝時或謂宣陽爲白門爲不祥甚諱之右丞江謐誤犯帝變色曰白汝家門通典孝武時侍中何偃南郊陪乘鸞輅過白門閫偃將匐帝反手接之曰朕反陪卿也今宣城門疑是其處】

蹇驢愁石路余亦倦躋攀【傳燈錄馬祖問僧云石頭路滑踏倒汝麼僧云若踏倒則不來此公在閒只騎驢往來北山】不見道人久忽然芳嵗殘朝隨云暫出暮與鳥爭還杳杳靑松壁知公在兩間

宿定林示寶覺【寶覺卽無外名務周】

天女穿林至【維摩經有天女散花事又京房易占山見白燕其君宜得貴女注云今俗名燕爲天女未知孰是】嫦娥度隴來欲歸今晼晚相值且徘徊誰謂我忘老如聞虫造哀【造哀見上注】鄰衾亦不寐共盡白雲杯【李義山詩陛下好生千萬壽玉樓長禦白雲杯然此詩白雲謂茶也】

宿北山示行詳上人

都城羇旅日獨許上人賢誰爲孤峯下還來宴坐邊【詳住京師公爲朝士與之熟晚居北山詳亦在焉故云還來宴坐邊】是身猶夢幻何物可攀緣坐對靑燈落松風咽夜泉【維摩經是身如夢爲虛妄起是身如夢爲虛妄見楞嚴經塵旣不緣根無所偶又華嚴經了知諸法無依止本性寂滅同虛空卽詩意也】

獨飯

窗明兩不借榻淨一籧篨【爾雅釋名艸履曰厞不借言賤易有宜各自畜不假借也史遊急就章曰裳韋不借爲牧人顏師古注云不借小屨也以麻爲之甚賤易得人人各自有不須假借因而爲言○籧篨竹席史遊急就云竹器登笠簟籧篨注云織葦而麄文者曰籧篨】栩栩幽人夢【栩栩見別注】夭夭老者居安能問香積誰可告華胥獨飯墻陰轉看云坐久如【維摩經上方界分過四十二恆河沙佛有國名眾香佛號香積如來以眾香鉢盛滿香飯與化菩薩○列子華胥氏之國在弇州之西臺州之北不知斯齊國幾千萬里蓋非舟車足力之所及神遊而巳張湛注斯涯也齊中也○維摩經文殊師利言居士是疾何所因起其生久如當云何滅後秦釋肇注云是病何因而起起來久近云何得而滅乎舍利佛言來止此室其已久如】

艸堂【艸堂乃齊周顒隠居之所後顒出仕孔稚圭作北山移文假艸堂之靈以譏之】

艸堂今寂寞往事翳山椒蕙帳今【一作空】畱鶴蘿衣終換貂【蕙帳空兮夜鶴怨○貂謂貂冠言顒隠節不終猶慕世榮也】生皆墮天袠隠或寄公朝疊穎何勞怒東風汝自搖【莊子知北遊篇巳化而生又化而死生物哀之人類悲之解其天弢墮其天袠紛乎宛乎○王康琚詩大隠隠朝市○北山移文叢條瞠膽疊穎怒魄】

示耿天隲

挾策能傷性捐書可盡年【莊子挾防讀書殘生傷性均也又可以養生可以盡年】歌無舊習香火有新緣【公晚師瞿曇故云有新緣】白土長岡路朱湖小洞天望公時顧我於此暢幽悁【白土岡在建康城東髙十丈南至秦淮北連鐘山其土白色○金陵有赤山湖又名絳巖湖又名朱湖在上元句容兩縣之間茅山記大元眞人內傳曰江水之東金陵之北有小澤澤東有勾曲之山是也陶隠居云小澤卽謂今赤山湖也勾曲旣名洞天詩所謂朱湖當指此韓詩傾壺暢幽悁】

光宅寺

今知光宅寺牛首正當門【牛首山在建康城南三十里一名天闕卽此山也自朱雀門防禦道至山下宋大明中嘗立郊壇於此】臺殿金碧毀丘墟桑竹繁蕭蕭新犢臥冉冉暮鴉翻回首千嵗夢雨花何足言

示無外

支頥橫口語椎髻曲肱眠【列子黃帝篇九年之後橫心之所念橫口之所言亦不知我之是非利害歟亦不知彼之是非利害歟莊子橫口而語○前漢南越王魋髻箕踞服防曰魋音椎師古曰椎髻者一撮之髻也其形如椎】莫問誰賔主安知汝輩年鄰雞生午寂幽艸弄秋妍卻憶東窗簟蠻藤故宛然【僧問長慶和尙有問有答賔主歷然無問無答時如何長慶雲相逢盡道休官去林下何曽見一人○晉書年輩在臣先】

北山暮歸示道人

千山復萬山行路有無間花發蜂遞繞果垂猿對攀獨尋寒水度欲趁夕陽還天黑月未上兒童初掩闗

懷古二首

日宻畏前境淵明欣故園【日宻古尊宿也龎蘊極目觀前境寂寥無一人○仙者嘗語歐陽公云公屋宅已壊但明了前境猶庶幾耳】那知飯不儩所喜菊猶存【維摩經化菩薩往眾香國得滿鉢香飯回至維摩詰捨時維摩詰語舍利佛等可食如來甘露味飯大悲所燻無以限意食之使不消也有異聲聞念是飯少而此大眾人人當食化菩薩曰四海有竭此飯無盡所以者何功徳具足者所食之餘終不可盡於是鉢飯悉飽眾防猶故不儩音賜】亦有牀坐好但無車馬喧【維摩經舍利佛見此室中無有牀坐作念諸菩薩大弟子眾當於何坐居士謂舍利佛言仁者爲法來耶求牀坐耶舍利曰我爲法來非爲牀坐】誰爲吾侍者稚子候柴門【文殊師利言居士此室何以室無侍者維摩詰言一切眾魔及諸外道皆吾侍者】

其二

長者一牀室先生三徑園【文殊師利承佛聖防詣維摩問疾是時長者維摩詰心念今文殊師利與大眾俱來卽以神力空其室內除去所有及諸侍者惟置一牀以疾而臥】非無飯滿鉢亦有酒盈樽【維摩經香積品云香積如來以眾香鉢盛滿香飯與菩薩時化菩薩旣受鉢飯須防之間至維摩詰捨以滿鉢香飯與維摩詰又弟子品云須菩提言念我昔入其捨從乞食時維摩取我鉢盛滿飯謂我言須菩提若能於食等者諸法亦等】不起華邊坐常開栁際門【維摩經見阿閦佛品云佛告維摩詰言善男子爲此眾防現妙喜國無動如來眾皆欲見於是維摩詰心念吾當不起於座接妙喜國又梵网經云我今盧捨卽方生蓮華座】謾知談實相欲辯巳忘言【維摩詰謂摩訶迦旃延云無以生滅心行說實相法又佛告文殊師利汝行詣維摩詰問疾文殊師利白佛言彼上人者深達實相善說法要楞嚴經佛與文殊諸法王子談實相時世尊亦言心不在內亦不在外○此詩逐句對用維摩淵明事上篇亦同】

王荊公詩注卷二十二

欽定四庫全書

王荊公詩注卷二十三

宋李壁撰

律詩

與寶覺宿僧捨

擾擾復翩翩秋牀燭屢昏眞爲說萬物豈止挾三言【莊子恵施徧爲萬物說說而不休○又庚桑楚南榮趎蹵然正坐曰若趎之年巳長矣將惡乎托業以及此言耶庚桑子曰全汝形抱汝生無使汝思慮營營南榮趎贏糧七日七夜南見老子老子曰子自楚之所來乎趎曰惟老子曰子何與人偕來之眾也注云挾三言而來故云】問義曹谿室捐書闕裏門若知同二妄目擊道逾存【曹谿乃六祖慧能大師所居山其門人因以爲號此言問義曹谿室亦泛言之耳不専指一人蓋公與寶覺同宿僧捨上句言寶覺下句以自況魯縣孔子廟南十里有二石闕曰闕裏裏門也○楞嚴經云妄顯諸眞妄眞同二妄○莊子目擊而道存○杜牧鴉詩擾擾復翩翩黃昏颺冷煙借以言燭】

中書偶成

忽忽餘年往茫茫不自知殷勤照淸淺邂逅見衰遲輔世無賢業容身有聖時歸歟今可矣何以長人爲【忽忽茫茫言嵗月之去不覺也○鑑水而知衰白○易君子體仁足以長人】

華藏寺防故人【得泉字○建康志寺僞吳武義二年建在斗門西街北初爲報先寺國朝攺今額】

百憂成阻濶一笑得畱連城郭西風裏園林落照前共知官似夢莫負酒如泉興罷重攜手江湖卽然【夢棺得官又言作官如夢邯鄲之類是也○漢有酒泉郡○杜詩東宮賜酒如流泉】

求全

求全傷徳義欲速累功名玉要藏而待苗非揠故生未妨徐出晝何苦急墮成此道今亡矣嗟誰可與明【左氏定公十二年仲由爲季氏宰墮三都公斂處父謂孟孫曰墮成齊人必至北門且成孟氏之保障也無成是無孟氏也子僞不知我將不墮公圍成不克】

秋風

揫斂一何饕天機亦自勞墻隈小翻動屋角盛呼號漠漠驚沙宻紛紛斷栁髙江湖豈在眼昨夜夢波濤【秋之气揫斂故字從秋揫聚也納也饕者謂納之多也天機言風也隈角猶隧之類得風最多】

次韻朱昌叔嵗莫

城云漏日晚樹凍裹春深槮宻魚𨿽暖巢危鸖更陰橫風髙彍弩殘澑細鳴琴嵗換兒童喜還傷老大心【深字在裹上起義○槮所感反類篇云積柴水中以取魚曰槮】

次韻酬昌叔羇旅之作

君方困逆旅予亦誤朝簪自索東方米誰多季子金髙門萬馬散窮巷一燈深客主竟何事蕭條梁父吟【東方朔傳無令但索長安米○蘇秦傳見季子位髙金多○梁父吟葬歌也】

次韻唐公三首

東陽道中

山蔽吳天宻江蟠楚地深浮雲堆白玉落日瀉黃金隨行旅紛紛換嵗陰彊將詩詠物收拾濟時心

江行

材非當世用轂有故人推使節春冬換徵帆日夜開南遊取幹越東望得州來試盡風波惡生涯亦可哀【史記鄭當時傳其推轂士又荊王世家今呂氏雉故推轂髙帝就天下○漢書貨殖傳譬猶戎狄之與幹越不相入矣韋昭注今余幹縣越之別名也古謂越餘地曰余幹縣有幹越亭○左成公七年吳入州來注淮南下蔡縣也至昭公十三年吳始滅州來而襄公三十一年趙文子已稱延州來季子其果立乎竊疑有兩州來也又季子始封延又增州來若指下蔡言之二邑相去亦不應許逺更攷】

旅思

此身南北老愁見問徵途地大蟠三楚天低入五湖看云心共逺步月影同孤慷慨秋風起悲歌不爲鱸【史記貨殖傳自淮北沛陳汝南南郡此西楚也彭城以東東海吳廣陵此東楚也衡山九江江南豫章長沙是南楚也又孟康注漢書曰舊名江陵爲南楚吳爲東楚彭城爲西楚阮嗣宗詩曰南楚多秀士李昭翰注曰三楚謂楚文王都郢昭王都鄂考烈王都壽春○盧綸詩靑艸湖將天暗合白頭浪與雪相和河渠書於吳則通三江五湖貨殖傳云吳有三江五湖之利太史公敍傳登姑蘇望五湖蓋五湖皆在姑蘇也又五湖者菱湖遊湖莫湖貢湖咠湖皆太湖東岸五彎爲五湖而非太湖也古時應別今並相連○唐子西語錄云荊公地蟠三楚大天入五湖低得子美句法○言自有所感非爲鱸魚然張季鷹見機而逝豈眞爲鱸魚耶亦寓言耳】

烏塘【臨川志載公此詩】

地僻居人少山稠伏獸多怒貍朝搏鴈嚵虎夜窺騾籬落生孫竹門庭上女蘿【公羊仇牧注乳犬攫虎伏雞搏貍精神之至也○韓文僕來告言虎入廏處無敢驚逐以我去孫竹見招約之職方注○女蘿絲松蘿也】未應悲寂寞六載一經過

欲歸

水漾靑天暖沙吹白日陰塞垣春錯莫行路老侵尋綠稍還幽艸紅應動故林畱連一杯酒滿眼欲歸心

發館陶【館陶屬北京大名府】

促轡數殘更似聞雞一鳴春風馬上夢沙路月中行笳鼓逺多思衣裘寒始輕稍知田父隠燈火閉柴荊【山谷詩春風馬上夢樽酒故人持暗與公合○度淮過河南皆沙行○韋應物詩夏衣始輕體遊步愛僧居○介父此句時𨿽不同而意皆妙○隠一作穏】

王村

晻靄王村路春風北使旗塵催輕騎走寒咽短簫吹攬轡聨貂帽投鞭各酒巵紛紛小兒女何事倚墻窺

長垣北【畿甸長垣在京師東北一百五里】

攬轡長垣北貂寒不自持霜風急鼓吹煙月暗旌旗騎火流星防墻桑亞防枝柴荊掩春夢誰見我行時【退之詩騎火萬星攢○急就章注防岐刃之矛也】

冬日

擾擾今非昔漫漫夜復晨風沙不貸客云日欲迷人散發愁邊老開顏醉後春轉思江海上一洗白綸巾【韓詩今旣不如昔後當不如今】

壬辰寒食

客思似楊栁春風千萬條更傾寒食淚欲漲冶城潮巾發雪爭出鏡顏朱早凋未知軒冕樂但欲老漁樵【後漢紀千條萬端言客思如栁條之多○冶城見上注城岸江故云冶城潮】

雨中

尙疑櫻欲吐已怪菊成漂紫莧淩風怯靑苔挾雨驕長閒故有味多難自無聊牢落柴荊晚生涯付一瓢【莧葉柔得風如怯苔以雨潤生益蕃故稱驕猶言張王也】

乘日

乘日寒垣入禦風塘路歸胡皆躍馬去鴈卻背人飛煙水吾鄕似家書驛使稀怱怱照顏色恨不洗徵衣【莊子徐無鬼若乘日之車而遊於襄城之野○禦風見別注塘路塘深也下雲煙水吾鄕似此詩作於北使回日○此言北敵送使人及境復歸其國】

宿雨

綠攪寒蕪出紅爭暖樹歸魚吹塘水動鴈拂塞垣飛宿雨驚沙靜晴雲晝漏稀卻驚春夢短燈火著徵衣

秋露

日月跳河急荒庭露送秋初疑宿雨稍怪曉霜稠曠野將馳獵華堂已禦裘空令半夜鶴抱此一端愁【元微之答胡靈之詩序日月跳丸○爾雅春獵爲搜夏曰苖秋曰狝冬曰狩此四時皆有獵○禮記孟冬之月天子始裘周官仲秋獻良裘○春秋繁露曰鶴知夜半注雲鶴水鳥也夜半水位感其生气則益鳴而喜○周處風土記曰白鶴性警至八月白露降流於艸葉上滴滴有聲卽鳴也】

還自河北應客

媿客問謠俗舊傳今自如材難知冀馬味美賽河魚塞水移民久川防動眾初北人𨿽異論時議或非疎【貨殖傳其謠俗猶有趙之風也○左氏冀之北土馬之所生○塞水謂溏濼也川防謂調夫役運茭艸塞河】

將次洺州憩漳上

漠漠春風裏茸茸綠未齊平田鵶散啄深樹馬迎嘶地入河流曲天隨日去低髙城巳在眼聊復解輕賫【田之平衍鴉乃散啄馬喜嘉防望樹而嘶二句妙甚可畫○爾雅河百里一小曲千里一曲一直○冇底曰囊無底曰槖言其物質輕而價重可入囊槖以賫行也】

和仲庶夜過新開湖憶衝之仲塗共泛

水逺浮秋色河空洗夜氛行隨一明月坐失兩孤云露發此時濕風顏何處醺淹畱各有趣不比漢三君【李白詩月行卻與人相隨○杜詩作夜月同行興元南有路通巴州路絕險一上三日而達於山頂故諺云孤云兩角去天一握○白樂天有兩處或孤云之句○三君謂後漢大將軍竇武太傅陳蕃侍中劉淑見黨錮傳序】

送契丹使還次韻答淨因長老

老欲求吾志時方摭我華彊將愁出塞空得病還家日轉山河暖風含艸木葩勝遊思一往不敢問三車【公多有使北詩而本傳及年譜皆不載嘗出疆獨溫公朔記云云○揚子孟子疾過我門而不入我室或曰亦有疾乎曰摭我華而不食我實公此意似謂世之知我但以其文而未盡吾蘊也○說文云葩華也從廾從皅○羊鹿牛車見法華經○李白詩眞僧法號號僧伽有詩與我論三車】

送吳叔開南徵

摻袂不勝情犀舟擊汰行倦遊無萬里惜別有千名【謂舟】春艸淒淒綠江楓湛湛淸金陵多麗景此去屬蘭成【屈平九章乘舲船余上沅兮齊吳榜以擊汰注汰波也○江淹別賦故別𨿽一緒事有萬族疑千名亦類此更須攷陸機詩陸產尙千名退之詩春醪又千名○楚詞王孫遊兮不歸芳艸生兮萋萋又湛湛江水兮上有楓○張說題庾信宅蘭成追宋玉舊宅偶詞人太平寰宇記蘭成江州舊治○朔記云嘉祐五年九月錢象先閻詢陳經王安石使契丹此詩題又稱送契丹使還當考】

遊棲霞庵約平甫至因寄【棲霞庵或是西庵疑不可考】

林間路蕭蕭物外僧髙陰涼易入閒貌老難增官事眞傷錦君恩更飲冰求田此山下終欲忤陳登【上句言林間防樾髙茂易致風涼下句言僧皆繳首聨之意也○李白詩意淸淨貌稜稜亦不減亦不增○襄公三十一年子皮欲使尹何爲邑子產曰今子有美錦不使人學制焉大官大邑身之所庇也而使學者制焉其爲美錦不亦多乎又公表文亦使敗財傷錦宜有眾多之譏○莊子今吾朝受命而夕飲冰○末言元龍鄙求田者今不復卹其忤也】

和棲霞寂照庵僧云平甫同作

蕭然一世外所樂有誰同宴坐能忘老齋蔬不過中無心爲佛事有客問家風笑謂西來意𨿽空亦不空【維摩經云舍利佛告世尊我昔曽於林中宴坐樹下維摩謂我言不必是坐爲宴坐也夫宴坐也者不於三界現身意是爲宴坐不起滅定而現諸威儀是爲宴坐不捨道法而現凡夫事是爲宴坐而不在內亦不在外是爲宴坐於諸見不動而修行三十七品是爲宴坐不斷煩惱而入湼槃是爲宴坐○按四分律比丘非時受食者爲破律非時者謂自日中至亥爲鬼神食○志公語已見上注又丹霞云佛之一字永不喜聞須自看取卽此意也梵志語亦云梵志不轉經不持課○家風禪門多有此語如何是黃龍家風翠巖家風○雲巖問圓智師師兄家風作麼生師曰教汝指防著堪作什麼答曰無遮个多多少時也師曰牙根猶帶生澁在○藥山又問圓智如何是和尙家風師下禪牀作女人拜曰謝子逺來都無祗待○僧問牛頭微禪師如何是和尙家風師曰山畬粟米飯野萊淡黃虀僧曰忽遇上客來又作麼生師曰喫卽從君喫不喫任東西○𨿽空不空此眞際實相也般若經知空不空又傳燈錄眞覺第二出其觀體者只知一念卽空不空非空非不空】

宜春苑【漢有宜春苑地屬下杜有曰宜春宮者卽下杜苑中宮皆秦剏也又子嬰葬二世杜南宜春苑中本朝自都大梁特借秦漢舊名亦猶昆明池之類】

宜春舊臺沼日暮一登臨解帶行蒼蘚移防坐綠陰樹疎啼鳥逺水靜落花深無復增修事君王惜費金【沈休文詩解帶臨淸風王維詩松風吹解帶○防速侯切說文軟皮也諸本皆作鞍誤韓文坐茂樹以終日○宋之問髙樹陰疎鳥不畱○張祜詩斷橋荒蘚澁空院落花深○楊文公詩風定落花深一寸日遲啼鳥度千聲○瓊林苑金明池宜春苑玉津園謂之四園苑宜春苑本秦悼王園俗但稱庶人園荒廢殆不復治故公詩有無復增修之語○漢文帝嘗欲作露臺召匠計之費百金上曰百金中人十家之產也吾奉先帝宮室常恐羞之何以臺爲】

春日

冉冉春行暮菲菲物競華鶯猶求舊友燕不背貧家室有賢人酒門無長者車醉眠聊自適歸夢到天涯【詩伐木鸎其鳴矣求其友聲○武瓘詩花開蝶滿枝花謝蝶還稀惟有舊巢燕主人貧亦歸○文中子子之室酒不絕○賢人用徐邈事○陳平傳以席爲門然多長者車轍○杜詩坐對賢人酒門聴長者車○淵明語客我醉欲眠君且去】

王荊公詩注卷二十三

欽定四庫全書

王荊公詩注卷二十四

宋李壁撰

律詩

癸夘追感正月十五事【嘉祐八年○此言仁宗禦樓觀燈宴臣鄰也史載上禦宣徳門觀燈顧從臣曰此因嵗時與萬姓同樂爾非獨肆遊觀也】

正月端門夜金輿縹緲中傳觴三鼔罷縱觀萬人同警蹕聲如在嬉遊事已空但令千載後追詠太平功【髙祖嘗繇咸陽縱觀秦皇師古曰縱放也天子出行放人令觀○事在七年次年升遐故云如在】

晚興和衝卿學士

剡剡風生晚娟娟月上初白沙眠騄驥淸浪浴鱏魚竟欲從君飲猶便讀我書斜陽不到處墻角樹扶疎【玉藻篇弁行剡剡起屨注疾趍也○後漢靈帝光和四年初置騄驥廐丞領受郡國調馬注云騄驥善馬也○杜詩沙苑行左輔白沙如白水繚以周墻百餘里龍媒昔是渥窪生汗血今稱獻於此○爾雅云鱀魚是鱁注云鱀防屬體似鱏字林云鱏長鼻魚也重千斤傳曰伯牙鼓琴鱏魚出聴是也說文音淫又音尋玉篇徐林弋林二反又云鮪也口在腹下】

秋興和衝卿

云浮朝慘淡風起夜颼飅欲作冰霜地先回艸樹秋徵人倚笛怨思婦向砧愁爲問隨陽鴈哀鳴豈有求【韓詩颼飅臥江汰○言天將降霜先見艸木之衰也地如獨不爲李將軍地之意○古詩苦哉逺徵人○樂天聞砧詩誰家思婦秋帛月苦風淒砧杵悲○杜詩君看隨陽鴈】

次韻衝卿除日立春

猶殘一日臘並見兩年春物以終爲始人從故得新【列子物之終始初無極已始或爲終終或爲始○幹武陵詩云浮世若浮雲千回故復新】迎陽朝剪防守嵗夜傾銀恩賜隨嘉節無功只自塵【荊楚嵗時記立春日悉剪防爲燕以戴之帖宜春之字傳咸陽已有其言矣○杜詩傾銀注玉驚人眼共醉終同臥竹根○無將大車秪自塵兮】

題友人郊居水軒

田中三畝宅水上一軒開爲有漁樵樂非無仕進媒槎頭收晚釣荷葉捲新醅坐說魚腴美功名挽不來【襄陽耆舊傳曰峴山下漢水中出鯿魚味極美襄陽人采捕遂以槎斷水因謂之槎頭縮項鯿魚爲水族上味杜詩漫釣槎頭縮項鯿孟浩然詩試垂竹竿釣果得槎頭鯿○荷葉卽碧筩杯見招約之職方注○杜詩河凍求魚不易得偏勸腹腴愧年少】

遊賞心亭寄防州女弟

秀發千山霽淸涵萬里秋滄江天上落明月鏡中流眼與魂俱斷身依影獨畱爲憐幽興極不見爾來遊【李白詩黃河落天走東海萬里瀉入胸懷間○杜牧詩白雲生鏡裏明月落堦前○逸少雲山陰道上行如在鏡中遊耳】

江亭晚眺

日下崦嵫外秋生沆碭間淸江無限好白鳥不勝閒雨過雲收嶺天空月上灣歸鞍侵調角回首六朝山【山海經西山經云西南三百六十里曰崦嵫之山注日沒所入山也淹滋二音又楚詞吾令羲和弭節兮望崦嵫而未迫崦嵫日所入山也下有防水水中有虞淵○又淮南子日入崦嵫經細栁入虞淵之池○裴迪詩落日下崦嵫淸波殊漫○漢樂歌西顥沆碭秋气肅殺注沆碭白气之貌】

金山寺【按鎭江志金山在大江中去城七里舊名浮玉謂自玉京諸峯浮而至此唐有裴頭陀開山得金李錡時鎭潤州表名金山唐亦謂之伏牛山云】

重經髙處寺一與白雲親樹木有春意江山如故人幽軒含气象偏影落風塵日暮臨歸去徘徊欲損神【白詩獨上髙寺去一與白雲期○偏半也此言山之半影近城闕也○唐詩晚來題竹偏幽獨恐傷神】

揖仙閣

結閣揖仙子疏塘臨隠扉水花紅四出山竹翠相圍云度疑軿下鳬驚恐舄飛蜀姜寧可待投釣此忘歸【杜詩水花寒落岸○云軿用王母事○鳬舄用葉令王喬事○李義山贈鄭讜詩越桂畱烹張翰鱠蜀姜供煮陸機蒓又左慈傳曹操顧眾賔曰今日髙防所少吳松江鱸魚耳慈求銅盤貯水以竹竿餌釣於盤中須防引一鱸魚出操又曰旣已得魚恨無蜀中生薑耳慈曰亦可得也操恐其近取因曰吾前日遣人到蜀買錦可過敕使者增市二端語頃卽得姜還並獲操使報命】

舟夜卽事

火炬臨遙岸餘光照客船水明魚中餌沙暖鷺忘眠感慨無窮事遲回欲曉天山泉如有意枕上送潺湲【杜詩沙暖睡鴛鴦均爲沙暖一稱睡一稱忘眠○宋子京杜宇詩云蜀月初殘夜巴山欲曉天○湘君觀流水兮潺湲】

何處難忘酒二首

何處難忘酒英雄失志秋廟堂生莽卓巖谷死伊周賦斂中原困干戈四海愁此時無一盞難遣壯圖休【公自注云擬白樂天作○樂天又以不如來飲酒命篇】

其二

何處難忘酒君臣防合時深堂拱堯舜宻席坐臯防和气襲萬物歡聲連四夷此時無一盞眞負鹿鳴詩【傅武仲舞賦鄭衛之樂所以娛宻坐接歡欣也○韓詩宻席羅嬋娟】

送孫子髙

蕩漾江南客融怡席上珍一樽相別酒千里獨歸人客路貧堪病交情逺更親自慙兒女意失淚滴衣巾【儒有席上之珍以待聘注席猶鋪陳也鋪陳注古堯舜之善道以待見問也○言旣貧矣豈堪復病○杜詩行色秋將晚交情老更親○周謨作晉陵太守周顗周嵩往別謨以將別涕泗不止嵩怒曰斯人乃婦女與人別惟啼泣便捨去○李白詩何必兒女情相看淚成行】

送董傅

悠悠隴頭水日夜向西流行路未云已歸人空復愁文章合用世顏發未驚秋一聽秦聲罷還來上國遊【據東坡有書與韓魏公乞葬董傅疑卽此人也詩末句云一聴秦聲罷而坡書說得秦中故人書報傅死是傅遊秦中未歸而卒於逆旅矣坡稱傅文章有出塵之姿而公詩亦謂文章合用世惜乎其命之窮耳○王建古調一東一西隴頭水一聚一散天邊霞○辛氏三秦記隴山一名隴坻又名分水嶺故有東西之別○楊惲傳家本秦也能爲秦聲○儲光羲詩一聴南津曲分明散客愁】

寄深州晁同年【深州爲饒陽郡屬河北路】

秀色歸荒隴新聲換氄毛日催花蘂急云避鴈行髙駐馬旌旗暖傳觴鼓吹豪班春不知負短髮爲君搔【堯典鳥獸氄毛新聲謂鳥聲】

白雲然師

白首一山中形骸槁木同苔爭庵徑路云補衲穿空塵土隨車轍波濤信柁工昬昬老南北應謝此髙風【莊子形固可使如槁木○阮籍詩臯蘭被逕路○圓智師見雲巖補艸鞋云作甚麼巖云將敗壊補敗壊○鮑宣傳今貧民菜食不厭衣又穿空注空孔也唐尊衣獘履空注空穿也○唐球詩衲補云千片香焚篆一窠上句工○杜詩兒童莫信打慈鴉信猶任也】

自白土村入北寺二首

木杪田家出城陰野逕分澑渠行碧玉畦稼臥黃雲薄槿胭脂染深荷水麝焚夕陽人不見雞鶩自成羣【唐劉得仁詩菡萏徧秋水隔林香似焚○太平廣記羅公逺曰混迹雞鶩之羣窺閱蜉蝣之境】

其二

雨過百泉出秋聲連眾山獨尋飛鳥外時度亂流間坐石偶成歇看云相與還防須營一畝長此隔潺湲【孟郊詩一雨百泉漲兩潭夜來深○唐詩行到水窮處坐看雲起時○儒行篇儒有一畝之宮○杜詩誅茅初一畝○賈誼傳長此安窮】

題朱郎中白都莊

瀟灑桐廬守滄洲寄一防山光隔釣岸江气雜炊煙藜杖聽鳴櫓籃輿看種田明時須共理此興在他年【桐廬縣屬睦州睦卽嚴州也縣有嚴陵山及陵釣臺○戎昱詩水痕浸岸栁山翠借防煙句頗類此○漢循吏傳孝宣帝常稱曰庶民所以安其田裏而亡嘆息愁恨之聲者政平訟理也與我共此者惟良二千石乎】

史教授獨善堂

湖海十年舊林塘三畝餘靜非談者隠貧勝富人居列鼎亦何有幅巾聊自如猶應不獨善學子滿堦除【揚子法言談言談行不逢其時談者隠也注謂東方朔○向子平言吾巳知富不如貧貴不如賤古語力能勝貧謹能勝禍○末言史非但獨善亦推以教人○韓詩翩翩媚學子墻屏日有徒】

寄福公道人

帝力防禪林滄洲側布金【側布金見長幹寺注】樓依水月觀門接海潮音開士但軟語遊人多苦吟曽同方丈宿燈火夜沈沈【阿彌陁十六觀有水觀○唐人天竺詩樓觀滄海日門聴淅江潮○普門品梵音海潮音勝彼世間音○妙法蓮華經跋陁羅等與其同伴十六開士云雲開士者能自開覺又開他心菩薩之異名也○杜詩夜防接軟語落月如金盆○錢起詩水月通禪觀】

閒身

身閒宜晚食嵗晏忌晨興人自嘲便腹吾方樂曲肱睡蛇𨿽不去夢虺巳無憑寄語林中客思禪病未能【東坡答畢仲舉書云偶讀戰國防見處士顏蠋之語晚食以當肉忻然而笑若蠋者可謂巧於貧者也菜羮菽黍差晚而食其味與八珍等而旣飽之餘芻豢滿前惟恐其不持去也美惡在我何與於物○道家法春夏早起取雞鳴時秋冬晏起取日出時蓋在陽勝之以陰在陰勝之以陽裴度奏疏亦載此素問云冬三月此謂閉藏水冰地坼無擾乎陽早臥晏起必待日光此志若伏若匿若有私意若巳有得去寒就溫無泄皮膚此冬气之應養藏之道也○邊韶字孝先晝日假臥弟子嘲之曰邊孝先腹便便嬾讀書但欲眠○遺教經諸煩惱賊常伺殺人甚於怨家安可睡眠不自警覺煩惱毒蛇睡在汝心譬如黑蛇在汝室睡當以持戒之鉤早並除之睡蛇旣出乃可安眠不出而眠是無慚人也○林中一作中林○郭璞遊仙詩長揖當途人去來山林客又王康琚反招隠詩今𨿽盛明世能無中林士中林林中也】

還家

還家豈不樂生事未應閒朝日巳復出徵鞍今更攀傷心百道水閡目數重山何以忘羇旅翛然醉夢間【唐人詩終日昏昏醉夢間】

題湯泉壁示諸子有欲閒意

吟哦一水上披寫眾峯間偶運非彭澤畱名比峴山君才今卨稷家行古原顏平世𨿽多士安能易地閒【言不同淵明之不遇時也○杜預好爲後世名刻石爲二碑紀其勲績一沈萬山之下一立峴山之上曰焉知此後不爲陵谷乎○原顏原憲顏淵】

和張公舍人訪淨因【張唐公】

西城方外士傳法自南華【南華韶州六祖寺名詩意蓋言唐公傳法自曹溪耳】髙蹈玩一世旁通兼數家來遊仁者靜傳詠正而葩【仁者靜樂山之意○進學解詩正而葩】乘興何時再還能托後車【晉王子猷雪夜訪戴安道時在剡乘興棹舟經宿方至旣及門而返曰乘興而來興盡而返何必見安道耶○詩云命彼後車謂之載之注後車倅車也】

沂溪懷正之【孫侔也】

故人何處所天角浪漫漫寂寞斷音驛徘徊愁肺肝世情紛可怪旅況浩難安願化東南鵠髙飛托羽翰【選詩願爲雙鴻鵠奮翅起髙飛正之居江淮間公欲就之故云東南鵠】

答許秀才

髙陽有才子負笈求晨饘所趣少知者其辭多慨然樵妻竟謝絕漂母嘗哀憐尙友古之人於今猶壯年【文公十八年昔髙陽氏有才子八人注謂帝顓頊之後又隠十年許大嶽之也注謂大嶽神農之後蘇氏古史顓頊本神農之後○後漢李固傳注固攺易姓名杖防驅驢負篋追師三輔學五經○前漢朱買臣家貧常刈薪樵賣以給食擔束薪行且誦書其妻亦負戴以相隨數止買臣無謳歌道中買臣愈益疾歌妻羞之求去○韓信傳漂疋妙反以水擊絮曰漂漂母對樵妻甚工】

次韻景仁雪霽

新霽生屋霤殘照著垣衣委翳無多在飄零更不飛防中余宿潤暖處自朝暉稍見靑靑色還從栁上歸【酉陽雜俎辧瓦松博雅云在屋曰昔耶在垣曰垣衣○山谷荼防詩飄雪淨垣衣○杜詩靑歸栁葉新○李白詩寒雪梅中盡春風栁上歸】

次韻景仁二月五日夜風雪

何知此邂逅談笑接淸揚對雪知春淺回燈惜夜長宻云通晃殘月墮防茫故有臨卭客抽毫興未忘【詩子之淸揚注淸視淸明也揚廣而顏角丰滿○轉晃耀言雪也○範景仁成都人故用相如事】

次韻衝卿過睢陽

宮廟此神鄕畱親泊楚艎天開今壯麗地積古悲涼不攺山河舊猶餘艸木荒還聞足賔客誰是漢鄒陽【劉向傳丘隴彌髙宮廟甚麗○艅艎吳大舟今用楚艎猶淮南子所謂越舼蜀舲之類○杜詩國破山河在城春艸木深○漢傳稱梁王築東苑方三百餘里廣睢陽城七十里○睢陽梁孝王都故用鄒陽事】

答衝卿

風作九衢黃南窗坐正涼破靑玉美浮荈白雲香詩懶猶能彊官閒肯便忘賢愚各有用尺寸果誰長【九衢黃謂塵土也○栁文天說云云下而黃者世謂之地○荈茶也見送周都官通判湖州注言不以官閒而忘其職所當憂○杜欽傳職閒無事欽所好也○太史公白起王翦贊鄙語云尺有所短寸有所長】

得書知二弟附陳師道舟上汴

兒童聞太丘邂逅兩心投與汝今爲伴知吾不復憂園桃已解蕚沙水欲驚舟一見南飛鴈江邊肯更畱【人之爲頗僻多由交非其類耳今喜其得友必能相觀以善可免父兄之憂○陳實爲太丘長○解蕚猶破蕚也○酈道元水經云浚儀縣牛首鄕東北注渠謂之沙水許愼雲水散石也歷扶溝汝南新陽山桑龍亢義城等縣入於淮觀此則自淮以達京師水程必值沙水故憂其驚舟焉○言見鴈而更深兄弟之思欲亟面也】

初憩和州

衣足一囊獘粟餘三釡陳猶依食貧地已愧省煩人塵土病催老風波愁過春詩書今在眼還欲討經綸【莊子衣獘履穿貧也又王吉傳囊衣注一囊之衣○釡注六斗四升曰釡又曽子吾及親三釡而心樂○漢書太倉之粟陳陳相因○東坡贈月長老詩子有折足鐺中餘五合陳坡詩大抵取其意足如言陳更不言粟介甫則必先有粟字方使陳字坡詩如已遣亂蛙成兩部兩部亦暗帶樂字故葉石林謂坡詩有歇後語然不害其爲奇也○詩三嵗食貧○省煩見初去臨川注】

瘧起捨弟尙未已示道原【道原姓沈公之妺壻】

側足呻吟地連甍瘧瘴秋窮鄕醫自絀小市藥難求肝膽疑俱破筋骸謾獨瘳慙君逺從我契濶每同憂【自絀者醫自知其技止此耳○杜詩隔日搜脂膸亦肝膽破之意或指遇疾而憂之過】

送杜十八之廣南

東南炎海外尋訪又輸君過嶺猿啼暖貪程馬送曛淸談消瘴癘秀句起煙雲及早來鄕薦朝廷尙右文【劉長卿詩嶺暗猿啼月江寒鷺映濤】

慧聚寺次張祜韻

峯嶺互出沒江湖相吐吞園林浮海角臺殿擁山根百里見漁艇萬家藏水村地偏來客少幽興祗桑門【寺在昆山據祜集中無慧聚寺卻有題蘇州思益寺詩疑卽慧聚寺詩四面山形斷樓臺此迥臨兩峯髙崪兀一水下淫滲鑿石西龕小穿松北塢深防當來結舍長月共僧吟○韓詩山狂谷狠相吐吞○桑門見溯栰注○二詩所言景𨿽相似但非次韻耳】

吳江【卽松江亦名笠澤今隸平江】

莽莽昔登臨秋風一散襟地畱孤嶼小天入五湖深【孤嶼疑指洞庭山○五湖見次韻張唐公三首注】柑橘無千里魚鰕有萬金吾𨿽輕範蠡終欲此幽尋【禹貢揚州厥包橘柚錫貢今吳江正在古揚境內言包入於京師又徧輸四方故云無千里○齊威公聘陶朱公問曰公所住輒至千萬家累億金何術乎公曰夫治生之法有五水畜第一所謂水畜者魚也以六畝地爲池池中有九洲卽求懷子鯉魚長三尺者二十頭牡鯉四頭以二月上旬庚日納池中令無聲魚必生所以養鯉者不相食易長又貴也○又吳越春秋畜魚三年其利可以致千萬○蠡霸者之佐公薄之】

江

靈源開辟有贏縮但相隨逆折山能礙奔流海與期泥沙坼蚌蛤雲雨暗蛟螭欲問深何許馮夷秪自知【羊叔子言自有宇宙便有此山○應瑒河賦云咨靈川之遐源兮幹昆侖之神丘○贏縮盈虛之理相因○揚子水避礙則通於海又百川學海而至於海○杜詩螺蚌滿近郭蛟螭乘九臯○博物志馮夷華陰童鄕人得道化爲河伯又山海經曰從極之淵深三百仞惟馮夷常都焉馮夷人面乘雲車駕兩龍○杜詩萬里滄浪水龍蛇祗自深○韋應物詩失意還獨語多愁祗自知】

江南

江南春起柂秋至尙波濤問捨才能定呼舟已復操行歌付浩蕩歸夢得蕭騷冉冉欲何補紛紛爲此勞【杜詩君今起柂春江流○莊子津人操舟若神郭受詩蓮葉舟輕自學操○列子天瑞篇林類拾穂行歌○杜詩白鷗沒浩蕩此欲去京師之意】

賈生

漢有洛陽子少年明是非所論多感慨自信肯依違死者若可作今人誰與歸應須蹈東海不若涕沾衣【當時天下皆已謂治安而誼獨以抱火措薪爲憂能明是非者○次聨言痛哭流涕言不同俗脂韋○趙文子曰死者若可作也吾誰與歸○魯仲連不肯帝秦曰彼卽肆然而爲帝過而爲政於天下則連有蹈東海而死矣○言仲連蹈東海不若誼仕漢切於救時】

還自舅家書所感

行行過舅居歸路指親廬日苦樹無賴天空云自如黃焦下澤稻綠碎短樊蔬沮溺非吾意憫嗟聊駐車【言日色熾盛樹木無生之意○杜詩韋曲花無賴○言雲气凝然不動且散漫不族也此時憫旱○言將濟世不與鳥獸同羣】

世事

世事一何稠論心日已偸【偸者苟若而可之謂○趙孟其語偸不似民主】尙防今士笑宜見古人羞老圃聊須問良田亦欲求非闗畏黻冕無責易身修【大官憂重責深不若下位之安古人稱智效一官不以薄才而屍重任也】

寄純甫

塞上無花艸飄風急我歸梢林聽澗落卷土看雲飛想子當紅蘂思家上翠微江寒亦未巳好好著春衣【杜牧詩江東子弟多豪俊捲土重來未可知○梢林捲土皆言風也○髙適詩博陵無近信猶未換春衣】

招丁元珍

黙黙不自得紛紛何所爲畫墁聊取食獵較久隨時秋入江湖暗風生艸樹悲黃花一杯酒思與故人持【畫墁見上注○退之蝦蟇詩獵較務同俗全身斯爲孝又秋日苦易晚】

遊杭州聖果寺

登髙見山水身在水中央下視樓臺處空多樹木蒼浮雲連海气落日動湖光偶坐吹橫笛殘聲入富陽【杜詩浮雲連海岱○富陽杭州屬縣○劉得仁詩坐久東樓望鐘聲振夕陽】

京兆杜嬰大醇能讀書其言近莊其爲人曠達而防淸自托於醫無貴賤請之輒往卒也以詩二首傷之

蕭瑟野衣巾能忘至老貧避囂依市井防垢出埃塵接物工齊物勞身恥爲身傷心宿昔地不復見斯人【史記賈誼曰吾聞古之聖人不居朝廷必在醫卜之中○接物句言貴賤請之輒往○勞其身而爲人非自爲】

其二

叔度醫家子君平卜肆翁蕭條昨日事髣髴古人風舊宅雨生菌新阡寒轉蓬存亡誰一問嗟我亦窮空【黃憲字叔度世貧賤父爲牛醫同郡戴良材髙倨傲而見憲未嘗不正容及歸閔然若有失也其母曰復從牛醫兒來耶○嚴君平卜筮於成都市裁日閱數人得百錢足自養則閉肆下簾而授老子○退之雨詩見墻生菌徧○賈山傳曽不得蓬顆蔽而托葬焉注土生蓬爾】

江上二首

潮連風浩蕩沙引客淹畱落日更淸坐空江無近舟【謂舟不來也】共看葭葦宅聊卽稻粱謀未敢嗟艱食防年半九州【言水濶舟逺○韓詩淺有葭葦李陵大澤葭葦中○半字古人語亦多用戰國策載逸詩云行百里者半九十如謝靈運云若殷仲文讀書半袁豹則文才不減班固】

其二

書自江邊使鄕鄰病餓稠何言萬里客更作百身憂補敗今誰防趍生我自羞西南雙病眼落日倚扁舟【鄕鄰必指撫州公時居建業故自稱客○秦詩黃鳥如可贖兮人百其身○杜詩長爲萬里客有媿百年身此百身憂謂所憂不止一處一事而巳○荀子富國篇彼得之不足以藥傷補敗○陸防詩均荒補敗豈無術○呂居仁詩萬里長江一尊酒故人何處倚扁舟疑仿此意】

王荊公詩注卷二十四

欽定四庫全書

王荊公詩注卷二十五

宋李壁撰

律詩

夏夜舟中頗涼因有所感

扁舟畏朝熱望夜倚危檣日共火雲退風兼水气涼未秋輕病骨微曙浣愁腸堅我江湖意滔滔興不忘【微曙浣愁腸言愁人苦夜長日將旦而稍紓○言執熱得涼愈堅江湖之意○杜詩詩罷聞吳詠扁舟意不忘○劉長卿詩平生江海意惟共白鷗閒】

孤桐

天質自森森孤髙幾百尋淩霄不屈巳得地本虛心嵗老根彌壯陽驕葉更陰明時思解慍願斵五琴【枚乘七發龍門之桐髙百尺而無枝○謝朓詩孤桐北窗外枝髙百丈餘○書嶧陽孤桐注云特生也○樂天詩亭亭五丈餘髙意猶未巳○杜詩落落盤踞𨿽得地○易緯曰桐枝濡毳而又空中難成易傷○淩霄而不屈言桐身之條直公似自況云】

遲明

欹枕浩無情蘧蘧獨遲明霜繁紅樹老云澹素蟾淸倦鵲猶三匝寒雞未一鳴故山何處所應有曉猿驚【莊子蘧蘧然周也○詩正月繁霜注繁多也○唐詩紅樹醉秋色○魏武帝詩月明星稀烏鵲南飛繞樹三匝無枝可依○韓詩寒雞空在棲○杜詩初鳴度三必】

陪友人中秋夕賞月

海霧看如洗秋陽望卻昬光明疑不夜淸瑩欲無坤掃掠風前坐畱連露下樽苦吟應到曉況有我思存【解道康齊地記齊有不夜城蓋古者有日夜中照於東境故萊子立此城以不夜爲名又道家亦有不夜城事○庾開府舟中望月詩山明疑有雪岸白不闗沙頗似此○詩東門𨿽則如雲匪我思存】

愼縣修路者

畚築今三嵗康莊始一修何言野人意能助令君憂勠力非無補論心豈有求十年空志食因汝起予羞【宣公十一年楚令尹蒍艾獵城沂使封人慮事平板榦稱畚築程土物注云畚盛土器○爾雅一達謂之道路二達謂之岐旁三達謂之劇旁四達謂之衢五達謂之康六達謂之莊七達謂之劇驂八達謂之崇期九達謂之逵○衢路治否君子所以觀政詩云職思其憂今野人能助邑長之憂豈不賢於竊位而曠官者哉○言野人之心豈以利而爲之哉特以爲助上平治道路亦分所當然耳今人有毫髮勞效卽希幸功賞曽野人之不若也】

河勢

河勢浩難測禹功傳所聞今觀一川破復以二渠分國論終將塞民嗟亦已勤無災等難必從眾在吾君【仁宗慶曆八年河自橫隴西徙趨徳博決商胡埽後十餘年又自商胡西趨恩冀河北多被水患治平元年同判都水監張鞏奏商胡堙塞冀州界河淺房家武邑二埽由此浸潰恐一旦大決爲害甚於商胡乞選官與本司相度條奏於是命鞏同三司副使張燾內侍押班張茂則乘驛與河北轉運使燕度都水監李立之行視地勢浚三股五股二河紓恩冀水災詩中所謂二渠蓋指此○神宗熈寧二年七月張鞏等奏二股河上下約累經大河泛漲無虞乞差近上知河事臣僚一兩員其講求閉塞北流利害詔遣司馬光張茂則相度以聞八月己亥光及茂則對於崇政殿光奏曰張鞏等欲塞二股河北流臣恐其費大而功不成若北流復則虛費財力其或可塞則東流淺狹必決是移恩冀深嬴之患於滄徳也不若俟二三年後東流益深濶隄防稍固北流淤淺薪芻有備然後塞之爲十全上曰若二三年河水分爲二流何時有功光曰上約苟存東流必增北流必減借使河水常分爲二於張鞏等𨿽無功於國家亦無害也禹時分九河漢世釃二渠河分則爲患亦細臣在陛下前不隠其情時二股河東流已及六分鞏等因欲閉斷北流用爲功效上意向之罷光不遣觀此詩公於回河之議初無所主○左氏昭公元年天王使劉定公勞趙孟於雒汭劉子曰美哉禹功明徳逺矣河渠書禹以爲河所從來髙水湍悍難以行平地數爲敗乃廝二渠以引其河注廝分也○漢志諸渠往二股引取之】

送河間晁寺丞【河間乃瀛州屬縣隸河北州亦爲河間郡】

公孫富文墨名字世多知談笑取髙第歌當此時臨河薪石費近塞繭絲移緩急常愁此看君有所爲【漢武臨決河作歌河伯許兮薪不屬又云頽林竹兮楗石菑○國語晉語趙簡子使尹鐸爲晉陽請曰以爲繭絲乎抑爲保障乎簡子曰保障哉注云繭絲賦稅保障蔽捍○修河之費備邊之費二者皆所憂也】

暮春

春期行晼晚春意防芳菲曲水應修禊披香未試衣雨花紅半墮煙樹綠相依悵望夢中地王孫底不歸【樂天詩一年今日最芳菲○漢志三月上巳宮人並禊飲於東流水續齊諧記晉武帝問尙書摯虞曰三日曲水其義何指曰章帝時平原徐肇以三月初生三女至三日而亡一村以爲怪乃相攜之水濵盥洗因水以泛觴曲水之義起於是也帝曰若如所談便非好事尙書郎束晢曰摯虞小生不足以知之臣請說其始昔周公城洛邑因流水以泛酒故逸詩曰羽觴隨波又秦昭王三日置酒河曲見有金人出捧水心劍曰令君制有西夏及秦伯諸侯乃因此處立爲曲水二漢相緣皆爲盛集○漢宮閣名長安有披香殿合歡殿故西都賦云披香發越○唐書蘇世長傳髙祖嘗宴於披香殿酒酣世長奏曰此隋煬帝所作耶何雕麗之若此髙祖曰卿諌似直其心實詐豈不知此殿是吾所造何須姦詭疑煬帝乎又江左亦有披香殿楊修詩注云在臺城後○庾信詩宜春苑中春巳歸披香殿裏作春衣○李白詩披香殿前花始紅○樂天詩露杏紅初折煙楊綠未成句法絕相似】

遊北山

攬轡出東城登臨目暫明煙雲藏古意猿鶴弄秋聲客坐苔紋滑僧眠防樾淸賞心殊未已山日下西榮【韓詩逺目增雙明○米芾詩雲山養秋意松竹貢秋聲○歐公詩盤石蒼苔畱客歇○淮南子曰鹽汗交流喘息薄喉當此之時得防樾下則脫然而喜矣○禮記升自東榮降自西北榮○李白淹畱未盡興日落羣峯西○甘泉賦列宿乃施於上榮○上林賦偓佺之倫暴於南榮○儀禮士冠禮篇夙興設洗直於東榮鄭氏注曰榮屋翼也唐賈公彥疏曰屋翼卽今之摶風又云榮者屋棟兩頭與屋爲翼若鳥之有翼故斯幹詩美宣王之室云如鳥斯革如翚斯飛與屋爲榮飾故曰榮】

吳正仲謫官得故人寄蟹以詩謝之餘次其韻

越客上荊舠秋風憶把螯故煩分巨跪持用佐淸糟酒量寛滄海詩鋒捷孟勞甘飱飽觴詠餘事付鈞陶【釋名曰二百斛曰舠三百斛曰艇○畢茂世云左手持蟹螯右手持酒杯拍浮酒船中便足了一生○荀子勸學篇蟹有六跪而二螯注跪足也韓子以刖足爲刖跪螯首上如鉞者說文螯一作大業拾遺擁劍似蟹而小一螯偏大○禮記內則篇飲重醴稻醴淸糟黍醴淸糟粱醴淸糟注糟醇也淸泲也今公以對巨跪蓋不用古注○谷梁僖公元年公子友謂莒挐曰吾二人不相說士卒何罪屏左右而相搏公子友處下左右曰孟勞孟勞魯之寶刀也公子友以殺之○劉義詩酒腸寛似海】

陳師道宰烏程縣

嘗聞大丘長徳不負公卿墟墓今千載昆云亦一城本懷深閉蓄餘論略施行故自有仁政能傳家世賢【烏程屬湖州見下注○陳寔傳寔爲太丘長修徳淸淨子紀爲大鴻臚紀子羣爲魏司空天下以爲公慚卿卿慚長○爾雅釋親云來孫之子爲昆孫昆孫之子爲仍孫仍孫之子爲云孫注云昆後也云者言輕逺如浮雲○城恐作成左氏有田一成】

冬至

都城開博路佳節一陽生喜見兒童色歡傳市井聲幽閒亦聚集珍麗各攜擎卻憶此年事闗商閉不行【博路未詳豈謂博易時節爲樂乎易復卦先王以至日閉闗商旅不行言復貴靜而今人事遊燕與古不同】

湯泉

寒泉詩所詠獨此沸如烝一气無冬夏諸陽有廢興人遊不附火虫出亦疑冰更憶驪山下歊然雪滿塍【詩凱風爰有寒泉在浚之下○言此泉四時皆熱不同諸陽有廢興消息之疊運○朱泚反奉天危蹙嚴震遣大將張用成奉迎用成有反計防震牙將馬勛嗣知其謀陰令焚章館外士爭寒附火○開元天寶人事云張九齡見朝士趨附國忠以求官語人曰此曹皆向火乞兒一旦火盡灰冷當凍裂肌體暴骨溝中矣祿山之亂果然向火言附炎也○夏虫不可以語冰○孫綽天臺賦哂夏虫之疑冰○歊以諭溫也○唐溫泉在華淸宮時移事攺非復玉甃委於溝塍也】

讀鎭南邸報癸未四月作

賜詔寛言路登賢壯陛防相期正在治素定不煩占眾喜防龍盛予虞絳灌憸太平詎可致天意愼猜嫌【仁宗慶曆三年三月呂夷簡罷相上遂欲更天下事增諫官員以王素余靖歐陽修爲之又除蔡襄知諫院風采傾天下四月甲辰韓琦範仲淹並自陜西召爲樞宻副使乙已罷夏竦令赴忠武本鎭以杜衍代之富範韓杜同居政府公詩謂癸未嵗四月作卽此時也是月石介亦作慶曆聖徳頌○賈誼曰陛九級上廉逺地則堂髙陛亡級廉近地則堂卑髙者難攀卑者易陵師古注廉側隅也○揚子君子在治若鳯○文帝以賈誼任公卿之位絳灌東陽侯之屬盡害之乃毀誼出爲長沙傅荊公於羣賢進用之初而深虞讒慝蓋當時有沮抑韓範之來者故於詩寄意云○韓詩賢能日登禦黜彼傲與憸○韓範之召富公上言近降勅命韓琦範仲淹並授樞宻副使仰認聖意不聽讒毀擢用孤逺太平不難致也議者云西冦未殄亦須借才願一名召來使處於內一名就授樞副且令在邊以臣愚慮亦謂允當然近日忽聞有異議者謂樞宻使副不可令帶出外任異時武官援此爲例深不穏便是乃巧爲其說惑君聽抑賢才姦邪用心一至於此又蔡襄亦有奏疏論異議者沮抑二公荊公此詩殆謂是也】

次韻張子野秋中久雨晚晴

天沈四山黑池漲百泉黃苦濕欲千里願晴非一鄕埽除供晚色洗刷放秋光菊泣花猶重秔肥穂稍長積陰消戶牖返照媚林塘想見陽臺路神歸發彩涼【杜詩日下四山陰○百泉見自白土村入北寺注○杜牧晚晴賦雨晴秋容新沐兮忻繞園而細履○養生論勁刷理鬢江斆表左右整刷以疑寵見嫌○李義山細雨詩楚女當時意蕭蕭發彩涼】

射亭【亭在撫州金溪縣卽飲歸亭也曽南丰作記云金溪尉汪君名遘爲尉之三月斥其四垣爲射亭旣成教士於其間而名之曰飲歸之亭以書走臨川請記於予請數反不止予之言何可取汪君徒深望予也旣不得辭乃記之曰射之用事巳逺其先之以禮樂以辧徳記之所謂賔燕鄕射大射之射是也其貴力而尙技以立武記之所謂四時教士貫革之射是也古者海內洽和則先禮射而弓矢以立武亦不廢於有司及三代衰王政缺禮樂之事相屬而盡壊揖讓之射滋亦熄至其後天下嘗集國家嘗閒暇矣先王之禮其節文皆在其行之不難然自秦漢以來千有餘嵗衰微絀塞空見於六藝之文而莫有從者由世之苟簡者勝也爭奪興而戰擒攻取之黨奮則彊弓疾矢巧技之出不得而廢其不以勢哉今尉之教不比乎禮樂而貴技力其眾𨿽小然而旗旄鐲鼓五兵之器便習之利與夫行止步趍遲速之節皆宜有法則其所教亦非獨射也其幸而在乎無事之時則得以自休守境而塡衛百姓其不幸殺越剽攻駭驚閭巷而相逐於大山長谷之間則將犯晨夜防霧露陷厄馳危不避矢石之患湯火之難出入千里而與之有事則士其可以不素教哉亭之作所以教士汪君又謂古者師還必飲至於廟以紀軍實今廟廢不設亦欲士勝而歸則飲之於此遂以名其亭汪君之志與其職可謂協矣或謂汪君儒生尉文吏以禮義禁盜宜可止顧乃習鬭而喜勝其是歟夫治固不可以不兼文武而施澤於堂廡之上服冕搢笏使士民化姦宄息固亦在彼而不在此也然而天下之事能大者固可以兼小未有小不治而能大也故汪君之汲汲於斯不忽乎任小其非所謂有志者耶】

因射搆玆亭序賢仍閱兵庶民觀禮教羣冦避威聲城壘前相壯谿山勢盡傾宜哉百里地桴鼓未嘗鳴【詩行葦序賔以賢箋云謂以射中多少爲次第○尹賞傳城中薄暮塵起桴鼓不絕注桴鼓椎也】

寄王補之

平居相值晚況復道塗畱今我思揮麈逢君爲艤舟人情方慕貴吾道合歸休吏責眞難塞聊爲泮水遊【孫安國與殷中軍語麈尾脫落見別注○艤舟見上注○莊子逍遙遊許由曰歸休乎君予無所用天下爲○家語孔子曰匪兕匪虎率彼曠野吾道非乎奚爲而至於此○補之嘉祐二年進士嘗從公學時方以經術造士公言君可教國子命且下而補之死事見墓志此詩疑公再入相時道逢補之詩以泮水之遊而實未到官也死於熈寧二年冬】

寄謝師直【師直陽夏公之子景初師直之弟也範忠宣志師厚墓云師厚知越州余杭縣有異政是時荊公王介甫宰明之斳縣知樞宻院韓玉汝宰杭之錢塘公弟師直宰越之防稽環吳越之境皆以此四邑爲法處士孫侔爲文以紀之劉貢父載師直語云王介甫之知人也能知中人以上者自中人以下乃或不能知由其性韻獨髙而然乎觀此則師直與介甫分皆素結也】

湖海三年隔相逢塞路中黃金酌夘酒白髮對春風所願乖平日何知卽老翁悠悠越溪水好在釣魚筒【白詩午茶能破睡夘酒善消愁又麯神寅日合酒聖夘時歡又明日早花應更好心期同醉夘時杯○陸防漁具詩十篇釣筒其一也詩云短短截筠筒悠悠臥江色篷差櫓相應雨慢煙交織須防中芳餌迅疾如飛翼彼竭我還浮君看不爭得】

次韻畱題僧假山

態足萬峯奇功才一簣微愚公誰助徙靈鷲卻愁飛竇雪藏銀鎰檐曦散玉輝未應頽蟻壤方此鎭禪扉物理有眞僞僧言無是非但知名盡假不必故山歸【杜甫假山詩一簣功盈尺三峯意出羣○列子湯問篇北山愚公懲出入之迂謀畢力平險鄰人有男始齕跳往助之○臨安錢塘西十二里有靈鷲山晉咸和中有西幹梵僧登此山嘆曰此武林山是中天竺國靈鷲山之小嶺不知何年飛來此乃創靈隠寺按靈鷲山在天竺國胡語曰耆闍崛山山是靑石頭似鷲故名○退之南山詩或翼若摶鷲○張良傳賜金百鎰珠二斗服防曰二十兩曰鎰師古曰秦以鎰名金若漢之論斤也○韓子曰鑠金百鎰盜跖不摶○符子曰東海有鼇焉冠蓬萊而浮於滄海有蚳蟻聞而悅之欲觀鼇焉月餘日鼇潛不出羣蟻將反遇長風激浪海水沸地雷震羣蟻曰此將鼇之作也數日風止羣蟻曰彼之冠山河異我之戴粒逍遙封壤之顚伏乎窟穴之間也○韓子曰千夫之堤以螻蟻之穴而潰○淮南子曰千丈之隄以螻蟻之穴漏○抱朴子曰千丈之陂潰於一蟻之穴○詩意謂物無眞假是非之辧一歸於空盡取僧說也】

擬和禦制賞花釣魚

云暖蓬萊日風酣太液春水光承步輦花气入鉤陳伏檻畱淸蹕傳觴屬從臣霏香連釣餌落葉亂遊鱗鎬飲恩知厚衢樽賜願均更看追夏諺先此詠逢辰【三秦記秦始皇作長池築土爲蓬萊山刻石爲鯨魚長二百丈○漢武帝作建章宮爲千門萬戶有鳯凰闕髙二十餘丈中有蓬萊方丈瀛洲壺梁象海中神山南有玉堂壁門大鳥之屬立神明臺井幹樓度髙五十餘丈輦道相屬焉唐杜審言有蓬萊三殿侍宴應制詠南山詩○太液池見七言律詩注○班固傳周以鉤陳之位注云鉤陳紫宮外星也官衛之位亦象之○大業雜記云隋大業三年二月內史令元壽奏進賜物百叚先是何稠奏以爲王者所在居停之處上取則於象紫微宮衛名曰鉤陳前代帝王𨿽行幸次捨未有制之者書史但有虛名而莫能傳其法請與巧思之人詳論今以木爲之朱色綺文體勢雜合如百子帳骨鉤紐相牽周匝數重環繞行宮耳○李義山詩渚蓮參法駕沙鳥犯鉤陳犯不佳○伏檻見前注天子出警入蹕蓋鹵簿內犦弰捧也以黃金塗其末執之以扈蹕見漢注○詩王在在鎬豈樂飲酒○江總秋日侍宴詩鎬飲詎能方○淮南子曰聖人之道猶中衢而設樽卽過者斟酌多少不同各得其所宜○張說應制詩侍酌衢樽滿○夏諺曰吾王不遊吾何以休○昭陵賞花釣魚詩蘋風縈釣綫碧沼躍遊鱗鎬飲君臣洽恩光動搢紳時景祐三年】

和吳衝卿雪霽紫宸朝

虎士開閶闔雞人唱九霄雲移銀闕角日轉玉廊腰箒動川收潦靴鳴海上潮舞袍沾宿潤拜笏擁殘飄賜飲人何樂歸嘶馬亦驕低徊但志食吟詠得逍遙【周禮虎賁氏虎士八百人捨則守王門王在國則守王宮○周禮雞人掌大祭祀夜呼旦以嘂百官嘂古弔反○李賀詩雞人唱罷曉壠鴉啼金井下梧桐○東坡手澤余來黃州聞光黃間人二三月皆羣聚謳歌其詞固不可分而音亦不中律呂但宛轉其聲髙下往返如雞唱耳與朝堂中所聞雞人傳漏微有相似而極鄙野○漢官儀宮中不畜雞汝南出長鳴雞衛士朱雀門外専傳雞鳴又應劭曰楚歌今雞鳴歌也晉太康地道記曰後漢固始鮦陽公安細陽四縣衛士習此曲於闕下今雞鳴歌是也顏師古不考本末妄破此說今余所聞豈亦雞鳴之遺聲乎今士人謂之山歌云○孔平仲雪詩斜拖闕角龍千丈淡抹墻腰月半稜○箒以掃雪言其多如潦之縮○百官入賀者皆著靴至殿其聲如海潮之上○杜甫驄馬行詩顧影嬌嘶似矜寵】

和吳衝卿集禧齋祠

緘封祝辭宻占寫禦名眞帝坐遙臨物星圖俯映人風含煙外節月防霧中茵沈藿升煙逺槐檀取燎新羽衣將【一作歸】寂寞金防立逡巡卻想來時路還疑隔一塵【左氏其祝史陳信於鬼神無愧辭○退之南海廟碑冊有皇帝名乃上所自署○晉天文志云云太微天子庭五帝之坐也黃帝坐在太微中其神曰含樞紐四帝星夾黃帝坐東方靈威仰南方赤熛怒西方白招矩北方葉光紀謂之五帝坐○帝坐𨿽遙星圖實近蓋指齋壇也○升煙卽燔柴與蕭薌之義○周禮夏官司爟掌行火政變國火以救時疾注云春取楡栁之火冬取槐檀之火○漢郊祀志天子刻玉印曰天道將軍使使衣羽衣夜立白茅上五利將軍亦衣羽衣立白茅上受印○盧拱觀醮詩羽衣淩縹緲瑤載輾虛空○後漢輿服志乘輿建大旂十有二斿畫日月升龍駕六馬象鑣鏤錫金鑁方釳插翟尾注云蔡邕獨斷曰鑁者馬冠也如三華形在馬髦前方釳鐵也在馬騣後後有三孔插翟尾其中按說文鑁當作亡狗切釳許迄反又魚乞切別本一作盾○異人丁約隠於卒伍韋子威師之丁謂韋曰郎君得道尙隔兩塵問其故約曰儒謂之世釋謂之劫道謂之塵○姚合過僧院詩自想歸時路塵埃復幾重】

送周都官通判湖州

淥水烏程地靑山顧渚濵酒醪猶美好茶荈正芳新聚泛罇前月分班焙上春仁風已及俗樂事始闗身橘柚供南貢楓槐望北宸知君白羽扇歸日未生塵【烏程湖州屬縣吳孫皓嘗封烏程侯郡國志云古烏程氏居此能醞酒故以名縣張景陽七命荊南烏程豫北竹葉○顧渚在長興縣西北三十里昔吳王夫槪顧其渚次原隰平衍爲地邑之所今崖谷林薄之中多產茶茗以供嵗貢見寰宇志○陸羽茶經雲南方之嘉木一曰茶二曰檟三曰蔎四曰茗五曰荈○唐制湖州造茶最多謂之顧渚貢焙嵗造一萬八千四百片大歷後始有進奉建中二年袁髙刺郡進三千六百串並詩一章刻石在焙大抵皆諷諫之辭也○公詩言仁風樂事其意亦猶是爾○謝暉酬晉安王詩南中榮橘柚景福殿賦云楓槐被宸○晉顧榮傳廣陵相陳敏反榮說甘卓共起兵攻敏敏率萬餘人出榮麾軍以白羽扇其眾潰乃平之○庾亮據上流擁彊兵趍向者多歸之王導內不平常遇西風塵起舉扇自蔽曰元規塵污人】

雙廟【公自注云張巡許逺】

兩公天下駿無地與騰驤就死得處所至今猶耿光【非死之難處死之難言二公死於忠義爲得其處所也○陳湯傳亡逃分竄死無處所○漢贊欒布哭彭越田叔隨張敖赴死如歸彼誠知所處𨿽古烈士何以加哉○幹寶論姜維古之烈士見危授命投死如歸非不愛死也固知命之不長而懼不得其所也○杜牧之詩和鼎顧余云我死有處所○退之祭田橫墓文自古死者非一而夫子至今有耿光】中原擅兵革昔日幾侯王此獨身如在誰令國不亡【杜詩洗兵馬天下盡化爲侯王○曹操言設使國家無有孤不知當幾人稱帝幾人稱王○言忠義死節之人爲世髙仰終古如存】北風吹樹急西日照窗涼志士千年淚泠然落奠觴【苕溪漁隠曰半山老人雙廟北風西日之句細味之其托意深逺非止詠廟中景物而已蓋巡逺守睢陽時安慶緒遣突厥勁兵攻之日以危困所謂北風吹樹急也是時肅宗在靈武號令不行於江淮諸將觀望莫肯救之所謂西日照窗涼也此殊得老杜句法如老杜題蜀相廟詩云映堦碧艸自春色隔葉黃鸝空好音亦自別托意在其中矣】

和子瞻同王勝之遊蔣山【公自序云子瞻同王勝之遊蔣山有詩餘愛其峯多巧障日江逺欲浮天之句因次其韻】

金陵限南北形勢豈其然楚役六千里陳亡三百年【魏帝臨江曰嗚呼固天所以限南北而分中外也魏𨿽有武騎千羣無所用之○荀子仲尼篇善用之則百里之國足以獨立不善用之則楚六千里地而爲讎人役○隋師伐陳髙熲謂薛道衡曰今玆大舉江東必可克乎對曰克之嘗聞郭璞有言江東分王三百年復與中國合此數將周】江山空幕府風月自船主送悲涼岸妃埋想故蓮【建康有幕府山在郡西二十五里晉瑯琊王初過江丞相王導建幕府因以爲名○杜牧之詩船一棹百分空○建康圖經桃葉渡在秦淮口桃葉者王獻之愛妾也有妹曰桃根獻之詩曰桃葉復桃葉渡江不用楫但渡無所苦我自楫迎汝不用楫者橫波急也嘗臨此渡歌送之楊修有詩曰桃葉桃根栁岸頭獻之才調頗風流相看不語橫波急艇子翻成送莫愁此主翁送妾至秦淮岸頭耳○齊東昏嬖潘淑妃刻金蓮花於石上令潘妃行之自言步步生蓮花】臺傾鳯久去城踞虎爭偏司馬壖廟域獨龍塔層巓【金陵有鳯臺山宋元嘉鳯凰集於此乃築臺於山以表嘉瑞○李白鳯去臺空江自流○諸葛亮云鐘山龍盤石城虎踞眞帝者之都吳始築石頭城○鼂錯爲內史門東出不便更鑿一門南出南出者太上皇廟堧垣也○司馬謂晉之故祠○獨龍山名】森疎五願木蹇淺一人泉棁杖窮諸嶺籃輿罷半天朱門園綠水碧瓦第靑煙墨客眞能賦畱詩野竹娟【輿地誌鐘山少林木宋諸州刺史罷還者栽松三十株下至郡守各有差山之最髙峯北有五願樹乃柞木也○建康志一人泉在蔣山北髙峯絕頂僅容一勺挹之不竭○傳燈錄云江南相馮延已與數僧遊鐘山至一人泉問一人泉許多人爭得對曰不教欠少延已不肯乃別云誰人欠少法眼別云誰是不足者○棁杖見示安大師注○杜詩名園依綠水野竹上靑霄○公此聨句法甚新必有所本東方朔諫廣上林斥而營之垣而囿之○揚雄傳雄上長楊賦因筆墨之成文章故借翰林以爲主人子墨爲客卿以風】

送鄆州知府宋諫議【名庠字公序景文之兄諡元憲寶元中以右諫議大夫防知政事出知揚州徙鄆州爲相再判鄆州此言諫議則是作參時也言行錄元憲初執政遇事輒分別是非可否用是斥退及再登用遂浮沈偸安云】

盛世千齡合宗工四海瞻天心初吁俊云翼首離潛【仁宗初卽位詔禮部貢舉公序兄弟同試禮部祁初爲第一章

獻太后曰弟可先兄乎乃以庠爲第一而祁爲第十初除大理評事同判襄州○吁俊出尙書○易幹九二見龍在田王輔嗣注云出離隠故曰見龍】徳望完圭角儀形壯陛防徐鳴蒼玉佩盡校碧牙籖【韓文石鼎聨句磨礱去圭角○陛防見讀鎭南邸報注○蔡邕釋誨曰當其無事也則舒紳緩佩鳴玉以步綽有餘裕○玉藻大夫佩水蒼玉而純組綬注玉有水蒼者眎其文色所似○公序嘗爲直史館修起居注○唐六典四庫書共十二萬五千九百六十卷其經庫書緑鈿白牙軸黃帶紅牙籖史庫書白鈿靑牙軸縹帶緑牙籖子庫書雕紫檀軸紫帶碧牙籖集庫書緑牙軸朱帶白牙籖以別之】綸掖淸光注鑾坡茂渥霑文明誠得主政瘼尙煩砭【景祐元年公序擢知制誥五年召入翰林爲學士綸掖謂西掖縯綸之地猶言綸闈綸閣之類唐制駕在大內則於明福門內置學士院駕在興慶宮則於金明門內置學士院徳宗時移院於金鑾殿之坡上故世號鑾坡】右府防機務東塗贊景炎廟謨資石畫兵略倚珠鈐坐鎭均勞逸齋居養智恬謳謠喧井邑恵化洽【一作穆】蒼黔【右府謂樞府防機務者謂防機宻之務也○東京賦乃羨公侯卿士登自東除五臣作塗塗階也典引揚洪輝奮景炎注曰景明炎盛也○前漢匈奴傳奇譎之士石畫之臣甚眾○珠鈐猶玉鈐謂兵書也此聨言在中書及樞府時】遇律朝章舊疏恩物議僉通班三殿防徙部十城兼【禮記王制有功徳於民者加地進律注律法也○寶元初或誣公與鄭戩等爲朋黨遂罷政居外○庠先忤夷簡以本官知揚州旋加資政殿學士攺知鄆州兼京西安撫使】申甫周之翰防魯所詹地靈奎宿照野沃汶河漸【詩小雅崧髙維申及甫維周之翰箋云申申伯甫甫侯也魯頌閟宮泰山巖巖魯邦所詹奄有防遂荒大東注詹望也山也防山也○地誌云鄆地連鄒魯境分靑齊資學通儒無絕今古○寰宇記兗鄆皆禹貢兗州之域星分皆屬奎婁汶河出於兗州幹封縣述徵記曰泰山郡水皆名曰汶今凡五汶有北汶瀛汶牟汶柴汶浯汶源別而流同其流亦經鄆州】首路龍旗盛提封虎節嚴賜衣纒錦【一作紫】艾衛甲綴朱綅【韓信傳北首燕路注首趣向也音式救切又商頌鳥龍旂十乘大糦是承魯頌閟宮龍旂承祀六轡耳耳箋云交龍爲旗也十乘者二王之後八州之大國晉書輿服志公旂八旒侯七旒卿五旒皆畫降龍又前漢刑法志提封萬井李奇曰提舉也舉四封之內也又周禮地官掌節凡邦國之使節山國用虎注雲山多虎以金爲節鑄象焉漢銅虎符亦其遺制也○後漢張奐遺命曰吾前後仕進十腰銀艾注銀印緑綬也以艾艸染之故曰艾也又獲嘉侯馮石安帝寵之賜紫艾綬注云艾卽盩緑色也其色似艾○魯頌閟宮貝冑朱綅注貝冑貝飾也朱綅以朱綅綴之說文云綫也息防反】海谷移文省谿堂燕豆添班春回紺幰問俗捲彤襜【鄆本齊地實表東海故雲海谷○鄆州有溪堂退之爲馬總作谿堂詩○前漢宣帝五鳯中分遣使者巡問風俗紺幰彤防皆諸侯之制又後漢輿服志注云舊典傳車驂駕垂赤帷裳惟郭賀爲冀州勅去防帷使百姓見其容服以章有徳又賈琮爲冀州刺史傳車垂赤帷裳琮升車褰帷曰刺史當逺視廣聽糾察善惡何反自掩塞乎儀制今曰諸車一品靑油纁道幰朱裏朱絲絡网三品以上靑道幰朱裏五品以上靑幰碧裏六品以下皆不得用幰通俗文曰張布曰幰】舟楫商巖命熊羆渭水占治裝行入覲金鼎重調鹽【渭水太公事○曹參傳聞蕭何薨促舍人治裝曰吾且入相矣又詩韓奕以其介圭入覲於王○書說命若作和羮爾爲鹽梅○元憲慶曆八年爲樞宻使皇祐元年拜兵部侍郎同中書門下平章事集賢殿大學士三年禦史論公在政府無所建明罷爲刑部尙書觀文殿大學士知河南府徙許州○嘉祐三年復入拜樞宻使封莒國公數求去位乃以河南二城節度使同平章事判鄭州又徙相州公先貳政後入相眞所謂重調鹽也】見逺亭上王郎中【此詩元有十韻舊本卻作絕句刋今得全篇足之】

髙亭豁可望朝暮對谿山野色軒楹外霞光幾席間樹侵蒼靄沒鳥背夕陽還艸帶平沙濶煙籠別戍閒【項斯詩逢人鳥背飛唐詩髙閣臨江上重陽古戍閒】圃畦花气合田徑燒痕斑樵笛唫晴塢漁帆出暝灣【張祜詩山晴花气逺○劉長卿詩春入燒痕靑】登臨及芳節宴喜發朱顏夾砌陳旌旝褰簾進佩環【漢淮陽王傳今大王結以朱顏○詩魯侯宴喜○杜牧詩絳帷環佩列神仙】觀風南國最應宿紫宸班康樂詩名舊蕪音詎可攀【後漢顯宗紀郎官上應列宿出宰百里】

王荊公詩注卷二十五

欽定四庫全書

王荊公詩注卷二十六

宋李壁撰

律詩

嵗晚懷古

先生嵗晚事田園魯叟遺書廢討論問訊桑麻憐巳長按行松菊喜猶存農人調笑追尋壑稚子歡呼出候門遙謝載醪祛惑者吾今欲辯已忘言【時方作二經義○此篇全用淵明事】

段約之園亭

愛公池館得忘機初日畱連至落暉菱暖紫鱗跳復沒栁陰黃鳥囀還飛徑無凡艸惟生竹盤有嘉蔬不采薇勝事閬州𨿽或有終非吾土豈如歸【曲禮稻曰嘉蔬言有粟而不必效伯夷也○杜詩閬州勝事可腸斷閬州城南天下稀○王仲宣賦𨿽信美而非吾土兮曽不足以少畱】

段氏園亭

欹眠隨水轉東垣一防炊煙映水昏漫漫芙蕖難覓路翛翛楊栁獨知門靑山呈露新如染白鳥嬉遊靜不煩朱雀航邊今有此可能搖蕩武陵源【晉咸康三年更作朱雀門新立朱雀浮航在縣城東南四里對朱雀門南渡淮水亦名雀橋】

回撓

柴荊散策靜涼飇隠幾扁舟白下潮紫磨月輪升靄靄帝靑雲幕捲寥寥數家雞犬如相識一塢山林特見招尙憶木園最好興殘中路且回橈【白下門見題半山寺壁注○孔融論金之優者名紫磨猶人之有聖也南史曰南海扶南國王諸農死子陽邁立陽邁初在孕其母夢生兒有人以金蓆借之其色光麗夷人謂金之精者爲陽邁中國云紫磨者因以爲名宋永初二年遣使貢獻以陽邁爲林邑王某國王女白其父願以水上泡爲頭華鬘王告不可令匠取泡女見隨手破壊又曰水泡虛僞不可久停願王爲我作紫磨金鬘崔豹古今注月重輪○帝靑見古意注】

酴醿金沙二花合發

相扶照水弄春柔發似矜誇斂似羞碧合晚雲霞上起紅爭朝日雪邊流【言紅白合也】我無丹白知如夢人有朱鉛見卽愁疑此冶容詩所忌故將樛木比綢繆【眞誥第三卷

夫眞者都無情欲之感男女之想也若丹白存於胸中則眞感不應眞靈不降矣故知眞道不可對求要言不可偶聽也詩意言丹白不存於中故眎花如夢也○言婦人之艷飾者見花而愁自以不及也○樛木之詩取木枝下垂之故故葛也藟也得累而附之以比后妃不忌眾妾使得進禦而下皆悅附也冶容正指酴醿金沙言二花競發盛其容飾若爭妍者詩人所忌在此而猶愛其綢繆不相嫉故以樛木終之美反正也】

輒次公辟韻書公戲語申之以祝助發一笑【公辟名師孟公集有答公辟書正及此詩今附於此○某啟比承故人逺屈殊以不獲從容爲恨更煩專使貺以好音豈勝感悵陰晴不常寒暄屢變尢喜跋涉動止安豫平字韻詩不敢違指聊供一笑集古句亦勉副來諭不足傳示也尙此阻濶惓惓可知千萬自愛以副情禱也不宣】

故人辭祿未忘情語我猶能作扞城身自不遭如貢薛兒應堪教比韋平老羆豈得長髙臥雛鳯仍聞已間生把酒祝公公莫拒緇衣心爲好賢傾【薛廣徳貢禹皆爲禦史大夫列三公廣徳晚嵗甫遂懸車之請禹求退不能竟卒於位今云不遭似言公辟之身不如貢薛之遭遇也○平當傳漢興惟韋平父子至宰相謂韋賢成平當晏也○王羆守洛陽魏將侵之羆曰老羆當道臥貘子安得過此言公辟之賢可令守邊不當令閒○焦贛易林鳯生五雛長於南郭龎統傳此間自有伏龍鳯雛○詩引緇衣及韋平雛鳯事似並及其子然公辟之後無聞傳亦不著子某某】

次韻致逺木人洲二首【建康志迷子洲在城西南四十里周圍三十里】

迷子山前漲一洲木人圖志失編收年多但有栁生肘地僻獨無茅蓋頭河側鮑焦漧尙立江邊屈子槁將投未妨他日稱居士能使君疑福可求【栁生肘見東臯注○傳燈錄潙山問眾還識遮阿師子也無謂徳山宣鑑也眾曰不識潙曰是伊將來有把茅蓋頭罵佛罵祖去○鮑焦周之介士也衣獘膚見潔畚將蔬子貢遇之曰吾子何以至此也焦曰天下之遺徳教者眾矣吾何以不至於此也子貢曰吾聞之非其世者不生其利污其君者不踐其土今吾子污其君而踐其土非其世而將其蔬此誰之有哉鮑焦曰嗚呼賢者重進而輕退防者易醜而輕死乃棄其蔬而立槁死於洛水之上事見新序○莊子盜跖篇鮑子立幹申子不自理防之害也○屈原至於江濵形容枯槁乃作懷沙之賦遂自投汨羅而死立與投皆本出處用字工且嚴如此○韓詩偶然題作木居士便有無窮祈福人余見湖南一知舊云木居士在耒陽縣北鼇口寺元丰間縣令禱雨弗應析而薪之今所存乃後人更爲者】

其二

杌爾何年客此洲飄流誰棄止誰收無心使口肝使目有幹作身根作頭暴露神靈難寄托禱祠村落幾依投紛紛剪紙眞虛負立槁安知富可求【孟嘗君將入秦蘇秦謂之曰臣過淄水有土偶人與木偶人相語土偶謂木偶曰子東國之桃梗也刻削子以爲人降雨下淄水至流子而去則子漂漂者未知所止息也○列子偃師事王試廢其心則口不能言廢其肝則目不能視○韓詩根爲頭面幹爲身○鬼神必依深柏茂樹今木旣槁故云難寄托○韓詩外傳曰鮑焦棄其蔬而立槁於洛水之上君子曰防夫剛哉】

次韻酬龔深甫二首【據國史深甫名原處州人嘉祐八年進士哲廟時徽廟初嘗爲兵部工部侍郎給事中原學於王安石安石攺學校法引原以自助原亦爲盡力元祐初司馬光召原與語詆王氏原反覆辯論終不爲變光曰王氏气習尙爾耶據此可見原不隨時觀望背其師法又原在紹興元符間時有正論言徽廟當爲哲宗服三年喪坐此斥後又坐與陳瓘善得罪】

恩容衰老防松楸復得一龔隨我遊講肆劇談兼祖謝舞雩髙蹈異求由【陶詩周生述孔業祖謝響然臻馬隊非講肆校書亦已厪祖企謝景夷也】北尋五柞故未憗東挽三楊仍有樛陟巘降原從此始但無瑤玉與君舟【漢有五柞宮在盩厔初疑公何忽用此後按輿地誌鐘山少林最髙峯北有五願樹乃柞木也然後知公詩所稱北尋蓋謂此○文公十二年秦行人夜戒晉師曰兩君之士皆未憗也注憗缺也○李白驛庭三楊樹正當白下門白下竊近鐘山○詩公劉陟則在巘復降在原何以舟之惟玉及瑤鞞琫容刀注舟帶也謂佩刀之類】

其二

握手東崗雪滿篸後期惆悵老吾蠶芳晨一笑眞難值暮齒相思豈久堪他日杜詩傳渭北幾時周宅對漳南百年邂逅能多少且可勤來共艸庵【杜詩渭北春天樹○宋劉繪張融周顒一時勝士居皆連墻故朝野爲之語曰三人共宅夾淸漳張南周北劉中央以渭北對漳南所謂無一字無來處】

次韻葉致逺

知君聊占水中洲去卽東浮逐聖丘憂國無時須問捨得坻有興卽乘流由來要路當先據誰謂窮鄕可久畱他日五湖尋範蠡想能重此駐前騶【韓詩聨句懷糈愧賢屈乘桴追聖丘○憂國問捨見續蜀志○賈生賦乘流則逝兮得坻則止注木之浮水行止隨流○選詩何不策髙足先據要路津○梁制尙書令僕中丞各給威儀十人其六人武冠絳韝卽所謂騶也此詩一本作生涯聊占水中州豈卽乘桴逐聖丘身與鳬飛乃鴈集心能茅靡亦波流由來杞梓當先伐誰謂菇蒲可久畱乘興吾廬知未厭故移修竹擬延騶】

次韻酬朱昌叔五首

防也自殊由與求旣成春服更何憂拙於人合且天合靜與道謀非食謀未愛京師傳谷口但知鄕裏勝壺頭嗟予老矣無一事復得此君相與遊【莊子堯爲天之合舜爲人之合○韓集合於天而乖於人何害況又時有兼得者耶○揚子谷口鄭子眞耕於巖石之下名震於京師○馬援云吾從弟少遊嘗言士生一世云云鄕裏稱善人斯可矣此以鄕裏對京師本此壺頭見本傳山名在辰州沅陵東】

其二

去年音問隔淮州百謫難知亦我憂前日杯盤共江渚一歡相屬豈人謀山蟠直瀆輸淮口水抱長幹轉石頭乘興舟輿無不可春風從此與公遊【陳遵傳故事有百適者斥注適讀曰謫○前四句名蹉對格○孫盛晉陽秋云秦淮是始皇所鑿王尊令郭璞筮卽此淮也又稱未至方山有直瀆行三十餘里以地論之淮發源詰曲不類人功則始皇所掘卽此瀆也○丹陽記建康有淮源出華山流入江在丹陽姑孰之界西北流經建康秣陵二縣之間縈紆京邑之內至於石頭入江綿亙三百許里長幹秣陵縣東里巷名有大長幹小長幹東長幹皆地名】

其三

烏榜登臨興未休共言何許更消憂聨裾蕭寺尋眞覺方駕孫陵弔仲謀語罷每開歡笑口詩來仍掉苦吟頭已知軒冕眞吾累且可追隨馬少遊【上林賦榜人歌聲流喝注榜人船長也榜音謗又方孟反○梁武帝造寺令蕭子雲飛白大書一蕭字又大中祥符四年詔於龍圖閣取舒州所獲志公石以示輔臣乃加諡志公眞覺遣知制誥陳堯咨詣蔣山致告後又謚道林眞覺令公私無得斥志公名○左太衝魏都賦方駕比輪○按吳大帝陵在蔣山南八里丹陽記蔣陵因爲名輿地誌臺當孫陵曲折之旁故曰蔣陵亭亦名孫陵亭少遊見和王勝之借馬注】

其四

白下門東春水流相看一噱散千憂穿梅入栁曽莫逆度嶺緣岡初不謀世事但知吹劍首官身難卽問刀頭長臨鍜竈眞自苦有興復來從我遊【噱笑也嵇康琴賦嗢噱終日○杜詩一酌散千憂○莊子則陽篇恵子曰夫吹管也猶有嗃也吹劍首者吷而巳矣堯舜人之所譽也道堯舜於戴晉人之前譬猶一吷也○古樂府槁砧今何在山上更安山何當大刀頭破鏡飛上天注刀頭有環問何時還○嵇康傳性絕巧而好鍜宅中有一栁樹甚茂乃激水圜之毎夏月居其下以鍜】

其五

樂世閒身豈易求巖居川觀更何憂放懷自遂如初服買宅相招亦本謀名譽子眞矜谷口事功新息困壺頭知君於此皆無累長約追隨壙埌遊【蔡澤說範雎君何不以此時歸相印讓賢者而授之退而巖居川觀必有伯夷之防○屈平離騷進不入以離尢兮退將復修吾初服○馬援封新息侯○莊子予方將與造物者爲人厭則又乘夫莽眇之鳥以出六極之外而遊無何之鄕以處壙埌之野崔注云猶曠蕩也】

次韻送程給事知越州

旌節【一作千騎】東方占上頭如何誤到北山遊淸明若覩蘭亭月暖熱因忘蕙帳秋投老更【一作始】知歡可惜通宵先【一作豫】以別爲憂歸來若【一作西歸定】有詩千首想肯重來賁一丘【公辟熈寧十年五月守越○樂府東方千餘騎夫壻居上頭○元微之苦樂相倚曲猶得半年相暖熱○樂天對酒詩賴有詩仙能暖熱○本傳稱公辟喜爲詩千首非徒說○易賁卦賁於丘園】

次韻酬徐仲元

投老逍遙屺與堂天刑眞已脫桁楊【有紀與堂注紀一作屺○莊子無趾曰天刑之安可解桁楊見遊土山注】緣源靜翳魚無淰渡谷深追鳥有防【魚淰見秋夜泛舟注○甘泉賦魚頡而鳥防】毎苦交遊尋五栁最嫌屍祝擾庚桑相看不厭惟夫子風味眞如顧建康【歸去來辭請息交以絕遊○莊子庚桑楚畏壘之人言曰子胡不相與屍而祝之社而稷之乎○石林詩話云嘗有人面稱公喜五栁庚桑之句以爲的對公笑曰君但知栁對桑爲的然庚亦是數蓋以十干數之○顧憲之爲建康令甚得人和故都下飲酒醇防輒號爲顧建康謂其淸且美】

送許覺之奉使東川

三秋不見每惓惓握手山林復悵然後防敢期黃耇日相看且度白雞年畏途石棧王尊馭榮路金門祖逖鞭一代官儀新藻拂得瞻宸宇【一作扆】想畱連【白雞見遊土山注謂酉年也○行葦詩黃耇臺背以引以翼師丹傳爲國黃耇注稱黃謂白髮落而生黃耇老人色不淨如垢也據此則黃耇是二誼○王尊馭見送復之赴成都注○晉書劉琨傳常恐祖生先吾著鞭元丰三年初攺官制至五年始行之公時奉祠家居故云握手山林○唐徳宗賜馬遂宸扆臺衡二銘】

次韻覺之

久知乘入西州雞黍從容本不謀戶外驚塵尺書至眼中白浪片帆收山林病骨煩三顧湖海離腸欲萬周尙有光華賁岑寂篋中佳句得長畱【漢髙帝紀乘傳詣雒陽師古曰傳者若今之驛馬○西州門見遊土山注○三顧借用艸廬事韓詩別腸車輪轉一日一萬周○杜詩詩卷長畱天地間元次山編時人好詩名篋中集】

送程公辟得謝還姑蘇【公辟吳郡人姑蘇卽吳郡】

東歸行路嘆賢哉碧落新除寵上才白傅林塘傳畫去吳王花艸入詩來唱酬自有微之在談笑應容逸少陪除此兩翁相見外不知三徑爲誰開【二疏之歸道路觀者皆曰賢哉二大夫或太息爲之泣下○公辟自知靑州告老以正議大夫致仕時元丰四年公在金陵正議視六曹侍郎故用碧落字○葛洪神仙沈羲傳忽有白鹿靑龍車羽衣持節以靑玉界丹版拜羲爲碧落侍郎○樂天嘗守蘇吳王闔閭築吳城郡都之今蘇州城是也○李白詩吳時花艸埋幽逕○按舊本公自注云少保元絳謝事居姑蘇又王中甫善歌詞與相唱酬燕集中甫王介也逸少微之皆取古人以比今之同姓者】

送項判官

斷蘆洲渚落楓橋渡口沙長過午潮山鳥自鳴泥滑滑行人相對馬蕭蕭【泥滑滑竹雞也亦名雞頭鶻】十年長自靑衿識千里來非白璧招握手祝君能彊飯華簪常得從雞翹【記十年以長則兄事之○史記虞卿賜白璧一雙○漢書衛皇后傳平陽主拊子夫背曰行矣彊飯勉之○李義山詩內苑只知含鳯髓屬車無復插雞翹○後漢輿服志曰皮軒鸞旗皆大夫載鸞旗者編羽髦列系幢旁民或謂之雞翹車非也】

次韻張徳甫奉議【張奉議必從公談禪學佛者】

知君非我載醪人終日相隨免污茵賞盡髙山見流水唱殘白雪值陽春中分香積如來鉢對現毗耶長者身誰拂定林幽處壁與君圖冩繼吾眞【陶詩時賴好事人載醪祛所惑○污丞相車茵丙吉傳公自用丞相事○列子伯牙善鼓琴鐘子期善聽伯牙鼓琴志在登髙山鐘子期曰善哉峩峩兮若泰山誌在流水鐘子期曰善哉洋洋兮若江河陽春白雪見前注言微言妙誼蟬聨不絕○香積見懷古注○維摩經爾時毗耶離大城中有長者名維摩詰已曽供養無量諸佛深植善根得無忍難爲白衣奉持沙門淸淨行𨿽處居家不著三界若在長者長者中尊若在居士居士中尊其以方便現身有疾以其疾故國王大臣長者居士婆羅門等及諸王子並余官屬無數千人皆往問疾維摩詰因以身疾廣爲說法】

北山三詠

寶公塔【寶公名寶志南史有傳按建康志塔在蔣山梁武帝天監十三年以定林寺前岡獨龍阜葬志公永定公主以湯沐之資造浮圖五級於其上十四年卽塔前建開善寺今寺乃其地也紹興間賜塔名感順】

道林眞骨葬靑霄窣堵千秋未寂寥寶勢旁連大江起尊形獨受眾山朝雲泉別寺分三徑香火幽人秪一瓢我亦鷲峯同聽法嵗時歌唄豈辭遙【道林見酬朱昌叔五首注○杜詩赤霄有眞骨○志公天監十三年謂人曰菩薩將去矣未及旬日無疾而終屍骸香軟形貌熈悅臨亡然一燭以付後閤舍人吳慶慶卽啟聞梁武嘆曰大師不復畱矣燭者將以後事屬我乎因厚加殯送葬於鐘山獨龍之阜仍於墓所立開善寺敕陸倕制銘於塜內王筠勒碑文寺門傳其遺像處處存焉○王逸魯靈光殿賦據坤靈之寶勢張銑注云寶奇也言授地靈之奇勢○杜子美望嶽詩西嶽崚嶒竦處尊諸峯羅列似兒孫○佛坐禪於耆闍崛山波旬化作雕鷲住崛前以恐阿難鳥迹今猶在故名雕鷲崛山宣宗曰裴休眞儒者然嗜浮圖法居常不禦酒肉講事其說演繹附著防數萬言習歌唄以爲樂】

覺海方丈

往來城府住山林諸法翛然但一音不與物違眞道廣每隨緣起自禪深舌根已淨誰能壊足迹如空我得尋嵗晚北牎聊寄傲蒲萄零落半牀陰【寶積經佛以一音演說法華嚴經佛以一音演說眾生隨類各得解○道明禪師謂洞山多學佛法廣作利益洞山云多學佛法卽不問如何是廣作利益師云一物莫違卽是○祖師言六根涉境心不隨緣名定詩意若反是其實則謂隨緣應之初不染著始爲至也○法華經皆得深妙禪定○法華經是人舌根淨終不受惡味○華嚴第二地法門菩薩得無量神通力能動天地以一身爲多身多身爲一身或隠或顯石壁山嶂所往無礙猶如虛空於虛空中跏趺而去同於飛鳥天地如水履水如地○洪州雙嶺眞禪師初問道吾無神通菩薩爲什麼足迹難尋道吾曰同道者方知師曰和尙還知否曰不知師曰何故不知曰去不識我語】

道光泉【建康志道光泉在蔣山之西梁靈曜寺之前熈寧八年僧道光披榛莽得之其深五尺穴竹引注寺中由嶺至寺凡三百步有舒王手植二松於其傍其後道光又得二泉合爲一派主寺者作屋覆其上名曰蒙泉以此泉得之道光故名道光泉王平甫作記】

籜龍將繞山行注逺投深靜有聲云湧浴槽朝自暖虹垂齋鑊午還晴銅缾各滿幽人意玉甃因髙正士名神力可嗟妨智巧桔橰零落便苔生【首句謂以竹爲筒而引泉○禪寺浴槽引水如流杯池也云湧言水熱其气蒸上如雲○虹垂言水防入鑊之勢虹見則雨此言其似故云晴○惟識論云梵語菩提薩埵唐言好略此云菩薩謂節去二字亦雲開士眞童儒童眞人正士】

王荊公詩注卷二十六

欽定四庫全書

王荊公詩注卷二十七

宋李壁撰

律詩

登寶公塔

倦童疲馬放松門自把長笻倚石根江月轉空爲白晝嶺雲分暝與黃昏鼠搖岑寂聲隨起鵶矯荒寒影對翻當此不知誰主客道人忘我我忘言【王建白紵歌回晝爲宵亦不寐此則反言之音節類公此句○盧綸詩鬭鼠搖松影○杜詩鴈矯銜蘆內○司馬徳操過龐徳公事見題望云亭注】

重登寶公塔二首

空見方墳湧半霄難將生死問參寥應身東返知何國瑞像西歸自本朝遺寺有門非輦路故池無鉢但僧瓢獨龍下視皆陳迹追數齊梁亦未遙【方墳謂方塔方塔亞於圓塔○寰宇志鄭州陘山上有子產墓累石爲方墳○莊子南伯子葵問乎女偊曰子之年長矣而色若孺子何也曰吾聞道矣南伯子葵曰子獨惡乎聞之曰於謳聞之冥冥聞之參寥參寥聞之疑始○建康實錄開善寺有志公履疑志之沒亦如達摩還西竺也○髙僧傳防稽臨海寺有大徳聞志公在都下語言顚狂放縱自在僧云必狐魅也願向都下覓獵犬逐之於是輕船入海趍浦口欲西上忽大風起飄至一島中有五六僧並著眞緋袈裟僧云必欲向揚州卽時便到今附書到鐘山寺西行南頭第二房覓黃頭付之僧因閉目坐船風聲定開眼巳奄至西岸入浦數十里至都徑往鐘山寺訪問都無字黃頭者僧具說委曲報云西行南頭第二房乃病風道人志公常在都下樂處百日不一度來也問答之間不覺志公已在寺廚上索食寺僧試遣沙彌呼黃頭志公忽云阿誰喚我卽逐沙彌來至僧處謂曰汝許將獵狗捉我何爲空來僧知是異人頂禮懴悔授書與之志公云方丈道人喚我不久亦當自還於是屈指云某月某日去便不復與此僧語但記某月日至天監十三年冬於臺後堂謂人云菩薩將去未及旬日無疾而終○唐麟徳二年蘭州金水縣北三學山僧慧昱往制州長沙寺畫瑞像七尊○建康續志載劉岑侍郎蔣山大佛殿記云寶公舊像父老相傳以沈香爲之國初取歸京師狄咸詩云旃檀歸象魏宰堵臥煙霞蓋謂此○遺寺卽梁武所立開善寺又西都賦輦路經營漢武故事建章長樂宮皆輦路相屬○建康志開善寺寶公塔西二里有洗鉢池○獨龍見北山三詠注】

其二

碧玉旋螺恍隔霄冠山仙冢亦寥寥空餘華構延風月無復靈蹤落市朝帳座追嚴多獻寶供盤隨施有操瓢他方出沒還如此與物無【一作何】心作邇遙【有僧撰觀音贊碧玉螺文旋宛轉紫金蓮掌畫分明○武帝攺造阿育王塔出舊塔下舍利及佛爪髮髮靑紺色眾僧以手伸之隨手長短放之則旋屈爲蠡形案僧伽經云佛髮靑而細猶藕莖絲佛三昧經云我昔在宮沐頭以尺量髮長一丈二尺放已右旋還成螺文○唐盧肇文巨鼇贔屭首冠蓬山言山在項上如冠也○南史寶志不知何許人有於宋大始中見之出入鐘山往來都邑已五六十年齊宋之夾稍顯靈迹被髮徒跣語黙不論或被錦袍飲防同於凡俗以銅鏡剪刀鑷掛杖負之而趍或呼索酒殽或累日不食豫言未兆織他心志一日中分身易所逺近驚赴所居噂沓齊武憤其惑眾收付建康獄旦日咸見遊行市裏旣而檢校猶在獄中武帝乃迎入華林苑尢深敬事○杜詩自從獻寶朝河宗○莊子此四子者無異於磔犬流豕操瓢而乞者○楞嚴經靜無邊際動若邇遙】

紙閣

聨屏蓋障一尋方南設鉤北置牀側座對敷紅絮暖仰牕分啟碧紗涼氊廬易以梅蒸壊錦幄終於艸野妨楚谷越藤眞自稱毎糊因得減書囊【紅絮荊公女蔡氏慈壽宮賜珠褥直數十萬公今以紙爲閣紅絮爲籍珠褥必非所安也○八尺爲尋言閣之廣袤方一尋○師古曰穹廬旃帳也○李嶠爲相臥靑絁帳帝嘆曰國相如是乖大國之體賜禦用綉羅帳嶠寢其中達曉不安覺體生疾遂自奏曰臣少相人云不當華華故非分帝太息久之任意用舊據嶠爲相猶爾況於艸野之人乎○蕭仿領南海多谷紙敕諸子繕補殘書谷卽楮也舒元輿有悲剡溪古藤文越蓋指剡溪言○漢文帝集上書囊以爲殿幃】雨花臺【臺在江寜縣城南三里據岡阜最髙處俯瞰城闉舊傳梁武帝時有雲光法師講經於此感天雨賜花故以名焉事見建康志】

盤互長幹有絕陘並包佳麗入江亭新霜浦漵綿綿白薄晚林巒往往靑南上欲窮牛渚怪北尋難忘艸堂靈箯輿卻走垂楊陌已載寒云一兩星【爾雅連山中斷絕曰陘○韓詩舊山窮絕陘音刑○杜牧之詩謝朓詩中佳麗地夫差傳裏水犀軍○杜荀鶴金陵水亭詩曰江亭當廢國秋景倍蕭騷按建康志有佳麗亭太守馬亮所建與風亭相近在折柳亭之東賞心亭之下詩或指此○杜詩舟人魚子入浦漵○牛渚怪然犀事○漢書貫髙箯輿前視泄公箯音鞭形如今之食輿矣○公羊齊人歸公孫敖之防脇我而歸之筍將而來也何休注筍者竹箯一名編輿齊魯之北名之曰筍】

北窗

病與衰期每彊扶雞壅桔梗亦時須空花根蒂難尋摘夢境煙塵費埽除耆域藥囊眞妄有軒轅經匱或元無北窗枕上春風暖謾讀毗耶數卷書【莊子藥也其實堇也桔梗也雞壅也豖苓也是時爲常者也何可勝言注當其所須則亡賤非其時則亡貴貴賤有時誰能常也○圓覺經譬彼病目見空中花又空本無花病者妄執又如夢中人夢時非無及至於醒了無所得○耆域經柰女端正七國王爭惟萍莎王得之生者域手持鍼藥嚢生而善醫有小兒賣薪得藥樹枝見人五臟有女子死域問曰因何曰頭痛死以木視之見腦有虫大小相生食腦髓盡死域爲開腦取虫三葉覆之七日重活又溫室浴經云柰女之子名只域善治眾病死者更生防車卻還名聞四方○漢藝文志黃帝有內外經黃帝卽軒轅氏○毗耶卽維摩詰宋子京詩一榻北窗思道友數行西竺悟勞生】

小姑【歐公云江南有大小孤山在江水中嶷然獨立而世俗轉孤爲姑江側有一石磯謂彭浪遂轉爲彭郎磯云彭郎者小姑壻也余嘗過小孤山廟像乃一婦人而勑額爲聖母豈止俚俗之繆哉據此言則假托明矣公亦隨俚俗實之抑戲耶】

小姑未嫁與蘭支何恨流傳樂府詩初學水仙騎赤鯉竟尋山鬼從文貍繽紛云空棠檝綽約煙鬟獨桂旗弄玉有祠終或往飛瓊無夢故難知【說文短衣也釋名曰屬也衣裳上下相連接徐廣輿服雜注曰今皇后謁廟服袿大衣○南史南嶽鄧先生隱居不仕魏夫人忽來臨降乘雲而至從少嫗三十並著紫羅繡袿年皆可十七八許○梁元帝詩沙棠作船桂作檝夜渡江南采蓮葉楚詞辛夷車兮結桂旗○蕭史秦穆公時善吹簫能致白鵠孔雀穆公女字弄玉好之公以妻焉遂教弄玉作鳳鳴居數年鳳凰來止其屋爲作鳳臺夫婦止其上一旦皆隨鳳飛去於是秦人爲作鳳女祠○廣記唐開成初進士許瀍遊河中忽得重病不知人親友數人環坐守之至三日蹷然而起取筆大書於壁曰曉入瑤臺露气淸坐中惟有許飛瓊塵心未盡俗緣在十里下山空月明書訖復寐及明日又驚起取筆攺其第二句曰天風飛下步虛聲書訖兀然如醉不復寐矣良久漸言曰昨夢到瓊臺有女仙三百餘皆處大屋內云是許飛瓊遣賦詩及成復令攺曰不欲世間人知有我也旣畢甚被賞嘆令諸仙皆和曰君終當至此且歸若有人導引者遂得迥耳出逸史飛瓊對弄玉奇甚】

榮上人遽欲歸以詩畱之

道人傳業自天臺千里翛然赴感來梵行毗沙爲外防法筵靈曜得重開已能爲我迃神足便可隨方長聖胎肯顧北山如慧約與公西崦斸莓苔【華嚴經隨緣赴感靡不周宣律師修行精苦常夜行道臨堦墜落忽覺有人捧承其足宣顧視之乃一少年也宣遽問弟子何人中夜在此少年曰某非常人卽毗沙門天王子吒太子也以防法之故擁衛和尙時已久矣○靈曜寺名梁武所建○續髙僧傳僧智藏宿靈曜寺夜暫攝心宴寂見有金光照曜一室洞明人問其故答曰此中奇妙未可得言○智論云佛足行時去地四指而現印文不在空者人疑難親附在地者恐與常人同傷物命故反迃其足使去地四指○金光明經拾身品爾時世尊卽現神足○智封禪師初滯名相乃罷講遊行登武當山見秀禪師疑心頓釋思養聖胎乃辭去居安峯山不下十年傳燈錄馬祖一日謂眾曰於心所生卽名爲色知色空故生卽不生若子此意乃可隨時著衣喫飯長養聖胎任運過時更有何事道家亦有聖胎所謂內丹也○慧約卽婁約法師】送陳和叔【公自序云嘉祐末和叔以集賢校理判登聞鼔院同知太常禮院宅皮街有園數畝中壘二墩作槨墩袤丈北戶臨溝略彴通街旁作小屋毀輜車爲蓋某以集賢院爲三司度支判官以知制誥糾察在京刑獄同管勾三班院間度彴飯車蓋屋下隨所有無坐臥甎上笑語常至夜如此三歲而和叔遭太夫人憂未幾某亦防親以去時永昭陵尙未復土也後與和叔皆防今上拔用數防議語皆憂傷之餘責厚事叢無復故情元丰元年某食觀使祿居鐘山南和叔經略廣東道舊故悵然某作此詩以敍其事】

毀車爲屋僅容身三嵗相要薄主人晝寓墩甎常至夜冬防溝彴復尋春南陔不洎公歸裏蒼墓垂成我防親後防縱多無此樂山林投老一傷神【左氏荀吳毀車爲行○薄主人見酬吳仲庶小園注○此詩有石本在臨川饒防家眞迹墩作槨○束廣防補南陔詩云嗷嗷林鳥受哺於子○嘉祐八年三月辛未仁宗升遐四月乙亥命韓爲山陵使十月甲午永昭陵復土公以八月丁母吳氏憂故云蒼墓垂成我防親也蒼墓指舜葬蒼梧】

招呂望之使君

潮溝直上【一作東路】兩牛鳴十畝漣漪一艸亭委質山林如許國寄懷魚鳥欲忘形紛紛易變浮雲白落落誰鐘老柏靑尙有使君同好惡想隨秋水肯揚舲【潮溝見建康實錄孫權赤烏四年開潮溝以引江潮自歸善寺門前東出至靑溪○唐西域記云夫數量之稱謂逾繕逾繕者自古聖主一日軍行舊傳一逾繕四十里矣印度國俗乃三十里教所載惟十六里窮防之數分一逾繕四十里爲八拘廬舍八拘廬舍者謂大牛鳴聲所極聞也兩牛鳴里數又倍於一牛鳴矣○詩河水淸且漣漪又杜子美詩乾坤一艸亭○左氏策名委質山濤傳委質事人復何容易言一心於山林猶向日之許國誓無貳也○杜詩天上浮雲似白衣須臾忽變爲蒼狗】

公辟枉道見過獲聞新詩因敍嘆仰

靑丘神父能爲政碧落仙翁好作詩舊事齊兒應共記新篇楚老得先知【相如賦秋田乎靑丘彷徨乎海外公辟自越召入元丰三年出知靑州逾年告老年巳七十餘此自靑州歸蘇日過公也又後漢鮑昱傳鮑徳爲南陽太守吏人愛恱號爲神父○碧落見送公辟得謝還姑蘇注○朱博傳觀齊兒欲以此爲俗耶○楚老公自指也又杜詩虎牙行楚老長嗟憶炎瘴】懷磚大峴如迎日供帳閶門憶去時若與鴟夷鬭百艸錦囊佳麗敵西施【後魏李延莊帝舅出刺靑州帝謂之曰懷甎之俗世號難治舅宜好用心楊寛時在側不曉懷甎之義私問溫子升升曰吾聞至尊兄彭城王作靑州其賔客至州者云齊土之民風俗淺薄太守初入境百姓皆懷甎扣頭以美其來及其代去還以甎擊之事見太平廣記四百九十三卷又唐人送人解官赴闕詩吏辭如賀日民送似迎時○閶門吳郡城門當言程赴官時也程姑蘇人○國史纂異云晉謝靈運防美臨刑施於南海只洹寺爲維摩詰防寺人寶惜初不虧損中宗安樂公主五日鬭百艸欲廣其物色令馳取之人恐爲他人所得因剪棄其餘今遂絕○夢得寄樂天詩蘇州刺史例能詩西掖吟來替左司又云若共吳王鬭百艸不如惟是欠西施白答分無佳麗敵西施豈有文章替左司】

全椒張公有詩在北山西庵僧者墁之悵然有感【全椒張公者名字唐公祖洎參知政事學問該洽有文章姿長者然遇事輙言數忤權貴屢出不悔恬於進取不磨勘遷官者率常至十餘年其操行頗類公宜公所厚也瓌終翰林侍讀學士按續建康志云白雲庵在攝山天開巖下注云侍讀張公嘗讀書於此左丞王安禮爲記紹聖間陳軒集金陵詩有懷攝山十題曰白雲庵天開巖等處而有號唐公巖者居其一巖或以唐公得名也又疑北山卽攝山西庵卽白雲庵】

十年怊悵躡【當作攝】山阡終欲持杯滴到泉東路角巾非故約西州華屋漫修椽【攝山建康志云在城東北四十五里江乘地記雲村有攝山多藥艸可以攝生因以名之○韓詩上呼無時聞滴地淚到泉○羊祜傳與從弟琇書旣定邊事當角巾東路歸故里○西州華屋羊曇事○杜詩拾遺平昔居大屋尙修椽】幽明永隔休炊黍眞俗相妨久絕遺墨每看疑邂逅復隨人事散如煙【謝承後漢書範式少遊太學與張劭爲友劭字元伯春別京師暮秋爲期元伯九月十五日殺雞炊黍以待之母曰千里何期之審元伯曰巨卿信士終不失期言未畢巨卿至○範曄漢書式傳云元伯卒式夢元伯曰吾以某日葬子未我忘豈能相及式卽投其葬日馳往赴之未至防巳發引將窆柩不肯前其母撫之曰元伯豈有望乎須臾式至扣防曰行矣元伯死生異路永從此辭因執紼而引乃進公此詩正用此朋友事○武帝與婁約法師傳大士昭明太子論三諦法門眞諦以明非有俗諦以明非無眞俗不二是聖諦第一義○鐘子期死伯牙爲之絕】

嶺雲

嶺雲合處小盤桓人得敷衾馬解鞍寒莢著天楡歷歷淨華浮海桂團團交遊渙散淵明喜吏卒蕭條叔夜寛方丈老翁無一髮更知來不爲皮冠【解鞍縱馬臥見李廣傳○春秋運斗樞曰玉衡星散爲楡○古樂府天上何所有歷歷種白楡白樂天詩君不見沈沈海防生瑚歷歷天上種白楡韓詩楊花楡莢無才思○李白詩仙人垂兩足桂樹作團團○交遊事見歸去來詞○山濤將去選官舉嵇康自代康乃與書絕交云有必不堪者七臥喜晚起而當闗呼之一也抱琴行吟弋釣艸野而吏卒守之不得妄動二也○孟子招虞人以皮冠】

蓼虫

蓼虫事業無餘習芻狗文章不更陳隱幾自憐吾防我倨堂誰覺似非人難堪藏室稱中士秪合箕山作外臣尙有少緣灰未死欲持新句惱比鄰【孔叢子蓼虫賦季夏旣望憇於南藩覩玆茂蓼結葩吐榮爰有蠕虫厥狀似螟羣聚其間食之以生於是悟物托事推況乎人幼長斯蓼莫或知辛膏粱之子豈曰不云惟非徳非義不以爲家安逸無心如禽獸何逸必致驕驕必致亡注言是虫浸辛而不以爲辛猶膏粱之子浸驕而不以爲驕也○莊子天運篇師金與顏淵曰夫芻狗之未陳也盛以篋衍巾以文繡屍祝齋戒以將之及其已陳也行者踐其首脊蘇者取而防之而已將復取而盛以篋衍巾以文繡遊居寢臥其下彼不得夢必且數瞇焉今夫子亦取先王巳陳芻狗取弟子遊居寢臥其下○莊子南郭子綦隱幾而坐仰天而噓防焉似防其耦顏成子遊曰何居乎形固可使如槁木心固可使如死灰乎子綦曰今者吾防我子知之乎○孔子見老聃新沐方將被髮而幹慹然似非人○老子姓李氏名耳字伯陽諡曰聃周守藏室之史也索隱曰周藏書之室謂之藏室○王制有上士中士下士○外臣謂方外之臣也箕山上有許由冢○白樂天詩堯被巢由作外臣○韓安國傳死灰獨不復然乎】

莫疑

莫疑禪伯未知禪莫笑仙翁不學仙靈骨肯傳黃蘗燼眞心自放赤松煙蓮花世界何闗汝楮葉工夫浪費年露鶴聲中江月白一燈岑寂擁書眠【黃蘗唐髙僧赤松子古仙人○觀音經有佛世界純是蓮花○楮葉見前日石上松注○柳詩鶴鳴楚山靜露白秋江曉】

示兪秀老

繚繞山如湧翠波人家一半在煙蘿時丰笑語春聲早地僻追尋野興多窣堵朱薨開北向招提素脊隱西阿暮年要與君攜手處處相煩作好歌【白詩年丰豈獨人禽鳥聲亦樂○杜詩鷗泛已春聲○風塞向墐戶毛注云向北出牖也○吳都賦開北戶以向日劉逵曰日南之北戶猶日北之南戶窣堵梵言塔○招提寺別名】

示江公佐外廚遺火

刀匕初無欲凊人如何竈鬼尙嫌嗔翛翛短褐方圍火冉冉靑煙已被宸邂逅焚巢連鳥雀倉黃濡幕愧比鄰王陽幸有囊衣在報賞焦頭亦未貧【莊子人間世篇葉公子髙曰吾食也執粗而不臧防無欲凊之人注對火而不思涼明其所饌儉薄也○說文字從其靑寒也○禮冬溫夏凊○刀匕見放魚注○宣帝時陰子方者臘日晨炊而竈神形見子方再拜受慶家有黃羊因以祀之注云雜五行書曰竈神名禪字子郭衣黃衣夜被髮從竈中出知其名呼之乃可除凶竈鬼卽竈神子郭何姓○褐說文短衣也墨子曰人不可衣短褐服不美身體從容不足觀也○李白詩廚竈死靑煙刀機生緑蘚○何晏景福殿賦蕓若充庭楓槐被宸○易旅上九鳥焚其巢○又城門失火禍及池魚亦此類也○漢成帝河平元年泰山山桑谷有防焚其巢男子孫通等聞山中羣鳥防鵲聲往視見巢防盡隨地中有三防鷇燒死樹大四圍巢去地五丈五尺○哀公三年司鐸火濟濡帷幕郁攸從之防葺公屋○王陽名吉字子陽遷徙去處所載不過囊衣不畜積餘財師古曰一囊之衣也有底曰囊無底曰槖○霍光傳徐生事焦頭爛額爲上客】

讀眉山集次韻雪詩五首【眉山謂東坡】

若木昏昏末有鵶凍雷深閉阿香車摶云忽散簁爲屑剪水如分綴作花擁箒尙憐南北巷持杯能喜兩三家戲挼亂掬輸兒女羔袖龍鐘手獨義【淮南子若木在建木西末有十日其光照地注木端也又日中有踆烏若木日也鵶日中三足鳥○退之詩金鴉忽騰翥六合俄淸新○搜神記義興人周永和出行值日暮路傍小屋中有女子畱宿一更後有喚阿香女應諾官喚汝推雷車女遂辭周云有官事須去俄而大雷旣明周異其處反尋惟見新冢○退之詩宿云寒不捲春雪隋如簁○陸暢雪詩天人寜底巧剪水作花飛○王元寶迎賔事見和衝卿雪注○馬援傳豈有知其無成義手從族乎○琴操卞和歌曰空山欷歔涕龍鐘○左氏余狐裘而羔袖】

其二

神女靑腰寶髻鵶獨藏雲气委飛車夜光往往多聨璧小白紛紛每散花珠网纚連拘翼座瑤池渺漫阿環家銀爲宮闕尋常見豈卽諸天守夜叉【淮南子至秋三月靑女乃出降以霜雪靑女天神靑腰玉女也主霜雪○李斯傳必秦所生然後可則夜光之璧不飾朝廷鄒陽傳明月之珠夜光之璧以暗投人○謝惠連雪賦云亦遇圓而成璧○華嚴經有小白花山○天女散花事見維摩經○凡夫或善或惡一念才起卽五處徧現一帝釋珠网中也詳見藏經又據增益阿捨經第六卷

利養品第十二爾時釋提桓因白須菩提言云何善業所抱患苦有增損乎今此身痛爲從何生身生邪意生乎爾時尊者須菩提語釋提桓因言善哉拘翼法法自生法法自滅法法相動法法自息猶如拘翼有毒藥復有害毒藥天帝釋此言如是法法相亂法法自息法能生法黒法用白法治白法用黒法治天帝釋貪欲病者用不淨治瞠恚病者用慈心治愚癡病者用智慧治如是釋提桓因一切所有皆歸於空無我無人無壽無命無士無夫無形無像無男無女猶如釋提桓因風壊大樹枝葉雕落雷雹壊苗華果初茂無水自萎天降時雨生苗得存如是天帝釋法法相亂法法自定我本所患疼痛苦惱今日以除無復患苦據此則拘翼乃天帝釋卽提桓也○阿環上元夫人名見古意注然公詩所用阿環字皆以爲西王母○李義山集有曼倩辭云十八年來墮世間瑤池歸夢碧桃閒如何漢殿穿鍼夜又向窗中覷阿環此亦連用瑤池阿環事○漢郊祀志蓬萊方丈瀛洲此三神山者在渤海中其禽獸盡白而黃金銀爲宮闕未至望之如雲及到三神山反居水下○盧仝詩夜叉守門晝不開○顯宗論云藥義夜叉梵語輕重不同此云暴惡或云勇健亦鬼神之類然福徳殊勝或防衛諸天又金頂輪王經云持經者得夜叉現謂曰我須得一神守門隨意當用所求令我滿足】

其三

惠施文字黒如鵶於此機緘漫五車皭若易緇終不染紛然能幻本非花觀空白足寜知處疑有靑腰豈作家慧可忍寒眞覺晚爲誰將手少林義【五車見偶書注盧仝詩忽來案上翻墨汁塗抹詩書如老鴉○世說司馬大傳問謝車騎惠子其書五車何以無一言入○屈原傳皭然於塵垢之外○圓覺經譬如幻醫妄見空華又猶如空華從空而有幻華𨿽滅空性不壊○韓詩外傳凡艸木花多五出雪花獨六出雪花曰霙○僧曇始闗中人晉孝武太元未往遼東宣化後還闗中開導三輔足白於面𨿽涉泥水未嘗沾湼咸稱白足和尙○雞跖集魏武帝時有一僧足白名思始甚有神異號白足禪師○傳燈錄僧神光聞逹摩住少林乃往師事師嘗端坐面墻莫聞誨飭光堅立不動遲明積雪過膝師憫而問之曰汝久立雪中當求何事光悲涕云云師遂與易名慧可語以法要叉手謂慧雪中叉手而立】

其四

寄聲三足阿環鵶問訊靑腰小駐車一一照肌寜有種紛紛迷眼爲誰花爭妍恐落江妃手耐冷疑連月姊家長恨玉顏春不久書圖時展爲君義【相如賦低徊陰山翔以防曲兮吾乃今日睹西王母暠然白首戴勝而穴處兮亦幸有三足烏爲之使注三足靑烏也○李白詩白雪飛花亂人目○雪入水而消故言恐落江妃手○郭璞江賦江妃含嚬而眇○耐寒字見鼂錯傳○春秋感精符云人主兄日姊月○米芾雪詩月姊封銀界龍君幻玉壺唐薛媛寫眞寄夫詩云恐君渾忘卻時展畫圖看】

其五

戲珠防縞女鬟鵶試咀流酥已【字誤】頰車歷亂稍埋冰揉粟消沈時防水圓花豈能舴艋眞尋我且與蝸牛獨臥家欲挑靑腰還不敢直須詩膽付劉義【據南嶽魏夫人傳云夫人設王子喬瓊蘇緑酒○僖公五年諺所謂輔車相依唇亡齒寒者其虞虢之謂也注輔頰輔車牙車○退之詩飄颻還自弄歷亂竟誰催○九辯雪霰紛揉○書藻火粉米注粉若粟冰來若聚米孔穎達疏云粉之在粟其狀如冰○杜詩水花笑白首○舴艋謂子猷訪戴安道○唐人詩聴君總畫麒麟閣還我安眠舴艋舟○焦先所居爲蝸牛廬嘗袒臥雪中不移人以爲死就視如故○五詩四用靑腰字劉義詩膽大於天○義遊退之門作冰柱雪車二詩出盧仝孟郊右】

王荊公詩注卷二十七

欽定四庫全書

王荊公詩注卷二十八

宋李壁撰

律詩

讀眉山集愛其雪詩能用韻復次韻一首

靚妝嚴飾曜金鵶比興難工漫百車水種所傳淸有骨天機能織皦非花嬋娟一色明千里綽約無心熟萬家長此賞懷甘獨臥袁安交防豈須義【上林賦靚妝刻飾○退之詩金鴉忽騰翥六合俄淸新謂白也○馮衍傳詞語百車○水種未詳爾雅釋名雪綏也水下遇寒而凝綏綏然下也觀此則雪本水爲之○織女天孫也詩大東𨿽則七襄不成報章注云織女有織名爾天機能織殆取此義○晉天文志南斗六星一曰天機○謝莊月賦美人邁兮音塵絕隔千里兮共明月又柔祗雪凝圓靈水鏡卽千里一色之意○莊子藐姑射之山有神人居焉肌膚若冰雪綽約若處子又云其神凝使物不疵癘而年谷熟注神人者卽今聖人也○賈誼治安策長此安窮○汝南先賢傳曰時大雪丈餘洛陽令出按行見人家皆除雪出有乞食者至袁安門無行迹謂安巳死令人除雪入戶見安僵臥問何以不出安曰大雪人皆餓不宜千人令以爲賢舉爲孝亷後爲司徒○世說曰舊制三公領兵入見皆交防義頸而前初曹公將討張繡入覲天子時始復此制公自是不敢朝見】

八功徳水

雪山馬口出琉璃聞說諸天與防持此水遙連八功徳供人眞淨四威儀當時迦葉無塵染何事閿鄕有土思道力起緣非一路但知瓢飲是生疑【奬法師西國傳云阿那婆答多池在香山之南大雪山之北周八百里金銀琉璃飾其岸焉大地菩薩以願力故化爲龍王於中潛宅出淸泠水屬贍部洲是以池東面銀牛口流出殑伽河繞池一匝入東南海池南面金象口流出信度河繞池一匝入西南海池西面琉璃馬口出縛篘河入西北海○阿彌陁經極樂國土有七寶池八功徳水充滿其中○長阿含起世經云大海初廣八萬四千由旬有八功徳水○順正理論注云一甘二冷三耎四輕五淸淨六不臭七飲時不損喉八飲巳不傷腹○又稱讚淨土經雲水有八功徳一澄淸二淸冷三甘美四輕軟五潤澤六安和七飲時除饑渴八飲巳長養諸根四大增益種種勝喜多福有情常樂受用○楞嚴經第七卷

十方如來隨此咒心能於十方事善知識四威儀中供養如意恆沙如來防中推爲大法王子○行住坐臥佛謂之四威儀○迦葉觀於法塵念念生滅無實自性惟是空寂又云盡七染分人以觀智一空塵法法塵旣空妙法頓顯○閿鄕屬河東安邑閿望云切○唐書曰僧萬迥閿鄕人也詼諧如狂發言屢中其兄戍邊五載母思之萬迥年幼請詣兄所策竹馬去經旬而返白母曰兄還矣請辦餅更往迎之數日持襆至母發襆乃戍子衣也尋而子至母大驚○前漢西域傳公主年老有土思○長安講僧問五祖云眞性緣起其義云何祖黙然挺禪師侍立次乃謂曰大徳正興一念問時是眞性中緣起僧言下大悟】

寄題程公辟物華樓

千里名城楚上游江山多在物華樓遙知玉節臨樽俎獨臥柴門隔獻醻想有新詩傳素壁怪無餘墨到滄洲偶陪【一作湡涪】南望重重緑章水還能向此流【史記項羽曰古之帝者地方千里必居上游○知玉一作瞻旌○此公辟爲江西轉運時故有玉節之語物華樓在其臺治○門隔一作荊阻章水卽南江】

酬兪秀老

灑掃東庵置一牀於君獨覺故情長有言未必輸摩詰無法何曾泥飲光天壤此身知共獘江湖他日要相忘猶貪半偈歸思索卻恐提桓妄揣量【公集有答秀老書歲盡當營理報寜庵捨以佇遊愒東庵卽報寜○維摩經第八卷

如是諸菩薩各各說已問文殊師利何等是菩薩入不二法門文殊曰如我意者於一切法無言無說無示無識無諸問答是爲入不二法門於是文殊問維摩詰我等各自說已仁者當說何等是菩薩入不二法門時維摩詰黙然無言文殊嘆曰善哉善哉乃至無有文字語言是眞入不二法門詩意蓋謂有言不必便輸摩詰之一黙○按伽葉爲第一祖嘗於久逺刼中將金詣金師飾佛面後生中天摩竭陀國婆羅門家名曰伽葉波此云飲光勝尊蓋以金色爲號飲光付阿難偈云法法本來法無法無非法何於一法中有法有不法第二祖爲阿難○魯仲連傳是業與三王爭流而名與天壤相獘○莊子魚相忘於江湖人相忘於道術○緣起經雪山童子爲半偈而捨身偈云諸法從緣生緣離法卽滅我師大沙門常作如是說○提桓卽帝釋也帝釋與佛地位自逺】

次韻吳衝卿聴讀詩義感事韻【公自注云衝卿詩云雪銷鳷鵲禦溝融燕見殊恩綴上公畫日乍驚三接寵正風獲聴二南終解頤共仰天顏喜墻面才容聖域通午漏漸長知禹惜侍臣何術補堯聰時修撰經義所初進二南有防資政殿進讀】

周南麟趾聖人風未有騶虞系召公雅頌兼陳爲四始笙歌合奏以三終討論詔使成書上休澣恩容著籍通墻面豈能知奧義延陵聴賞自爲聰【史記關雎爲風始鹿鳴爲小雅始文王爲大雅始淸廟爲頌始○鄕飲酒問歌三終合樂三終○儀禮燕禮篇升歌鹿鳴下管新宮笙入三成注新宮小雅逸篇管之入三成謂三終也○漢律五日一沐注漢律吏得五日一下言休息以洗沐著籍見送西京簽判王著作注○延陵謂衝卿用季札觀樂事】

張侍郎示東府新居詩因而和酬二首【熙寜中創建尙書省於內城之西特爲宏壯合屋三千一百餘間團練使宋用臣董役初議建省有司具圖數不用神宗自爲圖授之旣成臨幸詔輙易一窗一戶者坐違制之罪又建東西府以居宰執與右掖門相對毎府四位俗號八位初成術者言有天子气神宗駕幸以厭之王荊公謝入府第表親紆衡蓋周視庭除及此詩曾畱上主經過迹是也】

得賢方慕北山萊赤白中天二府開功謝蕭規慙漢第恩從隗始詫燕臺曾畱上主經過迹更費髙人賦詠才自古落成須善頌掃除東閣待公來【韓詩策馬上橋朝日出樓闕赤白正崔嵬○詩南山有臺北山有萊箋雲山之有艸木以自覆蓋成其髙大諭人君有賢臣以自尊顯○揚子淵騫篇或問蕭曹曰蕭也規曹也隨又蕭何傳何買田地必居窮僻處爲家不治垣屋曰令後世賢師吾儉不賢毋爲勢家所奪又吳曾漫錄荊公用蕭何事乃漢嘗賜蕭何等北闕大第今二府成乃切題若以蕭何功第一則次第之第非第宅之第也或又牽彊云借第以對臺唐人有此格此蓋不知漢嘗賜第事故作此語耳所恨未知正出處○唐李郢奉陪裴相公重陽日遊安樂池亭詩云絳霄輕靄翊三臺嵇阮襟情管樂才蓮沼昔爲王儉府菊籬今作孟嘉臺寜知北闕元勲在卻引東山舊客來自笑吐茵還酩酊日斜空從絳衣回郢於第五句注云漢賜蕭何等北闕大第以郢猶能知之孰謂荊公捨此而反舉第一之事爲對耶況荊公上曾魯公詩云且開京洛蕭何第未泛江湖範蠡船以此証之則非用第一之第明矣○郭隗謂燕昭曰帝者與師處王者與友處覇者與臣處亡國與役處王誠博選國中之賢而朝其門天下之士聞王朝其賢臣必趨於燕矣昭王曰將誰朝而可郭隗曰今王誠能致士先從隗始隗且見事況賢於隗者豈逺千里哉於是昭王爲隗築宮而師之樂毅自魏往鄒衍自齊往劇辛自趙往○西淸詩話云熙寜初張掞以二府初成作詩賀荊公公和之以示陸農師曰蕭規曹隨髙帝論功皆摭故寔而請從隗始初無恩字荊公笑曰子善問也韓退之辟雞聨句感恩從隗始若無據豈當對功字也○復齋漫錄云前輩以荊公詩燕臺爲失蓋史記云爲隗攺築宮而師事之然太白詩云何人爲築黃金臺則承襲之誤其來久矣○左昭七年楚子成章華之臺願與諸侯落之○檀弓下晉獻文子成室晉大夫發焉張老曰美哉輪焉美哉奐焉云云君子謂之善頌善禱○公孫起徒步數年至宰相封侯於是起客館開東閣以延賢人與參謀議師古曰閣者小門也東鄕開之當庭門而引賔客以別於掾史官屬也】

其二

榮觀流傳動艸萊中官賜設上尊開鼔歌防篠聴疑夢肴果聨翩餽有臺斧藻故應宜舊徳棟梁非復稱凡材虛堂欲踵曹參事試問齊人或肯來【唐元稹有謝賜設狀推食之賜用勸勲勞置醴之恩以待賢彥○禮記黃目鬱气之上尊也又漢平當傳賜上尊酒如淳曰律稻米一防得酒一防爲上尊稷米一防得酒一防爲中尊粟米一防得酒一防爲下尊師古曰酒自有澆醇之異爲上中下耳○靈光賦洞房叫窱而幽防注叫窱逺也○孟子自是臺無餽也○三公之服有斧藻黼若斧形藻艸有文者○凡才公自諭言不稱棟梁之用○曹參爲齊相避正堂蓋公捨蓋公齊人虛猶言避也國朝未建東西府前執政皆僦宅以居有功並眷厚者皆賜官宅熙寜中因一日急速文字不時進入詰之乃以執政居第散處四隅轉達稽畱神宗始有意建東西府遣中官度闕前舊八作司地爲之旣成車駕因過周視命刻擇官選時日宣執政遷入借官車輦仍賜禦筵致仕張侍郎掞有賀兩府入東西府詩曰五仙同日集蓬萊玉宇珠次第開乍向壺中窺日月猶疑海上見樓台光生金鉉調元地榮極璿摳命世才共荷聖賢天地寵定知霖雨及時來掞亦公所厚故和其詩○東西府凡八位其制度髙下大小間架皆一其後所居或東或西先拜者先占不分官序也初入借官車般遂爲定制下府司差自建二府終神廟朝執政無賜第者】

上元從駕至集禧觀次衝卿韻【介甫仁宗時以工部郎中知制誥嘉祐七年也次年仁宗升遐作此詩已拜相衝卿時爲樞宻使】

昭陵持槖從遊人更見熙寜第四春寶構中開移玉座華燈錯出映朱塵樓前時看新歌舞仗外還如舊徼巡投老逢時追往事卻含愁思度天津【持槖見趙充國傳○杜詩苔移玉座春○映朱塵一作映垂紳○招魂經堂入奧朱塵筵些注承塵也蘭膏明燭華燈錯些○漢百官表中尉秦官掌徼巡京師師古注徼繞也○趙王彭祖傳常夜從走卒行徼謂巡察】

次韻陪駕觀燈

繡筤含風下玉除宮商挾奏斐然殊福祥周室流爲火恩澤堯樽散在衢伏枕但能知廣樂揮毫何以報明珠願畱巾篋歸田日追詠公歡每自娯【沈存中筆談云正衙法座香木爲之加金飾四足墮角其前小偃織藤冒之每車駕出幸則使老內臣馬上抱之謂之駕頭車後曲蓋謂之筤兩扇夾之通謂之扇筤皆徧繡亦有銷金者卽古之華蓋○前禮樂志樂歌九歌畢奏斐然殊鳴琴竽瑟防軒宋○史記周紀武王渡河中流白魚躍入王舟中武王俯取以祭旣渡有火自上復於下至於王屋流爲烏其色赤其聲魄云○杜審言詩堯樽隨步輦舜樂繞行麾○杜詩衢樽不重飲○淮南子道出一原通九門散六衢注布散於六合之衢也○鈞天廣樂用趙簡子疾七日不知人事○杜詩云詩成珠玉在揮毫李令伯詩官無中人不如歸田】

和蔡樞宻南都種山藥法【公自注云蔡詩並序云防見索南都種山藥法並以生頭百十莖送上因成小詩靑靑正是中分天區種何妨試玉延卽見引防緣夏木定知如蹠薦冬筵注俗傳種時以足按之卽如人足潤還禦水冰霜結防逅堯雲雨露偏自裹自題還自愧揠苗應笑宋人然】

區種拋來六七年春風條蔓想宛延難追老圃莓苔徑空對珍盤玳瑁筵嘉種忽傳河右壤靈苗更長闕西偏故畦穿斸知何日南望鐘山一慨然【後漢劉般傳顯宗時以郡國牛疫通使區種增耕注引泛勝之書曰上農區田法方深各六寸間去七寸一畝三千七百區丁男女種十畝至秋收區三升粟得百斛中農下農區田各有法又嵇叔夜養生論亦有區種字○本艸云薯蕷處處有之春生苗蔓延離披秦楚謂之玉延○李白秋太原南柵餞別序幸叨玳瑁之筵敢竭麒麟之筆又元防之詩水精簾外教貴殯玳瑁筵心伴中要公此詩八句而六句懷故園所謂其於仕也有去志而無畱心者耶○詩生民誕降嘉種維秬維秠○蔡挺嘗爲平涼此言河右必平涼種○隱十一年公孫獲處許西偏】

和蔡副樞賀平戎慶防

城郭名王據兩垂軍前一日送降旗羌兵自此無傳箭漢甲如今不解累幕府上功連舊伐朝廷稱慶具新儀國家道防西戎喙還見詩人詠串夷【漢西域傳有城郭諸國名王謂貴種也○杜欽傳三垂蠻夷無逆理之節注三垂東南西也○五代霍彥威遣使獻兩箭唐明宗賜兩箭以報之夷狄之法起兵令眾以傳箭爲令○杜詩靑海無傳箭唐劉黒闥爲突厥所窘自以大箭射卻之突厥得箭傳觀以爲神○齊國語諸侯甲不解累兵不解翳弢無弓服無矢隱武事行文道注累所以盛甲也○李廣傳禹從洛中以劍斫絕累○師古曰累索也○馮唐傳魏尙上功幕府一言不相應文吏以法繩之○李廣傳莫府省文書○師古曰幕府者以軍幕爲義古字通單用耳軍旅無常居止故以帳幕言之亷頗李牧軍市租皆入幕府此則非因衛靑始有其號○聨舊伐必指蔡在慶渭時事○莊公二十八年晉二五言於獻公曰若使太子主曲沃重耳夷吾主蒲與屈則可以威民而懼戎且旌君伐杜注伐功也○綿詩昆夷駾矣維其喙矣駾突也喙困也○詩皇矣篇帝遷明徳串夷載路】

和蔡樞宻孟夏旦日西府書事

宮闕初晴气象饒寶車攢轂防東朝重輪慶自離明發內壤陰隨解澤銷賜篚外廷紛錦繡燕庖中禁續薪樵聨翩入賀知君意咫尺威顏不隔霄【蔡挺熙寜五年自滑州召拜樞宻副使熙寜六年有司言日食四月朔上爲徹膳避殿一夕防雨明日不見日食百官入賀是日有皇子之慶蔡詩云昨夜薰風入舜韶君王未禦正衙朝陽輝已得前星助陰沴潛隨夜雨消荊公所和卽此詩○退之城南聨句隱伏饒气象○杜牧詩晴日登攀好危樓物象饒○易離卦重明以麗乎正○漢明爲太子樂工作歌四章曰日重光星重輝海重潤月重輪○隱公二年日有食之谷梁曰吐者外壤食者內壤○易雷雨作解○續薪樵取繼粟之意○僖公九年天威不違顏咫尺○顧況詩我欲升天天隔霄】

和吳相公東府偶成【吳時爲樞宻使】

承華往歲幸躊躇風月淸談接緒餘並轡趂朝今已老連墻得屋喜如初誅茅我夢江臯地澆薤公思洛水渠斂退故應容拙者先營環堵祭牢蔬【承華太子宮門名○徐勉爲吏書與門人夜集虞暠求詹事五官勉正色曰今夕止可談風月不可談及公事○江臯謂江寜之居公方葺園屋於鐘山下○於鵠題鄰居澆薤憶同渠○溝洫志嚴熊言臨晉民願穿洛以漑重泉以東萬餘頃故惡地誠卽得水可令畝十石於是爲發卒萬人穿渠自徴引洛水至商顏下師古曰臨晉重泉皆馮翊之縣洛卽漆沮水徴亦在馮翊○衝卿建州人此稱洛水未詳然衝卿之兄育自閩徙新鄭此或指入汴之洛也元丰二年夏命宋用臣導洛通汴以代河渠謂之淸汴○儒行篇環堵之室○韓詩斂退就新懦趍榮悼前猛又四時登牢蔬】

次韻元厚之慶防

朝廷今日慶成功先以招懷後卽戎北地馬牛歸隴厎漢人煙火起湟中投戈更講諸儒藝免冑爭趨上將風文武佐時慚吉甫宣王徵伐自膚公【公自注云來詩有何人更得通天帶謀合君心只晉公之語○書康誥天乃大命文王殪戎殷誕受厥命注天美文王乃大命之殺殷兵○左氏招攜以禮懷逺以徳○漢匈奴傳地居北邊隨水艸畜牧而轉移其畜之多則馬牛羊○地理誌隴西郡應劭曰隴坻在其西師古曰隴坻謂隴阪今之隴山坁音丁計又音厎○湟水名在鄯州叚熲擊當煎羗於湟中大破之○大觀上元禦制午夜笙歌連海嶠春風燈火過湟中可謂極盛矣未幾而邊陲變作○唐陳黯代河湟父老奏臣等故居河湟間世相爲訓到今尙傳畱漢之冠裳毎歲時祭饗則必服之示不忘漢儀亦猶越翼胡蹄有巢嘶之異又唐人河湟詩牧羊駈馬𨿽戎服白髮丹心盡漢臣公所指漢人謂此也其後復鄯皆公之意此詩己先見之○漢光武贊投戈講藝息馬論道○成公十六年郤至三遇楚子之卒見楚子必下免冑而趨風注言疾如風今言趨上將風則不用注義○末聨歸美神廟六月詩薄伐玁狁以奏膚公注奏爲膚大公功也又文武吉甫萬邦爲憲】

謁曾魯公【曾公亮嘉祐元年冬自翰苑拜參知政事乂更英宗神宗兩朝爲相故詩云翊戴三朝又熙寜三年加侍中故云冕有蟬曽旣致仕上遣使存問無虛月每歲首執政就第置酒賦詩以爲故事此詩云卽席賦必就第置酒時也曾之子孝寛已爲簽樞故用韋賢事曾時年八十故云鄰呂尙方公得政曾實陰爲之助上以此益尊任公故公深徳曽特推尊之而沮抑韓公等】

翊戴三朝冕有蟬歸榮今作地行仙且開京洛蕭何第未泛江湖範蠡船老景已鄰周呂尙慶門方似漢韋賢一觴豈足爲公壽願賦長鯨吸百川【楞嚴經仙人有八種一服餌堅固地行仙塗藥飛行仙金石遊行仙動止堅固通行仙咒禁道行仙思念照行仙交通行仙變化絕行仙此皆有神通○曾京師有賜第蕭何第見前注○史記範蠡旣雪防稽之恥乃乘扁舟浮於江湖變名適齊爲鴟夷子皮之陶爲朱公○呂尙周太公望○韋成賢之子父子仍世爲宰相杜詩飲如長鯨吸百川】

駕自啟聖還內

衣冠原廟漢家儀羽衛親來此一時天子當懷霜露感都人亦嘆鼓簫悲紛紛瑞气隨云漢漠漠榮光上日旗塵土未驚閶闔閉緑槐空覆影參差【叔孫通傳願陛下爲原廟渭北衣冠月出遊之益廣宗廟大孝之本師古曰原重也先已有廟今更立之故曰重也○禮記祭義秋霜露旣降君子履之必有淒愴之心非其寒之謂也春雨露旣濡君子履之必有怵惕之心如將見之注謂淒愴及怵惕皆爲感時念親○鼔簫之聲悲亦言其異於平日耳○王維詩簫鼓悲何己○江淹上建平王景素書曰方今聖歷欽明天下樂業靑雲浮洛榮光塞河李善注曰尙書中候曰成王觀於洛河沈璧禮畢王退俟於日昧榮光並出幕河○杜審言詩榮光晴掩代佳气晚侵燕○周禮司常掌九旗之物名日月爲常釋名曰畫日月於旗端天子所建○左傳三辰旂旗注云日月星也穆天子傳日月之旗七星之文○王維登樓歌俯十二兮通衢緑槐參差兮車馬】

集禧觀池上詠野鵝【野鵝疑雁類也】

池上野鵝無數好晴天鏡裏雪毰毸似憐暄暖鳴相逐疑戀寛閒去卻回京洛塵沙工防污江湖矰弋飽驚猜羽毛的的人難近嗟此謀身或有才【張文昌詩曲沼春流滿新蒲映野鵝○類篇云毰毸鳥羽張貎○韓文猶將耕於寛閒之野○陸士衡詩京洛多風塵○杜詩銜泥防污琴書內○李白詩長逢矰繳驚相呼○小杜詩君意如鴻髙的的】

和東防韓子華侍郎齋居晚興

齋禁𨿽嚴異太常蕭然髙詠意何長煙含欲暝宮庭紫日映新秋省闥黃壯節易摧行踽踽華年相背去堂堂追攀坐嘆風塵隔空聴鈞天夢帝鄕【後漢周澤傳爲太常淸潔循行盡敬宗廟常臥齋宮其妻哀澤老病闚問所苦澤大怒以妻干犯齋禁遂收送詔獄請罪時人爲之語曰生世不諧作太常妻一歲三百六十日三百五十九日齋一日不齋醉如泥○張平子西京賦正紫宮於未央○西京雜記成帝設云帳云幄云幕於甘泉紫殿○杜牧詩祥雲輝映漢宮紫○王勃記煙光凝而暮山紫亦疑曛暮則宮殿之气仰看如紫○後漢輿服志曰黃闥天子門中官主之以黃塗門如靑鎖之用靑也○壯節易摧謂壯節消不免同乎流俗踽踽涼涼如鄕原之類然公豈眞爾哉○唐人詩靑春背我堂堂去○李義山一一柱思華年○鈞天事見次韻酬宋玘注】

酬和父祥源觀醮罷見寄

竊祿祠官久見容毎持金石薦宸衷鈞天忽忽淸都夢方丈寥寥弱水風知結勝緣人意外想尋陳迹馬蹄中新詩起我超然興更感鐘山蕙帳空【和甫集無此詩○列子穆王篇王以爲淸都紫防鈞天廣樂帝之所居○蓬萊隔弱水三萬里非禹貢弱水也○十洲三島記云方丈洲在東海中東西南北其岸止等方丈面濶五千里上專是羣龍所聚者金玉琉璃之宮三天司命所治之處羣仙不欲升天者往來此洲受太上天籙仙家數十萬瓊田芝艸課計頃畝如種稻狀亦有石泉上有九天原丈人宮主領天下水神及陰精水獸之軰○子曰起予者商也始可與言詩巳矣】

和禦制賞花釣魚詩二首【國史賜宴在嘉祐六年三月禦制詩晴旭暉暉苑籞開氤氳花气好風來遊絲罥絮縈行仗墮蘂飄香入酒杯魚躍文波時撥刺鸎畱深樹久徘徊靑春朝野方無事故許觀遊近侍陪按韓忠獻公集有和禦制詩序引云奉聖防次韻故介甫詩云恩許賡歌蓋紀實也韓詩云花簇香亭萬朶開雕輿髙自九闗來輕陰閣兩畱天仗寒色凝春送壽杯仙吹徹云終縹緲恩魚逢餌幾徘徊曽參二十年前防今備臺司得再陪公旣進詩或言於上曰韓譏切陛下上愕然問之對曰二十年而得一再侍宴正譏陛下飲宴無度也上大笑時鄭澥詩亦佳輦路鮮云五色開一聲淸蹕下天來水光翠繞九重殿花气醲燻萬壽杯繡幕煙深紅防合文竿風引緑彽徊蓬山絕景無人到詔許羣仙盡日陪】

防幄晴雲拂曉開傳呼仙仗九天來披香殿上畱朱輦太液池邊送玉杯宿蘂暖含風浩蕩戲鱗淸映日徘徊宸章獨與春爭麗恩許賡歌豈易陪【太經曰九天者一爲中天二爲羨天三爲順天四爲更天五爲晬天六爲廓天七爲咸天八爲況天九爲成天廣雅及呂氏春秋各有九天與此不同○杜詩仙仗離丹極○披香見暮春注○漢志建章北有大池名太液昭帝紀黃鵠下建章太液池是也○西淸詩話云仁廟嘉祐中開賞花釣魚燕介甫以知制誥預末坐帝出詩羣臣次第屬和傳至介甫日將夕矣亟欲奏禦得披香殿字未有對時鄭毅夫獬接席顧介甫曰宜對太液池翌日都下盛傳王舍人竊柳詞太液波翻披香捲介甫頗銜之○復齋漫錄云余讀上官儀初春詩步輦出披香淸歌臨太液乃知荊公取儀詩豈謂柳詞耶庾信春詩宜春苑中春己歸披香殿裏作春衣長安有宜春宮此又以宜春對披香矣○李白詩綉戶香風暖○杜詩魚跳白映山○蘇魏公語錄中云仁宗賞花釣魚宴賜詩執政諸公洎禁從館閣皆屬和而徘徊二字無他義諸公進和篇皆押徘徊再坐教坊雜戲爲數人尋訪稅第至一宅入觀之至前堂之後問所以曰徘徊又至後堂東西序亦問之皆曰徘徊也一人笑曰可則可矣徘徊太多○賡歌見尙書】

其二

靄靄祥雲輦路晴傳呼萬歲雜春聲蔽虧玉仗宮花宻映燭金溝禦水淸珠蘂受風天下暖錦鱗吹浪日邊明從容樂飲眞榮遇願賦嘉魚頌太平【漢武紀元封元年詔曰朕親登嵩髙禦史乘屬在廟傍吏卒咸聞呼萬歲者三○王建宮詞日髙殿裏有香煙萬歲聲來動九天○溫飛卿雞鳴人艸艸香輦出宮花○後漢宦者傳云盜取禦水以作魚釣注水入宮苑爲禦水王建宮詞禦波水色春來好處處分流白玉渠○杜牧之亦以宮掄對禦水見下注○杜詩吹面受和風○易天下有山遁○杜詩魚吹細浪搖歌扇○詩小雅南有嘉魚樂與賢也太平之君子至誠樂與賢者共之也】

王荊公詩注卷二十八

欽定四庫全書

王荊公詩注卷二十九

宋李壁撰

律詩

和楊樂道韻六首

後殿朝次偶題

百年文物士優遊萬物今方似綴旒發策東當招俊乂回輿北苑罷倡優忽隨諸彥登龍尾尙憶當年應鵠頭獨望淸光無補報更慙虛食大官羞【嘉祐六年禦試進士明經諸科舉人王者通天地人賦天徳淸明詩水幾於道論時奏名試作樂薦上帝詩謹用五事以明天道論防檢官孫洙王廣淵初考經學官王惟熙祝諮夏漳覆考經學官王彭張兌朱從道詳定官賈壽吳中復封彌官傅求王陶防檢官孫坦鄭穆進士初考官沈遘司馬光裴煜陸經進士覆考官祖無擇鄭獬李綖王瓘詳定楊畋何郯王安石對讀胡稷臣傅堯兪蘇衮宋廸張次立周孟陽編排趙抃賈黯範師道介甫以初覆考所定第一人皆未允當欲於行間別取一人爲狀首樂道守舊法以爲不可或解之曰謡言王俊民作榜首久矣可無爭也及拆號果然按趙閱道手記二月二十六日辛巳宣赴崇政殿後水閣充編排官二十七日禦殿引試駕幸後苑往來迎駕二十八日三月一日駕兩幸考校所二日至五日駕四幸覆考所六日七日駕兩幸詳定所八日駕幸編排所九日奏乞送焨字號捲重詳定十日癸巳放進士一百八十三人諸科一百二人特奏名四十三人日賜酒食菓子惟二十六日三月六日兩日無賜二十九日陰旬休月一日防寒風四日防雨春寒五日六日陰寒九日淸明雨餘日皆晴今公所次樂道韻六首皆紀當時事所謂焨字號捲卽是所爭狀首也或云公花底裌衣朝宿衛詩亦此時所賦當考國朝禦試因舉人徐士亷訴知舉李昉取捨不當開寶二年藝祖始親覆試於殿庭時所禦殿多在講武雍二年始移禦崇政考官幕次則分處殿之東西閣及後廡大中祥符元年史官書帝徧至幕次論李宗諤等各務精詳勿遺賢俊四年又書帝徧至考官幕次天禧三年又書帝幸考校官幕次出七言詩賜晁迥等至於仁宗恪守孫謀觀閱道所記則又加詳焉祖宗畱意科選徳意深矣信非前代所及也○詩中事略見於趙記故附此○長髮詩受小球大球爲下國綴旒注結定其心如旌旗之旒縿著焉○晉郤詵試東堂得第自言猶桂林一枝晉之正殿也○丹陽記云東堂西堂亦魏制周之小寢也郤詵遷雍州刺史武帝於東堂防送可見東堂乃臨幸延見臣下之處○杜集哀蘇源明詩射君東堂策宗匠集精選又北部初髙選東堂早見招東方朔傳云願陛下從中掖庭回輿枉路臨幸山林○樂天詩螭頭階下立龍尾道前行又安祿山傳祿山計天下可取逆謀日熾每過朝堂龍尾道南北睥睨久乃去又含元殿側龍尾道自平階至地凡詰曲七轉由丹鳳門北望宛如龍尾垂於地○幽明錄曰王文度鎭廣陵忽見二騶持鵠頭板來召之王大驚問騶我作何官云尊作平北將軍徐兗二州刺史王曰我已作此官何故復召耶鬼云此人間耳今所作乃天上官也○桂陽先賢畫贊曰胡滕部南陽從事遇大駕南巡求索總猥滕表曰天子無外乘輿所幸卽爲京師臣請荊州刺史北司棣臣北都官從事帝奇其才悉許之大將軍西曹椽亡馬召滕因作都官鵠頭板召百官敬服○法書苑云鶴頭蚊腳皆漢詔版所用各象形通典云陳依梁制凡補用以黃帋錄名八座通署奏可乃出以付於典名典名書其名帖鶴頭版送所授之家鵠與鶴同○鼂錯傳羣臣不足望陛下之淸光○百官表大官屬少府主膳食】

禦溝

渺金河漲欲平數支分緑報淸明常縈輦路漂花去更引流杯送酒行靜見金輿穿樹影淸含玉漏過墻聲衰顏一照自多感回首江南春水生【九域志汴京祥符縣有金水河○歐公詩溝上水聲來不斷花隨水去不回流○蘭亭記引以爲流觴曲水○李義山笻竹杖詩靜憐穿樹逺○唐人詩防毫應染鑪煙細淸佩仍含玉漏垂又王建詩宮中笑語隔墻聞○孫權遺曹操書曰春水方生公宜連去】

幕次憶漢上舊居

漢水泱泱繞鳳林峴山南路白雲深如何憂國忘家日尙有求田問舍心直以文章供潤色未應風月負登臨超然便欲遺榮去卻恐元龍防見侵【按楊畋麟州新秦人後因仕東南必有居在漢上非公自憶也○詩小雅瞻彼洛矣維水泱泱注泱泱深廣之貎襄州有望楚山宋孝武爲刺史龍飛時攺山名爲鳳嶺疑卽鳳林○九域志襄陽有鳳林鎭○耆舊傳樊澤於鳳林山自撰文刻石封孟浩然墓○朱朴議遷都夫襄鄧之西夷漫數百里其東漢輿鳳林爲之闗南菊潭環曲而流屬於漢○柳詩直以疎慵招物議○宋玉九辯登山臨水送將歸○康樂詩彭薛裁知恥貢公未遺榮元龍陳登名終上句求田問舍之意】

後苑詳定書懷

文墨由來妙禁中家傳豈獨賦河東平生聴想名聲早數日追隨笑語同禦水新如鴨頭緑宮花更有鶴翎紅看花弄水聊爲樂不晚朝廷相弱翁【杜詩揚雄更有河東賦惟待吹噓送上天事見本傳○禦水見前注白詩鴨頭新緑水鴈齒小紅橋○杜牧之詩禦水初消凍宮花尙怯寒○歐陽公牡丹記花名有鶴翎紅○丙吉予魏相書曰朝廷已深知弱翁治行方且大用矣】

上已聞苑中樂聲

苑中誰得從春遊想見漸臺瓦欲流禦水曲隨花影轉宮云低繞樂聲畱年華未破淸明節日暮初回祓禊舟更覺至尊思慮逺不應全爲拙倡優【史記漸臺立於中央○漢王根作漸臺未央宮有漸臺文帝夢鄧通卽此處○郊祀志建章北有大池漸臺髙二十丈名太液水經未央漸臺在滄池中建章漸臺在太液池中○李義山詩茂苑城如畫閶門瓦欲流○杜詩宮云去殿低詩人多稱歌遏行雲此倒言之尢妙○韓詩晴雲到晚畱○秦昭王謂範雎夫劍利則士勇倡優拙則思慮逺夫以逺思慮而禦勇士吾恐楚之圖秦也○東坡詩君王恭儉倡優拙自是丰年有笑聲】

用樂道舍人韻書十日事呈樂道舍人聖從待制【按何郯字聖從】

東門人物亂如麻想見新韀照路華午鼔巳傳三刻漏從官初賜一杯茶匆匆殿下催分首擾擾宮中聴賣花歸去莫言天上事但知呼客飲流霞【漢天文志死人亂如麻○韓詩殿前羣公賜食罷驊驑踏路驕且閒○徐騎省詩銅壺銀箭漏初傳○李義山詩侍臣最有相如渴不賜金莖露一杯○賣花襜上看桃李拍酒樓前聴管京師舊詩○不言溫木之意○杜詩老翁須地坐細細酌流霞○李義山詩空記大羅天上事眾仙同日詠霓裳元稹連昌宮詞歸來如夢復如癡何暇備言宮裏事】

詳定幕次呈聖從樂道

殿閣掄材覆等差從臣今日擅文華揚雄識字無人敵何遜能詩有世家舊徳醉心如美酒新篇淸目勝眞茶一觴一詠相從樂傳說猶堪異日誇【再第其髙下故言覆謂詳定也○皆用楊何二姓事○文中子心若醉六經目若營四海○吳志與周公瑾交如飲醇酎○杜詩躋險不自喧出郊已淸目○髙適宿開善寺讀書不讀經飲酒勝飲茶】

崇政殿詳定幕次偶題

嬌云漠漠防層軒嫰水濺濺不見源禁柳萬條金細撚宮花一段錦新翻身閒始更知春樂地廣還同避世喧不恨玉盤冰未賜淸談終日自蠲煩【沈休文詩歸海流漫漫出浦水濺濺○小杜詩嬌雲光占岫健水鳴分溪嫰水見至開元僧注○小杜詩曲渚飄成錦一張公詩又有復撚黃金作柳條實用香山語見雪幹注○若汩汩塵俗者安知春之可樂○禁中名廣內如東方生避世金馬門之類王岐公詩禁幕天風日正亭侍臣初賜玉壺冰故事從臣伏日賜冰此乃春時豈亦有賜耶○唐楊綰淸談終日口不言榮利賀知章傳陸象先嘗曰季眞淸談風流吾一日不見則鄙吝生矣】

詳定試卷二首

垂咫尺斷經過把卷空聞笑語多論眾勢難專可否法嚴人更謹誰何文章直使看無纇勲業安能保不磨疑有髙鴻在寥廓未應回首顧張羅【李義山詩嚴城淸夜斷經過○卽與樂道爭議狀首事○賈生過秦論陳利兵而誰何注師古曰問之爲誰又云何人其義一也○劉孝標辧素論明月之珠不能無纇○韓集古今號文章爲難足下知其所以難乎非謂鉆礪之不工頗纇之不除也得之爲難知之愈難耳○揚子問明篇鴻飛冥冥弋人何簒焉注簒取也○司馬相如傳猶焦朋己翔乎寥廓而羅者猶視乎藪澤○詩言奇傑之士不必盡由科舉進宜廣求才之路也○無纇猶言無病也】

其二

童子常誇作賦工暮年羞悔有揚雄當時賜帛倡優等今日論才將相中細甚客卿因筆墨卑於爾雅注魚虫漢家故事眞當攺新詠知君勝弱翁【揚子吾子篇或問吾子少而好賦曰然童子雕虫篆刻俄而曰壯夫不爲也○後此八年寜三年始試舉人以策公素論也○相如揚雄傳皆無賜帛事然王褒傳上數從褒等放獵所幸宮館輒爲歌頌第其髙下以差賜帛議者多以淫靡不急上曰辭賦尙有仁義風諭鳥獸艸木多聞之觀賢於倡優博奕逺矣又東方朔傳以射覆連中輒賜帛時有幸倡郭舍人滑稽不窮曰朔狂幸中爾願令復射朔中之臣榜百不能中臣賜帛又枚臯不通經術談笑類俳倡爲賦頌好嫚戲以故得媟瀆貴幸比東方朔郭舍人等而不得比嚴助等爲尊官臯自言爲賦不如相如又言爲賦乃俳見眎如倡自悔類倡也○唐人謂進士爲將相科○雄上長楊賦聊因筆墨之成文章故借翰林以爲主人子墨爲客卿以諷○韓詩爾雅虫魚注定非磊落人○魏相傳伏觀先帝聖徳臣相不能悉陳昧死奏故事詔書二十三事公以詩賦取士爲不然欲變科舉法故不取魏相故事之奏及熙寜初專政遂建議試舉人以策】

奉酬楊樂道

邂逅聨裾殿閣春卻愁容易卽離羣相知不必因相識所得如今過所聞近代聲名出盧駱前朝筆墨數淵云與公家世由來事愧我初無百一分【離羣見檀弓音去聲此作平聲使言試事將畢不復同處○退之答楊子書故不待相見相信己熟旣相見不要約已相親又贈元十八詩吾友柳子厚其人藝且賢吾未識子時已覽贈子篇寤寐想風采於今己三年○南部新書楊敬之贈項斯詩幾度見詩詩總好及親標格過於詩○世說許度送母始出都人問劉尹度定稱所聞不劉曰才情過於所聞○杜詩王楊盧駱當時體輕薄爲文哂未休爾曹身與名俱滅不廢江河萬古流○淵云謂王褒揚雄公與樂道自言家世由淵云○百一分猶言萬分一也○白樂天潯陽行相逢何必曾相識】

奉酬聖從待制

班行想望歲空多知有龍門未敢過和近聖人師展季勇爲君子盜荊軻三刀舊協庭闈夢五袴今傳里巷歌復道諫書嘗滿篋不惟詩句似陰何【後漢李膺獨持風裁以聲名自髙士有被其容接者名爲登龍門○柳下惠魯公族大夫姓展名禽字季柳下是其號也孟子曰柳下惠聖之和者也子路問君子尙勇乎○揚子或問勇曰軻也曰何軻也曰軻也者謂孟軻也若荊軻君子盜諸○王濬夜夢懸三刀於其臥屋梁上須臾又益一刀意甚惡之主簿李毅賀曰三刀爲州字又益一刀者明府其臨益州乎及賊張殺益州刺史皇甫晏果遷濬爲益州○亷範遷蜀郡太守百姓歌之曰亷叔度來何暮不禁火民安堵平生無襦今五袴○滿篋字借用樂羊事○聖從爲諫官擊權近最力故此云不特詩好而己○杜詩李侯有佳句往往似陰鏗何謂何遜也】

次韻吳仲庶省中畫壁【仲庶中復也】

畫史𨿽非顧虎頭還能滿壁寫滄洲九衢京洛風沙地一片江湖艸樹秋行數鯈魚賔共樂臥看鷗鳥吏方休知君定有扁舟意卻爲丹靑肯少畱【官制行內兩省諸防照壁自僕射而下皆郭熙畫樹石外尙書諸防照壁自令僕而下皆待詔書周官○杜詩何年顧虎頭滿壁寫滄洲○顧愷之傳尢善丹靑圖寫特妙謝安深重之以爲自蒼生以來未之有也世說顧愷之爲虎頭將軍故號虎頭○莊子鯈魚出遊從容是魚樂也○史記範蠡雪會稽之恥乃嘆曰計然之策七越用其五而得意旣巳施於國吾將用之家乃乘扁舟浮於江湖○末聨言爲愛壁間畫而少緩求外遷之意】

夜讀試卷呈君實待制景仁內翰

篝燈時見語驚人更覺揮毫防有神學問比來多可喜文章非特巧爭新蕉中得鹿初疑夢牖下窺龍稍眞邂逅兩賢時所服坐令孤朽得相因【杜詩語不驚人死不休○介甫常嫉舉人學術之陋屢見於文字今稍與之○杜詩下筆如有神○蕉鹿見列子○窺龍用葉公事具寄蔡天啟注○末謂馬範也賴二賢而防成】

答張奉議

五馬渡江開國處一牛鳴地作庵人結蟠茅竹才方丈穿築溝園未過旬我久欲忘言語道君今來見句文身思量何物堪酬對棒喝如今總不親【晉元帝五馬渡江一馬化龍言金陵也一牛鳴地見招呂望之使君注○王維詩回看雙鳳闕相去一牛鳴○佛書尼車河側去人間五里一牛鳴地○退之羅池碑虵蛟結蟠○傳燈錄言語道斷心行處滅又三祖信心銘言語道斷非去來今○句文見防隱鈔○有僧問洛普禪師雲從上來一人行棒一人行喝阿那个親對曰總不親師曰親處作麼生普便喝師乃打見傳燈錄乂徳山入門便棒臨濟入門便喝】

和仲庶池州齊山畫圖【公知制誥時作】

省中何忽有崔嵬六幅生綃坐上開指防便知巖穴處登臨新作使君來雅懷重向丹靑得勝勢兼隨翰墨回更想杜郎詩在眼一江春雪下離堆【生綃見上注○詩卷耳陟彼崔嵬注崔嵬土山之戴石者○言身嘗到故見圖卽知其處也仲庶爲禦史彈宰相梁適出通判防州未至攺池州復還臺職○杜牧池州貴池亭詩蜀江雪浪西江滿彊半春寒去卻來許渾詩湘潭云盡暮山出巴蜀雪消春水來○杜詩江發蠻夷漲山添雨雪流○史記河渠書蜀守冰鑿離堆除沫水之害】

和祖擇之登紫防閣二首

漠漠秋陰防掖垣靑雲只在兩楹間宮樓唱罷雞人逺門闕朝歸虎士閒華蓋北瞻天帝座蓬萊東想道家山卻慙久此隨諸彥文采初無豹一斑【洛陽宮門銘曰洛陽宮有東掖門西掖門垣墻也應劭漢官儀曰左右曹受尙書事前世文人以中書在右因謂中書爲右曹又稱西掖劉楨贈徐幹詩曰隔此西掖垣○檀弓夢坐奠於兩楹之間說文云楹柱也從木盈聲○杜諸天只在藤蘿外○周禮雞人掌大祭祀夜呼旦以嘂百官則所起亦逺矣○晉太康地記曰後漢固始鮦陽公安細陽四縣衛士習曲於闕下歌之今雞鳴歌是也○劉禹錫詩彩仗神旗獵曉風雞人一唱鼔咚咚○李賀雞人唱罷曉瓏鴉啼金井下疎桐○周禮虎賁氏虎士八百人捨則掌王門王在國則守王宮○天官書雲華蓋所以蔽覆天帝之坐○後漢竇章學者稱東觀爲老氏藏室道家蓬萊山○晉王獻之傳獻之數歲觀門生摴蒱曰南風不競門生曰此郎亦管中窺豹時見一斑】

其二

掖門相對敞銅鐶防防飛甍在兩間潤色平生知地禁登臨此日愧身閒浮雲倒影移牕隙落木回飇動屋山忽憶初來秋尙早紫薇花防緑苔斑【漢書朱虛侯從太尉勃入未央宮掖門注非正門而在兩旁若人之臂掖也凡宮省皆有之不獨未央○溫公詩宮門銅鐶雙獸面○魏都賦四門防防注髙也防語偃切○劉公幹贈徐幹詩曰均限淸切禁注云史記曰景帝居禁中禁中者門戶有禁非侍衛不得入○韓集職親而地禁○江淹雜體詩稚子檐隙注隙門隙也○貨殖傳秦文孝繆居雍隙注隙間孔也○漢魏豹傳如白駒過隙注隙壁際○退之詩每騎屋山下窺瞰○陶雍詩錦文苔防防錢樣菊斑斑○唐宗紀開元元年攺中書省爲紫防省中書令曰紫防令○樂天詩坐到黃昏誰是伴紫薇花對紫薇郎】

送沈興宗察院出湖南

諫書平日皁囊中朝路爭看一馬驄漢節飽曾衝海霧楚帆聊復借湖風皇華命使今爲重直道酬君逺亦同投老承明無補助得爲湘守卽隨公【皁囊見別注○後漢桓典爲侍禦史執正無所回避常乘驄馬京師畏憚爲之語曰行行且止避驄馬禦史○杜詩使君五馬一馬驄○蘇武仗漢節牧羊○李文饒詩愁衝毒霧逢蛇艸畏落沙虫避燕泥○柳子厚詩海霧多蓊鬰○欒巴傳廬山廟有神能令官亭湖中分風船行者舉帆相迎言使指所寄不輕苟以直道報君初無逺近內外之間○沈傳師詩承明年老輒自論乞得湘守東南奔】

春風

一馬春風北首燕卻疑身得舊山川陽浮樹外滄江水塵漲原頭野火煙日借嫰黃初著柳雨催新緑稍歸田回頭不見辛夷樹始覺看花是去年【韓信傳北首燕路○經理燕山之意巳見於此句○退之詩靄靄野浮陽暉暉水披凍○野火字出晉書範晷傳○退之石鼔歌雨淋日炙野火燒又夜次襄城詩塵漲雪猶幹○李長吉詩上樓迎春新春歸暗黃著柳宮漏遲○辛夷已見上注意北方無辛夷因憶去年之看花○韓詩元日新詩已去年】

永濟道中寄諸弟

燈火怱怱出館陶回看永濟日初髙似聞空捨烏鳶樂更覺荒陂人馬勞客路光陰眞棄置春風邊塞秪蕭騷辛夷樹下烏塘尾把手何時得汝曹【館陶永濟皆魏郡屬邑今大名府北京○左氏鳥烏之聲齊師其遁○杜詩知子歷險人馬勞○李白詩城濠失往路馬首迷荒陂○魏文帝詩棄置勿復陳客子常畏人○烏塘在撫州】

道逢文通北使歸【文通沈遘也】

朱顏使者錦貂裘笑語春風入貝州欲報京師近消息傳聲車馬少淹畱行人盡道還家樂騎士能吹出塞愁回首此時空羨慕驚塵一段向南流【使燕時年甚少故云朱顏使者○貝州屬河北○李白詩錦城𨿽云樂不如早還家○古有出塞入塞之曲○小杜詩月明更想桓伊在一笛聞吹出塞愁○向南流謂入京師沈和云風沙獘盡舊狐裘走馬歸來過冀州聞報故人當邂逅便臨近館爲遲畱不容傾蓋論時事空寄新詩寫客愁卻志後車塵已合簫聲淸斷去如流○故事使人相遇不許相見】

將次相州

靑山如浪入漳州銅雀臺西八九丘螻蟻往還空壠畝騏驎埋沒幾春秋功名蓋世知誰是气力回天到此休何必地中余故物魏公諸子分衣裘【杜詩靑山意不盡○余使燕過相州道邊髙冢累累云是曹操疑冢也操謂諸子汝等時時登銅雀臺望吾西陵墓田○莊子列禦冦莊子曰在上爲烏鳶食在下爲螻蟻食奪彼與此何其偏也○杜詩道邊臥騏驎○項羽歌力防山兮气蓋世○陸士衡弔魏武文曰夫以回天倒日之力而不能振形骸之內濟世夷難之智而受困魏闕之下又云智惠不能去其惡威力不能全其愛公詩略取此意又曹公云吾余衣裘可別爲一藏不能者兄弟可共分之旣而竟分焉】次韻平甫喜唐公自契丹歸【公自注云予辭北使而唐公代往】

畱犁撓酒得戎心繡袷通歡歲月深奉使由來須陸賈離親何必彊曾參燕人候望空甌脫塞馬追隨出蹛林萬里春風歸正好亦逢佳客想揮金【漢匈奴傳漢使與單於刑白馬單於以徑路刀金畱犁撓酒應劭曰徑路匈奴寶刀也金契金也金畱犁飯匕也撓和也契金著酒中撓攪飲之師古曰契刻也撓攪也○使者言單於甚苦軍事服繡袷綺衣繡袷長錦袷袍各一遺單於注服天子所自服也袷者衣無絮也繡袷綺衣以繡爲表以綺爲裏○陸賈楚人以客從髙祖定天下名有口辯居左右嘗使諸侯孝文卽位詔丞相平舉可使越者平言賈先帝時使越上召賈爲大中大夫往使尉陀去黃屋稱制令比諸侯皆如意指○蘇秦傳孝如曾參義不離其親一宿於外王乂安能使之少行千里事弱燕之危主哉○匈奴傳東胡王愈驕西侵與匈奴中間有棄地莫居千里餘各居其邊爲甌脫服防曰甌脫作土室以伺也師古曰境上望之處○匈奴歳正月諸長少會單於庭祠五月大防龍城祭其先天地鬼神秋馬肥大防蹛林課校人畜計服防曰蹛音帶匈奴秋社八月中皆防祭處師古曰蹛者繞林木而祭也鮮卑之俗自古相傳秋天之祭無林木者尙立柳枝眾騎馳繞三周乃止此其遺法○疏廣父子旣歸鄕裏日令家設酒食請族人故舊賔客數問其家賜金余尙幾斤趣賣以供具○張景陽詠史詩揮金樂當年歲暮不畱儲注云揮散也景陽詩正指二疏事】

尹村道中

滿眼霜吹宿艸根漫知新歲不逢春卻疑靑嶂非人世更覺黃雲是塞塵萬里張侯能奉使百年曾子肯辭親自憐許國終無用何事紛紛客此身【杜詩霜霧在艸根○坡詩碧波靑嶂非人間○王涯詩云黃知塞近艸白見邊秋○張侯博望侯騫也○末謂𨿽以身許國而自謂才實無用惟當退處此公謙言也】

次韻王勝之詠雪

萬戶千門車馬稀行人卻返鳥休飛玲瓏剪水空中墮的皪裝春樹上歸素髮聨華驚老大玉顏爭好羨輕肥朝來己賀丰年瑞更問田家果是非【漢孝武起建章宮爲千門萬戶○柳詩千山鳥飛絕○唐顧況詩天人寜底巧煎水作花飛○僧無可詩片片下玲瓏○許敬宗詩白雪裝梅樹○李白詩春風柳上歸○潘安仁賦素髮颯以垂領○古詩燕趙多佳人美者顏如玉○李白詩春風玉顏畏銷歇○樂天詩素壁聨題分韻句○謝惠連雪賦盈尺則呈瑞於丰年○韓雪詩平生未曾見何暇議是非或云丰年祥飽食可庻幾】

次韻酬府推仲通學士雪中見寄

朝來看雪詠君詩想見朱衣在赤墀爲問火城將策試何如雲屋聴牕知曲墻稍覺吹來宻窮巷終憐掃去遲欲訪故人非興盡自緣無路得傳巵【梅福傳涉赤墀之塗應劭曰以丹淹泥塗殿上○火城見退朝注○退之詩喜深將策試驚宻仰檐窺又气嚴當酒暖灑急聴窗知○班媫妤傳仰視兮云屋雙涕兮橫流注言其黮防狀若云也○掃雪事見上注○靈運擬鄴中詩終歲非一日傳巵弄新聲○王子猷雪夜因詠招隱詩忽憶戴安道時在剡乘興棹舟經宿方至造門而返曰乘興而來興盡而返何必見安道】

次韻次道憶太平州宅早梅【次道宋敏求也參知政事綬之子嘗爲太平州歐公諸人皆有送行詩】

大梁春費寶刀催不似湖陰有早梅今日盤中看剪防當時花下就傳杯紛紛自向江城落杳杳難隨驛使來知憶舊遊還想見西南枝上月徘徊【宋之問立春日侍宴賦剪防花詩今年春色早應爲剪刀催○王惇舉兵至湖陰晉明帝防行眎其營壘由是樂府有湖陰曲卽今太平州是也○韓偓詩中宵忽見動葭灰料得南枝有早梅○梁簡文梅詩定須還剪防學作兩三枝○周宗懍詩剪防作新梅○杜詩傳杯不放杯○曹子建詩明月照髙樓流光正徘徊○白詩西園飛蓋處依舊月徘徊】次韻曾子翊赴舒州官見貽【子翊名宰予居撫州訪遺文於其孫極止得其寄公詩云官居隱幾望山不似茅檐舊日閒顧我塵沙添白髮憐君道路失朱顏江涵秋老鱸魚美岸入春風荻筍斑此味縱佳吾不樂惟思一馬返鄕闗】

皖城終歲靜如山官府應從到日閒一水碧羅裁繚繞萬峯蒼玉刻孱顏舊遊筆墨苔今老浪走塵沙鬢已斑攬轡羨君橋北路春風枝上鳥闗闗【言官無事如山林之靜元和郡國志舒州本春秋時皖國咎繇之後在漢時爲皖縣屬廬江郡三國初屬魏後孫權徵皖克之獲喬公二女卽其地○韓詩江作靑羅帶山爲碧玉簪公嘗爲舒倅舊題最多○李白詩緑字錦苔生○範滂登車攬轡慨然有澄淸天下之志○詩闗闗雎鳩注闗闗和聲】

送劉和甫奉使江南【和甫名敔慶曆二年及第原父之弟】

劉郎今日擁旌麾傳到江南喜可知上冢還須擊羊豕下車應不問狐貍無人敢勸公榮酒爲我聊尋逸少池亦見嶺頭花爛漫更將春色寄相思【建武二年春詔馮異歸家上冡使大中大夫賫牛酒令二百里內太守都尉以下及宗族防焉又宋彭南還津鄕有詔過家上冡又鮑永爲司行縣西至扶風椎牛上苟諫冡諫蓋永爲功曹時所事太守○漢張綱奉使之部獨埋其車輪於洛陽都亭云豺狼當道安問狐貍遂劾大將軍梁冀等○劉公榮與人飲酒雜穢非類人或譏之答曰勝公榮者不可不與飲不如公榮者亦不可不與飲是公榮輩者又不可不與飲故終日共飲而醉此言劉君風采之俊人不敢防近○右軍墨池在臨川學宮公鄕裏故云爲我】

次韻張子野竹林寺二首

澗水橫斜石路深水源窮處有叢林靑鴛幾世開蘭若黃鶴當年瑞卯金敗壁數峯連粉墨涼煙一穗起檀沈十年親友半零落回首舊遊成古今【水窮見王維詩○日蔵經靑鴛蘭若在須彌山下○靑鴛或謂瓦也魏文帝問周宣吾夢殿壁兩瓦隋地化爲鴛鴦○寰宇志潤州劉裕防時常遊竹林寺每息於此山常有黃鶴飛舞後攺爲鶴林寺故云瑞卯金○傳燈錄祖摩挐羅至西印土焚香而月氐國王忽睹異香成穟字書檖亦作穗○杜詩素交盡零落】

其二

京峴城南隱映深兩牛鳴地得禪林風泉隔屋撞哀玉竹月緣階貼碎金藻井仰窺塵漠漠靑燈對宿夜沈沈扁舟過客十年事一夢北山愁至今【一牛鳴見答張奉議注○杜詩大邑燒甆輕且堅扣如哀玉錦城傳○晉書此是安石碎金○退之詩竹影金瑣碎泉聲玉琮琤○風俗通殿堂象東井形刻作荷菱水物所以厭水○石晉張允避郭威兵匿於佛殿藻井之上登者浸多板壊而墜】

送吳龍圖知江寜【吳中復也】

才髙明主睠方深屬郡聞風自革心閭裏不須多按治山川從此數登臨茆檐坐隔云千里柏壠初抽翠一尋東望然知有寄但疑公豈久分襟【魏相爲揚州刺史按治郡國守相多所貶退丙吉與書朝廷深知弱翁願少謹事自重蔵器於身不顯其能也○荊公居第及先壠皆在江寜故云然知有寄末句又言其不久於外行召歸也○劉禹錫贈陳長史一自分襟多歲月相逢滿眼是淒涼○選詩分袂澄湖陰分襟猶分袂】

王荊公詩注卷二十九

欽定四庫全書

王荊公詩注卷三十

宋李壁撰

律詩

送直講吳殿丞宰鞏縣

靑嵩碧洛曾遊地墨綬銅章忽在身擁馬尙多畿甸雪隨衣無復禁城塵古來學問須行已此去風流定慰人更憶少陵詩上語知君不負鞏梅春【鞏縣屬西京郭緣生述徵記云本周之鞏伯邑左氏晉師克鞏逐王子朝是也嵩山在縣西南六十里桑欽水經洛水出京兆上洛縣過散闗歷河南洛陽偃師至鞏縣東北入河謂之洛汭○劉長卿詩歸路空回首新章已在腰○漢制縣令長皆銅印墨綬○退之詩雪擁藍闗馬不前呂讓詩發攺河陽鬢衣余京洛塵○杜詩秋風楚竹冷夜雪鞏梅春】

送吳仲純守儀眞

江上齋船駐彩橈鳴笳應滿緑楊橋久爲漢吏知文法當使淮人服教條栱木延陵瞻故國叢祠步認前朝登臨莫負山川好終欲東歸聴楚謡【張湯傳好興事舞文法又龔遂爲渤海太守奏曰治人猶治亂繩不可急願勑丞相禦史且無拘臣以文法○黃覇守潁川爲條教務耕桑蓄養而巳又雲歸告二千石毋得擅爲條教○陳勝傳間令廣之次所旁叢祠中夜篝火狐鳴師古曰叢謂艸木岑蔚者祠神祠也○鎭江有延陵縣寜五年廢爲鎭有季札墓夫子十字碑存焉○晉許邁傳懸霤山近延陵茅山茅山今屬江寜可見壤地相接○步有魏大武祠】

送質夫之陜府

平世求才謾至公悠悠羇旅士多窮十年見子尙短褐千里隨人今北風戶外屨貧虛自滿樽中酒賤亦嘗空共嫌此老無機械心事還能與我同【南史宋武帝常曰羊徽蔡廓可平世三公○言賔客𨿽眾皆淸修之士無富兒也○貢禹短褐不完○莊子伯昏瞀人曰善哉觀乎汝處己人將保汝矣無幾何而往則戶外之屨滿矣○孔融傳坐上客常滿樽中酒不空言酒𨿽賤無錢不能得機械子貢事】

題致政孫學士歸來亭

彭澤陶潛歸去來素風千載出塵埃明時雋老心無累故里髙門子有才更築園林負城郭長畱花月映池臺卻尋五柳先生傳薪水區區但可哀【莊子達生篇有張毅者髙門縣薄無不走也疏云髙門富貴之家也○淵明爲彭澤送一力給其子曰汝旦夕之費自給爲難今遣一力助汝薪水之勞比亦人子也可善遇之○李白詩防踀東籬下淵明不足羣亦此意】

次韻吳季野題嶽上人澄心亭【梅聖兪亦有和韻】

空庭五月尙寒生回首塵沙自鬰蒸砌水亂流穿石厎野雲髙出蔽山層躋攀欲絕人間世締構應從物外僧腸胃坐來淸似洗神奇未怪佛圖澄【杜詩炎天避鬰蒸○劉滄詩寒山半出白雲層又韋處厚詩緣崖踏石層○佛圖澄傳腹傍有一孔常以絮塞之每夜讀書則防絮孔中出光照一室又嘗齋時平旦至流水側腹傍孔中引出五臓六腑洗之還納腹中】

送彥珍

挾策窮鄕滿鬢絲阪田荒盡豈常窺未應谷口終身隱正合菑川舉國推握手百憂空往事還家一笑卽芳時柘崗定有辛夷發亦見東風使我知【正月詩瞻彼阪田有菀其特注阪田﨑嶇墝埆之處○谷口菑川二事並見別注○吳彥珍所居在拓岡屬臨川】

寄張先郎中【張子野也】

畱連山水住多時年比馮唐未覺衰篝火尙能書細字郵筒還肯寄新詩胡牀月下知誰對蠻榼花前想自隨投老主恩聊欲報毎瞻髙躅恨歸遲【陳勝傳叢祠中夜篝火注篝者籠也篝音溝○韓詩夜書細字綴語言○風俗通曰靈帝好胡牀董卓擁胡兵之應也○庾肩吾胡牀詩曰傳名乃外域入用信中京足欹形已正文邪體自平○魏略曰裴潛爲兗州刺史嘗作一胡牀及去畱以掛樹○晉庾亮傳亮在武昌佐史殷浩之徒乘秋夜往共登南樓俄而不覺亮至諸人皆起避之亮徐曰諸君少住老子於此興復不淺便據胡牀與浩等談詠竟夕○說文曰榼酒器也○成公十五年晉欒鍼使行人執榼承飲造於子重○唐人詩云莫嘆靑山拋皓月且傾蠻榼盡濃醪○白詩蠻榼來方防防茶到始煎又小花蠻榼二三升○僧文兆詩別來鋤久廢身老恨歸遲】

汜水寄和父

虎牢闗下水逶迆想汝飄然過此時灑血只添波浪起脫身難借羽翰追畱連厚祿非朝隱乖隔殘年更土思已卜冶城三畝地寄聲知我有歸期【鄭州唐有汜水縣本朝九域志無之○莊二十一年自虎牢以東杜注在河南成臯縣○寰宇志鄭地漢屬河南宋武帝立司州理虎牢東魏分滎陽置成臯郡理今之泛水○杜詩灑血江漢身襄疾又脫身簿尉間始與捶楚辭又天涯春色催遲暮別淚遙添錦水波○揚子淵騫篇或問柳下惠非朝隱者歟○此言祿厚則責深不可言朝隱矣○土思烏孫公主事公嘗有寄聲冶城人爲我問一丘之句○王維詩五湖三畝宅萬里一歸人唐人好使三畝地○退之薦士詩使以歸期告】

寄吉甫

朱顏去似朔風驚白髮多於野艸生挾策讀書空有得求田問舍轉無成解鞍烏石崗邊路攜手辛夷樹下行今日追思眞樂事黃塵深處走雞鳴【李翺云人之受命長者不過七十八九十至百年者則稀矣𨿽饗百年若風之飄而還也○杜牧詩古人容易去白髮等閒生○白傅艸詩野火燒不盡春風吹又生○挾策求田二事公屢使○解鞍攜手皆言撫州舊遊○雞鳴卽於黃塵深處走此言趂朝時】

次韻平甫村墅春日

昨日靑靑尙未齊忽看春色滿髙低陂梅弄影爭先舞葉鳥藏身自在啼樵蹻踏雲歸舊徑漁蓑背雨向前溪似知我欲逃軒冕談笑相過各有攜【退之詩南陽郭門外桑下麥靑靑○少陵百舌詩花宻藏難見又鳥呼藏其身○王褒傳離疏釋蹻而享膏粱注蹻居略反以繩爲之韓詩雪徑低樵叟○韓渥詩須信閒人有忙事曉來衝雨覓漁師○莊子繕性古之所謂得志者非軒冕之謂也軒冕在身非性命也物之倘來寄也○杜詩手中各有攜傾榼濁復淸】

卽席次韻防之泛舟

畫舸幽尋北果園應將陳迹問桑門地隨墻塹行多曲天著崗巒望易昏故國時平空有木荒城人少半爲村悠悠興廢皆如此賴付幹愁酒一樽【北果園近半山○杜詩果園坊裏爲求來○桑門見上注○選詩故林衰木平荒池秋艸偏○白詩市井蕭條半似村○韓詩幹愁漫解坐自累與眾異趣寜相親宋範曄傳有幹愁字笑愁𨿽異幹義則同】

示長安君【此詩恐是使北時作長安君公妹也】

少年離別意非輕老去相逢亦愴情艸艸杯盤供笑語昏昏燈火話平生自憐湖海三年隔又作塵沙萬里行欲問後期何日是寄書應見鴈南徵【退之送師服詩艸艸具盤饌不持酒勸酬○張耳傳貫髙仰視泄公勞苦如平生歡○成都記諸葛亮送費禕使吳別於江上禕曰萬里之行始於此矣○樂天詩雲雨三年別風波萬里行○劉長卿詩離亂要知君到處寄書須及鴈南飛】

和平甫招道光法師

鏈師投老演眞乘像劫空王與肱於總持門通一路以光明藏續千燈從容發口酬摩詰邂逅持心契慧能新句得公還有賴古人詩字恥無僧【升經若有沙門來聴經當置上座道士鏈師自在其下○法華經惟有一佛乘餘二卽非眞○神秀碑髙悟與眞乘同徹○曇無羅防曰釋迦佛正法住世五百年象法一千年末法一萬年華嚴經第十四卷

有空王佛○神秀碑有師而成卽燃燈佛所無依而說是空王法門○華嚴經成就總持三昧門此眞佛子之住處○楞嚴經頌十方薄伽梵一路湼槃門○圓覺經入於神通大光明藏維摩詰與二千魔女說法云諸姊有法門名無盡燈汝等當學無盡燈者譬如一燈然百千燈冥者皆明明終不盡李白尊勝憧頌傳千燈於智種了萬法於眞空○維摩問三十二菩薩不二法門○韶州法海禪師初見六祖問曰卽心卽佛願垂指諭祖曰前念不生卽心後念不滅卽佛成一切相卽心離一切相卽佛吾若具說窮劫不盡吾偈曰卽心名慧卽佛乃定定慧等待意中淸淨悟此法門由汝習性用本無生雙修是正法海信受以偈贊曰卽心元自佛不悟而自屈我知言慧因雙修離諸物○詩字有僧如賈島僧敲月下門之類鄭谷雲臺集其詩用僧字凡三十五處故詩人云仲先筆苑多籠鶴鄭谷詩壇愛惹僧蓋谷詩好使僧字而魏野仲先詩好使鶴字二公以僧鶴格致淸髙故句多及之】

和祖仁晚過集禧觀

妍暖聊隨馬首東春衫猶未著方空煙霞送色歸瑤水山木分香繞閬風壯髮巳輸塵外緑衰顏漫到酒邊紅日斜歸去人間世卻記前遊似夢中【欒黶曰余馬首欲東○漢元紀罷齊三服官注春獻冠幘縰爲首服紈素爲冬服輕綃爲夏服凡三師古曰縰與纚同音山爾反卽今之方目又後漢建初二年詔齊相省冰紈方空縠吹綸絮紈素也冰言色鮮潔如冰釋名曰縠綬也方空者紗薄如空也或曰空孔也卽今之方目紗也綸似絮而細吹者言吹噓可成亦紗也○王元長曲水序穆王八駿如舞瑤水之陰○杜子美九成宮詩巡非瑤水逺○三島記昆侖山有三角其一角正北千星辰之輝名曰閬風巓又十州記聚窟州在西海中北接昆侖二十六萬里山上專多大樹與楓木相類而林芳葉香聞數百里名曰反魂樹○趙后傳我男也額上有壯髮似孝元皇帝師古曰壯髮當額前侵下生今俗呼爲圭頭者是也言塵外人不與事接故髮常緑○潘安仁金穀詩醴染朱顏○東坡詩衰顏得酒尙能韶又兒童誤喜朱顏在一笑那知是酒紅】

送程公辟轉運江西【公辟於嘉祐間嘗爲洪州主治平三年爲江西路轉運副使故公詩有不異重臨最慰漳濵之句】

江西一節鑄黃金最慰漳濵父老心直孺重來眞彊予次公今不異重臨余風尙有歡謡在陳迹非無勝事尋豫想新詩能寄我十年華省故情深【周禮地官掌節凡邦國之使節山國用虎節土國用人節澤國用龍節皆金也以英蕩輔之○汲黯字直孺拜淮陽太守伏謝不受印綬數彊予然後奉詔○黃霸字次公爲京兆尹坐乏軍興有詔歸潁川太守官以八百石居治如其前柳柳州再授連州酬別劉夢得詩重臨事異黃丞相三黜名慙柳士師】

次韻防之卽席

釀成吳米野油囊卻愛淸談气味長閒日有僧來北阜平時無盜出南塘風亭對竹酬孤峭雪徑尋梅認暗香江上中泠應未變一杯終欲就君嘗【仙人王方平傳沽酒餘杭姥得一油囊酒五防許○樂天謝劉夢得寄糯米李浙東舞衫詩金屑防濃吳米釀銀泥衫穩越娃裁○僧謂寶公之流北阜指鐘山○南塘秦淮南岸塘也祖逖傳所從賔客義徒多爲盜逖撫慰之曰比復南塘一出否盜爲吏所繩逖輙擁防之又謝公時廝養逋亡多竄在南塘諸船中或欲一時搜索謝公不許曰不容置此軰何以爲京師○公梅詩又有風亭把酒酬孤艷雪逕廻輿認暗香之句○張又新水錄代宗時李季卿刺湖州至維揚遇陸鴻漸謂曰陸君善茶天下所聞揚子南泠水又殊絕今者二妙千載一遇何可輕失乃命軍士信謹者挈瓶操舟深詣南泠陸潔器以俄水至陸以杓揚水曰江則江矣非南冷者似臨岸者使稱不敢紿旣而傾諸盆至半遽止又以杓揚之曰此南泠者矣使蹶然駭服曰某自南泠齋至岸舟蕩半懼其尠挹岸水以增之處士之鑑神鑑也李大驚陸又曰楚水第一晉水最下因命吏占而次第之○贊皇公李徳裕博達士居廊廟日有親知奉使於京口李曰還日金山下揚子江中泠水與取一壺來其人舉棹日醉而忘之泛舟止石城下方憶乃汲一缾於江中歸京獻之李公飲後嘆訝非常曰江表水味有異於頃歲矣此水頗似建業石城下水其人謝過不隱○杜牧之詩商歌如不顧歸棹越南泠自注某家在朱方揚子江界有南泠北泠據此則中泠之外又自有南泠北泠耶】

和王防之秋浦望齊山感李太白杜牧之

齊山置酒菊花開秋浦聞猿江上哀此地流傳空筆墨昔人埋沒已蒿萊平生志業無髙論末世篇章有逸才尙得使君驅五馬與尋陳迹久裴回【齊山在池州貴池縣南五里王晳齊山記雲山有十餘峯其髙正等故曰齊山或謂齊刺史齊映有善政好此山因名焉按唐書載映爲江西觀察使不作池州郡牧題名卻有齊照當是以此得名也○池陽記秋浦水源起石埭北帶郡城南走驛道爲舟楫之路李景業始築大隄於南續長橋於北○杜牧之齊山詩人世難逢開口笑菊花須插滿頭歸○太白秋浦詩秋浦猿夜愁黃山堪白頭又君莫向秋浦猿聲碎客心○張釋之傳卑之無甚髙論王褒傳有逸才荊公平生以三代自詭下眎漢唐宜謂二公無髙論特以逸才許之耳】

次韻登防之髙齋有感

臺殿荒墟辱井堙豪華不復見臨春北山漠漠云垂地南埭悠悠水映人馳道蔽虧松半死射場埋沒雉多馴登髙一曲悲亡國想繞紅梁落暗塵【辱井卽景陽宮井○建康志云井在臺城內陳末後主與張麗華孔貴嬪投其中以避隋兵其井有石欄多題字舊傳云欄有石胍以帛拭之作煙脂痕或云石胍色類煙脂故一名煙脂井○歐陽公集古錄防尾云景陽樓下井記不著撰人名氏述隋滅陳叔寶與張麗華投井事其後有銘以爲戒又有唐江寜縣丞王震井記云井在興嚴寺其石檻有序稱餘者晉王廣也其文字磨滅僅可識其十一二今其文尙可讀處有云前車已傾負乘將沒也曾南丰集亦載井有篆文云辱井斯在可不戒乎並下文共十八字在井石檻上不知誰爲之文臨春見和防之登髙齋注左氏井堙木刋○子美賦云九天之云下垂北山卽鐘山○建康實錄於方山南截淮立埭卽南埭○賈山至言隱以金槌樹以靑松爲馳道之麗至此使其後世曾不得邪徑而托足焉○李太白金陵懷古詩緑水絕馳道靑松摧古丘○齊武帝數幸瑯琊城遊鐘山射雉至湖北埭雞始鳴射場蓋距埭不逺○謝暉詩舞館識余基歌梁想遺囀注妙歌者發聲聲繞梁而塵起故見梁則想其遺聲○博物志昔韓娥東之齊糧匱過雍門鬻歌假食旣去而響繞梁三日不絕○隋薛道衡詩空梁落燕泥】

和防之重感南唐事

叔寶傾陳衍獘梁可嗟曾不見興亡齋祠父子終身費酣詠君臣舉國荒南狩皖山非故地北師淮水失名王天移四海歸眞主誰誘昏童肯用長【陳書後主諱叔寶禎明三年隋師賀若弼韓擒虎進攻宮城自南掖門入執後主與王公百官入於長安○梁書武帝諱衍太淸三年侯景攻陷宮城縱兵大掠五月帝崩○梁武帝天監十八年於無礙殿受戒大通元年幸同泰捨身中大通元年九月幸同泰寺設無遮大防釋禦服披法衣行淸淨大捨十月又設無遮會二年四月幸寺設平等防三年幸寺說湼槃經十一月又幸寺說般若經五年三月幸寺設四部大防大同元年三月幸寺設無遮防四月幸寺鑄十方銀像設無礙防二年三月幸寺設平等防九月幸寺設四部無礙防三年五月幸寺鑄十方金銅像設無礙法防八月幸阿育王寺設無礙法喜食十年於皇基寺設法防中大同元年幸同泰寺施身仍設法防皇太子以下奉贖太淸元年三月幸寺設無遮大防行淸淨大捨又升光嚴殿講經捨身禦輦還宮幸太極殿如卽位禮昭明太子傳髙祖大佛教親自講說太子亦崇信三寶徧覽眾經乃於宮內制立慧義殿專爲法集之所招引名僧談論不絕太子自立三諦法身義並有新意普通元年甘露降於慧義殿咸以爲至徳所感焉○南史江總傳總旣當權任宰不持政務但日與後主遊宴後庭多爲艷詩好事者相傳諷翫於今不絕又與陳暄孔範王瑳等十餘人當時謂之狎客由是國政日頽紀綱不立有言之者輙以罪斥之君臣昏亂以至於滅又建康志後主常使張貴妃孔貴人八人等夾坐江總孔範等十人預宴號曰狎客君臣酣飲從夕達旦以此爲常又王轂詩君臣已在醉鄕中一面已無陳日月○皖山屬舒州○湘素雜記云江南伶人王感化口防急滑稽無窮中主徙豫章至潯陽遇大風中主不悅命酒獨酌指北岸山間舟人云皖公山也愈不懌感化獨前獻詩曰龍舟萬里駕長風漢武潯陽事正同珍重皖公山色好影斜不入壽杯中中主大悅○梁武帝普通六年五月壬子遣中防軍夏侯亶督壽陽諸軍侵魏六月庚辰豫章王綜奔魏魏復據彭城○唐史穆宗等○穆敬昏童不君○鄧艾報蜀後主書龍戰虎爭終歸眞主○杜牧之詩集金陵懷古如今四海歸皇化兩岸蕭蕭蘆荻秋補注王逢原詩乾坤未發龍虎爭日月須歸仁義主江山本不爲英雄英雄自負江山去○李泰伯詩江左君臣筆力雄一爲宮體便移風始知姬旦無才思秖把豳詩詠女功】

寄李君晜弟訪別長蘆至淮陰追寄

怒水摶風雪壠髙亂流追我秪漁舠忽看淮月臨寒食想映江春聴伯勞道義終期麟一角文章已禿兔千毫後生可畏吾知子南北何時見兩髦【韓詩怒水忽中裂又說楚波堆壠海中作金鼔聲土人謂之海怒當作風雨○李白詩濤白雪山來○豳詩七月鳴鵙注伯勞也又伯勞鳴將寒之此詩乃云江春或稱伯勞爲食母鳥非○艸木疏麟麕身牛尾馬足黃色圓蹄一角角端有肉音中鐘呂行中規矩毛萇詩傳云麟角所以表其徳也○北史學者如牛毛成者如麟角○王羲之傳贊𨿽禿千兔之翰聚無一毫之筋○李白詩書禿千兔毫詩裁兩牛腰詩柏舟髧彼兩髦注髦者髮至眉】

貴州虞部使君訪及道舊竊有感惻因成小詩

韶山秀防江淸冩气象還能出縉紳當我垂髫初識字看君揮翰獨驚人郵籖忽報旌麾入齋閣遙瞻組綬新握手更誰知往事同時諸彥略成塵【郡國志韶州科斗勞水間有兩石對峙相去一里大小略均有似雙闕謂之韶石昔帝舜南遊登此奏韶樂因以名之隋開皇九年取以名郡公詩所指韶山未知卽此韶石乎或只泛言靈鷲山芙蓉岡之類也江卽州之曲江舊有湞水○楚公嘗守韶州公時尙幼○李昉文正賞花感事詩云當時同醉花前客今日半爲泉下人】

衝卿席上

二年相值喜同聲並轡塵沙眼亦明新詔各從天上得殘樽同向月邊傾已嗟後會歡難必更想前官責尙輕黽勉敢忘君所朂古人憂樂有違行【易同聲相應○𨿽在塵沙中以得友故眼亦爲之明○李白詩何如月下傾金壘○晉書載記石韜燕寮屬於東明觀酒酣長嘆曰人居世無常別易防難各付一杯開意爲吾飲令必醉知後防復何期而不飲乎○謝惠連雪賦傷後防之無因衝卿先得外故有後防之語○憂則違之不以退爲髙樂則行之不以進爲泰】

示董伯懿

穿橋度塹只閒行詠石嘲花亦漫成嚼蠟已能忘世味畫脂那更惜時名長千里北寒山紫白下門西野水明此地一防須卜築故人他日訪柴荊【楞嚴經當橫陳之時味如嚼蠟○元次公鹽鐵論曰無其質而外學其文若畫脂鏤冰費日損功○滕王閣記煙光凝而暮山紫○長幹白下見上注○揚雄有田一防】

思王逢原三首

布衣阡陌動成羣卓犖髙才獨見君梓豫章蟠絕壑騏驎騕褭跨浮雲行藏已許終身共生死那知半道分便恐世間無妙質鼻端從此罷揮斤【莊子舉魯國而儒服然千轉萬變而不窮者獨有一儒耳○荊公以令爲古之天民○杜詩胡人髙鼻動成羣○豫章已見別注○應劭曰騕褭古之良馬名赤喙身日行五千里又崔鴻十六國春秋呂光討平西域上疏曰玆據三十六國之中入其國城天驥麟騕褭丹髦萬計盈廐𨿽伯益更生衛賜復出不能辧也漢書天馬歌籋浮雲晻上馳○逢原死時年二十八歲○莊子送葬過惠子之墓顧謂從者曰郢人堊漫其鼻端若蠅翼使匠石斲之匠石運斤成風聴而斲之盡堊而鼻不傷郢人立不失容宋元君聞之召匠石曰嘗試爲寡人爲之匠石曰臣則嘗能斵之𨿽然臣之質死久矣自夫子之死也吾無以爲質矣○揚雄傳人亡則匠石輟斤而不敢妄斵注古之善塗塈者也施廣領大袖以仰塗而袖不污乃髙反又乃回反】

其二

蓬蒿今日想紛披塜上秋風又一吹妙質不爲平世得防言惟有故人知廬山南墮當書案湓水東來入酒巵陳迹可憐隨手盡欲歡無復似當時【逢原嘉祐四年秋卒作此詩時死之明年○衛玠傳嘗恐防言將絕今乃復聞於君○陳師道懷魯直詩妙質不爲平世用髙懷猶有故人知○郡國志有人洗銅盆忽水中暴漲乃失盆遂投水求之卽見一龍銜盆奪之而去故曰湓水又云源出靑盆山因以爲名○韓信傳鐘離昧曰吾今死君隨手亡矣○樓防傳爵祿賂遺所得亦緣手盡○蘭亭記況修短隨化終期於盡○杜詩可惜歡娯地都非少壯時○退之祭張員外文中宵興嘆無復昔時】

其三

百年相望濟時功歲路何知向此窮鷹隼奮飛凰羽短騏驎埋沒馬羣空中郎舊業無兒付康子髙才有婦同想見江南原上墓樹枝零落紙錢風【公作逢原墓志云始余愛其文章而得其所以言云云於是慨然嘆以爲可任世之重而有功於天下者將在於此○歲路猶言年事也王褒書曰年事道盡容髮衰謝蕓其黃矣零落無時陸士衡豫章行雲前路旣已多後塗隨年侵呂延濟注云前路謂日月李善曰前路後塗諭壽命也公代王魯公乞致仕表亦云徒以歲路之向窮不勝人言之甚眾亦是暗借阮籍塗窮字○薛令之開元中爲東宮侍講時官僚閒淡以詩自悼書於壁曰朝旭上團團照見先生盤盤中何所有苜蓿長闌漧飯澁匙難綰羮稀箸易寛只可謀朝夕何由度歲寒上因幸東宮見焉索筆續之曰啄木觜距長鳳凰毛羽短若嫌松桂冷任遂桑楡暖令之因此謝病東歸肅宗卽位詔徴之己卒出閩中名士傳○埋沒如無鹽車之類又伯樂一過冀北之野而馬羣遂空○韓詩中郎有女能傳業謂蔡邕也○逢原妻吳氏有賢行皇甫謐髙士傳黔婁先生卒曾西來弔見屍牖下覆以布被手足不盡覆頭則足見覆足則頭見西曰斜其被則斂矣妻曰斜之有餘不若正之不足先生生而不斜死而斜之非先生意也西曰以何爲諡妻曰先生以康爲諡】

和吳禦史臨淮感事

柵鏁城扉曉一開柂牙車軸轉成雷黃塵欲礙山出白浪空分汴水來澄觀有材邀昧陋霽云無力報姧回騷人此日追前事悲气隨風動管灰

王荊公詩注卷三十

欽定四庫全書

王荊公詩注卷三十一

宋李壁撰

律詩

和文淑湓浦見寄【文淑公女弟張劍州之妻亦能文】

多難漂零歲月賖空餘文墨舊生涯相看楚越常千里不及朱陳似一家髮爲感傷無翠葆眼從瞻望有花惟詩與我寛愁病報爾何妨賦棣華【孟浩然送從弟邕千里在俄傾三江坐超忽向來共歡娯日夕成楚越○徐州古丰縣有村曰朱陳去縣百餘里一村惟朱陳兩姓世爲婚姻白樂天作朱陳村詩○子虛賦建翠乘之旗師古注云以翠羽爲旗上葆也光武紀益州傳送公孫述葆車輿輦注葆車謂上建羽葆也合聚五采羽名爲葆又廣陵王謀反上賜璽書云當此之時頭如篷葆注頭久不理如蓬茸羽葆○韓渥詩心爲感恩長慘戚鬢緣多病早蒼浪○韓愈詩花著兩眼視物隔縰褵】

次韻吳季野再見寄

衣裘南北獘風塵志格卑污已累親流俗尙疑身察察交遊方笑黨頻頻逺同魚樂思濠上老使鷗驚恥海濵邂逅得君還恨晚能明吾意久無人【蘇秦家貧親老觸塵埃防霜露越漳河以見李兌抵掌而談李兌遺以黒貂之裘黃金百鎰秦乃西入於秦書十上而說不行黒貂之裘獘資用乏絕去秦而歸羸縢履蹻負書擔囊形容枯槁面目黧黒狀有愧色至家妻不下袵嫂不爲炊父母不與言秦嘆曰云云皆秦之罪也屈平安能以身之察察受物之汶汶者乎○揚子頻頻之黨甚於鸒斯○莊子與惠子遊於濠梁之上莊子曰鯈魚出遊從容是魚樂也惠子曰子非魚安知魚之樂莊子曰子非我安知我之不知魚之樂列子海上之人有好漚鳥者每旦之海上從漚鳥遊漚鳥之至者百住而不止注曰住當作數其父曰吾聞漚鳥皆從汝遊汝取來吾玩之明日之海上漚鳥舞而不下】

次韻平甫贈三靈程惟象

家山松菊半荒蕪杖策窮年信所如占見地靈非卜筮算知人貴自陶漁久諳郭璞言多驗老比顏含意更疎秪欲勒成方士傳借君名姓在新書【李羣玉詩舊館苔蘚合幽齋松菊荒司馬遷書居則忽忽若有所忘出則不知所如往師古曰如亦往也○洛誥我又卜瀍水東亦惟洛食此以卜筮占見地靈也今言非卜筮其術猶髙矣○公孫丑稱舜自耕稼陶漁以至爲帝無非取於人者○此以惟象擬璞久諳云者謂熟聞其術之驗按璞傳庾翼幼時嘗令璞筮公家及身卦成曰立始之末丘山傾長順之初子凋零及康帝卽位始攺元爲建元或謂庾冰曰忘郭生之言乎立始建元也丘山土名也此號不宜用冰撫心嘆恨帝崩何充攺元爲永和庾翼嘆曰天道精防乃當如此長順者永和也吾庸得免乎璞之占驗之占類撰前後筮驗六十餘事名曰洞林璞嘗欲爲顧含筮含曰年在天位在人修已而天不與者命也守道而人不知者性也自有性命無勞蓍龜○方士傳史記謂之龜防日者續漢書謂之方術三國誌謂之方伎晉及北史謂之藝術新舊唐書並謂之方伎皆醫卜之流也嵇康傳撰上古以來髙士爲之傳贊】

次韻和甫詠雪

奔走風雲四面來坐看山隴玉崔嵬平治險穢非無徳潤澤焦枯是有才勢合便疑包地盡功成終欲放春回寒鄕不念丰年瑞只憶靑天萬里開【退之詠雪松篁遭挫折糞壤獲饒培○髙駢雪詩逡巡好上髙樓看蓋盡人間惡路岐亦平治之意○韓詩隱匿疵瑕盡包羅委該又翕翕淩厚載○末言久雪願晴】

次韻張氏女弟詠雪

天上空多地上稀初寒風力故應防那能鎭壓黃塵起彊欲侵淩白日飛邑犬橫來矜意气窟蟾偸出助光輝都城只有袁安憊我亦年年幸賜衣【唐人詩枝上空多地上稠○詩北風其涼雨雪其雱○退之詠雪助畱風作黨○晉童謡不見馬上郎但見黃塵起又獻裴尙書雪詩照曜淩初日又欺梅並壓枝又詠雪贈張籍日輪埋欲側坤軸壓將頽○射訓狐詩意欲唐突羲和鳥○楚詞邑犬羣吠吠所怪也兼用柳子厚吠雪事○窟蟾謂月中蟇也○謝惠連雪賦月承幌而通輝○退之春雪詩莫愁陰景促夜色自相饒○公又有閶闔與風生意气姮娥教月借光輝之句】

次韻徐仲元詠梅二首

溪杏山桃欲占新亭梅放蘂尙嬌春額黃映日明飛燕肌粉含風冷太眞玉笛淒涼吹易徹冰紈生澁畫難親爭妍喜有君詩在老我翛然敢效顰【江淹別賦羅與綺兮嬌上春李義山詠蝶詩壽陽公主嫁時妝八字宮眉捧額黃又早梅詩何處拂胸資蝶粉幾時塗額借蜂黃○𨿽言飛燕借用壽陽公主事○宋武帝女壽陽公主人日臥於含章檐下梅花落公主額上成五出之花拂之不去後畱之自是有梅妝後人多效之○李白詩黃鶴樓中吹玉笛江城五月落梅花○曹松詩初開偏稱雕梁畫未落先愁玉笛吹○古樂府有落梅曲○江總落梅詩橫笛短簫吹復咽誰知柏梁聲不絕○漢書地理誌齊俗織作冰紈綺繡純麗之物師古曰紈素也冰謂布帛之細其色鮮防如冰○莊子天運篇西施病心而矉其裏其裏之醜人見而美之歸亦捧心而矉其裏其裏之富人見之堅閉門而不出貧人見之挈妻子而去之走注通俗文蹙額曰矉】

其二

舊挽靑條冉冉新花遲亦度柳前春肌冰綽約如姑射膚雪參差是太眞搖落防應傷歲晚攀翻防欲寄情親終無驛使傳消息寂寞知誰笑與顰【選詩靑條若蔥蒨○姑射事公屢用○樂天長恨歌雪膚花貎參差是謂楊妃也○又詩霜降水反壑風落木歸根苒苒歲將晏物皆復本原○謝靈運詩桂技徒攀翻注云桂樹貞芳可以翫遊今友人不還故徒爲攀援誰與共之翻援也○孟浩然詩云茱萸正好佩折取寄情親】

次韻酬陸彥回【經之子也】

中郎筆墨妙他年晚與君遊喜象賢欵欵故情初未愸飄飄新句總堪傳英才但未遭文舉明主寜當棄浩然投贈臨分加組麗小詩能不彊雕鐫【江文通賦𨿽淵云之墨妙皆嚴樂之筆精又君房言語妙天下○經歐公朋友有文名○書防子之命惟稽古崇徳象賢○文公十二年兩軍之士皆未愸也注愸缺也○孔北海薦禰衡淑質貞亮英才卓躒○摭言載孟浩然入翰苑訪王維適明皇駕至浩然蒼黃伏匿維不敢隱而奏知明皇曰吾聞此人久矣召使進所業浩然誦不才明主棄多病故人疎明皇曰吾未嘗棄卿何誣之甚也放歸襄陽○揚子霧縠之組麗曰女工之蠧也】

畱題曲親盆山【公自注云和州曲敍】

巧與天成未覺殊國工施手豈須防根連滄海蓬萊闊勢壓黃河砥柱孤坐上煙嵐生紫翠影中樓閣見靑朱爲山觀水皆良諭誰向君家識所趍【巧謂假人爲也考工記國工注國之名工○鐘離權詩自言住處連滄海別是蓬萊第一峯○砥柱山名在虢城東北大陽城東酈道元水經注云昔禹治洪水山陵當水者鑿之故破山以通河河水分流包山而過見水中若柱故曰砥柱三穿旣決水流疎分指狀表白亦謂之三門○杜堂上不合生楓樹又假山詩幽處欲生云】

不到大初兄所居遂巳十年以詩攀寄

一水衣巾剪翠綃九峯環佩刻靑瑤生才故有山川气卜築兼無市井囂三葉素風門閥在十年陳迹履綦銷歸榮早晚重攜手莫負幽人久見招【杜詩安得並州快剪刀剪取吳松半江水○杜牧池州詩弄水亭前溪颭灩翠綃舞○韓詩字重靑瑤鐫○前漢書地理誌云凡民函五常之性而其剛柔緩急音聲不同系水土之風气又楊憚傳西河魏土文侯所興有叚幹木田子方之遺風漂然皆有節防知去就之分安定山谷之間昆戎舊壤子弟貪鄙此皆謂人才系山川之風气○左氏晏子之宅近市湫隘囂塵不可以居○思賦逮三葉而遘武○班媫妤詞思君兮履綦○攜手同歸○陸士衡招隱詩躑躅欲安之幽人在浚谷】

偶成二首

懷抱難開醉易醒曉歌悲壯動秋城年光斷送朱顏老世事栽培白髮生三畝未成幽處宅一身還逐眾人行可憐蝸角能多少獨與區區觸事爭【杜五更鼔角聲悲壯○李白詩歌酣易水動又髙歌振林木○王康琚詩凝霜凋朱顏○李白詩昨來朱顏子今日白髮催○韓集九品之位其可望一畝之宅其可懷○王維詩五湖三畝宅萬里獨歸人○杜詩愁窺髙鳥過老逐眾人行○莊子則陽篇戴晉人曰有國於蝸之左角者曰觸氏有國於蝸之右角者曰蠻氏時相與爭地而戰伏屍數萬逐北旬有五日而後返又通逵之中有魏於魏中有梁於梁中有王王與蠻氏有辧乎○樂天相爭兩蝸角所得一牛毛又蝸牛角上爭何事石火光中寄此身○皎然細言詩蚊眉自可托蝸角豈勞爭欲效絲毫力誰知螻蟻誠】

雨過偶書

霈然甘澤洗塵寰南畝東郊共慰顏地望歲功還物外天將生意與人間霽分星鬥風雷靜涼入軒窗枕簟閒誰似浮雲知進退才成霖雨便歸山【昭公三十二年閔閔焉如農夫之望歲○董仲舒策天使陽出布施於上而主歲功○周茂叔不去牕艸要見造物生意○杜收詩牕虛枕簞涼寢倦憶瀟湘○許渾詩前山雨過池塘滿小院秋歸枕簟閒○韓詩新涼入郊墟○易知進退存亡而不失其正者○曹子建詩朝云不歸山霖雨成川澤○許渾詩塵意迷今古云情識捲舒亦知進退之意】

季春上旬苑中卽事

輦路行看斗柄東垂殿閣轉東風樹林隱翳燈含霧河漢欹斜月墜空新蘂謾知紅蔌蔌舊山常夢直叢叢賞心樂事須年少老去應無日再中【北斗七星在紫宮南其杓所建周於十二辰之舍以定十二月斟酌元气運乎四時○李白歌天之何爲令北斗而知春兮回指於東方○虞羽客詩龍城捨曉霧瀚海隔遙天○唐人鬼詩河漢巳欹斜神魂欲超忽○元稹連昌宮詞又有墻頭千葉桃風動落花紅蔌蔌○沈括詩不見連昌桃無言紅蔌蔌○樂天詩水蓼冷花紅蔌蔌江籬濕葉碧萋萋○姚鵠詩舊山嘗夢到流水送愁余○退之詩楚山直叢叢淮之水舒舒○謝靈運雲天下良辰美景賞心樂事四者難並○左太衝賦將轉西日而再中齊旣往之精神○白詩百川未有回流水一老終無卻少人○謝惠連詩頽魄不再圓傾義無兩旦向注云魄月義日也言月旣缺一月之中無再復圓日旣傾一日之中無更朝諭人老不可更少○唐人詩云事逐時偕往恩無日再中】

上西垣舍人

共說才髙世所珍諸賢誰敢望光塵討論潤色今爲美學問文章老更醇賦擬相如眞復似詩看子建的應親仍聞悟主言多直許史家兒往往嗔【揚雄作賦擬相如爲式後客有薦雄丈似相如者此言眞復似蓋取諸此○杜詩詩看子建親○雄傳有談範蔡之說於金張許史之間則狂矣○班固稱許史不敢縱恣是以能全然害蕭大傅蓋司皆許史也故公云許史家兒往往嗔此得之矣】

退朝

門外鳴騶送響頻披衣彊起赴雞人火城夜闇雲藏闕玉座朝寒雪被宸邂逅欲成雙白鬢蕭條難得兩朱輪猶憐退食親朋在相與吟哦未厭貧【雞人見上注○每歲正旦曉漏以前宰相三司使大金吾皆以樺燭百炬擁馬方布象城謂之火城仍雜以衣綉鳴珂焜耀街陌如逢宰相卽諸司火城悉皆撲滅○唐皇甫冉詩雲藏神女廟○李端詩回合雲藏日霏防雨帯風○被宸見上注○此詩作於嘉祐初時爲羣牧判官提防府界諸縣鎭公事以貧屢乞郡而未得○詩退食自公】

與防之同賦梅花得香字三首

漢宮嬌額半塗黃粉色淩寒透薄妝好借月魂來映燭恐隨春夢去飛揚風亭把盞酬孤艷雪徑回輿認暗香不爲調羮應結子直須畱此占年芳【幽怪錄云巴卭人霜後園中有兩大橘如三斗盎剖開各有二叟相對像戲相與更決賭一叟曰君輸我海龍王女髲發十兩智瓊額黃十二枚云云言訖不見○庾信武媚娘詩云眉心濃黛直防額角輕黃細安○李義山蝶詩壽陽公主嫁時妝八字宮眉捧額黃壽陽事見前注○山謙之丹陽記曰皇后正殿曰顯陽東曰含章西曰徽音皆後漢洛陽宮舊名公𨿽用宋事而仍曰漢宮○月魂移言月魄○韓詩若不妬淸妍卻成相映燭○晏元獻詩冷艷風中凝濃香雪後多○林逋詩暗香浮動月黃昏○李羣玉詩雪壓溪梅狼籍香○調羮句亦兆公相業也○杜卑枝低結子○白公石楠詩見說上林無此樹秪教桃李占年芳】

其二

結子非貪鼎鼐嘗偶先紅杏占年芳從教臘雪埋藏得卻怕春風漏泄香不禦鉛華知國色秪裁云縷想仙裝少陵爲爾牽詩興可是無心賦海棠【王建詩自是桃花貪結子○梅聖兪詩已先羣木得春色不與杏花爲比紅○黎錞希聲詩雪徑淸寒蝶未知暗香誰遣好風吹野橋漏泄春光處正爲橫斜一兩枝本公此意也○李義山柳詩爲有橋邊拂面香何曾自敢占年芳又巳遭江映柳更值雪蔵梅○洛神賦芳澤無加鉛華不禦○李正封牡丹詩國色朝含酒○杜詩自嫌脂粉污顏色淡掃蛾眉朝至尊○太白宮詞云想衣裳花想容○詩話云子美母名海棠故集中無海棠詩然曉看紅濕處花重錦官城非海棠不能當也○子美詩東閣官梅動詩興○鄭谷詩云浣花溪上堪惆悵子美無情爲發揚】

其三

淺池塘短短墻年年爲爾惜流芳向人自有無言意

傾國天教抵死香防裊【一作撚】黃金危欲墮蔕團紅蠟巧能裝嬋娟一種如冰雪依倚春風笑野棠【崔魯梅詩含情含態一枝枝斜壓漁家短短籬○韓詩淩晨擬作紅妝面對客偏含不語情○若教解語應傾國任是無情也動人○李義山桃花詩脈脈無言度幾春用息嬀事○漢文詔此細民之無知抵死師古注曰抵觸也亦至也○李夫人傳一顧傾人城再顧傾人國○梅聖兪詩豈辭盡醉對顏色頻嗅競粘防蕊黃○魏野詩蘂訝粉綃裁太碎葉疑紅蠟綴初幹○白詩紅蠟粘枝杏欲開○遁齋閒覽云凡詠梅多詠白而荊公詩獨云防撚黃金蔕團紅蠟不惟造語巧麗可謂能道人不能到處】

和晚菊

不得黃花九日吹空看野葉翠葳防淵明酩酊知何處子美蕭條向此時委翳似甘終艸莽栽培空欲傍藩籬可憐蜂蝶飄零後始有閒人把一枝【庾肩吾玉醴吹花菊銀牀落井桐○張說詩菊花吹禦酒蘭葉捧天詞○歐公言家菊性涼野菊性熱家菊則甘菊是也此必指野菊故下有委翳艸莽之句○杜牧詩直須酩酊酬佳節淵明不見酩酊事獨李羣玉詩有借問陶淵明何物號忘憂無因一酩酊髙枕萬情休○少陵詩九日蕭條醉盡醒殘花爛漫開何益○杜詩云來把菊花枝】

景福殿前柏【殿在禁中梅聖兪亦有景福殿後荼防花及景福殿水詩】

香葉由來耐歲寒幾經眞賞駐鳴鑾根通禦水龍應蟄枝觸宮云鶴更盤怪石誤防三品號老松先得大夫官知君勁節無榮慕寵辱紛紛一等看【子美老柏行香葉曾經宿鸞鳳○韓渥柳詩澗松亦有淩雲分爭似盤根太液池○張祐詩夜半深廊人語定一枝松動鶴來聲○杜詩宮云去殿低○余見三品石詩注○秦始皇封太山遇雨避於松下封松爲五大夫○唐盧承慶典選校百官考有坐漕舟溺者承慶以失所載考中下以示其人無慍色復曰非力所及考中中亦不喜承慶嘉之曰寵辱不驚考中上○孫僅縣種放詩處士星孤輕世俗大夫松好賤官班】

四月果

一春彊半勒花風幾日園林幾樹紅汲汲追攀常恨晚紛紛吹洗忽成空行看果下蒼苔色已作人間白髮翁豈惜解鞍畱夜飲此身醒醉與誰同【歐公詩餘寒尙勒花○文選詩經始東山廬果下自成榛○唐張仲素闔怨閒花落徧蒼苔地盡日無人誰得知○杜牧之詩云別後東籬數枝菊不知閒醉與誰同】

墻西樹

墻西髙樹結陰稠步屧窮年向此畱白日屢移催我老淸風一至使人愁紛紛瞑鳥驚還合渺涼蟬咽欲休回首舊林歸未得相看知復幾春秋【杜詩爾曹催我老○小杜詩野竹疎還合巖泉咽復流○李頎詩空山百鳥散還合萬里浮雲咽復流】

度麾嶺寄莘老

區區隨傳換冬春夜半懸崖托此身豈慕王尊能許國直緣毛義欲私親施爲已壊平生學夢想猶歸寂寞濵風月一歌勞者事能明吾意可無人【隨傳卽乘傳也師古注漢書曰傳若今之驛古者以車謂之傳車其後又攺置馬謂之驛騎傳張戀反○王尊叱馭見送復之赴成都注○廬江毛義捧府檄而喜張奉心賤之及母死徴辟一無所就奉嘆曰賢者固不可測往日之喜乃爲親屈也詩言本非有意於用世爲親而仕耳○韓詩外傳曰饑者歌其食勞者歌其事】

狄梁公陶淵明俱爲彭澤令至今有廟在焉刁景純作詩見示繼以一篇【公自注云嘉祐中江東提刑時作】

梁公壯節就防魖陶令淸身托酒徒政在房陵成底事年稱甲子亦何須江山彭澤空遺像歲月柴桑失故區末俗此風猶不競詩翁嘆息未應無【防魖謂武氏也揚雄甘泉賦屬堪輿以壁壘兮稍防魖而抶獝狂下注水石之怪曰防耗鬼曰魖音虛○髙陽酒徒見酈生傳又魏典略曰時苗謁蔣濟會其醉不能見苗恚恨刻木爲人書曰酒徒蔣濟旦夕射之○言𨿽復中宗而可正後亦昏亂也故言成厎事○宋初授命陶潛自以祖侃晉世宰輔恥復屈身異姓所著書自義熙以前題晉年號永初以後但稱甲子而已○周景式廬山記柴桑彭澤人郊古三苗國舊屬廬江地太平寰宇記云柴桑山在徳化縣近栗裏原在廬山南當澗有陶公醉石○則天長壽元年來俊臣誣狄仁傑反後召見親問之卿承反何也對曰不承則死於考掠矣後曰何爲作謝死表曰無之出表示之乃知其詐仁傑貶彭澤令】

寄沈鄱陽【公自注云時爲江東提刑】

離家當日尙炎風叱馭歸時九月窮朝渡藤溪霜落後夜過麾嶺月明中山川道路良多阻風俗謡言苦未通惟有鄱君人共愛流傳名譽滿江東【信州弋陽縣有葛溪按江東地誌無藤溪豈誤以葛爲藤乎麾嶺在徽州績溪縣西北十里圖經麾作徽太平州寜國縣亦有徽嶺未知孰是○禮記王制篇廣谷大川異制民生其間者異俗又云五方之民言語不通嗜欲不同○吳芮秦時爲鄱陽令號鄱君】

席上賦得然字送裴如晦宰吳江【按如晦名煜與歐公聖兪原甫軰爲交友嘗與永叔書論集古錄西漢字並歐公跋附於此觀此可見其人與諸賢以文義相從遊非一日又因以見其始末也煜頃嘗謂周秦東漢往往有銘傳於世間獨西漢無有王原叔言華州片瓦有元光字急使人購得之乃好事者所爲非漢字也侍坐語及公亦謂家集所闕西漢字耳煜守丹陽日蘇氏者出古物有銅雁足鐙制作精巧因辧其刻則黃龍元年所造其言榮宮二史間未始槪見遂摹之欲寄左右以爲集古錄之一事防悲苦不果昨偶開篋見之謹以上獻亦聞原甫於秦中得西漢數器不知文字與此類不煜再拜○治平元年十二月十四日後三年餘出守亳社而裴如晦以疾卒於京師明年原甫卒於南都二人皆年壯气盛相次以歿而余巋然而存也】

靑發朱顏各少年幅巾談笑兩歡然柴桑別後餘三徑天祿歸來盡一防邂逅都門誰載酒蕭條江縣去鳴猶疑甫裏英靈在到日憑君爲艤船【古庶人服巾士則冠傅子曰漢末王公多委王服以幅巾爲雅素則幅巾古賤者服也鮑永趙咨符融韋彪傳俱載幅巾注謂以一幅巾爲首飾不加冠冕靈帝時詔書就家拜韋著爲東海相逼切不得已解巾之郡注巾幅巾也旣服冠冕故解之○柴桑天祿謂淵明子云然子云未嘗歸也○鳴宓子賤事○陸防居於甫裏自號甫裏先生○烏江亭長艤船以待如淳注曰南方人謂整船向岸曰檥服防曰檥音蟻】

次韻樂道送花

沁水名園好物華露盤分送子雲家新妝欲應何人面彩筆知書幾葉花曾和郢中歌白雪亦陪天上飲流霞春風已得同心賞更擬詩載酒誇【李義甫詩平陽館外有仙家沁水園中有物華○漢志沁水屬河內郡千浸反漢竇憲傳憲恃宮掖聲勢遂以賤直請奪沁水公主園田主逼畏不敢計後肅宗駕出過園陰喝不得對後發覺帝大怒切責憲今貴主尙見侵奪況小人哉使以田還主注沁水公主明帝女也○韓集惠康公主挽詩從今沁園艸無復更芳菲○杜詩截成金露盤○漢郊祀志武帝作承露仙人掌注云仙人以手掌擎盤承露○退之牡丹詩淩晨並作新妝面○李白夢筆生花○唐制五花判事○韓湘曽爲吏部染後堂之前白牡丹一叢斸其根下置藥而後栽培之明年花開每一葉花中有楷書十四字曰云埋秦嶺家何在雪擁藍闗馬不前出仙傳拾遺○後山詩欲知誰稱面偏插一枝看○抱朴子項曼都修道山中得遊紫府上帝飲以流霞一杯○郢人歌己見上注】

籌思亭【公自注云在江東轉運司南防】

昔人何計亦何思許國憂民適此時寓興中原爲逺趣托名華榜有新詩數株碧柳蒼苔地一丈紅蕖淥水池坐聴楚謡知歲美想銜杯酒問花期【杜牧之詩鑿破蒼苔地偸他一片天○曹子建洛神賦灼若芙蕖出淥波○南史庾杲之左丞王儉用爲衛將軍長史安陸侯蕭緬書與儉曰盛府元僚寔難其選庾景行汛淥水依芙蓉何其麗也時人以入儉府爲蓮花池故緬書美之爾雅云荷芙蕖釋曰芙蕖其總名也別名芙蓉今江東人呼荷華爲芙蓉○一丈字見別注○唐詩江鄕宜晚霽楚老話丰年】

愁臺【未詳何地恐是愁崗唐莊宗置酒處】

頽垣斷壍有平沙老木荒榛八九家河勢東南吹地坼天形西北倚城斜傾壺語罷還登眺岸幘詩成卻嘆嗟萬事因循今白髮一年容易卽黃花【杜詩錦裏煙塵外江村八九家○杜詩大聲吹地轉又吳楚東南坼○晉志天形如倚蓋○列子天傾西北日月星辰就焉地缺東南百川水潦歸焉○王建叢臺詩零落故宮無入路東西澗水繞城斜杜牧之詩故人容易去白髮等閒生】

和正叔懷其兄艸堂

茅堂竹樹水之濵耕稼逍遙似子眞小吏一身今倦宦先生三畝獨安貧欲拋縣印辭黃綬來伴山冠帯白綸秪恐明時收士急不容家有兩閒人【谷口鄭子眞耕於巖石之下○司馬相如傳長卿故倦遊○唐人詩五湖三畝宅萬里一歸人○陶詩安貧守賤者自古有黔婁○朱博傳欲言縣丞尉者刺史不察黃綬各自詣郡○謝萬傳簡文帝作相召萬爲從事中郎萬著白綸巾鶴氅裘履版而前與帝共談移日○武攸曁傳山陂葛巾○杜詩白帽仍兼似管寜又管寜紗帽淨皆隱者之服古不以白爲諱也○歐公詩淸風明月兩閒人】

鄭子憲新起西齋

謾搆軒窗意亦深滔滔浮俗倦登臨詩書千載經綸志松竹四時瀟灑心曉枕不容春夢到夜燈惟許月華侵行看富貴酬勤苦車馬重來拾翠陰【陸防詩溪山自是淸涼國松竹合封瀟灑侯○言用志之專性情治也春猶言紛華○杜詩富貴必從勤苦得】

寄題思軒【按臨川志軒在撫州通判防至和元年通判林慥所立曽子固作詩序見本集詩所謂名郎指慥之祖水部也水部當太宗時嘗通判此州下云良孫則指慥】

名郎此地昔徘徊天誘良孫接踵來萬屋尙歌餘澤在一軒還向舊堂開右軍筆墨空殘沼內史文章秪廢臺邑子從今誇勝事豈論王謝世稱才【成公十三年天誘其衷○右軍故宅有墨池在州學○康樂有翻經臺在郡寶應寺宋書靈運爲臨川內史於此翻大湼槃經○邑子字見朱買臣傳上聨用王謝事故以此終之】

王荊公詩注卷三十一

欽定四庫全書

王荊公詩注卷三十二

宋李壁撰

律詩

陳君式大夫恭軒【大夫名軾字君式居於撫州黃土橋曾子固亦爲賦詩東

坡名其園曰中隱堂曰老圃】

恭軒靜對北堂深新斸檀欒一畝陰膝下往來前日事眼前封殖去年心每懷罇斚沾餘瀝獨喜歌有嗣音肯搆防須門閥大世資何用滿籝金【枚乘賦修竹檀欒夾池水○去年眞迹作長年○淳於髠傳侍酒於前時賜餘瀝文選霑玉斚之餘瀝○公此詩撫州有石本陳之孫博古防云曾祖中散手植緑竹一叢於所居之側四時防蒨秀色可佳捐館之後祖朝奉大夫於竹之傍開一軒對之命曰恭蓋取桑梓必恭之義舒王曾公兄弟來歸裏閈必遊息賞玩而去云云作此詩時在相位詩石結銜平章事○弦歌疑是春誦夏之言有子能世其學○眞迹閥字作更字漢於公髙大其門閭○揚雄解嘲鄒衍以頡頏而取世資○韋賢傳遺子黃金滿籝不如敎子一經注籝笭也揚雄方言陳楚間謂筲爲籝然則筐篚之屬是也如淳注竹器受三四斗】

寄黃吉甫

學兼文武在吾曹別後應看虎豹韜欲問廟堂誰鎭撫尙傳邊塞敢驚騷旌旗急引飛黃下烽火遙連太白髙聞說荊人亦憔悴家家還願獻春醪【漢書尹翁歸文武兼備○太公六韜有虎韜豹韜○陳平傳外鎭撫四夷○退之詩訏謨者誰子無乃太失宜卽欲問廟堂之意也○詩徐方繹騷震驚徐方○舊注時發騎士南徵○漢禮樂志日出入歌曰訾黃其何不徠下注云訾嘆辭也黃乘黃也飛黃馬名○退之詩飛黃騰踏去○淮南子黃帝治天下於是飛黃服皁○漢天文志太白兵象也出而髙用兵深吉淺凶○唐鮑容詩西方太白髙壯士羞病死○韓退之詩春醪又千石】

髙魏畱

魏畱十七助防邊埋沒鹽州十八年衣屨窮空委胡婦糗糧辛苦待山田闗河舊路頻回首腹背他時兩受鞭邂逅得歸爺戰死母隨人去亦蕭然【鹽州在五原原上頭徳宗貞元中始詔○之虜逺避不敢犯塞○胡婦字出蘇武傳○此恐謂虛內事外兩有害也或又謂樂天縛戎人詩涼原鄕井不得見胡地妻兒虛棄捐沒蕃被囚思漢土歸漢被劫爲蕃虜早知如此悔歸來兩地寜如一處苦疑此亦兩受鞭之意也○史記吳起傳其父戰不旋踵亦死於敵】

丁年

丁年結客盛遊從宛洛氊車處處逢吟盡物華愁筆老醉消春色受醅濃壚間寂寞相如病鍜處荒涼叔夜慵早晚靑雲須自致立談平取徹侯封【文選李少卿答蘇武書丁年奉使皓首而歸注丁壯也○漢祭遵爲部吏所侵結客殺之古樂府有結客少年場言少年時結任俠之客爲交防之場終而無成故作此曲也○李白詩平明相馳逐結客洛門東○摭言崔沆爲主罰錄事盧彖府近開宴請假往洛及同年宴於曲江亭上彖以雕幰載妓防服嚲鞚縱觀爲團司所發沆判曰深攙席帽宻快氊車紫陌尋春已隔同年之面靑雲得路可知異日之心○相如傳相如與文君俱之臨卭盡賣車騎買酒捨令文君當壚師古曰壚以居酒甕四邊隆起其一面髙形如鍜壚故名壚又相如常有消渴病稱病閒居不慕官爵○嵇康鍜事屢使○髙帝紀上曰通侯諸將無敢隱朕皆言其情注通侯舊曰徹侯避武帝諱曰通侯通亦徹也言其功得通於王室也後攺曰列侯列者序列也○揚雄解嘲曰或七十說而不遇或立談間而封侯服防注曰薛公也】

送王詹叔利州路運判

王孫舊讀五車書手把山陽太守符未駕朱轓辭輦轂卻分金節佐均輸人才自古常難得時論如君豈久孤去去便看歸奏計莫嗟行路有﨑嶇【此詩頗不類公作○山陽楚州○周禮地官掌節凡邦國之使節皆金也以英蕩輔之○桑羊請置大農部丞十人分部主郡國各往往置均輸鹽銕官令逺方各以其物如異時商賈所輸販者爲賦間相灌輸據此蓋盡籠天下之貨與民爭利此卜式所欲烹羊者也然使臣顧以均輸同管氏之輕重李悝之平糴言之且謂古爲之有數吏良而令行則均輸亦何可廢哉運判故言佐○歸奏計一作歸奏事○﨑嶇言蜀道梯棧之險】

送周仲章使君

看君東下霅溪船回首紛紛已五年簪筆少畱吾所望剖符輕去此何緣髙麾行路穿秦樹駿馬歸時著蜀鞭子墨文章應滿篋承明宣室正詳延【霅溪在湖州四水合爲一溪○徐陵碑云淸霅彌彌塗窮地根字書霅者四水激射之聲也又有苕水以其兩岸多生蘆葦故曰苕溪○梅聖兪送周仲章湖倅詩溪水日霅霅弁峯日峩峩○趙充國傳中郎將卬家將軍以爲張安世本持槖簪筆注從臣負槖簪筆從備顧問或有所紀漢髙祖紀剖符封功臣師古曰剖破也與其符合而分授之○謝靈運詩剖竹守滄海○杜詩兩行秦樹直○顧況有蜀馬鞭歌謂章仇兼瓊采以獻上歌云亭亭筆直無皴節磨將形如一像鐵滋潤猶沾玉壘雪碧鮮似染萇血○杜牧送冀處士贈以蜀馬箠副之胡罽裘蜀鞭疑本此○子墨事見詳定試卷注○揚雄傳召雄待詔承明金馬著作之庭○賈誼傳上方受釐宣室蘇林曰宣室未央前正室○淮南子武王殺紂於宣室漢亦承用古名乎】

送王防州

請郡東南沒【一作促】去程拍堤江水照紅旌仁聲已逐春風到使節猶占夜斗行箭落皁雕毚兔避句傳炎海鱷魚驚麒麟不是人間物漢詔先應召賈生【防州卽蒼梧郡之茘浦縣屬廣西熙寜五年廢○張萱送僧卻泛滄波問去程○王褒頌恩從祥風翺徳與和气遊○韓詩仁風挾惠气○韓詩夜渡洞庭看斗柄○國史斛律金人號落雕都督○杜牧之詩戈矛虓虎士弓箭落雕兵○杜詩皁雕寒始急○李廣傳上使中貴人從廣匈奴射殺其騎且盡中貴人走廣廣曰是必匈奴射雕者師古曰雕大鷙鳥也名鷲黒色翮可以爲箭羽○巧言詩躍躍毚兔遇犬獲之雕已落兔猶避之指箭也○投文逐鱷魚見送潮州呂使君注○徐陵數歲家人攜見寶志志以手摩其頂曰此兒天上石麒麟也○南史顧歡傳猶未識辰緯而意斷南北然則古固以辰緯而占南北矣】

送龎參判

北都兩去不辭勤仕路論才況出羣一相開藩嘗負弩三年通籍更從軍淸談猶得當時事遺愛應從此日聞我憶荊溪山最樂看君摩翮上靑雲【北都太原府唐爲魏州周爲天雄軍慶曆二年升北京○司馬相如至蜀縣令負弩矢先驅○通籍見送復之赴成都注○韓詩從軍古云樂○曹子建詩從軍度函谷軍字從勹故對弩也○荊溪在宜興縣山水絕佳張協七命酒則荊南烏程謂此荊溪之南也】

送潘景純

東都曾以一當千場屋聲名十五年晚賜緑衣隨宦牒始操丹筆事戎旃明時正欲精搜選榮路何當力薦延賴有史君能好士方看一鶚在秋天【連昌宮詞賀老琵琶定場屋埸屋字見唐摭言據元詞則戲場亦謂屋場○杜詩才名三十年○武后時傅遊藝一年內靑緑緋紫皆徧時號爲四時仕宦據唐制緑又在靑上○丹筆見送張仲容赴杭州辟注○杜詩雕鶚在秋天言將爲郡將所舉】

送僧無惑歸鄱陽

晚扶衰憊寄人間應接紛紛秪彊顏掛席每諳東匯水采芝多夢舊遊山故人獨往今爲樂何日相隨我亦閒歸見江東諸父老爲言飛鳥防知還【孟郊詩掛席幾千里○禹貢東匯澤爲彭蠡彭蠡在鄱陽○李商隱寄崔待禦詩若向南臺見鸎友爲言垂翅度春風】

送遜師歸舒州

山川相對一悲翁往事紛紛夢寐中邂逅故人恩意在低回今日笑言同看吹陌上楊花滿忽憶巖前蕙帳空亦見桐鄕諸父老爲傳衰颯病春風【公嘗通判舒州故云○唐王昌齡詩云髮不能梳楊花更吹滿○以朱邑事自比○劉沆詩若到鄕闗人見問爲言歸思滿秋風】

寄育王大覺禪師

單已安那示入禪艸堂難望故依然山今歳暮終岑寂人更天寒最靜便隱迹亦知甘自足憑心豈吝慰相憐所聞不到荊門耳人老禾新又一年【杜詩多病如淹泊長吟阻靜便○劉長卿詩不解謝公意翻令靜者便○離騷經依前哲以節中兮喟慿心而歷玆○爾雅年者取禾一熟也說文云秊秊谷熟也從禾千○春秋曰大有年則年者禾人之名每歲一熟故以爲歲名】

寄無爲軍張居士

南陽居士月城翁曾習禪那問色空卓犖想超文字外低回卻寄語言中眞心妙道終無二末學殊方自不同此理世間多未悟因君往往嘆西風【圓覺經禪那寂觀佛經有問色空二義○心經云色卽是空○古靈禪師語靈光獨耀脫根塵體露眞常不拘文字心性無染本自圓成此故云卓犖超文字之外○維摩經有以聲音語言文字而作佛事○黃蘗云但知學言語念向皮袋裏安著到處稱我防禪還替得生死麼禪宗以言語道斷爲極則此猶寄語言故云低回柳詩寂滅本非斷文字安可離聖黙寄言宣分別乃無知○不二門見維摩經】

次韻鄧子儀二首

靑溪相值各靑春老去臨流輒損神事事只隨波浪去年年空得鬢毛新論心未忍遺橫目幹世還憂近逆鱗嘉句感君邀我厚自嗟才不異常人【韓詩浪波沄沄去松柏在山崗又云不離文字鬢毛新○莊子天地篇苑風語諄芒曰夫子無意乎橫目之民乎願聞聖治○韓非傳龍之爲虫可擾狎而騎也然而喉下有逆鱗徑尺嬰之必殺人人主亦有逆鱗說之者能無嬰其逆鱗幾矣】

其二

金陵邂逅府東偏手得新蒲每共編采石偶耕垂百日靑溪並釣亦三年君才有用方求祿我志無成稍問田一笑欲論心迹【二字恐誤】事白頭相就且欹眠【東偏借用奉許叔以居許東偏○路溫舒傳父爲裏監門使溫舒牧羊溫舒取澤中蒲截以爲牒編用寫書師古注小簡曰牒編聨次之○采石靑溪皆地名亦暗對○魏志呂布傳許汜與劉備並在劉表坐上汜曰昔過下邳見元龍元龍無客主之意久不相與語自上大牀臥使客臥下牀劉備謂許汜曰君求田問舍言無可采是元龍所諱也何緣當與君語如小人欲臥百尺樓上臥君於地何但上下牀之間邪】

送李璋

湖海聲名二十年尙隨鄕試【一作賦】已華顚卻歸甫裏無三徑擬傍胥山就一防朱轂風塵休悵望靑鞋雲水且畱連故人亦見如相問爲道方尋木鴈篇【元龍湖海之士甫裏陸防所居胥山言防稽○揚雄解嘲子徒欲朱丹吾轂不知一跌將走吾之族○杜詩靑鞋布襪從此始○莊子外篇山木莊子曰此木以不材得終其天年夫子出於山捨故人之家故人喜命堅子殺鴈而烹之弟子問於莊子曰昨日山中之木以不材得終其天年主人之鴈以不材而死先生將何處莊子笑曰吾將處夫材與不材之間○白詩寄皇甫郎之與君別有相知分同置身於木鴈間韓詩云我言莊周云木鴈各有喜】

送章宏

道合由來不易謀豈無和氏識荊璆一川濁水浮文鷁千里輕帆落武丘身退豈嫌吾道進學成方悟眾人求西風乞得東南守杖策還能訪我不【班孟堅賔戲賔又不聞和氏之璧韞於荊石隨侯之珠蔵於蚌蛤乎○劉琨握中有璧本自荊山璆○文鷁見送江寜彭給事赴闕注○淮南子曰龍舟鷁首天子之乘然今舟無不稱鷁○王濬傳畫鷁首怪獸於船首以懼江神○唐髙祖諱攺虎丘作武丘○退之答侯繼書冀足下知吾之退未始不爲進而眾人進未始不爲退也下言學成行尊則不卽人而人卽之矣○西施古曲貴來方悟稀】

別葛使君

邑屋爲儒知善政市門多粟見丰年追攀更覺相逢晚談笑難忘欲別前客幙雅遊皆置榻令堂淸坐亦鳴輕舟後夜滄江北回首春城空黯然【邑屋見登景徳塔注言俗皆興於儒也市門見嘆息行注○漢武卿等安在何相見之晚耶○韓詩書寄相思處杯銜欲別前○張耳傳項羽立諸侯雅遊多爲人所稱師古曰雅故也言其久故倦遊結交英傑是以多爲人稱譽之○置榻用陳蕃事○杜詩塵滿萊蕪甑堂橫子賤琴】

送王龍圖

壯志髙才偃一藩更嗟賢路此時難長幡欲動何妨屈老驥能行豈易閒沙市放船寒月白渚宮畱禦古苔斑知公未厭還隨詔歸看功名重太山【謝靈運詩愉恱偃東扉○杜詩直辭寜戮辱賢路不﨑嶇○堅車大艎必少卻而後進猶此意也○王濬開門前路曰吾欲使客長防憣旗○韓詩風幡肆逶迆○王處仲傳老驥伏櫪志在千里○杜詩尺馬老能行○杜詩鴻鴈影來連峽內鶺鴒飛急到沙頭又落日放船好○李渉詩萬里平沙連月白○文公楚子西防漢溯江將入郢王在渚宮下見之注小洲曰渚章呂反今荊南號渚宮元和郡國志渚宮楚之別宮梁元帝卽位於楚宮蓋取渚宮以名宮也髙從誨鑿成西南隅爲地建渚宮亭鄭谷有渚宮亂後詩云白社已應無故老淸江依舊繞空城○史記退而讓頗名重太山】

次韻酬宋中散二首【中散乃莒公丞相之子一充國次均國據公集有上宋相公書云某愚戅淺薄動多觸罪初叨一命則在幕府當此之時尢爲無知自去吏屬之籍以至今日𨿽嘗獲侍燕語然不能自同眾人之數也閤下撫接顧待久而加親及以罪逆扶防歸葬閤下發使弔問特在諸公之先而所以顧卹之尢厚蓋仁人君子樂於以禮長育成就人材哀念一日之雅而忘終身不肖之醜顧在私心宜何以報觀此書則公於宋公受知非一日故下有舊恩思報之句與書意正同】

初見彤庭賜履雙便參東閤寄南邦時聞正論除疑网每讀髙辭折慢幢陳迹欲尋無復日舊恩思報有如江風流今見佳公子投老心旌一片降【西都賦金戺玉階彤庭輝輝薛琮注曰彤赤也輝輝赤色貎賜履見次韻約之惠詩注充國嘗爲都官郎中○公孫開東閤以延賢人○詩崧髙王命申伯式是南邦○楞嚴經設令一切眾生悉來問難猶以一言決其疑网○法達禪師七歲出家禮祖師頭不至地祖呵曰汝心必有一物蘊習何事耶師曰念法華經已及三千部祖曰若至萬部得其經意不以爲勝汝負此事業都不知過聴吾偈曰禮本折慢幢頭奚不至地有我罪卽生忘功福無比○王羲之帖吾惟辧便去無復日也諸懷不可言○祖逖不能淸中原而復濟者有如大江○史記平原君翩翩濁世之佳公子也○劉夢得詩一片降幡出石頭○據庠傳初庠所在以謹靖爲治晚愛信幼子幼子多與其屬小人遊不謹禦史呂誨請勑庠二子不得隨之亳州上不許曰庠老矣柰何不使其子隨乎據史言則二子者不得爲賢而公稱之如此】

其二

超然京洛諒難雙處在家庭譽在邦道義門中窺戶牖風騷壇上見麾幢素書欵欵誰憐杜彩筆遒遒獨勝江信美賢才有公子篤誠眞復類尨降【莒公開封雍丘人故言京洛○易系辭成性存存道義之門○杜牧詩今代風騷將誰登李杜壇○韓詩吾欲盈其气不令見麾幢○杜甫寄裴道州詩久客每枉友朋書素書一月凡一束○楚辭吾寜悃悃欵欵朴以忠乎○江淹嘗夢一丈夫自稱郭璞謂淹曰吾有筆在卿處多年可見還淹乃探懷中得五色筆一枝以授之爾後爲詩絕無美句○昭公元年子晳信美矣抑子南夫也○賢公謂莒公○文公十八年髙陽氏有才子八人蒼舒隤凱云云尨降庭堅云云明允篤誠天下之民謂之八愷】

和宋大博服除還朝簡諸朋舊【據莒公子均國嘗爲國子博士景文子定國彥國靖國皆爲博士不知此與誰莒公薨於治平三年四月五年外除是爲熙寜元年公時爲翰林學士又景文卒於嘉祐六年五月八年滿防公時知制誥】

呼門初起外庭臣秀气稜稜動搢紳談論坐來能慰我篇章傳出亦驚人生芻一束他年闕伐木相求此地新便欲與君同樂處窮通餘事不闗身【禮防者不呼其門今除防矣故云初起○郭林宗親防防者甚多徐孺子不言姓名弔之置生芻一束於前公自言闕於致奠○小雅伐木詩取朋友相須之意○言窮通身之餘事不足計當相從餘事】

次韻酬宋玘六首【曾景建言宋玘是金谿人公少所厚後篇言故交重趼當是宋自撫來訪公金陵】

洗雨吹風一月春山紅漫漫緑紛紛褰裳逺野誰從我散策空陂忽見君靑眼坐傾新歲酒白頭追誦少年文因嗟涉世終無補久使髙材壅上聞【皇甫曾詩古路無行客寒林獨見君○韋莊詩豈知新歲酒猶作異鄕身○張兪詩手持新歲酒還繞落梅行○杜詩別來頭並白相對眼終靑○漢武元朔元年詔今或至闔郡而不薦一人是化不究而積行之君子雍於上聞也雍音壅○歐公贈王安國詩自慚知子不能薦白首胡爲侍從官】

其二

東風渺客天涯病眼先春已見花逺欲報君羞彊聒老知隨俗厭雄誇窮通往事眞如夢得失秋毫豈更嗟邂逅故人惟有酒醉中衣幘任欹斜【歐公峽州詩春風疑不到天涯二月山城未見花或謂眼昏花○彊聒謂非無報君之心顧身逺不在其位不敢瀆告○韓詩開端要驚人雄誇吾厭矣○東坡賦悟驚俗之來患○杜詩把酒從衣濕吟詩信杖扶任猶從也】

其三

城中燈火照靑春逺引吾方避糾紛遊衍水邊追野馬嘯歌林下應山君愁尋徑艸無求仲喜對檐花有廣文邂逅一樽聊酩酊聲名身後豈須聞【賈誼弔屈原賦鳳漂漂其髙逝兮固自引而逺去○司馬遷書寜得自引深蔵於巖穴耶○孔文舉論盛孝章向使郭隗倒懸而王不解臨溺而王不拯則士亦將髙翔逺引莫有北首燕路者矣注引去也孫子解雜亂紛糾者不控捲○劉向傳傳授增加文書紛糾○杜詩萬事紛糾猶絕粒一官覊絆實蔵身○莊子野馬塵埃也○退之雜記談生之爲崔山君傳稱鶴言者豈不怪哉山君疑卽鶴也如退之毛頴傳之類但不傳耳○韓偓詩牕裏日光飛野馬案頭筠管長蒲盧不如介甫所對精切○崔備詩山君水上印天女月中書○蔣詡隱於杜陵開三逕惟故人求仲羊仲從之遊○耿韓詩慙非蔣生逕不敢望求羊○子美醉時歌燈前細雨檐花落蓋贈廣文館學士鄭防也○張翰使我有身後名不如生前一杯酒】

其四

逺迹荒郊謝儁豪春風誰與駐幹旄故交重趼恩何厚新句連篇韻更髙美似狂酲初噉蔗快如衰病得觀濤久知坯冶成天巧豈與人間共一陶【漢贊逺迹羊豕之羣幹旄大夫之旃注旄於乾首此言閒居無有肯駐其車旄者亦謝朋遊之意○重趼見送道光住靈巖注○隋李諤論時文體尙輕薄連篇累牘不出月露之形○前漢禮樂志景星歌泰尊柘漿析朝酲應劭注曰柘漿取甘柘汁以爲飲酲酒病○晉顧愷之每食甘蔗恆自尾至本人怪之愷之曰漸入佳境○韓詩初味猶噉蔗遂通斯建瓴○枚乘七發楚太子有疾吳客往問之曰將以八月之望與諸侯逺方交遊兄弟並往觀濤乎廣陵之曲江至則未見濤之形也徒觀水力之所到則防然足駭矣○後漢崔駰達防曰一天下之眾異齊品類之萬殊參差同量坯冶一陶】

其五

無能私願只求田財【一作時】物安能學計然鑿井未成歌擊壤射熊猶得夢鈞天遙思故國歸來日畱滯新恩已去年攜手與君遊最樂春風波上水濺濺【史記越王困於會稽用範蠡計然計然曰知鬭則修備時用則知物二者形則萬貨之情可得而觀已徐廣曰計然者範蠡之師也名研崔駰曰計然者葵丘濮上人姓辛氏字文子其先晉國亡公子也嘗南遊於越範蠡師事之○公自言歸志未就猶在朝耳○皇甫謐曰十七年與從姑子果柳等擊壤於路○史記世家趙簡子我之帝所樂與百神遊於鈞天廣樂九奏萬舞其聲動人心有一熊欲來援我帝命我射之中熊熊死又有一羆來我又射之中羆羆死又當道者云帝令主君滅二卿夫熊與羆皆其祖也不知介甫用此事何意○劉夢得詩伊水濺濺相背流】

其六

山陂疇昔從吾親諸父先生各佩紛零落長年誰語此遷回故地卻逢君衣冠偶坐論經術𦇤褓當時刺繡文更怪髙材終未遇有司何日選方聞【內則左佩紛帨刀礪注紛帨拭物之巾備尊者使令○杜詩客裏何遷次江邊政寂寥遷次猶遷回○曲禮偶坐不辭注偶配也一曰副貳○貨殖傳刺繡文不如倚市門又𦇤褓小兒被言從少而壯日月易得○漢武紀故詳延天下方聞之士咸薦諸朝注方道也聞博聞也言悉引有道博聞之士與進於朝】

寄吳正仲卻防馬行之都官梅聖兪大博和寄依韻酬之

山水暉去後空騷人還向此間窮小詩聊與論孤憤大句安能辱兩雄秦甲久愁荊劍利趙兵今窘漢旗紅背城不敢收餘燼馬首翩翩只欲東【齊書謝朓字暉仕爲尙書吏部郎爲江祏等搆下獄死○韓非說難孤憤○漢書南越傳兩雄不俱立兩賢不並世○秦昭王言楚之鉄劍利而倡優拙○韓信破趙立漢赤幟紅字必別有出處○成公二年賔媚人曰請收合餘燼背城借一○襄公十四年餘馬首欲東乃歸】

寄平父

少時爲學豈身謀欲老低回各自羞乘馬從徒眞擾擾求田問舍轉悠悠歌舊國平生樂鞍馬新年幾日畱坐想搖鞭楊柳路春風先我入皇州【韓愈進學解乘馬從徒安坐而食○岑參詩搖鞭舉袂忽不見千樹萬樹空蟬鳴○張祜詩嬋娟蹀躞春風裏揮手搖鞭楊柳隄○謝暉詩宛洛佳遨遊春色滿皇州】

次韻捨弟常州官舍應客

霜雪紛紛上鬢毛憂時自悔目空蒿桑麻只欲求三畝勢利誰能算一毫此地舊傳公子札吾心眞慕伯成髙飄然更有乘桴興萬里寒江正復艚【莊子駢拇篇今世之仁人蒿目而憂世之患○三畝字屢用○太平寰宇記云吳公子季札所居是爲延陵之邑今常之晉陵卽吳之延陵也公子札一作公子禮公子禮或謂公子春申君好禮士春申北地人○莊子伯成髙辭諸侯而耕則髙字乃名也○李固傳上梁商書誠令道行忠立明公踵伯成之髙豈與外戚凡軰同哉此髙字又謂髙節○水衡記三月水名桃花水四月水名麥黃水五月水名蔓水十月水爲復艚水言水落復故道】

舟還江南阻風有懷伯兄

幾時重接汝南評兩槳畱連不計程白浪黏天無限斷云垂野少晴明平臯望望欲何向薄宦嗟嗟空此行會有開樽相勸日脊令隨處共飛鳴【後漢許劭與兄靖俱有髙名共覈論鄕黨人物每月更題品由是汝南俗有月旦評公寄兄詩故用兄弟事○杜詩功曹幾月程○韓文洞庭汗漫黏天無壁○杜詩星垂平野闊○詩小宛題彼脊令載飛載鳴】

同陳伯通錢材翁遊山二君有詩因依元韻

秋來閒興每登臨因叩精藍望碧岑彊策羸驂尋水石忽驚幽鳥下煙林經【一作同】時覽物悲歡異自古忘名趣向深安得湖山歸我手靜看云意學無心【精藍亦猶伽藍精舍伽藍皆梵語寺名○白詩散職無覊束羸驂夕送迎○莊子嗜欲深者天機淺旣忘名則天機深矣○陶辭云無心而出岫○杜詩扁舟落吾手又云在意俱遲】

夢張劍州

萬里憐君蜀道歸相逢似喜語還悲江淮別業依前處日月新阡卜幾時自說曲阿畱未穩卽尋湓水去猶疑茫然知【一作卻】是陳橋夢昨日春風馬上思【檀弓下公叔戍曰日月有時將葬矣○曲阿丹徒屬吳郡太康地記曲阿本名云陽始皇以其地有王气鑿地煙山以敗其勢截其直道使之阿曲故名曲阿○皮日休記張祜以曲阿地古朴有南朝遺風遂築室種樹而家焉詩前六句皆敍夢事第七句始言是夢第八句又言思蓋因思而得之也其結體之精如此】

王荊公詩注卷三十二

欽定四庫全書

王荊公詩注卷三十三

宋李壁撰

律詩

酬慕容員外【公自注云嘗爲王宮教授以武舉入官被謫】

初駕王門學者師晚漂湖海眾人悲吹毛未識腰間劍刺股猶藏袖裏錐【杜詩鋒先衣染血騎突劍吹毛○古有吹毛之劍○蘇秦夜讀書遇睡引錐刺股流血】衛霍功名還有命蘇張才气豈無時【衛靑霍去病蘇秦張儀也張儀言蘇君之時儀何敢言】江尢亦見應須飲莫放窮愁入兩眉【王謨眉頭未曾伸】

次韻張唐公馬上

竭節初悲力不勝賜環終愧繆恩臨病來气弱歸宜早偸取官多責恐深【荀子大略篇聘人以珪問士以璧召人以瑗絕人以玦返人以環注云古者臣有罪待放於境君賜以環卽返以玦卽去皆所以見意○荀子冬爲之饘粥夏與之麩以偸取少頃之譽焉非久長之道也】膏澤未施空謗怒瘡痍猶在豈謳吟黃昏信馬江城路欲訪何人話此心【此詩恐是神廟初自知江寜召還時作謗怒必指爲郡時事宜新法之紛紛也或是再入相時】

和王司封防同年

收科天陛頃同時白首相懽事亦稀追講舊遊犀麈脫交酬新唱彩牋飛【晉孫盛與殷浩談論往返精苦客主無間左右進食冷而復暖者數四彼我奮擲麈尾悉脫落滿餐飯中】直須傾倒樽中酒休惜淋浪座上衣日慕主翁畱客轄防稽聊滯買臣歸【韓詩淋浪身上衣顚倒筆下字○陳遵傳遵嗜酒每大飲賔客滿堂輙闗門取客車轄投井中𨿽有急終不得去嘗有部刺史奏事過遵值其方飲刺史大窮遵霑醉突入見遵母叩頭自白當對尙書有期防狀母乃令從後閣出去】

次韻酬子玉同年【公自注云子玉詩云過盡金湯知帝策見求貂虎識軍儀男兒本有四方誌秪在蓬瀛恐不知】

盛徳無心漠北窺邊人亦恐勢方羸【首句言天子盛徳無意於開邊】塞垣髙壘深溝地幕府輕裘緩帯時【髙祖紀郎忠說漢王髙壘深溝勿戰○輕裘見擬峴臺注】趙將時皆思李牧楚音聲自感鐘儀【史記李牧趙之北邊良將也匈奴以牧爲怯趙王使它人代將數不利失亡多復請李牧牧杜門不出趙王乃復彊起使將兵○成公九年晉侯觀於軍府見鐘儀問之曰鄭人所獻楚囚也使與之琴操南音範文子曰樂操土風不忘舊也】慙君許我論邊鏁俎豆平生卻少知【丙吉傳吉以馭吏言召東曹按邊長吏琑科條其人注琑錄也欲科條其人老少及所經歷知其本以文武進也】

和捨弟舟上示沈道源

還裝欲盡喜舟輕更喜嘉賔伴此行野飲不忘魚可釣旅羮何惜鴈能鳴【烹鴈見送李璋注】西山牡馬先歸牧南穴殘梟欲就烹【漢郊祀志注五月五日作梟羮以賜百官以其惡鳥故食之】憂國自多廊廟宰與君詩酒盡交情

過山卽事

卻過玆山已九年江湖身世只飄然曲城丘墓心空折鹽步庭闈眼欲穿【曲城在建康公松楸所寄○撫州鹽步門卽公所居余嘗至其處今有祠堂】慘慘野雲生隴底蕭蕭饑馬立風前轉多愁思摧華髮早晚輕舟上秀川【秀川恐謂秀水未詳】

酬裴如晦【名煜】

二年覉旅越人吟乞得東南病更侵殤子未安莊氏義壽親還慰魯侯心【仲宣賦莊舄顯而越吟○莊子齊物論莫壽乎殤子而彭祖爲夭注殤子短命者也○詩閟宮魯侯燕喜令妻壽母注燕飲也令善也僖公燕飲於內寢則善其妻壽其母謂之祝慶也】鮮鮮細菊霜前蘂漠漠疎桐日下陰濁酒一杯秋滿眼可憐同意不同斟

酬鄭閎中【鄭穆也福州侯官人】

蕭條行路欲華顚回首山林尙然三釡只知爲養急五漿非敢在人先【五漿屢見上注】文章滿世吾誰慕行義如君眾所傳【穆本傳純厚好學動必由禮門人以千數】宜有至言來助我可能空寄好詩篇【漢賈山有至言】

寄餘溫卿

雲散風流不自禁【王仲宣贈蔡子篤詩風流雲散一別如雨】天涯無路盍朋簪空馳上國靑泥信誰和南山白石音平日離愁寛帯眼訖春歸思滿琴心終思一命翩翩駕獨過嵇山鍜樹陰【按漢中書以武都紫泥爲璽封加緑緹其上王子年拾遺記方丈山有池泥色金而味辛鏈可爲金金色靑照見鬼魅又一本云元封元年浮折國歲貢蘭金之泥此泥出於淵池盛夏之時水常沸湧有若湯火飛鳥不能過國人行者常見水邊有人治此金爲器混混若泥如紫磨之色百鑄其色變白變靑常以此泥封諸函匣及諸宮門鬼魅不敢幹當漢世上將出徵及使絕國多以泥爲印封衛靑張騫蘇武傅介子之使皆受金泥之璽封也帝上仙後乃絕又廣異記則天時一西國獻靑泥珠一枚珠類拇指防靑以施西明寺金剛額中後有夷人見珠目不暫捨以萬貫買之內珠腿肉中欲還西國僧尋聞奏則天敇求此夷數日得之使者問珠所在夷云巳吞入腹使者欲刳其腹夷不得已於腿中取則天召問貴價市此焉用之夷云西國有靑泥泊多諸珍寶但苦泥深不可得入若以此珠投泊中泥悉成水其寶可得又東觀漢記曰鄧訓嘗將黎陽營兵屯狐奴後遷防烏桓校尉黎陽故吏最貧羸者舉國念訓嘗所服藥比州少乏又知訓好靑泥封書從黎陽步推鹿車於洛陽市藥還過趙國易陽並載靑泥一襆至上谷遺訓其得人心如此見鄧訓傳注○宋景文詩他日相思煩尺訊黎陽爲辦襆書泥○寗戚飯牛歌南山粲白石爛○帯眼見姑胥郭注○司馬相如傳卓王孫有女文君新寡好音故相如繆與令相重而以琴心挑之○鍜樹事屢見上】

寄郎侍郎【公有上郎侍郎書公之先人爲韶州郎爲部使者與公世有恩分作詩寄焉】

兩朝人物嘆賢豪淸風晚見褒【簡臨安人景徳二年及第眞宗嘗謂判銓呂夷簡曰簡歷官寡過無一人薦之是必恬於進者稍進其官仁宗時位益顯晚自明州以工部貳卿致仕故云兩朝】江漢但歸滄海闊丘陵難學太山髙【揚子百川學海而至於海丘陵學山而不至於山是故惡夫畫也】放懷詩酒機先息回首功名世自勞久願作公樽俎客恨無三畝斸蓬蒿【傳載簡性和易喜賔客卽錢塘城北治園廬自號武林居士道引服餌晚歲顏如丹】

送道光法師住持靈巖

靈巖開辟自何年艸木神奇鳥獸仙一路紫苔通防窱千崖靑靄落潺湲山只嘯聚荒禪室象眾低摧想法筵【宋顏延年詩山只蹕嶠路張說注山只山神李善注管子曰登山之神有兪兒者長尺人物具焉霸王之興登山之神見且走馬前導也○湼槃經聲聞緣覺及大菩薩同行佛所聞佛說一味之法然其所證各有淺深譬象馬兔三獸渡河兔渡則浮馬渡及半惟大香象徹防法筵龍象眾當觀第一義】雪足莫辭重趼往東人香火有因緣【莊子天道篇百捨重趼而不敢息趼古顯反司馬彪注云胝也音陟其反許愼云足指約中斷爲趼】

奉酬永叔見贈

欲傳道義心𨿽壯彊學文章力已窮他日若能窺孟子終身何敢望韓公【河東王儔尙友嘗爲予言觀介甫何敢望韓公之語是猶不願爲退之且譏文忠之喜學韓也然荊公於退之之文步趍俯仰蓋升其堂入其室矣而其言若是豈好學者常慕其所未至而厭其所已得耶韓子蒼言歐陽文忠公寄荊公詩云翰林風月三千首吏部文章二百年吏部蓋爲南史謝朓於宋明帝爲尙書吏部郎長五言詩沈約嘗云二百年來無此詩也文忠之意直使謝朓事而荊公答之曰他日若能窺孟子終身安敢望韓公則荊公之意竟指吏部爲退之矣】摳衣最出諸生後倒屣常傾廣坐中秖恐虛名因此得嘉篇爲貺豈宜防【曲禮曰摳衣超隅必愼惟諾○蔡邕見王粲而奇之賔客盈座聞粲在門倒屣迎之粲年旣幼一坐盡驚○歐公與公詩有後來誰與子爭先許之至矣】

送陳舜兪制科東歸【嘉祐四年八月上禦崇政殿試制策舉人以明州觀察推官陳舜兪入等除著作佐郎簽書壽州判官事此詩當送陳之壽州時也】

諸賢發策未央宮獨得淄川一老翁曲學暮年終相漢髙談平日漫周公君能【一作今】壯歲收科第我欲他時看事功聞說慨然眞有意贈行聊以古人風【公孫菑川薛人年六十以賢良徴爲博士使匈奴還不合意移病免歸元光元年復徴賢良文學太常奏第居下天子擢爲第一封平津侯○又轅固謂曰公孫子務正學以言無曲學以阿世○上疏言臣聞周公旦治天下期年而變三年而化五年而定天子以冊書答曰聞稱周公之治之才能自視孰與周公賢對曰愚臣淺薄安敢比才於周公𨿽然愚心曉然見治道之可以然也○舜兪初忤介甫晚乃翻悔靑苗負此詩矣然介甫初以古人期舜兪洎舜兪極論新法乃亦不能容之】

送何正臣主簿

何郎冰雪照靑春應敵皆言筆有神魯國儒人何獨少元君畫史故應眞【田子方篇以魯國而儒者一人耳可謂多乎哀公云舉魯國而儒服何謂少乎○元君畫史見虎圖注】百年冠蓋風雲防萬里山川日月新【陸士衡詩藹藹春風防佳人一何繁日月新必裕陵初】可但諸公能品藻防須天子擢平津【公孫見上注○按正臣臨江人仕至侍從國史有傳先以童子舉對禦講書賜出身後再登第此詩必送其赴禦試時也詩中稱奬至矣公弟和甫乃詆以爲姦邪小人不應酥酪問異論乃爾豈別一正臣耶然正臣治平四年登第此稱日月新者當以神廟初卽位也後此數年正臣以蔡確薦入臺浸貴用時介甫已亡矣和甫詆之或如平甫之詆呂惠卿軰也】

華藏院此君亭

一逕森然四座涼殘陰餘韻興何長人憐直節生來瘦

自許髙材老更剛曾與蒿藜同雨露終隨松柏到冰霜煩君惜此根株在乞與伶倫學鳳凰【漢律曆志黃帝使伶倫自大夏之西昆侖之陰取竹之解谷生其竅厚均者斷兩節間而吹之以爲黃鐘之宮制十二筩以聴鳳之鳴其雄鳴爲六雌鳴亦六比黃鐘之宮而皆可以生之是爲律本○柳詩秖應更使伶倫見冩盡防雄雙鳳鳴○華藏院按建康志在斗門橋西街北僞吳武義二年建初爲報先寺南唐攺爲報恩禪院國朝攺今額晉王子猷愛竹嘗曰不可一日無此君意亦取此撫州崇仁縣亦有華藏院今按髙齋詩話曰荊公題金陵此君亭詩云誰憐直節生來瘦自許髙材老更剛賔客每對公誦此句公輙顰蹙不樂晚年與平甫坐亭上視詩牌曰少時作此題榜一傳不可追攺大抵少年題詩可以爲戒平甫曰此揚子云所以悔其少作也以此考之是金陵華藏】

上元戲呈劉貢父【劉攽字貢父】

車馬紛紛白晝同萬家燈火暖春風別開閶闔壺天外特起蓬萊陸海中【蓬萊在海中此言山棚抜起於闤闠故云陸海漢地理誌秦地號稱陸海師古注云言其地髙陸而饒物產如海之無所不出】盡取繁華供俠少秪分牢落與衰翁不知太一遊何處定把靑藜獨照公【王子年拾遺記劉向於成帝之末校書天祿閣專精覃思衣有老人著黒衣植靑藜杖扣閣而進見向閣中獨坐誦書老人乃吹杖端赫然火出因以照向共說開辟以前事向因受五行洪範之文辭說繁廣向乃裂裳及紳以記其言至曉而去請問姓名云我太一之精聞卯金之姓有博覽者今我下而教焉於是出懷中竹牒以授向子歆復從向受此術】

次楊樂道述懷

素心非不慕前修自怪因循欲白頭獵較趣時終瑣瑣畫墁營職信悠悠【萬章下魯人獵較孔子亦獵較注獵者田獵相較奪禽獸得之以祭時俗所尙以爲吉祥孔子不違而從之所以小同於世○畫墁見答虞醇翁注】濠梁最憶知魚樂牢防翻慙爲彘謀【濠魚屢見上○莊子祝宗人臨牢防說彘曰汝奚惡死吾將三月�汝十日戒三日齋借白茅加汝肩尻於雕俎之上則汝爲之乎】尙有故人能慰我詩成珠玉每相投

和楊樂道見寄

宅帯園林五畝餘蕭條還似茂陵居【茂陵居見寄友注】殺靑滿架書新繕生白當窗室久虛【劉向戰國策序曰皆定以殺靑書畫可繕冩○列子釋文謂汗簡刮去靑皮也○應劭風俗通殺靑作簡書之新竹有汗後皆蠧故作簡者於火上炙幹之○莊子虛室生白吉祥攸止白詩空室閒生白髙情澹入不及公之對殺靑也】孤學自難窺奧宻重言猶得慰空疎相思每欲投詩社秖待春蒲葉可書【蒲葉見前鄧子儀注○又王育有暇卽折蒲學書】

寄吳衝卿二首

平生心事略相同三歲連墻左廐中【退之詩賃屋住連墻充嘗判太僕寺爲羣牧判官與公同僚故有左廐之語】更得繆恩分省捨又將衰鬢作鄰翁聨翩久傍宮槐緑契闊今看楚蓼紅【此必吳爲京西淮南漕時故有楚蓼之句】不欲與君爲逺別沙臺吹帽約秋風【退之薦士霜風破佳菊嘉節迫吹帽晉孟嘉爲徵西將軍桓溫參軍九日溫燕龍山寮佐畢集有風吹嘉帽墮落嘉不之覺○戰國策顏率曰魏人欲得九鼎謀於渾臺之下沙海之上其日久矣沙海屬浚儀開封屬邑疑沙臺以沙海得名詩意祝其早還京也開封安肅門外旌孝鄕有沙臺】

其二【公自注云時兄晉州方得罪】

塞垣花气欲飛浮眼防紛紛緑漸抽悠逺山川嗟我老急難兄弟想君愁【詩脊令在原兄弟急難案衝卿育之弟又育二弟京方與育同時登科皆以文名此云兄晉州得罪不知指誰此詩與前首不相連必別爲寄者】舊知白日諸曹滿試問紅燈幾客畱時節只應無意思亦如行路判春休【馮奉世傳稍遷諸曹】

酬衝卿見別

同官同齒復同科朋友昏姻分最多兩地塵沙今齟齬二年風月共婆娑【樂天寄夢得詩同年同病同心事除卻蘇州更是誰○陶侃傳老子婆娑正坐諸君輩】朝倫孰與君材似使指將如我病何升黜會應從此異願偸閒暇數經過

次禦河寄城北會上諸友

客路花時秖攪心行逢禦水半晴陰背城野色云邊盡隔屋春聲樹外深香艸已堪回步履午風聊復散衣襟【韓集筍詩暫須回步履要取助盤餐】憶君載酒相追處紅蕚靑跗定滿林【沈約詩氛氳桃李花靑跗含素蕚旣爲風所開復爲風所落○詩常棣注承華者曰蕚不當作拊拊鄂足也不芳浮切拊亦作跗】

寄友人三首

萬里書歸說我愁知君不忘北城幽一篇封禪才難學三畝蓬蒿勢易求【封泰山禪梁父自二字故對蓬蒿詩言不效司馬之諛惟思退處才難學其詞防矣竇牟詩悟主一言那可學司馬相如旣病免家居茂陵天子曰相如病甚可往從悉取其書若不然後失之矣所忠往而相如巳死問其妻對曰長卿未死時爲一卷書曰吏來求書奏之其書札言封禪事】欲與山僧論地劵願爲鄰捨事田疇應須急作南徵計漠北風沙不可畱【隋志記晉自過江凡買賣奴婢馬牛田宅有文劵率錢萬輸估四百入官賣者三百買者一百釋文曰劵契也別書之以刀刻其旁也故曰契也疇一井也○據漠北字又疑友人有使北方或仕邊徼者】

其二

水邊幽樹憶同攀曾約移居向此間欲語林塘迷舊逕卻隨車馬入他山飛花著地容難冶鳴鳥窺人意轉閒【易冶容誨滛○唐詩檐前花覆地竹外鳥窺人】物色可歌春不返相思空復慘朱顏【杜詩天子初愁思都人慘別顏又丈夫貴壯健慘戚非朱顏此詩必公己卜宅江寜卻懷臨川舊釣遊之地】

其三

一別三年各一方此身漂蕩只殊鄕看沙更覺蓬萊淺數日空驚霹靂忙【蓬萊淸淺麻姑事見古意注○杜牧之詩屈指百萬世過如霹靂忙】水波低赤岸蒙蒙雲气淡扶桑【杜詩巴陵洞庭日本東赤岸水與銀河通中有雲气隨飛龍扶桑言日】登臨舊興無多在但有浮槎意未忘【張華博物志曰舊說天河與海通近世有人居海傍者年年八月有浮查來甚大往返不失期此人乃多賫糧乘查去忽忽不覺晝夜奄至一處有城邑居室望室中多見織婦有一丈夫牽牛渚次飲之驚問此人何由至此此人卽問爲何處答曰君可詣蜀問嚴君平此人還問君平君平曰某年某月有客星犯牛斗卽此人到天河時也槎查通字書亦作楂】

寄張襄州【張瓌字唐公嘗爲襄州疑此卽瓌也】

襄陽州望古來雄耆舊相傳有素風四葉表閭唐尹氏一門逃世漢龐公【杜詩復憶襄陽孟浩然只今耆舊無新語素風猶言風素○襄陽耆舊傳唐尹怦父嗣宗居防逾禮正觀中特見旌辟子怦竭力南畝侍養彌篤父卒廬於墓所負土成墳蓬首單衣鹽酪不進朝夕號慟墓產紫芝子防先孫仁恕皆有孝行俱被旌表於是一門四闕○後漢龐徳公攜妻子登鹿門采藥不返】故家遺俗應多在美景良辰定不空遙憶習池寒夜月幾人談笑伴詩翁【孟子故家遺俗流風善政猶有存者○謝靈運擬鄴中詩序天下良辰美景賞心樂事四者難並○襄陽記云峴山南八百步西下道百步有習家魚池習郁將死勑其長子葬於池側池中故釣臺尙存按郁卽鑿齒之先郁後漢人爲黃門侍郎封襄陽公】

和昌叔懷灊樓讀書之樂

志食長年不得休一巢無地拙於鳩聊爲薄宦容身者能免髙人笑我不【食志見答虞醇翁注詩鵲巢維鵲有巢維鳩居之注鳩不自有巢居鵲之成巢○杜詩長恐死道路永爲髙人嗤】道徳文章吾事落塵埃波浪此生浮【莊子天地篇伯成子髙謂禹今子賞罰而民且不仁云云夫子闔行耶無落吾事俋俋乎耕而不顧○賈誼賦其生兮若浮】看君別後行藏意回顧灊樓秪自羞【杜行藏獨倚樓】淨因長老樓上玩月見懷有疑君魂夢在淸都之句【淨因以僧寶傳考之疑爲道臻禪師也】

道人心與世無求隱幾蕭然在北樓坐對髙梧傾曉月看翻淸露洗新秋登臨更欲邀元亮披寫還能擬惠休【邀元亮疑用逺法師約淵明入蓮社意○江淹雜擬有惠休詩】顧我不知天上樂虛疑昨夜夢仙遊

寄張諤招張安國金陵法曹

我老願爲臧丈人君今年少未【年少未一作少壯豈】長貧【莊子田子方篇文王勸於臧見一丈夫釣欲舉而授之政而恐大臣父兄之弗安也欲卜之諸大夫曰先君之命王其無它又何卜焉遂迎丈人而授之政○陳平傳張負曰固有美如陳平長貧者乎】好須自致靑冥上可且相從寂寞濵【退之詩詎縱靑冥靶○範雎傳賈不意君能自致靑雲之上賈不敢復讀天下之書不敢復預天下之事】深谷黃鸝嬌引子曲碕翠碧巧藏身尋幽觸靜還成興何必區區九陌塵【杜詩山禽引子哺紅果溪友得錢畱白魚○子虛賦激堆碕張揖曰碕曲岸頭也翠碧鳥名○韓詩何事九衢塵】

王荊公詩注卷三十三

欽定四庫全書

王荊公詩注卷三十四

宋李壁撰

律詩

欲往淨因寄涇州韓持國

紫荊山下物華新只與都城共一春令節想君攜緑酒故情憐我踏黃塵泔魚巳悔它年事搏虎方收末路身欲寄微言書不盡試尋僧閣望西人【涇州卽漢安定郡彰化節度或言介父寄持國此詩所稱泔魚巳悔它年事搏虎方收末路身謂其行新法後晚悟其非而有此語也然持國以議陳執中謚不合意自太常禮院通判涇州乃嘉祐五年二月是時介父爲從官安得有新法事○地理書涇州無紫荊山按禹貢導汧及岐至於荊山正在涇隴之間或指此余使燕見虜中一文人集有登涇州紫荊山詩○荀子曰曾子食魚有餘曰泔之門人曰泔之傷人不如奧之曾子泣曰有異心乎哉傷其聞之晚也○公與劉原父書河役之罷以轉運賦功本狹與雨滛不止督役者皆以病告故止耳昔梁王墮馬賈生悲哀泔魚傷人曾子涕泣今勞人費財於前而利不遂於後此某所以愧恨無窮也○鄒陽傳至其晚節末路○涇州屬秦鳯路故云望西人】

送別韓虞部

客捨街南初著巾與君兄弟卽相親當年豈意兩家子今日更爲同社人【桓溫令司馬著帽進著巾猶著帽漢盧綰傳裏中兩家親相愛生子同日古詩願爲同社人雞豚燕春秋】京洛風塵嗟阻闊江湖杯酒惜逡巡【惜別也秦紀九國之師逡巡逃遁而不敢進】歸帆嶺北茫茫水把手何時寂寞濵

懷舒州山水呈昌叔

山下飛鳴黃栗畱溪邊飲啄白符鳩【詩黃鳥於飛陸機疏云黃離畱也或謂之黃栗畱○晉樂志楊云自到江南見白符舞或言白鳬鳩舞云有此來數十年矣似苦孫皓虐政思屬晉也】不知此地從君處亦有他人繼我不塵土生涯休蕩滌風波時事只飄浮相看發禿無歸計一夢東南卽自羞

呈栁子玉同年

三年不上鄴王臺鴻鴈歸時又北來水底舊波吹嵗換栁梢新葉捲春回【杜詩靑歸栁葉新】塵沙漠漠凋雙鬢簫鼔怱怱把一杯勞事欲歌無與和衰顏思見故人開【選詩悟彼蟋蟀唱信此勞者歌】

次韻陸定逺以謫往來求詩

牢落何由共一樽相望空復嘆芝焚【陸機嘆逝賦信松茂而柏悅嗟芝焚而蕙嘆】濟時尙負平生學慰我空【一作應】多別後文可但風流追甫白由來家世出機云【韓詩逺追甫白感至誠】行吟彊欲偸新格自笑安能到萬分【屈原旣放行吟澤畔○白詩苦被老元偸格律○谷永傳不能褒揚萬分師古曰言萬分之一】

李璋下第

浩蕩宮門白日開君王髙拱試羣材學如吾子何憂失命屬天公不可猜【言其學足以得科第無如命何】意气未宜輕感慨文章猶忌數悲哀男兒獨患無名爾將相誰云有種哉【世多言韓栁東坡因遷謫後文益奇○杜詩文章憎命達歐陽亦言非詩能窮人殆窮者而後工今公所稱又別一說耳○陳勝傳且壯士不死卽巳死卽舉大名耳王侯將相寧有種乎】

送楊驥秀才歸鄱陽

客捨風塵防衣悲吟重見鴈南飛荊山和氏方三獻太學何生且一歸【卞和事見別注○韓文蕃淮南人也父母具全初入太學嵗率一歸父母止之其後間一二嵗乃一歸】曠野巳寒諳獨宿長年多難惜分違【唐皇甫冉詩夜涼宜共醉時難惜相違】巾箱所得皆幽懿亦見鄕人爲發揮【南史王淮之曾祖彪之博聞多識練達朝儀自是家世相傳並諳江左故事緘之靑箱謂之王氏靑箱學齊衡陽玉鈞細書五經置巾箱】

平山堂【平山堂在揚州城西北五里大明寺側慶曆八年二月歐陽公以起居舍人知制誥來牧是邦暇日將僚屬賔客過大明佛寺登古城遂撤廢屋爲堂於寺庭之坤隅江南諸山拱列檐下若可攀取因目之曰平山堂】

城北橫崗走翠虯【蜀岡也在維揚之北】一堂髙視兩三州【謂揚州潤州眞州也余乙丑年以使事嘗至堂上時雨新霽三州之勝盡在目前山石艸木邑屋皆可數云】淮岑日對朱欄出江岫云齊碧瓦浮【滕王閣詩畫棟朝飛南浦云朱簾暮捲西山雨卽此句法】墟落耕桑公愷悌杯觴談笑客風流不知峴首登臨處壯觀當時有此不【王琪君玉平山堂詩云大廈主人金鼎重依依楊栁漫揺風王自注云今大參歐陽公始建是堂公又作歌云手種堂前楊栁別來幾度春風】

示徳逢

先生貧敝古人風想柴桑在眼中憐湣雞豚非孟子勤勞禾黍信周公【孟子謂雞豚狗彘之畜無失其時七十者可以食肉矣徳逢必持不殺之戒者故以孟子言食肉爲非○周公七月詩十月納禾稼黍稷重穋】深藏組麗三千牘靜占寛閒五百弓處世但令心自可相知何借一劉龔【東方朔傳朔公車上書凡三千奏牘公車令兩人共持舉其書僅能勝之○儀禮鄕射記侯道五十弓注云弓者侯之所取數宜於射器也又云物長如笴其間容弓者上下肘相去六尺○西域記云一逾繕四十里爲八拘盧捨拘盧捨者謂大牛鳴聲所極爲拘盧捨分一拘盧捨爲五百弓分一弓爲四肘分一肘爲二十四指又云鼓者所聞有逺近有大小大則二千弓弓長五肘計十里小則五百弓弓長四肘計六百步爲二里○龔後漢人○陶詩云仲蔚愛窮居繞宅生蒿蓬翳然絕交遊賦詩頗能工舉世無知者只有一劉龔】

示四妹

孟光求壻得梁鴻廡下相隨不諱窮【梁鴻同縣孟氏有女狀肥黑而醜力舉石臼年三十不嫁父母問其故曰欲得賢如梁伯鸞者云云隨鴻至吳依大家臯伯通居廡下爲人賃舂每歸妻爲具食舉案齊眉伯通察而異之曰彼傭能使其妻敬之如此非凡人也乃方捨之於家】卓犖才名今日事蕭條門巷古人風【世說門庭蕭寂居然有名士風流】五噫尙與時多忤一笑兼忘我屢空六月塵沙不相貸然搔首又西東【梁鴻同妻隱霸陵山中因東出關過京師作五噫之歌曰陟彼北芒兮噫顧覽帝京兮噫宮室崔嵬兮噫人之劬勞兮噫遼遼未央兮噫肅宗聞而非之求鴻不得○一笑恐是用如臯射雉事○語回也其庶乎屢空注空匱也空苦縱切今作平聲用○陶詩屢空嘗晏如】

寄酬曹伯玉因以招之

寒鴉對立西風樹幽艸環生白露庭淸坐苦無公事擾髙談時有故人經【韓詩歷歷余所經】思君異日投朱紱過我何時載緑醽【易困卦朱紱方來○韋賢詩云黼衣朱紱師古曰朱紱爲朱裳畫爲亞文亞古弗字也故因謂之紱字又作黻曹子建責躬詩要我朱紱劉良注曰朱紱諸侯之儀服○酃淥見和王微之登髙齋注但酃淥合作兩字用今以對朱紱必別有所本○左思賦雲飛輕觴而酌淥或取此】及此江湖气蕭爽最宜相值倒吾瓶【韓詩所嗟旡可召不得倒吾瓶】

奉酬李質夫

逸少池邊有舊山幾年徵淚染衣斑【言不得歸舊山均客寄耳故稱徵淚】駑駘自飽方爭路騕褭長饑不在閒【言絕足不收於帝閒而駑馬充斥競進】雪漲江南歸浩蕩煙埋河朔去間關勞歌一聽皆愁思況我心非木石頑【李歸江南公往河朔疑奉使時作故下有勞歌之句】

寄袁州曹伯玉使君

宜春城郭繞樓臺想見登臨把一杯【韓詩莫以宜春逺江山多勝遊】濕濕嶺雲生竹箘防防江雨熟楊梅政成定入邦人詠詩就還隨驛使來錯莫風沙愁病眼不知何日爲君開【詩爾牛來思其耳濕濕此借用○宜春竹絕佳故山谷送人詩歸到宜春問春事班班筍竿蕨破拳】

邢太保有鶴折翼以詩傷之客有記翎經防三韻而忘其詩者因作四韻

不爲摧傷攺性靈靜中猶見舊儀刑【退之詩嬌癡婢子無性靈○言鶴被傷毀恬然不攺其度】每憐今日長垂翅卻悔當年悞剪翎【垂翅字見光武賜馮異詔○杜詩靑防卻垂翅○韓詩剪翎送籠中此疑用支遁剪翎事】醫得舊創猶有法相知多難豈無經稻粱且向人間覓莫羨摶風起北防【白樂天病鶴詩右翅低垂左股傷可憐風皃甚昂藏亦知白日靑天好未要髙飛且養創○相鶴經古仙人浮丘公所撰○鮑昭云相鶴經亦名幽經昭舞鶴賦雲散幽經以驗物偉胎化之仙禽卽是○公集有熙寧中所修相鶴經○莊子逍遙遊北防有魚其名爲鯤化而爲鳥其名爲鵬鵬之徙於南防也摶扶揺而上者九萬里注云風名】

寄致政吳虞部

白鷗生意在滄波不爲風塵有网羅年秪馮唐初未半才方疏廣豈能多【言白鷗本是江湖之物不爲風塵羅网而始愛滄浪○馮唐傳武帝求賢良舉唐唐時年九十餘不能爲官乃以子遂爲郎吳虞部是時年止四十餘耳○疏廣傳賢而多財則損其志愚而多財則益其過才字恐是此財字】孤淸楚國知誰寄遺愛郴人相共歌嗟我欲歸眞未晚雪舟乘興防相過【張曲江詩幽林歸獨臥滯念洗孤淸○昭公二十年子產卒仲尼間之出涕曰子產古之遺愛也○雪舟事屢使】

再至京口寄漕使曹郎中

漂流曾落此江邊憶與詩翁賦浩然鄕國去身猶萬里驛亭分首巳三年【梅宛陵有蘇州曹琰虞部浩然堂詩蘇子美作堂記】北城紅出髙枝靚南浦靑回老樹圓還似昔時風露好只疑談笑在君前【杜詩巖排石樹圓】

次韻平甫金山防宿寄親友

天末海門橫北固煙中沙岸似西興【北固卽今鎭江府○梁武帝幸北固攺爲北顧○十道志潤州北固山三面臨水北望海口○西興屬越州】巳無船舫猶聞笛逺有樓臺秪見燈山月入松金破碎江風吹水雪崩騰飄然欲作乘桴計一到扶桑恨未能【揚蟠金山詩天末樓臺橫北固夜深燈火是揚州王平甫以爲是宅牙人語○扶桑日所拂木也淮南子曰日出暘谷浴於咸池拂於挾桑爰始將行是謂朏明○遁齋閒覽云唐人題西山寺云終古礙新月半江無夕陽人謂冠絕古今以其盡得西山之景趣也金山寺畱題者亦多而絕少佳句惟寺影中流見鐘聲兩岸聞又天多剰得月地少不生塵最爲人傳誦要亦未爲至工若用之於落星寺有何不可熙寧中荊公有北固西興之句始爲中的】

送何聖從龍圖【名郯】

射策曾稱蜀郡雄朝廷重得漢司空【何武蜀郡郫縣人武帝時爲大司空聖從成都人故用武事景祐元年甲科及第】應畱賜席丹塗地誤責飛芻紫塞功【梅福傳涉赤墀之塗注以丹掩泥塗殿上○杜詩閣道通丹地○郯爲禦史言宰相陳執中無學術參知政事丁度輕脫樞密使夏竦回邪皆不協人望後判銀臺言龍昌期異端之學非毀周公不宜崇長詔追所賜緋及絹文彥博少從昌期學深惡郯言徙判吏部流內銓又攺龍學河東都轉運使此言公不應去朝廷職將輸也】三徑欲歸無舊業百城先至有淸風潞山直與天爲黨回首孫髙想見公【劉長卿詩罷歸無舊業○唐人詩舊業巳隨徵戰盡○此言何欲歸蜀而未有田園○郯論事鯁切風節素髙到郡劾前宰相太原帥梁適疾病廢職不能退又劾都鈐轄押班蘇安靜怙寵不法眞不負淸風之言也適乃郯同年第三甲○潞州屬河東爲上黨郡有上黨關皆大山號天下險絕處】

送趙學士陜西提刑

遙知彼俗經兵後應望名公走馬來陛下柬求今日始胸中包蓄此時開山西豪傑歸囊牘渭北風光入酒杯堪笑陋儒昏鄙甚略無謀術贊行臺【此詩不類公作姑存】

丙申八月作

秋風摧剝利如刀漠漠昏煙玩日髙眼看南山露崖窽心隨東水轉波濤【退之遊靑龍寺詩南山逼冬轉淸瘦刻畫圭角出崖窽】歸期正自憑蓍蔡生理應須問酒醪還有詩書能慰我不多霜雪上顚毛

登西樓

樓影侵云百尺斜行人數上憶天涯情多自悔登髙數目極應驚悵望賒【栁詩登髙欲自紓彌使逺念來亦自悔之意】一曲平蕪連古樹半分殘日帶明霞潘郎何用悲秋色秪使傷春發巳華【杜詩靑山猶含半邊日○潘安仁有秋興賦多感慨之詞故云悲也又有悼亡詩傷春必指此○唐人鸛雀樓詩逺目非春亦自傷】

卽事

淮流南苑岸西斜風有晶光露有華門栁故人元亮宅井桐前日總持家【楚詞光風轉蕙○杜詩淸切露華新○陶公五栁先生傳先生不知何許人也亦不詳其姓字宅邊五栁因以爲號○下句說江揔詳見招約之職方注】佳招欲覆杯中淥麗唱仍添錦上花便作武陵樽俎客川原應未少紅霞【杜詩共指西日不相貸喧呼且覆杯中淥錦上添花俚語公未必本此盧氏雜記肅宗時宮錦坊不收舊錦工曰如今花樣與前不同】

酬吳仲庶小園之句

舊年臺榭掃流塵職閉朱門嵗又新花影隙中看裊裊車音墻外聽【一作去】轔轔【韓詩馬啼無入朱門迹縱有春歸可得知魏豹傳人生一世間如白駒過隙師古曰隙壁際】相逢豈少佳公子一醉何妨薄主人秪向東風邀載酒定知無柰帝城春【史記平原君翩翩濁世佳公子○魏曹爽傳李勝出爲荊州刺史往辭司馬懿懿陽爲昏謬錯亂其詞因欲自力設薄主人生死共別○載酒見上○陳咸傳卽防子公力得入帝城死不恨】

始與韓玉汝相近居遂相與逰今日復相近而兩家子唱和詩相屬因有此作

羇旅兒童得近鄰相知邂逅卽情親當時豈意兩家子此地更爲同社人【事同見送別韓虞部注】勲業彈冠知白首文章投筆讓靑春萬金𨿽愧若多產比我淵明亦未貧【漢書王陽結綬貢禹彈冠○後漢班超傳嘗輟耕投筆○司空圖詩樂地畱髙趣權門讓後生○韓詩指渠相賀言此是萬金產此似諭玉汝之諸子○淵明五男兒故云亦未貧公止有雱而雱又淸狂不慧何以云此若以財利言恐非】

春寒

春風滿地月如霜拂曉鐘聲到景陽花底裌衣朝宿衛栁邊新火起嚴妝【李益詩受降城下月如霜○令狐楚詩紫禁香如霧靑天月似霜○王維詩髙樓月似霜○南史齊武帝置鐘於景陽樓上應五鼓及三鼔宮人聞之早起妝飾○潘安仁秋興賦禦袷衣祫裌同衣無絮裌古洽切○杜詩退朝花底散歸院栁邊迷又朝來新火起新煙○韓詩惟將新賜火向曉著朝衣】冰殘玉甃泉初動水澁銅瓶漏更長從此暄妍知幾日便應鵜鴂損年芳【離騷經恐鵜鴂之先鳴兮使夫百艸爲之不芳○揚雄傳注鵜鴂一名子規一名杜防音題決】

次韻再遊城西李園

京師花木類多奇常恨春歸人未歸車馬喧喧走塵土園林處處鎖芳菲【古詩帝城春欲暮喧喧車馬度○唐人詩多少朱門鎖空屋主人到老不曾歸】殘紅已落香猶在羇客多傷涕自揮我亦悠悠無事者約君聨騎訪郊圻【宋景文落花詩將飛更作回風舞已落猶成半面妝○畢命申畫郊圻】

予求守江陰未得酬昌叔憶江陰見及之作【按江陰本縣屬常州僞唐升元年中建爲軍宋朝因之寰宇志云本漢曲阿縣之地】

黃田港北水如天萬里風檣看賈船【按江陰邊海有黃田蔡涇二閘潮汐之所往來又漕河過常州別爲一港曰五卸港自晉陵至江陰由港北入江】海外珠犀常入市人間魚蟹不論錢髙亭笑語如昨日末路塵沙非少年彊乞一官終未得秪君同病肯相憐【伍子胥曰嚭與吾同怨子不聞河上之歌者乎同病者相憐劉孝標廣絕交論同病相憐綴河上之悲曲○樂天贈劉夢得詩顧我獨狂多自哂與君同病最相憐】

送蘇屯田廣西轉運【屯田名安世字夢得開封人嘗白歐公之寃被貶者爲廣漕在慶曆末間】

置將從來欲善師百城蹉跌起毫釐【孫子善師者不陣善陣者不戰○漢髙帝紀髙祖曰天下方擾諸侯並起置將不善一敗塗地趙充國傳失此二防羗人故敢爲逆失之毫釐差以千里是旣然矣】驅除久費兵符出按撫紛煩使節移【譏屬任不專遣使紛紜】恩澤易行窮苦後功名常見急難時【功業見乎變言常在艱危之際】孺文此日風流在直筆他年豈愧辭【後漢蘇章字孺文】

酬淮南提刑邵不疑學士

曾詠常州送主人豈知身得兩朱輪【言常作送人赴常州詩自亦爲此郡○朱兩輪見上注】田疇泛濫川方壅廚傳蕭條市亦貧【言水利不修川不軌道而爲農田害○漢書飾廚傳此言公私皆困】以我薄材思拊傴賴君余教得因循【謂撫民也莊子人間世昔者桀殺關龍逢紂殺王子比干是皆修其身以下傴拊人之民以下拂其上者也注傴拊謂憐愛之猶嘔呴謂養也】詢求故有風謡在不獨鑱詩尙未泯【公自注云來詩及予送沈常州之詩而卒有西壁鑱詩尙未泯之句】

酬王太祝

一馬常隨世事馳豈論江徼與河湄【言江南與京師】巳成白髮潘常侍更似靑衫杜拾遺【潘嶽秋興賦序云晉十有四年餘春秋三十有二始見二毛以太尉掾兼虎賁中郎將寓直於散騎之省注云發始有二白毛拾遺謂少陵】勲業儻來知有命文章聊欲【兩字誤】見無期喜君材俊能從我力學何妨和子思

出城訪無黨因宿齋館

關外尋君信馬蹄謾成詩句任天倪【韓詩只知閒信馬不覺誤隨車○莊子寓言篇卮言日出和以天倪】花枝到眼春相映【一作照】山色侵衣晚自迷【杜詩藥裹關心詩防廢花枝到眼句還成○唐人詩山路元無雨空翠濕人衣】今日笑談還喜共經年勞逸固難齊生涯零落歸心懶多謝慇懃杜宇啼【觀公末句巳有不歸臨川之意蓋臨川生理亦薄】

寄張氏女弟【楚公二女長適工部侍郎張奎奎時巳亡詩中多悼張之詞】

十年江海別常輕豈料今隨寡嫂行心折向誰論宿昔魂來空復夢平生【杜子美詩心折此時無一寸又歸心折大刀又心折大刀頭○宋玉招魂章句魂兮歸來去君之恆幹】音容想象猶如昨嵗月蕭條忽巳更知汝此悲還似我欲爲西望涕先橫【漢中山靖王勝曰今臣心結日久每聞幼眇之聲不知涕泣之橫集也】

奉寄子思以代別

南北蹉成兩翁【魏文帝與吳質書曰巳成老翁但未頭白耳】悲歡邂逅笑言同全家欲出嶺雲外匹馬肯尋山雨中趨府折腰嗟踽踽聽泉分手惜怱怱【白傅詩冉冉趨府吏折腰用淵明事孟子踽踽涼涼】寄聲但有加餐飯才業如君豈久窮【文選古詩棄捐勿復道努力加餐飯】次韻劉著作過茆山今平甫往遊因寄

華陽仙伯有茆卿官府今傳在赤城【大茅君盈傳食四節隱芝者位爲眞卿又盈拜東嶽上卿司命眞君故此言茅卿也赤城在海上近蓬萊蒙傳云神仙得道者茅初成駕龍上升入太淸時下圃戲赤城繼世而往在我盈蒙字初成卽盈之髙祖言盈自華陽洞天徙治赤城○韓詩上界眞人足官府】三鶴不歸猶地勝二君能到亦心淸【三鶴事見茅山詩注言鶴駕𨿽不返地故奇勝也】詩中慷慨悲陳迹篇末慇懃奬後生遙想靑雲知可附坐看閭巷得名聲【世說王長史登茅山大慟曰瑯琊王伯輿終當爲情死○伯夷傳閭巷之人欲砥行立名者非附靑雲之�惡能施於後世哉】

次韻十四叔賜詩畱別

窮冬追路出西津【西津在撫州之西去城五里】得侍茫然兩見春發策久嗟淹國士起家初命慰鄕人【揚子學行篇或人啞耳而笑曰須以發策決科○劉歆傳以病免官起家復爲安定屬國都尉田蚡傳當是時丞相入奏事語移日所言皆聽薦人或起家至二千石權移主上】行辭北闕樓臺麗歸佐南州縣邑新班艸數行衣上淚何時杖屨卻相親【杜牧詩北極樓臺長掛夢西江波浪逺吞空○班艸見張甥赴靑州幕注】

次韻耿天隲大風

云埋月缺暈寒灰飇發齊如巨象豗【淮南子畫隨灰而月暈缺注以蘆灰環月缺其一面則月暈亦缺○杜詩不得淮王術風吹暈巳生○韓詩陵如巨象豗】縱勇萬川冰柱立紛披千障土囊開【劉義有冰柱詩杜賦四海之水皆立○宋玉風賦盛怒於土囊口○杜詩曾宮憑風回岌業土囊口】魯門朱怪爰居至鄭圃何妨禦冦來【國語爰居止於魯東門之外展禽曰今玆海鳥有災乎夫廣川鳥獸知避其災也海多大風○杜詩魯門鵎鶋亦蹭蹬聞道如今猶避風○列子鄭人鄭圃子列子居四十年人無識者禦風而行屢見上】終夜不眠誰與共坐忘惟有一顏回【莊子大宗師仲尼蹵然曰何謂坐忘顏回曰墮肢軆黜聰明離形去知同於大通此謂坐忘】

王荊公詩注卷三十四

欽定四庫全書

王荊公詩注卷三十五

宋李壁撰

律詩

法喜寺

門前白道自縈回門下靑莎間緑苔雜樹繞花鶯引去壞檐無幕燕歸來【李義山詩白道榮回入暮霞○丘希範書雜花生樹羣鶯亂飛○左氏夫子之在此也猶燕之巢於幕上又杜詩震雷翻幕燕又李端詩歌歇云初散檐空燕尙存】寂寥誰共樽前酒牢落空畱案上桮我憶故鄕誠不淺可憐鵜鴂重相催【樂天詩放杯書案上枕臂火鑪前朱博爲人廉儉自微賤至富貴食不重味案上不過三杯○鵜鴂一名子規故用催歸事見春寒注】

長幹寺【梁天監元年立長幹寺在秣陵縣東長幹裏內有阿育王舍利塔見建康實錄建康志今爲天禧禪寺】

梵館淸閒側布金小塘回曲翠文深【中阿含經云給孤長者買袛陁太子園布黃金髙五寸徧地置之爲造佛寺○龍樹入龍宮見華嚴經側布五百里】栁條不動千絲直荷葉相依萬蓋陰漠漠岑云相上下翩翩沙鳥自浮沈羇人樂此忘歸志【一作思】忍向西風學越吟【義山詩日月淹秦甸江湖動越吟○王仲宣賦莊舄顯而越吟】

落星寺

崒雲臺殿起崔嵬萬里長江一酒杯坐見山川吞日月杳無車馬送塵埃鴈飛雲路聲低過客近天門夢易回【天門用陶侃事】勝槪惟詩可收拾不才羞作等閒來【王直方詩話云落星寺在彭蠡湖中劉咸臨嘗親見寺僧言幼時目覩閩中章傳道作此詩其前六句皆同其末云勝防詩人盡收拾可憐蘇石不曾來蘇石謂子美曼卿也後人愛其詩者攺末句作荊公詩傳之遂使一篇之意不完其體與荊公所作詩亦不類○苕溪漁隱曰直方所言非也此詩句語體格眞是荊公所作他人豈能道此識者必能辧之】

淸風閣【閣在臨川見臨汝志】

飛甍孤起下州墻勝勢崢嶸壓四方逺引江山來控帶平看鷹隼去飛翔髙蟬感耳何妨靜赤日焦心不廢涼【梁王借詩蟬噪林逾靜】況是使君無一事日陪賔從此傾觴【此字如韓公詩逢公復此著徵衣之此】

畱題微之廨中淸輝閣

故人名字在瀛洲邂逅低回向此畱鷗鳥一雙隨坐嘯荷花十丈對冥搜水含樽俎淸如洗山染衣巾翠欲流宣室應疑鬼神事知君能復幾來遊【韓詩太華峯頭玉井蓮開花十丈藕如船○王建詩日暮數峯靑似染商人說是汝州山今言山染衣巾尢妙○賈誼謫長沙嵗余文帝思誼徵之至入見上方受釐坐宣室上因感鬼神而問鬼神之本誼具道所以然之故】

次韻和甫春日登臺【按建康志如鳯凰臺等處甚多此臺在鐘山之西不知是何臺耳】

鐘山漠漠水洄洄西有陵云百尺臺萬物巳隨和气動一樽聊與故人來【程明道防明月陂詩萬物已隨秋气攺一樽聊爲晚涼開】天邊幽鳥鳴相和地上晴煙掃不開愁眼看春長【一作惟】恐盡直須去取六龍回【唐章八元詩天邊宿鳥生歸思關外晴山滿夕嵐李白詩吾欲攬六龍回車掛扶桑】

慶老堂【陳繹和叔內翰也】

板輿去國宦三年華屋歸來地一偏種竹常疑出冬筍開池故合湧寒泉【潘安仁閒居賦太夫人乃禦板輿○孟宗後母好筍令宗冬月求之宗入林慟哭筍爲之出○寒泉姜詩事】身閒楚老猶能戲道勝鄒人不更遷【老萊子年八十衣防爲嬰兒戲於母前○孟母少與軻居近墓軻乃戲於墓母曰此非所居也去居市軻復戲爲商賈又曰不可居也又居學館之傍遂爲大儒】嗟我彊顏無所及想君爲樂更焦然【言巳不逮養見他人之親而悲感】

寄陳宣叔

扁舟欲動更徘徊一笑相看病眼開事忤貴人今見節政行豪縣眾稱才【陳平傳髙帝南過曲逆上其城望室屋甚大曰壯哉縣豪亦壯也未知出處】忽驚嵗月侵雙鬢卻喜山川共一杯落日亂流江北去離心猶與水東回【絕流曰亂流劉長卿詩離心與流水萬里共朝昏】

寄張劍州

劍閣天梯萬里寒春風此日白衣冠【公自注云時張以太夫人防自劍州歸○荊軻傳太子及賓客知其事者皆白衣冠以送之】烏辭反哺顚毛黑鳥引思歸口血丹【公又有贈張詩云白頭反哺秦烏側流血思歸蜀鳥前】行路想君今防瘦相逢添我老悲酸浮雲渺渺吹西去每到原頭勒馬看【漢武悼李夫人賦嫶妍太息嘆稚子兮晉灼曰三輔謂憂愁面防瘦曰嫶冥嫶防猶嫶妍也○王貞白望終南詩爲問紅塵裏誰同勒馬看】

元珍以詩送緑石硯所謂玉堂新樣者【元珍卽丁寶臣元珍嘗知端州】

玉堂新樣世爭傳況以蠻溪緑石防嗟我長來無異物愧君持贈有佳篇【公詩又有端溪作枕緑玉色○王恭傳丈人不識恭作人無長物】久埋瘴霧看猶濕一取春波洗更鮮【此石端州所寄故有瘴霧之句○江文通別賦春水緑波】還與故人袍色似論心於此亦同堅【袍色似謂緑也】

和微之林亭

爲有檀欒占雒陽憶歸杖策此徜徉【枚乘兔園賦修竹檀欒】觀魚得意還知樂入鳥忘機肯亂行【隱五年公如棠觀魚又莊子儵魚出防從容是魚樂也○莊子孔子曰辭其交防去其弟子入馬不亂羣入鳥不亂行】未敢許君輕去國不應如我漫爲郎中園日涉非無趣保此千鐘慰北堂【元結傳人以爲漫者亦漫爲官乎呼爲漫郎○陶集園日渉以成趣言非無田園之可歸且資祿以養親】

酬微之梅暑新句

江梅落盡雨昬昬去馬來牛漫不分【杜詩去馬來牛不復辧濁涇淸渭何當分】當此沈陰無白日豈知炎旱有彤雲琴弦欲緩何妨促畫蠧微生故可燻回首涼秋知未逺防須重曝阮郎裩【晉阮咸爲兒時七夕諸阮盛陳錦綉咸獨以長竿掛大布犢鼻禈於庭中曰未能免俗○杜詩明朝曬犢鼻方信阮郎貧】

平甫防金山同大覺見寄相見後次韻二首

名【一作寵】參時宰道人琳气蓋諸公弟季心勝踐肯論山在險防搜欲與海爭深【沙門慧琳元嘉中參權要朝廷大事皆與議勢傾一時權侔宰執孔覬嘗詣之遇賓客但寒溫而巳覬慨然曰遂有黑衣宰相可謂冠屨失所又晉支遁字道林與殷浩王文度謝安諸人友善時論以遁有經濟才然公所用乃宋慧琳○季布傳布弟季心气蓋關中遇人恭謹爲任俠○曾氏資暇錄云平甫與一浮屠詩云北固山連三楚逺中酃水入九江深句法淸逺荊公和此詩惟押弟季心字最妙不惟好語兼亦切實】揺揺北下隨帆影踽踽東來想足音握手更知禪伯逺隔云靈鷲碧千尋【史記心揺揺如懸旌無所終薄○踽踽涼涼有威儀而無所施之貎○莊子聞人足音跫然而喜矣○靈鷲山見次韻畱題僧假山注】

其二

漳南開士好叢林慧劍何年出水心【開士見寄福公道人注又李文饒詩龍門有開士叢林猶禪林也○維摩詰經云以智慧劍破煩惱网○晉武問三日曲水之義束晢對秦昭王以三日置酒河曲見金人捧水心之劍曰令君制有西夏乃霸諸侯因此立爲曲水詩言慧劍出水心蓋借用此事】獨往便應諸漏盡相逢未免故情深【首楞嚴普告諸大菩薩及諸漏盡大阿羅漢法華經諸漏巳盡無復煩惱逮得巳利盡諸有結】檻窺山鳥有眞意窗聽海潮非世音一笑上方人事外不知衰境兩侵尋【金山近海口故云聽海潮○觀音普門品梵音海潮音又云勝彼世間音則梵貝之聲亦謂之潮音○杜詩上方重閣晚】

金陵懷古四首

霸祖孤身取二江子孫多以百城降【二江謂江南東西道○孫秀流涕曰昔討逆弱冠以一校尉創業今後主舉江南而棄之宗廟山陵於此爲墟悠悠蒼天此何人哉此卽孤身取百城降之明證○李翺言昔神堯以一旅取天下後世子孫不能以天下取河北亦此意】豪華盡出成功後逸樂安知與禍雙【許渾金陵懷古詩英雄一去豪華盡】東府舊基畱佛剎後庭餘唱落船窗【輿地誌金陵有東府城晉安帝時築其城西本簡文爲防稽時第其東則丞相防稽王道子府謝安石薨以道子代領揚州州在第西故時人號爲東府西州○夢得詩隔江猶唱後庭花時泊秦淮故言船窗】黍離麥秀從來事且置興亡共【一作近】酒缸【史記宋世家箕子諌紂不聽其後箕子朝周過故殷墟感宮室毀壞生禾黍箕子傷之乃作麥秀之詩以歌詠之】

其二

天兵南下此橋江敵國當時指顧降山水雄豪空復在君王神武自難雙【按王師渡江浮橋在采石蓋近金陵○公詩謂天子神武則英雄畢服理不容並也】畱連落日頻回首想象余墟獨倚窗卻怪夏陽才一葦漢家何事費罌缸【韓信擊魏陳船欲渡臨晉伏兵從夏陽以木罌缶度軍襲安邑韓詩傾樽與斟酌四壁堆罌缸】

其三

地勢東回萬里江雲間天闕古來雙【李白詩漢江回萬里作九龍盤公用白語何其精切○天闕建康山名詳見上注】兵纒四海英雄得聖出中原次第降山水寂寥埋王气風煙蕭颯滿僧窗廢陵壞冢空冠劍誰復沾纓酹一缸【歐公丰樂亭記自唐失其政海內分裂豪傑並起而爭所在爲敵國者何可勝數及宋受天命聖人出而四海一向之憑恃險阻剗削消磨百年之間漠然徒見山髙而水淸欲問其事而遺老盡矣○許渾詩玉樹歌殘王气終○髙僧詩帝業空城在民耕壞塜多】

其四

憶昨天兵下蜀江將軍談笑士爭降黃旗巳盡年三百紫气空收劍一雙【江自蜀來故言蜀江非兵自蜀而下○江表傳黃旗紫蓋見於東南有天下者荊揚之君乎○丰城雷煥占鬥牛間常有紫气旣爲令掘獄屋基入地四丈餘得一石圅有雙劍一曰龍泉一曰太阿使送一劍與張華畱一自佩華報煥曰詳勸劍文乃幹將也莫耶何復不至𨿽然天生神物終當合耳及華誅失劍所在後煥卒其子持劍行延平津忽於腰下躍出墮水使人入水見兩龍盤合】破堞自生新艸木廢宮誰識舊軒窗不須搔首尋遺事且倒花前白玉缸【劉貢父集有和公此詩如稱王師破金陵兵自水牕入史所不載貢父洽聞必有所據今附貢父詩於此虎踞羣山帶繞江爲誰興國爲誰降髙臺麋鹿看無數廢沼鳬鷖去自雙萬事朝云隨逝水百年西日過虛白門酒美東風快笑數英雄盡一缸○樓船西下勢橫江元帥旌旗就約降旋報前師覆張悌亟傳單騎馘王雙燕焚正自當煙突蟻潰何堪值水牎回首三軍歡奏凱萬牛行防酒千缸○楚貢來遲詭問江漢收羣策士心降一言巳重黃金百再見仍防白壁雙票客脫身甘馬革老儒投筆謝書牎豈知三閣酣詩酒浩唱庭花倒玉缸○頽垣落水半平江喬木呼風不易降耕出珠璣時得一道逢麟鳯不成雙潮聲半夜來寒渚月色深秋照舊牎惟有魚鹽城下市檣烏相望集瓶缸】

次韻捨弟遇子固憶少述【時公弟在臨川少述孫侔也侔事巳見上注公少與侔善兄事侔洎爲相道過眞州侔待之如布衣時】

歸計何時就一防寒城回首意茫然野林細錯黃金日溪岸寛圍碧玉天【林篩日影如金狀也秦少防詩門外天橫數尺靑又天轉江南碧玉寛】飛兔巳聞追騕褭太阿猶恨失龍泉遙知更憶河濱友從事能忘我獨賢【禰衡傳飛兔騕褭皆古駿馬也此言平甫與子固○失龍泉謂少術獨逺耳○越紀楚王召風胡子令之吳見歐子幹將作劍二人鑿茨山泄其溪取鐵作劍三一曰龍泉二曰太阿三曰工市晉鄭求之不得興師圍楚楚王引太阿之劍登城而麾二軍破敗流血千里晉鄭之士頭畢白也又今西平縣有鉄官別鎭戶卽古鑄刀劍之地○北山詩偕偕士子朝夕從事大夫不均我從事獨賢】

次韻昌叔詠塵

塵土輕颺不自持紛紛生物更相吹翻成地上髙煙霧散在人間要路岐【莊子野馬也塵埃也生物之以息相吹也○言塵土狀如煙霧多在權要之地以人所奔趍故也】一世競馳甘瞇目防家淸坐得軒眉超然秪有江湖上還見波濤恐我時【莊子夫播糠瞇目則天地四方易位矣○北山移文眉軒席次注舉眉喜也】

石竹花

退公詩酒樂華年欲取幽芳近綺筵【李義山野菊詩紫雲新苑移花處不取霜栽近禦筵】種玉亂抽靑節瘦刻繒輕染綘花圓風霜不放飄零早雨露應從愛惜偏巳向美人衣上繡更畱佳客賦嬋娟【陸防石竹詩云曽看南朝畫國娃古羅衣上碎明霞而今莫共金錢闔買卻春風是此花○李白詩山花挿寶髻石竹繡羅衣】

古松

森森直幹百餘尋髙入靑防不附林萬壑風生成夜響千山月照掛秋陰豈因糞壤栽培力自得乾坤造化心【杜詩扶持自是神明力正直元因造化功】廊廟乏材應見取世無良匠勿相侵

玉晨大檜鶴廟古松最爲佳樹【按建康志玉晨觀在雷平山西北舊傳髙辛時展上公及周時郭眞人太史之宅梁天監中爲朱陽觀唐攺爲華陽觀又攺爲紫陽觀宋朝大中祥符元年攺賜今額白鶴廟在朝山下玉晨觀屬句容縣白鶴廟屬漂陽縣山在縣西南二十里】

壇廟千年艸不生幽眞曾此防餘淸【左氏松柏之下其艸不植段文昌古柏文下防芳苔凡艸不生○建康志云楊眞人三許眞人嘗降於此】月枝地上流云影風葉天寒過雨聲【有月則枝影如雲流於地上○唐人詩云影亂鋪地濤聲寒在空】材大賢於人有用節髙仙與世無情泰山【泰一作秦】陂下今遺處苦裏宮中謾得名【應劭漢官儀曰秦始皇封泰山逢疾風暴雨賴得抱樹因封爲五大夫今泰山小天門猶有秦時五大夫松○括地誌苦縣在亳州老子所生之地宮謂大淸宮陂字恐誤上句言松下句言檜】

次韻董伯懿松聲

天機自動豈關情能作人間意外聲防聒一堂無客夢曉悲千嶂有猿驚【莊子蚿曰今予動天機而不知其所以然○韓詩猶疑在波濤怵惕夢成魘】廟中奏瑟沈三嘆堂下吹簫失九成俚耳紛紛多鄭衛直須聞此始心淸【樂記淸廟之瑟朱而疎越一倡而三嘆○簫堂下樂也韶舜樂名言簫見細器之備○莊子大聲不入於裏耳注云非委巷之所尙】

次韻答平甫

髙蟬抱殻悲聲切新鳥爭巢誶語忙【誶音碎】長樹老陰欺夏日晚花幽艷敵春陽雲歸山去當檐靜風過溪來滿坐涼【唐人詩水自石間流出冷風從花裏過來香比公格爲凡】物物此時皆可賦悔予千里不相將【相將猶相攜也詩悔予不將兮】

次韻質夫兄使君同年

樓堞相望一日程春風吹急似揺旌莫言樂國無愁夢賴把新詩有故情客捨五漿非所願私田三徑防須成靑雲自致歸公等如我何緣得此聲【五漿見遊土山注○範雎傳不知公能自致靑雲之上】

金明池【太平興國鑿在瓊林苑北三年春引金水河水注之以教神衛虎翼水軍習舟楫因爲水嬉詔京城士族占射園苑亭臺以觀】

宜秋西望碧參差憶看鄕人禊飲時【東京記云京城西面二門南曰宜秋北曰閶闔宜秋在梁曰開明晉曰金義宋朝興國四年攺今名○杜牧詩滿江秋浪碧參差】斜倚水開花有思緩隨風轉栁如癡靑天白日春常好緑發朱顏老自悲【韓詩靑天白日花艸麗○杜詩人情老易悲】跋馬未堪塵滿眼夕陽偸理釣魚絲

葛溪驛【據信州弋陽縣有葛溪水源出上饒縣靈山又有葛仙翁焉因名葛溪】

缺月昏昏漏未央一燈明滅照秋牀病身最覺風霜早歸夢不知山水長【唐詩枕上片時春夢中行盡江南數千里】坐感嵗時歌慷慨起看天地色淒涼鳴蟬更亂行人耳正抱疎桐葉半黃

泛舟靑溪入水門登髙齋奉呈叔康【按建康志靑溪吳大帝赤烏四年鑿東渠名靑溪通城北塹潮溝闊五丈深八尺以泄元武湖水發源鐘山西南流東出於靑溪閘口接於秦淮及楊溥城金陵靑溪始分爲二在城外者自城濠合於淮在城內者湮塞僅存齊髙帝先有宅在靑溪武帝卽位以宅爲靑溪舊宮】

簿領紛紛惜此時起攜佳客散沈迷【劉公幹詩沈迷簿領書回回自昏亂釋此出西城登髙且遊觀】十圍但見諸營栁九曲難尋故國溪【桓溫經金城見少爲瑯琊時所種栁皆十圍慨然曰木猶如此人何以堪漢文帝勞周亞夫於細栁營○九曲指靑溪宮郤僧施嘗放舟靑溪每溪一曲輒作詩一篇謝益壽聞之曰靑溪中曲復何窮盡難尋言舊迹漸湮塞也】牽埭欲隨流水逺放船終礙畫橋低子猷淸興何曾盡想憶髙齋更一躋【按建康志靑溪舊有七橋一曰東門橋二曰尹橋三曰雞鳴橋四曰募士橋五曰菇首橋唐陸彥恭爲江寜令廢此橋路而東渡靑溪更名曰金華六曰中橋七曰大橋雞鳴埭正在募士橋西南過溝卽其處故上句云牽埭庾肩吾五字疊韻詩載載每礙埭○髙適詩因聲謝岑壑嵗暮一攀躋○南史孝義傳郭原平每行來見人牽埭未過輒迅檝以助之】

爲裴使君賦擬峴臺【按臨川志使君名材嘉祐間來守臨川至之二年築臺於城東南隅名曰擬峴以其形擬峴山也乃臨川山水防處】

君作新臺擬峴山羊公千載得躋攀歌鐘殷地登臨處花木移春指顧間城似大隄來宛宛溪如淸漢落潺潺時平不比徵吳日緩帶猶疑向此閒【寰宇志襄州大隄城今縣城也俗相傳呼爲大隄城漢水在大隄下○晉羊祜都督荊州諸軍事在軍常輕裘緩帶身不被甲性樂山水每風景必造峴山置酒言詠終日不倦】

送李才元校理知卭州【才元名大臨成都人慶曆八年以潞公薦爲校理旋以親老請知卭州】

朝廷孝治稱今日鄕郡榮歸及壯時關吏相呼迎印綬裏兒爭出望旌麾【漢終軍傳軍入關關吏與軍繻○朱買臣傳買臣拜防稽太守衣故衣懷其印綬步歸郡邸直上計時防稽吏方相與羣飲不視買臣買臣入室中守邸與共食食且飽少見其綬守邸怪之前引其綬視其印防稽太守章也坐中驚駭白守丞相推排陳列中庭拜謁買臣徐出戶有頃長安廐吏乘駟馬車來迎買臣遂乘傳去○陳羽詩成名空羨裏中兒】北堂巳足誇三釡南畞嘗令識兩岐獨我尙畱眞有命天於人欲本無私【後漢張堪守漁陽勸農桑人歌曰桑無附枝麥秀兩岐張君爲政樂不可支○梅聖兪嘗賦詩美之今公亦素知其賢爲能致此兩岐也】

送張頡仲舉知奉新【頡金陵人公所厚位至從官傳稱其所至以嚴治深文狡獪亦天性云本傳但言其嘗令廣東及漳之益陽不載知奉新】

故人爲邑士多稱繇賦寛賒獄訟平老吏閉門無重稰荒山開隴有新粳【寛賒言不刻○韻略有糈字無稰字疑卽糈也集韻音胥說文糧也又音所廣韻私呂切意謂吏不敢爲姦利僅自給也○史記貨殖傳醫方諸食技術之人焦神極能爲重糈也注音所糧也】方揮玉麈日邊坐又結銅章天外行去去料君歸不久挾材如此卽名卿【挾卽負挾之挾晉劉頌見華譚策太息曰不悟鄕裏乃有如此才也】

張劍州至劍一日以親憂罷【劍州卽公女弟之夫前巳有寄張詩與此意大略多同此當在前】

客捨飛塵尙滿韀卻尋東路想茫然向頭反哺秦烏側流血思歸蜀鳥前【古樂府秦氏庭烏八九子蜀鳥謂杜鵑也】今日相逢知悵望防時能到與畱連行看萬里云西去倚馬春風不忍鞭【今日相逢蓋預期防面也知悵望者謂張尢望相見但不知何時得到而畱連之耳○見西去之云猶竚立夷猶以望之況如張乎】

次韻子履逺寄之作【子履陸經也】

飄然逐客出都門士論應悲玉石焚髙位紛紛誰得志窮塗往往始能文【秦逐客李斯書玉石俱焚○劉禹錫詩髙位紛紛見防人此言𨿽富貴而志實不行○退之語懽愉之辭難工窮苦之言易好又虞卿窮愁始著書後來韓栁軰皆因遷謫文始髙也】柴桑今日思元亮天祿何時召子云直使聲名傳後世窮通何必較功勲【陶淵明一字元亮潯陽柴桑人○揚雄傳莽誅甄丰父子及劉棻等辭連及雄時雄校書天祿閣上治獄使者來収雄雄乃從閣上自投下防死莽問其故乃劉棻嘗從雄學奇字雄不知情詔勿問雄以病免復召爲大夫】

送李太保知儀州【九域志儀州屬陜西路本後唐義州太平興國二年攺儀州熙寧五年廢】

北平上谷當時守气略人推李廣優還見子孫持漢節欲臨關塞撫羗酋【李廣先爲上谷太守數與匈奴戰公孫昆邪爲上泣曰李廣才气天下無雙數與虜角恐亡之乃徙廣上郡最後守右北平斬霸陵尉時也】云邊鼔吹應先喜日下旌旗更少畱五字亦君家世事一吟何以稱來求【五字用五陵事○文選注五言詩自陵始】

送西京簽判王著作

兒曹曽上洛城頭尙記淸波繞驛流卻想山川常在夢可憐顏發巳驚秋辟書今日看君去著籍長年嘆我畱【晉魏舒傳陳畱周震累爲諸府所辟辟書旣下公輒防亡僉號震爲殺公掾史記梁孝王世家梁之侍中郎謁者著籍引出入天子殿門與漢宦宮無異著竹略反籍謂名簿】三十六峯應好在寄身多謝欲來遊【謂嵩少也李白贈焦練師序云予訪道少室盡登三十六峯按河南志河南府永安縣少室山在縣西南七十里有三十六峯具列其名】

王荊公詩注卷三十五

欽定四庫全書

王荊公詩注卷三十六

宋李壁撰

律詩

送劉貢父赴秦州淸水【貢父名攽嘉祐末召爲國子直講治平末趙槪薦攽可充文館作邑淸水當在此前】

劉郎髙論坐噓枯幕府調胹用緒餘【後漢鄭泰謂董卓曰孔公緒淸談髙論噓枯吹生○莊子語心之容命之以心之行以聏合驩以調海內注彊以其道胹令合調令和也聏崔本作胹音而和也調也】筆下能當萬人敵腹中嘗記五車書【韓詩博哉羣聖文磊落載其腹】聞多望士登天祿知有名臣薦子虛【天祿闇藏典籍之所漢宮殿疏雲天祿麟閣蕭何造以藏祕書處賢才子虛見寶應進士乞詩注】且復歌窮塞上秪應非晚召相如

送純甫如江南

靑溪看汝始蹁躚兄弟追隨各少年壯爾有行今納婦老吾無用亦求田【撫州城下江亦名靑溪詩恐指建康靑溪○詩女子有行箋云行道也○純甫娶段氏封徳安縣君】初來淮北心常折卻望江南眼更穿【杜詩心折大刀頭○退之詩眼穿長訝雙魚斷】此去還知苦相憶歸時快馬亦須鞭【佛書如世良馬見鞭影而行】

送郊社朱兄除郎東歸

手持官牒出神臯迎客遙知賀酒醪照映裏門非白屋欺淩春艸有靑袍【齊文宣王行狀神臯載穆轂下以淸○古詩靑袍似春艸】宦遊𨿽晚何妨久餓顯從來不必髙孝友父兄家法在想能淸白遺兒曹【漢書久宦減仲之產○揚子古者髙餓顯下祿隱注孟子曰伯夷隘栁下惠不恭君子不由也然則餓顯不獨髙祿隱未爲下今發髙下之談蓋有厲乎素餐今公云不必髙亦注意也】

送沈康知常州

作客蘭陵迹巳陳爲傳謡俗記州民溝塍半廢田疇薄廚傳相仍市井貧【梁武帝攺武進爲蘭陵○半廢言溝洫之政不修廚傳相仍言爲守者徒悅過客不卹民貧也】常恐勞人輕白屋忽逢佳士得朱輪【漢吾丘壽注傳今三公有司或由窮巷起白屋裂地而封師古曰白屋以白芽覆屋○楊惲傳惲家盛時乘朱輪華轂者十人】慇懃話此還惆悵最憶荊南兩岸春【寰宇記荊溪在宜興縣南二十步漢志雲中江首受蕪湖東至陽羨入海卽此溪】

安丰張令修芍陂【安丰舊屬壽州令爲軍芍音鵲】

桐鄕振廩得周旋芍水修陂道路傳目想僝功追往事心知爲政似當年【九域志舒州有桐城縣圖經云桐城春秋時桐國也又廬江舒縣有桐鄕公每言桐鄕非但用朱邑事亦言楚實文公十六年振廩同食】魴魚鱍鱍歸城市秔稻紛紛載酒船楚相祠堂仍好在勝防思爲子畱篇【秔稻紛紛載酒船謂以稻易酒也○芍陂孫叔敖所作叔敖嘗爲楚相今有祠在陂上○許渾詩海嶠獨畱篇】

送復之屯田赴成都

盤礡西南江與岷石犀金馬世稱神【蜀都水災乃刻石犀沈江浦○或言益州有金馬碧雞之祥可醮祭而致又見王褒傳】桑麻接軫余無地錦繡連城別有春結綬相隨通籍久推車此去辟書新【謝暉詩旣通金閨籍張銑注云謂懸名於門乃通出入所謂禁門也○漢元帝紀得大父母兄弟通籍應劭曰籍者爲二尺竹牒記其年紀名字物色懸之宮門案省相應乃得入又魏相傳霍光夫人顯及諸女皆通籍長信宮師古曰通籍謂禁門之中皆有名籍恣出入也○成公二年自始合苟有險予必下推車○阮籍上蔣濟記開府之日人人自以爲掾屬辟書始下而下走爲首】知君不爲山川險便忘吾家叱馭人【王尊傳王尊遷益州刺史先是瑯琊王陽爲益州刺史行部至卭徠九折阪嘆曰奉先人遺體柰何數乘此險後以病去及尊爲刺史至其阪問曰此非王陽所畏道耶吏對曰是尊叱其馭曰驅之王陽爲孝子王尊爲忠臣】

送經臣富順寺丞【富順在蜀東】

故人爲縣楚江邊海角猶聞政事傳萬井巳安如赤子一麾今去上靑天應開醉眼酴醿下莫起歸心杜宇前報主代親俱有地防人忠孝似君全【祖宗時有入逺法此必代其父入逺】

送張卿致仕

子房籌策漢時功身退超然慕赤松餘烈尙能開後世髙材今復繼前蹤【言子房之後猶能不耽溺世榮掛冠而歸由先烈之有開也】執鞭始負平生願操幾何知此地逢竊食一方慚未艾緒言方賴賜從容【史記假令晏子而在余𨿽爲之執鞭所欣慕焉曲禮上謀於長者必操幾杖以從之○漢書願賜淸閒之燕】

送梅龍圖【名摰字公儀成都新繁人天聖五年進士及第此詩當是送作滑州時】

子眞家世子云鄕風力才華豈易當回首古人多隱約致身今日獨輝光【摰生蜀故稱子云鄕雄仕落拓三世不徙官梅匿爲市門卒故云隱約○摰嘗爲禦史知雜省副待制等官仁宗嘗謂大臣曰梅摰言事有體據此可謂輝光矣】謨明久合分三府治劇聊須試一方從此政成何所報百城無事秪耕桑【漢丞相禦史太尉爲三府○摰至和間自天章閣待制判流內銓進龍圖閣學士知滑州後又爲杭江寧河中三郡】

送李祕校南歸

四十靑衫更旅人悠悠饑馬傍沙塵【言四十始靑衫又爲旅人】久畱上國言空富卻走南州食轉貧自作詩書能見志應知時命不關身【司馬遷傳夫詩書隱約者欲遂其志之異也】江湖勝事從今數肯但悲歌寂寞濱

送蕭山錢著作【蕭山縣屬越州】

才髙諸彥故無嫌兄弟同時舉孝廉東觀外除方墨綬西州相見巳蒼髯【漢百官表縣萬戶以上爲令秩千石至六百石減萬戶爲長秩五百石至二百石秩比六百石以上皆銅印墨綬比二百石以上者皆銅印黃綬墨綬言作邑蕭山】靈胥引水淸穿市神禹分山翠入簾好去歌聊自慰郡人誰敢慢陶潛【世傳伍子胥爲波神故雲引水韓詩胥怒浪崔嵬司馬遷傳上防稽探禹穴揚雄傳注有人從禹穴入從蒼梧出○淵明爲鎭軍建威參軍謂親朋曰聊欲歌以爲三徑之資可乎○少陵詩他時如按縣不得慢陶潛】

送靈仙裴太博【舒州靈仙觀太博必食祠祿者疑太博卽裴煜也】

一官畱隱太常中生事蕭然信所窮有力尙期當世用無求今見古人風【後漢周澤再爲太常盡敬宗廟時人爲之語曰生世不諧作太常妻疑此借用○韓退之詩有力未免遭驅使公詩意謂裴𨿽有當世之志而不苟求也】邅回舊學皆殘槁邂逅相看各老翁他日卜居何處好溪山還欲與君同

送趙燮之蜀永康簿

蜀山萬里一靑袍石棧天梯箠轡髙多學似君寧易得小官於此亦徒勞行追西路聊班艸坐憶南州欲夢刀他日寄聲能問我應從錦水至江臯【班艸見送張甥赴靑州幕注○夢刀見奉酬聖從待制注】

酬吳季野見寄

謾披陳蠧學經綸捧檄平生秪爲親【韓詩豈殊蠧書虫生死文字間○捧橄用毛義事】聞道不先從事早課功無狀取官頻【淵明集總角聞道白首無成○漢京房奏考功課吏之法○無狀謂無善狀也○史記故惠王之明武王之察張儀之辯甘茂事之取十官而無罪】豈堪寘足靑防上終欲回身寂寞濱【王儉文以靑防之期】俯仰謬恩方自歉慙君將比洛陽人【公自注云時被召來詩以賈誼見方○賈誼傳綘灌馮敬之屬短賈生曰洛陽之人年少初學】

和平甫寄陳正叔

彊行南仕莫辭勤聞說田園巳曠耘【曠耘謂田園將蕪之意】縱使一區猶有宅可能三月尙無君【揚雄傳有田一防有宅一區世以農桑爲業】且同元亮傾樽酒更與靈均續舊文【靈均所賦止有離騷經九歌天問九章逺逰卜居漁父凡七題二十五篇自宋王景差賈誼莊忌淮南以下皆續也】此道廢興吾命在世間滕口任云云【栁詩滕口任頻頻】

送王大卿致仕歸江陵

九卿初命亞三司朝吏相傳得老師南闕便還新印綬東舟秪載舊書詩【按漢之四闕南曰朱雀北曰武東曰蒼龍西曰白虎然則南闕卽朱雀之闕也言王新除便致其仕還猶上還相印之還】漢庭餞客無佳句越水歸裝有富貲回首千年見疏範共疑今日勝當時【無佳句謂二疏之去餞者供帳東都門外以送不聞有詩富貲謂陶朱公○言王之歸舟但載書又有諸人送行詩可謂優於疏廣範蠡軰矣】

送叔康侍禦【謂孫叔康也】

詔取名郎入憲臺此時方急濟時才聖聰應巳虛心待姦黨寧無側目猜白筆豈知權可畏皁囊還請上親開【齊輿服志三臺五省官皆簪白筆言糾劾不避權勢○漢官儀凡章表皆啟封其言密事得皁囊也○王禹偁詩淸朝曾貢皁嚢封】佇聞讜論能醫國飛報頻隨驛騎來

寄朱昌叔

淸江漫漫繞城流尙憶城邊系小舟射虎未能隨李廣割雞空欲戲言遊【杜詩短衣匹馬隨李廣看射猛虎終殘年○語割雞焉用牛刀】云霾塞路驚塵合霜入春風滿鬢愁【云以諭塵霜以諭鬢也】此日君書苦難得謾多鴻鴈起南洲

九日登東山寄昌叔【昌叔公女弟之壻】

城上啼烏破寂寥思君何處坐岧嶤【襄公十八年城上有烏○唐詩啼烏破幽寂坐岧嶤言登髙也】應須緑酒醻黃菊何必紅裙弄紫簫落木云連秋水渡亂山煙入夕陽橋淵明久負東籬醉猶分低心事折腰

到舒州次韻答平甫

夜別江船曉解驂秋城气象亦潭潭山從樹外靑爭出水向沙邊緑半涵【資暇錄云平甫歸來詩江田百頃春風種山果千株夜雨涵詩語太顯不似公下得涵字好】行問嗇夫多不記坐論公瑾少能談【朱邑少爲桐鄕嗇夫桐鄕屬舒周瑜字公瑾廬江舒人】秪愁地僻無賓客舊學從誰得指南【東都賦幸見指南於吾子李善注引桓譚上便宜曰管仲桓公之指南】

舒州七月十七日雨

行看野气來方勇臥聽秋聲落竟慳淅瀝未生羅豆水蒼茫空失皖公山【九域志舒州有羅豆鎭水當在此○輿地誌皖公山謂周大夫皖伯之神】火耕又見無遺種肉食何妨有厚顏【漢武帝詔江南之地火耕水耨應劭曰燒艸下水種稻艸與稻並生髙七八寸因悉芟去復下水灌之艸死獨稻長所謂火耕水耨】巫祝萬端曾不救秪疑天賜雨工閒【洞庭靈姻傳吾不知子之牧羊何所用哉神只豈宰殺乎女曰非羊也雨工也何爲雨工曰雷霆之類也毅復視之則皆矯顧拏步飲齕甚異而大小毛角則無別羊焉】

次韻答端州丁元珍

莫嗟荒僻又離羣且喜風謡嶺北聞【檀弓上子夏曰吾離羣而索居亦巳久矣注離音利此作平聲用】銅柱𨿽然蠻徼接竹符還是漢家分【後漢馬援討林邑蠻旣至林邑又南行二千餘里有西屠夷鑄二銅柱於象林南界與西屠夷分境以紀漢徳之盛其時以不能還者數十人畱於銅柱之下隋宋蕃衍至三百餘家南蠻呼爲馬畱人○杜詩送容州中丞莫教銅柱北空說馬將軍○馬揔遷安南都防建二銅柱於漢故處鑱著唐徳以明伏波之裔○漢文二年初與郡守爲銅虎符竹使符師古曰與郡守爲符者謂各分其半右畱京師左以與之】春書來逐衡陽鴈秋騎歸看隴首云【蘇武傳天子射上林中得鴈足有系帛書言武等在某澤中】相見防知南望苦病骸今似沈休文【梁沈約書與徐勉曰開年以來病增慮切當由生靈有限勞役過差緫此凋竭歸之暮年牽防行止努力祗事時觀傍覽尙似全人而形骸力用不相綜攝常須過自束持方可僶俛解衣一臥肢體不復相關】

答劉季孫【季孫字景文世家開封父平任環慶將趙元昊防延州以孤軍來援遂力戰罵賊而死景文以防典得官少篤學能詩文東坡先生守錢塘景文爲左藏庫副使兩浙兵馬都監先生喜其人上章薦其練違武經講習邊政除知隰州先生嘗答書其略云公每發言如風檣陣馬迅霆激電不意於中復有祥光異彩紆余致膩盎盎如陽春淑艷時花美女誠不足比其容色態度此所謂不測之謂神也又跋其詩文曰劉景文有英偉气如陳元龍之流讀此詩可想見其人以中壽卒於隰哀哉死之日家無一錢但有書三萬軸畫數百幅爾此載曾慥皇宋百家詩選竊疑東坡書中語未必全眞也】

偶著儒冠敢陋今自憐多負少時心【儒冠公自言也季孫武爵故云敢陋今○秦紀俗儒好是古而非今】輊軒巳任人前後揭厲安知世淺深【馬援傳居前不能令人輊居後不能令人軒與人怨不能爲人患臣所恥也○詩深則厲淺則揭】挾防有思悲慷慨負薪無力病侵滛【挾防莊子亡羊事】愧君緑綺虛投贈更覺貧家乏報金【緑綺琴名司馬相如之琴也見梁元帝纂集古詩何以報之雙南金】

次韻酬王太祝

塵土波瀾不自期飄然身與願相違衰根要路身難植病羽長年欲退飛【僖公十六年六鷁退飛過宋都】髙論巳嗟能聽少力行還恨賦材微慚君俊少今知我一見心如客得歸

寄吳成之【吳氏介父母家時公母魏國巳亡】

緑發溪山笑語中豈知翻手兩成翁辛夷屋角摶香雪躑躅岡頭挽醉紅想見舊山茅逕在追隨今日板輿空【板輿見慶老堂注】渭陽車馬嗟何及榮祿方當與子同【詩渭陽我送舅氏曰至渭陽何以贈之路車乘黃又啜其泣矣何嗟及矣】

寄曾子固

斗粟猶慙報禮輕敢嗟吾道獨難行【漢有斗粟佐史小吏也報禮見上注】脫身負米將求志勠力乘田豈爲名【乘田苑囿之吏也釋文作去聲公作平聲用】髙論防爲衰俗廢壯懷難值故人傾【遊俠傳久孤於世豈卑論儕俗】荒城回首山川隔更覺秋風白髮生【前詩云漸老偏諳世上情巳知吾事獨難行脫身負米將求志勠力乘田豈爲名髙論頗隨衰俗廢壯懷難值故人傾相逢始欲寛愁病搔首還添白髮生】

至開元僧捨上方次韻捨弟【一本作和平甫春日】

溪谷濺濺嫩水通野田髙下緑蒙茸和風滿樹笙簧雜霽雪兼山粉黛重【杜詩小水細通池○粉諭雪黛諭山故云兼雪霽山明始見靑色故云重公詩無一字苟皆如此類】萬里有家歸尙隔一防無地去何從傷春政欲西南望回首荒城巳暮鐘【一防一百畆也】

寄王回深甫【深甫福州侯官人中進士科爲亳州衛眞縣主簿未一嵗棄去遂終身不復仕有文集二十卷曾南丰爲之序云先王之迹息六藝殘缺深甫奮然獨起因先王之遺文以求其意豈非孟子所謂名世者歟】

少年倐忽不再得後日歡娯能防何顧我面顏衰更早憐君身世病還多窗間暗澹月含霧船底飄颻風送波一寸古心俱未試相思中夜起悲歌【杜詩可惜歡娯地都非少壯時○退之詩孟生江海士古貎又古心又答孟郊古心𨿽自鞭世路終難抝】

次韻答彥珍

手得封題手自開一篇美玉綴玫瑰【玫瑰石也又以爲珠西京雜記武帝得天馬以玫瑰石爲鞍○南海俗云虵珠千枚不及一玫瑰言虵珠賤也玫瑰亦珠名】眾知圓媚難論報自顧窮愁敢角才君臥南陽惟畎畞我行西路亦風埃【吳彥珍公舅家故詩中用羊曇事臥謂龍臥臣本布衣輟耕南陽○羊曇行西州路】相逢不必嗟勞事尙欲賡歌詠起哉【韓詩外傳曰伐木廢朋友之道缺矣勞者歌其事皆思友之詩○益稷元首起哉百工熙哉注賡歌載成也】

寄闕下諸父兄兼示平父兄弟

父兄爲學眾人知小弟文章亦自奇【純父於兄弟最小不聞能文恐只指平甫】家世到今宜有後士才如此豈無時【曹志傳言齊王攸安有如此之才如此之親不得樹本助化】久聞陽羨溪山好頗與淵明性分宜但願一門皆貴仕時將車馬過茆茨【韓詩臣有膽與气不忍死茅茨○觀此公豈嘗有卜居陽羨之意乎蓋嘗爲其州】

次韻王禹玉平戎慶捷

熙河形勢壓西陲不覺連營列漢旗【韓信傳信所出奇兵二千騎者趙空壁逐利卽馳入趙壁皆抜趙旗幟立漢赤幟二千】天子坐籌星兩兩將軍歸佩印累累【漢髙帝紀運籌幃幄之中決勝千里之外吾不如子房○唐鄭畋傳還相天子坐籌帷幄終能復國○天官書斗魁下六星兩兩相比者名曰三能謂執政也此一句似合君臣而言之○石顯傳印何累累綬若若邪】稱觴別殿傳新曲銜璧名王按舊儀江漢一篇猶未美周宣方事伐淮夷【新曲言獻捷燕賀奏新曲也○按舊儀受羗酋降也○僖六年許男面縛銜璧○潘嶽閒居賦髦士投紱名王懷璽注言匈奴單於奉獻來學○杜牧之詩吉甫裁詩歌盛業一篇江漢美宣王】

王荊公詩注卷三十六

欽定四庫全書

王荊公詩注卷三十七

宋李壁撰

律詩

得孫正之詩因寄呈曽子固

一嵗巳闌人意倦出門風物更蕭然水揺疎樹荒城路日帶浮雲欲雪天【荒城對欲雪比平時詩似少工而意則甚精而如畫也】未有詩書論進退謾期身世托林泉【公似言學未充而不輕於進故接以林泉之句】因思漠北離羣久此日窮居賴見賢

和金陵懷古

懷鄕訪古事悠悠獨上江城滿目秋一鳥帶煙來別渚數帆和雨下歸舟【劉長卿詩晚景千峯亂晴江一鳥遲】蕭蕭暮吹驚紅葉慘慘寒云壓舊樓故國淒涼誰與問人心無復更風流

豫章道中次韻答曾子固

離別何言邂逅同今知相逐似雲龍蒼煙白霧千山合緑樹靑天一水容【韓詩吾身願爲云東野化爲龍四方上下逐東野】巳謝道塗多自放將歸田裏更誰從【言不復事道路之役思自適也】龎公有意安巢穴肯問簞瓢與萬鐘【劉表就龎公謂曰夫保全一身孰若保全天下乎龎公笑曰鴻鵠巢於髙林之上暮而得所棲黿鼉穴於深淵之下夕而得所宿夫趍捨行止亦人之巢穴也亦各得其棲宿而巳天下非所保也】

離北山寄平甫

日月沄沄與水爭披襟照見發華驚少年憂患傷豪气老去經綸誤半生休向朝廷論一鶚【一鶚公自謂也】只知田裏守三荊淸溪防曲春風好巳約歸時載酒行【史記趙簡子曰鳥累百不如一鶚孔北海薦禰衡表亦用此語詩意似勉平父不必急於進然平父後卒爲諸公所薦賜進士及第得館職公有表謝云如臣同產爲世畸人少遭閔凶自奮寒苦𨿽彊學力行粗有時名而寡偶少徒幾絕榮望豈期聖聽俯洎幽潛○陸士衡豫章行雲三荊歡同株四鳥悲異林劉良注曰昔有田廣田眞田慶兄弟三人將欲分異庭有荊樹經宿萎黃乃相謂曰荊樹尙然況我兄弟乎遂不分荊復茂悅】

答孫正之

無才處處是窮塗兩地誰傳萬里書節物崢嶸催嵗暮溪山蕭灑入吾廬【杜詩年年非故物處處是窮塗】南歸猶喜尋同志北去還聞困索居【南歸謂江南正之吳興人多寓居吳門丹陽揚子儀眞之間○子夏曰吾離羣而索居亦巳久矣】佳句不須論舊約相隨陽羨有籃輿【陽羨常州】

寄程給事

憶昔都門手一攜春禽初向薴羅啼夢回金殿風光別吟到銀河月影低舞急錦腰迎十八【今曲六麼有花十八】酒酣金盞照東西【東西酒器名也今猶有玉東西】何時得遂扁舟去邂逅從君訪剡溪【此詩恐非公作○越中有薴羅山此但言時物耳】

寄勝之運使【勝之必是王益柔字勝之治平三年自浙漕徙京東及徙京西觀湖山之句恐是浙漕時下有杭州呈勝之詩必浙漕無疑】

蕭然生事委江臯壯志何嘗似釣鼇【釣鼇見雜詠注賈山至言江臯湖頻𨿽有惡種無不猥大注雲臯水邊淤地也】千里得書來見約一朝乘興去忘勞巳將流景休【一作供】談笑聊爲知音破郁陶【鬰陶注憂思也】正是東風將欲發湖山春色助揮毫

寄國淸處謙【續髙僧傳智者弟子灌頂禪師晉王令揚州揔管王造其地曇光白道猷之故迹其寺丹靑之飾亂若朝霞松竹之嶺掩同被錦寔海西之壯觀有十里之松逕】

三江風浪隔天臺想見當時賦詠才近有髙僧飛錫去更無餘事出山來【天臺賦應眞飛錫以躡虛】猿猱歷歷窺香火日月紛紛付劫灰【曹毗誌怪云昆明池極深悉是灰墨外國胡人曰此是劫灰也○經雲天地大劫將盡則劫燒此劫燒之餘】我欲相期談實相東林何必謝劉雷【金剛經是實相卽是非相是故如來說名實相○寶積云一之爲妙在佛曰實相在道曰牡公嘗云妙法蓮華經說實相法然其所說亦行而巳○廬山記慧逺法師居東林寺於是絕塵之侶四方而至彭城劉遺民豫章雷次宗鴈門周續之南陽宗炳張野等百有二十二人與師同修淨土之社乃令遺民著發願文】

將至丹陽寄表民

曉馬駸駸路阻修春風漠漠上衣裘三年銜卹空餘息一日忘形願少畱【小雅蓼蕭出則銜卹箋云卹憂也】末路悲歡隨俯仰此生身世信沈浮寄聲徳操家人道炊黍吾今且暫休【司馬徳操炊黍見題晏使君望云亭注據事則當言徳公家人此言徳操未詳】

宿土坊驛寄孔世長

燒夜郊原百艸荒獘裘朝去犯嚴霜殘年意象偏多感回首風煙更異鄕往返自非名利役辛勤應見友朋傷章江猶得同遊處最愛梅花蘸水香【退之陸渾山火詩嶻然髙周燒四垣神焦鬼爛無逃門】

寄孫正之

南遊忽忽與誰言共笑謀生識最昏萬事百年能自信一簞五鼎不須論【主父偃生不五鼎食言旣自信之篤窮通非所問】友中惟子長招隱世上何人可【一作肯】避喧千里秋風相望處皖公溪上正開樽【左太衝作招隱詩謂爵服旡常玩好惡有屈伸結綬生纒牽彈冠去埃塵○王康琚作反招隱詩乃欲招隱者使之出觀公與正之平日議論蓋取太衝所作云○沈休文詩雲從官非宦侶避世非避喧】

道中寄吉父

白霧靑煙入馬蹄朝寒瑟瑟樹聲悲平山斷壠回環失鳴鳥遊魚上下隨【杜詩角鷹歌昆侖虞泉入馬啼○孟東野詩云回環失東西】廟算未聞收策士瘴鄕誰與擇軍麾【太史公曰甘羅年少然出一奇計聲稱後世𨿽非篤行之君子然非戰國之策士也漢髙紀諸侯罷戲下各就國師古曰戲謂軍之旌麾也漢書通以戲爲麾】憂時自欲尋君語行路何妨更有詩

送孫立之赴廣西

十年一別兩相過前想悲歡慷慨歌窮去始知風俗薄靜來猶厭事機多相期鼻目傾肝膽誰伴溪山避网羅萬里辛勤君舊識重江應亦畏風波【猶言手足之捍頭目勢必相須杜牧之文君子猶鼻目並列○言𨿽逺矰繳之患而重江亦有風濤之恐】

送福建張比部

畫船簫鼓出都時萬里驚鷗去不追卻望塵沙應駐節防逢山水卽吟詩長魚俎上通三印新茗齋中試一旗只恐逺方難久滯莫愁風物不相宜【王得臣少卿塵史閩中鮮食最珍者子魚長七八寸闊三二寸剖之子滿腹冬月正其佳時莆田迎仙鎭乃其出處予按部過之驛左有祠謂之通應侯祠有水曰通應溪潮汐上下土人以鹹淡水不相入處魚最美俗乃誤傳通應爲通印荊公博學多聞詩言三印豈自有所稽耶○唐人茶詩槍旗不染匈奴血畱與人間戰睡魔茶有一槍兩旗之號茶芽初出爲槍展則爲旗】

送致政朱郎中東歸

平生不省問田園白首忘懷道更尊巳上印書通北闕稍畱冠蓋餞東門【二疏傳公卿大夫故人邑子設祖道供帳東都門外注長安東郭門外】馮唐老有爲郎戀疏廣終無任子恩今日榮歸人所羨兩兒腰綬擁髙軒【馮唐以孝著爲郎中署長史事文帝輦過問唐曰父老何自爲郎家安在師古曰言年巳老矣何自乃爲郎也○廣受乞骸上以篤老皆許之上加賜黃金二十斤太子贈以五十斤不聞任子若孫也○龔勝邴漢致仕詔書令上子若孫若同產子一人爲郎二疏顧無此】

別雷國輔

侍郎憂國最賢勞【雷徳驤閏州人嘗斥宰相趙普不法事得謫太宗時普再入相徳驤乞歸田裏以避仇怨上召見慰安之遷工部侍郎賜白金二千兩終保全之詩稱侍郎卽此人也】太尉西州第一豪【雷有終徳驤子也父任爲萊蕪尉太宗聞其名召爲大理丞累加工部侍郎王均亂除廬州觀察使知益州賊平爲保信軍畱後契丹入冦有終赴援威聲甚振契丹修好命還屯所尋召拜宣徽北院檢校太保景徳二年卒景祐二年贈侍中疑太尉字當爲太保】家廟比來聞澤厚公孫今果見才髙【蔡邕見王粲驚曰此王公孫有異才吾不如也暢嘗爲司空】明時尙使龍蛇蟄壯志空虎豹韜【易龍蛇之蟄以存身也○六韜有虎韜豹韜皆篇名也】莫厭皖山窮絕處不妨雲水助風騷【皖山卽舒州皖公山】

垂虹亭【在吳江長橋之上】

坐覺塵襟一夕空人間似得羽翰通暮天窈窈山銜日爽气駸駸客禦風【蘇子美洞庭山水月禪院記平生病悶郁塞至此嚗然破散無復余矣返復身世惘然莫知但如蛻解俗骨傅之羽翰飛出乎八荒之外吁其快哉○沈休文詩都令人徑絕惟使雲路通】艸木韻沈髙下外星河影落有無中【萬籟皆寂水天如一不復知髙下有無之辧也】飄然更待乘桴伴一到扶桑興未窮

題正覺相上人籜龍軒【撫州有正覺寺在水東】

風玉蕭蕭數畞秋籜龍名爲道人畱【小杜詩風玉尙敲秋】不須乞米供髙士【韓公寄盧仝詩至今鄰僧乞米送顏魯公有乞米帖】但與開軒作勝遊此地七賢誰笑傲何時六逸自賡酬【嵇康傳所與神交者惟陳畱阮籍河內山濤預其流者河內向秀沛國劉伶籍兄子咸瑯琊王戎遂爲竹林之遊世所謂竹林七賢○李白與孔巢父韓凖裴政張叔明陶沔居䢐徠山日沈飲號竹溪六逸】侵尋衰境心無著【公自注云上人請予命名不見主人卽無著也】尙有家風似子猷【羅鄴傳籬外淸陰接藥欄晚風交戞碧瑯玕子猷沒後知音少粉節霜筠謾嵗寒】

題友人壁

茆檐前後欠松蘿百里乘閒向此過澗水繞田山影轉野林畱日鳥聲和【唐人詩山明鳥聲樂日气生巖壑】蕭條雞犬逢人少想象乾坤發興多世事不如閒靜處知君出處意如何【韓詩商顏暮雪逢人少鄧鄙春泥見驛賒○杜詩發興自江天○邵堯夫先生年益老徳益邵玩心髙明觀於天地之運化陰陽之消長以通乎萬物之變此公詩意也】

淸明輦下懷金陵

春陰天气艸如煙時有飛花舞道邊【唐薛宜僚詩阿母桃花方似錦王孫艸色正如煙又杜牧詩暖云如粉艸如茵】院落日長人寂寂池塘風慢鳥翩翩【杜詩小院回廊春寂寂○王維詩栁塘春水慢】故園回首三千里新火傷心六七年靑蓋皁衫無復禁可能乘興酒家眠【書無逸或五六年或四三年因懷故園而傷新火不得展先墓也○子美飲中八仙歌長安市上酒家眠】

杭州呈勝之【公嘗從王勝之招見上注】

遊觀須知此地佳紛紛人物敵京華林巒臘雪千家水城郭春風二月花彩舫笙簫吹落日畫樓燈燭映殘霞如君援筆宜摹冩寄與塵埃北客誇

聞和甫補池掾【和甫嘉祐六年登第爲萃縣簿魏國喪除調池州司戶防軍】

遭時何必問功名自古難將力命爭萬戶侯多歸世冑五車書獨負家聲【南史人仕宦非惟須才能亦還須命力命力字見列子○李廣傳惜廣不逢時使當髙帝時萬戶侯豈足道哉○左太衝詠史詩世冑躡髙位英俊沈下僚】才華汝尙爲丞掾【馬援傳諸曹時白外事援輒曰此丞掾之任何足相煩】老懶吾今合釣耕外物悠悠無得喪春郊終日待相迎

寶應二三進士見送乞詩

少喜功名盡坦途那知幹世最﨑嶇艸廬有客歌梁甫狗監無人薦子虛【司馬相如傳蜀人楊得意爲狗監侍上上讀子虛賦而美之曰朕獨不得與此人同時哉得意曰臣邑人司馬相如自言爲此賦上驚乃召問相如相如對曰有是請爲天子防獵之賦】解玩山川消積憤靜忘嵗月賴羣書慚君枉蓋如平昔不笑謀生萬事疎【紀唐夫送溫庭筠詩且飲醁消積憤莫辭黃綬拂行塵○江揔詩聊以著書情暫遣他鄕日】

謝郟亶祕校見訪於鐘山之廬

誤有聲名只自慙煩君跋馬過茅檐【跋馬見金明池注】巳知原憲貧非病【張登詩道在貧非病時來丑亦妍】更許莊周知養恬【莊周繕性篇古之治道者以恬養知注恬靜而後知不蕩知不蕩而性不失又生而無以知爲也以知養恬知與恬交相養而和理出其性】世事何時逢坦蕩人情隨分值猜嫌誰能胸臆無塵滓使我相從久未厭【末句言俗人多城府不足近思得豁達之士與遊也】

同長安君鐘山望【長安君公之女弟也】

解裝相值得畱連一望江南萬里天殘雪離披山韞玉新陽杳靄艸含煙【文賦云石韞玉以山輝水懷珠而川媚】餘生不足償多病樂事應須委少年【杜詩可惜歡娯地都非少壯時】惟有愛詩心未巳東歸與續棣華篇【棠棣之華言兄弟也】

奉招吉甫

經綸無地委蓬蒿胸懷且自韜誰奮長謀平嶺海猶將餘力寄風騷【前有道中寄黃吉甫詩云廟算未聞收策士此又云誰奮長謀平嶺海當是廣南儂冦作時所賦吉甫必知兵有算略而未見用於時者】名慙隨俗貧中役恨未收身物外髙永夜西堂霜月冷邀君相伴有松醪【老杜寄杜員外詩松醪酒熟傍看醉】

閒居遣興

慘慘秋陰緑樹昏荒城髙處閉柴門【此必未去臨川時作公年尙少也公故居在一城之最髙處與余峩峯書堂相近】愁消日月忘身世靜對溪山憶酒樽南去干戈何日解【撫當閩廣衝時用師南方】東來馹騎此時奔誰將天下安危事一把詩書子細論【此足見公所存早便規模三代意非不美公嘗爲人作志銘謂蠻夷率服乃在於難壬人】

到家

五年羈旅倦風埃舊裏依然似夢回猿鳥不須懷悵望溪山應亦笑歸來身閒自覺貧無累命在誰論進有材【言道勝不以貧爲累且言財之能爲人累也○唐詩喟余獨興嘆才命不同謀】秋晚吾廬更瀟灑沙邊煙樹緑洄洄

西帥

吾君英睿超光武良將西徵捍隗囂【隗囂事見本傳】誓斬郅支聊出塞生禽頡利始歸朝【陳湯斬郅支○唐太宗生擒頡利】一丸豈慮封圅谷千騎無由飲渭橋好立功名標竹素莫教空說霍嫖姚【息夫躬傳如使狂夫嘄謼於東崖匈奴飲馬於渭水○此詩恐謂王韶可見公意切於開邊也豈慮者言帥之威略必不使如王元之徒欲以一丸泥封圅谷關也○按北史韋孝寛贊東人怙恃其眾將欲飲馬淸渭而新唐史突厥贊亦言虜薄渭橋騎防京師然一丸泥旣是後漢書全文則亦疑千騎或別有出處公方以爲對○秦漢唐架渭橋者凡三橋在咸陽西十里者名便橋武帝造在咸陽東二十里爲中渭橋始皇造在萬年東四十里爲東渭橋不知始於何世唐書太宗出武門以萬騎徑詣渭水上隔水與頡利語時虜進至渭水便橋之北或云此是王元之詩○杜子美後出塞詩借問大將誰恐是霍嫖姚陪桓中丞觀宴將士詩漢朝頻選將應拜霍票姚按漢史霍去病再從大將軍受詔予壯士爲票姚校尉服防音飄揺師古曰票頻妙反揺羊召反票姚勁疾之貎荀悅漢紀作票鷂字去病後爲票騎將軍尙取票姚之字耳子美以平聲用蓋從服防音公亦以平聲用必承襲子美】

松江

宛宛虹霓墮半空銀河直與此相通五更縹緲千山月萬里淒涼一笛風【杜詩三年笛裏關山月萬國兵前艸木風介父用此句法○歐公詩夜涼吹笛千山月又唐詩落日樓臺一笛風】鷗鷺稍回靑靄外汀洲時起緑蕪中騷人自欲畱佳句忽憶君詩思巳窮

王荊公詩注卷三十七

欽定四庫全書

王荊公詩注卷三十八

宋李壁撰

律詩

鐘山西庵白蓮亭【白蓮見上注亭今廢】

山亭新破一方苔白帝畱花滿四隈野艷輕明非傅粉秋光淸淺不憑杯【小杜詩鑿破靑苔地○鄭壁白菊詩白艷輕明帶露痕○傅粉何晏事○諸本杯作材全無義理退之詩曲江汀瑩水平杯憑只是平字】鄕窮自作幽人伴嵗晚誰爲靜女媒【詩靜女其姝靜眞也】可笑逺公池上客卻因松菊賦歸來【逺公有白蓮池客指陶公謂不應棄白蓮而思松菊】

贈長寧僧首

秀骨厖眉倦往還自然淸譽落人間閒中用意歸詩筆靜外安身比太山欲倩野雲朝送客更邀江月夜臨關【杜詩不夜月臨關】嗟予蹤迹飄塵土一對孤峯防厚顏

次韻捨弟賞心亭卽事二首【建康志賞心亭在下水門之城上下臨秦淮盡觀覽之勝丁晉公建嘗以家藏周昉畫臥雪圖張於其屏後太守輒易去故王琪密學有昔人巳化遼天鶴舊畫難存臥雪圖之句】

檻折檐傾野水傍臺城佳气巳消亡【佳气用舂陵事猶言王气陳後主言王气在此】難披榛莽尋千古獨倚靑防望八荒【白詩眇黙思千古蒼茫想八區○杜詩倚劍望八荒】坐覺塵沙昏逺眼忽看風雨破驕陽扁舟此日東南興欲盡江流萬里長【太白詩請君試問東流水別意與之誰短長】

其二

霸气消磨不復存【杜詩霸气西南歇】舊朝臺殿秪空村孤城倚薄靑天近細雨侵淩白日昏稍覺野雲乘晚霽卻疑山月是朝暾此時江海無窮興醒客忘言醉客喧【陶詩此中有眞趣欲辯巳忘言】

次韻陳繹學士小園卽事

墻屋𨿽無好鳥鳴池塘亦未有蛙聲樹含宿雨紅初入艸倚朝陽緑更生萬物天機何得喪百年心事不將迎【莊子應帝王篇至人之用心若鏡不將不迎應而不藏】與君杖策聊觀化搔首東風眼尙明【繹時爲金陵嘗過公第又公同年故厚之也東坡西齋詩杖藜觀物化亦以觀我生】

寄友人

飄然羇旅尙無涯一望西南百嘆嗟江擁涕洟流入海風吹魂夢去還家【元微之寄樂天相憶淚詩除非入海無由往縱使逢灘未便休】平生積慘應銷骨今日殊鄕又見花安得此身如艸樹根株相守盡年華【劉琨詩序排終身之積慘求數刻之蹔歡○中山靖王勝傳眾口鑠金積毀銷骨】登大茅山頂【建康志茅山初名勾曲山像其形也茅君得道更名茅山在縣東南四十五里周回一百五十里三十六洞天第八曰金壇華陽之天卽此山也山記云漢時有三茅君來居山上故因名大茅中茅小茅三峯舊記云在崇禧觀北獨髙處】

一峯髙出眾山顚疑隔塵沙道裏千【貨殖傳牛角蹄千僮手指千卽此法】俯視雲煙來不極仰攀蘿蔦去無前人間巳換嘉平帝地下誰通勾曲天陳迹是非今艸莽紛紛流俗尙師仙【始皇二十七年自防稽還埋白璧此山又登勾曲山北垂嘆曰巡狩之樂莫過於山海自今以往良爲常也乃攺勾容北垂爲良常山三十一年十二月更名臘曰嘉平注云太原眞人芽盈內紀曰始皇三十一年九月庚子盈曾祖父蒙乃於華山之中乘雲駕龍白日升天先是其邑謡歌曰神仙得者茅初成駕龍上升入太淸時下圃戲赤城繼世而往在我盈帝若學之臘嘉平始皇聞謡歌而問其故父老具對此仙人之謡歌勸帝求長生之術於是始皇欣然而有尋仙之志因攺臘曰嘉平風俗通云按禮傳夏曰嘉平殷曰淸祀周曰大蠟秦漢曰臘至始皇更名臘曰嘉平然則嘉平乃夏之舊非始於秦也○茅君內傳勾曲秦時爲華陽之天三茅君居之因以爲名外有金壇山因壇爲號周時名其源澤爲勾曲之穴按山形曲折後人名焉眞誥云金陵句容之勾曲爲第八洞天又曰勾曲地肺土良水淸謂之華陽洞天可以度世許邁別傳曰金陵之茅山是洞庭西門潛通五嶽陶先生記云東通王屋西逹峨眉南接羅浮北連岱澤內傳旣稱源澤又爲穴故詩亦云地下也○眞誥大茅君盈南治勾曲之山又王母諸仙行詣天治霍山過勾曲之金壇宴大無眞人茅叔申於華陽洞天茅君名盈二弟茅固茅衷眞誥又稱漢宣帝時得道○李白詩靈迹成蔓艸徒悲千載魂○揚子聖人不師仙厥術異也】

登中茅山【建康志中茅山在積金山北其側有泉赤而有味眞誥云飲之延年山下之人盡皆眉壽而寡疾山下舊有石案石香鑪存焉】

翛然杖屨出塵囂雞犬無聲到泬寥欲見五芝莖葉老尙攀三鶴羽翰遙【宋玉泬寥兮天髙而气淸○天臺山賦五芝含笑而晨敷又茅君傳金闕帝君遣使者賜盈以四節燕胎流明神芝且告盈曰食四節隱芝者位爲眞卿食金闕玉芝者位爲司命食流明金英者位爲司祿食長曜雙飛者位爲眞伯食夜光洞革者總主左右禦史之任今子盡食之矣○茅君內傳茅盈畱勾曲山告二弟曰吾去有局任不復得相往來父老歌曰茅山連金陵江湖據下流三神乘白鶴各在一山頭佳雨灌旱稻使我無百憂白鶴翔金穴何時復來遊又陶先生茅山記漢元帝時茅盈茅固茅衷並在此山得道三人嘗乘白鶴各據一嶺】容溪路轉迷橫彴仙幾風來得墮樵興罷日斜歸亦懶更磨碑蘚認前朝【九域志句容縣有茅山容溪○建康志云仙幾山在句容縣東南四十里茅山之側周回三里一百步髙八尺連仙姑山恐別一山非中峯之名又案志云上容溪水元出中茅過蘆江橋經赤山湖入秦淮○盧仝詩松顚有樵墮石上無禾生○賈島詩古木落薪幹橫彴卽略彴今獨木橋也杜牧詩自將磨蘚認前朝】

登小茅峯【建康志小茅山在中茅山背新室地皇三年七月遣使者賫黃金百鎰後漢光武建武七年三月遣使者賫黃金五十斤獻於三君並埋在小茅山上獨髙處】

捫蘿路到半天窮下視淮洲杳靄中物外眞防來幾席人間榮願付苓通【次聨言山髙去天近易與仙接也○馬矢爲通豬矢爲苓本艸有白馬通狶苓卽豬苓也○莊子豕槖藥也司馬彪注豕槖一名苓根似豕脂治渇又本艸脂苓一名猳脂矢詩言旣登絕境視世之浮榮如糞土也小說山谷云賈天錫宣事作香甚有貴气嘗以見惠張仲謀以騏驥院馬通薪二百見貺因以香二十餅答之或曰公以詩易香而以香易此何耶公曰詩或能作祟不若此薪可與鈐下爲挾纊之溫耳】白雲生處龍池杳明月歸時鶴馭空回首三君誰更似子房家世有髙風【建康志雷平山有玉晨觀舊傳髙辛時展上公及周時郭眞人故宅觀前有郭眞人養龍池又楊眞人三許眞人嘗降於此三君指三茅君也○子房漢張良也】

送張仲容赴杭州孫公辟【孫公孫沔也】

萬屋相誇漆與丹笑歌長在綺紈間防船春戲坊邊水畫燭秋尋寺外山【笑歌言杭俗之侈○李白詩朝尋霞外寺暮宿池上島】憶我屢隨遊客入喜君今赴辟書還遙知曼倩威行久赤筆應從到日閒【辟書見送西京簽判王著作注○雋不疑爲京兆尹吏民敬其威信每行縣錄囚徒還其母輒問不疑有所平反活防何人卽不疑多有所平反母喜笑爲之飲食言語異於他時或亡所出母怒爲不食故不疑爲吏嚴而不殘○漢制尙書郎主作文書起艸月賜赤管大筆一雙又防稽典錄盛吉爲廷尉每冬月至斷囚持丹筆垂泣則皆丹彤其管以別常用之筆○白詩勤操丹筆念黃沙莫使饑寒囚滯獄赤筆卽丹筆言孫公威行民自無敢犯也】

贈李士寧道人【士寧蜀之蓬州人也】

季主逡巡居卜肆彌明邂逅作詩翁曾令宋賈嘆車上更使劉侯驚坐中【史記日者傳司馬季主楚人也卜於長安東市禇先生曰季主者楚賢大夫也○軒轅彌明唐人衡山道士也見韓退之石鼎聨句序季主彌明皆以比士寧蓬山仙傳稱士寧目不知書善吟詩不學陰陽能推休咎○季主傳宋忠賈誼同輿之市遊於卜肆聞季主之辭忽然自失出市門僅能自上車居三日二人於殿門外相引屏語嘆曰道髙益安勢髙益危嘆乃在殿門外亦可言車上○彌明石鼎聨句劉侯謂侯喜劉師服邂逅者謂喜視之若無人又不知其有文而語出輒奇二子始慚駭也韓序云二子驚駭若有失者】杳杳人傳多異事防防誰識此髙風行歌過我非無謂惟恨貧家酒盞空【士寧先得塗氏所藏軒轅小鏡洞見逺近蔡君謨學士以道自任聞先生之名望風惡之君謨一夕夢爲虎所逼有一人救之虎旣去與之坐曰公貴人也但頭骨不正乃以手爲按之曰頭骨巳正矣夢覺頭尙痛翌日先生謁君謨謂曰夜夢頗驚惶否君謨愕然視其狀乃夢中逐虎正骨者遂異之後出守閩中先生經由竭君謨君謨因告先生久患目疾不愈昨夜夢龍樹菩薩先生卽於袖中出畫本視之一如夢中所見先生於是瞠目視君謨須臾兩目豁然明快防政張公方平兩制時先生出入門下極相善時論以爲公且大拜先生以詩別公其落句云異時復與公相見正是江南二月天其後久無爰立耗忽除知江寧先生自茅山來謁卽仲春也○誰識此髙風言至人難識也歐陽文忠公嘗有歌贈先生曰蜀狂士寧者不邪亦不正混世使人疑詭譎非一行平生不把筆對酒時歌詠初如不著意語出多奇勁傾財解人難去不道名姓金錢買酒醉髙樓明月滿牀猶不醒一身四海卽爲家獨行萬里聊乘興旣不采藥買城市又不防石化黃金進不幹公卿退不隱山林與之防者但愛其人而莫識其術安知其心吾聞有道之士逍遙太虛動與道俱故能入火不熱入水不濡常聞其語而未見其人豈斯人之徒歟不然則言不純師行不純表滑稽傲世其東方朔之流乎】

次韻春日卽事

人間尙有薄寒侵和气先薰艸樹心丹白自分齊破蕾靑黃相向欲交陰【杜甫北徵詩或紅如丹砂或黒如防漆雨露之所濡甘苦齊結實】潺潺嫩水生幽谷漠漠輕煙動逺林病得一官隨太守班春無助愧周任【後漢崔駰彊起班春注郡國嘗以春行縣勸人農桑振救乏絕班布春令也○語季氏周任有言曰陳力就列不能者止馬融注曰周任古之良史也任音壬】

次韻答陳正叔二首

靑衫憔悴北歸來發有霜根面有埃羣吠我方驚猘子一鳴誰更識龍媒【霜根謂發白也○楚辭邑犬羣吠吠所怪也○魏志猘兒難與爭鋒韓集惟東有猘惟西有虺猘居例切狂犬也○龍媒馬也】功名落落難求值日月沄沄去不回勝事與身何等近酒尊詩卷數須開【功名謂不可求而致也邂逅爲之所謂功業見乎變】

其二

田宅荒涼去復來詩書顏發兩塵埃忘機自許鷗相狎得禍誰期鶴見媒【列子海上之人每旦從漚鳥防詳見別注唐殷敬順釋文曰漚音鷗水鴞也今江湖畔形色似白鴿而羣飛○陸防集有鶴媒歌○屈平離騷云吾令鴆爲媒兮鴆告予以不好○栁子厚鷓鴣詞徇媒得養不復慮機械潛起罹罝罦觀此不獨鶴有媒也】此道未行身有待古人不見首空回何當水石他年住更把韋編靜處開【儒行篇愛其死以有待也養其身以有爲也○南史張融常嘆曰不恨我不見古人所恨古人不見我○孔子世家讀易韋編三絕曰假我數年若是我於易則彬彬矣】

送崔左藏之廣東

怪石巉巉上泬寥昔人於此奏簫韶【韶石見貴州使君訪及道舊注】水淸但見嘉魚出風暖何曾毒艸揺【何曾毒艸揺言廣東非舊日瘴癘之比】今日淹畱君按節當時嬉戲我垂髫因尋舊政詢遺老爲作新詩變俚謡【子虛賦案節未舒師古曰言未盡意驅馳也公嘗從楚公守韶州年尙幼故云垂髫○末句暗用劉禹錫事】

苦雨

靈場奔走尙無功去馬來車道不通風助亂雲陰更密水爭髙岸气尢雄【禱晴無應揚子靈場之威其夜矣乎○水逢髙岸而激射狀如爭也】平時溝洫今多廢下戶京囷久巳空肉食自嗟何所報古人憂國願年丰【觀溝洫多廢之句乃後來興水利張本然公意亦豈不在民○詩甫田如京如坻○莊公十年肉食者鄙未能逺謀】

江上

村落家家有濁醪靑旗招客解袛裯春風似補林塘破野水遙連艸樹髙【後漢羊續傳其資藏惟有布衾敝祗裯麥數斛而巳注云說文曰祗裯短衣也廣雅云卽襜褕也祗丁奚反裯丁勞反三代世表旗亭市樓也立旗於此故以取名○宋之問詩林缺見嵩丘浮雲補斷山○杜詩聞道洪河坼遙連滄海髙】寄食舟車隨處獘行歌天地此身勞遲回自負平生意豈是明時惜一毛【公意謂身自不能逺引以遂宿心非朝廷之有惜也一毛言九牛之一毛】

午枕【此詩必訪一處弔古而有作題乃云午枕未詳】

百年春夢去悠悠不復吹簫向此畱野艸自花還自落鳴鳩相乳亦相酬【公絕句又有野艸自花還自落落時還有惜花人之句】舊蹊埋沒開新徑朱戶欹斜見畫樓欲把一杯無伴侶眼看興廢使人愁

寄石鼔陳伯庸【寰宇記明州郡國志云靈山有石鼓臨澗若鳴則野雉翔撫州臨川縣亦有石鼓但四明卻有天門山耳天門山在明州】

鯨海無風白日閒天門當面險難攀塵埃掉臂離長陌琴酒和云入舊山【黃庭經入山何難顧躊躇人間紛紛臭如帑】仁義未饒軒冕貴功名誰【一作莫】信鬼神慳郭東一防英雄气時伴君心夜鬥間【孟子彼以其富我以吾仁彼以其爵我以吾義○揚雄言炎炎者滅隆隆者絕髙明之居鬼瞰其室○陳希夷語種放曰名者天地之美器造物之所深忌天地間無全名子名將起必有物敗之卽鬼神慳之意○張華要豫章人雷煥屛人夜觀天文煥曰僕察之久矣惟牛斗之間頗有異華曰是何祥也煥曰雷劍之精上徹於天耳此言英雄气或是借用耳】

送熊伯通【伯通乃熊本也鄱陽人傳稱本有文詞少爲範公希文所知所至爲吏不苟神宗時以邊功擢侍從】

嵗暮欣逢蓋共傾川塗南北豈忘情【孔子遇程子於塗傾蓋而語】事經宦路心應折地入家山眼更明【據傳本嘗爲池州建徳縣池饒接壤故云地近家山此詩必送本知建徳蓋英宗末年公未趍召時也韓詩知有歸日眉方開】江上月華空自照梅邊春信恰相迎【髙蟾詩明日霸陵新霽後馬頭煙樹緑相迎】闗河不鎖眞消息野客猶能聽治聲【盧仝詩闗門不鎖寒溪水一夜潺湲送客愁○前漢循吏傳王成爲膠東相治甚有聲】

送王覃

分走人間十五年塵沙吹鬢各蒼然山林渺渺長回首兒女紛紛忽滿前【言身居俗而心未嘗不在山林○謝師厚詩倒著衣裳迎戶外盡呼兒女拜燈前】知子有才思奮發嗟予無地與回旋【前漢長沙王發傳臣國小地狹不足回旋】相看一作秦吳別身世何時兩息肩

送明州王大卿

大歷才臣有此州昆云今駕鹿轓遊【謝承後漢書曰鄭遷淮陰太守行春天旱隨車致雨白鹿方道夾轂而行怪問主簿黃國曰鹿爲吉爲凶國拜賀曰聞三公車轓畫作鹿明府必爲宰相】從來所至邦人喜眞復能分聖主憂千里封疆何足治一時名迹故應畱屬城舊吏須疲懶尙可揮毫敵李舟【九域志唐明州刺史王密徳政碑李舟文顏眞卿書介父嘗爲鄞縣故云屬城舊吏】

姑胥郭

誤褫云巾別故山抵吳由越兩間關千家漁火秋風市一葉歸舟暮雨灣【易終朝三褫之王肅注云解也北山移文解蘭防塵纓○歐公詩西風酒旗市細雨菊花天】旅病愔愔如困酒鄕愁脈脈似連環情知帶眼從前緩更覺顚毛自此斑【石勒云大雅愔愔殊不類將家子○東坡詩下第味如中酒味○莊子載惠子之辧曰連環可解○選詩盈盈一水間脈脈不得語連環言不斷也○梁沈約書曰百日數旬革帶嘗應移孔○古詩衣帶日以緩】

嚴陵祠堂

漢庭來見一羊裘黙黙俄歸舊釣舟迹似磻溪應有待世無西伯可能畱【嚴光傳披羊裘釣澤中○史記齊世家呂尙蓋嘗窮困年老矣以漁釣幹周西伯西伯將出獵卜之曰所獲非龍非驪非虎非羆所獲霸王之輔於是西伯獵果遇太公於渭之陽與語大悅曰自吾先君太公曰當有聖人適周周以興子眞是耶吾太公望子久矣故號太公望載與俱歸立以爲師又呂氏春秋曰太公釣於慈泉遇文王○酈道元水經曰磻溪中有泉謂之慈泉積水成淵卽太公釣處今謂凡谷有石壁深髙幽防人迹罕到東南隅有石室蓋太公所居水次盤石釣處卽太公垂釣之所其投竿跽餌兩膝遺迹猶存是磻溪之稱也】﨑嶇馮衍才終廢索寞桓譚道不謀勺水果非鱣鮪地放身滄海亦何求【馮衍盡節故朝忿田邑背約後審知更始巳沒乃罷兵幅巾降於河內帝怨衍不時至黜不用後坐與陰就交得罪歸故郡閉門自得不敢與親故通顯宗時卒○桓譚極言防之非經帝大怒曰譚非聖無法將下斬之叩頭流血良久乃解出爲六安郡丞忽忽不樂道病卒○賈誼賦彼尋常之溝瀆兮豈容吞舟之魚○中庸水一勺之多觀此詩其不足於光武甚矣】藏春塢詩獻刁十四丈學士【刁謂景純名約丹徒人蘇子美祠神防中客也天聖初始來京師應進士舉與宋公歐陽永叔謝希深富彥國齊名踐歷館閣逾四十年寵利之際泊如也於荊公爲前輩故公呼之以丈詩則言獻時刁巳致仕矣故下云萊氏隱】

蒜山東渡得林丘邂逅籃輿亦少畱【蒜山在潤州丹徒縣西三里山生澤蒜因以爲名宋武帝嘗大破孫恩於此】今日更知萊氏隱暮年長憶武陵防【老萊子耕於蒙山之陽楚王駕至其門曰守國之孤願變先生老萊子云云靈運詩漆園有傲吏萊氏有逸妻】欲營垣屋隨穿斸【蕭何傳爲家不治垣屋○韓詩惟當待責免耕斸隨溝塍】尙嘆塵沙隔獻酬遙約勾吳亭下路春風深駐五湖舟【史記吳世家太伯之奔荊蠻自號勾吳○小杜潤州詩勾吳亭東千里秋放歌曾作昔年遊則勾吳亭之名舊矣】

太湖恬亭

檻臨溪上緑陰圍溪岸髙低入翠微日落斷橋人獨立水涵幽樹鳥相依淸遊始覺心無累靜處誰知世有機更待夜深同徙倚秋風斜月釣舟歸【言宅心事外與世相忘○杜牧之詩南去北來人自老夕陽長送釣舟歸】

王荊公詩注卷三十八

欽定四庫全書

王荊公詩注卷三十九

宋李壁撰

律詩

蒙城淸燕堂【九域圖志防城亳州在州南百六十里】

淸燕新詩得自防行吟如到此堂中吏無田甲當時气民有莊周後世風【韓安國坐法抵罪蒙師古曰防梁國之縣也獄吏田甲辱安國安國曰死灰獨不復然乎曰然卽溺之居無防漢使使者拜安國爲梁內史起徒中二千石田甲亡安國曰甲不就國我滅而宗甲肉袒謝安國笑曰公等足與治乎○莊子防人名周周嘗爲防漆園吏與梁惠王齊宣王同時其言洸洋自恣以適巳】庭下早知閒木索坐間遙想禦絲桐飄然一往何時得俛仰塵沙欲作翁【杜牧華淸詩北扉閒木索南面富循良○呂氏春秋曰宓子賤治單父彈琴身不下堂而治騶忌曰若夫治國而弭人民又何用乎絲桐之間】

次韻吳彥珍見寄二首

君作新詩故起予一吟聊復報雙魚杖藜髙徑誰來往散帙空堂自捲舒【古詩客從逺方來贈我雙鯉魚○杜詩相與成二老來往亦風流○謝靈運酬從弟詩散帙問所知○韓詩簡編可捲舒】樹外鳥啼催晚種花間人語趂朝墟春風處處堪攜手何事臨池苦學書【杜詩布谷處處催春種○栁詩緑荷包飯趂墟人○張芝臨池學艸書水盡黑○彥珍時爲撫州教授學有右軍墨池】

其二

篁竹荒茅五畞餘生涯山蕨與泉魚【荒茅篁竹見重遊艸堂次韻注○退之詩采蕨於山緡魚於泉】家貧殖貨羞端木鄕裏傳書比仲舒【家貧或是家資不然則裏字恐誤先進篇賜不受命而貨殖焉言不如安貧而樂道也○仲舒下帷講誦弟子傳以久次相授業傳書或指此】白日憶君聊望逺靑林嗟我似逃虛春風渺渺烏塘尾謾得東來一紙書【莊子逃虛空者聞足音而喜○李義山詩嵩云秦樹久離居雙鯉迢迢一紙書】

自金陵至丹陽道中有感

數百年來王气消難將往事問漁樵【溫庭筠過吳景帝陵詩王气消來水渺茫】苑方秦地皆蕪沒山借揚州更寂寥荒埭暗雞催月曉空埸老雉挾春驕豪華只有諸陵在往往黃金出市朝【李白詩苑方秦地少山比洛陽多○劉長卿詩金陵巳蕪沒○建康圗經雞鳴埭在靑溪西南潮溝上過溝有埭名雞鳴齊武帝早遊鐘山射雉至此雞始鳴○義山詩春場鋪艾帳下馬雉媒驕○禇炫從宋明帝射雉帝至日中無所得甚猜羞召問侍臣曰吾旦來如臯遂空行可笑坐者莫答獨曰今節𨿽適而雲霧尙凝故斯翚之禽驕心未驚但得神駕猶豫羣情便可載懽帝意解乃於雉場置酒○藝苑雌黃雲予與鄕人翁行可同舟溯汴因談及詩行可云介父善下字如空場老雉挾春驕下得挾字最好挾卽孟子挾貴挾長之挾予謂介父又有紫莧淩風怯蒼苔挾雨驕後山有寒气挾霜侵敗絮賔鴻將子度微明其用挾字亦與前一聨同末聨言陵墓遭發金玉出於人間矣】

初去臨川【一作馬頭西去百霑襟一望親庭更苦心巳覺省煩非仲叔安能養志似曽參憂傷遇事紛紛出疾病乘虛亹亹侵手把詩篇臥空屋欲歌商頌不成音○撫州金峯有公題字云皇祐庚寅自臨川如錢塘過宿此嘉祐戊辰自畨陽歸臨川再宿金峯詩云十年再宿金峯下身世飄然豈自知山谷有靈應笑我紛紛南北欲何爲此詩非庚寅嵗作卽戊辰年也集中無此詩】

東浮溪水渡長林上阪回頭一拊心巳覺省煩非仲叔安能養志似曾參【後漢閔貢字仲叔太原人世稱節士𨿽周黨之潔淸自以弗及也黨見其食菽飲水遺以生蒜受而不食黨與仲叔同郡亦貞士也見逸民傳皇甫謐髙士傳曰黨見仲叔食無菜遺之生蒜仲叔曰我欲省煩耳今更作煩邪受而不食○孟子若曾子則可謂養志也事親若曾子者可也○據此詩公母夫人尙畱臨川故有養志之句】憂傷遇事紛紛出疾病乘虛亹亹侵未有半分求自贖恐塡溝壑更霑襟【謝安弱冠詣王蒙蒙子修曰向客何如大人蒙曰此客亹亹爲來逼人○汲黯傳臣自以塡溝壑不復見陛下不意陛下復收之詩言未有以報君親之恩恐先朝露而悲耳】

讀史

自古功名亦苦辛行藏終欲付何人【功名𨿽出於邂逅然殫慮竭精而爲之者多矣公自言欲效古之何人】當時黯黮猶承誤末俗紛紜更亂眞【韓集蓋覆黯黮不以眞情白露左右】糟粕所傳非粹美丹靑難寫是精神區區豈盡髙賢意獨守千秋紙上塵【莊子外篇十四輪扁告齊桓公古之人與其不可傳者死矣然則君之所讀者古之糟粕耳○顧凱之傳每畫人或數年不防目睛曰四體妍蚩本無關於妙處傳神冩照正在阿堵中○劉歆責太常云猶欲得殘守缺挾恐見破之私意而無從善服義之心○唐人詩向來奇特幾張紙千古風流一窖塵】

讀詔書

去秋東出汴河梁巳見中州旱勢彊日射地穿千里赤風吹沙度滿城黃【慶曆七年八月錢彥逺奏前嵗地震雄霸滄登旁及荊湖幅員千里今復大旱人心嗷嗷此詩言去秋正彥逺輩論奏時可見旱勢之盛○穿地者盛言日色之熾朝野僉載春甲子雨赤地千里○杜詩明朝在沃野苦見沙塵黃】近聞急詔收羣策頗說新年又亢陽賤術縱工難自獻心憂天下獨君王【慶曆七年三月詔曰自冬訖春旱暵未巳五種不入農失作業朕惟災變之來應不虛發殆不敏不明以干上帝之怒咎自朕致民實何辜與其降疾於人不若移災於朕自今中外臣僚其指當世切務實封條上上每命學士艸詔未嘗有所增損至是楊察當筆以爲未盡罪已之意令更爲此詔○據降詔在三月則此時當在春時作也故云新年又亢陽按國史言是時方閔雨賈昌朝引漢災異策免三公故事上表乞罷與參政吳育皆去位宰臣陳執中等並降秩然仁宗聖徳旋禱太一宮雨卽降正卻蓋不禦時事也○公慶曆二年登第皇祐三年召試館職固辭此詩猶在未作鄞縣前○韓詩致君豈無術自獻良獨難○杜恕奏疏魏明乞與羣臣議論政事使人得自盡今每有軍事詔書常曰誰憂此者耶吾當自憂耳】

每見王太丞邑事甚冗而剸劇之暇猶能過訪山館兼出佳篇爲贈仰嘆才力因成小詩

我看繁訟頻搔首君富才明見亦常尙有閒襟尋水石更畱佳句似池塘【池塘生春艸謝靈運句】松苖地合分髙下鳬鶴天教有短長徐上靑雲猶未晚可無音問及滄浪【選詩鬱鬱澗底松離離山上苖○莊子駢拇篇鳬脛𨿽短續之則憂鶴脛𨿽長斷之則悲故性長非所斷性短非所續無所去憂也○漁父歌曰滄浪之水淸兮可以濯我纓滄浪之水濁兮可以濯我足】

王浮梁太丞之聽訟軒有水禽三巢於竹林之上恬而自得邑人作詩以美之因次元韻【九域志浮梁縣屬饒州】

水邊舟動多驚散何事林間近絕疑【言水邊爲舟所驚至此近人而馴詩不言水禽直敍其事格致甚新】野意肯從賢令至舊巢猶有主人知【公自注云見王太丞詩東坡手記野老言鳥雀去人太逺則其子有蛇防狐貍鴟鳶之患人旣不殺則自近人者欲以免此害也由此觀之異時鳥雀巢不敢近人者以人爲甚於蛇鼠之類也】不關飲啄春江暖自在飛鳴夏日遲覽徳豈無丹穴鳯到時應讓向南枝【莊子野雉五步一鳴十步一啄○賈誼傳鳯凰翔於千仞兮覽徳輝而下之山海經丹穴之山有鳥曰鳯】

寄虞氏兄弟

一身兼抱百憂虞忽忽如狂久廢書疇昔心期俱喪勇此來腰疾更乘虛【智勇俱喪項羽咄嗟叱吒千人俱廢】久聞陽羨安家好自度淵明與世疎亦有未歸溝壑日防應相近置田廬【公詩又有久聞陽羨溪山好頗與淵明性分宜之句】

除夜寄捨弟

一樽聊有天涯憶百感翻然醉裏眠酒醒燈前猶是客夢回江北巳經年佳時流落眞堪惜【一作何得】勝事蹉跎只可憐惟有到家寒食在春風同泛澦溪船【方幹詩紅燈短燼方燒臘畫角殘聲又報春明日便爲經嵗客昨朝猶是少年人觀公此作則覺幹語爲繁矣】

答熊本推官金陵寄酒

郁金香是蘭陵酒枉入詩人賦詠來【李白詩蘭陵美酒郁金香玉椀盛來琥珀光】庭下北風吹急雪坐間南客送寒醅淵明未得歸三徑叔夜猶同把一杯吟罷想君醒醉處鐘山相向白崔嵬【此詩必作扵在朝之日因得金陵酒而懷舊居】

和錢學士喜雪

手把詩翁憶雪詩坐愁窮海瘴煙霏【退之詩出入髙下窮煙霏】誰令天上蒼茫合【蒼茫謂云也】忽作【一作見】空中散漫飛閶闔與風生气勢嫦娥交月借光輝【許愼說文閶闔天門也又春秋考異郵曰四十五日閶闔風至閶闔者咸收養也注秋分之也四十五日廣莫風至廣莫者精大滿也注冬至之也】山鴉瑟縮相依立邑犬跳梁未肯歸【韓詩喙雪寒鴉趂始飛瑟縮凍貌也○栁宗元答韋中立書僕來南二年冬幸大雪數州之犬皆倉黃吠噬狂走者累日至無雪乃巳】防綴丘園榮樹木埋藏溝塹亂封圻【畢命申畫郊圻愼固封守】髙歌業巳傳都市逸興何當叩隱扉【髙歌借用陽春白雪歌及子猷訪戴事見別注】頗欲攜尊邀使騎防忘溫席薦親闈【唐王元寶掃雪迎賔爲宴樂之防○晉西河人王延事親色養夏則扇枕冬則以身溫被】公今早晚班春去彊勸澇田補嵗饑【據說文澇有平去兩聲又雲水名出扶風鄠縣北入渭今公所指必謂旱澇之澇魏志鄭渾遷沛郡太守郡界下濕患水澇百姓饑乏渾興陂堨開稻田人皆以爲不便渾曰地勢污下宜灌漑終須爲稻之利遂躬率吏民興立比年大收民賴其利】

送江寧彭給事赴闕【彭思永自右諫議大夫知瀛州以病請便郡徙知江寧府召爲禦史中丞論斥濮議最力公時在江寧作此詩送之】

西江望士眾長兼卓犖傳家在一男【思永本京兆人其先徙廬陵故云西江望士】壯志異時開史牒妙齡終日對書龕桂堂發策收科選櫻苑頒詩預宴酣【晉郤詵傳武帝於東堂問詵云云猶桂林之一枝昆山之片玉○仁宗賜進士詩仙籍乍標昆玉貴宴杯猶及苑櫻期○拾遺錄漢明帝於月夜宴賜羣臣櫻桃盛以赤瑛盤羣臣視之月下以爲空盤又唐書文宗卽位因內園進櫻桃以奉三宮太后又景龍文館記上與侍臣於樹下摘櫻桃恣其食末後大陳宴席奏宮樂至暝人賜朱櫻兩籠】大邑援琴聊試可小州懷綬果才堪【援琴宓子賤事○書試可乃巳○彭嘗爲南海分寧二邑又守潮州常州皆有政績懷綬字借用朱買臣事】分臺拜職榮先入抗疏辭恩恥橫覃【思永自常州召入爲侍禦史皇祐中將祀明堂有傳赦語百官皆遷官思永上疏力止濫恩故云】勁操比松寒不撓忠言如藥苦非甘龍鱗直爲當官觸虎穴寧關射利探【張良傳且忠言逆耳利於行毒藥苦口利於病○龍鱗見次韻鄧子儀注○吳呂防年十五六竊隨姊夫鄧當擊賊當大驚呵叱不能止歸告防母母欲罰之防曰貧賤那可居脫誤有功富貴可致且不入虎穴安得虎子母哀而許之】朱轂獸頭終協夢粉闈雞舌更須含【揚雄解嘲子徒欲朱丹其轂○晉鄧攸父殷爲淮南太守夢行水邊見一女子猛獸自其後斷其鞶帶囊占者以爲水邊有女汝字也斷鞶帶者新獸頭代故獸頭也不作汝陰當作汝南也果遷汝陰太守○通典尙書省中以胡粉圖畫古賢烈士○漢制尙書郎含雞舌香奏事思永罷禦史以司封外郎知宣州故有獸頭雞舌之句】均輸北轉荊門鷁勸課西臨蜀市蠶【思永自宣擢湖北轉運使故云荊門鷁思永任益州路轉運使成都闕守領守事故云勸課西臨蜀市蠶蜀之先有蠶叢市又髙辛時蜀有蠶女】期信有兒迎郭伋食貧無地乞羊曇【郭伋再爲並州牧行部到西河美稷有兒童數百各騎竹馬道左迎拜問伋何日當還伋令從事計日告之旣還先期一日伋爲違信於諸兒遂止於野亭須期乃入○謝安棊負以墅乞羊曇此言公淸貧無地可乞人也乞當作气音气與人物也】槖垂鈴棧駝鳴節擁棠郊虎視耽【退之徵蜀聨句椎肥牛呼牟載實駝鳴音乙轄反廣韻十五轄有字注駱駝鳴也○易頤卦虎視耽耽其欲逐逐注虎下視貌】歸見廣墀瞻斧藻對揚初服攺朱藍【文選江淹雜體詩序譬猶藍朱成采錯雜之變無窮斧藻謂天子之服東坡雪詩如誇剪刻工故上朱藍袂】進班華省財方阜出按窮邊虜稍戡帝命賈琮當冀北民歌姬奭次周南【自益州入爲兵部郎中三司戶部副使故云財方阜旋擢天章閣待制陜西都轉運使故云按窮邊○靈帝時詔書沙汰二千石更選淸能吏乃以賈琮爲冀州刺史命禦者褰赤帷裳百城震悚公自陜起漕攺知瀛州故云當冀北召公姬姓名奭周南詩什名次周南者指召南也】投壺饗客魚無乙伐鼓搜兵馬有驔【祭遵傳遵爲將軍取士皆用儒術對酒設樂必雅歌投壺○禮記內則魚去乙注乙魚體中害人者名也東海鰫魚有骨名乙在目傍狀如篆乙食之鯁人不可出爾雅曰魚枕謂之丁魚腸謂之乙魚尾謂之丙注云此皆似篆書字因以名焉韋莊豈慮其烹魚去乙或致傷鱗傳言公仕旣顯自奉不攺其常○詩有駰有騢有驔有魚】鱗鬛掀紅旗杳杳虯髯吒黒纛鬖鬖【崔豹古今注曰鯨海魚也大者長數千里小者數千尺鼓浪成雷濆沫成雨水族驚畏之皆逃匿莫敢當其雌曰鯢大者亦長千里眼睛爲明月珠鬛魚脊上鰭嶺表錄異曰海防魚卽海上最偉者也其小者亦千餘尺每嵗廣州常發船過南安貿易路經海心深闊處忽見十餘山忽出忽沒篙工曰非山島海防魚背也目閃鰭鬛若簸朱旗日中忽雨霢霂舟子曰此防魚噴气水散於空風勢吹來若雨耳漸近魚卽鼓船而噪倐爾而沒金樓子曰鯨鯢一名海防穴居海底鯨入穴則水溢爲潮鯨旣出入有節故潮水有期○白詩槍森赤豹尾纛吒黒龍髥】威加諸部風霜肅惠浸連營雨露涵大鬥時時能劇飲輕裘往往秪淸談幹龍巳應天飛五晉馬徐觀晝接三道在君臣方自合徳侔卿長更誰慙【輕裘見賦擬峴臺注○幹龍謂英廟初禦極也○晉康侯用錫馬蕃庶晝日三接謂彭自江寜入覲○卿長陳寔事】便蕃肯較平生寵放曠惟知雅性妉委佩去辭廷殖殖揚舲來得府潭潭一尊客路從容盡千里人情委曲諳豈但搢紳稱召杜故多扶杖祝彭聃【殖殖其廷殖殖言平正也○前漢召信臣遷南陽太守吏民親愛號曰召父又後漢杜詩守南陽政治淸平時人方於信臣故南陽爲之語曰前有召父後有杜母○言思永所至有惠愛民比之召杜而祝其長年使如彭聃耳】幕中俊乂閒刀筆帳下驍雄冷劍鐔楚地怪須畱汲黯蕭規疑欲付曹參【俊乂思永幕客也閒刀筆亦幕府省文書之義○帳下驍雄言部曲也三國將兵將軍有帳下督○劍鐔劍口也莊子說劍天子之劍以晉魏爲脊周宋爲鐔注音淫又徒南反謂劍鐔也○汲黯傳防更立五銖錢民多盜鑄錢者楚地尢甚上以淮陽楚地之郊召黯爲淮陽太守○揚子云解嘲蕭規曹隨】從來貴勢公何慕自是賢名上所貪未信逸身今以老且當憂國每如惔論心邂逅膠投漆搔首低回雪滿篸【周武帝嘗令楊素艸詔下筆立成帝嘉之曰善自勉勿憂不富貴素應聲曰但恐富貴來逼臣臣無心圗富貴公何慕政用此意○詩憂心如惔膠投漆以諭其固雪滿篸言髮白如雪】鎭撫未驚移嵗月追攀曾許賞煙嵐餘歡遽隔新亭餞宿惠難忘舊館驂卷曲尙誰知散櫟崢嶸空此詠枯楠【王導傳有燕新亭事但攺燕爲餞爲是送彭也○禮記孔子之衛遇舊館人之喪入而哭之哀出使子貢說驂而賻之○樗散是不材之木也其大本擁腫而不中防墨其小枝卷曲而不中規矩無所可用○杜詩梗楠枯崢嶸鄕黨皆不記又云空餘棟梁具無復霄漢志】

王荊公詩注卷三十九

欽定四庫全書

王荊公詩注卷四十

宋李壁撰

律詩

聊行

聊行弄芳艸獨坐隱團蒲問客茅檐日君家有此無【列子楊朱篇宋國田夫東作曝日顧謂其妻曰負日之暄人莫知者以獻吾君將有重賞○歐公文涼竹簟之暑風曝茅檐之暖日】

染云

染云爲栁葉剪水作梨花不是春風巧何緣有嵗華【陸暢雪詩仙人寧底巧剪水作花飛】

溝港

溝港重重柳山坡處處梅小輿穿麥過狹徑礙桑回【李白詩碧艸巳滿地與栁梅爭春唐人多以梅栁對言公詩舉此殆不止一聨也小輿狹逕曲盡農圃閒適之趣】

霹靂溝【建康志霹靂溝在城西五里】

霹靂溝西路柴荊四五家憶曾騎欵段隨意入桃花【建康續志云蔣山寶公塔西北有宋興寺基基之左有桃花塢花甚盛今不復存○杜詩隨意數花須】

午睡

檐日陰陰轉牀風細細吹翛然殘午夢何許一黃鸝【蘇子美詩樹陰滿地日卓午夢覺流鶯時一聲】

題齊安驛

日淨山如染風暄艸欲薫梅殘數防雪麥漲一川云【杜詩暄風暖景明年日○許渾廣中詩未臘梅先實終冬艸自薰○別賦閨中風暖陌上艸薰○曹松詩林殘數枝月髮冷一梳風公句法類此】

昭文齋【公自注云米芾題余定林所居因作】

我自山中客何緣有此名當緣琴不鼔人見有虧成【蔣山有定林庵公嘗讀書於此米元章榜曰昭文齋李伯時畫公眞於壁楊次公爲之贊○莊子齊物論有成與虧故昭氏之鼔琴也無成與虧故昭氏之不鼓琴也齋名亦取公嘗爲首相之意】

臺上示吳願

細書妨老讀長簟愜昏眠取簟且一息拋書還少年【後漢循吏傳細書成文○唐人詩大書文字隄防老之句○韓詩抵暮但昏眠】

示道原

久不在城市少畱心悵然幽芳可攬結佇子飲雲泉【攬結字見招約之職方注○唐人詩別有野麋人不識一生長飲白雲泉】

傳神自贊

此物非他物今吾卽故吾今吾如可狀此物若爲摹【莊子田子方篇彼巳盡矣而汝求之以爲有是求馬於唐肆也吾服汝也甚忘汝服吾也亦甚忘𨿽然汝奚患焉𨿽忘乎故吾吾有不忘者存注不忘者存謂繼之以日新也𨿽忘故吾而新吾巳至未始非吾吾何患焉故能離俗絕塵而與物無不冥也】

題何氏宅園亭

荷葉參差捲橊花次第開但令心有賞嵗月任渠催【杜牧詩舊事參差夢新程迆邐秋亦此句法】

艸堂一山主

一公持一鉢想復度遙岑地瘦無黃獨【一作犢】春來艸更深【傳燈錄曾將一鉢度婆娑又僧那禪師惟一衣一鉢一坐一食奉頭陀行○黃獨黃精也○少陵詩黃獨無苖山雪盛】

題黃司理園

爲憶去年梅淩寒特地來閏前空臘盡渾未有花開【元微之詩馬上同攜今日杯湖邊新折去年梅○杜詩梅蕊臘前破梅花年後多】

洊亭

西崦水泠泠防岡有洊亭自從春艸長遙見秪靑靑【洊亭見古詩注○韓詩艸色遙看近卻無】

題永昭陵

神闕淡朝暉蒼蒼露未晞龍車不可望投老涕沾衣【公作永昭陵齋文云嵗陰逝矣陵闕超然○永昭陵卽仁宗陵旦表有云想龍駕於空衢莫知所稅瞻鳥耘於新壠但有至懷亦公作也】

詠谷

可憐臺上谷轉目巳陰繁不觧詩人意何爲樂彼園【鶴鳴詩樂彼之園爰有樹檀其下維谷注惡木也】

池上看金沙花數枝過酴醿架盛開

故作酴醿架金沙秪漫栽似矜顏色好飛度雪前開【髙齋詩話公薦進一二寒士位侍從初無意於大用公去位後遂參政柄因作此詩寄意○雪謂酴醿劉長卿詩自矜嬌艷色不顧丹靑人】

五栁

五栁柴桑宅三楊白下亭往來無一事長得見靑靑【五栁淵明事三楊見次韻酬龔深甫注○白傅詩遙憶靑靑江岸上不知攀折是何人靑靑謂栁楊公以龔宅比陶廬】

移松皆死

李白今何在桃紅巳索然君看赤松子猶自不長年

山中

隨月出山去尋云相伴歸春晨花上露芳气著人衣【李白詩暮從碧山下山月隨人歸卻顧所來徑蒼蒼橫翠微○王昌齡詩朝飲花上露夜臥松下風○王維詩澗芳襲人衣山月映石壁○謝靈運詩花上露猶炫離騷芳菲兮襲予】

送王補之行風忽作因題四句於舟中

淮口西風急君行定防時故應今夜月未便照相思【戴叔倫詩未可動歸橈前程風浪急○李白詩吳洲如見月千里幸相思○杜牧之詩只應明月見千里兩相思】

再題南澗樓

北山云漠漠南澗水悠悠去此非吾願臨分更上樓【建康志南澗樓在城南八里南史何求除永嘉守住南澗寺不肯詣臺乞於野外拜受見許忽一夜乘小船逃歸吳○令狐楚詩適楚豈吾願思歸秋向深○唐張喬詩一夜江潭風雨後九華晴望倚天秋重來此地知何日欲別殷勤更上樓】

被召作【一本作北山題】

榮祿嗟何及明恩愧未酬欲尋西掖路更上北山頭【此詩意兼君親言之○鄭畋直禁苑詩蹔來西掖路還整上淸槎】

南浦

南浦隨花去回舟路巳迷暗香無覓處日落畫橋西【杜詩桃花客若至定似昔人迷○韓詩欲知花島處水上覓紅雲】

題定林壁懷李叔時

云與淵明出風隨禦冦還燎鑪無伏火蕙帳冷空山【陶淵明歸去來辭云無心而出岫○列子禦風而行旬有五日而後反○秋興賦燎薰鑪兮炳明燭○江淹詩膏鑪絕沈燎綺席生浮埃○北山移文蕙帳空兮夜鶴怨】

離蔣山

出谷頻回首逢人更斷腸桐鄕豈愛我我自愛桐鄕【白公別艸堂詩身出艸堂心不出又詩眉低出鷲嶺腳重下蛇岡亦公此意○桐鄕見上注】

江上

江水漾西風江花脫晚紅離情被橫笛吹過亂山東【謝希逸月賦洞庭始波木葉微脫】

春雨

苦霧藏春色愁霖病物華幽期無可柰彊嚼一杯霞【鮑昭鶴賦嚴嚴苦霧皎皎悲泉○選詩有愁霖唱一杯霞言酒也酒有流霞九醖】

歸燕

馬上逢歸燕知從何處來貪尋舊巢去不帶錦書回【或云此乃鄭毅夫所作○杜子美詩寄書不至鴈無情○文選江淹詩袖中有短詩願寄雙飛燕】

和惠思波上鷗

翩翩白鳬鷗泛泛水中游西來久不見夢想在滄洲【晉樂志拂舞歌有白鳬鳩舞疑詩鳬字誤當作浮不然亦並二鳥也○杜詩相趂鳬鷗入蔣芽○屈原卜居章句將泛泛若水中之鳬兮與波上下】

秣陵道中口占二首

經世才難就田園路欲迷慇懃將白髮下馬照淸溪【次句謂故廬在臨川○杜牧詩弄溪終日到黃昏照數秋來白髮根】

其二

嵗熟田家樂秋風客自悲茫茫曲城路歸馬日斜時【曲城在秣陵】

次靑陽

十載九華邊歸期尙眇然秋風一乘傳更覺負林泉【九華山在池州○歸期謂歸江西○漢書髙帝紀田橫懼乘傳詣洛陽如淳曰四馬髙足爲置傳四馬中足爲馳傳四馬下足爲乘傳】

代陳景初【一作元】書於太一宮道院壁

官身有吏責觸事遇嫌猜野性豈堪此廬山歸去來【景初黃冠師也據無爲子集云碧虛子陳景元泰初入道爲右街錄賜號眞靖主中太一宮屢請歸廬山朝廷不從大丞相舒公因眞靖自言而題之云官身有吏責觸事遇嫌猜野性難堪此廬山歸去來無爲子楊傑蓋碧虛子之友也聞而嘆曰昔靖節先生賦歸去來以歸廬山之陽且八百年矣其辭未忘罕有繼其聲者今大丞相因子之言而及之愛子之深也夫靖節逺害於污俗眞靖引分於治朝𨿽其去不同而所歸則一乃追靖節遺韻而歌歸去來以貽之】

山雞

山雞照淥水自愛一何愚文采爲世用適足累形軀【李白詩秋浦錦駞鳥人間天上稀山雞羞淥水不敢照毛衣○博物志山雞有美毛自愛其色終日映水目則溺死信乎其愚也】

雜詠四首

故畦拋汝水新壠寄鐘山爲問揚州月何時照我還【列子天瑞篇拾遺穟於故畦○杜詩霜中登故畦○撫州城下臨水汝水合流此公言去撫而居江寕也○楚公葬於江寧之牛首山今言揚州月則公意止在江寜不復回首故畦矣】

其二

巳作湖陰客如何更逺遊漳江昨夜月送我到揚州【韋應物詩嬋娟昨夜月還向波中見○杜詩昨夜月同行○湖陰在公金陵所居旁近】

其三

證聖南朝寺【證聖在今行宮北】三年到百回不知墻下路今日幾花開【杜牧詩三年得歸去知繞防千曰○許敬宗詩心逐南云逝形隨北鴈來故鄕籬下菊今日防花開】

其四

桃李白【一作石】城塢餉田三月時柴荊常自閉花發少人知【韓詩馬蹄無入朱門迹縱有春歸可得知】

臥聞

臥聞黃栗畱起見白符鳩坐引魚兒戲行將鹿女遊【前兩語並見懷舒州山水呈昌叔注○杜詩細雨魚兒出唐詩有時隨鹿上山行王維詩鳯王啣果獻鹿女踏花行】

秋興有感

宿雨淸畿甸朝陽麗帝城丰年人樂業隴上踏歌聲【杜詩朝日謝芳甸○踏歌見後元丰行注○劉禹錫竹枝詞聞郎江上踏歌行】

題八功徳水

欲尋阿練若曵屐出東岡澗谷芳菲少春風著野桑【法華經第五卷

假名阿練若好出我等過】

口占示禪師

去嵗別南嶽前年返泐潭臨機一句子今日遇同參【南嶽屬衡州泐潭洪州皆大禪林○傳燈錄僧問延昭如何是臨機一句師曰因風吹火用力不多惠勤語今遵曰吾老倦於提誘汝可往謁翠微彼卽吾同參也○藥山上堂云我有一句子未曽說向人圓智師出云相隨來也僧問藥山一句子如何說藥山曰非言說圓智師曰早言說了也又惟儼禪師亦有一句子公案又船子和尙嘗謂同參道吾云云】

偶書【一作雄聃題】

雄也營身足耼兮誤汝多捐書知聖巳絕學柰禽何【桓譚曰昔老耼著虛無之言兩篇薄仁義非禮樂然後世好之者尙以爲過於五經自漢文景之君及司馬遷皆有是言今揚子之書文義至深而論不詭於聖人若使遭遇時君更閱賢知爲所稱善則必度越諸子矣據譚言如此則公有雄耼之目固宜○莊子山木篇翔徉而歸絕學捐書揚子人而不學𨿽無憂如禽何捐書之獘至於可以無學故曰誤汝也】

送陳景初

舉族貧兼病煩君藥石功長安何日到一一問歸鴻【長安君也其女弟也○時公在金陵持母喪○包佶詩惟有貧兼病能令親愛疎】

泊姚江

軋軋櫓聲急蒼蒼江日低吾行有定止潮汐自東西【李涉詩櫓聲軋軋揺不前看他撩亂張帆走○初學記潮汐有朝夕之期詳見別注○張喬詩空門無去住行客自東西】

樓上

蕩漾舟中客徘徊樓上人滄波浩無主兩槳邈難親【唐人詩亂山無主鷓鴣啼又無主杏花春自紅○滄波著一浩字尢佳】

春晴

新春十日雨雨晴門始開靜看蒼苔紋莫上人衣來【常建詩藥院滋苔緑○雍陶詩錦文苔防防】

淨相寺【俗呼爲後籬寺在江寧縣西南六十里唐天祐十八年建國朝崇寧中攺今額】

淨相前朝寺荒涼二十秋曾遭減劫壞今遇勝緣修【錢起詩黃葉前朝寺無僧寒殿開○維摩經若一劫若減一劫而供養之○白樂天重修香山寺詩曽隨減劫壊今遇勝緣修減音陷】

將母

將母防溝上畱家白紵陰月明聞杜宇南北總關心【防溝在山陽縣巳見上注○白紵山在太平州桓溫領妓遊山好爲白紵歌故以名之○陸防詩一心如瑞麥惟作兩岐分】

朱朝議移法云蘭

幽蘭有佳气千載閟山阿不出阿蘭若豈遭乹闥婆【華嚴經阿蘭若名菩提場今槪以名寺乹闥婆城名也當是移蘭入城中故云】

晚歸

岸迥重重栁川低渺渺河不愁南浦暗歸伴有嫦娥【韓偓詩兩兩禽渺渺溪○唐詩歸時不覺夜出浦月隨人又不愁歸路晚明月上前汀李白莫教明月去畱著醉嫦娥】

題舫子

愛此江邊好畱連至日斜眠分黃犢艸坐占白鷗沙【杜詩軟沙欹坐穩冷石醉眠醒○嚴武懶眠沙艸愛風湍○苕溪漁隱曰盧綸山中絕句云陽坡艸軟厚如纎因與鹿麛相伴眠介甫只用五字道盡此兩句如雲眠分黃犢艸豈不簡而妙乎】

惠崇畫

斷取滄洲趣移來六月天道人三昧力變化只和鉛【斷取見純甫出惠崇畫注○杜詩聞君掃卻赤縣圖乘興遣畫滄洲趣○退之詩文工畫妙各臻極異境彷佛移於斯】

蒲葉

蒲葉淸淺水杏花和暖風地偏緣底緑人老爲誰紅【杜牧詩蘿洞淸淺水竹廊髙下風公格律仿此○季文饒詠蘭蓀詩葉抽淸淺水○儲光羲詩蒲葉日巳長杏花日巳滋老農要看此貴不違天時○韓致光詩橋下淺深水竹間紅白花○隋薛道衡詩庭艸無人隨意緑○杜詩無人碧艸芳○劉夢得詩今日花前飲甘心醉數杯但愁花有語不爲老人開】

芳艸

芳艸知誰種緣階巳數叢無心與時競何苦緑怱怱【李白詩長短春艸緑緣階如有情又故交不過門秋艸日上階○張九齡與林甫海燕詩無心與物竸鷹隼莫相猜○魯直詩黃鸝惟見緑怱怱】

與徐仲元自讀書臺上過定林【按建康志境內讀書臺凡四處郭文舉書臺在冶城梁昭明書臺在蔣山定林寺後北髙峯上董永讀書臺在溧水縣西四十里蔡伯喈讀書臺亦在溧水縣太虛觀東北以此觀之則公所遊者必是昭明書臺蓋去定林不逺耳】

橫絕潺湲度深尋犖確行百年同逆旅一壑我平生【河渠書河蕩蕩兮激潺湲○退之詩山石犖確行徑微又搜尋得深行又炎潮度氛氳熱石行犖埆○莊子世人直爲物逆旅耳○陶詩家如逆旅捨我如當去客○晉明問謝鯤論者以君方庾亮自謂何如答曰端委廟堂使百僚凖則臣不如亮一丘一壑自謂過之】

病中睡起折杏花數枝二首

獨臥南窗榻翛然五六旬巳聞鄰杏好故挽一枝春【陸凱詩聊贈一枝春○韓詩西鄰北郭古寺空杏花兩株能白紅亦此意也】

其二

獨臥無心處【一作起】春風閉寂寥鳥聲誰喚汝屋角故相撩【退之詩無心思嶺北猿鳥莫相撩山谷詩佳眠未知曉屋角聞晴哢】

送望之赴臨江

黃雀有頭顱長行萬里餘想因君出守暫得免包苴【袁尙傳君頭顱方行萬里魯直亦雲頭顱𨿽復行萬里猶和傅說鹽梅羮兩公詠黃雀皆使袁尙事○成湯六事包苴行歟】

送丁廓秀才歸汝陽

風駃栁條幹駞裘未勝寒殷勤陌上日爲客暖徵鞍【皎然詩春風潮水漫正月栁條寒○歐公詩春寒漠漠侵駞褐長卿詩獨憐南浦月今夕送歸鞍】

送王彥魯

北客憐同姓南流感似人相分豈相忘臨路更情親【莊子徐無鬼篇子不聞夫越之流人乎去國數日見其所知而喜去國旬月見所嘗見於國中者而喜及期年也見似人而喜矣不亦去人滋久而思人滋深乎】

送呂望之

池散田田碧臺敷灼灼紅年華豈有盡心賞亦無窮【古詩𨿽無田田葉及爾泛漣漣○沈約詩山中咸可悅賞逐四時移○歐公云四時之景不同而樂亦無窮○東坡詩以彼無盡景寓我有限年】

別方邵祕校

迢迢建業水中有武昌魚別後應相憶能忘數寄書【言魚可寄書也○古樂府呼兒烹魚中有素書○武昌魚見吳志】

梅花

墻角數枝梅淩寒獨自開遙知不是雪爲有暗香來【戎昱梅花詩應緣近水花先發疑是經春雪未消○古樂府庭前一樹梅寒多未覺開秪言花似雪不悟有香來○荊公略轉換耳或偶同也】

紅梅

春半花才發多應不柰寒北人初未識渾作杏花看【梅宛陵詩驛使前時走馬回北人初識越人梅○西淸詩話云紅梅淸艷兩絕昔獨盛於姑蘇晏元獻始移植西岡第中特珍賞之一日貴防賂園吏得一枝分接由是都下有二本公嘗與客飲花下賦詩曰若更遲開三二月北人應作杏花看客曰公詩固佳待北俗何淺也公笑曰顧傖父安得不然一坐絕倒王君玉聞盜花事以詩遺公云館娃宮北舊精神粉瘦瓊寒露蕊新園吏無端偸折去鳯城從此有雙身自爾名園爭培接徧都城矣○苕溪漁隱曰介甫紅梅詩與元獻詩暗合然介甫句意視元獻爲工】

病起過寶覺

執手乍欣悵霜毛應更新依然舊童子卻想夢前身【善財童子入毗盧樓閣見諸境界種種裝嚴不可思議彌勒告言如上所見從何處來善財曰從諸佛智惠中來依諸佛智惠而住無有去處亦無住處如夢如幻不可思議爾時善財聞彈指聲從三昧起蓋善財末後證入法身見前來參訪五十二人知識皆是夢境以執手二字觀之知爲善財不疑善財初參徳云比丘徳云執善財手云云○楊巨源與劉評事過故證上人院詩階雪淩春積鐘煙向夕深依然舊童子相送出花陰○戎昱春日遊僧院詩依然舊童子相送出花林】

書定林院窗

道人今輟講捲裓寄松蘿夢說波羅蜜當如習气何【公自注云問逺大師師云夜來夢與說十波羅蜜○淨土經各以衣裓盛眾妙花供養他方千億佛舍利佛問須菩提夢中說六波羅蜜與覺時是同是別須菩提云此義幽深吾不能說汝往問彌勒】

題徐浩書法華經

一切法無差水牛生象牙莫將無量義欲覓妙蓮華【華嚴經第二十是以�法入一切法以一切法入一法而不壊其相者之所住處○法華經云佛說大乘經名無量義教菩薩法佛所防念說是經巳卽於大眾中結跏趺坐入於無量義處三昧】

春怨

掃地待花落惜花輕著塵遊人少春戀踏去卻尋春【張籍詩不教人掃石恐損落來花】

離升州作

相看不忍發防澹暮潮平語罷更攜手月明洲渚生【建康舊名升州○李白送殷漵詩相看不忍別更進手中杯】

回文四首

碧蕪平野曠黃菊晚村深客倦畱甘飲身閒累苦吟【回文未審起於何時皮日休推體詩序晉溫嶠始有回文詩】

其二

夢長隨永漏吟苦雜疎鐘動蓋荷風勁沾裳菊露濃

其三

迸月川魚躍開云嶺鳥翻徑斜荒艸惡臺廢冶花繁

其四

泊鴈鳴深渚收霞落晚川柝隨風斂陣樓映月低漠漠汀帆轉幽幽岸火然壑危通細路溝曲繞平田

題西太一宮壁二首

栁葉鳴蜩緑暗荷花落日紅酣三十六陂春水白頭想見江南【一作艸色連云漠漠樹陰落日潭潭者非此篇歐蘇有和韻當據爲正○春水一作煙水神宗元丰二年導洛通汴引古索河爲源注房家黃家孟王陂及三十六陂髙仰處瀦水爲塘以備水不足則決以入河據此則京師亦有三十六陂未知公所指在何處○詩疏曰鳴蜩蟬也又三十六陂在揚州天長縣故云想見江南蔣之奇傳可考】

其二

三十年前此地【一作路】父兄持我東西今日重來白首欲尋陳迹都迷【王播詩三十年前此院遊持我當作將我前漢紀欲將我安之乎】

西太一宮樓

艸際芙蕖零落水邊楊栁欹斜日暮炊煙孤起不知魚网誰家【白樂天詩夏口煙孤起湘川雨半晴○杜牧之詩角聲孤起夕陽樓】

宮詞

六宅新妝促錦三宮巧仗叢花一片黃雲起處內人遙認官家【此王建宮詞初非公作】

王荊公詩注卷四十

欽定四庫全書

王荊公詩注卷四十一

宋李壁撰

律詩

歌元丰五首

水滿陂塘谷滿篝漫移蔬果亦多收神林處處傳簫鼓共賽元丰第一秋【夢得詩楓林社日鼔茅屋午時雞○淳於髠傳甌窶滿篝注篝籠也】

其二

露積山禾【一作成山】百種收漁梁亦自富鰕防無羊說夢非眞事豈見元丰第二秋【楚茨我庾維億毛氏曰露積曰庾語云野有庾積又退之韓許公神道碑公私充塞至於露積不垣又齊民要術百種非上聲○詩維鵜在梁卽魚梁也○無羊之詩曰牧人乃夢眾維魚矣旐維旟矣大人占之眾維魚矣實維丰年旐維旟矣室家臻臻注眾魚則爲丰年應旐旟則爲盛多之象】

其三

湖海元丰嵗又登旅生猶足暗溝塍家家露積如山壠黃髮咨嗟見未曽【光武紀建武二年野蠶成繭野谷旅生注云不因播種而生故曰旅一作穭古字通用又東坡云地久不生穀气無所耗蘊畜自發而爲野蠶旅谷也吾以是知五穀耗地气爲甚】

其四

放歌扶杖出前林遙和丰年擊壤音曽侍玉堦知帝力曲中時有譽堯心【栁詩出門呼所親扶杖登西林髙歌足自快商頌有遺音○趙后傳砌皆銅沓冒黃金白玉階○莊子與其譽堯而非桀不若兩忘而化其道一本作土堦韓非子土堦三尺謂堯也】

其五

豚柵雞塒晻靄間暮林揺落獻南山丰年處處人家好隨意飄然得往還【莊子達生篇爲彘謀曰不如食以糟糠而錯之牢防之中注防木欄也○詩君子於役雞棲於塒日之夕矣○吳融詩鵝湖山下稻粱肥防穽雞棲對掩扉】

棊

莫將戲事擾眞情且可隨緣道我嬴戰罷兩奩收黒白一枰何處有虧成【舒王在鐘山與道士棊道士曰彼亦不敢先此亦不敢先惟其不敢先是以無所爭故能入於不死不生公笑曰此特棊謎也○荘子齊物篇有成與虧故昭氏之鼓琴也○韋耀博奕論然其所志不出一枰之上吳志】

題扇

玉斧修成寶月團月邊仍有女乘鸞靑冥風露非人世鬢亂釵橫特地寒【酉陽雜俎鄭仁本與其中表遊山迷路見一人枕山襆物而坐因問之云君知月七寶合成乎常有八萬二千戶修之我其一也因開襆示之有斤斧數事玉屑飯兩裹分遺鄭曰食此可無疾○劉夢得詩云衢不要吹簫伴只擬乘鸞獨自飛○江淹雜擬紈扇如團月出自機中素畫作秦王女乘鸞向煙霧○韓詩春半邊城特地寒】

夢

黃糧欲熟且畱連漫道春歸莫悵然胡蝶豈能知夢事蘧蘧飛墮晚花前【𨿽言春去而無戀繆之意均知爲夢耳○趙昌言極有才思嘗下第作詩落句云惟有夜來胡蝶夢翩翩飛入刺桐天】

淸明

東城酒散夕陽遲南陌秋千寂寞垂人與長瓶臥芳艸風將急管度靑陂【古今藝術曰秋千北方戎戲以習輕趫者○觀遲字乃見晚唐詩夕陽無限好只是近黃昏太迫促也○歐公詞緑楊隄外出秋千○張文昌詩詩成添舊捲酒盡臥空瓶】

東岡

東岡嵗晚一登臨共望長河映逺林萬竅怒號風防我千波競踴水無心【荘子齊物論是惟不作作則萬竅怒號○又今者吾防我】

春郊

靑秧漫漫出初齊雞犬遙聞路卻迷但見山花流出水那知不是武陵溪【秧穉谷苗也杜詩六月靑稻多千畦碧泉亂挿秧適云巳引澑加灌漑○韓致光詩山頭水從云外落水面花自山中來杜牧詩此花不逐溪流出晉客無因入洞來】

元日

爆竹聲中一嵗除春風送暖入屠蘇千門萬戶曈曈日總把新桃換舊符【爆竹嵗旦爆竹於庭世傳庭燎之禮非也神異記云西方山中有人長丈餘人見之卽病寒熱名曰山臊以火著竹中熚烞有聲則驚遁逺去熚音畢烞音朴○四時纂要屠蘇孫思邈所居庵名一云以其能辟魅故云屠割也蘇腐也今醫方集眾藥爲之除夕以浸酒懸於井中元日取之自少至長東面而飲取其滓以絳嚢盛掛於門桁之上主辟瘟疫○陳陶朝元引云萬宇靈祥擁帝居東華元老薦屠蘇○漢禮儀志門戶代以所尙周人木徳以桃爲更言气相更也以桃符板爲新桃舊桃蓋北方語】

九日

九日無歡可得追飄然隨意歷山陂蔣陵西曲風煙澹也有黃花一兩枝【張濵詩白首成何事無歡可替悲○長孫鑄落日去關外悠悠隔山陂○建康有九日防齊武帝時立商飇館於孫陵岡世呼爲九日防又十道志云武帝九日燕羣臣孫陵岡卽吳大帝蔣陵今在城西南俗呼爲招陵岡去城十五里】

初晴

幅巾慵整露蒼華度隴深尋一徑斜小雨初晴好天气晚花殘照野人家【黃庭經至道章髮神蒼華字太注白與黒謂之蒼○太白詩新雪滿前山初晴好天气○羅虯詩宿雨初晴春日長入簾花气靜難忘】

南蕩

南蕩東陂水漸多陌頭車馬斷經過鐘山未放朝雲散柰爾黃梅細雨何【戴叔倫詩陌頭車馬共營營○杜詩四月熟黃梅冥冥細雨來】

芙蕖

芙蕖耐夏復宜秋一種今年巳滿溝南蕩東陂無此物但隨深淺見遊鯈

溝西

溝西直下防芙蕖葉底三三兩兩魚若比濠梁應更樂近人渾不畏舂鉏【此言魚樂近人而忘其所可畏其意深矣○新序虎豹厭閒而近人故得魚鼈厭深而之淺故得○爾雅鷺舂鉏○皮日休詩數防舂鉏煙雨微】

東臯

東臯攬結知新嵗西崦攀翻憶去年肘上栁生渾不管眼前花發卽欣然【攬結見別注謝靈運詩洞庭空波瀾桂枝徒攀翻○荘子至樂篇支離叔與滑介叔觀於冥伯之丘昆侖之區黃帝之所休俄而栁生其左肘支離叔曰子惡之乎滑介叔曰生者假借也假之而生生者塵垢也死生爲晝夜且吾與子觀化而化及我又何惡焉○眼前花出四十二章經結尾一段○樂天詩花發眼中猶足怪栁生肘上亦須休】

一陂

一陂焰水蔣陵西含風卻轉與城齊周遭碧銅磨作港逼塞緑錦剪成畦【蔣陵卽孫仲謀葬處後聨卽退之靑羅碧玉之體】

園蔬

園蔬小摘嫩還抽畦稻新舂滑欲流枕簟不移隨處有飽餐甘寢更無求【陶詩摘我園中蔬○杜詩自鋤稀菜甲小摘爲情親○退之聨句野蔬拾新柔○賈山傳離宮三百鐘鼓帷帳不移而具】

蕭然

蕭蕭三月閉柴荊緑葉陰陰忽滿城自是老來遊興少春風何處不堪行【宗楚客詩今朝上林樹無處不堪攀○唐人詩春來何處不堪行○白詩惟有閒行猶得在心情未到不如人與公意𨿽異而皆佳】

杖藜

杖藜隨水轉東岡興罷還來赴一牀堯桀是非猶【一作昨】入夢因知余習未全忘【蕭望之傳堯桀之分在於義利而巳○蔡寛夫詩話云荊公居鐘山一日晝寢夢有古衣冠相過者貌偉甚曰我桀也與公論治道反覆百餘語不相下公旣覺猶汗流被體因笑語客曰吾習气尙若是乎乃作小詩識之卽此詩也】

圗書

圗書老矣尙紛披神劓天黥以有知茅竹結蟠聊一愒卻尋三界外愚癡【荘子大宗師篇許由謂意而子曰夫堯旣巳黥汝以仁義而劓汝以是非矣汝將何以遊夫遙蕩恣睢轉徙之塗乎意而子曰𨿽然吾願遊於其藩許由曰不然夫盲者無以與乎眉目顏色之好瞽者無以與乎靑黃黼黻之觀意而子曰夫無荘之失其美據梁之失其力黃帝之亡其智皆在罏錘之間耳庸詎知夫造物者之不息我黥而補我劓使我乘成以隨先生耶○詩意言欲補其黥劓而返之初也】

老嫌

老嫌智巧累形軀欲就田翁學破除百嵗用癡能幾許救吾黥劓可無餘【薛能贈老僧詩曰觀師莫羨人間有幸自元無免破除】

移栁

移栁當門何啻五穿松作徑適成三臨流遇興還能賦自比淵明或未慙

誰將

誰將石黛染春潮復撚黃金作栁條西崦東溝從此好筍輿追我莫辭遙【黃金栁條見下篇○文公十五年公羊注筍者竹箯一名編輿】

雪幹

雪干云淨見遙岑南陌芳菲復可尋換得千顰爲一笑春風吹栁萬黃金【顰言眉謂栁梅方舒易顰而爲笑○樂天一樹春風千萬枝嫩如金色軟於絲】

南浦

南浦東岡二月時物華撩我有新詩含風鴨緑粼粼起弄日鵝黃裊裊垂【公每自哦鴨緑鵝黃之句云此幾淩轢春物○冷齋夜話云用事琢句妙在言其用而不言其名此法惟荊公東坡山谷三老知之荊公鴨緑鵝黃之句此本言水栁之名】

竹裏

竹裏編茅倚石門【一作石根】竹莖疏處見前村閒眠盡日無人到自有春風爲掃門【蘇仙公傳先生省母處有桂竹二枝無風自掃其地恆淨○公詞云茅屋數間窗窈窕塵不到時時自有春風掃○賀方回嘗作一絕題於定林寺云破冰泉脈潄籬根壊衲猶疑掛樹猿蠟屐舊痕尋不見東風先爲我開門公見之大相稱賞緣此知名此詩頗亦似之】

隨意

隨意柴荊手自開沿崗度塹復登防小橋風露扁舟月迷鳥羇雌競往來【競眞本作覺字○枚叔七發朝則鸝黃鳱鴡鳴焉暮則羇雌迷鳥宿焉○歐陽公梅詞可惜溪橋月明風細長是在人歸後余嘗哦之以爲佳今味公語浩然月露中惟宿鳥獨覺其來去耳○杜詩無人覺來往疎懶意何長俗本攺作競字便無意思】

秋云

秋雲放雨靜山林萬壑崩湍共一音欲記荒寒無善畫賴傳悲壯有能琴【張正甫僧碑防一音吹萬有黃詩貝宮荒寒弄明月】

春風

春風過栁緑如繰晴日烝紅出小桃池暖水香魚出處一環淸浪湧亭臯【韓桃源圖川原逺近烝紅霞王建詩靑帝少女染桃花露妝初出紅猶濕○樂天開元東池詩池水暖溫暾水淸波瀲灩○杜玉蓮開蕊暖泉香周穆王時西戎獻玉杯光照一室置杯中庭明日水滿杯香而甘美出十洲記】

陂麥

陂麥連云慘淡黃緑陰門巷不多涼更無一片桃花在借問春歸有厎忙

木末

木末北山煙冉冉艸根南澗水泠泠繰成白雪桑重緑割盡黃雲稻正靑【木末猶木之顚也杜詩我僕猶木末】

進字說

正名百物自軒轅野老何知彊討論但可與人漫醤瓿豈能令鬼哭黃昏【禮記祭法黃帝正名百物○公有進字說表○揚雄傳劉歆謂太吾恐後人用覆醤瓿也○淮南子昔倉頡作書而天雨粟鬼夜哭注鬼或作兔兔恐取其毫制筆言及之故哭】

成字說後

鼎湖龍去字書存開辟神機有聖孫湖海老臣無四目漫將糟粕污修門【謂黃帝鼎成乘龍仙去所作書契與字之六誼故存倉頡四目與沮誦皆黃帝之史睹鳥迹遂制字公自言不敢望倉頡止得古人之糟粕也○聖孫言神考公意謂本朝黃帝之後耳然趙氏實祖顓帝而顓帝不出於黃帝更當考○楚詞招魂曰魂兮歸來入修門王逸注郢城門也○栁子厚詩重入修門自有期後人皆以京師門爲修門矣】

窺園

杖防窺園日數巡攀花弄艸興常新董生只被公羊惑肯信捐書一語眞【仲舒少治春秋三年不窺園其精如此本傳槪言治春秋儒林胡母生傳始言與仲舒同業公羊○唐劉史彤放螢怨且逍遙還酩酊仲舒漫不窺園井○蔡寛夫詩話云荊公嘗言詩家病使事太多蓋皆取其與題合者類之如此乃是編事𨿽工何益若能自出巳意借事以相發明變態錯出則用事𨿽多亦何所妨故公詩如董生只被公羊惑肯信捐書一語眞桔橰俯仰何妨事抱甕區區老此身之類皆意與本處不類此眞所謂使事也】

嘲白髮

久應飄轉作蓬飛眷惜冠巾未忍違種種春風吹不長星星明月照還稀【左思白髮賦昔臨玉顏今從飛蓬發膚至暱尙不克終○左昭公三年餘發種種如此余奚能爲○髙蟾詩人生莫遣頭如雪𨿽得春風亦不消○南史陸展靑靑不解久星星行復出】

代白髮答

從衰得白自天機未怪長靑與願違防取春條隨日長防須秋葉向人稀【飬生論從衰得白從白得老白傅詩嵗課年功頭髮知從霜成雪君防取】

外廚遺火二絕

竈鬼何爲便赫然似嫌刀機苦無羶圗書得免同煨燼卻賴廚人凊不眠【李白詩廚竈無靑煙刀機生緑蘚○莊子上無欲凊之人○戰國防張儀引廚人○劉楨賦廚人進】

其二

靑煙散入夜云流赤焰侵尋上瓦溝門巷便疑能炙手比鄰何苦卻焦頭【唐崔傳鄭楊段薛炙手可熱○焦頭事見上注】

初夏卽事

石梁茅屋有彎碕流水濺濺度兩陂晴日暖風生麥气緑陰幽艸勝花時【韓詩暖風抽宿麥淸雨捲歸旗○唐人詩散盡平生眼中客暖風晴日閉門居○趙師民詩麥天晨气潤槐夏午陰淸】

千蹊

千蹊百隧散林丘圗畫風煙一色秋但有興來隨處好楊朱何苦涕橫流【淮南子楊朱見岐路而哭之謂其可以南可以北傷其本同而末異也】

和陳輔秀才金陵卽事

南郭先生比鷾鴯年年過我未愆期休論王謝當時事大抵烏衣祗舊時【莊子山木篇鳥莫知於鷾鴯目之所不宜處不給視𨿽落其實棄之而走注避禍速也○晉南渡王謝諸名族居秦淮之南烏衣巷王僧防拜中丞曰此自烏衣諸郎坐處我亦試爲之今建康城南長幹寺有小巷曰烏衣去朱雀橋不逺○劉禹錫詩朱雀橋邊野艸花烏衣巷口夕陽斜舊時王謝堂前燕飛入尋常百姓家而詩話多言王謝至烏衣國妄也】

和耿天騭以竹冠見贈四首

竹根殊勝竹皮冠欲著先須短髮幹要使山林人共見不持方帽禦風寒【漢髙祖爲亭長以竹皮爲冠應劭注以竹始生皮作冠今鵲尾冠也○禮記玉藻發晞用象櫛注晞幹也○方帽今之暖帽】

其二

無物堪持比此冠竹皮柔脆谷皮幹故人戀戀綈袍意豈爲哀憐範叔寒【谷皮禇木皮也今人取以爲冠上有斑防可愛○範雎傳須賈曰今叔何事雎曰臣爲人庸賃須賈意哀之畱與坐飲食曰範叔一寒如此哉乃取其一綈袍以賜之又曰公之所以得無死者以綈袍戀戀有故人意故釋公】

其三

玉潤金明信好冠錯刀剜出蘚紋幹不忘君惠常加首要使歡盟未可寒【張衡四愁詩云美人贈我金錯刀注古者諸王佩刀以金錯鏤其環又王莽造錯刀以金錯其文○謝承後漢書云詔賜應奉金錯把刀○項斯謝山友贈蘚花冠詩塵污出山髮慙君靑蘚冠○王績詩一間松葉屋數片蘚花冠○石鼎聨句外苞幹蘚紋中有暗浪驚谷梁傳弁冠𨿽敝必加於首】

其四

冠工新意斲檀欒霧捲云蒸色未幹遺我山林眞自稱何須貂暖配金寒【應劭漢官儀曰侍中金蟬左貂金取剛百鏈不耗蟬髙居飲潔目在腋下貂內勁而外溫○左閔公一年金寒玦離此言貂暖金寒亦大工矣○檀欒竹也】

和郭功甫

且欲相邀臥防山扁舟自可送君還畱連城郭今如此知復何時伴我閒【梅宛陵以功甫爲李白後身嘗有采石月詩贈功甫云采石月下聞謫仙夜披錦袍坐釣船云云在昔熟識汾陽王納官貰死義難忘今觀郭裔奇俊郎眉目眞似攻文章死生往復猶康荘樹穴探環知姓羊○此譏功甫久畱城市不從防山之約且言苟能過我豈不辦一舟送君歸乎】

次韻葉致逺置洲田以詩言志四首

吟嘆君詩久掉頭知君興不負滄洲土山欲爲羊曇賭且可專心學奕秋【謝安傳秦師次淮淝遂命駕出山墅親朋畢集方與圍棊賭別墅安常棋劣於是日懼便爲敵手而又不勝安遂顧謂其甥羊曇曰以墅乞汝○土山見遊土山示蔡天啟注】

其二

若將有限計無涯自困眞同算海沙隨順世緣聊戲劇莫言河渚是吾家【傳燈錄鑑宗語洪諲佛祖正法直截亡詮汝算海沙於理何益○傳燈錄唐張拙秀才悟道頌光明寂照偏河沙凡聖含靈共一家一念不生全體現六根才動被雲遮破除煩惱重增妄趣向眞如反是邪隨順世緣無掛礙湼槃生死等空花】

其三

庵成有興亦尋春風暖荒萊步始勻若遇好花須一笑豈妨迦葉杜多身【頭陀行有十二件頭陀亦名杜多皆梵語也華云抖擻○世尊舉花迦葉微笑謂眼花今云好花亦借用耳】

其四

明時君尙富春秋豈比衰翁逺自投智略未應施畎畝上前他日望吾丘【髙五王傳皇帝春秋富師古曰言年幼也比之於財方未匱竭故謂之富又曹參傳悼惠王富於春秋後漢樂恢傳陛下富於春秋注春秋謂年也言年少春秋尙多故稱富○吾丘壽王傳子在上前之時智略輻奏注言其無方而至若車輪之歸於轂】

次韻朱昌叔

寄公無國寄鐘山垣屋靑松晻靄間長以聲音爲佛事野風蕭颯水潺湲【本朝郡國之封止爲名耳未嘗實君其土也公在鐘山故云寄○禮記郊特牲諸侯不臣寓公注寄公也又防大記君之防未小斂爲寄公國賓出○文中子關朗篇垣屋什物必堅朴曰無苟費也○維摩經有以聲音爲佛事】

次張唐公韻【公與唐公在仁宗時皆知制誥】

憶昨同追八馬蹄約公投老此山棲公乘白鳳今何處我適新年值白雞【王子年拾遺記曰周穆王卽位巡行天下禦八龍之駿名曰絕地翻羽犇霄越影逾輝超光騰霧挾翼○李義山九成宮詩風逐周王八馬蹄又穆王廟詩八馬空追落日行○後漢崔駰達防云或盥耳而山棲又唐王績傳夫鳳不憎山棲龍不羞泥蟠君子不苟潔以罹患不避穢而飬精也○唐詩不知今夜遊何處從者皆騎白鳳凰此謂從仁宗也】

次兪秀老韻

解我蔥珩脫孟勞暮年甘與子同袍新詩比舊增奇峭若許追攀莫太髙【靑玉爲蔥谷梁傳曰孟勞魯之寶刀】

酬宋廷評請序經解

未曽相識每相憐香火靈山或【一作亦】有緣訓釋𨿽工君尙少不應急務世人傳【廷評名保國卽莒公之侄景文公之第十一子公集有答宋保國書書中論經解疑卽廷評也今錄於此某啟使人三至示以經解副之佳句勤勤如此豈敢鹵莽以虛來防所示極好尙有少疑相營從者久淹於符離兾異時肯顧我可盡所懷未爾爲時自愛不宣○每一作巳急一作忽○北史陸法和曰但從空王佛所與主上有香火因緣○自注陸法和云與梁元帝於空王寺佛前有香火因緣下聨言著書當務精研以求進益未宜輕出所謂傳不習乎者急於傳也】

送耿天隲至渡口

雪云江上語依依不比尋常恨有違四十餘年心莫逆故人如我與君稀【荘子相視而笑莫逆於心○東坡詞算詩人相得如我與君稀】

送道原還儀眞作詩要之【沈季長也】

嵗暮靑條巳見梅餘花次第想爭開淮南無此山林勝作意春風更一來

送方劭祕校

南浦柔條拂面垂攀翻聊寄我西悲武昌官柳年年好他日春風憶此時【攀翻見東臯注○陶侃傳都尉夏施盜官柳植之於巳門侃後見問之曰此武昌西門前官柳何因盜來此種施惶怖謝罪】

答韓持國芙蓉堂二首【按建康志在舊府治今行宮猶有舊基】

投老歸來一幅巾尙私榮祿【一作君恩猶許】備藩臣芙蓉堂下疏秋水且與魚作主人【趙王彭祖傳中山王不佐天子撫循百姓何以稱爲藩臣】

其二

乞得膠膠擾擾身五湖煙水替風塵祗將鳬鴈同爲侶不與魚作主人【古詩月沒敎星替○白詩豈有文章替左司○李羣玉詩云十年侶魚鼈垂頭在沅湘】

長幹釋普濟坐化【一本作哭慈照大師】

投老惟公最故人相尋長恨隔城闉百年俯仰隨薪盡畫手空傳淨戒身【公時巳僦宅城中居】

王荊公詩注卷四十一

欽定四庫全書

王荊公詩注卷四十二

宋李壁撰

律詩

送黃吉父入京題淸涼寺壁

薫風洲渚薺花繁防上徵鞍立寺門投老難堪與公別倚崗【一作江】從此望回【一作還】轅【李白詩東風春艸緑江上候歸軒】

送和父至龍安微雨因寄吳氏女子

荒煙涼雨助人悲淚染衣襟不自知除卻東風沙際緑一如防汝過江時【劉孝標書然不知涕之無從也○杜詩春從沙際歸】

與道原步至景徳寺

前時偶見花如夢紅紫紛披競淺深今日重來如夢覺靜無餘馥可追尋【公自注云元丰七年三月十九日○傳燈錄陸亙大夫見南泉南泉云老僧見一株花如夢相似陸當下有省】

過法云寺【按建康志寺在城外東北十里本齊集善寺齊世祖爲豫章文獻王造也】

路過潮溝八九盤【按建康實錄潮溝吳大帝所開以引江潮其舊迹在天寶寺後】招提雪脊隠云端金鈿一一花總老翠被重重山更寒【髙齊築三防少帝登脊疾走殊無畏怖○招提雪脊謂寺之屋稜也必加堊故云雪脊公又有招提素脊隠西阿句○樂天詩亭脊大髙君莫坼東家畱取當西山○金鈿翠被見招約之職方注】

光宅寺【光宅寺梁武帝宅也其北齊安寺隔淮齊武帝宅也宋興又在其北齊安今爲妙靜寺在城東門外前臨官路後徙置髙壠面秦淮南唐升元中建】

齊安孤起宋興前光宅相仍一水邊【選詩何慚宿昔意猜恨坐相仍】蜂分蟻爭今不見故窠遺垤尙依然【抱朴子云蟻有兼弱之智蜂有攻寡之訃又五行記云後魏顯宗時兗州有黒蟻與赤蟻交鬭長六十步廣四寸赤蟻斷頭而死東魏孝靜時鄴下有黃蟻與黒蟻鬭○白傅詩蜂窠與蟻蛭隨分有君臣】

題勇老退居院【公自注今鐵索按建康志鐵索寺名今名瑞相在城南門外本晉時尼寺至宋建業十一年有尼鐵索羅等三人至因以爲號及宋朝開寶中有僧重興瑞相禪師塔又攺今額】

道人投老寄山林偶坐翛然洗我心夢境此身能且在明年寒食更相尋【易聖人以此洗心○盧攜詩老夫如且在不用嘆屯奇○白樂天詩好去今年江上春明年未死還相見】

與寶覺宿龍華院三絕

老於塵迹倦追攀但見幽人數往還憶我小詩成悵望金山祗隔數重山【公自注云某舊有詩京口州一水間鐘山只隔數重山春風自緑江南岸明月何曽照我還○按建康志溧陽縣南五十里亦有金山不知詩指此山或浮玉之金山也然後兩篇又言京口只是浮玉之金山】

其二

世間投老斷攀緣忽憶東遊巳十年但有當時京口月與公隨我故依然【維摩經云何斷攀緣以無所得若無所得卽無攀緣○按鎭江志孫權自吳徙丹徒謂之京城亦曰京口晉桓溫以京口兵勁不欲郗愔居北府故有京口酒可飲兵可用之言卽指此也今尙有京口鎭去城最近與洲相對土人但呼爲江口鎭云○劉夢得詩淮水東邊舊時月夜深還過女墻來又李白詩月行長與人相隨】

其三

與公京口水雲間問月何時照我還邂逅我還還問月何時照我宿金山

淸涼寺白雲庵

庵云作頂峭無鄰水月爲衿靜稱身木落崗巒因自獻水歸洲渚得橫陳【杜月峽瞿塘云作頂○杜牧詩水如環佩月如襟○自獻見尙書○周禮掌客注有橫陳字又騷詞橫自陳兮君之前今人但取首楞嚴經於橫陳時味如嚼蠟非也】

自定林過西庵

午雞聲不到禪林栢子煙中靜擁衾忽憶西巖道人語杖藜乘興得幽尋

歸庵

稻畦藏水緑秧齊松鬛初幹尙有泥縱蹇尋岡歸獨臥東庵殘夢午時雞【酉陽雜俎松言五粒者粒當言鬛自有一種名鬛皮無鱗甲而結實多】

雪中遊北山呈廣州使君和叔同年

南枝嵗晚亦花開有底堪隨驛使來防取鐘山如許雪何須持寄嶺頭梅【和叔時赴廣帥用嶺頭事尢切】

謝公墩二首【建寜志墩在半山報寜寺之後基尙存】

我名公字偶相同我屋公墩在眼中公去我來墩屬我不應墩姓尙隨公【詩話曰或云荊公性好與人爭在廟堂則與諸公爭新法歸山林則與謝公爭墩此亦善謔也】

其二

謝公陳迹自難追山月淮云祗往時一去可憐終不返暮年垂淚對桓伊【事見桓伊傳巳見古詩謝公墩注○一去不返似言出鎭新城以避道子繼遂卒也】

東陂二首

東陂風雨臥黃雲防水翻溝隔壠分舂玉取新知不晚腰鎌今日巳紛紛【言水多泄之入他壠也○舂謂搗剝去秕糠言將炊新米也】

其二

荷葉初開筍漸抽東陂南蕩正堪遊無端隴上翛翛麥橫起寒風占作秋【禮記孟夏麥秋至又見蔡邕月令章句云百谷各以其初生爲春熟爲秋故麥以孟夏爲秋○宋景文詩情知邊地霜風惡不肯將花剰占秋】

山陂

山陂院落今挼種城郭樓防巳放燈白髮逢春惟有睡睡間啼鳥亦生憎【劉晏傳時大兵之後京師斗米千錢禁膳不兼味甸農挼種以輸○江西方言挼種謂以足挼之又云凡打禾取谷以兩木相穿擊之至取谷爲種則不然以足挼之至今謂之挼種以兩木擊之則谷多綻破種不生也○此詩似謂居閒時不免世俗之嫌嫉】

欲往鐘山以雨止

北山朝气澹髙秋欲往愁霖獨少畱散防緣崗初見日興隨云盡復中休【詩意言欲往北山值雨作中止但詩巳及散策緣岡又云初見日當是行及半途而復返耳】

耿天隲惠梨次韻奉酬三首

故人家果獨難忘秋實初成便得嘗直使紫花形味勝豈能終日望咸陽【孔融謂楊修楊梅此是君家果家果豈謂耿棃耶○蜀都賦紫梨津潤唐人李遵進梨表紫花開處擅美春林緑蔕懸時回光秋浦○本艸紫花梨療心熱唐武帝有此疾百醫不效靑城山邢道人以此梨絞汁而進帝疾遂愈後復求之苦無此種○西京雜記曰上林有紫梨芳梨靑梨大谷金柯縹蒂紫條榦海靑玉等梨】

其二

淮圃新陰百畝涼分甘每得助秋嘗張公大谷𨿽云美誰肯苞苴出晉陽【郊特牲春褅秋嘗○潘嶽閒居賦張公大谷之梨注洛陽有張公居大谷有夏梨海內惟此一樹據寰宇志並州舊爲晉陽有大谷縣故公詩引晉陽選注乃謂在洛陽誤矣】

其三

甘滋南北共傳誇栽接還知老圃家誰謂交梨非外奨因君澆灌巳萌芽【陳了翁有接花詩色紅可使紫葉單可使重用智固巧矣天時可易歟我欲春采蘭我欲冬賞桃汝不能栽接汝巧亦徒勞○五代時有內園栽接使故老云李衛公有平泉花木記百餘種爾今洛陽良工巧匠批紅判白接以他木與造化爭妙故嵗嵗益奇且廣桃李梅杏蓮菊各數千種牡丹芍藥至數百種而又逺方異卉如紫蘭茉莉瓊花山茶之儔號爲難植獨植之洛陽輒與其土產無異故洛園圃花木有至千種者○謝靈運擬鄴中集詩沮漳自可美客心非外奨李善注曰奨勸也李周翰曰言中心思歸非外所能畱○王平甫詩乘閒眄物情自得忘外奨○眞誥第一卷

王夫人語許長史玉醴金漿交梨火棗此則騰飛之藥不比於金丹也仁侯體未眞正穢念盈懷恐此物輩不肯來也苟眞誠未一道亦無私也又言火棗交梨之樹巳生君心但心中獨有荊棘相雜是以二樹不見不審可剪荊棘出此樹單生其實幾好也又云玉醴金漿交生神梨方丈火棗光靈芝我當與山中許道士不以與人間許長史也】

北山有懷

香火因緣寄北山主恩投老更人間傷心躑躅岡頭路明日春風自往還【香火謂領眞祠○此詩必有謂莫知當時事或賔客去嘆獨遊之落寞也不然則躑躅崗指臨川蓋上云寄北山晚念松楸缺於省掃獨有春風自來去耳】

定林院

窮谷經春不識花新松老柏自欹斜慇懃更上山頭望白下城中有幾家【蘇峻我寜山頭望廷尉】

封舒國公三絕

陳迹難尋天柱源疏封投老誤明恩國人欲識公歸處楊柳蕭蕭白下門【楊山說王介甫先封舒後封荊詩云戎狄是膺荊舒是懲識者謂宰相不學之過○漢武紀登灊天柱山灊縣名屬廬江卽今舒州也○介甫嘗通判舒州故云陳迹舒州懷寜縣西北二十里潛山其山有三峯一天柱山一潛山一皖山○公熙寜十年以南郊恩封舒國公集有謝表云惟玆邦土之名乃昔宦遊之壤久陶聖化非復魯僖之所懲積習仁風乃嘗朱邑之見愛元丰三年九月又自舒攺荊】

其二

桐鄕山逺復川長紫翠連城碧滿隍今日桐鄕誰愛我當時我自愛桐鄕【桐鄕屬桐城縣○公又自有二十字此只添今日當時四字言吾無徳與桐鄕之人人豈知愛我我自愛之耳何其藹然君子之言也○選詩潘安仁詩云齊都無遺聲桐鄕有餘謡】

其三

開國桐鄕巳白頭國人誰復記前遊故情但有吳塘水轉入東江向我流【寰宇志舒州有吳塘陂在縣西二十里皖水所注曹公遣朱光守廬江屯皖大開農田呂防曰皖地肥美若一收熟彼眾必增如是數嵗操態見矣冝早除之於是權親徵皖破之此吳塘卽朱光所開也】

北陂杏花

一陂春水繞花身身影妖嬈各占春縱被春風吹作雪絕勝南陌碾成塵【古詩悲妾似花身○韓渥詩岸上花根總倒垂水中花影幾千枝千枝一影寒山裏野水野花淸露時】

五更

靑燈隔幔映悠悠小雨含煙凝不流祗聴蛩聲巳無夢五更桐葉彊知秋【雨爲煙閣故不流此言細雨耳○唐人詩窗中海月早知秋○又南史髙那肱漢兒無事彊知星宿】

與薛肇明奕棊賭梅詩輸一首【肇明薛昻也杭州人沒於紹興四年臣僚嘗言其以腐儒之學黨附蔡京致位近弼當政和宣和間朝廷大事一無建明專務謟諛同惡相濟觀此詩則昻早從荊公後爲京所引有自來矣】

華發尋春喜見梅一株臨路雪培堆鳳城南陌他年憶杳杳難隨驛使來【杜詩復愁不滿鳳凰城歐公詩鳳城緑樹知多少○吳曽漫錄荊公在鐘山下棋時薛門下與焉賭梅花詩一首薛敗而不善詩荊公爲代作今集中所謂薛秀才者是也薛旣宦達出知金陵或者嘲以詩曰好笑當年薛乞兒荊公坐上賭梅詩而今又向江東去奉勸先生莫下棋薛書名似丐字故人有乞兒之論向來多謂此詩韓子蒼作非也○昻賦蔡京君臣慶防詩逢時可謂眞千載拜賜應須更萬回時謂之薛萬回據此則昻不能詩可知矣荊公代作梅詩亦所以誨之也】

又代薛秀才一首

野水荒山寂寞濱攀條弄色最關春故將明艷淩霜雪未怕靑腰玉女嗔【司馬相如傳排閶闔而入帝宮兮載玉女而與之歸注玉女靑腰乘弋等也○章子厚嘉祐中令商洛日賦梅詩極佳因附此詩云紡車山下雪成堆黃澗溪邊始見梅山吏不知春色早卻言花是去年開】

溝上梅花

亭防背暖臨溝處脈脈含芳映雪時莫恨夜來無伴侶月明還見影參差【背當作偝夏侯嬰傳漢王急馬罷虜在後常蹳兩兒棄之嬰常取載行面雍樹馳師古注云面偝也此言梅臨水則稍側向與暖相背項王傳馬童面之注面背也○言影爲伴也○韓詩我來無伴侶把酒對南山】

紅梅

江南嵗盡多風雪也有紅梅漏泄春顏色淩寒終慘淡不應揺落始愁人【杜詩漏泄春光有栁條○言方冬凝凜紅梅𨿽挾春意終覺慘淡不必時當揺落而後愁】

耿天隲許浪山千葉梅見寄

聞有名花卽漫栽慇懃準擬故人來故人嵗嵗相逢晚知復同防幾度開【白詩準擬人防似舊時】

與天隲宿淸涼寺

故人不惜馬虺隤許我年年一度來野館蕭條無準擬與君對植浪山梅【對一作封○按建康志寺在石頭城去城一里僞吳順義中建號興教寺南唐升元初攺爲石城淸涼寺至宋朝太平興國五年攺今額○卷耳陟彼崔嵬我馬虺隤注病也○浪山梅見公他詩序浪山地名也出梅花】

池上防金沙花數枝過酴醿架盛開二首

午陰寛占一方苔映水前年坐防栽紅蘂似嫌塵染污靑條飛上別枝開【劉禹錫詩一方明月可中庭○趙安民詩槐夏午陰淸○李義山詩莫許韓憑爲蛺蝶等閒飛上別枝花】

其二

酴醿一架最先來夾水金沙次第栽濃緑扶疎云對起醉紅撩亂雪爭開【紅亦可言雪謂花可以比雪之輕盈非專指其色也道家亦有絳雪○韓退之城南聨句詩醉結紅滿杏○柳詩欹紅醉濃露】

北山

北山輸緑漲橫陂直塹回塘灩灩時細數落花因坐久緩尋芳艸得歸遲【樂府昆侖子坐久落花多○離騷經惜吾不及古人兮吾誰與玩此芳艸○古詩爲惜緑羅裙步步憐芳艸○三山老人語錄云歐公靜愛竹時來野寺獨尋春偶過溪橋與荊公細數落花詩聨皆狀閒適而王爲工○堯夫詩因隨芳艸行來逺爲愛淸波歸去遲】

詠菊二絕

補落迦山傳得種閻浮檀水染成花光明一室眞金色復似毗耶長者家【補陁落迦山觀音化現處釋迦氏譜云閻浮樹也有二說或云此州南邊有又云無熱池邊此云上勝緣樹沂水水下有金因爲名提檀此云州也亦因樹爲名或因果立稱金中上也○華嚴經譬如日出於閻浮提光照一切須彌山然後普照一切大地○毗耶長者維摩詰也○湼槃經云譬如日出閻浮提光明破暗悉無餘】

其二

院落秋深菊數叢緑花錯莫兩三蜂蜜房嵗晚能多少酒盞重陽自不供【唐詩餘花畱暮蝶幽艸戀殘陽亦公意也○蜀都賦蜜房郁毓被其阜】

楊栁

楊栁杏花何處好石梁茅屋雨初幹緑垂靜路要深駐紅冩淸陂得細防【李義山栁下暗記詩更將黃映白擬作杏花媒亦謂楊栁杏花爾又杜牧詩深感杏花相映紅○鄭谷詩杏花楊栁年年好不忍回防舊冩眞緑垂說栁紅冩說杏】

北山道人栽松

陽坡風暖雪初融繞谷遙防積翠重磊砢拂天吾所愛他生來此聴樓鐘【杜詩陽坡可種○磊砢見送李宣叔倅漳州注○李義山詩若信貝多眞實語三生同聴一聲鐘此詩題僧壁】

山櫻

山櫻抱石映松枝比並餘花發最遲賴有春風嫌寂寞吹香渡水報人知【張喬詩松寒防井枝○沈休文詩野棠開未落山櫻發欲然】

償薛肇明秀才榿木

濯錦江邊木有榿小園封植喜華滋地偏或免桓魋伐嵗晚聊同庾信移【杜詩飽聞榿木三年大與致溪南十畝陰○荘子山木篇吾再逐於魯削迹於衛伐樹於宋○史記孔子去曹過宋與弟子習禮大樹下宋司馬桓魋欲殺孔子拔其樹孔子去○交廣人物志云蘇頲年五嵗裴談過其父試誦庾信枯樹賦頲避談字易其韻曰昔年移栁依依漢陰今防揺落淒慘江潯樹猶如此人何以任本文云昔年種栁依依漢南今防揺落淒慘江潭樹猶如此人何以堪疑庾信移用此事庾信移或指信自江南過北方也○唐詩傷心庾開府老作北朝臣】

馬死

恩寛一老寄松筠晏臥東窗度幾春天廏賜駒龍化去謾容小蹇載閒身【公熙寜七年六月罷相知江寜時五十六嵗至六十五嵗猶食觀使祿居鐘山六十六嵗始薨則閒居之日幾十年○公嘗有謝鞍馬表云引內廏之名駒傳之錯防此言向所賜巳亡矣○栁集明皇得靈昌部異馬居帝閒幾二十年帝西幸馬至咸陽西入渭水化爲龍泳去不知所終○小蹇驢也○冷齋夜話云公食宮使居蔣山時時往來白下門西庵小堂法云止以一黥挾蹇驢門人乘間諷筍輿宜老者公曰古之王公至不道未嘗以人代畜又張浮休南遷錄癸丑往蔣山王荊公食罷約同上蔣山堅欲居後卽鞭馬先之可裏余回見荊公跨蹇驢不施繖扇行赤日中遂策馬疾馳趣寺荊公後別而之他至暮竟不至不知所之又東坡和詩有騎驢渺渺入荒陂但見先生未病時之句而建康續志亦云公晚年定字說出入百家語髙而意深嘗自謂平生精力盡於此書好事者從之請問口講手畫終席幾至千餘字金華兪紫琳淸老嘗冠禿巾掃塔服抱字說逐公之驢往來法云定林過八功徳水逍遙洊亭之上龍眠李伯時曰此勝事不可以無傳也遂畫以爲圗觀此則小蹇載閒身殆非空言矣】

出郊

川原一片緑交加深樹冥冥不見花風日有情無處著初回光景到桑麻【杜詩種竹交加翠】

懷府園

槐陰過雨盡新秋盆厎防雲映水流忽憶小金山下路緑蘋稀處防遊鯈【言云影行於水中可玩○秋興賦玩遊鯈之淑淑○小金山在江寜之府園蘇魏公頌有金陵府捨重建金山亭詩見本集中】

江寜夾口二首

鐘山咫尺被云埋何況南樓與北齋昨夜月明江上夢逆隨潮水到秦淮【南樓北齋未詳何在北齋豈卽髙齋乎○秦淮附城與江通故言逆隨潮水】

其二

日西江口落徵帆卻望城樓淚滿衫從此夢歸無別路破頭山北北山南【傳燈錄道信大師姓司馬氏世居河內後徙於蘄州之廣濟縣隋大業十三年領徒眾抵吉州唐武徳甲申返蘄春住破頭山學侶雲集一日告眾曰吾武徳中遊廬山登絕頂望破頭山見紫雲如蓋下有白气橫分六道地理書不載蘄春有破頭山以此知遺落者多矣】

蔣山手種松

靑靑石上嵗寒枝一寸巖前手自移聞道近來髙數尺此身蒲栁故應衰【樂天小松未盈尺心愛手自移○杜詩欲存老蓋千年意爲覓云根數寸栽○晉書顧悅之蒲栁之姿望秋先零】

中年

中年許國邯鄲夢晚嵗還家壙埌遊南望靑山知不逺五湖春艸入扁舟【邯鄲夢見遊土山及示寶覺注○壙埌見次韻朱昌叔注○杜詩不意靑艸湖扁舟入吾手入一作落】

寄四侄旊二首

數篇持往助歡咍想見封題手自開春艸巳生無好句阿連空復夢中來【旊平父子行第四東坡哭平父詩有雲气吞餘子無全目詩到諸郎尙絕倫旊早能文故公念之如此○宋書謝靈運嘗在永嘉西堂思詩竟日不就忽夢見惠連卽得池塘生春艸常曰此語有神助非吾語也阿連卽惠連靈運族弟】

其二

一日東崗望百回【一作上幾回】迢迢雲水隔蘇防遙知別後多新句黃犬歸時總寄來【多新句一作詩無數○白詩淚眼淩寒凍不流每經髙處卽回頭遙知別後西樓上應憑欄幹獨自愁○述異記陸機少好獵在吳豪客獻快犬名曰黃耳能解人語機羈旅京師嘗作家書盛以竹筒系之犬頸犬出驛路走向吳仍取回書馳還計人行程五旬犬往還才半月】

寄吳氏女子【吳充子安持之妻】

夢想平生在一丘暮年方得此優遊江湖相望眞魚樂怪汝長謡特地愁【荘子魚相忘於江湖】

寄蔡天啟

杖藜緣塹復穿橋誰與髙秋共寂寥佇立東崗一搔首冷云衰艸暮迢迢【劉賓客詩人道逢秋轉寂寥我言秋日勝春朝晴空一鶚排云上便引詩情到碧霄兩詩相似亦相角也余友楊方子直嘗哦公此詩以爲奇】

絕句呈陳和叔二首【陳繹也時爲江寜守】

數椽牢落長莓苔一徑墻陰斸雪開王吉囊衣新徙捨杖藜從此爲公【一作君】來【牢落長一作生艸覆○王吉好車馬衣服其自奉極鮮明而亡金銀錦繡之物及遷徙去處所載不過囊衣不畜餘財】

其二

數椽庳屋生茨艸三畝荒園種晚蔬永日終無一樽酒【樽一作杯】可能畱得故人車【公時巳爲宰相其淸約如此○詩墻有茨注茨蒺藜也】

招葉致逺

白下長幹一水間竹雲新筍巳斑斑明朝若有扁舟興日落潮生尙可還【建康實錄云江東謂兩山之間曰幹州南五里有山岡其間民庻雜居有大長幹小長幹○皇甫冉落日臨川問音信寒潮惟帶夕陽還】

招楊徳逢

山林投老倦紛紛獨臥防云卻憶君云尙無心能出岫不應君更懶於云【云無心而出岫略增換陶淵明語尢佳】

和叔招不往【按荊公舊宅在今報寜寺前臨溝港故有門前秋水之句】

門前秋水可揚舲有意西尋白下亭只欲往來相邂逅卻嫌招喚苦丁寜【詩邂逅相遇○公意欲省煩耳足見其淸曠】

和叔雪中見遇

捐書去寄老山林無復追緣往事心忽值故人乘雪興玉堂前話得重尋【眞迹與南枝嵗晚亦花開同一處贈和叔當合於此○歐公語追思玉堂如在天上○唐詩各當恩寄重去寄者去所寄之官○和叔亦嘗同在翰苑】

陳兪二君忽然不見

忽去飄然遊冶盤共疑枝策在梁【一作云】端禪心暫起何妨寂道骨𨿽淸不畏寒【冶盤猶狹邪之類太白詩君馬黃我馬白馬色𨿽不同人心本無隔共作遊冶盤雙行洛陽陌○枝策見上注○暫起必謂冶盤也】

與耿天隲防話

邯鄲四十餘年夢相對黃粱欲熟時萬事盡如空鳥迹怪君彊記尙能追【華嚴十地法門如來大仙道微妙難可知如空中鳥迹難說難可示如是十地義心意不能了○樂天觀幻詩更無尋覓處鳥迹印空中○栁詩心境本同如鳥飛無遺迹】王荊公詩注卷四十二

欽定四庫全書

王荊公詩注卷四十三

宋李壁撰

律詩

與道原遊西莊過寶乘

周顒宅作阿蘭若【阿蘭若佛書或作阿練若釋云寂靜無事之處蘭若字樂天詩作爾者切押按上官儀酬薛舍人萬年宮晚景寓直懷友詩中四句云東望安仁省西連子云閣長嘯求煙霞髙步尋蘭若此又作日灼切押】婁約身歸堵波【梵語堵波此云靈廟○髙僧傳慧約姓婁二十達妙理周顒素所欽服乃於鐘山舊館造艸堂寺以居之今寺左乃婁約置防講經之地後卽顒舊居也唐防昌中寺廢至宋朝復治平攺賜寶乘額○按梁武嘗與傅大士婁約法師昭明太子等論三諦法門眞諦以明非有俗諦以明非無聖諦則眞俗不二矣據此婁約猶及武帝時】蕙帳銅瓶皆夢事【蕙帳謂顒銅瓶指約○楞嚴經卻來觀世間猶如夢中事】翛然陳迹翳松蘿【一作今日隠侯孫亦老偶尋陳迹到煙蘿】

庚申遊齊安院

水南水北重重柳山後山前處處梅未卽此身隨物化【荘子此之謂物化】年年長趂此時來

庚申正月遊齊安院有詩雲水南水北重重栁壬戌正月再遊【按建康志淨妙寺卽齊安寺在城東門外前臨官路今徙置髙隴面秦淮南唐升元中建政和中攺今額】

招提詩壁漫黃埃【經音義云西方云招提梵云招鬭提奢此云四方卽四方僧居止處】忽忽籠紗雨過梅【周處風土記夏至前雨名黃梅雨霑衣服皆敗埤雅云今江湘二浙四五月間梅欲黃落則水潤土溽柱礎皆污蒸鬰成雨其霏如霧謂之梅雨自江以南三月雨謂之迎梅五月雨謂之送梅○樂天故衫詩殘色過梅防向盡○坡詩三三巳過黃梅雨○王播詩三十年來塵撲面如今始得碧紗籠】老值白雞能不死復隨春色破寒來【白雞用謝安石事李文饒懷嵩記洎太和巳丑復接舊老同升臺階或才嘆止輿巳葉白雞之夢或未聞稅駕遽有黃犬之悲向之榮華可以淒愴李白詩白雞夢後五百嵗灑酒澆君同所懽】

壬戌正月晦與仲元自淮上復至齊安

風暖柴荊處處開雪幹沙淨水洄洄意行卻得前年路防盡梅花防竹來【唐李羣玉詩緑陰十里灘聲裏閒卽王家防竹來】

同陳和叔遊齊安院【壬戌五月○和叔裕陵時再入翰林爲學士時守江寜當元丰五年六年七年也】

繅成白雪桑重緑割盡黃雲稻正靑他日玉堂揮翰手芳時同此賦林坰

成字說後與曲江譚掞丹陽蔡肇同遊齊安院

據梧枝策事如毛【莊子齊物篇昭文之鼓琴也師曠之枝策也惠子之據梧也三子之知幾乎注三子知盡慮窮形勞神倦○世說範榮期見郤超俗情不淡戲之曰夷齊巢許一詣垂名必勞神苦形枝策據梧耶○劉義詩日出扶桑一丈髙人間萬事細如毛】久苦諸君共此勞【唐李密兵敗謂王伯當曰兵敗矣久苦諸君我今自刎以謝眾】遙望南山堪散釋故尋西路一登髙【劉公幹詩沈迷簿領書回回自昏亂釋此出西城登髙且遊觀○又李白詩送將三五少年輩登髙送逺形神開】

元丰二年僧修定林路成【一作政公攺路】

獨龍新路得平岡始免遊人屐齒妨【言道路平治不妨屐齒也】更有主林身半見與公隨轉作陰涼【金光明經第四卷

流水長者子見枯池魚生天悲心時有樹神示現半身作如是言此魚可湣汝可與水長者索水不可得顧見大樹尋取枝葉還到池上與作陰涼主林神按華嚴經妙嚴品復有不可思議數主林神所謂布葉如雲主林神擢幹舒光主林神生牙曜主林神吉祥淨葉主林神垂布焰藏主林神淸淨光明主林神可意雷音主林神光音普徧主林神妙光迥曜主林神華果光味主林神如是等而爲上首不思議數皆有無量可愛光明】

書定林院窗

竹雞呼我出華胥起滅篝燈擁撩鑪試問道人何所夢但言渾忘不言無【公自注云與安大師同宿旣曉問昨夜有何夢師云有數夢皆忘記○言夢覺也列子黃帝夢遊華胥之國○有近臣問本淨此身何從而來百年之後復歸何處師云如人夢時從何而來夢覺時從何而去曰夢時不可言無旣覺不可言有𨿽有有無來往無所師曰貧道此道亦如其夢又有偈曰視生如在夢夢裏實是閒忽覺萬事休還同睡時悟智者防悟夢迷人信夢閙防夢如兩般一悟無別悟富貴與貧賤更亦無別路】

同熊伯通自定林過悟眞二首【建康續志云悟眞庵在蔣山八功徳水之南有梅摰悟眞院記】

與客東來欲試茶倦投松石坐欹斜【南史蕭思話傳相賞有松石間意】暗香一陣連風起知有薔薇澗底花【白詩知有澗底花貰得村中酒】

其二

城郭紛紛老倦尋幅巾來寄北山岑長遭客子畱連我未快穿雲涉水心【穰侯語謁卿得無與客子俱來乎魏文詩客子常畏人】

悟眞院【續建康志云洪覺範有詩雲水邊修竹才堪數林外蒼崖巳半頽】

野水縱橫潄屋除午窗殘夢鳥相呼【白詩山歌猿獨叫野哭鳥相呼杜詩水宿鳥相呼】春風日日吹香艸山北山南路欲無【王維詩不向春山去日令春艸深○孟郊詩春風朝夕起吹緑日日深○唐薛存誠詩積艸漸無逕殘花猶灑衣】

眞贊

我與丹靑兩幻身世間流轉防成塵但知此物非他物莫問今人猶昔人【圎覺經幻身滅故幻心亦滅○維摩經是身無作風力所轉○傳燈錄此物非他物○梵志出家白首而歸鄰人見之驚曰昔人尙存耶志曰吾猶昔人非昔人也鄰人皆愕然○荘子吾猶昔人非昔人○栁子厚詩坐來念念非昔人萬徧蓮花爲誰用○筠州洞山良價禪師問雲巖和尙百年後忽有人問還邈得師眞如何抵對雲巖曰但向伊道卽遮个是師良久雲巖曰承當遮个事大須審細師猶涉疑後因過水覩影大悟前防因有一偈曰切忌從他覓迢迢與我疎我今獨自往處處得逢渠渠今正是我我今不是渠應須恁麼防方得契如如他日因供飬雲巖眞有僧問曰先師道只遮是莫便是否師曰是僧曰意防如何師曰當時幾錯防先師語曰未審先師還知有也無師曰若不知有爭解恁麼道若知有爭肯恁麼道此卽我與丹靑兩幻身之意】

定林院昭文齋

定林齋後鳴禽散只有提壺繞屋檐苦勸道人沽美酒不應無意引陶潛【用逺公沽酒與淵明事○儲光羲詩防籠荊棘一鳥飛屢唱提壺沽酒喫古人不逢酒不足遺恨精靈傳此曲○歐公詩獨有花上提壺蘆勸我沽酒花前傾】

經局感言

自古能全巳不才【不才之木終其天年妙處在巳字】豈論騏驥與駑駘放歸就食情𨿽適絡首猶存亦可哀【劉原甫撰六經小傳謂毛詩尙書公羊周禮儀禮禮記論語也元祐史官謂慶曆前學者尙文詞多守章句注疏之學至敞始異諸儒之說後王安石修經義蓋本仿敞如伊尹相湯伐桀升自陑之說之類經義多勦取之史官之言良不誣也此據楊時山說今附此○熙寜七年四月公罷相知江寜依舊提舉修撰經義明年再相經義成拜左僕射九年十月以與呂惠卿交惡力乞罷政判江寜又力辭請宮觀乃以使相領集禧此詩言放歸自食蓋宮觀時作也時尙帶經局故云絡首猶存○莊子絡馬首】

鐘山晚步

小雨輕風落楝花【東臯雜錄云江南自初春至初夏有二十四畨風信梅花風最先楝花風最後○唐詩云楝花開後風光老梅子黃時雨意濃○晏元獻詩二十四畨花信風是也】細紅如雪防平沙槿籬竹屋江村路【沈休文詩槿籬疎復密荊扉新且故】時見宜城賣酒家【襄州宜城縣出美酒俗號宜城美酒爲竹葉杯今賣酒家詩人多借用宜城亦猶世槪以酒爲竹葉也○後漢杜根逃竄爲宜城山中酒家保積十五年酒家知其賢厚待之則宜城以酒名久矣○陸韓卿詩宜城誰獻酧】

散策

散策東崗亦巳勞【杜詩羸老思散策散防不爲勞久則倦矣】橫塘西轉有亭臯【離騷經路不周以左轉言散策旣倦憩於亭臯不必言憩而意自在其中此詩人之妙】絮飛度屋何許栁花落塡溝無數桃【倒用栁與桃字尢覺奇健○韓詩栁巷還飛絮○杜詩河陽縣裏𨿽無數濯錦江頭未滿園】

書靜照禪師塔【傳燈錄升州奉先寺淨照禪師慧同魏府人也姓張氏○建康志載南唐葬照禪師於殊勝院院在城南門外】

簡老巳歸黃土陌淵師今作白頭翁百憂三十餘年事陳迹山林艸野中【因至此寺而念簡與淵卻不及淨照也○歐公詩蘇梅久作黃泉客我亦今爲白髮翁臥讀楊蟠一千首乞渠秋月與春風】

記夢【公自注云辛酉九月二十二夜夢髙郵土山道人赴蔣山北集雲峯爲長老巳而坐化復出山南興國寺與予同臥一榻探懷出片竹數寸上繞生絲屬予藏之餘棄弗取作詩與之】

月入千江體不分道人非復世間人鐘山南北安禪地香火他時供兩身【東坡祭辧才文如二月水如萬竅風又遇物而應施則無窮亦千江體不分之意○傳燈錄千江同一月古尊宿語佛具徧智如月印海挹海得水月亦隨在】

勘防賀蘭溪主【賀蘭溪洛京地名陳繹買地築居於此公從郵中寄此詩問之】

賀蘭溪山幾株松南北東西有幾峯買得往來今幾日尋常誰與坐從容

書湖陰先生壁二首【楊徳逢也】

茅檐長掃靜無苔花木成畦手自栽【栁詩石門長老身如夢旃檀成林手所種】一水防田將緑繞【漢西域傳序云自燉煌西至鹽澤往往起亭而輪防渠犂皆有田卒數百人置使者校尉領防師古曰統領保防營田之事也又桑羊奏遣屯田卒詣故輪防以東置校尉二人分防】兩山排闥送靑來【樊噲乃排闥直入大臣隨之冷齋夜話雲山谷嘗見荊公於金陵因問丞相近有何詩荊公指壁上所題兩句雲一水防田云云此近所作也○石林詩話云荊公詩用法甚嚴尢精於對偶嘗云用漢人語止可以漢人語對若參以異代語便不相類如此句防田排闥之類皆漢人語也此法惟公用之不覺拘窘○如周顒宅作阿蘭若婁約身歸堵波皆以梵語對梵語亦類此】

其二

桑條索漠栁花繁【白詩桑條初緑卽爲別杮葉半紅猶未歸】風斂餘香暗度垣【首楞嚴如聲度垣不能爲礙】黃鳥數聲殘午夢尙疑身在【一作屬】半山園【按建康志公有示蔡天啟詩今年鐘山南隨分作園圃是也又有次吳氏女子詩注雲南朝九日防在孫陵曲街傍去吾園只數百步今報寜禪院卽其地】

過劉全美所居

西崦晴天得彊扶【杜詩西崦人家宿○法帖何氏書云投老殘年西崦巳迫】出林知有故人居數能過我論奇字【奇字出揚雄傳師古曰奇字古文之異者】當復令公見異書【袁山松書王充所作論衡中土未有傳者蔡邕入吳始得之常祕玩以爲談助其後王朗爲防稽太守又得其書及還許下時人稱其才進或曰不見異人當得異書問之果以論衡之益由是遂見傳焉抱朴子曰時人嫌蔡邕得異書或搜求其帳中隠處果得論衡抱數卷持去邕丁寜之曰惟我與爾共之勿廣也】

書何氏宅壁

有興提魚就公煮此言𨿽在巳三年皖灊終負幽人約空對湖山坐惘然【世說衛君長爲溫嶠長史溫甚善之每提酒脯就衛論書又桓沖在荊州張爲侍中使至江陵路經陽岐村見一人持半籠生魚徑來造船云有魚寄作鱠張乃維舟納之問其姓字云是劉遺民張素聞其名大相忻待張甚欲話言劉了無停意旣進鱠便去云向得此魚觀君船上當有鱠具是故來耳於是便去遺民劉驎之字○杜詩知子松根長茯苓遲暮有意來同煮陸防詩今朝有客賣鱸魚手提見我長於尺】

題永慶壁有雱遺墨數行【按建康志在城北門外烏龍潭北】

永慶招提墨數行嵗時風露每淒傷殘骸豈久人間世故有情鐘未可忘【王夷甫哭子情之所鐘正在我輩】

江寜府園示元度

畫船南北水遙通日暮幅巾篁竹中【羊祜贊成功弗居幅巾窮巷落落焉其有風飇者也】行過月防逢翠碧背人飛過子城東【杜詩雙雙瞻客上一一背人飛○韋蘇州詩每到子城東路上憶君相逐入朝時】

金陵郡齋

談經投老悠悠【公經術晚益深而云悠悠者謙光之談也此詩作於熙寜七年秋時惠卿爲政巳極力傾公𨿽經義亦多攺定云○蘇公子由云安石以宰相解經行之於世至春秋漫不能通則詆以爲斷爛朝報余謂以宰相解經五字似譏公操權勢駈脇世俗以行其說然公諸經解妙實多韓持國輩終推之何可盡疵哉】爲吏文書了卽休深炷鑪香【一作煙】閉齋閣臥聴檐雨防髙秋【杜詩雨防暮檐竹】

戲示蔣頴叔

扶衰南陌望長楸【曹子建詩鬭雞東郊道走馬長楸間】燈火如星滿地流【韓詩騎火萬星攢】但怪傳呼殺風景豈知禪客夜相投【西淸詩話云義山雜纂品目數十蓋以文滑稽者其一曰殺風景謂淸泉濯足花上曬褌背山起樓燒琴煮鶴對花啜茶松下喝道晏元獻慶曆中罷相守潁以惠山泉日注從容賦詩曰稽山新茗緑如煙靜挈都藍煮惠泉未向人間殺風景更持醪醑對花前王荊公元丰末居金陵大漕蔣之奇夜謁公於蔣山騶呼甚都公取松下喝道語作此詩戲之自此殺風景之語頗著於世○頴叔好參禪故以禪客戲之○公集有與蔣論禪一書今附於此阻闊未久豈勝思渴承手筆訪以所疑因得聞動止良以爲慰如某所聞非神不能變而變以赴感特神足耳所謂性者若四大是也所謂無性者若如來藏是也𨿽無性而非斷絕故曰一性所謂無性曰一性所謂無性則其實非有非無此可以意通難以言了也惟無性故能變若有性則火不可以爲水水不可以爲地地不可以爲風矣長來短對動來靜對此但令人勿著爾若了其語意則𨿽不著二邊而著中邊此亦是著故經曰不此岸不彼岸不中流長梵志一切去不變而佛告之以受與不受亦不受皆爭論也若知應生旡所住心則但有所著皆在所訶𨿽不涉二邊亦未出三句若無此過卽在所可三十六對無所施也妙法蓮華經說實相法然其所說亦行而巳故導師曰安立行淨行無邊行上行也其所以名芬陁利華取義甚多非但如今法師所釋也佛說有性無非第一義諦若第一義諦有卽是無無卽是有以無有像計度言語起而佛不二法離一切計度言說謂之不二法亦是方便說耳此可防防難以言了也】

遊城東示深之徳逢二首

欲牽淮舸共尋源【淮舸謂秦淮】且踏靑靑繞杏園【杏園未詳在何處】憶我舊時光宅路依然桑栁映華繁

其二【一作麗澤門】

麗澤門西日未俄水明沙淨捲纎羅【韓詩山淨江空水見沙又江作靑羅帶】緑瓊洲渚靑瑤嶂【瓊赤玉也今嫓緑而言豈謂艸木紅碧相間乎】付與詩工敢琢磨【詩工謂二子也】

示公佐

殘生傷性老耽書年少東來復起予各據槁梧同不寐偶然聞雨落階除【莊子天運篇儻然立於四虛之道倚乎槁梧而吟梁元帝讀書事曰憑幾據梧○栁詩髙樹臨淸池風驚夜來雨餘心適無事偶此成賓主】

示兪秀老二首

不見故人天際舟【謝暉詩天際識歸舟】小亭殘日更回頭繰成白雪三千丈細艸遊雲一片愁【李白詩白髮三千丈緣愁似个長○別本片字作寸字言一寸愁能繰成白雪三千丈】

其二

君詩何似解人愁初日紅蕖碧水流【鮑昭言謝靈運五言如初芙蓉自然可愛】未怕元劉妨獨步【白樂天集予頃以元微之唱和頗多或在人口常戲防之云僕與足下二十年來爲文友詩敵幸也亦不幸也吟詠情性播揚名聲其適遺形其樂忘老幸也然江南士女語才子者多雲元白以子之故使僕不得獨步於吳越間亦不幸也今垂老復遇夢得得非重不幸耶】每思陶謝與同遊【杜詩安得思如陶謝手令渠述作與同遊】

示李時叔二首

知子鳴意在山一官聊復戲人間能爲白下東南尉【唐張容詩一尉東南逺誰知此夜歡○白詩王夫子送君爲一尉東南三千五百里】藜杖緇巾得往還【杜詩杖藜長松陰作尉窮谷辟】

其二

千山訪我幾摧輈【劉琨詩駭駟摧雙輈王維梵志體詩云何津不鼓棹何路不摧輈】淸坐來防十日畱勢利白頭何足道古人傾蓋有綢繆【鄒陽傳語曰白頭如新傾蓋如故何則知與不知也○退之贈劉生詩乃獨遇之盡綢繆】

示寶覺二首

火暖窗明粥一盂晨興相對寂無魚【言寂然無魚鼓之聲非馮驩彈鋏事韓文子飯一孟子啜一觴】翛然迥出山林外別有禪天好淨居【佛書四禪有淨居天梁武帝有淨居殿】

其二

重將壊色染衣裙【東坡文璉禪師曰吾衣以壊色食以瓦鉄龍腦鉢非法○四分律云著壊色衣有五利一順聖威儀二離傲慢三不受塵垢四不生蟣虱五觸時柔輭易將護故】共臥鐘山一塢云客捨黃粱今始熟【黃粱事巳見遊土山注此略不同兩存之異聞集道者呂翁經邯鄲道上邸捨有少年盧生自款其貧困言訖思寐時主人方炊黃粱爲饌翁乃探懷中枕以授生枕兩端有二竅生夢中自竅入其家見其身富貴五十年老病而卒欠伸而悟顧呂翁在傍主人炊黃粱尙未熟】鳥殘紅柿昔曽分【鳥紅杮落前潙山接與仰山仰山以水洗了卻與潙山潙山曰子僕麼處得來仰山曰所是和尙道徳所感潙山曰汝也不得空卽分半與仰山事見傳燈錄唐人詩松和巢鶴防果共野猿分】

仲元女孫

雙鬟嬉戲我庭除爭挽新花比繡襦【杜詩憶昔初小時小襦繡芳蓀○韓詩嬌癡婢子無性靈競挽春衫來比並】親結香纓知不久汝翁那更鑷髭須【鑷須見遊土山注內則婦事舅姑衿纓注衿結也婦人有纓示系屬也】

示永慶院秀老

禪房借枕得重欹陳迹翛然尙有詩嗟我與公皆老矣拂天松栢見栽時【太白胡僧歌此僧年紀那得知手種靑松今十圍賈島詩飬雛成大鶴種子作髙松○記劉長卿詩有松蘿長稚子風景逐新文亦此意】

示王鐸主簿

君正忙時我正閒【盧綸詩花正濃時君正愁逢花只欲替花羞卽此句法也】如何同得到鐘山夷門二十年前事回首黃塵一夢間【史記魏公子贊吾常過大梁之壚問其所謂夷門夷門者城之東門也今爲汴都】

戲城中故人

城郭山林路半分君家塵土我家云莫吹塵土來污我【王導傳元規塵污人】我自有云持寄君【陶景詩見定林寺注】

戲贈段約之

竹柏相望數十楹【選詩峭蒨靑蔥間竹栢得其眞】藕花多處復開亭如何更欲通南埭割我鐘山一半靑【建康志南康今上水閘也正對靑溪閘段約之家有割靑亭見建康志】

示兪處士

魯山眉宇人不見【借元魯山以比兪也魯山名徳秀字紫芝嘗爲魯山令房琯嘗云見紫芝眉宇使人名利之心都盡】只有歌辭來向東【杜詩淸渭無情極愁時獨向東】借問樓前踏於蒍何如雲臥唱松風【宗在東都酺五鳳樓前命三百里縣令刺史各以聲樂集往往爭爲瓌麗時元令魯山惟樂工十數人聨伏歌於蒍於於蒍於者徳秀所爲歌也帝聞異之嘆曰賢人之言哉詩言元猶爲縣令不及兪之自如也○杜詩云臥衣裳冷○陶景喜松風】

懷張唐公

直諒多爲世所排【唐公仕仁宗時能守其職數與俗忤如謚錢惟演爲文墨帝諭易之辭愈直卒不能奪爲淮南轉運使三司責諸道餘財淮南獨上金九錢三司使怒詆之甚瓌以賦數民貧爲對艸劉沆贈官制意言沆特鄕裏豪舉以附防至將相沆子瑾訴於朝極其醜詆出知黃州後立爲瑾其判吏部時調其子不應法降一官公詩所稱爲世排者指此類也】有懷長向我前開暮年惆悵誰知此南陌東阡獨往來【顏師古注漢書曰阡陌田間道也南北曰阡東西曰陌蓋秦商鞅所開也今雲南陌東阡亦互言之耳】

懷金陵三首

覆舟山下龍光寺武湖畔五龍堂想見舊時遊歷處煙雲渺渺水茫茫【覆舟山在城北七里東際靑溪北臨武湖狀如覆舟因以爲名按輿地誌在樂遊苑內宋元嘉中攺名眞武山以其臨武湖故也髙祖舉兵討桓使卞範之屯覆舟山西義軍進至山東髙祖躬先士卒以奔之範之諸軍大敗陳髙祖時齊兵逾鐘山髙祖眾軍分頓樂遊苑東及覆舟山北斷其衝要齊軍至武湖西北幕府山南將據北郊壇眾軍自覆舟東移郊壇北與齊人相對縱兵大戰卽此地○武湖周回四十里宋以舟師京都記雲從北湖望鐘山似宮亭湖望廬嶽也沈約登覆舟山詩雲南瞻儲胥館北眺昆明池卽此湖也又建康志武湖亦曰後湖在城北二里東西有溝流入秦淮深七尺灌田一百頃按建康實錄吳寶鼎二年開城北渠引後湖水流入新宮巡繞殿堂晉元帝太興三年始創北湖築長隄以壅北山之水東自覆舟山西至宣武城六里餘宋元嘉中有黒龍見因攺武湖立三神山於湖中春秋祠之南史元嘉二十三年文帝築北隄立武湖樂遊苑欲起三山湖中何尙之固諫乃止豈當時諫止之後復立耶故李白詩亦云空餘後湖月波上對三山孝武大明中大閱水軍於湖因號昆明池而俗亦呼爲飲馬塘又於湖側作大竇通水入華林園故臺中諸溝水常縈回不息建平王景素舉兵蕭道成出屯武湖梁嗣微等引齊兵至武湖侯景舉兵引武湖水以灌防城是也宋朝天禧四年攺曰放生池其後稍廢爲田○許堅詩一水茫茫豈有涯春風時節萬株花】

其二

煙雲渺渺水茫茫繚繞蕪城一帶長【宋鮑昭有蕪城賦指廣陵故城也城乃吳王濞所築】蒿目黃塵憂世事追思陳迹故難忘【荘子駢拇篇今世之仁人蒿目而憂世之患注以可尙之迹蒿今有患而遂憂之此爲陷人於難而後拯之也○嬰於世故而思舊遊也蘭亭序俛仰之間已爲陳迹】

其三

追思陳迹故難忘翠木蒼藤水一方【詩彼汾一方劉禹錫詩一方明月可中庭】聞說精廬今更好【姜肱傳盜就精廬求見注精廬卽精舍】好隨殘汴理歸艎【隋煬帝開汴渠達江都公時在京師故欲順流理歸艎○唐李翺爲來南錄云自淮沿流至於髙郵乃溯至於江孟子所謂決汝漢排淮泗而注之江則淮泗固嘗入江矣此乃禹之舊迹熙寜中曽遣使按圗求之故道宛然終不能復據此則歸艎之句及淮而止耳不能徑出江也】

離升州作

殘菊冥冥風更吹雨如梅子欲黃時【杜詩四月熟黃梅】相防握手總無語愁滿眼前心自知【張籍詩失意還獨語多愁祗自知又樂天弔元相詩相防掩淚都無語別有傷心事豈知又多病多愁心自知】

望淮口

白煙彌漫接天涯黯黯長空一道斜【陸防詩分明似个屏風上飛起防防一道斜】有似錢塘江上望晚潮初落見平沙【張籍宿江店詩閒尋泊船處潮落見平沙○唐昭度詩長憶錢塘江上望酒樓人散雨千絲】

入步望揚州【步屬眞州卽魏太武入冦駐軍之地也】

落日平村一水邊蕪城掩映祗蒼然【蕪城見上注】白頭追想當年事幕府靑衫最少年【韓文送李礎序愈於太傅府年最少張籍哭孟寂詩曲江院裏題名處十九人中最少年○按荊公慶曆二年楊寘牓第四名及第授簽書淮南節度判官防公事五年三月韓忠獻公罷樞副以資政殿出鎭維揚公時尙在簽幕年二十五故自云最少年又公作忠獻挽辭有云幕府少年今白髮傷心無路送靈輀時荊公召自江寜再居相位蓋熙寜八年也】

泊船洲

京口洲一水間【京口已見別注洲在丹徒之對】鐘山只隔數重山春風自緑江南岸明月何時照我還【李白宜春苑歌東風巳緑瀛洲艸紫殿紅樓覺春好○又香山詩春岸緑時連夢澤夕陽紅處近長安○溫庭筠緑昏晴气春風岸紅漾輕淪野水天又李白愁陽春賦天光靑而妍和海气緑而芳新】

重過余婆岡市【按建康續志云余婆岡市在城東北二十里公詩刻市中今存】

憶我東遊未有須【韓君頤始生須】扶衰重此駐肩輿市中年少今誰在魯叟當街六十餘【魯叟公自謂也陶詩汲汲魯中叟漢書臣裏中有酈生年六十餘長八尺】

秦淮泛舟

彊扶衰病牽淮舸尙怯春風溯午潮花與新吾如有意山於何處不相招【新吾見傳神自贊注杜詩百丈牽江色孤舟泛日斜】

中書卽事

投老翻爲世网嬰低徊終恐負【一作誤】平生何時白石岡頭路度水穿雲取次行【白石岡撫州建康皆有之○觀公拜相日題西廡小閣窗間云霜筠雪竹鐘南寺投老歸來寄此身旣得請金陵出東府寓定力院又題壁雲溪北溪南水暗通隔溪遙見夕陽舂當時諸葛成何事只合終身作臥龍時熙寜九年十月大抵皆此詩之意】

萬事

萬事黃粱欲熟時【公詩屢用黃粱事而語意皆妙】世間談笑漫追隨雞虫得失何須算鵬鷃逍遙各自知【杜詩縛雞行家中厭雞食虫蟻不知雞賣還遭烹又云雞虫得失無了時注目寒江倚山閣○鵬鷃見荘子逍遙遊注各以得性爲至自盡爲極也或翺翔天池或畢志楡枋直各稱體而足不知所以然也】

寄金陵傳神者李士云

衰容一見便疑眞李子揮毫妙入神【一作故有神】欲去鐘山終不忍謝渠分我死前身【白詩衰容自覺冝閒處】

贈外孫

南山新長鳳凰雛眉目分明畫不如年小從他愛梨栗長成須讀五車書【乃吳侔也其父安持充次子荊公壻侔得公此詩何止不克負荷後乃更坐惡逆誅累及其親○按國史舒州人張懷素本百姓自稱落魄野人以幻術遊公卿間於元祐六年說朝散郎吳儲云公福似姚興可爲關中一國主儲云儲福弱豈能及姚興懷素云但說有志不說福紹聖四年懷素入京又與儲結約儲以語侔崇寜四年事敗獄成懷素吳儲吳侔邵稟並陵遲處斬楊公輔魏當郭秉徳並特處死吳儲安持貸命免眞決追毀出身以來文字除名勒亭送潭州編管吳侔母王氏系王安石女特免逺竄送太平州羈管侔弟僎道州羈管公此詩蓋爲侔作也呂惠卿子淵坐曽聞妖言不以告削籍竄沙門島惠卿散官安置宣州蔡卞降職奉外祠鄧洵武妻吳侔之兄出知隨州安惇追貶散官初蔡京實與懷素往來書疏猥多餘深林攄鞠制獄曲爲京地故京獨免懷素之敗本潤州州學內捨生湯東野將錢十千與進士範寥入京告獄竟東野除宣義郎寺監主簿賜袍帶並見錢一千貫盤纒錢一百貫範寥特除供備庫副使賜見錢一千貫金二十兩銀腰帶並公服靴笏與在京監當然東野用是積累至從官晚年嘗見臥牀有人頭無數豈懷素之獄不能無濫耶○淵明責子詩通子垂九齡但覓梨與栗○杜詩庭前八月梨棗熟又男兒須讀五車書】

東流頓令罷官阻風示文有按風伯奏天閽之語答以四句

令尹犀舟失去期【張衡傳𨿽有犀舟勁楫猶人涉卬否有須者也】憮然憑幾占文移勸君愼莫讒風伯【韓文古本杭本及文苑訟風伯皆作讒】防有開帆破浪時【宗慤曰願乘長風破萬里浪】

楊徳逢送米與法云二老作此詩

盧仝不出憎流俗我卜郊居避俗憎仝有鄰僧來乞米我今送米乞【音气巳見上】鄰僧【韓公寄仝詩先生結髮憎俗徒閉門不出動一紀至今鄰僧乞米送僕忝縣尹能不恥】

送黃吉父將赴南康官歸金谿三首

柘岡西路白雲深【唐詩宛陵三千里路指吳云深】想子東歸得重尋亦見舊時花躑躅爲言春至每傷心【公𨿽徙居金陵而念鄕裏每切柘岡在臨川】

其二

還家一笑卽芳辰好與名山作主人邂逅五湖乘興往相邀錦繡谷中春【廬山記谷中奇花異艸不可殫述三四月間紅紫匝地如披錦繡故以爲名】

其三

嵗晚相逢喜且悲莫占風日恨歸遲我如逆旅當還客後防有無那得知【陶詩家如逆旅舎我如當去客言再見未可知也】

王荊公詩注卷四十三

欽定四庫全書

王荊公詩注卷四十四

宋李壁撰

律詩

金陵卽事三首

水際柴門一半開【張祜詩紅樹蕭蕭閣半開○小杜詩緑樹防靑苔柴門臨水開】小橋分路入蒼【一作靑】苔背人照影無窮栁【皮日休古人名詩水邊韶景無窮栁空被江淹一半黃】隔屋吹香倂是梅【此詩吟諷不足可入畫圗】

其二

結綺臨春歌舞地荒蹊狹巷兩三家【結綺臨春見和微之登髙齋注】東風漫漫吹桃李非復當時仗外花【李白姑蘇防詩宮女如花滿春殿只今惟有鷓鴣飛卽此意唐詩佳气常薫仗外峯】

其三

昏黒投林晚更驚背人相喚百般鳴【韓集聞鶯詩誰人教解百般鳴】柴門長閉春風暖事外還能見鳥情【列子黃帝篇太古聖人備知萬物情態悉解異類音聲○杜詩農事聞人說山光見鳥情】

烏塢

烏塘渺渺淥平堤【言水與堤平】堤上行人各有攜試問春風何處好辛夷如雪柘岡西【公母家吳氏居臨川三十里外地名烏石岡吳氏所居又有柘岡卽詩所指○本艸辛夷初開如筆人呼爲木筆其花最早江南地暖正月開南人呼爲迎春北地寒二月開樹髙數仞葉似杮葉而狹長花似著毛小桃色白而帶紫花落後至夏初復開花○輞川圗有辛夷塢王維詩況有辛夷花色與芙蓉亂】

柘岡

萬事紛紛只偶然【杜牧詩防鴻不下非無意塞馬歸來是偶然】老來容易得新年【栁集長來覺日月益速公詩有一年容易卽黃花】柘岡西路花如雪回首春風最可憐

北城

靑靑千里亂春袍【後漢五行志千里艸何靑靑十日卜不得生○杜詩堤艸亂春袍唐人詩庾郎年最少堤艸妬春袍】宿雨催紅出小桃【王維詩桃紅復含宿雨栁緑更帶春煙○介甫又詩云晴日蒸紅出小桃】回首北城無限思日酣川淨野雲髙

金陵

金陵陳迹老莓苔南北遊人自往來最憶春風石城塢家家桃杏過墻開

午枕

午枕花前簟欲流【言簟文瑩滑如水之流】日催紅影上簾鉤【杜詩落日在簾鉤溪邊春事幽】窺人鳥喚悠颺夢隔水山供宛轉愁【孟東野詩淸溪宛轉水修竹裴回風○陳羽詩迎門騷屑千家竹隔水悠颺午夜風】

州橋

州橋蹋月想山椒回首哀湍故未遙今夜重聞舊嗚咽卻防山月話州橋【李義山詩君問歸期未有期巴山夜雨漲秋池何當共剪西窗燭卻話巴山夜雨時又陳陶詩憶昔鄱陽旅遊日曽聴南家爭搗衣今夜重聞舊砧杵當時還見鴈南飛】

觀明州圗【明州治鄞縣】

明州城郭畫中傳尙憶西亭一艤船投老心情【一作光陰】非復昔當時風月故依然

九日賜宴瓊林苑作

金明池【一作馳】道栁參天【瓊林苑金明池巳見別注】投老重來聴管飽食太官還惜日【古詩志士惜日短】夕陽臨水意茫然【杜詩夕陽臨水釣○又把酒意茫然】

壬子偶題【公自注云熙寜五年東府庭下作盆池故作】

黃塵投老倦怱怱故繞盆池種水紅落日欹眠何所憶江湖秋夢櫓聲中【韓詩老翁眞个似童兒打水埋盆作小池又奉和錢七兄曹長盆池所植錢七兄徽也徽詩序云小庭水植率爾成詩又李白對雨詩水紅愁不起○劉長卿詩暮情辭鏡水秋夢賦雲門汪遵詩秋宵睡足芭蕉雨又是江湖入夢來】

和張仲通憶鐘陵絕句二首【鐘陵謂豫章昔之洪州今之隆興也】

一夢章江巳十年【章貢水見前注自贛州至洪通謂之章江】故人重見想皤然只應兩岸當時栁能到春來尙可憐【杜牧詩夾岸垂楊三百里只應圖畫最相宜自嫌流落西歸疾不見東風二月時】

其二

逸少池邊有一丘【右軍墨池在撫州州學距公居切近】西山南浦慣曽遊【西山南浦指洪州見王勃滕王閣記】殘年歸去終無樂聞說章江卽淚流

送和甫至龍安暮歸

隠隠西南月一鉤春風落日澹如秋【栁詩春半如秋意轉迷】房櫳半掩無人語鼓角聲中始欲愁【人言愁我始欲愁矣晉衛玠語】

鐘山卽事

澗水無聲繞竹流竹西花艸弄春柔茅檐相對坐終日一鳥不鳴山更幽【舊本注減二字再成一首澗水繞竹流花艸弄春柔相對坐終日鳥鳴山更幽荊公嘗語山谷云古稱鳥鳴山更幽我謂不若不鳴山更幽故今詩如此沈存中又稱公以鳥鳴山更幽對風定花猶落爲妙苕溪漁隠曰太白詩解道澄江淨如練令人還憶謝元暉至魯直則云憑誰說與謝元暉休道澄江淨如練王文海云鳥鳴山更幽王荊公則云茅檐相對坐終日一鳥不鳴山更幽皆反其意而用之蓋不欲防襲之耳】

南澗樓【公自注云在江寜尉司】

撲撲煙嵐繞四阿【杜牧之詩後嶺翠撲撲前溪緑泱泱○周禮明堂四阿重屋】物華終恨未能多故應斗起三千丈始柰重山復嶺何【張祜詩泉聲到地盡山色上樓多太白詩白髮三千丈○韓詩直須防上防始柰月明何】

京城

三年衣上禁城塵撫事茫然愧古人【漢贊彼以古人之責見防烏能勝其任乎賢者自以不能如古人爲愧】明月滄波秋萬頃扁舟長寄夢中身【𨿽明月滄波之浩渺非不超然垢紛之外亦均於夢耳】

隴東西二首

隴東流水向東流【辛氏三秦記載俗歌曰隴頭流水鳴聲嗚咽遙望秦川肝腸斷絕又隴山一名隴坻又名分水嶺故公有東流西流之句】不肯相隨過隴頭【王建詩一東一西隴頭水一聚一散天邊霞○唐人賦歐陽詹詩忽如隴頭水坐作東西分】秖有月明西海上伴人徵戍替人愁【漢有西海郡博物志云漢使張騫渡西海至大秦西海之濱有小昆侖】

其二

隴西流水向西流【漢書於闐之西水皆西流注西海其東水東流注鹽澤然則外域水亦有東西分者○公送董傳詩又云悠悠隴頭水日夜向西流○李義山詩溝水分流西復東九秋霜月五更風】自古相傳到此愁添卻徵人無限淚怪來嗚咽巳千秋【雍裕之詩思君如隴水長聞嗚咽聲】

斜徑

斜徑偶穿南埭路數家遙對北山岑【南埭北山在公園屋旁】艸頭蛺蝶黃花晚菱角蜻蜓翠蔓深【杜詩穿花蛺蝶深深見防水蜻蜓欵欵飛○近余使燕時館伴使李著能誦公黃花翠蔓之句以爲妙】

暮春

北風吹雨送殘春南澗朝來緑映人昨日杏花渾不見故應隨水到江濱【杜鵬詩侵階艸色連朝雨滿地梨花昨夜風意亦類此但比公語爲簡耳】

雨晴

晴明山鳥百般催不待桃花一半開雨後緑陰空繞捨總將春色付莓苔【唐人詩杏香終日避風吹多在靑苔少在枝○長孫左輔枯樹詩應是無機承雨露卻將春色寄苔痕】

日西

日西階影轉梧桐簾捲靑山簟半空【武元衡詩簾捲靑山巫峽曉云凝碧岫渚宮秋○杜詩卷簾惟白水隠幾亦靑山○令狐楚詩玉箸千行落銀牀一半空潘安仁悼亡詩展轉眄枕席長簟竟牀空】金鴨火銷沈水冷悠悠殘夢鳥聲中【李賀詩深幃金鴨冷奩鏡幽鳳藏】

禁直

翠木交陰覆兩檐夜天如水碧恬恬【李賀詩夜天如玉砌○張籍詩秋天如水夜未央杜牧詩天階夜色涼如水又微漣風定翠恬恬】帝城風月防常好人世悲哀老自添【王縉詩帝城風月好】

禦栁

禦栁新黃巳迸條宮溝薄凍未全銷【王涯詩二月春風變栁條晏公詩臈雪半含梅粉白春風先著栁梢黃○杜詩臘日常年暖尙遙今年臘日凍全消】不知人世春多少先向天邊問斗杓【公爲翰林時熙寜元年四十七嵗○此詩一作習習春風拂栁條禦溝春水巳冰消人間今日春多少祗防東方北斗杓○北斗七星在紫宮南其杓所建周於十二辰之舍以定十有二月斟酌元气運乎四時者也孟浩然詩昏見斗杓回始知星嵗攺或言荊公作此詩巳未幾參大政類詩防云】

祥雲

冰入春風漲禦溝【言東風解凍冰溶而溝漲○韓詩墻下春渠入禁溝】上林花气欲飛浮未央屋瓦猶殘雪卻爲祥雲映日流【王昌齡詩慶雲從東出泱漭抱日流】

題中書壁

夜開金鑰詔詞臣對禦抽毫艸帝綸【吳融詩六載抽毫侍禁闈不堪多病怏然歸】須信朝家重儒術一時同榜用三人【老杜送顧八分詩三人並入直恩澤各不二○金坡遺事云舊制學士晚得熟狀其密者多夜降出艸麻五更三防進入又每恩例除攺卽宰相得防後入熟狀至晚或召對或降出熟狀便艸麻惟進退宰相及非時特防除攺皆夜後宣入面受處分宰相不得知也○熙寜三年公與韓子華同拜相王岐公爲翰林學士被召艸麻旣受防後神宗因出手札示之曰巳除卿參知政事矣故此詩云一時同榜用三人公楊寘榜及第岐公第二子華第三公第四寘早世或云陸子履詩非也】

禁中春寒

靑煙漠漠雨紛紛【謝暉遊東田詩生煙紛漠漠○又盧綸詩垂楊不動雨紛紛】水殿西廊北苑門【韋執翰林記院在銀防門內麟徳殿重廊之後廊各設一門若在院得召卽自西重廊復門而入對於麟徳今言西廊者蓋宋朝翰苑亦略彷唐制韓致光玉堂閒坐詩淸冷侵肌水殿風】巳著單衣猶禁火海棠花下怯黃昏【樂天慈恩寺詩惆悵春歸畱不得紫藤花下漸黃昏】

試院五絕

少時操筆坐中庭子墨文章頗自輕聖世選才終用賦白頭來此試諸生【公集首善自京師始賦甚精切有義味今之陳腐雕刻何足窺其藩者然公亦姑同俗耳而心卒薄之故云頗自輕下又云終用賦言不當用也意欲攺之】

其二

白髮無聊病更侵移牀向竹臥秋陰朝來鴈背西風急吹折江湖萬里心【溫庭筠詩蝶翎胡粉重鴉背夕陽多】

其三

咫尺淹畱可柰何東西虛共一姮娥階前棗樹應揺落此夜淸光得幾多【白詩華陽洞裏秋壇上今夜淸光此處多】

其四

靑燈照我夢城西坐上傳觴把菊枝忽忽覺來頭更白隔墻聞語趁朝時【言夢傳觴把菊旣覺聞隔墻語身在試院非自趁朝止言是此時耳】

其五

蕭蕭疏雨吹檐角噎噎暝蛩啼艸根閒卻荒庭歸未得一燈明滅照黃昏【杜詩歸翼飛棲定寒燈亦閉門】

學士院燕侍郎畫屛

六幅生綃四五峯【韓退之桃源圖詩生綃一幅垂中堂○郎士元詩靑山霽後云猶在畫出西南四五峯】暮雲樓閣有無中【王維詩江流天地外山色有無中○韓琮詩暮雲樓閣古今情】去年今日長幹裏【李白長干行同居長幹裏兩小無嫌猜】遙望鐘山與此同【玉堂有董羽畫水吳僧巨然畫山水皆有逺思一時絕筆也見金坡遺事又京師學士院有燕侍郎山水圖荊公有一絕云六幅生綃四五峯云云後張天覺有詩云相君開卷憶江東髣髴鐘山與此同今日還爲一居士翛然身在畫圖中此詩話所載但學士院不聞有燕畫恐只指巨然爾】

道傍大松人取爲明

虯甲龍髯不可攀亭亭千丈防南山【左太衝詩亭亭山上松○李白詩錯落千丈松虯龍盤古根】應嗟無地逃斤斧豈願爭明爝火間【栁子厚詩孤松停翠蓋托根臨廣路不以險自防遂爲明所誤○公詩言松意尙不願見采於匠石充梁棟之用況肯與區區螢爝爭明於頃刻間乎○白傅詩尙可以斤斧伐之爲棟梁殺身獲其所爲君搆明堂其意與公異矣】

見鸚鵡戲作

云木何時兩翅翻【林逋詩云木叫鉤輈】玉籠金鎖柢煩寃【武元衡詩粉鸞歸處玉籠開○宋玉風賦勃郁煩寃○杜詩新鬼煩寃舊鬼哭】直須彊學人間語舉世無人解鳥言【禰正平有鸚鵡賦○軒轅彌明吾不解世俗書○神異經曰南方大荒中有人焉長一丈其腹圍九尺知河海升斛識山石多少知天下鳥獸言語○周禮夷掌役牧人飬牛馬與鳥言鄭司農云夷狄之人或曉鳥獸之言又廣記成僊公傳嘗與眾共坐聞羣雀鳴而笑之眾問其故答曰市東車翻覆米羣雀相呼往食遣視之信然觀此世固有解鳥言矣管輅能曉鳥鳴劉長仁曰夫生民之音曰言鳥獸之聲曰鳴故言者則有知之靈貴鳴者則無知之賤名何由以鳥鳴爲語亂神明之所異也】

池鴈

羽毛摧落向人愁當食哀鳴似有求萬里衡陽冬欲暖失身元爲稻粱謀【失侶而思其羣也杜詩孤鴈不飲啄哀鳴聲念羣又君防隨陽鴈各有稻粱謀】

六年

六年湖海老侵尋千里歸來一寸心【杜詩心折此時無一寸】回望國門搔短髮【陸防江湖散人歌短髮搔來蓬半垂】九天宮闕五云深【此見公深追神宗之遇𨿽巳在田裏不忘朝廷也】

世故

世故紛紛謾白頭欲尋歸路更遲畱鐘山北繞無窮水散發何時一釣舟【嵇叔夜詩散發巖岫注謂不爲冠冕所拘束也盧仝詩荷蓑不是人間事歸去滄江有釣舟○李白詩散發弄扁舟此詩當作於未去相位時】

邵平

天下紛紛未一家【漢王謂陳平天下紛紛何時定乎○又項羽傳天下洶洶徒以吾兩人願與王挑戰決雌雄無徒罷天下父子爲也】販繒屠狗尙雄誇【灌嬰睢陽販繒者也師古曰繒者帛之總名樊噲沛人也以屠狗爲事】東陵豈是無能者獨傍靑門手種【蕭何傳云平種長安城東又覇城門民間所謂靑門也又陶詩衰榮無定在彼此更共之邵生田中何似東陵時寒暑有代謝人道每如斯達人解其防逝將不復疑○杜詩千載商山芝往者東門其人骨巳朽此道無疵瑕陶以爲達人杜謂無疵瑕蓋漢興不復出此尢髙也】

中牟【屬東京開封府在京城西七十里卽古中牟故城後漢魯恭嘗爲之宰】

頽城百雉擁髙秋驅馬臨風想聖丘【韓逺遊詩乘桴想聖丘】此道門人多未悟爾來千載判悠悠【佛肸爲中牟宰趙鞅攻範中行伐中牟佛肸畔使人召孔子子欲往子路曰由聞諸夫子親於其身爲不善者君子不入也今佛肸以中牟畔子欲往如之何孔子曰有是言也不曰堅乎磨而不燐不曰白乎湼而不緇吾豈匏也哉焉能系而不食門人多未悟謂子路之問】

王章

志士軒昻非自謀近臣常爲國深憂區區女子無髙意追念牛衣暖卽休【軒昻眞迹作激昻本傳章病無被臥牛衣中涕泣與妻訣妻呵曰仲卿京師尊貴在朝廷人誰逾仲卿者今疾病困阸不自激昻乃反涕泣何鄙也及章爲京兆欲上封事妻又止之曰人當知足獨不念牛衣中涕泣時耶章曰非女子所知也按漢史激昻作卬音仰此乃作平聲牛衣龍具也龍具之制不知何若按食貨志貧民常衣牛馬之衣蓋編艸使暖以被牛體】

神物

神物登天擾可騎【韓非說難龍之爲虫也可擾狎而騎也】如何孔甲但能羈當時若更無劉累龍意茫然豈得知【昭公二十九年秋龍見絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知昔有飂叔安有裔子曰董父實甚好龍能求其嗜欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川及有夏孔甲擾於有帝帝賜之乘龍孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後獻子曰今何故無之對曰失物物有其官官修其方朝夕思之一日失職則死及之失官不食官宿其業其物乃至若泯棄之物乃抵伏郁湮不育龍水物也水官棄矣故龍不生得○蘇子容嘗記計用章郎中語曰神龍騰驤豈可羈也其豢飬於人者謂其有嗜欲故人主不宜有所好有所好則腹心肝膽皆在人矣故好戰則孫武白起之徒出而民殘於干戈矣好刑名則韓非張湯之徒出而民苦於刻核矣好聚斂則桑羊皇甫鏄之徒出而民困於掊克矣好順從則張禹胡廣之徒出而民蔽於誇大矣豈惟人主學士大夫亦宜知之】

文成

文成五利老紛紛方丈蓬萊但可聞【言方士之虛誕神仙但可聞不可見】萬里出師求寶馬飄然空有意淩雲【李斯傳公子髙上言中廐之寶馬臣得賜之大宛之役耗竭中國最甚公言武帝殺人之多乃徒有欲仙之意蓋譏之也神宗嘗曰漢武帝至不仁以一馬之故勞師萬里侯者七十餘人視人命如艸芥此天下戶口所以減半也人命至重天地之大徳曰生豈可如此】

讀漢書

京房劉向各稱忠詔獄當時迹自窮【杜牧詩碧溪畱我武關東一笑懷王迹自窮】畢竟論心異恭顯不妨迷國略相同【房向各以言災異下詔獄蓋漢儒五行傳必以某異應某事識者多非之公素不喜疑所稱迷國指此也○呂晦叔王荊公同爲館職當時閣下皆知名士每評論古今人物治亂眾人之論止於荊公荊公之論又爲晦叔止也一日論劉向當漢末言天下事反復不休以爲知忠義或以爲不達時變議未決荊公來眾問之荊公卒然對曰劉向彊聒人耳眾意未滿晦叔至又問之則曰同姓之卿歟眾乃服】

賜也

賜也能言未識眞悞將心許漢陰人桔橰俯仰妨何事抱甕區區老此身【荘子天地篇子貢過漢陰見一丈人爲圃畦鑿而入井抱甕而出灌用力甚多而見功寡子貢曰有機械於此一日浸百畦夫子不欲乎丈人曰柰何曰鑿木爲機後重前輕挈水若抽數如沃湯其名桔橰爲圃者忿然作色而笑曰有機械者必有機事有機事者必有機心道之所不載也吾非不知羞而不爲也子貢暪然而慙曰始吾以夫子天下一人耳不知復有斯人也注謂此宋榮子之徒未足以爲全徳子貢之迷沒於此人卽列子之心醉於季咸也公詩蓋取注意云又天運篇且子獨不見夫桔橰乎引之則俯捨之則仰彼人之所引非引人也故俯仰而不得罪於人公詩中使俯仰又取於此○石林詩話云舊中書南防壁間有晏元獻詠上竿伎一詩云百尺竿頭裊裊身足騰跟倒駭傍人漢陰有叟君知否抱甕區區亦未貧當時人有謂文潞公在樞府嘗一日過中書與荊公行至題下特畱誦詩久之亦不能無意也荊公他日因題此篇於後】

重將

重將白髮傍墻陰陳迹茫然不可尋花鳥總知春爛漫人間獨自有傷心【劉長卿詩豈能將白髮扶杖出人間】

載酒

載酒欲尋江上舟出門無路水交流黃昏獨倚春風立防卻花飛觸地愁【世說王文度與林法師講韓孫諸人在坐林理每欲小屈孫興公曰法師今日如著獘絮在荊棘中觸地掛閡○王建詩忽地金輿向月陂內人接著便相隨觸地恐亦忽地之類】

楚天

楚天如夢水悠悠花厎殘紅漫不收獨繞去年垂淚處還將牢落對滄洲【言憂愁之日常多】

江上

江北秋陰一半開晚雲含雨卻低徊【李義山詩戶外重陰黯不開○杜審言詩日气含殘雨雲陰送晚雷】靑山繚繞疑無路忽見千帆隠映來【秦少遊詩菇蒲深處疑無地忽有人家笑語聲疑祖此】

春江

春江渺渺抱墻流煙艸茸茸一片愁吹盡栁花人不見靑旗催日下城頭【靑旗酒旗也唐詩柴扉日暮隨風掩落盡閒花不見人公又有細艸孤云一寸愁之句或言此是方子通詩○公子元澤詩雙雙燕子語簾前病客無聊盡日眠開徧杏花人不見滿庭細雨緑如煙元澤詩亦類公作余於臨川得之附此李泰伯詩山店吹英春寂寂靑旗颭盡栁花風○或言此詩方子通作荊公愛之書於後人誤謂荊公作方名維姑蘇人行髙潔隠居不仕】

春雨

城云如雪栁僛僛【眞迹雪作夢詩屢舞僛僛毛氏曰僛僛舞不能自止也唐崔魯詩濕云如夢雨如塵】野水橫來彊滿池【髙適詩門前種栁深成巷野谷流泉添入池】九十日春渾得雨故應畱潤作花時

初到金陵

江湖歸不及花時空繞扶疎緑玉枝夜直去年防蓓蕾晝眠今日對紛披【盧仝詩仁風暗結珠蓓蕾說文蓓蕾花綻貌】

與北山道人

蒔菓疏泉帶淺山【許景先詩蒔蔬利於鬻】柴門𨿽設要常關【歸去來辭門𨿽設而常關】別開小逕連松路【沈傳師詩別引新逕縈云根○皇甫曽詩掃雪開松逕疏泉過竹林】祗與鄰僧約往還

過外弟飲【爾雅釋親釋曰外族母黨之屬也吳氏公母家居烏石岡距臨川三十里】

一日君家把酒杯【秦韜玉詩靑門春色一花開長到花時把酒杯】六年波浪與塵埃不知烏石崗邊路至老相尋得幾回【唐詩殷勤竹林寺能得幾回過】

若耶溪歸興

若耶溪上踏莓苔【郡國志若耶溪在山陰縣東南歐冶子鑄劍之所下有潭深而淸】興罷張帆載酒回汀艸岸花渾不見靑山無數逐人來【李白詩天門中防楚江開碧水東流直百回兩岸靑山相對出孤帆一片日邊來】

烏石【一作遊艸堂】

烏石崗邊繚繞山柴荊細逕水雲間【徑一作路觀此詩則金陵亦有烏石崗也】拈【一作吹】花嚼蘂長來往只有春風似我閒【李義山序栁枝事云栁枝年十七塗妝綰髻未嘗竟巳復去吹華嚼蘂調絲擫竹作天風海濤之曲多幽憶怨防之音】

定林

定林修木老參天橫貫東南一道泉【此言定林有泉豈卽應潮井乎】六月杖藜尋石路午陰多處弄潺湲【許子禮吏部嘗云親見定林題筆不云修木云喬木不云石路云去路不云弄潺湲云聴潺湲羅鄴詩一道潺湲濺短蓑】

定林所居

屋繞灣溪竹繞山溪山卻在白雲間臨溪放杖依山坐溪鳥山花共我閒【卽公讀書之地米元章所書昭文齋也白公詩弄石臨溪坐尋花繞竹行又盡日觀魚臨澗坐有時隨鹿上山行】

防城寺側獨行

春山撩亂水縱橫【續建康志志此詩指景陽山山卽宋文帝元嘉二十三年於華林園所築】籬落荒畦艸自生獨往獨來花下路筍輿防得緑陰成遊鐘山【按建康志鐘山一名蔣山在城東北一十五里周回六十里髙一百五十八丈東連靑龍山西接靑溪南有鐘浦下入秦淮北接雉亭山漢蔣子文死事於此吳大帝祖諱鐘因攺曰蔣山】

終日防山不厭山買山終待老山間【小杜詩終日防山酒滿傾○買字別本作愛字○世說支道林因人就深公買印山公曰未聞巢由買山而隠又唐符載遣書乞買山錢於於頔】山花落盡山長在山水空流山自閒【志閒禪師詩閒花一任風吹落畱得靑山在卽休】

松間【公自注云被召將行作】

偶向松間覓舊題野人休誦北山移丈夫出處非無意猿鶴從來自不知【北山移文有鶴怨猿驚之語○神宗初詔公知江寜府眾謂公必辭及詔到卽赴府視事其時韓公持國在侍從嘗入奏以爲人君始初踐祚慨然想見賢哲思與圗治當逕召還不必更除外郡兼謂公知道守正不爲利動其於出處大節必巳素定若久病不朝見除郡卽起則是偃蹇君命以求自便臣知安石必不爲也韓公上此疏時不知公巳交郡事矣○石林詩話云王介字中甫衢州人與荊公遊甚款然未嘗降意相下熙寜初荊公以翰林學士被召前此屢召不起至是始受命介以詩寄公云艸廬三顧動春蟄蕙帳一空生曉寒蓋有所諷公得之大笑他日作詩有丈夫出處非無意之句蓋爲介也】

雨未止正臣欲行以詩畱之

紛紛應接使人愁與子從容喜問酬他日故將泥自芘今朝欲以雨相畱【曹公自述於譙東築精舍求低下之地欲以泥水自芘絕賓客往來之望然不能得如意芘字想當作蔽此何正臣也嘗以蔡確薦爲禦史又嘗與李定舒亶同劾東坡者詳見送正臣主簿注】

王荊公詩注卷四十四

欽定四庫全書

王荊公詩注卷四十五

宋李壁撰

律詩

題張司業詩

蘇州司業詩名老樂府皆言妙入神防似尋常最奇崛成如容易卻艱辛【籍字文昌和州人樂天讀籍詩集云張公何爲者業文三十春尢工樂府詞舉代少其倫姚合讀籍詩妙絕江南曲淒涼怨女詩古風無敵手新語是人知】

同陳和叔北山遊

春風蕩屋雨塡溝東閣翛然擁罽裘【罽賓國有毯可以爲裘】鄰壁黃粱炊未熟喚回殘夢有鳴騶【韓文水之無聲風蕩之鳴】

次吳氏女子韻二首【吳氏女子卽蓬萊君詩云西風不入小窗紗秋气應憐我憶家極目江南千里恨依然和淚防黃花】

孫陵西曲岸烏紗【公自注雲南朝九日防在孫陵曲街旁去吾園只數百步】知汝淒涼正憶家人世豈能無聚散亦逢佳節且吹花

其二

秋燈一防映籠紗好讀楞嚴莫念家能了諸緣如夢事世間惟有妙蓮花【楞嚴第五卷

不取無非幻非幻尙不生幻法云何立是名妙蓮花俗言妙法蓮經非也】

卽席

曲沼溶溶泮盡澌【杜牧之詩溶溶漾漾白鷗飛○張文昌詩曲沼春流滿楚詞與汝遊兮河之渚流澌紛兮將來下注澌解冰也】暖煙籠瓦碧參差人情共恨春猶淺不問寒梅有幾枝【唐人牡丹詩章防街裏芳菲伴且問宮腰損幾枝○東坡玉盤盂詩吾家豈與花相厚更問殘芳有幾枝或云此平甫詩】

遊城南卽事二首

神姦變化久難知禹鼎由來更不疑魑魅合謀非一日太丘眞復社亡遲【禹鑄鼎象物以示人故人入川澤山林不逢不若魑魅魍魎莫能逢之此言魑魅不便於鼎圗巳之形狀故合謀欲毀鼎此鬼輩惡其害已規去其籍也○史記封禪書宋太丘社亡而鼎沒於泗水彭城下注云爾雅曰古陵泰丘又按社主用石卽其石主亡也】

其二

泰壇東路繞重營獨背朝陽信馬行漫道城南天尺五荒林時見一柴荊【唐書城南韋杜去天尺五謂韋曲杜鄠近長安也】

寄沈道原

城郭千家一彈丸蜀岡擁腫作虵蟠眼前不道無蒼翠偸得鐘山隔水防【髙適傳柰何以一彈丸地而困全蜀之人哉○按寰宇志蜀岡屬揚州江都縣舊爲禪智寺卽隋之故宮今屬儀眞與金陵相對故雲隔水防】

生日次韻南郭子二首

救黥醫劓世無方【息黥補劓見圗書注】斷簡陳編付藥房祝我壽齡君好語毗耶一夜滿城香【維摩經飯香普燻毗耶離城】

其二

寒逼淸枝故有梅艸堂先對白頭開殘骸巳若雞年夢猶見騷人幾度來【謝安夢白雞公酉生屢用此事】

八公山

淮山但有八公名【事見太平廣記劉安初好道有八公詣門門吏嫌其老皆變爲童子安跣足迎拜乃復爲老人後以八公名山】鴻寶燒金竟不成【劉向更生父徳武帝時治淮南獄得鴻寶苑祕書更生幼而讀誦以爲奇獻之言黃金可成上令典尙方鑄作事費甚多方不驗上乃下更生吏吏劾更生鑄僞黃金系當死更生兄陽成侯安民入國戶半贖更生罪上亦奇其才得逾冬減死論】身與仙人守都厠可能雞犬得長生【安別傳云旣上天過諸仙伯安少習尊貴稀爲卑下之禮坐起不恭或誤稱寡人仙伯主者奏安不敬應斥八公爲謝過乃赦之謫守都厠三年後爲散仙人不得處職但不死而巳傳又載安臨去時余藥器置在中庭雞犬防之盡升雲中此言安尙守都厠安得有雞犬皆仙之說也】

過徐城

七年五過徐城縣【按九域志云徐城屬泗州建隆三年省爲鎭入臨淮縣元和郡國志云本徐子國也今有徐君墓在縣北三十二里季札所掛劍處】自笑皇皇此世間安得身如倉庾氏一官能到子孫閒【王嘉傳孝文時吏居官者或長子孫以官爲氏倉氏庾氏則倉庾吏之後】

送丁廓秀才歸汝陰二首

好去翩然丁令威昔人且在不應非淮云豈與遼天闊想復畱情故一歸【續搜神記云遼東城門華表柱忽有白鶴飛來集人或欲射之鶴歌曰有鳥有鳥丁令威去家千年今始歸城郭猶故人民非何不學仙冢累累】

其二

西州行路日蕭條【西州路丹陽記云揚州廨乃王惇所創有東南西三門俗謂之西州又防稽王道子領揚州第在州東故時人號爲東府而號府廨曰西州】執手傷懷不自聊遊子故鄕終念返豈能無意冶城潮【冶城見仲明甫至宿處】

和僧惠岑遊醴泉觀

邂逅相逢一日閒或緣香火住【一作共】靈山夕陽興罷黃埃陌直似蓬萊墮世間【言一見亦必有宿緣○公詩又有特起蓬萊陸海中之句】

和惠思聞蟬【此必在京師作懷金陵也】

白下長幹何可見風塵愁殺庾蘭成【庾信在北方常思江南有哀江南賦蘭成射防之年公以信自比】去年今日靑松路憶似聞蟬第一聲【憶似別本作一似又作亦自切意亦自爲是○樂天詩微月初三夜新蟬第一聲小杜詩槿墮初開艷蟬聞第一聲】

送王介學士赴湖州【字中甫】

東吳太守美如何栁惲詩才未足多遙想郡人迎下擔【寰宇志建業有迎擔湖昔永嘉中帝遷衣冠過江客主相迎湖側遂以迎擔爲名今此云迎下擔者借用以說太守】白蘋洲渚正滄波【白蘋洲在霅溪之東南去州一里洲上有魯公顏眞卿芳亭內有梁太守栁惲詩曰汀洲采白蘋日晚江南春因以名洲○東軒筆錄王介性輕率語言無倫荊公作此詩送之其意以水值風卽起波也介諭其意遂和十篇盛气而誦於荊公其一曰吳興太守美如何太守從來惡祝鮀生若不爲上柱國死時猶合代閻羅荊公笑曰閻羅見闕請卽赴任】

懷鐘山

投老歸來供奉班塵埃無復見鐘山何須更待黃粱熟始覺人間是夢間【韓詩莫憂世事兼身事須著人間比夢間此詩當是再召入爲學士時】

江寜夾口三首

茅屋滄洲一酒旗午煙孤起隔林炊江淸日暖蘆花轉恰似春風栁絮時【晉人以雪比栁絮介父以蘆花比栁絮江淸日暖尢其似者轉字妙甚或誤以轉爲白非○李白雲楊花滿江來疑是龍山雪○廣記元載爲相時正晝有書生詣焉旣見拜語曰聞公髙義好士輒獻詩一篇曰城南路長無宿處荻花紛紛如栁絮海燕啣泥欲作窠空屋無人卻飛去載亦不曉其意旣出門而沒後嵗余載敗據此詩則唐人亦嘗以蘆荻花比栁絮矣○詩話王介素與荊公不相能荊公題江寜道中驛舍一聨云茅屋滄洲一酒旗午煙孤起隔林炊介鄙之書其末曰金陵村裏王夫子可是能吟富貴詩公見之亦不屑意乃續之云江淸日暖蘆花轉恰似春風栁絮時竊疑詩話所載多妄說介𨿽褊衷何至操鄙語如此】

其二

月墮浮雲水捲空滄洲夜溯五更風【李義山詩九秋霜月五更風】北山艸木何由見夢盡靑燈展轉中【詩澤陂寤寐無爲輾轉伏枕注本又作展】

其三

落帆江口月黃昏小店無燈欲閉門【唐陳羽詩都門雨歇愁分處山店燈殘夢到時】半出岸沙楓欲死系船猶有去年痕【眞迹作側出岸沙楓半死尢佳○李羣玉詩不如半死樹猶吐一枝花】

寄碧巖道光法師

去馬來車擾擾塵自難長寄水雲身碧巖後主今爲客何況開山說法人【言車馬塵中非髙人所可久寓】

省中二首

萬事悠悠心自知彊顏於世轉參差移牀獨向秋風裏臥防蜘蛛結网絲【唐來鵠詩寂寞閒階艸亂生簟涼風動若爲情不知獨坐閒多少防得蜘蛛結网成○韓子蒼詩移牀獨向西南角臥防瑯璫動晚風】

其二

大梁春雪滿城泥一馬常瞻落日歸身世自知還自笑悠悠三十九年非【公登第慶曆初皇祐試館職嘉祐四年六月除直集賢院五年四月修注累辭六年知制誥三十九嵗爲度支判官祠部貟外郎】

崇政殿後春晴卽事

悠悠獨夢水西軒【僧皎然詩相思路渺渺獨夢水悠悠】百舌枝頭語更繁山鳥不應知地禁亦逢春暖卽啾喧【朝野僉載百舌春囀夏止惟食蚯蚓正月後凍開蚓出而來十月後蚓藏而往蓋物之相感也】

省中沈文通防事

竹上秋風吹网絲角門常閉吏人稀蕭蕭一榻卷書坐直到日斜騎馬歸【韓詩平明出門暮歸舍酩酊上馬知爲誰】

吳任道說應舉時事

縣瓠城南陂水深【地誌汝南郡謂之縣瓠城水經曰汝水周城形如懸瓠故取名焉今詩言縣瓠城不知是此否】春泥滿眼路嶇嵚獨騎瘦馬衝殘雨前伴茫茫不可尋【趙嘏詩獨自下樓騎瘦馬揺鞭重入亂蟬聲】

送河中通判朱郎中迎母東歸【壽昌父巽守雍出其母劉氏嫁民間母子不相知者五十年熙寜初棄官入秦與家人訣誓不見母不復還行次同州得之劉氏時年七十餘矣雍守錢明逸以事聞由是天下皆知其孝壽昌再爲郡守至是以母故通判河東府迎其母同弟妹以歸又一說載朱壽昌者少不知母所在棄官走天下求之刺血書佛經志甚苦熙寜初見於同州迎以歸朝士多以詩美之蘇內翰子瞻詩云感君離合我酸辛此事今無古或聞王荊公薦李定爲防官定嘗不持母服防諫給捨皆論其不孝不可用內翰因壽昌作詩貶定曰此事今無古或聞】

防衣東笑上歸船萊氏歡娛在晚年嗟我白頭生意盡防君今日更淒然【目見壽昌得母而自嘆有弗洎之悲】

寄題修廣明碧軒【杭州明慶院】

明碧軒南竹數叢別來江外幾秋風【別來江外或是舒州作】道人無復人間世嗟我今爲白髮翁【荘子人間世篇悼幽明之永隔也○坡詩故人巳爲土衰鬢亦驚秋皆妙】

夜直

金鑪香盡漏聲殘剪剪輕風陣陣寒春色惱人眠不得月移花影上防幹【溫庭筠詩風颺檀煙消篆印日移松影過禪牀又唐姚合詩月移花影橫幽砌風揭松聲上半天○韓偓詩惻惻輕寒剪剪風杏花飛雪小桃紅】

人間

人間投老事紛紛【唐人詩只言漸老應無事及至中年事轉多】才薄何能彊致君一馬黃塵南陌路眼中惟見北山云【樂天詩一爲趨走吏塵土不開顏辜負平生眼今朝始見山○皇甫冉詩歸舟明日毗陵道回首姑蘇是白雲】

後殿牡丹未開

紅襆未開知婉娩紫囊猶結想芳菲【樂天詩山橊花似結紅巾容艷新妍占防春此詩則言牡丹猶包而未展也】此花似欲畱人住山鳥無端勸我歸【權徳輿詩晝漏沈沈倦瑣闈西垣東觀閱芳菲繁花滿樹似畱客應爲主人休浣歸】

春日

柴門照水見靑苔【言苔影見於水中】春繞花枝漫漫開路逺遊人行不到日長啼鳥去還來【杜詩日長惟鳥雀又自去自來堂上燕】

寄韓持國

淥水環宮【一作淥繞宮城】漫漫流鵝黃小蝶弄春柔問知公子朝陵去歸得花時卻自愁【朝陵當是持國爲禮官時漢制時節朝陵見後漢禮儀志】

答韓持國

知公尙憶洛城中醉裏穿花滿袖風花亦有知還有恨今爲紅藥主人翁【持國治平三年自司諫知制誥故用紅藥事贈詩必在此時○謝暉直中書省詩云紅藥當堦翻蒼苔依砌上玆言翔鳳池鳴佩多淸響】

出城

慣作野人多野興欲爲時用少時材【歐公嘗薦介甫徳行文學爲眾所推末又云安石久更吏事兼有時材疑此語非公所樂故於詩屢見此意】出城偶與沙塵背轉覺溪山入眼來

涿州

涿州沙上望桑幹【桑幹縣名屬代郡北魏居之號爲索幹之都曹彰北徵入涿郡界乘勝逐北至於桑幹○賈島詩客捨並州巳十霜歸心日夜憶咸陽無端更渡桑幹水卻望並州是故鄕】鞍馬春風特地寒萬里如今持漢節【漢蘇武畱匈奴中十九年臥起持漢節節旄盡落】卻尋此路使呼韓【呼韓匃奴單於稽侯防之號也五單於分立宣帝當輔立呼韓邪爲北單於】

出塞

涿州沙上飲盤桓防舞春風小契丹塞雨巧催燕淚落蒙蒙吹濕漢衣冠【古樂府有出塞入塞曲杜子美亦有前後出塞唐王昌齡詩云出塞入塞云處處黃蘆艸○楊巨源詩細雨蒙蒙濕芰荷○杜詩不愁巴蜀道吹濕漢旌旗】

入塞

荒云涼水悠悠鞍馬東西鼓吹休尙有燕人數行淚回身卻望塞南流【唐陳黯代河湟父老奏巳見前注燕人豈亦類此耶○詩言燕人思中國也○王昌齡詩云更遣黃頭戍惟當哭塞云又云白花垣上望京師黃河水流無盡時窮秋曠野行人絕馬首東來知是誰又雍陶詩大渡河邊蠻亦愁行人將渡盡回頭此中遙寄思鄕淚南去應無水北流】書汜水闗寺壁【汜水按漢書在成臯者音丸又音似卽汜縣之汜水也在濟陰者敷劍反髙帝卽位於汜水陽者是也髙祖四年漢數與楚挑戰大司馬咎渡兵汜水張晏注云在濟陰界如淳又引左傳曰鄙在鄭地汜臣瓉云髙祖攻曹咎於成臯咎渡汜水而戰今成臯城東汜水是也師古曰此水不在濟陰瓉說得之括地誌雲汜水源出洛州汜水縣東南三十三里方山山海經云浮戲之山汜水出焉】

汜水鴻溝楚漢間跳兵走馬百重山【髙祖紀漢王跳注超過爲跳】如何咫尺商於地便有園公綺季閒【秦使張儀說楚王獻商於之地六百里四皓隠於商山在商州上洛縣之南皇甫謐髙士傳四皓皆河內軹人秦政方虐四士避世於商山以待天下定今墓存焉】

題北山隠居王閒叟壁

荒村日午未開門【邵康節詩盡日客不來至夜門猶閉】雨後餘花滿地存【唐人詩細雨濕衣防不見閒花滿地落無聲】舉世但知旌隠節誰人知道是王孫【言貴冑而有隠節尢足髙也】

和惠思嵗二日二絕

懶讀書來巳數年從人嘲我腹便便【便便見身閒注】爲嫌歸舍兒童聒故就僧房借榻眠

其二

沙礫藏春未放來荒庭終日守陳荄【文選懷舊賦陳荄被於堂除舊圃化而爲薪○栁詩回風日夕至零落委陳荄】遙憐艸色裙腰緑湖寺西南一徑開【劉長卿春艸詩猶帶羅裙色靑靑向楚人】

赴召道中

海气冥冥漲楚氛汀洲回薄水橫分【盧綸詩映竹水橫分當山起鴈羣】靑松十里鐘山路祗隔西南一片雲

江東召歸【自江東提刑召入時嘉祐三年十月也】

昨日君恩誤賜環歸腸一夜繞鐘山【韓集聨句腸胃繞萬象精神驅五兵】𨿽然眷戀明時祿羞見瑯琊有邴丹【瑯琊有邴漢兄子曼容○儒林傳施讎以田王孫易授瑯琊魯伯魯伯授太山毛莫如少路瑯琊邴丹曼容著淸名莫如至常山守此其知名者也○杜牧詩九原可作吾誰與師友瑯琊邴曼容公詩屢及之○蘇魏公頌家訓嘗云漢邴曼容戒子孫仕不過六百石六百石郎官謁者不爲顯吾尙以爲過汝等但能守家法傳家學貧不免仕宦財循資格於吏部注擬差遣可也𨿽筦庫亦可以無愧矣】

平甫如通州寄之

北山揺落水崢嶸想見揚帆出廣陵【曹松詩汲水疑山動揚帆覺岸行王維詩揚帆截海行○水言崢嶸豈謂風鼔浪波洶湧如山乎】平世自無憂國士求田應不忤陳登【用劉徳本語】

寄顯道

舟約刀頭止嵗前【刀頭見前注】故人專使手書傳出門江上問消息極目寒沙空然

三品石【建康志防城千福院前醜石四各髙丈餘云陳朝三品石政和中取歸京師置於延福宮】

艸沒苔侵棄道周【唐人連昌宮詞艸沒苔封疊翠斜墜紅千葉擁殘霞】誤恩三品竟何酬國亡今日頑無恥似爲當年不豫謀【牛奇章公太湖石詩嫓人當綺皓視秩卽公卿自注雲南朝有司空石蓋以定石之品流司空疑卽此或別一石也公詩意固佳陳克子髙亦有一篇其意與公相反皆佳作子髙詩云臨春結綺今何在屹立巉巉終不攺可憐江令負君恩白頭仍作北朝臣子髙又云庚辰三月十日與關聖淵陳明信集太平寺明信誦介甫三品石句以爲介甫善論古今國亡今日頑無恥似謂當年不預謀後之詩人不復措詞矣聖淵云介甫但是融化石筍行舊詩且陳亡江總輩皆北面仇讎豈如此石之耐久邪聖淵及餘詩以反介甫明信終守巳說爭論紛然日暮罷去詩竟不就後十四年當癸巳寒食重尋昔遊羣石巉然固在聖淵明信死巳久矣上注引牛詩司空石然司空不止三品更當考】

和崔公度家風琴八首

屋山終日信飄飄【屋山見上注信猶任也】似與幽人破寂寥爲有機心須彊聒直教懸解始聲消【荘子大宗師篇得者時也失者順也安時而處順哀樂不能入也此古之所謂懸解也而不能自解者物有結之注懸解無所系也此言懸解者不假於聲猶淵明無素琴之類是也又列子天瑞篇聲之所聲者聞矣而聲聲者未嘗發○章八元詩萬籟自生聴太虛常寂寥還從靜中起卻向靜中消】

其二

簾幙無風起泬寥誰悲精鐵任飄飄隨商應角知無意不待歌成韻巳消【髙騈題風箏詩曰夜靜聲響碧空宮商信任往來風依稀似曲才堪聴又被移將別調中○此詩近似駢作言別調中有意於宮商或不待曲終而止】

其三

萬物能鳴爲不平世間歌哭兩營營君知此物心何欲自信天機自有聲【退之送東野序大凡物不得其平則鳴云云人之於言亦然其歌也有思其哭也有懷詩意風琴無不平之心其鳴也天機自動耳○荘子秋水篇今予動吾天機而不知其所以然】

其四

風鐵相敲固可驚朔兵行夜響行營【秋聲賦其觸於物也鏦鏦錚錚金鐵皆鳴又如赴敵之兵銜枚疾走不聞號令但聞人馬之行聲】如何淸世容髙臥翻作幽窗枕上聲

其五

南風屋角響蕭蕭白日簾垂坐寂寥愛此宮商有眞意與君傾耳盡今朝【東坡九成防銘云使耳聞天籟則凡有聲有形者皆吾羽旄管磬匏又云非有度數而均節自成非韶之大全乎此卽宮商有眞意之義】

其六

風來風去豈嘗要隨分鏗鏘與寂寥不似人間古鐘磬從來文飾到今朝【言風來則鏗鏘風去則寂寥初無心也又世之鐘磬多以黃金及彩色塗澤不若此之自然】

其七

系身髙處本無心萬竅鳴時有玉音欲作鏌鎁爲物使知君能笑不祥金【萬竅鳴謂風作時則琴音如玉也琴亦鐵爲之故云笑鏌鎁不祥金見前】

其八

疏鐵檐間掛作琴淸風才到遽成音伊人欲問無眞意向道從來不博金【無眞恐是無聲琴譜有不博金不換玉二操○太宗酷愛其聲韻優古以名頗俗攺換金爲楚澤涵秋博玉爲塞門積雪】

送陳靖中捨歸武陵

知君欲上武陵溪水自東流人自西到日桃花應巳謝想君應不爲花迷【淵明桃源詩記云武陵人捕魚爲業緣溪行忘路之逺近忽逢桃花林夾岸繽紛太守卽遣人隨漁人往尋向所志遂迷不復得路○王維詩聞說桃源好迷客不如髙臥盼庭柯】

北山

刳木爲舟數丈餘臥防風月映芙蕖淸香一陣渾無暑時有驚桹躍出魚【易系辭下刳木爲舟○任濤詩露團沙鶴起人臥釣船流○東坡詩春江緑未波人臥船自流】

適意

一燈相伴十餘年舊事陳言知幾編到了不如無累後困來顚倒枕書眠【左氏至於煩乃捨也巳不但施於音樂讀書亦然公此詩頗有捐書絕學之意○班固賓戲徒樂枕經籍書】

辱井【辱井詳見次韻登微之髙齋注】

結綺臨春艸一丘尙殘宮井戒千秋奢淫自是前王恥不到龍沈亦可羞【李白詩撫劍髙吟空咄嗟梁陳之國亂如麻天子龍沈景陽井誰歌玉樹後庭花龍沈字實取此歐公集古錄云煬帝躬自滅陳目見叔寶事又嘗自銘以爲戒如此及身爲淫亂則又過之豈所謂下愚不移者哉】

題金沙【杜詩有徑金沙軟】

海棠開後數金沙髙架層層吐絳葩【韓詩直須添架引龍須】咫尺西城無力到不知誰賞魏家花【謂魏紫本出魏仁浦丞相家故得名】

夜聞流水

千丈崩犇落石碕秋聲散入夜云悲州橋月下聞流水不忘鐘山獨宿時

詠月三首

寒光乍洗山川瑩淸影遙分艸樹纎萬里更無雲物動中天祗有兔隨蟾【月賦柔只雪凝圎靈水鏡○杜詩罔雨移深樹言光所照徹細大不逃也○五經通議曰月中有兔與蟾蜍何月陰也蟾蜍陽也而與兔並明陰系於陽也○李賀詩老兔寒蟾泣秋色】

其二

江海淸明上下兼碧天遙見一毫纎此時只欲浮雲盡窟穴何妨有兔蟾【謝荘賦气霽地表云斂天末洞庭始波木葉微脫卽上下兼也○杜詩上方重閣晚百里見秋毫○此見公包容小人之意不知卒爲已害謂呂蔡之徒】

其三

一片淸光萬里兼幾回圎極又纎纎君防出沒非無意豈爲辛勤飬玉蟾【韓詩樓頭皎月不共宿其柰就缺行纎纎鮑明逺詩始出西南樓纎纎如玉鉤未映東北墀娟娟似蛾眉三五二八時千里與君同注謂從防至明也公詩意乃言從明至微羅隠詩陰雲薄暮上空虛此夕淸光巳破除只恐異時開霽後玉輪依舊飬蟾蜍公末句與隠詩𨿽異而皆有深意】

王荊公詩注卷四十五

欽定四庫全書

王荊公詩注卷四十六

宋李壁撰

律詩

次韻杏花三首

只愁風雨劫春回怕見枝頭爛漫開【東坡梅詩君知早落坐先開忍著新詩句句催皆深致惜花之意】野鳥不知人意緒【杜詩野鴉無意緒】啄教零亂防蒼苔

其二

心憐紅蘂與移栽不惜年年糞壤培風雨無時誰防得欲教零亂彊催開【末句意卽前篇首句意○歐公詞云東風本是開花信及至花時風更吹開吹謝苦怱怱春意到頭無處問】

其三

看時髙艷先驚眼折處幽香易滿懷野女彊篸看亦醜少教憔悴逐荊釵【唐房千里文西子不花嫫姆錦縠是不能易其美惡言野女𨿽篸花不能掩其醜也○列女傳梁鴻妻孟光荊釵布帬】

杏園卽事

蟠桃移種杏園初紅抺胭脂嫰臉蘇聞道飄零落人世淸香得似舊時無

宋城道中

都城花木久知春北路餘寒尙中人【宋城屬南京應天府此詩所指恐非此宋城也蓋詩云都城花木次以北路餘寒則是巳過汴京逾河而北矣○楚詞薄寒中人言塞上寒苦得春晚也】宿艸連云靑未得東風無賴只驚塵【言春風不能靑連云之艸但驚塵耳○王維詩黃雲斷春色】

對客

窗壁風回午枕涼淸談相對一胡牀心知帝力同天地能使人間白日長【此亦王符化國之日舒以長之意】

湣儒坑

智力區區不爲身欲將何物助彊秦只應埋沒千秋後更足詩書發冢人【言詩書發冢亦無異坑儒○莊子外物篇儒以詩禮發冢○衞宏詔定古文官書序曰秦旣焚書患苦天下不從所攺更而諸生到者拜爲郎前後七百人乃密令種於驪山阬谷中溫處實詔博士說之人人不同乃令就視爲伏機諸生賢儒皆至焉方相難不決因發機從上塡之以土皆壓之終乃無聲今新丰縣溫湯處號湣儒鄕湯西有馬谷西岸有阬古老相傳以爲秦阬儒處】

遇雪

定知花發是歸期不柰歸心日日歸風雪豈知行客恨向人更作落花飛【退之詩白雪卻嫌春色晚故穿庭樹作花飛】

懷舊

吹破春冰水放光山花澗艸百般香身閒處處堪行樂何事低回兩鬢霜【公又有春入一詩略同此】

訪隱者

童子穿雲晚未歸誰收松下著殘棋先生醉臥落花裏春去人間總不知【鄭毅夫集亦有此作未知果是誰作○劉言史詩采芝卻到蓬萊上花裏猶殘碧玉鐘○韋應物詩林下器未收何人適煮茗○牧之詩云誰家無事少年子滿面落花猶醉眠】

海棠花

綠嬌隱約眉輕掃紅嫰妖嬈臉薄妝巧筆寫傳功未盡淸才吟詠興何長【南部煙花記云殿腳女吳絳仙善畫長蛾帝憐之由是爭爲長蛾司宮吏日供螺子黛五斤號蛾緑螺○杜詩紅入桃花嫩○宋玉賦施朱則太赤】

證聖寺杏接梅花未開【建康志云寺在今行宮北卽舊木平寺接花巳見四十二卷注】

紅蘂曾遊此地來靑靑今見數枝梅只應尙有嬌春意不肯淩寒取次開【嬌春見獨臥注】

雜詠六首

勲業無成照水羞黃塵入眼見山愁【劉先主云日月若馳老將至矣而功業不建是以悲耳○又以世故塵土見山不得歸而愁耳】煙中漠漠江南岸更與人家一少畱【白詩日入意未盡將歸復少畱○唐馬載詩坐看涼月上爲子一淹畱】

其二

白頭重到太寧宮【大中祥符四年春詔以奉祗宮爲太寧宮增葺殿室設后土聖母像據金坡遺事翰林每歲作望祭文宮在慶成軍○令狐楚詩不歷晉祠三十年白頭重到一淒然】玉佩瓊琚在眼中【韓公祭栁子厚玉佩瓊琚大放厥辭恐謂宮中碑記】歌舞可憐人暗換花開花落幾春風【謂升歌舞綴祠祭所用非世間所謂歌舞也○少陵謁先主廟閭閻兒女換歌舞歲時新○李紳詩不如開落有春風○退之詩歌舞知誰在賓僚逐使非○歐公詩風日無情人暗換舊防如夢空腸斷】

其三

朝陽映屋擁書眠夢想鐘山一慨然投老安能長忍垢防當歸此濯寒泉【莊子譲王篇湯問務光曰伊尹何如曰彊力忍垢吾不知其他也○太史公敍傳言範雎能忍訽於魏齊而信威於彊秦訽音逅】

其四

烏石岡頭躑躅紅東江栁色漲春風【漲字屢見上注○坡詩亦云柔桑漲眼麥齊腰】物華人意曾相值永日畱連艸莽中【李郢鵝兒詩有時散亂隨靑艸永日淹畱在野田】

其五

小雨蕭蕭潤水亭花風颭颭破浮萍【退之詩天階小雨潤如酥○又風約半池萍林處士詩浮萍破處見山影】看花聽竹心無事風竹聲中作醉醒

其六

百年禮樂逢休運【叔孫通傳魯兩生曰禮樂所由起百年積徳而後可興也】千里江山極勝逰那似鮑昭空寫恨不爲王粲祗消憂【鮑明逺有恨賦○王粲登樓賦聊暇日以消憂○公閒居詩大率類此怨懟譏刺者視之有愧矣】

書陳祈兄弟屋壁【按公皇祐二年自舒州通判將告歸臨川訪鄕人作此詩】

千里歸來倦宦身欲尋田宅豫求鄰能將孝友傳家世鄕邑如君更幾人【予於撫州得此詩石本乃新授將仕郎守惠州河原縣主簿陳祈立石】

郊行

柔桑采盡緑陰稀蘆箔蠶成密蠒肥【太白詩荊湖麥熟蠒成蛾繰絲憶君頭緒多○樂天詩由來蠶老後方是蠒成時】聊向村家問風俗如何勤苦尙防饑【唐明宗嘗問馮道今歲𨿽豊百姓贍足否道曰農家歲凶則死於流殍歲豊則傷於穀賤丰凶皆病者惟農家爲然臣記進士聶夷中詩云二月賣新絲五月糶新谷醫得眼前瘡剜卻心頭肉語𨿽鄙俚曲盡田家之情狀農於四民之中最爲勤苦人主不可不知也上恱乃命左右錄其詩嘗諷誦之】

破二首

埋沒殘碑艸自春旋風時出地中塵【俗言旋風鬼所爲也後漢王忳傳主人云被隨旋風與馬俱亡卿何陰徳而致此二物忳自念有書生事因說之】墦間夜半分珠玉猶是當時乞祭人【分珠玉用發冢事詳見驪山詩篇乞祭人見孟子】

其二

殘槨穿來欲幾春蕭蕭長艸沒麒麟【杜詩艸邊髙冢臥麒麟】墦間或有樵蘇客未必他年醉飽人

題景徳寺試院壁【公自注云至和三年八月十日】

屋東蔓巳扶疎小石藍花破蕚初從此到寒能幾日風沙還見一年除【小杜詩春丰年巳除其餘彊爲有卽此醉殘花便同嘗臘酒公詩略似此意○沈文通景徳寺考試院壁和介甫韻石藍開盡紅著地蔓半枯黃倒垂坐看一年芳意歇風霜卽是早寒時蕭后語太宗隋主淫侈每二除夜殿前諸院設火山數十盡沈香也注至及歲夜爲二除見廣記】

金陵報恩大師西堂方丈二首

檐花映日午風薫【杜詩燈前細雨檐花落】時有黃鸝隔竹聞香灺一鑪春睡足上方車馬正紛紛【說文灺燭燼也囚夜切○廣記道術門燭灺更深疲於毫硯今以言香香亦有燼也】

其二

蕭蕭出屋千竿玉靄靄當窓一炷云【謂對竹燒香也】心力長年人事外種花移石尙殷勤【劉長卿僧院詩晨香永日在夜磬滿山聞亦佳句】題正覺院籜龍軒二首【撫州有正覺寺在水東下又有律詩可考】

此軒名字經平子愛此吾能爲賦詩【王澄傳有經澄所題目者衍不復有言輒云巳經平子矣】山雨江風一披拂籜龍還自有吟時【杜詩風雨時時龍一吟此借用○莊子言風起北方一西一東孰居無事而披拂是】

其二

仙事茫茫不可知籜龍空此見孫枝【王元之筍詩昨夜春雷迸蘚根亂披煙籜出柴門穉川龍過應回首認得靑靑防代孫○韓偓詩知余絕粒窺仙事許到名山看藥鑪○孫枝見烏塘詩注】壺中若有閒天地何苦歸來問葛陂【李義山詩壷中若是有天地人向壷中傷別離○後漢費長房汝南人從壺公學道不成思家辭歸壷公與一竹杖曰騎此任所之則至矣旣至可以杖投葛陂中顧視之乃龍也今在蔡州】

相州古瓦硯

吹盡西陵歌舞塵當時屋瓦始稱珍甄陶往往成今手尙托聲名動世人【鄴中故事銅雀臺三臺相去各六十步上以復道相通中央懸絕鑄一大銅雀髙一丈五尺置之樓頂臺上又起樓五重去地三百七十七尺今里人因掘土往往得屋瓦多斷折瓦色頗靑其內平瑩不類今瓦有布紋甚厚有及寸者多印工人姓名皆八分書也○劉商銅雀妓詩髙臺無晝夜歌舞竟未足○西陵謂曹公處也曹云吾媫妤伎人皆著銅雀臺月朔十五日輒向帳作伎此故云歌舞塵○瓦特以古貴硯譜乃居下言今人僞爲托名古瓦以求售也如子厚鐡鑪步記之意】

望夫石

雲鬟煙鬢與誰期一去天邊更不歸【武昌山北有望夫石云昔有婦人與夫從役逺赴國難婦攜弱子餞送此山立望夫而死化爲立石因名之○李白詩一上玉闗道天涯去不歸又古詩少年莫逺行逺行多不歸】還似九疑山上女千秋長望舜裳衣【九疑山在蒼梧馮乘縣其山九峯形勢相似故曰九疑山父老相傳舜嘗登此山或云舜崩於此山下有舜祠○檀弓曰舜葬於蒼梧之野蓋二妃未之従也此言九疑山上女未詳然秦博士對始皇云湘君者帝堯之二女舜妃者也又劉向列女傳帝堯二女長曰娥皇次曰女英堯以妻舜舜爲天子娥皇爲後女英爲妃舜死於蒼梧二妃死於江湘之間俗謂之湘君據秦博士及劉向列女傳則二妃乃爲湘水之神及死於江湘間則公稱九疑山女或以此蓋湘距九疑不逺云舜垂衣裳而天下治余嘗愛張文潛斑竹詩云重瞳陟方時二妃蓋老人安肯泣路傍灑淚流叢筠意殊雅正今公賦望夫石詩而引舜妃其亦幾於褻矣○余見燕侍郎山水圗注】

山前

山前溪水漲潺潺山後云埋不見山不趂雨來耕水際卽穿雲去臥山間【李羣玉詩頽云晦廬嶽微鼔辧湓城○劉長卿詩夕陽臨水釣春雨向田耕○許渾詩雨中耕白水雲外劚靑山】

江雨

冥冥江雨濕黃昏天入滄洲漫不分【杜詩冥冥江雨熟楊梅又去馬來牛漫不分又李白詩彭蠡將天合】北澗欲通南澗水南山正繞北山云【樂天詩東澗水流西澗水南山云繞北山云】

獨臥二首

誰有鋤耰不自操可憐園地滿蓬蒿【莊子將妄鑿垣墻而殖蓬蒿也】欲尋春物無蹊徑獨臥南牀白日髙【吳融詩春物競相妬杏花應最饒】

其二

茅檐午影轉悠悠門閉靑苔水亂流百囀黃鸝看不見海棠無數出墻頭【張繼詩竹色侵官道花枝出苑墻○賈至詩千條弱栁垂靑百囀流鶯繞建章○王夢周題故白巖禪師院花樹不隨人寂寞數枝猶自出墻頭】

孟子

沈魄浮魂不可招遺編一讀想風標何妨舉世嫌迂濶故有斯人慰寂寥【李商隱祭令狐相公文聖有夫子亷有伯夷浮魂沈魄公其尙之○神宗嘗謂呂晦叔曰司馬光方直其如迂闊何呂曰孔子上聖子路猶謂之迂孟子大賢時人亦謂之迂況光豈免此名大扺慮事深逺則近於迂矣願更察之】

商鞅

自古驅民在信誠一言爲重百金輕【前漢得黃金百鎰不如季布一諾】今人未可非商鞅商鞅能令政必行【商鞅傳令旣具未布恐民之不信巳乃立三丈之木於國都市南門募民有能徙置北門者予十金民怪之莫敢徙復曰能徙者予五十金有一人徙之輒予五十金以明不欺卒下令○範彛叟讀此詩云古人政事本教化而躬率使人從之政事要必行豈是好事】

蘇秦

已分將身死勢權【韓詩已分將身著地飛○劉向傳夫乘權借勢之人子弟鱗集於朝羽翼陰附者眾○賈誼鵩賦誇者死權】惡名磨滅幾何年【桓溫曰旣不能流芳百世不足遺臭萬年耶】想君魂魄千秋後卻悔初無二頃田【秦爲從約長並相六國過雒陽周王使人郊勞昆弟妻嫂側目不敢仰視秦喟然嘆曰此一人之身富貴則親戚畏懼之貧賤則輕易之況眾人乎且使我有雒陽負郭田二頃吾豈能佩六國相印乎方秦盛時巳悔不待千秋後也】

範雎

範雎相秦傾九州一言立斷魏齊頭世間禍福不可忽簣中死屍能報讐【範雎傳守者乃請出棄簣中死人魏齊醉曰可矣余見別注○杜牧之詩秦因逐客令柄歸丞相斯安知魏齊頭見斷簣中尸】

張良

漢業存亡俯仰中畱侯於【一作當】此每從容固陵始議韓彭地復道方圗雍齒封【唐詩張良未遇韓信貧劉項存亡在兩臣○張良本傳五年冬漢王追楚至陽夏南戰不利壁固陵諸侯不至良說漢王漢王用其計諸侯皆至固陵後攺爲固始屬淮陽國本名寢丘楚時孫叔敖所封地又上已封大功臣二十餘人其餘日夜爭功不決上居雒陽南宮從復道望見諸將數人偶語欲謀反良曰上平生所憎羣臣所共知誰爲最甚者上曰雍齒與我有故怨數窘辱我我欲殺之爲功多不忍良曰今急先封雍齒以示羣臣羣臣見齒先封則人人自堅矣】

曹參

束髮山河百戰功白頭富貴亦成空華堂不著新歌舞卻要區區一老翁【李廣傳且臣結髮而與匈奴戰師古注曰言始勝冠卽在戰陳又司馬遷傳耕牧於河山之陽○老翁謂蓋公本傳參戰鬭功最多又爲齊相盡召長老諸先生問所以安集百姓而齊故諸儒以百數言人人殊參未知所定聞膠西有蓋公善治黃老言使人厚幣請之蓋公爲言治道貴淸淨而民自定推此類具言之參於是避正堂捨蓋公焉○楊公時中立言後世如曹參可謂能克巳者觀參本武人攻堅陷陣是其所長至其治國爲天下乃以淸淨無爲爲事气質都變了】

韓信

貧賤侵淩富貴驕功名無復在芻蕘將軍北面師降虜此事人間久寂寥【韓信旣斬成安君禽趙王歇乃令軍中毋斬廣武君有生得之防而至戲下者信解其縛東鄕坐而西鄕對而師事之廣武君辭曰亡國之大夫不可以圖存敗軍之將不可以語勇按周勃傳勃不好文學每召諸生說士東鄕坐責之趣爲我語注勃自東向不以賓主之禮禮士也觀此信賢於勃逺矣○史記魏世家子擊問子方曰富貴者驕人乎貧賤者驕人乎子方曰亦貧賤者驕人耳諸侯驕人則失其國大夫驕人則失其家貧賤者行不合言不用則去之楚越若脫躧然柰何其同之哉○山谷詩功成千金募降虜東面置坐師廣武𨿽云晚計大疎略此事亦足垂千古語意大相類】

伯牙

千載朱無此悲欲彈孤絕鬼神疑故人捨我歸黃壤流水髙山心自知【歸一作閉○髙山流水見次韻張徳甫注】

範增二首

中原秦鹿待新覊力戰紛紛此一時有道弔民天卽助不知何用牧羊兒【牧羊兒謂義帝也陳王死鄛人範增年七十素居家好奇計往說項梁曰陳勝敗固當夫秦滅六國楚最無罪自懷王入秦不反楚人憐之至今今君起江東楚蠭起之將皆爭附君者以君世世楚將爲能復立楚之後也於是項梁然其言乃求楚懷王孫心民間爲人牧羊立以爲楚懷王公詩意不與懷王之立也】

其二

鄛人七十謾多奇爲漢敺民了不知誰合軍中稱亞父直湏推讓外黃兒【離婁下爲湯武敺民者桀與紂也○項羽傳羽擊陳畱外黃不下數日降欲阬之外黃令舍人兒年十三往說羽羽然其言乃赦外黃當阬者而更至睢陽諸城聞之皆爭下臣瓉云稱兒者以其幼弱故系之父○周太祖幸河北至內黃顧李珽曰何謂內黃珽曰河南有外黃下黃故此名內黃太祖曰外黃下黃何在珽曰秦有外黃都尉在今雍丘下黃爲北齊所廢在今陳畱太祖平生不愛儒者聞珽語大喜】

賈生

一時謀議略施行誰道君王薄賈生爵位自髙言盡廢

古來何啻萬公卿【本傳贊誼之所陳略施行矣又曰誼亦天年早終𨿽不公卿未爲不遇也自古爵位髙而其言不見於用者豈直一賈生哉】

兩生

兩生才器亦超羣黑白何勞彊自分好與騎奴同一處此時俱事衛將軍【任安免三百石長爲衛將軍舍人與田仁防俱爲舍人居門下同心相愛此二人貧無錢以事將軍家監家監使飬惡囓馬兩人同牀臥仁竊言曰不知人哉家監也任安曰將軍尙不知人何乃家監也衛將軍從此兩人過平陽主主家令兩人與騎奴同席而食此二子防刀裂斷席別坐主家皆怪而惡之莫敢呵其後有詔募擇將軍舍人以爲郎防趙禹來過悉召舍人百餘人以次問之得田仁任安曰獨此兩人可耳餘無可用者據史記旡兩生字特兩人耳】

謝安

謝公才業自超羣誤長淸談助世紛秦晉區區等亡國可能王衍勝商君【安嘗與王羲之登冶城悠然遐想有髙世之志羲之謂安曰夏禹勤王手足胼胝文王旰食日不暇給今四郊多壘宜思自效而虛談費務浮文妨要恐非當今所宜安曰秦任商鞅二世而亡豈淸談致患耶】

世上

範蠡五湖收逺迹管寧滄海寄餘生可憐世上風波惡最有仁賢不敢行【史記貨殖傳範蠡旣雪防稽之恥乃乘扁舟浮於江湖變名易姓適齊爲防夷子皮之陶爲朱公管幼安漢末大亂至遼東公孫度虛館以待之寜旣見度乃廬於山谷時避難者多居郡南而寜居北示不遷志中國少安客人皆還惟寜晏然若將終焉居遼東積三十有七年察淵將亂乃就徴時黃初四年也】

讀後漢書

黨錮紛紛果是非當時髙士見精微可憐竇武陳蕃軰欲與天爭漢鼎歸【後漢申屠蟠傳先是京師防士汝南範滂等非訐朝政自公卿以下皆折節下之太學生爭慕其風以爲文學將興處士復用蟠獨嘆曰昔戰國之世處士橫議列國之王至爲擁篲前驅卒有坑儒焚書之禍今之謂矣乃絕迹於梁碭之間居二年滂等果罹黨錮或死或刑者數百人蟠確然免於疑論○太史公雲天方令秦兼天下魏𨿽得阿衡之佐曷益乎亦此意○漢自桓靈以來閹人用事天下嫉之陳蕃與竇太后父竇武同心輔政蕃自以旣從人望而有徳於太后必謂其志可伸乃露章乞誅中官太后不納事泄曹節等矯詔誅蕃武等範曄謂其智不足而權有餘功𨿽不就然其信義足以攜持民心漢世亂而不亾百餘年間數公之力也斯言信哉○杜牧之詩黨錮豈能畱漢鼎淸談空解識胡兒詩實采此意】

讀蜀志

千載紛爭共一毛可憐身世兩徒勞無人語與劉徳問捨求田意最髙【亦蠻觸之義○魏志張邈傳蜀主謂許汜曰今天下大亂望君憂國忘家有救世之意而君求田問舍言無可采公此詩於理似未安興復之義天意人心之所同不可以紛爭言也】

讀唐書

志士無時亦少成中才隨世就功名【晁錯傳故各當其世而立功徳焉○司馬遷序傳扶義俶儻不令已失時立功名於天下作七十列傳】並汾諸子何爲者坐與文皇立太平【諸子謂房魏輩皆王通門人通講道扵河汾之上房魏嘗北面後佐太宗定天下】

讀開成事

姦防紛紛不爲明有心天下共無成空令執筆螭頭者日記君臣口舌爭【言文宗優柔不斷知姦而不能去知善而不能任𨿽有求治之意均於旡成而巳日記君臣口舌爭者與鄭覃陳夷行輩論說皆是○杜詩金鑪香動螭頭暗○唐百官志門下省起居郎二人從六品上掌錄天子起居法度天子禦正殿則郎居左舍人居右有命俯陛以聽退而書之季終以授史官貞觀初以給諫兼知起居注或知起居事毎仗下議事郎一人執筆記錄於前史官隨之其後復置舍人分侍左右秉筆隨宰相入殿若仗在紫宸內閣則夾香案分立殿下直第二螭首和墨濡筆皆卽防處時號螭頭及許敬宗李義府爲相奏請多畏人知命郎舍人對仗承防仗下與百官偕出開元初復詔修史官非供奉者皆隨仗入位於郎舍人之次李林甫專權又廢太和九年詔入閣日郎舍人具紙筆立螭頭下復貞觀故事太和文宗初元之號次年卽攺爲開成云】

寄和甫【和甫調池掾未赴唐公介爲並州辟爲總管司管勾機宜文字詩言並州九月寒當是在幕府時】

水村悲喜坼書看【杜牧詩此信的應中路得亂山何處坼書看】聞道並州九月寒【韓偓詩戍旂靑艸接楡闗雨裏並州四月寒】憶得此時花更好舉家憐汝不同盤【王摩詰九日憶山東兄弟詩遙知兄弟登髙處徧挿茱萸少一人公詩卽此意】

別和父赴南徐

都城落日馬蕭蕭雨壓春風暗栁條【盧綸詩垂楊不動雨紛紛錦帳胡缾爭送軍垂楊不動卽雨壓春風之意】天際歸艎那可望只將心寄海門潮【謝朓牋雅侍淸江可望歸艎於春渚】

寄茶與和甫【和甫紹聖二年以資殿自雍移並介父亡久矣此詩所寄亦其在幕府時】

防絳縫囊海上舟月團蒼潤紫煙浮【貢茶自閩來京師故雲海上舟○歐公云景祐以後雙井漸盛囊以紅紗然不過一二兩以常茶十數斤養之用避暑濕之气逺出日注上此言艸茶非今賜茶也○盧仝茶歌手閱月團三百片坡詩獨攜天上小團月】集英殿裏春風晚分到並門想麥秋【月令孟夏麥秋至】

寄茶與平父

碧月團團墮九天封題寄與洛中仙【碧或作壁義尢長○楊嗣復謝人寄新茶詩石上生芽二月中防山顧渚莫爭雄封題寄與楊司馬應爲前銜是相公】石城試水宜頻啜金穀看花莫漫煎【石城言石頭城下水在建康事見上注對花啜茶見戲蔣頴叔注】

戲長安嶺石

附巘憑崖豈易躋無心應合與云齊橫身勢欲塡滄海肯爲行人惜馬蹄【隋人虞茂石詩徒然抱貞介塡海意誰知○精衛以石塡海言精誠之至○張謂詩共許尋雞足誰能惜馬蹄又杜詩平生爲幽興未惜馬蹄遙】

代答

破車傷馬亦天成所托𨿽髙豈自營四海不無容足地行人何事此中行【李白詩馬足蹶側石車輪摧髙岡公詩旨亦如張忠定自贊則違眾崖不利物云○此詩殆亦自況可見公之自與素髙不防浮言之意】

促織

金屏翠幔與秋宜得此年年醉不知【韓詩雲窗霧閣事恍惚重重翠幔深金屛○古詩長安醉眠客豈知秋鴈來卽此意】秖向貧家促機杼防家能有一鉤絲【唐張喬詩念爾無機自有情迎寒辛苦弄梭聲椒房金屋何曽識偏向貧家壁下鳴○王建詩艸虫促促機下啼兩日催成一匹半】

臘享

明星慘澹月參差萬竅含風各自悲【李義山詩芭蕉不展丁香結同向春風各自愁】人散廟門燈火盡卻尋殘夢獨多時【曹松詩望山吟過日伴鶴立多時又崔櫓詩向人如訴雨多時】

王荊公詩注卷四十六

欽定四庫全書

王荊公詩注卷四十七

宋李壁撰

律詩

杏花

垂楊一逕紫苔封【唐任珪戲郡守詩入門堪笑復堪憐三徑苔封一釣船○包結詩積雪封苔徑多年亞石松】人語蕭蕭院落中獨有杏花如喚客倚墻斜日數枝紅【歐公詞鶯啼宴席似畱人花出墻頭如有意】

城東寺菊

黃花漠漠弄秋暉無數蜜蜂花上飛不忍獨醒辜爾去慇懃爲折一枝歸【鄭谷菊詩節去蜂愁蝶不知曉庭還繞折殘枝唐人玉蕊花詩應共羣仙鬭百艸獨來偸折一枝歸又薛能詩立馬煩君折一枝】

拒霜花【卽芙蓉】

落盡羣花獨自芳紅英渾欲拒嚴霜開元天子千秋節戚里人家綴露囊【宋景文詩繁霜不可拒謹勿愛虛名宋自注云俗名拒霜其實逢霜卽悴矣○坡詩喚作拒霜渾未稱細思卻是最宜霜○唐以前帝王生日不置節名隋文六月十三日生詔天下爲武文皇帝防屠宰至明皇始以八月五日誕辰爲千秋節開燕上壽王家戚裏貢獻金鏡士庶結承露絲囊等物相遺○小杜過勤政樓詩千秋佳節空名在承露絲囊世巳無】

燕

處處定知秋後別年年常【一作長】向社前逢行藏似【一作自】欲追時節豈是人間不見容【章孝標詩舊壘危巢泥巳落今年故向社前歸少皥時鳥司分者也○傳咸燕賦云隨時宜以行蔵似君子之出處○韓詩雙雙歸蟄燕則燕之歸特蟄於土中耳沈存中論此最詳】

吐綬雞

樊籠寄食老低摧組麗深藏肯自媒天日淸明聊一吐兒童初見互驚猜【韓信寄食漂母○歐公鶴詩樊籠毛羽日低摧○劉禹錫有吐綬鳥詩湖煙始開山日髙迎風吐綬盤花絳○栁子厚答韋中立書僕往聞庸蜀之南少日日出則犬吠此詩意亦類栁疑公自況終以議變法者爲非○崔豹古今注云吐綬鳥一名功曹○酉陽雜俎魚復縣南山有鳥大如鴝鵒羽色多黑雜以黃白頭頰似雉有時吐物長數寸丹采彪炳形色類綬因名爲吐綬鳥又食必蓄嗉臆前大如斗慮觸其嗉行毎逺艸木故一名避株鳥○倦防雜錄云眞珠雞生防峽山中畜之甚馴其羽毛有白圎防故號眞珠雞又名吐綬雞生而反哺亦名孝雉毎至春夏之交景气和暖頷下出綬帯至尺餘紅碧鮮然頭有翠角雙立良久悉斂於嗉下披其毛不復見或有死者割其頭臆間亦無所覩○苕溪漁隱曰廣右閩中亦有吐綬雞余在一處見人家多飬之不獨巴峽中有】

黃鸝

野花吐盡竹姢娟【杜甫竹詩雨洗姢姢淨又美花多映竹好鳥不歸山】尙有黃鸝最可憐婭奼不知緣底事背人飛過北山前【說文曰離黃倉庚也鳴卽蠶生詩義疏或謂之黃栗畱齊人謂之搏黍闗西謂之黃鳥子美聞鶯詩婭奼人家小女兒半啼半語隔花枝○杜甫鴈詩一一背人飛○又項斯詩動水花連影逢人鳥背飛】

蝶

翅輕於粉薄於繒長被花牽不自勝【張子野詩懶同胡蝶爲春忙】若信莊周尙非我豈能投死爲韓憑【荘周事巳見古詩○嶺表錄異云韓朋鳥者乃鳬鷖之類雌雄爲雙飛泛溪浦水禽中鸂鶒鴛鴦防防嶺北皆有之惟韓朋鳥未之見也按幹寶搜神記云大夫韓朋其妻美好康王奪之朋怨王囚之朋遂自殺妻乃陰腐其衣王與之登臺自投臺下左右捉衣衣不勝手遺書於帯曰願以屍還韓氏而合葬王怒令埋之兩相望經宿忽見有梓木生二冢之上根交於下枝連其上又有鳥如鴛鴦常棲其樹朝暮悲鳴南人謂此禽卽韓朋夫婦之精魄故以韓氏名之韓朋一云韓憑○李義山絕句靑陵臺畔日光斜萬古眞魂倚暮霞莫許韓朋爲蛺蝶等閒飛上別枝花】

暮春

無限殘紅著地飛谿頭煙樹翠相圍楊花獨得東風意相逐晴空去不歸【退之落花詩已分將身著地飛又楊栁詩擺撼春風祗欲飛溫庭筠詩芍藥薔薇語早梅不知誰是艷陽才今朝領得東風意不復饒君雪裏開隋煬帝侯夫人詩妝成多自恨夢好卻成悲不及楊花意春來到處飛】

眞州東園作【歐公嘗爲許元作記卽此處】

十年曆徧人間事【張良傳願棄人間事】卻繞新花認故叢【杜詩藥殘他日裏花發去年叢】南北此身知幾日山川長在淚痕中

過皖口【皖口在舒州】

皖城西去百重山陳迹今埋杳靄間【公嘗倅舒州故言陳迹】白髮行藏空自感春風江水照衰顏

發粟至石陂寺

驀水穿山近更賒【唐李陟詩望水尋山二里餘竹林斜到地仙居】三更燃火飯僧家乘田有秩難逃責從事𨿽勤敢嘆嗟【孟子孔子嘗爲乘田矣介甫時爲鄞縣發粟救民故借用乘田事】

別皖口

浮煙漠漠細沙平飛雨濺濺嫩水生【嫰水見至開元僧捨注】異日不知來照影更添華髮幾千莖【白詩重重照水看容發不見朱顏見白絲失卻少年無覓處泥他湖水欲何爲牧之詩弄溪終日到黃昏照數秋來白髮根】

別灊皖二山

鄕壘新恩借舊朱欲辭灊皖更躊躇【二山在舒州灊山卽天柱山皖山卽皖公山】攢峯列岫爭譏我飽食頻【一作窮】年報禮虛【杜牧之詩喜拋新錦帳榮借舊朱衣○按公舒倅滿卽入館後四年方爲常州此云別灊皖當考北山移文列壑爭譏攢峯竦誚○報禮字見別注】

舒州被召試不赴偶書

戴盆難與望天兼自笑虛名亦自嫌槁壤太牢俱有味可能蚯蚓獨淸亷【司馬遷書戴盆何以望天○第五倫傳明帝戒外戚苦身待士不如爲國戴盆望天事不兩施○小杜詩如今歸不得自戴望天盆】

舟過長蘆【長蘆屬儀眞】

木落艸揺洲渚昏泊船深閉雨中門【韋荘詩雨打梨花深閉門此謂船門】回燈秪欲尋歸夢兒女紛紛彊笑言【岑參詩孤燈燃客夢寒杵鄕愁】

金山寺三首

北檝南檣泊四垂共憐金碧爛參差孤根萬丈滄波底除卻蛟龍世不知【東坡松詩根到九泉無曲處世間惟有蟄龍知余少年過山間一老僧爲餘言韓蘄王嘗選軍中善沒者於三門下淵潭最深處遣入水視有何物沒者駭叫騰出云有一大龍抱山足而戲】

其二

波瀾蕩沃乾坤大【少陵洞庭湖詩納納乾坤大】气象包藏水石閒秪有此中宜曠望誰令天作海門山【詩周頌天作髙山注作生也○樂天詩況有虛白亭坐見海門山○李白詩剗卻君山好平鋪湘水流亦此意】

其三

天日蒼茫海气深每來髙處一登臨丹樓碧閣皆時事只有江山古到今【言樓閣興壊系於一時不同江山久存也】

泊姚江【寰宇志余姚江在縣五十步濶四十丈入明州】

山如碧浪翻江去水似靑天照眼明喚取仙人來住此莫教辛苦上層城【太白詩下視千萬峯峯頭如浪起○栁詩洞庭春去水如天杜詩春水船如天上坐○淮南子昆侖山上有層城髙萬一千里】

防鐘山

兩山松櫟暗朱藤【雲南記曰雲南山出藤其色如朱小者以爲馬防大者以爲拄杖恐所在山谷皆有不必出雲南○白樂天有朱藤杖詩】一水中間勝武陵【言景過於武陵之桃源】午梵隔云知有寺夕陽歸去不逢僧【古詩但聞煙外鐘不見煙中寺又參寥子詩隔林彷佛聞機杼知有人家住翠微○崔峒詩客尋朝磬食僧背夕陽歸○杜牧之老僧詩日暮千峯裏不知何處歸】

龍泉寺石井二首【建康志無龍泉寺而臨汝志長安鄕有龍泉院豈卽此寺邪或在南康也○信州亦有龍泉院在玉山縣】

山腰石有千年潤海眼【一作石眼】泉無一日乾天下蒼生待霖雨不知龍向此中蟠【唐劉崇逺金華子云北海縣因發五株錢取之不盡得一石記云此是海眼以錢鎭之眾懼遽掩之○杜詩古來相傳是海眼○李白詩深沈百丈通海底那知不有蛟龍蟠○石林詩話云荊公少以意气自許故詩語惟其所向不復更爲涵蓄如天下蒼生待霖雨不知龍向此中蟠又濃緑萬枝紅一防動人春色不須多乂平治險穢非無力潤澤焦枯是有才之類皆直道其胸中事後爲羣牧判官從宋以道盡假唐人詩集博觀而約取晚年始盡深婉不廹之趣乃知文字𨿽工拙有定限然必視其幼壯𨿽公方其未至亦不能力彊而遽至也○吳曽漫錄云張文潛有二石龜晁無咎名其大者爲九江小者爲千歲文潛因作九江千歲龜歌贈無咎云老龍洞庭怒蕩覆堯九州謂半山老人也又云禹咄嗟水平流謂司馬君實也不知曾何所據而云若果爾是公本以自命後人又以龍目之然則公所以爲龍者亦異矣】

其二

人傳此井未嘗枯【左宣公十二年目於眢井而拯之眢枯也】滿底蒼苔亂髮麤【杜牧之詩水梳苔發直】四海旱多霖雨少此中端有臥龍無【退之詩居然鱗介不能容石眼環環水一鐘間說旱天求雨澤直疑科斗是蛟龍】

興國樓上作

松篁不動翠相重【杜荀鶴詩日髙花影重】日射流塵四散紅【公有句云日射地穿千里赤亦類此】地上行人愁暍死那知髙處有淸風【說文暍乙曷反著署熱死也淮南子曰武王防暍人於栁下而天下懷抱朴子曰指冰室不能起暍子之熱○漢武帝紀元封四年夏大旱民多暍死如淳曰暍音謁韓詩寒泉百尺空看影正是行人暍死時】

別灊閣

一溪淸防百山重風物能畱邴曼容【曼容事見江東召歸注】後夜肯思幽興極月明孤影伴寒松

杭州望湖樓回馬上作呈玉汝樂道

水光山气碧浮浮落日將歸又少畱從此秪應長入夢夢中還與故人逰【孟郊詩月迥無隱物況復大江秋峴亭當此時故人不同遊故人在長安亦可從夢求○魯直詩松風夢與故人逰同駕飛鴻跨九州】

和景純十四丈三絕

身先諸老斡樞機再見王門闔左扉但恨東歸相值晚豈知臨別更心違【景純本末見藏春塢注○禮記玉藻閏月則闔門左扉立於其中謂再逢閏也】

其二

幾年相約在林丘眼見京江更阻逰遺我珠璣何以報恨無瑤玉與公舟【詩篤公劉何以舟之惟玉及瑤注舟帯也瑤言有羙徳公酬龔深甫詩用瑤玉事卻通前後文使此言舟豈謂酒邪唐人有航船疑此借用或舟字正是報之以瓊瑤之意】其三【景純之孫庠嘗云祖居藏春塢南崗陳秀心升之所居卽此崗也】

藏春花木望中迷水復山長道阻躋【詩道阻且躋注躋升也】惆悵老來塵世累無因重到武陵溪【東坡亦有藏春詩云年拋造化甄陶外春入先生杖屨中】

臨津

臨津艶艷花千樹夾徑斜斜栁數行卻憶金明池上路紅裙爭看緑衣郎【此平甫詩或誤刋於公集】

汀沙

汀沙雪漫水溶溶睡鴨殘蘆掩靄中歸去北人多憶此家家圗畫有屏風【漢許後傳設妾欲作某屛風張於某所曰故事無有○李白詩湖南七郡凡幾家家家屏幛書題徧○王逢原山茶花詩江南池館厭深紅零落山煙山雨中卻是北人偏愛惜數枝和雪上屏風】

西山

西山映水碧潭潭楚老長謡淚滿衫【謝靈運廬陵王墓下詩延州葉心許楚老惜蘭芳李善注云徐州先賢傳曰楚老者彭城之隠人】但道使君畱不得那知肯更憶江南【庾信旣畱長安𨿽位望通顯嘗有鄕闗之思乃作哀江南賦以致其意】

和文淑【公自注云張氏女弟】

天梯云棧蜀山岑下視嘉陵水萬尋我得一舟江上去恐君東望亦傷心【田叔傳蜀口棧道近山○少陵過棧閣詩目隕雜花頭風吹過雨百年不可料一墜那得取】

春入

春入園林百艸香池塘冰散水生光身閒是處堪攜手何事低回兩鬢霜【衛詩迨冰未泮注冰未散正月中以前也此詩與懷舊後一聮全同而上二句比前作尢勝疑此是後來攺本】

暮春

芙蕖的歷抽新葉【的歷謂荷葉初抽時】苜蓿防幹放晚花【薛令之詩苜蓿長防幹○於闐地溫和有苜蓿】白下門東春巳老莫嗔楊栁可藏鴉【古樂府楊栁可藏鴉】

烏江亭【在和州】

百戰疲勞壯士哀中原一敗勢難廻江東子弟今𨿽在肯爲君王捲土來【項籍傳羽遂引而東欲渡烏江烏江亭長謂羽曰江東𨿽小地方千里眾數十萬亦足王也願大王急渡羽笑曰天乃亡我何渡爲且籍與江東子弟八千人渡江而西今亡一人還縱江東父兄憐而王我我何面目見之哉公詩蓋取籍意杜牧之詩乃謂勝敗兵家不可期包羞忍恥是男兒江東子弟多才俊捲土重來未可知】

漢武

壯士悲歌出塞頻中原蕭瑟半無人君王不負長陵約直欲功成賞漢臣【長陵髙帝陵名漢誓曰非劉氏不王若有亡功非上所置而侯者天下共誅之武帝欲侯貳師以其亡功非髙帝之約乃令伐大宛斬其王封海西侯故班固云武興胡越之伐將帥受爵應本約矣】

諸葛武侯

慟哭楊顒爲一言余風今日更誰傳區區庸蜀支吳魏不是虛心豈得賢【蜀楊顒字子昭襄陽人爲丞相亮主簿亮自校簿書顒直入諫曰爲治有區分則上下不可相侵請爲明公以宷主諭之扵此使奴執耕種婢主炊防雞主司晨犬主吠盜牛負重載馬涉逺路私業無曠所求皆足雍容髙拱飲食而已忽一旦盡身親其後不更付任勞其體力爲此碎務形疲神困終無一成豈其智不如奴婢雞犬哉失爲家主之法也故古人稱坐而論道謂之王公作而行之謂之士大夫邴吉不問橫屍而憂牛喘陳平不肯知錢谷云自有主者彼誠達於位分之體也今明公爲理親自校簿書流汗竟日不亦勞乎亮謝之後嘗爲東曹屬典選舉及顒死亮泣三日】

望越亭

亂山千頃翠相圍【退之詩天水漭相圍】衮衮滄江去復歸【杜詩不盡長江衮衮來水隨天而轉往來不窮故云去復歸】安得病身生羽翼長隨沙鳥自由飛【退之詩安得長翮大翼如雲生我身】

春日席上

十年流落負歸期臨水登山各有思【楚詞登山臨水送將歸】今日樽前千萬恨不堪頻唱鷓鴣詞【樂天詩從此結成千萬恨今朝果中白家詩○李羣玉詩酒飛鸚鵡盞歌送鷓鴣愁○李白詩客有桂陽至能吟山鷓鴣】

句容道中【句容江寧屬縣】

荒煙寒雨暮山重艸木冥冥但有風【杜詩冥冥孤髙多烈風】二十四年三往返一身長在百憂中

晏望驛釋舟走信州

病起行山山更險下窮溪谷上通天乘髙欲作東南望靑壁松杉滿眼前【鮑昭敬亭山詩上干蔽白日下屬連回谿樂天長恨歌上窮碧落下黃泉】祈澤寺見許堅題詩【寺在建康城東去城二十五里宋景明中建梁朝置龍堂有初法師結庵日誦法華經有一女來聴曰兒東海龍女師曰此山乏水可爲我開一泉後風雷良久有泉湧出至宋朝治平中賜名爲祈澤治平寺云】

藹藹春風入水村【陶詩藹藹逺人村】森森喬木映朱門【杜詩朱門酒肉臭○世說君自謂逰朱門貧道如逰蓬戶】髙人遺迹空佳句誰識旌陽後世孫【旌陽謂許遜也廬山記載許堅江南得道之士今簡寂觀前有堅曬衣石堅江左人多居三茅不知其年容貌不變多談神仙事能詩如題茅山觀云嘗恨淸風千載郁洞天今得恣逰遨松楸古色玉壇靜鸞鶴不來靑帝髙茅氏井寒丹已化明皇碑斷夢仍勞分明有个長生路休向紅塵嘆二毛又一絕寄徐舍人云幾宵煙月鎖樓臺欲寄侯門薦穪才滿面塵埃人不識謾隨流水下山來】

送陳景初【陳善毉公嘗有五言詩贈之】

慘淡淮山水墨秋行人不飲柰離愁藥囊直入長安市誰識柴車載伯休【後漢韓康賣藥長安市口不二價三十餘年時有女子從康買藥康守價不移女子怒曰公是韓伯休那乃不二價乎桓帝備纁禮聘康不得已辭安車自乘柴車臨辰先發亭長以韓徴君過方發人牛修道及見康爲田叟也奪其牛康卽與之有頃使者至奪牛翁乃徴君也詩云誰識蓋用奪牛事也○曽極載其叔祖裘父所記云陳景初始以逺方一黃冠至京師人物秀偉見者莫能測也嘗跨驢貨藥於市攜二童自隨一號黃精一號枸杞作字賦詩皆不凡俄有中貴人持入禁中裕陵見之異焉旋被收遇補左街副道錄命主景靈宮事據詩所稱藥囊與曾說合矣】

巫峽

神女音容詎可求靑山回抱楚宮樓朝朝暮暮空雲雨不盡襄王萬古愁【沈存中筆談云自古言楚襄王夢與神女遇以楚詞考之似未然髙唐賦序云昔者先王嘗逰髙唐怠而晝寢夢見一婦人曰妾巫山之女也爲髙唐之客朝爲行雲暮爲行故爲立廟號曰朝云其曰先王嘗逰髙唐則夢神女者懷王也非襄王也】

徐秀才園亭【按建康續志徐氏卽徐之後宅舊在攝山棲霞寺西今曰陶莊卽其地園池甚盛】

茂松修竹翠紛紛正得山阿與水濆笑傲一生𨿽自樂有司還欲選方聞【方聞見次韻酬宋玘注】

中茅峯石上徐鍇篆字題名

百年風雨艸苔昏尙有當年墨法存秪恐終隨嶧碑盡西風吹燒滿秋原【江南徐善小篆映日眎之畫之中心有一縷濃墨至於曲折處亦當中無有偏側處乃筆鋒直下不倒側故鋒嘗在畫中此用筆之法○渡江詞臣程俱言小篆之作自嶧山眞刻不傳至唐字法𨿽盛而篆法蓋一時者惟李陽冰爲首徐後出筆力勁古遂出陽冰上○爾雅魯國鄒縣有嶧山純石相積連屬而成山嶧山立石刻秦功徳杜詩嶧山之碑野火焚韓詩雨淋日炙野火燒】

欲雪

天上云驕未肯同晚來雪意巳塡空【詩信南山上天同雲雨雪雰雰】欲開防酒邀嘉客更待天花落坐中【天花借以諭雪】

上元夜戲作【疑此平甫所作】

馬頭乘興尙誰先曲巷橫街一一穿盡道滿城無國艷不知朱戶鎖嬋姢【漢賦增嬋姢踢豸注云姿態妖蠱也】

石竹花

春歸幽谷始成叢地面芬敷淺淺紅【潘安仁西徵賦華實芬敷桑麻條暢】車馬不臨誰見賞可憐亦觧度春風【韓詩可憐此地無車馬顚倒靑苔落絳英】

黃花

四月揚州芍藥多先時爲別苦風波還家忽忽驚秋色獨見黃花出短莎【黃花菊也因見菊而思維揚芍藥○劉貢父芍藥花譜字雲天下名花洛陽牡丹廣陵芍藥爲相侔埓】

木芙蓉【卽今芙蓉也】

水邊無數木芙蓉露染燕脂色未濃政似美人初醉著彊擡靑鏡欲妝慵【薛能詩記得美人初病起道家裝束厭禳時杜荀鶴詩早被嬋娟誤欲妝臨鏡慵承恩不在貌教妾若爲容風暖鳥聲碎日髙花影重年年越溪女相憶采芙蓉】

精衛【陳了齋表云愚公老矣益堅平險之心精衛依然未捨塡波之願】

帝子銜寃久未平區區微意欲何成情知木石無雲補待見桑田防變更【山海經炎帝之少女防於東海溺而不返化爲精衛常取西山之木石以塡東海云○又任昉述異記炎帝女溺死東海化爲精衛自呼其名一名誓鳥一名寃禽一名志鳥一名帝女雀○退之詩口銜山石細心望海波平渺渺功難見區區命已輕○言木石之微何能塡海防見其復爲平陸也其怨深矣麻姑語王方平云接待以來已見東海三爲桑田○李白詩思塡東海彊銜一木】

戱贈育王虛白長老

白雲山頂病禪師昔日公卿各贈詩行盡四方年八十卻歸荒寺有誰知【徧參諸方老而歸也○司空圗詩後生乞汝殘風月自作深林不語僧此豈更欲世人知乎】

黃河

派出昆侖五色流一支黃濁貫中州吹沙走浪幾千里轉側尾【一作屋】閭無處求【山海經有靑河白河赤河黑河環其墟其水出東北陬屈曲東南流爲中國河○博雅曰昆侖墟赤水出其東南陬河水出其東北陬洋水出其西北陬弱水出其西南陬河水入東海三水入南海後漢書注云昆侖山今在肅州酒泉縣西南山有昆侖之體故名之二書之語似得其實水經又言昆侖去嵩髙五萬里則恐不能若是之逺當曳考之○羅隱詩昆侖水色九般流○莊子秋水篇北海若曰天下之水莫大於海萬川歸之不知何時止而不盈尾閭泄之不知何時已而不虛司馬彪釋云泄海水出外者也崔雲海東川名】

東江

東江木落水分洪【洪水脈復艚也分洪則水淺矣海道深防謂之洋】伐盡黃蘆洲渚空南澗夕陽煙自起西山漠漠有無中

北望

欲望淮南更白頭杖藜蕭颯倚滄洲可憐新月爲誰好無數晚山相對愁【杜詩不知明月爲誰好早晚孤帆他夜歸】

驪山【元和郡國志驪山在昭應縣東南二里卽藍田山也秦始皇陵在焉】

六籍燃除士不磨驪山如此盜兵何五陵珠玉歸人世卻爲詩書發冢多【過秦論曰廢先王之道焚百家之言以愚黔首○士不磨者言秦𨿽焚書而義理出於人心者猶在不可得而磨也○劉向諫起昌陵曰始皇帝於驪山之阿棺槨之麗宮館之盛不可勝原天下苦其役而反之驪山之作未成而周章百萬之師至其下矣五陵謂漢髙帝長陵惠帝安陵景帝陽陵武帝茂陵昭帝平陵自髙惠景昭四陵在咸陽縣獨茂陵在興平縣○莊子外物篇儒以詩禮發冢大儒臚傳曰東方作矣事之何若小儒曰未觧裙襦口中有珠詩固有之曰靑靑之麥生於陵陂生不布施死何含珠爲接其鬢擪其類儒以全椎控其頤徐別其頰無傷口中珠注詩禮者先王之陳迹也苟非其人乃有用之爲姦則迹不足恃也】

縣捨西亭二首【鄞縣時作】

山根移竹水邊栽巳覺新篁破嫰苔可惜主人官便滿無因長向此徘徊【小杜詩竹岡蟠小逕屈折鬭蛇來三年得歸去知繞幾千回】

其二

主人將去菊初栽落盡黃花去卻廻到得明年官又滿不知誰見此花開【唐劉希夷詩今年花落顏色攺明年花開又誰在張籍詩逺客悠悠任病身誰家池上不逢春明年各自東西去此地看花是別人○東坡詩太守問花花有語爲君零落爲君開】

鐵幢浦【未詳何地】

憶昨初爲海上行日斜來往看潮生【蘓子美詩滿川風雨看潮生】如今身是西歸客廻首山川覺有情【張籍詩如今身是他州客每見靑山憶故居】

臨吳亭【臨恐是勾字】

補穿葺漏僅區區志義殊嗟士大夫欲致太平非一日謾勞使者報新書【漢氏以來羣儒區區修補百孔千瘡○詩意似言不能曠然丕變但補葺支拄而已皆不滿之意】

蘇州道中順風

北風一夕阻東舟淸曉飛防落虎丘【虎丘地名在姑蘇】運數本來無得防人生萬事不須謀【南史宋顧凱之常執命有定分非智力所移惟應恭巳守道信天任運而闇者不逹妄意僥幸徒虧雅道無闗得防○不須謀者不容計較也】

王荊公詩注卷四十七

欽定四庫全書

王荊公詩注卷四十八

宋李壁撰

律詩

送僧惠思歸錢塘

淥淨堂前湖水淥歸時正復有荷花花前亦有餘杭姥爲道仙人憶酒家【公有古詩翰林謫仙人往嵗酒姥家○方幹送僧歸桐廬詩聞師卻到鄕中去爲我殷勤謝酒家○列仙傳王方平以千錢與余杭姥相聞沽酒姥送酒答云恐地上酒不中尊飲耳】

松江【卽吳江也】

來時還似去時天欲道來時巳惘然秪有松江橋下水無情長送去來【一作時】船【唐韋冰詩來時歡笑去時哀家國迢迢迥越防松江橋卽長橋】

秋日

莫言秋早【一作艸木】未知秋今日風雲巳自愁獨傍黃塵騎一馬行防蕭索聴颼飅

中秋夕寄平甫諸弟

浮雲吹盡數秋毫【李羣玉詩浮雲捲盡爲朣朧直出滄溟上碧空○杜詩上方重閣晚百里見秋毫】爚爚金波滿滿醪【說文曰爚音弋灼反火飛也一曰爇聲○漢郊祀志月穆穆以金波師古曰月光穆穆若金之波流也○白詩酒醆酌來須滿滿花枝防卽落紛紛】千里得君詩挑戰【漢髙帝紀與漢王挑戰李奇音徒了反臣瓚曰挑戰擿嬈敵求戰也古謂之致師】夜壇誰敢將風騷【杜牧之詩今代風騷將誰登李杜壇】

靈山【按圗經在信州上饒縣西北九十五里亦名靈鷲山周回百餘里舊經云上有龍池多珍木奇卉兼出水晶】

靈山寧與世爲仇斤斧侵淩自不休水玉比來聞長價市人無數起相讎【斤斧侵淩言伐山取水玉也○司馬相如傳水玉磊砢注水精也○謝靈運詩淩波采水玉】

荷花

亭亭風露擁川坻【任彥升詩涿令行春返冠蓋溢川坻注坻岸也詩宛在水中坻】天放嬌饒豈自知【唐人詩名髙自不知】一舸超然他日事故應將爾當西施【小杜詩西子下姑蘇一舸逐鴟夷○樂天詩萍泛同遊子蓮開當麗人又緑桂爲佳客紅蕉當美人】

殘菊

黃昏風雨打園林殘菊飄零滿地金折得一枝還好在【一作猶好在】可憐公子惜花心【歐陽文忠公嘉祐中見荊公此詩笑曰百花盡落獨菊枝上枯耳因戲曰秋英不比春花落爲報詩人子細防世傳誤謂王君玉有此句蓋詩意有相類耳文公聞之曰是定不知楚辭云夕飱秋菊之落英歐陽九不學之過也據落英乃是桑之未落華落色衰之落非必言花委於地也歐王二巨公豈不曉此竊疑小說皆謬不可信○蔡絳西淸詩話又云落始也】

竹窗

竹窗紅莧兩三根【易夬卦莧陸夬夬宋衷注云莧莧菜】山色遙供水際門只我近知墻下路能將屐齒記苔痕【白詩徑滑苔粘屐潭深水沒篙】

出定力院作【建康二志無定力院豈定林乎】

江上悠悠不見人十年塵垢夢中身殷勤未【一作爲】解丁香結放出枝間自在春【李郢詩丁香正堪結畱步小庭隈】

寄育王大覺禪師

山木悲鳴水怒流百虫專夜思髙秋道人方丈應無夢想復長吟擬慧休【退之詩夜深靜臥百虫絕此言百虫專夜皆佳又樂天長恨歌春從春遊夜專夜又明妃曲只得當年備宮掖何曽專夜奉幃屏○江淹擬休上人詩日暮碧雲合佳人殊未來】

送僧遊天臺

天臺一萬八千丈【眞誥桐柏山髙一萬八千丈今天臺亦然太白雲四萬字誤太白詩雲天姥連天向天橫勢防五嶽掩赤城天臺四萬八千丈對此欲倒西南傾】嵗宴老僧攜錫歸前程好景解吟否密雪亂雲緘翠微【鄭谷詩天澹滄浪曉風悲蘭杜秋前程吟此景爲子上髙樓】

次韻張仲通水軒

池雨含煙暝不收艸根長見水交流愛君古錦嚢中句解道今秋似去秋【李白詩解道澄江淨如練令人長憶謝暉○李賀詩獨睡南窗月今秋似去秋○錦嚢句亦是賀事】

送陳令

長谿流水碧潺潺古木蒼藤暗兩山把臂道人今在否長官白首尙人間【杜詩壯心久零落白首尙人間】

無錫寄孫正之

健席髙檣送病身亂山荒隴障歸津應須一曲千回首西去論心更幾人【杜詩我行入東川十步一回首○李義山哭劉蕡詩一叫千回首天髙不爲聞○王摩詰詩勸君更盡一杯酒西出陽關無故人觀末句公厚侔如此】

漫成

淸時無路取封侯病臥牛衣巳數秋日月不膠時易失感今懷昔使人愁【不膠言常去而不畱也但封侯一句疑公不作此語】

初晴

一抹明霞黯淡紅【紅而稱黯淡言色之淺】瓦溝巳見雪花融前山未放曉寒散猶鎖白雲三兩峯【秦少遊詩防霞一抹海天低○唐人詩沈云隠喬樹細雨滅層巒】

釣者

釣國平生豈有心解甘身與世浮沈應知渭水車中老自是君王著意深【文王載呂尙與俱歸𨿽無車字然載卽車也事見嚴陵祠堂注○張樂全亦有太公詩今附於此黙坐磻溪素髮垂商周於此系興衰機深正似忘機者應被沙鷗靜處窺樂全之語與公意別恐非所以議聖賢也又嘗記唐人一詩不知誰作詩云靑山長在境長新寂寞持竿一水濱及得王師身巳老不知辛苦爲何人荘子亦有釣臧事】

將次鎭南

豫章江面朔風驚浩蕩帆船破浪行【宋宗慤年尙少叔父少文問其所志慤答曰願乘長風破萬里浪】目送家山無幾許千年空想蟪蛄聲【荘子逍遙遊篇朝菌不知晦朔蟪蛄不知春秋此小年也】

出金陵

白石岡頭艸木深【建康志白土岡在城東見示耿天隲注又江寜縣城南一十五里有石子岡一名石子墩吳孫峻害諸葛恪投之於此岡卽韓擒虎受陳將任忠出降之所又溧水縣北二十里有白石山三處名皆不同不知此所指何地又世說孫興公爲庾公參軍共遊白石山疑卽白石岡也】春風相與散衣襟浮雲映郭畱佳气飛鳥隨人作好音【漢光武紀望气蘇伯阿見舂陵唶曰气佳哉鬱鬱蔥蔥然此謂金陵嘗爲帝王都易小過飛鳥遺之音詩睍睆黃鳥載好其音】

酬王微之

一雨回飈助蓐收【月令孟秋之月其帝少皥其神蓐收言金火方戰風雨助秋意也】炎曦不復畏金流【荘子逍遙遊篇大旱金石流土木焦而不熱】君家咫尺堪乘興想岸烏巾對奕秋

題玉光亭

傳聞天玉此埋堙千古誰分僞與眞毎向小庭風月夜卻疑山水有精神【按信州圗經玉光亭在玉山縣防之東不知所自章郇公及荊公詩碑在焉郇公詩曰千層懷玉對軒窗池上新亭號玉光秪此便堪爲吏隠神仙官職水雲鄕蜀人靑陽楷詩云鳴琴賢宰有三長吟得新詞敵夜光好是防章旡以和神仙官職水雲鄕和郇公韻也或言玉光恐在楚州珤應縣今附唐尼眞如事於此○開元中有李氏者嫁於賀若氏賀若氏卒乃捨俗爲尼號曰眞如家於鞏縣孝義橋天寶元年七夕眞如於盥濯之間忽見五色雲气中引手不見其形徐以囊授眞如曰寶之謹勿言也眞如謹守不敢失墜天寶末中原鼎沸眞如展轉流寓於楚州安宜縣肅宗元年建子月眞如忽見二人衣皂衣引眞如東南而行值樓觀嚴飾兵衛鮮肅皂衣者指之曰化城也城有復殿一人衣碧戴寶冠號爲天帝復有二十餘人衣冠亦如之呼爲諸天諸天命眞如進旣而諸天相謂曰下界喪亂時久殺戮過多腥穢之气達於諸天不知何以救之一天曰莫若以神寶壓之一天曰常用第三寶今沴气方盛第三寶不足以勝之須以第二寶授之則兵可息亂世可淸也天帝曰然因出寶授眞如曰汝往令刺史崔侁進達於天子時肅宗寢疾方甚視寶促召代宗謂曰汝自楚王爲皇太子今上賜寶獲於楚州天祚汝也冝寶愛之代宗再拜受賜得寶之故卽日攺爲寶應元年上旣監國乃升楚州爲上州縣爲望縣攺縣名安宜寶應焉○楚州刺史鄭輅作記韓詩世俗誰知僞與眞○荀子玉在山而木潤淵生珠而崖不枯○牛奇章詩珠玉防應成咳唾山川尢覺露精神】

贈僧

紛紛擾擾十年間世事何嘗不彊顏亦欲心如秋水靜應須身似嶺雲閒【張樂全寄郭思誠詩心同秋水靜身共野雲閒思誠太華隠者】

嘲叔孫通

馬上功成不喜文叔孫綿蕝共經綸諸君可笑貪君賜便許當時【一作先生】作聖人【本傳上患朝儀不肅通采古禮與秦儀雜就之與諸生爲綿蕝野外習之月餘通曰上可試觀拜通爲奉常賜金五百斤通因進曰諸弟子儒生隨臣久矣與共爲儀願陛下官之髙帝悉以爲郎通出皆以五百金賜諸生乃喜曰叔孫生聖人知當世務綿蕞如淳曰謂以茒剪樹地爲纂位尊卑之次春秋傳曰置茅蕝師古曰蕞與蕝同或云此詩宋景文作共經綸作彊經綸王逢原集亦有詠叔孫詩大抵同此意云弟子由來迹未純異時得失亦頻頻一官所買知多少便議先生作聖人】

和淨因有作

朝紅一片墮窗塵禪客蕭然感此辰【參同契論外丹形體爲灰土狀若明窗塵○後山詩僧奩手污空畱迹佛幾堆紅拂委花】更覺城中芳意少不如山野早知春【東坡詩曲欄幽榭終寒窘一防郊原浩蕩春】

張工部廟【未詳何人】

使節紛紛下禁中幾人曽到此城東獨君遺像今如在廟食眞須徳與功

寄伯兄

身畱海上去何時只防春鴻北向飛安得先生同一飯【一作飽】蕨芽香嫩防魚肥【防音制楚公七子安仁爲長此詩所指伯兄是也】

和張仲通見寄三絕句

髙山流水意無窮三尺空膝上桐黙黙此時誰防得坐憑江閣防飛鴻【劉長卿詩古調𨿽自愛今人多不彈詩誰防得亦此意也杜詩注目寒江倚髙閣○晉顧愷之恆云手揮五易目送孤鴻難】

其二

收拾乾坤付一壺世間無物直錙銖醉鄕舊業拋來久更欲因君稍問塗【唐王績有醉鄕記】

其三

欹枕狂歌擊唾壺直將軒冕等錙銖醉鄕岐路君知否不似人間足畏塗【令狐楚詩閒齋夜擊唾壺歌試望夷門柰逺何晉王處仲毎醉後輒詠魏武樂府歌曰老驥伏櫪志在千里以如意打唾壺爲節壺邊盡缺○荘子畏塗者十殺一人父子兄弟相戒也】

宣州府君喪過金陵

百年難盡此身悲眼入春風秪涕洟花鳥啼皆有思忍尋常棣脊令詩【公兄安仁爲宣州司戶○脊令雝渠水鳥而在原失其常處則飛則鳴求其類天性也猶兄弟之於急難】

觀王氏雪圗

崔嵬相映雪重重茅屋柴門在半峯想有幽人遺世事獨臨靑峭倚長松

韓子

紛紛易盡百年身【選詩爭先萬里塗易盡百年身】舉世何人識道眞【荘子道之眞以治身土苴以治天下○劉歆傳黨同門妒道眞】力去陳言誇末俗可憐無補費精神【觀公此詩尙謂退之未識道眞也余在臨川聞之曽氏子弟載南丰語云介甫非前人盡獨黃帝孔子未見非耳譏其非人太多也如此詩可見○陳無已云荊公詩力去陳言誇末俗可憐無補費精神而公平生文體數變莫年詩益工用意益苦故言不可不謹也○韓詩可憐無益費精神有似黃金擲虛牝公譏韓子而用其語但易一字耳】

宰嚭

謀臣本自系安危賤妾何能作禍基但願君王誅宰嚭不愁宮裏有西施【說苑桓公問於管仲吾欲使爵腐於酒肉腐於豆得無害霸乎對曰無害於霸也惟不知賢害霸信賢而復使小人參之害霸詩意殆本此○程氏云李覲謂若教管仲身長在宮裏何妨更六人此語不然管仲時桓公之心特未蠹也若巳蠹𨿽管仲可柰何未有心蠹尙能用管仲之理公語亦李意當以程說爲允】

郭解

借交𨿽有不貲恩漢法歸成棄市論平日五陵多任俠可能推刃報王孫【言借交𨿽於人有恩漢法不許也本傳以軀借友報仇師古曰借謂借助也公孫議解罪當大逆亡道遂族解不止棄市也解誅後俠者極眾而無足數者按郭解以匹夫而奪人主死生之權且聖人之作五刑固有輕重今一言不中意而立殺之此何理也考其唱此悖亂之風解實爲之魁故之言解布衣爲俠行權以睚眥殺人解𨿽不知此罪甚於解知劉器之以此一事爲得大臣之體】

古寺

寥寥蕭寺半遺基【蕭寺見上注】遊客經年斷履綦【漢班婕妤詩俯視兮丹墀思君兮履綦綦履之飾也】猶有齊梁舊時殿塵昬金像雨昬碑【溫庭筠詩猶有南朝舊碑在敢將興廢問漁翁○杜詩惟有古殿存世尊亦塵埃如聞龍象泣足令信者哀】

越人以幕養花遊其下二首

幕天無日地無塵百紫千紅占得春野艸自花還自落落時還有惜花人【越人養花亦如洛中劉伶傳幕天席地○言野花𨿽無幕防值其落時亦有惜之者】

其二

尙有殘紅巳可悲更憂回首秪空枝莫嗟身世渾無事睡過春風作惡時【古詩花開堪折直須折莫待無花空折枝白集爭忍開時不同醉明朝後日卽空枝黃防瓜詞三摘尙云可四摘抱蔓歸公詩亦類此】

魚兒

繞岸車鳴水欲幹魚兒相逐尙相歡無人挈入滄江去汝死那知世界寛【諭禍至而不知由溺於燕安○古靈師在窗下防經蜂子投窗紙求出師曰世界如許濶不肯出鑽他故紙做甚麼】

離鄞至菁江東望

村落蕭條夜气生側身東望一傷情丹樓碧閣無處所只有谿山相照明【丹樓碧閣言變滅無餘矣】

信州回車館中作二首

太白山根秋夜靜【太白山在剡縣公之舊遊也】亂泉深水繞牀鳴【鄭谷詩向蜀還秦計未成寒蛩一夜繞牀鳴】病來空館聞風雨恰似當年枕上聲【當年指太白也】

其二

山木漂揺臥弋陽因思太白夜淋浪芭蕉一枕西窗雨【一作西窗一榻芭蕉雨】復似當時水繞牀【弋陽信州縣名○張祜題弋陽館詩不知卽是此館否其詩云一葉飄然下弋陽殘霞昏日樹蒼蒼吳溪漫淬幹將劍卻是猿聲防客腸】

天童山溪上【以公經遊記考之山在鄞縣】

溪水淸漣樹老蒼行穿溪樹踏春陽【段成式記鬼詩長安女兒踏春陽旡處春陽不防腸】溪深樹密無人處惟有幽花度水香

鄞縣西亭

收功無路去無田【韓詩臨分不女誑有路卽歸田】竊食窮城度兩年更作世間兒女態亂栽花竹養風煙【退之詩無爲兒女態憔悴悲賤貧】

別鄞女

行年三十巳衰翁滿眼憂傷只自攻今夜扁舟來訣汝死生從此各西東【禮曰五十始衰三十而言衰翁亦太早矣○杜詩明朝牽世務揮淚各西東】

眞州馬上作

身隨饑馬日中行眼入風沙困欲盲心气巳勞形亦獘自憐於世欲何營【太史遷傳神太用則竭形太勞則獘】

登飛來峯

飛來山上千尋塔【興化軍仙遊縣有大飛山臨安錢塘縣靈隠寺有飛來山介甫未嘗入閩若又以靈隠飛來峯則初無塔兼所見亦不至甚逺恐別指一處也】聞說雞鳴見日升【後漢志太山日觀雞一鳴時見日始欲出長三丈所太山記東南巖名曰日觀言雞初鳴時見日出又有秦觀吳觀望見長安防稽○孟浩然天臺詩雞鳴見日出常與仙人防】不畏浮雲遮望眼自緣身在最髙層【杜牧詩明朝楚山上莫上最髙層若以詩防言此亦可見公被遇神考始終人不能間也○陸賈新語邪臣蔽賢貓浮雲之障白日也○李白詩盡道浮雲能蔽日】

讀漢功臣表

漢家分土建忠良【周書武成分土惟三賈誼傳眾建諸侯而少其力】鐵劵丹書信誓長【漢髙帝紀與功臣剖符作誓丹書鐵契金匱石室藏之宗廟注金匱猶金縢也契亦劵之異名】本待山河如帶礪何緣葅醢賜侯王【漢封爵之誓曰使黃河如帶泰山若礪國以永存爰及苗裔於是申以丹書之信重以白馬之盟注帶衣帶也礪砥石也○黥布傳漢誅梁王彭越盛其醢以徧賜諸侯刑法志所謂葅其骨肉是也】

詠月

追隨落日盡還生防綴浮雲暗又明江有蛟龍山虎豹淸光𨿽在不堪行【揚子五百篇月未望則載魄於西旣望則終魄於東其遡於日乎注遡迎也向也○不如浮雲防綴謝景重語見上注○荘子秋水篇水行不避蛟龍者漁父之勇也陸行不避虎兕者獵夫之勇也○韓公將歸操涉其淺兮石齧我足乘其深兮龍入我舟亦此意】

金山

怪祕陰靈與防持重丹復碧煥參差滄江見底應無日萬丈孤根世不知【杜荀鶴詩海枯終見底人死不知心○杜詩灩澦旣沒孤根深】

疊翠亭

煙籠逺浦迷芳艸日照澄湖浸碧峯【韓子蒼詩未肯分流下山去爲君純浸紫霄峯】幸有淸罇堪酩酊忍陪良友不從容

黙黙

黙黙長年有所思世間談笑謾追隨蒼髯欲茁朱顏去更覺求田問舍遲【勉酬俗也○韓文蘭茁其芽○山谷詩筍茁不避道】

寓言三首

大虛無實可追尋葉落松枝漫古今【張安道和趙叔平詩視身無實元泡幻觀世皆空漫古今】若見桃花生聖解不疑還自有疑心【楊傑語拈花示眾微笑者巳墮迷坑立雪齊腰勤求者自殺疑竇○靈云詩自從一見桃花後直到如今更不疑】

其二

本來無物使人疑【六祖云本來無一物】卻爲參禪買得癡聞道無情能說法面墻終日妄尋思【傳燈錄良玠師問潙山頃聞忠國師有無情說法良玠未究其微潙山云云玠又問雲巖曰無情說法什麼人得聞雲巖曰我若聞汝卽不得聞吾說法也曰若恁麼卽良玠不聞和尙說法也雲巖云云師乃述偈呈云曰也大奇也大奇無情說法不思議若將耳聴聲不現眼處聞聲方自知】

其三

未能達本且歸根【信心銘歸根得防隨照失宗】眞照無知豈待言【臨濟云防流不止問如何眞照無邊說似他】枯木巖前猶失路那堪春入武陵源【安禪師談枯木巖前叉路多行人到此莫蹉跎○杜詩悲秋宋玉宅失路武陵源】

偶書

穰侯老擅關中事長恐諸侯客子來我亦暮年專一壑毎逢車馬便驚猜【穣侯謂王稽謁君得無與諸侯客子俱來乎無益徒亂人國耳○張文潛詩穣侯擅關中頗畏諸侯客搜車計巳遲終困範公防庸夫吝富貴百計私自惜勢移禍敗至智巧竟何益荘子秋水篇且夫擅一壑之水而跨跱埳井之樂此亦至矣】

揚子三首

儒者陵夷此道窮千秋止有一揚雄當時薦口終虛語賦擬相如卻未工【本傳蜀有司馬相如作賦甚麗溫雅雄心壯之毎作賦常擬之以爲式又孝成帝時有薦雄文似相如者召雄待詔承明之庭言薦雄者止稱其詞賦蓋知道者未應以詞賦稱之兼實未及相如之工也公古詩亦云知者乃得稱其詞】

其二

九流沈溺道眞渾【一本作道眞沈溺九流渾】獨溯頽波討得源【陸機文賦防波而討源】歳晚彊顏天祿閣【彊其兩反】秪將奇字與人言【司馬遷遺任安書及巳至此言不辱者所謂彊顏耳○詩言雄仕於莽時實包羞故猥托於奇字耳】

其三

千古雄文造聖眞眇然幽思入無倫他年未免投天祿虛爲新都著劇秦【雄解嘲顧而作太五千文大者含元气纎者入無倫雄𨿽投閣莽言其素不與事或猶以美新故爾】

讀維摩經有感

身如泡沫亦如風刀割香塗共一空宴坐世間觀此理維摩𨿽病有神通【華嚴經云以白旃檀塗身能除一切熱惱得淸涼也刀割歌利王事法華經云或遭王難苦臨刑欲壽終念彼觀音力刀尋段段壊前軰謂此言性也楞嚴經云觀世音令眾生於我身心獲十四種無畏功徳五者燻聞成聞六根銷復同於聲聴能令眾生臨當被害刀段段壊使其兵戈猶如割水亦如吹光性無揺動蓋割水吹光而水火之性不動揺猶如遇害而吾性湛然此乃得觀音無畏之力所謂刀尋段段壊者正謂是耳○覺襌師第三語其相應者心與空相應則譏毀讚譽何憂何喜身與空相應則刀割香塗何苦何樂】

春日卽事

池北池南春水生桃花深處好閒行細思擾擾夢中事何用悠悠身後名【孫權語曹操春水方生公宜速去○王建詩池北池南艸緑○張季鷹使我有身後名不如生前一杯酒】

贈安太師

獨龍岡北第三峯逋客歸來老更慵【逋客見北山移文】敗屋數椽靑繚繞冷云深處不聞鐘【唐人詩重云晦廬嶽微鼓辧湓城此言陰晦之夕鼓聲才彷佛耳亦猶鐘聲爲冷云所隔而不之聞也】

送李生白華巖修道

白華巖主是金僊假作山僧學道【一作坐】禪珍重此行吾不及爲傳消息結因緣【白華巖在金谿卽仙巖也巖主是爲寶月禪師熙丰間人居巖之絕頂持戒誦經猛獸馴伏客至則遣去又能以慧眼知人善惡事李生名無咎慕師之風棄儒從之介甫在金陵嘗遣人致師而不出邑人朱幹叔之子日嚴日邁爲餘言如此】

寄道光大師

秋雨漫漫夜復朝可嗟蔀屋望重霄【丰上六丰其屋蔀其家】遙知宴坐無餘念萬事都從劫火燒【劫火見寄國淸處謙注】

示報寧長老

白下亭東鳴一牛山林陂港浮髙秋新營棗域我檀越曽悟布毛誰比丘【牛一鳴事出西域記○域一作棫字書棫木名佛書云印度國造寺檀越名爲寺主公嘗乞以所居園屋爲僧寺乞賜額剳子云臣幸遭興運超拔等夷知奨眷憐逮兼父子戴天負地感涕難勝顧迫衰殘縻捐何補不勝螻蟻微願以臣今所居江寜府上元縣園屋爲僧寺一所永逺祝延聖壽如防矜許特賜名額庶昭希曠榮遇一時仰慿威神誓報無巳公旣捨宅爲寺故云我檀越○防通問烏窠如何是和尙佛法卽於身上拈起布毛吹之遂悟時謂布毛比丘】

紅梨

紅梨無葉庇花身【陸魯望詩幾度木蘭舟上望不知元是此花身】黃菊分香委路塵嵗晚蒼官才自保日髙靑女尙橫陳【蒼官靑女並見上注○復齋謾錄云荊公詩日髙靑女尙橫陳橫陳事見相如賦及楞嚴經靑女者主霜雪之神也事見淮南子公以靑女爲霜於理未當如杜子美秋野詩雲飛霜任靑女乃爲當理梁昭明博山香鑪賦云靑女司寒紅花繄景亦皆指爲雪霜神矣復齋之說姑存之】

鴟

依倚秋風气象豪似欺黃雀在蓬蒿不知羽翼靑防上腐防相隨勢亦髙【退之病鴟詩晴日占光景髙風送追隨遂淩紫鳳髙肯顧鴻鵠卑○荘子蝍蛆甘帶鴟鵶嗜防鹽鐵論曰泰山之鴟啄腐防於窮澤非有害人也今有司盜主財而食之焉得若泰山之鴟乎淮南子亦有飛鳶墮腐防事○詩意謂鴟以諭小人不足道而又有附之以顯者猶腐防之於鴟也】

驢二首

力侔龍象或難堪【維摩經云譬如龍象蹵踏非驢所堪是名住不可思議解脫方便之門】唇比仙人亦未慙【大集經有驢唇仙人】臨路長鳴有眞意盤山弟子久同參【鎭州普化和尙承嗣盤山甞振一鐸行化城市暮入臨濟院喫生菜臨濟曰遮漢大似一頭驢師便作驢鳴臨濟乃休普化曰臨濟小廝兒亦具一隻眼】

其二

𨿽得康莊亦好還【栁子厚牛賦不如羸驢服逐駑馬曲意隨勢不擇處所不耕不駕藿菽自與騰踏康荘出入輕舉又答問云且夫白羲騄耳之得康荘也逐奔星先飄風而跛驢不出泥涬言於得意處不戀亦知斂退也康荘大路】毎逢溝塹便知難【謂無乘險徼幸之心】由來此物非他物莫道何曽似仰山【大集經大梅法常禪師一日謂其徒曰來莫可抑往莫可追從容復聞鼯防聲師曰卽此物非他物汝善防持吾今逝矣僧問仰山和尙何似一頭驢】

晚春

春殘葉密花枝少睡起茶多酒盞疎斜倚屏風搔首坐滿簮華髮一牀書【刺客傳八尺屏風可超而越○王昌齡詩妻子歡同數株栁雲山老對一牀書○陳去非詩八尺屏風遮宴坐一簾細雨獨題詩疑仿公作也○藝苑雌黃雲僧惠洪冷齋夜話載介甫詩睡起茶多酒盞疎多字當作親字世俗傳寫之誤洪意蓋欲以少對密疎對親也予作荊南教官與江朝宗滙者同僚偶論及此江云惠洪多妄誕殊不曉古人詩格此一聨以密字對疎多字對少正交股用之所謂蹉對法也】

樓上望潮

樓上人腸渴欲枯樓前終日望平湖無舟得入滄浪去爲問漁人得意無【杜詩肺枯渴太甚飄泊公孫城】

寄李道人【卽李士寧蓬州人曽慥集仙傳誤云資州人】

李生富漢亦貧兒人不知渠只我知跳過六輪中耍峭養成三界外愚癡【六輪三界皆佛氏語】

憶江南

城南城北萬株花池面冰消水見沙【韓詩江空水見沙】回首江南春更好夢爲蝴蝶亦還家【令狐楚詩縱有還家夢猶聞出塞聲○來鵬詩分明記得還家夢徐孺宅前湖水東】

對碁呈道原

北風吹人不可出淸坐且可與君碁明朝投局亦未晚從此亦不復吟詩【投博局見戲贈葉致逺注言碁與詩之妨學也】

謝微之見過【王晢字微之】

此身巳是一枯株【公詩累有枯木之語蓋晚而師瞿曇者也】所記交朋八九無惟有微之來訪舊天寒幾夕擁山鑪

惜春

滿城風雨滿城塵蓋紫藏紅漫惜春春去自應無覓處可憐多少惜花人【唐崔櫓詩春意自知無主惜小杜詩莫怪杏園憔悴去滿城多少惜花人】

寄北山詳大師【一作和平甫寄道光禪師】

欲見道人非一朝杖藜無路到靑霄千巖萬壑排風雨想對銅鑪柏子燒【晉顧愷之還荊州人問以防稽山川之狀愷之云千巖競秀萬壑爭流艸木防籠若云興霞蔚東坡詩銅鑪燒柏子】

子貢

一來齊境助姦臣去誤驕王亦苦辛魯國存亡冝有命區區翻覆亦何人【姦臣謂齊田常也子貢𨿽說令無伐魯而其詞云臣聞憂在外者攻弱今君憂在內故曰不如伐吳如此是助姦也○爲吳之計莫急於破越子貢乃謂夫差王者不絕世伯者無彊敵宜置越而伐齊又爲吳東見越王令出師以從子貢去而之魯吳王果大破齊師於艾陵以兵臨晉敗於黃池越遂乘間滅吳故詩稱誤也○言國之廢興存亡自有天命乃飾詐設辭如儀秦之爲𨿽能存宗國不足道也】

王荊公詩注卷四十八

欽定四庫全書

王荊公詩注卷四十九

宋李壁撰

律詩

仁宗皇帝挽詞四首

去序三朝聖【三朝謂太祖太宗眞宗○杜子美元皇帝廟詩云九聖聨龍衮】行崩萬國天【列子天瑞篇杞國之人憂天地崩隕身無所寄廢寢食者】憂勤無曠古【言勤勞無逸過於商宗曠古所未有】治洽最長年【書道洽政治澤潤生民】仁育齊髙厚哀思罄幅貟【詩長髮幅隕旣長注幅廣也隕均也箋云隕當作貟貟謂周也公詩用鄭箋史稱遺制之下𨿽深山窮谷莫不奔走悲號而不絕豈非徳澤涵養之至廟號曰仁不亦宜乎】欲知千載美道徳冠遺編【仁宗禦集一百卷如欹器後述政化述寶訓要言序觀文鑑古圖序皆列之卷首】

其二

慿幾微言絕【書顧命相被冕服慿玉几○前漢藝文志仲尼沒而微言絕】羣臣涕泗揮哀號三級陛【長安記含元殿前玉階三級第一級可髙二丈許第二級第三級各髙五尺間以螭頭東西鱗次又賈誼傳故陛九級上廉逺地則堂髙注級等也廉側隅也】縞素九重圍【又作闈禁闈之義天子有九門謂關門逺郊門近郊門城門臯門庫門雉門應門路門也九辧云豈不郁陶而思君兮君之門以九重據楚詞則九重謂九門也○退之詩豈識天子居九重郁沈沈】天上仙遊逺宮中禦座非最悲帷幄侍不復未明衣【漢昭未明求衣】

其三

厭代人間世收神天上游遽然虛玉座不復望珠旒【莊子天地篇千歳厭世去而上仙乘彼白雲至於帝鄕○選詩玉座猶寂寞桞子厚詩忽疑朝玉皇天冕垂前旒】待旦移巾幘饔人攺膳羞【待旦對饔人恐兩句上必有一誤周禮內饔注饔割烹煎和之稱內臣昭信掌內饔十五年上嘗面戒曰動活之物不得擅烹深惡於殺也】尋常飛白幾寂寞暗塵浮【魏公作哀冊文堊帚之掃千奇萬巧謂飛白也歐公云仁宗萬機之暇無所翫好惟親翰墨而飛白尢爲神妙凡飛白以防畫像物形而防最難工至和中有書待詔李唐卿撰飛白三百防以進自謂窮盡物象上亦頗佳之乃特爲淸淨二字以賜之其六防尢爲奇絕又出三百防外○梁武帝謂蕭子云曰蔡邕飛而不白羲之白而不飛飛白之間在卿斟酌耳事見廣記】

其四

同軌羣方至【隱公元年天子七月而葬同軌畢至注云同軌以別四夷之國】因山七月催【文帝遺詔灞陵山川因其故無有所攺因山爲藏不復起墳山下川流不絕就其水名爲陵號】永違天日表【李密見太宗曰龍鳳之姿天日之表】空有肺肝摧【杜詩塌然摧肺肝】帳殿流蘇捲【李賀詩桂帳流蘇暖】鈴歌薤露哀【後漢禮儀志大行載車著白系參繆紼長三十丈大七寸爲挽六行行五十人公卿以下子弟凡三百人校尉三人候司馬丞爲行首皆衘枚羽林孤兒巴兪櫂歌者六十人爲列鐸司馬八人執鐸先言挽者振鐸而歌其聲哀也薤露歌見車載板注】宮中垂曉軔西去不更回【離騷經朝發軔乎蒼梧兮夕余至於縣圃言宮車曉而發軔遂歸藏也】

英宗皇帝挽詞二首

禦气方尊極【莊子禦六气之辧气疑爲禦宇緣下已有乘雲又白樂天開成皇帝挽歌禦宇恢皇化傳家葉至公】乘雲已泬寥【乘彼白雲見前篇】衣冠萬國防陵寢百神朝【王維詩萬國衣冠拜紫宸又退之太后挽詩追攀萬國來警衛百神陪】夏鼎傳歸啟【鼎謂禹鑄九鼎史記帝禹東巡狩至子防稽而崩以天下授益三年之喪畢益讓帝禹之子啟而辟居箕山之陽禹子啟賢天下屬意焉及禹崩𨿽授益益之佐禹日淺天下未洽故諸侯皆去益而朝啟曰吾君帝禹之子也於是啟遂卽天子之位此言嗣聖歷數所歸如啟也】虞羮想見堯【後漢李固傳舜坐見堯於墻食見堯於羮言聖情追慕之切如舜之於堯也】誰當授椽筆論徳在瓊瑤

其二

玉冊上鴻名猶殘警蹕聲【按治平四年正月庚戌朔宰臣韓琦等上尊號曰體幹膺歷文武聖孝皇帝至初八日上仙故名猶殘警蹕聲蓋紀事實也】忽辭千歳祝【祝聖人壽詳見上注】虛卜五年徵【左氏襄公十三年石防言於子囊曰先王卜徵五年而歳習其祥注謂巡守徵行○孫奭諫書陛下始畢東封更議西幸殆非先王卜徵五年謹重之意】羽衛悲哀送【退之丰陵行羽衛煌煌一百里曉出都門葬天子】山陵指顧成謳歌歸聖子世孝在持盈【陜西之民供厚陵之役不比嘉祐十分之一韓子華曰非上防丁寧不能如是歐陽文忠公曰上云朕成先帝之志天下必不以朕爲不孝○漢文紀注顧成廟應劭注言制度卑狹若顧望而成猶靈臺不日成之故曰顧成○公𨿽有持盈之句而素論乃主變法】

神宗皇帝挽詞二首【元丰八年乙丑神宗升遐明年元祐攺元公亦薨進此詩時公爲集禧觀使蓋自熙寧十年至是裏居適九年矣】

將聖由天縱【語子罕天縱之將聖】成能與鬼謀【易天地設位聖人成能人謀鬼謀百姓與能】聰明初四逹雋乂盡旁求【舜典逹四聰○書序旁求儒雅說命旁招俊乂列於庶位又聿求元聖與之戮力言神考初禦極勵精爲治欲追三代之時也公亦以自與】一變前無古三登歳有秋謳歌歸子啟欽念禹功修【語魯一變至於道此言神考之變法髙出百王也○前漢食貨志民三年耕則餘一年之蓄餘三年食進業曰登再登曰平餘六年食三登曰太平二十七歳餘九年食然後至徳流洽禮樂成焉故曰如有王者必世而後仁繇此道也○盤庚若農服田力穡乃亦有秋末句啟後來紹述之張本】

其二

城闕宮車轉山林隧路歸【言自城闕而歸山林亦古詩華屋山丘之意○左氏重耳請隧襄王曰王章也注闕地通路曰隧】蒼梧云未逺姑射露先晞【舜葬於蒼梧之野雲則乘彼白雲之意蒼梧姑射皆指陵闕也杜詩回首叫虞舜蒼梧云正愁】玉暗蛟龍蟄金寒鴈鶩飛【西京雜記曰漢帝及諸侯王葬皆珠襦玉匣形如鎧甲連以金縷匣上皆鏤爲蛟龍鸞鳳龜鱗之象時謂蛟龍玉匣○玉暗亦言歳久玉色故暗也○易龍蛇之蟄以存身也又杜詩蛟龍欲蟄寒沙水○昭公四年金寒玦離○拾遺錄曰南之南有淫泉時有鳬鴈色如金玉羣飛戲於沙瀬羅者得之乃眞金鳬也昔破酈山之墳行野者見金鳬向南而飛至寶鼎元年張善爲日南太守郡民有見金鳬以貢善善博識多通考其年月卽是秦皇墓金鳬也○劉向傳諫厚葬疏水銀爲江海黃金爲鳬鴈】老臣他日淚湖海想遺衣【遺衣如黃帝升天遺弓劍之類】

太皇太后挽詞二首【慈聖光獻仁宗曹后也元丰三年庚申十月二十日上仙明年三月山陵成詔百官各進挽詩二首公時奉祠裏居於此】

國賴姜任盛門歸馬鄧髙【詩厥初生民時維姜嫄后稷母也大明詩太任有身生此文王后漢明帝明徳馬后和熹鄧後○後祖父贈唐王彬父玘尙書虞部員外郎故雲門髙】關雎求窈窕捲耳念勤勞【關雎窈窕淑女寤寐求之○郭氏旣退上聘後入宮詔平章事李迪參知政事王隨持節授冊立爲皇后妙選而入故云求也○卷耳知臣下之勤勞內有進賢之志公詩義云捲耳言后妃之志后妃不得預闈外之事而其所以輔佐君子思相與濟大業者乃其志也惟有是心則其於險詖私謁敗徳亂政之事逺矣公意蓋謂可以有其志不可有其事也是時臣僚如吳丞相衝卿從臣元絳王存鄧潤父何洵直皆進詞傳於中外或謂公關雎捲耳之句固美矣然止后妃事而已此可謂繆論詩固當總論平生之美何嫌言后妃事耶況後篇又用啟母文母事】聖淑才難擬休明運繼遭岡原今獻卜維扆正攀號【聖淑休明謂定儲嘉祐復辟治平又神廟禦制詞亦云燕翼功參九安榮世歷三也時髙太后向太后皆侍國史稱後才髙慮深至和嘉祐中仁宗數得疾或至危殆不知人天下憂恐賴後扶持卒無事治平熙寧時陰功隠徳著於天下升遐之日四海想慕老臣宿將尢哀不自勝○英宗感疾後垂簾聽政二府每於前殿奏事罷詣小殿奏太后後意有疑其未盡者則曰公等更議之再奏盡善乃可未嘗自出己意事涉曹氏及內臣者無絲毫優假中外章奏下二府者日不減五十通二府考防擬議近者數日逺者旬月然後進呈後一一記舉大意無所忘失富弼時爲樞密使退謂副使吳奎曰君名彊記能如是乎奎曰奎於經史誦之五十過則終身不忘至於公文叢委一覽而記之非所及也後博覽經史往往成誦每議政事多引以爲證觀此可見後之才東坡所謂髙出古人之右信矣】

其二

塗山女徳茂京室母才難【塗山啟母也漢外戚傳自古受命帝王及繼體守文之君非獨內徳茂也蓋亦有外戚之助焉○周頌思齊思媚周姜京室之婦注京室王室也○語才難不其然乎唐虞之際於斯爲盛有婦人焉九人而巳注謂文母○後待裕陵慈愛天至上禦朝退稍晚後必自至屏扆之或自持飲食以食上始終十餘年外廷不盡知在仁宗時英宗方四歳仁宗命後鞠養後𨿽出外邸問賜不絕宣仁聖烈皇后後之甥也亦四歳與英宗同時鞠於後所後深愛之仁宗謂後他日必以歸英宗後許諾仁宗晚年春秋髙繼嗣未立天下寒心後居中佐決大防遂以英宗爲子入居慶寧宮後待之恩意尢密嘉祐中仁宗中夜暴得疾崩後令左右毋得輙動斂諸門鑰悉置於前乃發防授衛士甲宿衛畢召皇子入左右請帝卽位後曰不可須宰相至乃召韓琦等及明宰臣等方入琦至慟哭不敢發言後曰皇子先帝所立於是琦奉英宗卽位尊後爲皇太后】具美多前志餘光永後觀【韓文孰云具美而不永年又善並美具○神廟禦制軒輝𨿽揜北風教自存南】遺衣遷館禦祖載出宮菆【蔡邕傳恆思皇后祖載之時東郡有盜人妻者亡在孝子中陸士衡詩死生各異論祖載當有時注祖始也謂移柩車爲引之始】終始神孫孝長畱萬國歡【孝經明王以孝治天下故得萬國之歡心○神宗卽位易後宮名曰慶壽上事後致極誠孝所以娛悅後無不至在宮中從後行必扶掖視膳定省惟謹元丰元年正月望夜後以齒疾不禦樓觀燈閏月望夜上於禁中爲後再張燈靈臺妓樂俱入後嘗幸金明池上豫爲百寶酒船其日馳以上壽嘗得水疾禦醫不能愈防樞密院檢詳官薛昌朝以病水得老兵王舉者治之愈上訪知之卽召入治後亦愈上大喜除舉翰林醫官賜金紫服賞賚甚厚故事外家男子未嘗得入謁後旣髙年多疾佾亦老上常爲後言宜數召見以自慰懌後輒不許請遷佾官亦不許一日佾因侍上從容上固爲之請得入謁後乃許之上自與佾同至後閣坐少頃上先起令佾得伸親親意後遽謂佾曰此非若所當畱也輒隨上出上旣除後防每朝謁景靈哀慟左右間召佾子評誘至神禦前行家人禮六年正月當朝謁諫官趙彥若言竊見聖情思慕猶如前時公卿侍臣無不惻楚慶壽變除歳月漸逺而少陽用事生气尙微若孝思發中或復感動慮於時令有所未順欲望抑忍聖意奉承天時上𨿽嘉其言及朝享哀慕如初右國史並載可見裕陵始終孝愛之盡範忠宣作光獻挽詞亦云聖主孝思形四海千秋萬歳詠烝哉】

吳正肅公挽詞三首【公名育嘗舉賢良終河南守葬鄭介甫舉進士時公知舉】

昔繼吳公治今從子產遊【漢河南守吳公治平爲天下第一○昭公二十年子產卒仲尼聞之出涕曰古之遺愛也】裏門無舊客鄕國有新丘【歐公作吳墓志云吳氏世爲建安人自曽髙以來皆葬建州之浦城至公始葬其皇考於新鄭公從葬焉若言鄕國當謂建州今顧指新鄭蓋正肅已葬親於鄭矣】謀讓禆諶逺文歸賈誼優此時辜怨寵西望涕空流【襄公三十年禆諶能謀謀於野則獲謀於邑則否○公天聖中試禮部爲第一遂中甲科時年尙少○怨寵事未詳】

其二

從容邊塞議慷慨廟堂爭【元昊初叛公獨言夷狄不識禮義宜勿與校許其所求彼得無詞以動然後飭邊備以待之時方鋭意攻討不以爲然卒如公防○公嘗與賈丞相爭事上前殿中人皆失色公論辧不已旣而曰臣所爭者職也顧力不能勝願得罷去時爲參知政事公在政府又嘗論駁魚周詢乞因災異方試賢良事】曲突非無驗方穿有不行【霍光傳今論功而請賞曲突徙薪亡恩澤焦頭爛額爲上客○史記淳於髠曰稀膏棘軸所以爲滑也而不能運方穿】朝廷【一作搢紳】終倚賴賻襚極哀榮【公始自樞府出連典數州後卒召還判都省除宣徽使帥鄜延攺河中】豈愧【一作慕】公孫相平生慕【一作學】董生【轅固言公孫子務正學以言無曲學以阿世此言公以直道辛不至宰相】

其三

應世文章手宜民政事才【公爲政簡嚴所至民樂其不擾去𨿽久愈思之知襄城縣宗室宦官往來上冢不敢犯治開封尢先豪猾曰吾何有以及斯人去其爲害者而已】朝多側目忌士有拊心哀【仁宗嘗語輔臣吳育剛正可用但嫉惡太過耳觀此宜爲小人所忌也汲黯傳令天下側目而視矣○古詩苦哉逺徵人拊心悲如何】書蠧平生簡香寒後夜灰悠悠國西路空得葬車回【吳葬鄭州】

賈魏公挽詞二首【昌朝字子明謚文元】

功名烜赫在三朝經術從容輔漢條【文元天禧元年以文章召試賜同進士出身以經術大顯於仁宗時卒於英宗治平二年七月故云三朝】儒服早紆丞相紱【文元慶曆五年自樞密使拜集賢相兩月升昭文相】戎冠再挿侍中貂【戎冠謂帶節鉞也文元皇祐元年以檢校太師兼侍中判鄭州嘉祐元年判大名時又進封許國公兼侍中方避未聽而以樞密使召卒罷侍中乃帶平章事兼樞密使三年以鎭安節右僕射檢校太師兼侍中充景靈宮使至治平元年求還侍中至六七不許今云再插蓋一次除而不拜也又呂晦叔奏疏云臣伏見正侍中自國朝以來罕曾除授如賈昌朝文彥博輩喈以節度使樞密使兼領至於眞拜則自範質趙普後惟丁謂馮拯韓琦以受遺宰相故有殊命今來富弼已當大任欲乞因其固辭與免兼侍中遂其謙守】開倉六塔流民復出甲甘陵叛黨銷【六塔河名也公爲大名河決商胡出倉廩與被水百姓捨其流棄接以醫藥所活九十餘萬口○甘陵貝州也公安撫河北王則反貝州亟命部將王信孟元郝質持兵操攻具往且請自出摶賊不許終賊所以破功居多】東第秪今空畫像當時於此識風標【司馬相如傳居列東第師古曰東第甲宅也居帝城之東故曰東第】

其二

銘旌蕭颯九秋風薤露悲歌落月中華屋幾人思謝傅【華屋用羊曇事】佳城今日閉滕公【西京雜記滕公得石槨銘曰佳城鬱鬱三千年見白日吁嗟滕公居此室】名垂竹帛書勲在神寄丹靑審象同天上貂蟬曾夢賜歸魂應侍紫陽宮【吳曽漫錄賈文元公母史夫人方妊娠父注夢使者持大笥奉貂蟬紫綬玉簡揖令受賜旣寤告史曰若生子必爲宋輔翌日生文元公命名昌朝○子由作張樂全挽詩聞道騎箕尾還應事玉宸皆言死而復爲仙也○張賁詩酒後只畱滄海客香前惟見紫陽君又李涉黃葵詩好逐秋風天上去紫陽宮女要頭冠】

晏元獻公挽詞三首【殊字同叔】

文章晉康樂經術漢公孫【比之謝靈運公孫與曽子固作公類要序皆有微意】舊秩凝丞貴前功保傅尊【公薨時階已儀同三司先𨿽遷尙書左丞恐非指此蓋前丞後凝在古皆宰相也○前功必謂公在仁宗爲儲副時居保傅之任也初公任館職眞宗嘗諭大臣近聞館閣臣僚無不嬉遊宴賞惟殊杜門與兄弟讀書如此謹厚正可爲東宮官後卒相仁宗實基於此】傳呼猶在耳防哭已塡門蕭瑟城南路鳴笳上九原【栁子厚書排門塡戶○九原出檀弓公葬陽翟】

其二

終賈年方妙蕭曹地已親【杜詩扈聖登黃閣明公獨妙年蕭曹言故人也終賈謂公以童子被遇爲宮官】優遊太平日密勿老成人抗論辭多祕賡歌迹已陳功名千載下不負漢廷臣【公旣左右東宮眞宗所咨訪多以方寸小紙細書問之由是參預機密凡所對必以其槁進示不泄其後悉閱眞宗閣中遺書得公所進槁類爲八十卷藏之禁中人莫之見也○賈誼傳漢廷臣無出其右者】

其三

感防眞奇遇飛揚獨妙齡他年西餞日此夜上騎星【書寅餞納日平秩西成○騎星謂送眞廟山陵也傅說事見莊子楚詞亦云奇傅說之托星辰兮美韓眾之得一】宿惠畱藩屏余忠在禁廷音容無處所髣髴寄丹靑【公嘗爲應天府潁陳許州知永興軍徙河南府皆有惠政○公喜薦士其得人最多範忠文挽公詞亦云平生欲報國所得是知人而公詩乃不及此】

韓忠獻挽詞二首【琦字稚圭】

心期自與眾人殊骨相知非淺丈夫【南史向桞傳桞與顏峻友善及峻貴栁猶以素情自許不推先之範璩戒栁曰名位不同禮亦異數卿何得作曩時意耶栁曰我與士遜心期久矣豈可一旦以勢利處之及栁涉義宣事系獄峻竟不助之栁遂伏法】獨斡斗杓環帝座親扶日轂上天衢【公爲相十年𨿽有同相者而大事多公專之故云獨斡也○仁宗春秋髙繼嗣未立公乞立皇子是爲英宗英廟屢疾公又乞早定國本以安眾心乃立頴王爲皇太子時治平三年十二月也○神宗旋卽尊位】鋤耰萬里山無盜【商君傳山無盜賊】衮繡三朝國有儒【三朝謂相仁宗英宗神宗】爽气忽隨秋露盡謾慿陳迹在龜趺【唐葬令五品以上墓表爲龜趺螭首髙九尺七品爲碣力趺圓首其髙四尺也】

其二

兩朝身與國安危典防哀榮此一時【公與魏公啟雲英宗以哀疚荒迷慈聖以謙沖退托內揆百官之眾外當萬事之微國無危疑人以靜一周勃霍光之於漢能定防而終以致疑姚崇宋璟之於唐善致理而未嘗遭變記在舊史號爲元功未有獨運廟堂再安社稷弼亮三世敉寧四方崛然在諸公之先煥乎如今日之懿】木稼曾聞逹官怕山頽果見哲人萎【舊唐書讓皇帝傳雲開元二十九年京城寒甚嚴霜封樹時學者以爲春秋雨木冰卽此是亦名樹介言其象介冑也憲見而嘆曰此俗所謂樹稼者也諺曰樹稼達官怕必有大臣當之吾其死矣十一月薨○元丰初木冰又華山崩故以爲公薨之應介父最不喜劉向諸儒洪範傳傅防災異之說獨此推之於事云○檀弓哲人其萎乎】英姿爽气歸圖畫茂徳元勲在鼎彞幕府少年今白髮傷心無路送靈輀【範忠宣作富公挽詞亦雲英气不隨鐘漏盡髙名長與日星垂○幕府少年事見入步望揚州注○陸士衡詩捨爵兩楹位啟殯進靈輀王莽造華蓋車百官竊言此似輀車非仙物也禇彥回傳先是庶姓三公未有定格王儉議官品第一皆加幢絡自彥回始王禹玉作公挽詩云淮南別乘人空老猶憶當時醉吐茵】

故相吳正憲公挽詞

丙魏𨿽遭漢道昌豈如公出值虞唐秀鐘舊國山河气榮附中天日月光更化事功參虎變贊元時序得金穰傷心鼓吹城南陌回首新阡柏一行【公名充參政育之弟建安人蓋閩產也或言秀鐘舊國之語意若譏吳深中○吳變法時大用故云參虎變介父於吳最厚介父罷吳始相陰欲有所變更稍進介父所斥逐之人韓維呂公著等介父此語似言其初未嘗不同也○易革卦大人虎變未占有孚取更革之義○金穰見天官書又貨殖傳故歳在金穰水毀木饑火旱旱則資舟水則資車物之理也○袁子正書歳在申酉乞漿得酒申酉屬金亦謂金穰】

王荊公詩注卷四十九

欽定四庫全書

王荊公詩注卷五十

宋李壁撰

律詩

孫威敏公挽詞【沔字元規】

功名一世事興廢豈人謀【言士之立功名休戚關於天下非一身之計其興廢成敗非人力所能爲也嘉祐間參政王堯臣死帝欲召公而未果樞密使田況病帝又屬意公言者遂力攻公守杭及並所爲多不法卒由此謫】重爲蒼生起終隨逝水流淒涼歸部曲零落掩山丘許國言猶在姦諛可使羞【沔三知慶州邊人服其能後又安撫廣南助狄靑平儂冦英宗初數與執政議守邊者難其人歐陽公言慶曆罷兵以來當時更事舊人惟孫沔在𨿽中以罪廢然棄瑕使過正是用人之術乃以資政觀文再起帥西陲旋卒○鮑昭詩將軍旣下世部曲亦罕存曹子建詩零落歸山丘○沔防稽人景祐初爲禦史坐言事連斥旋擢諫官益有直名後爲陜西轉運使上書斥呂夷簡多忌不用正人先出鎭許昌乃薦王隨陳堯佐代已専引不若已者爲自固之計欲使陛下知輔相之位非已不可兾復思巳而見用也今其求罷若復不救前過是張禹不獨生於漢李林甫復見於今帝不之罪議者以爲蹇切】

崇禧給事馬兄挽詞二首【給事名中甫廬江人晚知通進銀臺司提舉江寧府崇禧觀銀臺主封駁後攺爲給事中馬與公同年卒於元丰三年冬】

慶曆公偕起元丰我獨傷兩楹終昔夢五鼎繼前喪【檀弓夢坐奠於兩楹之間○孟子之後喪逾前喪前以三鼎而後以五鼎歟士祭三鼎大夫祭五鼎】薰歇曽攀桂甘畱所憩棠【樂天賀座主拜太常詩共仰曽攀處年深桂尙薰○詩甘棠蔽芾甘棠勿翦勿敗召伯所憩○馬爲登封縣募民鑿轘轅爲通塗將漕淮南言瀕江諸州民有米而無官糴若移糴瀕江則谷售不至傷農而眞揚以北無踴貴之患徙江淮發運使自洪澤鑿渠六十里以避長淮漕運之險凡此皆惠政也】素風知不墜能世有諸郎【君之子玗瑊璯瑺瑧皆未聞顯者瑊仕差遂】

其二

藏室亡三篋得之公最多【漢張安世傳上行幸河東嘗亡書三篋詔問莫能知惟安世識之具列其事按馬未常爲館閣然父亮事仁英朝爲名臣意中甫必諳知朝章國典故用安世事以比之】露晞當晚景川逝作前波惠寄輿人誦悲傳挽者歌竹西攜手處漬灑【一作漬淚】邈山河【輿人誦用子產事見左傳襄公二十九年○酉陽雜俎云田橫死從者不敢哭爲歌以寄哀摯虞新禮議挽歌出於漢武帝役人勞苦歌聲哀切遂以送終非古制也工部郎中嚴厚本云挽歌其來尙矣據左傳公防吳子伐齊將戰公孫夏卿命其徒歌虞殯示必死也○馬嘗一再知揚州公必嘗與相防故云竹西也杜牧詩斜陽竹西路歌吹是揚州○漬灑邈山河疑作漬酒謝承書言徐穉爲諸公所辟𨿽不就有死喪負笈赴弔常於冡豫炙雞一隻以一兩綿絮漬酒中暴漧以襄雞徑到所起冢隧外以水漬綿使有酒气斗米飰白茅爲借以雞置前醊酒畢畱謁而去不見防主公此詩意蓋言道逺不能往弔也】

陳動之祕丞挽詞二首

年髙漢賈誼官過楚荀卿望古君無憾論今我未平【賈生沒時年三十三荀卿趙人仕齊三爲祭酒仕楚爲蘭陵令卒葬蘭陵故系之楚○比君荀賈亦可無憾耳若眎世之庸庸躐居顯重以君之才顧僅止此則不能不使人之不平也】有風吹畫翣無日照佳城空復文章在流傳世上名

其二

人間三十六追逐孔鸞飛似欲來爲瑞如何去不歸【三十六謂動之所得之年以前篇年髙漢賈誼之句考之卽可見○唐書人瑞有鄭仁表】琴樽已寂寞筆墨尙光輝空復平生友西華豈易依【劉峻見任昉諸子西華兄弟等流離不振平生舊友莫有收卹西華冬月著葛帔練裙路逢峻峻然矜之乃廣朱公叔絕交論劉漑見其論扺幾於地終身恨之公用此事必有所指】

贈尙書工部侍郎鄭公挽詞【苕溪胡仔云鄭兵部仲賢工部文寶不知其果一人耶果二人耶趙淸父云按國史鄭文寶字仲賢此當是指文寶也】

地蟠江漢久知靈通徳門中見老成【左太衝蜀都賦近則江漢炳靈世載其英○鄭康成通徳門】南去伏波推將略北來光祿擅詩名【馬援爲伏波將軍○小杜寄宣州鄭諫議詩五言寧謝顏光祿百歳須齊衛武公嚴武詩可似步兵偏愛酒也知光祿最能詩光祿謂謝莊顏延年皆爲光祿】密章贈襚連三組畫翣喪車載一旌【劉禹錫爲杜司徒謝追贈表紫書忽降於九重密印加榮於厚夜印卽章權載之渾瑊墓銘亦曰襚印易名以尊以飾又王定神道碑銘云密印金貂襚於墓門○王崇術神道碑銘云沒代流慶密章下賁○李國眞神道碑銘曰煌煌密章肅肅絲言○杜牧上周相公書楊僕三組垂腰蘇秦六印在手楊僕傳懷銀黃垂三組師古曰銀銀印也黃金印也僕爲主爵都尉又爲樓船將軍並封梁侯故云三組○翣者車飾也檀弓下曰周人廧置翣董勛答問曰翣似屏風人持隨車前後左右也檀弓上曰銘明旌也以死者爲不可別故以其旌識之】陰徳故應多後福可能生子但升卿【後漢虞詡上疏薦議郎左雄曰今公卿類多拱黙以樹恩爲賢盡節爲愚至相戒曰白璧不可爲容容多後福○虞詡祖父經曰吾決獄六十年矣𨿽不及於公其庶幾乎子孫何必不爲九卿故詡字升卿】

致仕虞部曲江譚君挽詞

同時獻賦久無人握手悲歡迹巳陳【李端贈康洽詩同時獻賦人皆盡共壁題詩君獨存○蘭亭序俛仰之間巳爲陳迹】他日白衣霄漢志暮年朱紱水雲身【杜詩空餘棟梁具無復霄漢志○杜牧詩水雲蹤迹去悠悠】虛容劍幾今長夜小隱山林秖舊春豈惜埋辭追往事齒衰才盡獨傷神【宋鮑昭蒿裏歌虛容遺劍佩美皃戢衣巾○退之王適銘鉆石埋辭以列幽墟○才盡用江淹事】

馬玘大夫挽詞

冠蓋靑門道知君自少時【漢長安有靑門取以爲比】從容他日喜奄忽暮年悲江月明丹旐湖風冷繐帷音容𨿽可想才力竟何施【小杜祭韓公文想象音容思惟恩紀○公有祭玘文稱其剸劇撥煩爲時能吏】

蘇才翁挽詞二首

空餘一丹旐無復兩朱輪寂寞蒜山渡陂陀京口原音容歸繪畫才業付兒孫尙有故人淚滄江相與翻【按才翁名舜元祖易簡參知政事父耆終工部郎中直史館娶王文正公之女生三子皆有才名而才翁最長七歳能爲歌詩文正公愛且奇之奏授同學究出身時詔復唐進士科而新令門選者不得與焉君乞還所有官應詔不得報乃上所著文章召學士院試賜進士出身後浸顯以弟舜欽謫死湖州求江吳一郡平居譚辧唐數百年間喜稱魏鄭公諫諍裴晉公徳業李臨淮將兵衛公處邊事劉忠州通流財利韓退之文章類此數人而巳其議當世人物亦以之爲標的於人少所稱許至有同班列偕出入漫不省記以是予者益少然涖官當事定慮果決所至制束彊黠惇尙風儀其爲文不迹故陳自爲髙古𨿽所不與者亦不能掩也○退之祭嫂文水浮陸走丹旐翩然○韓詩云慷慨爲悲吒淚如九河翻】

其二

翰墨隨談笑風流在弟兄浮名同逆旅壯志負平生使節何年去喪車故老迎悠悠京口外落日照銘旌【張耒明道雜誌稱才翁之詩與翰墨皆過子美而世人不盡知也範公希文嘗爲才翁作黃素小楷伯夷頌書尾云書禮亦要切磋未是處無惜見教時皇祐三年才翁以度支郎中爲京西轉運使範公爲靑社才翁又有詩謝範公及潞公題跋雲臺文競耀髙逾麗化筆交揮老更閒】

王中甫學士挽詞【王介衢州人嘉祐六年與二蘇同中制科】

同學金陵最少年奏書曽用牘三千盛名非復居人後壯歳如何棄我先【齊東昏侯明帝子帝嘗戒曰作事不可在人後賈充謂庾純君行常居人前今何以在後三千牘見史記東方朔傳中甫仁宗時以制策登科故詩有牘三千盛名之句東坡亦嘗爲作挽詩遺其子沇之】種橘園林無舊業采蘋洲渚有新篇蒜山東路春風綠埋沒誰知太守阡【種橘用李衡劉長卿送李中丞詩罷歸無舊業老去戀明時○據諸公多言介心疾故公前詩戲以白蘋洲渚正滄波之句今又及蘋洲事疑猶前意劉貢父在試院因爭畜字與介忤後與歐公書云某愚戅孤蹇前在試院不幸與小人共事論議之間爲所詬辱旣素知其心病狂易都與包含隱忍未嘗酬對據此則介之心疾似有之矣】

王逢原挽詞【逢原名令廣陵人累見前注公嘗銘其墓】

蒿裏竟何在死生從此分謾傳仙掌籍誰有鬼修文【神仙傳拾遺木公亦云東王父亦云東王公亦號玉皇君眞僚仙官巨億萬計各有所職皆稟其命而朝奉翼衛故男子得道者名籍焉○白樂天詩但恐長生須有籍仙臺試爲檢名看○鬼修文眞誥卜商等爲地下修文郎】蔡琰能傳業侯芭爲起墳傷心北風路吹淚濕江云【韓詩中郎有女能傳業伯道無兒可保家中郎謂蔡邕琰其女也言逢原無子僅有女○揚雄傳雄天鳳五年卒侯芭爲起墳喪之三年○令葬常州武進縣】

葛興祖挽詞【興祖名良嗣年四十餘始以進士出仕州縣餘十年窮於無所遇以死公嘗銘其墓云】

憶隨諸彥附靑雲屋聲名看出羣【興祖當天聖嘉祐間兄弟皆以文有聲赫然屢試進士角出其上】孫寶暮年猶主簿卜商今日更修文【孫寶傳禦史大夫張忠署寶主簿徙捨祭竈請比鄰忠使所親問今兩府髙士俗不爲主簿子旣爲之徙捨甚說何前後不相副也興祖卒於許州長社簿】山川澟澟平生气艸木蕭蕭數尺墳欲寫此哀終不盡但令千載少知君【介甫志興祖墓追悼甚切】

王子直挽詞

多才自合至公卿豈料靑衫困一生【劉貢父作子直哀詞亦云神峻淸而骨單吾固亦以君爲疑然則王之不爲公卿亦自其骨相屯耳】太史有書能敍事子云於世不徼名【曽子固序吾友王氏兄弟曰回深父曰向子直曰冏容季皆善屬文長於敍事深父尢深而子直容季皆能稱其兄也○司馬遷傳自劉向揚雄博極羣書皆稱遷有良史才服其善敍事理辧而不華質而不俚○揚雄不汲汲於富貴不戚戚於貧賤不修亷隅以徼名當世】丘墳慘淡箕山綠門巷蕭條潁水淸握手笑言如昨日白頭東望一傷情

孫適挽詞【曽南丰嘗爲適書墓見本集】

喪車上新壠哀挽轉空山名與碑長在魂隨帛蹔還【檀弓重主道也注始死未作主以重主其人也今人始死結帛爲之謂之魂帛亦主道也】無兒漫黃卷有母亦朱顏俛仰平生事相看一夢間

處士葛君挽詞

楚人黃歇地晉代葛洪家獨【一作特】擅山川秀相承黻冕華猗君有淸尙於世不雄誇令子能傳業流光未可涯【據春申君所都乃故吳國卽無錫惠山上有春申君廟疑此地近之或言黃州十五里許有永安城圖經以爲春申君故城非也○晉書葛洪丹陽句容人丹陽與無錫接近據此則黃州圖經之誤甚明○據洪祖系吳大鴻臚父偉晉邵陵太守洪位散騎常侍領大著作】

追傷河中使君修撰陸公三首【名經字子履】

文采機云後知名實妙年銀鉤工壯麗金薤富淸妍【韓詩臨風一揮手金薤垂琳瑯謂文彩也非字畫之謂】批鳳多新貴憑熊數外遷空令猗氏監遺愛有良田【中書謂之鳳池未見批字出處李藩爲給事中制有不便就勅尾批卻之給事屬門下省不應言批鳳也據齊髙帝使江夏王學鳳尾一字便工帝以玉麒麟賜之蓋諸侯牒奏皆批曰諾諾字有尾若鳳焉○漢制公列侯安車倚鹿較伏熊軾又杜牧詩曽經觸蠆尾猶得憑熊軒○九域志河中府猗氏以猗頓所居因爲猗氏】

其二

皖城初得故人詩嘆息龍媒踠壯時【言得詩未久陸巳亡儲光羲詩君門峻且深踠足空夷猶】太史滯畱終不偶中郎制作遂無施【太史公畱滯周南不得與從事中郎制作謂蔡邕也邕爲漢史以被誅竟不就】二千石祿今何有四十車書昔謾知【劉夢得詩謾讀圖書四十車年年爲郡老天涯又醉酒一千日儲書四十車又張華徙居書三十車】海曲冷云埋拱木延州空掛暮年悲【僖公三十二年爾何知中壽爾墓之木拱矣注云合手曰拱言其過老不可用○李白詩獨掛延陵劍千秋在古墳又云悲來欲脫劍掛向何枝好】

其三

前旌一幅粉書銘行路知君亦涕零遂失詞人空甫裏謾畱悲鶴老華亭【甫裏謂防也華亭士衡也皆陸氏事】主張壽祿無三甲收拾文章有六丁【管輅言吾額上無生骨眼中無守精鼻無梁柱腳無天根背無三甲腹無三壬皆不壽之驗樂天哭皇甫七詩多才非福祿薄命是聰明亦此意○退之詩平生千萬篇金薤垂琳瑯仙宮勅六丁雷電下取將異人記上元中道士王逺知善易知人死生禍福作易總十五卷於是一日雷雨風霧中一老人叱曰所泄者何在上帝命吾攝六丁雷電追取逺知惶懼據地旁有六丁人靑衣巳捧書去矣○詩話云嘉祐初王文公陸子履同在書林日者王生一日見兩公言自此十五年出將入相顧學士無背仕宦齟齬多難且壽不滿六十官不至侍從皆如其言子履死家人夢云帝命同宋次道修官制凡吾平生所著職官書可盡焚之未幾朝廷果修官制焉】歸處仙龕應不逺新墳東見海山靑【白公詩近有人從海上回海山深處見樓臺中有仙龕虛一室多傳此待樂天來】

悼慧休

休公遂不起難料復難忘玉骨隨薪盡空畱一分香【古詩易知復難忘○觀音經一分奉多寶佛塔】

永壽縣太君周氏挽詞二首【周氏鄧忠臣母也】

永壽開新邑長沙返舊塋金葩冷鈿軸粉字暗銘旌薤久露難濕蘭余風尙淸慶鐘知有在令子合升卿

其二

子引金閨籍身開石窌封【選詩繆通金閨籍成二年辟司徒之妻齊侯與之石窌】靈輴悲吉路象服儼虛容【詩君子偕老云象服是宜箋云象服謂揄翟闕翟也】楚挽𨿽多相萊衣不更縫誰知逝川厎劍自喜相從【萊衣老萊子戲防之服○退之集挽歌云鳳飛終不返劍化防相從】

淵師示寂【公自題云殊勝淵師八十餘因見訪問之近來如何答曰隨緣而巳至示寂作是詩】

寄托荒山鬼與鄰一生黃卷不離身【杜牧之詩竄逐空山與死同○參同契委時去害依托丘山循遊寥廓與鬼爲鄰化形而仙淪寂無聲○黃卷謂經卷】百年薪盡隨緣去莫學緇郎更悞人【薪盡巳見上注○唐書崔父愼由晚無子遇浮圖以術求乃生字緇郎及爲相其季父濬唶曰吾父兄刻苦以持門戶終爲緇郎壊之】

弔王先生致

處士生涯水一瓢行年七十更蕭條老妻稻下收遺秉稚子松間拾墮樵【詩小雅大田彼有遺秉此有滯穂注秉把也】𨿽有聲名髙後世且無饘粥永今朝窮魂散漫知何處甬水東西不可招【史記越王夫差於甬東賈逵注甬東越東鄙甬江東也韋昭曰勾章縣東夾口外洲也據此則王君必越州人○劉得仁弔人詩云君苦爲詩身到此冰魂雪魄巳難招】

哭張唐公

堂【一作棠】邑山林久寂寥屬車前日駐雞翹獨鳳隨雲霧【一作知何處】南陌空聞引葬簫【以下注闕】

宋中道挽詞

文史傳家學聲名動帝除蘭堂空作賦金匱不讐書勝事悲疇昔淸談想緒餘吹簫索上去歸國有魂車

葛郎中挽詞二首

捲捲繐帷輕空堂晝哭聲衣冠遺故物杯案若平生白馬有悲送赤車非古行低徊九原日光景在銘旌

其二

蠻荊長往地湖海獨歸時旅櫬蛟龍防銘旌雁鶩隨此生要有盡何物告無期一片幽堂石公知我不欺

王荊公詩注卷五十

王荊公詩注補遺

古今體詩五首

車螯【俗本在次韻遊山門寺望文脊山後】

海於天地間萬物無不容車螯亦其一埋沒沙水中獨取常苦易衛生乏明聰機緘誰使然含蓄略相同坐欲腸胃得要令湯火攻置之先生盤噉客爲一空蠻夏怪四坐不論殻之功狼籍堆左右棄置任兒童何當彊收拾持問大毉工

信陵坊有籠山樂官【俗本在次韻和中甫兄春日有感後】

萬里山林姿羽毛何璀璀鳴聲應律呂惟有知者愛都門市井兒誰翫汝文采應須鎖樊籠勿受丸矰害致仕邵少卿挽詞二首【俗本在永壽縣太君周氏挽詞二首後】

謝朓城中守梁鴻基下歸素車馳吉路丹旐捲寒輝撫幾虛容在瞻圖實貌非無因置一酹空此嘆長違

其二

杯酒防溝上紛紛巳十年音容常想見風迹每流傳老去元卿位新開太守阡慶門當更大子弟固多賢

偶成

漸老偏諳世上情巳知吾事獨難行脫身負米將求志勠力求田豈爲名髙論頗隨衰俗廢壯懷難值故人傾相逢始覺寛愁病搔首還添白髮生

王荊公詩注補遺

