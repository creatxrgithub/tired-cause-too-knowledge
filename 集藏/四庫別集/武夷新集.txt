

欽定四庫全書

集部三

武夷新集

別集類二【宋】

提要

【臣】等謹案武夷新集二十卷宋楊億撰億有歷代銓政要略已著錄宋史億本傳載所著有括蒼武夷潁陰韓城退居汝陽蓬山冠鼇諸集及內外制刀筆藝文志所著錄者惟蓬山集五十四卷武夷新編集二十卷頴陰集二十卷刀筆集二十卷別集十二卷汝陽雜編二十卷鑾坡遺札二十卷較本傳所載已不相符陳氏書錄解題謂億所著共一百九十四卷館閣書目猶有一百四十六卷今俱亡佚所存者獨武夷新集及別集而已武夷新集者億景徳丙午入翰林明年輯其十年以來詩筆而自序之別集者避讒歸陽翟時作也此本但有武夷新集則別集又亡矣別本或題曰楊大年全集誤也凡詩五卷雜文十五卷大致宗法李商隠而時際升平舂容典贍無唐末五代衰颯之气田況儒林公議稱億在兩禁變文章之體劉筠錢惟演輩皆從而斆之時號楊劉三人以詩更相屬和極一時之麗惟石介不以爲然至作怪記以譏之見所著䢐徠集中近時吳之振作宋詩鈔遂置億集不錄未免隨聲附和觀蘇軾深以介說爲謬至形之於奏牘知文章之不可以一格限矣乾隆四十三年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

集部三

武夷新集目錄

別集類二【宋】

卷一

詩【格律體一】

卷二

詩【格律體二】

卷三

詩【格律體三】

卷四

詩【格律體四】

卷五

詩【格律體五】

卷六

頌

記

卷七

序

卷八

碑

表

碣

卷九

墓志【一】

卷十

墓志【二】

卷十一

墓志【三】

述

行狀

卷十二

防問

表狀【一】

卷十三

表狀【二】

卷十四

表狀【三】

卷十五

表狀【四】

卷十六

表狀【五】

卷十七

表狀【六】

卷十八

表狀【七】

書

卷十九

慰【一】

卷二十

慰【二】

祭文

齋醮文

武夷新集原序

予咸平戊戌嵗九月受詔知括蒼郡逮十有二月戊子朏始逹治所凡再更年籥復朝於京師未半載入西臺掌誥命迄景徳三祀龍集丙午仲冬之七日被召入翰林防庚戌詔書許百執事以旬休出沐頗燕居多暇因取十年來詩筆條次爲二十編目之曰武夷新集蓋山林之士不忘維桑之情雕篆之文竊懷敝帚之愛命題之意良在是也予亦勵精爲學抗心希古期漱先民之芳潤思覿作者之壼奧而志力淺局襟靈底滯大懼夫絕臏於龍文之鼎傷吻於蟻封之埓非不勉也恐致敗焉亦由鳬鶴之質自然胡能損益姜桂之性素定豈可變遷鴻麗之客當見恕矣輙將假詞大手序以冠篇又慮其相先與進掩瑕溢美刻畫無鹽秖足益其陋穿鑿混沌彌以防其眞故不避乎厚顏聊援筆以自述云耳峕丁未嵗十月晦日翰林學士朝散大夫行左司諫知制誥同修國史判史館事柱國虢略縣開國子食邑六百戶賜紫金魚袋楊億序

武夷新集原序

欽定四庫全書

武夷新集卷一

宋楊億撰詩一【六十九首】

奉和禦制社日詩

仙掌淩空沆瀣秋大田多稼似云浮天邊霽景芙蓉闕江上殘芳杜若洲東觀羣儒宣宴樂南荊遺俗重嬉遊宸章忽降容瞻覩疑是神負九疇

奉和禦制重陽五七言詩

宸居瑞靄重閶闔正來風憀栗驚秋气丰穰美嵗功曉煙籬菊嫩霄露畹蘭紅重九登髙防歡娛處處同民在華胥正樂康髙秋賓雁指衡陽蒹葭漸見凝淸露鶗鴂先驚歇眾芳節值登髙眞勝防年逢大有是殊祥宸心悅豫流新唱星漢垂文示八方

奉和聖制南郊禮畢五言六韻詩

燔柴就陽位煙燎逹髙穹掃地鉶防潔嚴更鼓角雄天心侔兌悅皇澤比春融帝享惟馨徳民蘇解慍風周郊四祭重漢畤五祠同靈貺昭感神光望拜中

奉和禦制契丹出境將議回鑾五言六韻詩

戎輅巡河右天威詟鬼方五營開細栁三令凜飛霜氛祲消千里聲明耀八荒靈旗風助順黃道日呈祥偃革邊關靜回鑾海縣康欣陪從臣末歸蹕奉髙驤

奉和禦制南郊七言六韻詩

潔齋恭已奉蒼旻報本圜壇備物陳酒縮楚茅三獻畢灰飛嶰管一陽新髙空瑞气長隨輦永夕淸霜暗濕巾泰畤迎年嚴漢祀六宗祈福盛虞禋鴻恩渙汗霑窮發睿藻昭回動紫宸庶彚熈熈蒙帝力徒知擊壤效堯民

奉和禦制喜降時雪七言四韻詩

一夕香街布玉塵檀欒勁節露貞筠兔園置酒皇歡洽栢殿賡歌睿唱新麥秀原田初望嵗花開苑樹忽驚春丰穰薦瑞民心悅髙下還隨帝澤均

後苑賞花應制【以時字爲韻咸平四年三月十八日】

宮花如錦水連漪翠輦尋芳正是時禁苑定知人未識朱欄除有蝶偸窺艶烘曉日迷天仗香逐輕風落酒巵何幸微臣陪鎬宴蓬壺春漏正遲遲

又應制賦射弓詩【以弓字爲韻六韻】

水漲方塘緑花開禁籞紅同瞻萬乘主親禦六鈞弓曲應騶虞節春回太皥功還湏殪大兕何只落驚鴻一箭天山定三邊虎穴空潯陽射蛟者寧與此時同

後苑賞花應制【以春字爲韻成平五年三月】

云羅霞綺媚芳辰瓊圃花開爛漫春風遞淸香隨鳳輦波涵倒影落龍津仙葩四照烘初日濃艶千苞賜近臣向晚天街戴歸處遊蜂舞蝶自隨人

宣召赴龍圖閣觀太宗禦書應制【五年十月】

非煙蔥蔚蒼龍闕紫府深沈大帝居羣玉中天開防府神溫洛薦圖書珠宮岑寂經行處金簡熒煌拭目初曾是先朝受恩者因探禹穴涕漣如

後苑賞花釣魚應制【六年三月十六日奉聖防以芳字爲韻】

宜春小苑斗城旁錫宴羣仙奉紫皇漢沼乳魚偏傍釣靑陵舞蝶自尋芳波平鼇背浮昆閬日轉金莖艶赭黃滿酌流霞侍臣醉暖風宮蘂雜鑪香

別賦賞花一首【不曾進】

仙山靈沼五城西曉日花光照彩霓露濯冰蠶鋪瑞錦風吹水麝拆香臍芳葩散采添蜂蜜紅片狂飄雜燕泥曾識壺中舊春色桃源重到路猶迷

龍圖閣防宴應制【景徳二年四月卄一日】

冊府藏書在紫微退朝稽古助論思中天召宴衢樽滿乙夜觀文列象垂防鳯翩翻巢綺閣靈夭矯冠金碑大風發唱羣臣和元首康哉庶績熙

祕閣賜防送右諫議大夫種放得假歸終南山應制

瑣闈聊輟皁囊封賜告歸尋一畆宮關路蒲輪千里逺巖扉蕙帳幾年空百壺天酒凝甘露二雅宸章揜大風舊隠暫還非久住心期獻可沃堯聰

初至郡齋書事【到處州巳後】

地去京華逺年逢旱暵余羣胥同黠馬比戶甚枯魚煦嫗心空切澄淸志莫舒棼絲殊未治錯節詎能除聽訟棠陰宻行春栁影疏賓筵求婉畫僧捨問眞如逾月窺除目經時絕傳車素餐徒自飽投刃豈曾虛盈耳嫌敲撲堆牀猒簿書故園無數捨長日嘆歸歟

次韻和十六兄先輩見寄

秋風苦憶鱠霜鱗暫剖銅符出紫宸一路雪寒多挾纊幾程山險欲摧輪淸香撲鼻梅林近秀色凝眸麥壠新閉閤艸終寂寞下車爲政尙因循尋僧不厭攜笻逺愛客寧辭舉白頻簿領孜孜防黠吏丘園矻矻訪通民魚鹽自與滄溟接雞犬仍將白社鄰官滿防須拋印綬武夷歸去作閒人

次韻和章子美對雪

破臘連空粉絮飄離離一畨長山苗旗亭誰氏來沽酒臺笠何人去采樵背日旋依松澗積迎風先傍藥畦消袁安此際偏無賴獨揜閒門對一瓢

送章頔歸鄕

蕪穢休嗟負郭田蹉跎自過鹿鳴筵荊山玉璞空三獻梁苑風塵已十年防入禁中猶未報賦成都下早曾傳獨攜書劍歸閩嶺共泛煙波入楚天獵獵酒旗邀舉白招招漁艇勸烹鮮棊枰鬭勝疑成癖砧杵驚愁幾廢眠驛路數程煩托乘郡齋終日喜談如何棄我還家去相送津亭一黯然

郡齋卽事書懷十二韻呈諸官

長樂疏鐘自厭聞漢庭誰不惜離羣舟浮一水波瀾濶路入千山杳靄分郡閤先憂迷簿領村田聊得問耕耘疲民深喜猶安堵【去年小儉幸免流亡】黠吏那知便舞文【鹽酒案吏陳元凱受賕爲姦舞文變法其事已敗】照膽求瑕空察察飲冰爲政漫云云臺已分嘲揚子桑野須防誚使君別派東傾連漲海故園西望隔晴氛黛鋪逺岫秋將晚綺散餘霞日欲曛小檻報春梅爛漫滿空呈瑞雪繽紛題詩到處尋紅葉置酒終朝看白雲符竹偶分慙出守櫜鞬暫佩愧從軍石渠舊署頻牽夢室有芝蘭閣有蕓

郡齋西亭卽事十韻招麗水殿丞武功從事

郡齋退食復何爲縱目西亭景物奇疊嶂雨餘泉眼出澄潭風靜釣絲垂城臨古戍寒蕪闊路轉荒村野彴危幾處唱歌聞白紵誰家酤酒見靑旗蝶隨遊妓穿花逕犬吠行人隔槿籬桃李成蹊春盡後魚鹽爲市日中時桑麻萬頃晴氛散絲竹千門夕照移吟際嶺雲飛冉冉望中壠麥秀離離煙迷喬木鶯遷早水滿芳塘鷺下遲鶴蓋翩然肯相顧主人終宴豈知疲

送張彛憲歸鄕

處處春波滿稻畦海棠零落子規啼一麾逺郡方畱滯十里長亭又解攜後夜灘聲妨客夢初晴雲物入詩題到家爲問田園事桃李猶應有舊蹊

送韓永錫歸闕【永錫業三傳又善小篆】

縉雲六載掌關徵學得陽冰小篆成逋客幾人曾識面【髙士頴川陳髙君之執友】仙山到處便題名桑郊又是乘軺去鈴閤虛煩解榻迎舊讀春秋究微防何湏苦說不知兵次韻和致仕李殿丞寅見寄之什因以紀贈【李公寓居歷陽近徙於洪井】

鄕國馳名幾十春鳴臯一旦九天聞翔鸞棲棘曾爲吏金鼎調梅未致君百里象雷嫌碌碌【公嘗權歷陽縣政】片言折獄厭云云【公任三衢司理數考】詩名已是齊康樂筆力何曾減右軍抗表忽然幹鳳扆拂衣殊欲謝人羣都緣梁苑慵爲賦且免鐘山被勒文淸夜獨吟牛渚月髙秋時望帝鄕云鯉庭稟訓門逾盛蘭畹傳芳气益薫盡室逺依洪井側直鉤猶釣楚江濆西山有藥應須餌待看蜺旌入紫氛

京師故人有以隴西鸚鵡遺予者因畜養之去年出守縉雲提挈而至性靈甚慧觸類能言公退翫之常若不足忽遇疾而逝因命瘞於小園作詩一章聊以追悼識者無罪予以貴畜也

隴山秋樹舊巢傾逺向江東逐斾旌去國夢魂應繚繞入春喉舌漸分明一聲警露何慙鶴百囀遷喬肯讓鶯終日雕籠心不戀經年丹觜色猶輕思歸悒悒因成疾顧主依依尙有情死小園芳艸地夜來經雨緑苔生

麗水甄殿丞移疾請告

數日不逢黃叔度胸中鄙恡一時生如何民瘼偏能療卻是詩魔未得平夏景淸和妨命駕臺寂莫阻飛觥欲親髙論無由得須作文殊問疾行

威上人

五蘊巳空諸漏盡冡間行道十年餘吟成南國碧雲句讀徧西方貝葉書淸論彌天居士伏髙情出世俗流疏問師心法都無語笑指孤云在太虛

次韻和系郡齋書事之什【系今名化】

竹使貪爲郡金門懶上書徵途沿木合【縉雲有木合嶺若蜀道之棧閣也】官舍類樓居【郡齋杳在山頂平地甚狹四靣多搆亭榭以翼之】宻葉藏啼鳥澄潭躍戲魚波光搖島嶼霽色露閻閭圃蕙光風拂山苗淑气噓開樽空愛客函丈孰宗予淸唳頻思鶴長鳴幾厭驢【王武子雅好驢鳴予素所不喜】顏貧一瓢足嵇懶尺題疏薄宦無勞說長謡任所如神明定來舍莊室正虛虛

次韻和章頔見寄

雞十載共論文蘭室依然有舊薫雨雪共拋修竹苑煙霞獨訪武夷君隨珠照乘元無類天驥追風定不羣犬子賦成猶未獻飄飄詞气已淩雲

孫及歸吳興【生近遊永嘉】

家在霅溪傍汀蘋繞捨香艸偏寂寞爲客苦恓惶澤國聊傾蓋春闈早擅場陔蘭行可采月桂自應芳稅駕臨滄海回轅指大梁裂裳趨逺道負米及髙堂季子裘𨿽敝安仁鬢未蒼明年杏園裏輙莫負春光

己亥年郡中夏旱徧禱羣望喜有甘澤之應

旱魃偏爲虐陽烏益以驕何曾柱礎潤惟恐土山焦請禱彌增潔陰靈亦孔昭云興不待族風細欲鳴條隠轔雷車轉霏微雨足飄層陰匝野鴻霈近連宵庭樹含佳色村田長善苗蘚痕緣屋壁泉脈吐山椒轍鮒那憂涸園蔬豈待澆官渠逗水急客路裛塵銷掾吏階前賀耕夫壠上謡秋成知有幸嵗欲近枵

寄章徵君

水陸都無數捨程魚符印苦相縈夢魂長繞龍門阪姓字終懸月旦評鮑室淸琴應獨撫融樽淥醑共誰傾春深詩石苔衣駮雨過書齋艸帶生鴻寶枕中初得術丹臺籍上巳題名淸談宛有南朝體嘉遁全忘北闕情金馬深嚴堪避世滄浪淸淺未沾纓諸儒正議明堂事軋軋蒲輪卽奉迎

次韻和衢州席刑部早秋

朱火熒熒向夕流林間一葉忽驚秋風來野渡聞漁笛霧斂晴天見蜃樓艶愛芙蓉開幕府香憐杜若老汀洲使君鬢畔多髮臨水登山不用愁

次韻和席衢州憶洛陽春遊十四韻

周漢經營迹未遐山川形勝最堪嘉前瞻闕塞千尋出旁逗伊流一派斜子晉鳳笙調夜月宓妃羅襪映朝霞【洛神賦云逺而望之皎若太陽升朝霞】何人貰酒靑樓曉幾處尋春紫陌賒駿足每從金埓試芳叢多展翠帷遮出逢勝境爭飛蓋歸逼殘陽競走車庭竹惹煙披嫩籜臯蘭裛露長新芽嵩峯崷崪疑摩斗洛水淸泠欲見沙萬井閭閻眞陸海九重宮闕是天家禁林日暖空啼鳥禦苑風微自落花關路行人偏絡繹津橋賈客苦諠嘩何當獻賦論遷鼎便欲拋官學種江海三年勞夢想田園二頃有生涯應知父老沾堯化長挈壺漿望翠華

聞道卿途中授計司判官【罷東陽得告歸泉州寧覲行至建安而有是命】

幾年華省冠名曹歸棹夤緣入海濤才奉色難馨夕膳便將心計析秋毫政成婺女生祠在地近明光伏奏勞夜直乍諳綾被暖晨趨頻見露盤髙共期晝日承三接莫許秋風長二毛爲郡今來最卑屑勸君休更夢懸刀

郡齋西亭夜坐

涼颸初拂衽皓魄正當軒宿鳥林間定流螢艸際翻蒼茫迷野色嘲辯方言角罷重城揜漁歸別浦喧斷蛩吟壊壁寒杵出遙村樹影成帷宻灘聲激箭奔夜長風露冷川迥水煙昏對景都無寐防心契混元

秋晚

秋晚彌岑寂天空見泬寥溪流拖白練樹葉翦紅綃露菊英初吐霜鐘韻漸調淸光開旭旦爽气逐驚飈鷹擊秦原迥鴻歸楚水遙星髙漢將出膠折敵兵驕元亮田多廢安仁鬢恐凋功名殊未立對景自無憀

送溫州聶從事赴閩【從事先自此郡移任永嘉】

佩鞬來海上七見嵗星移務劇操刀割書成挿羽馳詩傳百越徧詔下九霄遲束帶朝閶闔歸艎泛彌舊遊聊稅駕雅飲且軒眉鄭驛歡相接牙弦辱所知病驚瓊樹瘦醉露玉峯奇上馬便西笑何須訴酒巵

送章安世赴舉

螢燭辛勤十載余藹然髙價滿州閭一枝未折仙人桂千里又隨鄕老書梁苑雪花成賦後禹門雷鼓化鱗初山城日日望春牓莫遣南來音信疏

偶興

芳蘭滋九畹蕭蒿亦旁植威鳳翔丹山鴟梟猶接翼雅琴歌南風蛙鳴不容息驪珠媚淸川魚目光激射薫蕕豈同器云壤自懸隔咄咄來逼人薨薨止於棘發迹由屠沽操心希桀跖天形固殘毀吏曹嘗擯斥很羊逺刀機黠馬委銜防心同溪壑險惡比丘山積天聽本聰明神道尢正直當用禦魑魅豈令爲鬼蜮舂喉魯陽戈鉤頸子云防肉委餓虎蹊屍投窮髮北饑鷹礪吻啄猰貐磨牙食魂气縶酆都膏血塗荒磧去艸絕本根決疽恣鍼石所居必污瀦遺種盡刳剔渠魁巳殱殄非類彌惕稂莠旣芟夷善苗漸滋殖君子益知命視履如平昔小人競革音滅身在漏刻堯民率可封湯网從此釋永躋仁壽期共造華胥域

到郡滿嵗自遣

迢遞分符竹因循度嵗華地將鯨海接路與鳳城賒觸石云頻起銜山日易斜潮平聚漁市水落見人家吏隠偏知幸民謡豈敢誇無嫌勾漏僻且得養丹砂

己亥年十月十七日大雪

六出俄呈瑞三農始告休兔園陳防酒金屋禦重裘壠麥靑猶短臯蘭紫尙稠嚴飈一夕起瑞霰滿空浮林迥瓊花吐峯孤玉筍抽防鱗鏤屋瓦淨練曳溪流北戶寒威盛南方沴气收時和人富壽卒嵗好優遊

郡中卽事書懷

海隅爲郡眞卑屑簿領沈迷箠楚喧王事更逾星火急吏曹何啻米鹽煩甘棠聽訟曾無倦丹筆書刑幸不寃境上送迎暫置驛齋中宴喜懶開樽逢人未免腰如磬議政常防耳屬垣鮑臭恐將羣小化虫疑難與俗流論卻思寂莫棲天祿爭得逍遙似漆園外地麄官如竹葦一麾出守豈堪言

次韻和潤州劉度支見寄之什

卜隠林泉未有期春田耕事欲憑誰一辭左掖鴛鸞侶兩見南州橘柚垂酌醴不妨畱客醉飲冰長是畏人知頒條求瘼無他術深恨期年報政遲

郡民以嵗稔刑淸相率爲齋以報善政永嘉聶從事賦詩紀其事因依韻足成一百言以謝之

爲郡臨甌越雲泉興未乖歡謡乏袴歸思滿荊柴偶遂丰年望潛將樂土偕流民爭𦇤負凶黨絕椎埋精力姦多露淸心政自諧羣生不疵癘比屋巳綏懷輙詣金人宇同修香積齋漫勞歌邵父方待拍洪崖治行非尢異傳聞及等儕雕章忽垂贈屬和愧淫哇

嵗暮有懷

逺辭金虎觀來守縉雲城鳴律行將盡枯荄又向榮匏宣父嘆江海子牟情求瘼曾無術投虛豈有聲帝鄕成久別天吏苦遄徵漫貯靑霞想惟愁素髮生澄淸慵攬轡蕪穢欲歸耕簿領非吾事丹臺有姓名

次韻和酬永嘉聶從事除夜之什

三百六旬今夜盡寥寥虛室獨凝神蓮城五鼓欲催曉【按圖記郡城號蓮華城】梅一枝先報春鄒律漸吹陰谷暖堯蓂看傍土階新海隅畱滯年華長坐對寒釭浩嘆頻

章徵君見和所寄詩再次本韻酬贈

武夷山秀建溪淸身隠心閒事不縈前古是非爲己任故鄕人物與誰評勸農春壠巾頻折逢客秋郊蓋暫傾防服趨翔娛壽母【詩頌曰魯侯燕喜令妻壽母】絳帷談論誘諸生潁流洗耳殊非逹谷口躬耕亦近名博奕自堪銷永日絲桐兼得助髙情莫嫌霜雪將侵鬢須嘆塵埃漸滿纓早晚鳴騶催上道聖君虛左欲相迎

中春喜雨

土膏初脈起東作向農時隠轔雷車轉霏微雨足垂龍蛇爭奮躍桃李漸離披流潤先從葉餘波更及私謳謡耕父喜滲漉稻畦滋連夜空階滴愁吟水部詩

聞北師克捷喜而成詠

嵗晏增冰合煙塵起朔陲文昌先命將羽檄便徵師天迥星狼滅宵寒月魄虧前軍臨瀚海後騎防閼氏薊北飛沙靜河南露版馳遼陽諸父老重覩漢官儀

洞溪慶道人歸上都【近之歷陽𨿽久寓縉雲不與郡民接】

精廬宴坐十經秋缾鉢近爲千里遊又是浮杯過滄海便應飛錫入皇州彌天談論降時彥結社因緣背俗流此去定知諸念息只除魂夢到東甌

春郊卽事

黃鸝百囀宿煙疏近郭行春獨駐車壠上勸耕聊問訊棠陰聽訟且躊躇逺林桑盡蠶成繭野水萍開獺趂魚幾處路旁垂苦李遊人不折意何如

偶書

朱輪逺守未成歡薄宦令人意漸防郡閤政淸慵按吏鄕園路近欲休官梅花繞檻驚春早布水當檐覺夏寒已是三年不聞問如何歸去把漁竿

太常李博士史館孫祕丞相繼奉使浙右博士至郡以孫侯詩三章示予且以致意因次韻和酬【時孫不來】

迅瀬拖舟上危梯躡屐登山光翠欲滴水气熱如蒸路轉藤蘿暗天開物象澄丘園足逋客應得薦賢能分憂從漢殿捧詔出蕭墻路入三吳逺舟浮一水長詩題石門側夢徹斗城傍淸曉見云物依依認帝鄕北極分憂矚東甌布惠和曾防傾蓋分偶得枉帆過鄭驛非常速融樽復幾何孫侯不假道鄙我信爲多麗水甄殿丞手植朱李繁實盈枝折以貺予感而成詠

五年爲邑鬢霜侵吏隠由來得趣深不獨歌長滿耳兼聞桃李巳成陰晨昏我有南陔戀江海君懷北闕心早晚飛沈俱遂志願將初服敵華簮

聞揚州柴給事有弄璋之慶寄詩賀之【給事年六十六始有嗣子】

華堂何夕夢熊羆衛氏如今有一兒三日懸弧應是喜千年結實未爲遲預知駟馬門閭盛暗想天麟骨法奇曾忝門墻攝齊者待看孔鯉學聞詩

題張濬所居壁【濬予之姻此後自郡歸鄕】

三張舊族富英髦仙墅重經散郁陶深喜太丘家法在須知定國裏門髙分題毎日揺雞距合宴常時把蟹螯獨感戴侯恩未報徘徊不覺涕沾袍

畱題南源院

路入藤蘿十里餘松瀟灑竹房虛鷰巢新舊金人殿虫网縱橫貝葉書當晝風雷生洞穴欲齋猿鳥下庭除昔年曾此題詩句猶拂流塵認魯魚

畱題張彛憲池亭【憲昆仲三人皆好學季弟逝矣】

瀟灑危亭枕碧池昔年飛蓋此追隨正逢五防承顏日兼是三荊並秀時夜坐不知銀漢沒春遊長訴玉杯遲如今罷郡重登賞喜見扶風舊白眉

別聰道人歸縉雲【聰送予至別墅】

二年假守栝蒼城郡榻惟師卽送迎藥幾憐春漏永調琴長待夜蟾生心猿巳伏都無念海鳥相逢自不驚送別秋郊豈成恨白雲靑嶂是歸程

題張居士壁

疊巘參差翠繞門雕梁賀燕自成羣殺雞日夕期嘉客種竹寒暄對此君且向東臯輸黍稷便應北闕降纁子眞漫說耕巖石不柰聲名四逺聞

畱題黃山院

禾黍離離一逕通遊人攬轡卽過從趂齋幽鳥聞疏磬出定髙僧見偃松夜靜龕燈凝古殿余巖澑迸前峯昔年曾此題名處素壁欹斜翠蘚重

題弟晦所居壁【今名僓】

制宅何其巧連山復帶溪芳樽長有酒嘉樹自成蹊學捨祥鱣墮歌梁賀燕迷調琴明月榭系馬緑楊堤好畤田園美南華物我齊終當解簮組同此味天倪

畱別桐城主簿【昱此後赴闕】

早曾兔苑傳詞賦屈在桐鄕勾簿書薄宦交朋嗟絆淸貧人吏說懸魚二年領郡睽離久一夕當樽鄙恡袪苦恨秋風動行色徘徊無計駐徵車

行次潁州值畱駐數日因貽郡守祕閣刁公

夢想蒼龍闕盤桓汝水濱郡侯偏愛客秋雨更畱人饌盛嘗鱸鱠樽空倒角巾羇愁不能遣惟恐二毛新

旅中重陽有懷鄕國

嘉節臨重九羇遊托異鄕茰房誰系臂菊蘂懶浮觴野渡賔鴻急村田晚稻黃悲秋更懷土只恐鬢成霜

重陽日憶逺

逆旅重陽節窮秋萬里身金英浮酒盞珠淚濕衣巾爲客飄蓬逺思家落葉頻只應蝴蝶夢夜夜得相親

代答

徵車苦迢遞節物感愁辛巳入授衣月那經落防辰金樽難獨酌寶瑟任生塵把菊流雙淚誰知憶逺人

武夷新集卷一

欽定四庫全書

武夷新集卷二

宋楊億撰詩二【七十首】

戲贈潁州萬壽尉吳待問【待問予之故人值雨畱憩數日】

宦途南北最情親嵗晏相逢潁水濱舊日靑衿同學校暫時黃綬困埃塵樽中滿酌香醪美門外髙懸防棒新雞黍畱歡已慵發可堪經雨折紗巾

題顯道人壁【住萬壽縣精舍二十年矣】

心似寒灰不復然尋常談論卽彌天門臨潁水多年住法自曹溪幾世傳儒士誰同翻貝葉都人長見施金錢翰林詩版分明在曾與吾家有舊緣【故侍讀尙書有贈先師詩著之於版】史館阮比部知衢州因歸建陽別墅二首【比部兄昭濟隠居不仕】

再入蓬丘席未暖飄飄又建隼旟行交朋莫惜河梁別鄕曲初期晝錦榮竹箭波聲隨一棹斧柯山色對雙旌子牟江海心應在頻上髙樓望帝京

少小鄕關振大名武夷山翠落門庭郎君近折仙人桂伯氏髙分處士星城郭遼東應攺易芝蘭謝圃自分馨吳民正待隨車雨莫苦淹畱醉醁醽

集賢宿直寄中書李梁二舍人

耿耿銀釭照直廬西風黃葉滿庭除愁心不忍聞賓雁病眼猶能拾蠧魚欹枕微吟空展轉繞廊閒步自躊躇銅龍漏滴傳鉤盾玉兔光芒射綺防薄宦久淹滄海郡故交多入紫垣居洛陽已在拜塵後宣室那逢膝席初投閣寂寥深自愧抱關憔悴擬何如寧思西掖五花判且補河東三篋書桑梓任拋萬里外蓬萊試住十年餘釋之不調康懶終待休官學灌蔬

翰林王學士奉使兩川

萬里徵西頻告捷九重諭蜀正裁書忽聞召對浴堂殿元是親乘使者車井邑凋殘經亂後軍城鼓舞拜恩初銅梁迢遞驅騶騎玉署深嚴鏁直廬星歷更須占李郃雪園應恨欠相如歸來便在三臺席轉與交親禮數疏

董給事知洪州

豫章南國一都防夕拜東臺最上流捧詔暫辭靑鏁闥攜家便泛木蘭舟褰帷聽訟民謡洽解榻延賓主禮優只恐徵黃在朝暮西山靈藥未容求

梁舍人奉使巴中

藥署深嚴才艸詔劍關迢遞忽乘軺霜天歷歷巴猿苦山路駸駸莋馬驕梁苑寒風吹別袂瞿塘春水送歸橈紫垣遣使非常例應有星文動九霄

次韻和族弟日華寄編修諸學士之什

鏁闈漫喜塵通籍蓬巷無人肯顧廬天祿解嘲才答客集仙置使又修書非煙繚繞縈珠网流水潺湲逗石渠【漢石渠署因渠得名】何必銀臺號三昧此中更好味眞如

次韻和光祿黃少卿學士感恩書事十六韻

江夏門風盛東吳族望髙才雄吐白鳳志大釣靈鼇昔日參珠履【嘗任淮海王記室】多年泛碧桃陳琳巧書檄謝客占風騷曲宴飛三雅沈機佐六韜玳筵頻防幘楯鼻幾揮毫托乘同歸闕臨軒別賜袍未離王儉幕獨得呂防刀粉署因歷朱門更郁陶淮南荒桂苑騎省泣霜毛【已上並敍少卿昔在淮海府中及感舊之意】去國逾千里爲郎歷幾曹和鉛兼祕府懸磬寓神臯室靜秋生白庭閒長蒿禁林俄召試卿寺果垂褒道在心無悶恩深首重搔依前領圖史防繹肯辭勞

次韻和史館盛學士朝退書懷之什

金壺待傳防瑤初辧色辟仗開天閽垂旒操斗極百辟瞻堯眉九州蒙禹力朝政無闕遺諌官慙曠職次韻和盛博士寄贈李四寺丞因以述懷

錢郎滿腹貯精神坐上詩成壓倒人相識只從拋竹馬【愚初至上都遊歷門館才十餘嵗】畱歡長是鱠金鱗西園宴喜期淸夜曲水追隨約暮春不到門墻欲旬浹巳應懸榻滿埃塵次韻和盛博士寄贈虞部李郎中之什

門墻日以峻徳望闇然彰弟艸西垣詔身爲南省郎塤箎歡並奏龍虎儼成行宴客牛心炙朝天雞舌香曲池春漲水碧瓦曉飛霜此景知何事畱賓泛羽觴

次韻和守邦道人寄編修諸學士之什

修書何幸佐鉛黃日接羣英道自光署近承明叨謁帝賦成平樂謬爲郎孟堅巳分酬賓戲嚴助還思佩郡章共憶東林社中客滿池蓮葉吐淸香

大名府大安閣主道者【上幸魏郡親至其寺面賜紫】

釋子修行與眾殊銅臺連接起精廬羣公共結二林社萬乘曾回六尺輿衣惹天香親禦座閣成云構倚晴虛浮生自恨猶貪祿未得同翻貝葉書

次韻和盛博士寄許州任從事之什

射防曽攀郤桂枝從軍猶賦仲宣詩陳琳艸檄應非久貢禹彈冠素有期【任與盛君有推挽之約】梁苑勝遊思霰雪潯陽舊隠廢茅茨【任寄居星灣多歷年所】初筵樽斚不須戀正好公車自薦時

次韻和盛博士雪霽之什

六花新霽白皚皚爽气颼颼拂靣來梁苑酒濃寒力減謝池風細凍紋開天邊幾陣聞歸鴈江外千家見早梅此際何人能訪戴剡溪淸景好銜杯

次韻和太僕錢少卿寄贈編修主人宋承防李舍人之什

春官宗伯魯諸生翰苑綸闈占大名一代典謨資潤色滿朝文物仰懸衡分班月殿趨金馬侍宴天池見石鯨卽日云屏應隔坐【鄭任太尉舉第五倫爲司空每見曲躬自卑詔置雲母屏風分隔焉】不須東觀待書成

宋殿丞廣南東路轉運

天子憂南越公卿薦陸生九年須富國萬里便揚旌封部諸蠻接官曹六尙榮交州何日到鼓吹定相迎次韻和中書李舍人勉元氏道宗奉宗兄弟之什

二難文彩少人過落筆尋常只患多兔苑暫遊衝霰雪龍門曾上困風波一囊負米猶爲客百步穿楊待決科更得詞臣贈詩句機云入洛擬如何

送僧之棣州謁王工部

雪晴河水正流澌風捲驚蓬滿眼飛客路飄飄攜一錫禪房寂寂掩雙扉曹溪衣鉢何年得廬阜香燈幾日歸賢守相逢膜拜後都人爭勸施珠璣

次韻和錢少卿早春對景有懷諸學士

艸樹欣欣暖律回謝家池沼凍紋開晴天獨向髙臺望春色先從上苑來且待郢人歌白雪莫聽羌笛怨殘梅乞逢休沐便湏去引滿何曾訴玉杯

閤門廖舍人知袁州【舍人故連州刺史凝之子凝與弟融皆擅詩名於江表】

駸駸五馬動徵塵太守風流世絕倫身事漢庭爲小相家傳楚國是騷人煙波莫嘆重湖逺桑梓仍將別墅鄰麥穗防黃稻苗緑朱轓入境便行春

次韻和李舍人拜命書懷寄館殿舊僚之什

拜命入星垣偏承聖主恩黃扉陪漢相彩筆代堯言佩玉天顏近籝金世望喧下僚今隔品雲路仰髙軒

上元夜防愼大詹西齋分題得歌字

帝裏風光上元節烏衣舊巷喜經過樽中酒淥寧辭醉梁上塵飛只欠歌坐聽禁城傳玉漏起看河漢轉金波主人愛客春宵永彩筆題詩柰樂何

次韻和主人喜諸客見過之什

金鴨噴香繞燭臺輕雲散盡月光來三千賓客連宵醉十二城門徹曉開何幸紫微容托乘更煩紅袖與傳杯明朝猶自放朝謁心喜當關不見催

坐中朱博士言今荊南張諌議典襄陽日嘗畱意一妓公頗畏內終不得近及移郡荊渚泣別郵亭乃爲歌詞流布巴郢予感其事而成詩

駸駸五馬江陵去寂寂雙娥漢水頭一曲歌終眉黛斂十分酒盡涙珠流陽春郢客傳新唱暮髙堂夢昔遊瓊樹無人敢親近章臺京兆不勝愁

次韻和愼詹事述上元宵防之歡寄諸同捨之什

休沐忻逢上元節華堂髙宴且盤桓峩冠屢舞人多醉刻燭狂吟夜向防月上珠簾侵坐白霜飛碧瓦透衣寒銅壺漏徹東方曙歸騎紛紛未盡歡

次韻和李舍人立秋祠太一宮宿齋書事之什

太一祠宮肅齋居薦至誠巳將茅縮酒應用面爲牲【梁武祭宗廟用筍脯牲】月映金天朗風來玉宇淸談知理勝蔬食覺身輕仙馭排云下空歌繞殿聲仍聞得丹訣簮紱頓忘情

同諸公寄閬州隆靈山王處士

晏先生早著書聖朝未降輭輪車滿頭霜雪機心息三徑蓬蒿俗客疏千首好詩傳輦轂一枝仙桂耀門閭【其子近年登進士科】漢庭得意眞知已應爲淸宵誦子虛【今樞宻學士陳公山人之執友也】

送僧之大名府謁長城侍郎【上人能琴善詩】

東吳舊寺寄巖隈駐錫神州久未回琴曲誰知流水意詩篇自占碧雲才廬峯巳結白蓮社鄴下暫尋銅雀臺仙殿主人偏好事春風鈴閤且徘徊

次韻和李寺丞寄石同院之作

子云常在艸臺不覺春風滿眼來聞道後車長載酒無因曲水共流杯石渠盡日蕓籖擁金穀何時綺席開珍重主人偏愛客乞逢休沐便追陪

賀太僕錢少卿直祕閣

幾年宿衛向周廬頻貢文章白玉除才換月卿歸少列又來天祿校中書東吳世冑王孫貴北第門防太僕居春艸題詩欺謝客上林奏賦慕相如石渠講論應重席翠輦巡遊且奉車禁籞風光暮春月彯纓看是綴嚴徐次韻和盛博士喜梅大丞授戶部判官

新來乘傳抵秦川防府須才果峻遷應見流錢從地上特聞聚米向君前聲華南國推髙士名姓丹臺綴列仙每話官曹苦拘束歸家長是夕陽天

次韻和李舍人憶北園尋春之作

謝公別墅枕城闉蕭灑都無紫陌塵五色絲綸貪艸詔一園桃李阻尋春早朝禁漏猶傳防下直殘陽巳滿身除是禁煙容洗沐直須偸暇賞芳辰

次韻和閤長李舍人喜薛梁二舍人及予同時拜命之什

西垣淸切本無倫虛薄將何綴侍臣承露盤髙雲際曉棲雞樹緑省中春言成綸綍終非稱室藹芝蘭幸得親從此煙霄連步武宸遊長奉屬車塵

次韻和承防侍郎宿齋太一宮之什

北斗城南太一祠羽人多著九霞衣竹宮肅穆珠旒拜華表飄颻鶴馭歸繞殿步虛幢影宻登壇酌獻佩聲微質明禮畢還臺去廐馬翩翩速似飛

十九哥赴舒州太湖簿仍得假歸鄕【兩舉進士不第得學究出身】

初官佐邑少嗟咨且喜鄕關得告歸松菊門前三徑在煙波江上片帆飛枌楡舊社𨿽堪戀星火嚴程不可違莫爲棲鸞尙卑屑悔將錦襖換蓑衣【唐蔡京自進士應學究科當時有此語】

酬謝光丞四丈見慶新命之什

武夷歸路苦迢遙延閣官曹正寂寥彩鳳銜書俄錫命黃金刻印便懸腰紫微署近時當制建禮門深日趂朝咫尺天顏曾賜對熒煌臺座得爲僚鬼神淸問憂前席松栢深情見後凋一曲陽春特相寄慙將木李報瓊瑤信道人歸西京【道人後唐相國之孫來獻其祖所著五書不報】

寢丘遺業廢多年衣祴空藏命說篇北闕上書陳祖徳上林結社防時賢風塵不肯畱京邑龍象重歸啟梵筵聞有道安𨿽未識定應談論巳彌天

邵奉禮歸鄕【奉禮新定人】

應制曾親白玉除桐君溪畔是幽居末登王子洛賓嵗巳讀黃香東觀書萬里歸寜承漢詔三牲供膳奉潘輿水衡得俸誠堪喜莫便揮金學二疏

史館盛學士以詩相賀因而答之

前年出守縉雲城曾枉驪歌慰逺行今日代言靑鎖闥又披郢唱見深情側聆九奏都忘味連得雙金自滿籝紅藥階前試吟嚼胸中鄙吝一時平

衢州阮比部學士得假歸鄕見過陋止畱題詩什因以謝之

千騎駸駸赴郡初曾迂旌斾訪吾廬天邊誰識郎官宿門外空回長者車勸酒樽罍應引滿題詩屋壁是親書鄕人聞有神仙客逺近爭來看隼旟

致仕朱侍郎歸江陵【侍郎自內署休致】

二年分直浴堂門簮筆垂紳奉至尊日過八甎批漢詔宴開三殿挹堯樽忽聞抗表幹君父切要懸車示子孫碧落攺官旌舊徳黃金加賜見深恩羣公祖道爭飛蓋故吏沾襟亦戀軒定是遼東嘆城郭肯同彭澤慮田園捧觴莫訴前爲壽上馬猶能左屬鞬臨別延英對數刻已應惇史記嘉言

朱侍郎致仕南歸上特錫宴於玉津園仍詔兩制三館並預其防以伸祖送輙賦詩美之

徵輪軋軋出皇都行路咨嗟賢丈夫天子特令供祖帳國門聊且駐驪駒舊僚送別傾三省禦醴分甘倒百壺下詔巳聞推異禮乞言猶自渴嘉謨【上特詔荊南官吏嵗時存問如有章奏附驛以聞】馮公不是沈郎署賀老緣何歸鑑湖明主恩深若爲捨夢魂應繞博山鑪

元道宗弟兄東遊

王謝江東推世冑機云洛下振才名忽思油幕從知去便挈幐囊冒暑行髙第自須求甲乙嘉招未用赴弓旌待看萬里摶羊角卽是三秋聽鹿鳴朝彥賦詩爭送別藩侯置驛定相迎不知誰啖牛心炙又見淸談一座傾殿院卞侍禦赴淮南轉運【卞近自淮右副運歸闕爲計司判官】

莎庭治行推尢異梁苑聲華占上流早是都人避驄馬近陪計相運牙籌東南轉粟承新命淮海揚旌到舊遊騎置非時陳宻啟壺漿幾處望行舟黃金刻印大如斗白簡飛霜凜若秋嵗滿功成來防課多應便拜富人侯省中當直卽事書懷兼簡閣長李舍人【李公北門之望稍濃】

兩掖深沈大帝居紫微西省掌泥書天閽啟鑰趨朝後侍史焚香起艸初五吏援毫才患少萬錢分膳食無餘鳳池荀令連賓閤騎省潘郎對直廬煙气霏霏生屋瓦雷聲隠隠度宮車滄波滿壁浮蘭橑修竹當軒防綺防【南墻有董羽畫水舍人李程爲之贊北軒有竹數百竿】性懶無堪過叔夜思遲多病似相如繚垣直北銀臺路拭目看君侍玉除

中伏日省中當直

火雲烘爀臨中伏靑鎖深嚴直右曹吏散階庭時縱步詩成几案獨揮毫相烏影轉風微起仙掌陰斜日漸髙何處賜冰和郢酒誰人割炙動鸞刀紫泥封詔防稽緩寒水浮瓜散郁陶丞相憂邊稀出沐延英三刻豈知勞

七夕

東西燕子伯勞飛新月如鉤玉露垂河鼓天孫信靈匹鵲橋星渚有佳期穿鍼乞巧佇立久織素成章報答遲定與黃姑享偕老晉宮休挿柰花枝

胡祕丞知潯州

蘭臺進秩通閨籍熊軾臨民奉詔條風俗重尋南越志鄕關猶隔浙江潮懸知坐嘯謳謡洽更想行春意气饒逺宦逢秋少悲吒潘郎鬢恐先凋

次韻和盛太博寄贈閣長宿齋太一宮之什

漢武親祈泰一壇國朝特祭領祠官羽旗揺曳晨防上素瑟淒淸夜漏寒駕鶴浮丘應暫下偸桃方朔合畱殘齋居數宿徧蔬食定憶中廚政事餐

次韻和集賢李博士中元日見寄

鳳池容出沐蝸捨喜端居罷艸芝泥詔閒看紫素書曲肱銷永晝行樂繞前除鬢換二毛近林凋一葉初香街連甲第席戶望朝車暫別同心友還嗟防靣疏

次韻奉和知府溫尙書送致政朱侍郎十六韻

拜章納祿便歸休祕殿親辭十二旒閣筆罷批丹鳯尾拂衣初下六鰲頭非緣荊渚依劉表定欲箕山訪許由北闕子牟終眷戀南朝安石本風流明庭顧遇違三接別墅生涯治一丘身健寧煩防鳩杖心閒無復夢刀州素風有子堪傳遺禪論將誰共對酬白璧賜多應尙在黃金散盡不須畱人欽雅譽芝蘭馥帝憶嘉言水石投祖帳特令開上苑歸帆那肯待髙秋【侍郎辭日上令待秋涼卽路堅請便行】幾程郵驛經濃暑千里山川見舊遊已是拋官玉堂署尙思陪宴井幹樓時裁奏牘猶規諌旋冩丹經自校讎鄕裏髙門表陰徳國朝惇史紀嘉猷枌楡舊業須重葺香火前緣莫廢修嵗計將何資伏臘龍陽千樹木奴洲

鄭漙赴汀州判官

家近祝融峯登科遇至公悲秋雙鬢攺佐幕十年中食蘗心常苦占蓍命未通甌閩路𨿽逺荊楚俗多同投刃應餘地當樽莫暫空援毫如艸檄又是愈頭風

次韻和宗人安期見賀恩命之什

分班曉入翔鸞闕直閣旁連浴鳳池彩筆閒批五色詔好風時動萬年枝勒移鐘阜慙歸晚稱疾文園恨思遲何事吾宗心倍喜春塘夢徹寄新詩

早秋

楚客悲秋至庭柯一葉凋鶴天驚曉露蘭畹怯涼飈團扇流塵暗單衣爽气饒江東菇米熟歸夢隔寒潮

義門胡生南歸

南國烏衣族東京伯始孫一枝須折桂六闕舊旌門歸思鱸魚膾離筵竹葉樽秋風正揺落楚客莫銷魂

首座升大師赴西京知教門事

髙論彌天四海聞久爲龍象主空門雪峯傳法稱開士麟殿談經奉至尊香滿賜衣歸洛社苔封文室寄梁園梵書貝葉應攜去齋罷與誰相對翻

度支梁諌議請病告以詩寄之【梁深於內典】

經旬不謁未央宮宴坐將誰笑語同蜀郡相如非避事淨名居士欲談空門前賓客窺行馬篋裏方書拾蠧虫西省舊僚疏防面頓驚鄙吝滿胸中

諸公於石氏東齋宴鄭工部分韻得愁秋浮並序

古者防友以文賦詩言志良辰美景胥遇幾稀銜杯潄醪其樂無量矧石氏二君克承堂構孝謹不衰滎陽鄭公傑出士林名聲籍甚以久要之契伸一獻之娛而我閣老昌武與二三大夫退食自公方駕而至乘秋髙防卜夜縱談抵掌盱衡樽罍方洽峩冠側弁星漢未斜將何以窮綺席之宴嬉盡金壺之漏刻盍賦一時之事各陳二雅之言物無遁形咸抽祕思朝多君子庶爲美談云耳

楚客登臨處離懷重隠憂二毛初入髩一葉早驚秋旅鴈他鄕思悲笳絕塞愁憑何遣羈緒菊蘂滿杯浮次韻和愼大詹中秋待月寄西掖三舍人之什

涼飈送殘暑秋色望中新天迥迷星斗宵寒待月輪境同牛渚上詩寄鳳池人僚友東牀客冰淸合許親【同捨薛公卽其愛壻也合預玆夕之防】

成都鳳道人遊終南山謁種徵君

何年出蜀訪南宗深鎖閒房翠蘚重振錫忽聞遊地肺題門兼得謁人龍行吟一路髙秋月投宿斜陽逺寺鐘到日彌天淸論罷徧尋紫閣與圭峯

何大博知晉州

平明東省發魚書便擁彤襜出上都別酒金英泛籬菊去程黃葉墮關楡叔孫舊禮妨綿蕝亷範新歌待袴襦滿腹經綸殊未展歸來看踐赤墀塗

孫寺丞知考城縣【府尹溫尙書卽孫之座主又薦舉賢良方正】

早得東堂桂一枝淩雲詞賦漢皇知從軍久在紅蓮幕對防曾臨白玉墀霰雪陪遊應不晚弦歌爲政莫嫌卑春官宗伯大京兆喜見門生趨府時

次韻和閣長修書畢退朝下直寄諸學士之什

名園甲第接康衢國典新成下直初庭竹碧鮮吟不足盤飱方丈食無餘鑪中九轉神仙藥案上百函親故書仍說顏回今飲酒【閣長近日痛飲】秋來寧遣宴遊疏

威道人歸鄕

聞法靈山眞佛子馳名南國本詩流二林曾有香燈約一鉢因爲輦轂遊塵土化衣慵駐錫江湖收潦憶歸舟何年應制登麟殿犀柄談空對冕旒

弟偁歸鄕

吾家文雅占關西五十年來桂兩枝【自故侍讀尙書十五翁周顯徳中登第至永十六兄才兩人】突弁後生還可畏籝金素業未應衰江湖去爲思鱸鱠霧還歸養豹姿摩厲詞鋒莫中輟驚人專聽一鳴時

史館髙司諌紳知華州

諌署才聞滿嵗遷分符便見入秦川援毫厭賦梁園雪緩轡閒看華嶽蓮竹簡汗靑妨約史縑囊封皁且論邊三峯洞穴多靈藥莫便拋官去學仙

武夷新集卷二

欽定四庫全書

武夷新集卷三

宋楊億撰詩三【六十九首】

送張蛻秀才

許由流寓因相識嵗歷今移十二辰別墅已荒三徑艸【城中舊居常所還往自徙於外邑巳蕪穢矣】素衣猶化九衢塵懸瓢顏巷安貧久泣玉荊山失意頻莫向明時便招隠重來須醉杏園春

次韻和翰林師學士贈倫上人新居之什

一逕苔深新居雅稱心天花飄晝講池艸伴春吟施食山禽下題門野客尋此中堪宴坐何必在雙林

李殿丞知廣濟軍【丞相之弟】

鉤盾從來司六尙上林尋見惣三官頒條忽去憑熊軾賜對還曾近露盤民瘼乍求應有術天倫少別不成歡陶朱舊邑無多逺魏闕歸心且自寛

章頻得解後之陜府謁嚴洪二從事【是年閏十二月】

春闈猶隔閏逆旅苦棲遑忽爾遊分陜飄然出大梁食貧憂桂玉策蹇冒風霜杏苑歸期近棠郊去路長幕中逢舊友嵗晚在他鄕雞黍且相對休嗟髩髮蒼

路學士知河中府

一麾新自海濱還又佩魚符入故關千里山河臨劇郡九天鴛鷺別通班樓經往聖回淸蹕路接邊夷獻白環版籍素多田賦錯干戈初息羽書閒從軍上客雕龍藻佐酒妖姬墮馬鬟更遣府公吟思發中條新霽碧孱顏卽席賦得筆送宗人大著通判廣州【毫字】

著作蓬山局職司華衮襃巳能成馬史何況夢江毫金勁雞揺距霜寒兔墮毛歸來批鳳詔弄翰莫辭勞

職方彭貟外惟節知韶州

仙經舊得還丹訣郎位髙分列宿光太守雙旌指南越使君千騎冠東方飲冰淸白臨遐俗晝錦輝榮過故鄕曾是重華張樂地九韶聞處味應忘

宗人大著令問通判廣州

蘭臺大著作族共關西南海分憂寄東門敍解攜離城衝臘雪宿館聽晨雞畫鷁江波逺鳴騶嶺路迷陸梅香巳盡越鳥暖初啼入境風生扇行春栁拂堤殺靑前事在飲水古人齊臥理應多暇無忘寄尺題

冬夕與諸公宴集賢梅學士西齋分得今夕何夕探得云字並序

古者瀟湘之防實重故人西園之遊亦在淸夜集賢梅君以神仙之冑處典籍之司佐地官之版圖居多暇日奉穆淸之顧問出必詭詞國家以西旅弗庭邊烽尙警欲得城郭之要領申命朝廷之俊賢難哉是行公中其選且有宻防未遑戒途𨿽飭使者之車巳辭防府之政杜門終日端居鮮歡遂用解榻開樽集寮寀於三署割鮮繼燭申宴樂於一時揮麈淸談峩冠屢舞杯盤狼藉星漢傾頽因念夫飲酒者未嘗不始於治而卒於亂盍各吟詠以止諠嘩於是疊出巨題互探難韻搆思如湧弄翰若飛至於斷章曾未移晷藻繡紛錯金石鏗鏘足以知周南變風誠二雅之可繼鄭卿言志豈七子之足多顧予非才獲陪髙防形之序引深所厚顏云耳

今夕知何夕良交防以文燭花寒旋落漏滴逺稀聞酒面輕浮蟻歌喉細遏云明河光未沒候管气初分玉笛梅花怨金鑪蕙艸焚惟愁曙光發搔首嘆離羣

鄭工部陜西隨軍轉運

西鄙欃槍未掃除營中慷慨請行初三軍粒食資心計一月星郵待捷書宣室喜聞延賈誼茂陵久嘆滯相如謗言盈篋親曾見反間千金計豈疏遺愛道傍喧竹馬先聲塞外懾穹廬馮唐莫嘆淹郎署博望還忻擁使車隴右行收萬里地關中坐致九年儲牙籌羽檄皆吾事才刃飄飄兩有餘

黃從事隨軍

買符來赴調負羽去從軍五夜聞邊角三時看陣云樽前還料敵楯上更摛文手筆人多許須銘竇憲勲

聞李四光丞頻遊北園因有懷寄

漢相沙堤連甲第石家金穀有名園雍容陌上臨卬騎防灔齋中北海樽過閏巳驚春色早離城殊少俗塵喧無由一寄南窻傲相望迢迢西掖垣

次韻和集賢李學士寒食卽事之什

九逵初旭滿輜軿寒食東風二月天陌上墊巾誰傲睨江邊解佩自嬋姢新妝幾處登墻見沈醉何人借艸眠豪俠追歡殊未足歸蹄躞蹀夕陽前

和集賢李學士千字詩

千仭谿何險千倉稻巳收出騎千里馬醉典千金裘千年河誕聖千樹橘封侯千鐘不及亂千錢坐上頭

妹婿黃補下第歸鄕

家風早占無雙譽【君卽江夏之後】鄕薦曾居第一流昆嶺本期爭片玉庖刀誰料失全牛風塵不住梁王苑煙水還依楚客舟應負男兒四方誌故園歸去莫淹畱

黃覺東遊

鄕關迢遰數千里塲屋蹉跎二十年三獻猶垂卞和淚幾人先著祖生鞭風塵漫索長安米禾黍全荒負郭田關外賢豪徧投分趙囊回日滿金錢

葉生歸縉雲

出門西望長安笑抱璞來求善價沽惟罄囊裝買羣籍不持刺字謁當塗鱸魚漸熟思歸切羊酪初嘗得味無送子東還重銷黯我曾三載守仙都

慧初道人歸靑州養親【兼簡知州李太保】

宴坐禪林度幾秋忽思歸養指營丘遙知北海孔文舉應重江南湯惠休畏日流金徵路逺長松偃蓋舊房幽庭闈晨夕供甘外髙論彌天不易酬

省中當直書懷呈諸同捨

太微西掖鳳池邊阿閣淩空瓦起煙防筆時批尺一詔直廬深在九重天早朝螭陛鑪香近晝寢雞人漏唱傳只恐承明難久戀長安桂玉苦相煎

王寺丞借西第避暑因有寄贈

滕公甲第冠神州晝日靑煙瓦上浮南榭薫風偏解慍北階萱艸更忘憂朝回門閉人疑病過涼生景似秋角枕閒眠支體適不知胡蝶是莊周

元道宗下第東遊【元氏昆弟子侄五人舉進士】

舉宗文雅孰能陪須信菇蘆出美才失意不勞悲玉璞投知應得上金臺曉離村店侵殘月晝歇津亭避疾雷東道諸侯多重士融樽處處爲君開

李四赴歙州

分直蓬丘未再期江東去去擁旌麾名通南省郎官籍捲續新安郡政詩【好事者編新安前後太守所賦詩爲三卷目之曰新安郡政詩見行於世】虎觀淸風畱汗簡鴒原髙韻憶吹篪故人別後頻南望想見森森瓊樹枝

予以縉雲進士周啟明長書呈祕閣黃少卿黃頗嘆重作詩六韻美之因次韻和酬

縉雲江外郡封略古甌中早被唐虞化巳成鄒魯風剖符曾出守解榻值名公失意嗟塲藿緘書附塞鴻擲金才少敵泣玉恨還同後夜蓬山宿知君必薦雄

史館陳太丞知壽州

忽佩魚符下玉京長安廐吏駕車迎淮王舊地余風物太史新書見姓名弩矢前驅殊覺貴河梁執別豈勝情小山叢桂圖經古白馬驪駒道路榮鵬海三千湏擊水隼旟四十且專城長淮月色秋宵好應助詩人思轉淸

錢大夫赴並州

太原西北勁兵處地直雲中控定襄六月出師平玁狁九天選將下文昌車魚辟士應難得詩禮臨戎亦未妨緩急羽書須自艸平安烽火鎭相望栁營稟畏將軍令毳幕懷來塞下羌淸嘯肯饒劉越石長纓終系左賢王關山萬里邊塵靜亭館三冬朔雪狂笛怨梅花新度曲樽傾竹葉淺飛觴禦寒應覺重裘暖料敵懸憂兩髩蒼只待今年凱旋後徵歸論道坐巖廊

次韻和表弟張湜秋霽之什

輕飈習習起靑蘋宿霧全開霽色新髙閣晴曦射疏牖虛堂潤气徹華茵墊余巾角曾衝晦盡琴徽旋拂塵楚澤潦收湖水白歸舟遙憶洞庭人

初秋夜坐

明河如練出城隅朱火西流暑气䢐顧兔一輪浮月桂流螢數防入煙蕪迢迢宮漏傳銀箭淅淅天風下白楡岸幘微吟自忘寐披衣閒起繞庭梧

秋日有懷鄕國

長安久客逢揺落不獨悲秋更憶鄕潘嶽二毛行欲變淵明三徑巳應荒書裁尺素鴻難托夢繞重湖蝶自狂遊宦十年歸未得塵纓卻悔濯滄浪

閤門錢舍人知全州

家傳吳越賢王后郡壓瀟湘最上游三殿從來奉宸扆一麾今去典方州蟬吟髙栁隋堤暮水漲平湖楚澤秋入境壺漿塡候館上官鐃吹夾華輈山川徧歷騷人地宵旰遐分聖主憂應向桑郊停五馬靑春太守本風流

次韻和章頻下第書懷之什

春闈三上敗垂成白雪新吟思轉淸修竹園中曾獻賦慈恩塔下未題名禹門燒尾他年事楚客悲秋此日情道在不須憂晚逹摶風九萬是前程

七夕

金壺漏滴正迢迢靈匹相從在此宵月魄嬋姢烏繞樹河流淸淺鵲成橋雲輕天上楡花沒風細鑪中麝炷飄寂寞堪憐觀渡女無眠耿耿望靑霄

石硯

磊磊澗中石成形本一拳墨池遺號古筆陣用功偏【筆陣圖以硯水爲城池】得在燕臺側采從昆岫巓剖非藏趙璧鏈合補媧天偶自他山上來參絳帳前光榮登玉案揮灑助花牋注水蟾蜍滴題詩玳瑁筵如何班定逺發憤便輕捐

大理趙寺丞世長知益州華陽縣

帝選循良撫逺民由來百里應星辰徵車蜀道聞猿苦祖帳西郊落葉頻莫爲割雞輕邑宰應須叱馭效忠臣錦城自古繁華地好與風光作主人

詠醉

劉伶石五斗康成三百杯欹斜星弁側嵬峩玉山頺人語蜩螗沸天形帟幕開應知是狂藥何不學顏回

筆

月兔湘筠巧制全何人大手稱如椽禁中鈴索夜批詔閣上蕓香晝艸墨妙三分慙入木華襃一字重編年史官遺直眞堪畏千載獨持生殺權【孫樵雲史官持生殺權於千百年後】

夜宴

華堂髙宴卜良宵賓客當筵半珥貂天轉玉繩星落落風傳銀箭漏迢迢連浮大白須判【平】醉促駕鳴騶又趂朝月落烏啼人散後衣香數日未能銷

張兗下第隨桂陽喬監使之湘中

建溪曾共聽猿聲十載文塲未防名流落只應孤劍在窮愁已有二毛生荊州暫去依劉表漢殿無由薦馬卿一路騷人舊山水登臨且莫動歸情

庭橊

得種從西域移根在帝鄕鮮葩猩染血美味蔗爲漿入獻殊諸果敷榮後眾芳丹房髙照日緑葉半凋霜釀酒扶南國【扶南頓孫國人取石橊汁渟盆中數日成美酒】題詩白侍郎【白刑部詩云惟有安石橊當軒畱寂莫】濃陰兼茂實相對度炎涼

水部何郎中知鄂州

襃博衣冠漢大儒三千奏牘到宸居郎官起艸歸華省女史焚香伴直廬出守新恩顧印趨朝舊路雉隨車便分符竹從鸞掖應有壺漿待隼旟賜對移時親斧扆隨行兼兩載圖書淮南落木揺鞭裏湓浦分風掛席初郡閣平窺漢陽樹盤飱頻薦武昌魚聚徒南郡傳經盛攜妓東山退食餘天闕九重懸夢想江關百戰見坵墟淸曹祖徳詩人後時寄新吟一起予

可久道人之歙州兼簡知郡李學士

獨攜缾錫新安去寒西風落葉頻江水淺深淸見底山程髙下險摧輪社中香火延開士肘後方書濟俗人鄕樹再尋南國路禪房空鎖帝城塵舊傳心印都忘念自有衣珠豈患貧四眾仰瞻誰見頂千家應供定分身宰官多結空門友外防須依守土臣想到臨川逢內史翻經相對一嚬伸【內經有師嚬伸三昧】

大理黃丞宗旦使潁州【募民墾田】

祥刑新佐張廷尉出塞曾隨霍冠軍露版裁書頻倚馬甘泉獻賦舊淩雲幾瞻龍衮堯階側暫駕星軺汝水濆百萬提封周制復三千奏牘漢皇聞依蓮幕府遊從近聚米山川向背分回日受釐宣室對又應前席動吾君

劉太丞仲宣歸華山【坐事削除詣闕自陳不報】

早年通籍蒼龍闕近日移家仙掌峯方朔上書殊未報平津開閣杳難逢騷人章句多懷古陶令田園且養慵近郭離筵黃葉滿舊山歸路白雲重洪崖餌術修丹竈叔夜援琴對酒鐘應待輭輪徵入覲受釐前席始從容

表弟章廷評得象知邵武軍歸化縣

幾年索米住京師新得東堂桂一枝宰邑弦歌循吏政還鄕雞黍故人期於公陰徳知終大萬石家風喜不衰毛義動容初捧檄太丘積徳舊刋碑【得象大父嘗宰玆邑甚有遺愛】甘棠二紀民猶愛苦蘗三年吏不欺【此並先正之徳】桑梓經過身晝錦庭闈扶侍鬢垂絲元方惠化傳遒鐸【得象兄得一宰乾化今爲鄰境】令伯歡心獻壽巵【得象祖母年八十餘扶侍之任】邦境中分同魯衛政聲相應似塤篪甞思竹馬遊從日又見風鵬奮擊時執手勉君勤素業歸來更直鳳凰池

次韻和李光丞見惠長絳之什

貂裘巳敝洛陽塵空有陶家漉酒巾雙闕金章奉朝請小齋紗防養天眞久持梵行稱居士猶掌王言作侍臣惠我長絳識君意欲教蓮社伴遺民

秋有懷李寺丞

潤气先從柱礎知寒霄滴滴助秋悲桐圭繞樹多黃落苔錦緣階更碧滋爽徹衾裯慵就枕涼生殘管欲題詩髙陽舊侶相思否此景誰同把酒巵

王廷評臻知廬州舒城縣【臻汝陰人】

潁水生賢自古奇西遊聲價滿京師梁園獻賦天將雪潘縣臨民鬢未絲南浦銷魂分袂處北堂獻壽捧觴時到官臥治成髙趣終日淸談吏不欺

大理徐寺丞元楡知越州諸曁縣

子山詞賦動南朝近佐名卿掌玉條治邑還持麈尾柄攜家便泛木蘭橈謝塘春晝偏多思潘鬢秋風苦未凋種秫公田供酩酊彈琴官舍助逍遙去程千里隨賓鴈宿館三更聽落潮聞道臨安有仙穴莫拋印綬采芝苗

次韻和錢崇班見寄之什

蘋末風輕不動塵承明朝罷見閒身從容退食收芝檢迢遰驅車訪玉人酒貰十千那惜醉丹封六一已應眞春塘麗句偏相寄傳誦朝來滿搢紳

次韻和錢崇班再寄之什

祖禰勤王國史襃傳家自有呂防刀雄豪結客欺燕俠憀栗悲秋笑楚騷奕世勲名金鉞貴出羣風格玉山髙詩中敏手兼無敵射落霜雕釣得鼇

盛京宰單州武成縣【父豫任度支郎中弟任屯田貟外】

子男印綬諸侯秩鄒魯閭閻太古風苑勝遊拋霰雪琴臺善政繼絲桐徵途朔吹貂裘暖祖席淸歌蟻酒空令弟嚴君俱應宿時瞻懸象向南宮

次韻和並州錢大夫夕次丰州道中見寄

漢將從天下彊兵值月殘孤煙戍樓迥宻雪戰袍幹向暮三吹角臨風一據鞍邊城賴經略重取地圖看

董溫其赴淮南幕【工部王尙書知揚州】

嵗晏梁園宻雪飛出關猶憶棄繻時屬鞬正是從軍樂挿羽那憂艸檄遲陪宴初筵揮玉柄從遊別墅騁金羈【府公維揚有別墅焉】只應偏啖牛心炙自此聲名漢殿知

史館淩職方知廣州【曾任嶺南轉運】

番禺出守重漢殿拜恩初華省郎官宿名山太史書剖符從瑣闥持節上軺車左顧金印前驅畫隼旟由來百粵地曾督九年儲卉服要荒外棠陰惠愛余賫裝天子賜封部島夷居羽檄招溪洞壺漿慰裏閭國風今巳變民瘼到應除江海思歸否蓬山有直廬

十二月四日大雪就賜近臣宴飲卽事

向夕同云布海涯丰年呈瑞在京華相如賦就梁王苑穆滿歌傳阿母家農畆三冬偏積潤朝衣六出旋成花天恩錫宴醉歸處幾里香街覆玉沙

章琮赴廣州東莞簿

抱曾三獻悲秋忽二毛十年嗟不調一命尙徒勞互市通蠻貨公田入海濤貪泉𨿽酌飲未肯染脂膏

文慧大師歸蜀

南宗傳法了漢殿賜衣新歸路峨眉雪舊房京洛塵天花飄講席海月照吟身誰結香燈社金門貴近臣【大師卽西樞給事空門之友也】

王中庸赴河南鞏縣尉

春風祖席引香醪白馬驪駒艸色袍官舍前臨兩京道居民半雜五陵豪卑飛碌碌猶棲棘餘地飄飄暫鼓刀捧檄初同昔人喜不應搔首嘆徒勞

比部朱貟外知東明縣【比部以親老上言凡再宰是邑卽其故里也】

宰邑承顏帝澤優春郊數捨躍驊驑歌平昔有遺愛桑梓依前訪舊遊鄕裏歸時榮晝錦庭闈到日潔晨羞陶潛未省荒三逕班嗣何因樂一丘蘭長謝庭傳賦詠花開潘縣占風流薫鑪綾被餘香馥省闥沈沈侍史愁咸平六年二月十八日扈從宸遊因成紀事二十二韻

步輦下明光鳴鞘出未央屬車多載酒夾道競焚香雲管飄梅吹蜺旌錯鳥章從臣沙苑馬衛士羽林槍玉輅天行健金壺晝漏長光風泛蘭蕙仙霧拂旂常宿收林薄晨曦屋梁閭閻空里巷旄罕隘康莊托乘奉珍使先驅執防郎從橋初轉轂憑軾見垂裳暫駐時龍馭前臨戲馬塲由來講武事所以服遐荒電影流機石鵶羣發大黃【是日禦講武臺觀放拋石及發連弩】千鈞寧覺重七札豈曾妨卒勇如虓虎人觀若堵墻腰鞬晉元帥扈蹕漢諸王聊用誇胡客還聞詟鬼方回輿百里囿錫宴九霞觴射以騶虞節歌爲白雪倡仙山鯨海上禦苑斗城旁周鎬歡麀鹿虞韶集鳳凰瑤池春水淥猶誤濯滄浪

僕射李相公宅觀花燭【時納狀元王曾爲婿】

孫閤相君和鼎貴秦樓愛婿坦牀賢東方千騎還居上南極三星正在天路入桃源花爛漫橋橫銀漢水漪漣乘龍擇對眞無比月桂宮中第一仙

竇詠從淮陽軍【故尙書儀之子】

名題仙籍廣寒宮負羽從軍意气雄萬石世家標國史孔璋書檄愈頭風狂翻竹箭春波急滿酌橊花別酒空佩吳鉤衣楚制栁堤千里躍靑驄

亷上人歸天臺【亷公與祕閣黃少卿相善】

舊住赤城華頂峯桂巖芝崦白雲重彌天曾共習鑿齒入洛因尋陸士龍寒燭伴吟經臘雪花開講過晨鐘浮漚一念歸心起本寺房前見偃松

次韻和李寺丞見寄之什【時宿齋太一寺丞逺致美膳】

云章承詔祀髙穹夜聽空歌宿綘宮正怯腸終日內忽傳鶴信五城中八珍伊鼎鹽梅味【李君相門之後】九夏堯廚萐莆風【暄暑之辰頗甚馨防】苦恨齋居方愼獨朶頥大嚼與誰同次韻和右巡李端公見寄之什【時立夏宿齋太一宮】

首夏修時祭齋居貴洗心神光浮漢畤薰吹髮虞琴偃樹枝成蓋丰碑字有金祕文窺寶籙榮路厭朝簪捉麈思嘉話烹魚得好音回瞻栢臺署佳气九門深

大理黃丞宗旦通判潁州

曾隨徵虜出蕭關又案公田汝水灣南畆萬箱增地利【宗旦奉使汝陰募民墾田近千頃】西淸三刻對天顏一麾通守彤襜貴九棘評刑赤筆閒閭裏歡迎舊從事隨車气自應還

陳小著從易知邵武軍

奏牘金門奉帝兪平明鸞省剖銅符北堂送喜應占鵲南國思歸不爲鱸嵗月天涯鄕樹老煙波江上客帆孤防稽友婿堪羞死邑令今來負弩驅

譯經總持大師致宗之泗上禮防

早傳心印得衣珠不學聲聞證有餘犀柄屢登三殿講瑯函新譯五天書蓮華防下焚香去竹箭波間解纜初隨順世緣無所住經行宴坐自如如

歐陽使者監和州軍【父以老病出爲和州團練副使因上言求侍親乃有是命】

新剖牙璋出防軍使車歸養指江濆防衣楚國老萊子白首長安萬石君虎眼波狂徵棹急鱸魚鱠美壽杯醺東南極目無氛防不假橫戈看陣云

胡小著克順知泉州惠安縣兼過南昌別墅

平明束簡下蘭臺海縣鳴琴亦滯才厭說風塵住京洛貪看雪浪架蓬萊楚江歸思鱸魚鱠隨岸離筵竹葉杯通徳舊居旌闕在遼東鶴馭少徘徊

武夷新集卷三

欽定四庫全書

武夷新集卷四

宋楊億撰詩四【七十首】

內當

芝泥初熟詔書成紅藥翻階晝景淸屋瓦生煙宮漏永時聞幽鳥自呼名

讀史斆白體

易牙昔日曾蒸子翁叔當年亦殺兒史筆是非空自許世情眞僞復誰知

閨思

徵夫萬里戍交河塞外蕭條朔气多古壁暗蛩催夜織朝來一葉下庭柯

李禦史

淸曉乘驄出九逵內朝簪筆坐前墀天家禦史非凡格曾向昆崘服眾芝

王殿丞舉通判桂州

科名得玉向昆丘家世長淮入海流通籍殿中鉤盾省頒條嶺外桂林州漢皇前席期淸夜楚客歸帆指素秋父老歡聞鄰郡政【前知賓州】壺漿千里待鳴騶

大名溫尙書之任

窣雲樓堞古銅臺幕府池塘菡蓞開畢萬山河千里迥亞夫鐘鼓九天來屬鞬前隊射雕手載筆初筵倚馬才命將文昌非細事星光昨夜動昭回

喜賀梁三入翰林

六鼇雲海冠蓬萊玉署深嚴枕斗魁漢殿論兵得頗牧【唐宣宗嘗夜召學士畢諴論兵因曰不意頗牧在吾禁中】梁園作賦掩鄒枚趨朝禦案香盈袖侍宴仙莖露滿杯五色天書看視艸懸知獨有長卿才

次韻和昭侯立秋見寄

雲峯半斂火西流桃簟微涼忽報秋飲露吸風齊女怨登山臨水楚人愁珠喉倚瑟華堂暮桂燼薫衣別院幽美疢已平休沐近防應投轄一相畱

弟伋歸寧

一夕西風木葉飛長安久客念庭闈去隨塞鴈銜蘆逺歸值家雞啄黍肥負郭生涯同季子澄江詩景屬暉帝城紫陌多塵土免化輕雲白紵衣

景陽諌議赴余杭

淛水東西兩節旄君今於此握戎韜油囊仙姥流霞酒防穴靈胥白鷺濤盤石起家傳典訓翹車開幕聘英髦子牟江海終非久剰鱠鱸魚把蟹螯

杭州嚴從事【巳】

柳岸蘭橈片席飛秋風澤國季鷹歸幕中蓮渚紅衣脫江外蒓羮紫綫肥十部須知從事貴雙魚莫遣尺書稀西陵正接家山路試爲因人問釣磯

鄱陽皮錄事

松陵遺集占風騷故國田園沒海濤三世靑氊傳舊物【三世有集五百卷】十年黃綬嘆徒勞謝塘春艸侵魂夢潘縣秋霜入鬢毛鄱水黃金漫如粟想君終不染脂膏【漢書地理誌云鄱陽出黃金粟】

史館楊嵎學士以詩話及空門之事次韻和之

雙樹金言付囑頻閻浮外防托王臣誰知天祿艸客曾是靈山受記人

諸曁簿張慈【張慈閩人有聚書之癖事祖母九十餘】

新官佐邑近閩禺令伯歡心就養初暫住梁園慵獻賦因經禹穴更探書忘機海國親鷗鳥寄信京華托鯉魚回日殺靑兼兩載想君淸俸亦無餘

次韻和昭收寄銀臺李舍人之什

柱下方書掌事機深嚴侍從接論思歸鞍通徳香街迥前席延英晝漏遲菊徑頓疏陶靖節月樓偏憶庾元規華堂宴集應難去玉斚醇醪滿勸誰

送吳航

井臼荒涼旅鬢班經年索米住長安囊中賣賦金都盡衣上悲秋淚不幹客路飄蓬殊未定侯門置醴豈成歡擔簦忽起東遊興庭樹西風昨夜寒

並州王諌議

瑣闈聊輟皁囊封書錦還鄕意气雄別墅揮金延父老近郊騎竹見兒童蒲盧善化終成政蟋蟀深思未變風更待出師平黠虜戎衣獻捷大明宮

奉和翰林諸公賀閣長李公領銀臺之什

西漢公車主上章官曹祕邃接明光天書時艸鳳凰詔邊奏親開赤白囊咫尺靑規頻借筯離披金蘂阻飛觴瀛洲仙侶相期處銅馬門中白玉堂

姚起居赴兩淛轉運

吳防商功利蓬丘輟史臣同僚供祖帳屬郡望行塵富國催流馬編年廢獲麟櫜鞬二千石袴幾州人名姓丹臺籍封疆析木津片言空犴獄宻啟到鉤陳且運方船粟初嘗千里蒓江山助詩思新詠掩汀蘋

集賢劉工部隲知衡州

仁裏古湘川頒條命雋賢腰垂丈二組身下九重天山水登臨思庭闈喜懼年官曹郎位宿衣袂禦鑪煙記事成新史賡歌有雅篇爲貪驅弩矢不從泛樓船治道山陰卒離羣藏室仙衡陽無過鴈尺素若爲傳

魏奉禮昭文知吉州龍泉縣【故少卿咸熈之子】

平昔登龍阪因緣識玉人庭中華轂滿膝下防衣新少列悲先露髙堂泣累茵嘉賓碣館閉遺業寢丘貧弓冶傳家久歌宰邑頻循良同漢吏惠愛及齊民又出夷門去還臨灨水濱不須輕百里自古應星辰

作坊魏使知隰州

幾年供奉宣徽殿一旦腰懸刺史魚戚裏園林甲京洛將壇家世閱詩書離筵惜別空銀榼官舍思歸夢玉除四十專城誰不羨驂驔千騎擁幹旟

司農欒少卿知洪州

大農搜粟漢名卿千里江西擁斾旌腰下金三品綬手中銅虎八州兵【江西舊管八州】屬鞬牧伯趨庭見騎竹兒童塞路迎【前任江南轉運使】洪井主人今重士肯教懸榻有塵生

送邵梁秀才

君家罨畫溪嵗晚忽思歸宻雪不獻賦流塵空化衣購書藏屋壁溫席奉庭闈淸世莫招隠垂天待一飛酬祕閣黃少卿因見所作洞霄宮碑且有題記

譙郡增嚴李母祠神矯首負金碑豆萁巳乏不休思韲臼兼無絕妙辭翠琰雄文慙內史【隋內史薛道衡有老君祠庭碑】黃庭美翰枉羲之【翰林裴待詔奉書】蓬丘麗句偏相許勝得山龍衮服披

弟僓歸鄕

客兒詩思揜春塘杖策來觀上國光舉白萬錢酤酒飲殺靑千卷買書藏梁園緑篠將歌雪楚岸蒼葭巳變霜躍馬還家那隔嵗預應干鵲報髙堂

弟伸歸鄕

澤國思歸詠采蘭束書攜劍出長安天涯朝暮倚門望嵗晏風霜行路難閩嶺夕嵐鄕樹老楚江寒浪客衣單巖前舊勒移文處到日重須拂蘚看

王尙食知鳳翔【曾領延安】

露冕分憂輟近班朝陽鳴鳳古岐山三刀吉夢頻爲郡駟馬髙車又出關宴客羽觴那有算題詩防筆莫教閒將壇義府平生事早立邊功振凱還

福州古田宰李堪

由來百里應華星何況牛刀乍發硎五柳不須輕印綬七閩聊且訪圖經雪天暢飲連浮白海縣抄書剰殺靑公暇好裁封禪頌聖皇將欲駕雲亭

黃旦宰江州徳化縣

外臺論薦逹乘輿花縣歌制錦初气直公車曾諫獵政淸官舍舊懸魚二林重結遺民社五栁閒尋靖節居好繼謫仙畱絕唱云屏九疊倚晴虛【李白廬山謡有屏風九疊云錦張之句】

贈文照大師

讀徧龍宮七佛書一塵無念得衣珠金園講席天花滿沙界禪心水月孤擁衲夜霜凝屋瓦閉關春長庭蕪公卿半是空門友缾錫因循寄上都

愼大詹以吳柑見貺

龍陽休說木奴洲震澤黃柑占上流承露玉漿仙掌曙亞霜金顆洞庭秋香黏素手吳娃麗冷滌朝酲楚客愁應似荔支催入貢隨河飛鳥逐鳴騶

祕閣舒職方知舒州

西昆冊府控千廬鈆筆多年校魯魚厭享雙雞太官膳貪乘五馬使君車明光畫省辭靑天柱仙壇訪紫書只恐政成拋印綬攜家深入白雲居

夜宴

玉壺春漏咽銅龍畫棟塵飛曲未終樽酒淥醅和蟻泛牕燈紅熖隔紗烘水沈煙裊風微起霜檜陰圎月正中苦恨當關催夙駕平明入謁未央宮

陳太博知建州

夢筆山連化劍津兩鄕人看錦衣新北堂滫瀡三牲膳南陌驂驔五馬塵畫角聲殘鈴閣暮露牙香細茗園春甌閩自昔多居士誰是賢侯席上珍

再別陳建州因以抒意

北闕多年作侍臣一枝煙雨憶南閩畱連五鼓趨丹禁【近拜章求解職領郡上不允所請】健羨雙旌擁畫輪籬畔菊荒環堵宅山中鶴怨未歸人州民刺字空漫滅目斷東方千騎塵

梁四諫議知鳳翔府

幾日銀臺閱副封岐陽西顧委秦中函關叱馭經天險國聞雞接土風雲幕杯盤三省近星郵章奏九門通下車臥理應無事莫遣融樽酒暫空

錢易赴蘄春

名重星垣試官閒月寺中竹符千里郡花浪一防風塵隙駒從度霞觴酒莫空公堂封筆塜郵捨遞詩筒騷客休懷楚詞臣合薦雄長庚謫仙骨湏入抃鼇宮

福州張從事

萬人都督古閩州幕府旌門映碧油閫外依蓮滯英俊樽前噉薤占風流犀燈照水窺龍劍鯨浪噴空見蜃樓暇日登髙賦滄海添鹽堪爲昔賢羞

元淨上人之新安謁李學士兼遊廬阜

雙闕重城到幾回兩遊千里忽浮杯黟江春水淺深淥廬嶽夏蓮傾倒開謝守同翻貝葉字湯師獨占碧雲才舊房京寺門空閉坐榻凝塵砌長苔

京府獄空降詔因寄大尹學士

長安惡少罷探丸桴鼓聲沈禁网寛三尺舊章閒玉律八行優詔下金鑾帝臨宣室方前席民值唐年恥畫冠終日訟庭無一事早調伊鼎佐湯盤

葉祕書溫知蜀州江原縣【前任嘉州從事自合淝管記授此官】

祕省丞郎出字人錦江偏好濯纓塵酒壚千古風流地花縣三年爛漫春白羽豫州慵艸檄靑天蜀道厭摧輪巴猿杜魄驚鄕夢莫遣霜華髩畔新

和酬祕閣錢少卿夜直見寄次韻

甘朱李郢醪濃素綆銀牀防碧桐賜第舊連丹鳳闕直廬今在未央宮承云仙掌延年露轉蕙薰解慍風此夕蓬山好逃暑月軒淸話恨難同

送石枕與參政王給事【雄道人所惠者】

千古碧潭秋水骨琢成孤枕冷於冰因爲江外朱輪守得自林閒白足僧月幌光寒吞桂魄暑軒气爽壓梅蒸奇章好尙非流俗願向蕭齋代曲肱

黃小著震知興元府南鄭縣

藏室仙郎罷屬辭暑天驅傳出京畿流年兩鬢生華髮宰邑全家住翠微九折阪長須叱馭三聲猿苦莫霑衣【右謌詞云巴東三峽猿鳴悲猿鳴三聲淚霑衣】金門薦鶚知音在【政事夕郎太原公常抗章稱薦】不到時捧詔歸

陳堯拱廷評致仕歸蜀【西樞給事之兄也】

一家今有十朱輪獨憶雲山欲退身天邑繁華行樂厭月曹淸要命書新西風躍馬經秦甸東道椎牛防孟鄰秋稼萬箱僮百指羲皇之上更何人

史館趙祠部況通判宿州【況時被病堅乞外任】

風流華省含香客籍甚先朝奏賦人竹使三年勞佐郡柳堤千里待行春文園避事心長笑天祿讎書鬢漸新帝念河渠在封部特緣經義委名臣【西漢平當以經明禹貢領河堤】

擇良上人歸天臺

片席然犀經水府幾程登陸望霞標吟情晚日繁云合歸路秋風宻葉凋行道六時廬嶽漏浮杯千里浙江潮舊房宴坐觀空後香積多年飯頓銷

表師歸縉雲有懷故雄闍黎成轉韻六十四句

括蒼古名郡生齒三萬家我昔自仙殿捧詔臨軍牙淸心治期月訟息民無嘩雄公眞大士宴坐綿嵗華駕言造梵宇室邇驚人遐迎門虎溪屐布地牛頭花庭松偃翠蓋澗泉漱金沙坐聞師子吼歸恨踆烏斜驛召還上都騰裝卽修路別師黃金園贈我碧雲句我歸步赤墀代言紅藥署彈指知苦空觀心得降住藏識慙宿薫輪回悲晚悟折簡問南宗寄言滿緗素絕念契眞如忘筌離文字刼燒𨿽洞然龍華決同遇師名逹宸扆恩詔頒方袍歡喜黒白眾蕭衰霜雪毛毗邪見有疾示身如幻泡雙林忽歸寂人天但哀號堆案遺札在滿鉢香飯銷只應伸臂頃未覺他方遙犀柄掛空壁鴈塔千層霄七返暫來去四大非堅牢口占成尺題手澤著紙尾親遣上足師浮杯渡江水雲朶揺筆精玉音鏘裏耳遺我方石枕斑文剪霞綺諭我求菩提心堅正如此愴然悲夢形汍瀾淚盈眥上足今去歸焚修益勤止當續祖燈明無令社蓮死

蘓寺丞維甫知簡州陽安縣兼攜家之任

神雞縹碧馬金精西海桑田一掌平苜蓿度關風漸勁莓苔登棧新晴琴齋盡室無歸夢錦裏當壚柰宿酲麈柄淸談且爲政莫貪蒟醬學論兵

宿齋太一宮答李寺丞次韻

泰畤齋居肅梧楸防繚垣露葵深得味風鐸乍成喧緑髮松喬侶丹經黃老言心期阻良久蝶夢繞朱門

建溪十詠【並序】

太常髙博士惠連典建安郡自郵中以所賦十題爲寄僕桑梓之地耳目熟焉不勝起予因亦繼作

武夷山

靈嶽標眞牒孤峯入紫氛藤蘿暗仙穴猿鳥駭人羣古道千年在懸流萬壑分漢壇秋蘚駁誰祀武夷君

北苑焙

靈芽呈雀舌北苑前春入貢先諸夏分甘及近臣越甌猶借淥蒙頂敢爭新鴻漸茶經在區區不遇眞【陸羽茶經不述建溪蓋未遇眞茶也】

朗山寺

層巒連近郭占勝有招提宿霧昏金像飛泉濺石梯鐘聲空谷答防影亂雲齊千騎時來此尋幽獨杖藜

陸羽井

陸羽不到此標名慕昔賢金缾垂素綆石甃湛寒泉百汲甘寧竭千金志不遷【吳隠之有一飲懷千金之句】眞茶泛雲液一歠可延年

梨山廟【李頻也】

唐季臨玆郡生祠巳薦馨聲詩傳樂府廟貎載圖經畫壁流塵暗金碑古蘚靑細民時請福撾鼔賽遺靈

勤公亭

危亭壓波面屹若抃靈鼇浮蟻顏數飛鴻送目勞吏圍披簿領僧伴話風騷何日登懸榻州民刺有毛

大中塔

雞園開淨土鴈防倚寒空風鐸和淸梵晴幡映彩虹香花傾海國金碧擬天宮絕頂登臨處谿山一掌中

仙人洲【相傳梅福於此上升所乘馬還墜後人因號墜馬洲】

寒潭吞別派孤嶼屹中流昔有驂鸞客因名墜馬洲洪波長赴海碧樹幾經秋城郭何年變空聞鶴語愁

延平津

積水深無際神龍此屈蟠媚川珠彩動射鬥劍光寒燕脯誰能寄犀燈豈易看負圖當瑞聖何苦蟄洪瀾

毛竹洞

洞門生異竹冉冉接同亭石迸狂鞭怒霜封宻葉靑實應容鳳食杖欲變龍形逋客歸何日巖阿巳勒銘因與西防參政侍郎奕棊予輸紙筆硯三物以詩見徵屬宣毫適盡但送蜀牋端硯繼以此章

多年燥吻蒼苔砌禿盡江南石上毫五色蠻牋猶有剰一拳端硯豈勝勞蕭齋幸預談賓末謝墅深降奕思髙微物供堂方猶豫丹靑筆下枉風騷

又以建茶代宣筆別書一絕

靑管演綸都巳竭文楸爭道恨非髙輒將花苑先春茗聊代山中墮月毫

遊王氏東園

名園聊得拂塵衣深入春叢一逕微萬樹未饒金穀富百畦猶有漢陰機靑蘋風暖天雞出文杏巢幹海鷰歸向晚鳴騶九門路栁堤回首獨依依

送僧歸蘓州

說法雄音敵海潮一棲京寺葉頻凋水田三事衣將敝香積多年飯頓銷忽憶虎丘飛夢到更聞蓮社寄書招好傳祖印歸南土莫遣宗風漸寂寥

送僧歸越州

舊房稽嶺鏁春苔猿鳥歡迎振錫回花六時飄講席樵風千里送浮杯一乘了義刳心學三藏眞文盥手開迹似孤云本無滯飄飄新到帝鄕來

張泌東遊

玉籍參差未防名東遊聊得拂塵纓長亭酒盡驪歌闋下榻波狂鷁棹輕澤國鱠鱸懸夢想防門羅雀斷逢迎秋期莫到槐花老待聽新文擲地聲

喜王虞部賜進士及第【時知鄭州奉詔乘驛赴聞喜宴】

中臺髙應列星文千騎驂驔擁畫輪起艸已誇雙筆健登科更占一枝春龍津召宴芝泥濕鴈塔題名麝墨新只待甘泉重奏賦彯纓長奉屬車塵

送章四十舅翁東歸

鄕黨共推賢干名二十年早懷荊岫璞遲下祖生鞭敢諫書無報徒行履欲穿聖朝公道在搔首賦歸田

範儀下第東歸

君住武夷鄕思歸便促裝溪鱗絲縷細園茗露牙香雷火悲三上金錢困一囊長纓塵土滿防待濯滄浪

武夷新集卷四

欽定四庫全書

武夷新集卷五

宋楊億撰詩五【一百八首】

送章頔寺丞之巴陵

涔陽從事有嘉聲外計封章薦姓名再命便爲千室宰於飛又岀九重城腰懸銅墨才猶屈吟對江山思轉淸楚客十年偏遂意秋風滿筯紫蒓

外弟張湜西遊

六年隨我客梁園西上孤飛徹九門抱璞有瑕惟嘆命泣岐無托更銷魂秦關百二聊乘興漢牘三千待叫閽赤日炎風兩京道文章滿腹與誰論

章羣下第東歸

卓斚修詞有古風計偕西上劇飄蓬梁園失意三春月閩嶺思歸一畝宮且喜還家儀舌在莫嗟爲客趙囊空九天下詔崇儒術好絕韋編待至公

賀資政學士王侍郎

瀝懇靑規一動帝心秋曹月殿寵光深論思東序淸閒宴偃息西昆翰墨林私第藏書皆有副公庭種竹待成陰臥龍禁闥應非久救旱還須起作霖

表弟廷評章得象知信州玉山縣

懷玉煙霞接武夷我思祖徳涕霑衣縣齋制錦畱遺愛庭樹藏鐶長舊圍【開寶末大父宰是邑予生扵縣齋】彭澤公田今已廢遼東邑子半應非津亭送別空搔首籍在金門未得歸梁大諫自鳯翔乞畱臺寄詩言志次韻酬之

聨飛仙掖舊心朋【子云云朋而不心面朋也】笑我池籠出未能文陛彯纓空自愧香山蠟屐與誰登托身羿彀憂危甚引領黃陂鄙恡增二室風煙莫全占防須攜手躡雲層

防殿丞通判濮州

龍虎遊從分不疎忽聞新命佐魚符經旬苦雨淹行斾幾曲洪河貫郡圖浮蟻酒濃頻舉白折膠風勁好彎賢侯東道歡相得期月民謡待袴

元奉宗宰績溪

遊梁度幾春時譽藹天倫家寄汀蘋久名題桂籍新溪鱗淸可數澤雉到應馴黟歙非難治民風自古淳

李工部江南轉運

含香五字客尙齒十年兄舊奏梁園賦新題漢柱名出驅星使傳入佐地官徵獻可方前笏分憂又抗旌富饒今澤國佳麗古臺城錯節投刀釋頺綱攬轡淸沃心期宻啟銜尾待香秔處處江山秀行春莫計程

楊日華宰錢塘

洛社負才名吾宗占寧馨聞詩趨鯉室襲慶墮鱣庭力學窺堂奧孤飛徹杳一枝攀緑桂百里應華星漢网何曽宻吳歈正好聴油囊滿醇酎千日莫期醒

栁紳歸縉雲【予曽典是郡紳依宮師相國十餘年】

東甌別業寄秋云平昔題橋墨尙存故郡曽登太守榻上都頻掃相君門揮毫月殿香盈防錫防星津酒滿樽歸去吏民如問我五年書命紫薇垣

表弟李宗元知桂州陽朔縣

桂林陽朔溪山秀莫嘆迢迢五嶺南百里字人須敏政千金酌水更懲貪鳴榔下瀨潮程逺曵彩升堂壽防酣逺地民淳無牒訴縣齋終日好淸談

髙起居知廣州

作藩南越古稱雄五管皆歸節制中腰佩金三品綬船開畵鷁一帆風橘官手版趨塵逺梅使星車附信通暫阻螭頭夾香案淸宵應夢未央宮

丁集賢通判余杭

遼東羽客富仙材仙殿飛觴接上臺便道歸寧白蘋渚經時賜對柏梁臺裏中驅弩先行路膝下斑衣慶壽杯明詔許令過別墅不憂郡閤簡書催

吳航赴宜興簿

家住武夷眉間道气濃風塵久爲客雷火近成龍試吏江城僻寧親嶺路重一防期沒齒樂土定相容【予素有陽羨退居之志防當占數於樂郊也】

十六兄赴韶州從事

魏帝臺邊拂戰塵初平山畔防衣新又攀髙栁隋隄暮卻寄寒梅庾嶺春韶石閒尋張樂地曹溪首訪悟空人男兒平昔四方誌莫厭區區走隻輪

章頻寄南昌

孺亭洪井古南昌曽是梅仙試吏鄕一邑歌榮制錦幾程雞犬接維桑年深爲客貂裘敝秋晚還家菊徑荒平昔題橋今遂志且斟壽酒獻髙堂

李廷評昭廸使淝上

畫舸西風五兩斜淮淝將命去程賖衣纓黃閤相君後門巷靑春學士家驛路新袍欺艸色公筵大白醉橊花謝庭蘭玉多才思休澣裁詩對客誇

書懷寄劉五

風波名路壯心殘三逕荒涼未得還病起東陽衣帶緩【近臥病月餘】愁多騎省髩毛斑【予行年三十有二】五年書命塵西閤千古移文愧北山獨憶瓊枝苦霜霰淸罇嵗晏彊顏

趙殿丞知河南縣

鼎邑閭閻有古風淸談爲治自從容官聯殿省通朝籍路過津橋入縣封栁防天街時案轡云生少室好搘笻龍門舊有題名防石壁蒼苔駮幾重

祕閣王校理知栁州

南越尉佗國羅池子厚神桂林驅傳逺蕓閣解嘲頻行槖黃金滿歸程皁蓋新一麾愁度嶺五防喜寧親薏苡偏防疾蒲蘆善化人蓬山直廬在幾硯日生塵

送僧歸越

中林宴坐赤髭繁水月禪心出世間說法音同海潮震隨緣身比嶽雲閒曹溪嫡嗣多參見碧落仙卿徧往還歸去舊房秋色晚澗松枝偃雨苔斑

吳延年宰武義

精神滿腹富靑春燒尾曽看上禹門獻賦多年梁苑客謫仙重世武夷孫【武夷君呼鄕人爲曽孫】一同印綬光初命幾驛桑麻接故園澤國歸程秋欲盡丹楓黃菊動吟魂

吳待問之蒙城簿

西來赴調合闗繻黃綬風塵厭九衢祖席且同開口笑公庭未免折腰趨長安車馬偏欺客魯國衣冠肯戲儒共憶故園歸計晚舊逰煙樹隔重湖

黃少卿恵緑云湯

新甫奇材百尺標秋空髙幹拂鵬霄仙經藥品誇難老人世霜天貴後凋千古貞魂愁化實九原荒壠恨爲樵誰硏露葉和雲液幾宿春酲一啜消

靈隠長老歸舊山

浮杯心與海鷗親駐錫王城忽過春麟殿九旬談妙法曹溪一滴渡迷津狂翻竹箭波隨棹側布黃金地絕塵白黑歡迎猿鳥喜紺園風定花新

皇甫太博知蘇州

長洲連嵗得賢君十萬人家煦若春激箭波狂浮畫舸散絲雨細逐朱輪郡齋詩石鋪輕蘚公宴歌喉落暗塵未得休官作逋客河梁歸思滿鱸蒓

懷寄樞宻王左丞

髙陪七聖從軒逰帷幄深嚴日運籌口裏雌黃歸品藻盤中薤白想風流珠宮地宻妨趨謁銅鉢聲沈防唱詶獨喜修書依絳帳時登闕裏受春秋

從叔郎中知潭州

藩閫分憂重關山去路賖含香滯郎署乘馹倦天涯土貢千頭橘神祠萬里沙金碑紀風物寶瑟怨年華粉籜斑文簟云腴紫筍芽民田兩岐麥郡圃四時花別恨休攀栁歸期待及鱣庭有遺訓淸白自傳家

黃刑部之陜西轉運

百二秦川四塞寛甘泉烽火報平安泥書雙筆遷郎署粒食千金仰縣官江海半生拋別墅闗山何日解徵鞍定將鞭算資心計流馬功成國史刊

史館張學士知婺州

鸞掖分符又出麾津亭目送片帆飛暫隨越鳥棲煙樹重許吳儂見錦衣【君前牧新定】屬邑行春熊軾穩公堂卜夜蟹螯肥隠侯帶眼看成緩雙闕防深更憶歸

答李光丞【來詩述車駕臨幸修書院之事】

豹尾森森拂畫檐久畱雕輦閱牙籖字分三豕慙該博饌費雙雞媿屬厭濫迹搢紳同北枳艸儀封禪待南鶼相門蘭玉裁新句只恐京城紙價添

寄並州張給事

山河表裏絕狼幕府朝朝醉玳筵合樂中軍雄鼓吹傳杯四座艷花鈿行春好駐桑郊騎卜夜誰談雪竇禪梁苑並門杳千里離懷愁對月嬋娟

寄劉秀州【連典吳中諸郡】

騎置迢迢阻玉音左魚江海遂初心朱道直消浮謗春艸才多動苦吟震澤析酲幹樹橘華亭驚夢九臯禽郡樓晴日東西望幾處甘棠接翠陰

無爲軍王從事

奏牘曽蒙乙夜觀擅場文價在金鑾貂裘嵗久京塵暗鷁路風髙旅翮殘取酒黃金都巳盡食魚長鋏更須彈時淸水國無書檄誰見揮毫一據鞍

宻直任學士知益州

玉壘求賢牧金門輟近臣龍荒使傳逺雞省命書新殿柱題名久刀州入夢頻懸魚喧舊政【前牧東川】叱馭繼芳塵珠履平原客壺漿左蜀人北堂牽逺念南詔撫殊鄰宴榭峨眉雪歌筵濯錦春樂章傳辯士卜肆訪逋民幕府觴無算池塘思有神知誰預交辟空羨吐車茵

休沐述懷寄祕閣錢少卿

風號雷笑雨平堦紈素微涼暗入懷晝枕乍成園吏夢晨蔬聊學太常齋名慙引籍通丹地心愧移文刻翠崖大隠金門猶自適日親方朔聴詼諧

晏殊奉禮歸寧

垂髫婉孌便能文驥子蘭筋迥不羣南國生芻人比玉梁園修竹賦淩雲堵墻看試三公府反哺知千萬乘君賜告歸寧來別我亭臯木葉正紛紛

送禪牀與樞宻王左丞

北祖安禪惟防淨毗邪升座更談空須知宻勿萬機外常在瑜伽三昧中

受詔修書述懷感事三十韻

太極垂裳日中原偃革初樓船秋發詠衡石夜程書好問虛前席徴賢走傳車蓬萊侔漢制煨燼訪秦餘防繹資金匱規模出玉除紛綸開四部祕邃接千廬飫賜雙雞膳親廽六尺輿華芝下閶闔白羽擁儲胥望气成龍虎披文辯魯魚淸光無咫尺覽亦躊躇羣彥揮鉛筆微生濫石渠嵇康眞懶慢謝客本空疏講學情田埆談經腹笥虛月評依許劭文體慕相如雅飲歡娯洽淸言鄙恡祛彌旬容出沐終日喜羣居撫巳慙鳴玉歸田憶荷鋤池籠養魚鳥章服褁猿狙圜府愁屍祿天閽媿裾虛名同鄭璞散質類荘樗國士誰知我鄰家或侮予放懷齊指馬屏息度羲舒寡婦冝憂緯三公亦灌蔬危心惟觳觫直道忍蘧蒢往聖容巢許先儒美寧蘧晨趨嘆勞止夕惕念歸與秦痔疏杯酒顏瓢賴斗儲如諧曲肱臥猶可直鉤漁矯矯銜印翩翩隼畫旟一麾終遂志阮籍去騎驢

分得朝野多歡娯【魚字韻】

臯壤驚秋气倉箱有嵗儲梁園從臣頌謝墅富人車休沐新頒詔珍符不絕書天心防蠖濩民樂在華胥擊壤歡謡洽凝脂宻网除行將封岱嶽持槖奉金輿

胡馬嘶北風

動地陰風勁連云白艸齊聞琴空仰秣踐雪憶歸蹄金埒心寧戀鹽車困欲嘶過關拖疋練渡水惜鄣泥五路鸞旗緩千金碣館迷覉魂重懷土不寐到晨雞

金馬

茂異紛綸集漢庭求賢詔在竹書靑共趨金馬門前路誰識東方是嵗星

冬夜

香街鼔絕暝煙深檐近孤釭射宿禽露井銀牀霜气冷瑣窻珠网月華侵初沈逺籟聞疎漏旋拂流塵撫素琴坐久星河漸侵沒蕭蕭朔吹度平林

集賢李金部知潁州

汝陰名郡擁朱輪洛宅霜威尙襲人門籍舊通仙禁近書囊才補殿帷新金華入侍知非晚石柱題名又幾春莫戀桑郊停五馬蓬丘幾硯自生塵

海印大師歸永嘉【仁煦】

都城供應幾經秋海國歸心不少畱雨雪片帆過北固煙霞丈室寄東甌千燈續焰知無盡一錫隨緣信自由更到石門題雅句碧雲從此揜湯休

挽歌

故樞宻宋給事挽歌三首

宸逰方扈從移疾廢樞機步輦親臨問肩舁遽告歸忽聞號左轂旋見泣中闈城郢遺言切忠魂定有依六龍初展義七聖盡陪逰塞外狼煙起軍中羽檄稠漢帷方借筯荘壑忽沈舟不柰良臣死秦醫亦漫求永辭溫室地長別諫書帷玉恨埋黃壤星愁析紫微薤歌偏怨咽衮斂更光輝可惜岑文本遼陽不共歸

故蘄州王刑部閣老挽歌五首

東觀未絕筆西垣俄解罷裁靑紙詔重入白雲司流落成三黜聫翩換一麾黃崗與滁上應立去思碑雞省曽三入鼇近十旬命書批鳯尾諫疏逆龍鱗按部朱轓逺悲秋素髮新茂陵終不起遺札滿埃塵近署罹官謗淸淮綰郡章平生不佞佛晚嵗尙爲郎得疾因卑濕爲文足感傷才防宣室召奄忽嘆云亡楚客離騷怨子牟江海心積憂偏損壽多病未妨吟野鳥俄窺舎甘棠巳結陰郡中應罷市遺愛在人深奏槀應盈篋藏書復幾車門人誰漬酒天子想投旅櫬闗山闊銘旌道路賖趨庭有令子淸白自傳家

故比部李郎中挽歌四首

隴右華宗貴朝端懿範存哀烏光列宿駟馬慶髙門謁帝承明署娯賔金穀園人生忽至此天道亦難論睦族衣無主傳家鼎有銘沙堤連里巷玉樹接堦庭北海樽常滿西山藥不靈肯堂歸棣萼含笑入泉扄鴈序分臺閣春卿有職司云屏三殿宴綿蕝一王儀風韻靈和栁襟懷叔度陂善人無復見執紼淚空垂美疢漳濵臥營魂東岱歸故人空漬酒侍史罷薰衣畫像畱家廟銘旌出帝畿浮生除壽考享福似君稀

明徳皇太后挽歌詞五首【奉勅譔】

母儀垂二紀坤順翊功望防蒼梧野尊歸長樂宮金塗烘曉日椒壁起香風奄忽違塵世攀號泣舜瞳軒星光太極陰教正中闈外戚黃金穴深宮大練衣雀臺愁霧隔駒隙暗塵飛貝闕三山路飄颻仙馭歸徳契河洲什心依黃老書濯龍規誡在飛羽豫逰疏復土文園接凝塵丙殿虛蒸蒸天子孝泣血望塗車世載河山誓門無防澤侯公桑空繭館仙藥阻蓬丘湣冊藏幽壤哀笳咽素秋後宮彤管在千古紀徽猷閫範畱椒闥神逰返玉淸魚燈照寢騎吹咽重城運迫升仙日人傷防妣情宮中舊長禦行哭盡吞聲

又五首【奉勅撰】

太姒徽音盛長秋命數崇黃圖分丙殿象應軒宮記注無窮美聲詩內助功云陽復土後陵柏自悲風甲族傳仙李遺言在濯龍後宮皆率職外戚早辭封彤管流陰教金根盛國容眞逰一何遽罷望九疑峯軒遊雲杳杳舜孝日蒸蒸椒壁還生沴銅臺亦罷登親桑寧復見嘗藥遂無徴拱木堂閔淒涼煙霧凝外家金穴貴曩日玉衣祥萬壽瑤觴舉三朝道長小侯親爼豆女史煥縑緗遽厭人間世乘雲歸帝鄕外族長安盛尊名永樂崇初陵淒艸露舊殿閴椒風鞏樹迷凶仗周原掩壽宮聖君悲望處淚雨泣重瞳

樂章

太常樂章三十首【奉聖旨撰咸平五年】

皇帝南郊前一日朝饗太廟奏理安曲迎神

肅肅淸廟昭事祖禰粢盛苾芬四海來祭皇靈格思令容有睟降福孔偕以克永世

皇帝行奏隆安之曲

祼鬯漙將賔屍在位徳升聞孝思光被公卿庻政傅禦師氏至諴感神福祿來曁

皇帝奠幣奏瑞文之曲

淳精育物瑞木成文元气陶冶非煙郁紛貺昭格至和所薫登歌祼獻肹蠁如聞

迎俎奏丰安之曲

麗碑割牲以炰以烹博碩肥腯薦羞神明祖考來格享於克誠如聞謦欬式燕以寧

皇帝酌獻第一室奏大善之舞曲

肅肅藝祖肇基洪源權輿光大燕翼貽孫載祀惟永慶流後昆威靈在天顧我司存

酌獻第二室奏大寧之舞曲

文思聖祖長髮其祥錫羨蕃衍徳厚流光眷命自天卜世聿昌肅祗孝享降福無疆

酌獻第三室奏大順之舞曲

明明我祖積徳累仁居晦匿曜邁種惟勤帝圖天錫輝光日新寢廟繹繹昭事同寅

酌獻第四室奏大慶之舞曲

洸洸我祖時惟鷹揚潛徳弗耀發源靈長肆類配天永思不忘來顧來享百福是將

酌獻第五室奏大定之舞曲

赫赫太祖受命於天赤符啟運威加八埏神武戡難功無間然翼翼丕承億萬斯年

酌獻第六室奏大盛之舞曲

穆穆太宗與天合徳昧旦丕顯幹幹翼翼敷祐下民時帝之力永懷聖神孝思罔極

皇帝飲福酒奏禧安之曲

嘉栗防酒博腯牲牷神鑑孔昭享玆吉蠲夙夜毖祀孝以奉先永錫純嘏功格於天

退文舞出奏正安之曲

左手執籥右手秉翟進旅退旅萬舞有翼

迎武舞入奏武功之曲

巳象文治乃觀武成總幹山立七徳以貞

亞獻終獻送神並奏理安之曲

神之來兮風肅然神之去兮升九天排淩兢兮還恍惚羽旄紛兮蕭薌燔

南郊降神奏髙安之曲

爰卜吉土在國之陽肆類於帝錫羨無疆備物致享嘉生阜昌純嘏昭答長髮其祥

皇帝行奏隆安之曲

禮備樂成幹健天行帝容有穆佩玉鏘鳴

皇帝奠玉幣奏隆安之曲

定位毖祀告於神明嘉玉量幣享於克誠

迎俎奏丰安之曲

有牲斯純有爼斯陳柔嘉登薦昭事惟寅

初獻奏禧安之曲

大報於帝徳升聞醴齊良潔粢盛苾芬

皇帝飲福酒奏禧安之曲

祀帝圓丘九州獻力禮行於郊百神受職靈祗格思享我明徳天鑑孔彰祉昭錫

皇帝逥仗乾元殿奏采茨之曲

禮成於郊迎日之至時乘六龍天旋象魏端門九重虎賁萬騎四夷來王羣後輯瑞

皇帝禦殿迎升禦座奏隆安之曲

金奏在懸羣後在位天威煌煌向明負扆覧穆淸弁冕端委盛徳日新禮容有煒

引羣官作正安之曲

萬邦來同九賔在位奉璋薦紳陟降庭止文思安安威儀棣棣臣哉鄰哉介爾蕃祉

皇帝正冬禦殿

文舞第一

八佾具陳萬邦有奕旣以象功又以觀徳進旅退旅執籥秉翟化懷柔逺人來格

第二

閶闔天開羣後在位設業設虡庭燎晰晰斧扆當陽虎賁夾陛舞之蹈之四隩來曁

武舞第一

武功旣成綴兆有翼以節八音以象七徳俁俁蹲蹲朱幹玉戚發揚蹈厲其儀不忒

第二

偃伯靈防功成作樂以昭徳容以淸戎索萬邦防同羣慝簫勺盡善盡美侔彼韶箾

皇帝南郊逥禦樓將索扇奏隆安之曲

應門有翼羽衞斯陳山龍衮冕律度聲身峩峩奉璋肅肅九賔淸明在躬志气如神

皇帝禦樓奏隆安之曲

圜丘類上帝六變降天神禋燔禮云畢使衛肅以陳天顏瞻咫尺王澤熙陽春玉帛臻禹防動植霑堯仁

皇帝禦樓畢奏隆安之曲

肆類云畢淳熈漙將雷雨麗澤云物效祥禮容濟濟天威煌煌大賚四海富壽無彊

又七首【續奉勑譔景徳三年】

白帝迎神髙安曲

西顥騰精天地始肅盛徳在金百嘉阜育彍弩射牲築場登糓明靈格思旄罕紛屬

奉幣嘉安曲

博碩肥腯以炰以烹嘉栗旨酒有彌斯盈殽蓛維旅肅肅蒸蒸吉蠲偹物享於克誠

送神理安曲

飈輪戾止光燭靈壇金奏繹如白露漙漙

朝日迎神

陽徳之母羲禦寅賔得天久照首玆三辰正辭備物肅肅振振淪精降鑑克享明禋

奉幣

醴齊良潔有牲斯純大采冕乃昭其文王宮定位粢盛苾芬民事以敍徳升聞

送神

懸象著明照臨下土降福穰穰徳施周普

飲福酒廣安曲

簠簋旣陳吉蠲登薦洗心防邪肅祗祭典陟降惟寅籩豆有踐百祿咸宜淳耀丕顯

正冬禦殿上壽樂章八首

皇帝舉壽酒宮懸奏和安之曲

天威煌煌山龍采章庭實旅百上公奉觴拱揖羣後端委垂裳永錫難老萬壽無疆

皇帝舉第二爵酒登歌奏祥麟之曲

帝圖防昌仁獸效祥雙觡共觝示武不傷四靈爲畜枵耀芒公族信厚元元阜康

賜羣臣第一盞酒宮懸奏正安之曲

思皇多士靖恭著位鳴玉飛緌鏘鏘濟濟宴有折爼以示慈惠罔敢不祗福祿來曁

皇帝舉第三爵酒登歌奏丹鳯之曲

矯矯長離振羽來儀和音中律翰揚輝珍符沓至品物攸冝至徳感受天之祺

賜羣臣第二盞酒宮懸作正安之曲

金奏在懸有酒斯防顒顒卬卬向明負扆湛湛露斯式宴以喜佩玉橤兮罔不由禮

皇帝舉第四爵酒登歌奏河淸之曲

徳水湯湯發源靈長皎鑑澄澈千年效祥積厚流濕資生阜昌朝宗潤下善利無疆

賜羣臣第三盞酒宮懸作正安之曲

酒以成禮樂以侑食露湛朝陽星環紫極淑愼爾容旣飽以徳進退周旋威儀抑抑

禮畢降坐宮懸奏隆安之曲

被衮當陽穆穆皇皇擊石拊石頌聲洋洋和樂優洽終然允臧禮成而退荷天百祥

武夷新集卷五

欽定四庫全書

武夷新集卷六

宋楊億撰頌【一首】

承天節頌【並序】

臣聞聖人之生也必契千載之防昌膺三靈之眷命葉河洛之祕紀握天地之元符歷數有歸周秦所以防合謳謡攸屬唐虞所以丕承蓋景運未融何以鐘於惟睿嘉祥不集何以顯於乃神故炎帝有薑水之徴軒轅有樞星之異少昊有流渚之應顓頊有襲月之感河淸社鳴旣彰扵圖牒日角龍顏復著於儀表然後執璿璣以齊七政垂衣裳而臨萬方端居穆淸之中獨運陶鈞之上荷天百祿純嘏之錫無窮比徳九皇仁壽之期斯防者也恭惟五代之季實啟聖宋囊括席捲混一區宇三葉之盛實生哲後聰明文思對越穹壌涵育萬彚功成而不宰總制九有神行而無方四隅底寧百度大治羣公卿士望淸光而惟勤搢紳諸生頌盛徳之靡暇巍巍乎蕩蕩乎無得而名也惟冬之良月實祁寒之戒候乃初吉之翌日卽載誕之休辰有司率循舊章請建佳號皇上奉若先志祗膺典禮於斯時也平在朔易神惟涼風生廣莫之郊大呂應伶倫之管气栗烈以彌爽天泬寥而益髙初陽旣躋就之者咸愛增冰方盛履之者不兢時令順而玉燭調嵗功成而寶歷永於是幅員之內提封之外越裳之國重九譯而來賔北方之疆款五原而納貢舟車之所不及風教之所未覃莫不梯險航深浮琛沒羽萬國麇至防禹於塗山諸侯駿奔朝漢之長樂是日也佳气防蔚非煙郁紛微埃不興纎羅靡動殿枕龍首敞帝居扵鈞天庭列虎賁森羽衛扵鉤盾金奏在虡六代之樂畢陳素錦綢杠九斿之旂並建庭實旅百毳服成羣列扵陛防之前立扵宮懸之右叔孫綿蕝備舉九賔之儀後防簫韶將致百獸之舞旣而羣臣踧踖以就列一人肅穆以當陽淵黙雷聲溫潤玉色堯階三尺仰之彌髙舜目重瞳望之斯畏上公捧觴而獻壽太師升歌以詠功億萬斯年共祝南山之固殞越於下載沾玉斚之餘有位悉享扵衢樽羣生永躋扵壽域盛禮斯畢景福無疆下臣忝預周行親履文石從大夫之後陪未央之朝覩鐘鼓玉帛之云喜聲明文物之盛固知金泥石防將有云亭之期豈獨綬帶絲囊但舉開元之舊而巳哉若乃賦頌之作臣之職也昔者有駜泮林皆諸侯之事耳猶復列在詩什被扵筦如臣述大君之功徳祝聖人之壽考文𨿽不足扵志事乃有殊扵古美芹之意𨿽可獻扵君親擊壤之音豈能中扵風雅惶恐稽首謹獻頌云

惟民樹君惟天生聖實天之子惟民司命神靈在躬岐嶷成性載誕之辰生民之慶乃建佳節其惟承天惟天爲大惟帝法焉惟帝合徳罔有後先承之伊何終日幹幹帝謨廣被天瑞薦至乾符坤珍紛綸總萃玉帛駿奔飫食飲賜外薄四海敢有貳事巢於蓮其葉田田蒙莊大椿春秋八千山聲響答河色漪漣如日之旦億萬斯年煌煌老人騰輝南極昭昭辰星垂象於北如松之茂如柏之直萬壽無疆自天永錫華封之祝屬於帝堯中和之頌升於漢朝王澤下濟徳音孔昭爲之聲詩無愧采樵

記【十一首】

處州麗水縣防壁記

麗水古括蒼縣唐大歷末避徳宗諱並郡攺焉地亙婺女之區俗蓋東甌之舊提封之廣袤僅十萬井生齒之富庶幾八千室自錢氏竊據之際頭防箕斂民不堪命及聖朝混一之後生聚教誨日不暇給縣署湫隘僅庇風雨偪下巳甚陋如之何前此宰邑者皆鞅掌王事沈迷簿領盤錯遊刃之不暇棟宇攺作之未遑至道初天子以古者郎官出宰百里申命廷尉評甄侯旦以六百石秩來涖是邑侯孔門之逹者也吏道詳敏而飾以文學天資髙朗而輔以經術淸白以率下明察以照姦獄訟滋彰必片言以折賦調倥傯皆先時而辦曽未期月縣政大成天子嘉之凡再降璽書進爵朝大夫總殿中六尙之職不攺其任恐奪民賢君增秩以畱用西漢故事侯旣五月報政休聲著聞終日淸談庶務自治從容暇豫周覽縣齋苫蓋不完梁木將壊慨然憤發經之營之度山取材懸金購匠因農務之隙集子來之徒運斤成風揮汗爲雨皆曰吾儕小人猶有闔廬以避燥濕寒暑豈我賢宰君築室而不速成乎曽未浹旬層搆云畢怳若神化煥乎惟新凡樓以藏詔書防以決政事樓之南敞重闗可入方軌防之北辟回廊僅容宴豆通而計之共十有一間麗譙渠渠治象之法在焉堂皇峩峩神明之化出焉侯陟降以之造次於是職修事舉體寕神王使虛室生白髙門容車後來之人坐享其利侯之規模信宏逺矣昔者一日必葺春秋稱叔孫之賢百堵皆作詩人著斯幹之詠鄙夫不佞假守方州毎行春棠郊攝齋偃室目是輪奐飽其風聲爰勒貞瑉以志成事異日甄侯棄去下邑揚於王庭此邦之人誰無遺愛卽陵遷邑攺斯宇也比靈光而獨存石泐金銷斯文也與峴首以同致後之君子善似續之

處州龍泉縣金沙塔院記

金仙氏之教有自來矣天毒之國實紀於山經竺幹之師嘗聞於柱史西京名將得休屠天祭之人東漢諸王爲蒲塞桑門之饌道之行也源逺乎哉三吳奧區控帶閩粵魚鹽所出生齒實繁昔仲雍之翦髮文身參以殊俗劉濞之卽山煮海放扵末遊加以勾踐之好兵民性獷悍益之東甌之事鬼土風妖訛自像法西來漸被諸夏此方士庻佞佛尢謹毀形變服競爲苾蒭之飾傾財破產爭修浮屠之舎貪福畏禍革音遷善水火或蹈徽纒罔懼而怵報應之說堅信向之心姦軌用衰民徳歸厚易所云神道設教者其是之謂乎縉雲西鄙之邑曰龍泉實甌冶子淬劍之地土田膏腴居人雜錯山谷環合習俗豪舉版圖所載提封萬井舟檝僅通懸流千仭縣之南有精舎曰金沙林嶺襟束煙霞虧蔽地形四塞靡通鳥道石門中豁迥非人境香火不絕鐘唄相聞聿爲道場多歷年所徒眾彌盛堂構益隆求之東隅蓋有隙地邑人李文進施財百萬造塔七層貨泉之費巳殫土木之功未畢桑門延通與其徒鴻顯曁大姓李仁祿共唱其事薄斂扵人經斯營斯載朴載斵基扃環回而固護堂陛崛起以穹崇斬材也必取山木之良礱之以宻石購匠也必擇云梯之巧賞之以兼金極剞劂之工加丹雘之飾築室斯廣蓋百堵之有餘爲臺甚髙非三休而能詣鳥防攸去燕雀是依名翚軒而欲飛巨鼇兀以方抃由余謂之使鬼士茁疑其勝人殆嵗星之周天始祗園之訖役凡堂以陳賔主之次室以備宴息之所髙門洞啟回廊翼舒庖廚載嚴井樹攸設舉其成數凡四十間湧塔屹扵中庭反宇聳扵天半泛朝日以增麗防夕靄而如失作鎭玆壤垂厥方來且以嶽陽王感應舎利李長史華嚴合論匱而藏之目之曰華嚴寶塔舉其一而稱焉亦取夫百寶荘嚴之義也夫誠不果者物不應志不篤者事不集故霜隕燕地風擊齊臺誠之謂也精衞塡海愚公移山誌之謂也若通師者奮空拳創曽構秉心固必異石席之捲轉致功微漸同水索之鉆鋸扵是名豪居士捐千金而不疑織婦販夫防一毛而無惜聚財致用積日累勞物力告窮形勢總萃非夫挺雞鳴不巳之操用蚍蜉時術之功磨湼靡渝顚沛扵是固將九年治水厥功弗成一簣爲山中道而止迹其所自夫豈偶然予乃知夫西方之言有益扵化大雄之教不虛其傳矧扵海隅崇尙尢篤以通師之善誘以邑人之悅隨譬諸靈防旣克成扵不日將比棠樹永見愛於斯民豈止軒丘之獨神孔堂之不壊而巳汝南周啟明者郡之造秀占數是邦致書於予懇請爲記聊敍始末以附諸地誌焉

處州郡齋凝霜閣記

夫談仁義者必就閒宴避炎酷者必登髙明故魯史述其三宮詩人詠夫百堵中堂湫隘婦姑由是勃豀大夏穹崇燕雀以之相賀若乃叔孫之葺墻屋陸抗之治廬舎去如始至後無以加賢者用心豈徒然耳玆郡唐季之亂王澤弗流大姓名豪竊據其地腹背受敵兵戈日尋假息朝晡遷保巖險迄今郡署冠西山之顚髙出千岑俯窺萬井徼道迂曲何翅乎七盤頂坦夷不過乎數畝廐庫之外參以吏舎向之平田占其半矣堂廡之制因而偪下亭榭之設率以乘危毎溫風勃興畏景流爍如臨熾炭若遊沸鼎冰壺屢挹內熱靡蠲羽扇疊揮流汗相屬俄頃之際燋爛可期蓋由夫攺築之初面勢素定因重崗之回抱且四垂之斗絕堂塗迫窄不開南榮棟宇轇轕無有北戶故鬱蒸之戒必薫灼之是憂自國朝已來領郡者僅以十數率困簿領未暇經營及余之涖是邦也承數賢之餘庶務修舉曹無巧詆之吏下無失職之民淸心處之期月而治適離暵熱殆將委頓因創飛閣於東北隅運甓累土以成基斬木陶瓦而備用僅及旬浹層構巋然軒牕洞開景象輻輳峯巒揜映雜火雲之嵳峩溝塍糺紛漲時雨以澎濞閭閻森以相錯竹樹翠而成帷百里𨿽迥不隠於秋毫萬象實繁如在扵指掌固可胸中蕩於鄙恡眸子極扵泬寥披襟以當雄風岸幘以度永晝慿髙望逺式動能賦之心置酒娯賔便爲逃暑之飲夫如是乃體寧慮澹心和气平莊室彌虛神明所以來舎孔堂不壊絲竹期乎有聞豈但逶迆退食之餘從容案吏而巳閣旣成命之曰凝霜將使來者無執熱之煩登者有解慍之適亦猶抱朴子所謂冰丸飛雪散用以卻暑兼取夫相勝之義雲南康軍建昌縣義居洪氏雷塘書院記

三代以還鄕黨皆有庠塾兩漢而下公卿多自教授及五胡猾夏一馬渡江楊粵之區衣冠舉集士風文物雄視中原蓋劍客奇材昔稱荊楚之士寛柔以教今見南方之彊用是出相不下扵山東明經僅多扵鄹魯街談俚語必及詩書總角弁髦卽逰學校由學而禮讓著由讓而孝義惇班白相推扵道途耆艾靡逰於市井耕者異畔賈不求丰亦猶夫洙泗之濵齗齗如也南康洪氏傑出其間以耕鑿之勤厚致資產以孝悌之徳大庇族人奕世聚居期功逾扵百口至行內激風聲樹扵一方州閭之內人無間言閨門之中衣無常主漸漬澤陶甄至和彬彬然有萬石孝謹之風熙熙然躋華胥仁壽之域且於所居之側崇飾學舎一日必葺賔至如歸廚廩益丰誦不輟襃衣博帶豈減闕裏之徒竹簡韋編將敵祕書之副子弟之秀者咸肄業扵玆田蘇與遊曽晳同志列第侔扵稷下鼓篋比扵虞庠韋賢之一經相傳劉氏之七葉俱盛豈止防談之矜式羇旅之疇依設驛馬扵四郊來逺客扵千里而巳至道中天子遣美俗使者按行郡國且以禦書百軸下賜其家家老文撫以隠居求志肥遁不仕卽遣其弟文舉入謝天闕特賜淸閒之宴召對赤墀之下勞問數四嘆息久之解褐授官以示光寵天子又自署一幅曰義居人以賜之閱閎增气閭巷攺觀𨿽古之裏稱通徳族號髙陽家有賜書門標六闕者曽未足擬也矧處士君耕於巖石名動京師身在江湖心懸象魏毎嵗遣其子弟陳土貢扵宰旅上必蕃錫以答其意野芹之獻蓋以薦誠園葵之心特蒙委照自渥恩下及精廬彌肅寶玉在笥芝蘭盈庭去年處士之兄子待用舉進士得乙科同時儕流登是選者以十數初覆一簣蓋由椎輪後來之人貫魚而進以錫羨流光之慶加討論博習之資珪組相輝將珥貂於七葉生徒益盛必著錄者萬人然後臻夫極也學館之南有雷塘焉因以爲名且志其地先是尋陽陳氏有東佳學堂豫章胡氏有華林書院皆聚墳索以延俊髦咸有名流爲之紀述講道論義況力敵以勢均好事樂賢復爭馳而並騖冝乎與二家者鼎峙扵江東矣今年助教來賫處士書謁予願志其事且嘉其服道淳固樹善深篤謹守家法勤接士類髙門積徳巳容駟馬之車上帝藏書更同羣玉之府景慕不足牢讓非冝僶俛成文聊以塞請而巳

致政李殿丞豫章東湖所居涵虛閣記

涵虛閣者致政李公考槃之所也李公挺生民之秀負王佐之才決科廣庭文雅第一從政劇邑吏人不欺以太夫人在喜懼之年有羸老之疾拜書北闕求養南陔天子嘉之恩禮尢異旣蘭防之進秩仍水衡而分俸用致官政歸侍庭闈始卜居歷陽載離寒暑防公之令子今西臺禦史以尙書郎通守洪井叔孫必葺豈復懷安元方將車因以東上今年禦史秩滿歸闕公且致書扵予曰東西南北之人也前年來江西登臨山水覽觀風物戀戀而不能去且欲占數爲是邦之民買田一廛築室百堵編名戶版輸稅公上陶陶然與漢陰丈人攜手扵羲皇之世矣玆郡之勝實惟東湖今之所居介於湖上卻視闤闠前瞻彌棟宇轇轕而世喧自分魚鳥聱取而物態咸見澄波萬頃韜映雲天崇期八逹絡繹冠蓋此亦古人大隠之迹不出市朝儒者一畞之宮僅庇風雨者也且念嘉賔至止必宴豆以伸歡諸生來思乃函文而請益捧觴拜慶旣以奉北堂之縱心岸幘燕居亦欲倚南牕而寄傲裁擇爽塏累土增崇俯瞰漣漪靣勢素定市山木以朴斵命梓匠以經營作爲堂皇成之不日形勝盡萃軒檐若飛春之晨雜芳被隄緑波如染可以臨淸流而賦詩夏之晝涼颸拂祍炎云成可以登髙明而逃暑潦收水淸羣木揺落可以詠秋气於楚詞嵗暮天寒宻雪飛舞可以歌南山扵周雅固足以檻心猿而習靜狎海鷗以忘機宴坐觀空入毗耶之不二谷神反聴味元之五千豈徒晨昏調膳之餘雍容肆體而巳東防舎人董公昔典是邦或退食之餘必命駕以至畱連觴酌從容笑語憑軒曠望目送飛鴻秉燭徘徊門畱駟馬賞心不足好樂無荒實由斯閣之成能迥長者之轍若夫天宇岑寂湖光皎鑑俯見云鳥毫末靡遁其形旁連邑居囂嘩不接扵耳逰氛宿霧寥廓洞開逺水長空混茫爲一髣髴其梗槪目之曰涵虛優哉防哉聊以卒嵗願志其事式爲美談予與公有同郡之情有忘年之契親比耆徳欽聞緒言是用景行髙山講求方防若虛白之室莊周得之逍遙通徳之門司農推之鴻博集文選扵南荊者層樓尙在艸太扵西蜀者髙臺未傾吳興有韻海之堂秣陵有烏衣之舎載之圖牒芬若椒蘭今李公地望門風仙姿道骨淸白義方之訓子文儒經術之傳家疏廣之揮金老萊之曵防蘊是全徳無忝先民而在家必聞作事可法巋然玆宇掲扵通都聲實飛騰防居企慕締搆得地風烈在人予固知夫異日與滕閣孺亭鼎峙扵鐘陵爲不朽矣承命之辱敍事靡周聊述所聞以抵來請云耳

連州開元寺重修三門行廊記

夫南荊之分上當翼軫實領扵天官長沙之壤析爲連山具載乎地誌桂水千里詩什之所徴乳穴十九方物之攸產民俗忠厚土田膏沃力穡務本不啙窳以媮生復性遷善多齋戒以奉佛憂深思逺雅有離騷之風徼福乞靈靡事滛昏之鬼殆一變而志道何必齊魯豈九州之異宜見殊楚越者巳開元寺者玆郡之招提也俯臨康莊介於闤闠崇墉嶽峙飛觀神行像素載嚴焚修彌潔允爲精舎居然化城而苾蒭之徒頗有開士香積之供多出都人梵唄相續扵六時依止克安扵四眾然締搆之始爰自唐朝厥初窮朴斵之工殫匠石之巧百堵皆作殆土木之勝人大夏聿成幾燕雀之相賀嵗祀寖逺繕完或虧髙門洞呀瓦斯解而屋漏回廊矢棘棟旣折而榱崩河南丘君頴適典是邦布政多暇行春之隙稅駕於玆顧慕徘徊精誠奮發乃欲易其隤陊髙其閈閎遂得常住之餘訾且募邑人之獻力經始勿亟庶民子來出言有章同聲響應繇是備物而致用卽舊以謀新梓人揮蠅翼而無傷役夫如魚鱗之雜集修檐重負狀名翚之斯飛淨土增嚴見黃金之側布庀徒未幾厥功告成前敞三扉下臨萬井東西二廡爰畢扵塈塗崇期八逹亦甃以甎甓丹楣銅防可以方並入砥平繩界可以結駟而馳足以攝族姓之歸依標郡城之壯麗又何必淨名丈室紛委四華帝釋天宮莊嚴七寶而巳烏防禦史邵君曅實生樂國夙奉仁祠由委質策名乃離邦去裏致恭於桑梓邁徳扵親鄰而淸識造微懿文稽古故玆郡牧宰彼方人凡作事謀始必命介諮諏底績僝功卽置郵赴告予與君接武臺閣交驩旦暮且述紺園之役見徴翠琰之文垂示將來用圖不朽靡及勞讓聊此直書云耳

故河中府開元寺壇長賜紫僧重宣塔記

師姓趙氏中條虞鄕人也由河沙刼來殖眾徳本未防後有復生人中積習聞薰童防頴異宿機契割愛捨家十五禮文徹師爲沙彌二十一依澄暉師受具戒亦旣持乞士鉢披水田衣深念善財徧參知識尢慕慶喜具足多聞振錫逰方刳心求法其始以比丘持律才許五年諸佛度生是爲初教且從本師受四分律又以如來出世蓋一事之因緣眾生無邊有萬殊之根器爰自降神兜率示滅鶴林宣說十二部經震動大千世界其間具偏圓半滿之義開權實頓漸之門𨿽文字性空語言相離然而標指見月乃理事之兼通得魚忘筌始覺照之都冺師是以從歸一和尙傳無量壽經依行滿法師闡因明論盡逹宗防咸有師承終身受持爲人演說蓋四句之偈福利居多一音所宣悟解斯眾又復專持首楞祕宻之咒徧閱毗盧方廣之文八郡歸依天宮辦香積之供四眾圍繞空界雨曼殊之花凡讀大藏經一萬餘通誦佛頂眞言三十萬過鎬京蒲阪實有化緣前後登甘露法壇宣尸羅淨戒得度者僅千餘人破塵出經多蒙利益傳燈分照豈有窮盡馬祖門下皆一時之利根龍華防中實當來之眷屬人天主伴夫豈偶然秋官貳卿上谷冦公早在先朝參預大政重師之行薦於帝庭詔賜紫方袍以旌其徳處六和之眾而天子知名介三法之微而王臣外防非蘊空漏盡神足智圎爲彼岸之舟航作釋天之日月者疇能致是哉師以咸平四年四月庚戌示身有疾殆至彌畱盡召其徒授之治命薪盡火滅神往形畱相好儼然道俗傾慕報齡七十有九僧臘五十有八甲子奉全身闍維於南郭之外得舎利三十餘粒以其年某月某日遷靈骨扵其原建浮圖焉上足弟子賜紫令操入室推賢傳衣善繼思欲奉揚遺懿昭示將來戾止上都以塔記爲請予素服能仁之教尢欽開士之風且與上谷公道契無生心專趣大樂天綺語固願贊扵佛乘執防虫文豈能宣扵眞諦聊摭梗槪幸免枝防云耳

婺州開元寺新建大藏經樓記

昔如來登菩提坐爲天人師萬徳莊嚴十號具足大千世界以願力而攝受十二部經自悲心而流出所以宣暢了義提拯羣迷開方便門示眞實相有條不紊譬以綫而貫花得象忘言如標指之見月自鶴林示滅大教方行而龍宮祕藏所傳無幾爰曁像法之運乃流震旦之區大士繼生廣譯五天之語精廬錯峙並緘三藏之文扵是大雄之法音雷震於玆土矣勾吳之域介於海隅東陽之墟上直婺女防泰伯至徳之化俗惇亷讓之風漸初平好道之餘人稟淸眞之气有恥且格見善乃遷邑居相望悉奉竺幹之教誦之隙必閱貝多之言繇是棄塵勞而爲苾蒭者實繁有徒辟淨土而崇塔廟者比比而是開元寺者玆郡之大招提也前臨九逵旁接萬井金碧絢彩上擬天宮鐘梵交音居然福地土木壯且麗矣嵗祀寖以逺矣龍象六和之眾禪律交修香燈四事之供檀施總萃而瑯函實偈有所缺然乃有本寺僧文靖與本州都知兵馬使曹維旭同發志誠共營勝利爰以淳化中相率詣闕擊登聞鼔求方借版摹印眞文奏牘上聞帝兪其請逮至道初維旭等始共輦置楮墨之直聿來京都詔免闗市之徵授以要劵繕造旣畢防持而歸特給上計之逥舟俾逹金華之本郡維旭等又相與刻軸以文木織絳以色絲香蕓染籖丹漆塗匣崇飾旣以偹矣誓願旣已圎矣而經防舊基圯毀滋久軒廡摧撓墁繪踳駮維旭等遂請於郡閤躬詣屬城徧募有情共成眾善鳩工度費卽舊謀新建重樓開法藏其上級置廬舎那文殊普賢及十六大阿羅漢之像中級設虎座作八神王箕踞捧持其下象七金山法四大海寶地平布祥雲周繞締搆彤鏤殫匠石之精能像設焚修見天龍之護衞固使黒白之眾有所歸依利鈍之根因而啟發皮紙骨茟學道者靡渉扵艱辛寶藏金言開卷者並諧於悟入廣大利益豈勝言哉維旭又嘗扵雍熈中募眾緣累甓爲浮圖凡七級直經樓之南十數步訖役之日白光燭天晴空泬寥久之始滅行路瞻覩道俗嗟嘆斯亦樹善之感殖福之昭報也予咸平中罷守縉雲道出玆郡維旭者捧持事狀拜於道周求得片文以刻貞石防予入掌書命不遑官次而勤請彌篤踐言是兾予固從事扵空宗者也隨喜稱贊豈有恡焉削簡含毫玆用無愧云耳時景徳二年嵗次乙巳十二月朔日記

潞州新勑賜承天禪院記

景徳元年冬天子巡狩澶淵駐蹕河上始議和戎之利愼柬使乎之才乃詔西京左藏庫使奨州刺史隴西李公繼昌奉將信幣克成盟好復命行在不逾浹旬奏事宸居沃心稱防時黃屋值流虹之慶帷宮舉稱觴之典執玉萬國塗山無後至之刑舞羽兩階靈臺有偃兵之議純嘏之錫上帝是賚富壽之祝率土攸同公因頓首上言以上黨舊邦卜居累世有環堵之室乃先人之廬而自參表著扵內朝占名數扵京邑喬木猶在髙臺未傾願爲仁祠以施開士增飾輪奐肅奉防修庶以眾善之因仰助無疆之算上覽奏嘉嘆卽命兪之申錫璽書旌以懿號曰承天禪院從其志也夫箕裘善繼前典攸稱桑梓致恭先民所重𨿽知樂之至不忘所生而似續之賢由扵肯搆矧壺闗之壤上應昴畢羊頭之阨北當燕趙國俗尙武人气多豪控山東列郡之衝乃天下勁兵之處悲歌慷慨寖以成風土厚水深居之不疾而公之先正玆焉挺生蘊翁歸文武之才茂荀息忠貞之力始仕周室殆扵皇朝功濟生民道合明主歷計相之劇任處宣猷之上列乃至正位機宻允輔大政當太祖皇帝夙興夜寐經營四方料敵伐謀指蹤千里前席借筯允集大勲持建莭牙出臨巨屏功成身退髙朗令終惟公經徳體仁象賢濟美職在淸禁爵爲通侯門防鼎銘昭閥閱之盛朱轓佩玉顯車服之貴誓師邊徼威肅巴賨作牧藩垣政成海岱單介使虜通玉帛之驩三接承顏居心膂之任萬乘親倚羣公傾慕蓋所謂人倫之佳士帝右之信臣者也先是公之載誕亦在舊居指樹尙存藏鐶可驗嘗蒸奉祠履霜露而長懷井臼思歸顧枌楡而永感然而髙扉納駟奕葉珥貂爽塏不遷親鄰素擇襃成徙籍蓋出主防楊僕移闗敢罹特議且深信內典勤修白業念旻天之罔極報徳無階繄覺海之大雄歸心有素恭承明詔肇開淨土棟宇之制侔七寶之莊嚴苾蒭之徒極四事之供養匠石殫巧天龍薦祥金碧彩扵晨曦鐘梵交音於空界問安之寢聿爲道場學禮之庭更張法席足以滋殖徳本發揮善利香象負重廣集彌天之流水鳥談空更同極樂之國福祉之盛豈可量哉昔者南朝諸公多施宅而爲寺西域長者競捨財以供僧簡策相傳風流未逺貝多所記報應非虛訂公之爲斯一致耳曩者太尉先生居顯位受厚祿寵錫蕃庶私帑充牣奉身甚約事佛尢謹生平飯僧七十萬造千佛像修紺殿以嚴寶剎飾瑯函以祕金文又以方牘摹印金剛上生等經施扵四眾山門禪苑多所繕完什器道具率用營置深逹實相不滯根塵盡此報身當得解脫君子謂李公詒謀錫羨源深流長福履所綏凡情叵測何止積善餘慶啟八世之莫京定須當來下生首三防而受記父作子述不其韙與予職在右曹心師西竺辱公之請至於再三僶俛揮毫以謹嵗月而已時景徳二年嵗次乙已四月八日記

建安郡齋三亭記

夫好尙非一仁智有山水之殊居處異宜髙廣致陰陽之沴故書稱肯搆詩詠斯幹列國之禮賢渠渠夏屋先聖之談道申申燕居矧乃專城按部之崇觀風布政之隙經始不日無土木勝人之譏退食自公有宴飲合歡之所斯固君子之作事良牧之用心者巳建安大邦保界閩粵綿地八百里生齒十萬室賦興維錯民俗豪舉國朝肇建戎閫必作鎭以壯王乃眷縣道亦精擇扵健令卽良二千石之寄從可知矣渤海髙君由曲臺綿蕝之任領玆郡山澤之徵就降璽書委之符竹而君正身以律下淸心而治煩釋其磐牙陳之藝極訟旣息矣徽纒棄置於圜扉化之行焉誦流聞扵鄕校豪猾屏气逋亡悉歸頥指而諸曹承風坐嘯而一郡無事君且念居室先後之訓著扵禮經臺榭髙明之說存諸時令蓬壺溟渤形詩人之歌詠觀閣池沼播名卿之序引扵是周爰公舎眷求遺址方塘白水皎鑑澂明虛榭危檐摧頺圯毀卽命匠石授以楷模曽未旬時汔終力役審曲面勢防爲三亭反宇飛甍瞰玆一水俯北岸曰勤公仍其舊也其西曰旭景其南曰澄鮮皆繚以修廊狀翚飛之制巍然層搆侔鼇負之雄池之東累土積石爲千巖萬壑之態亭之南築堋設次習六鈞七札之事毎棠郊聴訟有憇茇之勤鈴閤思政乘鞅掌之暇獄旣決矣隱悼伏念以無寃吏且休矣棲遲偃仰而多適君必巾褠自便屣履以登送目泬寥養浩然之气披襟軒檻當快哉之風固已遣仲舉之鄙恡生防莊之虛白至若輶軒一介有於役之勞盛府初筵有從事之樂郊勞餞飲之外爰洽扵宴私羽書幕畫之餘率多扵暇豫君必殽核維旅履舄交錯裁雕章扵寸燭豆泣釡中奏妙曲於繁魚躍波際固巳展春秋地主之禮盡賔客杯酒之歡其餘卽詠嘆發扵如仁屍祝宗乎全徳去如始至嘉叔孫之能賢巋然獨存期靈光而爲比經搆之防豈徒然哉某占數樂郊名參戶版濫官近署迹系君門少防下澤之車空深懷土正平爵裏之刺不獲望塵恭佩髙風欽聞新政而況圗繪勝槪覼縷尺題金玉其音日月以冀幸叨史氏之職願紀輿人之誦才少思軋亦不敢辭進牘含毫用謹嵗月而巳時景徳三年嵗次丙午八月一日記

邠州靈應公廟記【奉勑撰】

夫有天下者徧祭扵百神載祀典者非止扵一族故成周之盛咸秩無文春秋所記並走羣望秦並六國祠官之領實繁漢繼三代有司之傳彌廣是知出云見怪不必主扵山川捍患禦災固悉存扵屍祝牲玉有等廟貌斯嚴齋肅吉蠲薦之以馨徳聰明正直降之以嘉生然後百工允釐納民扵軌物三時不害躋俗扵仁壽玆盛徳之事也非聖人孰能隆之哉咸秦之區上直鶉首山河四塞幅貟千里雍州爽塏泰畤神明之隩豳土深厚公劉王業所基列地百城提封萬井崇墉濬洫制擬通都北戶連甍俗成樂國有神保順公者斯土之靈祗也幽贊無方休徴叵測血食制位巧歷不記其年公衮錫封良史頗逸其事嵗月增逝修奉彌勤神光燭壇野雉皆雊回風翼駕靑虯載翔誠旣感而必通靈𨿽久而靡歇郡或致禱爰昭報而格思民苟不防乃憑怒而伸儆繇是愛之若邵伯之樹畏之如共工之臺天或降災克銷愆伏之咎人斯搆厲能弭紮瘥之殃百祥薦臻一境是賴蓋社稷均享同防之宗亢倉歌舞致誠比沅湘之祠太一神道設教是之謂乎而必葺以來爲日斯久繚垣有復隍之懼崇搆幾棟橈之防守臣上言兪防遄降經始以度費因時而僝工取大壯之新規賁集靈之舊址成之不日升聞於天特賜號曰靈應公昭神貺也且有明命屬扵下臣聿徴鄙詞以志休烈恭惟馭神以祀者邦國之大事爲民祈福者天子之深意有虞望秩璿衡齊政而靡愆姬文懷柔寶卜載而彌永祚徳儲祉豈誣也哉謹述謏聞慙扵漏略時景徳三年月日記

武夷新集卷六

欽定四庫全書

武夷新集卷七

宋楊億撰序【十七首】

溫州聶從事云堂集序

云堂集者永嘉從事聶君茂元試吏栝蒼日所賦詩也君雍熙三年舉進士防名乙科由一命隨牒玆郡屬仍嵗大稔比戶小康賦輿先期獄訟滋少盤牙悉解郡閤鮮簿領之勤爟火不驚幕府無書檄之事婉畫勿用善政已成飄飄然其於遊刃固有餘地矣扵是占勝選奇尋幽覽古名山福地必命駕以遊美景良辰乃登髙而賦精騖八極智周萬象觸類有得少選成章信所謂造次顚沛必扵是者也其或心將化馳意與境防聞簫韶者不知肉味逃虛空者蔑聞人聲追鴻蒙而與遊摶扶揺而上擊其探賾也若求珠扵赤水索金簡扵丹臺其得雋也如縱涸鮒於西江騁歸鴻扵碣石故再嵗之內所賦凡二百篇東甌山水之淸麗縉雲謡俗之朴古佛剎祠之標槪訟庭官舎之形勝見於題詠之什矣一郡人物之選一時寮佐之盛林谷髙蹈之士吳楚薄遊之賢備扵贈答之作矣名邦風物之美通人吏隠之適齊甿富壽之樂居上神明之化形於唱和之篇矣若乃國風之作騷人之辭風刺之所生憂思之所積猶防決川泄流蕩而忘返急柱促掩抑而不平今觀聶君之詩恬愉優柔無有怨謗吟詠情性宣導王澤其所謂越風騷而追二雅若西漢中和樂職之作者乎君素工扵詩及載筆從軍又得玆壤前後左右陟降俯仰皆靑山白雲茂林修竹嗜欲之物旦暮在前矧又旁睨石門謝公逰歷之所卻瞻東陽隠侯賦詠之地精爽未冺風流尙存冝乎聶君之扵詩彌所感發豈二子之風期脗合潛有佽助歟而此都之靈粹閟蓄將有散越歟不然何其得之多也去年予假守是邦今年通理虞曹外郎常公將命賦民鹽扵鄰郡旣飲至且逹聶君之命以集爲貺而序是求雅意甚勤飾讓非禮聊敍梗槪以塞其請若夫詠歌嗟嘆之不足識者開卷而盡見也豈僕倦談者所能一二乎

送進士陳在中序

昔孔子五十而讀易以至韋編三絕然後知天命之終始自衛反魯刪詩定書樂正雅頌各得其所六籍旣立百王由是取法焉蓋夫易者世歷三古人更三聖逹性命之際通神明之徳探索隠鉤深致逺故曰易不可見卽乾坤之道幾乎息矣若乃春秋詩書禮樂猶五行之更用事而易爲之原古者十有五而志於學旣耕且養三年而通一藝三十而五經立也至於學易必俟夫四五十豈非心志未定不可以參陰陽之變渉獵未博不可以覩聖哲之奧至有唇腐齒落塊然面墻其或沿波討源翦焉先覺黜章句異端之說研彖象極深之防不俟知命之嵗不求一卷之師天人之占鬼神之變消息盈虛之理吉防悔吝之徴自明而誠若指諸掌非夫稟人倫之上智得天下之至精其孰能與扵此乎潁川陳君世家甌閩寢處墳索少好易象洞逹其要嘗慷慨發憤以學者傳授失其宗本去聖逾逺亡羊多岐大懼夫羲文之微言將墜於地乃鋪衍遺意發揮成文作賦六十四篇篇演一卦之義前年從賦南安郡薄逰上都扣門造予以賦爲防予一見而甚駭之也深者厲之堅者鉆之髙者跂而望之幽者俯而探之汗漫無際者淩厲以求之窈無狀者罔象以索之隠幾彌旬怳然有得或談扵臺閣僚友或語扵場屋流軰聞善如響爭取以觀扵是陳君之名一旦籍甚所謂易賦者亦盛行扵時旣觀藝澤宮不利攸往蓋聿來下國勦無先容新覊之足爭據扵要津寒谷之苗不沾扵暖律非戰之罪也其勢使然乎退歸舊廬髙臥環堵今年予典郡甌越命駕爰來乘桴浮海冒風濤之險杖策徒步越嶺嶠之阻將以生平素業伸扵巳知若予之孤陋迂濶何足以當之哉陳君其亟隨鄕書便卜西笑有司方選擢寒雋牢籠英傑以副萬乘虛左側席之意君博綜文史詳練經術詞彩奮發學植堅深取片玉扵昆崗之巓彯華纓扵文石之陛可以俯拾未足爲難矧乃行有餘力深窮系象天子方復三代之制開庠序聚生徒選經明行修之士列扵學官以教冑子如君醇儒當中玆選僕謂君明聖人之道將有以及於生民揚於王庭冝取顯位一博士之任豈足爲君辱哉勉哉西逰努力加飯

送覲道人歸故詩序

浮屠依覲師建安吳興人少落髮爲桑門棲雲居山結艸茅爲廬與猿鳥雜處日中一食凡數年矣鄕人慕之爭攜糗糧茗荈鹽酪以詣其所或稽首膜拜精意懇至迎至其居作佛事以祈福師亦不能卻之然心殊不喜鄕人以師所居風雨之不庇也營棟宇作像設經始弗亟輪奐惟新師外形骸黜健羨行不累俗居無求安崇臺廣廈非其所樂也精舎旣成俾其徒糞除之轉詣窮僻緝木皮爲方丈室采艸實以食鄕人聞其徙也從之如初凡三徙居所至成市豈重華之有羶行莊周所謂全徳何不言而化不召而至之如此乎師徧閱金仙之書深求祖師之防一念懸解五蘊皆空𨿽寓迹禪林而棲心道要端居巖石結志區外虛室生白精義入神乃至授玉篇扵東華得素書於黃石驂靑虯而翳華芝神交扵肹蠁餌金膏而咽瓊液功成扵俄頃步越峻嶺若履平地年殆知命宛然童顏或天髙月明萬籟俱寂必攝衣杖策深入窮山俯絕壑之傍坐大石之上鷙獸馴擾毒虺屏去咽气養和逾月廢寢瞑目隠幾彌年不食忽與俗接未嘗自異固已飛名仙籙髙蹈玉晨豈但蟬腹腸吐納以蠲疾熊經鳥伸導引而爲壽哉予少逰風波之塗早別枌楡之裏危未脫扵羿彀疾莫造扵醫門淳化末請告歸寧師惠然訪我以長生度世之防誨予予正爲利祿所啖旅火內迫且辭以未能去年出守縉雲師前期未忘感潛契蓋以収視反聴未嘗夢想者二十年及予南轅之夕師油然欠伸髣髴假寐夢逰縉雲栝蒼之間若有靈仙眞人授以金簡玉字之訣蘧蘧形開之後怳然起薄逰之心及予蒞郡十旬師卽振錫而至盤桓數日便爲仙都之行采靈首探隠穴旬有八日拂衣言旋予得再膝席扵郡齋瞻師眸子了然若志已滿必吉夢是踐而至理同方內之人何從請益丹臺緑檢非下士之得窺赤水珠豈離婁之能索心期巳畢歸艎靡畱棹舉若飛目眙不及異日世緣旣盡宦逰亦厭終須挹浮丘之袂追赤松之遊大丹若成當分我半劑得爲地仙足矣豈但使雞犬防鼎乎嗟嘆之餘復永歌而爲好

詩【附】

迹寄浮屠教心將汗漫逰無眠長逹曙卻立動經秋祕訣神仙授靈苖洞壑求誅茅探虎穴投杖涸龍湫丹熟鑪應冷禪余室更幽登山不累息入夏亦重裘名已標眞籍身猶隠沃洲逍遙訪巖穴迢遞別林丘徧覽縉雲境還浮一葉舟三千功欲滿鶴馭恐難畱

溫州聶從事永嘉集序

河東聶君昔從事縉雲日賦詩二百篇予旣序之矣及隨牒永嘉再見閏月所得彌廣凡七百章防秩滿北歸假道敝邑又示予以新集且徴辭焉予才非患多學素不足巳嘗黽勉從命狂簡成文運族庖之刀一割猶可敺市人而戰再鼓必衰深病未能豈足以辱而君之請彌篤且予之讓莫諧固不暇揚防而言但撮其梗槪而已謹按君生齊魯禮義之國被陶虞文思之化方在髫丱服膺儒徧討百家之言深窮六義之要以爲詩者妙萬物而爲言也賦頌之作皆其緒餘耳扵是收視反聴研精覃思起居飲食之際不廢詠歌門庭藩混之間悉施刀筆鳥獸艸木之情狀風雲霜露之變態登山臨水之怨慕防童下裏之歌謡事有萬殊悉財成扵心匠體迨三變遂脗合扵天倪當其奉鄕老之書以詣貢部也袖詩千篇名動場屋宗伯推國士之遇異扵眾人天子嘉制策之文遷爲第一自是捧檄吳防攺轅海嶠東甌舊壤扵越遺俗民庻謹厚旣臥理之有餘林嶺蔽虧實賞心之斯會其或良辰美景賔朋宴集之盛名園別墅軒車遊覽之適公堂退食蹈泳無何之鄕王澤及人賡載中和之什寓物必賦援筆而成與夫陳思豆萁之詩止扵七步淮南離騷之傳不越食時以敏言之蓋其倫矣然君之扵詩也類解牛焉投刃皆虛譬射鵠焉舎矢如破彼唇腐齒落者所貴乎少我取其多彼觔駑肉緩者咸謂之難我以爲易獨擅一源之利不見異物而遷扣寂求音應之如響觸物成詠思若有神蓋孔子云少成若天性習慣若自然斯之謂也矧乃酌之不竭鉆之彌堅兩郡之間千里而逺祠佛剎罔不標題都人士女悉巳傳誦南山之竹可盡而雅言無窮東郭之防𨿽疲而逸材方騁英詞滿於裔壤藻思泄扵尾閭蓋猶夫吳玉金錢往往有之淮陰將兵多多益辦者巳方將捧持素業奏禦天子予固知采其頌聲埤於樂府被之筦薦於郊丘有日矣至如升金門上玉堂履赤墀之塗登文石之陛亦將在是舉也稽古之力其可誣乎謹序

羣公贈行集序

予至道三年十一月受詔修先朝國書越明年八月書成奏禦旣而以太夫人有桑梓之戀求典近郡因奉甘旨九月詔領縉雲郡事拜命之翌日復畱不遣再防懇激得請而行公卿巨儒臺閣髦士寮宷之際朋從之間相率贈言以寵行邁者凡三十八人藻繡紛錯珠璧耀觀咸洛之市天下之貨畢陳入宋魯之邦先王之禮盡在亦以見一時文物之盛豈獨爲鄙夫道路之光昔者楚丘列諸侯之末有蘧瑗史狗史防公子荊公叔發公子朝分執國政故吳札嘆曰衛多君子西京承三代之季有朱買臣吾丘壽王司馬相如主父偃徐樂嚴安枚臯膠蒼終軍嚴防奇並在左右故史班稱曰漢之得人巍巍聖朝英俊咸集爵裏鱗布頌聲奮發覽之者足以知多士在位周室以寕七子賦詩鄭志斯見何止金聲流扵下國華衮被於薄軀而巳哉旣銓次成編輙敷述其事蓋取夫卜商作頌以冠二雅之首用無媿焉

羣公餞集賢錢侍郎知大名府詩序

昔漢宣帝有言曰國家不虞邊境有事左右之臣皆將帥也乃知登勇爵者不必專閫外之政服儒術者足以升大將之壇其所由來舊矣去年冬鑾輿北巡遼馬南牧乃眷全魏之地實介兩河之間駐蹕以壯其軍聲擒俘屢獻扵行在旣而振旅愷以入求莭制之才疇庸舊臣作鎭玆壤亷頗年髙不能用兵趙孟語偸未可爲政扵是命大京兆長城公由冬官貳卿兼書殿史閣之職出領府事軍中之務一以咨之且謂之曰倚卿爲北道主人使朕得髙枕而臥矣寵錫異等祿秩有加十乘啟行百壺出餞虯髭列侍師律載嚴鶴蓋成陰送車無數於時搢紳大夫相與言曰汲黯臥治郡政自肅劉琨坐嘯塞垣以淸當使朔野無烽燧之驚生民免杼軸之困偃息談笑立銷兵氛投壺雅歌益治軍簿俾天下之人知惇詩閱禮眞將帥之具坐籌決勝敵百萬之師巍巍帝皇知人而善任使也昔者季布治郡天子倚之股肱申伯於藩吉甫形於歌頌盍爲詩什以道徳美由是學士承防宋公而下作者凡三十人奇彩彪炳淸詞藻縟入孔子之宅金石絲竹以盡聞逰和氏之場珪璧琮璜而皆在與夫七子之賦鄭志羣公之祖二防蓋不侔矣某外領使符歸在秋暮辟書始下不及王粲之從軍雅言畢陳竊比卜商之作序蕪陋簡略何足以云謹述

送致政朱侍郎歸江陵唱和詩序

侍郎朱公以舊徳名儒榮居禁署引年致政將及禮經宴見從容屢以歸田爲請封章激切且有乞骸之言皇上重違桑梓之情式優筋力之禮不欲煩扵耆耋於以厚其寵章特拜文昌貳卿許歸江陵別墅宰邑以愛子俾晨夕而承顏下詔扵長吏令嵗時而致問延見甚久益推前席之防賜予實蕃有助揮金之費給公乘以濟行李供祖帳而伸飲餞祁奚老矣猶以政事而咨詢宣父歸與豈憂吾黨之狂簡天子防禮之惇篤賢者進退之光華行路之人形於嘆息薦紳之士以爲美談區區二防非可同年而語也大宗伯太原公嘉逹人之知止美公朝之尙徳嗟嘆不足形扵詠歌爲長句二百二十有四言揄揚其事羣公屬而和者凡十有二人藻繡紛敷琳瑯焜燿登於樂府何愧中和樂職之詩布扵郢中足掩陽春白雪之唱雅言四逹頌聲載揚俾貞退之有光致風俗之歸厚太原公之意豈徒然哉某猥以非才獲聨髙韻曽乖量力寧足起予且奉話言俾之序引爝火不息昔巳接扵餘光糠粃在前今復慙於首冠承命增惕敍事非工僶俛含毫詞不逮意謹序

廣平公唱和集序

昔者鄭國名卿賦詩者七子郢中髙唱屬和者數人善歌者必能繼其聲不學者何以言其志故雅頌之隆替本教化之盛衰儻王澤之下流必作者之間出君臣唱和賡載而成文公卿宴集答賦而爲禮廢之久矣行之實難非多士之盈庭將斯文之墜地皇宋二葉車書混同端拱穆淸詳延俊乂臯防稷卨日奉吁兪枚馬嚴徐並在左右禮樂追於三代文物邁於兩漢有若翰林主人大宗伯廣平公以才識兼茂治行第一登金門上玉堂發揮帝謨潤色大業自太平興國迄於咸平凡嵗星再周扵天矣而望實益峻體貌彌篤入奏武帳天子冠而後見退食溫室家人問而不言挺山甫之將明推安世之愼宻作文章盟主實朝廷宗工天其或者殆以公爲儒林之木鐸也而視艸之暇含毫靡倦形於風什傳扵僚友同聲相應發言成章乃至文昌正卿宥宻元老蓬丘之長蘭防之英爭奇逞妍更賦疊詠鋪錦列繡刻羽引商爛然成編觀者皆聳廣平公感交遊之疇昔慮竹素之淪胥休沐之餘孜孜綴緝爲之七卷以傳於世頌聲奮發爵裏森布著扵簡牘垂厥方來當使仲尼刪詩取周南而居首班固著論稱西京之得人蓋風化之所系焉豈徒緣情綺靡而巳猥令紀述蔑容固辭狂簡孟浪慙扵敍事云耳謹序

送人知宣州詩序

屯田郎某君稽古博逹之士也始以偃商之文學決科公朝終以龔黃之治行陳力官次凡再歷二千石皆以課最揚於王庭今年解安嶽郡章以博士涖曲臺方講求典禮討論故實禆補闕漏修起廢墜而有司舉考績之典在尢異之目天子延見宣室勞問數四以尙書郎職司起艸羽儀中臺而戶口墾田漢官惟舊故以君領屯田曹宣城郡號爲奧區襟帶江左而雙旌六纛唐制甚雄故以君行太守事拜命之日縉紳先生咸以某君詩家者流而宣城乃謝公賦詠之地刻於金石被於筦鏘然遺音猶在人耳而君勢均扵六義之際神交於千載之下吳中人士復聞正始之音楚客離騷且有江山之助亦由數良爲美談於是蓬丘栢署諫垣史閣金閨之諸彥鴻都之碩儒莫不健羨景慕形於詩什或嘉其地雄萬井慰壺漿來暮之心或嘆其道出故鄕有弩矢前驅之盛或稱淸白之莭與闗西而等夷或序離索之情劇河梁之淒愴至於述江南之佳麗談謝客之風流地勝人賢殊時共貫其歸一揆蔑有異辭矧昔人云亡爲日滋久華輈繼軌名氏實蕃焦桐絕賡載殊寡而君擅當世之譽爲羣公所稱嗣續音徽聳動吳防亦猶京兆善政前有趙張姑蘓能詩後推劉白豈偶然哉君以治劇之能奉求瘼之寄所冝宣布王澤激揚頌聲采謡俗扵下民輔明良於治世當俾中和樂職之什登薦郊丘豈但亭臯隴首之篇畱連景物而巳集賢右史彭君實君之執友且緘諸公之作咨予爲序如窺武庫駭神鋒之照人幸過屠門聊大嚼以快意輒玆冠首深用厚顏云耳

與內弟李休復序

隴西李生予之內弟也才十數嵗能屬文善楷性端謹介特外直而內溫不讀非聖之書不入非類之室孜孜爲學匪懈州裏之內名稱藹然咸平二年奉鄕老薦書就試春官氏實在髙第揚於王庭天子以其新進少年欲抑之俾進其業遂用旅退曽不屑懷去年本郡凡貢士三十八人實冠其首西望而笑與計吏偕方摩厲以湏虛防恃气將乘長風而破巨浪運溟海而徙天池適有功緦之防不克其志懷寶待價豈慮迷邦杜門燕居亦云知命斯可尙也一日再拜而言曰夫名以定體有自來矣始肄業鄕校名宗元及舉進士更之曰瓊由瓊巳來一不利見再不克就試禮部求所以易之者予應之曰復之六二休復吉象曰休復之吉以下仁也蓋得位處中恊比初九初九有仁徳而能附順之所以爲親仁善鄰之象復之休也左氏傳曰親仁善鄰國之寶也語曰徳不孤必有鄰夫七日來復天地之心也照鄰殆庻顏子之徳也處復而休擇鄰以徳非君子儒者其孰能從事扵斯矣冝更名曰休復字徳鄰若乃率性循道自誠而明復之體也邁種務滋聿修無忝徳之度也所冝探中庸性命之理無或怵迫親大雅明哲之士與之切劘使眾妙同虛室生白鳴謙受益心逸日休勤而行之進吾往也固當立功立事爲世偉人豈徒發策決科智效一官而巳古人恥名浮扵實幸吾弟勉之哉外兄某序

送四十舅翁東逰詩序

武寧茂才章公實先大夫之叔舅某之事公猶大父行也始委質江吳爲郡文學值金陵版蕩閩隅繹騷貞退丘園不交世務及文軌混一聲教漸曁乃徒步萬里來詣公車上書大言初慕方朔之自薦閉關卻掃遽同馮衍之空歸自是屬鄕老之獻能隨計吏而西笑凡累詣貢部皆敗於垂成蓋燕谷沍寒陽和靡及齊庭濫吹雅鄭相傾終以不伐之姿困扵新羈之足今年春官氏益艱其選財三十取一意公必在籍中逮揚於王庭又闕其名氏噫淹速之度有命在天實由數奇且非戰罪復何足町畦扵胸臆郁陶乎心術哉昔平津六十始發防決科卒登三事之位孟明三戰乃濟河焚舟終雪再北之恥苟誠志惇篤徳義充富𨿽日月之增逝終冨貴之來逼亦不必充詘殞獲倒行逆施然後爲善宦也關東有賢侯汝潁多奇士行當曵裾公府峩冠初筵爲元戎之上客亦復升堂拜親傾蓋投分與諸生而締交繇是名動京師聲振場屋拾芥甚易夫何逺哉韞櫝待沽在此舉也臯壤黃落當拜迎於夷門之下車馬行色輒抒意扵河梁之篇非足風雅之云聊導離濶之思云耳

詩【附】

首夏淸和月異鄕羈旅心丹枝未入手華發不勝簮又出夷門去還過汝水陰何人冨髙義相贈橐中金

送集賢李學士員外知歙州序

昔漢明帝云郎官上應列宿出宰百里王坦之亦云尙書郎正用第二人何得以此見擬當時𨿽含香握蘭趨走丹墀未甚重也爰曁唐室稍盛其選由諫官禦史次補者爲美遷迄於皇朝地望彌峻又有侍講金華之殿待詔玉堂之署典校天祿閣更直紫微垣外之卽建行臺刺列郡持使節總百城故臺郎之貴過曩時逺甚集賢學士屯田外郎李君在興國雍熈中以文雄扵場屋太宗皇帝凡五臨軒試郡國貢士君以英才傑出防名甲科自爾隨牒扵淮淝間爲諸侯所賔禮奏伎記室檄成而愈風案事鄰州獄決而得雨入佐著作攺丞太常掌禮秩宗閱書廣內旣而宰邑吳防有歌之音校文成均正魯魚之謬英華外發名聲日聞天子知其藏器在身勞謙不伐特出中防召試禁林翰動若飛文不加防北門諸公抵掌嘆伏翌日受詔兼直書殿君蹈泳亨衢翺翔近署誠衡遇物靡有低昂量陂虛受不聞澄撓天球擅響雅鄭洞分水鑑忘情毛髮皆見爲士林之圭表亦人倫之蓍蔡毎太液波淥汾睢艸黃或禦酒百壺式陳鎬宴或卿云五色垂示天章君必沾玉斚之醇醪聨栢梁之髙韻賜花奪錦肯讓景龍時人桂水空梁無取南朝之體此外風規醖借不雜塵防驅放虛善談名理求之一時未易得也君屏迹勢利遊心虛白踐赤墀而登文石非所宴安拍洪崖而挹浮丘是其雅素且以新安山水之奇秀江左人物之瑰瑋嚴助饜承明之廬勞扵侍從阮籍求東平之守樂其風土實奉兪詔歡然愜心夙興戒徒星言行役噫錦帳綾被有中臺之禮秩金匱牙籖有延閣之官次懸曵組建隼剖符驛吏駕車而來迎縣令負弩而前引千騎駸駸而挾轂諸曹冉冉而趨府載棨防以先道露黻冕以行春四十嵗專城而居𨿽盡美矣二千石與我共理厥惟勉旃行矣火雲吐汴流激箭仙舟東下何翅一葉之輕旅鴈北䢐勿忘尺題之貺其他卽期月報政朝廷賞勞幸預代言之末願艸陟明之詔云耳

送元道宗秀才序

昔夏侯勝有言曰士患經不明經苟明其取朱紫如俛拾地芥耳至乃抱荊山之璞猶聞待價操流波之引未偶知音蓋有淹速扵其間夫子之所以罕言也河南元生出東南之美族稟山川之靈气學術淵奧才思深婉雅善詞賦尢工詩什毎扣虛課寂緣情體物必有警防傳誦人口左氏之筆微爲富艷相如之文長扵形似翹翹然秀出扵場屋間矣有難弟焉有令子焉皆以俊才著稱素風彌劭天倫惇睦庭訓嚴厲友於推讓士類多之矧復內行修飭至性純孝閱市以資力學負米以潔晨羞至扵造請諸公不避寒暑博極羣書罔捨晝夜此又勤卽不匱艱而彌貞者已有若大丞相僕射東平公鄧帥長城公皆坐鎭雅俗懸衡吾道嘉生之才美咸賦詩以贈之此亦神物求之不可得也逮夫綸闈書殿三臺內閣英髦雜集風鑑攸出見必倒屣坐多更僕接夷甫之談柄知名理之斯在挹紫芝之眉宇覺鄙吝之都忘當時名儒推奨如此而再試貢部敗扵垂成蓋云數奇實非戰罪寄食輦下有索米之嗟薄遊闗東無解榻之遇歘起北堂之念遽賦南陔之吟與仲氏而言歸拜慈親而爲壽姑欲賣負郭之產扶安輿而來棄入關之繻作焚舟之計決防素定戒途有期陸士衡之弟兄暫還吳郡翟方進之母子同入京師行矣爲我語姑蘇父兄無或笑馮衍空歸輕蘇秦未遇以目皮相人作児女子見異時懷丈二組駕駟馬車衣繡而過裏閭揮金以報故舊此際如下鄕亭長爲徳靡終洛陽妻嫂不敢仰視徒厚顏耳明年春蟄戶震驚河流湍激當糞除敝廬以俟子之西笑

送張泌之毗陵詩序

義興陽羨山水甲扵江東張子巨源慨然發仁智之心飄然有登臨之興葉舟東下蘭友與俱梁園雪飛汴流日淺榜人宿戒祖席晨張扵是京洛貴遊之賢鄕關布素之執河梁惜別並愴離羣澤國贈行咸抽祕思風雅之什爛然盈編又何必雜佩兼金然後充乎巾槖也行矣三吳之地素多賢豪十室之邑必有忠信𨿽君子在位巖穴豈無扵隠淪矧善人爲邦閭裏巳臻扵富庶儻能爲我擇爽塏營別墅當使夫陳力不能奉身而退受一防而爲氓與萬物而共盡此所望於子也庻乎勉旃獻嵗發春遲子西笑

佛祖同參集序

昔如來於然燈佛所親防記莂實無少法可得是號大覺能仁旣而後智滋興悲心顯發念四生之沈溺輪回六趣之中爲一事之因緣出現五濁之世柰何根器各異機感有殊繇是開三乘權實之門設一時頓漸之教具偏圓半滿之義分悟證伏防之差演之爲十二部經廣之爲百千萬頌隨類各解始𨿽自扵一音逹本忘言終乃同扵二月故純陀末供之後鶴林示滅之辰以正法眼付大迦葉內傳眞印外授信衣作世導師爲佛嫡子凡二十七世至逹摩大師哀此土之人昧卽心之理分別名相而不巳類入海以算沙攀緣生滅而爲因但認賊而作子聿來震旦宴坐少林不事語言不立文字旣得人而傳付乃趣寂以返眞是爲東方之初祖也自爾本系相承旁支別出敷華結果五葉之讖可徴續焰分輝千燈之照彌廣至扵出離生死一門證於湼槃誘導愚迷萬行以之差別由二祖而下迄至於今以諸夏之利根葉西土之懸記得道之者實繁有徒其或抵掌盱衡乃了知扵風力揺唇鼓舌卽悟入於言樞或鍼芥相投金鍮立辯或經塵將破啐啄同時示現方便以旣殊遭但因緣而亦異咸有軌迹著爲筌蹄譬諸三藏之文結集扵鉢羅之窟七佛所說祕藏於娑蠍之宮苟撰述之無聞使後來而安仰先是諸方大士各立宗徒互顯師承疊存語錄圭山患其如是也防合眾說著爲禪詮融通諸家圓成一味蓋祖門之能事畢矣歷嵗彌久都序僅存百卷之文不傳扵世東吳道原禪師者乃覺場之龍象實人天之眼目慨然以爲祖師法裔頗論次之未詳艸堂遺編亦嗣續之孔易乃駐錫輦轂依止王臣購求亡逸載離寒暑自飲光尊者訖法眼之嗣因枝振葉尋波討源乃至語句之對酬機緣之契合靡不包舉無所漏脫孜孜纂集成二十卷理有未顯加東裏潤色之言詞或不安用春秋筆削之體或但存名號而蔑有事迹者亦猶乎史記之闕文或兼采歌頌附出編聫者頗類夫載籍之廣記大矣哉禪師之用心蓋述而不作者矣嗚呼法界無際眾生無邊凡厥有情莫非同體終日圓覺觸目眞如而迷失妙明增長虛妄分別影事牽制扵六塵積集苦因流浪扵三有善知識湣其如是也不歷事相直指本源但一念不生卽三際俱防十方消殞諸聖現前識珠在衣匪從他得如金出礦豈復重爲圓頓之門妙如此矣稽所証之道然後知原師也生如來家眞法王子防所詮之理然後明斯集也了第一義眞最上乘當使末法之年初心之類去聖逾逺開卷得解一彈指頃齊肩古佛不起於座入般湼槃𨿽利益之若斯扵滅度而無取卽知施七寶而滿剎土徒爲漏業之資化二乘而等河沙適重敗根之罪師之法施豈思議之所及哉新集旣成咨予爲序聊摭梗槪冠於篇首云耳

諸公寄題建州浦城縣淸河張君所居池亭詩序

茂才淸河君扵予蓋鄕先生丈人行也頃者書軌未同齒血猶壯不掃一室有志四方薄逰九江講學廬阜勵精文史旣素業之大成歸省庭闈值戒車之適駕未幾靑蓋西上先正從行喬木懷安族人攸庇亢宗裕蠱且肥家之是圖委質防名扵觀國而何暇雍熈二年仲氏舉進士中乙科淳化三年季弟隨計偕列髙等推讓致美君之志也俄而先府君捐館壽陽犢車歸先夫人啟手故里駒隙終防商於解印而歸叔庭旣冠而逝實有天倫之戚無復西笑之心且欲沒齒田園放懷林壑與浮丘把袂爲羲皇上人其所居也背山臨水占奇據勝累世增葺極爲輪奐曲池皎鑑修梁橫度虛閣崛起反宇臨空雲山蔽虧魚鳥聱耴賞心肆體斯焉取斯予淳化四年由書殿得告歸迎版輿時君膝下承顏友於歡防置酒危榭酣飲終日予亦斐然成詠題扵梁屋及咸平三年罷郡縉雲復造仙墅君且永懷罔極痛深終鮮逝者如此靈光巋然予是用追感疇昔賡載前唱今年君奉本郡計籍來上中臺蓋因縣次之續食將與故人而胥遇君之愛子實吾家之宅相而予之外弟也往年隨我肄業上都刻苦讀書三餘之習無廢孝謹成性萬石之徳不衰君亦旣見止彌加教督防稽栝羽何用不臧於公里門扵玆必大君戾止未久歸與興嘆且以鄙夫昔畱池閣二詠及羣公佳章俾之示朝右之賢庻乎知隠居之志安定大諫趙郡閣老及上邽冨春晁陳諸紫微曁祕閣潘公咸樂善無厭慕義不足競抉祕思發爲雅篇千里寄題豈人遐而室邇七閩傳誦蓋玉振以金相誠足爲吾黨之美談寕獨光幽人之肥遁予與君先疇接畛雞犬相聞奕世聨姻絲羅有素早親長者之論偹知髙世之行因敍始末用冠篇首云耳

送倚序

我之先由永嘉之難避地江外占數扵上饒及劉展之冦又遷扵閩粵治產殖貨以財雄於建安世爲彊宗髙上武力唐室之季亂離云瘼禮樂徵伐不出本朝無種而起爲王侯稱兵而分據州郡故王氏奄有無諸六郡之地盤牙交錯莫非勍敵望走集悉嚴兵偹故我內外家世皆服縵胡而冠武弁總輿師而提尺籍輜軿鼓吹盛於一方而羣從叔季憑藉世資習尙豪舉競養聲利爭爲節俠惟玉山府君勞謙降志刻苦讀書好學之名聞扵州裏以孝防射策委質江吳以儒雅從政仕至宰邑無何黃旗運盡琴堂秩滿考槃故里啟手歸全太常府君博渉藝文尢深左氏終鮮兄弟不遑充賦未及中壽遘玆大禍家無擔石之蓄門無彊近之親藐視諸孤朝不謀夕我是時以一命爲蘭臺正字尙未及志學之嵗遽罹憫凶將就死滅爾曹皆丱角稚齒俱未成人田園污萊裘葛不具堂構頺替弓冶漸微旣泣血終防卽割慈遊宦艱難險阻備嘗之矣旣而索米都下薄遊外郡又三嵗以文三十篇獻扵公車始得爲太常奉禮且有中防閱書於祕府日享公膳月受俸緡未能亢宗財足糊口而太夫人與汝曹仰給薄產終嵗食貧我又智效一官相去萬里晨夕引領不覺涕之無從也我亦進徳礪行修詞聚學又得冊府祕書夙夜研習曽未期月頗有文章出扵人間爲前軰所許又頻詣司馬門獻賦頌天子益知名凡再嵗間一召試內署一應制行在得光祿丞賜進士第復受詔直集賢書院星律載周寵光舉集稽古之力豈誣也哉得祿旣丰思養彌切削牘爲奏賜告言歸自建安扶迎太夫人並挈汝曹盡室西上僑寓輦轂殆玆嵗星一周扵天矣而我以不肖之質中人之才黃屋過聴擢司雅誥敢不摩揣鉛鈍勵精夙夜期有以潤色帝載與三代同風柰何力不逮心位過其量嵗祀逾久官謗囂然不能上封自劾襆被引退乃猶束帶就列俛首取容碌碌於薦紳間亦顏之厚矣今年汝舉進士有司薦名我時侍從穆淸親逄旦暮天子又賜汝髙第自丙科而升乙科俄頃之間恩奨蕃縟汝之仲兄及季弟比年來聖人誕生之辰延賞近侍並得解褐試秩蓬丘毎朔旦列拜膝下私門嘉慶嵗時伏臘捧觴上壽懷黃佩玉趨走左右固足以慰太夫人之心而伯仲森列門無白丁亦足以爲鄕曲之美談交逰之光寵也今汝申天官調補掌簿四明期以來年往代其任且將歸省松檟盤桓裏閭俟春夏之交乃涖厥職汝當念爲士之道以仁義是務而閒宴不可忘爲吏之方以法令是師而資材不可彊事上貴乎恭而愼於謟臨下尙乎簡而懲其違至於淳素之風淸白之訓蓋我之家法耳豈復鄭重而言之哉若乃博約文史切磋道術此又朋友之事也吾何與焉汝之歸吾黨之人有問於我者爲言受恩寖深涖官無狀如衛鶴之有祿位若社鼷之載車馬悲愁憂畏不遑寕處幸天子一旦澄汰流品考覈名實不能者止奉身而退固願返初服奉版輿從諸鄕先生優遊以卒嵗也

武夷新集卷七

欽定四庫全書

武夷新集卷八

宋楊億撰碑【二首】

宋故樞宻副使正奉大夫行給事中上柱國廣平縣開國伯食邑八百戶食實封二伯戶賜紫金魚袋贈尙書吏部侍郎宋公神道碑銘【並序】

昔許穆公卒於師春秋重其死王事贈公衮以褒徳岑江陵薨於行天子嘉其盡臣節罷宵警以申恩皇上巡狩兩河駐蹕魏郡惟樞宻副使宋公典掌機要務煩傷神得疾膏肓終扵道路輟視朝扵行闕申追命扵泉扄痛深股肱見君臣之同體布在方防實今古之相望所以旌忠魂扵九原鑠休光於百世者也公諱湜字持正其先廣平人也自微子歸周商丘啟國胙土命氏源深流長處荊蠻者才亞扵騷人仕東漢者名參扵循吏或樹勲扵代邸或馳譽於南朝枝葉扶疏華實蕃衍公之逺祖占籍闗中隠徳未融重世始大曽王父澤登州牟平令王父贊雍州萬年令皆以時命之數屈扵州縣咸有淸白之訓遺扵子孫烈考溫故晉天福中擢進士第累遷右補闕文雅之譽流於京師骨鯁之風播在臺閣及公之貴累贈工部尙書公卽其次子也襟韻閒曠風規爽邁凝脂防漆宛是神仙中人虛受兼容居然廊廟之器爰自髫齔卓然不羣了無童心靡雜兒戱初入小學比及大成恣閱黃卷聖賢之言蔑聞靑衿城闕之刺旣而究六經之微防通百家之雜說服勤學問日引月長刻意著述朝成暮傳迹在丘樊名振輦轂方隨鄕老之薦適丁先君之憂欒棘傷生幾扵滅性苴麻終制始讓幹祿太平興國五年春太宗凡三臨軒親選多士公提筆就試思若湧泉煥乎成文曽不加防諸生方當扵燥吻一人巳喜扵同時賈勇先鳴防乎其萃由是一上登進士甲科解褐將作丞通判梓州鹽院就拜太子右贊善大夫歸朝攺著作郎直史館中謝日賜緋衣銀魚雍熈三年今工部尙書王公化基以諫官佐計相上書北闕自薦其材太宗方求非常之人待以不次之位謂宰相曰李沆宋湜皆佳士也可並試之卽日召試制誥扵中書明日除右補闕知制誥與二公並命焉當時朝廷有得賢之議就轉庫部員外郎兼判尙書刑部面賜金紫防有妖尼訴廷尉防獄不平公職當詳讞未嘗發擿坐是左遷均州團練副使公論惜之移汝州數月徴拜禮部員外郎直昭文館復以職方員外郎掌誥命逾年入翰林爲學士轉兵部郎中知審刑院銀臺司封駮事皇上嗣位眞拜中書舎人修國史並兼內署之職俄丁皇妣扶風縣太君淳於氏憂柴毀骨立杖而後起五十而慕昔人所難七日絕僅成死孝才卒哭詔起復視艸禁中公泣血抗章願終防紀優詔惇勉不允其請是年冬攺給事中參貳機務明年契丹犯邊翠華時邁樞機之任一二咨焉露版羽書實司其緩急伍符尺籍專校扵耗登乘保鄣險走集者稟扵弛張發號令圖方略者出扵規畫乃至議將帥之能否授以指蹤揣蕃人之情狀辯其狙詐折衝樽俎之際制勝帷幄之中料敵若神謀事鮮過任重責大巧勞智憂而公與今襄陽王丞相並掌其職公竭力盡瘁知無不爲防犯風霜勤勞夙夜陟降帝右咫尺天顏總領萬機便蕃三接焦心極慮外彊中漧十二月癸酉上禦武帳召近臣議邊事公方指畫上前俄疾作僕於地若大醉狀不能知人同列競前扶之上命中貴人扶掖以就西序亟令太醫切脈且曰疾不可爲也上憂形扵色日夕候其安否明年正月乙酉乘輿親至臥內存問公以所疾未愈懇乞先歸面可其奏且以禦衾褥爲賜仍命中使備肩舁什器帷帳湯藥飲膳送還京師旣發又令近臣慰遣扵郊外己丑次澶州憩扵法寶寺是夕以不起聞享年五十有一上嘆息久之詔贈吏部侍郎輟視朝一日命使者防送靈柩歸於上都緣葬所須並從官給公比及彌畱且有治命曰上遇我厚必鹵簿葬我生無益扵國死豈可煩扵人諸弟等表其緒言上深所嘉美詔以錢五十萬絹五百匹米麥百石賜其家以備襄事卽以其年十月癸丑歸於京兆府長安縣義陽鄕大郭裏從先尙書之兆域禮也公娶淸河張氏封本郡夫人婉嬺柔嘉幽閒令淑仁洽宗黨教成閨門二子長曰綸以延賞之恩解褐太常寺太祝年甫七嵗次佛奴尙在𦇤褓三女長女適屯田員外郎楊坦其二皆防公生孝謹之族負王佐之才幼能屬文談必稽古尙書府君之捐館舎也季父溫舒以左拾遺守華原郡公實從行府中牋奏皆令代作公口占五吏應接不休日發百函親疏有意季父拊背嘆息曰眞我家國器恨吾兄之不見也至性純孝出人逺甚奉養慈母烝烝膝下調滫瀡以供膳衣文防以承顏左宦方州單車獨往盡畱妻妾給侍庭闈杜門端居曽不屑慮及太夫人寒暑遘疾腠理寖深公藥必先嘗目不交睫禱神請代指景悼生𨿽曽閔之行無以過也長兄泌職方員外郎越王府記室次兄澣皆先公而逝弟湛任大理寺丞推以友愛成乎惇睦棠棣致美塤箎相須天倫之歡士林聳慕耀州冨平簿渙太子中允沆處士澥進士洞殿中丞濤校書郎澹皆公之從父弟也公承髙門之慶爲保家之主協比諸弟紏合近親人不間言兒無常父宦成名立率由扵公遊吉之亢宗張仲之孝友見扵是矣公自決科筮仕彯纓登朝至如羊舌肹習扵春秋而公分直東觀裁成國史公孫揮善爲辭令而公入參右掖發揮王言雋不疑之治獄也多所平反而公當祥刑之任民以不寃山巨源之薦賢也宻陳啟事而公操審官之柄下無失職嚴安徐樂並在左右而公步武禁林潤色帝載劉放孫資對掌機宻而公徊翔丹地秉執國鈞至扵蹇匪躬巖巖羣望外庭集議不曲從而詭隨宣室論思必有犯而無隠此詩人所稱邦之司直又如恂恂善誘拳拳好徳博施以濟眾功成不居虛己以待物事至而應此仲尼所云古之遺愛雅性衝澹畱心釋老早嵗嘗受道籙晚節頗究禪筌悟玆無生用成逹觀素善持論酌之不竭多識典訓扣之斯應挹量陂者鄙吝之意自冺窺眉宇者名利之念都息接士在貴而思降定交彌久而益恭徳邁種而愈勤人服媚而無斁蹊成桃李夫又何言室有芝蘭但聞俱化非大雅明哲豈能及是耶公方以將明之才輔文思之政談弭兵之術議平戎之策使單於之首懸之槀街潦陽之貢陳扵宰旅致君堯舜爲宋伊周而兩楹遘災二竪爲沴天不憗遺人之云亡召公深仁徒結甘棠之愛畱侯素志莫遂赤松之遊藐是諸孤庻乎有後常所著述遺札頗多自掌命書尢振時譽累當大手筆之事皆爲士君子所伏集二十卷傳之子孫諸弟等以繐帳猶懸宿艸將列憂陵谷之或變慮徳音之不昭謀建丰碑以表神道以某嘗學舊史曽接生平得以祖述世家論次閥閱敍太丘之徳諒無媿詞非臧孫之言敢期不朽聊摭梗槪以爲之銘銘曰

火徳淳耀文明誕敷鳯鳥斯至神負圖時惟宋公矯翼云衢五百之運其在玆乎黃離繼明百度思治旰昃臨朝齋居決事時惟宋公將順其美咸平之政旣盡善矣八柱承天七聖翊軒彌綸衮職斟酌化源靑蒲伏奏溫樹無言林父忠藎康侯錫蕃三邊屢聳六龍順動借筯前籌屬鞬景從美疢弗瘳吾謀猶用城郢遺言渉洹占夢梁木斯壊太素收神易簀而沒委順全眞精爽何托上騎星辰如可贖兮人百其身行路咨嗟冕旒淒惻股肱或虧其痛何極屍諫猶切忠魂彌激臨死之言不忘社稷卜葬咸陽蓍蔡弗違封樹云畢閟玆音徽自古有死吾將疇依逝者可作非公曷歸丘壠陵夷光陰迅駛傳信方來孰非文字乃刊貞瑉式表幽隧懷公之人扵斯墮淚

重修亳州洞霄宮碑銘【並序奉勑撰】

臣聞昔者大道之行異人間出洪惟柱史實暢眞宗敍道徳之二篇述慈儉之三寶玩志眾妙理洞於帝先垂訓方來尊居於教父故尹喜望气爰識眞人史遷編年首推黃老或謂之隱君子著書五千文或以爲太史儋享壽二百嵗立言垂於不朽乘化入於無間惟苦縣厲鄕卽降神之地土風雜乎南楚郡境介於陳畱蓋屍而祝之防作庚桑之社思且愛矣陜郊存召伯之棠後人緬慕風周爰舊壤聿因靈迹肇建嚴祠歷代封崇樵蘇之禁彌肅昔賢贊述金石之刻具存又往者聖質誕祥元符合乘白鹿而下爰自九天感流星之精生於左腋指李樹以爲姓由聃耳而立名稟粹斗魁發祥井脈僉以爲塗山祀夏式修啟母之祠后稷配天乃建姜嫄之廟恭惟聖母實育至人陵谷未移光靈如在又因遺址別啟殊庭目之爲李母祠蓋有年矣𨿽潔粢致享不領天子之祠官而間館棲神具載職方之地誌歲月寖逺遺構僅存期運環周祥符顯發施及唐室系自仙源幹封中以錫羨流光肇開鴻緒似續蕃衍襲慶本支且念太極之先冠二儀而首出盛徳之後垂百世以彌昌追從長樂之名用顯始基之迹繇是追封聖母爲先天太后又以列眞之宇神光燭於官壇集靈之虛紫气幹乎霄極琳房絳闕窈窱重深孔蓋翠旍裵回戾止蓋方輿之福地乃虛皇之宻都由是攺命祠宇爲洞霄宮香火無廢扵燻修棟宇益增於輪奐南望吾子飛觀淩雲左帶靈溪淸流漱石行人胥畏頗類仙臺逰者忘歸更疑秦洞至乃貺昭格感彰聞或旭景朝躋非煙絢防或柔條夕勁甘露垂滋或千仭鳯翔覧徳輝而下集或九井龍見乘雲气以上騰往昔海縣塵飛雈蒲蟻聚流矢集屋束蘊乘墉卽必黒气塞川愁霖貫序凶黨不能肆毒闔境率以寕居當時降璽書以旌揚垂方策而標紀求諸故府蓋圖牒之未刊巋然靈光實神明之所庇皇朝接千歲之統按九州之圖包舉海隅並走羣望講求祀典咸秩無文誕揚淸淨之風式契元之防深詔譙郡崇奉靈場繕究靡虧焚修彌潔崇文廣武聖明仁孝皇帝之在宥天下也恭黙思道齋栗事神紹祖宗之耿光集乾坤之景命端拱南面惟軫念於蒼生間宴西淸乃娯情於牝順風之拜幾慕於崆峒赤水之珍靡徴於詬敺民壽域日用而不知決事齋居天行而彌健乃至探求三五之載籍致恭上下之神祗黍稷犧牲悉用先王之禮壇場珪幣無取方士之言正違治煩修起廢陳信策告蔑聞祕祝之官備物薦嘗奚餒若敖之鬼乃至山川作鎭於地出雲雨以嘉生卿士有益於人垂竹帛而悠久莫不咨詢典故彌縫闕瀝丰潔苾芬而致用聰明正直之是依用能陟降泰畤與三靈交歡端委明堂俾諸神受祀帝錫純嘏百祿是膺洛出圖書九疇式敍盛徳大業光表格天固非名言之所能及也乃眷亳社時惟糓陽仁裏未遷淸都斯在曩以神虯躍於沮澤陰魄離於罕車雩禜偶愆水潦薦降云不待族及我私甫田或害於粢盛樊圃幾勤於浸灌是宮也𨿽面勢爽塏取規大壯在山楶藻棁予焉勝人非麥麯鞠窮何以禦濕屋瓦斯漏梁木其摧本郡以聞當陽太息卽日降明詔遣近臣案行故墟周視層搆度費制用庀徒僝工之子於垣百堵皆作靈臺經始不日而成云鍤募農隙之民風斤得藝成之匠朱扉洞呀於廣陌紺殿崛起於中天榱桷交持見陰虯之騰倚觚稜四注狀名翚之翰飛繪素彰施模睟容而克肖吉蠲享獻表明徳之惟馨空歌洞章蕭寥乎旦暮飊輪歘駕出入於虛無固以昭戩谷於聖神誇壯麗於方國契宸心於妙有躋氓俗於無何行將追七十二君告成功於日觀享萬八千歲比聖歷於天皇同至眞永錫難老如斯而巳矣秋八月新宮成主者上言願志能事大君有命允屬下臣臣學古非優聞道素淺艸寛大之詔無東裏潤色之才談惚恍之宗增吾黨狂簡之媿躑躅燥吻謹爲之銘其辭曰

至哉元權輿太極象帝之先昧者奚覿矯矯伯陽自天生徳其道猶龍人靡能測厥初誕祥時惟厲鄕領垂縞發室炤神光蹈十把五舌舑而長井泉湧脈星精耀芒集靈之址祠崛起檜亦手植樹曽親指聖母遺阡右環渦水福地旁連淸都對峙瓞其昌錫羨於唐寶冊追謚雲篆龍章金闕易號丹臺絳房明靈如存祀典不忘帝臨赤縣乘正禦辯致恭神祗大庇黎獻徳馨流聞沼毛登薦鬼有所歸民亦不倦帝居紫宸味道全眞格天在宥易俗還淳陰陽大順闗石和鈞亮采時敍輝光日新乃眷東顧欽崇教父定之方中增修祠宇間館相望飛軿攸駐日蒲星回池平樹古申命中人王言如綸鳩工底法卽舊謀新三時之隙百日之勤怳若神化以棲靈眞瞰鮮原兮靡迆面皇州兮宻邇气蓊蔚兮上騰波奫淪兮東委惟列仙之殊庭幹靑霄兮特起竦金閣兮崔嵬薦蘭蒸兮裵回緘紫籙兮難見祕靈符兮不開伊九天之神母禦瓊輪兮下來祝聖人兮富壽延寶歷兮京垓又何必迎年之館兮通天之臺

表【一首】

故信州玉山令府君神道表

玉山府君以太平興國三年六月三十日啟手足於長樂裏之第其年十二月八日歸於南原凡二十三年矣金石未刻陵谷將變嗣孫億大懼夫祖徳之墜於地考於譜牒詢於耆艾追述先美以表幽壠雲府君諱文逸字慕賢華陰洪農人也昔周之伯僑始啟封邑胙土命氏實曰楊侯瓞蟬聨大昌厥緒在西漢時重侯累相施及魏晉世爲公卿永嘉之亂播遷江表始占籍於上饒郡因爲郡人焉安土重遷凡十餘世唐上元中劉展稱亂吳防弗寕府君之六代祖始挈其族人避地於建安之吳興斬木誅茅築室治產以財力雄於州裏以義方訓於子孫曽王父式蹈徳詠仁隱居求志王父郜屬唐季俶擾干戈日尋奕世聚居羣從百口非用武防不能亢宗扵是募鄕民之拳勇者數百人受署於本郡爲義軍指揮使堅壁要害以備不虞一邑賴之終以無患烈考弼遭時未乂結髮從軍受署義軍討擊副使府君卽副使之次子也始在童丱遨遊膠庠博習親師服膺素業家世從戎旅之事以豪舉聞於郡中而府君恥事輕肥雅好學問被服造次必於儒者識者以爲秦堇父之生丕玆也時王氏偏覇閩隅府君世父太常君實爲邑令以猶子之愛推延賞之典才十餘歳解褐試祕書省校書郎未幾丁副使君之憂泣血執防殆於滅性純孝之徳鄕黨稱焉及王氏乖離吳人致討建安失守歸於金陵攺右千牛衛冑曹參軍知建州倉事克遂循陔之歡靡辭掌庾之賤就加本衞騎曹參軍先夫人寢疾彌畱府君卽解所職調品藥餌供視膳羞目不交睫衣不解帯如是者凡歷三時而卒以不起府君勺飲不入嘔血數升柴毀支離僅成死孝服除調補撫州南丰簿視事逾月化行若神先是邑人常以端午爲競渡之戱具舟數十艘聚羣不逞之徒以較勝負必先載瓦石因以相擊毎歳死傷者數十百人府君前知其然至期大索笞其爲首者數軰訖事無變獄訟衰少縣政益淸秩滿擬常州武進丞辭不之任攺大理評事信州玉山令邑有鎭兵兼總軍政府君寛以禦下明以炤姦流亡悉歸版圖增羨先甲發令卒乘畏威泮林革音宼盜屏迹境內大治政聲流聞就加大理司直示陟明也未幾王師渡江防城蔽壘調發徴斂繁於秋荼府君夤奉簡書事不愆素曽未數月得代而歸老防攀轅易服宵遁當是時也國命將墜人謀已攺府君杜門稱疾不交世務靜以觀變黙而俟時俄而黃旗運終靑蓋西上詔防惇廹州司臨門方促星火之期忽嬰霜露之疾不克上道因以家居惡石無徴梁木斯壊享年六十有五未躋於壽歷試百里之宰未盡其才有折衝制勝之略值艱虞而不得伸有化民成俗之具逄承平而不及用賫志沒地遺恨終天行道之人所共嘆息府君娶武寕章氏駕部郎中嵩之女也生先君諱【某】象賢惟肖稟訓無違宦學四方名聲籍甚及府君歸老別墅先君終鮮弟兄烝烝就飬不離左右被褐懷玉韜光戢曜以至下荼蓼之苦荷淸白之謀世故紛綸家徒窘絕未遑射策奄玆淪逝後府君九年而終咸平二年十一月天子有事南郊其孤億任諫官有司以丙戌詔書追贈先君爲大理評事寵被泉壤慶延裏閈行路嘆息父老榮之四女長適隴西李瓊次適淸河張仲言後府君七年而逝次適河間兪簡成次適淸河張彛憲率皆大族莫非令人婦徳嬪風表儀宗黨府君之任玉山也其孫億始生億將生之夕府君前得吉夢謂必興吾門躬自撫養特所鐘愛才免𦇤褓教以詩書及府君之捐館舎億五歳矣方在孩抱未違慈顏逮十有一歳太宗皇帝遂聞其名徴詣闕下試以詞賦官於祕書自是入蓬丘直仙殿升近署寘周行爲天子從官成國家大典非錫羨餘慶燕翼貽謀天啟畢萬之大名世祚於公之陰徳不然者蕞爾億何以及玆億自舉族還都再見閏月嘆墓木之巳拱憂堂構之將頺前年獻封公車求領郡政皇上固畱不遣億懇請而行甌粵之區封畛相錯伏念昔者府君之歸窀穸也銘志闕如歳月寖深耆舊猶在遂用采摭以備萬一謹按府君天姿謹厚寛中多恕行有枝葉心無町畦慷慨經綸博通治體信著朋友仁洽閨門勝冠之年殆事祖母被疾沈痼經時伏枕府君束帯奉侍夙夜匪懈嘗惡澣洗無所不爲府君母弟五人率以豪俠自任鮮車怒馬輕裘緩帶出入閭裏持吏短長暴虎憑河使酒難近私匿亡命結客報仇人胥畏之莫敢忤視府君戒督備至夏楚是用諸弟惕息剛悍少衰皆以天年死於牖下議者許府君之善教也渉獵史傳詳明典故鋭意風雅動成篇章及試吏方州嘗奏伎記室巧爲書檄曲暢事情兵戈之餘遺槀散落素善艸自可名家天縱多能洞曉鐘律新聲度曲精義入神圖緯數術罔不研覈棊陸蒲塞出於餘力若乃張仲之孝友安世之愼宻史魚之直伯夷之淸寧兪之忠石奮之謹劉文饒之恕秦巴西之仁庾亮之風流山濤之識度凡是眾美無一闕焉時方構屯位不充量蓋仲尼云如有用我者其爲東周乎漢文謂李廣惜不當髙祖世萬戶侯豈足道哉命之通塞道之行否固有數矣夫惟賢者能論譔其先祖之美而明著之於後世者也無美而稱之是誣有善而弗知不明知而弗傳不仁三者君子之所恥也恭惟府君之徳業章章如是國史弗載鼎銘未刊春礿秋嘗彌用怵惕冬裘夏葛靡敢遑寕嗚呼不見成人範喬之悲罔極有慙於長太丘之徳未衰爰勒貞瑉以永終古肹蠁非逺謦欬如聞嗣孫之勤尙或臨鑑云耳

碣【二首】

故隴西彭君墓碣銘【並序】

碑碣之制著於令甲咸以官品而有等威至於孝義著聞隱淪不仕亦許刋石表行以示後人斯國朝之彛典也隴西彭君諱悅字仲荀予同郡人其先屬王之勤商與豕韋而更霸保姓受氏徳厚流光乃至鏗爲大夫以耋老而著稱宣爲三公由經術而進用錫羨蕃衍垂裕後昆枝葉扶疏譜牒散落至君之七代祖始占籍建安因以土著奕世似續孝謹不衰有蘇秦二頃之田得猗頓五防之術治產殖貨貲擬王公大王父英屬王氏建邦亟登勇爵實貞師律式遏外虞受署禦史中丞本鎭防遏使王父晏爲之副貳以壯戎麾烈考大規值金陵用師閩隅瓦解遂忘懷物表脫迹世紛樂一丘之棲遲詠幽人之長往及天地開泰車書混同華黍盈疇素髮垂領鼓腹含哺爲太平之民君特逹不羇旁通多可跌宕文史慷慨經綸立義不侵好爲然諾之信捐生赴難靡以在亡爲辭睦族以仁事親以禮勤接士類賔至如歸教行閨門衣無常主脫驂周急斯乃細行折劵市義固其素蓄汝南之俗咸出子將之評潁川之人懼爲陳君所短一境從化或行者之讓塗千里請交多升堂而拜母窺義府者不見岸谷飲徳馨者有如椒蘭仲尼所謂君子儒者此之謂矣始以肄業之故自鄕裏杖防防尋陽之廬山勵精爲學才期歳之內以詞賦擅名同時軰流亦所推尙未遑鄕老之薦屬有樓船之師歸省庭闈甘心畎畆年甫壯室尙丘園而考槃爵非公乘與令丞而亢禮頗爲州縣之惇廹遂與計吏而偕西褁足戒途推鋒戰藝凡兩就於貢部皆不利於春官敗於垂成終以旅退豈時命之未防將地勢之使然耶拂衣言歸斂迹肥遁以爲自足於己何必陳力於周行獨善其身安事儻來之外物由是調甘滑滫瀡之味以潔膳羞督畋漁耕鑿之業以丰生產法周禮而辟庠序以教子弟慕鄭莊之置驛馬以待賔客無營無欲優哉遊哉如是者歳星一周於天矣遽丁烈考之憂君天性純孝居防過禮柴毀骨立觸地無容果以欒棘之傷生不逮苴麻之終制去年夏以先君窀穸之事市葬器於上饒之鉛山防履山川防犯霧露得疾逆旅肩舁而歸反席未安瞑目長往年四十九卽以其年五月十二日從先君之防歸於新丰鄕王殿源靈際山祔於兆域之側禮也夫人武寕章氏故汀州歸化令士防之女也雅有婦徳冝其室家前君而亡墳未宿艸嗣子歆承詩禮之訓挺岐嶷之姿未及勝冠之年巳負肯堂之志趣向逺大意行瑰琦所謂謝庭之芝蘭當爲周廟之瑚璉驥子絕足未易可量惟君蹈徳體仁秉彛居簡量陂萬頃莫測其涯宮墻數仭孰窺其奧言行相顧磨湼靡渝誠明內融應接無滯而不登一命不沾寸祿蓋日車亭午或覆盆之有遺脂网橫流亦吞舟之斯漏然方朔殊少於自薦而澹防頗失於不言空遘盛時莫躋仕路玆士友之所共嘆惜也然施於有政是亦爲政又何必社稷人民始爲行道不患無位患所以立又何必軒冕爵位乃曰成名嗚呼彭君亦可以爲逹矣予與君有桑梓之舊連葛之姻顧惟忘年之交實辱同聲之分嘗念淳化中自書殿歸寕榜小舟遊武夷山道出君之舎下君率族人攜酒肴俟我於江幹班荊借艸引滿舉白半酣耳熱疊舞相屬且爲十日之飲飽聞同心之言自玆分飛三見閏月歳不我與逝者如斯其孤泣血奉書乞文表墓感故人之疇昔嘉孝子之勤拳莫漬酒以伸空含毫而敍美銘曰

移孝爲忠乃可從政自家刑國亦以觀行猗歟彭君含華不競嗃嗃閨門詵詵子姓睦族親仁讓夷急病進以干祿退而知命萬石孝謹出於天性太丘家風冝書甲令良玉蘊璞巖谷增輝矰弋徒設鴻已飛隱居求志色養無違鄕黨胥化閨門已肥王戎死孝銜哀不饑公明短折異代同歸泉臺永閟艸露空晞刻玆圭石以志音徽

劉氏太夫人天水縣太君趙氏墓碣銘【並序】

咸平中詔以祕書丞直集賢院劉君隲同修起居注實執素臣之筆入踐赤墀之塗侍從穆淸親逄旦暮出扈詔蹕入宿周廬爲儒之榮舉無與比時君奉太夫人就養於京師夕膳晨羞旣馨而潔出告反面式燕以寕諸孫在旁冡婦佐餕詵詵有後啟於公之髙門蒸蒸承顏奉魯侯之壽母搢紳欽羨人倫聳慕屬天子兩郊吉土推恩百執湯沐之典時庸顯親詔封夫人成紀縣太君又徙天水恭惟防邑之典用旌防幾之訓徴名數於石窌報劬勞於棘心人子之道斯爲至矣而夫人從子之貴去國長懷當一喜一懼之年動維桑與梓之念君由是奉公車之奏牘求防稽之郡章天子兪之卽命領衡陽郡事前席宣室從容話言賜金內府光寵行邁且以君出入交防多歷年所筆削汗簡克謹官業又自曲臺愽士遷尙書外郎以坐曹應宿之重領案部行春之寄衣色五防雜蒨綬以相鮮車朱兩轓先版輿而奉引帳飲別墅上壽髙堂合戚屬以敍燕私道舊故而爲笑樂揮金告竭家忘其貧常膳載加喜形於色嗚呼不幸夫人以景徳二年正月己未終於郡廨之正寢享年八十有六卽以其年丁丑歸葬於潭州長沙縣長沙鄕祔於太博府君之塋禮也夫人其先京兆人家世儒素父拯終澧州慈利令妣榮陽鄭氏故連州刺史蕘庭之女夫人旣笄歸於劉氏實澧州錄事參軍累贈太常博士諱延宇字贊明也博士君肯構其家以儒爲業讀易得伏羲之防詠詩有騷人之風振迹丘園試吏州縣實有仁惠在於閭閻凡歷五官終以無過夫人輔佐君子宜其室家及茹痛未亡靡它誓志諸孤藐若四壁蕭然夫人躬機杼以給伏臘男且就學擇鄰居以示訓女將適人結衿褵以申戒鞠育勤苦越十五年而工部從賦鄕書防名仕籍稽古幹事爲時聞人蓋劉氏之族繄夫人而立也夫人雅性奉佛深通內典女工之暇惟誦金言寡居巳來殆廢膏沐治家以正教子以嚴禦下以仁奉身以儉用能閨風閫範式是六姻壽考康寕享玆五福迹其雅素豈徒然哉一女適魯國曽弼舉進士終殿中丞工部三子曰直方舉進士任大理寺丞潭州通判曰直溫直淸並業進士二女長適防稽夏渙舉進士得大理評事知鄂嘉魚縣次適譙國夏侯藏用亦進士內外姻戚莫匪文儒一門之中素風特盛積善之後餘慶叵量工部君履霜露以涕洟奉幾筵而欒棘五十而慕出於至性三年之制善守禮經且以封樹克終歳月增逝大懼徽懿闇而不彰逺咨遊舊文以爲托書郵絡繹玉音薦委襃陶母之徳誠媿春秋之徒表京兆之阡式謹樵蘇之禁銘曰

嬿婉之徳宗姻是式表南國兮嗃嗃閨門繩繩子孫昌後昆兮脂田換縣蘭陔防膳壽觴薦兮萊衣斑斑冡婦執笲慶承顏兮融峯峻極湘波碧色啟封域兮報徳昊天勒銘新阡垂億年兮

武夷新集卷八

欽定四庫全書

武夷新集卷九

宋楊億撰墓志一【四首】

故宋陜州芮城令淸河張君墓志銘

君諱仲仁字子信其先淸河人後徙建安之吳興遂爲著姓當王氏之據有閩越也曽祖從晟爲州裏豪右材兼文武仕至蒲城制置副使工部尙書祖贇以賞延之典署建州長史烈考仁邈檢校左散騎常侍君卽常侍之次子也與伯氏同生居上爲弟風格甚類趣向多同里巷相疑家人莫辯毎異其服飾以自別焉君爰自童防服膺儒素韻宇衝粹智略縱橫李氏之平建安也常侍辭疾家居累徴不起君策杖行在叩閽上書朝論奇之卽授太常寺奉禮郎攺祕書省校書郎調補本州松溪尉江表平入朝歷衞州衞縣主簿靑州千乘尉逹州巴渠簿兼令尉事遷陜州芮城令以疾去官旅寓京師尋訪醫藥積日彌久美疢愈滋肩舁而歸遂成沈痼淸漳臥病旣十年而未瘳東岱斂魂俄三號而不返以咸平三年六月十八日卒於仁風裏之私第享年六十二其年某月日歸葬於裏衝源順也君娶武寕章氏生子三人長爲舟舉進士次垂象早亡次爲式女一人適進士章覃自君之被疾也爲舟等夙夜扶侍躬親左右靡神不禱靡藥不嘗蒸蒸服勤目爲至孝予從祖兵部卽君之元舅君之先夫人實予之尊姑予之與君猶丈人行也平生遊處顧托乘以猶新舊館過從嗟脫驂之無益謹銘翠琰以志佳城銘曰

天之徳兮世濟美仕兩朝兮宰百里政之善兮疢何美禱之久兮藥勿喜返九幽兮鄰萬鬼人之生兮胡至此宋故主客員外郎直集賢院髙平範公墓志銘

咸平五年二月戊寅集賢學士主客員外郎髙平範公暴中風終於上都甘泉坊之私第上以賢相之後形於嘆息戚裏之懿優其賵賻兩宮遣使以赴弔四鄰聞防而輟防交遊慟哭於寢門行旅咨嗟於閭巷非椒蘭之徳服媚於人梁棟之材中道而天者疇能痛惜如是哉公諱貽孫字餘慶濟南歷城人其先歷虞夏商周實享世祿春秋戰國繼出名卿或以博士顯東京或以詞人稱南國或以文雄史防或以信著友朋蕃衍流光非可殫舉及公之大父守愚占數京輔隨牒方州爲鄭州防禦判官命屈當時慶鐘後嗣累贈太子太師王父故魯國公諱質以伊管事業輔翊三朝以燕許手筆稱量天下由司徒侍中罷爲太子太傅魯國公而聞望益大恩禮彌渥將爲蒼生而再起遽嘆哲人之云亡然自五代以來百年之內號良弼者不聞它人累贈至尙書令烈考諱旻以公卿子著籍甚之稱在貴逰間有臺輔之望文章組繡於鞶心計剖析於毫釐任給事中三司副使公累謫宦事備國書由公上言追復官爵累贈至工部尙書公以岐嶷之姿荷淸白之訓思以學優入仕恥由父任爲郎不雜塵逰專精墳史果以鄕裏之薦亟預賢能之書天子臨軒擢居乙等同年生率次補州郡從事掾屬丞尉天子以公奕世載徳肯構象賢欲其起家不循常調解褐授大理評事雍熈中林胡犯邊王師致討飛挽之役公實董之祗畏簡書大足兵食凱旋遷光祿寺丞數月攺祕書省著作佐郎面賜五品服公以羣玉上帝之冊府蓬萊道家之藏室賢俊咸集喜田蘇之與遊圖史實繁多黃香之未見於是削章退食獻賦離宮卽日命公待制文館數月以本官直集賢院自是防書石室侍宴瑤池歌黃鵠於建章必陪賡載泛樓船於汾水卽奉豫逰以冠玉之英標屢聞題柱以燃萁之敏思幾至奪袍其風度閒詳才調淸婉士流推慕時論歸之登朝爲殿中丞遷太常博士上卽位入省爲外郎皆領書殿之職公克纂緒業祗荷門閥寢丘遺產非有膏腴晏子舊居未更爽塏而能孝以睦族儉以飭躬卽安先人之廬不違王父之命雅好禮法尢重名節奉烝嘗之祀馨徳逹於神明事期功之親歡心洽於宗黨性嗜羣籍家蔵萬卷或手自繕冩或親加校讐緗素畢陳敵祕書之副本籖題具列同吳氏之西齋好事之名流布京轂毎風庭月榭蕭辰蘭夕必命儔嘯侶銜杯漱醪凡備三益之友莫匪一時之雋漢庭太史或奏於聚星齊國客卿無嫌於卜夜此亦衝襟髙韻敻越常倫尙徳好賢有足多者嗚呼不幸今也其亡享年四十三斯天也巳矣夫人髙邑縣君李氏實淮陽丞相之妹洪惟伯姊母儀萬邦作合先朝居尊長樂而夫人防貴思降在富能貧周旋禮經輔佐君子得中饋之道彰內助之賢舉案齊眉方期於偕老帷堂晝哭遽痛於未亡一子克勤年十一歳天子憫之特授太常寺奉禮郎月給俸緡俾終服紀固有奇骨荷玆髙門𨿽在童防已知孺慕有後之慶斯言不誣一女尙幼夫人以防無慮居禮當卽逺毀家襄事竭力送終伊洛之間松檟斯在日月其吉筮無違卽以其年十一月戊申扶防歸葬於河南府洛陽縣某鄕某里祔於先塋側也嗚呼刼燼灰飛沈碑谷變非刻金石曷志桑田以某投分生平托之銘篆巨源尙在庻嵇紹之不孤伯喈有言述太丘而無媿銘曰範氏之先出扵陶唐積徳儲祉奕葉流光赫赫魯公蟬緌貂璫陰徳有後乃生夕郎扵惟集仙肯構肯堂穆然容輝煥乎文章行歸於周動罔不臧嗚呼難忱今也卽亡洛水濵兮邙山址波東傾兮樹西靡從先公兮夜臺啟新阡兮蒿裏傳三世兮一身閟九泉兮萬祀琢貞石兮志佳城人之生兮胡至此

宋故推誠保徳翊戴功臣鄧州管內觀察使金紫光祿大夫檢校司空兼禦史大夫上柱國長城郡開國公食邑二千四百戶食實封四百戶贈戶部尙書錢公墓志銘

咸平六年秋七月詔鄧州觀察使並代等州經略使長城公歸京師疾故也上開宣室禦武帳延登前席勞問數四以公美疢初復未任朝謁賜告就第俾之頥養汔九月勿藥有喜入謁未央宮自是五鼓登車晨趨無廢三杯退食常膳載加朝野之人室家相慶喜良臣之獲祐而斯文之未防也十月戊寅宿戒知友防竺幹之宇爲桑門之饌與開士輩談苦空讚眞諦俄起更衣偃然就枕若假寐焉少頃視之乃風暴作如大醉狀肩舁歸第是夕以不起聞享年四十有四上臨軒震悼遣使弔問法賻之數有加常等窀穸之事悉從官給翌日詔贈戶部尙書天子以公母夫人在喜懼之年有羸老之疾不克終堂之養實深擠壑之痛特命中貴人面賜白金三十斤禮極哀榮恩霑存歿君臣之際斯爲至矣公諱若水字淡成河南新安人蓋淩煙功臣巢國公九隴之後世冑閥閱譜諜存焉贈太子太保蕚追封瑯邪郡太夫人王氏曽祖妣也贈太子太傅柔追封淸河郡太夫人丁氏祖妣也尙書司門員外郎贈太子太師文敏烈考也往者公參掌萬機追榮三代始贈孤卿再躋極品至於延鄕之命乃慰令伯之心蓋由夫錫羨貽謀重世始大臧孫於焉有後太丘以之無慙者也公始在孩稚頴悟不羣爰自靑衿卽齒鄕校開卷成誦發言有章才十歳能屬文逮志學之年已博渉六藝方領矩步比肩諸生而符采超邁襟懷散朗山庭月角蓋有公侯之相瓊樹瑤林自是風塵外物華山陳搏一見公以爲有仙風道骨名在丹防紫府中柏閣僧宗裔者有人倫之鑑獨識公於儕軰且云斯人者異日登金門上玉堂升赤霄捧白日矣太平興國七年詔郡國貢士河南太守以公首薦於賢能之書時才弱冠防有期功之防不克隨計再上登甲科解褐同州觀察推官專以經術緣飾吏事至有鄰郡之民滯訟未決不逺千里來求片言時先太師掌內帑於西都倉卒捐館公見星而往指景悼生泣血倚廬柴毀骨立左馮之人相與列狀太守且云失賢從事民將疇依升聞於天特俾權奪公墨縗而贊幕畫心防以畢禮經郡政倚成甿頌尢塞今三司使夏官侍郎上谷公時任樞宻學士領選部方與天子論思帷幄之中進退天下之士而品藻人物講求茂異孜孜慰薦惟恐不及當是時公及太原王扶頴川陳充同郡錢熈皆爲外諸侯賔屬卽抗章以聞咸傳召歸闕天子命丞相府召試以公文最髙超拜祕書丞直史館中謝日面賜緋衣銀魚自扶而下只除殿中丞不得與公比明年拜右正言知制誥與今給事中柴公成務呂公祐之諫議馮公起參知政事王公旦同制並命焉淳化三年郡國貢士凡二萬人貢舉巳來莫斯爲盛天子詔公同掌文柄數月又命案行平涼五原等郡公乘驛至塞下盡得其利病歸奏扵靑規中畫地聚米如指諸掌天子嘉嘆且諭以登用之意公辭以身被逄掖業在黃卷得司誥命爲詞臣足矣天子乃召公入翰林爲學士自屯田員外郎遷職方仍賜三品服審官辯論人材周太宰之任銀防出納王命漢尙書之職又詔公兼總二司焉至道元年春正月命公爲右諫議大夫同知樞宻院事進階朝散賜勲柱國樞衡之任機務在焉自唐朝以來皆二廣兼領逮朱梁之後與三事抗衡至若赤白之囊曉傳邊奏輶軒之使夕發兵符承宻防於禁中授成算於閫外丞相有所不聞也天子以公忠肅明允溫恭篤愼付以是任一二咨之未幾太宗上仙聖皇紹統擢拜金紫光祿大夫尙書工部侍郎進封長城郡侯防勲上柱國餘如故上以公顧命大臣股肱良弼虛懷延納垂拱仰成公亦夙夜在公憔悴事國小大之務思竭其力而致其身謨猷之言必沃乎心而逆乎耳穆淸體貌曽靡違顏私庭休沐不遑調膳一日乘淸閒之宴面陳至誠直以聖朝之日長髙堂之齒暮願得防衣膝下以奉其歡心上惇諭再三不兪其請公兩奉奏牘確乎不防上將欲崇進其秩公頓首固辭卽以本官罷機務充集賢院學士判院事俄受詔修永熈國書公卽引給事中柴公成務侍禦史南陽宗度祕閣校理濮陽吳淑及億亦在選中曽未期年書成奏禦旣終乙夜之覽爰備名山之藏上又以太祖皇帝十七年中經營四方削平海內規模宏逺功徳茂盛當時史臣殊爲簡略又命公舉爾所知再加論次公辭不獲免乃奏故刑部郎中知制誥王公禹偁今翰林學士梁公顥知制誥李公宗諤趙公安仁才及周星俄已絕筆彌縫闕漏號爲詳備兩朝大典出於公手百代而下垂爲信書俄掌吏部三銓兼秋曹案讞防鳴鏑入宼大輅親徵公扈從鉤陳駐蹕全魏或爟火傳警羽檄交馳天驕舉南牧之師云防有未決之議上必遣親近咨其計防給以筆札受其條對六驘宵遁萬乘天旋命公權開封府事鄴都缺帥北顧是憂命公知天雄軍府兼兵馬部署言事者以上郡之地控扼黨項冝修復城隍大聚兵谷朝廷惑之發卒萬人贏糧深入因舉夫版築之役而謀夫盈庭利害蜂起上未能決適公自魏乘驛會師於離石以幄幕九張兵車百乘藩決野宿凡五日造廢壘焉公據鞍少選當機立防輙罷其役飛章以聞宸洞開疑謀冰釋因詣闕而白其狀上嘉納慰勞適屬親試貢士命近臣考甲乙科第俾公預焉東堂校文時推精識西淸賜對帝善其言數日又命公撫巡陜西緣邊諸郡且以便宜從事凡七旬復命上謂公曰天官書上將次將位在文昌宮漢宣亦云邊境有事左右之臣皆將帥也文武是憲內外疊防亦何常之有公不能諭上防翌日有獲下之拜上以太原西北勁兵防控帶雁門雲中匈奴之所走集思得賢帥付以師律卽命公兼並幽等州經略等使判並州事盡護諸將倚爲長城又下詔案行邊塞周視亭障並土嚴凝窮冬尢劇擐甲冑者或至墮指襲狐貉者僅如懷冰公夙駕載馳防犯霜霰且多飲醇酒以禦寒气因傷肺得疾頗施鍼砭忽瘍潰於脛流血石餘四體薾然僅存微喘上遣中使太醫冠蓋相望又別賜手札丁寕欵宻初防藥石之效未任軍旅之事適防府州有所經度公將力疾而往上亟令止之𨿽漳濵有瘳而衞幕多故伐謀制勝固可以坐籌破敵鏖兵亦難於臥防乃降優詔俾之來朝方將驗上池之十全延明庭之三接出驅六纛授鈇鉞以專徵入序九功登巖廊而論道爲國方召播美扵聲詩致君堯舜躋俗扵仁壽如何奄忽乃至云亡里巷輟舂搢紳揮涕管公明不及嫁娶遺恨終天張元伯頓隔死生緒言在耳嗚呼卽以其年十二月壬申歸葬於河南府新安縣暖泉鄕祔於先塋禮也公曆階至金紫防勲上柱國視秩水土兼職風憲三進爵爲郡公眞食至四百戶功臣之號凡三加焉祿位官封亦云盛矣一子延年祕書省正字始七歳𨿽在稚齒了無童心擗踴哀摧啜泣孺慕出於天性殆過成人藐是遺孤庻乎有後公母範陽盧氏累封濮陽郡太夫人夫人滎陽鄭氏故殿中丞防升之女封北海郡夫人皆以公貴也兄若訥若虛早亡若愚今任大理評事通判臺州公扵昆弟中爲最幼虢州虢略簿若衝從父弟也大理評事維周前河南永城簿智周兄之子也皆由公而成立焉公眉宇秀防丰神標映體二鄰幾識探繋象下學上逹文成雅誥推已恕物殆過放麑之仁虛受兼容乃有涵牛之量善談名理聴之者更僕忘疲多識典故扣之者撞鐘輙應品題人物汝南之子將坐鎭雅俗東晉之安石挹其儀表者若披雲霧與之遊從者如薫椒蘭蓋所謂鉆之彌堅仰之彌髙澄之不淸撓之不濁者也公在先朝時爲北門學士與故刑部侍郎張公洎同日送上天子喜金鼇之得賢詠嘉魚而申美特詔宣演國樂魚龍雜戱近臣咸預式宴盡歡時方隅未寕邊屢警在扵內署實司宻命毎天子臨便坐決章奏軍書手詔急扵星火斧扆之側授簡立成曲盡事機不加防竄秉筆者推之掌審官之柄也如良工度材輪轅咸適其用𨿽小人懷土胡越不違其情罷謫防扵安全淑慝以之區別居中樞之地也罄竭謨猷參決機防守正持重曽不將迎憂邊思職屢防嘉奨屬舋起益部盜據坤維絓湯网者居多皆呂刑之不宥賴公全活實繁有徒且以愼宻自持彌綸無迹詭詞而出𨿽溫樹以不言陰徳豈誣在裏門而終大嘗以爲百年之計莫如樹人三代之昌皆由得士姑務引翼以答恩遇祁司馬之舉善外不避讎鄭當時之薦賢言之有味又以難進易退儒者之行旣得患失鄙夫所爲乃辭祿樞府退就書殿士林歌頌堆案盈幾馳競頓息風俗歸厚旣而述唐虞之二典極班馬之三長西狩終篇南箕起謗或以不署宰衡是爲專美或以倒置昭穆扵焉瀆宗公討尋故實援引詔令廷諍數四防書乃定羣邪側目正人增气領選部也山公啟事多所薦陳掌秋曹也不疑平反號爲寛大權蒞京轂也獄囚數百一旦決之桴鼓稀鳴鉤距靡設𨿽曰浩穰殆臻淸淨出撫魏郡其政亦同乃有元戎貴侯髙牙大斾提七校之師中人內侍銀璫左貂從九天而降公巵酒大胾率以交驩郊勞飲餞曽無違禮奉緡靡給私帑屢空坦然放懷不以屑慮及罷上郡之役而晉民息肩握大鹵之兵而胡騶屏迹乃至易簀而沒家無餘財行路之間人皆流涕非誠信素著譬李廣之不言仁惠見思同子產之遺愛者安能及是哉公有徳有言多材多藝精覈數術善評書畵雅好班固漢書常日讀一卷周急好施勞謙善下多所折劵未嘗治產収養孤防侔郈成分宅之仁恊比親戚掩遊吉亢宗之說勤接士類皆虛往而實歸善與人交必相先而莫逆薦引後進有知人之明購求墜簡侔祕書之副毎燕居私第角巾東道叩虛課寂味玆闗近年深信佛乘雅習禪觀隱幾終日陶然自得歸全之明日上遣近侍求兩朝防書遺艸若衝等搜扵巾箱盡以進禦且述素志願得薄葬免扵勞民上亦允其請茂陵遺札幸天子之見求京兆新阡固鄕人之不犯族子光祿寺丞易卓犖稽古時之聞人集公生平文章爲二十卷某辱公之顧爲日斯久道同气合心照神交親奉齋終幸無怛化知音逝矣空絕伯牙之冡樹蒼然誰表延陵之墓含酸隕涕且爲之銘銘曰

明堂肇基眾材具施如何棟梁中道而隳元首睠懷同體是宜吁嗟股肱一旦而虧腹背何益鎩玆六翮碔砆奚爲防我垂棘人失司南國亡遺直空餘話言布在方策嗟太山兮其頺悲玉樹兮將埋悵浮生兮朝露閟英魂兮夜臺伊南州之髙士兮徒漬酒以申哀背鮮原兮臨紫陌啟新阡兮從舊域嚴封樹兮禁樵蘇志泉扃兮刻金石諒西土之耆老兮盍樹碑以表徳

宋故翰林侍讀學士朝奉大夫右諫議大夫騎都尉賜紫金魚袋滎陽潘公墓志銘

咸平初天子端委穆淸順考古道思近耆徳樂聞話言扵是徴漢代金華之舊聞考唐室翰林之故事特置侍講學士之職時予從祖七兵尙書故戶部夏侯貳卿今侍郎河間邢公中丞呂公並預玆選後三歳今丞相畢公自上黨驛召旣至卽以命之又再歳自郎署擢河南潘公爲諫議大夫授以玆任八年之間六人而巳公亦旣拜命人無間言時屬天驕犯邊軍烽日警天子將躬秉武節展義兩河而公以肅乂之姿處切近之地旰朝備問言多沃心中涓諭防退必削稾及輿駕薄伐勤勞扈從晝驂乘扵襄野夕宿衛於鉤陳從羽獵扵儲胥陪玉食扵云幄防犯霜霰因而遘疾猶親奉宸防致祭洪河沈璧浮牲精意懇到及復命行在移幸澶淵晨趨暮召夙夜匪懈中幹愈甚束帶不任王人國醫存省相繼嘉言宻奏啟沃未忘美疢漸滋皇慈彌渥特奉明詔先還上都肩舁啟行郵亭先置星言夙駕有加無瘳及旅愷班旋膏肓沈痼精爽將竭方寸不亂月正元日殆扵彌畱猶召故人執手爲別且占遺奏不令托孤嘆逝者之如斯痛主恩之未報言訖瞑目至夕奄然皇上軫悼良臣賵禭加等以其子太廟齋郎汝士爲大理評事正字汝礪爲太常奉禮咸賦以祿俾之終防又詔有司給方舟載其柩歸葬豫章從遺志也恩禮之厚無以爲比公諱愼修字成徳其先滎陽中牟人唐末避亂遷扵閩粵治產作業遂爲著姓當王氏之偏霸也曽祖武源以丘園之秀預弓旌之招受署福州古田令祖崇裔種徳務滋懷才不試世難方棘肥遁終身烈考承祐屬云雷之遘屯負公臺之偉量嘗事吳爲蘄州法曹掾郡守以非法致死罪抗議不奪投手版而歸王延政據建安且欲倚以爲相時防墻結釁尋戈繼日引經義而廷諍因禁錮而家居江南平建州若得劇孟之一敵國也累服大僚專掌劇務辭榮致政得刑部尙書歸隠洪州之西山優遊沒齒妣淸河張氏以從夫之貴封本郡君而公之顯祖贈太常少卿祖妣河間邢氏封本縣太君皆由尙書之故也公少負俊才習聞義訓觀書學劍包文武以兼資防漆凝脂越風塵而特秀才十餘嵗隨先尙書歸金陵得祕書省正字嵗滿遷校書郎未幾入省爲水部員外郎賜五品服才冠歳矣俄遷膳部先府君懸車告老公求便官就養得知洪州丰城縣嵗余以憂解職卒哭起復舊官攺上元令以刑部員外郎知雜賜服金紫執法甚平持憲尢肅江右耆舊至今稱之除水部郎中兼起居舎人判待制院領郡國之上書評諸曹之奏議蓋一時之劇任也開寶末蚩尢之旗亙天龍驤之師渡水公將危邦之命以市宴爲名使交兵之間履不測之險旣陳土貢扵宰旅且畱別館扵都亭時後主先命同气之親來謝不朝之罪羈縻未遣休戚攸同王師所加防音繼至金湯失守顧宗國之將亡玉帛旅庭齒外臣而致賀邸吏懼其後至所司督其不供公介然抗議以爲不可毎內朝稱慶但拜章待罪太祖重其知禮嘉其有辭特遣貴臣親諭上防攺命供帳增給餼牽及靑蓋來朝朱扉賜第太祖以公質性忠厚特授太子右贊善大夫俾事故君是爲上介思喬木於故國尙見世臣曵長裾於王門兼掌記室太宗嗣位以恩例累進階勲後主考終由府罷復預朝請歷太常博士虞部倉部考功三員外郎郎中出通判壽州知湖州梓州凡十年在外故鄧帥太傅李公典領中祕書方求碩儒以充近署遂引公入直祕閣出入交防偃息周廬刊正遺編蓋手不釋卷祗膺淸問必膝之前席善談名理言爲陽秋勤接士類心無城府江東人物率執贄而宗予漢庭公卿多致恭而尙齒允所謂南州之髙士儒林之丈人也然自博極羣書優遊一紀素髮垂領僅類郎潛凝塵滿席不嬰世務婚嫁未畢屢求典於方州年徳俱髙果入參扵近侍將記言扵惇史遽歸全扵厚夜嗚呼享年六十九公前娶汝南周氏今夫人東海徐氏封本縣君卽故中書侍郎上饒郡公景遜之女也建康大姓連姻戚裏柔儀惠問冝家睦族俄遘未亡之戚實深偕老之痛率其二子奉公之防歸於洪州祔先尙書之塋從治命也公四子長亮端拱中舉進士補大名朝城尉次成皆早亡五女長適福州寕徳令邵良弼次適蘇州常熟令岑頔先公而逝次適興元府觀察推官龔紀次適大理寺丞張安期故參政刑部侍郎洎之子也一尙防而許嫁待年而未行公風度詳閒襟懷夷曠旁通多可虛受兼容雅善棊奕僅臻絕品先皇帝萬幾之暇常以方罫自娯公屢防三接之召親奉一枰之戱退而作棊說以獻天子異之蓋多藝多材姬公自許執禦執射仲尼之言𨿽餘力之使然亦天機之獨妙參掌記注猶及金匱之闕文屢奉宴逰嘗續柏梁之髙韻生平著撰疊委筐箱諸郎等方在哀迷未遑論次長卿遺札冀武皇之見求叔夜孤児幸山公之尙在永懷舊徳髣髴緒言揮涕濡毫以志陵谷銘曰

全吳之地纉唐之祀公臣舊邦罔有貳事開寶之季王師摩壘公使交兵玆亦盡瘁一心事君典訓攸聞公之奉上茂貞純兮十年不調先民是悼公之爲郎殆華皓兮西淸北門宴見諮詢簮筆持槖奉至尊兮靈旗大輅䢐徵赫怒巾車脂轄陪天步兮公巳白首始遘元後冨貴之來逼蒲栁兮公踐玉堂入侍聖皇寒暑之疹在膏肓兮時不與兮道攸逺志將亨兮命彌旅櫬歸兮春艸長銘旌飄兮白日晚瞻冡樹兮成行悲逝川兮不返永賫志兮首丘長垂名兮汗簡

武夷新集卷九

欽定四庫全書

武夷新集卷十

宋楊億撰墓志二【三首】

宋故推忠協謀佐理功臣光祿大夫尙書右僕射兼門下侍郎同中書門下平章事監修國史上柱國隴西郡開國公食邑三千八百戶食實封一千二百戶贈太尉中書令諡曰文靖李公墓志銘

景徳元年秋七月乙酉大丞相僕射隴西公早朝至待漏舎不俟鑰出而歸疾故也粵翌日車駕幸其第親至臥內存撫甚厚賜白金三百斤旣還宮以不起聞上又臨哭出涕初公之疾也中人太醫絡繹旁午扵道殆公之薨也千乘萬騎一日再幸其居國殞宗臣帝失元輔都城爲之罷市工女以之寢機同體旣虧實太上之深戚斯文將防顧天下而誰宗嗚呼哀哉眞古之遺愛也公諱沆字太初其先趙郡人廣武君之後也防書所載世徳茂焉泰陵令累贈侍中豊追封虢國太夫人滕氏曽祖父母也洺州團練判官累贈中書令防追封魯國太夫人苗氏王父母也侍禦史累贈尙書令炳追封陳國太夫人周氏考妣也公韻宇宏廓靈衝粹特資異稟卓然不羣甫及成童性靡好弄逮扵就傳言必有章七嵗能屬文十嵗通五經大義服膺素業旣冠而大成比肩諸生命鄕而髙薦時春官氏方虛甲科以待屬丁先府君之憂自大梁而抵羣舒幾二千里見星泣血哀感道塗食鬻倚廬毀深欒棘先府君歷佐使府及剖郡符狥公滅私輕財好施以經遺子市義扵人曁啟手之辰無兼金之蓄公承淸白之訓持窘絕之家有原憲貧病之憂茂張仲孝友之徳太平興國五年舉進士得髙第解褐將作監丞通判潭州郊祀遷太子右贊善大夫八年歸朝爲著作郎當是時也天子方端委穆淸詳求茂異崇建冊府養育人材公之蒞長沙也椒蘭之徳在人金玉之音盈耳輶軒宻啟外臺陟狀稔熟扵上聴喧塞扵公議中謝日太宗命中貴人送丞相府試文一通以本官直史館賜五品服雍熈中今工部尙書王公化基任左拾遺上封公車大言自薦太宗謂執政曰李沆宋湜皆佳士也可並試之明日並命爲右補闕知制誥公之位在二公之次上特令公首冠焉又賜錢百萬天子知公貧多權錢富家出倍稱之息又別賜三十萬俾償之端拱初遷職方員外郎掌誥如故來年受詔與今學士承防禮部尙書宋公白同知貢舉是時天子始命復舊制委有司貢部翕然有得人之譽未幾召入翰林充學士賜金紫又奉詔與今丞相上谷公同掌選部澄汰流品旌別淑慝淸通簡要時譽歸之公之在內署也或乙夜觀書之餘備前席受釐之問風規醖借占對雅弼違獻可上多沃心稱善舉能言皆有味天子知其才可以緝熈帝載察其徳可以鎭厚風俗乃有意扵大用也淳化二年拜給事中參知政事是時天子方循名實以考百揆謹吏事而責三公公勵翼一心將明庻政水潦僅止閭閻息愁嘆之聲名器有倫搢紳絕僥幸之路彌縫闕職汔至小康俄罷政事以本官奉朝請𨿽坐防免時望彌重未幾丁太夫人憂柴毀過禮先是公防戚同居功緦百口昆弟致美家人忘貧賦祿𨿽優量入都盡及罷樞務復罹哀疚居防盡禮送終竭力殆扵食貧曽不屑慮優詔起復辭不得請俄以本官知升州因奉璽書請對便坐天子畱而不遣攺命知河南府兼畱守司事二周變風期月報政才及滿嵗召歸闕廷屬光啟承華克固邦本疇咨羽翼輔導元良卽以公爲禮部侍郎兼太子賔客特詔賔防之職一用師傅之禮仍屈儲君之重先施下拜之儀公請見頓首辭不獲免皇上踐極拜戶部侍郎參知政事未幾以本官平章事監修國史進位中書侍郎屬鳴鏑犯邊翠華薄伐居守之任根本斯繋闗中圖籍委鄼侯以無疑東郊保釐非畢公之爲比上親握武節躬禦六師北渉大河駐蹕全魏勞軍而連營賈勇展義而編甿案堵班馬引去邊塵載淸無有南顧之憂克定一戎之業者繄公之力也公亦坐鎭京邑兼容獄市令行禁止不戮一人千門萬戶曽無吠犬及鑾輅凱旋謁見行在置酒幄殿奉觴上壽勞問優縟體貌尢異淸中除道奉迎至尊同徳一心光輔大政來年進位門下侍郎屬有事南郊加尙書右僕射餘如故公踐師長之秩處丞弼之地屬西北二鄙金革未息伐謀制勝實賴前籌調發均輸曽不暇給當寧靡寕扵旰食宰府專職扵憂邊公夙夜自公憔悴事國任重責大智困神疲休澣在辰稀得出沐腠理徴疹不敢寕居筋力前衰精爽坐竭岑江陵之盡瘁天子先憂張司空之云亡星文告變嗚呼享年五十有八詔輟視朝五日贈太尉中書令上又別次發哀羣臣奉慰追錄嗣子逮扵周親乃至外姻諸甥常從給使咸被延賞之澤悉膺非次之命又特命昭宣使恩州團練使李公神福監視葬事太常考行諡曰文靖發引之日有司具鹵簿大鴻臚持節防防卽以今年五月庚申歸葬於河南府洛陽縣賢相鄕積潤裏從尙書令府君之塋禮也公積階至光祿大夫防勲上柱國三進爵爲公眞食至千二百戶功臣之號凡再加焉祿位寵名皆人臣之極也前娶淸河張氏永興軍司馬忠輔之女生一子曰翁朝三女長適右諫議大夫薛映次適奉禮向傳正相國河內公之子也次數嵗而夭及公之薨張夫人之所生無復存者今夫人沛國朱氏累封越國夫人故太常少卿致仕累贈工部侍郎洞之女嬪於臺宰宜其室家作範中闈啟封大國齊眉舉案禮極如賔晝哭帷堂痛深偕老生四子三皆早夭防曰宗簡大理評事五女長適著作郎直史館王曽執防過哀遇疾而逝次皆防公三弟曰贄虞部員外郎知洛陽縣陳力就列負適時之才曰源太子中舎裕蠱亢宗眞保家之主曰維戶部員外郎直集賢院文行第一見推朝倫克荷世家允爲國器公風鑑融朗天性謹厚自結髮爲學靡雜塵防𨿽燕居愼獨如臨賔祭視童無誑處闇罔欺韋編屢絕不閱非聖之典束帶未旣不答嚴君之召先府君常語人曰此兒異日必至公輔知子之明蓋無媿矣及計偕續食發防決科引籍周行通直延閣水懷珠而川媚林養棟以材成繇是升右掖以司言入內庭而待詔五代已來文體一變至於雅誥殊未復古公之書命也啟廸前訓潤色鴻業善爲辭令長扵除書考三代之質文取兩漢之標格使國朝謨訓與元和長慶同風者繄公之故也及參貳政柄彌綸事典守正持重不務將迎出蒞瑣闈恪居官次靖恭夙夜曽無澄撓尹正西洛茂宣愷悌之風調護東朝助成明良之徳曁再掌鈞軸正位巖廊斟酌治體辧論官材人斯具瞻帝用親倚謀事補闕夜思晝行納誨盡規有犯無隠深識大體務行故事終年公府未嘗案吏退食私第靡有謝賔加以愼黙寡言質直無矯百執延見多虛往而實歸兩府論議必守經而據古將順歸美而不喜詭隨夕惕補過而深懲滿假玆所謂皇家之柱石神化之丹靑也至如喜怒不形進退可度陟降畫室尺寸靡差吐嘔車茵醉飽必恕賦祿𨿽厚奉身甚薄萬錢之入周急屢空數畆之居偪下巳甚不問家事不卹人言疇昔交遊淡水之情無攺平生恩徳一飯之報不忘性絕玩好專聚圖籍孜孜繕寫躬自讎對崇奉內典洞曉眞諦毎燕居靜慮深念無生旁行四句堆案盈幾雅善筆札特臻其妙嘗所著述遺槀頗多季弟維論次編聨成二十卷立言不朽其在玆乎諸弟等以某爲相府舎人多歷年所欽奉全徳飽聞緒言見徴銘篆之詞以防陵谷之變某早在薦紳之末特防國士之知𨿽年輩相遼位貌非等更僕之論固嘗莫逆扵心沈石之文庻幾傳信乎後是爲實錄諒無媿焉銘曰

聖作物覩帝賚元輔如鼎三足猶天八柱翊宣大猷康濟庻務衮職有闕仲山是補顯允相國光弼大君謨明亮采師古經文道類矢直政無絲棼百工時乂九流洞分公徳如風孰不靃靡公言如蘭人斯服媚大成典謨學探象繋嗚呼彼蒼胡不憗遺公心如秤重輕誠懸公道猶龍鑽仰彌堅功熈帝載識窮化源哀哉哲人胡不永年它人蹄涔可以掲厲公陂萬頃涵泳無際它人垝垣殆見室家公墻數仭徳音孔遐公掌大鈞平章百揆思職憂邊匪躬盡瘁哲人其萎二防生沴桃茢臨防禮優賵禭公輔大政髙朗令終易名贈秩褒徳顯庸十世猶宥九原啟封鹵簿賜葬都城輟舂馬悲鳴兮車結轍弩矢驅兮班劍列靈輀駕兮祖奠徹銘旌飄兮楚挽咽伊人生之共盡兮惟大名兮不滅邙之麓兮洛之涯泉臺閴兮隴樹微宿艸短兮朝露晞蒼煙暝兮夕烏飛苟逝者之可作兮非我公兮曷歸

宋故大中大夫行給事中上柱國臨汾郡開國侯食邑一千二百戶賜紫金魚袋平陽柴公墓志銘

公諱成務字寶臣其先平陽人漢棘蒲侯之後也世亂流寓不常厥居公之逺祖占籍河朔積徳有後宗盛焉五代祖賡因官曹南遂家於濟陰郡大王父綱廬州別駕王父隠居求志藏器不耀累贈太子右贊善大夫祖妣劉氏追封彭城縣太君烈考自牧舉進士乙科應聘戎閫晉末之亂奉武行徳扵河橋蹈危機畫奇防尊立漢室底定中原天步旣淸賞典不及逮周邦之啟始通閨籍踐歷臺省淹徊郎署終兵部員外郎而王父祖妣追榮錫命皆由兵部之故也自公之貴兵部累贈禮部侍郎妣丁氏追封譙縣太君錫羨流光斯不誣矣公風度夷雅襟靈衝粹始在孩稚迥如老成靡事塵遊不雜兒戲橫經就學昻昻有千里之資從賦干名籍籍致同人之譽毎投誠執贄前逹爲之致恭秉筆屬文傾都以之傳冩春官宗伯常虛甲科以待之而公思值名公伸扵知巳幹徳中禮部員外郎知制誥王公祜適典貢部公始就鄕舉卽以公冠扵諸生當時朝野聳得賢之議解褐宿州軍事推官秩滿爲曹單觀察從事被所知之舉遷大理寺丞監潭州茶場筦防之利實佐扵用度羨余之績具載扵簡書疇其幹蠱之才委以外計之任攺太常丞峽路轉運副使賜五品服拜監察禦史知果州轉殿中知蘇州滿嵗移充兩浙轉運使攺戶部員外郎直史館賜服金紫除本曹郎中充三司戶部判官選爲光祿少卿未幾充髙麗國信使復命領京東轉運入爲司封郎中知制誥遷左諫議大夫知河中府今上踐祚拜給事中知梓州歸朝受詔同修永熈實錄俄知揚州入判尙書刑部小吏犯法怒而笞之黠胥無賴伏闕自訴適有中防薄責其狀公以爲天子從官領秋曹六卿之任抶吏被劾禁止朝謁亦何面目復據堂決事耶卽上言解職以本官奉朝請未幾腠理生疾勿藥靡徴哲人其萎頽山興嘆嗚呼公以景徳元年六月某日考終於正寢享年七十有一公寢疾彌畱方寸不亂口占遺奏以六嵗孤兒爲言上憫之特授太常寺奉禮郎賦以廩祿俾終防紀卽以某年某月某日奉公之靈柩歸葬於開封縣新裏鄕汴南裏小邊村汴南原舉前二夫人祔焉禮也公始娶趙氏故宗正少卿齊之女後娶張氏今夫人李氏封贊皇縣君故水部員外郎岧之女也宜家之美內助居多徳茂亢宗義惇偕老三娶令族晚有兒息年六十有六始得今奉禮焉二女長許適太常寺太祝張太初今戶部侍郎雍之愛子也次尙幼二弟曰成像舉進士終祕書省著作佐郎曰成文任三班奉職實公之保任也弟之子曰貞範將作監丞曰貞簡祕書省校書郎皆自公而成立焉公文行首出時名籍甚自濯纓筮仕束帶登朝佐幕從軍頗聞婉婉之畫剸煩治劇蓋有飄飄之刃先朝以卿士惟月時惟古官位實像河行有鳴玉典掌尢重表著並崇自唐以來目爲散地思矯前失以振舊規乃選諸曹正郎有才望者十人並補少列而公首膺玆任羣議允歸至若辰韓之區是爲君子之國世修職貢乃心本朝而尺詔頒恩輶軒遣使撫柔殊俗震疊皇靈自非專對之才或致君命之辱而公奉辭於役裔壤咸懷矧內史西臺專掌訓誥代言之選居第一流而公允是僉諧潤色鴻業前朝國書藏在冊府論次大典厥惟難才而公肅奉擬倫裁成信史逮於出典劇郡必樹扵風聲入奉內朝式瞻扵儀表經笥學海河東之三篋盡通辯囿談叢稷下之千人皆伏多識前訓鑽之彌堅善與人交久而無攺雅奉元之教妙逹養生之防深通醫砭之術屢獲蠲屙之效其風規醖借學術該博亦足爲儒林之丈人公朝之舊徳矣某昔刊靑簡嘗接緒言今志佳城無慙直筆庶幾傳信以永方來銘曰

濁河奔流羽虫日化逝者如斯不舎晝夜新阡郁起原隰龍鱗死而可贖人百其身嗚呼柴公名髙鄕品給事左曹行將十稔享年從心考終正寢日月之吉筮葉從牛眠卜宅馬鬛增封九原宿艸千古長松惟令名兮不滅與簡防兮無窮

宋故推誠翊戴同徳功臣山南東道節度管內觀察處置橋道等使特進檢校太尉同中書門下平章事使持節襄州諸軍事行襄州刺史判許州軍州事上柱國隴西郡開國公食邑一萬四百戶食實封三千二百戶贈中書令諡曰忠武李公墓志銘

景徳元年冬天驕冦邊羽書狎至列城開壘冀方弗寕爟火幾照於郊畿敵騎將飲於河曲聖皇赫怒乃議親徵六師戒嚴百神衞蹕且詔襄陽節度相國李公爲駕前東靣都排陣使元戎十乘實先啟行旣至而軍聲震且戰而戎渠殪淸道迎謁案節前驅及天步底寕鑾輿凱入又詔公以精甲萬騎畱鎭澶淵粵二年春正月詔公入覲臨軒延見體貌非常置酒髙防宴勞加等適終飲至之禮俄嬰腠理之疾太醫中貴相望於通莊翠華羽葆親至扵甲第公力疾迎拜雪涕興言發扵至誠感動人主旣而中幹遘沴有加無瘳殆於旬時遂至沈劇汔二月癸未以不起聞皇上撫幾興嗟臨防出涕失左右之手奄防於宗臣聞鼓鼙之聲深思扵賢帥搢紳相弔里巷輟舂桃李無言蓋仁愛之所結金石斯刻固風烈之如生嗚呼哀哉眞人之傑也巳公諱繼隆字霸圖其先隴西成紀人至於因生命氏之由來世徳家風之似續實出元之後蔚爲仙李之宗族望重扵山東譜諜藏扵冊府非假一二而談也公之逺祖占籍上黨水深土厚代產偉人大王父諱直以髙尙之姿不求人爵以蕃衍之慶大啟孫謀王父諱肇仕後唐爲都壕寨使檢校司徒同光中討王都扵中山防北戎赴援王師失律諸帥奔潰不任其恥獨率麾下力戰而歿烈考諱防耘國初佐命功居第一歷宣徽南北院使樞宻副使屬太祖皇帝再造區夏經營四方申命信臣討平亂略偏師一舉盡得荊山之地不煩血刃無犯秋毫版圖入於職方貢賦歸於宰旅大勲旣集飛語乃生卒致投杼之疑且有傳車之召屬吏問狀恥扵辧明左遷淄州刺史考終扵治所焉太祖念翊贊之元功申追命之殊典特贈宣徳軍節度使檢校太傅以公之貴累贈中書令追封豳王妣吳氏封齊國太夫人王父累贈尙書令祖妣趙氏累封萊國太夫人皆以公之故也公識度沈粹風規醖借山庭月角蓋有封侯之相蒼璧黃琮乃是禮天之寶耿介不羣倜儻自任渉獵經史愽通大義馳騁騎射冠絕一時初先王昆仲三人友悌尢篤而先王以翹車應聘杖策從軍伸扵巳知不遑家食公始在孩稚卽養扵伯父作坊君殆總角成人出就外傅乃歸膝下以奉所生蓋閨門之中児無常父者矣先王居宣猷之任公朝行延賞之澤以公補西頭供奉官及侍行淄川爲當塗者除其籍屬聖人之降生從母氏而入覲命復其秩畱於京師俄丁先王憂見星而行悲感齊俗逺日之卜歸葬洛陽執防過哀襄事盡禮時公始十有七嵗矣旣畢封樹復預朝請而當時用事者或先王有憾之人方徼寵扵明庭思樹怨於後嗣公之所厚爲公危之公介然自持不以屑慮姑務徳報且圖智免繇是靡事生產多恣弋獵持權者謂其非象賢也勿復忌之甫及勝冠之年深逹屈身之略事親以孝睦族以仁沈浮當時脫略細故識者知其逺大也開寶初送戍卒扵中山中山帥孟喆命防射堂公矢無虛發舉止嫻雅喆有知人之鑑謂公曰他日非吾所及也時隴蜀初平冦盜猶梗命公爲果閬州監軍兼巡檢太夫人以公使於逺邦特鐘慈念擇先王之左右常從及故謹厚者俾輔翊之公曰兒之是行不須此軰必當有立無忝前人太夫人喜聞其言拊背以遣戾止逾月羣盜屏息巨猾就擒齊氓安堵椒蘭之徳薫於鄰邦金玉之音聞於京轂受代卽路比屋遮號遺愛在人頌聲盈耳公以庭闈在念晨夜兼程驛鞚奔馳劍棧危險蘿蔦防宻巖谷深峭狹逕苔之滑喬林宿鳥之喧絕澗崩崖人馬俱墜比驛吏然燭而至引綆以登兩無所傷深逾百尺議者以公貴盛之未涯孝思之致感也防朝廷將舉樓船之師復金陵之地命公率卒三百戍於武崗式遏蠻陬以防外侮先是內地但給刀楯羣冦暴集僅及數千公督士力疾推鋒決死藥鏃貫臂神色自若賊不敢抗稍自引退繇是勇敢之譽聞於闕庭及王師南徵命公與石曦領偏師討平宜春郡防書上聞吳人禠魄太祖始不以眾人遇之也當是時浮梁渡於長江靈旗指於南國內發七校日費千金資糧扉屨順流而下牙檣防軸敵境是虞太祖命公與宗人符共董其役公偹豫有素往來無滯編管斗粟不爽於軍需木牛流馬式彰扵心計太祖奇其材力形扵嘆嗟乃命公案視壘垣督責戰具出驅使傳車無停輪入奏戎機膝恆前席甲戌紀歷知江左之道消伏波論兵與漢皇而意合自王師南渡公往復其間常日馳五百里途中遇虎以一矢斃之又嘗械降將一人獻於闕下至項縣疾甚斬首以聞太祖謂其勇而有謀可任大事嘗於江中與吳人水戰伏弩忽發正中其額若神物保防終無所傷奮不顧身忠而能力始太祖以先王之捐館也頗深痛惜特優命數若追悔之無及嘉舊勲而不忘疇公之勤益懷遺烈問及孤防形於軫惻因謂公曰俟平江東之日奉防書而來時中使近臣幾十數軰専伺獻功競圖受賞適有機事當奏京師公獨請行上益虛佇且言臺城危之狀因云在途日忽大風晦暝此城陥之兆詰朝露版至太祖召謂之曰如汝料矣吳將盧綘者嘯聚亡敗眾且萬人盜庫兵拒王命詔公以偏師討之勢窮乞降縛送行在以功遷莊宅副使防雩祀西洛命公爲禦營前後巡檢使太宗踐祚拜六宅使河決近郡奉詔使塞如期訖役水復故道三年輿駕薄伐次於常山命公視師晉陽盡防諸將因受詔與彰徳軍節度使李漢瓊當一面之衝施九攻之術飛矢羽集而戰气益酣左輪朱丹而鼓音不息抶其不勉奮以先登勇常冠軍退必殿後嘗爲機石所中勢如疾霆旁觀震驚不挫毛髮俄而並土窮面防出降太宗因其兵鋒遂討幽薊命公與郭守文領期門之師當前茅之任與敵鬭於胡瞿河之南大挫其鋭防戎人救至我師不利倉卒之際卽議班旋車駕宵徵諸將皆去惟公惇陣整旅長驅而歸引弓之民紛布左右憚其嚴整不敢邀擊追及行在太宗悅之旣還上都罪狀諸帥惟公與汾陽等數人不坐焉俄而獫狁犯邊命公防常山軍與崔翰等大破敵於徐河先是朝廷圖陣形規廟勝盡授紀律遙制便宜主帥遵行貴臣督視公獨陳應變之略不以新書從事違詔之罪誓獨當之果成茂勲天子嘉嘆四年遷宮苑使嬀州刺史六年防三交戍兵又受詔與潘美出代北破契丹靈丘縣大獲而歸明年防定州軍雍熙二年李繼遷叛扵銀夏受詔與田仁朗討之仁朗被讒下獄以公爲環州團練使實代其任公以仁朗非罪屢上言救之果獲輕典及西師之罷出爲髙陽闗監軍三年春王師北徵諸將受律公曹彬麾下實爲之前鋒鼔行深入屢敗賊眾矢中左股督戰不廢得契丹貴將一人元戎欲奏其事公力止羣議不敢貪功俄而傅潛米信兵敗眾遂大擾爲賊所乘獨公全師而歸成列不亂旣次易州賊騎倐至公兵素整格鬭退之因受詔知定州兼兵馬鈐轄太宗知公忠勇可貞戎政攺武州防禦使充侍衞馬軍都虞賜號忠果雄勇功臣九月匃奴南侵命公爲滄州部署率步騎一萬以赴之敵急擊河間劉廷讓求救於公不俟命而往次君子館敵伏兵發廷讓等先不之覺公力戰敗之殱戮無數防暮敵援兵至禆將桑贊等先遁我師遂潰公獨領百騎逹扵河間防人搆之謂其失偹詔徴赴闕送相府簿責之公條對明白卽命復位因上軍政數事皆可其奏未幾授武州觀察使檢校太保總兵如故端拱元年春遷洮州保順軍節度使充侍衛馬軍都指揮使出爲定州都部署是嵗匈奴八萬騎冦中山公之眾才二萬內謁者傳詔俾堅壁以待之公謂諸將曰閫外之事吾得專之也往年河間爲人所誤不卽死者正謂今日耳護軍袁繼忠壯其言躍馬從之大破敵於唐河追奔數十里俘馘以萬計是嵗敵冦常山及邢洺諸郡皆城守不出而中山之民芻蕘無廢公又出奇兵薄西山以邀敵敵亦引避太宗賢之召歸謂曰惟爾盡力於我毎嵗防秋卽詣屯所淳化四年授邠州靜難軍節度使仍總兵柄時李繼遷叛渙河外交通夏臺綏州髙文岯舉城效順西鄙騷然命公爲河西行營都部署繼遷聞風逃於絕漠保忠就縛送扵石州或請誅之公曰當獻於天子以釁鼓耳旣而申宥罪之命契明主之心焉至道二年春繼遷刼我輜重於浦洛河二將敗衂命公爲靈環十州都部署經略西事秋七月大發車騎十餘萬分五路以討賊遣公自靈州取東闗鎭由赤檉苦井路以赴之軍行乏水深以爲慮卽自槖駞路徑趨烏池聞丁罕慶州之軍與賊接戰倍道赴救解其長圍三路之兵皆後期不至賊黨逺遁遂謀旋師尙以不赴靈州慮違詔防遣其弟繼和奉表待罪太宗深加慰勉屬饋糧朔方命公由瀚海路率師護送公請自古原州渉蔚茹河爲便眾或非之公確論其事又遣繼和入奏繼和亦博逹有謀極言其利太宗聴之屬漕運之司飛挽未集遂案甲休士持重養勇賊將史癿遇者頗擾內屬率兵擊敗之俘獲萬計士气益震叛羌悉歸三年果由古原州路入援靈武遂城廢壘是爲鎭戎軍控夏人之咽防爲諸夏之扞蔽守禦之固至今賴焉自靈武之言歸聞永熈之厭代亟陳封奏求覲天庭攺授陳州鎭安軍節度使檢校太傅總兵如故五月來朝上以公累朝舊臣地居元舅周旋二紀勤勞王家將欲增其寵名不敢煩扵戎旅詔加同中書門下平章事歸鎭甸服偃息以作藩正位中臺雍容而論道俯接天邑蓋防福扵京師並建戎藩用夾輔扵王室屬太宗因山卜宅同軌戒期執圭來朝攀髯號慕俄丁齊國太夫人憂居防盡哀幾扵滅性明詔起復固讓莫從三年以誕聖之辰修上壽之禮郊勞餞飲寵數並優宴見諮詢嘉言罔伏五年郊祀進位檢校太尉六年北戎敗我師於望都公感憤載懷明發不寐上奨其誠節特詔歸朝淸宴延登防慮幅臆公車請行封章疊委上優寵耆徳不欲重煩但璽書垂褒便坐加禮而已俄授公山南東道節度使未幾授詔判許州實由公乃心本朝忍違京輔遙領峴首式綏三楚之人臥理璧田且增九鼎之重遽以明徳皇太后大漸詔入省之屬寢之有期復巾車而肆覲俄而北方之彊舉國來冦邊城震駭羽檄交馳兩河之人旦暮延頸以徯六龍之禦也公懇求扈從以扞牧圉上亦傾心委賴動靜諮訪公忠誠感發規猷宏逺公家之事知無不爲帷幄之籌言皆可復及先驅禦侮受命忘家臨敵誓師人百其勇敵騎奄至不介馬而徑馳我武旣揚須破敵而防食大殱彊冦克振天聲保界洪河申嚴戎政輕裘緩帶奉迎乘輿釃酒椎牛宴犒衞士上天眷命異域請和邊塵載淸帝車來復加地進律實居羣後之先繼好息民式開萬世之利詔加開府儀同三司增邑千戶未及拜命遘玆沈屙適覩承平奄歸窀穸嗚呼享年五十有六詔廢朝五日贈中書令上特爲制服發哀羣臣奉命入內內侍副都知西京作坊副使張公景宗監護葬事又命殿頭髙品石廷福召名徳僧就其第作佛事四十九日而罷太常考行諡曰忠武發引之日有司具鼔吹鹵簿大鴻臚持節防防卽以今年十二月庚子歸葬於河南府河南縣偏橋村之先塋舉洪農郡夫人楊氏祔焉禮也公二紀宿衞四換節旄累階至開府防勲上柱國進爵爲公眞食至三千五百戶功臣之號凡三加焉祿位官榮皆人臣之極矣公前娶洪農楊氏卽保靜軍節度使贈侍中光美之女也繼室天水閻氏封涼國夫人三子長曰昭吉次曰昭文皆任供奉官先公而逝季曰昭慶今任洛苑副使四女長及笄而亡次適內殿崇班曹玹亦逝矣其二皆防兩弟仲曰繼恂任洛苑使順州刺史不幸短命前公而歿有子曰昭遜以公之故特授內殿崇班季曰繼和任西頭閤門使平州刺史智略輻湊磊落不羣負文武之才以功名自任公友愛尢異深所推奨嘗謂之曰吾門之不墜者繄爾是賴自罷兵歸鎭因手筆唐李勣遺戒授之且曰吾不復預家事矣啟手之日依而行之及公之被病繼和適受任並門力疾封章忍死以待飛馹而至相見甚歡談笑移晷方寸不亂比更衣而就舎卽瞑目以歸全其器量也如此長姊適故洛苑副使郭守璘恭惟明徳皇太后沙麓啟祥塗山葉慶作合先帝正位內朝光輔大君居尊長樂播徳彤管升祔閟宮實公之元妹也次妹適故主客員外郎直集賢院範貽孫從父兄曰繼凝任樞宻直學士未及大用而亡曰繼昭終扵殿直二兄之子曰昭度內殿崇班曰承信供奉官皆由公之故也公器宇宏廓風鑑融朗惇閱詩禮博通義府跌宕文史多識前言寤寐經綸善談名理爲將威重禦眾嚴整在貴思降人得其歡心撫下有恩士致其死力習知邊事練逹武經臨難忘軀無厭扵金革盡瘁事國竭力扵股肱交逰之情嵗寒而勿攺行旅之際險易之不爭嘗奉詔書護塞河決日暮渉水讓舟扵梁迥公與竇神寶乘單舸而渡溺扵中流得大桑樹依之獲免及迥以舟迎夜半至岸比旦視之樹已沒矣其損己先人有如此者公臨事有謀當機無滯岐溝之役適有詔部分諸軍扵列郡公遽令錄其詔書後旬餘有亡卒數萬人集於中山不知所向公卽以詔書諭之各給要劵俾歸所部其深識制變有如此者公爲國逺慮獻言盡規先嘗詔廢夏州公以爲賊遷根本之地不可棄也又言銀夏南山中宜增置堡戍以扼其衝且保鄣蕃族而防賊之糧道當時𨿽不用其防而識者韙之至扵宿衛鉤陳握兵蘭錡周廬夜直太上有髙枕之安戎壁親巡軍中無兒戱之誚連守兩鎭宻邇王畿化行若神明民愛如父母在宛丘日屬水潦暴集舊防壊決吏民奔潰蓋無聊生公獨守危堤精意懇禱衝波稍卻一郡獲全率身捍患人受其賜性惇儉約不務華侈勤接士類雅好淸言多聚羣書僅餘萬卷退食扵公手自刊校喜讀春秋躬親繕寫筆札之麗自成一家博物多能動臻奧賾金絲誤曲周郎之顧乃逥駑驥同羣伯樂之鑑殊妙然而感激家世慷慨勲名嘗語弟繼和曰我異日當馬革褁屍正得死所耳愼無厚葬期扵速化旣以彰盡忠之節亦以見逹命之言在北邊日嘗奉詔廢威虜軍公上言以亭鄣之設不可徹備汔今賴之又累奉手防乞固守靈州至於陥沒深以爲恨此又城郢之英規禦戎之長算也公勞謙自處兢持尢甚踐臺宰之位也而防牀好讓慕考父之益恭立方面之勲也而坐樹無言同之側之不伐冠通侯之籍也而卑以自牧靡恃刑馬之盟居外族之親也乃貴而能貧謹守濯龍之戒宜其陟降帝右屏翰王國出藩入輔生榮死哀淸廟藏功鄼侯巳居扵第一未央盡像霍氏當期乎不名玆所謂皇家之藎臣人倫之全徳也巳愛弟等以某嘗學舊史從事斯文見徴篆刻之辭以防陵谷之變牢讓不獲謹爲之銘銘曰哲王建官仰鑑懸象紫微端門實列貴相文昌法宮乃有上將惟公踐之令問令望國之大事時惟五兵入董藩衞朕師不驚出總戎律亂略以淸惟公尸之七徳以貞二矛重弓髙牙長防雕戈淑旂屏我王國弩矢前驅列鼎而食殊鄰不庭拊劍太息黼黻公衮山陸離赤舄幾幾貂冠蟬緌書日三接宴見疇咨啟沃忠藎行無越思中山之師轍亂旗靡抗章請行投袂而起帝嘉舊勲慮其勞止旰食咨嗟璽書褒美控之騎飲馬於河鑾輅薄伐戰功居多時龍駐蹕天驕請和宣室飲至朔陲止戈帝居穆淸體貌尢異中外式瞻安危注意事君致身憂國盡瘁嗚呼彼蒼胡不憗遺心領襄漢鎭玆璧田河潤九里民戴二天邑廣千乘祿逾萬錢樂只君子胡不永年嵗將暮兮寒風冽天皚皚兮飛宻雪繐帳儼兮猶懸靈輀隠兮進轍路悠逺兮野蒼茫歸夜臺兮從先王英魂邈兮騎箕尾忠功藹兮書太常泉扄閴兮宿艸荒人生共盡兮吁可傷惟勲名之不滅兮等維嵩之峻極與洛水而靈長

武夷新集卷十

欽定四庫全書

武夷新集卷十一

宋楊億撰墓志三【三首】

宋故椎忠協謀佐理功臣金紫光祿大夫行尙書吏部侍郎同中書門下平章事監修國史上柱國太原郡開國公食邑二千戶食實封四百戶贈太傅中書令諡曰文簡畢公墓志銘

景徳二年十月乙酉上禦崇政殿丞相太原公早朝方候對於殿廬中與同列議所以條奏之事侃侃自若俄頃風暴作不能入謁上亟令太醫切脈餌以良藥遣中貴人絡繹致問良久疾甚殆不知人事上不俟駕躬自臨視肩舁歸第卽日以不起聞上又親至其居臨哭之慟賜白金三百斤詔廢朝五日冊贈太傅中書令君臣之際斯爲至矣哀榮之數無以加矣公諱士安字舜舉其先文王之昭功參於並建魏萬之後兆啟於大名錫羨流光世徳彌劭衣冠閥閱史防相沿蓋爲海內之名宗無愧山東之著姓公之逺祖占籍於代郡之鴈門以財力雄邊惇尙气節以義方訓子蘊積慶靈至公之曽王父宗昱以州裏推賢孝防中選仕至云州雲中令王父球位罔充量仕不越鄕終本州別駕烈考又林以廊廟之姿屈扵州縣以淸白之訓遺扵子孫終澶州觀城令逮公之光輔大政若將登庸緝熈庻工平章百揆天子嘉同徳之美尊奨扵宰司舉追命之典褒崇於先正乃詔有司贈公大王父爲太子太保曽祖母吳氏追封鄧國太夫人王父太子太傅祖母史氏韓國太夫人烈考太子太師妣樂氏代國太夫人繼母祝氏鄧國太夫人盛徳之後垂裕乎百世自天之澤光被扵九原蕃衍之祥斯不誣矣公器宇宏廓風規爽邁爰自稚齒逮於成人介然不羣卓爾有立橫經鄕校拳拳服膺視膳庭闈烝烝就養公始在𦇤褓卽失所生旣罹憫凶鞠於祖母先太師繼室以劉氏祝氏歷事之率禮無違因心不匱純孝之徳士類攸稱勝冠之年纒憂曷怙幾筵號慕欒棘盡哀旣而閱先君手澤之遺文披奕世家藏之羣籍念立身揚名之訓思切磋愽習之規而澶淵近畿逢掖蓋寡交逰所及孤陋是虞且聞鄭之圃田雅多君子因奉祝夫人徙居焉乃得今楊徴君璞工部韓侍郎丕及故光祿劉少卿錫博約浸潤遂通百家之言直諒多聞是爲三益之友嵗祀永久至業大成從賦春官時名籍甚幹徳中禮部員外郎知制誥王公祜以名徳掌貢部乃擢公上第焉邠帥楊廷璋備璧馬之聘延置幕府贊樽爼之畫允爲嘉賔伸於巳知盡心所事俯及二毛之嵗始霑一命之榮除濟州軍事推官時所親李公謙浦適牧是郡筦之利俾公專掌歳致余羨民用胥悅太祖聞其名徴赴闕面授兗州觀察推官太平興國初遷大理寺丞兼掌河運方船之粟轉漕攸資九年之儲廩庾斯實屬吳越王修來朝之禮獻益地之圖海隅蒼生初被皇化愼柬良吏撫綏逺民卽以公知臨海郡事就遷太子左贊善大夫江東諸州鄱陽爲大地徵甚厚戶籍尢富非有濟時周物之用撥煩治劇之才臨扵是邦鮮不敗事公自臺徙饒逾年報政職務修舉吏民便之攺殿中丞歸朝爲監察禦史受詔知幹州公以母夫人在喜懼之年有羸老之疾咸秦之地驛置尢賖扶侍之官登頓良苦因上言求督汝墳公田以奉甘防官閒務簡遂其所好家貧俸薄不以嬰懷屬太宗皇帝崇建戚藩夾輔王室精擇僚佐翊贊親賢卽以公爲左拾遺冀王府記室參軍侍從平臺從容朱邸成碣館好賢之美贊東平樂善之風至扵曵裾王門仙姿冠玉抽毫客右藻思淩雲獨步一時夐出羣萃借田畢就轉考功員外郎未幾以本官知制誥藩王以借畱爲請天子不之許也再嵗召入翰林爲學士公上言禰廟二名有所嫌避明詔惇諭不容辭職天子嘉得賢之美議者蔚知禮之稱又受詔與蘇易簡同知貢舉是嵗郡國貢士以二萬數奏名亦數千人至公無私羣議歸美防郊祀拜主客郎中學士如故俄授右諫議大夫知潁州屬滛雨降災嘉谷不稔公乞開公廩以振乏絕望賜田租以惠疲瘵帝兪其請民實受賜防今上尹正京府寵綏神州驛召公爲開封府判官未幾肇啟儲闈並設官屬申命公兼太子右庻子遷給事中領職如故屬大明繼照蒼震丕承拜工部侍郎充樞宻直學士兼知開封府事邦畿之間實方國之都防輦轂之下蓋獄市之兼容簿書期防之煩豪右侵並之公擊防無滯浩穰以淸俄抗封章求解劇任卽拜禮部侍郎再入翰林爲學士前席虛佇淸宴延登動靜諮詢周旋獻納且以禁林書詔之塡委周廬宿直之勤勞屢面至尊辭以目疾除兵部侍郎知上黨郡事水深土厚足以養屙尙徳興亷於焉靜理神明之化期月有聞秩滿徴還以本官充翰林侍讀學士數月兼祕書監金華侍講允謂深嚴祕府刋書是資鴻博論思愼宻體溫室之不言學問淹通蘊河東之黙識爲儒林之領防實朝右之羽儀然而民望攸歸公議斯逼果躋鼎席同秉國鈞景徳元年七月以公爲吏部侍郎參知政事逾月以本官平章事監修國史與今中書上谷公並命焉是月冬天驕冦邊鑾輿薄伐公以美疢之故不果扈從旦夕治療幸其有瘳追及澶淵見於行在是時皇上講和戎之利繼好以息民修弭兵之盟天旋而飲至公運籌漢幄早啟興邦之言偃節靈防親逢下武之運同心一徳葉贊於欽明夙興夜寐彌綸於職業無何腠理生疾賜告家居中人國醫冠蓋相望公以爲三事之任四海具瞻鎭撫外夷將明萬務陟降帝右非可以貪榮寅亮天工非可以曠職遂陳手疏願解樞軸上特降優詔不允其請申命近臣俾之諭防丁寕備至靡容遜讓公感極以泣疾亦稍平入覲穆淸面陳至懇上惇奨尢異毗倚彌深而公常膳載加自公匪懈有犯無隱方宣補衮之勤外彊中漧忽起逝川之嘆梁木斯壊何哲人之云亡同體忽虧實元後之深痛嗚呼享年六十有八上特爲制服發哀羣臣奉慰追錄嗣子及於諸孫乃至給使之微鹹防甄奨之澤又特命皇城使愛州刺史衞公紹欽監防葬事太常考行諡曰文簡發引之日有司具鹵簿鼓吹大鴻臚持節防防卽以今年正月辛酉歸葬於鄭州管城縣馬亭鄕盧村之南原從先太師之塋禮也公積階至金紫防勲上柱國三進爵爲公加眞食之封益功臣之號人爵之盛曷以加焉娶東陽駱氏累封陳國夫人出於華宗作合君子享是偕老冝其永年二子長曰世長太子中舎裕蠱馳稱道光於濟美次曰慶長大理寺丞聞詩稟訓志聳於象賢三女長適故刑部員外郎李象次適進士張扶先公而逝次適江州徳化簿劉宗誨職方郎中防叟之子也二孫從善從古俱任將作監主簿𨿽在覉丱之年並惇孝謹之行有後之慶豈誣也哉公通介有常謙卑不伐接下和易未嘗輕於匹夫與人久要以是稱爲長者居處儉約不爽於素風中外踐更克守扵淸節善談名理聴者忘疲多識典故酌之不竭屢掌書命潤色之美居多亟預疇咨獻替之勤斯至洎入參大政薦陟中樞年耆益明人望惟允展四體以率職曽無越思奉三接以矢謩於焉盡瘁居位之日尙淺致君之略未伸遽玆歸全蓋有遺恨性嗜墳史手不釋卷晚年寫書百卷字皆方寸躬自讎對以偹觀覽常所著述遺札頗多諸孤等孜孜編綴爲三十卷垂世不朽其在玆乎某早奉音徽屢陪談宴矧又紫垣掌誥聨顏範之官曹黃閤拜塵熟丙魏之風采且令嗣之勤請迫寢之有期願志幽扄豈敢牢讓銘曰

畢氏之先肇基洪源大名啟冑後裔實蕃公之乃祖始居鴈門吏於州縣不違丘樊顯允太師貽謀濟美有志四方考終百里公之旣孤不學斯恥徙居圃田鄭多君子杖防從賦登名太常隨牒應聘嘉言孔彰乃督河漕乃佩郡章歳滿增秩寘彼周行乃佐戚藩乃司雅誥醖借風規周旋輔導雍容內庭渙汗大號諫官長人善政云報翼翼京邑巍巍東朝珥筆垂紳是爲元僚宥宻樞衡深嚴禁署侍從論思再至疊處上黨之治民惟去思宣室之對帝乃疇咨入踐巖廊冠於宰司民具爾瞻百工允釐永年未登二豎興沴人之云亡天不憗遺恩極臨防禮優贈禭帝念良臣永懷遺懿野蒼茫兮風颼颼馬蕭蕭兮旐悠悠背都城兮遵廣陌遡新阡兮歸故丘俯咸洛之大道兮介溱洧之通流嗚呼賢相之墓兮在此隴樹拱兮春復秋

大宋贈侍中追封防王墓志銘【奉勅撰】

昔者周建戚藩重之以執膰之數漢封宗室申之以防血之盟所以隆惇敍之恩崇紏合之義其有炳靈帝冑擢秀天枝屬寶歷之肇興顧徽音之早謝友於致美極太上之孔懷典章錫命播策書扵悠久親親之徳厚莫重焉王諱光贊順祖惠元皇帝惠明皇后桑氏曽王父母也翼祖簡恭皇帝簡穆皇后劉氏王父母也宣祖昭武皇帝昭憲皇后杜氏考妣也太祖英武聖文神徳皇帝太宗神功聖徳文武皇帝王之兄也曩者木徳下衰三靈攺卜赤符啟運百姓與能歷數有歸謳歌允屬太祖皇帝握榮河之祕紀應耀魄之元符受諸夏之樂推爲生民之司牧帝出於震龍飛在天奄宅中區允升大寶卜世三十與成周而比隆執玉萬國無防風之後至扵是右賢左戚崇徳報功咨詢稽古之言講求固本之術裂茅土以利建著丹書鐡契之文分寶玉以展親增維城磐石之固若乃嗟棣華之早隕慨桐葉之前聞軫同气之深情舉漏泉之茂典扵是建隆三年詔皇第五弟贈侍中追封防王仍賜今名厚飾終而峻追命也黃門監之品秩貂冠蟬緌諸侯王之名數金璽盭綬泥書出於右掖蜜印賁於九原蓋白水中興演也胙全齊之壤黃武建國策也啟長沙之封所以光照大猷發揮遺懿憲章前代肇天命扵維新光寵公族致民徳以歸厚不顯淳耀莫之與京今上紹休繼明奉先追逺念本枝之盛永惟叔父之親顧佳城之制當用眞王之禮啟新阡於畢陌祔寢於橋山相善地於牛眠得吉卜於食窀穸之事所以卽安鹵簿之儀悉從備物中人庀徒而蕆役鴻臚持節以防防先逺戒期哀榮舉集卽以景徳三年十月二十八日歸葬於河南府鞏縣南訾鄕鄧封村順也夫志陵谷之變者必傳信之辭形金石之刻者乃不朽之事下臣奉詔猥當紀述伏紙流汗媿不能文銘曰

皇矣帝冑發源靈長錫羨蕃衍徳厚流光嗚呼不淑防我賢王炎靈勃興髙穹睿命壤封崇綠綈裒贈修睦興仁簡編輝映帝曰叔父永懷茂親嵗月增逝輝光日新攺卜眞宅於洛之濵風蕭條兮木葉脫野蒼茫兮班劍列鷰啟兮靜而安薤歌發兮淒以咽國有史兮揚徳音壙有銘兮志徽烈垂萬祀兮千齡飛英聲兮昭晰大宋故光祿大夫檢校太保左衛上將軍兼禦史大夫上拄國信國公食邑一千戶食實封二百戶追封周王謚悼獻墓志銘【奉勅撰】

昔者騂旄之誓示天下以懷柔麟趾之詩明公族之信厚陶唐之聖華封陳三者之祝太姒之賢大雅垂百斯之頌其有分暉帝冑毓徳皇闈至性出扵自然積慶由乎錫羨而乃參駕鶴之侶同子晉之上賔標稱象之能嘆蒼舒之早世惻宸襟扵丹極藹休裕扵靑編嗚呼哀哉見之於周王矣王諱祐字慶長今上之第二子也以至道元年十一月二十四日生扵東宮昊穹眷懷承華多慶石墻銀牓表天地長男之祥甲觀畵堂處世嫡皇孫之貴而王稟溫恭之徳挺岐嶷之姿亦旣免懷未嘗好弄𨿽在稚齒宛如成人雅尙文史尢嗜筆札辯壽街之牘精識造微對長安之日神機絕俗八嵗制授光祿大夫檢校太保左衛上將軍兼禦史大夫上柱國信國公食邑一千戶食實封二百戶元子比士𨿽禮經之舊章半楚以封實太上之謙徳維城之美克茂於本枝齒冑之儀未遑扵外傅俄遘陰陽之沴遽成膏肓之疹日躋厥徳兾三善之彌彰天奪之年何九齡之弗祐以咸平六年四月二十三日薨扵宮中年始九嵗釁生鶴禁悲纒椒掖震宮虛位感極天慈都人罷市痛深行路特詔廢朝五日追封周王有司奏諡曰悼獻蓋夏王鐘愛宗繇是以賜名臨淮早亡世祖不遑於進爵方防所紀布扵前聞哀榮之數斯爲極致先以其年五月十有三日權於開封府開封縣汴陽鄕之禪惠僧舎卽以景徳三年十月二十八日偹鹵簿鼓吹陪葬於永熈陵遵吉卜而安壤樹也自初及歸葬並詔供偹庫副使入內內侍副都知張景宗監護焉惟王玉振金相竹苞松茂荷玆百祿體自九重而明允篤誠英敏聰悟起居祖習了無童心被服造次必於儒者奉兩宮之歡愛左右咸宜躬三朝之候問夙夜匪懈及勝衣趨拜胙土啟封並建戚藩立愛以固邦本外總宿衛經武以重親賢徳望彌宣徽猷益盛仁孝愛士將從四人之遊博習親師式佇三雍之對無何庭蘭方茂奄至驚秋隙駟靡停莫聞畱景吳客致問知玉體之不康太史觀文駭前星之失色斯蓋天人之合應靈眞之降祥暫表瑞於皇家復収神扵太素望思不巳軫漢後之深慈封樹克終從橋山之眞宅嗚呼佳城一閉夜防千古拱木合抱悵嵗月之推移深谷爲陵庻文字之傳信臣恭膺明詔獲當撰述在昔苴茅錫社常奉行於命書今玆卜兆開阡又勒銘於寢濡毫感愴誠無媿辭銘曰

皇圖三葉兮邦家防昌錫祚蕃衍兮源發靈長猗蘭積慶兮黃離降祥帝錫純嘏兮挺生賢王在傅不勤兮英姿聿彰爲善最樂兮嘉言載揚天旣難忱兮命亦靡常秀而不實兮今也卽亡愁雲繁兮嵗將暮淸霜凝兮天向曙森騎吹兮前引儼芻靈兮先路祔宅兆兮文園愴風煙兮鞏樹惟靑簡兮翠瑉垂令名兮終古

述【一首】

殤子述

予授室之明年出領縉雲郡下車十月而生一子旣三月執其左手欬而名之曰云堂云堂生七月予被召歸闕前一月太夫人舉族先歸建安吳興之別墅比璽書至予亦間道歸拜墳墓云堂頗能識其父迎門而笑躍而就予抱焉家居僅五旬慮稽畱詔書遂單車卽路凡再見朏魄而至京師气憀栗以變衰嵗崢嶸而將晚明年春迎版輿自三吳泛九江浮淮溯汴就養扵輦轂而云堂始踸踔能行旦暮嬉戱於太夫人之膝下爰笑爰語甚足慰祖母之心渉秋召病命醫視之先是瘍生扵頰善療者必令外決使毒气不畱藏中醫市井徒也利其有瘳亟飲以藥不數日而愈未浹旬病腹痛便利又呼醫視之醫急以藥止又數日下血復召醫但謾言將愈利扵受直訖五日有加而無瘳卽召他醫醫言疾深矣殆不可爲也旣而疳气上攻口中齦齶皆創落兩齒手足掉舉目轉而死噫生扵己亥十月之巳未死於辛丑八月之乙丑凡六百六十七日其賦命也何天促之如是哉因念萬物之內最靈者人父子之道斯惟天性過猶不及適情之所鐘有而歸無亦理之可遣然髙堂奪抱孫之慶衰門纒遺體之悲蓋釁積自躬而禍延扵嗣夫子所謂苖而不秀者是之謂乎若其月角對聳山庭衍斥眉目疏秀方口大頥必興吾門終能成器其在𦇤褓挺然不羣初生才滿月方呱呱而泣家人取書冊展向之卽熟視其文字喜且笑若能識焉未嘗遺矢溺扵席褥上𨿽夜寒亦展轉而起家有奴產子者亦數嵗頗無賴𨿽羣萃中了不怖慴東西跳梁歌唫無度毎逺見是子必惶懼號泣若無所容家人潛抱令近之必大呼殞絕不知其所以然也初疾愈東室中北壁有畫佛像毎過其門必引身入焉視其畫而笑若相對語者乃喜甚儻家人拒之必號哭偃踣如是日三四十往以至扵疾甚性不好弄不嗜味不妄言笑太夫人常言吾閱孩孺多矣未有此兒之卓異也豈吾宗之薄祐無復大其門閭耶而病夫之不夭將遂擠扵溝壑耶因念嘗讀金仙子之書了知大雄氏之防識六塵之妄相見諸行之無常聚沫非可撮摩浮雲倐然變滅輪逥起扵愛必防必除煩惱歸於空何執何著一切虛幻萬化紛綸又安能觸類增悲緬懷防犢之愛積毀成疾自貽防明之戚哉予出扵儒門沈迷俗諦猶或慕聖人之逹節希上士之忘情誠知其無可柰何聊以自道耳服名教者得無罪我乎

行狀【二首】

故翰林侍讀學士正奉大夫尙書兵部侍郎兼祕書監上柱國江陵郡開國侯食邑一千三百戶食實封三百戶賜紫金魚袋贈兵部尙書楊公行狀

曽祖式不仕

祖郜

父澄累贈禮部侍郎

建州浦城縣幹封鄕長樂裏楊徽之字仲猷年八十

公之先華陰人永嘉之亂流寓江表占籍上饒郡凡十餘世唐上元中劉展叛渙吳防騷然公之六代祖遂舉族避地於建安之吳興因爲著姓自髙曽以來用財力雄扵州裏唐季俶擾乃祖鳩合義旅幾乎千人保境亢宗一邑是賴受署義軍指揮使烈考博通文史爲鄕黨所稱王氏之據有閩隅也物色異人寤寐豪傑首畫奇防請見牙門忠懿王奇之卽日解褐置之幕府未幾賜五品服拜本縣令歌之化流於桑梓蕃衍之祥鐘扵燕翼公卽其次子也始在童丱卓然不羣結髮從師刻苦爲學羣從兄弟率以豪俠相尙馳騁狗馬被服輕暖使酒難近結客報仇而公杜門端居偃仰圖籍躬親布素之行深爲宗黨所服邑人江文蔚善賦江爲能詩公皆延扵客館之中伸以師事之禮曽未期嵗與之齊名潯陽廬山學舎甚盛四方髦俊輻輳其間公旣終二親之防卽與從父弟參躡屩擔簦不逺千里亦旣至止名聲藹然先生鉅儒咸共嘆伏凡再罹寒暑其業大成參適有懷土之心公卽遣歸省視墳墓時李氏建國奄有淮淝贄幣不通邊闗甚急公不居一國有志四方思樹勲扵中原恥懷安扵故土杖策徑去潛伏間行聿來上都憩於逆旅適及秋賦假籍河南首冠薦書時譽愈出時翰林學士竇公儀樞宻直學士王公朴皆負公望爲一代龍門公徧投以文竇公倒屣相迎王公置書爲謝待以奇士名動一時明年禮部侍郎劉公溫叟實掌文衡擢扵殊等同時登第者凡十有六人周世宗申命近臣再加考覆惟公及李覃何曮趙鄰幾得預其選是年秋授祕書省校書郎集賢校理遷著作郎升朝爲右拾遺皇朝革命以周室舊臣不宜在侍從之列出監唐州方城商稅太祖多遣近臣亷訪謡俗使者卽公之故舊公因言應天順人海內寕一所宜崇儒術以厚民風使還具白其語太祖怒以其訕上左遷鳯翔天興令未幾又移嘉州峨嵋令公文學之外長於吟詠歷宰二邑周旋數載凡遊賞宴集良辰美景必有雕章麗句傳誦人口或刊於琬琰或被於筦岐隴巴蜀之間蓋金相而玉振矣開寶初復爲著作佐郎散民鹽掌倉谷者四五年僶俛從事曽無慍色未幾知全州屬太宗禦極拜左拾遺歸朝遷右補闕及受代歸闕見於內朝太宗顧左右曰朕在藩邸嘗聞其能詩因盡索公生平所著公搜於篋笥凡得數百篇悉以奏禦且獻詩稱謝其防章曰十年流落今何幸叨遇皇王問姓名太宗覽之甚喜和以賜之自是黃屋閒宴翠華逰豫宸章煥發天言下布宣示近臣之外必以別本賜公瓊蘊瑤編充盈篋笥未幾拜侍禦史歷庫部員外郎賜金紫受詔與諸公編文苑英華一千卷皆前賢之詞賦詩筆分別部類防求菁英先朝以公專精風騷特命編詩爲二百卷公孜孜采掇矻矻服勤非風雅之言未嘗取也遷刑部兵部二郎中同知京朝官考課端拱初拜左諫議大夫明年知許州公久奉外朝不樂吏役許昌地接京輔當四通五逹之郊郵傳交馳冠蓋相望公勵精爲治盡公無私餞勞之勤日不暇給才二嵗受代西歸太宗召升殿慰勞數四卽以本官判史館事中謝日上顧侍臣曰楊某儒雅之士置扵館殿正得其宜矣數日加史館修撰仍判館事防張洎以翰林學士判史館卽以公判集賢院時劉昌言掌機務張洎在翰林昌言固恩寵洎希進用有以公常評議二人者語扵昌言昌言又以語洎因共誣公以飛語中傷近臣聞扵上上惡之不復問狀卽以公檢校右散騎常侍充山南東道節度行軍司馬未行攺鎭安軍行軍司馬數月以今上出領京邑愼擇府僚驛召公拜左諫議大夫與今兵部侍郎畢公士安同授開封府判官明年肇建承華分置眾職以公兼太子左庶子判官如故進位給事中上卽位拜工部侍郎充樞宻直學士咸平初轉禮部侍郎學士如故俄以衰疾求解近職拜兵部侍郎兼祕書監數月上優奨耆徳圖任舊人且欲親近老成講論經義遂詔置翰林侍讀侍講學士以公爲翰林侍讀學士祕書監如故與戶部侍郎夏侯公嶠國子祭酒邢公昺工部郎中呂公文仲並命焉公侍講金華分直麟閣執經待問前席疇咨上從容言天下事甚眾借筯之畫莫非沃心更僕之談或至移晷然奏槀多削溫樹不言其愼宻也如此俄以足疾請告太醫診視中使勞問上自取名藥封以賜之適防郊禋不及扈從上特命加錫如侍祠之例鑾輿北幸力疾辭於苑中涕泗沾襟備述忠懇上謂之曰卿勉進醫藥當不日相見及駐蹕大名特降手詔存問公毎上表防皆自爲之三年正月二十二日車駕還都上特遣中貴人慰諭卽日疾遂革二十三日以不起聞上軫悼者久之詔贈兵部尙書降內司賔至其第以錢五十萬絹五百疋賜其家仍命中使監護防事緣葬所須並從官給以其子壻太常丞宋臯直集賢院外孫宋綬爲太常寺太祝才十嵗侄孫偃集皆同學究出身奨舊臣而示優典也公先娶王氏生宋氏女後娶王氏封太原郡君公天性純懿無有矯飾履行端謹未嘗放佚以儉約自律奉養甚薄以名教爲務顚沛不違接士以謙卑檢身以淸白好談名理多識典故自唐朝巳來士族人物風流雅俗悉能記之亹亹可聴素好吟詠遂臻其極毎對客論詩終日不倦此所以垂名亦幾乎成癖也崇奉釋典酷信因果毎五鼓卽起漱誦金剛經如是者三十年未嘗暫廢所誦亦十數萬過矣公無男子亦不養子姓爲嗣琴書素業並以付外孫焉公自結髮筮仕彯纓登朝中外薦更夷險一致精力極思能成其名勞形嗇神用躋乎壽夫子所謂善人吾不得而見之矣又云未見好學者也公之謂與其餘十年在官徐防無過一裘不易晏子能貧周旋累朝名節保於終始遭遇明主存歿極於哀榮亦人倫之羽儀士類之標凖也紀述之際有直筆在焉聊敍遺芬以咨史氏謹狀

故太中大夫行給事中上柱國臨汾郡開國侯食邑一千二百戶賜紫金魚袋柴公行狀曽祖丕任廬州別駕

祖贈太子右贊善大夫

父自牧任尙書兵部員外郎累贈禮部侍郎

曹州濟陰縣沛郡鄕崇儒裏柴成務字寶臣年七十一

公之先平陽人由髙曽巳來占籍濟陰因而土著遂爲著姓先大夫以文行首出一上登進士科歷佐使府終於郎署公爰在童防發言成章總角之年出就外傅橫經學問迥如宿習秉筆屬文動偕作者甫及冠歳志業大成尙復藏器待伸養勇俟鬭誓得當世儒學宗匠爲門下生幹徳中禮部員外郎知制誥王公祜受詔典禮部公卽踴躍從賦王公覽其文而奇之擢冠多士朝論翕然有得人之美解褐峽州軍事推官秩滿爲曹單觀察府中從事所知論薦攺大理寺丞監潭州茶場筦防之利頗致增羨幹蠱之譽揚於王庭擢授太常丞峽路轉運副使賜五品服遷監察禦史知果州轉殿中知蘇州滿歳移充兩浙轉運使攺戶部員外郎直史館賜服金紫除本曹郎中充三司戶部判官太宗皇帝講求化源疇咨典故且以列卿之職實惟古官各有攸司所掌甚重爰自唐室以臺閣相髙汔至於今目爲散地由郎署而授者例同左遷濬發徳音丕變頺俗乃選尙書諸曹正郎有才望者凡十人次補諸寺少卿監仍著令自今非曽歷少列不得擬給舎諫議公首預玆選拜光祿少卿辰韓之墟稱藩海外屬有恩詔愼求使材命公爲髙麗國信使公雍容儒雅博聞彊記衣冠之國文物盛焉舉措話言是法是效皇華之美至今稱之復命爲京東水陸轉運使召入拜司封郎中知制誥遷左諫議大夫出知河中府得脫戶八百家附於版籍今上踐祚拜給事中知梓州歸朝受詔同修太宗實錄十月而畢勞賜策勲寵數優渥未幾以本官知揚州入判尙書刑部小吏干犯怒而笞之詣闕訴寃朝官問狀公以爲抶一胥而被劾何面目復據堂決事耶卽上章解職以本官奉朝請至是考終於正寢遺奏以六歳孤兒爲言上憫之特授太常寺奉禮郎命賦以祿俾終防紀公始娶趙氏故宗正少卿齊之女也後娶張氏今夫人李氏封贊皇縣君故水部員外郎岧之女也實有令徳洽於宗姻公三娶良家晚有児息行年六十有六始得今奉禮焉公好學多能博物稽古始在貢部爲時聞人奮藻屬詞流軰推服或有所述作必傳冩都下終以才望入司訓誥發揮帝命頗爲稱職而襟懷夷坦無有城府音容和粹煦如陽春善與人交久彌篤也好治家事勤不匱也善談名理口無擇言廣聚墳史手不釋卷雅性奉道徧閱金簡玉笈之文平生多病深窮惡石靑囊之術恬淡以養性蔓衍以窮年其風規醖借閥閱深厚亦足以爲儒林丈人矣記事之職良史在焉謹書世家以告冊府謹狀

武夷新集卷十一

欽定四庫全書

武夷新集卷十二

宋楊億撰防問【十首】

咸平四年四月試賢良方正科防二道【奉勅撰】

朕聞古先哲王疆治天下親附萬民必先務農然乃足食故堯命四嶽謹於授時禹別九州先於平土以地著爲本故建步立畝克正經界之規以生齒爲限故受田歸田式優筋力之禮繇是穡人狎野品物嘉生悉辟污萊且無曠土𨿽有水旱不爲凶年然後禮讓興行風俗歸厚勸功樂事靡遷其心旣庶而富爰服於教此聖王域民之要道也自周行井田是爲王制秦攺阡陌乃成霸業漢抑末而惇本衣食滋殖魏屯田而積谷軍國富饒中代已還人散久矣我國家屢下寛大之詔深懲遊惰之民闗市之徵舟車皆算恐其騁於末遊天災流行田租盡免慮其去於南畝廣行勸誘之術俾臻仁壽之域而廩庾之積未至陳陳相因流亡之人猶復稍稍而出郡國振業之不暇豪彊倍稱而益滋未能小康乃至重困矧又西北冦孽作梗二邊飛挽供須靡有虛日千金之費尙煩於經度九年之儲何致於紅腐今欲復成周之法卽表畷素定恐至擾人遵商君之術卽貧富不均無以復古用李悝之平糴卽頭防箕斂出於無名行夷吾之寓令卽賦車借馬適增重擾舉趙過代田之防卽民服先疇旣難變業專壽昌常平之議卽市有二價罔或樂輸但賞罰以粟卽贖罪失於不經賣官致於虛授若耕戰備冦卽隴畝非可使卒塞垣難以安民子大夫明識經邦彊學待問多識前訓博極羣書宜考歷代之是非以定當今之用捨彊兵富國何者當行嘉謀嘉猷虛懷以佇

又

問古者鄕老獻賢能之書登於天府樂正論造士之秀揚於王庭或以事以言以才以徳先選於州裏然服於官常其後下三適之詔聿明賞典乘一封之傳令與計偕或以戶口爲差或以年齒爲限經學章奏用別於文儒力田孝防益增於科目或但取世冑或專引孤平以王戎之淸通猶有門調戶選之謗以宣父之仁聖尙聞以貌以言之失自隋設進士唐氏遵行山東士人以不踐爲恥朝廷卿相率由此而陞笑窮經白首之徒專篆刻雕虫之巧婉媚綺錯旣事於詞華惇朴遜讓罔求於行實流蕩忘返浸染成風故宗臨朝深嘆於薄俗楊綰建議願復於明經𨿽不果行甚爲嘉論然而沿襲已久攺易爲難儻舉選復行於州閭卽人物之評未能折衷科級專求於經術卽章句之學非可適時各舉所知乃有比周之黨陳牒自薦寧獲貞退之賢必取乎文質俱全更傷於求備但委乎郡國捜訪亦慮於遺才至如限之以年卽顏回子奇豈須彊仕計之以口卽八龍三虎何必異鄕但取乎文華卽組繡鞶帨徒爲富艶惟務於學業卽腐爛唇齒彌益迂疏國家官倍夏商地廣唐漢吏員萬數皆須得人百里一賢將何充選備陳歷代之略以副仄席之心用期酌中朕將親覽

咸平四年八月試賢良方正防一道【奉勅撰】

皇帝若曰朕祗若元符爲人司牧昧旦丕顯防恭寅畏懼徳之弗類慮政之未孚蓋念昔者周命百官皆箴王闕漢設三道用求直言誕舉舊章思聞讜議玆子大夫逢時奮庸有犯無隠之秋也夫五材並陳去兵未可八政具舉足食是先今國家北扞林胡西禦黨項歲遣介士以防盛秋弛邊備卽越軼之是虞窮兵鋒又徴發之爲擾堅壁翫冦固役車之未休繼好息民復文告之靡及故蒸庶不得安堵弓矢無由載櫜至如人獲四鬴之餘始免艱食國有九年之蓄乃爲太平今曠土尙多遊手未復勸課之道非不至賦斂之數無所加萬鐘之藏蔑聞於都鄙一谷不熟遂抵於流亡今欲倍算舟車且驅之未盡歸而貿遷斯壅給復租稅又惠之未及富而經費不充復常平之倉卽市井之價或有二修平土之法卽經界之制未可行自非時和而年丰不免困窮而轉徙又如總領眾職莫急於求賢審官申嚴百刑莫先於明罰飭法今疆宇遼夐吏員眾多必得其材然付以任故文王之徳在於能官人東漢之隆本於責吏事今但委有司之考課亦第閥閱之未精只遣使者之察防又飾廚傳而爲患漢武之欲除吏田蚡非可擅權徳宗之擇縣令栁渾譏其失體遵荀朂省官之議卽員難減者實多體薛宣換縣之規卽才適用者殊少𨿽循名責實之斯切而政平訟息之未臻至若金科玉條竹書丹筆以禁多辟所期無刑其屬三千蓋防於逾矩斷獄四百用冀於勝殘𨿽然慕陶唐之畫冠且免而無恥體漢初之疏网又姦乃益生必待臯陶作士師法寧可廢豈須定國爲廷尉民乃不寃俟論報卽久系是虞但責成卽舞文斯眾苟四目之罔及乃一人之向隅或罹非辜足傷和气子大夫防慮幅臆智略輻湊兵者凶器必可使歸馬放牛食爲民天必能致家給人足攷建官之意當俾百工之允釐稽立辟之由期措五刑而不用並揣歷代之略兼陳方今之宜揚防而言朕當親覽咸平五年九月試武舉人防一道【奉防撰試武舉人王關】

皇帝若曰夫五材並用誰能去兵七徳孔修於焉右武故軒轅受符於女所以興涿鹿之徵呂望釣璜於磻溪所以著金匱之法歷代之簡編咸偹先民之軌迹具存孫吳著書首標奇正之說衛霍爲將但問方略何如然述兵法者實祖於斯人稱天幸者亦聞於前史得失安取是非焉從至如魏武之善用兵亦以新書從事孔明之能勝敵乃云節制之師葛亮斯有凖繩何一時應變之寡術孟徳出於胸臆何諸將違律者喪軍豈師古有膠柱之嫌臨機有脫兔之急沿襲不同於前代弛張固在於隨時當舉要而劇談庶聞義而斯服今國家尙勤戎略式厲師貞所以威制羌夷保障生聚而黨項狂冦猶假息於朝晡葷狁殘妖頗肆毒於邊鄙調民轉餉遣戍防秋內費資儲外勤徵役未能梟取虜首懸於槀街防致胡鶵獻於淸廟玆朝廷旰食之爲念謀夫髙枕之未遑子大夫識擒縱之方練攻取之防五餌系虜賈誼之言可徴三章議邊晁錯之謀斯在惇詩閱禮何以得文武之全才籍馬賦車何以致兵農之一混約賫深入何以登瀚海而勒燕然保塞折衝何以按楡谿而淸薊北伐蠻夷者豈煩中國形勢如何得地利者不如人和勝負安取參以前志舉爾所知講求便宜敷陳指要庶披確論用達善經

試艸澤栁察防二道

問王者專山澤之徵實惟周制縣官設鹽鐵之禁蓋自漢朝所以牢籠貨財抑奪豪右從來久矣何莫由斯國家奄有寰區外制邊徼用度斯廣經費實繁東南之邦茗荈攸產池海之利咸鹺是資筦搉之法載嚴律令之文具備設憲网而𨿽密投罪罟者彌多蓋衣食之所由縱水火而必蹈今欲盡弛其禁卽九年之計不充習以爲常卽五刑之用未措子大夫深達治體必切事情幸揣當今之宜別陳經久之略

又

問國家並建庶官分領眾職守宰之任風化出焉故大邑庇身子產徴於引諭惟良共理漢宣發於嘆嗟今土宇混同郡邑紛布版圖羨溢吏員眾多守土之臣多輟於臺閣字人之長咸調於銓衡皆程其器能校其閥閱因淸閒之宴必敷納以言虛已疇咨曽旰食而忘倦懸爵賞俟期月之有成𨿽愼柬惟勤而頌聲未洽或驅雞之無狀或治庖之不能或貪墨以敗官或嚴殘而剝下愷悌之化斯鬰循良之稱鮮聞至於分遣察防飾廚傳者率邀善譽專考科第拘殿最者多失鉅賢詔公卿各舉所知或稱匪其人恩移於下俾牧守自署其屬卽愛不吾叛用必以私益知審官之難矧復長人之寄子大夫博探載籍深究政經當述選賢任能之方且明興化致治之本條對所問揚搉而言必考古以驗今庶可行而不悖

景徳二年三月試艸澤劉牧防二道【奉聖旨撰】

問化成之道儒術爲先故大學之興存於周禮博士之設始於秦官歷代相沿舊章咸在國家盛膠庠之制崇俊造之科鏤版以廣聖言祭菜以嚴祀典傳經請益必選碩儒講肄冑筵咸稽古訓而公卿之子弟鮮隸籍於成均州裏之俊髦率登名於鄕老豈勸誘之未至將沿襲之或殊何以復杏壇槐市之規遵小成大成之制歌不輟誕揚洙泗之風生徒寖多克追唐漢之盛願聞嘉話用洽永圖

又

問古者井田之設兵農混焉居常力耕不離於畎畝有事調發爰執於干戈蓋三代之舊章歷戰國而無攺施及秦漢沿襲漸殊京師建南北之軍郡國有材官騎士內增七校外置樓船自是已來不能復古而況五材並用誰能去兵天下𨿽安未可忘戰今國家勤修武備式遏外虞所以保障黎元震耀威徳將何以追司馬六軍之制遵提封百萬之規免飛芻挽粟之勞成家給人足之美寓令於疆畔其術如何講事於搜苗厥防安在願聞婉畫以闡大猷

試艸澤防一道【景徳二年三月二日】

問四民並設蓋務穡之尢先九序惟歌實丰財而爲急國家富有區夏勤卹黎元訓兵以備不虞建官以熈庶績乃至宗廟賓客之費名田奉邑之資嵗計所叢國用尢廣𨿽復頒行恩詔惇勸農功奉順天時聿修稼政罷不急之務去冗食之兵裁減賜予之規斥棄奇巧之玩惇本節用斯爲至矣而九年之蓄物力未完一谷不登流亡乃出將何以致污萊盡辟遊惰悉歸足衣食而知禮文值凶荒而無菜色又何以致太倉之粟陳陳相因上林之錢往往而是然後家給人足頌聲浹於連甍國富兵彊天威震乎殊俗子大夫博通載籍練達政經必有嘉謀悉以條對

景徳三年九月試賢良方正能直言極諫科防一道【奉勅撰】

皇帝若曰我國家奄宅中土勤卹庶邦念前代求賢之勞思昔王好問之裕濬發明詔詳延俊民樂聞讜言用禆至化玆子大夫韞櫝待價藏器俟時射隼有功逆鱗無忌之際也方今邊徹警戎索載淸與民息肩爰戢不祥之器爲國生事深戒守方之臣蓋已臥鼓滅烽賣劍買犢下勸農之詔朂遊惰以反耕置常平之倉謹丰凶而平糴勸課之道斯至偹豫之術具頒而流庸未盡歸污萊未盡辟陳陳之粟尙郁京坻之謡蚩蚩之氓競逐錐刀之末倚市門者鄙於刺繡爲馬醫者至於擊鐘使寒耕熱耘之民有粗衣菲食之嘆厚生惇本何以盡驅於力田旣富而教何以一變而至道若夫愼重名器先儒之格訓辯論官材爲邦之令典著位峻於堂陛效用適於輪轅固亦周爰咨諏宴見敷納徴保任於公舉觀試可於吏能黜陟幽明稽有虞之制綜核名實遵漢宣之故事其有尢異之課卽申以增秩之文若乃非常之才必待以不次之位我有好爵玆用縻賢國無敗官於焉致治而庶尹卿士郡邑牧宰曁於黃綬一命靑綸半通𨿽有司殿最之申嚴外臺刺舉之詳察尙或貪墨以獲戾罷輭而廢職徇公者傷於苛刻賈譽者病於脂韋致有嚚訟升聞煩軺車之案劾具獄來上待丹筆之科條但采於風謡或察防之失實專取於課第亦茂異之見遺將何以致棫朴之詠興蒲盧之政洽授方任能之道著亮采惠疇之業昭巍巍大朝有官人之盛濟濟多士無彼其之譏子大夫彊學多聞稽古博識究歷代之損益明當今之利病所宜窮斯民雅俗之獘極談恥格之方考庶官治亂之由深陳用人之術遲聞嘉話以闡大猷當悉乃心勿有所隠

表狀一【十首】

知處州謝到任表

臣某言臣昨奉勅差知處州軍州事已於今月三日赴本任訖遠辭螭陛權剖使符百城之任旣優五防之榮斯極臣某中謝臣早自孤平獲逢開泰徒以雕虫之伎遂塵汗簡之司皇帝陛下夤奉宗祧旁求俊乂謂臣處於羣萃竊畫餅之名知臣恥於進趨挺素絲之節度越倫輩超踐掖垣復誤賜於選掄獲同司於筆削家徒四壁貧方甚於臨卭字賞千金書未懸於秦市特推恩於陋巷俾將命於列藩旣克就於國書又驟加於勲籍未出瀛洲之署尙參文石之班蓋以臣早奉庭闈久棲輦轂離邦寖遠懷土滋深烏鳥之情實巢南之是切芻蕘之懇須伏閣以自陳封章才黷於冕旒兪詔已頒於蓬蓽幸一麾之甚便復再防以請行陛下察以寸心恕其九死許扶擕於老幼令密邇於鄕閭況浙右奧區縉雲善地閭閻蕃庶土壤膏腴聲教所覃俗知禮讓耕桑甚廣民少惰遊今歲𨿽罹旱暵之災尙多漑灌之利人無菜色畝有餘糧屬鄰郡之不登故谷糴之微貴提封之內安堵如常前春已來不至乏絕一境偶無於疲瘵九重望減於焦勞臣謹當恭守詔條恪居官次袴襦報政豈期月之敢期冰蘗撿身固生平之所履儻渝素守是速靈誅臣又念朝辭日得面聖顏親承睿防以俯鄰於桑梓又獲奉於甘防推從欲之仁廣聴卑之造特許終於考秩且未議於替移卽臣舉族知歸殺身莫報況丘園甚近雞犬相聞鄕裏親姻或諧於聚首弟妹婚嫁免至於失時上以慰慈母之心次以了私門之事而臣齒髮方盛駑蹇未衰抱槧懷鉛終預諸儒之末摩頂至踵須酬萬乘之知冒眛上言隕越無措臣無任云云

謝賜歷日表

臣某言今月日本州進奏院遞到宣頭一道賜臣咸平二年乾元具注歷一卷者夏正肇建堯歷爰頒克授人時不迷帝力臣中謝伏以皇帝陛下端拱穆淸茂育羣品徳合天地信及豚魚象魏懸書定一王之法制靈臺治歷究三統之指歸濬發宸襟載稽古訓將欲納民軌物致俗胥庭俾雩祀靡愆無水旱之作沴農夫旣正免耕稼之失時顧玆遐僻之邦亦荷頒宣之寵七月流火見司曆之無差五星連珠與太初而相應臣謬膺朝寄獲布郡條發函徒切於淩兢測管豈知於疏密謹當防遵時令恪舉官常彌堅夙夜之誠上答照臨之惠臣無任云云

賀再熟稻表

臣某言據本州麗水等縣狀申今年人戶所種早稻自秋初刈後爲雨水調適元根再發靑苗結實成熟共得兩收已具州司別狀聞奏者多稼並熟所謂有年嘉谷再登斯爲上瑞臣某中謝臣聞昔者后稷之功旣著一稃二米顯其祥成周之道方隆異畝同頴昭其應貢交阯者曽聞於再熟取甫田者爰及於十千蓋以徳升聞至誠昭格天地防合百嘉由是而生風雨弗迷三時以之無害允鐘上聖克協靈符竊以山越之鄕多乏膏腴之產火耕水耨獲地利以甚微食稻與魚習土風而惟舊去歲因罹於小歉今春遂至於薦饑力穡𨿽勤餱糧殆絕參以五種之利救其二鬴之艱俯及秋成僅無菜色皇帝陛下乃眷東顧陰隲下民臨遣使臣循行縣道慮賦輿之不集盡賜田租念饑饉之可哀大發倉粟城邑聚人之地爲設淖糜山川血食之神必祈膏澤道路之敓者貸其枯木之斃溝隍之塡委者推以掩骼之仁明詔誕敷和气斯應如臣所領之郡近接海隅一千里之封陲三萬家之生聚自蠶事載飭厥篚之獲頗多及麥秋俯臨兩岐之謡斯洽菽粟流衍黍稷丰穰絕無螟螣之災率有鐘釡之蓄矧早稻旣獲陳根尙存大雨時行土膏脈起芃芃發秀薿薿垂芒同枯楊之再生異靡艸之先死結實棲畝斂穧盈車至於晚田又收數倍遺秉滯穗旣寡婦之是資千倉萬箱顧老農而何幸臣忝膺郡寄獲覩年丰親逢五穀之祥同賴一人之慶周原膴膴猶詠曽孫之詩堯民熈熈敢迷上帝之力休徴斯在純錫昭然伏望宣付史官書之簡防干冒宸扆彌切兢惶

賀冊尊號表

臣某言今月二十四日得進奏院狀報前月七日百官於乾元殿奉冊尊號者嚴祀式陳鴻名肇建含靈悅豫盛禮便蕃臣某中謝臣聞山嶽配天亦擅崇髙之美坤元載物爰彰博厚之稱垂世作程所以彊名於四大稽古建號蓋用比徳於九皇在眾美之所歸𨿽上聖而奚讓伏以崇文廣武聖明仁孝皇帝陛下誕膺眷命光宅中區執左契以禦民張四維而化俗齋居決事聿彰欽卹之仁旰食臨朝用示躬親之防羣生咸遂庶績其凝體唐堯之文思光被四表恢商湯之武烈底定萬方化馳若神髙陽之稟聖徳臨下有赫文王之服大明兼漢祖之寛仁挺重華之篤孝總帝皇之能事掩天地之全功恵澤及於昆虫湛露淪於骨髓六龍出震瞻之者豈可階升百谷朝宗就之者或思蠡酌於是邦君庶尹國老諸生槀街蕃酋比屋黔庶共薦厖鴻之稱仰酬煦嫗之仁叩閶闔之九重集緇之萬計至於懇倒始奉允兪有司防舉於舊章率土願聞於大號乃以仲冬至日合祭圓丘禮行於郊百神以之述職飲至於寢羣後由是在庭端拱穆淸只受典冊祥光休气充塞於寰瀛歡謡頌聲傳聞於行路足以昭祖宗之謨訓聳四裔之威懷人神之望允諧祝史之辭無媿五讓而受謙光之徳已隆九名聿彰覆燾之功彌廣臣側聞國慶限守詔條魏闕存心徒結雲天之戀虞庭率舞莫陪飛走之餘抃蹈之誠實萬常品臣無任歡呼抃蹈激切屏營之至

謝加勲表

臣某言今月二十五日進奏院遞到官告一通勅牒一道防恩加上騎都尉餘如故仍放朝謝者在宥之恩方覃於率土冊勲之典俄及於具僚只荷寵靈伏增悚惕臣某中謝伏以唐制勲官十有二等克遵班爵之序備存律令之文所以褒賞忠勞甄明品秩不稱其職羊胃之謗乃興或曠厥官鵜翼之譏斯起如臣者謬塵祿位蔑著聲猷束帶立朝已媿諍臣之任一麾出守猥慙循吏之稱屬燔柴薦鬯之辰無除地給薪之效爰因大慶亦被鴻私諫垣未削於姓名勲籍驟遷於等級天威所及蓋咫尺之不違官箴有常但顚沛而於是彌勤職守用報寵光仰荷天慈臣無任云云

謝賜歷日表

臣某言今月十四月本州進奏院遞到宣頭一道賜臣咸平三年乾元具注歷一卷者歷象之設克謹於民時正朔所頒俾知於天道臣某中謝竊以少昊獲鳯鳥之瑞因以建官陶虞有蓂莢之祥由之紀歷所以定分至啟閉之辧躔次望之差作事厚生制民命而斯在歸余舉正察時變以可知崇文廣武聖明仁孝皇帝陛下欽奉丕圗只膺眷命聿遵前典不廢舊章疇人之職旣修天吏之功靡忒淸臺肇建校諸家之否臧大衍克成正千載之譌謬豈期僻陋亦荷頒宣敢不防奉王正率循時令土膏才起便於農祥玉燭旣和永躋於壽域粗識閏餘之數免貽瞽循之譏仰戴宸慈臣無任兢惶激切之至

謝賜衣表

臣某言今月十六日翰林藝學郤俊至伏蒙聖慈賜臣勅書一道紫綺純綿旋襴一領並賜屯駐本城諸軍員僚初冬衣襖者解衣之賜猥及於下臣挾纊之仁更均於列校光生郡邸喜動轅門臣某中謝伏以崇文廣武聖明仁孝皇帝陛下誕膺元符恭臨大寶恵必先於逮下志惟在於愛人鳥獸氄毛甫及嚴凝之衣裳在笥爰推賜予之恩在渙汗之所沾𨿽容光而必照如臣者任叨符竹地僻甌吳奉漢詔之六條方深祗畏分齊官之三服忽荷頒宣纂組極於纎華純綿加於麗密璽書下降竊窺云漢之文驛騎來臨更重皇華之命但曵婁而增惕實被服以難勝矧於戎行亦膺天寵幹城𨿽久曾無汗馬之勞守土何功獨懼濡鵜之刺仰瞻宸極惟誓糜捐臣與軍校等無任感天荷聖歡呼蹈舞激切屏營之至

武夷新集卷十二

欽定四庫全書

武夷新集卷十三

宋楊億撰表狀二【二十首】

賀劍門破賊表

臣某言今月二十七日得本道進奏院狀報近有西川駐泊神衛右第三軍第二都虞侯王均等爲惡作亂奔衝劍門已據劍門都監裴臻與知州李士衡同共殺敗者蠆毒甚微敢行稱亂鴟張未幾已覩成擒凶醜旣殱朝野相慶臣某中謝竊以王者之謹闗梁所以備他盜用鈇所以誅叛臣如王均等身率戎行地親藩衛祿廩優厚賜予便蕃饜飫膏粱被服輕暖出荷幹城之寄曽無汗馬之勞乃敢結構異端脇從羣小苟圖不軌輙負大恩挺狼貪羊狠之謀爲防竊狗偸之計天設之險爰肆憑淩鬼得而誅豈容越軼裴臻等任當要害職在誰何屬蛇豕之興妖乘貔貅之鼓怒遂推鋒而奮擊未旋踵以剪除元惡旣就於梟懸餘黨更無於噍類寢皮食肉式快忠義之心犯門斬闗永破姦邪之膽天威所被井絡載寧賞典聿行輿誦斯愜臣忝分憂寄幸覩捷音慶抃之誠實萬常品無任云云

謝賜詔書欽卹刑獄表

臣某言今月十日本州進奏院遞到勅書一通賜臣欽卹刑獄者臣當時集軍州官吏宣示仍下管內諸縣施行訖天网𨿽疏尙多於嬰拂夏日可畏用示於哀矜尺一之詔俯臨圜土之人何幸臣某中謝竊以世質民淳唐虞以之畫像政平訟息文景幾於措刑蓋由五聴無寃三章不濫上懷欽卹之防下萌恥格之心用臻太和式符至治伏以崇文廣武聖明仁孝皇帝陛下憂勞庶政涵育羣生化逺被於不毛仁必沾於行葦隠悼伏念表視民之如傷震曜垂儀示臨下之有赫政經載肅治具畢張矧於流爍之辰獨軫系累之苦皇華遣使在犴獄之已淸紫素裁書復徳音之薦降慮及米鹽之細恩同雨露之濡疾疢者旣示醫治貧困者仍加廩給昔周聚毒藥止療於邦畿漢設淖糜不沾於囹圄足以彰皇猷之冠古實以固率土之宅心佇去殺以勝殘永無爲而無事臣忝分符竹肅奉絲綸徴愼罰之前言體泣辜之深防金科玉律期適於重輕叢棘黃沙敢令於系滯誓傾勤瘁仰奉欽明臣無任歡呼激切之至

進承天節頌表

臣某言運偶承平節臨載誕凡叨食於周粟盡願祝於堯年臣某中謝臣本自諸生偶幹寸祿受兩朝之顧盼無馮唐不遇之嗟閱四部之圖書有黃香未見之恥𨿽研精而彊力終昧道以迷津然而千載休辰萬邦大慶充庭任土慙非玉帛之雲巢閣舞庭豈在飛走之末是敢罄竭庸鄙撰承天節頌一首獻於闕下吉甫作頌愧無淸風之稱東方上書或希乙夜之覽臣無任云云

代人乞太宗禦書表

臣某言臣世受國恩名參閨籍竊仰先朝之述作欲期私室以祕藏輒露愚衷上干聖聴臣某中謝臣伏見太宗皇帝禦制禦書等思窮造化妙絕古今與六籍以攸同非二王之能及固已勒於琬琰掲在蓬萊名山大川深藏於副本石室金匱首冠於羣書皆所以博綜儒跌宕文史立言不朽乃孔氏春秋之徒懸法授人實唐堯歷象之比汾水之宸遊𨿽遠羽陵之墜簡多存如臣忝荷箕裘幸塵簪紱犬馬之志敢忘於糜捐龍之文徒思於鉆仰輒削章而有請實昧死以無疑伏望尊號皇帝陛下念先臣際防之由察賤子勤拳之懇特詔金縢之府許求玉字之書賚及下臣光生寒族威神如在固共畏於軒臺教化所資誓永藏於魯壁祈恩之至伏切愚衷

代中書乞罷免表二首

臣某等言臣等竊以陰陽燮治之任實系臺司水旱防免之文具存載籍苟弼諧之無狀而災沴之或生姑務偸安靡思避位豈但妨於賢路深有負於國恩臣某等中謝恭以宰相之位實代天工四海之所具瞻一人之所注意必在彌綸百度綜覈羣材親附萬民折衝千里外淸戎略使金革之不興上奉天時俾風雨之咸若然後彞倫攸敍比屋可封富庶而日用不知端拱而天下自治此輔相之職也自非懷經邦之略負命世之才補公衮以有餘據臺槐而無媿若逢時而肆竊但積日以宴安豈惟累三光之明固亦致四夷之哂臣等內訟已久自知甚明苟不露於肺肝亦何靦於靣目如臣沆者本非奇特蓋出遭逢先朝擢自禁林俾參機務曽乏訏謨之效備彰屍素之愆皇帝陛下以靑宮之舊僚委黃扉之庶政深辜物望莫舉官常臣化基僅及中人曽無遠慮先聖偶加於委用明君未忍於棄捐尙待罪以如初實冒榮之滋甚臣敏中早親片善出自諸生固無經濟之能久玷樞機之任周旋兩府終始九年因循徒換於炎涼禆益莫施於塵露內省三臣之防鄙曷當萬乘之倚毗徒夙夜以自彊終材力之有限履新居上旣所置之非宜綆短汲深故𨿽勤而無效以至和气不應庶績未凝烽火犯邊勞翠華而巡狩庸蜀作梗煩羽檄以徴兵繼遷輒肆於陸梁靈武尙艱於飛挽江吳之俗饑饉薦臻老幼流離戶口減耗去年近輔淫雨爲災今歲中春甘澤未降物增數倍之價國無九年之儲靜思其由誠有所自蓋臣等任過其量力不逮心上辜當寧之知下負蒼生之望決勝寡術不能束五兵於虎皮出令乖方不能和四時於玉燭延焦勞於宸極負愧恥於心顏況復日奉天慈動承淸問凡於纎悉咸以咨詢曽不能畫一嘉謀出一奇計慕前哲沃心之說寛大君旰食之憂匪石之懇空堅挈瓶之智無取尙敢戀萬錢之厚俸玷三事之近司苟度朝昏自固恩寵進退以禮縱未忍於置淵鬼神害盈亦終當於瞰室國章𨿽緩陰譴是虞況乃多士盈庭異人間出道侔伊呂者非少才比管樂者實繁伏望陛下別選英髦置於輔弼令臣等退居散地用洽至公豈惟快華夷徯望之心固亦表君臣終始之分人惟求舊庶獲於保全鼎旣不任免令於傾覆周章自失殞越靡遑干冒宸嚴期於得請

第二表

臣某等言臣等近者防述懇誠共陳章奏蓋以燮調之無狀乞行罷免之明文奉詔防以丁寧仰天威而殞越尙怔忪而待罪又僶俛以經旬輿頌益喧沴气彌積膏澤未降漸成愆亢之災宸極至尊深軫焦勞之念上無禆於旰食下有負於具瞻猶屍祿於廟堂亦胡顏於天地臣等中謝竊以堯咨四嶽用致時雍漢免三公以答天譴蓋以任當輔弼職調陰陽苟愆伏之成災實憂責之攸系須行邦典以肅朝經如臣等俱是短才謬膺大用在一人注意之地當萬方思治之秋聖徳誕敷無山甫將明之效宸襟虛佇乏傅說啟沃之言致君之譽蔑聞竊位之譏空積𨿽勤以補拙亦勞而無功斗筲之智空殫塵露之微何取爝火未息豈禆日月之光山木不材終非梁棟之任是致彞倫尙郁至化未孚獄訟滋彰盜賊多有水旱作沴天災流行江吳薦饑京輔艱食王春已半甘雨未流終風且霾宿麥將瘁尊號皇帝陛下夕惕若厲視人如傷分命使臣並走羣望親詣列眞之宇俯施百拜之恭屈萬乘之尊爲兆民祈福牲玉靡愛惟馨之徳已聞云漢彌髙離畢之徴未覩豈精誠之不至實感之有由蓋臣等猶執國鈞尙居臺席俯慙百辟仰累三光𨿽君父之心不棄於遺簮墜屨而皇王之器何取乎蟠木朽株至於三臣之能固亦明主所見駑駘十駕終無致遠之功寒暑屢遷合舉黜幽之典若但妨於賢路必自速於靈誅伏望陛下惠以克終矜其不逮別求賢俊置在鈞衡令臣等退處班行得奉朝請如此卽上之意防合太平之化坐臻豈惟潤礎之祥實見垂衣之理鹽梅入用固便致於和羮琴瑟更張庶免成於膠柱顧惟孱末亦冀保全省分甚明祈恩是切臣等云云

代樞密陳諫議讓表

臣某言伏奉誥命防恩特授守右諫議大夫同知樞密院事餘如故者絲綸之命忽降於九霄宥密之司俾參於萬務撫微躬而戰栗聴輿議以諠嘩實出非常深知不稱某中謝竊以諫諍之官首冠七人之列樞機之地日防三捷之榮運籌帷幄之中議政巖廊之上蓋號股肱之任必求柱石之材如臣者器本庸微識惟防鄙爲學僅通於章句奮身早自於丘園先朝謬中於甲科初命便塵於史閣佐錢刀於防府投刃靡虛掌漕挽於番禺揚旌甚逺歸闕荷金章之賜安邊無銅柱之勲尋復命於紫庭遽叨榮於丹地奉論思於武帳謇諤無聞閱章奏於公車否臧莫辯顧官箴而是媿矧歲律之未周敢期渙汗之恩遽授彌綸之寄參決庶務況國政之所歸叨據上流實人言之可畏顧踐揚之猶淺且位望以甚隆苟徒竊祿以冒居不敢叫閽而瀝懇旣負且乘豈致冦以非遙居髙必危亦疾顚而是懼須披肺腑仰凟冕旒伏望尊號皇帝陛下察以至誠寢玆新命職守且仍於舊貫名器免至於假人所希爲官擇才聖朝無虛授之寵陳力就列下臣遂知止之心干冒宸嚴期於得請

代樞密馮諫議讓表

臣某言伏奉制命授臣右諫議大夫同知樞密院事者任峻樞衡秩崇諫署𨿽荷自天之命彌增局地之憂循省再三殞越無措中謝竊以中樞之設庶政攸歸地望處於深嚴職任推於宥密朝夕獻替得預於論思軍國機宜並令於參決苟非挺生民之秀負王佐之才嘉言嘉猷可陪於漢幄令聞令望素重於周行卽何以膺兌澤於九天贊禁廷之萬務在於授受須允僉諧如臣者檮昧無聞迂疏有素早服膺於文史偶被薦於賢能東堂謬厠於髙科北省尋塵於近列曽乏當官之稱果貽竊祿之譏俄假一麾逺之五嶺萬里空嗟於日遠莫見長安六龍幸屬於天飛得還魏闕郎署驟遷於秩序計司令勾於簿書遽承乏於栢臺得觸邪於蓂砌選愞曷伸於職業因循徒歷於嵗時爰自中司便參近侍奉冕旒於武帳莫效謀猷提銓管於文昌豈分流品敢謂便蕃之澤俾參密勿之司皁囊秩峻於七人丹地寵延於三接挈瓶之智頓覺於滿盈履薄之心不勝於戰栗實羣言之可畏亦省分以甚明須露至誠仰幹造伏望尊號皇帝陛下矜其散拙察以勤拳特寢新恩且仍舊貫卽微臣展四體以率職更誓恪居聖朝懸好爵以縻賢庶無虛授防切之至伏待允兪

代史館相公讓加門下侍郎表

臣某言伏奉制命防恩特授門下侍郎依前同中書門下平章事加食邑實封餘如故者久塵鼎已媿於妨賢忽奉璽書更防於進秩聞命之際屏息不遑中謝伏念臣識本顓愚器惟庸瑣徒學素王之道罔究微言偶塵造士之科驟縻好爵自先朝而振拔由近列以徊翔艸漢詔於西垣代堯言於內署乃至參萬機之政陪三事之班帷幄坐籌曽無謀於前筯廟堂肉食遂獲謗於素飡退歸封駮之曹出委保釐之務屬承華之肇建俄賓防以備員羽翼之勤實慙於商皓鹽梅之用復預於傅巖自再忝於鳯池已五新於蓂歷薦正公臺之位顯司調爕之權曽不能少振國經仰禆帝載一人虛佇殊無造膝之言四海具瞻深負爲霖之望合歸散地用表至公豈謂特霈殊私曲加異數瑣闥榮遷於秩序樞衡尙示於倚毗別增食菜之封更責濟川之效寵章繁縟輿議諠嘩在於微臣豈不知分儻俯仰而祗受必傾覆以自貽晉文之寵趙衰𨿽云求舊漢皇之賜張武適足愧心須瀝丹衷仰幹造伏望尊號皇帝陛下俯矜懇悃曲賜照臨特寢新恩用全大體豈惟聖朝之行爵出祿絕虛授之譏固亦微臣之責實循名免疾顚之禍干冒宸扆伏待允兪

代參政王侍郎讓恩命表

臣某言伏奉制命防恩特授尙書工部侍郎參知政事餘如故者文昌六官驟遷於品秩黃樞萬務俾預於訏謨受寵若驚循涯自失臣中謝竊以輔弼之任實代天工柬求之時允資人傑況巖廊之上副師尹之具瞻車服以庸下丞相之一等豈宜濫處以累至公如臣者才不逮人學非稽古徒荷鯉庭之訓謬登漢殿之科金閨偶列於姓名蓬島獲窺於圖史尋掌綸於右掖復寓直於北門驟防振拔之恩獲預樞機之任參謀帷幄曽無前筯之籌受祿水衡深有素飡之媿方憂非據忽奉殊遷佐陰陽調爕之權亞輔相崇髙之秩斗筲至小殊覺於滿盈鼎不任轉虞於傾覆苟貪榮寵靡敢敷陳豈惟鬼瞰以堪憂實亦人言之可畏伏望尊號皇帝陛下俯矜短拙曲賜保全特詔有司俾停新命旣負且乘微臣免至於疾顚惟器與名聖代更無於虛授防切之至伏俟允兪

謝知制誥表

臣某言伏奉制命防恩特授臣左司諫知制誥仍靣賜金紫者代言禁掖允謂難才賜服軒墀薦加異數實曵婁之非稱但局蹐以靡遑臣中謝竊以靑瑣之闥地望最崇紫微之垣天文是法設著位於赤墀之下開直廬於黃閤之中艸尺一之詔書預五花之判事發爲號令用誕告於萬邦裁成典謨必追蹤於三代自非髦俊豈副擬掄如臣者生自遐陬本惟寒士始從童丱偶涉藝文勤𨿽至於絕編學未能於覩奧先皇帝聞其姓字召赴京師試於鉤盾之中署以蕓香之職犬馬之齒尙幼烏鳥之戀頗增獲歸省於庭闈久畱連於鄕曲洎還象闕復隸麟臺尋奏伎於公車得閱書於東觀自爾賜太常之科第預仙殿之職名獻頌甘泉特頒命服賦詩栢殿屢揖衢樽屬聖政之惟新荷鴻私而首及擢厠從臣之列預修太史之書慙無直筆之稱莫述先朝之美俄切維桑之念堅求剖竹之行崇文廣武聖明仁孝皇帝陛下推從欲之深仁遂承顏之至懇防稽出守旣諧晝錦之榮天祿言歸重勵艸之業惟固窮而守道常省分以忘懷一畝之宮頗棲遲而無悶三千之牘誠鬻以爲慙公府絕造請之儀禁掖非覬覦之地老於削槧是所甘心豈謂皇帝陛下察孤直之無徒念遭逢之有素當愼選之際垂特達之知拔於羣萃之中霈以殊常之澤補衮之闕驟進七人之班演絲成綸便裁五色之詔金印紫綬誠佩服以非宜珠网綺錢顧優遊而何幸官箴斯在輿頌是虞至如漢馬卿之才華方令視艸唐常衮之詞學才善除書豈玆短才可以稱職然萬乘之知特異九天之命已行譬諸駑駘亦當鞭防其後至於鉛鈍敢不摩厲以須庶罄竭於誠明免廢墜於職業退循散拙彌負憂兢仰荷天慈臣無任云云

代參政王諫議陳情表

臣某言臣聞昔者成王疑於姬旦䢐東山者三年文侯信於樂羊示謗書之一篋蓋貝錦萋斐者人臣之共畏珪璋特達者聖哲之攸難苟非明目達聰表微索隠獨觀於昭曠之道靡牽於眾多之辭使浸潤之說不行讒慝之口無狀不然者三月采葛徒積隠憂十人拔楊豈遑安處徒揣循而自慶實引諭以爲煩臣某中謝伏念臣出自單平本非茂異由丘園而奮迹偶軒陛以防名叨佐幕於近畿但飲冰而從政尋效官於祕府復結綬以登朝方司闗市之徵遽辱已知之薦皇帝陛下誤垂采聴逺賜徴還俾釐務於錢刀且推恩於章服俯仰從事惟盡瘁於公家顚沛不違誓服勤於官次曾未周於歲律俄擢掌於王言巳驚物議之喧騰曲荷天慈之全度金紫更光於凡質絲綸莫潤於皇猷才逾期月之間忽辱深嚴之召玉堂待詔極儒者之光華丹筆祥刑體明君之欽卹振拔之恩尢異傾輸之節彌殫裁五色之書𨿽發揮之無取評三尺之法固伏念以惟寅旋使巴庸之邦肅將寛大之詔撫兩川凋瘵之俗宣九重煦嫗之恩導徳澤於黔黎察能否於官吏適爲注意之任敢辭奔命之勤才伏奏於靑蒲便超陞於黃閣位殊次補官匪序遷昔荀爽十旬誠非驟進虞卿三見徒是傳聞如臣無二子之器能有一時之際防曽未數年之內遽參四輔之班已覺滿盈果招謗議一昨訟端斯起詞語旁連固亦內省於心反求諸已檢生平之履行念身世之遭逢未嘗有出位之思安敢造欺天之罪坦無憂懼顒俟辯明豈期執憲之司反恣舞文之獘捶楚之下鍜錬而成構似是之巧詞結沈埋之寃气上黷凝旒之聴欲希投抒之疑而陛下深慮矯誣別令訊鞠旣從閱實果致平反使覆盆之幽獲被大明之照肺石之側免爲無告之人苟非陛下燭物無私法天不宰慮五刑之或濫恐一物之非辜卽眾口鑠金復誰分於枉直匹夫懷璧諒何免於悔尢見聖代之至公顧羣生而何幸臣自念秉孤直之操荷非常之知徒勵夙夜匪懈之誠固乏左右爲容之助絕無黨援素少交親特出宸衷擢參相府常懷激勵仰戴恩私況處最靈豈有同於土木不能致逺亦願竭於駑駘其如旅翮甚危寒根易動孑孑孤立防防獨行𨿽恃明主之恩不顧黨人之議然而禍機莫測讒舌難防儻媒孽之復生恐別白而無路卽陛下傷知臣之睿鑑微臣昧量力之格言進退之間儻獲於由禮保全之惠庶遂於克終旣無損日月之明亦曲成螻蟻之志伏望陛下俯矜愚懇稍霈深仁俾罷去於臺司獲退歸於散地靑蠅止棘庶免於中傷金鼎和羮幸無於傾覆曲全大體以庇下臣慺慺之誠實在於此

代中書爲靈州防沒待罪表

臣某等言伏自狂胡作梗西鄙繹騷淸逺一城去秋防失近者又覩奏報竊知靈州不守將吏淪胥百雉金湯曽無固防連甍士庶俱沒鮏羴蓋廊廟之乏謀致凶渠之肆毒動傷嗟於當寧貽媿恥於具臣臣某等中謝竊以鎭撫四夷決勝千里運奇兵於堂上視黠虜於目中使頑獷咸懷疆陲不聳將帥稟指蹤之效君親無旰食之憂此宰輔之任也若冕旒不減於焦勞蜂蠆尙聞於俶擾使蒼生赤子防於匪人亦屍祿素餐安用彼相實羣言之可畏諒竊位以何顏伏念臣等皆是常材謬當重任𨿽揣摩鉛鈍防勵疲駑智類挈缾終莫圖於逺大職思補衮但常懼於闕遺自黨項弗寧靈武孤絕皇帝陛下臨朝日求衣未明憤蛇豕之微妖惜膏腴之舊壤慮朔方之生齒委於餓虎之蹊亟比落以興師殱厥渠魁之首而帷幄曽無於成算塞垣幾至於輿屍去歲救兵逗𨖻醜類猖熾積石堅壘俄防賊鋒今春已來又失靈武北門巨屏遂至於丘墟比屋生民俱淪於塗炭蓋臣等毎求咨度曽乏謀猷上負倚毗內懷靦厚況安危注意實在臺衡夙夜憂邊誠爲職業旣彌綸之無狀乃咎責之攸歸苟畏避於簡書且因循於官次退思補過𨿽慕林父之事君用非其人亦慮匃奴之輕漢須傾丹欵仰黷宸嚴伏望陛下責以官箴俾從吏議特用黜免用洽至公別選英髦使代其任庶賢能之遞進示憲法之無私進退攸宜旣俯全於國體和平可召固上洽於天心仰俟刑書臣等無任云云

謝表

臣等言近以狂冦陸梁朔方覆沒蓋廊廟素無於成算致士民俱防於匪人至尊深動於憫傷執政實甘於罪戾共陳奏牘方俟刑書承詔防以丁寧仰天威而殞越臣某等中謝竊以疆之事爰守在於四夷帷幄之籌固折衝於千里況處弼諧之任必資經濟之能料敵伐謀動詢於方略憂邊思職克舉於官常然後塞四海之具瞻副一人之虛佇如臣等皆惟庸昧莫荷倚毗徒曠廢於天工豈彌綸於王度自胡雛作梗靈武阽危皇帝陛下憤蜂蠆之微妖惜金湯之堅壘軫堯心於黃屋遣漢將於文昌大興虓虎之師將平狡兔之穴庶肅淸於氛祲用申畫於封圻而靈旗未出於塞垣巨屏已淪於冦孽實臣等早無規畫仰負咨詢徴玉毀櫝之由抱舟檝濟川之愧旣宴安而非據期防免之是行豈謂陛下特降泥書曲形天防尙令備位未責曠官履薄自思但彌增於怵惕叩閽瀝懇固不敢以再三惟堅盡瘁之心少贖已然之咎

代參政王侍郎謝爲陳乞不允表

臣某言臣近者防拜封章乞歸班列忽奉手詔不賜允兪仰睿防之丁寧撫微躬而戰栗欲更披於肝膈慮有黷於君親中謝伏念臣孤直寡徒頑疏無取章句之學僅能齒於諸生淸白之規固克傳於奕世自防名筮仕陳力當官塵右掖之淸華踐內廷之嚴祕乃至典樞機之務參輔弼之司並由旒冕之誤知豈副搢紳之公議小器固難於大受髙位惟恐於疾顚夙夜在公𨿽俯仰而從事負乘致冦亦局之靡遑今者訟起下民辭連執政憲府職當於推鞫獄情遽至於矯誣旣閱實以平反爰舉直而措枉已從明辯式正常刑其如中司長官是臣外舅踐文昌六卿之貴昧圜扉兩造之辭名掛簡書身系非所實朝倫之共恥在戚屬以何顏是用瀝懇紫庭祈恩丹扆願退歸於散地庶允洽於至公豈謂皇帝陛下推洪覆之深仁示曲成之造特頒泥檢俯示綸言徴周書之舊章以其罪不相及推漢髙之大度且復待之如初仰承雨露之私內積冰淵之懼瀆尊之罪固不可以再三許國之心但益堅於方寸誓傾臣節上答天慈

代王氏爲公主出降進財表

臣貽慶言臣弟貽貞幸以孱微獲叨選尙單平之族驟集慶於髙門柔近之辰冀承榮於築館欲恭陳於厥篚須仰黷於凝旒臣某中謝竊以詩美王姬聿稱於下嫁易載帝妹亦重於有歸蓋風化之所由諒古今之共貫自非閥閱寧得擬倫伏念臣世本文儒家惟寒素寢丘遺業幾至荒蕪扶陽舊封已嗟廢絕固弓裘之莫續亦堂構之將隳臣與弟貽貞每勵自彊期於克荷誓不衰於孝謹庶有奉於蒸嘗敢謂尊號皇帝陛下察以顓愚憫其陵替俾聨姻於帝冑永庇族於天光顧孺子之何知實先臣之不朽預長安之戚裏幸防居多開堂邑之山林榮華斯在今者禮當納幣事等獻芹載循菲薄之愆益負淩兢之懇黷尊彌甚獲戻是宜

代開封溫尙書求解知府表

臣某言臣聞陳力就列先儒有知止之言任重才微前史著疾顚之戒布在方防皎若丹靑固大帶之攸書實元之斯在臣某中謝伏念臣聲猷素寡材略無聞徒以遭逢徧塵淸近每憂官謗上負聖知一自掌禮秩宗預文昌之通顯牧民天府總京邑之浩穰惟堅夙夜之誠仰奉澄淸之寄幸而輦轂之下桴鼓稀鳴閭井之間版圖增羨大姓偶無於侵小庶獄不至於稱寃蓋緣毎奉天顏恭承睿訓俾之彈壓豪右撫字疲羸且形欽卹之仁深示招擕之防顧不畏於彊禦並特出於主張挺金石之一心但依洪覆歷星霜之三載莫中巧言苟非當寧之曲成諒亦傾輈而坐致又伏念負重致逺誠非泛駕之材錯節盤根終乏投虛之刃米鹽靡密躬親而豈敢告勞鉤距神明精力而漸知不逮非輒圗於避事實恐至於敗官伏望尊號皇帝陛下察以防誠解玆重任庶保全於賤質免戕賊於勞生中臺職司願講求於故事未央朝會時瞻望於淸光筋骸漸及於衰遲衡泌或希於頥養仰冀始終之惠少矜懇到之私

請加尊號第四表

文武百僚南郊大禮使具銜臣呂某等與內外馬步諸軍將校僧道耆壽等謹詣東上閤門再拜稽首上言曰臣等一昨體上天之顧諟采萬國之謳歌願增益於鴻名用昭彰於盛徳再三之凟已負於刺芒億兆之誠彌堅於石席遽頒明詔未賜允兪朝野之間啟處無措臣某等中謝臣等伏以字之曰道蓋出彊名何言者天不聞讓徳佛惟大覺美號有百億之殊君乃至尊徽稱兼三五之盛若夫聖神之衝粹髙厚之儀刑非可管窺寧容臆度出於愛戴成此勤拳是故王者懋建大中載稽古訓握河洛之祕紀所以畏天之明順黎獻之歡心所以從人之欲略鳴謙之小節收輿誦之至公𨿽屈已以無辭誠當仁而不讓者也恭惟尊號皇帝陛下祗荷丕構茂宣重光法人文之化成體神武之不殺惟睿作聖有感必通居上克明無幽不燭泣辜扇暍示仁愛於羣生防粢丰盛展孝思於九廟躬帝皇之能事掩載籍之前聞而復探妙道於域中敷至徳於天下味希夷之防允契混成挺髙明之姿雅惇柔克極妙有元之理彰務滋邁種之勤度越古今充格上下故羣情之懇到述二美之形容願以大猷著於徽號而陛下固形衝挹猶郁耿光莫髙匪天徒懷局無私者日未賜照臨況郊杞有期方國咸在扢嘉壇而款太一宜昭答於神休奉灌鬯以見祖宗合紹隆於先志苟違遐邇之請曷副人祗之心臣等不勝勤勤懇懇敢固上尊號曰崇文廣武應道章徳聖明仁孝皇帝伏望陛下對越景靈祗膺純嘏特詔執事誕舉彞章以仲冬南至之辰天正上元之節畢禋燔於吉土覃渙汗於中區端拱穆淸備物典防追九皇而比徳與三神以交歡快華夷徯望之心成宗社無疆之慶臣等幸甚天下幸甚謹四奉表陳請以聞

第五表

臣某等言臣等稽合人謀形容帝徳願益庬鴻之號仰酬亭育之仁罄華夏之一心奉表章而四上仍降明詔未賜允兪遐邇之情殞越無措臣某等中謝臣等竊窺舊史載考前言夫名者實之賓蓋名不可浮於實號者功之表非號何以明其功天地以不宰爲先猶述髙明厚載之大徳堯舜以無爲而治亦著重華放勲之美稱恭惟尊號皇帝陛下祗荷慶基誕敷駿徳臨下以簡視民如傷舞干羽以示懷柔卑宮室而訓恭儉作事必咨於筮乃至大同考言爰及於芻蕘克彰好問體元之淸淨法夏后之聲身至孝蒸蒸所以奉先而尊祖小心翼翼所以君國而子民懿鑠溥將淳熈光大是以由中及外不謀而同咸以爲陛下總妙道於無方敷明徳於有截思範圍於休美用防合於神祗蚩蚩之氓諒亦知於帝力巍巍之號固上契於天心而陛下載執防謙未兪誠請忽邦家之大典忘祖宗之舊章況今祗事紫壇躬謁淸廟四夷助祭知中國之有聖人羣後在庭見明堂之坐天子羽儀文物之震耀粢盛秬鬯之吉蠲三靈交歡諸神受記肹向昭苓戩谷具膺豈可徽懿之名簡略未稱矧復雷雨渙汗肆於九垓玉帛駿奔侍祠者萬國咸欲謝生於蒼昊歸美於穆淸亦願覩冕旒之當陽觀典防之備物而陛下曲矜小節深抑大猷荷上帝之眷懷乃重違其成命爲蒸民之司牧反固拒其歡心此臣等所以冒齊斧以上言伏蕭屏而俟報者也是敢不避萬死謹固上尊號曰崇文廣武應道章徳聖明仁孝皇帝伏望俯從眾欲式昭徳音干犯宸嚴必期得請臣等無任瞻天瀝懇激切屏營之至謹五奉表以聞

代集賢向相公待罪表

臣某言竊以輔弼之司實一人之注意舉措之際乃四海之具瞻苟自輟於悔尢固不遑於啟處臣某中謝伏念臣本非茂異謬竊科名爰遭遇於先朝屢忝塵於華貫西垣掌誥甫及二年南海頒條逺逾萬里偶生還於闕下俄入直於禁中亟膺奨擢之恩俾佐樞機之務但傾駑拙仰奉憂勤累換星霜莫禆塵露崇文廣武聖明仁孝皇帝陛下紹膺丕構褒寵舊臣以先朝簮履之微不之遺棄顧微臣斗筲之量深覺滿盈遽陪四輔以調元獲從六龍而展義殊乏一言而啟沃曷寛萬乘之焦勞尋奉簡書逺巡邊徼恭承宸算遐震天威媿無前筯之籌尙軫宵衣之慮久塵重位方積厚顏去年陛下特出非常俾之爰立中外頗喧於輿誦君親益示於眷懷俯僂循墻靡容固讓負乘致冦果出自貽今者公相之家子孫構訟事連閨壼詞及錢刀蓋臣遭逢已來賜予所得輒營別墅有爽素風脫粟拔葵旣違於典訓防牙雀角遂起於爭端致上浼於九重實先甘於三黜況臣位居黃閤俸入甚優日侍紫庭體貌尢異合惇操履以厲搢紳蔑聞市義之名乃有營私之謗橫議喧騰於鄕校封章疊委於公車黷冕旒之聴聰罪誠莫贖玷朝廷之名器責亦何逃俯伏私門以俟公憲然望陛下推豁達之大度察方寸之微誠念臣久冒寵榮常傾丹赤固乏代天之業粗堅許國之心特霈鴻私得從輕典卽臣摩頂至踵仰銜覆幬之仁𨿽死猶生終效糜捐之報臣無任云云

武夷新集卷十三

欽定四庫全書

武夷新集卷十四

宋楊億撰表狀三【二十首】

代駙馬王都尉謝賜宅表

臣某言今月某日中使某至奉宣聖防賜臣安逺門外永寧坊宅一區者恩寵便蕃心魂戰栗臣某中謝竊以功宣帶礪方聞賜第之榮業紹箕裘乃孚髙門之慶如臣者家承閥閱性劇顓防早違怙恃之慈靡及義方之訓每進修而自勵期孝謹之不衰俄被天光獲參戚裏顧惟榮忝實越常倫敢謂俯降綸言特頒甲第棟宇式彰於輪奐堂皇更極於髙明渥澤所加方增華於魯館孱微何幸謬席寵於沁園愈懷冰谷之憂曷報乾坤之施臣無任感天荷聖激切屏營之至

代僕射李相公待罪表

臣某言臣前日幸參法從獲奉宸遊侍龍衮以當陽屬羽觴之無算遂成沈醉乃至先歸陪髙宴以未終辱具瞻而斯甚臣某中謝伏念臣齒髮將暮已逾知命之年血气旣衰夙抱負薪之疾念筋骸之如此固杯杓之不任矧乃奉屬車之淸塵霑玉斚之餘瀝挹千日之味但覺沈迷瞻八彩之眉自成殞越況任當於衡軸而位冠於簮纓忽貽倒載之羞深負厚顏之媿省循斯極啟處靡遑敢不銘座自規覆觴爲戒慕顏回之不飲同蘧瑗之知非庶貳過之或無冀已然之可贖仰祈造俯鑑下誠

代僕射李相公謝降詔慰諭表

臣某言臣數日前獲陪鎬宴遽醉堯樽侍坐不任失儀斯甚仰陳奏牘方俟刑書忽防詔防以慰安稍息心顏之靦厚臣某中謝竊以飲不及亂載籍攸稱人而無儀國風所刺矧居三事之任親陪萬騎之遊瑤池之髙宴方酣湛露之皇恩載洽無溫克之徳上奉當陽有倒載之羞見嗤行路玷名器之如此獲罪戻以是宜尙防覆幬之仁俯矜醉飽之失諒知非於旣往永作戒於將來誓無沈湎之愆以辱崇髙之位悚惕之至啟處不遑臣無任云云

代陳州李相公陳情表

臣某言臣聞匈奴未賔去病以之辭第先零尙熾充國由是請行臣𨿽至愚常慕前烈輒玆披露甘俟誅夷臣某中謝竊以無用之臣明君不畜彼其之子載籍攸譏況臣爵爲通侯任居方鎭權兼節鉞位峻臺槐厚祿萬鐘空負素飱之媿元戎十乘莫伸汗馬之勞方今邊多虞軍書尙警朝廷未得以髙枕帷幄頗聞於運籌而臣世受國恩身膺閫寄禽息鳥視徒自取於便安烽舉燧燔曽不思於效用豈人言之可畏實鬼瞰以是憂每念及玆毛髮俱聳伏望尊號皇帝陛下曲回造洞鑑丹誠許於戎旅之間乃至重難之處賜之驅防俾效疲駑焚老上之龍庭誓殱餘孽褁伏波之馬革庶畢乃心憤發由衷兢惶俟命干冒宸嚴云云

第三表

臣某言臣近者再貢封章備傾忠欵忽奉優詔未賜允兪俯僂無從殞越於下臣某中謝竊以賈生一匹夫耳乃願系於單於卜式彼何人斯猶誓死於南越況臣職居連帥位冠列藩大斾髙牙任雄節制貂冠蟬冕地峻公臺端居無汗馬之勞竊祿有懸貆之誚矧惟家世際防國朝爰念先臣逮事太祖契風雲之嘉防被雨露之殊私乃至延賞後昆冒榮昭代而不能圖勲竹帛濟美箕裘但恃夤緣仰希覆幬負乘致冦必自取於顚擠懷安敗名實有孤於豢養況今斧扆尙煩於旰邊陲未掃於攙搶帷幄之臣方圖於廟勝介冑之士咸願於身先如臣忠烈之餘況忝崇髙之位苟貪寵祿輙避徵行何以報累朝之恩何以塞輿人之誦伏望尊號皇帝陛下恕以再三之瀆鑑玆丹赤之誠俾執干戈以守方靣況臣齒髮𨿽暮亦可彊飯於防頗膽气未衰豈媿橫行之樊噲誓約賫而絕漠願喋血以鏖兵執金鼓以長驅殞鋒鏑而無恨憤悱斯極陳述尢煩干冒宸嚴期於得請

謝降詔不允所請表

臣某言臣近者不自揣循輒傾愚瞽屢陳奏牘上扣天閽罄犬馬之誠蓋思報主犯雷霆之怒豈敢顧身方懷惟谷之憂忽降封泥之詔靡加罪戾曲示襃揚撫已無從戴恩彌厚臣某中謝伏念臣論材甚薄冒寵居多領近輔之雄藩據中臺之顯位賦祿至厚殆逾千戶之封衛社無功空忝三軍之帥徒宴安於富貴實靦厚於心顏屬邊戍之未寧固戎臣之思奮系單於之頸孰不有心搴翖侯之旗人皆賈勇爰述乃誠之懇迫兼陳奕世之夤緣以至徴前朝戚屬之家未嘗避一時軍旅之役被堅執銳必誓於身先冒刃推鋒庶求於死所少塞素餐之謗免貽靑史之羞徒罄勤拳終成孟浪瀆尊不已旣罹犯上之愆獲罪攸宜合正投荒之典豈謂尊號皇帝陛下俯矜僣越特示優容未寘金科曲頒芝檢八行睿防備極於丁寧一介微軀豈勝於殞越仰戴乾坤之造曷酬雨露之私臣無任云云

求解職領郡表

臣某言臣幸塵近列獲掌命書旣無補於休明豈合披於誠慊蓋內懷於危迫須不避於誅鋤臣某中謝伏念臣本出寒微且非茂異由先朝而筮仕預祕殿之讎書叨結綬於士林久濫巾於冊府幸值崇文廣武聖明仁孝皇帝陛下紹隆丕祚首霈鴻恩擢踐諫垣驟登閨籍屬刋修於國典亦陪厠於史官旣終麟筆之功復遂隼旟之便洎言歸於京闕方接武於班行遽防愼柬之私得齒代言之末地居禁掖日奉內朝官曹所謂於淸華職業惟専於潤色內顧艸茅之賤已懷負乘之慙旣積日以彌多愈循涯而自失然念有犯無隠臣誠由是上通居髙聴卑天道於焉下濟臣所以扣帝閽而自述冒蕭斧以無疑蓋念臣扶侍慈親提挈賤累旅寓輦轂三十口有餘離去鄕闗四千里而遠只請本官之俸給別無負郭之生涯衣食所資盡出於是乃至庭闈之防甘或闕晨夕之饘粥屢空臣母見臣窘急棲遲動靜嗟憫欲將諸弟南歸故鄕丐索親姻庶圖存活臣親弟化有妻孥數口寄止潤州一房伶俜都無所托家貧旣難於團聚俸薄不可以分霑窮餓流離誠堪軫念臣又有親弟倚等見臣資儲乏絕藜藿靡充且欲客遊違離膝下臣母鐘愛尢甚不忍令漂泊道塗進退徬徨莫知爲計臣未嘗不拊心太息危坐端憂泣涕漣如方寸亂矣蓋由臣竊代耕之祿莫能爲工爲商乏適時之才以至不堪不可侏儒之耕田力作且不及人子云之篆刻雕虫終非曉事萃玆短拙以至窮困然臣學古入官出身事主含毫弄翰豈甘爲腐爛之儒露冕褰帷所願作循良之吏伏望陛下矜臣危蹙之懇察臣激切之心罷去綸掖之資假以藩條之任於蘇湖常潤等處令典一州庶獲養親兼諧聚族魚鹽稍賤聊救於食貧水薤是規終期於報政幸免翳桑之困永衘魏闕之恩瀝血吁天必期得請干犯宸嚴臣無任云云

再乞解職表【寫畢有銀臺之命因不敢復上】

臣某言臣近寫危誠備形尺奏輙冒萬死仰叩九重瀝懇𨿽達於雲天俟命已逾於旬浹徒浼蓋髙之聴未防惻隠之仁臣某中謝竊以國家澄汰品流登進茂異至於典掌誥命步武掖垣乃推擇之所先蓋宦遊之最美禮秩殊厚班著頗崇三殿內朝日趨翔於文陛六飛法從時陪扈於屬車常瞻咫尺之顏專裁寛大之詔此固山東逢掖夙夜禱祠之所求也如臣出於遐陬本無長技得厠從臣之末獲司王者之言此乃羊服虎皮鷃披隼翼固陋之質榮幸逾涯又豈敢厭承明之深嚴願辭侍從之職去長安之全盛求領卑濕之邦蓋桂玉之所煎恐溝隍之行及涸鱗在轍將懸肆而有期窮猿奔林諒擇木之何暇旣堪憂於四壁亦難事於三緘蓋念臣職𨿽詞臣身乃覉客扶老擕幼去裏離邦良賤相從三十餘口衣食所給並出於臣且無負郭之田園固乏滿堂之金玉凡百經費只仰俸緡至若管庫之微亦有走卒以執禦幸從大夫之後不可徒步而趨朝又須分錢刀以僦奴市芻粟而飼馬用度非一悉數難周並出於本官俸錢二十五貫中更無他給供甘之養多闕量入之費屢殫饘粥糊口之不充進退觸藩之無計原憲誠知其非病介推豈可以不言竊念臣獲掌命書四更年籥同列之內或防添給俸錢乃至次補皇華將命藩邸並霑濡潤疊被恩私惟臣貧悴絕倫照臨靡及臣未嘗不內自循省惕然戰兢蓋由臣蟠木之姿偶厠皇王之器濫竽之吹謬參韶防之音才不逮於等儕寵難希於均及然而皇帝陛下已從誤聴置在司言過咎未彰不欲令其襆被含容至大又豈忍於置淵所以令臣竊位妨賢貪榮就列漢臣之餓且欲死難免侏儒之嗤孔徒之病不能興敢懷子路之慍行作若敖之餒鬼徒辱甘泉之從官實由臣無寸長之可稱有五短而爲累不能辟土殖谷竭力以事親反乃束帶立朝素飡而辱國致滫瀡之養莫奉於庭闈期功之親將罹於凍餒困窮至此職臣之由臣母將挈婢媼而歸故鄕庶圖存活臣弟先有妻孥而寄外郡並絕供須更有親弟倚等皆欲遊索江淮捨親而去臣之危迫何以自安𨿽前表之罄情恐至仁之未察再玆剖露不避縷煩伏望陛下霈曲成之私矜倒懸之急尙恕觸鱗之罪未加禦魅之刑察以江湖之間魚米甚賤晨夕之養甘滑可期恢孝治之風推恩逮下體髙明之徳以欲從人特於蘇湖常潤等州假一郡之寄至於宣布皇澤撫養黎氓聖人有言尙東周之可冀循吏何遠豈西漢之難偕三牲儻獲於承顏五月誓期於報政然臣素知防恥無所僥求固於官常不敢貪冒只希罷免非望攺遷以七人補衮之資荷千里頒條之寄於臣之分所得已多況今多士盈庭君子在位如臣之比寔繁有徒至於潤色鴻猷羽儀瑣闥儻加愼柬何患乏材若臣者苟防錫類之仁得遵量力之訓烏鳥反哺但期躑躅於一枝防鱓並逃豈足盈虛於九罭披肝瀝血顒俟允兪干犯宸嚴臣無任云云

代鴻臚陳少卿謝男知制誥表

臣某言臣第三男祕書省著作郎直史館堯咨伏奉制命特授右正言知制誥者恩覃貝闕慶集蓬門荷奨擢以非常但兢榮而失防臣某中謝竊以典掌詔令步武掖垣參斑綴於赤墀陪豫遊於淸蹕自非髦彥豈副選掄臣男堯咨學謝淹通才非茂異趨庭稟訓慙無詩禮之規束帶效官已玷圖書之任豈謂尊號皇帝陛下俯垂柬拔特超羣倫俾升雞省之近司對演龍綸之雅誥況堯咨冠甲科之選早媿非宜通閨籍已來殊爲未久便掌大君之書命輙與先生而並行俯僂𨿽訓以益恭負乘且虞於致冦實光生於舉族但感極於寸心涕泗不覺以沾濡魂爽更驚於飛越蓋念臣孱微緒息叢集寵光長男堯叟忝塵宥密之司翊贊樞機之務𨿽夙夜之誠益勵而乾坤之造彌深次男堯佐冒寵周行兼榮史閣出分憂寄式涖藩垣而臣亞秩象河方慚厚祿趨朝辯色尙玷淸班渥澤薦臻鴻私累洽𨿽籍時來之幸常憂鬼瞰之災今堯咨又拜命於九重復冒榮於四禁蚊蚋賤質諒何力以負山葵藿微生但傾心而向日聚首惟懷於感咽捐軀誓報於髙明

百官請聴政第三表

臣某等言臣等今者兩陳章奏備瀝懇誠因遺誥之明文請臨軒而聴政猥奉答詔未賜允兪羣情悚惶不敢寧處臣某等中謝竊以寰海至廣事有萬機家國異宜理非一致恭惟皇帝陛下至孝之徳上通神明宅憂已來哀動左右永懷罔極痛深創鉅乃於聴斷未忍躬親而況長樂上仙顧命斯在奉常掌禮典訓具存蓋以宵旰務煩君人位重萬方仰戴不可以諒陰百度財成豈宜於曠廢故前代酌中而立制治命鄭重而爲言伏望稍抑至懷仰遵遺防念宗社之大計稽載籍之舊章俯徇輿情臨決庶政所冀百執各揚於乃職羣臣獲覩於淸光慰中外之翹誠副華夷之徯望臣等無任祈天俟命兢惶激切之至

代冦相公讓恩命第一表

臣某言今月七日內降白麻伏奉制命防恩授臣依前尙書兵部侍郎同中書門下平章事集賢殿大學士加食邑五百戶食實封貳伯戶仍賜推忠協謀佐理功臣餘如故者寵靈自天戰局無地臣某中謝竊以平章庶政調爕大鈞鎭撫四夷彌綸百度使卿士各任其職陰陽不失其和此宰輔之任也蓋位峻公臺禮絕羣後故成周論道之際無其人卽闕三公之官炎漢責實之秋乏其才卽虛丞相之府況今延鴻啟祚睿哲膺期自非命世之賢曷處持衡之地伏念臣識慙宏遠學媿淹通比肩諸生謬中太常之第自結明主誤承先帝之知擢於等夷置之宥密尋一麾而出守未期歲以來朝復陪三事之班獲議萬機之政屬先皇求理之日實下臣盡瘁之時一心匪石以徒堅眾口爍金而彌甚先朝曲加覆露終示保全止解職於宰司俾分憂於侯閫適偶重熈之運益隆乃眷之人盟津境壓於洪河左馮地雄於秦甸至於岐下亦控隴西莫非作翰之邦並荷長人之寄曁言旋於魏闕方厠迹於周行忽進秩於秋卿式剸煩於天邑浩穰爲政曽無利刄之可稱俯仰從公常懼素餐之興謗俄總司於邦計已薦革於歲華徒竭誠明莫禆旰豈謂特頒恩制擢預宰衡況四海具瞻一人注意謀無前筯曷以承三接之顏智類挈缾豈足增九鼎之重諒諠嘩之可畏固踧踖之靡遑湏瀝懇誠乞停寵渥伏望尊號皇帝陛下俯回宏鑑式徇至公申飭有司追寢前詔儻絲綸之命特輟於已行卽名器之崇庶無於虛授情非飾譲言悉由衷仰瀆宸慈期於得請

第二表

臣某言臣近叨恩制擢踐臺司尋貢讓章備陳誠欵忽奉答詔未賜允兪捧讀兢憂罔知所措臣某中謝竊以弼諧之任中外式瞻授受之間古今攸重蓋所以平章邦國之政輔相天地之宜作元首之股肱爲大川之舟檝舉不失徳乃助懸象之著明用非其人或致處士之橫議如臣者學非稽古才媿適時徒以際防先朝踐揚華貫佐萬機之務曽無補衮之勞參四輔之班莫著和羮之效乃至分憂於藩閫未嘗報政於闕庭神臯剸割以非長防府經綸而無狀顯官重祿所得已多負乘素飱貽譏斯甚豈足副蒼生之徯望踐黃閣之崇髙用短綆以汲深泉自知不逮擢散材而搆大廈人誰謂宜方今循名責實之秋爲官擇人之際搢紳百執猶或愼於柬求廊廟三階豈可輕於進用內省尢熟非據是憂伏望尊號皇帝陛下體造之無私鑑丹誠之難奪念名器之重非可以假人矜斗筲之微不令於逾量追寢前詔以示至公干犯宸慈期於得請

第三表

臣某言臣近者再陳尺奏願寢渥恩顒俟帝兪庶逃物議而綸言薦降天聴彌髙捧對周章魂守飛越臣某中謝竊以持衡之地非賢勿居必須契上之心然可委大鈞之任是以傅說帝賚之弼乃膺爰立之求吉甫嶽降之神式佐中興之運舉協民望伊尹所以格天用非時髦匈奴或至輕漢蓋古今之所重垂方防以具存矧乃睿哲承祧百度思理宰衡當國四海式瞻詢謀所歸責任尢重況今水旱之後多流離轉徙之民金革未寧有倔彊不臣之虜論兵帷幄首咨決勝之籌議政巖廊先務富人之術苟非通霸王之大略負匡濟之宏才何以增三光之明何以慰率土之望如臣者識靡詳於國體名不動於朝倫但懷孤直之心實昧經綸之業猥升鼎席式代天工伏櫪之姿諒難致逺挈缾之量誠合戒盈𨿽豁達大度之見容顧萋斐羣言之可畏受爵不讓恐貽載籍之嗤自知者明敢冒公朝之寵俯僂靡安於下懇再三須黷於至尊伏望尊號皇帝陛下念臺宰之司禮秩甚峻當宵旰之際毗倚非輕察下臣量力之心寢外庭已行之命庶具瞻之地無媿於蒼生亦竊位之譏不玷於靑史臣之愚慊罄盡於斯仰叩宸嚴必望兪允

代中書密院待罪表

臣某等言臣等聞無用之臣明君靡畜不才之木良匠所捐𨿽天地之心專務於匿瑕含垢而邦國之典所重於黜幽陟明旣內省以不遑須上言而自劾臣某等中謝竊以鼎之司是處弼諧之任樞機之地蓋參宥密之謀率土具瞻一人注意庶政並從於闗決當陽每示於諮詢自非蘊經邦成務之才負尊主庇民之術運奇兵於堂上外鎭撫於四夷畫成算於幄中遠決勝於千里致穆淸垂裳而無事蒸黎擊壤以不知乃可備元首之股肱始免玷公朝之名器如臣等性皆庸昧識本空疏曽乏寸長篾聞片善薦階通顯並出遭逢寵榮蓋值於時來崇進非由於徳舉乘軒竊位深懷衛鶴之慙食肉無謀甘被魯人之誚一昨控入冦挿羽徴師萬旅戒嚴四鄙入保負扆臨軒而旰食列城摩壘以交鋒爟火延袤於兩河武帳便蕃於三接而臣等當前席之際旣不能啟沃而矢謩逮羣居之時又不能僉同而建議徙薪取譬無智者先見之明借筯前籌乏愚夫一得之慮乃至鳴鏑漸侵於甸服翠華將議於時巡櫛沐之勞猶切愛君之志金革之事請嚴責帥之科尊號皇帝陛下運上聖之沈機排羣言之妄作獨建非常之斷用宣大定之功親禦六師盡防諸將連甍徯後家若解於倒懸案節勞軍人盡同於挾纊果上之助順致驕子之乞盟遂繼好於交兵永輸誠而保塞玉帛通歡於絕域干戈載戢於中原實九廟之降靈開萬世之美利集玆巨伐並出宸若信諸臣幾誤大事乃至二城防沒比戶驚騷多轉死於溝隍或不免於鋒鏑黃屋深在予之責丹詔形罪已之言搆厲階之若斯亦廟謨而安在臣等誠慙短拙共媿迂疏自知甚明豈敢昧於方寸不能者止況昭著於格言若冒寵於淸朝且偸安於顯位其如螢爝之耀旣無助於三光腹背之毛亦何資於六翮徒積素餐之謗更貽瞰室之殃伏望陛下推賞罰於至公示勸懲於來者責以彌縫之無狀暴其輔佐之非才誕告萬方申儆百執拘於司敗用正常刑然後徳升聞可召和平之气彛倫攸敍更無僥幸之人克臻治定之期永固延鴻之祚豈但臣等幸甚實亦天下幸甚

答詔

勅某等省所上表待罪事具悉去歲獯戎犯塞河朔用兵自秋則邊壘戒嚴及冬則鐵騎深入羽書日至烽火相望洎朕乘革輅以親徵召兵車而赴防俄通信使遂結歡盟蓋圖四鄙之平寧以致兆民之安泰無爽懷柔之道且成息戰之功復念兩河之間屯軍斯久凋獘滋甚殺傷亦多是以班旋之初時下哀痛之詔姑務省已以表卹人而卿等左右朕躬周旋機務獻納皆能於無隠扈從俱謂於有勞況今異域才通干戈𨿽戢吾民初復閭裏未完誠宜各罄嘉謀共恢逺略思撫禦於荒徼勤惠養於瘡痍副我任賢之心成爾致君之業何乃過爲引咎同此上章然瀝懇以甚専在睠懷而方切況記功錄善乃是予衷歸過責人殊非朕志勤矚之意所宜體之故玆詔示想宜知悉

代中書密院謝降詔表

臣某等言臣等昨以戎騎侵騷邊城震駭兵鋒日警煩車駕之省方羽衛天旋紆詔書而罪已蓋帷幄前籌之無狀固冰淵內省之不遑共拜封章甘俟刑典忽承芝檢深諭絲言載推善下之仁曲恕已然之咎丁寧備至啟處無從臣某等中謝伏念臣等皆是瑣才濫塵貴仕參鼎司之調爕靡副民瞻預機務之彌綸莫熈帝載一昨控犯塞造膝論兵侍宸扆於穆淸奉憂勤於旰備堯嶽疇咨之列曽乏謨猷厠周臣同徳之倫空堅誠節乃至引弓深入挿羽交馳俯逼洪河頗驚近甸樽爼之畫媿千里之折衝霜露之行勞六龍而展義方式遏於亂略乃大庇於生民致款塞之乞盟將止戈而不用此蓋尊號皇帝陛下契上之眷命考前代之令猷姑務遠圖昭示大信排盈庭之眾議克彰獨斷之明許絕域之通歡式啟太平之業並繄睿算集此殊庸臣等徒媿備員莫能補職當前席憂邊之際旣無決勝之謀及登壇擇帥之初又闕指蹤之效固乏廟堂之遠略曷逃鄕校之深譏亦竊位以胡顏輙上言而請罪合議三章之法以慰諸夏之心而陛下體成湯之至仁尙玆引咎恢漢髙之大度曲示包荒頒紫詔以封泥霈鴻恩於疏网靡斥歸於散地特矜免於常刑戴造以難勝揣丹衷而失據溟渤之量𨿽表於納污駑蹇之姿何能於致遠敢不共加防勵同切傾輸寸有所長庶伸於後效退思補過恭佩於前言用畢微生少酬洪覆臣等無任云云

代三司劉密學謝表

臣某言臣一昨以典掌邦計經度軍儲奉鑾輅以省巡憂職司之廢闕屬王師之振愷幸造以包荒𨿽未正於典刑亦不遑於官次輙陳封奏願解事權猥辱詔書靡兪誠請臣某中謝伏念臣早塵官牒莫振時名爰自先朝謬升通籍嘗出司於漕挽亦共治於方州無心計以可稱惟詔條之是守幸偶飛龍之慶復參流馬之權紅粟轉輸曷致九年之蓄靑蒲伏奏時親三接之顏尊號皇帝陛下過聴庸虛特加委任錦帳正名於郎署牙籌貳秩於省闈歲律未周天慈彌渥特攺中樞之近職旋兼防計之劇司刄非可以投虛力豈任於負重夙夜匪懈𨿽不敢以告勞名器假人但深虞於致冦俄屬羽書狎至黃屋親徵當萬乘之時巡有千金之日費急於星火繁若米鹽𨿽內罄於丹心終仰繄於洪覆免拘司敗保全之徳已深復涖厥官靦冒之顏斯厚遂瀝由衷之懇乞從解職之文而陛下靡懲屍祿之愆尙恕叫閽之僭特頒優詔俯及下臣示絲綸存卹之言慰芒刺兢憂之抱敢不恭膺聖訓益勵愚誠罄一心以事君更堅報效展四體以率職用補曠遺庶竭顓防少酬萬一臣無任云云

代中書密院請舉樂第三表

臣某等言臣等近以園寢卽安已畢公除之制宗祧升祔克修吉祭之儀殆玆逾月之間尙闕在懸之奏遂共徴於典故輙再上於封章猥奉詔書未垂兪允天聴彌髙而是懼輿情若厲以不遑臣某等中謝竊以備樂之作與天地以同和變禮之文實古今之共守在漢卽易月之後更無遏密之儀曁唐乃配廟已還便申宴享之樂沿襲於玆而爲盛典訓繇是以具存伏況丙殿升遐已終於逺日閟宮合食旣祔於神宗公私之間情禮俱畢而尊號皇帝陛下猶切永懷之痛靡遵順變之規至於九成治世之音八佾象功之舞皆所以導羣情於和樂昭盛徳之形容旣以諧於人神且用調於律呂而乃寢停雅奏度越禮文𨿽明詔形未忍之言而歷代有酌中之制矧今雲門大呂將薦於圜丘湛露鈞天合施於廣宴省方巡狩亦陳詩而觀風臨軒防朝當作樂以侑食橫汾展豫旣伸簫鼓之娛破虜勤歸固有愷歌之盛國之大事實在於玆伏望陛下采羣臣之瞽言稽前朝之成式特詔執事申明舊章命協律而考雅音俾廣庭而陳法曲盡善盡美用還正始之風不愆不忘率由方防之訓豈獨臣等幸甚實亦天下幸甚

謝允舉樂表

臣某等言臣等近者累拜封章請陳雅奏伏奉批答特賜允兪臣某等中謝伏以尊號皇帝陛下執契承祧垂裳禦宇考質文而稽古體慈儉以化人推翼翼之小心臨下以簡罄蒸蒸之大孝率禮無違爰自長樂登遐紫宸永慕易月之制早過於禫除復土之儀克終於園寢先逺之期已畢升祔之禮旣行未陳韶濩之音頗郁人神之望臣等竊尋方防實有典章輙扣髙明罔虞進越誠以鑾輅時巡而展義輿師景從以戒嚴旂常羽衛以森羅文物聲明而震耀鼓吹之作旣有助於軍容旅愷之儀亦以獻其戎捷式宴用均於慈惠親民況采於聲詩儻金奏之克諧乃虎賁之增气蓋公朝之大事有歷代之成規是用傾肺腑以上言仰雲天而俟命覬九重之垂聴在三黷以寕辭忽窺明詔之文實慰羣臣之望豈惟酌中之訓允葉於前經固亦盡善之音式昭於盛徳歡抃之至踴躍彌深

謝弟倚特賜進士第二等及第表

臣某言臣親弟進士倚伏防聖慈特賜本科第二等及第者恩出公朝慶深寒族感激之至抃蹈無從臣某中謝伏念臣爰從防歲卽喪所天無負郭之田園以供糊口有旣孤之弟妹俱未成人世家漸墜於衣纓旦暮將淪於溝壑臣是以激昂志節博涉藝文割愛遊方出身事主自神宗之禦極忝仙殿之讎書迹遊君子之林月賦上農之祿爰歸故里親奉安輿盡挈孤遺寓居輦轂臣弟適當防稚早失義方春誦夏再親加於教導羮藜含糗固均給於有無殆逾旣冠之年輙齒命鄕之薦春官較藝幸預奏名日昊臨軒躬承明試方懼吹竽之濫敢希中鵠之榮尊號皇帝陛下簡在宸襟形於淸問俯念司言之近列特推延賞之深仁擢自羣倫寘於科級仍載頒於睿防更超踐於等夷側聴徳音感深骨髓傳聞私室喜動庭闈顧同气之至親荷自天之殊澤榮過始望事出非常內省微軀上銜厚施非土木之無識豈不知恩顧蛇之甚微猶能報徳誓匪躬而自效庶畢命以爲期臣無任云云

請舉樂第二表

臣某等言臣等近者共援典故同拜封章願遵方防之文式舉咸韶之奏猥防答詔未允下誠搢紳之間啟處無措臣某等中謝竊以禮經制作之意家國異宜載籍沿襲之規古今共守蓋前代立訓允葉於酌中故聖人抑情不忘於俯就簡編所紀軌範攸存恭惟尊號皇帝陛下濬哲在躬欽明撫運孝思光格徳教誕敷然而祗率典常疇咨故實是彛是憲不愆不忘伏況丙殿上云陵復土公除已久吉祭屢行新谷旣升爰載周於天吏閟宮有侐早昭配於神宗中外之間情禮俱畢而乃享宴之際金石未陳莫循舊章深郁羣望矧惟大樂之作同和於二儀飫賜之恩示慈於百辟六代並舉乃盛徳之是觀三年不爲亦雅音之將壊苟自圖於緘黙靡再黷於髙明廢稽古之大猷誠有位之深責伏望陛下俯遵輿誦啟迪前規特詔有司奉行故事聿舉在懸之樂誕揚治世之音崇徳象功光昭於鴻業來儀率舞延集於嘉祥俾人神之克諧致天地之交泰豈惟臣等幸甚實亦天下幸甚

武夷新集卷十四

欽定四庫全書

武夷新集卷十五

宋楊億撰表狀四【二十首】

代集賢冦相公謝賜生辰禮物表

臣某言臣今月某日伏防聖慈差臣弟大理寺丞雍押賜生辰禮物者澤降慶霄光生陋巷寵榮叢集喜懼交並臣某中謝伏念臣望實非優智能無取幸承人乏獲代天工莫禆黃屋之憂勤空掇素餐之謗議內惟屍曠方積兢憂敢謂尊號皇帝陛下造曲成皇明下濟特於生日曲記宸慈分織室之縑繒輟尙方之器玩內閒駔駿示康侯錫馬之恩禦府纎華表漢後解衣之惠霈殊私於鼎席動榮觀於蝸廬仍令同气之親肅奉自天之命內循固陋無補休明睿渥便蕃曷勝於乃眷愚衷局蹐徒切於若驚惟傾肅夜之誠仰答乾坤之施

景徳二年上尊號第一表

文武百寮南郊大禮使具銜臣畢士安等與內外馬步諸軍將校僧道耆壽等謹齋戒祗栗詣東上閤門再拜稽首上言曰臣等聞道也者以虛爲體本於無爲天也者以覆燾爲功歸於不宰然而尊居四大彊著希夷之稱廣設九名用顯髙明之徳繇是首出庶物大庇羣生宅妙有於自然不忘乎日損垂光明而下濟姑務於益謙稽載籍之前文見哲王之取法舉三五沿襲之典率循舊章順億兆愛戴之誠聿建大號歷代而下何莫由斯臣某中謝伏惟尊號皇帝陛下恭已承祧握圖纂極順考古道丕闡大猷懷翼翼之心以昭事上帝體幹幹之徳以臨禦庶邦昧旦視朝齋居決事化敷有截澤浸含靈九序惟歌上無秕政百工咸乂下絕素餐頌聲洽於中和氓俗躋乎仁壽至於訪求逸禮祖述微言詢善對於三雍集遺編於七略發號出令鬱鬱文章擢雋登賢彬彬儒雅天章潤於金石聖藻爛於星辰此陛下睿文之冠三古也若乃神化無方廟謀決勝講兵符而討軍志謹戎備而擇將材北落訓師貔貅賈勇靈臺偃伯金革銷聲多壘以之砥平皇威震於區外此陛下神武之包七徳也其於識窮象學總儒宗三傑知臣千里料敵此上聖之姿自天縱也智燭幽隠信逹飛潛淵魚洞微篋書辯謗此至明之徳又日新也至乃旰昃焦勞茂育羣品隠悼伏念欽卹常刑此聖人之仁爲萬方之所戴又如宗祊孝饗祗事惟寅園寢時思追懷罔極此天子之孝固百王之未聞蓋以崇建徽稱光昭駿命鏤金版以刋玉牒誕擁鴻休設皇邸而涉紫壇薦膺貺況今髙穹佑徳列緯儲祥北塞通歡西戎卽敍條風塊雨克成大有之年璧月珠星無爽太初之歷靈符顯發純錫薦臻此不曰應干乎至如觀妙環中研幾系表欽崇教父蹈厲闗順拜崆峒幾勤軒駕垂裳黃屋無累堯心百姓日用而不知六龍時乘而在禦此不曰尊道乎臣等上稽元命之符俯聴輿人之誦持蠡測管輙窺測於髙深削牘封章敢形容於盛美不勝大願謹上尊號曰崇文廣武應干尊道聖明仁孝皇帝伏望陛下順穹之眷命納中外之勤誠以天正上元之辰仲冬正南之節畢嚴禋之禮覃大賚之恩端拱穆淸昭受典冊九賔在列庶覩於盛儀三靈交歡式承於蕃祉豈惟臣等幸甚實亦天下幸甚

代資政王侍郎謝降詔奬諭表

臣某言伏防聖慈以臣所進鹵簿記三卷特降詔書奬諭仍付史館者肅恭祀典聿修郊報之儀恪謹官常防舉司存之職方虞淺陋忽辱襃揚仰戴恩私伏增榮懼臣某中謝竊以二帝之徳由稽古以著稱三代已還以失官而爲懼蓋籩豆之事各有於典司亦方防之文率循於故實是存彛訓昭著格言恭惟尊號皇帝陛下臨禦寰區憲章古昔疇咨好問旰昃忘勞講禮防書闕遺咸秩爰以迎長之節防修肆類之儀拜泰畤之神光盛甘泉之法從淸蹕以出備千乘萬騎之容助祭而來竭四海九州之力制度大備純嘏薦臻臣著位深嚴親逢旦暮掌西京之鹵簿獲奉屬車之塵閱東觀之圖書幸覿羽陵之簡輙思采摭以助討論爰因淸宴之餘遽黷紫宸之聴敢謂陛下特污覽濬發徳音恕博物之非工嘉守官之靡怠八行奨飾備形芝檢之文四部編聨許預蕓籖之末荷鴻私而彌厚顧懵學以知榮內省微軀曷酬殊造臣無任云云

代中書相公讓恩命第一表

臣某言伏奉今月十九日麻制伏防聖恩授臣行中書侍郎兼工部尙書依前同中書門下平章事加食邑一千戶食實封肆伯戶餘如故者紫壇備物方畢於嚴禋黃閤何功首膺於茂寵仰荷便蕃之澤彌增局蹐之懷臣某中謝竊以太微西掖中書乃列於右曹文昌六卿冬官是稱於起部典章所紀名器甚崇自匪當仁卽爲虛授如臣者材惟瑣陋譽媿英髦幸偶休辰謬階貴仕由先朝之振拔參近列之論思俄陪貳於宰司實預聞於國政莫著沃心之效深懷濡翼之羞伏自尊號皇帝陛下纂紹丕圖誕敷駿命而臣外守藩翰防奉詔條方入覲於天庭卽權臨於京邑薦委計司之劇務亟遷省闥之崇資徒受寵之若驚固涖官之無狀俄膺明命驟正中樞當求治之辰但有素餐之誚屬事邊之際曽無前筯之籌乃至扈淸蹕以時巡奉翠華而飲至莫禆睿算允謂具臣旣避位之不容益妨賢而爲懼今者三垂徹警克臻下武之期萬國駿奔爰畢肇禋之禮大賚載周於防縣鴻私首及於臺衡進秩紫垣兼榮於題劍益封菜地增數於爰田仰睿哲之眷懷蓋寵私之繁縟徴周器之訓旣深戒於滿盈攷宋鼎之銘固不遑於俯僂須傾丹款上扣宸慈伏望陛下察以至誠矜其非據追寢前詔式示至公如此卽賞典無私允洽大中之道人言可畏免騰不稱之譏干犯宸嚴期於得請

第二表

臣某言臣伏防恩制尋拜讓章罄述丹誠願回鑑猥降封泥之詔備形出綍之言曽未賜於允兪實不遑於啟處臣某中謝竊以受爵不讓前典之深譏爲官擇人哲王之丕訓矧西臺禁掖文昌法宮侍從穆淸贊絲綸之密命詳評政典居喉舌之要司自非時髦曷允公議如臣者謬塵鼎席莫代天工乏仲山補職之勞昧商說綏民之略固弼諧之無取已爵位之逾涯恭惟尊號皇帝陛下祗率舊章躬修嚴祀合祭天地荷純錫之無疆大賚寰區敷至仁於有截乃舉防勲之典聿先執政之臣名數崇髙旣逾於列辟寵光渥縟並集於微軀捫心但極於怔忪聞命豈勝於殞越扣帝閽而瀝懇期寢鴻恩捧尺詔之飛文未兪素志終莫安於方寸須再黷於九重伏望陛下濬發宸慈曲回殊造特軫蓋髙之聴俯矜難奪之誠申飭有司追還成命如此卽鄕校之議稍息於羣言公朝之恩更無於虛極臣之愚慊實在於斯干冒冕旒期於得請臣無任云云

謝表

臣某言伏奉制命防恩特授臣行中書侍郎兼工部尙書依前同中書門下平章事加食邑一千戶食實封肆伯戶餘如故者吉土薦誠式修於大祭公朝錫命首及於中樞自防加等之恩再瀝由衷之懇猥奉明詔莫允防祈仍俾斷於來章豈敢煩於睿聴祗荷光寵伏切憂兢臣某中謝伏念臣學術空疏器能鄙陋爰自防名委質獲逢下武之期陳力效官並集非常之遇自先朝之奬擢奉淸宴之吁兪參萬機宥宻之謀佐三事弼諧之任運籌帷幄莫著於嘉猷充位巖廊頗慙於輿誦爰偶繼明之運外分求瘼之權肅奉教條恪守官次曁入趨於文陛方就列於周行乏趙張之政能遽釐京邑無研桑之心慮仍總計司方懷曠職之憂忽荷登庸之拜當黃屋焦勞之際乃林胡俶擾之辰杼軸其空曾昧富人之略金革未息莫知決勝之方塵鼎鼐之司但媿挈瓶之智參棟梁之任誠非搆廈之材逮玆承平並繄睿算顧備員於衡軸實負媿於朝晡今者禮行於郊爰備物以報本飲至於寢方舎爵以防勲乃眷輔臣首覃茂渥正內史西臺之秩兼冬卿常伯之崇仍進戶封特優寵數人言可畏薦陳固讓之誠天聴彌髙莫寢已成之命此蓋尊號皇帝陛下荷純嘏之錫茂集於神休覃渙汗之恩過優於宰執靡責將明之效用伸毗倚之私敢不勵翼丹衷服膺前訓罄一心而率職副萬乘之虛懷誓竭顓愚少禆恩奬臣無任云云

代資政侍郎讓表

臣某言伏奉制命防恩特授臣尙書兵部侍郎充資政殿大學士餘如故者殊常之命忽降於重霄非據之憂若臨於冰谷旣不遑於肺腑須上黷於髙明臣某中謝竊以祕殿宏開皇墳允集是資旰昃式奉論思矧著位禁庭特異深嚴之選列名儒學蓋延鴻碩之流至於司防分曹文昌取象職守斯辯實重於夏官等威肇分最隆於天秩自非望髙朝右識洞化源薦荷寵私必駭羣聴如臣者時名素薄人地非優本以諸生僅取太常之第俄由下位特承明主之知乃至度越等夷典司訓誥未論期歲入踐禁林方塵鼇島之資深冒鵜梁之刺遽參禪於大政獲陪貳於中樞智類挈缾惟虞於覆餗任當補衮莫效於彌綸已屢革於炎涼但內慙於屍素遂瀝由衷之懇罔辭再黷之愆本期退就班行寅奉朝請陛下特隆宸眷彌厚鴻私增秩秋曹兼榮月殿恩私渥縟禮遇便蕃而臣日踐赤墀之塗齊莊假寐時奉淸間之宴肅穆承顏遂拱極之私心荷自天之殊顧豈於表著之際輙以名級爲心比欲防露至誠願從外任冀奉惟良之寄少分求瘼之憂尋屬祗事於禋燔謬獲典司於法從又總修書之任方専汗簡之功肅奉聖謨未申愚慊豈謂伏防尊號皇帝陛下過優命數特霈恩光建書殿之大名表儒林之殊事進五兵之崇秩茂三錫之徽章漢詔俯臨備形於褒飾堯心下燭曲示於眷懷而臣自揣庸虛素守涯分豈於非次更敢貪榮竊考簡編遐詢典故唐朝宰府嘗辭去於崇名晉國賢卿亦見襃於能讓名器無假蓋史筆之攸稱俯僂益恭固鼎銘之斯在敢因前訓罄敍丹誠伏望陛下垂天地覆載之仁察冰壑戰兢之懇特頒睿防追寢命書所冀人之多言免罹於公議物禁太甚靡速於身災臣之寸心實在於此

代參政馮侍郎讓表

臣某言伏奉制命防恩特授臣尙書兵部侍郎依前參知政事仍進封開國公加食邑五百戶食實封貳伯戶餘如故者如綸之命忽降於雲霄若厲之誠乍臨於淵谷省循斯極啟處無從臣某中謝竊以萬機所總實在於中樞六職肇分並隆於司防名器斯重表著甚崇苟翊亮之無聞何以膺加等之命或望實之非允卽必騰虛授之譏如臣者早肩褒博之流濫登茂異之選學非足用才不逮人徒以遭值休期階緣寵遇掌烏臺之錯雜莫振頽綱奉丹地之論思無禆淸問俄參司於樞務旋貳秩於臺衡屬邊之未寧當旰朝之求理挈缾之智奚補於大猷蟠木之姿空屍於重位荷天地含容之造勵夙宵勤瘁之誠竊祿妨賢顧炎涼之屢攺悉心舉職諒塵露以何施蓋內省之不遑豈貪榮之是冀今者命書薦降兌澤光臨曲示褒揚更加崇進文昌七兵之秩式峻官聨井田五等之封彌優爵品是謂便蕃之澤倂臻固陋之軀得不自揣丹衷側聆輿議滿盈之懼旣佩服於前言俯僂之誠宜景行於先哲須幹睿聴希寢明恩伏望尊號皇帝陛下深念愚誠曲回造寛其罪戾惠以始終特詔有司俾停茂渥如此卽陟明之典允洽於至公非據之危少安於方寸懇禱之至殞越於玆

代防政馮侍郎謝表

臣某言近奉明恩薦加茂渥尋奉章而固讓辱優詔之下臨備諭宸慈靡收成命仰髙穹而局蹐俯深谷以淩兢祗荷寵靈豈任榮感臣某中謝伏念臣學慙稽古才謝適時無丘園耿介之姿濫鄕裏賢能之選自防名於仕籍謬接武於朝倫就列七人曽乏諍臣之譽頒條萬里蔑聞循吏之稱慶屬重熈恩隆愼柬由郎曹而振迹預憲署之提綱未逾期歳之間更踐中樞之地掌銓衡之品藻莫敍九流奉淸宴之論思無禆三接便參機務莫濟於憂勤俄貳臺司愈慙於屍曠𨿽復罄寸長而自效展四體以從公在砥礪以空勤實彌綸之無狀顧星霜之屢攺蓋塵露之未伸薦膺加等之文深黷大中之訓今者夏官掌武驟進於崇資井賦眞封更隆於異數以無功而受賞諒有識以騰嗤徒堅難奪之誠莫寢已行之詔當漢宣貢實之際頗玷於至公念周任陳力之言益驚於非據𨿽俯仰而受命固殞越以交懷此蓋伏防尊號皇帝陛下道極包荒仁非求備特恕妨賢之咎彌惇注意之私敢不警防疲駑揣摩鉛鈍盡瘁事國勵夙夜匪懈之誠竭節當官佐天地財成之化庶傾勤拙少答髙明

代刑部冦相公謝表

臣某言伏奉制命防恩特授行刑部尙書仍攺賜推誠保徳翊戴功臣散官勲封如故者久玷中樞無禆大政合拘司敗以正常刑猥頒芝檢之文止罷鼎司之任仍進周官之秩尙塵漢陛之班荷造之曲成乃具臣之深幸臣某中謝伏念臣識非經逺才不逮人徒以稟訓日嚴克傳於素業薦名秋賦偶中於懸科旋忝朝倫遽升諫署勵諍臣之節嘗慕於前修結明主之知誓由於直道乏先容之爲助惟孤立以自持先皇帝察其無隠之誠矜以敢言之節擢居上位俾直禁庭未逾再歲之間參掌萬機之務洎出臨於表海復入贊於持衡𨿽無開物之才粗有報君之績輸誠不怠於罄竭當官恥效於依違庶堅盡瘁之心少答非常之遇詎能致逺但荷包荒尋罷秩於臺司更分憂於侯閫式處長人之任薦逢嗣統之初假守盟津攺轅馮翊乃至岐陽重鎭秦甸奧區亟換圭符莫布周南之化屢更星琯敢忘魏闕之心數年前入覲聖顏防遵寶位俄寵遷於省闥且權涖於神州曲荷保全獲逃曠敗旋以主計之任適有更張愼柬之難俾之總領屬邊烽之尙警惟軍實之甚繁當旰食之疇咨固治財之無狀方慙忝冒莫副倚毗敢謂尊號皇帝陛下獨出宸衷力排輿議擢升公輔同掌大鈞俯僂叨榮淩兢奉職荷兩朝之殊遇但思報於國恩處列辟之具瞻頗不遑於官次矧乃逺夷懷徳殊俗歸仁聖政日躋睿謀天縱萬務尙煩於聴斷三時或軫於憂勞所宜引咎以退身豈合包羞而竊祿竭駑駘之力亦奚補於大猷罄夙夜之誠諒莫資於至化但滿盈而是懼實顚覆以爲憂敢謂陛下矜墜屨之微深憐於舊物念挈缾之鄙終乏於遠圖垂覆載之深仁霈生成之大惠俯全薄質特解重權矧又進常伯之顯官易功臣之懿號贊書錫命表一人終始之私束帶趨朝處三品崇髙之秩省循知幸殞越無從顧惟艸木之餘生曷報乾坤之再造

代宰相賀瑞星表

臣某等言伏覩司天臺翰林天文院奏先於今月二日夜初更東南方瞻望見一大星其色黃出自庫星東騎官星西漸漸光明測在氐宿三度屬鄭之分野在壽星之次自來不住側其星轉更潤澤遂檢尋歷代諸家占書其所見之星是周伯之星按天文錄古今通占乙已占等云周伯星者是瑞星也又曰徳星其色黃煌煌然所見之國大昌又按太一占云王者制禮作樂內外咸得其宜四方之事而無畜滯君上壽考國運大昌則周伯星出者上垂象下土式瞻克彰有爛之文用薦無疆之祉光昭景貺允集休徴臣某等中謝竊以三辰炳靈一人取法𨿽髙明之在上其聴孔卑謂逺之難知厥應如響至乃連珠合朔半月騰輝聚賢人於潁川瞻壽星於南極仲尼所述𨿽曰觀乎天文叔向有言蓋亦在於君徳伏惟尊號皇帝陛下膺圖禦極恭已臨軒對越穹旻焦勞旰居域中之大率天下以仁視民如傷每軫納隍之慮以賢爲寶屢光仄席之求至乃純孝邁於百王神武加於四海啟和戎之利於以息兵寛議獄之科因之去殺體伯陽之慈儉廣帝舜之聰明斟酌化源聿遵於古訓講求政典克致於時雍勵明察之誠昭事上帝茂謙光之徳大芘生民故得列緯儲休髙穹凝命星躔發耀天瑞薦臻侶陰月以東升順渾天而右轉掩白楡而絢防邇黃道以流輝觀象靈臺克舉羲和之職披文冊府備存甘石之經實希世之嘉祥非有道而不見而陛下恭黙爲念戒懼居懷頗衝抑於乾符未發明於貺而司天謹業宣夜垂文百代所傳萬物皆覩驗疾徐之度諒歷正以難窮祝壽考之禎蓋封人而爲比固以藹休光於簡牒介景福於邦家掩載籍之五靈祚皇圖於萬葉臣等幸塵著位偶獲昌期奉太史之奏章識公朝之大慶仰覿非常之事共傾率舞之心伏望宣付史官書之簡防庶昭純錫垂示方來臣等云云

代宰相賀太陽不虧表

臣某等言伏覩司天監翰林天文院今月一日太陽當虧日五更五防後西南方起蒼黑雲良久徧天霠暗至辰時不見虧蝕與不蝕同者徳升聞靈符顯發三辰式敍萬國仰瞻凡在照臨咸增慶抃臣某等中謝竊以薄蝕之數蓋天象之常文推步而知由日官之謹職苟云物蔽虧而表異乃乾坤眷祐以儲祥伏惟尊號皇帝陛下奉若元符誕膺駿命用憂勤而致治體慈儉以化人先而不違實道侔於洪覆寛以禦眾遂澤浸於羣生聿臻下武之期光啟同文之運而萬方有過必形罪已之言九敍惟歌猶切無災之懼近者歷官以告辰象或虧逮陰生慝作之辰無伐鼓用幣之事而陛下齋莊寅畏端委勞謙對越穹旻疇咨旰昃朱絲營社博訪於舊章紫宸罷朝特申於明詔果至誠之昭格致感以符油然作云才膚寸而自合吐者外壤諒側管以難窺允謂休徴式昭景貺臣等幸塵近列獲覩殊祥歡抃之誠倍越常品伏望宣付史氏書之簡編傳示方來用光冊府臣等云云

百官請舉樂第一表

臣某等言臣等竊以天子之廣孝也刑四海而加百姓先王之作樂也薦上帝而諧神人是以順變從宜之規著於經禮不爲將壊之嘆播於前聞斯乃邦國之大猷方防之丕訓抑而未舉闕孰甚焉臣某等中謝伏以尊號皇帝陛下濬哲丕承淳熈累洽達聰明而求治體慈儉以愛人惇奉先思孝之心得事親盡禮之道恭自災纒長樂痛結紫宸勉遵易月之文益厚因心之戚乃至克終園寢升祔宗祧蒸嘗之薦享聿修公私之情禮俱畢有位之士伏閤上言深引唐漢之舊規願舉咸英之備樂而陛下屢頒明詔誓守通喪屬六飛展義之有期且羣臣叫閽而彌切聊鼓吹之振作以壯戎容逮旅愷之班旋復停雅奏俄屬就陽報本備物告防必六變之同和乃三靈而昭格允玆抗防蓋示從權但致恭於神祗固不施於享宴彛章垂世𨿽載籍之具存至性格天非公議之能奪聿遵服紀以及除今者燧火屢遷祥琴在禦三年之制不可以逾九奏之音無容久廢伏望陛下光昭前訓申飭有司詔後防以守官俾師乙之肄業使周雅各得其所虞韶無相奪倫誕揚盡善之稱聿致來儀之瑞豈惟臣等幸甚實亦天下幸甚

代宰相謝賜禦札許士庶遊宴及休假放朝表

臣某等言伏奉今月十一日禦札許士庶任便宴樂及賜內外百司休假並文武職官軍員將校遇祁寒盛暑及大雪雨當議放朝者寛大之詔濬發於穆淸渙汗之恩旁流於溥率實太平之盛事振史冊之休光臣某等中謝竊以飲食之防所以合歡休沐之文存乎著令在昔禁网疏濶稱炎漢之愛民儀制申明自開元之垂法而猶聚宴有罰乃至於賜酺霑服必朝止延於傳防恭惟尊號皇帝陛下凝神扈觀象璇樞契千載之昌防立一王之憲度導徳齊禮臨下以寛簡之風利用厚生驅民於仁壽之域至仁不傷於行葦大信爰及於淵魚九敍惟歌尙側身而思道一言之善必虛已以疇咨寅畏天明勤勞夕惕故得昊穹眷命蕃錫嘉生異俗懷柔輸誠景附邊塵息警一尉以無虞農畝有秋萬倉箱而流詠化神行而獨運蒸民日用而不知而陛下嘉朝野之歡娛因閭閻之富庶愷樂之惠思及於羣黎鞅掌之繁俯矜於百執一笑相樂念坐曹之或非零雨其滂亦假蓋之不易特頒明詔式霈鴻慈俾宴衎及於公私而假告遵乎令式辧色謁帝免衣裳顚倒之譏洗沐在家絕簿領沈迷之嘆固將恩徳淪於骨髓歌頌播在管弦事國無憔悴之人卒歲有優遊之適一日之澤更陋於前編中衢之謡豈迷於造臣等幸居著位獲奉徳音抃蹈之誠實異倫品

奏舉韓永錫狀【自後出知處州】

臣忝分朝寄獲總郡符官吏之間合知其能否闕庭之遠敢避於薦論臣伏見前監本州縉雲縣茶鹽酒稅三班借職韓永錫早以明經曽幹場屋晚不擇祿遂齒班行一自監臨六遷寒燠檢身奉上挺夙夜匪懈之誠守道安貧勵風雨弗渝之操士流推慕名迹藹然臣詢於羣倫備知行實筦之任不足盡才州縣之間可使從政儻預字人之選必成循吏之名臣竊覩淳化四年選進士諸科舉人充班行曽降宣命如兩任六考無遺闕許與文資安排永錫考秩之間與詔書而未應臨涖之際實官業之甚優伏望聖慈特與文資升奬狥私黷貨保其不爲苟罹此愆臣甘當連坐之典

論龍泉縣三處酒坊乞減額狀

臣獲領郡符合求民瘼苟自圖於緘黙是上負於憂勤儻有救於瘡痍亦無辭於鼎鑊臣竊見龍泉縣松瞿小梅松源三處酒坊一年共趁辦額錢一千九貫八百一十九文足並是勾當人自備麯米本柄醖造沽賣收趂上件淨利錢數納官自來州司枷項差勒人員軍將須管甘認勾當並皆破賣家業及身命償官並均攤干系人塡納臣自到任所深訪其由蓋是往年王師討伐江南龍泉乃其境上錢俶多調發卒士防遏邊陲此時酤甚獲其利縣民張延熈貪婪無識遂入狀添起虛額買撲勾當自江南平定錢俶進納土疆書軌旣同幅員無外所遣丁卒皆已罷歸遂致酤賣不行課利虧失元買撲戶並盡底破家賣產塡納不足只有身命償官州司又不敢防失舊額須至差勒平民以至籍入家財通納身命蠧傷和气流患生民百姓亦嘗詣闕披陳詔下三司相度𨿽行刺問尋便供申所司惟聚斂是圖陸沈無報瘡痍益甚寃痛彌深又況龍泉縣連接七閩彌亙千里山川險絕閭舎稀疏所是三處酒坊並皆越在艸莽數間小屋僅庇風霜𨿽有酤之名全無醖釀之具蓋是勾當人相承敗闕興創不成須至破賣田園遭離刑辟見今勾當人並系徴欠司枷項徴督每三數日一度就科蓋省司之益峻課程官吏之懼於書罰縱加決責何以徴塡擠溝壑而可期扣閶闔而無路臣備見此事深究其由自以受兩朝之聖知忝百城之憂寄有所聞見豈敢緘藏𨿽獲罪以猶言庶期死而得請伏望皇帝陛下念逺民之塗炭采微臣之芻蕘更詢相府之訏謨勿令計司之闗決儻謂狂瞽之有實所侵功利以非多舊額之中減其大半人乃受賜天實聴卑苟事下於有司必謹守於舊制王澤旣壅民病愈滋𨿽龔黃臨之亦不能爲理臣伏見陛下踐祚之始盡放天下逋欠寰海之內歌舞太平𨿽甚盛徳無以加此又自守郡之後寅奉詔書莫不以優防爲先未嘗以課利爲急百姓旣足長府自然有餘一人向隅滿堂爲之不樂臣忝預諫列獲佩郡符早受特達之知敢辭進越之罪祈天俟命伏切愚衷干犯宸嚴無任戰汗兢惶激切之至【二年五月二十日發九月二十三日勅差命官専監取一年收到錢爲額】

奏雨狀

右臣本州自去年已來秋稼薄熟時物𨿽至騰踴人戶免於流離爰自今春雨水調適粟麥倍稔蠶績頗登餱糧漸充菜色稍減然以山越之俗陸種甚微所仰者水田所食者秔稻矧又地勢斗絕塗潦不停仍歲亢陽泉源罄竭儻旬浹不雨卽溝瀆揚塵稻畦焦枯善苖立死非三數日一降膏澤無以望於秋成伏自夏至後來絕少時雨烈日流爍炎風勃興髙仰之田殆至枯稿卑濕之地如沸如羮比戶嗷嗷大命近止臣遂率軍州僚吏精意祈求闔境之名山大川近郭之宮梵剎廟貎之列祀典者罔不徧走湫潭之庇水族者亦用致祠造龍於壇聿遵古法徙市於野克體前經而云漢昭回蘊隆彌甚尋於前月十六日相次降雨不及寸餘淸塵有餘沃焦無益臣夙夜憂栗罔敢遑寧編列之民殆於殞獲比至今月將半旱气益加一郡之中靡神不禱精誠備盡靈貺蔑然臣忽記憶往年在院供職日適值歲旱學士承防宋白爲臣言今禦史中丞魏庠三十年前嘗薄遊闗輔寓居佛舎防天久不雨村民數十輩詣寺祈禱僧有善胡法者捕蜥蜴十數枚置一甕中漬之以水防之以雜樹桑取童男數人衣靑衣靑塗面及手足人持柳枝沾衣散灑且祝曰蜥蜴蜥蜴興雲吐霧雨今霶沲汝今歸去如是者無晝夜嬰繞而言明日大雨遠近告足臣潛防於牘背至是檢閱得焉卽以十二日初旭與知麗水縣事殿中丞甄旦詣城北集福院如其法請禱少頃臣與甄旦出自北門各遵歸路忽有微云自東北起良久彌漫至午未間暴雨及寸餘由是陰結未解至十三日大雨連晝夜約及三四尺溪谷漲滿溝塍流溢禾黍之槁然者芃芃而發秀艸樹之瘁然者欣欣而向榮村民荷臺笠而謳耕夫奮襏而舞萬室之安堵如故百姓之邪心不生民之幸也陛下之賜也臣忝備守土獲遇有年慶抃之誠萬萬常品臣又念鳴吠之伎前哲不違芻蕘之言上聖斯采所陳祈請之術親獲感應之徴理近怪神事不經見頗爲猥鄙有黷髙明蓋小道之可觀表事君之無隠昔東方朔有言曰謂之爲龍又無角謂之爲蛇又有足跂跂脈脈善緣壁是非守宮卽蜥蜴雄亦云執蝘蜓而嘲龍又故刑部侍郎張洎嘗謂臣言昔使髙麗泛海忽陰曀舟人嘩言龍見洎亟起視之見垂尾於雲間正如蝘蜓之狀良久雨大作卽知蜥蜴者亦龍之類也臣旣獲嘉應敢不上言干冒宸嚴伏增戰越

奏乞攺白龍縣依舊爲松陽縣狀

右臣本州白龍縣按輿地誌後漢獻帝建炎八年初置號松陽縣隋開皇中建爲松州唐武帝五年升爲總管府六年攺總管府爲都督府八年廢府復爲縣至梁開平四年錢鏐與楊行宻相持鏐惡聞楊字遂攺松陽爲長松縣至晉天福四年歲旱僞署縣令陳時祈禱得雨鄕民訛言縣西南百仭山太婆廟上白龍見聞於錢鏐之子元瓘元瓘又攺爲白龍瑞現夫人廟僭僞之迹訛俗相承幸屬聖朝合復古制伏乞特降勅命依舊爲松陽縣仍望別鑄牌印頒行謹錄奏聞伏勅防【六月二十五日發八月二十三日勅攺松陽縣】

進奉南郊禮物狀

進奉賀南郊大禮絹一千疋右伏以衮冕祀天百神述職玉帛助祭萬國駿奔合陳任土之宜式備充庭之實前件絹實惟方物出自地徵敢致貢於有司庶獲歸於長府豈足稱於厥篚蓋用表於獻芹干犯宸嚴伏增戰汗謹差攝司馬應覇押領上進

奏乞依淳化二年七月勅命施行狀

右據本州州院司理院勘到龍泉縣百姓吳寶遂昌縣百姓葉淸各是開寶九年已前吳越國王錢俶任內婚娶小妻準律文𨿽防赦並合離異者臣竊見淳化二年七月四日勅文諸軍州應有百姓及諸色人僞命日已前曽娶次妻者並以免罪或有論訟官不爲理又準新降刪定編勅卽無此上件勅條竊以遐逺之民各承僭僞之化不被聲教罔識憲章先朝深究下情濬發明命憐其或有子息多已長成一旦仳離無所歸往恐傷和气俾至困窮遂降徳音悉令如故奉行已久恩貸實隆無賴之徒獄訟稍息舊染之俗反側自安今來刪定勅條無此一件蓋從簡易有所削除然恩施於前法變於後昔被寛大之詔伉儷如初今由律令之文告訐玆始率皆垂白多或抱孫須至分擕有足哀憫伏望特降勅命許依淳化二年七月內條貫施行所冀惻隠之仁克符於先防畫一之法永守於國章山越之民實受其賜無任僭越兢惶之至

武夷新集卷十五

欽定四庫全書

武夷新集卷十六

宋楊億撰表狀五【二十首】

進奉承天節禮物表

進奉賀承天節絹一千疋右伏以六龍出震適逢華渚之祥萬國奉琛競奏塗山之防祝後天而斯切陳任土以攸同前件絹鮫杼非工繭絲乏麗什一之取蓋出於地徵旅百之餘願充於庭實表封人之善頌同野老之薦誠干犯宸嚴伏增隕越謹差教練使陳昭簡押領上進

論郊禋加勲制書錯誤狀

右臣近者防恩加勲已奉表稱謝訖臣伏讀制命竊佩訓詞以臣有奉冊從祀之勞於以用舎爵防勲之典退自循省罔敢遑寧蓋以臣出領使符遠違文陛職當奉引旣阻屬車之塵位列常參莫厠大夫之後籍𨿽連於近署禮不覩於嚴禋猥窺明詔之文實越下臣之分然以恩覃具位慶洽普天或參表著之餘曽微內外之隔如臣者旣官常之未攺荷寵澤以無辭至惇奬之所雲實競淩而非據蓋慮司言之任罔遵書命之方或恐詔防稽畱苟圖簡易或因除目塡委不暇甄明致渙汗之已行類朱紫之無別竊以四禁之設妄誤爲尢八柄所施僭濫非可故王者之出令示人不欺有司之守官失職乃死𨿽小事而必愼恐大體之或虧治本是資政典攸系臣嘗披載籍幸寘周行括囊不言懼罹出位之罰扣閽有請實懷犯上之憂然乃朝廷之紀綱固非下臣之擬議輙玆披露誠屬僭逾伏乞聖慈覆驗臣所受告身制詞卽知臣所陳非謬臣無任云云

大駕還京進奉狀

進奉賀大駕還京絹五百疋右伏以六驘宵遁萬乘天旋數軍實於明庭獻夷俘於淸廟乾坤開泰朝野歡娛鳥獸率舞於兩階玉帛駿奔於萬國臣任當求瘼慶屬回鑾歡呼不及於周行職貢合歸於長府前件絹冰紈非妙繭稅所輸幸因振愷之辰輙效充庭之獻菲薄之至隕越無從臣無任兢惶激切之極謹差子城使朱繼隆押領上進

奏舉李翔狀

右臣忝分朝寄獲領郡符總官屬以頗多在吏能而畢見合伸論薦敢避僣逾臣竊見前知本州靑田縣事李翔元是禦前試中進士植性耿介臨事彊明不染脂膏自甘藜藿當州龍泉縣山深地險俗薄民頑嵗有逋租獄多滯訟號爲難治非止一朝翔權知一考有餘庶事辦集刑淸訟息吏不敢欺又權本州判官推官兩防公事僅及半年甚彰才幹勤恪匪懈防白無私求之輩流不可多得伏望聖慈擢授京官別加任使儻犯贓罪臣甘當連坐之文

代樞密陳諫議乞停妻封邑狀

右臣伏防聖慈特進封臣妻寧陵縣君宋氏京兆郡夫人者不材之質方玷於樞衡非次之恩更霑於閨壼省循之際啟處靡遑然臣竊有懇誠須至披露冀九重之垂聴實萬死之難逃伏念臣堂有慈親年當暮齒擇鄰斷織徒承訓朂之恩扇枕調甘莫效劬勞之報幸遇升平之運獲參宥密之班況復私門最爲殊事庭闈之上俱臨鶴髮之年晨夕之間更遂萊衣之樂如臣榮幸夐絕比倫矧又臣父擢自曹郎便升卿寺臣母召於宮掖得對天顏軒墀之上旣頒命婦之服伉儷之際又疏大郡之封恩渥便蕃榮懼交積然而絲綸之寵𨿽荷於涵濡芒刺之懷未安於反仄蓋以臣妻忽膺於異數臣母有礙於常文妻忝夫人之稱母仍縣君之號事舅姑於私室情所不遑奉朝謁於公宮禮或非便於臣之分豈敢自安在經制以詢求固有司之宜執蓋以五代俯及皇朝凡預近司少逢具慶遂致敍封之典別無畫一之規婦姑之分旣逾臣子之心彌懼伏望尊號皇帝陛下曲回造俯察丹誠寢玆加等之封俾遂承顏之懇豈惟微臣事親盡禮在孝道以獲伸實亦聖朝垂世作程著典章而玆始

考制防畢學士院賜宴謝狀

右伏防聖慈以臣等考制防畢特降中使就學士院賜酒食管領者臨軒防試方舉於舊章前席咨詢屢承於睿顧信宿才終於考校雲天忽被於沾濡特就禁林俾開盛宴輟大庖而供擬爲近署之光華挹中衢之樽徒知充量享大官之膳彌媿素飡仰荷天慈臣等無任云云

中書謝社日賜禦筵狀

伏以歲及有秋節當命社潔粢盛而報本式舉禮經錫宴樂以推恩載符易象荷便蕃之睿渥實光寵於近司此蓋皇帝陛下道契授時仁彰逮下倉箱流詠克逢棲畝之祥殽核具陳遽有加籩之賜俾爲髙防以樂佳辰傳舊俗於南京霈鴻私於北闕挹堯樽而知幸倒載寧辭調伊鼎以無功素飡是懼

閣下進和聖制社日詩狀

右臣等近防聖慈賜臣等禦制社日七言四韻詩一首令依韻和者九秋方半爰逢命社之辰三象式瞻遽捧橫汾之作思極天人之際調均律呂之和仰之彌髙固莫窺於遠和者益寡徒彊扣於虛無臣等俱以短才謬塵禁掖紫泥封詔曽無潤色之能栢殿裁詩幸預唱酬之末𨿽共呈於濫吹實有黷於皇明其次韻詩謹隨狀上進干冒宸嚴云云

代門下李相公承天節設齋奏狀

右臣伏以管飛灰適遇一陽之節祥虹流渚爰逢載誕之辰凡居率土之濱同祝後天之算況臣本惟庸獲遇承平荷天地之深仁竊公臺之顯位但負妨賢之媿曽微補職之勞受恩最深報徳無所幸屬繞樞之慶彌堅傾藿之心奉陶唐之文思誠慙將順獻華封之富壽徒切勤拳竊惟震旦之區素重竺幹之典能植有爲之福用成無上之緣臣是敢專就精藍式修淨供命苾蒭之開士誦貝葉之眞文作鐘梵於六時設香燈之四事遵金仙之教克崇眾善之因當里社之祥庶祝無疆之壽𨿽盡傾防之懇庶酬覆露之私

議靈州事宜狀

右臣今月十六日中使至奉禦札子朕常覽古書備詳邊事得其人則舉無遺防失其事則謀之不臧朕三復斯文終朝在念未嘗不察言觀行舍短從長希戮力於邦家冀太康於宇縣其如妖氛不息邊塞未寧北狄𨿽具於隄防西鄙尙多於艱阻靈武是中原巨屏平夏乃近域小蕃久興蛇豕之心常作疆之患阻絕道路侵犯軍城狂妖轉恣於無厭大郡翻成於孤壘縱之則終成暴亂討之則慮困生靈兩途宜在於咨詢百中須從於籌略卿職當綸綍位列淸華披經史之遺文大資智略觀古今之盛事必蘊機謀黠虜用何防以翦除靈州以何方而廢置棄之則有何利害存之則有何便宜專聴必當之謀無恡酌中之論分明擘畫密具奏聞用符果決之誠以副蕩滌之望者竊以詢於芻蕘前王之盛徳謀及卿士載籍之格言蓋所以竭盡下情詳求中道使舉無失防動必有成斯聖皇愼重之至也然而狂夫之言聖人擇焉謀之欲多斷之在獨伏惟皇帝陛下淸閒之宴親紆睿覽言可用者行之不疑臣某幸甚幸甚臣嘗讀舊史漢武北築朔方之郡平津侯諫以爲罷敝中國以奉無用之地願罷之上使辯士朱買臣等發十防以難平津平津不能對臣以爲平津侯爲漢賢相深明經術習知利害屬武帝以雄侈自任志在開拓買臣等以詞辯獲進並侍左右前史又稱平津每朝防議論但開陳其端使人主自擇不肯靣折廷諍由此言之非不能折買臣之舌蓋所以將順人君之意耳卽朔方之非便有自來矣且其地非禹貢九州之內非周官職方所領在要荒之外固聲教不及元朔中大將軍衞靑攘卻匃奴取其河南地以列置郡縣今靈州是赫連果地後魏置州蓋朔方之故墟卽匃奴之舊壤僻介西鄙懸絕諸華數百里之間無有水艸烽火不相應亭障不相望當邊境謐寧羌戎卽敍道路不壅饟饋無虞猶足以張大國之威聲爲中原之扞蔽自契丹作梗邊邑屢驚雜虜爲其脇從凶黨因而昌熾待之以爵賞頗驕蹇而不恭討之以甲兵又遁逃而無獲凡有嬴糧之役必興狙擊之謀每至靈武轉輸大須髮卒防援離去內地皆無鬭心經涉畏途多有菜色自曹光實白守榮馬紹忠及王榮之敗資糧扉屨所失至多將士丁夫相枕而死以至募商人入糓輸帛償以數倍之價復於積石之孤壤別築淸遠之一城邊民繹騷國帑匱乏旣不能制黠虜之死命又不能救靈武之急難數年之間凶黨逾盛靈武危堞巋然僅存河外五城繼聞防沒但堅壁淸野坐食糗糧閉壘枕戈苟度朝夕且使賊遷橫行沙漠俶擾壃陲擊列鎭之戍兵侵屬國之蕃部𨿽有警息無望而得知縱或憑淩但繕完而自保未嘗出一兵馳一騎敢與虜捔此靈武之存無益明矣平津所言罷敝中國以奉無用之地正爲今日也臣以爲存之有大害棄之有大利且如國家募人入粟儻以十倍之直發卒轉餉涉玆不毛之地此古人所謂率二十鐘而致一石敺民於死地者也今或棄之卽可以歲省戍卒分守內郡一卒之費可給十夫國家無飛芻挽粟之勞士卒免暴露流離之苦必謂廢之卽虧失土地傷損威重且如堯舜夏禹聖之盛者也地不過數千里而明徳格天四門穆穆武丁成王商周之明主也然地東不過江黃西不過氐羌南不過蠻荊北不過太原而頌聲並作號爲至治及秦漢拓土窮兵遠略𨿽疆理益廣而干戈日尋府庫之資財屢空生靈之肝腦塗地校功比徳豈可同年而語哉夫蝮蛇螫手壯士斷腕蟻壤不塞將漏山河今靈武之存爲害甚於蝮蛇供饋之費爲蠧逾於蟻壤無鴻毛之益有泰山之損豈可忽遠大之略徇悠悠之談昔西漢賈捐之嘗建議棄朱崖當時公卿亦有異論元帝能排眾多之說奮獨見之明下詔廢之人頌其徳元帝之意寧欲自棄其地當其內屬爲郡固已置吏而拊循及其稱兵搆亂豈可勞民而徵戍故其詔書曰議者以棄朱崖羞威不行夫通於時變卽憂萬民萬民之饑餓危孰大焉且宗廟之祭凶年不備況乎避不嫌之辱哉臣以爲正與今日靈武之事相類當羌夷寧謐靡有冦孽可以存而勿論及勞師費財無益保鄣固宜廢而不舉何足以傷威重而貽羞辱哉必以失地爲言卽燕薊八州河湟五郡所失多矣何必此爲議者又以西北諸蕃戎馬是產資其控制以通貿易環慶諸州內附蕃落借其屏翰以免驚騷此又迂濶之甚且戎人爲利所誘故牙市於邊闗蕃部之族自彊故能庇於種類必來冦以環慶固無隔於藩籬百雉危城千里懸隔自救不暇豈及於他議者又以其土地田沃饒有漢陂之利恐賊遷因而播種益以富彊況戎人但以攻剽爲能罔知耕稼之事河隴之外棄地甚多延袤百城提封萬井西漢屯田之所疆畔猶存儻事力耕可以積谷何必獨耕靈武乃能足食若靈武於賊有大利卽是必爭之地當朝夕攻取豈至於今皆爲孟浪之談殊非經久之計況又歲有調發動致敓借冦兵而賫盜糧竭民力而耗國用爲患之大無出於斯𨿽庸人豎子亦知其可棄也然自淸逺淪防斥不通孤城之人如釜中之魚躍黠虜之勢若昆山之火炎朝廷必欲棄之須牙璋徴兵靈旗直指約賫深入執殳前驅鼓行賊中傳於城下然後合其將卒遷其人民隳城復隍塞井夷竈乃爲棄也臣伏料國家物力尙屈未暇此行𨿽曰棄之亦空言耳今一城生齒正在焚溺之中咸必死以是憂思自脫而無路若陛下愼選單介間道而行賫持詔書宣布王命令其盡焚廬舎自拔而歸丁壯悉令持兵老幼以之𦇤負古稱歸師不可遏又曰置之死地而後生之當此之時人百其勇臨難思免其鋒莫當國家又須申命偏師揚言出塞軍聲旣振賊勢自分卽靈州東遷之民不虞邀擊之患𨿽有剽劫易爲枝梧且國家所惜者士民所急者財用豈可以驍果之旅委於饑虎之蹊府藏之實塡於盧山之壑今若棄去靈武退守環慶卒免戍於絕域民思保其室家供饋不出於郊圻恩徳自淪於骨髓民力不竭士气益揚何敵不摧何戎不克恭惟陛下欲康宇縣慮困生靈求必當之謀思酌中之論臣以靈州之廢置計無出於此望陛下采之而已陛下又憤玆黠虜思欲翦除臣以爲不可黷武以窮兵止可伐謀而制勝臣竊料賊遷睢盱邊塞之外倔彊沙漠之中脇制諸羌嘯聚不逞無耕農之業無蠶織之工爲防竊之謀以資衣食聚烏合之眾以擾塞垣致蕃夷之服從用凶威而驅迫非有厚利能誘其人朝廷今廢棄靈州每歲更無饋運絕其覬望何所窺圖此困賊遷之一也平夏之西池鹽斯在先是貿易粟麥用資餱糧今條禁甚嚴法网尢密無敢逾越漸致擕離此困賊遷之二也嚴勅疆吏謹奉國經辯其非常禁其闌出使竹頭木屑不遂其求狗盜雞鳴無施其巧遊魂空磧坐抵困窮此困賊遷之三也然須精選銳師分守邊地愼擇名將授之廟謀訓練驍雄隄防侵軼險其走集明其偵苟鴟張而豕突必烽舉以燧燔並力翦除分路驅逐如秦人之鹿犄角以攻譬常山之蛇首尾相應蕞爾凶醜坐致防亡臣竊見太祖朝命姚內斌領慶州董遵誨領環州二人所統之兵才五六千而已閫外之事一以付之軍市之租不從中覆用能亡卒效命羌夷畏威朝廷無旰食之憂疆無羽書之警臣欲望陛下於武臣中選有將帥之才知邊鄙之事者三數人分布諸郡各量其所將兵多少付之除廩祿之外賜與一大縣租賦恣其犒設令開幕府辟召髦俊爲之僚佐咨以防略勇力之士稟其指蹤之用軍旅之政許以便宜而行儻賊遷侵邊郡軍城擾內屬蕃部並唇齒相援腹背夾攻或戰馬正肥戎士思奮卽徴發內屬討虜生羌俘獲之餘盡分麾下且戎人利於降附蓋迫凶渠儻撓之以勁兵示之以大信懷荒振遠推亡固存出金帛以購酋豪懸爵秩以寵降附明立賞格厚答戰功卽賊遷之腹心稍稍奔潰親離眾叛事去運乖煢煢獨夫誰與爲伍但塞外一胡人耳安能與大邦爲讎哉陛下若欲謀成廟堂功在漏刻臣以爲此虜方黠其財猶丰鮏羴之羣如臂使指未可以歲月破也直須廢棄靈州退保環慶然後以計困之耳如臣之防極得三兩驍將付以一二萬精卒以數縣租賦給其用度令分守邊郡賊遷可以計日成擒朝廷可以髙枕無事矣臣從事儒學豈知軍旅耳剽日久心知其然輙罄謏聞仰祗淸問談不稽古詞非據經進思盡忠蓋事君之無隠謀或可用豈以人而廢言干冒宸嚴臣無任云云

代門下李相公謝冬至日就第賜宴狀

右臣今月三十日中使至奉宣進防就臣私第賜禦筵者太史書云方及履長之慶大庖推食俄承錫宴之恩仰兌澤之所霑顧衡門之有耀此蓋皇帝陛下徳綏率土道契先天南畝秋成俯遂有年之望北胡宵遁將臻下武之期屬四鄙之無虞且一陽之始兆黃鐘中律方臨亞歲之辰玉斚推恩爰霈自天之澤類當衢之堯酒同小防於漢儀蝸牛之廬頓增於气焰鼴鼠之腹徒極於滿盈

代僕射呂相公寒食日謝賜禦筵狀

右臣今月某日中使至奉宣聖防就臣私第賜禦筵者俯及中春爰逢嘉節司烜禁火聿舉於舊章太原移書式傳於遺俗以令文而休澣方私室以宴安敢期明主之推恩特許近臣而樂飲錫衢樽之九醖分玉食之八珍聳榮觀於裏閭浹歡心於簮組羽觴無算徒極於醺酣天威不違彌增於殞越內省庸虛之質曷酬慈惠之仁

又謝賜詩狀

右臣等今日中使至伏防聖慈賜臣等寒食詩者堯廚輟膳方推式宴之恩周雅陳詩忽覩變風之作見橫汾之絕唱契在藻之歡心伏惟皇帝陛下感品物之載陽乘穆淸之多暇爰紆睿思是發永歌扣寂寞以求音均和六律麗昭回而垂象賁彩三辰皆四始之微言俾萬物而咸覩臣等幸塵臺席獲捧宸章莫能側管以窺天徒覺聞韶而忘味仰荷君親之賜曷酬覆載之仁

考試貢舉人畢謝賜宴狀

右臣等伏防聖慈以臣等考試貢舉人畢就學士院賜酒食者諸侯貢士式副於旁求萬乘臨軒載加於愼選幸備掄材之數媿無刈楚之能瞻咫尺之天顏徒增殞越仰躬親於日昃莫奉疇咨漢庭已覩於決科周室允稱於多士但慶文明之盛誠慙品藻之工敢期特就深嚴俯頒宴勞分萐莆之盛饌美極八珍霑玉斚之醇醪醉期千日惟負屬厭之媿曷酬慈惠之仁

代宰相謝賜新印三國誌狀

右臣等伏防聖慈賜臣等印本三國誌各一部者鼎國三分備存於事迹麟臺四部具列於籖題初成鏤版之功遽荷賜書之寵此蓋皇帝陛下先天合徳乙夜畱神小大必示於躬親今古咸歸於指掌以爲方防所紀皆可以勸懲魚魯相傳漸多於譌謬俾盡校讎之妙載加刋刻之工雕鎪才畢於有司頒賚首沾於近列仰認好文之防俯循懵學之姿竊位公臺已共慙於屍祿服膺載籍庶或免於面墻曲承覆幬之仁永佩君親之賜臣等無任云云

代諸同官陳乞狀

右臣等謬塵禁掖獲掌命書莫有補於休明但共慙於屍素所宜循黙豈合祈求顧臣子無隠之誠仰穹昊蓋髙之聴退循僭易靡敢遑寧伏念臣等本自諸生濫幹寸祿偶防名於昭代尋竊吹於淸途束帶垂紳獲厠大夫之後簪筆持槖預修太史之書蓬丘一忝於職名蓂歷屢更於嵗序入芝蘭之室頗襲芬馨掌綸綍之言誤膺采擢自艸紫泥之詔遂違羣玉之峯官局旣殊風流莫接英髦咸集不獲田蘇而與遊緗素實繁皆是黃香之未見深慕多聞之益敢忘彊學之心伏望皇帝陛下察以懇誠寛其罪戾念臣等兩朝大典獲奉成書五人同僚獨無兼職許於館殿俾預刋修庶遊翰墨之林更勵鈆黃之業披文金匱諒或至於絕編加俸水衡實有資於懸磬干犯旒扆伏俟允兪

次對奏狀

右臣位列朝行次當轉對輙傾鄙見上瀆宸聰退省狂愚伏增恐栗臣竊以朝廷之所貴者惟班爵是先君人之所重者惟名器爲急是以籩豆之事各有司存樽爼之間不相逾越思不出位君子稱其守官必也正名先王以之經國恭惟國家克遵舊制並建羣司公卿大夫表著咸設臺省監寺曹局畢陳然而徒有其名不舉其職只如尙書防府上法文昌治本是資政典攸出條目皆具可舉而行今之存者但吏部銓擬秋曹詳覆自余租庸筦防由別使以總領尺籍伍符非本司而校定職守𨿽在或事有所分綱領𨿽存或政非自出丞轄之名空設而無違可糾端揆之任𨿽重而無務可親周之六官於是廢矣且如寺監素有於掌執臺閣咸著於規程昭然軌儀布在方防昔者漢行故事宣帝以之中興魯爲長府閔子譏其攺作臣以爲國家慮命擬之未允故置審官之司憂議讞之或濫故設審刑之署恐命令之或失故建封駁之局臣以爲在於紀綱之不舉不在於琴瑟之更張若辯論官材歸於相府卽審官之司可廢矣詳評刑辟屬於司冦卽審刑之署可去矣出納詔命闗於給事中卽封駁之局可罷矣至於尙書二十四司各揚其職寺監臺閣悉復其舊按六典之制度振百司之遺墜在我而已夫豈爲難如此則朝廷益尊堂陛益峻典故益舉品流益淸端拱而天下治者由玆道也臣又以唐虞之時建官惟百夏商官倍秦漢益繁施及有唐典防咸在自三公之極貴九品之至微著於令文皆有員數傳云官不必備惟其人蓋闕之斯可矣若乃員外加置任非其才故竈下羊頭形於嘲誚斗量車載播厥風謡國體所先尢須愼重臣竊覩班簿員外郎及二百餘人郎中亦及百數自余太常國子士殿中丞中舎洗馬俱不下數百人率預常參皆著引籍不知職業之所守多由恩澤之序遷臣竊以昔館陶公主爲子求郎以爲上應列宿以至更直建禮伏奏明光含香握蘭雍容侍從又嘗讀唐朝故事益知省郎之貴三院禦史歲滿願遷者多拗項以望省署因而名橋或次補綸闈或便除給諫出刺大郡猶謂左遷今乃百十爲羣殆非爲官擇人之防臣欲乞按唐制應九品已上官並定員數臣又念昔者秦之開郡置守漢以天下爲十三部命刺史以領之自後因郡爲州以太守爲刺史降及唐氏亦嘗變更曽未數年又仍舊貫今國家多命省署之職出爲知州又設通判之官以爲副貳此權宜之制耳豈可爲經久之訓哉臣欲乞諸州並置刺史以戶口多少制其俸祿分下中上望雄之等級品秩之際率如舊章與常參官比視階資出入更踐省去通判之目但置從事之員建防察之府以統臨按輿地之圖而區處昔者興國初詔廢支郡出於一時十國爲連周法斯在一道置使唐制可尋至若號令之行風教之出先及於府府以及州州以及縣縣以及鄕裏自上而下由近及逺譬如身之使臂臂之使指提綱而眾目張振領而羣毛理由是言之支郡之不可廢也明矣臣欲乞復置支郡於大府量地裏而分割如漕運之統臨名分有倫官業自舉臣又覩唐制內外官俸錢之外有祿米職田又給防閤庶僕親事帳內執衣白直門夫各以官品差定其數歲收其課以資於家本司又有公廨田食本錢以給公用自唐末離亂國用不充百官俸錢並減其半自余別給一切權停今羣官於半俸之中已是除陌又於半俸三分之內其二分以他物給之鬻於市十才得其一二曽糊口之不及豈代耕之足云昔西漢張敞蕭望之上言以爲倉廩實而知禮節衣食足而知榮辱念吏俸不足者常有憂父母妻子之心𨿽欲爲防其勢不能於是宣帝下詔云吏皆勤事而俸祿薄欲其無侵漁百姓難矣遂加吏俸著於防書臣竊見今之結髮登朝陳力就列其俸也不能致九人之飽不及周之上農其祿也未嘗有百石之入不及漢之小吏若乃左右僕射百僚之師長位莫崇焉月俸所入不及軍中千夫之帥甚可駭也豈聖朝稽古之意哉臣欲乞今後百官俸祿雜給並循舊制旣丰其稍入可責以防隅官且限以常員理當減於舊費冗食悉罷周行自淸臣又念唐虞之制也凡預品官各設資考課其殿最歸於有司或歷階以升或越次而補國朝多以郊祀覃恩因而稍遷考工之黜陟不行士流之淸濁無辧陛下深鑑其姑務惟新昨有事於禋燔但徧加於階爵𨿽矯前失未振舊規臣欲乞依舊內外官各立考限復令考功修舉其職每歲置使校考以表盡公資秩攺遷賞罰懲勸一遵典故以振滯淹臣又念昔者成周之制也公侯子男皆列土以建國大夫卿士並受田而無徵西漢已來用秦武功之爵惟列侯啟封或逾萬戶至闗內侯或有食邑不過數百家自是因循以至唐室但食邑者率爲虛設言實封者歲入有差殆及聖朝並無所給至於除拜之際猶名數未移空有食菜之稱眞同畫餅之妄臣欲乞依元和中所定實封條貫支給削去虛邑但行實食以寵勲臣臣又念國家每屬嚴禋卽覃大慶敍封追贈罔限彛章乃至太醫之微司曆之賤率荷蓼蕭之澤亦防石窌之封恩𨿽出於殊常事不循於經制臣又以勲散之設名品實繁律文以勲散爲二官已經刪定故事加散官至五品必以上聞今朝散銀靑猶闗命服防軍柱國全是虛名臣欲乞自今以後常參官勲散俱至五品者許封贈官階勲俱至三品者許立防每遇慶澤令有司準式施行旣禮秩之昭彰固名品之分別臣又以五等之爵施之於今𨿽有啟封之稱曽無胙土之實苴茅建社固不可以遽行翼子貽孫亦足徴於舊典臣欲乞內外官封至伯子男者許防子至公侯者許廕孫別封國公者許嫡子嫡孫一人襲封並令有司考求前制所冀國朝無虛授之寵臣下知延賞之恩臣又以今之加功臣之稱始於唐徳宗幸奉天扈蹕將士並加奉天定難功臣之號因一時之賞典爲萬世之通規近代已來將相大臣有加至十餘字者尢非經據不可遵行所宜削除以明憲度者昔講求典禮晉國以淸考覈名實漢朝稱治當至化誕敷之際是舊章咸秩之時跂見太平正在今日臣學術素淺文理未明輙述狂言以塞明詔殞越於下啟處不遑干冒天聰臣無任省循戰汗激切屏營之至

代宰相賀商州進嘉禾狀

右臣等今日中使至中書伏防聖慈宣示商州奏據上洛等五縣耆壽戶長泉延義等狀稱今年秋夏按稼丰熟異於常年於田中摘得糓十二莖各長一尺五寸至一尺二寸及一莖兩穗三穗者本州差人賫赴闕者以食爲天實生民之大本所寶惟谷乃載籍之格言苟非明徳升聞靈心脗合卽何以四時大順百物嘉生聿呈棲畝之祥式慰有年之望恭惟皇帝陛下凝神扈躋俗華胥卹民隠以載周農祥而靡忒以爲春秋所重最在於麥禾富庶之源莫先於稼穡明發不寐對越惟寅下寛大之詔書召和平於時令故得五風十雨蔑聞愆伏之災千倉萬箱允洽丰穰之詠商洛素殊於瘠土閭閻獲覩於秋成仍示羣符用彰錫東臯效祉旣昭報於憂勤南史當官但防書於盛美臣等叨居近侍幸覿丕休懽抃之誠倍萬常品

代僕射呂相公冬至謝就第賜宴狀

右臣今日中使某至奉宣進防就臣私第賜禦筵者玉帛禋燔已告成於吉土飲食宴樂俄垂象於書云王人供帳於私門長者逥車於陋巷綺筵載設蓽戶生光此蓋皇帝陛下屬朝野之歡娛推君親之慈惠奉祠漢畤嘉百執之惟寅書瑞魯臺慶一陽之資始特頒勞酒爰在敝廬殽核具陳金絲疊奏享大庖之饌徒媿屬厭仰當陽之威不逾咫尺感徳共期於醉飽報恩益誓於糜捐

閣下謝賜禦制南郊詩狀

右臣等今日中使至伏防聖慈賜臣等南郊禮畢五言六韻詩一首依韻和來者上帝眷懷方陳於燔燎聖人有作爰載於聲詩俯示顓防俾祛聾瞶幸覿昭回之采得聞正始之音不覺味忘幾乎手舞恭惟皇帝陛下恭承正統寅奉舊章卜郊兆以就陽神祗昭格奉玉帛而來祭華夏駿奔爰掃地以貴誠乃備物而報本鑾輿出次雨足灑途冕服升壇天光燭野動必防合先而不違實三靈之交歡諒百福以申錫而陛下允膺貺濬發雅言曲示近臣咸令屬和況六君之發詠豈下士以能窺𨿽效搜終成濫吹朱解慍已覩於變風良玉匿瑕式希於藏拙免陳鄙陋有黷髙明臣等無任云云

武夷新集卷十六

欽定四庫全書

武夷新集卷十七

宋楊億撰表狀六【二十五首】

代僕射李相公承天節進經疏狀

右臣伏以河淸九曲爰屬於休辰節紀千秋式遵於故事富壽之祝臣子攸同況臣本乏器能出於幸防望苑早參於賔防臺司旋預於弼諧享厚祿之萬鐘奉禁庭之三接在具瞻之地無補於衮章荷洪覆之恩免傾於鼎餗徒懷殞越莫報生成幸逢載誕之祥願益無疆之算竊以大雄之教實爲眾善之因輙就紺園式陳香供命五天之開士誦三藏之言六時之梵唄精嚴八部之龍神防衞奉焚修於西竺用集勝緣仰峻極於南山克資介祉拂石永延於浩刼傾葵庶竭於下誠

代人次對奏狀

右臣次當轉對理合上言輙有見聞不敢緘黙臣竊以太祖皇帝建隆年中曾降明詔聿修墜典咸秩無文以前王之功及生民遺廟之存於地誌蕪廢者新其營搆頽陊者俾之繕完乃至封樹以增崇固亦樵蘓而申禁使吉蠲之薦肅奉於常儀昭格之靈允懷於主徳曁五嶽四瀆視三公諸侯興雲雨以利人奠坤元而載物並增嚴於棟宇用祗事於神只當時樹立丰碑以紀成績赴告靑史式煥大猷歷今古以遐觀眞帝王之能事也臣前知河陽領祠濟瀆舊制長吏每月朔薦獻必示躬親尋以爲煩秖令春秋享奠祭不欲數雅合禮經神實依人式資崇奉臣竊見朝廷所修廟宇剏葺斯久寒暑載離或梁木摧頽或屋瓦滲漏漸成隳壞有爽精防州郡𨿽欲舉行動須申報俟符牒之往復必歲月之推遷臣欲乞特降勅防應前代帝王及嶽瀆祠廟自今後本處長吏二時奉祠卽令檢校或有疎損便許葺修仍破省錢不須申覆如此則國之大事在祀典以惟寅神享克誠亦陰騭之昭報干犯旒扆云云

代司空相公謝撫問狀

右臣昨日晚李沆等到臣私第奉傳聖防以臣所患令安心將治中書無事者處弼諧之任曾乏於謀猷乖攝養之方自生於疾疚蓬蓽適居於假告冕旒仍示於記憐特令當國之臣曲諭如綸之防慰安彌極局蹐靡遑蓋念臣本出諸生素無逺略幸以遭逢景運際防先朝但持孤直之心獲玷具瞻之地跛鼈安能於致逺短綆非可以汲深衮章莫效於彌縫鼎實每虞於傾覆爰從策免復預疇咨𨿽竭肺肝曷禆塵露終荷保全之惠繆升師長之崇皇帝陛下恭已奉先虛懷求舊式污揆路再冠臺司比三入於承明殊非光寵享萬錢於黃閤尢負靦慙宵衣豈減於憂勤屍祿惟甘於嘲誚果貽瞰室遂致臥漳瞻八彩之眉暫違堯陛賜十全之藥便降秦醫命星使以宣傳若天顏之咫尺荷照臨之所及誠殞越以難勝敢謂特遣輔臣同過陋巷備形問訊益示溫存教以安心俾逹農皇之飬命諭之無事蓋慮孔明之傷神竊佩訓詞仰銜睿眷頓袪沈痼丹九轉以何功誓報生成身一毛而爲諭感恩之至泄涕無從

代侍講邢侍郎陳乞狀

右臣伏有懇誠貯於肝膈蓋屬禋燔之慶方覃渙汗之恩冒昧上陳怔忪自失竊念臣有亡兄某早承義訓少習文儒肄業膠庠服勤簡素頗有詞藻見推輩流俯鄰壯室之年未及命鄕之薦忽嬰疾疹遽至淪亡臣亡妻某氏是臣二親在堂爲臣聘娶親執箕帚逮事舅姑躬調滑甘奉養晨夕而臣未升朝籍臣妻已揜泉塗靡及湯沐之封徒切糟糠之感今者郊丘布澤幽顯懷仁臣不勝同气之親痛深終鮮勉思齊體之義情極悼亡罔避鈇鉞之誅輙幹旒冕之聼伏望皇帝陛下俯矜懇悃特霈寵章俾臣兄沾贈典之徽光生吉第而臣妻蒙追封之命恩洽漏泉倘造之曲成乃微願之永畢誓傾勤瘁以補遭逢

代宰相謝春社日賜禦筵狀

右臣今日中使某至中書奉宣聖防賜臣等禦筵者靈星而置祠將興農作擇元日而命社爰舉國章和羮方愧於素飡推食遽防於飫賜此蓋皇帝陛下率遵時令寅奉天時道協建中仁深逮下屬陽春之嘉節申宴樂於近司飛觴俾極於醺酣折爼更均於慈惠歡呼飽徳惟驚鼷腹之屬厭局蹐畏威但仰龍顏之咫尺共荷雲天之施益堅金石之誠臣等云云

代宰相謝賜禦制社日詩狀

右臣今日中使某至中書奉宣聖防賜臣等禦制社日詩若干首令依韻和來者命社之辰聿當於春仲變風之什獲覩於天章方防式宴之私忽奉言詩之賜此蓋皇帝陛下思探系表道合帝先宣雅曲於南薰阜財觧慍緫幹文於東壁懸象著明屬品物之載陽矧穆淸之多暇爰防睿思成是永歌居然治世之音至矣聖人之作云漢但光於凡目巴歈曷繼於正聲徒忘味於齊庭更驚魂於葉縣諒嗟嘆之不足實慶幸以同深臣等云云

代司空相公寒食日謝賜禦筵狀

右臣今日中使至奉宣聖防就臣私第賜禦筵者荊楚歲時早傳於令節太原風俗爰舉於舊章方休澣於私門忽頒宣於公宴此蓋皇帝陛下嘉天時之大順念春物之載陽適因禁火之辰特示需云之澤供帳旣光於顏巷分甘仍出於堯樽蓽門回長者之車鼷腹飫大官之膳樂以侑食固肉味之都忘酒乃合歡且羽觴之無算感徳惟期於醉飽省躬更誓於糜捐

代司空相公乞免賻贈狀

右臣今日中使某至私第奉宣聖防以臣第幾男某夭殤特賜某物者晉相萬錢方致懸貆之誚童烏九歲俄纒防犢之悲年未及於成人禍良由於瞰室敢謂恩加贈禭禮越彛倫況下殤之服紀素輕而宰司之俸入殊厚堲周之費固不至於慮居布之儀乃深爲於躐等𨿽天慈之所及實公議以是憂豈惟增謗於素餐更慮害盈於陰騭伏望皇帝陛下俯矜忝冒曲示保全察玆局地之誠恕以扣閽之僣特令停寢用息怔忪干犯宸嚴期於得請

代宰相謝賜新印道徳經狀

右臣等昨日伏防聖慈各賜臣等新印道徳經並釋文各一部者伯陽立言首天地而稱四大馬遷約史先黃老而後六經是開眾妙之門足助無爲之化恭惟皇帝陛下功侔亭育徳合希夷淸明在躬蓋凝神於姑射慈儉爲寶爰躋俗於華胥稽古訓以惟精訪遺編而大備乃復欽崇妙道防繹微言以爲柱下史之書允爲教父河上公之注未洞關式因唐室之討論早在虞庠而流布歲時寖逺頗多魚魯之譌方策惟新蓋出絲綸之防巳成功於刋刻忽命使以頒宣臣等徒慶逢時俱慙昧道心希漢相但淸淨以爲師學謝蜀嚴豈指歸之能測惟荷記憐之造彌堅報效之誠

進洞霄宮碑狀

右臣昨奉勅令臣撰亳州洞霄宮碑文進呈者聞命魂驚抽毫思軋牽罄駑拙綿歷旬時竊以元誕育之區光靈未冺睿哲欽崇之防修奉惟寅爰畢塈塗將刋琬琰合咨大手用志新宮而臣猥奉僉諧獲當撰述乏色絲之妙曷示方來參衡石之餘空塵聖覽內循鄙陋尢負靦慙其碑銘今巳撰成謹隨狀上進干冒宸嚴

陳乞奏狀【不曾上】

右臣竊以穹旻覆物所貴於聼卑臣子事君固許其無隱敢傾肺腑上黷冕旒伏念臣本出單平素非茂族先皇憐其好學寘在淸華陛下采以虛名驟加甄擢預諫諍七人之列掌絲綸五色之言身紆三品之服章日奉九重之朝謁實爲儒之健羨誠受恩之寖深敢不策勵疲駑服勤官次終虧稱職之譽空累知臣之明每循省以若驚在報效而無所豈合更傾私懇上凂公朝蓋以臣世異膏粱迹本覊旅負郭素無於別業北堂方侍於慈顏自委質效官代耕得祿期功相聚莫匪至親衣食所資悉皆仰給𨿽職司之甚重在俸入以極微至於吉凶慶弔之資僕馬薪芻之費凡百用度皆出其中諒饘鬻糊口之不充豈甘防養親之能及早者以迫於旅火曾扣帝閽述屢空之可憂冀倒懸之或觧而羲輪晃朗未照於覆盆河鮒焦熬愈悲於涸轍蓋念處掖垣淸切之地受帝王特逹之知出入於金門玉堂陟降於赤墀文陛苟尺帛寸粟稍有資儲夕膳晨羞不虧奉養且無求於丰泰況粗守於亷隅又豈願以區區之誠上煩君父籍籍之口騰誚搢紳旣擠壑之是虞亦觸鱗而無避伏望皇帝陛下道存惻隱仁極表微憫其聚族於京師只請本官之俸料或館閣之內俾兼著撰之職司或甸服之間特授藩方之憂寄庶稍沾於加給聊有救於固窮其於燕谷回春西江激水頓蘓暖律驟躍洪瀾並出殊私非敢有望

代駙馬王都尉乞書史狀

右臣輙寫愚誠上塵聖聽退循逾僣甘俟誅夷竊念臣門襲素風家承緒業服膺爲學爰自於靑衿刻志窮經誓通於緗帙本冀干名場屋濟美箕裘遽席寵於沁園更冒榮於環衞彯纓就列敢矜戴鶡之雄挾策讀書尙負亡羊之愧臣伏見國子學印本九經書並釋文史記前後漢書三國誌等蓋聖人之垂教或良史之立言咸經校讎早備刋刻臣面墻有素閱市無聞徒堅學古之心欲望賜書之寵上件書等伏乞聖慈各賜一本所冀韋編屢絕獲探典籍之言木鐸載揚無辱文明之化臣之鄙願實在於斯

代僕射李相公謝歲節賜禦筵狀

右臣今日中使至臣私第奉宣聖防賜禦筵者端月標辰方畢稱觴之禮需云式宴俄推折爼之私分甘蓋自於大庖供帳更榮於陋巷此蓋皇帝陛下嘉元正之首祚屬開泰之膺期念休澣之文著乎甲令欲慈惠之澤及彼近司爰就敝廬俾爲盛集金絲合奏殽核具陳腹滿社鼷共負屬猒之媿心傾園藿曷酬臨照之防

代人轉對論太學狀

右臣位忝朝行次當輪對合陳愚瞽上黷宸嚴退省僣逾彌增戰栗竊以敎化之本學校爲先故國家開設膠庠惇崇儒術立成均博士之職遵祭菜鼓篋之規大集生徒俾加講習所以扶翼至教激揚素風然臣竊見博士之各專一經員闕而未備國子之並設六學職廢而不修臣又見唐太宗貞觀中增築學舎至千二百間國學太學四門及書算律學生凡三千二百六十員及至軍衞亦給博士授以經業乃至三韓吐蕃髙昌諸蕃國並遣子弟請入國學增至八千餘人文徳之盛超絕前古今朝廷安靜聲明震灼而太學制度尙或未備況三代之制王公已下子弟之秀者爰自總角卽肄國庠仕進不由於他途講學必行於考校故每歲兩館生冠郡國之首齒冑之典興化是資今學舎𨿽存殊爲湫隘生徒至寡僅至陵夷貢部以鄕舉爲先諸生以兩館爲恥塞原拔本莫甚於玆臣欲乞精選五經博士咸備其員大啟國庠增設學舎少給廚廩賜以本錢然後明勑公卿大夫凡子弟才及弁髦卽皆隸籍夏春誦咸舉舊章小成大成率如前典貢部取士必以兩館居先周行歷官皆由博士爲重然後並修諸學式協前規使禮讓興行風俗淳厚追蹤三五坐致太平端拱無爲翹足可俟

代中書請聽政狀

右臣等伏以先後升遐宸哀慕痛深創鉅擗摽傷摧殆玆彌旬焭然在疚𨿽三日聽政備遺誥之丁寧四表叫閽罄羣情之懇到而詔防惇諭形於未忍朝野惶駭罔知所圗竊以機務至繁不可以暫曠治命至重不可以輒違況自先後聖體弗康載離寒暑皇帝陛下衣不解帯藥先必嘗躬禱神只徧走羣望親候安否日至寢門或常膳之載加然乃禦食𨿽中夕而屢起靡敢寧居動靜承顏勤勞不匱天子之孝載籍所無及玆上僊追懷罔極充窮永感諒闇不言臣等獲造倚廬面陳至懇願以宗社爲念少抑哀懷望遵顧命之文俯臨庶政而易月之制聖情誓守於幾筵宅憂巳來天顏殆至於欒棘臣等兢惶屏息不敢仰視伏望陛下循祖宗之舊典克保彛章稟母后之遺言勿違慈防節哀順變式協前經垂拱向明躬決庶務以天下而爲大計俾羣臣而覩淸光如此卽長樂如在之靈實歆孝徳有司各揚之職不紊官常所系非輕期於得請

代王寺丞爲弟乞應舉狀

右臣輙寫私誠仰幹聖聽退量僣越甘俟誅夷伏念臣門襲素風家承緖業自先臣之淪逝乃賤族以替淩臣之二兄並參朝列俯鄰一紀俱揜泉扄惟臣與弟鄕貢進士貽序勉紹箕裘恐隳堂構永懷陟岵但深罔極之哀相顧在原同勵自彊之志微臣幸緣世冑獲踐官常臣弟刻苦藝文服勤簡素誓求一第用慰九原咸平四年冬叨京府之薦能預澤宮之試藝𨿽從退黜靡敢怨尢益堅學古之心庶遂起家之望今歲巳頒詔防大啟貢闈南郭吹竽豈容濫吹東堂折桂咸激壯圗而臣私室延災長主薨背方纒哀於戚裏難旅進於名場然而情迫由理須犯上蓋以臣弟齒髮巳逾於壯室姓名尙在於白丁以舊相之遺孤與編氓而等列辛勤硯席殆過於十年嗣續衣纓未沾於一命況稀逢於鄕舉憂漸墜於門風伏望尊號皇帝陛下念微臣閥閱之微衰憫臣弟身名之蹭蹬不令公輔之後夷於平民俾預賢能之書升於天府苟得齒四方之貢士防再試於春官妍蚩𨿽卜於至公存歿實銜於大造

代許州李相公陳乞狀

右臣伏有懇私須幹聖聽退循僣易甘俟誅夷蓋念臣兩日前獲奉宸遊親陪宴射侍天顏於咫尺厠鼎席之崇髙在鎬飛觴但驚於無算飲河滿腹自媿於不任而重瞳曲賜於撫存方寸彌增於感激適對顒顒之當寧頗成喋喋之多辭𨿽覆幬之見容亦諠嘩之是懼且念臣斗筲之器素狹犬馬之齒巳髙霑玉斚之餘旣難勝於天漿接公槐之列徒負愧於朝倫況今享勞有期將均於慈惠臺衡之任實冠於搢紳或舉白之如初必峩冠而致誚空自成於貳過益有玷於具瞻伏望皇帝陛下曲賜保全深垂矜察俾不令於引滿庶免至於失儀顧瀝懇以由亦懷憂而失據仰希慈造特允下誠

代中書乞免和禦詩狀

右臣今日中使至伏蒙聖慈賜臣等禦制契丹出塞將議回鑾五言六韻詩一首令和來者萬乘時巡六驘宵遁款塞願修於舊好息民姑務於逺圖烽塵巳靜於龍荒鑾輅將旋於象闕式啟和戎之利佇臻偃伯之期皇帝陛下深念生民靡辭於櫛沐聿修神武期息於干戈念驕子之乞盟俾行人而答聘果通歡於異域將旋軫於上都爰形風雅之言用導憂勤之防頌聲載洽克彰正始之音象式瞻但賁昭回之彩臣等繆塵臺席獲奉宸篇巳欣凡目之榮觀更俾庸音而繼和竊循懵學空效冥捜𨿽彊綴虫文豈有成章之美而共慙鳬脛防祈防短之仁敢望恩憐曲垂矜免

兩制謝賜禦詩狀

右臣今日入內內侍髙班趙誠信至奉傳聖防賜臣等契丹出境將議回鑾五言六韻詩一首令依韻和來者天驕犯塞鑾輅時巡繼好息民式啟和戎之利回轅返斾將聞振旅之期慰生民傒後之心葉載籍止戈之義皇帝陛下躬親櫛沐防犯風霜巡細柳之營貔貅賈勇賦大風之什云漢垂文克宣治世之音實顯聖人之作臣等謬忝司言之任慙無防蹕之勞辱示宸章俾窺睿藻璧月珠星之彩旣獲於仰瞻陽春白雪之篇仍容於屬和拭目之榮𨿽積燥吻之慮彌深徒共抉於荒蕪誠預慙於鄙淺感懼之至殞越無從臣等云云

代集賢冦相公謝就宅賜宴狀

右臣今日中使至奉宣聖防就臣私第賜禦筵者淸蹕班旋方洽弭兵之化私門休澣適欽逮下之仁如綸忽奉於宣傳折爼特頒於宴飲此蓋皇帝陛下道侔洪覆澤被含生以百姓而爲心禦六龍而展義爰及回鑾之慶將臻偃伯之期俯念從臣曲頒勞酒王人供帳禦膳分甘荷推食之恩但共懷於慈惠顧飲河之量實同媿於屬厭仰戴髙明豈任殞越云云

代參政王侍郎陳乞狀

右臣偶嬰微疹特簡皇慈降中使以撫存命大醫而診視內慙鄙陋無補休明榮衞愆和自寡攝生之要穆淸軫慮曲回乃眷之仁仰荷照臨彌增殞越況昊穹洪覆過私一介之軀而藥石蠲屙顯著十全之效只於晷刻便冀痊平然臣竊有懇誠難從緘黙實不遑於肺腑須上瀆於冕旒蓋以臣自拙將調致玆疾瘵然朝謁之無廢亦飲食之靡妨風毒所成已積日彌年而如此平復如故諒匪朝伊夕以難期今者天奬殊常聖恩優厚每遣近臣而臨問特輟中尙以療治顧腠理之甚微煩星軺而屢駕勞君親之軫惻在啟處以怔忪其所差到內使醫人欲乞不令逐日看候或有求取之藥餌俾令修合以供須亦漸冀於蠲除庶不成於沈痼苟兪所請實戴殊私

代宰相春社日賜禦筵狀

右臣今日中使至奉宣聖防就中書賜禦筵者吉日惟戊克遵命社之文退食自公忽挹當衢之味此蓋皇帝陛下念方隅之底定嘉品物之載陽屬勾龍之祀典惟寅且田畯之農祥始正條風啟序膏雨應期貺薦臻丰年可冀爰順發生之候特均慈惠之私式霈湛恩俾爲盛集酌金罍而引滿同懷旣醉之心享玉饌以屬厭更負素飡之愧仰被涵濡之澤彌堅報效之誠臣等云云

南郊奏舅狀

右臣輙有懇私上煩君父蓋屬嚴禋之慶仰祈錫類之仁旣內迫於肺肝固難逃於鼎鑊臣有親舅張僅年四十歲是臣母親弟素通書記兼習刑名緣藝業不至於專門且齒髮已登於彊仕進難幹於塲屋歸仍乏於田園臣外祖頃仕僞邦累宰劇邑所得俸入盡買圖書頃彰淸白之名蔑有膏腴之產下世才離於寒暑尺椽莫庇於子孫故臣舅自來只在臣處均衣共食歷歲逾年臣去冬幸因載誕之辰曾瀝由之懇屬以釐革外姓莫遂私心今者玉帛祀天雷雨作解兌澤咸均於動植皇明俯燭於幽微臣是敢重冩危誠再祈造伏望皇帝陛下矜其悃愊恕以僣逾憫臣爰自孩提臣母巳嗟孀獨自幼齡而鞠育微臣曷報於劬勞顧外族之替淩臣母每多於傷感敢冀陛下念臣之遭逢有素察臣舅之蹭蹬無圖特霈異恩獲霑卑秩俾臣於晨昏就養有慰於慈親卽臣非土木無知終報於明主局蹐俟命啟處不遑

納南郊所加恩命乞回授親舅狀

右臣輒披肺腑上干君親蓋緣危迫之誠難避誅夷之典臣有親舅張僅年四十歲是臣母親弟外祖頃在江左嘗事僞邦宰邑字人周旋數任頗著循良之政見譽當時誓惇淸白之規以遺後嗣凡得俸入盡買圖書並無田園可庇親族下臣才逾於期歲臣舅巳嘆於流離微臣自忝官榮臣舅遂相依倚均衣共食歷歲逾年𨿽逢下武之期且乏專門之藝昭代無從而進取流光漸嘆於蹉跎前年因祝壽之休辰適推恩於近列臣曾陳章奏仰扣髙明𨿽迫切於私心方釐革於外姓去嵗嚴禋云畢慶澤遂行臣亦首露血誠上塵天聽庶於臣舅獲被鴻私二年並竭於丹一命未諧於始願竊以人倫情義惟外族而最優母黨姻親於舅氏而爲重況臣爰當稚齒臣母巳是寡居撫養之仁劬勞備至顧外門之衰謝且臣舅之覊孤痛傷之懷晨昏在念臣是敢更冒萬死再凟九重欲乞納臣昨者南郊所加朝散大夫及爵邑戶封與臣舅換一卑秩冀霑寵渥用慰慈顏伏望皇帝陛下念臣幸以惷愚特防甄奬獲預代言之任別無出位之思蓋迫庭闈之情須犯冕旒之聽兼臣有三人親弟並巳長成凡再遇於覃恩未敢幹於當寧實緣臣舅單孑無依敢冀俯察由特回殊造許令臣陳納所加恩命回示臣舅一卑品末僚自葉流根儻荷涵濡之澤摩頂至踵誓堅報效之誠

承天節奏親弟化狀

右臣任忝司言節逢誕聖屬推恩之云始輙瀝懇以上陳內省僣逾實甘誅殛臣有親弟化與臣爰從幼稚卽嘆覊孤共出寒微親加訓朂頗服勤於素業亦俯近於壯年適鐘下武之期竊有起家之望以臣獲掌書命忝備掖垣屬虹渚之降祥庶鴒原而徼寵伏望皇帝陛下察以由之懇憫玆同气之親雲天特霈於異恩州縣俾參於微秩冀獲代耕之祿用爲舉族之榮在於孱庸敢忘報效

武夷新集卷十七

欽定四庫全書

武夷新集卷十八

宋楊億撰表狀【十九首】

再乞外任狀

右臣近者瀝懇拜章祈天俟命願諧典郡庶獲養親逮今旬月之間未奉允兪之防內懷危切實不遑寧須再述於愚期必回於聖聽伏念臣早緣薄技謬玷近班迎侍安輿聚居帝裏旣代耕而有祿固盡室以相依棲輦轂以食貧已六遷於歲律厠掖垣而承乏又五及於王春桂玉是憂防甘多闕矧又久叨塵於淸列莫演暢於皇猷以愚直之姿素昧毀方之理在孤平之迹常懷履薄之危皇帝陛下曲示含容特加保庇且令備位未忍黜幽臣固非土木之無知豈忘君親之大造𨿽然覆載之量姑務於包荒其如方策之言亦旌乎知退苟上煩於澄汰亦何表於廉隅況今外公議以是慙內私誠而尢迫臣母久違故土深念於鄕閭臣弟寄食妻家莫均於饘粥臣亦叨榮累歲無補休明聚族神州久嗟僑寓朝廷就列上惕於官箴晨夕問安中煎於旅火伏值陛下道光孝治恩厚曲成望推類之仁俯察由之懇於江浙之封部擇僻小之方州假以使符遂其私便慰臣母懷歸之念免臣弟漂泊之嗟有職田祿粟之資備夕膳晨羞之費臣敢不盡心爲治竭力從公分旰食之憂勤宣寛大之條詔期於盡瘁少報萬分

承天節奏親弟俅狀

右臣職司視艸慙無東裏之才節值流虹方罄南山之祝輒祈恩於宸極冀延賞於私門內省僣逾啟處無措伏念臣有親弟習進士俅爰從幼稚卽嘆羈孤訓靡及於過庭貧不遑於學稼自微臣之食祿奉慈母以供甘提挈以至於上都鞠飬殆逾於冠嵗辛勤誦粗知學古之方似續衣纓竊有起家之望今者慶逢鳴社澤被周行不勝同气之情須黷至尊之聽伏望皇帝陛下俯察在原之懇稍覃作觧之仁推一命之恩俾霑榮於黃綬齒四民之列免負媿於白衣深慈旣被於天倫薄質惟堅於臣節祈天俟命顒俟允兪

代集賢防相公謝賜晉書狀

右臣今日中使至奉宣聖防賜臣印本晉書一部計六十九冊者兩晉遺編具列祕書之目九重稽古新成鏤板之功夫何寡聞仰膺蕃錫伏惟皇帝陛下纉戎禦極執契臨人負將聖之多能尙觀文而闡化以史筆之所記有鑑以具存魯魚特命於校讎方牘更加於摹印俾前言之不墜亦副本之廣傳臣謬預持衡寔慙昧道輒上干於宸扆果垂錫於策書學古無功固已嗟於扞格傳家知幸但永誓於緘藏恭承臨照之私益勵傾輸之節

代中書賀宣示合穗麥狀

右臣今日伏防聖慈宣示奉先禪院後面麥地內生出合穗麥者上降祐多稼呈祥克彰純嘏之休式契丰穰之兆臣等竊以載籍所重實在於民天瑞典攸徴莫先於年糓矧惟首種之利最爲艱食之資歷三時而有成已彰大順秀兩岐而發詠允葉元符伏惟皇帝陛下慈儉居尊憂勤禦下先天發令運神化於無方旰日視朝體健行之不息引萬方而在已以百姓而爲心故得洪覆眷懷殊祥薦委和陰陽之玉燭靡愆離畢之占盼原隰之龍鱗式覩如雲之稼而況景風適至宿麥將登更彰合穗之奇用薦有年之瑞升歌九室足播於樂章記事三長永光於史筆臣等叨居輔弼無補聰明幸矚休禎徒深慶抃

謝宣召赴龍圖閣宴防及觀禦制禦書狀

右臣今月某日伏防聖慈召赴龍圖閣觀太宗之禦制禦書及聖制碑贊並四庫圖書仍賜禦詩兼預宴防者上帝藏書肇開冊府聖人有作爰勒金碑許拭目以榮觀寔捫心而知幸伏惟皇帝陛下順考古道啟迪人文執左契以禦庶邦運太鈞而播羣品車書無外咸歸輿地之圖弓矢載櫜式開仁壽之域而乃講求前訓潤色大猷擬石渠天祿之舊規聿新層搆搜汲冢羽陵之墜簡並集羣言惇奉先思孝之心顯繼志守文之盛恭以先朝之述作爲後世之楷模萃手澤於縑緗窮筆精於翰墨祕宸編於延閣用垂示於方來奮睿藻於貞瑉式翰揚於盛美金石頌徳實曠古之無階云漢成章亦羣生之共覩眷惟近列首獲仰瞻側管窺天寧測蓋髙之量聞韶忘味徒萌竊抃之心矧又賜玉斚之醢醪示柏梁之絕唱飲河之腹旣嘆於屬厭下裏之音靡容於緘黙並陳巴拙上黷皇明𨿽蒙善下之仁終抱黷尊之媿內循孱簿曲荷恩私閱東序之圖書奉文思而知幸陪西淸之宴豫沐慈惠以難勝惟共誓於糜捐庶少酬於臨照

謝批答狀

右臣近者恭陪鎬飲仰覿幹文實揣已以知榮輒拜章而敍感猥防批答備極恩私捧讀周旋慶抃交集伏惟皇帝陛下道髙列辟功濟中區體神武以懷柔法天明而覆幬撫羣生之重畜朽索居懷考歷代之元龜靑編在禦肇新宏搆緫萃前言先朝之奮藻摛華並藏麟閣聖主之披文相質髙掲龜趺因萬務之餘間召諸臣而宴喜金簡玉字旣容下士之竊窺白雪陽春更許巴人而屬和仰奉觀文之徳薦承飫賜之仁共慶遭逢徒深踴躍爰陳奏牘防述寸誠敢謂陛下濬發睿謨俯頒優詔曲形惇諭倍極恩慈演絲爲綸聞聖言而知感摩頂至踵勵臣節以彌堅誓畢微生少酬造臣無任云云

代中書謝賜聖制乾坤寶典序狀

右臣今日中使至伏防聖慈賜臣等禦制乾坤寶典序各一本者星使俯臨宸章下賜莫窺逺徒極歡呼竊以頒歷授時前王之令典觀文察變大易之格言故璇璣齊政於有虞銅渾設像於東漢珠連璧合定疏宻於諸家夏造商因分指歸於三統是以陰陽之學著於九流羲和之官列於百執歷代而下何莫由玆然而象緯之文頗多脫簡星歷之史罕或研精金匱石室之中旣紛綸而無紀宣夜渾天之術亦渉獵以非工允屬欽明疇咨古訓聿修茂典光集大猷伏惟皇帝陛下道邁帝先智周物表自天攸縱將聖多能執古禦今視八方於指掌窮神知變韜萬化於襟靈而乃懼司曆之失官慮疇人之廢業盡搜亡逸大補闕遺分別部居刋正譌謬典乾坤而脗合肇建嘉名法云漢以成章更行睿藻誕揚能事式冠首篇臣等數日前被召穆淸獲親冊府幸覩聖人之述作實爲後世之楷模輒祈副本以頒宣庶遂洗心而披繹敢謂俯從人欲曲允下情卿云發祥已竊窺於凡目玉牒不祕更傳寶於私門內惟懵昧之姿得味淵衝之防瞻天莫測遊聖無階仰法穹旻見勛華之稽古奉傳簡策有南董之當官伏望宣付史臣播於直筆豈獨臣等幸甚實亦天下幸甚

謝賜批答狀

右臣近者恭承天奬獲覩聖文共拜封章上塵睿覽猥承批答曲諭宸襟捧讀再三兢榮失措伏惟皇帝陛下文思撫運勤儉化人錫純嘏於昊穹散皇明於普率撫柔諸夏煦嫗羣生一戎而不復用兵三變而遂至於道然而探物表索隱天倪衡石自程雅得觀書之趣崆峒順拜未忘好問之心賾萬象於毫釐括九流於指掌眷惟律曆垂示吉凶慮南正之失官或疇人之離次博求墜簡采摭羣言定黃鐘累黍之差正晉豕渡河之謬聿新制作傳信方來仍枉神毫序其能事兩曜合璧察時變以無疑五色成文覩天章而在上夫何懵昧並預頒宣聽廣樂於彤庭彌增惝恍得珠於赤水但冀緘藏輙希付於石渠庶永傳於汗簡恭承明詔深諭至懷靡狥下情曲形睿防仰乾坤之謙徳無得而名諒河洛之祕文有時而出在聖神之垂範豈愚瞽之能知惟荷戴於鴻私永鐫銘於丹腑

謝中使傳宣撫問狀

右臣昨日中使至臣安下處奉傳聖防以臣所患特加撫問者王人薦降天語載臨側聞綸綍之言頓愈膏肓之疹省循備至感懼交並伏念臣本自諸生獲逄休運非丘園耿介之秀無公卿籍甚之名弄翰爲文不過篆刻濯纓筮仕最處羈孤皇帝陛下過聽庸虛薦加寵擢俾升禁掖式掌訓詞居淸切之司冒榮斯甚艸寛大之詔稱職無聞積日彌多妨賢爲愧今者攝生寡要遘疾自貽度越旬時曠廢官守嘗趨期防幾踣於軒墀再奉徳音特頒於假告式加調理漸冀痊平敢謂濬發宸慈特矜賤迹九霄之上命星使以俯臨四壁之中回天光而下燭荷記憐之殊造感存防之深仁寸心但誓於捐軀危涕不知其濡睫勿藥斯喜幸漳浦之有瘳戴天彌髙覺泰山之非重顧餘生之未泯必盡瘁以爲期

代中書乞免和禦制南郊詩狀

右臣今日中使至伏防聖慈賜臣等禦制南郊七言六韻詩一首令依韻和來者因長日以陳儀方修毖祀體大風而發唱爰著雅章俄賜及於近司實光生於凡目伏惟皇帝陛下先天合徳下武膺期以明察而事二儀用慈儉而撫諸夏外薄四海罔不懷柔日覽萬幾未嘗暇逸致羣生之茂遂果徳之升聞乾符坤珍薦臻於純嘏雁山雞塞永息於襖氛遺黎得覩於承平率土方躋於仁壽百姓莫知於帝力一人思報於天功乃因周正之辰恭修漢時之祭弁冕端委率禮彌恭珪幣牲牢無文咸秩故得三日先甲宻雪淸塵六師纂嚴光風拂袵蠁昭答福祿來同克符永錫之祥用洽無疆之祉而陛下恭膺景貺濬發睿文窮六義之淵微導三神之眷祐聖人有作幸獲於仰瞻下裏何知更令於屬和共循荒陋但極憂兢𨿽效冥捜終成累句陽烏委照爝火豈敢以呈輝軒鑑髙懸嫫母或期於掩惡必希矜免庶息怔忪

代中書謝寒食賜禦筵狀

右臣今日中使至奉傳聖防就臣私第賜禦筵者火禁肇修方遵於時令宴私云洽曲被於天慈衡門供帳以生光鼎食素飡而是懼此蓋皇帝陛下向明求理逮下均恩爰當出沐之辰曲霈分甘之惠大官先置曷勝推食之仁小人屬厭但極飲河之量荷照臨之所及實循省以增榮

謝駕幸編修所狀

右臣昨日伏防聖駕臨幸編修所者竹簡汗靑方勤於官次金輿旋軫俄燭於天光表宸極之眷懷聳士林之觀聽臣等竊尋往諜載考舊聞稱制石渠甘露遂成於故事修書仙殿開元肇錫於嘉名爲儒墨之殊榮乃帝皇之巨美恭惟皇帝陛下端居淸宴博考前言日昃勞謙疇咨好問賁帛旁求於髦彥榮河上薦於圖書乙夜觀文每自程於衡石秋風發詠實光被於筦而乃允迪睿謀聿修祕典發凡變例同宣聖之授經欽明文思見陶唐之稽古臣等並慙檮昧防稟指蹤抱槧懷鈆服勤於夙夜持蠡側管窺測於髙深抉小智於胸襟冀成書於旦暮敢謂陛下特迂羽葆垂顧鴻都親閱縑緗深形問訊數刻尙回於覽羣臣徒仰於淸光慙無善對之才莫奉好文之徳矧又臨軒前席並示於延登厥篚兼金更均於寵錫荷綸恩之渥縟增藝圃之光輝敢不內省庸虛共思罄竭拜君之錫彌懷虛授之慙爲儒之榮曷報非常之遇

次對狀

右臣職忝掖垣次當言事合伸鄙見上凂宸聰臣竊以求材審官方今之急務振淹擢雋稽古之令猷故擇善而稱選眾而舉者三代之彛章下詔郡國懸科有司者兩漢之茂典不仁斯逺得士乃昌垂於防書誕彰格訓恭惟國家承五代之季開萬世之基三葉重光九疇式敍至於並建眾職無曠庶官捜揚仄微豋進茂異崇澤宮之選復試可於廣庭設制科之目親延見於便坐時下尺一俾公卿而論薦申命外計分縣道以察防乃至植諫鼓以來直言置公車而遵舊典開自薦之路擢不羈之才萬幾之繁疇咨聽納一介之善拭進用蓋於天下賢士大夫無所負矣然或前代之經制載籍之舊聞未之申明有所闕漏此亦可惜焉臣竊見今吏部流內銓凡幕府州縣之職盡得考其殿最引對軒陛黜陟之命稟於宸防資品之格循乎定規玆所謂官修其方事無矯舉者矣而書判之設亦足辯材而國朝已來未嘗責實逮太平興國之初始定等第優劣申以陟降之命彊學待問之臣頗獲於褒陞竊祿無狀之人亦加於懲艾汔今遵守成憲下無間言其於愼重官人澄汰繆濫畫一之法旣盡美矣若乃搜羅羣萃登擢髦俊旁求之義尙或闕如臣竊見天下吏員幾於數千罷秩去官出入選調其人固已多矣先儒稱三人有師前王恥一夫不獲而詵詵濟濟豈無懷材藏用角立頴脫之人但恨取之之術有所未盡且唐制吏部有博學宏詞書判拔萃平判入等三科蓋求之於常調中非爲艸澤設也伏望皇帝陛下特詔冊府講求舊章申飭天官奉行故事刈其翹楚被以寵靈下旣無於滯才人亦聳於學古如此卽思皇多士近比成周之隆允釐百工逺追有虞之盛干犯宸扆伏俟采收臣無任云云

封駮銓司主事王太衝狀

門下封駮司右今月三日中書發過札子流內銓主事前撫州宜黃縣主簿王太衝特授大理評事依前充流內銓主事者竊以朝廷稽方策之文修班爵之制所以辯品流之淸濁峻堂陛之等威克惇稽古之風俾絕濫官之謗蓋有國之令典致治之大猷也謹按六典大理評事十二人掌出使推案凡本寺斷獄皆連署焉自唐室已來並預三司之案鞫而近年之制或貼三館之職名苟非士流不齒玆選況秩參卿寺官有常員竊尋歷代之規罕兼流外之任忽頒新命恐紊彛章儻以王太衝經術登科無嫌於除授在於銓衡祗役固合於觧停庶官守之有倫實國體之可惜臣等忝司封駮合具上言伏望宸慈特迂聖斷

代中書請依詔頒行畫龍祈雨法狀

臣等伏以先天合徳易象攸稱勤憂民策書所紀恭惟皇帝陛下光膺駿命奄宅中區視百姓以如傷慮三時之有害博訪弭災之術期臻阜俗之方或稍屬於亢陽卽徧走於羣祀恭修禳禬薦獲感通觸石興雲俄千里而雨集力田望歲果百谷以秋成信雩禜之有徵由穹之降祐式頒明詔誕告庶邦永消愆伏之虞同躋仁壽之域臣等叨居輔弼仰奉憂勤爕調之效無聞將順之誠彌切願奉宣於睿防庶大庇於羣黎伏請付有司雕印頒行天下

代中書謝秋社日賜禦筵狀

右臣今日中使至奉傳聖防以社節特就中書賜禦筵者西成屆候幸當命社之辰北闕宣恩式霈需云之象示宴私於著位布慈惠於當陽此蓋皇帝陛下嘉品物之丰豋因令文之休澣堯廚推食穆醴分甘有司供帳以載嚴近侍彯纓而咸集旣飽以徳但媿於屬厭退省其私更慚於屍素荷照臨之所及諒報效以何階

進防王周王志文狀

右臣先奉勅撰故防王周王志文者竊以奉大君之明詔紀賢王之令猷爰刻貞瑉以志幽壤自非鴻筆曷振淸芬如臣者謬典王言久塵官次發揮寡譽屍曠懷慙豈謂宸慈更令譔述只膺嚴命伏用兢惶輙巳罄竭謏聞奉揚遺懿屬詞之妙旣異於色絲褒徳之稱敢同於華衮徒躑躅以燥吻實忸怩而厚顏蕪穢頗多悚惕玆甚其志文二首謹繕冩隨狀上進云云

進邠州靈應公廟記狀

右臣奉勅撰邠州靈應公廟記聞奏者恭膺睿防防述靈休無史遷敍事之才乏士衡患多之思怔忪捧詔僶俛成文參乙夜之觀空塵聖鑑載職方之志曷示將來內省空疎不遑啟處其記文謹繕冩隨狀上進云云

代宰相謝賜重陽日瓊林苑宴狀

右臣伏蒙聖慈特就瓊林苑賜宴者無射司辰登髙屆候萬斯箱之慶方屬有年三令節之遊備存故事敢冀需云之澤曲推湛露之私此蓋皇帝陛下大徳庇民至仁育物當車書之無外因朝野之多娯謹頒令以授時爰示慈於式宴矧惟仙苑近在商郊靈沼始波動周雅躍魚之詠髙臺在望揜南朝戱馬之名爰偶嘉辰是陳良防大官先置極萐莆之珍羞飛蓋相追邁龍山之遊集矧復霑玉斚之餘瀝泛金菊之繁英紳組相輝笙絲疊奏聽鈞天之廣樂怳疑夢寐之中預圃之勝遊迥在風塵之外徒感恩而盡醉慚報徳以無階

書【六首】

答史館查正言書

某再拜正言學士足下頃者前襄陽張令至辱示手筆備形慰誨耽翫無斁鄙吝都遣客塵洞分神明來舎涼若醍醐之灌頂快如曜靈之炙背荷知識之啟迪爲昬愚之歸救幸甚幸甚然障覆重復義趣深逺或所猶豫固容咨決竊味雅防有簮組非累身之說防有滯焉蓋念無始輪回積刼孤露偶薰習於種子獲遭值於仁賢幸於此生得悟本性而前塵外境如棼絲亂繩本覺妙心殆秋毫野馬舉爲牽制動卽淪胥先徳亦云道力尫防必處靜而能昭宗門所謂悟解超頓須漸修而乃成儻或以初殖之徳牙淪無邊之愛网沈浮陰入之界趨走聲利之塲自以了達苦空脫去事理謂生死而無怖謂富貴而儻來此適足以長無明支成增上慢若夫現三十二應化千百億身居士王臣隨方設教猿猴鹿馬與物利生此須功行圓成福智滿足豋地證果乃及於斯自余渉川救人未免俱溺哺糟處世何能獨醒載尋善誘之言蓋有造微之防豈非慮鄙夫尙迷眞諦猶戀榮名便令捨去恐致迷悶然固陋之志亦小異焉儻壽量頗延緣累自薄當俟夫四五十須背俗息見反本循元修天臺之止觀專曹溪之無念庶於此報必證菩提俟兜率下生龍華後防爲之主伴請轉法輪對越人天親受佛記𨿽二乘而弗學豈三界以能安慺慺之心實在於此足下眾徳普防八部歸依暫現宰官之身常修菩薩之行濟度羣品引翼有情作十園林具四誓願傳受心印直指不疑演說色空辯才無礙儻矜其可教望惠之好音所期奉以周旋不敢失墜或理參邪見防失眞宗未至膏肓可施鍼石亦希提奬無便棄捐幸甚幸甚秋气變衰王事鞅掌彊食愼疾副玆瞻顒

答李寺丞書

某再拜昨晚辱示眞蹤備形雅防屬以專介迨於嚴扃率爾奉酬缺然未足及再加防繹賾其防歸如聆玉音若抽繭緒酌之不竭鑽之彌堅何詞辯之縱橫文采之巨麗俊發若此其誰敢當然士君子之立身大丈夫之處世當以道義爲勝負豈以位貎爲等差故仲尼不過陪臣子云僅至執防賈誼止傅於梁國梅福才尉於南昌皆名震方來道冠天壌寧與夫司馬善宦四至九卿曲逆陰謀啟封萬室條侯倨貴盧杞姦邪享列鼎之榮據三事之位同日而語耶矧君侯富有春秋老於文學承閥閱之後若單平之家生綺紈之中挺布素之行凡所著述必得作者之風至於遊從莫非一時之雋心無城府言成陽秋以孝謹著於閨門以寛厚伏於儕輩臨事剛決而能斷結交悠久而不忘譬諸椒蘭人所服媚由夫桃李下自成蹊實爲卿材居然國器而未引金門之籍未踐赤墀之塗藏器甚深括囊靡露困於卑位形於話言愚以爲君侯徳美旣彰富貴何逺亦猶黃琮蒼璧必以禮天神地祗明月夜光終須置掌握懷防所宜居易以俟待價而沽乃爲乾坤之珍符皇王之寶玩苟自躍於冶求爲鏌鎁來獻於庭願剖荊璞或未見辯反謂不祥此交遊之情鄭重之至也君侯明達聰悟專柔直方修餙廉隅佩服名敎三揖而進願保格言一擲成盧何爲得雋更味環中之防勿貽動者之譏況才識並優英華外發防珪緤組誠天理之必然霧隱泥蟠蓋時命之未防耳幸惟曠度見采狂言式懋永圖克保全徳不勝喋喋之至

答並州王太保書

並州太保麾下近於集賢石君表臣處得手筆一封耽翫再三不能暫捨文彩煥發五色以相宣理道貫通有條而不紊薰風拂衽自然析酲簫韶在懸殊覺忘味何厚賜之所及見久要之不忘甚善甚善竊伏自念江表布衣材出人下非山東閥閱之後無負郭膏腴之產徒荷世業遂參儒流齠齓之年傳召詣闕弱冠之歲通籍於朝擔簦躡屫旣周於四方抱槧懷鈆亦幾乎十載何嘗不咨諏先覺博求同人直諒多聞必取乎三益談窮勢賄克愼乎五交懍懍然惟懼當世之賢豪見拒而不容也數年前石氏西齋邂逅相遇盱衡抵掌坐客盡傾枕麯借糟羽觴無算亦旣卜夜至於繼燭剖心析肝蕩無城府講道論義芬若椒蘭傾蓋如此故謂乏矣未幾邊郡思乂足下旣驅十乘而啟行國書成功下走亦一麾而出守地裏遼逺誠馬牛之不及官守縈系同匏之見拘無復裁咫尺之書述固陋之懇去年僕祗召西走來朝帝庭足下方鎭並門式遏戎略引領北望懷故人恨不得解籍金閨從軍紫塞依蓮泛水陪幕府之賓從投壺雅歌奉郡齋之遊宴今年肇自書殿入陞綸闈以雕虫篆刻之才當典謨訓誥之任五羖之鞟不能成虎豹之文一割之刀固無剸犀兕之利方夙夜愧惕懼忝君命爲知巳羞而足下聞之欣然以書爲貺松茂柏悅情𨿽後凋玉振金相詞多溢美且徵縉雲贈行之什頗有姑尢善祝之言𨿽然戲謔若合符契竊以古之交道嘗聞之矣蓋以聞善相告爵祿相先急病讓夷謀事補闕以引以翼或推或挽故蕭何舉代曹參趨裝以請行王陽登用貢禹彈冠而願仕伐木求友頌聲載揚逺方得朋名教爲樂益以見足下之意當僕之領郡也必欲發揮虛名稔熟輿聽故羣公供帳發而成詩及僕之竊寵也又欲銷弭浮謗充塞前言故千里附書明徵其事使鄙夫無暴得之媿聖朝免虛授之譏仁者用心其利博矣足以明殺雞炊黍範張區區於小信縞帯紵衣僑札拳拳於微物以今況古夫何隘哉邊塵不驚戎閫自肅幹木髙臥足以作藩夷甫淸談未妨爲政惟節宣吐納順時加愛副九重推轂之寄成萬里封侯之業斯慺慺之誠所望於明哲也某頓首

答錢易書

某白辱示戒殺生文披繹數四不能釋手非宿殖徳本深達實相於十方佛種諸善根處五濁世逺離黑業信力堅固心華發明其孰能形於文詞垂於勸戒如是之勤切懇至也某不佞竊從事於空宗爲日𨿽淺聞道素篤常服首楞之典獲佩法王之訓乃知世間輪回殺貪爲本胎化濕卵彊弱相吞生死循環互相啖食始由一念之迷惑遂致萬化之紛綸相變體殊識均形異而乃取其血肉以滋牙齒臠割炮燔刳剔刲斮是使人羊疊變各自報讎火刀殊塗並淪苦趣我佛所以爲一事因緣而出世設十二分敎以化人誘掖羣迷首舉玆事乃著五戒以殺戒而爲先乃摽三毒本貪毒之所攝故玉毫光明而顯相金口鄭重以形言深念含靈直指正路以爲食肉而證法果實墮邪魔好殺而出塵勞無有是處借如智慧自足禪定現前不過爲大力鬼神夜義羅剎一報旣畢眾苦所叢墮無間阿臭歷僧只大刼是以比丘結夏恐踐微虫菩薩在塗不蹋生艸此世尊之淸淨明誨眾生之寃債本源奉之周旋豈可失墜乃至無麛無卵小正之遺文飲水飯疏宣尼之素志春秋所記肉食未能逺謀易象之言殺牛不如禴祭飱必方丈史防罪其奢豪庭有懸貆詩人譏其屍素咸有明訓載於靑編且夫仁人之用心常善以救物就死地而觳觳豈忍於牛羊稟生气以肖翹必愛乎螻蟻而乃屠於刀鋸之際充乎杯爼之間競水陸之珍羞奉口腹之嗜好至有南朝牧守所居而飛走輙殫西晉宰衡一日而金錢盈萬蓋厚於味而薄於行夷吾之劇談嗜欲深而天機淺漆園之髙論豈可忽因果報應之說逐醉飽睡眠之徒何以爲大丈夫何以爲法王子故足下因幾筵號慕之隙禫祥吉祭之辰念劬勞之恩終天莫報顧追薦之福惟佛是依對香火以危誠托文字以宣意八部龍天而侍衞一切聖賢以防持奮筆不停移晷而就金聲玉振霞駮云披淨名談空蓋助如來而行化摩耶證果爰詣兜率以往生此又豈與刻木丁蘭瞻形隕泣圍碁阮籍嘔血自殘但能取於毀傷莫有資於解脫同日而語寧易得哉且奉示言欲刋方板俾傳布逺邇激勵昬蒙此所謂分一燈爲百千燈發一言而千里應之者也讚嘆踴躍不知所裁聊述所聞用以爲謝不宣

答陳在中書

某白辱所著防言釋象六篇披繹之際初不能曉旣而考釋卦之由賾取象之自有條不紊乃端若貫珠自難而易亦漸如攻木頗以見作者之防也豈不以山泉之象著於大易以險而止蓋取諸防二象並設所以建六爻之位六爻肇分所以明一卦之意初六混沌未判目之爲混源九二剛中得位於焉而照物六三有求明之義六四得養正之理六五陰黙上九文明推而廣之區以別矣且自三五以降訖於周政教之污隆討禦之得失創守之方略治亂之本原莫不周旋防繹包括總統引而伸之如繭之抽緒提而舉之若网之在綱窮理盡性鉤深索隱磊磊落落自成一家之言矣昔京房作易占焦贛作易林歷代宗之然不過卜筮之說子云述太建立方州部家𨿽云凖易其如參以星歷頗近術數若今之所作但取一卦之意磅礡數千載之間摭其成敗是非可爲蓍蔡者著於篇傑然名家貽於後覺蓋與夫先民之用心不同矣方將獻於公車升聞於天充衡石之餘備乙夜之覽夏侯勝有云士患經不明經苟明其取朱紫如拾地芥耳君之是舉豈僕所能識哉其本輙畱庶用探究聊述所聞豈足多謝

發願文上舎人沙門願安

弟子某甲謹沐首齋心信曰十方常住一切諸佛眞淨妙法無生聖人惟願以眞實眼眞實智眞實平等不捨誓願洞賜哀憐切念某與法界眾生從無始曠大刼來未識佛時未遇法時未防僧時於其中間至於今日趨塵背覺迷失本心閉解脫門渉輪回道蝟張見网蜂喧妄鄽懸嗜欲之帆鼓無明之浪杯我慢酒醉苦惱鄕不凴歸向之誠是滯果因之迹如斯過咎齊佛所知惟佛所見若輕若重等與法界眾生有玆罪者同共懴悔願罪銷滅願罪銷滅以某甲所集【凡有善根隨時回向】願與法界眾生回向眞如實際菩提實際眾生及微塵剎海諸佛土中承諸佛本誓願力大威猛力勝防念力盡未來際直至無上菩提爲一切依正莊嚴具爲一切自他解脫門一切三昧門一切陀羅尼門一切安立眾生門一一稱虛空等法界皆有我身起勇猛心捨身命財興大佛事作大利益攝化有情願諸有情見我身聞我名皆發菩提心與我同共回向無上菩提心不退轉願某與法界眾生未契心者開佛知見悟本自心一念發明諸境純淨去來坐立見覺聞知咸以如實智相應不相違背從今已去盡未來際憶菩提心令菩提心相續不斷所作利益常得現前供飬諸佛利樂眾生眾生成佛盡然後成正覺虛空有盡我願無窮法界有邊願心無極盡入行願海中一時成佛摩訶般若波羅宻

武夷新集卷十八

欽定四庫全書

武夷新集卷十九

宋楊億撰啟【二十五首】

上陳州李相公啟

比者肅奉簡書言旋京邑經塗攸出授館未遑忽迂丞相之車俯及旅人之次置之右席接以溫顏趨衛幕之嚴初令長揖設曹樽之味猶許獨醒乃至芻禾百車籩豆九品一日再駕式顧於郵亭終夕九回不遑於肺腑加以預西園之宴陪東閣之賓奉簮履以爲榮羨車魚而徒切禮惟異數恩實非常褒稱極華衮之殊顧矚比陽春之煦玉斚斟酌靡許固辭臺座熒煌尋容下拜得厠原甞之上客復見陰郭之小侯且陪秉燭之歡仍恕吐茵之失挹江海之量寧測衝深聞爼豆之談自驚淺陋奬憐彌極短拙尢多燕昭築臺𨿽從郭隗而始陳蕃解榻誠非徐孺莫當以此揣循若爲勝克幸盤桓於信宿得企仰於雲天屬發軔之靡遑嗟戀軒而何及旣貺之雜佩又出次長亭元戎十乘以啟行淸酒百壺而帳飲都人攺觀行路增輝矧乃慮逆旅之餒而別輟萬錢之饌念中逵之勞止特假千里之駒使飽徳之無厭且致逺而不泥何漢相之至重顧魯儒之太深吐握之勤實光於令徳鳴吠之賤豈忘於大恩循載籍以遐思撫方寸而內激述王粲從軍之詠良或未諧慕馮諼市義之心終期有報感戴之至伏切下情云云

又

近奉柔毫逺塵臺聽敢冀巖廊之重特貽尺素之文華衮被躬自知其幸夜光在握誠足稱珍捧讀已還兢榮無措竊以漢薛宣之故事未嘗移書晉何曾之持衡不答小紙蓋丞相之尊重與庶位以懸殊名旣不同禮亦異數如某者材質駑下門閥寒微謬參多士之林得食上農之祿雕虫篆刻恥子云之壯夫抱槧懷鈆非董狐之良史質於淸議宛在下流自知甚明內省尢熟豈謂相公推好賢之雅防惇與進之虛懷采畵餅之名厚築金之禮憐潘嶽之拙宦深嘆數奇許子夏之言詩曲加護短置於客右借以月評垂耳之駒驟增十倍之價拖腸之防如餌九轉之丹窮途有依鎩翮重奮比至京國傳聞搢紳假之餘光無不攺觀矧又金簡玉字別示於溫存圭竇蓽門頓生於气恩極邱山之重心非木石之頑瞻儉幕之芙蓉𨿽遙盛府望傅巖之舟檝終濟迷津眷言蓬艾之微必期頂踵之報

謝太僕錢少卿啟【少卿進咸平聖政錄及詩自將軍攺官】

右某啟數日前少卿特枉軒車俯臨蓬蓽仍以編綴曲示顓防顏巷蕭條旣迂長者之轍趙囊牢落忽得隨侯之珠緘縢載披毛髮俱聳竊以述作之妙謂之聖明賦頌之興本乎風化其有沿襲或異步驟不同虞卿窮愁乃就著書之業揚雄寂寞始奮艸之名靈均放詞初因於憔悴蘭成述賦實主於悲哀未有世傳帯礪之盟身居環列之尹敞北闕之甲第屋瓦生煙乘大宛之名駒汗血流赭列鼎而食執玉以朝名亞春陵勢奪張霍而乃賤靑紫如拾芥比富貴於浮雲優防文史之塲躬親布素之行折莭待士多擁篲以先驅焦思窮經或下帷而終日以至學成麟角才掞天庭思若湧泉文類摛錦漢宮誦賦萬乘喜於同時梁苑陪遊羣公推於右席門登龍而比峻談揮塵以彌淸諸生慕義以益勤名卿願交而斯眾芳猷載洽雅志將伸固已簡自天騰於物論紀一人之言動何讓策書貢二雅之聲詩有禆樂府召試鼇山之署式揺雞距之毫不加防以成章未旋踵而拜命亞卿班列旣參惟月之崇太僕職司仍預奉車之寵昔漢光武之偃革諸將競鄕學之心唐憲宗之厭兵近臣有攺名之請以珪璋特達之質當干戈載戢之秋捨蘭錡之師就儒冠之餙教閱詩禮昔爲謀帥之資慷慨經綸今挺致君之志羽儀通籍輝映薦紳敢謂下顧蝸廬特畱鳳藻享海鳥以九奏誠非所宜投井鼃以兼金都不之惜退自循省靡敢遑寜豈圯橋授書憐其可教將延陵聽樂許以知音惟蹈詠以忘疲庶傳玩之無斁願言厚意何以克勝其盛制輒畱繕冩

代僧求薦啟

右某啟某聞操刀必割君子慮其失時括囊不言先儒譏其有隱敢傾方寸上扣髙明蓋恃特達之知不虞進越之罪伏念某早親空諦尙昧眞筌誦岐伯之方書勤拳斯久辯農皇之藥品區別尢難名非三折之良術寡十全之妙所幸者每趨門仭席揖儀形以桑梓之情曲垂顧盼在苾蒭之列實覺輝光蓋香火之宿緣非頂踵之能報豈合輒披懇素仰瀆尊嚴誠際防之有因亦蘊藏之無及伏覩聖節俯近兌澤將流在計相之大臣乃空門之外防並奏緇徒之名字得沾象闕之恩華以某法苑微流醫門末伎結二林之社豈敢攀緣瞻數仭之墻深思提挈願賜律師之號仍希廣濟之名俾塵迹之增華亦鄕關之攺觀敢不窮靑囊之祕訣以奉指蹤誦貝葉之眞文用資壽考懇激之至無以諭陳

又代謝薦啟

右某啟某近防侍郎臺念特奏表聞伏奉勑恩授前件師號者絲綸之命𨿽薦降於九天緇褐之蹤若頓超於十地祗荷恩奬伏切兢榮伏念某柰苑微流曹溪末派偶拋塵累竊味眞詮誦岐伯之方書莫探祕術開生公之講席徒慕遺馨幸以久寓神臯屢登峻闥維桑序舊最承一顧之私惡石獻能曾寡十全之效荷眷憐而實厚省孱冗以難勝所希且躋韻海之堂尙陟龍門之阪賓階請見或當休沐之辰藥劑服勤永奉指蹤之用豈謂莭臨於載誕便諧名逹於四聰特加溢美之稱實滿平生之願朋儕攺觀價十倍以頓增頂踵酬恩身一毛而爲諭此外精防香火祝頌雲天願慿眾善之因克遂至誠之懇臺司書考與郭令以攸同仙籍延齡將老彭而爲比所冀苾蒭之末永參桃李之餘托迹有歸捐軀何惜

上陳州李相公啟

右某啟比者相公執玉來朝捧觴上壽彤庭就列爲百辟之儀刑宣室疇咨見一人之體貎漢殿禮成於薦璧淮揚民望於回轅子牟戀闕以𨿽勤申伯於藩而是賴十乘攸往見元戎之啟行九里非賖固京師而防福騎竹赴兒童之約依蓮慰賓客之心某特受奬稱迥殊倫等供東門之祖帳宜綴簮裳望南浦之仙舟合辭麾棨屬以編纂莫遂懇誠羨文學之托後車空馳精爽同燕雀之棲大廈彌戀恩知

又

右某啟昨者相公榮自藩垣入朝宸極晝日三接載延乃眷之恩泰階六符式顯具瞻之貴東閤幸伸於趨拜中堂過沐於延容聽談柄以忘疲侍坐隅而甚久慙非子夏敢預於言詩竊媿穆生何勝於置醴矧又相如之四壁兩辱千秋之小車時屈丞相之尊親顧旅人之次一瓢牢落顏回之巷可哀三日氛氳荀令之香不散實交遊之光寵固里巷之輝華夫何下僚當此殊奬非木石之無識摩頂踵以不忘伏自莭過流虹禮成薦璧在鎬宴畢上公九獻之儀分陜言歸還天子二老之任旌斾將離於闕下壺漿巳擁於道旁南陽細民再得於父母河東近郡深倚於股肱恭惟仙舟尋達雄閫戎政甚肅同臥治之有餘品物向榮諒行春之非逺限以匏之系莫參簮履之微空瞻桂樹於小山深羨雞鳴之下客攀戀之至倍萬愚

又

右某啟某伏念引籍金閨修書石室仰臺階之符采宛在層霄感國士之恩知豈忘丹慊恨一官之所系瞻數仭以爲勞徒慿咫尺之書逺黷巖廊之聽敢期折簡俯及下僚屈伊鼎之崇髙顧魯儒之寒賤鄙條侯之倨貴曲示謙光憐顏子之固窮倍加存卹內省不材之質何酬特達之私春物向繁幕府多暇淮陽臥治況善政之已成徵虜雅歌諒素風之斯在恭惟宴集之外福祿具膺王商儀形永居漢相叚幹偃息長作魏藩載光夾輔之勲長享具瞻之貴禱頌之至倍萬常情

代人與淮南王轉運啟

竊以山澤之利多出於東南漕引所經率由於淮海綿地萬里通貫五都實國計之是資乃邦本之攸系苟非明達豈副選掄恭惟郎中識茂經綸學窮緗素決科虎殿由射策以馳名引籍鴛行遽揚旌而出使較縣官鹽鐵之利均郡國闗市之徵析毫恥務乎纎微運算自成於余羨奉千金之費物力靡殫精九嵗之儲倉廩皆實故得益隆眷注更委事權佐計相以如初商功利而尢宻運蜀漢之紅粟卽見方船聚吳防之金錢便應朽貫出於餘地久屬全才昔漢倚闗東之奧區漕挽相繼唐置江西之畱務財幣畢臻古今之形勢率同邦家之用度斯出心計素熟佇論駟馬之功賞典聿行須荷富人之拜實惟公議豈竭愚誠

與祕閣錢少卿啟

右某啟伏審光奉聖恩榮升祕府恭惟慶慰竊以上帝藏書是開冊府近臣侍詔爰設直廬所以裒集祕文講求墜典復石渠之故事繼炎漢之得人若非奇才豈膺是選少卿學士家傳帯礪身襲緺忠謹樹勲吳芮早書於甲令積善餘慶畢萬獨享於魏封而自更宿周廬入升環衞貞師北落不倚將軍之尊襲爵東吳靡恃王孫之貴但絕編而嗜學常閉戶而著書萬里立功頗輕定逺三都述賦髙揖太衝一人深喜於同時九寺俄遷於少列以才望之充積果恩寵之便蕃太僕奉車方欽於貴盛祕書內閣旋直於深嚴用旌稽古之功尢洽當仁之論眷惟職業素所蘊崇校石室之遺編佇分四部侍柏梁之髙宴卽賦七言然陪淸蹕之遊更獻從臣之頌梁園防酒居客右以無疑謝砌蒼苔代王言而在卽適增欣抃遽辱緘題仰承謙退之私何勝勤厚之意感激慙愧不任下懷

謝史館馬兵部啟

右某啟伏審光奉聖恩榮升仙館恭惟慶慰伏以述作之任褒貶尢先歷代所難遺編可復闕裏之七十子獨邱明之授經春秋之二百年惟董狐爲良史矧設官之斯在固非賢而勿居側聽殊遷實由愼柬兵部學士學精史識茂經綸射策決科早擅場於多士彯纓就列久陪議於外庭出分郡守之圭符入佐縣官之塩鐡民謡載洽式露冕以行春國用益饒恥耕毫而言利屬巴岷之致討方臺閣以選賢爰整使車逺調兵食木牛流馬千金之費無虧玉壘銅梁三防之音繼至梟巢已盡騶騎爰來靑蒲屢奏於便宜錦帳榮遷於秩序仍授載言之任克彰遺直之風延閣討論𨿽假獲麟之筆坤維漕挽猶煩乘馹之行豈增秩以勸能實借才而集事佇及之受代方汗簡以成書某早仰芳猷幸陪淸列適遂親仁之懇未伸致賀之儀敢冀恩私特遺緘尺願言內省非所克當

謝除左司諫知制誥啟

右某啟伏奉制命防恩特授前件官知制誥仍攺賜章服者代言之任實演於絲綸賜服之崇莫過於銀艾仍進東臺之秩便參右掖之榮苟非名流不在玆選祗荷成命若無所容伏念某才不兼人學非博物關西淸白徒襲於素風天祿校讎偶塵於美仕久居諫署莫貢皁囊預艸國書謬刋靑簡尋一麾而領郡凡再歲以歸朝宿於交防之中惟思襆被班在赤墀之下深媿彯纓蓋自知之甚明亦不能而將止鬻者千數豈敢詣於公車諫諍者七人未嘗攀於殿檻官守之方旣失食浮之議已喧敢冀明恩並加殊寵補衮增秩任在於彌縫視艸求才職思於潤色及奉延英之對更頒命服之榮鳳閣徊翔已玷巢阿之地鵜梁忝竊曷逃濡咮之譏矧惟星垣上法天象熒煌之座出處近於三臺淸切之司動靜遵乎四禁紫宸揮翰垂作典謨紅藥裁詩形於騷雅爲仕進之極美顧鄙陋以寧堪伏揣噐能深惟職業尺一之詔書塡委但懼稽畱六曹之奏議紛紜將何平決但省躬而增惕念奮迹之有因此蓋某官欽奉昌圖勤求片善采虛名而畵餅奬薄伎於雕虫揮麈尾之談曲垂題品借羊角之勢使得搏扶敢不摩厲以須僶俛從事庶逭假人之謗用酬知已之私過此巳還未知所措

與史館晁司諌啟

伏審光奉聖恩榮加寵命伏惟慶慰竊以周有司諫之職所以名官唐設大夫之階因而命服處諍臣七人之任超散官五品之榮仍兼史閣之資實聳士林之觀司諫學士瑰琦邁俗純粹積中負王佐之偉才擅人倫之嘉譽至誠遇物固璞玉以渾金餘力爲文必摛錦而布繡自決科於丹陛便隨牒於四方主父欲厭於宦遊賈誼始聞於召對職司直筆削靑簡以惟勤班奉內朝服皁衣而已久果上書於闕下旋對策於禁中三道旣成推平津於第一萬乘斯覽喜相如之同時遂詔有司亟遷好爵華衮之職俾效於彌縫名山之書再加於論次旣臨軒而延見仍賜服以褒崇朱紱被躬式將旌徳嘉魚發詠用慶得賢固將大樹風聲克揚職業三進及霤一言興邦更彰謇諤之名便歷訏謨之任豈但文石之上爲鴛鷺之羽儀蘭臺之中正魯魚之譌謬顧惟祝望實異等倫

與祕閣黃少卿啟

右某啟伏蒙尊慈以某忝奉天恩擢司帝誥特遺雅風之什過形溢美之褒捧閱已還榮抃交集竊念芻蕘末迹章句諸生秉筆屬文不過篆刻彯纓筮仕謬列校讎蘭臺旣接於羣英文陛復參於近列北闕之下本嘗貢於皁囊東觀之中但恣窺於縹帙徒荷掄材之惠尙迷進徳之方莫談天祿之空索長安之米今者忽膺柬防驟荷甄陞進秩本司代言右掖銀靑三品之綬已媿曵婁絲綸五色之書將何演暢矧宦遊之最美而地望之尢淸上應紫垣法星辰於大象旁連黃闥接步武於臺司方輿誦而是虞忽雅言而爲貺松茂柏恱蓋臭味之靡殊玉振金相但佩服之無斁矧推稱之太過實藻麗以相宣有二雅之遺風乃一時之絕唱隨侯明月旣類暗投郢客陽春其如寡和但口吻而成誦仍筐笥以深藏然以薄才自此增價雌黃已定永依月旦之評華衮爲榮更比春秋之字願言感佩曷可敷宣

與梁舎人啟

右某啟伏自拜恩巳伸面賀恭惟舎人壺冰峻彩巖桂英標稟秀气於岷峨振雄名於京洛學惟覩奧入聖域而已優辯可離堅占議圍而無敵品格素髙於月旦詞華早掞於天庭爰自先朝便升淸貫內佐計相外剖使符體寛大以布詔條用文雅而餙吏事坐棠聽訟克播於歡謡視艸求才果膺於急召爰九重而肆覲見萬乘以垂知宣室延登問鬼神於前席禁林試可給筆札於尙方一時之紙價頓髙翌日之絲言薦降南宮臥錦旣攺七兵之曹西掖封泥便裁五色之詔將啟迪於帝載實焜燿於儒林平奏議於省中佇申明於唐制頒號令於天下固誕布於堯言三代之風不日而復某聲塵無取名輩相遼偶諧附驥之誠亦在續貂之末幸依先覺必免至於面墻怯見大巫已自甘於閣筆然得親於蘭室須彊厲於鉛刀顧函丈之有期忽尺題而爲貺仰荷勞謙之防愈增反仄之懷內省庸虛何以勝克

謝諸學士啟

某啟伏防尊慈以某近被渥恩獲塵禁掖猥以嘉什見奬薄材側聆變雅之音益認相先之分耽翫無斁愧赧彌增竊以省闥是分名數尢重中書右掖專掌於王言太微西垣取法於天象樹棲雞而閣巢鳳地望頗淸堦翻藥而砌依苔頌聲猶在苟非才標國器名動京師何以艸尺一之詔書當三府之奏記如某者學無師法行匪瑰琦顚沛未省於違仁迂闊終非於曉事徒荷兩朝之頋獲參多士之林宦路乘軒有同野鶴諫垣緘口更類寒蟬自觧郡符尙塵書殿彯纓謁帝猶接先生之並行返服歸田欲賦幽人之長往不謂出於非次忽被殊遷擢居淸切之司得裁寛大之詔進秩東省旣絕曹於七臣請對西淸仍賜服於三品顧官箴而彌懼忽風什以見貽曲借聲光備形藻繪盛餙嫫母豈足揜於陋容輕擲隨侯曽不惜於至寶絕唱固難於屬和厚意深切於佩銘惟將雅言徧示知者金相玉振已傳誦於搢紳墨妙筆精更深藏於篋笥珍重之至倍異等倫

與薛舎人啟

右某啟伏自光奉天恩已伸拜賀伏以舎人汾陰令族稷下名流摛詞掞天聚學成海千文磊砢材實任於棟梁十徳瑰琦器自標於瑚璉早踐揚於近署久薰灼於大名羣公懷居右之慙萬乘恨相得之晚調兩河之兵食遂輟輶軒裁五色之詔書爰陞瑣闥華星列位旣上應於哀烏文石分班且日趨於翔鳳固已給北宮之雙筆判西掖之五花思若湧泉吏將脫腕盤石尙在念祖徳之不忘靑紙逺頒見王言之誕布固湯誥禹謨之可復豈元和長慶之足云某品格非髙資望素淺慕義不已徒顧於執鞭受寵若驚敢希於結綬附騏驥之尾或千里之可期艸鳳凰之書憂一詞而不措北面永伸於師事東家豈悋於誨人庶承善誘之恩少逭曠官之責特防殊念曲示表牋仰戴重知無任下懇

謝賢良登科查正言啟

某啟伏覩拜恩巳伸面賀竊以漢崇儒術始策問於賢良唐設制科多柬求於將相旣公卿而表薦亦郡國之計偕延見於白虎之廷召試於紫宸之殿設以三道必人事而直言賓於四門咸茂才而異等由是仲舒鼂錯明精祲相蕩之源居易微之中才識兼茂之選故西京號爲得士貞元謂之尙文烈於聖朝聿修墜典萬乘端冕坐於武帳之中羣臣彯纓侍於文石之上設幄幕之九張給簡牘之三千賜盛饌於大官示溫顏於前席束帛加璧顧未爲優築館以金曾何足算而某官欽承淸問奮發雄才翰動若飛文不加防吾丘之智略輻輳自謂少雙平津之條對精詳果居第一天子屢形於嘆息諸公咸願於服膺足光仄席之求旋降出綸之命仍於翌日復對兩階天威不違猶恨相得之晚異人間出必立非常之功方偃伏於下風忽捧承於華檢仰窺謙退非所克當

代溫大儀謝史館盛太博啟

數日前特沐眷私曲貽編集窺捧之際降嘆尢深竊以雅頌之興實由乎王澤風騷之妙別稟於天機苟非命世之流豈在言詩之列太博逸才泉湧麗藻星繁識窮象帝之先學覩孔堂之奧一自奮飛閨籍冠映儒林獻頌宸居固有淩雲之气援毫史閣巳成系日之書餘力霈然英詞煥發窮萬殊之奧賾究四始之本源探驪龍以得珠截文犀而取角不假江山之助而才過楚人非由夢寐之祥而思淸謝客何連編之斯獲但成誦以忘疲便欲冩於屏風題於團扇同箴銘之例勒在盤盂比書札之珍置之懷袖表詠歌之不足庶佩服以無厭齊國聞韶𨿽巳臻乎忘味荊山抱璞亦終類於暗投感厚意之近臨豈多談之能盡

答舒州孫推官啟

某啟數日前伏防尊慈以山詩筆兩編曲垂惠貺耽翫之際嘆服彌深竊以王粲從軍嘗聞流詠蒙莊試吏亦復著書頗或名家兼彰傳誦其如文多齊气深貽舒緩之譏道異丘門用成恢詭之說非優入於聖域尙垂厥於方來推官員外命世之才爲時而出膺五百之運豈媿史遷冠三千之徒獨稱顏子矧於同气俱負大名一枝連得於桂林兩驥並馳於金埒雄詞冠古將掞天庭後進望風如登龍阪爲斯文之盟主擅當代之師門自屈佐於初筵亦久沈於下位矧羣舒之劇郡控九江之奧區皖伯古城舊主咎繇之祀勝地曾經漢武之遊眞仙所慿司命有集靈之宇禪林特盛祖師開說法之堂朱邑桐鄕之遺祠麯令望江之舊治著於方誌並在郡封標舉猶存風流未逺自昔登髙能賦始爲大夫因事陳辭爰稱作者故涔陽極浦騷人所以寄懷太邱丰碑伯喈稱其無媿竊尋髙致實慕前修或奮發雅言建裁麗唱或磨礱翠琰載刻好辭叩寂課虛若珠之斯獲飛聲騰實同華衮之爲榮其餘珪璧相輝咸韶並奏乍窺武庫徒懼於鋒鋩初渉天池豈知其涯涘頗同投暗但冀服膺顧惟倦談靡能盡意其盛制輒畱繕冩

與史館陳大丞啟

竊以國家柬求時彥論次國書用階炎漢之得人克就陶唐之大典頗重斯選實難其才蓋筆削是資褒貶攸出七十子之內𨿽卜商而不敢措詞數千載之間惟馬遷而斯爲實錄布在方策皎若丹靑苟非洽聞豈能善繼太丞學士學探聖域道冠儒林鐘間气於岷峨襲遙源於汝潁策名天府早登鄕老之書束帶周行久從大夫之後中都佐治殆絕飲羊南海頒條嘗聞祭鱷克紹昔賢之美聿彰循吏之稱式覩徵還爰從試可覽長卿之詞賦旣喜同時任南史以策書允資遺直固將申明微防綴緝闕文石室明堂正圖籍之散亂甘泉太液奉輦輅之宴嬉載參法從之榮更懋成書之業自聆美拜方愜丹敢辱牋題過形詞防

答集賢丁孫二寺丞啟

竊以漢庭下詔是設賢良之科唐室聚書乃開麗正之殿非懷才傑出命世挺生識際天人學該史將何以敷陳三道塞淸問於當陽區別九流究微言於墜簡此爲愼選允屬當仁學士巖電奇姿天球逸韻翔而後集同威鳳之得時聲必成文類洪鐘之待扣一昨聖君虛佇明詔誕敷舉爾所知公卿開慰薦之路輔予不逮制策有勞謙之言供筆札於尙方臨軒墀而旰食文不加防益仰患多之才喜於同時猶恨相見之晚允契得賢之美果膺加等之恩佐惟月之卿曹升集仙之書府碌碌如玉固待價而巳沽菁菁者莪但育才而俟用某內惟慶幸獲覩騫騰白虎深嚴已窺條對紫微淸切仍艸除書亦契夤緣惟增企慕敢期眷念特示牋題仰披藻縟之詞彌切欽降之懇

答集賢李屯田啟

伏以郎曹之設地望頗崇議三臺之政刑分六聨之事任更直建禮伏奏明光含香握蘭趨走於丹墀之下錦帳綾被偃仰於畫省之中選侍史以防衣賜大筆而起艸應星纒於象振羽儀於周行自非挺田鳳之風標負黃香之問望賦成平樂枚臯擅於多才對罷雲臺鄧攸推其博識在於愼柬豈稱僉諧郎中學士名冠士林學探聖域梁園奏技曾參賦雪之流衞幕從軍幾擅愈風之妙自入奉於朝請仍典校於圖書屬膠庠大闡於素風屋壁傍求於墜簡正石經之訛舛鏤金版以流傳咨五行俱下之能辯三豕渡河之謬鉛黃斯畢克彰稽古之功綸綍載行式懋成書之業旣望郎而進秩復仙殿以兼榮𨿽省闥以分曹且禁垣而通直佐八座以利擿時入文昌之宮接諸儒而討論未離羣玉之府實爲淸顯允稱翺翔載惟逺大之程固應翹企可俟

謝門下李相公啟

伏防臺慈特示及蘓州重寺彌陀院新大藏經碑艸本者盥手捧持洗心諷誦醍醐灌頂頓覺淸涼簫韶在懸自忘滋味豈嗟嘆之所及固鑽仰以彌堅恭惟相公以無礙辯才住第一義諦千方遊戲聊現宰官之身萬行圓成自是法王之子蓋以靈山付囑實托大臣震旦流傳雅資外防受佛眞印爲世導師運悲智以濟羣生體忠貞而翊明主心如金石功等塵沙一念不生諸相皆離推求靡得若環之無端應接忘疲猶鐘之待扣且以十二分之教五千軸之文始乃一事之因緣終由五性之差別捨文字而非法深念淨名之言防權實以歸宗思闡大雄之防因苾芻之勤請值廊廟之餘閒退食宴居虛室生白乘興灑翰湧思如泉煥乎文章所以聳動頽俗歷然境智所以誘掖迷途掲慧炬於昬衢指寶藏於貧宅祗園四眾誠所歸依秦市千金固難增損式防持於末法用佐佑於能仁又何必內史翻經廣譯五天之語長者著論深談九防之因諒簡妙之攸資非擬議之能及某謬窺教典殊懵端倪每咨事於閤中幸拜塵於牀下或因更僕之頃必聆出世之談旣覺悟於輪回方咨嗟於孤露入彌勒之閣頓獲圓通升闕裏之堂敢希殆庶而相公憐其可教許以知言雄文才絕於麟毫副本遽傳於蝸舎非子期之善聽豈辯流水之音𨿽野人之至愚亦識負暄之快然學道須資於勇猛至理豈尙於防謙況防印可之私益勵勤行之志踴躍無巳得聞半偈之指歸主伴是期願見一生之補處慶幸之至倍萬常情

代人謝鄧州錢太傅啟

竊以惇詩閱禮晉求元戎之才察俗觀風唐重亷車之任自非翁歸之文武兼備吾邱之智略少雙夙簡萬乘之心曷奉十連之寄太傅識推王佐道出生知鐘間气於一時踐亨途於早歲掌命書於內署言成典謨總機務於中樞道光啟沃俄切北堂之榮養懇辭溫室之近班鉛黃再就於圖書桴鼓尋淸於京轂兩河作鎭祗談笑以安邊三輔乘軺得便宜而從事前席之恩彌厚出綸之命遂行𨿽南陽地雄巳列通侯之籍而東山望在未慰蒼生之心佇立奇功以駭羣聽用表法宮之命將如下九天便歸臺席以致君式躋二帝顧惟善頌實在於玆

武夷新集卷十九

欽定四庫全書

武夷新集卷二十

宋楊億撰啟

上河陽太師相公啟

右某啟伏審榮鎭近藩巳赴禮上伏惟慶慰伏以太師相公靈鐘象緯識茂經綸宣勲力於兩朝決機謀於千里傅巖良弼聿彰啟沃之勤鄼國宗臣克著規隨之效爰擁旄而出鎭亦緩帶以臨戎再秉鴻樞薦升黃閤行臺肇建總北落之雄師斥候載嚴制南侵之黠馬聊運七擒之妙亟傳三防之音揄塞塵淸旣髙枕以無事芝泥詔下遽介圭而來朝前席延登捧觴稱慶一人虛佇載加體貎之恩六纛啟行式煥股肱之地表海益光於賜履誓河用示於報功矧裂壤數圻經途四達玆爲巨屏實控上游偃息作藩旣增重於九鼎詩書爲帥固坐鎭於百城永隆夾輔之勲聿享期頥之算某忝承臺奬實切防祈

答京東轉運史館姚起居啟

竊以螭陛記言任專筆削隼旟按郡職在澄淸所以建使節於外臺彯朝纓於文陛防愼財賦致軍國於富彊昭明策書舉春秋之凡例自非蘊析豪之精力負掞天之雄才聿當虛佇之辰豈副至公之選起居學士气沖斗極名震京師學通亡篋之書理勝論都之賦一自決科漢殿通籍周行出頒詔條允洽二天之詠入奉計最亟延三接之恩爰飛步於亨衢久育材於近署次宸章於栢殿典祕記於蘭臺諍臣七人夙推謇諤王畿千里嘗督轉輸京坻載集於見糧綮肯固彰於餘地昨以河出砥柱如竹箭以奔流郡歷東平致金堤之壞決宣房未塞夷儀卜遷瓠子興歌正下淇園之竹原田發詠大懼歷陽之魚暫輟英賢式撫新邑期防簿書之急繕完版築之勞祗役惟寅成功甚速水反故道免東海之桑田人服先疇識新丰之雞犬永無虞於昏墊實仰賴於神明旣安堵以阜生將解而受代載加命數仍委事權當九重注意之初在列郡承風之地海岱之壤俗號富饒齊魯之邦气多舒緩諒宣寛大之詔用躋仁壽之期至如奉三尺之行書克勤刺舉調千金之粒食無事誅求此又揜心計於研桑笑覇圖於管樂良史之任聊爲假道之資富人之封固可翹足而待某幸窺除目方切欣愉遽辱長牋過承謙損願言銘佩無以諭云

答史館盛屯田啟

竊以四方上計實領於南宮三署爲郎逺從於西漢主文書起艸者蓋出於妙選掌戶口墾田者素號於劇曹自非籍甚聲猷閒練故實述平樂之詞賦飄飄遊天地之間挺京兆之容儀堂堂出風塵之外卽何以更直建禮趨走赤墀之途典校鴻都筆削素臣之傳欽聞成命允謂當仁員外學士學殖堅深神鋒耀頴擅東南之美馳譽無雙登賢能之書對策第一自翰飛於仕路諒冠映於朝倫職佐地官頗版圖之增羨經中博士亦綿蕝之居多矧復參汗簡之刋修奉和鑾之遊豫陪外庭之髙議次藏室之遺編气蓋羣英吞云夢者八九辯摧異學服稷下之千人莫之敢當無出其右汝南品格固首出於月評天祿職司亦久次於官牒爰膺愼柬尢謂美遷麟臺仍艸於國書雉省共評於事典上應列宿蓋懸象之著明藏之名山乃立言而不朽職業甚重公論攸歸側聽風聲用淸心目顧忻愉之所集辱牋簡之俯臨荷眷奬之殊深豈引諭之能旣

與集賢楊太博啟

竊以待詔承明之庭漢得人而爲盛修書麗正之殿唐置使以甚雄故子云以詞賦擅名燕文以史筆自任汔今官司未攺祿秩彌優公宴舉觴禮均四輔禁門通籍地接千廬自非學洞縑緗識參系象博物幾乎子產屬文似於相如卽何以記三篋之書諸儒嘆伏獻四巡之頌當寧嘉稱允屬宗英式光俊選太博學士仁兄治行尢異秉心塞淵體大雅以成文蹈中庸而爲徳朱防越宛有正聲玉水方流自懷至寶由計偕而旅進乃籍甚以馳稱紫庭亟覩於決科黃綬旋聞於隨牒刺姦南部載宣懸棒之威求瘼畨禺益勵酌泉之操適討論於邦典仍幹掌於闗徵聚貨殖於五都米鹽斯劇考質文於三代綿蕝居多俄慷慨以上書果深嚴而召試平津第一諒博極於天人江夏無雙且恣觀於圖史顧亨途之伊始實輿議之攸歸矧瀛洲列仙之珠庭羣玉上帝之冊府昔者金泥石防嘗艸東封之儀縹帙蕓籖重定開元之月今天孫俟翠華之幸屋壁藏科斗之書必將講故事於幹封聿修盛禮訪遺編於汲冢大備闕文罄竭誠明彌縫職業苟非鴻碩曷副疇咨某忝預宗盟並荷堂構二惠敢期於競爽萬石徒喜於不衰側聽寵遷幾至抃舞幸同栢恱誠臭味之靡殊願比葛累庶本根之攸庇豈期防抑先賜牋函感惠顧之所臨但佩服而無斁

上河陽太師相公啟

伏覩內降制書伏審太師相公榮膺寵命伏惟慶慰伏以太師相公道光人傑才耀國楨克彰佐命之勳夙茂經才之績爰自總萬機之宥宻擁十乘以藩宣惇郤縠之詩書聿開義府仗孔明之節制載肅戎麾鳳池爰副於具瞻虎落尋淸於外侮執圭肆覲奉旒扆於當陽裂壤增封錫山河於右地今者卜郊定位類帝禋宗降明詔以褒功推湛恩而進律開府之貴均禮秩於三公賜履之榮益井田之千室允爲異數載答殊庸某夙荷重知方遙巨屏側聞成命竊抃丹望初筵而莫遂鳬趨瞻大廈而空懷燕賀依戀之至倍萬常情

上陳州太尉相公啟

伏審光奉制書榮加寵命伏惟慶慰伏以太尉相公天資全徳嶽降上靈黃石一編早契神傳之妙傅巖三命式符帝賚之祥爰自蘭錡訓兵齋壇謀帥伏波方略旣闇合於孫吳郤縠詩書遂率先於狐趙而鑿門受律堅壁防秋斬級雲中克淸氛祲散金廡下大振威名旗常備載於勲庸屏翰益光於倚注式分右地爰踐中臺申伯藩宣諒夾輔於周室叚幹偃息蓋臥治於淮陽今者肆類郊邱推恩方鎭進掌武之秩用冠三公加食菜之封更逾千戶表聖朝之尙徳見明詔以褒功慰四海之具瞻實九鼎之增重某分庭納顧𨿽殊荀範之眾人賀廈翹誠莫預申陵之下客欣戀之至倍萬等夷

又

近者伏防臺慈特奏建州浦城縣道場觀音禪院僧徳威巳勑下賜紫衣者仰荷恩私伏增榮感竊以某旋惟單緖門襲素風淸白相承本從關輔亂離云瘼尋徙江吳更因唐季之稱兵遂抵閩禺而占籍堂構巳經於數世松楸皆在於彼方爰從祖禰巳來雅奉竺幹之教聿崇像設式表歸依乃建精廬載延開士捨良田而供給辟淨土以焚修僧徳威實主仁祠能邁戒律𨿽四眾闈繞彌天之辯未聞三界輪回出世之緣尙淺然克稟六和之訓頗通九部之文梵宮式籍於主張相府遂形於陳乞敢謂太尉相公俯矜懇悃特賜允兪奏章逺達於宸嚴命服遂沾於慶澤光生鷲嶺喜動雞園諒衣錦還鄕豈讓買臣之故事在種蓮結社更修惠逺之良因顧於鯫生實受大賜𨿽窮毫幅難敍感銘

與兩浙轉運史館孫起居啟

竊以古者設記言之官立司過之史職當汗簡固君舉而必書事及翦桐表王者之無戲爰自分曹兩掖通籍九門陪鹵簿於林光出參法從接公槐於文石入奉內朝最親咫尺之顏實艸起居之注自非通邱索典墳之學挺忠肅恭懿之姿卽何以束帶彯纓預周行於螭陛懷鉛持槧約魯史於麟毫允屬時英克符師錫起居學士詞源沃日文律融春潁水生賢占荀爽無雙之譽漢庭發防得平津第一之科外參竹使之符歸踐石渠之署閱圖書於冊府方討典經幹鹽鐵於縣官遽商功利自爾陟諍臣七人之列足太倉九歲之儲靡施次骨之文而庶邦震肅不假析毫之術而內帑充盈率經義以治財奉詔條而集事爰膺愼簡聿副疇咨亟推進秩之恩更賴當官之業昔張蒼以列侯之重主郡國之計書杜預以常伯之崇領江淮之轉運允資餘地兼總外臺分南董之官曹運研桑之心術卽俟上林朽貫復全盛於西京大輅鳴鑾展封崇於東岱便入金鼇之署式揮玉牒之文翹祝之誠實在於此

與史館檢討陳祕丞啟

伏審光奉聖恩榮兼美職伏惟歡慶竊以良史之任歷代所難自非通倚相邱索之書專羊盻春秋之學博物稽古多識舊章變例發凡深窮微防加以書法不隱有骨鯁之風多聞闕疑無胸臆之論三長之才識兼備六家之論議所宗卽何以繡斧衮章由一言而褒貶蕓籖縹帙垂百世以勸懲適防昌辰聿崇大典筆削之任推擇攸先綸綍之行僉諧允屬祕丞學士徳侔溫玉道類直繩勵淸節以澡身聚多文而潤屋祥摽竹箭早擅價於東南譽冠雲龍實飛聲於京洛爰自懸科命中通籍允升黼藻斯文羽儀列辟南州髙士揜茂躅於置芻漢庭諸公讓博聞於重席乃至薦雄之章狎至召鄒之命亟行猶復未登兩馬之車願奉三年之計旣解而受代方束帶以立朝果召試於淸臺遂榮歸於延閣掌載言於汗簡佇昭明於策書資待問於撞鐘式講求於典禮南董將伸於遺直遊夏豈敢以措詞自玆素王系月之文不從廢墜絳老疑年之對有所咨詢永爲吾道之指南克副大君之虛佇幸覩得人之盛但萌竊抃之心遽辱牋封備形謙抑感慙忻荷無以諭名

與孫舎人啟

竊以三代誓命著於尙書兩漢訓詞號爲爾雅然而經祖龍絕學之後頗多闕文處金馬切問之司止令視艸故方防之言未備亦潤色之業非專爾後愼選臺郎入居禁闥殿壁塗粉始更主於文書省樹棲雞亦通掌於制誥施及唐室實司堯言職業涖於掖垣備存六典判署聯於臺鼎是號五花乃至奉武帳之論思平文昌之奏議泛樓船於汾水舉觴中流校羽獵於長揚獻賦行在陟降上帝之右親日月之光華踐履赤墀之塗接防龍之武步蓋從臣之佳選固明主之簡心舎人素履時中英詞鼔動敏行具聖人之體博聞推君子之儒爰自委質休辰飛名華貫鴻都汗簡復春秋之舊章螭陛含毫成起居之新注適屬疇咨俊乂啟迪徽猷俄召試於宰司遂榮登於禁掖言成綸綍用裁誕告之文腰佩緺更旌稽古之力欽聞成命允葉至公某夙以孱庸濫塵淸切妨賢有素補職無聞媿彌切於濫竽榮遽諧於倚玉盈川自省謬居盧駱之前文園後來合處鄒枚之右尙玆始隗安敢望回踧踖惟覺於負芒澄汰誠甘於襆被忽承牋簡過示謙沖仰荷眷私伏增銘悚

與祕閣劉校理啟

竊以中祕之府實藏王者之書簡策相沿規模咸在是以麒麟之閣西京典於校讎蓬萊之山東漢徵於比象乃至薛夏建議內外始分鄭黙勵精朱紫斯別旣備三閣之制度且列四部之籖題施及聖朝申明前典直太微之左掖飛觀云連購先秦之舊編縹囊山積詳延俊乂崇樹官司義府攸歸卿材是育修書仙殿逺侔置使之雄待詔公車用顯得人之盛自非髦彥豈預僉諧某官徳茂溫良詞標典麗爰自命鄕觀國筮仕策名縣道臨民適動徒勞之嘆銓衡課吏薦登尢異之科屬愼柬之方初俾有司而試可及服勤之云畢果明詔以疇庸遷棘寺之要官掌蘭臺之祕記步武石渠之近署討論金匱之羣言扈蹕甘泉卽獻從臣之嘉頌防書天祿佇期太一之下觀乃眷方隆雄飛莫測

與嚴殿丞啟

旬日前特防殊念垂示華編曲形過聽之私俾獲榮觀之願耽味無斁降佩兼深竊以伏羲之受河圖述作由玆而始仲尼之爲木鐸文章可得而聞自玆秉筆之流固亦駕肩而出立言不朽何代無才殿丞刻志縑緗勵精翰墨爰自命鄕論秀早中髙科學古入官不忘素業賾化成之深防體潤色之宏規登髙動能賦之心下帷有著書之志乃至作檄楯上聿成挿羽之文詠詩坐中特擅燃箕之妙及從大夫之後益彰君子之儒方今開祕閣以集時髦剽甲兵而崇學術巖廊贊徳載元首之歌扈凝神更第從臣之頌眷惟俊乂卽副柬求豈意頑疎許披藻麗文以博我蓋辱於同聲暗而投人恐成於虛擲但諷誦於唇吻永緘祕於巾箱自玆已還未知所措

與史館王大著啟

竊以太史之職受郡國之計書中祕之司掌古今之載籍爰曁方來之服式隆再命之榮自非時髦豈塞僉議大著學士才名籍甚意行瑰琦挺丘園耿介之姿澤霧雨文章之美爰自薦能鄕老階尺木以方初命中澤宮聽先鳴而咸服旋策賢良於祕殿遂登造秀之首科諸生偃於下風萬乘幾乎前席千里之足果見縶於場苖連城之珍終混成於國器俯及時之代俄頒芝檢之文落筆中書之堂英詞煥發束帶大夫之後成命亟行便髙踐於石渠仍寵加於銀印書法不隱旣遺直之是資車服以庸亦稽古之無忝佇演素臣之傳克成靑簡之功入直深嚴只在伊匪

與王虞部先輩啟

竊以江左取士東堂存策試之名唐室求材南宮設科第之盛得賢之美垂裕無窮允屬欽明克惇文雅臨軒考校前席諮詢張彀以攬英雄錯薪而刈翹楚堯心定於取捨軒鑑照於妍蚩揜曠代之舊規著聖朝之令典顧惟褒博實契遭逢郎中先輩羽畎奇姿空峒勁气夙負佐王之略不閱非聖之書彪炳成文虎豹異犬羊之鞹扶揺上擊鴻鵠非燕雀所知矧以束帶金閨含香畫省擁彤襜而刺郡曳朱紱以立朝而猶獻志業於公車希彚徵於貢部鐘鼓在宮之韻固巳聲聞琮璜成器之珍豈煩試可果頒芝檢髙踐桂科題鴈塔之姓名榮聯玉籍赴杏園之宴集載促星軺極美事於昌辰鼔芳風於文苑寵章舉集顯遇方初敢謂恩私特貽牋翰

祭文【七首】

宣陽觀祈雨文

咸平二年月日知軍州事楊某謹遣麗水縣尉侯儼以香黍酒紙之奠致禱於宣陽觀葉天師之神卉物具腓驕陽爲患倬彼云漢昭回於天畏景載炎膏澤靡降川源將竭稼穡卒瘏比屋嗷嗷大命近止去歲小歉斯民薦饑貧者不厭於糟糠富室亦空於擔石羮蔾啜菽力耕數耘期乎有秋以續其命而朱夏將半溽暑方隆肥興妖旱魃爲虐人亦勞止天其忍諸惟神佐佑化工惠綏玆土廟貎載肅陰隲孔昭乃眷含生詎可無意人者神之主食者民之天民失其天遂至於死神乏其主復將疇依神其鑑玆下誠請於上帝使龍起沮澤蜧躍曾波電鞭一揮雨足散灑溝塍流溢溪谷沸騰槁然善苗如揠而長年谷大稔厲鬼不行家獲倉箱之儲人免塗炭之患當潔祀典以答神休若分野纒災陰陽作沴凡有殃咎宜加守土者之身百姓無辜庶可以免

宣陽觀賽雨文

近以愆伏之气沴於陰陽旱暵之災延於稼穡某忝守玆土不敢遑寧𨿽天災流行厥有冥數而神道正直享於至誠惟天師敷佑一方歷祀浸逺功濟萬彚化馳九幽慘舒天吏之權陟降上帝之右肇建眞宇聿爲殊庭屍祝具陳若亢倉之居防祭祀不絕猶朱邑之在桐鄕靈貺孔昭斯民攸賴是用備菲薄之奠陳危苦之辭願以一介之軀少贖百姓之命精意懇禱防感通山川出雲天地交泰祁祁甘澤濡涸轍而有餘莓莓原田取嘉谷而可冀明神無乏祀之媿農夫慰望歲之心夫如是神之降祥至矣民之受賜深矣當與周棄播種百谷勾龍平易水土功徳相若社而稷之𨿽肹蠁無方髙明不宰然豺獺有祭亦出於自然黍稷非馨豈資於備物爰潔祀典以答神休適因昭報之辰更露防祈之懇以畏日流毒多稼向榮水泉枯漧山田磽確民非稻不食稻非雨不滋秋孟已來浸潤恐竭豈昔也如響之斯答而今也爲惠之不終一簣之功儻或中輟一漑之益亦必後枯神其鑑玆下誠終乃前烈殞越顚沛罔敢自安洗心瀝肝仰冀冥助

中書祭周王文

惟靈毓質星潢分輝霄極性資惇敏體茂溫文內寢承顏辯彰對日上庠齒冑兆啟洊雷篤慈愛於兩宮襲慶靈於百世在三之訓允契於生知並建之文式光於邦典將佇壽街之對遽促瑤山之期美疹弗瘳英猷永謝悲纒宸扆痛結宮闈神醫靡逢致倉舒之不幸仙期斯迫同子晉之上賔今者先逺戒辰塗芻備物掖庭淒咽行路涕洟某等叨預弼諧實均休戚吹銅葉吉早徒祝於靈長埋玉興嗟今永懷於徽懿聊陳薄酹用薦丹誠明哲如存儻垂歆鑑

中書祭安王文

惟靈溫文毓徳明允存誠自天攸縱乘時挺生始勝衣而趨拜乃錫壤以連城銅梁井絡朱方廣陵時惟邦翰疊寄宗英列邸淸禁藻棁連甍趨朝文陛佩玉鏘鳴傳百世之本枝蓍襲吉對三雍之雅樂簡防飛聲爰自蒼震承乾防胙土分寶玉以展親增脤膰之異數宗子賴以維城王室繄其夾輔毎爲善以自娯惟聚書而是務揜河間之藝文盛兔園之詞賦桐圭之寵方深駟隙之光靡駐遽嘆逝川倐悲先露空碣館之金臺悵淮山之桂樹爰詢逺日乃卜新阡兆逢食地得牛眠啟佳城於旭旦瘞美檟於重泉顧銘旌之將引實行路以淒然某等獲事公朝謬塵宰府毎接音徽親陪步武痛仙馭之賔天閉夜臺而終古拜送靈輀躬陳薄醑聊執紼以申哀慨臨觴而不禦

二司使祭安王文代上谷公

惟靈若木分輝渾金毓質性惇友體茂溫文爰自賜策漢庭作藩益部乃眷斗牛之分盡荒淮海之邦克樹風聲以屏王室洎膺乾出震運啟重熈分器采章禮加異數茂徽猷於麟趾錫壤地於防方將傳百世之慶靈奉兩宮之歡防俄遘夢楹之禍忽嬰藏壑之悲藥靡驗於上池神遽歸於太素梁園霰雪悵枚叟之何依緱嶺煙霞與浮丘而共往今者將臨逺日永卽幽扄鹵簿宵陳銘旌前引哀深行路痛結宸關某幸忝國恩式司邦計愴磐維之永謝屬窀穸之有期泣送靈車躬陳薄酹仰期聰直尙克歆嘗

代王氏祭故鄭國長公主文

惟靈寶婺淪輝銀潢毓粹降靈帝冑稟訓公宮居循圖史之規動葉珩璜之節爰自降嬪啟兆下嫁承榮仁洽宗姻禮均娣姒天光燭燿式諧鳴鳯之占戚裏懽怡仰賴卿云之蔭不謂衰門薄祐神道挺災秦樓運迫於登仙魯館哀纒於復魄九轉之丹靡驗百身之贖奚爲六親悲極於墜淵九族痛深於崩角今者俯臨先逺奄及攢塗池翣啟行笳簫載路望靈輀而雪涕徒極攀號酌淸醑以薦誠尙希臨鑑

中書祭鄆王文

惟靈分暉霄極毓徳英藩謙卑不伐愼重寡言爰自分封胙土授冊臨軒疏邸第於禁闥奉朝謁於天閽碣館平臺與正人而遊處燕居退食惟善道以思存睿哲承幹文思廣被寄重維城禮優分器自閩粵之名區易咸陽之內地紫微八柄之崇帝傳三槐之貴寵極褒揚恩隆宴喜郊丘助祭夙夜齋莊方嶽陪鑾風霜跋履擅占對於璧池暢聲詩於麟趾皇輿展義京邑居畱委茂親之管籥淸多壘之戈矛念神州之重任戀重瞳兮涕流俄在膏兮生疹顧勿藥兮靡瘳啟白日之佳城於玆永已瞻小山之桂樹不復重遊痛結宸襟兆開眞宅卜逺日於元咽哀笳於廣陌遡窀穸以言歸愴音徽之永隔某等叨榮臺席接武晨趨想英風於世表望靈輀於路隅永懷明徳寅奠淸酤期降靈兮肹蠁恭執紼以躊躇

齋醮文【七首】

惠明皇后忌日讚佛文

伏以神遊已逺方尊如在之靈佛事載嚴用植無邊之福爰及上仙之日聿崇眾善之因伏惟惠明皇后積徳流光惇仁錫羨長秋追號允鐘似續之祥淸廟薦誠克茂吉蠲之禮今皇帝運鐘下武義篤奉先只荷宗祧永懷祖妣俯臨諱日誕舉國章特就精藍聿陳淨供防威徳六和之眾瞻慈悲三界之尊庶慿金地之良緣克奉玉淸之仙駕惠明皇后早防佛記常住天宮受百福之莊嚴證一乘之解脫配食永隆於廟貎卜年更祐於邦家今皇帝伏願位固金輪功周沙界五兵不試盡銷楚鐵之英萬壽無疆益茂莊椿之算然後願列藩荷寵更隆磐石之基當國輸忠永著和羮之效百辟咸傾於誠節萬民共樂於升平凡居覆幬之間同被文明之化

代門下相公承天節贊佛文

伏以妙覺能仁出現於大千世界深慈救物宣說於十二部經形悲智以悟羣生示辯才而持正法龍宮海藏爰祕於金文東夏南閩式傳於像教所以植眾徳之本結淨土之緣趨三寶以歸依發一念而回向六時讚唄克成上善之因四事恭勤用廣有爲之福伏願尊號皇帝陛下金輪益固玉葉彌芳體大徳以庇民推至仁而禦宇深信內典入不二之門安住佛乘享無量之壽永保後天之算長爲諸夏之尊然後願防縣承平類四禪之淸淨朝野多慶承百福之莊嚴止戈載洽於昌期拂石莫量於浩刼凡居法界盡證菩提余請表白

元徳皇太后忌日贊佛文

伏以堯門積慶適鐘聖母之祥佛國往生更賴法王之力屬忌辰之斯屇痛仙馭以難追伏惟元徳皇太后沙麓炳靈塗山毓徳紀徽猷於彤管美播聲詩伸嚴祀於閟宮禮崇孝饗今皇帝表懷顧復深念劬勞感昊天罔極之恩崇淨土有爲之果毎值上仙之日克修眾善之因瞻十力之慈尊防五天之梵眾載嚴佛事式奉神遊元徳皇太后伏願聞法靈山棲眞內院念超三界髙臨解脫之方智入一乘早證摩耶之果今皇帝伏願金輪永固寶歷彌昌武庫櫜弓見逺夷之率服仙衣拂石同聖壽之延洪然後藩屏磐維固本枝於百世樞衡鼎鼐平懸象於三階羣官盡效於忠貞萬姓咸躋於仁壽

代僕射李相公承天節設齋贊佛文

竊以六通應供從兜率以降生三藏契經假貝多而流布所以作羣迷之歸救述大事之因緣自夢葉於金人始俗傳於像教香花四事式陳於焚修鐘梵六時聿嚴於齋供爰植無邊之福用成眾善之因伏願尊號皇帝陛下位等金輪功周沙界道齊千佛澤被四生邊陲載戢於五兵府庫常盈於七寶禦世比能仁之福統天同大梵之尊八部歸依六戎欵附華封祝聖克隆萬壽之期震旦興王永護一乘之法然後願朝野多慶興禮樂於三雍防縣無虞息煙塵於四鄙載洽淳熈之化同躋富庶之鄕凡在含靈並登正覺伏請表白

明徳皇后中祥贊佛文

伏以丙殿上仙四气俄周於歲律祗園薦福一人方極於思是崇出世之良因以奉在天之神馭伏惟明徳皇后髙丘襲慶沙麓儲祥作合神宗二紀式隆於陰教居尊長樂萬方同仰於母儀俄運逼於眞遊固哀深於宸極今皇帝至仁守位盡禮事親慶方洽於承顏悲忽纒於曷恃家邦異制勉遵易月之規霜露永懷彌切因心之感寢已終於逺日忌辰爰及於中祥特就精藍防修淨供防南洲之開士崇西竺之妙緣庶慿大覺之深慈克證上生之聖果明徳皇后伏願寶乘悟法花界棲神受佛記於雙林福星圖於百世今皇帝伏願萬靈薦祉千聖垂休壽考無疆克葉山呼之數干戈載戢永扶海晏之祥然後願親賢毓徳於懿藩輔弼宣猷於宰府羣後竭輸忠之效庶邦堅共治之誠凡居普率之間共洽升平之化

太宗皇帝忌日贊佛文

伏以軒遊已逺百年方仰於威神堯歷惟新萬乘彌深於孺慕每屬上仙之日益懷罔極之悲是崇眾善之緣式廣因心之孝伏惟太宗神功聖徳文武皇帝握樞禦極恭已臨民耀神武以混車書體至仁而懷動植焦勞致治早鐘厭代之期錫羨貽謀光啟卜年之祚今皇帝允膺帝籙誕擁天休紫壇隆升配之儀淸廟著不祧之典晬容載穆聿嚴如在之靈諱日俯臨更極以時之感爰就布金之地仰瞻被衮之儀四眾翹誠千官就列遵竺幹之教修香積之齋用慿供佛之良因以奉在天之神駕太宗皇帝伏願髙居智地常禦寶乘證大梵之尊嚴俯祐三千之界福丕圓於悠久彌昌億萬之年今皇帝伏願八表歸仁百靈薦祉西淸聽斷垂裳臻大定之期東岱告成探策表無疆之算然後願黃扉良弼益光咨嶽之謀朱邸茂親克保維城之訓四气鹹均於嶰谷五兵永戢於靈臺凡居普率之間共樂淳熈之化

爲中書相公作醮文

竊以天道逺每居髙而聽卑神理聰明惟至誠而通感矧處最靈之列仰承洪覆之仁荷戩谷以居多被寵光而彌厚實懷憂於非據輙謝過於巳然伏念某本以諸生早塵貴仕再登廊廟驟正臺衡徒竭寸誠無禆大政久辱髙位頗郁具瞻當循名責實之秋處論道經邦之地萬錢賦祿但愧於素飡百度彌綸更聞於補職有妨賢路深畏官箴且慮徼福逾涯貪榮過分冒玆人爵或致身災是用防瀝至懷上祈造伏冀髙穹降鑑列緯儲祥察玆夕惕之心矜以時亨之幸少歆蠲潔俯納精誠垂祐顓防俾銷罪沴懇禱之至殞越無從

武夷新集卷二十

