

讓徳公祠勒石詩章

●目錄

讓徳王氏大槐記

讓徳王氏大槐堂序

讓徳王公家祠詩集

振濯堂詩集

俚言小艸

條議牘

壽雍牘

平賦牘

●讓徳王氏大槐記

物有托人以徵祥人亦稽物以論世此其事若出於偶然而積久乃彰匪特可驗天道殆足明人事云嘉隆迄今以徳器功名稱右族於海內者必首新城王氏乃其肇居新城則自隱君伍始隱君力田陰行善家稍就饒﹖﹖谷不爲兒孫計居積度其食指所贏囷置他所作饘粥以飼饑而就食者易木石以修葺祠宇道路之圯壞者歲以爲常老而彌﹖﹖馬未始謂假此可取償於造化也間常手植槐於桓臺之南以田廬長物畜之亦未始謂俟槐之郁茂碩大而吾後當昌也乃隱君化去曾未百年而槐遂合抱參天蔽車蔭畝隱君孫曾遂聯鑣接武爲世碩輔名卿凡居新城與行出新城道中者喬木在望卽知爲王氏大槐見達官髙士省騶駕羸緩帶矩步循循雍雍於裏中卽知爲大槐王氏之子孫也夫此槐萌蘗拱把及今之以喬木著稱自翁積躬累行以至孫曾之鳴鐘食鼎皆托始於微垂休於久謂非天意所默相陰培之因不可借使爲隱君者不知樹徳而惟計種木樹人僅僅爲兒孫營產授經冀富厚僥靑紫其奚以格天而永昌厥世�之植木不舒其根不時其灌漑而且中道夭以斧斤欲其郁茂碩大胡可得哉王氏族大而槐與俱大皆由隱君修潛徳盡人事以訓其家所從來矣隱君曾玄同蕃舉乙未者三人京師從遊每稱述祖徳�出所繪大槐圖冊屬蕃記之蕃竊謂甘棠思邵古栢懷葛枯樹從庾三槐符晉國而藉蘇銘以傳邵葛不知有棠栢而思徳者不能忘庾徒謂人之何堪而不圖徳之可以長世晉國子孫爲三公食文武忠孝之報眉山羨其責報於天�若左劵而不察無意修徳者其徳乃眞蕃不文無能爲王氏續蘇銘而獨重王氏自隱君以來世修其徳不謂天道與善而責其報然天竟未甞靳報於王也是可以淑後昆風百世矣遂口﹖土記大槐而次論之以志景慕之私

萬曆丙申五月廿有三日賜進士及第翰林院國史修撰承務郎年家鄕晚生朱之蕃頓首撰

論曰世稱布衣行義﹑祚胤蕃昌﹑則燕山之竇﹑然竇自一傳而後﹑鮮有著者﹑王文正父子著矣﹑乃三槐之植﹑斤斤然操左劵而責於天﹑猶之乎有市心矣﹑公以一編氓爲徳於人所不知﹑神闡其幽﹑猶引避不居﹑同伯休之逃名﹑陋馮暖之市義﹑此其心豈敢有一豪以後嗣徼福哉愈引愈昌帝所命也讓徳公以讓傳家﹑太僕公以死勤事﹑施及孫子﹑毋替作求﹑世臣之烈﹑幹玆爛然矣﹑論世者爲北海之王肇自虞氏﹑神明之裔﹑代必有興﹑亶其然乎﹑

賜進士出身嘉議大夫南京禮部右侍郎兼翰林院侍讀纂修正史管理誥勑文華殿侍班官國子監司業福唐葉向髙撰

●讓徳王氏大槐堂序

不佞偕新城王爾章同進故習間其家聲赤奕齊魯間舊矣旣得爾章所示槐圖及朱元介所記乃知其先隱君之樹徳也厚故宜其流澤若斯之遠哉隱君爲爾章曾大父樂善好施計力田之贏以振窮餓鄕人徳焉偶植槐於道今且百年隆隆然盛矣爾章甞侍其父讓徳公爲頌隱君徳種種且指所植槐而示之曰是吾大父之手澤也吾子孫振繩奕葉亦惟祖徳是庇彼甘棠蔽芾民猶可歌況吾子若姓乎昭明徳以訓來裔子勉之矣不佞竊感而嘆曰異哉王氏槐也有新城而晉國其庸顓羙乎或曰晉國有所蘄於天而天應隱君無所蘄於天而天無弗應猶有加於晉國也嗟乎彼蒼蒼若安所事於蘄不蘄哉蓋天之與善人也或先事以延徵或後事以取證總歸積善之報而善者必非有意於其間故時出於晉國之口則偶言之而偶應也嘿成於隱君之手則偶爲之而偶合也不佞以天之道晉國所望於子孫之說更有兩相成者祖父愛其子姓必以遠大望之夫三公而廑以養尊處優爲重�則晉國猶然希世趨寵之見安得爲天左劵如必徳稱位而後可則晉國所云亦猶責望於後之人意爾烏在其責報於天也繇斯以觀天之所以開人人之所以成天皆本之乎一徳故前有所創後有所承要其徳必相合而後天爲人定也譬之堂構前人創之未甞不望其後之丕承後之人憑借而守之卽復恢弘其先業亦奚不可者竊謂晉國注望於先新城表章於後後先各有當而創承固一心矣嗟嗟人亦顧修徳謂何耳徳與天爲符契其陰行之可也其顯示之可也卽今隱君不言而子姓繪爲圖顏爲堂且爲記爲贊以無忘祖徳斯稱爲隱君後耳如必曰上徳不徳安事人知而章章於耳目則巢許之爲不足貽訓其非隱君意哉今隱君子姓聲名甲於海內諸所表見率本於忠孝節義而爾章方以邑大夫著稱三輔所爲光大其先人者茫乎其未央哉不佞僣爲敍述無當於天人之際若以發潛徳勸後來則庶幾一得之愚云

賜進士第翰林院國史編修管理

誥敕記注

起居文林郎年家晚生陳之龍頓首撰

乞言具略之都不肖承先世之遺不能紹明倬奕淑躬善後時切憂懼悲痛謹掇孩提舊聞拜懇尊慈俯賜藻潤著爲鴻章賁及幽遺躋之光大俾不肖輩有所持循庶幾可纘求萬一垂示來裔篤於無斁蓋先髙祖諱貴世居瑯琊白馬廟蚤孤獨行慕義尙徳以紅馬軍亂避於新城之趙家遂昌其姓一日天風晝晦久之淸霽趙竈下坐一女年可十餘齡自稱初姓家幹瑯琊之白馬廟以從鄰人乞火風吹抵此蓋與髙祖同裏而居瞬息間巳度五百里而遙矣後趙以初配髙祖貴舉五子五卽名伍孝友醇謹樂善好施甞飯�者於門前大槐下後稱大槐王氏詳載善人王公傳中伍配劉氏亦舉五子次爲麟始業儒復王姓是爲瑯琊王氏惇厚誠愨博大歡洽人又稱爲王佛以心慈顏善而肖之名也與人談論則喜容可掬款愛不出口及感慨興亡勉人及時向學孳孳爲善則傷悼而繼之以泣也以文學爲穎川傅故稱穎川公詳載穎川王公傳中公配沈氏生三子長諱耿光卽不肖之都先大人先大人以貢士起家官府經歷壽七十有二當不肖之先大母見背先大人也先大人甫廿歲仲父季父甫十餘歲先大父再娶常祖母僑居於於陵先大人廬於沈祖母墓側時取野果祭奠號泣墓下有白兔馴於其旁鄕人以爲孝感手植楡楊樹數百株今皆合抱欝然成林矣後居先大父穎川公喪廬於墓之艮方亦植松栢楡槐數百株卽定爲書屋居業遊息教誨考課迨晚年告歸偕諸親戚故友以棋酒詩賦爲樂然無日不步於祖壠左右灑掃培築種植灌漑蓋風雨寒暑以之也先大人天性穎慧於書無所不讀凡風雨露雷昆虫艸木靡不究其指歸於數學猶精推天象之順逆決人事之休咎占之輒應尙﹖﹖署之庭曰大度量心藏萬卷詩書小乾坤胸列一天星斗有卹刑方公學憲呂公中丞曾公俱以禮幣惇請時偕遊海上觀乾象經數月乃歸先大人食廩祿三十餘年應試九次至嘉靖二十八年例當歲貢會次貢尉紹宗母八旬家貧甚先大人憐之慨以貢讓本縣起文轉申學道間適有以貢之先後競訟於學道者學道以先大人讓貢文書發視訟者慚退學道嘉獎先大人賜之金幣羊酒匾額曰讓徳之光此後屢蒙院道旌獎至三十年乃貢廷試天下第二名選授馬湖府經歷廉明正直不阿於時履任甫六月卽拂袖歸歸之日仍與故舊﹖﹖尙﹖﹖羊於舊築書屋效耆英之會鄕閭有貧困者周之有患難者捄之無問貧富胥爲交好鄕人徳之有何汝能等千餘人共贈一扁曰大徳君子年逾六旬猶不廢經學時口占成章爲諸子若孫講解評確然不屑爲居室計環堵蕭然胸次豁如間有以貧爲請者輒口﹖﹖之所著有天文要略修身輯要歷法算法末年著觀物編未竟而卒先是嘉靖三十八年四月初一日先大人夢一道人呼爲王小仙報稱上帝以先大人陰徳每十年一加壽至三十三歲始大限到七十三蓋紀之書函者若而年不肖自孩童時覩記每熟復之不忘先大人生於弘治己未歿於萬曆庚午道人之言竟驗云嗟乎先大人生平慷慨志在經濟尙﹖﹖爲萬言策上之撫按撫按會議實行省民問金至數萬顧厄於一第賫志以終先大人曾不以數奇介意知者惜之當先大人之見背不肖也不肖才十餘齡遭際艱險孤苦伶仃萬死一生徼有科第然不能獲奉升斗以養於生前又不能備紀行誼以昭於後世不肖罪極深重傷痛曷能言竊念先髙大父自瑯琊來一羈旅客耳朴茂篤實無可表見先曾大父繼之竭力爲善不量泛無神人胥格先大父始攻儒術時以陰騭勉諸子若孫先大人孝友仁卹慈和忍讓起家善後俱由先訓累蒙諸公祖父母褒獎奉憲檄入祀鄕賢巳之都不肖竊恐世遠傳湮諸子若孫罔念厥紹遷於異物自剪枝葉又恐讀書者但工文字罔培徳基大撥根本謹卽先人讓徳公廬墓故址手植松栢間剙建家祠以供歲時香火或題曰讓徳公故址又曰讓徳公讀禮處有太史朱蘭隅廉訪馮文所爲之傳曁諸各家大方歌詠累累之都竊惟仁人懿徳之好與日俱新孝子永言之思無時或巳謹渾涕陳情伏冀尊慈憐憫不厭塵瀆俯賜淸閱不拘何體惠以佳章不肖將勒之貞瑉列之祠宇俾之都爲子若孫者瞻松栢手澤知勤思本源誦金石格言益專精紹念尊慈之錫類寧有旣哉之都不任激切懇禱之至

不肖男王之都

孫象壯象奎象需

象咸象頤象寅

象隨

曾孫與哲與恭與美

與慶與廣與良

與朴與讓與艾

與朋仝九頓以懇

●讓徳王公家祠詩集

男之都

孫象壯象奎象需象咸

象頤象寅象隨刋

何宗彥

吳寀

解經雅

姜逢元

周之綱

梁應澤

王槐秀

包見捷

﹝逸題﹞新芽

李標

劉鴻訓

史永安

亓詩教

顧士琦

何士晉

熊明遇

張孔教

曾汝召

姚永濟

李若珪

薛鳳翔

吳允中

魏應嘉

馮英

賈先春

吳光龍

髙推

周萬鎰

王尊徳

張新治

魏廷相

張潑

翁汝遇

髙桂

米萬鍾

寗瑞鯉

徐如珂

陳儒

任彥�

薛承教

朱瑞鳳

李�

王國瑚

趙謙

呂胤鼐

李篤培

○何宗彥【禮部左侍郎】

插天喬木數瑯琊海內衣冠第一家讓徳由來輕富貴髙風只合戀煙霞胸蟠斗極開星鑰腹笥詩書老歲華自是仁人餘慶在年年蘭桂茁新芽

○吳寀【試山東道禦史】

泱泱東海今誰表爲報瑯琊徙大塊有毋禦風天作合多男衍派地靈開傳宗徳積追麟趾華國文成變豹胎再世明經皆士望阿翁獻賦更魁材當年岵屺禦雨﹖只卹永夜冰霜結七哀野外藻蘋隨意薦墓前楡柳帶啼栽皚皚馴兔同棲月叫叫慈烏共聽雷捧撽何人親尙在登堂有報義堪推龍頭到處偏能遜蝸角爭時恥自�直是武周弘錫類豈徒鮑管侈分財數奇一第難酬徳業著千秋可廸來五斗淵明旋泛菊�旬康節喜觀梅貧余環堵施無厭老去居廬葉未衰令子功髙方治郡淸時價重卽登臺曾參九仞心還折季路千鍾淚轉摧奕葉增榮昌�熾連枝交讓篤而培幸緣世講欽先烈況習家刑卜後恢指日聖明旌懿羙煌煌華衮照中臺

○解經雅【吏科給事中】

堂開讓徳欎崔巍讓徳還從孝徳推何事瑯琊流慶遠淵源直﹖﹖廠﹖﹖臥冰池池冰欲泮嶺雲橫流風千載入新城大槐指困翳桑起穎川振鐸�盤淸封公至性懷明發先後居廬多歲月松揪手植薈成林白兔皎皎馴立垤書載五車腹笥盈筆搖五嶽雲煙生數奇淹至澤宮薦爲憐�母讓先升需次升賢對天子牂牁芙蓉泛�水飄然觧綬賦歸來故園不減柴桑裏我公�是地行仙不必玄霜煉大還帝爲孝讓披圖籙眉壽十年一度添七秩又三返眞宅令子�翤食羨澤畵省鑪香禦气通黃堂棨戟儀門�畫省黃堂推治行汴洲棠人朝那詠■﹝艸馬﹞父重修讓徳堂我有虔刀堪觧贈

○姜逢元【翰林院檢討】

寓內陰功孰可量世徳莫過瑯琊王玊昆金友集巖廊華火■﹝艸添﹞雕文章鳳鳴噦噦五百昌芝蘭襲襲揚輝光卽今五馬二千石到處循良摽宦迹瞻云每詠蓼莪篇陟屺含悲思讓徳我聞讓徳公天性稟孝友弱年廬母墓手自植楡柳白兔感其哀迷離泣壠首窮研悉五車搜蘿及二酉掌上運經綸胸次蟠星斗廩食交官三十年一官幕�卽歸田但使裏閻無菜色不妨環堵自蕭然香山娛老耽經術參貫天文著歷萹占﹖﹖畢伊吾付子孫撫持籌劃萬言策仙遊曾暏夢中身延算疑同竇禹釣丹桂叢花棲鳳羽大槐繁葉布龍鱗槐陰垂垂栢堪甫椒聊遠條縈世譜幾度絲綸下紫泥獨領麻詔榮黃土云仍接武燦成行朝簪半壁笏滿牀岱宗濟水表靈長千秋孝思永不忘千秋孝思永不忘

○周之綱

馬巷諸王稱長者靑緗家學﹖﹖玄文雅山東今�數瑯琊文業質行甲天下白馬廟傍始開基�馬避亂新城移風作同老天作配鳳將五雛同來儀善人飴貧大槐樹佛王繼作穎川傳必府純孝動神明廬母墓畢廬父墓手種松栢今成林白兔馴授伴哀吟偉元攀條枝欲折著書立屋淚痕深貢賓躬讓貧士後王不兢兮伏不鬭學使扁旌讓徳光小仙夢報大徳壽墻髙基厚世澤長自是照社多神光騶哄相望冠蓋裏�戶寧論相裏張曾聞髙梁無上源又道淸泉�下尾伊無祖常無孫髙門降衡不知幾試看池館牡丹花看到子孫能幾家居家大槐盤�遠喬木參天幾歲華夏葦子孫多蕃衍累葉�光世冠冕從來曹屋知名家似此慶門天下�僧虔誡子多讀書欲將後乘合前車惟恐父子與兄弟聲名貴賤不相如牧伯子孫聲軒翥�祠讓公讀禮處深松茂栢神有靈定喜子孫�榮譽

○梁應澤【按察司副使】

泰山渤海鍾英異人生其間多拔萃誰家奕葉耀休明瑯琊王氏今無二花萼蟬聯弟與兄云仍橋梓疊簪纓星辰殿中雙曳履鳴珂裏下幾揚旌華冑世閱非偶會祖徳由來深固蒂已稱大槐有善人更聞穎川慈愛霈明經奏技競爭雄誰肯逡巡遜下風公家世徳重謙讓又傳幕府讓徳公讓徳芳名轟當道天文術數抉精奧公卿聘幣湊門庭周旋貴顯非所好策蹇攜琴走西川一言不合整歸鞭歸來築室舊廬側賦詩種樹意修肰種樹千章懃滋漑豈爲息蔭成薆薱棟梁喬大作世臣祖徳君恩百世載我友翩翩郡伯君冀豫兩地普慈云領取先志建祠屋貴在仁義爲耕耘君家種徳有源派到處甘棠應勿拜峴首且與襄陽侔何須文字垂金薤

○王槐秀����

憶昔紅軍動鼙鼓坌迷海國無安堵瑯琊王氏遷其主夜走新城避■﹝豸契﹞貐天風吹送蓬萊姥誕舉瑤昆金玊五大槐之望嶐東土一方被徳歌且舞纘服有孫能繩武人稱讓徳聲名普學匯天人才繡虎五車八斗曾何數裒然偉薦升天府星鳳光華人健睹廉正居官官不窳感時拂﹖﹖由遺簪組孝行況復髙千右苫塊悲號形欲僂當年廬母更廬父白兔相馴對涕雨壠上松楸皆自撫卽今薆薱森玄圃瞻彼榱桷開堂廡木愈蕃兮水愈漙子孫億麗聯殷輔冠蓋紛紜拜祠宇苾芬不替蒸嘗譜萬載千秋榮烈祖萬載千秋榮烈祖

○包見捷【太常寺少卿】

海岱多耆宿瑯琊獨數王祥源開白馬典冊擅靑箱有羙長公起英資具廟廊一經探理窟五斗卸塵韁孝感馴兔異讓標大槐芳瓊紛謝氏樹車式鄭公鄕舊隱雲霞護新祠蕉荔香遙瞻梧與檟生气郁蒼蒼

○﹝逸題﹞新芽

○李標【翰林院檢討】

佳城巍煥起新祠松栢森森夾道垂先徳百年眞不朽髙風千載使人思歲時香火明禋迥霜露春秋肸蠁隨憑弔應知多感慨誰揮金管敕丰碑

○劉鴻訓【翰林院編修】

大槐巳三圍陵楸亦雙抱巍然喬木家天風吹浩浩我聞穎川公祥源發仙島恍若扶桑巓�輪上初杲初杲光乃﹖命名以爲寶是爲讓徳公腹璣羅洪造孝格下卯精冥紀增難老■﹝艸馬﹞生二千石笻龍蕃且蚤余亦品題之各各掞天藻湛粹百年間芬蕓詎艸艸呈﹖五色葩前徳白如澡須知海內士故爲共傾倒敢告趾與毛永矢先躅好

○史永安【江西道禦史】

人世逐蝸腥因之生蠻觸此腔一點淄毫未恣其溽卓哉讓徳公超爾媿塵俗厝躬有遠期讀書無近矚所急匪薄名觧官擬觧束先壠可以植遺經可以續谷芷不沾風天池惟自淥蕭然適素心大澤流余沃樹樹巳成林樹徳巳成鵠林在蔭舊居徳在恢世錄卮豆吐淸芬輝輝映懿躅

○亓詩教【禮科給事中】

有緣天作合崛起大槐王著姓由來遠承家厥後昌風流孺子榻右道太丘鄕奕葉滋培厚淵源浚發長比肩皆伯仲奮翼各翺翔喬木森成列衣冠爛在堂一經傳舊業累世賁幽光千載瑯琊郡髙標讓徳坊

○顧士琦

讀書墓側郁林叢讓徳髙蹤松下風避地起家天賜女橫經詒燕佛心翁行楸手澤三槐秀拂﹖﹖由英塵五柳同杞梓卽今參藻出階前蘭玊看蔥蘢

○何士晉【工科給事中】

東海由﹖世澤長天風�下廣寒香燕山桂色�偏盛歷下蘭枝蚤更昌純孝巳誇馴白兔髙風尢羨映靑緗誰言天道玄難測請看君家笏滿牀

○熊明遇

讓徳裏中傳間人足象賢瑯琊新煥彩天水舊凝煙槐蔭開名族籌添遇小仙松楸云外迥芝艸正芊芊

○張孔教

神仙畱窟宅元在東海東金銀爲城闕﹖往�虯龍共懷艷慕心日夕想煙容詎知人世間舊有瑯琊公丰儀邁等夷行誼洵無同學富萬卷書星斗羅襟胸忠徵馬湖迹渥澤起疲癃孝感廬時墓白兔馴榛藂義以讓貢舉急難周貧窮日課子若孫次苐俱登庸念彼道者流夢裏曾相逄呼公爲小仙偶然下蒼窮禹形亦气內委身代天工爰遡皇考時一女忽乘風冉冉駐新城伉儼興王宗因推本支屬咸隸蓬萊宮欲知何所基累代饒陰功報施永不﹖﹖八斯義良可崇遙瞻讓徳裏奕葉膺重封

○曾汝召

憶我分符日思君理榷年邑門勞下轍津署疾停舩遊或陪登嶠觴頻列坐筵重憐關市賦寬卹水衡錢悵別從吳會放逄復薊燕因歌伐木詠更誦大槐篇讓徳名聞久持廉譽佩先詩書傳蔚爾環惜處蕭然善果張慈種靈基擴福田難多遭濟拔貧悉藉周旋墓植惟松栢庭培盡蕙荃綠陰縈潤露香靄績祥煙世業眞髙矣陰功孰大焉昌期世五百蕃衍族三千竇桂叢叢茂荀龍籍籍賢冠棠仁裏集簪笏慶門闐孝友沿流襲聲華異代傳臺星家摠映卿月座常懸忌滿心防歌謙虛志益堅箕裘承奕葉三復孝思編

○姚永濟【禮科給事中】

瑯琊諸王在晉室卿相如雲世無匹千百年來祚胤長衣冠仍復盛今日綿綿﹖瓞誰開先奕葉世徳堪追述厥初有貴君髙祖避亂變姓身孤苦空中墜女天作合生子白眉惟第五第五之名務好施飯餓大槐各遂漙三傳乃得穎川公靑箱一經倡儒風善著裏閻拜佛子返厥懿姓家方隆是時長君蚤喪母廬墓白兔繞其右晚來喪父時復然揮涕拮據植楡柳雄才慱學隘八�每矜胸次羅星斗藝精像緯羣公迎身當貢士翻讓友射策首推授府幕半載秋風觧黃綬在日旌門檄合沓歿時崇祀垂不朽君家歷歷多種徳公也孝思益罔極朱紫當門笏滿牀念祖建祠松栢側祠中勒石重本根富貴不徒事文墨嗚呼世世如公立福基千載何憂天澤息

○李若珪

當年讀書處卽在墓廬頭一脈書�遠千秋徳讓優風煙籠俎豆歲月老松楸祠宇今重建白雲幾度愁

○薛鳳翔

世徳啟昌胤發祥湏有神右公因避難姜女豈辭辛﹖瓞源流遠蒼姬命巳新有如君世系無乃是同倫岱嶽標靈久坤維毓瑞眞自天能作合異地巧諧姻五桂芬芳右三槐奕葉頻穎川恢令緒泮水振儒紳白兔旌純孝靑緗裕後人琹樽侶中散詞賦敵靈均克讓回囂俗傾貲振裏貧腹便笥經史胸次列星辰小試遊蓮幕歸來岸葛巾香山尋舊社栗裏接芳鄰丹籙傳名氏黃冠語夙因夢中修短數世外宰官身壯志遺鵬鶚休祥起鳳麟一朝新甲第五色舊絲綸宦業看名世蓀枝復上珍燕貽知有自水木迹難湮撫捲追﹖孝新祠引歲禋瑯琊流一脈豊芑永爾式先民

○吳允中

爰自瑯琊發異祥振振公姓衍流長胸含象緯參天化筆湧文瀾擅藝場隱徳嘗賙葉下餓髙風時拂浴英堂大槐今巳成淸蔭蘭桂森森噴國香

○魏應嘉

瑯琊浚發自靈風後喆尢稱讓徳公腹貯星辰唐洛下義髙朋友柳河東一官玩世芙蓉幕萬卷貽謀蘭桂叢莫謂雙鳬人巳去仙氛長帶海云紅

○馮英

茂族歸瑯琊人才濟濟雄懿哉王夫子行與大賢同文章超宇內象緯羅胸中樹徳何明哲抗心合鴻蒙熟聞尼父道信羙陶濳風神其遊蓬苑飛挾祝雞翁君子永孝思構彼祀靈宮遺謨聊一誦慕義巳無窮

○賈先春

昌明開奕葉浚哲發禎祥靈祕原獨鍾奇蹤詑異常無煩卜自懿巳見育於姜慶衍燕山澤書傳鄴架香敷文宏聖澤步武羨元方萟苑稱神駿才名擅異芳倚廬懷屺岵余慕滿楡楊誰使白兔馴亦依靑塜傍他年標勝事大孝自應揚學抉天人奧胸羅酉嶽藏秋風鳴劍匣夜雨掩星鋩物色勤當道幹觀究彼蒼校黌旌義重月旦著聲光吁俊辭蓬蓽明經動廟廊當官惟正直抗志蚤翺翔洛社聯耆宿槐堂任徜徉煙霞供笑傲云漢掬爲童鶴夢驚長逝鴻編播靡疆三餘程喆胤五馬軼漁陽�此班周召非寧似趙張縹箱紹弓冶玊樹燦琳瑯積善本無量報徳亦未央何如競浮寵倏去似朝霜欎欎松楸地峩峩徳讓坊徘徊遡儀範彷佛在宮墻

○吳光龍

一觧塵纓襲芰棠雲山湘帙日回翔孫荊不羨參軍羙髙鳳曾風讓徳芳自昔居廬經歲月千秋松栢傲冰霜只今榱角巍然處遊子瞻依意不忘

○髙推

右墓之榜祠宇賖君家世孝此無涯幾筵夜敞東山月俎豆朝侵海日霞當日藜花飛螢火於今手澤憶松花承家勝有靑雲士喬木風煙此祀遐

○周萬鎰

新城大槐氏分得瑯琊枝天賜神媛異家傳世羙奇及公宏大業矢志應昌期蚤失庭闈養時棲丘壠悲一經窮至裏萬象悉旁推社結賓朋洽鄕評月旦宜周貧無論議讓貢特憐慈旌徳揚齊甸分符佐蜀陲政平山谷頌操潔鬼神知解組鏡山麓垂綸淄水湄到門多長者華國有佳兒封誥荊蓁耀春秋俎豆隨矧多彤管述不朽藉聲施

○王尊徳

靑箱奕葉慶簪琚閥閱寰中可更如濟上源長天錯輔家聲寧獨盛三餘

力盡豊年豈易逄髙門如爾世從龍閒﹖若過香槐下觧到前人福徳雝

蕓窓觸目又琳瑯自後靑雲總未央說到憐貧推讓處箕裘何怪得全昌

從來徳行四科前無用辭壇但著鞭不信齊桓臺上望決決東海目雙旋

○張新治

卜相三槐裔瑯琊此最榮參軍丁世騭修常見玊瑛稽覽貫三才蜚聲壓儒黌孝感馴狡兔哀戀依先塋羣情服讓徳時供饑餒烹﹖﹖匽蹇阨一官亟歸結鶴盟鳳難雲霄鶱熊車正專城猶子諸孫行師保列臺卿中朝推冠冕而孰相馮衡乃知孝塡家報荄自藂生當今薄植化永艷千秋名

○魏廷相

瑯琊千載著仙宗避地新城植徳豊大塊餔餓陰盈宇穎川振鐸聲摩空大槐穎川璇源浚篤生封公餘令問先後居廬日月深松楸手植皆垂蔭紛有內羙重修能上庠首列九賓興爲憐尉母齡大耋棹楔髙名讓徳稱揚庭經術誇雙羙十﹖﹖冀文光瑩璧水牂牁綠水泛芙蓉觧組翛然還故里彈碁把酒樂淸時舒嘯怡顏好賦詩星精甘石經中聚龍羲文象表窺甘石羲文分道萟環周大瀛窮五際周給不問家有無上筴能舒邦殄瘁一經不羨金滿籯傳家相業付玄成龔黃治行隆隆起簪紱蟬照閈閎慶澤原自封公發壽增小仙傳帝闕引翼蟄繩億斯年念祖聿修世載徳

○張潑

槐棘家聲舊瑯琊世澤宏避兵違故國創業卜新城天賜一賢母葉傳數世英到公始儒業登貢著芳聲孝友承先徳沖和自性成趨庭悲訓杳築捨守親塋聖學工夫懋天文術數精亢桑居畏壘陳寔表鄕評卹亟忘圖報解棼馳令名同登爲有母慨遜竟無爭嘉獎酬髙誼旌揚愜眾情分付多冣績解組早歸耕澷稿藏家祕傳經啟國禎眞能開气象鸞難次苐鳴臺幽色自媚靈赫死猶生更羨衣冠地春秋俎豆榮

○翁汝遇【衛輝府知府】

世徳當年衍慶長一經貽谷自流芳安車聊就申公聘郡幕時分剌史章海內榮名瞻義俠胸中象緯識災祥只今麟趾雲霄貴正擬三槐姓字香

○髙桂【兵部郎中】

名徳開鴻業聲華振大東孝思﹖白兔故迹見丹楓綺藻聊娛老機衡寄遠衷雲霄看嗣服共此頌無窮

○米萬鍾【工部主事】

君不見甘霖欲霈雲先雨後者先開自今右又不見白魚赤鳫啟成周賢聖相承八百秋漫以無心窺大造冥冥之徳明明報瑯琊世徳人不知鴻緒千秋從此肇穎川仁孝右人中月旦能傳長者風俎豆至今崇伏獵煙霞猶可想髙蹤鳳雛蘭玊彬彬起人文當代誰堪擬緯武經文命世才鸞停鵠峙稱良史佩玊鳴騶那可當叔侄父子兄第行天上景星人快覩朝回簪笏積盈牀不羨張安世無論竇十郎總具和羹手相將補衮裳塩梅舟楫君家業鍾鼎還看武前烈庭槐湛露翠千霄濟濟云仍培世澤世澤悠悠北海濱歷山常此祝生申共將銀管題靑史永識蒼旻善福人

○寗瑞鯉

岱宗雄宇望渤海振家聲載徳踰三世遷仁越二城靑氈披玊秀白屋欝芝英學洞神人蘊才髙月旦評素心與俗遠純孝自天成風木終身恨春秋永夜驚敝廬甘獨寢馴兔若同盟手植松栢茂哦題璧柱盈芳標燻裏鄙偉抱動公卿藉甚人倫鑑翹然王國楨輟玄圖獻賦脫蓗遜登名匪侈分金譽還憐捧檄情聞風嘉錫類慕義托歌賡列宿光將應考盤志巳眞逄時慚巧宦直道見平生百歲論逾定一經遺更贏後賢弘繼述穹昊徹精誠食報良無量樹基故不傾大槐矧豫兆累代奕簪纓

○徐如珂【禮部郎中】

三槐植有宋一徳動彼蒼積善無不報格天若取償右今同一轍昭代有二王爰遡先苗裔由﹖世善良主人逆旋至神女異風翔天有心作合人何事不臧多男洵英妙少子尢慨慷菜色回枯槐陰蔽芾棠善因生佛子邁種發書香嘉惠開﹖學淸風徹穎庠遺經明世業教子成大方瀏覽才情極瞻依孺慕長居廬常卒歲擾兔若相忘錫類孝思永辭榮讓徳光晚遊無系戀勇退任徜徉自右陰行善天心顯降祥矧玆世濟羙寧不代寢昌所以橋梓茂宜其蘭桂芳或鳴珂濟濟或振玊瑯瑯世徳原無量天庥正未央我才愧長公何以賦槐堂書此爲左劵他年志不忘

○陳儒【潞安府知府】

瑯琊蒼翠插九天溟渤彌漫蕩八埏東秦百二擅形勝精靈磅礡羅星纏中有間气肇鼎族禦風伉儷由皇幹五丈夫子一卓犖歲飯餓者種福田箕喪乃得穎川傳文學起家徳業全自度度人忘物我口碑遂以穪金僲渥窪三駿皆汗血長字駃騠豢天閒玄象森森矯首外白楡歷歷指掌前腹笥萬卷困一苐身備百行嗇半鍰觧紛極溺心自若賦詩飲酒情所便稚齡廬墓乖馴兔中歲築室徵子鱣佳城種栢葉連理精含著書蕓滿編監司表伐旌棹楔廟庭從祀滎俎籩喆嗣圭壁光夜月聲華藉藉稱名賢�君王爲念股肱郡一麾出守著旬宣慶門芝王森森立馳驟中原猛著鞭次苐爭看上苑春讓徳流芳永無斁

○任彥�【山西副使】

君家﹖瓞自綿綿蔽芾槐庭邁古賢達孝格天徵玉兔積功達帝號王仙斑萊舞榭春光滿松檜環祠歲月延巳羨於門髙駟穩還期苐土世相傳

○薛承教【戶部主事】

寥矣明珠掌上輕風塵誰復柴冠纓淮流擁佩江聲合參尉傳書仙籍明靑簡轉深繁雨露黃鸝空發自陰睛相逄莫重毫華惜池上夔龍屬後旌

○朱瑞鳳【戶部郎中】

東海家聲最瑯琊世業昌讓賢甘布素添算格窮蒼星斗胸中列風雲身後長三槐先代植千載復畱芳

○李�【刑部郎中】

見說新城世澤長由來駿惠篤前王右心渾沌緣思格義俠風流月旦揚宇宙恢恢同慶量斗星燦燦貫文章象賢步武眞堪羨總述芳猷在廟廊

其二

風雲奇瑞自天開烜赫聲華動九垓奕世簪纓如萬石一門鼎鼐映三臺祗緣佛子耕心久嬴得文孫擁福來試看熙朝多閥閱誰如王氏有三槐

○王國瑚【戶部主事】

長夜應千古終天自二人觸林逄鹿駭繞樹見烏馴西域香寧返南垓詠可�只今余畏壘蘋藻薦比鄰

其二

難骨支牀處蕭蕭乙影堂性余孝子淚共拜令公香坐後無靑艸門前有白揚定知華表鶴歸弔壠頭霜

○趙謙【戶部郎中】

君不見子晉笙緱山七夕鳳凰鳴又不見呂虔刀解贈休徵鼎鉉髙仙宗相業若爲酬風送新城得好逑大塊穎川世載徳喬木四葉幹彌樛陟屺情聯陟岵悲倚廬乖側泫臯魚白兔恍自星精毓綠樹陰派手澤貽慶源遠紹徳原長讓徳何如孝徳光芙蓉綠水寧爲麗墅鶴間鷗興不忘逸眞翩翩寄文酒系表象外玄黃剖前身原是香藥仙十年一度爲增壽壽瀛七秩又加三思照絲綸聖主覃共推治郡龔黃在只尺臺階兩兩函

○呂胤鼐

瑯琊慶澤欝新城崔巍世徳孰與京卜築當年推人傑地靈應是嶽降生生來玄度迥出塵翩翩孝友重彛倫結客黃金惟種徳不辭赤手欲周貧窮經著書千萬軸小試﹖綸沾帝祿豈因五斗常折腰旋歸三徑樂松菊黃鵠髙飛未可羅楡祊之雀柰我何矻矻千仞髙封泰汪汪萬傾瀠滄瀨和同寧事逐波流幽棲泉石傲王侯藹藹家庭媲張仲雍雍閭裏古太丘於公自信多陰騭髙門果誕於定國生平未竟屬仙郎鱗業勵勛香翰墨階前蘭桂茁如雲玉樹瓊枝競日紛三槐故是王家物五桂何湏數竇君迓寵眷頻頒勑移孝爲忠竭其力佇看天語重琳瑯爲借君恩報罔極

○李篤培【工部主事】

蓋王氏世澤之盛宇內罕儷予觀天風吹母之事何其奇也竟其先世必含徳葆光自埋民庶但人無知者不然何能篤生賢喆永綿多福耶夫太伯一采藥叟耳仰孰知其徳出文武之上者乎予特爲之論著附右者闡幽之義自玆以還徳位益顯與夫讓徳公之髙節獨行則縉紳先生多能道之者矣

●振濯堂詩集

王之都爾章甫著

茅培厚之呂胤鼐淥池甫同校

小引

又序

香茶賦

硯賦

河冰篇

和藩伯李槐墅先生韻

夜半聞秋

新秋夜坐

蚤起聞蟬

再賀藩伯李槐墅先生韻

賦凍月和寗顧寅年丈韻

送銓部王蔥嶽世丈奉旨予假錦旋

送參藩馮栗庵年丈之湖南

季冬邀參藩任廉峯年丈共酌感賦

喜春曹徐彥陽年丈以賫捧至都門相訪

除夕有作

和徐彥陽年丈北上途次遇雪

徐彥陽年兄以只酌譃三韻分四色爲五言詩爰依韻以和

和巢父王詞丈

贈王巢父詞丈巢居

春仲夜雪奉和任老年丈韻

送中翰楊見翁奉旨予假錦旋

題徐氏山石

贈王侍中

贈永安寺小川上人

憶寅兒旋裏

擬古

春巡丈宿石門觀

汴中春日作

春正山行訪友

行朱僊鎭道中

游水月寺

奉和姜箴勝太史贈米友石韻

贈眞田上人

呂淥池冒雨以行以詩道意卽韻以和

呂淥池以詩惠寅兒因步韻以謝

題笆山虎

癸丑北旋舟中作

送河南主試

九日和呂淥池韻

壽侍禦傅星垣尊人雙壽慶詞五言廿韻

守汴行部道中作

爲鄕丈焦徹侯太夫人壽

賀光祿侄養吾生子

淩都護招飲園亭賦五言十七韻以謝

癸丑暑月積雨喜晴

巡丈崤峪溝

賀朱仰松乃孫朱爾隆遊泮

立冬赴米友石年兄海澱約

贈賈侍禦太母薛老夫人

題綠端溪研

仲冬朔日

和米友石年丈韻拙書請政

又用前韻贈髙衷白世丈

石贈馮栗庵年丈

壽東光劉仲河

○振濯堂詩集小引

蘇子論文以爲文非能爲之工而不能不爲之工予謂詩亦宜然夫詩由人心生也凡發於情之郁勃不能自巳而歌詠形焉必要於理義而止乃又謂有發於性止於忠孝者大指皆欲得其性情之正然歸一也故孔子美關睢之憂樂而於淫傷有坊焉則慮深矣吾友王爾章爲東魯名家予交於計偕時喀喀談制義以能文聞巳又數年登第爲令以至爲二千石仕於趙魏遼豫之間以能政聞又廿年晤爾章燕邸出其詩若干捲示予予讀之恉閎肆澒洞淸和丰融藹然有徳者之言而原本自性自靈自情自致絕不拾往昔之咳唾以爲必漢魏與唐者亦不襲近日之踔厲以爲何必漢魏與唐者𨿽弄翰矢口斌斌質有其理義則忠孝蓋天性也山以蒸而雲霞水以風而淪漪不能不爲而工者其誰耶爾章欿然自謂俚言予往聞顧涇陽先生之名公堂曰振濯最知爾章敬取以標其詩而爲之引乃予之畏服爾章者不獨以詩也萬曆乙卯春上巳日友第包見捷汝鈍甫頓首謹撰

○又序

譚者謂人之詩恆與其爲人肖良是蓋言爲心聲慮於中宣於外總發於性靈故詩之气象風神未有不與其人相似者柴桑髙簡而詩�雅淡少�窮愁而詩�悲壯供奉飄灑而詩�駿逸長吉奇峭而詩�詭理夷稽往士無不然者爾章好稱詩嘗示餘一編余識之曰此爾章之詩乎爾章性英邁豪倜意不可一世而揮霍幹濟善剖斷詞組之出能令無情者心輸其與人無卑疵纖趨儕僞之行�不屑屑細節曲謹是務官𨿽已二千石乎以彼其寸通籍二千載僅僅爾陸沈也則��徵其涉世無世味矣爾章之詩絕類之其句如禮樂�雍周治邑山河帶礪漢諸侯如虛風檐角催鈴鐸法雨松梢淨蔦蘿如丹悃無涯惟頌祝靑山有約是因緣爲石劍畱題衝紫气洞門深閒鎖祥煙爲世�法累空中�不了�緣夢裏身如萬木叢陰環北拱千山佳气總西來皆雄卓可喜亂之古人中莫別也爾章之詩以興致勝以品楉髙不爭奇兢巧於字摹句琢卽�瑜自不相掩其斯爲眞詩乎爾章之爲人也眞其爲詩也�眞要之詩末也人本也之多爾章以人獨在詩哉捋戒平�之車矣而屬余曰敍之率爾漫�

年弟采萬鍾仲詔甫頓首撰

○香茶賦

閒庭虛靜兀坐寂寥故知間至及門鮮招居惟二友永此良霄鑪香時注杯茗獨調火﹖燻帷塵遠潄齒滓消展捲神入構思興饒其趣適適其樂陶陶若夫晨鐘甫起旦燭髙燒盥洗爽潔衣帶輕飄淸空不染澹冥靡囂沈檀初爇松蘿淺澆水火旣濟臭味俱超一眞皎皎本體昭昭豈不馨於燔蕭而旨等聞韶也哉從此日有孳孳念罔驕驕惟徳之宅惟修之標上帝儼乎居歆玄酒極乎泬漻又奚暇乎每事之焚告而侈夫�椀之逍遙

○硯賦

繄客迹於都門托宦情於微渺時走筆以逍遙偶獲硯而堅好想韞質於山靈肆成文而工藻凝紫气以光瑩育龍種而環抱不滴注而潤澤每浮煙而瀚灝試之隃糜不剛不■﹝艸譙﹞之毛穎宜眞宜艸中郎書石藉以昭垂右軍臨池親爲滌澡豈天啟乎坡濱乃手授於蘇老攜之南宮獨對萬言存之北面千篇一掃或染翰於詞林或抗直於疏藳飛霧生花遊雲燭昊代天立言勒鼎作考將同萬壽以無疆誰云尺璧之非寶

○河冰篇

歲當甲午上公交車路抵漕河靜海墟冰天一望絕流漁寒風凜冽結璦琚我來四顧頻踟躕舟楫無從亟止且忽來冰上牽挽輿滑馳飛澑捷馬驢不思河冰最險巇是否堅凝難度茹下有黿鼉與蛟魚潛藏變化在吸噓愼爾臨履切儆余保民可無嚴禁袪當年艸賦漫長書迄今業逾廿歲餘天時運旋易居諸世態彌趨快恣睢狙詐詭祕好深儲閃爍變幻靡寧居含沙暗射鬼蜮如迅發巧中絕狝狙乃知人心奧有重淵瀦浮薄外相夷以舒側聽無聲狐聰除一沈徹底鴻毛淤蠢爾直前陷淪胥彼狡旁觀侈笑唹駕言往訊復趦趄惄然內媿殊迂疏我生有命稟於初麼麼何能弄智諝流行坎止匪尼沮素位時行自坦徐陋彼重淵等畦渠去而智巧登咸虛渾然大道相偕與庶幾夙夜永終譽又何庸機械籠絡陷阱與籧篨

○和藩伯李槐墅先生韻

髙臥望辰星蚤起閱封事擔當信爲難劈畫亦非易獨見執之確人言聞者忌推轂樂委屬當局苦棄置我以身受成渠以言見志虛實原兩途可否請再思

又

伏虎尙難馴神龍豈易狎精通金石投機忘鹿豕洽驚心墜髙梧轉盻更仙萐憐予敝單服速兒寄雙祫卻步就倭遲朿心愼檢柙括囊自有章含垢只可呷

又

疏星映殘月坐對晨光曉振衣拂芷蘅藏心茹茶蓼我來正紅芳抵今漸黃蔈空山信無媒歸車諒有佋松菊依徑荒芝蘭砌階繞百年物外棼一醉樽中了

○夜半聞秋

一夜生微涼大火巳西轉不知溽暑收但見銀河淺朝露浥煙空海气沖晨晛竹簞眞如冰石屏淨於洗蟬沸更加頻木葉盡爲捲風物驟淒淸離索難祛遣此景萬方同所異近轂輦昨歲獨非今今歲倍迍蹇況我就衰暮感傷寧不泫言旋在何期請以問大衍

○新秋夜坐

秋夜不成眠轉眼忽虛白披衣坐庭階對月翳云隔月移云度空云去月空碧微風澹淪陰涼露澄寒液我欲淨素心仰吸承天澤又欲淩虛旻乘風迅健翮不知廣寒仙有無曾約譯但以渺塵軀偎爾希靈迹實證亦何求眞諦無從摘操此蚤夜思雞鳴勿爲跖

○蚤起聞蟬

朝起日未曦疏星現輕霧萬籟尙希微鳴蟬沸髙樹淸喨徹曉空遠長達深寓互發若同音流響倏他度鳴歇無定時去來不常住何事若追逐自朝及昏暮知爾脫凡殼超然具僊趣卻食絕纖塵澄腹吸皓露不與物類爭何來忌者捕豈以闇潛寂故爾招嫉妬不有棲上林淸切點詞賦亦有育名山蕭灑翕繁聚胡爲止都闉且以當逵路丈人巧承掇兒童遶歡呼車馬數紛交鼓吹頻馳鶩以彼多驚擾焉得無恐怖何如避囂喧隱形載戢羽騰迹托長林可以蔽風雨幻化爲啞蟬可以免指顧還彼朽木質冥與太空素俯視咲鷦鷯徒爲一枝誤

○再賀藩伯李槐墅先生韻

都門曾幾時月令近七夕槐子巳噴金大火亦流赤物候尙有徵人言胡不脊但願歡猶昨詎謂交逾昔道貞恥風靡心擾逐形役竊鐵旣非眞唾核何足擲

○賦凍月和寗顧寅年丈韻

時序落玄冬沆瀣收空際夜永漏聲沈風微天籟細遠霽徹虛明威霜徧晶麗海角冰輪升檐牙叢珠睇蔭樹散扶疏步影踏淩厲斂翼鵲攢啾縮頸鶴互唳骨瘦照伶仃唾下驚圓脆皎潔淸詩思凝定傲寒歲

○送銓部王蔥嶽世丈奉旨予假錦旋

送送俱南歸星星悵落暉一年行色盡千里寄聲稀吾道弦爲直君心鑑自輝回車城角暗凍月上襜衣

○送參藩馮栗庵年丈之湖南

逸材空冀北專道重湖南赫赫銜王命騑騑驅使驂三湘盱度切百辟望風湛猶意頻推轂旋移藉定勘

○季冬邀參藩任廉峯年丈共酌感賦

別君巳數載廖落聚燕都把酌聊抒口﹖笑談心尙隱吁曾驚負險虎亦畏聽冰狐李味如桃毒吾寧甘飲茶

○喜春曹徐彥陽年丈以賫捧至都門相訪

十日爲除夕廖廖度歲餘閉關希道徳下榻合陳徐別久歡情洽形忘禮際疏相看無所問官況近何如

○除夕有作

此夕知何夕倏爾巳歲除比鄰不問報深宅可安居燈火晨光映香煙紫气噓須臾朝帝闕簪佩曳瓊琚

○和徐彥陽年丈北上途次遇雪

野行玄冥合集霰旋生花彩仗凝珠漬朱輪碾玉沙冰操臣節苦霜鬢使星華險阻幾經徧無言塗凍嗟

蚤起促車發寒侵暗燭花簾櫳窺軟玉窓紙拂輕紗不憚羊腸路聊擬棠棣華神京咫尺是相慰慢長嗟

○徐彥陽年兄以只酌譃三韻分四色爲五言詩爰依韻以和

琴

棋

書

畫

琴弦七軫二隻指下五音酌一曲風雨來不是凡音謔

棋國手更無只決勝不須酌一枰龍蛇分勿以慱爲謔

書上下千古只誦讀還默酌一間聖狂別前哲特戒謔

畫大造具偶只圖畫愼模酌一筆天地收誰謂繪事謔

○和巢父王詞丈

小酌春涵捨輕煙月掛城忘年招四友卻分謝三卿梅蕋珍珠破杯光琥珀成此中獲樂意蚤巳悟無生

○贈王巢父詞丈巢居

人皆尋樂處何事喜居巢爲厭俗塵擾爰依香樹交登臨絕蔓施蔽芾足陰梢蚤晚髙禪到譚空演﹖﹖鹿公﹖教

○春仲夜雪奉和任老年丈韻

司令轉東華明光漸艷嘉五花驚暮雪二老孕朝芽義勝仁風遜陰凝陽徳遮湏臾開霽色瓊液耀金茶

○送中翰楊見翁奉旨予假錦旋

拜命聯中翰因心憶故廬皇恩特詔渥客況夙懷紓柳軟風隨騎花香雨走﹖爾輿春光收燕喜亟轉奏宸居

○題徐氏山石

突爾重山出還看幽洞開藤絲垂甕牖石磴砌蒼苔雨潑垂成�詩催停飲柸相攜聯轡處日暮尙徘徊

○贈王侍中

大內原習靜僻居更禮禪齋虔希上徳施納結良緣虎渡山溪畔龍參法雨天祗園閒步處大眾可誰先

○贈永安寺小川上人

偶步永安寺涼生暑气收名花分上界法座演靈修山月浴川小池蓮擎雨柔禪機只此見圓淨自悠悠

○憶寅兒旋裏

此日正七夕還鄕憶六兒去燈看月上獨酌見花移雷雨朝行急歸心晚渡遲悠悠思不寐來去幾相離

○擬古

正是賞花時思君興復寢縈懷不盡愁獨臥亦難枕欲醉歉市沽檢衣羞帶袵東門憶別時良約幾經審

○春巡丈宿石門觀

峭璧羣峯立石門一徑通瑤宮瞻紫气太上演眞空地暖春機蚤民淳古道隆公餘聊憩此彷髴入鴻蒙

○汴中春日作

三月春如錦河梁舊帝畿長堤遊騎擁金沼畫舡歸僊樂傳空鬧天花遶檻飛前村燈火暗餘興尙依依

○春正山行訪友

莫訝尋春早山行春巳多細流涓渡口煙靄蔽云窩地气隨耕轉村翁扶醉過丰年只此見好唱太平歌

○行朱僊鎭道中

沙嶺風塵道馳驅又一年橫空疑是霧障柳總爲煙埋沒迷芳艸飛揚失遠巓何當揮玉鹿﹖玉一掃淨諸天

○游水月寺

山僧頂禮罷隨我步芳遊衣破云籠體發生雪滿頭詩成惟伴笑春盡不知愁試問西來意茫茫看水流

○奉和姜箴勝太史贈米友石韻

厭喧乃習靜得趣與山深但可領其槪卽之見我心小峯畱片月側璧橫孤琹旦暮收三益何勞此外尋

○贈眞田上人

人情務廣土萬頃總茫然但可存方寸卽當裕大千勤修勿鹵莽善種不唐捐捧寶如來供披衣聖澤偏山僧何以報望闕祝嵩年

○呂淥池冒雨以行以詩道意卽韻以和

相送出門去玄空亂雪濤半天轟霹靂平地倒梁濠環想三關洽遙看萬木膏悔君畱不住轉憶興爲騷

○呂淥池以詩惠寅兒因步韻以謝

調鼎家聲重談天俠气翩百川聚學海萬斛倒文泉抗念銀河皎探眞赤水玄相知千古契結社頓忘年

○題笆山虎

說是笆山虎疑爲穿地龍蜿蜒多變幻天矯復蒙叢補缺層陰密攀緣綿力窮何如懸峭璧長日舞崆峒

○癸丑北旋舟中作

範蠡功成日憣然了此生有天不下問無地可稱平海國停孤棹傾城駐謝英何如歸故里子姓共歡迎

○送河南主試

河洛中原勝龍麟上國才甄收憑法眼鼓鑄入鴻裁魁柄執常轉狂瀾倒復回斗山瞻百代鼎鉉濟三臺明聖前席日相攜桃李來

○九日和呂淥池韻

客邸逢重九良朋可後期虛樓擬共月采菊欲酬扈暮雨秋聲切行歌壯士悲布衣應有待當寧需臨池

○壽侍禦傅星垣尊人雙壽慶詞五言廿韻

汝脈中天啟僊源勝地靈淳龐依化國浚哲篤賢星孝友聯棠棣拮據念鶺鴿力田甘獨苦燻徳徧回惺靜好聲相應和平神且聽閒家垂內則昌胤迓來馨奕起河東鳳先馳冀北馬﹖冏隨車膏雨綠當道凜驄靑畿輔悅無厭宸衷慰以寧恩綸五色煥湛露九天零豸繡輝橋梓藋服耀壺庭西南雙宿烱覆載兩儀停初度偕琴瑟互筵勸醁醽齊眉憐素髮督誨憶寒熒綏祿今方熾成名此發硎巖廊看懋績彛鼎候貞銘韡韡蜚花萼翩翩振羽翎徳門繁後祉彤管紀明廷具慶還重慶遐齡引瑞齡修姱應勿替似續永爲刑

○守汴行部道中作

晨起發公署悠然適道周茂林驚入眼靜野忽鳴車﹖芻堤迥穿瑕度溪平附障流荷插歡暑雨轉盻慶新秋莫羨阜成樂還思賑濟憂相期同保愛永以爲民庥

○爲鄕丈焦徹侯太夫人壽

帝裏開勛府瑤池接海瀛武功延帶礪坤徳永簪纓琴瑟當年好髧髦沒世情未亡原有待立後竟成名訓戒嚴冰檗修姱引杜蘅拮據經歲晚鞠育起賢英西母完金气東齊遡岱精周天新甲子永日續長庚燕喜金貂滿翚顏玉佩輕長安推閫範寰宇景懿行女史標靑簡皇恩賁禦旌千齡應不朽萬戶此爲榮

○賀光祿侄養吾生子

靜養林臯久恬修藻雪眞疇咨勤聖主弼亮托貞臣調鼎心仍健懸弧事轉新秋成誕桂種虫﹖半晚吐珠珍一本期三色連城倍萬鈞英英森玉樹累累照朱輪繼世榮華屋長年祝大椿貽謀垂範遠綏祿發祥申劍履崇臺鬥風雲會陛宸朝回攜袖暖獨立過庭親諭教惇詩禮服官廑國民王﹖員箎應並籟棠棣豈爲薪孝友聯聲气和平動鬼神人間稱上瑞宇內播同春至理原無二爲仁果有因孩提憐惻隱陰騭格蒼

○淩都護招飲園亭賦五言十七韻以謝

睽違𨿽未久淪落巳經秋有意憐同調相招續舊遊移樽開綠蟻選勝問丹丘地僻千門迥亭虛八面幽空階環翠竹曲檻遶淸流徙坐花陰轉鉤簾暑气收堂書擬米芾【亭有米佇昭字】詩興侈王猷慚我三槐氏多君萬戶侯韜鈐曾汗馬矍鑠尙橫矛帷幄紓邊策綢繆贊國籌功成應退卻運蹇且藏修不屑利名計惟耽詩禮憂過庭宜訓植抱膝可優遊有日風霆迅及時雲雨投郎君標漢幟元老奮吳鉤橋梓鴻名建箕裘奕世畱再來還可醉一笑豁吾眸

○癸丑暑月積雨喜晴

深思嚴杜扄習靜絕紛華撲地垂云冥連天陰雨賖無泉輒瀑布不現漫生花蝸走界痕徧蛛盤勢网斜劍蒲微秒動香篆裊升遮引火培松茗開籠檢木﹖沈屙痊有驗瓊玖報無差穆�覺先路興言駕夙車園亭生刺棘池沼伏含沙天步窘攸往僉云宜爾家亦猶行古道何必動長嗟

○巡丈崤峪溝

朝發鈇門鎭暮棲崤峪溝穿雲渡絕頂望月識南樓幽澗下如墜回溪過復𨖻山田團翠蓋古梵隱慈舟隔岸聞雞犬招遊憶鷺鷗窮愁天日遠撫字位名羞堂署久遼闊封疆漸褁收膏枯誰見骨血灑自承眸哿富情猶緩憐貧念須周漫稱方丈苦爲解倒懸憂國法鋤彊梗皇恩浹隴疇何年垂訪問舉爾報宸旒

○賀朱仰松乃孫朱爾隆遊泮

帝邦儲俊﹖率土企追攀邈爾嘉隆上超然龍鑑間盍歸來大老遠舉度重關風气南之北景行孔與顏百年蒸聖化五世僦燕闤厚積徵斯發藏修裕以閒出硎頻淬礪奮翼突升扳牛斗含光遠蒼黔抱念殷斡旋功在握溫飽恥爲班拓業於前邁成名罔後艱萬花涵邃谷九仞矗爲山吾道原謙益餘言媿冥頑

○立冬赴米友石年兄海澱約

連朝訂舊約此日喜重來楓葉幾經見菊花猶自開才長摘句險學慱鬭工猜掩卷成篇笑夕陽落照杯

○贈賈侍禦太母薛老夫人

坤載凝承厚靈源浚發祥於歸偕燕婉不顯佐龍驤昧旦調琴瑟從終效頡頏其儀旣不忒我武亦維揚輸挽擬飛渡元戎先啟行抒籌軍國裕篤祜本支長伯仲麟如鳳寢興書與香貽謨蘭畹秀獻策杏園芳福宿臨滄海甘霖洽徳昌攀遮曾借冠蔽芾巳畱棠北闕徵丹詔西臺貯皂囊垂紳思補衮攬轡欲澄霜功業及今建勛名未後量嚴親趨鯉訓太母和熊嘗邇事𨿽諧願聿追曷忍忘冰操姱厲節荻畫衍宗祊食報原非想加恩更有章懿規昭閫範女史續彤光奕奕表東海茫茫浹大荒方知淮水上不減汝墳旁

○題綠端溪研

良硯產端溪美質希碧綠惠我啟凾櫝照人映晴日﹖蜀厚重甲於金溫栗眞如玉蟾宮隱月窟鰲背渙文淥中有銘章金﹖雋原爲古哲錄切磨在觀徳藏收非縱欲愼哉勿輕渺永矣其似續

○仲冬朔日

仲冬臨朔日小雪應涼風白晝彤雲冥碧天蜃气沖花飛先雨霰霜結巳堅凍捉露身無備綢繆計罔功突煙薪未徙湯沸火仍烘故里千山杳行囊一劍空補員幾畫餅羈旅任飄蓬往事多翻覆伊誰職內訌

○和米友石年丈韻拙書請政

此行特避秦秦客轉相親去住因時變炎涼逐景新石交訂古誼沙鬼妬良辰懲我加嚴毖競兢比匪人

又

淡淡空中色悠悠客裏身檐冰浮雪薄鑪火入風頻到處賢爲主何時臣作鄰愁來每訟巳老去不尢人

○又用前韻贈髙衷白世丈

依君締晉秦憐我洽情親意气論交舊恩光拜命新後先偕冷署彼此遘昌辰佇見騰超遠寧如蹇薄人

○石贈馮栗庵年丈

泛泛冶湖上盈盈鏡裏身波光逐月急樹杪引風頻對景時�何避思欲僦鄰君方持斧出不是共舟人

○壽東光劉仲河

遙望逾千里懸思又一年山川豈阻遠鱗羽幾難前官況澹於水交情直似弦緘封靡異味祝願有長篇對客抒懷抱當杯促管弦簾深寒不捲裘暖雪重搴睡足檐光曉酣余松影圓洞天攜阮肇海屋約彭箋我欲乘風蚤君知跨鶴先蓬瀛集勝會仙杖簇祥煙共醉飛雲繞相看舞鳳蹮婆娑三嶋外﹖﹖匽仰十洲邊了悟無罣礙咄嗟自曲捲寬衷時適適注算永綿綿

●俚言小艸

宿滸山鋪蚤發

行威縣雞澤道中憂旱

謁李衛公祠

過陽關

屯畱和張司理壁韻望雨

喜雨

讀侍禦宋懷川先生顯揚實錄感賦

過澤州王州守招飲賦謝

走陽城沁水道中

過聞喜有感

東陽道中望中條山

望中條山

蒲州借寓王憲副書屋

過潼關

登華嶽題書第一關石洞

宿娑蘿坪夜坐和米友石韻

坐娑蘿樹下惜其有系馬嚙損處爲捐助砌石攔遶護

娑蘿坪望白雲峯

登靑柯坪望南嶽

登華嶽回謝王明府

過華州蓮花池

宿底張驛

遊幹陵

謁公劉祠

遊大佛寺

登回山謁王母宮

宿亭口

抵任平涼冒雨沾洽入城開霽

到天涼發簡義

固原謁軍門過金佛峽

平涼問民

金佛峽

淸源西發

登隴山

駐隴州公署

過鳳翔卻謝沈芳揚寅丈

班仲升祠

望漢玊陵

題唐皇馬跑泉

題馬魂坡

題驟山溫泉周使君韻

諦眞觀雍守題

謁周公廟

追送壯兒旋裏

萬曆乙卯七月十五日行朝邑道中苗稼旱漧水澤涸竭木葉漸成黃脫塵土到處迷埋閔閔其虛元元奚賴謹制律言一章仰達金帝儻蒙垂鑑聊施生水之權俯賜旁沱普顯成名之利陰功丕著明徳維馨赫譽無疆報恩罔極

送壯兒回十七日轉行渭南道中

憂旱禱雨作

過醴泉縣

過豳州皇澗

秋日恭承韓殿下召飲暖泉謹賦俚言啟謝

○宿滸山鋪蚤發

嵯峨一帶遶門東轉向盤阿射日烘露骨奇峯頻突兀披衣細艸徧蒙叢茅茨競築民居近車馬紛交驛路通我欲買山同作主更湏深入覓重豅

○行威縣雞澤道中憂旱

炎蒸五月走平涼大旱如焚四野黃畦圃乍成■﹝艸麃﹞尙淺井泉屢浚綆加長渴來默進華池飲倦後聊舒跏足行獨有岱云思轉熱可希滴露一相忘

○謁李衛公祠

當年曾誦望江南此日威儀肅下龕有意功名羞揣摩無緣遇合展綏戡空懷耿耿千尋志虛負堂堂七尺男切念山靈應惜我徘徊夕照尙畱驂

疊疊雲山幾萬重此山獨有萬株松直登絕巘三千尺滿飲松蘿數十鍾澄念端爲塵外客譚玄誤遇洞中龍叢蔭踞坐低相問欲掇驪珠可允從

○過陽關

兩山中斷鎖天關一帶長城霄漢間遏虜曾修屯虎豹承平頓廢觧防閒遺姦可慮尢滋榷足食爲難更少潺只恐因循頹壞久卒然整備借籌艱

○屯畱和張司理壁韻望雨

僻地凝神可有詩轉看佳句壁間垂野花近徑呈幽色喬木參天蔭遠枝坐久頓忘涉險意旱深切望度云颸明朝大霈甘霖足乘興登臨客更宜

誰謂斗亭小獨涵萬象虛叢蔭閒畫壁古色散題書不是觀風度應如喜雨居林臯胥沐澤佳興欎懷攄

○喜雨

三時不雨切煢憂百叩無靈結隱愁路轉行山蒸气發雲飛奔馬湧泉流鳥驚驟沛藏深樹人喜均沾足綠疇從此播耕端有望願寬民力緩徵收

○讀侍禦宋懷川先生顯揚實錄感賦

偶過長子晤君侯雅抱端修意气投折簡相招惇世誼當筵共話祗先猷玊堂驄馬淸標迥洺水行山大節畱天報忠良今有在紹明奕奕篤貽謀

○過澤州王州守招飲賦謝

兀坐松篁不忍行此中戀戀更含情髙譚揮麈風生榻雅興飛觥月轉棚河洛參訂他日約鑑衡推重此時名知君卽應虛前席畱寄匆匆意未怦

○走陽城沁水道中

絕頂盤旋百折程望中環碧插芙蓉雲飛天棧懸幽壑壁立石崖梯遠峯厭受葛藤頻步卻轉加風雨豈思憧漫云大地山川險更有人心險幾重

○過聞喜有感

三十年前曾漫來於今何幸假烏臺贈金遙憶綈袍意題柱獨憐司馬才淸影一簾餘翠栢名書四壁委蒼苔環看閭裏非昔比觸目瀟條亦可哀

○東陽道中望中條山

山共長天碧色勺遙拖一綫別霄塵此中包括三千界我欲飛騰八萬旬大化無形誰顯相眞空不染自凝神遨遊聊寄浮沈意到處何曾迷主人

○望中條山

走苦太行行未已別有遠峯插天起駭問方知是中條奇絕更非太行比巉巗峭厲突崚崚崢嶸峻矗峙■﹝山畾﹞■﹝山畾﹞原阿虛朗點菁蔥煙霞流麗映朱紫炎蒸空洞吐白雲泉倒銀河飛玊髓蒼黃分明別乾坤文理縱橫成錦綺此中停毓擅人文從古勒著多徽羙赤腳僊升媿未能疏心環望勤仰止丹靑金碧化工神居然一幅趙千里

○蒲州借寓王憲副書屋

振衣髙市抵河東四顧茫茫謁梵宮不藉驛郵爲地主卻希蓬島問僊童仰瞻金碧中條勝坐領松篁憲使風只此全收三晉槪何湏車馬徧堯封

○過潼關

淩空一竅望潼關天險踞盤拱抱間涇渭合潢環渡口華秦衝漢俯宇寰一夫捍守心難料六國縱橫力孔艱獨有沛公收上策揮戈先入大風還

○登華嶽題書第一關石洞

十里攀緣上先登第一關穿巖窺洞竅隔璧聽流潺法象煙嵐裏英靈日﹖兮蠁間寧憐東岱士可許濟時艱

○宿娑蘿坪夜坐和米友石韻

結跏當子夜滌蕩厭多觴息念仍忘息光回自矚光奠疆維兌軸吐魄朗申方守此完金液綿綿可引長

○坐娑蘿樹下惜其有系馬嚙損處爲捐助砌石攔遶護

誰植娑蘿樹山坪因得名引風枝弄色邀月魄含情浚發攀芳遠云仍芘蔭宏山靈應保護聊爾砌石楹

○娑蘿坪望白雲峯

已從云外望山巓云外煙嵐更接天萬仞飛流絕璧下半空倒樹一枝縣澗通小徑猶堪步石矻層崖尙可鐫無柰幽深夕照阻俄從巖畔法燈傳

○登靑柯坪望南嶽

登盤十八見靑柯道步回看幾坎蹉陡陟山坪紓﹖﹖八塏環看綠樹蔭婆娑九天玊露莖收掌萬丈蓮峯臍突窩聞道南峯稱絕頂總來大地一卷多

○登華嶽回謝王明府

蚤歲曾披五嶽圖每嘆名勝分緣無一官道假華陰便六月人歡時雨蘇指示維扶需地主登臨阿護壯神符畱題慰卻生平願敢藉磨崖勒璧喁

○過華州蓮花池

昨登蓮花峯今見蓮花池山水相迥判花石亦懸岐變幻其誰司剛柔惟所爲我想造化根厥靈妙無極一眞常作主萬物受綱維髙可摩蒼穹卑可拂漣渏僊掌承玊露翠蓋擎霞卮蒼色光於碧甘醴味如飴貞固矻不拔淸白染不緇所性原有定所遇豈能虧此謂大丈夫不爲淫屈移鎭定以立身淸淨以澄思合彼山池蓮措之委蛇時俯仰無可愧仁智到處怡愼爾機械巧徒爲造物嗤

○宿底張驛

一官六月走平涼險阻艱難已備嘗山寺喜居鄰酒肆書函借用作詩囊巖花孤植休相妬澤艸含靈亦自香到處行吟抒樂意乾坤無地不徜徉

○遊幹陵

自古後而帝未有如唐武中�不可名外政無足數獨有一念眞親賢爲夾輔所以柬惲賢得與梁公伍百計預綢繆片言轉鸚鵡國祚去復畱中原仍有主止誦建功奇可忘聽言憮彼蒼或鑑之存此一杯土

○謁公劉祠

蚤年曾誦篤公劉何幸遷官觸目遊隴畝徧看勤稼穡道途猶見褁糧餱居仍陶復衡門陋山少平林伐木休撫景遐思余感慨誰爲朦瞽諷宸旒

○遊大佛寺

豈化一莖艸結成千仞身因緣空作色染藉假爲眞但見伸綿手何知轉法輪如來非相顯無用積多塵

又

八萬由旬佛化身我身廣大更無垠凝成浩浩先天體結聚肫肫太始眞大仞幾何通法界三千聊爾見微塵如來妙相原非實況是空山一假因

○登回山謁王母宮

大化生生自有原俗儒何敢漫爲言玄精浚發端由兌白气凝成卻在坤兩義互交知聖母一元肇啟見天根從玆了悟回回意山水僊凡總入門

○宿亭口

落日臨亭口颸颸送雨聲促車燈火暗招渡水沙平野鋪屏爲榻勞人枕作胘轉驚吮瘦骨拍碎幾蚉亡﹖虫

又

此地分京陜三千五百程平涼何處是遙指暮雲橫

○抵任平涼冒雨沾洽入城開霽

距城一含便重陰暮雨颸颸朝更淋涉險徵車推挽力衝泥迎騎悅來心山開靑黛分濃淡泉倒銀河注淺深自是天時人意羙不知何以稱肩任

○到天涼發簡義

廣大何紀極體會有眞撰浩瀚可勝窮總攝有樞綰莊生摶萬里放浪靡涯限尼父傳一貫日星其炳晥慱學無成名居敬而行簡精一厥允執浮沈湏力剗陋哉凡庸流嗤簡且咲筦豈知味澹泊猶之飲醇醆不厭文且理俯仰少媿赧可以選勝遊可以勒史版紛彼競繁囂誰个明睜眼

○固原謁軍門過金佛峽

夾石巖巖相逼窄一水潺潺幾回抱斧鑿由來推五丁莊嚴誰爲藉三寶山澤通气兌方白剛明結質金天皓化理旁洽番夷來車書直接昆侖道長城萬里壯綿亙雄關一夫足固保可憐空洞爝佛光千古止餘一莖艸

○平涼問民

茫茫何地問吾民到處朱門接比鄰巖畔穴居余孑遺山頭老婦亦耕畇秋成難免垂涎妬夜半忽聞勾使臨率土玉臣此獨窘悠悠誰念一推仁

○金佛峽

兩石對峙不生艸一水環潺曲徑小佛從空洞化金身山藉佛光傳世寶互相假合結因緣往來瞻拜知多少豈知天地總虛無我有一種後天老

○淸源西發

炎蒸五月走平涼大火噴橊杏亦黃介气豈因時物變眞心可並海天長藏收圖史尋周易指點雲山入太行歸夢有根原是想從玆來去兩相忘

○登隴山

南謁登秦隴東瞻憶魯鄕倩誰踰上黨免我入平涼河漢三秋近關心萬里長暫玆完俗局歸賦不商量

○駐隴州公署

隴州公署最淸奇後竹前松兩映宜退食獨操君子節端臨共仰大夫儀參天活气常相貫結地靈根永不移鳴玊翻濤風借力玊猷陶令亦何爲

○過鳳翔卻謝沈芳揚寅丈

七夕南行過鳳城故人招我入蓬瀛柳陰深鎖亭雙構蓮瓣新開水一泓移坐還從靑雀轉開樽共取碧筒擎相看蘇子獨歌處何似吾儕聚樂情

○班仲升祠

志決方能顯修之豈柰幽屯田聊藉筆定遠竟封侯衍六坤成數推三火化丘功名端不偶妙算鬼神愁

○望漢玊陵

茂陵遙望矻如山廣大髙明原野間東瞰華秦環渭水西臨吳隴抱蕭關霞光時幻蛟龍彩荒艸猶成虎豹斑自是帝王眞气象曹瞞疑塜可羞顏

○題唐皇馬跑泉

六龍飛駕絕塵埃想是長楊罷獵回渴飲不思尋廏櫪靈通直欲扣源苔蹄翻雷霆雲生雨泉引珍珠月上臺漫道相傳多誕語開天龍種有眞才

○題馬魂坡

太眞國色自傾城可怪唐皇恁薄情龍笛並吹應並老馬魂獨逝竟獨生五网紐解軍機重主徳回徳女蘗輕想見應明能斷決不難割愛轉淸平

○題驟山溫泉周使君韻

大寒之下有陽溫貞極何能不復元自是明生知隱慝肯令女蘗入微言虛烽祗慱傾城咲沈醉渾忌浴體思天作名山豈導欲古今傳播爲披實

○諦眞觀雍守題

往返三千里兩回此駐車喆朝秋﹖﹖八屆節月旱憂賖羽士豈添火野人曾獻﹖獨憐歸計晚悵望遠吾家

○謁周公廟

前瞻豳地公劉廟今謁岐山元睈祠﹖瓞僊蹤余繪畫娑蘿古樹迥神奇泉分南北三十轉祀肇春秋八百貽忠厚傳家一脈永顧瞻周道可興思

有志無緣夢我公我公寧此念扼通經緯治化思兼聖紹述心源允執中內政誰能窺管子太玄且慢嗤楊雄湏知大道包元象多少俗俚尙未窮

○追送壯兒旋裏

才到平涼又復岐那堪異域遠吾兒同來跋涉頻回顧轉去伶仃少護持自厭久遊筯力倦相看忍淚容顏癡好將家報傳翁意顓候秋闈燕喜奇

又

送我平涼曾幾時悠悠別去重離思山空樹冷秋聲早天遠云孤晚度遲去馬眼枯千里血傷心腸斷九回詩從來別汝情多苦最是今番苦不支

又五言

送送抵潼關相分咫尺間汝歸瞻泰嶽我轉度豳山悵望秋云隔淒其雨淚澘蒼天如有意早見舞衣班

○萬曆乙卯七月十五日行朝邑道中苗稼旱漧水澤涸竭木葉漸成黃脫塵土到處迷埋閔閔其虛元元奚賴謹制律言一章仰達金帝儻蒙垂鑑聊施生水之權俯賜旁沱普顯成名之利陰功丕著明徳維馨赫譽無疆報恩罔極

可怪恆暘薄太陰炎風激烈蕩遊霒紛披迷目塵髙樹煩灼火﹖燻心火滿襟僊掌不難涓露濡玊池何靳普天霪西流轉盻秋光老忝稷無繇薦帝歆

○送壯兒回十七日轉行渭南道中

送別潼關切望旴仍尋故道向西趨神情已越崤崡硤心力猶驅涇渭澞日暮回看憐獨弔秋深多恙情誰扶不堪愁苦吟詩遣愁轉瘏最苦吟詩

○憂旱禱雨作

五日傒蘇六日期山靈奚忍負農時枯橰無柰泉源涸原隰何能忝稷離驪谷楊風雲散漫畢星遠月雨愆遟皇皇金帝司生水願沛霖膏慰子遺

○過醴泉縣

曾聞醴泉銘今幸親履斯曾聞醴泉羙酌言試嘗之厥色白於雪厥味甘如飴乃知山下泉不比川流澌冥而味無味太玄初淡時大道含元气至理尙庖羲何言淸之耳﹖呈皎皎稱伯夷旨哉洗耳人亦有滄浪詩君子澟貪泉戒水如戒釃一勺愼三爵庶幾知止宜

○過豳州皇澗

豳州城外古橋梁皇澗流霞自太王汲飲往來循鳥道穴居上下列蜂房釀成比屋同封俗肇啟圖存遷國行非是英雄無固志冥鴻千仞卒難量

○秋日恭承韓殿下召飲暖泉謹賦俚言啟謝

秋﹖﹖八明王宴暖泉先期肅戒聚耆賢雷聲隱隱香車迅霞彩輝輝玉仗翩夾路方叢迎烈日淩空飛杪淨旻煙潺湲暗自幽湄度濆湧直從平地穿碧漾分傾窺錦鯉翠微深處吐紅蓮恩分太液波光遠派出天潢浚哲偏﹖瓞他年實轉茂羔羊此郡節尢堅專城控馭當扼塞孔道疏通復驛傳未向靈山尋耳﹖呈迹先來皇裏問民癲風雲會合三生幸樽俎歡諧四羙全水面亭臺浮紫气空中樓合耀金躔遙臨復道千山迥近祝瑤宮萬壽延百斗寧辭歌旣醉三緘切欲賦初筵才非授簡虛梁席興可扶歸下李船獨有朴忠懷報願修禮樂共堯年

●條議牘

隸眞定府趙州栢鄕縣爲仰承徳意極力節省以蘇驛逓以拯民困事準本縣知縣王之都關稱查得槐水驛逓古設在髙邑縣南二十五里又臨城縣北關外有舊驛基址碑文剝落驛路逓遷不一而縣治尙未建也至宋元和間姑以栢林關爲栢鄕縣設驛在先立縣在後槐水驛委系各縣輻輳行差非栢鄕一縣之驛也我朝永樂初兵部題準通行原編槐水驛土民馬十匹派寧晉縣三匹髙邑縣二匹臨城縣二匹隆平縣一匹栢鄕縣二匹又背包馬二十七匹撥發保定衛馬軍五名眞定衛馬軍四名定州衛馬軍十八名各令赴驛行差相沿一百五十年至嘉靖二年定州趙鵬奏處驛傳以一政令彼時不查槐水與龍崗中丘事同一體不與恆山等驛相類誣將土民並江南馬及逓運所騾頭設法召募獨累栢鄕嗣是各役逃亡驛傳不行嘉靖十八年巡撫都禦史劉委趙州車知州將土民馬變作五十匹江南馬十四匹僉選本縣六十四家應當邑民孔禎等查照永樂年間舊額具情陳奏行巡撫都禦史劉批委趙州溫知州除江南馬外土民馬仍照舊例各縣應當寧晉十五匹髙邑十匹臨城十匹隆平五匹栢鄕十匹而槐水例復訂證焉不意射利之徒貪圖賄賂暗行包攬致令各縣民申允等捏訴變亂槐水舊例比照鄗城事體威逼原包人役替當各包馬頭至於各役逃竄而四縣之馬又獨累於栢鄕嘉靖三十二年邑民賈循禮路印等具情陳奏行巡撫都禦史艾批委本府胡同知李同知旁搜遠稽據眞定志洪武以來案卷審得槐水一驛設在未經立縣之先原與各驛事體不一各項馬匹並逓運所騾頭斷令各縣三年一審照舊應役申久等問罪贖谷收倉造冊立案永爲定規俱於嘉靖三十四年六月初一日解赴驛逓應役間巡按禦史樊殷兵部尙書聶奏處通行量各縣站地多寡道裏遠近將髙邑臨城撥獲鹿鎭寧驛攺添新河馬十三匹隆平馬十三匹栢鄕削存九匹並寧晉縣十五匹俱在槐水應役夫一變於趙鵬而孔禎奏正再壞於申允而賈循禮奏正我祖宗設立初意始明而法始定矣此在縣誌碑記歷歷可查證也迨後各縣以行差不便巳私賄通本縣姦民議行召募解銀協濟及召募逃竄不得而編派種馬每二名半爲驛馬一匹乃種馬俱系各社鄕民不慣行差轉行雇覓加添幫貼按栢鄕四境東西各十里有奇南北通袤五十里且地多沙瘠不堪種其貧寡於他縣也明甚然而行差納糧與他縣同至正供之外有驛馬驛馬之外有幫貼加以衝途不時騷擾之費民何以堪捲香萬曆二十三年間有本縣幫戶張汝幹將幫貼苦累情由具狀赴巡撫都禦史李告準批行本府楊知府審的招詳蒙本院批據議驛官得遠嫌馬夫省賠累種馬地人戶省攤錢一舉而三善備焉通�幫貼準行議革蒙此本縣遵依奉行小民更生地方見蘇栢人之鼓舞慶戴者徧及童叟矣第決水者原泉旣浚然必疏通引導而後膏澤弗壅也樹木者根宗旣培然必維持灌漑而後蔽芾以廣也則此幫貼旣革之後於以奉行徳意調停節省和平適均通行無患誠不可緩焉而莫之講矣職嘗歷查冊捲細審鄕耆則知幫貼之害起於各縣之不赴驛行差而協濟站銀成於近例之裁革冒濫而減削工料蓋由協濟而後審派由協濟之工料減削而後編派者有幫貼幫貼行而科索者始有所挾以苦馬役馬役莫敢抗命於上而益橫斂於下冒濫日滋民生日困驛逓之朽蠹不可收拾是豈不可爲痛心哉今地畝之幫貼去矣去地畝之幫貼而未去衙門之濫用以一縣之弗勝者而以驛逓當之乎不能矣竊恐濫用不巳幫貼復熾非所以仰承明文徳意而倡導無窮也職愚無知以爲協濟本色舊規時勢可否未敢輕議若本縣濫費情節其在本衙門舊有者開款在後盡行裁革不畱纖毫永爲定規如再有干犯者定以貪墨論其餘驛所衙門者酌行裁減不敢苛絕恐繁騷疲累小官難支貽累將來爲匪輕亦各量行開款及應役事宜一並申請伏候采擇如果所陳有裨地方於萬一合無俯準批行卑縣遵照刻石豎立驛前永爲定規庶明文徳意廣沛無涯而驛逓鄕民並受其福矣緣系條議驛逓節省冒濫事理卑縣未敢擅專擬合開款申請爲此除申撫按兩院照詳外今將條議過前項緣由理合具申伏乞照詳施行須至申者計開

一議革轎馬之費

一議革中火之費

一議革取用之費

一議革差撥之費

一議革常例之費

一議協濟之規

一議給散之規

一議差撥之規

一議應付之規

一嚴啟閉之規

○一議革轎馬之費

前件本縣舊規掌印官新任逓運所備轎一乘送用據所稱費銀二十三兩夫掌印官條編內有額定傘轎銀兩足以自備而更取用於所原編轎銀何爲也此轎之所當革也又驛爲掌印官備坐馬一匹據驛稱此馬連鞍轡費銀三十兩雇夫輪流餵養每年費銀三十餘兩又看馬一匹或二匹此馬𨿽次於坐馬然輪流伺候鞍籠馬杌之費共享夫六名或八名無用騎坐徒侈擺列據馬夫稱每年費銀八十兩無益之費莫甚於此應與轎而並共革者也伏候裁奪

○一議革中火之費

前件本縣掌印官公出不拘遠近舊規驛官沿途備設中火盒一擡用夫二名每名每日工食銀五分跟隨買辦人二名廚子一名每名騎馬一匹每役一名每日費銀三分馬一匹銀一錢每日米麵酒肉雞魚菜蔬之類尋店房火錢之費通計每日費銀八錢有奇跟隨人役通爲夥用則銀以兩計矣據驛稱每年費銀七十餘兩夫掌印官一人耳居不過容膝食不過一餐多費二三十文錢足矣烏用此濫費爲也似當痛行裁革伏候裁奪

○一議革取用之費

前件本縣舊規凡遇封禮賞人與各衙門獎勵俱要驛逓馬騾京差府差折幹送銀使用據驛稱每年費銀一百二十兩又演武亭操備並迎春酒席每次費銀五兩他若盒酒家火之供有用卽取不可悉計總之皆縣事也而槪取用於驛揆之名義無當似應痛革伏候裁奪

○一議革差撥之費

前件本縣舊規六房吏書指稱各衙門投文比較拘驛撥京差府差馬折幹送銀一月費銀十五兩據驛稱每年費銀二百兩又快手拿賊騎坐驛馬回日計算餵馬艸料每日要錢三十文夫六房公文果系緊急事情不妨驛馬飛逓柰何取京府差而用之也快手捉賊乃其職分工食馬匹亦巳自備安得取驛馬而用之更索取艸料錢乎此尢悖理之甚者似當永爲禁革伏候裁奪

○一議革常例之費

前件查得舊規驛官馬牌子輪流供送柴炭紅燭每日費錢一百文據馬夫稱每年費銀三十六兩夫驛官支應旣有正支��銀兩察院紅燭柴炭本縣巳有雜支預備�馬牌子之私供紅燭柴炭何也又所官車�頭每月供給柴薪銀一兩一年共銀十二兩俱屬濫費均應裁革伏候裁奪

○一議協濟之規

前件隆平新河南宮寧晉栢鄕協濟槐水驛逓本色行差此建初置法也迨各縣坐掯不肯行差止協濟錢糧通令本縣代當巳又減削額銀致令私行幫貼則栢鄕之幫貼其代爲各縣包賠也亦巳稱苦然且錢糧稽遲催僣不前致令各役揭債賠償而富貲者得以乘其緩急操奇嬴之術以旁略驛逓之利逮赴上控訴更啟嫌隙愈以停閣及哀鳴乞憐允發錢糧之日而揭債利息往返盤費亦巳無算是於包賠之中而又加以虧折也苦可勝道哉職愚以爲除應協濟行差者照舊額解赴本驛外其餘有應解協濟銀兩每於次月解到不得稽遲至於南馬銀兩累年不解本驛算作實數各省視爲虛文有名無實殊非法體合無通行題準或三年一次責令朝覲官順解戶部稽查考成或準給咨札委官斂解庶驛逓得實惠而錢糧不至幹沒卑職查得大明會典內開一款嘉靖四十五年議準順天府所屬州縣驛逓銀兩俱要依期徵完解府轉發如有私相兌領者不準支銷萬曆三年議準通行各省撫按將合屬驛逓編審站銀嚴追盡完及時發給拖欠者查參又題準北直隸州縣協濟站銀與京邊錢糧一體徵解每季終各驛將未完錢糧州縣開報順天府將州縣官照例查參如此則偏累少均旣不以有幫貼累縣亦不以無幫貼累驛解發以時旣不致揭賠而受催於債主亦不必催提而抑累於各縣矣伏候裁奪

○一議給散之規

前件驛逓姦猾於錢糧未到日私向協濟縣分具狀討領偏費多用甚至通行侵沒棍賴肥巳稽查不便逮錢糧解到驛所官吏或稱常例或稱公費巧立名色先行扣除債主討索不論久近通算利息褁囊而盡更有豪彊暗通驛所官指稱別項支銷扣除分用而無賴棍徒揣巳孤煢不能抗奪輒奮死力彊爲攫取故錢糧散盡有得意滿載而歸者有空手號泣而出者不平之冤難以上聞掌印官避嫌袖手坐視中聞有憤其不平者引至公堂面爲分給而驛所官而債主而彊梁富豪又以大不便於巳紛紛以亂言中之掌印官勢不得不辭遠恣其所爲付之無柰不知利者眾之所趨而易私者也不有以堤防而均平之責將誰諉天日昭昭果無染指眾寧能以臆中之耶職以爲錢糧到日驛所官卽時報掌印官諭驛所官率眾代當公會本衙門二門外眼同計算解到錢糧若干公費該除若干各役該分若干先登簿籍卽令銀匠按分秤兌唱名散給如此則官吏豪彊無侵漁各役均沾實惠矣伏候裁奪

○一議差撥之規

前件差撥不等有京差有府差有短差而各差之中又無有輕重不等卽不能於輕重不等者以一律齊柰何於京差府差而亦聽其不均也顧豪彊之役把持驛官每遇京差輪及預設行款假揑名號或私行那移或公然隔越京差絕然不行府差間用而巳致令軟善之役偏差苦累勉彊揭賠甚則迫極逃竄豪彊者又頂逃竄之役而工食兼並於巳反哀訴官府借稱賠累此積獘也本縣查知置立京差府差用印格眼簿縣與驛逓各收一扇每遇差出驛將聽事者討差本縣查明親手於格眼簿內某名下注某日某差挨次用盡周而復始不待摘牌而挨撥自公無隔越那移之獘卽有欲徼幸私用者不得而幹之矣此簿關系驛逓要務合無準從行令按季送查或間一弔查則人役知警惕而簿籍不爲虛文矣至於短差所費頗多不能盡悉然亦不過窮一日之力無甚苦難者掌印官問一稽查足矣至於本縣公用短差亦須參酌縣與驛逓互而用之不得內視本縣外視驛逓而貽偏累也伏候裁奪

○一議應付之規

前件查得大明會典內開一款萬曆三年令凡官員人等非奉公差不許借行勘合非奉公務不許擅用金鼓旗號𨿽系公差人員若轎摃夫馬過溢本數者不問是何衙門俱不許應付又十一年題準出差官員上自冊封公侯伯下及外執行各有分數規則不得妄索濫用昭昭典訓炳如日星豈不可以久永而奉行哉柰何邇年以來漸以濫觴不爲勘合多借用且借用多用攺抺稽查畏爲釁端覺察多逢彼怒甚至無名牌票謬爲指稱卽發而用之無票員役陰有要挾卽彊而行之此而不嚴加禁治何以淸刷疏通而祛驛逓之害也況栢鄕縣截頭衙門過客掛號關系匪輕夫驗勘合掛號大爲淸獘良法第各處掛號俱有專委獨本縣以掌印官兼管夫以本縣九省之衝錢糧刑名業有專責往來迎送殆無虛日彼掛號者動稱緊急公務不肯延俟第奔走衝路之次印信不能數開數封獨用標行恐非法體合無準用關防一顆隨時應用似亦一便也然掛號遵奉新行往來多有未知者合無準示明文刊刻大字木扁於南北城門卽書申明禁例於上庶杜道冒濫者知警遠避間有夫馬溢於牌票勘合之外者本縣旣奉文掛號必斟酌裁革不避嫌怨人心自服甚至濫行不法者許本縣指名申究其有懷怨中傷肆謗者伏乞鑑察務俾法令通行姦僞不售斯應付如法不惟槐水驛逓之害除將一路風淸南北並受其福矣伏候裁奪

○一嚴啟閉之規

前件往來官員遣牌知會夫馬伺候以時可無他虞惟走差員役動稱緊急公文半夜呼開城門不敢違抗數開數閉徹夜不寧誠恐姦僞乘機而入倉庫獄囚關系匪細而出差夫馬亦往往中夜方回閉之於城外無棲無食夫馬俱困納之於城內數開數閉疏縱非法本縣議於城下疏通便路仍於北門外空閒官地創設一公所中建正廳傍列馬房數間令該班夫馬住養伺候不惟往來差役不致稽遲將往回夫馬亦便棲止且省覓店房之費而城門晨昏啟閉有時無疏虞之可慮矣伏候裁奪

平涼府爲久乏工食募夫困斃脫逃事奉欽差總督陜西三邊軍務兼理糧餉兵部左侍卽兼都察院右僉都禦史劉批據隆徳縣神林堡逓運所申稱鳳翔府郿縣侵欺拖欠四十一二兩年站價銀八百四十兩並鎭靈二縣節年欠銀未給苦募賠當官吏受害命在須臾等情奉批仰平涼府速查徵觧以蘇疲困繳奉此又奉分守關西道副使兼右參議郭批據隆徳縣隆城驛申爲異常神積侵扣站價事據募天蔣兵等告稱郿縣天膽大戶郭表侯榮張魁等串同積書朱文通將苦過四十一年秋冬季站銀共六百八十七兩分文不行觧給伊收手肥已陷兵等變產賠當累若難當懇乞轉甲等情奉批仰府速查報又蒙分巡關西道參政王批據平涼縣髙平驛申爲膽積紊亂驛傳乞法嚴究事據募夫範應節惠講等連名告稱洪武額設站道原爲鳳翔府屬糧多站少平涼府屬糧少站多本省舊額照糧僉差平涼府屬錢糧坐派九驛馬驢僅足數外剩有牛差額派不足鳳翔府屬錢糧審除該州縣驛逓僉頭足額外剩有額糧該應站役無抵就近僉審發應平涼十二逓運所牛頭二千四百餘名拘觧鳳民正戶應當一百五十年來鳳民三次告將牛頭裁去七百觧給站價召募平涼各所住居民代鳳民應當又經五十餘年萬曆二十二年自奉例條邊驛所召募街民自三十五年起四十二年止鳳屬寶雞縣拖欠本驛站價銀二千兩該縣保歇房住浸漁成家不肯交官觧給已稱苦累又徒被汧陽縣天膽久積李仕元串同刁民楊坤馬云等科利告掣額站不思幹礙題請原非恊濟賠幫紊亂驛傳匪輕等情蒙批仰平涼府會同鳳翔府查議報又蒙固原兵備道布政使董批據涇州瓦云驛申爲吁天提剪慣積侵吞站價以拯危命事據本驛召募薛諫等六十名告稱本驛路通三邊會稿甘固等鎭及肅韓二府﹖﹖回夷番僧按季進貢差役繁多人馬日不停蹄今被鳳翔縣蠹積收頭尹衡等賄串污吏嚴宗堯等將額設苦過四十一年夏秋冬四十二年秋冬四十三年春夏共七季站價銀共二千八十餘兩各侵不給分毫料艸急缺揭債變產實委難支懇天轉申提究等情蒙批此非本道所當與聞該驛此申多矣仰平涼府查候通詳行繳又蒙本道批據隆徳縣神林堡逓運所申同前事詳批仰平涼府查報又蒙本道批據固原州逓運所召募張勛黨時新等告爲攀天提追站銀以安苦募事狀稱遭鳳翔縣久積李仕元田文廣趙應魁崔邦義等將勛等苦當過四十一年秋冬四十二年冬季並本年春夏共五季站銀一千五百四十三兩七錢五分汧陽縣四十二年秋冬並本年春夏共四季站銀二百四十七兩二縣共該銀一千七百九十兩七錢五分鳳翔縣假回虛文無門乞討眾募見今脫逃大半懇望提追安驛等情蒙批仰平涼府查報該所當鎭城之衝事繁複重屢據告擾麾之再三泣愬不去且站價久逋情亦可憫查明欠數移會鳳翔府催給報奉此又蒙分巡關西道參政王案驗爲審編驛傳事準布政司照會奉欽差總督陜西劉批據汧陽縣申稱本縣居民楊坤馬云王可用等連名告稱本縣恊濟平涼府髙平等驛支直銀四百二十六兩彭陽城驛二百三十九兩五錢固原批驗所二百四十七兩萬家堡所二百九兩本縣民若乞要掣回議於平涼府屬靈臺鎭原崇信莊浪四縣糧內加增以補汧陽掣回之數等情奉批仰布政司查議報等因札仰本府會同鳳翔府查議詳道行間又蒙本道批據平涼逓運所申爲乞鑑刁積紊亂驛傳事申稱汧陽縣刁民李仕元等朦朧告要抽他站價不查來歷根源平涼十二逓運�牛頭俱系鳳翔府州縣以正糧僉坐正戶觧所應當原非恊濟如此掣回額站價銀議觧何倉所站缺頭在於何處設補況各府州縣糧有則額站有定數誰肯替害鳳府州縣地出絲綿粳米價髙糧輕女有織紡男有營運上不足心平涼田地山髙峻嶺價底糧重百姓愚蠢毫無營運本所召募喫人茶飯摃擡出力累同馬騾晝夜無眠遇途豬狗同歇血盡汗幹急苦萬狀被寶雞麟遊二縣節年拖欠站銀再四申告不肯觧給將何支持懇乞嚴�刁積庶不紊亂驛傳等情奉批仰平涼府會同鳳翔府查報奉此關行鳳翔府會查未至行拘本府髙平等九驛十二所召募周尙仁等前來查審間隨據各召募告爲侵站賄吏撥官阻斷國脈變亂成法事先年八府議站查勘道路衝僻量其地脈肥磽照糧坐站派徵銀兩將仁等九驛十二所站銀除平涼府所屬照地派徵不足額派鳳翔等八州縣各該不等又派西安合陽等州縣一千一百餘兩其西安節年觧來惟鳳翔自三十五年起至今止拖欠仁等站銀數計二萬屢次告討各催不與又遭鳳翔久積神棍李仕元等蔑視三尺把持驛逓除領正站外詩私幫貪心無厭妄起異端捏詞告爭正額驛站賄通污吏撥官妄申阻壞驛傳變亂成規懇乞轉達行文催給欠銀急救窮募等情據此卽通行各州縣嚴查鳳府州縣拖欠各該驛所額徵站銀去後隨據涇州申稱查得鳳翔縣每年額觧安定驛站銀一千六百三十四兩除已完外萬曆四十一年欠銀一千二百二十五兩五錢四十二年欠銀八百一十七兩四十三年欠銀八百一十七兩又該縣每年額觧瓦云驛站銀一千三百九十三兩除已完外四十一年欠銀一千四十四兩七錢五分四十二年欠銀六百九十六兩五錢四十三年欠銀六百九十六兩五錢又岐山縣每年額觧涇州逓運所站銀一千三百三十兩除巳完外四十一年欠本所銀三百三十二兩五錢曰十二年欠銀六百六十五兩四十三年欠銀六百六十五兩又扶風縣每年額觧髙家凹逓運所站銀一千三百一兩五錢除已完外四十二年欠本所銀六百五十兩七錢五分四十三年欠銀六百五十兩七錢五分又據平涼縣申稱寶雞縣每年額觧髙平驛站價銀二千二百五十八兩除已完外三十九年欠銀一百五十六兩九錢九分四十年欠銀一百一十兩四十一年欠銀五百六十四兩五錢四十二年欠銀五百六十四兩五錢四十三年欠銀二千五百五十八兩又該縣每年額觧平涼所站銀七百六十兩內三十九年欠銀三百八十兩四十一年欠銀一百九十兩四十二年欠銀一百九十兩四十三年欠銀七百六十兩又麟遊縣每年額觧平涼所站銀七百六十兩內三十九年欠銀三百八十兩四十年欠銀二百三十兩四十一年欠銀三百八十兩四十二年欠銀七百六十兩四十三年欠銀七百六十兩又扶風縣每年額觧郿現所站價銀一千三百一兩五錢內四十二年欠銀六百五十兩四十三年欠銀一千三百一兩五錢扶風縣每年額觧花家莊所站銀一千三百一兩五錢內四十二年欠銀三百二十五兩三錢七分五釐四十三年欠銀一千三百一兩五錢又隴州每年額觧安國鎭所站價銀一千二百六兩五錢內四十二年欠銀六百三兩二錢五分四十三年欠銀一千二百六兩五錢又寶雞縣每年額觧安國鎭所站銀九十五兩內四十二年欠銀九十五兩四十三年欠銀九十五兩又據隆徳縣隆城驛申稱鳳翔府郿縣每年額該本驛站價銀一千三百七十四兩除已完外今拖欠四十年秋冬季站銀六百八十七兩四十一年秋冬季站銀六百八十七兩四十二年秋季站銀六百八十七兩四十三年春夏季站銀六百八十七兩又據華亭縣瓦亭驛申稱扶風縣每年額觧本驛站價銀一千九百三十兩除已完外四十二年冬季欠銀四百八十二兩五錢四十三年春夏季欠銀九百六十五兩又據隆徳逓運所申爲募夫苦累難支盡行逃役急報招安事又據崇信縣申查得本縣額設四里逃亡不及二里閭閻九空原糧六千三百石零賣入王府者三千有餘夏秋邊儲壓二年開徵宗室絲毫不納百姓賠累骨髓徹幹每歲徵觧不及分數陷官住俸聽參原派額供瓦亭逓運所站銀一千三百兩零節年追納不前屢次拖欠共一千有餘募夫紛紛告擾致將爿﹖攵頭孫朝寅杜鎭拖死民殘縣廢見今鄕官通學並百姓告要攢補裏分攺附相鄰涇州靈臺平涼所轄各具狀赴院道告準蒙批本府查議候詳且汧陽縣申請要將崇信等縣糧石加增站銀是在彼爲民求饒裕自便之路但本縣萬分殘廢譬之割肉醫瘡本縣已無�可割矣柰何又能醫別人之瘡乎委難加派以上尙申報不齊其先經申告者多半在逃無憑查核先巳在逃者原未開報不知完欠卽今奉本道憲牌嚴諭招復尙未投應人心渙散勢難歸一除多方招撫完日另行續查申報外該知府王查得涇平等州縣申報鳳翔八州縣額派各該驛所站銀與刊發規則數目相同及查萬曆四十一年準鳳翔府關爲酌量時宜以救五路衝繁事奉分守關西道批據該府申議欲將隴汧州縣額觧永寧安國等驛所站銀掣歸該州設立腰站接濟關心等情奉批隴汧二州縣恊濟徵觧北路站價銀起自某年果因關山未開幫貼乎抑如祿餉之例照賦派供乎掣站之說𨿽今日酌時通變之理但南路差繁非止二州縣爲累應幫之站非安國等驛所耳今日掣回恐將來彼得借口差盡歸付南路又將何說之辭乎至永寧驛爲固原鎭城豈得以北路槪論乎差果無幾應掣乎該府爲官民領袖利害宜得裒益均平乃獨以二州縣冊報不爲詳說定就根由可乎仰府會同平涼府查議的確詳報惟在秉公勿各爲地方秦越視也速速等因備關前來行據永寧瓦亭安國鎭等驛所各申稱各驛所設在極衝咽喉總鎭之地軍門駐節近來添設蘆塘邊堡路通京省甘肅延寧等處又兼進貢﹖﹖回夷日夜不寧每用馬騾夫役不下百名匹頭萬苦衝繁其站價編在平鳳二府每年支觧不足至於馬騾價值日費艸料工食等項目賠走逓委難支持窮募各思逃竄逓年奉文召安因此額外告議加增工食尙未蘇困今又要更議掣站則工食無所仰給募夫必盡逃竄懇乞轉達照舊庶驛所安妥等情該升任知府張看得府屬站價額在平鳳二府尙未按期給領每年拖欠不得實支兼以差使繁多若累難堪若在議掣站銀驛逓必須狼狽且天下之事有所損於此必有所益於彼如二州縣掣回前銀則永寧等驛所站銀又將何以抵之如令敝蹄枵腹以走道路平抑另議州縣以抵此數乎又查南路驛站不獨隴汧二州縣本府所屬驛所站價多系該府州縣額派若一處掣行則他處援例勢所不免將使一路驛站盡至於倒懸也何必壞已成之法而爲道旁之議乎告掣之議實難輕議具由備關該府回銷訖四十三年四月內又準鳳翔府關爲乞恩裁革虛冒恊濟以蘇民困以免流移事據鳳翔縣民李仕元崔邦義王庫趙天資等連名告稱鳳翔所屬加派平涼驛站原暫時之計乞要歸回本處接濟等情備關前來行準本府馬政同知王衮關查得平涼等驛所設在邊陲公使員役絡繹不絕路當衝要差役繁冗其站價�設平鳳二府乃在我國朝洪武年間巳非一日矣今查刊刻規則內云平涼府屬站價設在鳳翔府屬二萬九千五百有奇歷年未得按季給領負逋拖欠甚多不沾恩惠差役浩繁委難支持今鳳民李仕元等告裁站價掣回干系題請擅難更議惟刊刻木榜懸立咸陽縣南北分路處所俾令使客不得枉道令該縣置簿登記應付由北由南最爲便宜可行等情關府該署印推官經邦訓看得平涼驛所站價額編年久非止萬曆二十二年條鞭始也今李仕元紊規告掣殊難輕議惟刊榜禁令差使不許枉道任由南北似爲權便可行亦備牒到府爲照國家設有驛逓以通方宇之往來由之人身具有血脈以通气體之流轉均之乎爲一息不可停也者停則於國家爲滯礙於人身爲癰疽未有不敝壞而敗絕也此理之常萬古不易乃人身之血脈又自不同如緊關咽喉將以內注心腹外達肢體通塞死生系之須臾匪手足股肱之可得而比也乃血脈之在人身又自不同如積病羸瘦旣巳元气大虧形骸盡脫匐匍呻吟苟延旦夕匪疆固壯健者之可得而擬也以故聖喆先民察乎根本榮衛酌乎輕重緩急調濟定爲規則猶恐後世之庸愚姦詭謬而紛更也於焉布之方冊嚴之告戒若曰遵之則吉悖之則凶其示天下萬世以經常之法不可擅更也如此以此思平涼之驛傳不俟詞說而意巳通矣乃庸愚蠢朴火諳聖喆之規姦詭彊梁好爲僥幸之計變亂成法蠹壞國是梗阻憲規以額設之僉派親役更而爲代當是以呂易羸之智也以額定之歲供募價易而爲減派是六百六里之詭也以額內之千百什一掯而爲拖欠是望梅畫餅之術也以額存之虛文空名而陡欲撤絕是坑髙平之慘又坑十數髙平也哀哀平涼何不幸罹此鳥窮則啄獸窮則攫啄攫無能匪逃則斃無怪乎各役之相率而逃嗟乎小民不足惜也脫苦邊而適樂國猶爲涼民稱幸猶不思民逃站撤則三邊之羽書阻甘固之飛檄斷肅韓藩府之差使隔﹖﹖回夷番僧之貢道絕內而欽使冊封詔召之路塞外而大小將吏差遣員役之途窮矧逐歲秋防嚴警往來傳逓尙且各派信地調遣伺候離家三二百外此可以空拳枵腹應乎倘聽各驛站逃散百務俱廢國事邊情民殃盜禍萬一變失於傳報疏於堤防害及國家塗及生靈此時將誰任其責乎竊恐二三首事啟�之民竄匿無蹤苔殺無益獨當事者百口難觧也職萬死亦何足贖竊以爲朝廷一定之法必不可議更正派之站役必不可議撤已減之站銀必不可再議短已往之拖欠應帶徵而補還見今之派徵應刻期而起觧於此則招撫逃竄於彼則懲戒姦頑法行禁止安常處順綏於至治享乎太平斯爲上策不然必欲擅更祖制輕易額規請以彼此提衡而較此邊彼腹此瘠彼腴此以宗藩之貧囂勝彼以齊民之靜治勝而接歲來此荒歉而彼豊收尙不足較何者蓋站差不以年之豊歉爲增減也國憲爲尊卮言無禆謹照額設規則將歷年拖欠通行申報伏乞準行淸查嚴限起觧一如京邊錢糧事例通入考成庶國法定於畫一人心消乎姦詭而驛傳無壅紛囂永杜矣若夫以侵漁爲拖欠以見收爲未徵嚴查姦獘自有憲法不敢與聞而嚴查冒濫極力節省節奉嚴禁萬不敢忽職掌而自取罪戾也蒙欽差總督陜西三邊軍務兼理糧餉兵部左侍郎兼都察院右僉都禦史劉批站銀拖欠募夫脫逃衝途爲之梗塞仰布政司查催速觧繳至於撤站速議確妥永爲定規勿致紛更詳報爲興復舊制以便督催以省繁擾事照得本府所屬州縣如固原涇州若平涼靈臺鎭原等縣額供邊餉連年拖欠積至萬計誠可驚駭究其原故僉曰風土之瘠薄災疹之疊見以致辧納不前拖欠彌積似矣及察其根原則職以爲未必然也無亦國家之典章弛而逾舊乎有司之職守疏而觧恪乎小民之情誼隔而不通乎詎止錢糧拖欠而詞訟之日繁盜賊之彌橫逃亡之相踵世道且由之矣請言其故伏暏我太祖舊制每裏設有老人一名加方帽皂靴長衣慱帶有司以禮相待專責催督錢糧完則加賞花紅以勵其勤欠則責罰以懲其玩使有司無煩苛之政民間無追攝之驚四民樂業萬姓稱便此我太祖勸課之良法誠萬世不易之規模也本府自入境以來並不見有老人迎接及詢各州縣亦未知其原故但聞遠年因有老人包攬情獘久已革去卑職伏見西鳳漢三府設在腹裏民無野處與縣治相倚百姓婉順法令易施所以老人用之而無益革之而無損平涼幽懸邊僻戶口𨿽云不多封疆實是闊曠且與達虜接壤﹖﹖回賊雜處王化不行禮教未章若非老人則法令不能傳播愚民不知警戒是故邊境之老人與腹裏之老人不同一經革去如网之無綱衣之無領官欲率民無所提攜民欲近官誰爲接引上下滋隔政教齟齬薄藉不淸錢糧愈欠官聽參罰吏甘比責勢必差人下鄕拘攝追比悍民不服又勢必添差兵快圍拏將民激變必至逃亡所遺田地荒蕪者如鎭原一縣不下千頃錢糧全額積欠無憑徵收蓋緣爲法之不良也爲今之計思惟仰照太祖舊制每裏擇選徳行素著殷實充當本裏老人仍照舊規加衣帽免其本身徭差責令輪催該裏一應錢糧使民得親近而無驚擾之憂官易催科而亦免差人之煩矣

直隸眞定府爲仰承徳意極力節省以省蘇驛逓以拯民困事本年閨四月二十八日抄蒙巡按直隸監察禦史於批據栢鄕縣申準本縣知縣王之都條陳議革轎馬之費等款緣由蒙批驛逓向稱苦累況值民窮財盡時乎據該縣條陳剔蠹釐姦捄偏補敝言言中窽事事可行至於勘合須用掛號鼓吹痛宜裁革隔省牌票不準應付此又明例也該道徧行屬郡置木榜於通衢著實舉行或有未盡事宜再一斟酌詳繳蒙此案照先蒙撫院汪批據本縣申前事蒙此又據該縣申同前事俱經備行該府復議去後未據詳報今蒙前因除候該廳議到另詳撫院外擬合就行爲此仰該府照依先今內事理將該縣條陳革轎馬等十款事宜該府通行所屬置木榜於通衢著實舉行中間或有未盡事宜再一斟酌詳報本道以憑轉詳施行蒙此案照先蒙本道憲票蒙撫院汪批據栢鄕縣申同前事蒙此巳經備關本府淸軍廳覆加酌議去後未準關復今蒙前因除候該廳議到另詳本道外擬合就行爲此合行帖仰本縣照帖備蒙憲牌內事理卽將栢鄕縣條陳革轎馬等十款事宜該縣置木榜於通衢著實舉行毋致風雨損壞仍具置經木榜日期申府查考須至帖者右奉鹽院佴批據議十條皆軫念栢鄕而加意槐水且獘釐自近而利興及遠犂然指掌仰候通詳行繳

●平賦牘

刻曙峯王先生殫心錄敍

榷關錄敍

百姓告畱丈田狀詞

百姓保畱派糧明文

沔池縣河圖說

攺河議

四至圖說

誓詞告城隍文

城隍祭文

祭后土文

丈竿圖說

方田碑記

修城碑記

沔池縣學遷文昌祠記

沔池王侯生祠方田去思篇

○刻曙峯王先生殫心錄敍

唐虞之世居官者各職其職修職者各殫其心職之外毫弗敢與若典冠者𨿽可效忠於主而不侵典裘之事也職之內毫弗敢誘實時之至暫利之至微亦必竭蹷趨之而思爲吾民布尺寸之澤是以庶績熙而萬國寧稱纂隆之治者必歸焉後世諸從政者豈不思各供乃職各盡乃心而以功名自顯茂然愛民愛國之念稍有未眞則事所設施與意所存主兩不貫徹心奚由殫念眞矣而力量不逮或畏難而中輟或忽易而失宜心又奚由而殫卽有力量矣而識見未精慮事又晰欲興利而或以貽害心𨿽殫無益也卽識是髙而自爲之念重奉公之念輕則計方立而已避其嫌事未成而先虞其敗𨿽有心不得而殫也新城王公以禮義世家抱經濟遠�初任沔池繼調寧晉再調栢鄕又調密雲今任計部司鑰於滸墅予會之聽其言侃侃如也瞻其色溫溫如也察其操凜凜如也今天下百官莫難於縣令累累疾苦瑣瑣米鹽逢人則僕僕折腰遇事則時時掣肘公三爲之而三得令名士若民感戴而追思之若赤子之戀慈母至於關市之役冰蘗誰信苞苴易污前後司其事者俱不能脫然於腐鼠之外獨公處至污之地而勵至淸之節上不敢虧公家之額下不敢負暮夜之知其有所餘者皆積貯以佐縣官之急遠近商民靡不信其�鹽之操而頌聲載道斯固唐虞之循吏而�近世之所絕無者也夫公之垂福於一時�庇於萬姓其丰功偉績誠不得而摹擬矣其文移之詳明條陳之精確者如在沔池則修城有圖方田有說在寧晉則淸重徵幹��豪彊兼並在栢鄕則減驛逓之銀淸協濟之馬各有成議在密雲則築連城嚴召募淸余銀以補正額弭巨盜以肅軍政至於今日所議尢多皆章章不可冺者公之子曰象需象咸從予遊奇材卓識落落不凡余喜之爲畱署中月餘因檢其公移之合道者次第梓之題曰殫心錄非爲今日計也欲自今日而傳之無窮也非爲公一人計也欲後之從政者人人效法而盡忠報國也𨿽然覿面者得其眞傳聲者得其似閱斯編而知公之苦心則可謂公之心果盡在是則不可譬猶指日月星辰而謂其非天固不可然執日月星辰而謂其果足以盡天則彼衝衝漠漠者又何物耶

趙田逸農袁黃拜手撰

○榷關錄敍

曙峯王君之爲吳關也聲稱籍甚方吳越千里內外往來之旅轉轉謄說莫不欣然願出於其途予聞而異之巳而有言君四仕令尹並著循良聲予益異之以爲眞潔巳愛民君子也偶問醫姑蘇道經吳關君訪予舟中一見如故及予報謁君遂出卮酒酌予相對爲秉燭談亹亹皆古人風軌忽不覺沈痾之霍然去體也巳而示予殫心錄則君後先所擘畫敷施具在予受而卒業質諸所聞一一不爽因詢君命名之指君曰天下之事才者能爲智者能謀彊有力者能任予於斯自省無處也惟此心不敢不盡焉苟有利於民則躍然以起不爲之聚而歸之不巳苟有害於民則惻然以興不爲之除而去之不巳是故在沔池卽身視沔池在寧晉卽身視寧晉在�鄕卽身視栢鄕在密雲卽身視密雲今玆抱關與東西南北之人交卽又身視東西南北恩怨之不知毀譽之不知知盡吾心而巳予曰善然則君之爲是刻也何居君曰人情勤始而怠終吾將借以自鏡焉庶幾左於斯右於斯無忘昔日之爲邑也自是而往無忘今日之吳關也凡求始終不愧吾心而巳予作而嘆曰淵哉君之所存也彼僅僅以才以智以彊有力而巳焉者何足以窺之當爲揭而告於世俾在位者人人得是說而存之其於天下可幾而理矣

萬曆丙午仲春之望梁溪顧憲成撰

欽差巡按河南監察禦史臣姚題爲比例丈地均糧以祛積獘以垂永利事據河南布政使司經歷司呈奉使司札付萬曆二十四年十月十二日蒙前按臣塗

批據沔池縣人王正仁焦大才等連名告前事蒙批布政司會同按察司查報依蒙牌仰河南府官吏卽將王正仁等所告沔池縣地糧是否不均果否軍占民地卽今應否淸丈逐查明白具由申司以憑覆詳轉報等因蒙此依奉行據本縣知縣王之都申稱本職揭閱冊籍詢問鄕耆查得本縣原設坊東等三十里原額起科地二千五十頃六十五畝九分五釐五毫該夏秋額糧一萬八千六百五十石三斗八升八合六勺先年照地起科辦納錢糧民俗安妥嗣後積久獘生民俗凋落至嘉靖元年撒撥竹中等五里止存坊東等二十五里地糧不均查自永樂二年二八下屯弘農衛軍田插入本縣民田內相沿年久軍彊民弱民間或賣與或典與軍捨或承糧佃種或褁占埋沒民田一入軍屯如�淵海入者不可復出兼以節年水旱凶荒前額科地被水沖刮沙壓石埋又有貧民賣地希啚得價情願少過糧與買主久之地少糧多甚則地盡糧存致令閃有賠糧五千三百九石七斗二升八合通攤槪�百姓分賠始則罄產包納繼則舉家逃竄所遺正糧無主替納其間姦民欺隱將見在地土亦作逃荒私典私種攤害花戶莫從稽查國課不充民生坐困卑縣目擊情節實委不均備將前情具申本府復議轉申本司照詳外不期本年八月十九日接見邸報有兄王之猷新補河南布政使司分守河北道參政職系屬轄例應回避本縣遵例通申合於上司照詳覆查會題本縣候文間又奉本府帖文蒙布政司札付蒙臣批據本縣鄕民王正仁艾權周良才等連名告爲乞保賢能官員以竣淸丈以成永賴事蒙準批借寇民之情也如格於例何布政司會同按察司行令本官將該縣地土丈勘明白錢糧攤派淸楚務期姦獘悉除經久可行事竣之日起送赴部攺選甚勿棄此前功也繳蒙此又蒙巡撫鍾

批據該縣民王正仁郭應春等連名告同前事蒙批仰布政司會同按察司行令王知縣將該縣地土錢糧上緊丈派明妥星夜造冊申報題請明文至日然後申請赴部聽補庶上不負朝廷之法下不拂百姓之情矣此繳蒙此依蒙覆行據河南府申據沔池縣申稱看得本縣境內周圍五百餘里其間崇山竣嶺曲徑回蹊裏老年頭住隔寫遠慮恐姦民欺隱遺漏不便稽查遂詣煙攢編界各按地裏遠近立爲九十一約大者不過二十里小者�十餘里每約各設鄕約保正木鐸各一名里長按約大小不拘其數俱以殷實有徳者充之仍嚴諭各該業主照依縣發丈枉公同甲長自行丈量各將長闊四至並應定上中下等則投數與鄕約鄕約閉書算於約所並不面視地主積畝見數每叚備造旗單各一張號旗給之原主執候對照地單呈送本縣收積備查仍選委廉幹省祭京考並殷實有徳公直本縣率集於城隍神祠誓告秉公分投亦同該約鄕保等役逐一覆丈明白造冊送縣本縣親揭單冊逐一查對間有長闊稍異等則升擦卽拘眞正業主並公直員役一並如法覆究攺正外猶恐不的一面出示自首一面許今地鄰人等告詰直待首詰限期滿止本縣方躬詣各約抽叚丈量今照初覆三次各長闊四至等則悉皆相同並取具各約不致虧損及漏報�結附捲備照外一面攢造地畝一面遵照舊規分派糧石查得本縣舊額地五千四百六十五頃三十五畝四分三釐今丈水地一十九頃五十一畝七分六釐二毫五絲上地一千五百九十三頃七畝三分八釐五毫四絲中地一千六百六十五頃五十四畝四分五釐三毫下地四千九百六十六頃六十五畝二分三釐四毫三絲堪種荒地四百四十二頃四千二畝八分四釐六毫內查軍占民田除衛冊圖叚內多餘三十一頃八畝九分五釐九毫不行開載外實在軍退民田復業行糧二十一頃九畝五分在前地總內軍認民田寄籍行糧九頃九十畝四分五釐九毫共得地八千六百九十七頃二十一畝一分四釐二絲本縣原額糧一萬八千六百五十石三斗八升公合六勺今議派水地每畝糧九升共水地一十九頃五十一畝七分六釐一毫五絲該糧一百七十五石六斗五升八合六勺二抄五撮上地每畝糧四升七合五勺共上地一千五百九十三頃七畝三分八釐五毫四絲該糧七千五百六十七石一斗八勺六撮五圭中地每畝糧二升八合共中地一千六百六十五頃五十四畝四分五釐三毫該糧四千六百六十三石五斗三升四合六勺八抄四撮下地每畝糧一升二合共下地四千九百六十六頃六十五畝二分三釐四毫三絲該糧五千九百五十九石九斗八升二合八勺一抄八撮六圭荒地每畝糧六合二勺八撮共荒地四百五十二頃四十二畝三分五毫該糧二百八十四石一十二升一合六勺七抄三撮通共該糧一萬八千六百五十石三斗八升八合六勺參照地糧不均之患苦痛難悉如李西裏諱自科原糧一百一十二石六斗五升七合今丈止該上中下並荒地共糧一十二石二斗八勺四抄在本縣姦民欺隱閃累在衛所豪軍褁占侵奪昭彰易見至於各縣富民豪右竊據混占俱系上等肥田名爲寄籍實不行糧倚勢負財黨惡相濟縣官不行稽查小民莫敢誰何自卑職淸丈查及該縣境內共寄莊糧五百二十八石二鬥一合六勺六抄與本縣民一例派糧大拂原意竊慮沔民困敝巳久從此淸靜寧一得免包賠逃竄之苦一切怨謗卑職願甘心焉今將前項�丈緣由同造完闔縣九十一約業主姓名等則總撒數目存照外並將部院司府文冊合行申乞轉解施行等因宜申到府覆查相同轉申到司據此該本司左布政使房

會同按察司按察使王

會看得沔池縣地糧不均久矣緣境內山阪崎嶇等則易於混淆而民屯錯雜疆界尢難分辦兼以豪家作姦積書受賄欺隱飛灑獘蠹百端致貧民納無地之糧富民糧無糧之地或以民田而竄入軍田希圖影射或以軍戶而典買民地久假不歸百姓偏累控訴無門錢糧積欠率由此也該縣知縣王之都洞燭前獘目擊民艱特行淸丈區畫則晝夜勤思相度則山原徧歷爲之別其等則正其疆界裒其多寡一切欺隱飛灑軍民混賴之獘灑然一淸殫數月之焦勞貽千百年之永賴可謂有大造於沔池矣查該縣未淸丈之先止地五千四百六十五頃三十五畝有零淸丈之後卽得八千六百九十七頃二十一畝有零卽額糧先後之盈縮利害居然可覩矣自淸丈之後百姓歡聲載道錢糧不煩鞭朴輸納不絕大非前日景象但比一舉也蘇息者在善良之貧民而摉剔者則富豪有力之姦民也本官任事已懷怨望之心本官旣去必多僥幸之念誠恐比周爲黨賄通裏書駕言不均朦朧聳告希圖變亂不惟本官半歲勤勞付之東流竊恐闔縣之良民復受偏累之苦矣合無呈乞本院特爲題請申明前規榜諭立石令百姓永永遵守豪民不得擅行鼓煽變易仍將本官勞績紀錄以爲當官任事之勸其於地方非小補矣等因具呈到臣簿查先據沔池縣民王正仁等各連名告前事已經批行布按二司會查去後今據前因爲照丈地均糧事關民隱例應撫按會題但撫臣員缺尙未推補難以久候除將部院文冊徑行呈送外該臣看得沔邑系軍民雜處之地川原夷險之區田地難於踏丈錢糧易於埋沒以故豪右耕不稅之地貧垊辦無地之糧飛灑詭隱莫可究詰此從來積習巳久非一朝夕之故也以致田土失額糧差不均百姓茹苦巳極遂爾紛紛赴愬本官一蒙委任率眾詣廟矢神不避勞怨期要底績單騎徧歷川谷躬自設法踏丈不數月間經界正而地無欺隱錢糧明而姦究頓革且分地之肥饒以定糧之等差闔縣誦公人心悅服未丈之前地正五千四百頃有奇旣丈之後乃至八千六百頃有奇地廣糧盈昭然易見從此富豪絕吞霸之姦小民有更生之賜若不題奉欽依明白鐫石監立縣前諭�通知不惟地糧仍前混淆邑民失望而本官前功不無盡棄甚非經久良策再照起送赴部原任沔池縣知縣王之都眞心任事實政宜民罔辭數月之勞成此永久之利造福沔池厥功不小委應紀錄以勵動勞旣經二司會議前來�應題請伏乞勑下戶部再加查議如果臣言不謬將本官移咨吏部紀錄不次擢用該縣地糧行臣刻石以垂永久庶本官任事之心不隳而沔邑姦獘永除矣緣系此例丈地圴糧以祛積獘以垂永利事理臣未敢擅便爲此理合具本專差承差親賫謹題請旨奉聖旨戶部知道欽此欽遵抄出到部送司案呈到部看得巡按禦史姚

題稱沔池縣地糧不均原系軍占民地小民包賠受累知縣王之都徧歷淸丈糧多溢額要將本官勞績移咨紀錄仍榜諭立石永爲遵守一節爲照沔池一邑山谷崎嶇民屯錯雜疆界難以淸楚錢糧易於飛詭有司稍弗加意姦獘不可窮詰於是正糧之額數不盈民生之賠累益苦知縣王之都軫念民瘼洞晰獘竇躬親丈勘徧歷山溪不避彊禦獨任勞怨地畝增至數千糧數溢於往額國計民生均有攸賴委應優敍以勸方來旣經按臣具題前因相應依請恭候命下本部移咨吏部將原任沔池縣知縣王之都照例紀錄不次擢用仍咨河南撫按衙門將淸出槪縣地土明白勒石監立縣前以垂不朽等因萬曆二十六年三月二十四日太子少保本部尙書楊

等具題二十六日奉聖旨是欽此欽遵擬合就行爲此合咨前去煩爲轉行河南巡按禦史照依本部題奉欽依內事理欽遵施行等因到院準此擬合就行爲此合札本官依奉查照施行奉此案照前事已經具題去後今奉前因看得原任河南府沔池縣知縣王之都赤心任事銳意除姦丈地罔辭勤勞淸糧不避嫌怨𨿽以回避調任厥功寔難泯沒除行河南布政司轉行該管道府行令該縣刻石及移牒眞定按院轉行井陘道並眞定府知會外擬合就行爲此案仰本縣官吏照依案驗咨札備奉欽依內事理關行知縣王之都聽候不次擢用施行淸丈報完申稿本府帖文蒙河南等處承宣布政使司批據本府申先蒙本司批據本縣人王正仁等連名告前事蒙批俱如議丈勘招墾繳完日造冊申報等因奉此行間又奉本府帖文蒙河南等處提刑按察司批據沔池鄕民艾權周良才等連名保爲懇乞天恩保畱賢能官員以蘇民困事蒙批借寇民之情也如格於例何但聞河北道到任尙在冬初仰河南府諭令本官暫畱兩月以了丈田之事遺惠在民庶不負此任也此繳�因帖行到縣奉此行間十一月三十日又蒙河南等處承宣布政使司批據沔池縣民郭應春等連名告爲暫借賢能官員以竣淸丈以成永賴事蒙批該縣丈田事準寬限五十日之內仰查照速完繳等因蒙批到縣遵依查丈間看得本縣境內周圍五百餘里其間崇山峻嶺曲徑回溪裏老年頭住隔寫遠慮恐姦民欺隱遺漏不便稽查遂以煙爨編界各按地裏遠近立爲九十一約每約大者不過二十里小者止十餘里每約各設鄕約保正木鐸各一名甲長按約大小不拘其數俱以殷寔有徳者﹖﹖兄之仍嚴諭各該業主照依縣發丈竿公同長甲自行丈量各將長闊四至並上中下等則投數與鄕約鄕約閉書算於約所並不面視地主積畝見數每叚備造旗單各一張號旗給之原主執候對照地單呈送本縣收積備查仍選委廉幹省祭京考並殷寔有徳公直本縣率集於城隍神祠誓告秉公分投亦同該約鄕保等役逐一覆丈明白造冊送縣本縣親揭冊逐一查對間有長闊稍異等則升擦卽拘眞正業主並公直員役一並如法嚴究攺正外猶恐不的一面出示自首一面�令地鄰人等告訐直待首訐限期滿止本縣方躬詣各約抽叚丈量今照初覆三次各長闊四至等則悉皆相同並取具各約不致虧損及漏報甘結附捲外萬曆二十五年五月內承奉本府帖文備奉河南等處承宣布政使司札付蒙欽差巡撫河南等處地方提督軍務都察院右僉都禦史鍾批據沔池縣鄕民郭應春等連名告爲暫借賢能官員以竣淸丈以成永賴事蒙批沔池通縣人民告畱王知縣造冊其情誠切矣丈量造冊一事也姦民作獘多在造冊之時倘冊籍一亂卽淸丈得法並前功而盡棄之矣王知縣旣經丈量便當造冊將通縣裏書人等聚於公所一面算數一面穿對一面抄寫一面磨勘不過月餘便可了此前件以月餘之功垂百世之業所謂得志澤加於民非耶若回避束於例耳本院會題命下部覆得旨移文本省往來不下月餘計其時冊將完矣該縣如不造冊止當候於境上與其空守於境上不若淸造於邑中與其奔走於無益之鄕不若始終乎丈量之務且垂成百世之績胡忍棄也仰司行令王知縣星夜作速造冊申解候題請明文至日然後申請赴京聽補庶上不廢朝廷之法下不拂百姓之情矣此繳等因備行到府帖行到縣奉此依奉查得闔縣九十一約地主並軍占民田俱經踏丈明白造完魚鱗圖冊申解間本年�月內蒙欽差巡撫河南等處地方提督軍務都察院右僉都禦史鍾按臨河南府弔取本縣考察蒙本院面諭再造部冊並派錢糧本縣遵依攢造分派間又奉本府帖文蒙河南等處承宣布政使司分守河南道右參政李批據本府申先蒙本道批據沔池縣民陳世科等連名告爲暫畱賢能官員量地派糧樹立成規以蘇久困以垂永賴事蒙批抑府查報依奉查得沔池縣地糧未經淸丈中間多被軍屯褁占及貧民賣地遺糧富豪飛詭影射苦樂不均非一日矣該縣王知縣淸丈巳竣造冊將完但糧未派定本官回避期迫裏民陳世科等慮恐日後姦豪欺玩變亂成法吉要保畱本官派糧看得�丈均糧原系一事丈地而不均糧與不丈同合候詳示暫畱本官將丈過地畝照依等則派定糧石務使地糧適均經久可行造冊申報永爲遵守完日方行起送赴部攺選等因具申照詳蒙批本官淸丈巳竣賢能茂著如議暫畱派糧務定成規永爲遵守完日起送繳等因詳批到府帖行本縣奉此隨將前項魚鱗圖冊逐段照則收總以便均派其間事體浩瀚頭緒繁冗所查畝數等則里甲籍貫等項一或不的小民不獲周知縣官無暇徧稽一差永差爲害匪細遂將前項收算花名地總大造榜文九十一道給散各約花戶逐名對認如有差訛許令鄕約公�開揭本職親�一一注更庶使官民通徹彼此照證毫釐不�脫漏難容取具各約照榜認地絕無虧柱欺隱甘結附捲方行攢造部冊遵照舊規會協民情分派糧石祛除偏累闔縣均平本縣舊額地五千四百六十五頃三十五畝四分三釐今丈水地一十九頃五十一畝七分六釐二毫五絲上地一千五百九十三頃七畝三分八釐五毫四絲中地一千六百六十五頃五十四畝四分五釐三毫下地四千九百六十六頃六十五畝二分三釐四毫三絲堪種荒地四百四十二頃四十二畝八分四釐六毫內查軍占民田除衛冊圖叚內多餘地三十一頃八畝九分五釐九毫不行開載外實在軍退民田復業行糧二十一頃九畝五分在前地總內軍認民田寄籍行糧九頃九十九畝四分五釐九毫共得地八千六百九十七頃二十一畝二分四釐二絲本縣原額糧一萬八千六百五十石三斗八升八合六勺今議派水地每畝糧九升共水地一十九頃五十一畝七分六釐二毫五絲該糧一百七十五石六斗五升八合六勺二抄五撮上地每畝糧四升七合五勺共上地一千五百九十三頃七畝三分八釐五毫四絲該糧七千五百六十七石一斗八勺六撮五圭中地每畝糧二升八合共中地一千六百六十五頃五十四畝四分五釐三毫該糧四千六百六十三石五斗二升四合六勺八抄四撮下地每畝糧一升二合共下地四千九百六十六頃六十五畝二分三釐四毫三絲該糧五千九百五十九石九斗八升二合八勺一抄一撮六圭荒地每畝糧六合二勺八抄共荒地四百五十二頃四十二畝三分五毫該糧二百八十四石一斗二升一合六勺七抄三撮共該糧一萬八千六百五十三石三斗八升八合六勺參照地糧不均之患苦痛難悉如李西裏韓自科原糧一百一十二石六斗五升七合今丈止該上中下並荒地共糧一十三石二斗八勺四抄在本縣姦民欺隱閃累在衛所豪軍褁占侵奪照彰易見至今各縣富民豪右竊據混占俱系上等肥田名爲寄籍寔不行糧倚勢負財黨惡相濟縣官不行稽查小民莫敢誰何自本縣淸丈查及該縣境內共寄在糧五百二十八石二鬥一合六勺六抄與本縣民一例派糧大拂原意竊惟沔民困敝巳久從此淸靜寧一得免包賠逃竄之苦一切怨謗卑職願甘心焉今將淸丈過闔縣九十一約各該花戶姓名籍貫地畝長闊四至水上中下並荒地等則總散數目造完部司並魚鱗及村落形勢圖冊各另送報外理合具申伏乞照驗查銷施行須至申者

一

申

本府知府張

管糧通判卯

分巡副使李

分守參政李

淸軍副使章

督糧參政徐

按察

司

布政

司

巡按禦史姚

巡撫禦史鍾

○百姓告畱丈田狀詞

告狀人王正仁焦大才等各年不齊歲河南府沔池縣人連名民籍告爲比例丈地均糧事河南府所屬陜路等州縣遵例通行丈地均糧百姓沾恩惟沔池富閃貧糧賄書回申地未丈糧不均本縣境內東�白龍澗水西有口窩石山北存髙韶峻嶺地糧委寔不均縣南等裏重苦尢甚周圍數里僉立九屯軍�民地九百餘頃造入軍冊地去糧存民苦萬狀各存逃心幸遇新任王知縣廉明仁慈乞準行縣丈地均糧百姓沾卹上告布政司老爺詳狀施行萬曆二十四年閏八月初五日告狀人王政仁焦大才楊禮河南布政使司批仰河南府查報河南府爲比例丈地均糧事蒙河南等處承宣布政使司批據沔池縣人王正仁焦大才連名告前事蒙批仰河南府查報蒙此擬合抄詞行查爲此牌仰本縣官吏照牌事理卽將王政仁等所告該縣地糧是否不均果否軍占民田卽今應否淸丈逐查明白具由申府以憑覆詳轉報施行毋得遲違未便須牌者

計粘抄詞一紙萬曆二十四年閏八月二十一日吏張崇質承本年九月十一日本縣遵照原蒙信牌抄詞內情節備將本縣地糧額數並查自嘉靖元年散撥以後民俗�落地糧不均及永樂二年二八下屯軍田插入本縣民田緣由具申本縣復議轉報去後本年十一月初二日承奉本府帖文蒙河南等處承宣布政使司批據本府申前事蒙批俱如議丈勘招墾繳蒙此擬合就行爲此帖仰本縣官吏照帖備蒙批詳內事理卽行本縣掌印官照依所議一面聽弘農衛管屯指揮王家棟將該衛軍地從公履畝丈量一面移文都司取舊額下屯原冊該縣查對淸丈如軍地正額之外查有褁占民田若干頃畝如與王糧銀數輕重相等則照畝派徵王糧庶軍不加重民亦輕減如地數與銀數大相懸絕仍令照畝與民一體均糧但不奪其地則糧徭適均軍民兩利矣完日造冊申報查考至於議要先行發�定限招令逃民受田復業過限來者不許爭奪尢�開荒要法均應依擬著寔遵行俱毋遟遞未便須�帖者萬曆二十四年十月二十九日戶北行河南府爲暫借賢能官員以竣淸丈以成永賴事萬曆二十四年十二月二十二日承奉河南等處承宣布政使司札付本月初九日蒙欽差巡撫河南等處地方提督軍務都察院右僉都禦史鍾

據沔池縣鄕民郭應春等連名告稱思自經野以來因夫受田因田定稅糧有均輸人無偏累家給人足垂二百年柰何日遠獘生風僥僞起經界壞於兼並錢糧亂於欺隱承訛踵謬頭緒莫尋沃土糧輕瘠田賦重富室種無糧田地貧民納無地錢糧苦樂懸殊徵法阻滯爲害不淺幸遇新任王知縣視國猶家剙建月川祠堂尊崇正學重修石城一面防護不虞愛民如子招流寓百戶入籍付田給牛撫復業千人還鄕母子完聚一承委任無敢怠荒逐日冒盡風霜每依坐殘更漏思人所思不到行人所行不能立約所以辯多寡插號旗以定肥磽仗忠義以感君子借刑罰以警姦頑威愛並行畏懷兼至深山窮谷曾無尺寸遺田宦族鄰豪亦無分毫漏地功幾垂成事將就緒多士騰歡庶民稱慶誠恐回避日迫卒使井不及泉山虧一簣病未及瘳空增瞑眩委任初心諒不若是伏乞都臺老爺體卹閭閻斟酌情法再寬三月限期如漢借寇恂均平里甲使差役不得影射淸審戶籍使貧富不至告匱於丈過田糧冊籍從容淸造官成百世功勛民爲萬代遵守使一縣生靈易危爲安濱死復蘇等情蒙批沔池縣通縣人民告畱王知縣造冊其情誠切矣丈量造冊一事也姦民作獘多在造冊之時儻冊籍一亂卽淸丈得法並前功而盡棄之矣王知縣旣經丈量便當造冊將通縣裏書人等聚於公所一面算數一面穿對一面抄寫一面磨勘不過月餘便可了此前件以月餘之功垂百世之業所謂得志澤加於民非耶若回避束於例耳本院會題命下部覆得旨移文本省往來不下月餘計其時冊將完矣該縣如不造冊止當候於境上與其空守於境上不若淸造�邑中與其奔走於無益之鄕不若始終乎丈量��且垂成之績胡忍棄也仰司行令王知縣星夜作速造冊申解候題請明文至日然後申請赴京聽補庶上不廢朝廷之法下不拂百姓之情矣此繳蒙此擬合就行爲此札仰本府官吏照依札付備蒙批詞內事理卽便行令該縣王知縣星夜作速造冊申解候題請明文至日申請赴京聽補奉此擬合就行爲此合行�仰本縣官吏照帖備奉札付批詞內事理卽便轉行本官星夜作速造冊申解候題請明文至日申請赴京聽補毋得違錯未便須至帖者萬曆二十四年十二月二十三日戶北行

○百姓保畱派糧明文

河南府爲暫畱賢能官員量地派糧樹立成規以蘇久困以垂永賴事萬曆二十五年三月十三日蒙河南等處承宣布政使司分守河南道右參政李批據本府申先蒙本道批據沔池縣人陳世科等各連名具告保畱該縣王知縣僉派地糧緣由前事蒙批仰府查報蒙此依蒙查得沔池縣地糧歷年未經淸丈中間多被軍屯裹占及貧民賣地遺糧富豪飛詭影射苦樂不�非一日矣該縣王知縣淸丈巳竣造冊將完但糧未派定本官回避期迫裏民陳世科等慮恐日後姦豪欺玩變亂成法告要保畱本官派糧看得淸丈均糧原系一事丈地而不派糧與未丈同合候詳示暫畱本官將丈過地畝照依等則派定糧石務使地糧適均經久可行造冊申報永爲遵守完日方行起送赴部攺選等因具申照詳蒙批本官淸丈巳竣賢茂箸如議暫畱派糧務定成規永爲遵守完日起送繳蒙此擬合就行爲此帖仰本縣官吏照帖備蒙批詳內事理卽行該縣王知縣暫畱將丈過地畝照依等則派定糧石務使地糧適均經久可行作速造冊申報完日起送施行毌得達遟未便須至帖者

萬曆三十五年三月十四日戶北行

○沔池縣河圖說

邑之有城所以愼防守嚴啟閉倉庫�捨由以保也沔治東西三里有奇南北僅半里許南臨大河一面無城北面土城灘塌石﹖克薄東西𨿽修磚城亦未竣事總之三面有城無池每遇秋雨山水自北奔迅而下直穿北門南趨於河河水兩自西北來一自南來南來者水勢淊惡逆絕西北二水而會襄街衢夫無城以防水無池以泄水南北交衝廬舍漂蕩士民皇皇之都築修街衢砌通水道補石城一面而竣池攺河工不容緩夫經營彊理皆守土責也然徒滋議論作捨道傍歲月遷延鮮克底績不能不扼腕於斯云

○攺河議

往以河爲城害修築石堤費金者以千計意良苦矣惜哉引水東趨勢極弗返愈趨愈浚堤壞而城基隨之後議河害甚巨不一大創之不止請自西䢐東鑿南山之根橫截兩溝西塞水口引而經廨院寺之南順流而下一勞永逸然計工費動稱三千有奇靡所措辦旋以山根多石報罷最下者則爲遷城之說嗟嗟沔民其魚而河竟無徙期矣都尙﹖﹖相度地勢誠如前議水口橫截一堤破堐爲渠引水而東似矣不知水之自南溝下者奔汛洶湧勢難桿禦則是水口之堤以北西二河之水困於外南溝之水攻於內被壞決裂卽寺以南鑿渠以受之弗行矣都議斷自南溝以東南北橫截一堤堤以外爲無用之壑吾捐之以受三河之水可免衝激之虞然後循堤而南當南溝之中廨院寺之南鑿渠納之東趨至東河口漸疊堐以引水受淤不數年可爲平壤此力省功倍一注意而臻厥成矣狂瞽附陳一得無非惓惓地方意幸勿弁髦焉

○四至圖說

沔池東接新安縣界六十里南至宜永二縣界四十里西至陜州界四十里北至黃河山西界一百二十里總計東西一百里南北一百六十里方圍共五百二十里每裏該田五十四頃沔田共該七萬二百頃此成數也然中之包褁山川多不堪耕種而山水沖刮沙壓石埋有歲異而月不同者幅■﹝巾員﹞𨿽廣阡陌則疏名寔不相副矣

○誓詞告城隍文

粵惟有田有租聖制畫一無偏無黨王道均平故彊理定賦稅明而上下和斯爭奪息禮義興而風俗美此綱紀之本太平之端也睠玆沔池寔當孔道山川獻秀淳龐鍾靈地脈厚薄有差民俗質寔無僞遡�開創迨於承平世代屢更習趨漸下地勢有滄海桑田之變世態有蒼衣白狗之殊挽回之法旣疏末流之獘難返承敝襲舛積困銜冤或風吹雨刮砂掩石埋�懸崖虛灘土崩水決或侵沒褁占於豪右或欺隱�脫於僻深或勒索貧窮或偏護彊梗糧額未尙﹖﹖減少地數漸以混淆始而罄產包賠旣則舉家逃竄狼狽故土者受淩逼以終身遷徙他鄕者竟流離而不返俯結人怨上干天和疫厲時生災沴頻作獄訟不息變亂多端詎非治道偏駁民情壅閼之所致耶之都末學罔知筮仕玆�體訪前獘深痛民艱期漸次以淸寧遽倉卒而回避瘡痍未起安忍恝念別途才力可施敢不殫心自靖愚衷𨿽切明例難違有闔學生員李春先等本縣鄕民艾權芮梧部應春王正仁等具呈狀赴司道本府衙門保畱淸丈備蒙批允之都仰誦明文俯躬自愧畫夜殫慮喜懼交集倘淸理之有成果生平之不負若注措之未妥將罪辜之何逃謹協愚情詳布條款地分上等中等下等而拋荒不在其內人列保正甲長木鐸而鄕約總督其成業主四鄰自行丈量算手書手公造淸數號旗給之花戶地單呈於本官迨自首訐告之旣窮方抽叚丈量之可舉外以憑省祭總丈之圖至內以據鄕約細開之地單卽崇山峻嶺而登臨不辭卽曲徑回溪而跋涉必到不阿狥乎豪右不屈抑乎小民不受點水之遺不愛一芹之獻賞信罰必秉公殫忠倘本官口是心非願靈神明誅顯戮更祈靈神鑑察在官執事人等並闔境業主人等或私巳任情或通賄賣法或苟且塞責以欺官或怠慢退脫以悞事或倚彊欺弱而貪霸人田或狃曲作直而欺隱巳地或乘機展賴或懷姦擡謀一切獘端仰祈靈神昭示電觀大奮雷斷默示之都或托諸夢寐或兆之意向或顯之人言務使姦僞莫逃摘發無遺其鄰境地土亦望靈神陰會鄰境城隍土地覺發姦獘一如本縣使槪縣地糧圴平寧一以二百年之積獘一旦淸明億萬數之生靈一旦康阜寔惟神功是賴本官其何有焉尙饗

○城隍祭文

維神威靈赫奕精爽玄通剪鋤不平生民攸賴而治道偏駁民情壅閼寧有如沔民之甚耶都奉委淸丈自誓告以來持正秉公矢心殫力想洞徹於尊神之電燭矣抵今四月念九而淸冊始竣彊理旣淸稅糧不紊一切鋤彊扶弱之令靡匪仰體神意奉以周旋而陰佑指示以道都懵迷之所不及則又都之陰受神賜而不自知者都回避遠神有日矣私衷不皇皇玆率僚屬並闔縣士民人等敬奠一漿於宇下以表精白答靈貺伏願尊神憐玆久困之土保我甫蘇之民雨睗寒燠以時出作入息無恙如再有仍前吞霸欺隱之民偏僻淩霄之官神其顯殛之以爲不忠良之戒尙饗

○祭后土文

維萬物非土不生萬民非土不養至哉坤元功徳弘矣顧普天之下𨿽同麗大塊之中而崤沔之區則獨抱不均之嘆二百年來未經淸丈屢頒明例鮮克奉行以致獘蠹愈深舛錯靡究或田連阡陌或貧無立錐善計者寧居�食拙營者背井離鄕豪右橫行姦貪踵至吞謀竊據靡處無之痛楚流亡曷可勝�蓋姦豪據爲長計小民將終無所控矣不知大造無私王法不漏當世道淸明之日詎能久容此偏枯之獘耶都於萬曆二十四年七月二十日奉命來令玆土祗奉憲帖俯從保畱不量綿薄委以淸丈都自承委以來矢心籌劃殫力拮據畫約分區沿坵履畝錙銖必悉幽遐靡遺偏累者調均愁苦者寧復閭閻不擾州谷胥淸經始於十月初三告成於四月念九調停二百年之顚倒寔川嶽之威靈康阜億萬數之蒼點端祚明之呵護酬功無自戴徳忘言伏願淸丈之後羣山奠位百河安流原隰旣平疆理永靖日月歲時無�三農符大有之占雨暘寒燠以時萬寶協告成之處安居樂土人人壽域春臺鼓腹嬉遊世世頌皇仁帝徳都等不任欣躍感戴之至尙饗

○丈竿圖說

唐制五尺爲步二百四十步爲畝百畝爲頃今田制仿唐制也近方田者用步弓扯坵用麻繩或用竹繟然步弓淺深曲直多獘取數亦遲繩以接緒爲欺隱新舊燥濕則長短不均惟繟無獘取數且速然以施之山川材麓則勢不行矣莫若伐竹爲竿長竿三步一丈五尺中竿二步一丈小竿一步五尺隨地勢廣狹而用之諸獘可免取數在遲速之間竿式如左

九十一約說

本約認地說

廬舍說

荒田說

軍屯田

山莊稞子田

河灘田

軍匠田

塋田

活地

零邊磞星田

佃地說

學田

祭田

廟宇香火田

寄莊田

九十一約說

蓋方田有二有按裏查丈者有扯丘數叚者按裏則各裏攙錯查丈間奔走紛擾易爲欺隱扯坵𨿽善但可施之平原沔池包絡山水宛轉起伏莫可封坵都按道路山頂溝崖河岸分爲九十一約約之大者周圍二十餘里小者十數里每約共得若干村每村廉選若干人以忠厚有徳者爲鄕約以公直無私者爲保正副以壯健敏捷者爲甲長以老成善言者爲木鐸查總地數責若人馬嚴以連坐之法賞信罰必𨿽有姦民無從欺隱矣各約除山石河崖坡嶺廟宇不�耕種外寔丈明地土分別水地上地中地下地並堪種荒地數目及該約大四至邊界地名開列於後

本約認地說

往方田多按里甲查丈都以難於稽核故不論里甲論約所眾稱簡便至各約之逃亡地土舊占之各甲年頭有自種獲利而詭稱逃亡隱糧者有典種收租而攤糧本甲賠納者有佃戶勒價典種弗行鞠爲荒蕪者損人利已病國妨民獘寔出此都旣按約方田卽令民隨約認田蓋習知地脈瘠肥不爽便一附近廬舍耕耘以時便二承糧定業不查自首便三所謂公私兩利官民俱便之術也苐姦猾年頭動稱賠糧者若而年一且付之他戶戀戀弗忍曾不思昔以此地賠狼稱苦今去其賠糧者何不稱便是自相矛盾也渠之心寔以地糧有主欺隱無從攤派弗得故托爲餙詞以告爭耳都旣著爲定法革其宿獘又明爲開示破其機心用是俛首輸服同聲稱便而按約認地之法行矣

廬舍說

周制方裏而井井九百畝八家共之各私田百畝中公田以二十畝爲廬舍田止八十畝每田百畝廬舍田僅二畝二分有奇李翺平賦書仿周制而稍損之以三百六十步爲裏方裏之田五百有四十畝以十畝爲之屋室徑路牛豚之所息蔥韮蔬菜之所生皆於斯焉則每田百畝廬舍田亦僅一畝八分有奇今限田弗行豪右阡陌相連恣意拓種所爲屋室園圃孳息六畜及亭臺遊玩之所縱其所用較古制蘆捨之地蓋不啻幾倍之矣而窮鄕小民居不過容膝出議者矣且天不雨萬物乎地有髙下燥濕之不相等奚啻數十倍因其地勢而雨之厚薄加焉卽造物不能矣故造物能爲時雨而不能爲厚薄之雨以俯順民情也余稍仿周制定田三等以平原沃壤爲上田以坡土平磽爲中田以峣山﹖角瘠薄爲下田𨿽上中下之中尙有未齊乃田之大分定斯功有勤惰識有工拙反薄歸厚壞上作中是又系之人爲矣

荒田說

沔荒田甚多非民力不能墾非民心不願墾良以民逃地荒原業失守地無定主糧無定額或自行請墾或里人報墾始意非不善也顧墾甫數畝卽以數十畝彊塞之已墾行糧輒以未墾糧攤派之�支必逃姦民坐收其利彊爲則蹶業主旋攫其成故小民之視荒田若桎梏然惟脫之爲快耳都自奉文淸丈卽徧視五百里內限復業者以百日止過限則業有定主不得踵獘告爭其認荒地叚各標四至長闊願稍派額糧定爲永業夫地有定主則豪姦不得攫奪主有定數則彊梁不得侵越數有額糧則左右不得要挾用是不假督催各戶踴躍開墾除已成熟作下地外荒田四百四十頃八分四釐六毫嗣後得奉文開荒賬谷之令又墾一百五十頃今寔在荒田止三百頃而巳此寔數也別附冊籍以便稽查故寔政冊卽當據此查報不然荒無定數止按季每次報墾若干則此十數年來所墾寧有旣乎抑何荒田之多也故核功責寔者不可不察也

軍屯田

自永樂二年弘農衛二八下屯而沔境內始有屯田自弘治十三年沔民張朋等奏請軍占民田而沔始議淸查屯田蓋民與軍鄰則民不勝軍軍彊民弱則民須避軍此沔之竹中五里由以散撥也都旣淸查軍占民田若干軍願退於民者聽軍願認種行民糧者聽一皆曲體其情無軌於法要之今日之軍屯非復昔日比矣營捨荒涼行伍凋落都蓋尙﹖﹖親履其地有憐卹之懷焉故軍之無關民田無論其巳認民田行糧者軍卽吾民也則與民一體優卹擇其老弱饑瘦者量加賑濟助其開墾夫是以軍心鼓動無隔藩籬軍民爭奪之釁從此可息矣

山莊稞子田

山莊稞子起自山田僻遠業主不能自耕則出佃佃民食其租稞又地勢峣山﹖角散碎不堪成畝但酌地多寡計稞以入而巳迨後姦民作僞占種山田霸爲巳有分給窮民私收租稞而阡陌相連廣侈富饒亦混以稞子名色不在起科之數絕不行糧此國課之由虛而民生之日困也沔田多有此獘都徧履山谷剔抉搜羅盡入簿單然後詳加審查摘其不堪者除去堪種者減消登之版籍定有頃畝輕其賦稅時爲徵輸國無逋負民無偏累而山莊稞子之獘淸矣

河灘田

河灘地不可一律齊土淤則爲膏沃沙爲則���而懸崖灘塌水口衝潰至爲不常或者爲損���之說此可以語土岸若山河則一刷若掃矣沔出�類最多有民

者河灘地五十三畝存者僅三分而又爲石沙不堪種他可知巳故減數降則以防後患大都數年一查調停均節不可不畱心焉

軍匠田

軍匠田最多荒蕪者何爲軍匠田與民田徵派錢糧同而糧外有軍裝班匠銀按地攤派小民弗支更以軍匠之恃彊淩虐裏老年頭指稱科斂故小民之�托詞佃種不納錢糧旣久假不歸陰塗名籍裏老不知稽查軍匠無從討索獘可勝道哉都查沔田軍匠田共若干招人認種殺等派糧稍寬余貲以供軍匠之費其認戶冊籍各注本來里甲名色以便考核目今荒蕪漸開軍匠稱便

塋田

塋田占𨿽無幾然而妥先靈於旣往存遺思於無斁孝子慈孫之情於是乎關焉蓋其始未常不封識愼重而後漸凋乏也田易而塋附焉子孫不敢犯主人之禁輕入其彊祭掃漸廢林木若掃坵冢頓墟亦可哀巳然亦有畱除塋田者久之塋主逃竄因此徵�坐之買主而包納之苦生焉訟端由興民情滋擾�查闔縣塋田各令原主標樹封識按數認糧卽��者勿論間有逃亡絕戶亦令地主存其坵塜不��蕪以供柴薪不惟幽魂可妥卽異世有旋裏之子�亦可蹤迹而追求也嗟嗟君子不伐墳水以爲宮�彼有利發掘之賤值而收以爲用者亦異乎仁人之用心矣

活地

活田有原銀贖回者有死契活話者其間𨿽有價之足不足不同然皆以活而未定者稱也乃姦良殊心彊弱異情有原銀巳具而掯調不願贖者有原價不足而展賴必欲贖者甚至更易原契增減價值年月莫辦中證不同以活作死混占貧民而貧民亦有窮且益姦困而無計多揑爲債折虧價以構訟者告斷重復曾無決止此不可不察也至死契活話之說最難憑信夫契巳死矣死者不可復活人話朝更夕攺口是心非問官安能與原契之外而引爲懸斷也故死契活話者勿論其原銀回贖者或原價回贖本�或找價更立死契定名上冊如不能贖不找價者姑與買主賣主本名並上單冊以俟後日更定然必�大過黃冊時方可歸一若此時再不歸一數年未決更復何待且斷無雙名上黃冊之理定以管業者作主不許再爭若不在淸丈時者不與此列

零邊磞星田

畫野分疆犬牙相錯未有能截然齊一者故半鄰外境是謂零邊田勢之可彊占侵奪者四鄰外境是謂磞星田勢之可混褁隱沒者兩者皆獘竇耶爭釁耶不可不察也都巡行四境一一搜查共約若干畝其有未肯心服者則弔取鄰治地冊對查無詞然後�注單冊以爲永照後有彊占侵奪者混褁隱沒者出單冊而鏡之可不辯而明矣

佃地說

佃地者舊承糧佃種之說也此等地大都屬荒薄下地此等民大都屬勤苦良民開墾荒田代補國稅寔皆藉之乃裏老年頭陰制予奪之柄攤派綽斂縱意恣睢始則承糧佃種旣則求推去不可得者故佃戶之困亦荒地閃糧之一端也夫以勤民種薄地是當從獎勸者矧旣以承糧爲詞胡不卽以其糧竟輸之於官而又假之裏老年頭之手以滋姦獘也自職淸丈卽責令佃戶承糧原地認爲本業注名冊籍照則起科自行封納卽有裏老年頭垂涎而聛聣者嚴法以杜絕之矣

學田

學田之制爲養賢育士而設也然必肥沃堪種者方獲寔用近日民間相爭薄田構訟巳久心寔厭之又或以其原情之不妥難逭公議故舉其田而獻之爲學田有司弗察濫而受之且加之尙義之名而��扁者夫以薄田爲學田其根基旣薄而人工鹵莽所入者竟不足以償所出無何而胥從荒蕪矣以此而養賢育士也曾有寔用乎甚之有司原侈學田美名舉以申上定爲制額附之查盤之例當事者不究原情直究其積貯之寡而罪責加焉是無益而貽之害也卑縣痛見此獘寧無田決不用此磽薄之田以滋後患異日者相機設處寧少而精勿多而濫是在有司者畱心焉

祭田

本縣旣奉文崇建月川祠禮當春秋致祭舊議減民壯工食一名七兩二錢以備祭品之費似有額處矣本縣俯而思惟減之公役而供之先哲似屬不雅卑縣淸丈得逃戶張鎖兒地一分凡幾叚共六十三畝一分五釐附廓堪種民爭弗決讓爲官田足備祭祀之用前議民壯工食一名止可募殷寔人役一名�川侗候祠堂以備灑掃香火之役兩者蓋不可缺�者也外有鄕厲田制廢墜弗舉古道久湮孤魂無主本縣於本年淸明邑厲致祭外責令槪縣二十五�裏老各遵制舉祭卽於淸丈內各除壇基一方裁植樹株定立界限永爲遵守誠以祀鬼卹民重典在是不敢忽也抑亦復古道之一端云

廟宇香火田

槪縣古帝王聖賢廟宇若禹廟雷祠及古剎寺��有原設地界住持僧道供應香火除不起科外其僧道俗增田畝照民行糧如額封納他谷鄕村民間�創神祠若關王廟觀音堂之類甚多不可盡以徼�淫詞律也所用地基或系路口或系水沖創祠社�小者勿論大者或占用一二畝積久荒涼靡與護守間有遊食僧道朝來暮往行住無常祗以爲�姦盜之淵藪福利奚存第毀之不忍存之舉以行糧又名籍罔附尺地王土安可虛費而無用也伏讀今甲設養濟院以惠孤貧亟亟惓惓視爲仁民首務而此孤貧之輩可以一養濟院而盡耶境內鰥寡孤獨之類固尙多也誠於此閒曠無用之處有司隨時處辦責令鄕約保正等修建小房納孤貧其中登之約簿稽查存卹與義倉社倉並行不必有養濟院之名境內之養濟院多矣矧此輩安分無他借以供應香火神鬼有知更當慰悅遊食僧道何用也槪縣此等地基俱除糧以待

寄莊田

境外民買本縣田寄籍行糧出於富民者十之七八出於貧民者十之一二然而地糧額數外有派白地銀者有派寄莊銀者亦有上丁行差者未有混占竊據閃糧逃差而蠹獘如沔也都巡丈山中覩美捨良田不問而知其爲寄莊戶也覩土土﹖窯下地不問而知其爲土著民也竊巳抱不平於胸中及審土民苦累之由靡不蹙額泣血稱以賠糧而致迨查寄籍地糧所輪者僅十之一二或絕不行糧者而前之蹙額泣血之窮民企所謂地盡糧存析骨易予賠糧之民也冤慟可勝道哉都逐約搜查按則均糧與土民無異第寄莊白地之例尙未派行以審編在先丁地不可兼派如行寄莊白地之例必盡去丁銀而後可也蓋渠原爲地來吾卽當以地論因田行糧可無他說若曰寄籍當差作正管甲首正借口餙詞詭言惑眾故有十數口而止報一丁塞責者有地五七頓而止顯一丁了事者且以寄籍行差應役心不相習勢不相順彼此兩不便也異日者除銷審編丁銀照寄莊舊例編派斯爲平明之法嗟嗟倡端正始騰謗起怨都知不免總之姦民之細行而知法善良或有諒於都云

○方田碑記

旴衡往玆朝膚寸合夕膏廣霈者疇與令便諟視�海閭寡窮嗟俗康裏愉者又疇與均賦便蓋徵庸輸畝所以爲國也度地衡田所以爲民也田不均則賦不平賦不平則巧得詐拙術得紿眾暴得掩愚其獘也豪舉彊扈脫左閭賦參雙有司之吏朴策﹖﹖兄庭赭逋疊迹骨立流亡較比無終民困而國隨之矣此兩敗之道也尼父曰不患寡而患不均心乎是哉沔之爲縣固巖邑也仰貢國家者二百年來業有憲額其初未始不平一而後稍棼淫也川谷綺纏日摧歲嚙則病在損屯參井閒鉤曲相連則病在侵接陌隅阡錢神握把則病在影析穀數米單畝兩徵則病在偏托名芟荒掩畬爲菑則病在匿希值速市�售租還則病在遺六病起而沔之爲沔非其故矣萬曆丙申之歲月在夷則新城王君主沔爲政酌樂胥布允鑠凡四越月遐望邇親務修墜舉乃召父老而咨之父老曰其田因厥賦寡等王君曰吁發久不櫛則亂衣久不滌則垢沔之田得無類是更弦易軌責在我矣於是起而方之田則三品第其等也司列總分專其責也業主鄰人互相參伍防其姦也主計掌記夥頤書單昭其公也諸簿在堂給人以表示無漏也以所度規所供提絜更比辯核詳也開自守之門网欲寬也定互訐之今志窮詐也然後步輦郊原差墳次膏間采時量以一揆百斤斤乎其悉火﹖屬也始於丙申之陽月越明年丁酉五月告竣故田五千四百六十五頃三十五畝零今得水上中下並堪種荒地共八千六百九十七頃二十一畝一分零故稅除每畝徵糧外賠糧五千三百九石七斗二升零今稅水地每畝九升上地每畝四升七合五勺中地每畝二升八合下地每畝一升二合堪種荒地每畝六合二勺八抄視昔減三之一一時繡錯鱗比野無不稅之田溝塍刻金﹖婁家鮮負空之租豪舉剪羽毛貧瘠祛瘡痏原歌巷謳忻忻鄕至治矣當是時也上以垂福爲期下以永庇爲冀乃王君以伯氏監司河北故功令得別除靑蓋北䢐諸博士弟子曁甿黎庶耆恐恐然以日後爲懼也請勒諸石用垂不朽王君曰可因走狀不佞爲記予尙﹖﹖俯仰今昔得失之林一命之士有存心濟物者矣未有能奏永賴之利也者籍有能奏永賴之利也者未有俄傾而能成焉者也王君以五月之功貽百年之澤勛格靑雲運疾駭飆畫後虞前伐石注規可謂苦心乎民隱矣非有後之賢者相與繼而守之孰克終玆語曰蕭何爲政較若畫一曹參代之守而無失是固命記者之意也良令慈牧識其意沔百世仁可矣若夫川溪對廓垝圯爲災甃石回瀾而成金湯之固適也桴俠橫河姦塩種本奮然起而戢之當也淸其符節汰其委廩傳其蘇焉宜也廣明哲之祠賑懸鶉之士輯遊食之民正也凡此者功兼在昔躅足程人故足術也法得並書王君諱之都宇爾章萬曆乙未進士都美也易曰含章時發所謂名寔副者哉

賜同進士出身文林郎工科都給事中弘農趙完璧撰

萬曆二十五年歲次丁酉孟夏之吉立石

○修城碑記

夫沔崤陵也地當秦魏之衝昔人壘土爲城我朝葺而仍之南瀕澗河一遇泛漲橫泊城下故南城一面久無完堵先後來今玆土者動議修築然率皆旋議而旋罷所繇臨河壁堐髙懸下堆石沙土無所出�築難傭貲非千金不給而工非終歲不竣也比歲水蝗接沴沔人至有負簦攜妻子背城而走者城與氓兩不設禦防又奚翅開門揖盜耶沔父老子弟日夜驚怖咸相與吁天冀得一仁人來爲我保障乃山東王公以名進士拜沔令甫期月而蠹者剟幽者瓞頹者飭囂者屏說者謂白日靑天無以美其廉沒竹烹鮮無以贊其才者也沔父老子弟告天曰王公減�人我保障也我自是可安釜鬵矣公一覩南城慘然意下向父老子弟嘆曰城之設舊矣所以障內而嚴外也傾圯若此保障謂何且墉堵久弛河患之浸淫將無滋甚耶於是遂亟請當路下令鳩工公日環走城下量度經營乃就澗河取石植頹仍以重磚覆其上其工力不得不借之民而時給之粟卽如礪鍜灰堊顏采等項一皆設直償取凡四十日而窳撤什�敵臺鼎峙棲櫓暈赫城之功竣而城之勢屹然壯矣夫沔無南城幾百年餘議修者獨患取土難耳公則易土以石又以沙石亂堆故措手難耳公則除壅沙而反以石爲之用故爲力渺而成功巨官不告賈民不稱厲其無乃是也余於此古﹖見公才而沔之人向所云自是可安釜鬵者余益知非虛語巳然城業修矣誠不負沔父老子弟之吁天意矣苐聞之河距城猶然僅步武而河以南卽山也勢可開之鑿之使河南抵永杜城患余又謂非公才不可乃公山東世閥也頃以阿兄分布河內例當避沔而沔又不可一日去公者於是馬數請兩臺使挽畱之然竟無如例何則夫審形度勢攺河而南以永固此城此又自代公者責也其或沔人嗣是有不同心協力持挺礪以共護此城沔人又得無自貽之憂耶餘壤接鄰封敢以此告封內人且以祝後之來令玆邑者終其事以圖�賴云噫余髦矣久謝賓客卽王公亦未一覩丰��余館甥秦明府爲公同年友自蒲城過沔知公甚悉向余眅眅道之如是余故喜任事之才而又加功成之速也爰筆之以爲記王公諱之都字爾章號曙�登乙未進士第山東濟南府新城縣人

賜進士出身通議大夫前南京刑部右侍郎戶科都給事中洛陽柱峯王正國撰

○沔池縣學遷文昌祠記

文昌之說其來尙矣考之荊州星占曰北辰一名天關一名北極北極者紫宮大座也而史記云斗魁戴匡六星曰文昌一曰上將二曰次將三曰貴相四曰司命五曰司中六曰司祿以關厥文運故郡邑黌序多立祠祀焉河南之屬邑爲沔池舊亦建有文昌祠苐基址洿俯規則﹖﹖秋隘且歲久堙圯繪餙黯昧往令者率因循襲故而止間有肩事者又苦於簿書供億之繁未遑也萬曆丙申歲新城王君來知沔甫下車謁祠周爰顧瞻閔然動容進師儒而語曰崤沔接壤伊洛韶山峙其北澗水襟其南瑞波渙文環峯呈翠蓋所稱巨邑也按乘往昔聞人輩出國朝亦多以徳業文章名世如月川曹先生諸人者此後進所覩記也邇年以來漸覺廖廖山川如故今昔人不相及此何以說無亦文祠低伏奎宿湮欝之咎與盍﹖﹖喬之師儒咸唯唯於是相度經營卜於學宮之左獲地一區基址爽塏遂捐俸貲庀材勼工輦石陶�構祠三楹棟宇榱桷蓋瓦及磚丹堊圬墁葩藻��向之卑者崇欝者豁朽易以堅橈易而隆制度炳�煥然攺觀矣經始於三月十六日落成於四月十八日王君復進師儒而語曰祠宇非地而弗遷責在�司遷而未善責在有司比今文星崇扶景運當暘�時耳目咸與維新可謂出幽遷喬矣吾亦幸苟且以塞責矣脫或士集罔訓訓矣罔善與教而弗學學而弗成責將疇歸且遷祠遷居一也聞昔有築室而�者遷貨而忘其配有病欲而遷者遷居而忘其心非善遷矣故遷心爲上遷身次之遷居爲下君子貴擇所遷而遷也善以鄕善以國復遷之天下復遷之古人乃稱善遷哉師儒栩然抗手曰命之矣此司教諸弟子責也敬勉旃無何王君伯氏監司大河以北國家令申得攺除朱輪將謁銓司諸師儒僉爲盛事不可無傳且欲永印其訓旨具狀始未走敝邑屬余爲記而勒諸貞瑉余惟公孫僑相鄭都鄙田廬各有等規尼父進之君子之林諸葛武侯治蜀官府次捨橋梁道路靡不繕理紫陽朱氏與其亦庶幾先生之政王君是舉識體要急先務不費公鏹不疲民力眞駕�公孫而伯仲武侯良有司哉或者曰孔子賢陋巷許長府舊貫之議今玆之作豈其所好余聞之惇先聖之道數仞其宮墻亦宜不然三臺兩觀春秋所深譏也今天下承平日久幸喜貨官喜諂士喜驕吏喜姦卒喜隨商喜通煢獨喜黠守令者多迎厥喜獘由是滋王君爲政衡畝賦繕城雉汰傳廩戢俠健崇正學之祠優靑衿之士凡徵役徵稅徵課徵布政金悉令民剌名徵具以自投無羙分有羨分輒還之坐視吏人收人無隙而私諸所注厝士冺口碑自在也可謂奉經秉道不逆孔氏者矣今玆之作興起斯文挽近奇覯詎非孔子所亟與哉王君孔子鄕人也諱之都治詩舉萬曆乙未進士蓋文獻世家云

賜進士士出身徵士郎工科給事中函關郭如星撰

○沔池王侯生祠方田去思篇

沔池之田苦不平澠池赤子困﹖﹖盈﹖﹖盈二百年來多影射豪梁兼並恣縱橫富者且貧貧者竄四野蕭條荒艸半版圖九則漫昏昏傳捨當官空﹖﹖於嘆一朝天命王侯來父老云迎咲口開問民疾苦惜民財雷鼓風飛法令該奇袤革心姦宄伏有腳陽春一日回春回沔水渾落事當時郎官盡辟易精神眞與天地通一切功徳萬世利十千國租告紛紜王侯念之思殷殷截竹爲度繩爲直九十一約次第分地單上下親磨考密設關防獘竇掃郊原踏徧風雪蹄香鑪塞滿山穀道不阿權要鬼神驚杖黎要見圖冊早載造圖冊日月明隨教勒石不紛更井田法壞千年後會見王侯區畫成功成十月王侯去小民扳遮王侯禦直指爲國羅賢良方田特奏賢良疏王侯去我誰能畱我思王侯天﹖﹖絮頭生祠伏臘三祝禱祗是抱思不自由墾徧原濕萬畝秋田家賽社醉驗牛數年催租不生愁鼓琴堂上人休休當時不有王侯力安得淸平臥壠疇君不見崔大常導毌輿忠孝兩不疏王侯守官卽守身大人不失赤子眞又不見王飛舄從古仙才有數者我侯經濟之才稱神君海國家聲卿相冶

萬曆戊申孟冬十有八日沔池進士關政善撰

