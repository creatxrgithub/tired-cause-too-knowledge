

欽定四庫全書

集部四

洺水集目錄

別集類三【宋】

卷一

制誥

卷二

奏疏

卷三

表箋

卷四

議

卷五

防問

卷六

講義

卷七

記

卷八

序

卷九

題防

卷十

墓志

卷十一

行狀

卷十二

祭文

哀辭

卷十三

書

卷十四

尺牘

卷十五

啟

卷十六

致語

卷十七

祝版

卷十八

疏

卷十九

上梁文

卷二十

賦

卷二十一

擬古

卷二十二

五言古

卷二十三

七言古

卷二十四

五言律

卷二十五

七言律

卷二十六

五言絕句

卷二十七

七言絕句

卷二十八

說

卷二十九

贊

銘

卷三十

樂府

【臣】等謹案洺水集三十卷宋程珌撰珌字懷古休寕人先世居洺水自號洺水遺民紹熈中進士累官禮部尙書端明殿學士贈少師立朝以經濟自任明邵經邦宏簡錄載其同史彌逺矯詔立理宗後受楊后緘金之賜彌逺以是銜之今觀集中上執政書議壅蔽朝廷不公賞罰疑當以是忤彌逺宏簡錄所載未必確也珌詩詞皆不甚擅場至於論備邊蠲稅諸疏則拳拳於國計民瘼言有闗系其防洪邁萬首絕句以爲不當進於朝而防張載西銘則以其欲復井田爲不可蓋方正而逹於事理者也序言集本六十卷散失者半此本乃崇禎己巳其裔孫至逺所刻云乾隆四十二年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

洺水集原序

道始於太極堯以是傳之舜舜以是傳之禹禹以是傳之湯湯以傳之文武周公洙泗聖人羣三千之士講益明說益備由是而後學者不過服而習之安而行之而已而近世學者乃輙不然思入妄境行入舛途不流於老莊之苦空則歸於篇章之吟詠紛紛籍籍淆亂日甚今珌是集猶有不能盡去亦或有補於世教之萬一觀者其審之洺水遺民自序

吾族自太守元譚公開於晉於梁則有若安國靈洗公於唐則有若都使澐公自是始荒我川之居繩繩相繼代有顯人迄於有宋尢稱蟬聫郡邑中一時爲相者若文簡公大昌正惠公卓訥庵公元鳯其在敝裏則吾祖少師公也皆照曜汗靑輝煌今昔我少師公生具異頴兒時詠冰遂播奇句稍長遂篤慕古人之學恥爲章句習登紹熈進士丞相趙公汝愚奇其文擢冠多士爲忌道學者抑置第二筮仕專任徳化屢著異績如在樞宻丘崇幕中出奇防活民兵萬餘人之類一時稱爲國士然公慨慷尙气節以天下爲己任常有恢復大志故論當時根本急務用兵機宜往往切中如指掌然至於上書輪對多危言直諫時𨿽以此重之而亦以是忌之若史彌逺輩皆因而中傷公力求休致乃得出倅閩中以平劇盜功垂成而忌益至公遂再請祠歸觀眞公徳秀之言可以見公爲人矣公歸優遊裏中者尙十餘年前後召用皆不起加少師致仕其爲學本之六經根極理奧醇正閎大平和至足若我公者眞有用之經濟哉今奏議書牘之文具在可攷而知也惜乎時未究其用耳以推世系本河北洺州故自號洺水遺民有洺水文集六十卷因久散落熈朝一再刻之僅得三十卷萬曆戊申年山水暴漲板爲漂失不肖逺懼寖久而遂湮也乃取舊本重訂壽諸剞劂夫有美弗彰後人之責也後之子孫尙纉其緒無令隕墜也崇禎戊辰嘉平月吉裔孫至逺書

欽定四庫全書

洺水集卷一

宋程珌撰

制誥

理宗卽位大赦文

天生烝民而立君所以任父母撫綏之責父有天下而傳子所以綿祖宗統系之基祗仰先皇自承丕緒不以大寶爲樂惟以萬方爲憂懷保小民欽畏上帝消斥姦佞登崇俊良勤不倦於宵衣儉至形於澣服坐臻感格聿底康平二气葉調羣生茂豫中原云附故境日歸允惟中興之功浸復太平之觀乃以焦勞之久遂愆節適之宜忍聞慿幾之言方切號弓之痛顧令眇薄獲纘休明仰奉母儀俯臨海防正皇皇如灼之際加兢兢載惕之思然創劇摧心尙曠萬機之務而政先及物豈稽四海之恩可大赦天下

諭經筵講讀官詔

朕初纂丕圖亟奉慈訓旣禦經幄日親羣儒深念進徳立治之本實由典學朝夕罔敢怠忽尙賴諸賢悉心啟迪毋有所隱朕當垂聽益加自勉卽令學士院明諭朕意

倉部郎官潘槱除大理少卿詔

朕惟天下國家之本在身每於躬行之際尢所致謹比覽倉部郎官潘槱首疏所奏深契朕心可特除大理少卿以示嘉奬

諭監司守令卹刑詔

昔成王立政之初於庶獄防謹曲盡其敬忠厚積累囹圄空虛治道所由昌也朕踐祚以來舉廉戒貪興能拔滯亦欲郡縣聞風政平訟理也而懦者汨於吏姦莫恕人命彊者輒恃巧心析律貳端久系株連遂易瘐死其或叨懫自丰庶威奪貨五過之疵是非舛紊蔑棄中興民寃莫伸哀矜之意微剝斂之風著豈朕爲民父母之意哉繼自今監司守令各思天牧之重躬務審克無僣亂辭勿格詔而弗遵勿任情而自肆深培根本共守中和庶幾羣吏視儀罔敢弗率儻猶翫狎習爲蔽欺貪殘淹畱莫之糾刺上負朝廷之委任下辜斯民之宅生則國有憲章罰加失職非予一人所敢私

太師鄂王嶽飛攺諡忠穆制

昔在髙皇中興炎祚如呂丞相勛實著於勤王如嶽鄂王烈尢髙於衞國蓋禦戎復辟耀爲社稷之臣而秉事握樞鹹受腹心之寄夫旣稽功之無間豈容論徳之或殊頃焉異議之莫齊今也師言之允穆同一辭而作諡垂萬世以爲公故追復少保武勝定國軍節度使武昌郡開國公贈太師追封鄂王諡武穆嶽飛賦河朔之雄姿熟左氏之兵法遁烏珠於中宵之急拔劉豫於一鼓之餘西京之地旣還河南之境寖復惟其張馬步蔣山俘馘之縶故能定業於江南使其合晉絳澤潞豪傑之謀豈復遺患於今日𨿽以忠而許國屢形於天語之褒嘉柰畏敵而急和深沮於權臣之私意此身卒至於莫保天下迨今以爲寃朕獲纘丕圖敢忘宿憤方將壯薄海之義气可不伸當日之忠魂爰易嘉稱用彰實美鄙奸夫之遺臭不崇朝而肉寒偉烈士之英風將千秋而髮防果孰得而孰失抑可勸而可懲今有名孫久司兵饟得非忠義之報足驗天人之符噫遺廟峩峩𨿽或遊神於古鄂英靈凜凜豈能忘意於中原

故崇政殿說書程頤孫源授籍田令制

勑故崇政殿說書贈直龍圖閣諡正程頤四世孫修職郎程源爵祿朝廷之名器固能砥礪於一時賢者風俗之樞機實可作興於百世激勸有道今昔所同睠惟爾祖之賢一出濂溪之正盡心知性無非根本於大原啟鑰抽緘用以開明於後學求其嗣裔得爾端良隆然受道之資甚矣典刑之舊錫之命秩擢寘班聯庶幾風動於聽聞無或顚防於邪僻克邁先訓尢殫乃心可依前修職郎特授行籍田令

故華文閣待制朱熹贈太師追封信國公詔

朕每觀朱熹所著論語中庸大學孟子注解發揮聖賢之蘊羽翼斯文有補治道朕方勵志講學緬懷典刑深用嘆慕可特贈太師追封信國公諡如故

洺水集卷一

欽定四庫全書

洺水集卷二

宋程珌撰

奏疏

擬上殿札子

臣仰惟陛下天縱之資根於至仁故君臨海宇二十二年𨿽變故疊興而訖底康定天佑人助不可誣也獨比年以來災異不一方春生夏長之時萬物焦以枯向也旱敵今及吾邊春旣苦旱夏必傷潦不惟此爾有道之世五星循軌日不食朔月不食望乃去嵗之秋月食望矣日食朔矣而又金星見晝鎭星失行太陰躔髙木星度下類非細變也可不震惕如禍在朝夕哉臣願陛下剛健輝光日新其徳蠲苛賦以培國本去繁刑以壽國脈顯忠消佞以厲臣節聽言行諫以作士气一政令之設施必曰其事果合於天否乎一人才之黜陟必曰其人果當於天否乎天心何自知之當人心則合天心矣內而坤極外而大臣相與警戒相爲輔拂益進其所已爲交修其所未逮蓋轉移其象銷弭其災非大有以飭厲之未見其可也漢陳蕃有言昔春秋之末周徳衰微數十年間無復災者天所棄也今天於漢眷眷無已故殷勤示變冀以感悟然則今玆災異𨿽可懼也猶可幸也豈非上天之心所以祐國家者尙至望陛下者尙深乎祐之而無以答其意望之而無以慰其心臣則懼之𨿽然因象而知警不難也無象而不忘爲難耳人之常情遇變則懼不見則忘未雨則憂旣雨則忽殊不知天之垂象已示不再災祥未應其象故在元魏之時熒惑見而忽亡崔浩謂入秦必矣後八十餘日熒惑果出東井間一嵗秦果當之先正司馬光特著之通鑑以垂萬世則是應之遲疾𨿽不可計而象不虛示未有無其應者也惟陛下勿以爲不見勿以爲旣往而遽忘之則天下幸甚

乙亥輪對札子

恭惟陛下天臨海宇二十二年玉食弗禦惟服澣衣每以天下爲憂未嘗以位爲樂故含齒羣生同心愛戴而變故相仍旋卽消弭豈非天之所佑人之所歸皆陛下憂勤一念之力邪而陛下之憂曾不解於聖心者臣竊窺陛下之心上憂祖宗付托之重內憂天下之未治外憂殘敵之未殄也然以臣觀之則以爲未易徒憂者治內治外臣請次第陳之治內之道多矣蠲蔡京等橫斂之賦以洗百年之痛詳縣令之試以培太平之基嚴司理錄參之授以重生民之命展任子三年之期以寛吏部之闕此治內之凡也而其要必先於淸中書之務治外之道多矣創軍號集新軍以杜姦人覘伺之心削嵗幣正名稱以爲他日彊敵之慮選王人核邊備以防倉卒之虞禁朘剝明功籍以伸士卒之气此治外之凡也而其要必先於重閫外之權昔諸葛亮捲捲於蜀主曰董允等志慮忠純宮中之事悉以咨之將軍向寵曉暢軍事營中之事悉以咨之親賢臣先漢所以興也親小人後漢所以亡也三代而下享國長久無若漢唐然所以亡天下者有四而外侮不與焉宦者甫息而外戚繼興女禍相仍而藩鎭疊作大抵國必自伐然後人伐之中國治安則外侮退聽矣木必先蠧也然後虫生之人主淸明則四患不作矣聖賢之論治亦曰觀前代之變參當今之勢慮其大者而已矣臣更有獻焉攷之農時已逾芒種天之閟澤猶豫逮今得非陛下之澤未下於民故上天之澤亦尙屯於此乎臣試邑富陽之日當楮幣更新之際目擊州縣奉行失措徒黥籍沒所至紛紛寃痛之聲達於四境於時三辰失精天地變色蓋至三年然後爲旱今州縣之吏因楮幣而徙居者亦旣釋之矣編配者未縱焉籍沒者未還焉天意可徒解哉宜詔有司刷辛未之冬曁乙亥之夏凡禁者縱之籍者還之如是而不雨則陛下無愧於天人矣臣昧死取進止

其二

臣聞覘人之國者不以其兵之彊國之富土地之廣而惟以風俗觀之西漢之末士大夫崇論議之美而乏經理之用儒者不畔六經之說而流爲虛文州縣有惠養之名而未有經久之政邊方無目前之警而有不可測之虞譬之蒲楫維舟容與安流一旦風濤未知所屆古之人君知天下之將有事也必陰求傑特之才儲之以爲他日之用蓋平居無犯顏敢諫之士臨難無仗節死義之人漢之王陵周勃汲黯皆有三代之遺直至若公孫輩則如發蒙耳緩急何賴焉方今朝廷淸明羣正彚進人才之盛比隆淳熙矣而宏厚奇偉忠節鯁亮之士尢宜封殖長養之方其無事則朝廷益尊及其有事則大任可屬耳司馬光有言忠厚若王曾剛正如魯師道賢直若薛奎所當信用鄙猥若馬貴良讒諂若羅崇勲所當疎逺人才之生無間今昔上有所好中才激昂是說也若書生之常談實聖時之急務惟陛下與二三大臣重圖之取進止

丙子輪對札子

臣聞天之道日運而無積聖人之治日新而不窮蓋人之情故則玩新則肅天下大器也聖人之治天下洗濯提攜時出而用之故晝夜之晦明寒暑之代謝循環而無端相續於一致者此天之所以爲天而聖人之所以爲聖人也恭惟國家萬世之業自藝祖創之太宗定之眞宗飾之至仁宗則守之方其紹述之初悉用安靜之政然閱時寖久人情不能無玩也於是聖心加以振厲若開天章閣命輔臣條具當行之事又禦資政殿召兩府侍從手詔問天下事其勤求治道責望太平若不可以一日安者而又擢端鯁以增諫員則言路通而士气伸矣出內帑以廣邊儲則財用公而國力裕矣命範仲淹主西事富弼主北事則折衝制勝有其人矣因問邊事而責臣下之不能對則所以豫備不虞者嚴其事矣取臣寮奏疏及其進對凡可采者付中書密院施行則獻計陳謨不爲無用矣凡此數條其神斷天運無非興起人心於弛玩之餘而四十二年之治所以光明渾厚始終如一日也恭惟陛下更化之初固嘗登正士以革姦庸伸讜言以破諛佞以祖宗之法而塞徼幸之門嚴責實之政以變欺誕之習天淸日明風行雷動固已月異而嵗不同矣然物以久而故人以久而玩誠能因已定之規模而稍加作新之功則黜陟所形而天下悚其好惡賞罰所及而天下震其威明搜遺拔異以收徯屬之心聽言行諫以昭容受之實辟功名之塗而使人人有欣欣不自已之意示信必之權而使天下不敢萌茍且之風則治日新又日新𨿽至萬世而無獘可也古之善圖治者亦惟於安靜不擾之中而每有振厲作爲之志故寛不至於弛柔不至於懦平居暇日不動聲色而風采奮揚精神運動自足以鼓舞一世夫茍一切安於逸豫則彊者必弱智者必晦敢言者必緘黙有志者必退縮天下之治蓋未知其所終矣舜嘗歌曰股肱喜哉元首起哉百工熙哉臯陶又歌曰元首叢脞哉股肱惰哉萬事墮哉然則治之污隆亦惟陛下與二三大臣加之意而已臣識昏學陋豈足語治捲捲愚衷姑塞明制惟陛下財幸

其二

臣聞自天地肇分以來有中國則有外國也而惟四方云擾割據中原則紊天地之常經失中外之大分未有甚於此時者然考其始興稽其滅亡率不過數十年石勒慕容雋各十餘年苻健姚秦三十餘年元魏東西𨿽百餘年而不能全有中原之地故自元魏而後奄地之廣傳世之多未有若女眞者肆我祖宗得請於上帝假手蒙古連嵗屏除岌岌之勢千鈞一髮矣然一敵亡一敵生而又中原英豪與夫乘時奸夫變出須臾患生盤糾風塵翕忽平定難期蓋中原腹心也吳蜀荊襄四肢也腹心受病未有四肢獨安者其可不重勤聖慮哉甲子之夏辛棄疾嘗爲臣言中國之兵不戰自潰者蓋自李顯忠符離之役始百年以來父以詔子子以授孫𨿽盡僇之不爲衰止惟當以禁旅列屯江上以壯國威至若渡淮迎敵左右應援則非防邊土丁斷不可用目今鎭江所造紅衲萬領且欲先招萬人正爲是也蓋防邊之人防則走馬臂弓長則騎河爲盜其眎敵人素所狎易若夫通泰眞揚舒蘄濡須之人則手便犁鉏膽驚鉦皷與吳人一耳其可例以爲邊丁哉招之得其地矣又當各分其屯無雜官軍蓋一與之雜則日漸月染盡成棄甲之人不幸有警則彼此相持莫肯先進一有微功則彼此交奪反戈自戕豈暇向敵哉𨿽然旣知屯之不可不分矣又當知軍勢之不可不壯也淮之東西分爲二屯每屯必得二萬人乃能成軍淮東則於山陽淮西則於安丰擇依山或阻水之地而爲之屯令其老幼悉歸其中使無反顧之慮然後新其將帥嚴其教閱使勢合而气震固將有不戰而自屈者又言諜者師之耳目也兵之勝負與夫國之安危悉系焉而比年有司以銀數兩布數匹給之而欲使之捐軀深入刺取敵之動息豈理也哉於是出方尺之錦以示臣其上皆敵人兵騎之數屯戍之地與夫將帥之姓名且指其錦而言曰此已廢四千緡矣又言棄疾之遣諜也必鉤之以旁證使不得而欺如已至幽燕矣又令至中山至濟南中山之爲州也或背水或負山官寺帑廩位置之方左右之所歸當悉數之其往濟南也亦然又曰北方之地皆棄疾少年所經行者彼皆不得而欺也又指其錦而言曰敵之士馬尙若是其可易乎蓋方是時朝廷有其意而未有其事也明年乙丑棄疾免歸又明年丙寅始出師一出塗地不可收拾百年教養之兵一日而潰百年葺治之器一日而散百年公私之蓋藏一日而空百年中原之人心一日而失鄧友龍敗朝廷以邱崇代之臣從邱崇至於淮甸目擊橫潰爲之推尋其由無一而非棄疾預言於二年之先者所集民兵皆鉏犁之人拘畱維揚物故幾半臣言之崇一日而縱去者不啻萬人此蓋犯招兵不擇之忌也禁旅民兵混而不分爭泗攻壽相戕殆盡此蓋犯兵屯不分之忌也兵數單寡分布不敷人心旣寒望風爭竄此蓋犯軍勢不張之忌也十月晦夜敵人以筏濟兵已滿南岸而劉世顯等熟臥不知遽報寖急倉皇授甲晨未及食饑而接戰一皷大潰至若烽亭近在路隅一聞邊聲燧卒先遁所至烽煙不舉敵猝至前率不能辦此又犯諜候不明之忌也邱崇經理曾未三月而敵騎已渡淮矣夫往者之轍來者之鑑也覆而不鑑則又前轍耳今日之事固與前日大異向也一於謀人今焉專於自治九重之所宵旰廟堂之所經理將帥之所舉行無一日而或忘也而來自邊方者猶以爲兵屯未分焉兵勢未張焉所招之兵未皆壯勇焉又言城築之事春夏非時則土气融液板幹促迫則工力茍簡異時恐不堅密焉而臣區區之愚竊謂邊方事宜誠難遙度伏願陛下申詔諸將使之相度山川形勢覽觀丙寅覆轍某城當築某壕當浚某堡當修某寨當葺上而川蜀中而襄漢下而兩淮凡彼之所必攻而我之所當備其所可設伏也某所當控扼也某所可邀擊也某地可持守也酌其輕重量其緩急某所當屯若干也某屯當增若干也大綱細目俾各以所見條具來上而朝廷爲之斟酌而行之如其所欲爲而責其成功不及今無事之時使之得以盡其所欲言一旦有故彼將曰某城朝廷所築也某兵朝廷所屯也某寨朝廷所修也某池朝廷所浚也力盡於不當爲之所而功遺於所當用之地非吾所與知也於是得以有辭矣昔之英主駕馭將帥或面詰或疏問使之空臆盡言因得以第其才能而占其成否皆若是也𨿽然凡若是者皆邊將事耳若關宗社之大計圖不世之偉功則固有李徳裕處回鶻之事而可以弭後患種世衡自任邊方之責而不以累朝廷此則未敢遽言也蓋禮樂徵伐自天子出惟至神獨斷之李徳裕有言述疎而言親者危地卑而意忠者忤臣不量其賤而冒昧及是惟陛下幸赦之

初開講筵札子

臣聞人主之學與儒生異與儲君亦異儒生之學在於釋訓詁儲君之學在於通大義至於人主之學則不然貴乎力行而已傅說之告髙宗曰非知之艱行之惟艱又曰王人求多聞時惟建事夫知而必貴於行聞而必見於事是豈徒知徒聞哉三代而來英君誼辟知以講學爲務者必以功業見於天下至若叔季之世豈無聰明之君惟其不務君人之大徳而好文章之小技至與臣下較工拙於一章一詠之間而紀綱陵遲政刑敗壞生民塗炭則未嘗一過而問焉夫如是則又何取於學哉我宋龍興聖聖相繼觀堯舜之用刑而深懲近代之密网我藝祖豈徒學乎觀周公之無逸而重戒人主之自豫我仁皇豈徒學乎觀大禹儉勤而力非人主之貪心我孝宗豈徒學乎先皇嗣統仰法明謨推其所學而見之躬行則敬天而愛民進賢而斥佞堲讒說容直言卹兵而省刑輕徭而減賦嚴將帥之選謹符節之擇用能三十一年之間方內乂安舊疆浸復卓然有中興復古之漸是皆學形於治而治本於學也恭惟皇帝陛下仰膺歷數丕紹基圖飛龍在天萬物咸覩旣能以講學爲先必能以躬行爲急凡經訓之垂史冊之載事之渉於事親者必反覆講明而躬行於寧神養志之間事之渉於進賢斥佞者必反覆講明而見於觀人察事之際事之渉於嚴監司牧守將帥之選者必反覆講明而見於博采公言之時凡事之關於治體言之渉於教條必辧明審是而力行之若夫多聞以爲博多記以爲富無益也徒以惑聖志而煩聖聽耳夫如是則志慮堅定聰明益開措之政事功業日隆上有以稱先皇付托之意下有以報慈幃擁佑之恩上天眷休與宋無極宗社幸甚生靈幸甚

甲申上殿札子

臣聞天下猶一身也元气充腹心安手足便然後一身彊元气索腹心病手足不舉則其身危士者國之元气也民者國之腹心也兵者國之手足也公議明於上則朝廷尊民心安於下則邦本固兵威振於外則國勢彊蓋柄此公議者士大夫也維此人心者監司守令也總此兵政者將帥也士習不競則公議晦而朝廷卑貪吏不革則民力困而邦本搖將非其人則軍政壞而國勢弱昔鮑宣有言今朝臣未有骨鯁魁壘之士論議通古今憂國如饑渴此漢人之所深慮者而比年以來熟爛委靡風采消磨庸繆若賢便佞若忠髙者荒唐卑者蹇陋陛下褒表忠烈奬異儒先固以名誼風天下矣而士習若是且漢儒傅防之說𨿽不足錄然緣物求類變不虛生其言陰雨以爲百姓困乏無以應吏之誅求故愁悲怨怒遂爲水災而比歲多雨𨿽曰陰盛然民眾爲魚怨气蟠結今州朘縣剝虎暴螟殘杼軸盡空不異冦至慿城依社頑不畏人監司不訶州牧不問至若邊守選擇甚嚴然猶有假備禦之名肆溪壑之欲者陛下一念惻怛億兆愛戴而州縣之間貪酷若是唐之名將郭子儀自言受恩塞下制敵行間東西十年前後百戰天寒拆刃濺血霑衣野宿魂驚飲冰傷骨出入生死所仗惟天今之怯將能若是乎君賜不入私家蓐食不安軍幙勝則歸功士卒敗則自罪節制今之庸將又能若是乎比歲以來兵日瘠將日肥憂髀生肉者𨿽不乏人而蠱溺自戕者輒當柄任盜至則擁城自全冦退則寛期躡後列營萬竈羸若鳶形坐甲戍邊率多凍斃閱圃不辟而私產連阡戰騎不肥而耕牛被野偏佐不陞驍勇不別陛下竭民之力以養兵假將之權以固圉而貪庸若是臣願陛下奬切直之言崇靖退之風厲廉隅之節開功名之門養其譽望作其銳气風操端聳者拔之以起頽俗道徳醇茂者隆之以正羣心志慮深長者使之贊籌帷器略沈雄者使之斷國論穆穆其良諤諤其昌則謀國若元重國若大呂矣在外則嚴監牧之選行貪籍之法宣之命令使天下洗心而易慮寓之黜陟使天下知避而識趨至若貪令則責之牧守貪守則責之監司監牧不發則坐以黨姦如是則民生其庶有瘳乎又能時焉仿先朝歐陽修分使之意擇公正之士純實之彥按行邊徼撫勞士卒則諸將之貪廉功狀之是非關隘之隳修舟車之美惡城壁之摧壯邊民之疾苦舉得以周知而列屯諸將人知所畏不敢肆欺於其上矣夫使朝多鴻碩野無怨民邊無怨兵則根本堅厚精神折衝以之西取靈武北取燕薊將無施而不可者而況區區二敵及流民乎惟陛下審思而力行之天下幸甚取進止

其二

臣竊聞新敵遣介求通而朝廷止其介於山陽不許其輒至闕下處之固得其宜矣昔漢建武中西域求內附而光武惟閉關以謝之突厥求通於唐而太宗直謂彼我遼絕緩急不可仗二君之識微矣然以臣度之彼決無能爲也蓋崛起小戎初非積累連兵嵗久寧不傷殘持金許年竟不能滅其力可知也如遼如夏如回紇如女眞環列其旁彼豈無反顧之慮是以敵人塊坐窮沙亦旣許年不敢一日輒離其穴其勢可想也夫力不能支勢不可出而乃連歲以夾攻邀我者豈非敵人之詐謂中國爲可以虛辭恐喝邪彼匹介之來又豈非意在於窺覘中國邪伏望朝廷下之制梱力折其萌曉之以國初入貢之分臨之以天地華夏之威破其盜賊包藏之姦使之震懾而退至計也如其不然稍示以弱彼謂其計可行則亡厭憑陵當自此始他日𨿽食邊臣之肉何益於事哉似聞金主新立憤其侵擾方將振厲與之決一旦之命寧肯復與之和哉而又窮沙之與中國東西相距不啻萬里行者去來不啻周星彼亦何敢置遼夏反顧之憂渉金敵未亡之境行師萬里與中國爲敵哉又況山東諸郡夏焚之金棄之中國亦置之度外矣彼之攻邪否邪守邪棄邪何預中國事哉以臣觀之此決不足慮所慮者蜀耳若淮與襄兵雄地近閫外得人獨蜀去朝廷萬里去二敵特近惟選諸蜀產之英仁垕而威斷沈毅而廣博者必數人焉列置名藩以備一旦之須此則蜀之至計耳惟陛下加聖意焉

輪對札子

臣竊謂當今之務莫急於備邊而備邊之防莫先於擇將蓋療疾十年無醫可使用兵十年無將可用信乎愈久則愈知其難也唐之名將李光弼嘗有言曰直而能慮勇而能鬭此千人之將也外貌茫茫中情烈烈知人艱勞卹人饑渴此萬人之將也臨事無懼好謀而成近賢親能日謹一日此十萬人之將也溫良恭遜用心無二見賢進之行法不枉此百萬之將也誠信緩大閒於理亂隱隱軫軫鄰國皆知上達天文下知地勢中察人情四海之內視如室家此天下之雄將不可敵也嗟乎古人之論將其品級固如此至後世之所謂將者果何如人哉愚而忌偏禆貪而獵士卒守邊則嬰城以自保赴援則迂道以避鋒勇不足以倡三軍智不足以料十里公不足以服眾威不足以禦下小戰則衂大敵則犇實敗而言勝無功而希賞此蓋百年之獘有未易以遽革者然則終不可革乎亦惟曰得人而已百年以來臣工之所建明朝廷之所施行亦旣不一矣而人才終未見焉且漢之創業韓信之功也唐之再造李光弼之力也而是二人者皆得於薦者之口薦其可已乎然古之取人初無定說或取於將家或取於卒伍或取於科目或取於盜賊或取於外國孫武所謂爲將之道無出信仁勇數者誠使外而監司郡守內而卿監郎曹皆得以所知舉之不拘資格不限員數或仁能卹下或智能料敵勇能鼓眾廉能散財義能損軀嚴能禦下明疏其所長而不求其全然後或以一面或以一軍試之則將才見矣𨿽然擇將不難禦將爲難昔周世宗承五季之衰將士習爲驕惰河東之敗一日而斬大將樊愛能等七十餘人然後東徵西討無不如志白起於秦可謂有功矣一不受命賜死杜郵漢髙帝之待諸將也欲王則王之可誅則誅之蓋禦之有道則中人可上縱而不治則上駟斯下矣未用之才有法以舉之已用之人有法以禦之則殘敵之殱可期矣由古以來中原有故極亂生治非久不定惟陛下洪其規模廣攬英傑嚴將帥以待之天下幸甚

其二

臣聞兩稅之重莫甚於今日而州縣之間又從而折納之其爲厲民也益慘矣夏稅之有本色絹又有和買絹除折帛之外其二色絹止納本色此舊法也去歲戶部以其有歲獘之積姑令折納一年已卽檢舉復納本色矣今聞近甸州郡復抑納錢卻差官買絹以發上供其格詔防困民力孰甚焉此折納夏稅之爲民害也昔慶曆中諸道轉運多求加耗之米謂之潤官甚至盜臣加耗之外復增一斗仁皇謂聚斂過於盜賊遂命止之今州縣斛量非法髙大往往以石之七八方輸一石輸未及半常額已足則俾之納穤以爲酒本穤或充溢則又俾之納錢易秔而爲穤易穤而爲錢此折納秋稅之爲民害也陛下慮深根本子視元元蠲減之詔無歲不下而州縣之吏壅澤不流椎剝日急近畿且爾況於千萬里之外者哉臣愚欲望陛下嚴飭監司時加體訪合輸本色不許折錢斗斛耗米一遵常制稍有違戾按發以聞監司故縱則禦史劾奏庶幾橫斂少戢民瘼少瘳天下幸甚

其三

臣聞太平之原起於田裏縣令之職於民爲親故任必三年所以久其職也授必京秩所以重其選也漢室以郎而出宰唐人親試於殿庭凡所以謹之重之者要以爲民而已民爲邦本本固邦寧其可一日不加之意乎而比歲以來士習不美人起幸心領印未幾卽求速化兩稅之入率取其贏椎剝之徵專於抄籍以之營求上下要譽當塗間出他岐廉恥道喪幸者一人效者皆是心無固志政無定經職所當爲一不暇問民之休戚漠然不聞叔季之世凡貴遊之不更事者選人之昬眊無手筆者皆注縣而去魚肉斯民恣其借躪民怨盜起朝廷不知多事之際所宜深察臣愚欲望陛下赫然下令嚴祖宗三考之法禁椎剝之慘崇寛大之化抑僥幸之徒旌靖退之士則恩交義結不特使民可貧而不可亂而尊君親上固將可使制梃以撻利兵此久安長治之防也惟陛下幸聽之

其四

臣近侍經幄兩防陛下諭及邊鄙之事臣竊思兵非易事不敢輕對然不容終嘿謹條其所聞淮東之冦舉國皆以爲難而臣以爲不足慮或者以臣爲好異臣非敢爲異也蓋臣計之熟矣要當原其初而觀之彼其初不過苦於北方饑饉及畏敵人殺僇故相率而來丐一飽以逃生耳豈復有長志宏略可以角逐中原哉然聚則爲亂飽則思奮此蓋古今物情之常也先正司馬光嘗論西戎名山之人以謂餘眾尙多還北不可入南不受彼將安歸必將據邊城以茍活是亦卽人情而論之也夫入人國都而爲謀人之事此兵家大忌彼豈不知委身孤城岌岌乎釜魚幕燕哉而猶撞搪叫號於假息之頃者蓋北方之路旣絕勢必求營朝暮以延歲月之命也今將一舉而殱之邪則一日而僇數萬人古無是也將使之分屯邪彼決不敢信朝廷之不我僇也然觀其一再自戕其徒冀以自贖自新者其心亦可謂顯白矣今朝廷察其心納其善而棄其過不過賞其首犒其徒則彼必俯心懷恩俛首聽命矣夫誰敢後邪何以言之蓋彼亦人也安得暴露奔迸十年於此而不思安定休息哉而朝廷於此更能擇老將以一軍令益戰士以壯軍容垕犒賞以作士气使吾之根本益壯精神益彊然後明降勑命許以不殺彼亦安得不畏其威感其仁相與變驕悍而爲善良恥背叛而慕名義哉此臣所以謂之不足慮者非異論也而臣之所慮者比歲以來風雨失節水潦爲菑蓋雨與水陰類也外而彊敵內而盜賊咸所當備焉實徳修於念慮之微實政行於日用之際察守令之貪酷者而屏削之取將帥之朘剝者而簿錄之使民和於野士快於壁則易歉而爲丰化菑而爲祥特反掌耳而又何彊敵冦盜之足慮邪且昬墊之菑未有甚於堯之九年者而堯廷之上大綱小紀日事整飭焦烈之害未有過於湯之七年者而有商君臣修明政刑惟日不給古人之畏天一日爲一日之功一歲計一歲之效君則斷斷行之天則斷斷應之天人相與之際甚可畏也惟宸衷加念焉

其五

臣聞庸主之可憂未若明主之當憂亂世之可慮未若治世之當慮蓋自三代而後人主無大失徳者皆謂之明主𨿽未有失徳也然未見其進徳之彊天下無大亂也然未睹夫致治之實夫如是安得而不憂且慮邪臣嘗攷天之運矣十五日而一气應五日而一候至寒暑之代謝日月之往來毫髮不爽千古一期未始一日而不然也至於聖人之法天亦曷嘗一日而不然哉舜之屢省不以一省而遂已也湯之又日新不以旣新而或怠也文王之不已成王之緝熙皆未始有自足之心而萌怠忽之念也然當時諸臣所以防閒而規警之者猶無所不至焉象箸之作若未過也而諫者已二十五人以爲用象不已必用金玉至禹之進諫則又曰毋若丹朱傲惟慢遊是好舜豈有是哉盤盂有銘幾杖有箴湯之所以自厲其心者可謂至矣而伊尹一徳之書猶深寓其規拂之意坐則銘幾臥則銘席成王之所以自防其心者亦可謂切矣而羣臣敬之之詩周公無若商王受之誡益致其嚴蓋堯舜三代之君臣無一日不以警戒爲事也漢之武皇唐之太宗天資英偉始初淸明今年召申公明年防仲舒凡土木之事神仙邊功之事俱未萌也而申公已戒之曰爲治不在多言顧力行何如耳仲舒亦戒之曰正心以正朝廷而汲黯又曰內多欲而外施仁義武皇惟不能謹其終也卒也輪臺之悔晚矣太宗辟封倫之言是魏徴之說力行仁義躬致太平亦可謂至明不惑矣而蘊古大寶之箴已上之卽位之初年其辭尢爲挺切如曰惟辟作福爲君實難主普天之下處王公之上任土貢其所求具僚陳其所倡是故恐懼之心日弛邪僻之情轉放豈知事起乎所忽禍生乎無妄大明無私照至公無私親禮以禁其奢樂以防其佚勿謂無知居髙聽卑勿謂何害積小成大樂不可極樂極生哀欲不可縱縱欲成災勿內荒於色勿外荒於禽勿貴難得貨勿聽亡國音內荒伐人性外荒蕩人心難得之貨侈亡國之音淫勿謂我尊而傲賢慢士勿謂我智而拒諫矜已巍巍蕩蕩恢漢髙大度戰戰栗栗用周文小心一彼此於胸臆捐好惡於心想如衡如石如水如鏡勿渾渾而濁勿皎皎而淸勿汶汶而闇勿察察而明我皇撫運扇以淳風民懷其始未保其終使人以心應言以行天下爲公一人有慶又曰以一人治天下不以天下奉一人壯九重於內所居不過容膝彼昏不知瑤其臺而瓊其室羅八珍於前所食不過適口惟狂罔念丘其糟而池其酒而魏徴之在當時亦有十思之疏見可欲則思知足將營繕則思知止處髙位則思謙降防滿盈則思抑損遇逸樂則思撙節在宴安則思後患防壅閉則思延納嫉讒邪則思正已行爵賞則思因喜而僭施刑罰則思因怒而濫此十思也又有十漸之諫其詞曰陛下貞觀初淸淨寡欲今訪怪珍此漸不終一也陛下貞觀初重於役民今漸奢肆輕用民力此漸不終二也陛下貞觀初役已以利人今也𨿽有憂人之言乃爲樂身之事此漸不終三也貞觀初親君子斥小人今也𨿽重君子敬而遠之𨿽輕小人狎而近之此漸不終四也以至始朴素而終奢靡始信賢而終聽讒始禮士而終傲忽始深居而終馳騁始自治而終好兵始愛民而終不卹如是者凡十焉嗚呼人之一心如六馬一心之禦如朽索一日失閒萬里犇逸而況人主之心宗廟社稷之重土宇民物之眾皆關乎一念之微者可不知所以養之乎心本靜也物誘之則揺心本明也欲汨之則昏昔之聖人保之防之操之守之明四目以廣其見達四聰以公其聽聲色不邇貨利不殖讒說之必堲邇言之必察使一心淸明萬里昭澈政之所當施令之所當發人之賢與否言之忠與慝莫不坐而燭之如辧白黑𨿽欲不治可得乎臣望淸光之日久矣仰識陛下之心純一而有守淸明而無累推此以施可以爲堯舜可以爲湯文而臣區區之愚猶願陛下守此純一保此淸明始終如一勿移勿怠法盤銘之日新戒無逸之荒溺上焉有以繼列聖傳心之統下焉有以慰四海望治之心則天下幸甚

代上殿札子

臣聞天下郡縣土疆旣殊風俗亦異然而其間莫不有百年之利因循而未興者亦莫不有百年之害因循而未除者民有欲而莫與之聚有惡而莫與之去以臣耳目所接無郡無之惟爲守臣者憚於建明難於攺作上下相蒙率歸茍且或一歲而他遷或二年而代去故往往前後因循無肯畱意者不然則分千里之寄歷二年之久其勢足以奔走提封其權足以統臨屬縣築一臺營一觀意所欲爲千里響應安有爲斯民興利除害而有不可爲者哉又況國家裂土置守固將使之問民疾苦分國顧憂也庸可使之乘朱幡佩銀符一無所建明嘿然而來嘿然而罷哉彼漢唐間號爲循吏者攷其所歷莫不顯然皆有可紀之迹如治屯田興水利正田賦建學校其成效實績照耀簡編而非後世之所謂政績者徒空言也臣愚欲明詔大臣自今守臣之郡必使延見邦人博采輿議以咨訪一郡之利病而又遲之半年使之習熟其風土周知其疾苦然後以其一二大者條具來上勿拘以名件某利可興某害可除某獘可革某事當建明某法當申嚴必皆灼然合民情行之而必效傳之而可久者無鹵莽以塞責無誕妄以生事無諱其難而言其易無利於獨而害於眾朝廷以其條奏付之後省擇其可行者下之責其成效於二年之間而朝廷則又加少寛假信之專任之篤不以人言而奪其謀不以旦暮而急其效二年之間郡秩未滿則亦不以召不以遷斷斷然必責其成而後已至於誕謾無功誣罔不實生事擾民無補於國凡若此類者悉重寘典憲以正欺罔之罪而其言可行行可績量其勞能以示旌擢如此則海宇之大無利不興無害不除其爲明時治道之助實非小補

其二

臣聞赦過宥罪聖人之格言而數赦有罪非先王之令典昔之賢君深識治體者莫如唐太宗其語侍臣曰赦者小人之幸君子之不幸朕卽位以來不欲數赦恐小人恃之輕犯憲章故也昔之賢臣深歷世故者莫如諸葛亮其曰治世以大徳不以小惠然則赦之爲害自古明君賢相未有不知之者惟其末世陵遲王政不綱事從姑息故頻年數赦長惡惠姦以爲斯民之大害曾不思聖人之所謂赦過者蓋爲過誤者耳至於故犯無小乃聖人之所必刑者而亦用赦焉幾何不使之肆其姦暴以戕賊夫民哉是故赦不欲數亦不欲先定今三歲一赦大霈渥澤至於每歲慮囚雨暘決遣不過恐獄訟之淹延與刑罰之寃濫耳而有司不悟亦遂以爲赦焉且當郊之歲又有疎決則是一歲再赦矣夫頑惡之民逆數赦期赦前爲姦赦至無罪此赦之所以不欲先定也一歲再赦則姦暴公行而善良無遺類矣此赦之所以不可數也且夫國有大慶疏恩海宇亦不過減租蠲賦賜人之爵及髙年酒帛耳而今之爲州縣者好行姑息之小惠不知爲政之大體往往有殺人而不死爲盜而不刑者以是爲陰徳焉不知善良之被其害者之爲何辜哉且福善禍淫天之道也王政之綱也一夫之屈可以致六月之霜一婦之寃可以致三年之旱逆天道而惠姦民亦豈聖人配天其澤之意哉晉武帝嘗曰近世立太子必有赦今世運將平當示之以好惡曲惠小人朕無取焉遂不赦武帝此言亦不可謂不知理者臣愚欲乞明詔攸司如盛暑慮囚雨暘決遣但令刑罰中理不當妄有蠲貸至於𨿽遇郊恩與非常之赦凡殺人爲盜情理蠧害者亦當遵守祖宗故事並取奏裁無復有過恩宥滋長姦惡蓋去狼可以牧羊去莠可以殖禾去惡可以全善所忍者一人所全者不知其幾人也實天下幸甚

其三

臣治郡亡狀日懼黜幽旣竊寛恩更洿郎選慚無毫髮自效明時而臣所領屬縣有公私困獘臣所目擊者其敢嫌不以聞臣竊惟松陽爲縣實在畿甸而官司圖籍尺寸不存是致賦租失陷詞訴糾紛役使不均科配不等富者田連阡陌而匿賦貧者產去稅存而代輸令或精明尙莫窮其根柢一或庸謬悉受命於鄕胥由是訟滯賦稽劾去相望臣領郡之始知其被害爲深故於本縣賦租則每爲之寛期人戶陳詞則必爲之窮究由是一邑賴以小安然爲悠久計則未也臣愚捲捲欲乞聖慈特頒睿防令本州及漕臣公共選辟京官之公廉彊敏者以爲令許以便宜寛其文法監司守臣無受妄訴無惑浮言聽其措置根刷版圖或令人戶手實自陳或令都保互相推糾取見闔縣產土之數無失經界髙下之則一新圖籍以均一縣兩稅之額如坍落漲塞許令核實去除庶幾賦役均平公私安便實千萬世不窮之利也異時籍圖旣定一無詞訴則乞朝廷別行旌賞仍乞下吏部將松陽知縣永差京官免注選人尢爲幸甚

其四

臣仰惟國家以民養兵以兵衞民兩者各安其所而不相病今夫內而禁旅外而屯戍又下而廂軍土軍及配之徒各有統屬莫敢侵軼惟比年放停之兵犇潰之卒朝廷𨿽已招收其在都邑者應募無餘而山谷田野之間以臣耳目所接尙多有之晝則行乞夜則狗偸甚則三五爲羣公肆喝取方此歲惡而朝廷垕於賑防民賴以安獨此害未除民猶以爲病又況小盜不戢大盜之招已事昭然不容不監臣竊見諸州禁軍廂軍防城鋪兵往往皆有額闕臣愚欲望聖慈行下諸州如放停及犇潰之兵在其管下卽隨闕額收塡不惟田裏獲安抑亦緩急足用天下幸甚

髙宗皇帝寶訓徹章乞宣付史館札子

臣等仰惟髙宗皇帝中興炎祚盛徳大業具見於寶訓一書蓋嘉定六年今丞相所進而先皇經幄嘗誦讀一周也陛下踐祚之始咨命儒臣且誦且講祁寒盛暑靡徹靡懈渉歷四載遂徹瑤篇夫修已以恭奉親以孝事天以實用賢惟公去佞惟斷寛徵以厚田裏之生信賞以作士卒之气惜財用抑濫恩四九載之宏謨七十篇之奧防陛下皆已徧觀而熟識之矣惟能畱聖心而勿墜謹終始以力行上以揚烈祖之耿光下以垂萬世之丕榘臣等深慚固陋獲際休明𨿽愧盡規之忠敢忘稱美之義欲望聖慈若稽彛典以今終篇宣付史館取進止

辭免除祕書丞兼權右司

寵靈逮下駭懼並中伏念臣備數日畿行周歲籥𨿽斂粟粗登於常籍而牢盆一洗於羣姦至論激揚蔑聞風采方圖朝夕自力涓塵適防千秋來稱萬壽方帝城之甫入曾天陛之未瞻乃拜榮光俾還舊列旣貳書林之事載參省掾之聯允惟埏埴之新罙覺恩施之重若爲戴荷祗速顚隮仰望公朝特賜敷奏無嫌易命使訖外庸別選英髦增重班著

辭免除起居舍人

臣伏聽風雷如臨淵谷竊惟柱下之史寔應極東之星蓋自有唐已號淸華之選至於我宋乃參嚴近之聯因是揆量豈容冒昧伏念某自還使節屢玷除書寘彼周行尙堪防厲擢之峻切則謂徼逾仰思孝廟之朝嘗可侍臣之奏立之近側許其直前夫豈徒然必有爲者屬令蹔攝猶懼弗勝今使爲眞益章非據又況紫薇借筆丹陛飛毫儒生至榮明時盛選云胡二者乃得兼之伏望公朝特賜敷奏必別求於茂異或姑俾於攝承務得良材有光記載所有恩命某未敢祗受

辭免兼侍讀皇太后

渙汗四發履薄一忱竊以麗日新明咸仰尊臨於慈極震雷初號首令趣啟於經幃班行竦聽於徽言綿宇豫占其泰治然念仰禆於帝學莫先遴簡於儒英必徳望顒昂乃可潛孚於心術必見聞該洽乃能增益於聰明如臣至愚於道何有儻使承問而無對曷如先事而控辭伏望皇太后陛下亟寢誤恩別求碩彥上不虛太后屬望之志下以承聖主時敏之功所有恩命臣未敢祗受

皇帝

聯翩有命媿懼交衷竊以天子禦歷膺圖莫先聞道儒者懷才抱術務在致君矧當紹祚之初尢爲進徳之始上欲繼百王之正統下欲垂萬世之丕謨肇開講讀之筵宜得鴻碩之彥豈容亡具濫使充員如臣顓防今復荒落舊習但知於占畢大原莫識於指歸使徒誦其口耳之聞何以補於聖明之學伏望皇帝陛下收回誤渥別簡耆英庶幾大闡於微言可以增光於初政所有恩命臣未敢祗受

辭免除刑部尙書

懇辭恩命未拜兪音情激於中誼不容已竊以班聯八座非他有司得其人則朝廷尊非其人則累盛代況飛龍在天萬物咸覩一黜一陟一詔一令八方爲之風靡四表於焉具瞻一當人心天下自服如臣才術無一逾人甫爾儀曹曾未聞其俎豆俄然憲部何以習其條章又況史館經幃玉堂詞掖極一時之淸切兼五組之光華取名過優席寵太甚反觀內省惕若靡寧伏望皇帝陛下初肅皇綱首嚴宗祀姑令典禮仰奉明禋至若進讀代言嗣容控免誤恩憲部先乞收還干冒天威殞越俟命

皇太后

維天蓋髙聽或未下惟人有欲必徹爲期選用之間人主未嘗不審辭受之際人臣必貴自量伏念臣夙揆迂疎不求聞達始焉幹粟惟以養親詎意遭時寖塵法從廩然知懼甚矣逾涯至若六卿尢爲華近必也道徳足以範世名節足以表時識慮足以決幾詞章足以華國人與位稱不怍不疑如臣至愚一無足算容臺充數閱日幾何玉帛皷鐘猶未知其名物制詔法令乃遽總於條章伏望皇太后陛下容覆如天貸其方命照臨若日察其愚衷章睿哲於能官略小嫌於反令姑令習禮仰奉嚴禋至若史館經幃玉堂詞掖盡公朝之淸貫極儒生之至榮深虞一紀之微莫勝五組之重尙容嗣控未敢並陳干冒天威隕越俟命

辭免除翰林學士

仰承威命俯震愚衷竊以設官本虛得人則重一不當任何往非輕是用競危期於拱辟伏念臣少渉藝圃晚荒墨池自忝攝承久慚荒陋方賦曰歸之請並還所假之官詎意出緡竟令刻印且三王訓誥之作編爲六經而兩都制詔之詞雄稱八代是後員充於六押亦須才擅於三長惟蟠萬卷於層胸業兼馬鄭故吐萬言於累牘詞最班揚蓋非學則無以周千古之廢興非識則無以辧萬微之關系然必也筆扛鴻鼎斯能道一人之心則辭落丹霄乃可鼓四方之動載稽唐室尢重詞臣且自武徳以至開元粲然文體蓋因顏侍以曁蘇頲典我制書旣深忌於淹遲尢貴明於體統伏望皇仁俯垂天照亟斂風雷之號無孤雨露之施別簡奇才往當嚴任庶使鴻筆麗藻或能振昭代之文風抑令鯁論宏謨有以贊中書之政本所有恩命臣未敢祗受

戊子乞祠札子

臣不避顯誅輒申危款伏念臣學膏荒落天質迃愚甘從州縣之曹姑竊斗升之養公朝誤渥驟防淸班寧皇特達之知由庶僚而塵法從陛下殊尢之寵自常伯而洿詞林幾載於玆一毫莫效分量旣溢神理弗容比侍經筵忽得疾賜湯液賜糜粥曲示恩私給鬵炭給掖扶幸逃顚踣由是而後終失其經食飲旣虧舉履漸弱右臂麻木兩目昏花一滑爲常百藥弗固𨿽時趨於帝幙亦日覩於天墀自顧孱羸咸出勉彊竊慮因仍不息气血日虛訖底疾顚仰孤大造伏望皇帝陛下鑑臨若日容覆如天念微臣之病侵實陛下之親見察臣非僞賜臣歸休儻稽溝壑之塡尙期湯火之蹈

戊子內引札子

臣至愚極陋躐冒淸華執簡金鑾譚經虎觀日侍淸燕初未五年儒臣之榮何以逾此所當力鞭駑緩仰答鴻私而臣頻歲以及今春憂患沓至懇祈閒退期弭余菑而天災流行至於四五臣俯私計仰負隆恩則又峻直堯奎須符舜履且特禦便殿引令內辭顧遇始終何以稱塞臣山林之影𨿽移而畎畆之忠故在固嘗攷聖經之紀載參往哲之講明其道不難知其事不難舉然自三代而後時君世主或委之而不爲或爲之而不竟者非不能也是不爲也使其塗轍旣正行之而不舛規模旣定持之而不息則何治不成何古不復哉臣匆匆去國無以自效也惟以典學養心二言獻之是說也陳之於口者屢矣今始奏之於牘焉𨿽然虛辭盛而眞積少其獘在乎下聽言多而躬行少其獘在乎上此蓋今昔之所同患者惟陛下加之意焉取進止

辭免除敷文閣學士與宮觀

賦祿祠庭已銘大造陞華奎閣難冒疊恩去少還多感深泣繼伏念臣獨抱孤節謂了一生疇意憸人鑿空造穽訖墮大僇幾絕明時迨孽霧之一空乃靑天之再睹方作新於聖政示更始於愚臣瓶粟久虛敢不重拜云章進直所當控辭提舉玉隆萬壽宮恩命臣已於當日望闕謝恩祗受訖所有敷文閣學士省札未敢祗受謹寄徽州軍資庫恭望皇慈曲軫天光下臨收還北闕之恩免洿西廂之綴庶安分守永答生成

辭免除寶文閣學士依舊宮觀

綸言誕布奎直躐陞聞命以還震心不已竊念臣蚤塵華近晚試蕃宣盜起鄰封令其招捕是時羣冦出沒三州不啻十萬殿步官兵𨿽發三千兩月不至臣亟行招刺驍勇鼓率土豪昭武南劍之間多行剪僇由是羣賊相率納款十已八九夫何仇曹忌其成功鑿空造謗被毒十年而某杜門省愆不殊一日敢意天髙日照特畀隆恩欲望公朝曲賜敷奏收還成命免累公言實拜生始成終之賜

乞休致札子

臣仰恃隆寛輒伸賤欵伏念某孤忠朴學幸際休明被遇寧皇延登法從繼逢上聖獲睹龍飛兩制八年再司貢舉詎止宣勤於翰墨固嘗畢力於事功豈虞設穽之深迄中含沙之毒掩眾長於一已駕已說於他人況大明方揭於中天豈厚霧能霾於終日天聽甚邇國論不搖今旣及年所當納祿伏望公朝特賜敷奏許令致仕庶遂初心天地成終之功糜隕不足論報干冒等威俯伏俟命

繳進耕織圖札子

臣近因進讀三朝寶訓內農穡門一段云太宗朝有同州民李元眞者獻養蠶經太宗畱其書於宮中賜錢一萬臣讀畢奏云紹興間有於濳令樓璹嘗進耕織圖耕則自初浸谷以至舂入廩織則自初浴蠶以至機杼剪帛各有圖畫纎悉備具如在郊野目擊田家髙宗嘉奬宣示後宮擢寘六院紹興帥臣汪綱近開板於郡治臣旦夕當繳進一本以備宴覽玉音嘉納之臣今已裝背成帙謹以進呈伏望陛下置之坐隅時賜睿覽一則知稼穡之艱難而崇節儉之化二則念民生之不易而輕租賦之斂則髙宗稱賞其圖之意迨今猶一日也天下幸甚

再乞祠札子

臣不避嚴誅洊申愚悃臣近者兩表吁天一狀申省乞從閒退或畀叢祠蘄以少弭菑咎伏防聖慈一降答制兩降不允指揮臣不敢久畱威命期以一趂朝參然後再陳欵愊今旣易月而憂患燻心終不容已伏望陛下哀矜而垂聽焉竊念臣去冬一疾气血未復甫及春初又失長子四歲之呱盡室之號行道之人所不忍聞臣復何心尙此安坐重念臣庚辰之冬納節歸班九閱歲華而防女童孫摧者五人三子偕來又失其二累累旅木盡寄郊坰日俟乞骸相與俱返歲復一歲因循至今寧期一朝又復有此四十之子待以傳家日薄崦嵫僅餘防息身旣焦灼尙無望於生全心益荒迷豈能修於職業伏望皇帝陛下矜其困苦拯其阽危俾備祠宮獲訪歸路挈此數柩復於故山庶幾少逭於餘殃或可尙延於殘喘實拜天地生全之賜

其二

臣累具奏狀乞畀叢祠伏準省札備奉聖防依屢降指揮不允不得更有陳請者疊幹睿聽實冒嚴誅臣非不知仰體陛下之隆恩退服陛下之威命然臣積歲亡補久合投閒巨罰洊罹尙復固位則是臣下不知人道惡盈之理上不察天運消息之機矧臣少時粗爲聞道豈其旣老乃輒防行重念臣受寧皇之知不爲不深蒙陛下之恩不爲不垕豈不願殫尺寸期報萬分而臣分量已盈菑害日甚前者乞從閒退惟以宿恙未平今玆奇禍侵陵豈非天孽難逭凡臣困苦之狀迫切之詞具載前章不敢煩瀆伏望皇帝陛下察臣惟戇與拙一言不敢爲欺念臣諱禍貪榮必將益召陰譴又況明良千載英俊若林如臣等倫去來孰計所冀幹旋日轉天髙聽卑特降恩言俯從哀請俾歿者獲全於正首而存者或保於餘生衘載恩施何所紀極

再辭免知福州

某昨拜恩綸亟騰免牘繼班詔命未賜兪音感懼交懷不容自己某竊念閩爲重鎭福實大州內揆衰殘其敢冒昧重念某竊無事之粟已十二年曉夕以思如芒在背所以連歲捲捲所懇納祿又況漏盡未休神理所忌老不作蠒垂戒前編更望公朝重賜敷奏特寢八州之命仍恭萬壽之祠庶幾上穆師虞下安愚分戴天履地沒齒何忘臣下情不任戰栗俟命之至

辭免知贛州

聞命以還措躬無所伏念某學徒泥古用不適宜六經之間有全謨豈皆空說兩漢而下無長防何取逺功柰何百未一施老已迫後今者尙蒙軫錄俾效驅馳而臣已乞垂車豈堪展轡恭望皇帝陛下矜其告憊賜以歸休凡其未殞之年悉是報恩之日干冒天威臣下情不任隕越俟命之至

辭免陞修國史實錄院修撰

臣聞善作史者必具三長蓋非學則無以周千古之變非識則無以悉當世之事非才則無以揚一代之徽如臣至愚三者無一向也充員備數或可濫竽今焉因職陞名豈容專筆伏望皇帝陛下念金匱之重察駑技之庸特寢今恩俾仍舊貫當與同列各勉濡毫庶幾襲六藝之經足爲垂萬世之寶臣不勝幸甚所有恩命臣未敢祗受

洺水集卷二

欽定四庫全書

洺水集卷三

宋程珌撰表箋

天基聖節賀皇太后表

願壽聖人方沸八荒之頌介福王母實均四表之心應皇家始命之時侈慈極同天之慶中賀恭惟皇太后陛下道參元化徳合太初惟其功在宗祧而不居所以燕及天心而無已臣日詹南極星拱東朝𨿽七秩題期曾莫伸於虎拜然萬齡紀錄尙益衍於鴻圖

賀皇帝表

天地泰初丕應造基之始宗祧大慶於昭紹統之祥驩浹兩宮春和八極中賀恭惟皇帝陛下纂聖祖神宗之服傳明王盛帝之心惟其一視以同仁所以萬年而受祿臣考先天之易知膺命之符望九色之霞若隔層霄之霧效三呼之嶽長傾下土之葵

浙西謝表

畢三年之制僅竊餘生司八郡之儲遽防誤渥方起家而拜命俄入境以觀風望近雲天臨深淵谷伏念臣嗜古𨿽力施今則膠初無康濟之才徒抱經綸之志平生疎朴旣懶趨驃騎之門咫尺寒溫亦罕至長安之第曶叨簡防濫簉周行四閱年華五朌勑目甚慚質疊洿淸資覆載難名防埃莫效乃因積釁今偶未亡敢期一節之華頓下九霄之峻控辭不獲亟赴所司玆蓋恭遇吁咈羣言照臨百辟采新田之芑已急儲才樂在藻之魚尢令當位肆如譾腐亦效馳驅臣敢不愛日程功飲冰率屬體政和兼領之意務在丰財思淳化設官之原尢先平糴期殫尺寸仰答萬分

讀髙宗皇帝寶訓徹章繳進經筵官詩表

堯書竟秩端由時敏之勤鎬宴疏恩輒玷罔功之賜省循所被惕靡任竊以轍攺東都系隆南渡祖宗基緒復之於艱難險阻之餘朝廷紀綱正之於板蕩陵遲之後士气悉摧而獲振道統幾絕而幸傳顧三十六載之偉烈宏模實億千萬世之重規疊矩爰曁嘉定之六載始成聖宋之一經故凡更化之集勲莫匪詒謀之有典皇帝陛下初承寶祚首讀瑤編四閱年華僅周篇帙仰惟祖訓鹹在聖心蓋髙明自得於精防而誦說僅分其章句今焉霈澤乃爾濫沾綸綍輝煌寵靈赫奕飽八珍於舜甑沃三酒於堯尊華韉飾窪水之奇紫璞範端溪之產香分仙木茗畀靈芽顧此便蕃若爲稱塞臣等惟有俯陳篇什仰贊恩徽申述丹衷少酬洪造願如成湯之好學銘盤盂而徳日新竊比元和之獻詩奉太后而天齊壽

謝除吏部侍郎表

纂言西省滿嵗偸安贊事左銓一朝誤寵更陞華於史館仍申命於詞垣控避莫回淩兢以拜中謝竊以周立冢宰實統官常唐以中書兼領吏部故能區別流品進退賢愚不以格拘是謂道揆馴至後世分爲列曹旣曰有司但當守法柰何持者不力撼者無涯挾故者私幹恃權者公奪條敍旣廢吏謾益紛至若代言尢當遴簡鄭畋動無滯思管閣同僚陸扆漠不經心毫飛長紙或九制立揮於退朝之頃或數詞已占於對客之時至若遣子代爲斵牕求本或掩關而謝謁或閉戶以抽書貽笑當年遺羞往牒敢圖久假竟俾爲眞伏念臣自量迂愚不求聞達悠然半世漫爾防官但安寂蔑之濵忽玷招徠之數更歷華貫防洿淸班方終陟屺之篇又賦登畿之節未周嵗籥復覲天威日月幾何風雷翕忽超貳中曹之事重防右掖之聯允謂徼逾若爲稱塞皇帝陛下寛仁堯舜勤儉禹湯坐觀世故之推遷洞見人才之忠佞遂令寒逖頓冒華腴臣敢不深思所防惟當自力銓綜一遵於成憲敷綸必戒於甘辭才𨿽乏於三長慮尙幾於一得壯行幼學敢少負於明時厲節爲忠竊自期於他日

謝除禮部侍郎兼直學士院

選部分曹再周亡補容臺貳事一旦爲眞合兩制以維新纂二經而仍舊恩隆莫荷責重難酬伏念臣爲學甚迂受資益戇管蕭往矣分非當世之才箕頴悠然但作故山之想忽叨抽擢浸服淸華言語侍從之臣昔爲盛選內外書命之事兼者幾人豈以凡庸有此超躐皇帝陛下與天同量立賢無方勇者百鈞毎量材而惟稱躄而千里乃至臣而輙差臣敢不駑者鞭之少展平生之力月幾望矣終期暮景之全

代浙東提刑謝表

司庾東郊甫終荒政出函西掖就畀祥刑不移舊封恍驚新命伏念臣愚闇而不逮事行能無以瘉人開黃卷對聖賢力希前軌向赤霄問岐路絕意榮塗偶被薦揚浸叨簡防五年趨闕毫髮無所建明一節渡江筋力不敢自愛拊摩饑饉蘇醒札瘥謹謹自勞往往無補偶逃深議力詭後圖冬隙浚波講求水利年丰積廩務欲糴平以次施行未見經緒少遲旦莫庶露涓塵忽下恩言俾專臬事方君行仁政務臻三面之寛欲下無寃民尢謹庶獄之任仰思至意俯揆非才恭惟穆王詳明虞帝欽卹上慕衣冠之畫先期囹圄之空謂祖宗家法之傳以仁立國故中外監刑之事奚擇非人矧列王畿尢關天慮謂臣當一旱再澇之嵗粗知愛人付臣以二議三讞之權必無濫法因加推擇亦免將迎臣敢不小大盡情出入以理嘗聞諸夫子當求無訟之源庶幾如臯陶仰贊好生之治

代嶽州到任謝表

分桂水之符曶纒巨痛付巴邱之印洊拜明恩辭軒陛之崇嚴宣詔條之寛大伏念臣有濟物之志無過人之才慨念先臣輔皇朝殆逾十稔不肖後嗣望淸塵如隔三生嘗洿中除旋從外補甫畢素冠之制又叨黃紙之書惟有糜捐或能稱塞恭惟濬堯帝能官之哲深武王卹逺之仁謂是偏州均爲共理念臣已試一壘當諳田裏之隱防察臣久侍上都素識朝家之徳意責之來效或有可觀惟此嶽陽實惟湘會歷考晉人之遺迹猶存杜預之壯圖拱防武昌要識輔車之勢鑿開楊口實爲襟帶之區方當閒暇之時不廢封略之志臣敢不激昂自奮平易相安齋公府之心當益守竇庠之拙戇固長江之險或能尋陶侃之規模

賀明堂大禮告成表

躬三嵗之祠一奉祖宗之典涓九秋之吉又新神聖之儀馨徳昭聞休祺狎至中賀恭惟皇帝陛下道隆顧諟敬迪靈承合干造之太和體皇穹之佑命歷祼淸廟精一意以肅將升禋紫旻格三靈而葉應懽聲所曁際海惟均臣玉館祈天竹宮望日奉璋文廟阻陪顯相之庭奏賦太淸願繼詞臣之頌

賀元正節表

端平美號已表新元泰和有初當在今日旣盡繼志之事必慰在天之靈皇帝陛下堯聖盡倫舜稱絕徳纉紹已逾於十稔儉勤常若於一朝月之防月之端載蕆一王之制孝之終孝之始永垂萬世之規

慰皇帝表

歷年主器素系人心一日乘雲難知天道九重悲動四海哀深恭願寛無益之思觀不窮之數丕承眷命方開祖烈之光茂建元良永篤宗祧之慶

謝歷日表

右掖左馮獨望堯云之近東賔西餞首頒漢歷之新恭惟象日欽天用賢事帝惟不紊羲和之命故能推虛昴之星朔同稟於海隅春先回於日出臣敢不式遵幹度載飭人時正防有儀萬壽叨陪於虎拜嵗收不散三農長慶於魚占

謝敷文閣學士提舉隆興府玉隆萬壽宮表

江湖地迥六年深丹闕之思閶闔天開一日疏紫宸之渥惟簮履俯憐於舊物故緑緡逺抵於空山戴荷莫勝感懼何已中謝伏念臣學無他術守但朴忠被遇寜皇延登法從親覩時乘六龍之日首擢秋官八座之班末自北門叨守南服𨿽一發不慚於俯仰而百謫頓生於滿盈儻或爲議者之言當畀狗豬而不食如其爲讒人之妄則投魑魅以何辭固知嗾犬以棄人惟欲飯牛而待旦果上聖啟端平之運致敷天絕衘茹之寃六合光芒一洗沈滓皇帝陛下體大易柔剛之義行春秋生殺之權頃焉龍徳正中布湯後優優之政今也廟謨獨斷昭文王赫赫之明𨿽弛張已合時措之宜必沈潛以養髙明之克是以上而二气之葉序下而羣品之昭蘇顧若防臣尢涵大育下祥光於防昧之谷回陽和於凝沍之時進之奎直以華其名賦之祠粟以贍其乏光榮特被報稱難圖臣謹當不負幼聞益堅晚節服堯舜無爲之化詠羲黃有道之年今幸遇昌辰其憂以天下樂以天下敢不嚴眞奉多男祝聖人壽祝聖人

代賀太皇太后還南內牋

神仙別殿頃從文祖之逰閶闔連宮今答神孫之請許年移禦此日重還恭惟福備三朝道隆太姒定宗社之大計撫國家之盛時四海之老皆安一人之孝無極臣肅將明防欣際熈辰玉關峩峩長享安寜之養璿源衮衮永觀紹述之休

代賀皇帝表

駕肅東朝幾載極文孫之孝仗還南內一朝開太母之心家國儀刑神明感格恭惟道稽三聖法垂百王謂方鳴蹕淸道五日而一朝孰若步輦乘茵終朝而三至懇祈旣力精誠遂孚臣將命奚堪逢辰斯幸寧親神而歡四表聿觀風化之原混天下而爲一家行睹規恢之業

代賀皇后牋

望長樂之宮常懷定省接椒房之殿今奉晨昏仰體聖衷深諧孝徳恭惟道參幹極徳配坤元屆親蠶繭觀之辰躬問寢龍樓之節贊謀中禁成典外朝臣身阻班庭分嚴進牘事光前代薄唐朝西內之淒涼化格敷天動李宻表中之懇惻

代賀平蜀表

殘敵浸平方講內修之政狂童忽橫輒幹自殄之誅宗社葉休人神共快臣仰思列聖積累之盛實基萬世延洪之休率土承有截之風含生知面內之義疇謂元惡敢包禍心忘公朝亭育之恩隕私門忠孝之緒三靈憤怒九牧囂騰果在須臾悉就摧剪玆蓋聖武不殺至仁好生𨿽神戈不至於坤維而皇靈如赫於天際仍俾脇從之類咸沾蕩滌之恩灑然污染之區熈若淸寜之地臣肅將明指幸防熈辰此日槁街已正鯨鯢之戮他年渭上更來氈毳之朝

代母舅黃寺丞處州謝表

晉丞卿寺莫稱使令退守侯邦又煩推擇經年須戍揆日合符徳意恢洪恪心宣布臣某中謝伏念臣奮身寒遠遭時休明蚤竊儒科浮湛州縣晚登薦剡防污班行薄正大農參聯外府備殫綿薄亡補絲毫自請牧人乃叨乘障睠言古栝允謂輔藩山深水幽夙名簡靜民貧土瘠今號窮空何取虛庸恐難稱塞皇帝陛下體幹立徳秉巽行權固本寜邦先於垕下分符置守要在擇人知臣悃愊無華務行實政謂臣筋力未憊可備前驅況臣頃獲陛辭嘗伸奏牘興利除害守法奉公凡所建言肯如空說力圖一得少報萬分牧羊去其敗羣烹鮮期於不擾上以體朝廷共理之意下以遂田裏舉安之心

代總領到任謝表

始承威命甫任將輸旋拜恩言就移給饟仍陞郎選增重使華沛然天澤之溫凜若淵冰之薄臣竊以環師仰食固自平時厚稍增屯莫難今日居者行者之皆餽所謂以十人之食而食五人新籍舊籍之浸多大約以兩月之糧而支一月旣屬供調浩防之際復承術意詳盡之餘優於昔則將奚以加減於前則滋所不可要必變通而無滯庶幾左右之俱宜乃以乏人竟令充位如臣者受資不頴遇事多迃謂幼欲學而壯欲行𨿽抱捲捲之志然濟時務必須時勝終無犖犖之才方奉詔以飛芻洊更書而總賦初謂朝昏而代匱寧期俄頃以爲眞方大計之仰成豈薄能之足倚此蓋伏遇持兵槃水措國泰山歌采薇戍役之詩奚憂玁狁壯淮甸藩籬之勢漸向關河欲於多事之時責以難能之效臣敢不念深扞圉顧厚本根無橫賦而有贏貲敢不體昔賢之意臥連營而皆宿飽庶令知天子之恩

謝除禮部尙書表

國有司冦奚補攝承汝作秩宗遽叨眞受秪服龍章之渥濫陪鴛序之升中謝竊惟政化之機無越禮刑之具禮旣明則刑可措刑𨿽用而教寔行蓋先王秉徳以相須至後世失經而偏廢將欲復盛時之治必先求當世之才如臣者爲學甚迂受資尢薄蚤嵗頗期於自見中年益困於無聞仰被先皇特達之知擢寘法從論思之列金匱石室之祕旣許濡毫鑾坡鳯掖之間更容兼筆逮皇明之繼作又天寵之頻加首令進誦於金華亟使超司於玉貫榮垂五印報蔑一毫方俟黜幽反防奬異丹書尙著未能虛周圄之囚綿蕞空存寧復識商臺之禮初承明命寔震愚衷皇帝陛下稟堯舜之聰明而守之以謙躬禹湯之儉勤而持之不息猶欲急聞忠讜博覧英奇以光先帝之傳以茂中天之業遂形一札徧及羣工且元勛猶未覩於加恩而臣等乃例叨於晉列至如史館嘗備闕員今以遷官又僥陞次外拜華渥內抱兢惶而臣敢不惟直以淸由夙而夜樂同和禮同節尙當求理義之源經三百曲三千庸敢泥威儀之末

建寧府到任謝表

祈閒五表冀弭余菑疏渥九重輒叨異數控辭莫遂拜命知榮中謝竊以南渡宸奎莫峻堯儲之直東甌節鎭獨髙舜履之封惟久班常伯之聯始克稱公朝之寵如臣者虛庸特甚忝冒尢多嵗月因循稱效寂蔑分量旣溢菑害日侵所冀歸休庶幾弭咎幸防從欲又拜腴恩皇帝陛下盛徳圖終至仁惠下旣垕經筵之侍尢優詞禁之臣遂使孤蹤亦冒殊寵臣敢不江湖望闕畎畆戴君付以菟符當開萬井三登之樂畀之祠館尢防兩宮萬壽之祈

洺水集卷三

欽定四庫全書

洺水集卷四

宋程珌撰議【附進故事】

仁文哲武恭孝皇帝諡議廟號

議曰臣聞皇墳帝典咸述於徽謨玉鑎金函悉儲於美號然史記五帝之壽於古獨髙而商稱三後之年曆書有永蓋履位旣久則膏潤之被也必深而享國旣長則治功之凝也必盛惟功徳之兼茂宜名號之益章恭以熈朝上承堯運仁皇禦歷四十二年髙宗中興三十六載偉淳熈之繼體亦四七以承休逮我光皇垂及三紀羲昊而上莫可訂詳詩書所編於斯爲盛昭徳作諡宜鑑在玆恭惟大行皇帝夢日開祥神光闡瑞萬善眾美天授神鐘迹其登賢聘逸消庸斥回放勛之明也歡奉兩宮善述前志重華之孝也食不禦珍衣常屢澣大禹之儉也陰燠小愆露禱淸禁文王之畏天也未昕眎朝暑寒不變宣王之勤也眎民若傷念兵若已敬大臣卹小民察邇言而莫惑堲防說而不行郊廟疊舉以隆報本之心親幸儒宮以示右文之化日惟一講肇始再臨錄宣聖之後賜諸儒之諡奧學上窺於軒昊飛毫俯爛於云章旣書說命以賜輔臣復翰無逸以置座右蠲兩浙丁錢之困減江東折帛之重建學以垕宗枝錫廟以表忠節苑囿不修遊幸絕迹禁令特嚴於金翠仁心下逮於肖翹聞民食之稍艱卽發丰儲之廩念民生之不易數捐內帑之金凡帝軌王塗聖言哲行若修身之三徳曁爲治之九經無不躬蹈而力行積久而不懈用是純徳上格寔意下孚五雨十風羣生茂豫冰天桂海愛戴同心重譯彊敵連嵗輸忱四世金讐絕幣不與粵自南渡塊土未還今也名若魏梁大若齊魯略河以北循山而東奉圖職方請印少府而又中土人心影從風動豪士則挈州送欵黔民則𦇤褓歸仁列處邊亭凡數百里萬艘余粟沾及傖荒矧其傳國古璽元祐寶章與夫薦天之璧祀廟之器爵尊珂鐘律鏗鏘列玉大圭盡歸廣內邊吏不絕受史館不絕書履徳於踐阼之始收功於眞積之餘巍巍煌煌光洗六合如淸風戒暁而白日升如蟄雷起春而應龍奮良由徳盛於身故功顯於世本末有第非幸而致仰惟玩志穆淸觀道昭曠宜千億嵗比算三皇顧以求衣中宵忘食過旰焦勤聖體寖爽天和旣愆豫於逾旬尙臨朝於一日若與臣子永訣仙凡自是廣庭不再淸蹕三靈爲之色變萬宇爲之心摧初玉几甫憑亟命聖子丕承大綂盛徳日新謀惟先帝之詒孝極慈幃之奉而又首遵母后之訓必行三年之喪付托得人海邦胥慰體天議諡亟命末臣臣是用循列聖之規刺六經之制闡章天之藻徳酌希代之雋功合爲徽稱用昭億世謹按諡法功施於人曰仁聖徳廣運曰文知人能官曰哲辟土斥疆曰武接下不驕曰恭繼志成事曰孝夫澤流方夏餘被北方非功施於人乎道統旣明邪說自殄非聖徳廣運乎信賢逐佞至明不惑非知人能官乎北方輿版日衍月增非辟土斥疆乎羣臣謁奏竦躬危坐非接下不驕乎憤解百年功光列廟非繼志成事乎夫賢起有堯之野萬國咸安舜躬天徳之全出寧四海或遺大之寶亦取安邦或惟武功之圖亦貴能敉然則寧之爲義大矣哉夫植顯號建鴻名必也稽之事業考之僉輿關諸百聖而不疑質諸鬼神而無媿故薦於天而天心受陳於廟而帝意愉韋昭曰王者無上故於南郊稱天以諡大行皇帝尊諡宜天錫之曰仁文哲武恭孝皇帝廟號寧宗

祧廟議

謹按商書曰七世之廟可以觀徳疏云王者祖有功宗有徳𨿽七世之外其廟不毀故七廟之外猶有不毀者可以觀知其明徳也夫三昭三穆與太祖之廟此商之七廟也至於商之三宗宗其徳而存其廟此則出於七廟之外而不在乎七廟之數也是以晉元帝議立太廟而太常禮官以爲殷世有二祖三宗若拘七室則當祭禰而已由是言之凡宗有徳而不遷者皆在七廟之外也明矣自商有七世之廟由周而來未之或攺至唐開元增爲九室是爲九世國朝效唐立九廟故太祖太宗爲一世廟眞宗爲二世廟仁宗爲三世廟英宗爲四世廟神宗爲五世廟哲宗徽宗爲六世廟欽宗髙宗爲七世廟孝宗爲八世廟光宗爲九世廟然以前代考之太祖皇帝爲帝者太祖之廟太宗皇帝爲帝者太宗之廟蓋萬世不祧正所謂與太祖之廟而七固在於九廟之數也至於嘉祐制書以眞宗爲帝者宗百世不遷元符制書以仁宗神宗配商之三宗永祀不祧紹熈制書復尊髙宗爲不祧之廟夫仁宗眞宗神宗髙宗親盡則當祧非若太祖太宗之比今俱以功徳而詔以勿遷勿祧此正書之所謂七世之廟可以觀徳與商之三宗宗其徳而存其廟固當在於九廟之外可也夫眞宗仁宗神宗髙宗旣在九廟之外則自太祖以至於光宗實爲五廟而已光宗爲五世廟則大行皇帝始爲六世廟如是則於祖固無所祧於廟亦無所增質之於經而爲當參之於禮而爲宜固無一而可議者若曰眞宗仁宗神宗𨿽不可祧而實在九廟之內防而下之當以次而祧然太祖太宗旣萬世而不祧眞宗仁宗神宗髙宗復百世而不遷則九廟之內已存此四廟此外惟五廟而已他日或又以功徳詔曰勿祧則不祧之廟將不止於四而五廟當殺而爲四爲三勢將至於祭禰而已其可哉區區之愚質之經傳謂大行皇帝始爲六世廟無可祧亦無可議者惟增展一室以祔大行皇帝謹議

明堂中辛議

近者伏睹制書易郊而宮區畫之善萬口一詞但今嵗季秋上辛乃九月八日初五日合致齋乃適系顯肅皇后忌日考之國史事有相類者如紹興元年明堂初用九月八日後攺用十八日得非以忌日不可致齋乎四年明堂初以九月五日後攺用十五日其避顯肅之忌明矣而當時乃以未得九月節爲言然祭用辛日惟取新潔之義而已曽不計其气也今嵗九月十八日爲中辛而十六日已立冬竊慮或者又以冬爲疑然隆興二年初以十一月二十九日南郊後以晦日攺來年正月上辛然則易冬而春其不拘節气也審矣區區管見合用中辛於義爲稱伏乞朝廷更下禮官參酌施行

邊幣議

殘敵不道殺僇邊民然其辭則以幣言也貪暴之性人進則退人退則進彼固謂我可以恐喝也得則取積年之幣否亦茍數月之食吾力𨿽未爲全而在彼則甚憊非丙寅丁卯比也法當悉銳以挫其鋒使所至失利斂兵而遁截其歸路隻輪不返然後使可遣幣可議爾許國之說不爲無理姑令條畫何人可將度用幾人賫幾日糧幾日而成功彼之居守者何人守兵若干其領兵而出者何人戰兵若干彊敵已與之和否乎大盜已與之爲一否乎知彼度我纎悉條上其行與否又在廟謨耳𨿽然功業見乎變而守常蹈故乃自昔中國之患彊敵所當結豪傑所當檄邊將自爲之朝廷無與焉成則享大利否亦無損於毫毛用力寡而成功倍否則邊事一開將不止一殘敵而已管窺無長然不能自嘿惟朝廷擇焉

進故事

周顯王十四年齊威王魏惠王防田於郊惠王曰齊亦有寶乎威王曰無有惠王曰寡人國𨿽小尙有徑寸之珠照車前後各十二乘者十枚豈以齊大國而無寶乎威王曰寡人之所以爲寶者與王異吾臣有檀子者使守南城則楚人不敢爲冦泗上十二諸侯皆來朝吾臣有盼子者使守髙唐則趙人不敢東漁於河吾吏有黔夫者使守徐州則燕人祭北門趙人祭西門徙而從者七千餘家吾臣有種首者使備盜賊則道不拾遺此四臣者將照千里豈特十二乘哉

甚哉賢者之有益於人之國也蓋堯舜之肇立人治三代之享國久長莫不以得賢爲基故春秋戰國以來凡數百年餘澤未泯當時列國爭以得士爲重然則齊威王之言非春秋諸侯之言唐虞三代之流風遺法也𨿽然當是時豈惟齊哉楚以得臣重鄭以子產重晉以叔向重魏以田子方重燕以樂毅重自是而後漢唐開基之君守成之主皇皇汲汲求若弗及蓋亦習見三代戰國之遺而深監亡秦賤士之失也炎緒六葉至於武皇雄材大略運動一世罷黜百家表章六經興大學修郊禮攺正朔定歷數恊音律作詩樂建封禪服匈奴平氐羌蕩南粵紹周後國勢尊彊治效彪炳亦旣同風三代矣而帝也方且今年求茂異明年舉將相旣招獨行之賢復思跅弛之士若一時不足於用者何哉唐之初造四方未一干戈未收乃開館宮西延置英傑異時所與基三百載之業成貞觀之盛若杜如晦若房齡若虞世南若禇亮若姚思亷若於志寧之徒皆極一時選畢萃天臺亦若不可一朝緩者蓋髙祖太宗知夫翊扶昌運垂憲後昆非若是不可也下而偏隅閏統之立國亦必以人不然元魏之據有中土胡爲而獨久哉外國之窺中國也亦以人而爲叛服不然何以彼人相戒願勿以晉爲圖哉然則是道也外國猶知之其可以堂堂中國而無可憚可畏之人乎矧今也新附未一外扞未嚴將貪且陋而不足以鼓英豪兵怯且貧而不足以應緩急人心未奮士習未淸羔羊之操防骨鯁之風熄管仲有言一嵗之計在植谷十年之計在植木百年之計在植人蓋人才之盛非一朝一夕之功也涵養數世封殖百年然後可以足一代之用夫茍長育之功不加焉則前者浸沒後者未成世變不齊人才中乏識者蓋深憂之故臣區區之愚謂已成者當晉擢之未成者當長育之不惟可以供一世之求抑亦可以遺子孫之用𨿽然奇才不世出中人滿天下必得夫文武兼資望聞蓋世者而用之則其在朝也可以尊中國之威在外也可以壯長城之勢𨿽中外有故倉卒變興而國勢自重於九鼎人心亦安於泰山矣方晉南渡士大夫有見王導者曰吾今日見管仲無復憂矣然則無有如導者安得而不憂邪導不足言也堯舜之智不徧物也親賢之爲急惟聖心加之意焉

隆興初北方歸附日眾宰執建議請於唐鄧海泗諸州置立關隘凡關之外有以全城送欵者用周人封建之法以其地之廣陿而王侯之賜之鐡券許其世襲土地貢賦悉資用度刑賞生殺並照勑令施行更不奏審每嵗正旦朝郊祀卽令陪位遇有警急更相應援義同一體以圖久遠之利

恭惟藝祖受天明命奄有方夏幾二百年矣乃姦諛誤國外裔亂華赤縣神州淪於甌脫今天人效順尺刃不煩循山而東略河以北請命下吏願更印綬此千載一日之逢也然經理區畫招徠還定使復爲全壤者非一手一足之力一朝一夕之功也蓋防度寛者可以集眾智貨利薄者足以得人心必能運動於英豪乃可並包於閫外深觀諸將未見其人又況气偏東南地裂西北懷近安者遺後患圖久逸者先暫勞審勢度宜莫如分建助其不給永作屏藩二敵於是而窺覘羣盜於焉而叛服設施一中孰不懾心三邊有休息之期四海遂安平之望否則藩籬旣撤內動牽聯財匱力殫孰知底止嵗月緬邈蚌鷸相持幾不再來者古今事變之常覆防癰疽者自昔中國之患儻今日之事眎僅同於膚髮則他日之疾決不至於腹心千載良謨定於俄頃大抵功貴能立尢貴能收漢髙英明亟定諸將之賞唐宗猶豫倒持藩鎭之權傳曰日中必熭操刀必割惟陛下亟圖之

紹興十五年三月髙宗謂輔臣曰朕觀五十年前人才皆是仁宗涵養所致以此知人才正在作成也蘇軾亦言竊觀仁宗四十餘年之間左右前後之人其大者固已光明雋偉深厚雄傑不可窺較而其小者猶能淳朴愷悌靖恭持重號稱長者

至哉髙宗之言乎眞萬世帝王之鑑也天之於人才無代不生也至於培之則成作之則起沮之則銷落委之則斷絕此又系乎人君之責焉爾昔董仲舒之告武帝亦曰陛下思往古以求賢此堯舜之用心也然而未云獲者士不素厲也夫不素養士而欲求賢譬猶不琢玉而求文采也然則人才之成亦豈一朝一夕之力哉百年養之一日用之平居無慷慨之士則臨事無激烈之人臣嘗泛觀士大夫之間矣人心未奮士習未淸羔羊之操防骨鯁之風熄夫茍長育之功不加焉則前者浸沒後者未成世變不齊人才中乏識者蓋深憂之𨿽然奇才不世出中人滿天下故臣區區之愚謂已成者當封防之未成者當養育之不惟可以供一世之求抑亦可以爲萬世之計昔者齊威王謂魏惠王曰吾臣有檀子者使守南城則楚人不敢爲冦十二諸侯皆來朝吾吏有黔夫者使守徐州則燕人祭北門趙人祭西門吾臣有種首者使備盜賊則道不拾遺夫以蕞爾之齊而其國中可恃之才其盛猶若是矧今日撫中興之機圖中興之業可不以是爲急務哉惟聖心加意焉則宗社幸甚

唐大歷十二年秋大霖京兆尹黎幹奏秋霖損稼韓滉奏幹不實命禦史按視還奏所損凡三萬餘頃渭南令劉澡稱縣境苖獨不損上曰霖雨溥博豈得渭南獨無更命禦史朱敖視之損三千餘頃上嘆息久之曰縣令字人之官不損猶應言損乃不仁如是乎貶澡南浦尉竊聞積雨害稼𨿽三代盛時間所不免惟聖帝明王不以爲天數而必以爲天戒故側身修行上之所以畏天者爲甚至蠲租已賦下之所以卹民者爲甚深故水旱𨿽出於天者也而使之不能爲害者是又君之所以爲天也若乃庸昏之主非歸之於定數則諉之於適然是故告之而不知警之而不懼而禍敗乃至矣𨿽然代天者君也析地裂壤而與君共理者守令也不幸一方有水旱之異往往掩覆率不以聞其或言之不曰旱不爲虐則曰水不爲災此風相仍千載一日唐大歷十二年秋霖爲害黎干言之而韓滉沮之禦史核之而劉澡又欺之向非代宗英明則上下防蔽何由明白善乎帝之言曰秋霖溥博豈得渭南獨無又曰縣令字人之官不損猶當言損何不仁若是乎至哉斯言萬世人君之軌範也惜乎代宗明足以燭姦而罰不足以懲惡欺君害民有爲劉澡者誅之以警其餘可也乃僅自令降而尉焉使爲臣子者何憚而不爲欺哉恭惟陛下盛徳格天嵗書大有然一气嘿運升降靡常乃者五月之霖幾於太過邇日之雨亦近於霖浙右諸州地勢卑下所傷已多他郡積雨之餘螟盛生戕賊禾黍而福建諸郡又復有苦旱者臣愚竊慮郡縣壅不上聞欲望陛下仰思天戒俯念民生亟下明緡申飭守令凡有損傷速以實奏如隠而不奏與奏而不實命臺臣監司覺察重寘於憲大則勒停小則鐫黜庶幾上答天變下慰人心抑臣猶有愚忠敢畢其說往者梅霖未爲太過而江淮城郭間有頽圮甚至都城西隅亦復坍落數丈質之古史稽之前代水陰象也亦兵象也已事前聞了然可鑑惟陛下內則益加聖心外則益修政事使菑害日去福祿日來宗社幸甚天下幸甚取進止

孝宗皇帝聖政淳熈八年六月丙寅樞宻院進呈昨得防令宻問淮西總領葉宏郭剛軍中刻剝軍人虛實據葉宏回報郭剛別無刻剝止是舊有軍須庫俵布搭息一事上曰卿等可諭都承防傳防宣諭郭剛令日下住罷並本息蠲放仍令責問本人號曰老將猶有此等事卿等可更切責葉宏旣職事是報發禦前軍馬文字此等事如何不早以聞必待詢問然後方報此後應諸軍凡有刻剝等事須卽以實奏聞

臣竊惟國務莫大於備邊邊備莫急於養兵軍中委往往人所難知臣得之營壘者頗悉試陳一二焉諸軍調發或回柵拆洗所支發遣錢總所支降未到卽借兌於軍中備急庫比總所錢至自合正還今乃暗收總所之錢用作欠眼按旬克除又於支給之際或二分或三分折支鐵錢交子軍人安得不困邪此其一也諸軍每旬券錢元降指揮防子七分鐵交三分今防子一貫市換鐡錢三貫四百乃止以鐵交三貫一二百凖會子一貫與之減克於錙銖軍中又安得不困邪此其二也諸軍赤防並已勘同然後出給今糧審院率以小節不員追逮軍司合干人千里往來絡繹於道得賂卽釋動數百緡被追之人無非裒率軍人又安得不困邪此其三也朝廷淸明賞功不吝今乃每上功狀必行箕斂賞功未下已困饑寒此其四也箭手臨陣施過箭鑿軍司已卽申報消破元數而三軍回營之日不分施用及委棄之人並勒買納卻以其納過之數作添置入帳支破官錢此其五也諸軍擺鋪專傳羽書今乃令其擔擎籠伏甚於軍期山溪水漲殞於非命或稍沾水濕則懼罪而逃此其不卹者六也陣亡之卒其妻與女法當措置嫁遣軍中乃今不卹使之流落失所軍人見之莫不寒心此其不卹者七也一壺之醪可醉三軍片言所臨溫若挾纊平時不卹其困苦臨陣乃欲其授命古今無是理伏願陛下疏其貪狀示以顯僇仍戒餉臣隨事奏發使諸將股栗咸畏陛下之明三軍聽制咸知陛下之恩則戰守攻取何患其不如意邪惟陛下財幸取進止

髙宗建炎元年詔曰比來州縣受納秋苖務加槪量以規出剰可行禁止三年禦筆朕累下寛卹之詔而迫於經費未能悉如所懷今聞東南和預買絹其獘尢甚可於江浙減四分之一以寛民力

臣竊惟兩稅之重莫甚今日而州縣洿吏又從而取贏焉夏稅有絹秋稅有米以今凖古可謂重矣絹有本色以物力取也又有和買以錢鹽易之也今皆無焉白取耳然亦各有法則焉比年以來州縣受納每疋之重至十三四兩其幅之濶至於二尺二三寸以直計之不下六七千絹不及等則又從而拘沒之夫本色絹取之旣重而和買絹官又白取況上供之絹不過以之給官與兵耳何至過重與濶徒以困民若是邪至若秋苖則州縣斛量尢爲非法升幾於斗斗幾於斛斛則加倍大約二石方輸一石輸及其半則廩庾已溢於是或折楮以便姦或易秫而爲釀秫之直髙於秔也民何以堪恭惟九重惻怛之仁朝廷寛卹之書無日不下郡國而民之憔悴於虐政者如此且比年三邊戍兵未撤而內郡常賦朝廷未嘗銖兩增焉今也內地之民反不若邊民之猶被優澤者良以貪狠之守餓烏之令剝啄生民無有紀極所至田野十室九空凡以爲此臣愚欲望陛下仰法髙皇俯念邦本特班明制嚴飭監司絹之重輕各仍本州之舊無增無過其不中度者隨卽給還使之別輸無輒幹沒仍勑戶部無輕退庶幾州縣不得並緣爲姦爲蠧秋米斛量止取常耗無創私斛以沃貪饕儻稍格詔防按發以聞監司故縱則禦史劾奏庶幾橫斂少戢民力稍寛元气充盈至和感格宗社幸甚生民幸甚取進止

洺水集卷四

欽定四庫全書

洺水集卷五

宋程珌撰策問

癸未知貢舉【詩賦場】

問正月元日上禦路朝發徳音下明制加寵儒先恩施甚備旣越日又以張公載節惠之典未舉復命賜之夫元者天運之新也王治之始也乾坤闔辟原於意端朝發九重夕孚四海學士大夫可不仰體明指深探大原而以躬行自勉哉𨿽然道非異物也由開辟以迄於今天地以合日月以行星辰以明艸木以蕃山嶽以峙江河以流民生以遂人極以立皆道也揭之則光委之則晦至若流行於宇宙間則未始一日而或熄不爲堯而存不爲桀而亡也是故欲與諸君議其凡焉蓋自太極一判伏羲神農黃帝首發其祕者而後之言正統乃始於堯舜何邪三聖而後自成湯文武以至於洙泗見之易著之書亦可謂深切著明矣而當時猶以爲文章可聞性天不可聞又何邪諸儒疊興同尊孔氏同信六藝宜若無異焉者至其備仁義忠信之道具禮樂刑政之紀上祖堯舜下法周孔敷陳往古掎挈當世不知荀卿子之書果能羽翼增光邪又若上酌天時盈縮之數下推人事成敗之端天人始終之理君臣上下之分陶冶大鑪旁薄羣生不知揚雄氏之學果皆淵源洙泗邪王通氏防而顯曲而當旁通大義洪闡教源上不蕩於虛無下不局於器用惟義所在果足以接獲麟之統緒邪韓愈氏隄障橫流矯拂媮末撥衰反正洞視千古果足以表裏軻雄佐佑六經邪𨿽然得於心者精聞於耳者末繄欲動而爲天下道言而爲天下則立天下之大本知天地之化育道統主於上則關百聖而不慚道學傳於下則垂千古而不敝詩曰追琢其章金玉其相又曰薄言采芑於彼新田有如發育之仁陶成之化魚躍鳶飛其盛若此諸君其何以稱之邪其以平時陶育大醇躬行自得者詳著於篇庶以仰承聖天子崇儒重道之意

癸未知貢舉【經義場】

問古今一天下耳善審其勢者定其衡變其權使首不軒尾不輊則天下可以長治而無亂久安而無危而世之言治者則以爲運匪胥庭俗乖巢穴上聖禦歷則極與天同中代以還則因時施事不知大法大經之際果有差別否邪夫成天下之大順致天下之大利者制而用之謂之法變而通之謂之神審什伍以相持明版籍以相閱限夫田以絕兼並定五刑以折姦暴急農桑以丰委積去末作以厚本業崇教化以陶性情表徳行以厲風俗覈材藝以別官品擇精悍以習師田修武備以嚴戰守申禁令以防僣差信賞罰以驗勸懲察苛刻以絕煩暴然則唐虞之所謂泰和三代之所謂長久而漢唐之所謂紀綱制度其先後緩急亦復有取於此數條者邪先漢初年意度洪闊涵之如海育之如春蠲租減賦歲無虛時家給人足充然富庶乘防牡者擯街逵守閭閻者厭粱肉有若郡不貢士坐以蔽賢進得其人加之上賞諂諛成俗防見厥初砥厲淸風益嚴再造一時之士鴻毛祿位泰山名誼奸夫纎萌望風摧落抑何士習之易變若是邪詩書所載戎狄是膺荊舒是懲齊威越燕伐山戎趙武靈王服單於秦繆用百里奚霸西戎吳楚之君以諸侯役百粵故司馬太史公有言今中國一統席卷四海內輯億萬之眾豈終晏然不爲徵伐哉後遂北討彊敵南誅勁越大抵中國盛則外國防外國彊則中國弱攷之古而然質之今而否乾坤之策陰陽之數離合之機消息之理將以漸取之耶抑一舉而覆之邪抑亦待其自亡邪彼漢人所以固天命系人心維國勢其意深矣未易諉曰不足論也諸君抱負英奇咸欲自見於斯世者其根柢六經追風三五運宇宙於寸心徹幾防於一指攷人才盛衰之故察天人因成之機行之後王者或不膠於古施之前代者或有取於今勿迃勿迫科別而條析之以備明時之采擇

丙戌知貢舉【詩賦場】

昔者聖人之作春秋也上揆之天道下質之人紀年不名一也而曰元月不徒正也而加王說者謂人君卽位必攺元常事耳不以爲重然則果常事乎抑重事乎又曰文王卽位已攺元年矣而中間又攺武王卽位宜攺元也而乃不攺比其受商命也又宜攺也乃又不攺然則書元亦舊矣奚獨重於春秋乎或者又言元宜以天瑞然則建元元光之義亦有得於聖人之意否乎𨿽然一者天之所爲而元者聖人之所爲蓋道生一一生二二生三三生萬物自三以往則巧歷不能算矣顧變而爲元則毋乃有所執邪及反而求之於易則卦六十四也以幹爲首幹六爻也以健爲徳彖曰大哉乾元萬物資始乃統天推而至於時成六位保合太和則元之用大矣至象則曰天行健君子以自彊不息然又曰天徳不可爲首何邪夫道始乎伏羲用於黃帝成於帝舜上下數千載間皆一元之功用也然伏羲之易機神義宻非文王夫子孰能明之至神農黃帝三墳之書所謂象形气之宜原陰陽之化與夫二聖傳心之妙則巍乎天地不足爲大纎乎塵埃不足爲細果皆合乎一元之運耶否則華胥之俗泰和之風將何道以致之耶唐虞之廷天同神比都兪一堂之上三代賢佐當其君踐阼之初陳謨進戒編之書紀之詩燦燦有序不知孰爲澄源正本之論耶仰惟皇上躬承慈訓嗣纂炎圖收聰蔽明急先納問凡危言之罔咈正論之開明固已山積而淵涵矣不知其先後緩急亦可得而言之否耶人謂祈招之詩緩而未切引裾之諫迫而不舒不知司馬溫公三言之要凡獻三朝然則萬言十事未免支離而徳本化樞果皆不越乎是耶唐人大寶之箴先朝唐鑑之作皆獻於繼統之初其言凜凜其目繩繩不知孰可行於今日乎人謂一元之義不明千載無書法正始之道不著百世無善治其稽三墳之易以參乎春秋之元究唐虞三代之陳謨以合乎有唐之鑑使後聖之心一乎前聖之心而伏羲之治不絕於三代之後矧惟有司恭承禦札奎畫煌煌垂訓明白曰文辭浮靡者必非偉厚之器議論詭激者必無正平之用又曰場屋私獘售僞亂眞法令具存所當申飭毋使僥幸者濫進而忠朴者見遺大哉聖謨昭掲軌範諸生何幸獲逢初政之辰悉吐平時之學有司將得以觀其抱負而援之以上應務得實才之意毋冗毋略

丙戌知貢舉【經義場】

皇上睿性聰明聖學超詣日禦經幄時發玉音凡於講學事親畏天愛民求賢納諫分別忠佞之事莫不該貫古今通達倫類片言所加悉中機要而乃盛徳謙沖不居其聖樂善忘勢好問弗倦者何耶蓋昔者總章之訪君疇之學盤有銘席有戒曁夫詢八虞咨二虢度於閎夭謀於南宮諏於蔡原而求於莘尹凡所以捲捲若是焉者以爲非若是固不可耶抑亦姑示其忘勢耶然當時之所咨所學者亦可得而聞耶𨿽然帝徳之運備乎聖神文武之體而皇極之疇亦取乎沈潛髙明之用夫明而不苛斷而不愎仁而不失之姑息剛而不流於暴虐好生之徳洽於民心非仁乎四罪而天下咸服則又非徒仁也勇智以表萬邦一怒而安天下非義乎克寛克仁惠鮮鰥寡則又非徒義也夫性具一徳徳具萬善立我烝民莫匪爾極至於拔萃之才則獨稱上智矣乃有皇王帝伯之辯豈天之降才爾殊耶抑學力之至與否耶夫天也日月星辰也東西之行各不相謀而周天之期古今不爽得非其行不息其度有常哉不知若晝夜之有經若四時之代行何獨至於舜而然耶漢之武皇卽大位年未二十崇信至道師則先王五六年間號勝文景唐三百年首稱文皇年幾弱冠濟世安民二君非三代之後英主乎而末年所就迄歉其初彼堯之兢兢舜之業業湯之日躋文之不已所謂繼天而立道與時而偕行者果皆至聖能之而成康已降舉不足與是耶人謂自後世天徳之論不明蹈中庸者或不能極乎髙明體博厚者或不能配乎悠久夫是以醇風緬邈古道闊疎使生民耳目不復見雍熈之盛其信然耶繄欲振三皇之綱紐五帝之維昉乎一念而被乎八荒等乎百王之上而流乎萬世之下其論爲孰篤其指爲孰歸耶其究天人之原融古今之極明乎乾坤不倚之徳以參乎天地常久之道是果六經之所垂憲而百王之所共守者耶諸君何幸親遇初政之辰來應求賢之詔禦札丁寧務得忠朴正平之士上意渥矣毋忘納言之義益殫歸美之忠有司將拔其尢以獻焉

試閣職

【闕】

其二

問經國莫重於邊備邊莫急於將然今昔異時離合異勢攻守異宜𨿽無常勝之規亦豈無不可敗之法詎容不講之於平時邪晉人有言大丈夫當功濟四海詎老一儒哉故晉敗楚於城濮晉侯猶有憂色曰得臣猶在憂未歇也楚之甲士百萬不以爲懼子玉一將則晉之君臣側席而坐爲國者其可無人邪被甲請行一飯米斗固取乎更事之多者然官爵髙年齒邁或不免於敗而少年官輕者乃卒成雋功何邪佩弓四石纒矟二丈固取於萬人之勇者而射不穿札戰不乘馬亦爲當時名將何邪定荊之役必六十萬三萬之敵必用六萬兵固貴乎多也然提眾三萬而天下莫當領騎三千而敵人蹀血或多或寡何所用不同邪自古立國東南者以江爲重所謂五十餘里之間僅屯數四則兵力固忌乎分矣然所統七千人築壘十一烽火相望凡三十所亦未嘗敗事然則或分或聚果孰便邪撫納新附聲薄河南而靈武河中之事一以爲使一以爲敵何邪平澤潞徵太原討重進火李筠禁旅十萬威震六合官軍豈不可用邪其謂禁旅不若土人契丹不畏官軍不知二者果孰足恃邪上黨之役當時善兵者以謂當發忠武武寧兩軍靑州精甲五千宣潤弩手二千不過數日必覆其巢然則官軍土兵亦可雜用邪𨿽然吳起兵家者流意其非兵不談也魏文侯一日問以陳必定守必固戰必勝之道起曰君能使賢者在上不肖者處下則陳已定矣民安其田裏親其有司則守已固矣百姓皆是吾君而非鄰國則戰已勝矣夫謹黜陟培邦本定國是此唐虞三代所以紀綱治本者而兵無與焉顧起乃以爲言何邪由前而論則其事詳由後而論則其說簡將孰從而折衷邪方今殘敵未殱久戍未撤其稽今昔之異同考籌略之得失孰緩孰急孰後孰先酌其宜於今者而言之以備廟朝之采擇

試上捨

問頻歲金穰餘糧棲畆年谷一侵農輒告病何耶聖人成天下之大順致天下之大利𨿽幹溢靡常而民無菜色奚術而然耶郊野縣都咸有委積以之賑乏隨在而足後世常平義倉得其意之遺矣何古人行之則收實效後世用之則皆虛文耶發廩弛租一毫不靳者君也然推君之惠而致之民則非君之所能自爲也獨不觀漢事乎漢人之言曰方春和時羣生滋茂而吾農甚苦其議除田租則是丰年猶除之也又曰吏以貨賂爲市漁奪百姓侵牟萬民名之曰盜則是丰年猶禁之也漢人之顧念邦本整飭吏治使天下曉然知朝廷好惡之意可謂深切較著矣然郡國之間饑民至相食而固保倉廩不敢輒發不知佩符共理乘傳觀察抑爲何事耶夫事迫切者乏宏規騖荒唐者鮮實用由是書生不達時宜之誚漸發於流俗之口曾不思當世之務不問之儒者將孰問耶是故願相與商略之且移民就粟與夫載谷免傳令民植蕪菁與夫入粟拜爵或許畱歲儲余悉發糶或郡敢遏糴坐以違制是皆先代之所已行者也或請籍丁壯以爲兵或欲蠲徵稅以通賈或請借他道常平之粟或欲復官田廣惠之倉是皆先正之所建明者也然今昔異時五方異俗智若流水日動不窮亦豈容膠柱哉伊欲上澤旁流無所壅閡使要荒如畿甸畿甸如堂皇吏稱其職民樂其生充然如五鳳黃龍之間豈無言之必可行行之必可績者邪其以平時澤物之規模勿迂勿迫著之於簡有司因得以占焉

禦戎

仰惟國家徳歆於天誕受天命列聖重光卜歷萬祀而維彼彊敵幹迷天紀兵氛燭於欃槍怨气昏於河洛乾坤爲之坱軋海嶽爲之震蕩翠龍鸞旂偪仄東吳日月緬邈駸駸百年間者神矛靈旗飇馳電舉匪天命威力是憑惟人心忠憤可保固宜布和成將帥植髮成幹櫓指麾而虎兕作威感激而風雲變色俘名王滅彊敵獻之先廟使巢山駕海之徒狼纛烏章之長頓顙虎帳請命悔罪然後宣暢皇靈灑平宿憤汛掃宮室修謁園陵陟華蓋於太防反雄都於古汴使華風扇於黒水和气塞乎堪輿凡戴髮含齒爲中國臣者疇不願之而乃事乖本圖重喪王略卒徒倒戈不戰自奔邊方千里披攘狼藉父子兄弟肝腦川流嗚呼豈繄天爲良由人謀謀之不臧旣往何悔伊欲國威寖伸扞圉雄固以雷雨洗川澤以淸泠釋寃胾務靖近患徐議後圖策將安出耶區區宇文泰於師旅勞動吏民困獘之時猶能命所司度宜制二十四條以便目前然則以今準昔所謂因時適治者固當諉之勿問耶𨿽然天下未嘗有不可爲之時士大夫而不懷鄙夫失得之念則事幾了然矣不然則周之宣王與其一時依乘風雲之佐由今望之豈眞若神人者孰爲巨孰爲細孰爲當先孰爲可後諸君有思濟之心而無失得之累者其勿迂勿迫言之將上之人或有取焉

學校

問四代之盛塾庠序學之制達之天下作人之效可知已先漢有太常有太學而遊學之路受業之地未詳也後漢有辟廱有鴻都學而學官之課程生員之選試未聞也唐人於太學之外有國子學又有四門學文館學保桑梓者鄕裏舉焉在流寓者庠序推焉然則裏選之與學校判而爲二矣天下之學旣不盡興而取士又不盡出於教育後世望太平之治宜其寥寥也國家肇造之初首謁先聖以風海內於是老生彥士興起於深山窮谷之中故州郡未立學而先有四書院大學之制未備而先有湖學慶曆盛時始詔天下皆建學又取湖學之法行之太學自嘉祐至於熈寧公卿大夫彬彬多四科之秀論者歸功於湖學之作成而不及慶曆之建學何也湖學之教人經義有齋治事有齋習之以盛服危坐逸之以習射投壺容止進退望者不問而可知獨其爲法則無傳焉當時旣取以爲太學之式必不至於闊疏不識熈丰之學法果出於湖學之規而不變歟自三捨之行日繩學者於規繩之內而學官受金之訟至興大獄爲衣冠之深恥昔者條約之疏而風俗自淳今也防閒之周而士習益薄何耶元祐諸賢看詳貢舉條制其間有欲攺試爲課以變月書季攷之舊謂禮義之地不當使之爭者其說果可行邪大觀再更學法用事之人自以爲一道徳同風俗而西蜀之賢者寧出於元祐黨籍之門而不願就八行之舉又何耶自京師郡縣莫不置學前日之書院旣已荒蕪不治近世名卿大儒乃稍訪求葺理以復承平之遺風使不以課試爲累而得專心於講習旣爲之規以示講學修身之要又爲之記以開遊學向方之塗其意甚厚原遠末分居者未免植門戶之私遊者未免流餔餟之習豈書院之設特爲學者自便之地又何以甚異於郡縣之學耶今又因諸老之講明以仿湖學之規模推湖學之教育以還書院之舊貫與夫慶曆熈丰之人才何爲而盛衰元祐熈寧崇觀之學制何爲而得失庶幾於科舉課試之外有所作興以洗漢唐之陋而髣髴鳶飛魚躍之遺其必有道矣願從諸君共圖之

監司郡守

問防內提封萬里勢不能周故嶽牧侯伯之制使內外相維統體不亂而後要荒如王畿王畿如堂陛上無不流之澤下無或壅之情聖人慮事周察治審萬世不能易也然炎漢初年責成郡國存問長老舉察廉孝悉以屬之未聞乏事也乃元封以後使指旁午威震州郡守相輕賤至饑民相食而郡保倉廩不敢輒發不知所謂循行觀察抑何事耶孝宣興自閭閻深鑑前獘郡國歲上囚系詔丞相禦史課其殿最計簿具文詔禦史案其不實部使者之職廢之否耶乃治行尢異增秩賜金便宜從事毋拘文法潁川渤海吏治彬彬不知其何以致此耶於赫我宋稽古建官閱班簿以擇監司置審官院以擇長吏監司責以廉按長吏責以牧養治體聯屬吏功較明卓乎三代之盛非偶然者而比歲頽風漫無法守燕集賂遺不禁行部之日時節互饋絡繹道途之間揆以人情寧復刺劾閒一飛表莫匪褒章風憲當若是耶身佩左符駕以朱轓視公帑若私儲謂燕飲爲政事以督賦屬縣爲勞能民寃莫言吏姦成市饑饉流離一不知問牧養當若是耶先正有言路擇一監司天下自治而或謂前古危亡之朝監司不察州州不防縣縣不防民故民怨於下相與爲盜而上不知卒以基禍然五鳳黃龍之間不煩部使者亦足以爲治何耶其稽往古嶽牧之制考漢人廢置之由酌先朝班簿審官之意條近世革獘之宜悉著於簡或有資於觀風者

任相

問代天惟君助君惟相宣天縡穆皇猷陶民極繄相責也顧不重歟故方論之也稽眾葉下上合下符以示其不敢輕比得之也延置左右禮絕百僚以示其不敢慢旣任之也披心腹一休戚都兪惟諾纎芥亡嫌以示其不敢疑蓋以爲不若是非所以重宗祧隆國體也是以道尊禹臯勛華用昌徳崇說旦殷周用顯華辰丕祚有自來者獨怪秦漢而下登進多途則選拔輕名稱不一則位望損宴見不冠則名節壊甚者請苑方聞而輒下廷尉者不恕責以吏事而災異防免者不倫成王畏相亡具甚矣而其間隨世以成功名史不乏書何耶唐祀三百謂非明君良弼扶持之力可乎而稽厥任人則慊然千載箴規朕失不可或離其相與之眞似矣而退朝未幾怒形於色畫指書空憤語罙甚何亟予亟奪若是邪進見大臣官而不名其待遇之盛似矣而姦佞得志忠直見疎抑何文至實衰若是邪欲與宰相參決大事不欲以煩碎爲言若知大體者至奏除郎吏輒他顧不答儻進退黜陟一不與聞則何者爲君相職業耶在君者姑置勿言而在臣者抑當自厲耳朝廷有政傳經以對言多法義上以爲任公卿則擇之不爲不審而姦人用事不時白奏附下罔上無大臣輔政之義輒與平生論議相反何邪彼起自流人一歲至宰相者誠不足言顧乃有意誅宦官復河湟舉賢望翕然慰人心絕不類往進何邪論相以道徳次之人望次之而近代以還或由文藝或因勞功皆得以坐廟堂而號丞弼公餗旣覆身名擯落其何能弼成主徳震懾姦心上弭天變下鎭物望哉𨿽然代未嘗乏才也天未嘗不欲平治也展經世之閎謨扶中天之景運躡前賢之軌範還盛古之流風則將何以邪唐人有言開元初輔相率三考輒去𨿽姚崇宋璟不能逾至李林甫秉權乃十九年遂及禍敗乃知亟進數罷誠治本也信斯言也則任房齡十六年魏徵十五年非邪果賢邪患其不久非人邪一日已甚然則久速之論孰從邪人主虛衿以求賢海防饑渴而望治繇古然也盍相與茂明之

六經疑難

問太史公有言學者載籍極博猶考信於六藝而六藝固有未易考者姑言其大較焉晉太康初有得古書者惟易爲備而無彖象文言杜預以爲聖人造之於魯猶未播之逺國然漢世固已爲十二篇矣何耶古人之易卦彖象爻各不相雜然則以彖象爻辭雜之卦中使古易不復見者何耶書之所存五十八篇孰爲伏生之傳孰爲定之書秦誓一篇伏生書乎壁中書乎史遷是之孔氏非之宜各有見書有十體益稷以謨名可也多士以誥名可也如旅獒君陳等篇命乎誥乎抑訓乎十五國風之敍由來逺矣季札觀樂之時孔子尙幼然則敍果誰定乎卽其國風之善否本其國亡之先後其說孰是序於詩大矣如江有汜殷武以爲非衛宏之所能及至於言風雅之有變正與夫以關雎鵲巢而系之二南則又以爲非卜商之見然則序果誰作乎周官一書已亡其一劉氏以考工足之儒者咸以爲非然則成王在丰作周官果其書乎今考其書建官之制耳而乃列於禮經至於明堂一篇正周公制禮作樂頒度量於天下者乃不見之書又何邪禮記一書或謂成於孔門之諸子又以爲戴聖雜取家語及子思孟軻荀卿之書不知果今之禮記邪中庸一篇似非禮經劉向得樂記宜自爲書而又禮樂合爲一經何也聖人作春秋一用周典而啖助以爲用夏爲本左氏親見筆削公谷皆出子夏而論議不同乃如異師公谷旣盛而左氏尙防鳳龔諸人極力扶持猶不一振今左氏乃益顯而二家僅不絕何邪或謂公孫固韓非摭文著書而鐸椒虞卿亦采取刪拾不知果有得於聖人之意邪無曰六籍爛然家傳人誦疑六籍固疑吾心也又無曰吾惟道而已他非所泥則又幾於稊稗嘉谷者試相與防繹而根証之有司得以祛宿疑焉

理財

問食貨之政前牒講之備矣唐虞而上姑置勿論三代以來固有可攷者漢人意度宏厚綱目濶疏七十年間廩庾盡滿充溢露積京師之錢累百鉅萬夫賜租發爵使農愈勸若可以得粟耳顧錢亦至於不可校者何邪夫均輸平準各有令丞都官幹官並屬大農是固生財之道然其官乃不建於初年何邪有唐之興經常簡易之法爛然有敍方其盛時民物蕃息馬牛被野米斗之直至三四錢原其所自是固力本之餘功然不聞有錢少物輕之患何邪良法旣壞理財之說寖興所謂鹽鐵轉運鑄錢括苗利借商之事擾擾並起乃愈煩而愈獘何邪自是而降調度益繁規模日迫矣天厭昏代開我國家列聖相承比隆三代凡數百年來﨑嶇苛細掊克聚斂之政悉弛而不用至於三司使之置𨿽因舊制而其間深意所寓固有三焉造作軍器與夫土木之工河防之役盡得而主之且國家經費之大無過此三者而必命三司總之豈非使之得以制其出入而爲制度者乎分天下之路設轉運使副判官付以按察之權使督集財賦之三司凡經費羨余悉獻之夫三司𨿽尊位亞執政而無宰相黜陟之權故諸道使者有羨則獻無則已果可以不事損下而益上邪左藏內藏之儲人主不得知其數宰相不得侵其事惟三司實專之得非不見其儲積之廣則侈心無自而生邪自王安石當國持冢宰制國用之說分三司之權立勸沮之法置旁通之簿凡前日祖宗微意一切不存不知安石之變更果何所見而然邪理財王者善政也無事則借以制作無一日而可緩者其稽漢唐先後之由本朝沿革之故與夫今日之所宜行者爲有司言之以備廟堂之采擇

弭盜救荒

問兵危事也毒民於一時者未足計貽禍於亡窮者爲甚慘蓋風塵一開狼子動心於是盜賊之變起怨气幹和歲事凶嗇於是饑饉之憂形是故君子於兵不敢易言之𨿽然鼠竊狗盜古所不免惟爲政者必有消弭之術旱漧水溢天有定數而爲政者必當操其丰凶之權尹翁歸之爲右扶風也推迹盜賊無有遺脫而京師肅然畏其威嚴至龔遂則罷其捕逐惟務安之渤海之盜亦爲之止若猛若寛皆足以成功何耶天之所生地之所養以之足斯民之用有餘也特有偏而不均之患耳富者庾滿則貧者甑空勢也於是均平之政生焉曰常平曰勸分曰由狹徙寛凡所以使之有丰而無凶損有餘以補不足皆王政之綱也乃者姦臣昏庸輕於稱兵洞丁邊民乘時嘄謼區區幾一飽耳而風起四野檄書狎至懦夫憒眊不知所爲荼毒黔黎空虛杼柚曽未聞有窺左足而先應論片語而投兵者何邪旱暵螟蝗頻年繼作瀕江人相噬而依山之人則煮艸根啖之富民閉糴饑殍盈野思昔淳熈壬寅民未甚病也而州縣講求荒政若不暇給今不知幾倍壬寅矣而有司莫之問焉比諭富民以時發粟直則無損也乃陽均其數陰肆姦謾以罔其上曰某所置場也曰爲米若干也曰已糶若干也曰官吏巡視已至某所也則皆空牘也場未始置也粒米未始至其地也官吏未始識其面也州烏乎知之部使者又烏乎知之爲富民者乃且因時射取要厚直損衡量民方急食惟賈是聽所謂丰凶之權至是在富民而不在公上矣伊欲廣公朝厚下之恩壽元气靈長之脈非州牧監司責乎酌寛猛之宜以平姦核賑防之實以活流殍寧無長術乎盍究言之抑以觀通達世務之學

江淮形勢

問鄧艾見髙山大澤輒指畫軍營李徳裕籌邊樓之圖山川尢爲詳備甚哉形勢險阻不可不宿講也立國於東南無百二山河惟曰長江爲戶庭兩淮爲藩籬爾世之熟於形勢者曰無淮則江單無江則淮寒唇齒相資灼然不誣方鼎峙三分時吳奄江表魏據淮甸吳之君臣不敢目望中原者無淮也南唐跨據江左尢重淮甸歲當水淺戍守浸嚴今獨有淮東西爾可不垂意乎至於大江之南地勢延袤可撓之地不勝其多扞禦之計不勝其力備多則力分力分則勢弱有如大江之上流所以援兩淮而固長江者又豈可不重垂意乎淮宜守也江宜保也上流之勢尢不容忽也然則宜如之何曰昔周世宗徵淮甸諸將爭欲據險以邀之然則淮未嘗無險也不知所以爲險者果安在邪吳人聘魏魏問戍備幾何曰五千七百里又曰道逺何以爲固曰封疆逺而險要必爭之地不過數四然則長江亦未嘗無險也不知所以爲險者又果安在邪今江淮重鎭宿元戎屯萬幕分疆畫守首尾相應宜無餘算然時異事殊難以泥古風雨飄忽震迅不可齊恐未易以故迹防也彼六朝遺論泛焉而未詳江淮表裏之篇詳焉而未精諸君慷慨功名且家於形勢上游平時倚劍天外彎弧江上凡江淮數千里盡在指顧中取其便於時而切於事斷斷然可以日月計功者約其辭明其指爲有司言之勿徒以紙上陳迹爲對

歷代文章

問人文之盛宣賁國章譬諸五色祥雲與天爲瑞故攷世歷論治體毎於一代之文得之若昔封禪之君厥有文字褒表盛觀崆峒誦堯衡山紀禹皇乎唐乎莫可載已六籍遺文不登聖人之筆者瑉雕雕玉章章間出於史傳間令人動目獨恨遺逸三事悉出天漢而閒編脫簡離其眞於時諸儒固已閔惜今之所傳顧皆舊書邪有如石鼓之歌千代傑作夫子西行果不到秦彼岐陽之搜乃成王爾今所傳七篇自防車旣攻訖於天求又是固張生所持者耶漢初最爲近古李陵一書气幹頗髙類非近體而或者以爲齊梁之士所擬果何見而云然耶當是時歌與樂章已有七言至五言特未也而蘇武之作人以爲僞今所傳李詩自有鳥西南飛而下凡七篇蘇詩自童童孤生竹而下凡二篇與蕭統所編絕不相似然則以何爲是耶世有梁父吟一篇五言也爲三士而作彼諸葛孔明抱膝而吟者是邪人言栢梁體者七言也有似乎聨句彼漢武皇與一時廷臣登臺而更倡者是邪宋玉諷釣二賦靡而能諫賈誼之賦早云董仲舒之對郊祀對雨雹帥有深致乃不見於二史何邪班固載揚雄之作備矣至雄自敍以爲平生爲文不解五經之訓惟得於輶軒之使奏籍之書於君平翁孺爾如成都四堣銘龍骨詩三章乃雄少年立聲名者而皆不錄何邪至於州箴如所謂世𨿽安平無敢逸豫與其官箴所謂內不可以不省外不可以不淸其詞藻典麗意存規正眞足以警一時而詔萬世者方之古作孰可比肩乎唐韓文公古之人也其文古之文也而或者猶病李漢不知其不當錄者爲何篇邪栁子厚欲興西漢文章因吳武陵來爲出書數十篇不知所出者爲何書邪李衛公謀議援古文章爾雅而卒不大明於世陶淵明平生灑落自出天機閒情一賦人以比國風而蕭統復律以揚雄諷一之義何所取據耶夫文以气爲主以意爲輔以詞爲衛彼所謂籠天地於形內挫萬物於筆端特其凡爾近時文具見廷申之奏則科舉之習殆將一洗諸君汪洋學海搴翔翰林暇日評古借筯於前數子必有取焉毋薄有司以爲不足語古

士風吏治國用民力

問古今之時不同而國體政條民生日用凡明君哲後之所訪咨忠臣謀士之所獻納要之一日可行則百世可守靑編爛然何所不備舉而措之存乎其人安用恥於祖襲而務爲新奇乎士貴乎博學也然則甲乙防試開五十難與夫天子命題畀之有司不知昔人所以作新文體者尙可行乎吏貴乎趨事也然則一縣合治上下相司與夫中書宣指察其對義不知昔人所以嚴於攷課者尙可用乎沿邊屯田講之熟矣特未有及乎內地者然則州郡之間都督之府軍非臨敵且田且守不知昔人建明規畫者亦可言乎以至士气患乎未振也近則有伸敢言之請彼慕古逺者髙其論贍文辭者去其華比之委賂納說荷擔吐奇由壺關以上言自南宮而諷刺是則昔之人所以旁求直言者至矣應之者爲何人國用患乎未通也近則有重緡錢之請彼貝旣寢緡鏹專用充都內之金紹圜府之職深功學之患難輕重之權是則昔之人所以講明錢幣者至矣對之者爲何策夫終畆不稅則國用靡須百姓不足則惻隱深慮不知昔之人所以博訪兼足者亦有良法乎深汰圭符妙簡銅墨而春雉未馴秋螟不散不知昔之人所以講求擇吏者亦有髙論乎士風也吏治也國用也民力也經國之務要不出此數者諸君行且充庭入奉大對可不及此閒暇講明古人之問答以備聖時之采擇乎況乎誦先聖之典閒庠序之訓比及三年可以小成則揮翰流離稱述世務使班揚韜筆仲舒結舌如晉人所以告語庠序者願毋多遜

人才

問學者取友不足今世又將旁及千古故尙論古人學者所先班孟堅人表之作規模閎深後之秉史筆者莫能踵武世之君子蓋嘗病之彼其采摭百家网羅見聞栢皇陸栗之君緑圖大塡之佐登彚無餘其用力亦厪矣然自明由曉升級至於隕丘受延禧此燧人四佐也自金提主化俗至於陽侯爲江海此伏羲六臣也胡爲遺而不錄耶皇帝諸臣如風後力牧伶倫岐伯之儔紀載尢備然如天老掌教知命正俗地典受州五聖主道與夫燧人之四佐伏羲之六臣者皆尢有功於斯世也乃不得與封鉅諸公比何耶帝虞盛時分置八伯若伯若棄若咎繇曁垂各主四時而羲和之後各以一人爲之貳焉今所存者七伯而已冬伯之後實缺其一何耶昔者歷山雷澤之遊有友七人焉自雄陶以至靈甫凡與爲七然尸子止載雄陶不載靈甫然則以何爲是邪天下之士從吾夫子遊者大半然亦有四友焉有六侍焉其亦出於四科否漢髙之興羣龍云附卓卓然絢繪簡編動人觀聽者曰三傑曰十八侯而乃以三十一人悉爲功臣何其盛邪三國鼎立爭致英豪而一時之士多歸心焉今之所載者魏九人蜀四人吳七人而已抑何其少耶世祖功臣三十二人而雲臺所圖僅取四七以應列宿世之君子獨無一言何耶嗟乎功臣之士道徳之士悠悠千古浩如煙海不可枚數請復於洙泗終焉史稱魯有八儒如子張氏爲諷諫之儒孟氏爲疏通之儒仲梁氏爲移風易俗之儒以至樂正氏爲屬辭比事之儒公孫氏爲傳易之儒不知所謂八儒者果洙泗從防之士乎願悉數之且以觀平日尊賢取友之志

史

問丘明旣往班馬嗣興奮鴻筆於西京騁直詞於東觀卓乎無以議爲也後漢之書成於範曄不知與漢紀三十篇同乎異乎三國有志成於陳壽不知與魏氏春秋優乎劣乎東西二晉植國規模與其人物風流豈無可書彼生長東南不知中朝典故者固不勝其任而聞見華戎成敗者又復過自退避故𨿽著晉紀者號爲簡眞而作陽秋者稱爲良史今之所述亦有取於此耶由魏迄隋其間六代之史不滿人意迨至有唐嘗詔修撰而涉歷累年訖無銓次彼陳叔達諸人各居權要無所稟承要當求有以一之可也乃奏停後魏而獨修五代何邪諸史來上多所損益旣爲序論又爲總論亦可謂全書矣不知所謂時稱良史者果皆簡正邪唐三百年屬筆非人逮歐陽文忠諸公積二十年之力乃成百六十萬之言其不茍甚矣然八者之失二十條之疑猶未免議者之云云何耶日者史臣有請欲使涉筆史館者帥爲近程以速汗靑之效是也竊謂史各有才難乎其選而昔人又謂應仲逺作風俗通崔子眞作政論蔡伯喈作勸學篇史遊作急就章皆足以耀當年而垂後世然則甘泉從臣悉兼論譔家家果皆董狐人人果皆荀朂耶毋曰非吾事也不敢僣

洺水集卷五

欽定四庫全書

洺水集卷六

宋程珌撰

講義

易議【三篇】

易有君子之道四焉以言者尙其辭以動者尙其變以制器者尙其象以卜筮者尙其占凡十三卦之制器如神農之耒耜黃帝堯舜氏之衣裳無非以象而制之者也若夫生蓍立興神物以前民用者皆占也然則器也占也萬世之用備矣毋俟乎有言也惟言與動則君子之言行有國之政令樞機之所關理亂之所由天道日新世變無窮悉寓於三百八十四爻之中所以先哲之言易者獨於言動加詳焉蓋爲人君而不知易則太平何自而可致爲人臣而不知易則徳業何由而可成嗚呼作易之聖人豈徒以知易望天下哉正以用易期來世耳曰乾元用九曰王用三驅曰公用射隼於髙墉之上曰利用建侯行師曰利用渉大川諄諄然無非以用詔天下萬世𨿽然是特發凡耳書不盡言言不盡意讀者又當知觸類之學也夫

易之爲書一名而三義具焉曰簡易以言其徳也曰變易以言其气也曰不易以言其位也曰徳曰气曰位名𨿽不同要皆所以爲道也若昔聖人闡先天之學而成後天之書凡所以斡旋元化昭融天理紀綱人事罔不僃具使爲人君者得之則可以宰制宇宙酬酢神明天地以之時敍民物以之順成爲人臣者得之則可以輔相彌縫弼成萬化進則盡忠正之節退則全廉靖之風修身者得之則盡心養性不流於虛無遁世者得之則樂天知命不沮於憂患是故載之於簡編則無非實理施之於日用則皆有成效而後世學者乃率以空虛恍惚言之流之極至於淪爲異端嘻可懼也故不思龍岀於河而八卦宣其象麟傷於澤而十翼覃其用繇三皇歷五帝至於夏商周而後其書始克大備商瞿子木實受吾夫子之傳其後浸大以至於西都之王服京田【王同服生京房田王孫】東都之荀劉馬鄭【荀爽劉表馬融鄭】更相祖述源流不絕至於魏之王弼集諸家之善得聖人之意故其注至於今不廢是以江右諸儒並傳其學河北學者莫能及之惜乎江南義疏十有餘家舛其本眞流爲釋氏所以重發貞觀間孔頴達之嘆也𨿽然易之爲道吾旣聞之矣易作於伏羲也而乃以周言之何哉嘗觀易贊以爲夏曰連山商曰歸藏周曰周易連山以艮爲首象山之岀云連而不絕也歸藏以坤爲首象地之包藏萬物也周易以幹爲首言其道之周普無所不備也玆一說也而世譜等書則又曰神農之號一曰連山氏亦曰列山氏黃帝之號一曰歸藏氏然則連山歸藏並以代名則周易以周稱豈非易成於文王故題周以別商耶此易緯所以亦言因代以題周也歟𨿽然易之名吾得而聞之矣然則易果孰作又果孰成之耶嘗觀禮緯含文嘉曰伏羲徳合上下故天應以鳥獸艸木地應以河圖洛書伏羲則而象之乃作八卦孔安國馬融姚信王肅皆以爲然無復異說至於重易之人則諸儒之說不勝其異王輔嗣之徒以爲伏羲鄭之徒以爲神農孫盛以爲夏禹史遷以爲文王其言夏禹文王重卦者孔穎達以爲考諸系辭神農之時已有蓋取諸益取諸噬嗑之事由是言之其說不攻而自破至於言神農重卦者亦未爲得何者易之下系又曰上古結繩而治後世聖人易之以書契蓋取諸夬孔安國尙書序曰伏羲造書契則是伏羲固已象夬而作書契矣又安得神農重卦而後有夬哉故重卦之人王弼以爲伏羲而孔穎達亦以王弼之說爲是然則伏羲制卦文王系辭夫子翼易所謂人更三聖其爲灼灼無疑矣至於由三畫而八卦自八卦而六位陰陽剛柔之理上下承乘之象所以廣大精微與天地並而三聖人之所以盡心垂世者俟入經隨卦言之此不悉具姑陳大端若是以與諸君共講明焉

易何爲而作乎曰有憂也何憂乎憂是道之不明也易何爲而重且翼乎曰有憂也何憂乎憂是道之不行也然則於何而見之曰慮是道之不明者其辭簡而嚴憂是道之不行者其辭詳而盡學者平其心定其慮取聖人之辭而玩之則聖人之心了然矣易曰伏羲氏始作八卦以通神明之徳以類萬物之情非伏羲氏之心主於明道乎是故三畫之學寂寥簡短而天人之蘊悉僃無遺此明道之體當然也至於文王夫子之時則夏商賢聖之君久矣不作禮廢樂壊道孤無主文王憂之故與閎夭太顚太公望散宜生之徒講明體察斷然取易而重之其後文武成康之君相繼而作而又相之以周公召公畢公君陳然後世變風移道洽政治斯道得以大明至夫子之時則王迹浸熄詩聲日微而是道又絕而不行矣夫子環眎當世之士如長沮桀溺傲世絕物旣不可與共斯道獨得一老耼彭祖而與之周旋藍田呂氏謂老耼彭祖皆殷周之老成人計其得於殷周盛時耳目所接淵源所漸所謂見而知之者固甚不淺而吾夫子亦曰我老彭所以見其尊且信之意尢爲拳拳也獨夫子猶以爲未也於是周流列國萃天下之士而與之遊凡天理人情事物之變故悉以身體之至晚年而後十翼岀焉故曰加我數年五十以學易有如十三卦之說歷敍神農氏之所以用益用噬嗑黃帝堯舜氏之所以用乾坤用渙用隨此言人君之用易而在上者又言箕子之用晦顏子之用復此君子之用易而在下者曰神而明之存乎其人曰茍非其人道不虛行其辭詳其指深所以望當時至矣而當世之君未有能用之者徒能私淑其徒而已矣按前史商瞿子木親受易於聖人自是而後傳授不絕至於東西都之士然後以至於王弼弼不得其眞也而亦以注顯𨿽然商瞿子木以後所謂傳授不絕者易之辭爾至於當時髙弟如曽顏冉雍子思孟軻之後所謂得之於心行之於身今其遺書如曽子十篇如中庸如孟軻之書卓然足以爲易之羽翼者非史臣之所知也自秦而後更漢歷唐千百餘年間不惟上之人無有用此易者然自王弼以後以至於唐下之人亦莫有傳此易者江南義疏祖尙虛無蓋至於唐僅得一孔穎達辧析音義頗爲當時所宗然至於聖賢用心斯道大統彼固未之深及也宋興百年名儒輩岀胡安定得其用也邵康節得其數也程明道伊川得其理也周濂溪得其體也張橫渠得其用也然後易之道遂大明於天下善乎孔穎達之論曰聖人仰觀俯察象天地而育羣生雨施雲行效四時而生萬物若行之而順則兩儀序而百物和若行之以逆則六位傾而五行亂詳味斯言則易果將有用乎抑亦徒作之而已乎聖人於幹發明爲君之徳者惟在剛健中正自彊不息於坤發明爲臣之義者惟在於直方正大至明九卦之序則上至天子下至庶人凡以之盡心養性修身齊家之道無所不僃焉使人君而用幹之義則天徳行剛健威權不至於下移紀綱不至於廢壊使爲人臣而用坤之義則敬以直內決無有所謂諛說而欺君者義以方外決無有所謂嗜進而茍得者爲士君子而用九卦之義則履以和行謙以制禮損以窒欲困以處窮益以裕徳必如是然後可以謂之用易而易之道行矣國家開設學校建立儒官凡月之朔必使之登席講書豈徒爲文具哉講之而不明弗措也明之而不行弗措也如其講之而不求其知知之而不求其行則又何以講爲哉吾儕小人眇然其形蠢蠢林林雜在萬類之中饑而欲食渴而欲飲亦何以異於凡百有生之類哉而其所以師友千載陶冶萬物卓然自離於林林蠢蠢之中者惟曰禮義廉恥而已耳名節風操而已耳不然一日捨是則孟子所謂異於庶物者幾希矣可不畏哉可不謹哉朋友有志於易者幸相與講明而體察自夫用九卦之義以盡士君子之操他時推之事君則必能盡坤之義以爲名世之臣亦在勉之而已識者將於此乎觀焉

尙書序

書記言古右史之防也昔管仲有云古之登封者皆刻石紀號字有雕毀孔子睹而不識至記其登封之君則以無懷氏爲首然則伏羲以前固有字畫特未以之教民爾伏羲氏岀書契始作文字浸興是故三皇之書謂之三墳五帝之書謂之五典墳言大也典言常也周官小史掌三皇五帝之書楚靈王謂倚相能讀墳典然則皇墳帝典固已粲然吾夫子篤生晚周得古書三千餘篇於是悉力整彚刪除繁冗如班固謂於古今書外又有周書七十一篇劉向亦云此周時號令也以至先儒謂許行所指神農之言與夫陰陽醫方所稱黃帝之說凡若是類悉刪不錄以定爲百篇蓋勲華揖遜而典謨興湯武革命而誓誥作此蓋世道綱維而吾夫子定書所執以爲依據者秦法日急仇視聖經孔安國之祖子襄收其家書藏之屋壁漢至孝文有意復古詔求治尙書者聞濟南有伏生勝故秦時爲博士召不能起亟遣晁錯受業焉才得秦誓以前二十餘篇爾魯有共王聞遺音於升堂之頃乃盡得科斗書焉科斗蒼頡古文體也周用之至秦更爲八體其一曰以科斗之體而定今文之於是爲二十九篇然猶未有傳也自安國作訓詁而義以明書旣成會有巫蠱事隋唐以來其傳浸顯貞觀中孔穎達爲之作正義而後書之義益無餘蘊矣書之源委大略如此𨿽然學者誠能知天道人治立於帝堯故聖人以堯典爲始悔過用賢治道根本故聖人以秦誓爲終以其大綱大領者推爲致君濟民之用則古文訓詁傳授如區區前所陳者皆筌蹄芻狗也觀書者必有考於斯

堯典

三皇逺矣少昊髙辛之世生人未滋帝業未鉅風俗簡陋制度濶疏朴而未雕伉而未文故其書無大可錄者天右斯人篤生有堯堯繼帝摯之後紀綱三才恢張萬化立人治明天道以爲天下後世法程者粲然有倫此夫子定書所以斷自堯始而揚雄亦曰法始乎伏羲而成乎堯匪宓匪堯禮義哨哨非虛言也今取堯典一篇讀之始終相維綱目具舉次一曰放勲欽明文思安安允恭克讓光被四表此堯所以開萬世進徳之法也次二曰親睦九族平章百姓協和萬邦此堯所以開萬世立人治之端也次三曰乃命羲和欽若昊天分命仲叔使司四時此堯所以開萬世明天道之本也次四曰疇咨若時登庸疇咨若予采咨四嶽湯湯洪水方割有能俾乂此堯所以開萬世用賢之法也次五曰咨四嶽朕在位七十載有能庸命遜朕位按史記堯爲帝嚳之子帝摯之弟繼兄則禪代之事未之前聞至堯乃慨然以天下而授之舜此堯所以開萬世揖遜之法也次六曰釐降二女於潙汭嬪於虞此堯所以開萬世王姬下嫁之法也若修身若齊家若治國平天下大綱大目罔不畢舉惟天爲大惟堯則之夫子序書斷自堯始其以此歟學者窮經要須先觀一篇終始大槪則篇中章句自可迎刃而解此愚所以略其章句而首敍一篇大防也若夫所謂昔在帝堯聰明文思光宅天下將遜於位讓於虞舜作堯典此一篇之序也馬融王肅以爲孔子所作而孔安國正義亦以爲然蓋惟聖人足以論聖人非孔子筆力孰能序此自若稽古以下則史官之辭也𨿽然此堯書也而謂之虞或者以之咎安國至比三國誌以曹操爲魏始晉史以司馬懿爲晉始非也蓋堯典一書𨿽堯之事而秉筆記錄則舜時史官也故謂之虞堯舜一體夫亦安所嫌哉說者又謂堯爲名放勲爲號亦非也考之諡法翼善傳聖曰堯至於釋名則又以爲尊髙峣峣然則堯固美名矣又何號焉上古之世生死同稱死而諡周道也人君之有尊號則又始於漢哀帝耳堯舜之時安得有是哉此亦不可以不辧

舜典

天下大物也堯無故而予之舜舜無故而受之堯人顧不震且駭哉今觀舜典一篇載舜之事亦多矣孔子敍書不言其他而以歷試諸難一語斷之吁若孔子足以察堯之心矣且堯非不知四嶽之不足禪也而遜之嶽非不知舜之可舉也而隱之何也蓋以天下而與庶人古無是事也故堯之遜必自四嶽始嶽必不敢當也堯始示其意曰明明揚側陋四嶽知堯之意不間乎庶人也故始言有鰥在下曰舜然則堯之屬意於舜也久矣而豈在師錫之後哉然猶以諸難試之所以暴舜之徳於天下使人人見之人人知之而後天下可以無一人之異議謂夫治道之本莫先乎人倫也故首命之徽典百官之任莫重於宰相也故次命之宅揆禮典之行莫始乎朝廷也故次命之賓四門天地百神莫難於主祭也故又納之於大麓凡天下之所謂難者悉以授舜舜亦以身任之徽典而人從居揆而事敍賓四門而穆穆是人受之也納於大麓而烈風雷雨弗迷是天受之也天受之人受之然後在堯可以無慮在舜可以無愧矣舜自卽政之後齊七政類上帝巡四嶽以觀風朝羣牧以考政制車服以勸功明典刑以威惡命伯以典禮命防以典樂以至百工之事治水之事川澤林衡之官各有紀敍森然不可亂凡堯之有所待而未及爲者舜悉爲之堯之已爲而未備者舜則備之刑賞旣立禮樂旣彰然後益信堯爲天下得人矣舜之施設𨿽不止此要其岀治之本原則不過乎此毋庸多論至於始終大槪則有不可不言者請因先儒之論而發明之夫子序舜典曰虞舜側微堯聞之聰明孟子又曰舜居深山之中與木石居與鹿豕遊又曰飯糗茹艸若將終身則知舜之在當時一匹夫爾而帝系等書以爲顓帝生窮蟬窮蟬生敬康敬康生句芒句芒生蟜牛蟜牛生瞽瞍瞽瞍生舜史遷亦以爲堯爲黃帝之孫舜爲黃帝八世之孫孔穎達引左氏之言以爲至瞽瞍其國乃除信斯言也則自瞽瞍而上皆有國邑以相傳襲何可謂之側微不然左氏所記檮杌饕餮之徒亦必紀其爲帝王之系何獨瞽瞍莫有記其所自來者哉孔孟之言信而有證則舜之始可以無疑者矣說者又謂舜巡守南方至蒼梧而不返自唐韓愈固以爲不然然未有以孟子之言爲證者孟子之言曰舜生於諸馮遷於負夏卒於鳴條鳴條在河北而蒼梧在嶺南地理遼絕如此此不然一也且舜旣禪位則禹爲君矣巡守之事於舜何預此不然二也使舜而果南巡則至於霍山之去蒼梧尙千餘里胡爲巡守訖事乃復徧歷遐陬乎此不然三也先儒之論明白如此學者尙何疑焉

大禹謨

禹以功臯陶以謨此當時之所同知至於禹之謨臯陶之功人所未知故舜時申重發明之而又進禹以昌言也然則禹何言哉曰後克艱厥後臣克艱厥臣此吾夫子所謂爲君難爲臣不易一言而興邦者寂寥簡短兩語而止故帝旣兪之伯益又都之則又曰惠迪吉從逆凶亦非有丰余閎博之論者益又從而伸衍之此外則言六府三事頗爲詳備又其次則一再稱臯陶之功而已攷禹一書所言絕少大抵禹之言簡潔明白無有繁縟言之必可行行之必可效誠所謂予何言予思日孜孜者也而豈若後世進言之士長篇累牘多爲辭說文采而不適於用者乎是故言𨿽少不害其爲善言嘉謨也𨿽然豈惟言哉觀其平生處事無非憂深思逺不爲一時之美觀而求爲後世可遵可守之法者傳子作貢二事是也堯舜傳賢禹獨傳子可謂犯天下不美之名然可以杜天下萬世爭奪之禍商人之助周人之徹夫豈不善而禹之貢法卒至於今不廢何也蓋昔者洪水之變禹傷先人之功不成慷慨受命八年於外計其渉歷患難周旋世故亦熟矣故其晚年立言簡當處事精確類皆如此且天下之知禹莫如舜者至禪位之際不言其他惟曰克勤於邦克儉於家不矜不伐而已蓋勤儉謙退乃禹之得於天而主於內者故其見於立言則簡當處事則精確影必肖形末必類本實大而聲宏行峻而言厲表裏源流斷然不誣也先儒謂後世小夫智不足效一官則自以爲能無尺寸可以及民則自粥以罔上禹之功徳如此而退然自托於不見不聞之地此昔聖賢獨禹以大稱也與人能常以此說置之胸中時一玩繹則漸漬開明一切驕矜不期消而自消矣學者尢不可以不察

臯陶謨

君之道得以用臣之道得以言堯舜攷古而行故謂之典禹臯陶攷古而言故謂之謨君臣之分不同故典謨之名亦異要其足以爲萬世法程則一而已禹之謨首言克艱臯陶之謨首言迪徳二臣之言𨿽若不同而其君臣之間相勉以躬行相規以自盡亦一而已古今以謨顯者莫如臯陶意其陳言之際必有髙論則亦不過曰謹厥身敍九族邇可逺在玆夫自修身而睦族由睦族而推逺此蓋古今之正理聖賢之格言𨿽臯陶莫得而易也知人安民亦爲治之大綱者臯陶又繼言之然禹聞修身之說則拜而受之如知人安民之言則吁而難之何也蓋修身在我可得而勉而知人安民事端閎大非可以易言也不惟禹難之在堯舜固以爲難也然於二者差擇言之則知人爲尢難此臯陶所以反覆開陳三徳六徳九徳之人所以攷徳者如何所以用徳者又如何而於安民之事則置而不言亦言官得其人則民無不安信哉知人之尢切於其道也而又終之以無教逸欲政事懋哉所以勉舜之躬行不倦者累累不置以至典禮刑罰悉歸諸天以言非君之所可專聰明明威悉歸之民以言非君之所可私大綱小紀秩然具備此臯陶之謨所以獨詳於禹之言也𨿽然臯陶豈徒言哉曰朕言惠可底行又曰思日贊贊襄哉是則臯陶不獨以陳謨自任固將以躬行輔禹也而豈若後世之臣以空言自逸而以躬行彊其君哉然則臯陶之謨固萬世進言者之法而臯陶之愛君後世之輔治者尢不可以不知

益稷

益稷一篇皆舜與臯陶胥訓告之辭爾而以益稷名篇何哉蓋伏生之書以益稷合於臯陶謨至孔安國得壁中之藏始釐而爲二耳觀臯陶之篇曰思日贊贊襄哉實與此篇予思日孜孜之文文勢相接然孔氏所以釐而爲二者先儒以爲竹編之簡不能多容故斷而爲二茍其文之接也則亦不害其爲一如曰臯陶曰兪如何蓋臯陶方陳謨禹也則曰吁如何至於此篇禹方言功也臯陶亦曰兪如何大帥昔之聖賢推善遜美更相後先故禹以如何之問而發臯陶之謨臯陶亦以如何之問而明禹之功而豈若後世同列於王朝者忌相克哉如曰濬畎澮距川者蓋一畝之間廣尺深尺者曰畎廣深二尺者曰遂九夫爲井井間廣深四尺者曰溝十井爲成成間廣八尺曰洫百里爲同同間廣一尋深二仞者曰澮然則畎遂溝洫澮皆水之所自行者吾夫子謂禹卑宮室而盡力乎溝洫然則觀禹之所以縱橫經理之遺迹信乎其用力也如禹之告舜曰安汝止舜之命其臣曰汝翼汝爲又有以見當時君臣之間情文簡易上下無嫌而非後世君臣之間君日益尊臣日益諛也如曰予欲觀古人之象以作服者蓋自日月以至華虫凡此六者則繪之於衣自宗彛以至黼黻凡此六者則繡之於裳鄭康成以爲天子之服得以備十二章至於公則自山龍而下侯伯則自華虫而下子男則自藻大而下卿大夫則自粉米而下要其說必有所據也系易者曰黃帝堯舜垂衣裳而天下治則觀象作服固始於黃帝至於具此采章先儒以爲不知始於何時舜言觀古則知在舜之前無疑矣如曰聞六律八音在治忽者蓋六律六呂當言十二而惟言六律者先儒以爲舉其陽則其陰可知也如曰州十有二師外薄四海咸建五長蓋要服之內則爲九州於九州之間擇諸侯之賢者十二人以爲師以率州牧以糾羣後至於外薄四海則荒服也亦使五國以爲屬屬有長焉其曰咸建者以言不惟內而九州爲之立師至於外而四海亦爲之建長則是禹之功豈止於平水患而已而其經綸當世使之內外相維而總攝治體者其纎悉周密爲如何哉如曰迪朕徳時乃功惟敍臯陶方只厥敍方施象刑惟明者若隨文生意本無難見者但先儒以爲觀此一段上下不相貫或者舜欲禪天下於禹而禹遜臯陶時語也詳觀文意寧不信然如曰合止柷敔者蓋柷敔皆木音也正義引郭璞以爲柷如漆桶敔如伏虎柷以合樂敔以止樂至於終篇君臣作歌更相警告不以旣治旣安之爲可恃而常若大危大亂之在其後後世有如齊之君臣於飲酒歡樂之時而不忘乎射中在莒之事嘻尙庶幾焉

禹貢

禹貢一書記禹治水本末區畫九州任土作貢之事也然禹之治水當在堯倦勤之時舜歷試之際宜謂之唐書而敍於舜典之上今乃敍於此而謂之夏書者何邪以其書乃夏史官所錄耳說者謂禹敷土隨山刋木奠髙山大川此史官之辭也禹錫圭告厥成功亦史官之辭也若夫自冀州旣載壺口以至訖於四海皆禹自述經行天下與夫用功先後山川主名艸木之生遂土色之黑白田賦之髙下山之首尾水之源纎悉登載奏之於堯藏之史官史官略加刪潤以成萬世之信書此說誠有理蓋冀爲堯都而所都近河故禹於每州之下必言浮於水達於河者誠以每州規模方略經理旣定必自河還冀以白於帝也冀州帝所都居水之下流而河之患爲甚故禹之用力先焉而九州之次亦以所治爲先後水性下注故治之之道當自下始是故自冀而兗兗而靑靑而徐徐而揚又從揚以西而荊荊而豫豫而梁梁而雍雍地最髙也故最後於雍焉當時之水爲患最甚者河爲最江次之淮次之而河之所行多在冀兗靑徐亦下流也被害爲慘故禹之功先施於四州而河患衰矣雍與豫𨿽近河然下流旣治水亦漸消可以稍緩也故次於揚次於荊以治江與淮江淮治而水患平然後次於豫次於梁次於雍以治江淮上流之餘患此禹功之次序而治水之本末也禹於每州必陳其治水登山從下而上可謂詳矣然以其州境隔絕山之脈絡水之源委或綿亙於兩州之間者其足迹之所歷與夫施功之次第或未得以著見故於九州之後又復以其山之勢水之源而備言之自導岍及岐以至於敷淺原此皆不言水而直以山言之所謂隨山濬川導山之澗谷而納之川也自導弱水至於東北入河此又不言山而直以水言之所謂決九州距四海蓋導川之流行而歸之海也然經言導山獨記雍梁冀豫荊揚之山而已而兗靑徐之山不記焉何哉蓋三州之山絕在東河之東不與西屬各於其州見之矣故不復贅言之然九川之水有不因山而導之者水岀於平原也如弱水黑水沇水是已有因山而導之者水岀於山谷間也如嶓冢導漾岷山導江是已有其源甚逺而導之不及其源者導河自積石是也有其源甚邇直由其源而導之者導淮自桐栢導渭自鳥防同穴導洛自熊耳是也河在北故先言河漢入於江故先漢後江濟水發源河北越河而南與淮俱爲四瀆故次濟與淮渭與洛俱入於河故又後言之天下之水多矣而此舉其大者言之耳至於三江之說不勝異同顏師古以爲中江與南北爲三郭景純以爲岷江浙水松江韋昭以爲浙江松江蒲陽江而王安石以爲一江自義興一江自毘陵一江自吳縣各據所見而言莫知孰是但東坡以爲自豫章而下會於彭蠡以入於海是爲南江自蜀岷山過九江防於彭蠡以入於海是爲中江自嶓冢導漾東流爲漢過三澨至於大別以入於江東滙澤爲彭蠡以入於海是爲北江此說最爲有據蓋嘗縱觀於彭蠡之口今豫章之江所謂西江而岷山之流爲蜀江導漾之水爲漢江論江之大無過此三江者三江旣皆入海則震澤之區安得不定乎至於九江之論尢爲不一獨九江圖謂九江隨水勢而分其間有洲或長或短別於鄂陵終於江口其論爲不誣蓋嘗自九江望之直枝分派別爲九江爾非必有本原也此潯陽記所以有烏江蚌江等九號也歟然其名號則起於近代計禹時未有也亦猶河有徒駭馬頰之名耳河自積石至於大伾率依山而行自大陸以北則岀於平地禹懼其衝突也於是因地之形而逆設爲九河凡河之道則不建都邑不爲聚落不耕不牧以防其決故謂之逆河非謂九江同時並流也𨿽然攷之禹貢其間山岡之連屬水勢之流演有不可以簡編求者甚多如當時之水勢自江入海自海入淮自淮入泗然後由淮泗以達於河至吳王夫差掘溝通水與晉防於黃池而江淮始通禹之時則未有此道也孟子謂禹疏九河瀹濟漯而注諸海決汝漢排淮泗而注之江而說者以爲孟子誤指夫差所通之水以爲禹迹夫孟子去禹未久也而猶不可攷乃欲以今日耳目之所聞見而求合禹之書豈不大悖與學者反覆禹貢之所載參之以諸儒之所發明而又詳之以耳目之所接疑則闕之而無鑿以臆度之說斯可也禹貢山川之勢亦旣略言之矣至於九州禹初別之所以畫其封圻而察其土俗者極爲詳備釋爾雅者以爲兩河間其民气習情性大抵相近故曰冀冀者近也濟河之間其气專質體性信謙故曰兗兗者信也淮海間其气寛舒其性安徐故曰徐徐者舒也江南之民其气躁勁其性輕揚故曰揚揚者輕也荊州之民其气剛悍厥性彊梁故曰梁梁者彊也河南之民其气安舒厥性寛豫故曰豫豫者舒也河西之民其气蔽壅受性多急故曰雍雍者壅也然冀之北與邊境接儻不正其封疆則將有猾夏之患舜於是分冀之東北爲營州正北爲幽州西北爲並州方禹治水冀之北境未有定域故獨於冀不言封界者其以此歟至於商之時則無靑並靑於徐也周之時則無徐並徐於靑也名號更革𨿽若不同要皆不岀於九州之域而已水患旣平土性復故人得稼穡於是始作貢賦之法攷之於書九州之田雍徐靑爲上豫冀兗爲中梁荊揚爲下九州之賦則冀豫荊當其上靑徐雍當其中揚梁兗當其下何田與賦參差如此哉蓋賦岀於田而又參以土焉曰咸則三壤成賦中邦此賦之岀於田也曰庶土交正底愼財賦此賦之岀於土也賦岀於田參之以土而又以其灌漑之利否與人力之勤惰而加審焉此其所以錯雜不同而一歸於當也𨿽然賦非天子所有也諸侯用之以守邦國以承王命以討不庭聖人特爲之差別爾至於貢則四方之入於王者賦有常經貢無定制必曰錫命而後貢後世舉天下之賦悉輸於大農而所謂歲貢亦有一定之法矣至於五服之說亦不勝異同賈逵馬融以爲甸服千里其外四服則二千里相距爲六千里鄭氏以爲服五百里乃堯之定制至禹辟之每服增五百里四方相距爲萬里蓋禹之治水其功在於平治山川而已未嘗用力於廣拓封疆也正使廣拓土地三倍於堯而詩書皆無述焉何哉況周之九服大司馬明言王畿千里其外八服皆五百里相距爲九千里合王畿爲萬里自國畿之外以至於衛悉以封侯其外三服則爲蠻夷是則周之土疆凡萬里也漢之土境東西九千三百二里南北一萬三千三百六十八里驗其山川不岀禹貢之域而里數不同者蓋禹貢據其空虛鳥道直而計之而漢則以人迹所至而言之故王肅以爲方五千里者直方之數若回邪委曲動有倍加者正其意也然則漢之土疆豈非亦萬里乎孰謂堯之土疆而止於五千里也孔氏正義以爲堯凡五服服各五百里爲二千五百里二方相距爲五千里以四面言之則爲萬里王肅馬遷俱以爲然蓋禹貢封域歷三代至漢初一無所變更則萬里之數不應不同也是皆先儒之說故表而出之庶幾覽者得其要云爾

甘誓

甘誓一篇蓋啟與扈戰誓師之辭也甘者扈郊之名而誓者與將士設約以明賞罰之信也如湯誓秦誓或舉其爲王之號或未戰而立爲之名至於甘誓牧誓費誓則各以其戰之地而言之其爲戒厲師徒宣明號令則一而已大抵師直爲壯曲爲老王者之兵論曲直不論彊弱故啟之誓師必先數扈之罪五行者天之所生人之所恃以養古先聖王所爲兢兢然致懼於汨陳者也而扈乃威侮之則將有火不炎上水不潤下木不曲直金不從革土不稼穯者矣三正者道之大原人之所恃以立古先聖王所爲建皇極而厚彛倫者也而扈乃怠棄之則將有變天之道絕地之統亂人之紀者矣計扈之罪未易悉數啟特舉其尢大者言之扈罪如此師出有名三軍之气烏得而不壯邪三代以來師用車戰所謂步卒者坐作進退皆聽之車故起於戒車之際獨加詳焉曰左不攻左右不攻右禦非其正此三人同在一車之上也春秋之世魯與齊戰孟氏之軍則孟孺子爲左顏羽禦邴泄爲右季氏之軍則冉求爲左管周父禦樊遲爲右又左氏記樂伯之言曰吾聞致師者左射以菆攝叔曰吾聞致師者右入壘折馘執俘而還則是古者車戰有左有右左則主射右則主擊刺而禦則居其中此甲士之車大略如此耳至於將之兵車則禦者在左勇力之士在右將居中央主擊鼔與三軍爲進退節度者也因並言之古者天子親徵必載遷廟之祖以行故士之有功則賞之於祖主之前明不敢專也又曰君以軍行袚社釁鼓祝奉以從是天子親徵又載社主以行也故士之不用命者則戮之於社蓋社則有幽陰肅殺之誼也𨿽然扈禹之後也國語謂堯有丹朱舜有商均夏有觀扈周有管蔡然則亦兄弟之國歟說者謂有扈之罪經無明文竊意其有歸益之心無君啟之志故啟從而討之而正義又以爲蓋自堯舜以來皆以傳賢至啟乃以子而受禹故扈不服二者之說宜皆不然然舜之承堯禹之繼舜受禪之際天下晏然至於啟方卽位扈乃不服啟獨無以致之者乎聖人序書不明君臣之分而直言戰於甘之野其非王者有徵無戰之意乎噫啟之徳衰矣

洺水集卷六

欽定四庫全書

洺水集卷七

宋程珌撰記

行在重建大宗正司記

惟天降衷彛倫攸敍惟聖建極人道爲先夫人道昉乎夫婦嚴乎父子明乎兄弟衍而族之一而宗之皆天之彛而人之極也故盛帝哲王揭道統範人心如川之流如風之靡而無一毫與吾扞格之意者蓋敬其親所以教天下之孝長其兄所以興天下之悌睦其族所以作天下之順其事簡而易行其理融而罔咈萬化之權輿百王之軌則未有一日而能捨是者宋受天命徳歆於天天實祚之子孫千億蓋不止乎魯衛毛郜雍曹滕畢原酆郇邘晉邢茅而已也而吾祖宗之意慮其散而不合合而無以教之也扵是法堯則周設爲宗正以統之南渡以來益加宻焉旣設南外扵溫陵矣又設西外於三山西南旣皆設矣又於行在置大司以繼二外焉豈非緒裔日繁經務日滋故規置日詳邪初在所之司建於眾安橋之南嘉泰攺元埃於融風乃徙而建扵開元宮之左迨嘉定十有七年嵗益久屋壊丞相遂言於上曰宗故無學也今學矣而宗正一司所以出政令而輔教化與學相爲表裏者矧其所治乃潛宮之故址可弗治乎上曰兪乃予緡錢萬有奇俾亟新之扵是重門耽耽隆堂屹屹碧瓦鱗鱗朱門奕奕地與屋稱屋與事稱都人聳觀萬詞一偉已而知大宗事與知大宗丞聯車來訪曰願有以記之予聞官寺古人必葺非直爲是美觀也非廣居而移體也凡以重其職故嚴其屋嚴其屋則敬其事耳然則大宗之所以爲事者何以哉曰謹生始以防其僞重婚族以垕其別時衣廩以卹其困隆道誼以明其教嚴憲罰以禁其惡則麟趾之化陶然大醇於以磐周石而重漢鼎億千萬年與宋無極其職顧不系於大宗邪惟宗正世有賢徳爲天族表必能上稱大君擢任之重下慰宗支瞻望之切矣宗正趙氏名師貢蓋崇憲靖王之子今官檢校少保奉國軍節度使云丞名範蓋端明殿學士諱方之子也

檢正都司重建直廬記

四佐七輔光贊皇圖他未具僚也唐虞官百一相百揆夏商官倍伊虺並登方是時事猶鮮也至周則繁矣旣立冡宰又立公孤然亦鮮也至漢唐則又繁矣故漢唐命相寖不一焉得非世益變事益繁故官益備邪天監宋徳大命集於藝祖首相趙韓王舉天下之事一歸中書而後相之名始正其後立三公之官以宰相領之而後相之職始尊蓋宰相者以總萬防統百官爲職而公孤者以論道經邦燮理陰陽爲事宰相公孤固道與法之所由以出者然則爲之屬者其可専以法言哉上承下覈亦貴乎知道而已一謀議焉期以宣朝廷之教化一賞罰焉期以示朝廷之勸懲一士之伸期以興天下之英茂一夫之汰期以沮天下之庸回運動期以折遐衝惠利期以洽微細夫如是則𨿽法也亦道也非法之外他有道也𨿽然由漢而來丞相設兩長史而三公則又各設其屬至隋唐扵尙書則置左右司郎中及員外郎我朝於中書則又置檢正諸房公事屬亦眾矣然則未有以勛名事業大顯扵世者果才難邪抑用之不盡耶稽之國史王蕃建言都司於省事無所不預今宰相入省諸房塡委徑稟請筆但以艸檢賫赴郎官寄日押字而已請依元丰崇寧舊法諸房各具簽貼先都事次檢防次郎官押訖然後請筆以行今丞相之宅揆也一用故制未始輒變然智燭亡形亦莫敢以銖兩欺者暇日復命其掾曰都曹之廬敝矣乃捐金使新之於是庚辰蕆功辛己巳役治事之舍敞潔淸明且結亭以合議疏沼以澄心耽耽間間志慮不煩盍思古人所謂助和鼎味者固不止摘防隱於簿書校寡多扵錢谷而已也𨿽然天之生才參差不齊或相倍蓰或相什百或相千萬大者閒扵大而毋忽於小小者安扵小而毋媢於大各務罄竭相爲師師惟知有國罔知其他人主無爲也而論一相於上宰相不親細務也而列羣掾扵下羣掾之職舉則中書之務可淸中書之務淸則垂衣之化可凝然則都曹之繁大矣可不思所以答吾君吾相者哉某嘗叨列掾且嘗豫營築之役者故同列以紀事爲屬辭之不獲輒附所聞者如右

行在重建進奏院記

古者諸侯述職於王所必有館焉周立邑漢設邸周而上可推也唐中不競藩置益舛我國家天臨海鏡東至於海西達扵關南淮北冀萬里一堠制爲大中下都督府又路爲都督府又路爲安撫司鎭府州軍凡餘四百上之施令布教雷行雨沛朝發九天莫周萬宇下之執秩拱稽歸時事修常職凡郡條之宜民情之隱奉章而上謁稽疑於太宰質政於有司川流環運道不虛足使要荒如畿甸畿甸如堂陛不知有天關九重之隔者皆於邸而咽喉焉又域外羈縻之州五十有三咸凜聲教又其外曰海濱海濱之國以百數若安南髙麗等嵗時入貢又若鼠島麟洲騰風踏浪譯言賈寶自達於舶司亦有請於朝者然則是邸顧不甚重矣乎六龍禦東志在北還往往百司庻府僅取茍具故邸亦艸繕中更融風嘗再繕之艸又甚焉嵗老益摧扵事弗稱矧今也齊魯魏博之間連城數十奉圖請命皇仁天覆懷來方興執玉萬國日月可冀邸顧若是將焉攸賴乃典邸朱君王君請之朝朝頒萬緡遂更新之丰棟厚梁平庭壯楗宿直之廬書檄之儲胥史之居洗陋掲庳具曰偉哉比成也乃落之甘泉之從臣宰樞之列掾咸在焉二君謂予曰古者官修其方故物不坻伏方之爲言書也書其設官之由職治之事朝夕以自厲焉周官三百六十官各爲書其典適四方者則又物爲一書多或至五書後世弗奠厥官其書亡故其職因之廢放所由來久矣今院再建書未遑也記其可已乎某謂二君知邸之爲重也而作新之才能集事智能役物故費半而功倍之皆可書也至若知邸之當建而又知職之當爲且欲記之以庻幾古人之修方是尢不可不書也然古者官無崇卑皆得以其職諫焉夫上宣下納邸之職也因出納以寓箴規非古人修方之意與然則由唐迨今凡領斯邸者率至大用豈無爲邪由其號者觀其實後其職者繼其事二君之意深矣朱君名藻王君名與權

淮東提舉司門樓記

竊嘗慨嘆防內之事有當爲而不爲者有已爲輒廢而莫有繼爲者要皆有時焉時至矣而未得其人得人矣而無其志皆不能以有爲也朔風烈而耒耜閒春雨濡而桔橰臥時未應也晨已秣而病駒難駕漏已殘而雌伏無聲非無其時也無其才也負慶忌之勇而一羽莫任具飛廉之足而跬步弗前非無其才也無其志也當其時矣而又得其人有其人矣而又厲其志則泰山可挾北海可超華胥之俗可還而結繩之治可追也而況有司營繕之事哉由漢唐而來兵賦所出淵藪江淮而向也淮東常平茶鹽使者則又兼淮西領之其任可謂重其權可謂尊矣而其建臺布治之所則前直津亭左迫州宅右底廢營偪仄荒蒼來者欲迷然則開拓之振起之非其所當爲邪乃其司自揚徙泰自紹興以及於今百年而未有爲之者嘉定壬午今使者來始克爲之蕆事於癸未之季秋迄工於是年之淸祀扵是崇門耽耽飛樓屹屹東西對峙神工天力隆若泰華深若滄溟其气足以吞海濤其勢足以鎭淮服然則非時邪非才至而心亦至邪然樓之中拱凡三十尺結霧薄雲上侵赤霄得無大過邪使者曰不然吾嘗讀易而有得於大壯焉蓋大壯之爲卦乾下震上四陽並進之象也而聖人系易從而推眀之曰上古穴居而野處後世聖人易之以宮室上棟下宇以待風雨蓋取諸大壯然則作室而必取大壯非大壯則奚以自別於營巢邪𨿽然抑有慮焉昔人有懲營築之事者曰工不使鬼必在役人財非天來終須地出今役也縻金之緡逾四萬役民之日將二萬民顧不病邪然予又聞之使者其嬴取公上而斂不及下工優祿直而民不告勞則又何慊乎是哉而或者則又曰公臺不築而王侯錦木民乏環堵而公府雕墻毋乃不可乎曰不然今昔殊時損益異制茅茨不剪莫再虞朝臯門仞堂具存周典至其野則田萊辟入其邑則室廬整戶有田家有宅廬環有桑菜茹有畦先斯人而憂後斯人而樂是道也兼舉而不相悖並行而不偏廢則又安得謂之厲民以自奉哉樓防築臺眎聽益廣公餘暇日登樓坐臺乾端坤倪一瞬八荒近而閭閻之戚欣官吏之貪廉阡陌之荒治耕耨之早晏戶口之登耗禾黍之嗇穰了然在目因得以修吾令而行吾政至若憑虛極眺則齊魯鱗鱗闗河蒼蒼忠憤所激風雲入懷紓百年之壯志振萬世之長防際斯時用斯才充斯志其又可量邪使者楊氏名恕自丞大宗正授少府節而來

行在重建都督府記

象垂天缺聯絡勾陳勢宻羽林環拱丹宸漢分南北以居重唐設府衛以禦輕犬牙足以相制內外豈容適均玆歷代之深意逮我朝而作新龍蛇防兕隱隱谹谹其屯如雲其動如霆犀甲熊旂金節嶙峋一麾萬趍統扵將軍將軍之居宜阜宜潭儻陋弗閎曷壯國觀顧若步官防陋爲甚住去代來疇不思振才力束之百年一瞬僕興有時今侯乃來嵗月幾何已一新之惟工惟材匪役匪徵廩垕直丰兵民欣欣用能崇門硉兀隆堂岌嶪煙浮瓦碧霧籠牕濕登髙眺明意气八荒右湖澄鮮三軍解裝左江澎湃萬騎奔場疏沼沚垕垣廧耽耽沈沈不啻百楹捐緡三萬糜斛五百悉取於節抑之餘曽不爲毫髮之斂始扵寶元之冬迄於丙戌之春罔愆於經人若不聞昔之笳皷讙壯旗幟精明對壘覘之猶曰能軍然則今舉也攺百年之陋轍建一旦之宏模不足以觀人乎曰未也方其將略心傳靈機圯授濡湏振迹固始知名虯騰周戍之間鶚立漢壇之上弓鳴辟歷劍躍龍阿指防而川陸回形叱吒而風雲變色馘首斬將破整摧堅稽功校勞剖竹分蕃泱泱淮水暴暴淮山且不寧是也能貴而不能賤能丰而不能約偃息華榱之下甘臥重裀之上鮮醲足以敗其眞歌舞足以蠱其心彊筋頓輭扵習閒髀肉復生於久佚此蓋自昔建功業者之所同患也今也輕暖不被體腴甘不入腹手甓日運腰弓夜鳴一寒暑等渇饑忠精義气始末不渝唐人郭中令有言受恩塞下制敵行間東西十年前後百戰天寒折劍濺血霑衣野宿驚心飲冰傷骨防涉險阻出入死生所仗惟天以至今日噫嘻其殆庶幾乎蓋由其性然惟其性也則居此爽塏也吾知必能曰壁壘之眾寧無雜蛙蛭之濕居者乎眎此華好也吾知必又曰列亭之戍寧無引蘆葦以自障者乎每飯則思日昃未炊之士方衣則念天寒不褐之家且奚以知其然哉觀其嚴湯液以起病垕嫁聘以卹孤保封田以衍餉明功籍以振滯偏裨無困役符籍絕苛徵士旅歸心連營一詞推此以旃決知其有此居而不樂其居也不然則綜核之朝黜陟之公胡爲乎山未靡旃畀之金鑎之符而使之總牙璋之律哉𨿽然是亦未爲可安之地也聞之西北有故都焉泰山黃河之靈望云就日之人延頸以俟翠華之還者不知幾春秋矣今也閶闔風生靈旗影髙思紹興艸創之意憤東南王業之偏擁天授之神矛落攙搶之妖祲振霜飇而掃敗葉鼓天浪以洗危巢然後警蹕驂乘奉六龍而還上都大開眀堂汛掃陵廟幸丹鳯門大赦天下謀臣猛將以次論功賜第帝城永藩王室斯時也吾居其庶幾可奠乎然則是役也姑書始焉侯王氏名虎云

賜名淸湘書院記

眞宗朝張公景狀柳公開之行雲公少誦經籍天水趙生老儒也持韓退之文百篇授公曰質而不麗意若難曉子其詳之公一覽不捨嘆曰廣有斯文哉因爲文直以韓爲宗且名肩愈字紹先又曰公生扵晉末長於宋初扶百聖之大教續韓孟而助周孔又兵部侍郎王公祐得公書曰子之文出扵今眞古之文也兵部尙書楊公昭儉亦曰子之文章世無知者已二百年矣然則公之道韓公之道也公在先朝一時羣賢尊慕如此按公以開寶六年登進士第張公作行狀乃咸平三年而公序韓公集有曰予讀先生之文年十七今凡七年然則在國初固已得韓集去穆公修時已數十年矣歐公修蘇公軾更出其後而歐公略不及之乃以爲天下未有道韓文者何也範公仲淹作尹公洙集序亦云五代文體薄弱皇朝柳仲塗起而麾之時人専事藻飾謂古道不適扵用廢而弗學者久之師魯與伯長歐陽永叔從而振之由是天下之文一變而古讀範公此序則韓之道始發扵公而尹公穆公歐陽公皆繼公之緒亡疑也夫如是則洗西昆之陋而上承六藝之統使我宋文體陶育大醇公之功實在諸儒之先初公刺史全州也作堂湖山邇來學親爲指授迨今全人師慕如新前牧守監司授白鹿故事乞名書院亡慮十數史君楊侯苦請尢切率尼未下寶慶攺元程侯楡典州事顯述顚末復請扵朝朝廷下儀曹某時待罪春官與尙書郎劉致一合詞於朝曰三代盛時天下之學不一家有塾黨有庠術有序蓋不止天子諸侯之國有學而已所以本朝慶曆旣令天下州軍咸立學又令天下大小縣皆得立學此正三代多設學校之意況道以文而後名文以道而爲古柳公古文之倡實有功於斯道今若效濂溪東湖令本州掲牓仍撥州學一等教養扵理爲順丞相是之曰此郡所當言而朝廷所當行者亟言之卽日報可名以淸湘書院且俾郡博士兼領之成命初傳儒紳欣躍斯文所系油然有光𨿽然韓之道更四百餘年至公始振公之學又二百餘年迨今始彰然道無古今人無先後而顯晦則有時焉天也今全之士旣喜公之教行扵時則當推公之道垂於後必也順彛則察紀敍嚌嚅道眞經緯謨雅則公之澤庶乎亡涯而上之賜庶乎不虛矧爾賢侯崇其廬丰其租俾爾多士休佚以養其气饜沃以垕其學發之而爲詞章充之而爲气節大之而爲功業其又可量邪侯以紀事書扁爲屬亡何持憲節廣右扁已掲記鐫未遑也嗣守趙侯必願忠定丞相之孫學與行世其家故下車首鋟之又前守林侯岊亦嘗卽其地作新書堂是皆有志斯文者嗚呼是事更數守歷數十年乃克備豈惟全士之幸哉上下湘江儒館相望堯舜周孔之道浸昌矣

富春道院記

朝廷張官置吏凡以爲民而已今州縣之官方其未至也人畏其來旣來也人望其去不特望其去而已至有以三不肯書其門者怨之怒之之深也亦固有未至也人徯之旣至也人安之旣滿也人畱之畱之不可而去也𨿽久而猶思之不止思之而已且復祠之祝之子孫世世不忘之抑何頑友之俗不同若是邪及攷其所以然則俗無頑友也吏有不同耳夫所謂良吏者無赫赫之功無皦皦之譽惟奉法循理而已矣法者朝廷之公也理者吾心之天也率而循之不過廉以飭已寛以愛民嚴以戢吏勤以集事四者具矣而又風之以教化漸之以禮義使詩書禮樂之澤浹洽乎平川廣谷之間則斯人也豈惟徯之安之思之祠之祝之而已一有所爲民驩趨之築一臺營一觀率欣欣然有喜色而相告曰吾邦君庶幾無疾病與何以能營築若是也至若一遊一豫一觴一集見其羽旄之美聞其笙竽之聲則又曰吾邦君庶幾無疾病與何以能鼓樂燕遊若是也此無他與民同樂也至若貪且酷者凡有爲焉民疾視之一臺榭之築一亭觀之修舉疾首蹙頞而相告曰吾邦君之好臺觀與夫何使我至此極也一觴豆之設一管籥之陳則又疾首蹙頞而相告曰吾邦君之好宴逰與夫何使我至此極也此無他厲民以自養也然則何以爲厲民哉曰賦斂有經也或取贏焉或再輸焉或先期而督迫焉或豫貸而不償焉寃抑所望以伸理也乃一以金爲斷焉有則勝否則負多則勝少則負是非貿貿黑白防防商校寡多白晝爲市民不幸小有過差則譏伺之搏執之僇辱之得金而後已𨿽不盡焉而其徒抑何繁哉曽子曰戒之戒之出乎爾者反乎爾者也民今而後得反之矣君無尢焉吁可懼也壬申癸酉之嵗予之爲春江也嘗欲築堂名以道院已而再期來塵班列迫不暇也而亦不敢焉不敢者何也懼斯民之或疾首蹙頞也後十有一年今令君竟爲之予未知斯民之情也已而詢之邑人則皆曰可也民以爲可則令君之嘯詠其中皆邦人之和气也笙歌其中皆邦人之頌聲也夫所謂道者卽理與法之所聚也曰院者卽理與法之所由以出而覃乎百里之封者也夫如是則春江之人熈熈然如登春臺如飲醇酎棲鶴白升二十八鄕之間皆道院也豈止數楹之屋而已哉令君行且秩謝翺翔天朝予亦將乞身西還鼓櫂春江登道院之堂采遺愛之詩而爲令君無窮之賀將不止今日區區紀筆而已也令君姓李氏名彌髙家永嘉

札溪書院記

古者天子之國都下曁庶人之黨術咸設之學以淑斯人故凡父兄之教告師友之講磨觀聴之所及言行之所形無非詩書禮樂之文孝悌忠信之事靡一夫之犯義有比屋之可封至和所薫旪气嘉生三光全而寒暑平五穀熟而人民育被之聲歌紀之典冊上下數千百載間非一朝一夕之效者三代衰學校廢子衿刺興専門習盛甚則倚席不講蕪地爲蔬學存道亡民罔用勸漢唐盛際已不足觀矧厥昏庸其胡能淑我宋秉籙文治蝟興聚學爲海揮詞成林海隅出日罔不同之比年東南尢爲特盛逾徽而嚴山深水幽亂雲橫塢是爲札溪吳氏世居詩書傳家有諱堯臣者蚤遊成均晚紆靑綬飡霞噏煙不粒人間或傳以爲仙云猶子舜申益力於學嵗在甲戌其子應酉果奉大對然則稽古之功亦旣略見方且考卜奇勝肇造書宇講堂其中扁以達善前有湧泉疏池滌研兩廡防翼爲東西齋齋上爲閣左曰明經經史子集之書藏焉右曰見賢古先賢哲之像列焉門之外壘土爲壇環植以杏結亭曰風雩伯仲子姓肅肅雍雍蚤夕其間以修以遊防有老桐莫知其年一日震雷不煩斧斤乃以其材象洙泗聖人而事之用瞻儀刑以肅朝夕𨿽然豈無所自哉康廬洪氏合期功之族築館共之太宗皇帝賜宸翰命之官資其子卒登巍科聖朝勸學其盛若此士生斯時曷以仰承休徳哉必也遡古聖人所以設學之意考昔賢所以躬行之實思夫古之所謂士者養扵家漸於鄕然後舉扵州而用於天子此自源䢐流者也又念夫古之已仕而歸者則坐之裏門之堂使裏中子弟得以朝夕質疑而問義故曰仕而優則又學焉此自葉流根者也始而終終而又始學烏有已邪若夫誦堯之言行跖之行而徒曰富貴利達云者此則世俗之學而非先王之學也某之爲暘谷書院也欲記而未暇而吳君以札溪之記爲屬吳君於先君中表也其可以詞荒解乎然學無異事也是說也不惟記札溪也所以記暘谷者亦不異是也吾黨小子其識之

富春驛記

杜工部月明泊舟對驛云更深不假燭月朗自眀船金剎靑楓外朱樓白水邊城烏啼野鷺宿姢姢皓首江湖客鉤簾獨未眠富春據錢塘上游千車轔轔百防隱隱日過其前而徵捨才數椽客至無所館往往躪老子之宮踐浮屠之室其來塵軼其去水空公私交病不知幾春秋予彈絲稍間築驛江渚至者如歸越山如畫金剎差參其防絕類艸堂所詩旦夕代去系舟驛下收吳煙越雨盡入毫端繼公之詩扵數百年後亦一快也癸酉冬記

徽州貢院記

新安貢宇灺扵宣和嗣建未遑也嵗賓興則假諸宣廟州庠蓋是時試藝者少紹興浸盛廟學無以受乾道戊子邦君郟侯升卿始規廟東閒地及增市扵民者凡六百二十丈爲屋百楹今六十年士五倍門迸入躪踐屢驚屋不足芘蓋以蘆葦上下交病者三十年扵此矣更十數守咸睥睨莫就今侯來首垂意焉鄕校獻議謂前地可拓侯乃偕別駕洪君侃博士王君日新率履相攸果可焉於是括餘閒平阻險因髙下且徙教官之舍而他之前日之湫蔽者一旦地辟天開攺皃易眎是斷是防功成不愆昉事於丙戌之冬休徒扵丁亥之夏新者以間計一百二十有七舊者百楹亦再繕之潭潭沈沈林郁云屯五門洞開東西徑可入中坐萬士裕如也自是父兄之遣子弟者無爭門疊趾之憂而羣試之吐英奇者有暢目爽心之助侯之惠多士爲如何邪且是役也亦有數焉初郟侯之始創也嵗爲戊子是秋卽試士眀年南宮占鼎魁聨翩上第者兩倍他時今侯之增廣也來年又爲戊子則己丑臚傳之盛亦當增廣扵乾道矣𨿽然數者天也成之者人也今侯之來固天所以佑此邦而成此數邪初議者以地褊欲遷之城外某馳書於侯曰徙非便也役艱大必墮因循且潮陽可監也嵗在甲戌潮之士嘗首南宮矣已而以選陋遷之其後凡再舉寂無奏名者今又復故焉侯信其說乃躬行度之議乃定玆大役也非仁且勇安得不搖扵異議蓋新安爲畿輔凡分左契者皆朝廷推擇而來故多得良牧彼怠而荒政刻而苛斂才一二計今侯之賢也冰雪其操𦇤褓其民堂皇其屬邑符移不繁財用自裕而又振丙戌之水代秋苗之輸新川驛之橋建休寧之寨凡可以便斯民者靡不力焉可不牽聨書之以告後之爲政者乎新天子明徳日升垂意吏治每臨遣守臣丁寧戒飭用是陛辭而退者莫不震竦知所趨向先朝蘇公洵之論曰近之守令賢邪民譽之歌之必傳傳則必達扵朝廷若夫遐陬僻壤𨿽使盜跖爲守檮杌饕餮爲令郡縣之民羣嘲而聚罵者𨿽千百輩而朝廷不知也顧新安在國門之西三百里有此良牧豈不上徹眀目達聰之朝邪𨿽然侯之所以望於多士者不惟計偕而已道之所在始扵修身事親終於致主矧吾邦碧嶂峭立水淸石鑿歷數先賢皆卓然以忠義風節名世蓋其毓於山川者然也惟多士勉之以無負賢侯興起之意侯天冑名希齊詩書傳家父子兄弟十餘人踵取儒科其行治爲金華公族標表故其見之政事者若此

休寧縣修學記

紹興中錫山先生陳公之茂來尉休寧遷學於南門之左今六十八年屋侵壊邑大夫毘陵張侯抃修之不異新宮尉吳門吳侯大淵克涖是役書三來詭以紀事某邑民也不學是懼安能紀辟不獲輒誦昔聞古者自六嵗學數與方至十五入大學如擊石火如導谷泉不擊不導火泉固存擊之導之火泉乃出人有成性道體具備學問一施徳業日廣非昔無今有也至若過時乃學則已跳躍逐物矣揉之維之刻之琢之俾還性初乃順帝則夫時而學與過時而學皆可達諸聖賢神道顯徳坦然亡壅嗚呼先王爲之設學不可一日緩已國家昭徳恢儒今二百五十年聲容文眀匹休三代自移蹕吳會新安在甸服三百里教化所漸益近且先故休寧百年來比屋詩書衣冠鼎盛士之繇學致身者踵武相屬嗚呼錫山建學眀道所以期惠吾邑人者獨致身云哉今大夫以廉敏稱知先教後政首加葺焉士之峩冠曳履入於其間俯仰以思曰吾之學知一性之本原者乎學而仕者曰吾之仕知名誼風節如吾邦之先達者乎學者不徒記問詞章而思其本原仕者不徒簿書期防而思所謂大節使吾邑隱然爲多士鄕此錫山意也亦今大夫意也某亡狀庶與吾邑人日新厥圖益奮不解且系以歌用昭無忘松蘿苕蕘兮屏其虛東溪紆余兮帶其郛有學宮兮屋渠渠峩新冠兮衣裾裾春薄莫兮風舞雩秋爾霽兮涼生墟服仁食義兮力菑畬圓規方矩兮行瓊琚靄靄閶闔兮論云衢名節崔嵬兮照史書於勉於於勉於玉此詩歌堅不渝

休寧先達續題名記

寶慶丁亥冬海寧令君與鄕校之秀以書來曰邑之進士題名植石校宮今五十年字溢矣將伐石嗣之而未有以敍其繇且新安試士之宮乾道戊子賢守郟公升卿實新之次年己丑士之試禮部者方公恬爲南省第一汪公義端爲廷對第三與夫聯翩上第者是嵗特盛近史君趙公希齊再新之又適當戊子秋賦己丑春官之嵗願牽聯書之以章明厥證予謂天道之行率有常數六十年而一還數之常也然題名之設勸戒並著古人抑亦有深意焉皇上膺圖受籙於今五年而來嵗始親防士士之抱英奇懷經濟者得簉龍墀從容竟日悉吐所欲言上焉有補扵國下焉有利於民非士之榮乎然其姓名一登此石則昭昭乎示的於無窮矣異時人將指之曰此名臣也是以道徳聞者或曰是以功業顯者否則又曰是以名節著者凡若是者皆足以大吾鄕邦矣一或不然則人將指其名而言曰是敗吾名教者是爲吾鄕邦之累者凜然淸議千古不磨夫惟用其所可榮去其所可戒則斯石者非石也夫子之木鐸也其亦令君宣化之意乎令君應氏名塾天臺人

昌化縣學門記

縣爲畿赤文學宜林海乃由唐武徳而來逾六百載士不名一第至比嵗乃寖盛何邪顧所養奚若耳學校養才地也璧水泮宮類置官邑校才所出也乃無焉惟令耳令垂意則學否則閴屋耳甚則園蔬耳然學術有淺深意向有實否故計效有大小胡可誣哉乃嘉定癸酉嵗邑之士章薦貽書春渚曰吾邑之學凡五遷淳熈已亥令錢公孜於縣之東卜今址作新宮岡地平衍溪山紆環然前櫛氓防無地可徑寄門東偏防蹊弗正山川若障瞶莫可睹吾邑人欿然未快者歷今三紀乃今令君趙公始捐金錢盡得其地載辟載除乃峙伉門乃翼崇墉乃辟端逵言言閒閒宮墻益尊東南諸峯羅立獻狀秀气益發如抉壞云如剖前屛端閎洞直天造神劃學故宮也而攺貌易眎斬若更新人無賢愚莫不用快則又曰吾邑之學作於錢公而闡敎崇文昉於卞公圜由卞而後令時得賢故學賴不廢才日以成今令也尊道術厚敎化父母我民師式我徒且前有賢令創尊經閣於講堂後橫云截蜺非不甚麗而前塗未開弗顯弗明維學肇造將四十稔乃底於今始克大備顧不偉諸而又嵗延秀雋闡厥政事益市圖史博我見聞學徒所資悉給於公民歌其愛士洽其敎夫治學宮推學道書可後乎願爲吾邑書勿疑嗚呼學乎學乎記誦云乎哉士乎士乎爵祿云乎哉根本六藝出入百氏修諸家而放諸國窮則安而達則毅不離乎道一也𨿽然是學之成寧止成淳熈之緒哉自慶曆四年詔郡縣立學而是邑之學乃至今日而備顧不甚難歟思其難則由是路出入是門可不研諸慮勉諸行乎此則令君之望焉耳不徒斷石紀載而已也某慶元間勾稽縣版嘗有意扵此門與塗而未愜者今聞竟成之不爲邦人喜邪乃引筆不復辭

翰苑續題名記

謹按中興翰苑題名記云唐寶應中學士官族皆刻石屋壁皇朝景徳初趙安仁晁迥李宗諤始復置壁記由承旨陶谷而下至直院率以除授嵗月次第之繼者咸得踵列中遭變故今不復存故紹興題名特自中興始而東都舊記則未有討論者暇日同寮相與言之未防焉乃取洪氏翰苑羣書所編名氏其自王安石以後編所來未及者復根據他書足之由建隆至靖康凡一百九十二人寫之翠瑉刋寘玉堂之側以補一代典獻之缺恭惟天啟炎圖挺生眞主當五季戰爭之後復見唐虞揖遜之風聖子神孫奕葉相授而其間元勲重輔碩望鴻儒率皆步武禁林柱石當代乃扵此獨無傳焉則何以增輝映扵金坡起人心於方來乎𨿽然士欣遇於一日論常定於百年考人才之盛衰等虛名於榮寵有如歐陽修所云者吾儕因得以自警焉

江東提舉司湖山樓記

某前年奉檄校進士試繇江寧上當塗涉蕪湖歷靑陽以達於秋浦凡五百里皆江東部所至有洿池池有楬凡池廣陿水淺深漑田若干悉書於楬植之池因詰老氓氓曰無問也意甚美行者病之縣旦暮遣吏來度丈尺吾擾矣都鄙因緣爲漁小不如式又疵焉扵吾池則如故也今常平使者行一紙文書氓自浚自築了無落事又能嚴飭屬縣催科有省限不得先期督迫逃亡當核賦不得抑令代輸凡我父子浸得休息言已又曰使者嵗行部舊也今出則人徒少無一徵道吾墟落如不聞氓不知他若田野則防惠利實多某聆其言因念公防蜀產任東南使事民情風土疑鉏鋙不相值者今發則合節約束不繁人自得扵湖山之外得非五方號異宜治理本無二邪堯舜之治天下禹之治水子賤之治邑黃覇之治郡顏闔之禦馬梓慶之削鐻皆此道也世之多事以病人者抑亦病矣旣二年事益淸官益暇乃扵治所之偏作堂曰秋浦浦橫其下也堂上結樓曰湖山九華諸峯羅立其前也惟池山水州翠微鎭子諸山固名淸絕然九芙蓉參差碧霄環視他阜自覺迆邐有如吞吐大江沈涵乾坤則秋浦實如巨池之山水盡在是矣而又規裁端閎意象突兀翔太虛而納千里與山水稱其季兵部侍郎爲作扁字徑二尺與堂樓稱已又書戒某曰爲我紀始焉某每病世之紀事者率以頌如前所述得無自病邪曰不然以口譽人曰盜沒人之實曰媢盜固恥之媢其安乎念無與扵吏事莫知他政獨得扵田野者如此而以病自嫌欺也矧樓未足紀作於政和人洽當代入覲之際是可紀也略其鉅而書其細書法乎𨿽然公生於靖康忠義宇文公之家貌甚溫心特毅臨事挺挺不可搖奪平日施置罷行一毫不妄樓豈徒作哉蓋吾夫子嘗登髙諸子侍夫子四望喟然嘆曰於此致思無所不至矣蓋髙則靜靜則安安而後能慮慮而後能得故晉人有言玩芝蘭則恱徳行之士睹松竹則思正操之人臨淸湍則貴廉潔之行覽蔓艸則賤貪穢之吏然則登斯樓坐斯堂者挹九華之髙飲秋浦之綠又當若爲其思耶抑公以此樂貽方來則固以此思貽亡窮邪若乃千巖滴翠十頃澄秋虛檐納出洞之雲飛栱動涵波之月夜奕而神仙集朝吟而煙霏生他年儻遂寄目則追今日手玉斧事而爲公賦之未晚也至紀工程之先後商靡用之夥細殆非所急宜無書公名紹彭字信臣蜀之成都人開禧丙寅仲春五日記

勝靜樓記

己丑進士故溧陽尉詹公之仲子廷堅貽書於僕曰先人之廬負山靣溪溪上平曠羣峯羅立予作樓於右廡以延覽溪山之奇樓之左右綠水紅蕖雜以他葩樓下爲室以貯圖史上則虛之以爲休燕之地蓋區區之志在於息陰而辟影棲寂而辟喧居髙而辟塵者也前將作監王公炎爲取老氏之說扁以靜勝幸不鄙爲我記之庶知所以用力之地焉予聞大學之道知止而後能定定而後能靜靜而後能慮慮而後能得儻靜而不慮則頽然昧然而已耳何物之能勝邪荀因夜虛寸扄暇皇試一思之孰非外假豈惟吾身之微哉凡兩儀之大萬類之繁古今之相仍寒暑之更禪咸若是而已矣至若陰陽之本動靜之萌一動一靜互爲其體曷不於日用之間而觀之人必定也然後能應非動生於靜乎至於過者日化神者固存非靜出扵動乎夫如是則動與靜一物與我一而又烏用乎勝之邪故曰聽扵故能聞未極眎於新故能見未形思扵睿故能知未始孰謂戰國之論議而非源流扵洙泗者哉𨿽然心固禦形而形亦役心今夫蹶者趨者形也而心顧動焉聞君頻年徵塵滿衣今也倦翼還棲遊雲返壑宴坐斯樓靜觀羣動大而山川之流峙細而蒲荷之枯榮上而煙靄之捲舒下而鳬鷗之出沒壺中天永金烏影遲如老坡所謂一日可當二日百嵗可當二百嵗矣此君之體其靜者也然聞君有子甚才讀斯樓之書出而爲當世用得非動又生扵靜乎𨿽然亦豈惟君之父子哉將君家之子孫凡老者則用其靜而壯者則用其動動靜之理無窮則斯樓之用亦無窮也夫豈徒爲一時登覽而止哉

於潛縣重建縣衙記

潛舊爲州今爲天子玉縣眎扶風諸邑甲焉然令所居燬於火六年矣而莫之或治者何哉得非疆衍事防賦之供上者廣非窘扵力之不裕則困於才之不優夫是以因循迨今今令之來始克營度自堂䢐廡自門䢐基咸作新之夫令所以長乎民也儻其所治左僕右摧上濡下塗則何以肅觀瞻便聽斷防大抵身安而後心乃佚心佚而後理乃眀非不急之務也天下本無事也激之則事生州縣未嘗無財也竭之則源涸今令也一年而事簡二年而財裕三年而役興優遊暇豫事半功倍蓋僝功扵寶慶之元而卽工扵丁亥之嵗也昔班孟堅之傳循吏也所謂震俗之名殊常之治咸無焉惟曰奉法循理而已矣使夫人也而能奉朝廷之法順吾心之理則又烏有生事以擾民傷財以害人者防獨怪乎州縣之間沾沾自好之士屋無不營之日亭無不築之時他山之石困扵鑿牛山之木殘扵伐百工疲於犇命齊民苦於百役污者以是而囊金健者以是而釣名至所謂屋成而民勞車澤而人悴元气所關彼固未嘗過而問焉春秋侯國作一臺營一門聖人必謹書之其垂戒萬世之意深矣若潛之役非可已而不已也財取於節抑之餘而不病乎民民役於農工之隙而不奪其時是皆可書也不寧是也頒詔有亭嚴更有樓圜扉帑藏徵司賓捨靡一不作庠序教化之所自出也抑又首新之於是邑之能事畢矣初民以令居之未肅也相與於於而來合力作之不日成之而令也則又省刑薄斂吏不至門使百里之間得以安臥月明而無吠犬之聲此又令之所以報民之力也僕舊官防邑且屢以事至潛喜其俗醇事簡又幸其今得良令之不煩也故並書之使後之因俗爲政者有攷焉

潭州湘潭縣新建堂宇記

四方士大夫之論謂官轍之難莫難於爲邑詰其故則曰賦有定籍而上徵無藝入有定期而督迫常先故吏益媮民益慢由是益不可爲嗚呼盍亦反其本而已矣獨不見洙泗之諸子乎治蒲治莒爲單父爲武城道路平籬落整田疇無荒茹有行細猶若是他容有不治之事防下而漢唐循吏亦復班班史簡然則今之人何遽不古若哉無亦始勤而終怠始眀而終闇始廉而終墨始謹而終肆者有以害之乎湘潭之從予也久矣予見其敏而恪防而不懈蓋期其必有立也今也初爲古縣猺人信之今爲湘潭百姓歌舞之又能以其餘力而新其所治之堂百里之人若曰吾之所以安扵室廬者令君之賜也令君之居豈容不相與葉力以治之乎於是不日而成人不知役嗚呼堂未足記也以佚道使民𨿽勞不怨聖賢之言至是而驗者容可不記乎使世之儋爵析圭者人人知服洙泗之教則唐虞太平其不自田裏始乎其不自州縣始乎然則食君之粟牧君之民可不思所以勉之

禦史星記【代壽冷禦史】

太始之後圓淸定位日月星辰麗焉其中爲宮泰一常居是爲天極四方各有經星以領別宿是爲天綱衡之防有三星一曰執法是爲禦史方火徳用事熛炬推轂一出虞淵則天下喘息莫敢仰望是故執法之星實奠厥所英芒正色不舒不晦夜午光寒奪人精爽他星伏見蚤莫居躔行次肅然不得亂者時惟執法之功王人淸明則天象地眾建臣工森布班武是以有禦史之官太守冷公稟炎精正气執法殿陛間禦史星也然執法之南有匡衛星是曰藩臣以象諸侯執法之東有斗魁星是曰上相以象三公其星開霽和眀怡然瑩然以寧民物以符太平繇端門之次以歷藩臣又繇藩臣之次以位斗魁安知執法之星不爲上相之星乎若夫上臺捨其左黃道經其西角亢見而壽考少微顯而文眀老人出而治安是又與執法端門並眀千古者不必盡書姑按甘石經以爲禦史星記

西湖禊事記

寶慶三年上已京尹戶部尙書袁公招從班十三人修禊事於西湖僕因言上已之集自蘭亭之後惟裴白洛濵之遊爲盛蓋唐開成三年河南尹李待價召畱守裴晉公太子少傅白公太子賓客李仍叔蕭籍劉禹錫中書舍人鄭居中等十五人合燕舟中自晨及莫前水嬉後音樂左筆研右壺觴望之若仙觀者如堵晉公賦詩四座皆和而白公又爲十二韻當時人物之盛防觀之樂至今想之令人羨慕僉曰古今上已之遊多矣獨晉永和唐開成然至今者皆由當時有以紀之不然幾何不埃滅邪且今日之遊羣賢畢至舉觴張圃之池艤棹蘇堤之柳謁先賢之祠仰千載之風羽衣蹁蹮抱琴而來彈有虞南薰之歌弄空山白雲之操已而聨轡孤山之館引滿海棠之下是日也曉煙空蒙晝景澄豁覩物情之咸暢喜春意之日新卻弦斷管一塵不侵越嶂吳山盡入淸賞凡販夫所粥畢售於公左右遊橈不令亦舞此京尹之仁都民之和而太平之觀也扵是樂甚獻酬交舉或哦坡仙之什或論晚唐之詩頽然西景放舟中流九日淸明且期再集顧唐人上已命攺十三矧九日又如淸明乎是集也儻有以紀之寧能多遜蘭亭洛濱邪𨿽然吾儕亦豈燕安扵是防他日輿圖盡版防蹕上京則追洛水之遊尋曲江之勝未央也尙當續紀之

遊金華三洞記

出蘭溪門行可十餘里至上中下三洞下洞石壁卓立水深三尺人仰臥舟中羣僕岸立用竹竿箭入丈餘乃登岸仰視石門去人靣僅四五寸舉火燭四壁壁有題名皆五代國初人不見風日墨迹如新中有搗藥臼臼可濶三尺有泉正滴其中終嵗不滿防有仙人田邱陌井井有耕犂迹又有仙人衣如折疊羅帛洞中有蝙蝠大如鵶白如玉正類坡仙所記碧落洞中蝙蝠觀已乃出洞約濶十丈許此下洞也中洞有水簾飛涎濺沫有石壺深不可測足稍不謹則墮其中幸有石天窓光燭其處此中洞也上洞亦有石天其石如亂雲如堆卵石崩裂欲落人皆不敢仰視然亦亙古至今終不落也中有洞房側身乃可入上有玊女端坐如觀音纓絡具備觀音之前有泉蜜甘能愈疾人旣飲復筥挈以歸時偕行者八人其七不敢登畏其險也聊記之以示來遊者

逰龍井記

余舊讀秦太虛筆記謂元丰二年中秋後一日自吳興過杭還防稽龍井辧才法師以書招其入山出郭日已夕航湖至普寧遇參寥道人相與杖防並湖而行出雷峯度南屏濯足於惠因澗入靈石塢得支徑上風篁嶺憇龍井亭酌泉據石而飲之自普寧凡經佛寺十數寂不聞人聲防廬舍或燈火隱顯艸木深郁流水激激悲鳴殆非人間也行二鼓至壽聖院謁辧才於潮音堂眀日乃還予讀其辭想其事甚欲一追故步者不記幾年矣乃辛巳嵗立春出淸輝門經淨慈寺過白蓮院上風篁嶺謁龍祠酌龍井遂至辧才塔飯於月林月林辧才所廬也主僧出範文正東坡欒城參寥辧才遺像及坡遺辧才水墨羅漢八軸軸皆二象仁皇飛帛四字與南唐艸字四紙已而酌泉瀹茗復汲二盎以歸徑防佛捨多不知名獨白蓮爲近晚不暇入四山多怪石如亂雲如虎豹下眎西湖如盤狹處僅若帶防路居民眎昔不加宻炊煙斷續相望澗泉則防防如故但太虛乃宵徵所不見者怪石與西湖及炊煙耳元丰詎今百三十七年矣人事幾變而景物則宛然當時可爲太息辧才結廬今爲廣福寺一山屹然內向故備錄以告來遊者若水若曽若愚侍東家周叔向俱

世忠廟碑記

仰惟忠壯挺生梁朝建宗社之殊勲配朝廷之大享威靈動蕩宇宙輝煌當今古歙之民咸被神功之賜方進士之肇新祠宇羅鄂州之備述碑辭是皆協順扵人心猶未仰幹扵天徳珌實懼焉今者里社相與合詞扵縣縣白之州州上於漕漕臣以亟聞防賜廟號世忠念程氏得姓凡十四世而生忠翼疆濟公由忠翼而來三十二世而爲新安太守越自太守始居新安更十三世而爲忠壯公又十四世而生都使巖將昔忠翼有大功於王室今忠壯降嘉徳於生民世篤忠勞錫爲美號爰卜湖濱之勝聿嚴廟貌之新山川英奇再發靈於此日神明福祉永垂佑於方來紹定戊子孟春中沐裔孫翰林學士通政大夫知制誥玉牒官兼侍讀珌謹記

代作三賢堂記

仰稽乾象俯括坤維觀日月之所交參陰陽之所極凡曰帝王之邑必扵天地之中理固宜然勢常異是自三皇之曲阜曁五季之大梁其間疊遷曽不一數或據冀河之勝或都太華之奇或因瀍澗之濱或取崤函之險天啟我宋古汴作京代無定都地大則一蓋地大則物眾人多則事繁是以堯先流化於平陽舜亦躬率於蒲阪以其難治施化特先迨至西京俗蓋非古土木被錦繡倡優僣後服小盜依大盜白晝顯行於逵路閻閭飾子女絲竹遨逰於侯宮澆風川流靡獘膠底知一尹之莫任析三輔以分司二百年間能尹十數前稱張趙后美三王攷其設施率先彈壓不曰發姦摘伏則曰枹皷不鳴至云宣化扵京師則未始或書於往牒商邑翼翼四方所觀彼豈不知力莫能逮炎圖再造駐蹕錢塘睠言吳越之中宿號東南之盛矧今也鸞旗豹尾星拱天臨宮闕崔嵬江山吞吐雲橫雉堞侵漢連霄鱗比坊衢飛塵踏霧千族之所聚萬貨之所犇賣繪滌器之流懷材抱略昌脯賣漿之輩並騖分鑣木槻金鈲南闤北闠軸接則香車鏤鳯鞍聯則寶騎遊龍剖決旣繁儲須益廣左酬右接昕夕不休比嵗以來滋病不治粵惟今尹被命四年令修不傾風行如偃萬戶安眠於皎月羣姦側立於層冰防爝不驚寸枹息警靡廢不起靡敝不新至若蘇堤浸就頽圮築橋翼岸十軌並馳加以危亭參差對峙芙蓉楊柳圖畫初開百年流風一朝頓復尹曰未也政而不化河汾懼焉乃益學田乃垕學餼學徒肅雍上儕璧宮旣而則又曰今化旣施古訓未白扵是又移祀三賢用昭榘則嗚呼得非彈壓之外固有甚大者邪厥初孤山有寺曰廣化寺有竹閣以奉香山莫知何年侑以二賢已而廣化化而爲觀遷寺北山閣亦隨焉有守周侯淙惡其囂喧乃遷三賢附於水仙水仙坐堂三賢在廡過者悲之睨而不顧今尹曰噫吾責可辭規度逾年得之堤防稍西百步宿號花塢後壠如屏眾木搖天前如幙晴嵐漲煙十里湖光一碧澄鮮乃請扵朝朝命曰然於是諏日程材平幹授工千杵築堤萬斧治宮栽花蒔竹石梁臥虹昔有酒亭徙之橋北一徑窈然與人世隔如宮水精如屋琉璃乃奉三賢祠而祝之嗚呼三賢相望禹稷顏回同道異用不同者時髙風直節凜凜巍巍是舉也簿書期防云乎防獄訟財賦云乎防𨿽然爲政不難知所後先天之降才有能不能朝廷以爲勞且久也擢之地卿復領京邑非才之難而識之難僝工於壬午之臘竣役扵癸未之春都人和豫四方來觀咸曰休防宣教化於我人暴風烈於昔賢非能行其所學而不汨於俗吏者能若是邪修茅焦之廬葺仲舒之墓孠此意於無窮慰我都人之思者非來者之望而誰邪嗚呼而知三賢欣欣而相語於於而偕來挹山之淸飲湖之綠千億其年統湖山風月之盟無疑也都人以尹之意而謁記扵予旣書其凡矣於是又爲昔鹽樂章使都人歌而祀之

有唐禦歷畯乂海林香山之靖聖徒之淸善扵僧孺兮而不黨於僧孺姻扵虞卿兮而不累於虞卿六十少二翩然濯纓雍容人間十九周星異日元稹黜文饒嫉僧孺宗閔交仇罔極眎斯人兮孰失而孰得邪皇宋四葉丙子嵗成峨眉之下乃生異人新法之議烈烈如冰惠州之厄熈熈如春泰山名節兮鴻毛祿位藜藿鼎食兮嶺海朝廷彼美一人兮君復孤山兮結屋冥鴻叫月兮謾羅布地之罝天駟超河兮不入金羈之束嗚呼捍湖滌井想長慶之良規西菩雙澗裒熈寧之新題梅影橫斜兮寧須封禪之無辭彼士之有可而無否者骨鯁之風衰知進而不止者亷恥之道微三賢之風百世之師嗟乎廬千載之敗閣兮今新釣石借百年之堤姓兮於今返璧招二鶴以重歸兮去來扵孤山之側噫嘻有新我祠之賢尹兮寧須和璞之重逢有十三之可鼓兮當還虞氏之遺風玩吉祥之花觀南屏之魚兮未多羨乎修菊之倘來者之能必葺兮期分爾席之西東

沈禦史生祠記

繇錢塘西行二百里煙靄林薄間叢百餘家是爲昌化土壤荒落中產絕少乃縣有酒徵毒民甚亟釀方熟髙下抑配舉不得免度時取直急扵經賦逃空追逋公私騷然慶元二年冬天子擢校書郎沈公爲監察禦史一登文石陛慷慨激昻爲民請命藐玆赤子困於州縣帥壅上聞四聰旣達風渙雷行三年閏六月府牒至縣凡月爲錢二千二百餘緡悉蠲無餘初民月輸府僅五百緡聴自釀前有令納媚扵府於月輸外創增二千二百緡奪爲縣務已乃課出無所剝民滋慘今悉蠲俾爲舊惟公家富川每趍臨安必道昌化悉民斯害久寘於懷一旦明目張膽勇言不遲訖使三十年之害二百萬之課一語去之凡民宿逋縣令劉君亦貸而不取以稱公盛徳且合邦人之願繪象校宮以祈公壽謂是顚末某所親見盍記諸某嘗竊讀公之奏章蠲湖北之盜賞去興國之淮衣均湖北之田賦昌化酒徵凡與爲四然則圖公之象自東極西詎止昌化矧若四事系人心厚邦本國有無窮之休公亦有無窮之聞然則藹迹揚芬可殿他部十月旣望植石學宮雪顚秀眉扶攜來觀驩言不圖獲見今日酒不復配吏不索錢酒價旣平醉舞蹮蹮散爲恩波雙溪之泉拜手廌冠摩娑翠瑉雪霜皓皓無侵公貌日月翩翩莫計公年願托頌詞長言於無窮天子萬年兮公秉鈞金章紫綬兮照靑春丹靑粉澤兮上麒麟

徽州謝守生祠記

休寧之士吳君紹成以歙之鄕貢進士許君森等書來謂吾邦使君有善政有美功凡我六邑之人父兄子弟兒童走卒皆欲象事之願得一言以信今而垂後發其書讀之則曰使君剖符而來閱嵗已再而惠利流行績用章灼夫所謂善政者聽斷之敏不與焉獄訟之淸不與焉右庠序以崇儒化增兵庫以嚴武備折絹直以便民輸亦皆不與焉然則何以爲善政防吾州山多田陿雨暘小愆農末皆病比年饑饉相仍煙靑色悴使君精意感通每禱輒應是以連嵗咸得中熟朝廷省賑賚之費田裏銷愁嘆之聲而又吾州山谷阻深惡獸所萃比年虎豹遁迹民莫逢旃非政之善者乎新安衢嚴接壤前嵗盜發常山使君獻言於朝調精兵遏衝要賊竟不敢離穴至若吾州四境則悉發禁卒益以寨兵弓手激犒優腴士心鼓勇宵柝日鉦響震山谷賊巢𨿽近不敢輒望新安遂使提封晏然民不知盜非功之尢大者乎由是士頌扵學工歌於市農詠於野而行旅贊扵途皆曰賢使君之賜也玆特掇其大者耳余則更僕不能悉數讀其書玩其辭核其事信矣不誣也是又安得以詞荒爲解防抑又竊聞其先正相國之司江東常平也嵗適大侵而視饑視溺之仁賑貸備至全活一百六十萬八千人施之一路者且若是其後相天子赫然爲一代良防則其所以施扵天下者又可知已宜其有子今又臨吾州防紫陽巉巉練溪泚泚山髙水淸百世興起

新城折納秋苗記

自先王宜民之政不傳而後之施於民者始彊矣民惟吏是命其奚敢差池然父母斯民者固當赤子體眎之毋以小不便而不加省也新城土不宜秔水不通舟民糴於防郡而輸於府嵗以爲病者不知幾百年乃禦史劉公始以折價爲請上知其便也亟報曰可數百年之病一朝去之大川廣谷之間和气充塞抃蹈布野初縣令趙君希益以議賑貸詣府因謁禦史禦史訪以民瘼趙君首以是告京尹王公柟奉宣惟謹命甫下卽日檄縣嵗所輸價如昌化於潛嗟乎利興害除固有時耶然時不能以自爲亦人爲之耳不惟此也廣州東莞之米舊輸之縣比年以來涉溟渤而輸之州民亦苦之今奏也並復之新城之人欲象而祠焉禦史不許然二邑之人所以心祈而辭祝者禦史又惡得而禦之趙君以邑人之意而求爲之記記不可已也然言諫之澤將薄海均被史不勝書顧止二邑而已邪趙君爲縣再嵗而贏勸耕桑崇學校微而橋梁靡不經慮今復以民之所甚病者告於當路而去之而思其所以爲民者未已也邑人其拱以俟禦史名堂莆田人

開化張氏義役田記

義者天命之公人道之達由羲黃堯舜氏以迄於今莫之或攺也後世講學寖微義利之說不明然後始相刃相劘疊負更勝扵一世嗚呼此裏所以貴乎有仁人而鄕所以貴乎多善士也三代衰役民之制紊秦極矣漢更之亦龎雜而不綱自是益紊矣我宋剗五季之陋追三代之遺以催科責戶長以追胥責里正明白簡易法非不善也而官昏吏貪橫徵亡藝與夫裕屋彊宗侵陵貧弱扵是役訟日繁矣今張君震龍與葉君謙而下相與爲義役因其貲產之髙下裒金市田儲粟西坡以募出力當公者凡十八戶其名氏悉題於石之陰自是戶不知役可爲永圖矣嗚呼張君之心仁乎防仁與義具推而行之扵其鄕放而推之於州又放而達扵天下則大道之行天下爲公講信修睦比屋可封於是乎可期矣予歸自閩過其鄕目其事嘉其志故樂爲道之

徽州平糴倉記

王者受天明命以撫方夏然不能以自治也乃列土建侯使之大小相維而眾治之凡以爲民而已顧人才不能齊也而污者朘之酷者戕之昏者縱吏而害之彼知以愛民爲心者而又政術不足以及之故王澤所以常壅而民生所以日艱也歙爲州其山峭壁其水淸激雨終朝則萬壑迸流晴再旬則平疇已拆故幹與溢特易旁郡又其地十爲山七八田僅一二𨿽嵗上熟所斂無幾一不登則細民持錢謁糴亡所往往懷金而道莩顧某之家曽不足扵嵗廩者然目擊田野爲之防然傷之乃輟常產二百畝別儲其入率以夏秋之交損常直發之然所及數里間爾思所以廣之未能焉乃一日邦侯遺書大抵亦謂新安易水旱地陿而收薄𨿽常平有粟然請於朝告於部使者率坐阻絕賑防不時今也裁冗費得羨緡市米五千石爲屋十三楹以廩之民告糴則惟眎元直使市價莫增嵗饑不害嗚呼仁防且新安環萬山一溪如帶往常得米扵朝矣陸運旣艱舟漕復岨吏姦米腐防然亡補嗟乎有米而莫致之民亡米而使之有備才固不同若是邪然人未始無才也顧用之奚若耳用之扵公則及人用之於私則害政然才至矣而心復至焉則不徒爲愛民之名者矣得若人焉森布宇內萬物吐气則太平惡乎亡期防且歙之城一靣負山三靣臨流狃扵地利城圮不治今侯也城則築之門則作之且復繚城爲堤植以楊柳芙蓉爲邦人行樂之地使深溪疊障之間粉堞云齊丹樓霞爛山川城郭一朝攺觀夫有廩以飽其腹又有城以衛其居非才至而心亦至焉者安能周宻若是哉然後益信夫春雉之馴秋螟之散昔人必歸之圭符銅墨者非誣也𨿽然智者作之明者述焉作者固所以開其後述者尢所以永其前孠是而有志扵民者嚴其發斂使是米也常存焉其或才足以有爲者又從而益之使是米也有加焉則今侯之仁固將與天都之峯練溪之流同其深長矣然則邦人之有望於方來與今人之有望於後人者其有終窮邪紀事者固將又得而書之侯宋氏名濟天臺中書舍人之子學與政皆世其傳者也

富陽縣創建丰本倉記

古者下有常產上無橫徵故𨿽旱漧水溢至於累嵗而民不告病者積之平時也中古之民貧富不能皆齊也於是上之經理者益宻使都鄙田野咸有委積以待荒瘠至於後世用度日繁力不能及民也則糴之丰年糶之歉嵗命曰常平租賦之外別取扵民者以爲民備命之曰義倉其意猶委積也柰之何菟符墨綬不能人龔黃家卓魯也陳新不易而腐敗之省察不時而吏蠧之甚者他用不足潛易而空之於是民無所賴矣比嵗守牧之賢者市粟築倉儲之別地蓋慮異時侵易如常平義倉也至縣則未聞有爲之者力不足也孰知有爲富春者獨表表扵畿甸間乎丰其屋髙其廩儲楮六千緡平則糴之貴則眎元直發之發而復糴並書於籍佐貳掌之而六十萬之儲則常在也其倉則以丰本名之非念深細防而慮周亡窮者其能若是邪令君張氏名修故參知政事巖之猶子學與政咸有緒承故見扵行事者若是且今之州縣亦間有爲之者然察其所由不斂諸富民卽罰諸束矢不取贏扵夏賦卽掠羨於秋租披民之心腴已之名𨿽不曰繁亦不謂無也今富春之儲廩也節抑於百度之間累積於三年之久一毫而上於民亡預焉賢矣哉傳曰田野縣鄙財之本也垣窌倉廩者財之末也百姓時和事業得敍貨之源也等賦府庫者貨之流也故明主必謹養其和節其流開其源而時斟酌焉此非縣所能也來者謹其出納時其斂散毋失其循環之本又能隨其方力而增益之則已幸矣𨿽然本末源流之論誰不能也使吾能加之念而庶幾其萬一焉則又烏知其不能哉亦惟來者勉之

吉水縣創建居養院記

某之母舅故外府丞黃公諱何爲縣爲州所至多遺愛嵗方饑癘气紛薄𨿽輿夫率憚莫前公必徒行戶至使緡粟藥物人被乃已平生全活殆千萬計蓋其天資然也今其次子閌爲吉水丞一日書來告曰廬陵八邑其七皆有居養院吉水獨無之凡鰥寡孤獨者老者疾者率棲寄浮屠氏結艸爲廬風日不蔽且浮屠氏亦厭苦之相與請於閌閌葺常平廩偶有羨材又有屋之籍於官者亟白之令令黃君聞而樂之共白於常平使者乃度地於縣之南爲屋十楹日贍二十人而使者又嵗給常平五十斛以備溢額之病而無歸者別爲屋以居之名安樂院自是生有以養疾有以藥沒有以藏矣願有以記之嗚呼此其爲吾舅之子乎其漸源有自來矣𨿽然赤子匍匐入井悍夫知救之此固人心之天不可泯滅者不特三代聖人爲治之大經也顧予每見州縣間惠利之事不難扵爲而難於久往往爲者代去來者不孠則一切影滅矣不特居養一事而已也儻繼其自今屋則增繕之租則增入之自二十人而百人焉千人焉又由一縣而之州焉之天下焉則斯人也固將陶陶自遂養生送死而無憾於天地間有不待屋之而自安食之而自飽者亦皆由是而推之也來者其勉之

武寧橋記

嘉定十年夏四月大理評事知武寧縣趙君某遺書扵某曰某蒞事再期行且代去縣南之水行六百里匯於彭蠡以入於海舊有浮梁人迹所集千車萬夫日憧憧不止廢不治者今七十年邑人屢請扵有司而力未能然不敢一日忘也銖節粒稽日累月積乃量期度材規事授工凡爲梁舟五十二个籍版八十四丈冶鐵爲防二千尺有奇役始仲春徒休孟夏行者便負者安而不知其費若干工若干咸曰其析木天江乎抑精衛塡海乎吾氓不知也𨿽然橋成易也然不保其不壊壊而修修而久久而又壊又修吾置田八十八畮營屋十有一楹課其所入爲修具所以望於後之人者無窮也子其爲我記之使來者有攷焉予方困扵埃未暇也適同年倪君瑀見過曰吾將爲縣也予嘗治劇矣其何以贈我予曰得非代趙君乎倪曰然予曰趙君方以記橋見屬請因附一言可乎倪莞爾笑曰趙君明敏有守豪宗辟易監司郡守皆賢其政而予繼之懼弗能也予曰不然厥今吏道之難莫難於治邑然奉法而循理鉏彊而擁穉則治之之道也得其道斯易矣且子之才雋而敏子之志宏而平民之望子與夫監司郡守之待子決不異於趙君也異時以餘力而眎其橋俾勿壊皆子所優爲者趙君得其代矣寧止爲此邦喜邪予又竊聞之古之聖人刳木爲舟剡木爲楫以濟道路之不通是亦可矣而智又生焉於是而又有橋故津梁道路皆古人爲政之經徒杠輿梁月有定令今之爲政者惟急賦租簿書而以是爲不急先王之政荒矣而況於孟軻氏有志扵援天下之溺其不以爲迃者乎𨿽然民宅生於令令亦宅生於守爾寛則令可以及民急則欲措而無所世之不因寛而立不隨急而攷者幾何人哉吾故因是橋之建而竊有感焉亦惟君推是惠而大之將不止一橋可書而已也是年五月十日記

昌化吳安阡記

成周蠟氏掌凡骴禁置楬縣衣昭防示信書其日月來者可證委曲丁寧不輕造命我宋膺圖天臨海鏡惠浹萌生恩覃翔泳防內州縣有圃曰殣保合太和人全形性昭天漏泉布濩九卿趙公擢秀天枝皇皇玉節周觀八維利事便條興植無遺起自吳門防曹王畿猶慮殣圃狹不足支又命州縣別阡異埼以處良族以收遺劉君大成時令昌化奉檄載馳載詹載暇古縣之南平川之埧乃墾乃基乃垣乃阡曰吳安名以地借佛宮道廬未藏之悉瘞其間毋復狼籍消胔遊魂昭沐光價耋稚扶攜且觀且詫曰公仁哉及於枯謝初公漕淮行之淮堧劉君在滁爲仁義阡今命淛部曰淮實然惟公愛民無東西偏十年一日亦無後先三代辟王視民赤子保養生息各安所止王道靈長闓端演迆粵惟我公經綸方起充此以旃莫可量只防成泰和措民安理皡皡陶陶養生送死民之望公奚時而已爰法唐碑因韻以紀俾民伐石拱手以俟

梅山浚河接山記

世謂東晉不競皆士大夫不知名檢致之然竊觀當時不急仕不附炎瓦礫阿堵至蹴以足士無賢愚付百年於杯酒凡若是數者後世亦復有之乎穎叔之爲人蓋庶防乎晉人之風度者幅巾藜杖目視八荒翛然不類食煙火人嵗晚卜梅山有淸湍奇石蒼松翠竹之勝一臺一室標以佳稱曰梅隱曰虛舟曰無邊春曰閒世界至其自號則曰塵外人其胸次可知矣然亦有不可曉者平時讀狐首錦囊諸書率語人以富貴利達之事諄諄然作家則以詒子孫市田租以永烝嘗至去年冬復捐萬錢於梅山之陽浚河一帶爲山九阜曰吾以此爲此方居民千萬年之利且曰坤土也乾金也坎水也土生金金生水生生化化循環不窮是𨿽合乎物理者然竟未能忘情斯世何邪穎叔神气淸明未老也予期旦莫乞身西還當招穎叔於寂蔑之鄕授穎叔以出世之法俾若前數者冰融羽化毫髮不畱然後相學浮空泛景以逰乎無倪使穎叔樂之不厭視人世如塵觀故迹如蛻而又何有於羲黃源大夢之境哉穎叔姓邱氏名士龍家世建溪然予區區書其名氏州裏亦蛻矣

富昨寺記

海寧之南裏名太淸溪山虛曠川源衍沃其民秀醇其姓皆平陽氏有名漸字進之者急義樂予裏中號長者其奉慈氏教罙篤古招提有名齊祈名富昨者皆進之立焉初富昨爲寺甚古燬於臘寇紹興七年旱進之率里人禱於遺址雨不旋踵嵗以稔告扵是進之飾宮造像命沙門以奉之今駸駸百禩矣而有祈輒應嵗不知水旱遂爲此方垂福之地故進之之孫與曽森森秀發詩書之澤禮義之風藹然於平川廣谷之間其曽孫曰三鎭者獻名天府曰瑀者待補太學弟子員曰大信者登癸未進士科曰雄飛者亦將以武功入仕餘皆穎茂方興未涯非進之一念之造耶然寺介山間施與不時炊煙頻冷主席屢曠屋且老將弗支進之之孫曰防倡而新之其曽孫瑀施十畝其孫如松施五畝彼眎儀聽倡洋洋動心者又將不一而足則寺之盛亡疑也然則瑀之是舉也豈惟續佛燈實能孠祖意此寺無窮則進之之此意亦與之爲亡窮也然則瑀也豈不賢防質之舊牘進之之再造也有頑弗良訴之州者州下之縣縣證以紹聖石刻乃信其爲古而又備坐崇寧之法寺院之無額者爲民存之以便祈禱至紹興三十年又有妄詞者時右丞相洪公遵實守新安爲故府將妄詞者撻而屏之自是外障悉降僧徒乃安紹興間寺方成進之以宻多院僧炤燈主之燈旣老進之之子名子才字文徳又度徳惠繼之是後去來不常也至慶元乙卯進之諸孫始以方興正乙主之正一化智嵩又繼之今瑀與如松又將度程普潤以後之則正一之派將永有傳矣嗚呼百年之間祖孫四世一意所傳綿綿弗墜嘗觀世變之推遷驗人事之興廢而後益嘆瑀之善述也𨿽然豈惟四世哉將進之之家若聞若來與其云仍此意承承千載一日則如來氏所謂因緣果報使其子孫繁衍昌碩者又烏有終窮邪余非佞佛者卽事而紀之不敢沒其實焉耳其視世之人狃囊錢囷谷之資以並吞愚弱慿淩裏閈者則進之與其曽孫瑀豈不尢爲可書邪

齊祈寺釋迦大殿記

頃予記富昨寺嘗並及齊祈矣然未詳也蓋齊祈作於唐武宗防昌之時閱九十餘年後晉天福間程玗復新之宣和火於方寇紹興間汪進之再築焉然址於平地形勢弗稱有老禪淨曇者徙而置之夾山之半𨿽山實平林壑幽勝甚宜其爲瞿曇家也若門若堂以及輪藏皆曇傾槖然大雄殿則未也於是裏有孫居士諱蘊字茂達者倡而具之費以巨萬獨任十之二三焉惟五天竺諸佛所聚爲眾說法初無定所山林江河人天鬼國七寶池中大千剎土凡屬法界非法界三十二恆河沙界無所不說何必殿邪曰不然入度千年垂敎萬刼不假莊嚴妙勝安能感發羣心所以香滿六天殿開千柱波羅柰國猶施萬寶之筵佗化天宮尙啟千蓮之座乃知寶殿尢重法門所以老曇欲爲居士證明殊果垂諸方來而居士懇辭不矜已力今其孫祖印逺紹曇心作爲集善之堂臚列布金之士居士冡子曰持聞之欣喜旣施緡以訖其役復殖產以奉其祠父所欲爲子則不可不爲君子謂是舉也其善述志也夫抑能顯親也夫𨿽然金仙氏之說予所不知然或知所向焉則其人之不可爲惡也審矣居士疏明博雅推重儒紳於浮屠書亦復旁暢惟能了十二因故能滿四十八願顧此大雄師丈六黃金色巍巍忉利宮神光照夾山具此三禪絕風水火此方士庶永作福田持以書來謁記扵予予之從姑實歸居士持子中表也而持之弟中立又予同舉進士也其得而辭乎然持欲記堂予則記殿焉堂生於殿者也記殿則堂見矣初相殿之役也凡七人皆賢而樂施者程雱孫顥孫文瑞孫作孚孫士淸洪儔吳文思而曇亦居其一焉寺之比鄰有汪澤民者賢士也三子皆亡予憫其乏嗣也市田入寺以祠之又慮久而奉之不防也故附書於此使後世並有攷焉

重建方興寺記

有唐貞觀十三載寺實始建於孫祈龍紀紀元水蕩之咸通十四遷今地施其地者程從約經界紹興官牘具乃至淳熈嵗丁酉融風扇火夜生光有一長者作鐘樓巋然獨在余埃滅自是偏叩布金人若門若殿若千佛工緒相仍三十年始復莊嚴還舊觀住山永慶老比丘領眾作禮來請記我聞萬法本來空世間無物非虛假而況樓臺諸殿閣以及黃金兼紺碧是故如來一彈指以大圓覺爲伽藍汝今要見黃金屋在汝一念起滅間善財當日出胎時七寶樓臺誰所造顧我又聞金剛劍斷除障法無量極或爲刼水或刼火種種變相壊津梁而我一切等觀之化魔入法成大道汝今須認白蓮花猛火焰中元自在向來刼水與刼火自然化作淸涼池卓哉此寺建千年現在方衣三十眾人人各修菩提坊此屋萬刼永不壊此屋旣不壊更念彼眾生顚倒是非出沒煩惱海一切貪求心一切屠殺心現業上薰天華屋如露坐念昔天帝釋一鏡照四洲月轉寅午戌當照南贍部眾生業深故了不知怖畏願燃大智燭破彼昏暗衢更調甘露漿消彼熱惱病令彼得安居此屋徧大千我亦懴悔者師歸刋之石

歙縣黃坑院記

我聞西方有智人甚仁且剛拓防自立欲敺六合內外皆一信善其說茫洋濶大而卒不可泯絕者吾儒之道實行乎其中也若夫累亢重郎藻棁畫楹元堦堤塘千步十鐘百步兩魚大約江左又不若淛河之盛郡之南五十里曰黃坑環黃坑十里僅一剎唐太和建也皇朝大觀間僧特盛屋不足容析三小院居之迨臘寇咸燬焉今獨黃坑院耳紹興戊寅以次經理至淳熈乙未乃得智愚主之始有說法之堂然猶未備也智愚寂法文孠之文才幹通敏若三門若方丈若鐘臺若大士閣若華光祠曁夫香積之林食息之舍伽藍祖師之奉靡一不備南溪如帶北壠若屏嵐靄紆環已占名勝而又樓觀突兀金碧輝暎周旁鮮儷焉予樂其地之曠幽且嘉文之起僕也爲之紀厥由來且市田施之他日乞身而還岸巾橫策嵗一遊焉如來以遂眾生願欲爲法者使子亟還歸田亦豈無法防自今當朝夕以俟

饒州明教禪寺重建應眞閣記

予與阿羅漢若有大因緣念昔己未嵗嘗夢入松林深處有精廬金碧交輝煥五百阿羅漢環坐各自如或耳掛金鐶或手持玉印或容開防萏或眉散雪毫或猛服獰龍或安乘馴象或金刀裁剪或藥臼摩挲或天女獻花或龍王貢瑞千態復萬貌種種徳難量其中虛一席意若俟予來慇懃敍間闊挹予使卽席子旣卽席已相顧若慰喜久之夢乃覺追記絕了了所以辛酉嵗方興像羅漢予乃爲莊嚴持軸山尊者已而題其扁具言前夢因今有慧滄禪書來自明敎謂我住道場一切皆作新再睹應眞閣隤敗亦已久因發勇猛心今幸得員滿上可摩星漢中住五百尊硉矹如喬嶽彈壓此山川亦如紫雲閣崔嵬聖居願得公提筆此閣永不壊予以因緣故亟諾不復辭往聞能仁師徧滿無常住時住人天海亦住彼虛空而我阿羅漢親授正法眼故住水晶宮亦住煙蘿樹應供閻浮提亦復住此閣又如布金園無在無不在稽首山中人勿作此閣觀如在石窟山親見宻多羅如在旃檀林親見摩犀那復念阿羅漢曽受佛囑付常令在世間如醍醐甘露我今與羅漢本不隔防塵一念若到時五百人增一師傳佛照衣醒處不待曉安知他羅後最後無度者今我請與師及與番陽人及與天地眾精進無退轉四大海水融但均一濕性山林及江河月光常充足此心如此閣無壊亦無新他時至番陽更當問閣訊

淨慈山重建報恩光孝禪寺記

西方有異域宮殿皆天化鷲嶺布金園則以人力故惟以人力故則有易與艱然而願力堅𨿽艱亦能就崔嵬淨慈山東南推甲乙鉏荒不計年吳越號慧日道潛與延壽相仍坐敎席皇皇太宗更號壽寧紹興有制追嚴佑陵載易今名厄度中更佛智道容再堂應眞曇宻法進寶殿經營孝皇禦歷賜金趣成旣成臨幸震動山林嘉泰之四埃於郁攸退谷義云載吼龍蚪傑閣層空天畫云浮河沙眞諦輒賜龍樓惟是羅漢之林大雄之殿費大莫興吳霜防換嘉定庚午起禪老崧一顧慨然孰振祖風爾議擇材爾謙程工防置堅定一朝屹立都人駭嘆謂出神力無礙廣修尢奉尊者五百鉅人耽耽廣廈功緒方延合而未全乃以小嫌引去翩然自爾八年住牒四傳丹漆金碧迄未之員辛巳有命以崧再至至不期年始克竣事扵是濕紅映地飛翠侵霄檐轉鸞翎堦排雁齒星垂珠寶殿洞扵琉璃日耀璇題金椽聳乎玳瑁良由千秋紀節召入闕庭賜號賜衣殊渥亡倫椒殿邃嚴天賚亦均風動八表歡喜見聞施以金繒川委云蒸佛行有槖亦復自傾嗟此突兀其工匪易凡二十年始終乃備睠言佛行傳佛照衣有行有法聲傾一時昔去今來了無滯礙以未了故故復重來今旣了故所說未了一日杖錫求我說之顧惟天賦寂蔑興墮淸幽往來錢塘諸山渺然不記嵗月凡劉道眞之所記顧野王之所書鴻漸之所經坤元之所志莫不披宿嵐而挹爽玩夕照以含和或偕釋子道人俱度風篁之嶺或與髙人勝士同登月桂之峯或忘歸而屢宿石橋或乘輿而獨瓢冷澗或遇葛翁扵北塢或逢仙許於南泉或賡遵式之畱題或聴智僧之長笑或近見法眞之張寶帳或遙瞻釋遇之上驪峯蓋因前世曽逰所媿今生失腳已而又循赤嶺過慈云乃見寶蓋法幢威儀隊仗雲行雨施再生彌勒之峯勢就形全雙踞石龍之首更分余脈復過穿珠一結雷峯穹窿寶塔聳燻鑪扵前應防一气以中三阜橫陳雙龍後伏勿輕加於營築庶永閟於靈奇𨿽然六一居士更有偈言東南地秀絕山水澄淸光余杭幾萬家日夕焚淸香煙飛四靣起雲霧雜芬芳其俗事宮室佛屋儗侯王五采瑩丹漆四壁金焜煌上垂百寶蓋宴坐以方牀南方精飲食玉粒甘露漿晨興未飯僧日昃不敢嘗惟今淨慈林壑之幽宮室之盛羣心之歸眎此偈言了無一異但未知云堂千眾坐臥食息何所解入三世諸佛數千羅漢受此供養果報云何若能以了義度無邊以圓敎垂無窮證無生忍造不二門則食息自如坐臥何歉至若諸佛以及羅漢能堅初誓化度眾生消一切聲利斷一切疾苦滿一切願欲昆虫水旱永絕災異山河大地悉得安寧則持答國王大臣是名果報𨿽然如上莊嚴如上功役猶爲有底禪未是離世法須於光明藏中化出白銀地現七寶樓閣如光明如來方爲實相咄一彈指頃徧滿十方如山巍巍永刼不壊以此功徳是爲淨慈鄰峯喚起辯才今日同聞知見禪師俗姓徐氏名妙崧賜號佛行禪師云

臨安府五丈觀音勝相寺記

予比年焚綺研不復作羨語今壽來千里門之不去者逾月勉卽其錄而次第之其錄云寺負錢塘龍山唐開成四年建曰隆興千佛寺後有西竺僧曰智冰炎一楮袍人呼紙衣道者走海南諸國至日本適吳忠懿王用五金鑄千萬塔以五百遣使者頒日本使者還智附舶歸風鳴海洶舟且傾智誦如意輪咒俄見如意珠王相十首八臂度髙十丈風息遂濟智謀掲髙梁可容十丈勝相以答佛施時千佛寺乃僧光主之有閣髙八丈光請扵忠懿以閣爲殿立五丈之像者二合爲十丈皇朝治平中攺賜今額建炎間灰扵臘寇惟勝相一閣屹然雲際不墮刼火紹興初光之孠孫曰淸中興之淸有子琦珍珍之子性奕世經理乃克大備乾道間光堯皇帝聖子神孫三殿臨幸朌賚甚渥由是聲益振今師壽者性之法子也淸峻自厲壯耄一日【闕】

宿僕盡起金碧輝煌增光疇昔至防東朝出內帑賜之風邇遐捨予日至且有施田以惠亡窮者嗟乎現十丈無影之形而奪海航之人於魚龍之腹要爲奇事至於動三殿之臨幸感東朝之恩錫尢偶然防自是此山當爲錢塘勝境福被民生當與長江爲量數矣備末之功等乎開山然則壽也實屹立乎三百九十四載之下來者勉諸

靜江府英烈廟碑

有國所重惟民曁神民之司命惟神與吏幹溢札瘥率爲民戚吏政弗良乃祠乃祝吏不惟神政思良防政不自良單厥心哉古邑貝山公實生焉曰於曰何公氏名之少防鄕校威望已偉有獠嘗畔公鯨僇之邦人徳公嵗時奉之繇唐抵今千年弗怠廟貌弗顯曷慰氓心民李太初有祠於縣今令史渭亟白使者轉而上聞錫名英烈千嵗靈休一旦暴白邦人驩迎用榮上賜洪惟國家明徳防祀凡以民請必表異之豈徒表之還以祐民予守潛藩並命剪盜悉力憊甚願得少休上恩可之行次建陽介來乞銘俾刻廟庭銘曰

公生有英姿禮義爲幹櫓疇昔獠負固磔之如磔鼠比日鼠跳晝公神在帝所霆擊風其驅笑談淸廣防桂漿烈兮荔子黃東甌閩兮西衡湘功成斂威兮歸故鄕流惠我民兮湘江長

洺水集卷七

欽定四庫全書

洺水集卷八

宋程珌撰序

胡魯川中庸大學序

胡君說要之書取太極中庸大學而一之此聖人之心而未見之於言者也而胡君發之至論陰陽之中而及於春秋之分至要皆非口耳之學也子思子之言曰道之不明也我知之矣賢者過之不肖者不及也此爲論道者言之也又曰道之不行也我知之矣智者過之愚者不及也此又爲行道者言之也夫論道而過之則爲荒不及則爲陋非中也行道而過之則爲矯不及則爲污亦非中也惟言之而順則道自明履之而安則道自行後世以來其在天下國家則謀議日多而事功不立其在學士大夫則講學日盛而踐履缺然識者固憂之胡君之爲桐廬也民安其仁士服其教見之政事而反之躬行無一而非中非世之徒事空言者其徒徐君旣取其書刋之且捲捲然以序爲請至於再三不置焉卽是以占其心之所存則於其行也必力是又當秉筆以俟

四明髙氏春秋解後序

王者以道治天下則春秋之道隠不以道治天下而惡其書之著則王臨川是也先儒謂聖人謹四時之春正天地之經也謹一王之書振君臣之綱也謹日月之書順方物之宜也謹人名之書辯君子小人之道也謹中國外戎之書正華戎之分也謹父子兄弟夫婦之書序人道之正也禮樂徵伐之權朝覲防同之節凡大經大法粲然靡所不備用之則王捨之則亡雜之則霸方周之衰王道寖微聖人憂之此書所爲作也若曰道𨿽不行於一時書則可垂於萬世有王者興猶可稽之以爲驗操之以爲決故曰王道之權衡也先儒嘗病丘明昧於經意汨亂綱常若天王於卿士而言貳與叛上公下臨侯國而言拜成王室討諸侯而言背盟君臣三綱之首也而悖謬若是則攺而正之寜無望於後人乎公之學蓋欲防伊川之書以求聖人之心者如言平王在位日久恬於頺靡無復振起之略諸侯專肆變法壊紀亂臣賊子接迹海內荊楚彊暴憑陵中國平王不可望矣故托始於隠公及二百四十年之後則齊晉又衰政出大夫吳楚橫行中國不復知有周矣故終於越入吳其志慮可謂深長而防模可謂正大惜乎排擯沮抑不使其身獲安於朝廷之上書𨿽不廢於當時而道則不行於天下蓋臨川欲滅其書是猶畏春秋之存也金陵之秦則眎書存亡皆以爲不足計矣王黜聖經實基戎禍秦害忠良益稔戎驕流毒千古吾不知何時而已邪愚是以讀公之書悲公之心爲之掩卷三嘆然猶幸其書之存也庶防有望於後之君子焉

定逺寨戰守紀實序

昔之善兵者謂戰易而守難名言也蓋戰者惟角一日之長守者必修旬月之備守之爲難固也然上下一心兵力雄彊城池髙深儲峙充斥則旬月之備又何難邪今王侯之事則固有甚難者連率以爲不可守則上下之心不一矣城甫築而未甓則藩籬不足恃矣敵眾號二十萬而萃於一邑之下則兵力不敵矣矧間嵗是邦嘗經躪蹂則人心益不自固矣至若六千之糧餉道不繼則又未暇論也然則言守於斯時顧不甚難耶而二敵以方張之勢再薄郛闉卒能使之喪气禠魄扶傷曳憊而歸者何哉今觀其當日規模誠有足書者蓋將毎患其怯也今也分地而守則將先登城出闗而戰則將首躍騎慷慨白眾以死自誓一將敢先萬旅爭奮非勇乎將亦惡其刻也今也時其寒燠卹其疾苦恩旣浹於營屯野外入保排議畢納愛復孚於田裏非仁乎將尢病其也今也有謀則僉毎斷則獨分事授任各當其才非智乎合是三者而又以忠爲主則何守不固何戰不克哉古之人有行之者方叔召虎而後不知其防人不幸而不濟則亦不失爲張許輩然則當日之功豈偶然而集哉夫使爲之將者耎怯而自沮則何以倡三軍掊刻而不仁則何以一眾志狹隘而自用則何以合羣才三者旣乖則又何足以言忠哉且兵法云攻堅則瑕者堅乘瑕則堅者瑕二敵犯邊而首攻一邑非彼之深謀乎今也一城不下百城堅守瑕者猶堅敵謀始奪由是所至失利卒以狼狽則是以一城之金湯而爲兩淮之砥柱所系豈不甚大哉𨿽然未有能守而不能戰者也人謂敵無他長惟有進無退者能吞之使世之將兵者皆能以是而自厲焉則漢北無兵患矣顧其所以詳著於篇者非爲當日耀爲來者之法耳覽者當自得之

李文昌表箋集序

文以气爲主學充之辭緣之至梁昭明以體爲的而後其論大備蓋眞宰散淋漓淸潏之气人得之則能吐英奇陶物象而爲文然則有體也不以體焉夫人可能也體以爲的則駑車不得後騋龍不敢先矣怡軒先生生亡他嗜獨與書爲神交根本六經貫穿百氏牛醫馬經亡所不窺發而爲文則汪洋漬聨綿縹緲若太虛霏霏而不結明河澹澹而流光乃若見之章奏則又明白整嚴純正懇惻與他文輒不類蓋章奏之體當然也公自言少日過庭聞其先正少師之言謂表疏輸誠君父務在平正無爲艱深噫淵源所漸深長哉其季合淝帥大東雅好其文萃擷弗遺乃以公曆官歲月次其表疏系以答詔鋟梓百篇以昭伯氏逢辰之盛以示後學告君之體然公之伯仲與季俱以文鳴諸儒號爲文章家異時當偕傳不朽者俾淺學牽聨其間何邪避不獲命則引而列之右簡使學者有攷焉

金陵校官錄序

學舊在冶城景祐中徙今所大凡山川淸淑之气惟水所鐘今淸溪般薄其左而秦淮源不啻二百里茫洋瀁漭帶橫其前與淸溪相照映瀉而爲回瀾放而爲犇濤蹙而爲奇文涵而爲太虛而學峙其中故建立以來衿佩日盛毎三嵗一大比則舉鄕書選春官多繇弟子員而比年特盛惟其盛也故捨講說課試之外師生之相見也日常少某不學謬當講席日因檄文至宛陵有兩生道旁眡其刺曰學生挹其人則不識徐叩之則言遊泮且期矣因念朝夕與居至於三年亦非偶然者顧渙然若是豈人情哉且甚愧不能朝夕見相觀而善重愧不能彊識一至於此乃歸而爲巨編屬學錄韋君悉記其名氏然去來無常惟其所值當以代去之日爲斷他時徵塗官轍邂逅相遇咸得以有攷並序其所昉而列之右簡庻防來者知所昉焉𨿽然在邦在家必聞者不闗諸富貴利達而在吾名教中人能務自植立卓然有以表見一世則暗中摸索之語固爲陋甚然果若是則亦何借此編以備遺忘邪是說也不惟規諸友也抑以自警焉嗚呼倚席三載無所發明乃彊聒於代去之日得無重愧乎在某固以爲愧也抑諸友則無以爲彊聒也幸甚

新安續志序

方有志古也志而不續則中曠矣城築之修徙戶口之登耗租賦之增損人物之盛衰吏治之得失世變亡窮則方誌亦當與之爲亡窮也今新安之不續周一甲子矣不識六十年之間凡所當紀載者將安所托乎後來者枊將安所考乎吏治以爲不急儒者以爲當務蓋吏治茍目前儒者之慮常逺也今史君四明劉公炳行當代去郡綱畢舉而尢於是捲捲焉乃得郡博士李君理掾荘君與鄕之秀士考訂而論譔之於是郡無餘事矣昔之仕外而入覲者山川戶口條奏靡遺古諸侯述職之意也然則公之進對華林也近在朝夕其於是書必將有取焉

吳安撫竹洲集序

云漢昭回日星光潔天之華也川嶽之融峙艸木之纎穠地之華也天秩天敍之彞皇墳帝典之經人之華也然皆一本於自然耳元气霏霏而不結明河澹澹以流光天何意於華哉山澤悉付於髙平萬象自爲於容色地何意於華哉赤圖馬負於靈河緑字龜呈於溫洛聖人亦何心於華哉大抵乾坤列而道闡聖賢出而道鳴噐巨者其聲龎量淺者其詞薄才雋而言卓徳垕而言醇气餒而言卑道長而言逺表裏符華實貫斷斷不誣其可揠而長之哉竹洲抱負不羣志气激烈思欲提精兵十萬直入穹廬系降王而獻闕下蓋一飯不忘也迨其見之詞章則峭直而紆余嚴潔而平澹質而不俚華而非雕穆乎郁乎有正笏垂紳雍容廊廟之風平生湖海之气抑何不類若是邪蓋公太學十年交當世士所以渉歷者爲甚深而又與其兄俯受徒棣華旁午數州之士從之遊者嵗常數百所以陶育大醇者爲尢至晚而湘南又得南軒鍼砭而切磋之至是蓋無遺憾矣然則學者讀公之言必當觀公之所養則本末源流庶乎其有攷也𨿽然由唐而來數百年間風人才士大編長軸欲以自見於斯世者殆海藏山委而世或厭觀之今觀公之集大而國家之務細而州縣之政又微而民生日用之則亹亹捲捲不絕於口舉而措之天下謂之事業又豈止詞章而已然儲垕而施狹曾不得盡見於世天也公昔上殿論事磊落奇偉孝皇一見奇之畀以海陵之符而言者驚異卒躓其行嗚呼吳江賦鸚鵡落筆超羣英鷙鶚啄孤鳳千春傷我情自昔固然也而又何有伯休元瑜輩哉千載之下悲公何窮然詩卷長畱天地間釣竿欲拂瑚樹而公固不窮也某生也晚視公蓋前輩而公之子坰將梓公之集欲某一言於篇末蓋累年於此矣而公之孫鉉又復申言之誼不得以晚學辭也乃敬書而歸之

汪叔耕方壺集序

太史公發憤作史記百三十篇而列傳首孤竹者之子乃復續之以力防山之項羽何哉比其敍屈原賈誼亦復抑揚詞防且自言發詩書之隠約葛稚川謂述往者以思來者又謂其爲一代之偉才不其然乎叔耕蘊霞牋玉滴之奇思出天表蓄而不試憂深思逺未易遽班之賀白也嶧山積石三十二里孤桐琴瑟而鄒魯地接古稱多儒休寜防崖鵝石之秀江南鮮比君始一奇乎僕頃爲史官不能取君傳之逸民今一念之歉然未巳然猶有期於來者姑以此編寘之方壺修菊寒泉振我淸風子心往矣子壽何辭

柴史君徳政詩集序

昔之善守邊者周之南仲漢之周亞夫晉之羊祜至唐則稱李勣本朝則稱李漢超輩然攷其所以爲善者不過安百姓卹士卒與夫忘已用人而已矣夫所謂安百姓者均其徭役而無幸優偏困之人寛其賦斂而無苛取疊徵之害量其軍事所須而無旁緣誅求之苦夫如是則百姓安矣百姓安則何守不固邪所謂卹士卒者察其艱乏矜其疾病明其賞罰懲朘削之蔽戒喜怒之私則士卒感矣士卒感則何戰不勝邪人之有技若已有之目眎茫茫心緯八荒合謀並智無敵四方此百萬人之將也古之所謂守邊之善者不越是三者而已矣予從弟日章爲尉宿松猶子若疇爲理羣舒各以書致巨編曰此安慶史君徳政詩也且合其鄕之大夫趙君路分陳君通守而下凡十六人之詞來言曰願有以序之予適困多事未遑也閱半嵗又請焉予嘉史君之有善政又嘉其鄕之大夫之有公言也夜半秉燭取其編閱之靄然煙雲鏘然宮商其聲洋洋充滿淮壖大抵皆前之三說信乎其可詩也其餘增浚城池創造樓櫓招勇士利噐械嚴教閱修學校靡一不舉且龍舒之人不特歌之頌之而已士象於學而祝之民廟於逵而祠之夫古之人植大勛於天下者無他焉惟曰得人心而已矣果若是則詎止保一城守四境而已哉𨿽以之長驅中原克復神京可也旣以爲邦人賀復爲史君勉

鄱陽董仲光詩集序

詩與樂皆所以宣天地之和者也是故以美頌爲貴次則風刺焉次則譏切焉又次則怨怒焉降是則風雲顯晦艸木英瘁而已耳亡補也與爲亡補也寜怨怒焉寜譏切焉然方之風刺則劣矣若夫治世之音旣安且樂使天下之口皆鳴天地之和則非詩人所能也必有任其事者焉余與董仲光聲容未接乃不逺數百里而以序引爲屬夫豈徒然哉吾觀仲光之詩皆有感也仲光之感其比興於州縣之間者乎然春雉未馴秋螟未散未易責之莵符墨綬者方聖主臨禦輔以賢臣使紀綱淸明百度惟正量入用財以天討罪然後妙簡守令奉宣寛大將見仲光之含霜嚼鐵幽憂懇切之詞悉化爲咸韶矣惜乎無以仲光言之朝者吾是以悲仲光之心也𨿽然寜與仲光事哉陶鎔水石閒勛業銓擇風光靜事權醉鄕天廣大風光三千篇仲光胡自苦於彼而不樂此耶殆必有爲也仲光鄱陽人名炥仲光字也

吳基仲詩集序

洙泗論學文之序在於入孝出悌愛眾親仁之後然則非本不立非文則無以行之耳文非所先也詩自旣刪之餘世之嗚其和寫其怨陶冶一性而藻繪萬象森然於丹漆鈆黃間者胡可勝計卒如春哢秋蜩時過則歇無復遺響於人間者非詩不工也其大者不立也新安吳君垕字基仲篤學嗜文辭然天資孝友誠確溫恭樂天知命恬於勢利退然中古人一日以詩一編示某君於某有連爲丈人行也某誦之過作而曰君之棲幽寂而譽雷霆生今代而名後世不在乎區區章句間也而君固有大於詩者世之作詩如君者多矣往往無以傳其詩焉詩能獨行乎哉君其益務充達使之宏廣如山之髙如水之深如日月之升君之進於行未巳也然君之詩平淡質實亦皆踐履體察之所形見者讀者可以想見其人焉紹興間有聲大學號江左二吳者君之先大夫諱俯與其季父諱偁者也其先大夫文行冠冕士林源漸流衍君復大之古之所謂世家者逺矣哉

曹少監詩序

詩難言也自洙泗聖人旣刪之後惟唐杜工部實擅其全垂今千年炳炳一日凡當時號爲雋逸淸新奇古平澹專美一家者至是皆聲銷芳歇矣蓋少陵少年獻賦固自不凡加以往來梓潼山谷凡十餘年渉患深行道熟則其所養可知矣人謂詩人窮而後工工何足言哉人而至於窮則於道益深耳如少監髙臥一生孰量淺深故發而爲詩非徒章句之謂也學詩者當於斯觀焉然由漢魏而來先王之澤熄而詩亦亡於是六義之名始歸詩人矣人自名家家自世業故公之後侄孫某今之曾孫某皆能接公之緒有詩聲士林者其漸源逺矣

新集玉堂詩序

某一日坐直廬偶思曝背譚金鑾之句因念禁林多勝事與其異時對客談於茆檐負日之時曷若披遺訪佚而紀之於編帙之詳邪適院吏有錄至比年名公數詩者曶有感焉是非玉堂缺典乎乃益加采彚駸駸盈軸遂第嵗月書而石之以永其傳且畱餘石以俟後之作者如同僚陳正父則又父作於前子和於後尢爲比年衣冠盛事也

送王狀元歸天臺序

天臺王君寶慶丙戌進士第一人僉書威武節度判官公事其年十月十七日來訪謂期集已事今將束書而歸念無以寓其捲捲也於是爲之言曰方嵗孟春天下之士雲集京師求試於春官者不啻萬人而君以宏才正學裒然爲舉首今歸也天臺之山川艸木咸添秀色而裏中父兄子弟連車接袂相與迎且賀於裏門之外且家誡其子若弟曰讀書應舉不當若是邪嘻亦榮矣然嘗攷建隆迨今凡百一牓舉首百一人其爲臺輔者六人執政十二人自余登法從者殆不勝算先正有言士之膺是選者知其身必達故自愛重而不肯爲非天下公望亦以鼎貴期之故相與愛惜成就以待其用至哉斯言萬世不易之論也僕故取而書之以當贈言

送章景韓序

景韓與其子及其鄕之英將並試於儀曹邑大夫東海劉公設河南縣尹之燕侈其盛而送之酒三行某酌而祝曰景韓賢者也招英雋館之門身親之子弟從之鄕之願學者悉歸之今遂與其子與其鄕之英若董與盛皆嘗學於其門者聯貢於上京嘻景韓賢者也又酌而祝曰聖朝重科目大宗伯以進士姓名來上則揀日選辰皇帝夙興禦集英殿新進士繇麗正門魚貫而晉肅班廷下親承天問其如董仲舒劉蕡正學以言無如公孫子曲學以欺世乎又酌而祝曰唐昌繇唐武徳以來未有以進士起家者今景韓與二子與其鄕之二英耕破天荒之後則家傳詩書人拾科級一枝仙桂香滿唐昌則人顧不推所自來者乎則又酌而祝曰明年之夏景韓與其子與其鄕之英靑衫快馬聯騎而歸某與劉公與其邦之父兄子弟相迎於縣郊之東否則是時某且代去亦當會景韓於修門釃酒擊鮮爲景韓喜以道今日之事去去鵬程闊酒行可以起

送李童子序

予比歲每見童子大抵神气戃怳膚血不充往往後日成就缺如也今李神童則不然目瑩而神全體充而气實固已具干云蔽日之姿矣養而成之則父兄責也今旣被命榮還矣其務深居簡出時其食飲起居使之葆育天和者數年然後教以六經大防輔以百家雄辭又涵醲郁者數年然後作爲文章以與秀雋角逐於禮闈吾知前無畱敵而後之植立尢未易涯也老鳯挾雛以歸徴序於予予不爲髙論也於是因謌以送之嘉禾戢戢蜂方乳請君移植白瑤圃沃以詩書詞翰雨培以陰功垕徳土十風五雨謌堯天家家髙廩若云連如雲未長揠其巓願君毋若宋人然

送吳進士序

揚子云有言通天地人曰儒通天地而不通人曰技故天文地理歷象術數風雲占醫藥卜筮古之儒者未嘗不兼通之先漢去古未逺子云之言蓋記古之儒者之事也司馬子長始裂爲九使之各爲家爲流而後道術裂矣然論司馬季主與夫醫者越人之事猶有深意未始不並行而不相悖後世作史者不以郭景純傳之技術其源流固有所自也由唐以來開裂尢甚殆不可合矣而韓昌黎之說則以謂爲君子者必於是而兼通之否則不足爲君子焉然則孰非士之所事邪裏中吳君炎一日來見儼然衣冠鏘然容止瑯然論議則固儒生也又一日以長牋爲貺展而視之則出入卦例布列形勢防龍發穴覘風察水則又有陰陽家老師宿學之所不及者其謂世之儒者不能兼而合之乎予欲招而館之使之解經紀史抽發文思爲童幼師暇時休日則與之登髙渉流步龍岡而窺鳯穴顧不一舉而兩獲哉叩之吳君則今嵗已有他諾無及矣姑志吾之所欲者以俟他日焉未晚也

相者張仲思覓序

孔明公瑾祖豫州謝幼度諸人固未嘗死但浮沈梁益荊吳耳如君眼明不患不識但患足未徧耳盍行乎儻得之悉與俱來

洺水集卷八

欽定四庫全書

洺水集卷九

宋程珌撰題防

防故刑部侍郎贈端明殿學士諡忠湣程公志銘後

人主以禮義待士大夫以忠孝厲風俗故天下有變而人心不搖士臨死生而大節不屈夫茍諛佞貪濁之夫尊顯得志而正直公方之士排抑不伸風俗一成百年不變求其如公者不可得也𨿽然崇其號者美名也錄其孤者實徳也名與實稱然後可以示勸厲所捐者細而所關者大上之人其加之意焉

防林府君志銘

三代衰士習變講說浸盛踐行日薄聖人有憂之故平居語其學徒不曰行有餘力則曰恥躬之不逮不曰有能一日用其力則曰躬行未之有得所以警防萬世者詳矣盡矣而後之學者窮年白首焦唇敝舌祖述虛無轉相傳授曰吾將以窮性命之理中下之士樂其說之易也遂相與躍然和之曾不思理義之學洙泗抽其機孟氏抉其祕學者讀而習之則徳可神道可顯修身齊家致主澤民沛然有餘用矣而又安用爲是無用之空談哉予以兼官玉牒叔全爲宗丞日相欵也暇日出其先府君行狀志銘一編展而讀之則知公之學始於身行於家信於友朋而孚於鄕黨禮部侍郎袁公狀其行攻媿先生樓公志其墓二公敬愛之辭如出一吭蓋二公偉人也夫豈輕於與人哉非公之道行於人乎二子一孫踵取儒科而季子叔全然朝行爲國珍器非公之道通於天乎修身謹行本於宮廷之間而成效大驗見於天人之際聖人所謂躬行君子未之有得者謙也髙山仰止景行行止安知後世無下馬仲舒之墓者邪

防東坡荘引

前志有之昔之聖人範金作鼎以燖以爚以事上帝以奉宗廟而其烹飪之大者則以之養聖賢隆古盛時野無賢遺賢無家食降及三王率繇是道漢唐而下薄矣且公以直道峻節被遇先朝神考知之宣仁太后知之未爲不辰者讒口嗷嗷放逐無寜嵗乃﨑嶇齊安荒城敗堞之間折荊榛驅瓦礫然後得平地手鉏之嵗取麥麰以自給已而又於陽羨之鄕區區然爲百斛之謀亦可悲已而當時大鼎肉食者尙仇之不置𨿽然公天人也一死生齊榮辱久矣飲水如漿食莧如羊有此百斛豈博萬鐘攷徳問道者當如是而觀焉又嘗竊聞之嶁遺碑聚見博古之室平原手帖多歸忠誼之家叔全珍此其賢蓋可知己

防趙承宣拱督府檄

檄不易爲也昔人定三秦曉巴蜀一諸鎭折彊敵必擇當其筆者爲之否則志慮不宣辭气不揚觀聽之間弗孚弗竦將何以懷荒忽之異類當百萬之雄師哉侯晉人今居南鄭世儒學熟古今治亂气直膽張語及疆場則髯奮如防長刀大劍犖犖牙頰間故其發爲辭章峻厲雄奇援據精切可以沮金石而撼風雨聽之者安得不馳志伊吾之北哉嗚呼日晦而光洞霆蟄而聲薄人心久鬰一發不可制行當有取侯此檄三釁三燻而禡軍牙者

防楊文公眞墨

富貴百年事功名千載人後世有作者不易斯言矣且公在祥符間與欽若輩比肩於朝今二百年而公之字畫猶爲人所重彼欽若軰姓名今皆安在邪𨿽然顏魯公之字人謂其筆端挾忠誼之气然則豈其字之重哉士當知其所以爲重者矣矧公之孫爲掖垣掖垣之孫爲今刑部尙書郎刑部儒雅飾吏士林推許然則天之祚忠義烏有終窮邪

防山谷兄弟山礬梅花圖

瑒類徳人梅稱勝士品𨿽不同淸淑所寄我相昔人好竹而淸好桂而神好菊而隠好萱而慈好之伊何染懿餐和不知瑒之爲馨我之爲馨邪梅之爲潔我之爲潔邪故曰牝之門爲天地根

防王魯公北使口宣詞槁

右宣辭二十有七乃左丞相魯國文定王公在翰苑時手筆也大抵作文非難知變爲難蓋千篇一律昔賢所病儻胸中有數萬卷則筆下肯尋舊籬落哉顧此二十七篇同一題耳而神奇變化各出機杼了不相防亦可以占公之所緼矣頃有爲東溪楚詞者凡數十篇如印印泥吁安得使之一見斯文哉

防孟東野集

孟郊字東野其父廷玢選爲昆山尉郊生於昆山郊有詩詠終南言家家梯空碧詠爛柯言虹之勝年五十始應舉則平生履迹蓋徧西北東南矣僅一尉溧陽而鄭餘慶再辟從事興元行次閿鄕而卒才六十四張籍請諡貞曜先生韓愈爲墓銘無子二季鄷郢又在江南其窮獨固若是邪蒼頡制字鬼夜哭龍潛藏豈非東野平生穿天心出月脇固宰物者之所不恕邪士之徼幸逢辰取數已盈而猶嘆於不遇者亦可以自警矣少陵之材有怒霓抉石復有鸞輅紓徐有廊廟雍容復有佩劍磊磈郊有是乎一於寒且迫而已孟子謂居移气養移體發爲詞章見之气皃曾子謂出辭气斯逺鄙倍士其可不知所養哉

防梁衡山徳政碑

公之爲衡山人宜其教績聞甚休遡其設施於二年之間惟曰誠而已誠天道也而況理一邑乎初縣有宿租嘗弛徵矣州使復徵公曰吾寜去耳信不可失卒不徵州亦卒悟夫民孚於不日而州孚於旣久何邪民心公也州有貸心也然皆終於孚者人有此誠也公捐一身爲百里蔽民惡乎不感感與否公不計吾知盡吾職耳聨篇累牘伐石紀政豈公志哉京秩必試邑試必三年法也法不足以興起人心故借賢而材者時於法之外而表異之故公獨二考召入王朝然則天下之爲縣者孰不自厲求爲梁公哉民邦本也令民司命也若昔治平率由州縣始他日家龔黃人卓魯自田裏亡愁恨充而至於於變時雍吾將於衡山書始焉公爲人質厚不襮器度隆然大可以有受其可觀者將不止於爲縣而已

防僧知云艸書南嶽艸庵歌

予嘗謂篆依於科斗依於篆楷依於行依於楷而艸又依乎行也由唐以後神於險怪聖於徑省離其本眞鑿空營結秋河明滅春霧霏微甚者至不能自辯此坡仙所以起惝惚之愁也南嶽此歌人能皆誦故今讀之乃能累累若貫珠然予頃嵗嘗評師艸矣今又十年尙未離此業蓋吾法本空吾字本幻投其筆火其書宴坐焚香逰神太虛故紙敗墨勿畱吾廬師當是時又豈神品之所能拘

書歐陽修撰誥後

頃讀骨鯁集頗恨見陳公柬書而不見歐陽公書今觀許公翰哀辭乃知二公之書大防略同國家涵養士气至是百七十年矣而當時乃僅得二公焉豈士气固難於振而易於沮耶士大夫當有事之時同吭是非俛嘿就列蓋啗於美官而於銛斧陵遲至是皆權臣實爲之夫作成於君上而脇制於權臣祿食者已無足望而鳯鳴一端乃間出於艸萊豈非祖宗涵養之澤而人心不可泯沒之天耶嗟夫上恩寜失於寛臣言寜失於過至於勢可以達乎上下而謂之宰相者與其蔽忠言而悞國事孰若屈吾身而伸公議有如千古鳴犢之事彼固不以爲意而追表旣行孤忠益白則當日奸夫之臭不知何時而歇然則學於吾聖人而相其君者得失重輕亦可擇於斯矣然自二公而來今又百年曾未有以忠言言而防僇者士气盍少振哉

書李統制大父武義公死節事後

唐人謂武人輕於死以取名惜乎其未見李公之所以處其死也觀其先事度宜規模深逺使當時受者如流則志成烈章寜止以一死報國哉𨿽然公亦借一死以畱吾心也凡後之有志者拊吾事而感吾心則其事猶可爲也然而士之抱負誌略沈於下僚者毎患於難知比其感慨暴白則已患於無及公時則偏禆也握人物之柄者其早圖之無徒攬遺編而太息則公之心有托矣公有孫紹祖甚亷而仁與士卒同甘苦內外親之無歸者依食區處之常千指風誼潤澤固深長若此抑天之報斯人常亡窮邪

書兪侍郎錦野亭詩後

詩非徒作也有上下風刺之義焉亦非徒采也聞之者必戒焉夫茍如詞人之靡作之而無補熄先王之澤采之而不用則何取於作抑何取於采哉後唐明宗一日問宰相馮道曰今嵗丰登百姓贍足否道以爲丰防皆病者惟農家爲然且舉當時進士詩五月糶谷二月賣絲之句明宗悅其詩命左右錄而諷詠之然不聞其有所賑卹也其眎今日因諫以述公之詩亟寛一邑之民力可同日論哉大抵東南一隅地未加辟而州縣污吏徵取日繁有能因公之詩量入制出去其太甚如經總月樁者此東南生靈曉夕之望而不止乎一邑也或者猶謂吳粵錢氏之奉版籍也稍減其賦而江南李氏之歸疆土也輙增其額故錢氏之裔昌而李氏之後絕不知此邑胡爲而獨不減乃垂三百年而後公始及之邪然則邑之父兄子弟所以防被此詩之澤者可不家傳而人誦邪公之一話一言不忘斯民而命嗇其年不竟其施天也午夜靑燈掩卷三嘆

書故友趙君善淏詞塲投卷後

搴風泛槎恍然前事今不復夢矣然一見屬鏤猶動濺血龍庭之想是固與生俱生者邪庚辰星節後五夕書之闔廬故國

書李林甫傳後

肅宗欲發李林甫之墓李泌諫曰若爾如明皇何肅宗泣曰思不及此泌之言一時承顏之孝也古人達孝其然哉

書富春斷案集後

古者兩造之詞使之納束矢然後聼之矢不入則是理不直也兩劑之訟使之納鈞金然後治之金不入則是事不堅也矢以表其理之直金以示其事之堅訴牒之入於官府者其難如此故訟簡而刑亦淸今之州縣監司方受詞之日少以百數多以千數以二尺之紙設防穽之詞費不十金誣說已行所言皆虛了無寸罰訟牒安得而不滋善良安得而不困至若田裏細民所負者直而所遭乃抑亦固有之則又在乎聽之者神而明之不當執一而廢百也

書建安葉洪封事後

此書甲寅乙卯間建安葉君洪所上三代而後龍逄也予時居山間絕不聞知比相逢於建溪之上又失於刮目平生一恨也洪字子大如有防防當言之史官

書嶽王家所藏髙宗禦札錄後

按飛新傳在淮西日被禦札十有五敵逼河南詔助劉錡兩月之間被禦札又二十有三厥後秦檜錄其家悉歸左帑孝宗卽位飛之子霖抗章匄賜始復還之今此軸惟二十二札而已古者撫士以恩禦將以威今觀此數札則髙宗之所以待飛者可謂恩隆意縟不啻父子飛當不知死所矣而飛亦激昻自任圖所以報髙宗者不爲不力始末十五年不爲不久而功業所就卒不能如志君子思當日之變覧諸將之事未嘗不起千古之恨𨿽然毋怪焉今又百年矣而邊人失利茍活一旦可謂極矣而烏珠之屍今猶未鞭豈非天哉又豈非人哉

書和靖尹先生焞奏疏後

靖康初公以種公師道薦不起已而趙彬以劉豫僞命招之於是犇走入蜀迨紹興初始赴行在用範公衝之薦也蓋公受學伊川伊川沒聚徒洛中者十餘年一時縉紳想望其風采非以虛名取也比至闕庭所陳一疏及與時相一書所以扶皇綱而立人道者萬世猶生亦非徒出也賢者或出或處一於爲道而已豈曰徒名哉

書本艸圖經後

圖經本艸一部金陵秦丞相家書也予嘉泰甲子在建康時得於粥故書者所用之紙間有大觀間往還門狀又有一幅乃司馬溫公手簡溫公薨於元祐攺元至大觀已餘二十年矣黃鐘大呂不登淸廟乃與瓦缶俱棄道旁爲樵兒牧孺蹂躪是可嘆也按此書玉石部第一卷

末有胡壽成叔者記其書得於海陵劉防防得於晁待制家劉謂兵革流落得之甚艱且再三丁寜加意寶防胡又云予深佩其言觀者亦當珍愛之此紹興四年五月三日語也又不知何時轉歸秦氏古書漸少可不珍之官不隨出永畱萬松書房書籍不分分必散落世世付之知而好者庶不孤初藏之意也溫公手簡予已付若愚本艸圖經已付其垕

書東陽呂進士友志攻媿齋記後

子曰吾未見能見其過而內自訟者也當時服膺聖門之士亦多矣而能自訟其過者寡蓋知訟則知攻矣千百載之下乃有如公者卓然於霄堮間使生當晚周吾聖人必不起未見剛者之嘆矣然觀公生平果何所愧而嵗晚乃有問公防日出長安者曾不知公之謀歸蓋未嘗一日不捲捲也彼君子哉蘧伯玉猶曰欲寡其過而未能衛武公年九十五矣猶令於國中毋謂我老而不我教信乎人生有限智力有盡而義理無窮也彼皆大賢大智也而猶加省若是吾儕小人可不知日厲而夕惕哉故予讀君攻守之論謂非胸中知有千萬人吾往之勇者未易至是也於是爲之嘉嘆書其後而歸之若夫詩說首編推原四言五言之所從始至言也然未知尙之以瓊英乎而與夫胡取禾三百囷兮亦何俟乎栢梁體邪昔人謂精學者如隙中觀日泛學者如空處觀月眞可以爲監矣

書朱文公與沙隨先生書後

沙隨承河南正其學主乎力行眎後世諸儒徒以口舌相授者萬萬不侔宜乎朱文公尊之以老而退然以晚學小生自處也伊川亦嘗推尊安定矣曰出於安定先生之門者千二百人皆卓然爲當世有用之才是皆尊其學慕其人故公其論當時是之萬世信之也文公此書往年沙隨之壻董李興嘗以示某爲書其末矣今沙隨之孫仲熊又攜以來仲熊知承其家且復津涯乎澹貧不茍求沙隨之澤深長哉

書犂春謝耕道所藏朱晦庵夜嘆長篇後

秋夜不可晨秋日苦易暗我無汲汲志何以有此憾昔人固同此感也然揚子云有言人羨久生將以學也生而不學何以生爲嗟乎學乎夫豈角無用之空談乎善乎歐陽文公之論曰學問足以潤身政事乃能及物文公所至興利除害孳孳然以惠民澤物爲事又豈以口耳三寸之學教學者哉煉形羽化眞寓言世間那得有神仙要須力穡乃逢年畫犂十載甑空懸君不見黃鶴樓前金色鮮何如歸煮白石員

書陳忠肅公尊堯書後

金陵半山寺王荊公故宅也頃於其寺見其象漫靣不髭气狠而盈故上不知有君父中不知有賢者下不知有生民傲兀防行略無旁忌睹象誅心令人鬰然讀了翁尊堯一書千百世之下聞者爲之興起

書金華義役冊後

世謂三代以後世變益下人心滋玩吏治難興噫有是哉凡所以若是焉者吏弗良耳吏之所以弗良者實意不充而或作或輟念慮弗一而乍公乍私如是而尢諸人諉諸世可乎哉今宗正少卿王公起金華之義役也殫心計於始終而無勤怠之間捐公帑於左右而無不均之患且復條畫精詳防閒備具宜乎七邑如一家千萬人如一心則亦千百年當如一日矣夫有田則有賦有力則有役民未甚病也自銅符墨綬之非其人也徵斂之苛符移之迫或先辦以要譽或厚槖以自丰然後惽然罔聞縱吏漁獵於是役者病矣故富者避之貧者困之累月連年爭辯不休而生理蕩矣不睹爭役之害烏知義役之便哉役便矣惟令也奉法循理以役之而無敗其成儻朝廷又以金華市田之法徧下郡國使防內州縣皆則而行之則均四海和兆民乖爭之風熄輯睦之俗成變時雍風泰和寜復有異道乎吾固爲天下幸之詎止金華千里之幸哉

書崔尙書尺牘後

嘉定庚辰嵗僕在姑蘇得同年崔正子尙書書云出守朱離之際諸州劵直已靳不給募者散去此爲惡況嗟乎去來一理爾美惡一況耳今日之來卽他日之往今日之美卽他日之惡無來卽無往無美卽無惡正子自蜀歸屢召不至豈其一去來齊美惡至是而爲天逰邪其視出於機入於機死生醉夢終不之覺者又天壤矣

書唐人絕句編後

壽皇朝有進唐人絕句一編者竊謂可無進也頃在經筵嘗防宣諭比日作字頗多旦夕示卿等予卽奏云云章宸翰固是帝王能事但只以祖宗朝觀之太宗飛白實在諸僣國悉平之後髙皇艸聖亦在中興已定之餘方今民貧兵困羽書旁午內修外攘正軫聖衷若夫筆神墨妙遲於他日功成治定之餘未晚也上云極是極是予又記在講筵時嘗進進士聶夷中二月賣絲五月糶谷之詩欲寛民生之艱也又嘗進樓公璹耕織圖詩欲以見桑稼之事也毎當講讀則又以寶訓故事錄爲小冊進之此外不敢有所進也

書張子西銘解義後

橫渠西銘其門人呂大臨與叔解釋甚明其後楊時中立疑問亦切伊川終以楊之疑爲非而以西銘爲繼孟子之絕學要之泛愛者原道也親仁者入徳也而西銘固曰民吾同胞也物吾與也輕重劑量一字天淵不知楊氏固何所疑邪惜乎年止五十八官僅登朝不一見之設施耳然其志在經界則恐在今亦未易行也

書山谷帖後

右軍無筆法公孫無劍法司馬子長無史法不知皆何從得之

兩曜列宿皆出沒瀛海然天積气地凝气乃獨不旋轉邪寶慶丙戌五月望日平地湧水山多剝裂得非運動之時邪七夕後三日記

長江大河泰山喬嶽皆浮寄水面而人生浮寄六七十年乃動欲與天地等久日月長春使漆園禦冦諸子見之則將如何分別小大年邪

書四家禮範後

樂由天作禮以地制古我先王未始加毫末於此也若夫朝覲防同之節冠昏喪之常品節之潤澤之使之各當其可各適其宜則聖人事也如其矯繞苛細雜以不經則世俗之所謂禮而非聖人之禮也此書乃淳熈庚戌予侍先舅太府丞宰大冶之時命筆吏徐說編之今俯仰頃耳已四十九年二外弟皆先逝筆吏徐說袁抃亦皆不存戊戌九月十九日早偶見此書靑燈熒然爲之感嘆

書皇朝文鑑後

文以鑑爲言非茍云爾也上焉者取其可以明道次則取其可以致治又次則取其可以解經評史又次則取其辭髙義宻而可以追古作者以模楷後學至若教坊樂語之徘諧風雲露月之綺組悉當削去乃成全書蓋艸創於前者精擇未遑而討論於後者所當加審胡不觀揚子云好深湛之思韓昌黎手不停披百家之編必有餘暇乃可評攷不然浩浩千古之作豈易去取哉而呂太史得年僅四十學者所以爲深惜之洙泗聖人也而曰加我數年五十以學易可以無大過矣聖賢𨿽殊而老壯之一也

書楊國瑞料院所刋遺教經

此編勸善戒惡不啻萬言然大防不離乎仁義禮智信五字而已吾儒之道與天地並約之不盈一指充之可彌六合故曰幹以易知坤以簡能易簡而天下之理得矣

書大呂申公試卷後

文采有餘而器識不足駿發有餘而韜晦不足故曰有才者之言與有徳者之言气象蓋天淵也他日元命之壽夭功名事業之鉅細亦若天淵焉故予讀呂申公之試卷安得不爲之嘆息於斯

洺水集卷九

欽定四庫全書

洺水集卷十

宋程珌撰墓志

董知縣墓志銘

古之學者格物以致其知開物以成其用二者常相須而未始相悖也自王者之迹熄曲學之士雜然四出窮理者流於虛無之說而不本乎性命之原用世者汨於功利之卑而不知乎經濟之本此先王之道所以不明而隆古之治所以不復至嵩洛諸儒先後發眀體用備具然後談經者始以理義而爲歸讀史者以理亂而爲斷濟時者亦以行道而爲急至若商功較利如所謂俗吏者人亦得以指其非非講學素明之力邪君之學蓋源流若此故平日之論以爲自漢以前固未易言而唐之人才亦非後世所可及者相則房杜將則李郭節義則張許論諫則魏陸文則韓栁詩則李杜字畫則歐顏下而至於術數技藝亦皆精絕一世而非謾爲文具者至若振貔貅以靖邊方僇鯨鯢而造王室勛業巍皇卓桀當代豈後世空談者可望邪降是而後往往緼借有餘而振厲不足論議有餘而事功不足文彩有餘而武備不足意气有餘而風骨不足夫是以風雨不適不能調姦宄不戢不能滅外國不賔不能服千百餘年委薾一日非講學不盛之故也人才不如古耳每聆君言意其必有立於世者而今則亡矣命也夫蓋君有奇骨長身而廣口言議英發志气激烈平居開口未嘗輙及州縣細故上則期於以道輔佐吾君分別防內賢不肖而進退之抑浮費以減無名之賦斂擇監司郡守以奉行祖宗之良法美意下則期於選將帥肅軍政以殱殘敵而紓宿憤其志念蓋若是夫豈爲是繆悠者顧乃一仕爲令而黜再爲令而死矣由是觀之則又非無才也用之不究其才耳然攷其生平隨寓必有以自見初調筠州新昌尉丁父艱再調成都徵商猾吏屛息徵課自裕東南士入蜀舉員足乃出秩滿蜀人畱之會年饑曰吾嘗爲活人書條貫悉備使其書行天下無捐瘠矣一京秩遑計哉乃亟走行在所上之執政是其說下之畿漕俾鋟木以班諸路注徳安府應城令方須戍丁夘嵗侵畨守檄條荒政於是山巓水涯靡不霑被適應城易右選攺授郢州文學至則作新校宮市田畮百以資士之不能上春官者中庸大學章句論孟注說皆授口講士知向方舉者如式授溫州瑞安邑素名劇首有鉏彊聲大姓側目會常平使者行部謂其慢於走趨巨室従而中之劾歸邑人遮車餞詩滿載調辰溪辰地逺人緩於學君乃急之取成童以上擇師教之且身率之期年文風大振先是林蠻洞頗爲民害官姑息之君至嚴教令縮不敢出旣又招其酋曉以禍福使得自贖偶生界有入防者酋果領眾斷其歸路君曰此以蠻制蠻也勝則賞之否則蠻失利耳於我無與又爲置連珠寨百二十所防至鼓四起捄者雲集無窮之恵也人尢徳之方平蠻時出入溪谷厲气侵薄得嘔泄之疾日甚遂請掛冠旣日正冠危坐従容而逝十年十二月七日也階爲朝奉郎蓋君之學出於沙隨程公迥而沙隨之學則源於嵩洛故君終身守其力行之說而以及物爲究極之地活人之書已足垂後有若辯明聖孝書壽國脈書求賢變俗書皆切於當世者餘詩文多散落家有抱膝槁十卷君𨿽慷慨以功名自許然襟度灑落平時絕口不言勢利方罷瑞安歸也得地十畆種竹栽花號芙蓉莊賦詩觴客逍遙其間不知仕之黜也在石城時甚愛水簾稍暇卽之讀書竟日上饒懷玉山嵗時一遊遊必畱至買田付僧爲遊費水簾懷玉之僧皆刻像巖石間一時髙人勝士咸作詩髙之胸中所存可知矣董出黃帝後董父以擾龍事舜封之鬷川賜之姓命之氏代有顕人至君九世祖始家徳興之海口族日大以儒學仕朝者相望曽大父旻大父湜考樗贈宣教郎妣張氏贈孺人孤甄奉匶歸以十一年十二月辛酉其邑之金獅源妻封孺人沙隨之女也有家法先歿而祔之二子長甄次城皆敏而好學君之未究者或在是邪甄將乞君遺澤一女歸張文州長子曰世美二孫頴碩其孤以狀請銘某與君同爲癸丑進士三十年間凋落過半今又忍銘君邪然交久誼垕將安所辭邪乃系之銘

出而不能兼善謂之竊位入而不能獨樂謂之幹時幹時者鄙竊位者危君明於體用之學合乎行藏之宜儻有能者胡必已爲防神碧落之境晞髮太華之池従羨喬之羣仙觀羲昊之昌期此宿昔之志也固始終而以之

黃君茂齡墓志銘

黃氏之先光州固始人也五季之亂從王審知入閩爲判官因家焉後析而三一居福淸之塔林一寓閩邑之黃卷其居長樂北鄕之黃壠者君之祖也髙祖實由黃壠入於邑生二子知變知言知言爲弟後生彬彬生山立辛未進士今以朝奉郎主仙都觀其曽大父知變生球球娶王氏生三子長卽君二早世一女歸張其家髙曽以來號鄕裏善人君少力學裏中有欲合眾力爲善事者必推君爲倡事乃集姿度豁然平生無私語凡所行者皆可告之人性好生而力不給率節數日贏又一市之操罟弓矢者計期以歸生於紹興丁夘十二月二十八日沒於嘉定乙亥孟冬十日配石梁盧氏以紹興己巳九月九日生嘉定戊辰四月二十七日亡子公碩女許歸郭習孫徳生孫女三人公碩卜以明年月日合窆於縣之某地走千餘里謁銘於予予開禧甲子分教秣陵公碩爲弟子員予爲得漕牒一試輒中甚孝而文刻苦自立然則君不亡也君諱椿字茂齡銘曰播之以靑陽乎而長之以朱明乎而實之以素商乎而固之以防乎而則又復興之以孠嵗乎而種徳一也報其有二耶

許郎中墓志銘

士林之論以公有不可學者三焉權勢人之所趨也方權臣擅柄之日詣其門者立登丞防公惡其爲人至不簉銓部冨貴人之所欲也公以小宰梁公薦有掌故之命矣乃五年臥家不以姓名自達張參政開督府辟公爲屬公力辭避且極言調發之非貧賤人之所惡也自壯至老布衣疏食一室蕭然疎幃敗席有野人之所不堪者五十年官學之積委諸槖中居乏寸椽耕無尺地而經理曽不及焉蓋公之學一出於誠壯従諸公遊晚授學學者一言一行悉以不欺爲主故凡出公之門者質而不華誠而不僞垕而不薄望而知其爲公之徒也嘉定紀元公始赴調五年差戶部架閣十月除國子錄又十月三日除國子博士逾年攺京秩遷太學博士六年十月除祕書郎兼莊文府教授七年九月除著作佐郎兼權兵部郎官八年正月除祕書丞五月除著作郎兼職如故某年某月寢疾某日終於官舍子植求銘嗟夫碑郭有道烏乎媿乎公嘗有言國之彊弱在元气元气之盛衰在風俗風俗之振作在立表表立朝廷之上影従四海之間表立矣而風隨僕之吾其如天何公諱文蔚字衡甫新安休寧人銘曰

大閒耽耽皇極巖巖萬邦所瞻天下泰山毋曰瞶瞶幸有表在惜哉嵗闌訾黃不再

呂君尹之墓志銘

君子之爲善合內外之道而已而功利不與焉然昔之聖人乃以福善禍淫吉防影響之說著之爲經以示天下萬世何哉蓋聖人取其常而君子委其變取其常者所以詔乎人委其變者所以盡諸已常與變在天者難必至於人道之常則不可一日而不盡君子之爲善要亦如是而已矣旌徳之呂氏派出新安予聞之里人謂君防時見一夫之不獲一物之失所道路之險而未平者橋梁之毀而未治者則一念油然而生比壯家益饒凡頃所見悉償無遺其所未見者聞之惟恐其後年饑發廩以活旁近逋者蠲之疾者砭之亡者櫝之遐邇畢愬焉善根所性無一毫徼於外也然天道之還防於形聲四方賢譽一日翕歸且復仲子入進士第季子亦有聲文塲旌徳未多見也君子之道闇然而日章小人之道的然而日亡是可不爲世書之哉曽祖某祖某父某君諱某字尹之防警敏讀書輒了大義事親極其孝其父嘗語之曰儒世業也然未有聞者不在汝必汝子焉汝其識之故君教子尢力卒伸父志非孝之忠乎配汪氏子三人長應洪仲應黃季應雷女三人長適進士汪某次前定海主簿程若疇次浮梁尉汪某孫男八人女四人生於紹興乙亥之人日終於嘉定己夘五月之下澣初君有志脫落世氛作江淮放浪之觀至海陵被疾二子亟往旣越月奄然而逝無苦也聞者咸惜之其孤卜以今年某月某日窆於齊名有衣之原夫人袝焉仲子尉歙甚防而敏予所知者而若疇又予猶子以狀請銘不得辭也乃序而銘之古之隧碑必著字傳逺也今取焉銘曰

鄰乎歙兮版乎宣地百里兮邑旌川雲橫紫邏水浮煙風遺太古靜而顓彼君子兮隠其間內自力兮不求宣不求而來亦不卻天實掲之爲世覺今朝卜竁須寛平有子植立方崚嶒璽書時至照林坰

黃運幹墓志銘

黃帝者有熊國君少典之子順天之紀立人之極盡地之利振兵削暴而四海寕設監分治而萬邦和艸木淳化蠢動虫蛾日星葉敍土石成材功施無窮故天垕其報其孫髙陽其曽孫髙辛又其孫放勛以及虞夏商周皆世受天命爲天子黃帝二十五子其得姓者十四今徧兩間矣矧黃爲顕系乎故繇漢唐逮五季以詞學功業見於世者獨盛蓋統緒漸源深矣君黃氏名渙字防翁籍徽之休寕曽祖中理祖傑奉直大夫父何進士起家嘗守栝蒼嶽陽二郡入朝丞太府君用慶元三年南郊父任明年試銓部首詞賦選主徳化簿太守以爲才攝判官二年事無巨細倚之総餉使者令董軍儲異時庾吏受貨所輸濕惡君律已戢吏米皆精鑿月一給軍聲歡然比滿去咸餞逺郊有依依不去者玆可以觀軍政矣以闗陞三表轉従政郎注諸曁丞嵗適侵庾司檄以賑濟戶至人給全活甚眾令去君攝其事官無誅錢以告身質冨民得三十萬借以流通令之行也無以裹糧君輟俸遺之鄰縣有枉斃者累驗莫究憲檄君與同驗至則屛吏躬視果得寃狀憲劾前官以君名聞養濟院嵗久屋傾鰥寡孤獨者老者疾者咸失其居君鼎新之又有訟數十前後令莫決君爲剖析率數十言人皆折服且寢食縣齋治事訟無畱囚無系秩謝監司辟慶元穿山鹽官鹽鑪列海濱者七八十劇暑隆寒往來不憚先是課不登君入鹽則削平籮面官不取贏予錢則當官給防吏不得扼故亭民樂輸嵗課以羨使者列之朝賞儒林郎場濱海路多磥砢君砌石餘二十里自是爲坦塗部使者及刺史各以京削薦之任滿漕司又辟三石橋酒官及考苦脾下乞致其事轉通直郎賜緋衣銀魚命下而易簀辛巳嵗也娶趙氏冀王東位臨安通判師徳之女封孺人男華迪功郎臨安府冨陽縣主簿女許適知瀏陽縣徐瑑之子剛中維太府丞歷中外四十年而所居屋見星月飯不足支半嵗君居官亦洗手奉職貧益甚其斂也衣襦不具咸謂世傳淸白性孝友篤寔姿識警敏無他嗜惟書爲娛藻思淸健有老筆流輩傳誦之初太府丞娶嚴陵方氏因寓於嚴然早夕思歙也卒窆於歙君盍従之而君之孤華謂得吉於建徳之白茅塢遂以癸未嵗孟春十六竁焉太府丞予舅也君予內弟也銘其可已乎銘曰

才與命帥相違才孰賦命孰司其諸天之所爲乎或謂才天所惡用不融秊不固然則胡爲而賦又胡爲而惡鴟鴞髙鶱社櫟獨全不才者顯無用者延我思古人嘗問大鈞往往蒼蒼嘗若不聞豈其不聞好惡或異垂之不刋豈年與位歙與嚴壤寔連體乎地魂乎天其従乃祖乃父於崇唐之原千億其年

吳靜翁墓志銘

公諱仁靜翁字也防警敏嗜書壯遊辟雍一時師友皆海內英茂異時余公端禮謝公深甫當國奇公才欲以異恩畀之公謂儒科可芥拾也辭焉夙與伯季俱學伯爲丙辰進士公則屢試屢卻然卻益厲晚彌篤每語其子曰學以經爲菑史爲獲決科之詞抑末耳噫斯足以見公之學矣公之大父勇義秉正以長者稱裏中龎眉皓髮雍容期頥公左右侍跬步弗去夜則侍其父臥大父旁榻族防稱其孝倜儻有大志然慈垕根諸天窶者贍之疾者藥之歿者槥之至若賑孤防遺蠲租折劵砥道築橋病且革猶諄諄以授其子子亦能紹其志成其事夫名以自況公眞能稱其名者然稱則冝壽顧數止易卦非大鈞時不可測者邪比嵗以來承流宣化之道缺人以訟爲能公晚嵗講學益明閱理浸多其居鄕也恂恂侃侃有東州伏不鬭之風至於人之有訟則必曉之以理義譬之以禍福往往聞者爲之止熄學不施於政而行於鄕下焉有功於裏閈上焉有助於有司學之有益於人也大矣人羨久生將以爲學生而不學何以生爲哉此公之尢可書者書之所以爲世法也平生爲詞章有靜軒雜著曽大父師心三舎貢士大父士通保義郎父弼迪功郎世居海寜之臨溪娶程氏有淑稱先二紀卒二子曰光曰炎女適進士朱夢發孫汪眞桂眞孫女二人公生於紹興己夘孟秋十日終於嘉定壬午臘月三日二孤將以甲申仲冬初澣葬君嘉善鄕吳芳源治命也走書吳山求銘焉某與公爲世姻且相好也銘可已乃次第銘之銘曰

上承太伯之休緒兮千嵗蟬聨下開云來之慶基兮瓞其綿祖阡之旁吳芳之源山嶙嶙而矗矗水洄洄而涓涓寕羨乎八龍之雜集且觀雙鳯之翔搴施不薄則報不防兮吾固上質之蒼然詔爾後人兮益思所以承其休而壽其傳

程用之墓志銘

程氏得姓凡十閱世而生忠翼彊濟公由忠翼而來三十二世而爲新安太守越自太守始居新安更十有三世而生儀同又十有三世而生都使都使當巢冦旣平之後聚族而謀曰往者盜據吾屋以駐兵今大盜𨿽殄而四方防攘方自是始盍謀所以辟地乎然徙必依山也時平則安意穡桑緩急則慿恃險阻此亡窮之計也族之父兄子弟讙以爲然於是相率去黃墩由艸市而上各擇勝地散居之曰臨溪曰汊川曰冨溪曰防裏曰普合曰遐冨曰新屯而汊川冨溪與夫番陽諸族則又由臨溪而後始散也故臨溪古墓山猶有祖壠在焉自是世故相仍盜奪蠭起而吾族耕鑿山中晏然亡警非都使觀時識變之明乎用之冨溪族也王大父學王父逵父卓世以詩書相授不求仕進用之尢力學中嵗弗售乃宗老氏移心吐納且用力濟施性質直姿淸介不暱暱取容亦不皦皦自暴非其道也一介不取諸人人以義動則捐所有畀之亦無難色非勇於義者邪是皆可書者不幸嘉定十六年六月十八日亡矣得年七十一次年重九日思禮奉其匶窆於開化縣崇化鄕髙嶺之原治命也男思禮女適吳某孫師文師孟思禮走在所乞銘義不得辭也乃書以授之銘曰

用之導引余復攬陰陽書杖防徧江浙望气混沌初一日髙嶺曰此眞吾廬後爲展翅鵬前有生驥駒鯤鵬善變化乃乘駟馬車以是期子孫此意豈小乎其繼奉其言乃植千嵗梧雞籠在何許明月同魂孤市田復築捨守者令安居嵗時頻展省云仍勿怠諸

姚饒州墓志銘

君諱元哲字叔愚其先吳興人後徙明今爲慶元府髙伯祖希始以儒學奮髙祖容州戶曹阜寔後之曽祖孚左奉議郎璧水擢第妣孺人史氏祖孝全朝散大夫贈通議大夫妣碩人楊氏父頴對防孝皇臚唱第一妣太碩人王氏君生二嵗而孤隨母育外氏外之祖卽左丞相魯國王公淮也校書澤不及朝之士與校書同年者以君志尙卓絕詞學茂異乃合言於朝特延賞其主福州連江簿臚分戶賦井井不紊省視抄目𨿽夥靡遺秩滿勑授劑局纎悉藥物用廣惠民之意今丞相深嘉其才陶冶曲至傅公伯成以著述科薦謂其刻志問學思欲以文章議論著爲文有法度急於營養𨿽就延賞其學與文方進不已奬而成之必有可觀貳卿一時鴻宿不輕予可乃期許若是然則可知己秩滿勑授激賞酒官凡秫稲麯糵水泉陶器靡細不宻於是酒京師攺選爲蕭山邑素土瘠且嵗患潮汐君焦思盡瘁卒使公私俱立寶慶乙酉龍輴東渉君主縣之宿頓爲責尢重乃殫力畢心塗潦不避迄事無闕邑序久圮亟加修繕宣聖從祀之象咸新之且申固江岸使水不得齧砥石築路餘百里行不病涉人徳之相與祠諸學治狀白表薦日盛主管城南左廂事左廂延袤五方稠雜訟牒塡塞君早受夜決事不逾宿吏莫銖兩欺初江漘舟如鱗各占彊宗官不得使君悉籍之俾之畨疊無幸免亦無苛役僉謂柔不茹剛不吐君其防焉嵗丁亥肇稱禋祀大而圜丘方澤次而百司應給昕莫駿犇巨細肅然廂事小間則又辟廨門新系室作堂窿然扁以淸風前後官此者困於渫冗君獨振之咸謂中興此官者差監行在貨務都茶場君以邦計所司出納宜謹率未昕趍治迨晡方退甫再考朝廷以君履踐深治行著差知饒州居亡何屬防疾逝惟以不克終養爲大恨年四十有九位不究才年不稱壽天也平居書不離目籖帙滿屋漕貢凡三至己丑牓始収一第校書冠多士止校中祕人謂鐘在君矣乃又若是何邪娶王氏封安人魯國王公之孫女也子垕易名汝翼世其業女二長適承務郎程若愚次未行其子以紹定三年十月二十六日君鄞縣陽堂鄕福泉山垕單孑顧能間闗水陸防其匶抵先阡之近擇竁蒔松事物不茍行道之人哀而孝之千里書來屬志其墓予與有連且知君舊矣可辭乎銘曰

儒爲醇吏爲良謂其行蔵乃方然則才矣必位以行之位矣必年以久之然後可及民物此天人之勢合也疇昔之士率多相違人固可計天不可期有子志學尙其勉而

王宗卿母夫人袁氏墓志銘

詩人之稱賢母多矣而未有若魯人頌僖公之母者旣祝之昌熾又祝之眉壽形之詩歌傳之萬世信矣乎僖公爲春秋之賢君成風爲當時之賢母也若夫人者眞足以匹休儷美於千載之上也與夫人有賢子由宗卿守嘉郡郡人寶文閣學士葉公適作爲答春詩凡百餘言極言賢守之政與夫慈母之徳邦人論之四方之人傳之非是母孰生是子非是子孰慰是母人生若是可以爲榮矣顧不足以上儕魯頌之懿軌哉夫人姓袁氏名妙覺字亡礙越之新昌人歸朝奉郎王君思文今七十七年矣初宗卿爲棘丞安車入京徑於剡嵗方侵餓者盈道夫人諭宗卿曰邑當賑防畏不敢言耳兩邑生靈之命甚於倒垂爾可不告之邪宗卿亟以狀逹州與庾司得萬緡濟之夫人停橈錢淸報下乃行比就養永嘉也每聞平反喜見詞色適民廬有燎者夫人炷香露禱風亟反而熄矣非精防一念之所徹邪嘉定辛巳之嵗皇帝受元符玉璽宗卿遺其弟夢錫持表來賀朝廷官之初品拜命而歸組綬聨翩防戲堂下夫人曰異恩也平生無遺恨矣生於紹興辛亥終於嘉定壬午年九十二累恩太安人子夢庚夢良蚤卒夢龍朝奉大夫直祕閣主管建康府崇禧觀夢錫迪功郎處州麗水縣主簿女適進士史必端孫節初泰初將仕郎防初履初益初謙初丰初鼎初艮初孫女六人夫人奉慈氏教務爲送往之具及期也卻味與藥盥手而逝非得出世法者邪嗚呼乾道成男坤道成女秀質分於天和善行燻於世習晉唐之間生於謝氏者多詞藻出於郭氏者率驕華習使然也王爲名族代有顯人而朝奉君猶欲大其門夫人寔能成之課諸子誦書率至夜分屬諸子以師必於正士宗卿竟由進士起家以直節淸名歷禦史府宗正卿直中祕書爲良二千石蓋夫人生長詩書之族其漸源深矣嗚呼棣華河鯉固必原其所自邪銘曰長潭世累何其垕良人閱嵗七十九過十而三尢其久大兒赤韍凝霜舊小兒翠藍新賜綬婦饔孫巵千鐘酒縉紳欣艷未始有早事姑章縰紳漱晚采澗芹湘綠釡平反一念天方牖曰孝曰仁宜其祐海上鰲峯造天秀千嵗乘鸞祔其右錦軸金花來暮晝松柏如雲昌厥後

靜勝居士承務致仕詹君墓志銘

君諱廷堅字朝弼姓詹氏爲鄧州南陽著姓晉太興間康邦公之孫曰瓘曰敬者知名敬徙新安而瓘徙嚴陵髙宗朝任樞筦諱大方者瓘後也其徙新安者世居婺源流派日衍詩書日盛其伯父洙登進士丙科君其所生也幼頴異日誦千言壯從諸老逰根源伊洛爲文詞簡潔精深不爲科舉之習先生長者靡不稱之君每曰正心誠意吾性所當盡也修身齊家吾身所當踐也科舉可爲吾累乎其大父奇之謂必亢吾宗早失所怙事母夫人洪氏至孝及終廬墓三年未嘗見齒作堂名孝思擇名儒訓子孫建樓聚書至萬卷日於其上手不停披得善言善行卽以訓子若孫大監王公炎扁以靜勝某亦嘗爲記之往侍伯父官逰姑蘇惠山梁溪之勝適得一區遂居焉園池靚深日與髙人勝士觴詠爲樂予又嘗爲作漢山堂方壺四字掲之平生眎利鴻毛重義邱山訪文正範公之孫求義莊規模亦爲義廩以惠族屬故舊多勉君以仕者君獨確守性所當盡身所得爲之語晚遇東朝錫類之恩以壽拜命曽祖某祖某父某襟懷平曠不求不競子孫森森頎然有立卒享髙年以防疾終於錫山正寢亦可謂修九疇之福矣兩娶皆汪氏又徐氏男四人長自牧先二十二年卒次自任自立皆能力學世其家其四自正亦先卒女三人胡升胡元衜王簨其壻也孫八人長京次亮迪功郎紹興蕭山縣尉奕迪功郎建康江寕縣主簿又次公壽益壽仁壽彭壽齊壽曽孫務本將以某年月日於常州宜興縣之香山自任自立介其友陳圭以銘爲請辭不可也乃序而銘之曰

延陵季子之適齊也其子葬於嬴博之間曰骨肉復歸於土命也若魂气則無不之也紫陽惠山十許驛間若來若仍其敢防旃晴空白雲朝往暮還

黃通判墓志銘

漢與唐餘七百年當時士大夫家世以防白稱者才十餘族果防世淸之難也寺丞由太府再典州而飯不及嵗所居堂庭不備長子渙歷任三四君亦更縣倅州而貧則皆如其先非父子兄弟世授素約者與君以父任入官酒正儀眞丞吉水再丞新城及考以親嫌去又丞武寕易選令南康之建昌通守蘄春所至崇教化創學田丰常平建義阡決滯獄延名儒以迪後學補社倉以惠饑年廩平糶凡爲斛數千皆其力請於司常平者所至人士悉祠以祝一時監牧之賢如今丞相喬公今樞宻陳公而下凡數十人欲表其政是爲不負所學矣推君之學盡君之志詎止若是而已而年僅六十四天也然齒已宿吏事繁乃口不絕吟手不停披賦詠數百萹率有思致初黃氏由壽春徙新安曽祖某祖某奉直大夫以詩書相承至父寺丞登乾道丙戌第京西漕釣瀨方公仍歸以孫女因家焉至君嘗欲還徽矣而志念弗遂今窆於嚴之建徳縣龍津鄕娶曹氏封安人女未笄許適星源張氏子莘靖嘿好學不防家法嗚呼庶防可興者君諱閌字定翁生於乾道庚寅四月六日終於端平甲午三月某日而蔵於次嵗乙未季秋之月予與君爲中表知君爲詳然則銘其墓以垂方來辭將孰宜乃爲詞曰

詩書之緒淸白之風若來若仍亹亹曷窮嘗攄其學曽未大獲傳君之心維其後人

殿撰程農卿墓志銘

唐虞三代之用人必取精毅彊敏端良淑茂之士以成天下之大順以致天下之大利則民生以垕國祚以綿斷斷然不可誣也嗟乎如公者蓋庶乎才徳之兼茂者乎某頃與公同爲宰掾者累年見其於軍國之大政州縣之細條人才之優劣邊方之緩急來則能明至則能斷已而白之宰相則約而不繁辯而不沮孰不以大用期之而止於是命也夫蓋公自初筮地不逺親事必咨稟歿亦告之於墓人稱其孝也中外踐更餘五十年其爲州也𦇤負其民束濕其吏其爲部使者也公明果斷風動列城其宣明教化也則所至崇學校盛生員行鄕飲人謂洋洋易易有成周洙泗之風且復萬里走介以市蜀本之書其給兵也賦不加而餉不竭其総邦計也經理靡宻而調度益贏其治天府也抑豪右嚴火政決滯訟增解目省公事以眾大之區而圄空天詔加奬以尙書館北使而迄事如禮其賑荒也不俟監司之命發常平之粟其措置稱提也甫及浹旬悉復元陌其爲右銓也寒畯無滯淹之嘆膏粱無僥幸之門創相風之烏以絕綱運之淹滯畆敷和買而去物力之徵修先賢之墓以垕風化凡逰觀之地一斥不營至於葺營壘築倉廩凡可以爲公家利者則不遺餘力有如加葺戰艦畨給巡舟所以防江者甚備省酒官以創戰﨑之寨移海內巡檢以鎭定海之烏﨑鹽鈔之資次而商賈流通去宜興之茶引以絕後害折新城之麥價以便民輸卻圭田之入以防率下建錢淸之浮梁而免籍民舟絕軍中陞補之嚴招刺等仗之法革虛籍之冒請初公帥粵以衢防故至則削平二年按堵凡公政績滿粵與明家祠人誦今未巳也市田以去錢湖之葑創庫以繕東津之橋其興利除害必爲悠久計大抵若是不止去葑浮梁一事而已其遺迹皆可推而尋也凡公表表以政事聞於時者皆終身佩服文簡公之訓飭也裒家蔵副本之書以益鄕校新稽古之閣以壯儒風建四橋以恵鄕井而猶捲捲然見於家居之日嗚呼足以見其仁至義盡之亡所終窮也捨見次而易逺次以便暑途交代之耄營兄姊之後畀従弟之官士論義之其子端升預漕舉則喜見顏色曰一薦未足喜且喜詩書气脈不斷則其所以傳家者不以籯金明矣其孤端升書來言曰先君之窆久矣而銘猶未也敢以請某出同譜居同裏仕同朝道同志義可得而辭乎然萃眾美以銘之則愧非其筆爾銘曰

惟天降才有物有則惟王分職量能度徳丕惟我家隆古是式登進一朝百官封植猗歟公才萬夫之特賜知其二回知其十不茹不吐彊防中立善刀剨然必中其劇安坐子儀馳騁光弼聖門設科虞廷列秩二十二人豈容兼得公才獨全卓然挺出四品階官候對一息豈曰不遇猶爲時惜霅水澄藍卞山翠壁千嵗云仍來省其宅

承務郎致仕韓公墓志銘

山川人物淸淑之气不易相值也而值又有厚薄焉厚則久薄則暫厚則大薄則防人不天不因天不人不成吾讀玉山韓公之行狀而深有感焉公家再世登儒級二子爲同年進士一亦貢於鄕公年垂八十得非淸淑之气獨垕於其家乎公天資淳固講學篤至故其於義利之辧爲尢明事母孝母之歿也公五十矣而廬墓不去兄弟析貲悉推而不取盜作其鄕諭以禍福亟防去裏中禱雨龍見於郊爲橋梁以濟行旅倡義役以便族黨冶司鑄戶指人墳墓屋廬以爲鑛地公爲白之官鑄戶卒罪居民得安女兄適王氏公撫其二甥一爲通守一擢進士士有一善尙足名世而況公道純徳備可不大書邪子三人祥太常簿以公疾辭差知撫州補奉議郎知安吉州武康縣褀鄕貢進士女一人鄭一俊其壻也孫男四人韶孫齊孫南翁東老女孫四人祥等將以四年閠十二月庚申葬公西源某頃嵗癸未謬司貢舉得公之二子而補又有連走書求銘誼不得辭也銘曰世多巧者公獨拙邪是畸於人而偶於天邪淸風滿谷萬夫肅肅三明方翔公乎不亡

陳府君拜夫人何氏墓志銘

某頃年兩至秋浦般礡紫防山上見其水光山暉聨嵐接靄爲江左奇觀竊意其間必多育徳人才士今讀陳府君之行述不誣也君諱璣字天受系出於嬀國朝寶元間大理寺丞昱出守池陽愛秀山玉鏡之勝遂居焉今二百年矣曽祖畸祖彥賢世以孝義聞遂爲望族父大政故修職郎調鄱陽司戶雅淡不仕母錢氏孺人君稟初明悟自幼不凡従鄕先生防秀出儕輩絫試輒左遂無復仕進意篤志事親承顏養志父歿居喪盡哀送終盡禮母年髙謹事益力平居恂恂待人平恕犯者不校裏中嚚訟多曉化之嵗丙寅邊陲繹騷君謂縣令曰防江本以衛民今久於妨農反搖根本令聽其言請於臺府丞散所調俾得安業人知所自莫不感恱乙亥嵗大歉於是悉發所儲減直出糶貧者施之人賴全活遣其子夢髙防上庠交天下士以講貫義理涵養气質爲先不止爲科舉而已丙子秋夢髙預鄕薦次年中進士第調祁門尉歸拜重闈雙親錄髮莫不榮之而君慈訓益嚴戒以少年登科當急培厚徳業爲盛時偉器防子夢防亦登名天府夢髙之官以迎侍爲請君曰汝大母年將八袠豈堪逺遊廼舉明道語謂一命之士茍存心愛人亦必有以及物汝能潔已奉公一意愛人吾𨿽家食猶祿養也夢髙遂奉母以行職業修明薦剡交上君襟度篤實趣識融明年未五十息念世紛不問家事日侍母慈従容往來宗姻間以爲親樂一日同室有郁攸之變金帛錢谷未免有乘時攫取者君曰非偶然也物儻來耳不歸於盜則燬於火吾豈復以此累人邪人服其識量丁亥春遽嬰夙恙一日呼二子告之曰生死常理生旣無慊死亦何悲乃奄然而逝蓋平日所養深垕如此得年五十有七寶慶三年二月二十有二日也夣髙夢防乃以是年九月三十日窆於畱田之原女一人適鄕貢進士喬奇孫二人敬學敏學孫女二人尙防家法整整慶源深長皆君一念之造也娶何氏奉槃帨滫瀡者越三十年如一朝夕曁司戶旣世事姑錢夫人尢謹嵗在乙酉夫人病革適恭人暴苦腫瘍家人危之方且力疾榻前日奉湯液或勉以少佚則曰姑病未愈遑卹我躬純孝一念發於天性舅姑旣歿嵗時奉祠蘋藻必親至於睦娣姒厚姻黨撫孤幼表裏協比曽無間言其愛子也不事姑息曰慈母多敗子當擇嚴師教之夢髙尉祁門祁門居萬山間俗以椎牛爲常恭人惻然謂夢髙曰牛爲耕稼之資法嚴盜殺之禁汝能曉以利害使知避就亦奉職之一端也於是嚴爲禁戢祁俗一變辛夘元日東朝介壽拜錫類之恩夣髙授常徳推幕駸駸戍忽命二子周行庭戶所寓瀹茗曰吾年已老婚嫁已畢生平無憾矣汝父諱日將臨吾當相従於地下矣二子驚請所以曰吾昨夢朱衣二女駕雲輧相召恐不復久於人間又曰生死常理耳府君之諱翼日果逝實紹定六年二月廿有四日也畱田之窆亦旣久矣乃嘉熙庚子之嵗其孤以顯謨葉公狀府君之行及壻喬君述夫人之懿而謁銘於予予嘉其爲親之意久益捲捲也乃爲之銘曰

九華列筆下橫秋浦筆禪其秀浦大其宇英英其華君寔開之綿綿其基君實培之始於事親終於及物仁至義盡不孝不忒成徳達才教風周普載觀其子益知其父畱田松柏參天其靑天上璽書照石麒麟

洺水集卷十

欽定四庫全書

洺水集卷十一

宋程珌撰行狀

母舅故朝議大夫太府寺丞黃公行狀

黃氏世緒髙辛代有顯異其在新安休寧始大者則公也奉直弱冠有文名未彊仕卒公生僅三月祖奇公謂當亢吾宗愛之特異諸孫奉議郎吳公舜選公之祖妣之弟也祖垂歿托公於吳公吳公使與二子俯偁遊已而復從程公尙書大昌遊所得益超詣與賢書登丙戌第時太恭人華髮在堂公調吉州太和主簿而歸喜慈顏裏黨羨艷周旋膝下凡三年丁太恭人囏再調饒州畨易簿公謂賦版公私所系不輕出朱入墨不敢少縱三年三易守皆知其才委檄沓至公悉心區處上下翕然有部使者以私怒一尉俾余幹丞核其辠丞以無辠報使者怒復委公公察之寔無辠也並丞直之使者愈怒斥公庭府謂當與尉並劾公不爲俄使者罷乃免公平時出語如恐傷人至臨義則毫髮不屈類如此旣滿郡守王公師愈畱爲掾凡數月公辭而歸闗陞用三表公獨登五陞從事郎堂除三衢敎官衢多士學校不肅有宗姓爲學生者以其父與公雅好幹規矩屏去不恕職掌無小大陞補必以課試有謁於郡於外臺送至者皆不內士樂其公復市田及僦屋歲增以萬計使敎與養俱備薦者如式攺宣敎郎知興國大冶冶當孔道雕落殊甚公痛革浮費銖粒有經下車期年公私洽蜀騎西來歲無虛月前此芻粟不備凡部送者系馬縣庭毆擊吏胥公經理閒田許民耕佃顓一司掌之以備馬綱之用且具言於郡與部使者俾勿壞至今賴之土產鐵境有湖中峙三山適兩淮嚴盜鑄之禁麕至其山至四千餘人尉出警輒角敵尉慮其有他乃不白州縣而宻聞帥憲司帥聞之朝調九江官軍軍且至公曰彼民爾奚至是哉乃檄主將軍於境走一介持尺紙諭以禍福且抽戍兵開間道使可以趨生辟死其徒未信也遣數輩來覘知果撤戍也乃一夕遁去幾半公復匹馬入其巢穴其不去者望見公單騎小艇自湖中來乃相與言知縣果無害我意遂相帥俱去公復取屋廬柵寨與凡盜鑄之具悉焚之乃歸不費一鏃不僇一人卒使一邑晏然邑人合詞以爲不然必生大變濫殺無辜當如大奚山茶商之事矣士民相與祠於鄕校人謂可以言功公嘿不言初縣有學無以爲資塵封講席公爲具緡廩延其鄕之秀民萬人英嘗從晦庵先生遊者爲之長勸來學徒講貫問難不顓爲科舉計縣事之暇公復橫經與之發明大義自是誦聲日盛邑之應舉者倍曩時偕郡計者多學宮隳毀徧爲葺治春秋器服不惟不備抑多非制乃選學徒持書旁郡求齊公慶冑淳熙間討論制度更造之俎豆冠冕煥然一新每釋菜濟濟洋洋觀者知所向矣秩滿適四明僉幙近次公亟就之防甲寅乙卯明越大侵殣死相屬公佐其長修舉荒政謂使當食者羣集一所則紛然殽亂乃家至戶到不辟塗潦雨雪米圭撮必使人被之不爲虛文時樞宻何公帥四明知公寔勞且遇公素厚言之朝減磨勘擢提轄務務如毛公隨事剔疏洞見幽隠吏不敢欺且請罷優潤以惠商人以革坐賈顓利由是歲增四十萬緡遷司農寺主簿遷太府寺丞皆出內之地公究心其職剗革姦蠧蚤莫出入寒暑不渝初內帑有積金前後稱校折閱殊甚廟堂疑焉命公稱之公權衡精宻有增無虧吏防手旁眎大懼不免廟堂以爲能樞宻何公尢加稱賞公居官不茍細物大抵然也凡再轉對奏議四篇卷捲惻欲廣聖徳結人心嚴郡守責寔之政重縣令之權上嘉內之論者謂旣達大體復切時用求外任時秉軸者與公仝年進士再三諭公盍少畱序遷在朝夕公請益力分括蒼左符括山深人多盜奪凡有訴者公欲示急捕之意必檄尉逮之小擾不卹也至若擁穉植良不啻乳哺首與屬縣約情均一家應有逮防悉書於歷囊以往來不遣一吏至縣旁有貪沓撓政者事無鉅細必私請公據理從違多不滿欲乃旁午遣人造說百端侍禦史陸公貽公書曰是譊譊者豈足卹願益推所學以惠雕郡若因浮言輒褢退縮則張官置吏皆可廢矣公不遣一書入長安惟自信其所志已而流傳公當祠去者公笑曰朝廷黜陟豈容預知邪已而命下乃在月餘之後原其故乃前譊譊者自倡其說公謂臺諫淸明決無此讀其奏乃出部使者蓋先是郡計赤立凡前後政四方月餽公到官悉罷之怨謗已嘩適又有以宗姓祠祿來請者寔已溢額公遲之不悅遂與譊譊者醖釀至其奏無他語専言癃老不事事在告之日多而不知公在括半歲帥以未昕治事僚吏苦之且自至迄去未嘗一日在告此可覆也公歸才數月淸議益白復畀嶽陽凡所施行悉如括舊爲政亡幾聲誦翕然具見於士民仁明十事之稱謂太守入境之初四縣義勇凡七千餘人例迓於境公曰若等遠來寧不落事亟散遣之此仁明一也本州受牒例於五鼓投廂職官檢沓吏胥批朱所訴未伸費已不少公乃於卯時大開譙門縱其投廂檢沓批朱一切不用此仁明二也城市之間帥苦求發如蜀藥鋪不願開張屠家相帥逃去其困傷甚矣公市物絕少每市一物一眎市賈滿城懽嘆以爲復見官常此仁明三也昔丁提刑奏議謂嶽陽臨湘最爲湖北一路窮下之鄕自後無言之者公到任未幾卽揭牓曰此郡土瘠民貧深可憫念今將嘉泰三年下等人戶所欠苗米權行倚閣此仁明四也本州今嵗薄歉有田之家預以官賦爲憂公洞詧民隠復將嘉泰四年夏稅權行住催三年四年未遠也逋負尙多追逮正繁蠲帖一出驩聲雷此仁明五也嶽陽徵商比年急至號爲防江一路法場蓋由公徵旣重復困専攔公悉自斟酌蠲減倍常所謂専攔莫得恐喝舟楫往來萬口傳誦此仁明六也老胥弄法蠧公害私民無所訴公閱民訟悉出裁斷吏不與知此仁明七也本州間有三年五年七年之訟不能決者公自到官盡索故牘反覆詳視原情按法決遣一空屈者獲伸悍者屏息此仁明八也官事無程經歲月得錢則斷無錢者畱自公交印凡下案者限以時呈稟下縣者限以日結絕檢舉如期吏不得畱此仁明九也方八九月冷雨淫气候如冬民旣囏糴復慮晚稻有傷亟發常平且精加祈禱霽色旋闓禾黍登場市無閉糴賈亦平此仁明十也十事之稱巴陵之人家傳誦之人方恃公以爲父母乃有遊士不足於公而又當路適有與前譊譊爲姻黨者復有予祠之命奏疏亦無他語一如前部使者奏惟曰老不任事而已公笑曰予無意於仕久矣今成吾志也卽日東歸父老遮車號泣載路車殆不能進歸塗過武昌計使總卿見公皆曰巴陵至武昌亦逺矣而巴陵士民來此借畱意甚切非其他文具比足見得人心如此令人嘆息公寓嚴四十年至是乃還新安故山省松楸會故老珌之母蓋公之姊也年八十公奉之如母裏有堨曰淸陂漑田千餘畝堨久廢田不治公一日過之曰是亦可以利人也乃捐資帥眾築之是春旱種不入土而堨下之田秧獨以時秋倍入人懽戴之又爲選命主者授之經理庶其久於今數年昔時磽確皆爲沃壤里社欲祠公焉居山間再閱嵗山深地滋公平時無病苦至是感肺虛之疾家人以醫藥不便爲請乃買舟復下嚴瀬又數月苦脾虛遂終於正寢階爲朝議大夫爵爲休寧開國男食邑三百戶娶方氏故京西轉運方公扔之孫承議郎傑之女封恭人先公二十六年卒男四人渙前江州徳化簿居三年太守才之無一日不兼他領闗陞修職郎秩謝還侍甫數日公乃易簀次防迪功郎新安丰軍安丰簿未試也篤學有敏才皆能大其緒次仝次興早年一女未行孫男一人華將乞公遺澤女二人公性至孝侍太夫人疾祁寒不解帶念幼孤爲天地間孽子終身以爲痛謂大父存育之恩圖報無所欲以年榮一階少答防防未遂而終奉兄姊罙篤舉先人貲產悉畀伯氏不問伯氏沒復經紀其孤有舅之子老而獨館之終其身死擇爽塏葬焉其隆風誼若是其孤考卜宮乃得於淳安縣神童峯之原期以嘉定二年正月十五日奉公於窆公天資淸苦務自植立然卽之粹然和气襲人其學贍博無涯惟以格物窮理爲宗如論洪範五行謂水性寒出於水者宜愈寒而其味乃作醎醎溫也火性烈出於火者宜愈烈而其味乃作苦苦涼也是皆物以極而反味以激而生故寒不生寒而一陽生暑不生暑而一陰生其講學爲後進宗師凡以此其爲文則韻平思逺咳唾成章著述多未暇編次性廉介洗手居官入仕四十餘年所居環堵堂庭不備歳上熟飯不足半歲旣歿其孤粥產以畢祭裏評益仰其淸云某方髫齓公期責甚重已而挈以自隨不異已生厥今粗免不肖之歸皆公之敎也然則備述行治以俟秉史筆者可諉之他人耶謹狀

朱惠州行狀

本貫徽州休寧縣千秋鄕千秋裏朱公諱權字聖與年若干朱氏出顓帝周封於邾其後子孫出邑氏朱世居沛國相縣唐末有避地新安者居歙之黃墩十六世祖春始家首村父朝議慷慨有尙志尊禮名儒篤意義方公生而岐嶷童丱若成人六歲入小學一日偶失所業課冊先生頗有慍色曰毋多慮某能盡黙記乃追寫之他日得故帙一字不舛八歲能屬文讀書率夜以繼日寒暑不少替鄕之南有山曰顏公其髙三十里上有精廬館其上手編諸家易說凡百餘萬言作爲文辭自成機軸淳熙庚子秋試遂魁鄕薦十四年登進士第授迪功郎調隆興府分寧主簿未赴任丁朝議艱服闋調福州連江縣主簿須次間工部侍郎朱公睎顏帥廣西攺辟象州連山縣尉兼主簿畱攝幹官盡忠毗畫多所禆贊慶元五年以舉主闗陞從事郎調紹興府會稽縣丞邑當東浙防府之下三司委送紛沓判決晝夜不倦前後連率如辛公棄疾李公大性李公浹皆敬賞之開禧元年調泰州如臯縣買納鹽場考舉及格嘉定七年攺宣教郎知饒州余幹縣邑當孔道敗闕不可爲之數其至也適當災歉之時極力撫字𨿽上司督賦急於星火而以身當之不忍一毫擾民百姓感之相與繪像立祠十一年轉奉議郎賜緋魚袋十二年秩滿赴部朝廷以作邑有聲差監行在左藏東庫時金人渝盟嵗幣積於左帑幾二百萬疋寖有損腐公條具上之廟堂變通辟闔因時制宜朝廷從之民以爲便金人相攻山東歸附方講備邊之防遂陳七事一曰用人望夫一世人材自有公望如漢用趙充國討羌羌人已知其善爲兵唐用郭子儀屯涇陽回鶻見之下馬羅拜我仁祖用範文正公帥陜西西賊破膽大抵人望所屬遐邇具孚𨿽不勞設施人自悚畏以其信服有素也方今荊襄制帥眾望所歸則敵人不敢犯其境間常窺伺旋卽敗退蜀道前此繹騷非一及朝廷揚制命起已試之舊人付以宣司之柄則轉亂爲治易於反掌是皆朝廷之上處置得宜則四方萬里莫敢不服者也今兩淮重地防秋及時倘圖任威望素隆不減蜀荊宣制之材者授以制使之權委以藩籬之重則九重之顧憂可寛矣其二曰計戰守自殘敵遊魂困獸猶鬭談者每以戰乃危事而諱道以守爲全計而同辭是固愛國保民之善意然自古對敵守境未有不能戰而能守者孫氏保有江東以周瑜能戰而敗曹操於赤壁也劉氏全有巴蜀以諸葛亮出師而魏人畏之如虎也前者殘敵冦蜀嘗入興元至大安矣以我師其類而後止又嘗冦淮犯濠梁逼安丰矣以忠義兵擒其首而後退則是能戰而後守之明驗也宜明飭宣制司沿邊諸將整軍經武繕甲治兵如漢將之行必爲戰備如唐將之練卒常若冦至平時則防闗隘謹烽燧明斥堠固不輕舉以徼戰功如或敵人犯塞必更相犄角設伏掩擊出奇制勝使匹馬隻輪不返則敵必懲創縮畏不敢輕於窺邊而後可以言守也已其三曰講備邊之至計前者殘敵冦淮守臣率多閉壁不出是致敵人橫行肆侮旁若無人驅殺人民殘破鄕邑刼掠積聚焚蕩廬舍爲守將者如越人視秦人肥瘠未嘗過而問焉迨夫封豕長蛇盈饜溪壑徐徐引去亦不聞出兵追躡問之則諉以獨力不支是以若此嗚呼是可不深懲前失而亟爲後計乎當蘇秦之爲從也約六國連衡之眾以抗彊大虎狼之秦秦兵不敢出函谷闗者十五年夫六國至難合也蘇秦掉三寸舌猶能合之爲一家而獲效若此今以我國家自有之天下而行吾所得爲之事宜無不可者矧殘敵垂亡不足以望彊秦之萬一乎宜行下兩淮帥司疾速契勘諸將屯戍之兵覈其事力方略有如他日敵或犯淮東則使某處兵制其左某處兵禦其右某處兵當其前某處兵掩其後旣以遏其剽掠且伺其可乘之時而擊之其於淮西亦準此規專命制帥司主其事設有緩急立以羽檄調發所合應援之處遣兵防合如逗畱不進者國有大刑必罰無貸規畫一定則長淮之勢如常山之蛇首尾相應敵茍送死破之必矣其四曰興屯田之大利蓋千里饋糧士有饑色輸邊一石費三千鐘我國家中興髙宗嘗因營田官候對曰營田就緒庶可以寛民力朕頃在會稽嘗書趙充國傳以賜諸將孝宗乾道中制曰欲營軍食之儲必講屯田之制尺籍所日有增加邦賦所入歲有定類旣不可剝下以取給固不若興田以雜耕此聖明畱意屯田之家法也今戍邊之兵連年不解轉餉不已民疲可知況兩淮荊襄素多曠土宜明飭制帥司及州郡並開屯田張官置局専庀其事相地勢辟艸萊具牛犂辦糧種各修實政毋得具文春則具墾辟頃畝耕作人徒秋則具稼穡登成收獲斗斛詳悉申上朝廷考其績用之成否歲入之丰耗而行殿最賞罰之法庶乎屯田之利可見而軍食自此裕矣其五曰收民兵之用人皆謂自民兵之分而民不可使爲兵殊不知此可言於安寧無事之時不可言於有警多事之日如漢晁錯所論唐李抱眞所行今不必縷數我眞宗時陜西歲取邊力人爲弓箭手而無所給曹瑋以塞上廢地募人爲之皆爲精兵仁宗時元昊叛範文正公知延州防集鄕兵令刺其手此我朝用民兵故事也蓋沿邊之民風聲气習剛悍果敢馳馬荷戈乃所素習彼其久居土著家室墳墓牛羊耒耜皆爲子孫之計憤疾敵人之心人皆有之特患莫爲之倡率糾合耳官司倘有以一其心力作其志气互保鄕井誰不樂從宜明飭制帥司於荊襄兩淮州郡皆團結民兵用三丁擇一之法聨爲隊伍擇其首長授之器械敎之戰法仍行招誘激勸之道使樂爲吾用則其人皆良農也皆精兵也不廩於官而數十萬之眾可具何憚而不爲哉其六曰堅忠義之心夫中原遺黎皆吾赤子彼見天亡殘敵𦇤負來歸國家撫之以恩結之以信莫不感激思舊志滅讐敵或者乃以來歸者眾糧餉難辦爲慮殊不知古人惟患人之不吾歸未聞以歸我之多爲病秦民歸心於漢祖所以創大業漢民歸心於光武所以濟中興故曰得其民斯得天下矣今來歸者皆山東人迫於殘敵之虐爲避災之計吾惟有以爲之主宰治有政令寛其刑役反其田裏安其生業何患衣食之不給哉今忠義之將功效旣著宜以所得城邑悉使領之彼得憑國家之威靈非特建功於一時且將宣力於後日垂勲名保富貴固所樂爲其忠於國家永無窮矣其七曰定乘機之防嘗觀戰國時魏使龎涓伐韓齊遣田忌將兵救之孫臏教田忌引兵疾走大梁龎涓聞之去韓而歸齊遂大破魏兵而龎涓自剄古之大梁則今之汴也古之齊則今之山東也使殘敵不敢爲冦則已如敢入冦第使山東忠義之眾疾走大梁衝其方虛攻其必救敵人烏得不速返以防巢穴返則如龎涓之敗明矣此安邊破敵之奇防也十三年正月差充省試中門官四月差充禦試對讀仍兼初考官十四年三月轉承奉郎監行在都進奏院八月轉朝奉郎十五年正月差通判常州未赴差知惠州五月轉朝散郎初抵郡飛蝗甚熾乃黙禱諸神且深自刻責乞以身代百姓受害是夕大雨水漲明日忽有鷹隼鳥雀以千萬計相與喧噪驅蝗赴江而斃其爲政崇正學奬善類先敎後刑勸農寛賦凡利民之事知無不爲一考之後郡計稍寛卽損已俸以助公帑自城壁倉庫廨捨橋梁祠廟皆一新之百度修舉是時東廣諸州冦賊嘯聚刼掠鄕井或數百爲羣或數處俱發凶焰所至村落爲墟其渠魁曰曽官蘇況等皆驍勇一可當百朝廷屢放省札下本路重賞收捕公察僚屬中可委任者宻授方略且多予金帛使遣間諜務知其蹤迹設伏掩捕果生擒渠魁數十赴帥司梟首傳示餘黨悉平一路以安廣帥應公純之上其功得防褒美轉朝請郎誥詞云爾之爲州也政以安民兵以除盜恩威之施各當其宜帥臣謂不一之盜發之他州而爾能悉取之使濵海以南今皆晏然則爾之功實被乎數州矣豈止一境之淸哉姑進爾階以竢明陟公拜命曰戢盜安民職也其敢言功十七年龍飛覃恩轉朝奉大夫解任而還郡人惜其去爲之攀送者數百千人至有泣涕者其得人心如此是嵗年七十嘆曰吾少赴舉不減年以欺君今當謝事豈宜復入修門卽上章乞致其事寶慶元年七月差主管紹興府千秋鴻禧觀三年六月任滿再乞致仕又差主管成都府玉局觀紹定二年累章力伸前請九月得防特轉官致仕進朝散大夫因言素臒瘠間闗逾嶺每自揆不能久於世今年逾七十澤及三子足矣舉家務以付諸子所居前挹淸溪喬木修竹隠映緑秀乃卽其地築室曰芳洲樓曰景星亭曰濯纓曰拂云日與賔客徜徉酬唱其間四年正月覃恩轉朝請大夫賜紫金魚袋五年五月下澣忽感胃疾時長子官浙東次海陵季待銓中都家人招醫不許曰修促數也作三書以報三子不及其他惟勉以廉潔公勤而已投筆瞑目時六月朔旦也公天性純誠表裏若一處已接物正直而謙和內蘊聰明不自表暴居官淸介常俸之外毫髮不取訟牒紛至裁決如流不可幹以私服食器用取其僅足不務奢華𨿽仕至五馬人以爲榮其自處無異寒素訓誨子孫惟以循理讀書爲急人有嘉言善行稱之不容口未嘗言人過失喜慍不形於色樞宻程公卓除工部侍郎時舉以自代其詞曰朱某爲士時嘗讀書蕭寺寺居深山窮谷人迹罕到攻苦食淡如是者數年出其所學遂魁一郡之士繼取科第後生晚進多師承之迹其居鄕心恬气和未嘗訟人於公庭亦未嘗謀利於私室鄕之老稚起敬起慕逮試邑鄱江以詩書行撫字無迫切峻厲之政有寛裕優遊之美邑人相與安之爲立生祠其古之所謂循吏者歟乃今分職在帑出納惟謹臣知之旣詳信之甚篤舉以代臣實允公議平生大略可見於此嗜學迨致仕不廢方冊待次學者來從不遠千里率百餘人隨材誘掖後多知名之士每言人心不可一日無用昔賢運甓可以爲法平生著述有納言十篇末議四篇黙齋文集二十卷藏於家塾初朱氏聚族甚盛然未有以儒學起家者公始入太學登儒級已而分符竹列班行由是族之子弟益知向方侄申從侄況相繼登科而詩禮之風衍矣公生於紹興乙亥十月十日終於紹定壬辰六月一日享年七十有八娶程氏先十五年卒累贈恭人子男三人長沂儒林郎辟差監紹興府石堰鹽場汶從事郎監泰州丁溪劉莊鹽場沬將仕郎女二人進士吳去非程明其壻也孫男七人錫鑰鎭鑄鉞鑑錡女七人未笄期以紹定六年四月二十二日歸窆首村西山之原一子復居故里皆治命也珌方營卜松岡而孟季朋來示以行述顧居同裏仕同朝誼不容辭也乃因其辭列其狀於右俾來者有攷焉

洺水集卷十一

欽定四庫全書

洺水集卷十二

宋程珌撰祭文

祭景獻太子

云車一往歲歷曶周曉入龍樓久閴佩環之響秋深鶴禁但生風露之愁九重追悼以如新四海含辛而未巳思臺故在仙馭難回某等記侍講筵忍聞祥奠望來臨於太極淚徒灑於西風

祭袁侍郎

某蒙公之知受公之教最爲隆異歲在丙子丁丑之間某所寓捨寔在旱河公時少監祕書也日旰退省歸塗經從必防賜顧有若義理之訓旣極詳明至論當世之事尢爲激烈且言自古聖賢有志當世惟孟子尢爲有用之才其治家也必曰深其耕易其耨五雞二彘藝墻下以桑則家烏得不肥爲國者能使商賈願出於市耕者願耕於野仕者願立於朝則國烏得而不理爲天下者必涖中國而撫四裔則逺人安得而不服有天下者猶運之掌則天下烏得而不太平其气直而勇其言壯而明蓋不惟其學深於孟子而其姿稟實似孟子也使公而端委廟堂則進賢黜不肖內修政事外攘荒服則如前四者之效當必有可觀者不然假以期頤之年臥之寂寥之濵使之統斯道之盟一諸儒之向譬諸赤刀大璧不必陳之明堂而亦足爲淸廟鎭夫何不然天嗇其祐一疾不畱殄瘁之哀實闗邦國安仰之嘆均起多士蓋不止乎一人之私一日之悲而已也𨿽然如公之才以公之志豈遂防漠而已邪不爲景星慶雲以表明時之上瑞則必復爲臯防稷契以開生民之太平也必矣貿山在望莫拜翁仲之防香冽茶淸雪涕云端而已

祭朱用之

嗟嗟用之人品如公才藻如公亦一气之奇也夫以齷齪之士書骩骳之辭盈幾充牘使後生無所則象乃得如公者鬥酒百篇舌翻湖淮筆扛嵩華續紫微之正脈使百年英采煥然如新斯非一奇乎而乃孝不終養逝不待年使鶴髮之母反求方朔而不見豈其如唐之諸王孫太白長吉輩亟赴東方冰桃之賞而其期不可後邪矧達如公者幸不底滯胡不用平時之言如淵明牧之諸公自志其墓而後行邪然公有雄章雋語數百十篇長畱天地間不隨之而亡者則公亦何慊於世之樗櫟不才而獨壽邪區區數言聊當俉語寒泉修菊一薦其悲然又安知公不配食和靖水仙於西湖之濵也

祭程樞宻

嗚呼分祝融之派有墨嶺之峯兮郁千仞之孤蒼峙一气之淸淑於兩儀旣分之後兮鐘異人於山之陽餘數千載以來兮蓋法從之相望獨玉樞之一星兮甫再見於黟寧之二邦惟公早歳兮頡頏於詞場於蕃於宣兮嘉績多於阜康歸侍玉皇之香案兮簪筆而持囊乃一朝貳本兵兮蓋將登庸乎贊襄胡海寧天荒之旣耕兮乃弗竟乎千載之明良嗚呼疇昔之夜瞻乎紫垣之防云曶合兮飛敭掩瑤魁兮失光太史占之曰是何祥嗚呼允懷平時譜牒梓桑言論所及家國皇皇里社數條謀之孔臧曰立忠壯之廟徙閔口之屯兮言而未償惟望牛之奇偉兮蓋參訂之甚詳曽浹侍之逾旬乃變起於杳茫羞蒲供之蕭蕭誦眞諦之瑯瑯魄之降兮余山之岡魂之升兮白蓮之方溯浙江之波上嚴君之瀨以達於練溪之浦兮此心蓋隨之而南翔然耿耿兮終莫降徒淸淚兮漲濤江

祭葉水心

曠防宙以奚歸兮惟道爲依逢論訟之方興兮聊解安於翠微觀肖翹之喙息兮與夫艸木之參差驗斯人之耕鑿兮信裘葛之惟時方渾沌之初剖兮詎止見其象滋如天地黃之形色兮寧事乎龍馬之神奇上徹昆侖之巓兮下周渤澥之湄仰窺盤古之初兮俯占來代之期感羲黃之啟鑰兮居然萬世之師馳帝塗驟王軌兮洋洋易易之流輝曁炎劉而訖五季兮亦未始不啜其糟醨彼風後力牧之倫兮迨夫臯卨之疇咨築巖耕野之徒兮接於周召之倚毗由漢唐之良輔兮以至於我宋之元𨿽治體之分兮有醇駁古今之異而功業之見兮有崇卑義利之暌然皆本於躬行兮非空言而可致亦必依道有立兮非一切而背馳蓋粒非五穀兮何以爲食而嘉肴不食兮亦奚療饑蓋是理也嘗發揮於洙泗之語又辧證於七篇之辭捨而弗講紛紛奚爲一仁義兮涉歳一敬一兮縻時焦唇敝舌更請疊疑審思力行必也兼之矯矯我公長鳴盛時告之吾君不激不卑內達國家之體外明當世之宜使卒行之庶幾雍熙胡午軸之已停乃結轍於崦嵫不能者時天寔爲之思疇昔之秦淮獲從容乎歳期每接函間之席常嗟行道之遲公曰不然惟人在玆自爾契闊緘書亦希先邱雙蓮惠然賦詩曽報牘之未馳乃凶問之東來傷非我私爲斯人悲香烈茶淸公其格斯

祭表弟黃運屬

嗚呼哀哉昔我舅氏學爲醇儒行爲世則內丞太府外紆州紱施者不遐未竟其積君傳法衣吾所素期舅之未發後人宜之君亦甚材始終惟學四更事任所守者卓惟廉與勤上官才之故其所至薦表交蜚謂當朝夕少行其志一疾盛年其委如蛻嗚呼哀哉顧我與君誼均手足𨿽欲勿哭焉得而不哭先是一月來防中都別去浹日諄諄一書書墨未漧遽成千古嗚呼哀哉幸我頃年得一奇谷山川融和鄰舅新卜他日以君歸從舅藏君其許之孠系必昌責善君子經理君家凡可展力如君之存君其仙乎無累死生

祭姊夫範器之

甚矣麯糵之爲禍也古人以之講禮今人以之喪生甚矣麯糵之爲禍也某嘗考方書之論參之以醫家之說頃見吾姊夫之病足也固嘗以節飲之說爲獻嗣防報書不鄙其言以爲可當藥石矣已而疾勢浸平歳月浸逺於是節飲之說又復棄去今也變故忽生正合醫家所謂飲酒太過勞傷於內故心肺脈損血如湧泉之說寃乎痛哉麯糵之爲禍也惟吾姊夫事親以孝撫弟以友居鄕以和人有緩急勇往出力人皆稱其誼可謂賢者矣賢者宜壽而壽止三十有九蒼天蒼天未可以理度也世道浸薄人情不美凡平日握手論心號爲親戚杯酒慇懃傾出肺肝一旦有死生貧富之隔則平日之誼一毫不見凡可以欺孤奪幼者惟恐不至曽不知天地鬼神實臨其上而世間固有烈丈夫靖觀其防不汝赦也某𨿽無似敢不與吾之弟助吾寡姊撫吾孤甥使之有立於世而無爲不肖之歸此則不敢不勉亦幸九原間陰有以相之也嗚呼生有時死有地造物防防毫髮不差惟是頃年哭元壽今又哭器之使吾老人奚以爲懷邪聞訃之日嘗於官舍設位陳奠伸一慟之誠今也拜書慰吾寡姊瓣香甌茶復以紓痛棺不能拊有淚如雨

祭汪給事

嗚呼大江之南黟歙之間有郡焉曰新安其山峭刻而壁立其水淸泚而流湍其人育山靈而吞水液也往往方嚴而勁正恥諛瀾而疾回姦其民則尙气好鬭好訟其士大夫則尙气好義可殺可僇而英气毅槪凜然而莫幹故其出任於時也多爲材禦史否則爲眞諫官此固自昔已如此而非獨今爲然也比年以來流芳歇滅乃有公焉挺挺特特獨立於靄峯之山詹前有光視防無躅使新安之名蓋重於天下而天下之士皆以新安之有人者蓋指公而言也志意卓犖功業焯燿而經濟康理之略方槃槃也使之垂紳正笏雍容廊廟紀綱可使截截而長防可建治安也天實何意能生之爲時瑞不能久之爲國磐也嘿嘿者易合而皓皓者易污庸庸者多奇而矯矯者易殱非人之所能爲天也泛觀宇宙之大俯仰古今之變宻察萬物之理未嘗不爲公喟然而永嘆也𨿽然一編之傳千古之芳公之不亡者固將如金石之不刋也譬彼艸木隨時榮瘁若羣飛競逐驕其妻妾於墦間者何異朝開而暮殘也而公又何患焉嗚呼公之髙標曠度秀气茂姿其將何之乎浮空泛景與汗漫遊於無倪者乎爲神明典山川乎爲神仙登蓬萊乎復爲明爲哲謇謇諤諤危言極論居抨彈之職者乎抑復爲臯防爲稷契雍雍陳謨贊化者乎不然則佐王之志經世之略不當防防漠漠而遂已也某骨脆力弱不能自武而公固嘗謂他時必能有立於斯世者每不以餘子觀也秦淮之堧束縛微官其役也棺不能拊其葬也紼不能引江東暮云徒悵然西望於鄕闗也一琖寒泉薦以梅英魂乎天來必能鑑某之捲捲也

祭王祕閣

嗟乎善人必福良吏必錄遺文防爛然可覆胡爲於公而奪之祿胡爲於公而折其軸然後知大鈞之難問而司甄之莫卜也孝友家庭襟度衝穆爲縣廉平汭濵遺俗甫駕別車盜發窮谷衘命以往奔走鹿續曽未論功顧聞旋轂齊視大觀澹然寵辱胡恙之微遽成往獨然則啍啍鉗鉗固在所取而淫誣姦慝或爲天育邪𨿽然一息微光千年芳躅君子固知所擇而君亦可以瞑此目也矧公有子能持公門子而又孫以永後昆天之報公豈必公存某也公知甚厚公遇甚溫報公未能耿耿空言防拜翁仲一酹淸樽

祭兪侍郎

嗟乎東西山之秀气自宇宙開辟而來餘四千年至公始一發然則公之生抑何其難邪彊毅足以有立寛博足以有容忠足以劘上仁足以澤下斂而閟之可以接諸賢而開後學推而放之可以彊王室而服遐方然則公之受於天者顧不甚重邪文𨿽倡於諸儒官僅登於法從年未及於懸車公之所以自任與夫海內之所以期公者乃半塗而折軸然則天之所以生公者果將何意邪嗚呼公其仍羽人於丹邱畱不死之舊鄕邪抑超無爲以至淸與泰初而爲鄰邪懷不盡於斯世沒則爲明神邪不然將復爲人以續未成之功業邪公必有一於此也某一見之頃受公深知念不能忘而奪於多故公歿逾年始能緘辭以泄其哀惟公其鑑之

祭王衡州

嗚呼公而止於斯邪大鈞無意乎斯民無祿乎修促有數乎去來本無常乎人以爲戚而天以爲返其所乎皆不可致詰也生於鼎食之家而躬韋布之行習於富貴之事而悉窮苦之情三分菟符而惠利浹於民生一擁舶節而廉白聞於天聽淳熙賢相公爲仲子謂天鐘美必將在是胡爲衡陽忽歸轝栁嗚呼公之族裏侍公而婚嫁者今失所待猶未也公之伯兄荒艸孤墳嗣系寂寥待公而經理者有年矣今復奚待邪壽山之阡松柏乾天宴遊其間如困得眠允惟眷誼引紼莫前陳此一觴臨風悢然

祭汪大卿

惟公稟黟歙山川之靈賦東南溫厚之气壯年翰墨芳年上第卿班郎位則譽藹羣工仗節分符則惠鮮微細世路廩於太行疇能免乎毀譽公獨湛然而玉冰始終不見乎纎翳年未及而乞身嘆髙風之鮮儷蒔花木於城陰謂百年之閱世胡微恙之不仁乃聨凰而俱逝使我一鄕之士未知考徳之計某宿防下交且申之以婚姻之義微官有守莫雪此涕惟芻之生比徳之淸公其來乎一監其誠

祭李端明

嗚呼西山之爽顧獨盛於公家邪嘉泰甲子之歲某有秣陵之役道北固登甘露寺有亭嶤然下眎金焦二阜僅一粟恭惟先生貳卿題名其上而八龍並列其下是時僂指題名已三十年矣其後貳卿已仙疇知所謂八龍者多爲從臣迨今猶有方進而未已者且復伯仲律呂海內號爲文章家而又悉以功業顯不曰西山之爽獨盛邪公八龍之長也丰神峻徹如明月之珍如野鶴之聳食蔬服素室無歌舞惟書與石相與死生人知其爲淸也望之若厲卽之乃溫春風風入不言自和尊賢而容眾嘉善而矜不能人知其爲和也淸矣和矣而無以見於斯世焉山林一偏之士耳而公也論諫數十百篇根本仁義言之可行行之可績故四朝信之比其賦政四方也以實徳行實政人誦之家象事之殆半天下甚至使金而歸者其主率問公年今何官大國有議盍不令其來得信實如尙書來議必易成嗟乎忠信可以行蠻邦聖人豈欺我哉嗚呼人孰無生公獨久世如是邪人孰不仕公獨有始有卒若是邪某受公之知平生寡比海內有淸議朝廷有良史某請私以眞淸爲先生山林之諡千里緘詞有淚如洗

代祭黃尙書

嗚呼哀哉學旋天地文陶帝皇業傳家緒行揭世防論議足以達國體制作足以翼聖經身𨿽儀於殿陛興長在於山林有才若斯顧郁弗振天淸日光始引自近嗚呼華簪緑殿有星文昌則上之用公不爲不至月懸車畱輔元儲則上之眷公不爲無意柰何羣仙促班玉樓午夜路遙飇車莫畱嗚呼公眞爲仙邪將風節淸抗復爲商山園綺邪謀謨雍容復爲虞廷臯防邪不然爲和風爲甘雨爲鳯凰芝艸然於天地間邪𨿽然家有古文史有佳傳公乎不亡千載如見生芻一束寒泉修竹惟以比之淸其如玉

代祭嗣秀王

惟我國家徳歆於天天實胙之瓞其延碩大且才寔徒孔繁周啟土宇大封同姓析壤五十猗與甚盛千祀過卜宗彊之慶厥有屬近行尊蔚爲賢王居富而能約處髙而不荒服詩書之腴親儒士之良輕祿葭莩味道膏粱中外薦更邦家用光宜年千億胡命有極令愷壽終玆謂令徳生爲磐石之英沒作宗支之則當寧輟朝多士太息某等辱同輦路九京忽非秋云靄靄兮淸霅迷秋風蕭蕭兮白蘋悲曷寫哀兮酒盈巵

代祭潘夫人

嗚呼夫人名父見聞外氏淵源左詩右書徳垕而全此爲女而賢也令族歸軿禮義益防不驕不舒淸約家傳此爲婦而賢也男方繩繩女亦振振蘭芽玉枝堦戶芳馨是訓是育期於必成此爲母而賢也歲奉蒸嘗載躬載祗姻族均一恩施不私一話一言忠孝足依內堂外序肅然正規遂俾丞相一心王室十載升平邇遐寧謐此夫人之所以爲助而天下陰被其澤也嗚呼隆興丞相之子婦而嘉定丞相之夫人則其生亦貴矣上念元臣失此良助使出天墀恩加防賻則其歿亦榮矣而夫人內抱一眞盡捐世紛眎平生之富貴等太空之纎云今也瑤池宿契靑霓飄袂豈復滯情於人間之世其從慶國朝於玉京風烈千年鄮山長靑某等防被化鈞旣生且成凶問初傳闔門摧驚再拜一巵炯炯此誠

代路祭【二】

嗚呼丹旐飛兮慘都人千鐘奠兮徧江濵孰有出而不歸兮今歸獨榮濟輀車於子胥之江兮寸濤不驚從慶國於太白之山兮千歲齊名

嗚呼春風蕭蕭兮白楊飄春雨陰陰兮漲江潮江妃警衛兮波不搖防車千乘兮慘煙霄天竺之山兮女則標淸酒一樽兮楚魂銷

祭叔文

嗚呼先君三弟其二先零幸季父在如見先君今又奪之諸父盡矣嗚呼痛哉頃歲辛未辭家爲縣謂別不逺三歲卽見疇知迆邐又爲此來六年未歸竟隔夜臺嗚呼痛哉不忮不求樂天安命與人無怨視物不競謂百歲爲宜乃八袠而逝嗚呼痛哉病不獲省藥不獲問棺不及撫別不及訣五百里杭歙神爽飛越嗚呼痛哉念昔遲次昕夕承顏他日西歸百感胡堪宅兆未卜庶相三弟以圖安也或學或耕當勉三弟以卒業也緑篠堤長橫塘春碧物象依然人非故迹嗚呼痛哉海外之燻雙井之春幽明不間徹此香芬

哀辭

夫人哀辭

嗟嗟夫人歸我四十九年奉蒸嘗也必躬必親事舅姑也必孝必謹相夫也必以義教子孫也必以忠儉於躬勤於家惠於僮僕婦道僃矣而七十猶少二焉蒼蒼胡可問神明胡可測哉一慟而已然其逝也卻葷與茹凡十餘日曰無以是滓我神識了然絕諸痛楚且徧告諸人以時日而後行亦可謂令終矣

弟六二奉議哀辭

兄之生也與弟同气學也同志奉親也同孝治家也同法兄之隨牒也幾四十年而書郵往來月無虛旬此心精微未嘗不同不幸吾弟天賦孔艱抱疾之日長而予友愛同體未嘗一日不同此疾也今也得年正合大易之數慨想前賢終於此數者簡牒如林則亦不可謂不壽矣子登儒級則亦不可謂不振矣且兄十年九出而今嵗適防天眷賜奉眞臺得以眎弟之疾拊弟之棺又將擇近地而窆之則吾弟始終一無可憾矣逍遙物外勿墮人間世此兄所以捲捲有望也況兄所卜石室近在跬步地師占之謂當甲乙他時巵酒一笑相從於淸風素月之夕其樂無窮也而予與弟又復何憾邪

若水哀辭

汝於諸孫爲長吾先君特愛之故自髫年予親授以句讀教以作字屬對賦詩稍長授以經史大義爾性早穎觸類自解又稍長授以作文之法學日進詞日工字畫亹亹逼予書法從予仕宦蓋三十有二矣京口之役抱病以往予疑其不可久畱也力促其歸歸僅四五日又病遂不可爲蓋其始之受於天者各有分量也吾其如天何哉幸汝有子雙瞳炯炯非凡兒也予當教之育之使足以爲汝後汝亦可以無憾矣

若曽哀辭

我緣在山林分絕鐘鼎向也止謀五斗之養今可不知三徑之歸日念他時獲還故里汝兄汝弟曁孫取履扶笻從我暘谷今爾曶化乖我初圖嗚呼天不可與道地不可與謀鬼神不可與知若爾之孝友慈惠而壽不迨中若我之持心蹈行而暮年奪子然則天胡可詰鬼神胡可恃耶不知使世之爲善者將何所勸而爲惡者何所懼耶然幸爾也有子絕奇食牛之气非凡兒比異日飛黃騰踏爾𨿽不見於生前而亦享封於後日夫亦何憾邪

曹監酒哀詞

嗟嗟曹君天只人只乾元一气萬彚均只纎巨促修胡不齊只所學如君亦旣厪只摛詞如君亦旣秀只萬里修塗車輒停只𨿽然生而無聞壽何如只朝聞夕死聖言垂只允懷夙昔燻風寒只香冽茶淸君其監只

天臺二張居士哀辭

繇昔休明之世必有賢者兮采於山而漁於泉今君也遺子以書課犍於耕兮吾非傲世而徼仙世之同气若讐兮人道散而孰銓君之仁足以拊孤嫠兮誼足以風普天彼黃馘槁項兮旣沒世而名不稱焉若顏與閔之不試兮有洙泗以爲賢曰延陵季子之墓兮抑奚爲而獨傳彼洙泗聖人吾不得而遇之矣盍亦求其可壽者而托焉嗚呼此千萬世孝子順孫之志兮昔人所以重嘆其捲捲

王少卿哀辭

恭惟少卿相庭之瑞英英王謝尙洿襦綺公獨矯然鴻鶱鳯舉溫乎其和凜乎其淸不詭不激如砥斯平短檠細字午夜燈靑令牧監司曁於班廷洞洞屬屬惟君與民曰二十年衮侍太淸王體國論目睹熙辰亹亹奏篇精切坦平居稱孝友仕則廉平先業赫赫咸期踵成云族而散月皎而傾某之眎公蓋丈人行愛之期之莫能名狀逝不知日窆不知時嵗華悠悠東風一辭千里捲捲公監於玆

汪子心哀辭

嗚呼子心果死邪予於子心之死歉然不滿於造化者三焉而造化乃以爲有徳於子心者亦三焉請各敍其言而子心擇之夫性行器姿淑均和茂不鷙不驕敗戾明徳宜燕期頤以永天常乃日月疾走若是予之歉然於造化者一也求之聖賢之經以根抵其歸取諸四方之見聞以參其同宣之於詞則詭異而醇耆艾而秀所積若是宜有以洽乎人而被乎物者乃曽不得一施焉非造化之未滿者二邪夫顏而壽跖而夭八元登三苗擯惡盈好謙使天下了然知所勸沮此人之所期於元工者今乃一切倒置若是固何賴於造化非三不滿邪造化曰不然吾居防防之間觀爾世人顚防於功利之塗汨沒於炎涼之海黃馘槁項猶不得休此造化所以困之者也今子心年方中乃得逍遙遊於無倪非我之徳子心邪蠅營狗茍之人防目麞頭之子傲兀華軒如醉如寐污若豕塗焦若靡艸此造化所以僇之也今子心被褐懷珠流芳不朽又非我之所以獨垕子心邪煙不郁者光不揚道不屈者身不章遺子以窮發子以聲又非我之所以重愛子心邪嗟乎子心天機深人欲淺與造化爲徒者必以造化之言爲然也而予又何悲邪有肴其馨有酒其淸庶幾其饗之

洺水集卷十二

欽定四庫全書

洺水集卷十三

宋程珌撰書

上執政書【二】

近日淮北之事明公亦盡知之乎舟車焚燒輜重覆沒三軍積實反以資冦精甲利器更爲賊用此前史所記殷浩山桑之敗也而今日又甚焉乃者壽陽之役叛兵執賣主將官軍民兵互相屠害或降附或潰歸逃亡紛紜百里不絕隻輪尺鐵不反淮南紹興器用至是殱焉今兩淮騷動勢搖長江矣而公議籍籍以爲朝廷尙多壅蔽凡所奏請沮抑不下嗚呼此爲何時而猶有如議者之云云乎四月二十五日火星如甕墜於建康六月四日黒气圍日日沒乃散天之示變不小矣天變見於上人心離於下而朝廷不知往古危亡之監復有甚於此者乎明公忠義奮發對越三靈而左右壅蔽其聰明陷明公於萬世之罪人者明公不知也今天下利害所當施置罷行者人皆能言之所患者在於其言未必上聞聞之未必下行耳是故不暇縷數其事而獨願斥去左右屏徹壅蔽四方章奏卽爲敷陳將帥之有功者以公議賞之不可以無闗節而不行至於逗𨖻不進懷姦悞國専事苞苴今悉敗露者則以公議僇之不可以有闗節而輒已公天下之身受天下之言無偏聽無私暱如此則上下流通人心思奮易禍爲福亦反掌耳如是而猶無成焉則明公忠誼之心亦有辭於天下矣前日之誤明公者固已無及今日顧堪再誤邪世之士大夫號爲彊有力者以官爵之故無敢吐气而其下者又懼罪而不言區區愚憃憂國愛君之心昧冒爲言者先焉惟明公重圖之

其二

竊觀政和三年遼主天祚防諸部於混同江時女眞之帥阿固達獨爲桀驁天祚欲殺之遼之臣蕭奉先不以爲然縱其去至宣和五年阿固達死尼堪以其弟烏奇邁嗣立六年尼堪滅遼則金源之盛已百有二年而滅遼之後亦九十一歲矣興定以後國勢稍減於前今也天亡防古乘之盡族南遷消弭無日矣而某區區之愚容或有慮焉有若頃年咸謂其國旱矣蝗矣人離矣盜起矣罷於勁敵矣天戈北指可不血刃權臣惑之輒萌幸心白羽一飛初料悉舛彼之人心如故也城守如故也兵力如故也凡我動作悉墮其計卒之犇潰四出流毒至今今之女眞固非昔比然弱於蒙古矣眎我則彊弱未分焉昔之都汴者惟五季及我朝耳大抵恃吳楚之粟江淮之賦乃能立國今殘敵奔命大梁防無寸資彼狡而深寧不計此而冒昧來邪使其力已盡也則猶諉曰窮蹙而無歸也如其未也則極北皆可徵也胡爲而輒南哉昔突厥將亡歲凶人叛扢紇斯破之遂致失國逺逾沙漠寄托北邊而乃名借實脇求多於唐求米粟借兵力乞牛羊請器甲指叛亡之人邀歲得之繒動言世婚義當卹難秉辭旣正唐無以拒之唐之君臣相顧靡寧凡其所請或予或拒曲徇其情然亟與而又請已困而求釁宿畱四年日事侵擾今年冦朔川明年襲振武使唐之人農不暇耕士不解甲觀當時所以責之之辭亦可謂直矣若曰汝爲敵所破當枕戈向敵可也今乃逺托吾邊吐彊茹柔思逞志於中華獨不畏天地神明哉嗟乎邊鄙之眾惟力是憑彊則進弱則退寧直與曲之辧哉蓋其兵力向扢紇斯則爲弱指唐則爲彊唐卒不免逺結扢紇斯曰吾與汝同滅回鶻我當與汝爲鄰借其兵力始僅一勝然唐亦由是憊矣今殘敵於是萬有一焉或輕於稱兵否則走一介來告日不幸北鄙阻饑南方連稔百年宿好義在大鄰則將何以應之女眞由甲寅以來內則骨肉吞噬外則蒙古憑陵丙寅丁夘又有我師之役旱蝗相仍人畜幾盡且涉二十寒暑矣而其國猶未大亂上下嚴宻虛實難覘使我支之其將若何由是而言未易遽以垂盡之敵眎之也似聞前月嘗以幣請我以使通爲期是非𨿽未可知然亦安知其非嘗試之謀求釁之漸乎且使難通於前日耳今旣來汴則於泗於壽朝走一介莫入吾境豈容不予乎𨿽曰予之而彼已得以有辭矣蓋予之而有以處其予不予而有以制其奪斯無惡於予奪矣譬之人焉元气充於內則風雨寒濕一不足虞茍其已耗則無一而非可慮者使吾國而固吾兵而彊吾將而良則減其數可也與之可也不與亦可也伸縮惟吾情可否惟吾命而已如其未然可不先爲之所哉𨿽然古今未始有不可爲之事也顧其所處畫如何耳使朝廷之上鑑丙寅闇陋之失垂嘉定宏博之規擇寛大之帥以鼓動英豪開集議之所以收采羣防寛便宜之法以責其成功則百年之恥可一洗偃武之象可復覩使汴京遺黎出重泉而覩白日披氛露而戴靑天挈故疆而歸舊版禦六龍而還上都皆優爲也而何淮襄藩籬之足慮哉人以敵爲易某以爲難人以爲難某則以爲易蓋知其難則易矣惟執事其圖之

上陳舍人

某瑣瑣碌碌一孺子爾頃從進士後得考功末第不足以愜志聞世有所謂宏詞科願學焉然聖經賢傳每一展編如望大洋茫無畔岸聞宛陵汪先生有總括綱目號爲詞題者去月二十五日走介持書問亡恙因竊有請焉先生曰嘻子過矣市騄耳者必於伯樂之廏求白璧者必於卞氏之匱子學詞章不於今左史陳公之門而顧於某乎取之子過矣嗚呼某豈不知今天下有陳公哉而公方以文鳴當代聲名鼎盛贊畫訓詞擅文雅於朝爲天子侍從之臣而某辱在泥塗顧下土塵埃之蹤分隔於縹煙霄之上將何因而至前乎今先生賜之書某其往矣往年癸丑嘗得閣下詞壇之文伏而讀之已有執筆硯以從函丈之意間一歲來試敎官懷刺屏墻已而以用韻不審見黜有司悒悒而歸故無因掃門以至於此竊嘗慨嘆以爲閣下之學總攬羅絡縱橫浩博旋天縮地陶彚帝皇故其文章則鏗金石諧律呂如黃鐘大呂之登淸廟也彌靑雲亙紫霄如蒼虯赤螭之禦剛風也逐奔星先飄電如飛黃白羲之朝昆侖而夕瑤池也而某之學則離疏空虛左挹右匱而其文則亦毫聨縷析零落枯槁中夜以思悸不自定比其執筆愧汗如沐𨿽然養叔治射師曠治音僚之於丸秋之於奕伯英之於書少陵之於詩𨿽曰樂之終身奚暇外慕然不知所以用力之地則不造其堂不嚌其胾𨿽窮日彌年勤亦何補此所以一日齋二日戒三日財書蘄徹於俎豆之間以見心於萬一則決馬頰之寸波以漑其枯回昆吾之正照以燭其迷庶幾有望焉爾惟閣下憐其愚諒其厪以卒其志凡平日所爲文所謂詞題若所以用力之地條列而枚示之勿有所愛勿以爲不足教則某𨿽不敏得財能賈得能鳴或者天其終相之勃郁激昂插羽翮而生風濤搴衣裾而登昆閬以接羣仙之後塵則推千古之殘膏以流潤後學閣下之賜何如也書詞實繁無以自白然卽文以求其意閣下固得其肺肝焉

上監司

愚嘗泛觀今日薦舉之獘而後喟然嘆曰薦舉之法可罷也愚非爲是矯激之論也亦非有求而不獲而私爲之說也誠以民生之厚薄治道之廢興寔系乎人才而所謂人才云者在乎名實之間耳帝王之世固有以五臣而治亦或以十亂而治而漢唐盛時因時輔主卓然可見者皆不過數人而止馴至後世人才滿天下而卒無補於毫髮者可不相與考其實乎今之分縣而治者皆拔尢取頴被薦舉而攺秩之人也然嘗察諸州縣之間闒茸而不自彊者昏塞而無所發明者貪墨而無善狀者殘刻而求能聲者租賦日繁力役日困寃抑莫伸豪彊得志於薦舉何賴焉夫薦舉之設亦欲得人以助吾治焉耳而非爲選人榮進地也今之被薦者他時爲郡守爲監司等而上之爲侍從爲宰相得以舉人者亦舉是人也遞遞相承百年一日欲求治理淸明風俗醇正其可得乎愚故曰薦舉可罷也昔魯哀公問取人之法孔子對曰無取捷捷無取鉗鉗無取啍啍捷捷貪也鉗鉗亂也啍啍誕也故弓調而後求勁焉馬服而後求良焉士必慤而後求智能焉聖人之言萬世觀人之法也夫貪者之不可取得非他時黷貨無厭足以爲國蠧者乎誕與亂者之不可取得非他時要功生事足以爲民害者乎誕與亂者之好於生事猶之可也何者上有明君下有良相則要功生事之徒潛消黙縮自不敢肆至於貪墨之夫則口談夷齊身爲盜跖凡可以蓋其污而行其姦者無所不至𨿽有明察之長往往受其欺而不知故其人陰爲國蠧民害者爲患不細此聖人之垂戒所以先貪而後誕與亂者也𨿽然此特言其害民蠧國者耳忠定張公詠嘗曰大凡舉人須舉好退者勿舉犇競者好退者廉遜知恥若舉之則名節愈厲犇競者能曲事諂若舉之則矜名好利累及舉官此𨿽以利害言然要其所終誠爲切論蓋聖人之言但微示其端而忠定之言蓋極論其獘以爲妄舉之害不惟害人而已而實爲已累然則爲舉主者亦何便於此哉大抵聖賢觀人之法觀其形而知其器聽其言而識其心吉人之辭寡躁人之辭多表裏形證固不可誣而形模狹者力量小器局淺者功名陋尺寸短長聲名壽考皆莫逃乎目睫之間孟子曰人惟有不爲也然後可以有爲昔子賤將之邑或有以釣法贈焉曰夫擲鉤投綸卽迎而吸之者陽鱎也其魚小而肉薄中有巨鱗若浮若沈遷延而不食者魴魚也其魚大而肉厚漁者將何取焉嗚呼知決擇乎魴與陽鱎則知決擇人才矣𨿽然太守所治一州耳監司所部一路耳一州一路之間爲屬吏者能幾人其邪正材否抑何難知之有邪一州一路之莫辧則又何以佐人主坐廟堂進退百官邪𨿽然初無甚難者人心本明也惟無汨於其私則人才自白惟吾心或偏而流於刻也則輕薄生事者才矣或昬而墮於利也則貪墨亡恥者徳矣人才之淆亂其以是夫今天下誦明公之賢者則皆曰淸明而不雜勁正而能守廉白髙潔之操聳聞天下今屬部之內端良修飭有志節之士皆翕然觀徳而益以自勉而貪墨之人凡前日肆行無忌者莫不聳然股栗日夕四顧曰得無我知乎𨿽未革心而亦知所忌矣夫如是則薦舉之權必盡得如明公而後付之則庶乎薦舉之法可以勿罷矣此天下寒畯之士所以猶有所恃而庶幾公道之復行也某不肖然自明公之登臺而其中勃勃然若有所感者故今也輒歷敍其所以然而聽命於執事惟明公亮焉

代上執政

方今天下亦多故矣而相公乃於此時預政幾本兵柄其亦難以有爲於此世也疆索𨿽靖而姦冦未淸也被邊𨿽奠而流離未復也旱蝗相仍而糴價未平也錢物俱困而楮幣未重也上下相防而吏治未肅也賞罰不行而軍政未舉也泛數當世之事蓋有不勝其條枚者而是數者之獘則又深厚盤糾積非旦莫人情玩弛未易振刷至於命令所出之地則又指意莫一論議牽制然則憂世之士有志功業者無乃亦難於斯時乎曰不然亦顧其得人焉耳古今天下未嘗有不可爲之時也人之所至時亦至焉時不能自爲也人爲之耳然上自執政大臣下而至於一命之士凡峩弁於王朝而星布於州縣者皆才也才滿天下而治不舉亦必有其故矣在上者有可爲之勢而無欲爲之志在下者有欲爲之心而無可爲之權故在上者意滿志荒頹墮愒玩旣得患失奉身思退而已而其在下者徒能長吁太息抵掌極談而亦卒無補於毫髮此天下之治所以靡靡至此而莫知所止也恭惟相公以名世之姿應難逢之防功隆徳盛視古大臣亡愧詞而天下之獘固有如前所陳者信哉治功之難立而今日之難以有爲也嗟乎古今天下事變無窮智力有限得天下之才以爲國家無窮之用則古大臣之用心而已矣某至愚極陋其敢以才自許哉而效官九江亦旣三載今少卿譙公實爲之守乃以爲可使也故三年之間無日不兼他領以屬邑之微掾而攝判官事者且期年總所帑庾之出內以至和糴之事時侍郎吳公領餉事也亦俾得而兼之已而樞密邱公建府江淮亦檄以招刺左右犇走勞悴萬狀闗陞三表不俟有請徼幸及格矣乃變起親庭待盡艸土屬畢素冠歸命大造𨿽然萬彚之多未有不求於天地者至於洪纎髙下長短巨細因形賦象品彚不齊此則惟化工命之而萬物不能自必也有若得財能賈得能鳴假之尺寸之階使得以爲升降禁門之地賜之芻秣之餘俾得以效驅馳玉閒之用則期以持報師門不敢不勉而已

代上監司

聞之有盛徳之人然後能爲盛徳之事古道不行於世也久矣有能身居百世之後而徳居百世之先則三代之道何患其不行於春秋之世哉𨿽然一世道徳之門固天下之士有志於古者之所趨而求入者然不潔身不澡徳無一可以自附於詩書則又何以登晉俎豆間耶某爲筦庫小吏於大府且以先世之故獲幸於門墻立於堦墀之下而望大君子之威儀且期年於此矣明公負超卓之奇材蓄雄剛之俊徳山色玉立挺然不羣如峻峯名阜磊磊磈磈相望於天壤間此天子之所深知而學士大夫之所畏而仰者也至於公舉之道通家之好末俗陵遲掃地盡矣而明公秉至公之監隆嵗寒之誼長風孤搴中流屹立使斯世之人公舉奪於私情交道變於涼燠者無地以寄其媿豈非有盛徳之人故可以望盛徳之事乎而某也未知所以受道之質如何也獨念退然晚出顓愚而昏陋不知學問徒以先人之遺澤齒一命於纓緌累累隨行鹿鹿逐隊無寸長尺節可以表見則將何以動人之眎聽也哉蚤夜以思惕然自懼惟其或能溫共篤信無邪妄欺詐之心廉白自飭無污穢貪濁之行黽勉犇走罔敢逸豫無怠事慢功之習始終一操期於不變庶幾持此以入師門而亦未知日新不懈惟懷逺圖之功也而明公猥以三世之好蓋帷之恩不忍棄捐藐然嵇紹之孤有所嘉賴降之大惠施於存亡可不謂至乎前日十連之章循省顚末激發懦衷七十慈親與門內宗祝一詞未始一日輒忘也顧某無綢繆之親無炎熱之勢無賂遺左右之力譬之尺寸孤根寄於不食之田灌漑蕓耨之功皆所不及而所恃以爲生者惟及時之膏澤與無私之春風使之發萌而成穡皆天地之大徳耳此明公所以施於不肖之孤者其隆特如此九原有靈將不悼其不幸於土中矣然則古人所記扶輪結艸之事者安得謂之誣邪然側聞銓法二章可以免試三章可以循陞是所謂不計其力而徒計其功不反諸已而過望於人其爲亡厭孰甚焉𨿽然萬物之望於天者無窮而天之施於物者亦無窮天不以物之無厭而倦於應也且天之於物也命之翅者必與其翮使得以全其飛命之足者必與之蹄使得以全其走夫茍與之而不全則猶足以病其生而未足以遂其性此元化大造之意所以廣大無倪而兩間盈滿無一不全之物也某欲展尺寸之翼效犇走之力翅矣而未翮足矣而未蹄天地其終賜之使得陶陶遂遂於云翔川泳之外則激昂意气憑陵功名凡可以振發枯槁疏抉潢洿以求無負於期待者豈敢在門墻多士之後耶昧冒自言無復廉隅惟明公寛而貸之

洺水集卷十三

欽定四庫全書

洺水集卷十四

宋程珌撰

尺牘

雷祭酒

大冬始事淸霜戒寒伏惟醇儒碩徳獨步朝端帝睠天休臺候動止萬福公議之不明上下交病之也天下固有常然之理天必髙地必下日月必光明江河必渾浩而何有於異哉天子須人以爲治而不能自知天下之才故付薦舉於大臣謂其可信而付之也下之抱負尺寸而不能自達於天子故有求於先進謂其當言之於上也是皆其常也而比年以來士習浸異不以常求之而帥借力於彊宗熱援以制其上原其情則固可罪也而上之人曽不以爲罪乃越常而予之而後脇刺之風浸盛所謂異者不以爲異而乃以爲常而後公議始大壞顧某所操者狹所欲者侈偲偲焉欲自持尺牘以干動人聽得無類於守書信古不諳事宜者寔以平日素愚不敢效世俗從借力凡前所已得者皆三四鉅公一見之間特達收采所謂長牋短記未始輒用至垂成未章頗費料理故今也亦以是而望執事又聞海內之論以爲執事淸而不隘和而不流日光玉潔而監裁精明山立河行而論議勇決夫豈蚍蜉蟻子所能撼搖者用是斷然不疑自以其情歸於門墻果防察其依歸之誠賜以品題之重上官嘆喜同列驚異所懼凡庸不知自進無以稱塞期遇之意不敢不勉也然今世之士無故而得賞拔者長筆利舌躍躍引謝如不終朝而其飾詞巧譬支離曼衍猶恐卒不當人意者此不惟待知已之薄而其自待抑不厚矣夫不厚於自待之士上之人亦安用之此某所以不敢矧執事方將雍容廊廟以進賢退不肖而某之有望於元化蓋自今以始然則區區感厲又豈止今日而已邪並惟賜照

趙知縣

卽日日馭將南履長之慶惟君子宜之明府之治靑陽也明斷於其廷寛惠於其野行之三年而子男之邦則焉旬日之間連拜兩函之重其光油然其气溫然其論議卓然甚矣執事之淵源深長也一言而使眾向之所謂敏而好學勇力而不屈仁義在身而色不伐有道而下人執事皆兼而有焉向來不曠山不直地亦旣移此身返門墻矣乃不能衣穰而提贄難气以問事君子之道自今思之其有愧於齊髙庭多矣然伏讀二書博之約之開之明之所謂效其行修其禮竊意髙廷之所以聞於夫子者不是過也然省諸中攷諸外求所以自附於寡過之地者實未有焉尙惟終教之毋徒曰友之云也銜鳯塗芝之寵早晚東來當續續爲賀

李大諫

斗指兩辰西灝沆宕恭惟塡臨甫爾威望隠然下慰人心上符天貺臺候動止萬福某詹言門墻才百餘里微官所縛不能躬問起居謹修尺記爲初偃旌旄之慶某恭惟大君子愛君憂國之心至深而爲天下生靈之計甚切故辭諫諍之官臨防咽之地所欣然焉宣徽南院猶帶階廷侍從之班姑蘇髙臺眞成魯衛兄弟之國寵榮若是縉紳所希永言北固之區寔爲南徐之地腹心淮甸門戶全吳方當有事之時尢謹不虞之備然宿望甚重臥防有餘肯求赫赫可喜之名正借平平安邊之防竊聆新政已慰輿人乳哺傷殘疏瀹疾苦脫之虎口納之母懷用力此時見效惟易民庸旣訖上思亦深衮以公歸霖須說作竊計予瑗之事不逾周籥之期幸甚幸甚

胡連翁

商律浸深顥气沆碭伏惟連翁茂才含華未耀靈修參扶臺候動止萬福沙頭一別朓朒易久幅紙渠渠來自數百里不止三讀而已西門之燎時時一作何獨不恕於賢者邪抑此非君居造物固將有以處之耶果爾則可賀也不可弔諄詳之諭所願效誠但號爲大都色色陋甚何異巨壑乃止勺水安能游泳巨鱗邪某席芘浮食不足言者慈庭帥旬日一得書但邊方多事未敢迎侍白雲之念日深耳新篇逺辱如渴得酪匆匆未能一語爲謝有愧而已午未之間尙有殘暑幾爲逺器自重

與莊漕

某區區邦人蝗旱之請施行如流州縣知有使者之權斯民知有蠲租之法和气頌聲充然大川廣谷間今猶新也環顧宇內之事絲紛鼎沸未知所底夫一念之頃而不忘斯民此志士仁人之用心殆天以此責而付之也擢從庾事典領漕權亦足以占上方鄕用之意矣防江人相噬而山間之人則煮艸根以食因念淳熙壬寅民未甚病也而講明荒政如不暇給今五倍壬寅而州縣寂然春初麥幸秀近苦雨淫率發黃疽雨谷於田悉爲水漂今三布谷而未秧半嵗啖艸根率無人色而防竊縱橫不得寧居目前固可念今雨過度異時必旱種不可入後日抑可憂米石不啻萬錢而楮直則又落去春立爲一定之數若堅執至今已有成績柰何私意糾紛甫效輒罷某頓嘗以目擊利便數事言之朝內有一事乞許民間取贖全用官防不惟便微細而已楮直必踴也幸先行於一道之間蓋出入之價旣一富民初無所損也今米貴物重商賈不行農末俱病凡皆以此楮賈頗昂則百病皆起並幸孚炤

潘通判

近辰金柔气低火老候濁伏惟分治輔藩休嘉萃止臺候動止萬福某謀求當代人物於北斗以南惟垂世巉巉之髙是瞻是仰天借此來加惠鄕梓而茅屋白雲三驛城府引領淸峻無術縮地毣毣寸心而已王者藏富於民猶外府也陸宣公有言國不足則取之人人不足則資之國一日捨是無以爲上下相資之勢今富人藏粟無藝公上窘急未免以爵易之而細民凶年持倍稱之賈亦靳不與上下無所乎資而徜徉坐觀其中田野嗸嗸幾至剽刼竊聞力贊賑糶之事萬口洋溢然賂吏罔上終以計免所幸連日雨遺蝗掃迹垂穎如雲更一再雨則十分歳功矣幸菑射利者知無所待近皆發廩求售無事賑糶也志士仁人憂國卹民之念無時而已者故不嫌深言之伏幸臺炤

林知縣

白露曖空素月流天伏惟廉平異效神降嘉生臺候動止萬福某埃坌奪之音郵如斷遡遊瀫水之淸而已離離珍字曶墮幾前郁然存勞之溫昔人爲治先教後政截截有敍今亡矣乃於藍臯之濵忽見鄕飲之盛屛朱墨而列豆籩厭爭奪而興禮遜庶幾乎三代之遺矣邦人奚幸邪

趙尙書

蹙淩冰漲澤腹益壯恭惟隠然元老爲國重塡天所獨垕臺候動止萬福執事材猷學力髙出一世故舉天下至重之任常萃於一身世之下士智不足以守一缾者固所不論而中人之才僅足以辦一官趙魏之老滕薛之大夫曽不得兼之天之降材什伯倍蓰固不同若此邪勛庸問望如挈日月於萬夫之上乃一語不合翩然去之天下之士識與不識皆曰此仁人之言也故某近者有詞壽上【缺】明府云新近論思一語是陰功多少畱與云仍蓋公言也夫豈私相爲好哉某與弟瑔耕田養親何所不可乃從有司舉進士方相國典舉亦旣以骫骳之文先多士矣乃論議不齊卒從下乘故未免嶇﨑躋攀以至於此親年益髙欲雛早翼諸公憐之已足五表然不敢茍焉以嬉讀書之餘亦頗有志於當世無從晉近面請所以然者遡風而已

黃侍郎

卽日孟夏气淸恭惟表裏江淮盡歸統理帝咨良翰天壽斯文臺候動止萬福某闊逺墻仞蓋十有七年於此矣比年光靈不競海內諸老先後雕零獨幸龍門突兀東南耳延登禁近論議益偉乃淸風逸駕翩然去之今移而佩玉麟之印近矣衮衣歸周之望蓋天下學士大夫同一心也昔唐人有言陽公之在朝也四方聞風仰而尊之貪冒茍進邪薄之夫庶得少沮其志不遂其惡𨿽微師尹之位而人實具瞻焉與其宣風一方覃化一州其功之遠近又可量哉誦詠斯言未嘗不憮然有感也然而天下之事在下者類能言之而卒病於不得行亦旣得位矣而亦每有未效之嘆且夫姦宄未塞戎蠻未懾官亂未治四時不和未調五穀不熟未適才而不爲不忠也不能而托官竊位也夫日者無與於斯世也而猶有憂焉儲之於平居閒暇之時而用之於事功鼎來之防金陵幕府之盛人材之林必有足備采擇者其爲明時倍萬崇防幸甚

雷知院

卽朝雪霽江天日寒光薄恭惟伊臯魁桀日進鴻疇惟天右之鈞候動止萬福某伏拜鈞翰與臚列多種之賜焜耀光榮累百空言寧足爲謝一元之運五日而一候至十日而一气應無縮與盈寒暑以平至一於壅則一傷飛殞薄食變乃生焉睍雪未消妖虹時見此則扁盧所望而驚者相公智周萬微道參元化消息盈虛意端闔辟無從日侍函丈躬聽誨飭耳某庀役已三月催科不擾訟牒不畱日飯二升朝昬几案惻怛所孚藹然田野敎誨期望之意不敢有負焉耳臨風瞻依之至

余知縣

陽法髙懸物成仰墨恭惟采袖慶闈培埴益逺申錫有靈臺候宴啟萬福某未能拜狀乃爲眷厚先焉而來使謂至桐江卽還久之杳然卽欲走介而俗緒旁午昬與曉平因仍如是者又兩月其爲不敏爲愧負蓋有不容言者然迢迢江水靡日不瞻有不與禮文具疏者非體而炤之則何以自逭州縣吏賤如奴若夫采薇於山緡魚於泉讀書彈琴以歌詠先王之遺風顧安用低頭受縛舉頭愧野人哉然則小佚家林乃造物者所以獨厚之意不可不察得時則駕萬里一息歲寒鐵幹春風桃李其少安之某厭於爲吏久矣親老之望門戶之責是以尙此裴回終非其志也所幾嗇垕沖和亟拜召命

李尙書

稍間詗承依仰朝夕入告嘉猷之奏允當士心適有一事或可助獻納之萬一州縣輸絹闊狹重輕悉有省則今歲左帑所退殊駭聽聞論議喧騰人情不安兩稅之重民生孔艱秋租未畢夏賦已迫今身親之乃見民困極矣又從而加虐焉民何以堪或於論思之際及之寛民力而壽國脈所系非細富陽所退只二十八疋聞他州極狼狽非衛足也早言之庶幾有益緩則無及矣

浙東憲

金伏在候而楳溽未淸恭惟仗節督府雷動風行帝眷天休臺候宴啟萬福某官稟灝灝正元之气負磐磐蓋世之才投之繁劇而不亂處之防通而輒中求之今代宇內寡二盍不論思遂卽都兪乎良以天用惟龍地用惟馬役禦萬物之權變通百王之獘向也切時之論亦旣施行矣胡爲乎中輟也願堅其說以幸天下以卒殊功天下之望也某不佞朱墨餘暇伸欠仰天黙數平生輩行已倦霄漢顧獨僵臥長夕未見昕鼓最不可爲者上欺彼蒼下欺一心誣告縱橫無敢辧白區區燕雀不量其微反坐一二邑人小安所爲捲捲控稟誠欲公一言以幸海內耳某寔朝夕東向焉

唐祕書

玉呂含商金飈蕩節恭惟懷紱名邦後皇嘉貺臺候宴作萬福某於當代知名之士莫不歸心獨於執事未有一日趨伏下風之便蓋此生一欠也瑰翰曶臨片雲天落眷情醲郁藻繢光芒再拜佩之永言何極某竊謂人才有定用公論有常歸當則天心開否則人望郁方執事前日之袖手也人郁之今也人慰之然未也獻替殿中啟沃帝所則斯慰焉耳蓋天所以賦之才期之任者固若是焉而非人之私也旦旦以俟某天予迃戇莫效毫分誤渥頻仍亶由吹借心許神交寧俟識靣幸有以警防之三肅以請徳星所聚之堂慶流千載有役於此敢不肅給

回周帥

卽朝霜熟寒輕梅含春淺伏惟貫日之忠神明扶持臺動止萬福某粵自去夏爲謝之後日念嗣敬而竣坌侵薄浸墮因循至若日懷叔度夜憶眞長非詩人浪語也曶奉珍題慰荷不已每思歙山云深豈堪著橫絕闗河眞將軍哉今一柁入三邑宜矣然西舉秦北舉燕麒麟淩煙突兀東南顧當安坐雲水鄕邪幸秣其馬以俟敭廷之命某之於執事所謂愛而莫助者然扞蔽江南之功則口之不置自昔建功植烈耀旂常而銘鐘鼎者往往皆出摧抑困頓之後所向輒如意者未必有所振立惟執事張而不泰翕而不衰勿羨春光之韶穉自期歲晚之崚嶒以副士林之望幸甚幸甚

回宋總領

比辰日女度歳將更端恭惟身兼數器爲時所需爲天所祚臺候動定萬福某昔者天畀防隨輦路之塵宛若二十年前追逐禹浪時也違異未久箋墨易希瞻仰而已蓋嘗竊嘆今夫人之所謂才防竊狗盜耳寛和而有守惠慈而能斷獨不見元愷之所謂才乎大之可以贊萬微小之猶能當一面吾牓有光矣又聞之任總餉之寄者足食與兵要非難事惟能使將知忠使士知義人人宿飽而無怨挺然思報其上而不怠精神獨立萬夫之表此公所獨能也朝家以此屬公公亦以此自任吾黨幸甚某正自庸虛且復弗彊宜汰尙稽云葉爲覆耳誨簡溫厚不稱是懼髙情未替尙惟終教之

李提舉

伏辱誨翰其爲南康社倉之慮可謂深逺自非體國愛民至到懇切安能及是讀者嘆息況於南康之人身被其賜者乎某聞之里人謂徽管六縣其戶口之多地裏之廣兩倍南康乃止五千緡分撥不行措置不敷今史君甚賢或得更捐數千緡則此事可成矣執事之入覲也或少緩數月使江左九州皆如南康仍以南康已行規式下之九州則執事不朽之盛徳當與大江同其長也因謝來施不覺縷縷然捨執事何望哉

李大諫

離徳恢臺气步淸溽恭惟雍容外祠道徳天相臺候宴作萬福某聞古之大人負龍蛇虎豹之姿者與時屈信與道變化故曰龍筦納言而帝命允四輔旣備而王業昌使骨鯁大儒憂國若饑渇論議合眾心者朝夕左右則百僚仰法化流四海此多士朝夕之望也願戒舍人行且有詔

趙廷評

某文章道之末也而世之好者亦鮮甚矣君子之有意於斯也然後世之敝大抵在於捨實而采華捨易而取險捨朴而從醨無以養其源而欲浚其流不能深其膏而欲曄其光故枝葉益繁气象日落求其爲先漢不可得矣而況戰國以上乎某每切懼之而未能焉他日儻遂良晤相與出而商確之今方吏塵侵薄束縛繩墨胸次結約固亡奇也匆匆爲謝莫旣所懷憑墨遡風但有無窮之意

回崔侍郎【二】

薰風初暑之候恭惟肅將明命往防全蜀上帝嘉娛臺候宴啟萬福某抵此曶數月求所以上蓄其槃下育其荄者未之能焉故捲卷一書曉夕在念髙情絕俗惠然以翰墨先之煙霞郁興詞誼髙明區區感浣不知所諭至言興在山林則非所望於侍郎者蜀之不靖者兩年於此矣某嘗嘿計目前之可以任此者捨侍郎未見其次焉人才豈不曰有數哉舜止五臣武王止十亂漢止三傑而已唐之初造一時依乘風雲者固爲甚盛中世以來國少多艱有若韓昌黎郭中令李衛公之輩皆能赫然仗公忠而化姦驕詹威靈而服外國光明如日月動蕩如雷霆植唐於將僕洗唐於已昏數公功烈千載如生每一開卷令人飛動自古以來中原有變蜀必先亂中原旣定蜀必後平又況今日之蜀非前日比安知後日之事又豈止今日而已邪萬一此時竄身無地徙巢入闗則蜀之去天也逺去敵也近可不先定其規模一言而後行乎少年不更事之人疎率無謀老成持重之人又復退縮今推擇而至侍郎非茍然者古之興事造業者其機在於興起人心鼓動士气而已至若兵若將若財特節目耳然士亦患於亡聞也夫惟負天下之望者方其未用已足以系天下之心而其一有施設也又足以服天下之心夫未用而望已用而服以若人而圖事何事不立哉此朝廷之所以有取於侍郎而天下之所以望於侍郎者也上寛九重之顧下慰海內之望侍郎必有以處此矣然比日以來士大夫規模日陋多事之秋所與共功名者天下之英傑也顧乃小智自是閉門拒之閡上下之情失事功之防皆是物也耶律徳光雲南人飲食動息北人無不知之若北方之人以堂堂十萬之師或在九天之上或入九地之下南人未必知之也今千百載而南人此病終不可瘳可嘆也已兼之辟置之屬蓋與之共腹心者始擇不審無幾斥去安能得士之死力哉蜀不爲無人某不能盡識陳同年仲酉頗負膽气亦有謀略嘗率鳯州之人深入其地頃坐麤豪今更涉歷蓋亦老於風霜矣試召與語恐足以備采擇是以因書並及之範文正公嘗言幙府辟客須可爲已師者蓋平時敬之爲師則必用其言而平時以朋友待之者則言之用否未可必也𨿽然此亦其細者爾古人所謂內外臂指乃可成功侯誰在矣張仲孝友是事也又豈可不先圖之非爲執事計也爲蜀計也珍重道塗歸當坐鳯池而象麟閣矣

其二

歲律崢嶸寒气屭贔恭惟某官威行玉壘勢重金墉髙垕參依臺候宴啟萬福某伏自日者詗承之後嗣敬闊希然懷仰淸風則不知雲山萬疊也惠然尺素如雲墮空欣浣無涯有言莫諭侍郎稟灝灝正元之气負磐磐任重之才合四蜀之廣五六十州之眾天子所恃以爲爪牙百姓所恃以爲司命邊人所望以爲叛服者與其逐逐紅塵無毫髮可以自見孰若爲朝廷分寄一方風行八表可以垂無窮而詔罔極者耶甚盛甚盛余冀壽重以光麟閣此委垂戒

徐進士

人至惠告且致歲除之饋意則垕矣然吾人相予以義又安用是鶃鶃者爲哉自是切幸免之不然決不敢領也春風吹和萬象悅豫吾心之仁寔同此和和則爲善爲祥矣臨風不勝誦詠之至

答僧【三】

奉墨妙欣承春和道體安穏深慰間別之私名畫丈室之寶乃輒以見遺幾於奪所好愧甚愧甚永晝焚香靜對勝韻發我天和多矣珍重此意尙得面謝

其二

奉手帖欣承秋涼養道衝豫日來風露漸髙小隠山前松竹益佳一炷柏子香靜思無始以來至於今日又至他生永刼無盡自家這个豈可忘卻這个如不忘則是黃面老子囑付之意矣蒲萄爲寄尙未出世何邪沈香筆松煤謾往亦復未離人間世耳余加珍重

其三

辱手帖欣聞法履淸休所諭謹悉我方欲脫戲衫公乃求此粥杓柄邪又不知甚處有閒田地也遠寄仙果足仞意垕然神仙好虛驕指凡艸木以爲神奇誑惑世人吾獨啖棗栗耳無所用此師解吾說否徽綾一段軟宻便體聊致此誠極寒珍護

葉尙書

竊聽都人崧髙之篇乃知繡紱系麟之旦斯文天壽寧俟禱祠然某嘗聞之龍藏於淵而神靈玉藏於山而光發至徳藏於身則精密而气充天全而形壽用能天與地卑山與澤平某官正坡仙所謂絳闕雲臺總有名應須極貴又長生者久侍上雍晉參大政中外屬心玉堂催艸矣區區菲薄陳之異牋少見子晉吹笙安期奉棗之意伏惟宣慈錄其忱而略其陋幸甚幸甚

程大卿

霜淸日晏气令適平恭惟某官少佚殊庭卽頒溫詔髙垕況臨臺候宴起萬福某比者匆匆拜狀少伸燕候之誠卽日人還亟捧答翰敬承告徳所次神衛后先千里長岐已遂善達區區方切欣慰忽來專騎又墮誨函多品遺頒深仞眷篤下拜不勝感怍大卿中外歷勤勞公家成績爛然在人耳目世之不稼不穡而取美官者眾矣如大卿則眞是有欠未償也巳巳夏大卿爲郎東歸某嘗有詩云慣倚苕溪上下檣幾番風定幾番狂昔年仙去眞子今日歸來禁省郎波靜垂綸元不惡風來捲釣又何妨其下偶不能記今日亦復如是邊塵未靖朝方急才又豈容袖長臂於釣灣哉匆匆復命莫旣謝忱伏墨遡風心與云逺

李侍郎

辰在大梁嘉气趣至恭惟某官肅司畱鑰坐鎭長江人比天同臺候宴啟萬福某伏念平時受知特垕一自抵此亟飭寸箋少敍依歸之誠豈宜少後者乃未及拜而賜翰已墮前矣是𨿽百喙何以自蓋其不敏仰惟知遇之素或能略其迹而遡其心耳他人以空詞說而釣官資公獨以實政事而爲國計上知可任大事也再付玉麟之印春來塞艸綿綿淮淸如鏡丹陽門外一騎紅飛再將趣公入陪帷幄矣僉實謂然非某敢私也某力薄事繁不稱是懼仞墻不逺寧無以誨之鐘阜巉巉何由侍近一紙詗承又復不能悉其所欲陳者所祈愛身以道永翊炎圖此卷捲曉夕之私也

趙徽州

比日艸艸拜狀諒已闗徹崇聽訙後尊仰方切捲捲兵來伏拜誨賜獲詳卽日起居善狀其爲感沃不任下情賦入寛以兩月仰見區處適宜拜人被徳當如何邪其間可以興復者亦當貴以開築如其積而成山蕩而成淵委不可容人力者度亦有數大抵朝廷重於蠲賦而民戶亦易墮於因循要須官司嚴責以修復之期庶幾他日不至百姓失所望耳百姓無知但望官司蠲賦坐視不修他日賦不得蠲則又未免白輸此皆官司悞之也若夫時暫蠲閣則又在朝廷也更有一事因以拜稟新安之絹作俑於前兩政戶部自言天下無此絹也況新安不產絹祖宗朝獨加優潤乞嚴戒屬縣無縱吏姦輒變舊制過爲重闊中平之絹盡可解發則召父杜母之賜朝行而夕被矣因筆又成縷腆並幸矜體

髙校書

素商俶令丹陸尙然恭惟某官雍容壺嶠仙品自髙帝錫之休臺候宴啟萬福某載惟天生卓異之才賦之以淸淑之气必使之倡一代之文以鳴國家之盛必不使之抱膝幽吟於寂蔑之濵而遂已也世之續離騷詩窮愁聨編累簡流傳於古今宇宙間亦何可勝算然是皆賦予之薄气候之偏至若全气所鐘號爲英賢夫豈徒生之而已哉斯文行且昌矣執事其毋遜未期雅拜徒想淸風謙翰逺臨眷情愈垕恪恭穎敬寓悃悰敢祈內葆黃庭外列丹鼎奉尺一詔侍明光宮

張知縣

秋陽尙驕伏惟蒲璧安民人神函豫臺候動止萬福某頃焉具謝之後冗不孠音然區區向往不輟也專騎惠翰如獲面承區區感沃並之義役之爲民利也大矣非心乎愛民者其孰能成之況又加以義廩無窮之惠乎太宗皇帝嘗謂宰臣曰惠民之倉不可不置賤則增價糴之貴則減價糶之祖宗朝所以畱意邦本者正在是也甚盛甚盛

袁郎中

伏拜誨翰凡數百言又蒙示教掲曉邦人文檄睠言父母所以體察赤子之饑若寒者洞洞屬屬惟恐一毫之不盡大川廣谷之間家傳人誦所以詔子若孫若云仍者其將何窮夫上有仁心仁聞而民不被其澤吏格之也上有龔黃下無卓魯使民不見徳而惟戮是聞則彼氓蚩蚩安知邦君之心固如此哉輸金折絹之說非敢爲延遷計要是勢窮力迫窮則呼天疾痛則呼父母耳今旣一念一語風動雷行朝發黃堂夕周千里而斯民已被再生之澤矣此外更何求哉他日言之五事中足矣百冗裁謝莫旣萬分仰首麗譙神爽飛越

回範教授

風露頓髙伏惟雍容絳紗斯文天相臺候止萬福某久矣不復交訊然此心去來不輟也筆飛鸞立忽墮幾前誦味以還欣浣亡限建業有雙闕崔嵬大江吞吐之勝故人才不輕出出則受間气而爲命世英豪往往有儕諸生而無別或列座而小異者何幸復得賢師儒封殖而長養之此邦之幸也芳編示教藻繢爛然遂得以窺制作之盛警發多矣今編之所未及者因來悉筆以示尢幸也記銘見屬此意良垕其敢不承邪荒涼數語勉以塞命荏苒數月竟不得一好辭終當爲梓石羞耳匆匆復命莫究欲言余惟益垕珍奇以副三館之招他委繼示

答祁進士修

竊觀池陽之爲郡九華之秀秋浦之緑皆東南淸淑之所鐘也禪其秀者爲奇偉涵其緑者爲精深某嘉泰甲子奉檄校士是邦多得其雋然尺書往來至今不絕者惟靑陽葉君焉今足下不忘舊好惠然肯顧且復以長書貺之若望某以有言者甚矣足下此意之垕而某之荒疎不足以當之也𨿽然竊聞之學者之於道莫先乎務實也以實而求道則必有所入以實而行道則必有所至鉏驕剪虛最爲先務古人云徳盛而詞謙道髙而色下信乎聲色之足以害道也道與徳可尊也言與貌則不可盛也由漢以前人皆務實𨿽專門之學世以爲病然要之人懷實心專於一經白首窮年各有所得晉唐以來气習漸虛至於近代則又有專事口說無復一毫躬行體察之功者眎唐又逺矣此習不除凡讀書爲文應人接物臨政涖事無非虛驕安得事事當其宜物物中其理邪足下气淳而質茂蓋涵秋浦之精深者其進於道何疑焉惟勉之而已晉率之罪不知所逃也

回李寔公

久欲拜狀而出埃入坌因循至今又奉先貺敬承卽朝暑雨圖史多暇臺候萬福某念古道之不可復不止一事至若一書問之細所謂伏以右謹者不知自何時作此等語再拜百拜公與爲欺故區區平時於所善者及可與語古者未嘗輒用文獻之傳如左右心期之髙如左右決不以爲簡故願以是請焉自是賜敎亦幸略之前書郭翻者晉人也認稻之事見之本傳先正百韻旣得伏讀文孫雋語又辱開示甚矣其似祖也顧不足爲名門子弟之範哉汪龍溪之孫有詩名某嘗爲序其編且引少陵父子一門專美之事今於執事亦然也正科特科誰爲區別吾曹應世要當以後世揚子云自必耳顧此瑣瑣者其足爲執事重輕邪易秋之論年丰之喜足以見盛心之所存矣今時士大夫多以空言而釣官資耳孰肯以實政爲民計哉

葉賢良寘

歲晚極寒伏惟履中休勝前辱専翰布謝稽違蓋朝昏汩沒易至因循耳非忘之也不我督過又枉今敎獲詳近況之休豈勝慰沃足下之气誠欲淺滄溟而低太華𨿽然亡益也適足以賈閙耳獨不見宇宙之間和風膏雨乃可以造化萬物乎至若登名文章之錄亦非淺事體忌卑語忌俗前輩論之悉矣今謾錄一二自周之衰道喪文獘莊周屈原之書始假徐無鬼漁父問答以爲辭自後祖述益眾體格日陋司馬相如則曰烏有先生亡是公揚子云則以爲翰林主人子墨客卿班孟堅則以爲西都賔東都主人張子平則以爲憑虛公子安處先生左太衝則以爲西蜀公子東吳王孫魏國先生攺目易名猶然一律又若七發始於枚乘至曹子建則有七啟張景陽則有七命屋下架屋那復有髙標逸韻邪正使錦繡開機天章的皪而其大者體气卑弱規模狹陋已不足觀矣而況其塵言土辭鄙俗之气不除者邪近代坡仙直言吁嗟先生誰使汝坐堂上回視前代諸子殊覺厭厭無气矣足下更以前輩此言思之別變機杼然後二賦可出至望至望來書所謂三及門不見之語殆欺足下耳安有是事邪才模志業有如足下不有立於今必有聞於後幸甚

回金判院

臘盡春回伏惟自公多暇臺候萬福某自疇昔爲謝之後畚土楸梧役役寒暑近者手開廬粗免悔事余不足闗軫爲吏患不明耳明患不廉耳廉患不恕耳旣明且廉而又行之以恕則吏道盡矣奚患莫已知邪不有聞於今必有得於後惟自信力行而已爲書遣餉具仞勤渠曷勝愧荷溪毛一二聊以侑書余冀加珎以俟殊渥此委勿間

洺水集卷十四

欽定四庫全書

洺水集卷十五

宋程珌撰啟

賀江東運使

擢從庾事典領漕權仰窺牛斗之間福星移次知有絲綸之下瑞節來臨先聲霽彭蠡之波喜气動鐘山之色竊以天開興運月屬佳辰方當屯云掃電之秋罙重挽粟飛芻之寄倘陸運則調犬無序而盡廢於耕織而水漕則借舟太苛而坐斷於貿遷且曰民力所未暇言而於吾事亦將何繼自非出奇智於斜谷安能足食而人不勞要當有定畫於闗中豈特饟繼而嵗甚久事旣行而力未竭故役𨿽數而本不搖茍非其人孰任此責某官風采聞於寰海行誼輩於前修有實有聲負蓋世之名而又懷經理之具入麤入細足鎭物之量而又長通變之才自昔立功業之人必兼全軍國之略帝難其選公爲此來得相繼之二賢無可憂之一事剸物鋒鋩旣足以當其劇防國气脈復有以寓其中贊成雋功歸報明主伏念某懵不量其才力妄有志於功名百慮火煎一命冰薄頃年應舉𨿽嘗首擢於春官一日探籌顧乃卒從於下乘𨿽欲自愛明月之寶不肯輕爲莫夜之投未識提攜將安歸宿不復羨春風之力或能收歲晚之功患好爲師正犯孟軻之戒學有宗主今依夫子之尊進當求竭於兩端退乃可傳於一貫瞻言徵棨倍切搖旌士之北面滿門庭寧獨拒互鄕之子道之元气入肝膽其敢畔闕裏之門

賀邱告院

恩粲出綸職淸典誥淳化而上地實近於禁嚴大觀而來官獨稱於事簡選用惟徳班行益尊某官器量隤然時名籍甚英發有餘而不爲激厲之事虛恬不競而實懷康濟之心學力自他日之過庭賢者必吾身之有子爰從縣綬來列朝紳不知玉筍之髙但覺防衣之樂所謂榮者正在是乎子旣仕而父欲休未用誦昔人之句周拜前而魯在後雅當揚盛代之芬某自許納交日知防潤東亭祖餞行有登仙望遠之觀滿朝郊迎咸起後來居上之羨勿緩汝墳之發諒深宣室之思道之行歟嚴徐之召已急天其或者王貢之冠可彈

賀邱樞密

帝思舊防朝登大臣再領陪京一新使命旣洽周邦之願更懷異域之心竊嘗數往以知來毎嘆亂多而治少倘天心之未厭當世變之或萌必生其人以善厥後桐宮之變有伊尹殷監之變有周公浩然往聞曁我昭代方英皇出繼之始允賴範韓逮靖康出從之時亦資李趙頃者無故乃輒造端邊境之禍忽興姦臣之事繼起沔水之癰疽未決淮壖之瘡痏未消誰爲國憂恃有公在某官魁傑一老更歷三朝用捨系中外之重輕進退合聖賢之出處初同賈傅弱冠而獻忠言晚比渭濵黃髮而佐基命是皆天意夫豈人爲經綸徧於江湖忠信行乎蠻貊疇謂回紇之多詐獨諒子儀之至誠使片言而或行將百世而可恃止非或尼胡遽不悅於小人義豈終辭今顧急求於吾子𨿽志足以禦六气之辧道足以濟萬物之觀不軒不冕而內樂自榮非石非金而至仁自壽然上天之責孰任而蒼生之望方顒顧堅臥邱樊猶足爲宗社之鎭矧出臨要害固宜消姦宄之心威靈遠暢而荒服懷恩信不渝而流離復倘蜀有辟果何煩劉澭之行若黯在朝自可聳淮南之聽蔡鄙旣定晉公可歸𨿽幸憸壬之亟除毋謂太平之坐致繼自今者必有事焉吏習弛而民力窮國計空而軍政壞若是數者須公一來某自始有聞爲喜不任千里懸隔一紙稽遲夫子不動心固已得行其道矣諸生且待我夫豈剸言此猾哉

賀鄒給事

幕府防勲宸廷進律赤丸夜語防聞防狖之鳴白羽徐揮聊正鯨鯢之僇竊以安民孰急去盜爲先蓋稂莠不除嘉禾曷茂虎狼旣盡羣生乃蕃故虞書明姦宄之刑魯誓申冦攘之法非徒嫉惡亦以移風然吏道以簿書期會爲常莫知應變儒者以章句文字爲學孰能知兵自非經世之全才寧有驚人之偉績某官气姿卓犖智略雄明由言語侍從之臣爲禮樂詩書之帥熊旂豹尾仁風已扇於列城龍戶馬人美化更孚於絕域然疆理控滄溟之險而風波多姦盜之虞自昔以然不時而動萑蒲叫嘯輒曹伍以成羣水陸跳梁常出沒而爲害小施英略悉殄羣凶長劍利而水剸蛟龍暴鱷除而陸全犬豕騰歡謡於萬里下褒璽於九天某素辱眷知尢深贊喜馳慶方修於訟語鳴謙首賁於珍函開南嶽之雲煙暫敷徳意卷中原之氛防政借威名頌詠惟勤敷宣罔旣

賀趙徽州

曉朝丹闕嘗隨冠劍之塵春入黃山今照旌旗之影方念拂縑而自贄顧防蜚翰以相先有懷恭梓之言寧免負芒之媿某官家承懿學天子長才惟能沈浸於古今是用發揮於事業早膺妙簡亟簉周行雞舌含香僉共期於得路虎符分竹乃自請於爲州惟是新安今爲屏輔洞深云紫昔賢嘗慕於空山人悴煙靑近嵗不知其生聚自聽顯除之命咸興來暮之歌今者卜日開牙辰布政澄光拖練頓淸門外之溪喜色映人更好城頭之柳某無從望履徒切搖旌與田野之氓𨿽竊傾於善狀選郡國之表諒難久於偏州贊頌惟勤形容莫旣

賀正

風從艮至已占嵗首之祥璽自燕還更侈天申之瑞鰲抃方騰於廣內鴻休已徧於寰區某官受气英奇逢辰熈洽道運旣參於元化功名宜葉於泰交紫泥封五色之綸夜從天下丹闕映千絲之柳曉入班行某尙阻馳牋首勤飛翰我欲持杯爲壽莫陪樺燭之燒空公其增驛以行願副華林之設席心之所向言不能宣

賀商侍郎

光靈赫奕顯授崚嶒虎帳儲須𨿽領計度江淮之使蛾眉班綴已是通明殿閣之仙使指有華民曹亦重恭惟某官議論上到千古風流自成一家山林廊廟固亦何心鐘鼎旂常不可無我僉志所屬上意匪虛驛騎傳音柳營動色濟時之務必濟時之勝殷浩何得固辭與人同樂則與人同憂謝安正恐未免某趨承已日敬仰淸徽觀庶事之當憂豈片言之可旣事易於暫而毎難於繼兵貴於卹而亦惡於驕行且追臯防之上風夫豈計管蕭之近利然今可以論思獻納不可謂之遠臣繼此或有謀謨建明是必出諸執事

謝邱樞密

受殊異之知寧俟薦揚而後見卻紛拏之請獨能意向之莫搖旣無煩挾貴之書復不事陳情之牘是直期於古道之振夫豈徒爲世俗之云喜動慈顏誼激壯膽輒紆胸臆少露話言伏念某分無孝基必貴之資徒抱虞翻不媚之骨竊攷自修於平日未嘗輒悖於古人其爲學也脫落注牋簡斥枝葉擷百氏以自恣漁六籍以爲歸植其志也顧飭宮庭激昻气節頗欲自立於當世不忍茍同於眾人一生忽忽四十年十事往往八九失蓋年齒若孔文舉已能論薦於禰正平今歲紀如歐陽詹乃方求知於鄭相國倘或者有一旦之遇則亦何計十年之遲惟毎觀今時事勢之難已無復前塗徼幸之望弄琴徽而邀月髙謝世紛開詩卷以臨風靜陶天性惟是戶門責重庭闈望深況內眎儲蓄頗不污凡而外量气力亦復健武悵此日之可惜欲乘流而且行柰何涉世多疎受資甚僻方當俗好馳騖之地毎懷天下深長之思閉門造車嘆未盡古今之變故臨岐正轍恐復無先後之規模低回事機拘攣世法進而拱揖堦除之下大要不過寒溫退而雜遝寮寀之間僅能相與酬酢初無小異自拔常人何所見聞忽勤顧盼期望遠敎誨綢繆問念累及於親輿區處不遺於嵗剡凡所防被莫知自來念薦紙之五畨疇不能集獨師門之一履寔足爲榮某官孤忠耿於一天雄名重於九鼎有若治亂廢興之變已照燭於胸中故凡康濟平定之規可轉圜於掌上用而未盡舉以爲疑十年從綠野之遊一日爲蒼生而起惟抱負隆中之才略故淵源夾谷之事功吉甫憲周資兼文武姬公分陜身任安危敵情最深終不逃裴度之隃度戎心𨿽詐亦洞知子儀之至誠片言鎭舉國之浮一身爲四海之蔽𨿽山林夢想毎欲往而輒畱然鼎鼐勛名終未償而不已念懸冰之鑑已非世之可及況相馬之法於所閱以尢多啍啍誕誕者或取其小才犖犖沈沈者又觀其遠器不以細行廢物不以兼長望人惟是天之降才物亦多類犇逸之足或可致千里曲謹之夫不能守一缾故懷尺寸之技者多挾以爲姦而乏尋常之資者又愚而無用貪者好貨刻者戕民迂僻之士不可語圎機智詐之人難與臨大節浩浩煙海悠悠塵埃固應不快心者多焉姑用半開眼而已耳宜得茂異少副髙明又況上無公言下無特操難於求舉莫甚此時夫何兼收訖成濫取愛之至故譽之亦至未免過情許之深則責之必深懼不勝任外觀美矣自視欿然文學徒潤其身而政事乃及其人敢不佩先正之訓行誼旣修於家而風化可覃於國更當師古人之言是或可勉焉亦有難能者望神仙家三館之地正坐骨凡乏韓魏公四面之才曷應時用顧此事誰與料理恐我公終費安排或洗昏而發防或推前而挽後然下之事上猶未見於功業而上之觀下特有取於語言寧知衡聽之差悉自舌端之悞侈談無當馬謖得以惑孔明實論未孚尹緯無以動景略𨿽鬷蔑以自言而執手然許靖以不言而致身取其虛名夫何殷浩之欺世愛其實學又如張禹之誤君歷攷載傳類難差擇載念宿昔有意依歸未知承學之方驟拜舉貟之賜竊甚慚於素志終有望於嚴師某謹當書子張之紳避曾參之席佩而勿失依以有行陽鱎魴魚夫旣取大而遺細神龍蝘蜓豈其捨已以從人要當匿光景於無聞抑又付乘除於有數渴如可忍固當師後飲之人事或投機亦不避得時之駕凡昔人之所已致與今日之所得爲𨿽不敢矯激而取名亦何忍茍容而爲說能分半石髓恐可脫前生之鈍根濃燻一瓣香決不墜斯文之衣鉢

謝雷祭酒

半生學道知有門墻往歲之官獲親丈席疇意棲身於郡校忽觀除目於國師深原設職之初端有相維之意蓋內學所以表外學而小賢所以事大賢請因賀燕之誠並述登龍之幸某官气重而無浮色道長而有遠功文雍雍而可觀行凜凜而莫儷溫厚及物所至生春從容在廷收譽益富比亦徧更華序僉曰尙郁壯猷抱禮樂之大全修經綸之昌業事變周曆規模浸深念非登庸何所宣暢持槖籥之柄斯可鼓春風於一陶位師傅之尊乃能舉明主於三代系時之望非公而誰中外帥言旦夕企踵某學不加進年益見侵入而勉爲慈親急養之謀出則泛觀天下無窮之故公議所在元气隨之至於薦舉之端是特蠱壞之一未足深論以爲害要當彊力而不搖平時自保愚衷不謂適有天幸凡期年四削之集皆諸公一諾之輕比至垂成乃煩料理非所敢請也其亦有意乎吾嘗當舉六孝亷已應貴戚今欲自用一名士以報國家倘明公自今堅此心而勿變則淸風所被將何物之不沾

謝李尙書

受存甚備久自私恩期望有成復形公舉更得黔婁之壻竟合浮圖之尖開其始而圖其終與之一而繼之二防被若此稱塞謂何允惟列科見號良法方溫公之首議實元祐之盛時至如著述之名亶爲文章之選歷時旣久得人益多念昔熙寧廢於王氏炎圖再造遺制復行比年以來初意輒失下舉旣濫上視亦輕薦之者非負先進之重名受之者非得後來之挺秀寧令此選復重於時念天下廣大而多儒惟明公采擇而博取如某者容塵無韻根鈍不靈少日讀書自以不至底滯壯年爲吏此事訖墮塵埃消磨嵗時廢耗簡札學業荒落旣不能旋天地而轕三光文彩雕疎亦無以陶帝皇而繪萬彚足未涉乎詞章之籙目未睹乎制作之庭希屈馬可得數人作者多矣去潘陸不知幾里果何足哉方安寂寞之濵忽辱光華之舉邸牘至郡僚友讙言時方恍然莫知所自旣閱日景乃拜文移使公舉皆不求而得之則天下何有不可爲者某官隱若廟廊之望全然山澤之臒焚香繙經萬物未嘗入慮引紙行墨一字不以屬人窮通此心老壯一日當世有若伯仲列海內號爲文章家鳯一鳴而世尙文云五色而天呈瑞一時翰苑悉斂光鋩千古機透開關鑰等閒寶唾之落盡堪石室之儲薄楚詞而不騷淩子虛而徑度惟聚學爲海澄瀾倒影而莫測津涯故吐詞成林防紅曳白而不見雕斵欲分膏液而漬枯槁故引離膚而灌精深一言流光千金訂價𨿽龍門俯收於塪井恐溝木莫任於楹丹然已入山公之品題當不比宋人之虛劵已作投醪之醉敢云畫餅之饑某謹當蛻骨丹砂掬澑蘭室糠粃末技陶育大醇敬修可爲居易俟命功名外物當悉付於儻來道徳初心端自期於不負永堅拙守上答深知

其二

縣置一令墨綬何卑官有六卿紫垣罙峻邈矣賢愚之異懸哉貴賤之分顧謂不如欲舉以代人言未稱已慚可知允惟此法之原莫盛有唐之世憲文具在條目尙疎不限厥官咸遵此典間從下位輒舉近臣有以制史而及中丞亦以郎官而引補闕寧如今日悉定前章必侍從之崇班薦防臣之賤秩是爲盛舉宜屬眞才如某者骨坐非金丹徒在鼎朱顏冉冉漸移簿書如醉之塵淸夢蘧蘧寧到風日不侵之地徒以倚門之切不辭斂板之羞燕雀力防風輒生於霄漢龍蛇蟄穩雷尙閟於天門吹噓旣後於春工淩厲或堪於嵗晚憧憧孰問寂寂自喑不謂某官至仁根心盛徳無我匹夫失所若已實推一士未伸惟進恐後嘗試數南州之士疇非登元禮之門至如代已之章曾未多見凡昔被公之選今皆有聞萬邦黎獻豈無人哉四朝老臣誰如公者片言所及舉世曰然伯益遜於朱虎又遜於熊羆夫子不如老農又不如顏子孰識聖賢之見不同世俗之觀某謹當惟無曠瘝是謂獻納在畎畆則不忘於憂國居廊廟則必志於澤民不然自樂於山林亦思有補於世敎愚所期者但知不負於斯心公其念之或使終居於此座

謝除宗簿

授經周禮幼聞掌辧之官拜命公朝今玷勾稽之選旣虛二次而必求其上且後一辰而始及其他視同列以加優見元工之特異所慚凡陋或污淸華伏念某惟賦一寒遂令多戇任安迃朴旣懶事於犇趨吳漢重遲復恥爲於諂笑毎當退食惟歸奉親飽羣書汗漫之觀玩千古興衰之故頗激昂於意气亦睥睨於功名柰何涉世之道疎卽人之意少辧不知於非白說但守於太𨿽舉世多知禰正平百人何補儻有遇或如鄭相國一日有餘龍動春雷鵬搏秋漢物固有待人寧不如天開千嵗之逢公應中興之運略黃之形色自得殊眞觀陽鮒之浮沈已知決擇頃不緣於介紹今寧俟於遊談然他人孰假於片辭而我公獨察其孤立重恩壓頂慈顏生春某官道大而有容智明而不惑𨿽格天格帝已致十年康定之功而與賢與能益三閣招延之意自解不調之瑟浸開已迓之衡鴈避燕霜無復雲間之信犬眠吳月但生足下之犛景星明而國運昌腐粟紅而民气樂內外一通於臂指洪纎悉就於條綱方當是時宜無所事而乃緇衣深好芝檢頻頒取之布韋復取綺紈之族求之位著又求巖穴之棲人自靈蛇山無遺璞藹藹樂生於文國雍雍悉造於虞廷而又鑑裁不偏位置無爽大者旣參於帷幄小焉亦效於馳驅淹洽而有文付之論撰方正而識體任以抨彈或膺牧守之權或授澄淸之寄孰堪一隊孰堪都防將帥之才莫欺某能投距某能超關士卒之長亦見良由先正嘗有格言謂天之生才如竹之有筍顧筍方奮甲人𨿽復石而使磐然質已涵虛終必幹霄而直上此語𨿽聞於眾口我公獨得於心傳彼三吳冠帶之鄕曁百粵卉皮之地僻如淮甸遐若坤維凡在幅員咸歸任使才如可錄寧問怨尢人若無奇難挾親故毀譽莫行於左右低昂不失於錙銖蓋自更大化之初已有用正人之奏旣曰散羣而壞植又云並受以兼容心同天地之公量納江河之大攷輔政歷年之業皆告君當日之辭是以下無怨嗟咸知奮厲得人之盛近代所希上幾慶曆之時近踵淳熈之世惟玆簿領頗預纂提玉冊瑤編書一朝之大事金匱石室作千載之奇觀某敢不俯述舊聞上酬隆遇然此時鴻筆豈容防夏之一辭惟他日靑編當贊臯防之事業獨念某偏親九袠百懼一心或於畿甸之區稍便斗升之養以國士待以國士報敢謬爲戰國之言亦夫子步亦夫子趨眞弗畔孔門之道

謝除編修

宥府萃編四員二省化工特異三月再遷自冗至淸以榮爲懼竊惟是職實始本朝由慶曆而命名迨元祐而立額專記系時之政仍修局之條泛眎從來多處名勝如某者道不足以獲乎上行不足以信於人惟知不負於初心或可仰承於異眷竊以觀人之法振古所難夫子或失於宰予姬公不盡於管叔然而或以一言決其終身暫接顧和卽許州中之令僕初逢裴楷輒稱天下之銓衡或指此座之當居或斷吾生之尙見或一語而知功名之蓋世或微視而期文章之瑞時是皆得於論議之間亦或覘於辭色之頃嘗竊嘆於是事不復見於今人疇知我公獨全此道伏念某才莫當於八面气莫蓋於萬夫風采無以聳聞議論不能通達𨿽鄧禹有功名之志而謝安乏經理之才防蹇三十年徒行犖觕騎鵠八萬里孰指靑防漫仕斗升奉親朝夕少已抱蓬蒿之念行當尋水石之盟防我公之顯庸仰炎圖之再造層陰解駮麗日巍煌宻山之玉防昆吾之金刀咸歸奬拔方壺之神芝汾陰之寶鼎盡入選掄可自棄捐果防收采銅章再考俄防內班玉牒九旬又洿超授泰階兩兩眞仰近於相星公府潭潭如夢遊於仙館念所不到恍若奚從某官淸和兼往哲之風沈懿有公輔之體先漢人物傳家不數於韋平中興名門我公獨繼於範呂姦臣旣殛朝綱一新痛塞幸塗尊用皇極發號施令孚於有眾之心登正黜邪一本至公之道季珪用而貪墨革房琯相而風俗淸上焉以道而事一人下則以身而儀百辟兵與民而均惠遐若邇以同恩根本內深精神外憺頃特有聞耳今幸親見之競畏卹災講求蠲賦若民生之休戚幽隱具知凡吏牘之姦欺纎悉莫遁旣幾微之已熟況襟靈之素髙豈惟破竹之不畱所謂迎刃而輒解萬世治安之防固已建明三邊扞禦之謀尢爲周宻粟滿野而塞自實兵籍而家在邊久焉當築而末成今皆屹立而相望而又戎器精利軍容肅齊以此固疆殆將摧敵指防諸將蕩定中原天或從之事不難者念辱秉記司之筆當盡書經武之篇然而職叨列於樞機論竊聞於廊廟漏省中之語漢法不容代旁對之言嗇夫可監自非信之至篤安能用之不疑然牛倍其芻或反疲於羸牸而魚設之网亦何取於離鴻某敢不嘿守如瓶思不出位問焉而後對寧勦說以犯嫌退則曰無聞敢騰口以爲利至若茍有聞見亦當亟以啟陳如懷隱情是孤隆委𨿽然終恐不勝於任使必將自速於愆尢比顚躓之已聞豈生成之始意因控大鈞之謝敢伸小已之私比列朝行適多偏侍惟某有母其年獨髙生於戊申八十有八求之族黨百無二三家本冰鄕日懷云塢營釡之日已短侍履之日尙多遂其終養之心假以便安之粟某欲報之徳莫宣諸辭嘗因世道之遷具述人情之變善柔可喜徒能附勢於平居剛峭難親或可同心於緩急願保松筠之操仰酬雨露之恩

謝執政

期年濡轡未睹殊功一日敷緡亟還舊列久矣仞墻之去重玆化治之歸有心爲銘無辭可寫伏念某妄嘗有志懵不自量所信惟書初謂古可追而今可變旣投非玉遂欲水之北而山之南忽光華千載之逢乃特達一朝之遇援不由於尺寸拔輒自於尋常恍若仙遊嘗來天上俄焉夢斷又墮人間況自引蓬萊之風寧復近長安之日拊黃粱之枕已覺皆非還赤水之珠乃驚故在孰爲此者豈無自哉某官久握政衡深原治體謂百年南北未明離合之機𨿽一日天人已底和同之應思汔中興之業聿圖可用之才況久矣舊疆尙使復還於圖籍則已收下士豈容輒外於陶鈞惟吾心素定於權衡故人品豈差於冠履念昔年將母恨已隔於三生顧今日酬恩願豈忘於九隕斯文未墜此心奚窮某敢不登白事之堂思招才之館驚嵗華之晚矣念志業之茫然皎日行空遇不儕於餘子白水可誓報敢同於眾人

謝丞相

粵自往冬甫還使節曾未滿嵗疊拜除書矧如紙尾之衘端若冰條之結孰司元化稽首我公伏念某生於沍寒之鄕稟此嚴凝之气少從諸老𨿽欲自期於古人壯困長途無復有志於當世望絕觚稜之雙闕夢遊煙浪之五湖蓋經百戰以無功馬亦憊矣若欲一鼓而作气人皆難之乃大明防揭於中天而沛澤滂流於下地半世土牛之鈍一朝雕木之飛友朋相慰而誦言道路旁觀而嘆息某官自臯防而後與伊呂者侔環觀嘉定之規模宛若建隆之气象蓋中興九十載塊土未還今山東二百州版圖日至一鏃靡煩於力戰銖錢不費於大農獲元丰受命之符鴻休掩古典辛巳明禋之禮祥光燭天牧人屢獻於丰穰太史頻書於大有顧千年勛業已如赤舄之明而一念忠勤更切緇衣之好有如孤卉尢軫至懷謂其自入恩陶行將十載憫其尙墮塵土孰借尺梯𨿽幸其齒髮之未衰終憐其日月之易逝必也養其平生不屈之气庶可責其他時有爲之功是以不限尋常用昭隆特聞者爲之興起受之寧不激昂其敢不長懷未報之恩益厲可爲之節彼皆越石也率無厭而負齊相之知當如公晢乎不以仕而畔夫子之道

壬申冬至

隋朝有制肇三呼舞蹈之儀唐室盛時侈萬國梯航之貢矧璧奠肅璿穹之嵗而金穰開寶典之年天挺人英慶同國祚某官稟正元之气旪平治之期靜以合陰陽之和動以應風雲之會金蓮視艸玉案橫麻碧落天髙望五色非煙之彩乾元殿下領千官仙仗之班某自墮凡塵心依愛日鹽調鼎已占梅信之先春冰漲蹙淩更挹湖光而爲壽

癸酉正旦

帝車回寅天籟動震記楚俗懸葦之旦續詩人獻壽之篇某官翠閬班仙紫微天近龍樓風迥樂聞九奏之音雉尾雲開燈映百華之彩芝泥香潤椒頌光浮某偃蹇松寒稽畱梅信借一气薫陶之力散五湖浩蕩之春麟鳯來遊玉案遙瞻於瑞牒狻猊不動金鑪長惹於祥煙

交代朱寺正

雲橫墨嶺陰分同社之楡日射金門轡接朝天之騎乃一官之授受又此日之後先天其從之人所欲者某官髙明而忠厚敏給而惠和四海名門旣搴華於地望六經正統更孠譜於家承爰求人物之間遂列班行之上頻年趨陛夙殫父敎之忠一日分符復在先遊之地悵英風之已邈乃遺直之未忘有此象賢付之便郡方諏辰而布政亟攺命以乘車梅破溪橋好載馳於澤國柳濃禁籞看促覲於天墀某飛粃在前匿瑕有待此時執贄姑寄意於筆端卽日過都尙論心於關外其爲詹詠莫盡形容

回交代

心如指斗蓋幾年在君子之旁袖有更書乃今日繼賢者之後墮在明月之素瀏如淸風之和仰惟古人金石之交寔爲異代云仍之好宣之尺牘悉其寸心恭爲某官以五百年名世之才值千一載難逢之會章明竑偉以養其器峻潔亷厲以方其身小試鋒鋩賸有聲價今當謝去肯復畱鱣集之堂行且召歸卽穩上巢鸞之閣某資薄而難任根鈍而不神忝竊一官徘徊十稔懍後圖之莫計賴前事之可師秋水芙蓉行且望精神之峻嵗寒松栢當益觀風誼之髙

回請舉士人

朝廷重進士之科郡國舉興賢之典蓋將備邦家他日之用夫豈爲裏閈一日之榮況夫學成而行益尊實充而名必著此固自然之理初非適至之逢伏惟新貢省元厲志起家壯懷許國頃嘗少卻今當怒飛行見發紓深藏條具大對陋孫之曲學同董氏之奏篇凡異時得君而行之皆今日悉意以陳者斯望不淺吾黨與觀某猥辱曳裾更廑防翰徵騎衝梅香而去勿遲帝所觀光之行靑衫趂艸色而歸當致郊外稱迎之喜

回龔撫幹

防謝去靑煒徐驅凍解東風未覺馬蹄之滑梅開北岸更添詩思之淸方此春時宜於徵斾正欲一介問行李已驚五色墮珍函借甚先施凜然不敏恭惟某官如九苞鳯出而宇宙文明如一角麟生而史冊書瑞石渠流水淸泚蓬山雲气霏微是皆神仙之巢以俟名勝之士當年爭看研得廣寒宮殿最髙之枝今日共期著在紅塵風日不到之地某器薄難用根鈍不靈方自深倚席之慚敢例發無氊之嘆丹陽門外當爲三肅之迎舞雩亭前尙快十年之讀

回冬至

曉瞻天闕云有祥光晝候曦庭彩舒羨晷歷七日而始至萃百嘉而對時某官徳稟陽和道隨剛長惟其神而莫測吏畏層冰凡所欲以皆從民懷愛日人望攸屬帝祉匪他某學愧時新心驚節換幸一官之所好悵百里之相望修履至之儀已慚落後拜璜招之賀所願居先

回程知縣

制錦亡功未能滿秩司綸有命忽拜誤恩忝冒惟深吹噓不淺屬方叢於百冗曽未奉於尺書顧垕宗盟特先華翰髙誼凜松筠之節英文絢桃李之容至若儷詞益慚過禮中牟課績已騰尢異之聲密縣徴賢行有同朝之喜

回魏少監

退朝花底嘗同輦路之塵問訊梅邊行看仙舟之舉愧濯纓之在後辱摛藻以相先敬觀陳義之髙伏想論交之垕某官鄞江秀气相國名家遡其淵源已漱詩書之潤見諸盤錯復髙政事之科中外踐敭勛庸赫奕念不見者滋久盍遄歸而勿遲魏闕天髙已新承於雨露吳江地近更孠聽於風雷某甫畢三年所期一障防拜九霄之命俾司八郡之儲優倡劣隨諒難追於逸駕告新必舊庶不辱於前芳

回嶽運使

千官拱闕嘗托好於連廧列遺建臺復分輝於鄰部方襞牋而自幸俄蜚翰以相先風誼亶然菁華賁甚某官奧篇如響迅筆不休年少而達時宜未多才子機明而中事會不數新丰自登文石之班丕簡嚴宸之眷踐滋久聲實浸宏亟正星闈俄參樞極念方漕闗中之粟遂輒爲江上之行荒碑慨想於前朝老卒尙談於先烈趂緑徧千門之柳正好朝天看紅飛一騎之塵卽催召驛某僅存餘息寧復他圖甚矣此行茫然後效書來吏部如聞鸞鳯之音云莫江東姑徹鱗鴻之訊

回陳制帥

制垣授任郎宿騰輝玉帳參籌萬里已經於長算紫庭弄印連營就畀於中權形勢增雄威名大振竊以自昔荊襄之地實當南北之衝力戰而爭則魏吳爲角立之勢相持以固則羊陸有堅守之規合此兩路之權爲今一靣之寄其任甚重有幾可乘必得兼人之材用張復古之烈某官英猷蓋世勁气幹霄筆陣堂堂長焰未多於李杜詞壇廩廩短墻何有於曹劉幾年懷經濟之心一日赴功名之會含香覆錦小銓疏渥以通班帕首腰刀大將趨庭而稟命兵民輯睦號令精明迄成方召之勲入接臯防之武某俶聞異數深激懦衷愧慶櫝之方修荷珍函之已逮宿好爲垕日望有聞安用昔人艸尺書而招贊普當從執事磨翠墨以勒燕然

回趙鎭江

制閫疇功名藩宅牧控吳引楚一江實防於風寒就日望云千里密環於畿甸地嚴屏翰任寄腹心某官雅度恢宏雄材卓犖銀潢疏潤偉儀表於諸劉玉海觀瀾標文章於仙李屢騰治最早簡宸知幾年懷經濟之心一日赴功名之會舞雞半夜擊楫中流開督府以總師奉皇威而敵愾西陲制勝方圖淝水之勲北府選賢更倚長江之重城髙鐵甕日望淮陰計日幾何細數淮南之木收功在末須犂老上之庭云云

回癸未前三名

比承迃顧始遂披瞻更塵藻繢之篇曲示綢繆之意劃若虹霓之下飲爛然珠貝之橫陳誦詠以還佩服何已某官才全而气垕學博而行醇平時自期古人惟涵養之有素一日流聞天下宜聲名之不凡豈知世俗稽古之榮但喜吾道逢辰之幸某偶不遺寶玆獲觀光公孫子務正以言已深慰於吾黨陸宣公不負所學更遠紹於前賢

回丙戌前三名

讀蘇公之論觀仁祖之朝四十二年凡十三牓登一二三之鼎甲得三十九之偉人不至三臺僅止五士蓋選防悉孚於人望故登用不專於科名由是而言得人乃重以今凖昔胡獨不然某官學老而才雄气和而色正惟十年豹養霧雨於重山故一日驊驑追天風於萬里充其可至端未易量猥辱臨門更煩染翰凜若寒松之誼爛然春藻之華某嘗試已昏何堪再割獨幸冀北萬羣之地猶識窪濵八尺之奇然昔日杏園常自慙其末至顧他時雲路更快覩於先登

代求陞陟

服役甫爾未效毫分陳情卒然不知倫等念前賢以終朝而防士故通國以古道而望公推聖門長育之心破世俗故新之論遂陵彛分輒露愚衷伏念某學愧師承訓遺先緒厲亷勤之操而恥爲表襮之行懷事功之念而不萌競進之心平平自甘赫赫何有終更劇縣服貳偏州適當文制之新復取參承之舊豈特受約束於下吏固將觀道徳於暇時蓋代聲名依歸不記嵗月大府條教犇走方及朝昏寧知旬浹之間實滿生平之素某官典刑諸老事業六經向來拱挹指防所謂風行而雷厲今則起居飲食何妨日晏以春溫方當宣暢皇靈灑平宿憤漆降王之首冰鐵障之山汛掃宮庭修復陵廟百官迎於長樂之驛一人待於望春之樓解帶逍遙鳴玉暇豫永贊無爲之化丕昭不世之功倘於此時不入鈞造則將他日浸隔化樞賜嵗員褒表之章應銓部關陞之法顧豈乏揚州之三表然不博淮東之一言𨿽窶人無以得金而孺子或堪進履待太平於桑楡未移之頃豈他人能望恩光於臺星同色之時自今日始

代與馬帥

李將軍之威名亦旣聞矣郭令公之風采行且見之僣陳吞鯉之書少伸執雉之摯恭惟某官家傳忠誼之學袖有韜鈐之篇百萬騎精兵運之掌上數千里邊地在吾目中粵惟金陵寔號天塹復河湟而定闕方將圖進取之謀由唐鄧以趨京詎止作安全之計得人足任斯事非公將付之誰𨿽嫚大漢乃舊匈奴固已赦而不汝問然聞中國得新名將自不戰而屈人兵中興之功指日以俟鼓昆陽一戰之气誰無怒髮之心策曲逆六出之奇獨有運籌之略當再見麒麟之象豈復聞衞霍之名某竹節生孤桐心半瘁少年彈劍固嘗睥睨於功名壯嵗佩韋終以銷磨於日月一官庠序兩換年華行趨絳幃之間伏謁玉帳之下允惟虎首燕頷封侯之相要是奇才此豈麞頭防目求官之人能成大事毎深嘆於流俗乃甘心於腐儒惟求操筆弄翰之工烏睹出將入相之事當五馬渡江之地謬典文盟於三鱣講席之餘願觀武備

代上倉使

蟻甕浮沈何能爲役龍門突兀乃欲求知占義命之屈伸系聖賢之好惡竊以上之人未嘗不思得士下之人未嘗不蘄致身由多奪於動搖之私卒莫遂其交求之願還立法之初意掃末俗之頽風時可言而人不言夫是謂之自棄上欲擇而下亦擇貴於得其所歸某知有聖賢之門頗懷宇宙之志冉冉嵗月悠悠塵埃丹砂遠而俗骨難仙春艸短而饑腸未飽甫脫身於棲棘復屈意於酤錢斟酌斗升無復難涯之量沈酣糟粕安知至味之醇望淸流何啻雲霄對故書幾無顏面非巨臂特掀於泥淖則此生終墮於塵埃一紙春風𨿽已破梅花之白九華仙洞尙冀逢桃實之紅諒有意於度迷津之人決不惜於畀長生之籙況他人合浦之珠已去而我公荊山之玉尙存終於與人而已焉必其當我而可矣某官學有定力語無遊言容貌不形發和气於脫略邊幅之地精神滿腹斷大事於從容指麾之間嶤然忠誼之門隱若廟堂之老不負聰明之寄能持刺舉之權凡被薦敭盡由特達從當所得卻當所拒請者不報與者不求遂令宰予朽木之資亦動顏回鑄金之念惟大化之無我寧寸荄之不春決意依歸自忘晉粵片言防士公旣無愧於古人一節事君某豈有他於異日

代賀蘇提刑

出節內府衣繡外臺不犯於有司已仰好生之帝舜以長我王國更資式敬之蘇公付以畫一之條仁哉九重之意竊以爲郡者九部江之東封壤袤延民風錯迕若建鄴當塗之鎭其民務本而少爭如新安桐汭之區其俗尙鬭而好訟自餘五郡略同二邦夫豪右之吞細民與官吏之困百姓玆其常也此乃不然富民則持州脇縣而誣訴其長官貧人則負貨侵疆而幹陵其大室固有不盡然者是則抑何多焉厥今一道之平有所托矣如前數者之患寧足慮哉恭惟某官寛博而惠和亷茂而峻整醇醲陶育申申故家之風寛大布宣循循儒者之治列宿分躔於天上福星屢照於人間謂物情覆穽浩乎無窮而吾心止水淵然何累天討五用人無一寃論朝臣列等之功豈須代日當刑侍擇人之奏必合上心某學淺無津面慙當講代去𨿽無於幾日不治已積於三年自讀除書日望光華之赫赫亟修函牘少伸宿昔之捲捲

代回林大卿

峙糧論最部竹疏榮細柳千營已飽宿春於淮甸驚濤萬里更煩密防於江幹聞望素孚封圻增重恭惟某官老成宿徳康濟全才亷靖持躬合君子溫溫之度慷慨遇事有古人蹇蹇之風惟朝廷深知其長才故麾節幾徧於寰宇念邊功之方起仰餉事之獨髙𨿽正借奇兵要當百萬騎之精甲然更資妙略亟從十二車之後塵有詔自天寧俟已日某違離未遠誦詠惟深姑以徹聲愧書詞之不腆但知借潤望徳宇之非遙

代上淮西總領

注倚深寵靈超卓宣王欲中興周室將還文武境土之初劉晏以戶部侍郎兼領江淮鹽鐵之重儒術行而天下富正人用而朝廷尊竊惟治功方起之時必有魁壘非常之士卽平日施行之事卜他時運動之機不有若人何能爲國某官笑談樂易體局方嚴六經之間有格言自信者篤三代之後無直道獨行不疑屹若王人之尊全然禦史之日時方多事公不得辭顧出簮彤管入侍翠帷雅稱甘泉之法從然北限兔山東臨楡海實本中國之故疆胡爲將軍之去禁庭正欲令公之示回紇爰疏內渥俾宣外庸𨿽少遲趣行有詔之徴姑以示如在本朝之意百辟聳明時之公論三軍喜天子之加恩簮槖論恩上固欲以自近錢谷出入疇能寛此顧憂萬竈煙濃粒粒宿舂於云子千艘漕至翩翩結陣於風帆問桓彛吾可無憂知吳起士不忍畔當如蕭相國給饟終定於關中肯若王茂洪爲計卒負於江左某徧行宇宙獨見華嵩知地足依決意來此一枝烏鵲消淸樾之幾何萬里白鷗喜恩波之愈闊薾然奔走之困忽此光華之逢𨿽不得挽五石而效前驅或可以畫半籌而裨末議陳篇奏記而希薦牘何敢謬爲空言扈蹕參乘而還上都會當紀此盛事

代上李提刑

學未習而傳正犯曽參之戒道得統而正幸知夫子之歸遠依數仞之墻借有一尺之牘恭惟某官南州人物之冠先朝名誼之家詩書禮樂獨抱大全法令憲章特爲餘事粵自依蟾而得藥便當問斗以乘槎自作徐飛不爲猛進常賜錦被明光殿中防著繡衣番陽江上一散九郡春風之賜又看中天促詔之來何日發汝墳會起華林之待半夜見宣室不知帝席之前

代上宣撫

彤墀授節紫塞開牙內專執法之臺外制元戎之閫名動江淮之艸木膽寒沙漠之君臣向非一得社稷之臣夫誰兼任軍國之事某官忠精惟一術略無雙筆陣獨掃千人軍特其餘事胸中自有百萬甲久矣全模當余分閠位垂盡之時正忠臣誼士思奮之日念昭王南徵不復之事孰不痛心讀晉人諸陵重修之言猶有生气有若坐忘嬴秦並吞之憤何異甘爲恵懷無親之人是事要必屬公而公亦以自任昔也驅車出境此敵盡在目中今焉緩帶輕裘奇兵不出堂上士無定勇有善將則十萬貔貅地不在雄使長淮亦百二形勢顧中興實關乎气數而此心將格乎神明得人若玆何事不立下杜陵滿眼之淚此志已郁百年整祁山六出之師至公乃能一舉某濫膺世祿粗守官箴未卽巖瞻徒厪斗仰三沐三燻而奏記少伸初贄之共百戰百勝以勞還行睹中天之業

代賀錢丞相

中興而來命相不知其幾名臣之選閱史寔難其人亶思如公亡愧於古昔在乙卯之歲始有奸夫之萌昧冒匪材隕粵敗任萬事方虞於隄潰片言復動於兵端百年扶持一朝破壞外滋敵侮內失人心邊州之痛毒方深沔水之癰疽繼作人起衝冠之憤勢如累卵之危搢紳畏縮而不言艸茅激烈而無補惟國家涵濡之久何忠義摧落之防坐閱十年曽無異議頗憶往歲嘗諭以書謂來契丹之兵皆以延廣之故彼聞甚怒某視若無忽起公來殆由天意某自幕府之旣罷會考秩之亦登解綬秣陵假塗京口適張公之防將借幅紙以爲容拜光儀於再見之間聽論議於數言之下泛及兵中之梗槪仍叩淮壖之詳諄諄憂國之詞懇懇濟時之意思所見之人無如公者退卽以所聞誦之諸公已而某參選亟歸閱日未久果聞偉事寔出明公不煩神矛已授俘首彊敵膽落始知朝廷之有人薄海風馳但見閻閭之起舞允念此舉足垂方來某官气勁而色和仁溫而義厲有文章而又聽規諫素富貴而實處貧賤故能談笑之餘遂成勛業之茂然天下尙有當爲之事而君子毎貴圖終之功顧能言者未必得行之可以行者恐不得聞也某宿有經營之志中多齟齬之謀百一未酬五十將至髮蕭蕭而漸白心炯炯以徒丹望我公之有成匪仞墻之私慶蓋功名一念誰獨無也而君臣大義如何廢之念丙寅之秋下薦舉之詔濫與五人之表嘗控一日之私昔固嘆知音不遇焉今能握造化者誰也儻有士而不用公寧拊髀於他時因獻言而自媒某則汗顏於今日

代上執政

觀天地之間陰陽和而萬物遂由廟堂之上股肱良而庶事康坐令九隕之蹤亦被更生之造竊以致身固爲不易得時尢其甚難孟軻莫任於齊卿夫子不畱於魯相獲其位者幾何人哉至於峩冠公卿鳴玉殿陛諫或以爲誹已行或以爲招權有位無時行道安在某官以太公釣璜之望膺髙宗圖像之求作礪之金百鏈而愈剛乘國之航久操而益固養松栢十年之幹收驊驑一日之功自昔君臣之相逢毎貴功名之來晚聖神當寧禮貌大臣言無不從事皆參決旣致身之若此又得時之如今矧復聞望足以聳縉紳論議足以安社稷內拊百姓外威四方上使星辰晝夜之順行下令鳥獸魚鱉之咸若素懷所蘊有識共期太平之功昕夕以俟某文塲防洿宦海浮沈縣綬方更朝衫濫著丐外自效臨遣爲榮政方田裏之安變乃庭幃之起正含辛而陟屺俄會課以陞階顧軀殘莫任於加恩殆魄定敢忘於懷徳深惟昔者有感今玆頃纒繐帳之悲與睹衮衣之盛開千載從龍之會動四方結綬之心幸際光華忍甘寂蔑某宿依墻仞今幸鈞陶覺山川日月之頓新已見臺躔之正與艸木昆虫而咸喜豫知霖雨之來

代上李安撫

少常伯之司民頃綴玉班之末小諸侯之述職今依節制之尊齊戍甫臨漢符近合少舒心府恪有詞函伏念某嬾事貌言安行命誼夤緣薦牘防洿周行簿正大農承聨外府備殫綿薄亡補毫絲自詭牧人乃叨乘障眷言古括允謂近藩溪山信美於他邦賦籍已朘於諸邑垂簾煙雨寧復夢騷人之詩滿案文書徒自笑俗吏之事急之則徠怨讟緩之則乏經常訟牒紛紜漫名道院調度鄙薄眞成陋邦右走臺左走溫適當空道陸須車水須艦殆無虛時斗大一州簧成眾口匪私臨照曷任調胹某官擢秀大江之西接武前輩之後如晏曽之公子公實兼之若劉孔之弟兄人所難者請違雙闕東防三吳一封辭彩仗之紅雲千騎破鯨江之白浪萬壑盡歸於紫筆羣盜已消於綠林𨿽蓬海山髙難久駐崆峒之仗況若耶風快看亟參紫極之垣某少而讀書晚方試郡敢不自力少償平生取能吏健決之名恐非美意守儒生撫字之說惟有一心

代謝舉陞陟

幸有醇醪可均卒醉肯令羊食不及禦心上施平施之仁下激感恩之報推是心而以往知何事之不成伏念某懵不自量妄嘗有志空懷意气欲爲汗漫之屠龍自分力能終取桓溫之棄馬本乏題輿之素望敢嘆日官之又原誰遣此來恃有公在伏堦除之下曽未幾時望門墻之髙不勝宿志人謂晉粵已亦淩兢一朝而防十人𨿽未遑於精擇後至而亦二食終自愧於例防某官道務曲成心存兼善參天傑幹多由雨露之恩涸水凡鱗亦借風雷之便粲來褒衮凜若刺芒胸中之長缺然宦業安在天下之事多矣世故未諳不屑誨之庶幾可耳某敢不避曽參之席書子張之紳髙明盡鉏密栗求理挈故疆而還宗廟看卽成平一之功收多士而入鈞陶願終在生成之數

洺水集卷十五

欽定四庫全書

洺水集卷十六

宋程珌撰致語

建康鹿鳴宴

春日下詔書處處搜揚巖谷秋風動霄漢人人振刷羽翰一登天府獻賢之書洊講公堂勸駕之燕南則七閩韋布之地東則三吳文物之鄕凡戴堯天盡遵周典惟是千年之王气實爲六代之帝家自控長江十萬之師不減秦關百二之勢起一世明堂淸廟之老秉九州繡斧金鉞之權適當大比之時來主賔興之事且問春官羣試看有此金陵座主無豈非多士之獨榮懸知他郡之難比新貢省元天與一段秀气身負千人雋聲能賦爲大夫上薄楚騷之光熖明經補髙第下陋漢儒之異同幾年結就云梯今日來遊月窟捷書夜至慰辛勤敎子之慈親課誦更闌動多少笞兒之鄰父粵有回翔舊舉騰踏英遊家家自握靈珠步步同登寶塔某官百尺竿頭饒一步千佛經頂上三人傳誦人間縱橫禮樂三千字徹聞天上卓犖聲名四百州要從白鷺淸溪卻步紫樞黃閣不但秦淮一條水寸波不驚坐令淮甸二十州髙枕安臥腹中自有百萬甲筆陣獨掃千人軍恩意洽於營屯已嚴武事禮貌優於庠序益振儒風爰因暇時更舉縟禮屈金鼎調元之手欵蟾宮得意之人平時俎豆雍容已宣禮樂詩書之化今日尊罍閒暇更將笙簧幣帛之誠其官列宿應郎官使星臨吳地前朝相國之冑風采自髙中興名臣之家典刑故在並擁皇皇之節來光秩秩之筵旗幟精明賔僚整暇況坐中有鯨海釣鰲之客而席上皆玉堂吐鳯之人舉酒一言來年三月大宗伯以姓名來上新進士肅衣冠以前序立大庭躬承聖問毋如公孫子之阿世其如轅固生之正言凡異時得君而行之皆今日悉意以陳者又況石城虎踞鐘阜龍蟠雙闕崔嵬大江吞吐代生人傑气稟地靈老鳯飛來尙想半山之松竹靈鼇穩占猶聞東閣之芝蘭何止狀元宰相之有人且復熙寧紹興之近事勉光前躅無遜昔時相期來春好在魚翻三級何妨今日且作鯨吸百川气壓江淮事光圖牒幸侍北門之宴請陳西郢之詞

河南貢士紫萄詩不比尋常貢士時一老堂堂彊國棟四筵濟濟瑞庭芝傳聞座主趨璜召恰與諸生赴詔期宴罷瓊林如謁謝請君懷刺鳯凰池

建康春敎

虎城龍阜控長江地勢之雄鐵鉞雕戈侈太府軍容之盛𨿽在聖朝偃武之際不妨春田搜事之常某官制九州之兵擁七尺之節聲名動蠻貊頃時嘗問於度年威重懾單於他日更詹於漢相三年管鑰四治戎行百將同心三軍一勇動搖山嶽呼吸雷風蛇向敵而蟠隱隱圖中之八陣馬從背而出片片面前之六花進若電馳退如雨寂幕府山北空餘當日武帳岡朱雀航邊不數昔人麾羽扇而又適丁今嵗一整常須十萬張穉角之弓三百步僕姑之箭熊旗兕甲影搖汴水之波鶴膝犀渠光奪燕山之月士气益倍日暮未酣然萊公乃出塡北門恐不免使人之問使中令若防決巖廟必令知中國之威某等久窺投壺之歌頗諳舞劍之樂輒哦韻語助喜凱旋

朝來百鼓殷軍門知是元戎肅萬屯殺气直摧龍尾壘英風逺薄鬭場村從今吳卒精成勇卻看燕兵脆可掀好入廟堂裨聖略指麾諸將定中原

聖節

乾道盛際夙開夢日之符嘉定熙辰載葉旋幹之度欲獻魯山之曲盡裒嵩嶽之呼恭惟剛健法天淸明若日櫜弓戢矢陋秦漢之武功履革衣綈躬唐虞之儉徳邊人革面外服易心形气葉和淸寧並貺五穀熟而人民育三光全而寒暑平米斗三錢端類四年之貞觀露嚢五日又當今歲之千秋無懷封山黃帝禪亭長見太平之盛子晉吹笙安期奉棗莫量汗漫之期某等際運半千去天尺五慚無妙語仰奉昌辰

雉尾差參寶扇開九霞雙闕聳蓬萊霜淸法駕黃金殿云擁仙班紫玉杯天上剖符初繞電人間作頌已鳴雷長生紀籙知多少瓠子澄淸一萬回

王母

奉玉皇之寶篆有王者興翻佩女之云旂來人間世𨿽縹緲虛無之際皆涵濡覆冒之區遙瞻於穆之尊密獻長生之訣恭惟來從仙闕下撫塵寰土圭測而陰陽和宸極正而璿璣運農祥霽色景緯宣明天無風而海不波星連珠而月合璧時也淸霜戒曉愛日烘晴桃開十月之花梅綻小春之蕊堯眉誕秀舜目開祥爰因閒暇之時共享太平之福上奉重闈之壽下均四表之驩已聞嵩嶽之如呼又見羨門之來謁臣妾胎身仙骨結屋銀臺𨿽周穆王張宴於瑤池間從屈致而漢武帝塗香於華殿竟未垂臨惟眞主之應期寔上帝之有命故蓬萊三十萬餘里不憚其遙而天皇一萬八千年願先以告洊敷鴻寶益衍龜圖

靑烏防餌海邊來報道羣仙浴佛回玉侍雙成開翠箔云冠七勝下銀臺萬年黎角丹方轉千歲冰桃花欲開更待丹成桃熟後卻來親奉紫宸杯

前筵勾曲

百世基圖光祚聖神之主九天雨露恩濃帝王之州上奉臺顏後部獻曲

醉蓬萊

望皇都淸曉瑞日祥煙洞開閶闔一朶紅雲映重瞳日月萬歲山髙九霞杯暖正想宸遊洽絕塞庭琛重闈天笑年年仙闕韶鳳徘徊蒲魚演漾鎬酒恩濃龍蟠建業玉琢麟符分付人中傑奠國安民持將祝壽樂作君臣悅看取頭防押班稱賀明年天節

後筵勾曲

天容不老千齡已祝於堯年地限無邊四海均聞於舜樂至和一鼓萬象皆春上侑淸歡後部獻曲

茶詞西江月

歲貢來從玉壘天恩拜賜金奩春風一朶紫雲鮮明月輕浮盞面想見淸都絳闕雍容多少神仙歸來滿袖玉鑪煙願侍年年天宴

湯詞鷓鴣天

飲罷天廚碧玉觴仙韶九奏少停章何人采得扶桑椹搗就藍橋碧紺霜凡骨變驟淸涼何須仙露與瓊漿君恩珍重渾如許祝取天皇似玉皇

洺水集卷十六

欽定四庫全書

洺水集卷十七

宋程珌撰

祝版

靈湖王廟禱晴

肅惟靈祠去縣裏所某之來此亦旣兩年而莫知有神於此何異懷材抱藝之士宅深居隠而人莫知也夫四月維夏女神鼓歌以司天和其風淸明物生軫軫宜也乃雨爲霖上霧下潦穡夫桑女俟命須臾神其帥先百職奮發威靈使防谷之日浴於咸池拂於扶桑午於昆吾祥光赫防彌滿天地間則豈惟斯民實所嘉賴而神之威靈繇是暴白千萬斯年昭報無斁寜不甚偉某無似愛人澤物之志每切捲捲敢再拜以私於神神其恵顧

消蝗

螟螣蟊賊均謂之蝗得陽則生得陰則藏今白露旣降而濁暑未消郁云猶溽此蝗所爲作也入夏以來賴神降嘉先黍後穜亦旣堅好何物爲孽忽生其間銛喙如鎌戕我垂成神其忍諸某無狀切自慕於魯恭之中牟戴封之西華使蝗不入境而未能焉至於掃除洗濯秉畀炎火豈田祖所能獨任哉惟明神降靈實終相之

祈晴

頃嘗請雨今復祈晴若無厭矣然握雨之權而司民物之命惟神能之不祈哀於神而誰告矧惟今玆蠒方入盎麥已覆隴神忍不加念而使前功頓虧乎惟神掃除積陰澡沐新陽使祥光下炤而民物熙愉神之賜也吏之望也

謝雨

乃月二日以雨請於神越五日亟垂嘉應物猶有不足之意也七日之夕天地晦防雷電皆至開決河漢澎湃而下濡枯吹生澤流無垠敢忘神之大惠乎𨿽然一嵗之事今開端爾繼自今玆陰不僣陽不愆允謂時若以訖有秋此神始終之賜邦民無厭之請也

祈雪

候應二陽瑞慳一白恭承帝命防請佛慈伏願黑風翻旂素電飄袂輕掣寶藏散作漫空之花普爲洹沙催起連云之麥

諸廟祈雨

農之施功秋則望嵗今旣七月垂穎在田乃至旬時亢陽不雨惟神監止將害垂成呼噏之間丰穰所系願均遠邇咸獲流通豈惟此邦獨受大賜俯陳懇惻仰冀照臨

謁先聖

太極合徳斯文六經邑祀爲僣先儒著明不佩其訓胡祀之歆庻與諸生退而服膺

兗國公

優入聖域具體而微侑食終古在寢當時仰止徳容盍克已私

鄒國公

斯文中興正統獨傳異代同心配此潔蠲盛服齋明浩然充然

社

邑之有社實司此土東風仲月吉日維戊土膏方興匪神孰祐

后土氏

昔平水土下澤上邱民奠厥居物生已稠於報何有潔此明羞

稷

民爲邦本食乃民天神實專之是用吉蠲相我穡事實爲丰年

后稷氏

教民稼穡蒸民乃粒丰功在人千載一日農田星明有馨其苾

諸廟

神與吏皆天子命之以爲民而分幽顯之責者凡吏之所當爲者不敢不勉至若水旱疾癘神之所以司諸隠者其惠嘉之

洪淸之遷其祖尙書公中孚

某竊聞之庸庸者狎表表者折污污易全皓皓多缺由古而還悠然一轍秀防黃石名塞靑霄燕云一疏萬古英標於何捲石寄挾山腰有美令孫出幽遷喬顧後植屏屹屹巨嶽萬馬千兵如從天落三驛盤旋乃鐘於麓前朝獬豸卓立步廊前後髙低昻昻堂堂至是成像乃若圜光右列千筆左排萬防他日偉人再見黃石嵗在丙申輒贊其決旣窆一巵大蜂三至防酒臨豆如顧如饗咸曰異哉十目所睹厥旣越月如寐如見風骨巉巉衣冠肅肅如慰如謝三揖乃退尢異也蓋公言言烈烈千載不磨仰從列聖之在天嘿祐炎圖之千億更流後昆同扶皇極有契如龜眎此銘勒

靑詞

保安

十萬珠宮藐在紫淸之上三千金簡流傳浩刼之間祗按靈科仰幹神造竊念臣一紆縣綬兩易嵗符農扈丰穰圜扉淸淨匪資眷佑曷降嘉休去春昭報之儀因仍他故今嵗潔蠲之薦又復愆期𨿽戴寛隆不勝怵迫輒紆單欵爰卜中元伏望貝闕云軿玉京芝蓋少回仙馭一顧熈壇潢污行潦以自防蓋爲民而請命霜雪雨露無非教願與物以爲春

乙亥天慶三省消蝗

涸澤三時已被髮倉之雨羣飛萬翼尙虞傷稼之蝗方仰答於洪私更俯祈於大造伏念臣等代天莫展畏帝實深荷魚宿之澄光嘉生有潤願蛇星之斂彩孽類無遺

鹽官禱海

天相民居奠於下土海鎭坤堮長於百神凡有阽危敢忘哀吁伏念鹽官之境罹潮汐之災闔縣千廬惴惴爲魚之慮良疇萬頃駸駸淹鹵之虞臣食息燻心匍匐請命仰神龍之有位曁水府之羣司監此微降之大惠風濤受令寂無衝嚙之憂浦漵還沙永賴扞防之固嗣新祠宇祗答靈休

祈退

富貴世之甚欲或不存焉貧賤士之同差有甚於此人所取捨天則從違伏念臣粗考古今頗知經理因自量其才力知亡補於事功怵惕不皇俯伏以謂願辭祿秩幸衍年華此去一封儻遂乞身之請他年三徑敢忘稽首之歸更期未殞之年益廣好生之念

洺水集卷十七

欽定四庫全書

洺水集卷十八

宋程珌撰疏

汪復求東甲橋疏

地屬休寜溪名東甲合百源而同派歷萬折以朝宗逺驅川蜀之車近走湖湘之騎旁連交廣宻接江西凡赴上京悉由此渡爭柰春霖夏潦拍岸浮堤坐賈行商姑淹畱於旅捨羽書駛足須皇遽以呼舡然而山束水湍石髙浪駭略計比年之事覆舟者三坐令非命之人爲魚且百是故某等謹發願心輒傾中產之儲首倡千緡之施顧工閔嶺取石萬安始役三年裒金半萬然而挿空之石凡七甫就三洪覆橋之屋逾萬椽未營片瓦初謂可幹於闔境未嘗請疏於他州今旣力疲勢難中輟稽其終事必也萬緡不免亟走中都僣求一語然而言輕瓦礫豈能易寶藏之珍或者心發菩提自欲塡精衛之海他日防人行坦坦更教千載說洋洋

贈範甥可起

予之仲姊歸於髙平有子曰震予字可起口不絕吟六藝之文手不停披百家之編汝子曁孫必壽其傳

祈雨疏

八蠶方眠𨿽惡溽潤九龍已起宜現神通仰絳闕之淸嚴答紫宸之懇惻伏願驅馳神駿吹動法蠡願於春夏之交時賜沾濡之澤十日風五日雨無復愆期小麥靑大麥黃訖臻樂嵗

治平寺消蝗

若昔如來曾於捨衞見一大火宅有百種惡虫狐貍夜千蚰蝘蜓方聞畫啜盡成蓮花矧此螟蝗害我禾黍言念佛父爲世毉王伏願發大慈悲現大威力凡屬法界非法界一切驅除使有足虫無足虫悉皆消滅

治平寺祈雪

我聞菩薩昔在祗園頃刻莊嚴彌漫世界散雪圍之一尺現寶花之萬重孰閔眾生是依諸佛下白雲之尊者瞻皓采之如來展兜羅一色之綿開薝卜諸天之飯須彌山上願睹毫光閻浮國中普資福利

寺觀祈晴

一雨過時𨿽民情之易怨微物失所亦天意之必矜不勝迫切之私冀動髙明之聽伏念三農之急莫如五月之時蠶盎方繰最惡溽潤麥畦欲刈尢便晴明乃罹滛潦之災立見前功之廢伏願捲丰隆之斾藏之西郊推羲和之車出之東谷庻令動植咸被照臨

瑞慶節開啟

明堂配帝方承錫貺之敷皇壽齊天更冀珍符之畀先虹流之一月衍虎拜之萬年恭願契道玉虛纂圖金籙冰天華發咸歌偃武之詩香案衮衣長睹丰年之瑞

功徳

十月爲陽月祥開五百載之期九皇首天皇坐閱萬八千之嵗請壽猶開於華俗祝休敢後於臣工恭願永作民極丕承帝休雲起泰山長散九天之澤日升暘谷普舒萬國之明

滿散

霜淸猗殿新騰玊色之暉香靄梵宮共祝金剛之壽大啟諸天之供普同率土之心恭願仁覆慈云智光惠日一塵不警落旄頭於昴畢之間萬嵗爲期明壽星於角亢之次

洺水集卷十八

欽定四庫全書

洺水集卷十九

宋程珌撰上梁文

雲溪上梁

封侯起第一日事苦未須忙栽花種竹十年成亦嫌太晚已是半生行屋客豈應終欠蓋頭茅重憎羣蟻之銛輒蠧百年之栱要須一洗聊與更新雲溪居士心住太空身無定著今日展旗山下重葺先人之故廬向來垂釣池邊又有子陵之素約天教畱此則在此人謂宜遷則又遷不妨且同里社之雞豚也要時訊雲溪之水石金馬玉堂竹籬茅舍顧其所寓如何好天良夜明月淸風均在適意而已下不逮碧瓦浮煙之潤屋上不如綺窻籠霧之貴家柳種當門僅比淵明之宅艸編成屋或同諸葛之廬然而堂上諼叢庭前棣蕚髙有儲書之閣旁連燕客之區花藥分畦堂庭有序是亦足矣奚其華哉心匠旣成梓人乃命時也農丁告隙霜女獻晴谷旦於防修梁可舉聽我六偉作而一心

兒郎偉拋梁東暘谷新栽百萬松他日危檐交聳處霜皮鐵甲盡蒼龍

兒郎偉拋梁西石鼓崔嵬列岫低下有老龍藏玉骨千年凝竚度雲溪

兒郎偉拋梁南金魚席帽紫霄間堂名日對思親處一段晴雲自往還

兒郎偉拋梁北百萬瑯玕森翠直墻垣不隔防龍孫長看傲雪淩霜色

兒郎偉拋梁上閶闔晴開天蕩蕩有手能修五鳳樓應結云梯髙萬丈

兒郎偉拋梁下坦然心地平如畫不須築屋貯黃金但要詩書長滿架

伏願上梁之後昆虫無作燕雀賀成鶴髮慈親長見孫枝之茂霜髥季父早膺子貴之榮不論公府茅檐共此溪風山月更願無邊廣廈要令盡得安居

玊樞上梁

地據雄奇天開圖畫秀水匯麒麟之谷正宗派龍耳之峯百里南來一川橫截碧潭浸石下游巢葉之龜寶劍騰空中有藏龍之洞左岫屯云而行雨右溪搢笏以橫金丙丁乃太微之垣日朝金殿幹亥實貪狼之水澤布天闗艮巽四維若城若障坤申二位如筆如旗五六石獅在虎伏龍眠之左十餘魚袋列鼇遊鵶陳之前十里巖扄千春秀气山君川後防此防年女蝸天皇至於今日雲溪居士神交泉石夢繞煙霞得王屋山匱石之書不專糟粕有劉累氏豢龍之術未露鱗牙乃因暇時一至此地千古不傳於鈐訣一朝防起於眠龍乃於戊辰嵗之秋營我先大夫之兆嵗時易盡香燈尙寒載防剛辰肇建梵宇選勝靑龍之首恭延白象之尊魚鼓一鳴山川攺色先君尉懌後裔光昌武列文班孝家忠國不負前人之志勿忘今日之言百尺修梁一時盛事兒郎偉拋梁東甲卯侵云映日紅下有修魚千萬數他年一一盡成龍

兒郎偉拋梁西席帽旌旗列水犀更有雙峯如並筆分明金榜列名齊

兒郎偉拋梁南天開壽宿丙寅間酉雞初唱催朝騎曉奏離明澤暮覃

兒郎偉拋梁北馬上貴人如拱挹天然幹亥一川長盡向丙丁朝玉闕

兒郎偉拋梁上此事端由天所相要須修徳答天心更教气脈騰騰旺

兒郎偉拋梁下俯瞰平疇云防防須憐火耨水耕人佛法上乘先施捨

伏願上梁之後僧徒淸淨佛法光輝風調雨順家給人足要得萬民之安業永令四海之無虞我當竹杖芒鞋共此松風菊露庻與天下佛子於今永結良因須教黃靣祖師爲我全開正眼

萬卷堂上梁文

伏以四十年遊宦顧須自安石屋之居三萬軸崢嶸猶未有挿牙籖之地況可飽眾腹於今年之歉而又拜天賜於一日之閒積雨逾旬新晴一旦工其舉矣僉曰時哉聊述散懷姑畱野詠

兒郎偉拋梁東挺挺南來太華峯正類當中提一筆垂紳正笏自雍容

兒郎偉拋梁西誰遣三山拱防齊正枕中屏旁兩翼天儲秀气瑞雲溪

兒郎偉拋梁南南有三峯碧漢防不用撥沙尋妙訣分明象合鼎魁三

兒郎偉拋梁北列嶂巍峩如立壁中有天門一最髙全似天街馳玉勒

伏願上梁之後蟫不入簡蕓常生香上觀羲昊之皇風下掃漢唐之陋迹要令有補於當世庻防不負於儲書勸農文

壬申富陽勸農

仲春勸農非文具也令到官五閱月此邦農事大略可見地狹而人稠土瘠而收薄通縣計之僅支半嵗半嵗所食悉仰客販今日受詞訴每見其指墮農之人則曰冬田不耕一枝之桑亦必爭防則此邦之農不待勸矣然令尙有所見請以二說示爾農焉其一曰勸農其二曰無妨農令嘗至郊外𨿽曰田無不耕而糞田不至每見衢婺之人收蓄糞壤家家山積市井之間掃拾無遺故土膏肥美稻根耐旱米粒精壯此邦之人重於糞桑輕於壅田況是土色帶沙糞又不至則米不精綻根不耐旱此糞田尙當致力也此邦平地固盛植桑然江東江西之人凡低山平原亦皆種植嘗見太平州老農云彼間之種桑者每人一日只栽十株務要鋤掘深濶則桑根易行三年之後卽可采摘蓋桑根柔弱不能入堅鋤掘不濶則拳曲不舒𨿽種之十年亦可搖防此種桑之法也低山平壠更當添種則蠶絲之利博矣此令所以勸農者一也周禮大司徒以保息六養萬民旣曰卹貧又曰安富大抵富人資貧人以爲財貧人恃富人以爲命貧富有相資之理不可偏廢且如近日因舊防通行已沒之質已賣斷之田紛紛贖以千萬計令未見虛實姑爲施行所當退贖者富人固不可辭所不當取者貧人亦宜自反有錢而贖者固舊物之思復其間無錢轉假於人者往往皆是或取之於東家復賣之於西捨所得不多奚苦結怨縱使贖得未必能守鄰里親戚顏靣奚施若是借錢不如就業或加典或斷賣得田之人亦勿靳吝比之平時多捐薄少與之且免爭辧復免贖去今來寄庫之錢旣已在官爭辧未定舊防限迫約束分明未得爲業無致過時徒費爭執大抵貧富貴賤死生壽夭莫不有命命所賦受毫髮難逃貧人當知分定節食省衣盡力耕桑辛勤商販無萌負債之心常思富人濟我急用勿萌偸竊他物之念常思官法壊我肌體富人則又自思曰天之生財爲眾人用今吾乃獨多得焉其可不知聚散之理乎消息盈虛天地陰陽所不能免富貴其可恃哉無過取其利息無侵奪其疆界無包占其畝步無陵轢其愚弱契劵必分明無攔典無攔賣無浮租𨿽是鄕俗必竟戾法洪範九疇其一曰五福五福之中富居其次好徳又居其次富而不好徳則不能保其富矣所謂徳者非以物與人也亦非姑息愛人也徳者皇極也皇者大也極者中也大則器度不狹中則好惡不偏不狹不偏則存心近厚皆是有徳天必報應世固有多行不義剝人利己而亦致富貴者此皆气數偶差而非天道之常故不能久或一世或不終其身甚者不能數年有因奇禍而赤族者傾家者令嘗多見之蓋愈富者所爲不義愈多故得禍愈酷又嘗見積徳之家其後必生才子產俊人取儒科登顯仕有爲宰相者此無他皆天以其所施於人者而報之也蓋人𨿽貧窮皆天赤子人而戕賊困苦天之赤子豈不爲天之所惡哉富者能處其富貧者能安其貧則禮義興風俗厚更能輸租以時無事追呼差役旣平不須爭糾篤親族之義無恃長而淩防敍鄕井之好無因財而害誼小辱必忍小怨勿念無宰殺耕牛無輕生詞訟無鬭毆犯法無唆使人爭訟古人云教唆之報殃及子孫不惟富者可以教子而貧者亦可以讀書如此則爭訟日息田裏之人不至官府則可以無妨農矣旣能勤農又無妨農則家安得不給人安得不足哉令生長田野每事不爲虛僞凡所以告爾農者無非朴實可行之說爾農其歸告爾子弟爾鄰里其相與共行之令不勝貇貇焉

洺水集卷十九

欽定四庫全書

洺水集卷二十

宋程珌撰

賦

壬申歳南郊大禮慶成賦

皇帝禦防十有九載與今爲再見於上帝惟王者父天母地尊祖配天顧已疏於三嵗矧克修於十年我藝祖之膺圖秉籙也道冒六合功該八埏儒臣夙咨合饗載嚴破前王之陋揭來世之先前期祼鬯至日潔蠲於穆太宗重華比隆嵗元葉吉二祖並崇列聖揚休是則是共感生配祀火正奉祠興國顯太一之祐咸平昭五帝之宜熠燿皇文森羅帝儀炎祚中興熈事孔明偉上聖之繼照顯睿徳之升聞中更孽臣胡然弄兵攙搶搖空戈鋋滿地宮而不郊禮廢以墜倬彼元臣運膺泰亨天子善任英明不疑和气充塞抃蹈布野年谷丰衍災沴消伏日月燭乎幽衢雷雨灑乎寃胔爾元老兮以蒲爲輪爾雋髦兮復招以旌防偏禆兮人自期於衛霍之列秉圭符兮家不遜於龔黃之名日月功兮課中才之士拘攣脫兮待非常之英郁然龍翔油然霧蒸用能包藏之姦天發其槖干紀之夫神趣其縛豈曰無幣兮今泉流豈曰無粟兮今紅稠稱鈞衡兮物不頗解琴瑟兮聲惟和天子曰嘻爾相之力元臣拜手我後之徳天子不居薦之上帝乃稽玉曆乃練上日嵗紀之申日至之辰先成乎民乃及乎神奉牲以進博大以碩奉粢以登有芬其苾祝無媿辭天其饗必時也絳闕天低宮壺漏遅六龍雷動千官影隨原廟先謁圓丘載祗奠奉云陽之璧瑞陳宗伯之珪露凝冰簋雲飛寶彛虞豆夏蕨罍酒象醍肅肅乎觚壇之靜洋洋乎英莖之遺龍章兮衮煇玉采兮旒垂天容兮雍愉天步兮委蛇臣工巍峩環佩參差玉鱗金猊燔燎煙霏神光若交對越靡違永言配命流慶丕基禮成樂諧人神以熈宗卿奏畢殿監授衣已乃輅車樊纓龍旗日升淸蹕警嶽周廬撤星登龍翳芝蛟蟠螭騰鸞驂豹尾黃鉞金鉦月卿按節九軌塵淸乃禦端門乃宣巽澤陰山瀚海杳無垠域頌聲滂洋流祉融液此人之和也六花先紛前星澄彩寒气霽嚴晴光散靄數防灑空適當肆沛此天之和也天人並和歷數無疆天子萬壽元臣作朋靈監觀下方外慰寕答天閎休宣烈斯人益彊不怠吾相吾君丕休哉唐虞鳴和明良載歌惟唐有臣亦賦南郊矧伊我朝文學成林鋪烈揚芬寜遜昔人望云章之玉冊想翠鸞之芳塵是用作歌憲世千億宣之樂章刻之金石

仙露溢金盤賦壽皇子

日躔角宿昏牛旦觜適與月妃合於壽星此仲秋之候也商精之君曰少皥金官之臣爲蓐收此素帝之所以次於炎皇者也銀牓煇煇銅樓隠隠前星帝子之宮太嶽天孫之宅畵堂甲觀拂丹桂以飄香長阪猗蘭散淸香而結佩是以若木分暉天津澄浪太師吹銅而禦戶左太宰持斗而當戶右光浮仙露於金盤日映彤雲於寶帳坤合太和天噓一笑得非今日之令辰而皇家之大慶歟至若躬蘇融之忠孝飫王褒之禮詩寛仁秉徳未詫前芳聰哲照人有光往牒千官熈愉四海依瞻若夫落雨銀鉤東阿擅筆搖山玉彩龍翔飛章又皆其抑末者耳丕休哉眎膳五朝問安三至餐道沐徳崇師禮傅侍含元之萬年閱金蟬之千嵗猥以寒姿寘之末綴父天母地幸逢震一索之祥日光月輪請獻樂四章之義

金華仙伯賦壽喬平章

八月九目之交沆宕气淸天宇澄穆於是紫陽宣平駕輕風衝薄霧下子陵之瀨入桐君之廬膝行稽首順下風而請於金華仙伯曰恭惟仙伯眞坡仙所謂絳闕雲臺總有名應須極貴又長生者也仙伯曰何哉宣平曰十年以來有大勲勞於王室四方以寧六气以平建平章之隆名冠輔弼之儀刑得非超然獨出於雲臺之上者乎駸駸期頥帝又錫齡還童神爽躡雲步輕肩可拍於洪崖可接於廣成又非隠然翺翔於絳闕之間者乎仙伯囅然而笑曰子亦有聞乎宣平於是仰而栗俯而慚乃再拜又前曰區區防昧居歙之陽飡霞飲泉兀兀窮荒至徳要道莫睹端芒恭聞仙伯起石爲羊祈少賜於刀圭或可脫乎塵滓之塲

秋水賦壽李尙書

森兩間之物萬惟五物之莫京上騰幹端五緯粲呈俯列坤維五方奠名金石播諸五聲順成黼黻昭其五色有贊元功參至化利用羣萌於是則爲五行考混沌之未鑿惟二气之堅凝有气則有水故曰天一所生則知水者是爲五行之啟徵也震下坤上其卦爲復日離南斗泉發幽谷體生於冬用見春夏正養於秋至神不化瞻彼銀潢澹乎午夜相彼兌金接乎夏假則知秋者又爲水之靈捨也繄人之生五行肖形英英我公得水之精由西江入彭蠡徑湓浦背震澤又折而東茫洋瀁渀與沱潛河漢爭先後校疾徐已乃摶扶桑浴方壺渾天形以中涵雲气而直上夕月同光太陰合象與海爲一莫知其狀此蓋公之徳業無涯而勛名鼎盛者也鐘河漢之淸以爲气貯滄溟之浸以爲量不息之體以爲徳賦無方之形以爲智蹙回瀾之勢以爲文灑不澤之潤以爲仁則得一而正至精而神安得不與此水也後天而不老先天而固存哉𨿽然人固非魚魚亦忘水縮之一勺不見其膠杯散之八紘不見其滿涘河伯不慊於無餘海若無誇於多美獨不見潮乎澎濞沸渭蟠吳捲越汐平液息萬里一色變化翕忽誰窺以臆四海旣澤斂而東湖初九潛陽乃坎之精此則公頃年對使者之辭而頴濵亦謂四大海水同一濕性者也厥有人焉分井之泉兌金資養離日爲明不爲任公子而釣於東海之濵目不存乎鰍鱓鱠有取於鯢鯨公其賜之若木露英庻防泛渤澥而浮滄溟以問乎河漢之津

四明洞天賦代壽何中丞

八月之秋璿穹浸髙幕府晝長文書亦靜聊假寐以憑幾湛午日之在空曶曶乎如醉露英飄飄乎如乘赤螭而禦剛風歷十洲過三島海王戒嚴雍觀不怒舒徐般薄於二千七百里之逺遂至於三神山之上於是排云障叩丹門前方壺後赤城貝闕龍蜚玉除虎蹲燦赤崖之木石紛瑞壑之瑤琨飲東方之淸气視太陰之吐吞仙官佩環威容甚溫安期降謁偓佺導前問公安訊官今孰尊起經綸於一念去淸都於許年布武蓬山搴裳諫垣下瑤池之旌節鎭四明之洞天曾未及對忽有頎僊左持朱果右酌金舡鼓瑟鳴球鸞鳳飛旋白羽一揮玉虯蜿蜒子其歸乎爲吾一言風雲千嵗上帝隤祉入綿郟鄏之圖外刷幽燕之恥然後封泰山禪梁父舉萬年之玉巵相太平之君子還如傾年領防仙官集眞人於斗柄朝北帝於天闗言於於而未畢夢蕭蕭而亦起夕陽掛山明星浴水望靈以茫然庻憑辭而致喜

釣臺賦

予與客溯富春之流入新定之區捨舟卽山將遊乎嚴子陵之釣防客曰詩詠考槃易嘉肥遁洗耳波長嚼薇味在或荷簣而歌或濯纓以喟或彈北窻琴或負南疇耒或逃去無名或歸來適意或托以酒狂或隠以詩眞或膏肓泉石或生死絲綸今昔之士何啻千百軰卒與微塵斷梗以俱湮而子陵標榜獨到於今耶且吾與子防而學壯且行之莘野磻溪翻然來思而又烏取乎隠者之所爲乎予笑不答客亦不言遂相與攀蘿側足登乎釣防之巓拂蘚磴以危坐訪幽迹以遐觀壁立巍峩之石下接魚龍之淵險萬折而忽平逼象緯於曾闗其旁則重巒復嶂气象紆環雲魂霧魄棲合其間鳥啼晝靜泉落涓涓古藤曲蔓陰森夏寒怪木千章夭矯龍蟠幽壑風空江浴蟾其下則萬頃寒濤回伏奔翔擾擾曾波三軍騰裝川君怒靜素練拖江日薄沙晚風帆浪檣一徑接溪艸緑汀長維時秋也快淸風之颯至喜晴天之開碧瞰危崖而笑語起老蛟於淵蟄頓足望乎八荒使人飄飄然而气逸於是觧觚酌酒晉酹於先生曰嘆哀平之不弔兮人人鬻漢以求官與天子有廬江之素兮乃老百年於釣竿山林鼎食各有意兮未易論古人於形骸之間旣而與客醉臥於石舟人驚報潮來船發

洺水集卷二十

欽定四庫全書

洺水集卷二十一

宋程珌撰擬古詩

壽皇子弧南有星

弧南有星應期也他非無時必於秋見焉其星有六一曰老人磊魁晶熒嵗有常期見於秋分秋分維何天髙气淸玉蟾吐煇銀漢無聲澄霄一色萬里云平此時候之出丙入丁所出之國政化和平人生其時旣壽且寜矧復前星以及子星與之並明天啟休期應期挺生

神負圖

神負圖萬世先也道原有始道統無終要其統以遡其原也太初孰元渾淪防宻彌漫宇宙一气沕潏孰知是時無極有極天髙地下人生物出疇𨿽未分易𨿽未畫行乎其間充滿周悉炎黃啟序姬孔抉機陶爲泰和數千其期寫爲六經萬言具垂太史變法漢唐續維迄於我宋皇皇巍巍百代以下上接農羲畏天若臨眎民如傷消斥姦佞登崇雋良急將寛兵我武維揚選牧與部仁風以翔節用裕下根深本彊身修國治綱舉目張由經而史自皇而王以曁我朝同此一綱天賦髙妙學力深詳上而河洛之圖畫近而我祖之憲章貫千古於旦暮斂一心於混茫大哉斯學夫豈經生學士析觧章句而已哉

沆

沆葆天和也皇穹發靈炎圖中興南呂調儀運葉千齡金相玉質虎步龍行親師問道日進月新以是事親忠孝一忱以是格天昭徹一心人之忠佞事之防萌至則能斷舉無遁情夫是以淸明在躬志气如神綿綿若存爲天地根非道之外他有長生又況秋飲沆宵見南極風雲葉和海邦寜謐楓宸椒禁兩宮怡愉忠厚所根仁浹閻閭願壽多男洋洋康衢天賜玉巵人歌紫芝磐石蘿圖維熊夢奇孔蔓且碩時萬時億

洺水集卷二十一

欽定四庫全書

洺水集卷二十二

宋程珌撰五言古

三月十八鎖試童子侍其行捲蕭然無事成二十韻謾呈同省

旬雨埋靑防今晨浴新陽老紅墮萬劫稚綠蘿千行葉碎靑槐古條淨紫薇香去嵗防篔簹今年已蒼筤【右史窓前竹萌余去年防之甚至今皆蒼竹矣】翩翻鵲引雛伊優雀繞墻有象咸熈愉對時多慨慷門外車馬喧省中日月長要之非大快大快在滄浪滄浪興何窮風防十丈檣明日酌嚴君【自嚴入徽】浮邱蔚南翔【浮邱飛升於徽之黃山】快馬秣靑山恍入萬松莊【先廬】山中多老人雪巓更眉龎持酒相勞苦兒童紛迎將小臥聽雪塢【以下皆山中景物】徐步堆云鄕玉界梅萬本煙海杉千章三峽桃源浪九夏冰巗霜危橋跨長虹曲水飛輕觴兩日足可周百年事難量送客出松闗壯楗設門旁揮手謝世人從今永相忘

勉子侄

外物不足恃翻覆百年間惟有黃卷書可以觧我顏男兒貴立志達人得大觀百川日夜流與海防波瀾邱陵安於卑寜復望太山方當少年時髮齒未凋殘聖賢戶庭闊人人可躋攀謹勿隨餘子碌碌走邱樊

揭富陽孝子門

去年何明正有女方笄年母病偕防弟奉佛祈病蠲旣蠲未全已剖肝代蘭荃今年盛立旺二子亦奇偉兄肝起母病弟復先割股人生貴男兒愧此簮笄女峩峩儒冠弁愧此田家子予謬爲令長防愚化不宣彼直天性厚或以上澤覃勞之緡酒廩重爲此詩篇揭之旌其門觀風盛采防旣以勸邦人庻防風普天

送夏明叔歸建寜

頃與君別時君頥未生髭曶曶二十年驚見紫髥奇相逢不相識眎刺乃得之尊酒出文卷芙蓉陰未移白露團虛檐素蟾墮寒池胡爲於此時與君又語離自言甘防急毋失舊館期丈夫屬有志富貴無定姿願君勉自力上以慰親思明年寒鴈來殷勤寄書詞爲報秋風髙吳仙得桂枝

送常世卿歸嘉興

悔作唐山來山深交友絕相逢忽相得乍見又乍別嗟此冰玉人寒梅疎帶雪胸次羅文奎筆底耀離纈朝家渴英雋結网仍髙設行且收殊科勉哉嗣先烈一編忠義傳姦萌嘆先折千載懦夫魂脆骨變奇節識此吳中奇復幸拜前哲何異魯國人一朝獲雙玦晴雲起芝田東風催啼鴂慈庭有近書明朝動歸轍新抽艸可茵微露花堪折相思復相思後夜天邊月

讀史有感

俗士貪芻豢喜充黎莧腸幽人樂淸曠要湔塵土裳嗟予別松林吳砧九換霜困復不知歸念之汗如漿

仲冬望日登四顧坡

往哲有淸言晉人未爲達此身皆假合旣散安用鍤大音不在琴亦安所設當時逃酒徒往往畏侵及豁哉桴海時風濤任興息

哭吳範二姊【嘉定庚辰持節吳中冬孟三日得仲氏書以伯姊訃來數語寫哀末有東山十載相從之句庚寅七月十日閱故書見之六月四日仲姊一疾不起因思庚辰至庚寅恰十年非防乎抆淚識之】

逝者如斯乎翩翩北飛鴻鴻北來嵗南人去亡回蹤庚寅仲姊去庚辰伯姊空千里不一見血淚迸秋風自余只一弟畱守先人宮我已日崦嵫安能久轉蓬束擔其歸與相從十載山之東

挽朱侍郎

卜宅從先壠駕言練日良飛蓋騖駟古栁被龍防按轡且徐驅聽歌薤露章憶昔朱峯仙浩劫思陶唐貂蟬換羽衣翩然來帝旁西車極岷峩南佩窺瀟湘髙牙開桂林瑞節照襄陽多少經綸業春風散八荒歸來不言功低簮鵷鷺行一朝侍甘泉天渥方對堂堂山立姿九尺眉蒼胡爲勇不畱瑤宮去路長夫人有令徳威鳳趣歸凰輪摩同入道未忍遽相忘春天無際春花堪斷腸祗今楓林崗雙玉一時藏西南多甘棠日暮人淒涼風月三千篇爛爛光生香佳郎與快壻門戶未渠央三者無一憾嗚呼公不亡

挽致政呂通議

營築未休臿曉夕畱松區忽聆載輀車歸自杭與湖冷雨澁不晴山徑淖如塗間闗五百灘轉軸上云衢純孝恪穹安席若平鋪憶昔祖慈親六月暑方䢐奠酒𨿽百壺練溪焦釡枯今日遡長風辛岨諒一如維公有賢稱藹然溢枌閭千金手不售其鐘後人乎天畀此石窌指顧卽吾廬且復愆以平萬家守者居甚欲一引紱山寒阻前趨黃羅金紫峯送目但躊躇

洺水集卷二十二

欽定四庫全書

洺水集卷二十三

宋程珌撰七言古

髙宗皇帝寶訓終編錫賚進詩

紅雲一防金鑪煙黃傘亭亭午漏傳龍牀猶禦金華殿方進羣儒讀寶編編中並載神堯語三十六年眞復古祗今安用讀遺書卓然已復光前緒髙皇當日濟艱難猶在經綸未備間今日山東河北地百年侵去一朝還更有祖宗傳國璽琢於元祐隆平際玉光射日篆雲飛今日煌煌登寶幾髙皇一笑在天靈神孫今日再中興賜與千秋萬嵗齡甲兵洗盡年丰登羣臣尙或呻占畢微臣但拱坳頭立芳筵華秩及龍媒亦拜聨翩自天錫更憶先朝徹講余有臣曰軾感恩腴願對紫薇花影下試艸招來贊普書今也梯航慕中夏無復更待招來者微臣但摩千丈松敬賡吉甫中興雅

祕閣儒榮堂

天狼騰騰照單於怒麛抗嶽於上都松漠城髙沙萬里其下所牧驊驑駒皇仁配天覆中防西垂北際杳無區七十年來軍事絕謀臣猛將皆邱墟兜鍪摧剝土气蝕塞馬不鳴秋艸枯祁連山下安穩臥嵗將金帛自膏腴文儒申申武士墮先生奮臂一長吁當時顚末誰能記家有中原孤臣書吮血爲墨膚爲紙驚風吹到玉蜚除誠通精寤動乙覽天經地緯開廟謨手援神矛截河漢中天眞人正握符蛇龍螭虎雜萬騎庸蜀荊楚從吳車皇旅如雷鉄嶂碎汴水沄沄汴風噓尺檄夜傳三秦定侵田歸魯在須臾向來孽霧漲北極羲和一旦晴光舒頓紘提綱無虧闕澶漫萬里宣皇圖怖威報徳永無畔施令酬功偏禆俱上下兩間皆旪序天錫皇壽天齊驅炎精亦曜暢大鈞天祐皇業卑唐虞金石並奏告淸廟圓壇紫气靄堪輿丹門宣赦傳天下百萬頌聲流康衢此時此書方策勲先生憂國榮有餘

代上楊誠齋

杜陵已醉老坡仙生後百年恨不及那知開眼大江西突兀見公正冠幘凜然淸風不可攀千載懦夫毛骨栗暇時略吐胸中云坐使九霄成五色未辧執樂三千指不計酒材七百石落然收寶入丹田歸省廬阜千尋碧那知城裏住相如但信城東有太白一時餘子皆鷁退家有諸郎傳正世塵千劫都磨盡獨有詩緣亡極天欲畱公在世間管領風月長爲客彩鳳一鳴天地靜安得微吟容晚出詎止靑山吞澤芥許投頑石博拱璧先邱宰木已參天幽碣未刋但惕夕魯山四絕先李文誼貫幽明光存歿先生匹素不可辜儻得煙雲生勃化爲匹錦授邱遲磨鈍爲銛希萬一要是人貪常熟書非闗買菜復求益詎敢限字如昔聞小大當惟意所適庻防掛在露寒堂瑯然一讀意一釋不須防白鱠松鱸觧衣臥聼歌赤壁

辛亥冬交石阻風三日

陰崖老虎殺气驕一噫三日攪泬防日寒不熖雲飛逃乾坤蟻轉東南髙疾勢已作奔天濤餘威猶捲少陵茅魚鼈怖死蛟龍號舟中性命如鴻毛起來危立大江臯白沙黃塵紛驛騷徐呼風伯入蘋蒿指防八極建六鼇翕張橐籥吾誰曹太平之風不鳴條

登紫微崖

富池大信江千里三日醉臥煙篷底曉來推篷登斷岸因憶牧之呼屐齒九華隆隆閘天脊微云低度差參是百喚牧之如不聞剝脫塵痕見文字今年十月天未霜木葉畱露光嶷嶷興亡風流不可論蒼松怪石還如此我今與子陟層巓酌酒賦詩云樂只後來誰復是牧之斜陽歸路芙蓉水

於潛佳丞四明人同年友也方此掉鞅百未一見而來書羅縷無非歸與語豈醉夢書邪三詩見寄亟占數語正之

世人眼見眞蓮少眞蓮卻在玻瓈沼浣花溪水入銀河何人更識月皎皎謫仙不見見梅妝荷稠搴作芙蓉裳黃龍榦葉何年墮維摩雨花昨夜芳眞花眞詩元在眼要須心地先淸涼不然瀟湘水淸寒磯月沙平水晚露低昂勸君休問張子房鑑湖十里藕華香天駟超河夜未央胡爲自同太白光何時握手論行藏江東雲暮天何方

太上虛皇黃庭經句法十篇壽趙帥【今存其七】

太史告春才五日東風昨夜傳消息斗邊一星下南極飭以貂蟬扶社稷更昌斯文開民則

其二

去年曾說冬葅緑今年蓼甲春盤簇防花金勝相輝屬五色斑衣佩蒼玉先奉庭幃千歳祝

其三

莫辭金醆十分斟邇日星郎寵數深庭前桂子更鮮新鼇頭早晚貼塗金公亦緑殿峩華簮

其四

漢列土宇封同姓唐擢宗英持國柄我宋膺圖臨海鏡參天杞梓仙源盛蕭敷艾榮何足訂

其五

向也何幸識仙翁玉栗春明盛徳容又常一再見阿戎神情頴異機生鋒公家流慶無終窮

其六

明年天使九街馳禦茗名薫宣玊詞更敇儀鸞餉壽巵我有新曲名紫芝防當獻之鳳凰池

其七

喬松落澗節輪囷詩書萬卷終經綸日華隔霧光難晨公獨知其墮凡塵何當一爲問大鈞

郊防信筆

江天欲雪未成雪堆出雲頭照霜月此夕更長不可辜何時百萬入彩盧防年長涎一車麯輸他獵奴飫生肉也須龍伯坐鼇頭卻看沙磧臥鰕鰍

玉堂晝值有懷萬松

雞籠峯下萬松山中有遊民天地閒左架虹腰上圃右騎鼇背度飛闗幽壑流泉噴三峽衮衮桃花翻浪雪兩山對峙錦屏開嫣紫肥紅仍炫白十里松風百哢琴丹書一枕臥殘春何人共結無生社冉冉靑蜺下玉麟九華突兀匡廬禿幽深全似入盤谷懷山一夜鬢如霜畵作煙圖入洛陽玊境那容凡骨洿急艸天章訊歸路磨松琢石歌太平亦表微臣報國恩

汲井漑田民亦勞止歌以相之

短綆長缾髙下飛老農雨汗紅淋漓夜來雨意已垂垂一事不成風又吹決破玉龍太淸池滿浸萬頃碧琉璃

贈毒庵

髙座不知甚靣目當時喚作屍利宻要須勿負此標題更向托茶山頂立

伐千秋巨木竟梁梅堂

二木盤根三千秋萬斧過之無敢眎今晨有梓號國工朋曹十數來睥睨爲言此木難斧斤上有蟠龍下伏虎莫教驚動萬年枝掣電轟雷三日雨直須作法起南風號召百神同力扈昂昂頭角向梅堂五六鎭星來作輔坐令國勢鞏蘿圖萬嵗千秋奉明主

奉送季淸赴山東幕府

黃雲銜雪天糢糊有客飄然出上都靑絲絡馬銀兜鍪紅錦防弓金僕姑劍光壓匝照路隅帕首百騎前訶呼不知客本山澤今胡爲者意气麄自言有將新孫吳我欲與之同長驅嗚呼破敵豈難且病兵怯將自逃逋胡不觀昔我藝祖造中區以兵爲國垂洪模河北河東義勇徒二十四萬鼓應枹中興益振尺五符世忠淮左聚熊防劉錡淮西貔虎俱上流嶽飛彎天弧金陵張浚羆摶狐手勅不賜弓矢玈長城偶倚雍公虞邇來聞敵尙窺窬門內羣防更睢盱胡乃朘剝及其膚豈止牛羊不求芻我欲別幕飛於菟十萬一屯淮之區技閒器利整平居幟明皷震搜彼廬精神所折敵如無而況山東羣盜乎五符儻缺聼其虛十年且盡一賦租斬然折畫勿牽渠他時混一更新圖偉哉玉帳得通儒君復碧油吐良謨淩煙豈一貂蟬與

新舊句

憶昔丙辰還親旁恰恰先春社三日社日侍親行交源紫蕨兒拳森玊立是日天明風气柔入自交源茗源出迆又復至前山渉澗還家日將沒慈親意在營一邱捲捲欲於近捨求當時議論悉未定那知今作汪潭遊汪潭去家正五里百里來龍於此止【至此七韻不記甚年作壬辰秋孟中沐日足下一段】龍止水亦止淸潭窈無底寶劍秋橫空秀峯春筍峙最愛了角羊艮木之印鄕長生亥水來朝丙千古長溪流不盡雍容冠佩紫薇垣壽星更出丙丁間神遊旣安後昆福賦此銘章皆實錄

子時歌

順數方來兮遡而上之洪荒今不必短兮古不必長地有時而兮天有時而黃知靡艸之先秋兮又當知喬松之傲霜知滄溟之連山兮又當知太華之有長江朝云西暮云東兮豈期悉避乎陽光入蒙汜浴虞淵兮又孰知其扶桑吾烏乎而折衷兮但當付萬化於茫茫

洺水集卷二十三

欽定四庫全書

洺水集卷二十四

宋程珌撰五言律

郊祀慶成詩【有序】

臣仰惟皇帝陛下躬上悊之性遵列聖之謨穆卜新陽昉嚴大報天地合饗祖宗並崇晴光映於祥光冬夜溫於春夜燭花如綴蕭煙不搖頌聲流乎天衢英風薄乎楡塞臣待罪翰墨幸列侍祠懿鑠鴻休得所親睹謹撰慶成詩五首一章述大典也二章玉輅如靑城也三章升圓邱也四章禮成也五章言天眷聖徳並隆不已也干冒天威俯伏惶懼

粹古皆頻嵗炎劉或異祠有唐方定制我宋遂因儀列聖馨明徳皇穹答顯祺恭惟聖天子大典應昌期

其二

涓潔先原廟純忱歷太宮八神開列闕萬騎擁丰隆軌道淸風肅洪頥麗日紅康衢聽細語八彩更重瞳

其三

牙籖猶未進玉冕已先須峻級飛平步端圭卻掖扶祥光匝霄極和气滃天區福飲煙升已儐神靄瑞符

其四

紫畤祗堂陛蒼龍奉駕回邊塵知電掃嵗稔十年開丹鳳覃天澤東朝奉玉杯樓前呼萬嵗砰隠動春雷

其五

謂聖惟饗由心克致防天心今答聖聖意更祈天衝性猶勤徳搜求愈任賢愚臣輸至懝端在賦甘泉

憲聖慈烈皇后挽詩【二首】

西滸俱來日東朝極盛時雕弓平黒海彩筆照丹墀壠起先裁費丹成不用毉人間空悵望風月宴瑤池

其二

聖祖艱難業重孫擁佑恩玉妃閒寶簡仙禦送金根杳杳龍先去翩翩鳳又翻山望堯穴日月萬春存

光宗皇帝挽詩

厭聴人間樂催成海上丹云車分白象天仗下紅鸞梧野朝煙淡咸陽莫日寒龍舟宵濟處淸血漲江幹

光宗皇后挽詩

玉鎖辭椒禁瑤宮問廣寒人間方祝鳦天上忽飛鸞弱水三山隔華胥一夢殘聖情凝望處仙禦景云端

寧宗皇帝挽詩

聖徳同天運神功並日升邊庭懷栗栗齊魯格烝烝復古周圗盛中宗漢業升未饒元結輩磨筆誦中興丁亥閏五月十日回自眞聖道坊車中記事書

列障羅屏合回泉玉帶環外容三肘宻中著十洲寛天意驅蹲虎人心見聖蟾煩君招舊隠來此共潺湲

書富陽普照院【二首】

境勝由盤古聞名自謫仙一從江國後又到老坡年山頂煙仍紫樓頭月故圓繼今知防刼風物更依然

其二

秪愛招提古那知俗更醇寺𨿽炎漢代人尙葛天民僧定都忘客林深自鏁春我來千載後更有後題人

紅藥當堦翻【校官試】

禁近煙光潤堦平日影暄黃麻方艸罷紅藥正花翻蒨色浮春動淸陰匝午繁心傾靑瑣客香滿紫防垣漏永文書靜天低雨露溫人言有仙骨早晚拜明恩

夜登釣石

頗憶嚴君瀨還尋釣石緣鄰雞方叫月邊雁恰書天句秀來仙白聲和應樂全展編眞一快如放五湖船

挽程給事

戀闕葵心在懷山秀野寒華繁常侍媿艸折衝難結緑紅輝碎懸藜夜色殘平生桑梓地雪涕景云端

挽汪給事

抱大難傾槖隨時欲見田星災諸葛日齒少紫芝年魯國麟枯骨藍田玉折瑄忍聞環佩響帝所侍鈞天

挽汪端明

諸老都淪謝惟公尙典刑謀謨關社稷風采聳朝廷政路方虛席臺纒遽折星幸哉芳史在寕用問丹靑

挽吳郎中

志抗金堅厲材成玉粹溫時哉非不遇命也更奚言季子風流逺吳公治行存敬亭無恙否愁絕暮云昏

挽程樞宻【二首】

厚徳推吾黨修名藹列紳明經魁別幙仗節聘殊鄰南嶠思良牧西樞失重臣龍原髙冡在千古臥麒麟

其二

忠壯源尢逺新安盛莫偕千年瑤斗柄一夜玉樓階學業光文簡儀刑謝艮齋曉鐘傳恨處淸淚落天涯

挽宜人趙氏

分冑天皇媛來嬪相國孫孝慈山上梓法度澗濵蘩鳳去簫沈響鸞空鏡掩痕家庭燻沐事千古說南軒

挽徐提舉

人品眞豪爽天姿尙典刑晝簾深院宇春斾擁郊坰云子千艘白鹽煙萬竈靑南州髙士傳三嘆一雕零

挽蔡祭酒

孝友尊前哲詞章裕後生栢臺眞禦史槐市大司成騏驥風方力艅艎浪忽傾山寒丹旐急識者爲霑纓

挽監丞【二首】

學千江水才雄百尺樓鳬飛思葉縣燕寢憶蘇州有感珠還浦無苛虎渡洲浦江天濶處缺月正如鉤

其二

威鳳方翔漢寒鵶已宿林平生惟好士無日不揮金駟牡頻催駕琵琶遽絕音山名升白日回首一霑襟

挽錢塘蔡令君

少年思賈誼中壽憶賔王軍政存鐘阜民庸在括蒼馬蹄歸鳳闕車軸折羊腸喚起靑油夢悲風攪白楊

挽王栁州

才華唐令尹名勝晉參軍善政流郴水遺風襲縉雲寶釵當自合神劍不中分心折白巖路猿吟日未曛

挽楊提舉

風慘琳宮曉云愁鐵甕春鴻防方避弋鱣集遽成塵金虎多遺愛銀菟愧後人尋思漢循吏竹帛逐時新

洺水集卷二十四

欽定四庫全書

洺水集卷二十五

宋程珌撰七言律

五十六字庸以告未知野夫者

寧須山澤論髙平但要曾餐石決明三世擊鐘敲石磬十年學劍斮銅釘倘知狐祖天邊去肯向蠻奴腳底行更許野夫尋上著十洲三島一宮城

慶元丁巳十月奉親如臨安宿西菩寺表弟吳克仁俱焉【二首】

熙寕相望百餘年又有人如古鉄頑日落尙憐今夕路月明無恙舊時山朱紅野實堆盤裏粉白詩牌滿壁間欲爲慈顏供一笑更畱數語任渠刪

其二

安車未向都門移且攬西菩一叚奇路入三腰須種樹泉流石齒莫開池重來坡老今誰是出世參寥不記時結束匆匆出門去白雲明月舊相知

用朱經略韻

歸來南槖舊蕭蕭但有新詩照佩瑤峴首溪山歸防染湘天風月困吟嘲輕裘詩帥風流在嶽牧詞臣意气饒見說玉堂須翰手公當歸侍紫宸朝

用邱樞宻韻

起自澄江應夢求天還河北百餘州嵩瀍處士歸羅致淮蔡奇謀入彀收午夜金陵瞻斗極百年梁汴望刀頭防須再作中興歷還許諸生執筆不

作堂六桂之東命之曰桂生取漢人招隠篇桂樹叢生之語也詩以記之

幾年列植擅淸芳今日標題始作堂逺向松岡分老防近於菊畹借寒香地𨿽未離人間世心已全然物外鄕最好夜來淸絕處飛霜帶月下南塘

賀費樞宻登卞忠貞公墓

底用荒村訪野墳靑編相對儼如存當年但識淸談樂今日方知節槪尊千載腐儒空弔古幾章冷語自消魂便當僇力淸河洛一洗新亭舊淚痕

流觴西湖用範左史韻

舫同載若登仙卻笑泥韉馬不前要識冷煙催谷雨須知澹日養花天千條翠栁隨風舞一樹夭桃照水妍須信人生行樂耳虛名那用世間傳

雪

北風傳信報登平白帝宸逰墮玉英月下艸疑蜀客鼎邊得句失軒明荘嚴東閣若爲好防綴南枝分外淸惟恨蔡州城北水一池鵞鴨更無聲

洺水集卷二十五

欽定四庫全書

洺水集卷二十六

宋程珌撰五言絕句

小憇許由亭

歷數河南去乾坤一艸亭一亭猶是累千古盡浮萍

喬松

風細吹吟鳳雷驚起蟄龍幾年臥空谷今日享眞封

嵗暮

防帖隃麋濕屠蘇琥珀濃夕陽猶臘日午夜已春風三月三日度白際【黃尖敝峯名白際嶺名】

日望黃尖杪今登白際巓千山皆委地一臂獨擎天

戊子正旦賀壽慈宮【二首】

曙色浮丹栱春風暖禁街防瀾迷秀石纎艸防新槐

其二

鳳駕回天仗鵷班集露門須防趍魏闕杲日正中暾

粥罷

飯已茶三啜隅中粥一盂陶然詠皇化安用東封書

洺水集卷二十六

欽定四庫全書

洺水集卷二十七

宋程珌撰七言絕句

冰【十嵗作】

白日黃流漲渭城三更風盡成冰莫言此物渾無用曾向滹沱渡漢兵

甘將軍廟

沙寒日薄水雲愁賊魏王吳一夜休自是英雄元不死至今猶占大江流

晚發富池

甘王樓下一帆風獵獵舟旗照日紅釃酒三江飲龍腹摩挲冠冕是誰功

昭明太子宮

千章喬木煙蒼蒼一帙遺文字字香梁鼎西沈何處問至今防手防興亡

陳時栢

陳未亡時栢已蒼風來歷歷說興亡世人元不如喬木閱盡中原幾戰場

夜雨

機初透古人胸毎說匡來晚未工珍重芭蕉前夜雨爲傳消息到墻東

築徑

入門一徑小紆回百本芙蓉手自栽寄語後來須善護三年猶及見三開

觀史有感

紛紛賔客趨驃騎何事任安太朴疎卻笑君非王太傅不容朝士不回車

別金陵官舍雙栢

手自移時尺許長三年拂拂及宮墻願言勿負栽培力保此堅貞傲雪霜

復朱教授【某前雪防佳句再雪乃得爲謝信矣相如之思遲也然亦遂爲一叚公案】

詩成催雪豈無功今果裝嚴七寶公休說春花那觧舞也教耳熱慰新丰

其二

朝來照眼百瓊瑰爲有詩筒打雪來不止梁園許分簡詩壇髙築比雲臺

送李侍郎安撫浙東【二首】

通明殿上紫芝仙乞得閒身下九天今日都門臨祖處幾人驚嘆著鞭先

其二

夜來天闕望文昌移在藩臣斗極旁千尺濤江元不逺公當早晚對明光

直廬間賦【二首】

一陪鸞鳳入仙臺四見薰風舞禁槐自笑平生無夢到那知今日以身來

其二

紫宸朝退曉光寒百吏犇曹一吏閒便可云卿稱散秩柰何名籍尙人間

雪霽玉堂曉眺

當年銀界隔鯨江今日分明玉作堂不是瓊林宮樹宻也應白虎接明光

兩炬並花

雙蓮合蘂更開花報道金鑾日未斜已艸禁中新鳳詔趣君十日覲東華

修玉牒官閣子坐屏甚古詰吏亦不知曷始數語紀之

摩詰何爲畱此筆至今雙壁猶崒老松掀甲作風雲亂石激流殷霹靂

其二

吳絹一幅苦無多中涵太華及黃河偶然乘風山下坐紫煙翠靄坐中過

早入

紫薇浥露翠條深捷捷靈烏振好音全似冰巖亭上坐四屏煙靄奏春禽

直廬多暇新緑郁然信筆二絕

朝絕幸恩除目少邊淸妖祲檄書希飯餘摩腹閒行立一抹墻東新翠薇

其二

壁右方壺浸碧天依然全似太湖邊淸風一夜生新興好把漁竿上釣船

江上道中瀑布

松風一壑偪人寒老石瑽瑽響碧湍疑是銀河天不鎖防從雲際下人間

梔花

靑瑯削葉玉花鈿獨占炎皇第一天未羨冰桃垂夏后且防金子粲秋前

朱生論天

不知占得幾躔星閱盡人間聚散萍今日重來橋上望依然楊栁兩行靑

爲釣魚作

人道秋風長桂時天臺散種未爲遲如君算到白楡窟揀取南來第一枝

擁鑪

已甘灰冷竹前那意移來近繡氊惟有幽人一寒暑閉門髙臥雪深天

中秋無月

嘗時斗暗猶閒事無月中秋可若何我欲梯云千萬丈取光還月謝羲娥

春帖

輕煙薄霧鎖平川全似江南二月天昨夜溪頭新雨過分明洗出太平年

程掌書【二首】

夜來踏月過臨川水面桂魄圓此際髙人方熟寐難爲一扣緑筠軒

其二

分明如夢縞衣傍月淩風自在飛夢覺出門都不見不知己上子陵磯【此行専看釣石】

孟夏廿一東作秩然

不見東耕四十年玆晨蓑笠去翩翩從今數過三蓂朔史筆當年大有篇

五皷夢中作覺而成之【二首】

人生萬幻一犛輕須築銅駝萬里城莫道斜陽光不逺斷霞收盡十分明

其二

當時千駟已無聞寕說牛羊上塜行同是博陵評古者肯令千載尙齦卿

閏九十四

午夜靑衣海上還八年兩度雪封山如今一水平如鏡好釣桐江五百灘

送松煤十丸與葉秀才

雲溪深處萬松林煙起晴天自作塵根向九華分結處與君同是墨仙人

出南郊淸甚

春風吹屣到南園著酒酥花正繁更喜滿前無俗物橫塘疎竹渭南村

挽太府丞知徽州韓公

翊運勛臣第一家卻於翰墨掇英華誰知忠孝千年事不逐春風落水花

魯國夫人薤露歌

並海名山萬疊開大慈太白等蓬萊自從齊國鋤云後又見夫人駕鶴來

洺水集卷二十七

欽定四庫全書

洺水集卷二十八

宋程珌撰說

史說【頴濵古史論三聖授受】

孟子言堯舜禹之終皆薦人於天堯崩舜避堯子於南河之南舜崩禹避舜子於陽城天下皆往歸之然後之中國踐天子位禹崩益避禹子於箕山之陰朝覲訟獄者不之益而之啟故益不得爲天子以書觀之恐非孟子之言也蓋舜禹之攝格於祖考郊祀天地朝見諸侯巡守方嶽行天子之事久矣及其終而又避之何哉至益不度天命而輒受於禹已而天下不歸之然後不敢爲此匹夫之所不爲也而謂益爲之哉古史又云堯舜傳之賢而禹傳之子後世以是而貶禹此以好異議聖人耳昔者湯有伊尹武王有周公而周公又武王之弟也湯不以予其臣武王不以予其弟誠以子之才不至於亂天下則無事乎授之他人而以爲異也故夫堯舜之傳賢是不得已而已禹之不以天下授益非益不足授也亦非禹私於子也蓋啟足以爲天下故也使堯之丹朱舜之商均僅可以守天下則堯肯傳之舜舜肯傳之禹哉是說也蓋亦以常情而窺堯舜禹而不知三聖人之用心均之爲公而已矣

孟子說

吾夫子元气也顏子景星慶雲也孟子巖巖泰山也蓋綏之斯來動之斯和其生也榮其死也哀道冒天下而人不見春生秋殺而物不知故曰聖人之道大至若孟子治家則家齊治國則國治治天下則運之掌甚至植桑必於墻雞彘必以母纎毫靡宻無所不察豈非有用之才哉學者當學孟子之人然後可以達於夫子之天

二亭說

一水防田將緑繞兩山排闥送靑來此王金陵語也而季同取以命亭夫山水之靑緑蓋山水自然之容色也山水有自然之容色事物有自然之理金陵樂山水自然之容色而不樂循事物之理使一代法制變更略盡而天下紛然不寕以基宣靖侵陵之變嘻安得謂之樂山之仁樂水之智哉季同坐此亭止此心玩此靑緑思天下之大事事物物悉有自然之理則萬象容色四時呈露黃河奔放吾盆盎也泰華突兀吾戶庭也金陵之語不能用而爲我有矣季同性恬不與物競其進此道也無疑勉之勉之

汪秀才求墨說

柯山汪君以儒名家者乃一日袖太君見顧洗硯試之果非凡材也且欲求予之松房雲溪以爲墨表溪房安能表哉君當自表耳胡不觀颯颯萬桐陰一窖千斛塵肯將石璧博沙金天淸露下注黃庭

先君六孫名義說

海於百川盍思所以受之納污藏垢大吾徳也含光發怪寓吾神也出入蛟龍噓噏雲雨章吾化也故字海曰宗源木有本不顚水有源不涸培本深源非養不深非正不養故字渭曰養源午夜仰觀太空無雲河漢皎然人心本明無爲物昬惟淸乃明惟明法天故字漢曰澄源洙泗講學曰孝曰忠曰誠其源正且淸一念捨是舛其大源故字洙曰正源河水靈長汴實分流蓄大益深慶源滋長故字汴曰慶源渥窪水涯神馬所生疑若奔風與虹蜺上下顧乃安玉閒行軌道雍容漢天子屬車無惟異產而惟淑徳則培丰緒衍安所限量故字渥曰長源物有斯名也必具斯義也矧人乎佩之與俱無曠無辱

諸孫名義說

古者父命其子祖名其孫名止一字字止二字二字者助語耳未嘗用兩實字懼其義之不一而佩之不専也回字子淵賜字子貢春秋之時尙守此法至漢則漸變然尙少也魏晉之後則此義不白矣予名字諸子一時失記今不欲易比名諸孫則用古義焉其恕字以行父語曰一言而可以終身行之者其恕乎記禮者曰彊恕而行求仁莫近焉曰其孚字以純父信不中奚其信純乎天徳發乎性端則信矣曰其淸字以立父果淸矣懦夫聞之卓然必忠信行必有亷潔淸也詐淸非矣曰其垕字以容父容盛徳也天惟容也故靡一物之不覆地惟容也故靡一物之不載容則大大則久故曰可久則賢人之徳可大則賢人之業垕之時義大矣哉曰其深字以長父源深流必長學問踐履皆所以浚其源也浚則深矣建老曰其元字以仁父元天徳也仁天道也天以一元之气而運其仁人則體元之仁以成其徳故曰仁者愛人又曰仁者靜愛以仁人靜以自壽與天爲流通烏有旣邪予在維揚活數萬民兵在閩中欲活數萬百姓及其家居則給櫝槥施絮繒立義廩防矣而未大也然大也必權以行之孟氏子之言曰如欲平治天下當今之世捨我其誰哉吾夫子則曰如有用我者吾其爲東周乎眎孟子之言天淵矣

範氏四甥名義說

仲姊歸範氏有四甥長性緩懼其不立故名以震可起字之起者勇有行也二性逸懼其不誠故名以巽可敬字之敬者順於理也三四皆競爽然皆慮其博而雜散而流故名三以艮字之可止止者正也名四以兌字之可說說者養也聖人作易一卦具一理一理足萬用衍而能伸用不離本斯其爲名而已

洺水集卷二十八

欽定四庫全書

洺水集卷二十九

宋程珌撰

贊

有寫陋質者輒自贊之

彼若人兮嘗見之雲溪又嘗見之紅塵今又復見之於長松之下是殆與世多違而與天爲徒者乎吾將叩長松而問之

松之露可以濯松之風可以披胡爲乎捨之而亟出懷之而未歸𨿽然汝先歸兮其爲我謝谷之靈茯苓之司謹以三年爲期期之而違則請峻北山之移

爾紆紫服乃野其衣爾誇從臣乃逸其人欺世盜名有若爾之所爲者乎噫嘻我知之矣防之山有猿焉裹以裳衣南海之濱有禽焉樂以笙竽方裹方樂子謂何心乃野乃逸始還其眞嗚呼百世之下必有從予聽雪之塢踏月之林者

王直閣寫眞贊

精深而不膚直毅而不諛森乎逢掖之秀汪乎山澤之臞了不見其爲侯門之腴嗚呼斯其爲賢相之元子也夫

郊祀天光贊【首缺二行】

若橫虹蜺若聚金鉦峙丹殿之峩峩照碧瓦之鱗鱗維見可睹萬目在廷攷之前聞未傳與經其炎精之盛與其明徳之象與其天光之下燭與其陽彩之昭回與其滅旄頭之應其獲玉章之證如漢元鼎之事與旣月謁謝霜景晏溫都人縱觀四方和防天顏怡愉和气充塞耋稚一辭於斯爲盛繼其自今錫祉大來天右序之賢和物和朝野賡歌天右序之殘敵其殱三邊沈柝天右序之雨時若多稌多黍天右序之皇壽以昌皇祚以長皇徳以彰防臣拜手惟君臣一徳天心乃休惟一徳匪懈天休不已於萬斯年景命有僕

銘

鎭淮飲虹二橋銘

往聞建業與長安洛邑爲古帝王更疊建都之地其地有鐘阜石城大江天闕之勝欲一遊焉紹熈辛亥嵗自富池泛江凡二十日艤石頭乃陟龍蟠之巓登虎踞之城尙羊四望徙倚終日時九月十月之交也云空天髙千里一瞬見有水焉其一自西南流其一自西北流合千方山以注於江問之則秦淮水也跨水要津有二橋焉循水至橋穹碑屹立迫而眎之則澄江邱公辭也其後十四年爲嘉泰甲子來掌校官事而公亦適綰玉麟之印於此公宿有海內聲名未至也人攝心側足以俟旣至也春和風薫因其畏威示以懷柔人益安事益暇暇日顧吾府了無一事因念曰秦淮之上所謂鎭淮飲虹二橋者得亡恙乎吾昔爲從事時所作也吾所爲記實鋟之石度今圮矣吾志也可不嗣乎乃以全撫授觀察推官劉叔向曰取材於某石於某甓於某視舊更新無所虧增費巨役艱民不與聞五旣月工乃成是嵗九月與次年正月也且洪都滕王閣偉觀也唐中書舍人王仲舒從事其州也建焉後三十年觀察其州也又修焉唐人欣艶作爲詞章百世流芳夫閣遊觀也矧橋恵利斯人乎公獨樂澄江且十年金陵者全吳之藩籬而淮甸之腹心朝方起公以爲重也有居六蓼者書來云淮人頻年凜無固志日東首謀渡江屬聞邱公爲江上帥始肆志耕桑臥亦安枕嗚呼是豈私相爲好者邪一得人焉系賴若是司選任之柄者其可茍然邪然則公以一身之防居長江之上能爲淮人萬里長城二橋顧足言耶然是特江淮耳使公而位廟堂則四海所恃以爲奠枕者又將如何邪念頗有志斯世恥爲空言者然職在庠序他弗與知至於托筆墨紀金石以觀悠久則固其分也其何敢與遜乃序而銘焉銘曰

詹彼淮水兩源輸一發華山一東廬匯於方埭乃江趨流貫臺城勢紆余隆然兩圯據津隅朱雀萬嵗今籧篨智者創物守者愚一作一述後先俱我堂我修曩所無平可轉轂廣方車吞淮跨蜀坦坦塗三邊檄奏萬里書夜馳晝走康荘衢公抱閎材聳萬夫區區橋梁直錙銖推此宏謨磐八區南可關粵西通瀘析木天江海如渠胸中長橋隨捲舒惟所巨細用何如靑蛇緑字銘翠玗詔爾終古繼來譽

延益齋銘

景溫分教金陵作新公宇矣又創一軒扁日延益以予嘗居是官也屬銘焉予爲之言曰古之聖賢以道任諸已淑諸人未嘗自以爲足也其任道也愈重其求益於人也愈切夫子以天縱之聖集道之成眎當時登門之士何異泰山之於丘垤河漢之於行潦哉而夫子之於二三子也方且以四子爲友而若有所資也以六子爲侍而若有所缺也然則學問之道寕有窮已哉金陵爲東南一都防四方之學者咸萃焉丞相益國周公好賢樂善海內所宗鳴道是邦流風未墜景溫躡其芳躅仰止髙山能以虛心務以求益然則並驅前駕夫孰圉諸銘曰

湯湯秦淮涓涓自岷其行萬里浮日浸云細流交歸莫測其津道源於身實資諸人能遜厥志其積乃盈小智自私大惑孰箴巍巍天縱所集大成四友六侍取之其門惕若自厲吾道愈尊虛心延益庶幾此意顏何人哉希之則是

棣華堂銘

鶉首之月气方煒有彼儒生云戾止袖中天筆祥雲起繼以連編如詩市泛觀夫孰無兄弟乃荊不榮棣不韡偉哉周氏顧如彼感寤宸衷來天瑞竹木無情皆並峙夫豈人力至於此我因拜手窺明防此扁不獨周氏侈要令風化覃逺邇庶幾比屋皆周氏睠我曾髙摽義裏我不敢墜聚千指松阡雙蓮屢呈水僉謂至和鐘厥美我聞人心皆天理上天下澤卦爲履兄弟天同曾異同不可異異反是大宗有法宮有制別嫌爲禮戚疎義六經所無意有以若夫睦族尊本始千萬斯年不容巳曾何九世足云耳

程格之頥堂銘

惟復見幾惟靜造理慶雲景星意端所起擾擾萬象孰知其眞日永堂春內樂恂恂是爲頥堂之主人

滕縣尉切齋銘

洙泗講學惟一惟精未始泛然一於競名切問近思豈其鉤逺如切如磋一皆可踐近世不然脫影遺形豈其不的托以自神軻得其傳仁義皆實無垢發之言言可則澟然而敬燻然而親不激不誣如凖如繩今之學徒師生皆空背瞬乖離孰守其中吾將疇歸昌黎軻雄

月硯銘

零陵山珍湘潭水靈萬丈靑蜺橫截天津匣而固之豫我經丙申七月十二日銘硯之陰

洺水集卷二十九

欽定四庫全書

洺水集卷三十

宋程珌撰樂府

水調歌頭【昏發烏江朝至湖陰月正午舟中作】

玉女掃天淨雍觀掠江寛問君何事底急夜半挾舟還三島眠龍驚覺萬頃明瓊碾破涼月照東南碧气正吞吐滿挹潄膺肝煙上乘雲象噭天關人間已夢我獨危坐玩漫汗螭殿黃昏未鎖鶴氅翩躚蜚下共吸酒壺幹興罷吹笙去風露五更寒

又【壬子五月二十三日流杯玉泉雨忽大作連賦水調二章一書於壁一懷以歸】

電闕驅神駿鐡箠起癡蛟木鳴山裂盛夏白晝野魖號急上瑤庭深處爲問龍君何怒抉破古天河日華開絢采雨意屬詩豪與君來飛玉佩斬觚瓢纎流沈羽借我萬斛沸銀濤醉拍滿缸香雪寫竭一池濃墨逸气正飄颻何事謫仙子歸去續松醪

其二

日轂金鉦赤雪竇水晶寒支機石下翻浪噴薄出層闗半夜雌龍驚走明日靈蛇張甲蜚上石盤桓多謝山君防未放醉翁閒安得醉風泚泚露翠云老子邀我瑤佩駕紅鸞一勺流觴何有萬石橫缸如注虹气飲溪幹忽夢坐銀井長嘯俯淸湍

又【登甘露寺多景樓望淮有感】

天地本無際南北竟誰分樓前多景中原一恨杳難論卻似長江萬里忽有孤山兩防防破水晶盆爲惜鞭霆力驅去附昆侖望淮陰兵冶處儼然存防來天意止欠士稚與劉琨三拊當時頑石喚醒隆中一老細與酌芳罇孟夏正須雨一洗北塵昏

又【戊戌自壽】

渤澥東南界西北倚昆侖當時推步但知宇內有乾坤午夜風輪防轉駕我浮空泛景一息過天垠俯眎人間世望漚塵挽天吳摩海若吐還吞寕用計年八十陽九又三陰要自白楡星外直至黒流沙底山與澤俱平不論初未度一色界如銀

六州歌頭【送辛稼軒】

向來抵掌未必總談空難徧舉質三事試從公記當年賦一邱一壑天鳶闊淵魚靜莫撃磬但酌酒盡從容一水西來他日防從公曳杖其中問前回歸去已笑白髮成蓬不識如今幾西風防荘多事論虱豕推羊蟻未辭終又驟說魚得計孰能通嘆如雲罔罟龍伯啖難窮凡三惑誰使我釋然融豈是匏者把行蔵悉付鴻蒙且從頭檢校想見迎公湖上千松

滿江紅【龔撫幹示閏中秋】

黃鶴樓前江百尺波橫光溢問老子當年髙興何人知得防愛洞庭天際水分明表裏玻璃色恐今宵未必似前畨天應惜都莫問鴻鐘勒也休羨壺天謫憶故人霜下亂灘橫笛便好騎鯨遊汗漫古來蟾影何曽沒更明年重約再來時乘槎客

又【登石頭城歸巳月生】

頗恨登臨浪自作騷人愁語石城上何須苦說死袁生禇當日臥龍商略處秦淮王气眞何許與君來蕭瑟北風寒黃雲暮枕鐘阜湖武生此虎眞蹲踞防四山環合休臨江渚可笑唐人無意度卻言此虎淩波去君且住明月爲人來潮生浦

八聲甘州【別陳總帥】

玉局仙人輕防萬里送入三吳怪一舟如葉元無濁物依然姑射滿載冰壺昔日文君千言成誦不識如今記得無新來也喜都將分付一顆驪珠向來田賦蠲輸散多少春風巴與渝算公家粗了蒓鱸而已何妨西子白髮江湖印鑄黃金時來須佩畢竟人生萬卷書離情處正秦淮嵗晚雪意糢糊

步虛詞【壽張門司】

休怪頻年司鑰仙官長守仙宮東風未肯到凡紅先舞云韶彩鳳都是一團和气故教上苑春濃羣仙拍手過江東髙唱紫芝新頌

沁園春【壽王運使】

公有仙姿蒼松野鶴落落昂昂論法主長生仍須極貴雲臺綘闕都許尙羊更憶當年而今時一念功名下帝旁天分付使人間艸木盡有春香人知相法奇龎又那識陰功事更長算毗陵荒政江東風采忠文典則凜凜生光再嵗秦淮觚稜入夢帷幄從來在廟堂公歸去好平心獻替人望時康

又【壽李通判】

那用招秋休言推暑風自薰兮問誰解當初識公來處月明碧落斾捲靑霓千丈長松起人生意凍芋寒空滿畦還堪怪怪諸公衮衮我尙慿泥須教一舉崔嵬算人世功名各有梯更何須煉鼎霜絳雪只煩煮茗水餅冰虀紫府多仙招來滿座公自長生角亢齊何曾也有玉麟行地老鳳梧棲

又【謝劉小山頻寄所作】

君有新詞何妨爲我時遣奚奴防此山大小風流晉宋眼中餘子苦自侏儒九曲淸溪千枝楊栁還記新條更有無春將好欲從君商略君意何如佳人玉佩瓊琚更胸中澆灌有詩書把古人行處從頭檢防今人說底卻不須渠更上石頭重登鐘阜畫作金陵攷古圖頻相見怕薫風早晚便隔天隅

又【庚午三月望日賦椿堂牡丹】

消得雕欄也不枉教車馬如狂怪元和一事韓公子者歸來斸去玉毀昆岡爲解花嘲朝來試防采佩殷霞浥露香君休怪算只緣太艶俗障難降詩人未易平章向百卉雕零獨後裝防洪鑪大器從來成晚只須這著也做花王況是月坡花圍一尺壓盡紛紛瑣細芳還堪笑笑龍鐘老鳳方入都堂

又【讀史記有感】

試課陽坡春後添栽多少杉松正桃塢晝濃雲溪風軟從容延叩太史丞公底事越人見垣一壁比過秦關遽失瞳江神吏靈能脫罟不發衛平防休言唐舉無功更休笑丘軻自阨窮算汨羅醒處元來醉裏眞敖假孟畢竟誰封太史亡言牀頭釀熟人在晴嵐杳靄中新堤路喜樛枝鱗角夭矯蒼龍

錦堂春【畱春】

防是元來苦無風雨只恁匆匆歸去防遊絲都不恨恨秦淮新漲向人東注醉裏仙人惜春曽賦卻不解畱春且住問何人畱得住怕小山更有碧蕪春句

壺中天【壽邱樞宻】

日躔東井正輪囷桂影十分光潔火令方中符國運天與非常英傑犖犖平生眼空宇宙緑髮千尋雪笑談一鎭單於底事心懾晚嵗佛地功深人間富貴五湖煙濶誰遣心期事左須酬滿麒麟勛業又也何妨長生仙籙已在黃金闕中原恢拓要公歸任調燮

燭影搖紅【元宵】

靑斾搖風朱簾漏月黃昏早蓬山萬疊忽蜚來上有千燈照和气祥煙繚繞映瓊樓五云縹緲靑裙縞袂亂吹繁九衢驩笑元是琴堂十分管領春光到手移星宿下人寰招客來仙島信道邦人見少彷佛似皇都春好明年只恐鰲山扈從隨班淸曉

謁金門【用趙帳幹韻】

煙漠漠醉裏防春都錯過了淸明遲一著牡丹重約摸曉日漸明檐角天與芳辰難卻駐得韶華元有藥桃

源誰共約

水龍吟【壽李尙書】

道家弱水蓬萊鯨波萬里誰知得人間自有南昌居士仙風道骨詩似白星皃如老風塵挺出向謫仙家裏滕王閣畔飄玉佩下丹闕黃髮四朝元老又誰知重生緑髮手提一筆活人多少三千功績已冠文昌人人瞻望玉樞躔偪對新涼酒頰微紅宛是一星南極

喜遷鶯【別陳新恩】

少年意气但投鞍盤羽結場奪槊眼底蒙矓腹中空洞不著曹劉元白聞道殊科八中也要彩盧連擲收拾盡到如今但有寸心如鐵天付眞奇特口靜神充雙眼西僧碧楚國離騷唐朝詞學未信芳塵歇結取佳人香佩截斷兒曹綺舌歸去也且斕斑戲采好春長日

又【壽李文昌】

評君誰似似長松千丈離奇多節骨瘦稜稜文髙犖犖今日來仙闕走卒識公容貌邊徼問公官閥更史館一編書多少頻添勛業偉絕今嵗別新緑名孫又見枝生葉底事七旬雙瞳如水畢竟桂花方發賜第彤墀秋早又一瑤樞光潔故人也念相逢誰似鳯池同列

又【壽薛尙書】

一天風露喜初行彈壓人間殘暑金母此時云軿先降又見樞星光吐人道鴻蒙逢日可是東方明處更天上玉人絡繹儀鸞瓊醑聽語更希舉試把皇朝盛事都來數當日鰲頭皇扉侍母緑髮方瞳更有飛鳬王季往往文星再聚渾休問但回班千嵗貂蟬成譜

又【壽薛樞宻】

去年玉燕記曾期今嵗瑤光入度今日都人從頭屈指盡是黒頭公輔爭道一朝語合誰信千齡際遇更積雨曉來晴洗出琉璃秋宇笑語知何許斾捲靑霓來自鈞天所道骨仙風安排頓著須是人間紫府要識雲臺髙絕更有鳳池深處從今數防千秋萬嵗永承明主

栁梢靑【壽薛尙書】

官已尙書人猶寒素仙有名言謂是若人法當至貴仍主修年唐人四字鮮妍堪照映畫堂防煙更對新涼一聲芝曲萬斛金舡

又【和齊仙畱春】

嫩緑成堆朝來紅紫都在莓苔方見春來又聞春去暗裏誰催人生易老何哉春去矣秋風又來何似雲溪長春日月無去無歸

酹江月【丙子自壽】

平生有意把六經膏澤人人霑受白被子明康節輩浪說乘除先後遇合一時英雄千古誰是髙彊手蹉跎嵗晚臨風浩然搔首今但入夢靑山雲溪深處煙月生懷袖宿有十年蕭散願此叚功緣須就因憶坡公仇池有約莫悞歸時今朝對酒歌此與君爲壽

賀新郎【壽李端明】

袖手雲溪上看人間紛紛饑烏腐防觸蠻交戰便得金魚垂玉帶多少雌黃防勘算此語必非河漢直自彈冠班八座更靑春數到期頥算一段玉無纎玷公難學處尢堪羨全似泠泠秋水體淸形健衮處從來髙一著那肯隨人腳轉要須是常見乾坤淸晏天意未教公猛去要都兪了卻從公便歌壽斚朱簾捲

寶鼎現【壽李端明】

緑楊欲舞紅杏防笑春工漸侈試僂指自從嘉定數到寶慶裏無一嵗不書年大有問元功誰燮理於變雍熈如此自當千嵗況是端笏蓬萊陛但防雍容玉立山峙煉五色補天無迹扶日天衢光四被安淸祏塡羣心聲色恬然如談笑耳更八荒民生奠枕此著又當千嵗又況善述先猷嚴武備不開邊鄙陰功徧南北千嵗

未多疇祉且說總是三千嵗此際方岐嶷聴今日處處笙歌何止南樓十二

念奴嬌【憶先廬春山之勝】

歸來一笑尙防防趂得人間寒食阿壽牽衣仍問我雙鬢新來添白忍見庭前去年芳艸依舊靑靑色西湖雨後緑波兩岸平拍天教斷送流年三之一矣又是成疎鬲燕子春寒渾未到誰說江南消息玉樹燻香冰桃翻浪好个眞消息山間景物這回歸去松風深處橫笛

又【初見海棠花】

嫣然一笑向燭花光下經年才見欲語還羞如有恨方得東君一盼天意無情更教防雨香淚流丹臉今朝霽色笙歌初沸庭院因是思入東屏當年手植徧桃源低岸失腳東來春七度辜負芳叢亡限問訊園丁寕如歸去細與從頭看東風獨立白雲遮斷雙眼

傾杯【丁亥自壽】

鑾殿秋深玉堂宵永千門人靜問天上西風幾度金盤光滿露濃銀井碧雲飛下雙鸞影迆笙歌近笑語羣仙隠隠更前問訊墮在紅塵今省漸曙色曉風淸迥更積靄沈陰都捲盡向前引鏡防來尙喜精神炯炯便折簡浮邱共酌柰天也未教酩酊來嵗卻笑羣仙月寒空冷【予家天都山乃浮邱升仙之地】

醉蓬萊【壽王司直】

算千葩百卉誰伴東風早春時惟有江梅在人間長久雪後霜前衝渉多少尙精神如舊嵗嵗年年酴酥飲了便爲公壽更向尊前席上細看人與梅花稜稜爭瘦桃李漫山都落芳塵後和气滿身參調玉鉉表天然孤秀來嵗今朝星闈霧閣一巵春酒

又【丙申自壽】

記蟾宮桂子撒向人間如今時白下長幹亂灘橫笛想昔逰依舊大海一漚千年一息誰稱彭壽開徧門前丹蕊漸西風入東籬釀成仙酒卓筆雞籠懸天寶蓋占斷宣徽秀來嵗淸苕公家事了斑衣藍綬

西江月【壬辰自壽】

天上初秋桂子【今嵗七月月中桂子下】庭前八月丹花一年一度見仙槎秋色分明如畫願把陰功一脈燈燈相續無涯降祥作善豈其差永作漁樵嘉話

又【癸巳自壽】

底事中秋無月元來畱待今宵羣仙拍手度仙橋驚起眠龍夭矯天上靈槎一度人間八月江潮西興渡口幾魂消【癸丑八月侍親西興】又見潮生月到

滿庭芳【雪登前嶺自己酉江右雪行彌月四十七年無此樂也今再見之】

未嵗嘉平初旬日四雪中歸自崇唐山林湖海一气接蒼茫踏盡玉龍千丈更一望龍尾天長須臾上髙峯四顧迆過前岡羣山如玉削松林百萬盡傅瓊霜渾疑是天際一鶴翺翔人道玉皇三六欲一叩風力方剛明朝好金烏銜燭八表散祥光

又【戊戌上元喜霽訪開桃洞】

去臘飛花今春未巳迆將度元宵俄然甲子靑帝下新條淨掃一天沈靄紅輪滿大地山河從今好便當聴取萬國起歌謠有人當此際鉏云深塢剪月中阿已占斷春風自種仙桃更扶疎桂影直從巖底上拂云梢仍爲我長摩蒼石無負此淸宵

又【戊戌自壽】

人道蒼姬燠多寒少故教千嵗綿綿算來春夏一气本無偏底事今年玉曆秋未朔風露泠然君知否山深地僻自是早霜天如今當此去十分親切面問嬋娟何須防仙槎海上重還好在金英玉屑爲我滿泛金仍傳語橫江秀石永鎖三川

減字木蘭花

不應雙睫防盡人間花與雪曽是當時一朶紅雲擁日飛如今正好萬綠千紅深處坐也使春工喚作天池五月風

洺水集卷三十

