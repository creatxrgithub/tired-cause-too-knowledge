

欽定四庫全書

集部六

海桑集目錄

別集類五【明】

卷一

四言古

五言古

七言古

歌

五言律

五言排律

卷二

七言律

七言排律

五言絕句

七言絕句

卷三

表箋

頌

論

卷四

碑

銘

傳

說

卷五

序

卷六

序

引

卷七

記

卷八

墓志銘

墓表

哀辭

卷九

書題跋

卷十

祭文

雜著

贊

文

解

【臣】等謹案海桑集十卷明陳謨撰謨字一徳泰和人生於元成宗時洪武初召赴闕以疾辭歸其家傳稱卒年九十六考集中年月止於洪武十七年晏璧於永樂七年作海桑集序稱謨卒後二十年則卒於洪武二十一年戊辰也謨書劉氏西齋倡和捲後稱生大徳間爲前朝太平幸民六十餘年由洪武戊辰上推大徳元年丁酉僅九十二年安得壽九十六是其家傳誤也其集詩文各二卷爲其甥楊士奇所編

國朝康熙庚申其裔孫邦祥重刋然排律之名始於髙棅士奇未必卽用其例又靈山寺以五言長律入古體悼劉生詩以七言拗律入古體而崆峒云居詩又以古體入律體士奇亦不如是之陋殆邦祥又有所竄亂也集中通塞論一篇引微子箕子反復申明謂革代之時不必死節極爲害理故其客韶州時爲太祖吳元年元尙未亡已爲衞官作賀表而集中頌明功徳不一而足無一語故君舊國之思其不仕也𨿽稱以老病辭然其孫仲亨跋其墨迹稱太祖龍興弓旌首至先生𨿽老猶輿曵就道一時老師俗儒曲學附會先生之論動輙矛盾是以所如不合遂命駕還山拂衣去國然則與柴桑東籬之志固有殊矣然其文體簡雅詩格舂容東裏淵源寔出於是原序稱宋濂目以夏鼎商彞太羮元酒𨿽未免稍溢要在明初固沨沨乎雅音也乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

海桑集序

廬陵文章爲江右之鄒魯自歐陽文忠公而下若胡忠簡周文忠楊文節俱稱文章宗家宋季巽齋歐陽公湏溪劉公中齋鄧公靑山趙公𨿽不大顯庸卓然文名於世元氏時又若麟洲龍公養吾申齋桂隱三劉公力追古作者猗與盛哉泰和陳心吾先生生元大徳乙巳間敏而力學猶及登宋元遺老鉅公之門務躬行踐履嘗與計偕試於有司不偶卽棄去肆力古文辭元運旣遷科舉學廢鄕人士子從先生講道徳性命之懿接踵於戶庭聖朝龍興稽古崇文設科取士先生以老成碩徳屢典文衡又以遺逸徵固辭謝去予弱冠侍教先生時翰林承防宋公侍講學士潘公祭酒許公南行道廬陵謁先生之廬閱其文而評之曰湯盤禹鼎器之古也太羮酒味之正也惟知者能知之三君子之論若此又何以議爲哉先生歿之二十年其孫翰林庶吉士孟潔孟京與餘同以纂修大典召赴京師出示海桑集若干捲讀之雄詞大篇誠有徳者之言也在昔歐陽子爲宋儒宗於謝希深尹師魯死序集古錄有無謝尹知音之嘆意謂作者固難而知者爲尢難先生𨿽不得位於時其學則淑諸鄕人士子其文則見知於當代知名士其行則孝友之政施於家可謂俯仰無愧怍者矣而予也不敏學爲文辭嘗質正於先生期待甚厚老成凋謝之餘持不足之姿承乏文翰內顧慚悚敢敍先生之文哉顧先生知己爲未報又敢靳一言乎惜先生遭時俶擾其制作弗及黼黻皇猷以鳴國家之盛而題曰海桑集云永樂七年歳在己丑四月旣望山東提刑按察司僉事晏璧撰

欽定四庫全書

海桑集卷一

明陳謨撰四言古

瞻屺堂【並序】

昔者孝子行役嘗陟屺以瞻母屺何所獨無卽所瞻何日不存雩陽黃侯以其祿弗逮養掲瞻屺以名堂蓋將所在乎見之按詩話山無艸木曰屺系以詩曰

緬彼崔嵬坤土而隆匪磜匪砠弗赭弗童我興瞻之念母劬躬嵌巖窈深可以容與其岑其蔚膏發泉乳我心孔悲念母鞠撫曖翠在庭朝爽盈襟宛兮慈顏春和煦林孰是金行爲此栗鶴髮其髟霜露旣集攢峯叢巒羅立閒閒旣有令子亦有賢孫風木之悲寸艸之傷甘防在庖防烏在堂祿薄養丰其樂如何丰而弗逮所慨實多移忠之孝亶惟盡瘁教忠繄母展也孝子孝子終身悠悠瞻此

咨詢堂詩【並序】

天下郡縣建牧伯守宰必立風紀之司以蒞之風紀肅而善惡彰美化成矣乙已分憲李公按部至廬陵而八邑之鉅姦積蠧盤根狡冗翦薙剔抉發讁無遺鄰郡聞風膽落將去吏爲民不可得蓋自壬辰亂民間不識繡衣久矣一旦震霆起蟄於涸陰之餘嚴霜殄沴於炎荒之野塗歌裏詠松茂栢悅何可勝紀吏厥知所向始萌懼心廬陵舊有按察司公扁其堂曰咨詢而大書掲之其屬邑士陳謨僑贑聞而踴躍謹獻詩曰

奕奕巖巖風紀之堂雪冰其柱鐵石維梁鳥飛過之不敢下窺髙明有抗神物訶防十載之曠一日而偉如翚如翼繡衣戾止有扁崇崇端正不頗瑚碧樹交結枝柯憲綱之振在悉民隱於咨於詢是謂繩凖幽者潛潤逺者峻壁聡察或遺孰伸孰抑芻蕘之賤商工之卑勿卑勿賤言亦有禆虎冠狼牧童子能言蜜矢氊鍼明者昏焉孝婦之旱三年尢劇決獄之雨頃刻而集穆子格言著於春秋咨謀度詢必務於周巖巖李公服是明訓惠我廬陵以風列郡百邪以正眾枉斯雪載瞻堂扁居不栗烈公徳在民公轡在野峩峩穹碑式勸來者

朝陽詩【並序】

朝陽美韶陽錢史君也爲政宜民徳如朝陽故以頌其豈弟也

瀛海之東桃都之山有木相扶蔚乎盤盤金雞旣鳴日觀斯出鴻蒙之枝其赫有奕乃浴於海遂升於天蒼蒼涼涼維气之先君子鐘之剛健其徳匪維剛健抑又溫克穆穆暾暾冬夏一致彼晝而親愛畏或二我親其朝有愛無畏君子作牧召父杜母寧寛以擾無猛而勢韶石之上舜峯之下湛湛露晞皇華被野嵎夷之宅暘谷之賔成歳定時羲和紀勲寧獨韶陽史君遺愛式遄其歸光於昭代

五言古

萬年樹

俗名冬靑結子紅明似櫻胡宮中多植之對揺落而淪荊棘傷而賦焉

翳薈隱嘉樹窮冬常不雕堆魁火齊珠錯落英瓊瑤直榦不偃蹇爽气何飄蕭碧梧與翠竹無此晴霞標憶昨甘泉宮含風郁蕭蕭鳳凰五色羽翔集不待邀天子重萬年當之奏云韶王母畱佩環月明耿良宵如何海塵起蜃霧腥丹霄惡艸薦煌煌不材聳翹翹懿此麗荒寒容華日以消磨牙集虎墮羽羣鴟鴞引睇蒼梧云重華邈難招徘徊將何及落景騰山椒

送友人之鐘陵

以我白石歌壯君黃鵠逰笑騎將軍馬踏徧西山秋古之大哲人於此懷民憂鐵柱系長蛟斗門遏洪流地軸安其常水靈何所求長笑蜀太守空立三犀牛繄此十萬家髙柳連城樓形勝自天開攻守由人謀防筆爲我題宣城美才猷寧知東湖水可以藏漁舟

云壑簡南安陳知事

達人本云臥丘壑外軒冕神明交澹泊樵牧相偃蹇伊優與骯髒叔世同一貶淒其望諸葛憂抱何能展甘霖幸一漑涸鮒將冀免歸巖出有時潛石不相逺橫浦極天髙懷人路悠緬英英露菅茅矗矗飄素練嵌虛隱空翠窈窕涵防蒨𨿽復簿書繁而無塵鞅絆摛章喚陰鏗作賦招王粲涼颸散衝襟淸波送流盼亭亭金芙蓉似是武夷澗花下藏仙舟漁郎莫之見濟勝天與逰流霞共誰薦

甲辰九日逰興國靈山寺簡同逰

車馬爛輝光登臨向上方攢云眾峯直引路萬松蒼澗底蒲茸白籬根栗葉黃爽猶宜羽扇晴復防羅裳縹緲云闗峻巖嶤石徑長雜花明亂艸好鳥隔幽篁漸近精藍域俄聞洞水香棟梁何崒崒金碧極煌煌崖裂獅初嘯巒廽象欲狂鯉魚新上水靈防舊依倉【四句皆山形】石筍何年長池蓮此日荒鐵船歸瀚海方竹壓瀟湘瀑散晴空雨林含伏日霜行雲走神女臥鉢隱龍王一紀長離亂叢林半在亡如何超刼刼獨此見堂堂喜挹淸河彥兼承入幕郎風流同茂宰嘯詠及重陽杯紫浮萸烈缾虛揷桂芳髙僧慣賔客才子盛文章壁怪前題漫遊疑後日忘少陵多秀句偏在贊公房

乙已正月攜家自永丰蕭原鄭大中氏復歸平川雪晴郊行分得數字因用述懷

蓂飛窮孟陬鴉喜喧晴宇食罷澹無營意行愜幽趣章縫六七人諧笑雜今古出行仍闗市負郭皆樂土霜畱艸頭花雪落松梢雨山翠掃嬌蛾水光揺浴鷺梅殘驚縹蔕栁弱未金縷縱橫野人廬大半無外戶皆云縣官好所病在軍旅近時哨糧卒出沒甚虓虎刼財野爲靑殺人血漂鹵以玆不有寧全家入城住縣官極保障郭外今安堵官軍多下流執訊系長組向來劉表鷹化爲張湯防家人尙未還賔主闕茗具升平亮可復籬落勤遮防桑柘卽抽萌鵞鴨尙多數芳菲亦未通笑指桃李樹乘除理則然甘苦要相補我從去年秋不得戀墳墓避地來平川誓將逺抄虜淒涼塤與箎白走歳暮彼是天一方鱗鴻杳無據前登胡公山似螘緣壁度懸崖臨不測仄徑憂跌僕竦身膽爲掉況敢一下顧喘噎投村家村家亦冦伍危言相恐迫云此難久駐喚児自束導客從兒去所利客資囊奪攘俟中路我家一百指幸不罹此罟脫身走鄭鄕犇竄泥沒股鄭公素長者見客深慰撫薪米旣幸周時亦分酒脯艸菅借地溫伏枕且無慮新年返平川復此名勝聚自聞野人言驚悚狂欲舞縣官希魯卓才子追沈杜深懷五色筆隨意數行醑淸吟勿體拘占韻實齒序藹藹春云埀冷冷石泉語志喜亦未然姑將紀愁苦

夜飲簡同席

華月流中天美人集公館戰塵良已淸涼颸且賔雁對此念君子萍蓬各鄕縣賞勝如前期防心豈在逺曠懷諒所同樂酒皆維宴駕言望廣寒所思邈遙漢玉兔搗霜爲誰駐顏面蕭蕭靑桂枝吹香助芳薦殊乖建安才虛辱髙賢眷微詞苦難工所適非所玩

貞婦

時運忽復乖兵塵昏白日風花信所飄安得念茵席所悲命如葉自誓心匪石出卽依旁舎歸斯匿深壁凶徒肆披猖雞犬俱辟易罔俾荃爲茅寧甘血成碧哀哀八歳兒抱母同毀璧

分韻得杖字三十韻

西林崒雄峯眾山此其王秀如衝霄鳳險若排空浪髙木鬰扶疏旭日明滉瀁何煩紫蓋朝黙已通蓬閬太史覽九州於焉憇仙仗遂令百里間疲癃走祈望髙明當中天拱衛羅萬象是日正重九晴雲開蕩蕩往來三四公白髮森相向始自泮水涯靑錢掛笻杖徐升閱武亭宛見武安像飛步淩數階恍然層霄上始悟出城闉頓隔蠓蚋盎稚松早騰拏香艸極條暢落星不上天伏鴿猶在壙顧侯鎭是邦文武古良將馬軍送行廚時羞壓冬釀寵玆數君子園綺相少長佳句況絕奇意重千金貺朋徒有淸歡觴酌無限量侯惠不可忘羈懷良自曠吾愛元陽子至寶不慢藏掉頭不能吟養眞有嘉尙吾愛霞外人飄蕭云鶴狀身藏一黍防气溢九垓壯自慙局方內探道肯多讓言誇豈是夣斷猶成想譬如水中月誰能擒不放歸途醉昏昏逸興殊悵悵遙禮山上云云深暮鐘響

張思孟賞菊席上次葛誠夫韻

十月菊始繁何殊艷陽花眾芳誠所存獨萃淸河家琴樽暢襟抱金蘭盛才華煌煌錦綺雲承以朱翠霞餐英想靈均吹防懷孟嘉極興從淋漓笑諧絕疵瑕晚節相與娛吾生良有涯

題秋江送別圖贈酈彥誠

祥烏有慈母旅食他山樹波淨涵金螺沙明橫白鷺飲啄逰其間逍遙娛旦暮祥烏夜夜啼所思在返哺啣悲訴鸞凰乃得導先路往還里數千離淮復經楚兒髮白不多母顏渥如故白鷺安敢畱金螺送東注霜降潦水收冬溫栁芽露望望故園春淮山湧晴霧

哦松謝丞托興於琴劍金玉各賦一章因賦答之

爲琴爲遞鐘冰繭弦孤桐下堂冩猗蘭上堂奏薰風一嘿成連師無昭文氏所貴薦郊丘何心勞鄭衛爲劍爲豪曹吳鉤非寶刀鳴匣欲剸犀流星利吹毛嘗聞武庫災穿壁徑飛去勃勃芒碭云赤帝何由遇爲金爲紫磨太白無顏色不歸董卓塢肯近王濟埒丹砂安可化水銀安可成淮南枕中術舉世髙其名爲玉爲截肪含章而永貞入火火弗焦沈水水弗冰守珪與五瑞雕琢備文質成器有相資懿此他山石

溽暑作古意六首【並六句】

濕云涵薄霧日光如鏡塵楊花吹滿牀燕雛嬌近人雙雙白練帶衘得櫻桃新

微薰似淸暑復慢幽人肌泉聲翠帷隔花艷玉瓶滋誰緘雙靑梅題作無情辭

溶溶雨沼波宿來得新魚但看萍無蹤始悟魚安居莫照釵頭花釵落驚雙鳬

翦下菖蒲葉換卻流蘇帯𨿽微纂組工自是淸淨態畫簾景遲遲雕盤香靄靄

困多病不如塵生風自捲蕉心先雨開菱花後時翦宿有錦字書教兒枕頭展

枇杷香在手將餧隴頭鸚嬌鳴久不食振羽謝多情從今無浪言浪言郎君驚

遊天慶觀登眾妙堂興嘆堂有元像奇古而蘇公小大二碑及居士泉皆廢蓋戎卒居之

琳宮宅兜牟防污眾妙門試窺搗衣砧上有眉山文上堂羅兒婦下堂飼雞豚塑像古且奇稽首元君端居燕穆淸誰使居人羣亦有居士泉澄源爲之昏那無一寸膠可洗千丈渾

西湖行樂圖

生綃動湖光長夏宜淸暑芙蓉散風漪勁栢畱晴霧行無羽扇塵樂有瑤琴趣令徳將遐齡魯侯深燕譽

夜雪

耿耿茅檐下明燈看飛雪犯此太古寒因之百情熱匡山有神人路斷梁亦絕舉目但淒星霜變髮狂歌白石爛往往逹明發

敗菊

敗菊如佳人粉面初酣酒猗猗耐荒寒蘭芷相與友緬彼仙桂枝金粟照窓牖吹香逐環佩乃亦襲塵垢獨秀揺落余肯與繁華偶故應鄙陶潛憔悴五株栁吳生何人斯礪斧君知否

題種徳齋豫樟

豫樟材之雄防地恆千尺防將霄漢迫宻是鸞皇室斬伐遭時艱根荄走石壁先公餘後澤條肄今矹硉又復儲楝梁溪山再開辟樹徳必務滋埀猷逺翼翼幽齋防瀟灑弦誦終日夕成蹊者桃李充牣皆黍稷樂地貴名教髙風仰賢式蔽芾晉公槐蒼寒孔明栢邦人所敬恭君子以觀徳

題蕭氏友恭堂

庭前紫荊樹四時根如石誠非雨露私乃是友恭積蘭蓀產其陰松桂左右翼淸風列嘉賔賞弄終日夕伯氏髮已種溫溫金玉質才堪百吏師興逐壺公逸仲氏鶴昂蔵家事久云敕衣內滄海珠枕中淮南術修髯引淸風叔子秀而栗鬱鬱眉睫間色矜新句出塤箎吹若貫江海潤交益兒孫束禮法中外罔嗟戚然萁誚曹丕酣酒傷牛弼不見九江人同堂廣長席不見安丰生自結天翁識雞來哺狗雛犬俟同牢食行當表宅裏逺可風百億況乃陰徳深髙曽所培植我來數升堂雅素最相悉廬山王文學金蘭契方宻長歌樂知心髙文已在壁鄙詞𨿽匪工聊用勸無斁

弔越王臺

昔者虞翰林盛制越臺碑讀碑多勝槪登臺但荒基王昔乘黃屋自云帝蠻夷迷途殊早復臣節終無陸賈信自賢任囂豈眞癡臺今廢興防終古名不移海山萬景赴豈殊隆漢時乃知登覽勝曷以臺觀爲

穗石洞天卽五仙觀仙各持一谷傍各立一石則五羊也

吳晉紛紛日荊交瀼瀼時五仙持五穀爲拯斯人饑滕修加撫字郭璞徙城池羣生日以阜兩賢功同歸五羊上天去白石今累累至今稻梁丰不數蝦蟹防瀉鹵出牢盆堆疊如山坻化爲百萬糧充君節度資兵民兩足食市井相娛嬉懷哉五仙人埀徳無窮期

讀五賢傳偶成五首

昔在山陰縣風流顧凱之茂林當戶逺白日下簾遲興寄丹靑里人懷豈弟思越山千仞碧俯仰共心期右詠顧凱之

楓柳𨿽合抱何如齋中松縱無棟梁日長防九天風正聲若金石擲地諧商宮尋我遂初賦意在山水中寧知桓司馬復與此心同

右詠孫興公

辭吳還入洛云漢昭文章圃積白玉累累俱夜光長歌豪士賦委質成都王列軍朝歌城震鼓數百里悲風天際來牙旗遽披靡至今華亭鶴聞者爲流涕蒓羮敵羊酪黃耳爲書郵顧榮旣知己士龍亦東頭吳中佳山水卒歳宜忘憂

右詠陸機

笑疾故自佳吾以全吾天況識墓中人飄飄喜談浚儀有畫像名亞卓魯賢胡不傳循吏而以權門愆自非東海恩難雪成都寃大笑落水時流風至今傳

右詠陸云

閣道東有大牛王濟鞅裴楷緧和嶠刺促不得休寧知投分寄石友白首同歸俱被收牧羊酤酪俟伏臘灌園舂稅何所求夫人輕軒兒戱防天下樂復有否九卿司馬安通人和長輿巧宦信有之用拙寧非誣我思陶徴君養素傲樊圃黃菊繞柴桑淸風滿窓戶

右詠潘嶽

題夾谷行樂圖

麗景屬芳晨濃春滿郊甸駕言使君車旌旗望中見嚶嚶閙時禽宛宛低風燕田畯各歡集山農悉矜深耕務所先復此勞身勸溫言匪文具善政諧始願耒耜大夫勤豆籩君子宴野人禮法疏曷以助芳薦靑靑陵陂麥一穗獨堪獻使君占丰兆歡賞杯急轉簮麥不簮花眾賔雜歌忭勝槪入畫圖風流足吟玩披圖向他年可入循良傳

吳孝廉九臯歸舒城

黃蘆日蕭瑟賔鴻念長途晨興謝執友欲發仍徐驅請爲君子行言送孝廉車水有深潛魚林有返哺烏防衣化爲衰落景傷倚閭陟屺歌白華飛雲增郁紆鳳凰有丹宂窈窕臨古舒醴泉噴巖阿竹實埀庭除飲啄愛羽毛他年禦瑞圖願君崇令徳金玉堅不渝

弔落星寺

移船落星灣不見落星寺灰飛刼已空石在頑無智嘗聞容桀黠豈是闗天意覽勝懷昔賢金仙久無寄星宮環紫垣官守寧容棄向來果何愆一斥淪九地化石竟不歸千載同一恚

七言古

題呂仲善所藏汪水雲艸防卷子【並序】

卷中百防各極情態而終以大小數鴈豈所謂江南破百鴈來乎水雲寓黍離之感於畫圖觀者淒斷

瑤琴理罷松風長嬾上湖船看歌舞行雲流水有心期野艸閒花各天趣紛紛虫羽恣飛揚散入毫端無遁處尋香逐艷何從來含睇凝情如欲語黃筌崔白稱好手妍吮朱鉛童竪不肥不瘦潤有餘墨暈生春獨淸楚春蘭翛然如處女短不出叢秀眉嫵夏芷仙人白紵袍長身玉立風生宇何當石根容我步烏紗笻竹從容賦漆園蒙莊知道者夢裏化爲蝴蝶去蘧蘧栩栩情態多什什伍伍花間住顚魂無定抑無歸粉翅織紋何用許象房守宮半夜走玉帳佳人成白首絡緯蕭條蟋蟀寒山河已落他人手籬根曄曄牽牛花蔓藤枝亦何有西湖淸淺緑荷雕畫橋依約春風柳海潮不至天目傾七寶金鞭從北狩雙雙朔鴈俱南翔莓苔菇米連瀟湘飛鳴宿食各自得豈有矰仍須防道人蒿目難爲傷銅山淚盡天亦荒琴歌旣斷賦無續畫圖彷佛存興亡平川呂氏好古者不鄙謂予題此畫忽憶秦皇漢武年萬事輪云如走馬

題靑山白雲圖

劉生用墨如用兵墨如雨防鴉亂行須臾生紙气飛動浮雲白白山靑靑秦皇昔向湘江下怒伐湘山山盡赭此樹能逃烈防中至今瑤翠森如畫窈窕復疑盤谷中書癡擬欲掛髙松饑煮肉芝分白雪寒披栗葉嘯天風

題春江送別圖

跨牛庵前松兩株跨牛庵中誰讀書金華仙伯黃太史至今虹霓四壁光有無往時聞人侯獨駕一篷雪來從太史逰風致兩奇絕賢郎故是鸞鳳雛僑居奉母樂有餘七千里外懷定省新年欣得陜州書黃河鉄牛安且都河中水暖多嘉魚民恬俗熈官府靜召南復頌賢大夫賢郎江頭買舟好六月潘輿到家早公館甘棠蔽芾陰壽觴先進安期棗書史孫碧霄寫景春江潯別意恆苦多畫意恆苦深江淸栁碧天沈沈誰能贈君緑綺琴沙鷗往來未近人燕燕亦復多好音江水去不回柳條空爾長松飄金粉綴離席絮住淨萍隨去航就中龎眉老禪伯夙昔賢侯心莫逆河梁日晏重牽衣一望靑山三嘆息嘆息深深禮白雲但祝平安厚眠食郎君歸戱防衣披圖吟詠想依依月明卻憶金魚浦應是南來翔鴈飛

喜雨行爲爾佳縣丞作

田將入種黃塵飛髙原卑隰同歔欷秧苗盈尺日夜老南風捲地吹人衣夾谷賢侯心栗栗憂國憂民賦安出淸平禪闗地髙迥龎眉老衲動如律松頭上接雲气寒栢樹遽作龍身蟠寶瓶楊枝初灑潤風雷奔走驅濤瀾免冠散水城南北通身是雨皆天澤連日滂沱不暫停大湖長陂収不得斯民呼舞賢侯燕白下由來壯哉縣今年奉公百不憂防防髙低滿郊甸

金柑花

金柑花鉛霜銀雪盈椏杈獨當伏日偏榮荂緑珠金彈葉重遮半黃可恨飄籬笆數枝尙復秋始花花不成實徒紛葩髙枝蠧穴心久瘕秋髙恐畏成枯槎抉蠧椎鑿何當加低株三尺陰防防始自脫略茅與防試花寂歷明晴赮秀色已似卑梨楂後皇嘉植楚甸誇憶昨包貢天王家兼程星火疲驑騧蓬萊歌鐘觴九霞傳柑曲宴恩波奢塵飛道斷虎奮牙下州斬伐無根芽他園見之何悵邪天王北狩黒海涯故侯誰種靑門楊梅茘子金枇杷紛紛並得登籠笯金柑花委香屑玉同塵沙行歌花底沾烏紗歌成謾起園官嗟

題爾佳同知畫像

卿云景星麗天目吳峯如繡江如醁鐘奇毓秀誰最多九苞鳳凰維夾谷大明啟運朝明堂覽徳遂與羣龍翔西江下邑煩撫字勤勞祗用躋民康井井栽桑陰覆野歳歳萊田有新稼萬頃黃陂澹更淸一襟寒雪光相射丹靑寫出廟堂姿唐代衣冠逺有儀瑤林瓊樹風臨賦預想淩煙閣上時

次瑤攴石望鞵山

舟移瑤攴下遙望石如屣舟人云是大姑娘一掬弓彎曽墮此吾聞古有巨人迹姜嫄履之生后稷神靈奇蹤此其一水仙羅襪淩波輕安取盤囷如此石又聞大禹乘四載濬川來經彭蠡濵遺此表徵千萬春江神呵禁疇敢登偶一踐踏風雷驚導河自昆侖砥柱碣石壯本根瞿塘灩澦堆舟航不敢爭飛奔長江鉅石天意存此其小者疑屣云君不見小姑健兒女將軍劍峯屹立當海門

落星石

星宮墮江化爲石作鎭鯨波與蛟室東西日月異昆侖金碧樓臺自兜率海枯塵起刼火飛陽侯鼓波竟何術大船駕海貔貅來戰罷湖中血波赤至今白骨堆山丘此石𨿽頑淚應滴君王掃除江海淸匡廬五老復精明南朝三百六十寺安得乘雲取次行

題謝令尹朝京得意圖

緋衣皂防朝天客如龍駿馬桃花色埀鞭緩轡曲江頭賞徧咸陽二三月亂來奴皆輕肥使我復憶開元時畫圖忽見驚相問不是知章定牧之

悼劉生

劉生少年美無如壯志只欲攀云衢焉得靑藜照天祿苦遭燕麥迷都故園花木愁題鴂防服庭闈嘆蟪蛄白璧久寒黃土暖更堪老樹夜鳴烏

史君雨爲徐知府作

甘雨注三農舞村村歌且謡云是史君雨四月欲盡五月來政恐腴田變磽土史君五馬走靑原神龍騰驤離洞府翻倒銀潢挾陰霧澗溪爭赴長江去一夕良苗靑尺許老農言百無苦昔憂井枯無飲處陂塘不得瀦魚鼈爲人取丁男租稅且闕供婦女徒然力機杼木皮艸根紛可煮何似舂秔仍飯黍園蔬復防蒨不肉美堪茹家牛不賣曰取乳牲肥酒香楓社鼓時時取歡覓鄰父醉里長歌史君雨

歌

觀瀾歌【並序】

湯君堯佐世家浠水爲望族故有觀瀾亭自其大父父遊衍翫適而君少時讀書求志於其中君旣以才諝選初調佐吉州司市徵覈而貨阜官理而務淸廨宇平臨大江風漪雨縠月湍雪瀧四時朝暮瞬息造次無不可觀君慨念浠水懷祖父不置友生劉元實因以觀瀾副其志致能賦者率賦之按字書水因風起曰波又云瀾大波也夫水淺深大小絕殊故海瀆河江汝漢淮泗瀾在在殊善觀者隨大小淺深皆可有得孟氏蓋云有術故也卽瀾何所獨無抑善觀者希耳君修於家研於學契夫瀾也深矣又能所在致愛致慤著存不忘匪徒善觀而孝思發焉斯不亦善之善者乎乃爲長歌之其詞曰

浠之水兮以洸不淟淟以漓入兮不騰騰而濞張其聲沨沨兮其肆以洋有美人兮亭之臯服且食兮詠以陶始涵渟俄湁潗兮噫气怒而相遭文澐澐兮又錦機錯理兮象緯飛奔忽魚龍兮軒舉亂藻荇與行雲蕩日月兮弗支送鳬鷖兮在亹吾𨿽弗及觀海兮吾旣得夫委與源凖千濤於一波兮又孰弱夫湍而壯瀾懷先人之不可見兮臨長流而永嘆曰盈科與成章兮佩明訓以干幹吁嗟乎美哉洋洋兮永矢而弗諼

歸猿洞歌簡玉華遁叟

我本白猿翁來尋碧環女望山但覺藤羅深入門惟見花成塢花間蝴蝶爲我語解君佩纕媒洞府自應托夢無險阻鳳凰飛來嗒以咍子非西行牛秀才昭君匃奴猶可笑野狐惑人何媚哉孫郎前身孫供奉袁氏化形妖气重峽山要是萃逋逃狐女觀心國師動翁所佩蒼龍精試一舞耳生風旌陽斬蛟江水中何當一掃山爲空我聞鳳凰言還謝雙蝴蝶畫船東下山蒼茫閒向江心弄明月

蕃塔寺

金天聖人面流沙流蘇帳暖飄金花一從蕃僧起蕃塔常言彼此爲一家朝朝上塔呼天應天門只在蕃塔頂碧甸雙睛白纒頭大師端坐如堅忍棾夾斜行只自識蠻音鴂舌聽不得菩提樹下學談禪彈指蘭闍笑如喫塔上金雞四面飛可憐宛轉無定棲狂風吹落市人笑何日飄蕭渡海歸

甘湖九曜石石皆劉漢自大湖徙置大者名九曜

樂州甘湖百丈餘中有長生之神魚天星入湖化爲石短肥長瘦八九株醉翁上馬嗔索扶蒙頭衲士病且臒熊蹲豹躑猿狖攫麟鳳不動云凝舒嗟哉天星母乃愚下俯奧渫甘同污煙霏雨暗叢百怪鴟鳶糞頂鳬鴨呼嗟乎南中不可以久畱何當返爾大澤與具區

魚樂圖爲王石泉賦

石曽曽兮寫琴泉洲重洲兮隱釣船美人兮収綸湛空江兮遙天鶴汀鳬渚兮長短相憐羌林水兮翳然我所思兮濠濮之間澹松云之滿幾服芝術以忘年

吳元年客韶陽戱作海桑歌

海田茫茫皆種桑鴻蒙萬刼刼復長陰連壺嶠磻空濶枝與日月相低昻桑根老人太淸史肯向人間管甲子伏羲三十萬春秋一年一醉如流水雙鬢白盡還靑靑至今愛寫換鵞經只釀松花嘗滿甕與君歌笑走沈冥歳己未年七十有五作百字令以自壽

安期棗問今年海上怎生遲了七十五年看又過更七十年難老吟首歪詞寫張歪字送與陳摶笑笑時冷眼乾坤龍虎顚倒追念一度長安再逰汴水那用希夷號三百年中多少事一夜連牀怎道易象卦圖天根月窟有何人能到爲君長嘯洞天鐵笛春曉

五言律

臘月三日次康山廟阻風

風滑不成雪雨寒徒滯舟湖低山石長天盡水煙浮漁子身如葉將軍命賭侯報功存廟食白骨謾成丘

爛泥湖著淺和韻

波濤遭險路風雪迫殘年空濶疑無岸蒼茫但有天防行良獨苦著淺待誰牽舟子不知水長吁斷復連

版子磯

巢湖小龍子作鎭版磯頭遊戱騰象端居拱赤虯兩峯攢馬耳一水挾鴻溝遙寄新詩句明珠或見投

登峨嵋亭弔太白墓

神气歸天上江頭徒認墳花畱宮錦色星動翰林文過客多題壁摛辭難逸羣祗應掃松雪可以薦淸芬

望九華山

秀色似匡廬芙蓉擬不如遙知五老者深羨九華居采藥閒騎鹿眠云或著書歳華詎云晚於此遂吾初

峽江周郎墓

此地亦巴丘將軍豈昔遊風吹大樹老墳對古壇幽廟祀存邦典時艱惜勇謀小喬殊凜烈爽气共橫秋

題復初上人松雲山房

掛衲云根松結巢松頂云千年養金珀五色麗幹文松風引名勝雲月淨囂氛待攜陸修靜酌酒聽桐君

吉文費赴考功

壯志已云逹守官仍一窮桒麻焦土後花栁閉門中貞石書遺愛輕車赴考功臺城天尺五鳴佩列羣公

寄韶州同知菊圃

貳守聲名久河東古絳州儀曹陪法從樞府接英遊夏館榕陰滿秋籬菊蕋稠官居隨地好山水自風流

病起聞蟬

蠟樹一蟬吟北風吹客襟時添栢子火坐擁木綿衾伏枕身如蛻觀書力不任淸虛來漸逺於此識初心

別黃侯歸嶽州靑陽裏【二首】

奕奕靑陽裏江船秋到家鴈從彭蠡過月向洞庭賒砌長公孫竹園開子母莫令生白髮應自問丹砂天地一虛舟水煙相共浮不隨蒼玉佩未獘黒貂裘孝友涪翁傳才情謝朓樓君山有仙子吹笛待來遊

題秋江圖送靑陽君

秋水雨添碧秋江柳復春行歌螺子浦言送靑陽君南嶽雲峯靜金華石色新懷賢空見畫情緖若爲論

渡江

釣艇浮螺子依依夕照前鳥飛黃葉落山斷碧雲連野暝蘆花白天淸桂魄圓紛紛樵與牧長嘯入蒼煙

題小景

使者求才俊官船倚杏花春光連楚甸鶯語似京華松潤藏雲宻洲回帶石斜秦淮到應賞明月滿家家

聞道【二首】

聞道潼闗下黃流似海深由來天設險過者日傷心漢殿芝房冷唐陵玉甃沈不應有佳气鬱鬱尙如今中夜居庸北蒼茫見帝星翠華煙漠漠沙艸月熒熒象緯尊南極鯤鵬返北溟感恩余老象粉骨向心亭

送子卿還家奉親

雪紵唐人服香羅女直巾行吟楚澤畔猶是葛天民茭白炊烏稻橙黃鱠紫鱗登髙應最樂戱防侍嚴親

送郭思信逺遊

不謂公家役還爲壯歳逰風吹木蘭槳水發蓼花洲彭蠡漁歌晚秦淮月色秋瓊花無恙否防月到揚州

和陳中常贈別

相見卽相知相攜未忍離神光湛盧劍髙誼角弓詩單父琴三疊河陽花滿枝逍遙行樂處別後定懷思

壽星圖

云根一丈人長眉如柳靑調笑赤松子出入紫防庭文鹿衘芝艸金童把玉經武帝何由識空瞻南極星社日偕郭思誠伯仲郊行過其先人墓

桃李螺江浦晴天散暖雲沙明靈運屐花照信陵墳入饌池魚白治聾社甕醺人生行樂耳春色已平分

寄川上隱君

停雲疊雪鱗浩蕩十洲春髙臥容安石耕巖樂子眞絮花籬落靜梅雨篆煙新蟻蛭空多事鷗波只自馴

蕭氏公孫竹圖

孝竹參差寫光輝八葉蕭巖巖商皓節楚楚阮郎標掛壁紅芳映迎風防鳳飄五君來往熟得醉不煩招

蹇驢

使爾不爲蹇知非果下孫卓錐疑是駿漆步僅如豚暮雪防橋水春風錦裏村慇懃詩伯愛遲鈍向人言

江橋晚景

山欲收屏障云偏曵葆縿水侵楊栁渚防倚夕陽橋夏緑團空翠秋云盛麥苗攜書歸隱處不待太衝招

懷楊子將

建安七才子江夏一黃童鸛爵那防鱣琴髙不化龍羈孤千里易孝友一生隆最有宜春恨魂飄結暗松

池上萱艸

池上多萱艸雨餘紛好華亂榛扶易直輕燕掠防斜愛欲移當背憂冝摘送茶苕華比顏色同向國風誇

贈安南使歸國

秦淮栁影中使舫背歸鴻建業山河壯南交節制通襟涼乘海气家逺待秋風仍歳頻衘命詩囊夜吐虹

題郎中顧公蔗境詩卷

昔者山陰縣風流顧愷之春風癡欲絕秋艸澹相冝上馬靑山送埀簾白日遲千年畱蔗境只許省郎知

初五宿峽山口

野燒隔江明官船畏虎停危檣侵石峽髙枕倚沙汀樹杪初月蘆根數防螢一埕香桂酒自笑獨爲醒

因驛舟回寄淸逺令

晚泊淸逺驛言懷仙李標江光浮雲樹潮信急蘭橈單父彈琴夜西山拄笏朝悵然一凝竚詩寄北風遙過淸逺縣愛其山水追賦趙佗劉漢墓

淸逺佳山水英雄多墓田趙佗餘四世劉漢防何年云勢連衡嶽江源起蜀川海邦歸職貢應更產時賢

過湞陽峽漢楊僕將軍駐兵處

防過湞陽峽攢峯劍揷天嵌巖通窈窕石壁絕夤緣將軍若下瀬於此駐戈船飛鳥不敢下聲名何赫然

過虎榜山

已較文場藝俄經虎榜山上有欲落石下爲無底淵詩人昔好事畱字嵌空間摩挲殊未可駐目但悠然

寄瀧水縣丞

出佐瀧水縣緬懷貞節堂春明防服麗天逺白雲長鸞詔騰雙闕金冠表一方依依縫綫宻應念久風霜

別曲江參謀孫舜元

北望水天冷南遊瘴海涼衣霑椰葉露酒送茘枝漿上相憐才美邦人沐化良向來經濟熟知不愧龔黃

海漁公子爲宋昌裔作

我愛宋公子把竿長釣鰲閒尋龍伯國笑指海鳬毛員嶠隨波轉瑚入网髙秦人未相識何用遣盧敖

淸江釣隱

小隱淸江上無心競白鷗蓼雲團竹屋蘆雪防羊裘放鶴歸何晚看花醉卽休底須終日苦三百六魚鉤

謝中常惠倒提

扶衰得倒提散步任東西花栁冝煙渚溪山愛雪泥酒壺挑可逺竹戶啄須低只恐穿林石銅聲驚鳥啼

劉子中茅堂

整整築茅堂修修傍水鄕月明珠在浦竹宻鳳鳴岡嘯傲輕軒冕疏豪引豆觴敲門無宿客題句隔莓墻

李楚善山居

身外等浮雲松陰靜閉門桃源有仙李盤谷傍漁村賢聖杯中樂君臣藥府尊重來應待臘梅雪滿郊原

題春日山居圖

隱者有髙趣幽居不用多松濤揺石壁樵徑入煙蘿倚檻看雲起攜琴任客過殷勤郭熈畫好句待陰何

隱居圖

寓隱茅堂僻幽尋鳥道分晴天千障雨伏日萬松云豈是漁樵侶應懷鴻鵠羣小橋淸淺處有竹抱桐君

畦樂詩爲王與齡【二首】

爲愛東湖水築堂臨水濆寒光夜畱月白气曉成云花樹不可剪藥苗時自分客來常欵語琴薦對鑪薰栗裏問淵明旁舎招云卿荷鋤艸露濕織屨栁風淸二子俱天趣是翁忘俗情時時車馬客於此聽棋聲

懷海北張指揮

韶陽深窈窕海北郁岧嶤冬熱蕉衫薄晴寒海族驕轅門歌畫一城角動招揺想見張公子椰漿日防瓢

行年七十二【時部使者移郡勘年甲】

行年七十二白髮向人羞肯羨梁江緫空懷齊楚丘繡衣題姓字皂蓋驗春秋一自周原獵難爲渭水叟

題隱者山房

隱者壺中日仙家刼外天晴虹出丹室鶴戱芝田待客沈香火淸神枸杞泉何當謝塵事閒說赤烏年

題段氏山房

結搆秀峯下淸江長在門吟看輞川樹眠借武夷云白石種成玉癭藤刳作尊誰爲知已者竹祖與桐君

巢云爲蕭伯璵賦【二首】

爲問巢云子云居定防年饑堪煮爲食吟卽染成箋雨過龍文潤天淸海色鮮相逢韶石上舒捲興悠然爲問巢云子幽貞夙所廬寧隨龍臥壑不學鳳棲梧拂袖淩空翠因風問太虛芙蓉曽攬結五老復何如

遊月溪庵用壁間韻

百粵多精舎南華是祖山人知尊象教俗已變髦蠻明月靑溪上淸風翠竹間時時一談詠杖屨自忘還

謝烈婦

夜月香魂冷春云別恨長寧歌折楊栁不學野鴛鴦畫可歸屏障祠堪配女郎琵琶彈馬上晚節謾悲涼

次楊子良催菊韻【三首】

楚楚臨堦菊曾看壓眾芳紅桃承海曙白玉吐霞光韶石多炎壤南天少肅霜如何深自閟不肯趂重陽楚楚臨堦菊金風防得遲黃衣誰近侍白璧貴逢時屈子飡寧飽陶潛愛豈私由來傲霜節松栢共髙姿楚楚臨堦菊從知品第嘉程侯情最重楊子興偏賒金蝶歸絲网天鵞散雪花只冝揺落賞難向艷陽誇

報春樹

但使羣芳早何嫌五月遲往花任楊柳孤注笑酴醿春事誰能報天機不自私此身𨿽老大云錦爛離披

芙蓉仙隱

芙蓉仙隱處太守日來逰丹鼎飛隨鶴松壇暖臥牛泉凝三伏雪艸耐萬年秋五馬朝天去山人空爾愁

題梅闗圖

相送梅闗去岧嶤上白雲緬懷張相國復憶庾將軍夾道松陰直初晴海色分天彭爲井絡叱馭動成羣

得季子果嘉興書

聞汝蹤無定杭州定婺州雪寒探虎穴浪猛踏風舟千里傳家問三年滯旅遊七旬今又四短髮不宜秋五言排律

崆峒云居爲曾巽卿賦

云居崆峒下野鶴雞羣中墮甑前境忘棄瓢煩慮空蒼狗任時態白衣謝塵容捲幔度冉冉開鏡浮溶溶陰榻淸媚夏晴扉粲娛冬畆耕足歳年林臥窺鴻蒙少日忽復逺聚沙想羣童杖策笑安期出門交蒯通晚悟要爲逹朝華那可崇嘗恨史家流老韓將無同如何曹相國堂上畱蓋公

和云壑熟食日韻【並序別】

只欲聞韶去其如度嶺賒淹畱囊易澁敍別雨頻嗟老樹迷雲葉危墻上土花楡煙新出火谷雨早分茶紀節門埀柳悲風墓集鴉他鄕托萍水髙興鄙桑麻酒出銅泉滑魚分丙穴嘉金相霞錯落錦句玉橫斜落月雷塘路啼防介子家鐘情君最厚滚滚惜年華

題友人村居

四座列圖畫半生傲丘樊布韋寧是貴軒冕詎爲尊愛客頻掃徑教兒日應門榮華曽把玩道誼將彌惇雲與水無系吾將我共存興亡自今古運數任乾坤牢落三間屋縱橫半畝園棊尋仙客戱書對古人言斯鞅何功業韓彭防子孫神奇終化腐污潦本無根桃李休相笑梅花不解村

爲中常題溪山訪隱圖

自適貴淸曠駕言懷隱淪雨深禹穴外沙淨霅川濵著述尊景耕桑樂子眞翠屏猿滅迹繡谷豹藏身木客傾壺夕桐君種藥晨水煙淸自媚天籟韻常新芝熟原輕漢松髙本避秦祗應陶靖節來往問遺民

題呂仲善營丘山房圖

稷下古諸姜營丘小洞房鄰存鐘令宅裏似鄭公鄕亂後蓬蒿長春歸棣蕚芳每從黃髮老最譽白眉郎一室如函丈羣書自大方移牀分竹影掃壁散蕓香輪鞅莓苔外鳬鷖幾席傍歌商懷考父玩易到羲皇建業看圖畫平川隔水鄕參差多防染窈窕極蒼茫山勢元宗岱溪流想釣璜髙秋憑虎踞何處覓鷹揚

追挽劉宗榮

總角從先進劉墻白下東衣冠防元日桑梓共髙風內譜通家舊金科奕世同至今懷古道猶及拜先公夫子聲名早承家徳業隆山輝元韞玉節苦自和熊善行東平最寒芒太乙通賢良蕡有策著作向多功未展靑雲翮先成白雪翁修文期太速遺艸意何窮令子稱才傑儒科致顯融善和存故里一畆復新宮種徳門逾大光幽石已礱典刑看奕奕圖畫極沨沨春日珠林道秋風宰木叢長懷書甲子應自問鴻蒙輔嗣經仍講賔王句更工焚黃知有日含笑九原中

王員外赴京

喜奉綸音至遙瞻帝裏歸秋風辭省掖海气拂朝衣參相深分閫員郎夙贊機金湯身作固蠻徼子來依欲徧羣黎徳常勤四牡騑兵氓同鼓舞艸木悉光輝畱句題丹茘看花想紫薇鴈從淮浦起馬傍越臺飛未得承芝宇應嗟鎖棘闈送君霄漢上防鳳逐朝暉

簡徐太守二十韻

牛女埀光逺番禺枕海長藩宣開畫省撫字屬黃堂銅虎未分牧郎星暫斂芒化行龍伯國春動馬人鄕流徙歸城邑頑嚚棄斧斨稻苗丰戰地瀉鹵盛兵糧出入明星爛聲容赤芾煌衣濃薇苑露冠重栢臺霜兩府聮賔位元戎解佩纕已無鯨簸海冝有鳳鳴岡百貨流泉溢羣蠻枕奠康昔襦今又袴肉藿酒如漿暇日同民樂隨時愛景光摩挲九曜石調笑五仙羊鐵柱悲劉鋹荒臺弔越王覇圖童防駿客思海云涼此日殷勤接仍看抱送祥麒麟天上石楯防殿中郎傾倒情何極吟哦興不忘公侯知衮衮不數竇家芳

海桑集卷一

欽定四庫全書

海桑集卷二

明陳謨撰七言律

和蕭廷菊海棠

紫綿帯露裊髙枝折送窓前看絕奇春色仙家分已早金波賔館賞何遲錦裁半臂初成後鏡照新妝正就時聞道鄰翁工炒鐵請君莫負數君詩

題蕭廷菊中書傳

蕭郎巧智似蒙恬兔頴貍毫健且銛能掃萬言資李白曽探五色借江淹匡仙洞府家偏逺丹鳳池頭迹漫潛咲與中書新作傳虹光淸夜映書簾

雨中登舟柬渝景明

市南買舟苦未得感君髙誼最殷勤衝雨上山行虎迹褰裳度水散鷗羣干戈滿地身長寄花栁一州春自分待把陰霾都掃卻與君琢句染晴雲

別竹逸極初歸錫洲

十載飄零偶此同明朝判袂各西東來時梅浦分新白去日仙壇掃落紅得句每裁云五色挑燈常近鼓三通兩賢總是金閨彥善保興居錫谷中

方丘生隱居洲題曰小蓬萊

洲故是小蓬萊鰲背煙消五色開月鼎雲中分藥送蓬頭海外寄書來晴沙金屑眠龍子芝艸瑤芳養鶴胎已辦逰山靑竹杖還能酌我紫霞杯

別曽秋月提防諸公

暮年有意欲聞韶不計闗河去路遙暫別都行紫陌回瞻玉樹隔瑯霄丹成鼎內春難老天入壺中日易消細裊鑪煙頻煮茗緑陰濃處好珍調

樵閒爲蕭紹宗賦

之子采樵何所之樵閒倚石復移時忽逢鶯語思求友偶值仙人還看棋山中亂雲如雪屋松下淸風多紫芝袖有長書君莫上祗今且可醉吟詩

至南安和知事陳雲壑祠龍母韻

貝闕珠宮仙樂舉盈盈初日碧波間眉如王母三千歳鬂綰湘娥十二鬟榕葉春濃僧院寂木蘭風細釣絲閒渚蘋薦罷騷人醉老我何能一叩闗

和指揮蘭花韻【二首】

名花消得玉爲堂別占薫風六月涼西子冰肌微帯酒素娥翠袖冷含霜相輝喜接貂蟬近共醉宜同錦瑟傍制使髙吟淸且麗防雲散作滿城香

臨風玉立自堂堂肯爲榕陰借晚涼瑤柱葳蕤疑剪水銖衣蕭颯自凝霜操琴好在虞韶後紉佩還思楚澤傍曲江祠下違心賞千古空懷是國香

次謝令尹喜雨韻

曲江六月有新涼令尹彈琴不下堂河陽豈必花成縣彭澤由來菊是糧桑樹連陰馴野雉馬騣滴水舞商羊丰年好冩歸圖畫爲覓當時顧長康

重陽前和王參軍【二首】

參軍公館竹爲扉遙對貂蟬逸興飛李白題詩行處有王送酒近來稀錦糕時節思何極防服興居願不違回望靑原一千里黃衣想見照苔衣

蒼煙鬱鬱集郊扉吹防風髙鬂欲飛君喜慈幃淸且健我憐家問逺常稀茰鐘芳烈當誰並菊抱幽貞與世違丞相祠庭榕葉底不妨人咲芰荷衣

次周翠庭感懷韻

故園回望艸成丘客館新添雪滿頭已向昆明看刼盡猶思滄海借桴浮昻藏可愧嵇中散欵叚那從馬少逰邂逅蒲衣成一咲覓牛元只是騎牛

憲使張虛舟謁韶陽文獻祠敬簡小詩

隨車淸雨洗邊塵散作韶陽十月春累世風霜爲閥閱一壺冰雪是精神民沾徳澤安生聚君遣皇華徧度詢此日貂蟬輝繡斧千年風度儼相親

簡二憲郎

金玉科條兩憲郎滿空霜气集韶陽九齡祠下聮圭璧五色雲中覽鳳凰嶺表寒梅迎使節海隅秋艸借恩光繡衣報政烏臺表定自聲名動建章

追挽劉養直

校讐天祿去無日藏書善和歸防時殷臺落日塵杳杳象山宿艸春離離玉雪未曽瞻道貌梧桐今已識孫枝斯文不朽應無憾刻石埋名有楚奇

戲和肱道人

道人連日醉如泥應愛銅泉浸鹿蹄內景新將丹鼎煉麗詞常展錦箋題迎春處處經行徧餞歳時時舉按齊只恐夜深歡寢後不知雞向五更啼

人日登風度樓畱題

憑髙弔古想開元風度誰知相國賢八柱承天埀日月千峯列防擁貂蟬龍乘海气窓間過鵬息天風雨下眠忽憶重華增悵望蒼梧渺莾暗荒煙

乙已除日次蕭極初韻

歳寒不作還家計倚徧仙人十二防霜殘臘梅殊艸艸苔深墨竹卻桓桓時彈焦尾淸還絕不酌流霞興自寛二友風流知我者恥將心事學馮驩

九成臺

韶陽太守臺成日玉局仙人海上歸萬籟盡如韶九奏五云遙見鳳雙飛蓮峯隔浦浮春色武水澄波漾暖暉錯把滕王江閣比鳴鸞歌舞是邪非

葛仙祠畱題

思憶仙人葛稚川舊祠冠服尙巍然羅浮自愛畱丹竈勾漏空聞有洞天江右蛟騰靑艸裏淮南犬吠白雲邊嬉逰得似無爲好冷眼乾坤八十年

三月二日爲參軍介壽

瑞气濃薰海色晴非闗上已與淸明橘中人獻龍根脯鶴上仙傳鳳翼笙入幕參軍多節槪能詩水部防豪英一千二百年如戲自是空同舊廣成

參軍庭前水香花一樹夏月取葉薦湯者三月花開如粟共賦之

玲瓏琪樹出髙墻豈逐殘香媚景光翡翠屑金分戶映木蘭墜露拂衣香濃陰逺有秋風操淸味尢冝夏月湯倚得參軍修竹好共將嘉實待鸞凰

贈別錢太守

夜光明月廟廊珍五載騰輝武水濵祗有雙魚新攺郡素無一鶴可隨身儀韶鳳已翔寥廓別駕車猶望後塵千里江東春樹緑懷賢長有夢相親

別郭宗玉還鄕

故鄕索寞久離羣邂逅韶陽復論文緱嶺喜逢王子晉防陵誰識李將軍來尋錦石看丹茘歸釣淸江臥碧雲應共髙人川上樂題詩煮茗到宵分

榕樹下別參軍再賦就簡指揮

榕陰翠蓋倚重重相送城南復向東上將故多黃石略參軍況是紫髯翁重題錦字云生紙獨轉滄浪月滿蓬徙倚松根看野色靑山縹緲意何窮

泊古羊渡望貂蟬峯有懷諸名勝

猶見香鑪紫霧妍還隨鳥影望貂蟬舟移岸岸皆奇石雲起山山盡瘴煙紅蓼水生連夜雨白茅露冷近冬天舜峯九日登臨處吹防無由侍晉賢

題常方壺所藏易元吉蒲萄上有徽廟題識

畫圖驚見龍須長猶帶宣和禦墨香玉蕊冝歸甘露甕金莖偏潤紫荷囊移來上苑恩光異拆寄文園渇肺涼曽侍宮壺沾禦宴令人苦憶賀蘭莊

蒼雪軒爲南雄貳守劉可與賦

蒼龍噴雪滿幽軒坐使冰壺六月寒紅袖觧移靑玉案素娥淸映水精盤興來剡曲余孤棹老去磻溪寄一竿何日江陰來步屧相從終日倚防看

小姑嫁彭郎

窈窕仙姿勝藐姑彭郎故是子南夫鮫人爲織同心帶鳳使親傳五色書曾共湘妃逰洛浦不隨河鼓上天衢祠庭此日瞻環佩千丈風波鎭小姑

彭郎憶小姑

靑山何事翠如顰應惜紅顏鏡里人枕轉瑚空托夢杯傾鸚鵡嬾濡唇行雲仙袂逰何所拾翠芳期誤此春隔花流水何由見莫自陳王賦洛神

小姑寄彭郎

平湖黛色照晨妝只見風波不見郎已織回文成錦字莫貪結綬綰金章馬應得意春風裏花不知名官道傍杜若芳洲誰共采枉教人斷九回腸

次韻雪用白戰軆

晨霜暮霰作威嚴觧送瑞花拂防檐漠漠汀沙成海水娟娟蒲席是冰簾寒深頓覺龍鱗小煙重兼迷馬耳尖明日臺城春色動爲誰寂寞爲誰淹

蘆管制笛

旋將蘆管裁成笛若比柯亭別出機數防殘星分逺近七均古調按依稀吹斜月影潮初上轉入梅花雪更飛歳晚江空聽防好夜寒吟句不思歸

歳除大雪【二律】

怪底推篷重不開千巖萬壑白皚皚山陰乘興那無戴梁苑多才想有枚碧落空蒙龍偃蹇黃蘆淅瀝鴈堆魁上人制笛翻淸思春向梅花調裏回

孤篷莫嘆淒涼景一雪翻成富貴年兔迹盡迷三穴外獸王誰幻五臺前遙知淮蔡平元濟莫管峨眉冷謫仙此夕金吾驅逐罷鳳防春色下丹天

戊申元日次韻

午夜朝回歳亦遷一蓬殘雪入新年寒雲宿霧晴猶積翠壁丹崖曉半鮮淡淡春生黃葦岸沄沄波泛白鷗天蔣山風日應妍美到日同參不二禪

二日喜晴過采石次韻

推枕鳴鴉喜報晨忽聞佳句倍怡神雪迷采石渾如臘日上天門早是春一斗靑錢沽客酒半簮華髮減年人二三禪友爲知已相對迂疏興頗眞

閏五月二十七日發金陵簡同舟者

半年塵土滿徵衣悵望闗河賦式防楊柳磯頭悲昔日鳳凰臺下送斜暉潮來城闕鱸何在火裂秋云鴈不飛幸自故園松菊美還家莫遣賞心違

弔賞心亭火

賞心亭上通宵火萬里秋天駕祝融國內焚萊知有禁街頭舞馬竟何窮秦淮浪赤蛟龍怒王謝灰飛燕雀空徒想詞人懷往代繁華想象畫圖中

天門山

巨靈擘石鎭江幹縱有丹梯未易攀云黒蛟鼉騰出峽月明虎豹臥當闗稍驚灔澦波濤壯宛似峨眉翠黛寒上有飄蕭兩黃鵠淩風隨我振歸翰

題吉文費太守捲

桁楊臥地庭無謁禾黍連雲裏有歌召父著聲先豈弟陽城不擾是催科神逰華蓋紅雲島興在文江白雪波試問三窮誰第一萊蕪轉覺甑塵多

寄項如山伯仲

更無塵土到柴門還愛疏髯防雪痕鷗鷺江天新保社桑麻春雨舊田園堯民擊壤應同樂魯殿靈光讓獨尊況復惠連羣從好詩懷濃處酒盈樽

寄陳衡山答其金陵歸臨貺

朱雀橋邊防夕曛興亡燕語謾紛紛悵望謫仙墳上艸低回蔣帝廟前云徵衫塵土鄕心共歸路秋云鴈翼分枉沐光臨到蓬蓽無由傾蓋一論文

追賦聞人州判赴京

一蓬白雪上京華五鳳樓臺是帝家定向天官書上考還隨禦苑簇輕車秦淮栁色皆金縷吳越山光徧綺霞小邑三年勤撫字月明應念白鷗沙

徐韶州追和僕敍別韻見寄用韻答之

別來只憶韶州景忽枉佳章寂寞濵太守襜帷三載舊侍郎官誥五花新枌楡社日家家酒鶯燕江亭在在春苦恨雲山迢遞隔無因晤語樂天眞

答南雄劉別駕見寄

瀟灑雄州別駕尊公餘攬勝出松門防稽山陰逢賀監丁卯橋頭尋許渾文豹何曽迷霧雨蒼龍應自長兒孫何時容我來驚座更看優人舞白猿

簡劉子卿謝其得謬槁送至【二律】

神螺之山江水東娟娟玉樹梅林中自慚晚識靑雲器多謝時臨白雪翁舊槁飄零隨落葉餘生放浪逐賔鴻江臯步屧頻來往更待藜光丙夜同

一片停雲咫尺中似應秋水隔芙蓉槎橫銀漢三千尺桂鎖蟾宮第防重原色又添新雨潤藻情還似逺山濃多時謬槁勞收寄免作人間醬瓿封

別馮寅賔逰吳越

逃虛空谷絕過從驚見虹光射牖中定自陸云逰洛下還尋李白過江東山川艸木浮佳气星斗文章屬至公丹鳳樓前回首處金蓮夜照玉花驄

寄劉永泰

新堂燕處獨超然釀有香粇釣有鮮九日黃花猶似晉西風白鴈總辭燕揚雄艸賦甘泉逺劉向窮經太乙憐一自秦淮同載後停雲悵望忽經年

戲贈歸洪

江總還家白髮新樓卿老去五侯貧防經紫陌看花處憶著金換酒人舞雪廻風歌窈窕登山臨水意逡巡東湖煙栁西山雨還有髙車訪隱淪

效謡體

小池未雨蛙先閙矮屋非貧燕不過老馬反駒徒苦耳虫維鳥定如何漆園夢斷悠悠蝶南浦風回漫漫波靣似靴皮猶有笑才如襪綫絕須歌

次別駕劉宗弼詠韶石韻

縹緲湘南接海邊奔波聳漢翠爭妍煙生萬壑熊羆伏日射重巖錦繡連泗水磬材天下少韶州響石後來傳世間信有愚公智未必山靈未許遷

秋夜燕集示諸友

金風吹盡燕梁塵公館林疏爽气新露泛紫防香拂酒月將仙桂影隨人參軍最得詩中趣文士冝多幙下賔百罰不辭慙潦倒苦無佳句答情眞

葛洪丹井

豈復風流似葛洪尋仙還到紫陽宮遙聞環佩鏘云表尙想丹砂浴井中白髮那能生羽翼蒼生坐待起疲癃銀瓶素綆中宵汲怕有蟠龍觧噴風

和友人韻【二首】

霜林紅葉有妍華出郭幽尋興自賒蒼耳艸深非故道牽牛花好是誰家雞羣野褐嵇中散鶴背天風蔡少霞邂逅平川同逆旅時時晴屐響晴沙

劉郎淸賞何乃違休日復自扄柴扉橋邊無人禮黃石天上有星尊少防薜茘暗侵揚子宅防防長占子陵磯日斜桐葉題詩罷頭戴寒鴉緩緩歸

方壺爲常太守賦

神山秀出空同表卻笑蓬萊失巨鰲未許安期閒種棗詎容方朔去偸桃金天白龍艸間伏瑤水翠禽花外髙我亦四明狂客者登臨覽勝一揮毫

用方壺韻題曽子元晴雪軒

聞道幽齋傍雪成六花飛舞集檐楹天逰杳杳虛生白雲臥沈沈夜自明冰繭寒光冝客賦陽春古調待誰鳴煙波卻有眞子時向城南問獨淸

題哀節淸靜一軒

防度來尋羽士軒白雲無語客忘言吟風不憶三生石醉月長畱太古尊碧落逰絲那有影懸崖枯木只餘根白鴉來往芝田熟應是黃庭內景溫

吳元年丁未元日卽席和韻

金旛防動防云偏壽祝南山與百川律轉東風徧南服天開大統建元年舜峯渺渺貂蟬外淮水悠悠魏闕邊早晚蒲車催入覲衰遲那得共輝聯

次王竹逸韻

聞聽爆竹知新歳坐對缾花憶舞筵隔屋馬蹄歸醉客中宵環佩起羣仙道存竹簡韋編裏詩在茶甌雪乳邊送故迎新君莫笑旅中別自一壺天

次九日登武山韻【三首】

寸懷能著防多愁每向登臨嘆謬悠黃菊翛翛冷彭澤蒼煙莽莽暗齊州光陰祗是畱連客酩酊何妨斷送秋有約不聞空悵望來詩多趣苦爲酬

丹梯髙處是靑山曵杖無因一破顏仙境不藏雲有路天逰長阻虎當闗懸崖果熟猿公笑深洞花開武姥閒寄語王君須再約頑夫老矣更能頑

村家酒熟三家香只與詩人浣繡腸充庖野鴨無雙腯入网池魚過尺長老婦瓦盆殊罄竭乃翁客位更徜徉不道諸生虛講席從來雅俗故相妨

次蕭子所至日懷京國【二首】

梅梢綴玉似凝旒楓樹揺紅見舞優化日緩隨龍馭轉祥雲長繞鳳臺浮當年法從陪華貴此日山杯笑濁流應自家人記膰爼時時舉按說郊丘

防筆何人動藻旒南郊儀禮若爲優明時鼎鼎風雲防載籍茫茫煙海浮璧水育材須妙選鐘山應制豈凡流徳星聚處還知否別有風流陳太丘

辛亥元宵和王希顏韻【二首】

隔窓風雨送元宵自種花燈慰寂寥鄰舎已添楡社鼓江亭卻憶酒旗招閙蛾簇粉寒難整浮蟻吹波暖易消梅蕚那分花市燭雲頭虛度鳳臺簫

喜君連日情相厚貺我華星句每饒流水浣花工部興春山啼鳥買臣樵桃枝削杖隨商老筍籜裁冠托漢朝雙劍雪霜深閟匣莫將虎气夜幹霄

別郭思信

望望沙園鷺渚邊防云忽到九州前春山步屧尋前度夜月停杯說隔年局上蒲翻梟雉采琴中徽按鳳皇河橋折栁難爲別更約看花句共聯

秋日用劉子彥韻【二首】

秋气一日卽爲深雨餘山翠何崟崟梧桐暮看不如早稼穡昔丰那似今漢詔賜租成樂土堯民擊壤得初心石牀數尺長松下臥聽風蟬足好音

六月秋生喜閏年故因涼早景多妍燕鴻物外同羈旅淸濁杯中總聖賢南畝桑麻差足樂西江雨露復能偏二間茅屋淸溪側時有詩朋送雅篇

題平原曾光逺所藏先世墨竹

靈妃娟娟湘楚濆三三五五乘緑云雜佩倚風疑有韻舞衿如水自成文深林防待晉賢賞蟠石今看蔣徑分春蘭秋菊各天趣未若此君髙出羣

贈云心醫士

白雲與君君莫違不令塵土上君衣曉隨斸藥霏霏出暮逐懸壺冉冉歸勾漏巖前尋葛令長沙道上識張機蹇予獨向靑原下七十臥云今是非

和楊少府登快閣用山谷韻

長嘯城頭天宇平碧山濃處看新晴過客防檣煙霧重傍人鷗鷺畫圖明浪花細逐金魚起沙漲還添玉帶橫物色分畱歸少府千年太史有詩盟

平逺圖爲祝驛丞賦

貳令新圖少府題驛丞風致罕能齊逺岫防茫南斗外平川迢遞楚天低已編茅屋依埀柳更買漁舟度隔溪爲待樵風淸唱客乘風鼓枻到江堤

次仲氏以靜客龍湖見壽【二首】

長庚殘月曉西東枕上吟餘響石淙涼雨疏桐過末伏小亭幽徑長芳藂季方難弟龍湖逺老杜狂夫飯顆同秋月華星雙入手更攀菡蓞映杯紅

山城望見鶺鴒原衣錦鄕中艸樹妍鐵笛誰當吹舞鶴銀槎我欲挾飛仙蘋花數剪微波浸桂樹三更片月懸老去揆初仍作客諸生鄭重秩初筵

寄劉孝亷

芝蘭香霧隔晴軒圖史虹光自歳年漢殿每需方正策楚江猶滯孝亷船鵞羣暖戱池中墨藜杖寒噓閣上煙試把月儀臨數帖因風寄向白雲邊

同子與入院時就文廟開試院與諸公同止云章閣上

一相南來建大藩金湯千里虎牙閒防云騰鳳迎科詔

珠斗埀虹動海闗入院恭陪車馬盛序賔媿列鬂毛班寧知交廣非鄒魯已有彈冠早出山

次子與入院宴集韻

荊交風气自天開魏晉詞華有體裁石髓凝脂歸木彈桂香吹露送螺杯云章華構文星聚海嶠名邦俊士來燈火下簾思報效聖心虛佇待眞才

老榦詩爲周中丞賦

昻霄聳壑三千尺若比莊椿別自奇冰雪每堅金石節風雲長繞鳳皇枝武侯古柏神明力召伯甘棠豈弟思卻上烏臺凝望處棟梁材是廟堂姿

八月十五夜宴明倫堂前榕樹下

舉杯待月月苦遲金天一碧寒玻瓈云升復隱榕陰外風送俄經泮水西丹桂子成金榜動紫薇人醉玉繩低鵾鵬萬里非難事安用人間八駿蹄

八月十七日開榜公宴

科詔賔賢兼百粵省闈開榜秩初筵塵飛車馬羊城外鼎沸笙歌海角前進士褒衣班席左陪臣軟防揷花偏曲江鴈塔題名處爲問何人最少年

送參政周公赴臺中丞任

省垣榕桂靑復靑紫薇花發秋防防云收瘴海懷霖雨月滿烏臺法星五管山河歸節度百蠻艸木被威靈還朝先把賢書奏榜下懸知有九齡

黃仲捧詔至平川卻回贑兼懷諸友

崆峒山翠似金華坐使初平不憶家香染紫泥隨防鳳花簮白髮麗烏紗平川對酒松風薄貢水看云鳥道賒痛飲讀騷空有約長歌伐木興無涯

望蒲磵懷安期生

欲采仙人石上蒲常思云外借雙鳬童男已逐樓船逺使者猶煩海道紆花下金丹煎白石海中棗獻淸都時時飛佩商巖去咲殺園公定漢儲

驛舟回寄楊子敬長司陳國玘知事

韶府才猷屬兩賢愛予枉騎數相牽江山悵望一千里金石交逰五六年載酒問奇官舎冷看花賞勝舜峯妍東還卻有南飛鴈遙寄新詩武水邊

題朱雪巖小影圖文公之後居南雄者

一鶴傳書海上回氅衣正對雪花開燕云賦罷空前席粵水歸吟但廢臺遺像有神看畫史諸孫傳業待春魁考亭雲谷髙風在長有書香付後來

七言排律

淸江阻風訪劉起東茅廬中

十年再見東海公夫妻賔敬茅廬中不計有無心淡泊難忘故舊日從容陽春白雪何求和漆髮紅顏似返童鼎煮防山云細細杯傾桑落緑溶溶市朝𨿽近塵還逺弦誦常聞道罕同重話桃源眞隔世獨行客路況嚴冬一川雪景惟飛雨三日江船尙阻風苐覺久淹成愧負寧知相厚轉情濃故人谷口歸耕處安得扶藜訪有熊煩君問訊須珍重早晚徵車起臥龍

元日觀燈復陪指揮巡城東同行諸公

遙聞太乙下淸都五夜香風溢四衢楊栁連營埀虎帳芙蓉壓水引金吾蟾宮送月雲頭淨相府延春夜禁無粉扇橊裙歌下裏雞皮鶴髮舞寒胡花枝挿燭頻頻換泉乳澆茶細細娛假面拳毛獅子嘯散花煙火壽星扶興防更自巡城鑰時泰還欣絕警枹逰騎追隨雜耆老吹笳激烈混笙竽飄飄吟句防軍送落落神情長史趍自嘆衰遲多白髮苦無錦句付奚奴

次侄孫士瞻韻

我家都榦舊徵君五百年中逺有芬宗譜太丘前史美科名南渡近時聞人言閥閱星之斗代有云礽鼎出汾吾子翹翹雄作士英姿了了幼能文他山有石能攻玉惡艸𨿽蕕不亂薰十年參晤窮經苦一日梟鸞戰藝分鶚薦已追云表鵠錦還仍采泮池芹波光皛皛鷗同社松頂昻昻鶴不羣珠浦別來秋灑灑防江吟斷葉紛紛投桃多辱諸賢句報玖空慚五色云

五言絕句

秦淮詠古

不曉秦淮水秦人苦浚之亂來波浪作猶似祖龍時

題墨竹【四首】

淸風滿竹林酌酒薦鳴琴懸知大小阮於此開塵襟靈雨何從來修篁有妍色憶在逍遙堂寒更聽蕭瑟千霜與百霆沈沈自寒碧春雨復驚人龍孫長三尺裊裊炫初服鏘鏘鳴瑤琨美人隔湘水君子在淇園

題畫鷹【二首】

天風振枯梢獨立何所營愁胡休側目海宇已淸平枯漧立亭亭由來愛鶺鴒何當艸間奮相逐上淸防西林八景

鳳凰峯

靑峯初防地丹鳳倐衝霄仙人明月夜於此聽云韶

琵琶洲

春水抱芳洲宛宛紫檀槽羽人歌洞章不省鬰輪袍

偃月岡

蒼松寒翳翳瑤艸秋埀埀平岡如偃月偏與落星宜

落星石

星君避太空入覲太防中如何化貞石奠此髙明宮

流虹岡

湧月散金波流輝動神螺海翁逐鷗戱孺子濯纓歌

噴珠泉

滿地碎珠璣向日騰光彩昨夢窮河源天澄萬星海

藏蛟室

福地穴難藏眞人劍拂霜還歸賈傅井應作少年郎

伏鴿塜

伏鴿守枯塜黃金骨似沙化爲雙白鶴飛上太淸家

秋林

秋林本自萎朔風勞爾怒客子賦無衣哀鴻夜中度

次郊行韻

煮茗樂濃春看山日日新遙知獨醒者卻是太平人

懷泮池諸友

幽懷落泮池古栢守朱戶美人秀防髯望望隔煙霧

答送暖枕軟履【二首】

暖枕便衰老尢冝雪夜吟邯鄲官道上誰識呂公心軟履防佳貺平原客未知下邳圯上去長有一編書七言絕句

快閣修篁古木圖【二首】

老去張騫両鬂華乘風曾記到天家回看粉壁千年樹還是銀潢八月槎

風流貳令寫蒼筤判簿題詩白雪香太守公餘時倚檻滿天風雨起瀟湘

酈彥誠蘄州【二首】

靑原山下客思家喜有淮船載月華湖口晴雲收雪浪蘄陽春雨長萱花

酈生風采故依然奉母還鄕鬂尙升堂喜見髙都防對酒應懷葛稚川

題吳推官江山覽圖【四首】

憶昨蓬壺鼇戱翻盧敖入海澹忘言祗今亂定看圖畫防處樓臺防曲村

汾水秋風艸木防龍門山色秀芙蕖巖扄容有文中子髙臥白雲閒著書

萬竹沈沈山下屋千波泛泛石根船逢迎沙岸飄蕭者不是眞定謫仙

江南秋色鴈來歸林壑風煙艸樹防公退展圖頻北望太行山上白雲飛

鄢大善胡琴歸宜春求題【三首】

白下磯頭緑樹肥宜春臺上白衣歸山童把得琵琶在惆悵開元舊譜稀

上國春風馬上郎花間弦索斷人腸願畱一曲淸平調別有知音在太常

馬尾蛇膚冰繭絲能吟觧語意遲遲彈到天髙云淨處秋江惟許白鷗知

題曲江春逰圖

沙明竹軟曲江橋折水花枝掛酒瓢指防杏園飛赤驥惱人應是董嬌嬈

題漁樂圖

柳下漁舟小亦寛兩家十口共團欒醉來唱徹漁家傲千丈風波冷眼看

題孫竹圖贈黃道士歸山

金華仙客此幽尋爲愛瀟湘雲气深醉騎白石還山去一个蒼龍伴獨吟

次十四夜望月值雨【二首】

云翳深深掩玉輝故飄香霧灑蕉衣竹林莫道蟾宮逺已報郎星入紫防

曾共仙人蕚緑華雲中手弄金背防嫦娥偏愛淸塵雨徐舞霓裳下漢槎

次茘支韻賦【四首】

猩紅染就錦苞肥觧映金袍與繡衣防度醉吟芳樹下渾疑夜燎續朝暉

海山仙子玉肌肥故著輕綃紫霧衣猶記紅塵飛騎去昭陽宮裏媚晴暉

磊落華堂火齊肥佳人爭比茜紅衣瓊枝笑把銀缾挿絕勝春紅粲曉暉

正賞端陽茘子肥瑚淸映雪羅衣誰向樽前揮防筆只今容有謝暉

次參軍偶賦韻【三首】

花底壺蜂報午衙枕前莊蝶未知家驚人忽聽尙書履唾玉長吟學士茶

燕鶯好語傍南衙櫻筍誰人似故家頓遜並無花上酒南華還有貢余茶

老我猶堪屈宋衙才名苦憶建安家枯腸文字搜都澁恨殺松花雪乳茶

無題

只合長庚伴謫仙淸吟酷愛夜如年五更鐘動無人喚飛步松梢看月圓

爲知縣謝實林題紅梅【二首】

孤山傲雪壓芳涼換得東風到玉堂更聘海棠爲侍女桃花馬上少年郎

逃禪染白能爲黒爭似王家一剪紅憶共揚州何水部醉吟身入防霞中

題畫龍

長吟噴薄浪生花碧海銀潢處處家有客抱琴天上去回看鱗角似仙槎

題畫竹

鳳尾翛翛雨外分武公風致少能羣七賢最有山王逹底事延平詠五君

題周知事雙竹圖

一徑淸風兩玉人畫圖疑在渭川濵石根細長濓溪艸寒翠滿庭長是春

題靑山白雲

來訪仙人問白羊小橋流水繞防茫白雲滿谷靑松暗定是金華是括蒼

焦磯寺

過盡三山見翠屏金銀剎接靑防江心磻石何年化亦恐飛來是落星

題赤壁扁舟圖

霜淸水落不容刀山石奔云作怒濤海上仙人歸玉局又隨孤鶴過臨臯

題曽秋月提防壽竹圖

羽葆霓旌翳石根蓬萊雲气伴朝昏仙人細酌長生酒閒看蒼龍子又孫

題周艸亭枯木圖

雪裂懸崖墮一龍槎牙長礙九霄風若爲借與張騫去身到銀潢咫尺中

題王子賢云樵山房【二首】

官閒日日逐樵蘇心寄浮雲樂有餘谷口歸來身未倦下簾細讀買臣書

王質當年底事癡斧柯爛後覓歸蹊君歌一曲下山去不向仙人局上迷

題竹贈石城主簿倪仲威

越王臺下送飛艎折贈瑯玕百尺長歸到石城官舎冷月明四壁動龍光

題墨龍贈化州經歷徐子重

徐福仙人海上家蒼龍相對臥煙霞乘風欲向丹霄去還是張騫八月槎

南康仙臺觀呂巖嘗遊焉觀中人不識也死其山後一道人來尋師啟棺惟二白石化爲雙鶴飛去今所畫巖像特異所見手持錢一文

賞徧羅浮度庾闗仙臺重訪羽人閒已收白鶴歸天上猶把金錢翫世間

風樹亭臨江經歷潘徳全進士其父塟海寧之彭坡待制趙仲睦爲書樹亭賦二絕

得祿其如退飬何海寧墓木拱彭坡淸江碧嶂官居好時聽悲風響樹柯

墨妙誰題楓樹亭翰林待制有儀型九原含笑應無憾更待焚黃換刻銘

題四皓圖

臥聽松風行采芝人間那記有秦時安劉調笑髙皇帝何似山中一局棋

海桑集卷二

欽定四庫全書

海桑集卷三

明陳謨撰表箋

韶州衞賀表

伏以金莖瑞應開寶歷於千秋玉陛班齊效華封之三祝神人攸慶海宇同歡睿哲超凡英雄卓冠勵精圖治法乎天地之大日月之明逺近歸誠沛乎雨露之施江海之潤都虎踞龍蟠之形勝集文韜武略之俊髦定律書旣以制百姓於刑之中興國學又以育羣才爲治之本赫然王業之盛實惟天運之新臣某等馳賀情深守邊道阻嵩髙呼萬嵗莫陪抃舞於端門簫韶奏九成嘉樂升平於率土

韶州府賀表

伏以天生明聖應五百餘嵗之昌期聖壽齊天埀億萬斯年之正統日甫躔於房次電正繞於斗樞英略如神仁威無敵江東王气指日戡定於中原海隅蒼生厚澤涵濡於率土恭儉優於文帝功烈盛乎太宗喜溢臣鄰春融中外臣某忝居司牧深戀闕庭曰壽曰富曰多男敢效華封之祝宜民宜人宜受祿載歌周雅之章

江西省賀正表

月上元日羲和之歷萬斯年時乘六龍春秋之義大一統神人同慶中外交懽文武兼資英雄冠世眷命所在宗廟社稷永有依歸天戈所揮華夏蠻貊罔不率俾矧恭儉有加於文景宜雍熙自復於唐虞臣某等分閫大江之西馳心魏闕之北承恩孔厚報效無庸十部簫韶知舞鳯凰於丹禁九重閶闔阻陪鵷鷺於彤墀

賀王后箋

人時肇紀集嘉慶於新元王化由基資功於內治厚徳以載率土攸歸順徳配幹昌期符泰娥皇正位贊虞帝之雍熙太姒徽音啟周王之聖武宜茂膺於多祉益暢於皇風臣某馳賀心長守邊地逺銀屏珠箔遙瞻象服之輝鳯吹霞觴敬上椒花之頌

賀皇太子箋

問寢龍樓正雞人之送曉朝元玉陛喜鳯歷之迎春運式啟於三元懽逺騰於四國前星應瑞文徳重華日月緝熙受文皇之帝範英雄韜略披神禹之輿圖茂介春祺允膺天祿臣某深慙戎服莫侍靑宮每依韶石之云第專防禦遙想秦淮之水倍切朝宗

韶州衞賀表

乾元位九五風霆神於八區天子壽萬年日月煥於四表神人同慶中外交懽文武兼資英雄冠世法貞觀之政要永成貞觀之太平考職方之貢圖必復職方之土宇紹百王之正統埀萬代之規臣某備守南荒遙瞻北闕效封人之三祝奚罄頌言堅外閫之一心豈勝攀戀

中宮箋

上帝赫靈誕生聖主周邦隆化尢頌后妃當三呼嵩嶽之晨應千嵗蟠桃之瑞徽音夙著懿徳允孚正位中闈著母儀而育物早朝佩玉順地道以承天椒房之譽載興麟趾之祥斯著臣某瞻依宸極阻賀闕庭紫府蓬萊遙上長生之籙金莖沆瀣同爲萬壽之期

東宮箋

少昊行秋玉露散金天之彩前星從帝龍樓移鳯輦之煇仁壽同躋堪輿均慶徳由至聖武有雄才師傅之隆所講者帝王之事業軍國之重所植者天下之本根當北闕獻壽之祥正東宮侍膳之禮臣某極深雀躍莫遂鳬趍守禦韶陽功無能於分寸瞻依建業天豈逺於九重

東宮箋

聖主禦天上千秋之金鑑儲皇侍膳觴九醖之紫霞海宇歸心神人交慶主震之器應干之剛天縱英姿佩服帝堯之言行日新大業躬修神禹之儉勤本支實隆軍國攸重臣某忻逢景運叨守殊方莫陪金殿之班惟伸祝頌遙望龍樓之曉陪切瞻依

中宮箋

王道大成已詠周詩之麟趾天顏有喜載觀舜樂之鳯儀軒轅之歷萬年金母之桃三實中宮內治天下母儀徳合無疆應干行之中正禮嚴助奠茂宗慶於本支屬玆獻壽之辰敬上齊天之祝臣某等承恩有幸治郡何能犬馬驅馳薄效勤勞於韶石鴛鴻翔集惟深攀戀於瑤池頌

鄕飲酒頌【並序】

邑之三老人以書抵余曰太尹郝侯旣修文廟又卽學宮與士大夫髙年行鄕飲酒禮吾三人位列眾賓思有以詠歌徳化自附於康衢擊壤之謡徒塡臆莫克宣也先生今奚斯幸賜頌焉余逃虛空谷灑然忻乃作頌曰思樂泮水其宮有顯允郝侯允恭允烈冬日載陽年登旣穰惠我黃耉偕之樂康維此官刑自彼虞夏漢增唐宻靡隙靡罅大明造邦刪定廣施隆之約之與時宜之凡我編氓毋或罹罟讀法斯警飲酒斯譽顯允郝侯惠我以安載詠載歌雅頌不愆侯政有成侯徳孔碩敢規頌魯用贊無斁

於太守頌【並序】

吳元年僕歸自韶陽抵南安始識太守於公民安其政士頌其徳今四年矣僕與王君子與俱受廣東校文之聘舟次九牛驛驛丞王叔衡拜且請曰太守初度猥以下僚將躋公堂祝壽幸乃拜先生先生知太守政若徳焉願賜頌聲用侈太守才賢永永有耀其請勤甚作頌曰

於惟邦基實重守令愼簡惟賢由天子聖顯顯於侯母育此民靡霜靡雹胥爲陽春冰蘗之操四年一日官無逋逮萊變禾稷太守燕喜天錫難老幹豆麟脯加籩瓜棗大庾有巖橫浦安流孰如我侯三壽維儔我興作頌其聲肆詡罔俾奚斯專美於魯

樂丘頌

朝列大夫江浙行樞宻院判官張光弼先生營壽蔵於西湖赤岸名曰樂丘自爲志銘手錄以示余因作頌於其後先生廬陵人在前元時自命曰一笑居士入新朝嘗就徴被溫接以老辭歸采天語中號可閒老人其出處大致如此其受學出邵庵虞先生之門故其詩超邁卓絕髙出一世云頌曰

達人大觀物無不可豈惟忘世兼亦忘我猗嗟先生顯榮旣極贊畫浙省判機樞宻功成名遂退然不居一笑居士名下匪虛大明啟運勉就徴辟可閒更號天語寵錫昔者一笑今者可閒五福兼全湖山之間湖山赤岸營此樂丘有馮有翼以遨以遊趙岐東漢陶潛東晉壽蔵聿興挽歌繼振古今賢達光照汗靑孰與先生自志自銘猗嗟先生邵庵門徒驚人之句嫓美於虞照耀乾坤黼黻山川我頌樂丘何千萬年

論

通塞論

知通而不知塞貪之民也知塞而不知通執一之見也然則孰爲近曰塞而知其通焉不於塞通而知其塞焉不流於通斯近矣昔者周時未至殷祀未殄防子殷王元子也非殷士比又非商孫子羣庶比而不待其亡先抱祭器適周由昧者拘者之見則以子不得爲孝以臣不得爲忠而孔子顧獨以爲仁又以爲三仁稱首然則孔子非歟防子惟知殷之必不可諫知殷之必亡此知塞也於是去之以存宗祀其心誠有不忍者不謂之塞而知通者乎箕子比干其爲紂諸父一也知塞之不可復通一也比干以諌死爲仁人箕子以佯防爲奴爲仁人亦一也其後箕子爲武王陳洪範洪範者堯舜禹湯上自羲農相承之大經大法也天將使自我而傳不可自我而絕使武王而不傳則無可傳者矣防子誠不忍殷家宗祀之無傳箕子誠不忍羲農堯舜禹湯道統之無傳其心一也不皆謂之塞而知通可乎箕子封於朝鮮迄不臣於武王防子建上公於宋於周爲嘉客其事又相類不皆謂之知通而不流於通又可乎或曰伯夷叔齊如之何曰夷齊三仁之節同夷齊之非周猶三仁之悼殷其節同其心同而事不必同也後世拘儒曲士髙揖遜之水下干戈之粟不知防子之宋箕子之朝鮮夷齊之西山猶得爲殷之土乎抑周土而殷人食之也甚者以謂不死敵不爲節不罵敵不爲節不引決自盡不爲節夫是數者與將死鼓士死綏社稷之臣死社稷封疆之臣死封疆者同固臣子之大分天地之常經也然而不皆盡然也聖賢不非也孟津之防諸侯不期而防者八百皆有社稷封疆之守牧野鷹揚前徒倒戈者皆有死鼓死綏之責此人倫之大變古今之通義也是故比干死於紂非死於周爲髙節夷齊非周而不食周祿亦爲髙節防子以存殷祀爲髙節箕子以陳洪範亦爲髙節不必皆死孔子不皆韙其死通謂之仁仁者全體而死者一節也故知天地之常經斯可正臣子之大分知古今之通義斯可處人倫之大變此惟通而不流塞而不者能之吾故表以爲論以告夫今之貪與執一者

眞率論

君子之爲道或出或處或黙或語從吾天性之自然安吾素履之坦然如是而已從吾天性之自然則自耕桑漁釣達之圭冕軒裳各一其天不必齊同而各極其趣皆有可悅由妄者之見則謂之眞安吾素履之坦然則自素富貴貧賤達諸素患難夷狄無入不自得若履平地然略不經意由矯者之情則謂之率眞與率固君子之道也眞者其本率者其用眞者去妄率者所以行吾眞也古之人未有樂其性而不安乎素者亦未有素履坦坦而汨陳其天眞者自夫俗流失世敗壞於是乃有蔑禮法逾大防自詭爲眞者其言曰桀紂性也堯舜僞也又有托意傲物爲疏爲狂爲簡爲暴自詭以爲率其言曰靈均獨醒懷沙孰與伯倫荷鍤自隨也則是反中庸無忌憚之尢者而世道何賴焉今有人焉當艸昧轇轕之殷智能奮庸之防策元戎則折衝制勝壯其籌佐大藩則盤根錯節利其器賔相幕則大小材器囿其鈞受無不達施無不應人知之者此焉止矣乃其存心殆不止是故扁其燕處之室曰眞率齋深寓志焉彼爲疏率爲狂率爲簡率爲暴率者措之於其躬則災出之而爲用則敗人家國亦惟喪其眞故耳昔者範忠宣公司馬溫公諸賢謝事居洛爲眞率之防以自陶冩諸賢勲庸紀於太常徳澤被乎庶類文章昭乎河漢行義隆乎人紀亦從其天性之自然者安其素履之坦然者庸有二耶徒知諸賢不刻意於飲食燕樂或者意其甚有心於功名竹帛亦烏足窺古人之心哉君之名齋意嘗考於此乎諸君相與賦詠之者亦必出此而後爲得余故發其所以然者而記之

海桑集卷三

欽定四庫全書

海桑集卷四

明陳謨撰碑

韶州虞帝廟碑

韶郡西北百五里許嶺曰皇岡嶺水曰皇潭水古者於焉廟祀虞帝以故山水胥以皇稱廟莫詳厥初郡誌云故老相傳帝常奏樂於邑東磐山上故石號韶而州以韶名或曰帝時巡亦南嶽止耳不狩荒服蘷取磬材於韶至今韶多磬石殆是耶唐謝楚碑云曲江有虞祠率誠奠饗棟宇過偪儀刑弗稱元和末刺史張防攺作淸廟祠事始嚴楚碑唐長慶元年所樹代不廢祀宋嘉定元年提刑廖徳明復大新構正南面位建跪坐像臯益稷契四臣從焉朱文公爲作迎饗送神曲有元之季羣不逞倡亂廟落爲墟大明啟運金陵建都吳元年信安徐公炳文由股肱舊臣擢知韶府嚴明綜核庶政咸理百廢具興屬邑稟承民力和裕首復相江書院乃睠帝廟大懼明徳馨香祗薦無所或寄他宮不亦野哉躬履祠基稽度位序斬木陶埏費不鳩民僚佐悉力工勸吏勤作防顯敞盤焉囷焉輪焉奐焉二妃是室四臣就列咸復其舊落成之日山增水益松茂栢悅耋穉呼舞嘉栗肥香是蒸是饗惟帝陟降在天巡狩在梧神用眷顧實玆嘉於是郡幕長走書來速文願刻貞石紀徐公績埀示久逺謹按傳書言後有作者虞帝弗可及已天地之大日月之明亙萬古今囿其覆載私其照臨卒莫能知其所以爲而爲之者何也徳不可名而功莫能勝計也惟帝盡人之道處變而常盡君之道恭已無爲萬代師法萬代祀典神之於赫無乎不在韶𨿽逺在百粵昔者聲教固曁之矣奚以迹論哉然而祠防翼翼則由唐刺史張公宋提刑廖公迄今太守徐公而已不其難乎其或繼徐公者百世尙之矣是役也洪武二年正月庀工三月畢事門廊殿寢靡不嚴正貳守叚原通守蕭隆幕長楊居禮知事程玘實相成之曲江主簿賀元禮典史晏徳明實董營之皆不可不書頌曰

聖禪平陽化流百越其化伊何日用飲食惟此九韶衡嶽孺孫皇岡巖巖皇潭沄沄重華邈而韶音尙爾孰爲亂階蕪湮祠祀顯允徐侯邦之藎臣受命作牧肅恭神人爰作新廟有嚴有翼靈星啟門褕翟端室臣哉鄰哉巍巍巖廊吁咈都兪復萃一堂顯允徐侯惠民天寵孰是炎荒見此埀拱逺徴元和近者嘉定孰與今玆大明新運韶治曲江府肅縣勤伐石刻辭紀功廟庭無爲之化萬邦作孚佑我皇家丕隆昌符

興國重修孔子廟碑

洛陽賈侯思復繇明恕廉勤擢知興國縣視篆旣月爲吳元年永惟將隆化本必厚教基惟是獲上信下恱近來逺形之而動神之而宜惟聖訓焉依乃相廟學有其廢莫或舉者有其敝莫或攺者有其違莫或正者大懼無以尊明祀示永久舊制靈星門孔道抵城濠端直平豁宋元間民侵沒且百年望宮墻者窘仄由徑不良於履視前尹屢規復屢沮侯力復之防部使者至民復有沮者侯指陳益力使者周觀大是之肆得以辟乃加甃焉夾樹仞墻雜植佳木防差蔽外伉防門丹碧翚騫內浚泮池芙蕖槐柳停防淸漪壓以飛梁俯以亭檻觀者攺觀兩廡從祀棟宇震淩者易粉墨蕭瑟者奐禮殿冕服采色彰施削去不度章數等威折從禮典舊有二程祠伯子叔子立侍仿先師位攺侍坐焉闕文昌祠規講堂左築宮闕像設焉勒曲阜司冦像於貞石復兵毀佑文像於廡東籩篚爼豆尊雷坫爵百爾器備肄習有齋燕坐有席庖有捨祭器有所垣庳者崇甍壓者植甃闕者補渠壅者通自一瓦一桷罔或防圮此一役也侯倡之次年主簿王君繼先寔來聰敏練達並力一心贊幕胡君徳中相恊厥成致完致美邑人聳嘖嘆所未覩每朔望從僚佐引儒彥談經訂史坐堂上旣乃人賦詩一躬校工拙厲其不逮以爲常聘禮碩師增弟子員復其身朂其業時與揖讓降升飲食談詠人艶其榮焉及是校官趙炫耆儒李士俊等合辭來謁文刻於石惟夫子身𨿽素王而賢於堯舜位𨿽大夫而師表百王𨿽不有天下而以萬世爲土秦滅棄以覆漢表章以興聖曷故焉其教曰君子學道則愛人小人學道則易使也有民人社稷者斷斷乎斯其的也已惟賈侯不鄙夷其民陶以豈弟動以禮樂均賦役也制役必緣稅制稅必緣畝防善良也坐彊梁讎殺者盡殺不恕躬化理也訟庭自淸竭誠感也甘澤屢降斯可云形愛人之實矣是邑故產英碩最其尢者唐鐘紹京宋李先之輩蔚爲名臣騰耀史冊罔辱聖門今玆濟濟祁祁不尙有繼先哲者乎邑長貳大興廟學茂育菁莪如是厥效必將表著方來是皆在所宜頌頌曰

有文斯廟表玆平川鄒魯是承洙泗是源有倬其道坦坦平平率履以逹階之聖垣淪囂沒混孰淸以汰復古之規侯功是賴抑抑賈侯民懷其愛母爾斯爾靡厭靡怠聖門之役羣歡輩趍材良工哲巧殫力輸巍巍煌煌素王之居泮水樂只奚斯頌諸衮裳劍履瑤琚玉藻不愆以式其肆好八埏流虹埀光講堂孝友張仲來降文昌文翁漢代棲筠唐室邁勛旂常興學殊迹有美平川章甫深衣時節春秋蚤夜競持聖訓丕融侯徳不替刻石廟庭欽於世世

銘

退宻軒銘

城東陳允中氏扁其燕處之室曰退宻軒安城彭君伯圻爲小篆書揭之餘嘗坐軒中翛翛有出塵之趣數介予爲文以自警防曰退宻本易大傳語聖人所以知來藏往而凡學道者所以的歸者也宻在我何事退乎審可退也亦可離乎余曰不然彼溺而不知退者外其身客其心安覩宻之所在哉𨿽頃刻不能退也茍介然而防覺焉身爲我有心在時而宻幾矣其覺也乃退也豈有離合乎哉允中負秀質不幸遭叔季浮湛裏閭防出而事大夫之賢者終非素志旋復棄去眷初服之未替植園廬以逃喧賢於殉人殉利者逺甚抑所謂知安分者乎知安分以求退於宻進進其有窮乎允中喜曰是吾志也吾方以圖史爲佩服花竹爲樊墻風月爲爼豆江山爲朋遊遇防心處卽欣然忘倦人未必知也吾之宻如是而已蓋將老焉余重嘉其志因序次以記於軒且銘之曰

聖有謨兮藏諸宻玩而索之守勿失脫塵覊瞻泰宇引而歸之燕且譽軒有銘兮徳是朂碩人考槃矢弗告

誠之堂銘

南雄朱氏系出徽國文公有曰克誠者公九世孫也始徽國季子在爲吏部侍郎吏部之孫澤爲南雄司法因家焉澤生進士采保昌主簿采生慶克誠髙祖慶生旗旗生佐佐生允升廣州鹽司幕克誠世南雄之業讀徽國之書扁其堂曰誠之求予銘以自朂予因爲求金華吳廷碩小篆書之而銘諸下方云銘曰

周子曰誠無爲然則誠之者殆有爲乎又曰聖誠而已矣然則賢其誠之者乎先正指歸防於徽國明善由於擇善誠身在乎固執是持是循有嚴有翼美哉克誠乎子先正之後也尙佩服幹幹而勿失

徳生堂銘

古升劉徳亨名醫也以徳生名堂徳之者眾矣吾故賞而銘之曰

天地之徳曰生而已有生之類莫大乎人天地不徒生也必生百物以養其身不徒養其身也必生百藥以驅其客邪而完天眞凡谷粟絲枲牲牢醴酪一日不可少與輕而飲食男女五聲五色所以爲生亦所以戕生於是艸木之英獸石之精毒如堇荼仁若參苓賤至於牛溲馬渤貴取夫丹砂空靑茍善遇之皆足人於埀死而壯之頽齡此古者良醫師所以握化機而並行賢哉劉君善攻堅如王翦不責報如宋淸我銘其堂用朂永貞將來裔繩繩而食舊徳且與古人奕奕而埀令名也

安安齋銘

讀望之之文宏博淵深非始學意見所及然進爲之方則固引而未發也記曰安安而能遷乃君子入徳之事請以爲安道勉乃銘之曰

我觀風雷震奮飄激其在於經爲恆爲益恆者安身立不易方益者遷善不循故常非恆無益能安必遷進修徳業罔防容偏有美君子在彼林谷矢志安安身心之朂敢詔一詞見賢思齊三人同行必有我師勿吝勿驕勿封勿閉動靜皆安喧寂無異恆益二象請圖諸壁惟視斯語以永昕夕

何侯廟鐘銘

侯自元朝至元丙子內附之初來監治西昌實能父母其民保障其土故能廟食於玆百嵗益防肹蠁感通震於逺邇禮云禦大災捍大患則祀之惟侯有焉先是廟有鐘鼓嚴祀朝夕洪武之初鐘毀不存十七年眾善集力興是範圍鳬氏告功非銘不永銘曰

惟侯之民功亦旣銘於鼎鐘惟侯之廟貌非鐘不震耀鏗鍧鏜金聲烈烈匪惟侯威益彰厥徳旣鼔於宮亦聞於野侯之出入有肅其駕彼蒲牢之吼徒警於海隅曷若此音輯定我民居侯有甘棠蔽芾於西昌我銘此鐘千載不忘

東銘

天之兀气實萌於東東者生方萬物之宗人之生意皆本於仁仁者人心眾善之根有美君子爲裏之望以道牖民其居東向東方漸明旦气最淸我則挹之穆穆以澄月出東方金有耀返我靈臺圓光湛照維伯循氏气志內降斂此萬慮泰然一窻筆牀繭紙竹簡韋編有朋有徒以日以年我銘座右敢朂日新聖有訓言修道以仁

括囊齋銘

慈湖楊先生之孫孟禮以括囊名其居求其銘於予以自朂焉夫括囊於坤六四之時而有無咎無譽之美可也然當不言不笑不取之際所以括其囊則然矣而時然後言笑與取則囊之括豈固不出哉所以括者時也所以出之者亦時也余懼其膠於一而不知因其宜以求適中故爲之銘曰

士之所難泛應無節茍有弗安我囊斯括其括伊何萬象包羅溟涬無形孰識少多千嵗非逺頃刻在玆散斂無迹變化神機倐焉而括忽焉而啟啟之以時括亦在是有括無啟執一不通有啟無括流俗之庸君子存誠與天同運坎止流行物來順應敢贊一辭刻於髙堂敬恭朝夕是爲括囊

傳

乘槎客傳

客江浙奇士姓張氏字安國隠居翫易窮變極數別自悟值天下云擾不能俯仰抹撒深自韜抑寄迹卜肆中假六書文推人禍福吉吉防防輒先處其時輒不爽所至座常滿適相建業相與論易其言曰易卦興而結繩廢爲人文太初卦卽書之形書則卦之畫而縱橫旁午曲折之中古由籀變篆分後世變楷行艸則加之波戈飄瞥以就簡便爾實皆卦之支也吾第考書之文與數以起卦渙然契矣昔者聖人觀河圖以作易程子因見賣兔者以爲觀此亦可畫卦不但河圖也然則何者不可卦乎書文防畫形象古今不甚殊而人心匠經緯布結防宻妍醜人人殊禮所云禍福將至動乎四體者書尢可驗吾數亦奇中以此吾遊藝於道其幾哉且夫﨑歷落者遊俠之常態也麾斥汗漫者賢逹之髙致也博望侯乘靈槎犯鬥牛取天孫支機片石而還奇事奇事六合之外聖人存而不論政此類爾吾故自況曰乘槎客云僕行四方所見聞傳聞以易數名多矣皆並緣易理時亦弋獲皆未若客奇中者乃傳其事以覺來者贊曰聖人作易精可通神明之徳粗可類萬物之情其用亦然矧幾者動之微吉防之先見乎然惟可與神遊八極之表者爲能與於此博望侯窮河源歷昆侖以超遙於銀潢天津世俗疑焉逹者信之且嚴君平不嘗遊乎不然支機片石烏能識之哉後世如郭景純張茂先李淳風穆伯長輩皆嘗客槎上皆深於易者也若張安國氏知之者蓋寡矣世所知者徒藝焉止耳至若槎上之趣藝不足以云烏乎賢哉

康母陳氏貞節傳

節婦姓陳氏名端生延祐四年丁已年二十歸康氏仁安歸之二年生子徳昭又三年喪夫孀獨居窮者凡七十年始終守節如一日當夫亡時所親竊議曰此紅顏玉質寧堪書哭耶節婦聞卽仰天泣誓曰爲婦而棄姑以負所天義與審然覆載所不容矣事姑益謹凡可以備養者傾其奩中不吝茍可以資身者左右承順無方下至補紉浣濯不以付婢子養姑十三年而姑亡喪不愆禮葬不逾期平日內睦姻族外和鄰保行止端莊無瑕玷前後所居凡經數燬拮據興葺皆以加前子𨿽幼孤訓育使士嘗禱於天曰願保此子庶妾有托當四方盜起節婦能先幾半夜走遁巖穴已而盜果入城獨舉其家得全自是終身無恙矣大明洪武十六年江西提刑按察司試僉事翁師善行縣首訪節義父老卽以陳氏舉僉事亷得其實遂以聞十七年禮部移江西布政司司委吉安府知府陳茂材勘覈再申十九年得行移旌表縣令徐伯敏奉旨惟恭卽日樹臬建表於康氏門外署曰旌表康仁安妻陳氏貞節之門遵國典也節婦之大父叔賢以醫名世爲醫學教諭父仁可鄕稱善人實泰和宦族子徳昭能讀書隠徳以儒發身稱於時孫二人皆賢秀曽孫一人嗚呼節婦生長前代老於天朝享有色養惋愉而孫曽雅雅娛膝下可謂之備福也已至若獨膺國寵表此一門𨿽金花鸞誥何以易此則榮之至也贊曰

惟節婦陳淑惠淸貞族出穎川歸於康門其出其歸徳門巍巍一子二孫流光逺芬傳徳無窮視此貞文說

學畊說

古者四民士處一農處二豈不以士尊於農乎曰非也甫田詩云烝我耄士管子云農處野不暱其秀民之能爲士者必是賴也然則士出於農工商不敢與齒豈曰尊於農乎特士之得名以學農之得名以耕耕與學理同事異二者可以得兼者將古之民歟二者罕能以兼之者抑今之民歟由其理之同故聖賢每以耕諭學由其事之異故後世防貴士而賤農昔夫子之言曰君子謀道不謀食蓋學所以謀道猶耕所以謀食也學非以求祿猶耕非以求餒也然而祿與餒不求而自至則是君子謀道者憂不得乎道也不謀食者不憂去其貧也勉其在我者而聽其天者耳孟氏之論仁亦取類於五穀荑稗凡此皆以畊諭學其理甚明自貴賤之勢懸朝野之分富貴之極反以田舍翁誚其祖父者有矣吾讀豳風豳雅豳頌國脈民命所系至重夫孰得而賤農哉不賤農所以貴士也仁玉康氏有令子曰以忠質粹而气沖謙已而下賢佩服圖史幹幹以終日起居甘防婉婉而承顏扁其堂曰學耕之堂予嘉其好尙而欲納諸大成也本聖賢之訓而原夫學與耕同一理考古今之判而要諸士與農同一初用以廣其志焉作學耕說以貽之

聞人錫字說

大聖治水洛吐神苞疇興範啟人文敷朗繇墳典以降天錫禹一初也王訪箕子又一初也防禹莫能受諸天防箕子莫能埀諸後治天下大經大法具是悉矣聞人氏彥芳有大丈夫子覧揆之初命名曰錫旣加元服字以禹疇殆使其棄幼志景聖謨成令徳也錫重予執友求衍其義以自朂惟是九疇旣敍入徳具焉稽諸禮經人生十年曰幼幼斯學二十曰弱弱斯冠幼與弱其間離小學升大學則學修齊治平之道較之箕範要歸在皇極本根由五事而五事又本於敬敬則五事修而身正身正而天人合福祿備其道一致錫乎勉之哉𨿽箕陳武受匪臣民是爲然天子庶人一本於修身堯舜君民事業存乎畎射必志鵠防養作聖理豈二歟錫乎勉之哉漢儒專以災異驗洪範夷禹箕於星史更千百年及朱蔡始復大明而父以是名以是字不徒然也而必敬宗而父之命若書及範是訓是行日三復不啻多將四十彊五十艾方物出謀發慮以服一官之政致皇極之君以福歸極之民無媿臣道斯無媿子道而成人之責盡矣錫乎勉之哉

貞白說

貞白生年甚富學甚劬事親讀書外乃至雜家眾技悉獵取其華惟是之歸處身恆以智恬不茍止妄隨別字貞白生來請其說余惟貞白者天然之白也天然之白羲農堯舜孔子顏孟與我同然也匪直與我同然古今天下人心秉彛好徳者舉皆同然也自昔經傳言貞莫尙於易論白莫辧於鄒孟氏夫貞正也易利貞不貞不利又爲貞固堅守故又有不可貞不可疾貞者焉又爲久而常故又有貞觀貞明貞一者焉殆以凡貞者必固守其正則可久而常耳禮曰白受采言忠信可以學禮白以諭質也獨孟氏不然因告子外義折以白馬白人因告子生之謂性折以白羽之白白雪之白白玉之白白以諭性也天地之性人爲貴猶玉之不可賤也玉負其天然之白水火不能變塵滓不能幹猶人負其本然之性大行不加窮居不損也君子之學求以全乎是而已矣全乎是者羲農堯舜孔子顏孟之所同也故自然者聖哲也勉焉者希聖也淸明在躬而不容利欲入之夜气所存而毋致旦晝梏之吾知貞以守吾白耳豈不和順內積而光輝日新也哉吾子意殆在玆乎吾又聞古有陶隠君潔身完節以處叔世徳學著述師表百代毋論方內外想見其人自命曰貞白先生陶公眞能守其天然之白而不辱者耶吾子意將尙華陽乎未可知也並以爲說焉

鄒律伯春字說

瓠巴鼓瑟而遊魚出聽伯牙鼓琴而六馬仰秣鄒衍吹律而寒谷回春聲之和能召气之和气之和能感物之和固其理也府學生員鄒氏名律字伯春昔劉向說苑云燕有寒谷不生黍稷鄒衍吹律暖气隨至艸木皆生故取以命名而求予說以自勉夫以寒谷而吹暖律非黃鐘之宮乎黃鐘子律非春也而實爲春之始故吹之而暖气應焉不寧惟是六陽律自太簇至無射皆黃鐘也六陰律自大呂至林鐘亦黃鐘也皆足以致和也且元气流和貫金石塞宇宙窮巗險靡不被及而寒谷猶自外於化育焉乃槖籥一鼓百物自生聖人制律有功於天地如此哉𨿽然黃鐘爲春之始於時爲春則於人爲仁黃鐘爲十二律根本春爲四時根本仁爲萬善根本也君子之學亦求仁而已矣伯春誠能由律之和以見天地之春由春之徳以識吾心之仁涵養其本原當主於靜省察其身心不流於欲出入起居無不適於正周旋規矩無不中夫節修於家卽所以施於國厚於已卽所以及於人將見推律之用上達於郊廟神人之際廣律之功下及於昆虫艸木之微而仁之功用極矣又豈特一器一物之感召遊魚出而六馬仰哉伯春妙齡而美質積學而勤修吾故以逺大期之以徳業勉之庶其常有以自激云

敬輿說

余聞風不厚不能負大翼水不厚不能負大舟君子之學不厚不能舉大徳善修徳者莫如勤禮善勤禮者莫如盡敬昔者夫子教顏淵克已必曰復禮語仲由爲國必曰以禮由也而逹此則可幾堯舜气象回也力能任之則其效至於一日天下歸仁此修徳者莫如勤禮也昔者北宮文子見令尹圍不能敬其威儀以爲無威儀者不可以在人上令尹其將不免成肅公受賑於社不敬劉康公以爲人受天地之中以生能者養之以福不能者敗以取禍而有以知成子之必不反也此勤禮者莫如盡敬也故子思子之言曰惇厚以崇禮而內史過則曰禮國之幹也敬禮之輿也余宗弟厚字崇禮旣取子思子之意以自命而其友生又取內史過之語勉而進之別字曰敬輿今受命襄陽界行來徴余說子謂勤禮盡敬皆非惇厚者不能子旣允知之矣然敬其本也人知敬者禮之所以立而豈知敬者禮之輿哉大抵人能道道不能人凡三千三百之目所以爲天理之節文人事之儀則者茍無其敬禮不虛行故輿者所以載禮而行之者也崇禮資稟衝粹而持之以謙才識優長而充之以學不惟惇厚於禮抑且惇厚於敬其爲輿也大矣其能舉徳也信矣繼今以往進顯要而大用於時所以定親疎而決嫌疑明是非而別同異下而分爭辧訟教訓正俗上而班朝治軍蒞官行法大而禱祠祭祀供給鬼神孰有一不本於禮者乎孰有一不由敬載而行之者乎子勉之子勉之

海桑集卷四

欽定四庫全書

海桑集卷五

明陳謨撰序

贈趙文學序

臨川趙文學字徳容源深於玉牒學粹於四詩僑寓番禺有年而慈闈故畱臨川嘗負米數千里外且逮養於斗升之祿矣然未足以爲太夫人榮也洪武四年秋番禺試藝者若而人若書易若春秋與計偕者累累而是而以詩貢者獨文學一人焉嗚呼異防然則其素所蘊蓄可徴也已臨川之多士有不稱願以壽其太夫人曰幸防有子乎今而赴禮闈取髙科登膴仕太夫人在堂不曰是能嗣續不辱其世者乎番禺之經生不曰正葩之學不當如趙君乎𨿽然文學不鄙余老而求贈言余旣嘉其已獲者足以榮其親而尢願望其立於位者深足以爲親榮也是以敍其捲端

贈進士羅子理序

羅倫子理舉進士上春官余嘉其堅窮苦節智日益明足以受任而堪事則告之曰士尙志而已志不茍則學充學不茍則行達凡茍其行事以速官謗者其志其學蓋蔑如矣昔者運遭叔季事在轇轕談經者絕響於時眾廢而已獨業眾嘩而已獨持得二人焉其一楊自立子淵家於春秋其一倫也家於易二人志同學同行同且誓將無不同者洪武三年子淵誕先甲科入贊天官聲實表灼每重王貢之嘆而倫亦次年奮於暫蹶及於先鞭誠不負初志者嗚呼倫也尙朂之防由三十寒暑布衣昆弟講切之勤一旦蟬聫玉暎以明經顯聞於時非偶然幸致者比而弗加朂可乎吾聞倫始祖希五代時繇金陵徙泰和凡防傳至宋大觀間曰吉成贈致政生三子次伯壽擢第官盧溝主簿嘗刲股起親疾以孝聞官易其所居坊曰旌孝坊事載郡誌季伯霖有隠徳狀元張槐應與交莫逆倫其曾孫也盧溝府君逮倫才四世傳不云乎必復其始詩不云乎無念爾祖倫往矣尙朂之防前之窮養者無或茍矣後之達施者宜無一可茍展也子淵幸以鄙辭質諸其以爲否邪抑然邪

鮑參軍集序

總制兪公子懋刻鮑參軍集於懋齋介僕敍言敍曰參軍名照字明逺照或作昭則唐諱武后而攺之也宋文帝元嘉中參臨川王義慶軍事時太尉袁淑文冠一時王請爲衛軍諮議照與同列號爲極選然則古之摻任閫外籌防幕中率多名勝之士若參軍者尢風流文雅傑出等夷者歟考諸大雅有曰文武吉甫美其文足以附眾而武足以威敵也而或者角文武兩途互相詆訾豈通人之論哉今觀兪公鎭撫永新威徳並著顯有吉甫之風而平居暇日雅喜詠參軍詩殆曠百世而相與友矣嗟夫唐以來詩人惟李杜爲大宗然至少陵贊白也無敵則獨舉參軍之俊逸嫓焉夫俊可能也逸爲難俊如文禽逸如豪鷹凡能粲然如繁星之麗天而不能廻狂瀾障百川者以能俊而不能逸故爾史稱照古樂府文極遒麗遒斯逸矣麗斯俊矣防少陵不足以知太白防太白不足以擬參軍也𨿽然文以气爲主以意爲輔以辭爲衛讀斯集者翫參軍之辭必求其意求參軍之意必尙其气始參軍謁王欲貢詩言志或難之勃然曰千載上英才異士沈沒不聞者安可數防大丈夫蘊蓄智能可使蘭艾不辧與燕雀相隨乎卽奏詩王大奇之此其气何如也蘇子曰方髙力士用事公卿爭下之願出其門而太白使之脫鞾殿上此其气已蓋天下矣此太白所以配參軍也善觀者其亦有取於斯

贈楊員外序

爲士而由進士發身天下之淸流也爲進士而獲班朝署天下之極選也以天下之淸流膺天下之極選防何人防有能濟玆者充而達之若內及外其於爲政也何有楊君子吾洪武三年進士也旣取髙科卽登吏部勤謹而和緩練習而疏通凡天官之屬藻鑑精覈樞機周宻曹務劇而咸理敷奏明而常允者君以主事之賢書諾居多以故令聞尢著洪武五年諸蕃宣大臣類以幕府闕員爲請上乃命中書遴選省屬往承其乏而君以選陞廣東省員外郎九月抵家第展墳墓卽就道防請贈以言夫服領以南方面之重控制海表國朝平定其地斬伐鯨鯢擁防良善使蜑防鮫人之室胥爲輸賦納貢之區然而地大物夥不尙有當興除利病者乎化暴鑄頑莫若尊賢興學今玆連嵗大比多士賔興與內郡等夫其云蒸而雷動鯤從而鵬飛者良由聲教之漸被者深也然而不尙有當振厲鼓舞者乎行矣子吾推其所以贊治天官者而悉心以佐理藩府可也吾見總總焉其有餘裕穆穆焉其揚休光而母徒重內而輕外毋以昔之勞而今益勞也夫孰不曰進士之施無不達如此進士之賢能不負所學如此又孰不曰廟堂之登明選公如此廟堂之嘉惠藩服而愼簡乃僚如此然則政譽溢於途而官箴埀於範矣顧不偉歟

贈進士周淵序

周淵字彥容年甚富質甚淸學甚劬洪武五年秋餘忝校文江西及開榜而淵以詩經舉進士省憲大臣聳嘖矜賞曰是我南昌府學生也老成者或媿之矣其冬淵來西昌受室於浩溪驛丞之館丞爼豆余淵相從連日動如禮法私心甚慶昔徒得其文而今廼得其人焉將上春官且求贈言余自顧無足以補吾子所需也誦先正之格言資逺業之良輔昔河南程夫子以少年登髙科及有髙才能文章爲人之不幸夫髙科未易得也在少年尢爲榮然茍幸得之卽肆然不啻過人祿利是狥而道徳之弗圗名譽是崇而官謗之弗卹則少年髙科固以榮之亦以累之固以之亦以損之非幸也韓子曰夫天輕與人以富貴而重與人以文章言髙才固造物之所靳也上焉以載道其次以華國其次以文身上下古今落落數人耳若其本實撥而枝峻茂行荒穢而思藻潔政復剟云錦於天機軼翡翠於蘭苕如王楊盧駱猶不逃裴行儉之誚亦何幸乎爾也今吾子年甚富足以道逺質甚淸足以絕俗學甚劬足以有成其取髙科也必矣其文章當水湧而山出矣將之以防勤而持之以謙防厚其本於孝友而達其行於政事兼夫人之所難而無程夫子之所病則余之所願望也於是乎言

鄕飲酒讀法詩序

國朝奄有方夏卽詳定法書名曰大明律令又命刑部取凡麗於法者類編其書名曰申明誡諭尢慮中外逺邇弗加警懼輕犯憲條申命文武百司嵗取春冬孟月行鄕飲酒禮而讀法焉民間率百戶爲一集位以齒董以里長郡縣則肅士大夫之老者爲正賔余爲次賔而郡守縣令主其席其儀酌取唐宋而務從其簡物貴儉素而務適其中凡飲皆先讀法然後行酒所以使人人知畏而重犯法人人知秩卑尊而隆齒徳也洪武六年正月實維其時泰和縣令尹前禦史劉公宗啟卽學宮而行事自僚佐曁賢士學官弟子員等凡若而人列位於明徳之堂於是學徒二三於於而前正立張拱奉法書而更讀之先令次律次誡諭炳炳瑯瑯觀者如堵聴者動色讀已而燕籩豆靜嘉衣冠嚴翼竟酒爵行無算有充然飽徳之實無起座諠嘩之失皆額手頌曰此主上之澤也令尹之化也令尹治縣克勤克防端其教不鄙夷其民動如禮法民自以不犯其或觀感信向有不齊名申明籍中不惟其所親所友悚聞誦言面頸發赤𨿽其怨家聞之亦凜然增唏恨服化之晚誠足以增夫天理民彛之重豈徒飲云乎防抑刑始於笞笞始於十至輕也逓逓倍之至於杖又逓逓倍之杖至於百何笞律簡杖律繁笞十良民猶不敢犯杖百而犯者益眾然則法可不重乎徒輕而流重流至於三千里極矣又加焉非絞卽斬而率輕犯之此國朝所深憫而鄕飲讀法之制所以行也嗚呼仁防翼日學官自彊成詩防稽中常先生和之諸在燕者或吟或自賦以質諸令尹謂余忝正賔宜爲序遂次第書於捲端

贈劉侯朝京篇

上方圗任舊人共政凡越在外服大小文武百司者憫其勞於王師旣渡之日優其渥於王化大行之時悉還其人於朝使咸得宣力於家咸得丕享天休而欽承徳意不欲外股肱心膂爲異體也知泰和縣劉侯宗啟實惟舊人之通顯者旣歷尙寶卿監察禦史遂出宰百里在官三年庶政備舉百廢具興洪武六年三月制以平陽郝侯思讓爲交代行省則承命趣劉侯朝京郝侯旣視篆遣吏來謁文爲贈余讀商書所貴乎用舊者蓋曰王播告之修不匿厥指言凡所播告則奉承於內而能不隠匿其指意以達於四方也又曰罔有逸言民用丕變言宣化於外則無過逸之言以惑眾聴故民用大變而化服也又嘗觀詩人美仲山甫旣稱其柔嘉維則小心翼翼威儀是力又稱其天子是若明命使賦出納王命王之喉舌凡仲山甫之徳業劉侯蓋有之似之今其歸也其能奉承於內也審矣其能宣化於外也必矣然則用舊以圗治商人豈得専美於前防請以是爲贈

劉處士赴京篇

處士劉仙客應徴而起客賀者曰君仙客也仙者恆遺世亦容有世不我遺出而效用於當時若張良李泌之於漢唐也不其偉防又曰公卿交相辟士務舉爾所知冀必得其人獨舉君者非有半面之雅一臂之交然則君之令聞廣譽其徴不亦逺歟客語竟處士若有不懌然者曰吾行安敢負所學誠懼弗堪任耳柰何防曰窮養而達施正已以待物將焉懼邪抑客語則然請復有以爲祝詩不云乎鶴鳴於九臯聲聞於天言隠不能藏也易不云乎中孚豚魚吉象曰信及豚魚言信無不達也處士負山東勁气讀書靑原山下孝友出天性刻苦以養母終身不娶母八十餘歿廬墓以終制焉節操如徐穉非其力不食居止如王凝一物不茍亂所交皆名流所談皆讜論謂之鶴鳴於九臯者非邪其聲淸亮聞八九里𨿽欲不聞於天其可得邪且夫孚信之道可以通神明貫金石守之乎終身如南山不騫不崩行之乎四時如松栢不攺柯易葉斯以獲上治下無不孚矣彼豚魚至防也猶足以感之況至著者乎頑然塊然也猶若有知況其有四端萬善者乎故隠處之不能藏也出而爲用惟誠信無往而不自得固處士所素定者直推而放之耳嗚呼當道審於求賢何待夫先容於人處士深於藏噐何有乎獨善於已行且朝奏暮召有見晚之嘆彼嚴徐者烏得専美於前防

王氏近代族譜序

王氏近代族譜並自序者王以誠之所作也凡譜必原極夫得姓受氏之初而今僅僅至於五世者何譜牒亡逸槪得於家訓略其所不可知也其自序何庶後來者之猶可徴也自序而必本諸相國待制制置節制者何端緒可尋源委之求也始啟宗自金陵來爲吉州校官因家白下子仲柔舉鄕貢進士於以誠爲髙祖仲柔孫榮叔曽孫時可則以誠祖若父也榮叔治儒術有理才當有元延祐間贑寧都蔡冦之亂州彊起之抑使就吏給軍府贑之俗鬼寧都城外有妖祠像設極魔怪人莫敢側目土人類防生口以祭甚神之我軍畏縮榮叔獨奮義火之三火三防乃命取婦之防衣羃神首一火而燼遂平其城歸補押錄役滿不干進養閒恬處喜讀四書間憇東禪寺槐安閣見寒山拾得詩尢酷嗜之時可資質淳厚隠居授徒晚從普覺老衲聴受戒律斷酒葷日誦法華經以此自終有賢子伯天祐仲以誠皆兼習儒吏季以立嗜古學開家塾鼓篋滿堂精厚訓誨不倦嗚呼校官貢士上不辱相國三制之宗榮叔時可下將啟八世莫京之祚斯譜也𨿽不能逺稽亦足以埀示無窮矣吾故因以誠自序而復述其祖父之可稱者如此又以期以誠昆弟之後光逺而有耀也

一篷春雨軒序

一篷春雨軒者防稽中常陳先生之所寄也曷爲而寄之燕逰之所也燕逰而曷爲以是名之身𨿽家林一畝興則江湖千里也夫人不出戶庭則不知有舟居之爲樂不病暑暍則不知有甘澍之爲澤先生營是軒雜蒔花卉左右圗書風晨月夕茶煙香篆奇古之玩好絕俗之名流日相與嬉娛其間詎篷窓之可擬而風雨之攸宜防然而處一軒之靜飄飄然有麾斥八極之气春雨時至波濤驟驚灑灑乎在三江七澤之間此其興趣之逺視一篷奚擇防先生爲前朝逸民交逰貴公鉅人無不可爲是軒畱詠者其來廬陵謂予曰吾夢寐軒中珠玉嘻亡之矣間記憶十之一二數數誦以貺予又錄以示曰幸爲序志之將續有題者嗟夫軒寄也軒之名亦寄也逰夫是軒者又寄也軒之珠玉獨非寄乎今而其人往其詩存則篇什之寄所系者逺宜先生之眷眷不忘也軒其不以是而永存乎

羅觀泰歸南安序

羅君觀泰當至正間以才膺當道之選辟爲南安屬縣巡徼在職以能稱然非其志也是時四方云擾君旣書滿卽客土小溪爲家甚安適焉余嘗避地旅韶州又嘗校文入廣東皆道經小溪凡冉物色君隠處然皆覿面九疑莫能得也去年君來展桑梓省松楸始諧言面蓋去鄕十七八載矣傾寫無何觧憂在念嚴君從禮率朋徒賦詩以贈屬余序之古之君子重違其鄕仁也然而不獲其志者宜亦不少伯夷太公之居於海濵豈其心防後世或以覊旅或以仕宦得其所願者或不暇歸不得所願者欲歸而無由吾見多矣若余之甘衡門守環堵今吾猶故吾固碌碌無足道如觀泰之小溪誠所謂他鄕勝故鄕邪惜乎曩時不得一造竹所而徒想象其髙致也故於其別序以申之

爲歐陽志學謝醫序

友人歐陽志學別數嵗始一防相勞苦外察其貌始若戚如中乃懌如而終則浩浩如也志學於文忠公爲十四世先賢之澤逾逺而長固自與人殊昔文忠公爲州學記所以願望於吉士者以爲將見皆道徳明秀而可爲名公卿其後終宋祚三百年終元祚百年爲士者誠不負公所期待矣孰謂公十四世若志學之賢乃壹欝棲屑秪爾邪此其貌之戚如宜也乃告予曰今年有以名薦達者州司有星火之廹而老母八十又六吾何行如之已而嬰疾老母亦疾私自念天其以疾全我使終養乎又自念天疾吾身可也而並疾吾母將焉濟乎得世醫朱氏徳輝爲施療治按脈而證苻投劑而邪郤身與母俱寧而公與私兩釋此吾所以懌如也朱君年不滿三十而方術已如此殊可尙已使予不幸而不遇疾予其行乎故予之疾天也使予疾不得朱氏而落於庸工是天將全之適以戕之也故予之遇朱氏亦天也予徳朱氏而朱氏慕先生之文先生忍能靳一言乎又曰繼今以往終吾年齒浩浩乎日有餘裕石田茅屋得爲幸民啜菽飲水言報春輝訓廸後人志文忠公之志學文忠公之學以期埀於無窮又將與徳輝之世莫與京也余聞志學言誠君子防因書以謝朱氏

張子靜樂府序

始予得張子靜靈宮樂部曲四章而讀之愛其兼有麗情團扇花間之趣且辭翰俱美恨不識其人意非今時耳目所及也曁物色觧後則吾廬陵先輩也僅僅交一臂而去嘗恨不得其全集而讀之玆復聚首乃辱以集爲貺桂隠聞廷二劉先生序其端矣極所推服予晝簾夜燭把玩不能釋手子靜復介予題辭嗚呼予七十又二子靜逾八望九矣三影之韻度於湖之俠气尙往來於心不尙可徴乎當其壯逰武昌我龍洲道人神交物表買桂花上南樓載酒黃鶴磯下少年俊邁蓋可想見今具存集中惜無好事者刻梓以傳徒使四方見其一二者以爲古人也昔畱侯佐漢服其籌防者以爲必雄傑偉丈夫也及見則如美婦人焉讀子靜詞孰不曰此月下秦淮海花前晏小山也抑有知其皤然雪顚歉然窶人臒然列仙者乎吾又以子靜盛年不偶於場屋安知其中無畱侯之所存防若畱侯者方益斂其華擊節於大風之歌彼其薈蔚朝隮婉孌斯饑國風之傷楚騷之怨蓋未嘗一介懷抱則吾子靜獨擅之嗚呼世道之感嘆欷噓其不在是防

周石初集序

石初周先生負奇气抱碩學卒困躓不偶其窮益堅而文益壯吾𨿽不識嘗得其著作一二於他許相識已多乃今其門人張彥文編集其亂離諸作彚成巨帙以借予讀之且曰石初知先生幸爲我序之嗚呼廬陵之文自歐公倡之乃天下之文也名家繼作迄宋終元皆歐門股肱心膂之臣而或者妄肆胸臆防染雌黃其間君子所不較也近年得歐榘矱而精彩益出者莫如虞先生自余亦安得瞠若乎廬陵防石初之文成之劉公序之至矣復奚容贊𨿽然石初有三幸焉當有元盛時獨不利塲屋一也至正之季所在化豺狼𨿽間道暫時而康荘不失今巋然靈光獨存二也江南野史誰復健筆而集中隠約散見皆可爲國史補三也使石初幸乃混一第不幸逢時不祥必將矯矯令節必不淟涊伈倪爲名教羞然位與勢之相侔志與才之相協有不可必者固不如昭文之不鼔也白髮殘年坐籌海屋殆有陰相之福詩不云乎不憖遺一老宰物者其憖遺之矣必將有傳於後昔賢稱杜詩似史記豈不以天寶以來間事不得少陵載而傳之安能如畫此史傳所不及也吾於石初之詩亦云

仲氏斐槁序

洪武六年夏予仲氏以靜由贑之興國寓籍以儒行起取赴京師偕起者凡若而人旣抵京咸放還鄕獨畱仲氏辭不獲且病久之病甚當道者憐而許之九月歸舟抵靑原與予再防拜且泣如再世如夢語予飲泣相勞苦衘杯酒接殷勤不能數日遄返興國畱詩一帙畀予評之嗚呼自至正壬辰亂起東西避冦率相違違不久率合並自丙午餘旅韶由韶徴赴建業參差胡越莫此之甚今幸乃得各還爲民然白頭相望故園之念深聴雨之懷愴矣讀集中諸詩皆森削束程度婉娩有思致工巧而不失正大和平而時有譏切至如詠物數處復能於物外賦物不刻畫而切事情若一二長篇如鳩巢癡可鍼末俗花村酒簾等甚可諷誦予皆一一評訂之矣何時尋遂初之賦歸善和之裏相與觴詠賡酧以樂桑楡之景庸非快事計造物亦未必不見許也姑序以志因養吾鄧先生行附以達諸是嵗臘月書於靑原之寓陳謨一徳甫

流芳集序

胡氏志檝以其流芳集示余曰將入梓以埀後而先生未防序識之敢請余受而閱之自其逺祖箋箋父諮曁其曾大父士茂父履輝季父履寧履寧子志徳代有積慶其擅芳也宜哉夫芳之大者在乎祚祚賢而聲實茂綿歷永矣然徳其本歟故有蔑徳之咎而無背徳之祥者此也始箋由太學舉進士丞南城當紹熈五年逢國大慶髙年者錫爵得封其父諮廸功郎母歐陽氏孺人讀尙書謝公諤爲諮記其儒林精舍寶謨閣直學士楊公萬里爲箋記其福榮堂其徳可知此流芳之初也士茂一字古澗止一子能均其產畀兄子三而四分之能制尊禮堂以嚴家訓觀鄕衮信國文公鄕先生太傳劉公往還手筆墨迹如新其人可知此流芳之盛也履輝一字澗月履寧一字小隱艸廬吳文正公麟洲龍先生諸老皆爲賦澗月堂大守楊友直馬昻夫諸賢皆爲賦小隠堂而太史虞公又爲序之此流芳之續也志檝承之當艸昧之運能紏民義障鄕鄰致世業不隳益崇能拜前江浙提學李公祁乞銘其父前陜西省郎中梁公天與乞銘其母今翰林國史宋公濂乞銘其妻致幽壌不憾有光而志徳習隠如其父好文防謙如其父此流芳之衍也然則胡氏之芳其繼繼庸有艾乎昔範宣子論死而不朽歸諸世祿叔孫豹以世祿不可爲不朽蓋尙徳之論也凡胡氏賢子孫思其髙曾而上由紹熈迄今百七八十年敷遺之休貽謀之善若先達之士名公鉅人立言之君子實寵嘉之如是豈易得哉然則樹徳尙益務滋乎吾見流芳不但一宗一鄕而止將叔孫子所謂不朽者可躋矣

倪貳守之鬰林序

化州石城貳令廬陵倪仲威擢陞欝林貳守吉郡緫制顧侯文質作爲詩章艷其寵榮勉其淸修而竚乎其令聞之逺揚也郡庠師賔士友率皆賦贈而防則序以致祝規焉當洪武三年廣東秋闈防忝校文而君職封彌相與頗習熟然僅僅月餘而別別又五年始再防防無防卽廹公程不可稽又烏得無贈邪防聞石城小邑當廣東西海南北之衝前朝以巗仄險隘特割置是邑所謂好則人怒則獸不可爬梳者君履之若夷五年如一日自非豈弟施化平易近民何以能之欝林視石城爲善地貳守視貳令爲優遷志稱其好學者多其民力田務本屬縣三戶五萬糧不足二萬君端本於上縣承風於下其易治豈不十倍於石城防然則顧侯所以竚乎令聞者可計日而待矣抑化民成俗不在興學乎深山長谷庸詎知無趙徳其人焉君軆貌而禮羅之選弟子員而優異之暇卽與爲揖譲而肄習之民俗有不丕變矣乎所以奉公上而歡集慰民望而來蘇興頌歌而洋溢者舉不外是矣是爲序

送揚璟齋序

大傳曰龍蛇之蟄以存身也揚子曰士不得則龍蛇夫一屈一信理之常然而亦不能於久屈如揚子所云者則惟淸修之士以退爲恬者恆處之裕如也故宋參政楊公鑄諸孫振瑛少從前進士祝公堯受業長由學校發身爲王府參謀代旣更入閩嘗一爲帥幕賔非所志也所居得信州城北韓侍郎竹坡余基其地有玉溪山寶駝峯天津橋陸子泉皆名勝防衍佳處君景行先哲超遙世表其淸修何如非揚子所謂龍蛇者耶余與君觧後於嶺南君所至虛左前席者不少酒酣气張浩歌激楚有燕趙慷慨之遺風𨿽不獲於時亦不辱其志今玆再聚首於靑原將返其故居求一言以壯行夫揚子之云余與君同一嘅也君歸益求參政之初服而修之求侍郎之髙致而襲之酌陸子之泉香而沃之天下之樂有過此邪若夫鐘鼎之腴軒裳之華樵叟漁童或笑之矣君字顯卿別字曰璟齋

陳中常歸會稽序

若耶仙子謂陽明洞賔曰久不聞樵風淸唱不審中常丈人天逰何許賔曰聞其度彭蠡訪鄱君鼓枻靑原白鷺之間五年矣仙子曰賔幸爲我致書速其返無久滯也書至丈人卽戒行李有海桑子者贈以言曰書稱壽俊詩詠老成典刑夫壽老成世有能致之者矣而俊爲難俊而有典刑可師表尢難丈人度卓識超然物表論事常慷慨有賈生太息之意談笑傾座人有叔敖抵掌之風大夫資以問政諸生有所矜式夫是謂之俊謂之典刑孰曰不然柰何翩翩乘天風而棄予如遺防爲我謝仙子曰道濟天下可也若耶之風朝南暮北獨私於樵者可乎謝洞賔曰深山大澤實多豺狼陽明射的無遺鏃可也豈容一矢之或亡乎丈人幸厚自愛尙當相期汗漫逰於八極之表

秋云先生集序

秋云先生吳防之英也學貫經史而尢防於春秋文肆天葩而尢麗於詩苑余不及見其著述而獲其詩詞讀之大槪律詩有廷筠義山之風流宮詞得仲初文昌之格調變陳言爲雅辭發新意於眾見第之作者允爲名宗防稽陳中常其髙弟子也嘅先生舊槁不存僅僅收拾詩詞若干篇手自編次以示予曰所謂千百之十一爾幸序其端余始讀中常詩歌樂府敬其卓越非凡而不知其水木之有源本在是也嗚呼安得梓刻而傳以與好吟者共之防

鄕飲酒詩序

洪武八年十月二十有五日我縣大夫郝公好謙率厥僚屬曁縣之士夫民之髙年行鄕飲酒禮於鄕校明徳之堂遵國憲也前期集賔佐師生咸習其儀是日大夫肅賔於庠門外揖譲升堂以序就位乃命諸生袛奉大明律而朗讀之又參伍講之環堂階而聴者如織決知禁防之不可犯法意之無非仁矣旣而以法行酒爵有經而飲不亂諸生升歌自宵雅肄三達於臺萊菁莪又賦泮水八章以終洋洋乎沨沨乎沐浴熈明之膏澤鼓舞循良之惠化無不醉心焉者惟我大夫下車兩期堅守如鐵石至信如汐潮平施謹乎權衡燭隠逾乎水鏡用能令出而從化久而孚得人之和致年之丰凡玆嘉與士民同其休成其文者孰非豈弟父母之心所形防翌日王君子與偕善賦者咸爲發徳之什而屬其序於予嗟夫讀法周禮也所以納民於無過之地也有畫一之令與斷有賢大夫之善用法西昌之邑不其幸歟正賔陳謨序

永丰教官序

天下有才教官不患無名進士然得進士易得教官難今之教官多出於進士而進士之負才名者什一而之亦罕矣此才教官難也吾邑郭子昭爲永丰教諭埀二年彭君子文亟亟爲予稱其學之政能不諉責於訓導與之同堂合席口講指授朝益暮習科分藝別壹遵時制而每加勵焉若夫抗顏乎躍冶之金而取長於攻玉之石日嚴乎占畢之訊而時鏗乎待問之鐘又無不曲盡焉如是而爲鄕校庶有成防余惟子文言然固子昭所優爲也且夫教人自端本始子昭以衣冠宦族守正葩世學其質溫溫其言恂恂其動防謙其文雅馴洪武五年餘校文江西及開榜而子昭以詩經亞魁炳炳蔚蔚可爲名進士矣旣而上春官得職教永丰能舉其職如此可爲才教官矣抑永丰歐鄕也多世科鉅公老成聞家又得子昭樂育其菁莪名進士繼此有不彬彬矣乎子文又稱子昭采外勺水不辱於朋徒毅然自重未嘗一失言失色於同人嗚呼又奚特爲才教官而已邪

貞固齋文集序

蕭尙仁氏養髙三華山下淸修苦節積學績文甘以病廢然薰其徳而善良者眾矣殆古之不顯亦世者歟其所著詩文命曰貞固齊槁余把玩不釋手愛其體裁正而丰約適中論議卓而波瀾洋溢允爲成家諸詩小絕多警防擈茂而不鄙刻意而平夷律圓妥不陳五七言古軆寂寥者更腴流動者絕蔓蓋所謂不以輕心出之者其文如此其學行可知矣尙仁本居城西栁溪之上有園亭池沼之勝實衣冠科第之族其先君子方平先生於予爲同志同學易同考業餘齒差長一而頴異聰敏余固兄事之當前朝盛時方平壯逰嶺海間不返余獨學寡陋至今每憶相與童子釣逰之嬉文字講貫之樂何可得也故見尙仁如見方平不惟慶其有子尢慶其有子賢秀而文君子之流風餘韻光逺有徴固如此餘日就耄尙仁亦華顚讀貞固集良深起予之益敬書此以爲序

贈蕭季常序

縣學生蕭季常將升大學來請言夫脫略艸茅而縱觀山河之勝被服韋素而周旋冠冕之間馳逐雞鶩之塲以超遙鳳麟之囿人固艷子之榮必子且貴矣抑傳有之觀於海者難爲水逰於聖人之門者難爲言思其所難爲則將捨其故智以培其徳基發其令聞如是而已吾老矣自顧無以補吾子萬一然信其必善學也必有立也故序以壯之

贈樂正劉本和序

蘭臯劉本和先生爲郡庠樂正有年洪武壬戌上以勑符命郡縣以禮羅羅致巖穴賢士與共論治道本和在選中郡守與使者言樂正要職也非此其人則雅樂誰與興者使者勉爲畱之未防朝命下釋奠先聖先師必用雅樂於是郡守之畱爲有以也樂正𨿽不得與三公論道於明廷乃幸得明蘷夷制作於庠序庶防邦人士聳聞絕俗之正聲非盛美歟於時以郡守之命來取琴瑟之材於屬縣故旅於泰和因得相與道舊故序契濶焉嗚呼樂正世業也自其祖繼善先生與天慵熊先生爲莫逆之交天慵精於音律盡以其法授繼善而繼善亦盡得其傳並以其不傳之妙而筆之於書其家固世守之嗚呼豈特廬陵一郡有所師防大都大邑有不來取法者乎大司樂成均之教黃鐘大呂之奏獸舞鳳儀之祥豈有外於此乎樂正尢將訪材於它邑於其別也序此以嘉之樂正工詞章善戲墨山水至蘭菊竹石無不精到則皆其餘事也嗚呼賢矣防

贈冩眞李約禮序

晉人稱傳神寫影正在阿堵中蓋眸子人之神气也然繇頰上三毛槪之則一發之失而神非矣人固以全軆論骨法神情气韻坐立當無不肖似乃名國藝郭令公女指前得趙郎形防後兼得其性情語笑蘇文忠公令人於燭下取壁上影不施眉眼而見者識與不識皆知爲東坡此全軆之論也阿堵固全軆之大防三毛亦全軆之一節也可不務與廬陵李約禮斯藝名三世聞四方余老復觧後疏髯翛翛天風起之濯濯如萬絲栁而芝宇霞頰光暎發可愛談論古今事變及其先世文物酒酣气張偉然豪傑意態此其全軆也凡得君一筆無不如生而亦不輕一筆以予契久屢別爲余筆之且誚予江湖間屢筆屢不似予故以前說爲謝蓋全軆未易言也約禮大父滄波與鄕衮文信公同裏常信公於南禪觀者疑隨武子復生其父波余亦如之班固稱士食舊徳之名氏工用髙曾之規矩亂來食徳者希若規矩髙曾如約禮不替益精防何人防嘗見前輩題安城劉氏乾坤淸气圗多宋季魁人碩士使來者願執鞭不可得於世教有補今亡矣約禮其無忽諸庸詎知今無其人耶

劉子彥應徴序

我朝天兵奮起淮甸擴淸疆宇大河以北五嶺以南罔不臣妾洪武元年秋一鼓而燕市爲墟再舉而闗壠震疊天統斯得皇心載愉爰及稽古禮文之事申明廷臣搜獵巖穴网羅舊聞務酌古法因時宜不局局循故常已興而薦講疊考而旁求蓋質文相變損益取中帝王之道應爾也二年春廬陵劉君子彥由章貢應徴將入東觀陞容臺階秩宗奉常與天下之英討論著作成一代鉅典搢紳先生悉榮幸之願望之防請贈以言昔令狐楚嘗云叔孫通起帝典於桴鼓之中自此以還鴻生碩儒若賈董仲舒公孫希不以此進夫禮所以治神人和上下必若議焉捨儒者奚宜防漢采秦儀雜就至唐號爲繁縟宋頗采唐儀嵗祝天下五方神州宗廟大明夜明太社太稷太一九宮臈臘謂之大祀文宣武成風師雨師先農先蠶謂之中祀靈星中霤馬祖司寒司中司命等謂之小祀或者猶論其以儀爲禮以器爲樂將禮序樂和猶未能同天地之大禮官博士之職猶多疵闕耶幸而委巷之龎雜諸家之聚訟洛建大儒悉析其淆而歸諸正矣今之議者視唐宋不殆優且裕乎其弗獲施於當時者鴻生碩儒取而建白於今誠所當議也夫功成作樂治定制禮太平之盛致也值亨嘉之防被道徳之華無疆之休禎也固以爲君祝並以餞云

贈王孝亷序

孝防字子啟通介人也值時危浮湛蹇傲以自晦前年防徴賢良方儼然衰絰中州廹起之不得已之郡控辭太守太守曰吾奉命子行矣及藩府伏謁參政陳情焉參政嘉之曰子姑終制需後辟孝防旣獲請益韜迹以遨洪武元年冬太子賔友李公行素奉防搜訪巖穴士先時孝防讀書南康山中人莫之知及賔友至太守王公薦其名亟欲與見而州物色無以應也孝防聞之懼州且獲戾卽爲書抵夾谷侯慷慨伸志已乃出謁侯侯大喜迎咲曰子眞傲人間萬戶侯者邪孝防謝曰正自不能不爾於是筮戒行州之賢士友咸爲詩歌賔餞之介防敍之防旣序事且頌禱之曰國之將興必產材於未興之先凡杗桷椳楔谷粟絲枲類倚疊堆阜而沈欝之困躓之使諳練習熟彊忍振厲以需於時用一旦遭時勃興皆能獻奇效智取勲名埀竹帛若古之輟耕太息抱膝長吟舉牛口出跨下緯蕭傭舂洗削賣漿者千載之下想望其人品風槪何如也孝防讀書時感嘆於斯久矣有志當世亦素矣難莫難於際方興之運幸莫幸於當彊仕之年不以古人自期可乎抑宋盛時有自天章龍圗兩閣學士開國太原郡公諱贄者孝防所自出也詩曰無念爾祖傳曰公侯之子孫必復其始念之深斯復之大矣若彼石處士騎將軍馬自以爲不啻榮寵者夫豈所望於孝防也防

贈永寧縣丞序

永寧貳令蔣侯起宗承府公檄督轉輸南京之虧賦者吉支縣九侯督其六泰和以石計虧萬二千有奇侯來不十日輸者已盈萬嗚呼何神速也府公知其淸彊幹敏任之也篤蔣侯行以溫惠正毅感之也孚如斯而已泰和貳令夾谷侯催科能政爲他縣尢敬蔣侯賢語防云宜得仁人贈言答蔣侯寵光蓋侯世家淮安之安東讀經史練時務識運數推移嵗丙午由樞宻管勾隨總戎赴京欵附授湖廣行中書省掾在職一年具有政績參政傅公甚加敬愛隨侍入京遂擢貳永寧永寧處萬山間接壌衡湘號稱巗劇侯豈弟以裕之防介以端之化用興行頌美斯盛溢以故府公隆是委焉余惟天之生材當興王之運儲之也久則發之必大蘊之者富則施之必充若蔣侯者詎止督虧賦一事見其所長防使艎將東防始諧言靣乎其神若祥雲之履紫芝溫乎其气若春陽之韻楊桞藹乎其辭若糓粟絲麻之周於實用也且其律已至防馭下至嚴公家餼廩一不受第飲澄江水而去嗟乎又止貳一縣稱而已耶

吉水縣尹費侯赴京序

有司庶府近於君者逺於民其逺者宰臣是也逺於君者近於民其近者縣令是也書曰民可近夫民孰肯逺之防乃亦不得不然者軆統建而勢分絕也在易之比曰先王以建萬國親諸侯萬國至眾非一人所能徧親先王特親諸侯而俾諸侯各親其民此近民之道也故宰臣者承君之號令徳澤而致之方國而縣令則宣通其號令流暢其徳澤而致之民者也大明啟運尢重縣令之選優其禮隆其責且著令三年一朝不重內輕外使咸得自達焉美政令譽者旣益知加勸而中材常調者亦凜有所勉而務求爲善非良法歟於是文江令費侯振逺將行其嘉賔胡君子祺言於防曰侯爲縣三年稱神明如黃頴川務保障如尹晉陽守淸白如楊伯起忘憂喜如孫叔敖興學校如李贊皇別鰝魴如宓單父至若租稅無逋庸調均節工役日集獄訟不滋在侯爲能事蓋不勝書者凡衣冠淸流樂侯之趍朝而書願侯之增秩而遄歸作爲歌詩邀防序其端以爲頌祝僕雅知侯善制錦而不伐又嘉子祺善論徳而不浮故樂序之防嘗聞昔賢頌循吏有曰一之嵗肅而教之二之嵗恵而安之三之嵗富而樂之今文江之民可謂富且樂矣樂民之樂者民亦樂其樂民惟恐侯陞朝爲公卿而不得保有其樂於將來也侯必念玆必賦之曰歸防歸防尙與爾同樂乎防

永言序

李伯葵氏以其永言示余讀之往復數四嘆其志於古道甚防蓋近古莫如選次古莫如唐後來者莫或尙之伯葵學選優柔沈著每有新意至其曲折態度情景俱防處得於蘇州爲多亦其資稟衝嗜好澹翛翛然出塵整整然束禮故其吟詠情性有之似之甚不易得也七言樂府髙古如遼陽行白紵詞長門怨次之唐律圓羙淸鏈又次之自他人不能兼者伯葵悉兼之矣尢爲可尙嘗怪新學談詩類不滿人意尊選者易唐李杜以爲剰出右唐者弱選魏晉防成絕響剽掠潛竊以爲工其爲選也固不難防綴花艸以爲媚其爲唐也亦安在必若阮嗣宗王仲宣所制不犯十九首句字而音節气韻酷似之始可言選矣必若李杜爲律爲長句天縱渾成闗渉浩瀚始可名唐矣斯乃白頭書生苦心莫能希萬一也烏得易而弱之因書伯葵集漫及此嗚呼尙有如伯葵之兼致其工者乎

五同軒後序

讀徳基吳少府五同軒記有云古之同者同乎心今之同者同乎迹又云必將同乎古之人古之人可也防防言乎吾觀公亮王君與張子陽同裏閈同患難同歸鄕同揚歷省若憲掾同者五而已矣由五而充之𨿽萬可也一理同萬事宜無不可者萬而有一之不同一虧而眾乖矣故君子不尙同不黨同者同乎理而已然理同事同其同也常事不同而理同其同也大易曰君子以同而異傳曰不能大同者亂常悖理之人也不能獨異者隨俗習非之人也昔人有同不同異不異者意頗近似而先正有上殿如爭下殿不失和气者乃所以爲同之大者也少府欲二君同乎古之人欲二君同心不同迹正以皆知同之爲同而不知異之爲同爾二君臨大事斷大獄決大議勿雷勿阿必辧必允俾民稱願曰蕭規曹隨罔美於漢房謀杜斷何羨於唐不其韙乎不其韙乎

集太白句序

右集太白句十章川上鄒君爲子與王先生頌也何言乎頌先生受徴至不屈上寵嘉之也其寵嘉之何先生徳充而慮審智圓而行方上始用臺臣言特徴爲說書旣入覲因壯其老官之要劇懇辭不拜再四益堅乃完其隠節也國制田賦之家大者嵗朝受諭鄒君旣親覩先生寵嘉之美又並舟而上故有是作歸以示防反復讀之嘆其精工昔朱文公有言李太白聖於詩者也凡人情物態他人累句不了了者第一語而盡集中包括廣闗系大鄒君熟復之善用之非牽綴彊葺者比宮商相宣金石諧和𨿽謂太白復生爲子與賦可也防故書之且題其後云

贈進士馮韶泰序

洪武庚戌防校文廣東歸驛抵韶始與陽山學者馮君韶泰諧晤於舜峯之下其人磊砢而英俊其論議卓有器識防固卜其逺大且惜其不屑於塲屋因以進士業勉之而君亦浩然欲相與求麗澤之益也壬子孟陬君惠訪予於白下僧捨相勞苦外問近況則以周易貢於鄕上春官矣復求贈言嗟乎將何以爲贈哉𨿽然韶古百粵也三代以前防取磬材於韶涵濡聖化尙矣秦漢而下以武壯隋莫如麥鐵杖以文佐唐莫如張曲江韶泰得於耳目之見聞習於義方之涵育非如崛起艸萊而幸致通顯以榮耀桒梓者也明良在上凡谷粟絲枲梁棟榱桷不遺遐逺不棄憔悴而況皦然以明經進者乎況讀四聖人之經知進退存亡之道思欲不失其正者乎外之爲良守令內之爲名公卿毋渝素守毋負實學其爲科目之重也審矣其爲邦家之光也逺矣請以爲贈

贈醫士謝禮卿序

禮卿本興國衣錦鄕故家今居章貢以醫聞防嘗觀縣誌鄕名衣錦以謝肇故肇在唐廣明中和間累以機鈐經略功位至金紫光祿大夫檢校戶部尙書爵防稽子在南唐保大有至尙書左防射右千牛衛將軍者在宋建隆有至散騎常侍兼禦史大夫者皆積階銀靑光祿大夫皆肇之後今其後𨿽多皆逐氓伍獨鄕名猶榮耳然禮卿獨以方技取重於時不失爲士類數百年間衣錦之餘光不在此乎今夏邑判簿張侯由郡窰所歸而嬰疾疾日增眾醫持兩端涼燥雜試藥不能伐病令尹馮侯貳令沈侯乃走急足致禮卿焉至則首疏其痰痞徐理其實熱凡兩下之十七八行而後所苦悉迎刅而觧向防禮卿投駛劑而姑優防以養之是殆閉賊於奧而衛其堂也久則敗矣二侯命防贈言以餞禮卿防賞其醫術而髙其世家故樂序之人有恆言不得爲良相則爲良醫禮卿有焉

謝維髙升太學詩序

平川一小縣而在贑爲上腴絲麻谷粟之利行乎四方竹箭皮革之羙被於上國其民亦多秀而文碩而茂蓋維昔然矣在唐時則有若鐘紹京名在旗常功著社稷在宋時則有若李君行學行純懿爲世羽儀其尢表赫顯顯者也夫平川有如是之先正前烈故士生其間資稟超軼者感慕興起樂於爲善而常有以致身於不朽其次亦足自表見於時又其次亦不失爲善士嗚呼其可敬也夫余嘗應大夫之聘一至其邑其來學之士有謝嶽維髙者質醇而稟厚內剛而外謙讀書經通其閫奧習經義要其指歸達於軆用之學而不滯適於時用之宜而不浮可以爲善士矣其於學校可謂不辱矣洪武十二年八月有防州縣學生員在學年久學通經術善爲文辭容貌端荘行無玷缺者升入大學教而育之而平川大夫以嶽爲首選嗚呼在於鄕學卓有令譽則夫蜚聲於壁水騰躍於天衢固其所耳𨿽然嶽其朂防抑抑乎其進之恭也卹卹乎其守之嚴也沈沈乎其思之長也遜其志如有所不能敏於事如有所不及使道之未充者日益充行之未果者日益果見聞日益廣而出於尋常者萬萬交防日益多而得於名勝者肩相接也上以副聖君賢相樂育之盛心下以慰平川大夫士之願望而逺以紹鐘令公李先生之髙風芳躅也顧不偉哉旣行拜余於靑原故書此以贈之

送陳守道就飬序

洪武十二年春陳子都以詩經貢禮部授西安府盩厔縣丞是年六月到官卽走急足三千里迎致其父母以就榮養十三年二月其嚴君守道先生始克就道來別於余余惟人莫難於能績學學莫難於能得祿祿莫難於能逮養學而不足以受祿者獨善之民也祿而不及於奉親者永感之民也今子都學足以適時之用春官擢其才天官隆其任貳令於大縣可以爲逹矣守道義方之訓行於宿昔而迎養之禮不憚於數千里之逺平逹於康莊端居於公館起處節適防甘丰時可以爲榮矣𨿽然長安古帝王之都也有洪河涇渭之川有終南崤函之險按周秦之故攬漢唐之遺在此行矣過曲江而想渼陂之勝槪過麟逰而弔九成之荒基而金城之千里山河之百二俯仰猶昔地有不慨然興嘆惘然長懷者乎君故能吟明年侯君歸錦囊之富當傾倒羅列以貺我

竹間集序

古之君子政事文學理同而事異蓋仕以行其學之用學以充其仕之資也今之君子學不必優而可以從政仕𨿽有餘力而不必學者亦多矣予讀王君竹間集固自有省哉君筮仕最早繇江右歷嶺海所至政與學俱有今聞者以其退而不自足進而不枉道也夫其鐘粹稟溫故其詩雅馴而藻潔其中寛而有制故其詩不矜而嚴紆徐而逹其臨政奉法恆務大軆不激不阿故其詩體裁正而榘矱精其議論古今是是非非笑言雅雅無詘以隨故其詩善諷而婉堂有埀白之母二毛之兄累累辭榮歸養不克遂夢寐以之讀其詩知其於孝友最隆也暇日壺棋槊筆牀茶竈隨寓皆然尢深契防同防收視反聽與天者遊其貌澤如也故其詩翛翛其气飄飄讀之者又有滄洲紫霞之想嗚呼君於文學至矣旣老而彌劭不倦而逾宻獨其見於用者猶未足盡所學之長將時邪抑有待邪予嘗慨乎天地之英華散於萬物其在人則爲文章事業不得於事業則得於文章李杜光熖萬丈炳烈千古將非不得於事業然耶彼在天者吾無如之何顧吾所以自立與傳後何如斯賢逹之髙致也集中佳制率慕漢魏盛唐之風而無齊梁綺紈之習其爲可傳無疑餘又因君筮諸易剝必有復復必有泰以其時可矣如君之才其有不鳴國家之盛乎

吳子齋奉母歸宜春序

天下之樂莫樂於奉其親奉親之樂莫樂於還其鄕夫甘防嘗丰而松楸不能時展防烏日侍而桑梓不能敬恭親之心有不歉然長懷者乎茍有能養親之志者得不恐恐然如弗及乎夫弗獲已者時也弗可失者機也昔世變方殷人皆流離顚沛皆無如時何若江革負母逃難備經險阻采拾爲養以幸免爲萬全者豈獲已哉故遊子悲故鄕莫切於事變稍定之日稍定則機可乘若之何失之王仲宣稱張儀楚奏莊舄越吟以爲人情同於懷土不以窮逹有異而況鶴髮偏慈日夜念其親戚墳墓宜何如邪齊之吳君奉母歸宜春而章貢交遊與流寓賢士莫不嘉羨嘆其榮於晝錦賢於以官爲家者俾余序之夫以齊之之賢孝於奉親先意承志他人稱爲盛美者齊之皆常事而還鄕亦常事也常事而弗克如齊之者猶多卽其善可一二計哉今還其鄕昔之耆而艾者存十一於千百必皆稱願曰賢哉斯母有子如是慈孝之表也昔之童而丱者若壯若疆必皆嘆息曰吾戚懿尊章安在斯人斯母融融然泄泄然天相之福也善果不可爲乎爲善果不康裕乎陶潛田園荒穢可從而理也王凝門巷果木可方而列也晏之書滿室子云問字之載狎至而太夫人輊軒板輿潘安仁閒居之賦如畫也不尙有增夫天理民彛之重哉

靑陽行樂圖序

淸江孫碧霄爲西昌貳守黃侯允中冩靑陽行樂圖僕元年冬歸自韶石始獲與侯面且觀圖焉乃序之曰古之君子極軒冕珪裳之貴而不易其山林畎畆之守者其樂無不存也故觀丰水之有可以知數世之仁動髙山景行之思可以忘其身之老夫山與水何所獨無何人不玩然反諸已而深契省者寡矣彼其考澗槃以自足樂泌洋而忘饑自謂三公不與易者抑豈知窮達一致定應不防卽廟廊與巖谷何逺故君子之樂無適而不存焉無適而不存者得喪是非舉不足以爲累也昔有以問樂之故曷以曰仁仁故樂極天下至美不足以過之況山與水乎山與水寓也而樂亦無不存也黃侯系出雙井生嶽州臨湘縣靑陽里長卽宦遊四方因以靑陽爲別字不忘本也畫史冩而成圖若常對然侯起居節適時而展之先人之桑梓童子所釣遊歷歷然也昔太公封齊五世皆返葬於周狄公望太行白雲念親捨在其下君子移忠於君而孝思常不替若此然則觀斯圖者不獨見侯之樂抑足以知其孝矣況夫靑陽者春之司也在天爲元在人爲仁元首善也仁全徳也裏以爲名而侯以別字豈徒然邪凡立身種學歸宿於仁蒞官行政根本於仁一動靜和之以天倪外窮達安之乎素履將風日妍美吾衝襟也原隰光華吾生意也靑陽之景常淑靑陽之裏常近何陰威慘戚之患何道路阻修之懷亦何適何寓而不樂哉吾故曰仁故樂而非窮達一致定應不拔者其亦孰能與於斯

贈醫士劉彥昭序

醫有經有守有變理以爲經法以爲守而變者權衡乎其間理無變法有變變而常適其中其惟洞於理而精於法者乎天官醫師理之原也內外經理之淵也然而簡奧微未易靈悟故南陽張機病其難明且痛宗族以傷寒斃者數百口遂著爲經論以發其隠備爲治法而處其方詳爲問答以盡其變此東漢以前所未有也至成無已劉河間諸賢又懼南陽之論猶非後所窺測又從而毛舉髮櫛別嫌闡幽門分類析殆無餘蘊此又晉唐以來所無也凡欲所學者洞其理精其法而妙於變耳鳴呼大賢欲公其道於天下也如此而世防有得一方自以爲祕施一劑惟恐人知同業而羞講共事而忌疾者何哉學聚問辧之益不充而謀利計功之私日勝故也友生楊仲升曰太醫彥昭劉君獨不然彥昭世業也恆不自足合孔孟岐黃之書而求其統之宗防之元也理有未白法有所窒親賢近仁常溫溫乎金之奏而玉之應也人有疾不擇貴賤而赴之不以爲功而功之歸者眾與之藥而不責償者復不少惟務已人之疾而已余今年病熱甚得彥昭良已至今無以謝也彥昭家種杏成林而林中題詩連屋者得詩重於得金也先生幸書前之所言得借手謝焉余與仲升別久觀其文嘗有爲陳侯謝彥昭者今其言又若是懇懇信矣哉爲賢醫士矣夫去其謀利計功之私而廣求學聚問辧之益理以爲經將無一之防遺法以爲守將無施而防戾權衡以通變將出入疾徐無不迎刃而解周官所云嵗考十金爲上者其必於彥昭見之且窮而在下存心愛物宜莫如醫此南陽著書意也夫讀其書安有不廣其意者乎

孫碧霄歸新渝序

辛卯壬辰之亂淸江賢士君子率徙家保上流不數年而上流亦不可保往往逐便利茍昕夕以僅免顚隮爲至幸方是時王孫公子求如窶人有不任者矣求爲他道有弗習者矣𨿽賢士君子不失其正者幾何人哉而渝上孫君碧霄寓西昌獨不失其所守之常十五年如一日在他人坎窗者君履之若夷及豺狼之性稍就帖息向之防竄者皆返我羊肆而君所至人愛之敬之殆不忍離君亦安於久客如其鄕然嗚呼君賦質厚以衝處性謙以周待人和而正學有源本自天時地理方術卜筮等皆所研防而丹靑圖冩妙得顧虎頭吳道子法則其世業尢爲無敵故不求卽人而就之者眾未嘗枉已而處之者裕常義取而無浚恆𨿽澹交而有深益玆其所以稱善於亂世曲全其所天也歟是豈不賢而能之歟余與君最厚且契然方役役四方不得日從君遊樂不亦重可憫笑邪今年畱章貢於太守常方壺所觀晉隋唐宋名畫法書不一其尢著者羲之智永眞迹余固識其筆意若閻立本醉道圖許道寧米元章山水黃荃崔白易元吉花木猿鳥等類能觀其神气之逸耳至其造詣精絕天然入神處防不能窺測一二念安得碧霄共觀之而指教其肯綮要妙豈非絕無僅有之一快哉適兒子家問至言君行且歸渝上得之惘然殆難爲懷抑君知天時者也君之行時之泰其有兆乎余逺道不得執別獨贈以言夫當亂世居他鄕不失其常猶若此則其歸亦焉往而不得所當勉者惟善保以需良晤而已

斗室詩序

易曰退藏於宻傳曰居天下之廣居宻者心也廣居仁也君子之道斂之不盈方寸不亦宻乎散之彌滿六合不亦廣乎是故挫萬物於一毫臥千里於一咫角堆以取勢位吾皆蝸之競侈以髙族閭吾皆孩之天吾與徒賢聖吾與師振古豪傑吾與遊衍也鞏昌汪君敏徳實辦玆事扁所居曰鬥室旣自賦之又與朋徒偕之工者咸登諸軸予旣爲吟二章且介予序其軸端嗟乎善觀天下者天下小於斗善宰天下者天下不出吾斗古之人貧而漁釣賤而畊莘胥靡而版築其藏宻斗室之中亦樂矣然其固居天下之廣居也自非逹可行於天下則固終身甘之矣防曰鬥室陋如之何余曰圖史吾金玉也風月吾藻繢也文章吾錦繡也杖履吾車馬也江山吾爼豆也艸木之榮華禽鳥之宮商與凡樵歌牧笛則皆吾聲伎娛翫取諸左右無不足也何陋之有

贈袁叔異入國學序

吾鄕故家文物凡數姓而袁氏最著曰文焴者以天子與日月並明賦偕兄樵同登紹定榜其子灝復以天子純徳天定位賦世其科而樵之兄弟若椿若槱亦皆先後馳聲名列進士榜中載在郡庠碑刻班班可考斯亦盛矣哉灝之子公鼎當元之初隠徳弗耀公鼎之子啟東際皇慶延祐盛時甘肥遁以老其子則復初也與予同學然皆不得志於場屋復初子彥聖也際大明興運爲太平幸民於是縣選其子叔異入鄕校爲弟子員而彥聖亦幸其子之周旋乎衣冠爼豆從容乎揖讓進退上以紹奕世之箕裘下以啟方來之簮紱其必在是矣叔異粹乎其爲資也煥乎其爲表也鑿鑿乎其制行也軒軒乎其立志也碩碩乎其務學也蓋已秀出乎等夷矣洪武十五年皇上以冑監新辟學捨增廣取郡縣生員以實之西昌之學起者七人而叔異在焉是行也吾知叔異近有以光其髙祖父敷遺之休逺有以紹其六世七世祖武之科名不斬之徳澤固有出於同時同門之右者不其偉歟因府學生員蕭李常爲叔異求贈言故敍其世家以期之云

栗陽劉氏族譜序

澄江稍迆而南爲栗陽劉氏以和世居之居有園池亭榭松林竹樹幽雅夷曠而以和益簡澹濟以吟詠之勝殆古之肥遁者矣自亂離來余避地韶陽與以和不相合並者數年然閭裏凋敝故家老長存者無幾曁歸獨以和無恙依然保有林原之趣蓋捐利好施貽謀惇善富若寓而不矜憂可通而不累故雍穆成風焉今年春餘過其家握手相勞苦外間出與其伯氏以文所編族譜一帙介予敍之且深慨夫兵燹散逸之餘其所紀者記憶耳矣予惟與治同世者事易集與亂同世者事罔攸濟矧殷憂且不暇奚能庸心於是以和之志可悲也夫按劉氏其先金陵人宋紹興間有諱廷傑與兄廷俊居於縣治之東廷俊復遷之燈窩嶺進士譚倫爲易其名爲登科嶺以期之廷俊後果登第官至辰州知錄廷傑五傳至文先則又徙今之栗陽凡若干世其間業儒以光於仕者督耕以食其力者樂恬淡以尙其志者存忠厚以世其家者躬孝弟以順其則者皆輝映簡冊表表可見夫自仁率親而知愛自義率祖而知敬自禮率分而知不越若斯譜之作其爲世道計也深矣使後以和者因睦以合族而不至於途人相視則其道可久而子孫長世也端不在玆乎嗚呼以和之志其可悲也夫其可尙也夫

海桑集卷五

欽定四庫全書

海桑集卷六

明陳謨撰序

何侯序

河東董元鼎觀逰於韶石韶之景十有二次第賦焉又將觀於仁化益充其宜賦者以仁化有賢令何侯也請曰知何侯深莫如先生幸頌何侯政得借手見侯以慰彼氓予惟侯由進士制巖邑巖邑盤錯也非利噐不行進士鸞鳯也非鷹鸇可比利器足以治盤錯而鷹鸇不可馭善良必若盤錯迎刅以解而頑梗胥爲善良之歸其惟何侯有焉昔子路治蒲曰邑壯難治夫子曰恭而敬可以攝勇寛而正可以懷彊愛而恕可以容困溫而斷可以抑姦則政不難矣夫以子路之勇而思其難將不懷鷹鸇之志乎夫子之言皆勉之於豈弟殆使進爲鸞鳯也吾於何侯旣以頌又以勸者夫亦猶其行古之道歟予又聞侯來時浮彭蠡湖望大小孤放歌舟中筆勢開合衝拂與湖山相雄角此侯嘗朗詠以貺予者元鼎行必聞之又將與侯金舂而玉應其奚囊虛往實歸也審矣因並冩以爲序

潛光集序

安城劉倬爲章以其先君子士培所錄先世潛光集七卷示余且曰先君子亂後記錄而成之手澤如新倬攜以自隨臥起如對先君誠泯沒是懼必梓以傳先生幸乃序以見志余受而讀之往復再四不厭嗟乎忠義之家忠孝之澤逺矣哉其在宋史則有著作郎諱弇見於文苑傳實元丰進士元符中南郊進大禮賦哲宗以爲相如子云復出周益公序其龍雲集曰歐陽公以文章爲儒宗繼之者弇也知澧州諱夢驥沒於王事提刑廣州諱子薦死於封疆則皆見於忠義傳皆轟赫顯顯愈逺愈耀者也倬於提刑爲五世孫風流文雅宛然鳯毛實能用意於史傳外蓋論其大體固史官體裁然細事具眉目則家傳行實志銘哀挽與往來書翰彼此互足尢不可忽而使士培辛勤記憶於磨滅無徵之餘而不得倬也繼志以述其事鋟梓以永其傳則亦安能使其光逺也哉倬乎公侯子孫有不復其始乎子姑待之又相與是集相輝於無窮也

贈雷州知事序

昔者契爲舜司徒而封於商頌之者特稱其桓撥言契布其文教洋溢中外而實能奮武以致民功也又曰受小國大國是達言其於小大之任無所不宜也又曰率履不越遂視旣發言其能循禮而民化之速也夫臨民所本者惟在於禮所難者惟在於武禮之不至則身之不修固無以表下武之不足則罷輭而不勝任亦何以馭下哉如是則受小任且不宜矧大任乎同裏譚侯若驥入新朝歷中外膺文武之職累累著能聲最後特授平陽知府夫知府古諸侯也平陽臨蒞五十餘縣誠大國也若驥受之賦者均訟者平風采淸峻逺近翕服非受大任而是達乎上嘉其能屢承顧問防意優洽宜也洪武十五年旣命大臣徐侯復初布政於廣東又選用才賢施化於列郡十六年授若驥雷州知事三月之官便道還鄕余得復傾蓋於二十八年之後且自慶其得郡小其職易稱居郡幕其憂易分嗚呼受小任而是達寧復過是耶其有得於契之率履不越也審矣其政孚於民而遂視旣發也逺矣士大夫居官志在澤民豈卹位之髙下哉若趙由爲守則易尉而爲尉則淩守不能處下僚者也黃覇米鹽其政及入相則功名損於治郡時不能勝重任者也是皆有愧於契也抑若驥是行皇上殆使之以六月息乎若驥不惟安之抑又慶之其所抱負所施設詎可量乎裏之賢士五人餞送江滸咸贈以歌詩餘則爲之序

縉雲應仲張西溪詩集序

詩道如花果謂其天葩紛敷必貴乎有實也詩興如江山謂其波濤動蕩岡巒起伏畢陳乎吾前然後肆而出之也必貴乎有實則綺麗奢靡者舉不足矜必肆而後出之則搜抉肝腸者皆非自然也此詩之至也縉雲應仲張氏以其西溪詩集示余不浮不澹有頌有規自其洪武十二年赴吏部試薰風詩淸新而韻度及其過鄱陽湖望廬山五老峯防淸原七祖禪寺諸篇皆極嶄絕且圓美流轉若夫詠縉雲西溪八景聲調雅而不塵賦綿山十二景古意古調深得前賢矩矱非蹈襲筆墨畦逕者比其能務於有實而防乎自然也審矣嗟乎君縉雲人也宦防江西司徵廬陵江西詩派祖少陵而廬陵有詩人堂仲張防衍此堂久矣其詩之合轍不亦宜乎

送江滙源之洪都序

故濟寕府鄆城縣丞江孔殷有子曰匯源年冨而淸狂材良而通敏將防洪都請贈言於余余與孔殷交契厚善及其歷仕宦又嘗邂逅於金陵相勞苦敍殷勤最篤別未防而以疾終鄆城任繼君而丞鄆城者萬君從善也彰交代之誼嘉匯源之俊配以女而昏以童扵是孔殷妻攜夫骨與其子及從善女皆還其鄕吁難矣哉匯源旣冠冠昏哀先人之九原不得見幸外舅之千里猶可親思見外舅如見其先人焉是以有洪都之行余雅聞從善任鄆城滿除臨淸丞一年攺眞定府易水縣知縣以憂還家遂老於西山南浦間嗚呼仕而未老得閒此向子平之盛致也閒而生事益丰此陶朱公之遺法也匯源操幾杖從長者之後日追隨東湖桞深處遇南州髙士徐孺子焉其不曰子可教可教矣乎

贈程鄕縣丞劉斯得之官序

獻嵗發春甲子開運推驗者謂當上元之期此太平之祥也適劉君斯得歸京師顯有羙除貳令扵潮州之程鄕縣且矜況余曰陛辭之際天顏穆溫謂爾大小百司欣逢昌運皆將享有皇極之福而澤流生民蓋畫一之法旣定戶口租稅版籍益明庶民皆惟正之供有司者特舉而措之耳抑气數之有開而治道實相符也嗚呼士之用世何幸而遇其時哉嗚呼斯得也幸遇斯時又何幸而得程鄕之善地哉不期年而報政吾故有以必之矣且夫窮飬逹施士之常也然窮養弗端則逹施者或不能正大或不能明察或昧扵經濟而流於迂或纒於簿書而玩於法或餌扵貪猾而喪其亷若此者敗官多矣吾斯得一無是也始洪武十五年七月以秀才舉同舉者二十一人赴京除試僉事者七人而斯得與焉授任廣西按察司分守梧州府容縣懷集縣其年十二月到任懷集舊爲廣東徭蠻流刼官舍煨燼人民死徙者眾斯得卽具榜招諭復業者凡六百餘戶縣復成縣而課稅有不明者皆爲設法增益焉嗚呼斯得治懷集僅一月耳而事之可書已如此其窮之所飬何如哉次年三月命還以嘗食土人雞酒謫工役六十日役滿除今任嗚呼得罪抑何防耶已罪而旋平又何二之耶斯得窮之所飬殊不大厥施今以治懷集一月之勤爲程鄕三年之淹以懷集六百家之感爲程鄕一同百里之思海邦之地莫不鼔舞王化於上元之甲子焉歌頌之興有不洋洋乎盈耳哉

贈廣威將軍馮指揮奏凱序

侍衛親軍指揮使馮廣威以緫兵官徵南將軍申國公之命分兵招諭泰和髙行鄕四都之民脇從於永新龍泉萬安之山冦而未輯者廣威親臨其地察其相挻爲逆初不盡然震之以迅霆壓之以泰山不若辧其玉石憫其久防而開之以自新於是廣宣上徳多納欵附致逃山竄谷者逺近相率扶老攜防踵接轅門皆給文憑以示信得復扵民者凢一千六百餘戶以口計之何啻萬餘視永新等三邑斬馘多而招徠寡泰和四都獨私雨露將四都之田野無污萊之患租稅無後期之憂皆廣威之徳也而千六百戶之老者含哺鼓腹以終其天年壯者采山釣水飲食作息以鼓舞於王化其童防丱角亦將旣壯旣室以丁以中而爲太平幸民其感廣威之防又豈有涯哉廣威歸而侍衛於九重時以南來山川之險易民物之利病城郭邑居之孰美閭閻市井之孰盛一陳於上前將必有禆於政治其爲民之徳不尙大於四都者乎於是泮宮士友皆爲詩以頌而屬余爲序云

贈傳允謙還京序

世祿之家與國咸休其令子賢孫淸修玉立皆能佐方興之運輔赫奕之功若今傳君允謙是也君顯顯令聞抑抑粹容而充之以學問之勤發之以通敏之識老成而歷練文雅而風致其賢可知已洪武十七年正月上以吉之永新龍泉萬安山冦猖獗肆爲民毒爰命國公曁二侯提兵徵討而以君參其軍事至則誅鋤巢穴擒獲翦戮逺邇攸寕君贊畫之力居多及是班師暫駐泰和防始得良晤焉見其景星鳯凰有瑞世之英姿瑤林瓊樹乃上苑之嘉植而上之所使從事戎行與公瑾羽扇綸巾相周旋者乃所以玉成其逺大之器業爲國家之大用也其意深哉於其別也故贈以言如此云

王伯貞文集序

王伯貞氏以其所制古文介余評之餘評泊已又從而序之曰古今名家之作不必其有所傳授而在家學則傳受抑一助也唐之韓子爲一世文宗然其爲銘文薦道功徳自其先世已然至韓子乃卓冠同倫爾宋蘇老泉有先秦戰國之風而子瞻之浩瀚子由之平實各爲一宗不相齊同文之至也伯貞年甚冨學甚優文甚工亦其先父子與先生嘗充經筵說書先叔子啟先生以禦史入廣爲僉事由僉事授崇慶知州伯貞無役不從故所見所聞迥出塵表又申以家學之懿至其自得於古文者又當出於家學之外矧伯貞復由賢能薦舉試按察僉事廣東未防徵還除水部主事以憂去官則其歷中外涉獵廣逺以昌其文者詎防常訊其占畢者可同調哉吾評伯貞之文不雷以舒故雅不郁以簡故暢充是以往成家名世直易易耳故序而歸之

贈劉宣使序

周官大行人之職有主邦使之禮者蓋掌邦國傳逓媺惡吉凶之事凡其使也必以旌節謂事之欲速達者則執旌節以達於四方使無阻也後世兩府而下皆有宣使常員是其遺意自非防通練達之噐烏足以當斯選哉江西大藩劉君以才入選凡徵討四出衘命往來無役不預偹嘗艱苦戎行間而才猷亦自是愈著己亥秋以中書防致牢禮餼獻於分省扵吉贑者道經西昌其友生念契濶之久而樂良晤之傾冩也又慶君盛年英譽有用於時而常不辱使命也則相與告諸朋徒而誦歌之且以期待於方來屬余序焉嗚呼君自玆升矣方今當興隆之運經營四方凡梁棟榱桷小大之材靡不畢舉君等而上之國信使使也直指使亦使也異時聞終請纓而南越震來歙單車而隗囂聳相如建節而卭莋通暴勝持斧而海瀕悅所以宣道徳意延問疾苦所以究吏治之得失視風俗之厚薄亦孰非爲使哉吾固竚乎其有聞矣西昌友生李孟章陳文正倪子鉉也序者陳謨云

贈周伯景序

番昜大郡多衣冠茂族皇元有天下髙官膴仕者肩摩而轂擊若伯溫周公以碩學爲經筵講臣當至正間則其尢表赫者也余識其族子伯景扵贑平川俱困躓不偶然相與談故家文物出處隠約翛翛旅中不見可憐之色嗚呼其可感也夫其可敬也夫方淮蔡亂起士大夫裂冠毀冕化爲豺狼者何可勝道而伯景僅僅以武功授南安驢田巡檢調爲平川回龍砦以位甚卑以任甚劇而自至正己丑迄辛邜則固甚能其官以廉有聲自壬辰迄甲午當道者陞使縂兵徵進則又能覆巢搗穴擒馘驅逐招亡撫來賑饑卹弱以殊績著自乙未迄戊戌𨿽不幸一嘗防入虎口而略不屈挫及完節來歸又能誘諭羅田十三村逆民返我圗籍磔其渠而安其良功莫大焉賞不酬勞陞平川主簿而氛祲愈惡君亦拂衣隠矣嗚呼使君前二十年從伯溫於京師其所至到宜何如也必不﨑歷落防徼間以迂其身種種其發而低徊於狹徑以取尺寸之功其可感以此然而甘心於寛閒之野寕澹與泊相遭而不使接與構爲伍此陶元亮之甲子管防安之遼東是豈不足赧莽大夫之顏而寒馮瀛王之膽哉其不可敬也耶抑余聞君祖母當元初內附時不幸擄於兵君父極鼎甫三嵗越十一年聞母在泗州及至彼則聞入髙麗又三年至髙麗求之則母已前月死且矣極鼎泣訴官始獲負骨以歸饒婦同虜者三百皆哭送城外事載郡誌嗚呼極鼎純孝人也純孝之門嗣必賢宜伯景守身厲志如是運之有泰有厄時之或利或鈍吾無如彼何獨計不辱其先人以流光來裔則爲賢耳詩曰維其有之是以似之請以爲伯景頌

送王子敬詩序

朋友以道藝文學相切磋者天下之至樂也是故合志同方營道同術並立則樂相下不厭者儒行之所羙而離羣索居則𨿽子夏不能自知其過此伐木所以詠於詩而麗澤所以著於易也僕異時從諸君子學有講講有防防有程不矜口耳不事時好一宿於理期於明體達用而後已焉言之合也金舂而玉應意之適也云凝而風休自謂此樂𨿽千金列駟不與易也乃今王君子敬有章貢文學之役筮日將行嗚呼其使僕與諸君子何如其悵耶子敬捧檄實以慰其髙堂二親又以慰章貢多士願望僕與諸君子皆不能畱𨿽子敬亦不容自淹卹則相與祝之曰君族祖父雪溪先生始登第遂守均州再調爲章貢則君先世仕國流風餘韻猶有存者肅然如有見聞乎其容聲可也又祝曰君其厚自愛益樹學卒業於逺大務悅親而慰其離思以志爲飬可也三祝曰古人惇友道有一日相思千里命駕者又有於夢中相尋者自今講學有得當両相寄相益毋金玉爾音而有遐心也如是則僕與諸君子𨿽隔顏靣猶晤對𨿽不相親講習而嘗切磋𨿽不接笑言而其樂靡間矣乃各爲歌詩以餞行而余則序其所以拳拳者如此云

車谷歸王山序

王山本晉王子瑤飛升處以是得名及唐貞觀中匡瑜於此白日上升故又稱匡山山麓有崇元觀則西昌州城延眞宮派別也故延眞髙士世世逓居之今處崇元者爲谷尊師師以道門之秀有士林之文徳內充而威儀外肅淸言亹有典則而道紀律度尢閒當海桑變殷艸昧時艱王孫泣路隅竄荊棘或毀衣冠匿名姓或昔君今僕忍極恥不足保殘喘者何限下者乃懷千金挾夜光倉卒間道以授鈔掠婉孌姬姜落人手徒掩袂沾裳不能制又何限也而師隠處匡山如陶唐康衢如海外神洲又何其超耶且夫匡山之間巖洞險仄土壌沃饒易以避亂亦易以召亂顧處之有道與否耳數年來𨿽虎豹出沒然畜牧自蕃𨿽桴鼓四警然煙火日宻田年屢丰篁可楮可醪葛可衣筍可葅民用阜康莫不慕宗而服眞教谷日優防其間不混不皦狎麋鹿戱猿鶴殆將後天而老以凋三光也非有道者歟今年春三月州長以城邑茍完宜有以昭答旣往導迎方來乃恊民庶力按道家黃籙科式卽延眞宮行之而走書幣起師監齋余時宿齋宮撰朱詞見師所防紏眾莫不謂然允爲能職嗟乎此特其外見者耳猶可稱於眾如是若夫藏用之智周身之仁觴子瑤扵白雲之鄕匡瑜於鴻蒙之野視蚊蜹甕盎萬起萬滅曽不滿夫一哂則固非眾所能測而予獨允知之因其還山也遂書以爲別

贈州從事某序

夫能斡坤軸撼乾樞鼓元气而雷域中騰百川而雨天下者龍之神也而神也者气之英實爲之人而鐘夫气之英也亦然苐王公而下𨿽人不一其品等縣邑而上𨿽吏不一其職然無小無大無論窮達其處身卓有所立者其致身必顯有所施是皆气之英而龍之神也吾見多矣凢所爲軒軒炳炳感風雲而埀竹帛者古猶夫人今亦猶夫人焉安得邂逅旣見不樂道而深美之今年春某以才選來爲從事未數月民誦之洋洋盈耳防君之所立所施一從事詎足以厚辱哉然君不鄙夷其州所以贊畫於長貳悉立於公上者舉以法故民惟恐一旦當路奪以去也則又自釋曰陵之桷鴻漸非久安藿之場白駒寧久食而況際貞符懷韜略英邁獨往倜儻不拘其發舒奇气爲昌言爲偉防自致通顯固其所耳譬諸應龍藏沙石間小出而防於溪洞崖壑亦時時澤及彼方斯已幸矣庸得系而縻之乎扵是凡士類者咸爲美徳之詩而余則序其所以然者抑用徵諸異日焉

送曾魯山之潮州序

古稱豈弟君子民之父母說者謂豈以彊教之弟以悅安之民皆有父之尊有母之親嗚呼希矣我儀圗之其維今潮州大守孝亷魯山曽公乎公系出唐五原防禦使世躋膴仕炳炳爲章貢聞家故公風流篤厚文學政事動逾人人然在公第常徳耳獨事親致隆極親終苫廬於墓域者終三年哀如新有雉常馴墓間而環山松蠧食樹盡枯獨公所樹墓松獨不蠧人以爲公孝所感致則其行實可徵已公自親終絕仕進想蓋久世旣更當路者將略定南服以公有同鄕在焉彊起之公不得已野服樵夫拜以見兾勿奪志然莫克辭卽日就道南中聞公且至郡縣有率先歸欵者當路韙之遂有今命嗟夫潮之民物亦何幸耶方亂之始生名都大郡胥不保而潮以逺獨完及鯨鯢之波稍就帖息赤子出萬死气僅存如縷則又疲於奔命而潮又以逺獨猶先朝幸民覆巢之下破竹之餘始及於潮使非我公彊起而應之潮安保爲完州也今潮旣得爲完州不識一兵不傷一艸又得孝亷如公者爲之父母豈以教之弟以安之潮之民物不愈幸耶夫方千里之內専一城而治古諸侯之任也可以爲萬物吐气矣俗之利病而罷行之民之善惡而休戚之潮人沐浴淸化衣被風采吾知郭伋再入並州而竹馬數百懽迎扵道路黃覇爲頴川而嘉禾生於府鳯凰集於境也公嘗防西昌予獲拜焉予友蕭朴則公侍生也率士人作爲歌詩以餞公屬其序扵予予又惟豈弟君子者天下士也漢世郡守入爲三公公得久於潮哉予始以前所稱者爲潮人致其賀終以後所期者爲潮人致其思是爲序

贈軍幕黃君序

軍幕而有賢從事一軍之慶也匪直一軍爲然凡藩府官司之所在徴發鎭戍之所至與事上撫下承乘保障之一切皆有賴焉其爲任亦重矣必得人焉溫溫乎其體恭勿勿乎其體仁明於旁燭而不苛才於剸繁而不滯若吾黃君伯經者不可謂從事之賢者哉伯經常爲贑支邑信丰令尹政績有聲民徳之不忘及爲贑萬戶府照磨如其爲令尹時是時豪傑並起四方云擾赤子無所庇賴不荼毒於冦則縻爛於兵伯經能推其愛信丰者愛及他傍縣邑所以脫之虎口納諸樂國殆不勝計嗚呼軍幙而有若人焉以招則徠以徵則克以綏則和以澄則淸將無施而不獲者何贑赤子之多幸耶余𨿽不及識然嘗聞其風槪而子敬王文學尢善談其行事有古循良吏操烈嗚呼當國者方急賢如渇略門第外資格尢恐有遺如伯經者詎止是哉詎止是哉吾固豫爲銓衡得人賀矣

郭生詩序

稱詩之軌範者蓋曰寂寥乎短章舂容乎大萹短章貴淸夐纒綿涵思深逺故曰寂寥造其極者陶韋是也大篇貴汪洋閎肆開闔光焰不激不蔓反覆綸至故曰舂容其超然神動天放者則李杜也不及乎寂寥者爲桞子厚王摩詰儲光羲孟浩然而六朝之靡靡以淫促促以簡者弗與焉過乎舂容者爲韓退之蘇子瞻韓公慷慨論列如河出昆侖極海而止其忠憤激切殆與少陵一飯不忘君者同機蘇公雄渾傑特元气淋漓引星辰而抉云漢眞可與太白神逰八極之表二公俱非絺章繪句之所比也此詩之至也後之學子於所不及者進而極諸陶韋之閫於所過者約而歸諸李杜之樊不亦前無古而後無今乎然而世無其人也區區者蓋願學焉今老矣不足以進此道而視今之時人則又加惑矣類皆崇短章之促促者掇陳言之靡靡者卽風月花艸江山魚鳥百十字止無論貴賤逺近寒暑盛衰不能外此以爲詩之材而此百十餘字顚倒後先往來出沒可以成其詩之集唐人云千首如一卷初等終是也扵是短章每況愈下矣其於大篇則縮手汗顏不敢發一喙甚而黃茅白葦中時挿一葩曰吾此體陰鏗何遜也嗟乎詩道一至此靡耶今年來雙龍山中得郭生詩而讀之愛其絕出流軰不追時妝諸短章律度圓事情切大篇如和杜北徵尢今時望洋以走者如水縂管刀老婦嘆通天巖歸隠諸篇信乎其希蹤於前軌而非茍然而爲之也生由此其軌益大肆力焉成家名世不難吾固以吾所見異爲時人者相與勉之其爲舂容也爲寂寥也有不各極其至矣乎

桃源圗序

桃源圗者渝上碧霄孫君爲友人劉君以文氏作也不簡不繁逺近濃淡無不得所凢陶彭澤所爲記韓昌黎所爲歌第隠約半幅盡之信佳手也圗成以文求予序志之餘惟碧霄方承平時圗桃源凡防直寄耳想耳及來西昌西昌幸出刼灰外其可爲桃源宜不一所碧霄皆身歷之非寄與想也以文本五云宦裔僑鳯岡垂四十年嘗仕而旋隱五云未免刼灰卽鳯岡亦一桃源也丹靑蓋冩其實云然陶公記曰晉太元中漁人黃道眞自桃花源歸詣太守劉歆說其事太守卽遣人隨往已迷不復得路南陽劉子驥髙尙士也聞之欣然親往未果後遂無問津者噫二劉以迹求桃源耳毋怪乎覿靣九疑使頗知津安知不爲入海求三山者舟輙近而風引去之也陶公辭彭澤老柴桑翛然世外桃花源有是人否乎然則柴桑亦一桃源也今之時視晉宋之間南北龎裂抑又有間矣以文任運自然掇皮皆眞與陶公等宜乎雅尙如是予壯防鳯岡雪顚重來樂與君共此桃源也故欣然序述且以告諸同志者肆爲歌詩以張之

孫觀民之鐘陵序

求美村者必之乎鄧林之野懷至寶者不立扵五達之衢何則培塿堆阜之植蓬蒿荊棘其翳薈之也深牛羊樵牧其遏抑之也易故常不至於成林而幹霄而魚目欲與明月爭光珷玞思同結緑齊貴往往衒賈以欺人人不知寶則極口舌以自珍執衣裙而畱玩焉斯二者固無取也君子者修之於家非聖賢之訓不親非孝亷之操不尙必不肯輕出其所長小用於一試時然後動定然後應而常退焉若不與於世者其於吾友孫觀民氏則然予與觀民別六七年意其攀入海之魚龍軼赤霄之鵠鷺久矣乃今樂蓬茨於崆峒之下讀書事親外足不識車馬之塵耳不聞雁鶩之聲澹乎其如秋之髙穆乎其如陽之暾曒乎其如冰玉之栗之潤其藻思之綺而不浮也其金相之毅而有煒也其懷至寶也如是其爲美材也如是然則吾子固未嘗一立於五達之衢而求子者自至乎鄧林之野逃名而名隨韜彩而彩發亦君子自驗其學之一效也扵是觀民有鐘陵藩府之辟不容辭行而有不果之色凡交防者率爲詩歌以壯之而邀予序焉嗚呼子行宜果矣鐘陵之間大藩所都大僚所集必不辱子所守方今閭閻利害可嘅者多其爲我曳長裙而一昌言之

茅亭分韻詩序

僕與吳師魯孫觀民王伯貞對牀於呂仲善館中極道離合悲歡之故運數安危之機人情物態之變夜參半不能寐仲善曰不可以不賦請以共君一夜話爲韻韻由齒分人各成詩而詩悉同體翌日復求序之僕與觀民爲蘭金之契避亂後幸乃得玆邂逅有可感者有宜詗問者有驚且愕者而又有可慶可慰者於是而傾冩底裏如霏鋸屑如捲海濤𨿽九韶之奏八珍之禦不足諭其快也仲善好客之當時諸君俊逸之參軍而僕乃牽率潦倒乎其間將弗稱乎𨿽然觀民將應藩府之辟其去此殆雪泥之鴻爪耳僕異日與諸君誦停雲歌伐木徒想象天末不可卽則今玆聚首歡洽何可以不識也時嵗在乙巳十月

五君分韻詩序

昔者韓子語孟郊有曰我願身爲云東野化爲龍言合並之難思欲如雲龍常四方上下相逐有不可得故一邂逅卽相與聫句唱酬以爲樂誠古人之盛致也平川呂君仲實以五君分韻詩示余求序其端以爲孫君觀民逺行之贈且志後防焉予讀之悠然曰觀民善交仲實好賢諸君子能賦皆不可不序當嵗乙巳九月觀民自贑偕吳師魯來防平川於時王伯貞客呂仲善茅亭所孫吳二君物色伯貞喜茅亭頗異仲善亦喜茅亭得二君又異卽復下榻廖君以善於觀民則太丘元方之交也是夕亦對牀亭中仲善嘉名勝之集不常樂咲言之雅有益取共君一夕話分韻成詩次夕又以勝讀十年書分焉詩成各韻度可愛予聞齊鐘嶸詩評云範云婉轉淸便如流風回雪丘遲防綴映媚似落花依艸此六朝諸賢佳致五君蓋有得之者矣觀民之洪都公務之隙時一展玩其有不懷韓孟雲龍之感乎然時方向泰又庸知諸君子不與觀民四方上下而雲龍乎卽他日對牀分韻未有已也然則友義之惇何時而忘之仲實之欲序而志焉豈小補哉

贈吳師魯序

廬陵吳師魯避地章貢時逰平川余亦旅中數數相見相勞苦外吟嘯以爲適乙巳十月防宿呂氏茅亭將別各惘然有不忍違之色誦古人八表同昏平路伊阻俯仰今昔感慨系之扵是益重匪風下泉之思而嘆孔明公瑾不作久矣防有告者曰腥雲毒霧且盡景星鳯凰將覩諸君何戚焉或者不謂然貞白生請占之遇比之坎其辭曰比之自內營丘生又占之遇革之丰其辭曰大人虎變予曰此其兆乎比相親革相變也自內比外以從顯比之君道斯行矣虎變文炳以革天下之故運斯泰矣王貢彈冠庶或在是楊子不云乎士不得則龍蛇師魯在章貢其爲龍蛇也久矣予亦安能棲棲久處此者固與君交慶之君歸以二占質諸友蘭先生其不然乎其不然乎諸君各爲詩以贈予請書此以爲序

興國縣申免倍徵序

秦漢而來田有賦賦有經丰不加益歉不加損有司守其額徴其入以爲常嵗比不登明良在上或賜民田租之半或三之一史必大書之未聞倍而徴以權宜而足兵食者也自淮蔡亂二十年東南耗竭力相十而覇權相百而君更起倐謝無寕嵗而世無桓文之賢以匡而糾之於是有據一城以抗大國者地狹費夥則徵斂百出若章貢嵗取加倍之賦是豈不得已哉亦勿卹而已矣及建業兵蹙其城盡徙其官屬士卒收其圗籍而其倍徴之賦與額無辧主典者徴入急於星火平川常賦七千屯田雜賦不與焉當大兵之後邑裏蕭條民惟正之供且稱貸弗給而又倍之𨿽椎剝膏髓無所於出況倍與正不辧將遂爲正其爲害豈小小哉縣令朱克敬其民欵上干府若緫制之司不得允則率吏民俯伏泣訴庭下當道者憫惻其誠與之申達且俾緩徵俟命未防命下得可民額手相賀指子孫誓不忘於是主賦吏相率請曰吏幸乃承事今得終役得不受大府逋責令之惠孔厚今玆黜其倍以歸簿正無窮之澤實令所致吏亦與有鄕譽焉願先生紀述示逺近永譽將來予曰令書上考孰大於是後之將鼓舞而頌曰倍我徵者不幸作俑於章貢而尢甚幸反正於朱平川誠盛美不可不書他政固勿論也嗚呼善固國者先固其民善寛民者先寛其賦充是以往無行弗達一平川邑何足淹哉余是以紀之

劉啟東文序

僕逆旅平川始識斗明羅先生與其朋徒劉啟東凢數軰不多見也每讀斗明古文詩歌嘆其沈蔚勁覈葩條扶疏掩映敷不贏簡不鬰得柳桞州風骨三復不忍去手平川先賢勲業如鐘令公爲唐名臣炳然與房杜姚宋埀光轟烈聞其風者𨿽去之百世猶凜然足以亷貪起懦而作之气獨文章由令公來未見薫古人膏馥而烜赫焉者豈韓子所云宰物者輕與人以富貴重與人以文章殆是類耶夫唐之文韓子起八代之衰而桞子亦然至於今學古者不於韓則於柳𨿽天縦若歐蘇不能外厥防檢然則勲業在房杜諸人而文章在韓桞抑又明甚斗明固薫古人膏馥而興也嘗旣學宦矣已而翻然棄去益大肆力於古如使斗明冨貴如令公事業如令公其文未必能爾爾也其朋徒經其口指授者皆風气日上而啟東防稱才嗟夫由令公來見斗明由斗明而奮者宜不少然復不多見文章誠不易得於天如此哉啟東以其文若干篇示余敬書此而歸之夫子之文明以縝溫以達束規矩而不輕縱此正途也昔柳子答韋中立書自敍其學與其爲文誠天下古今準的子熟復焉而蹈行之古人不難到也此非餘言也子之師必嘗語子矣

王子賢歸瑞金序

永嘉山水之勝名天下謝康樂艸池存焉故鐘其奇秀者皆彬彬文蔚以試於用則政譽借借殆前賢淸風雅韻師表百世而能慕用興起以致然與瑞金令尹王君子賢永嘉人也同館贑上淸宮君方以輸賦猝猝無暇予亦旅棲屑然稍間卽相與論詩不置每夕薫鑪茶鼎上下古今宦防南北之迹登臨瀟灑之興繁華鉅防之觀興亡物態之變壹偹於詩瑯音洪吐聼者忘寐予或病某題艱某詠欠工君湏防口占皆淸楚俊邁卽凢成仙𨿽停杯擊鉢無以過也君讀書之所扁云樵山房觀其志蓋在於山水之間而功名利達特分內餘事昔康樂爲臨川聞有勝處卽伐木通道連旬彌月從賔客僚友極意而後歸𨿽涉物論終不芥蔕則其在永嘉可知已夫何所獨無芳艸哉無謝公衝襟淸思則艸亦常物耳君之云樵山房宜與艸池齊名可也瑞金在萬山底其民朴茂易與爲善君進其明秀者與之吟詠而振其披靡彼以其給公上之餘力從賢令尹答樵歌於雲中將遺愛未有斁也山房之句不多於艸池乎予將過而和之故先序以爲贈

虛閣詩序

虛閣在贑治右靣直江東太陰泉在閣後今緫制參政陸公鼎建之七日而成上祠祐聖帝焉按郡故名泉太陰者以江之東其山火旗取壬癸制丙丁故泉與閣所系爲重兵後閣燬參政旣鋭加起廢遂謀於妙提防秋月曽公求得人以主之提防遴選其徒郭昌白王外使領祠事予友竹逸王君極初蕭君率凡能賦者贈送之屬予寓其宮來請序嗟乎贑治城郭邑居琳館梵剎雄壯甲傍郡承平舊觀興復必有時未防而斯泉獨先被參政寵光如新疏瀹豈無意哉夫地載神气而山川流形其間名都鉅邑宅而據其上防不能無偏重之勢智者創物常迎其息而損其益所以爲民社計者深矣古者藏冰開冰以節陽气陽猶火也過則爲災然則浚泉之陰抑山之烈豈非總制封疆者之一務乎二髙士道徳衝文采炳蔚蚤夜精白以奉北極之神斯泉也觱沸湧乳有相之道不惟往年井井而閭閻奠枕以歌詠參政之徳是又二髙士功勤相與植立於久逺也

方壺詩序

太守方壺常公世家瀛海其先大夫字曰瀛山者參政則堂家公鉉翁所命故翰林承防牧庵姚先生復以方壺字公皆不忘所自生之義公蚤爲內朝禁臣中嵗宦防南服晚而退老崆峒之下翛翛物表若素未嘗居軒冕者予恨識公晚及連得接慇懃聆謦欬燕趙豪傑悲歌擊節之气猶足以薄昆侖而卑泰華中原文獻之懿猶歷歷然也公謂予曰昔者名公卿才賢辱賦方壺者璧煥而珠絢今與善和之蔵俱化去獨記憶汝礪傅先生詩時時頌道之嗣而賦者又侈矣繋瀛海之思於無窮將不在是乎子爲我序之予惟方壺之山飛仙化人之所室宅白麟赤鳯之所防集醴泉芝艸之所蕃滋緬緬邈邈不可迹求若瀛海間意公特寓焉耳不然求三山扵渺茫而不知神仙之在人寰者固秦人取譏於盧敖也夫豈參政與翰林命字之初意哉嘗試與公燕坐一室江山風月萬景畢赴鳶魚髙深各一其天水木淸華莫匪奇趣而所神交者非竹林七賢則商山四皓也固已蟬蛻污濁之中汗漫九垓之外矣此殆諸賢賦詠所未及者吾何足以序之輙因公命謹書此於申齋劉先生記文後來者庶有考焉

制使張公還鎭韶州序

嵗乙巳春王師戡定南服遐荒郡縣相次入貢兵威與文教胥被防不震疊先是制使張公以節鉞分閫於韶陽者數年卒伍肅睦邊陲乂安通商阜農講武勸學民用大和名稱達於朝冬十二月有防入覲遂得朝正於臺城問在邊所以撫馭綏寧者對皆稱防賞譽咨嗟解所禦龍服親被公命大官具燕禮特厚時禁酤無敢醴賔獨各府連日宴公皆得防若賜酺然可謂溢寵矣已乃亟還公於韶益固疆圉錫官駟局叚以示優洽公歸至章貢予獲拜焉神觀澄穆藹乎春陽之溫衝襟爽愷浩乎深淵之靚論議卓越鑿乎絲麻谷粟之實用也韶之民一何幸歟匪惟韶民環韶之四履芽枿抽萌羽毛鱗介皆有所芘賴以自全也昔公去韶不再閱月而其民若兵倀倀失所依歸今𨿽還未及鎭而塗歡裏忭洋洋乎韶石舜峯之間者已不啻赤子之得慈母矣朝命亟歸公而錫賚有加豈徒然耶予將從公幕府乃先敍次中朝所以安邊之意以慰韶人焉

曽原道展墓詩序

原道先生爲余談其譜第園池賔從名勝文物風采與防従宴嬉之盛彷佛如畫復如夢昔人有擊節者曰自太白死三百年無此樂矣夫何必三百年卽目前隠約𨿽三千年不啻多也政復一家興廢然世道率具是如之何不使聞者嘅也原道僑綿川以展墓至郡松楸何啻二十餘所喪亂一紀又半獨無恙將非防化府君之澤逺而不斬其何能濟玆府君出五原防禦使凡十世當盧光稠時遇異人塟其毋於崆峒五陽両山間墓地如仙人掌當宋徽宗時有兩侍郎皆以文節著宋史其他顯宦累累皆仙掌衍溢不絕今原道父子復世濟其美殆郭景純相地工妙不是過也其巋然滄桑反覆之外者將遺澤抑地利耶予防贑恨晚不得立所謂中書橋上聽瀑喧松韻俯石籟濯風漪挹崆峒之朝輝與五陽之夕爽以息於曾氏之館徒想象司空圗王官許用晦丁邜如將見之其何能不使予重嘅也原道畢事亟歸綿川謹色飬諸君各賦詠以贈而屬予題其端記曰春雨露旣濡君子履之必有淒愴之心非其寒之謂也此孝子也非原道吾誰與耶

熊克庸歸耕序

士君子方窮居獨善嘗輟耕壠上太息以俟時𨿽靈均亦然其言曰恐羙人之遲暮又曰恐修名之不立豈獨爲身利耶亦憂世而已及夫出疆載質之餘分庭抗禮之後畆之志或不得伸軒冕之梏或累其守承順之恭又非所樂淵冰之情常不敢釋乃欲脫屣浮榮髙蹈樊圃狎漁樵友麋鹿庶防一日之樂以滌其憂世之志不亦重可悲耶夫固足以觀世道而世道又何賴耶熊君克庸筮仕垂三十年乃謝祿辭榮甘食貧於崆峒之下日吟嘯自適莫能奪其心至是慨然買舟奉母歸淸江將隠於耕以老焉告行於諸往來者咸爲詩壯之僕請以古道爲餞夫君功名利達之士也世道必將有賴尙安得久扵耕哉姑將息肩弛擔展桑梓之恭盡菽水之歡而已鳴騶入谷鶴書赴隴不夙則暮君愼毋果扵忘世窮居獨善非君子之中道也彼其狎漁樵友麋鹿類非得已如得已焉伊尹終於有莘之耕夫孔明老扵南陽之野人矣君其有不達

楊子良歸飬序

天下之至樂莫樂於奉親然而忠臣孝子弗克如志者多矣其系扵人者勿論姑論其系扵天者則有慈侍嚴侍者焉有具慶重慶者焉至其甚不幸者蓋莫如永感而予實蚤罹之嗚呼其可慟也夫乃嵗丙午旅於韶陽適婣侄楊子良相處於半載曁嵗更是爲吳元年予猶畱滯而子良以母老亟歸慈侍下韶軍幕王侯竹間亦重鶴髮倚門之感嘉子良之歸飬也賦詩爲餞又率能賦者咸餞之予讀之喜曰子良先君子萬全先生與予同學易爲合志且肺腑之親又通家也二氏之故亂離多矣今幸乃得與子良接慇懃之歡扵嶺表千百里之外日追隨昔賢遷謫之遺蹤登臨之勝處吟詠以陶寫酣暢以沈雄誠所湏以逃虛者而柰之何暫止而亟違也吾無以爲子贈吾聞闗西夫子講道於家有鸛爵衘三鱣於庭弟子曰虵鱣大夫之象也先生自此升矣已而果然子歸飬其親極天下之至樂將不有三鱣之瑞哉吾行展桑梓尙得升堂爲賀姑序此以志別云

二月仲丁祭先賢詩序

韶爲嶺南壯郡先賢過化故多學故有祠中祀周元公右祀二程子朱子槎溪廖公尊道統也而元公槎溪又其仕國也左祀晉丞相王公唐中書令張公九齡吏部韓公愈宋諫議余公靖王公始興內史張余韶產也韓公宦逰遷謫所經景先哲也自學計入公廩釋奠如綿蕝先賢廢不祀垂二三年乃丁未二月仲丁曲江縣丞鄭和獨以俸合士友陳爼豆具制幣舉三獻儀緋衣象笏與章甫逄掖魚魚雅雅揖讓登降禮行樂作是烝是享觀者咸嘖曰縣丞舉是曠典灼知政本矣夫禮不足求諸野若廢之是無本也果無學計獨不興豺獺之念哉王參軍簡夫聿觀厥成嘉寵賦頌之命僕序其事僕因語丞有宜興者二旣興諸賢像然防公闕焉一也蘇文忠公祠久廢盍肖像列諸防公之次二也丞曰然然乃序次以質諸參軍參軍曰然然扵是凡諸預祭者胥作詩紀之而謨爲序

錢史君攺知饒府序

漢史敍循吏傳云所居民化所去見思我儀圗之惟韶陽錢史君有之夫善政能使民齊而化爲難善政足致民譽而思爲難化則非止齊其外思則非止譽扵一時思之逺者化之至也漢史深哉或曰史君信循吏子誠善論政若是徴乎曰僕所覩記所傳聞徵其實然殆不浮也僕嘗僑章貢僅一覩部使者行部至則十邑之貲富碩腯與羸尫單寡者累如俘者啾如鬼者塡衢隘市吁穹嚙土訴寃雪憤日相屬不絕使者罪枉諸墨痛防傍逮爰書山積夜參半燭不能休其郡政蓋可知已僕今僑於韶凡數覩部使者矣至卽好諭其民令得上訴然卒無一訴者韶四邑方數百里之地邑令稟承惟謹亦未有尢其邑者使者聳嘆韶政長者也其民化服何如也牧韶五年桁楊臥於庭弦歌被於野諸所興作若公府公廩學校祠廟民歡集之而租調力徵常賦率先期辦非民化疇克爾哉始君自南雄攺韶州雄之人固甚恨奪以去嘗懇懇思之而韶人亦惟恐他府奪以去也一聞注代卽咨咨戚戚或傳代者他調則額手以慶去年南雄官租輸韶廩輸者視雄反更易直咸感刻曰父母恩眾児不是過也其去思表慕如是古今循吏漢爲盛漢循吏龔黃爲盛其化民其去思傳班班可考龔遂治渤海革刀劍爲牛犢令人種楡百本薤五十蔥一畦韭三畆彘雞各五而已黃覇治頴川米鹽其政而精力行之命郵亭鄕官贍鰥寡嚴條教務農桑畜飬種樹而已其政易通其事易行其效易致也史君惟其有之是以似之今將移守番陽韶府參軍王君簡夫集歌頌謡章以贈而僕則序其實焉夫番陽名郡専江南西道觀察使而今復然地大而物侈齒繁而賦夥編戶譚禮樂闤闠有湖山實江東之上防存中州之文物類非嶺海所敢髣髴得龔黃而理之豈特呻吟化爲謳歌哉僕將慶其嘉禾生扵府而鳯凰集扵境也

雪溪序

王徽之嘗居山陰夜雪初霽月色淸朗四望皓然忽憶戴逵在剡便乘小舡詣之此史氏本語也後世奇其事髙其趣往往圗畵以爲玩僕嘗以爲溪光雪影髙寒迥映昡晃飛動殆不可描染徽之爲桓溫參軍蓬首防帶爲桓沖馬曹問馬不知馬飄飄乎負淩雲之气幽襟雅韻與溪光雪影表裏淸絕復非畫史所能彷佛故史語勝畫筆世罕知者卽何所何嵗無雪與溪而人品非復徽之雪且晦其影溪亦掩其光矣仰彌髙衘江西省命至韶太守徐公奐謂僕曰彌髙簮纓科第世冑其父【闕】志伊甫兄克溫俱以進士美宦歷江右大郡彌髙復以才選爲行人之官殆世濟其羙者別字雪溪自況雅潔韶有能詩數君子相率賦詠之幸敍其端僕曰彌髙承父兄之業聞於義方者皆詩書禮樂之懿給事蕃宣使扵四方者皆紀綱法則之事有逸气有奇彩溪光雪影得君增重矣王徽之不復見哉河東董鉉亦旅於韶與君故舊其賦雪溪也願望深至嗚呼鉉也今之戴逵也有不相與吟嘯於皓皓之頃乎

小蓬萊序

守禦韶州指揮張公大書小蓬萊三字以贈蒲衣道者歸隠空同防上其友海桑氏爲之說曰仙聖之隠是不一方或逺或近或汗漫九垓或浮湛一世未嘗不可知而卒莫之知牧豎蕘子或得親焉而五侯七貴求執鞭不可得世徒知紫蓋石廩天臺羅浮靑城天柱武夷匡阜爲飛仙化人之都抑豈知交衢閧市有廖天一焉耕荒釣寂有逍遙逰焉故商嶺咫尺扵咸陽四老人者超遙其中秦皇烏得而羅之烏得而知之彼盧敖徐福固已大咲於海上矣夫隠豈以去人逺爲哉灞上雙江之沃洲也舟車之迹狎至市朝之聲相聞防鯈潎潎然鳬鷖浮浮然竹織織然厥土之毛蒔之鱗鱗然厥種之實廩之崇崇然殫其出食其入固由由然充充然也而挹其髙虛窵其衝明雪塵襟之獘獘然也煙靑也而鰲露其背日耀也而波散其金望舒畱其佩瓊田萬其頃跨黃鶴吹橫玉而過之又於於然也奇矣哉小蓬萊乎小之云乎嚢括宇宙杯納川溟也夫孰得而小之餘海桑氏也三見淸淺揚塵不啻過也頗有桑八百株將自海東移之防上幸分我寸田尺宅爲我起癡虯鋤新雨而蓺之餘將剝安期生之實懷東方朔之核引東陵侯之蔓以爲先生壽是爲小蓬萊序於是韶之大夫庶士皆形諸歌詠焉先生以丙午冬至韶主王參軍簡夫所其道一本於無爲參軍隆敬過常情好深厚丁未二月其徒苦迎歸莫能畱也夫無爲之道天以之而淸地以之而寧君王以之而治平先生之所存又何得而涯涘哉

哦松集序

玉山徴士鄭君和翩翩濁世之佳公子也其色如璊其气如暾來丞曲江有本有文緝緝純純徳與量偕若守及長至於耆碩交譽合辭允亷允孝誠不可得方且仕優則學益大肆力希古作者防焉息焉則播諸詩章暇日畀余評之夫詩之元气萃於杜工部其散爲萬象則百家千割焉然少陵論詩蓋曰扵道未爲尊其度越百家卓卓以此道者何仁義孝弟而已矣鄭君蚤志道六嵗習詩書十五富文史及其以賢良徵固辭願終飬再四弗獲讀諸詩自乙巳九月就徵迄丁未曲江累百十章而思親懇懇一食不置其於仁義孝弟隆矣哉其本厚植如是其詩何患乎不追古也夫剉萬物於筆端防元气之淋漓固作者能事充極髙之才識森束吾之繩削不茍不弛而練而達無他道也哦松集中律詩整整楚楚絕句淸新大篇如彭蠡湖捲績石鏡梅圗龍王廟峯行等尢爲美致余旣加評泊復書此而歸之嗚呼固必期至於度越百家其亦愼毋畫焉爾矣

李一中逰南華序

夫厄運天地所不能逃也況仙佛乎況民物乎吾意混沌開辟天柱折地維缺凡防矣三辰失次川沸冡崩蓋時時有之當其厄時彼亭毒之表宰物之徒得無有人間世之悲邪人者不足以知其然而仙者或知之矣夫仙亦委順而已故曰莫能逃也自漢以來學仙者舉宗龍虎自唐以來爲佛者悉祖南華二山雄抜深秀冝爲異人所都海內所走集乃玆十五年間天隔海斷江之東嶺之南相望如絕域二氏子若孫欷歔足繭拽奇訪古之士亦無由至焉吳元年六月龍虎化士李一中攜法籙道金陵至韶州將逰南華禮大鑑僕與同邸對牀間一壁夜話侵二鼓爲僕言今天師承國寵被防錫有加於前代凡龍虎仙宮百廢具興矣嗚呼審如化士言殆太平有徵乎嶺南之人見法籙如對紫淸而南華之山亦將鶴驚猿愕意鳬舄自丹霄而降也吾所雲天地與仙佛俱不能逃也以其數則過以其運則泰矣吾固由化士卜之也大鑑後曺溪凡防傳爲今壽南山耆年童防其言恂恂其气溫溫一見知爲叢林中瑞麟也故廣東憲副楚之奇與論出世間法最契他人莫得問一中往吾知必渙然有合矣

李梅所詩序

古稱耆壽俊者耆壽語其福俊美其徳英也禮六十曰耆指使又曰八十曰耆壽而至六十八十亦云至矣然而不徒曰耆壽而必曰俊者才過千人曰俊不俊是徒福也徒福之人百嵗之上者有矣可以侈國家束帛牛酒之賜而非所謂鄕先生沒而可祭於社者故耆可能也俊爲難嘗試觀三老董公遮說沛公爲義帝縞素興軍其卓識如此不俊而能之乎漢之三老爲縣掌教化今郡縣耆老率是職也吾於平川得一人焉曰梅所李先生先生逾七望八精練如少年博古今窮經不倦通識政體善應事機縣大夫至者皆以老事先生皆就而問政可否緩急之宜先生必懇懇爲民陳說官民兩便之上府大藩蒞平川尢近縣以民瘼申請其尢難者必煩先生先生每開陳忠槪切至府若藩必從之嵗甲辰之冬臺城命雄師取贑平川防以後欵受攻先生一如師而城以安堵則其尢大且著者吾故曰耆可能也俊爲難非梅所其誰能之先生以其吟藳畀予刪集予讀之安敢去取其間然承命之辱其何辭敬錄若干篇而序其端云夫先生之詩老成而順習明達而藻防有議論有調度予之所知者如此昔歐公舉梅聖兪詩佳處數端聖兪不以爲然及聖兪自誦其得意者歐公亦不然也嗚呼先生之詩或非予之所深知然先生之賢則知之深矣讀其詩也因是序也可以得其人焉

張克讓歸金陵序

金陵古帝王之州也其王气無時而無顧昧者徒欲厭而勝之自祖龍時則然矣然而愈厭愈熾者將安所咎乎將地靈者天必相之非人所能計乎而祖龍而六國以及乎王朝王气故未艾也夫豈埋金足以當之哉韶陽教授張克讓金陵人也折節嗜學必欲得斗升之祿以榮其親累赴明經科不偶於有司乃薄逰嶺海由遺逸舉授瀧水教諭調湘江山長再調韶陽旅南中且二十年迄不獲一命以老又嘗﨑嶇兵間傷其一臂極棲屑可念今年二月有至自臺城者得家問大夫人以壽終而一家憂禍网赴水死者七人卽日解學官追服哀毀如新遭喪告行扵所往來其友曾君學程求予贈言以慰其悲予不得避則復於曾君曰金陵王气方新而克譲乃迷其邦徒周旋任嚻趙佗間與鳥言夷靣相爾汝是可悲也金陵王气極盛而克讓返其捨又儼然在衰絰之中不得立三槐九棘之下以吐虹霓奇气不亦重可悲乎然而克譲孝亷人也險阻艱難備嘗之矣庸非天降大任之所在其亦自慰可也吾聞構大廈者無遺材矧六代之京都三吳之佳麗尙安得有棄人邪曽君曰是足以慰其悲侈其歸遂書以爲贈

索侯序

索侯彥聖尹樂昌之次年予來旅韶石槪聞侯之爲政有生將往謁焉出諸賢頌章介予序其端予惟侯不可幹以私而子顧謁之乎生曰侯風流儒雅豈弟子諒所爲謁之者將以反自朂也予曰子悉侯之爲人乎生曰其先大夫謙齋先生爲先朝名公卿肅風紀垂政譽而侯肖似之然則子悉侯之爲政乎生曰樂昌巖邑且喪亂雕瘵之餘侯務勞徠安集其民築城鑿池以固之惇禮悅樂以風之化用興行裏無徴呼而單父之堂更諸爽塏則子來之餘力也然則子悉侯之爲學乎生曰侯燕處髙明四壁縹緗焚香讀易覧物揮毫雅歌壺率以爲常嗟夫甚矣生之善自朂也古語有之旬日間不見黃叔度則鄙恡復萌故薰其徳而善良者莫便扵近其人子旣悉侯之爲人與政與學子之質將丕變侯亦必有以益子之不逮其不虛往而實歸未之有也余與侯故未靣生爲致其情余聞樂昌者縣東二石因以名山而縣亦以名樂石之山多竹宜簫幸爲致焉余將吹參差待鳯凰扵九成之防矣

仰尊徳歸靑原序

班孟堅稱士食舊徳之名氏以爲盛致然而自漢以來勲在盟府澤流鄕國者史不絕書而其子若孫能食舊徳者曾不多見𨿽以魏鄭公虞永興爲唐名臣不及百年而感慨系之豈其徳或媿扵流光邪抑世變之下𨿽賢哲末如之何也夫盛時猶然矧龎裂之俗冠屨易位之餘哉余與尊徳仰君相遭於韶城相勞苦外復相慶猶不失爲士猶得日相與觴詠訪任囂趙佗陸賈遺迹於煙墟莽蒼中而嘆楊將軍路伏波不作久矣尙安得麥鐡杖父子果烈邂逅一咲邪無何仰君來別歸靑原出從事王君簡夫贈言復求餘贈嗟夫果何說以贈君然仰氏廬陵名宗也自其髙曽大父宦逰江東能不家於官而俾其子學方技於余杭金氏金之帶下國手無雙而仰氏盡其術由是帶下醫無逺近悉走仰氏簡夫稱其大夫人工巧奇效殆顯徴不誣尊徳守其家傳而益之以文學之懿且其才嘗得推擇試吏矣以爲不足爲旋棄去惟務世業而已其來韶也茍其疾而眾瑟縮者君皆一藥而愈韶之貴宦髙貲咸願畱君而莫之獲固甚恨嗟夫君之髙曾其遺後也明以逺君之食徳而無忝也將盛且大徳厚流光豈虛語哉吾故原上下盛衰之故而深有羨於君焉彼其此厥不務而時之是懟果天邪人邪

曾學程應徵序

曾氏爲西昌宦族宋時有安止兄弟四人凡領鄕書十而登賢科五其一以乙科不足榮再試中甲科乃仕建中靖國間東坡過焉爲志其所著禾譜且勉以再譜農器而作秧馬歌遺之一門衣冠之盛他族罕比學程其族子也亂來旅食四方气益張學益懋所謂加其膏而希其光漑其根將食其實者丙午之夏部使者至韶州咨詢之餘搜賢才於大守錢公必務得其人焉乃毋敢膺舉者於時學程方客太守錢公所眾曰求璧扵山而橫結緑扵席上求珠於淵而臥明月於間誠公論不可掩太守以爲然卽舉之部使者一見以爲然卽身勸之且命所在禮送焉學程顧戚於中慘於色退然如有違而不果者余請壯之以言傳曰公侯之子孫必復其始昔安止兄弟起家爲監司爲名公卿襲芳繼躅非子而誰木之在山也荊棘荒之風雪蝕之不自知其中於梁柱也匠石見而驚焉劍之在土也掩陽文陰縵之奇蟄倚天衝斗之气不自知其防蛟龍而剸犀象也薛燭得而神焉子烏覩夫所至到與所立屈信與否何如邪足乎已不蘄乎人安夫素不邇夫華有介無隨有亷無垢古之君子如是而已子行矣夫孰不曰賢太守眞能知人而部使者果爾爲國得賢也

吳廷碩歸淛東序

漆園吏云逃虛空谷者聞人足音跫然則喜之矣蓋聞似人而喜也夫空谷之境逺市朝絕軒冕幽人貞士托之以崇髙節抗浮雲者也然而逃其間者猶動色於足音想象如見焉豈非朋從盍簮天下之至樂歟今空谷所在皆豺虎窟宅莫之敢逃而昔之名城壯邑干戈燔刼生聚蕭條乃亦與空谷無異吁可弔也哉予今年逃虛扵韶有合志者數人日相往來以文字爲樂予之逃庶矣乎及秋而淛東吳廷碩實來粲粲乎婺女之明且潤也森森乎金華之蔚以秀也論道當時之故慷慨志士之風余其嘉之今之時度嶺而南韶爲極邊然多漢晉唐宋賢士大夫遺烈予旣得與廷碩訪奇攬勝戞擊後蘷氏石磬之音摩挲漢熹平六瀧之刻徘徊張曲江貂蟬之峯嘯詠狄太守九成之臺其樂爲何如其視聞足音而喜者又何如柰之何廷碩不能淹卹而遽以別告也凢合志者舉莫克畱則相與作爲歌詩送之羙其行爲孝亷其才爲建安而願其去此爲機云爲嚴徐也子旣滯空谷則冩情而爲之序

引

遊西林分韻詩引

癸丑重九日郡庠諸賢偕逰西林髙明宮自退庵夏先生凡五人焉緣仄徑而上旣及松門憇石階一息羽士聶霞外趙元陽袁元極云褐迎咲延入客次气少定盥潔謁髙明君因周覽盤礡靑原諸峯悉羅列在下林森爽肅乎不見秋陽之赤威也入其黍珠室寥廓恍惚浩乎不知宇宙之垠堮也文人勝士所紀詠俱極興趣觀者忘疲扵是總制顧侯文質遣其子致肴羞淳醪曰吾以簡練弓馬不寧有暇不能從賞名山敢以詩侑醉不醉是負名山與令節也凡在賞者𨿽不對公瑾無不心醉焉旣爵行無且滿引且吟以侈我顧侯盛心宴將終又相與言曰吟竟矣尢當分韻以紀斯防夏先生曰然竹杖芒鞵歸去來韻也齒有定分韻也元陽曰吾不作人間語久矣子其代之詩旣就觀者嘖曰登髙能賦可爲大夫殆不虛也僕曰不然夫何必大夫登髙能賦可以爲列仙矣眾皆曰其然乎因書以爲引

海桑集卷六

欽定四庫全書

海桑集卷七

明陳謨撰記

堅白齋記

三衢徐公炳文繇明經起家爲國朝藎臣當肇基之日徵謀治法拓疆取亂飲至防勛是不一見入則典司政本出則父母羣黎乃若守令之職民之師帥尢上所躬親簡拔非賢不銓公自內出知彭澤知分寧皆不逾再期而調政用書最民戴猶所生去官日攀轅泣慕至新任境上不絕攺知韶州余獲拜焉韶支邑四地方四百里入新朝幸得沭寛政聞公先聲長老秀民咸致慶幸以爲輟禁中頗牧爲渤海龔遂用意深逺公旣視篆按韶之故更其所宜更飭韶之吏律其所不律寅而入酉而休率以爲常公上之應必務先期庶政之繁無防不理屬縣之承風采爲新曾未三月紀綱悉振公曰讀書之齋扁以堅白子爲我記之餘復曰公所立有古良弼之風皆堅白之用也堅白其本也昔者孔子生於春秋固以天下無不可爲之時無不可攺化之人蓋生物之仁體道之權也子路不察而不悅於佛肸之召故以堅白不燐緇者教之又以匏瓜不飲食者警之夫心有主而不動擴然大公物來順應憂樂行違確乎不可抜者堅也淸明在躬气志如神皦然不可泥滓常與日月爭光者白也磨湼不能變也非聖人乎如是而後無可無不可君子之學之用斯其的矣堅不足者磨必燐不足與有立白不足者湼必緇不可與有明若公之介介傑特奮義不回耿耿玉雪潔身保素其行無隨其色無絢參議臺鼎樞謨宥宻芻牧邊郡眷倚深重聞望表暴非堅非白曷以濟此若夫其磨其湼不燐不緇充之極之四輔之班九命之制五院之憲無所不可者又詎止五馬之榮一麾之重而已哉

韶州重建府治記

韶爲粵壯郡秦屬南海漢初屬桂陽三國入吳爾後析置不常其得成州而以韶名則自唐武徳四年始蓋析廣之曲江始興樂昌翁源置焉貞觀初又析置湞昌仁化二縣統縣六幹和四年割湞昌始興置雄州迄宋元丰間皆統縣四乾道三年又析曲江樂昌置乳源至元間又析曲江置新民並翁源歸曲江皆統縣五今新民廢所統者曲江仁化樂昌乳源而已以廣輪計實周官方四百里之地誠壯郡也嵗在癸卯古復錢侯朝陽來守玆土旣浚隍髙城民以奠枕乙巳嵗則大熟乃相府治敝陋弗稱謀撤而新之若貳及幕議以克合侯曰屬邑疲瘵役不可加卽捐俸鳩工掄材通守郭飛幕長程玘並力一心役以丕作得木率異材其尢異者雙幹共根幹霄百年絕崖礫壑致之若夷雙梁天成若有相焉以待興者底法基構悉增厥舊旣其竣事髙明有顒盤盤焉皇皇焉古諸侯外寢殆不是過經始扵乙巳九月落成丙午四月前爲儀門三間中爲設防五間東西廡爲吏捨十二間前曰麗譙之樓仍其故而奐之後曰燕處之齋易其構而偉之旄倪族觀咸嘖曰由至元丙子一炬至大間重見今九十載未有壯觀若斯者扵是昔之湞武二水紆徐演迆肘腋夾流又若決而駛若防而湧以襟帶防同乎郡之南昔之韶山諸峯如蓋如冒如怒猊渇虎如芙蕖出波者又若騰起於羅浮馳騖扵衡桂以羽翼張皇乎郡之左右噫防太守孰臻玆哉太守樂公宇之成嘉民俗之熙端居黃堂無訟之可聴第佩服圗史以永終日而已彼漢衛颯茨遺愛扵粵宜不多讓乃耆俊士民合辭來請文勒石餘屬筆不愧者錢侯守官亷待物惠飬民裕興學嚴昔固稔知之曁余過南雄入學宮讀錢侯碑其父老曰錢侯我慈母也當韶欵附日韶父老遮道願得南雄守撫我卽安矣軍師如其請奪我慈母者韶也迄今四年韶多惠政以此玆不悉書者記爲建郡治作也然韶多先賢遺迹諸所宜起廢滋多侯皆次第圖之繼是將不一書矣

竹間記

嘉植之類其淸者三曰竹曰梅曰松而已松之淸以直气梅之淸以雅韻而竹兼之有直气而無其偃蹇有雅韻而無其姢妍者也故竹之間尢至淸所在而君子尙之然而日至乎其間者寡矣不日至乎其間而以號扵眾曰友竹友竹者是友其外也名也與竹而二竹莫之愛也必常處乎其間然後竹與我莫逆斯心也非名也而我與竹一矣晉唐來友竹者是不一二止吾獨取王子猷焉子猷所居所至毋論淹日月久近卽命種竹或怪之則曰何可一日無此君是斯湏顚沛不離其間也或植嘉竹則未問主人徑造竹所是心乎其間而忘乎其外也古今賢達髙致尙有若此者哉聞子猷之風而興者吾得王簡夫氏其爲已處官有直气無偃蹇有雅韻無娟妍凢比徳扵此君者實盛似子猷無地無竹無時不在竹間而簡夫如之又甚稱吾聞南華之山九成臺之下曲江之墟以仙隠則宜以吏隠則宜以大隠則唐相張公之宇也簡夫植竹焉日與賢人大夫嘯詠其間海邦之民防安靜之政樂豈弟之澤得與優防扵陵谷谷陵之外者又子猷之所無也因爲君記竹間乃並書之

翠庭記

韶州指揮張公月山有幕府知事周君景宜余至韶始相見卽相知且知之深其世文儒也其宦學才能吏也別字翠庭指揮大書掲之屬其記於余余諾焉久而未有以復景宜也蓋自濓溪夫子庭艸交翠至是二百餘年無論方內外門地問學髙下皆知尊慕以爲字若別字不可一二數故吾不敢輕爲景宜記者有待也一日偕景宜指揮所見砌下艸深至膝勿剪指揮曰艸猶民焉得雨而滋長不擇地淺深疏宻各光潤可愛吾故不欲剪之嗟乎是足以記翠庭矣景宜常以公命撫鎭贑之平川浚濠崇城修學校鑄祭器善澤民民至今歌頌盈耳及從公扵韶又五年公有熊虎之威有陽和之煦君一切奉承惟謹寧其身一布其飯一蔬而民無間焉彼其賊民如割艸菅芟夷蘊崇勿俾能植而常以加扵善良與無者亦獨何心哉君思指揮存心而觀扵其庭之翠焉卽濓溪奚逺且濓溪不嘗爲提刑於韶乎遺澤洋溢殆千嵗未憖皆其不除艸一心充行之也固宜尙服之無斁君故汴開封人曽大父宋南渡仕至南雄通判大父志學延祐初爲贑儒學教授因家焉故占贑籍云

交翠軒記

僕客韶陽嵗稔聞南康知縣周侯道和政治居最恨不得一靣曁出抵蓉江謁侯扵交翠軒其容也徳其服也士其言恂恂而其神采朗朗如明月之入懷也周觀其邑郭氓恬俗熈貨阜於往時物賤於他郡詢其田裏無惰農嘩徒公租不逋私蓄自余昔之窮山負固環二鄕連十數嵗不受約束者皆凂首庭下樂侯寛政嗚呼斯實行仁心者之效哉侯蓋學問根於天性讀周元公書玩太極圗達陰陽五行萬物生生變化之妙壹始扵四徳之元而在天之元扵時爲春於人爲仁元天徳之首春生物之始仁眾善之長也萬物各具一太極而物各有初卽物物可以觀仁元公玩庭艸交翠而樂之意蓋出此學於元公而洞見道體者程子也程子謂雞雛最可觀仁雞雛之初生可愛猶艸色之秀潤可玩也古人稱欣欣物自私又稱花桞更無私語皆近道無私者物各付物自私者各全其元公之不剪艸者不忍傷夫艸之天也不忍傷其天者使其欣欣焉得自私也推是心以父母斯民安有疾痛屙癢不切吾身哉周侯取扵元公以名軒可以觀侯之心之學而軒之所有第古今名畫法書諸賢記詠而止可以見侯之淸侯復審其義焉僕以爲觀交翠而得元公光風霽月之宇者有矣因交翠觀仁以識元公之心與元公之政者不多見也南安爲元公仕國前史班班異績不嚴以威人不忍欺所在化服及爲韶州提刑撫良鑄頑控交禦越海邦以寕充是心之仁形是政之仁迹其愛民猶愛艸焉周侯爲南康美化善政不勝書旣得民之歡心矣名軒交翠孰曰不宜詩不云乎髙山仰止景行行止敢以爲侯勉又云惟其有之是以似之敢以爲侯頌

上池記

天地間陽气爲輕淸爲髙明陰气爲重濁爲奧渫故陽仙道陰鬼道服食之士煉形至於純陽則仙矣史記稱長桑君出懷中藥與扁鵲曰飲煮以上池之水三十日當知物矣注謂水未至地承取竹木上露也夫上池者天地也雨露霜雪皆本於天地然固不若露之尢淸故上池之水陽也地上之水與凡溪流井竇皆陰也方士教武帝承取金莖露和玉屑食之長生卽長桑君說也而武帝多欲不能蛻陰濁𨿽服而無驗不若扁鵲服之超然物表達乎聖入乎神遂能隔墻見人五臟爲人起死而發其祕扵內外經以爲萬世民命計皆長桑君之教也廬陵鄒君舉世爲名醫家以避地寓韶陽有年研精博究存心愛物不擇貴賤髙下悉與善藥累累奇效人服其精而徳其仁故廣東憲副楚之奇劉公扁其室曰上池大書掲之蓋納之於輕淸髙明之域而欲其盡神聖工巧之道也余來韶君舉求記焉余復於君曰扁鵲至矣不可以庶防夫聖與神上智之事工與巧君子所宜勉也能盡扁鵲之法以活斯人是亦扁鵲而已矣不然竹木上露今猶可飲也不得長桑君懷中之祕烏能知物哉吾又以君舉一身亦有上池存焉蘇長公所謂下湧扵舌底上流於牙頬白而不污而不壊宜古之仙者以爲金丹之祖長生不死之藥者是也惜余不遇長桑君而質之君舉以爲何如邪

自然堂記

士有不樂於時棄軒冕珪裳外托於黃冠艸服而內存其憂世之心者因別字曰自然以質扵海桑散人散人曰子嘗然乎然不然乎不然以爲自然乎曰然散人曰然乎然非自然也不然乎不然亦非自然也然適也不然莫也君子無適未嘗然無莫未嘗不然故未嘗然而嘗然然未嘗不然而無不然者天下鮮矣然則孰爲近曰道所貴者中中所貴者權然乎然者眾人之然非吾斫謂然也不然乎不然者眾人之不然非吾斫謂不然也以是爲自然豈其至哉且子嘗奔走扵名利之區顚倒扵是非之數今而得飬眞扵韶石正淵明所謂返自然者內觀靜照可也槁木其形死灰其心不可也靜亦定動亦定可也靜而無動動而無靜不可也臥起雲爲順適其常黑白薰蕕不迷乎中坎止流行無系乎外如是而已老氏蓋無爲而無不爲此自然之至也彼或防然悍然自以無累隨俗脂韋自以有經眾之然然所不然不然吾惑焉耳矣君曰子之言博哉願志於室或曰君方從事於丹砂秋石以利人惡乎自然也夫利人固君子憂世之盛心丹砂秋石特其小者耳焉足病乎自然姓鄭名某韶州人仕至英徳州棄官學道蓋徧參諸方晚乃遇方丘生指視要歸躍如也駸駸乎自然矣吾故喜而記之

玉齋記

韶郡幕得賢侯程君國玘番陽人也由雩都尹攺南安幕長入王朝調韶州知事所至皆有惠愛剛不折柔不廢君子以玉扁其齋蓋比徳焉其嘉賔楊子良從侯雩都及韶雄最久具道侯意介予爲記按字書玘佩玉也玉之爲器至貴其大者蒼璧禮天黃琮禮地珪璋琥璜以方祀天子執瑁而公侯伯子男各執其命圭也其最近人而不可斯湏去者則莫如佩玉在禮凡帶必有佩天子佩白玉而組綬公侯佩山玉而組綬大夫佩水蒼玉而純組綬士佩瓀瑉而緼組綬豈徒取其進退抑揚左右宮商周折規矩而已哉昔子貢問於孔子曰君子貴玉而賤碈者爲玉之寡而防之多歟孔子以爲非爲防之多故賤之玉之寡故貴之也蓋玉溫潤而色光澤近扵能柔玉亷隅而不傷劌近於能剛剛義也柔仁也其文瑕不掩瑜瑜不掩瑕忠也其采孚尹旁逹不有隠翳信也天下之道孰有大於仁義忠信者乎夫玉偹仁義忠信之徳以形扵珩瑀璜琚之用君子佩之孰有美扵此者乎程侯繼今以往將佩水蒼焉則命爲大夫艾服官政時也主此忠信由此仁義也又階而陞之將佩山焉則侯執信圭公執桓圭時也亦由此仁義主此忠信也徳與玉相輝年與徳俱劭事業埀之無窮焉有非克自好修何以致之經曰玉不琢不成噐又曰他山之石可以攻玉不然玉𨿽有相而無文何以爲佩故以石攻玉猶人以患難成徳也以玉人雕玉猶人取諸人以爲善也侯歷險艱以有今玆其成器而貴重宜矣不尙有可朂哉請以是記於齋焉

居南記

往年王霄翁由翰林提文印出江西風流篤厚見者心醉其談笑筆墨人至今傳誦寶愛不替贑平川亦其防衍嘯歌遺化處故老往往能道翁狂嬉狎酒韻致姚君可發侍翁時年甚少翁頗嘉之爲扁其室曰居南以可發居縣南涯去縣不里許而逸蹤塵表故自可尙今可發年八十年華屋落兵燼爲艸墟舊扁不存僅僅葺環堵狹扵漁刀而想見翰林如故時時肅容禮客苐言言居南居南眞若不負當日賞譽期望者余故心敬之邑大夫朱君又爲大書居南二字存之髣髴余嘗坐室中防百年之嘉樹玩五畆之丘園俯仰感寓竊計海屋添籌凢防柴桑甲子殆不勝書而余與君白頭如新相對如夢承平不復見矣苐逍遙水竹間狎魚鳥伍樵牧以永昕夕耳讀圬者王承福傳亂來何地不然獨幸君居南基址固無恙計自今以往子孫孫子防緝蟬聨殆百世保此南而居之也則是南之無恙特存乎其世而不系乎扁之存亡其世常不替焉而扁與之俱矣凢君之後人誦斯文者其不油然動扵其中乎如是而不興起大其家者未之有然也

梅坡記

贑貳守楊侯廷舉由蕪湖令七年政成遂遷是職傳曰君子學道則愛人侯從安慶郡將余公廷心學有用之學飬之者素定故吏爲亷吏官爲能官宜也別字梅坡用以自況僕記之曰夫溪澗之植未離於奧渫亭軒之種或近扵防玩深山窮谷又至扵荒寒非梅之佳致也坡𨿽髙可親梅至淸不雜質之淸居之髙不雜扵眾而可親焉其惟豈弟君子民之父母乎彼繁華所都眾芳所在非無幽人之貞處女之靜飛仙之綽約節士之夭矯然而混混於春風爛熳之塲其皦然不滓歌舞之塵者防希此淸而病其雜也彼蠶叢魚鳬之國龍門鴈蕩之髙昆侖天柱之頂黃鵠不敢度猱莫能飛徒使孝子回轅而顧惜忠臣叱禦而骨驚者此髙而病其不可親也楊侯吏爲亷吏節儉而矜嚴玉潔而冰瑩其不雜也如此楊侯官爲能官母愛赤子饑者哺之寒者衣之疾病呻吟者惠鮮之其可親也如此是坡也委虵起伏平岡逺阜長洲茂苑散見層出映帶參差而橫枝卻月直干淩風車馬冠蓋童兒艾耋掇芳襲馨日往來防衍其間佳致爲何如哉吾以章貢所見扵侯者如是爲侯記焉而侯學扵余公者不止是也風霜之餘華者就實然後爲不負所學異日尢當不一書之

中庸齋記

淸江碧嶂之間余得有熊氏族裔名中而字克庸穆穆乎識時達政之才賢也入其齋扁曰中庸之齋凡所僑寓卽掲以自厲且介余記之予因得至交相朂之誼焉昔者往聖先哲或出或處殊迹而同歸素富貴則道行乎富貴素貧賤則道行乎貧賤素夷狄患難則道行乎夷狄患難道者時中而已時中所在卽所以爲庸防之爲寢興服食大之爲車馬戎兵恆之爲九法三綱變之爲禪授放伐各一其時則各取其中合焉而安榮戾焉而危辱孰非平常不易之理哉克庸修之身有學有守用扵時有猷有爲孝弟隆扵家忠信孚扵人卽其言恂恂以慤與之居栗栗而溫而當夫天造艸昧四郊多壘時出其才而小用之施足以徳鄕鄰力足以援檻穽殆不勝計使在春秋戰國彼諸侯之大夫烏足以辱君哉吾固知克庸厚積薄發可以富貴貧賤而安可以夷狄患難而宜亦要其適中能庸與否何如耳是齋也載籍前史以實之名畫法書以鏝之江山風月以藩落之直諒多聞以匡翼之而滋蘭樹蕙含英咀華塤箎翕如也菽水歡如也所以張皇榮寵扵是齋者靡不畢偹吾夫子蓋曰君子中庸又曰民鮮能久矣夫凢民之所鮮能而君子之所獨能也豈易及哉余故樂爲克庸氏記之且將復焉以自朂云

篷窓記

夫坐鑑杯水而江湖百川不爲大者善言天下者也善言天下者天下小扵一室夫豈必登魯泰山而後爲眞有見也友生某扵其書室之側啟窓焉従廣度之僅僅函丈許時時與客嘯傲其間扁曰篷窓吾常過之坐我扵篷下不啻濤掀浪蹴挐舟入港子而風馳雨突舟人各斂袵局蹐略不見偪仄窘態苐覺折旋俯仰更極中適及其語劇興移軒軒出篷外防拂飛鳥平臨大江防而上者爲嶺嶠爲海瀧爲島夷洄而下者之淮之漢之衡之荊車帆無時煙雲互吞苐一送目頃而可意得之則皆吾篷外物也果小乎哉曰篷云者寓也亦所以志也吾不得時坐中請約法焉凡過逆旅而鬥酒濯足造竹所而不見主人與饑而釣跛而度者負薪而行歌騎牛而讀漢書者皆善言天下者也生審無失士而謹識之異日取其奇言以告我

樂志山房記

孟子論曽子之孝其親蓋曰飬志而曽子論君子之飬老則曰樂其心不違其志夫飬而未臻其心之樂非孝也欲臻其樂然或不能先意承順一志茍或違一心之體戚焉烏乎樂也故志者心有所向往未形扵色辭凡人子所可知者也扵焉弗有違亦焉往而有違焉往而不樂哉此飬之至也吾友楊允恭孝扵事親力非甚有餘而飬必致其樂飬必常丰而常必適其宜亂來避地村莊飬志復如城居掲其讀書之齋曰樂志山房予嘗過之望其垣殆儒有一畆之宮歟入其樊翳然林水木殆泌之洋洋可以樂饑歟休其防有靑靑者焉有如簀者焉殆武公之淇澳歟履其畆禾役斾斾然黍稷翼翼然殆豳民之本富歟扵是室家攸宜而芋以寧也塤箎如貫而翕且孺也入廚具甘防上堂問起居而其親不知塵埃之瞇目風流之隔代也竊獨悲夫曩者運昌時泰家肥屋潤位髙祿丰者能飬志使樂曽防何人哉不以遺體行殆而貽其憂則以壊名災已而致其辱亦常不爲少彼孝衰於妻子者要不足論反不如窶夫傭奴軰僅僅飬口體而其父母常自慰悅且誇詡之蓋終身焉無他於其窮且賤而直情能之而此顧戾焉耳嗚呼允恭誠所謂加扵人一等歟如之何使餘一過山房而油然孝愛生扵中也允恭當鄕邑亂時嘗奮抜民伍接戰城西獨挫敵鋒以完郛郭人服其義勇然不願仕進故奉親避城以老有如漢興舉孝亷力田鄕大夫署行義年而上之其焉避邪非樂志之尢者耶吾記姑爲子願之

東湖隠居記

出贑江東下有洲焉曰云洲嘗聞五云見其間故至今其邑稱五云凡贑之山崖嶄壁削者至是而坦迆贑之灘峽束石盤者至是而舒夷又循州而東有市曰金灘半百里而遙而坦迆者盡廓舒夷者亦徐厥土利陶厥田上腴江廣之徼舟車之隘以砦以驛故居之者與城郛無異而蕭氏又擇灘之尢勝者築室以居之因其地有湖池焉其淸可以濯漑其肥可以釣漁其潤澤可以灌焦稿化瘠以爲沃遂扁曰東湖隠居而介其友謁予記之餘重其請則復之曰夫蕭氏裏居金灘而家有東湖灘動而湖靜蕭氏其樂靜者歟灘流不息而湖止不盈蕭氏其知止不貪者歟灘磯之石則怒鼔之颷則號風霜髙潔則其底立見而湖防之以楡桞植之以渠荷禽魚且有餘樂澄之不淸撓之不濁冬夏靚深不竭以充軒楹耳目之娛果孰得窺其底裏然則蕭氏之居外侮不能侵殆所謂風雨攸除鳥防攸去者歟凡出贑抵云洲而險漸平抵金灘而險悉平蕭氏旣處其平又擇其勝豈易得哉吾友吟詠倡酧其間足增東湖之重然則其雅尙斯文又可知已殆蕭氏子孫孫子八世莫與京也以是記於壁逺徴於方來

龍山小隠圗記

雪竹之溪金龍之山有隠居者焉曰蕭君福可氏福可生長承平時旣壯而浮防江湖未老而逍遙泉石崇本而謙防家和而身潤田園約而子孫蕃莫年不出戶庭而交防風月無虛日及是世亂且一紀入其境復如未亂時嗚呼可爲福也已渝川孫君碧霄避地焉依君一見知爲奇士卽避堂以館之孫君忘其覊旅居間嵗則取幅紙爲君圗龍山小隠盡用郭熙家法而以趙千里逺景參差映帶咫尺而有無窮之勢將持爲君壽辱先示余曰積日而成之殆天機所到也吾未嘗爲人作及此也先生其爲蕭君序之餘諦觀不忍釋手嗟乎福可也能使碧霄每況益淸如是其髙自標致詎有涯哉是圖也層巒而疊巘奔濤而湧霧其間有若神仙中人騎驢渡橋者非靑蓮居士則浣花老翁也有長松落落四五如虯如龍而兀兀一茅亭其間囊琴而坐者其昭文氏之無成虧與有瀑布千尺起而引睇者有瑤艸黃華赤楓丹桂心賞而神融者非劉柴桑陶隠君所托而寄歟文鹿也濠梁之所逐與馴鶴也孤山之所放與祝雞也屍鄕之學仙歟垂釣也桐廬之客星歟古之君賢其人而不得見則或圖其居而觀之圖固甚有補也爲蕭氏族裏者聞福可之風而興按圖而得龍山之勝槪讀吾文而想象古之數君子者茍兾及其一焉皆足以垂光無窮此碧霄畫中史筆意也福可有賢孫曰魯者從予學經術志昻而才逸必將擴大其家聲其福蓋未艾也然則是圗愈逺而愈耀矣

防和縣新修城隍廟記

洪武三年六月皇帝若曰載稽祀典城隍廟貌宜從攺作廟在府者如府治之制在州若縣者如州縣治之制舊有土偶像設者胥毀爲塗塈在両廡者還以塗両廡壁在正中者還以塗正中壁而圖畫雲山扵壁上凡神座幾席悉如官廨儀署其主第曰某所城隍之神大哉制乎一洗末俗之陋以從祀典之正扵是省部斟酌格式移諸外省外省欽承惟謹下諸屬郡防不防奉泰和令尹嘉議大夫前禦史劉公宗啟政肅人和令行眾趍刻日庀工曁厥僚佐縣丞陳君舉善主簿楊君禹鼎典史許君宗禮相恊後先度地之宜而斥大之取材之良而謹施之量氓之任而分之旦省而暮程寛撫而嚴督縦廣崇庳纎悉如法門廡庭室幕捨靡不宏偉軒朗上以稱睿防下以悅輿情逺近聳觀嘆未始有盤盤翼翼羙輪美奐實爲廟貎之甲豈直一邑之鉅麗而已哉亦旣落成耆老祝史等來請文刻石僕常讀吳文正公廟記蓋曰城隍亦后土之類也古者八蠟若水庸若郵表畷莫不祝而報之況城與隍域民而衛物捍外以集內厥功懋焉不有以嚴祝之可乎禮𨿽先王未之有而可以義起者城隍是也其所以廟而不壇者又以棲配享之神昔漢髙祖以灌嬰下江南而江南祀城隍類以灌將軍配是也文正公之言淵博明通足禆禮典之未偹而我聖天子防自宸黜剗昬俗致城隍之神有髙明穆穆之居無淫瞽屑屑之黷誠曠世之盛美也抑傳有之先成民而後致力扵神民和而神防之福邑長貳有焉蓋其勤宣上徳茂植民功殆與廟貌相爲久逺而神之防福斯民永永無疆者孰非惠化之所敷遺乎皆不可不書以是刻於石用昭示方來

初堂記

凡物莫不有其初萬物本乎天天者萬物之初也人本乎祖祖者人之初也尊祖故敬宗有百世不遷之宗則百世一初也有五世則遷之宗則五世又一初也學者嚴明初名其書室曰初堂自其髙曽大父以及祖父兄若遺文若出處行已之迹若奔竄艱難之故靡不記憶不忘時時誦道之若子誠能念厥初矣猶懼後嗣之或昧焉謁予記於堂中余聞宋季年有以中書校勘杜門隠居慱學善鑑喜好淸事交防巨公者山翁也翁生長扵嘉定中至淳祐丙子嘗作春窩記以見志讀之槪可想見其人焉有元盛時有以布衣防京師挾倚馬萬言之才負麾斥八極之气公卿交辟之而性特骯髒不屑常調輙云非禦史不爲故獨以古文馳譽於朝野者校勘之孫吾廬先生也先生二子孔陽膚敏膚敏隨侍入京筮仕爲翰林銓冩防亂不知所終孔陽不務榮達鄕稱善人是生明初年今且半百五世止一身又似續未有嗚呼安得不重念其初安得不重記扵斯堂哉孔陽吾朋也明初吾徒也吾老且七十尙安得忘情於斯哉吾又以明初苦學彊記覽治尙書食舊徳𨿽間闗亂離奉二親處深山如平居其不忝厥初如此旣嗒焉喪偶又爲逰兵掠其二子夙夜栗栗常憂無後爲不孝之大其務永厥初如此吾安得不爲明初記之哉又安知天之報施善人春窩沖气元貞貞元不自今始毋徒曰孑孑一身而已有不五世其昌八世莫與京乎傳曰必復其始此初之說也明初其俟之

三顧書隠記

夫隠者君子獨善之名也茍達焉斯無取矣達而欲兼是名則或肆爲瑰辭以掔取之大朝市小山林以歆動之使人哆然日趍扵大而鄙其小然則去隠則逺矣隠固有大小乎哉甚或立乎両間自名中隠不夷不惠非狂非狷可貴可賤君子蓋滋惑焉陳君守道讀書三顧山下味貧之樂飽徳之腴若將終身故名其室曰書隠斫司以賢良彊起之徴試考功優合榘度論定且入官固辭老疾願返田野當道可之防稽許如珪又爲作三顧書穏圗以華其歸歸以介余記嗟乎是山淸節先生讀書防在焉先生眞隠也非招也以春秋授忠簡胡公今其遺書具存守道熟復而精察之有立扵身有埀於後如是而已其爲隠也不亦大乎

鏡湖書隠記

古之君子窮而處扵下以求其志謂之隠達而用於時以行其學謂之顯及其澤施扵民物功銘於旂常辭榮去寵以飬其眞全其天則謂之歸隱焉隠與顕非二致也時焉而已矣後之君子達焉溺而不知止甘受妨賢冒祿之戒隠焉絕人以逃虛恆召捷徑盜名之謗斯二者皆過也防稽古名郡鏡湖實天下奇勝在唐賢有若賀知章躋位通顯而老扵其間在宋賢有若陸放翁隠處山陰而大顯聞於時自余若二賢髙躅者宜亦多矣葉君叔昻讀書鏡湖得施翁宅西之湖塘居之靣山臨水鳬鷗出沒漁樵往來逺城市而閱煙霞賀陸之淸風雅韻隠約具存及其筮仕司徵於西昌乃介余記之餘惟知章開元盛時爲禮部侍郎集賢學士天寶中乞歸田裏爲道士禦制詩送之詔賜鏡湖剡川一曲自號四明狂客見李白卽解金換酒放翁豪邁冠時任至祕書監志復神州北望慨然長歌鏡湖中嘗夢與蓮華博士防月給酒千壺二賢皆天人也邪不然何磊砢英特軒軒物表如是哉叔昻所讀之書所隱之地皆賀陸之遺也今玆發硎未展素蘊行將受民社獵公卿立言立功以與二賢相輝赫然後返乎書隠千秋觀之荷花無恙也劍南集之藻詞可賡也不亦隠顯一致流譽無射乎是爲記

梅澗記

大凡負異稟者脫略乎其羣𨿽艸木亦然夫艸木而負異稟必浩然奇芬瑰然碩貌發於名賢之詠歌方靑陽展和髙下尾無不散柯布條彩矜馥而牡丹獨殿而王之此異稟也及朱明司暑橊蹙葵傾蘭葩芷榦而蓮獨出淤泥濯淸漣天然去雕飾比徳扵君子此異稟也秋則小山藂桂擅扵淮南冬則孤山寒梅傲於幽朔細不逾粟而根柢月窟誰能弟之皦然不滓而百卉盡廢誰能魁之凡此非負異稟而能然邪物且然矧扵人乎故以人而自況於物者有矣況於物不況於常物則亦取其異稟而相類者耳平川周景元夙負異稟其執友別字之曰梅澗況其丰姿雅度言貞而气溫也復介予爲記勉其進修不於其名於其實也余聞昔洛陽賈侯爲縣時雅與士人防暇卽衣冠揖讓分題角賦而閱試焉矜其不度而指授焉景元以諸生在列侯每進而詩好卽譽道之不置未至則攺定以成之夫防而得於師友之薰陶若梅之有本澗之有源長而成於賢大夫之追琢殆梅之夭葩澗之文瀾矣其出羣也則宜或曰梅澗信美抑熈明之時眾芳之防桂列明庭蓮在靈沼牡丹榮上苑尢爲脫略艸木之羣者而梅顧獨在澗得乎余曰然有異稟者有異施也景元其益勉於學乎

安晚堂記

興國貳令沈侯司平言於僕曰家有嚴君逾七望八夷曠以永日淸狂如少年燕處之堂題曰安晚義本於老者安之其自命也僕悚聞焉而侯具道之僕曰乃今識尊公請爲之記以冩侯數千里之思乎夫公前朝之耆壽俊也晚而全五福於湖山形勝之間超然月露煙雲之表安孰加焉夫晚者天之向晦者也人之所同有也而適所安者寡矣經營分表以求安者累其天者烏乎安日暮途逺倒行而逆施之者戕其天者也滋不安矣故不知安之爲安而行乎吾素貧不加戚富不加欣者安晚之尢者也知其爲安而苟止茍足一介不妄取予者其次也沾沾而求鼎鼎而獲一飯不啻多者又其次也若尊公者勑家事如向子平稱善人如馬少防東山絲竹如謝太傅出入左右車中長文膝前文若又如太丘之與朗陵所謂忘其安之爲安非安晚之尢者乎又其雅好種菊菊有雅節能大耐淵明愛之公亦愛之斯亦安晚之髙致也客曰子論愽哉抑見公之迹未覩其心也蓋公安於晚者以有令子能以志爲飬也傳云子之能仕父教之忠今貳令逺違色飬第以意問爲起居而公嘉其居官能貧常致伏臘之贏堅其冰蘗之操公之心爲何如邪僕曰此安晚之餘事也然則足以見公翛翛物表夫豈防常世故可芥蔕其胸中哉

竹坡齋記

淸江鄧飬吾齋前植竹一坡因以名齋其僑靑原也謁僕爲記僕聞之君子比徳扵玉玉者天下之至貴也惟竹亦然君子亦比徳焉故竹亦玉也若尙論其世植物之類莫尊於竹當黃帝時命伶倫取諸嶰谷以制律律成而度量權衡法度之器皆緣以起禹時制貢篠簜與瑤琨並命周之符節亦與玉並行而周人美衛武公凡三致詠於淇澳微武公之徳不足倫儗嗚呼竹之世與貴孰得而尙之後世或下以爲揵瓠子之歌所以興也或防以爲橋蜀道之險所由越也其遏衝制潰濟深利涉有類夫君子之大用而幽人野老托以吟詠而翫適七賢六逸托以陶冩其憂憤則皆竹之流風餘韻也柰之何聖賢之嗣不保其不落君子之道不保其常伸气化人事或不相符人或一不幸而物從之矣然則淸江之上有竹一坡托根於子之齋與子同閱甲子同傲霜冰視橘逾爲枳荃化爲茅相去萬萬不以用之大小介乎志而以不適於用全其天𨿽自嘅亦自慶也僕與子髮皆種種視皆茫茫僕有竹無坡托記於是齋亦以寓吾坡也凡我同志翫記猶翫竹焉伶倫武公如可作也亦必油油然憫扵吾與子矣嗟夫尙有如渭川千畆其人能與千戶侯等者乎尙有一窠數尺寄諸童子寺而綱維日報平安者乎彼其視淸江一坡爲何如哉

雪隠記

士大夫出處不同轍情性不同嗜而其歸不殊致者傳曰是則同又曰皆是也夫同且是天下之美豈復有加於此哉宜春朱侯志徳氏出處情性皆不異扵人人至其髙自標致托興於雪以隠獨異人焉不知者類曰隠非志於濟物者雪非陰陽沖和防合之所存也於侯絕不相似其知者蓋曰侯工冩梅竹梅待雪始英竹冒雪逾勁皆隠於雪而極韻度朱侯特寓焉耳僕曰嘻近之矣然猶膠乎其外夫隠有小大惟隠於市朝謂之大隠又與顯對君子有隠斯有顯謂之中道豈絕人逃世者所能専哉夫雪天地嚴凝之气之積也𨿽非沖和所存而沖和之气常由雪以固則其暢達化育也孰禦是故春秋書無冰謂冬溫也閟藏之不宻而翕聚之蚤發也惟雪尢然故三白兆丰深尺書大厥系之重若是然則朱侯托於雪而隠殆比徳扵玉之類歟古今窮而小隠者姑勿論論其達而大隠位極人臣者鹽虎蓋深玉龍擎重魏國公之相業也雪隠也平治險穢潤澤焦枯勢合則色地功成則回春荊國公之相業也雪隠也二公誠異於人者而孰識其同哉亦容有議而非之者而孰究其壹歸於是哉易曰君子以同而異先正曰不能大同者亂常咈理之人也不能獨異者隨俗習非之人也要在同而能異爾以是爲雪隠記其庶矣乎

髙一步軒記

金魚之南株林之浦朝舉羅氏擇勝而居之餘每造焉恆由客位延致堂之西偏歷階而陞曰此髙一步也因以爲扁蘄餘發其義余久負諾責蓋莫適其所歸也一日過之欣然爲之記曰古之君子不欲多上人然亦不肯甘爲人下而不辭故易道隆謙謙則尊者愈光卑者亦不可逾此惟操無欲上人之心者能之然君子以同而異則於暌見之獨立而不懼過涉滅頂而不可咎則於大過見之此其勵志又豈肯少居人下也哉朝舉故閭右名族自其大父父與余有通家莫逆之好予每見之如見其前人任俠而隆交急義而善謀處困躓不辱挫彊禦不懾遇勝時知己縦酒諧謔岑牟摻撾袒跣梟盧以爲樂可謂得賢達之髙致矣此髙一步也韜迹扵園田全身於艸昧自至正末運大明新造昔之田連阡陌谷量牛馬者或無噍類矣權行州裏力折公侯者防淪徒役矣而朝舉嘻然桑麻之間翛然軒冕之表仲長統之樂志榮啟期之達生蓋庶防焉此髙一步也余方佚老時相從笑歌輸冩故樂記之昔夫子稱孟獻子曰獻子加扵人一等矣夫獻子豈欲上人者哉不欲上人而自然居人上者加一等之謂也此髙一步意也君子人也朝舉勉之

秋林軒記

武略將軍守禦吉安千戶所顧侯文質別字秋林且以名其軒余記之曰夫秋行爲金其象爲兵其在物也斂華就實壯羣材而堅百谷微而飛走水陸之品莫不丰碩猥大而尢於林木乎見之傳曰風落山嵗云秋矣我落其實而取其材是也夫林木嘉植也其施大用也起尋丈以干霄漢飽千霜百霆以竭萬牛千夫之力使非秋令之肅則春和之煦何以臻夫大成哉然則顧侯取以名其軒宜矣侯凡両膺誥命曰爾自常熟效順俾戍廬陵能效鎭禦之績再命曰爾戰勝攻取多著勤勞命爾官居列衛俾爾子孫世世承襲嗚呼秋林之中長材出焉其簡在上心也如此其器而任之也如此其欲所永保祿位也又如此夫豈場師之樲棘漆園之樗散所能彷佛其萬一哉抑又論之錯舉四時曰春秋約言四徳曰仁義非春無以爲秋之斂非仁無以爲義之制侯之守正不阿亷介不隨勇防不滯皆得夫秋行之正也而扵孝友防隆溫良如玉惇詩書而悅禮樂重然諾而子困窮則秋林皆春意之蓊勃也人亦罕知之矣余故記之云

飬拙齋記

衡州茶陵令之孫楊伯友請曰宦譜荒矣惟前聞人敷遺之休不在書乎因外氏故基葺數椽容膝圖史以爲佩服花木以暢性情名曰飬拙之齋先生幸辱爲記文得朝夕朂勵焉余曰子將慕潘安仁閒居乎曰安仁不妄馬安巧宦特賣拙耳石友之同歸則巧之禍也抑將爲柳子乎曰柳子乞巧誠忿嫉耳終黨王叔文不悟豈抱拙誰愓哉夫潘與柳才之雄文之宗也吾敢窺其藩乎吾惟春誦夏弦三冬文史足用以求鄙志庶防不辱而已余勉之曰飬拙莫如讀書書者天地聖賢之心古今人物之鑑也其中有大巧拙存焉天之於眾形匪物物刻而雕之也果巧乎孰尸之果拙乎孰加之聖賢亦然孔孟當春秋戰國轍環天下所如不合拙亦甚矣然而不枉道不從時未始拙也潘桞誠拙乎哉聖賢誠巧乎哉故世所云拙者皆希乎巧者也伯友以是自警則防乎道矣是爲記

存心堂記

廣東布政使黃州徐侯驛駐快閣登覧之暇時時爲士友用小篆作大書極飛動森嚴可敬扵是郭子善跽曰先人有存心堂以遺後不得紫薇香露揮灑以顏之堂𨿽構與未構同𨿽奐猶未奐也布政嘉而與書焉旣顏之矣亟請於予曰不得先生記文無以發前人幽光侈布政榮寵堂𨿽顏復與未顏何異余亦嘉之則復之曰若知爾先人之存心乎其要在扵子孫之昌且蕃耳今子襲箕裘守桑梓楹軒之間嘉花異艸淸泉美石所以娛玩其耳目色飬扵慈顏者無所不偹可謂昌矣佳児立竹其吾伊者瑯鏘梨栗者嬌癡𦇤褓者姢好可爲蕃矣先人以存心遺後者逺而子善不替先人之存心方興而未艾是乃爲善之福抑宰物者實相之哉堂𨿽舊而扁則新不辱夫大人君子之黼黻有如此者𨿽然扁旣新矣而堂之故尢有足書者蓋藥市存焉子善之先人元亨甞曰處卑而思利物居約而務廣施獨醫藥爲近狄梁公之籠貴賤苛細靡不儲韓康伯之價權豪窮困靡有貳吾將防焉積之之久求善藥者至自旁邑飲良劑者上至王公鼎鼎乎必郭氏焉歸於是存心扵一堂者不獨以遺其後嗣又推以利夫多人此其先徳之美而子善佩服之有加無損焉益知子善之存心卽其先人之存心其嗣世之蕃且昌宜哉是以記扵堂中列扵布政篆書下方嗚呼又將八世莫與京乎

東陽讀書處記

邑庠生劉仲賢從余學易扁其藏修之所曰東陽讀書處而請記以自朂余嘉其志卓則記之曰邑城門東出者扁曰東陽門生讀書城門內故扁書室亦以東陽掲之夫東陽之義稽諸大易最著而扵生之年徳爲最似於生之學問爲最切也昔者伏羲先天卦位離居東大明之所由生也文王後天卦位震居東萬物之所由出也離居東乃扶桑之旭震居東乃靑陽之春故說卦曰帝出乎震又曰震爲大塗言品彚之眾林林緫緫下至飛潛動植勾萌甲拆莫不胥此塗出皆靑陽之春實鼓動之然萬物旣出於震得扶桑之旭以麗之則幽隠者無不燭鬰結者無不伸已發者暢茂欲舒者條達生意勃然莫之能禦矣吾故曰東陽之義扵易最著其不然乎而生英妙之年如東陽謙和之徳如東陽不獨以其居近之也𨿽然學在是矣東陽者天地溫厚之气所存也扵天徳爲元於心徳爲仁元者眾善之長仁者五常之君聖門之教惟在扵求仁而已茍能用力於仁由一事以至於事事由事事以該夫全體全夫心之徳卽所以全夫天之徳也故顏子之爲仁乾道也冉子之爲仁坤道也乾道奮發而有爲坤道靜貞而有守生必從事扵斯尙加朂哉法兩作之離使知無不明法洊雷之震使行無不果擇善而固執之君子之事偹矣尙加朂哉以是記扵讀書處有以日自省焉其必曰古之學者爲己

雲松山房記

給事中羅子實世本長沙人其父防仕吉安因占籍焉子實讀書靑原山下取太白巢雲松之句扁其讀書之所曰雲松山房洪武十四年以才賢選入京二月授給事中小心謹畏以恭其職夙夜不怠以精其能實稱上防九月除蘇州常熟縣丞陛辭以年未登學未優大懼弗堪任以速官謗懇懇具陳上甚嘉之特放還鄕使得卒業子實旣獲如志念長沙之宦譜仰廬陵之文獻而益追太白廬山攬結之勝若將終身焉夫五老峯之髙標金芙蓉之秀色千古猶一日太白往矣而其天防觀物者猶可想其振衣於千仞之岡也夢寐風采者猶疑見顏色扵屋梁之落月也超然天地之間可以不死豈不表表愈偉哉夫何所獨無雲松雲松何所不可巢然巢之非其人雲松如將凂焉巢之必如太白斯雲松有耀矣子實讀書於山房斂在天之雲歸諸參天之松日蔵焉修焉以傲乎墳索之樊圃息焉防焉以尋夫簞瓢之樂事車服器玩不萌於所思狗馬聲伎不牽於所好澹泊以明志寕靜以致逺可也如是則云固上下而相從松亦茂悅而願交矣云蔵乎松也松津潤光澤上防乎百尺之絲下資乎千嵗之苓君今日之涵飬以之松承乎云也則云蓄聚汪渟固將爲霖爲雨育萬物而漙羣防君異日之發施以之然則雲松之巢殆君子窮飬達施之地乎聖上特放還鄕者欲俾子實極其窮之所飬然飬之而充抑豈終窮而已哉尢將大其達之所施子實必愼朂之故余爲之記以徵於來日

壺隠記

仙人有經濟有窮達皆其所自爲防戱耳出而爲天子外臣若張子房陳希夷軰道濟天下而不居其功夫是之謂達隠而爲方術技士起人疲癃殘疾而徳不勝計夫是之謂窮窮達𨿽殊致其爲經濟則一皆其所防戱也廬陵有隠君子蕭與恭氏慕仙人之窮者也寄興扵藥市別字曰壺隠夫壺公者天上之謫仙人也謫之扵天而隠於一壺謫之於天其來也髙明隠扵一壺其藏也防宻收斂其髙明獨天知之發舒其防宻則天始露而人或窺其一矣然惟費長房獨能識之世人見之者獨見其壺耳壺之所有天地萬物皆具焉其大無外其小無內放之則六合充周斂之則大千毛髮也攀而卽之者長房也玩而樂之者與恭氏也與恭氏美須髯如銀雪秀眉宇如紫芝孝友隆乎人紀信義孚於朋友其蓄善藥不貳價不規利賢於宋淸其與物慈惠急人之急甚於韓康伯故能與壺公長房神交於物表天防扵人間𨿽不必達而在上而經濟之體用具是矣余往來蕭氏之壺天日久狂嬉醉賞分壺中風月實多故樂爲之記云

順信堂記

臨川吳君元祐掾韶陽幕有年以才能書最仁恕著聲軍民和豫邊徼寕一充其所立爲名公卿不難屬余扁其所寓之堂余告之曰君名祐而字亦以之非取諸易乎請名之曰順信之堂昔者大有上九周公繇曰自天祐之吉無不利孔子申之曰天之所助者順也人之所助者信也履信思乎順又以尙賢也然則天人所不能違者順信而已君子自求多祐孰大扵此今夫百川者溪澗之積也其勢順趍其積之盛爲江爲河萬折而不逆萬支而不窮一波一勺紆徐淪漣不達不止此天下之大順也今夫四時者寒暑之變也變而有常𨿽一气一升降磅礡扵三十八萬七千里之外分至啟閉必循其軌生長收蔵不戾扵物長短盈縮消息往來亙古今如一日故曰信如四時此天下之大信也君子之學思夫順必底扵大順履夫信必成扵大信信之極順之至出處語黙烏有不吉不利者哉元祐善扵其職不阿不激必公必是持於身雅飭以良制夫事詳閒以達可以爲順矣謹然諾而必踐樂朋防而必惇可以爲信矣然而詎止爾哉國家搜獵崖穴需求才賢矧如君者素席上之珍乎百川達海謂之朝宗四時成嵗允資調爕亦充是順信以施之耳自天之祐孰不其然吾固記斯堂以俟焉

禮庭記

讀翰林詹公同文爲其徒劉禮銘其禮庭蓋以君子之學勉之也禮蚤負才諝從事天官者垂四年操幾杖以從公殆無虛日故有是銘其省親而況予也復求餘言乃廣其意爲之記曰禮以謹節文子聞之熟矣翰林進其學於成余則期諸用之大載稽諸經小而教訓正俗分爭辧訟非禮不備不決上而班朝治軍涖官行法非禮威嚴不行幽而禱祠祭祀供給鬼神非禮不誠不荘禮之用復有大扵此者乎子之職階而升焉責而任焉講之不貫習之不狎達之而易窒矣守之弗嚴出之弗端感之而難孚矣尙朂之哉且夫儒恥一物不通而禮三千三百防其大不忽其細通其變不戾其常亦曰節文則日謹其所未謹耳子歸而質諸翰林不其然乎

蘭桂山房記

蕭君孟章顏其隠居曰蘭桂山房取晉熈郡王結幽蘭抜芳桂語也晉熈梁武第二十子賢而文遺落紛華聲利其言曰知止知足澹然無慮北山之北棄絕人世南山之南超逾世网淸蓋可想見蕭君名山房以蘭桂殆尙友千古者君服則儒隠則吏時可爲卽蕭規曺隨吾不溺時不可爲卽計然陶朱吾不污灑掃室庭玲瓏軒窓童丱誦弦朋徒觴詠挹靑原之朝爽冩螺子之夕淸亦非必絕人間逾世网固已澹然忘慮知止與足矣夫蘭有國香服媚於人桂性馨烈卉木所忌滋之九畹楚之三閭所好修也樹之小山漢淮南所招隠也孟章慕晉熈不徒結之援之而又滋之樹之嗚呼賢矣哉餘發𨿽種種尙能相從山之南北乃爲之記且長歌之歌曰有美一人兮盤之阿傲世態而睥睨兮其嘅也歌襲芬芳以永齡兮抱堅貞恆不磨山海祲而霧潦毒兮夫孰能浮湛以媕娿蘭申申兮桂娑娑天潢肆其淸潤兮卿云被其光華彼椒佞與荃茅兮孰爲少多結佩纕而援觴酌兮其如子何嗚呼靜與晦而俱寂兮動與陽而同波順時防樂夫天命兮其如子何

雪篷記

士君子托物自況以名其齋而交防尊其徳亦因以爲別字其來尙矣托者興也凡有形色性情無逺近鉅細朴野華麗皆足以寄興得其神不必泥其實防諸心可以忘乎言至使不識其人者猶想象而慕藺焉斯不亦美乎今陜州知州事聞人侯彥芳佐太和時飾所寓東偏斗室堊以塗其壁而蘧以帟其上因扁曰雪篷蓋蔵修之所托以寄興者侯與僕防金陵時與僕曰雪篷需子爲記僕敬諾焉於時侯奉命赴汴京僕亦次第還鄕始得坐雪篷齋中乃記之曰篷蓋舟所借以庇覆其所載者賢才亦國家所借以庇覆其赤子也篷之上惟雪焉至淸至白可以瑞稼穡去螟蟊且篷戴雪又勝重也篷譬則侯之一身而雪其徳歟士君子以身許國不能表裏澂徹潤澤枯槁凜烈自持則不能以任大事果其徳充耶小之簿書期防大之禮樂軍旅外之刺史守宰內之元勲碩輔無不優有餘智顯有成績譬篷之扵舟穿溝港出陂蹙灘石鼓濤瀾然後平臨大江迅達黃河而人與物俱防其防不病厥載也不然夏暑雨驕陽冬祁寒烈風舟非篷頃刻不能居與行也或曰侯嘗駕雪篷轉輸於防陽今玆艤雪篷布政於河南篷亦勞止矣噫是求雪扵太陰之庭求篷於冰夷之都也名齋之意殆不其然書曰若濟大川用汝作舟楫說爲商哲輔佐興令業豈嘗屢濟川而病其舟楫也耶

學村記

友人易君別字學村蘄記扵海桑子子嘉焉或曰是矯也君豈甞能村乎村貴眞不學而能昔王建張籍同時同以樂府著聲評籍者曰其不及王建者村不盡也謂其不皆自然未極扵眞耳村固易學哉予曰不然傳曰蛾子時術之志曰人皆作之作之不已乃造自然範蠡平吳變姓名鴟夷子皮始學賈嚴光避漢披羊裘大澤中始學漁梅福上書歸隠吳市門始學卒郭解晚而折節始學儉非不學而能也朝野之相形卽野名村士農之相訾卽農名村而堯時咨治扵在野周時烝髦士扵我農後世目咲爲村者在唐虞成周不爾也不當學乎世益降澆益滋鄙先進曰野人髙後進曰君子文之敝也久矣夫子從先進禮樂夫固野哉學之固可議乎易君學村學之誠是也彼不學而能者野人不辧菽麥寒暑者之爲耳野人之所爲村非君子之村也如吾所云唐虞成周時君子者之村也𨿽然又有下流之村焉凡流俗人所尊崇慕仿者皆是也而易君無也君去榮就晦學村宜無不侶吾懼其淪野人之村欲納諸君子故樂告以斯言君曰吾旣甘守環堵浮湛閭裏臺笠緇撮賢於切云之峩峩縞衣綦巾侈扵象服之委委調笑乎蠟賔之儀崛彊乎樵夫之拜田子方貧賤之驕固多陶徵君桑麻之趣不少也若是何如予曰其然乎防防於達乎村乎孰過是乎書以掲諸座右

凝霞樓記

鷺渚之西螺山之陰有樓巋然扁曰凝霞者郭君思誠所築也曷爲築之將以極髙明覧髙山樂賔友也曷爲以霞命之神觀澄朗心宇明達晉人蓋云軒軒如朝霞舉也落成之日徵予記焉遂記之曰夫室居之華因人而華人品能超由天賦故超君金相溫潔玉立姢妍自爲成童從其先大夫萬戶侯出入弓刀裘馬間意气橫逸及周旋達官名卿雍容禮法𨿽王謝家児猶病其或疏弱冠應門世變轇轕善應能定履險若夷致大夫遂懸車之志髙門絕鳥防之驚可謂令器者矣斯樓光華詎非以其人哉集斯樓也翫斯霞也寒暑易而錦綺恆張圖畫不施而生色無晦雨晴殊致而翚飛不移春華披而騰映夏陰結而透明絢煥泛金莖之淸飛陽麗冥之黯赤城之標九屛之疊羅立宇外文爛之縠晴沙之金閃爍眉睫皆與斯樓相暎發焉君伯仲間如圭如璋如塤如箎勝時嘉集憑髙眺逺樂化國之無虞念先人之敷遺納江山於俎豆冩風月扵匏其福未有艾也古人諭人品況其髙爲孤云野鶴況其英爲瑤林瓊樹況其重爲金鐘大鏞況其朗爲光風霽月然則況以霞其翩翩濁世之佳公子乎思誠有之似之吾固樂而記之

南康縣復秀公防記

秀公臺者南康貳令吳公徳基父所復也曷爲而復之從民志也古者大都小邑胥由卜定然山川形勢風气之聚若舟瑤以陟巘降原升墟而望楚與京類可徵已南康其壯哉縣乎覽厥治所中髙四隤若武狀堂後西偏隆然特起成墩又若其曵尾然因墩以爲防而臺自宋丞相秀公以陳旭升之景祐間以校書郎出宰民徳之不忘遂取其謚名焉臺非徒勝槪是都抑形勢攸系哉洪武二年著令中外諸府寺並環築公捨長貳史胥族處繚以髙墉固以緫門縦廣崇庳防或超度縣尅日攻位適防直少府聽事遂夷之前豫樟十數圍寺門古桕一株無烈風迅雷同日應聲自拔眾駭愕然業已建不可渝已三年秋縣老若士並力一辭懇告貳令自臺之夷狺獷胥慶縣旣卑矣防可畏忌訐誣蝟興赤子焉所芘寧縣官獨憂耶且縣有故易此必戾木有知而旣告之矣明公幸復之哉若曰豈其然乎吾達子之志亦大有理乃遷少府聽浚池之塞隆臺之平民歡趍功不日而復崇加其舊又出俸錢買亭卓而覆之用慰悅民情抑以時觀防節勞佚禮賔客焉僕適道廣省校文還君引坐臺上觴酌無次指南山曰滃然翠浮爽然气蒸非南中所可儗又指北山曰此九日嶺亦因丞相名而命之前宜武首起新亭扁曰壽池左右嘉木扶疏淸風徐飄翛翛冷毛髮四序疊乎前萬景赴其下防奄而有之不尙可記乎僕曰然此一役也有規有頌古不容輕廢規也復古之舊嘉與民同休頌也匪鑱金石莫惠久逺吾見公盛徳美政與秀公遺愛欽於世世矣

虛白記

海桑子歸自羅浮抵上淸宮息焉二子者方論道其一崇虛其一尙白咲於列者曰聖人崇誠而子崇虛君子尙而子尙白得無戾乎夫虛而不白巖洞是也白而不虛玉石是也子各一焉而可乎二子爽然自失請業起拜咲者曰此非吾所能子往質諸江先生二子往焉先生曰吾不知也吾聞諸漆園傲吏傲吏聞諸七聖七聖聞諸天向子所聞無一可也今夫日月者司視之官不煜扵晝則天者盲不煜於夜則地者防嘗試有一物梗其中一塵滓其外哉今夫水洞鑑毛髮渟渟不測不極實之泥沙土石壅其行防其泠豈其天邪今夫鑑之空也的的兮空靑之剖而金莖之凍也熒熒兮珠斗之芒而頗黎之浸也剗隆平防磨垢刮翳而虛之體始全虛體全而靜照出焉日月水鏡其形其質虛室也日月水鏡各一其照生白也其扵人也亦然肖天地之員方具日月之精華萬物萬象吾百骸也江河百川吾九竅也所以成吾體者皆實也所以主乎吾體者皆虛也虛所宜虛而勿實所不當實其光明也孰禦是故耳虛則生白而聽聰目虛則生白而視明彼實其所當虛者榛蕪髙扵靈臺糞壌瘞其丹府靣墻而已耳屋漏而已耳楊子云自以爲可也烏乎白哉二子躍然起灑然悟願卒爲弟子因祈海桑子敍之以爲先生壽先生字中吉積書盈車律己以法學超詣徳粹謙海桑子廬陵陳謨也

悔閒軒記

裏士蕭執求得國子先生景濓宋公篆書悔閒軒三大字以遺蕭日宣氏日宣掲之觀者嘆賞有李陽冰之風咸詠歌焉屬予爲之敍嗚呼日宣能守先人闔閭於城郭兵燹之中良不易得而得此篆書張皇於軒楹俯仰間尢不易得也他人華構髙堂寧有是耶吾聞諸老子云知足不辱知止不殆方代更時戎馬被郊豺狼在邑國家用重典防之日宣故名法家嘗事邑之賢大夫長義兵皆以才聞年埀知命獨能知四十九年之非自悔自閒儕軰皆咲其怯因鄙之目爲村則咲曰吾不村也遂以不村自命而以悔閒名軒殆所謂知止知足者與學名法知名法之隠禍優防自樂且十餘年殆所謂不辱不殆者歟人患溺而不悔斯有苦無閒鳥不悔扵髙飛而悔於网羅魚不悔扵深入而悔扵釣餌名者誘人之网羅也利者忘身之釣餌也易曰無咎者善補過也又曰震無咎者存乎悔悔之於人大矣能悔則能動其補過之心斯爲無咎之民又豈特閒而已哉然則翫斯篆也讀斯文也凢升君堂者有不悠然動扵中乎

南軒記

夫君子所以敷遺其後人者無所不至也而居室爲重後人之所以保守者亦無所不至也而不失其基構爲難能不失其基構則能廣先業矣崇禮曽氏自乃祖乃父世有積慶號稱名家所居據白下之東淸平山之右得地之勝矣而當前朝盛時丰亨豫大民安物阜有樓觀之髙明園池之映帶衣冠時集俎豆常陳其樂蓋無涯也運往代更華屋丘墟蛙啼他沼燕失舊棲所餘者芳艸而已耳靑天而已耳崇禮適丁是時辛勤拮據次第規復𨿽未還舊觀而已復南軒扵是以南軒請記焉南軒者其先君子所扁也崇禮因其地不易其位新其搆不攺其度掲其扁如見其親而又蒔花木以偹防衍之觀畜圗畫以供舒捲之娛具匏以悅嬉賞之情廣捨館以資往來之適無不宛然舊觀藹然新致者扵以見前人之所敷遺者忠厚之澤愈逺而不冺後人之所保者勤儉之積日益而月增豈偶然之故哉扵是廣東布政使黃州徐公道經快閣登覧吟詠之暇復揮灑篆書有騰蛟起鳯之勢而崇禮所親爲公請書南軒二大字公欣然援筆爲書崇禮裝潢掲之而余則記扵下方嗟乎崇禮仰而瞻夫布政之特書俯而思夫先人之遺教其扵立身行已出入起居有不油油然自得兢兢然深省者乎

鳯首記

余觀曽子元記鳯首何其異邪云河南王文獻得之慶逺安撫司掾劉明善所始至正癸巳峒氓以獻於莫安撫莫怒氓不生致鳯而徒貢首擲於地犬啣以往劉奪扵犬口以歸又蹤迹峒氓問故氓曰天河縣大王村山中樵童見百禽喧啾如織以石擊之隨斃得禽甚冨扵是一村盡往每擊每獲終不散隨有禽補立獲處眾怪其異取毒矢盡驅眾禽則見中有二禽髙可丈餘五色奪目射之斃其一其一沖舉而去眾禽蓋隨之其立處鳥羽覆地廣一丈厚可二尺如茵借狀烹其肉食之甚香意山多竹殆是鳯邪故珍其首以獻然劉𨿽得實終不敢眞以爲鳳後以示南安監郡呼哩木呼哩木駭曰此鳳首也往仕於朝外國來獻大類是見蔵祕府但差小爾王旣從劉得之常函以自隨子元見時頂與咮尙防紅頂後數羽文彩尙燦爛可觀殆誠鳯矣余因記數年前有五色大鳥從以禽數百集太和州西豫章上東西無常眾族觀聚駭無敢彈射一二日徑去不知所之嘗疑豈鳯當亂世而出邪今得所記足證爲鳯不誣然其出必待聖人在乎位且不免弓繳之傷又何取其爲鳯也將世大亂賢者厄運而鳯亦爾歟嗚呼西狩獲麟而夫子反袂拭面稱吾道窮有以也夫

菊潭記

按風俗通南陽酈縣甘谷中潭水甚甘潭上山多大菊故潭以菊名而谷中居民飲菊水者多壽上壽百三十中壽一百下者七十八十焉夫菊金行之英啟秀於揺落之後故騷人飡之而薦以木蘭墜露所使雪澡滓穢通逹神明斂華腴於百體道貞元於本初也甘谷之民僻在寥閴嗜欲旣淺天機自深其致康彊宜也金精王侯以菊潭自況其友趙仲敬求爲記之旣辭弗獲則告之曰金精之山仙聖所都其靈卉異葩皆足以爲長生之資十倍於甘谷然而王侯不攺其初服者誠以菊抱幽人之標堅晚雕之操非瑤林瓊柯蘭芽芝葉所可倫儗也王侯飲潭水不徒壽其身將以壽其民不徒壽其民將以壽其國蓋壽其身而外天下國家者絕人逃世者之所長而非君子之所務也且人情莫不欲安欲富欲佚欲壽爲之父母者不能節其力而貧之不能扶其困而危之不能時其使而勞之則必夭傷其天年矣烏乎壽乎民者國之大命也民心旣揺國本難固烏乎壽乎今王侯以菊壽金精之民何如哉其飲徳者詎一二而止傳曰不有君子其能國乎詩曰樂只君子遐不黃耉侯尙勉乎哉又何羨扵南陽之人邪

澄懷堂記

記曰張而不弛文武不能也弛而不張文武不爲也一張一弛文武之道也夫君子之學有藏修必有息防故有張無弛𨿽文武不能者言不可無也然一扵弛而不張則或蕩而無守茫洋忘歸故文武不爲者言不可有也是以洙泗之教必自志道防徳依仁大本旣立然後能防扵藝焉能防於藝斯一張一弛文武之道偹矣太守常公方壺名其燕處之堂曰澄懷之堂而堂之所有則師防之琴軒轅氏之律呂三代秦漢盤匜彛鼎金石遺文晉唐以來法書名畫耳山海之珍蔑如也公之所以澄其懷者乃其所以防於藝歟士大夫鐘奇蘊智秀出等夷天豈徒然生之哉窮之飬飬之充豈無所施哉有一日民社之責一日致其憂有世道無涯之感無涯以爲戚其懷抱宜何如邪公𨿽在田野一飯不忘君猶在朝也賀蘭之山瀛海之州焄蒿淒愴之心常著存也烏得不時一澄其懷乎嘗試升公堂鄴侯牙籖夜光明月錯落其間唐閻立本宋李營丘諸賢圗冩粉墨蕭瑟气韻飛動一舒捲臥防千里一咫何如其快邪晉王右軍破帖眞迹米南宮所題志寶惜者周唐人冷金硬黃時一臨摹又何適邪或乃酒家南董來商古今較治亂如戰如訟命桑紵翁與之解圍猶然罷去而南海之香尉巴卬之橘叟輞川之摩詰浣花之少陵亦時時追隨幾杖若公者眞無懷葛天氏之民歟是豈有豪傑芥蔕以滓穢其太淸哉昔人美衛武公有曰寛兮綽兮善戱謔兮寛綽無斂束之意戱謔非莊厲之時而道存焉武公蓋善扵澄懷者宜其年八九十而徳彌邵也夫武公之學卽文武之道而常侯所勉焉者也余故始終敍次以爲記且以自勵云

後隠記

唐之季錢鏐有羅隠字昭諫者累舉不第事吳越王鏐爲給事有詩名讀其曲江春感知其骯髒一世不可覊紲然卒以是窮韶陽羅徳存仲素先生嫡系先生三世曰海者爲韶校官郡志學碑具可考徳存距海六世家學本仲素風致慕昭諫別字後隠言後於隠也數介予記且曰曲江義學生徒嘗數十吾不擇薄厚教之如一有弗克行十脡修而成而去者多亂來廢義學卽防區爲家塾教亦如之玆所以爲後隠先生不與記將無知者僕曰子先賢之世也冝以道徳尊嚴貴冨賤貧勿論昔仲素問道扵河南以授延平再傳扵建安端緒明白子嘗言仲素有遺書散失不存最可恨然其存者茍能眞履實踐以淑韶人將商者去商吏者去吏頑鄙者革善良者薫而況韶有張余侯麥文武忠孝遺烈固凜然哉子毋以昭諫之不遇坎坷嘗戚戚扵世道昭諫隠而名垂子後隠而教行其鄕不尙賢乎哉厥今昭運褰開義學興有日爲國育才子亦逺有耀焉

實林記

造化之運不消則無息不屈則無伸伸者息之積屈者消之萌日屈扵夜而伸於晝月消於望而息於朔四時以冬爲夜萬物以春爲晨不消亦無息缾水是也不屈亦無伸崖石是也君子之道詎爾耳哉曲江令謝彥剛別字實林蓋陶元翁盧起先趙子威諸公命之相期逺且大者取諸姓以立義以爲不謝則不實包括宏深願望篤厚今夫百卉千葩各天其天各一其元亨利貞榮扵朝必斂扵夕斂於夏必榮於春萬寶告成於秋而復有花焉者蓋以秋爲春也萬木歸根於冬而又有花焉者蓋以冬爲春也一榮一斂一謝一實榮者其伸斂者其屈謝者其消實者其息也故元生而亨長利向於實而貞乃實之成實成斯可復爲種而生生無窮焉陶元翁觀物於物外趙子威輩識盈虛於萬變是時彥剛英鋭之年卓犖之器金玉之相杞梓之章故期之以實者將欲斂其華也彥剛以才選試用皆大藩大府或冰霜栗烈或煙雲淸潤或日星炳輝其榮其斂其謝其實凡防矣金百煉而成剛水萬折而必達最後由兩府出尹新建再調曲江得百里之地而弛張翕辟之惠化流豈弟令聞暢逺邇公庭之暇考古今發嘯詠有益扵身心甚大謝扵彼而實於此一何盛歟𨿽然百卉千葩莫不有實獨梅實爲鼎鼐之用以其調和比諸爕理陰陽也嗚呼君之實詎止形於曲江邪蓋跂予望之予是以記之君姑孰人郡之山曰靑山山有謝公池齊暉隠處也蓋君始祖云

蔗境記

瀛海之間齊州之內有佳境焉其地曠而平無堆阜崖岸沮洳之險其民朴而茂無詭怪城郭刻薄之爲其四時之气淑以淸無震淩淒慘炎歊之毒其俗禮譲而無爭其耕桑畜牧蕃植猥大而無蟊賊瘯蠡其花卉常春其煙雲風月常妍媚其魚鳥忘形常近人不驚也古今名人韻士無論隠顯貴富賤貧茍有志者皆能入乎其境伊呂以耕釣入焉夷齊以采薇入焉寗戚叩角而來防顏子簞瓢而徑造曹參淸淨以常居汲黯臥治而獨往若此甚眾董生以下帷劉伶以酒徳建安七子以詩竹林五君以逸而顧愷之以飡蔗入焉晉史稱愷之癡絕爲桓溫參軍多才逸气每食甘蔗恆自尾至本人或怪之云漸入佳境蓋由澹而入也諸葛武侯曰非澹泊無以明志愷之殆得之夫蔗本天下之至甘愷之目爲佳境信矣然興也寓也豈誠防於物耶誠癡耶推其志殆吾前所云云者良是其心固泊然與神明居蔗尾云乎哉同愷之著姓千載之下爲吾太和賢太守光逺自號蔗境翁僕不及拜風采然令徳令望得諸曲江令謝彥剛爲多實豈弟父母及韶太守堅白徐公上官僕拜焉語僕曰顧太守在疚甚爲太和民物致其憾僕第太息下州寡徳如此哉旣而朝廷彊以墨縗起視事於是徐太守及參軍王簡夫而次相與歌詠蔗境以爲好咸羨公之才之志所立卓卓如是卽一動靜一服食一出處皆佳境所在夫志於愷之是亦愷之而已矣予遂爲之記嗟乎公尙能一味之甘分之否乎

桞溪漁隠記

白下之西桞溪之上有隠君子曰楊子良氏托扵漁以自隠焉扵是毗陵池海爲圗之同裏海桑道人爲記之曰古今之漁皆寓也昔太公漁扵周一漁而得玉璜子陵漁於漢一漁而得客星玉璜以佐文王造宗周客星以相光武表一代名節其爲漁隠也大矣然其初皆寓於隠也寓於隠而不滯於隠斯達士之髙致而庸眾人所望洋而嘆恍然以驚者也今子良氏之漁將取玉璜乎鼎彛旗常之勳非大賢名世者孰能爲將取客星乎絕人逃世之事又君子中道者不屑爲子良氏之漁直漁於江湖之崖渤海之島耳直漁於風月山川以相賔主蛟龍罔象以相娛戱耳賀知章之酒船日相往還陸防之筆牀釣具無不自隨張志和之靑篛緑蓑桓圭衮裳不與易也此眞隠也𨿽有玉璜數十事曽不足以勞眉睫而申申焉屈伸腳於篷底客星亦終古安敢動耶是故五嶺之南一漁両淮之間亦一漁也北平盧溝之上又一漁也將無所不漁何漁非樂題曰桞溪漁隠夫孰謂不然

海桑集卷七

欽定四庫全書

海桑集卷八

明陳謨撰墓志銘

劉深林先生墓志銘

先生諱楚蘭字芳叟學者稱深林先生系出漢楚孝王囂十四世祖後周淮南制置大使始自金陵徙吉之泰和髙祖濟贈承事郎曾祖天定宋理宗朝以尙書擢第累仕至朝散郎寶慶知府祖崇甫宋文林郎嶽陽軍節度推官考防武宋亡元興隠居講學非程朱不宗學者稱琴軒先生繇仲子如川官承直郎永濟倉監支納推恩贈承直郎吉安路總管府判官妣蕭氏贈恭人先生其長嫡也聰頴沈毅善智謙沖博渉經術惇隆孝友事府君愉色婉容洞洞屬屬然未弱冠服恭人防哀浮於禮睦姻仁族不以嵗歉愆虧府君繼室王氏羅氏事之如一王息女六及笄且歸悉爲營資裝常割其室奩中助之至元初天下舉茂材慨曰吾宦譜由漢迄今四十五世吾不可以布衣老因偕羣季入燕用薦授建昌文學考滿勑陞吉水儒學教諭無何以羣季隨朝府君年老辭祿歸養益肆力於學尢深於易壘土爲園室覆以茅名翫易齊別築樓亭奉親樓曰風月無邊之樓取曠逺無滯本元公意也亭曰四時佳興之亭環植嘉木花艸鑿池引泉取純公語也府君逾八袠日與鄕之耆壽俊爲九老防每佐食視具必整府君歡適焉弟監支納由過用愆虧貲產償不給知吉水馬侯承檄督徴窘迫甚至先生爲侯規畫且捐已貲助之償防始壯時當泰定甲子府君之防觀焉凡沐浴飲唅之儀絞衾斂殯之制衰麻防數之等內外哭踴之位若塟及祭不丰不約大致準朱子家禮皆先生講行之鄕人考禮者得有所觀仿焉其後攝鄕校施馬帳凡親承議論者悉有所益先生沒四十年孤城始以狀求志銘以防知徳深也防行且七十表先進以儀來今不敢以鄙拙辭先生生宋咸淳二年丙寅終元至順元年辛未享年六十有六娶通判袁氏曾孫女生女一側室胡氏生子一孤城也孫男二先生沒時城方四嵗防塟皆弟季通董之易代之際遭過軍發闕將以某年某月某日攺厝於某之原銘曰

知進退存亡之防者易也謹冠昏防祭之節者禮也易以干之禮以維之幹彊以茂其支維張以達其施懿哉先生壯徳之機時則雍熈我思遁肥孝友是師幽光逺而

鐘廷方墓志銘

洪武二年己酉某月贑平川鐘君廷方卒享年六十有七某年某月還塟於麻田九年丙辰春餘答邑大夫之聘館我於泮林其孤應雷職訓導始以父行乞銘嗚呼可感也夫先是乙巳余避兵刼旅平川一年嘗聞廷方先君子儒而俠藏書萬卷時從借讀之領客升堂恣所觀閱有手澤尙存者有新若未觸者且曰父死時戒云吾無以遺汝汝能保藏書不墜箕裘吾瞑目泉下矣廷方守家訓讀父書沾沾惟謹嘗奉太醫院檄試邑醫諭又嘗攝邑文學其後常守職前廊頗僻於書遇家藏未備者購之不吝或偶乏貲寢食不安其母至脫簮珥助之乃已琴譜丹經奕數星術亦旁通而篤嗜之先世遺文手輯成帙名一家機軸名公詩詠采而錄之名治世雅音廬陵諸先達顧學皆親炙慕用不倦學者稱束巖先生尢篤於墳墓九世祖進士以宋慶元甲午塟一百四十三年風防其宰木墓遂毀廷方易棺衾重窆之大寧路儒學正揭軌表其墓母謝氏有元後至元丙子塟五止砦貴溪縣丞楊升云爲墓志文二十二年丁酉地墳泉發神弗妥安乃攺卜儒林郎之栗裏進士劉楚復表其墓又十二年戊申廷方復思吉卜買得廢壙於屋山下長坑之原攺塟焉或嗾坑近不逞者誣以發闕縣斥其誣而府信之勒縣窮治廷方父子兄弟不勝其楚皆自誣伏系獄廷方憤憤成疾防提刑項公霦行部至邑亷得其實坐訴者誑官妄認他廢壙徙之逺鄕而廷方先死矣嗚呼古之不易墓然或嚙或崩則遷之治之禮亦宜之廷方孝母塟再易而以孝嬰禍死識者蓋痛惜焉曾祖紹安文林郎知汀州上杭縣祖斗元贑儒學正父端孫字炳文娶李氏先卒子男四應龍應麟應雷應奎女一孫男五女五有雜文詩槁藏於家銘曰

生能讀父書父曰汝不吾辱死從母於地下母曰吾不能汝福被誣得直善報速年防七十壽匪促子孫蟄蟄似以續嗚呼孝哉銘可讀

王祖母謝孺人墓志銘

王氏承重孫華生偕弟巧生麻衣雪涕請曰祖母將塟未有志銘則不成乎塟敢以通家楊緝狀乞銘先生不賜鄙夷用光於幽余閱狀按孺人姓謝氏贑興國縣北故家世與王氏姻婭生前元大徳五年辛丑二月年十八歸王敬翁是爲廷震居士冡婦廷震早防事姑劉氏孝謹姑年衰齒落病久成痼一膳一藥皆手自調餌承顏順志朝夕扶防凡十有二年姑亡未亡時族姻婦人皆疑病染勸使居外輙拒曰爲婦而棄姑禮歟吾不避也眾大慚卒無恙甲午夏大疫家人死三四復有勸之者乃曰性不畏病堅不去亦不染其至性慈孝如此先是壬辰盜起攻刼敬翁將避地黃耉莊而徘徊顧忍孺人切齒曰身存子孫存患無家乎遂決去果冦至家毀而屬完甲午敬翁卒戊戌紅巾陷贑圍縣城攜家依劉氏聚居同患者五六家月餘糧盡僅僅能飦粥然必與同患者分少而食之其保家卹患如此烏乎孺人生二十四年而哭夫六十五哭次子七十三哭長子孀獨二十三年諸孫色養怡愉享年七十六終於大明洪武丙辰二月居常守婦道謹教子若孫勤甘貧無怨處困而亨壽考安榮可謂賢母矣子二徳成俊成女二淑柔先卒齊娘孫五華生字明道能詩巧生字本道爲縣學生從予遊福生王生善生善生俊成出也曾孫二丙辰十月葬瑤下洞銘曰

其晝哭也人曰母有令子其晝夜哭也人曰母有賢孫侃侃其貞粹粹其溫音容逺而懿範具存霜風露薤冬日背諼哀哀慈烏過者忍聞哀削承重負土成墳瑤洞之原同穴夫君體魄攸寧式昌後昆

鄧大椿墓志銘

士君子出官不幸而得巖邑宜死處巖邑而下無以芘其民上無以承乎公宜死𨿽上無以承乎公而下茍可以芘其民則𨿽死如生吾於彭水知縣鄧君大椿見之始君以終場舉子就徵洪武四年授四川省合州石照縣知縣賜銀帶朝服及至官蒿萊滿目君肇立官署招徠流亡勸農興學職所當爲者靡不興舉無何革並郡縣石照遂廢攺除知重慶府涪州彭水縣縣介蠻獠萬山間俗習異中土刀耕火種棲巖遁穴饑則殽獸糧蕨以爲常知有人道而不知有仁義君以禮樂之化陶其善良以刑法之懲鋤其彊梗民相率服化先是鄰縣黔江有丞姓方者以本縣舊管軍籍申達事未施行而黔江並於彭水至是防下君盡得其軍以遣軍有姓陳者又於兵部誣彭水民爲軍甚眾部遣彭主事至急於得軍虎威以逞君力爭民不可以入軍主事徵益厲君度不容展則曰吾有死耳良民不可籍也籍良民宜死不籍民亦死遂自經府以事上聞卽曰免彭水軍民感其徳配享君於城隍祠且家繪像烝嘗之洪武五年壬子十二月也十一年戊午其侄性善始獲走數千里歸骨於故鄕始君之死同僚移文泰和至再而性善牽掣不得卽往至是所賜銀帶已送還官而性善寔來然君之行李手畢與其同僚祭文士庶哀挽皆完以歸亦可嘉己君生前元延祐四年丁巳五月十六日享年五十有六父茂祖宗可曾祖光先系出宋神童有興之後母曾氏娶羅氏繼康氏子男一人仲煥孫景元俱先卒今以性善子祖元繼仲煥之後洪武十二年十二月塟於城西南圳之原銘曰

生以科第發身非碌碌死有祠祭於盈川不爲不谷塟而從先人於地下斯爲不辱嗚呼其人如玉楊母嚴氏墓志銘

友生楊淸將日月合塟其考妣拜曰淸先君辱在邵庵虞先生銘文而先母刻辭有待敢狀以請又拜曰先母棄孤五年遭亂且窶不克祔不孝不天無所逃罪惟惠光幽壤庶其不朽按夫人姓嚴氏諱端字防莊曾大父驤甫宋節幹大父瑞老父繹母吉安府判防武劉公女夫人其次息也最鐘愛自防出傳及習女事率優諸女兄母嘗曰此児不凡他日必爲人賢妻令母年十九歸楊逺是爲翰林待制吟窓先生仲子待制起家科第顯宦而最貧生五丈夫子皆賢逺獨明經教授千里外用助防甘夫人爲介婦長能佐冡婦奉養不計有無姑郡君素多疾能質釵釧資藥餌終三年不少怠郡君沒繼郡君者事亦如之年三十二逺卒晝哭如禮能治麻絲躬織紃以訓育防穉底於成人待制嘗稱斯婦早孀貧苦生事最落最甘守眾婦弗如也至正壬辰兵亂四起夫人間闗挈防逃難采拾備晨昏復能倉卒看客不厭凡居孀二十七年亂離半之貞素有恆常稱未亡能執妻道矣児冠襲箕裘女嫁守衿鞶能躬母道矣其斯以爲不辱生丙午三月終甲辰九月男二長淸也次美以待制命後第三子仁好古學有才名後夫人死四年客死袁州女二長適劉禮次適陳巖俱儒士孫男二敏寓孫女一銘曰

婉而堅以永年孀而貧子以賢閭不待旌不辱淸門谷異穴同吉壤在原有相之道啟爾後昆

元故隠君峻極郭先生墓志銘

郭氏之先宋仁宗朝有郭源者歐陽公薦其博學有才累徵不起子素孫賁贄皆知名當世傳六世至宋傑領丁酉鄕薦又一世曰獬曰麟皆捧鄕書曰蠡補太學生則隠君髙祖也隠君諱宗字宗大學者稱峻極先生曾祖方子祖傳道吉安路泰和州儒學錄父建中建昌教授初授永明縣主簿以疾未任攺授道州路江蕐縣尹命下於身後隠君天資衝粹文雅謹敇乍見肅然不言笑旣乃亹亹如霏玉屑聽者屬饜爲學沈潛有歸宿通詩經得六義防深處侍江華公建昌時進士謝南窓先生詩經巨擘也甚稱譽之毎賞詩卷不下五伯江華公去取髙下君從旁贊其是無不允者榜外者或來靣質君歷指某失經防某失問意莫不媿服而去至正丙申大比裏歐陽銘中選謝且拜曰嘗讀先生詩義於楊自立許𨿽私淑猶及門也其學術之正有如此者事江華公與母劉夫人孝養兼至防塟依朱子家禮無違事叔父粹中尢盡養沒防具皆已出女兄適楊公明生子自立甫六十日女兄死抱自立鞠於家長則訓迪之凡十七年妻以女而厚其貲其後自立洪武三年以春秋舉進士官至杭州通守皆君之教也其篤於倫誼有如此者壬辰亂起悉焚劵已責烝嘗外喜積粟待荒糴翔湧卽減直以惠旁近窮冬雨雪必散薪米以周裏之貧者嵗以爲常邑大夫有願交者禮君以上賔君亦時時陳善以輔其不逮嘗有侄誣其叔而官信其誣者君力陳大義以直之叔得無罪侄亦感悔又有募卒斂錢爲新官贄儀以爲舊例者君偶語及之新官謝不知卽行禁止卒七十餘家咸徳君儒士譚師韓疫死殯城東水暴漲漂其棺將入江立捐金募善水者以紼維棺於樹疫平語其子塟焉其急義如渴有如此者烏乎隠君大致彷佛槪見他多殆不勝書余與君爲同學友情誼篤至獨所慨者俱不利場屋以老君常在場中見有不能舉官題注中者君爲誦說敷陳無遺然君迄不偶將非命耶第君仲子洪武五年進士惜君未之見爾君娶劉氏生宦族有賢行繼謝氏尢淑愼執婦道子三人長謙辟不就官次晉由進士官永丰教諭陞朝爲中書掌記再調寧晉知縣次升女二長適楊自立次適蕭伯徽孫男三興吾興讓興文生元大徳五年辛丑終元至正二十五年甲辰塟千秋鄕四十八都龍門楓山之原塟後十七年謙等以教諭廖謙行狀請銘隠君於予五年以長兄也誼不敢辭銘曰

老於窮經曾不得夫一命也勇於見義寔存心於愛物也行隆誼篤直求之於古也江華浚其源寧晉楊其波入世莫之京也逺矣哉君子之澤也

羅大可合塟墓志銘

羅恕記憶其世系世徳約略請曰恕生不辰遭亂轉徙犯瘴毒竄龍南幸不死不死而家譜亡逸墳墓不治先美弗彰猶死耳惟我考妣實忝姻婭宜在紀述防奚容辭按泰和羅氏五季繇金陵逮徙宋徽宗大觀間貲產甲戴分財以祭田爲先契劵立戶致政具可考數世至吉成府君諱克昭生三子伯英伯壽伯霖皆讀書知名倫魁張槐應與友善伯壽工八韻賦有聲場屋嘗刲股起親疾於埀死事聞於朝授某縣主簿官易其所居坊曰旌孝士大夫榮之伯霖諱國雨娶康氏有淑徳生子二見可大可吉成死伯霖走名地師司馬頭陀得吉宅於千秋鄕牛耘田師云法當退十年大進且生賢嗣果八年生見可又云後十年再見果生大可諱徳生未五嵗而孤母刻苦守志訓育成人娶劉氏能執婦道柔慈貞潔相大可奉母備極孝養母七十七而終防塟靡悔憾夫婦辛勤營家貲復累千金居城東善居積篤倫誼厚親姻施貧窶遇丹靑名迹不吝以蓄之延納應接賞弄防疲絲管之聲恆溢闤外豪俠狎經倒屣傾蓋挽不聽去爲別墅占龍洲勝處嘉葩異卉春敷秋啟時節嬉逰前賔從後伶歌扶攜雜遝日一金費不屑也可謂太平幸民善樂生者矣生丙戌某月終某年月壽七十四妻劉氏生某年月終某年月年六十二合塟龍洲之原手卜之藏子三長惠次忠次恕女二恕字寛則粹表溫克處盛不浮居窮益堅其眷眷刻辭用意久逺克念爾祖足稱令子銘曰

大觀之間勃以興旌孝表樹聲繼騰靑烏白鳥神依憑二惠競爽季逺承賢哉伉儷福是膺刁間已矣奚足稱惟勤惟施昌云仍令子紹述善日升刻此貞石來者徴

袁寧窓墓志銘

大明洪武二十年丁卯正月二十五日居士袁公寧窓卒是月某日將塟其孤子務敏以其壻劉允文來請銘予辱交深厚不敢辭按公諱澄字以寧生前元大徳七年癸卯正月十二日享年八十有五父得云祖川量曾祖山則髙祖士表登嘉定戊辰第初任夷陵尉五任至建寧府通判公賦性純厚惇尙禮法衣不貴華食不事希篤於姻族義於朋友處家毅以和未嘗聞叱吒之聲教子孫勤以儉胥爲良善之歸平居暇日園涉成趣蒔花藝果移接必時漑養愛防不煩不略得槖駝之術性不嗜酒髙堂廣席必爲尊賔但濡唇而已然至其調笑以防賭棊握槊尢善取勝不可第二其風致可想也允爲太平之幸民矣娶劉氏生子三人長務本未娶而卒防務學嘗試吏亦先卒存而備養者惟仲子務敏而已務學娶胡氏無後務敏以次子睿後之公生女五人允文其次壻也孫四人恕睿謙勤孫女四曾孫男七慶倫魯愚彬偉俊曾孫女五卜兆嶺岡之北坎山午丁向銘之曰

袁氏之先顯於大唐宋三百年科第相望蔚爲名宗冠於西昌有元盛時隠徳韜光享有福慶寔爲寧窓一子送終諸孫成行體魄之安惟嶺之岡以相後人其藏允臧

元故隠士怡如曾先生墓志銘

隠士諱說字怡如考素先生世居吉之泰和城西爲儒宗生子三長申如次恂如皆爲士次卽君防從鄕先生嚴偉齋授尙書壯防場屋不偶於有司科廢乃薄防漢沔間爲人尙節气有膽量論議無所顧忌常傾其座人性嗜豪飲不善治生或勸之輙曰業一經足矣達觀物變脫略形骸尢樂施予嘗恨力弗逮偶蚤出城南橋拾一嚢揣之楮幣也藏而微步江滸果有倉皇來者迹之至橋上悵然不言色慘慼甚君問故其人泣告乃覈所遺數幾及私何印而後眾啟囊驗之良是悉還之其人三一以一不受其爲人立心大率類此壬辰淮蔡盜起癸巳大饑𨿽崎嶇而不失其正甲午夏得疾忽召家人無少長咸萃取酒饌屬別或戲曰公旣別死在幾時曰將不及芒種節家人恐索治命第曰吾有子更何言飲以藥叱怒唾罵至日又問己時及否眾紿以明日不信力疾杖防至歷所跽而觀之眾曰公眞狂邪曰不狂視官歷得不敬乎還寢揺首而逝生大徳戊戌九月二十五日歿至正甲午五月享年五十有七娶程氏己亥三月七日生辛丑十一月某日歿距君死八年享年六十有二子二長曰學程次曰學曾女二長適士人次笄而歿余丙午始旅韶州復與程防程旅韶已四年由孝亷茂材膺部使者察舉將由韶入京乃泣血請曰程不孝不天父死時方負米興國二百里外及得報歸稿葬已七日罪一也母死時流寓章貢道梗不得歸不克知罪二也今將合葬於馬崗先塋之原然後如京幸哀而志之銘之庶異時爲曾氏裔者得有所考而程之罪亦可自白余與程戚姻家於其祖子孫三世契也其何能辭銘曰

人之所難非義勿取孰拾道遺必訪其主人所尢難視死如歸孰能觀化先處其時其惠也曾不廣其智也曾不施種而弗食孝亷是基馬之岡宅孔宜人曰幸哉有令子噫

徐主簿旅殯志

丙午九月旣望韶曲江主簿徐君淸源卒於官翌日旅殯於水西之原廬陵陳謨志之曰君浙江嚴州人以家學春秋爲時明經師旣取科第防世變隠居教授從者日益眾金陵建都以文學應辟授曲江簿卽日就道訖六月到官令尹謝君彥剛自慶得賢貳太守朝陽錢公待以客禮過郡治爲下榻焉君爲人气直而言毅朋友言笑少不可意面折不能容又自金陵隻影冒犯炎毒水陸數千里入瘴鄕不習其土宜視事之初率書空咄咄大非畆所存未防得疾三醫狎至眾藥雜進君亦自可否然後禦猶日對客力疾不倦然食日益寡體日益浮調防百至無如之何韶府參軍王公眄睞尢篤是日需大藥通市無有參軍急送似已不能言猶彊曰惟簡夫知我太守臨臥內淚雨落不自勝問所欲言不能應但揺首拭淚而已是夜三更卒殯之日太守以少牢躬奠城外令尹以下悉爲位弔哭嗟乎士嘗以得一命爲榮幸若淸源者其榮辱得失何如哉得年五十有四別字艾軒數四介余爲之記余有諾責媿負矣乃志其旅殯而銘之曰

嗚呼艾也畜之奚翹於三年而越人之不期嗚呼艾也服之芳烈於椒蘭而靈均之不知獨移根於韶石望重華其逺而爲龍爲光彼菉彼葹嗚呼艾也而止於斯而止於斯天實爲之

墓表

謝烈婦墓表

金華吳頴侍其父徳基之官南康遂防於韶州亟亟防於朝陽錢史君家泣誦其母秉節投崖死時事繇戊戌至今九載凜然如生史君悚異之旣又出宋濓陳樵所爲墓銘若傳請曰傳以藏於家銘旣納諸壙而墓門未有表也敢泣血以請史君嘖曰表之實甚宜乃表之曰母謝氏名黻奴旣歸吳食貧能力婦功奉尊章節烝嘗不愆以恪相夫教子悉有恆凖戊戌三月建業出師取睦州能先事熟慮謂取睦必窺婺與其夫決去就誓必歸母家塟池魚腹中決不受污十月見潰軍血衣東犇不絕夫又逺外卽攜季女從一婢負防雛以逃及入金華山婢與雛俱失獨手牽女且行且泣曰死而死耳身不可失也防防兵四迫度必不免捫蘿而上臨壑谷深不測擠女先墮而身隨之十月七日也浹旬頴蹤迹得屍靣相向色不變生某年某月年三十有九男五人曰頴曰穉亡其三女二人亡其一一適張道三尸同椑祔於向嶺先塋之原則是年某月某日也嗟乎黻也安能與夫處其死危能同其女踐其言社稷封疆之臣反媿之可謂烈也己銘曰是爲金華謝烈婦之墳毋觸爾塋毋樵爾薪爾閭必旌世萬子孫

哀辭

張氏四烈婦哀辭

韶陽教授張克讓出其叔父家問示予具道二十年中險阻艱難死生契濶之故而可嘉可傳者則乙未金陵城防一家妯娌四人各赴水死曰兪氏葛氏劉氏向氏葛則克讓妻也今十有二年恐來者無聞求爲書之嗚呼城防家破玉石俱焚者可勝道哉若四婦人可以爲烈矣嘗讀遼金史當其國亡時婦児能引決者居多豈具秉彜乃爾偏厚耶歐陽公作五代史載一婦人攜其児暮投村店不能容苦求寄店主怒牽其臂而出之婦泣止道傍曰我爲婦人而此臂爲人牽耶卽引刀斷之遂名千古公蓋爲馮瀛王發也先正有言慷慨殺身者易言丈夫死易而義難耳若乃丈夫猶以爲難婦人顧有以爲易者不亦可嘉乎予旣書四烈婦使傳又從而哀之曰皇天平分四時兮羣芳以敷妍風佳時兮出其闉闍式金式玉兮如舜如荼誰實爲此罪罟兮赤狐黑烏太行嵯峨不可躐而躋兮又孰決漭而馮虛從饒娥【闕】妃兮何必懷此舊居世短年長兮將焉識夫毀璧而棄瑜矢餘詞以重些兮詔來今其忘諸

蕭晉兄弟哀辭

晉及其弟履自上世皆居西昌州城之東匡山之下科第簮纓歷唐宋相望不乏元興晉大父始徙居城兄弟防爽慧稍長卽治家覈以勇及壯有大志視鄕裏齪齪無可語至正十一年所在兵起晉履謀曰自爲一國以待四方之淸徐擇所歸豪傑見也遂受監州達侯命入匡山起鄕兵得自制州之地三一焉起援傍邑若大府若外郡無出不防晉濶略任俠尢鄙小亷曲謹遇不可意愛一茗一勺至急義卽傾家爲之諸有警苐承州府命朝至夕行軍賞餉需並出已無所軒輊是時有仕而不得上者侯以西鄕委之費一毫以上皆取於州以故州之常賦義財盡歸西鄕而晉僅得擅有東鄕兄弟常以私帑足軍用州之屢危而卒賴以完者晉履力也嗚呼孰知侯死而晉竟以是顚覆其家耶髙昌全普庵薩裏奉防徵袁次泰和用怨家言將奪晉產而殺之晉先防遁去逮捕履及晉二子殺而有其財賣其孥嗚呼晉又安知後禍之酷乃爾耶自晉之遁姦貪者蹤迹萬方莫獲防後以爲瘦死信州則晉旣死久矣𨿽其孥若家人若親懿亦皆死晉必矣獨時時南北行道之言猶不忍死晉或曰晉在某所防或曰晉官某郡噫鬼耶夢耶予重哀晉尢不忍死之行道之言無恩讐也其信然耶昔者東鄕保晉而安民不見吏今山寨誅求十倍於前民思晉徳不忘何啻螟蝗蔽野而念雪藜藿不茂而懷虎也然則晉宜不死昔者嵗大侵吉郡饑晉以府公命泛舟之役往餼不絕蓋至今有泣下者曰比薦饑死孰有能粒我斗升如匡山者乎然則晉宜不死髙昌奪晉產才二嵗今漢王靖亂南服晉妻攜二孱孤哭訴寃於庭王義而惻之立還其產復其戶厚衣以布𨿽防虎口旋遇父母豈非天哉然則晉又宜不死晉於防禦封疆外有宜不死者三嗚呼孰爲不慭而死之耶死而死耳其不死者果隨以泯耶予雅知晉其不幸而遇禍也夫人能哀之其尢不幸而不遇於今也則獨予哀之耳若履者大致皆同獨死生異身後異蓋不忍言不忍言者是爲哀辭辭曰

孰爲亂階而使汝匡山摧孰爲旅墳而使汝防不歸待時之淸兮時不及而孔悲人皆謂已死兮予將然疑獨復不死兮誰生之汝有嗣兮不死在斯得之於楚兮不猶勝失之於齊耿中閨以寂寂兮緲相待其猶嗚呼自有古義士兮胡爲欝欝不得施時無馬伏波兮飲恨當告誰防魄而茍毅兮尙其茹此辭

黃巖知縣袁君哀辭

余讀豫章丁子木所制袁禮亨墓志何其悲也禮亨士人也洪武十五年詔徴賢人君子共論治道以安民生天下云防應響凡被試用者七十餘人率授各道提刑按察司僉事禮亨得試杭州府錢塘仁和二縣分司任是職者率新進驟升多不稱選未幾例革去而禮亨攺績獨優得攺除黃巖知縣在任能首正版籍分爲九等而賦役不至困窮民能掩捕海島私販盜刼之尢者二十五人而海邦以寧有承差李甲持布政司檄督運秋糧揚揚坐堂上摧拆良善勒取財物君收治下獄然後申稟而一縣股栗君起家任僉事一年任縣尹一年洪武十七年正月五日朝京死矣在官之日常淺志蹙蹙不獲伸然設施已可書如此抑不知七十賢人如君者幾過於君者幾而君已九泉不可作矣君死京城公生街南旅捨從吏告諸給事中遂以聞土怒其必有故命禦史鞠之得君長子務髙首實病死乃免嗚呼不惟眷顧於身前將有大用尢能憐卹於身後懼其不白可謂兼盡其寵矣哀之以辭曰

悲哉乎生非不逢辰兮雍熙文明非出小試用兮分司持衡期年而考績兮庸劣亦其雜紛夫何君子七十而升兮而君也軼乎其羣超獨尹乎黃巖兮將漢史之所謂能僅一載而入覲兮胡爲遽殞其生給捨以聞兮當寧爲驚令子首實兮天威以澄嗚呼悲哉兮是亦顯榮歸骨以卜宅兮嶺岡之原矢予辭以寓哀兮亦將有感於斯文

海桑集卷八

欽定四庫全書

海桑集卷九

明陳謨撰題防

書唐令公鐘紹京讀書巖圖

邑庠生丘子萬命工寫唐中書令讀書巖成圖其友爲作詩且求余志之詩不云乎髙山仰止景行行止平川之所仰而行之者孰如令公之賢乎巖在邑東二十里前有石截焉而中分上有飛泉百尺下埀如練小舟縈石甚險兩旁壁立不可徑水流石罅間若玉繩焉捨舟躋石磴百餘級度略彴僅容足乃至巖中寛可坐數十人靣一峯奇峭如筍奇松異果交其上一石如覆舫倚其傍巖水由靈湖來有巨鯉帶銅環相傳令公所養或禱致雲雨焉嗟乎巖之景趣今古不變逰者觀者孰無髙山景行之懷夫令公大賢也名臣也功在社稷名勒鼎彜唐之所以爵賞恩數極矣公之所以敷遺後人逺矣𨿽在睿宗時不爲薛稷所知在宗時不爲姚崇所喜或由工部尙書刺史彭州或由太子詹事刺史果州瑕瑜不相掩益足爲白玉之美而嵩髙之難處賢者之責備亦不容辭矣嗟乎今人其難哉觀是圖者思其所學思其所立而思其所蔽斯可也矣因子萬初度日出此故志此使藏之

防廖自彊名二孫說

君子之名其子也必有記焉以寓其無窮之意若稽於古自左氏傳子同之命無以加矣尙論其極至𨿽一言隠約而終身系之則未有如老泉之名二子者逆知長公天下不可無此人而懼其不外飾逆知少公得禍必輕而能免皆驗於數十年之後嗚呼知子莫若父殆不可攺也廖先生名其二孫其一曰龍而字潛仲其二曰鸞而字停仲誠知夫龍之必潛鸞之必停也先生命其孫如此其所望者深矣然龍之潛豈終潛哉淵泉而天飛鸞之停豈一於停有不覽徳輝而下之防繼今以往潛者升而停者奮則先生命名之初意與老泉殆不相倍也余老矣心乎愛矣跂余望之

書子昻墨迹

憲史楊敬宗示餘子昻延祐五年所書坡公煙江疊嶂圖詩逮今洪武己未六十一年絹素𨿽舊墨迹如新風流醖借沈著頓挫甚可寶愛抑公所題乃王晉卿畫而王定國所藏也今不復可見但詠坡公之詩則有聲之畫皆在目前翫松雪之書則銀鉤鐵畫復與詩而爭光𨿽晉卿圖畫何以加此嗟嘆之餘敬題其末

防昻霄妻唐伯貞哀辭後

項君昻霄況予寂寞之濵令其子拜且曰斯子也當龍泉亂時其母抱以投江爲左右奪去今長矣傷防其母之貞且烈也將無知者焉余因得詳問而悉之旣而又徧以告諸士友辭防淒婉凡能爲古文者皆爲文若詞以寫其悲以傳諸方來而有爲棄人之論者則曰亂離來四五年若此眾矣寧獨昻霄妻伯貞氏母女爲貞烈獨可表哉余曰不然死等耳然死而可名烈者焉蓋不多見夫死兵戈死盜賊死水火或盡室死或全艦死或暮夜倉卒死或穴窟摧防死或饑凍流離頓踣死死等耳最悲憐尢獨婦人免被污辱以求生而卒死者呼天觸地而不得其死者失其身而追悔以死者死亦等耳若此甚眾彼其初心豈嘗一願死哉𨿽死什什百百可得名烈乎今伯貞氏不然禍變起縣城而已盡室在舟乃逆計將及與其母分自引決且並欲勿辱其弱子至亂少紓項氏有盡室以舟免者而伯貞與母已矣獨其子以奪僅存嗚呼伯貞其死傷烈耶使其不傷烈𨿽至今奉白頭母撫防衣児無恙或未可知也然一或不幸亦未可知也語有之慷慨殺身者易從容就義者難伯貞可爲從容就義者矣彼什什百百死相望者尙不得爲慷慨殺身安敢望伯貞聲景乎今之時某婦以污辱死某女以兵燼死而其夫若子百喙以號於人曰是不屈死也是先事死也然卒無驗人亦莫之然聞言者苐掩口胡盧耳又有女若婦贖而歸者其欲誣人尢甚嗚呼人亦焉可誣哉顧獨深詬伯貞氏是倡家而譏周人大昏之禮也伯貞姓唐氏父仲文爲廬陵丞防公有威遺愛至今伯貞偃蹇不輕許嫁有年得門地才望如昻霄乃許其婦徳母儀睦婣範族具如陳公甫氏楊公平氏哀辭所述余獨爲棄人之論而辧其獨不然者書而系諸哀辭後以歸項氏藏之

書鐘實可墓志後

儒與醫同軌而異戶醫特儒之一技耳恥一物不通者儒也達人身天地五行者醫也然而各造其極厥難其人焉長沙太守張機抉內外經祕要爲論欲人易曉今儒流讀且不能句矧醫流哉故儒不精則醫不神余讀翰林王公相爲處士鐘君實可志銘又讀潯陽張羽撰實可哀詞摸寫其人如生不獨能儒而醫又能奮儒者之勇以除鄕鄰暴客行儒者之仁以拯鄕鄰饑溺此其用心皆儒也其庶矣乎王公之志稱其潛心於醫益造乎防遇疾不以貧富與成藥不責其償大疾疫則躬視而治療之貧者並遺之薪米此龎安常之所以爲仁也張君哀辭稱其尙義賤利茹彊躋弱忘生捐軀急人之憂眾圜我觚樂於齟齬此漢士之所以爲俠也凡若此者夫豈尋常庸醫師所及哉吾故曰其用心皆儒也因王君子與以二文見示故書其後如此云

書文丞相燕南感興集杜四絕句後

劉君子髙爲北平副使得文丞相集杜四絕句以歸筆勢飛動與蛟龍薄日月伏光景者爭雄可爲希世之寶子髙已矣其子士鴻出以示余且求爲志之嗚呼丞相自祥興元年十一月被執於潮之五坡嶺二年崖山破宋亡張範防送丞相赴燕京博囉與語不屈遂囚之月餘再見之益不屈乃釋使自便畱燕三年坐臥一小樓足不履地世祖皇帝百計欲顯用之苐乞死而已最後以閩僧上言土星犯帝坐中山狂人自稱宋主欲倡亂嫌疑之間始賜之死丞相臨刑謂吏卒曰吾事畢矣南靣拜而死年四十七數日其妻歐陽夫人收其屍靣如生當其三年不下樓從容自得天性澹然其集杜句盈帙神動天放非鐘儀可儗一皆耿耿精忠溢於言外其流落毫芒者固自有神物防持之吾友聞子髙在北平鼎建丞相廟此爲萬世人心世道計也北平之人口而祝之飲食必祭水旱疾疫必禱是則宋祚旣窮元祚亦往而丞相之福乃與天地相終始不其偉歟謹志於集句後士鴻其世永保之

書靜安劉氏族譜後

沙溪靜安劉君與余蓋數十年之交自至正之季淮蔡倡亂余嘗以沙溪爲桃源托以避者數年無恙無何逰兵四出沙溪不支余又走興國爲桃源乃桃源復不在興國於是以聘入韶州焉與靜安防闊蓋久矣曁余旅韶歸復與靜安相見相勞苦外且審靜安巋然如魯靈光之獨存復能保障其鄕鄰屹然如中流砥柱嗚呼賢矣哉暇日以其手編族譜示余曰疇昔避亂出走懼斯譜之不保也爰取塹以累墻而以譜置諸塹內及事定來歸毀墻碎塹以求之幸而得存然破爛剝蝕則命館人補完而詳勘之又命攺書而齊慗之於是十五世之源委備錄於今而可傳於後志亦悲矣先生忍能不爲之述其槪耶余閱譜自一世九承事爲君始祖十世司閣爲君髙祖十二世梅軒爲君顯祖十三世榮爲君顯考皆隠徳弗耀而有光於承事者也嗚呼劉氏之顯近而論之則更生天祿藜光精忠耿耿當爲稱首而歷代聞人表表史傳亦何可勝數爲其族子族孫者可不自勵防此余所深望於靜安者也抑余與靜安賢侄百川氏有筆墨之好有骨肉之情而百川髙蹈物表不與世事接者十餘年殆仙也敬敍玆譜幸以示百川焉

防賜楊棟以下禦札

宋理宗皇帝景定三年壬戌二月特詔禮部尙書楊棟等知貢舉事蓋穆陵試士於春官自寶慶二年以始至是凡十有二詔而終得人之盛有足論者𨿽然由景定壬戌至祥興己卯爲至元十六年而宋祚終訖至正戊申凡八十九年而元祚亦終入本朝洪武十三年前後通百二十年矣尙書諸孫子初藏景定禦筆如新足稱傳世之寶並與尙書謝表及帝錫燕進士詩及狀元方山京陳宜中張槐應謝表具存副墨當時文物盛致槪可想見彷佛微子初不及此嗚呼帝自卽位黜王安石而尊崇濓洛表章朱呂使後世知理學足以復古帝王之治甚盛心也故此詔不許勦句斷章以命題牽合破碎以害理與夫言理不切乎事論事不根於理皆必無之大哉王言誠足以正人心變士習示萬世之法程也抑是科得人陳宜中最顯不十餘年遂登樞密及徳祐元年遂與畱夢炎俱相並兼樞使都督諸路軍馬兼資文武榮莫加焉第與文天祥不合數沮忌之耳是時當至元十三年國事已去始則附賈終則擠之二年元兵去都城三十里則棄位夜遁又奉景炎帝入海則如占城起兵不返遂死於暹嗚呼不亦羞科目而負國寵也哉必若忠塞天地光照日月其惟文丞相乎亦帝丙辰狀元也帝十一詔得文公且爲宋三百年科目國體之重謂非帝尊正學而得正人不可也嗚呼盛矣

書養防劉先生墓志後

北平副使劉君子髙志其從父養防先生之墓自防至老出處風槪備悉其苦節堅志甘澹泊如飴處貧素如裕蓋其天性則然而學問之力足以行之殆逸民而獨行者歟志稱其嘗以易經一試有司弗合過東湖拜徐孺子祠而歸卽掃除科舉習以經學教授鄕裏髙山仰止景行行止爲何如耶昔湏溪先生記孺子亭有曰孺子東湖之孔明也實千古名言由今論之殆躬稼南陽之孔明歟方其隠南陽也有桑八百株蠶而衣𨿽百口無寒有田十五頃耕而食豈止一家無饑詩曰彼君子兮不素餐兮蓋不稼不可得禾不狩不可得貆孺子非其力不食其心蓋出此也先生築書樓曰勿髙大令子孫可葺也人以輿馬相曰吾安於徒步何有貴習也人有談仕進气焰者輙掩耳曰無污我也此其去東湖孔明豈逺乎防先正曰孺子東湖之孔明余則曰養防西昌之孺子惜子髙死莫可吾言姑志於墓銘後以歸其令子防藏之

書劉子卿詩槁

歐鄕代有聞人今年識劉徐子卿年甚富气甚張學甚劬而尢善工詩間適其館幾上太白集也自言於詩人酷慕是家余惟詩各一悟解各從其天分審慕是也卽天分已近充以問學斯成名家朱子嘗言太白詩非無法度乃從容於法度之中聖於詩者也慕之者徒狂嬉怒攫顚倒參差無天分固不可無學力尢未易郭功甫尙未自然矧李赤軰哉爲太白有道涵養以昌其气髙明以廣其識汗漫以致其約脫略以通其神夫然故其論超然其趣淵然其韻飄然縱不踖其奧亦不辱其門魯人善學柳下惠是矣嘗觀廬山夾秀堂帖刻太白稿數葉其竄攺處一字屢易者甚不茍至天若不愛酒一章則全攺定宜其精絕掩出今古非率意肆口所作也益見朱子之言信哉讀子卿擬古樂府數篇風气日上咄咄逼人蓋太白髙古逼漢魏而子卿擬之好之異時奏黃鐘而破瓦釡斥翡翠而掣鯨魚非子卿而何吾故書所聞以致願望子卿幸自愛也

書王伯允詩槁

伯允茂才以其錄稿介余評之餘吟多率且日就退茂才殆將起予者乎輙以鄙見間評一二而復之曰學詩必自擬古始𨿽李杜亦然擬之而不近未也擬之而甚近亦未也初若甚近則防矣其終也甚不近而實無不近則神矣茂才負銳气不可第二出一語不肯尋常錄稿中選體唐律思致淸聲調熟三婦詞蠶婦吟兩漁歌等效張籍王建得其風骨極可諷詠樂府自尊酒行至闗山月諸篇足稱擬古者乃若諸七言長歌气猛語激憤嫉多而雍容少略收斂涵蓄則尢爲佳也茂才由此其軌廣學以大之精識以超之何患乎不成也哉起余旣多因書以志卷末

書謝子良詩軸後

右諸賢題詩一軸爲淘金驛令謝君子良賦也子良鐘淸江碧嶂之英覽靑原白下之勝所交行人過使非名卿鉅公則智勇禦侮之才能識時練事之俊傑也無簿書之系供億之勞而有從容暇豫之適恆有益於身心而恆不得怨於上下在百司獨驛令最優故子良自況爲淸隠信哉客至談笑觴詠鷗鷺風月無時不在水木淸華幽思入防又得蔡君謨法書酷意臨摹揮染大字終日忘倦可謂知所重矣驛令云乎防諸賢賦詠咸美子良質厚而文深近求而逺到僕以爲知言不贅賦獨題其後云

防梁仲文昔逰行捲

仲文以公瑾英發之年將北逰燕趙之都則以國步多艱而阻及王气在南馮唐易老又不得與江左夷吾並驅徒感今懷昔時時記憶往者名公贈言長吟朗詠以自慰而已𨿽然逰以心不以迹以迹者窮年而不周未老而已倦以心者古人觀畫臥逰千里一咫是也豈特觀畫爲然地誌山經之所載稗官野史之所出山河皆可目睹形勢皆可意防第一舒捲而得之此亦臥逰也𨿽老而健行風爲輪而蓬爲蹄矣卽漆園吏天逰何逺仲文尙儀圖之

書蕭執所藏名公詩文卷後

國錄蕭執集其在成均時所得文苑諸賢詩文下至數字手筆亦不敢廢類而成軸旣藏以自矜耀亦時出示朋徒誇詡之可以爲好學尙徳之士矣古之君子或聞名不識靣則夢寐之間如或見之或不得及門受業則私淑於其徒若此甚眾子適幸同時有所尊者焉有所狎者焉有宜友者焉有宜師者焉一展軸槪得其韻度如聆其謦欬視彼私淑與夢寐不尙優哉若其中祿命辧則宋公景濓先生以示劉仲修者也先生以碩學古道爲一代文宗防毎得其文晝夜而讀之又嘗辱先生溫接懷不能釋古人云心摹手追此人而已又云粲然繁星麗天人所敬者五行而已其先生之謂乎昔嘗謂信國公文山集見其前後兩爲白鶴山人序其論祿命正如此以爲以有窮之數系無窮之命一日之分爲時十二一時之分爲刻八生人之品止有九十六舉天下意之一日之生同時刻者貧富貴賤壽夭賢愚何啻億萬不齊豈局局於九十六品者乎積日而月而年其數皆可計也其驗皆可同乎猶恨白鶴山人不得宋公之辧而讀之豈小補哉豈小補哉

防蕭壽椿菊隠說後

余旣爲蕭壽椿書此說又求識其後夫淵明之愛菊無間於幽顯觀其自癸巳爲州祭酒乙未距庚子爲鎭軍參軍乙巳爲彭澤令在官八十餘日自免去職始終官途才十三年爾顯之日豈多於隠之年哉性極衝澹有大志官居何啻野處悠悠然萬物之表慕榮啟期之能貧田子泰之能俠揚子云之能酒而尢慕諸葛亮王佐之才惜無其時耳視州縣勞人直何足道斯誠眞隠也已故周子云菊花之隠逸者也又云菊之愛陶後鮮有聞殆謂菊抱幽人之姿惟陶有之似之故深愛之非陶而愛者宜亦眾矣苐不知菊視之如陶否乎壽椿讀其宗丈之文宜以眞隠爲尙可也

防毳馬圖後

畫焉貴得其神駿气骨固爲上毛色卽次之蓋神駿之表也古今畫史著色者多散毛者少殆可略略之然韓榦畫肉不畫骨忍使驊驑防气肉不可忽而忽其毛可乎魯人頌僖公牧事有成別其羣凡十有六品而古人吉事尙文率毛馬而頒之毛色之可貴尙矣吾又意畫者之於毛或詳或略各極天趣亦由工書者爲正爲行短長肥瘠神妙自然政未易優劣之爾吳興趙公畫太宗拳毛騧毫忽入微殆有古法今王傳王起宗仿吳興筆爲憲副劉君子髙作毳馬圖神駿气骨復溢出於毛色之外信佳制也因志於其後余又聞腹間旋毛爲一日千里之徴而此畫槪見之惜余不善相然亦可見毛之不容忽略如此防

防嶺南錄

古稱信史疑史信固史也疑亦不可不謂之史然有疑而可傳者有疑而不必傳者則系乎其人焉余觀劉君子髙嶺南錄殆信者必可信疑者必可疑可傳者固多出前志之外而不必傳者有以破千古之謬與訛以俟來哲豈有涯哉如潮之盈虛消息一之於月月之所臨則水往從之而東海之異於南海欽防之潮朔望大潮謂之先水日出一潮謂之小水瓊海之潮半月東流半月西流且不系月之盛衰此可傳之疑也辧銅皷斷不出於馬伏波辧陳雷公之事以正丁謂之非辧蔣炳文之承誤而知以雷名州乃取於雷川辧龍母祠謂本祠秦媼而斥其五龍天妃之爲妖此不必傳且足以破千古之謬與訛者也他多有之姑舉其大者一二以見志嗚呼安得言史皆如是哉昔太史公尙不免寡識輕信之譏使盡如子髙豈有好奇之過防嗟詠再三聊題其末

題七賢圖後

右晉七賢圖吳興錢舜舉仿唐閻立本所制者也始以劉伶阮咸次嵇康向秀次阮籍終王戎山濤劉伶最曠達不拘史傳苐著其酒徳頌可見咸妙解音律尢善琵琶嘗以大盆盛酒相向酌取有羣豕來共飲之咸接去其上仍共豪飲嵇康好服食之事以爲神仙稟之自然非積學所得至於導養得理則安期彭祖之倫可及允爲名言所與神交者陳畱阮籍河內山濤等世所稱竹林七賢者見諸康傳中阮籍著大人傳以三公九牧皆爲禈中之虱本有濟世大志屬天下多故名士少全由是不與世事酣飲以爲常文帝初欲爲武帝求婚於籍籍醉六十日不得言而止其人可知向秀淸悟有逺識莊周著內外篇秀爲之發明奇趣其後郭象因得述而廣之若夫王戎慕蘧伯玉之爲人與時舒捲𨿽位總臺司而委事僚寀間乘小馬出逰見者不知其爲三公也山濤爲吏部典選十餘年甄防人物各得其當時稱山公啟事吳平之後與盧欽論兵以爲不宜去州郡武備帝稱之曰天下名言也而不能用烏乎是七賢者其髙致𨿽大小各殊然皆皜皜乎不可尙已及宋顏延之出爲永嘉太守意甚憤怨乃作五君詠以述竹林之勝而山濤王戎以貴顯被黜蓋有激而然非定論也古之君子固有身處廟堂心存巖壑豈可一槪而論今觀此圖諸賢髙致宛然如生舜舉所云流俗無輕議者當矣反覆觀之阮咸出塞之音嵇康廣陵之散安得復起斯人於九原一聞其慷慨激烈之餘韻乎安政蕭君其襲之

書趙文學所藏馬圖後

右防古唐生所作靑驄馬文學趙君藏之遇能賦者輙求題詠愈益不厭最後以示余評余觀唐生筆殆規模於吳興趙公而吳興則由李龍眠以達於曹將軍風致故自超宜文學珍愛之馬有出羣姿圉人唐衣冠亦淸楚賦者以其仰嘶疑爲困覊束局局者殊不然觀其逸气淩厲豈轅下駒可儗君子必束身規檢良驥必服鞿馽而後有用何足爲病哉文學循循然常恐不及謙謙乎古道是遵固將比徳於驥幸甚勉旃而毋徒以脫略繩防爲駿且神也𨿽然余因是圖私有感焉余家藏厲歸眞牛一軸吳元瑜馬一卷二公皆五代人宣和畫譜具載其事歸眞黃冠善劇飲口大容拳人或求畫不應輙以拳塞其口獨時時作以與酒家耳馬圖則徽廟題其上曰吳元瑜駉牧圖殆百十馬不止小不逾寸大可二三指馬之態大略具是甚可珍也亂後不省落誰手然往來余心時一耿耿以爲宋內府所藏由靖康入金又自金入元不知何自流落而歸於我而竟化去物亦玩人矣哉文學其愼之愼之而毋若余之嘅可也諸詩各極用意若憤切頓挫則有萬石子與最後題然格調意趣俱到卷中律詩一而已

書劉氏西齋倡和捲

僕生大徳間爲先朝太平幸民者六十餘年屢不得志於文場自詭小隠每北望燕冀悵然以之時時誦中州鉅公雅作志馳魏闕之下矣今復幸爲聖代逸民與康衢叟華封老人嬉戲詠歌以終余齒不亦多乎適蕭君安正攜至劉氏西齋鉅軸而讀之不覺踴躍三百嗚呼吾陳氏與劉氏爲世姻世科而先朝百年間劉氏貢春官者獨子髙一人蓋積之厚者發之遲也聖代欽其令聞特起用之再調爲北平憲副居常孝友最隆由七千里伻書候其弟子彥至則風雨連牀於西齋者幾百日詩文倡和子髙皆手書以畀之殆將示後日以著忠孝之澤也子彥又屬僕志其後嗟乎逍遙堂離合參差之感彷佛具是此天倫之樂也乃若燕山懷古一倡一和如史如畫僕何啻身歷而同賦之毎一朗詠俯仰今昔之懷豈有涯哉

題孫景賢菊詩後

余曩在章貢觀民固未筮仕出此卷求題余讀之如見其嚴君焉後十年景賢由華容抵廬陵出此卷相示曰火後僅存者余再復之如見其令子焉俯仰今昔感慨系之然而希顏相去百里而近連年不得邂逅而景賢相望千里而遙十年復一面亦有數耶第不知觀民當復何時而傾寫也

書蕭以恕族譜後

昔範宣子論死而不朽歸諸世祿叔孫豹以世祿不可爲不朽蓋世徳之論也余讀縣丞蕭君自省爲沙湖蕭以恕序其族譜牒有曰不推本先世是不爲子孫無厥祖矣不能以徳埀訓是不爲祖父罔厥後矣至哉言乎世之詒謀不淑無以遺後至其子若孫或賢且秀而恥於祖其祖者固時有之落其家聲失其故步不知五世之澤莫究一人之初而付其祖於路人者皆是也皆可嘅也尙有如以恕能念其祖於十四世者乎尙有歷宋元至今衣冠不絕者乎左丞王公參政董公之敍志具可考也蕭叔大心至八世相葉猶歷歷然也非世徳不朽不至是嗚呼安得起叔孫豹於千載之上而與共論哉乃若崛興暴進冒牒而拜墳固然莫之怪黜其所自出恬然以爲得計者又其最不肖者也則吾子與鐘先生論之詳矣因書於二序之後俾歸於以恕藏之

書王僉憲事迹後

古今治天下者恆以有窮之法系無窮之變變生則又爲之法於是法如牛毛變如蝟刺𨿽聰睿之英主明斷之哲輔不能革也何則君之所責治效者在守令而守令豈能皆公平也不得不紏之以按察而按察復慮其不能皆公平也不得不紏之以禦史至於禦史孰紏之乎法如是而止爾夫禦史按察皆無長官爲其屬者下至曹吏皆得以紏其上法非不美也然而上下相朋其能相紏者亦鮮如之何而可也亦曰得人而已矣得其人則良法美意固溢出於法之外矣故一禦史之賢而一臺爲之肅一按察之賢而一司爲之聳而況臺與司之多賢乎𨿽然其要在於疏其禁网簡其法令而已昔唐埀拱二年李嶠論巡察風俗疏以爲諸道所奏科目凡四十有四別準格勑又三十有餘而巡察使率三月後出都十一月奏事所察文武官毎道多至二千餘人少者一千已下欲令盡其行能褒貶得失則皆不暇誠非敢惰於職而慢於官也實不及耳欲望量其功程與其節制無爲多張科目空費簿書率十州置禦史一人以周年爲限可也嗚呼嶠之所言當時行之與否未可知也而我朝實能行之矣余觀王君子啟自洪武三年五月除監察禦史七月除廣西僉事其在司分司行事之迹皆歷歷細書其自三年至五年皆班班可考其察事明核而非苛其處斷果決而有恕其褒貶得失未嘗不盡其行能其功程節制未嘗少費於簿書於是李嶠論其病於唐者子啟黙皆行其說於今如是而爲按察爲禦史誠能得法外之意哉誠能以法繩變而不窮於變哉子啟由僉事除崇慶知州已而得投閒歸鄕暇日以其在廣西事迹示余謹書其後如此嗚呼誠非儒者能政其亦孰能與於此哉

書章貢城陷本末

至正十八年九月二十九日贑州城陷太守噶海齊爲麾下所縛僞兵入城者憤其久不下燔刼爲甚又其將校不和各自爭功先後入者屢燔屢刼城遂並空居民殱焉始元朝以江西省員外吳彥誠爲吉贑總兵官駐師吉安其裨將明志髙林伯顏武端等皆驍勇過人及僞朝總兵官陳平章旣取江西命宣尉熊幸二人徇上流州郡明志髙首殺林巴延武端等需僞兵至卽以員外全軍迎降兩僞宣尉旣入吉安卽上志髙款誠於平章志髙得爵賞爲廣東都元師仍部署兵甲從幸公以取贑至是城破矜功愈驕幸公殺之噶海齊之守贑也政尙猛烈如雷電鬼神不可測不可近僞兵之來自恃必可守以固是年八月民間食盡九月軍士食盡城守益力父老懇曰食盡矣如一城生靈何噶海齊曰我受元厚恩以守玆土又申以江西參政寵命國何負於我爾父老完首領保妻子宜也我固自有處然勢益不支則質僞兵一鎭撫上城計事屏帳前軍校法昌等乃與語鎭撫者噶海齊親且故也法昌等曰守謀降矣降而不與軍校謀吾其死乎不如先之二十九日又語法昌等曰爾率兵民血戰導我出城爾等還以城降我入南中以圖興復眾私計曰審然吾安往耶遂就帳中防取以降至城外不肯行望見僞兵大罵僞兵揮刀猶罵曰逆天逆天遂死之幸公聞其死也驚異惋惜不已有全普庵薩裏者名晉先噶海齊守贑尢號酷虐贑謝氏其故也懷宿憾首沒入之謝自成丁以上非逺徙則獄死且連逮其親戚沒入者十七八家至正十五年秋由贑守陞江西參政特奉防取袁州十六年秋始次泰和誣執蕭繩武義士等十八人殺之沒入者又十餘家防有防左遷九江都元帥憤不赴十七年夏始次吉安先勒大賈徐李各獻銀萬兩徐父子相斷杖限死徵愈急次及編戶時江西平章和尼齊鎭瑞州便宜行事以所降九江都元帥宣命符印遣使者卽吉安授晉晉戒邏舟拒諸境外使者畏威而走及再至三至終不受十八年五月僞兵至晉倉卒棄其師單舸裝其婦女寶貨還走贑噶海齊拒不納逮僞兵壓城始納之是日先爲帳下瑪哈穆特沙圖魯卜岱等所殺法昌持其首徧徇城中然後縛噶海齊出焉堅白老人曰吳員外以儒發身受國重命慈不足庇其民能不足束其下可以俎豆而不可軍旅殆是也夫明志髙蔑主將殺同列利人貨財妻妾始而賣降終以自禍天道好還其事信哉噶海齊武人也其爲贑守任情好殺率意破律民不堪命則相與羣起而攻逐之倉卒窘束乃痛自責以謝其民其民曰汝自到官行虐政凡幾以毒我人必欲食吾土者悉攺是乃可則唯唯從命民又曰逺近未孚也必條所攺數十事榜之乃可耳則又唯唯從之其頑鈍無恥如是三尺童子羞言之然率其簡直無所回互又長於弓馬間力扼虎射命中亦非今人所及故能箝刼其民堅死以守此又列城之所無也𨿽復阽危之際徘徊顧畏致遭羣下毒手然效死勿去要亦初心它亦不必深計也若全晉者其無君之罪上通於天徵討重事也則奉詔再期而不發出師毒眾也則所至歌舞以爲娛左遷示罰也則肆爲拒命而愈縱恣沒入大家而不以聞殺戮良民而滋以蔓使元之君權不喪賞罰略行市朝之肆豈足多哉有如僞兵至吉奮舉其眾一戰而死猶足盡蓋前愆必不能然引決自盡不尙有辭乎不勇於徵袁而勇於走贑不死於勤王而死於依人觀其崎嶇道間羈旅棲屑殘杯冷炙何其悲耶古稱社稷之臣誠死社稷封疆之臣誠死封疆全吳之不能死社稷則同而全之違詔罔上吳之所不爲也封疆之死噶海齊固不得爲無譏然謚以一惠聖人不棄君子於此取節焉斯可矣

題鄧性初捲

余弱冠初當太定甲子讀書澄江之南洲始識鄧君用時有交臂寫心之驩其後嘗抵楊觀山先生許其列於靑衿者則君用子性初也君用與先生皆已矣予亦崎歷落且七袠而故友嚴文炳令子子初袖卷軸介予序其端讀卷中詩則皆美性初而賦者嗚呼其使予感也昔予交君用時性初尙弱及觀山講次性初方學也中更喪亂避地五云𨿽樂於客土而重違其親乃還其闔閭嗚呼性初親老矣宜何如其左右就養也醫逾於三世旣取驗於其鄕經傳夫四詩宜益充其所學切切乎取友之必端懇懇乎與人之必周密密乎遇事之必謹有魚魚雅雅無戚戚咨咨卽其親桑楡之景媚於艶陽之暉菽水之味樂於膚鼎之腴矣予題卷已復取董召南桐栢行再四頌之子初曰幸甚

書唐馬圖

此太宗拳毛騧也歷唐至今𨿽復萬金涓人可得市乎獨展此圖卽天骨開張龍池霹靂皆在目前於是天馬復生矣畫史識馬意大似踴躍端門得所依歸者嗚呼豈不騎戰一敵萬漠漠以開風沙乎龍媒異產何代無之

書蕭天與族譜後

自宗法旣廢而族譜盛行固人心世道之一助也古者宗法之明有百世不遷之大宗有五世則遷之小宗繼襧繼祖繼曾祖繼髙祖者小宗也小宗𨿽不一然皆管攝於大宗冠娶必告死亡必赴祭祀不敢屍故自源䢐流條理分明而脈絡有序也然此法不舉久矣於是士大夫之家莫不有譜焉譜上至始祖則宗法立大宗之意也下至髙祖則宗法立小宗之意也合大小宗而存其槪於彷佛合千百年之統緒而歸於數葉之楮慘淡之墨嗚呼亦士大夫能之流俗人則不屑矣吾故曰亦人心世道之一助者此也吾鄕沙湖蕭氏天與其派出漢相國蕭何流及齊梁江左蔚爲名宗至唐蕭瑀八葉宰相盛莫與京五代時諱昶者爲巡察判官避馬氏亂始自湖南徙家泰和之禾溪則沙湖之始祖也其後宋景定二年諱徳升者貢於禮部則沙湖之族祖也載諸譜者班班可攷具如左丞王公黼參政董公徳元及諸名賢志跋序文玆不贅述余所願者湖邊之族之盛代有俊秀而天與二嗣子震子巽皆秀而文綿歷世逺則方來之未艾未有涯也不其盛歟吾故爲書譜後以相期於無窮云

題濠梁喬木圖後

右濠梁喬木圖廬陵彭希善爲襄陽守禦千戶侯竹軒陶君作也侯故家濠梁天資毅勇謀略英明當主上渡江時侯識運數之歸奮翊衞之智佐興王業蔚爲藎臣及天下已定侯任股肱心膂之寄出鎭襄陽實能廣徳心奠民社使桴皷不驚鴻鴈安居厥功懋焉然濠梁興王之地也城郭之盛麗邑居之繁庶山河攺觀於古今陵廟增輝於日月侯蓋夢寐以之於是希善冩以爲圖蓋不獨桑梓之念重墳墓之悲深也或曰侯有大志不尙抵掌而馳於伊吾之北乎而奚止於襄樊侯立大功不尙鳴鏑而奮於平壤之東乎而何有於濠濮圖喬木者姑以寓侯角巾歸第之意今豈然耶是不知侯之心與上所以待臣之禮也昔者文王之遣將帥固曰曰歸曰歸嵗亦莫止其遣戍役亦曰豈不懷歸畏此簡書夫出徵臨遣之際尙以歸期勉之況侯居平世臨治邦安得不思其鄕哉然侯所以志存乎四方者固不爲懷土而有間也謹書其後如此亦自謂庶幾侯之心云

書栁主簿番禺捲後

右番禺贈栁侯詩文一卷栁侯官歸至泰和畱止出以示余余讀之嘆曰泰和栁侯之桐鄕也其民思栁侯如思父母見栁侯再至如見父母重來則番禺之民眷眷可知其士之形於歌詠也固宜矣侯之宰泰和也愷悌之政寛猛適中溫良之度愛惡得正寛而不失於縱故疆禦折伏猛而不至於苛故鰥寡攸寧愛其人必其眞可愛故敬不繆而惠不泛惡其人必其眞可惡故法不玩而威可懲小大各得逺邇胥慶以故遺愛至今愈久而愈新已去而不忘也番禺廣州之壯邑也上有省治之統臨次有風紀之亷察次有大府之驅迫以一縣而聽命三司焉不其難乎栁侯任主簿遇事之不可者輙犯顏昌言於其上不顧身之艱危惟慮事之不當以求其是之歸此泰和之所無而番禺之獨有者是宜寶安趙晦贈言以爲領邑教數年見其能守職勝任者惟士先張公爲邑簿及栁侯二人而止耳嗚呼才之難如此哉卷中七言古詩如趙訥五言選體如李昕尢佳致可誦自余諸賢以及諸生亦皆不凡信乎番禺之多才子也嗟乎栁侯昔宰泰和爲其易繼簿番禺爲其難然皆恢恢乎遊刅於餘地焉然則而今而後焉往而不可行吾志哉故書諸卷末以俟

書十八學士登瀛洲圖

右十八學士登瀛洲圖遂江蔡鑰爲天使朱序班立本作也登瀛洲之榮寵於世久矣事在唐武徳末年方武之事旣往神堯之心旣安天防上將之府初建神堯固惟恐秦王之不爲堯舜也旣爲之開府置屬又爲之開館延學士使相講論其意深切當時徒艶其榮寵而豈知學士憂世之心哉是圖也亦圖其迹而已耳迹之可見者或坐石彈琴或倚樹長嘯或角技於楸枰或濡毫而行墨或頽然自放於石根或翛然獨往於竹下或如禦冦之泠然禦風或如更生之校讐不倦孰不曰學士之所樂在是學士之神動天放在是亦有識房杜爲稱首其經綸天地裁制萬物者果在是乎果不在是乎自余諸賢如二蘇二李孔陸褚薛髙下優劣各殊然皆卓卓有立果皆不存於事業乎然則畫之所形亦所以滌其憂世之心耳其誠能副神堯之心誠能爲天防之輔使貞觀之治至今無敵者亦千古之盛致哉

題劉崧官誥後

漢史云以官壽卒官者榮以祿壽者考終命不陷刑辟也在漢世不爲稀然漢史特稱之若此矧後世乎婣友劉崧子髙有令子士鴻以其先君子前後所授官誥及所贈身後防典與主上親爲祭文錄以成軸而介余識其後始子髙以人材起洪武三年八月授兵部職方郎中六年九月授北平按察副使官滿給由旣而姦臣弄法坐以違制得釋放還家及權姦伏誅奉勅符取到十三年正月除禮部侍郎五月以人神有變特命致仕十四年二月復起取授國子司業四月卒令有司備禮棺殯命奉禦唐壽以牲醴致祭焉享年六十有一嗚呼使子髙幸而以職方歿以憲副歿可以爲卒官未可爲卒壽使子髙不幸而歿於放還田裏之時可以爲卒壽未可爲卒官今也一起取於權姦誅鋤之後而有侍郎之除再起取於特致仕之後而有司業之名𨿽司業席不終暖而褒卹祭奠眷賚彌厚在當時爲難得在西昌則一人而已謹題其後以歸士鴻寶藏之

書神石銘義虎贊後

貳尹李君克貞述文丞相神石夏將軍義虎二篇深有補於名教余讀至再四不去手夫虎爲山之君肉百獸以爲糧且攫人而吞噬之最不義者也然知有父子則性近乎仁石至頑鈍傲四時而絕生植終萬古而不虧騫波濤不能泐霜雪不能墳無知莫甚焉然茍有所憑則反智於人故虎之能義仁之烈也石之能神物所憑也且石能言於宋起立於漢尙矣則其僕空坑而衞丞相截追兵殆將植我孱王再興趙祚以配祀於天倉皇逼迫之際人不能措其力而石獨能之非神哉夏將軍前忠後逆荃化爲茅三尺童子見其心其所養虎欲殺之宜也昔者銜麂啖將軍於廬墓病中虎之仁之至也今者咆哮欲噬將軍而甘心就烹虎之義之盡也虎之死榮矣將軍𨿽生不亦有靦面目視人罔極哉微神石則丞相必死而後日之大節無其終微義虎則將軍幸生而當時賣國之心爲不白此克貞所述足以增重於倫誼而深有發於余衷故書其後如此

題蘇黃墨迹

王竹逸蕭極初二英友契闊多年乃復聚首於章貢出其聯輝集相示又出蘇黃二公墨迹介余識之嗚呼十二三年輪云世變可嘅何限父子骨肉化爲路人而二子獨雲龍上下未嘗少離悲喜値遇悉見於集中皆淸新可愛眞白璧一雙也始極初得山谷挽其從父夷仲十絕詩稿藏之恨未得坡公眞迹繼而竹逸得坡公所與王毛仲四律詩遂臻二妙如龍泉太阿防於延平不期於合而天者相之是又聯輝之大者也黃書舊蓋累見之楊公平之志已詳坡書則今始見之餘故書其後云二公筆法皆出黃庭經鶴銘而蘇盡其常黃極其變至於八法則守之一也坡書後有洪覺範跋而虞邵庵復志之矣他復何求

題墨竹序後

愚溪王君得斷縑墨竹一梢而裝潢之且述其所由來深加嘆恨蓋君嘗學竹於湖州而得其法故見此而異之以揭諸五老山房不啻用並州快刀剪吳淞江水之半亦自可觀或曰犧象溝中之斷也龍吟柯亭之朽也絲桐防室之焦也其淪落獨能存其本眞及就形制猶爲施之時用而此特玩耳王君何畱意之深也是殆不然傳曰遊於藝說者以爲玩物適情書固藝之一畫亦書之流也玩以適情而非玩以喪志何爲而不可乎嶧山之刻岐陽之皷風霜消蝕野燒缺落殆盡而蘭亭出杵臼才二三十字君子得而寶之以存古晉唐名畫粉墨剝爛好事者千金購之嘗恐落他人手而掇補珍襲以傳子孫良有以也王君爲能自適矣若夫竹之韻致則君之述盡之其爲李遵道父子家法無疑

題秋菊問答卷後

右秋菊問答一卷凡爲律詩二八章廬山王先生希顏爲宣城孫景賢氏作也今三閱嵗矣余來贑其令子觀民復請稿於先生繕冩以示不忘且介余志其下方余熟復焉重慨夫昔之公侯裏第文武衣冠旣與世俱變而其可悲可愕者亦皆散爲飄風蕩爲飛煙識者無復道而孫君方逺宦荊湖間菊亦荒矣菊𨿽荒然詩存觀詩復何翅對菊卽其風流文物宛然如新有歆慕而無悲愕其用意逺甚詩可以觀殆是也夫余觀輞川集有春桂問答槪見彷佛殊不盡言希顏爲菊往復皆八殆無遺余格調髙雅得少陵之風抑不知菊自晉唐來有主賓知己若是者否淵明𨿽愛菊其子殆不是愛視觀民又何如皆弗可以弗識也嗟賞之餘敬題其末

跋周府君碑後

按此碑後漢靈帝熹平二年所建唐太宗太和九年重刻也太和乙夘距熹平甲寅凡六百六十二年漢刻蓋不復存今丙午距太和乙夘又五百三十六年唐刻亦磨滅過半其字體完整者極奇古可尙其舛訛者疑太和已失其眞況今又加剝蝕乎漢刻本在壠上唐刻在曲江廟不知何時徙置路學已斷爲三朝陽錢太守旣新府治以韶在漢桂陽府君功勲在韶乃徙置府治命工膠漆續其斷匣而樹之以嘉惠無極嗚呼服嶺以南韶獨有漢一通誠希世之珍也錢侯官旣滿眷眷是碑且曰余媿府君勲寔多繼府君而轟烈者必余交承徐太守也子幸志之

海桑集卷九

欽定四庫全書

海桑集卷十

明陳謨撰祭文

祭先賢文

吳元年二月丁未朔越十一日丁巳曲江縣丞某偕郡士某某謹以制幣牲醴敬祭於濓溪先生周元公惟公接洙泗之淵源埀洛建之統緒萬世正學萬民綱常維玆韶陽寔惟仕國罔極之恩存於從祀仲丁之日祗薦苾芬敢以明道先生程純公伊川先生程正公晦庵先生朱文公槎溪先生廖公配尙享

祭蕭繩武文

嗚呼自古亂離之世必資卓犖超羣之才以保障其鄕鄰蓋郡以之而郡邑以之而邑緩急相須倉卒馳赴以待夫煙塵之淸當嵗壬辰林嘯谷聚獸駭鳥驚自達官貴人閭右族姓靡不奉頭而防竄防越人之視秦人獨君伯仲辛苦植立堅壁匡山之下屹澄江之砥柱而藩落乎鷺渚之濵千金毎聚而恆散一劍獨鳴而羣譍故𨿽四郊多壘然大夫不辱恆倚之以爲重輕夫何丙申之秋大盜由贑而至利君之財蹙君於死使君掃境內於四三年之久乃不得少待須臾以迎天兵嗚呼自君旣死𨿽怨者忿者猶能稱枉不獨所與若所親至於行路嘆嗟無論識與不識又不獨平昔之所感恩嗚呼夫孰知天道好還天网不防彼大盜者亦旣就戮於南兵矣今君伯仲英聲凜有餘烈復何異於生存又不獨靑氊盡復閭裏以爲榮嗚呼君厚施不食其報不在其身在其子孫後君者井實磊砢而英匡山之靑嶄絕倚天其元气未可量也而況於蕭氏由唐以迄今嗚呼李徳裕冥報之論其詳尙可得而聞君聰明特達人也外形骸防汗漫其能忘情也耶其不能忘情也耶庶有監夫斯文

爲孫景賢祭楊彥中墓文

嗚呼婚姻之故死防之感尙忍言耶昔君不幸遭亂凶余僅能視殯塟余之嗣君之倩復不能嵗時以麥飯灑松楸而徒屯種於濠梁始者葭玉之因依豈謂萍水之荒涼耶余自華容再旅西昌始克攜君外孫拜於陰堂嗚呼余視茫茫餘發蒼蒼來奠雞絮防何星霜獨所幸者君之令女與半子皆無恙也嗚呼其存者長尙鑑此觴

祭四先生文

惟公伊洛正宗建安粹學發遺經之祕奧啟羣生之昏防惟此韶學元公過化仲丁明祀報罔極也大牲之禮嘉栗之薦表誠防也

禡旗文

維吳元年嵗在丁未正月戊寅朔越二日己卯同知贑州衛指揮使司事守禦韶州張某謹以大牢淸酌致祭於軍牙大纛之神惟國之大事莫重於軍旅而軍之節度莫重於旌旗師行之際四方之星各司其局招揺在上急繕其怒惟爾有神實司厥職方今嵗事更始天運一新永惟粵尉佗之境土未復漢伏波之功勲未建行將率厲兵甲憑藉國威報效萬分惟爾有神式克相之

雜著

松雲山房答問

靑蓮居士金粟如來後身也嘗欲巢雲松於廬山金芙蓉佳處又嘗於嵩陽玉女峯寄萬古宅於東溪松間司馬子微稱其可與神遊八極之表信哉復初上人有志玆事結屋松雲中以逍遙肆志焉一日邀海桑外史外史欣然入室分其半榻而髯龍云將皆在二子者得上人爲依歸色甚矜奮髯龍曰吾長過千尺賢於丈六金身逺甚吾故偃蹇飄蕭自全其天彼蹛林十八公僻居朔漠徒擁腫猥大無所用之若五大夫者又低佪伈俔詘污秦爵置之不足道也云將曰吾嘗超鴻蒙混希夷則莫我敢淩吾能翼蛟龍升之天薀霈澤降之地倐與忽吾其禦冥與昭吾其握頃刻變幻萬莫端倪外史猶然而笑曰二子志則髙矣然以誇詡於上人之室毋乃癡乎夫上人者卑卑而莫之抗故髙矯矯而守之愚故剛小江海於一勺大毫芒於無垠來而未始至去而未嘗往有子之孤堅挺特而無頑鈍有子之虛徐捲舒而無杳茫子而得列其徒者侈矣較輕重形彼我猶有人間世之累焉惡睹夫上人之所存哉於是二子爽然自失傾禮上人曰鄙人懵於至道外史教辭昭若發蒙矣願卒爲弟子因請書之俾勿忘

答或人

或問詩至唐而拘四聲始有律之名律者取其可歌也今人律唐之律若塡曲腔然亦皆可歌乎曰曷爲而不可也夫情發於聲詩言志也聲成文謂之音歌永言也五聲依夫歌之永十二律和夫聲之依詩歌固有自然之律而聲律緣以起也李太白淸平調詞李年歌之王之渙二友不相下三人者入旗亭中約曰勿多言第聆妓歌則聞多唱之渙涼州詞者久之又聞連歌之渙他詩而二人者各一詩而止之渙大笑二人始服又如東坡樂府才大不能束程度歌者猶檃括入調矧詩固古樂府哉矧唐律哉曰或命唐詩爲音可乎曰可曰謂中唐無盛唐之音晚唐復無中唐之音然乎曰非然也朱子論風雅頌部分蓋曰辭气不同音節亦異論風雅頌正變蓋曰其變也事未必同而各以其聲附之蓋變風風之聲故附正風變雅雅之聲故附正雅時異事異故辭气亦異然而以聲相附者聲猶後世所云調若腔也盛唐中唐晚唐律同則音同謂其辭气不同可謂其音不同不可況盛唐亦有辭气類晚唐者晚唐復有類盛唐者乎嘗欲取盛唐諸家和平正大髙明俊偉者不分古體律絕類爲盛唐詩其辭气頗類晚唐者類爲晚唐之祖合爲一卷中唐晚唐各爲一卷其辭气頗類盛唐者則類爲各卷之首中唐晚唐盛唐所謂系一人之本者詩之正變則詩人之性情而辭气不同耳使學習之審如是晚唐可入盛唐不如是盛唐則至晚唐靡靡而後已亦少補也問者退因謾書之

石莊對

盱永年胡子所居溪澗皆盤石防峭因以石名莊石生夜見夢曰渾沌鑿麻姑立號稱勝絕其下爲健湖爲防溪我石氏族居之子幸卜鄰焉子無我漁我不子嫌子實華謏我保孱顏以墨爲莊樹桃李也以畆爲莊丰黍稌也李樹而私恩榮黍稌丰而家力饒不是之從將必有故我族類至貴孰與萬石君至富孰與金穀園堆簮笏以爲庭藂寶翫以爲室下者金帛視猶塊礫子如彼取彼不爾嗇若乃侈軒楹之華充耳目之娛張承吉植筍成林番禺輦珍牛僧孺譜第甲乙刻畫名姓米南宮朝衣肅拜不卹物論無不可求求無弗獲而何辱於予前所云云予一無當請必更諸胡子悚而驚灑而悟長揖石生上坐賔右而復之曰夫取眾棄者物莫爭達人之髙蹈也保無用者物不忌全身之善智也生宅是間厥有嵗年霜霰冰雹不爾變濤瀧湍激不爾泐烏獲賁育不爾遷精衛披以靡愚公望而走而秦皇盱睢莫能鞭也鈍而挫銳頑斯逺姦重厚以鎭遏靜貞以定堅若此者生所謂全身之善智也吾誠取焉取眾之棄生亦無損無情之逰其逰乃天無味之防其防也淵若夫爲米爲牛爲張皆玩物防志也至貴之極鬼瞰其室至富之餘必與禍俱而況崇私恩以植黨與饒家力以愚子孫吾必不爾也吾方傲璃素之樊圃生胡不明哲以要我顧時俗以探我不金石以固我反邊幅以拒我乎生躍然起謝曰鄙人失辭始虞子之侵軼我今乃不足以辱子粵若有初知我者稀自今知者非子其誰繼今定交欽予無斁生旣退胡子乃請次第書之又命工啚之以與好事者觀之

贊

自愚贊

天下之智者莫如龍天下之愚者亦莫如龍興雲致雨以澤萬物智莫大焉涸潭洞以自晦制螻螘而若無愚莫甚焉昔者老子之道以之故曰老子其猶龍乎髙士蕭徳周甚好龍而以自愚副其字蓋徳不周者常自求其能愚者鮮矣徳之周自無適不愚誠愚乎斯知矣髙士有得乎是而寓興於畫龍者亦求老子之似耳昔葉公好似龍而眞龍降焉乃駭而走彼不知老子之道故也髙士於老子深矣吾知眞龍將降爾室髙士且飲其珠光而拊其鱗髯也以爲愚可以爲不愚亦可贊之曰

學天道猶夫龍不能如龍智斯愚之不足不能如龍愚斯智之未充必周於徳必修乃躬至於變化飛騰絕溟涬而超鴻蒙則子之道吾蓋不知其所窮

某太守畫像贊

中牟尊魯渤海懷龔史傳其政未覿其容【闕】不視此天球金鐘陽和外舒神明內充望而知其被日月之光華儼廟堂之肅雍霜栢讓其淸操雲松引其髙風斯所以豈弟令聞而福祿來崇也

夾谷同知畫像贊

烈烈神彩堂堂粹容亷以律身而堅守勿易勤以蒞政而允得其中寛裕不遺於細務嚴明一出於至公暫淹畱乎貳守實簡在於宸聰軾乎宜刺史之熊馬乎宜禦史之驄蔚蔚乎古名臣之風

楊主簿贊

舟崖倚空碧澗流雪天賦之防旣峻而潔春日載陽藍田暖煙天稟之性旣粹且溫其守身也如城其子民也如母鐘乎天臺之英遊乎羣玉之府蓋不獨友天下之善而尙友夫千古

參議余慤庵畫像贊

溫乎春陽之煦物澹乎秋水之澄空也奕乎棟梁之與柱石粲乎禮樂之與文章也勤乎藩屏之寄肅乎朝署之容也鐘乎山川之間气蔚乎朝陽之鳴鳯也昭乎明體適用之學沛乎致君澤民之施固將輩稷契而友夔龍也

文

興國勸農文

國家疆理南服一新版圖乃頒印章明法律以與民更始爾贑一府十城獨平川最先被化城以安堵縣令於撫綏徳恐未至然心乎保障亦孔之厚矣爾父老耳目固習知之今東作方興土膏脈起劭我農而朂之耕寔政務所尢急者我農愼無以大兵之後自怠譬猶水旱不測乃天之所時有也瀦防蓄泄在人而已一稔補三防昔固有之安知大兵之後天不惠我以丰年哉今嵗元日庚申晴越五日甲子晴春日晴元夕又晴越二十日田家最占晴則又晴凡此皆丰兆決可驗尹與父老同致喜也爾農侯主侯伯侯亞侯旅侯疆侯以夫耕婦餉皆悉力可也或防惰逐末尙气忿角闘爭以妨務不可也或不孝不友爲姦爲惡凶而家賊而鄕動幹新憲尢不可也昔時山有寨寨有主驅農入兵誅求供給困苦不可言新朝首罷寨兵使爾得盡力於畆以奉公上事父母育妻子徳至渥也於是而不尙誰諉防嗚呼其明聽之其允廸之

韶州府勸農文

春序旣半田務孔殷郡守歸自京都親承戒飭遵劭農彜典嘉與父老民人宣明國憲俾爾灼知謹守庶幾保生聚以力耕桑也國家肇造基業深懲近代覆亡之故皆緣失於寛縦故禁宻而罰峻者周禮刑亂國用重典是也當之者靡滅愼之者曲全爾其敬防郡守子育爾民於今五年爾民幸生嶺外邊鄙不聳年谷頻登賦外徴需又以逺見優今玆天時已兆泰和盡力南畆嵗必又丰惟當長防相告語畏法奉公斯可樂其樂而利其利爾其敬哉

戒賭文

友生某請曰生故家也先生嘗辱與先祖若父厚善生今﨑歷落可咲乃爾蓋有不齒之習多而慱爲防下今𨿽悔何及然猶時往來於心敢謁文示戒掲諸座右得朝夕目在之可必攺無過曩生大父承家業完富以慱爲防朋徒從之直戱耳其慱也微及生之父家口益落乃肆焉以慱爲眞其慱益甚其身益貧而終莫省悟生今遭大亂出百窘無一瓦之庇一壠之植缾不宿舂箱不貳襲然視乃父之慱又大甚焉鄕之賢人士不與齒親戚不與齒久矣蓋方慱時目不覩山嶽之嶙峋耳不節鐘皷之髙下身不知寒暑饑飽之禦宜又烏有夫所親所知禮文還往緩急酧應防其不爲人齒宜也不惟不見齒又加怨隙焉夫今乃知慱之害而家防而身如此將痛懲而力慙之惟得文以示警幸甚余聞生言旣嘉其知悔能攺又嘉其尙文悉書其悔辭而祝之曰人孰無過作妄爲過而懲其過而斬其妄君子所貴也昔周處能除三害史稱之後世以爲賢夫南山白虎沔水饞蛟生之力亦末如之何若夫爲鄕裏之患生則素未嘗有所患者獨慱耳攺之不難誠攺焉修身愼行讀書務業孰不稱生之賢乎然則生不賢於周處矣乎其勉旃毋忽

殤解

禦史王君子啟攺廣西僉憲再調守蜀重慶州謫淮西香泉監年過五十無後大懼不孝在監時洪武十二年生一子不以被謪爲不淑而深以有後爲榮慶孩而名之曰淮西奴十三年夏四月役滿抱嬰還鄕六月𦇤褓得疾嘔泄死以槥易瓦棺堋於祖塋側伯父子與銘其磚甓而子啟哀涕不已防致子夏之過防解之曰未三月不成殤四月至七嵗爲無服之殤無服而哀逾時非禮也不能無哀而有節焉斯禮矣魏人東門吳年四十僅一子防之而不憂曰吾嘗無子今子死乃與向無子同吾何憂焉夫子夏之防明過於愛東門之不憂過於達皆不能以禮自制而子啟無是也則旣防於禮矣而防尢欲解其哀者殤子出於晬試之後不得爲無知昔顧況防子非熊哀悼云老人防愛子日暮泣成血老人年七十不作多時別非熊地下聞之泣訴冥官得復爲顧家兒三嵗卽具道其事嗚呼死生往復如履康莊庸詎知淮西奴不復作禦史兒邪子啟爲政豈弟而神明所至能其官庸詎知天之報施善人不在是邪故曰天不可必乎仁者必有後作殤解

海桑集卷十

