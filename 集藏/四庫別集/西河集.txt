

欽定四庫全書

集部七

西河集

別集類六【國朝】提要

【臣】等謹案西河集一百九十卷

國朝毛奇齡撰奇齡著述之富甲於近代沒後其門人子侄編爲西河合集分經集史集文集雜著四部凡四百餘卷其史問以奇齡有遺命不付剞劂語見經問第五卷

景泰帝條下余亦不盡行於世此本爲康熙庚子其門人蔣樞所編但分經集文集二部經集凡五十種已別著錄文集凡二百三十四卷而防問一卷表一卷集課記一卷續哀江南賦一卷擬廣博詞連珠詞一卷皆有錄無書其中如王文成傳本二卷制科雜錄一卷後觀石錄一卷越語肯綮錄一卷何禦史孝子祠主復位錄一卷湘湖水利志三卷蕭山縣誌刋誤三卷杭志三詰三誤辧一卷天問補注一卷勝朝彤史拾遺記六卷武宗外紀一卷後鑑錄七卷韻學要指十一卷詩話八卷詞話二卷外附徐都講詩一卷本各自爲書今析出別著於錄其當編於集部者實文一百三十卷詞七卷詩五十三卷統計一百九十卷奇齡之文縱橫博辧傲睨一世與其經說相表裏不古不今自成一格不可以防尺求之然議論多所發明亦不可廢其詩又次於文不免傷於猥雜而要亦我用我法不屑隨人步趨固當以餘事觀之今亦並錄於末云乾隆四十四年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

西河集卷一

翰林院檢討毛奇齡撰

頌

平滇頌【有序】

自昔建武致治寵午姦兵貞觀升平髙羅畔命大抵殷憂啟聖閟毖成功𨿽極盛隆猶不乏潢池盜弄升陵竊發之變獨是阿一倡亂而天雄成徳綿蔓數世小波甫聚冦而應運化順環轉百出從未有鴟義撟防初逞卭僰犯顏逆節還擾江漢就其悖罔極之僭據而一敗荊湘再釁澧嶽繼殄黔蜀終絕昆詔數年之間�禍盡揃其敉寧耆定一若焫蓬沃炭飈奮霆擊桓桓虎旣迅且烈如今日者蓋

皇上神聖威武克詰無外四徵之奮超於前古較之殷宗之於鬼戎周季之於西落罙入三載退修十防尙有餘勇是以

廟堂之算奠之在中而師武臣之力擴之在外𨿽曰祖宗

社稷實式憑之要之

一人瞻言動在百里凡夫謐謀邃慮宵旰剸決眞有非子孫臣庻所易窺者蓋鑑之者宏而燭之者蚤也夫逆之佐命非有呂散之舊也其乞援來歸又未嘗有申包之泣溫生之痛也祗以孌嬖被略倉皇奔救鼷竄狼顧計無所復遂假

羽校以自資而僥幸成功苴茅滇土

寵畀親藩重緣外戚其爲非分亦巳久矣從來非分之福居之不祥況復豺豕爲心狠而易嬴初借林樾以蚺防而旣而私振其防髵以爲隴漢之得原可望蜀九錫之進不止卣鬯遂侈然自恣以致無所忌憚外竊旣久不受

中撤故量其不臣之心撤亦反不撤亦反撤之則反速而患小不撤則反遲而患大患小則拔之如犛毫而患大則撼之如丘山自然之理也故夫智者先事而謀愚者昧時而動夫昧時而動則彼逆之所以失者視此矣先事而謀則

我師之所以克者有在矣故夫小蠢初萌秦涼蜩應及乎旣煽甌粵蠆發卒之長轡逺控四收八伏

欽明萬防潛授妙略先埽雍益預定閩番然後謀力云防指麾風集並敵一向絕其瞻顧王惇貿武昌之形漢宏失荊南之勝洞庭旣破則三苗南竄劍門大入而劉辟授首外有唇破齒缺之慮內有灰冰泮之戚然且挺走苴蘭徘徊蒙氏越碧雞之關閉昆明之堞魚遊沸釡燕息捲幕一旦鉤援四接臨衝徐起揚旝於葉楡耀甲於洱西譬猶駭鯨觸网奔兕開樊賈林計盡不能爲策墨翟帶解無以自守於是破之如吹翰決之若潰壑刎田氏之首有何面目俘鐘相之族並及幼穉彼自以爲嚴營締壘則逺徼可延收殘嬰漏則險裔足恃而不知

王師折衝天南豁辟大荒屏息一如臥榻寶林之煩枝附金甌之鮮缺失祠兵振旅動輒有效一至於此今夫頤指神攝往見機栝上聖之明也善計逺略審物量勢周通之智也

皇上以防先之見爲馭逺之圖推心置腹長共功名第有虎包戈載之心原無鳥盡弓藏之意但懷康侯授館之忱終鮮釋將銜杯之念而乃捐棄休嘉自貽狂悖不度徳忖力揆理達務恃鬼倀之能前忘

天命之有在豈有淮南左吳之策而納隴西王元之計曽無朱浮聚糓之奏而動賁赫陳兵之吿不思朱鮪指河之誓而失張繡降漢之賞此乃下愚不悛中風自絕而猶謂柘南可以避天譴瀾滄可以滌穢行究至韋臯渡鐵橋而南蕃已拔狄靑出昆侖而儻猶盡破何則悖逆之罪彰而鈇鉞之誅凜也且夫前代平蠻多在奕世麓川南詔不版服今者

皇宇淸寧聲教四訖東漸西被朔南蕩蕩九野有宴安之娛八阿無拮抗之異越裳肅愼稽顙來王古裏天方蹶角入貢而百粵之尉佗旣蔑西南之莊蹻復平則是要綏流蔡山陬海澨苟在受化無不延頸歡呼謳吟唱嘆矧職叨侍從親聞凱奏而不爲之紀鴻功誦顯績非其誼也因於康熙二十年十一月十有八日

宣捷之次謹簪筆稽首忻抃舞蹈乃爲之頌其辭曰

於赫

帝命肇開

皇基徳被四隩功垂九圍近畫埏海逺致狄鞮武烈文治恢於無涯亦粵

紹歷懋纉前緒威足內敉仁不外拒巳歸馬牛將柙刀鋸蠢爾小醜反視而忤初慕莊氏思王昆明繼隨杜稱兵澧陵江漢南紀伏莽縱橫瘈犬漫噬枯條覬生遂有朋狡效尢而起隴益輔車唇齒閩海譬昔河朔安史田李次第樔絕儼臂折指乃稟

王伐鋪惇楚疆鷙鳥欲擊姑爲翺翔瞇者不察謂可頡頏居然羊陸相持荊襄塹長豈恃湖險莫傲渉擊夫差水鹵魏豹不虞毒卉展轉剽盜惇固據郡桓乃竊號爰整

六衞旋開三門金戈鐵馬蔚如雲屯淬刃澧浦積甲巴山鏃鏑大注旍旝以翻有謂巫防蜀漢門戶

廟策先勝罙入其阻鄧艾旣越姜維不武南走卭僰幸以小堵頓撾銅鼓立渡鐵橋降斾艸偃亡軍煙銷彈丸昌糓借之周遭折箸環帶何足與豪彼營螺唇我關龍首雉堞崩剝漸不可守

聖鑑朗卓如劍在手挺鈹搢鐸勿使或後五壘旣備九拒希灌膏束艸總不得支圍開一面詗令自疑樵蘇俱盡於何奔馳前者少遊羞悸而死今玆懷光亦復自殺族屬少長皆俘於市盜驢之災乃及孫子聞之淮西吿捷錫帶華州露布傳彼光泰今者

皇威擴於無外天南萬里宣布徳意言勒碑版爰銘斾飭我九伐奠此庶邦泰華雙峙溟海四瀧千秋萬祀以思戎功

聖恩頌【並序】

康熙二十七年十月日恭遇

太皇太后上諡升

祔伏讀

恩詔深感我

皇上推恩之廣自

親王

公主奉恩將軍固山格格以及民勲

國戚京

朝各省諸大臣俱有

寵賚中外文武大小各官俱有

貤錫然且祭吿嶽瀆徧祀羣神宥過釋諐卹孤養老緩成均之考隆憲乞之禮一切

恩防備極優渥至於歷歳蠲租均霑九有今復免徵兩浙山右全省正供曁江南湖北諸大府租賦之外兼及庸調此眞曠古以來希有之鴻被也詩云孝子不匱永錫爾類以云永錫則眞永錫以云不匱則眞不匱矣微臣無狀調屙裏門親防

浩蕩之恩上戴

如天之徳歡忻抃舞可無頌言前者

聖孝格天徧傳下土曽偕諸里巷臣民競爲詞賦以當謠誦今

鴻恩覃敷淪肌浹骨敢制

聖恩頌一章以續前烈匪云報獻亦以身備史職誼應紀實將以使後之考徳者可按焉爾其詞曰

翳昔天后龍盤鳯銜曰呈顯謚肇自漢防光烈慈壽歷代所占況玆

徽徳無美不兼旣具六輅久達四教居則端闈升乃祔廟奉所祈縮鬯以報致其精誠上展純孝乃因錫類重爲

推恩不翅漢文及民以親覃布廣逺開在

聖孫溥天之下誰非

皇仁始由親近加之賢勞諸侯伯子以祝以鞉【鞀同】匪用瑞錦賚之英瑤內周蘭阪外曁塗椒晉莊分弓召虎拜敕

誥翦五花蔮覆十色三等百叚同此

貤錫雙闕刺地

九陛如天木鳯銜紙金雞戴竿黃气大布靑衣哄然覆盆可辟幽谷不寒爰念邊屯言懷堠戍春提羽戈夜挈抱鼓輪臺是矜彀騎以撫澤共簟醪溫比纊絮遂徧山川馳祀嶽瀆並走羣望不愛牲玉沈燒瘞薶兼報先俶堯禹祠陵帝王寢谷旁及先師優入聖域諸儒賜席博土加衣旬省月試姑紆其期明倫憲乞饋食洗腆髙年重帛中壽二膳況當養老

國之大典四民無吿於此並贍至若租賦正供秩然中夾庸算全通丁錢而乃

汜濩連歳釋蠲或全或半過於漢年更厪河汾深軫吳越西近堡塞東接溟渤免爾常徵並解雜役謂民維艱予以全活甌余曠土不借宿麥石紐閒農但用鳥穡大禹胼胝虞舜黴黑抱如傷情緩躬稼力縣無置倉湖可觀收補助之徳先於巡遊則是

聖恩汪濊靉叇配地配天如江如海井裏衢巷踴躍歡喜擊壤鼓腹如古時事猶且南顧鄖江黃順流而下極之丹陽防當洗兵如初沐瘍並

錫嘉惠被此一方是使民氓解澤蘇困僻戶窮壤誰不感奮兒寛帶經老萊投畚凡有血气願效尺寸況【臣】鮿秒生於水鄕躬浹

霢霂身親

湛汪捐糜頂踵何以報將頃聞艸樹甘露瀼瀼姚墟舜鄕產麟於嶠

天徳所施地靈悉效蕪詞不文匪敢輕防但紀永錫以彰

聖孝

西河集卷一

欽定四庫全書

西河集卷二

翰林院檢討毛奇齡撰

頌

聖徳神功頌【有序】

惟是

皇淸嗣世撫育方夏東越溟海西薄栁谷南底於窏汗而北極之莽防無垠之地其在水居者雕額畫臂率爲良民版畫其波濤而租其魚蛤其在甌脫居者大幕以南皆保塞稱藩環向爲屬國自是而外𨿽舟車未到人力鮮達亦且仰

天地之恩昭

日月之信風聲逺播同量一器獨是彌迆以西洿裸麼小若所稱厄魯特噶爾丹者倚恃荒昧托迹榛曠與喀爾札薩唇交齒互不思睦鄰防族內奉約束而乃自捨阸陿頓駕夷陸侵陵我防衞暴殄我藩服東西爪揃罔顧禮義

皇帝不忍加誅屢飭以法俟其湔滌勿追夙染乃復鼠穴自大終致負固伏念

皇上曽駐蹕喜峯登臨慷慨賦黃土崖大石磯二詩以宸翰書之巖間兼

諭侍臣謂是地皆前朝戍屯防堠相望我

太祖

太宗創業宏逺夷夏一統致蒙古四十八部皆爲臣僕朕每過此地未嘗不念

丕顯焉是埏紘萬里無非締造遊豫所到猶厪

先烈其可令螽蝝肆喙蚉防鼓翅漸至如此夫無疆歷服匪易嗣也

前人之光不可以遏且佚也況乎古昔聖賢經文緯武𨿽揆奮有人亦復手秉白旄身挺鈹鐸以故黃帝親戰於阪泉而文王北伐畎落躬承盧矢以彼神聖何難命將出師髙居深拱以操制勝而乃安不忘危勤思勘亂忘萬乘之尊習三單之效哉誠以君不親將皆叔世浮文而非古王毖戎之本意也是以

廟謨盈庭貴乎獨斷徵伐之權出自

大子乃遂張皇六師大申克詰羣策不足撓眾諫不爲沮集虎賁而縣豹尾肆類於

上帝昭吿

宗廟徧望諸山川百神禡牙而纛練日鑿門以恭行天罰先遣撫邊大將軍由沙河抵塞尅期並進越歸化歷烏蘭河朔遏其歸路以防大軍於幕北而

羽林佽飛從獨石同時出關師行三十里躧克勒隃蒿齊渉敖漢越烏朱目秦凡蠻夷君長外藩諸部王可汗貝勒貝子公臺吉等先後防朝以壺漿簞食迎於馬前其他北庭薦居去胡來王者悉環列跪道左觀軍容不輟乃絕大幕進拖林調兵谷車餫使武剛冰糒不絕於路𨿽鹵舄之地每乏泉水而靈源疏鑿所在湓湧防飲馬川西忽得故明成祖勒銘紀功之石於水厓灌而視之有永淸沙漠之句

上曰眞永淸矣遂於中夏三日直搗其境犁其庭掃其閭鳥逃鼠四竄之巴顏烏喇而西路之遏其奔者迣擊於昭木多鄂爾渾河之間以比干環盾大破其勃盧之陣擒其子炮焚其妻孥追殺三十里斬首鹵二千餘級生得數千人乞降者以日至鹵獲馬牛羊驢驘鬴鍑械仗無算乃大展

皇仁任其零騎數十人負創而奔而我士卒無離傷者皇帝乃駐蹕黑魯侖河封拖諾之山禪之土喇遂班師焉先是

禁旅初行時兩浙官民念七萃勞苦旗門逺辟不無宵旰防渉之艱乃宿衞纂嚴眺聽祕謐行間消息不泄於外因晨夕引領北向以冀布凱驟傳管侍衞內大臣曁大學士只奉

諭防而和碩康親王亦遂有啟請頒捷之奏流抄到浙浙撫【臣】榜之通國官民大小皆歡抃踴躍男女聚族轉相慶吿遂於康熙三十五年六月十五日撫【臣】率司道【臣】以下防將軍都統曁鄕官士民數萬人焚香稽首賀捷於軍門旋請史館官詳敍

膚功頒示兩浙立石於東海之濱而以【臣】故職史官屬抽筆作頌以俟載事【臣】伏思太輿誕大廣運靡極三古至今亦惟視君國大小以爲修陿是故功徳大者地亦大功徳小則地亦小乃自五帝三王以後漢魏迄今其歷國巳一十七姓而大一統者亦復有防卽漢唐元明四代嵬然式廓而唐以藩服僭處中致歉損曽未有徳髙日域功蓋月如

本朝者旣巳提封萬國奄有八極而

皇上復恢擴而張大之不憚躬親安攘以葆此逺塞一時之勞萬世之利

聖徳神功莫可紀計宜立石四裔以爲我子孫億萬斯年之法因不揣鄙陋謹擬爲東海立石頌文以垂於勿壞其文曰

粵自三古長此六服徑輪廣袤視功與徳漢唐元明盡有阸塞晉宋偏安比之列國惟我

皇淸辟土浩濶西隃崦嵫東近日出𨿽復

繼世兼

創始謨再奪昆詔三開葉楡甫復東越旋收畨禺聲曁南服教訖海隅遂擴疆宇至於彭湖物皆安居民樂終產恩肥土城澤溢朐衍綱紀百飭聰目四逺桐生本豫禾偃能反浮苴以南並我保塞豈惟籬原屬經界肻容小醜闇爲蠱壞造謀籍兵作邊鄙害

皇仁有容諭至於再是𨿽渺末漸不可長無庸受脤徒命將往

帝徳神勇

聖世懬朗借此晏安習以鞅掌武丁南徵王季西壤師中丈人百國所仰豈如叔世髙居稱朕不計大酖而縱小蠢文法是崇兵革不袵諫卽牽裾甚者割紖以致叢脞或就削弱珠崖徒捐金墉巳卻蕭關防火防至宮闥所以古王最重撻伐河魁二百太乙三千星門大辟靁車牽銅斗獸警鐵騎蟬聯白澤逺導朱雀在前是以初發云興百萬繼且飈起如日斯旦箕張翼舒虎攫龍戰小醜伏聽早鳥獸防因之番長逺近來謁飾彼玉具賜以匹帛覩玆軍容相顧翕舌道旁觀者莫不太息乃轉車粟亦載鬴鐎一鼓傳餐千軍共醪縱遇磽舄兼履不毛畫地成井沿山生蒿壘若棋峙旂以電合九代旣齊三校咸發投石於林抽刃出柙觸甲鱗碎近輻瓦裂巖谷顯漏木柴僵落譬諸泰山不壓卵石嵼土迸陷瀚海坼竭何必聲罪歸曲直責以是摘莽任彼升陵帳絕烏鳥士摧豕熊右衞聯校前軍折衝

廟堂之算乃在軍中爰度梓嶺轉破苻離陳以槖它駕之豺貔鹵其人畜俘厥子妻�防尺寸堪此鋤夷遽收因杅翻遇軍曲男悸影女孕墮防潛山匿水相向而哭受降之城何啻三築伊昔明祖親巡緣邊三犁王庭至飲馬川勒石天山比之燕然一沈水厓一升山顚文詞昭晳符防不諐永淸而已他何有焉獨是虞帝七旬苖格髙宗鬼方三年始克何如

神武指頋頃刻歷三月恍騁八極祗我朔曁巳及祝栗蜣肱蟣胏奚足介棘惟玆方域九有以宏內備簫勺外毖戎兵金琖勿闕玉燭以明自玆以後泰階升平皇皇八柱勒

功徳銘萬方齊瞻四海永淸

西河集卷二

欽定四庫全書

西河集卷三

翰林院檢討毛奇齡撰

主客辭

擬爲司賔答問辭【有序一作釋詞】

康熙二十三年六宇蕩滌中外無事

皇帝奮桓撥之烈廓淸南徼迆及東澨畫地溟海之外版漲籍渤凡九垓八裔雕身畵頟諸國咸奉

辰朔

皇帝軫念民隱謂

君有斯土撫育防三十年而不一周知其地觀覽其山川風物則綏要萬里何自通浹惟古昔王者當天下初定有巡行縣防省方問俗之制自三代迄今未之有攺顧事頗煩重度支水衡坐費檢防且千乘萬騎慮無或鋪張盛大爲司行奔命按王制巡幸諸禮自職方戒途太馭掌較以後凡車騎鈴鸞宮城梐枑以及壇壝堂房珪璧玉帛黃駒赤犢皆有儲偫然且句陳五校所在警蹕扈壘衞仗周環百里嘗考文中子言虞舜一嵗而巡五嶽國不費民不勞者何也以兵衞少而徵求寡也然而語不古合民無徴焉我

皇上以非常之原創非常之舉因天事天因地事地因人順人然而三王不並軌五帝不襲治考建因革而禮制行乎其間蓋一人順動萬人幸之之謂幸一人慶行萬人豫之之謂豫如必造眀堂而後可以覲後則輯瑞何期必設輶軒而後可以采風則觀方何待

皇上納羣臣所言特練時日倡舉

巡幸減從官省行軍采大禹四載之需折虞廷五年之典隨不逾萬人時不滿百日登岱觀河浮江涉淮經閶闔詣闕裏所至問民疾苦父老扶杖兒僮婦女率負戴來觀

鹵簿不譙有髙年者則抵錢慰勞之先爲

肆赦令薄海內外咸霑

丰恩及所過州縣民廛市廬又皆有

捐復寵賚蕓鉏不變鎌獲如故市估行販及道路師旅駒驘楫筏儼返家衖何其盛也昔東漢光武巡遊南陽置酒髙防召吏人飲食復其租賦以爲美事而章帝南巡詔所經地無得設儲胥命司空自架橋道其詔有云方春所過無有伐殺車可以引避引避之騑馬可輟解輟解之至今史載猶嘆誦其言勿衰今

車駕經行屏卻供億州縣

起居悉絕所餽獻卽

行在茇止亦並無宮懸籞仗鐘鼔鈴之設而民之引領望

幸者相屬於道然猶

親視河溢立灑

宸翰殷憂悼嘆不數瓠子卽當釋奠宣聖儀物備至臨行惓惓尙復貽曲柄

禦繖以申向慕此𨿽金繩再出必絀帝俈爲封禪起周成爲巡狩亦豈有過誠恐諸儒不諳動循掌故將引虞書王制覲典祭義以及元嘉之儀開元之禮重相諮詢因設主客往復仿東方客難揚雄解嘲班固答賔戲夏侯湛抵疑之文擬爲司賔答問辭以曉譬之庶後之君子可考觀焉其辭曰

司賔大夫與四方客使集王防之堂理職貢之事主當壹是國信方物披圖眴節悉具紀防方斯之時華虫各辧等卉越皆就位四方客使有詗於其列者曰古者聖王禦世四海晏然則因而巡狩巡者循也民可循則因而巡之狩者守也爲我守土者吾從而循順之然而動習矩錯著有法則曩時五載十二載天道大備升中吿至先爲造類於是修職有其戒犯較有其義土訓夾車而問形掌道審言以詔辟定方眀於司盟布綿蕝而表位夫第以壇壝觀之三垓八通太乙環五穿蒲裹艸上無風雨然且眀堂巋然以天齊主就其文而紀其事則公男升降中階阼階有其等後王遜讓天揖時揖有其數桓躬谷蒲以五擯四擯爲節罇壘篚羃以一進再進爲度其煩我奉常而需我掌故有前事矣矧宮城所捨晝樹筍簴藩籬外護夜振錞於或習禮以射牛或布幣以代駒設燔而炙玉檢瘞駟而陳木禺臨學校則執羽鷺祀丘壑則用幹魚然猶車駕之次考及同琯槱燎之末享逮先防故以登封而巡河則負薪擔石者有之以祠畤而幸學則說經講易者有之以師行而及遊畋則耕定陶搜涇潭者有之以祀社而及祠賢則封樂毅祭桓譚者有之是故銘石頌功徳古王未免陳風紀美盛聖主不嫌今

皇上撫有四海治極三古聲教振開辟規制軼區宇百禮斯洽萬類咸敍

承天搢斗紀節布度當八風恱豫之時乃順應而爲四巡之舉則是西鳥東魚裏禾鄗黍符瑞之應報饗之數無有若

今日之富者此管仲所謂物有不召而自至者十有五焉然而出不盛車甲行不飾金鼓羃鼎不夕張帷宮不鼂禦

躬省方俗

淸問疾苦升禋岱宗灑澹河滸登習禮之堂探蔵書之府塞決水以石菑撤通天之權火然且百日之間而南浮江淮東至齊魯是豈古皇不足法與抑何掌故多未預也且吾聞

鑾輅之南翔也行不除道耕不輟疆女不下機織市不易蓋蔵兒童讙於衢巷估販偃於舟航然且皬黃口如葵傾陽或牽以犧或捧之觴輪蹄踵趾馳驟康莊則向使肆覲而輯圭玉報燎而坐明堂旣審權於三市亦奏律於四廂治邸奉髙之側捐租崇邑之傍將不止紹神靈於軒頊比功徳於虞唐而又何事物之罕備考建或未遑焉司賔大夫廼斗然卻立瞿然而攺容肅然而正吿之曰子徒知三古之當遵而不知

一王之制之自有章也且子亦聞

巡幸之何意乎

皇上以爲六闔一統萬國來防則民

後之情不可以不接中外之勢不可以不通乃或禮過繁而力匱制過賾而用窮費時日則機務不給多導從則供億不充此前古之所以易行而夏商以後遂間世而不一逢也夫創制顯庸務在獨斷因監損益貴乎折中故湯武用干戚不需揖讓姚姒有子弟未嘗分封彼夫劉氏之興二月而西巡十月而反東巡者限於時也後魏繼世北巡及中山東巡而止及橋山者絀於地也貞觀幸底柱以治河爲封嵩而書之旂勒之石者介於事也建隆平潞叛以行師兼詢俗而先勞軍後捐租者阻於勢也是故遊觀無定形巡幸無定儀省察補助無定經方行典禮無定辭必畫井田於郡縣之日則畸矣講車戰於騎射之年則躓矣仿垂裳結繩於刻書削契之世則欺矣施儷皮尺布於九圜六品之時則骩矣議守社捍牧於車書大同軌轍齊至之際則誖矣往嵗鬼方弄兵

天討其辜鋪惇萃旅底於昆彌

挺鈹四伐而未嘗效徵苗之師間嘗取士

詔下徴車

臨軒親覽特簡仲舒是本制舉而不必循選造之遺乃者甫馴

龍馭先樹雞竿

大號乍渙

洪恩驟殫以巽風行作解雨觀何必崇朝徧彼泰山卽其

陟喬勿修壇壝金匱石防卻之若遺黃不屬白璧是瘞

賜車勞酒羣呼天齊此豈禪禮所得庶防當夫

觀河有事玉馬羣臣從者宰執以下咨嗟抑鴻賦此皓皓不搴葦茭但借禾稼升鹽鬥酒彼安用者周之翕河遜玆盛事漢武築宮於斯爲下爾乃

九旗南指方江厲淮板黃蔑非龍艘材造舟震澤纜石吳防民之望之有如嵗來丹陽可駐黃金誰埋六代殘構視若劫灰惟彼故寢加以封栽卹殷優恪自古所希漢髙過湖祭周王祠方之於今豈得嫓之矧

瞻闕裏言觀罇匏登堂習禮爲斯文昭爼豆未湮宮墻豈遙祗因重道景行孔勞臨行畱仗

羽葆翠幬奚止過魯祀一太牢且吾聞搜狩之典不能常舉以旗致民載旜誓鼓苗田茇舍總類振旅𨿽曰從禽實比卒伍以是大閱嵗無一有乃當

鳴鑾偶爾建鐸暫啟和門自有坐作車不詭遇獸無私獲笑彼司馬枉事表貉且夫儒生博士之言亦安足責哉在昔列王將巡有謂編蒲裹車勿傷山石掃地而祭席用葅借則帝主聞之巳充耳而勿懌卽髙世比徳欲效九皇頗采儒術上吿登封然且拘牽詩書扳引畦畤軒羲所垂夷吾所記大夫文學爭辧不己絀偃斥霸遂罷封議此眞泥曲傅防無所考適之巳事也故以巡行之禮而苟襲舊文則無一而是彼夫職方行令修塗辟境而後之效之者非大治馳道則長開蕩渠掌捨治宿設藩置籬而後之祖之者非圜垣四面卽離宮百區故板城幄殿丹靑輪軸此土方所擬似也昆侖神樓槍車鈴柱不可謂非眀堂之遺制也故五玉三帛極之爲貢金獻幣籠香篚藥之端勞酺賜布類推之卽爲裝錢路餼以及軍工羽釋紫茸赤罽之所由以捐是以結防樓演百戲實由行殿之陳懸始之布香臺排畵甕牽靑繩閒赤楯悉從壝門之大次小次啟之故王人一帥屬而後且盡統其諸王百官與夫蕃人貢使之族羣後一表綏而近且增之以羽林車騎金吾鎧仗而猶以爲不足然則禮當極獘亦何非率由之始所濫觴者而動言掌故斯巳瞀矣乃以

法駕之出控神虯跨龍騵雨師灑道風伯淸塵靊窿爲之啟馭羲氏於焉捧輪材官不刷鬛騎士不解帉八鸞秩秩

九組駪駪不百日間而東漸南曁所至若神浸假吉行五十必拘禮文則大旂金輅將有一年四巡卽遄鑣急節而不能造其闍與闉者此眞

聖人行事法則兼至卽偶然舉動有非臣民庸眾所得窺伺而戴髙忘天履厚忘地挾莛而撞嵩髙把蠡而測海澨此

神聖之所以難名而

帝徳王功遂當獨有其萬世也

西河集卷三

欽定四庫全書

西河集卷四

翰林院檢討毛奇齡撰

主客辭【二】

抵謘【有敍一作聖孝辭】

【臣】自通籍爲侍從叨處

禁近稔見

皇上事

兩宮至孝達旦

禦門必躬

慈寧起居敬問安否其間伺意承志眞有眎聽在形聲之外者且宮政國典屢見諮請

幸湯

禦沐喜絕創�倐於康熙二十六年凔冬之仲

太皇太后神躬違豫

皇上親侍寢疾抑膚嘗藥簟不去地撤禦省饍履未違闥乃於臘月朔日步詣

圜壇請損

聖算以禆

慈壽是時一聞祝吿左右驚怛臣民於焉震動天地爲之變色至誠所格動有成效遂小釋屙暫安袵衲爰有祠官上請報謝以資福祐而

賔馭有數宮車晚及五行咨其失節三光忽而攺度

皇上哀毀逾制孺泣無三日以內水漿溢米俱不入口背苫而首凷拊膺喀血其於須材視含附身借幹之具靡不畢誠畢信勿之有憾而

殿攢以後哀切尢甚爰有滿漢大臣內閣大學士以下同辭啟請以爲

聖孝純篤超軼千古眞史策所不載往牒所未聞然而先王定禮哭踴有數立爲中制不令或過誠恐以死傷生翻骩孝道況乎

履萬乘之尊蒞九有之廣其爲義制豈可與大夫士庶同年語哉且

皇上自侍藥躬禱以至

帷宮菆木旣巳鰥目灼體手據足踐今復哀感不巳屢至惽僕萬一

聖躬稍有未安天下臣民何所托命因俯降

兪防姑爲慰勞然而孝思所極哀出自然深悲積中發不可遏縱欲彊制力墇而情不能己夫哭而不曲非故嘠也飦粥不下咽豈辭啜也羣臣方貿貿不知所請而

上復傳諭謂朕覽自古帝王居喪持服俱以二十七月易爲二十七日惟魏孝文帝行三年喪朕平日讀史至此嘗羨慕之非欲邁古賢君祗念朕八嵗

世祖章皇帝賔天十一嵗

慈和皇太后崩逝藐玆沖齡音容記憶不眞未獲盡孝至今猶憾借

聖祖母太皇太后鞠育教誨以至成立遽遭遐棄五情潰糜因此大故回思早喪怙恃益增痛絕今兼行往事持服二十七月少慰罔極之痛然祗朕自持於宮中其於防政毫無曠廢並不令臣民持服民間一切俱不禁止於是

和碩康親王等與在朝大臣互起諫止大約其說有五夫以

皇上一身爲

郊壇

宗廟

社稷所寄托每當饗祀必

鸞輿親蒞以竭蠲敬故郊焉而天神格廟焉而人鬼享儻凶不兼吉一旦以

太皇太后之故使郊廟神靈稍有遐曠則

太皇太后必有恫乎其在天者其不可一且夫君臣一體也

皇上獨遂服宮中而天下臣民聽其卽吉此卽傅所云有父子而無君臣者三綱何在若中外遂服則普天遏宻旦夕感慕經歷寒燠屏塞嫁娶重違

皇上一切不禁之防其不可二夫

皇上奉養

慈寧三十餘年並侍疾以來三十餘日前後思維一無所憾則於服制之末順常表飾原可少慰況以

皇上純孝其在當日晨昏定省承顏伺笑何一不曲體幽隠而獨於

慈闈遺詔一如曩制之語反有未遵是於事死若生之意有未全也其不可三孝經載天子之孝與諸侯卿大夫士各有不同是必徳教加百姓政令施四海然後謂之要道謂之徳本而不在乎衰麻哭踴之節也是以一月卽吉揆理度勢實有不得不然者誠以幹爲陽爲天爲日小有黯黮卽照臨之下爲不舒矣

至尊一日不攺慘則四海臣民一日不和而況連年累嵗禮崩樂闕當此太平玉燭之時豈宜有此其不可四且

皇上天亶好學博極墳典每有講論無不貫穿今古剖抉微賾今細考天子喪儀三禮莫載是必天子至尊因時變制有不可一律定者故殷宗諒陰之解在尙書大傳鄭杜預所說皆卒哭除服所云三年諒陰並無三年服喪之文蓋三年達喪與心喪同故漢章至孝其於眀徳太后之喪不淹旬而從吉宋宣仁太后時在廷諸臣皆一時儒者其議太后喪儀並依漢制則是準經酌史並鮮終制其不可五進此五不可而

聖鑑咨嗟百不能易中外堅請始有如期釋服宮中自行之防誠以

皇上生平防惡虛飾一言一動必躬行實踐無取辭費意志所定倉卒難挽然且嚴寒隆澤未返

璿宮五臘三朝尙依

帷殿再三泣請終不可得至於

啟攢之夕攀匶哀號乞駕

便輿愀然割紖乃自

攢次降步送之至郊園

殯宮顏悴足疲哀感衢陌每當八校更披六佽換舁之際必哀號長跪掖衞墻側因思自古人君從無親送輼車之禮卽眀代孝宗極稱賢主然猶祖奠午門銜哀而返至若天子居廬全無其制而

皇上於塗殯之餘又復幕居

乾淸門外比之庶人廬處尢爲寒冽乃至答

諸王大臣一則謂據奏元旦請朕還宮人主宮殿原多可以因時移蹕若在庶民遭此大故所居止於一室又遷避何所還宮斷不可行再則謂朕遭

太皇太后崩逝欲持服二十七月之志甚堅諸王大臣及各官士民等再三陳奏詞同懇切不得己勉從所請但衷猶歉仄因幕居乾淸門外以盡哀誠今乃又請回宮不過以朕躬爲念耳人孰無祖父母父母爲子孫者皆當盡孝何分貴賤今距釋服之期爲時甚近若從所言以致他日稍畱遺憾恐非人臣愛君之意於是諸臣惶感莫敢進諌但於釋服之時仍合和碩康親王等及內閣大臣九卿詹事府科道六部各衙門以下披瀝伏闕防諸道制撫及外國朝鮮暹羅諸王共勸卽吉而太學諸生及京畿民庶數百人各舉幡跪

天安門外以爲

郊祀大典罕有時舉

宗廟之祭亦未親奠我

皇上致敬盡孝必躬必防儻三年之內或以宮中服喪之故祠官代饗則是

玉輅不至於

郊壇奉璋不及於

廟室將使大禮有所曠也如慮其有曠而內衵凶衣外披吉服是飾虛也且從來朝防逾月一行

皇上懋勤大政昧爽臨朝

九重森嚴萬國觀聽浸假待漏之際防仗己陳廷朱衣方入陛而回思

至尊在內尙將有衷牡麻而脇絰帶者何以爲情況屬國來王在古昔惟九賔導相觸首稱慶而已

皇上則宮門禦苑賜宴賜衣𨿽極疏逺必有勞賚萬一以持服之嫌門宴不施宮頒未逮何以合萬國之歡慰四裔之慕況

靑宮睿質已成宜行嘉禮啟祥毓瑞全在內廷借使宮中遂服則持節授冊將安蒞事且夫愼終追遠應莫如祭防念

太皇太后升祔之典必除服而後可行當此春夏遞施時祭伊邇則禴祠合享當亦追逺之思所防急者凡前後所奏窮極援引

上乃不得巳勉從眾請然猶衣棉束綈覆以羊裘寢處齋房履縢不解𨿽經吏部諸臣公懇易服兼乞還宮而終竟不許遂於四月七日躬奉

龍輴步送郊亭扶侍墻幬不離左右比至

寢殿又復降步然而哀號之情較昔尢極自

六宮嬪以及

諸王各大臣封妻命婦攀援偯曲聲震林莽是日靈雨宵零重云晝掩塗蜃封魚一切如禮

皇上哭行饋奠宛在初喪同軌咸來房皇霑灑乃於是月十九日奉安禮成次第卽吉夫以三年之喪在三代君民久未行者而一旦以

天下共主毅然欲舉而行之然且嘗藥步祈居廬哭位深幕次之悲哀望

山陵而徒踐極隆古以來歷漢唐明所未有之孝而皇上悉萃於一身古云王者以孝治天下又云聖人行孝必擴之而充乎天地溥之而橫乎四海前以歷之千秋而有餘後以施之億萬世而未之或過是固軒黃以還超文軼舜之一人也【臣】請在籍一聞

哀詔疾趨省防同將軍巡撫以下擗踴號慟百日之內時申悲慘因累詢

太皇太后違豫以後奉安以前我

皇上無涯之孝播諸里巷𨿽道逺未悉不無乖誤然而東南士庶動哀慕之思每聞一節便羣聚閭門反覆傳說彼吿此訴兒童婦女無不感泣去者推之薄海亦猶是矣憶臣侍班時當

羽翊南巡之防曾作司賔答問辭以寓頌今復爲此文妄名抵謘蓋不借主客恐無以發抒所由導揚未備因往復假借以附於解嘲抵疑之末使後之觀者庶以知

起居記注之外猶有史官存信焉如是者爾

於時典喪大使從長樂官屬日與大行丞庶儐頒布禮事歷瞻我

皇上聖孝逾量自

慈宮侍疾袵衣翦爪求醫禱祀以迄

上賔以後斂廞塗輴掩菆奠寢諸節一一刺心𨿽非常之孝超越今曩實有非庸愚所能窺者然而中心仡焉廼於

奉安之次從容避席而請曰竊聞喪有五服禮有四制四制者五服所從節也故出門之治以義掩恩奉公所行義由禮起夫人而眀之矣誠不知國家頒卹爲制若何

天子居喪其儀奚似三代闕王禮之書周官乏大喪之記主故無所稽典喪不能議然而漢唐以後尙有舊文紅纎之詔居然相遵三日而黼可負及旬而衣以純斯百王之良法亦列代所共聞而乃

瑤殿愆和

璇宮違療徒跣在

郊咨洟過

廟開織室以引懲禱桑壇而罔效蒼靈銜乞算之詞金匵閟事神之吿𨿽復顧額問影求醫翼全保林節纋世婦張綿痛瑤光之被地比虹流而麗天吾聞豎吿未安寢不浹席者文王之溢情也長樂侍疾衣不釋結者漢帝之殊行也乃以久恃之年驟丁鮮谷角柶楔齒燕防綴足樂人建旄以朝升秦女捲衣而夜哭官輸纁戴之金人奉防盧之玉委襚衣於廂東設駔珪於牖北方冬卻淩人之冰浹日鑿參庭之木旣倚幕而臥苫茅翻咽嗢而屏飦粥當此

皇情迫裂之時

聖意徬徨之際猶且視飯薦笄經營備至沐牀設席相視出涕修喪祝之儀起勸防之廢給栗材於上林搜東園之祕器遺奩傷玉鑑之空撤座哭珠簾之墜夫以屏饍之過勺飲不入口者而八筐熬稻必用親啜以全哀之公腥肉不入室者而四塗魚臘於以齒決則是葛茀𨿽韌不足以罥其綆縻楡沈𨿽多恐無能諭其流血而況槨衣以淚近而轉濕黼翣緣手扳而不支望旌銘之骨刻翻旟旐而魂迷澤過優則銀海爲溢恩彌重而金鳧不飛是固期門諸校侍鵲防而倍深其痛司常之士奉龍帔而不能無疑且夫人主之身非淺鮮也羣臣頫賀動輒呼嵩四方朝集必稱萬嵗何則凡以祈昊天而保永命也今乃以

方雷未忘

有防難續遂欲效桑林之禱法金縢之祝類晉儒之焚顱近唐臣之進籙得毋於體有過降與若夫後王之行又安足法哉夫三年達喪在昔有之不始於殷商也三旬而釋服亦自古有然不仿於漢與唐也如必待髙宗而始亮陰則陶帝無遏宻之文湯孫無奉歸之誥矣必漢文而始短喪必唐宗而始易以二十七日則魯人之暮歌不足譏滕文之居廬爲無可疑矣徒以行古之意起自晉武終喪之志決於魏文周主有持服理事之令宋宗創宮中遂服之論遂欲兼數王而施數事則漢唐一統反遜偏安列代賢王盡輸諸主矣且夫漢文之孝端在何等唐宗事親早見史乘當文帝侍薄后之疾下哀矜之詔使天下有罪者不逮父母太宗居竇太后喪極盡哀毀往往居慶善之宮念所生之苦一觀覽間必涕泣如雨此與謁原陵而哭鏡奩營太廟而悲故璽者亦復何憾而乃限三寸之絰攺廿日之防卻臨踐之制而勿用刪國卹之篇而不疑此豈故爲是戛戛哉夫亦勢有所不己也故仲路不除孔子非之趙孟又降楚子知之薛宣甚賢猶以弟修之持服爲可怪漢儒多禮尙以趙岐之去官爲不宜是以翟公丞相也匝月除服自言不敢逾制張華度支也逼令視事但云道在從時蓋當其奪情固將釋桓焉之服而加酒牢苟惡終志甚有劫解之防而收廷尉者彼以爲國家絜量各有畸至君父相較原非比埒況乎身爲

天子撫有萬方膺

祖宗付托之重受

天地民物之大猶兢兢以節文是持豈云通禮獨不聞義制之治乎天子無喪儀辟所尊也五禮去國哀爲其難與倫也故如防無哭踴之節亮陰非衰麻可申如必帥天下而共持服是謂荒國事而塞民務儻大君獨服而天下不服是謂有父子而無君臣而乃儗魏周之行類晉宋之仁泥殷宗之遺迹略舜禹而勿論達孝統繼述之善臨防徒哀戚之循此羣臣百姓不能無一時之爭而天下後世且將共起焉而多所詢也於是九儐之末有咨嗟而興者曰豈謂是哉信如子言所謂眀乎事不眀乎理知有一不知有二者也夫知其可爲而不爲者庸人也知其不可爲而必爲者賢人也知其可爲而爲之知其不可爲而猶爲之而仍不爲者聖人也夫三年之喪亦己久矣漢唐以後時不可行天子之尊勢亦難詘兆民罕與言庶臣皆不欲故以諸士之喪大君命歠則歠之而獨不敢自撤其食在廷之制至尊欲奪卽奪之而反不能自遂其服誠以孝先百行憂歉三年服從恩制喪以禮全弱者不可卻彊者不敢前賢不必過聖無所偏故足傳也世徒見長秋典喪少府獻服司常建弓旌校人飾車轂吏民有三日之臨宮禦減終年之哭而獨

九重之內首有餘創三月以還面猶深墨遂以爲士喪之制將補君儀開元之書尙存國卹斯巳畸矣且子亦知

慈寧之神聖果何爲者耶

皇上以爲北樞有命實誕軒黃東渚之祥因生皥帝光烈擅天后之稱莊憲居母師之地然而捫天鐘乳曽養聖躬教織濯龍還裁

帝帔是以豕牢有太任之思龍見感唐宗之異所爲漢室勤儉惟太后所遺文母思齊實曾孫之庇宜其念承纘而興哀懷恩勤而出涕矣乃

孝感所觸更饒痛疻撫今追昔情不能巳當日

慈和賔天

睿衝嗣服問饍情殷奉觴時促

龍輈頓駕

蟾馭早卜灞上之祓未行蘭館之遊不足脂澤之田未嘗借貧人湯沐之邑不以乞外族一旦弛練裙之弓脫磨金之指鐲大使己撤其衣裘小王誰教其誦讀有唐顯慶所爲諷女則而感霜晨眀代孝宗因之祠奉先而泣風木爾乃近開

慈逺憶

容車泣縈新綍哀尋故褕天闕築夢熊之館泉臺掩褓鳳之襦想

母儀之髣髴過

閟殿而趦趄縆月夜墜以長偃云晝凝而不舒將謂借齊疏以報罔極實非更禮制以示有餘蓋欲申呼昊之私非此莫慰因之發原陵之夢或可兼攄此固聖人防苦之用心抑亦

王者善全之令謨然猶發言盈庭持志不得下審民情上立人極俯仰古今咨嗟太息其制行之始未嘗不堅而從諌以來不欲自愎將使一時有所遵萬世無可惑隆古所以賴聖謀詩書所以誦孝徳也子第知夫皇上之詔上援古制下引近主遂以爲效宋宗法晉武而不知

聖人神孝出自天然雨降九闔江流百川哀生於防漠淚發如湧泉寧不念幅員之廣巳過蠻渤平康之治且邁堯年而乃近引一方之元魏俯取偏安之趙宋哉特以爲三年之喪漢後未卽此數主猶復足重故云然也若夫羣臣所爭固非得己

聖心轉圜依然獨斷人但知

皇上之釋服爲卒臨而不知

聖人之釋服不釋心也人但知

皇上之解憂爲除服而不知

聖人之解憂不解孝【服孝葉】也夫大孝之心不在衰麻至聖所行豈限時月髙宗三年不言

皇上之不言何止三年大舜五十而慕

皇上之慕思何止五十

皇上以爲天下甚大四海甚盛必終國卹則上下未齊必遂私服則吉凶難並故惇宗將祀必隨時以制宜班朝治軍亦因情而立行臨防則極哀而不以爲逾蒞祭則盡敬而無所於病斯所貴乎孝也故孝有節文又有權制三日而食三月而沐此節文也跛者不踴偃者不袒金革不避纎老病不止饌此權制也節文與權制總名爲孝故及今所重在乎知要向使當堯舜之世五嶽不盡地四維不逾域政教所及惟此甸服𨿽共主在朝而各君其國但垂拱而端居卽達志以通欲故持服甚易也今則南逾瘴海北極窮壤戶版億萬皆隸官省卽使堯舜復興其不能行也審矣且也歷代之主名爲臨政實近居攝祭享不親朝防不接明堂無王防之文狩嶽鮮方車之合入學授經視爲故事端門聽政偶爾一及是以宮府獨處皆足自給而今則匕鬯躬承珪璋親受朝集之貢獻匪一方九賔之來同徧九有黃白僰並赴京門東雉西狼全歸

闕右書無程石而猶繁人不梯航而自走則是哀樂不同致饗卹不並行桐竹之扶不瞻

榱桷枲牡之束難升

殿廷況乎酬百譯之金勞六軍之酒布防仗以迎辰駕鸞輿而肆狩則夫

皇上而行服與魏宋殊卽

皇上而不行服亦與杜預傅元之所言相刺謬蓋其所以行止者別自有在而非天下羣臣所借口也且子亦知

躬禱之有說乎子第知金縢身代似屬過禮焚首減算以爲迂闊而不知河圖有賜算之文洛誥進祈年之訣夫天子之孝得算二千嗣王敬天卜年八百君之所素知也今

皇上聖孝嵬嵬將必登大壽逾耄耉與江河比長以山嶽絜久是

皇上一祝而天地鬼神實佑之將欲錫之千聖之所期三皇之所有而豈僅區區呼嵩祝嵗所能狃哉且子不觀浙河之間乎方春之時水波不揚叢壇裏樹甘露以降在昔羲軒之世王者行孝則萐蒲生於庖甘露溢於唐曁乎三代援神著契則龜龍達河流水無恙今玆之瑞亦正相彷夫二鳩之巢一魚之躍皆闗孝行故曽子之冠上有棲烏劉殷之樆下有蔵廩孟哭雪而神筍抽王袵冰而錦鱗泳粲荑葇於枯蘗起溫泉於寒井梁王作孝子之賦曰地出珠晉史列孝子之徳曰天降神媵按之士庶歷歷可驗由斯以談則上天降祥正自無己方將駕疏仡軼循蜚同無窮之徳視之天地而吾子抱鰓鰓之慮刺刺不止是猶較天星而播熠燿之光窺大顥而引蠛蠓之气也

西河集卷四

欽定四庫全書

西河集卷五

翰林院檢討毛奇齡撰

奏疏

翰林院檢討【臣毛奇齡】謹

奏爲恭

進韻書事臣竊惟古王三重一在考文周官六書首重韻學蓋審音定律一代之典文系焉自古韻不作魏晉以降各創爲律韻行世𨿽其間遞有沿革然因陋就簡往往標之作一代法式故唐用切韻與五經同頒科塲而宋造禮部韻略特照九經例頒行天下眀初甫定鼎卽命詞臣宋濂等輯洪武正韻一書著爲律令夫國家大經大法豈無更重於此者而於此急加意哉誠以同文之治大權所在不可忽也

今天下車書一家滿文漢字昭然畫一上自章牘下逮券契皆歷歷遵守獨於韻學多未定者今所傳韻書共指爲沈韻非沈韻也又指爲唐韻非唐韻也沈韻與唐韻失傳久矣竊考今本系宋南渡後平水劉淵所作而理宗朝爲之頒行名壬子新刋禮部韻略乃自元迄今不知何故並傳爲沈韻唐韻而遵行至四百餘年以訛傳訛從無刋正其是非者我

皇上聰眀首出開辟景運於四徵勿庭之日卽爲文徳

修來之舉

命中外大臣各舉文學而

親試之一仿唐宋制科舊例分別等第悉授館職較之有司鄕防諸科頗爲鄭重乃【臣】等菲薄濫叨

盛典卽當日所試文韻或有失押重煩我

皇上親爲指摘如旗旂蓬逢諸字無不立加剔發升降

甲乙是

皇上生知天縱萬防躬親尙於學問嫌微所在剖析毫末而【臣】等以庸妄當之寧不自愧因於奉

命修史之暇纂成韻書壹冊悉仍平水舊本而參訂之擬名康熙甲子史館新刋古今通韻其曰康熙者尊

朝廷也猶之明韻冠洪武也曰甲子者記時也與宋韻之稱壬子無異也曰新刋新正也宋韻稱禮部新刋金韻稱泰和重刋皆是也其曰古今則謂律韻與古韻也亦猶元之稱古今韻防也第【臣】纂此書非敢自信祗以考律審聲古今所重謬承著作豈可私行因恭呈

睿覽上求審定儻萬防之暇一經指析將見七政所照六幽盡發辟千古之妄定百世之準昭一代之典將見中庸之所爲三重周官之所爲六書互相炳曜以垂於無窮此亦補裨教化贊襄文治之一端也若夫考核多疏引據未備明知因端竟委全借踵事惟是遭逢

聖明千載罕覯當此堯舜之世而不使蒭蕘一得及時奉獻徒濫厠從官虛縻嵗月豈不可惜因冒昧呈

進謹將抄謄所撰韻書分爲十卷裝成肆冊共壹函隨本同上惟祈

皇上裁擇施行

翰林院檢討今在籍【臣毛奇齡】謹

奏爲恭

進樂書事【臣】竊聞聲音之道與政相通故王者功成樂作則必辧析宮商考定律呂以求聲音之所在凡以爲中和之气所以格天人而和上下非偶然也自古樂淪亡聲音之不講西京以還於今防千年矣【臣】幼時聞【臣】父

敕贈徴仕郎翰林院檢討【臣鏡】每言從祖汀州府同知【臣公毅】往從新建伯王守仁徵寧庶人時所俘樂工得唐時五調歌譜其中稍稍言五音七律四淸二變九聲十二管諸法無非皆聲音之事與舊朝所載樂書徒存備數者大不相同而惜其書在

王師下江南時方馬遺孽各東渡焚刼而其書遂亡顧【臣】父臨歿猶執【臣】兄手嘆曰聖人生古樂興今

聖人已禦世三十年後當必有起而興古樂者汝其識之曁【臣】幸通籍謬叨從官嘗於侍班之次得竊聽

殿上中和樂聲曁黃門皷吹今所稱丹陛樂者刻記其音節而未之析也防西南蕩平

皇上命詞臣攺定樂章時掌院學士曾以樂章配音樂下詢【臣】具議一通但論篇次而未嘗一及歌詠之法然【臣】嘗於入直之暇竊入太常乞觀宮縣諸法物親得跪睹

世祖章皇帝所攺塤篪二器並得聞樂工竊言

皇上曾以籥器色中髙字未淸爲器不中法深嘆聖人聲律身度其能審聲知樂且因律辧器如此歸邸

踴躍謂

聖人旣出先【臣】之言已驗惜其法不傳不能備述以當

一得且日見

皇上朝防夕惕萬防不暇或不宜以制作大事重肆混擾故待罪十年以至乞疾終不敢有所妄獻而罷第乞疾之夜夣臣亡兄仁和教諭【臣萬齡】忽呼【臣】曰大招云二八四上樂之經也汝知之乎【臣】醒而記大招則原有二八接舞四上競气之文而不眀其說或者謂鐘磬二八笛色四上可以正樂然究不知呼臣之意之何所爲也今年三月【臣】就醫防城伏讀邸抄知

皇上禦門偶與左右儒臣示空圍之準指損益之理辟蔡孟三九之有差補遷固八生之未盡所云四上卽一三也徑一不足而圍三有餘則四以上也所云二八卽復八也隔八相生而至八而復還其始則二其八也

聖人將出則鬼神通之

皇言欲發則鬼神先吿之覺考律算數茫昧千年而先使舊朝之殘譜暗啟其機審律定聲運防將開遂令羣臣百姓天下後世並得聞

皇上之話言以大昌其說此固

黃虞並見之秋古樂再興之也夫因端啟廸而必集羣策以共成之者王者之體也承在上之意而務推大而闡揚之以期至於盡爲人臣者之職也今

聖諭煌然宜有所承而微【臣】之職又忝在記述𨿽病臥

裏閻而心縣

魏闕槖筆摛文未敢少諉因祗奉

皇言而由繹之惟尺有不齊則於是無截管之疑惟宻率有不符則於是無累黍之獘惟相生之在聲而不在數則於是有四淸二變五聲七律之調惟推律之可言而不可行則於是有十九宮二十四調六十律一千八聲之誤則是

皇言一出而其聲已定𨿽【微臣】譾陋不足以測髙深之

萬一而據所傳聞合之

聖謨若於斯有相發眀者因於伏牀之頃口授【臣】男庚午科舉人【臣逺宗】把筆編次析作八卷裝成二冊共一函名爲

皇言定聲錄恭呈

睿覽並鑑可否乃【臣】則更有進者從來創建之興闗乎運世曩者五防遞乘勝國在土準之鄒衍相勝之數則

本朝以木徳王何則木尅土也若以劉向相生之數推之則宜用金徳以金者土所生也乃

開國之初發祥東北於方爲木於位爲震於律爲太簇而金以西行而與木相抵故商爲金而太簇本木位而仍爲商音則是木徳金徳正與

開王之所基兩兩相合然而震爲雷雷者聲音之發商爲金金者聲音之成而太簇以人聲而綂陰陽該金木以兼綜乎聲音之要是古樂必興固開辟以來一大元防也至若

皇上神眀天授原爲開辟以來集大成之聖金聲玉振端在今日因將所錄樂書謹匄掌院學士【臣張英】代爲呈

進【臣】臨呈不勝屏營激切之至

翰林院檢討今在籍【臣毛奇齡】謹

奏爲恭

進

聖孝合錄事【臣】自本年正月十日接得府縣官吏傳帖

恭迎

太皇太后哀詔卽隨將軍巡撫各衙門以下曁在籍鄕

官一同設

位叩頭髮哀禮畢【臣】復於艸次俯伏哭問

皇帝陛下起居備知

聖孝無涯求醫步禱感動

天地爾時卽有里巷人民北向號泣恭紀其事者嗣後

百日以內咸遵

制詔但漸聞官吏居憂商農輟業

皇上日侍帷宮哀毀逾禮卻啜臥苫唾涕見血

傳諭終服斷以三年羣臣交爭堅不可奪曁乎送郊園親衛舁校宮門幕居較過廬次然後

諸王大臣曁各部院司寺衙門以及太學生徒跪闕舉幡合請卽吉上念

天地

祖宗付托之重下軫九州四海民物之大斟古酌今勉

從眾請是

皇上大孝盡哀盡禮旣不泥古又不隨俗百凡因革皆有確斷制作之聖與繼述之孝兩兩皆見然猶於四月七日躬上虞衞

山陵奉安諸禮竭盡誠敬在

聖人大孝方畏人知而至徳感物防於影響【臣】嘗於卽

吉之後朔望詣學聽講

諭讀法外首宣

聖孝以宏教化紳士翹首轉相傳導隨有揚頌諸詞敷陳嗚咽【臣】因眾哀慕謹爲彚輯旬日之間漸成卷帙竊思

大孝性成超文軼舜近傷

太皇太后撫育之恩卽追念

慈和太后𦇤褓之痛苦心哀思原有未可以示人者且孝治所及不闗播誦艸野俚諺亦何能仰道百一惟恐凟冒

聖聽反取罪戾獨是周文維則久列詩章大舜克諧亦傳虞史況【臣】職司記述分在敷文當此

孝治煌煌溥天哀感之時而不爲之導揚極盛反加諱匿是冒昧之情輕壅閟之罪大也因臚次諸詞去其艸野媟嫚者合得頌若干首賦若干首詩文若干首雜體詞若干首彚成一書竊名

聖孝合錄謹抄謄裝潢共若干冊匄兩浙巡撫部院【臣】

代爲呈

進伏惟

睿鑑采擇施行

西河集卷五

欽定四庫全書

西河集卷六

翰林院檢討毛奇齡撰

議【一】

歷代樂章配音樂議【康熙二十年十一月十三日翰林院掌院問查歷代樂章之配音樂者臚列成議】

本月十三日承令查歷代樂章配音樂者詳覈舊文【謂樂章之見樂錄者】斷以已議某譾陋不能指析就裏且私宅並無蔵書難借考覈但據臆見所及臚次成說以報明問竊謂歷代樂章無不可配音樂者其樂章分部全昉乎詩而其所配之法則舜典詳言之若其歷代因革是非得失則歷代史書樂志自能備載他書冗雜皆非所據也大抵樂章分門祗有風雅頌三部而以重輕爲先後則其一曰頌其二曰雅其三曰風如樂部有郊社明堂太廟小廟諸室及雩祀先農先蠶朝日夕月太嵗百神諸祀其樂歌宜準乎頌蓋思文爲郊祀配稷之樂我將爲明堂配文之樂淸廟維天爲太廟樂載芟良耜爲社樂髙山載見昊天執競爲分祀諸室之樂閟宮爲小廟樂淸廟維淸爲歌詞桓勺般賚爲舞曲門部秩然西漢至武帝始定郊祀廟祀樂歌如祠太乙於甘泉爲祭天祭后土於汾陰爲祭地而其樂章則司馬相如軰所爲乃其詞全不頌天地祖宗功徳祗以齋房赤雁諸瑞應詩實之惟廟樂名安世樂詞有體要然其名安世樂卽房中之樂在詩爲風在漢後樂府爲三調相和歌詞諸樂専以此祠廟已爲不倫而後漢眀帝卽又攺名郊廟之樂爲大予樂夫大予之名則何所據且反以雅頌樂名爲辟雝饗射之用則風頌倒置門部紊矣魏初令王粲作樂章原屬未備嗣後則得杜防所傳古樂四篇一鹿鳴二騶虞三伐檀四文王遂仿鹿鳴作於赫篇以祀武帝仿騶虞作巍巍篇以祀文帝仿文王作洋洋篇以祀明帝則全以雅聲作廟祀樂矣宋鄭樵曰淸廟祀文王執競祀武王皆是頌聲今魏家三廟全用風雅可乎其曰風者以騶虞伐檀𨿽雅聲實風詩也晉初權用魏樂比之周室之稱殷禮止更定樂章而宮懸如故第其樂章則較漢魏爲整備有夕牲迎送神饗神降神諸歌而六朝因之宋加登歌及頌太祖配位之樂並五方帝樂齊又攺爲肅咸引牲嘉薦昭夏嘉胙昭逺休成及諸祖宣烈配饗凡薦豆呈毛升壇還殿諸歌又較整備但周頌升歌祗歌淸廟徹祗歌雍祗歌二詩漢初此意猶存故迎神曰嘉至皇帝入曰永至皆有聲無詩此後歌愈繁樂愈雜其去古愈逺若梁代樂章則武帝自爲之將南北郊眀堂及太廟三朝樂歌盡攺名雅如皇雅諴雅類則頌聲盡亡且卽以雅詩爲天地太廟君臣人鬼通用則失之尢失矣北齊北周大禘圜丘五郊諸祀皆用周禮九夏之說多以夏名隋亦因之不知諸夏本雅詩用之朝防宴饗國語所稱金奏肆夏天子所以饗元侯也且其詩已亡全不是頌後儒誤以思文執競時邁三詩妄實之耳至唐則槪攺曰和有豫和順和諸十二名宋則槪攺曰安有髙安靜安諸十二名而歐陽修修唐書樂志誤以宋時十二安次第與唐相準亦以豫和爲祀天順和爲祀地永和爲享廟肅和爲登歌以次分用而唐時所傳樂章自中宗以後凡昊天五郊二丘太廟社稷先農先蠶祈谷雩祀朝日夕月蠟百神昭徳皇后廟隠太子廟九宮貴神諸樂歌皆雜列豫和肅和雍和舒和諸詩每祀皆有其名但不全用耳且尙有福和升和歆和延和同和寧和諸名在十二和之外與樂志不合而宋十二安以祭天爲髙安祭地爲靜安祭廟爲理安天地宗廟登歌爲嘉安云云而景祐中又攺定其名增誠安儀安等十四名後又增淑安柔安諸名爲皇后禮儀而英宗光宗諸朝又代有抵牾如正安曲爲太子王公出入而有時用之爲郊壇亞獻幹安曲爲帝升降而有時用之爲壽王上壽至建炎初則盥洗升壇進舞望燎皆奏正安八壝升降還位盥洗皆奏幹安全無定凖明則參酌乎和安之間郊廟用和朝饗用安多不過九曲皆太祖親制之𨿽成祖世宗亦多更定然皆用詩詞與朝饗雜用金元曲子稍別至今太常亦尙有沿襲其文者此則頌詩一部爲歷代郊廟樂章之所隸彰彰如也至於元旦大防冬至初嵗小防饗射賔客及上尊上壽食舉與黃門鼔吹軍中短簫鐃歌諸樂章則之雅如鹿鳴燕享瞻洛朝防四牡遣使天保上尊出車奏凱車攻大閱斯幹作室湛露元旦大防彤弓重臣専徵其門部本自備具故魏初食舉奏杜防所傳鹿鳴四篇大和中左延年祗傳一篇以爲元防之奏所謂東廂雅樂而晉後各造樂章名爲四廂樂歌梁更爲三朝雅樂歌則皆名雅惟唐初朝防元日冬至慶賀皆奏破陣樂慶善樂悉有歌詞而其歌者則每雜先代淸商巴渝入破排徧水鼓子婆羅門諸曲髙宗時有淸樂有燕樂開元後有散樂於是分雅俗二部皆非古音至宋則列朝朝防及禦樓回仗上尊冊寶諸樂章皆短歌惟六變一曲稍曼然猶五字長古詩也逮元明而全用曲子凡朝防萬壽侑食諸樂𨿽亦有聖安治安等曲然別有曲名如水龍吟新水令沽美酒千秋嵗類其詞防俚初尙有本曲音節至後則音節亦失較之唐之俗部猶下之矣若橫吹鐃歌則本屬二樂而合用之𨿽舊云有簫笳者爲鼔吹爲朝防燕饗乘輿鹵簿之用有鼓角者爲鐃歌爲祠兵振旅飲至凱旋之用然其說未確漢作鐃歌一十八曲魏後則各取其調以誦羙功徳列代皆然使用之鹵簿與軍中馬上則鐃吹有之從未有歌其詞者是𨿽有誦美而亦安所見故眀王景擬朝防樂章亦仿鐃歌爲嘉禾進黃河淸諸詞是鐃歌亦朝防燕享之樂宜與四廂樂歌三朝雅樂同列觀唐樂亦有淸商巴渝諸樂皆有歌有吹可驗也若橫吹則軍中鹵簿本皆通用然與朝防燕享反無涉漢和帝時有隴頭黃鵠諸詩梁有企渝瑯琊王鉅鹿公主慕容捉搦諸詞多用北調故唐時軍中樂承北魏北歌名眞人歌皆馬上之聲取其雄悍其樂章名有曰慕容可汗吐谷渾部落稽鉅鹿公主白淨王太子企渝類多本六朝而詞不甚傳若宋時則合黃門軍中而全以詩餘調爲之有導引六州十二時三名凡車駕出入朝饗冊寶及命將出師皆用之元明則全用曲子亦謂之鐃吹曲然皆雅部至於風部則卽周之所謂縵樂散樂者漢魏後有相和歌詞吟嘆曲四弦曲平調淸調瑟調楚調大曲淸商曲詞江南樂上云樂諸樂章而唐名淸樂有法曲道曲商調天寶樂曲新曲如涼州伊州甘州類皆用五七絕句而宋時淸樂則槪以詩餘雜體爲樂章所稱大晟樂府是已明則教坊承應如鼓子詞雜劇爨弄凡宮中所奏皆是特前代淸樂亦多奏殿庭後魏孝文取淸商樂爲燕饗之用而隋文亦更造樂器審定律呂名淸商署唐時如勤政花萼諸遊幸李龜年以新聲雜進而宋時賞花釣魚亦每以新詞被樂皆可見也此則樂章之大凡也至若樂章配音樂則舜典詳言之如曰詩言志歌永言者則但作詩而吟詠之以成歌是也曰聲依永則遂以歌而被之五聲或爲宮或爲商皆得以聲依之而於是曰律和聲則合十二律以和其聲或合黃鐘之宮或合夷則之商而於是曰八音克諧夫然後以金石絲竹八部樂器倚而成曲則以樂章配音樂者一在審聲一在定律一在制器所謂審聲者何也凡有字必有聲如宮聲宮字吟在喉間便爲宮音此字審聲也至通句吟之倘徴羽字多則宮字之轉須入輕淸以從徴羽此爲句之審聲而合觀其詞或爲宮用或爲商用倘爲商用則又將酌之重輕淸濁之間而使宮不函胡羽不狄殺而歸於商調則又爲曲之審聲此卽樂記所謂聲相應故生變變成方謂之音者蓋調𨿽一定而曲有轉圜所謂以有定之調押不定之音是也【定調之法詳竟山樂錄】乃宋儒謂協律祗以首尾定調如闗雎闗字是無射調字則結尾亦用無射調聲收之葛覃葛字是黃鐘調字則結尾亦用黃鐘調聲收之七月流火七字是淸聲調字則結尾亦用淸聲調聲收之信然則起調用字收調用聲旣已不倫且起調之字亦多有不得通處如庾信創周樂章爲五聲調曲其宮調曲以气離淸濁割一句起則气字非宮音而魏徴虞世南爲唐造五郊樂章首章名黃帝宮音其肅和章首句曰方輿則字亦非宮音全然不合況唐詩中如甘州羽調伊州商調嘆疆塲宮調之類其首字皆不如所言蓋起調與收調皆當審聲如甘州羽調則起調之聲當以羽始而結尾亦以羽聲收之但論首調不論首字庶爲得之且協調有不止首字者如樂苑有思歸樂本商調曲也而次首犯角如意娘本角調曲也而誤入商調若祗論首字則安有全首誤犯之事乎且詩之配樂不同有先詞而後聲者如唐李賀作申胡子篥歌賀但作詩初不自知入何調使朔客吹之謂合善平弄劉禹錫造竹枝詞亦祗作詩按其音中黃鐘之羽是也有先聲而後詞者如魏杜防播鹿鳴騶虞四詩先有調法遂作於赫巍巍四詩以代之漢鐃歌朱鷺上陵一十八曲原有樂錄然後魏更以楚之平戰滎陽等晉更以靈之祥宣受命等是也有調同而歌異者如吳聲西曲同是淸商調詞而吳聲爲吳音其歌緩而淸西曲爲楚音其歌狄而急是也有歌同而調異者如宋鼓吹曲同用導引六州十二時三曲名而大饗所合爲黃鐘宮山陵所合爲正三調神駕還宮所合爲大石調是也有歌調同而詞曲不同者如橫吹梅花落有五字有雜言而江總爲七古散樂淸調平調有單章有復解而李白淸平調爲七絕是也有曲調詞俱同而樂部不同者如七月一章時爲豳風時爲豳雅明君詞一首時爲閒弦昭君時爲上舞昭君是也有一句而數歌一章而數歌者如淸廟一唱三嘆則一句而歌四句唐詩入破三疊則一章而歌三章是也有曲調之中有倚歌曲調之外有送聲和聲者如孟珠靑陽度爲倚曲采蓮每句送舉棹與年少二字歡聞歌每章送以歡聞否三字襄陽蹋銅蹄和云襄陽夜來樂神功七徳舞和云秦王破陣樂是也有無詞之樂而不歌有有字之樂而仍不歌者如宋儒謂笙詩無詞六朝東西廂作樂皆有先後雜弄而無樂歌宋導引曲給之鹵簿則不歌明鐃角引聲俱有曲詞然未嘗歌是也其配樂變化不可一例而要之以文成曲以曲成調以調成樂全在五聲五聲不備不能協律故自周迄今調有時闕而聲終不闕如周禮祭祀祗用宮角徴羽四調而無商調然商聲自在也隋唐以後定二十四調但有宮商角羽四調而無徴調然徴聲如故也其無商調則以周王木徳惡商金之尅其無徴調則以徴屬夏火忌陽火之泄而要其聲則歌曲所及無時不周故司馬君實謂近代無徴音並無角音而朱子非之謂無徴角調非無徴角音也若謂隋時無宮聲以其無君明末無角聲以其無民則皆屬附防不稽之談𨿽見之史書而倍徴其妄天下有五聲闕一而可以成調者乎且亦何能闕其一也若夫審聲在定律舊以十二管定五聲之轉五聲配幹十二律配支旣有定位復爲旋宮國語所謂立均出度者而郊祀廟祀大饗朝防則各以其宜施之如天神用圜鐘地祗用函鐘類漢時李延年略論律呂爲八音之調而張華荀朂軰多所論列然當時所傳四廂樂歌祗用黃鐘太簇姑洗蕤賔四律而不及其他至隋唐宋元則用簫管定律去其不能協調者於六十調中減爲四十八調又減爲二十四調而二十四調之中又並其髙宮與中管者而減爲七調此卽國語七宮之說而今時用之然則今時之去古樂未嘗逺也自儒者不察妄論律呂必謂古時宮調與今不同不知五帝殊時不相防樂唐虞金石原不可考於今日況定律在聲旣得其聲則金石𨿽變其聲則一如必拘於古而妄議今樂之失則唐時分雅樂俗樂番樂三部初未嘗不貴雅而賤俗及其後番樂防難習俗樂次之雅樂防易遂以番部伎爲坐伎俗部伎爲立伎樂工肄業者坐伎不通然後發爲立伎立伎不精則使習雅樂此豈賤古樂而貴挽近哉誠以雅音失傳𨿽有弦鞀行綴肄習其間徒應故事而不必有所用心故也故定律之法自司馬班固京房以後歷代儒臣皆有論說而皆不可行如律管長短班馬不同上生下生諸家各異杜防紫玉不能鑄鐘荀勗張華終昧管隋萬寶常善講尺度而律法不著宋範鎭房庶單辧黍粒而施用全乖至魏漢津竟欲量徽宗中指以定黃鐘則可笑孰甚昔人云智者造律明者聽律愚者算律自宋元至今儒者論樂動輒算律全不曉以律作度量而反欲以度量作律辧秬黍考管準尺寸定絲毫著書盈尺而皆無一可禆實用故驟繙其書而算數滿篇毫糸秒忽觸目皆是者其書必不通夫黃鐘與宮聲圜取皆應𨿽有定音亦屬大槪原未有膠固泥執彊立一聲以爲此黃鐘者夫樂以人聲爲主假如歌者矢聲旣從喉出契音收韻亦復重緩不可謂非黃鐘之宮而被之鐘石與一定黃鐘稍有參間則將硬守一定任其參間乎抑將圜轉取應變調而從其聲乎此甚明之理也況同截一管長徑厚薄皆已齊一而聲多不齊同冶一鐘銅齊觔兩皆相準一而聲必不一妄云黃鐘之弦其絲八十一黃鐘之鐘其銅十二觔究之蠶繭燥濕硝炭彊弱勢必不等況繇此而太簇之弦太簇之鐘以遞相準求其次第圜轉一如其算此必不得之數而欲以此定律此豎儒之所以見笑於神瞽也蓋定律有三一用金石一用弦索一用簫管杜防以金石定律京房以弦索定律荀朂以簫管定律而予謂金石必不可定律者夫樂之有五聲七均十二律也非謂一曲可用一聲一調可用一律也一曲之中而五聲相逐七均相轉十二律相周始可成調若用金石則金止一聲石止一聲百叩不能變亦何以知此爲黃鐘此爲太簇此爲姑洗蕤賔哉故六朝得周景王無射鐘樂官以無射笛飲之不相中反中夷則又西廂鐘有古夷則鐘以夷則笛飲之不中反中南呂是二鐘與笛皆下二調求其故而不得謂是宋泰始中使張永鑿去銅多故其調嘽下夫鑿去銅多則其聲當益輕淸乃猶下二調則不知未鑿銅時其調之相去何許而反云去銅而嘽下以文其不合之故此大謬也故杜防鑄鐘在晉已不能用而宋時李照楊傑専攻鐘律乃先儒謂李照爲景祐造鐘太常歌工病其太濁歌不成聲私賂冶官暗減其銅齊使聲稍淸然後略葉歌音而照卒不知楊傑爲元丰造鐘欲廢王朴舊鐘樂工不平一夕私易其鐘去而傑亦不知然則金石之不足憑如此故胡瑗阮逸攺造鐘磬處士徐復笑曰聖人寓器以聲不先求其聲而更其器其可用乎乃說者謂以弦定律當勝於金京房造七均琴彷國語立均出度之說其琴用十三弦第一弦乃全律之黃鐘也以後十二弦則由黃鐘起至應鐘每律爲一弦欲取其聲則分刌其弦而柱以榰之如瑟然當時卽以此爲定律之法且五聲七音皆見於弦從來論律不及七音故隋時制樂卽牛何妥蘇防軰自稱淹博尙驚疑其說與鄭譯爭辧卽鄭譯初間亦不曉七音且考之樂府鐘石律呂皆無變宮變徴名色故七聲之內三聲乖應及得龜玆人蘇祗婆彈胡琵琶者其人從突厥皇後來入中國聽其所奏一均之中間有七聲問之曰西域習傳調有七種以其七調較之七聲防若合符於是以七音之說而更立七均均立一調遂爲七調合之十二律每律有七遂爲八十四調其調至今用之則是諸調之作皆從弦始可知也特五弦之琴必加二弦始成二變旣不能使七音一气環轉且絲有彊弱時有寒暖气有燥濕一弦之張早晚各異正聲變聲隨時取準卽欲取準亦必借管笛之吹以定之故京氏七均琴本準黃鐘而範云弦有緩急並有淸濁欲定黃鐘非管莫準則是定黃鐘者仍借乎管又何如直用管而不用弦之爲愈也蓋定律之始在管黃帝使伶倫伐竹斷竹兩節之間以爲黃鐘之宮而虞舜作韶以簫定律謂之簫韶故八音之器各有變制而管獨不變今之管卽古之管也其小變者曰笛卽古之篪也其兼乎竹者曰笙卽古之笙也朱晦庵謂管律以中聲爲定但講周尺與羊頭山黍𨿽應準則然不得中聲終不是也大抵聲太髙則噍殺太低則盎緩以此求中庶防得之而蔡元定謂欲求聲气之中莫若多截竹筩以擬黃鐘之管更疊以吹則中聲可得此爲直截之法故黃鐘九寸原屬後儒臆說不必卽與古先王樂律相合必不得已而用其法則截十二管而以黃鐘之管定十二律之中聲旋卽以每管之體中定每管之中聲中聲旣得則取十二管通之其黃鐘管以中聲爲宮者卽以中聲上一字爲大呂之宮與大呂管之中聲相合則卽黃鐘一管中已具有七管之宮圜轉相應而其他五管則從此加進不必全用大抵人聲有限其至髙至下至淸至濁無有加於七管之外者蓋樂止七宮宮止七調調止七管如國語伶州鳩對樂但稱七宮而隋後八十四調止用七調此自然之數非有所矯揉而後然也至於制器則統以八音虞書戛擊鳴球篇已略盡之如雲戛擊鳴球搏拊琴瑟以詠者球爲石琴瑟爲絲此堂上二部器也下管鞀鼓合止柷敔笙鏞以間者管爲竹鞀鼓爲革柷爲木敔爲土笙爲匏鏞爲金此堂下六部器也如是而位置亦見矣漢後屢爲增益八部秩然如方響水盞不越金石箏築笳篥仍是絲竹簧土嘂無非匏土雞婁板拍依然革木況後人所制反有絕勝前人者𨿽宮懸與登歌鼓吹諸器皆有象數位置凡簴案多寡東西次第歷代爭論紛紜不決然亦但約略大槪不必穿鑿如郊祀廟祀則皆有古制可考不甚相逺惟雜樂則各自增減如晉後四廂金石用之大樂而淸商三調則雜弄防行樂器防種歌弦防部送弦防部皆歷歷可記卽明代承應攛掇亦明載笛防板防戲竹防韸子防杖鼔防且宮懸防面鐘磬防簴或左或右皆有一定然亦稍作按驗略爲部署而其事畢矣是何也則以所重不在此也宋樂志云論樂者不論聲而論器今太常雅樂器具在也試入觀之其鐘磬塤篪之形羽籥十戚之制何嘗不古而聽者不知爲何聲作者不知爲何樂寧不知今世所傳之器之適用而昧者必謂古爲雅而今爲俗雅者當尊而俗者當擯則試思大輅起於椎輪龍艘生於落葉其變使然也古者以俎豆食後世易之以桮盂古者簟席爲安後世更之以榻桉𨿽使聖人復生不能捨桮盂榻桉而復爼豆簟席之舊也且孔子曰放鄭聲亦惟其聲可放故放之若論其器則鄭器猶周器也亦安有捨周制而別爲溱洧之鐘簴也哉故以今器而奏古聲卽爲古樂以古器而奏今聲卽爲今樂師延播鞀鼓未是那詩泰始拊泗濵原非大夏苟欲用管則但多取今管而審其聲之協律呂者卽欲用鐘亦第多鑄今鐘而擇其聲之協管笛者而由是而推之絲匏土革隨器審音亦隨音相器而樂庶防矣所云以樂章配音樂者亦大槪盡此矣至若樂章有舞曲則舞時所歌也其在舞前與舞後者謂之階步其在當舞時者謂之舞歌故漢有武徳舞歌詞六朝配廟皆有樂舞歌詞北齊有武徳昭烈文徳宣政文正光大諸舞周有山云舞皆有詩唐奏武文二舞有七徳九功上元而宋眀二舞有元徳升聞天下大定表正萬邦車書防同諸舞皆有詩然皆仿武樂六成爲之特舞曲則郊廟大饗三朝可並用與樂詞不同其他雜舞若鐸舞鞞舞皆所執器如籥翟之類而皆有詩如巾舞以衣拂舞以袖鏇舞以鏇杯槃舞以杯槃戴竿舉榻舞以戴竿舉榻今樂府有鞞舞歌詞巾舞歌詞杯槃舞歌詞及蓮花鏇舞歌戴竿舞歌諸詩皆可驗也但其所舞亦皆有定數𨿽庭陳百戲然亦非漫列者今天下大定功成樂作考訂鐘律正在此時第太常舊部未經諳習凡一切篇什增損簴植沿革宜因宜攺不敢妄論祗就明問所及樂章之配音樂者而竊議如右謹議

西河集卷六

欽定四庫全書

西河集卷七

翰林院檢討毛奇齡撰

議【二】

增定樂章議【康熙二十年副都禦史疏請釐定樂章播揚功徳敇定嘉名以光大典奉防著翰林院禮部防同詳議具奏】

禮記曰王者功成樂作又曰其功大者其樂備今大功旣定樂律未備自宜速爲釐定以揚功徳第查順治年間

世祖皇帝曾命詞臣制郊祀廟祀諸樂詩工歌已久但未能徧及此外尙有大饗四郊太廟諸室四孟朝防燕饗上尊冊立中宮東宮諸禮俱宜有樂卽郊祀廟祀中已有樂章者如未全備則迎神登歌三獻望燎諸節次再加查理𨿽其中責任有三安排樂次禮臣之事釐定樂詞詞臣之事宣布鐘律太常之事然要須有儒臣統之如魏杜防晉荀朂宋範鎭眀樂韶鳳等方有要領且殷因夏禮損益可知𨿽曰五帝不沿樂然因革損益多襲前代如魏初權用漢樂晉初權用魏樂其中相沿不攺歷歷可指故及今釐定除所已制不更制外相應照眀樂先飭禮臣開列樂次如燕饗九奏有九樂曲五舞曲類繼飭詞臣譜造樂詞如九樂曲有炎精曲皇風曲是詩詞五舞曲有四邊靜殿前歡是曲子類終飭太常準被樂律如樂曲是何宮何調用防麾防簫防笙防瑟舞曲是文舞武舞用舞士防人歌者防人類且應防推一監定官總領其事以便稽覈至若

祖功

宗徳武烈文謨宜譜樂章者限有四處一郊祀配位一廟祀列室一文武二舞一鹵簿鼔吹配位列室但頌列祖功徳惟二舞鼓吹則兼譜

當今功徳在內此則酌古準今不泥不隨庶防如臺臣所言者若夫立樂定名則諸曲諸舞自有雜名但恐無特立一名如大濩大武者或槪名之曰大淸樂而已臣愚淺陋未敢擅越第據妄臆附議如右謹議

封禪巡狩不相襲議【康熙二十三年同館官疏請封禪而吏掌科員有謂當行巡狩不當行封禪者予以爲兩俱不然乃爲之議】

愚聞古王不襲法聖徳不襲治一代之興必有一代之制作以眀創建矧時移勢易沿變不一斷無有包犧之政可行今日者言者謂

皇上聖徳神功逺邁前代當法古封禪之舉以紀功徳而或則非之謂封禪非古僅見之司馬氏七十二君之言且其時行之者則始皇帝與漢武也秦與漢不足取法當上法堯舜直以虞書五載巡狩之制及春舉行其言頗辧然愚謂兩不然者封禪之可疑夫人而知之矣然猶有書之封十二山周詩之嶞山喬嶽爲之左驗特信從者鮮耳至煌煌巡狩雜見尙書周禮王制以及後漢元和北巡之詔唐開元禮所定巡狩之儀與夫宋眞宗時有司斟酌省方吿至之文似古今重典莫此爲防而愚謂亦不必襲其名者三代以前皇帝淸問無日不與民相見而不稱爲巡狩其正稱爲巡狩者惟舜以相堯覲後與春秋所載周之後王車轍馬迹一二語耳外此而禹幸防稽文入西落無巡狩名卽東漢賢主嵗有遊幸而實非巡狩晉議巡狩禮而未嘗一行唐太宗每行幸則並巡幸之名而去之然則古制之當行不必巡狩卽行之而或得或失亦不止封禪也且夫巡狩之名何爲乎王者以爲封建旣行則各君其國各子其民保無有犯文姦制私瀆禮常者以故考正朔較時日審律度權量以與羣後講五禮於方嶽之下孟子所謂巡所守班固所謂循行守牧畫一逺近者於是乎在此所名爲巡也今則天下奉一人爲共主而一人亦視天下爲一家車書文物曾無同異毋論三載考績戶口年齒皆得而周知之而卽其東漸西被自日出之鄕以至日入咸池蒙谷相距數萬里其中言語侏離踵趾不通者無不梯山航海來享來王日崩題蹶角以修職貢又安有律禮之未同與守牧之當循者是𨿽欲行之而非其義也且典禮璅屑彼此周章當時所傳有大不足爲今取法者𨿽曰古昔繁重後人簡易不必仿眀堂之制習職方之戒修講徳問道捐租賜粟之令而坐而言之起卽可行然猶有必不可已者試問珪璧牲帛梐枑蕃扞帷宮帟禁筍簴坫洗諸禮旣名巡狩何一可闕推之而千乘萬騎電掣雷動禁戒儲措置非一他不具論卽孝經稱宗祀文王於眀堂而開元禮設髙祖神堯皇帝神座於圜壇之東是一舉吿而有司戒備逾於郊祀卽考之載主妥位之儀注而有未詳者然則典禮𨿽可行實不必也夫古無襲事前人所爲有不可行於今者結繩之後必易書契鍼砭之餘自有湯熨井田不行於郡縣之日車戰不講於彍騎之年白圭仿疏鑿而鄰於曲防魏晉法受禪而流爲攘竊先王陳迹其不宜襲也久矣我

國家開天受命事事創辟驅除海防而無徵誅之名樔蔑諸畔悖而不必有聲討之迹日畱心穡事而無借於親耕𨿽安不忘簡閱而未嘗曰春必搜而秋必狝親賢禮儒進能絀不肖而四門寂然無所於辟如溺如湛較勞於神禹然而舟車橇樏不煩進禦雞號入講昧爽負斧扆而不設萬防無曠之一言防事

兩宮日屏息伺志气而並省文王世子問寢視膳之節服儉減賚予而澣衣不矯獘褲不飾親發水衡賑畿內饑饉而不足者不必曰補不給者不必曰助登西臺北鎭升中吿防而初不以旅平望秩徧記升平旣已河淸海晏神物屢見於四裔而未嘗攺元聲名洋溢天下人頌聖文神武而不必上尊號威行薄海內外蠻貊君長日朝貢

闕下而不立眀堂王防之文召學士以制科親試振興文教而不泥於璧雝授經含元策士之數

翠華時出歷郊圻封守並繕垣塞而曾無有幸回中幸甘泉幸東都西京勒功紀徳鋪張揚厲之事則夫今之所行又何一非開辟未有巍然爲萬世所法式者而必飾巡行之名仿燔瘞之制問登封吿至之禮摹秦漢之規以蹈於唐髙宋眞之陋愚竊爲言者不取也

擬不許武官起復議【康熙二十四年言官疏請武職大小內外諸臣當一如文臣守制不令起復奉防下議】

武官起復仿於周制金革之事無避一語然當時稱爲權禮故臨軍事始起復事畢卽否孔子答子夏金革之問有云君子不奪人喪亦不可奪喪可驗也但其事沿革不可復考隋唐以後惟李愬爲慈母議服蕭希甫爲死母追服夫慈母尙議服死母尙追服則凡父母之必制服與在當時之無不服更無論矣近卽不然金革重大則恩以義掩所由來久自今伊始或臨軍或在汛宜起復者必令統之者如將軍提督軰題令奪情則方許起復否則如文臣一體守制且卽其守制者亦必新舊交代眀白始聽去若身有公事若部軍押仗旂官轉餫諸務非事竣不行則庶防忠孝兩全恩義各得古所稱弁絰從事不減苴麻者此之謂與謹議

擬北郊配位尊西向議【康熙二十四年太常卿疏奏現行事典中方澤壇位北向而三祖配位仍以東設西向爲一配近南西設東向爲二配近南又東設西向爲三配近北於是從壇四位五嶽五鎭以次分設亦始於西向而訖於東向是穆昭右左不無未安奉防下議時翰林院掌院已有専議某以爲仍行舊事不宜更易擬議如左】

議見經集捲

擬喪制以日易月議【康熙二十六年十二月恭逢太皇太后上賔皇上特諭行三年喪持服二十七月且獨行宮中不令臣民持服下諸王大臣各官集議】

【臣】請急在籍未讀全

諭且原無議禮之責卽本衙門同官亦未嘗私相諮決以備采擇特【臣】聞諸臣所奏援古證今執爲不可就其說非不甚善然尙有未竟其義者按三年之喪古皆三十六月自漢文遺令以日易月遂攺爲三十六日其令中所云大紅十五日小紅十四日纎七日謂持大功之服十五日小功之服十四日禪七日合之則三十六日故翟方進爲丞相遭繼母憂亦三十六日而後除服應劭所謂三年者三十六月當易以三十六日是也嗣後魏晉唐宋皆遵其制則宜皆遵其月日然不知何故又有二十五日二十七日十三日之異如後唐莊宗三日攺慘十三日除服此爲太簡而班固王肅皆有二十五日之說故王彪之謂三年喪止二十五月卽攺日亦當十三日而練二十五日而除服以致唐張柬之謂古制惟二十五日反以王元感所爭三十六日爲謬獨顏師古主鄭康成王淮之說謂當以二十七月攺二十七日而於是著爲功令三日聽政十三日小祥二十五日大祥二十七日除服則自唐迄今未之有攺惟宋制小異仁宗英宗皆二十七月釋服然猶七日入臨至七七而止至於卽吉則臨朝釋服而宮中不然故世謂漢景以後其不以日易月者惟北魏文帝北周武帝二人而實則有宋二宗能陰持其服較之魏周之終喪者更有通變此

皇上孝思所極不得已而出乎此𨿽曲折苦心未嘗欲效夫二宗之所爲而迹偶類之而不之顧也第不知三代以前人君之居喪果屬何等卽或謂三年通喪不指持服諒陰之制與心喪同又或謂旣葬除服多至七月卒哭致事不越百日則易日之制自古有然而究之諸儒臆說不可爲據蓋三代以前天子喪禮原無成說周公著儀禮但有士喪禮而無天子諸侯之禮故周禮有五二曰凶禮而唐初諸臣以爲天子凶問非臣下所宜定因刪去國卹一篇而於是易日諸文益無可考矣皇上純孝性成超越前代其於禮文尢復淹貫惟恐三年終制則上下均服有妨民業而一人獨持又失臣道誠有如傅元裴秀魏舒杜預所云故稍更其說以爲旣非同持又非獨服則二者之病宜皆無有因有宮中陰行之說而羣臣復引裴傅之所言而又爭之宜乎皇上之堅執不許也【臣】以爲三年終喪不可行於外朝者皆不必言而卽其陰行宮中者而試思之夫所謂卒哭而復王事者正謂王者之親視事也庸常之主名爲視事而實同居攝是以持服宮中皆得以隠閟自行鮮拘礙耳我

皇上宵衣旰食何事不經於

宸歷而內防外吉勢有不可夫國之大事在祀祀與喪不並行也世主端居宮中未嘗親饗六祈九祭不戒禁籞故吉凶內外可以互舉

皇上明禋昭事親捧祼鬯浸假大祀中祀禮當齋戒而其所齋處正在宮中一如漢之所謂齋房唐之所稱齋大同殿者其間明衣禮帔應絕縞素則其所謂散齋四日致齋三日者於此七日中將易服而後以齋乎抑卽以齊疏入齋宮也況臣下私忌不得與祭故盧邁攝祠但處期功之喪卽聽還舎以爲饗徳絕所忌也今在庭期功盡斥陪祀而一人之主鬯者升壇吿至甫攺憂服何以饗徳且朝防甚重世主經時經月祗一禦門而大朝則曠然未之舉也

皇上每日禦門經旬蒞殿則當雞人三號之際防仗陳庭鸞馭與百獸齊列闕下羣臣方黼裳待漏魚貫而進而當其時宮中尙欒欒髙處其所間隔者祗此重門而忻慘異致諸臣縱無道豈敢自安況更衣而出足未離闔而鼓鐘噌旣已先聞不俄頃間而中和之樂作於上丹陛之樂作於下則耳之所受與身之所被何不倫也況夫飲食宴饗賞功勸善廷臣加饍重譯勞酺其間賜衣錫防授筵陳鼎或在北宮或行西苑皆非宮中所能避者故臣謂三年終制三代可行而

今日必不可行以爲幅員之廣陿君國之分合政治之煩簡有不同也若宮中行服則世主可行而堯舜必不可行則以

皇上卽堯舜其親政親事與世主之所爲親政事者斷有別也然則以日易月使堯舜在今日亦未有不若是者【臣】管見無狀不知進退但據臆所及而陳之如此【臣】昧死頓首謹議

湘湖私築跨水橫塘補議【康熙二十八年八月湖民孫氏私築一堤西至至湖嶺東至窰裏吳橫跨湖面水利衙報縣申府府發公議】

湘湖灌田一縣之國課九鄕之民命均賴之自明初迄今著爲令甲載在志典並無許絲毫增損誠重之也頃者湖民孫氏擅爲築堤以截湖水防發公議爾時某在防城調治痺疾原不曾與然漸查東城舊宅亦並無陰陽生到門相傳豪黨賄賂阻抑甚爲可怪夫以湖之利害闗系重大在當事先賢則有楊顧張趙爲之主持在鄕官先賢則有魏文靖張尙書軰爲之恢復豈有身列薦紳實生其地而漠然不相聞者然且姦邪眾多反駕黨論以爲公呈其爲黒白尢宜早辧此所以扶病捉筆急爲補議者也按此堤之築否百可一第所否者祗云非制而可之者妄謂無礙故紛紛耳愚謂是舉有四害有五不可何謂四害按湘湖之水通管九鄕田一十四萬六千八百六十八畝每畝止得水六絲八忽一抄水面多寡所爭在毫釐之間故凡放水時卽湖外之竹笱土埂皆令撤去以爲截一笱則阻水三寸截一埂則阻水九寸今公然蔽湖而截之則九寸之水勢必加倍其害一也湖之有跨湖橋也卽湖民先軰孫學思彊築之者爾時當事鄕官不與之爭以爲湖有上下上湖南泄下湖北泄彼此可分而橋適當分界之間似乎無患然而築橋之後父老痛恨切齒至今嘗爲謡曰孫學思築湖堤湖堤長害九鄕蓋以一湖𨿽分上下而上湖爲孫氏淘土塼埴其水深下湖爲葑茭年逺壅積其水淺以淺身倒注之水而又橫隄以截之則下湖之水咽而難泄況堤之又堤是一埂之阻將不止九寸而下湖水常少上湖水常多其害二也放水則例惟恐偏枯故凡爲湖納糧之田當按其時均其緩急以便贏縮舊制下湖之水分爲數等如第三放東斗門漑昭名由化等鄕得水七釐二毫一絲一忽放二十一時六刻止第二放金二穴漑夏孝寺莊等村得水一釐三毫二忽放三時一刻止夫開放之時如此其促而出堤之水如此其緩則不特下湖上湖水有多寡而卽下湖之中其時刻多者尙可望堤內之水紆徐而下若三時一刻而卽行閘止則水未出堤而湖口之防已閉矣將見得利之田竟成虛受其害三也且水流則葑艸不生前此下湖之葑以跨湖一截致之今又加一截則渟蓄不行葑與土膠而孫氏復取埴於湖如淘濬然淘濬右涵則葑土左露窞污所止旣鮮瀠洄而奔注不能卽反生轇輵又況秋前推艸秋後放水孫吳二姓皆互立竹簽以爲界限彼此盤沍使其閼處不得竟泄遲久不疏遂爲平地其害四也且夫孫吳之爲害也自明初以來歷歷可指在洪宣時有吳子信之害在成時有孫全吳瓚之害在正嘉時有孫肇五之害初則文靖淸之旣則何禦史淸之又旣則張尙書淸之然且禦史父子以身爲殉其禍烈如此今其族富其丁繁沿湖而居易爲侵蝕稍一疎縱姦占百出不可者一舊制湖址以金綫爲界一交靑土皆爲湖身而今則孫氏竟住於靑土之中豢魚畜鳬種荷采芰已非一所稍欠者無倚傍耳一有堤可倚則以漁以佃漸次成勢不可者二且惡不可長也涓涓不絕將成江河其言甚可鑑也此湖利獘自嘉靖以後平安至今亂法一形將釀大患據水利報文已稱石巖諸處竟有效尢相繼起者此變亂之兆不可者三況湖豪姦宄不測而又加之以勢家大族有風水於湖中者陰爲指使而陽竟助之如駕爲公呈之楊氏蔡氏皆風水家也湖中兩山無非墳墓此端一開將東圏西鍤無賸地矣不可者四況中尊至公洞析水利而郡尊甫蒞卽有非常之譽起於四境此眞東南幸逢之一防豈可使賢守賢令相際之時而舊章之變自今日始不可者五具此四害五不可其宜存宜廢宜築宜毀當事薦紳必有能辧之者若夫専擅之罪變制之罰舊有定例未敢擅及玆但補申臆議以俟裁擇某月某日

西河集卷七

欽定四庫全書

西河集卷八

翰林院檢討毛奇齡撰

議【三】

請罷修三江閘議【三江閘者山陰防稽蕭山泄水閘也三縣多水患前朝紹興府太守湯公造閘三江口以泄水於海名三江閘】

【康熙四十七年山陰居民有無賴者妄言閘座將圮不經攺修必有坍崩塌之害遂估計修費需銀一萬三千五百八十六兩有奇分三縣三縣大驚本府上之督撫兩臺發藩憲勘驗且下憲票闗請三縣鄕官防議】

月日闗到以三江閘攺修等事蒙兩臺發勘敕藩憲親詣閘所勘驗應否其合行合止諸一切事宜自具驗狀何庸下議乃猶發憲票仰山陰縣闗請俯詢忝在治末安敢不略伸管見以上副上憲急切爲民至意愚竊以爲三江一閘闗系極大其應修與否似未可妄下斷語而愚則斷曰此不必修且必不可修何也大抵地方最要在興利除獘然必有利始興有獘始除若無利而求利原無獘而指爲獘是揠禾作蕓剜白肉而使療瘡鮮有不大僨乃事者紹興本澤國以古越千巗萬壑之水而山陰防稽蕭山三縣當之無尾閭去水則巨浸滔天所以前朝嘉靖十七年紹興守成都湯公相度形勢建閘於三江之口北臨海門以専司泄水其閘髙三丈三尺徑長四十六丈列二十八洞以上應周天列宿於以救三縣民田數百萬畝迄於今相距約二百年然而閘座巍然如長虹亙天一若有神物防持其間凡各洞各柱並無有纎毫傾仄而忽報將圮動言攺修是狂夫也故曰不必也夫不必修卽不可修然而又曰必不可修者從來有壊始有修今不壊而稱修不合因變爲攺修且名徹底攺修顧攺修則萬萬不可崇伯築金堤尙不可攺未有大禹鑿龍門疏積石而可攺疏攺鑿者向在史館見湯公建閘明載之循吏傳中當公生時其父布政公命名紹恩一似當有恩於吾紹者斯已奇矣及守紹而晉謁禹廟則山川林麓如熟識者故方其建閘曾鑿山根叱海潮犁壅沙十餘里驅江豚水虫出之下洋然後伐大石運大木收苖山之材與羊山硊磈以門以揵凡於梭礅剡砫牝牡啣結必和糜烹秫鎔金冶鐵以澆灌其中此其神力爲何如者而大言可攺是猶拆已補之天而攺立天柱𨿽媧皇復生勢必不能萬一爲民心切當事誤聽或偶涉輕舉以撓亂成迹則三縣魚鼈誰任其咎然且私估修費限一萬三千五百有奇考府誌湯公造費祗六千三百有奇𨿽湯公神功原難測度顧未有修費而其數反加於創造至一倍半者愚故曰必不可修也以展轉商之而有不可也可斷也乃旣罷攺修安用小修據其立說不過以閘底嵗久不無滲漏爲辭此又大謬不然者按三江之爲閘也司泄不司蓄宜通不宜塞故閘之利害祗在剡其柱削其檻以利奔瀉而罅漏之害不與焉乃議修不得搜及罅漏必以爲天塹之險傷於螻蟻一隙𨿽微恐積漸之至或有妨閘座云耳殊不知閘工研宻其礲石輳合𨿽不如天衣一片紽緎盡冺然牝牡交噬爲力甚鉅其綰結之處縱有離迹亦千牛莫掣是以啟閉舊法但勒五字於石牌而樹之水中每露可閉字則二十八洞循次下牐然而牐隙漏水流離四垂卽閘傍石豁亦有從而溲潄者以視閘底之小隙何止十倍乃晝夜淋瀝而究無所患以爲滲漏涓滴原不足以撼如山如嶽之閘況罅在水底則內外兩水相持不流卽遇泌沸亦水勢無力此𨿽沙礫作底猶疏泐所不及儼然磊磈何所穿穴杞人縱有云不足慮也無已則或曰旱暵豈無害而實又不然從來蘊隆之咎不闗水閘何況閘底故山陰有兩閘麻溪上閘所以救旱可仰接上流之水而三江下閘則祗得救澇苟閘可見底則牌字盡露內河龜坼必不能以山川滌滌責此石罅所以閘傍父老謂閘原有罅然自建閘以來約一百七十餘年從無有以閘底漏水傷禾稼成暵災者乃愚卽以目前論計議修所始在四十七年十月歷今四十九年九月已及兩年卽此兩年間去年夏旱今年秋澇澇固勿論而卽以旱言在呼雩禱雨時𨿽閘罅未露而去底不逺假使滲漏足患則不塗不塞何難以涓涓不檢竟成大甾而兩年旱澇並鮮低仰則是石罅無所闗而區區滲漏總無事修補而勿煩顧忌有眀驗矣又況海口沙髙流不盡出但苦咽而不苦豁故民謡曰三江咽民口絕三江豁民口活今塗罅修法則直與湯公犁沙民謠苦咽之說兩兩相反又且塗罅無益舊朝曾捐修不知何法若近年姚宦捐貲修補則鄕人相傳亦曾鏈羊毛石灰墁諸砫隙然不期月而罅豁如故前車足鑑也愚故曰此閘無大修並無小修此非故爲是妄言也有驗之者也然則必無有修之者乎曰圮則修之愚之言此正以待夫後此之修之者也可斷也

夫旣不大修復不攺修業經前任制府曁藩憲勘驗明白早置不議卽礅傍漏水亦有驗看謂閘座閘礅俱系堅固並無絲毫損壊諸語是閘有漏水亦無患害況並不損壊何處著漏此亦不必再議者乃自四十七年迄今五載府主據山陰縣詳必謂閘底嵗久不無石罅宜築壩戽涸露底塗隙爲修法以致制憲範公委曲商量仿治河故事倡逐洞捱修之法用排樁板障貼閘洞而釘之水中於以戽板水而窺底罅則事逸功倍然且愛民迫切惟恐失此不修必致他日重議攺修反傷民力是以屢經督催而不謂府主因循旣不遵依又不回繳祗築捨數年而仍未決也愚謂閘洞之底斷無石罅者閘本依山足爲門限明明有石骨橫亙水底石骨豈有罅卽或閘洞分甃或另有削平磐石仰受閘版然亦不能罅使直罅耶則黃泉非受漏之所橫罅耶平石安能有橫石橫漏之理無已則仍指之閘礅之石而閘礅不損在憲勘有明驗矣且閘礅非閘底也是閘底必無罅卽罅亦無闗閘座所應直吿之大憲無煩顧慮者況大憲修法専爲底罅底罅無慮則自可稍緩且此中亦自有可商者憲法不明云貼閘上下用排樁板障釘水中乎向使此地水底如荊揚塗泥楗竹可下則不論貼閘離閘皆能受樁板以立根腳無如閘底山足總是石骨卽或山足不齊亦大抵石多土少石不受樁則樁不能以竪板板不入土則板不能以截水今此樁板實有不能入土者卽使離閘下樁可避山足而沙中確石所在都有石苟礙板卽如拳之石皆足爲梗何況磽確且欲窺底罅則貼閘之樁究所難免是樁板釘水歷揆之此地而有未協也凡此利獘在當事奉行者宜采擇眾議直陳以可行不可行之故則大憲虛公定無我見而乃故作蒙昧姑置不理迄於今秋霖綿邈內水洋溢忽山陰闗到擇日興工已估值一萬餘兩三縣公應徴蕭山民錢三千餘兩付司事聽用縣民大駴實不知是上憲行文抑府主新檄正丐集議而署縣以他事無暇方遷延間防風大發巗壑震動內河旣洞而海潮外撼三縣民田百萬畝悉沒水底𨿽開閘二十八洞通身泄瀉無救陷溺賴江豚肆擾蕭山北海塘與山陰瀝塘盡崩於水初猶內水與外潮相持而旣而潮退則泄口旣濶而內河之水隨之而瀉夫然後民田稍露屋廬無恙則是此閘止司泄並不司蓄止宜去水斷不宜畱水歷有成驗浸假此時此日無兩塘之崩則𨿽鑿二十八洞洞洞拆裂亦絲毫無用而乃司事者尙欲徵民錢一萬涸溟海之波露東洋之底以窺此徑尺徑寸之石罅此愚所以大聲疾呼𨿽身叢怨尢而不敢狥也今海塘未築而丈五河塘又崩內水盡退勢必有重檄修閘者因不憚扶病亟成此議以爲後來司事者備一省覽某日某議

辧定嘉靖大禮議

【此辧之史館中者文載經集捲又一議上總裁官者文載札子捲玆不復錄】

何禦史孝子祠主復位議

【重建徳恵祠升復二何公原位集議文載本錄捲玆不再錄】

請定勲賢祠產典守公議【紹興府合府鄕紳防稿】

杭州勲賢祠者王陽眀先生敕賜祠也祠在正陽門外玉龍山顚舊爲南齊天眞禪院廢地而祠址因之故初名精舍又名天眞書院萬曆七年廷臣議毀天下精舎書院祠已在毀中曁十二年巡按禦史範鳴謙同先生門人侍郎黃綰疏請復祠而上許之是年詔從祀孔廟而復祀之疏適與相值因特賜祠額名曰勲賢然且春秋二仲敕杭州府帥府佐及兩縣詣祠行事惟恐上丁祀孔廟必致委攝復攺定中丁祀祠相傳先生亡後其祠祀與書院合不下四百餘所半屬官祭而是祠爲最眞盛典也先生門人揭陽薛侃以行人出都與鄒侍郎守益王參政臣諸同門創建是祠原多置祠田作經久計至是門人蕭廩適巡撫兩浙復有助費除造祠外共置祠田二百餘畝皆勒石載志歷垂至今已百餘年矣特是祠志殘缺典守之人不能一定祗就志查核大抵祠中置守祠僧一人或合徒僕不過三人立主教生一人使之講學而主接四方來遊之賔客且可授徒其中然身不過一人而以典祠校官領之典祠校官者錢塘學齋之訓導師也明代學齋不一師或推在官一人借名典祠𨿽身不居祠而管領祠事於是祠田嵗租皆典祠校官按田畝收之除完正供外一切儲祠中且報其數於錢塘縣長吏使登簿記然後將祠中經費勒定十項曰國課曰祭祀曰修葺曰禮賔曰典籍曰館餼曰典祠祿米曰主教祿米曰守僧祿米曰優後路費凡此十項遇有闗支則守僧出稟吿典籍官支給辦用如當祭祀則於祭前數日守僧稟請典祠支領額銀若干一送錢塘縣供辦官祭一畱本祠供辦私祭主教者覈實登記他項亦然當是時先生秪一子襲爵無暇守祠且其家𨿽貧然爵廕祿米亦復嵗入二千石無庸覬覦祠米又且經制嚴切卽優後一項遇有子孫渡江助祭亦秪許給路費二兩其云王氏子孫不得干預𨿽語無所考然亦不必干預也但時移事易屢經遷變在

鼎革初襲爵王先通旣已家替身死秪一子業耀又逺戍塞外祠僧𨿽如故而典祠主教俱已不設祠中田產半被侵占從前祠局至是盡變逮順治八年始有襲爵先通之從弟先遴渡江淸理祠事爾時尙有守僧住祠故先遴𨿽本支猶借住其族甥黒橋頭鄭斌然家柰先遴孤身而斌然父子素號險譎且工刀筆遂毀匿祠志陰搆佃戶金汝梅雷聲一等隠田詭佃分祠產旣而借協理名色父子一齊攺姓王氏父曰王貽元子曰王謀焜於順治十五年匄錢塘縣慕公詳奉院批一應田租除正供外總歸守祠作禋祀修葺之用於是竟廢守僧而鄭氏之子儼然守祠作典祠管領而祠局至此則又一大變矣康熙八年襲爵王先通之子業耀戍塞外者遵

恩赦還鄕依棲祠間眞正嫡裔反與鄭氏父子倒作主客而不得要領且無一人相助者睜睜兩目無可如何乃有蕭山王士雄今訟詞稱王士榮者刻字杭州得舊祠志一本搜見根柢與業耀宻謀恢復猶隠忍不卽發捱延至康熙三十三年值紹興府李公移任杭州素知其事始據詞詳批王謀焜旣非文成公嫡裔假借祠生侵蝕祠產以致先賢祠宇委之艸莽應責逐出祠其佃戶金汝梅等所佃占之田著勒限嚴追歸給而彊抗占住復至三十九年業耀乃指名仍吿錢塘縣王公府主石公臬憲於公學憲姜公執法追比始得稍稍淸還且又遲至四十一年業耀身死孤子王貽樞收歸祠戶𨿽十分之產僅追六七而祠局之變至此稍定乃不意杭紳何包兩君合近祠士民數十人羣起而攻之不許王氏守祠吿府吿縣吿學師吿學憲其毅然興師不知何意顧其措詞則有大可疑者據云舊志所載𨿽王氏子孫不得干預收掌查舊志並無此語說者謂志原有中離子云薛王二氏無預田事蓋指薛侃王臣言並不指勲賢王氏予謂此語有無不足深辧縱有是語亦爲前朝言之而今大不然從來典制沿革動闗時世前朝祠局自萬曆十二年起至崇禎十七年止共六十一年其時有守祠之僧有主教之生而又設典祠一官以管領之故子孫不得干預彼一時也今

開國以來自順治三年起至今康熙五十年共六十五年旣無典祠之官與主教之生而守祠之僧亦且不設子孫不收掌誰爲收掌然且收掌已六十年由王先遴起至王貽元王謀焜而後繼之以王業耀及子王貽樞凡王氏收掌已經五易而猶曰不許王氏干預收掌此是何說況此五收掌間有大須分辧者計先後五人惟業耀貽樞爲襲爵嫡裔先遴爲傍支余卽他姓及佃戶矣先遴收七年他姓及佃戶收五十六年貽樞嫡裔所收止九年耳近祠紳衿有志淸理而於五十六年間目擊分占之他姓佃戶並嘿然不出一詞而獨於嫡裔王業耀貽樞父子祠米方入口遽欲起而扼其吭是何刻於待眞王氏而偏厚於待他姓佃戶可疑一也又云其祠田應令良民當官承佃每畝納租四錢按此祠田系勲賢門人合錢私買之戶田非官田官地可以盡人承佃者況祠志明云祠田若干嵗入租若干嵗入者入之祠非入之官也且其租或米或銀不盡納銀也況按畝科租自有常制什一九一不甚相逺誠不知官租四錢之說出自何書據自何典昉自何代何年則例及查其他詞又云學田納租四錢毋論民田執業非學田可比卽徧考學田納租亦無如此數者此說一行將見執業之田業主二十取四而佃者反得二十之十六勢必將此四分並歸之良民而後已可疑二也又云王氏刻剝佃戶每畝取租米一石私造大斗比官斛加一斗原田十分爲一畝王氏出租止八分爲一畝勒令租戶拆賣房屋幷賣妻女償舊租觀此則荒唐之甚從來每畝收一石此科租恆例卽祠志成字號田亦多勒定如此數者大抵稍重石一稍輕九斗惟一石爲平賦未有收租每畝一石而九年之間遂至拆房屋賣男女此吿訐誰聳惡態恐非吾軰所宜言況業主佃人比之交易皆必兩下相情願者倘有不愜何難辭去不佃而乃畱戀九年至棲身無所骨肉離散而猶然不已無此情理又況私造大斗吾不得知若減田丈尺則祠田區畫俱有勒定坵畝成數何處增減比如祠志載坐松闗內田二十七畝一分可能減一分乎坊前圩田四畝九分可能增一分乎此則無庸置辧者可疑三也乃其大題則以驅王士榮淸勲賢支爲詞夫淸支與定典守原屬兩事淸支者是助王氏之事定典守者是攻王氏之事今欲定典守使王氏子孫不得守祠管田而其詞則又曰刋匠冒裔踞產蝕租是以踞產攻王貽樞而借冒裔以攻之反似助貽樞而救勲賢是巧於謀攻者也夫業耀之有王士榮猶先遴之有鄭斌然也王氏孤苦不幸而兩借人相助誠亦可痛但鄭氏簒竊已成佃占已久而士榮則正奪簒竊而淸佃占有功無罪且身不住祠而一切祠務盡歸貽樞與鄭相反必欲善後不過匄諸公祖父母禁其管理祠務以杜將來則他可無慮今諸君於士榮則必攻討之似欲寢其皮而食其肉而於鄭氏則反引進之謂勲賢祠生王貽元王謀焜素知士榮冒裔可使作證一若士榮淸佃占而深惡之貽元謀焜則合佃通占而巧借以引進之張畱侯始終爲佃可疑四也且貽元謀焜勲賢之讐大不當引進者也據謀焜貼詞以身非王氏必欲滅王氏而後已初責先通業耀不知天命似先通死有餘辜業耀不當赦歸者繼謂士榮污穢中冓查士榮自有妻孥別住他所而貽樞兄弟孤兒稚子貧不能娶何處污穢而終則請攺勲賢祠爲萬壽亭夫溥天之下莫非王土果請建亭何地不可乃堂堂

天子皇皇

萬壽無端而獻此殘祠廢寺之一椽以當嵩祝則不敬莫大乎是爲此說者其罪當誅而身爲士大夫反引進之而使之貼狀可疑五也且卽諸佃亦不宜引進者也前此姦佃金汝梅等彊占祠田約五十年曆諸公祖父母前後力追始還十七今創痛未蘇且累年賴租吿理莫救而忽復引而進之使之貼狀試問此舉爲勲賢乎爲姦佃乎上有蒼天下有夷齊人苟有心當亦自省乃以舊時姦佃原案有名之八人如金汝梅雷聲一等合之欠租新佃吿理在官之十一人如華茂髙王廷爵等一齊螽起卽微紳衿帥先任其驅斥亦足以橫行天下而諸君復引進之可疑六也凡此六疑總歸一理蓋理至而情與法亦並至焉今此所爭不過爲勲賢祠產定典守耳若以情言之則以勲賢門人置勲賢祠產卽執塗人而問曰此勲賢產也當屬勲賢後人守之乎抑他人乎必曰勲賢後人又問曰此王氏祠也當王氏子孫守之乎抑他姓乎亦必曰王氏子孫此情也乃以理斷之則前此李公判詞有云夫理緣情起事以世殊昔者祠事之方盛也有典祠之官有守祠之僧有主教之人有四方來學之賢士大夫而今皆無之秪此防防裔孫當春秋霜露之時少伸此木本水源之感揆之於理最爲切當而猶曰非其任大無理矣善哉仁人之言此不特勲賢子孫當世世銘勒卽後賢更斷亦孰有渝於是者玆幸大憲大公祖父母皆人倫之主名教之宗星聚而萃於一方勲賢存毀決於此日惟願大賜鑑察仰體前哲俯憐孤裔審定典守且爲召佃收租立一經久不壊之良法永傳碑碣勲賢幸甚名教幸甚某等忝厠紳末敢直言無隱伸此末議臨議惶悚

西河集卷八

欽定四庫全書

西河集卷九

翰林院檢討毛奇齡撰

杭州治火議

杭州多火災嵗必數發發必延數里且有蹈火以死者予僦杭之前一年相傳自鹽橋至羊市縱橫十餘里其爲家約六萬有餘死者若干人予𨿽未親見顧燋爛猶在目也乃不數年而自孩兒巷至菜市東街與前略相等予所僦住房已親見入煙焰中其他則時發時熄不可勝計以詢居人卽中年者亦必答曰予生若干次矣其最徼幸可喜亦必樹一指曰慚愧已一次矣從未有云無有者頃者黃中堂門樓偶不戒而五人齊死一樓不得下逾日而藩司東街又復延熳里許焚燒數百家又逾日而太平門外忽燻焰蔽天不知所究竟今則褚堂上下復炎炎矣何以致此

或曰此天象也前漢天文志謂吳越分野在戍而太初歷法以太嵗出戌當房心之間心者火也又吳楚之疆熒惑占鳥啣熒惑火宿而鳥啣爲南方鶉火之首凡此者皆主多火而予獨曰否夫旣曰吳楚吳越則當及楚越兩地楚疆跨荊揚之間而東南百越逺界嶺徼未嘗限一吳郡也且卽此吳郡而南極富春北逾江淮爲地甚廣乃區區以杭州一城當之其可通乎

或曰此地理也郡南鳳皇山蜿蜒南峙南屬離方以離方之龍而衝城而入焉得無火然而亦非是者嘗考浙河左右其自新安以南太末以東凡在山縣多有離龍南起排闉抵治者然未聞有災害也且此鳳皇山非離龍也其山在正陽門西淸波門南以卦位言之則爲西南之坤土以大衍五行言之則爲天九成金之坤金土龍金龍皆非離龍故予郡西南有鮑郎山土龍入城而予邑正西則直有西山金龍橫撞其右未嘗礙也於是無所歸咎有議開火巷者謂曩時每街必有火巷間截之今多爲民間侵佃以致堙塞火患之多實由於此則試思火巷之廣孰如大街大街廣六丈有餘尙不能截火而謂數尺之巷能截之乎且火之熾滅全不系街之寡多與巷之廣狹蘇州閶門揚州埂子祗一街耳然且兩距相望連手可接而皆終古無火患何與更有歸咎於六井之不開者謂唐時李泌爲刺史特開六大井爲澆火之借今六井久塞無由灌救則杭州城寛延袤若干必非六井所能濟且比戶有井綆缶之功不能急升卽舊時當事敕每家門首貯水一缸而車薪杯水毫無所用甚至西洋水車飛灑空際而並不及火翻致車轂盆盎塡梗道路寥寥六水窪將安用之若雲水可厭火則西湖一大水與全城首尾然且三門引气一牐通流尙不能厭而謂六井能厭之此婦孺之語也然則如何

夫火不自致必有所以致之者嘗疑失火塘報各省無有獨杭城則屢見報文下此惟湖之漢口偶有報延燒至數千家者則必杭之房與漢口之屋有異於他而備查兩地則漢口専用竹而杭則兼用竹木自基壂以至梁欐棟柱櫋櫩無非木也而且以木爲墻障以竹爲瓦薦壁夾凡戶牖之間牖用槅而半墉承牖又復以板與竹夾爲之間或防牖以笆防墉以籬層層褁餙非竹則木然且單房少而重屋多兩重架格猶復接木楹於軒宇之上名曰曬臺計一室所用其爲塼埴之工者祗瓦稜數片耳又且市防儥闠多接飛檐橋梁巷門每通復閣鱗排櫛比了無罅隙夫以滿城燈火百萬家煙爨原足比沃焦之山象郁收之穴而且上下四旁無非竹木旣已埋身在烈坑中矣加之儈販營業多以炊煮蒸熬燻焙燒炙爲生計而貧民晝苦趂逐往多夜作諸凡治機絲煆金錫皆通夕不寐又且俗尙苟偸大抵箕籠厝火竹檠防燈暑則燃蚊煙寒則烘艸薦無非硝炭而況俗尙釋老合鄕禮斗聨棚誦經焚香燒燭沿宵累旦【此風在當事尢宜禁革】又何一非致火者

考春秋宋鄭火災梓愼曰木卽火也宋太皡之墟鄭祝融之墟皆火房也夫太皥以木徳王祝融以火徳王而皆稱火房則以木者實火之所由生也是以震本木也非火也而一搆乎離則以震雷生離火而離反足以滅震如晉獻嫁女於秦穆而秦伯伐晉反獲晉侯於韓原當時晉史占之者謂歸妹之暌以雷澤而變爲火澤爲雷爲火爲嬴敗姬以震本木質而具雷火之性𨿽生火而反爲火滅比晉𨿽嫁女而反卽以女而害其母家蓋明言夫木之必當召火禍也

是以治火之法先計向邇後計撲滅向邇謂向而近之也撲滅者撲使滅也惟可向邇然後可撲滅否則近且不能何有於撲故盤庚遷殷有云若火之燎於原不可向邇其猶可撲滅謂原田艸火其勢卑小𨿽不可近猶可信手撲滅之若房室炎上則五行志云及濫災旣起焚宗廟燒宮室𨿽興師動眾不能救也亦以宮室宗廟多用木餙一經炎上則木火難近而必不能救蓋諸火無威而木火有威冶工聚火而鑄用木骸【卽炭】而不用木則𨿽金鐵銷鑠而執工者得近之何則以無威也祝嘏焚明幣於庭紙錢錫鏹皆可指撥而及燬靈座【杭俗以木主蔵木室祀寢三年謂之靈座深合古禮反主於寢之義】爲木無防然而尋丈之外各環向而不得前何則以威著也今以木火而及屋則威著已極近且不能而欲施手足之烈難矣

然且闤闠連綿左房未燼而右室已爇木中之火以外熱而炙於其裏往往火所未及而木先出煙以外火與內火兩相煏也如此則爛熳無已時矣故春秋有書災有書火者其書淩室災則天災也夫淩室本冰室而猶有火此其所爲天也其書成周宣榭火則人火也夫有木曰榭在爾雅已明言之旣稱有木而猶欲其無火得乎此人爲之也故左傳曰天火曰災人火曰火然則杭州之火人火矣

若夫房則不然古作室之工多用陶埴防甃以啣木自棟梁榱桷以外皆取瓴甋墁附之考工記稱爲瓦屋今稱爲房凡宮室之墻壁屏蔽以及庭塗堂壂無用木者如梓材云旣勤垣墉惟其塗塈茨謂合苫土以墁之則外墻不用木儀禮士適寢居北墉下注土墻曰墉則內墻不用木莊子鑿壞而遁壞者土壁也則房壁不用木毛詩中唐有甓謂甃中庭以也則庭塗不用木廣雅堂以堙壂唐史北防以花甎甃地謂堂址也則堂壂不用木說文屏障謂之坫禮記反坫在兩楹之間謂以作屏蔽以土作楹臺也則屏與楹總不用木若左傳云圬人以時塓館宮室夫館與宮室其宜時葺者何限乃不戒木斵而戒圬塓則土之勝木久矣是以寢廟蔵主則並朾柱亦去之春秋謂之宗祏卽石堂也太史蔵典籍則並梁欐榱棟皆去之周禮序謂之巖屋卽石室也若夫毛詩之縮版以載謂以版築土非用版也秦風之在其板屋謂西戎地寒瓦凍易裂或以板代瓦非謂中國之屋可以木板作墻壁也

蓋中國屋制四海一轍北土南俱足禦火他不具論卽以予郡言之凡造屋者以復爲垣單爲壁厚爲壂薄爲薦一室之中惟棟梁椽柱是木耳他皆也脫或不戒則棟間於墻柱間於壁梁與椽各間於瓦薦凡木火所向防灰瓦確皆足以抗之而火不成勢火不成勢則救者可近救者可近則此屋之火不能熱彼屋之木卽任其自焚亦不過數間止耳古有雲雨衣易漏易之以瓦則不漏今木屋易火易之以則不火此非理之至明而事之易曉者乎嘗記予裏居竈門失火俗以艸代薪原易蔓延且司爨者又稚婢也乃艸燼而屋並無恙則以竈門向屋隅兩面正側皆所燋爛者獨椽柱耳蓋房之可恃如此

然而習俗相沿其來已久庸人狃於故常而憚於更革卽一二有識者或痛思攺作稍知求一勞永逸之計而寡不敵眾一室之磚不能抗萬間之木是必借當事大力畱心民瘼以一切之法嚴行之其已成者勿論已但新被災之地則必大張示諭並敇該圖裏總勒買塊且立喚紹興工匠使另爲制造不得因仍舊習私用竹木違者以非法處之並拆其所造屋則以漸移易庶防有濟夫開河大工築萬雉而建二十臺城於其問亦豈細役乃前此趙大中丞毅然行之而官不糜費民不騷擾兩河十門臺髙而水深至今望之者曰此趙公城泳之者曰此趙公河也苟當事闗心深析利害則一矢口間無興作無科斂無徴發期防祗假以威神而澤之被已千秋恩之浹且萬戶矣則亦何憚而不爲之

乃阻之者有二說一曰貴而竹木賤也夫杭屋外垣純用土築而舂基埋石畚土蓋瓦材費不貲所絕無者獨耳然且日聚多人一唱三嘆邪許聲連連計物值工價每縱橫尋丈約不下十金有餘若丈墻之則空斗復上丈三百塊不彀一金而且土工一工可築數丈墻其工價裁數分耳以十金之墻而以一金零數分當之孰貴孰賤若夫壁則單側疊尋丈之必不敵尋丈之板之值而苟舎板而用竹則竹木土灰四者齊用杭州土皆貴賣而削築圬墁諸工並進恐物值工價未必有歉於也夫以一焚而家貲千百盡付燼炭則𨿽十倍之費猶當痛自袚濯攺柯易葉爲百年不防之良防而況工值計較爲墻固甚省而爲壁亦不費卽曰創始實難采辦未給或不能頓集諸物而商估趨利如騖稍有微贏則其物無脛而至況埴瓦片多出之過江之湘湖而嘉湖二府亦有陶窯苟能用之則纂纂四來將見艸橋螺螄太平艮山四門外堆垜如丘山物盈則賤豈止易辦而已乎

一曰杭州寸金地闤闠稠宻竹木占地少而則占地多也是又不然土墻髙大者約址占三四尺否亦一二尺墻則髙大者四五寸否卽三四寸也板壁壁各以寸爲度相去不逺竹壁則用木朾而編竹夾以墁之合須一寸土灰兩面合一寸共二寸則以寸厚之塊側累而上但得寸而無加矣然則不占地亦莫若也是以被災之地必易房然後積漸次第徐圖一轍必使滿城皆而後已此固救時良防稍有識者必不以其言爲河漢也然而未災之屋亦當商所以救之之法大抵杭人多賃屋而居屋非已有卽屋中什器亦所值無防脫不幸卽竄身已耳以故不闗痛癢而間有住已屋者又往往以因循忽之故救之者一曰狥火令先立三十家牌以牌中各戶輪流爲首每首值十日每日早晚則值者至各家呼曰請查火俟其家查看一徧答曰查訖然後至第二家亦如之其法用牌一方橫列三十家竪列三十日縱橫界之以作格每查訖則於某家格下某日格中覆以朱圏以爲他日火罰之案焉

乃不幸失火則杭城多遊手人噪聚乘間名爲救火實搶火也今且旂丁甚夥馬蹄一蹴蹋而其地已糜爛矣故救之者二曰斷火巷每三十家中合置兩大木先截其街巷之兩頭而橫闗之裏總報附近官府官府卽差役樹兩牌於兩頭第許內出不許外入外入者卽坐曰搶火許守闗者持大棍撲擊之死傷此地者竟置勿論至於內出者則各給籌一枝驗其運帑或有親防請入運帑者許持籌者引之驗入若有救火軰來則預作標識如鹽橋仙林橋各坊義民素有冊籍許標識其坊名書於燈而稱竿以持之並所防鉤鐮繩索救火械仗次第驗入毋使混亂此要領也

若其救法則春秋原有備水器蓄水潦諸事而此地皆無所用惟有撤小屋塗大屋六字則防爲切當大抵木火難近撲旣不能溝澮鮮少澆又必不得惟撤屋爲第一良法量其火之大小以定所撤之逺近逺逾若干丈近逾若干丈須在官者預立程度以一切行之法在必撤毋許阻擋阻擋者以違法論至事畢則一里內保全之家又量其逺近而合錢多寡以償其所撤屋無偏戾焉若遇大屋則以水泥塗之以水衣布幔之杭俗屋大則墻壁髙峻可以堵禦否則亦撤之以待更爲無失但大屋必屬大家其合錢補償之事可不必耳則三曰撤火屋而救法已無他矣

至於其四則曰嚴火罰從來起火之家名曰火頭其罰甚重今旣設狥令則必查其起火者爲何牌何戶誰狥誰答未狥耶則罪在狥旣答而不戒則罪在答𨿽罪不致死然必重創之以懲其後來考明季火頭之罰以鋃鐺系頸遊於十門然後從縣解府解道解司至撫院而止每解衙門必責二十箠以爲常誠重之也今罰宜仍舊與否或不必然然而嚴則必然耳

西河集卷九

欽定四庫全書

西河集卷十

翰林院檢討毛奇齡撰

揭子

奉辭徴檄揭子

月日帖子稱本府上奉寧紹臺分巡道憲照布政司來文凜遵

上諭於康熙十七年月日吏部咨開徴取博學鴻儒以文詞卓越才藻瑰麗者

召試擢用備顧問著作之選謬注甡名【徴名系原名奇齡】且令所下縣具文惇請伏讀事理不勝惶汗夫天下不崇實學於今三百年矣帖括一興士之厠身進造者率以此爲科第之階空疎揣摩習矣不察

今天子實心右學旁求天下博學能文之士以備顧問以充著作仿古制科例隨所薦引

召試擢用此非聰明天亶首出羣物何以得此此𨿽異世相聞猶踴躍興起以爲難得況身當其時將以親預其盛事而猶趦趄不前自甘窮老必非人情顧事有未可一槪論者夫上以名求下以實應自然之理也奬引過情抜十得五依違之識也夫旣求博學則苟聰明不如應奉博記不如張安世一覽能通不如楊愔陸倕邢邵夏侯榮皆不可漫應是選而況文章才藻堪備著作誰則如潘陸之榮茂鄒枚之敏麗揚雄司馬相如之閎達賈誼晁錯董仲舒匡衡劉向之昌明博大而況其下之又下者夫無潘陸馬揚賈董陸倕邢邵應奉夏侯之人而以應其選是罔上也若以爲必無是人而任舉一軰以當之則又過自菲薄非所以待天下士也夫堯舜在上防卨不揚孝武之世難爲徐樂今

聖主賢臣嘔諭滿朝弓旌所至吾必以爲有超世特達之資殊尢絕迹之士可以當殿陛之諮諏臨軒之揆防方不惜使者封軺郡縣勸駕而漫蔑及甡是使天下笑無人也豈可也哉昔唐宋制科原有宏詞博學茂才防萃諸名而究其所以應之者非疎淺庸劣卽荒昧寡學夫是以重其名而未嘗不惜其實也豈有皇皇

大廷特詔選士而可仍蹈其轍者且夫孔融之論孝章恐其憂疾韓康之薦隠之俟其毀忘甡貧困之久嘗得心疾偶經勞瘁間日便發𨿽曰駑駘下賤苟足使伯樂一顧可增價十倍然病馬棄野筋敝力耗終無所用甡艸野學究不知進退冒昧辭謝伏望詳察謹此具揭須至揭者

再辭徴檄揭子

節奉院司道府諸臺憲檄徴取博學鴻儒以文詞卓越才藻瑰麗者列名在按謬注及甡【徴名奇齡】已經扶服辭過具結復去今防駮照該縣原有博學鴻儒速行延請再及甡名檄下之日紙牌木帖疊促經管頓首頓首甡本無學幼時讀賈誼疏數過頗有記憶而旬日忘之家無蔵書借讀於邑之有書者後且賣舊所貽書以給衣米卽易經左傳漢書楚詞戰國文諸書俱不畱一卷間借讀他史及列代諸有名文集讀一過又不得再三讀其胸中無學亦已可知若夫才之庸劣則見諸撰述不待問也今諸臺謬奬及甡不過謂甡平日曾作詩數章雜文數十首謂可以應

明詔當

昭代盛典夫文無妍醜惟世所好甡文不爲世所好其好甡文者則皆其暱甡者也夫暱甡者不足爲據今諸臺𨿽未嘗暱甡者而及甡則必有暱甡者爲之道之夫愛憎之言可稽乎儻諸臺謂甡能爲文而譏之者謂甡不能何以解之且才藻則實不足也傳云上臣以人事君而漢蓋勲傳謂選賢實所以報國今

聖天子聰明天亶曠覽古今而在廷諸臣則又皆陸澄博覽王彪多識之選日者

明詔所及曾答一在京故人下訊中但及艸野倨侮祗堪曵尾已耳尙未嘗以空疎得罪爲念近聞

皇上召問精深奧博難於對揚甡生不見兩觀足不納階陛引首局步業已心慴又加之無學揣腹記憶展轉潰亂萬一

天顏咫尺奏對失錯此非細故也夫有才不薦猶狐白而反衣之也薦非其才是駑駘而題之以乘黃也二者皆非所以報國昔者山濤薦士士無軼才然猶有陸亮之誤爲時所譏呂正獻薦多名士然猶以妄薦常秩爲終身引過何則薦鶚百不容薦鴞一也況乎茂才無行張勃坐削方正槃辟何武受責其有累舉主匪淺也昔者韓退之譏博學宏詞試文謂偶一誦之卽顏忸怩而心不寧者累月宋楊龜山嘗云宏詞之試近乎以文字自炫者則是昔有是科卽有是獘其舉不必當當不必舉已非一日然但論文字得失已耳夫文無可憑退之之忸怩安知非取之者之色喜者也獨是博學極難卽歐陽永叔善爲文章猶有同時劉攽日調笑其不讀書者諺曰寧薦布棊勿薦盧醫蓋日者布棊休咎未分故𨿽謬爲薦引而譴無所施今之爲試文者稍稍類是若學則如醫者之效疾苟薦一不當其譴立見甡少丁貧困中經流離憂勞過度心嘗怔忡不特長大問學了無可稽卽少時記誦明在心凹每當疾發便暗防瞀貿浹月累日展轉怳惚有似狂人今則病且日作矣周官稱學古入官孫卿有云儒術誠行則天下大而且富夫儒術之有禆於國有益於政事如是甡𨿽不肖豈眞無志於國家政事之大而遲暮錮疾上之不能如仲尼之對國事千轉萬變而不窮次之不能如邢邵讀書積經史在前限日讀竟而無所或遺下之不能如陳烈先生總無記性猶能閉戶靜坐自觀其身心終不使疾痛稠雜之足以漫攖其智慮乃徒以心悸魂擾愔愔翹首之餘妄膺勸駕是辱國舉也夫旣非博學何有鴻儒況鮮才藻兼多疾病伏乞臺下俯鑑微衷轉文申覆使甡無冒昧赴舉之嫌諸上臺無舉非其人之辠甡伏牀把筆荒亂無序息喘待命無任狼狽敢再具揭須至揭者

三辭徴檄揭子

日奉縣帖知諸臺檄徴不容病辭且不需府縣執結案名防請遽行照知此非縣文轉覆所能達意因敢冒昧頓首直揭臺下凡臺下之所以堅持絞急不肯甡辭者必以甡之辭爲謬漫不可信也夫世亦誠有欲得而故爲辭者且夫下士貢身不如避人躁進之有失反不若退讓者之有得則辭者或卽所以爲得之之地故薛戎爲李衡所辟三返始應世每稱巧於用讓而甡則不然甡本污下依人乞食曾無介行之可以自見又此事𨿽奉

明詔旁求若渴然究非山林聘召安車束帛之比卽彊顏固辭無所明節且拔茅連茹薦引滿朝旬日之間動累十百卽四軰惇趨仍不過一大科赴試舉子其見擢與否全未可定忺然就之不爲多拂衣去之不爲少曹出曹入何闗進退若以爲必辭而後得則與甡同辭者皆業防見許萬一甡同在許中不防已失然則甡辭之必無虛假亦可驗矣第甡辭如此轉文如彼然且臺下必持之如是其急者得毋以甡爲果其人耶甡幼受書義頗閒帖括其在前朝卽能以垂髦之年與老師宿儒爭長膠序然而通不過一經試不越七藝窮年矻矻無暇他及又且稍爲媮惰則其所爲一經者茫然荒落往往臨比則第摘其文之可爲題者口誦心記是亦苦矣迄於今猶然漫無所成而荏苒逮老至若爲文則偶效八家間爲序記徒以有類帖括便於勦襲初無博聞彊記之能纘聖述明之技可以窺遺書於壁中效河汾之著作乃欲上陳堯禹下引龍卨隨五聚之班記三亡之篋是欲驅失明者而使之觀防無足者而使之走也夫幽蘭在谷人有佩蘅先施匿形裏多飾色何則専見者不察也今裏中鉅儒未蒙見舉有同舉者反聽辭去【時同邑來給事以同舉聽辭】區區一甡好醜誰辧且臺下奬譽喜於溢實昔龎士元人倫海內每所稱許必令逺過其才而謝朓推孔闓謂此人聲名未立不嫌過譽凡此皆昔賢愛才好士勤於長養之意無所或怪第以甡自揣有萬萬不可應者昔者漢武之世文學濟濟其時之應賢良詔者毎舉不下數百然而今所傳者一則江都再則平津其在二人之外聞者漸罕今

朝廷方春趣舉旣秋召試計所薦列合不下二三百人乃其間擢用多至十一少不過十一之半則是進者之數逺不及退者之眾然且退之之中其爲才與學無一不十倍於甡者況甡又鄙賤無階於

廷其在京邑足迹所不到在上無布衣之交在下無回車卻扇之雅或夜光相投庶蒙物色以玆沙礫其誰顧之昔劉穆之爲丹陽尹有所薦達不納則不止今再三之凟非所宜然而甡之孱弱又必有不足當丹陽之薦者則其不必妄爲連類也明甚又且貧無資用此地去京師三千里一出一入欲如主父偃久畱不能如買臣之自將計車以匄口食則又老不可得展轉旁皇必至流落夫以専見之賢當過情之奬求之退多進少萬不必一得之遇而又泰山孤竹無所依恃褁衣褰裳難還本土恐臺下仁愛定不出此況達視其所舉臺下縱不畏廣陵之罰然舉不得當有累賢達不可不察也夫學不可以彊求病不可以彊去凡甡之所以兢兢致辭者一則無學一則有病無學之人諮車所不臨多病之門吉士所不顧然且必兢兢如是者誠恐一不見諒則他日

徴書之下重多違復必有以言之不早爲今日罪者倘必不然則封軺四出防者先登

朝廷縱愛賢豈眞能載此支離偃蹇之物哉聞之漢代方正之舉有以槃辟雅拜爲罪者夫形模過度步武過嚴尙以爲罪豈有抱釁牀蓐憧憧擾擾啟手足則拜履爲艱延視聽則聰明未辧體執冰炭心震霆電而可以趣治行勸車駕吿無罪者也要之病於學病於身俱不可舉縣文病結具在惟借慈察

公請何孝子崇祀鄕賢揭子

某等謹以公請鄕賢事具揭臺下竊見先朝治年間有蕭山何禦史舜賔之子何競因恢復本邑湘湖水利顯報父讐其孝著於一身其功則在闔邑見今郡縣誌書曁史館所存先朝實錄彰彰可驗不謂鄕賢一事尙未舉行查先朝縣誌嘉靖三十六年曾經祠祀尙有宗師畢公知縣魏公先後批詳及諸生裏老等執結存在而其子孫衰微仍就湮沒思得邑有先賢而隠晦不彰長吏之過也旣以彰顯而仍就湮沒生其後者之責也竊見先王教孝久著禮傳復讐大義已載春秋故齊襄復九世之讐宣聖不以爲非梁恱張瑝爲父報讐朱子綱目特爲表出今孝子遺迹實存志傳先朝朝議原附奬例卽古今孝子集凡一百有六人孝子名氏已紀其內而鄕賢一事至今未舉何以教孝且天下未有孝子而不得當於賢名者也又況先王祀典舊有明文以死勤事則祭於國能捍大患則享於社孝子力復水利父子身殉在國爲死勤之祀在民爲捍患之祀竊見時俗祀事孔增究其所由實無足紀徒以子孫通籍稍膺寵賚追功上徳力有可爲或其家本無貴顯第贏金錢一經請謁便蒙濫冒凡若此等猶且優優洋洋得以無何有之人生無利於民死無益於國妄自侈大嵗時享獻公然受之而不以爲過豈有徳闗教化功在人民一邑萬族日食其利而鄕人尺木反不得預其列者就使其子孫未衰猶當比戶比族共爲請乞況子孫已亡也竊見臺下任持名教力挈綱紀凡讀書論世闡微發幽旣已見之行事竊以爲孝子祀事實闗大典苟有吁請宜不使宏功鉅徳久抑地下敢獻孝子事迹書冊並此執揭倘得采取蒭蕘卽賜施行澤及先進教行後起某等幸甚通邑幸甚頃者

朝廷纂修明史伏見

聖諭煌煌首重孝行太常所載亦尙功徳竊聞史館諸賢已經備搜孝子實迹題立傳惟此崇祀一事將與國是鄕評共垂不腐爲此鄕官士民等連名具揭須至揭者

請毀私築湖堤揭子

蕭山本澤國而地墝易涸因築湘湖以漑九鄕之田其間開閉有時蓄泄有刻石則水有尺有寸奏之朝廷著之律令勒之碑版赫赫如也無如湖豪孫姓者聚族而居世爲湖患在昔元明之間孫吳二氏占湖爲田而永樂間淸之隨有孫全者復行侵占魏文靖公以尙書致仕親爲恢復越至治間孫全吳瓚兩家對湖爲婚姻共起塡湖爲陶窰之基文靖門人湖廣道禦史何公挺身爭理致孫吳二姓以賄殺禦史於路其孝子何競爲父復讎始奏聞朝廷置孫全於辟淸出占田若干坵地若干畝瓦窰房屋無算敕知縣楊鐸爲之勒石此事載治十九年孝宗實錄並府縣誌書甚詳然猶怙惡不悛又有孫肇五者於正徳年間復爲築堤賴何禦史門人張尙書公再爲擴淸然後得復如初是一孫姓之豪占而歷成化治正徳三朝之訟經魏張吏工二尙書曁禦史父子以及門生三世死生報復之力始得稍淸然猶禦史父子飲恨至今其土豪之爲害如此及嘉靖年間孫姓有爲中書者忽造跨湖橋於湖中以通孫吳二姓往來彼時鄕官懲禦史之禍不敢出言且以此堤當上湖與下湖之中駕言上湖泄水在南下湖泄水在北而橋爲界限不甚爲害一時聽之實則上湖以淘土陶甓湖窪而浸下湖以葑艸壅塞湖淺而碻而橋復爲之阻之故至今湫口之水不及石巖九鄕不均未嘗不痛恨於孫氏爲橋之爲害也今孫氏以淘湖之利合族巨富而人丁又眾圏水築塘種荷蓄魚甚且爲陶窯爲佛舎漸漸興占向時令甲凡湖中之土以黃綫爲界而今則爲黃爲靑不可復問此正當吁吿伸理大爲淸復之際而土豪怙惡不吿官不謀眾公然築堤而橫截之則橫甚矣所賴當事賢明嚴敕正法而姦詭百出以二姓之族而駕爲九鄕以孫氏所造之橋而詐稱先賢以兩家相通之路而指爲通衢以姻婭貨賂並墳墓風水之豪黨而妄名公舉之眾仍不吿縣不謀族公然謀議以爲可行可怪尢甚第九鄕百姓初無公詞祗澇湖一鄕蔣陳二姓先爲具控者以則水有寸大凡竹簿截水則每一竹簿阻水三寸土坊截水則每一土坊阻水九寸澇湖最磽去水九寸則此鄕絕水沾漑不及故切膚之呼較眾獨先然而眾不繼至者非觀望也以爲當事賢明旣能敕法則𨿽欲譊譊而可不必也乃不意屢發公議而不散帖裏不知防陰陽生不到門鄕官不集議繆以已成不毀朦朧姑且之辭誖謾以覆無論此堤之成爲禍不淺而卽此行事詭祕神姦百出萬一稍遂其意則前此跨湖之築祗屬孫姓猶且駕出多人東支西餙況儼奉批行則自此以後公然官築矣將見種荷蓄魚之外或圏或佃爲房爲畝誰得禁之至於勢成則𨿽兩尙書之挽回禦史父子之身殉寧有效耶國課安出民命安救以此思之實爲寒心況孫吳二姓外實有不肖黨惡爲風水貨賂起見者近聞石巖定山結黨窺伺陰具畚鍤以防乘隟其存毀之際闗系匪淺倘能徹底澄淸歷查舊志防仿制度一一開復剗其埂塞其穴毀其所侵之窯與捨凡夫種菱者植芡者堆艸者魚者槪行禁絕赦其已往之罪而開以自新之途則去惡務本極爲長便卽不然而毀其新築加之以應得之罪則小創大懲亦足補救如故爲輕縱茅靡波委養癰釀禍邑𨿽乏賢哲焉可謂魏何之後必無其人因於補議之餘並爲此詞至於應得罪名則前朝天順間早有邊遠充軍之例且限日勒令修復如逾限不復罪且加等【詳見湘湖水利志】某揭如右

申請覃封兪太孺人旌表事狀揭子

某年月日紹興府屬鄕官某等敬以山陰縣

覃恩敕封駱母兪太孺人事狀申請題旌具揭臺下竊惟坤儀效順經授黃裳陰教匡貞史回霜簡故閨闈足法西京詳子政之書工徳可師東海習茂先之訓況緯婺不卹而髦特是求在明廷金帛之賜自昔有之卽髙門表敕之條於今爲烈伏見山陰縣

覃恩敕封駱母兪太孺人者【生員駱元裕之配原任三原縣知縣駱復旦之母】生於華冑克秉淵心長自名門夙嫺禮範少稱博士嘗賡柳絮之吟譽起尙書不借葛覃之解是以伏生口授罔媿朱唇左妹髫年遂彰彤管然而鳳凰旣協孔雀是占【十八於歸以舅姑宦遊依之自出】髙堂逺宦無容佩帨承歡入廟新嘉那見羮湯伺色倚渭陽之乘馬偃南園以讀書隴頭臼冀敬至攜鉏廡下梁鴻親爲舉案洎乎鮑宣起挽車之思樂羊成斷機之學【孺人曰大人在京寧忘侍養乎】辭雍歸省勸過陽城捨養入京戒來歐子於是脫簪就道決意從親斂袵趨庭始稱有婦𨿽間闗萬里朱顏黦馬足之塵窈窕三河綠絮借烏啼之月顧其志存定省望斷長安心念尊章彊投京洛卽其婦道之昭豈非君子所罕【以單傳寡嗣預爲內妾正側並孕各舉一子】爾廼徴蘭燕市燕姞初來饋鯉桑幹桑弧才設東方憐三日之生塗山啟四辰之泣【先生遘疾剔臂罔效】痛柏舟之鼓棹褰繐帷以垂絲縱復刲股和雷子之糜解體效貞妃之木猶且晨星自墮於幕中白日不揮於戈下況翁遭璫難外補沛中夫倚殯宮獨畱京邸【力請於翁扶櫬還葬】營逺櫝之歸鄕使靈芻之赴壠鬻紃解珥難以言傳苦志窮神豈可名狀廼先隨徐郡繼返長蘆誓撫孤兒毅還鄕井收先人之遺業僦石池之數椽【潛閉家園課兒力學】紅燈夜半書聲與織韻齊鳴紫燕春回曉夢共朝云俱盡控著簪於椎髻繼晷爲膏紐葛𦇤於斬裾衣嬰作飾【及兒就外傅漸博交友】孟氏截流黃之錦陶公剉薦席於牀以故過江子弟願識王恬北地賔朋雅知庾信歸月旦於許子之評定聲名於伯騫之語苟非朔婦之遺孤那得西平之有子【時先生有弟爭產孺人付於不較】矧其推財行孝曲合荊花束緼調爭細全蔓凡居家之謹心皆爲人所難受故義方內著士博五經筆落中書賦成三禮【三原君獻賦初授司刑尋攺邑令】騁金臺之駿馬授仙苑之飛鳬節推新授攺例攜琴

陛見初辭

特恩賜宴池陽道逺王陽猶叱馭來前原上花繁潘嶽喜板輿同載華池之淸水可飲太白之孤標是方潯陽嚴閫教不作封魚京兆有慈親自多平讞【不意科臣與撫臣互訐間有詿誤終致昭雪】卽或時鄰錯節範母起行路之哀究且事至完珠王孫副倚閭之望是則二十四嵗未亡之艱以迄三十八年育孤之力𨿽共姜再出遜此畸徽鐘婦在前讓玆茂範矣伏見臺下士徳儀刑人倫坊表俯念此賢名久著早被榮封苦節堪憐宜旌華閥某等人各有母不匱是懷友曰顯親登堂均感倘得采輿情於中閫申茂舉於外臺俾知大節之琬琰無私至徳之碑銘可恃則髙旌所被日月同光榮奬攸垂士民皆慶也爲此具揭須至揭者

西河集卷十

欽定四庫全書

西河集卷十一

翰林院檢討毛奇齡撰

札子【一】

史館札子【奉總裁先生】

札具日者搜討崇禎朝死事諸臣因實錄闕失長編未成慮其間定多洇滅不傳之人許任意搜討不拘分限題目遂於某月日艸得四川成都府郫縣知縣趙嘉煒死事一傳已經錄史生寫付收掌房奉鑑在按久矣初按嘉煒系敝鄕紹興府山陰縣人原以國子謁選於崇禎十六年授四川成都府郫縣主簿爾時獻賊冦成都次年國變實未審其赴官後作何等也順治之末其子麒尋父於郫郫無一民存相傳爲獻賊殺盡而鄰之灌縣有都江堰夫向應泰者云嘉煒守堰死於賊其齒髮拋撇不可問矣獨其地在堰傍其子拾由土懷之東歸曾乞某爲志而瘞之先塋之傍當時所據者有董處士所撰行狀成都府知府冀應熊所撰死事記依其文書去但怪嘉煒本簿郫而死又在灌且死事年月多不合及入史館見四川所解新修通誌載趙嘉煒系浙江人由監生於崇禎十七年知郫縣事五月賊陷成都時嘉煒督修都江水堰賊執之不屈乃投江死遂踴躍爲作傳翻以其子所詢爲不實其云知郫縣事則必簿郫後以冦亂故爲行間所授官必有依據不妄故授簿在十六年而此云十七年知縣事正當遂艸死事傳載其知郫時視堰於灌防冦至巡按劉之渤總兵官劉佳引拒戰不勝謀決都江水灌濠而賊襲水堰因於八月三日死堰間此取通誌曁行狀死事記而雜采以成文者今相距匝嵗忽有人自成都來道其子麒與作通誌者有舊妄以簿爲令而其死事所在與月日俱謬因復查新修成都府誌原載嘉煒系縣簿守堰而投河以死其狀記所載月日仍參錯不合且或沈於江或射於堰皆不可定竊念崇禎之末記注未備而四川又丁艸殺【獻賊殺川民名艸殺】之後民無孑遺任所揑撰無從批駁儻不細爲之稽覈則指白作黑終成誣史因再三研勘凡爲令爲簿在郫在灌守堰決堰未可懸揣而冦薄成都在十月四日成都之破在十月五日若八月三日則賊在重慶未入成都之際向於志銘中亦疑及之而近核諸書究竟未合因先爲檢舉請駁原傳以存疑闕至若死事諸官不問髙庳簿苟能死何必縣令或當予以傳略攺成文具善長之意或但從闕疑暫懸其事以俟再考總借裁酌月日

奉史館總裁札子

月日在假纂修官某札奉史館總裁老先生【卽中堂張先生】閣下某以不材承乏史事曾經分題起艸爲紀傳大小二百餘篇自啟禎以前凡已經擬艸本無不一一完繳在按獨是先贈公柩捨曽爲亡伯兄教諭仁和時障土江滸未返東浙遂於康熙乙丑冬援遷之例乞假在籍每思事竣還館而雙足痺發跪居偃蹇恐未能隨待班次遂匄地方官轉文到部延療裏閈者迄今又三年矣日蒙

皇上巡浙躬吿禹穴先遣侍衞馳問某西陵渡口逾日回

駕復面承慰問道傍犬馬搖尾戀戀卽思彊起殘廢一策駑鈍而旋立旋僕扶服未決因思史事垂竣中間實有不愜於心思一湔滌而未能者誠恐還館無期一旦溘死朝露賫志未達抱此終疚敢伏牀詮次逺奉閣下竊某初間分傳題在正之間爾時分得正徳年大學士梁儲一題私心自喜以爲曾讀通紀藏書諸野史每愛其風采駿烈不媕不激善爲規諷以引君於道眀代大臣必儲稱首因列其艸制齒劍沮居守斥護衞四大事以爲柱欐而次求其備不意徧查史窚按之實錄曁一切記載則知此四大事者悉屬亡是且不惟亡是而往往反是如疏居守反曰沮居守復護衞反曰斥防衞者爾時踟躕再四卽欲不爲立傳但當於帝紀一存其名然細考其人則曽於作防典時不附逆瑾遷邊軍時不附江彬其在政府亦每有疏諫多所補救此原非黨濠倚宦與陸完等可以比似因仍爲立傳略載實事起艸付抄已上之總裁而不謂其說之不盡白也一則上此文時未經參駁無容立辧一則此時以道學一傳齟齬未定遂置諸傳於不問一則總裁去就如傳捨然其文之得失可否竟無從考訊猶憶某在史館施侍講閏章謂某何以艸梁儲傳與舊史乖反某曰所乖反者野史非舊史也曰有說則可曰夫豈無說而謾爲之乎曰𨿽然當有以說之次日朱檢討彞尊詢某於午門班次曰梁儲爲秦府請地艸敕一事此大事也聞君作傳乃竟削之而不書何居曰某敢削儲事哉顧儲實無此事卽此事故有之顧在嘉靖三年武宗大行梁儲去位之後而以爲儲事寃乎曰有是哉不當愼耶𨿽然盍辧諸迄於今相距八九年實不知是傳之取捨何等也特念千秋信史所貴核實故曰不遺善不諱惡又曰勸善懲惡比之賞罰況老先生以左董自視每見考析同異剖決疑似其謹聞見而較豪末不遺餘力萬一狃於前文因循怙攺不則好言長厚下筆毋苛刻毋毀成說又不則謂此傳生色恐去此則史文減觀不如畱此爲傳述之羙凡此依違姑且調停之說其於史皆有害因條列四事而妄爲辧釋如左伏惟主鑑

據野史載儲艸制一事在正徳十二年云秦王惟焯奏請潼關以西鳳翔以東諸河堧牧馬地謂髙皇帝時原以賜臣先王樉者江彬錢寧張銳皆受王賂爲求上上意許之兵部科道執奏不得上震怒促艸敕廷和冕稱疾儲曰如皆引疾若國事何遂承命上制艸曰昔太祖髙皇帝著令無得益藩王地非吝也藩王地廣則士馬眾多士馬眾多則姦人相蠱誘不利於宗社今以王請之勤朕念親親不忍拒姑以畀於王王得地後宜益謹侯度毋多養士馬毋收聚姦人以聽其蠱誘是將不利於宗社不有髙皇帝訓當此之時朕𨿽欲念親親不能已王其愼之上覽制大驚曰若是其可虞耶亟已之遂抑勿與其載在通紀列卿錄梁儲本傳以及名山蔵李氏蔵書諸書甚詳𨿽語詞不一而大略相等嘗怪大政記不載其事且編年年月則又各參錯不合及細考實錄則由正徳十二年間前後推查以迄於徧並無秦王請地之事夫藩府請地予奪必書如晉府請屯田徽王請莊地類眀眀可按況此時當寧藩請復防衞之際闗系匪小豈有已經兵部科道盈庭執奏中堂艸制宸斷獨止之一大事而實錄不踴躍全載之者及窮究其事則其事在嘉靖三年實錄中有云先是秦王惟焯奏始祖分封之國欽蒙太祖髙皇帝敕賜潼闗西鳳翔東防河灘地牧馬髙原山坡牧羊今被豪民劉仲玉等占種已而仲玉等亦奏祖額徴糧民地被姦人揑作荒閒投獻秦府俱下戶部議移撫按查勘原賜牧地已有河灘今秦府實欲侵奪民地乃反稱舊賜夫潼闗西鳳翔東渭河兩岸有華陰岐山等一十七州縣如王所奏近河牧馬近山牧羊則一十七州縣之地盡屬秦府矣而可乎上曰已之此實錄文也則是野史所載儲事正竊借此事而影射以成文者其云秦王惟焯卽秦王惟焯也其云始祖分封之國卽先王樉也其云欽蒙太祖髙皇帝敇賜卽在髙皇帝時所原賜也其云潼闗西鳳翔東卽潼闗以西鳳翔以東也其云防河灘地牧馬卽諸河堧牧馬地也其云兵部科道執奏卽下戶部議移撫按查勘也其云已之卽上曰亟已之也祗以嘉靖之事而移之正徳以居民所爭中外大臣所勘之事而移之梁儲爲不可解耳向使嘉靖一事正徳又一事則嘉靖旣載正徳何以不載向使正徳旣請嘉靖又復請則撫按勘語且書閣臣敕語何以不書且據書儲事在正徳十二年𨿽其年非實錄然自十二年至嘉靖三年其間相距不逺不過七八年已耳旣有前事則互訐之詞查勘之文縱使史官失記而公府詞頭部司捲額必不盡失豈有彼此援據絕不引及以爲成案反逺述髙皇分封之詔近遺大行特止之敕世無是理大抵請地只一事嘉靖之請卽正徳之請正徳未勘至嘉靖始勘蓋眀季判事遲緩每有延之數年曁數十年者秦王之請在正徳之末撫按之勘在嘉靖之初則記此去彼書法如是觀實錄開語卽云先此則其請非嘉靖年間公然可知大抵彬寧暗持公斷不決遂遷延時日而至是始判而黨儲者欲移爲儲事以爲請在正徳可以假借而不虞不與之判實錄直書之嘉靖年耳嘗考儲生平他無大過惟復護衞請居守二事頗幹公議而當時爲儲傳爲通紀諸君如霍韜陳建等皆嶺南人同鄕未免左袒而韜與楊廷和則又以議禮齟齬似欲抑廷和以揚儲故造爲艸制艸敕阻居守斥護衞四大事以張之其造艸制事正以文復護衞之失而不知國史具在欲蓋彌彰者若其阻居守則儼然有請立儲一疏載實錄中此與勸艸敕而曰爭艸敕復防衞而曰斥防衞正同而好事之徒尙欲狃成說以怙悛攺以爲其事生色不忍割去夫煌煌信史而但取文飾曰生色眞不解也

據野史載儲伏劍一事在正徳十三年云上自稱威武大將軍鎭國公朱壽巡邊下內閣艸敕甚亟廷和稱疾獨促儲上坐左順門待之儲固不艸召詰之對曰敕者君所以賜臣陛下爲君乃自卑而列於臣臣反艸敕得以臣而名其君是逆也臣是以不敢上怒手劍立曰不艸齒此劍儲免冠解衣帶伏地涕泣請曰臣卽死他日陛下猶憫臣若遂艸敕他日覺而怒曰臣儲無禮臣名君顯戮臣罪不可赦上擲劍起遂不令艸敇是行也儲卽家召客出歸對客殊不言齒劍事按實錄十三年七月八日帝將幸宣大令太監蕭敬傳旨趣艸特命總督軍務威武大將軍總兵官朱壽敇是日復召內閣大臣及九卿科道官至左順門諭意眾皆泣諫不納則是艸敕一事其在左順之召不止內閣凡九卿科道諸官咸在固未嘗獨促儲也且眾皆泣諫則凡九卿科道諸官無一不諫儲亦止在泣諫中又未得獨伏地請齒劍也若其云鎭國公敕則在後此宣大回時實錄載敕進威武大將軍公爵名鎭國公且賞楊廷和蔣冕毛紀等以爲運籌定議協力成功賞銀伍十兩紵絲兩表裏廕一子錦衣衞世襲正千戶廷和等疏諫不納是廷和亦在諫中而曰廷和引疾則不曉總兵之敕與鎭國之敕是各一時耳至於廷和引疾實錄無考惟廷和視艸錄則云七月八日召文武百官集左順門校尉十數輩至家宣喚立作數往返且云卽有疾亦當往驗終不應則是廷和引疾其語不謬但錄又云命內閣卽門上艸敕厚庵免冠辭礪庵助之至晚乃出則是儲先免冠而冕卽繼之泣諫者滿朝之事艸敕者閣臣之事故二臣獨免冠其先以儲者則廷和在吿次卽儲耳免冠非解衣泣諫非伏鑕二閣臣與眾朝臣俱在非獨促儲此時屢諫不納故次日諸司禮及近侍三四人復至閣趣艸敕非不令艸敕若其云帝手劍則荒唐極矣但儲旣泣諫旣與冕免冠辭艸敕次日復爭之於閣則據事直書亦何不可而必揑作此烏有之事此是何故及反覆窮究則儲初亦錚錚持不可至揮戈難挽後亦姑與爲依回此𨿽不足爲大戾而愛之者必諱之觀視艸錄又云十四年正月批馮淸奏防本內亦令作奬厲威武大將軍語廷和不肯散本官張銳力彊之不得儲反受其本彊廷和且云每日文書房散本官送來尙收之我送本反不收耶廷和笑云惟公非散本官故不收仍從儲手中取之還銳去及南徵時又令艸威武大將軍敕廷和又不肯而儲彊之曰只寫敕與鎭巡也罷此閣中鏁屑實錄不載而視艸錄則顯然行之於世然且其言有據世不敢以其言爲非而於是謾爲此事以飾之而不知揑造之不可也揑造則何不可造也揑造非史也

髙岱鴻猷錄亦載儲爭艸敕事憲章錄形容尢苦王氏史料俱駮之且謂廷和以回話薦劉春事出閣他日遂有寫敇進者此寧非梁公耶又云大抵方霍嶺南諸公持論多左袒而不察者遂附和成說眞誣史也其辧甚確但諸書所誣伏劍事指十三年帝幸宣大時事而史料所駮廷和以薦春回話出閣則在十五年南徵時事不足以伏其說大抵數次艸敕皆屬其人祗此十三年七月八日帝幸宣大之敕旣免冠辭又爭之於閣似乎斷非儲艸然亦不得不屬儲者是日左順之諫旣書不納則已不容不艸矣次日復至閣趣艸爾時廷和旣引疾毛紀久在吿惟儲冕二人在左順免冠泣諫至晚才出而次日冕發痰疾亦注門籍惟儲在閣司禮諸監及內侍羣哄至閣中逼艸而儲獨爭之不得夫曰不得則已艸之矣曰獨爭之不得則惟儲艸之他無與矣故九日艸敕而十三日帝卽行則以艸敕之人而反曰爭艸敕夫誰欺之況後此艸敕者皆其人耶

據野史所載阻立儲一事云禮部尙書李遜等廷議建儲居守朱寧陰受濠賂謀入寧世子司香太廟江彬亦欲立所厚逺藩各有所主儲厲聲沮之曰姦人之謀足聽耶上春秋鼎盛何患無子召外藩子萬一有他吾輩斧鑕矣遂寢按此事實錄不載而憲章錄名山蔵諸書載之甚詳史料極辧其無有至詆爲三家子弟文飾之說其言甚確第史料云朱寧張銳或誆寧邸賂而江彬則絕無之乃黃佐所爲儲傳反獨稱江彬而不及寧銳是同一小人或有或無不必深辧第儲有必不可欺謾以罔世者查實錄十一年三月儲疏以儲嗣未定請擇宗藩近屬之賢者置之左右以豫爲根本之計略云陛下樹子未定宮坊尙虛宜早擇宗藩以充甲觀夫儲嗣者天下之根本而親賢者朝廷之屏翰也親賢可入侍則宗社有憑而覬覦以息縱曰聖躬錫祚主鬯自在然盤維屬籍在所不廢則夫裕萬年之傳而慰四海之望宜莫先此不報則是勸立儲者儲也親爲疏艸創之於先而反曰召外藩子萬一有他則自訿自駁豈有此理惟勸立儲反爲沮立儲之說以蔽之以爲可以掩眾人之口翳天下之目而不知手疏之昭昭在實錄中也然則爲此者亦苦矣

據野史所載復防衞一事云世宗入嗣言官連疏劾儲黨逆濠復濠所請防衞屯田請召置獄正罪儲曰予惟致仕而已終不辧人曰是將罪公終不辧攻詆者縷縷儲亦不校遂致仕歸久之乃知與護衞者非儲實廷和當制所爲乃正徳九年二月十九日也按實錄正徳九年四月初四日復寧府原革護衞及屯田初寧府護衞天順間以寧靖王不法攺爲南昌左衞江西都司宸濠曾賄瑾矯詔復之瑾誅科道力言攺正至是濠復上請費宏執不可而尙書陸完受濠賂遂準與之初五日給事髙禦史汪賜等奏護衞不可復天下諸藩革護衞非止寧府將來比例何以處之況寧府不法已見副使胡世寧疏縱本有護衞亦宜革去況可復乎下議不覆至初七日南給事徐文溥又以不覆爲言旨云復護衞屯田已有成命文溥妄言凟奏本當究治姑貰之十三日陸完覆奏反謂科道論奏亦先事深慮乞俯從羣議防謂護衞及屯田業已斷給矣毋復奏擾六月初一日濠請鑄護衞並經歷鎭撫司及千百戶所印凡五十有八詔予之此復護衞屯田之始末也歷據實錄則當時爭之者費宏予之者陸完而不言票之者何人但票旨在閣則在閣之臣自廷和儲以至蔣冕毛紀均有之所超然物論者獨費宏耳乃當時言官所論不在廷和並不在冕紀而専専劾儲則豈票之者眞儲耶若在廷和則儲何難置喙而曰終不辧人以陸完視儲而儲肯不辧則竟以陸完自居矣且言官已請置法而儲之不辧者反曰吾致仕而已萬一可言官之奏而竟置之法則安從致仕若果屬廷和則黨濠大事也不惟言官不肻捨廷和而劾儲卽舉朝亦不肯也不惟舉朝不肯卽冕紀與宏亦不肯也此是何事同在閣爲之而使一人受劾去豈爲人情不辧黨濠較之不言齒劍事相去甚逺而欲以謹厚緘重之說前後文飾則其所以文之者正其所以實之者也且二月十九日此時逆濠尙未請也濠之上請在夏四月四日科道之參奏在五日南給事之劾覆奏在七日陸完之覆奏在十三日濠之請鑄印在六月一日而謂二月十九日廷和票防則焉有濠未上請而閣先票防之理故廷和自記有云寧府復護衞屯田予與費鵝湖極力諫止時權幸有賂主其事者竟得請去後謀爲不軌予與敬所礪庵請遣官賫敕往諭獻還護衞亦無及矣忌予者謂寧府本不反因削護衞故反何耶其云與費宏極力諫止吾不敢信若其與毛紀蔣冕敕還護衞則實錄有之正徳十四年五月廷和用蕭淮奏遂議削寧王護衞並屯田令獻還舊敕使至淮而濠已反則是廷和方削護衞而必以票復護衞之防歸之廷和原屬疑案況其所與削護衞者但云蔣冕毛紀而並不及儲豈廷和當時亦有致疑於儲者在耶若史料辧雙溪雜記謂大璫獨請廷和入票防以爲讎口固屬快論但此不必爲廷和辧祗就當日情事究之請者逆濠主者大璫爭者費宏予者陸完票之者廷和儲冕紀等而言者之劾之者惟儲則了然耳

右四事據聞攄見未敢曲諱考辧未的尙借駮正第其人則實有可傳者去此四事盡堪摭記則又何必回護此四事矣如正徳攺元儲以翰林學士進少詹事遷吏部侍郎因充纂修防典副總裁官已轉左陞本部尙書而以不附瑾摘防典紕繆降右侍郎及瑾誅而後枚卜此大節也其在政府則帝每微行儲必疏諫時大起營建內官監請興太素殿及天鵝房船塢諸工儲力請停止上惑於邊將江彬欲調邊軍入京而以京軍補邊儲固執不可至太監劉允使烏思蔵賫送番供議仿永樂宣徳年差鄧成侯顯舊例統錦衣衞官一百三十三員應付廩給口糧馬匹車輛船隻及過番物件動支長蘆兩淮鹽課七萬餘引儲疏諫反覆繼以危詞𨿽言不見納然意亦矣至宣大之幸七疏聨入南徵隨侍繼以入奏其在十四年冬帝駐畱都預遣魏彬傳諭將以眀年正月卽南京行郊祀禮蓋欲借卜郊以緩振旅也儲疏諫忳切帝凡三諭儲三疏上遂寢其事今錄其首疏略載於此疏曰南北郊儀不同卽以配位論南則仁祖爲配而太祖次之北則太祖爲配而太宗次之夫仁祖配位系太祖躬自奉安太祖配位系太宗躬自奉安今欲移北而南之則將以二祖一宗並配位乎抑亦遷仁祖於北而奉太宗於南乎臣聞國君遷都然後移祀此皆不得已之甚者今忽議移祀意涉不祥況郊禮甚嚴卽帝牛之養必三月滌今其期未有及也且大祀齋戒首戒刑喪況兵尢刑之大者今興兵討逆尙未班師而欲乘兵凶以行大禮臣未見其可也若欲妄議增損則祖宗成法列在三重是必裒集眾論諭吿多方夫然後著信從而昭法則而欲以倉皇搜討則又誰敢云云則欲搜其實事以爲傳未嘗闕也某自幼失學拘牽文義今又病廢漸多褊見卽有猥璅思一宛轉通達而未經面命無由決釋祗胸抱宿習竊以爲文章重事必不宜順情隨俗聽其姑且因不識進退冒昧具札以匄裁擇須至札者

西河集卷十一

欽定四庫全書

西河集卷十二

翰林院檢討毛奇齡撰

札子【二】

又奉史館總裁札子

月日在假纂修官某札奉史館總裁老先生【卽中堂張先生】閣下某幼攻八比自十五爲諸生後稍習經史卽遭逢鼎革之際其於前代掌故並未窺見然在崇禎十七年避兵南山竊聞先仲氏錫齡與客論嘉靖年興獻禮議嘆曰國朝養士數百年尊之専之非習八比卽目爲他途抑勿令進乃究無一讀書者卽眀眀典禮見在六經𨿽朝堂數語可以立決而乃瞪目張口東防西囓驀若狂發甚至哄三市撼九廟號呼震天地使祖宗社稷皆爲不安以致帝主憤激漸相決裂議禮之儒一變而爲權姦謟諛専制國柄以防至於壊試問當時執政者所讀何書而遽令至此某嘗聞其言而記之及康熙丙午老先生典試浙江曾疏眀代禮議諸大事以策秀才時某避讐江淮間未之聞也曁承乏史館題再四又不及嘉靖年事𨿽曾以此諮之同館官皆齟齬不接一哄而罷今請假有年並不知館議是否判在何等第思此禮頗大前旣貿貿百餘年今當裁定儻不於此時有所論說則在老先生自有主見確不可易而史官多人萬一有左右袒者重起爭執將自宋眀以來貽誤至今者而今復以此貽誤後世苟有識者起而正之前則已矣其以我輩爲何如人因復於扶病之頃伏牀疏次以諮取舎惟老先生材擇馬據實錄武宗無子遺詔召興獻王子入繼大綂是年卽命議入繼典禮主之者大學士楊廷和也廷和據宋英宗故事謂英宗以濮王之子入繼仁宗司馬光程頤輩議英宗稱仁宗爲皇父稱濮王爲皇叔父此已事也今祭吿上箋亦當稱孝宗爲皇父興獻王爲皇叔父而進士張璁非之謂繼綂與繼嗣不同英宗爲仁宗預立之子養之宮中今皇上從安陸來繼武宗爲君未嘗繼孝宗爲子也當是時有先從祖雲南布政使毛紹元者將疏爭之其稿有云先皇帝彌畱遺詔徴皇上爲後而爲之後者甫陟大位先皇帝之詔尙未寒也先皇帝之廟祀尙未奉主鬯而諦所親也且尙未攺元先皇帝之教令猶得行於京國及四海也乃以隔世之孝宗而忽議立後以卽世之先宗而反奪其爲後者而後前代則將置武廟一世何地及見璁疏曰得之矣遂廢置不上則是璁所言在當時亦有知其爲近理者而惜其人仍不學𨿽主客交辧此伸彼絀而此無所據反不如彼之得據司馬程氏臆說之猶可借口夫是以漫天是否𨿽易世而仍未決也夫禮無易倫之稱也惟爲人君者則𨿽無易倫之稱而翻有易分之稱其無易倫之稱者何也商以前不可考矣周制序昭穆使工史書之謂之世次則自始祖以下髙曽祖禰伯叔兄弟幼子童孫皆一定不易一準生倫之所序而稱名之其在傳所稱文之昭武之穆太王之昭王季之穆者𨿽自后稷公劉至春秋之世猶可按次而稱之故武王誥康叔爲司寇以武王爲兄康叔爲弟則曰朕其弟文王爲父康叔爲子則曰惟乃丕顯考文王是也此世次也國語所云工史書世者書此世也其爲易分之稱者何也夫君之於臣也以分也不以倫也以倫則兄長於弟世父從父皆長於從子而一爲君臣則並其倫次而盡略之故𨿽伯叔兄弟稱名不攺而一當有事則槪易而稱之爲臣惟繼位亦然當髙曾祖禰按世相禪則皇祖皇考準倫而稱名並可不易而苟不幸而位次稍移如平王之於桓王以祖傳孫也匡王之於定王則以兄嬗弟也又不幸而位次逾越如孝之繼懿以從父而繼從子夷之繼孝以從孫而繼從祖則當孝王祭廟時其禰廟侄也祖廟兄也將吿禰而稱王侄乎曰不可此先王也先王君也君不可稱侄也抑將吿祖廟而稱王兄乎曰不可此列祖也列祖者新宗之父也新宗之父祖父也祖父又何可稱兄也況儼吿禰廟當盡禰禮顯祭祖廟宜備祖物推之而孫之繼祖弟之繼兄皆然於是宗祝有司其書昭穆者限之以廟次之稱夫髙曽祖禰其廟一定乃以一定之廟納之以不定之人而槪以一定之名稱之假使以卑幼而繼尊長耶則尊亦從卑平之爲禰是也平王太子泄父死而桓王以孫繼之是禰祖也然而不得已也以無子故也若衞輙有父而繼靈公則謂之不父其父而禰其祖以尙有父也尙有父則祖可勿禰也假使以尊長而繼卑幼耶則卑亦從尊魯閔公之爲祖是也魯閔以弟先立而僖兄繼之則閔弟爲祖僖兄爲禰若必先兄而後弟則在左傳謂之逆而在公羊別傳直謂之叛以先禰而後祖也此易分之稱名也國語所云宗祝書昭穆者則書此廟次之昭穆也今爲禮議者如以倫稱則興獻父也武宗兄也孝宗者皇伯父也不可易也如以分稱則興獻父也仍不易也興獻而叔父則臣矣子不可臣父此璁所已言者也至於孝宗則𨿽稱伯父而有祖之分璁以爲宜稱皇伯考則又臣孝宗矣璁第知子不可臣父而不識後王之不可以臣先王此說之所以不得伸也若以爲父則世宗有云父母可移易乎此於古禮實無據也且何必然也夫世宗入繼者武宗也毋論英宗稱仁宗爲父實壊典禮非先王之制與夫子春秋及古經周官並相乖反而卽其繼武宗而父孝宗大不可解得無孝哀之入曽父孝元英宗之繼曾父眞宗乎𨿽明代廟制同堂異室與三古稍異而要之東西相向其西第四室禰廟爲武宗東第四室祖廟卽孝宗也孝宗在祖廟而奉祠祭吿以父稱之是降祖爲禰也是大逆也若夫武宗則於倫爲兄而於分爲父夫以兄繼弟而目爲父子不無太過然春秋實有之春秋以僖兄而繼閔弟如以倫言卽非夏父弗忌誰不曰兄宜先而弟宜後而宗有司之據禮而爭者有曰子𨿽齊聖不先父食久矣直以弟爲父以兄爲子此豈眞宗祝喪心不識典禮而故漫爲此逆倫叛紀之詖詞也哉誠以閔弟君也僖兄曽北面而事之矣是臣子也臣卽子也杜預曰臣繼君猶子繼父也閔弟禰也僖兄曾奉鬯而事禰矣是考閔也考卽父也何休曰閔於文猶祖以閔於僖猶考也故自父子之言出而咈之者卽謂之逆夫子之譏臧孫辰是也臧孫之不知縱逆祀也從之者卽謂之順夫子之書從祀先公是也定之八年易閔僖之祀而反其位稱爲從祀從祀者順祀也是以公羊有云爲人後者爲之子夫爲人後者豈一如近代無學所云易父而繼之者哉亦正以重位相繼禮稱爲後故曰爲之子以不必其子而爲之子也今武宗在位一十六年而世宗以正徳二年生於興國則已一十五年也以一十五年之臣弟而入繼一十五年之君兄其爲臣爲子亦復何言夫國君傳重傳此大事向亦惟大事乏人故徴及王國之子使之主鬯今一旦新君卽位方將有事於新宗之廟而問其所秉鬯者非爲後之子而諸王之弟則支庶也支庶可奉祀乎夫稱武宗爲皇兄則臣先王也臣先王逆也稱世宗爲皇弟則支庶君也支庶君亦逆也故先仲氏曰世有不易之稱父子是也舜繼堯後虞書稱父頑母嚚禹繼舜後史記稱禹傷先人父鯀功之不成其不易之稱與君臣同古稱三綱以夫婦亦然也有必易之稱皇伯考皇兄是也太甲繼外丙仲壬而其祠丙壬皆不稱叔父而稱先王漢宣繼昭帝光武繼平帝而其祀昭平並不稱皇叔祖皇侄孫而但稱孝昭皇帝孝平皇帝則以伯叔兄弟皆生倫之稱而非其稱也【明代信王稱熹宗皇兄𨿽是私稱然亦眀儒不識禮故有此】而至若廟號則可易而仍不必易世果以爲桓王禰祖攺祖稱父僖公禰弟攺兄稱子哉夫土無二王人無二父大君教孝又何可以二本之說昭示天下而生父如此廟禰又如彼自古迄今仍並行而不悖者此無他父子有眀稱而廟之稱禰則但以禮陰行之而未嘗顯然稱名於其間也是以承事宗廟古稱先王今但稱某宗某皇帝而不稱某考其所承事者古稱孝孫曾孫今但稱孝子皇帝某而不稱臣【此系眀洪武年所著令】蓋子不必對父稱而其義自備猶之孫不必對祖稱曾孫不必對曾祖稱而其禮自該故世宗入繼則武宗無子而有子亦不必繼爲子且稱爲子而爲人後者自爲之子則本諸六經考諸三禮質諸夫子之春秋並証之兩漢之近古者而直斷之曰世宗於興獻父子也於孝宗則列祖與後王也於武宗先君嗣君也豈非確然無疑者與且夫古經無所謂繼嗣也廷和不識古無繼嗣之例而誤舉後世之繼嗣者以爲之據璁亦止知繼嗣與繼綂不同而並不知古人之並無繼嗣因主客反覆而仍不能解殊不知古先王立後之說非繼絕也先王所最重者惟喪與祭以爲喪與祭之不可以無所主也故凡無主者則爲立後以主之初分嫡庶以嫡子主祭所謂成父後是也無嫡則以支庶入主之所謂庶子爲父後是也【有子者亦云爲後則爲後非繼絕矣】故支庶不祭非不祭也不主祭也及又無支庶則然後擇所應後者而使之主宗廟之祀所謂爲之後又曰爲人後者是也惟喪亦然喪大記云喪有無後無無主謂喪原有無後者然𨿽無後亦必使立後以主其事此則立後之本意也然而有不同者惟天子諸侯及世卿大夫則爲之後而初爲大夫與士與庶則皆不與焉苟無後則聽之𨿽貴貴乎然其說則仍以親親之誼行乎其間豈果謂天子諸侯勢位尊顯故絕則繼之士庶微賤一任其卒斬而不之顧哉以爲天子七廟諸侯五廟卿大夫三廟百世不遷故百世不可絕而士庶一祭而已一祭則𨿽有後者亦且一主不再主而況儼然無後者乎故自天子諸侯世大夫外惟天子之弟諸侯之弟另爲立宗者則其祀亦百世不遷亦百世必不可絕萬一無子亦必立後以繼之儀禮所云大宗不可絕是也若大宗諸弟分立小宗則五世一遷絕卽不續何休所云小宗可絕是也是凡爲後者無非爲主祀之故故適子不爲後以適子自有祀也庶子不祭無後者無後則祭於宗子之家以宗子主祀庶子不主祀也故春秋大夫其云爲後者則皆以主祀之說行之而不以爵位爲辭論語曰臧武仲以防求爲後於魯左傳鄭厲公云不可使共叔無後於鄭公羊傳季友酖叔牙曰飲此則有後於魯國不飲此則無後於魯國是易嘗無子而求爲後哉踞邑授采皆爲親親則勢位之見冺根本之計深而干預爭執之意气可以不作故夫子矍相之射有云與爲人後者斥勿使進與者預也正指夫爲人後者必不使干進之徒可從此與之而得爲利也至於主喪則君卿大夫仍得爲後而初爲大夫與士庶則暫置而卽去之雜記云士之子爲大夫則其父士也不可爲大夫主喪使大夫之子主之而大夫無子則爲置後所謂置後者謂請他大夫之子暫爲喪主而喪畢卽輟非如君卿世大夫之得以長有後也然則爲後之爲法其嚴如此是以三代之制君卿爲後士庶不爲後而卽其爲後亦必待旣死而後繼之中庸曰繼絕世並無未絕預繼如今所云者彼禮稱繼父皆出母之父非嗣父也自漢後禮亡孝成創預立之說迎定陶恭王之子養之宮中𨿽未嘗如宋人議禮攺稱父子而事屬創見此不過趙后淫虐伏殺帝嗣於宮中懼其禍發而帝舅王氏復思陰結後帝爲久長計因創爲此說實則全非古法故議郎耿育引泰伯讓文爲言已儗非其倫而髙昌侯董宏謂秦莊襄王母本夏氏而華陽夫人子之引以爲據則夏氏華陽同爲秦孝文夫人此如戴嬀生衞桓而莊姜以爲已子又如眀莊烈皇帝生於劉太后而爲李選侍所養非其比也故人主立儲不在遲早必欲引漢哀預立故事以爲金科則早爭國本亦復何過而爭之不已卽漸流朋黨而趨於敗亡蓋天下無可恃之法而有可恃之人宋亦惟仁宗英宗兩俱令主故其說可行而假使武宗前此早令立儲則彬寧主之逆濠姦之禍敗立至是以司香太廟爲正徳年一大危事而及其大漸迎立則𨿽彬寧尙在側而無可爲患猶之熹廟無嗣未嘗預定而信王受顧卽忠賢至橫亦且俯首聽之而無如之何則是預立不必得而不預不必失有如是也今武宗顧命幸不如英宗預立來舉朝之爭然亦當一考古典仿正而不體之例取武宗從子輩可以爲武宗後者憲宗十皇子豈乏王孫而乃議迎興國棄置武宗於何有然且曰兄終弟及夫兄終弟及謂夫孝宗之子武宗之弟繼兄而立禮所謂體而不正前所云庶子爲父後者是也蓋適子爲正體庶子則體而不正以爲皆先君一體而非其正也漢孝文之繼孝恵眀莊烈之繼熹宗皆是也若諸宗入繼則正而不體謂先君旣絕然後取前王諸孫之適子繼之爲後是適固爲正而非先君之所生卽非其體漢孝宣之繼孝昭平帝之繼哀帝皆是也今以正而不體之王孫而以當體而不正之庶子可謂禮乎乃旣已誤立又復誤據夫今所議立𨿽非兄終弟及之條然亦可以當諸宗入繼之例如前所云爲人後者爲之子世宗自有父興獻是也然武宗非無子新君是也乃不幸而當時議禮者並鮮學問而其所引以爲據則又並無一通經之人今之所執爲爭柄者不曰漢師丹則曰宋司馬夫漢宋未嘗誤立也特預立耳卽漢師丹亦未嘗建預立之防也特出議以抑定陶耳然而丹舉茂才實系陋學當哀帝欲爲父定陶王立廟京師本屬正禮而丹援經以止之其所援以止之者謂儀禮特重大宗爲特重天子之祀義不得復奉定陶共王之祭此實誤讀古經大乖典禮而郎中令冷褒黃門郎叚猶等亦皆無學而聽之以致濮王禮議王珪呂誨輩皆曰陛下厚所生而薄所繼隆小宗而絕大宗卽歐陽修曾鞏爲宋名儒且顯與司馬光王珪爲難而其所爲議亦曰天子承大宗之重又曰諸侯以別子爲大宗天子以禘所自出爲大宗致廷和父子亦曰皇上入繼大宗卽不得復顧小宗其附之者亦皆曰以臣並君亂天下之分以小宗並大宗壊天下之綂一誤再誤千載夣夣夫天子諸侯何嘗有宗正惟天子諸侯祗一祖一宗而宗與族絕故另立大小二宗以與天子諸侯相分別某向所謂皇兄皇伯考皆不得稱之於武宗與孝宗者正宗法也夫大宗者天子諸侯之弟也先王以爲天子至尊不得與同姓兄弟相爲族屬故凡立一君則必析其君之弟使之自爲長幼而不得親君故大傳曰同姓從宗合族屬謂諸王同姓必私從大小二宗合其族屬而君無與焉故又曰族人不敢以其戚戚君戚者親也謂不得親君也蓋天子之弟必爲諸侯諸侯不敢祖天子諸侯之弟必爲大夫大夫不敢祖諸侯惟不敢祖則於是自立爲祖而繼之爲宗故禮曰別子爲祖繼別爲宗別子者人君之弟之名也別者分也所以分於人君也谷梁傳曰燕者周之分子也宗者大宗也大宗百世不遷者也惟百世不遷故不可絕前所謂爲人後者後大宗此其證也至於宗子之子與宗子之弟又爲分析則又立長以綂之名爲小宗小宗五世而一遷五世可絕前所謂小宗可絕者此又其證也然則大宗小宗與天子諸侯何與卽曰諸侯亦有爲天子宗者如周公爲武王母弟立爲大宗孟子左傳皆稱魯國爲宗國是也若然則興獻爲孝宗弟正屬大宗謂世宗無宗不當降而祀大宗則可謂世宗大宗不當降而祀小宗則不可況王者得祭所出而大宗與庶子繼王亦皆祭所出故大傳與小記皆三者連類言之今欲據宗法而反使入繼之王竟不得祭所自出此何宗法也且丹旣無學兼亦無術班固有云哀帝尊定陶其意有在當帝少在王國見成帝委政外家王氏僭盛內常邑邑自卽位之後多欲有所匡正故尊恭王揚丁傅以奪王太后之權班氏史官其言必重有所本而丹乃爲莽所親因受莽意指遂與莽重抑定陶力裁丁傅名爲摧外戚而究之政歸王氏適以成外戚之禍學術安在且天下未有子爲天子而父不稱爲皇者也【議興獻不稱皇立廟】漢髙不皇父則太公得擁彗而邀之故孝宣稱史皇孫爲悼皇考光武稱南頓君爲皇考世未有過也興獻爲天子之父則自當稱爲皇考中庸曰父爲士子爲大夫塟以士祭以大夫是子爲天子則必崇父以天子之祭崇天子之祭而不得稱所祭者爲皇父吾未之聞乃師丹無學誤引小記謂父爲士子爲天子祭以天子其屍服以士服子無爵父之義而曾鞏作濮議又復遵之夫所云屍服者謂祭時扮屍各有所服而未嘗及夫皇屍所服者之所稱名也不窋失官當服士服而不害稱爲先公王季未王當服弁服而不害稱爲先王蓋祭以天子所以追王而謂子不可爵父是讀禮而全未通也但名必可言言必可行旣稱爲皇則必饗皇祭旣饗皇祭則必立皇廟蓋禮有公祭又有私祭宗廟之祭公祭也然而庶子爲父後則私祭其母禮云爲人後者於父母期公子爲後爲其母於子祭於孫否謂繼嫡而爲人後則私祭庶母止於其身身死則孫不繼祭恩有盡也據此是禮原有可私祭者故喪服小記云王者禘其祖之所自出以其祖配之而立四廟庶子王亦如之夫庶子入王並無有沮其祭所出者亦並無有謂嫡王當祭所出而立四親以配之庶王不當祭所出而不必立四親以配之者則其所云如之者豈曰亦祭所出亦祭四廟哉禮未攺革不必比擬廟未中毀何必更建故陳祥道解之曰禮爲人後者𨿽受重於其所後而終不廢其父母之期卽公子爲後𨿽受重於君母而不廢其母祭則庶子爲王𨿽有正綂之七廟其能廢所生祖考之祭哉於是自立父廟比之始受命之王祭所自出所以著其不忘本也是以禘出之禮周有姜嫄廟在七廟之外魯有文王廟在五廟之外而春秋稱文王爲出王稱文王廟爲出王之廟而庶子祀所自出亦得以出王名之另立一廟然則支庶爲後其得於公祭之餘祀所出而爲之立廟審矣【後光武別立四親廟張純據此禮宋陸佃亦引之爲此禮之證光武事見後】今世宗以支庶入繼大綂不得不崇所生旣崇所生則不得不祭旣祭不得不立廟則立廟京師而私祭之至穆宗以後則遣官祭之必不得已或毀之或如漢處悼皇考廟聽其廢壊而不修之此皆按之古酌之今質之典禮準之人情而無不合者乃廷和又云舜不崇瞽瞍光武上繼元帝並不追崇鉅鹿與南頓以爲確據此本司馬光所言而又大誤者三代以前無追王之典其易稱與否不可得聞若其獨稱瞽瞍者必以爲國語祭法稱郊鯀郊稷並已追崇而舜獨缺然國語稱郊堯而宗舜祭法稱祖顓頊而宗堯俱不及瞽瞍故以爲言而不知仍未是者舜非不欲崇也古追崇郊禘皆爲世有天下者言舜繼堯而有天下而卽以已之所受者轉授之禹則在舜一身已不能崇安能舉瞽瞍而追崇之故夏后宗禹商人宗湯周人宗武王皆身自爲宗而後可因而崇父舜誰宗乎是以國語云郊堯而宗舜祭法易之曰宗堯此正以無可追崇之故而賈侍中彊釋之謂舜當生時固宜宗堯舜崩之後則子孫自當宗舜夫舜之子孫𨿽應宗舜然不能郊堯而宗之眀矣況商人禘舜尢屬無理舜與商何涉而商之孫子忽禘嬀氏是舜不追崇祭法了然未可逞臆見以亂經義也若謂光武上繼元帝而不追崇鉅鹿與南頓則大可駴者光武未嘗繼元帝也光武爲長沙定王之後以世次言則與成帝爲兄弟而哀其從子平則其從孫也不解廟次者妄謂從祖不當繼從孫而防緯適出又復有赤九防昌之文因謂漢自髙至元適八世而光武當九世之次應繼元帝其說見之漢官儀而究竟不行夫以光武當日本中興而兼開代固不當上繼元帝然亦非後平帝者𨿽仍祖髙帝而鉅鹿南頓以上直列四親於宗廟一如眀代之饗徳祖懿祖熙祖仁祖於廟室而禘所自出誰曰不然而乃采張純朱浮之議與大司徒涉多方更定嗣綂前代不私所生反以元成哀平立四親廟而別立所出四親廟於舂陵以節侯爲髙祖考廟郁林太守爲曾祖考廟鉅鹿尉爲祖考廟南頓令爲考廟而皆加以皇字其立元成哀平爲四親者以叔祖而禰從孫以叔父而祖侄以弟而曾兄以侄而髙叔父一如前之所云禰武宗而祖孝宗也其別立南頓以上四親廟者以庶子入王而祭所自出得私立四廟而私祭之一如前所云立興獻廟於京師名皇考廟生則親祭之死則遣官祭之也向使歐九善讀書璁苟識禮便當引此爲稱父稱母稱皇考與別立四廟之證乃歐陽不言而司馬言之璁不言而廷和言之東家之刃西家執以殺東家而東西兩家皆不知爲誰氏之刃夫司馬進稽古錄一書名爲通鑑而不識漢史廷和之子愼自號博通錄雜物甚夥而祗一後漢書而並不一閱誣經誣史誣先王誣當今帝主誣後世至於如此在世宗初間祗求不易父稱勉錄皇號並立廟安陸以稍伸追孝之情而乃過爲裁抑漫天激裂不思所以處帝主孝饗之地以致帝主大憤反薄所繼重摧兩宮至於無禮而張璁一人稍知義分又不幸其時已死致桂蕚霍韜丰坊嚴嵩之徒一起而盡反之稱睿宗入太廟配天地隄之過亟而至於大決遂一往潰敗而不可復救誰爲爲之然則國有大事其入官議制必不可以不學問有如是矣因稍閱諸疏取其引據之大無理者歷辧如右以丐同館官共相證焉

西河集卷十二

欽定四庫全書

西河集卷十三

翰林院檢討毛奇齡撰

館擬判

棄履判

甲吿婦夜半棄覆訴云觀燈雜蹋故

春元列燭士女皆行夜半傳柑細君何在天津橋迥星流火樹枝邊安福門髙人在炬光影裏因傍香輪之雜蹋致令珠履之陰遺在婦非失足長途於甲則畏行多露田未納何爲踏地歌來蓮步相生竟在淩波襪底本異漳臺之賣難爲楚國之搜人非東郭誰憐雪迹已盈街行近西家羞見月光偏炤地豈蔡琰之訴夫而跣足如皇甫之下士以捐屝𨿽未罹乎官刑亦宜申夫閨訓

巫樂被戲判

潁上東北廟甲女樂神懸跌於楯陽幻欲墜乙怖其眞引手援抱女責其有戲心不伏

下蔡古縣潁川舊封人爲雞骨之占俗尙牛王之祭叢壇石上三物斯陳野廟欄邊羣巫進舞將樂神以婆娑之態因懸姬於絙索之間騰身赴節恍然濯燕銜花撒帶盤空往似晴蜺吸露蹴紅繩而倐下勾寸能畱粘素於髙頭履欹欲墮故爲躍之而色顫遂貽觀者以心憐伎臨炫處總教過目皆迷人壓看場竟爾回身就抱樓前驚墜粉惟恐珠投掌上把長裙空愁仙去睹目招而不解𨿽援手其何爲但有愚情慢從戲論

爭髙粱粟稱名判

行唐婦嫁山陰縣農勸夫種髙粱夫執是粟至詬有女來歸家在胭脂河上乃夫肯播耕於宛委山前傍桑陰於秦氏之園分杏粥於西施之裏烏犍初下阪夕陽未墜好鋤藜斑鳥乍呼林春雨欲來堪浸谷勸三農於有事賴百種之均敷靑秧𨿽未發而各有其名黃甲俟將開而早區其處乃有鄕邦諺粱粟殊呼夫婦唱隨北南異舉求田非作宰夫請秫而妻請秔取婦豈尋兄一疑黍而再疑稷但思質從已造名任人加僧院稱蘐花爲平慮未便乖張詩箋疏菉艸爲王芻何容詬厲應誡稽唇之過潛銷反目之諐

孝防略傴受毆辱判【舊題】

得甲孝亷詣公車歸遇乙故人於裏門乙便長揖甲略傴去乙起顧不平牽甲還故處搤甲項內胯騎之使向後出甲告乙毆辱

甲幸上公車徐歸鄕裏張憑作孝亷了無新義平津爲博士便逢故人由其胸次全卑故爾睹瞻甚偉車前盤辟不思貧賤驕人道左逢迎妄謂將軍揖客一命傴而再命僂稽首誠難爾佩委則我佩垂折腰何用身愧龎徳公亦使望塵下拜豪豈任城子居然捧手來前自非酈生之說成必致灌夫之怒起若夫乙𨿽稱鹵性實快輿情吏果彊項胡爲入我褌中人苟直躬奚難出之胯下籧篨不善俯且倒行而逆施之凥尾亦能髙何前倨而後恭也自侮人侮毆之宜爾悖出悖入辱何足云

蔡邕棄妻判【舊題】

大昌縣令系進士出身斷部民棄妻比擬蔡邕吏吿不可令責吏吏不伏【原稿無系進士出身五字今從舊題補八】

維巫娥之近縣嘆有女之仳離挽車無防日空畱棗樹在東家唾井有何顏但采蘼蕪於山下碎寶鑑於分奩之後墜銀缾於防綆之間野鶴孤飛人方倚戶江魚雙躍妻未還家誠多鮑永之迂疏當辯秋胡之輕薄甲久通仕籍早授文林帖括可研摩已成進士簿書能省覽不廢入官但矜季路片言防壞中郎一世拽當場之傀儡鮑老無情彈孤館之琵琶蔡邕不孝致使功曹之坐嘯反糾掾吏以行違太白入東井端爲渇耳孟堅無選賦豈其愚乎吏旣直前有詞令當謙退自省

井田判【舊題】

得縣申嵗十月八人裏胥從婦人相從夜績每月課四十五功聽其歌詠行人善之狥於路按察禁之太師以失職致詞

原夫閭師之任女事比長之載婦功井制已然地官爲烈故遒人狥木不避宵分籥掌吹豳應勤夜作乃涼風乍起促織籬邊縞月初生索綯門外陳人麻總不曾持向三條齊女燈光嘗使畱餘四壁合同巷辟纑之侶較斯鄕課績之工一里有程期恐良辰之邁往諸胥膺率作遂永夕以徘徊紅花染甲擘去成紋白薴盈筐望來如雪每限之以二十九晷當計之以四十五功然而陶家獨處尙有哀歌漆室相逢寜無永嘆痛孤婺之作苦未敢援琴悲寒女之善懷因之輟杼借此窮櫩之宴笑調玆長夜之歡娯鄕中監正原非竊聽狂夫路上行人卽是采風使者從歌詠而勸以勿壞庶有善乎謂燕樂而禁使不然失其職矣當念太師之鼓舞勿援按察以紛紜

西河集卷十三

欽定四庫全書

西河集卷十四

翰林院檢討毛奇齡撰

書【一】

與趙明府書

月日甡白曩者運防之季曾束髮與吳越諸君子角逐藝林爭長篇帖伊時便知禹航有趙我惟先生其制舉文字爲鄕邑所誦稱此足下之伯氏也繼卽聞足下名見足下制舉文字亦爲鄕邑所誦稱詢之知者曰此向者我惟先生之弟也苐艱於一見邑壤隔矣且向者甡未嘗能去裏也嗣則甡漸爲隟者所搆重罹网罟始輕棄走四方然又不能明明停履屐訪知名士且日與藝林篇什疏矣皇皇者亦何有乎爾頃在湖西稍稍聞足下道甡不置初方疑之旣自慚也甡當知足下足下詎當知有甡矣旣復道足下好甡者踵至且云防甡之文時時爲搜羅則更疑夫毛嬙之口不掛穢人炤夜之光豈容腐蚌甡固何有乃防見稱哉且夫魏王賞田父之玉而許其眞中郎愛丘亭之篠而暢其美然而雕工不見非笛師無以誚者何則超世之資有當乎絕倫之監也甡寜有是哉乃蹔歸鄕裏則眞有道足下愛甡者旣而去他所且復有能道足下好甡有徴今而後乃知足下果知甡乎然而益慚已自幼丁亂離役於衣食曁長而不齒於眾近則忌甡者必至於殺甡而後已幸愛甡者引手而救之然自慚薄劣原無伍胥復辜之心而受吳光客禮之遇逺媿越石縶絏之賢遽申平仲知己之請近鄙徐盧佻逹之行復膺胡謝拯援之徳何況乃復有足下者臭不卻岑味能茹蓼傷仲宣之流離念邠卿爲有學此桓譚所爲惜遭時虞翻因之感知己也且甡之寡學有爲爾窮逹𨿽明何緣誦讀四十之年副而盡十年幼穉十年困詘十年甲兵十年奔走孔子曰年四十而見惡焉斯之謂矣故欲仰觀俯察居平命世出而有爲吾斯能信此夙志焉而未逮也若夫捃藝林之殘言矜篇章之一得庶所防也然而研精殫思窮髙極逺又無時也然且偶焉著記本無嫌忌攖彼有怒逢諸防溺此則宿畱有匿癭鉛刀反藏鈍矣且夫足下負非常之識闡幽揚麗就而言之厥有其人湖西施使君理學儒者然故有深情其爲文作者之雄也杜陵蔣生發言婉麗歸於正則向褒之善者也乃其人棲棲道路要爲可憐甡裏中友有斐然備作述之林而久已物化使其人尙在士衡太衝之流不足難也今尙存者蔡仲光字大敬張杉字南士皆篤行君子大敬近著論若干篇成一家之書要其鴻論偉裁致足可傳也足下知之乎友人有刻甡詩者初名夏歌集夏歌者以晉時夏統入洛能歌土風不忘故也夏統甡里人也故以名然其義未著恐多異解或爲夏聲或爲函夏竟乃刋去近復有爲甡選刻詩卷此與前足下所見應復有異昔左思賦三都張華知之屬晏爲之序他人不知也足下知我可無晏哉敝郡拙選久無覓理昨貴宗棠溪公甡受恩宥人也云足下故亦需此乃並緘至臨當逺岐因風附白不盡有云毛甡白

謝竺蘭上人書

月日甡白昨者秋首吳江水淸有江東王彥字士方者曽維舟長橋妄投蘭若依象敎而隱形感法幢之多庇緬維髙坐諒能省憶今士方辭後不通一札而西河毛甡馳書報謝將謂鑑形者不必聞聲而聆音者未嘗接貌此兩違之道也倘謂辭者一人而謝者又一人髙坐善聽又不當有別識心也去時過定陶以是地有範蠡湖乃爲詩云陶朱遊子姓毛遂野人名聞者怪之此由謝彼容我者不欲終自晦其所行故微及耳然彼容我者逮今終貿然也髙坐聞此莫謂此非非文殊乎向造次之頃又兼病瘧非髙坐防我防不能活今又踉蹌走楚豫間轉入湖西誠恐過此更逺或不能通謝遂於外生歸浙道過茂倫裁語敍思一問髙坐曁諸聖宣髙足近年道狀然自分負髙坐甚深不可道也僕素於內典渙無所稽卽經涉獵亦遴大意實不知此中有要妙可以爲身命所柢托也避人以來隨堂行住不無有解然終以爲與吾少所學在嫌微之間譬諸叔嫂遺問帑藏拾芥應手而卻向入少林若獻異夢彷佛胡僧探予以法予吿不知飲予以水復吿不覺僧乃擠之謂當自省醒而按行循溪繞流宛夜所見然自分無道置不更念逮返敝鄕仍違蹤迹聆緒論於雲門感天衣之妙防晨昏提闡偶露隙照然而隨啟隨閉比之秋螢翳戀余腐明與闇嬗浮沈林薄遞返於黒此非薄要典爲不足爲亦非果俗情錮滅惽彼不知也誠以少時所習輾轉未忘亦猶孩提誦讀𨿽旣耄而難去於心兒童把弄𨿽漸長而不輟於禦也髙坐亦憐之否乎先慈產甡時似夢僧寄以牒者旣而惡之祕絕不語曁乙酉之冬衣緇山中而後喜而微語以所夢謂従此其驗也不寤今已後乃復輾轉相染倘避人不已當或有再造蘭若者特求如向時淸風戒秋池藕初雕髙坐彈琴有他鄕王彥者扶病請聽則彼一時耳向聆妙偈未聽詠吟近竊睹諸文選有髙坐與聖宣雜詩殊過湯休此最可喜幅促有限路局無窮伏惟損慧略鑑不悉毛甡白

與陸麗京書

甡白昨者別臨江意謂足下還丰城也甡又遷住他所故過丰城也不意足下乃入黟山從五衍遊相傳有沙門攔當引度之想有此事此際要當有脫絕處甡要亦同此也特昨相見時有蓄念欲仰決一段逮見輙忘如是者數𨿽對有他歡定無容及然過則念之矣恐從此不復頻見獨念此事又疑不得釋遂臚之耳甡避人時曽過東陽方記室家其人亦髙尙士避甡邑邑城南五十里後溪記室曽僦居溪民沈翁少婦出澣衣溪中時梅雨後初晴婦方體怠不飲食力疾出澣衣衣復攘垢撋遂無力逮日將指午溪艸歊蒸吻燥喉涸行過上溪十步掬上流飲之歸而患喉痛遂乃重舌重舌者舌本上有舌下乃重也行路粥醫者療以湯婦頓嘔隨所嘔舌出長二寸厚一寸薄兩唇外不可錄入舉家驚惶醫亦不解何等也乃視其醫者則去之矣鄰人追而錄醫者不聽去二日內借借人來觀旣而漸煩其人來觀者婦羞不令與觀必自言能醫乃觀或不審藥者求入觀詐持杏茗屑不爲害可傅食者而後以觀乃或以鉥擫其舌微窺之則舌本自能動似與出舌不相屬時記室往觀揀篋中有許冰妄云是吹藥吹傅當愈其所以如此者實欲得紿觀也其觀畢遽歸者畏責效也次日遇所錄醫者於道醫遽下拜云謝之乎微君吾不復脫矣遂叩之云早食時仍欲嘔嘔則出舌已防也錄視如雞膍胵然至於舌猶故也記室乃不知所爲過翁家翁方瘞防舌溪上歸手尙把鉏也見卽拜呼婦亦出拜婦方睡起重潄盥出拜拜後乃復索舌觀婦羞不肯記室乃故紿之曰本所以求復觀者爲其孽本不卽脫有匿形也卽不肯聽之而已何足難者矣婦始懼求觀啟其舌如平常也向嘗語記室以爲詢足下必得其解時有衣緇者同聽愀然曰豈不詞舌之報乎其人必前身多詞人也甡憶搜神記亦有漢選部郎張君有詞舌過忽患舌腫須臾出舌於口外大無度遇一老翁九十餘攜一少妻來臠食之病差且云舌下懸好豚實亦不知何等病也其詞報之說或不果然若其病則非杭引毒熨所可逮也豈不危哉吾將求其說也必若以爲舌報者足下方隱於緇流當又有說不然則足下聖儒耳兼五音奇胲之術恐從此不傳其剖晳之也甡白

報周櫟園先生書

客有語甡者曰生不見鳯凰見南方翠鳥便以爲似惑而就之然終以爲與意中所擬見者不倫也幸而見眞鳯又或以意中所擬太過旣見鳯反不若未見鳯之意擬爲快甡初聞其言而笑之今見櫟下先生見眞鳯矣自此可不見他鳥且自此更可不見鳯何則見止矣昨到汝南署便過息縣縣明府時時來周旋且聞其幕中有人最賢此亦客向所云幸見眞鳯者矣特此中乃不寤有夏贊府其人者與其治賢長者日飲酒往來見甡而好之其飲酒往來乃遂逾於其平日城之西有息夫人妝樓遺址遷飲於其側城南五里渡淮有濮公山是光山縣地或云此濮公仙人之所居也濮公不知爲何代仙人登其山借艸飲酒若有所思如是者十日初不知彼何所見乃若此此𨿽不足爲先生道然且爲先生道此者以報先生遊息事及之云爾日者先生爲陳老蓮作別傳以未備諸隱軼事飲間詢甡甡與老蓮損三十許嵗及見老蓮時已晚矣故𨿽屬同郡其交老蓮乃反疎於先生後在秣陵館次書數事付管記都不甚晳思先生表微闡軼汲汲然不遺餘力且必探捃其形實而後已恐其中未晳負先生意願有以正之退揀甡夙選越詩亦有女氏乞畫蓮一絕句其云庚申三月嶽墳前者正老蓮二十三嵗時也老蓮總角爲畫便馳驟天下特以好酒尢好爲女子作畫故女妓每載酒邀作畫是詩實錄也【本詩桃花馬上董飛仙自剪生綃乞畫蓮好事日多還記得庚申三月嶽墳前】又一詩期以某時過敝裏而以年暮故畏死先期來其中云老遲五十二年人【本詩蕭山想絕舊時親兼想湘湖雉尾蒓明嵗有期今嵗往老遲五十二年人】老遲者以甲申後更其名悔遲故稱老遲非老蓮之誤也其五十二年者觀其注庚寅嵗也越二年遂死然則老蓮以五十四死壬辰嵗矣至其先人名與字向因不詳故不敢妄答逮至汝南署金長眞使君老蓮友也間詢之然亦不知其先人名字且並不知其曽爲方伯也適月餘老蓮季子赴京師道汝南特諮之飲間季子名無名作而曰先君子號還衝諱性學爲萬曆丁丑進士分藩嶺南時同座者若干人皆相顧嘆息旣罷有客語甡曰嗟乎老蓮書生耳畫亦藝事然而出於扶桑入於栁谷疇不知之矣其先人身爲方伯名不見知於郡邑聲不聞於通家子弟然則人貴有樹耳向使無可爲稱道者𨿽富貴猶埃也又況乎賤貧而泛泛以遊溘然而死於無何之鄕藐焉眞不足比數於人世父母不必以爲子朋友不必以爲友前不足與推後不足與挽貿貿然無所挾持而欲其重有聞於斯世此向者宣尼嘆執禦子車嗟荑稗也所謂樹椅桐不長不如樹擬畜鸞凰不生不如畜鶩也甡時聞此言然而悲也若老蓮爲待詔則在南都後其先止得爲舍人耳以向時所答有抵牾故復及此甡頓首

復朱朗詣書

僕選越詩末及閨秀此猶文選取班姬玉臺載徐淑也其稱祁中丞夫人爲商夫人者夫人本冢宰公女名景蘭字媚生蔡大敬語僕以爲夫人茂壼範爲忠節名臣徳配其字艶不足隆稱述考古原有稱夫人例遂妄列之曰商夫人實不知其稱之有是否也甲向與僕書辧僕選甚博曽不及此一節旣聞以原書示人遂增入云祁中丞夫人而乃稱商如中丞何矣僕無學於古文都不能記憶然嘗讀漢書髙帝戚夫人文帝愼夫人孝武王夫人李夫人邢夫人尹夫人皆以生爲氏者他若三國吳謝夫人潘夫人晉諸葛夫人謝夫人其最著而以詩見傳如今人所識閨秀若隋時侯夫人唐時樊夫人歷代而下不更僕也甲縱不屑道史書且或謂宮掖所稱與外有異然三國誌有說書家本人人悉能道而曹公破虜徳𨿽自尊未稱帝也演義不云曹公丁夫人卞夫人劉夫人孫破虜吳夫人劉先主孫夫人甘夫人糜夫人耶晉王丞相婦曹夫人謝太傅劉夫人此彰彰者又謝太傅嫂王夫人謝朗之母太傅嘗曰家嫂情詞慨忼恨不令朝士見者不必深通淹貫亦知之也晉史王汝南娶郝普女王司徒娶鐘徽女婦人集曰鐘夫人有文才其詞賦頌誄行於世世說曰東海家則郝夫人之法王右軍婦稱郗夫人桓修欲襲庾夫人曰不忍見行此事庾夫人桓沖妻也羊耽妻辛氏有辛夫人傳顏氏家訓曰王大司馬母魏夫人性甚嚴葛洪神仙傳曰樊夫人劉綱之妻杜甫丹靑引有云學書初學衞夫人注一名爲衞一名爲櫟要之晉汝陰太守李矩妻也乃何故稱衞若謝夫人則王凝之妻名道蘊亦閨秀諒所深暁然晉書世說並稱謝夫人如雲桓南郡問謝夫人又云謝夫人命婢肩輿抽刀以出又曰王江州爲孫恩所害謝夫人居又曰王凝之謝夫人旣適王氏是也若世說又稱王夫人有林下風气此對顧家婦稱特變文耳夫陽之紹陽合於所嬗統陽也陰之從陽必著所自析以陰也故陽可統陰以傳而陰必不得冒陽以著至若世所習傳唐張夫人閨秀也有拜新月諸詩然是吉中孚妻也而稱張夫人此吾所以例也唐時婦人之貴無如苖夫人苖張延賞妻然反無稱張夫人者杜祁公婦稱相裏夫人相裏其姓矣晉王李克用婦稱劉夫人然不爲無晉王韓魏公婦稱崔夫人王荊公婦稱吳夫人如雲韓魏公崔夫人亡又云王荊公知制誥吳夫人爲買妾至宋元閨秀所最著者則莫如孫夫人耳孫爲秀州文學鄭文奎婦今詩餘所稱亦曽有稱鄭夫人否乎夫詩餘所稱與詩選所稱正同此又可例也若東坡婦王氏則志林後山詩話諸書皆稱王夫人東坡頗知名乃不稱蘓夫人何也或曰古以女別氏如夏之姒商之姺嚳之訾陬漢之史皇孫皆是也此不深論若契母稱有娀則髙辛後娀氏也稷母姜嫄自非周姓王季妃稱太任詩曰摯仲氏任任姓也以中女稱仲任此如魯稱吳孟子晉稱季隗三國吳稱大喬小喬者他若孔叢子稱衞文子內子死復者呼臯媚女復而子思以爲婦人宜氏不宜字又云婦人於夫氏以姓氏稱此由誤認荘姜棠姜等爲夫氏而以謚爲氏故以云此孔鮒臆說也考之古文俱不然如詩稱爰及姜女左傳稱夫人姜氏如齊公羊傳稱邾婁顏夫人有國色俱無及夫氏者此亦不深論至如近世所稱何足爲據晉韋逞母宋氏封宣文君此亦博通經籍授生徒如所云閨秀者當時稱之曰韋氏宋母使今人爲此必以爲韋母宋氏之誤矣甲不深論古而好爲譏彈必劉雉稱制李曌議禮然後行此也聞尊選亦及閨秀且聞尙未竣足下淹雅定不惑其說然爲足下璅璅者欲見時爲我道此也何如十一月四日

答張梧書

月日信到違離有年東西南北未審所在忽獲良訊從長安來且驚且喜向聞足下已去嶺表年前復時有異聞遙接耳際兩地回皇四望紆郁今審無恙矣僕避人以來曽走宣城信宿良寓足下豈知之逾年令嗣君還山陰復遭僕避人在令兄宅白魚潭上夫防年竄足隨地易轍而必無他人居止可因此𨿽途之窮然亦驗僕之所親必無有逾於賢伯仲者也凡此者皆藏之中心不能通謝今奔走稍定終以多所負累難遽還裏汝南金使君吾所依也官舍爽塏有似郗公艸堂之成乃過裴冕但當俟使君遷去便應南還顧竊自量以有用之年消磨殫矣生世有限防合無期是用痌痛乃反覆來訊似汗漫天涯瞻烏未定室家流寓棲雞有待令兄南士尙滯逺道以情而言共罹斯苦夫三春紅藥不能慰將離之思中夜白烏未足阻懷歸之志何則梓桑之陰向晦不能防燕鳦之嘻涼飈非所攺也是以陶令在官尙有微辭仲尼適陳不無三嘆往者僕嘗學操雅慕楚妃中道悲歌比蹤王豹今且效荘舄之吟以自好撫鐘儀之操以長思是豈捨大雅而嗜纎音尙哀彈者輟豫暢哉誠以志有所在指不能違思之所臻矢口有漸也然則僕願足下亦惟聽越人之歌操南人之音而已矣來訊委曲因附白答卑言無當更須嗣好某再拜白

與王綗論勿正心書

夫考詞析句無當至理抽飾辧非以成訓僕少失談義長鮮管見背孔不敢依釋亦未向謂正心須有專功倘隨泛應定罕精詣譬如取燧於陽銅而迎機於畫鵠偶然移軼前功皆虛此實操存之大端非復循情之議也而說者謂閒駑求良必不得良籠鶉止鬭未爲無鬭必有事焉而勿正心心若可正便爲助長助長之病便淪釋訓夫儒以泛應爲功而釋以專求爲學僕滋惑焉夫僕所謂正心者豈眞把血肉之藏梏神明之動哉流水之直也非手指所能揉而繩刀所能削也然而嘗直者絕其枝而已火之炎上而無所於曲也非能扶持之矯茀之也定其搖之者而已如謂燎火於風而任水於濫必無所回衺而後爲儒者之動應則是已縦馬而嫌其奔旣驅鸇而憎其飛也羲之正象也先持其樞匠之正木也先端其矩人之正心也先操其功必云心本虛靈不應有力則視藏於目安所收視聽防於耳無容返聽也然而鄭衞當前而奪之靑黃雜出而炫之矣且大學不云正心乎孟子不先云必有事乎以爲心無所爲自然而已若有所爲卽目爲釋則釋有云應無所住而生其心此自然矣釋無所操而今謂儒無所操釋爲自然而今謂儒爲自然吾不知孔子所謂操存者必應物而後能操乎抑亦有操之於未應物之際者也如必應物而後操則是不應物而不操也如不應物而不操則是心可有不操也且夫書詞之句讀亦異矣必有事焉而勿正趙岐句也心屬勿忘別爲一句今乃並正心讀之𨿽舊有是然不可從耳嘗憶少時讀禮記云我欲觀夏道是故之杞而不足徴也躍然而起疾吿母曰兒今知讀魯語矣夏禮吾能言但五字耳其云之杞不足徴蓋嘗往杞而無所驗也母叱之曰中庸曰吾說夏禮杞不足徴也則何謂也吾見子離經畔義自此語始矣後聞人有授孟子者有云太公避紂居東海之濵聞文王作興或怪之其人答云子不讀楚詞耶楚詞云呂望之皷刀兮遭周文而得舉漢王叔師注之云太公避紂居東海之濵聞文王作興盍往歸之至朝歌道窮困遂皷刀而屠或乃云審如是則孟子已訟之久矣其人曰何也曰不聞孟子之訟辭乎𨿽無文王猶興安必文興哉時聞者多人各掩口去然則子之讀孟子何以異是

復沈九康臣書

累接來章並諷玅句知文衣在禦猶戀烏裘炙轂爭先不遺窮轍所恃子云待詔筆札是好東方執防阻饑無恙是爲慰耳昨者子長漫遊長安寓情賦物登樓四望雅似仲宣研精十年乃思宴推其意防非謂借此標榜當有所過祗以遊子流離逺道同玆顚沛曲借遐訊慰我淪落乃自春䢐秋中間遷隔偶愆裁敍竟乖報諗頃始因風有所冩寄陟接米示乃知秣稜之書未經棲目山陽之笛居然在耳探懷袖之攸藏痛音徽之未滅而徐生所著其文尙在滕王餉序至今術見夫以僕遭逢當此瘵𨿽使故交通顯榮問日接猶且過楊侯之丘多所記憶挹黃公之酒不無浩嘆況以知交零落之年加之逺道棲遲之頃自分顇應先朝露而斯人無故隕爲秋艸則梁生之殯異地堪憐任咸之寡同儕所念又況乎覽長途而悲薛收之亡睹遺文而悼孔璋之逝者哉曩時延陵貽劍失之生前今者西河贈篇遲於身後死而有知古今同痛玆丐足下焚前寄序復誦是書非敢云巨卿之信能紹前期庶防效欒公之哭猶爲反命而已

與秦畱仙翰林書

四月十三日甡再拜白畱仙足下無恙隔侍以來書防希濶比聞東野仍赴徴請爾時車輦定應就道然猶寄是者恐緩去通徳或亦家人道逹不乏郵置是用略展數言以回一聽昨在髙齋酒深燭微崇譚反幽梁溪主人與婁東學士互溯前朝好言隱事醉者振巾醒者促舄此時此景𨿽逾年曠祀當復不忘然而雞號散車就暗解笮方遘東光已越南沜旣乖前期復謬後防是豈心鄙淸流情甘淟迹哉山猱去檻見華楯而驚其心野馬未羈望垂旒而懾於色也渡江之後亦歷時地然且徘徊潁上紆徐濠右或乃經旬尙沮或至彌月不去今在淮西已三年矣生平好狎且喜音樂偶聞啁哳佇路有待尋嘗邪許蹋地生憶往過浦口豪客王生年垂七旬尙能爲縵聲長吟隨之江樓集諸所善更唱疊和凡徹三宿曁乎旣去猶復回諦近所依者淮西金使君耳亟嘗畱娯每令聽歌吳哀楚艷不弛耳目去冬雪夜閒堂設伎層裀疊幕標燈環炭中有所演年旣玅令意復優好致極弄中妍生防外賔朋悚詫臧獲駴嘆頑艷同思娯憂均感此固斯地創遇亦或邇嵗罕遘乃訊所由來家本夫椒少好謳彈擅白雪之佳名【其部本名白雪】拊紅弦而自惜爾乃初延韶譽中丁淪落小吏挾之而趨府將軍刼之以還鎭是故賞其有技而哀其不逢爲之防起污塗侻諸罟獲暫厠他部仍還故里僕旣淪落與之相同而歸來無日於其行也南望遷延若有所恨是時平橋雨過樓前日薫栁花飃園芍藥墮地眺汝水之回波望平原之迷離紅亭東去白日將斜靑艸西頭紫驑猶住乃徐起哀彈更爲變曲亦旣窮極防備玆煩怨乃復歌南浦之詞詠東歸之什新聲謬迷繁縵綢雜僕夫爲之睠顧去馬於焉卻秣遊子望鄕而增欷行人停車而雪涕當此之時𨿽使趙王歸裏東平返國少女化文魚以還澗太子視烏頭而出闗西河在望吳起將旋北闕巍然梁生不去就其所感又誰不仰視南浮俯憐東逝者也僕本不文況當臨岐造次裁付言辭舛忤無足起予但區區之意重有轇轕且恐其人歸後仍致失所是爲相聞亦欲暇時一賞其技且爲語同好有所引也其人唐姓使君瀕別乃有贈字要之猥璅無理全借昭晳因白不備

西河集卷十四

欽定四庫全書

西河集卷十五

翰林院檢討毛奇齡撰

書【二】

復沈耿巖編修論大學證文書

某復某不量作大學證文一書非謂於古學有所窺見袛以本文同異不無擬議因並列其文以俟後人之取擇而書辧通博多所發揮且未嘗以尺寸見示但於講學之日密鏤其文以爲與某論證文書徧布同學遲之遲之然後以鏤文下寄則似乎有意暴某過矣但從來主客相難必先通彼我之意使客指了然而後徐折以主說今足下所難似乎不通客意者客意且未通何有於辧如某論朱子補傳正謂卽事物可觀心性而朱子二之故某原文云使格物所補或如程子云格物者莫若察之於身如朱子平日云格物者以反身窮理爲主而必求其本末是非之極致則反身卽修身爲本求本末卽知本知先求是非卽明理別欲又何一非聖學要功而以曰正事曰去欲一啟後儒之紛紛也哉乃曰天下之物曰卽凡天下之物不無稍泛故曰世有卽事物必觀心性別無講事物以明心性者此正是鄙意而足下乃以事物心性不分兩截嘵嘵致辧則先昧客意矣且某列原文極言格致正以爲修齊治平之事原裕於格致誠正之時故此時格物必如宋儒黎立武明儒王心齋劉念臺輩確言格物卽格此心身家國天下之物致知卽致此誠正修齊治平先後之知則直防了當並鮮疑義惟其不然所以咨嗟也而足下仍以事物心性籠統說去旣不防大學原本與朱子攺本之殊並不審朱子格物與諸儒格物毫釐千里之謬但云事物心性不分兩截問其所以不分者則曰欽明文思堯之心性有然而心性之實曰九族曰百姓曰萬邦濬哲文明舜之心性有然而心性之實曰五典曰百揆曰封山濬川命官考績夫以事物爲心性之實則心性根荄反在事物固屬未合然其云事物而及九族五典諸條則九族卽家百姓卽國萬邦卽天下愼徽卽齊時敍卽治昭明時雍與封濬命考卽天下平是仍以家國天下爲物以修齊治平爲事此正某所引元中子及心齋蕺山諸說而以此爲朱子致抵則試問朱子格物是格本末之物致知是致先後之知否夫析理如擘肌如櫛犛毫如割原蠶之絲貿者分之擾者理之防昧者繅揃之使言之有要聞之有防行之有捉搦是所貴乎論也如籠統如鶻突如不了當如半明半暗如似是而非則彼我之情原未了徹諸家意指全失審量而欲以一言之下渙然冰釋難矣且夫持守涵飬先儒原示爲大學首功其不能責之小子者非私言也足下謂二童灑掃其恪恭者卽爲持守亦卽爲涵養而浮動者則否則試問此持守者爲持守灑掃乎抑別有持守乎如持守灑掃則恪恭與浮動者但以勤惰分優劣耳未嘗曰恪恭者灑掃而浮動者卽卻而去之也至於涵養則未聞習慣灑掃謂之涵養灑掃者倘以爲灑掃習慣則此中涵養自然可加則又另一事矣蓋論有頭緒朱子謂小學中涵養純熟則於大學格物特自能分別理欲則竟以涵養用敬之功責之灑掃應對之際未免於學者功力有所難循故以爲言若仍如足下所云則灑掃習慣便欲其分別理欲則仍是孩提神聖囫圇鶻突之詞而足下乃徧引胎敎始生與稍長成童諸學刺刺不休則少儀幼學自古有之何嘗謂孩提不可敎耶凡論有鋒頴必須相當今人所謂對鍼也夫孩提必須敎足下知之某亦知之某但曰孩提必須敎特非涵養耳而足下仍曰孩提必須敎則驢頭馬嘴矣至於僕謂小學者書計之學非小子之學亦歷考兩漢以後所記小學諸蹤迹而後言之非謂三代以上原無幼學夫伏氏書傳所云致仕之臣朝夕坐塾門而敎出入之子弟非幼學耶特不名小學耳蓋小學者本天子諸侯世子之學故大戴禮記以小學爲太子所學之宮而王制所云小學在公宮南之左則諸侯世子之學而士庶小子不得與焉有謂天子之學小學在外諸侯之學小學在內固已非義而至於八嵗入小學亦惟天子之子有然降而諸侯則已十有三嵗矣伏氏書傳所謂十有三年而入小學二十而入大學是也則毋論諸侯而降士庶之子並無小學卽有他學如所稱裏捨塾門者亦未知其年齒何等而槪曰古者八嵗而入小學此是何說且未聞天子之世子與諸侯大夫之元子猶然執灑掃習應對者也必曰小學之節灑掃應對至歷引經傳以至於陳仲弓陶元亮門生兒子將車舁籃諸事非不該博然而認朱作墨指雄爲雌未免失據然且繙引匆忽以譌亂眞夫文王世子未嘗有小學文也疏義所引特以東序爲大學而旁及之而足下謂小學之名見於王制與文王世子此必見注疏鏤本誤以小樂正舞幹爲小學正馬氏通考坊本誤以小樂正詔之東序爲小學正而又誤之者也夫鄕縣鄙酇里社黨塾皆有幼學足下謂載籍所傳除小學外並無其地與其名此由未深考而至於漢明建四姓小侯之學正諸侯之學唐髙祖建小學與宋寜宗置諸王宮學則皆使皇族子姓與功臣子弟就學其中此正天子諸侯之學而漢唐以後或因或革不可蹤迹惟就戴記白虎通與漢書藝丈食貨二志考之則小藝小節端有定指故食貨所志尙曰五方六甲書計之事而藝文則專指習字蓋以三倉爾雅方言枝甲皆屬字詁而宋立書學則專習篆艸三體文字而兼及說文字說及爾雅博雅方言五書則爾雅博雅五方六甲所謂書數方名者皆統之以字學蓋小學所用本爲天子諸侯之學而小學所習則爲字學故後魏江式所云太子八嵗始入小學而保氏敎以六書者此眞截然之言無所岐指而世誦其文而不之察也至謂後魏孝文曽立四門小學引以爲抵則亦知後魏立學始於平城爾時以書籍未傋專立之爲蓄書之地故嘗攺國學爲中書學則正與字學書學相表裏故孝文於遷洛陽後立四門小學以大索天下遺書而其後置小學博士員四十人此正小學卽書學之證而足下漫引及之則亦思當時博選天下儒士以實其中者學士耶抑兒童也論古須有本亦須有識某之淺陋世所共知祗以鄙意未明必借往復故疎妄及之尙匄髙深益我未備慿復悚息

與王履庵進士辧樂字書

僕於字學原無考索間仿碑碣徒艷書寫曽未遑於四體六義有所研按特如來防謂樂字句下便乖字理則不謂然樂具絲木以云器也然悅心曰樂且用表姓旣不闗器何所需木夫字之下曲者楷書勢也若以篆勢則不特木不句下凡字中直樹亦安有下曲之橜如鉤鋩者乎今楷書類句下此何說乎假謂木根入土不宜曲則水流至地獨宜句乎且門具兩闔未聞左樹而右橜也同以契合而旁引偏墜罕有取正此在王次仲鐘元常輩初造楷者不一見及而今人及之亦可駴矣且古篆艸四體判然右軍論書謂宜有八分章艸入楷字中此論書冩形似則然非謂於句畫波防中當從說文如今人所云也前人制作後無不易四體旣判楷絕於篆譬如黍已爲酒無復黍情布已更錢寜備布象今爲篆文者不庸泥古作艸書者未聞按楷而獨於楷法推詳說文律以原委則試問大篆從衡何不假古文之虫跂鳥飛艸聖抑揚何不假佐之砥平繩直是必裁网幘者象雞斯制兀椅者法茵席然後可也秦苻堅饗羣臣賦詩姜平子詩云丁字直不曲堅問其故平子曰臣丁至剛不可以曲且曲下不直之物豈容上獻遂擢髙第明焦竑譏之有云荘子云丁子有尾若直不曲乃古下字也堅與平子正不識一丁者耳予謂焦竑學古不深彊解人事夫謂丁子有尾者非尾曲也卽以古篆說文觀之無丁子而橜尾者也禮記解云人在一上爲上人在一下爲下則明下本從人與丁尾別耳且古下爲�未聞爲丅今人字學不如古人而一橜之辧則必在王次仲姜平子上然則次仲之造字反不逮今人之得一橜吾不解也

再復王進士書

接復甚具且謂創者之略不如述者之詳語甚次第且凡事有本云礽之本髙曽𨿽大懸逺終有肖處誠然誠然然而天下有通方之識不拘於墟者如樂從絲木爲事從白爲聲源本了然此通方之識也謂樂之本不下曲絲不右防則拘墟之見也篆鮮防矣衞夫人王逸少下皆耑心防畫今樂備絲木人但知木不下曲而不曉絲不右防抑何漏乎夫許愼撰說文自爲篆體王次仲造楷法自爲楷體體本兩截勢非一致且造楷所始其同在東漢者如師宜官梁鵠魏武鐘繇輩皆是也謂創建艸昧而踵事增華亦誠有之然豈有作者反不知源本而數千年後獨能得所由來之理無論漢魏所傳迄於宋元其鎔金鑿石彰彰目睫無一如說文所云若今洪武正韻六書正譌諸字書者卽以其自所深信如木之橜者言之往往矛盾如木不曲末以爲根也若杔之爲乇則亦以艸根入地故象爲乇然而曲末何也枝出爲柯以其直也故斧柯名柯亦以其直乃柯反下曲至枓之爲�爾雅云下句爲枓此亦何難於一曲不曲何也夫楷之變古不特句畫有殊而繁簡全別故衞恆楷書勢曰蠲彼繁文從此簡易又曰隨事從宜靡有常制故遊之爲防則逗艸聖於中方祕之爲祕則借行書於示左字偶從略則損聲爲聲而不以爲減字偶好冗則增�至麗而不以爲侈何則楷體然矣故古人作楷不特臨文爲然卽偶然折白俱與今異吳薛綜爲僕射與蜀使拆字曰無口爲天有口爲吳說文吳下從�音�而乃曰天此與造楷時未甚逺也至北魏孝文覆習字曰三三橫兩兩縱若以曵橜槪之則羽中復曵皆左戾也左戾非橫且習下從白豈有見三橫而遺一戾者乎則豈孝文甄琛李彪王勰俱不識字必待之今之爲字書者乎至若羅首爲罔而隋帝以羅羅爲四維恭下爲心而晉童謡以王恭爲黃頭小人他如梁何敬容署名稍異而陸倕譏之有云公家苟大父亦大此以敬字大押左容字大押腹故云然耳夫敬左從非苟也容下爲谷不聞爲殳口也而敬容書之倕讀之而兩無所過且石晉與宋有避敬字諱而至易敬姓爲苟姓爲文姓者矣使據說文則敬左非敬右並非文也乃文彥博之氏文敬易之矣世之遵說文者徒以正韻所限制舉攸繋故用兢兢而不知者遂以爲楷法宜然因羣起而咻之甚至踵爲字書增華不已而不知楷法之亡竟亡於此天下之以制舉爲文安有文以制舉爲字亦安有字也再白

三復王進士書

三凟甚矣然而仍有不得已者僕惟不潔觀今字書且不必援金石防畫自鐘王以下逐一左驗以爲略引大抵必得了了而來防墨守仍據字書且謂防畫小變豪犛千里便便可念僕有諭於此昔有見厝姜於木遽悟姜木生也爭之稠人之中至親驗斸土而終不之信其執所始見一何固乎夫謂木木已已分於杪末偶一不辧便入他字此在字書則然而僕必不以爲是者已已與已一字三讀初非於字有三形也己之闕左已之絀右亦偶爲表識然耳實則三字同音亦並同義尙書傳訓異作異亦作巳人已之已原通作巳矣之巳而劉熙釋天云巳已也言陽气畢布已也毛傳亦謂十二支之已以陽气始於子而終於巳已卽已也故吳才老謂辰巳之巳亦讀如已矣之已則已音同已而周頌於穆不已孟仲子作於穆不似則已音又同已然則三字之同義而同音如此其形之不異又無論也至若木之與木吾不知木爲何字卽以爲麻片爲木則讀書不識木未爲不可也若謂木部有此明明以篆文入楷大無理矣書有古今文有楷篆體勢旣殊防畫遂判故古以居爲凥今楷旣爲居則尻督之尻縦混於凥室之凥而不可爲非古以羔爲羙今楷旣爲羔則美惡之美𨿽易之羙羊之羙而不以爲誤何則字已變爲楷猶之結繩已變爲字也故回者面也今以回作回而目之爲訛假以回作面而不爲狂乎丰者害也今以丰作丰而題之爲繆倘以丰作害而不又爲怪乎蓋古文簡略每多借用而今之爲字書者值古借字卽指爲本始而反以字之專見者爲後之所踵如木部有未未可借味而反謂滋味之味爲增加木部有朱朱可借株而反謂根株之株爲添設則是讀學記兌命而反可廢尙書說命之文觀石鼔文其魚佳可而反得攺毛詩其釣維何之句此猶見胚防之未成形而遽思摩旣生之毛髮察根荄之無附防而反欲薙艸木之枝柯非愚夫卽妄人也且其所爲未與朱者則又皆弇鄙無理之甚者也按史記律書云六月於十二支爲未未者言萬物皆成有滋味也今遂爲滋味之味亦祗作午未之未而當去其口則白虎通云堯者髙也風俗通云已也者祉也豈髙祗爲堯祉亦祗爲己乎抑亦祉與髙皆後起之字而在所去乎抑非然乎夫六月爲未月而月令亦卽有其味辛且史記云伊尹負鼎俎以滋味說湯未嘗去口也若朱之有株則釋名有株檽張儀說秦王曰削株掘根又未嘗去木也苐知倉兄塡兮之爲兄而以怳爲俗文則楚辭愴怳懭悢爲俗之首矣苐審於乎小子之爲乎而遂以呼爲變制則周書嗚呼大學於戲爲變之棷矣故凡如來防所謂毫釐千里者大抵多見之部從之間如雲祗祗苗笛者予謂楷法有異音而無異形所謂通字是也部有衣示而祗止一祗故右軍書聖也以禊爲稧以筆爲茟夫禊從示也若從禾則禾稈也茟則俗所爲艸木花者而右軍通其部而不以爲過何則楷法如是也故字書之鑿所以備文書法之通所以正楷若復墨守不下便便自誇以爲姜仍木生非艸生也則僕亦得執字書艸部以訐之矣又白不備

西河集卷十五

欽定四庫全書

西河集卷十六

翰林院檢討毛奇齡撰

書【三】

復何毅庵論本生祖母不承重書

月日書到兼防下質貴戚朱氏如贈君王夫人死有疑於其孫承重之服可否取決某適對客不能裁報且生平最諱論禮稍防轇轕恐蹈三家叔孫之誚故在館聚艸偶諮禮制輙口噤不應以爲禮無一定且卑末何敢議也乃明問殷切必欲剖晰以爲鄕市一閧之解無巳則有說於此某嘗謂漢晉言禮彼我樹訐祭則七廟五廟防則三月二月角立門戶累世莫解而今人不然苐挾宋儒禮一冊奉爲金科前不必稽典籍後不必問令甲可謂安閒自得大省詬詬而不意閭門近事復有此齟齬之舉則請束緼爲一商之據來云王夫人爲己故運副朱君如君曽生子孟君而孟已早卒今其孫則孟之子也孟旣卒則孟不能爲母服而其孫承之孫當代其父爲所生母服則因而承重夫亦何疑難之者曰朱元晦著家禮云齊衰三年嫡孫爲祖母承重而不及庶祖母其不宜服一又云齊衰不杖期庶子之子爲父之母服若承祖後則不服今運副無嫡孟以庶長而爲嫡則其孫當承祖後而不承父後其不宜服二又朱家禮作妾爲家長族服圖苐爲子報服而不爲孫服無報則無承其不宜服三凡爲此說其於嚴嫡庶之分奠爲後之制可謂極矣獨不思嫡庶之嚴爲後之重凡以爲襲替地也商周世爵祿自天子代嬗以下內而君卿大夫士外而公侯伯子男無一非世爵世祿世爵世祿則傳嫡不傳庶立長不立幼於是乎兢兢愼愼審重於爲後不爲後之間以爲襲替從此基也今則天子而下父卿子庶父民子公卽有累世仕宦祖孫父子並在朝寧皆各爲進取非闗嫡長何嘗謂爲後者官之不爲後者民之而斤斤鑿鑿守爲牢不可破之成例試思彼爲後者何所後於祖若父不爲後者何所不後於祖若父且亦安所爲後也古禮而難通矣庶人廟祭不限五七聚族而饗不辧支庶而獨於此防服刻爲限制必使之從短而不從長從薄而不從厚眞不可解且朱子家禮朱氏爲之不能使他人之不攺之也今

本朝之制與明制同而與朱氏禮則絕不同朱氏斬衰三年但服父而不服母今則父服斬衰母服亦斬衰也卽庶子爲生母服亦斬衰也朱氏承重斬衰但及祖父而不及祖母今則祖父承重然祖母承重亦然也卽庶孫之爲庶祖母承重亦無不然也特是承重二字禮文無有吾但以爲父後爲祖後者言之夫子之後父孫之後祖孰有過於天子諸侯者耶然而天子諸侯之爲祖後者皆爲父所生母服三年防嘗考春秋十二公惟荘公嫡子其餘皆媵娣子也母以子貴其薨與其無不稱夫人稱小君而其後父之子無不服三年防者然猶曰非爲祖後也若文公爲僖公之子而僖之生母成風則庶祖母也成風適薨於文公之世與朱孟之母卒於其孫之世者亦適相合乃成風之薨書曰夫人成風之書曰小君成風之訃直吿於天子與列國而天王賵之之列國如秦人亦弔且禭之故晉祠部郎中徐廣議禮謂父所生母魯文爲之服三年之防體尊義重非祖所得而厭也是以漢文所生母爲薄太后亦以景帝二年始崩而景帝以後祖之孫服三年防天子朝臣並居重服卽東晉安帝崇帝四年亦以太皇太后李氏之崩尙書僕射何澄等議謂旣稱太后禮宜從重安帝服齊衰三年百僚悉服期於西堂設菇廬於神武門則又設凶門而施栢歷焉則是孫爲祖後者其於父之所生母皆三年也故予謂挾朱氏禮一本不如考春秋三禮並列代儒臣之所議直服三年似於情於理庶防允愜而予則終有未安者以爲承重爲後皆封建時禮而非今之所爲禮也古封建之時則天子諸侯各以其爵而傳之子孫謂之傳重而子孫從而受之卽謂之受重承重者以傳重受重而誤稱者也故禮無父沒爲祖三年之文惟防服傳則專爲天子諸侯言之以爲天子諸侯之祖父皆君也君防敢不三年乎今世非封建家無傳爵祖父非天子諸侯而公然曰承重曰爲後曰服三年是爲僣逆獨不有祖父母應服之期乎祖父母應服期而爲繼祖母爲父所生母皆應服期則服期禮也乃朱氏禮云庶子爲祖後則無服夫無服者不惟三年謂並其期服而亦無之也夫並無期服則孟不幸爲庶長旣巳降三年之服而爲杖期然已不服而死矣今其孫又承祖後並其所爲不杖期之服而亦無之是子旣未服孫又無服視其仲庶季庶各有生母者皆各有三年之服而獨此一母之子不幸爲人後而遂至爲子爲孫不得有苴麻一片加之於身其爲蔑恩害理畔倫傷化莫此爲甚而不特此也夫制以情通禮貴體驗在朱子當日斟酌輕重豈盡荒忽而特未嘗身爲體驗而通之於情夫治防所重莫如喪主喪大記所謂喪可無後而必不可以無主此其說夫人而知之也乃其所爲主者則一以子若孫爲之訃之所稱哀子哀孫祭之所稱孝子孝孫者亦夫人而知之也今孫爲喪主旣已無服而喪主之禮則又一一而責之於身假如喪主視含視含者必號咷喪主設幎設幎者必擗踴喪主奉饋奉奠奉饋奉奠者必號咷哭泣手擗足踴夫以緦麻俱絕之人而號咷擗踴借槁防苫巳爲怪誕而至於書訃此非他人訃而主是訃也【聞有爲遷就之說者使他眾子之有服者書名於先而帶書孫名於後曰率孫以旣不稱哀且又無服可稱則不得不止稱曰孫然以從父率從子而曰率孫豈有此理】而至於書主此非他人祀而主是祀也書哀孫乎不書哀孫乎曰不書哀孫【如所謂率孫者】書孝孫乎不書孝孫乎曰必書孝孫【主仍署孝孫名以他不得奉祀也】則是以無服之人而主訃以無服之人而奉主乃以主訃之人而不稱哀孫且卽此不書哀孫之人而又書孝孫周章繆盭防左防後無一而可者也且未聞開喪之家喪主無服而欲使弔人唁客披疏衣盡偯噫者朱子當日或亦未嘗通驗焉而不知其不可故至此中庸曰非天子不議禮

今一王之制赫然可考儒說沿誤不止此數但就明問所及而璅璅如是若謂妾於其孫無報服而遂謂無服則嫡祖母亦未嘗於庶孫有報服也若謂嫡母爲子服三年妾不然則彼原云嫡子當爲後庶子不當爲後也此皆後儒之私禮也夫後儒私禮何足爲訓某久思東渡一承教言而病臥未逮使還率復綿漫無次援筆惶恐

辯毛稚黃韻學通指書

頓首鄕示韻學通指一書以行槖褊小十年途路未經攜討昨語次諮及歸渡繙簡義覈而博舉例通約畱世書也特其中有未能安者思面受審定而舉足榛棘積閼成滯又其義未敢以終隠因假咫尺一發冒昧據作唐韻四聲表謂韻在收尾而其所爲收尾者則專在穿鼻展輔斂唇抵齶直喉閉口六條夫此六條本周徳淸中原音韻括一百七韻爲一十九韻而後人探之爲歌訣者毋論歌訣與韻義本不相屬而卽以是訣求之亦惟穿鼻抵齶閉口三條有合於宮商羽三聲之訣【喉齶舌齒唇爲宮商角徴羽穿鼻在喉閉口在唇故尙相合】其他展輔直喉斂唇則皆從前所未有者毋論一百七韻中其爲展輔諸條全不必合而卽以東冬眞文數部核之旣攝以穿鼻而仍無當於東分於冬庚分於靑之數攝以抵齶而究無解於眞不爲文寒不爲刪之說則是通泛無紀聽諸自然而不可爲領要者況隋韻甚繁冬尙有鐘陽尙有唐庚尙有耕有淸蒸尙有登則卽一穿鼻而宋韻有七【謂東冬江陽庚靑蒸皆穿鼻】隋韻且十有二也【加鐘唐耕淸登】且夫韻之分限亦甚寛矣蒸通東冬而反謂不通於庚靑江通庚靑而反謂不通於陽唐則穿鼻之說旣已不驗而至於支微本通則反以支爲詘舌微爲噫尾而判然二部則是六條倘行但利於三聲一十九韻之分合而大不便於四聲一百七韻之通轉者而以作四聲韻表是以盜爲守也且四聲有入此通音也中原音韻派入聲於三聲原爲偏音偏不可爲據而穿鼻抵齶諸條仍無入聲則仍是中原音韻三聲之偏音而欲以領之四聲得乎且穿鼻抵齶諸條吳江沈氏爲度曲而設非韻本也卽或韻尾所有亦任之歌人而無事考索猶之古之爲詩者但審商調羽調淸平善平之出入而不求之徧序簇拍契注送聲之當否何則非所務也故韻學要務祗有喉齶舌齒唇五條而並無穿鼻斂唇展輔等六條喉齶舌齒唇者正聲也穿鼻斂唇展輔等者聲之響也聲不同而聲之響同猶形不同而影同薪與膏之火不同而光同也求影者必於形求光者必於火求韻者必於聲故三聲通響可設六條而四聲正聲則必在喉舌之間東宮也喉音也故宮入東韻而四聲等韻亦卽以公爲宮音若冬江則猶之東也推而至於陽而庚而靑而蒸猶之東也皆通喉而入於鼻也眞文元寒刪先皆商音也則皆抵齶者也【抵齶者讀字畢而舌抵於齶】蓋作樂者以此爲歌音作詩者亦以此爲字音如樂苑思歸樂商調曲也次章多舌音而謂之犯角如意娘本角調而誤入商調則爲變角是也魚虞蕭肴豪歌麻尢以懸舌而爲舌音【讀字畢則舌懸於中】卽角音也支微齊佳灰以就齒而爲齒音【讀字畢則舌齒相就】卽徵音也至侵覃鹽咸之闔唇【讀字畢一合唇】而羽聲終焉聲祗五音韻祗五部其爲反喉抵齶諸條不過如此信如通指東冬之辧以東韻爲開口魚虞之辧以魚韻爲縱唇吾不知開口縱唇之說古有是否卽以陳暘樂書核之暘本荒唐然有曰聲出於脾而合口以通之爲宮聲出於腎而齒開吻聚爲羽則是開口縱唇正與合口聚吻相南北而不之知也且中原音韻三聲無入而今以穿鼻六條攝之猶無入也至無入而彊以入韻參屬之斂唇展輔之條藥旣不可爲斂唇物與月又不當爲展輔而卽其所分屬者悉周章兀臲而不可爲據夫四聲之轉宮貢谷本秩秩也四聲之序東冬江眞屋沃覺質又甚次苐也【以質爲支入誤】故眞之爲質而文之爲物元之爲月寒曷刪黠先屑陽藥與夫庚靑蒸之在平陌錫職之在入其繩貫之序又未嘗稍變也至侵後四韻爲閉口緝後四韻亦爲閉口更無論已故四聲等韻在入無居驕交巾皆乖嘉鳩戈歌諸韻而四聲所譜亦無支微魚虞佳灰蕭肴豪歌麻尢一十三韻之入故屋沃之轉角猶東冬之轉江也【古韻原有通轉因韻書誤載宋吳棫韻補以爲金科遂至大謬今由東冬江推之支微齊佳灰魚虞尢蕭肴豪歌麻十三韻通轉處從來不曉】窻轉讀蔥角轉讀六是也【漢劉熙云窻聰也魏張揖廣雅竈窻謂之防隋曹憲音釋以窻音防則煙蔥非俗音也通指謂禮失求野誤矣若漢書角裏先生原不作甪不音六亦非葉音】物月之相通也則文之轉通元也大雅詩是絕是忽四方以無拂楚詞山曲心淹畱兮洞荒忽忽拂稍轉耳非葉也其又通七曷八黠九屑則文元之轉通於寒刪先也碩人長髮皆是也且物與迄有二部矣廣韻獨用而劉氏並爲一者以平並文與殷上並吻與隠去並問與焮皆獨用而皆並之故然則明以物爲文之入迄爲殷之入也若藥之於陌則陽之於庚也大學人莫知其子之惡莫知其苖之碩碩之讀若轉而卽得也且藥轉陌而仍轉錫職猶之陽轉庚而仍轉靑蒸此尢較然者【上去通轉凖平而得之惟入稍異故略指其槪其屋沃覺通於陌錫職質物月通於曷黠屑則又在四聲相承之外者耳】若以屋韻有宿宿又音秀而遂謂屋承宥韻陌韻有易易又音異而遂謂陌承寘韻則沃韻有蓐蓐亦音耨沃何以不承宥質韻有戍戍亦音絮質何以不承遇且屋之暴猶之號之暴陌之莫猶之遇之莫而屋與陌不兼承號遇何也夫易音異而陌不得爲寘猶虹音降而東不得爲綘蜺音臬而齊不得爲屑也如曰沃字從夭故沃韻承嘯則質字從貝質韻可承防乎如曰北人呼六爲澑故屋爲宥之入則北人呼屋爲烏屋又爲虞之入乎且古多通音原非聲類使以中谷詩暵其修矣遇人之不淑矣修淑相葉爲宥屋相承之證則陸機賦云妍蚩混而爲一兮孰云識其所修必世以遠覽兮夫何殉以區區修區相葉虞之證又承宥矣假以亷範謡云不禁火民安作作與火葉爲遇藥相承之據則陳琳客難云太王築室百堵皆作西伯營臺功不浹日作與日葉藥之據又承寘矣且其以今所行一百七韻爲唐韻爲禮部韻爲陳州司馬孫愐韻而以舊所傳二百六韻者爲沈約韻且又以一百十四韻者亦爲愐韻則俱不然甡家無藏書沈孫二韻書實未能有然憶在潁上曽窺北平辛氏行笈得古今韻書數卷大約沈約原韻仿齊周顒四聲韻略而著爲四聲譜祗一卷今已亡矣若二百六部之廣韻則本隋時陸法言所撰切韻而唐天寶中孫愐復爲刋正更曰唐韻然其書亦亡宋祥符中仍得法言舊本參以他書因被以廣韻之名且仍稱唐韻而實非唐韻故晁旡咎亦祗云廣韻爲法言所作而愐加輯者【廣韻目上平多三鐘六脂七之十一模等一十三韻下平多二仙四宵八戈十一唐等一十四韻上多防止等二十五韻去多用至等三十韻入多獨術等十七韻卽切韻分部也宋禮部韻亦同今韻冬鐘並爲一部冬韻內鐘字後卽舊鐘韻也其冬韻有與鐘同用四字系唐人律韻作標識者餘仿此】若以是爲約所傳韻則全乖也至若今所行一百七韻則宋理宗朝平水劉淵合並廣韻名壬子新刋禮部韻略而今遵用之此宋韻非唐韻劉韻非孫韻亦宋禮部韻非唐禮部韻也夫唐無所爲禮部韻也若夫一百十四韻者則明代江夏郭正域所爲韻經而謬以歸之楊愼千詬萬詈則諸所引據無非桃僵李代者亦可怪矣且夫二百六韻者猶之一百七韻也其云冬鐘灰咍則仍止冬與灰也韻有分標而用同一部故律詩有同用而無同韻猶之古詩無通韻而有通用劉氏祗就其同者並之已耳故一百七韻非今通之部而二百六韻亦非舊分之書如據劉孝標行行且遊獵篇陽唐合用王眘七夕詩歌戈合用爲不用沈韻則李白蘭陵美酒詩陽唐合用賈至泛洞庭詩歌戈合用亦爲不用唐韻也且中原音韻惟三聲故參屬緝葉諸閉口於他韻以掩其穿鼻抵齶俱無入聲之而通指張之反謂元曲有曼聲故無閉口古曲無曼聲故有閉口則書曰歌永言禮記曰嘽緩慢易之音作而民康樂樂志有緩歌列子韓娥曼聲長歌唐郊壇聽雅樂詩韻長飄更逺白樂天試樂詩慢拽歌詞唱渭城皆慢聲也予謂古曲詞簡則歌必長今曲詞繁則歌必促此正古有曼聲今無曼聲之辧而通指誤以宋詞慢調爲慢聲輙謂慢聲實始於宋則是以詞之短長爲聲之短長矣且古歌之曼有明據者淸廟登歌一唱三嘆四字作一闋而維淸十八字爲象武之樂晉淸樂倚歌有女兒子僅十四字唐霓裳羽衣曲卽婆羅門也一絕句耳有散序有中序有拍有破桂華曲試問嫦娥更要無裁七字而一字數轉故白樂天聽都子歌有云一聲格轉已堪聽更聽唱到嫦娥字則其詞短而歌長亦可驗矣且歌促於北而緩於南南曲有閉口入聲而反緩中原音韻無閉口入聲而反促則是古曲曼聲實亡於北聲之有變實不繋於入聲之無閉口而通指欲以是爲徳淸解嘲豈可耶且歌字有聲未聞字甫出而詘然止爲閉口也諸此瑣屑無闗大雅而立說所系則似未可爲漫然者況著書實難甡埀盡之年筋力耗獘卒未能勒成一家而五兄撰述等身動比宿構流聞接布古人罕見惟慮細碎不撿爲名山小隙且欲自附於殷源籖問之列因妄申臆計以徼主客儻或公羊不肯耳目實短冀少加慰諭起所未逮記疏甚悚

西河集卷十六

欽定四庫全書

西河集卷十七

翰林院檢討毛奇齡撰

書【四】

答馬山公論戴烈婦書

乍損緘示值腹下臥起搶卒報去旣復繙閱似足下有不釋於此者僕少不戒口壯罹大隙老年鐍閉逺過他日特以足下謙已太過示文勤懇必欲指類因不揣狂昧繆指三病謂輕於下筆一貪於持論二執一說便攻一說三而足下遽謂華陀抽割創已立愈然猶云鍼石之間毫芒卽乖是以僕爲誤投藥也又云意苟不盡何有於病是以僕爲必不能盡言也夫如是則所謂華陀者匪惟風之抑愧之矣又烏得不彊起一再吿之向閱尊駁家防侯戴烈婦傳以爲烈婦爲夫死夫姓吳宜稱吳烈婦不宜稱戴於是引春秋杞伯姬事爲證辭嚴義切故僕參數語注之左方謂婦無以夫氏者或以謚如荘姜共姬是也或以國如杞伯姬吳孟子是也並無稱姒伯姬姬孟子者若孔叢子云婦人於夫氏以姓字稱謂婦無姓者則以夫之姓字稱其婦如黔婁妻杞梁妻僖負羈妻栁下惠妻類而後之遵其例者卽並婦之有姓者而亦稱之如王霸妻鮑宣妻焦仲卿妻樂羊子妻類然亦並無捨夫名字而單冠以夫姓如雲某貞姬某節婦者也向使足下謂戴烈婦當稱吳某妻不當稱戴則其所云不當稱戴者固已非是然欲稱吳某妻亦無不可而足下謂宜稱吳不宜稱戴則兩失之矣故略爲注及且猶恐戴烈婦之稱不明故旣引李節婦與淸河崔氏爲證而又引劉長卿妻桓氏當時旌爲桓婺與稱爲義桓者爲戴比例而足下乃又變其說謂尋常稱謂與作傳詞例不同稱謂從本姓若特爲立傳則未有不屬之某人妻者於是取後漢列女傳指爲定例首引鮑妻桓氏爲證而曰假曰桓少君者渤海鮑宣妻也古來有是史筆傳體否竊疑足下向引春秋不及後漢傳今乃以僕舉桓婺系後漢傳文故考及之而不知執一攻一正復坐此足下苐知列女傳爲後漢所始而不知始於西漢劉向僕前所云秋胡妻杞梁妻者爲劉向列女傳言之也所云王霸妻樂羊子妻者爲後漢列女傳言之也此僕所已言者也僕苐言古有是稱不曾分別兩家列女一是私傳一是史傳且不明言公私皆可稱而足下遂謂私稱用本姓史傳用夫姓且謂史筆傳體必無是稱斷斷鑿鑿此則下筆之最輕者晉劉孝標注世說趙母不知何趙母也引列女傳曰趙姬者桐鄕令東郡虞韙妻也皇帝敬其才詔入宮省作列女傳注號趙母注夫趙母所注列女傳則劉向列女傳也孝標所引列女傳則當時魏晉間舊史傳也以趙母之才孝標之學與舊史列女傳之古而可據而明明使趙姬之姓先於虞韙乃曰桓少君爲鮑宣妻則便非史筆此是何說況史傳原文其爲先婦姓而後夫姓者蓋不知凡防也夫魯史漢傳記載不一南北五代閨闈闕講然而伯姬之名先宋共矣驪女𨿽惡有云驪姬者晉獻之夫人矣以至魯潔婦作秋胡之室貞姬貞姜爲楚王白公之婦三代所稱比比而是若夫後史則西漢梁竦女者樊調妻也東晉孔耋朱百年之配也唐史河南竇烈婦者朝邑令畢氏之內子也楊烈婦者李侃室也宋則崔氏爲合肥包繶之妻何氏爲吳人吳永年之婦其列氏先後班班可考夫天經地義人人知之名正言順亦人人知之然而詩稱仲壬未傷經義史稱有娀有邰不爲名不正而言不順夫婦爲夫死婦之賢也夫有婦死節夫之幸也賢可旌而幸不可旌則夫可沫而婦不可沫有人於此其惠於人者則徳者也其爲人所惠者則徳之者也徳之者可忘而徳者必不可忘然則烈婦之稱戴亦有爲矣若云班昭曾稱曹大家則史文無是也史文稱大家者再而必不加一曹字範傳可考也若云孟子之母稱孟母嚴延年之母稱嚴媼則大不然毋論嚴媼與孟母皆無本姓僕前已明言之顧此以子稱非夫例也夫孟母者猶言孟子之母也猶之範滂之母稱滂母陶侃之母稱陶母也如謂陶母不姓陶正是夫姓則未聞滂母之夫姓滂也如謂陶母姓湛何不稱湛母則正以母是陶侃母非湛侃母也至於嚴媼者卽五子萬石之媼也一名萬石媼夫嚴氏五子合萬石稱萬石媼猶之石氏五子合萬石稱萬石君則其以子稱而不以夫稱又斷可識矣足下又謂嚴媼不生於空桑何以無姓則王陵母王孫賈母皆不生空桑者也何以無姓也至若龎娥親本趙氏女而皇甫作傳不曰趙而曰龎此亦爲子言之耳猶之孟母與嚴媼耳乃足下又曰何不曰趙娥親而曰龎娥親夫娥親之夫不知爲誰也娥親之龎以子不以夫也足下不曾讀晉書乎龎娥者龎某母也字娥其又稱娥親者正以爲龎某之母故親之夫親以子而可以他人親乎他人不可親而可以夫親之乎凡此皆一說之無可通者至於末一節則並一說亦無之足下謂僕舉劉妻刑耳守節朝廷旌其門曰行義桓婺可爲戴例爲非是特發明云劉妻有無忝所生之心而爲之旌故變常例稱義桓猶春秋之特筆也云爾此以義起不可爲例觀其吿宗婦曰昔我先君五更學爲儒宗尊爲帝師五更以來男以忠孝顯女以貞順稱故豫爲刑翦以明我情於是沛相上之其旌曰義桓以是也我故曰此以義起不可爲例云云此說初觀之猝不能解旣而曲揣尊意似謂婦爲夫死則當稱夫姓今婺遵先訓而守夫節此專爲其家者也專爲其家則當以其家之姓姓之故曰特筆曰以義起曰本無忝之志而就此推彼則仍是烈婦爲吳死故當稱吳之本說也此毋論其說非是而卽以其說還詰之足下不甫言龎娥親乎娥親殺父讎以報所生與婺之遵先訓而抱無忝誰爲孝乎則必曰俱孝娥親痛父死而爲父報讎與婺之遵先訓而爲夫守志誰爲爲其家者乎則必曰娥親爲其家是何也則以婺之無忝尙爲夫而娥親之無忝實爲父也乃以婺之爲其夫而得防家姓娥親之爲其父而反不得防家姓所謂春秋之特筆安在且以足下之善揆義例一則曰此義非例再則曰此義非例而於婺則以本姓爲義於娥親則反以夫姓爲義而曰奚不曰趙娥親而曰龎娥親以是柱口則是所謂義者未必義所謂非例者未必非例而其所云烈婦爲吳當稱吳者反托之彼此無據之臆說而在義在例兩無所主則是自矛之而自盾之也且足下疑僕所引祗桓婺一事必謂苟捨婺事定無他據故來章亦明云辱賜書祗桓婺一事殊不知引古務切不務多此非僕之眞寡昧也僕以爲烈婦當旌鮮有不署婦姓者故特取旌門一節姑引及之蓋惟恐俗有誤稱記載荒略偶失婦姓則俗便以他氏加之如鮑氏女宗尙加夫氏梁之髙行卽冒以國號其在當時定無有以國號旌其門者故凡僕所注引而不發平情以觀原可類推若必欲更指一二則在史傳有封永壽鄕君者則曰王蘭英者獨孤師仁之姆也有詔賜侍養存問終身者則曰金節婦者安南賊帥陶齊亮之母也此非以義起可比例者至如堅貞節婦李氏旣旌其門復攺所居裏名節婦裏此亦世稱李節婦者乃史傳曰堅貞節婦李者鄭廉妻也此一李也若夫斷背李節婦則虢州司戶王凝妻也此又一李也皆可例也至於廖節婦爲臨江軍歐陽貢士之妻王貞婦爲臨江民家某氏之媳凡稱貞稱節無不從婦姓卻夫姓者至前所引竇烈婦楊烈婦則正以烈稱此眞戴烈婦比例也然而朝廷旌之史官傳之其所制傳贊如足下所云史筆傳體者乃云竇烈婦以身捍令又云世皆稱楊烈婦又云某州某妻某州某女總不如楊烈婦之慷愾識大義一曰楊烈婦再曰楊烈婦其詞義斷斷累稱不易一若樂府之呼都防如此夫戴烈婦者其所爭祗一旌耳卽弔誄滿篋亦祗爲他日受旌地耳假使幸而旌旌而至於登實錄列史傳則明有成例所謂宜稱戴不宜稱吳者此在史傳與家傳應均有之而尙何公私之足云僕年逾七十衰老日增身痺之未瘳而何有人病特來章過激且必索盡言以當鍼石故據牀彊起復不憚喋喋如此後卽有所示不敢再報臨復增惕上宋大司馬論婚姻書【李丹壑庶常內閣學士容齋公之子也兒時曾聘公同年生王君女未娶防三藩兵變王君仕西川阻絕有年丹壑年十六於己未科成進士館選出宋大司馬廖天公門下遂乞司馬公息女爲配臨娶而王師收復滇南西川先辟王君已歸命還朝籍奏兵部於是始紛紛追道前事司馬公大憾前此成說時蹇修有人而吳俗行聘必借諸親友爲之儐價西河爲閣學門下士與錢編修庸亭陳檢討其年同往行聘至是司馬公並責備諸君謂預知其事故爲隠匿且日夕聚議不決西河乃上書自明後亦究用西河書中語定長次焉】

某不肖不能自立循俗詭隨於舊年春寄居李閣學師宅時防師爲世兄庶常通婚名族備役蹇修此事生平本未嘗有徒以潘楊世媾無庸講求且說情合好俱已有人祗吳中舊族須煩親朋將幣以爲飾恭故忻然承任初未嘗計及歸妹之彖有殊扐也及行聘旣畢驟聞他說隨與同事諸君合辭具牘其從前茫然不諳之情已荷見亮頃紛紛之言周章難定不監緣曲必謂儐價通導定有情愫偶一差池百口莫辧且此事何事冒訿忍訽省括不早馳駟難逭因敢略陳所見以徼聰聽昔者韋放張率指腹作聘範云江祏被酒成說然而韋張不移而江範終棄者何也則以貴賤枯菀之形有相難也今李師與王君巾箱之剪不返當年黃鵠之棲未移華盛特因王君逺宦西川干戈阻絕右丞司戶曽未聞其從賊中來而庶常年已成丁單傳之子旁鮮兄弟太夫人在堂遂殷然爲嗣續計求匹髙門揆之於理原未有過從來禮重著代婚貴及時以承祧言則著代爲重以授阼言則失時可虞且當時防賊未易料也昔謝超宗爲子娶張敬兒女而宋帝疑之及敬兒獲罪而超宗不免於難王裒與管彥早訂婚姻後裒以彥仕晉朝死京邑遂公然易婚夫裒不仕晉此爲私情致身典午則爲同量然猶竟以此易婚今防賊未歸出處何道嫌畏之際君子不居揆之利害則超宗可鑑也審之義理則王裒可思也儻李師於今聘未行之前西川未開之際明吿王氏播言親黨屬以逺隔遐陬義當別娶袁隗女自好聽許令匹鄭忽𨿽卻齊齊女無惡則堂堂取婦夫孰云非而惜乎見之遲而不發之於早也今則西川旣開屬國無恙楊信有歸來之期王肅無棄婦之理踟躕審量實有難安如謂髙門旣配彼可防絕是欲以禁臠之例施等倫也夫子敬卻婚至死猶憾不應平世重見此事如謂禮難顯拒可以陰卻此旣他娶彼當退則欲以鵲巢百兩風使自防萬一蓍簪敝席不能相忘顧協幼聘六十不嫁何以處之假令兩大耦嫡不妨並建則尊卑不別安丰久有遺議左右夫人賈充豈可爲法假使公私中外互爲長少則李繁有姊不肯暫降於亂離母丘異居豈能抑之於別室夫卻婚不可潛退不能耦嫡旣難以並行互長又無以自決勢惟有彼此皆娶冺名嫡庶特校先後辧定正繼夫正無貴賤繼無賢不肖夫人而知之也然而先者當正後者當繼亦夫人而共曉之也特是聘之先後人所易明娶之先後則人所未解昔者趙衰入翟叔隗先婚呂布未亂鄭陳早配故宣孟返而趙姬下之徐州平而司空之妹公然居長今庶常有聘猶未婚也王氏定名其於庶常未嘗有一日之配也夫禮重歸娶貴在上堂婦禮旣成始可授室向使有聘無娶則父母偶防尙當假辭以卻婚享不成婦則𨿽三月不幸猶必歸而附女氏之黨何則重身先矣玆者王𨿽初聘六禮未具干戈阻絕未經奠摯而我則雙輪旣禦於在途祖醮將行之目下趙姬已先婚誰謂貴當下賤陳羣妹早配自非後娶可上則是荀凱之所爲先爲嫡而後爲繼者惟此爲先衞恆之所爲新可奪而舊不可奪者亦惟此爲舊也夫事苟未決可以引經理所難通宜據先典今按經義旣如此揆諸掌故又如彼何去何從在下執必有定見而悠悠之口必欲使決裂以行甚至漫相爭上必無一說以防此聚訟紛紛盡成築室徘徊兩端無一而可某學識荒譾見事遲拙周官媒氏實慚調處勢惟有緘口退避不復相闗諸妄行事都不敢預豈曰立身無過抑亦訕謗所叢或可借此徼末減耳臨緘皇恐仰匄埀鑑某頓首死罪

覆謝福建吳觀察薦舉書

車騎南行時正值某吹箎海上不能隨族躬餞祗以奏記托姜京兆寄去聞閩中壺漸廣皆嚴助朱翁子開拓之力𨿽海濵尙設烽堠顧長城在彼定無足慮特某奔走半生了無可見其爲四方君子遐棄亦旣多日近弦績書來驟傳閣下以新奉

上諭循求天下博學之士謬薦及某甚爲駴怖某久處困詘甘心蓬艸如麋鹿在野叵耐縶靮猨猱入市不可衣履故生平奔逃北極齊宋而必不敢使誤步所至略近長安何則都防在前足未渉而心已驚也今無論宏才碩學某實無有而卽欲一至長安望入云之闕踐如霞之陛目靑規心顫黃屋使其不瞀亂狂走鮮矣禮曰儒有可珍必忠信以待舉力行以待取今實無可舉可取之素而謬膺進獻則忠信不足何況力行夫明月之珠暗投道路尙虞有按劍相盼者乃以丸鳩彈之質光彩不足糞臭有餘而使之橫陳道左則往來徒旅且舉足而踧棄之耳此非按劍所可言也人有縶駑馬於市者終嵗不售孫陽見而偶顧之初未嘗以其馬之非駑也目睫所經偶一觸及而市之踴其價者至十倍然而價則髙矣馬則終安所用矣故駑馬被售𨿽未嘗不感孫陽之一顧而究不能不觳悚於將售之際何則以其原不可以售也況博學之舉實本制科在漢初天子親試有先後而無得失而其旣有司行事十取一二故薦引𨿽多而被錄甚少今則徴車滿天下矣續食而入萬不敵夫躡履之出他日將車不能都養不可一出一入必至流落且夫朝廷求賢本屬盛典中外薦舉豈有干請然以某所聞名士競進借此營騖多有挾門狀候涓人以祈得當者某素乏知交並鮮故舊而偏於閣下有生平之歡致有此役昔漢長安令楊興將薦匡衡而以史髙爲車騎將軍薦引親屬遂謂將軍以幕府之尊天下仰重而其所舉者乃不過私門賔客是有狐白裘而反衣之也今中外徴車多蹈此病而閣下所薦又復類是某則已矣天下其將謂閣下何防弦績來札謂三月下旬方能拜疏徴書之下當在仲夏此時正可中沮況海濵戒嚴無暇及此萬惟縝愼幸勿爲徐淑所誤而爲嵇康所憎踧踖不具

寄曼殊禁方地下書

月日寄曼殊汝病時患苦不可忍予每思及輙心悸齒噤欲塞耳不可掩目又不可蹋足搯肌肉不信天地間何以有此憯事自非夙生有因何至此今汝以是病捨我去思去我後能徼幸不發如平時七八月間漸漸已亦固天地間未必不有之事萬一不然則思昔病時𨿽患苦不可忍猶有我在有醫有藥物有軟兜帔可闗舉行有婢按摩之有牽挽繩在淸防間譬救月然奔馳奏鼔𨿽無補於月然其救之者自在也今則誰爲之醫者行者牽且挽者然則患苦何時是已況不必不甚乎夫不已吾驚心不必不甚則吾卽以是刻驅吾神尋汝天髙地闊吾能芒芒卽汝遇如當日否耶予思汝病時亦曾療汝但療而不效不知汝之死不療之故與抑亦療之不以道而反致死也且療亦殊苦炙熨湯醴皆不勝任毋論療不效卽效亦非汝所願受況以療致死則其不宜療又了然者今有禁方於此姜君肩吾所祕受也不服藥不炙不熨不受痛苦卽不效亦必不致死且萬無不效姜君曾以此活人多矣因悔生前不汝遇不爲汝療故急欲療汝而以仙人所授方不惜授予而使予轉爲汝療予乃思一療法將選療病日就汝生平所傳畱視圖再摹之於絹而療於所患有符有咒意者汝旣死近於鬼神則與仙人所授方相宜譬之幻月然蘆灰一畫月暈頓闕未可知也萬一療之不如法不效我卽書禁方燔之與汝汝自療之何如某白

西河集卷十七

欽定四庫全書

西河集卷十八

翰林院檢討毛奇齡撰

書【五】

寄閻潛丘古文尙書寃詞書

接讀四書釋地一編又經三年淮上去此不逺而郵寄甚艱去夏閩客屬一緘寄丘洗馬至今未達昨著喪禮一書見堯峯文鈔內頗多論辧然無一不誤不止如前時所示數則急欲奉質不可得因嘆當世果無一善讀書者近蠡吾李塨【字恕谷康熙庚午舉人】爲李孝慤先生之子其人學有根柢曽遊博陵顏習齋門胸不安有疑義越三千里來證所學固已度越儕輩矣乃以寓居桐鄕之故與桐之錢氏作古文尙書眞僞之辧列主客來問某向亦不愜僞古文一說宋人誕妄最叵信及惠教所著古文尙書疏證後始怏怏謂此事經讀書人道過或不應謬遂置不復理今就兩家說重爲考訂知古文尙書自漢武年出孔壁後凡內府藏弆與民間授受相繼不絕且歷新都簒殺永嘉變亂亦並無有遺失散亡之事而梅在晉所上者又但是孔傳並非古文經文其在隋書經籍志開載甚明外此則又無他書可爲借口則其裏其底了然於人何得有假因就彼所辧而斷以平日所考證作古文尙書定論四卷其中微及潛丘並敝鄕姚立方所著攻古文者兼相質難以爲學無兩可祗有一是苟或所見不謬卽當力持其說以爲可定𨿽自揣生平所學百不如潛丘且相於數十年誠不忍以言論抵牾啟參差之端祗謂聖經是非所系極大非可以人情嫌畏謬爲遜讓況潛丘之學萬萬勝予亦必不敢謂能勝六經大凡有學識人定無我見一聞眞是便當自捨其所非曩者先仲氏觀陳宗伯所藏商彞心疑其贗而閟不敢言及撤去客有以千金請值者始自悔其誤而再請觀之然不得矣故先仲氏嘗曰觀古有所失卽悔且不及何況不悔今六經之重不止一鼎古文爲二帝三王之書又不止毛詩左氏公谷周禮儀禮禮記諸經之比向亦惟衛經心切誠恐僞之果足以亂眞故任此無何之言而姑且耐之一經指正卽悛除不暇此如淸君側之姦者其稱兵直前以爲君側有姦耳君側無姦則此兵向君矣而可乎夫聖經無可非而非之詖士也君側無姦而忽指之爲有姦者讒人也爾乃辧之愈明來攻者愈急寧以兵向君而必不敢向讒人寧得罪聖經而必不敢得罪此宋元間非聖毀經之詖士此則何解然且研經好學如立方者亦復墨守不下曰各行所知則生薑眞樹生矣某因削去定論名色而攺名寃詞且增四卷爲八卷而再加考訂如孔疏之誣指鄭注二十三篇爲孔書二十三篇漆書二十四篇爲張霸二十四篇則當更校其篇數明儒謂安國之卒先於太初孔氏獻書不及巫蠱則當更考其年月賈逵馬融援僞學以冒孔學則授受當更淸衛宏許愼據僞古文以亂眞古文則字畫當更核然不曰釋寃而曰寃詞以不敢釋也吾苐列其寃而世釋之釋不在我也世不肻釋寃而必欲寃之寃亦不在我也如此則可以告無罪矣拙著並喪禮十卷統呈掌記外定論原敍數頁一並奉覽竊謂潛丘所學何處不見原不借毀經以爲能事且胸藏該博必有論辧所未及考據所未備以廣我庳隘寃詞無定潛丘定之何如何如某頓首

答章宗之問東西房書

接問知於東西房有蓄疑處僕病後全無記憶居平所識書欲舉似一句不得又必不能就所按繙閱據禮注鄭氏謂天子諸侯有東西房大夫士則有東房無西房此不見經文原是謬注而黃梨洲主其說謂士冠禮冠者於牖西拜賓而賓卽於西序答拜惟無西房故西序與牖西近有西房則西序在西房之盡相距逺難交拜矣又昏禮醴婦贊者於西階上北面拜送而婦於牖間席西東面拜受惟無西房故階得與牖西相當不礙授受有西房則西階在西房之下婦與贊背面難禮接矣推其說則竟以牖間之西西序之東爲西房將廟寢三間而以楹西之右一間當之此非無西房直無西廟寢謬之謬矣顧廟制無明文可據但就其所云冠禮推之似東西房在廟寢三間之外別附一間卽爾雅所云有東西廂曰廟者其近北一半名曰夾室近南一半卽謂之房如冠禮將冠先陳服於房中西墉下此東房也何也以冠子於阼在東階上也然而曰西墉則房西有墻矣此一墻與寢堂間隔卽爾雅所云東西墻謂之序者其在墻西謂之東序在墻東謂之西墉是東序在戶東而東房則又在東序之東西序在牖西而西房則又在西序之西與梨洲所言正反也故尙書顧命位次有在牖間南面者此王朝位也在東序西面則養老燕饗之位也西序東面則聽政位也乃別有一坐在西夾南面爲親屬私宴之位則正是西房以其夾一墻故謂之夾以其有夾故親屬私宴得以掩蔽向使如梨洲所言在西序東則與牖間南面一位兩坐並抗旣非儀法且殿堂何地其可以親暱燕私之乎是以下文有之舞衣大貝鼖鼓在西房語孔氏謂西坐夾東蓋只此一間而北夾之坐居於正中則南房所列當在東墉此猶之冠者居東房之中而冠服所陳當在西墉可對證也但予謂大夫士亦有西房與梨洲所言又反者以喪禮推之按初喪襲斂奉屍侇於堂則男位屍東女位屍西至殯於西階則大夫防地士埋土皆依西墻爲柩堂西無地矣故男主位在殯東而女主則不得不入於西房南面拜客所謂不下堂者惟君夫人與女賓之尊行者至夫然後下堂而拜於階下此則大夫士廟制明有西房之經證也況所證必不止此也

又答章宗之問吉祭未配書

據問士喪禮吉祭猶未配語按此是月易纎服時倘遇烝嘗禘吉祭則但以新主入祖廟附食而不以妣配此極明了甬東萬季野謂未配者不以新主配食祖廟非妣不配考也此是臆說故嘗以問黃梨洲不謂梨洲竟是之且云新主𨿽在廟不以配食是主客言禮皆以配妣作配食解恐太疎矣從來禮文配字祗訓陪對並無訓作附食者家語郊祀其祖以配天孝經宗祀文王以配上帝喪小記王者禘其祖之所自出以其祖配之皆陪對之義故祖妣稱配以配與妃通周語注所云配者配先君也【此與雜記男子附王父則配女子附王母則不配釋義俱同】若附食名祔所云合食於祖者並不稱配故此當吉祭尙未配妣若是配食則卒哭而祔在三月之後卽已附祭豈有二十七月而禫而猶未祔者若云新主𨿽在廟仍未配食則葬後祔廟正爲此廟食耳在廟三年而曽不得食餒也若何

復馮山公論太極圖說古文尙書寃詞書

數辱垂訊連接四短札覺心地傝伏入夏來煩紆頃刻都息生平喜聽人論學至紙上有考辯尢劇聳動老年不能防心目入反不若耳受之快然大致了了舊說太極圖但據一時所見便爾艸艸如紀顧諸名言皆超雋有餘趣自慚脫漏不能徧舉且有要領俱失處不止於此明知是圖本於二氏然僅僅以希夷壽涯當之昨見黃山中洲和尙有太極本於禪宗說其所爲太極圖卽唐僧圭峯之十重圖也中三輪�爲河梨耶識左行爲�爲覺卽圖之左�右行爲�爲不覺卽圖之右�此在陳搏授圖之前已行世者是搏所爲圖一本於道藏眞元品一本於圭峯禪源詮集而總出於參同契是眞賍實據鑿鑿要領今苐知眞元品而不知禪源詮集是舉防失襋究竟脫漏從未讀書原不能盡且又以二氏忽之此卽非眞學問人況旣論此事而於此事反有闕豈可耶若根字則過於推求竟忘孟子有根心之文捕蟬彈雀指出甚快但行世已久不能攺矣至若古文尙書之寃則凡能救正卽是聖人之徒況直窮隋志抉致誤之由尢得要領卽所示志文屬讀正闡發苦心何容置喙但僕舊所讀正亦未嘗差誤者志云永嘉之亂歐陽大小夏侯尙書並亡濟南伏生之傳惟劉向父子所著五行傳是其本法而又多乖戾至東晉梅始上孔傳云云初亦疑以並亡伏生傳作句旣而思歐陽二夏侯尙書並無伏生傳在內不得云亡伏生傳且伏生傳卽今尙書大傳也在永嘉亂時並不曽亡又不得云所亡者是伏生之傳蓋歐陽尙書出於歐陽髙爲伏生弟子和伯之孫自有歐陽章句三十一卷歐陽說義二篇大小夏侯尙書則一是夏侯勝爲張生所傳夏侯都尉之族子一是夏侯建卽勝從兄子從勝學者大小各有夏侯章句二十九卷合五十八卷兼有大小夏侯解故【卽訓詁】二十九篇是兩家俱自有傳其所以兩書並名者以武帝時先立歐陽尙書於學官至孝宣世復立大小夏侯尙書而分作兩官故並名歐陽大小夏侯尙書其云並亡以永嘉之亂兩書並亡也志所云今無有傳者是也若伏生大傳原不曽有章句訓詁如歐陽夏侯等其言反怪誕惟劉向父子所作五行傳是伏生本法而向歆襲之然又與經文乖戾不可作尙書之傳故梅氏以孔傳上之如此屬讀則始於劉向父子一段方有著落至於並亡作句恐疑涉今文之亡則明云歐陽夏侯之尙書學者畱意自知之不足慮也僕從來說經極其審愼必多所考據並不執一以難一故謬處差少但限於方幅不能博設必俟質難始出之故凡髙明指摘幸乘僕生前有口時尙可商量一當死後則眾射之的誰能辧之況古文之寃尢口眾者耶至洛誥命公後文則公羊封魯一叚僕廣聽錄已載之何日面受率復不備

與馮山公論論孟書

每發椷示必益我未備老年終日向暗處行何幸有道不惜借四壁餘光時相照映只恨彼此異處良對少耳昨有客過寄亭劇言海內無讀書人幸研攻八比惟論孟未荒落余茫然矣予謂論孟亦何易明白客俯首咄咄似有不肯其語者然亦不送難竟去因憶往冬大病時通夜不寐雞唱後呼兄孫論孟子禹之聲章曷云以追蠡曰以用之者多也然則曷云城門之軌非兩馬之力曰以用之者久也予謂以城門一軌而當經塗眾軌之用正用之者多而曰久何也遂不能答今年春陳緘庵編修家以母喪請予作題主陪事坐客有問公行子有子之喪喪子耶抑喪親耶眾俱未應予曰僕亦有一問滕文以然友反命始定爲三年之喪豈三年喪制定自孟子耶少頃孝亷馬素庵曰以戰國久不行而今行之似更定也予曰不然據父兄百官皆不欲曰吾宗國魯先君莫行是周公伯禽不行也吾先君亦莫行是滕叔繡亦不行也此明指周初非戰國也然且曰至於子之身而反之曰喪祭從先祖一似乎叛朝典亂祖制者豈狂言乎一堂十二席五十餘人各嘿然如喑者旣而過倪魯玉中翰觀其所著神州古史考載泰山明堂甚析予曰泰山明堂可解乎以爲巡狩耶則東巡燔柴不事五室且他嶽無有也以爲王者聽政之所則鎬京共主必每月東幸以聽政於十二堂謬矣謬矣魯玉亦唯唯後又至其所說孟子述孔子見陽貨事謂大夫有賜於士孟子直稱陽貨爲大夫孔子爲士而集注又從之不置一辧時張叔明在坐但曰權臣以大夫自居而此苐因之以重其罪則世無稱新莽桓溫爲帝而謂之罪者且貨在當時並未敢以非禮自居彼方納攺玉之請正僖閔之逆往往借禮法以助跋扈況大夫士相見承摯餽問自有定禮若果非大夫則夫子何難以非禮拒之觀記稱陽貨欲見孔子孔子不見則亦非苟爲依違肯無端而拜其門者乃夫子亦竟以大夫禮事貨而孟子則直據其禮而明稱之此在孔安國馬融包咸注論語趙岐注孟子皆若視爲固然事而並不注及此是何說最後有問予三家之堂者予苐出大小宗通繹示之便防首去然注疏集注亦全不能解據論語一稱季氏一稱三家之堂似分似合原不可訓夫三家者仲叔季也三家同僣不得獨坐季氏若僣在季氏則季僣已耳兩家又安得並受惡名且三家之祖非他爲仲慶父爲叔牙爲季友也兩祖以弒逆不得其死此在祭典不得立昭穆之屍食昭穆之牲而公然用天子禮樂世無此理且兩祖之死皆季友一人所爲季文季武何人肯以成季與共仲僖叔並坐而擬三天子亦必無之事又且大夫兄弟皆各有廟孟叔季三孫俱魯國正卿豈有三祖三大夫共一廟者然則三家之堂究竟何解若其餘無解之語櫛比皆是予苐就其已質者重質左右嘗在道南書院說論語大旨有以子貢問士子路問成人兩章送難者謂夫子重才而輕徳重有爲而輕有守使不辱命與小才節文似不得與孝弟言行斷義利死患難忠臣信友同類並稱而乃反超而上之斯已過矣然且以言行信果爲小人以正誼明道節槪赫然六行五品無少闕者爲今之成人不惟降之又從而鄙夷之若是者何也學者不體防聖人立教精意妄執臆見甚至以行已有恥與節文禮樂鋪張盛大以壓勝之夫行已不過躬行耳有恥不過四端之一禮樂不過六藝之兩耳夫子本舉春秋極猥璅者爲人士榜樣而學者必欲張大而壓勝之則亦小人之腹矣且此中自有一定意旨試以是兩章合之兩論二十篇與孟子與大學中庸一一比觀其爲學輕重定有明證不於此之求而聖賢意防但以不求甚解四字置之可乎凡此諸條皆淺近道理在童子學堂挾兔園冊時都皆知得而老老大大反不能了況大易春秋迷山霧海自兩漢迄今歷二千餘年皆臆猜卜度如說夢話何時得白卽僕在門者不乏名下每恐老死欲擇一二可傳喪祭二禮並五聲六律者而必不可得嗟乎已矣因於裁復之餘附及璅璅以爲眞讀書人當亦必有念及者何如不具

與朱鹿田孝亷論論孟書

向以論孟數條索馮山公解去遲久未答卽以其說間語所識亦多不能了故僕解六經謂自漢迄今從來誤解者十居其九自漢迄今從來不解者十居其一但彼亦不自知其不解也及偶一提醒輒目釘口塞數日不能答卽一論孟而治八比者仍在夢夢則八比何用矣昨座客謂三家之堂不是一个廟是各一个廟【說見前篇】此不特無據抑且無理諸書未有言異廟者此無據也同廟則成季一家尙可行僭若異廟則慶父弒君時哀姜與聞尙殺之於齊主不袝廟至僖公八年已歷三禘而始有致廟之文見於春秋豈有仲慶叔牙得專廟僭天子禮考不惟魯人不肯季氏亦不肯也若慶父之子公孫敖者則又得罪奔莒請歸請葬尙不許豈許專廟倘又降此則將以天子禮祀孟獻子莊子誣罔極矣若謂魯先君不行三年喪是近代先君不是周公伯禽【說見前篇】此本髙頭講章之言魯自春秋至戰國無不行三年喪者僖公三十三年薨文公二年納幣相距再期猶然以喪娶之成公三年喪畢然後朝晉晉叔向譏昭公有三年之喪而無一日之慼何嘗不行且本文明曰喪祭從先祖先祖者始祖非近代祖也若樊遲請學稼卽禾中孫肖夫菇城江岷源輩亦驚顧無一言此實不可解者遲旣非沮溺甘於石隱亦定非眞欲霑體塗足作農人者若以爲粗鄙則應告之以詩書禮樂之文以爲璅屑則當啟之以大經大法治已治人之道乃徒以君民相感爲言已難通矣且其申言疊喚一似遲欲招徠天下之民而不可得者豈聖人之言而全然如大霧至於如是試問焉用稼用字何解至子使漆雕開仕則但云可以仕夫可以仕則必如雍也可使南面明下可字豈有可仕而記者妄云子使仕者是使求仕也求仕不可也至若孟懿子問孝子曰無違則無違正對孝字卽論語幾諫章所云不違中庸哀公章所云順乎親者此下原不得增加一字乃以恐涉從親之令必增數字則無違於理理不是禮然字音相同又不得曰前所言是條理之理今所言是禮樂之禮究竟無違二字在爾時作何口語作何解說至於宗國魯先君謂宗聖人之國聖人指誰誰宗之宗周公耶抑宗孔子耶若城門之軌兩馬之力則車多四馬所雲乘馬也乃欲張大其力而反減二馬何解凡此數條請一一告我候命不俟

復與朱鹿田孝廉論論孟書

接札驚躍所訊甫一昔而論孟六條捷應如響此在名下有學者每遲遲未復復亦不必得而一昔了然少年旣夙悟又且多學此天生異才使千聖絕學於斯大顯北有李恕谷南有朱鹿田徳不孤矣昨貽札後客有投予考文者其中有兩考題不能解一是縣季考題冉有與之粟五秉以爲夫子之粟與則夫子設教闕門並無公廩安得有宰財用之人可彊請支給且可任意出入者以爲冉子私粟與則夫子止與十六斗而冉子竟五十倍之與之八百斗是冉子未仕已自富於周公無是理矣且冉子不得私與粟也欲私與則不必請旣請而再請則𨿽欲私與亦不得多衒富耶市惠耶抑矯夫子之吝耶此其所失將不止周急繼富一節爲可議也此非夫子之書也一是新學使考題秋陽以暴之夫道徳無言潔白者惟行誼分淸濁別有是名故夫子稱丈人欲潔其身孟子稱西子不潔又稱狷者爲不屑不潔之士司馬遷稱屈原其志潔大抵獨行自好者始有髙潔之目此非聖徳也況白則從來無擬及者惟夫子自云不曰白乎湼而不淄祗以不爲物污與屈原傳之皭然泥而不滓正同仍是髙潔意曽子擬夫子反不若子貢之如天如日宰我之超堯越舜而僅云潔白非其防矣況潔白二字曽見之詩序白華孝子之潔白此但以物言並不以徳言也予因大爲憤懣更從架上別覓時所投考文則更有可駭嘆者如有父兄在題據問聞斯行諸則必是義理矣何則子路有聞未之能行皆從義理解也且必是可行不待審別者矣何則以下文聞斯行諸可以聞斯行之也若然則天下有聞義理而必稟父兄而後行者乎曽子聞一貫必請曽晳仲弓聞不欲勿施必請之騂剛之所生此是笑話乃講師不通謂父兄長老之稱則諺云要好問三老以作事言學問無是也縱曰欲抑其勇行則但告之以徐徐已耳安得以長老壓之學問非長老所得主也又有夫子爲衛君乎豈有聖人助拒父者解者曰衛人助公輒故疑夫子亦助之夫君民相助理所應有夫子非是也且衛人助君與夫子助衛君當必有實迹有實據非可泛然讀過便撇卻也至於𨿽周亦助與盍徹乎諸題則在僕亦踟躕不得決集注初以通力合作計畝均分爲徹法旣又以鄕遂用貢都鄙用助爲徹法此於徹法原不曽有定說乃又加之以雨公及私一詩在通力計畝並無公私而在都鄙用助則助在徹中此正是徹法安得又有𨿽周亦助之解此非夢書乎若年饑盍徹是以庶士而受國君之下詢此老實經濟足則眞足與則眞與反覆急決本明白救饑之法而解者以君民一體混塞之則儒者眞廢物矣凡此皆借卽爲剖發無所隱晦卽冬日飲湯夏日飲水耆秦炙耆吾炙凡兩可仁義兩可內外者亦須一爲斷定蓋八比遵功令必須照集注敷衍此大不得已之事故偶以考文訊及謂八比有礙經學經學並不礙八比今且解經而已又別有訊者論語兩子畏於匡從不知在何地卽漢宋儒者皆不能注間嘗與學者論及亦一閧而散或謂是宋地孔安國據莊子謂孔子如宋遊匡遇匡人之難或謂是衛地史記夫子去衛將適陳然尙未出境故使從者爲寧氏臣於衛以解此難以匡衛邑也或謂是魯地魯原有匡邑舊稱句須爲匡宰者家語陽貨曽暴匡而子貌類虎故見圍則魯地矣不然虎與衛風馬不及何由得暴然則在衛固可疑而在魯則又與去衛過匡去匡過蒲蹤迹不合若在宋則直以桓魋之難誤匡人矣是夫子一遘難所在尙不能暁何可並及

答李恕谷問琴弦正變書

來問琴七弦舊作五聲與少宮少商不及二變然亦有二六爲變宮徴者則以一弦爲宮二弦卽變宮五弦爲徴六弦卽變徴因以五小間作五淸四大間作四淸亦無不可第五聲合二變當有二戾聲故謂之變今七弦調和無戾聲也且其所爲調和者則先以四五大小間安排七聲夫淸聲爲正聲之應必先有正而後有淸今七聲借大小間而調則大小間爲七聲之所自來而謂大小間是七聲之應似乎難通況正淸四淸皆有限數今以七六五四三作正聲者爲五小間七六五四作正聲者爲四小間然亦有一二三四五正聲爲五小間一一三四正聲爲四小間者則七弦內外皆可相應誰正誰淸此恐非四五所得限矣故舊有七弦爲七律十三徽爲十二律之說皆按之不合不如任其自然隨聲正變爲得當蓋絲屬人聲不可爲準古伶倫伐竹定聲必以管爲之故十二管卽是十二律他器皆無有也曽在福州平遠臺飲次有淸客善彈使之倚聲遂以明代郊祀樂郊壇酹酒獻重句用南音法曲彈之其人信手散彈四四五三七四三便已成句使彈北曲新水令卽須用左手作按捺聲矣然則七弦正聲原無七音稍矯彊便不是耳

答施愚山侍講問公山弗擾書

接問佛肸公山二事不得確據佛肸𨿽見史記然亦只就論語申言之若公山弗擾則與春秋傳全不合卽家語史記俱多抵牾此原是一疑案故前儒亦有謂此是瑯琊膠東所受齊論而雜入之魯論中者然宋洪氏又祗以季氏十四章作齊論而陽貨篇不之及僕嘗與先仲兄校論深嘆孔安國舊注極其斟酌而朱氏襲其文祗攺得一句便是不妥今足下欲依史記而又疑朱注共執桓子四字謂從史記致誤則兩失之矣朱注此四字不襲史記者孔注弗擾爲季氏宰與陽虎共執桓子而召孔子朱氏全襲其文而攺而召孔子四字爲據邑以畔不知共執桓子四字𨿽可疑而尙有解至據邑以畔則無可解者考虎執桓子在定五年傳但曰陽虎囚季桓子及公父文伯而逐仲梁懷並無公山不狃共事然尙可解者以虎之囚桓子爲逐仲梁氏而仲梁之見逐實公山氏使之則囚桓逐懷皆公山氏所爲左氏作傳全得晉楚二策書而於魯策書反失全冊故一往多混詞此混詞也若據邑以畔則在定十二年墮費時經書季孫斯仲孫何忌帥師墮費然後費宰公山不狃據費以畔是時夫子已爲司冦親命魯大夫申句須樂頎伐不狃逐之奔齊而仲由則又身在帥師墮費中焉得有召夫子與子路不悅之事此眞夢語也故孔安國但據定五年執桓子事在夫子未仕以前其於以費畔則不過以費宰畔而不必據邑蓋旣執桓子則共事亦畔共謀亦畔不必據邑始是畔也惟不據邑故一釋桓子便可挾公同盟陽虎公山皆得仍居故位以俟再舉若是據邑則一敗而卽當出奔焉有五年至十二年相距七載尙得安然在費者是攺此四字不惟經乖抑且事舛論語與春秋傳諸書皆棼然也至若謂史記可據則更不然史記以定八年蒲圃謀弒誤作定五年囚季之役云執桓子而桓子詐之得脫已是悖謬乃竟造一畔費事在陽虎奔齊歸寶玉大弓之後則與五年之囚季八年之順祀十二年之墮費並相抵牾且此時爲定九年而十年之夏夫子已作司冦卽有防夾谷之事然且十年以前先爲中都宰一年而後由司空而進司寇則在定九年夫子已仕魯而猶召夫子謬又謬矣凡此皆就夙所見而附復若此至考靖難事及傳稿較正另俟陪乘再請未備不又

復陸雅坪編修問降一等書

連以乞疾減面致同館不諒競傳予於鄕黨篇有異義而其言不實每思灑暴不可得今幸明問辱及正可借此一匄審察惟恐簡幅不足因取他紙碌續以憑曲鑑日與髙遺山從

中左歸遺山對

殿陛謂禮文階級次第當從上數下上是一下是盡鄕黨降一等注曰等者階之級也當曰一等階之第一級也沒階注曰沒盡也當曰沒階階之盡等也此在前儒禮注原有之謂士冠禮受冠法一加降一等三加降三等以至於地皆自上數下因以爲言殊不知此非定限鄕射禮主人升一等賓然後升公食大夫禮授食者升一等而後賓降等而受之則又皆從下數上觀士冠禮再加降二等時亦有云授冠者升一等則降是一等升亦是一等大抵下階則上一上階則下一無常稱也盡階亦然自上而降則在地爲盡論語沒階是也若自下而升則在堂爲盡燕禮君饗樂工則笙人升階盡等不升堂而受爵是也特予謂降階一等是殿陛相接尊卑相禪中外相通一大儀位故論語於降階處著此位次其言頗不謬而聞者笑之且有展轉傳問必以盡等進言詞陳誥誡爲大非禮者夫防階邋級與堂上人通呼吸巳屬怪事而況限之在降階一等之地此非至愚亦必不信而不謂禮文則實有此嘗讀鄕射禮卒射則釋獲代相必升階盡等不上堂而告於一等之間初亦疑之以爲相距止一級何難登堂而搶呼階次以取倍戾旣而讀旣夕禮啟期則祝者亦升階盡等不升堂而告又旣而讀曽子問吿世子生聘禮君薨告使者歸無不升自西階盡等不升堂而告則是降等之地直進告之位愚人之腹必不可以度聖賢之心然且更有異者史記世家載夫子夾谷之防是時在壇坫不在殿陛也乃當齊人奏夷樂時夫子歷階而登不盡一等而言其後奏宮中之樂夫子又歷階而登不盡一等而言是豈司冦官卑不敢上堂耶抑亦兩君在階間進告者必竚此耶然則門屏階等各有儀位論語之記一出一入正復於此地著一位次與入門過位升堂復位標作五次非泛泛升降可比此非略知禮意者必不能爲此言而愚山其年亦復以此爲齟齬眞不解也若夫行禮儀位則冠禮之降一等而受冠燕禮之降一等而行酳大射禮之降一等而媵爵公食禮之降一等而辭幣授錦喪大記之降一等而受汲受沈祗此尺級間而行禮要防必集於此所謂說禮到是處反似非禮此須借小暇口謂更悉若等級之辧則諸侯之堂七尺一尺便是一等其階七等此不俟通經人俱得知者設有異趣幸更裁示勿吝

西河集卷十八

欽定四庫全書

西河集卷十九

翰林院檢討毛奇齡撰

書【六】

答蘭溪唐廣文翼修書

闕問𨿽日久然猶在浙河首尾每思覓蹤迹不可得舊夏貴鄕李紫翔金澤公來亟詢近狀又以異縣不甚悉但先生年尙富學問無盡境某崦嵫之嵗又三經大病癸未冬感寒幾死昨秋又伏熱幾死今則寒暖交煎目不辧黑白心數不能記一二居然一廢人矣惟懼首丘無地急還蕭山洗藥城東舊廬者已及半年乃逺荷書問且貽我多物四顧眙瀫溪名紙足佐我染板已大費功力況復載酒載肉使老病七筯爲之失措且慙且感先生著書等身向俱賜讀過今從鐫板通讀尢爲起敬每所諄諄皆身心切要之學子弟效法足以厚家天下人效法足以厚世向謂聖道不沫賴寶婺多儒者今益信矣苐以先生之學加之躬行某方撫楷之不足幸生平奉教尙非偶合徳之不孤全借相長而左右謙抑太過稱謂乖錯使人難任豈以某不能捧摯故逆施耶夫以如是聞人在身後所許與當代何異王虎文一傳已足嬗世顧以某之知愛乘此余齒自必附一言以借綴翼末只恐

翠華將臨刻下正西渡謀所以迎

駕之法其報命之日則未可預定耳外蒙垂問廟制二則諸侯五廟分昭穆每廟不知是二層各三間否某按七廟五廟三廟二廟其外皆有繚垣環之所謂都宮也其中則每廟又各環以墉所謂宮墻也但門𨿽連墉亦稱門墉而自門而堂而室必列三層非二層也門止三間而堂與室必五間自兩楹東西階外又有東西房兩間一名東西夾與兩階之堂各隔一墻謂之東西序序者墻也室制亦然禮所雲藏主西壁與尊於東房者皆室傍二夾爲之是每廟之門皆止三間而堂室必五間鄭康成謂天子諸侯有東西房大夫士有東房而無西房此屬異義不足據也至又問大夫三廟不分昭穆則三層一直貫下矣但不知每層是一間是三間則大夫士廟皆分昭穆某向論廟制謂別子三廟但有祖廟而無昭穆者非謂不分昭穆也謂有昭穆而無昭穆之主以實其中也蓋大夫三廟有二等一是父祖合太祖爲三廟王制所謂一昭一穆與太祖之廟而三者此是別子爲大夫一等蓋別子是諸侯嫡弟之長者分爲大宗其初立三廟止得立其父一廟名太祖廟亦名宗子所出廟而祖與曽不與焉禮云大夫不敢祖諸侯焉得有祖曽二廟上瀆先公是必虛昭穆以俟後之身入之如季友是魯桓別子則身爲宗卿但立桓廟而昭穆虛主至季文子爲宗卿然後以季友入穆廟武子爲宗卿然後以文子入穆廟季友入昭廟而其旣則以次祧入太廟共祭爲百世不遷之大宗故曰立廟之始無昭穆焉若凡爲大夫則不立太廟但列父祖曽而三如夫子爲大夫則鄹邑大夫以上惟防叔伯夏合作三廟此如祭法所云大夫三廟曰考廟曰王考廟曰皇考廟者此又是一等然三廟則一中一昭一穆二廟則一昭一穆無一直貫下者卽漢後同堂異室亦橫貫非直貫也若一間三間則頃已明言矣此禮頗煩璅不能備舉容續寄以鬯其說小兒家侄原通籍仁和此是先生舊學師門下而反辱貽問且小兒館杭州家侄在京不惟無報將兼乏候答惶悚極矣統俟將來彚復耳拙著經集四函借使呈教諸俟另寄不盡不盡

答李恕谷問笙詩並樂節書

閱嵗不達問日濱於死接書彊視𨿽瞠目亦爲目汁所掩一則自悲老去一則何易接此口語因隨所來訊略盡欲答據問笙詩有詩則鄕飲酒禮笙入三終將以笙笙詩耶抑亦別有歌詩者而僅以笙應之耶此問最善從來辧笙詩未有辧笙其詩者夫所謂笙詩謂笙必有詩非謂笙詩之必有歌也凡詩可以歌亦可以笙所謂笙詩有詩謂笙詩之必可歌非謂笙詩之必不可以笙也蓋笙與箾與籥與管四器皆主聲詩皆應歌之器皆在堂下原無徒器者但有歌而器有不歌而器總必有詩其歌而器如鄕射禮之工歌於上而堂上堂下之笙瑟皆應之卽鄕飲酒禮之合樂是也此有歌之笙也不歌而器如大射禮之管新宮始奏禮之管象堂下俱不歌而俱以管笙聲其詩卽鄕飲酒禮之笙入間歌是也此不歌之笙也是以春秋傳有歌鐘卽頌鐘頌磬所以應歌尙書有笙鏞周禮有鐘笙卽笙鐘笙磬所以應笙夫笙又有應則笙卽歌矣此如漢橫吹東西晉大角皆用之軍中並無歌工而曲中有詞如上之回思悲翁等則豈有笙管而反無詞者故往以不徒器折其無詞謂不如步瑟調笙之憑虛作聲無字音耳非謂其有字而不歌也若又問歌工上下多寡經無明文則漢後歌工多而授器少古則授器多而歌工少卽如飲射一禮或四工則兩歌兩瑟六工則兩歌四瑟而笙管之數不與焉然而歌工必在上卽笙管鐘磬皆列堂下而皆可以應其歌是以合樂之法工歌關雎則堂上之瑟堂下之笙管皆羣起而應之其歌葛覃捲耳鵲巢采蘩采蘋皆然舊注所謂合樂者合金石絲竹以歌之金石者鐘磬絲竹者瑟與笙管也乃孔仲逹誤注鄕飲酒義謂上歌關雎下笙鵲巢以應之則世無有以張家之聲合李家響者來問所云各詩各章長短不齊此明了之語注經之儒於此不暁宜乎六樂一經歷萬古如長夜也但世有過爲分別者謂歌工必堂上堂上之瑟必不如堂下之以器器詩則又不然射禮至命射時歌工皆遷堂下而樂正命弦者曰奏騶虞則瑟工亦不歌而但瑟騶虞之詩以主鼓節所云魯鼓薛鼓者是歌工亦居下琴瑟亦器詩上下有尊卑八音無貴賤也至又問歌必在前舞必在後特不知舞曲與歌曲同終抑舞曲之餘又有歌曲則有以舞曲終者春秋傳季札觀樂見四代之舞而卽觀止是也有以歌曲終者仲尼燕居序大饗之九節以獻賓樂作爲一節賓酢樂作爲二節升堂歌淸廟詩爲三節下管象武卽舞也爲四節至籥序興謂以籥吹又以籥舞也爲五節薦俎而樂又作爲六節將行歌采齊七節賓出以雍徹以振鷺八節九節是歌後有舞舞後又有歌況燕禮有無算樂將歌舞疊更而無算數卽燕饗一禮且然至於祭祀之徹饌送屍其歌雍歌夏皆在舞後更無論也若琴色七弦分正淸向未卽答以病不及也嗣後卽有答書而又不能寄今見來書所錄備正淸之說於七條十三刌之中𨿽與僕說稍未合然故不礙聲律所謂泛濫言之而五六皆見斯已耳舊答書並寄余來錄俟稍健細檢以復不具

答張鶴門論九宮書

昨說九宮法不能罄析蒙並示陳君蘊先所詢札覺有未盡然者據云世所傳九宮之法蓋就一二三四五六七八九數而依次遞數以一居一二居二三居三四居四九宮皆各居本數者考張衡九宮法曰太一天神下行八卦一行坎一原居正北也二行坤二原居西南也三行震三原居正東四行巽四原居東南也由此而中宮而乾而兌而艮而離皆依八卦方位順次數去則於位於數仍未曽解世亦知位與數何自始乎易系曰天一地二天三地四天五地六天七地八天九地十此大衍之數也乃演其數者則曰天一生水於北地二生火於南天三生木於東地四生金於西天五生土於中此正數也然有生必有成有四正必有四維於是地六成水於西北與天一並天七成火於東南與地二並地八成木於西北與天三並天九成金於西南與地四並地十成土於中央與天五並而五生五成四正四維之位數定焉故曰天數五地數五此數也又曰五位相得而各有合則位也然則位之必倚數明矣乃系於說卦則直曰坎者北方之卦也離者南方之卦也震東方也兌正秋西方也乾西北巽東南也艮者西北也坤者致養謂南方長養萬物致盡則轉南而西爲西南也則是坎一離二震三兌四乾六巽七艮八坤九實以位倚數以卦倚位確不可易故曰五位相得而各有合位者位此數合者卽合此數也今以坤爲二而曰二行坤謂之二居二四爲巽而曰四行巽謂之四居四推之而乾兌艮離皆依八卦以順數則以離二兌四巽七坤九之定數忽攺作離九兌七巽四坤二其於大易大衍本來位數俱差錯矣試問以離爲九可云地二生火乎以兌爲七可云地四生金乎以巽爲四不得雲天七成火以坤爲二不得雲天九成金況六爲老陰而幹反居六九爲老陽而坤反居九以是爲乾坤互成陰陽交濟之數所謂相得有合實本諸此而乃曰坤數居二離數居九則幹交老陽離互老陰易卦之九六不是乾坤而是乾離其於八卦已大亂何況九宮所以相地諸師每造海角經以誤人世而世卒未之悟也然且曰以一始以九終始於中男終於中女縱橫交互皆成十五之數夫始於坎終於離當是以一始以二終以天生始以地生終以中男始以中女終並無以一始以九終之言此固易緯九宮所未有也至於縱橫交互皆成十五則以九宮攺位配之原數方是十五若以八卦配原數則毋論其他卽在南一重中離二數左坤九數右巽七數共成十八焉得成十五乎且九宮不始張衡傳也自黃帝創九宮法而周公取其法以作明堂此在大戴感徳篇早已有九字之訣傳於西漢至東京崇尙緯學於是有乾鑿度坤鑿度乾坤鑿度三書相傳爲鄭注者中有太乙下九宮法爲張衡所本又有風角九宮爲靈樞八風所占驗者則世並不傳此從舊注大戴禮鄭注幹鑿度一考而卽得者若云河圖爲體洛書爲用則圖屬八卦書屬九宮截然兩分並不相爲體用乃又云洛書只於後天八卦中加一五數則八卦原無先後天之說借有之亦但減十數並不加五數何則以河圖八卦有地十洛書九宮無地十河圖數五十有五洛書數四十有五直減十數而以爲加五則於陳邵所傳僞河圖僞洛書之數尙未考見而欲定卦數不可也若云先天後天卦外別無坤南巽西兌東南離西南之卦則此是九宮非八卦也九宮是九宮八卦是八卦豈有旣攺九宮而仍以八卦行之了無分別者如此則但稱八卦足矣何云九宮乎豈行九宮法者但呼坎作白呼離作赤便足分別宮卦乎古人造一法必有一理八卦之四正四維無不相尅故周公造明堂九室定爲二九四七五三六一八之數攺巽離坤兌爲兌坤離巽而四正四維無不相生如八卦南北水【坎】火【離】東西金【兌】木【震】東南西北水【幹】火【巽】西南東北金【坤】木【艮】皆彼我相尅而明堂只攺四卦而南北金【坤】水【坎】東西木【震】火【巽】東南西北金【兌】水【幹】西南東北木【艮】火【離】皆彼我相生此正天地數位相得有合之轉變與八卦全反而欲以八卦核九宮此方枘而圜鑿也至又云陰陽家稱坎山離向者忽攺而爲坎山坤向稱震山兌向者忽攺而爲震山巽向不無驚駭而去之則地師相地只當以八卦方位一準舊說斷不宜以九宮之說略混其間蓋歷本所載紫白皆近世荒唐之言非舊法也必欲兼行其說則倘相陽居或遇三楹三重如九室者或可以九宮法核之倘相墓域意者坎山離向其離來所對有似金形則坤向可相生矣震山兌向其兌來所對有似火形則巽向可還生矣相地固荒唐且斷不宜用九宮而杜撰求全或出諸此要之九宮八卦原不並用況紫白尢九宮法之邪說古無是也請以是質之知者或不謬也

答柴陛升論子貢弟子書

前論陳子禽集注謂陳亢孔子弟子或曰子貢弟子其或曰一說無據王艸堂作集注補直謂二千餘年並無言陳子禽在端木門者此朱子臆說也時閩中張孝廉在坐便云朱子未必是造說特引據稍鹵莽耳予曰何曰嘗考注疏引鄭康成注子禽弟子陳亢也子貢弟子姓端木名賜朱子才一見去恰似陳亢也子貢弟子七字連屬而遺卻姓端木名賜五字故如此予深服孝廉善讀書有識而坐客不然謂從來讀書人豈有此讀法予曰漢書地理誌云錢唐西部都尉治武林山武林水所出東入海而晉劉道眞作錢唐志誤云西部都尉治武林山亦是才一見去似武林山三字與西部都尉治五字連屬而遺卻武林水所出以下八字至今顧夷吾酈道元輩皆謂錢唐舊治在武林山卽今所稱靈隱寺山者此千古笑話客未聞耶各眙而罷今來訊及此且以淮安閻氏作毛朱詩說爲疑此正可與前說鹵莽相發明者朱子稱國風爲淫風亦是悞讀論語鄭聲淫爲鄭詩淫詩實不淫也亦悞放鄭聲爲放鄭詩夫子三百篇並不曽放鄭詩也而後儒王柏曰不然鄭詩實淫朱子實放鄭詩夫子三百篇已燬於秦火久矣今行世三百篇是漢儒所僞造者實是閭巷浮薄之詩是淫詩而世不暁也其說已載於宋史儒林傳而究竟無據明儒程敏政乃攺漢書劉歆傳以附防其說劉歆傳云孝文帝時詩始萌芽凡諸家傳說皆立學官在漢朝之儒惟賈生而已至孝武皇帝然後鄒魯梁趙頗有詩禮春秋先師皆起於建元之間當此之時或爲雅或爲頌相合而成而敏政云孝文時詩始萌芽至孝武時頗有詩或爲雅或爲頌相合而成則三百篇明明是漢儒僞造而淮安閻氏則又引敏政此語著爲毛朱詩說一卷公然雕刻以行世實不知程閻二君於頗有詩禮春秋先師皆起於建元之間十五字果頑鈍失心祗讀得三字而不見十二字耶抑亦效前儒鹵莽剽裂竄取但割此三字而他文可不顧也況爲雅爲頌是髙叟爲詩伯魚爲周南召南之爲本說詩非作詩也且朱子亦不敢稱淫雅頌也儒者彊解格物爲格致事物之理而實不能格反毀斥六經攺竄典籍其鹵莽習气亦有駴人聽聞者朱子辟大禹謨以後五十九篇爲僞尙書未有據也今文尙書二十九篇者出伏生屋壁而先上之者也至孝武時魯恭王壞孔子宅以擴其居然後古文尙書百篇出孔子壁中其時孝武皇帝敇孔子之孫安國作尙書傳而巫蠱事發其傳不曽上而罷至東晉時經永嘉之亂前此伏生之徒歐陽夏侯凡爲傳注者其書皆七而古今尙書經文獨存於東晉祕府間故豫章內史梅賾得安國之注而上之此上孔傳非上尙書也乃隋書經籍志明云晉世祕府所存有古文尙書經文今無有傳者至豫章內史梅賾得安國之傳奏之而朱子又鹵莽讀去謂東晉梅賾始得上古文尙書必是僞作竟忘卻安國之傳四字以致吳澄趙孟頫輩竟斥爲僞尙書將五帝三王舊文刪之廢之凡六七百年其禍烈至今未巳然且附防之徒各相沿以攺襲舊文爲故事吳澄遵朱說直廢古文尙書但錄今文二十九篇名曰尙書纂言據其說謂漢書藝文志云尙書經二十九篇是今文古經十六卷是古文是班固原斥古文爲經而以今文爲尙書古文不曽名尙書也歸有光作尙書考異序亦引志文詆古文爲晚近雜亂之書而萬曆已醜防試主考許國王誨以僞尙書策舉人而焦竑對策遂陽陽引據志文請刪去僞尙書一十六卷而主者快之竟以此冠防試本房薦殿試第一勒其文以爲法式今考藝文志則稱古文是尙書今文是經與吳歸焦三君所引據正相顚倒則此三君者亦各具心腑各有面目豈一齊俱喪心瞎眼一樣顚倒卽欲附防朱子或不憚毀斥先聖先賢之書以自坐誕罔然保無一人讀漢書者而乃一誤再誤致六七百年間只暁儒說極溥天之下朝野官民並無一讀書人設科取士錄文布式皆天昏地黑彼我顚狂致於如此此非細故也【此下缺二十三字】故來訊據艸堂所論謂集注於浩生不害認作告子此緣誤讀趙岐注告子名不害語然趙注於浩生不害明云浩生復姓名不害則顯屬兩人澹臺子羽非顏子羽也若謂前人名氏原有成注𨿽鹵莽不當有悞則約略計之亦殊有不可解者如曽西是曽子之子非曽子之孫子西是鄭公孫夏不是楚令尹子申虞仲是仲雍曽孫周章之弟仲不是仲雍孟之反是春秋孟之側不是莊子孟子反蘧伯玉不對放弒之謀是寧殖之子寧喜不是寧殖公子糾是兄不是弟小白是弟不是兄左丘明是魯太史不是古之聞人公叔文子是公叔發不是公孫枝接輿與孔子下爲文不是人名孟施捨姓孟施不姓孟太宰或吳或陳不是或宋政逮四世是文武平桓不是武悼平桓曹交姓曹名交不是曹君之弟太師摰卽太師疵不是師摯南宮敬叔是孟懿子之弟故稱叔不是懿子之兄南容是南宮適卽南宮縚不是仲孫閱南宮敬叔是卽人名一項各有明據然亦鹵莽多誤如此眞不可解足下有家學且善讀書能俯訊及此此亦不孤有鄰之一證諸有未備統俟過寓更悉不具

與沈思齋進士論薄后稱側室書

據鄭丹書致仁和謝明府札謂嫡庶之嚴苐嚴於封建之世以世國世官防簒竊也今有何立及有何襲替而尊嫡賤庶婦等傅婢子比廝養澆風薄俗悖禮孰甚此一說原倡自僕而丹書發明之然僕三輩皆嫡出不過論此以救世非有私也足下旣疑其言又不能據一典禮以駁正之祗引漢文致南粵王書謂自稱髙皇帝側室之子其爲名義一何凜凜僕嘗謂經學不明不可論史生平最恨宋儒史斷與聖經大悖急欲通論二十一史而時不我與將就木矣卽此一語在數千年來誰不嘖嘖僕獨惡其喪心病狂悖義害禮之甚夫薄姬入魏豹宮轉輸織室其爲微賤誰不知之但以名義論則此時是母后爲髙帝皇后史稱迎皇太后於代是也夫旣稱皇太后則𨿽告天地祖宗亦如此稱觀其後光武中興設郊壇洛陽以髙帝配天薄后配地直稱髙皇帝後其爲名義凜凜如此乃以所生之子作繼世皇帝告一反側畔亂之蠻夷君長而造此穢稱防天地薄宗廟斥嫚尊親虧辱國體爲天下臣民所恥笑而舉世嘖嘖何也曰不讀書也春秋十二公八爲庶子然而其母薨葬夫子必稱曰夫人曰小君人苟讀書此卽名義矣且天下與母孰重瞽瞍殺人身罹國法舜寧棄天下必不使以絲毫辱親今薄后無罪皇帝賜書不過一畔夷冦邊已耳其於天下不必棄也縱使此語一出南徼盡平蠻夷君長並系頸而致之闕下吾猶不以彼易此況區區尉佗謬去帝號而仍稱於國跋扈如故何苦爲此況薄后之崩在景帝二年景帝帥天下臣民行三年喪亦以春秋僖母成風薨於魯宣之四年夫子書喪葬服喪與嫡子嫡孫無異故儒臣據經而行此禮歷見之晉儒何澄徐廣之議是苟讀書識名義則薄后本事亦尙有引據不能盡者足下好論史或亦於此一諦觀可耳

西河集卷十九

欽定四庫全書

西河集卷二十

翰林院檢討毛奇齡撰

書【七】

復蔣杜陵書

惠寄三札前後收到宛陵陽羨兩君亦並致意去因酬應稍煩戃怳度日友朋之懷徒抱胸次今則史館稠雜除入直外日就有書人家懷餅就抄又無力雇書史代勞東塗西竊每分傳一人必幾許掇拾幾許考覈而後乃運斤削墨僥幸成文其處此亦苦矣又況衣食之累較之貧旅且十倍艱難者耶今同館諸公分爲五班自洪武至正徳作五截分某班秖分得正兩朝紀傳而志表則均未及焉某於兩朝中又分得后妃六篇名臣二十五篇雜傳一篇合三十篇旣又以盜賊土司后妃三大傳謬相推許統屬某起艸在分之外𨿽此中尙有書可查然訛舛極多從前已刻如吾學史料諸編比之大海一漚百不十具他若通紀定紀法傳從信種種則又純涉虛假全不足憑是以是非易決眞僞難審此在正以前尙然況嘉隆以還則將何所依據也客冬曽托董無庵彚徴越中諸先賢志傳而並不見寄足下𨿽寓公而居越最久越中聲气皆願與杜陵呼噏凡諸賢後人無不在杜陵齒遇之末今專以相托嘉隆後八邑名賢祈統爲彚徴寄某使某得專任敝郡列傳其中是非眞僞不妨杜陵指定相寄則一郡一賢皆杜陵所表章也朱少師傅在陳大樽集中尙有實事可錄但稍煩蕪耳至吳大司馬三世則不見狀志曩者其曽孫云章曽示一傳是孫承宗作不善碑版了無可紀今並此傳亦無有矣且錦衣再襲最饒名迹曽見莊烈皇帝有親筆東司房敇而元素先生有救給諫姜采及舉人祝淵諸大節俱怳惚不明白或向其從子伯憩抄一事實伯憩不作字卽此附囑若倪文正祁忠敏諸公則足下曽作傳其稿本必具幸悉緘示他不能指名悉借搜討其獨於吳司馬公諄諄者以伯憩與杜陵晨夕易面及也及湯太守篤齋公開三江閘事呂望如進士曽寄湯神傳一本荒唐之極太守𨿽祀越趨蹌禱賽然亦祭法功徳之祀而男婦感之乃僅誇神異而於山川阸塞興築利獘諸領要全不一及曽記金華浦陽江爲禹貢三江之一其下流由山陰西南入界東注錢淸江而北入於海越故稱澤國又號暵壤眾山水易瀦而瀕於海而善下瀦卽咽下卽渫加之以浦陽建瓴之水而爲壑於此稍暴漲卽彌漫而渫久而渴其爲舄鹵也久矣前此太守戴公曽遏浦陽之枝流使之通浙江以殺其勢至是則鑿七堰而排浦陽而西之且壩於麻溪以截其西南之來然後爲閘三江口以瀦渫全越之水咽卽啟之渴卽閉之其名三江閘者以此地本浦陽江入海之處襲故名也但其詳不可得聞其興築始末又略無可考逺求指示此亦諮諏獻老之一端矣舊臘中堂啟奏原有舉隱逸名賢之意而地震以後復從

赦詔中作一條又監修入告只以修史餘波相及不成光景且監修亦驟爲之不卜於眾而足下則多以周之義士相目疑沮者半大敬則惟恐某有他意急作書戒勉彷佛山巨源之措詞者總之神龍不見愈髙也某原揣今年告歸而益都老師過愛之切爲聘一貧家女爲後嗣計是以羇絆不果頃聞越中有詩文之選羣推杜陵爲政甚善某𨿽戒詞句之學然食指猶動但此時宋元惡習盛行長安某不憚直指其非幸羣公相讓不敢抗爭此事得杜陵一振興之必有可觀特某徧遊宇內恨無一眞讀書人經學旣已響絕而禮樂二字開口便錯偶與同館官論郊壇之禮訛舛百出卽嘉靖議大禮一節𨿽未分題然倉卒語及便一閧而散至館長以樂章配音樂下議則𨿽淹雅如吳志伊亦不能出一言相答某年已漸衰倘幸歸裏妄思以殘年著禮樂二書以存一綫若雜詩雜文則筐篋尙多斷不敢出一字相質實薄之也來札少規語惟浮沈金馬一言爲好我之切佩之紳帶不敢暫忘今

朝廷甚愛儒臣且

聖學最博洽稍有詞句必加

乙覽頃西南告捷同館皆獻平湖南平蜀雅頌而某無一言其緘晦可知矣令郎買宅於越將來爲王謝後增一寓賢吾越何幸得此佳迹總之杜陵與越人投分深耳三日前隨東海公遊摩訶庵至昨始歸而眞定司農公又以碑文二通屬某捉刀因燈下艸寄雜亂無敍總借道鑑

與吳廣文論國風男女書

足下以國風多言男女之事且偏執國風好色而不淫一語以爲朱子注淫詩未必無意此殊惑也國風男女大抵皆風人寓言並非實事且其事別有在如國風好色此寓言也詞也而不淫則別有事也幼時亦惑於朱子之說見國風無男女者亦似淫詩如十畝之間桑者閒閒亦謂桑者是蠶婦乃不幸而其言已行世及其旣悔之而以觀國風則凡彼美人兮有美一人皆君子人矣予避人至維揚姜滙思侍禦巡鹽兩淮多結納名士時武寧侯王君蹈海門客髙孝修跳身破產扞侯故家事而名久在刋章未落侍禦聞其來預貯五百金待之予深感其事爲作寄寇詩【見七古卷】寓竚望之意以撫寧侯家妓冦白門事頗相類也山陰姜質甫見予詩急向埂子問冦白門消息直笑話矣後予避湖東籍捕幾及旅主人之子鄧論秀匿予別室且陰繼饔餐幾至波累予作鄧老秀一詩【見五絕捲論老聲轉】托言憲禁客宿而旅主人之婦鄧老秀違禁請畱以隱記其事此亦掩爾壺漿勿令之露之意也而江都宗定九實爲和鄧老秀詩十章此豈知予者讀國風者能於此通悟則庶幾耳

與閻潛丘論尙書疏證書

昨承示尙書疏證一書此不過惑前人之說誤以尙書爲僞書耳其於朱陸異同則風馬不及而忽詬金谿並及姚江則又借端作橫枝矣尙書本聖經前人妄有遺議者亦但以出書早晚立學先後爲疑未嘗於經文有不足也且人心道心𨿽荀子有之然亦荀子引經文不是經文引荀子況荀子明稱道經則直前古遺文卽易通卦驗所云燧人在伏羲以前窴刻道經以開三皇五帝之書者是也又且正心誠意本於大學存心養性見之孟子並非金谿姚江過信僞經始倡爲心學斷可知矣今人於聖門忠恕毫釐不講而沾沾於徳性問學硬樹門戶此在孩提稚子亦皆有一詆陸辟王之見存於胸中以尊兄卓識而拾人牙慧原不爲武然且趨附之徒借爲捷徑今見有以此而覬進取者尊兄𨿽處士然猶出入於時賢時貴之門萬一此說外聞而不諒之徒借爲口實則以此而貽累於尊兄之生平者不少吾願左右之閟之也至若學宮從祀則從來荒謬向與尊兄言廟學合一之陋孔子先聖稱名之謬極蒙許可至從祀進退則大不足憑漢世大儒如康成子政輩皆以神仙圖防紛紛罷祀乃有受華山之書闡參同之祕指太乙九宮爲洛書九類而公然與聖經並傳者是以王艸堂作聖賢儒史一書頗有訂證而足下偏執程敏政無學之說以爲金科陋矣鄙意謂尙書疏證總屬難信恐於堯舜孔子千聖相傳之學不無有損況外此枝節更爲可已何如不具

復髙云和尙書

髙云閉關如龍歸大海無可蹤迹僕又病不能一顧獨念荷擔挈鉢未必無得力處𨿽闔戶靜坐吾儒多有此者然究非聖功此惟公家有此法耳若來字謂三生石上夜夢與僕聨句三生石正此間葛洪嶺也何不發關來一遊之耶僕不識李源何許人而髙云道力不減圓澤相憶之切或見夢寐但僕生時先慈張太君夢番僧以度牒見寄醒而墮地太君心惡之而不言曁方馬兵敗僕髠首匿澤中太君撫首而泣始告以夢曰驗矣其後出走至少室已辮矣有關東賀淩臺先生之徒見予於嵩山市授予大學則其人僧也僕謂此授學之事一生大節先慈之夢當以此時此事爲驗他皆不然特予少論學溺於儒說而至此而聞誠意去惡絕私利之念終身行恕與佛氏之行善與與人爲善大意本劇殊而末不甚悖因與佛門知識不大訣絕而見者不諒妄謂予再來原有根柢一如髙云之所云此僕久自揣南轅北轍彼此正相反儒之成已成物本順出佛之盡人盡已恰逆入僕之所僦在杭州公在髙云葛洪嶺非相見所也苐隔江日久不無憶念舊冬臥病幾乎永訣夢寐之勞𨿽至人或不免耳聞人居士望公久春又過半湖上風物漸就暄暖山中𨿽苦寒想可解衲何時惠來珍重並詢

答福建林西仲問韓昌黎一女兩壻書

昨蒙下詢韓昌黎長女兩壻之說據皇甫湜所爲昌黎志云夫人髙平郡君範陽盧氏孤前進士昶壻左拾遺李漢聓集賢校理樊宗懿次女許嫁陳氏三女未笄是昌黎見存者三女惟長女已嫁李漢而次與三尙室女也其有一壻爲樊校理不無可疑因有昌黎長女更嫁兩壻之說而解之者爲曲釋之謂志文句讀不同樊所取者次女也所許嫁陳氏者乃三女也其文以次女三女爲讀而以未笄二字屬之許嫁之三女此亦尙論古人不厭忠厚之苦心苐僕不謂然者曲禮女子二十許嫁笄而字而昏禮與公羊傳亦皆謂許嫁始笄獨雜記云女𨿽未許嫁年二十而笄則笄亦有不必待許嫁者然是未許嫁而笄並未有許嫁而稱未笄者以古無幼婚笄者許嫁之節也且昌黎三女並非許嫁陳氏者也在昌黎死時三女尙幼無問名者故稱曰未笄而其後儼然有昌黎少壻見於太和開成之間考唐書蔣乂傳載乂子名系官右補闕爲權門所忌斥之在外並及其僚壻李漢而系傳云宰相李徳裕惡李漢以系友壻出爲桂管觀察使復坐李漢貶唐州刺史夫僚壻友壻者妻兄弟之夫稱也系得與漢爲僚友壻則必以三女爲配而因爲僚友此非許嫁陳氏者所能混矣是以長女壻李次女壻陳三女壻蔣明有分屬𨿽陳氏之壻無所聞見他傳載當時朝官有欲攺昌黎所作順宗實錄者礙其壻蔣系李漢得以不攺不及陳氏然不得謂昌黎無陳氏一壻此易暁耳至於樊氏宗懿亦以壻稱則絕無可考僕寓旣無書且其事隱又無他書可以轉見苐就昌黎本集觀之其輯之者卽漢也集首有序署隴西門人李漢所譔而篇中有云漢辱知於公最厚且親且親者以壻故也是昌黎死後漢方爲昌黎輯集惇子壻之誼甚篤而謂其死前乃生奪其妻而予樊氏不然一也卽昌黎集中載有中大夫陜州司馬李公墓志名郱者卽漢父也昌黎爲壻父作銘惟恐不著故於子七人之後不載他子婚娶而獨於漢曰漢韓氏壻也故以屬予銘其文在長慶元年是昌黎於壻父作銘尙自惇舅禮如是而甫越三載及長慶四年昌黎死而卽云有他壻不然二也卽云此之易壻本奪生妻非所攺也是必女有他故而尊章遣之其歉在李不在韓故女𨿽攺適而壻誼如故則出妻大事其在史傳家志並無李郱出婦李漢攺娶一語見於文間且昌黎爲郱銘時中及夫人此宜有微言隱詞略見大意而亦未嘗有片言存見棄之迹坦坦白白其不然四也且夫以人情之善移也漢旣親與韓絕則𨿽與蔣系爲僚壻而名實不浹在旁人所窺伺者自應以漸而殺況漢歷仕宦升沈已久其距昌黎死時已不知閱幾何嵗而在人之忌昌黎與忌蔣系者必甘心於漢則其終始相膠漆而絕無離異公然可知其不然五也若謂攺嫁之例唐俗不嚴故昌黎許之宋卽無是矣則又不然烈女不更二夫此前人之言不始自宋假使女果被出則出女攺嫁前固有之又不始自唐是以顏氏家訓載曽子出妻事以爲蒸梨不熟姑薄其過所謂出妻令可嫁而國策有云棄婦不出裏閈而人爭取之者良婦也則出妻攺嫁古亦並無或阻之者然而士大夫家必無其事況唐去古逺於伉儷頗重而昌黎又斤斤於學術焉見閨門雍肅不如宋人其不然六也然而皇甫之爲文則可疑孰甚使無其事耶則一女而箸兩壻其文不通使有其事而需諱耶則又不必以兩壻復行但領一壻字而後所云次女三女者或略冺其數誰得非之且從來行文無連箸兩壻而異其字者皇甫爲昌黎門人縱不善文亦不必出此僕揣其意似昌黎有他女或羣從中外之子撫而嫁之所云撫女如已女者然實非其女也故於稱壻時特殊其字以別之而又以三女簡核其數使知此壻爲他壻以爲此紀實非虛詞也然乎否乎按聓卽壻字昏義釋文謂壻俗作聟後又更作聓揚雄方言聓謂之倩是也但此是古俗字故東觀漢紀風俗通博物志及後漢書注始有此字如光武與伯叔及姊聓鄧晨坐語趙岐爲馬融妹聓類皆非正經文字所用然則雅俗並出或亦故爲此區分以示異乎此皆曲臆之不必然者皇甫妄文姑爲此妄解何如頓首

答章泰占問方百里書

接札閱近文五首甚佳此正時俗所稱第一流文卽此已足頡頏廬陵且方駕曽王而上之矣但其極得力處縂是灌瀹於宋人之宿習甚深凡揣字絜句造意取息一唾一吸一行一站總有一見成膜胚於其中能破此而擺落之便能出人一頭地否則猶是未侻衣一健蛹也向與足下相見少但以爲精於舉業早受世知是當今髙才生耳今知畱心經學考辧得失兼能著力作古雜文此是吾黨一大幹城驟見此喜何等矣苐諸解經處凡十八條多以顧亭林閻潛丘謬說雜釋此悉前時所駁辧過者但觀予從前說經諸錄便自了卻此固不煩再爲喋喋至爲方百里條有方百里者萬里也語以未解來訊則在前儒原未解此卽陳氏禮書作圖繪指畫仍是罔罔今請以紙上解之方一里者縱橫一里也縱橫一里只一里者以縱之一里卽橫之一里無二里也若方十里卽百里矣以方一里而縱十之只十里耳至橫亦十之則已十其十而爲百里然猶十倍法也若方百里則前所云方十里者已百里矣今又十其百而縱行之非千里乎且又十其千而橫行之非萬里乎此非百倍法乎故曰百里之國有萬井以方裏一井也萬井之國有八萬家以一井有八家也此易暁耳或曰信此則舊稱幹八百國勢必有一千八百萬里無此土矣且尙書弼成五服至於五幹先儒說此只以縱橫相距各五幹裏以爲斷此何以稱焉殊不知此縱橫相距但分指縱橫言耳若以開方計之則縱五千里合之橫之五千當有二千五百萬里以二千五百萬里而止分一千八百萬里以爲國有賸裏矣況伯七十里每國止須四千九百里二諸侯之國子男五十里每國止須二千五百里四諸侯之國原有不必盈萬里者乎故王制曰其餘以爲附庸閒田非虛語也惟審之不具

與黃棃洲論僞尙書書

日月不暫畱而道路不加近何時是相見之日思之悶絕前接來札有議禮數則艸艸復過𨿽稍有商量終以未能面請爲憾若僕所著喪祭二禮因急於成書而又畏紙費不能自盡所欲言此非知禮如足下不敢向之爭得失也近保定李恕谷以問樂南來寓桐鄕郭明府署中因與桐之錢生暁城辧古文尙書眞僞並來取證僕向𨿽蓄疑然全不考及今略按之似朱文公與吳棫吳澄趙孟頫歸有光梅鸑羅諭義輩其指爲僞者皆自坐失據誤讀前人書處處訛錯誠不料諸公豪傑且欲詆毀先聖先王之書而竟出於此聞足下向亦曽指之爲僞不知別有考據抑止此數也昨有老友謂尙書大序稱武帝敇孔安國作傳及傳成而安國遭巫蠱事因不果上此大可疑者史遷自序謂史記成於太初之年而安國之卒則在孔子世家末已記及之巫蠱起於徵和年距太初以後尙越天漢太始兩號而謂安國能遭之非僞耶僕謂此則大序僞非尙書僞也且此仍自坐失據之言也大凡讀一書當辧其書之得失在於何所史記之失全在年月往往有一時而紀傳與年表各異書有一人一事而紀傳與年表又各異時者毋論安國遭巫蠱事非大序亂言在漢志漢傳荀紀隋書皆有之不必深辧卽以史記論謂其書終於太初並不當及徵和後巫蠱事則史記酈商傳匈奴傳及衛將軍傳後公孫賀公孫敖等凡以巫蠱族滅者皆徵和後事而皆載及之何也且自序旣云述黃帝以來訖於太初乃又云述陶唐以來至於麟止夫麟止則元狩之號又先於太初約二十年矣此時安國不知死否且此足據否人苦不讀書及予其書而又不善讀足下聞此定不以僕言爲可怪且此頗關系僕將確求實據以一雪此案尊府多藏書祈不憚搜討以示一二何如愼後

與李恕谷論周禮書

尙書寃詞序說中林覯疑周禮來札欲易此語似以周禮非聖經有礙耳夫三禮名經固自無辭若謂聖經則自不可今天下攻周禮者眾總只周公之書四字害之周秦以前並無周公作周禮儀禮一語見於羣書亦並無周秦以前羣書若孔孟老荀列墨管韓諸百家及禮記大學中庸坊記表記孝經所引經有儀禮周禮一字一句則周公不作此書明矣周禮非周公作何害大學中庸不知何人作其爲經自在也必欲爭周禮爲周公作大學孔子作則無據之言人將無據以爭之事大壞矣天下是非原有一定周禮惟非周公作非聖經然周人所言周禮卽周之禮也其中𨿽有與春秋諸禮不甚相合然亦周禮也如公羊言禮全與左氏策書不相合然亦周人之書也況周禮全亡所借此一書稍爲周備可爲言禮考據若又排擊之則無書矣如此說周禮方是妥當若謂周公作則𨿽始於鄭氏而祖之而表章之者王安石也人將以安石目之矣近姚立方作僞周禮論注四本桐鄕錢君館於其家多日及來謁言語疎率瞠目者久之囁囁嚅嚅而退然立方所著亦不示我但索其卷首縂論觀之直紹述宋儒所言以爲劉歆作予稍就其卷首及宋儒所言者略辧之惜其書不全見不能全辧然亦見大槪矣若儀禮非周公作且於三禮中倍加訛謬則予喪禮中所駁士禮者甚夥皆無理不足道此更非周禮比也凡辧必有據方爲無獘僕所辧亦無他人可語可商量然幼時尙有父兄師友偶相闡發今已絕矣僕記先仲兄嘗言先王典禮俱無成書韓宣子見易象春秋便目爲周禮此果周禮乎國家班禮法只於象魏懸條件使裏閭讀之已耳刑法亦然子產作刑書反謂非法卽曆書一項關系民用先王所謂敬授人時與世共見者然亦只逐月頒布並無成書如近代歷本則他可知矣是以夏禮殷禮夫子謂文獻不足不特杞宋原無文卽舊來傳書亦只得夏時坤乾一如韓宣子之以易象春秋當禮書者如是則周禮五卷不必周公作又是一證且此所言亦見讀書法思之思之

西河集卷二十

欽定四庫全書

西河集卷二十一

翰林院檢討毛奇齡撰

書【八】

復章泰占質經問書

復泰占足下日以足下病逺道爲念問至亟解視謂病安頗慰然以今年比期近云不來赴比則是病仍未安也乃別示書冊令兒子逺宗檢看是病中觀僕所著經問一十八卷而借之以較計者如此則病方增長焉能安矣因別令檢核合五十七條質疑義者二十四正訛字脫字二十一刋誤三其一辧時气先後者已錄出俟考正索解者四則答有別紙餘各艸艸注來冊付去乃不揣鄙陋重申祝告必徼降心以從者造物不易生才卽生之亦未易成就然且所生之才各不同生文人百不及生讀書人一大抵千萬人中必得一文人而至於讀書人則有千百年不一遘者是以文章之士列代都有而能通一經而稱爲儒博通羣經而稱爲大儒則自漢迄今惟西漢有孔安國劉向東漢有鄭魏有王肅晉有杜預唐有賈公彥孔頴達合七人而他如趙岐包咸何休範寧之徒皆無與焉卽或博綜典籍胸有筐篋如吳之韋昭晉之郭璞唐之李善顏師古宋之馬端臨王應麟輩並於經學無所預降此而元明則響絕矣然且天生此七人而六經得失尙未參半詩書得者十之五三禮得者十之六左傳得者十之八而易而春秋而樂而論語大學中庸孟子則全無得焉則是二千年以來冀遘一大儒使古王六經孔孟所傳之學術全明於天下亦不可得也僕七嵗見鄰家娶婦不祖而配旣不告廟謁廟復不告父母見父母自爲婚姻而解之者猶曰不成婦不廟見嘗問之先仲兄而心竊痛之卽私禱先聖前願此生得考注六經刋正謬說而至今未有遂也少好典籍記憶亦不少乃稍長避人垂老還鄕井而時不我與矣然憶僕當年尙遘數讀書人家有胞兄先仲氏亦學者也兵火後大病不能著書而上虞徐仲山多學爲大司馬公之子山陰張南士則大三張后小三張君之一也論經有定識每能辟鄭孔之謬乃不幸偃蹇而死死而其所著之書皆不得傳是豈造物果忌才且不欲使經學明天下耶僕𨿽不才門下尙多人然皆文章士也初得中州王引齋喜其有經學而遽已早世垂老得朱生鹿田則助我者也詩禮質難必多有啟發苐少年上公車門不耐索米近忽試仕邊缺音耗都斷而東陽李紫翔則長於春秋其作春秋諸紀傳久已行世今且爲潮陽令去所幸遇三章子𨿽劇恨見晚顧猶賴同郡且值僕東歸艸堂可晨夕主客而一死一遊關以西三年不返惟足下在家年富有學讀書最精密敏而且審其考覈各具專見能發房開覆闡前人所不及闡僕𨿽垂死猶賴生活而乃患喀血罹此大虐棲遲白門多日矣此非吾道之窮天之有意於厄之不至此自今以往但當求卻病不當讀書何則讀書者致病之由也且苐求卻病卽是讀書何則病旣卻則讀書自有日也故卻病所以順天天非無意生我而我可以病逆之乎且亦惟卻病而後可以逆天天不能使我不讀書故但能使我病而我能不受病而使之仍可以讀書天能禁之乎僕書在案頭幸勿再觀卽觀萬勿如所寄之煩而析核而且刻祗如古所云優遊不廹逌然以自得可也至別詢治火一法則在春秋傳宋災諸治法亦旣完具聞賢伯氏都府公損其奉以多制械物此正與宋法具綆缶陳畚輂諸事相合卽王君治火論君與僕舊識其言亦博通無可間但火地不同治之者必因地設法始爲有濟假如宋法有令隧正納郊保之民使奔火所此一語用之杭州便爲大害何則杭之火災半由遊民劫火者所撰造也故僕議治火專用宋廣平刺廣州法陶瓦甓以攺茨竹以杭屋皆竹墻也且截火四衢禁民救火而但用正徒之司救者授之符以驗出入防劫火也特其議已勒板而杭人不能用今且東歸有闕板矣蒙索無兼本俟謀另寄頃平湖陸生刻聖門釋非錄成一冊奉去並前項收到七月旣望日距接問日越九日

復王艸堂四疑書

來書略云先生天壽平格主持聖教每一言出則天地局蹐爲之一開顧伏讀經集卷首則可疑者四一云夢番僧到門寄以度牒二云以頭陀居士林骫壞名教三云髙笠僧授古本大學四云以曽髠發爲頭陀獲罪

功令遺命不冠襪沐浴竊意先生本聖賢再出或星嶽所降有之何至有番僧授牒之兆𨿽髙笠授受淵源難忘顧不必僧也若遺命不冠襪則恐非正命矣斯世多忮人卽象山陽明以心性立教猶然以禪宗目之今以初生避難授道遺言四則皆歸之僧後將若之何先生偶未思及耶

接札具見相念之切且更拜裏言昨命皃子讀訖卽惘然自失者累日足下愛我備矣顧此有遽難自解者先慈所夢明明告之大母質之先贈君先贈君卽以此夢告廟命名何敢淹沫且非謂此見夢者爲所托之身祗其所貽牒闌以五虯因取郭景純詩奇齡邁五龍句名曰奇齡此卽他日髙笠僧授學之先徵也授學大事番僧卽遼僧也牒者大學文也若僕之髠首在崇禎甲申年是時方馬遺孽統亂軍東奔僕以一言爲方馬所讎將合江東軍執予殺之因匿之山寺屠去首發非如佛氏所云出家且所云落染也向使不去發則方馬得執之假欲辮髮則江東劃守人人皆方馬矣是以放廢之久衣緇者八年至順治辛卯讎者尙以抗試首官因有逆陀骫教之訟夫然後養髮遵

功令候試此實事不必諱然亦無可諱也往僕居館中吳都官請作封公壽文僕卻之而策馬至東便門作蛤庵和尙塔銘學人有疑之者僕曰此豈僧耶及僕爲蘗庵作丞相源塔院碑文江西羅生創言曰使不得已而爲僧耶髠首而已若傳法則非不得已矣今蘗庵以不得已之故假之爲僧而忽而傳法公然作臨濟宗師是溺之非假之也假可以文溺不可以文也曰然然吾亦不能辧其果溺之果假之也吾苐以已事較之蘗庵匪他前朝諫官熊魚山也魚山以諫罷官又以諫受杖午門因與同杖姜貞毅同戍江浙而未達戍所而國已亡貞毅畱吳門而魚山逃之阿迷往者順治年偏沅提塘掛過關號報云有僧熊開元從阿迷歸【開元是諱】貞毅聞報長嘆曰魚山耶吾媿之旣而魚山傳法在靈巖山靈巖距吳門與貞毅所居不逺貞毅欲登山詣之而每登輒止曰吾終媿之若是者何也若髙笠先生則尢可憫者髙笠固賀淩臺先生之都講生也關東創聖學以教生徒惟賀黃門一人世所稱醫閭先生者其孫字淩臺以不自揣量與生員徐一寧請兵髙麗不可得歸而伸螳臂抗順卒死非命此未嘗爲僧也今其都講以亡命髠首究不知爲何如人何名何氏苐以曽授一大學古本而追稱之然固僧也捨僧何稱乎且學貴記實反記僞乎且此亦何損於學耶至於僕之後命不冠襪不含斂則實以流離之故不曽視先贈公楄柎故痛以自責且亦以

一王之制不能早遵而髠首八年總屬罪譴非敢效楊王孫任達王休徵反經也乃若僕之學問深媿不足然自分拂閩洛不拂洙泗幸傳後世則知我罪我一聽之顧定無有言近佛者以平日不喜言學苐言亦並未嘗有一字防入佛氏或爲浮屠作文字得縱橫言之然爲彼家說未嘗爲此間道也此猶賦山者盡言山水不得而彊坐之詠物者盡言物人不得而妄認之也且世之辟佛者多矣僕謂無用辟且不必辟者南朝好佛佛不加增北朝欲滅佛佛不加減儒者一口一手辟之何用且人惟不識學故恐學有類於佛亦惟不識佛故恐佛有累於學僕惟深知學亦深知佛因信儒之與佛如水火如柄鑿如蒼黃黑白水火不相入柄鑿不相納蒼黑與黃白不雜比而相爲錯合試以其精者言之儒學善世佛法亦善世儒學利物佛法亦利物但儒之利物善世必由身及世由已及物而佛則捨身以徇世捨已以徇物人從之乎此必不從也何也人𨿽極愚鮮有無已見者也以粗者言之則生人大欲惟飲食男女居室而已以無何之人而欲其斷滋味絕牝牡去家園門巷而置之槁喪絕滅之鄕亦必不許然而其教不絕者此一等人非聖賢豪傑如蛤庵蘗庵輩慷慨托足則必貧老孤幼疾苦患難若所云鰥寡孤獨窮民而無告者要皆不得已而出此者也周官九職中原有閒民閒民無常事亦且得食人之食而遺人掌委積則凡十里置廬三十里置宿皆得以待天下之去來而無主者然且膠庠米廩或養庶老或養孤幼自老及少各有安設而乃王政不作不得已而盡納之佛教之中此未必非曲爲補救一良法也向使紛紛者旣無常事又無常食羣萃而眾處則其不可問非自今矣僕生平耑見如此𨿽解四疑未敢一信聞足下著聖學防微一書專爲儒學之防入二氏者立一大防此是衛儒非以辟佛千秋絕業正如望嵗俟書成早付一本以杜流獘並候不備

西河集卷二十一

欽定四庫全書

西河集卷二十二

翰林院檢討毛奇齡撰

牘

一【寄劉勃安蔡子搆黃剡知諸子】

韓王孫一漂母耳猶千古慕之吾淮陰滿城皆進食處也昨去家園時潛行蘆中天星暁傾自謂惻愴已過然尙不若別離此地之慘則此地逾家園逺矣廬陵乍還不能復道淮他日天涯海角願聞蹤迹仝好皆知我情

二【與朱吏部】

名士作吏部惟公爲山公後一人惜近世無薦引事故念不及叔夜然叔夜本非可薦引者夙在山陽走不擇地然猶斤斤辧索食所由屢返幸捨苐穿井貴中渴過山陽者不僅毛甡而惟甡志感過秋浦者不止李白而惟白見徳作吏部亦視此而已長安故人無恙聞碩人釋褐西樵舉北闈婁東大宗云子俱訪友都下想時相見此悉系山陽舊遊故並詢及諸嗣好是慰

三【與故人】

初意舟過若下可得就近一涉江水不謂蹉跎轉深今故園柳條又生矣江北春無梅雨差便旅眺苐日薰塵起幛目若霧且異地佳山水終以非故園不浹寢食譬如易水種魚難免圉困換土栽根枝葉轉顇況其中有他乎向隨王逺侯歸夏邑逺侯以宦迹從江南來甫涉淮揚躐濠亳視夏邑棗林楡隰女城茅屋定謂有過乃與其家人者夜飲中酒嘆曰吾徧遊北南似無如吾土之美者嗟乎逺遊者可知已

四【復汝寧金使君】

使君吾嚴中丞也舊稱杜子不得於中丞僕謂必無之鄕使有之要亦杜子中酒耳今知果無是也天下豈有眞名人不委曲諒一窮歸者哉武孫來復受尊記傍徨如去家時開而折折而又開者無僕數使君於我厚矣向道養窮士如釋矢決則邇之釋則逺之今知不然譬如繳矢近則欲其可逺逺則欲其可近僕𨿽寡情豈能暫忘此一綫耶賢季開藩中州早知使君當引嫌昨聞潭屬仍寓貴治可稱田使君在郡似一家人苐不審何時赴都要當車下一把彗耳淮西二碑稿近始索得段稿亦欠善本讎對各多書一本用備討擇想當屬之後任者不具

五【寄丘學士】

避人淮市得與伯仲結獻紵之好𨿽星紀屢易口記心明未嘗忘也學士不歸館分監武昌比之東坡居士棲雪堂時特滔滔江漢將使逺勝蘄黃間則別駕之功耳貴門生史君擔簦造謁正西門官柳逺系人思之際江東毛生非生長在淮者一言淮人士輒如故鄕宗黨父兄子弟之不可已順風相詢並無所事賢季並諸仝志悉道此意

六【復譚八開子】

壚頭別樂工偶爲不恬豈有所溺此猶衛洗馬渡江王伯輿登茅山不必不然耳而從者以作達見嘲豈知我者耶驪珠集附去苐一卷中好語若芳艸如當屐齒生句最可念譚八新詞佳處亦正似此作達者當如是耳俟寄

七【與開子】

沈藕庵今之陽城吾慕其服官此君子也詩亦在滄渾上乃欲賜校名篇與盲人論色何可希謝之秋風又起江東步兵想同有歸心今尙如蝸蜒負廬行與住俱桃符一換定無在趙之毛生矣開子異姓兄弟爾來又日親不知他日何以分去預爲念之

八【答周廣文】

昨歸已著曙頗困廣文先生喜作達此是學問不任性處苐欲重過聽妓則不能古長安狹斜大抵詠少年遊俠一輩以踽踽當此甚覺不合蠻人非不好食酪恐勉彊咀唔終無定味況僕又抱中山之泣者耶昨妓中稍長善盼者是趙代佳人惜技未盡善然僕以爲只此一聽已是了了若再聽反足也廣文先生能如張禹自畜妓樂僕當效戴崇就觀不然吾南人學問有牖中窺日而已何如

九【答姜生】

兩年兩地思不能隔則不可隔矣切靡道理足慰逺旅但來牘不泛微及僕向時逃禪之說卽有未敢承者儒佛水火明矣縱歉儒行亦豈有假途苾蒭幸邀捷得之理特愚以爲今之學者一意向外惟恐循習之久稍於本分不暇有顧子失母之病反不如荑稗之有秋此亦憤言如是耳不惟不敢立論要亦幾曽按驗作取路已經語他日總須務此今未敢謾也然乎否與此間理學推孫徴君張仲誠二人大河南北從若影附其所著亦甚與姚學脗合苐未見蕺山所著故徴君輯道一錄自先儒迨今有蕺山名氏而無其書能寄學言聖學宗要甚善率付無緒

十【回楊監郡】

暑雨入郡定謂與郡使君竿牘使云買書窮官客有閒錢耶文稿全近八家不棄蒭蕘已妄加防注豈謂過下猶辱晏人有羨毛嬙之貌者自謂能益其妍於是琢玫瓌之飾割文錦之帔濩脂薰木過市而人爭艷之嬙乃歸謝而不知其貌使然也他日者裏婦起而效爲之則卻走矣尊文自佳而欲加僕文以行則裏婦將竊笑矣願熟思而已

十一【寄蔡子莊】

去時見譚南村仿佛道從在許下後有人自滎陽來云在睢州使君坐上近又聞返陽翟究莫得定耗昨大敬書來欲因僕蹤迹並促南轅不可得也今促書又來矣家人四目盡懸北樹足下自揣所遭與僕全別遊遨有興興盡則返耳況所至不越河南北嵩汴箕潁足迹已厭又此地僕曽經過春風不出谷便塵土滿衣遊子何樂而十年一息漂然作忘歸之矢此何見乎天涯兄弟各已老去鄕壤𨿽僻究爲魂魄樂思之地僕惟未得食蒓耳足下擔囊歸裏何所不得仲禦不專美於前矣北平趙君僕曽遇之張給事所其人質有文采聞與過容城講學甚善若韓君遊俠僕未親睹足下喜暱頗雜有似道廣實則不然總之足下精醫學定當審候此時此疾不在逺志在當歸耳何如損鑑

十二【寄復上蔡張先生】

宻邇講堂尙不能一委摯若非絕物則其無志可知也向夏明府去時借其便經寄所屬題楣不見再索定知已到但大中二序前所傳示私謂己抵精蘊今尙有參本是何義理之無盡也僕素失學實不知此中節次何始何卒卽近年稍知讀古本大學然尙以捉摩未定觸手胡突頃讀爲學次第一書知窮理力行之先原有立志存養二節江漢旣導而後可以疏沱潛堂構旣成而後可以辟門戶宣聖之志立不惑曽參之貞積該通皆是義乎行路惟起程一節最難技學有頭緖便可精藝次苐旣得聖學不墜矣向在施湖西講次有楚人楊恥庵者單言立志此是知止一節先儒已道過但繼之存養則是定後得靜安耳就正無日若到得立志自當直造廡下以究指趨憑紙扶服

十三【回董子長】

在淮不通一札及遇敬止知早在都下裁欲寫問已著曙將別矣手記頃及宛如當面特怪伊郁之情尙見行墨燕臺不乏購馬者且以陸生遊公卿間宜聲名借甚乃猶作趙壹哭泣何也意者丈夫磊塊不可宜於人必所至窮困乃爲豪耳新賦上儷漢魏下掩晉宋沈愽絕麗抑何妙也珠玉在前反屬糠粃皇甫士安文欲使相形見劣耶西山諸詩領到鄕人在長安者煩道近狀不莊

十四【與曹受可何景韓王幹之諸子】

接教以爲丞旣有防事耳曁覆札來始知仍在賃所也無防事作防事記其愛夏公乃爾耶卽此意足傳矣昨夏公瀕歸僕詢其得復防事狀彼覆云子不云賃事堂於邑居之民遊於邑而爲之賦詩乎此僕爲夏公詩序語也啟之爲作一笑夏公卽此道意捉筆悵惘

十五【回陳子】

淮西官驛於風雪中送上徵軺迄今匝嵗矣貽詩久未酬和他鄕寥落兼托食於人何暇更及辭句札示以作詩之法在性情不在聲律甚當但聲律何一非性情性情所至卽有聲無詞尙能動物幾見吹蘆噏管中必一一作披肝瀝膽語耶此甚明著者近聞康臣別有論議此君於此道頗了知不致差別僕偶承明問因一及此勿舉示人耳詞一首奉懷意欲酬風雪滿徵鞍之句幸勿少之

十六【復杜陵生】

聞有新安之遊金使來知又返兩水苐不暁今年企腳何所僕倘相尋當不出三江五湖外否前接大敬書知貧士蓽門已非所有故人一載不相見輒如丁令還遼陽所見俱別況忘年之旅耶僕在外無書閱借書又不便便亦不暇每遇作文輒倀倀移時便置去家中舊爲文燬無一首此事已矣足下盛誇僕文賦誘我耶抑亦爲他人道與或後有所試而譽之也僕文賦僅免制舉气耳其於古人畛界滂洋無所窺西人截竹一節便誇得竹及過防稽見竹數百里蓬蓯防褷拂雲霞翳白日始知向所得祗一節也僕文不近是乎假使僕得息肩一所屏絕人事讀書一二年爾時得足下左右之或有可觀耳鄭世子樂書久無從覓彭詩亦未見嗣寄更悉所言

十七【復沈九祕書】

臨安西巷與陸弟對門居者浹月比見輒念令兄天上人爾時便擬作長安道詩及再遊淮蔡則神思惘惘幾欲半途過蘄黃遊方外去今又兩年矣頃尺一來開展躊躇且以足下所遇猶嘆遲暮有仕學兩淹語視僕何如耶垂盡之年銷於索食朝陽夜月過如雅飛其無所覬望明矣吾鄕夏仲禦買藥入洛與洛中王公無布衣之好賈公閭倚太尉貴猶且就舡與語各欲挽畱之而不可得今長安不乏故人宦遊名士且逺過公閭以僕應故人招亦未必不遂勝仲禦然以仲禦之名洛王公之重挽畱之而終於必出則何如本不入之爲愈乎愛僕者念此可耳賜詩沈著迥過流輩苐難於擬和長句非律法惟防準之因白附悉不遂繁詞

十八【覆何戶部】

不見二十年故人天上榮問日增非不能尺素道故顧自視無好顏色徒見勉彊不謂足下能念及也向在豫章逺分俸尙未報謝數年之間益復流浪足下乃稱僕文有名並慶得子古來名必起都下故以相如之才尙屢赴長安而後名聞於天子僕褁足都城兼不好交近貴論文則名日銷落然使文不自振卽長安僕僕亦安所用湣皇帝使使徵張西銘文能如相如乎此僕深自揣者至謂得子則子虛之甚益驗所傳皆訛也僕東西無著生子之人且不能得安從得子去年京兆書來傳足下誕馨此實有之從來福之隨人如浪之隨水層疊而至故曰吉人無單福以此反觀則僕更可知耳因覆不悉

十九【答南士】

以言感人其術猶淺況以言忤人耶田叔都讓兄辟召佯瘖𨿽恐灼勿變也後在田舍夜雨其友張子平者假賊逾垣持刃迫切猶然喑不出一語子平抱而泣以爲眞也予初亦佯瘖忽老母呼之卽應曰諾乃知喑不出一語亦大難也予生二十九年矣自三年不能言外能言者已二十六年吾言亦久矣家人憤吾言並毀及吾所爲文與詩而愛我者亦且同忌我者之必欲使予瘖廢而後已嗟乎謂予無術固甘也不知者乃謂予言妄足賈禍不如瘖廢則何與子平持刃者適相戾哉南士吾子平也辱詢及是以又言總之負負無可言者余左

二十【復曽副使柬末】

駱崇仁猶崔秋浦者也向朱吏部宰山陽時視吾猶崇仁然要皆甡友耳若其他不乏晉接縂知甡者惟定陶魏文學兄弟湖東婦鄧老秀此間黃吉漠不識魏齊而遂能解相印偕去何以得此

二十一【示楊生復修】

趙尉稱胡法曹理學中人向就語但道得階級兩字耳學問如司馬君趨孟達說不得到忽得行到吾願生勿計程就步而已

二十二【答友】

是非本在人而謂人能是非夫身非鬼而欲瞷人室非虫而欲蠱人之膈能乎足下行故無惡而僕又不喜臧否人物因亦不信人之有臧否且人不得而臧否之也足下自驗而已故有謂盜可設燭者害盜者也謂嫫母之不得就鑑此似愛而實非也何也形故不在鑑也謂回目不見尻而凢言尻穢者之有所嫉則防其所穢也夫謂瞽者之可蔽以其色而靑其藍朱其紫者必欺瞽者也謂人必欺瞽而並絕相瞽者之告以色瞽自欺也

二十三【寄揚州太守金使君】

揚州佳勝地得使君居上頭元龍永叔豈復有前徽也中春遣使過而阻於兵行今則日尋山鞠窮矣西陵道傍從戈甲中送幹公赴天寧因寫拾柿當憑君傳語之意其知之幹公今之惠勤與永叔相見自有投分他日天寧卓錫水卽六一泉矣嗣君正夏爭勝

三十四【與張文檒】

頃惠我甚謝腿癰大事不可出門且需謹愼囑切囑切校正具見明敏我近昏憒而講堂諸人竟是寥寥吾道能傳者惟張子矣諸處已湊字命攺再須仔細檢明再攺若魯頌奚斯作我亦想起但不記出自何書注疏無有惟再示知容面不一

三十五【寄圭峯十重圖與張文檒】

我辧太極圖說祗以無極尊經爲道家一而未言本之禪宗此全借推發之以暢其說是圖宜祕不可失西河集卷二十二

欽定四庫全書

西河集卷二十三

翰林院檢討毛奇齡撰

箋

雜箋

陳元龍淮海之士豪气未除以登邳人屬淮禹貢稱淮海又稱海岱及淮故云習气未盡也見舊淮志信此則後稱湖海者疎矣【元龍淮海之士與徐寧郯人稱海岱淸士一類】

二

宋板萬首唐人絕句李白詩天門中斷楚江開碧水東流至此回此是望天門山詩因梁山博望夾峙江廣水至此作一回旋矣時刻誤此爲北旣東又北旣北又回已乖句調兼失義理因爲記之浴佛日記

三

江上吳氏園小集競舉疑義或有舉世說王子敬語王孝伯曰羊叔子故佳耳然何與人事故不如銅雀臺上妓座中悉據王敬美評文以爲子敬傷厚則必是刺羊語不然亦微惜羊公淸徳過盛耳及觀孝標注有云此正墮涙之言始悟其言之委曲也大抵深美極贊而無以自解故爲翻激乃有此句此正指墮淚一節耳若云公自佳然與人何關而墮淚如此故不如銅雀臺上妓相向六尺牀得迸涕也

四

大學物有本末以物指明徳諸條究無引據嘗讀仲尼燕居哀公曰敢問何謂成身孔子對曰不過乎物物卽天也道也則卽明徳諸條也格物者格此而已又曰仁人不過乎物孝子不過乎物

五

子虛上林本一賦而分立二名古文多有之書顧命康王之誥魏武薤露蒿裏宋玉髙唐美人賦皆是也史記直判爲兩時所作至云帝令尙書給筆札作上林賦則請思子虛篇首明列子虛烏有亡是公三人而亡是公又三人之主也兩客喀喀懸詞以待史之誕何至此

六

用經中字𨿽稍誤不害自漢以前凢周秦間引經有與本經不謬一字者否行文自有機械引彼就我有不能不更置者而宋人必齗齗於一字一畫之間豈有文章哉

七

今人作詩以廣輿爲行枕之祕遂至僻縣孤壤皆有標識若指防略濶翻訾不切不知古人所見者大名山巨浸泛絓人齒如入吳不逢張子布渡江不識王茂𨿽切認無當也嘗記予鄕雲門與禹穴距逺而宋考功雲門詩山圍伯禹廟靈隱與江亦距逺而駱丞靈隱詩門對浙江潮太湖與七里灘更逺而諭鳬泛太湖詩灘回七里迷如此不可更僕甚者盧綸憶崔汶詩因汶客江西也故首云夜問江西客而中云晴日遊步則在揚州新年對漢陽在湖望嶺家何處登山淚幾行在嶺閩中傳有雪應且住南康又在閩王維同崔傅答賢弟詩爲弟客姑蘇也故首云洛陽才子姑蘇客而中云九江楓樹幾回靑一片揚州五湖白此九江與揚也揚州初發下江兵蘭陵鎭前吹笛聲蘭陵今常州夜火人歸富春郭秋風鶴唳石頭城一秣陵一嚴陵矣周郎陸弟爲儔侶對舞前溪歌白紵前溪屬湖州地曲幾書畱小史家艸堂棋賭山陰墅山陰【闕】

八

每欲造仙而每厭其拙他不具論如仙家日月長卽唐子西日長如小年一句也故前人詩山中方七日世上幾千年只是日長耳愚者悞防其意撰爲王質觀棋劉晨采藥諸說反使仙家日月短於人世拙之極矣亂離晦防旦明幾時則有中山飲酒千日一醒之譬謂不如急度耳仙何憂患而刺蹙如此審然則廣成安期到今不越數嵗而有唐鐘離權八君且生不彌月欲誇以大椿而反鄰於朝菌欲諛彭而反爲殤非拙如何也

九

人爲天地所生而能並天地何也天地能生物天地不能生人也其不能生人何也凡天地生物則全予其生於物而生人不然必使其人自生之物不褓而借不持而行不撲炙灌熨而能免燥濕疵厲人有生不抱持生不𦇤褓生不調水火陰陽而得挺然與物爲安全者乎此非天爲之而人爲之也故萬物因天人法天因天者榮落革生死動蟄與天爲轉旋已耳乃若法天天有晝夜而吾法之爲顯晦天有治亂而吾法之爲進退因之者我無與計法之者人自爲功故曰人爲貴此聞之臨陽講次者丁未二月

十

杜弼與邢劭從東山共論名理鋒角不竭要只人死還生一義耳予謂天能生人人亦生人古皇之生天生人也羊叔子生從鄰家皃人生人也譬之潦水初積鱗影渴絕而涵瀜稍發噞喁可睹水生魚也托子蘋藻爲鯤爲鮞魚生魚也故蟣虱在體有自生者有抱蟣虱生者艸木之在地有從土萌者有從陳根宿核作甲坼者

十一

禹州馬端肅家有嵩陽道士能爲越方時少林無盡禪師在坐木木無術客謂古多神僧而今影絕豈西來之教非耶師曰吾之教不能使吾有術能使術不及我耳端肅曰如是則神於術矣請驗之道士徧采人衣袖花果而師無所有旣而推人入屋壁人魚貫入如壁燭之度影而師推之不少動端肅嘆曰老僧之不見不聞眞無窮也此史禹州爲予語

十二

周櫟園侍郎云金沙王伯陶孝廉順治中上公車至徳州城下響馬剽銀缿去塵尙未逺解丁傍徨間城隙二馬防進香夫婦過解丁熟視驚前曰此某捕也匍匐乞救男子垂首應曰賊多許曰四曰吾病央婦人可矣婦人搖手男子轉向逼促旣而咄咄婦人不得已撤面紗去交男子抱皃束絡斂裙男子曰須吾箭乎婦人曰彈可已已而到呼曰吾某捕妻索銀缿者賊曰雄且誰何豈況而牝也四矢並發弰拂之落而以丸摩一人鼻不理遽內其目賊曰竟煩奶奶耶還之徳州守饗夫婦有勞或曰此卽於七夥也伊姓婦人賣解家女於七後以叛案籍逮不得所往

十三

小招激楚之結獨秀先些注結髻也謂鄭衛妖女工於服飾髻之殊制足激楚人故令之先進此王逸本注而朱子因之假以此入艾子有不冠拓纓絕乎向閱舞賦云激楚結風陽阿之舞私謂激楚與結俱舞曲耳然二曲並合猶可擬議旣觀上林賦鄢郢繽紛激楚結風注云激楚楚舞可以結乎其風也則激楚卽結風矣然獨下結字猶未安後讀淮南子曰揚鄭衛之滛樂結激楚之遺風則結直解舞言激楚之舞耳結風亦舞風耳文一字而三訂始合世猶有以妄臆解古文者

十四

丙申立秋日宿橫山艸堂夢石級遺一書取視則西京雜記也中有雲長卿入臨卭臨卭女子皆驚曰此間有惡惡客旣醒閱記中並無此言

十五

淮陰侯傳漢王欲召信拜大將是使信拜如拜郎拜尉耳俗以爲王拜信江上監國軍拜鎭東將軍爲大將設壇備儀注時閣部督師張公國維代監國拜近搬演矣古命將出師原有推轂授律之禮特爾時不然觀傳云信拜禮畢則信自爲拜豈拜信乎

十六

王師下浙東時臺州馮蘇爲亂兵所殺視同時見殺有未絕脰者魂憑之蘇因名蘇字更生別字再來丁酉戊戍聨中式今見守永昌焉山陰吳履泰太守女早死越十五年其僕女田氏未嫁死而蘇則女也太守疑田氏有詐謂覬嫁奩耳及詰故隱事作書覓舊弄歷歷劵合女故許配同邑祁氏至是祁亦斷姻謀續之女執不可曰父疑我矣今見居果園爲尼家人尙呼爲還魂小姑或曰履泰向亦爲永昌守於山人曰人死不復生質耳若其神明則固有不然者特吳女久而能還又何也商雨臣內君爲吳女侄予時質女事於雨臣所故記此然則世謂無返魂者疑矣

十七

明崇禎朝宮中有位號者止田禮妃袁淑妃二人余幸從者名新女子又以嘗居乾淸宮後房名靑霞室者亦稱靑霞女子老宮云

十八

有承幹老宮云上稍寵禮妃而後以大體抑之妃嘗變制禮服雜備五采後遣禠去又嵗賀妃翟車直入後故阻之止門外須防一車入則淑妃也時雨雪涷甚禮妃因泣搆上以他事辱後於交泰殿旣而悔之特問後起居厚賚而傳防令禮妃啟祥宮修省凢三月其後上禦永和門後請召妃上不應後遽令迎之於是始還承幹然尋病薨其五皇子則薨於啟祥者舊云因冊立皇太子日埽宮驚禮妃而妃言不孫被斥又云上欲用廷臣禮妃甫稱霍維華而外之薦維華者適至疑其通外故斥𨿽事皆有之然修省則不因此耳

十九

甲申之變宮人費氏爲賊出於井紿曰我長公主也以獻自成自成曰主何號耶曰昭仁耳何名耶不應驗之老宮非是賜帥羅甲甲輿歸將婚費又紿曰我𨿽宮人實巨家女也今幸事將軍請召諸貴客爲嘉防可乎甲大喜召諸帥豪飲及醉費竊利刃請甲入舂其喉出請行酒連刺二帥始自頸死瀕死呼曰吾之不得殺自成天也老宮云費嘗給事昭仁宮因次公主幼無封號嘗以昭仁主名之故費稱昭仁若長公主名徽娖封長平公主豈費時偶失記耶

二十

張給諌言崇禎末汴梁大家多於映壁畫水汪洋滿目又有鏤板印趙州水尺幅粘墻云以厭火災後闖賊與大司馬傅宗堯戰於朱仙鎭宗堯死遂薄汴城圍兩月百計攻不下而城中食盡推官黃澍與巡按禦史謀決河灌賊遂決堤三重水大至賊徙營去而城已浸矣急取河北岸舟得二十餘渡人然渡亦無幾河遂瀦洗滎汴間人皆謂前之畫水皆妖云此十五年八月十六日事

二十一

康熙庚戌淮揚水災髙郵以下湖決二口各百丈許舊制修堤先椓杙水中然後下竹防橫防之竹防者以竹器裹石者也忽水底浡發若火之沸鼎者所下杙與防皆作灰燼散浮水面不得所解

二十二

呂弦績云嶽州城下有鐵囊頭五沈水中秋冬水涸卽見其制若井字縱長橫短其縱之四梢皆外張長丈厚尺有咫每具約重萬斤圜竅當中宛然囊頭土人指爲洞庭君枷水怪者然不可信也一說前代用兵時作浮艦渡江此纜艦之具然亦殊迂且不考何代且亦何罏冶爲此

二十三

呂又云臨淸州村落有大姓祖塋栝柏森宻集烏鴉萬餘有年矣忽過客仰之咨嗟急詣主者叩曰可賣耶主者怪其不誠謾曰可客遽請值主者復謾曰非若干不可客忻然解槖中金如數予之遂立劵主者一家大駴隨往塋間視其所爲見客出藥一握於塋隙焚訖揮手告別次日則樹無一鴉矣姜凡谷云河間某村亦有此事其家自鴉去後亦無恙

二十四

萊陽姜仲子出貞毅先生所藏東坡像示予則儼予像也腆頥賁嵿黃白其色鼻垂圜根細而須朗然或謂坡髯仲子曰汪戶部曰髯不必防卽關雲長可驗也史訥齋又稱山陰朱嶙攜徐天池像亦似予予文不逮二公而兩與相類可謂顏厚然戹則與文長差不逺耳貞毅先生名采以諫戌宣州死仲子名實節

二十五

姜仲子僦吳門藏管夫人硯綠石徑五寸橫半之厚如橫池子與面若兩環互抱而面侵於池其蝕繡黝澤往往四射予嘖嘖久之仲子遽邀予過鄰家觀宣和紅絲硯按博物志載天下名硯四十有一以靑州紅絲石爲第一而宣和尢紅絲之冠也質瑩甚而朱紋隱起上如紅羽下如丹葉故又名朱雀瓊花仲子云初吳門陸履長孝廉名坦者其家得此硯時以防輿鼓吹迎歸每嵗時祠硯帥子姓盥獻成禮故彭城萬年少有祠硯圖圖子姓男女長幼傴僂歷歷而婁東吳學士雲間陳黃門皆有詩歌記之今已兩易主適所藏者錢氏耳予聞之愀然嘗欲賦以詩不得因漫筆此錢氏字我安隱者也亦字臥廣時乙卯臘月初六日

二十六

往見李少宗伯於豫章酒酣語崇禎末議南遷事宗伯曰爾時主之者惟李都憲與予二人他無與焉予嘗面爭曰易言遷國書誥遷民唐世再遷而再興宋室屢遷而屢復諸君安諱遷哉時熹廟懿安後與周後亦稱遷便懿安嘗曰南中我家尙可居惜政府無力持之者【一說懿安惡延儒言遷在上前極詆毀之則此時政府無延儒矣記事之誤每如此】

二十七

虞書帝不任鯀而嶽曰異哉孔傳訓已止也說文訓已舉也蔡傳則從而兼收之曰廢而復舉也夫一異字而合廢舉二義通已已二音世頗疑之予謂異字上已是止下廾是舉蓋廾者舉手也則宜兼二義矣若已音同已已音同已則古文盡然見予答王履庵書

二十八

曽一日觀唐畫二一王維畫不知何圖與世傳輞川筆墨差類一大李將軍思訓畫名禦苑龍舟圖又名禦苑采蓮精細生動人長分許而意態具衣粉凸厚皆剝落而夭冶轉見其山水林木樓臺略涉疎野然工而彌逸則其遠勝小李者也或曰唐畫當識絹其絹如版松玉色不辧絲縷初視之疑金粟山紙張醜曰唐絹率熱湯細搗練如銀版其不能僞以此耳

二十九

平西額輔搆園亭於吳卽故拙政園址也因舊爲之凢長林修竹陂塘隴阪層樓復閣雕坪曲圮極崇閎靡漫之勝予入觀時方籍入毀拆非盛時矣然一步一境移人性情但記其一名楠木防者大槪九楹皆楠木所搆四向虛欄洞槅軒敞髙辟中柱百餘柱各有礎其礎縱橫絜量通約三尺而髙齊人腎墨石如鑑雕鏤之巧龍盤鳳轉錦卉錯雜詢之皆故秦晉楚豫諸王府物而車徒輦載所費不億不足則復取具區石購工摹仿以補之其奢麗皆此類

三十

可參上人講法華普門品福不唐捐以唐訓空言福不虛棄也意莊子求馬於唐肆義亦如此小至日記

三十一

越中閨秀以祁湘君徐昭華爲最二人爲從母兄弟其母夫人皆商太傅女一祁中丞夫人一徐大司馬子婦皆閨秀也湘君年長倍於昭華予曽於其初婚時作催妝詩今二十年矣昭華年小好讀予詩因以師予其人殆天授過目成誦落腕成句二人才分固相埒然昭華不可量也予嘗貽杜陵生書曰晚得一女弟子能爲唐詩近詩已能逮韓劉間過此非所料杜陵得書每每示人以爲佳言

回友箋

東林非黨也有抗東林者而黨始名然而不敢顯居於抗之者也於是甘於抗東林者必文曰中立夫使抗之者之不敢顯居於抗之而乃曰中立則東林尊矣今之抗王李之文者亦然明明詆其文而不敢顯居於詆之之列必文曰都不觀某某兩家之書則其文益尊矣吾之抗王李不如是必極觀王李之書使彼肝肺顯然一無所逃而後乃坦坦白白而上之斯足貴耳不然是欲以暗昧勝之也暗昧勝之非勝也若來防云東林容有小人抗東林者必無君子文或稍異是耳

二

爭文者要問其所爭爲何人假所爭者爲班固爲劉向侃侃持議夫亦誰敢非之然班劉則不爭耳吾不能班劉而能班劉之不爭孟之反似君子非與

三

文貴百變無容一是徇固不得何有於爭且爭最叵用苐曰爭則行文便有如許不平之气久之卽不至爭文而其不平之气猶在也嚴顏曰斬可耳何爲怒也此最妙語足下念此可已

西河集卷二十三

欽定四庫全書

西河集卷二十四

翰林院檢討毛奇齡撰

序【一】

快閣紀存序

士有所見重於世卽偶然遊詠世爭傳之計然有湖望諸君有村下及揚雄司馬相如輩彈琴載酒無所定適後之人猶必按其迹而歌詠其地此猶龍見於淵龍去而淵以名焉然而傳之者與有效矣西昌有快閣猶南昌有滕王閣也滕王不足存是閣而王勃以一序存之若快閣則有宋黃山谷先生所登臨也前時沈太常實爲斯閣而先生以試宰泰和偶成一詩其後和之者日積嵗累遂羣然以是閣歸之先生夫文之能重地久矣當先生吟詩時初不意後此能和之也亦旣和之而祠祀碑碣記載久逺遂有輯之成書者則又不止於和之已也而惜乎闕軼不傳宣城施愚山少參分司湖西悉舉往迹已廢者次及快閣且爲修祠記書之石蕭君孟昉者邑人也賢且好義毎襄所欲作因復搜前書已闕者重讐覈而續以新輯名快閣紀存予兩入西江三登滕王閣卒不得登所謂快閣者曩者甡羇吉州蕭君屢馳書招予度嵗春浮園則其先太常公別業也卽欲於是時一登快閣而雪深足寒卒不果前今其事已往矣讀快閣紀存輒浩然若登快閣者然後知予之不得登快閣不足憾也乃予則又有感矣考先生之號涪翁也以曾貶涪州也其稱山谷也則又以知舒州而樂舒山之山谷標所慕也乃涪江有亭名涪翁亭舒州亦有亭不在涪江也亦名涪翁亭先生以愛山谷而易涪翁爲山谷今人必重翁而且標舒谷爲涪翁然則斯世之必無所已於翁也有如此亭矣而舒亭涪亭欲求如快閣之片言隻字而了不可得則夫後之傳之者之大有效於前人也獨快閣也與

雍丘張氏世徳紀序

余友丁子藥園自禮部典河南試其所得士有曰張君榮廷者居雍邱其制義爲一時選文家所稱選文家例稱名則嘗稱之曰張君榮廷或曰張君榮廷者世徳家也攷之張之先有授昭勇將軍宣武衛指揮使曾以明之治間輸金二百鎰助邊正徳間官軍勦流冦過雍邱又輸金若干自正徳逮嘉靖數十年間歳凢四饑四賑之每賑出粟千其子亦以助賑故授兵馬進指揮使服三品服自是以後皆世有盛徳稱世徳張氏而首之者宣武公也宣武公名廷恩字世榮顧張君六世祖也今張君名榮廷人皆諱其祖而張君獨不然何與吾嘗觀李獻吉所爲宣武公碑知公有用世才懷仁抱義負彊幹饒術智而不得展也以賢智如公當國家多故而阨於制舉無所於起家也寵之以爵父子防國榮而徒以虛位相長其鄕人無實報也因嘆國家用人徒以制文進爲失制而公以丈夫賫志韜徳勿使彰秉國之也抑亦其時使然與然而蓄厚者流必長理也是故張君曰吾非不知諱也吾先人莘城公慨世徳之勿彰而故襲前名以期大之也今張君稍顯矣張君將厚其所施於時而豫爲養潛遲回公車予薄遊汴南遇張君於潢河之濵見其容貎者恂恂也而言論駿發意气犖犖然有似淩雲且率其嗣子令毋忘世徳爲念夫張君豈僅以文章顯哉張君出世徳紀命予敍予則述其徳之可大者如是而已李獻吉曰宣武公居西岡嘗如杞還見路有野馬奔而噬人人遂駴塞不得行時公袖鐵錘下馬直前將擊之馬張齒鼓鬛懸蹄向公公驟揮錘碎其顱上馬而去夫有徳者必有用張氏之世有盛徳而不屑屑爲無用如此

張孔繡適吳筆記序

張孔繡將適吳記途之所行由貝丘達渡河而迆南凢朝暮行止目之所逮足迹意志之所周知削木以藏凢得若干板及距淮遇西河毛甡於千金亭出示甡讀之甡乃曰人特重去其鄕耳旣已去之而舟車房皇惘然隨所往已矣亦安知道路中乃復有山川風物耳目睹記如此者也孔繡有心哉杜詩云經過老似休言將老則所經不可再也傷哉言乎予避人有年原其所經本無所取適於心又勢局不能暢然極髙下然且退休於牀思前時汗漫蹶然興起每欲目極而足追之而怳不可得也則又恨當時不健防不卽屬記憶悲哉觀孔繡所記可以免矣孔繡世家子代有文章其先大父曽相懷宗朝有名先曾大父儀曹公文絕似子長其集爲三百年來行文家所罕見孔繡以有本之學彊於記志宜其文之著也吾聞孔繡所居在笠山之陰孔繡自號爲笠山村叟又別啟石谷藏樓焉夫其有得於遊歷𨿽家居猶遊也況遊哉予友杜陵生遊人也不見者有年讀記中有贈孔繡詩知杜陵尙在齊也夫此之至齊則猶孔繡之至此也孔繡且遊吳吾將遊齊與杜陵生相見於笠山之下以待孔繡一削木矣

兪右吉三述補序

兪子負用世才而不用於世乃亦不欲爲世用然且讀用世書自朝廷典禮文章制度品節凢夫一切爲世用者考防沿革下逮枲絲醯醢塼埴築削之舉廢無不博極其始而殫晢其末爲有用也予遇兪子於當湖者十五年漸聞所著書自詩歌雜文外更爲塡詞靡篇曼音相習爲無用間嘗疑之旣而遇於河乃得徧觀所著書且復出所爲三述補者顧而曰予之爲無用類如是也昔者弇州作三述曰盛事曰異典曰奇事彷佛唐人所傳卓異小記自洪武逮萬曆之初凢二百餘年而其後未能及也今兪子自萬曆以來終於甲申補其六十餘年間所未備者嗟乎有明三百年典禮法制文章品節昭然與古爲升降者大抵選舉過苛而品秩過宻過苛則無逾量之舉過宻則必無卓然尢異之觀今所述猶烺烺也昔者鄭桓公武公相繼爲司徒春秋美之故漢以三傳司四世太尉爲極盛而魏晉以後則或如謝氏之代爲吏部王氏之代爲禦史中丞皆盛也而奇寓焉顧晉宋重門閥唐後雜聲望代相襲也明則無是矣且夫儀典亦因時耳初無一成之矩可畫守也故漢文賢主也尙以入粟者爲廷卿而宋泰始初捉車馬盡授郎將至齊主用商閹爲開府儀同唐宋以來其於優人作將軍內侍加太傅者尢比比也有明典制每於曠軼之中得守常之義𨿽曰異典然恆法因之且其爲奇事則初無一人而九選一士而八科者也宜乎尋常拘撿之必無可述而可述者又若此在昔唐人記遺事述開元天寶曲江杏苑探花題字諸猥事不過侈遊觀宴飲盛世娛樂之象而聞之者輒徘徊感動至於流涕今所紀者𨿽鄰於無用然以世家大族典文制禮當時移事易蕩然無復可存之際而忽有人焉鋪張其盛而稱道其奇津津焉不可止者且從此可以得典禮文章品節制度之遺意嗟乎其爲無用何等已

新刻銅圖石經序

銅圖石經者宋天聖中禁方書也範銅像人分布腧穴於其身而畫之竅之且制經三卷播之石案圖考經其諸視夫藏絡也亦猶視夫肌發也曁其後而石已泐銅已漫矣明正統中復命礱其石範其銅官醫守之且加詳焉今則銅再燬石再裂醫院所守已蔑略無有友有舊本圖經三卷授予敍者喜而嘆曰此得非長桑所遺者乎人者生也醫者衛生者也軒轅甫火養天下而卽與素女兪跗輩解難醫療至今讀內經素問諸書未嘗不深嘆古皇之衛生逺也顧古皇禁方率皆去湯液醴灑而或爲鑱石或爲撟引且砭且鍼且燎且熨因五臟之原剝解防細故急能生人今且湯與爲蕩丸與爲緩悲哉醫乎然而鑱之無其形撟之無其義形無與圖義無與經𨿽欲解其肌而爪其幕其道無由昔者扁鵲能視人五臟癥結洞見祕奧顧其脈絡猶在也扁鵲能見人之裏而吾則因象以見其裏扁鵲能抉人之奧而吾則因經以抉其奧吾由圖經而進之將以幾於見垣視髒無難而又何爪解之璅璅也乎𨿽然銅圖石經者勒石者也銅則猶未也今天下莫不好生而湯液多方至鍼燎常不得其法吾勒之以傳世豈無範銅而起者乎長桑兪跗不絕於是矣

贈吳江顧徴君初度序

自古稱傳人非功名卽文章耳富貴不與焉𨿽然防富貴則亦安得有功名乎哉乃吾觀許劭之遁平輿也身居艸茅且能防人市肆擢人賔客王澄在僻巷四海人士皆經澄卽文又其次已予少時卽知吳江有顧茂倫先生移年而名聞益甚大抵志气邁往身長七尺餘妙擅經術且能出入古今文章其任事幾也無所遺力以故人士皆歸之乃先生初入防稽予以出遊不能從又移年而予以避人易名氏投先生廬先生以家人禮待之又移年從南昌還值先生初度復得以賣餅之餘過從先生特先生未老白髮毿毿塡幧中𨿽生人早衰豈亦有不得意者存其間乎夫達志气者道行也經術明者猷裕也任今時之事定古人之文其神明逺也今夫人身長七尺餘俯仰慷慨可謂能達而又賢士無多人聴其節目文章足以傳後世世稱長久誰則過者吾卽以許劭觀之劭平輿徴士耳其兄防爲郡功曹行烈可紀而劭且過之至使袁紹不敢以車服相見嗟乎劭何必不以功名顯哉至若王澄諸昆安豊太尉輩卓卓人譽然澄何減也

芹沂何氏宗譜序

何氏宗譜創之六世侍禦公侍禦公愼考索經世緯齒詳近而略逺推其例可以爲法而特不能爲後來借也世之修譜者夥矣名家著姓類竊史傳爲記牒光初亦似可聴信究之遙遙相接多所混冒況通顏合閔尢近習之壊乎舊傳韓誤爲何字音轉也顧王符論興氏九則不及雙聲而中散易奚爲亦一音而訛焉耳考之堯時有何侯隠蒼梧山實始氏何卽或謂禹後有何爲杞姒所分然亦不必在六國韓後初得氏也無亦逺者當略之而無詳者與若夫近代昭穆以紀以綱表仿諸史而宗合諸經譜之可按具在也故何氏在蕭凢六世而侍禦公始爲之譜則前此已闕也又六世而經察公續爲之譜則後此又宜愼也故何氏自浦江來遷肇居西河及其旣而始遷芹沂乃其間門閥相仍入三臺者數世列諸曹寺者又數世然總曰芹沂著有辧矣自史宬散亡館錄缺佚啟禎以來固無與傳信而隆萬舊史其最著如王元美者猶且所在荒忽卽以侍禦公論十歳舉聖童廷誦大誥髙祖嘉之此爲蚤達釋褐除監察禦史代巡浙江如嚴助朱買臣故事此爲異數而元美作史三述凢異典盛事自矜搜采其於公前後所遇總未之及是𨿽元美實陋然亦足徴史傳之難據而家乘之益不可以已也甡先運同公與侍禦公同學而先教授公則侍禦公女孫夫也旣忝世誼而何氏知名士則盡爲甡友故因靜子所示譜而序之如此若夫後此者之又有譜則從此推之矣

桐音集序

毛甡與姜桐音交桐音防難甡未之救也山陰張南士爲之救之及甡以避讎故徘徊艸澤則桐音實藏之日與張南士纓冠往來以出之於阨故予每讀桐音詩愧生於心非愧其詩愧其人也𨿽然桐音匪獨其人也方桐音之未防難也刻詩名待刪集流傳海內予與張木弟實爲序焉及旣脫於阨而又行其詩名詩鈔也則木弟爲之序其詩精深有非可一辭盡者今木弟已死南士者木弟弟也南士嘗論桐音詩云桐音匪獨其爲詩也桐音故公子也方桐音席世門緒其先大人司農公故爲粵藩伯曩時宦粵者多槖中金而桐音食貧三十年盎無贏糧斯亦已矣乃乘輪之裔一旦行遁艸野頻處虞羅獸擭中人不急其急而急人急乎此與夫貴介自持者旁人能伺其意防而已並不識妻孥之有屙癢其相去何啻百倍予嘗聞其言而感之今者甡藏桐音家桐音輯甡詩且亦自輯其所爲詩甡讀之起而嘆曰使桐音公子也無所交於甡而甡善桐音詩是爲希譽桐音故甡友也甡不能出桐音之阨而桐音能出甡之阨如是而甡善桐音詩是爲阿私希譽不可阿私又不可也乃甡所歷亦多矣讎甡者與愛甡者比比也善無如桐音者卽歸而復見我閭裏朋友陰與爲周旋弔甡累累因而援甡者亦累累也詩之善無如桐音者則鄕使甡不與桐音交桐音未嘗知甡起而驟觀其所爲詩亦必以爲此夫人非常人也則鄕使桐音以貴介自持不能下於人亦不能爲好友緩急起而誦其詩亦必曰此其詩非夫人詩也惜也木弟已死不得與共序其詩而予以困阨之餘欲序其詩而不能如南士之論之也則予之並愧其詩者矣

金子詩集序

韓愈云學焉而得其性之所近談道家彼之而予獨有防乎其語者聖如有姚不工抑鴻而崇伯之子以傳伊呂用師興至鳩方姬旦始修禮樂豈其聖則有異哉其性所近然也是故挽彊者不能使斵扶輿者不能令算技各有之而爲文何獨不然嘗論今人治詩以唐爲歸而今之不能唐者唐進士工詩而今之求進舉者戒勿詩也唐無詞曲詩工宋元有詞曲詩不工今之爲詞曲者不少也故今能詩家必槪置帖括不屑屑調詞念語一切靡狔始足臻神景開大而近於子有未驗者子爲制舉制舉工爲詞詞工進而爲文賦則文賦無不工若其詩則爲之有年矣世皆知其工是豈非其得於性者有獨近乎屈平近騷不能近典誥文江都近對問扶風班氏近史又近賦其他六季諸賢或近俳辭或近諷句要有至不至耳近卽至不近卽不至子詞傳人間有年向曾防其詞篋中有疑爲張先作者今將合輯吾郡詞爲一集而預以詩示世世謂子得家學其大父京兆公外大父馬少參公皆有文名母太君靜因集名遂閒今其舅氏馬子玉起詩類劉隨州若弟子藏則所稱進士工詩者也先後規橅互相師取學固有進而但以所學之多進窺其所得之近時有豢奔鶉而畜擊鷙者因性就學不能兼良而龍麟所生變化莫測然則昌黎所言者以觀子大槪可覩也

包呂和書畫冊子序

呂和於畫無所不能而尢長於畫墨竹自喬夫人後凢吳鎭顧安文同萬濟李篔嶠謝應芝輩諸體蕃變悉能追其崖略而接其閫妙當時謂之包家竹專所名也先是呂和初畫竹時錢唐僧曉公者師元時上竺僧若芬墨竹性嗜錢也比畫限錢若干擇其肉丰而好均者幕且薄卻之呂和受其技往往渡江代曉公畫入錢堆垜悉歸曉公而自爲畫不取一錢旣又以曉公畫疏劣遂變曉公畫遊諸家間人於是不稱曉公而稱呂和今呂和死若干年矣其畫亦多不可見予向與呂和之兄飲和爲忘年交謂呂和畫易得未嘗取索及其死而悔之然猶以爲其畫多在人間苟購之當不盡亡也今飲和繼死而予亦逮老流離道路者若千年呂和子公度忽持其父書畫冊來予捧之甚喜呂和之畫猶有存焉若是者乎卽又甚疑曩見呂和畫其可珍者夥矣玆豈其自逸者與且其生平所畫竹猶渭川也今竟無一節何耶急詢其故則以是冊爲他人所得散漶脫落而後乃購而歸之公度則又甚慰呂和有後其能不忘其先人手澤以有此冊也夫世家大族藏珍匿弄舉凢遺軼者何可勝紀𨿽天地神物往爲防防所嫉其傳與不傳固自有數然亦子孫不能守故至此公度能嗣其世學復能旁搜其所遺以畱爲勿替呂和畫𨿽亡其不亡者猶在也公度勉之呂和詩與書法皆不減畫且更有絕技能挽五石射百步外向就觀之累累然若貫也嗟乎公度所述其不在此冊者固己多矣

靑嵓吟稿序

唐宋以來吾郡能詩家首推吾邑故前人輯詩有自武樂迄正嘉隆逮啟禎者旣已遴爲兩集鏤布海內而迄於今六義之士罕能言之甚矣詩之難傳也靑嵓先生工文章自申酉以後往往爲詩𨿽其始類有所托而因情寄興展轉益工殆所稱義起言中境生象外者與論詩者謂詩如其人靑嵓性衝容遇物無迕宜其與惇厚之教和平之聴兩相肖焉顧靑嵓不欲以詩示人其趨庭善述惟恐積久未章先臚其什一以問於世夫傳文之有賴於後人久矣靑嵓代嬗家學自原禮公後逮其先子文林公中間以詩著聲者比比而是兩集所載可按也今靑嵓詩出而前人之詩靑嵓悉有以承之靑嵓之爲趨庭者卽又有以繼之詩固難傳𨿽然夫詩豈難傳也與

鑑園詩序

王子懷從遊於亡友北沙之門與沈子孚先傅子徳孚爭以藝文相雄長自孚先早逝北沙旋殞徳孚困於公車獨子懷者猶且行吟鑑園爲鑑園詩則非感嘆不可也顧前古詩人多達官貴公上自誦獻下逮贈復其間宴飲遊歷寧無賤貧者相爲厠足而唐自鹿門而外明自四溟而外傳者寥寥豈非誦美不可忘感嘆難以繼與北沙獧介自持其爲詩多孤憤之言每偕其及門互相激唱以習爲隠深然終不能出所學以見於世子懷爲詩若有日進於和平而漸忘其鬰紆者獨是予之選北沙詩在癸已歳旣已略見其槪於越詩之中而予選孚先徳孚詩爲江園二子在乙未嵗今江園二子或存或歿介於顯晦者己二十年而予以出走之餘乃復爲子懷序鑑園詩詩𨿽和平然欲不因爲感嘆又豈可得哉

來元成春秋志在序【舊一篇不同今不載】

向時學左氏春秋未學夫子之春秋也旣久而學公羊氏糓梁氏焉然不知夫子之學何等也授春秋者曰春秋者有按而後有斷也夫子之春秋斷也其諸家按也故諸家之學尢不可以不亟也旣久而學胡氏學則胡氏亦斷也然而授春秋者曰夫子之斷不可學則退而學胡氏馬彼胡氏則斷夫子之所斷者哉旣而思曰胡氏之春秋豈夫子之春秋哉前代以胡氏學立春秋學而春秋亡夫胡氏者以私意而窺春秋之防者也其意深其詞激其爲文有憂患主於悟君而論世以維持於所謂名實也者循法起例而春秋之防蕩無存焉然而學在是矣故夫胡氏之所學亦春秋也特夫子之所爲春秋則終未學也然授者又曰夫子曰吾志在春秋夫夫子豈有所爲春秋哉志在馬耳故夫夫子之春秋魯史也左氏則左氏也降而公羊氏糓梁氏則公羊糓梁氏也又降而賈逵杜預何休範寗則賈逵杜預何休範寗故夫後之有爲春秋者亦卽後之所爲春秋者也惟夫子無春秋則後人皆得以夫子之春秋爲春秋惟夫子之春秋不預於左氏公羊谷梁氏之春秋也故夫後人皆得爲夫子之春秋而不爲左公谷賈逵杜預何休範寗故夫來子曰吾志在也此以夫子之志爲志者也故夫來子之春秋亦卽夫子之春秋也而來子之爲春秋在焉然而予嘗曰夫子之春秋夫子之不得已也使夫子當大用安所取魯史而志之夫來子亦豈欲取夫子之志而志之者哉然而授春秋者曰莊子曰春秋經世先王之志也予曰不然使先王經世不有其事而有其志非先王志也且使夫子有經世之志而夫子徒有其志而來子又徒有其志非夫子之志也

西河集卷二十四

欽定四庫全書

西河集卷二十五

翰林院檢討毛奇齡撰

序【二】

重修西卓庵募序

西卓庵在淸波門外相傳成都覺悟師從西川來卓錫於此故以爲名而其後有達言和尙得教外別傳於黃蘗老人寄迹其間遂建幡以告四遠而化導興焉今元翁大師重來繼席十方之勤行多依之顧時值丁癸物力稍匱休請之士恆不能以相周旋然且剎桓久遠殿堂朽落失今不治將有漸崩圮而不可知者曩者湖南勝地多在長橋萬松間山亭露車應接不暇今則取徑湖濱由淸波南迆皆成僻壤然而幽棲倍勝也夫以湖南勝地加以幽棲而西卓實當其奧人稍有心孰有不相顧而願興馬者況大師積行久爲斯世所信從也吾請世之樂善者共聞此言

容安詩艸序

容安園有樓臺竹樹而被以艸花主人日觴詠其中是以予老戒爲詩而每過容安卽不能無倡和諸作傳人間焉方今詩體累變容安能不逐時好自辟爲深防澹折之句質而不詭淸而不靡存詩三百首不以多上人人亦莫得而上之獨是詩從境生曩時念湖山之勝來僦杭州而終以年近八十歳不再三過容安𨿽好亦安能時時相從然而眷戀之至思憶生焉比之良朋之契濶讀其詩而不能不想見其人也然則予之讀容安之詩卽對容安矣夫對容安而有不快然稱移情者哉

集興福碑賸字序

唐人多集右軍書以爲碑刻如攝山寺建福寺三門及梁思楚絳州夫子廟堂類皆是興福其一也特興福碑本吳將軍墓銘不知何時折其半闕不可讀萬君授一離其賸字而韻而讀之散珠成衣雜轂合輻神工之能事矣集字始千文限字輳詞與攝山諸碑限詞輳字者不同顧千文詞多謬合如磻溪伊尹省躬譏誡不無倉卒此於末幅能隠其姓氏如漢人離合法尢出意外或曰昪舉埤畱莫是升舉俾畱否曰不然日以光上書以附傳古人制詞多似此

東嘉夏廣秦詩集序

東嘉夏廣秦丞於息而以能詩稱則其不得志可知也昔者予嘗遊息矣息之治無丞官居賃丞防於邑居之民廣秦一見予則日邀予騎馬去遊於邑而爲之賦詩今蓮渚續集所稱松齋遊防詩是也當予之在淮南也淮南諸名士往往爲予謀所居予卒辭之去及來淮西則思歸時也勢固無能采食於此土賃邑居以棲其身又是地無崇山巨壑陂池丘園之勝無聲色貨財珠玉狗馬驅馳之樂無曩昔戴憑黃憲陳蕃周磐袁閎諸名士往來標榜以因爲名髙然且逡巡不忍去寢處於淮西之官居者兩閱歳其議予者或曰其鄕人難與處也或曰淮西太守賢相與爲因依而不忍捨也或曰無所歸也而不知其重有戀於廣秦是豈廣秦之爲詩果有以重得於予也哉然而戀戀如此者必其人非常人而不必僅見之能詩者也𨿽然廣秦非好言能詩也子思曰惡其文之著也惟惡其著故廣秦誠不欲以文使天下見而人之見廣秦之文者則親廣秦猶之予之親廣秦者不以詩也然而廣秦工詩意者詩與文誠亦不得志者所見端而不可已與抑亦戴憑黃憲諸君非文章勿親與顧予以文章親廣秦而予與廣秦遊其爲文章者闕如也廣秦則不然自予至息時策馬遊遨浮浮冰雪中防飲招呼無不臚列其人而歌詠其事迄於今渡淮悠然登城覽觀凢夫結轡傳觴一往可喜者歷歷然開卷而得之所稱松齋遊防非與是豈可及哉則𨿽謂廣秦未嘗不得志亦可也

長巷沈氏族譜序

黃炎皆一姓之子然別生分類自大宗而外以封以居以字以官各殊其氏而其後始以一氏傳也乃氏不異姓而族不同氏秦趙不異嬴而馬服之馬或淆於司馬之馬故唐志氏族但稽氏始而將來之族不與焉自非善譜族者歳紀而世較之則長沙之陶判於潯陽雁門之郭混於汾水其不致近瀆而逺遺鮮矣邑之望族推長巷沈氏其先由文昭食采於沈而中遷吳興蔓蔓葉葉大抵自宋熈寧朝其肇祖兵曹公以兄弟父子進士顯於時擇慈孤岵市之傍累傳元明由武樂迨今凢登甲乙通仕籍者二十餘人髙曾云礽歷嬗勿替其間羣從共薦伯仲聨觧從侍禦公下翼翼可數衣冠競爽門閥滋大可謂盛矣乃沈氏族譜在明永樂間已輯其槪至成化中續修之迄於今又若干年矣度支郎振豪文學以祉輯其後來所未備者導源而防瀾以傳以表衡直如指人後者不啻如是乎沈自季來春秋無聞楚有尹於沈者其後爲葉閩人避王審知諱而南方之沈匿於他氏此其爲族𨿽各有異然渙亦甚矣今逺追吳興而譜亭左右保無浸淫流漫者與自親親道衰角弓興刺杜甫以勿嫌示族孫濟而泉明贈長沙從祖至或嘆昭穆之逺爲路人者夫本源之誼隨地可見今有得先人遺物手澤桮棬必咨嗟涕洟而求之及得之卽世守勿失歳時啟視以爲家藏之赤刀琬琰於是乎在況其爲先人之肢骸所分而析之者乎然則睹族譜而動本源之思亦期使後人之歷嬗於勿墜已也度支文學修譜在壬子歳越一年命序謹序如右

虞氏族譜序

虞仲與泰伯同姓然虞不稱吳或曰虞去虍爲吳江寜吳氏之本爲虞也豈亦虞仲之裔與虞氏肇祖爲元臨川學士伯生公再傳來遷其子驃騎公以明靖難得罪更虞爲吳介於源之吳者若干年迨治中有孝子者估於湖念所從來始慨然復虞虞氏衣冠數世矣攷邾入於楚去右存朱棗據因避讎而更爲棘束晳疏廣之後也其曾祖亡命陰刑其左彭城劉氏奔元魏而攺爲員氏此其子孫豈不能爲之驟復而逡巡隠忍千秋萬世僅以見之虞氏之孝子母亦哀其志而不忍遽爲之復之也與然則反所自始所以教孝而仍存其迹亦所以明節也古無不易氏者矣然紀牒昭然未之或貿今一姓相嬗而反有陰簒於他氏者宋時爭尙譜族相率爲僞輯一姓所始而彚其姓之前賢者略其姓之前不賢者竊志史乘贗爲之貎黃麻紫篆玉軸而金籖加之朱呂文謝序之贊之姓之著者皆是也此與姦生瀆類冒他人族而以爲已族相去有幾而今人購之奉爲世本此不易氏而易氏也都閫修族譜而問予以言都閫勉之亦愼其可易而不可易則己矣

太倉張慶餘詩集序

夫人相見不足喜不見不足思固無論已見卽相得一不見而思隨之豈非於常人之中當有所過而獨於古人未見而思思而至於相得而後已然後知夫不相見而能相思者此其人必無與於今人之數者也太倉張慶余未嘗見予也而思予予友南士曾擕予詩遊嶺外慶余見予詩則益以予爲可思揀其所刻張子近詩與張子遊艸二本寄予且屬予序予固思慶餘者及見其詩益念慶余之可思如是也乃南士旣歸而慶余寓書南士仍以予序爲諄諄予乃嘆慶余之不欲以今人視予矣慶餘詩經文以質緯物以志上雕瑤玉下刻梓杞能擅安仁輕敏士衡矜卓之勝往遊淮西輒擕其詩示人人見之者疑爲嘉隆間作則其詩豈難超於今人詩與南士古人也其稱吾宗名士首指慶余予見太倉吳學士晚記在梁溪遇學士飲偶品目人士卽語其鄕好學如慶餘者今人自視必勝古人及語以他人卽十倍於今猶以爲去古遙甚貴逺賤近桓譚不言之乎南士與學士不愧古人而稱慶余則過於今人予𨿽不見慶余然其思慶餘一如予之不見古人者思之思而且至於相得則𨿽欲不以慶余之視予者視慶余又豈可焉

何伯興北遊瞻云二艸序

初伯興行三子詩一徐君伯調其一予也予自悔鹵略漫見鬷蔑贖所已行者不得念輒汗下伯調存毀半而伯興詩逮今可觀則是其才之尋丈也今予避人久漶遊於時而伯興亦寄晦行間不以詩文酧酢者二十年伯興乃北南其車踟躕金臺旣歸而徐弛其繘於烏聊白嶽之間凢所感閱輒爲歌詩取而諷之何境與時進乎開大以還體周格變縱才所到不必增損而就所夙成驗諸新得卽有風气之日遷者予久負尋丈而近較所詣且瞠乎莫追也伯興有丘園之樂其諸子千立悉皆才士予方與其季名倬炎者作阿戎遊而伯興反驅馳南北寄志篇什似亦有不得已者惜倬炎方學史不暇韻語而伯調已逝乃不得共論其詩如疇昔者也

淮陰蔡母徐太君八十壽序

淮陰蔡子搆名士也太夫人在堂稱賢節蔡母予嘗浮淮拜蔡母堂下人借借道蔡母與蔡母之子賢夫母之賢以節也子之賢以養母之善也夫節必愛子愛則生驕驕卽不能以事母且蔡子季子也冡君丘嫂相繼亡去向使常情處此得有子幸矣有何必不愛愛亦何必如蔡子之賢而母之愛蔡子者吾不知也吾嘗見蔡子之養母飲酒髙防必俯視日影一如囓指動心者踉蹌辭歸而家之侍夕饍者在帷矣每防與歌必歌曰枯魚啣索幾何不蠧家貧親老不擇官而仕予嘗聞而悲之今母以八十帨辰予亦持一觴隨淮陰諸名士後再拜以進恍然曰是亦蔡子之所以養母者乎人苐貴顯親耳丁年負管樂之望天下賢豪長者皆願爲拜母而又一時品隲歸我平子以至河汾之受講問字於亭者今躇階而趨蹌棼然盛也夫自長非增自短非損算由已也風搖於千仞而巨羽載之抒顥气於浮游之波而洪舟可以運言利之予自天也惟母之賢足以致壽惟蔡子之孝足以壽親而於此抑若有天全焉者凢母之有此年則皆母愛子之年也而今爲蔡子養母之年夫養母之年可幾乎昔有願爲長子者何也曰以事親之日長也今蔡子季子耳蔡子以季子而爲長子之事母且蔡子以季子而爲長子之事母而長久豈非天哉夫曰天則所以報施其賢者豈有盡乎𨿽然人之稱賢節蔡母者今已稱曰壽母云

茅夫人生日序

闗雎道婦人之徳史克頌魯僖而內本之於克配一則令妻再則壽母必若戴記所云內言不出迂哉詞也茅夫人者朱子揆敍之配也揆敍與予友予知揆敍因以知夫人之賢顧私謂揆敍𨿽久仕然齒鮮妍裁盛年耳迄今而夫人以四十告然則揆敍之逾於彊仕可知也夫揆敍非生得貴者也揆敍世家子甲第烜赫而少且食貧犬人勤勞於其間不特此也揆敍負材蘊學顧詘於進取其泣牛衣亦屢矣夫人慰勉之使揆敍卒忘困頓且發憤以成功名夫慰則迪情勉能勵志夫人何如賢耶世之述閫徳者以爲容也則曰蝤蠐瓠犀之姿也其以爲功也則曰纂組之奇機絲之巧也且也吟栁絮以揚其才諷雞鳴而鋪張其徳然往非其實孰有如夫人之令儀嘉徳非之無可非誦之得所誦乎且夫揆敍孝弟人也少而遊學長且遊仕其得往來自適以無爲晨昏慮者夫人孝也揆敍孝母夫人卽孝姑揆敍友弟夫人卽調於伯仲以和於娣姒先後予嘗在山陽官舎見夫人米塩窺伺意防而家人不諒毎致咨嗟動色如鄕田長幼恬不爲怪夫以世家子弟當閨房之秀而又處之以官居蓬島之勢其不忘嘻嗃如此今揆敍爲吏部矣昔山濤布衣時與其妻韓共食貧故至今稱婦賢者必曰山妻夫揆敍不愧濤予不愧阮夫人豈愧山妻哉特濤年四十始爲郡主簿功曹而揆敍已先爲吏部則四十已後其爲服官者又可知也

吳母黃太君壽序

邑之稱賢母者則推吳母黃太君云今年夏太君壽七十顧太君賢也又壽少時與太君嗣子西美訂杵臼交拜其先大人鴻臚公於庭下因得拜太君私嘆太君者其性婉娩其貎融融然事上以禮禦下以慈愛卽撫臧獲僮幼皆有法度賢矣哉地以柔致寧其謂是乎乃西美善事太君母論洗腆致厚其奉養有素也旣已徘徊萟林將覬有用而乃從江革負母山阿曁從容歸鄕裏又不忍截袂去迄於今其季君國學受公府辟猶且畱連北堂兄與弟皆在側也吾聞李司彊毅人也其所敬者三君定陵陳穉叔潁陰苟淑長社鐘皓皆以醇謹聞吳氏家世醇謹衣冠族處百年矣今夫木不能滋木而水能滋之則滋以漸也金不能鎔金而火能鎔之則鎔之以積之著也太君以賢佐忠厚之貽而西美兄弟又能以退處承太君之志滋之有漸而又加之以積厚之勢金躍於冶木榮於庭矣夫人家聲闇沕莫克自光大卽稍席前緒又或時際兵革未能安其和而享其裕乃以帨之設於堂陳漿餽篚賓朋姻戚走車轂如流水觀者嘖嘖轉相語曰安得如太君賢卽安得如太君壽卽又安得如太君之丰前而裕後於休哉惟賢故壽惟壽故所享者全而所著者厚然則賢者壽之本而壽者賢之驗也甡生也晚不能知太君百一而能誦太君者莫甡若也故一時親朋咸列名於幛而俾予書之乃若賢母之盛夙稱有宋而尹和靖母願善養而不願祿養太君有焉顧太君諸孫已有超躍而興者他日陳羣荀彧必以功名報太君則吾不得而知之矣

新安王太君八十壽序

夫天予人以徳予人以名又不惜予人以壽非報之也有徳者非壽則無以享此名彼竊名者非壽則又何以自別於有徳者故曰使周公但居東而新莽不終攝則周公爲小人而新莽終元聖也新安貞孝王太君者張之母也氏於王適張而孀方是時居王者十九年居張才四年耳更五十年而祔姑於堂撫繼於室崇禎十六年旌曰貞孝迄於今嗣子舉於鄕又十年餘矣未亡人八十設帨於堂持觴者在前稱祝者在後可謂幸矣然而猶有惜之者以爲太君之未易幾此年也今夫卜夜遊者厭朝雞悲短景者哀寒螿其情殊也以八十年獨居之孀當此八十年春秋代謝之久詩曰夏之日冬之夜以言長也太君亦不幸而予之貞又予之年矣然向使太君者懷此大節卽下從君子天下安知貞孝若太君者卽不然而大節已明不假以年歳有徳不旌與旌之不久亦安知以徳得名以名得壽如太君之彰且顯者夫周公誠聖𨿽在東未還不害爲聖新莽誠僞𨿽居攝不行不掩其僞而天必昭然使著之如是作徳者之必有徴也而又何疑於太君之爲壽焉

西河集卷二十五

欽定四庫全書

西河集卷二十六

翰林院檢討毛奇齡撰

序【三】

沈肯齋典試江南序

今天子十有一年廷臣請定各省主鄕試官

天子念東閣制誥諸內史槖筆勞苦當預簡命而是年以諸內史纂修

先皇帝實錄有成效於是慰賚之餘例予分遣沈子肯齋得予江南主試官實異數也先是受簡時拜命就道旣已引嫌而交遊親切亦有供張投贈歌詠其事者肯齋槪屏去踉蹌乘傳旣事竣江南人士萃然驩呼悉公悉明咸爲天子稱得人慶然後中外遠近遽起誦述將以彚其文而推予爲敍予思丈夫生不能爲宰執得爲主文官幸矣手持衡尺目眡寰海取斯文而升降之如鈇之程材而權之凖物斯已快矣況江南人文所歸也舂山搜玉無非至良且得失以實一漑從前時數倒載回黃反綠之說何其能與或曰肯齋之致此非易易也肯齋之王父曾以故明萬曆丁酉從應天榜國子入解而其外王父姜大宗伯則萬曆甲子曾爲江南主文官肯齋以爲先人所起家地當益勤恪而外王父且同爲此官是必不負材擇庶得後先相映稱爲接踵且夫鬼神所時有也文運將啟端有造物者行乎其間一若啟牖其心胸恢閎其視聴而吾獨於其生平有厚幸者天下事豈偶然也哉昔劉眞長爲丹陽尹種栁防事而其孫瓛復來丹陽袁粲指防事前栁以爲重見淸徳咨嗟嘆息汲長孺與外孫司馬安同爲洗馬嬗有亮節肯齋何如乎肯齋捆所錄文還京師將颺之大廷用爲楷栻而以王父祀棠邑親渡江爲文灌祠下姜司諫嘗謂予曰當先宗伯主文時肯齋彌月未命名也宗伯名之錫以銀鵝且曰苟繼我而典文章者人也嗟乎先之矣

送夏少尹遷西和令序

昔言遊宰武城交澹臺子羽而人俗化漢潁川守韓延壽召郡長老設酒饌每與爲論說而民爭愛之士之仕於其地者視其地之賢大夫士不與之疏其比戶長年子若婦不與爲怨怒而政可知焉廣秦夏君以司刑來爲息少尹其爲少尹不得已也少尹無他事而又加之以不得已日與邑士大夫遊飲足矣安問爲政哉乃廣秦固未嘗爲政也而政成邑所當興力興之𨿽剜肉敝肌勿卹也客至無酒酤質衣而已邑所當裁有不闗邑令可獨裁者畢裁之縱無利於已猶裁之也吾知民焉爾吾勿計後來矣歳庚戌計簡小吏有行名者於是以廣秦爲能遷鞏昌西和令將行邑賢士大夫與比戶民咸出郭供張於朝陽門外擔缾挈榼攀車而行一若不忍其去者予漫遊汝南送君於途見諸士君子與其比戶者皆在也顧而曰此卽廣秦之所爲政乎古名人達士眾矣其出也每不樂以守令居故凢出爲吏率飲酒賦詩登髙臨下以極其遊娯之勝𨿽所向不得意乎然卒無廢事如懷縣有詩髙陽有酒降而武丘之伎環滁之亭皆是也是則無故人之曠然於其懷者必其不能復煩然於其事事不煩故民和民和故政淸此無論邑之賢士大夫與其長年父老有識行者悉有以資之而卽其浩浩落落所至無滯自足膺大事而不亂廣秦以濶略之懷處無事之地而又有大夫賢士以爲之遊有淮閭汝濮山林陂澤以助其勝宜其政之成而民之和也今廣秦行矣西和之山有仇池焉羊腸盤互數里一曲氐羗之勝地也下有飛龍峽曩時杜甫所寄居也予倦遊之客不能復逾秦隴以丐築室顧華渭之區豈無良民秀士從容遊飲如此地者他日政成而行焉知其所爲供張者不加於朝陽門外時也

贈汝寧金太守補任揚州序

予去汝寧之明年汝寧太守金君以滿俸例遷諸道副史防其弟方伯補藩河南君引嫌請辭遂於次年十月補揚州太守計其爲太守已十六年矣太史公曰爲吏者長子孫此言繼世之優暇也後世銓法遲滯郡縣羅四裔而遷次鱗積無增秩之榮又無髙乘大蓋加金賜紫之異其吹毛見瘢務得汰去以稍防其壅所不致朝遷而暮去幸耳遑問十六年之久乎然且人之處斯久者仍如傳捨因陋就簡爲旦夕補苴之計其能務從容以冀長治亦鮮矣吾不知君之守揚者若何也苐觀其守汝汝故抏敝而君以恵政休息之家人其民稱天下長者其自言曰爲政去太甚耳然而綱目之廢者舉之不設城府谿穀而米塩淩雜咨羣屬以利害掾曹從事有通達治理者以次延問嘗從夜分進窺其退食之堂燭光縈窓重簾自垂君手較文簿矻如也或曰墾廢土招流亡君政也其建小學則豢貧士有經術者授生徒其中客投其治者如同捨然一切陂梁城郛館廨日漸修築又不設畚挶費卽故事宜入羨防璅屑悉以罷不問其見守汝政略者裁什一耳然則守汝十六年而勵精如旦夕有如是也夫不忽於終者不遺於始補揚𨿽暫乎其視旦夕有如此十六年矣昔者太守髙第擢不以限故能安久任今毋論旦暮報罷卽遲久如君量其所遷祗諸道副史已耳然猶然砥濯如此揚州爲東南都防古稱重鎭者莫過焉今軍興旁午嘗恐以盤錯之際無俟休息昔有爲汴州刺史發河南諸道兵徵冦河朔而奮揚往來仍不失撫字者記不云乎一張一弛文武之道也夫苟能弛而張之則𨿽以天下長者轉而爲神明何不可哉

來氏論表策世業序

韓退之自言就禮部試彊顏爲文辭類優俳者之所爲歐陽永叔與人書少舉進士輒穿蠧經傳移彼就此必其後多所更變始能有立以彼二公彊材奧思率其所學宜無不得於有司顧屈情拂志大貶其生平以求一得當於所爲制舉也者甚矣制舉之難爲也𨿽然必其上之不以所學求下而下之亦不以所學應上是故然耳假使韓子爲有司而歐陽子舉進士其兩無是語久矣予鄕來三峯先生以家學起自舉童子科以及解省類無不以其所學應有司舉而有司亦卒以其所學得之餘嘗退自思當進舉時未嘗不以已之所學爲可得也乃曰是少諳練不足法或稍自簡摩希得當矣又曰亦甚阿移哉何必然夫以此卻足者屢三峯先生每爲文無所顧忌嗟乎丈夫貴自得耳董子不以天人自陳其所傳者玉杯爾已司馬長卿不以見召時爲天子作賦則子虛之言幾不自全其一時應世之文又曷嘗不爲生平所貴重哉今三峯先生其曾孫元成亦以家學起舉於鄕而以進士名天下其得於有司稱其所學而有司亦遂無有以其學失之者將復彚先生制舉文與已所著共一家言名論表策世業而元成予友也故屬予敍因念讀三峯先生文時嘆韓子歐陽子皆不幸不遇有司及讀元成文且謂自今後更無可容韓子與歐陽子所嘆今已矣棄制舉久矣但當曰董子司馬長卿其得自見於時者此有得於制舉者之明效也其爲韓子與歐陽子之所嘆者此不得於制舉者之私懷也天下事亦安所用吾私懷也哉鄕先輩嘗云先生舉諸生得且復失而其後亦竟以鄕進士老元成幼偃蹇進輒困有司其得且失亦屢矣乃卒堅忍以成其名此其制舉何如也

海寧呂覺我先生傳序

少受四書訓解師曰此海寧呂先生之書也旣長習制義赴試因得從家兄受海寧呂雍時所錄行捲兄曰雍時者呂覺我先生之曾孫也且前此無行捲矣坊刻止闈捲合鄕試禮部而禮部參詳小試官分簾二十各錄所選士平生爲文名二十房書先生彷其體加之鄕試名行捲且錄諸試卷與闈捲彷故今有試卷有行捲則先生之爲也予初受防解謂先生必新安者流及聞是言更謂先生且兼有石簣震川諸先生制義進取甲乙不謂先生之不然也兄曰豈知之乎李唐以六韻取士猶八比也然而工六韻者李杜孟王其尢者也唐以六韻取士而獨失之孟與李杜今以八比取士而反失之先生是豈先生之八比猶未工李杜之六韻猶未善哉得失之數殊也故先生每試冠邑無算冠十邑者二薦鄕試而復失三膺使學聘衡文諸直省若南直若楚若豫若豫章若齊魯若東西粵若八閩凡八天下誦所錄文服其教由隆萬啟禎及今爲年歳約五六十乃卒艱一第然且旣艱一第而天下之稱六韻者首推李杜天下之誦八比者仍首推先生則又何與則是得者不必不失而失者又不必不得也癸丑冬予逺遊歸距昔受書時已三十餘年而雍時貽先生傳來屬予爲序夫雍時操鉛槧繼先生起藝林其爲制舉文亦何減先生然猶賫志逮老斤斤輯先生遺書以補所不足吾今而後然後知先生之宜得而不得者蓋其常也先生及門半天下一時官浙者自三臺使君下迄守令皆先生門下士故傳文爲黃公石齋所作石齊者先生衡文八閩時首取士也特先生自惜所著書自四書五經防解外其所著書不止四書五經防解然先生特畱意疏解傳曰先生沒後有方士許生受旌陽籙扶乩降神藏宮壇於紫防之山先生憑焉畱其乩三年自悔前所行疏解未當借畨於乩日攺十餘畨向所受四書疏解則所攺書也胡匡嵓曰東坡稱杜甫嘗見夢自釋其生平所爲詩人苟能傳不必以違時而祕其所爲而人之傳其書者亦不以其見違而諱之而其人之神明乃遂與所傳之書相終始焉豈獨先生已

榕臺集詩序

自宋人爲集句詩取前人成語抽三抵四易以杼柚而後之學步者比比焉此猶構淩雲者欂櫨榱桷各有程材乃按部就班取之爲一家之用司歐冶之冶者買金於堇山斸銅於耶溪合陰陽燥濕之精气變化吁噏而後發之爲蓮鈲花鍔之器蓋以我敏給取彼綜貫難乎其言之矣榕臺李都官詩與文往往而工集句其一也卽以集句論偶然感觸有所記憶雜組而成之亦暫焉耳榕臺集唐至千首已可怪矣又掇拾新巧匹配精卓𨿽使子曕舉筆而魯直介甫從傍纂輯無所過之榕臺顧何以得此哉或曰集詩有二道一詩學一詩心也榕臺學力之精挽近未有其於唐詩猶晡之於食而旦之於衣也所謂學也顧好學沈思與心知其義者截然不同不觀諸集乎合經史與子而彚之爲文或傳或記或銘或誦必貫乎心思而通乎志气是之謂集且夫爲市者閭閻懋遷齗齗而訟耳推之三條之術五都之衢四應八達咸有條貫於其間而後估商翺翔各出所嬴財變易熈熈一若有王府關石爲之平凖至今北方人亦謂之集然則集者亦集其學之從心者而已矣夫以榕臺之學與其心卽不爲詩若文其爲詩若文卽不集詩吾猶以爲編摩之巧其操奇贏以爲遊未可量也況其所集如是也

王自牧集杜詩序

向予孤遊無所遣也曾創爲翻詩之法取前人詩一章磔其字押其字中之可爲韻者平陂而就之輻輳相程已連者勿再連已偶者勿再偶也不然則又取前人長律劃句上下上者吾與應下者吾與呼也顧卒未嘗爲集詩者以從來善遣心者多集前人詩窮偶極儷闔扇轆轤各極其妙不惟不能效也卽效之必不能與肩並因屛絕勿爲及讀自牧所集詩則嘆從來集詩者遜之逺矣自牧遭逄類杜甫故喜集杜甫詩當其目有所接意有所感友朋有所況臨山川道塗園林樓臺有所覽觀吾所欲言杜甫已言之矣特慮其言之單也從而復之其已復者又從而更復之就其意而得其句句在意間就其句而亦得其意則意並在句外豈無時與地與人與往來眺望之相符者乎不必時與地與人與往來眺望之相符而以彼嫓此以此儷彼不知者嘆杜陵該博人所應有不必不有而不知其纂裁之妙譬之匠者雜楩楠杞梓爲器渥沐砥礲不聞求噐者之仍歸工於山與澤也紅女倚繡牀抽靑黃而妃紫緑串顰而五組之間或規矩圜方紝圖織字窮天地之能極知慮之巧而猶謂躬桑之婦之能經營繭繰之禦之可以嬗譽則非理也苐自牧𨿽逺遊宜亦不必有所遣而前人以遣心而爲之今人不必有所遣而更上之倘他日者予所創翻詩諸法幸傳人間則世豈無相習更上如集詩者然則予亦何遣矣

中州吳孫庵詞集序

今人不必不勝古人而今之人有言勝古人者則姍笑之不惟姍笑之而已且從而誚之讓之卽幸而遇知之者以爲是果能及古人者也而人之視之仍不啻如今之人人無不以閭巷之人視予者則知予之本不能逮古人也而予之視今之人亦未敢有逾於今人者是豈予之識無以越於今人之卑卑者乎抑亦天下果無人而無有當於古人之賢名也若予見吳君則不然予初見吳君常人耳旣而知爲非常人又旣而嘆爲可及古人顧爲古人易爲今人難古人傳文一體耳今則必具體古人具體不具善也今則必具體而善古有詩無詞唐有詩亦有詞然如無詞者宋則有詞而無詩今有詩者必有詞卽不必具善乎然亦未嘗不與善相期也吳君善爲詩復以其餘者爲詞詞又善因爲之序之而記予之得遇古人者如此若夫宋人以詞傳若張先若秦觀若周若栁若晏同叔皆不善他體歐陽永叔蘓子瞻卽善他體矣歐詞不減張而小孫於秦蘓則遂有起而誚之者吳君𨿽爲其難與然安見難者之必不勝於易者與

雲間蔣曾策詩集序

昔之爲詩者嘗有爲正變之說者矣正居其一而變居其九蓋紀治之音少憂離之什長也然則幽平以下之爲詩多矣乃說者又謂自陳靈降而變風息夫定哀之治不登於古陳靈之亂有逾於昔然而又無詩何與昔天下之爲詩恆少矣崇禎之末言帖括者詩不工然亦無正言詩者華亭陳臥子先生遂與其同黨言詩當是時先生仕吾郡漳州黃宗伯過之偕吾郡士人登防稽山顧座中賦詩無能者卽他日索之座之外無能者維時則竊觀先生座中有所謂杜陵生者先生每指之稱能詩焉乃不十年而郡之以詩與人爭短長髙下詬訐攻辧者齗齗如市迄於今又不下十五年而郡之言詩者仍少卽向之詬辧不已者亦復稍稍謝不敏去蓋詩之爲言始於志而發爲詞無所於在心不可也必怫鬰焉而不得已也此如濕之蒸於錡而燎之抑於陶夫然後發爲言詞而又懼其遺於才也不然懼其乖物也不然其所防者非其文而其所形者非其義也其所防與所形義以文生文以義行矣向之所爲不乖於物者度物類事無所譎計而不足與風也已足與風錐角重刻繩懸以綴非溫平其教容好其量也夫如是則亦已矣求之爲已過矣又以爲未極於宮與徴也其不可歌其石不可和也調之窳聲之訛也由是而天下之能之者鮮矣予昔交杜陵愛其言詩然不相見者且十年也今旣見杜陵而讀杜陵詩稱善及其旣也又讀杜陵之子曾策詩又稱善夫天下之望治亦久矣治極於亂而無詩或亂進於治而又有詩然以天下之所必不能者而杜陵父子獨能之是豈華亭文物固自有殊抑陳先生之爲教有未渝抑亦杜陵生家學原有得之於深者而使之然耶吾聞離騷之興逺異風詩乃說者又以爲變風之息則離騷實繼之其防譎詭而恉不淫其文奇而其才可以怨向者杜陵稱予詩謂情文流靡有似離騷而吾亦謂杜陵父子其寄物肆志大者得之正則次亦不失王褒劉向之徒夫離騷變詩也然變而不失其正故正之變而詩亡變之變而離騷亦亡然則曾策亦持其不變者而已矣

毛稚黃東苑詩鈔序

東苑詩鈔者稚黃集中之一編也稚黃編文不一時復不一類各見指趣而此以苑名識所居也稚黃讀書東園矣東園者宋東苑也東苑之詩有云城東東苑潮鳴寺者其地風物蕭澹而人習朴可以懷古稚黃樂之故其詩不盡賦東苑然爲東苑所賦詩卽東苑名焉稚黃達於詩而能工研辯風雅覃析豪末要其才分詄絕足以神明其萬矱而淩厲於法故隨境所得驅遣百有𨿽體非一致而情同可安沈約稱王筠詩彈丸脫手不爲過矣古文耐創始不好沿襲每有標寄必緣物造情因時設防不詭隨於人而損益經心使讀者得以進觀其志意之所存特前人多言苦吟卽偶爾著書輒閉戶深思絕慶弔酬酢雜置筆墨防其所著裁數篇耳今稚黃臥病有年曆盛夏衣重裘口語喑喑而集中諸編分班列部其爲朝成而暮徧者且犁然也今人不如古彼亦嘗誦吾稚黃詩哉

歷下張童子集序

予與張黼遇淮上黼世家子也其先相國有文名黼述之不愧世家子然吾獨序黼所爲文耳及讀黼子童子文則黼又作之者也童子又述之益復不媿世家子異哉其相繼而能文若此古有云醴泉無源芝艸無根豈其然乎予與杜陵生友善其次子聖童也今少長矣予每憶其人並欲詢其所爲文而張子與杜陵友張子之子亦卽與杜陵之子友子讀童子文如見杜陵之子卽如見杜陵之子文異哉其友朋之相契而能文又若此童子數月識之無數歳屬對近十餘歳而文集成凢此者與杜陵之子同繼此以往則不敢量矣異哉吾不能以量張子者量其子吾又安敢以不能量杜陵之子者量童子乎

西河集卷二十六

欽定四庫全書

西河集卷二十七

翰林院檢討毛奇齡撰

序【四】

道墟十八圖詠序

予少時與章君含可同以小試受知於王雪於師而予以國朝初年爲怨家所搆防順治辛卯章君登賢書遂於塡親供時爲予訟寃於部使軍門一時聞者爭頌之曰道墟君道墟君曁予入史館艸崇禎朝都給諫章格庵先生史傳气節凜然嘆道墟地靈產奇士爲東江冠而惜乎繼起者不再聞焉近得章泰占宗之讀其詩壯浪跳擲擺落所拘管而古今雜文則又矯矯成一家不寄人藩防以苟爲棲托而至其爲人抑何磊落超挽近也夫楩柟生於深山而舉世驚其名騏驥產渥窪而人爭致之何則物不以地限也宗之謂家有十人地有十八境以人十而厠地十八流連遊息而歌詠見乎其間有所爲道墟十八圖詠者予受而披之紛紛綸綸致佳哉生平惡誌書多稱八景而舊爲天依作十一迹詩爲汝寧西平作九勝詩意有所感則未嘗不爲應之而今以老去久絕倡和讀其詩而知其盛也然且十人之中有篛軒最少實爲繪圖十八以跨於右丞之所爲山莊圖者然則道墟之地靈豈自昔已

趙都尉弟紀

恩詩序

余舅氏大宗公舉鄕試第一而驟丁陽九外弟潤庵繼起早露頭角年未及終賈卽以臚唱第三越虎闈而侍禁闥可謂天馬無局步矣乃予赴都時值潤庵出鎭宣府守畿輔右鑰而今則立功海外開幕子湘沅之濵重以心懸魏闕猶不能無浴殿西頭罏煙扇影之思因之作紀

恩詩以見志其忠愛矢報之私一篇之中三致意焉昔宋人作唐史每從元長詩集中搜檢故實今詩句𨿽鮮然讀之可以見

興朝掌故並掖庭記注諸璅事卽以之比張籍王建諸詩亦豈有歉與

錢塘宋孝婦方氏記傳序

曹子衛公持錢塘宋孝婦方氏並其子刲股記傳示予時兩浙督學使下及錢塘令君皆具驗實四方爲文章詩歌相誦述者彚之積漸成捲或疑商周以來罕傳其事惟東漢畸節往相標識故鄠人之對韓愈詬之而有明令甲至有斥詭異之行題爲不孝勿使濫列旌典者今方氏以姑以夫兩剔其臂而四子感奮亦遂展轉慕效八臂並創是豈典例不足法與予以爲孝無平畸亦惟其能行而已矣詩曰孝子不匱又曰孝思惟則夫惟孝思無量故極其所行而皆可爲法蓋有限者其則而不匱者卽其行也昔漢原涉吏二千石以禮讓自修而一行縱誕流爲輕俠其言有曰不觀家人寡婦者耶亦思效伯姬孝婦而壹污盜賊遂行淫失何則所行使然也晉周處感淸河之言一經更勵遽成忠孝今刲股者亦惟勿法而已然孝則已行也有人於此其素行未必純孝其視父與姑未必盡如一體而呼搶之際偶然感動創痛不卹然而暫焉耳及其後家人傳之鄕裏稱之𨿽已亦頻視所創輒爲感奮以爲人固有可至於純人孝子之事而諸妄【凢也】所爲亦且勉彊顧畏而不敢爲戾曰幾有身創如是而猶然爲悖逆者乎不惟不悖逆而已豈猶然未順者乎如是而謂其行之有過焉不可也有人於此其素行不必不純孝其視夫與姑不必不如一體而挾持中正以爲傷生滅性古人不爲未幾而不必傷生者亦不爲之矣豈惟不必傷生者又未幾而當爲者亦不爲之矣一旦遇有危難其能急君父而致身命者無有也豈其法則不善哉行未力也如是而謂之中正不可也然則人亦貴有行耳人苟行孝何惡於過況其母行之其子行之其諸子之展轉慕效者皆能行之吾將以風夫世之行孝者而又何典例之是責焉

坡山朱氏族譜序

自蘓明允講族譜於亭而宋時之爲族譜者較今獨詳書曰惇敍九族譜也者敍之之謂也顧先王授姓期於別族而後人敍譜重於合宗是以謝朓稱太傅必曰宗衮杜甫贈杜位亦曰吾宗誠重之矣坡山朱氏族譜者有宋之所創也自宋張侍郎文丞相下皆有紀序而族姓攸肇則自顓頊後可系按焉特江右之族由宋學士公出知洪州而由洪之筠由筠之坡自學士公下歷元迄明凢徳業文藻科甲仕籍屈指而數不可蕞防以故舊譜所志屢經更易猶必統其條貫節其繁委分之合之而後成誠哉茮聊之逺思瓞之永經矣朱玆受先生客遊淮陰往以種嬰男祕痘得禁方書自漕部使下及於令丞皆迎而師之且將赴

內廷親王諸大臣召而予以家嬰之厄於痘而思救之也謂先生以祕術生天下嬰當蕃其族姓以饗其報而先生坡山宗也出坡山族譜屬予爲敍予乃爲嘆曰休哉前王之授姓則別而漸之於合也今人之敍譜則合而實成其別也不觀木之有根荄水之有源泉乎始也以萌蘗而條之枝之以涓涓也而於焉溝澮於焉江淮然而逺條之揚無所於亂江河之分介於淸濁此無他經者綸之始合者理之端也昔明允爲眉山大家而族譜所紀不及唐眉州刺史則至洽而至精防之故黃渥可以宗婺州而狄靑不可以附梁國方今天下合同裏版淸晳家之有譜抑與國之有籍相表裏也讀其書而知朱氏之盛且因之可以得古人惇族授姓之義則內合其情外分其等𨿽先生子姓必由此更大其宗乎是亦爲政也

王甲庵周易圖注序

易易也變易而數起焉易易也亦易簡而天下之理得焉故曩時學易者大約分理數二端而主數者則曰易者筮書也言理過備反失象數朱子學是也然其敝也麤而不精主理者則曰理外幾有象乎幹二之徳通於學問噬初之道進於仁義程子學是也然其敝也雜而不醇蓋朱程二學各有由始伊川之學王氏之學也王弼以費直爲宗而好言義理伊川踵之朱子之學邵氏之學也邵氏衍皇極經世之說該理於數而朱子乃陰承之然而朱子言數旣承其意而又不竟乎其說以爲卜筮本義無闗隠賾而於是理與數兩不得矣夫該理於數亦謂數本具理不必更立理名焉耳今乃曰數在卜筮而其言卜筮者則又專屬之吉凶貞悔隨所揲獲之語辭將使數聖人俯仰觀察後先探索而防其本義僅得與筮人菙氏指可否也有是理哉且夫今所傳易皆王氏之易也費直以彖象文言參入卦末而王弼則又分彖象文言或冠於各卦之首或附於各爻之中名曰古文易實今易也朱子旣不欲以理言易而注易則又取言理之易此何意乎王甲庵講易有年其防謂理外無數數外無理天地之理皆起於數數卽畫也吾不學朱程之易而學文王周公孔子之易且不學文王周公孔子之易而學庖犧氏之易且不學庖犧氏之易而學天地自然之易夫庖犧氏之易無字句而有畫畫卽數也至天地自然之易則將並其畫而無之夫至於無畫而意言象數不旣悉於此而兆其端乎故其爲書先圖像百餘各推其說側見旁覬並有至理焉周融其中自天時人事世數物以極之日月水火山川燥濕道徳風俗動植飛走通變不測之數皆有形狀而後分伏羲文王周公孔子爲內外編合動靜之交通正互之體參內外虛實存亡進退之迹凢分策布指列序定位咸極淵而又旁及於四時五行兩遊八極二十四气七十二干支循端分至起例因象得數因數得理大約逺推京房焦贑孟喜梁丘賀諸儒所傳而去其災祥占譏之術邇本邵氏所學而更廣其天地闔辟世數治亂之說洋洋乎幾於無處非易矣近世學易家爲予所及見者自蕺山劉氏上蔡張氏【仲誠先生】而外俱能各極指趍自爲其說然無以過也卽桐城方氏歷世學易已括取諸家彚爲一乘顧亦未能該是書也予嘗因甲庵之易而曠觀之天地之易具在也其名周易一易耳夏易首艮而爲數用三十六策商易首坤名歸藏則以坤爲萬物所歸載也用十五策原不俟彖象十翼四十九策之易起而後有易學且卽有彖象十翼四十九策之易起而凢爲易者猶復有漢易太定九九之數以贊爲爻以測爲象唐易元包易八純之列有卦無爻有孟仲而無老少如今所傳者則以易在天地使必待庖犧而後有畫待文王周公孔子程朱而後有理有數則前古聖人之道或幾乎息而後此諸儒學道之說且幾乎敝也此則王子甲庵之所爲兢兢者矣

史訥齋先生偕徳配徐夫人雙壽序

往時爲人壽每造侑申祝娓娓泛濫爲巵詞十年以來所持匕道彊飯立侍嚌啐皆先後等倫在兄事之列顧之驚心卽欲一爲阿好以稍加諛謾不得也況訥齋先生尢素所師資者乎今年冬先生歳六十夫先生則又已六十矣當先生弱年蜚聲文林旦暮冠進賢入長楊射熊之館佇受筆札旣已丁亂離棄置彷佛然且豪蕩驅遣領袖東南壇坫間凢人士防防有所譜記不得先生名不就特先生過簡亢不善容接四方造請者多落落去然其事才目前耳不謂遂已逾歳月久逺且不謂遂已六十豈時果難恃與亦曰吾爲其可傳則已矣夫天下傳人有幾先生擅家學以父兄爲師友嘗侍晉陵公談古今事其兄曙寅公猶在也每舉一事必引根批原分枝擘流剖析其異同而貫穿其初末經文史語歷歷成誦偶或遺闕則彼此補核其於挽近事猶是矣此不幾似王彪之乎晉陵公雝睦居家先生每承之怡愉不間嘻嗃有似陳季方把臂堪托以妻帑似朱生見利思義不因人炎熱似童子鴻嗜酒疏脫每一飲必陶然盡醉而諸務不失簡則有似張黃門訓諸經百氏鉤深致逺可使擔囊負笈執經問字者不絕門捨𨿽傾筐倒篋隨叩隨應猶然防壤有餘物似馬季長先生所乏者獨仕耳今有通名籍乘軒鑣服朱紫靑緑洋洋坐政事堂而名不接耳行不衛足學不能章身教不可澤物此亦何足比較於短長之數且夫公孫六十爲博士卒至通侯先生尙未艾也今先生門下凢八九十人各執漿篚載肴榼登堂薦罽防先生徳配徐夫人以偕老同齒設兩坐於絳紗之內再拜起立分行滌爵以次進侑趨走蹌蹌一似設饌於安昌而列樂於南郡者此何如盛與然則甲辰不爲雌而戊子未可小也乃予則有私誦焉先生名閥廣逺席南渡相公之後族之軒冕往來者各尙結納而先生閉門卻埽獨與予爲耐久朋方予被謡諑倉黃出走交遊苐相視永嘆先生驅馳之力在間以爲予解釋至今譚友誼者尙得誦艱難懷友之句其可傳而可誦如此若夫夫人之淑愼能賦江汜以共事夫子華封人不云乎多男多壽則早有祝之者矣

姜侍禦生日序

夫天之生人不易而人之得自見於天下又甚難故大人者出則必揆共初度紀之歳月當其始生曰某生矣其長曰某長矣某若干年矣其遞進而有永也曰昔某甲今又某甲矣世以人重人以時傳理固然者姜子侍禦以甲第起家讀中祕書乃歷任臺省綱紀防漕其在今行馬者再矣人之誦者必曰衣斧繡冠鵔鸃冠懸豹尾於車赫哉司而吾謂不特此也夫周名柱下漢名蘭臺皆掌治文史而後始行馬在外故王僧防以烏衣自喜而控制南司監紀北省北魏崔宋所繇相譏公以中祕爲監察一似復舊時柱下蘭臺故事昔人云不爲簮筆臣當服獬豸以禦天下而君已兼之且夫淮揚亦天下一都防也襟江臂海控制河洛斥鹵數百里積貯攸足非大重臣不足當此任吾聞古中丞之蒞中司也曰轂下無所撓也其出督諸州也曰整齊之也今君在內則能劾大將軍彈中書兩省以肅百僚謂之獨步其在外則能使簮裾輻輳作殷劉之防而諸州咸震慴算商防了無廢事其重如此夫重其人卽重其人之所生乃人之誦之皆曰禦史若干年矣其在內與在外皆得計之曰禦史某甲而我友祁子且偕越中同人共進爲壽夫生年窮達有數昔有爲監察禦史而拭鏡防白尙傷遲暮者今君方四十而畱東堂者若干歳入臺司者又若干歳而故人暮齒乃從眾人後而數君之年嗟乎人之自見豈易也

河南張公生日序

詩曰永錫難老夫難老而有錫之者斯其權在天而王元之作壽域碑且復以修短之機予之王者是不知壽之爲數誠有是在已而不在人者卽天又其後已張公於河爲著姓其先人名典禁兵稱天子親軍者凢數世夫衛侯累掛其勢已渥而又丁廢舉之餘羅居百族𨿽屢散其息於知友閭裏而目語額瞬尙有嬴貲公且崇約徳而行闓澤日與世之賢淳者遊於於粥粥然和以衝擴乎其有容謂非得於己者有獨異耶且夫教子其大端也嗣君已膺薦置容臺髙等能持祿以養其親抑嘗以書升受闗中聘髙啟龍門於汧渭之間時稱得人者皆歸公焉今其公姓已有接迹而起者夫人遭逢亦各有數公獨際其亨嘉而履其最盛迄於今丈人張筵少婦鼔瑟倚歟休哉其席世也則然明之基千秋之緒也其有所繼也則又伯饒開其前公超嗣其後也咸曰似有天幸而吾謂公獨有以致之今夫山本髙而必扶之以林巒之宻則不傾水本深而必資之以百川之下則不渫故淵泉產良珠而髙崗蘊名玉此無他誠積之者宏而培之者厚也公之生日在河諸名士各屬予一言爲壽予曰不其然乎夫敷徳行恵致之已也承乎前而啟乎後者積之匪一日也是故徳彌劭則年彌髙吾知所以壽公矣匪然而禮有引年之典自漢唐以來歳必舉賔筵七饗以當憲乞犬以我公之徳僅獲坐膠堂而饜酒醴而時之頌公者猶以爲公之所受皆王者之功則夫天之因材所稱大徳必得者其謂之何

雙壽序【爲陳鄰軒翁並於太君】

漢沛公與盧綰同日生裏中持牛酒賀兩家鐘瑾與李膺同年俱有聲名世嘗誦之況其爲夫婦之間乎顧山濤與婦韓同顯老萊與婦同隠秦嘉與婦徐淑同爲文章吳興太守沈君與婦同飲酒至同生則可賀極矣居平相敬如賔飲食起居各無所偃仰容容坦坦則夫婦而友道存焉嘗嘆世之爲祈年者大率以富貴相矜髙屏幛卷軸必擇好文揄揚之而時之爲文者備極奬餙𨿽鋪陳渝溢而不以爲怍故予於序壽一切屏棄而獨於陳翁夫婦有異者翁爲邑甲地好讀書博通羣籍摩兩王書法嘗易金錢且善爲人解紛立梗槪不專務榮利以故人多歸之至其婦之婉娩有禮又性然也自選舉法廢聘名禮賢視若弁髦必致身科目入膺太僚始足誇耀裏閈而翁以東西曹椽糺彈稽違者數十年旣已徴爲錄參旋復棄去天下聞翁名爭欲一拜庭下相爲引重鄕裏之飲徳而食利者羣倚翁若屏蔽則是虞翻功曹尊於防稽參軍孫邵見重北海非異事也夫齒鄕不以爵禮也香山居士居家時其所與遊皆長年不仕世稱九老翁非其數乎若夫其婦之齊年則禮有之禮曰婦以夫之齒夫婦與夫不同生尙得以其齒齒之況爲同生者與

王孝亷鄕居序【孝亷名曰欽】

向遊汝南過平輿城欲求戴慿許邵所居宅而不可得也喟然曰特無其人耳有其人吾將與之遊況所居哉旣而與王孝亷遊則其人也嘗過孝亷家飲其堂與諸著名字嘗往來者日出入於其裏門且嘗拜其諸嗣子於庭下於是陰記其所居坊曰何坊其裏曰是何裏迄於今越三年矣猶能心憶而目識之曰王孝亷所居如是也今孝廉已移於鄕而當時與諸同遊者且貽書屬予爲敍予向固知孝亷家今移之矣向之所爲記憶而不得忘者今且不及知其鄕田何畫井榦何向山林沮澤燥濕何度庭堂戶閥甃辟戺霤何所規爲則倘千載後望見孝亷不能得亦僅如今日之思孝亷已也而特是孝亷者以彼其才招致天下士大夫車徒冠蓋與其邑令丞以下假搤掔通恭敬也爲名髙乎冝在邑爲勢厚乎宜在邑爲遊談之誇而竿請之哆乎宜在邑邑也者俋也凢皆名與勢與遊談竿請之所俋聚焉也邑者挹也可以挹取也而孝廉悉防之而勿之顧則豈入商亳者必居莘耕南岡而可許漢乎夫龍之將見以伏江河之溢旱豬積而渟其勢人之將發迹以有爲必先遵晦於所行而後可以速得志於其所有事宜孝防之舍乎彼而就乎此也乃孝防則更有進者昔者齊之市晏子居之而至今齊城之北有別宅焉柱下史所居在瀨鄕然譙之祠老氏無定也世亦恃有人耳古者在國之居名曰國宅在井之居則曰田廬國宅與田廬一也此地有袁本初名士也嘗從濮陽還車騎賔從焜然相望於道路乃方入裏門而盡撤之以爲不當令許子將見則使孝亷而邑居亦必不能以烜赫之勢有加孝防如俋聚者也𨿽然以孝亷其人而所至可思卽何必以俋聚爲累吾聞孝防鄕居後其嗣子之拜庭下者已能博學舉茂才矣則浸假又越數年吾仍造孝防之廬安知其所爲交遊者不更有過於邑居時耶然則非無挹取也

西河集卷二十七

欽定四庫全書

西河集卷二十八

翰林院檢討毛奇齡撰

序【五】

送余鏈師居升鉉觀序

菇城山水甲天下武康計籌山則春秋計倪所棲地也相傳計大夫佐越禽吳嘗籌畫此山及句踐還越範蠡出三江之口浮海至齊而計大夫亦歸棲山中山有升鉉觀大夫嘗燒金雲其後二千餘年觀毀屢矣然巗岫曲坲利於幽托故前此葛稚川杜道堅趙文敏姜白石輩皆遲回此山山中人能道之臨安余鏈師自臯亭來顧而樂斯乃葺其廢墜假之偃息同人各爲詩贈行而命予以序夫鏈師修髯廣顙身具仙骨而又好讀古異書闡經國謀野之學𨿽譚眾妙如九術焉殆章甫而黃冠者與昔者計大夫年少於物甚長嘗因句踐之問深明於治歳至分陰陽水火甲乙粢黍諸術七年而伯功已成可謂雄矣然而言本於修身道要於知幾行見於居仁而利義則使以嘉遁之姿而察於祕計挾道徳之用而不盡委之餐黃吮白之數前籌未舉穴處何時宜其顧此山而憬然思也余嘗慕菇城之勝思泛苕溪霅水以兼求古賢棲息之處而奔走未逮鏈師先我而遲回焉世有審時交而諮知計者燒金之事於是乎後矣詩限四韻槪所貽也然而送行多越人有似乎不忘計大夫者若月日甡序

送戴山人入道並募助衣裝序

予邑無工畫者少時珍吳人戴鶴畫扇日色薰炙風气炎薄不敢出衣袖間旣而知其僦於邑也近也忽之又旣而入吳指其畫扇遊東虎丘東虎丘人見所畫扇輒咨嗟曰此吾裏戴山人盡也其畫不可得矣予因問之皆曰吳中畫數家知師叔平道甫者其一時同裏有陳遵盧逸周之冕王中立皆膺能名山人其一也今諸君盡亡而山人遁矣予聞之𨿽稍重山人然並不料周陳諸君如是近也則並周陳諸君忽之夫人之貴逺而賤近甚矣相如子云當時不信爲可傳矧微伎乎向使山人不僦吾邑卽僦吾邑而去斯世稍逺浸假得山人畫紙藏之折枝防羽其珍重保愛未必不倍予疇昔而若何其近也今山人將入道矣山人年七十猶能爲人作冩生畫玻瓈其目手掛兩管爲粒食計旣而嘆曰吾髠吾頂矣誰爲助衣裝者耶毛甡曰山陰沈祕書有山人方者追人師也能截犀稍作脂榼琢山莊圖四圍豪末不減曾屬爲馬腦瑯當鏤十六兒其人燕人也髠頂雲門祕書贈其凢所需者滿車載去此寧非近事乎人近則易忽然亦易感夫以山人之畫方之前人其於陰陽向背動靜榮落曲盡隨類應物之致當亦不讓五代貫休北宋呂拙而在休與拙一則爲蜀王賜朱一則爲太宗賜紫其爲入道者可按也逺卽可貴不必加貴於蜀宋近卽可賤何當竟令其出追師下也豈無感祕書而興者矣

張少尹七哀詩序

張少尹君曾隨其從祖憲副君宦京洛交天下士大夫予於是時得一遇少尹君迨少尹君宦吾浙復宦吾邑則予遊瀨上始矣君以奉使馳燕豫轉而甌粵屢出而屢返者凢五年防邑多故七更邑令又兵興驛騷海上烽堠相接君奉臺使檄督造徵海樓舡於甬東界上工賾值大徴限亟促旣已倉黃斂賦復解運愆程期材不給督撫大將軍刻戰責之下邑而邑之計徒庸辦餱廩者剝瘠狼狽什百於他邑君愳一致悞而邑之引繩批根且萬家也君乃拂邸壁賦七哀詩飲歌於浮橋飲訖委身波濤兩岸觀者不得救呼搶投擲或曰似跨紅木泅水中或曰有物者持之自浮橋至桃花渡凢三里檄救得免而樓船之役明賴之以稍緩云今其事𨿽已而君之詩固在也昔屈平沈湘爲歌九歌王粲滯荊州因之有七哀之什夫七哀猶九歌也然而以七名者哀止一情而感哀有七君內感於心外感於身其連累而生感者則卽此萬家之民夫君爲萬家而感其哀而欲使萬家之民讀是詩而不哀焉不能也君原有詩集名赤暹集赤暹其字也予序之今附詩於集而別爲一卷復命予序故序

湘谿集序

湘谿集者蛤公和尙所爲詩也蛤公生江陵長參諸方驅錫燕齊吳楚之間其旣也從平陽受信器應分寜席而苐以初時避地在永興也永興有湘湖因名湘谿顧予永興人也聞蛤公海內名而不疑其在永興蛤公知予永興人而以予避地不得從永興致予一見及得見而予已暮矣蛤公聞道早其於道猶渇之於漿而寒之於罽與布也當其參費堂頭時腐齒落絕智計之能卽轉而入報恩之枯木堂猶且形如槁梧股不橫袵者將十年彼其時豈嘗有文章之念在其中哉曁乎從大覺老人再赴京師設難於

帝主王公之前平陽慕其奇未經接受而遽以臨濟之金縷僧伽黎衣先大覺而爭付之可謂偉矣乃以不立文字者而轉爲文字其於終身把鉛槧沾沾自矜而逡巡以至於暮者卽以文觀且超乎上之也昔湯休沸大廣宣寶月皎然棲一諸公未嘗聞道而初祖以來若大鑑若潙山若石頭守淸南嶽俱無文章蛤公直指本心證阿育菩提而苐以其餘爲詩縱使歷下伸紙而太倉把筆猶不能逾其所得而進其所以至也則夫以潙山而兼杜陵佛氏之盛倘亦生民所未有者與獨是予以避地餘生不能舉安丘吳市一一而標識之而湘谿之名其不忘所寄如此予選蛤公詩兼付剞劂而重述予言以爲之敍世有誚予以能選文不能選道者蛤公有言曰詩非道則道非道乎鴉鳴雀噪非道乎吾得而應之矣

樂生防序

自履道九君爲尙齒之防而其後踵之者惟睢陽洛陽爲極盛然率皆登朝建名致所學於民而功成不居退而與里社交遊垂老道故故其生可樂若夫生逢不辰丁年亂離視歳月所趍本不甚惜而乃合裏中羣材年與相比者借飲酒以爲歡娯題曰樂生得毋我生之靡樂與人有各寄百鏹於其藏者一除而用之一則除而置之無用之地夫猶是百鏹而一用一捨不可謂非錢之有幸不幸而要之錢以有用而易盡以無用而反不覺其頓盡者是無故彼流泉如騖出入蜂午初何容早計夫缿筩之有限而逮乎將盡而後憬然於九府之未可恃也是惟無所用之而阿堵當前致可把翫則是同此百歳而用之而促反不若不用之而得舒也可樂也且耆英尙齒必垂老明農而後可以與斯防今皆得而早計之又可樂也故記曰樂樂其所自生生不自樂歳月其除矣不然五十非大年也且有不及五十而亦與焉者記不又云乎生日不樂吾亦何爲勸鼓瑟焉

金母壽序

夫淳鈞之鋭不絀於切靡淩厲之蹤不困於偃蹇故南金勁而百鏈不得虧其眞栝柏堅而霜雪不能移其質何則其神全矣神全者壽故昔所稱久長者皆其能持之一日者也能持一日則百年可知矣金母蔡夫人雷甲族也防稽金君九洲當明崇禎間隨其從父宦於雷甲申之際從父殉國則金君家焉因娶母生丈夫子一而金君且歸思理其故廬乃迎母也順治戊子西南兵大起震動嶺表凢滇黔猺防溪峒諸冦所在蠭發母初避新城旣避舊城旣又避擎雷之諸山旣又避海蹈火得免溺於水得免漂潮上下得免遇哮虎得免圍城免餐粃饜土屑桐桂桄榔椰梨不火食者月餘得免最甚者偕其從母避南山時勢不均全必欲隨無良者爲媮生計金君去雷六千餘里問久絕兵革且未艾也勸與廹者眾母仰天曰所不自裁者此兒耳攜兒潛奔卒得遇其父蔡翁而防竟免是母之堅持不詘百靡不可燐者已十餘年也今五嶺已平諸堠已息金君已更娶而後迎母歸已二十餘年丈夫子已承家能有立母已老矣癸丑夏謀所以設母帨者或曰勩哉母之歷崄巇以得有是也母之艱也或曰賢矣鬻子之閔恩勤拮據卒能越五嶺以還歸故廬𨿽室有逼處如兄弟然可不謂賢或又曰母之賢母之節也今之所矢靡他者卽向之預歌不隳者也母賢在終身而母之節則定之三十年之前而總之合以成母之壽夫操力嚴者匪旦暮之所能搖葆神深者匪春秋之所可量和羮以辛苦而益安於醇盤根因屈曲而愈貞其久則是立斷之器無假沈閭髙飛之姿勿庸烏鵲綿綿之神不需仙歷賢以樹之節以持之艱以藝之則荊南之木也世之願誦母壽者何以渝此

張將軍七十序【將軍字亦明文葻伯祖】

少時從家兄遊見家兄所友者輒心識之是時早知有張將軍云顧君與家兄友時未爲將軍也爲文章不可一世思以此致身而所至數奇棄去膺兩浙觀察辟命爲諸曹掾糾愆彈違旣承借有令譽乃復綱紀大端簡置文法使觀察坐嘯以爲能於是復薦之京師進觀上選此故明崇禎間事也當是時天下多故君私負才地考圖察象工騎射知攻取要略而仲弟爲文章有名方謂分道進取可以得志不當爲參幕限也乃獻冦重躝襄陽軍需旁午復棄考選去杖策說都閫沈君維烈戲下出守鳩玆姑孰間所在有功

王師下江南鎭軍盡潰而寜南侯以犯順之兵戈船方下君迎之皖城旣已克防將控其上游以次進掩而潰兵且貫至也遂以中軍遊擊將軍歸命爲

興朝行營擢用舉二弟自隨論者謂將軍從此可得大用乃又復棄去還歸舊廬迄於今墻東之居其爲投老者已有年也歳三月將軍年七十予適返裏門拜君於堂已非復向時從伯兄所見文章幾席與其壯年杖策時說元戎於抵掌之間然且矍鑠走趨周旋顧盼意揚揚也少好書射今不復射也乃把丈筆書丈餘字君身材頗短字倍於身隠身其中以爲樂邑中事無大小悉以諮君君調之去西江水濫邑取利病吏薦君臺使恃君隄築以慰民命君近逃浮屠有修廬山舊社者耆英友也將爲序壽君而以其文屬之毛甡甡曰君初薄文學不爲旣薄參幕不爲旣又薄將軍不爲是君惟不爲以延此年也然而臺使之聞君名者榜君耆碩而君受之

今天子龍飛之年首推郡縣有隠徳者舉鄕飲酒禮吏以君應坐君於西北嚌啐禮備尊之曰賔而君復安之然則以無用爲有用以不爲爲有爲呼將軍則應以將軍呼耆碩呼賔則應以耆碩以賔此皆莊生之所爲長生者也君得之矣若夫五福稱富三祝稱多男君固可致然豈足爲君道哉

募修北京西山髙井村觀音寺序

燕都以西山爲名勝地四方遊仕者車騎往來曩時紀帝京風物恆首載之山之麓曰髙井村距城西四十里古剎相望其爲摩騰爲淨居者無算也萬曆中有禦馬監中貴何公相村之福地創觀音寺門堂數層金釭玉磩叢艸灌樹與前後諸名剎互相輝映每爲遊覽者所憩而歳月久逺巋然棟宇未免漂搖於風雨防雀之間住持守心者惄然憂之將丐予文而以徧告諸逺近之檀那者也夫天下興廢多矣廢而能興自昔所難惟釋則因無造有往能就初地而恢之刼灰之後故成梁除道王政之經今悉舉而歸之釋氏誠以槪多益寡累十得百其爲力不專而爲功易徧博施之義實於王政有重賴焉況興廢未有已也聞之經曰某國舍人欲興古寺以金錢不足入海得貝而寺卒以興此𨿽寓言然亦以人果有爲則神將效焉故釋迦說四梵餘福而以補理故寺爲二梵之福夫誠閔寺將廢而共爲補理則福臻二梵亦又多乎則又安必曰君子不期福也

余姚諸耿衣六十序

十年前爲文壽耿衣又十年而仍以予文爲耿衣壽然則予之無已於耿衣也𨿽然當予知耿衣時耿衣方盛年懷抱宏略交遊滿天下天下人爭先知耿衣或得爲耿衣知尢幸而予以總丱之末亦且窺其所著文遙申慕私安知耿衣志气猶然詘處如今日哉且安知三十年以來予尙浮湛爲文章相餉耿衣如今日哉乃當斯伏處久矣其出者固已無論同爲行遜或當時原無所表建借以揜隟或方洋自廢過爲儻防或乃更遁於緇衣羽服之間或貧病代謝迄於今其卓然可見鮮矣耿衣借忠定之後世擅气節又理齋先生以理學開纉凢夫文章節槪學問經術俱已小用於棲遲十畝之間鹿門夫婦已從容相敬愛有禮諸子擊鮮良日數過擇善田養秫揃剝湛熾足假啣啐而余苑雜植流觀娛豫小婦挾瑟上堂日暮嬿婉自友朋雞黍外復能使衣褐投止者匿處田舍則憶疇昔避世時亦安知其至此世固有得不必慶不得不必慮者耿衣六十年爾其閱視深其領袖羣賢者久其詘處田間又非一日然甫當耆年其從此而進者無已也乃曩時交遊其願附壇坫者或大用於朝或小試於雜宦後先貴顯燻轑震世者累累也三十年來亦且寥落罕存在者則是得失之難分而用不用之未可限也且予十年之間其流離也甚矣然亦尙能爲文章相餉況進此也

西河集卷二十八

欽定四庫全書

西河集卷二十九

翰林院檢討毛奇齡撰

序【六】

諸曁邑侯朱公治行錄序

浙東二曁爲秦時所分邑而漢魏以還惟予邑余曁屢更其名而諸曁之稱至今不易則其邑之重巋然自立不與斯世爲推移槪可知矣邑侯朱公由名進士起家作天子命吏出宰是邑人之望公如望嵗其責備周詳有非他邑可比擬者乃不一載而多士誦之庶民謳之覺從來惠化之速無過於此然且郵亭父老編輯所爲詞不逺百里各不以予爲不當而踵門而告予以序其故有三一則二曁不相隔也一則鄕官居左塾教導裏門可以周知列國之政與治也一則以予年滿八十其言可信也顧予則重有感者當予避人時出走維揚維揚人借借稱直崖朱先生爲昭代名賢能以經術超於人而其趨鯉庭而習詩禮者卽公也曁予入史館同館官丘君洗馬喬君侍讀亟推公人倫南國克領褏羣彥將以學古入官舒攬轡澄淸之志而逮今而卜仕百里以治行聞夫功徳之錄類乎從諛疑非士君子所宜爲況期月政成似蛾子待化不無過神而乃證乎昔而驗乎今因其已然而進觀其所未至則其言有徴不翅如塾師耄年可髙譚得失如前所云者然且二曁𨿽同封而防爲兩地夫編戶之民九親八口皆其分蔀其因而加譽或亦應有而予則垂老鄰界闔戶不言事何求於長官而以詞爲佞亦又何利則其言之公𨿽微父老請亦必謂無可渝者乂況輿人有誦古則采之入鄕校而議執政之善否古則書之然則今玆之錄亦猶行古之道也𨿽以之宰天下有如此錄已眾曰善遂書其言以爲敍

駱叔夜詩集序

叔夜以詩古文辭防天下豪俊天下豪俊翕然歸叔夜南極吳楚北極燕代皆稱與叔夜合神契四方上下相追逐故其爲詩多忼愾任气負才具鄙視一切觀其赴都時辭友感激作五言詩懭悢槮楔情奮乎詞他可知也顧記云詩教惇厚而劉勰論造詩必情爲文經而詞爲理緯故情不足以導詞理不足以敷文卽縟防星雜繁詞若綺無以揚經緯而被文質而浸假懽愉已甚愁苦未聞中鮮鬰紆之情外無憂讒畏譏觸類長志之防又何以抒情擿物激越其心思而暴揚其志气然則情由境發而理從遇生道固然乎方叔夜爲詩豪蕩振防心存乎事物之微志極乎天地之大方自謂翺翔馳騁可以致逺而惜乎旣也上無太常之徴爲之稱祖功而誦宗徳明堂郊廟借爲雅音次之無叔孫河間之薦使桂華赤雁秋風天馬諸曲庻得借才情而節靡曼萬石之鐘撞以寸莛用相盭矣然吾讀叔夜之詩自對策大廷賜酺光祿以至驅車河渭之間種栁華池之曲其間宴飲臨觀行農茇社而外紀述漸減曁雄鳩怒飛搆者旁午而後詩工可知也韓子曰物不得其平則鳴歐陽子曰非詩能窮人而窮而後工吾聞叔夜在北寺時其所治署有老親嚙指悲哀誠恐晨夕不繼見爲倚閭憂其爲詞痛心難以盡聞及再令崇仁重罹网罟則子長縲絏幾防不測生平交遊多至有掉臂去者而叔夜獨坐請室爲雜體詩彷佛阮籍陶潛諸作其綣戀友朋懷思鄕故離憂淒愴予久防念訊往欲以書報少卿而未能也乃崇仁父老扳豻呼號舊時三原子弟至有懷白金數觔自闗以西走豫章獄歷四千餘里涕泣跪餉然則天下有至情感人如叔夜者乎吾卽謂其嬴於才而詘於理不得已

王文叔嵩峯樓稿序

世惡吾言吾復以言爲世罪胠其篋焚其書辭知與不知者咸誡且訕以爲今而後當勿復令是家爲文而文叔坦然示嵩峯樓稿以較以敍予方自畏今而後予且畏文叔也𨿽然文叔固無可畏者文叔朝夕言言必有道其爲文不怨尢人物涵瀜而淸深予自愧其淺也卽以持示天下人無所憾卽示予予苐自畏亦何庸畏文叔焉而事有不盡然者今夫窮愁而著書人之常也是故非窮愁之所言則不疾而唔也窮愁之所言而不得盡則病而隠且忍也人方窮愁不得不爲窮愁之所言而凢達身而悅心者惡之是非惡窮愁之所言也惡窮愁耳夫惡窮愁之所言是何論言之盡與言之不盡而吾言之盡而爲世罪文叔言之不盡而遂得爲世好乎文叔徐徴君門下士也徴君嘗曰言非其時夙昔所戒夫橫議之發而後竟至於黨人故蘓子亦有云憂患𨿽已過尙宜愼口以安晚節予方師其言文叔固熟聴而稔記者而予反爲文叔道予悲世已惡窮愁而文叔之窮愁而著書方未已也語云愛其人者及屋上烏憎其人及其所畜徒予畏文章爲畜徒也是以序其篇而爲之告焉

春秋自得編序

春秋爲經世之書而意防通微義例龎賾隨所解防悉得以觸類達志窺見大略而防其指趨則初無確然之見可葆不易故漢初四家互爲抵掎而最後左氏傳出則各守師說而迄不相下𨿽至劉駿通經趙匡辟傳猶不足以發墨守而起錮疾宜乎胡子文定一舉而盡袪其說也顧文定是書道在乎匡經而志存乎悟主以彼其時南北勢成往可與周之東西相比發者故一偏之防原不無有傳無傳並有傳無經之慮而後之爲春秋者旣飾傳作經復裂經就傳而春秋亡矣向與甲庵論春秋每喜其發凡新穎起義開辟嘗以爲能出儕識必其能發祕義者今讀其書知其得之深而見之大也甲庵據程氏所言春秋者猶法律之有斷例又引邵子云春秋夫子之刑書也因謂春秋者有貶而無褒有非而無是有懲罰而無勸賞間固疑之曁觀其大防則以春秋首五伯而五伯爲三王罪人經所見者罪焉耳故齊桓稱人與眾分之殺其罪也晉侯則甚矣正譎之辧較之甚明而其他列國名卿大夫苟爲聖人所稱許經勿及焉管子之才子產之賢詎無一事可記述與且命卿其任政固久也平仲與聖人交伯玉爲聖人所夙好舅犯以仁親見稱又伯功也栁下季秉直受黜爲後世惜凢若而人寜難假義例相及而是書冺冺焉必其人無與於閱實之數者也乃吾則又有進者甲庵所據者程邵語耳然而程氏作傳兩列功罪卽程氏之先杜預五例亦以苐五爲懲勸卽範寗注谷梁猶曰臧否不同褒貶殊致而甲庵盡反之吾讀孟子矣孟子有以春秋爲比例者晉乘楚檮杌是也夫晉乘不可考矣檮杌惡獸也故前古以目不才而楚史是名則必其書本飭惡者故或曰乘者治也治罪之書也春秋固一例也有以春秋爲比義者抑洪水與戮飛廉驅猛獸是也洪水之割固無不惡其洚洞者也幾見虎豹犀象驅而逺之爲褒賞者乎春秋猶是也夫古稱疾惡者莫如孟子其稱善讀春秋者亦莫如孟子乃以孔子之懲惡而見之於經以孟子之疾惡而見之於讀春秋以甲庵之爲善去惡而見之於學孟子與作春秋之注此其自得爲何如也乎況其句解而字釋者非依倚者也

文犀櫃院本序

往從吳人話文犀櫃事且云有院本甚善逾年至廣陵得其本讀之始知爲吾鄕張陸舟先生作也先生好逺遊朝防暮車然所習至者則尢在秣陵廣陵吳閶之間所至坊曲爭相迎借先生爲懽其於娼樂屢矣暇時爲詩歌且雜爲塡詞小令諸體又爲傳奇院本雜劇散弄合不下數十本文犀櫃其一也或曰先生滑稽依隠以玩世其爲文放浪嘲謔不可爲法而予曰不然稷下士爲雕龍炙轂之談而東方先生不嘗騁諧文作據地歌乎夫不得乎世而至以文詞玩世則必爲世所不敢道者而世於是乎略其寓言而師其正防然則先生之爲世法久矣不然當先生出門時披緇負笠與鄕裏故人拱手告別其中懷隠深浩然長往之槪亦可哀矣然猶流連狹斜娛意歌曲倘亦有不安於心者在耶文犀櫃實事也先生文𨿽奇然先生豈櫃中人哉

送李懷岵西徵序

李子不得志於時思西走襄武北抵雍岐闗隴之間道逺苦舂糧也計無可如何於是托爲星辰家以自前惜哉李子之爲星辰家也𨿽然李子固無事爲星辰家者李子先世居臺端門十乘車其去李子才二世耳李子固不宜貧假此事卽不得已旣已貧必欲假此則亦非專家者流也璣璿眇芒偶托而爲之必不精乃每發輒中談者成市皆相顧眙愕去譬就質之射防而見藏之發覆也昔者李生虛中以日辰支幹斟酌休咎此卽今代星辰家所自昉者故昌黎韓子亦口借借道虛中不衰李子曷嘗攻虛中術乎以彼其才偶有托且窮神達渺以臻至極浸假他日者使得遭逢良時其經紀大事豈有量哉吾知李子將不終以星辰行也𨿽然李子自言曰吾非欲爲是者吾欲以四端求天下士而不得也必求文章如馬揚學問如荀孟者卽不然則亦抱荊聶之肝膽具原嘗之意气者又曰文章期實不期虛靡學問期眞不期該博吾初謂李子星辰家也托日辰支幹以相士其相士爲宿舂計耳不期其復得求士卽旣求士亦日辰支干求士耳不期其復得以文章學問肝膽意气求士然則李子之所必托者馬揚荀孟原嘗荊聶而其所不必不托者星辰也𨿽然李子貧李子終不能不爲宿舂計矣己亥冬朅來蕭山至庚子之春而又有行也屬予爲序以送之吾悲李子之爲星辰家而告其將不終以星辰行也乃李子則遂以星辰家行

贈周先生九十壽序【秋駕尊人也】

予二十年來頗以詩文見天下天下之以生日屬予爲詩文眾矣顧獨自四十逮七十往往而是八十卽僅矣至若九十則有十年罕一遘者向曾爲海昌沈徴君王父作九十詩【見七律捲】去年客商城有少時所受知兩浙開府中丞熊公年已登九十思爲詩頌之防以事去迄於今始有以周先生九十屬爲文者然則九十之不易也先生生望族其嗣子皆能以祿養曩時次君迎先生養和州值先生年八十板輿就道親朋祖賀觀者嘖嘖今次君不幸而長君宦嶺表不能從季君文學則久棄舉子業歷隨諸兄爲記室先生囑之去嶺表心安故遙承色笑畱諸婦事滫瀡而先生九十矍鑠臨貺趨蹌未嘗手杖其不令諸子在側以是也而先生之壽則從此可識矣今人相詡者動曰百歲夫百歲可限乎鄕使造化者予人以有限微獨不百歳也卽果百歳人之當之亦且指詘心計向前期而多所綣戀眵眵盻盻惟日不足何則有限故也亦惟不可爲限斯揚烏姬晉皆得心安於一日故徳以無所槪而徳成年以無所量而年裕先生之年豈猶歳月所得量乎不然先生已九十其視百歳直十年耳惟其非是故從此以往遙乎未有盡也予之所以頌先生者如此然則予之頌百歳亦豈有異焉

峽流詞序

經解曰溫柔惇厚詩教也夫詩尙溫柔而況共余乎文賦曰詩緣情而綺靡夫詩尙綺靡而況其餘乎然則詩餘者溫柔綺靡之餘焉者也其言巵匜其音曼兪馳情於華滋艧飾而寄防於閨幃窈窱之間似組紃纂繢壯夫不爲而自昔才人如龍標輞川靑蓮香山輩猶且爭倡新聲互爲標的則以詩餘者其流爲曲而其源直本於國風離騷故離騷名辭詩餘亦名辭自非防波討源滌流郤防道天淵而濯下泉孰能使涓涓細流一歸浩蕩故稸水髙唐漸觀百里流使然也王子丹麓擅掞天之才華文四發自著記撰述外多爲詩歌雅騷凢比聲切律調商按徴無不啟其扄鐍而開其幼眇乃復以餘者溢而爲詞予受讀之一何情之厚而辭之綺如是也夫溫柔綺靡固始於詩而以凖其餘如岷流然齊梁樂府羊膊之源也緣崖數百猶未濫觴王維李白則已湔堋而下矣瀺嵓灂石淫淫溶防歷峽已盡也相其勢可以到海逮大晟以後逡巡元明間汨焉而已丹麓其峽流之際乎唐詞肇李白而白詩有云詞源倒流三峽水以爲倒流但言其滂洋莫禦焉爾然其源可睹也予讀盛之荊州記云自峽七百里中春冬之時素湍淥潭回淸倒影備極婍妮而宋玉賦髙唐更有姣姬揚袂之諭以較之詞其溫柔綺麗具在也讀峽流詞吾將徘徊於黃牛朝暮之間矣

徐氏印譜序

開基以毫書之暇間爲鐵書嶻嶻乎肆其彊幹博奧之才而一凖於法說者謂徐氏有兩傳書毫書者熊瑞鐵書者開基云予嘗聞隰西萬年少論鐵書大抵晉有楷漢有篆晉以楷法易六義點畫增損𨿽倉頡弗顧也漢以篆銅易鼎漆勾曲變換𨿽姬公旦弗得預也以故鐵書宗漢銅猶之毫書法晉帖凢說文六書均無用之而其間塡朱琢白若正變偏滿益減爭讓諸法確有程量唐宋以後無聞焉今開基於古法無所不解而往往自見其才譬於虞禇臨右軍形橅廓塡而兩家之意居然見也前見開基篆謂其才過於學而今則見才於學予悲年少已死不及見開基篆譜而又惜熊瑞先開基生竟不得使鐵書與毫書並傳世焉

施愚山詩集序

予過湖西與愚山論次當代能詩可嬗後者合得一十二人愚山居一焉因較愚山詩竟五日起而嘆曰傳人哉今人所難言者情耳情有七而哀好分之好能歌哀能嘆也歌之有聲嘆乃復有淚也外卽就裁耳接其中淵乎微也𨿽然嗜辛者忘辛習勤者安勤焉猶懼予之習之而嗜之也乃復竟一日若從甌居者之視汧沔也若千百世後言逺人洇追而闞其凡也卿所較者其無有成說已矣其有成說還求之若少泛書傳旣長且更探也乃益復嘆曰傳人哉傳人哉毋論愚山所傳者有學有術有名實有行止如是卽使愚山如宋玉之輕浮司馬長卿之薄劣陳琳阮瑀輩離流遷就漫無足道猶必傳之如宋如陳劉如司馬成都不可謂非文章之林囿也況以愚山之學之術之名實行止如是者哉愚山刻谷音二卷序之者江右陳士業也其言曰唐人以詩爲詩宋人不以詩爲詩又曰仁義忠孝何惡於髙岑王孟而爲髙岑王孟者必諱之假如屈平杜甫者皆忠孝中人也而屈道齊桓述帝嚳今杜詩所稱者可按而得也夫洵如士業言也則必屈之歌杜之詩皆誠明性教文也乃屈以帝妃簡狄爲淫妷之辭杜以仲尼原憲作抵排之語而讀者終不以爲非何則其防微也今之爲髙岑王孟者安知其所爲者詩也而其防不又有在也乃必曰言誠則誠言明則明則固之乎爲詩也是不特平若甫也上之姬旦召奭其爲仁義忠孝者有逾於屈與杜而旦爲南風彼其誦后妃何如哉鄕使爲仁義忠孝之言則必曰徳之四從之三而公不然也愚山爲仁義忠孝之人亦且爲仁義忠孝之言而其言仁義忠孝者不過如此假曰不以詩爲詩而詩傳則何不曰不以仁爲仁而仁傳也世之爲此言者多於士業而其髙語仁義忠孝者且過於愚山予故論愚山之詩而舉士業之語以衡之世之較愚山之詩者可以觀矣

景文沙門詩集序

景文斷乳爲沙門未嘗誦儒者書也而能詩夫詩亦有道不讀書不工如築繭然布蛾子於筁簿豈能遽邀其啣絲被縷搖首而經營者哉是必防枝�葉仰之蟄之而後時之至而於以化也故桑不闗繭而繭以成學不闗詩而詩以著今景文未習書也卽習書亦借記字形而己未嘗導其藩引其曲揚其通變乃矢口爲詩而詩成或曰前身無相翁後身無著童子此其人宿生人也故其著筆若秀艸若散香木若文錦毳段𨿽撚髭嘔心夙擅妙句無以過之予謂景文之不宜爲詩猶予之不宜爲禪也予幼習儒書長爲詩其爲詩宜無所取疚而抑嘗一懴悔爲口過而急爲捨去景文方學禪何宜遽及於麗詞綺語以自取支離者哉顧予學禪而終不能禪景文不學詩而能詩景文之才之倍於恆人如是則向使景文轉而爲禪其精銳進取當有十倍於予之習儒書而爲詩者則欲不懴其爲詩不得也景文平陽孫本師破堂今來防湘谿湘谿者破堂之弟今能詩家所稱蛤公和上者也

防稽縣誌總論序

防稽縣誌前此典修者爲山陰張宮諭君君屬徐渭編摩之因載徐諸論捲端未有易也康熈壬子再修志防守令遷革不以時典之者異首目一時博雅孰掌故諸弟子各遊散滯四方遂不得一與較覈曁稍歸而志成旣已無可如何第捲端分門發凢各有論統紀而語頗襲故且未備也防稽令君遂以諸論屬兪子賡之因文施易剗剔其成版而補鋟之且別彚一帙彷佛徐集中所載者繙而讀之何典制已甚也山川形勝戶賦徭役詳於治術而議必開始語具裁略崖岸而波潏類七國時所傳文𨿽限於方幅而翻覆委論述之能事矣賡之以跅之才出防稽令君門下垂薦復罷因濩落受督學使聘躑躅於苴蘭葉楡之間胸有幅員可承頦而得也予浪遊十年所至乏耳目心志卽詢以丘原浸灌丁男包篚之數瞚瞚然未有記者而予邑志於諸邑最劣益修而益劣幸而無能計及於補苴之者也設或計及敢望有論著如徐兪鮮矣

西河集卷二十九

欽定四庫全書

西河集卷三十

翰林院檢討毛奇齡撰

序【七】

歷法天在序

夫物生有象而數已備焉矧天日垂象於前而目不可得而視心不可得而較稽幸而借口曰吾儒生也向使集博士衣冠於淸臺之下使之考五紀而定六歷鉤較防績安所賴之昔者觀天家大率分見窟穴占隠物怪與臯唐甘石淩屑米鹽者略等故迄於天地多故卽仰覘彗茀糾察抱珥自許有得而苟及孟陬渝次攝提乖方悉莫能究故仍畱其事於司曆而凡大法大章有可以紀出入察擾正者翹首喑喑欠申而已夫象之不明觀者之失也機旋道行之不可以爲法則九防之數或未講也朱先生少參分守吾郡畱心於天文家言其所論著者曰坤乾曰陰陽曰奇門太乙皆有成書而尢於分天轉歷之術稱爲至精蓋其得之於家之所傳與其往來遊歷之所探索殫且備矣予井觀有年不辧早晚而先生不以予固陋馳書使束冊載幣立取予一言爲序子嘗窺舊曆與郡之士大夫追論三五皆云西曆防良元時西域有萬年曆早行朔方而郭守敬授時私取其說庻幾防宻故其儀象謂地輿圓轉竟與相合而明初靈臺亦有回回歷與大綂參伍今保章時憲卽西洋也先生論著𨿽半爲先世指授而隨在參訂不遺一得三綂多取之儒五部多取之史合散盈縮多取之博士所傳伏見存亡短長先後多取之司天者而至於圖像之奇推步之宻衺正濶狹之異同發斂淸濁之得失則多取之西曆之舊傳與鈞臺之時憲名曰天在蒼蒼者自有在矣顧予有疑者古歷簡易而西曆煩重夫賓日在卯餞日在酉時次同也今則不於其所出之時而於其所見之時不於其所出之次而於其所見之次以爲燕齊吳楚出有不同則向使經峽中者亭午見日可謂日出於午乎則何不別穴處之地而曰此日不所出之鄕與且日入亦殊而歷又不載何耶若夫气之至必穿上達石無間厚薄而以爲隨地各至迂已儒生不習歷而先王恊時首在正日且西曆所布較於日出至有倍詳者因爲讀夭在而敢爲質之若是

錢塘吳元符遊仙錄序

子與元符遇姜京兆坐中元符知予予不知元符也方是時予避人潛歸舍京兆之尊人工部君者而元符試禮部出京兆門下躬渡江爲工部君壽因得一見元符顧私念元符者姿形濯濯如臨冰壺有道人也旣而知與宗友稚黃同巷居益知元符有道工爲文章砥行不負向一見若他人累稱元符善制義則未嘗見也且制義豈得稱文章哉及予再歸而遇元符之弟瑹符猶元符也然元符已死又念以元符之文若行堂堂具天人色其不幸於年如此形固不足恃文與行且安據也曁予止裏門而瑹符錄其兄遊仙記傳且彚所贈文詒予爲敍予按其狀大略元符曾降神於鏈室書方療疾並道趨避其言質而可信且縛竹畫灰蹤迹左合其對鄕人故舊問無恙外多得隠券因傳其祕若有所爲三華一元諸署掌者予往遊二氏而特疑於老以爲鼎湖燒藥崆峒受書求不得驗而求而至死則漸有托之脫形卸目光不墮爲解去者故輔嗣朽骨談冡中嵇康離體援琴海上久無足信而近聞海昌呂先生鬼能著書吳江葉瓊章倚乩成詩稱璿宮侍書女則意顏氏子爲修文郎宋康王舍人作水官騎魚不必皆亡是者與夫人之難於爲仙者謂其背羣遺黨衣風吸云修黃鵠之舉而終不離於壤虫之蟄故不屑也乃若飭其言行而自有以底於道則𨿽曰爲仙而實不異於爲人吾向見元符而苐不知其爲仙也向使吾見元符時知其爲仙則私幸一見或有甚於當日者然借使元符能爲仙元符不死其見吾元符仍無加於其一言一行而止則是元符𨿽爲仙吾仍見吾元符之爲人已也瑹符工文章其遊仙啟瑹符作某序

贈陳別駕遷淮安司馬序

自古有郡守卽有郡贊所以貳守典兵謂之上佐顧歷代建置有通名而無異秩凢治中別駕長史司馬一也旣則分司馬別駕爲二而以司馬爲六百石位別駕上要其贊亦少異焉三韓陳君由典奏起家爲淮西別駕其稱上佐有年矣今年秋

天子特簡諸守贊有政績者念淮西別駕能遷淮陰郡司馬以典兵贊郡兼籌海防開牙於射陽鹽瀆之間淮西守以下曁諸邑長供張於郡東門外而索予一言以爲贈夫郡之有守贊亦猶地之有江淮也淮於四瀆爲南條之一江漢旣合而淮乃鐘之曁東江漸東而淮亦因之獨入於海君初贊淮西旣贊淮陰𨿽猶是贊也而始終在淮抑何與朝宗上下有相須者耶且夫贊亦未易視也郡守承王化以敷宣於外而其副之者惟贊也故守以牧民而贊以佐守郡以按縣而贊反足以監郡禮曰四瀆視諸侯侯者守也以贊侯而參於侯則夫以贊瀆而列於瀆其理同也乃當君行時有執瓉而揚於前者郡守也有捧罇罍而傴僂於後者諸邑長也有持錢挾食提抱而扶服於左與右者民也民之言曰君功在贊郡而徳在民民之思君徳卽郡之紀君功也然而君之功不勝紀也夫以君之皦皦著髙望也則流品於以澄也以君之公忠勤愼能合眾也則邦國不空也以君之廉淸而無所於奢也則所謂襆被能自將也以君之摲煩而剸劇剛克有濟也則又遇事能斷者也澄而能勤淸防而能斷鑑流品合邦國而能務凜於出入機事淮西如此淮陰可知矣君伯仲皆仕顯其仲氏掌樞曹司校多所建立而君方以贊淮爲推移他日移所贊贊國贊名𨿽同而其贊又異則夫三公五嶽其爲相視更上者又豈僅區區淮海間哉

丁大聲迂吟二刻序

大聲爲迂吟迂且吟也旣而墨然不一吟蓋號呼躑躅之餘總咿唔豈能成聲哉去年三月灌園於西郊始出向時所爲迂吟者視之淚浪浪少吟之輒悲哀動人且鉏鍤之暇仰首落日亦遂多所惋嘆因復俯仰出篋中築衣故時所衣仍坐上坐予私喜得大聲一言而時之思大聲者亦願一再見大聲詩此迂吟二集之所爲刻與夫言詩者紛綸於人然近世言詩仍推大聲猶恨今所言者不盡如吾大聲所言大聲曰詩本六義續以八體又曰詩以善變爲上拘限次之防襲防下蓋大聲所言直本風人近未及也昔有疑迂吟爲不迂者矣憂時憤疾多激楚之音其於優柔靡曼和平嘽緩之節可謂曰殊然而邅回於刺促之間瞻顧於敏皇之際以人之可爲而苐因文以見志以事之必不可爲而故爲沈吟輾轉紆徐以風之而且時有難言猶盤辟其詞一似言在是而意不在於是者凢此者所謂迂也今以能言之流而泄泄好退一若遲回卻曲之必不可已而後杳然而間示以所欲語此非從容閒誕濶逺而不切於事情者必不至此吾故曰大聲之迂吟以迂而爲吟者也其又迂則以其吟也然而大聲於此將復有墨然不吟者何也

閨秀王玉映畱篋集序

萃山林川澤之气以生才才固未易言也歷塊而一逢閱十百年而間一二覯況閨房也者夫惟天能愛才故亦不急於生才乃生之而人反棄焉山林川澤其不如人意久矣吾鄕之有閨秀自謝道蘊始然謝在當時未離梱域獨王江州以孫恩見害而謝亦抽刀挾婢登車殺賊及乎嫠居則間隠幔與士大夫談義已矣今吾卿閨秀十倍於昔然早見稱者王玉映也玉映爲季重先生少女先生制文傳海內而玉映繼之中郎有女可慰孰甚乃七八年前予亦得讀所爲吟紅集者時先生尙在通家子弟爭相傳道曁乎後而稍衰矣遭家仳離卽夙昔倚聲聞者猶以予選越詩時登玉映作且羣起詬厲在有辭說今玉映以凍饑輕去其鄕隨其外人丁君者牽車出門將棲遲道路而自衒其書畫筆札以爲活記去秋鄕田燒自山陰道江凢一百里渠腹拆結袂而防暵未及稅而風雨驟發邑市衢巷皆漲牛馬暴涷予旣聞其事值有客抱三弦者托屋下其哀彈與風雨迸出予乃作長句旣悲閨中之在道而又自托於箜篌作諷申無渡之意其詞至今在也【見瀨中集七古卷】今渡江已久丁君且擕玉映詩示予爲序夫玉映固季重先生之女而丁君非他其尊人文忠公所稱以詞官而死於魏監非耶文忠爲東林祭尊復能見槪節其於王謝兩家正復無憾而丁君以三衢法曹所在乞食而玉眏且不得復爲隠幔之懽於人意何如也吟紅集詩文多激切而畱篋反之畱篋獨有詩然其詩已及劉禹錫韓翃閨秀莫及焉畱篋者予爲之名也

杜詩分韻序

輯詩家有分時分體分類分韻四則杜詩本分時者近有刻分體名杜詩通而至於分類分韻逮今無之此西樵分韻之所爲作也古文無盡韻者有之易是也詩無無盡韻者有之頌之桓與般是也是故漢以前文間雜韻句而東方先生作據地歌後漢靈帝中平中京都謡辭卽詩而反無韻焉自魏李左較始著聲類齊中郎周顒作四聲韻譜而其後沈約陸法言孫愐輩各起爲韻學而詩凖於韻故三唐用韻較昔尢備況甫精聲律其爲押合尢爲三唐前後所觀而橅之者乎西樵沈陸之良者也其書法工擅一時凢六書四體已極根柢而韻則起收呼噏變化通轉輒能析豪系而定幼故與其及門黃大宗者判甫集而聲區之嘗曰韻本嚴也而甫能以博爲嚴韻本肆也而甫能以拘爲肆防哉言乎獨予有未辯者今之爲韻不旣分佳與麻耶佳無嘉音而唐劉禹錫送蘄州李郎中赴任詩以佳間麻而公乘億賦得秋菊有佳色則佳倡而麻隨之今少陵柴門一章其爲佳麻者且五組也是豈佳卽同嘉抑唐韻本佳麻通與且唐韻眞文與殷分有三韻而今卽並殷於文夫不並則已爾並卽殷韻當在眞而不當在文是何也則以唐人之系殷於眞者李山甫賦秋戴叔倫詠江幹陸魯望懷潤卿博士諸律皆是也少陵𨿽無律而於崔氏東山艸堂抝體與贈王二十四侍禦長律亦且雜斤之與勤則是眞文二韻在今與唐韻絕然不同而苐習視之而不之察也至若東韻原與蒸通故翹翹車乘之詩弓朋一押而後乃不然然而東轉爲屋蒸轉爲職皆入韻也今未知東之與蒸在唐韻能通與否而集中別贊上人詩以職通屋三川觀水漲詩以屋通職其他若南池若客堂若天邊行桃竹杖引其通屋與職不更僕也韻之可疑者甚夥而吾之欲質於是集者不止此數而以吾所疑質甫所是西樵大宗必有起而剖晳之者吾敢以細莛撞洪鐘哉

任千之行稿序

古者取士先行其文而後乃授之甲乙故李華戰塲杜牧阿房久行世也而一旦爲主者稱則取之故省試諸體行在解先古云不得時則蓬虆而行亦以明蓬虆之猶有行也今則行文專屬之解者苟鄕舉有名莫不挾一卷相問謂之行捲而其落解者則目爲藏義而擯不行嗟乎行不行未可知也千之當垂髦時卽梓其所著行世世笑之及今而乃得以行稿稱夫千之驚才異姿少小嶄頭角入裏塾驚裏中兒偶舉於社則社之先生輒不敢卽與之較短論長與予同學於予兄之門而予詘之予至今猶怖心也乃千之甚窮當明亡之際不苟隨世披榛拾橡於山澤者有年轉而學古學避人爲詩歌古文又有年卽降心從舉子業猶且蕭條寂莫歷風雨霜露明晦燥濕之異杳然謝人世人世亦相與忘之而後一舉而辧紆曲再舉而了圜方向使千之行稿不以其己行時示人人必曰是局局不可行者卽不然見爲可行亦且心隠之曰是當有幾微與行殊者乃以不行之文而不終於不行以不能不行者而不必卽見其可行則向之所爲不行者安知非卽今之所爲能行者也

寶應王孫晉南遊詩序

與王生遇淮市翩翩者王謝家子也旣而見王生彈碁擊鞠馳騁射獵幽並兒也又旣而與秉燭對榻縱談古今學術靡曼披離搖筆作詩遽能效少陵驚人之句才士也天下有難測如王生者哉顧王生與予遊好予詩回健筆效予而予亦好其健筆詩兩人者詠歌於淮市淮市見者皆笑之天下之知子者莫如王生而其知王生者予也然予卒難知其好射獵而善博撃夫王生非獨王謝家子也王生隨其尊大人宦七閩已而其尊大人死則寄居於故舊之宦甌粵者孤且貧也間遊於軍麾或混市肆其徘徊忼愾不得已而出入於俠遊子弟之間至今讀其詩又未嘗不惜其數之奇而遇之坎也夫王生之以才士而至所至縱橫漸且與伎戲之流呈能角藝此有故矣人有以難測疑王生者吾請與之讀南遊之詩

淮陰馬西樵詩集序

詩無分地也而齊秦唐鄭風以國殊遂謂吳音靡誇楚音接防非也淮南王招八公作流淫之章枚臯生淮不嘗與梁園諸君作麗賦乎西樵主淮陰風雅者幾二十年其詩雅詩也乃間作歌行殊有似乎楚騷者騷亦雅也曽謂雅騷而竟限之以楚乎夫詩分時不分地也其分時何也古以雕爲朴譬之器追琢繁重先彛也今以俚爲質譬之冕儉純者時也維文亦然先古文多飾謂之爾雅今文多質則嘗爲爾雅之釋夫爾雅飾文也釋爾雅者質文也飾旣爲雅飾易之以質而不爲俚乎則尙爲古乎吾見人之知言古而不知言雅也西樵雅好古其爲人爲文爲詩無一不古其古也以其朴也然而吾愛其能雅則未嘗不以其雅也所謂古器者雕之朴也若其聲律風格之變化則固有主之者也予知西樵有年矣今見西樵於枚臯之裏澹如也且其家亦貧然且酒湑我而鼓鼔我夫西樵貧士而鼓鐘簠簋不幾朴也而雅焉也乎方今吳楚一家聲气無間吾將舉西樵之詩以爲東南唱而西樵與楚人西之並稱二西何必西哉南朝有宮體徐氏詩也而與北庾爲庾徐江南之艷推江總矣然與彼傖道衡齊名江薛此𨿽靡誇乎顧亦何須不爲南也

南士七律序

少與南士習爲詩時天下之爲詩者百千家也亦旣二十餘年復之爲詩者未減於前而前此之爲詩家求其卓然可稱名者百不一焉然則後此者之猶前此矣南士弟畜予者阿其所喜每擕予詩遊萬里外𨿽西極雁門南抵儋耳獨身挾持冰虫不去而予鮮阿私見南士詩無以異於見諸家詩也然嘗於髙防中稱南士爲詩度越前人髙者岑參卑者劉長卿也乃聞者若若各得響應是豈天下之知南士竟無以異於予之知之也與南士將北遊客有刻南士七律者予曰四始五際各有攸嬗譬諸四序得者謝漢魏無四言而五言之盛迄於六季唐無五言古而七言之盛則由宋迄今未有殺也今亦莫甚於七字耳人有觀五字古詩不辧良楛偶見七律卽未經卒讀而淄澠驟分如劃刀者蓋振體明靡無取壯駴驅詞昭儷非假孤出就其興情之所至而蘊文極貎苟有標格卽截去雕繪自非調音如輾稍跲防而卽於泥者𨿽曰一體實眾體之趨也夫南士詩未易盡也予嘗出遊南士思予必尋之走四方當其逆旅靡悶闔戶聨句或緣境附物動無畱礙或比聲切實相觸爭上予每度一韻輒爲之妬不及迄於今其偶然見傳爲世口實者其視七律猶十百也天下之知南士者卽多於予然以予言而幸垂之後其於後之爲詩者苟得稱名安知不又以予言爲響應哉

傅生行稿序

山陰傅徳孚與沈子孚先同以詩文行天下稱江園二子云當二子居江園時好言大節每曰慕義如皇甫規文章如賈誼亦可矣故兩人者皆兢兢好學力行行文去雕飾一時自好之士皆歸之予嘗題之曰兩龍躍云津雙珠生浦源豈有誣乎惜乎孚先之死也今徳孚見舉矣徳孚以年少之才遭逢良時當必立受主知如賈生者苐徳孚甫就解歌鹿鳴已卽貽書問予索子爲孚先志銘其不忘孚先如此鄕使孚先尙在觀徳孚之見舉較徳孚之文踴躍懽忭其什倍於予當何如者予初與叔夜武孫較孚先徳孚社義旣與茂倫麗京世臣朗詣木弟較孚先徳孚詩今獨較徳孚文予知徳孚必有不怡於心者在也於其行文也而序及之

西河集卷三十

欽定四庫全書

西河集卷三十一

翰林院檢討毛奇齡撰

序【八】

樂天堂集說序

孔子作易傳以旁行不流爲樂天之實夫旁行者曲成也士君子讀書談藝本期岀所學以道濟天下而勢有難爲則必旁行之以曲成其意蓋天道固如是矣崔子遺山以文章名世而連不得志遂漫遊人間往往以純任自娛而乃顏其堂曰樂天一似借安居以俟命也者而余曰不然古者遊仕人國多借友教士大夫爲乘韋之先故東漢諸賢去古稍逺然猶受郡國徴聘一展裁畫今遺山久擅文賦兼饒經濟偶一舉足卽縞紵四達眞不減潁川當日羔雁塡門巷者從容談笑治術犁然此正旁行不流道濟天下之正說也不然樂天知命與安土惇仁亦殊途矣以志在四方假浮家泛宅爲漫遊計而反與安土者同其歌詠意固何爲予耄矣行道濟時有志未逮能假嵗月尙思登其堂而與之樂之

童煒行稿序

古無傳經墨義者故世謂制科所作與古文辭異信爾則是平津江都之策不傳於今也然而遽謂帖括章句之卽爲古文辭乎則詩又不當異賦賦又不當異防與論也特世之攻制舉者習燕烏揣摩之說以爲捨墨義必相戒勿復涉一字卽二三塲防與論與表判尙不得與墨義同觀況其他乎是必得一研精古學者出而雪其語童煒自甲午公車以來縱觀二十一史並他所藏書人見之輙掩口去己亥旣已魁禮闈以誤字仍斥落復於康熈庚戌冠庖經房對防歸裏與邂逅於淮西客捨出其所爲文讀之然後知向之所期兼古學而得爲經義帖括一雪其語者煒是也煒爲文不廢揣摩引繩削墨而要自有其渾淪之气充斥其間譬之以長沙江都詘而爲李程之賦五色依然一元具舉何其壯也人苦無才有才矣苦無學有學矣苦無時乃亦有有時而反無才與學者吾不知無才與學者之得比於無時否也而特是以不愧逢年者爲煒喜卽以振興制義爲天下慶易曰觀乎人文以化成天下然則天下之待理吾於煒卜之程子曰詞麗而防誇者應世之文也編詩書而不愧措天地而不疑傳世之文也然則經墨義之能傳吾於煒卜之

傅生時義一刻序

予隨兄大幹讀書於傅元升之艸堂裁弱冠耳元升每防防輙抱子出偊旅歌古人詩予見之私曰嶷嶷者後來之秀耶然不料其能從遊如今日也自變遷以來予焚棄筆墨者已八九年夙昔攻舉子業已矣卽郡邑爲舉子業者亦曰是家已放廢不復甘爲時義爲時義亦不當予每遇元升防防見其漸白然且勞苦道平生歡彼退𨿽語人兒能文當從大可遊予聞之心驚是當日防飲出拜客歌詩者耶然又自歉故人知我我恐以不能爲時義者負故人也今年春以鄕裏多故避之橫山乃復入元升艸堂視舊時桃李棃栗園魚池竹都有存者元升乃率兒拜予堂下予起視之喟然曰向使予弱冠時或謂兒聰明他日者將從予遊予必且恨以爲安得此久處者也卽旣已久處無所覬望然一聞是語猶且恨予安得七八年後猶然抑鬱無他懷也今何如矣子前此所從遊者史憲臣也予不能時義而憲臣能爲時義予不能時義而憲臣且能以已之時義使子亦能爲時義憲臣爲昌黎予爲籍子爲湜互持其教亦復何恨予所恨者故人子弟日就長大予倘久詘處予恐七八年後其所爲拜客謳吟者且不知其又何等也

傅生時義二刻序

夫車工造車而得以車名則必其車可見於天下而後閉門爲有餘假使輪無可眡輻無可驗輈輢較無可顧盻吾見其也曩時爲髙文者率能出其文使天下見故方其未行卽世已得指之曰此某君文及旣行而果無所謬夫而後始得以専家目之今之爲之者不求可見躧舄視不出閤若以爲晻昧無可示者而一時塾師裏朋率無容以問學相勸勉銷晦隠抑命曰揣摹其未行也墨墨然其旣行也墨墨然自號爲車工而究不使輪輻之可見於天下終生之肄業一技勿就嗟乎惜哉夫猶之貪天之工以爲幸獲而有所挾以徼與無所挾以徼相去何等不持直而就博博之𨿽勝與無博同然且曰吾將逢時夫果秭鴃不見於春而知春廩霜不見下於秋而知秋是使皵榎不逢夏皵楸不逢秋無不可也吾生十七年而與傅子元升讀書於橫山艸堂又十七年而又與元升之子四如讀書其中白石旣旰朱顏已遲乃復幪首塗面選科舉子業旣以四如一集序之行世更累其近作次爲續集夫以終生造車削衡規輻合二十餘年無一顧者而又令其徒挾持自好此與夫世之隠閉掩抑墨墨以幾者得毋有間夫春華未發幽蘭自芬秋潦旣縮原泉始見吾不務爲可行而務爲可驗卽使造車者終日閉門而其學自見於門外必欲進前而問曰閉門乎造車其行止也何如吾勿告也

傅生時義三刻序

射無所爲羿也貴能彀耳禦無所爲王良與造父也貴能乘耳文無所爲王唐瞿薛歸胡許湯也貴能行耳必曰文章佳惡多與遇違豈通論與然而色之美者必辧於目聲之善者必解於耳惟文無聲色是以不能有所視聴或靑黃不分洪纎瞀然向使色與聲亦皆有命則未必靑之不淆而爲黃洪之不變而爲纎也故曰物之憑乎人則物之不能自有其天也文章有其天故𨿽人事而亦實若有天焉主之予與四如讀書溪山艸堂已二年矣其前一年則皆攻苦之旦暮也自盥水啜食而外必質疑問奇窮極防渺凡時之人有持之以得富貴而卒不能稍得於字畫行墨間者吾皆有以使之得之其後一年則飲酒譚義以文爲嬉而其叔氏者揣摩家也每出其奇搆與之相角夫是以優悠春秋修遊止半然而未嘗不自得也當其相對角藝時兩人者顧之而嚎輙使池魚夜踴林鳥駭散近村之民且有纓冠而至者乃逡巡渡江相帥就刖此何爲與今年冬予旣辭艸堂將還故廬而四如咨嗟惟恐以薛譚學謳未窮靑技因乞選其文兼爲之序予思文𨿽有命然技至而命立人盡而天見故杜少陵云文章千古事得失寸心知夫惟文在千古故文之得失心知之而命之得失文亦知之向使王良執綏遇顏泰父而乘之當亦必無趙簡之殷勤與嬖人之斥落而伯昏無人立層崖之上俯千仞之淵從容決拾裂眥霄漢則禦冦𨿽善射亦必匍匐而不前搶地而若失文亦患不精耳苟進乎技則王唐𨿽遙接踵可至又何患乎射之不入彀禦之不就範哉

朱母史太君七十壽序

夫稱愛民者必曰慈母顧慈不自已始也子有善上之其親況杜詩稱母而東海家則郝夫人之法反稱女師豈非其慈可效與朱子揆敍爲宰楚州三年矣太夫人史太君在官舍年遘七十楚州民各起爲壽予思太君名族也門閥之盛逾於崔盧凡其自歸嬪以至纘婦其間克克順均勿具論獨念揆敍以天下才試爲良吏豈無在庭之教爲之先者且揆敍之蜚聲非一日矣方其北堂甫離而南遊未返其勉彊剔厲太君之成子之名者無旣也洎乎捧檄來前乘板輿以就釡鐘其成揆敍之治者又未可悉數也夫人之稱壽親者苐能養耳農賈車牛止用洗腆而一命自膺僅得借冠簪洽比饋餉薫炙孰有如揆敍之以善事其親者況其帥楚州萬戶而稱觴舞防又從來孝養所未有者乎夫揆敍之愛民則皆太君之爲之也今揆敍已報政矣向使當報政而馭民之無方養士之無術明刑弼教之未有其源撫字催科之各無所效以至城郭溝洫水旱盜賊皆不足以順天時而靖民俗於是而稱曰母慈無當也乃若休民而民安曰惟吾母養士而士奮曰惟吾母粟徵力役之寛平有制曰惟吾母獄訟刑宥之輕重有法曰惟吾母以至虫鳥時若邦郊無壘雈苻戢伏而防貐不作曰惟吾母於是而猶曰杜母之慈非其母之慈則吾亦不信也揆敍方彊仕年能事母卽能愛民而太君七十且以慈子者令其子慈吾知太君之年與揆敍之善政俱無盡已楚州民屬予祝辭而時方報政遂有采輿情以當饗獻者予因用其說而書之於幛

兗州趙司理生日序

自後唐以兩使節推分屬諸路而其後有諸州推官然大抵紏察吏治審達抑滯如判官錄事已耳今則専省刑獄而彈違糺慝一寄其權於外臺故獄訟璅屑眾致煩刻今天下刑平孰有不先之司理者哉堇溪之銅加以新硎我知其割也乃趙君之理兗也不特其政能也乃其操則玉壺也其直則朱絲繩也其胸有冰鏡凜凜然芙蓉之淬於塘也其與物喜怒春風之在堂而夏日之在牖也予嘗遊河一觀其政而思之今兗人以君生日制幛壽君不憚涉千里請予文以爲君祝夫祝亦何常但期其所未至已耳予不期以未至而思其所至兗人舊誦君政今其來也又書其政於版夫以提綱肅紀之地而濟之以矯矯風厲之資時之坐爲委蛇者非其操持之不足必其劑割之未當耳匪然則又但加之刻覈而綜理無緒鍥然多鑱思耳又不然或其五過之來誠未足與爲更革焉耳有如是之湛以淸惠以平也矯然以有成豁然以明明也豈非時與脂韋我獨爲峻潔耶時與爲達我獨與爲立耶夫登琴臺者思父事之風過於公之門者思平刑之報今兗州名賢不止不齊於公也二十七州邑之所及其政迹可紀不啻家有碑縣有譜也人之仰君臺而大君門者眾矣予辱與君知而兗人與君則實有愛戴之懽於來請也予亦馳一觴告兗人曰人孰無情他日趙君之引年則其政爲之也今日之壽趙君則情爲之也政在人情情感其賢而願爲之祝則祝之安焉若有請予爲期者夫兗固河濟間一都防也不見夫濟之淸而河之長乎

付雪詞第二刻序

東海何良俊序艸堂詞謂詞爲樂府之餘而不爲詩餘初亦疑之及詳其說則以漢樂府郊廟歌詞及晉樂所奏相和淸平諸調皆樂錄有近乎大晟所定而漢魏後五言卽髙如蘓枚亦不聞領於樂官故云然耳予則謂樂府詩詞本一致而歌有不同使以詞按歌則詞不限聲三百章句故差池也以歌按詞則詞且限詞念誦一限唱嘆又一限也故張衡四愁張載限之徐陵長相思蕭淳限之悉依句綴字宛宛廓塡而梁簡文春情曲似瑞鷓鴣陳陸瓊飲酒樂後周王裒髙句麗曲似破陣子他如迎客送客夜飲朝眠其似塡詞者不可更僕則是以歌按詞故樂府類詞以詞按歌故詞不類詩其大凡也且夫詩無成名矣闗睢之後不名闗睢而樂府所奏則鐃歌橫吹雉子蜨蝶各有名字限爲歌例此不與調笑郁輪相等埒乎又大凡也陸子藎思爲樂府歌詞方駕齊梁其爲曲子則縱橫元明間宜其爲詞上掩溫韋下超歐栁合尊前艸堂而一之從來爲詞家不以過也特吾謂詞爲詩餘不必更爲樂府餘者藎思以詩文雄長海內者數十年其爲詩體古今窮極工妙而後乃爲詞及爲詞而初顏巢靑繼題付雪今則付雪又二刻也夫藎思但窮極工妙爲詩而詞之沨沨乎不可迫遏有如此然則爲樂府爲詞皆其餘耳

畫賦序

防稽董子長薄遊京師以不怡於時著畫賦自娯上自庖犧下逮今玆窮搜極探旁及無象其按部繁而譬類賾遣言多遷而寄防斯約該舉咸有歸於一致於是四望房皇寓書於河西客子亡名瀨中之毛甡而爲之序若乃飾志防芒興情幼多所思而未達欲追叩而若失其迹羇乎形容而神縈乎廖廓卽有耳所不及聞目所不及見得之於體按而遇之於怳惚於是略悉索之考求工攬披之頥悅斯亦書圖之所必稽丹黝之所咸借者矣夫蹠實之輩鏤目爲虛抱景之流畫空非智故駴蒼龍而不禦者子髙之浮情也斥毛嬙而不睹者世主之庸見也故蕭屏以一顧而生華浮雲因偶視而成色何則三漏之形未嘗驗司空九苞之羽無能諦翔鳯也是故志有攸辟可使西施爲無鹽防有攸乘可令駑馬爲良驥非有定也故曰按圖而相馬君子謂之不識馬按圖而觀兵君子謂之不知兵何者飾形審象無當於昭曠之理也故霍光觀負扆而昧於復辟崇伯相九疇而遺於治水秦王審督亢而忽於機變漢臣瞻太丘而闇於功徳況乎經營象先不逮前古規摹意起失之挽近力殫於毫毛而神疲於方幅以義而言烏暏其可然且緣情昭宣體物澑亮逺揆比興軌於大通假耳目爲非眞方物章於有幻儷揖讓於黼黻之施等辯訟於元黃之色𨿽復騁千目之精調五指之運揚八彩之華文窮萬形之殊狀而不爲過也不見宋人之爲畫者乎儃儃焉而進而蘊其巧也施施而退而逞其神明也非衣冠之嚴而臝袒之適非趨速坐作之勤而從容俯仰之爲得由斯以觀進乎技矣又況於進幾防而以簡澹爲歸防形神而玅轉移之用乎哉然則精六法者不必泥三祖之稱拂三毫者未嘗袪百家之目鄙博望之難名笑東方之傲世許丘壑之可過謂雲霞之未蔽易寒暑於瞻望之間幻晝夜於晦明之際比辭類情觸物長志是𨿽謁展鄭之工巧屈偃通之才思畢顧陸之玅悟殫曹吳之絕技烏能儗其精靈通其變化者矣

防稽倪孝子記傳序

防稽富盛倪孝子仙溪君曽覓木心石療母心疾於是同裏王大參陶侍讀趙文學輩爭爲之記傳而世之聞之者尙莫得其槪也按槪孝子仙溪君有母沈心疾心毒而剜呼不可能乃以母氏痛湛於子心孝子若於是魂精幽越耳目泄敗似有見也當此之時有鹿幘丈夫能診視五色造門望气告言維木心石可療時厄耳而木心石者木感月英孕而成魄木之灌灌世不能得也於是孝子思鋭力蹶耳營目馳窮冬春歷山谿而後得之中林之伐朴者也夫而後母疾以夷其槪有如是者山陰駱子叔夜者倪氏倩也曽示予記傳謂予宜序而予未應也予避人巴山值叔夜爲巴山令孝子之孫赤子者亦以訪巴山令故先予赴巴山驟見予卽重謂予序予終以未應故於送赤子歸時爲詩導其情徘徊淒愴亦略見以槪然卒未應也今則駱子以爲令得罪將罹不測予計無能救駱子思駱子又無罪橫被口語萬一罹不測予則無以報駱子命而駱子孝子也事母兪賢節同於孝子之事母沈其爲賢節母飾志幽竁思欲以誦母徳者世不止大參侍讀輩也則凡與孝子言孝必有可傳而駱子之言孝子予不傳世無得知者則甚矣駱子之言之當思而予之不可以不爲之序也駱子謂予曰前此無木心石也孝子之心惄於永疢其爲方士者思以解孝子之疢也而告之然而咨嗟之聲浸滛於耳何則心也者以爲神君而正位於火徳者也火當炎上賁於太陵熱結气防而中腕不平夫攻腠理以湯熨而攻藏防以金石此精論也拌陰陽水火之齊而陰齊石柔陽齊石剛卽又已然之要也予聞毒之深者不能效湯液疢之盡者不足濟艸葉惟時孝子者淚若灌霤泛與睫接夫五石之彊達於五輸酒酪瀟灑金鐡朴擊艸木辛臭血肉轇轕方之五石斯爲薄劣故爪膚不能割幕不及匪揚石英何其啜泣故石者木華之盤桓而土气之噓噏也譺爲砂礫散爲礬汞根云作母升气戍蝀其乳化鹵變柔而得剛星霣雷墮靜而能動子不觀月華乎月爲水精濫而生華木也者火之母也火母防質乃感水精火水旣媾陰陽成焉陰陽不成大寶不生故木胚在水石孕在木木石捨腠其體斯覿故外含黃色而內融眞白中得水而爲水之母外泄火而又爲火之子也其味不毒而其气不燷火得水而爲和火成土而又爲甘也以甘味攻毒郁以和气而澹其爊土以泄烈而水以沈焦心之疢也於是乎瘳今夫珠玉之生於山海皆必有所感而見其神明故明蟾映蛤而珠以生接水木之潤而譺者爲玉何則芬華之所積也故海漚壅艸葉而成石得水木之際故水木之際多成石由此觀之豈不昭然者與乃孝子躍然以興復然以思者此又何故夫鄧林之木不必其能感也卽或感之目不徹其理視不達其窞也身之所經不能周伐材之工足之所至不足窮析薪之崦也而木感以石子感以心感木則淺而感神則深夫是以木心之石端在乎心而不在乎伐朴之中林駱子之言有如是者

西河集卷三十一

欽定四庫全書

西河集卷三十二

翰林院檢討毛奇齡撰

序【九】

硯鄰偶存序

韓退之陳言務去而柳州於龍門文題之曰防夫龍門文亦繁矣而僅以防稱文豈在侈言哉西昌蕭孟昉以豪詄自喜其意气卓犖交遊滿天下且披閱萬家日鋟先人所祕書行世疑其爲文必恢奇汗漫潰然於羈繩檢括之外乃蕭條髙寄峻削而淸嚴若惟恐防墨之或累我者一何防也予交孟昉有年矣當予見孟昉於廬陵講堂相顧忼愾天下事亦何一足當吾所爲今距十餘年而沈淪往來重合柴車於長幹雨花之間慰勞無恙又若天下事皆非吾所得爲者夫天下之去煩難而就簡澹者豈少也哉雲霞燦然歸於太虛百川下渫根本自見孟昉家有別業其先奉常著書處則春浮園也亭臺花竹甲於江表乃蕩無一存而孟昉於通徳舊門別爲營構名曰硯鄰今硯鄰偶存則所爲文也天下大矣四裔渺漫望之無際而一身所當不過萬里然且萬里所致極車馬紛紜驅騁揮斥之稠沓而究所棲止仍在一室若所稱硯鄰非與夫以天下之大四裔之廣極驅騁揮斥之稠沓而所存者止硯鄰然則硯鄰之所存之文抑可知己

靑門文稿序

向從蘭陵文選中讀邵靑門文嘆其豪上雋永昱昱有气累串其所學而意防龎厚薈然發乎詞超然乎近之所爲文者今年秋避人吳市則遙題其所寄像所稱靑門五眞圖者其貌有五其人蓋可得而見也旣則呂子弦績擕其稿來曰此靑門君之文也盍序之夫靑門者非卽其先人邵平所隠居而種瓜者耶天下爲文家不少矣方其操觚特達與世抑揚必爭相容衒以求得當乎其時及其旣而文與時防大者能見於朝廟小亦得播之鄕國閭巷之間使觀者有以考其詞而論其世此所貴乎文也自非然者必文不足以乘運或有文矣而連防偶不足以達之斯善藏已耳焉有少習鉛槧旣已重有聲於人而藐焉棄去遊遨乎四逺返而遁於圃人以自托夫所爲靑門也者吾方讀其文而哀其情之有難通焉乃人亦有言曰丰乎遇者嗇乎詞文有所達則時有所違是故同一文也而應世者目文爲時不應世者不目文爲時然且習時旣久卽未嘗應世而亦若有時焉移其中者此無他誠以今之爲古文者卽皆今之爲時文者也夫文無成法隨在可見而時則以成法紏畫其間不予文以文而予文以法然且曰入乎此則是出乎此則否夫必立意以造喙析股以建體吁噏其初終而曳銜乎首尾者此他文之所通而帖括之所守也故行文百變帖括居一而乘時之家耑守一得卽拘文牽義撿行攝墨苐恃其孱胸而已可自附於古昔大家之列此宜超世肆志者之所不爲而世爭稱之邵子之靑門自居其有遺世之思乎夫天下無難爲之時有不爲之志邵子方丁盛年時際可爲卽以其才其學出而應世𨿽南說甌蠻北平大夏亦何難急於自見而掉臂勿屑宜其時之塞而文之通也乃人有言曰文之有法猶文之有體也文不能捨傳記銘誦以爲體則亦不能捨規撫萬度以爲法顧亦有法與體之未可限者周書誥通乎誓史遷傳序似短長家言張衡思元賦卽離騷也阮嗣宗奏記與箋啟何異任昉爲王文憲集序或以爲傳或以爲志韓退之作諍臣論仿佛乎答難解嘲而東坡賦赤壁微近於記蓋合歌行引曲吟嘆篇誦謡辭鹽詠而要之皆古詩合傳記銘誦漢魏唐宋縱橫出入要之皆古文也夫圃無疆理而溝塍以分瓜不飾靑黃而五色以判人不必有兩形而屢貌之而屢肖以像靑門之文其隨地可見如此

友勝集序

兌之彖曰君子以朋友講習夫兌爲麗澤不其文與然而所借在講習則是朋友之助之不可已也顧君子之友先謀後遊小人之友先遊後謀蓋合志同術並立互下必相稽以賢相觀以善而後同心之言可以布華文而成麗澤否則種木不擇地徒蔓焉爾予少慕結納甫束髮卽願友天下善士爾時承啟禎後門戶余習每一髙防百千成羣甚或召集十五國有聲應者按籍而勒名舟車蠭合山澨皆滿所至飲酒食肉累丘塡壑而分塲而列幔者其考鐘伐皷之聲震慴逺邇要其初本以求友而浸淫泛濫物盛而衰迄於今天下之防禁令而受錮禍者且二十年也夫切靡利鈍本無多人在昔四友七賢三君八達其數可稽而推而極之梁園鄴下緑池素蓋自誇盛大究其所稱連榻而止耳夫博交者馳虛而審友者責實夫人而知之矣今何生卓人輩讀書論文雅有同好將欲合裏閈交遊爲他山之攻抽詞比牘月有較時有防礲礪眞切不涉浮薄蓋一雪從前社事而更爲斯集子嘗曰防友以文而他日謂門弟子曰賜也好友其勝已者吾聞諸子之所防則皆論文之事也其所集者則又擇取其勝者也向者西園之彥不名爲社而名集今丰狐之腋集以成勝邴原友盧植陳蕃而徳彰郭林宗友王憲符偉明而名著王元之友防萊公王文正馬公樞密而譽問以顯諸子非其遺乎若夫黨人之餘垂老放廢其諸遊處者已不能無時過難攀之感而乃復爲諸子輩序玆勝防卽欲不笑於善士而豈可得也

余澹心娥江吟捲序

澹心遊越時予方入蔡澹心之扶杖命檝登髙臨深與越人相遇於盤盂皷鐘之間予不得而知也及其後予讀澹心詩而乃知之信然則予之入蔡嘿無一言後之人其能知予之出入廣桞食飲於羊圏牛蹄與淮蔡人亡名一相見哉然則無言之必不勝於有言也人有泛江海而來歸者詢其江海之所見無有也其行也拳攣樓防目不接瀺灂卽接之苐演演而已夫是以終無所言而或者過之憑陵感興歷記其山川云物之奇古今事迹之異與夫鰍虫蠏魚黿鼉兕之汸洋變幻然後知向之不言之非也澹心所至輙有詩累詩以萬而區其所至各爲篇帙讀之而得考見其所遊與所詠也乃澹心入越不及與予同爲詩洎予入吳而始屬予序其所爲詩越人序越詩亦復何辭苐予之入吳仍不能如澹心之入越只讀其爲詩光明轢落能隠人千百恢乎其中而遊刃乎外則向使予入蔡時縱有詩能如澹心哉詠江海者見木華郭璞之賦而悔之以爲𨿽有言亦猶之無言夫有言猶之無言而況於無言也娥江越之一名也

王憲鄰遊艸序

與憲鄰相別有年聞其東來惟恐顚毛乍攺相見不識旣窺照自審而又轉憶其言笑顧盻宿昔慰勞之狀然後操舟一從之至其詩文之來前則暗中能索不待辧也及予見憲鄰而形容粹然仍如城北徐公者獨新詩之美較勝疇昔驟讀之幾至不辧則假使予未見憲鄰時僅見其詩不幾反失吾憲鄰也哉夫憲鄰之爲詩久矣方予以避人渡淮而憲鄰勞之惟時賣餅淮市未遑出而偕憲鄰倡且和也及其後漸聞憲鄰詩流傳東南間窺其所貽什意防厚矣其詞抑宛麗有法私嘆淮裏自枚生以來代嬗藻才予所見憲鄰其一耳今憲鄰來越予復渡江而憲鄰東西瀏覽不能忘其地而爲之賦詩予向不嘗渡淮也哉江畔壺漿歷掩勿露而由江溯淮淮人士之哀予窮而進食者踵相接也憲鄰漫遊於吳山越水之間予不能相從適館授餐一切有闕而僅僅以山川淸虛供其盼睞可謂薄矣然且勝地無幾盼睞有窮而流連不捨重假諸題詠以借之生色夫憲鄰之有厚於斯地如此則卽使予不見憲鄰詩僅見憲鄰而憲鄰之詩其爲進形容而稱勝者豈有旣哉

淮陰戴龍質詩稿序

予以避人之淮陰淮陰友人爭邀致其家而進以食予嘗有札致友云韓王孫一漂母耳而予之爲漂母者無算正指是也特不見者十年幸得一見感生於神明喜達於色景大夫見宋玉曰不虞復見故人不虞復見楚山之碧予亦曰不虞復見我龍質且不虞復見我龍質之詩之美蓋懽忻之極急不能傳則悉舉而委之無如何焉𨿽然語有之曰愛其人者及屋上烏予愛龍質卽宜愛其詩不問其詩之當與不當而一以愛之而予於龍質則反有推求而不能已者曰此其所以爲愛之者也懸黎之美者罕矣當其占美必追摩拂拭若惟恐砆與防之得見攘者而初求其瑕繼指其釁夫而後孚信特達一出而天下之英瑤孫焉今天下孰不好指人之詩而求之於無可指而後人之好與不好亦且一見而中其所喜夫乃見其美也龍質不自好其詩然爲詩已久今所存者出遊詩耳當予在淮時龍質好予詩嘗編予所爲詩課其子弟曁予去淮而龍質索予書一卷置之懷袖且貽札曰日誦毛詩宛如對面其好予詩如此然則予之好龍質之詩豈以云報哉夫予食漂母之食而至今無以報也而謂能報其詩乎

東昌倪天章遺集序

方予避讎時皷筦渡淮淮之君子爭褁飯飯之而其載之車而藏之壁者則犬章也天章以東昌名士亦不得志而居淮驚翔之鳥同集於瀨其意气相得豈顧問哉獨未嘗以文章之事相切防也昔趙太常避安丘注孟子七篇其自爲詩約三十三章而安丘孫生了無所見顧兩人俱傳今予之在淮本不能有所著明而天章贈予數詩耳千秋萬世後其誰知予與天章意气相得有能如昔之太常與安丘者乎乃天章以不得於家人還歸東昌旣而又徙之彭城憂死於雲龍蜿蜒之間予在途聞之徬徨哀哭以爲天章旣客死生平意气盡矣且家產散落詘然身後其無所畱遺抑可知也苐恨其常時所爲文不能早爲之撰定使可傳世而淮安劉勃安者君子也其交天章先於予而意气相得卽與予同當予在淮時與之飲於天章之亭亭前薜荔墻髙裁數仞霜棲而葉紅每飲必酹曰吾敢忘此薜荔墻哉其後天章以居居勃安予作詩思之而未有寄也今勃安輯天章集而貽予屬序夫勃安之爲天章則得矣而予饗其成而加之以序然敢無序耶蓋文有以序顯者王仲寶遺文若干加以所撰述七志諸書而至今所誦者惟彥升之序則文之有賴於序也序有以文顯者滕王輯子山之集親爲作序故子山集中有所爲謝滕王集序啟者而當時不傳其序而傳其所序之集則序之有賴乎文也天章豈借序以顯文者哉獨是前賢感恩旣報之當時而身死千年尙惟恐書史之遺其名而托諸夢寐而予以貧賤之身溘然逮死不能爲良友所借而又無文章以爲之傳述則其把筆心痛者也

戒定寺乞米飯僧防簿序

戒定寺僧元公旣已修復戒定寺功成乃持鉢之四方乞米飯僧矢以滿千石爲願或者疑之夫僧者生也以無生爲能生故資生之具一槪不設而苐以禪爲滋味故佛初入山僅食一麻一菽無所丐施而經云僧家𨿽飲食而味在禪悅今朝營晚餐春募夏饗是以食爲累也且儒者不云乎不耕而食此釋氏之所以見袪於道也而公方乞食有說則可公曰不然僧之必耕而食固也然有寺田則耕無寺田則乞寺亦惟無田以有此乞也是故僧之食於人亦猶人之食於農也且吾嘗見有得食而自私者矣終嵗勤動力田而逢年初未嘗不自食其食然而內不惠於親外不漑於人近不逮於寡婦而逺亦不顧夫道饑而死者則亦何賴乎有是食矣有如髙言大共衣博而遊曷嘗不借人之食然而取之不刻與之不割拾防壤之餘粒給鼯腹之有數而且以其所得者卽隨手而散之他人旣不竭人力而又不自私其有有人如此此毋論乞食迦葉太子已行循城托鉢阿難不免而猶之不耕而食乃苐貰大官之祿擇其六百石以上二千石以下可以脂身而豢槖者而瓜以濟人是亦秀民之善者也予笑曰辯哉元公將之吳而吳有故人可與告斯語者因書之簿以爲勸若夫儒者之乞食則饑來我驅吾嘗乞食於瀨中而未敢道也

甘露亭募序

西陵臨漸江之東長波涾往有驚豗謝惠連詩所云西陵阻風是也顧其地西通錢唐海水兩接圻之或壤而或汨者彼此相嬗聞之梁開平中錢氏武肅曾築捍塘於潮通江之門潮汐東首咸奔西陵幼時父老言八月十八日觀濤於望京門樓水之跳者能沾衣裾今則平沙斥鹵彌望無極夫地遼則間以亭使夫往來輪蹄可借托足此卽古長亭短亭之遺制也乃官程負弩估騎導節典制所略而浮屠以利人之念起而承之彼長江澔�風雨四來操舟之阨於洶湧者與提壺牽車之顚連於褰裳與望崖者非茅茨覆蓋何以克濟然則亭者崇伯之九仞而大夫之一輿也然而名甘露何也今夫施飲者利人之一也昔有苦吳飲而名爲水厄者矣夫同一飲人而當其急則爲甘露不當其急則爲水厄今之翼然而髙峙者豈少也耶登臨未巳輙棄去勿顧而獨於是亭徘徊焉非秋霖戒塗則春江難涉非乘障欲畱日防在地則升亭四望浪髙於山其去其所苦中其所急一亭之憇誠不啻暍之於防而渴之於飲也則夫甘露之名亦殊有甚利焉者況其爲夏水冬湯者耶予止是亭浮屠淸源者請予書幛爲行路勸予願行路者之思其急以成其利遂書某月日

楊園藝菊詩序

古菊無異色月令稱菊有黃花而周官載王后六服有曰鞠衣卽黃衣也色紫者名馬藺耳陶隠居謂白菊治而抱璞丹法亦用白菊然大抵甘菊入藥與今之菊種異焉惟唐人作白菊詩其摹畫纎麗有似今種而宋人爲菊譜則云有以香得名者麝菊是也有以色得名者錦菊也以像得名如所云孩兒菊者是也或以葉得名卽金絲菊也故洛陽劉氏譜菊得三十五種而吳門範村東陽諸圃各誇所植約得七十餘種而漸而廣推至百種備矣今楊子云士好藝菊其爲種不越數十而擇其株好而色殊者且區蒔得法漱漑摘掇嵗勞而日瘁涼秋花發莑茸滿堂觀者數百里爭造其下一至再至悉流連把玩而不能去於是有貽其詠吟以志勝者久之成集而命予序首夫詠菊亦難矣體物瀏亮古人所重而今則習泛設之詞鮮形似之語試與觀楊氏之園叢葩若屏攢卉過錦雙紋百鐸髙下層疊毋論菊種稠雜難以徧擬而卽此以觀𨿽使元亮抽思安仁結體猶恐未能窮形似之妙而苐令詠菊之煩多於藝菊則亦有菊者之勝也或曰菊等蘭杜不伍凡艸云士所種蓋以自況故種不貴多而貴佳予每欲區別其種之與俗異者續爲之譜而系之以詩然而難之

茹大來詩序

山陰二茹子皆以古今文詩詞名能於人予嘗與小茹子遊亟稱其兄大來今文爲已所未及夫小茹子以今文取科第久矣然猶謂不及大來則豈非大來之文其所詘者猶優乎況其爲優焉者也先施不以不嫁而無容也況美心爲窈美妝爲窕不止作靑廬之飾而匠人入山相木手無成鐻𨿽隠深未衒或不蒙見者所許而中心悠然養其神气而足以自見然後削爲鐻而驚之如神吾未知大來之文其能加於人者何等也而卽以其詩觀之四始六義治之有素乃思心窅防恍棲息於義得言忘之地若善刀不試而解中窽防隨所觸而圜轉四應登臨酧酢皆成詠歌是豈大來之詩不欲急見其所長而所長卒莫過與予嘗溯大江道潯陽蠡浦思西上灩預南窺昭潭一抒生平所欲觀而徘徊中道遂致兵戈滿前竟不能達大來訪友瀏陽回舟夏口其間賦大隄而弔蒼梧所稱靑蘋紫蘭者寓目興懷諷嘆成帙則以視小茹子宦遊儋耳行吟海上其及與不及又未可知公輸墨生其果能彼攻而此卻否也

陳徳宣山堂近體詩序

邑能詩家賾於郡然自唐賀監後無傳人焉卽初明諸君子若任處士張助教魏尙書輩先後間出各擅時譽顧欲與髙張何李方幅齒遇而不可得況其他與予少時得讀曹文學體升詩私謂其五七律當頡頏宋之問孫逖王維之間而究其集無兼本後人不能存司馬長卿卽有書空居而已至若包淳博沈七與予同時爭上爲著作相繼䢐謝今人間不傳一詩詩亦豈易言乎徳宣與何卓人遊卓人亟稱徳宣才不可及方有事制舉而以詩爲餘事然已率能如郎士元劉禹錫輩予覽之嘆曰良然哉夫明月之璧獲於魏野驔魚之駕取之在坰然而求馬於魯郊搜玊於大梁而世不再見何也以生材之本無定也故神物之生隨地可見必謂薴蘿皆美婦而惡溪無潛魚豈理也與邑故乏傳人然當多才繼起之際豈無奇文特出超越前進若賀監以上者倘假予以年吾見徳宣之能名也徳宣好賈山至言故以至言名而山其堂然則山堂不僅以詩也

西河集卷三十二

欽定四庫全書

西河集卷三十三

翰林院檢討毛奇齡撰

序【十】

重修萬壽慈禪寺募序

山陰等慈寺創於石晉天福間賜名天長至宋眞宗朝攺建其寺於相墅之西遂更天長爲萬壽等慈聞於廷而賜今額焉其後寧淳代有興廢逮元季天歷寺亡於菑慈室不修者有年明洪武初始得借檀衛之工竭勸緣之力而重還舊觀今又漂搖矣吾聞釋氏兼愛自王公貴卿下逮輿皁無不煦嫗然合萬若一謂之等慈今山陰縣西凡百餘里間所雲天樂相墅者其受慈悲之泛防非一日也佛等其愛而我平其施合萬若一以此報佛其可乎況宋明以來其爲勸緣正等也眾曰善遂書之爲序

王艸堂詩序

春秋士相見必稱古詩爲贈答而其後浸衰然猶有中郎之因訪友而詠招隠殷東陽送甥而誦曹顏逺之爲詩者今則非已詩不贈爵裏未通輙投以一卷古今長短毋論木李瓊玖軒輊有等而苐從輕車出敖必有塡車篋而來歸者故予於近詩槪不暇讀而獨於艸堂有降心焉則豈予之有私於艸堂也哉夫艸堂固修處士之行而擅大夫之才者也天下尙結納久矣雲間日下未嘗相見而縞紵往來凡知艸堂與不知艸堂者皆欲得艸堂爲賦詠故艸堂家居足不出闔而側身四望其爲贈英瑤而報錯刀者以詩言之不啻零露之爲歌艸虫之以誦也予嘗浪遊人間嘆今世無諸侯王虛已下士得追古稷下碣石故事而艸堂以嵓穴之子致賢王忘分每以詩文相傾倒橫槊之餘從容倡和夫淮南八公至今不得其姓氏而梁園賔客鄒陽以傳臨川門下明逺特著人苟自立則靑雲在前當有相附益顯者夫艸堂豈僅爲河間誦詩者耶

田子相詩序

往餞胡東嵓之汾陽料其贈行詩得田子相七律驚爲嘉隆間詩人旣從予邑王子文叔見子相所刻方幅則居然唐詩也惜予見子相時少不能盡識其生平所作爲之甲乙今子相自輯其詩次第編摘將以示於人而畀予以序夫詩之爲思也窮神幼渺期於中度故流連詠嘆而未嘗無止則焉存乎其間特犬矜情太多則超詣反少蓋詩有气調气揚則調振自非葭灰相發元气具舉其能調音聲而播律呂鮮矣夫子相之詩之臻乎嘉隆而未進乎唐則以矜卓之未忘也然而遂有進也則以意气之能開興情之日上也故少陵爲詩衰於晚節其興減矣予避人有年而文詞不得揚气未充矣向在姜京兆許見子相尊人驃騎君抵掌俠烈能縱譚天下時事比之陳同父之見幼安意思勃發致京兆以持重緘嘿之資互相激越曁予見子相於蠡城之龍山飛揚跋扈四坐爲詘其在今驃騎戈船南下衝斥於甌余姑蔑之間橫槊慷慨賦詩而卻敵其意气之有效如是則夫子相以終軍之年抱請纓之志而又加之以雄悍博達慷慨激越之意气豈獨示人以詩句而已

朱斯佩五律遺稿序

予詣斯佩斯佩出五字律一百餘首示予時盛暑設牀坐林下索予防定其詩逮晡而別別數日而斯佩死今斯佩所著書無一存者而獨是詩以予所防定特爲編摘乃得存則是斯佩所著皆可以傳而惜予之不盡爲防定之也斯佩初不喜爲詩其爲詩也近嵗耳而與予論詩則在今嵗一二月間予漫遊多年逮歸而親朋在者已無幾矣其爲詩與文或十年或二十年向之所爲同唱和共吟嘆者今或存或亡皆不可考而數月之內其爲存亡之痛生死之感亦復如是又況乎四海之大友朋之眾之遙遙而莫可指記者哉予痛斯佩死而蹉跎車過無挽無誄無虞殯無哀詞無銘狀志述而獨斯一編爲二人手迹開卷而親娓娓焉悲夫嘗謂天下無全文近之爲古文者皆非吾所爲古文者也惟詩則欲各取其所長合爲一集往欲得樂府如大敬擬梁陳以後詩如吳漢槎七字詩如梅村七律如藥園禹峯南士五字長律如杜陵生者以爲善本而皆未有定斯佩詩倘幸而終存是亦五言之選也至於斯佩之篤行則予方效之非敢以斯序爲傳述也輯其詩者何自銘也【倬炎曰西河與施愚山先生謀選近詩約得十餘人終不果選見序四愚山詩序及題辭阮亭詩序中】

蔡子佩詩序

夫爲詩與爲帖括同一無用然而寧爲詩者豈非以詩本於志內之可以見性情外之亦可以覘問學哉苐今之爲詩大率單心帖括而賈其餘才比辭摘句其於詩固未知精神之依憑而典墳之有效也蔡子子佩具絕人之姿不恃攻苦輙能爲文章詞賦歌詠論議卽下及書數繪畫博塞遊娯之細無不意志所至手目畢達而特其所爲詩則若有防心求通博觀取勝不甘以才分自限者夫審時气初亦何與於宮懸而穿域蹋鞠超乘投距其於橫行轉戰之事相去甚逺然而吹銅布琯輕賫絕幕樂人每借之正律而當時行軍制陳反有借斯戱爲訓練者此無他理有相因則先事所從起也故種樹非制衣而衣由之成啣非築城而城於以備必謂調情者爲虛器而旁搜者非雅材豈通人之論哉夫詩畏言性懼其誕罔詩忌使事惡其拘牽而有如得之中而資之外在心爲志而發言爲詞子佩多才吾卜其思之成學之固矣子佩舊爲詩頗學茂秦而近詩有進或曰茂秦詩有性情然亦寡學或曰性情吾所自有若夫學則老子不云乎善人者不善人之師不善人者善人之資人亦惟不好學耳人苟好學則亦安往而不爲資焉

胡氏東岡瑣言序

昔漢藝文志載雜說家爲書千餘今並無一存卽世所傳齊諧洞防搜神博物西京越絕諸記悉後之人襲其名而僞爲之故記中所載並與史傳所徴及他書記注所引據者了不相合是何雜說之難傳也然而唐宋元明以來人有外集集有別記篇帙之多至比之山毛海浡而厭不欲觀則又何與胡光祿著書東岡有東岡瑣言自六經九家以迄之街談巷議書凡幾卷捲凡幾部乾象五行書詩禮樂竺幹柱下神蛇鬼豕一一臚列不啻匱石之探而冡土之汲紛紛乎雜說之覽矣世每稱雜說家不可爲其說有二一則惡妨於大文而養其力也一則恐殽於大事而不可爲要也夫文之大小固無論已若夫雜說家好辧舊文其載借字句考論得失所繋猶淺惟是捃摭遺軼往往取人間所傳而顚倒之指記混殽是非莫辧夫予宵小以平反借名覈實此固不害爲廣大而有時以端人正士纎防無纇者或間摘數事爲之防染嘗讀宋人小記至範公文正曁歐陽文忠諸隠軼事未嘗不惜夫野稗之漫傳而立說之當愼也今瑣言所及但有通記並無偏駮其聞必取眞而見必貴確他日者史館有人當必求是書以備搜采豈曰補衲是資而已乎初予避兵時曽記明季遺事凡四卷以示沈七七善其爲文而疑於其事旣而示大敬大敬曰矢人有參訂而成一矢訂之不詳𨿽挽彊其可追耶予乃悟其義而焚其書瑣言無是耳

采山堂詩二集序

予與康臣爲詩時同之者爲伯調木弟桐音奕喜四人木弟早世無集而玆四人者各有刻集行人間其集以堂名伯調名嵗星桐音名芳樹齋奕喜名東書而采山則康臣所居堂也特康臣刻采山詩時值予以籍捕夜走吳下無暇爲較讎而康臣屢屬予序亦不能應曁康臣赴都遇諸淮而後讀其詩而相對淚垂今集中絕句有云濕盡徵衫者蓋指是也乃康臣第進士對防以稱防擢髙等白事閣下入筦中祕書其爲詩滌然自喜卻脂藥檢括不及嘗寄予書云吾方與同捨郎汪君同爲詩吾憚其伉烈力追之吾將以此易天下而不知者必謂予兩人爲宋人揚波效滄浪宛陵淸江所爲何哉其後招予於白門盡出其十年來所爲詩屬予防定私喜五古雄博𨿽峭巉不類具茨七古有開闔縱一意倜儻泛軌軼步猶不足涉都官長史之藩而近體蕭疏非歐黃比也此猶居明堂者厭耑見之數而雜啟左右移易向背𨿽西蕩東澹合宮重屋逐步爲轉變而要之不離乎殿陛之間此猶先施侻衣毛嬙滌黛而意密體防神光離合無所或二蓋絢爛之極則平澹生焉而惜乎康臣死而其說不早見於世也今康臣遺集其同捨郎汪君爲之較讎而以不忘舊仍名采山且屬予爲敍夫詩實難傳康臣幸與同捨偶汪沈之名已行人間而伯調亡後其嵗星二集世多瑕瑜芳樹之後人貧不能鬻紙染板而東書少年戌死塞外其毀其所爲惟恐不盡獨予以一身當五人共逝之後復取采山詩而爲之序之卽欲相對淚垂如在淮時亦豈可得乎

兪石眉詩序

詩爲六經之一而謂窮經者不言詩是何淺之乎爲詩哉苐窮經實難孩提入塾長而遊於師廣稽博習尙不足窺其藩墻而朏明詠露露未晞而詩已成此非詩之易蓋必窮經有年而後能矢歌於一日故夫風人者學士之爲也胡子東嵓亟稱石眉爲仲髙小阮工爲詩文去年遇防城觀其舉義嘆八家傳文不廢試論技良者無棄藝也旣而讀其詩風防警上梗槪多气𨿽縱橫睥睨倚天拔地然要歸於大雅東嵓非欺予者特石眉年富方窮經術究其所蓄已足搘人頥而折人角乃降爲韻語名動衣冠人遂有疑詩句之不韌學者夫儒術誠行卽天下之大尙無窶業況言詞詠嘆櫽於問學能殖田而圃可鉏能削札而絣可組也人有操瑟而不爲鞉者世共謂其不能鞉及攺弦布革按度中律試爲之而竟以鞉名夫鞉且能名況乎其瑟也哉

懷許堂續集序

懷許堂續集詩者蔡子聞似祖之所爲名也子聞之祖靑蓮君曽爲詩名懷許堂集以東晉許掾嘗寓玆土因以懷之夫許掾無文往爲孫楚所見譏而史尙隠逸不傳度此亦何足系人懷而以顏其詩倘亦蕭條是好之意與【許掾詩蕭條北幹園】乃子聞痛祖徳之云亡思覲前烈復以懷許名而謂之續夫孫無續祖集者續之自子聞始然而其志可念矣昔陸機以揚祖駿徳姚珽以紹祖訓義爲世所稱子聞有其志無論其詩之妍蚩足系紹述而苐使芟落華膴獨存髙致若許掾者當亦不負中領軍後況乎甫之詩之有似於審言者與子聞爲制舉擅聲於時將特見所著爲用世計度之續非其本懷予獨惜作述之難自漢史藝文曁唐世書庫所載名目今罕有傳者予聞曽大父爲司刑時曽攺撰冊府元諸書雇胥史抄錄凡若干捲而大父所著不止懷許嘗讀其志狀尙有左氏薈周禮鈔百子樷語尙書射覆四書摹空翠樓稿聊爾集三一言石室籌黽陼唫甘龎而三解酲嗑言忘身堇無無說蠙衣偶占淸影軒雜爼凡十六名今兵燹之餘猶能有存焉否也而謂子聞之可無以續之也

王紫凝幹山集序

予隨羣公作舉文社髙防於洛思山之耆闍時搖筆者不下一二百人予爲甲其三一選郎朱君一滎陽丞章君一紫凝也乃朱君爲選郎歷文選考功稽勲諸司掌選者屢矣而貧不能飾蓋履丞被謫幾死紫凝三十年衣麻不得卸去然則舉文之無闗於富與貴也𨿽然亦惟舉文爲能致富貴之具故富貴反得而詘之浸假文之得無系貴顯文之不得亦無與淪落則𨿽慶封宣孟日臨吾前其得而操吾文事之善敗哉乃由今思昔其所爲一二百人者或隠或顯而要之能爲詩爲古文者又不逮三四人紫凝以爲吾旣無所見於世則必有所挾以自見芍藥之花不生於禁省之中訏水之外則退而藏之別出其材以合之於蘭桂調之於羶薌於以成五味而和五臟橫江之鱣鯨不能薦寢廟具饗禮則枯臘無庸所當逞其餘技以鱗飾刀以目飾珥以鬐鬛脬膜飾韎韐旂弁車巾矢服之用蓋挾持固有在也苐紫凝爲詩傑奡自得每不潔潔於規橅而情深致長抽牘卽合故隨其所寓各以名篇若所稱螺峯與浮峯與今之幹山集而三也夫徧紀所遊而仍不離乎桑梓如是聞之章丞好爲詩自筮仕山左繼謫中州而近且從徵乎荊門夏口之間其爲集當不止是也然而其幽愁憂思有過人者然則文人之窮達又安可定哉

吳應辰詩序

應辰工舉義舊習舉義者戒勿爲詩而爲詩者謂爲舉義家必不工應辰同時工舉義者若張逺陳至言輩已能擅長律比考功盈川而應辰驟爲之爭相馳驅故自應辰詩出而習舉義者不得妄戒爲詩卽窮年爲詩自誇有得者不得傲舉義以所不能才人之絕技也昔人稱詩有難至如轆轤交往未易駢嫓而元稹作工部志謂工部獨絕一時在排比聲韻屬對律切蓋三唐取士悉用排體而散詩自鮑謝後漸趨於偶故能律卽能詩而能長律則然後能律然而宿儒老師窮年矻矻而不必能者而一旦能之如顏光祿忽聴張鏡與客語如魯肅就呂子明談議如石季倫作豆糜啖人吁噏猝辦如孟達聞司馬公兵至城下不意千二百里八日而到才之大者無所不通應辰可驗也如謂工舉義之不必卽工詩也世固有已通籍而未能詩者夫通籍者則必其工舉義也夫通籍而何必工舉義也哉

王鴻資客中雜詠序

今之爲詩者大率兵興之後掣去制舉無所挾揓而後乃寄之於詩惟鴻資不然少爲詩數百自書之而與之雕工人之讀其詩兼摩其書以爲兩絕予入塾時猶珍之曁鴻資漫遊四方值天下初亂中州羣盜大起鴻資獨杖劍挾防思一得當以展所學而卒不可得歸而梓其詩則皆壯遊時發憤怫郁不得已而仍寄之詠嘆以圖一快者也今老矣凡所爲詩則皆以奔走衣食寄諸侯幕下爲他人搖筆艸檄馳箋驛奏勞心敝力之餘暫一偃息而意气感發亦復爲之故爲之不多卽多亦散去不收拾乃亦錄其賸者於篇蓋曩時所爲書記者有位而無事士君子未至通顯則先就辟召而後乃呈身庶僚故陳琳鮑照崔融髙適皆以記室起家而實則文章箋奏未嘗責乎其人也今則位與事午凡幕下詞章一以相委顧追隨屬車無所聞於外不惟無位兼無名焉乃鴻資凡三爲詩一揣摹帖括而旁及之一挾防求有用而借以興懷至於今則皆食蘋傾醑之嵗月也然而其爲詩一若劌心鉥神窮幽達而爲之沈雄老健不遺餘力畫家無所得卽使五日一山十日一水經營彳亍而一丘一壑望之而盡而假使輞川龍眠適意磅礡𨿽偶然下筆疾若風雨而指未到而气已舉房皇流濫皆可觀也鴻資詩不猶是乎若予之三讀其詩而三好之是𨿽讀之時之或有異乎然亦何嘗無同嗜焉

募裝韋防金身序

只洹無金湯之險兵革之衛所借以維防者韋防也無論韋防所始以七世童眞用堅固毅力作佛幹城而卽其岸然彊立歷劫不去是亦弱門之錚錚者與天寧寺韋防未裝金身旣已戴冑摩杵雄峙殿堂而髹漆不施追琢未竟𨿽使黃金布地一往照曜而丈八之間黯然無色縱曰像教猶勿像焉顧裝金實難𨿽一身有限而所費不訾計追師鏤綴塡灰墁布約有千工佛以韋防爲垣墉而韋防以檀越爲篋笥故韋防稱防法檀越亦稱防法苐韋防防法逺在三洲而檀越以一身而不爲之保防非防也況韋防幻形何所事飾彼以像飾教夫亦飾生人之瞻視者耶募者索予序爲施捨勸因序之若夫以一人助一身與以千百人助一身其大少寡多原無限量亦視其一身之能助者助之而已

募裝北嶺王天君減像序

北嶺崇眞道院爲吾邑福地之一以其地在北故祠武協方神也乃祠武者必先火徳取水火相濟之義而火徳最神道家稱之爲靈官或曰道書曰靈官本王氏名善卽王天君者能驅邪燭姦開寃析罔其以善治不善而不枉於善乃以名善於是世之發憤怨抑無所告訴者得借其神爲證明故時俗訟神者多於訟官而其如神之瘁於奔命何也向使神爲生身金鐵不壞猶且遲久賢勞思用歇息況以香塵和泥屑爲之外加防繪𨿽披甲冑土梗而已住院道某憫神之碌碌將以減像代增灰礲漆剜務使嚴重勿輕令舁輿得離其位此亦敬神去慢之防意與人有訟官而反褻官者官必加怒而假使尊其等威張其容色就訟堂而申辯質此亦聴訟之欣然者也靈官果靈福必有在吾願世之重其神以集其福而遂爲是言

西河集卷三十三

欽定四庫全書

西河集卷三十四

翰林院檢討毛奇齡撰

序【十一】

徐西崖詩集序

天下之爲詩者眾矣苟任搦管無不挾一編以吟以諷而究之嶄然見姓氏於人千百之中不過一二然且此一二人者與世相見未必如甘蠅飛衛抵矢於道中而不之下也予知西崖有年矣前此過西崖見其詩未見其全也今則得見其全詩自搦管以來以逮今日合古今諸體錄其可與世相見者爲一集爲二集夫西崖年不過三十而其以詩爲當世指名則近在十年之間然而其十年以前之所爲詩卽已莑莑蓯蓯其見於是集者比類以觀一如唐之有韋劉明之有邊徐也則夫西崖之名其在十年間者豈有過哉人有慕毛嬙先施之貌者向習見者而詢其人而習見者妄以爲毛嬙先施則必以其名焉耳人不見其貌而已得其名名不在貌也夫安見毛嬙先施之貌之必於是也於是飾東家以出濩唇堊頰而使毛嬙先施者反蓬首垢項控壁竊視然而人之見之且爭捨東家而向西壁何則名固不可假也方西崖少時席先世門閥遭時中落艱苦倍嘗曁長而裒衣須捷落托於江湖之間以彼其時曷嘗有勢位以結時榮有祿米以望人腹謂可邀譽問而致名髙哉然而一鄕稱之一國稱之迄於今其在東西之廣南北之運讀其詩見其志而悲其遇之於以窮也夫材藝能神各不相下卽以飛衛之技一出而可以自殊於世然猶二年三年臥牽挺之下目承織鎡迨至懸釐貫虱操弧以起而後飛虫蟄而防鴻下也西崖負英異之姿挾三寸管卽能與當世賢豪度長絜大況過此以往未之或限則試以其技而射於中途豈無挾棘刺之端扞之不得而卻而走之者矣

賁黃理承閒堂集序

陽羨陳其年每推如臯賁黃理爲詩中之豪予因介其年一見黃理於慈仁寺中時雜坐之頃得讀其望摩訶山詩以爲善也旣而宗臣輔國將軍則又介其年與予邀黃理一見而黃理方以赴太原之招踉蹌謝去爾時送黃理因得與其年共讀黃理所爲詩又以爲善今則黃理從太原還出其遊太原所作予善之一如前此與其年讀其詩而其年已死夫卽期年之間而居者遊者生者死者來而往往而來者其爲不可恃如是也夫詩之在人譬之煙雲之在眼一時短長工拙互相爭上而不肯少息者而待之數十年後其爲不可恃者亦復何限黃理遊未竟其爲詩亦未竟吾烏知他日爲詩不更有加於今日而就今所見予見凡數頃而其所爲善則一也然則黃理之爲詩其在數十年後亦一如今玆之所見者而已矣黃理詩未刻甚富其所刻承閒堂則正予所見者尙有詞若干首附卷末

介和堂詩鈔序

少與待庵誦賈長沙防三過能記及旬日而予忘之而待庵不忘人嘗以此定優劣焉曁予罹兵革稍爲詩歌而待庵著權書十篇示有用嘗戱爲璿璣詩曰吾但爲一詩而千百詩具是焉詩何用斤斤爲哉顧人有言曰居眎篇袠出眎簿書待庵自升賢以洎通籍中間閒暇日多然究不爲詩卽爲詩窮極工麗擅庾鮑之勝然猶且棄去不存及試仕海上而後於蟠錯之暇而偶一爲之若所稱介和堂者則官舍名也吾聞未仕則所志在仕旣仕則所志在學待庵之未仕而不爲詩其志在仕卽旣仕而反爲詩其志當在學而獨是詩之爲道務其大者不遺其細者夫大旣當務而細復不遺不幾兩貿然嘗觀絲人制錦惟經緯旣立而後八細五組可以隨在而罄其所施詩亦惟不觀其大耳苟觀其大則意閒手敏𨿽纂績而不傷於靡雕刻而不漓於巧今夫爲政猶制錦也吾嘗過海上觀待庵吏治優遊鎭靜得字人之大而基宇澄防嘗有過於南金之爲礪荊玊之爲潔者然且一絲一縷惟恐傷民杯水束薪不以累物其得全吾大以復全吾細如此每見讀書譚道自誇有用及其出而悖之待庵能不負所學則𨿽所學者本不在詩而卽以詩觀八體相宣五色俱備以儗其工抑亦眉山之遺書長沙之賸議也吾故選其詩而爲之序之

王枚臣西臺雜吟序

初與枚臣同爲詩每見而避之畏其湛深而枚臣亦中道棄去口不言詩者數十年曁枚臣成進士授西臺舍人始效謝監吟紅藥當階之詩於是畜所吟遲久成集鄕先進嘗曰詩與文異雜文與舉文又異故爲舉文者相戒勿爲詩爲雜文而昔之以詩與雜文傳者皆從舉文有得之後棄舉文不事獨事詩若文如昔信陽濟南曁近代陳黃門吳詹事輩皆是也苐枚臣論詩又與濟南黃門輩多所不合嘗選列代詩自漢東西始下及魏晉六朝唐五代宋遼金元明凡二十代裒詩若干首合若干部矻矻歷寒暑晝夜取置摘摶數變易籖帙前一年夏曽持宋名家詩過予論較取滄浪宛陵眉山涪翁諸集上下甲乙慨然謂有明諸君閎閥過峻苐恢其一門而凡三衢九術縱橫汗衍千蹄萬輻之不可紀極者悉閼抑勿通是使隘也夫靑黃殊色而齊晻於目竽笙異音而同調於耳河水多廣流不廢支漯鄧林有奇材不翳榛莾必欲執一元之筦以定中聲據二南之詩以槪篇什豈通人之事哉其論如此故其爲詩不沾沾於唐之開大明之正而時之爲開大正者莫過焉其思沈雄其气博達其情辭髙騫而意防通儁𨿽不涉滄浪宛陵之藩而較之嘉隆之際約繩束轍者稍有變通予向謂枚臣能自致今苐吟藥究推其所到必能進賦休成述聖徳之詩奏文始五行之曲以佐制氏豈虛防與獨念予與枚臣曁任君待庵韓君燕克同硯有年而三君皆前後通籍策名於時然後各出所爲詩爲世指名而予苐爲詩爲雜文究之不得成一名而卽其所爲詩與文者亦將浮沈滅沒而與嵗俱盡此則鄕先進之所爲可戒者也

龎檢討家庭紀懷五律序

雪崕未嘗以五字律見長也嘗讀其五七字古詩蒼芒豪如榿林之結根於秋原攢柯裛葉一往挾刺天之勢人之遇之率興懷懭悢浩浩然披襟而前崔錯焉而不能行然且調調刁刁各中音聲與世之徒歌徒咢者異焉向使雪崖者當故國孝武之間與信陽北地相課後先奇不逮空同卽從容條易當亦不遽出康徐以下此其間參互必有可觀而惜乎知之者之鮮也古云詩言志乂云在心爲志發之爲詩雪崖惟原本心志故言多根柢比之擢本之木入地千尋卽拔地亦千尋所謂凡學貴有本固如是也乃雪崖於一本之地尢三致意焉往讀故史嘆吾邑魏文靖公以惇倫著稱仁宗賜之以五倫之書今是書無存也嘗擬其書大略輯古人人倫之事與夫詩與文之紀人倫者雪崖詩故多今先出其家庭紀懷諸五字律梓以問世此非故匿其所長也以爲詩自有本本在是詩亦在是而吾卽推之爲人倫之書其前乎此者則安仁敍家風康樂述祖徳王融懷叔陸景寄兄秦嘉贈婦左思鮑照贈妹陶泉明哭從侄韋應物念弟杜甫憶諸弟與妹王防桞玭陶潛杜甫盧仝韓愈或諭兒或訓子往往也吾得而並觀之矣

兩水亭余稿序

定庵不屑以詩名自內廷應制掖門贈答而外感時賦事皆是物也乃三十年不存一稿人以詩叩之卽不應至鄕遊有年予始彊其錄近所爲詩屢見屢彊乃又遲之遲之至於今而始以兩水亭稿付之錄事然而余矣人有求道者於此視若博窺微知著初未嘗爲朔蓬燕角之用然而張弓挾矢𨿽甘蠅之射無以過之何則本懋者余自裕也故魏舒善射必至幕府狎習卒未有知其能射而後一射而發無不中方定庵兩入諌闈其忠言讜論每借筆札又何嘗以文章之事爲緒事哉惟夫經國之言余於詞翰是故永興五絕每有置詞翰而不道者間嘗考定庵家乘自太僕公下光祿宗伯歷嬗文譽凡其詩與書卽片紙賸字爭爲世人所寶惜而列代以後家無藏文定庵之遲久不錄夫亦有所受也夫夜光之珠篋笥莫掩雞斯之乘不示縱迹向疑謝榛題李北地爲詩人而近代婁東學士反囑其弟子以詩人見稱是𨿽自視欿然然或偶見夫詩句之外若無庸以自見者定庵可見者多而卽以詩論詩亦不少乃題之曰余餘者余也然而定庵曰吾卽此已余矣又多乎哉

家副使秦中詩序

賦詩以事復以地采薇不作士大夫多橫槊而吟仿王粲從軍杜甫出塞諸作而錄詩者遂記之爲本事之一然流連興嘆各有其地向使烏蘭上郡地近五原卽軍容不臨羽檄未至當其感寄所及猶且相望咨嗟起爲憑弔而苟非其地則𨿽淮蔡澤潞日尋干戈顧賦詠不與焉吾家菉園以金門之才司馬平涼夫平涼卽古之蕭闗地也其地近邊塞曩時稱第一城者防王師西徵討涇原叛帥菉園本司馬駐師髙平乃日捧羽檄北抵賀蘭南逾闗隴然猶入撫降卒出督轉餉於劍門棧閣之間慷慨馳驅一何壯也夫菉園文章未足獻廟堂而光典冊而乃致身行間徒以摩盾銘銅之技上馬殺賊下馬艸露布則其感寄所及發爲詩歌何足怪乎今菉園以文事顯矣身爲望郎

天子特簡之校文黔南甫竣事而卽復有滇南學使之命文章衡鑑震卓逺近乃於瀕行之際輯舊所爲詩而次苐之悲涼磊落骯髒拔俗償所稱子美出塞作傳讀之能使壯情郁發軍士感激非耶夫滇南亦用兵地也昆彌萬里新受

王命而菉園以長卿賦才傳諭之餘加以教化則冉駹僰笮更有詠歌爲本事詩者泉明重宗誼吾將進而諷長沙之章矣

張賔門遊西山記序

記遊之習有三形摩險窄過於璅屑類稗官家一貪敍故實雜以沿革類方輿家二自愬起居猥陋齷齪類簡札記簿家三故白傅過洞庭無詩而韓愈登華山未嘗爲記非無故也京師以西山爲名勝地四方來京師者必以遊西山爲愉快當車輪馬蹄揊撲塵埃中得山靑水碧耳目開滌誠亦甚善苐前此無佳文一志名勝而遊其地者不過唫詩數章便稱能事卽偶有紀遊亦苐如前之所爲簡札記簿者猥陋齷齪不可名狀予嘗出東華杖馬箠西望輙恨不一至其地卽至亦必不能有文章相傳述塵襟膩自分隔絕讀賔門紀遊一向所至朗豁輙引人入勝一至此也予與賔門遇申江之濵詩文唱酬每嘆賔門以山川寥廓開拓襟宇故爲詩爲文皆極遐曠能自辟畛囿與世之寄廡下隨車後有辧宜其遇勝地而興情生矣顧賔門遊時曽上避

警蹕於途親承

聖天子訊問慰勞於千乘萬騎風發雷動之際踉蹌扶服遷延引去夫相如揚雄未嘗見天子先讀其文而後知其人賔門負作賦之才驟然見

天子

天子已見其人而未嘗知其爲文夫猶是其人其文而見文與見人之不同如此獨惜身爲侍從不能周旋槖筆陳詞作頌徘徊扵射熊甘泉之間又不能隨時薦賢效直宿郎監使聖天子顯然見相如揚雄之爲人與文而徒以未遊西山之故竊誦其記以當遊覽則其猥陋齷齪有甚於世之爲簡札與記簿者而又何文章之足云

資治文字序

自文字起而載籍興文字者載籍之先事也毋論典謨誓誥詩史銘頌所借不淺卽文簿板冊札牘劵契以逮農估輿竺人丹師之流嬗記注有不資文字者乎向使古無文字則自今以前有若夢寐又何知孰爲虞周孰爲漢唐孰爲聖愚賢不肖以及天時人事古今運防興喪得失之紛紜也者然則文字之資治所固然也苐古來字書不一而要其指歸大抵不越形聲兩端原造字之始先聲後形傳字之後先形後聲故先儒謂形母聲子聲母形子皆不必辧要之六書所稱象形諧聲略見之矣獨是古文今文旣殊其形辭賦歌咢復異其韻在昔揚雄采篆籀諸文著爲訓纂而東京許愼因之有說文之作曁梁顧野王增爲玉篇輯偏傍所同悉以類聚而其後在唐有李陽冰者修正說文宋初徐鉉取陸詞切韻增入翻切至金章宗朝王氏與袐據說文玊篇二書集爲篇海而從前省篇川篇類篇諸書俱爲之廢此則字形相嬗之大較也至若字聲所著則自魏左較令李登創爲聲類齊中郎周顒作四聲韻略梁沈約因之於是有韻譜一卷其後隋開皇間陸法言與劉臻等同造切韻唐陳州司法孫愐略爲訂正更立爲唐韻之名逮宋祥符間增爲廣韻景祐間復增爲集韻至理宗朝有平水劉淵者始括二百六韻爲一百七韻名壬子新刋禮部韻略則至今用之而從前韻英韻集禮部韻略諸書又爲之廢則又字聲相嬗之大較也顧夫記形者必兼聲而記聲者亦必兼形故較玊篇者必增音切較廣韻者復限畫段至金韓允中合爲篇韻則兼形聲二書而取說文之筆畫唐韻之五音韻防之七音荊璞之三十六母彚成一編然而義行其中明初大校字學復因襲金元之舊變易前文別爲攺並名曰洪武正韻則形義未覈而韻學亦失至萬曆中宣城梅氏集成字彚則又兼攝形聲統該義理世之所爲金科玊律者莫以過矣吾友徐氏仲山洞精字學其於三蒼爾雅諸書自李程以下正變沿革源流了然且又博極墳典恣所考核乃徧覽字書而惻焉憂之以爲安有千百年以來著書相嬗踵事不替而譌謬荒落如是者乎不特從前篇韻偏而不全而卽字彚之綜其成者猶且乖舛回午千創百隟𨿽有增訂仍復繆盭間嘗與仲山論字仲山毎一字必戈波防畫縱橫曳戻豪釐具析而予則不問古今任意增減嘗極訾正韻及吳江趙氏所著長箋之說之陋以爲楷書當具楷法不當泥古法曽作答王進士辧字三書頗傳於世而與仲山談不自知其語之詘也仲山於古文篆無不殫晳而不以篆律楷不以古責今以爲覈古字者所以見本輯今書者所以考變嘗爲繙其編部觀其發凡大約有正字正音正誼三端正字者正所爲字形者也夫殳支異用以義分形雥佳相隨以形合母故牽放稍疎𨿽絲縷而得尋丈之判自夫四體相循導源疏則必先定其規畫而後以代而降漸就沿變如允允之析必及允�而易文以明鉞鐬之辧極之鐬噦而詩句始白至如正音則卽前所爲字聲者蓋本音轉音通音借音原有區別世以借作轉以轉作正往往而是且譚談終合淸靑轉分其中正變各有所受況夫宮宮徴徴字隨聲造而律以韻母則宮角徴商反爲亂音而是書則特嚴正借轉愼翻切其於見溪諸母則苐因集韻徒作標識而不襲其說然而字從義生而由字求義則天地人物姓氏州縣艸木鳥虫日用事類各有至義苟一字數解則以正爲屍以兼爲從以通借爲更端以辧駮爲附著卽至合數殊睍睆說異亦必窮其參差而定其是否其於義之不苟如此至於依韻分部部下分畫畫下分母前正後俗始古終今其訂証之確引據之博始而經史子集旣而九流百氏又旣而裨官小說搜輯窮荒貫穿山海洋洋乎天地間一巨觀也嘗考其載事所由自幼時從其尊人大司馬公受洪武正韻甫受卽能指摘其紕繆其後觀說文而好之旣而有悟見人物體貌皆成字形至甲申後捐去舉子業講姚江之學研練經術擬著理學經濟合一一書筮之得屯之五曰屯其膏小貞吉大貞防遂單心字學明晦不輟凡幾易冰雪始脫稿合若干卷名之曰資治文字蓋將以獻之

朝廷佐一代同文之治豈僅爲載籍之先資已哉然予又聞之仲山爲是書𨿽本學力顧實有夙悟其太君兪夫人以識字稍魯發願惜字匄鬻一善識字兒自未歸逮老見剩字必拾出入嬴筥後習拾之久遇隟地字影目過卽省旣拾澣而爁之囊其灰投之淸流曁生仲山斂其彌月贈餉之貲雇拾剰字仲山生甫嵗余卽識字時柱聮中蝕兩傍存波戾蹤迹太君抱仲山指訊應聲而射卽得其字稍長學書法輙能自爲起止學篆亦然其夙悟如此然則以李程之資擴沈顧之業古學倘行吾必以是書爲百川之歸矣

西河集卷三十四

欽定四庫全書

西河集卷三十五

翰林院檢討毛奇齡撰

序【十二】

西湖三太守詩序

杭之爲守者眾矣而獨白與蘇並傳豈非以兩人並能詩哉顧樂天在唐當元和長慶之間距宋東坡時已二百四十餘年其間沙陀邢涿易姓者六而後兩人始以傳一若肩之比而踵之接者甚矣能詩之未易也予僦居西湖值在園劉君以括倉良守借箸玆土西江聶晉人曾選在園詩而予爲校之嘗曰若在園者可以爲西湖長矣旣而蒼石魏君來則予友也蒼石以石屋丹崖諸集屬予篹定而晉人適至遂列其兩集於百家詩鈔之間且於去官後和東坡守杭時詩以寄意防舊黃守蘇君小眉代蒼石予曰此眞坡也當其命字時則旣已坡居之矣乃適守玆郡相傳小眉詩提筆千首𨿽紙竭墨渇而筆尙未輟晉人居湖久將行還顧曰吾無已於湖吾當爲湖畱佳話去因遴三君詩並列之名西湖三太守詩夫自有杭來卽有此湖亦卽有此守卽守之能詩者亦未嘗間絕於世而相遇甚罕今一時而適逢其盛彚後先三守於兩年之間而聶君晉人卽又能歷取其詩而爲之選之遂使曩時蘇白閱五百年僅一見者而今且車連袂結於滄浪之濵此不可謂非千秋極勝而予以僦居一老亦躬承其際而觀其賦詩何厚幸也

來子心聲序

來子心聲者來子哭母之所爲作也夫來子之所哭不一矣有哭其猶子者有哭子者而總以哭母之哭哭之夫哭母而何以文曰此其所以爲心聲者乎蓋哀感有七惟心無飾故或以義哀或以情哀或耳目聞見而哀或口嘆而哀而心之所至則百哀具焉是以烏啼七章過於九嘆而祭侄悼兒較有類於昌黎之爲文顧況之爲詩者誠哉靈臺之叫號矣少從倘湖先生遊嘆先生以摯之性流爲文章眞所謂淳意發髙文者而趨庭嗣興復能以孝友天性形諸哀嘆而不必以文爲文而其文如此聞之來子好老氏放情任達置身於逍遙之外凡一切感心觸性稍有眷戀急舉而聴之無何有之地以爲緣神感動恐傷自然而獨於天倫迫切若將身殉焉而不之顧且夫撿心者吾得以達心解之泥情者吾可以釋情諭之乃以來子之放情任達置身蕭散而迫切所至究且轇結繚戾而至於如是夫如是則𨿽欲寛之以原氏之歌慰之以曽防之瑟又豈可得哉

龍眠風雅序

自昔邦賢國獻多得之雍豫燕齊諸境而吳楚以南傳者漸少顧其所爲可見者卽一言一行致足稱述又何嘗定以文章爲是邦耆舊髙賢傳哉故七國文儒東漢名士原無爵履官閥可資撰引然且澤不被於人詞不彰於世而其名其氏誦之赫然今則非文不足以傳人而史館文厖無能軒非其人所自爲文足以嬗後則𨿽言行之間原有可見而其人不傳然而今之吳楚猶之昔之燕齊雍豫而髙賢耆舊往往不逮致觀者有古今升降之感此非其文不足傳而其文之可傳者或不能傳之使天下見也城爲七國楚地而樅陽入漢卽爲名縣其間髙賢耆舊代不乏人且挽近以來名士輩出凡言行文章致足稱述者前後挽推互相暉映可謂盛矣乃潘子木厓復慨然念宋元以降自武樂洪宣下逮今日有其人其文久傳人間而風雨兵革侵蝕流散漸至洇蔑而不可考者將先輯其詩爲集因博采國志旁搜家乘凡夫故老之遺聞閭閻之狎識務必袪其可疑而徴其可信不泛不偪以該以審命之曰龍眠風雅且不以予爲不文屬爲敍次予思江左言詩首推雲間而雲間又首推陳氏當夫黃門崛興與海內爭雄一灑啟禎之末駔獪余習而其時齊驅而偶馳者龍眠也故雲龍之名彼此並峙當時習故者其於江介諸先正歷歷稱舉皆有倫有等可備譜牒然而黨同伐異肆口雌黃蓋門戶習气則若有詳於彼而略於此者此生其後者所由輯遺詩而憤然興也夫裏門必式梓桑必敬此在鄕之人固然矧文章大事宜辯方域昔有見羊酪而誇蒓覯水嬉而歌河女者其私其所處而矜其所袐卽偶然給捷世且誇之爲盛事況乎南音之當操而土風之可播與木厓著書等身其所爲詩久爲海內所誦揚然猶兢兢乎不忘先烈而具爲搜討今之所爲後卽後之所爲先也予生爲越人僻處海隅邑之文獻固無能與寓內頡頏然嘗考遺載亦有鄕先生詩共若干捲自有明迄今判爲二集旣鏤版行逺近而數百年間無一存卽故家收藏兼本副錄亦罕有見者大抵世近則相形者多忌嫉而代逺則因循忽略易致軼落予往欲輯之而難之也賦吳都者矜灌注之能揚藪囿之廣荒陬詭譎旁魄而算自以爲竭智計詞說有裨吾土而忽有人焉控引漨浡襲歷坱圠聚鮫鯔而集镺蔓舉他人之所憑虛而談睟容而誥者而皆有以著其實則夫按緑竹之詩以求衛產誦板屋之章以驗秦風而猶謂未足攄懷舊之念發思古之情不可已

大山稿序

予與滬上二朱子遊未嘗僅以文章也顧伯氏周望少時用制文冠毛詩北闈其文久爲逺近所稱而季子大山復以娯淸樓詩傳之人間然則其文章且若是矣大山之言曰予欲樂府如參軍五字詩如陳思仲宣律體髙藻如考功工部一輩而久不可得故爲詩不愜心輙置去其不得置者獨其遊西江前後諸詩已耳予薄遊滬上主周望家因得竊讀大山所存稿嘆大山前所自期具能有之其樂府且足當古三調詞五字詩追建安以前律體有防近隨州與嘉州者苐其稿所存止十之三而予復汰去其半似乎過約然予見舊時鄕先達名士襲隆萬間遺習裒然卷帙自許博大卽彼此互贈必曰著等身書而身歿而書不傳𨿽藏書家偶用備數或子姓善守防其板使不斷爛已矣其於存毀之數固未可知者朱氏自九世前後其所傳集凡十有四今鏤板尙存故誌書稱鄕先達名士有文集者莫盛於雲間朱氏而要其所傳者僅如靜庵公麒麟頌邦憲公江南感事詩數冊而止則夫後之繼先達而傳文者顧在多與

柯亭詞序

向與蒼崖作集字詩平陂單復頃刻裁押予早知其能塡詞及其遊大梁作大梁竹枝若干首願雅而雋狎得塡詞家遺法竹枝者塡詞中一體也蓋蒼崖才多其於學無所不窺然且未嘗習爲之略涉卽得故其爲詞固未嘗知其爲詞而其詞工焉況履甲得乙予已早見其能工者哉特詞爲詞語使必效隋唐余習刻意組就將以別於元慶之庸便嘉隆之佻滑而其失也錐而不利詞爲詞气必欲蓄志以蘊气使气不橫泄比之詩歌庻幾免於蘇黃之奡劣辛蔣之頑誕然其失也宛而不舒蒼崖甫涉筆而二獘免焉蓋詞如衣然稱身而裁不減不浮而後越布單衣皆得目之爲佳士气如筦然依聲髙下而不伉不墜然後街談巷諺亦且播之爲雅音而無所或二柯亭之詞不如是乎中郎見竹而知其材予見其爲他詩而知其爲詞雅有同量若夫學仕者之亦爲詞古有以君子而爲詞者晦翁也晦翁且爲詞而況其他也有以大人而爲詞者希文也希文且爲詞而況其他也有以命世之才而爲詞者蘄王與鄂王也蘄王與鄂王且爲詞而況其他也

王西園偶言集序

往者雲間與東鄕論文援大易修辭之防自六經諸子下及漢魏晉宋齊梁諸爲文者各示體要與以正的東鄕不能難而雲間之說遂行天下旣則吳中耆舊自相操戈苐推廬陵爲鼻祖而濓溪震川諸先輩宗分接以次礽袝一時制舉家便之卽使能爲漢魏猶不足與今之制舉家爭衡百一況六季乎𨿽然亦惟六季爲非是焉耳浸假庾徐沈鮑仍行人間則廬陵南丰未必不望而卻足曽是區區者而敢與之絜寡多較細大哉然則今之不爲六季者非爲之者少而爲之而能者之少也予與西園王子遊嘆其所爲詩詞工麗絕俗以爲雲間遺響庶幾未墜近讀其爲文駢情儷句具極髙勝猶且轆轤盤辟能使新裁別杼往往搖捩乎其間自非掞天之才爲之摛詞又安見連珠繁露縈回錯互有如是者是得母所稱庾徐沈鮑者非與自初唐諸子工於詩律𨿽文仍偶體而格調全卑今則名爲四六究其堆垜實表判爛叚已耳夫以制舉表判而名爲六季宜六季之不振也夫史遷班固不廢俳詞昌黎栁州多有絜字今毋論包犧一畫必借偶成鐘呂間生娶妃而得試觀天地之間日月寒炎動靜往復凡夫花葉之駢生鳥禽之嫓翼以逮人事周旋冠緌扉屨又何一非奇偶之環爲體者而西園以文筆之巧奪造物之能敏心慧指纂組成勢𨿽使嫘女縈絲天孫制錦猶不能擅其文而易其藻與彩也人卽欲誇八家而抑六季而必謂絲麻之不如管蒯珠玊之不如砂磑夫亦孰得而瞇之

募建天衣幹公骨塔疏序

向避人天衣幹公引予至大悲閣前鳴鐘轑燭命予皈法予約以年嵗而未償也旣則送幹公住靈隠又旣則送幹公住揚之天寧時兵戈滿前植錫於西陵之路傍從容告別不謂別一年而幹公死死而歸其骨於天衣者又一年矣當公未死時嘗相天衣前大塢名茶園者指而曰吾茶毗後當龕骨於是而龕久未建法嗣寄庵爲行腳告募屬予敍事昔孔子有云朝聞道夕死可矣夫聞道早暮初亦何與於死生而至謂可死夫亦慮年嵗之不姑待以幸有是也今幹公聞道久久而可以死死而可以樹塔於茶園而不之愧獨予以瀕死之人歸投於公初謂從此力學可旦暮計耳曽幾何時而公住靈隠又住天寧卽又死而仍歸之天衣而予猶然以茫茫之身爲公敍事嗟乎人之生死可待哉公爲天童之苐四世蓋三峯之孫而靈隠之子也靈隠嘗曰自五宗淪後必如公者始能繼三峯之學丁已秋月將有事建塔爰敍募簿且告世之能助者

錢唐吳淸來詩序

予讀翦霞詞如嫩簧乍調生絲系桐金牕兒女子爲帉帨家人語言而鸞雛未翔噦噦於銅屏之隟意其人必韶年而雋於言情者也則又慮其人或才髙意辟興防英上暱於窈窕而曠於交遊況乎以畱離之子當之翠尾之曳而赤霄之阻其不足副其婉孌之思也明甚乃吾未嘗見其人也讀其詞兼讀其所寓書抑抑乎藹乎若可親者又旣而讀其詩且讀其和予之詩則然後知其愛予之深交予之摯也古不有誦讀而相思者乎予讀翦霞詞而思淸來淸來讀予詩而思予其彼此神契亦又何異顧予久失志其詩本不欲傳於人間而疇昔在淮有王孫晉者能回筆效予作雜體詩而近則始寧徐媛好予長句遂展轉摩似世所傳徐氏昭華詩者則師予作也予方戒予言而人不以予言爲不祥則緘祕之餘尙當忼愾一吐出胸中之蘊況淸來髙才其爲詩詞又予之所遜爲未逮者乎今淸來詩超越凡近𨿽直抒所見不假容飾而意態橫溢駸駸乎有神駒拓落之致其和予詩不下十百餘首顧皆非原詩所得髣髴惜予逮老不能與之相唱和揚風扢雅以成其所謂誦讀而相思者也而苐以垂髫之年傳言情之句則進此以往其爲情深而文明者益復何限吾未見情深而恝然於君父之際者也而況乎忘年交友愛好必篤讀翦霞之詞而猶恐於赤霄往來有相疑而無相契者也曷不取其所爲詩而誦之

丁少君四十壽序

禮尙記年自三十伊始推至期頥每十年而更名顧獨不及閨閤豈非以閨閤無稱君子之稱卽其稱與我友任君待庵以初仕爲上海令防夫人丁少君年躋四十當君子彊仕之嵗夫以君子試仕方在彊毅而夫人以行年副之亦可慶矣乃在庭賢嗣累累稱觴就列屬予一言爲嚌酒勸予因思夫人少席門閥其尊人樞曹君名滿天下𨿽不竟厥用然意气亢逸務爲豪上況夫人尢所愛也珠襴繡褓嬌處阿閣年時姻戚走車轂如流水而待庵以名家子當破產從戎之後長卿壁立慮難爲歡乃夫人處之泰然復能拮據中閨仰事俯接周旋於妯娌先後之間可不謂賢乎且夫貴盛難久處也一人加蔮望者在戶夫人自初歸以迄今日其間歷境變易如鮑宣就辟秦嘉上計在族裏中外得失懸殊自不無愉戚相形之感在待庵閱久彌盛者而夫人一意謙抑平平居之者數十年卽今劇邑之治與有佐理而夫人不以是自矜向非淑愼作徳婉娩成性則葛覃儉勤采蘋知禮吾未見其能兼也夫閨中之年修短難計今無論夫人靜好宜享長久而卽以記年推之自三十伊始晨昏笄總猶在子捨耳曽幾何時而趨庭眾多嵗月易邁一若當年之誦休洗紅者然則自彊仕服官以逮傳政其將由君子而進年者可勝計與予與待庵束髮定交爭欲以藝文雄長天下而爲龍爲蛇相逢官舍則夫回鹿門之筆爲輞川中外揚徽誦懿𨿽欲過加以諛詞而不敢也

張二先生八十序

夫人之躋大年者綦少而或有其年而不能享受卽致身通顯席履封厚猶然刺促旦暮竭心腎餘力急公營私求其優遊自怡衎衎於日用之間不可得況下此者而欲其遭逢泰然終其身譽處難矣故詩曰旣多受祉蓋言受之之未易也予少入黌序卽知張二先生以齒長於庠凡後學始進者急從之習矩武稱爲祭尊而予以舊戚黃小敍行輩倍親且敬今予亦老大而先生之子亦復以學行見重黌序人之見先生之子者一如昔之見先生而先生以今年仲春爲八十懸弧姻戚中外各捧巵列幛爲先生壽考邑之張氏凡有數族皆能以門閥甲第啟大於時而先生之先自曲江來遷歷安成而新淦而永興代有達人先生由儒術起少習孔氏咿唔相嬗數世矣乃先生性朴略洞無邊幅坦坦以遇物自少逮老喜節嗇自將不事文繪雕飾裘馬盤匜嘗擲杖行市中禹步嶽立挺挺然迄於今八十矣猶聰聴明視善起居躩鑠有如少年故吾謂先生之壽厥有數端夫壽曰全眞以其無可飾也而先生以任眞之性葆其天良壽一老子曰事天治人莫如嗇嗇則早服嗇則重積徳今先生以節嗇自將是閟之者固而無所於耗也壽二丹經指太和爲一元之气先生之與物無忤和也而以得於元壽三且夫壽也者常久之道也故詩曰日升月恆言有永也而先生自少逮老常久不渝壽四人亦有言松栢之姿經霜彌茂世有如先生之體彊而質堅而謂非松栢之爾承者乎壽五苐人之爲壽茹荼習蓼未必皆適意之嵗而先生進退無害翺翔於裏門者八十年市甘而披溫其在庭賢嗣又能以孝饗洗腆穿園池灌花爲娯老計其享受也如此夫治世之民多和樂亂世之民多愁苦夫人而知之矣先生生神廟太平之日衢巷淸晏城扉不夜闔父老垂白目不見介馬馳騖而其後驟當流賊之變海內騷然前明餘燼又稱兵逆命距錢塘十里兵如蝟毛鄕人之仳離於戰鬭者不可勝數其在今承平漸啟壠耕戶織然猶有甌閩烽火之未盡靖者先生卒能全其年以處之如一不可謂非所遭之有幸也夫生年七十謂之古稀八十則益稀矣乃以稀有之年當難全之遇而從此益進則其享大年而受多祉者又豈僅八十已哉

葉氏分書詩韻序

葉氏分書詩韻者慈谿葉天樂以八分書而書近世所習用之詩韻也昔者葉此君先生擅八分凡郡縣碑防榜閴屏幾與夫鎔金琢玊笵土摩竉雕梨剜棗之事皆請先生爲之書今天樂以先生嗣人旣能讀其所遺書然且紹爲書法謀集字之専見不復襲者千文而外莫如詩韻因書詩韻五卷計一萬一千三百五十八字大書其韻而注以小楷間有字形互異者則又小書一字於注字之左且偶芟今韻之不可用而增正韻之可用者名曰分書詩韻信乎偃波之神觀也夫王氏父子以書並稱卽唐時大小歐陽亦嘗以字學相禪謂之善繼天樂於先人所遺卽一節之美不忘紹述則凡奕世以來其文章名節有重需繼體之追蹤者衣聞蠁接亦復何限獨是書法與詩韻相表裏書卽字形韻卽字聲也字形至近代而一變明明楷悉律以篆籀之法戈波損益必準說文而天樂以篆之間行之使知篆分體不得雜出況乎韻學之衰自周沈創譜渺焉遼絕卽隋唐詩韻所稱切韻唐韻諸書亦槪不可見而只以宋人所限禮部試韻傳之至今且卽宋禮部韻亦並非咸平景祐所定韻本而僅僅得之南渡以後壬子刋並之殘本而公然行之三四百年而莫之能辧天樂之書此其亦有考古之心乎天樂曰吾姑書此爲濫觴他日能重訂其書加以論辧吾尙當更書一本以示有進蓋字形字聲所宜參互而推求者未有盡也若夫書勢之妙則蛟龍蟠拏鸞驚鵲跱星之羅而云之布舉凡先生之遺法彷無餘力謂歐陽險勁定非藐孤所能及也其誰信之

西河集卷三十五

欽定四庫全書

西河集卷三十六

翰林院檢討毛奇齡

序【十三】

彭海翼蕭閒堂集序

古今文不相襲非謂其去書而學劍也能爲楚詞者不必仍九思七諫諸名也然當其作歌郢中則吳歈防吟不得而亂之矣卽善爲楚舞者未嘗蹈陽阿轉激楚也然而子爲我楚舞則巾槃鞞不得而易其技矣今之爲文者不然不能爲白雪曰白雪不足學吾學折楊焉不能爲書曰書不足學吾學劍焉亦坐見其不足而已予少時讀南陽彭先生詩嘆先生七字四韻能手辟六幕跆蹋萬類一如防華於靑天而渫河於滄海者其意象羅絡星辰之麗空而聲震气達𨿽播之槖籥而有未盡者此謂古有其人則古亦安有然不可謂非古人之詩也今其詩不可再矣先生之後人有能爲先生詩者予遇之京師防京師當朝元之際明堂辟雝車書輻輳賁皷大鏞考其左僸佅兜離舞其右予方賦元防往欲儗似其象而必不可得而先生後人其爲詩輙能似之讀蕭閒堂集一何神之雄而气之博也其在先生詩或不必有而在古人卽不必不有南陽多傑士初不盡以文章顯然而文章其尢傑也當先生建節南服開府於牂柯夜郎之間曽遇賊靖州乘夜上馬殺賊曁歸而斗柄入地飲酒袒膊以爲快然而徘徊戎馬出入苴蘭葉楡者且二十年而封爵未加勒銘有待嘗形之詩歌以當浩嘆今先生之子年逾三十車前無八騶閒房無炫服千人父爲九州伯子且不得爲五湖長也然且含英咀華未嘗以拊髀心棘厭薄毛錐子爲不足爲而謳唫發越其在父若子各能以其詩自立於古人之間若此世之望古勿及而甘心於挽近何矣

範熊巖雜集總序

宋張蕓叟自署所著書曰畫墁之篇而李泰伯題其集名常語以彼其人旣已優遊撰述可以自見亦何庸過爲是纎防猥渫之目徒取相下曰志有在而非所侈也方範子熊巖之未仕也然以文章自命亦旣登著作之壇日以污陶集天下豪俊似捨文若友無事事者曁乎蓍仕江右卽以節推入南康軍佐惠文糺察赫然稱能旣又以信州司馬多植名迹乃歸田未幾歷記其生平友朋政事之樂及出處進退襞積成說曰譫述曰事記曰枕語抑何辭之髙而名之下與當予與熊巖遊時熊巖方盛年意气忼慨東南爲髙防者摐金伐皷捧惇盤來前千里百里必以熊巖爲祭尊熊巖𨿽挾所爲文爲之請召然取以防友而非以自衒其所論列吾嘗樂得而次第之乃予以避人之四方𨿽三過西江然終未能造南康詣余汗諸治以觀其所爲政與事者其政與事吾不得而知也然吾聞鄱陽上下往往稱熊巖神於讞獄諸妄出入不能幹以私卽讞獄外尙有平漕履畆升賢講學諸績借借人口此其爲政亦安有大小之不可紀者今熊巖春秋髙結廬栁下猶且感念生平回憶故舊慨然於死生去就之間取當年遺事可與政事友朋相間發者每述之而念其志之歉也夫官制之不同久矣考之節推之制古無其官而自宋以後則歷明迄今皆爲要職故蔡忠惠送劉總之甌江卽有曰司理之權重於太守而至如郡贊則自昔輕之故白傅記江州防壁且有等司馬之職於部從事者今則不然節推之重旣已汰去而司馬轉二千石於徑爲迅熊巖除節推於未汰之前轉司馬於將遷之際居津梯要適逢其盛然猶毅然拂衣斤斤以執板爲恥而棄如敝屣如是如是而欲其自侈焉非其志也故曰其言之不多而命爲譫歉也政也而曰事又歉也摭諸生平之遺軼而南橊之咨亦又歉也不然世豈無皇甫乃不以予爲不文而顧使予合其書而重爲之序非歉而何

公餞益都夫子於萬栁堂賦別倡和詩序

王制曰大夫七十而致仕故韋賢爲漢丞相七十還政而宋趙魏公以七十告老世稱其賢益都先生當七十時已三上書請致仕防閩粵初定

聖天子方召天下文學之士試之

殿前一時文教武備重煩揆畫

天子親遣滿大臣就家慰畱而予亦得於先生旣畱之頃投板一再見當是時城東有萬栁堂者本先生別業嘗幸從賔客後厠遊其中因得於防飲之次攀栁枝而爲之賦之迄於今又四年矣先生引年書七上

天子賜馳驛遣行人送至家親禦瀛臺賦五字詩與先生告別乃賚金章一鏤以適志東山四字命中人扶先生遊

西苑隨諸秩閣肴榼每坐定引三爵復行遊畢中人扶之出一時朝士及三市九陌觀者咸嘖嘖謂隆古未有則考之長孺之賜宅趙魏公之賜璽書皆不逮此嘗與朝士及門者志其私感謀所以畱先生曰今之畱先生孰如

朝廷然而

朝廷不能畱也無已則謀所以送先生者然而今之送先生亦孰如

朝廷夫

朝廷之所以送先生者已如是其無以加也因思舊時執政謝事卽垂老杜門亦必在都下辟宅搆別業以遊居其中未嘗還裏閈先生以故鄕爲歸已搆一園於薫冶之上今京師之所爲萬桞堂則前時請沐地也𨿽先生曠懷過而不存原以公諸同遊如予向時賦中所云顧召奭去相人有指其所樹棠以爲感者裴令居午橋莊洛使每問其松云嶺樹成長何若今

皇上賜詩首以平泉緑野爲念【禦賜詩中有海宇銷兵日賢臣樂致年艸堂開緑野別墅廠平泉】而先生別萬栁堂詩摩娑攀援重感搖落夫艸木之防根荄之細未免有情亦遂有流連故舊徘徊眷戀而不能驟去諸懷況乎百嵗樹人今玆門下皆先生之所栽而植之灌而漑之者也因仿在昔都門供帳集朝士之及門者於萬栁堂請先生上坐歌舞進酒以爲玆堂別而系之以詩先生唱四韻二首及門和成之蕭山門人某謹再拜爲之序時康熙二十一年八月五日

志壑堂集序

漢唐無理學之文惟韓愈有之所傳諫迎佛骨表原道諍臣論皆是也夫愈生平以文章自豪其居官也所至無大功然且立言與立徳交歸之則文之所系重矣往讀淄川唐先生疏其責諌官者較切於愈之責諍臣而當時以內院史官敕修雜乘如所稱眞武化書及姑藏索盧占刺小記未嘗與佛骨之迎同年相稽乃期不奉詔必折以三兆十易古先聖王修身治天下之道何其正也及予從益都夫子遊竊讀其志壑堂集嘆先生儒術醇粹幡然一破諸俗學之陋則比之愈之原道竊謂過之自聖教不作宋人以理道自尊日出其意見毀一切古冊所傳梁孟之易申韋之詩以及小大戴杜黃李賈諸禮而斷以臆說甚有謂孝經不經爾雅不雅春秋非孔氏之書尙書爲後儒所簒大學殘舛國風滛失一逞諸宋人作文習气如所云趙穿不弒君李陵無報書者而世之不學者附之保殘守闕侮嫚前言在當時以讀書譚理博稽好古謬稱格物致知之徒而其旣反便於弇鄙以自文者迄於今嚶嚘呫嗶諸儒其據今玆而訿古昔往往也初不過私所便安僅狃其故常而艱於一創而竟至以封脊之駝爲腫背之馬而恬然不知爲怪故以宋人之文而言學學必不精以宋人之學而言文文必不稱何則以其有類於今之爲經生者也昔先生嘗至越矣見蕺山之學而論其得失其於本體功用燎然有得惜予以避人故徘徊他方不能親承之而見其所爲學也乃予入館中忝居後進間取其所著而以步以趨憬然念今人中亦遂有言徳兼至如先生者則又私自喜同館後先與有光暎方思所以推挽之而先生慨然授以全集合已刻未刻詩詞雜文而彚爲大通皓皓凡理道之言經方之學治吾身以治斯世者無不備之於其書斯誠先達之表式後學所罕覯也昌黎而後其諌迎佛者猶有新建先生之學本與新建相表裏而其文則合昌黎新建而均有之所不足者其功耳新建以抗疏大節幾死荒服所賴當事引汲卒能於坎之餘隠忍焉以成功名先生志在丘壑而心存民物乃羇遲有年卒未聞有束緼之請過而問之者豈其時爲之乎宋前無理學卽以昌黎當之而有餘宋後多理學卽以文成恢大之而猶慮其難盡必如經生家言新建學術微近二氏則其疏具在吾未聞韓愈諌迎佛而猶視爲佛書也

孝經廣訓序

孝經者十三經之一也相傳夫子作春秋之後卽著孝經故何休述夫子語有曰吾志在春秋行在孝經而其後焚書律興秦人顏芝者藏之衣間曁漢始獻之於是立學置博士歷晉梁唐宋不替而宋相安石忽疑之而廢其學者已數百年也夫聖作賢述何所致疑明王孝治千古不沫獨是經文具在傳注未一先是顏本初出謂之今文而孔壁之出於後者翻謂之古文合古今二文而參差見焉𨿽今文宗鄭注古文宗孔注然或疑鄭注與康成不類孔注非安國舊本卽唐時在廷互相質難而究莫可定其他自後蒼翼奉後爲注者七十餘家或傳或蔑蹐駮煩薉甚至作神經錯緯圖義傳贊正義衍義諸書紜紜雜出而愈求愈逺甚矣訓故之難爲也北平雷徴君力學人也其立身有原本而又博於文所著塡籯溢篋未經示世司馬金公幼師之將出其所著書爲之表厲而金公孝者也因先取孝經廣訓一書訂正鋟板予嘗考其例大約分章解節不襲古文而又非今文一十八章之舊且盡鏟唐時所增篇題凡夫析經分傳移易顚倒一凖朱子所更定者又附以雜述曁羅氏近溪所著宗防導揚未盡抑何注之詳據之約耶姜子武孫每言金公純孝𨿽顯貴不廢孺慕幼時入子捨效萬石氏親潔厠牏嘗遘篤疾竊吁天剔臂和饍徼延瞬息𨿽其事頗祕不欲示人然卽以是而推毋論其所致揚名顯親躬秉要道旣能以愛敬佐

聖天子孝治天下立君親之義而卽此見其書而不忍捨去思以揚義類而廣論說一如孩幼之承歡而展色笑者恐亦今呫嗶家所難到也若夫諸家異同必求一是則

聖天子親事兩宮上述祖徳覃防孝治將必有立學定經義者而又何異同之與有

周亦韓愛蓮堂詩序

良金之在冶也未嘗自言曰吾爲器吾爲幣也其爲器爲幣也又不必先試之曰若者爲龍鈞若者則褭蹏也然而世之爲利兵爲國泉者交資之故馬必教駣而後千里則駑下矣鳯必先引翼而始備六徳則雞雌矣予方爲周子愚亭敍其詩嘆其負良材不局於學所謂名幹無軼支者而不逾時而周子亦韓卽又以愛蓮堂詩屬予爲敍夫亦韓以舉文鳴海內少負鉛槧提抱入選塲見者卻步出遇文轍轣其車而先年未越子奇卽以覃防拔士薦公車門下周氏𨿽多才中郎阿大吾必以亦韓爲之冠乃其所爲詩亦復琳瑯馳驟上之窺文經理緯之能下亦不失爲宮商遞宣廣謐咸通之槪是何雞斯之乘不名一家莊山之金隨所流寫有如是也詩不必備體試地以轂車工有餘工然而其制全矣禦史大夫者亦韓伯氏行也掌蘭臺詞翰爲予前遊其進所未逮而勉之於成固自有在獨自

聖天子文華首出開辟景運爲星雲縵爛之觀天下之應運而興者不止一二而以亦韓之才而厠於其間其爲對揚而進者豈獨詩已

髙仲友進士新房稿序

康熙乙丑予以領房官分試南省得張編修捲爲本房之冠越三年編修亦卽以戊辰分南省試其首所得士則仲友也仲友貧且年少念在堂已垂白不俟放榜遽歸覲不知座主爲何如人故事後唐馬相於淸泰二年爲南省主文官才放榜後卽引諸生詣座主宅時座主裴皥示詩有門生門下見門生之句世遂相傳以引見爲盛事仲友旣南還而予亦病假未解乃忽挾刺從若下來執禮甚瘁詢之則以知舉之水木逺溯所由予晉接間乃嘆其惇本爲不可及也人爲親所生而進身伊始卽爲君成之所階故生之成之兩者交重然而截裾而出者不必卽嚙指而返其能戮宣子之僕者必其不能推陳平之封者也爾乃庭闈戀戀不計得失卽春官門下未嘗爲舉主修謁而一聞所自卽不間崇庳不較出處過田間而講淵源之好是非惇本者而有是乎今仲友以前進之英將與後來期集者入而膺

臨軒之對其文章華國應自有在乃復以臨塲舊藝未盡其蘊重輯三年所爲文以代爲詞業夫世固未有有本之學而春華秋實不並著者況其掉鞅於藝術之塲而房文闈捲久爇人口江河動而風雲生筆札所及沨沨如也從來達視所舉而是科舉主皆一代鉅公致聖天子以李杜文章目之【戊辰主考上賜以光熖萬丈四字】曩時所謂嘉祐進士與至和以前端有異者

皇上秉如神之鑑親預衡尺而一時公卿大夫皆能以髙眡餘資爭爲獻納將見景星甫出而有目者並睹之然則文章之知已僅張編修哉

杭州太守魏使君生日序

益都相公每入館亟稱給事閣下溧陽魏君今之正人獨立無所依於時捨取不苟能儉於飾身而優於事親然而臨事健決嚴重無所貰一如古之所稱三語箴者時榜

今皇帝禦書淸愼勤三語於堂公指而告之嗣是憶公語嘗坐東朝房辧明宮鴉噪於門見有趨左闕端步而入不逾分刻者必君也各悚而起立俟君入闕盡始就坐當是時有願識君者於大防日使之認曰得之矣曰何哉曰鵠立建禮門衣薄不鮮自視若卑下非耶迄於今十年餘矣予歸甫四年而君先一年攺登州司馬登州逺其政迹在人𨿽借借不得而知也顧登人猶能言使君淸徳捲握之物不以污其家每賦詩踞望海臺慨然具澄淸天下之志相海運訪膠萊故道市舶至者不以擾濁吏斂手夫生貴有用內之作宰相判官知軍國重事外之左右諸大郡使得於監理之餘參畫庶務古所稱忠正直亮可入掌書命出爲郡股肱庶幾無愧乃一旦進膺

帝簡爲浙藩首府外臺千里専於所寄予嘗與友約謂當事峻潔不宜防以詞卽使君亦非能愛人諛者乃閭閻以使君生日逺近稱觴者屬予書幛爲先生壽予思天生使君爲此邦長其生也不可不知人詘指使君之嵗苐願其久居此邦其生年多寡亦不可不悉顧使君受任無幾時而卽以目前所見者思其將來則實有捧觴言之不能盡者夫使君以折轅之車單轡到郡遽與民更始推心置腹和易不謾物物亦不得而謾之顧府行省多上官易以承伺爲宣布而使君不激不阿遇事當將順每不憚接若流水而苟其不可則再三封拒不以媕妮誤公事𨿽都防多豪猾胥相因緣爲姦而發伏破匿嚴而不殘卽民有寃抑者寅受而卯聴案無稽詞然未嘗以矜喜之心流於察察而防城五達闤闠棊列凡駔儈之互爲市者悉斟酌損益令滿願去至於遇士大夫之有禮又無論也間嘗僦隘巷販傭踞門門壞方仰鏝而使君手辟鄰牖越竇而訪之一時觀者如堵墻嘖嘖稱使君賢能下士而平交書疏以儉無記室必手自裁復至有對簿時據案寫駢體啟事以授使去者然則使君甫下車而其爲治事已然也然則予之爲此言非防也然則以使君之年行使君之事年無已治事亦無已浸假予病痊復入史館當爲使君紀成事以付之籍氏然則予之壽使君請從此始矣

汝南曹氏世賢錄序

汝南曹淮湄先生爲儀曹郎時曽以其贈公在崇禎之末率民徒拒冦而死於城下旣已上之臺而未旌也其後先生以居太君喪哭泣而死於是先生之子郡司馬君以贈公之忠先生之孝合請而旌之且爲輯贈公與先生遺事攟摭撰述兼附諸所爲題旌者勒成一書曰世賢錄嗟乎曹氏眞可謂世賢矣昔漢張堪謂忠者禮義之所宗而呂氏春秋又以爲生人務本莫逾於孝蓋執一善而凡所爲善蔑勿備焉則是希賢者亦惟於忠孝是視焉耳況乎父子相嬗作之承之於以布朝廷而風閭裏近古以來未數見也夫標大節於當時者大人之行揚令聞於無窮者後來之事贈公以忠倡後人而後人以孝承之乃先生之子卽又將以後人之孝傳前人之孝則是世賢之錄方將傳之世世而未有已也顧予則更有進者聞之家居者用孝掩忠而贈公以忠傳立朝者用忠掩孝而儀曹君反得以孝傳則是尋常所居凡恆理之所難致而惟懼其相掩者而贈公與先生則皆有以致之而皆不能掩況其可致而不必掩者當何如也故曰賢也若夫先生之子則正所謂象賢者詩曰世徳作求夫其作求者匪一世矣

李勺亭摹印譜序

古作書以板以竹以刀以筆刀者劂筆者漆也今則易板竹而爲楮爲谷爲繭爲簾爲幣而刀與漆不用焉於是以刀者皆施之刻符摹印諸作與世之所爲墨書者絕異蓋墨書書也卽楷書也而能爲墨書者或間出摹印以爲戱勺亭先生能爲詩爲文爲墨書而出其賸事偶爲摹印至於今其不爲此狡獪伎倆久矣乃搜諸篋笥復有染以朱而印之紙者古才人皆有藝藝之最下當莫如鍜與蠟屐而亦嘗爲之他何慮焉所慮者摹印另有體篆與與摹印各具一體爲八書之一而今以篆體爲之動稱說文吾所不解也摹印各有質或金或玉或晶或石或木或牙角骨骼各具形橅則各有其質而今祗一石而曰仿骨仿角仿金玉晶木吾所不解也

西河集卷三十六

欽定四庫全書

西河集卷三十七

翰林院檢討毛奇齡撰

序【十四】

吳冠五遊上黨詩序

予聞烏聊白嶽間有吳子冠五其爲人爲詩爲天下人所推重而予求其詩而未之見也姜子武孫謂予曰冠五於人詩每少所可而獨不能已於君之詩嘗曰天下有爲詩如毛生者哉而予則疑之夫予詩不爲人見見卽不必憎於人顧未嘗有稱予詩如冠五者也是必冠五之詩偶與予近近則悅悅則稱之有溢口而冠五不然冠五嘗遊上黨矣去而輯其詩來京師夫上黨介秦趙之間壺關虒祁本河朔勝地予方傳綏盜前代名將若曹文詔張道濬輩曾提甲卒殺賊驅騁狄潞旁若無人予思遊其地而惜予詩不能奇無足爲雄憤生气膩狎防無能鏤魂鑿影使神鬼吒防而讀冠五詩一何雕防漠而刜虛無如是也然後知冠五之好予詩非如當世之苟同而附已則悅異已則非者也然後知武孫之知冠五猶之冠五之知予也然後知冠五之爲詩也不然好竽而棄瑟襲靑而斥白便宮徴而毀商角天下亦安有爲詩如冠五者矣若夫冠五之爲人則第就其爲詩觀之而其人何難知焉

桐城左仲子暝樵詩集序

少聞左忠毅公死璫事恨生晚不及見忠毅會忠毅介弟於崇禎之末以禦史代巡兩浙特渡江詣臺望見禦史顏面咨嗟太息指語於眾中以爲此卽忠毅公介弟也況忠毅諸子曾預籍逮尢素所願見而不可必得者哉去年冬公仲子暝樵先生來遊永興距向望公介弟時已三十餘年予與先生相對各已老大然猶幸於流離未殞之際得納履一相見惜乎去之遽也乃又距一年而貽書問訊兼寄生平所爲詩屬爲序首夫先生家世气節不借文章卽文章自命亦必出入經術期於有用不必屑屑以巵詞帨語爭英角綺乃我聞忠毅在北寺時鼎鑊刀鋸剟肌爇肉卽魂夢吁噏未嘗少爲之偃息然且含毫搦竹與魏公忠節楊公忠烈周公忠介輩謳吟唱和爲七字長句融金葉石情文俱備此非故示整暇誠以意旨激越呼天搶地之頃不能無所發泄則反舉而寄之於詩今先生遭逢未必皆順俓也羇遲俛仰形諸浩嘆亦固恆事況先生所存多歷遊詩往嘗訪弟司刑公於嶺外早有南遊刻捲行世而今則合諸所遊爲一集寄迹棲棲不廢嘯詠倘亦文章忠孝之所必及者乎先生詩气惇而詞雄不假雕飾洋洋多負道之色而剴摯刻實則直欲抉胏腸相向無優遊瞻顧可自解免蓋天性然也予不及見忠毅見忠毅之子且得見忠毅之子之所爲詩幸借一言以掛名於其間則以視三十年前渡江竊視其介弟時不可謂非今玆之厚幸也況乎後之讀其詩而興起者與

琴溪合稿序【丁克揚別字琴溪】

向與琴溪之伯氏論詩城西琴溪方以舉進士走長安道上未暇及也曁琴溪筮仕懷印之下始得竊讀其所爲楚中吟者夫以爲吏之賾當下之邑之敝宜板稽簿責惟日不給而反從容焉而爲之賦詩則其地之不足與有爲奚待計哉第伯氏論詩雅好刻覈非備極幽拗略一過不省卽未嘗動色稱嘆而琴溪坦然獨行澔澔然若決陂之灌河曠然無所芥蔕於其詞是豈履道之所爲務爲可曉者與乃琴溪爲邑與民休息終以不善事督郵投劾竟去會兩湖用兵荊嶽之劃江而相抵者合巴東上下彊弩百萬烽火照夜不徹而琴溪以解組未歸棲遲於武昌楊栁之間目極晴川喟焉嘆興而又時時還下與父老子弟山川城郭重道故舊其流連賦詠哀與怨並讀其詩而見其志與其所以遇也今琴溪歸裏思彚其所著若所稱前後楚吟與秋夢旅愁消夏諸編合爲一集而命予以敍夫履道任達本無宦情而感時觸事隤然自放嘗見之投閒置散之間琴溪遇不及履道而情文曠逺往往相近自夫論詩者好言初盛遂致貞元元和以後棄置不問而昔有終身爲詩始悟長慶集之不易爲者夫從容遊娛易事雕飾而有如造次當前痌瘝未解非大聲疾呼卽徑情自訴而不諒者猶欲以研練之詞責之彼夫不病而呻者謂之樂憂病而不呻而故爲巧言令語以達之謂之飾喜樂憂與飾喜同一不倫則向使伯氏而在猶必以爲琴溪所言當有不出於履道而不可者而況乎情之有相近耶

蛤庵和尙語錄序

蛤師參諸方自謂有得及參報恩老人如捨仙經見十六觀盡悔諸宿習穿跏入地者凡十年遂舉西來所傳直指心印印之報恩報恩亟許之而未有付也旣而隨報恩來京入

萬善殿

世祖章皇帝每訊以法因有所舉似於

章皇帝前會平陽老人相繼應

詔聞師名急覓見師而師已南下遂於其還平陽時出大鑑以來正法眼藏馳而授之報恩嘗曰吾芻象十年而衣纓者在禁門然豈不足示天下觀哉寧州龍安之兜率古名剎也越千里啟請值賊犯兩湖官兵從武昌下者道蒲圻下而出入於龍安之間師凡兩往振已廢之迹而經始之𨿽荊榛屢塞未能辟招提舊境一還故觀然而鐘皷興焉嗣此則時遊三吳吳中人士每有所啟請皆不之卻錄中所稱吳江羅漢者其一也歳甲子任黃門招師渡湖會師發願將朝臺遇於京師和碩安親王延師於西山隆恩建幢設鉢逺近聞者皆宗之居無何

翠華幸潭柘召師

行在令賦詩訊五宗始末授齋賜含桃灑以

宸翰時天下大定辟國日出入之表

皇上大闡治道自堯湯至文見知聞知皆有獨契因舉心學相質難至謂佛家之見性卽儒者之明徳直掲千古所授受而明示之師幸於親承之下特拈宗教附以頌揚一何盛也夫佛無與於治道而言治道者不之廢然且曇摩釋安元奘宗泐𨿽出入禁廷未嘗遇堯湯之主而師以彌天絕學直取西方古徳不化而自行不言而自信者上與

聖天子參證同異其道法心印爲何如者少林無文字維摩與文殊相對乃至無有言說龍安羅漢豈饒舌哉則謂是書爲三洞經爲菩提流支十六觀文爲大學明徳所傳北海之注衡州之疏無不可也

聴松樓防集序

聴松樓者蕭山吳氏別業也其樓在蕭之北幹山下山故有松而築重屋以聴之因名聴松會吳子徵吉偕錢唐許子莘野選文其中嘗有聴松樓文選行世故𨿽在錢唐亦以是樓名所居蓋其爲友朋髙會久矣康熙己巳淮陰張子毅文杜子湘艸與吳門兪子犀月顧子迂客俠君兄弟同來明湖適睦州方子渭仁家季會侯寄湖之南屏而越州吳子應辰王子六皆張子星陳金子以賔皆前後至因偕丁子藥園輩若干人髙會於莘野之艸堂而以楊先生以齋爲之祭酒仍題之曰聴松樓防集統所名也少時作蘭亭大會合郡之八邑人士而集於倪文正公之園維時三吳諸名士各舉文會與東江相應顧東林諸賢實主之曾幾何時而風流歇絕至有假應求爲結納借聲气之階爲奔趨地者此西園之勝所由漸流爲甘陵之禁而無如何也聴松諸子久以文章名於人而大江南北浙水東西其文人豪士偶相契合遂若磁石之粘鍼與琥珀之受芥流連詠歌延爲髙會此固三十來所僅見者吾旣悲斯事之久荒而深慶友朋相遭良辰勝地爲未易遘也若夫惇盤在前聲伎間作諒亦從來良防所自有者是集也各爲文一賦一詩二予老且醉不能承管硯越日竣事因復借授簡之末而僭爲之序

倘湖樵書序

幼時讀野客叢書而好之遂效之作說麻十二卷以未能博晳棄去旣又爲雜記記其耳目所見聞者亦不就時傭書長河間嘗詣元成先生聽先生譚議毎舉一事必批根導源窮詰流末然後以漸互引依類比見合古事與今事而串穿之爲之指其異同而折其是否然且宛轉觸發左右旁及條條然如說家人事如按驗官府文牘如自訴肌膜所屙癢如數壯貝毎聴之輒爲之爽然者累日而惜乎捨之遊而不能盡聞其語者且二十年也今年夏從海上還裏私讀先生所爲文竊疑先生以如是之學何難舉所聞所識而編之志之乃未幾而果以所著名樵書貽予論敍予受而讀之一如當日所談議者書凡若干編編若干捲不分部類門目而任取一類之中一目之內臚其事之可相發者鱗次櫛比凡夫鳬毛龍鮓隼矢牛鐸畢列其相干而推於盡變使讀之者時而頤解時而首肯時而心開而意釋時而舌撟然不能下時而低眉決眥抶手躅足夫作祗百行讀有千卷故張華讀書徧三十車而其後作博物志僅存十卷左思窮搜討之力遨遊十稔而其所爲文不過三賦先生弆書重屋三充牣上下凡繙閱數過加之以時賢之論述近事之睹記參互緯繣合成斯編記所稱博學無方又曰儒有博學而不窮殆謂是與考之稗官著作原有二家一則集事以資用一則考義以資辧故黃覽類苑而後在唐時名臣集羣書北堂作使事資而白傅列陶家缾於書楹區分門目集所記以資六科試帖之用名曰六帖此皆集事資用所自始而王仲壬作論衡則實創爲考覈駮辧之文以助談議故後之爲稗官家者雜記之外復有論說如筆談叢書隨筆友議諸書每可爲談議所借如所稱考義資辧者而是書兼而有之類事而無方比義以廣異此誠伐山之能事折竹所未逮也予邑夙推多識者三人一包二淳博一蔡五十一子伯其一則先生也予兄事包蔡而先生以倍年之長忘分下交將自厠載酒問字之列乃蹉跎就老包二且久逝今巋然者獨先生與伯耳

聖天子方向文章昭回飾物徴天下博聞彊識之士以充著作旣已惇趣先生璧帛到門而先生以年老謝去予方幸先生之謝可借之仍聆談議而獨是宵燭餘光旣膺照曜庶幾如曩時之著雜說而筋力耗頓又不可得夫睹是編而不恨十年之不讀書者寡矣

徐昭華詩集序

閨中傳詩自三百始顧三百多采藍伐肄執殳弋鴈之婦而其後班蔡鮑謝下及管李非名門巨閥傳詩頗鮮蓋閭閻夫婦操作不暇何暇與之言文章之事哉獨是金閨窈窕易於作僞故世傳李都禦史妻陳懿遺詩半屬贗成而近年女士黃皆令遊於諸家知閨中所作類有借於補鏝者則夫閨詩之未易工也始寧徐昭華以詩傳人間者有年其人慧生而產於世家父仲山君席大司馬公遺業著書等身而其母商太君則爲冢宰公愛女稱工詩者然則昭華之能詩豈待詢哉第昭華嬌穉不屑就女傅卽隨兄弄文史亦未嘗斤斤爲學乃驟然搦筆相傳元夕隨諸婊觀燈曲廊向月獨吟遂有詩今集中絕句所爲防燈者是也乃昭華特好予詩凡繡枰鍼管脂盂黛鬲偶有著筆卽漫寫予詩以當散翫故其後謬呼予師而予得借是數數課題面試以驗其誠僞嘗窺其落筆時頃刻簇簌如弱羽之翻窼而新花之生樹𨿽使鄒陽子建彊顏伸腕猶不得與之爭新鬭捷矧詠蒲吟絮何足相上予故曰如昭華者可令班昭爲後先【古稱妯娌爲先後】蘇蘭爲姊姒非諛語也特工詩實難𨿽曰閨房之文易於見傳顧亦視其工何如耳考風詩有名字者惟綠衣燕燕白華河廣諸篇其他有其詩而亡其名至若漢唐以後凡史乘所載宮闈書目自班姬左嬪道蘊令以下合若干人皆各有集名存於目中多者十卷少亦不下三四卷乃數傳以降殘韋斷竹或存或沒甚至通集遺軼有其名而亡其詩卽或統爲選輯若顏竣殷淳諸君所爲婦人集若干捲者今藏書之家亦並罕有而團扇一詩千古不蔑則非閨詩之易傳而閨詩而工者之能傳也昭華亦勉爲其能傳者而已矣

山陰陳母馬太君八十壽序

禮稱百年爲期亦曰百年者庶幾可期致焉耳而禱頌之詞不曰於萬斯年卽曰萬有千嵗似乎凡爲禱頌率淪乎具文而不可爲據況揚徽飾媺非誣則諛而亦有不盡然者予與山陰陳電章遊久念電章居子捨養事素著嘗於登堂進拜時窺其瀡腆備矣今年餘月爲我母馬太君八十辰懸帨北堂族黨姻戚朋友咸起薦束帛列笙瑟設苞苴筐篚車馬冠蓋相望於路夫以陳氏門閥盛大加之太君之賢電章兄弟之友之廣何難乞言通顯飾致華膴爲屏幛耳目光悅而乃以稱觴念詞問之居無宿給之毛甡曰此其所爲非具文者也夫事不求諛則質詞非具文則能實方太君在閨中時扶風本右族其尊人星寰公與電章伯王父毅庵公同以萬曆甲午膺浙江鄕薦相擇年家子弟可爲耦者於是始歸公乃公以文章名當世爲藝林逺近推重卻於內顧而太君井井家畫以婦道禔其身捍於其家然且於於睢睢不假言笑絕方幅畛畍而務飲以和以故事舅姑能孝相夫子能順禦娌妯臧獲能睦能愛此可謂非得於天者眞而盡於人者摯與夫貴而能勤富而能儉自昔稱賢而太君幼席寵緒且隨星寰公宦江右家世方隆隆起乃丰積裕施於儉勤之餘凡閭黨有求又能以嬴遺相及使滿願去及其教子也躬親課誦久爲虛詞惟太君幼知書通論語孝經自爲訓詁故電章兄弟未入塾時卽共以講論誦讀稱於人間稍長而聲施借甚迄於今天下之聞電章兄弟名而願爲友者且比比也吾聞名材以朴遫而能貞良玉以質方而能大故長久之道惟在積之者不郛而後傳之者有永今太君春秋髙旣逮鯢齒而電章亦正當服官之候方將入就選造膺嵗獻於天子爲事親計乃其心則嘗以祿養之遲爲憾禮曰八十者一子不從政電章之弟早已試仕嶺表驅車於髙涼羅麗之間獨電章在膝下則是承歡之切過於祿仕況祿仕已近也嘗讀漢史至萬石君傳嘆萬石君父子以質行聞於朝廷致天子以下皆動色贊誦莫及然要其大略則祗以垂老入官克就子捨電章尊人伯仲有四皆嘗夫婦負華發爲王父母扶鳩祝噎後先不替卽在今羣從各已垂白而電章甫家杖依然衣防衣帥孫曾若若賀太君羅拜堂下其久於養事如此夫享年之長與事親之久同一難致而今幸致之則自今以往𨿽曰千秋萬歳從此可得何爲不可哉

重刻北斗元靈經序

北斗元靈經者道書之一也其書敍設教之原旁及功行姑假道於生死因應之說以爲世誡而注釋興其間焉予嘗論道家之雜過於他氏自柱下以五千開基初不過自示其慈儉不先守爲道要而繼而繹之爲遣有涉無之論滉洋彌漫然猶是老生之常譚也旣乃一變爲養生家言吞金咽髓相事爲七還爲九轉而由是而降漸至流鈴噀酒畫水叱石趨近狡獪而於是五符六甲之術因之以生是書所載亦固以步虛履煞爲能事而其言質慤一似唐宋以來自厭其學因欲援儒以入之兼亦自防其三景參錯毎變愈下之況故首以定靜心齋微示祕旨繼乃翻覆於轉輪往來六害八難有似乎釋氏所言者世嘗以禍福憂患爲釋氏詆毋論惠迪之語始於吾徒釋氏爲教全不在是而卽以是論匹夫匹婦不畏官刑而獨於防防之間施報赫然至有生儒日誦經傳習聞聖賢之訓而瞢焉貿焉得一感應篇以爲寶祕何功何過遂有實見諸行事而不敢替者然則聖人復起亦必不以其言爲可廢矣特是書所始相傳爲東漢永壽而元時徐道齡爲之注之然苦無兼本其刻之者則奉化州判官沈道宗也延至明永樂間其書漸毀道錄徐氏得其本於朝天宮道士因再刻之惜流布未廣終致湮沒至英宗朝有太監鄭和者得自宮中而福建都轉運使司知司事者爲懷柔王氏素受斗籙見其書悅之乃繪諸斗像合爲鏤版迄今二百年而存已寡也吾友沈士超有道人也合同志剞劂重爲流布將以公世之好道者非曰道如是也亦曰世固有言道焉如是者爾因爲應其請而序之如此某序

西河集卷三十七

欽定四庫全書

西河集卷三十八

翰林院檢討毛奇齡撰

序【十五】

東園沈庵志圓尼師抄化齋糧功徳簿序

東園多尼居緑塍相接其在民家好佛如洛陽女子上請卻髮率連房以棲至於故家遺閥官姬貴妺往往結廬而居於其中志圓尼師中年去家代茅而編籬獨以俗姓本沈氏築名沈庵有日矣康熙辛未將勸緣於城自持化簿膜拜予而請予爲序夫閨中耽澹淨自昔所難況以朱門華屋之子餐金拖繡乃一旦托迹於此汰其膏而毀其飾猶復以齋薪供粥經營樵粒毋乃太苦予嘗爲家太保題墓門之碑疏所自出嘆其舅氏京兆公爲明熹宗朝名臣當是時稱杭州甲族以沈爲最其後嗣君輩起皆相繼仕宦而第五郎君曾以舉人爲蒼梧令者則尼之夫也世事之如幻也久矣數十年來其間家國之興亡城隍之圮復與夫閭閻貧富宦遊荒落凡夫盛而衰衰而盛者亦復何限夫虹生電過倐忽遷變海樓山市到眼而沫而當其盛時炙顏爦手及其衰而悲之乃以解脫之情銷其愛憎舉凡人世遭逢或忻或戚者而一舉而返之空虛所謂以六如祛六觸非乎則夫愛金錢而吝施捨猶未達也夫斯世所乏不獨金錢而閨中施予較外人更吝乃志圓所請不欲以身之所需乞之官人而第仿長安老尼出入汾陽臨淮諸閨闥以匄所有夫人之可愛者莫如家室女子之身其所甚愛者尢莫如首發而以家之盛若此而棄之身與發之所甚愛若此而捨之卻之由是而思天下之可愛而不可戀有如是乎況金錢已

張編修文稿序

乙丑之役

聖天子親定十人而春秋居二其一卽編修張生也曁廷對三人亦旣登春秋之一而編修又復次臚句首故天子謂是科春秋佳特命掌院擇詞臣工春秋者彚注傳義而惜予以遷塟歸也其後編修遽槖筆入

起居注日講爲侍從親臣漸以髙文典冊稱於人然而每科舉義必有一二特出者爲運會主持微聞天下遴文家往往以編修爲是科公孫僑云今鄕試典解推及吾浙禮臣據例謂編修曾以康熙廿七年分考會闈不當復開列

天子顧所開槪置不問獨破例標編修名使主浙試是何

大聖人知人之哲一至是也編修居官住編檢防旣而遷會館客座傍列土銼瓦瓿隔以蓬屏出入無轎徒行遇朝官轎過避之其同鄕大僚嘗謀合嬴錢以佐月進編修量可搘卽卻勿受若他部寺事座偶言及輒左右視曰吾詞臣爾敢聞是也哉其介如此

天子知其文又知其人兼以

南巡故稔知浙人文之盛必得是人搜羅之極公且明庶士以成是

聖天子大造吾浙人以有此舉也編修文行世已久坊人復遴其要者而佐以新篇因爲應其請而序之如右

雞園詞序

詩餘者繼詩之樂章也前此歌詩矣歌詩之法取五七字詩押其平陂髙卑而被之以律曰宮曰調此其法如歌曲然有拍有散有序有徧而第其引伸之間限於字數五字必二七字必四排而摙引伸而不能變嘗得唐人所遺五調曲就其笛色而按之以歌亦旣抑揚句矩來往盡致而第以五字之故尋分覓刌猶不若孤兒婦病得以散聲而抶掉以成其曲此詞句短長所由繼五七字而起也湯君鳴友作雞園詞夫詞名塡詞則以詞也然而名倚聲則又以聲也往予與華亭蔣生搜討唐詞謂小詞者實詞所自始而或曰否夫詞以具體第曰詞則曼體不可少也夫是故花間艸堂各不相掩其後迦陵陳君偏欲取南渡以後元明以前與竹垞朱君作樂府補遺諸倡和而詞體遂變若夫聲則𨿽萬君紅友著詞律廿卷其於句讀平陂則得矣然而與律呂何當焉鳴友詞櫽唐宋自供奉以迄辛柳皆有其體嘗自言曰事至則情生意逺則品軼此爲得之而至於聲吾不知其何以諷之而善也長吟之而以散以拍殊有會也被之弦鞉而度以管曼聲以逐之而抑揚句矩未嘗有拗戾於其間也迦陵紅友君鄕人也鄕人皆善詞而君復能以其詞而進之於聲如此若夫三臺紅藥【集有三臺弔曼殊詞開句云是盈盈一朶芍藥】詞本傷心假使爲歌將必有哽咽而不能終者然豈聲病哉

馮氏壎箎集

予在京時與紫燦禮部同邸居毎連茵並馬輒言其家友悌諸子在南並邕好爲樂而益都師相累稱其族自畢公髙後在晉宋間南遷者多以文章孝友顯於時今錢唐馮氏是也予謂禮部君以經學起家而一門羣從皆丁年勸祿之際斯世洮洮誰解文行乃就其恆言以質之益都師相之所稱中心慕效以爲世安有古道如是者脫有之吾捨此安歸矣及予請假還急訪馮君屺章於有斐之堂見其與弟重韓輩閨門怡懌旦夕出入忘人而悅天一似三古之於於然者而披衿示客不問合志與同術而相觀而善並以無猜之義共爲心期且歉乎自退抑抑乎多自損者會

國卹下頒兩浙開府辟延賔之館聘術序有學之士賦詩作頌以紀

聖孝而屺章重韓與同學蘇君子傳沈君方舟李君宏載徐君紫凝輩所爲胥山諸子者一時並入爲西園上客抽毫防牘中丞擁篲前長跽請教予然後知文章行誼其生平稱許爲不可誣也昔阮嵇以中原耆舊與王渾爲友而旣而見其子戎輒忘年而與之交世說所謂與卿談不如與阿戎談者今林下七人則戎儼在也予締交於禮部君逺過王渾而視屺章與重韓之年則與濬衝不相及然齊契從此始矣屺章兄弟與胥山諸子共集爲詩而屺章與弟不忍分行因合而輯之名壎箎集詩云伯氏吹壎仲氏吹箎言友愛也屺章之友愛則於此猶見之若夫李義山兄弟皆以文名嘗合輯其詩名李氏花萼之集則但以華詞自誇門戶其於壎箎之義何有焉

陳山堂五七律詩序

少時爲詩惑於楚人之說詩者而同曹不平各私其邦賢始以徐渭爲越君子軍不足則又張之以渭南之師曰陸遊吾越中人也久而知皆不足恃夫然後轉而爲信陽爲北地爲初明諸家又遲之遲之而始進而爲三唐蓋幾折旋於其間矣山堂爲詩則不然方學四韻卽能以藍田孟亭之勝縈其腕間時邑之稱工詩者二人一張子邇可一山堂邇可中年始學詩山堂以小年𨿽時各不同顧其爲驟工則一也人有效斲者於此引繩削墨久而傷其指而工倕試操斤卽已刻木爲龍鸞之形有尋聲者於此析鐘律辧銖黍歌工易其器而不知而師子野生不見絙桑目不睹嶰竹而偶聞人聲卽審其形之短長與色之黒白此無他其才使然也予與邇可同爲詩驚而遜之爲才子曁予赴召應

昭代制科四方之士咸集轂下然所見不必皆可驚卽同時爲詩亦不必盡爲我遜而山堂每寄詩至則移情累日不能自已是豈予之有私於邦賢也與張子邇可近在都予欲以邇可山堂爲吾越張而山堂方刻詩示世予喜而序之如此或有謂山堂之詩興長而賦短者張邇可曰人不識六義漫曰賦者賦其事遂以在前所感者爲興而以其時所行者爲賦夫必賦其事而後爲賦則叔田必當補克鄢擊皷何以無伐鄭也若其止刻五七律詩者則以山堂爲唐詩五七律者唐人之詩也

城山大拙禪師語錄序

蕭山城山爲越王保棲之地舊名越王城以山椒有墻蜿蜒如防盂因名城山曩時爲比丘所居築椽蓋茆而祠句踐於其中蓋不知幾何年矣康熙戊申冷堂老人從雪竇來相山川形勝而卓錫焉舉四遊未開六幕未布之事而偕其從人闡導於巖阿之間不數年而三塗廓然卽將如來所傳僧迦金縷撟手而付之乘門之長所稱大拙禪師者使之奉佛衣而授僧法一何謐也夫槃阿寸土不宅龍象當大師參諸方時發源天童歷棲眞能仁而聆獅音於羯磨念誦殿堂回向之際【師夢中聞羯磨戒回向念誦有省】且復由奉川跋涉渺漫而後倚嵓扃而居則斯山狹阸亦何足以辟神天之門容泜洹千百之眾𨿽亭雲磵水頓非舊觀而溯所從來得毋寄迹虛空截然雲水者非與乃師以象王之尊大踞獅座獨拈拄杖者二十餘年邋女墻數仞翻之爲大千之界舉凡石凹舂虀雲頭曬衲者不計晨暮然且朝參夕囑拈古證今寄喝聲捧影於管硯之間而錄以示世我聞於越謀吳當夫椒之敗戢翼歸來縮長河浩气而暫企之斗城之陰卒至吞吳震楚稱伯萬里而英雄未遇方且拾芒繩而仰以也然則城山𨿽小其爲鍛鏈英雄與鉗錘龍象者一而已矣

周春坊新簡兩浙提督學院賀屏序

古惟天子得試士制科是也嗣此則試之禮部又試之門下所稱明經進士諸科隋唐以降代有沿革顧諸州解士一聽之州吏從未有專遣京朝官主試事者自明增鄕舉之科入解者毋論得當與否而先以舉人爲之階因之立學養士士之入學者皆有成數於是設鄕舉主文及比年視學之使重試事也第明制鄕舉主文多遣詞臣及省曹以下惟視學一使則例以諸曹郎出行諸道與觀察相長少獨京師首善地居重而馭輕別遣南臺有才望者主之名督學侍禦史惟時江南本畱都與京師等他無與焉

大淸興司列重文學攺侍禦史爲詞臣專行直而聖天子復厪念南浙謂江左人文誇於他省宜破例陞道爲院已授專勅開轅於兩臺之間會予同年生周君主文山左升書最第一甫竣事卽有視學兩浙之命夫知人則哲前賢所難況登明選公尢出司試事者之所僅有也在昔廬陵爲嘉祐主文不厭士論幾不能再參禦試而近且搖唇懷甓相繼成習矧山左系鄒魯材藪累科稱得士極盛者較難爲繼而君於井亭葉落之餘鏁門躑躅時出其鈞石衡量敠諸才士諸才士翕然受程一似辧響於謰謱而收金於麩糏卽受裁諸族無或仰星辰而怨蠶蟻一何盛也從來諸州入解必投業門下詳審得失而後過解之賢否以定今

天子明鑑萬里書論乍升卽立察勤窳坐析明瞇舉一時得人之賞遲久後酬者而使之再試於有效之際吾聞百鏈之銅不憚屢照原泉在山累綆不竭言其蓄之者裕也曩者制科之興實系曠典然亦漢唐以後故科目耳乃君以賈傅之年應

天子召試拔居髙等夫制科莫盛於唐然以昌黎之聞望累赴不售𨿽旣舉禮部尢以未登其科爲憾至宋則東坡兄弟並登制科然而夷考當時東坡所登止三等耳子由且四之而君且裒然舉首與郤詵李郃相頡頏及天南蕩平

大廷獻頌人競進詞賦君獨稡擷六經攟摭其成文纂爲百韻詩而集儷句於其前以爲序東堂學士動容咨嗟以爲僅見至其髙文典冊槖筆綸閣與夫金鐀石室之搜討所謂擅三長而卻五難者又其餘也夫人少年入學讀當世之書原思以文章見天下曁乎稍稍自見門巷有車轍爵裏之投各不相下遇偶有欿懷者揖而問字卽誇以示人以爲流芬余沈庶幾不匱而君能出其所學分防艸制巋然登著作之林且復於論秀之餘復膺是選夫兩浙本多才而君以文章宗主進之退之毋論江表顧陸山陰王謝皆令出我門下古之以學被世而復爲斯世興教以大所學意在斯乎故事學使君至凡在受治分應進一言爲賀因應諸君請而序之如此

北山無門洞志序

當予羈丱赴臨安考解在崇禎之末爾時寓錢湖北山有所謂蕭家莊者日攜屐追趂大抵在葛嶺以西棲霞以北扳巢而貫穴初不記其企足在何地也及予浪遊歸而四顧滌然曩時叢岡灌嶺重樓疊榭悉袒膊裸背一望而腓腓而曁乎還山則遙憶向時所歷不啻如煙雲之過眼焉菊逸大師以無門洞志見示並謁以序予展捲嘆曰北山勝地猶有幸存焉如是者乎夫無門非他宋慧開大師字也師曾說法於龍興之山而龍隨以歸乃藏龍山間劃泉而居之以其色黃名黃龍潭且辟洞以棲身其傍因有無門洞在黃龍院中宋時禱雨者多就之相傳寶慶中以歳大災天子特開選徳殿延師說法曁淳佑七年又復以旱故遣丞相就洞禱祀【丞相吳潛少保孟珙偕至】因賜師紫伽黎衣給以平江官田三千餘畝錫號佛眼並爵龍以侯而祠之【封靈濟侯】今相距五百年矣夫天下山川因革經時而變卽以錢湖之勝歷唐宋元明相嬗勿替而當予一身相距五十年卽已如髙陵深谷浮雲滄海之不可復記況南朝多寺寧無灰刼而無門一山尙能恢其遺業而授之以志自非師之功不至此夫天下之思其舊而悵然感者不獨予也其不得其舊而思借志記以想見夫當日則又不止此一山也今入湖者有能談宋明遺事而不慨然生懷古之思者乎乃區區一山而佛眼興之香林貞吉繼之宋時帝主開其前明之卿大夫各防持其後而師以太白髙僧巋然說法復能統余緒而從容作志以傳之無窮志不云乎香林從經行之隙得佛眼金身於沙礫之中而近年杭州禱雨則黃龍之神儼然示現蓋洞中丈八之軀與澄潭故侯未嘗亡也則𨿽所見有時攺而又何患焉

包氏族譜序

族譜之設創自蘇洵其時軾與轍尙未仕也蘇氏之貴當自唐蘇味道始然而譜不之及者亦曰親盡則略爾今之爲譜者異於是必賢如子騫貴如梁公則𨿽逺必載而如其不然卽髙曾至邇猶且記志恧縮以爲此何足以光吾譜者甚矣譜義之非古也包氏始自安陸代有顯者乃由南渡後上溯所自獨以合肥孝肅公爲斷其相距不越十世以統以系而由合肥而山陰而蕭山則又以蕭山爲近祖蓋自南渡仕甌越或分或聚而蕭山最大其相距亦不越十世而爲譜者宗之蓋其世當元明間賢哲代起一時父子兄弟若松坡東臯輩皆以明經進士顯於時凡海內聞人爭先結納若所傳河東張翥金華黃潛宣州貢斯泰南陽乃賢臨川危大朴東陽王褘余幹董朝宗靑田劉基上元楊融西江揭徯斯廣平程鉅夫東嘉髙明不下數十輩皆當代名臣偉儒能不逺千里並過蕭山與之遊車轂所至使市橋左右廬舍皆滿噫亦盛矣夫譜貴親親由身而推只詳所自出而上本姓生下聨族屬未嘗有聲稱官閥之見生於其間而其貴而且賢若此予少時與卽山遊拜其尊大人於堂降而與卽山呂和銓平結爲兄弟惟時同遊者皆海內聞人渡江造請各以古學相切防其一時賢俊亦不讓河東張潞公金華黃文獻以下乃身遇

興朝未得一試其才以黼黻

盛世信乎出處顯晦之際有數存焉而卽山呂和且相繼賫志迄於今墓有宿艸者已三十年矣予乞假還裏值銓平修族譜成屬予爲序予思氏族之盛莫如包氏少時登其堂景其先賢懿行往往起敬起慕徘徊勿釋而今則觸目悲哀不忍過其廬造其門巷睹見其遺文賸字況明明世乘儼然載卽山呂和於其冊而其忍序之然而譜也者嬗後者也今之所作後之所述也夫以予異姓之子束髮與交垂老而不忍棄去偶一見其家之所爲卽感生於心況爲其子若姓者睹先人遺譜而不遵之如經守之若國史非人情也譜創於卽山而銓平與呂和之子續成之前二年銓平示予譜予不忍讀受而藏之衣箱之間旣而曰予與銓平皆垂老倘一旦不測其何以應遂出而書此銓平予老友尙居墻東此包氏家獻也呂和之子公度善文似呂和吾見包氏之繩繩矣

史村曹氏宗譜序

宗譜與世族譜不同唐時岑文本令狐徳芬奉詔輯天下茂族合九百二十三姓一千六百五十餘家而分之爲譜凡一姓之中第取其賢而顯忠雋而有材望者著於篇而他不之及名曰世族猶史稱世家孟子所稱世臣也若宗譜則創於趙宋蘇氏但以一姓爲九宗上自髙祖下逮元孫毋論仕不仕賢智愚不肖而各予以系而其後所宗過長其所及亦過逺然且進貴絀賤右賢退不肖至有冒他族名達遙遙華冑爲世取誚者則宗譜也而與唐之譜世族無以異焉曹氏爲蕭山茂族少時見木上先生以第一人舉於鄕名冠兩浙嘗追陪遊防每嘆其器宇沈湛渺然若淵泉之在望叩其鐍抒之不匱猶繭絲焉方是時有爲九江司理者有爲望江令者予生也晚不及一一而見其形與其事也然而名賢輩出在曹氏一門羣從譽望借借如浴雅先生以詩名於時時得其片詞賸字輒規之橅之轉相傳寫以奉爲祕寶迄於今郤紹之書其爲法盛之所行正不少也而文虎爲文予嘗私效之而嘆爲莫及夫以邑之爲詩爲文爲書法爲理學政事而皆於是家取之此其家眞世家矣予與其裔孫國學名顯宗者遊每言其家茂才名錫爵者修宗譜甚具顯宗將捐槖謀付之梓而屬予以序予因諦觀之簡而覈精詳而有要不附混元不冒巫趙所云以族譜而兼史乘者是書有之若其溯武惠王彬者始之也繼越州判官追其所自來也又繼而判官之子丞則自越而蕭所云占籍於桃源之下鄧村者是也而於是以學諭承之則以遷史村自學諭始也史村者今曹氏居裏名也

西河集卷三十八

欽定四庫全書

西河集卷三十九

翰林院檢討毛奇齡撰

序【十六】

新刻

聖訓演說序

古酇長遂師各舉其方之戒令以時宣裏門漢唐多尙名法猶有以講讀教授爲治理者曁叔世而浸衰矣我皇上躬親教化首重訓迪謂大猷之世必先事化導而後可以維至治於不替因於康熙九年特頒

上諭一十六條相率董勸而兩浙中丞陳公卽又作爲演說一書總講分講使顓萌愚稚皆可通曉已奉防頒行撫司及府州縣衛所官吏凡月吉嵗正各集耆老於城鄕公所依式講授者約二十年會總制興公開府張公學院鄭公再三申飭且附諸律令以仿古讀法之制鄕禁國書相爲表裏第司其事者祗責其成於長吏兼殿最勤寙而司鐸者不與焉余杭訓導王君獨嘅然興曰此亦學校事也夫孝弟禮讓皆本明倫而崇正學以端士習則條教之中儼然載之間嘗追隨講肆目擊諸父老攜持負戴側耳傾聴若惟恐語言之有盡而誥誡之難徧及者因損俸鏤版流布廣逺使煌煌帝訓昭如日星甚盛典也昔者文翁興學僅傳經義而蘇湖之教則又以治事立業爲實學有用然且千古相傳遜爲莫及有如是之上承

聖謨下廣憲法毋論載籍所嬗可蓋經學而卽此一講授間長幼造聴咨嗟感激凡夫有動於心而不能言欲發於口而不能記憶卽欲歸而互相傳道使父告其子兄告其弟以之展轉於比酇閭族之間而不能達者而一旦開卷而了然此不可謂非當今宣教之一助也

西江唱和詩序

自國風有予汝唱和之詞而春秋晉鄭大夫往往於所會之地彼賦此答此卽履道聨吟松陵互和之所自昉也信安馮使君有事洪都偕吳子志上徐子紫凝髙會於章江之濵遂邀之同舟而歸於信安因之有西江唱和之作夫使君才士其爲詩下掩王維上追庾信而一行作吏中道捐棄予嘗謂使君裁弱冠爲文爲吏皆得以拔擢流俗超然直上浸假趂其時年專事壹志其所到亦寧有量而使君仍兼爲之而兼臻其妙才士之叵測如是若夫紫凝志上虎視臨安予每僦其地而與之觴詠其風流雋上固無論已向在京時嘗追陪益都師相髙會諸竺壇經廠互相唱和以當休沐及從大雪遊善果歸酒鎗燭樹合毯於東堂之右間使一人唱韻一人把筆每一韻落則筆隨韻絕唱者未旣而和者已就今予集格詩猶存其題可驗也乃歸田有年兀坐不成一字而使君爲吏猶能與二三友朋踵太傅髙致刻燭擊鉢以嬗其休風於勿替則夫讀其詩而寧無感乎

田子相詩賦合集序

向從胡氏東嵓王氏文叔見子相於吳山之岑爾時子相未弱冠也然往往爲五七字詩登臨詠吟一時見者多稱之予嘗題其篇而思其爲人曁予以應

詔入都而子相方隨其尊人宦遊江南者數年迄於今予請急裏門又三稔矣錢唐馮屺章兄弟亟稱子相詩文爲胥山之冠夫欲知其人者視其友向時文叔東嵓爲予良友而近居錢唐方與屺章兄弟爲忘年交乃諸公所推先後若一則夫子相之爲人固無容問矣獨是子相少工詩爲古爲今一如唐人之所稱格詩律請者未聞工他體也惟夫詩有六義其一曰賦故賦者古詩之流而登髙能賦大夫是期方今

聖天子好文首重賦體作者林立少能有當

睿鑑大抵髙之爲長卿子云之流失之蕪詭而卑之卽降爲試文遂使李程王起互起爭勝體裁之雜莫過今日而子相以鄒枚之能抒庾鮑之制髙不浮靡卑不檢劣隨所結撰而良材麗搆一往流曳體物精而狀意顯若所謂气若駢珠詞如繁露者子相眞賦才之雄也我皇上經天大文偶爲儷語巡行賦物微示法則而世無敢爲對揚者子相進而備承明之選尙書給札賢王授簡其摛文掞藻必有可以舒國華者而尙有待也若夫景運初開詩當初盛而流俗卑污方且競變爲佻涼弇鄙之音則子相所爲詩前後具在其力追正始而挽隤趨端在何等夫子相非流俗人也

家明府文山兄七十壽序

予氏無二族自周王第九子圉肇封於毛遂表之爲氏而其後南陽平丘代有令哲逮靖康以還扈蹕南徙嘗散處於閩越之間故浙之姚江新安閩之玉融所在顯著卽嘉隆後猶尙有新安司冦姚江殿翰與閩之起曹觀察後先齒序借借通往來其爲譜記可考而知也予於康熙乙夘遊閩之晉安遇文山於道山亭下彼我慕悅相持不能別顧不得譜記不詳其行輩但以容發度長少第爲伯仲實不知其幾何年也旣而浙中丞請召至幕值予滯姚江不得一見又旣而其門下士何君爲湘陰令迎之至湘陰道浙見過而予以買藥他出仍不得一見今年春從中州還遘予於錢湖謂曰予七十年矣歳之首秋則懸弧時也子可無一言爲贈詞地乎予聞而憬然視其容轉而自視私念齒將脫髮禿種種膚之皴者多瘒瘃而文山齦完肌薄儼塗髹漆於髵鬢之隙行立顧盻矍矍然而反長於予然後知老少之不足憑而向之度容發而謬予長者之甚可笑也昔楚丘丈人年七十自謂能出詞以應對諸侯決嫌疑以定猶豫遂負壯衒奇以爲莫及而文山彊且過之方文山少舉於鄕以文章名世越廿年而筮仕營山嘗考其在營時優於吏治按察宋君舉良吏第一凡鄰縣有闕皆借文山兼其官夫營固瘠邑又其地蜀漢相接當巴渝萬山之間曩時流冦所出入瘡痍難復而文山毎坐理之然且興起文學其分簾取士多得名才所稱湘陰令其一也乃旣經薦剡川湖開府已上其治行於

朝

天子嘉其能下部取召而驟丁兵革拂衣歸裏其在今又幾何年矣夫楚丘帶索不出閭裏老萊荷畚徒事畎疆而文山於歸田之暇過都歷塊交遊徧天下卽偶然詘處一室而戶外屨滿凡夫質疑問難造其廬而諮以事者比比也倘所稱身居丘壑而經術滿寰宇非歟至於心思之敏鋭每當著筆一若迅雷之及物而江河之行地汪洋翕忽不可名狀憶予在京時從益都師相作擊鉢詩互相倡和必倡韻未絕而和韻隨之以爲快今兀坐搖筆終日顧盻不得一字蓋年爲之矣而文山著書等身老而倍進今世所傳茱根集是也夫容色之粹材力之彊心思之敏皆足以壽而文山兼之則其難老豈區區長予爲可怪也哉

髙詹事天祿識余序

劉宗正父子領校天祿當時有說苑雜記諸書散行於世而後之爲雜說者宗之如班令史之侍讀禁中而作白虎通蔡邕之校漢典而作獨斷是也嗣此則唐宋諸家短裁促筆不必盡出自祕府致長安舉人淨坊佛廠爭相寫記爲銷夏之舉謂之夏課而元明以來山人園客又往往作稗官野乘以誇詡聞見故說者謂談議之盛至唐後始備而不知漢書藝文已早有雜說千家見諸書目特其文不傳耳江村宮詹以驚才絕學供奉內廷其所讀祕書眞有非外人所能見者嘗笑儒臣進身偶職詞翰便自誇禁近足不涉苑籞身未嘗一踐闈闥兩目不經接內府圖書及金匱石室之祕入直三館持帔卻足卽宮門侍班亦不過暫立銅獸傍以互見其睫而宮詹日侍

至尊掌禁中文史充負欐皆得而典校之其中偶有兼本爲

皇上所賜卽拜

命捧出故私第

賜書卽有爲長安貴人諸藏書家所未備者是天祿領校惟宮詹爲能職其盛顧時奉

起居晨入夜出負星而趂暝亦何嘗有頃刻之暇可涉筆札而乃無書不睹一若陸倕之竪櫥而世南之行笈隨所記錄皆成卷帙何其神也夫雜說有二一則騁聞見以討遺軼卽說苑雜記所自昉也若此者慮其誕妄一則誇記憶以肆駮辧卽論衡獨斷所由著也若此者又慮其寡陋宮詹自侍從以曁退食所在有記若松亭行記塞北小抄與夫東西扈蹕金鰲退食諸書旣已謹聞見而祛誕妄有成事矣今以耳目之餘廣爲記憶其中搜微剔隠注疏考窒有駮有辧而皆於天祿乎得之因顏之曰天祿識余則短裁促筆𨿽曰供奉之餘然孰非經國大文對揚奏記之餘事而且學山藝海非容齋伯厚弇州升庵之所能及者是焉得以識小者而忽之也而況其大焉者有在也

重修平陽寺大殿募疏序

平陽卽平原也相傳其地在平水之北以水北曰陽故名平陽越王句踐嘗都之明崇禎間山陰祁中丞購之爲別業而藏書其中其後中丞殉國難山賊據爲寨別業頓毀

淸興宏覺大師者受

世祖章皇帝之詔卓錫平陽構

禦書樓於上方而恢大其基名平陽寺迄於今已三傳矣嗣席者以琳宮被災重爲修復而堊土刻木乏稻粒以給口食因擊板於途徧匄行路吾聞薪盡火傳者老氏之教也而釋亦有之當句踐都居稱霸東南之會不知其盛何等而千年以來僅見中丞之營建比之平泉乃忽爲化城龍藏象宿亦云極盛曾幾何時而興而燬燬而又興薪有盡而火無窮也人之施捨猶是矣聞之嗣席者爲天嶽大師師有直木堂集行人間今之以文字入三禪者人或未信其覆以予言質之

霞舉堂集序

王子木庵自第其所爲集自辭賦記傳銘誄書疏以及雜誌野乘偶體諧說與夫論辧記述之自爲義者合三十五卷名霞舉堂集以屬予序予受而讀之曰文有名家有當家有作者家夫名家秪如書畫家之有標格爾而金元詞曲每以平行協時族者爲當家至於作者家則毋論當行與及格而必有作者之意存乎其間故漢魏六朝文不求盡凡散題閒牘皆足自存而汴宋以後卽文體鉅細事類多寡必無所不具而苟其制有短長門有枯菀每零梬孑屑而不成集自非作者家經營部署羅絡而不遺求其以函冊示世難矣木庵卽不然其植物也閎其斂材也覈其功積也千至而流效也四應而五達故其質皦晳其文靑黃其爲幹擢而其聲其色卽云興於樊而噫散於壑卽之爲無垠而放之爲可到眞作者也宋後集多而傳者少初以闗石程紙數而旣而銖兩無有古史藝文之所載必摲播四訖歷數代嬗習而後得以存其名然不可考也今其書甫出而塾文不擇詞國書不弆其文金匱石室之所藏未嘗編載其捲目而人之見之者皆寶閟珍惜而不可釋此非傳書乎予與木庵遊約四十年每歳過湖墅必詣木庵詣必有新纂一卷出而相示及其讀禮也宣州施少參君方抵杭與予約曰今當詣木庵寧得有撰著如平時者耶予曰有之及至甫就坐而木庵出孤子唫見示乃相視笑曁予官京師當會朝日少宰李公傳木庵書至發其椷則所撰今世說也時賢在

朝者爭起問訊繙閱

午門外各相嘆異以爲榮今諸所存者十之三也嘗曰生人爲文得親爲按第置諸幾席食訖而繙之一如千百世後偶得前人集而爲之品騭亦一快也予歸田五年自視舊文如三伏之綿提起輒置而木庵霞舉堂集軒軒如也然則傳固有數矣

劉氏水澄傳詠序

自史漢有敍傳之詞槪括諸本事押韻成文而更生作列女傳遂贊頌而諷揚之此卽水澄傳詠之所由昉也顧水澄傳詠原始家乘而家乘之體大抵襲廬陵眉州編年紀世取其明晳而水澄舊譜獨詳列記傳旁及志表有似乎扶風龍門之爲史者今乃以史而爲詩善善惡惡之幾間出以微言風物之旨使孝子順孫讀之而油然以興翕然以感是豈非惇倫敍族實有見之於性情間者所謂以情馭法以恩掩義非乎藎臣天才縱橫睥睨一切每下筆滔滔目無前人而敍事嚴簡矢歌舂容特於纂討呻吟之際兢兢業業可謂愼重獨怪水澄閥閱甲於吾郡自其先司馬公創譜以迄於今增修續修不知凡幾而藎臣以韻文一二槪括之使知劉氏所始六族五忠著於前代而由元迄今尙有名臣傑士忠孝俠烈可歌而可詠者其爲保世亢宗之無已有如是也

聽松樓近體詩序

隋唐以詩賦取士而殷璠選詩由梁陳以及唐初則適當詩法極盛之際然猶云自大同至於天寶把筆𨿽多而灼然可見者十無其二甚矣工詩之未易也今習尙經義而鉛槧之餘偶押聲律卽自以爲駕王盧而邁江薛豈古以詩求而詩反難今不以詩求而詩反易哉亦曰工則難不工則易耳吳生徵吉工經義其以經義冠試士屢矣一旦以揣摩之久捨而爲詩會吳生以聴松樓文選行於時四方過問者車轂輻輳乃大起文會與江南北士公防於吳山之麓生對客揮毫一時倡和者皆辟易去則吳生工詩旣有成事是何古之以工見難者今以易而反見工與

聖天子右文興學一時好古之士爭獻於廷吳生將挾其所學以遊京師而先出其近體詩以問世予取而誦之近體之難工久矣毋論精深灝博咫尺難量而第就風裁以證大雅一如談藝諸錄所云簡練以爲思頡頏以爲韻圜皦以爲辭混沌以爲質者而吳生皆足以幾之其以進於唐人不難也或曰詩以近爲難不工近詩者則必不能爲古詩故凡觀古詩而不得其優劣者也觀近詩而了然猶之爲文者不工時文必不能爲古文故觀古文而不得其通與僿也觀時文而了然然則吳生之工古文吾嘗於試文見之其工古詩則亦觀近詩而知之

東南輿誦錄序

自子產誰嗣之誦興而漢晉以還若漁陽魏郡潁川廣漢率皆以輿歌巷諺流布史冊故王祥太保而海沂之謠早著徐泗姚元之爲開元賢相乃吳陵頌稱悉紀於石誠以民情至公感則吁而悅則嘑非有誣也金大中丞由綸扉起家槐堂艸制早已知頗牧在禁中乃稡擷經史嘗佩水蒼玉爲天下宗師百僚長庶無一不就教恐後旋復以諳練經術仍出參觀察

特錫袋帶揚鑣而分路爲行省中書者約十年

天子嘉其能徴典樞要佐七兵九伐之事兼使詰禁當是時六師張皇樓船之南下者借軍司馬上卿轉餫行間供調百萬億收復昆彌廷臣上功者方擬以五都伯長專弓矢鈇鉞之權令宣布徳意會七閩初定議應遣重臣塡撫其地遂命公往乃海外蠻荒若髙華彭湖從來不臣其國者悉版籍而耕犁之重以兩浙介在甌粵爲神州奧區天南半壁尢不可無搘柱者以厚其任曰惟公賢則是公之敭歷固已閱中外備艱大以迄有是也乃公甫入境須江水發水之逆阞上騰者湓湓洶洶浮天日而下爾時公未受事也卽捐金拯溺賑防諸昏墊而後以入告其於樹柵堰防離築西江諸塘以修復水利又其餘也夫爲民去害而治可以興顧去害必先其大者浙右轉漕多閭左窟穴因緣爲姦而闗譏訶比之漢之大誰使然且方樞庇之翼虎而藪狼比比也公先剔漕獘而淸稅使曩時陋轍一切報罷乃整躬率屬激揚風紀凡刑獄賦稅務爲減損以與民休息至於教化尢所急嘗賔興入貢在閩與在浙兩主其事先設立講院養貧士其中月廩日餼飭紳士之老成者董之暇則率僚屬講訓讀法至於棘闈之底飭修塗鏝屋嚴朱謄而寛乙以迄供億之精科辦之簡姦胥不得赴行戶無所派以一事而兼百恵多有也夫民惡貪而公砥以淸民不樂惰窳而公礪以勤民所願輸公故緩之民苦於侵蠧而公則譴之民田有時幹公跣祈之民之室不戒於火公拜而馳之夫民患惟盜而公是飭民所畏者兵而惟公是戢是民好惟好民惡惟惡如是而猶謂民之不能歌思而讙嘑也情乎夫民實有心謳吟之來不能彊其所不欲如必楔其齒而防其口是猶障風之吹而遏其響也然則後之紀績視此矣予忝館職爲公之後進敢述所聞而臚之爲序若夫公之功徳仍在輿誦予又何能多爲贅

西河集卷三十九

欽定四庫全書

西河集卷四十

翰林院檢討毛奇齡撰

序【十七】

送汪翰林奉使琉球

冊封中山王公饑詩序

王者撫存萬國爰有使問故傳曰皇華遣使臣也送之以禮樂故逺而有光也而魏武著選舉令每曰使於四方古人愼擇蓋期當於是選難矣

今天下車書一家薄海來享凡蠻邦逺處日出日入之所徳廣所及去俗效義而

皇帝聖文神武柔逺能邇諸所動作悉合天意旣已東徵西討盡驅諸不庭之族倭泥再辟雕題盡來惟是四裔之外如南夷君長番禺太子無不延頸舉踵想望爲臣妾𨿽道裏遼絕阻以人力猶不能彊抑其自致之情況琉球處東海中早稱外藩自王公妃妾以及陪臣長幼咸願署名負版拜

天朝一命以爲煌寵是固開國以來所垂袂而臣之者也康熙二十一年

命冊中山王世子爲嗣王

國議遣近臣任使者捧

天子詔敕及

金冊玉圭以往按海中屬國開自隋唐唐遣使官如新羅日東諸處悉簡禦史中丞負人地者啣命拜節而琉球爲明初所開其正副二使率給事門下及行人爲之今

廷議鄭重正用翰林官副以中書僉曰檢討汪君能受命不辱諭國威信其文章特達秉志皦皦已足取驗海外而儀度秀卓揚言如鏗金翹然上殿

天子以爲可遂賜一品服繡以麒麟而加之尙書之尊中臺八座自國門升車旌旗獵獵前導闗亭負弩者踵相望於路

上旣慰勞出而在

朝諸臣並爲之供張贈以詩歌而屬予爲序夫居平誦讀忼愾自期非爲九州伯統十萬師橫行邊庭間卽出使萬里折衝樽俎爲國家建堂堂之節足矣乃以一儒臣夙抱弱翰給札牘爲文賦而一旦朱軒緋驂奉天子威徳陽陽持節至日出之所頒布

明命使屬國君臣崩首蹶角以致其父子同賜懷抱匹帛之意是則陸賈之語所不傳而相如之諭所未逮也若夫波濤澒洞戒我前綏則唐臣使海猶尙有受命不私履險如夷之頌詩不云乎忠信涉波濤夫世有信使如汪君者哉贈詩不限體從所志也副使林君同有餞而各爲贈詩重其事也予拙不能賦僅成五字四韻詩凡如乾首而書其序於端汪君名楫字舟次揚州人

送張毅文檢討歸郁洲山序

予以入館之七年請假歸裏未能乞官湖爲棲息地也同官張毅文以言事去職自言家海東有郁洲山卽山海經所稱郁山者山周八百里而四環於海林洞掩薄中多良田先考功思結廬其中而未逮也予將長往焉竊思毅文無言責其所以謇謇直陳撞九閶之鐶而不自顧者夫亦以鄕裏蕩析人將爲魚思稍�其災拯滔淫而出之於溺因不憚越職言事乃

聖朝旣行其言而徒以封題細故少就裁抑反輕去其鄕悻悻蹈海以自置於波濤出沒之中豈眞謂此邦難與居與毅文本良史職司記注其纂前代事慷慨落筆卽厭承明亦當自抱經術棲遲槐市間【時毅文冝補助教】以出與朝士相周旋而乃木石是居下同鹿豕何其憊也吾聞郁洲從郁林飛來又名郁洲其山中所植尙多竻荔柑蕉之屬曩時崔季珪遇仙人而悅之夫以入世之難測升沈反覆不可定則睹玆山之變幻而彷佛與仙人者遊或者陸績之石有時而移淮流澶漫有時而渫豈亦依約翫世之防情也乎予隨考功先生父子登曲江樓飲酒賦詩辟易千百人越二十年而考功先生仍然就安車應建元之詔率毅文與予同上金馬門予因得與毅文並授館職不十年而考功已厭世曲江樓傾廢不可復問而予與毅文又復於編纂之餘相繼言去嗟乎𨿽欲不爲棲息地而何可得焉

愼余堂詩文集序

古者傳世之文與問世之文無異也司馬文園以遊梁之賦受帝主知公孫犀首揣摩短長終以此見用列國然三篇之目則依然具藝文也今則稍異矣帖括之精無預博洽故有皓首章句而不涉一韻語不及一短長言者況一行作吏棄如敝屣百城之相擁則萬卷所從廢矣廬陵劉君試仕來新息其爲舉文亦旣借借傳人間矣乃抱牘未幾復以所著詩古文相質昔者八家之傳三在江右而廬陵歐陽且推爲八家之宗卽入明以來其以舉文稱雄者代不乏人然卒皆以經術之气兼行之帖括之中故當時特標爲西江派迄於今不衰是豈地使然與抑亦傳世與問世兼資如所稱司馬之賦公孫之文與抑亦歐陽南丰荊川諸家有以開之於前而奕葉以後遂相嬗不之替與何劉君之能以舉文見復能以詩古文見也予寄居倉卒不能與劉君論古學而第披其集視其詩若文淵淵乎如大禹之吹筠而平陽之擊石含吐性靈抑揚詞气與時之摭葩拾藻者殊矣且其文汪洋縱恣不可方限宜以爲江河之目而乃顏其集曰愼余則其不事誇靡務求檢謹言行而爲世用者不槪可知乎

虎跑定慧禪寺志序

虎跑在西湖之南凡由湖越江者必穿山以通而寺當兩通之間相傳唐元和中有性空師者從南嶽來遷而苦於無泉見虎跑地卽泉生而南嶽故居所稱童子泉者則頓於是日枯焉遂以此泉爲南嶽移來因名虎跑又名虎移蘇子瞻詩所云虎移泉眼趂行腳是也特虎跑名泉而不名寺曩時大中乾符各有敇建而以山得名者謂之大慈以塔得名則謂之定慧大抵自元和而後歷宋元及明建置非一要必有人焉爲之主之故開山以來代有嬗受凡寶洲規爲慈室營造與夫帝王之頒賜檀那之供養齋田薪嵁經壇幡砫各爲記載之以傳於不壊而明代諸志僅附之西湖之末闕焉不詳𨿽欲考按焉而不可得也本然禪師以彌天龍象受大鑑大法繼席此山其力行化導振興遺緒已非一日乃於說法之餘惟恐山川灰刼久而漸泐急防諸實迹參之聞見以證以核以爲之志其分門立部所爲建置沿革法傳世防佃布樵采無不抽其端而析其委自此虎跑有眉毫矣夫名山之興闗乎運會前此大中乾符京師遼濶帝王頒錫皆未嘗親至其地卽降而吳越錢氏世王此邦顧記載洇郁不知其施賚何等而當今皇上於南巡之頃親幸泉亭掬流而飲之

睿音稱讚間泉爲之沸卽井榦所刻金龍伸爪奮鬣日光動蕩與

聖顏照映同其晃曜則祗此一泉而神虎跑於前天龍現於後不可謂非重興之一會又況兜率化身久持法海於以回發字而成貝書卽以是爲龍藏之經函所以助道生法安之論說何不可也

淸化廣利寺志序

當予讀書橫山時每渡浦陽江見江流半靑巋然髙出者气佳哉鬱鬱蔥蔥此淸化山也顧欲一至其地不可得曁予避人歸或有以淸化三十二景屬題者予以焚硯辭之去當其時相傳淸化山中有普慈師者實始興廣利舊剎一復晉宋以來雙嵓七宇之盛凡梵室之中落者則於斯復振焉康熙已巳予以歸田之暇杜足江村而普慈後人乃挾淸化廣利志渡江再請願得數言敍其事予思名山福地必有聖僧覺士搘拄其間所謂山川之精與辟支之力相附而顯顧慈室易壊珠藏金乘不無循日月爲興廢者考之廣利所始創於宋大中祥符之間而歷元及明毀者再矣普師以禪徳之長入山有年一旦出其願力使久淹淨土頓還舊觀不可謂非名山之幸顧興廢未可料也住持宗標丐其鄕居士輯爲寺志歷載開山嗣法諸源流而附以旃檀捐助山塲田蕩之劵冀傳永久其爲意非不甚善獨不聞淸化之所由名乎夫淸化非山名也在昔龍湫石室本名靈峯自五代晉時有純一國師者曾建院於廬陵之安福賜名淸化及師還越州而吳越文穆王錫師紫衣因辟靈峯山創爲道塲而師乃卽以安福淸化之名名其所居然則淸化山者本安福舊名而以之重名其寺者也夫世有以山名寺無以寺名山者今淸化之名實始於寺然而人之稱之者但知有山而不知有寺如予疇昔所稱淸化山者極至山久無寺而淸化之名猶是也夫至山無寺而尙名其山而謂山能無寺謬矣他日儻能至其地三十二景當在也予𨿽老尙能題之

同音字解序

字學有二一以形學一以聲學其在形學者自許愼徐鍇以後悉以篆爲根氐而降而宋元拘牽波點其失古楷體之舊久矣若聲學則自唐迄今皆夢夢焉予嘗於修史之暇著通韻一書進之

禦前其義明指確已經宣行而惜未能家爲諭而戶爲說也錢唐沈君取梁周興嗣所著千文而輯其同音之字以類分聚謂之同音字解乃復以每字四隅分注四聲使裏門兒童讀一字而字類之仄音皆備具焉考之兩漢以前以均爲韻所以均聲之不齊而同聲之字古無其書至左校李氏首創聲類而後字聲之相同者彚爲一家逮齊梁之間中書周顒少傅沈約始造爲四聲類譜實非三古以後漢魏以前所舊有也然而聲類旣開則於是有東冬之部就其聲音之同者而反從分之四聲旣開於是有有入無入之辧就其有入十七部無入十三部而或爲之界或爲之合乃沈君所訂則聲同音異不拘東冬有入無入通合兩界一若李周諸學原非古法不屑與之較是非絜短長而第從小學之習字者而參稽之古者天子世子公卿適子學於宮閨而保氏教之以六書之法謂之小學今其說不明久矣誠使入裏門者開卷誦讀卽由是以得夫保氏之教不必逺稽說文近襲廣韻第隨舉一字而凡爲齒齶之齊與喉舌之轉皆有以周知其數而推類以盡其餘是亦興復小學之一端也又何患形聲之不畫一焉

兪可庵文集序

順治辛卯浙三舉秋試是科解文往以第四人爲一鄕之冠謂其文峻警拔恆等選本一出家模而戶程之一似風發於靑蘋而須臾而徧大塊詢其人則可庵兪先生也旣而先生成進士予嘗於文會中得一再見然於舉文外不見有所爲他文者又旣而先生之子復與予從子同舉於鄕每謂先生有詩集數卷藏於家已托子從子屬予點定而予以出遊去未之應也曁予官長安距當時屬予時已八九年逮歸而先生之子然後捧先生集至賫咨相示則儼然遺文焉夫以先生之舉文風發霆應亟行於當時而獨於詩於古文詞孑孑焉若艱於示人而遲之遲之一似桮棬之餘澤而必待孝子之防剔以傳於身後似乎贏於彼而詘於此何哉顧人亦有言方先生爲諸生時日殫心古學講求漢魏以來樂府歌詞或勸之止以爲與舉文有礙而先生不顧且曰舉文所以闡名理無根之言則名理所棄也所以孜孜於古人者爲有本爾則夫先生之舉文皆原本古學而出之豈有本詘而末反伸者夫先生以爲古學實難非得畢生之功力不能庶幾而又惡世之淺嘗而輒以爲有得故每爲之鄭重不輕就卽就不甚存卽存之亦任其流散不甚惜迄於今非得後人之孝思力爲搜輯則幾不能以嬗世所謂超世之珍以求全而反見希非欲贏而故詘也夫詩文自漢魏以還代有流轉然並無畸衺之習竄處其間而今則啟禎至今凡爲數變始流於竟陵而今則漸欲以南渡卑薾上拒漢唐獨先生詩文則適當兩變之間前可爲鐘譚而後亦足爲宋元所惑乃其詩其文一歸於正則豈非先生之學以矜愼而不詭隨以遲重而不卽爲流俗所轉變哉若夫學有原本則皆足傳後夫先生舉文則趨庭繼起亦旣承之而蚤有效矣至於爲詩聞之謝氏閒庭能吟栁絮卽康成家婢亦偶有起而詠泥中者夫東山北海之間多傳人矣

楊母九十壽詩文集序

昔陽城爲國子司業詢諸生之有親者使之歸養夫人各有親方其羣居講捨亦何嘗謂賢聖之業可以坐致其窮年揣摩初不過爲勸祿之具而乃有親莫顧必以待夫他人之遣之而況躬膺膴仕利祿在前其不至截裾亦僅矣予於康熙已酉從淮西歸同人競爲詩爲介璜先生母太君壽是時先生宰府谷未還也予謂太君年七十在先生當迎養不則或乞養以歸不宜在府谷而或曰不然先生甫赴宰卽迎太君至官舍凡三年而以苦寒而返也府谷將報最庸詎知所移之必府谷而不爲待之曁乎遷晉陽司馬而後踉蹌而辭去以爲五原寒阪必不能置養堂於其地而其後八十之觴則先生親舞侑焉今則太君年九十矣然而先生亦皤然以老家居二十載剔黃揃白而躬披斑斕尙日以承歡爲事卽其子長防皆已筮仕且有佐郡於滇者而先生鎭居子捨以爲樂夫捧檄色喜入院乞官爲祿仕也壽親於京朝而迎母於軍屯者以仕養也先生初爲祿仕而旣不能以仕養則華膴在前棄如敝屣當其歸時卽慨然以子捨終矣向使乞養之際逆料後此之嵗月甚長則稍待時日亦未爲晚卽使孝思懇切不能姑緩而太君彊飯則稍爲逡巡豈必盡歷之寒苦之地而先生不爾也先生有是志必得太夫人之年始足慰先生之心而先生旣有其心則必天予太夫人之年而後足以彰先生之孝則是太夫人之年皆先生之壽致之而先生之孝則必借太夫人之髙年成之然則太君之壽何旣矣人生九十不易逢而先生以垂白之年稱觴膝下更不易遘先生輯詩若文而以之承歡夫詩若文則安能誦百一哉

忠義錄序

傳曰忠爲令徳又曰忠者下臣之髙行而夷齊餓首陽王蠋死晝皆稱義士故人亦有言有生所甚重者身也得輕用之者忠與義也顏杲卿赴洛陽自謂我世唐臣守忠義然則忠義亦重矣顧經載比干傳紀荀息仇牧而自漢以後累志龔鮑巡逺曁王堪溫序輩赫然史乘終未聞有會萃成一書者雲間朱先生者義士也而工於文嘗讀漢書作釋義力表其程法課諸後進而卬手挈筆往往近龍門之爲文振踔皷蕩一似云蒸於前而海潰於後卽生人已亡骨肉漫漶旣已漑塵土音容歇絕而揮灑所至能使衣裳髭發奕奕若睹生當啟禎間目擊夫國家之故北南喪亂有相繼而死其事者每憶而書之久之成帙遂題其編曰忠義錄間嘗厠史館編纂前代史文奉

天子明命無嫌無忌因得逺丐先生所爲書爲之藍本而同館前輩且有延先生於家者嘗述先生苦心殫歳累月將以藏名山而傳其人而煌煌國史業經采擇則千秋已定而先生猶兢兢愼愼出其稿相示先後檢覈一篇之中兼行並竄甚或塗乙至溢格者曰是何事而可以姑忽爲也則是是書之成𨿽諸公靈爽實式憑之然其文亦皦然矣昔人稱忠臣義士在天爲日星在地爲河嶽而先生以皦然之文與爲不朽前賢𨿽往可進而與之爲接踵也日倍明於上河倍廣於下也意象髣髴毛發動而精英生也人有慕比干之心戀常山之舌而不得其形與似者進而觀是書其庶幾已

沈又京行稿序

庚午之役兩浙舉鄕試

上命編修張君偕民部尙書郎同時主文而先之者編修君也君爲予乙丑省試春秋房首得士故事凡榜放而名次適符者比之佛氏之嬗衣鉢若一經相同而又同爲一經冠則𨿽名次不相符而溯淵源者亦必以是爲衣鉢焉沈子又京以第三人舉於鄕而其所冠經則春秋也居恆讀又京文嘆又京名下凡比年小試必冠多士其文爲逺近所矜式以之當曹溪衣鉢庶幾不負乃從來知舉難厭士多起擲甓之習每一榜發必揶揄訾謷吹斒索隟甚至標帖衢巷以快其懣不平之意而獨是榜發見又京名無不唯唯稱得人者今又京行稿又紙貴矣三年揣摩去軋茁之陋而一軌於淳而世卽奉之爲科律且以袪累科積習爲文害者特後唐淸泰當戎馬倥傯之會知貢舉者猶能於放榜之後卽引諸生詣座主宅以溯淵源而予以歸田之人於文明盛開之日亦得借重門末以相爲周旋所爲吟裴皥之詩而深有歉也

東臯詩集序

崇禎已夘之秋予以童年應臨安鄕試稔知臨安多名士其最稱於人張先生也當斯時東南以社事相爭髙自太倉金壇開其端浸淫徧海內而究以臨安爲極盛予嘗讀先生社義嘆先生以排比小技造髙而窮深當爲三百年來所未有而惜乎驟丁亂離灌園東臯間向之所爲人倫長庶各競其華文以爲雄長者後且閟而藏之一若銷亡刋落之惟恐不盡嗟乎先生之文其不輕見於世也久矣予向赴召入都時同邑徐徴君與何子毅庵扶杖過予送予於官亭予時左右顧謂老成無幾且不審後來復何幾相見曁歸而故交蕩然四顧無所向獨先生年逾八十尙能與顧君侍禦丁君禮部輩講徳論道學者宗之爲東臯先生然且出其所爲詩屬予點定夫予以故鄕牢落將僦居臨安與少時之就試而借之以爲應求者相去有間況以先生之文深自晦而偶以行吟之所賸漫示學人則今日之誦先生詩與當日之讀先生文較之其盛衰今昔亦復不等顧予聞王通在隋著書河汾間當鼎革之際刻意自藏而門徒仕唐若鉅鹿河南京兆代郡皆能以一代相業盡發其師文以爲典則況先生之學久而益顯其在門生兒子輩自能交相傳述以不致阨塞而獨予以七十之年徘徊故鄕魏文所謂鄴宮舊遊零落殆盡者而予猶得以遲暮歸來從容爲髙年老友親受其詩而訂之序之則其把筆悵然者也

周千仞八十壽序

予與千仞先生戚也而爲友少試於杭每千仞其兄而平山其弟記曰十年以長則兄事之予之兄先生與平山之兄予皆以是也乃十年以前予爲其尊大人稱期頤之觴爾時先生宦髙要也予自視旣非盛年而髙要君以杖國之嵗棲遲嶺表往往於稱觴之次拜而思之今予請假歸而先生巋然以八十大耋張弧於庭在昔香山居士作九老之會東都故人無復存者司馬溫國會耆英於洛則但敍官閥而故人未仕者又不得與予年近七十舊交尙在梓裏諸賢幸不以出處相間而尙齒之會至今未逮先生與平山伯仲把臂入林早已與邑中耆徳時會於幹山之麓以樂贏年然則其年可量乎予將持一觴以自厠於諸賢之間矣

西河集卷四十

欽定四庫全書

西河集卷四十一

翰林院檢討毛奇齡撰

序【十八】

張禦史奏疏稿序

三韓張禦史以言事得罪岀爲杭州府錄事參軍杭之人自達官長者下及士庶無不以禦史稱之乃禦史深自貶抑居官極拘檢甘處卑下每相見言論卒未嘗有骯之气見於容色第公家事了私取生平入告者閉閤思過而其嗣君孝思竊次第其稿且過予而請予爲序古者言官焚諫艸今臺垣去職必鏤疏一本以誇其平日嘉謨之告類乎自衒況禦史以科目起家防世祖皇帝厠之侍衛更歷曹員而

皇上則又加之以非常之目拔擢之而置之南牀之首此其入告當必有大異於今之喁喁者而乃編次殘文下同庸眾此何說哉日此則禦史之所爲補過者也禦史以爲聖朝無闕在乘輿左右曾何足容吾拜揚則已所至無可諱之言況前代疏出懷袖不聞近侍而今則每一疏下卽發諸科抄以徧示海內吾卽不言天下未嘗不知也且也歷代人主厭親章奏卽五日一禦宮門不過令女官輪直一唱念詞頭已耳就其中揀擇驗黃百不一二而

皇上日且負扆甲納而乙出大小詞折悉經

睿覽然且日左右詢若成誦者則亦何一不由

宸斷而尙容以出納嫌疑過爲祕謐不惟是也凡禦史之所以再三毀棄不敢示人者亦曰有得罪之言在也夫善則歸君惡擅美也過則歸已慮委咎也向之袖奏焚艸兢兢是飭者惟恐從容入告不能順外卽有內降亦曰非我莫能爲耳若夫得罪之言正其過也過當歸已而禦史不諱其過以存其言其嗣君卽又不諱父之言以善承其過則是此一稿而禦史補過之忠與禦史之子乾父之過之孝盡在乎是而又何時俗之可比視焉

戴隠居九十壽序

間嘗應世爲雜文諸體什二而序什之八卽他序什二而壽序什之八故當未赴都時禁勿爲序而予假以來則尢禁勿爲壽序然而壽序𨿽多大抵在六十七十之間八十亦罕矣至九十則生平詘指無幾故每因罕見而稽之古人則自衛武伏勝而外無聞焉隠居戴翁以新安名族來居武林其門閥之大篸裾之富不待言也獨是翁生舊朝正丁神宗極盛之時每以英齡睥睨士林𨿽屐席嘗下人而意气直上其說經談禮往往登大傅之堂而奪侍中之坐當其時稱少成者必推之乃閱歷數朝更身逢

聖世以逵顒之才而務爲髙隠植林開磵弄孫課子者亦復多年而逮今以九十聞夫生年滿百但指大槪而壽奇者不以限故旣臻耄耋則來日未嘗短而去日實長榮啟期曰生有不見日月者而吾臻九十豈非樂哉乃以翁遭逢子姓繞膝姻婭滿門其捧賜絮而上珍饍者皆不足引爲翁慶而惟是稱觴之頃回想誰昔凡夫所歷之山川城郭朝野風物因革興廢一如麻姑所云揚塵於蓬萊而藝桑於滄海者銜巵扶幾從容而道之此亦生人之一大快也

朝廷重髙年之典尊崇憲乞將必聆其名而諮以政者幾杖之錫於是乎始矣抑又聞之大年在躬必多問學故獻也而文因之考之武公九十力學成聖而伏勝以九十授尙書於太子家令翁擁書萬卷手自纂輯往往稽稗野釋掌故宵燭尺寸尙書作毫端細字爲之評隲而家訓之餘益復著格言勸善諸錄以爲世儆其問學何如也予生平序壽上壽最鮮而頃爲楊郡丞慈親作九十序今又以壽翁卽一月間而得兩序大壽以附文於末何其幸乎況百年從此臻與

平臺灣記序

從來不世之功必借大文以傳之虎之詩長舅之銘韓吏部之碑皆是也獨是循蜚以還不臣海邦幅員𨿽長漸被有限而

本朝於四徵之餘凡衣麛飡兕雕膺畫顙之族無不臣伏祗此海中孤島從古未經奉耕犁者而戈船所屆卽驅除而版籍之然且逋逃四世由明季迄今僭妄自大舉前代孫盧陳彭鼂興暮蔑者且偸安因循至七八十年之間乃一旦破彭湖搗臺灣由銅山花嶼抵將軍大防乘潮而入斬將奪柵燔其井而瀦其穴海外一方重申弔伐自辰至戍揮數世積逋之冦而平於七日之內何其捷也然則

廟算之神與師武臣之力其所宜鋪張而誦揚者豈顧問哉惟是壬戌春奏凱京師

天子親禦端門受俘獻馘其時侍班諸臣徒槖筆立左右不能歌詠其事以嬗於將來但記諸

起居爲

聖朝實錄采擇而倪君殿侯親歷行間目睹旌竿之所及辟易潮汐且身當礮石復能摩盾吮矢以志其始末今讀其文不啻陳琳之艸檄而韋臯之紀功也則是廟謨𨿽大有載事而徳益彰版宇𨿽寛得頌言而績彌顯斯文果傳其有裨於

聖世者豈淺鮮也殿侯旣以其文上之將軍將勒石海濵而復錄其兼本以示世因次其篇帙而屬予爲序謹序

西湖倡和詩序

康熙廿八年三月吳門顧迂客伯仲偕依園諸子來西湖時隄水初漲樹與艸皆攺新葉山容之開閉於雨晴之間者日再易會張太史毅文自淮至家明府會侯自睦州至迂客故好客早已偕錢唐諸子若吳君寶崖許君莘野輩爲文酒會至是豪飲窮山水之勝凡飲十晝夜不輟夫以良時如晚春勝地如湖髙朋佳客相遇如迂客諸子豪飲不可已如此晝夜凡有一於是皆宜有詩而玆且兼之其彼唱此和而裒然成集固其宜也獨是迂客非酒人其家有名園今人所稱依園者其花竹丘澗甲於吳會其伯仲以才名致天下士車轍滿戶外而獨於此地且一再至流連文酒間往來送迎豈此鄕人士獨與迂客有殊契與曩時十郡大會當

章皇帝時考鐘伐皷極交遊之盛今歇絕不可再矣所幸

翠華省方駐蹕此湖凡樓觀之望幸艸石之被顧者稍有生色或可以助登臨之興而予復臥病乃不得一與良會以自厠於負囊挈榼之末然且讀其詩而爲之序之寧無媿與

鄭彥升棣蕚樓詞序

唐宋樂府本於隋時分宮調者大槪以二十四調之律增減爲法故詩餘舊譜原有稱黃鐘宮黃鐘商者不止小令長調分部曲名也然而詩餘初起在中晚唐之間其時樂工正盛尙能按歌而大晟樂錄自秦周以前多中聲律故其詞雅馴南渡以後詞人爭爲拗劣偃蹇兀奡璅屑扢抐以爲奇然而樂府徴歌則從此多濶絕焉鄭子彥升與其伯仲並馳聲藝林旣以詩古文辭爭長海內復出其餘技爲棣蕚樓詞嘗展誦之芳妍秀綺衝瀜涵雅如赤城之披霞與蜀江之濯錦卽比之竇羣之聨珠義山之花蕚鮮有遜者予夙諳聲律近從先大夫遺志著爲樂錄正將按五聲二變七始九宮十二管之法編釋成書而細繹玆詞正與聲律幼互相闡揚則謂棣蕚樓詞直接大晟而上之其亦可也

王明府季試文序

朝廷設科取士三載論秀以簡於春官然後

防試而用之要其初則黨庠酇遂其載事也曩時文翁興教原以吏治兼學術而其後政教攸分各有専典然猶郡縣較季與司教課月督學考歳相表裏蓋鑑迪精良進升有借學臣之責也比按其生平時擩而月染之郡縣長人者之事也衡麓王君以楚黃名宿出宰仁和明庭固非百里才然且行省煩凡夫簿書之紛紜獄市之稠雜戶版稽覈徴調去畱之糾錯與夫上官客使都亭廨捨芻茭畜牧監燎監濯之猥璅卽朝暮刯劃矻矻不暇給而乃車茵乍暖卽屢進邑之賢良文學而諮詢之以爲臨安都會本人才輻輳之地萟林華府爭長海內當此

聖天子右文之世而不以文治何以善政於是出其冰鑑搜网剔抉覺明珠在淵有似手拾昆山之石不揚而剖第就其所已錄者而諦觀之一若樽俎之陳筵而楩柟之列肆𨿽風會不齊而度量所及歸於醇一卽或起昌黎而袪繁縟出廬陵以斥軋茁不是過也夫丘壤師山百川學海凡事有本故仲路爲政告之身先況文章模楷必有宗工爲範圍而君以兩湖名魁其經書墨義海內爭誦之爲舉文之式迄於今若干年矣鞅掌所及尙能洋洋澔澔筆落而章成比之注水之穿錢彈丸之脫手極下帷穴硯之工而悉莫之及以之榘矱多士而多士宗之未見虎魄受腐芥磁石收惡鍼也所謂有本者如是也然則君之爲政可推已

髙學士花源艸堂圖序

宮詹學士髙君以侍從入直

禁廷者十餘年會

天子觀河南巡躬禱禹廟學士仍得叨

扈從之班托之陪乘以暫還故鄕

皇上乃於問俗之隙命減羽騎幸學士山莊俗所稱河渚間者

上顧忻悅乃親灑

宸翰書竹牕二字以賜之眞異數也前此學士先贈公曾授生徒講學河渚間而其先數世有菊磵公者以林湖巨室著書於葛嶺之陽與河渚近學士少習其地猶能記童時往來遊釣之所而有懷靡及嘗

扈從松亭

上命學士登盤山之巓任其幽探以慰其丘壑之念學士因爲記記之其流連慨慷未嘗不嘆夫遂初之可懷而

君恩之難遽釋也今供奉日久毋論裏桑社井榮枯匪昔而卽其河渚往來登臨劉覽之迹略無可驗徒以丘樊未攺稍理其竹間數楹畱以爲他日休沐之地植花種魚猶尙有待而

萬乘之尊早已幸臨而惠貺之固屬非分然且

乘輿旣還追憶前事其所賜詩復有花源路幾重句拜賡之下詠嘆感激夫以河渚之間梅花十里其間長汀枉渚一往迆邐眞不啻有武陵桃源之目乃

睿題所及覺山川艸木爛然生色因供

宸翰於其堂而復取花源二字爲斯堂名兼購畫工爲之圖以傳之不朽吾聞艸堂居士營陜河之東竹樹泉石稍有可觀而宋宗還祀汾陰召見不出詔圖所居以寵之今學士身居

禁近日在蓬山瑤島間煙霞錮癖未嘗或間所謂防龍在側無異巢由者而

聖情眷戀猶且幸其地而爲之詠歌嗟乎以視彼巖居圖畫者何等也

王君愼齋詩集序

人之爲詩比之大樂之吹工師之斵杗杙大抵深心厚謀往往竭蹶於禔躬治世之所爲偶出其餘技以爲詠言亦或殫心著作髙文典冊連累乎筆札間爲短章雜什以簡括其志意故詩者弛也弛其所有事也詩者貰也貰其散者而使之專貰其煩者而使之簡也顧人而不爲詩也人而爲詩則好見其技一篇短幅促易以示世二夫謳唫諷嘆初亦何足以自異而大事未就則姑出此以爲可見之具三是故人之爲詩者不爲不多而人之自鏤其詩以求衒於世卽不必不少王君不然王君以文章自命其考求經學裒然稱著作之林自馬融盧植以下代有模楷然且才力敏練急出其學問之气以與世相周旋凡國家大事兵農禮樂以及錢刀醯醢之細無不經營貫串洞析源委然後轉見諸行事自對防

大廷驅車江表綰銅結綬以致身於社稷民人之間於楚於豫皆是也然則其爲詩特偶然耳然而詩之工舂容雋永功圜而思健往往語隨興驅而勢逐情起所謂茂先得其淸景陽振其雅者是亦何難出其緒餘以遽見於世而乃藏之篋笥顏曰詩存蓋以爲凡吾所見有大於此者而不在此區區之間也今愼齋以居官逝矣予歸田有年一時孝子有刻其先公遺集而屬予序者兩人一兪君友薇一王君孝先也夫友薇先公早年以文章經術縱橫萟林其試仕百里稍展驥足與愼齋等而賫志以歿乃兩家孝子皆能舉於鄕以繼夫先人之業而孝先復能搜討遺文與友薇相繼以後先嬗世一似手澤桮棬之不可釋者夫孝先孝思固不可及然而愼齋之不弛其事亦可驗矣夫愼齋豈甘以文章自貰者耶

淩生詩序

當明崇禎間訪友來杭人士多以藝文相往來每通刺後必出所鐫文互相質詢顧未嘗及於詩也卽偶以詩及之必謝去然而其詩工焉旣則棄舉文習爲歌詩西泠詩遂行人間然其詩猶工今則爲舉文與爲詩者相半間或爲舉文不利益復爲詩歌以攄其不甘之心於是詩之數每多於文而詩反不工何也夫詩弗易爲也唐以詩進士猶舉文也然而工者少卽山人木客尊師上人終身絕仕進刻意爲此而自唐迄今傳者罕有夫生人才質有限卽工力歳月亦復有素而以舉文之餘汲汲爲此縱使講求嚴峻望而卻足猶恐以慢易爲之而近之爲詩者便於荒陋可以不才不力不汲汲歳月卽日習舉文而可以余工爲詩以爲詩固有時近之爲時者如是焉爾而於是爲詩者愈多而詩愈亡淩生繼滄有家學其尊人鑑含君以舉文解京師有名繼滄繼之不獨舉文佳勝早能以試事爭長萟林卽爲詩亦輒矜愼不輕於下字嘗持詩過余反復裁酌若有不超於挽近不止者其爲詩豈可量也淩生將以詩刲木而索予爲序因序之而並論其詩之不易爲也有若此李使君修復郡治城郭壇廟館廨麗譙諸碑記序

古者以京朝爲右凡內舉不得皆謂之一麾之出而其後位重親民往往擇京朝偉仕爲名都主因有以相國之尊乞居外郡者世所謂千里之師一州之表任甚重也三韓李使君以從

龍世冑暫紆邦紱其在先朝曾有以寧前巨鎭作萬里長城彪炳史冊而奕葉以後其以元勲受帶礪之盟者亦復不少使君以三省儀同之子束髮入仕卽以尙書郎受知

天子簡畀斯任宜其驕貴自暇不習民艱而使君自下車以來飲冰齕蓼晨蓋而晦轍程石計簿瞬息而斷惟日以小民疾苦經營胸臆𨿽世濟之裔原有中外治譜相嬗勿替然非使君之神明智計實有以周知之不至此夫郡事之骫廢久矣自居官者以所歷爲傳捨而一二因循之長又復市名飾防動不闗心誰則墜是修而骫是飭而使君則懃懃諮詢孰者當舉孰者當廢迄於今其爲振興而可紀者比比也夫妥神只祠賢哲惠賔客謹候望興學砥材平庭息獄以至觀云察物立防通堰此皆爲政所尢重而使君皆有以舉之然且自抒其意布之詞而勒之石百年因革班班如也至其志記之詳明情文之闓切懋於行者粹於言又無論已今夫賈父治洛刻石伊闕記其事也羊公之碑過峴而泣則又思其恩也使君之治行實不勝書而愛民之情每有超於記之外者近以八州澤國痌念水災於救防捍禦之餘見洪流湯湯仰天而泣夫秦越肥瘠誰爲膚受而觸目而憬於心則其極力拯援者何所不至然則使君之可紀豈惟是矣

趙管亭涉波詩序

管亭詩褰英擥秀時露騷屑故其任潭州司馬當橘頌之地京師同志咸謂其才與地值應必有涉江憑弔諸作而政紀瑟密悉志時事間爲嶽麓諸志與邦賢登臨詠嘯屢見篇帙他不漫及蓋其胸蘊經術務期有用一旦見諸實事遂紛綸揮霍盡其解剝而後微言以見意此載石旣行所以有涉波之作與施侍讀嘗言越人爲詩能不囿於俗謂明不襲文長宋不襲務觀與世之惑挽近之說者有別今管亭千騎將臨雲間此地爲文章林囿當三吳靡然每趨逾下之際而此地靈光巋然獨存𨿽他時政事其煩必百倍疇昔而公家事了出與諸越布佳人談議風雅振起隤俗詎不甚快然則涉波亦先聲也

重修笑隠庵募簿序

笑隠庵在淸波門外相傳古法喜院地而與學士港爲鄰居人每種花港間西湖十景所稱花港觀魚者卽此地也

國朝初年已廢院爲錢氏湖莊而陳君太蜚以禱嗣而購復之仍名笑隠有年矣康熙丁夘予歸田之後訪奕公和尙於其中見殿堂水閣四顧軒豁頗足棲息而牕戶脫落欄楯欹缺不無鳥防風雨之憾因嘆是地修復本有時數乃不轉瞬間而遽至於是劫灰咫尺可念也及再過三過則綢繆不早將有不可搘拄者奕公憂之思重加整葺而謁予以疏予思近遭嵗饑四民俱乏財孰能捨其所無餘而急人之所不足顧爲事在人事果可爲則必有一二人焉起而任之當順治之末戎馬甫靖瘡割尙未復陳君合鄕之善信剏爲是業而院無宿糧薪蘇顆粒皆給之於外奕公以太白宗傳息居此地未嘗以缾鉢乞假道路而姚君斐成爲之力營供養等之月進迄於今其運以蒭而繼以粟者縷縷也世不乏善信豈無嗣兩君而興者夫陵谷之難問久矣湖山如故而興廢相尋曩時淸波湧金二門皆予郡名園若所稱祁中丞商太傅別業燈火笙歌不絕晝夜而今已盡爲馬塍菜隴披離煙水間天下事成之難而毀之易祗此區區笑隠聊以存湖山萬劫之一而猶忍坐視其廢而不之救吾恐有心斯世者必不出此

西河集卷四十一

欽定四庫全書

西河集卷四十二

翰林院檢討毛奇齡撰

序【十九】

彚刻

南巡記頌錄總序

古巡狩無頌辭孟子載夏諺而頌辭興焉我

皇上徳被寰海一巡再巡頌聲滿天下當其始省方念切惟恐小民痌瘝不一周知而山川土俗且相隔而不之浹而其旣則觀河祀禹徧顧閭閻而咨以疾苦其間省軍減從凡太馭掌較司賔職防未嘗有欒鈴鼓之設因之羃鼎不張帷宮不禦田更市販趨走如故則夫王通所言虞帝一歲四巡而國不費民不勞者於斯有焉東漢光武巡行南陽特召父老吏人與之飲食兼復其租賦他未嘗有

皇上羽騎所至輒有犒防東南大省盡捐賦稅是車駕經行而民受大賚眞所謂不遊何休不豫何助者謳頌之興卽起帝俈虞舜夏禹周成而一一記之未有若今日之盛者也艸臣聶先托迹吳門親見夫萬戶歌思兆人慨慕攀

鑾畱

仗向天號泣而臣民之陳謳獻頌者萬紙盈集

皇上慮涉鋪張屏卻勿納然而民志殷焉臣聶先隨遇所見彚錄一帙不務防剔庶存大旨於以皷休明而歌太平不無有助因爲敷揚之而題之於篇

李廣寧課愼初集序

開國之初天必生勘亂諸賢以拓疆土而繼世稍定卽爲天地辟經緯之資堊飾民物故揆文奮武往往相倚而當其王气所鐘則參墟丰邑每萃其材於一區將易所謂向離以佐治而動爲甲兵卽靜爲文明義取此矣我

國家從龍之彥盡出遼海靑山李氏尢以大勲在王室勒旂常銘帶礪父子兄弟皆仗旄負纛功名蓋天下迄於今卽以遊仕蒞九州牧伯不一而足乃廣寧先生獨擅文譽比之東吳之有平原江左之有康樂自通籍以至課績所至燕齊吳楚山川風物舉凡賔客之往來政治之得失悉有以見諸篇章而形之賦詠沨沨乎文章之能事稱極備焉往予在京師序廣寧所爲詩猗猗雋永趣昭而辭壯韻流鋒發嘆爲近代詩人所未曾有今則體裁旣徧卷帙更博自鬲津楚遊數詩而外益以耕露元對諸艸髙文典冊合爲一集庶幾哉滄海之洪觀矣易以山嶽之尊下於坤輿名之爲謙而夫子誦其勞而不伐有功而不徳顧往往以語言槪之故謙本從言而系以徳言禮言驗其恭謹今先生以課愼名集已極卑牧乃復由渤海專城東方千騎不憚越數千里惠示兼本索一言以題其篇何善下也夫物薄而用重者則謂之愼功大而語下者則謂之謙故勞謙撓過每至贊易者並提而論而先生之集有以兼之讀先生之集而不嘆爲徳言之先資髙文之厚借豈人情矣

顧溪翁拈頌序

嘗與張杉寓天衣嫚侮知識戱拈梁山牧牛頌以試之各口占數語而雜以諸方語錄非知識所素曉者知識分別是否乃句割而字析之如肉之剔骨而白之判黑張杉始愕然因而信之且好之而予則至今未有省也會予官京師

天子召知識圜公令居

萬善殿而圜公以病辭先湼槃十日預定行期爲疏謝至尊兼作書以別所知者當是時其所記莂者顧溪翁也吾聞溪翁居長安口不言佛日與公卿大夫抵掌論時政得失溪翁气故豪抑且多學將遊於選人以見諸行事不知其所記莂者抑又何等得毋以世法當佛法與乃溪翁歷參諸方多有拈頌其先後圜公而願授以法王法者且比比焉予請急歸裏而溪翁南來復得讀舊時所拈頌茫然不省一如前之拈梁山頌者予方悔相從之晚而張杉已物化假使杉尙在得見是頌不知以視當時之所拈又何等也若其附棹歌諸詩則船子倡和別有解會歌苦者非通州司馬詩也

兩浙提督學政春坊鄭公新任序

自昔三年一比士每遣使巡視諸學而宋崇寧間遂有提舉學事之制令専興學政歳巡所部此卽提學之所由昉也我

國家設官分職一循舊制獨於學使諸路

天子念東南文盛特遣江浙兩省比之直旣攺道爲院而以曩時直用侍禦史者今更以詞臣爲之非曰蘭臺柱下舊本相通祗向以史館權輕惟臺省知雜可以杜怨望而斥鄙薄而今則堂堂使臣無敢褻越第出槐防學士子手秉衡尺以之坐鎭而有餘則夫向之用禦史者所以重事權而今之用詞臣者抑所以崇文教矣春坊鄭公由靑宮近臣視學吾浙其生平藝文固足以上副

主知下慰人望獨是學習稍弛以冰淸之府而視爲羶薌𨿽伯夷仲子之操皭然不滓猶必以潢污目之在他人之覬覦而干進者固亦不乏而屬垣闞室其將緣窺伺而思以中之日三至焉世亦知先生之髙行固何如者耶夫致身通顯貴乎早成故有志特達者往往詘指年歳競以三年執政五年持槖爲盛事而先生垂髫登第方以丁年爲十九人中之冠將進此而黑頭入侍控馬長吟所爲其年不可及者而乃棲遲閭閻踟躕子捨者越二十年卽戀

闕情深猶且偃仰東園從容就道其甘心寧澹爲何如者天下未有薄於世榮而猶可幹以所私者也況貴視其所與窮視其所不取先生方鄕遊日與諸同志飲酒賦詩登山臨水遇逺道客至必典衣治具爲交遊歡其髙談性命諮諏治術每有口道榮利以爲恥者甚至當事見重有邀以請托借之作舟車僕賃之貲而傲然不屑卻之如浼非髙懷峻潔皦然若冰壺之湛於胸何以得此且夫先生之得人非今日始也在昔西南甫辟昆明乍收

朝廷以揆文爲奮武之略特

命先生驅車萬里主文其地一時文教煥然麟麟炳炳卽至弓擐甲之徒亦復詘躬搖筆聴鹿鳴而膺論秀一何盛也夫銅街備官亦旣多日其同籍諸賢已有進持槖而至執政者而先生方庶幾服官之年出典文柄仿之故事原有下車迎慶之典況初度甫值則又舉觴所必及者竊思文昌六星在魁前炳燿介於諸府故天之六府皆稱文昌而先生以司命該六府之盛此與弧南之壽正復相埒且詩不云乎周王壽考遐不作人夫文王以官人稱矣奉璋髦士無非良材濟濟烝徒昭於云漢其官人之功何闗年歳然而誦其詞者不曰萬壽無疆則曰祈爾壽考然則文王之壽以官人傳先生之年以作人進在前迎慶原以

朝廷之得人爲吾浙賀在後舉觴卽又以先生之作人爲天下賀也因合志其辭而爲之序

沈母陳太君壽序【師尹又宗尊人也】

古閨中無頌禱之詞近世尙生齒凡閨闈內外懸弧懸帨槪有頌詞故予自弱冠卽爲親朋閭裏行文寫幛閱五十餘年其爲文不知凡幾大率金泥鼎篆爲屏幛光悅已耳其文置勿弆卽弆亦百不得一二而乃有不盡然者沈母陳太君以潁川名族而歸於吳興少時工織絍婉娩姆訓且席王父方伯公後知書禮讓不幸而兩失怙恃相依中表間然且剔臂和糜以報其鞠子之勞曁乎歸而相君受室餽祀獻饗仍然以不逮事尊章屏巾卻禦比之桓少之從夫樂羊之事親較有類者獨是予與太君之子遊在十年之間其尊人文學公早年有聲予嘗與其家司法褐衣席帽應崇禎已夘鄕試已知文學公頭角嶄然曁同遭國故見公與太君負鍤偕隠然猶竊誦其所爲文以爲難及至若一門羣從都官詞翰其爲聨丹陛而惇世好者又無論也乃師尹又宗兄弟但讀父遺書以祗服母訓自予歸田後而與予益親若以予爲江左老成可以備冠冕本源之問不憚載酒造廬以相爲周旋夫以師尹兄弟之才當靑陽壯齒出其所學何難驟見諸施爲乃獨蒔花藝竹經營湖山泉石間日侍太君膝前以娛其志意然且定交有道借其語言於以壽其親於勿替此其孝思爲何如者今夫鳳凰爲羽族之長翺翔丹山負仁義而苞徳業其於靈祥四應可謂極備然必雙雛羅其前九子繞其後然後足以昭六象之華喬松結根於山阿上拂浮雲下淩巨壑含星辰而麗日月其於窶藪紛綸蔦蘿轇轕可謂極盛然必五釵之枝附其旁三鬛之萌挺於下然後可以成千仞之勢何則其所孕育者大也方予少年俠遊雅尙气節不事家人歡曁稍長而儉徳避難益復無所顧戀今且暮矣然當斯之世出處進退無一不可而特不能優遊於門戶之間若太丘之子所稱閨門雍睦者而師尹兄弟皆能之毋論他日致身厚邀揚顯而卽此娛親膝前茂枝葉以芘本根有非尋常羽翼所能及者是則可慶而可頌也已

仁和邑明府王公治行錄序

周制以縣正掌縣政令而秦漢分國因之設百里之寄𨿽猶仍縣名而南面方幅與列侯等故白太傅曰今之縣令卽古之子男也其位與後王君公有大小而無軒輊凡一縣之事皆得專制故西晉以後縣有治行卽報以大郡非歷宰名邑卽不得入爲臺郎而宋淳熙中每用京朝官出署縣事此其爲任亦重矣夫以綦重之權加之以專一之制稍有偏側卽成畸致豪犛而千鈞跬步而尋丈生焉衡麓王公知其然其宰仁和也務爲坦坦不務爲矯矯曰爲政去太甚而已乃不數年而政成凡顯義詘惡舉利斥害自講律讀法而外諸如農錢獄市都裏術序水旱盜賊凡諸當爲事無不一一經畫予以各得而民已便之爲之謳其功誦其徳歌詠其教澤所謂所在無赫赫名而令人可思公之謂乎生平讀大學怪其所言皆天下國家之事其所肄業率皆後王君公名卿秀士之輩而其言好惡一歸於平孟子譏國僑乘輿濟人而其所救正之者第曰君子平其政夫以民好民惡爲民父母者而惟以至平之政行之故洪範曰無有作好又曰無有作惡夫猶是好惡而作之非平平卽非作此遵王之路所以一本於王道之平平也我國家首嚴治外每愼簡百里以爲激揚故三年試士自詞官外悉起家邑宰以覘諳練而方州伯長卽又廉法自持倡率諸屬則亦何得有咈志違道下幹民譽而有意圖治或未免蹈賢智之過公無慮也蓋爲政得失闗乎學問公西陽名宿舉進士者若干年文章徧海內其於學無所不窺卽盤根錯節宰會城首邑日持衣出入倥傯不暇給而一出以學問之气從容就理倘所稱左手畫圜右手圖方者耶倘所稱韋抗能理繁尹賞堪治劇者耶倘所稱試宰大邑內可爲臺郎卽外可報大郡者耶夫一邑之長與一國之君相等也一邑之民與天下之民無以異也一民歌之眾民和之天下之民皆應之然則公之宰天下有如此錄矣

重修慈濟禪院募序

慈濟禪院者敕建寺也其寺在杭州花市中相傳元至正間有牧牛孝公者遵母遺命攺其宅爲寺會其時住僧有以國師爲元主所賜名所稱慈普濟者而節取二字以名寺謂之慈濟郡誌皆載之而歳久而瀕於毀也夫古剎之難復久矣以將洇之迹當不貲之工加之以金錢四匱之際欲程株集土建標飾幹以力求興復誠亦甚難獨不曰人各有親乎昔有過王祥之裏而式其廬入田眞兄弟之鄕而願觀其宅與其樹者今區區一寺而昔以孝興今坐視其廢而不思其孝必非人情況金錢𨿽匱不必有過於牧牛倫行𨿽衰不必卽遜於牧牛之行孝住僧𨿽無緣不必驟幾於慈普濟之動帝王而錫名號則一念及親而重爲之感激而慷慨焉未爲無是也因應寺僧請而告善信以是言

聖賢儒史序

聖賢儒史者王子艸堂爲學宮祀典作也夫學宮祀典而何以謂之聖賢儒史也哉古者有學而無廟凡釋菜釋奠皆設位爲之而其所爲設位者則一聖數師而賢與儒不與焉一聖者先聖也數師者先師如書師禮師干戈羽籥諸師皆是也故唐虞夏商其爲聖爲師皆不可考而自周以後則周公爲聖而孔子參之若夫師則詩祀毛萇書祀伏勝樂祀制氏禮祀髙堂生卽生其時爲學宮教授周官所稱師氏者而死亦祀以爲師蓋聖重於師久矣兩漢六季猶學與廟異故髙帝光武皆以太牢祀孔子則皆在魯廟而魏晉以降如成康泰始講經釋奠則皆在學宮自唐代以周公爲聖孔子爲師詔立廟於學此廟學所由始旣而以孔子爲聖顏淵爲師而然後徐及於諸賢又旣則以向之所爲師者若毛萇若伏勝若制氏若髙堂生輩復祀於諸賢之下而於是始又及於儒則是聖與賢與儒皆後世遞增之名而非其舊也夫聖與師非混稱也在昔孔子周時已稱先聖與周公並尊所謂在周以周公爲先聖在魯以孔子爲先聖者卽在唐以後偶詘孔子爲先師而卽已攺正則旣裁封號亦宜獨加以先聖之名而以諸賢諸儒可以當五經六藝之師者則爲先師乃明代寡學以嘉靖議禮之臣而妄攺祀典忽易之以至聖先師之名而後遂遵之而莫敢易焉【古注師官名卽學宮之官故周禮學官稱師氏鄕學稱遂師族師酇師閭師故後漢朱浮曰天下宗師皆博士之官故泛稱夫子可稱師如孟子百世之師孔子廟廷可稱師如韓愈孔子廟碑匹夫而爲天下師類而獨於學宮不可蓋古凡生爲學師死卽祀於學亦稱先師見鄭康成注則先師卽學官也若以師爲無位之稱則不然相傳夏商以後多以堯舜爲先聖後防伯夷工倕輩爲先師則皆有位者且師保傅皆官名亦皆主教訓之官左右王者又師工也如宗工宗匠類以爲一曲皆有師耳但世有工師樂師而無工聖樂聖則何如分先師之名而獨稱先聖爲確當也】夫合師於聖邋而不尊附聖於師轉見輶褻然且賢儒錯列前後紊序舊所列儒若鄭盧植服防範寗輩翻以學未顯著明末罷祀而乃越級升降如宋徽宗之陟王安石於顏淵之下明季崇禎時之躋周邵程朱於漢儒之上而於是爲賢爲儒皆不可問矣且夫學也者非廟之謂也今旣立廟於學而上有追祀下有配食前以饗先聖之先而後且逮於邦賢國大夫之報祀則已煌煌然爲孔氏廟庭而至於負墻面水圜橋半池之制則盡設之於廟廷之前假使春誦夏詔樂講射憲老而合語饗賔而上尊以及文則授經於堂武則獻馘於陛皆行之幾筵俎豆之傍則凟亂猥褻不可爲訓於是不得不別搆一堂以當學宮如今所稱明倫堂者而枵然三楹無墻以依之無圜橋以進之無泮林泮水以周旋之可謂學乎【今議禮者當於孔子廟庭外或傍別設學宮而移星門內圜橋頖水之制於學宮前爲是】則夫今之爲學宮記爲祀典志者皆非其實也曰吾第以爲聖爲賢爲儒者之史而已矣然而爲聖爲賢爲儒者之史而列傳一百列贊三百自表序譜志以後凡山川里巷封爵年齒制度名物禮樂文章以及諸儒之黜陟配位之升降釐正訛謬辧析毫髮纂若干時成若干捲煌煌乎孔林之巨觀聖門之盛事也艸堂幼尙實學長爲人師其祖其父皆以孝友婣睦稱於鄕予嘗登其堂聆其教而敬之重之艸堂一本其世學履方居正曽於和碩康親王南徵之際獻以正學有云王之富貴非今之所謂富貴也蓋聞富莫大乎蓄道徳貴莫大於爲聖賢親王聞其言而式廬賜蟒呼爲醇儒予嘗讀其所著書嘆其於朱陸同異之際多所昌明使後儒顓隅之見盡爲冰釋嘗以爲儒林千載有如此人而今爲是書其有功於爲聖爲賢爲儒而以爲史也其明於禮也夫其不悖於古也夫

佳山堂二集序【馮相公詩集也】

夫子致政將東歸予時爲史官不能從然心實依之於其錢也走馬出長安門外望後車旣逺猶立大栁下流淚而返旣而夫子貽書來招予云鄕林𨿽遙然有田可畊有書可讀城中佳山堂與城外冶湖相望可往來遊從於是爲五字詩招之今集中詩有所爲寄大可者是也予時約小妻曼殊並車往無何曼殊死予嘗過萬栁堂見夫子所種栁徘徊思之嗣是予請急迂道謁夫子於佳山堂畱連三日然其於從遊之志終不果去其迨今夫子之子爲予郡司馬以嵗薦遷信安太守瀕行始出夫子所爲詩命予較訂書曰詩言志子夏曰在心爲志發之爲詩當夫子致政時本期以明農之志乞還東山而

天子賜詩曰元臣樂志年且復鋟文石爲印記以贈行有云東山適志者夫人惟心閒故意適性定故情樂而皆於志乎見之志適則無往不適志樂則無往不樂故人謂夫子之詩一隨乎遇而不知志之所在詩卽因之毋論薦荷被芰優遊畎畝其志悠然而卽其槐堂判事身勞而志適綸闈參政所憂者在民而所樂者仍在志亦安往而不自得矣佳山堂詩集鋟自庚申閱二年而後致政今之二集則半猶壬戌以前詩也自庚申以後戊辰以前同一適志亦同一樂志所謂夫子之詩不以出處殊不以顯晦異不以勞逸岐不以安危變猶造化然獨是予壬戌嵗隨諸朝士餞夫子東歸閱四年而始請急過謁通徳又三年而餞夫子之子椎輪臥轍始得讀夫子二集較讎之而附以一言然猶未得決從遊而遂以志也若夫佳山堂則已別名爲適志堂云

西河集卷四十二

欽定四庫全書

西河集卷四十三

翰林院檢討毛奇齡撰

序【二十】

兩浙張中丞監臨庚午科鄕試舉人放榜謁謝公序

皇上禦極之二十九年禮臣舉賔興故事次及兩浙分別監臨提調監試考試諸官而以大中丞張公爲諸使長監臨全闈昭舊典也前此東南用兵師武防力能以克詰戎行樹揆文奮武之略遂致東南禮治甲於天下我皇上巡方來浙特廣文教進諸生而諭以文章經術之本士子之沨沨興起於黌序者三物六行互相比較惟恐以浮文虛誇致妨徳藝往往簡練揣摩必欲使偶然摸索皆名副其實而言見乎行始不負

國家求賢至意故公於辟闈之始上下劼毖綱紀肅然而一經鏁院遂晨夕戒儆防衛周宻使中外官僚參詳校理無不矢公矢愼底於有成公之於監臨可謂勞矣聞之宋之嘉祐以廬陵歐陽專主貢舉與端明韓君龍圖梅君輩互相倡和嬗爲勝事今之監臨卽古之知貢舉也然而監塲視捲今昔不同夫程材無方升求有數則限於材地風簾官燭刻日迫促則艱於審視參詳分牘各執意見則難於合並而公皆有以調劑之未嘗爲苛細之行而合同融化以前簾而統中簾之務相傳艸榜已定公徧閱其所取者爲之甲乙曁放榜後尙能記其詞句而指其瑕瑜自非至公亡私以得人爲己任者焉能至此昔者武成榜發姓稀名闇卽爲時譏而今則知名之士前後絡繹單寒陋巷皆蒙進取卽間有閥閱子弟世濟家襲亦必少見頭角曽稱藝林並無衣冠𦇤褓之借爲口實道路之人不歸之主文之明而歸之監臨之公不歸之參詳小試之能謹而歸之監臨之飭之嚴而倡之毖則豈非方州大臣實能以求賢進士爲致主之先資也哉公詞臣起家分闈者再皆以得人膺冰玉之鑑而觀風浙河日省月試裒然舉首者多登賢書其惠我譽髦如是嵗在庚午識者謂庚者更新之象而午爲文明離光正中必有大人焉起而持其運會者公其是矣榜發之後舉人若干人謁公於軍門例有饗謝因請予爲文而序之如此

蒼源文集序

吾越自陸佃陸遊而後無文人焉若徐渭則丘邑之長豈可與中原伯叔較先後哉然而槪視之天下與吾越同間嘗北極燕齊南抵甌越東西曆江漢河濟求若雲間日下相見如素渺不可得卽或聞名而思通文詞以致慕效亦百不得一二然後知吾越𨿽乏才仍未嘗少遜於天下人亦有言一隅者四表之則也九有者一方之積也當予出遊時有稱諸曁馮蒼源氏爲吾越著作之雄予嘗思其人而未之見也曁予歸裏竊觀蒼源氏所著有叢笥一卷其目列叢說叢記叢問叢對諸條彷佛古諸子家言而不假連類不借影響直抒諸所見而精警刻核語無旁貸鍥鍥乎論難之能也越數年而介予及門示以生平所著書兼屬予序人有學文不成者去而學藝而藝成曰文與藝等也學文之家不必減於學藝之眾也然而十人學藝而十藝名十人學文而文不得一名豈眞藝人嬴於才而行文之家率鐬心鉥智曠百世而不一覯哉夫操斤滿前不可謂工倕也把筆者滿家不可謂屈宋與賈晁也藝事易習而難精文易爲而難以名然則其所謂無文人者非無文人也謂無文人而如農師如務觀者也蒼源之詩別於文長而文則直與農師相頡頏吾越之人斯居其一矣特予與蒼源相隔祗百里耳其年齒相去亦不過七八歳以下而示我所著則予年七十蒼源幾八十然尙未相見而寄題其篇則猶是四海之大九州之廣所謂聞名而思見所著而起慕效者而又何一方之足云

齊母張太君九十壽序【齊欽齋徴士尊人也】

予與徵士齊君遊其母張太君以大節受旌爾時有司卽以賢壽題其門以爲母年七十世所罕也及予爲母作節壽錄已屆八十齊君嘗拜予且喜且懼以爲世安有長繩可系如此日者乃予宦京師以迄予告中間相距又十年而母尙無恙齊君因寓書及予重以九十之觴謂予稱祝予然後知我母之難老正未旣也夫母不嘗以賢壽稱耶夫以賢致節以節致壽賢與節有定而壽則無定向之稱壽亦徒以七十古稀未必後來之有進於此而卽此以頌已云罕覯乃不意進而八十又進而九十則夫向之所爲壽者在當時以爲頌而以今觀之則祗爲祈也在當時以爲祝其所已至而以今觀之則祗祈其所未至也夫至祈其所未至而千秋百歳亦祗於未至間槪之已矣且夫節母之年未易也冰霜短景私顧難度每詘指一歳可抵十歳而人之求節母者常恐以靡他之義久而生變每詘指一嵗可抵數十歳則夫自矢志以至受旌已不啻百年之享而況受旌以來進而加倍則夫期頥耄耋豈足復爲我母賀況從來賢節之稱多得之身後幾見榮名大典及身享受至數十年者則是所至皆千秋也齊君書至云吾母教子之切垂老不輟而爲之子者與故人相隔十年貧窶如故是安足以慰母心則節壽錄不云乎齊氏自觀察公後幾墮儒術而吾母於先公賫志之後撫藐諸孤而授一經以爲斯世經術之冠此眞所謂以善養不以祿養者𨿽絀處何憾焉

黙堂詩鈔序

古者試有甲乙科而鄕試無之以鄕第解之南省已耳未嘗設科也今則鄕會試並皆設科亦並有甲乙而近反去會試之乙科而獨存鄕試故會試無副榜卽殿試三等皆謂之甲惟鄕試則但取入解者解禮部而以其副者貢之成均卽乙科也康熙庚午

上命編修張君尙書郎王君司浙鄕試而以沈君武抑中乙科或謂有司明能知武抑或曰不然武抑豈僅中乙科者予知武抑久三吳推指名士首絀指武抑其先人四世皆中甲科由父而上其爲中外執法者三世矣以視武抑誠不無慙卿慙長之目區區是科誠何足爲武抑重然而武抑之重是科何夥也毋論武抑舉文久爲世誦習而卽觀其詩體撰閎闓舉纂紃雕繪而悉返之神明之間然且質不傷雅朴不涉鄙追六義之遺而一袪近習之陋嘗謂浙詩頓降始於康熙甲乙間而武抑早有以振之予初從武康二韋君問訊武抑在三十年前越二十年而與陳君興公論文長安是時武抑居塘西往往對其友而未嘗不願見其爲人也今武抑以主文編修君出予門下見予於湖濵時興公二韋已墓有宿艸而予始得與武抑慷慨論詩𨿽知之有素然亦私幸有是舉以得一見也然則武抑入長安其得借是舉以見其詩並見其人猶是矣予故序其詩並述其所遇以志予相見之有幸焉

借山詩序

前一年折指戒爲文間或彊勉偶一及雜體而於序則戒之盡以爲生平皆酬應文字而序居什八詩序尢甚人有以詩序請者必鑿坯閉閤拒不容息而獨於借山則不然借山謂予曰凡子之相戒序詩者亦以絕夫庸妄干進之徒謬邀虛譽以馳騖於聲利之塲言不足髙祗以取憎而有如澹然泊然絕塵離坱以偶然與風水相遭而不能出一詞加之豈古人贈言意哉曰不然夫序詩者序其詩耳其詩佳𨿽或馳騖可也其詩不佳𨿽澹泊不可也往予讀借山蘭亭一詩亟求其人而不得書其詩扇間旣而遇旡休則旡休幾前亦有其人所贈詩其佳與蘭亭等夫山臞之作不習薾芾必求其髙文典冊飛書馳檄固爲非分乃若六朝自湯休以下中晚唐自皎然靈一以下方外佳詩其所至超而至名者究無逾此二詩而止則夫借山之爲詩亦可見矣乃旣交借山嘆借山聞道之早二十而卻染不十年間卽已受大鑑大法於平陽門下夫平陽不二之旨昭然人間旣已披僧伽黎衣其於語言文字宜一如土苴水沫匪惟戒之抑從而唾棄之而借山落筆儻然有如白毫之自生而丹輪之日見者予序釋氏詩二人一蛤庵一借山也蛤庵與借山皆出自平陽之門𨿽蛤庵聞道較借山稍晚而其爲詩則一也方蛤庵遊五臺企腳京師爲天子所知已召之畱天龍而以病謝去借山承其師之防將以祖庭未了事托之汗漫其與世往來必能紹平陽之迹過於蛤庵而吾第以詩論今之言詩者有門庭矣詩無宗教禪無南北而第舉心之所得言之於人而人亦卽以其言之有得者而得之於心書之扇書之几案皆是也此所謂聞道者也此非門庭也夫如是而何勿序之有

嘉定李氏功行錄序

書曰天道福善禍淫易曰積善之家必有餘慶積不善之家必有餘殃此卽桑門因果之說之所自昉也顧禍福因應吾儒有其理而無其事故禹稷得天有窮被殪仲尼每置之勿論而史傳伯夷且有顏氏早殞盜蹠考終之疑而其後桑門立教著爲果報遂致法苑珠林諸錄竟與楞嚴法華並垂佛藏予束髮時或有授予立命編者時崇禎之季袁氏所著方盛行於人考其爲說大抵昌言禍福因應而以已事實之然止袁氏一事已耳其後數年漸有條列其事於其書後者又數年當國朝初年則又變而爲感應篇取道家太上感應一書而句釋之且疏事其下而於是吾儒與道亦皆各有因果之錄先後行世夫吾儒爲善不必得福爲惡不必得禍而老氏無爲原以上徳不徳爲道徳之要卽桑門上乘亦何嘗有善惡兩途可墮因果而其理其事則未必非奬善絀惡者之所見端也練川李九蘭負君子行少時以藝文雄於鄕旣而避艸澤闔戶不出今老矣自思獨行無可爲及人者乃著功行錄四卷分出處方外閨闈四則每則則又分若干格格若干條其爲格甚具而爲條頗煩至每條則又列言論於前而紀事實於後蓋合理與事而一之使讀之者見聞雜出理事並著按而行之了若指掌夫生人不古久矣聖王教令不行於世而國家律法刑政桁楊刀鋸顯然在人以爲入此則生出此則死然猶有閔然蹈死不少畏者夫人畏名義而爲善者十不得一畏刑法而不爲不善者十不得二而有如導之以淺近之言示之以時俗之行成敗禍福歷歷不爽則𨿽才識過人素稱特達者猶然相顧咨嗟惕焉感興而況夫婦知能其詟於昭昭而警於冥冥者閭巷相觀蓋往往而是也彼夫章句之子守理過拘惟恐稍涉禍福卽有類於佛氏之所爲以爲正誼明道不計功利盍亦取是書而誦之可乎

龍眠方又申遊稿序

江左能詩家舊推雲間龍眠而方氏則尢擅龍眠之勝故啟禎之際有稱雲龍與方陳者陳則黃門方者指諸方也顧予與方氏交頗習而獨於宮詹父子兄弟未嘗委摰一被容接前歳從長幹得見待禦預裀席之好今則三孝亷君慨然遊越而季子又申特將車以來承顏受詞不啻覲安琰而遇莊朏焉又申固貴遊之能賢者哉乃又申甫出遊卽爲詩爲詞紀其劉覽往復山川裏道車騎盤盂之槪措語淸遙搆旨激越吾讀之而知其情之深與才之廣也夫家襲韋平身被文譽在又申固屬本事無所或異獨是又申丁門祚極盛之餘橫被謠諑一若胥原欒卻平傾驟接𨿽欲道志事而難爲情者而又申於通家舊故周旋樽酒之際輒流連慷慨形諸詠嘆是卽王氏之念銅川庾信之悲江表亦罕有過而又何諸方之詩之不能繼焉

燕臺醫按序

倉公受扁鵲之書於公乘陽慶逮其家居漢帝嘗問其治病所驗者記之於冊此後人醫按所自始也顧治十得九世難其人浸假得失平參世必好舉其所失而略其所得況浮湛湯液因循取驗其得失原無成形安能歷考其所得而爲之記之雲間顧先生獨不然先生以經義治四門學作選人京師京師借借聞先生善醫其家居時每醫人有成績稱聖儒其爲聲在崔長史李慶嗣上姑請召之而先生亦復以邸捨岑寂卽應召往顧京師多官私醫萃天下之能醫者而僦於其間自給事內廷以至踟跦幸捨者比比而是卽有

詔召問按驗亦別有給事在左右者而先生非其人也然而所至輒起亦且有醫藥已病之狀書之成帙夫上醫醫國其次醫人夫人而知之矣生平讀書講道治舉子之學原不能抉陰陽之精調燮補助而卽其試仕方州驟膺民物其張弛激揚亦何能展我欲爲而有如嘑吸之間就人之死生轉旋俄頃以與造物者爭其權度此亦吾儒施濟一快事也若夫其按可驗則予之家人已列其一如所爲薄憂女子者而又何怪焉

蘇子傳胥山詩序

西泠古才地於文爭六季於詩爭漢魏三唐以上曩者順治之末會十郡名士於檇李之東塔寺惟時太倉吳學士尙在坐也榜文式於墻並推西泠之詩與雲間陳黃門李舍人功出禹上蓋惟恐六義之指之有墮於畸衺矣今西泠耆舊渺無存者而胥山諸子起而踵其盛會開府好士辟館設醴躬請胥山諸同志按名授簡並以蘇子子傳爲之冠而子傳以甾目辭也予因從馮子屺章私讀其詩淸雄博達語警而气軼古格今律各極其致此與啟禎諸賢格漢魏而律三唐者又豈有異純鉤在土光气燭於上無問逺近卬首交睫而得之不必斸其塗破其匱淬厲其釽華而後始揚其美也然而毀壁而飛翀漢而出者必有之特是西泠爲詩向能式靡挽之於鐘譚旣行之後與黃門舍人爭相後先而近習畸衺間有流爲打油爲嘂賣而不可底者胥山諸子之大有造於西泠也吾將以子傳爲揮戈之先矣

家文山菜根堂全集序

天之生物何限丹砂黃金瑤琨銀鏤不知其幾何也辰之砂拘彌之珠扶南之剛金林邑之貝不知其若何所也其或產於辰者亦產於宜出於拘彌者亦出於大秦以至硨渠馬腦瑯玕瑇瑁自南番西竺東胡北貉所在皆有未詳其得於此得於彼也惟生才卽不然左顧溟渤右顧流沙自日出日入以及南至北至之際其一時所生可以指詘而枚計如視地如手探缿如坐闗樓數過馬未嘗有纎悉之遺幾微之不可辧也然而多不過十人少不下七八人然且此十人與七八人中求其能嬗後如前人之赫然者則不得一二焉閩之有文山卽閩之一人也前此周侍郎櫟園每稱文山爲五言長城宛平王文貞之五言古詩太倉吳學士之歌行中原彭禹峯方伯之七言律與文山五律可以頡頏間嘗讀侍郎所摘文山五字句而慕之今文山合輯其序記賦頌彚爲一集夫文山之文亦豪矣予遇文山晚甫一再見而予與文山皆已老計夙昔所爲詩文亦旣止此欲求其更進不可得然而予忝才盡而文山之可傳者遂復不少東南多瓌寶曩時重海中紅刺爲帝子冠衣之飾相傳其名有所爲紅亞姑靑亞姑者皆石也而閩之名山其新產文石率五色陸離光芒璀璨相其聲價有逺出亞姑上者此東南之寶之可驗者也以當文山其亦間生之一矣若夫予兩人族誼則文山方七十予於他序中及之而此何贅焉

胡寅公詩序

工舉文而復工詩者二人姜子武孫胡子寅公是也二人舉文行天下而顧艱於一遇武孫垂老舉於鄕寅公至今日始就試天安門外除溫州教授夫以其所專工者而知之甚艱猶俟之遲久之後況偶然爲詩安望其驟致聲名爲當世諷詠家所推重而寅公出薊門雜詩自計車道路以及天街馳驟載刺投贈之作長安公卿無愚智皆借借道寅公詩工則豈非龍阿不能藏夜光無可掩與往伯氏大千爲仁和教諭論文之暇間亦論詩第其說以聲律爲主世無不審聲不協律而可以稱風人作韻文者人初怪其說之異及按之古人則往與說合大扺律與絕其爲聲爲律皆易調劑而至於五七字古詩則宮商相宣律呂相應一推一挽皆如鞉家之有闗捩存乎其間自非明於永言者其乖舛立見而寅公豪蕩激越噌鞺鞳一唱三嘆居然宮商律呂互爲宣布是豈諷詠家所易致哉宜其並舉文而稱工矣

西河集卷四十三

欽定四庫全書

西河集卷四十四

翰林院檢討毛奇齡撰

序【二十一】

淮陰張儀部農部二鄕賢祖孫合祀錄序

自唐貞觀中詔以左丘明伏勝毛萇鄭眾等配孔子廟庭後遂推廣諸儒以次增入然第取其有裨於學校者耳惟明以名宦鄕賢並厠澤宮分置兩祠於靈星門外則興秩之餘旁有祭啐顧其始猶不失邦賢祭社之義而其後浸濫而不可問也予遊淮陰值儀部郎張公與其孫農部主事同時舉鄕賢自巡漕開府曁督學使君以下皆借借稱兩先生宜附廟祀敕郡縣吏及學校經師各執結給皷吹迎主以入凡鄕官坊騎三捨子弟咸衣冠捧輿由圜橋升令春秋三獻官竣事得以例分啐左右繼諸先儒之後猗歟盛哉今相距二十年予被徴來京師而農部之子吏部公偕嗣上捨亦父子同時膺聘赴都投牒之次見予於選堂之牗間重以予遊淮之舊握手道故予方念吏部公父子聘幣一時稱勝事而公則復以其先人合祀一錄令諸同舉者各爲詩歌而屬予爲序予乃嘆張氏一門之盛爲未易幾也夫生莫重乎以名徴死莫大乎以神饗故樽俎在堂羔雁在戶世所難及而張氏一門兼之然且祖孫咸秩父子並摯數世之間懿美疊見嗟乎其於學校何如也夫居官能方有政可紀是之謂賢邁迹顯揚克誦駿烈是之謂孝夫儀部與農部公賢以開之而在吏部公與上捨則又孝以繼之是皆不可以無詠予宿昔在淮曾與吏部公父子防飲賦詩至今相傳有所爲曲江之園雲起之閣者曾幾何時而吏部公安車來京將仍返故廬而予亦老病庶幸徼放歸之例獨上捨君與諸同舉者以纂修前史入承明著作之庭倘他日二張之傳成之文孫與同舉諸君則今日同舉諸君之爲詩歌爲文又安知不卽爲他日

國史所嚆矢與

介和堂續集序

戊午之秋

朝廷詔丞相禦史二千石舉內外府州縣官曁艸澤有學行者策試

殿廷而待庵與予同在舉中會

天子詰武事收復西川不卽較六論畱公車門待庵日爲詩與長安舊遊酧酢往來今詩集中所爲

帝京湯泉諸詩皆是也夫待庵少爲詩曁通籍而截然不爲自筮仕以來則間一爲之至是而意气坌湧搖筆如擢枝旣已大具詞業呈門下兩省就試

殿前而其後以取數限也吾聞漢重經學轅固被黜唐尙文賦韓愈受裁從來得失之數原未有定獨是習俗耳受必謂簿書親切載籍或逺幾見狎三善而工六義者夫天下生才無盡作者間出𨿽摛詞逞韻家葉戶曉而求其能當於是者亦復有幾乃自負名下裒然藝林而疏鄙庸劣茫然不解比興爲何物卽間有識者亦復浸淫流漫不能拘正始之舊而目數蒯手弄錢刀能自爲篇幅出短長雜詠而悉有以軌於法誰謂懷縣非詩人也

蘇潭張氏族譜序

古者君子行禮以敍宗族族之所敍則禮從生焉故因孝以推之因睦以合之初未嘗不惇本防末而其後稍相逺也嘗按之族服之制四世而緦至六世而服已絕則親亦已盡是毋論棄徳曠宗塞源拔本者固於斯有淪遺之感而卽以服推其因禮降而情殺者亦復何限然則族譜之設𨿽肇自有宋倘亦先王惇宗敍族之遺意也與今世家舊閥多著譜牒而時移代易廢棄多有苟非爲其後者有以修之則三眷之親同於九等吾未見其能禪後也蘇潭張氏自宋時亷訪公來遷蕭山遂族於斯歷元明數百年代有賢哲已見之邑乘而曩時有譜創於元季亷訪曽孫曁明永樂間則郡丞公重修之自是以後闕焉罔載者越數百年裔孫純白由泰州教授歸裏毅然以修譜爲己任自隋唐以來方城曲江吉水新淦各爲疏覈凡世系前後稍有同異必親至其地咨諏詳較務求殫晳而後已而乃越二十餘年而其書始成夫隋唐宋明爲世已逺其爲親幹族屬亦已長久根株之大茂木莽莽乃得收其渙散聨其乏絕使弈世衣裘臂指時地爵齒皆已彚存之數簡之間其竭數十年之精力不爲不勞而成書以後予滯京邸亦復不逺數千里遣其子孝亷君持書至京索予爲序夫上下千載縱橫萬里其勢本同而前考之數千年而不以爲遙近索之數千里之外而不以爲逺則自是以後其爲久長計而不得以因循苟且之端任其漓渙焉可知也

益都相公佳山堂詩集序

士有一言而足爲天下重者宰相是也夫宰相不言則已言則必爲天下重則所言不旣難乎曰言當乎理而言難以理爲言而言卽不難惟詩亦然方其溯四始案六義博求名物旁及鐘律初亦殊覺其漫漶而源本旣得循行習坎隨其勢之所自至如通波赴壑備極湎演皆足以見其根之所存予誦益都師相之爲詩久矣方予誦師相詩時每嘆其言大而旨博義深而見逺絪緼闔辟渾括萬有沨沨乎大人之言也曁予以應

召來京師會

天子蕃時機無暇親策制舉得仿舊例先具詞業繳丞相府予因獲隨儕眾謁府門下適單馬從閣中出揭剝倒屣延入爲賔客當其時先予居門下設食授室粲然成列者已不啻昭王之館平津之第也乃予以受教之久時執經侍側見其所爲大文者代言應制端坐而卓筆儼治絲然繅緒及而緵防成而卽其泛泛酬酢日或十往返彼唱此和印符取照莫此之速則當誦師相詩時望洋浩嘆防兆俱絕又安知其如此嘗大雪中請沐歸取門下從遊所爲詩句繁而韻僻張燈伸帛師相口授門生筆追形之不逮聲且尋丈也文猶風也風發而噓防力能載物夫然後垂天之翼挾而萬里文猶水也水盛而天吳所舉極魚虫物怪吞舟撼嶽之奇包幕不失蓋至言若桴皷而大文無方幅理固然也今師相之詩自樂府古體以迄兩韻分班定部類有成書其間上紹三百下及八代就其裁制皆足統源流而窮正變乃嶒峵博大動無細響上之爲登歌拊詠之音次之亦不失三調五聲出納治忽之數自非義蘊於中气流於外涵容槖籥而羅絡紛賾於無盡則玉臺太一形於朴斵吾見其敝也在昔文教之興每與運會相終始故三代初辟渾渾灝灝漢唐開國猶不失扶輿之气今聖天子大啟文明賢宰相百執各展其經緯以郁爲國華習俗偶岐易成頗僻而師相重有以正之捲阿七月豈止張蘇論撰已與明世相國甚尊無三省之分又無取旨降敇覆奏施行之異其爲政事堂𨿽尙書門下莫敢參預獨內廷傳奉多假之中貴之手而今則錄白書黃委之門下施行封駮移於六曹惟是君臣之間一徳一心諮諏善敗往往出一言以爲天下蒼生之幸其獻納所裨有過於前代什伯者況乎文章喉舌同在司命豈無讀師相之詩而愾然思蹶然而興於道者然則惇厚之教風人不廢焉知師相之矢歌不卽爲師相之所爲坐論者也

姜武孫七十壽序

唐白少傅居東都作尙齒之會其時少傅裁七十而其所與者若懷州司馬輩皆晚年相結並非宿昔往來之舊故少傅於履道坊懷諸舊遊往往舉微之夢得子厚諸君形諸詠嘆而九老之數一不及焉甚矣得年之難也予弱冠與武孫先生爲文友其同時郁起能以古今文爭長海內者累累也然必推先生爲祭酒間嘗舉髙會少長畢集設賁皷於壇圻之左其首執銅盤而啐血以釁盟者必先生也曾幾何時而疇昔之累累者或散或偶往往遊仕之四方迄於今其在者鮮矣先生年已逾杖鄕而膂力如方剛者古雲松栢之姿經霜彌茂非與吾聞防墳之生物本異鹵磶而防耠之下其種易成江河之渫水殊於涔汋而能蘊其道則勢易行方先生席世閥閱比之漢之韋平晉之王謝自光祿太僕以下司農宗伯各有表建爲列代名臣而其家之先後世濟內而卿貳外而丞令不絕也先生獨晚成舉文試義傳譽滿海內尙艱一售至趨庭之賢先雋南宮而先生始以京闈舉也𨿽曰喬木久防必無攺柯而先生終以至徳持之世嘗稱才人輕薄最易怙勢故古有多才鮮終之嘆而先生初專責已旣期利物又旣而根理氐性直極之知天之學將近世之所爲以釋詁爲講徳者而先生一反之其善席寵厚如此夫自古無祈年之法而中庸栽培壽可必得𨿽富貴所自有然而年亦彌卲焉去年秋先生之徳配史儒人以貳膳之嵗親朋爲舉觴壽孺人並及先生重齊眉也今先生臻貳膳嗣子內史君就選人將之長安而以予爲故交也屬予爲文書之幛予思尙齒之會少傅𨿽爲政而以年甫七十贏厠之座末降此而耆英而至道而眞率在有宋累舉洛中者長不過七十次裁六十嬴耳予以六十餘年之交得與斯會不可謂僭而獨是當時故交如夢得子厚無一在者𨿽欲舉尙齒之觴不得也然則當斯時而得年如先生巋然七十不可謂易事也則夫由履道而至道而耆英而眞率𨿽屢舉可也

李丹壑進士館選庶吉士賀屏序

宋人作春明退朝錄多記早達而弇州繼之遂將近代早達者譜入三述謂之盛事然大抵成童以前率皆童科膺薦如蕭何艸律以太史試學童補史書令史而魏晉相仍所稱童子郎者是也獨是科目之設鄰於發覆𨿽年如子淵齒如項槖何所別識以故早齡通籍代不乏人而求其十六成進士者則自明三百年來所傳祗王庶子一人而他無聞焉

國家崇儒右文景運日隆加之

聖天子興復古學一時摛文掞藻之士翩翩蔚起意必有聖童畸質可爲當代標人瑞者而學士李公其令嗣丹壑以十五歳舉於鄕十六成進士時康熙己未春官列名赴

殿廷對策擢髙等遂得

召問攺翰林院庶吉士使讀書中祕以補館學生三十人之列一時聞之者無不嘖嘖稱嘆以爲極盛吾聞越睒之生蘭筋宿成𨿽紐紲未賖居然有籋云掣電之勢鸑鷟產丹穴體備六象質負五采初未嘗巢阿舞庭而長離所燭菡萏興而文章見蓋瑞應昌隆固神物所自鐘也然而昆丘良木滋以靈露威鳳𨿽奇宜畜嘉徳曩者任咸黃琬皆以夙悟力學卒成大器故唐宋分十齋教諭専朂異才而明時茶陵少師亦以十七成進士讀書中祕究之黽勉奮發肆情藝苑以致入參大政多所建白至於今鴻文鉅業追溯前事者尙借借稱茶陵不衰今之授館學卽公輔儲材之地也深嚴親近必用經術有學者上備

顧問兼之冊府鄭重並以大詞掌書命則凡經緯黼黻儲偫以須莫不預於是時朂之蓋年少力學勉在靑陽𨿽曰揣摩所由終而實則淬厲之所由始也夫居寵不驚履榮不衒達人之識而苟其居髙而益進於髙席厚而益期於厚則𨿽恢臺日盛而卒無日中則昃之慮今學士致身祕閣稡擷經史旣已躋玉堂之長然且周旋入直勞勩謙抑未嘗少縱卽晨入暮出東第稍閒遽與天下賢俊傾筐倒篋談千秋之業而丹壑於趨庭之餘觀橅有素他日爲

天子親臣繼志述事恐茶陵聞望定無以過予故於彈冠之頃不爲頌而爲勉如此不然父子同朝世掌綸綍池上鳳毛古人所羨卽以弇州三述觀之其爲父子翰苑者亦復有幾吾又何爲不嘖嘖焉

星槎詩序

予過上海與徐君西崖爲忘年交西崖眞才人也旣而友西崖之友得星槎金君所投贈詩予愛之不減西崖顧西崖爲此鄕領袖而其所與遊悉能文有學之士其爲詩與詞尙得追曩時黃門舍人遺響不與世移易故其惑於邪說而甘入宋元洿下坎塪汨淖而不得復濯之淸滄之淵者惟此鄕爲最晚夫近世之爲詩甚矣乂爬刮刷豬樝鴨蒜零糟薉溲彌漫紙上而調必轆轤不曉轉變語必起伏不識對待袒膊張齒以相習爲嚎嗄咧喇之音譬諸京師之販傭終日嘂街而全不解鐘呂宮徴爲何等則又宗元人所不屑道者直市儈事耳吾不意堂堂文苑爲詞翰標指而反出於是乃星槎爲詩卽不然風流涵泳詞洽而气淸句必有聲字必有色寧爲澹宕毋入褊棘此如吳中人士越布單衣而自足以據髙流之上世不乏傖人不與較也予向許星槎詩謂爲文房夢得可當進步而星槎近入長安詩體容肆方超超乎淩厲而上而復以長安塵鞅難以久處將隨官浮梁者爲西江遊夫廬嶽之髙鄱陽之廣其爲詩境當復有進於是者愼毋謂茅靡之習倡自首善遂謂廣大不足法也星槎將行以近詩屬序予告之以此並告西崖夫西崖則已知之矣

寄贈周平山遊嶺表序【平山原名玉輪字秋駕】

吾邑多隠君子夫隠君子者非以其好晦而惡通也又非以用於昔而不用於今也必其才可爲而不爲徳可見而不見身可以用世而世不必爲身用斯足尙矣今天下不出者則其才不足用耳徳不可以見諸時耳非然則亦身世不相副彼以是求而我不必卽以是應耳非然則鮮有能隠者矣今

聖天子旁招文學以地震求治思舉山林髙隠之士卽已下其

諭於郡國守牧與禦史大夫以下而宰相復屬意吾邑趣邑令按名惇請使上應

詔旨而邑之君子悉杜門闔壁謝去若避惟平山周先生以先在嶺表得免而其事亦遂已予嘗讀子伯南士送平山序知平山去時邑君子多以文贈而予值赴都不能出一言相別意謂平山者必厭予垢防隨計吏舉制科公車門下徼幸入侍以自比於公孫東方揚雄之列可恥孰甚而乃托諸故人貽書從嶺表數千里詢問無恙予乃知平山之意气眞而性情逺也夫訾利者慕利者也平山胸中無利故見利而不以爲利且夫平山固未嘗晦也平山少以文章顯今復以經術知於時不能自閟往往爲人入幕以展其才抱然則金馬門猶是矣故吾謂平山才徳可以見而不見斯謂之隠世嘗比平山之徳有似陽城昔者陽城以兄弟友愛不能暫離各不忍娶婦而平山則旣娶而從其尊大人遊其繼也復隨其兩兄以祿仕走四方所至獨身從合食共寢各畱其婦於其家凡數十年而平山無子而婦以死也今其兄歸裏而平山以再娶復別其婦作嶺徼行蓋以隨其兄時官貧或不能計晨夕則又間出其才技爲友人入幕借其貲以養而其後主賔相得則一如兄弟之相愛而不忍捨也夫平山於友朋之間則又如是矣人惟性情逺則所見者曠不責過不及道廣能容而亦惟意气眞則友朋兄弟所在親切方予初友平山時裁總丱耳今相距四十年中間別多而會少惟恐形迹之間將復疎逺少親切而回思予故人向之所爲親切者今復散盡而獨平山與子伯徽之南士數人僅稱白首而南士又死於路則𨿽書問千里諮詢無恙亦猶然疎逺不切而況出處之間與平山曰盍贈我以言因寄之且以示子伯徽之之家居者焉

送登封令江南張君赴任序

洛邑爲天下之中而陽城又爲洛邑之中夫陽城卽登封地也在昔姬公卜宅旣已食洛攻位定爲東京而又封表太室端圭於陽城上下之間定其標而爲之則之臺觀巋然使夫土中之實之必有所在此曷故哉誠以爲陰陽之和道裏之均必有其端焉而不可混也今天下居重之勢久在東北縱不必如漢晉隋唐申畫其地顧古亦有云欲萭四方先規中央夫以天地之中而爲之宰者百里南面深其溝而隆其堵料土中之民而井伍區畫亦重事矣予向時曾遊二室借鄰州使君假我車騎徧求夫古之所謂步影與測象者浩然感興蓋仰觀俯察人事以起特未嘗過邑宰而驗其治政之何如也今相距若干年予至京師會江南張君以謁選得登封宰或謂張君才大登封瘠不足以展攄其才或謂登封𨿽土中然故非形勢所在邑且荒僻非要害張君無可爲吏治地而吾不謂然夫以邑長之尊寄一方民社之重銅符軒綏朱丹其車豈不惟材幹彊力是視而宿昔美爲政者其在前古則稱單父以揮弦操縵爲能事而近稱河陽則居然灌花蒔卉任娛目快志而略不爲愧此豈眞不足於政事而爲是泄泄也哉蓋和平者有功而彊毅者多割也今天下皆尙名法凡租庸獄訟進才絀不肖皆一以簡覈自效毋論庸庸者淟涊卻足而卽其勵精鍥志偶一過當皆足爲病有如舉一事焉在張君長材逺思豈無一往奮發之槪而徐而思之凡天下之可以益官者未必無少損於民其可以邀譽於百姓者未必不少夷於政治而由是以酌於中抑有爲以補不及借調劑之術以行其催科撫字兩兩難全之意是卽姬公所願聞而宓子之所相視而歡然者也若夫自服土中古有其說則先之以喜怒之和繼之以競絿之節張弛損益各得其宜陰陽調而水旱時遵其道路而可以幾無偏無陂之治此豈張君所難爲然而未敢驟已張君將行京師善詩者各爲詩送之而請予序之如此或謂登封古封禪地

今天子方召文學將欲登封喬嶽躋七十二君之盛他日者

翠華臨幸驗縣令之治必當同律準度爲肆覲者所稱首夫政果能調又何患

天子不見知哉

西河集卷四十四

欽定四庫全書

西河集卷四十五

翰林院檢討毛奇齡撰

序【二十二】

李廣寧司馬詩集序

十嵗見楊盈川詩初未嘗知爲詩也而誦而好之以爲斯文中固有如是其可娛者人有以東野夫子集問伯兄伯兄稱其佳而竊爲不然伯兄曰汝何知汝他日當知之迄今越四十年而其所爲不然者猶故也文之在人猶雲霞在天一望軒然𨿽有他物不得而掩之必再顧三顧而後知其爲美者非眞美者也予讀廣寧詩目之所接口之所誦皆豁達於心有口所不能道心所不能發者而廣寧能道之發之其思深其意廣語奇調髙而一凖於法意向之所爲一見而知其美者其在斯與廣寧爲人卑以自牧其接物恂恂一如有愷摯之气行乎其間宜其詩之溫柔親切有如是矣或言廣寧治鬲津政聲借借然不廢吟詠有鬲津集行世其後遊楚有楚遊集今將以魯國司馬特遣開牙於淮沂之間褰帷而行予謂爲政與爲詩表裏政閒故心閒心閒故爲詩亦閒他日過魯必有以魯國風詩采之入奏者豈僅靈光一賦已哉

王舍人選刻宋元詩序

昔昭明選文謂文有變本不相仍襲譬之椎輪爲大輅所始而大輅不必爲推輪增冰爲積水所加而增冰不必皆積水審如是則漢魏六季升降甚懸然猶不能存漢魏而去六季而欲以三唐之詩一舉夫宋金元五六百年之所作而盡去之豈理也哉夫唐之必爲宋金元者水之爲冰也然而猶爲唐則冰之仍可爲水也宋金元之大異於唐者鉛之爲丹也然而不必爲唐者丹卽不爲鉛而亦未嘗非鉛也曩時嘉隆間論詩太嚴過於傾宋元而竟至於亡宋元夫宋元必不能亡而欲亡宋元遂致竟陵公安競相簒處勢不至於傾唐不止今之爲宋元之說者過於重宋元而抑明夫明必不可抑而過於抑明而重宋元其勢亦不至於傾宋元不止舍人王君惟恐以今之爲宋元者如昔之爲唐而仍蹈其於是搜討遴錄徧輯宋金元之詩而以揀以料揚其粃而汰其礫取夫宋金元之近唐者而存之夫丹固亦可爇之而仍爲鉛也今無論宋時詩人如渭南滄浪眉山涪川諸集其見諸編者去唐未逺而卽取金元之在選者而試誦之夫不見虛中好問之近韓韋師拓麻革之近郊島趙承防虞學士之近錢劉鮮於機薩都刺之近溫李掲奚斯太不花之近張籍王建乃賢郭奎張憲兀顏子敬之近方羅近滄渾哉

理學備考序

聖門無不一之理而有不一之學惟無不一之理故堯禹湯文臯防伊散所行不同而同歸於理惟有不一之學故𨿽聖人之門同一授受而四科而外漆雕氏南宮子容以退爲進曽晳琴子開以無爲爲宗端木公孫子龍以說辧相矜多仲子路澹臺滅明以遊俠顯卜商商瞿馯臂子弓以論著討求置身於傳述之列然而殊途同歸合源異流卒不以此開分別之途若是何也則以此理之本無異也故理同則學同學不同而理愈無不同逮趙宋繼起𨿽其同時言理學者肇於周子而二程而邵而張稍有區別外至涑水崇安漸涉疏曠然猶一理相學不分彼我及金溪紫陽偶相質難而學者遂以此爲齟齬之端設立門戶區分畛畍是欲使呂尙陰符黜於臯謨卜氏詩序殊於商易也而可乎夫列聖之不同列聖之行也其無不同者則其理也理在天爲天在人爲性在天與人之所行爲道故儒者以理爲天又曰性卽理也又當乎理之謂道而合性與天與道總之爲學蓋學以學此而已𨿽所學不同亦學此而已譬之至都者以舟以車以趾以蹄以東西朔南陰陽向背而究之至都而止故日月不並行而皆麗乎天江河不同流而皆見於地陰陽寒燠燥濕不同候而皆合乎天與地之气所謂眾致者一致之歸故貴乎學也今之學者吾惑焉守支離者訾金溪崇易簡者鄙紫陽而沿其流遂移之爲河津姚江余於新防紛紛抵牾夫朱陸尙無異同而欲以朱陸之同異移之他人不亦怪乎彪西先生爲河東夙儒考道有年乃復以理學相傳恐有闕略或致是非同異相持不決因輯諸儒語錄爲理學備考一書夫不裒不減不贏不匱備之謂也備則無偏陂之見存乎其中備則無罣漏之形見乎其外而就其學以溯其理洋洋海若不知南極與北極也星漢入其中日月出其裏陰陽寒燠燥濕皆與爲往來而借以消長理學𨿽繁欲捨此而更爲異同不得也顧吾有進者先生與河津同裏昆侖可溯百川俱防定無守一曲以爲獨得而其書倘行

聖天子經筵進講時及理學且諄諄以消朋黨化同異爲諭果能進其書以邀

乙覽縱語錄纎微然安知不卽與卜詩商易稱極備哉

丁孝子身後芳名冊子序

身後芳名冊子者故明丁東阜先生之孝迹也先生爲嘉靖國子生曽侍父雙槐公疾將革百醫不能療值嵗除先生徒跣禱城隍祠歸而闔戶以泣旣則詣竈詣家廟眾不知何所爲也詰旦元日雙槐公回面謂先生曰吾不能再逢此元矣子孝舁我至前庭加衣冠其身將一謝天地祖父而後別卽舁第出先生率諸子姓羣從拜天地祖父畢焚紙幣出袖中片牘雜幣中雙槐公臥視見若有神物攫幣去者驚而謂先生先生唯唯私喜曰事得濟矣越五日先生不疾死死一日而雙槐公愈越數月公與先生子撿先生書室收諸畱遺見篋中有讓年算以代父死疏槁筆畫儼然公執槁而泣始悟元旦焚幣時其雜投之牘卽是也且又悟神物之攫之者亦以是故乃告諸親族旣而外之人亦漸漸有言其事者府縣長吏爭爲題而榜於其門而好事者復圖繪而歌詠之於是同邑內史孫公爲書其冊首曰身後芳名今其事已往矣其五世孫進士文龍以謁選來京師重裝潢素冊彷舊圖而書先生遺疏於其上以乞夫京師之善歌詠者予思孝者天徳人惇不樂道況世逺代易而爲之子孫者復能誦揚先徳以彰夫駿烈則是先生之孝其不匱者可知也且此亦身後事也予在故鄕時已題前卷今復記其始末而序之如此世之詠歌者可以觀焉

張澹民詩序

少時與澹民之弟公授爲詩未嘗見澹民詩也旣而見澹民之詩則澹民詩實勝公授顧公授以客遊不歸而澹民亦日走四方在故鄕時少故予極愛其爲詩而求與倡和之則什不得一焉今予來京師而澹民適逺遊過闕寓於其家人爲都官郎者因得卒讀其近年所爲詩夫澹民爲詩不多而寄托隠於古詩得子建法其近體詩則蕭散閒雋多自得之句顧賦寫饒實境今爲詩者不及矣予少好宋元人詩旣而隨俗觀鐘伯敬選詩又旣而悉棄去效嘉隆間王李吳謝邊徐諸詩則正與公授爲詩時也今距三十年海內爲詩家又加於昔而變易百出復有竄而之宋元者而澹民之詩則猶從嘉隆而進之於唐其不爲習誘若此獨是澹民以世家子能襲其家學詩本小道尙足繼其先人宮諭公下及累代名集究其所得當不止詩一節而澹民生長豪奢自幼迄壯悉得修服食玩好宮臺圃榭之美及圖畫典籍什器刀劍金銅鎡石漆沐雕鎪追琢冶鑄之巧以追席夫先世遺緒朱輪華裀之盛者三十年來猶未之有攺也而公授客死澹民則驟丁貧困至道路瑣尾具饑人之色乃猶然泄泄洋洋下筆爲詩文慷慨磊落毫無牢愁憤嘆及局脊踽窮之見於詞句此予之掩卷而興思者乎

館擬甲子科湖廣鄕試錄序

皇上禦極之二十三年值元防初開干支初辟之始禮臣以賔興大典恪遵成例開列諸臣應任選者仰荷睿鑑特命臣偕臣典試三楚伏念天下當蕩平之際東漸西被海波不揚而三楚介在南服自荊門以南逺至五嶺中間數千餘里前代雈苻跆借不遺尺寸賴世祖皇帝方行克詰耆定武功江漢之間幸有寧宇而潢池盜兵又適當黔巫之衝浸淫衡嶽凡鋪惇師旅悉集之襄樊谷鄧以下與湖湘爲控馭卒之

六師張皇皆借我

皇上聖文神武裒荊罙入持玉斧而劈之瀾滄之外洞庭上下重見天日迄於今文徳振興賢書進獻者又三年矣古者生聚教訓必須時日而

皇上以存神過化與斯民更始如風之刁嘹而萬竅齊發不數年間巖居谷處悉受披拂臣𨿽駑劣亦何致以文命覃敷不加宣布獨是三物六行互相比較惟恐以浮文虛誇致妨徳藝是必於程硃較墨之間使言行相副始不負我

皇上求賢至意用是惴惴惟謹乃暑雨宵晨旣底其地卽與二三臣工載厲厥事惟時監臨巡撫中外劼毖綱紀肅然而提調則布政防政經理精詳監試則防議僉事防衛周悉爰集同考試官決題發策進提學僉事所取士而三試之垂簾於堂合眾視而通以一心一若心入重淵而目營四海積若干日得若干人以

覃恩廣額增若干人並取乙捲貢成均者附若干人而錄文若干首以獻臣謹拜手稽首颺言簡端臣惟國家致治莫先用人用人之要在乎言行故三代立賢必以言揚行舉爲旁求之則而成周三載選士必大比其徳行考詢其話言而後升諸宅俊以貯爲世用此無他言者行之表徳者言之本也自西京取士有舉有試而分徳與言爲二然且試士之目猶尙躬行如所稱賢良方正孝弟力田者簡拔之中仍不失砥礪之防故兩漢得人較後爲盛曁隋唐以還廣立科目但以天子親試者謂之制科而別立秀才進士明經諸科爲有司所試捨此以外別無他途爲進身之地而於是以行求言而言見以言求行而行不可必見夫立言者旣欲借言以表其所得而求言者亦卽欲因言以定其生平則疏其辭矣必瞯其情也瞯其情矣必覈其義也覈其義矣必覘其情之何以通與義之何以立也夫如是而衡文之難也甚矣曩者漢庭制策首重儒術然鼂錯內習申韓外應文學𨿽孝文之明猶不能辧其醇雜宋代啟髙文辟詭習顧劉暉私制新體而應試則謬爲方正之語以嘗有司則𨿽歐陽之聰亦且爲其所蒙昧而絕不之覺況今人之文不逮鼂錯有司之識逺遜歐陽而欲以尺幅之間燭照數計坐見其敗也乃者兢兢業業殫精敝思自謂可以告鬼神而終不能少釋於寤寐者以爲因言以求人仍不若因言以求言蓋言有偉肆而非誇者終不若醇謹而不流於固言有綺麗而非靡者終不若淸眞而不鄰於薄言有勃窣而非僻者終不若簡易而不淪於一望而易盡則文字𨿽微亦卽爲維持气運變易風俗之大道而況髙文華國正

聖天子啟迪文教所有事哉夫文體不同要歸一致前代取士多途總皆以登選之一意行之𨿽明經明法不一其科三年二年不一其候兩省禮部不一其地帖括經義不一其業然其爲求賢之防則一也況今者家共一書人共一藝

上以是求而下以是應閉門造車出戶而合登明選公夫豈有二姑無論其他卽楚材晉用起自春秋而其後三楚人物漢唐輩出諸如黃香孟宗以孝行著易雄李芾以忠義見黃瓊郭翻之方正胥偃鄭獬之气節龎徳公劉凝之之髙尙孟浩然皮日休之曠達以至幹辦如龎統向寵品量如孟嘉羅友力學如車潘京該博如黃琬李善詞翰如李邕歐陽詢文章如羅含習鑿齒王延壽杜審言輩何一非生其後者所當法式而其各不一以歸於至一有如是也然則言行𨿽殊求之惟一而至於文體之變猶次焉者矣臣之所自勉以勉多士者如此若夫有事玆役有吏臣若若例得並書

王文仲六十序

予與文仲爲禊洛之防正始諸賢未有少於予與文仲者也旣而與文仲之子作河朔遊則河朔諸賢仍未有少於文仲之子者夫以阮籍之才曠視一世猶然與長原安丰父子前後友好況以予之愚而幸友文仲又幸友文仲之子豈不甚快獨是以夙昔所齒序者而其子繼起乃復與之講友朋之好則其嵗月之所經亦已多矣予中年避人不知文仲之所以處壯者如何也第觀其少時意气蔪然擴乎其神明皦焉若初日之升於林其爭衡藝文卓立壇坫又何嘗不以用行之事爲己任哉曽幾何時而三豆之觴卽已在鄕曲間也夫汝潁之士流離世故猶有托身天宇之感而柴桑心悼逺役尙官百里文仲以麟龍之姿處約味道凡生平取與過爲降薄毋論世味衝子卽其自奉之歉茹蔬斷肉雜虀瓿幾桉服食顇誠有生人之所不能甘者予嘗服其行髙其誼而未嘗不悲其資世之遇淡也今年秋以六十生日屬予爲文夫櫟確無才棄置能久此物情之恆惟是楩梓珠玉亦以寡用爲久長人固各有志耳李愬以西平之子建功淮蔡而願歸盤谷兄弟異趣文仲自處隠閟而有兄在朝領殿中執法之選爲

天子親臣人之志量各自有在獨予固文仲友也避人有年復能偕其子之友一觴寄祝天下有耐久如予者可以爲頌矣

劉櫟夫詩序

予毎誦雲間之爲詩輒念黃門當日以古學剪辟蓁薉奪楚人邪說而歸於正何其雄也今則宛陵涪川簒行於世毋論其所宗者皆鄙猥褻敗不足據而卽以難易觀之夫才人當爲其所難以千百人爲王岑必不得者而一二人爲聖兪山谷而卽已大噪於時然則其所尙者止藏瘢廋慝當逋逃之數而非丈夫抒才見學之能事也劉子櫟夫來長安予重讀其詩嘆曰此非當時與黃門同事者乎乃以當世非笑雲間之日而櫟夫仍攜雲間詩以遊於世且其詩則向時遊秦之作也秦風剛勁爲三百變體而櫟夫以正行之凡涇南渭北蕭闗瓦亭之間詠歌笑傲而仍不失四始六義之正嗟乎此何如者耶今

天子好文取天下爲詩文者試之昭示天下而間在舉中猶且習气未除半趣弇鄙向非冊府大臣力持文教申敕再四幾不能使昌明張大之業行於開辟然則櫟夫之爲詩譬諸松栢本後時之凋而今且復爲先時之榮不亦怪哉

何生洛仙北遊集序

人能爲唐詩而後可以爲宋元之詩如衣冠然攣手局步鄰於拲械而後稍稍爲開襟偃裼之狀差足鳴快而不然者則裂冠毀冕而已顧能爲唐詩者必不爲宋元之詩如琴瑟然搏拊詠嘆已通神明而欲偶降爲街衢巷陌之音以爲娛樂則流汗被地而世人不知則以爲匏無異聲鐘釜無異鳴而已吾鄕爲詩者不數家特地僻而風略時習沿染皆所不及故其爲詩皆一以三唐爲斷而一入長安反驚心於時之所爲宋元詩者以爲長安首善之地一時人文萃集爲

國家啟教化而流俗蠱壊反至於此遂一手榰梧以與時之波靡者爭而近則東方漸啟爝火頓熄乃吾裏爲詩如何生洛仙者先予入長安且流連於燕齊趙代之間者至久且逺獨其所爲詩廣大和平不爲時誘是何其錚錚者與予門下何生卓人爲洛仙大阮其爲詩矯然獨立予方欲馳書示之使之知郊廟明堂之音黃鐘大呂之調而洛仙在上國觀光最近以此倡和南北吾知四始六義不難復也此集系一時遊覽所作然已能見大槪於其過也遂序而告之

張芍房摩靑集序

日見千百人不足當所見也其足當所見者或數年之間不見一人或一日見一二人然且所見不一有一二見者有一見不再見者夫至所願見之人而一見而不復再見甚矣所見之可思也予與張子芍房見於汝南之南亭致相好也顧嗣此不復再見康熈乙丑其猶子舉人偕計車來京距向相見時一十八年始接其書問且間見其近日所爲詩若詞而其人終未見也古人能任意不詘於事且不爲境遇所稽滯故毎一思及千里命駕而予以一官升斗棲遲京邸不卽歸也卽歸亦覓食鄕裏不得挾餱糧徒步訪友則其相見有終未可必者毋已則第見之於其詩與詞而其詩與詞抑何四顧磊落忼愾沈摰其聲情相屬一若芍房之在前而與告語也夫良朋契濶旣久其間陰陽寒暖亦已遞變卽生人齒髮精力亦漸減薄而其爲文如故也然則今之視後來亦猶是矣芍房有從父廣文君予見之息縣與見芍房者同時而猶子舉人則見之今之京師其繼此相見與否俱未可知聞芍房搆園居名曰陟園取陟岵陟屺之義而中建傑閣以摩靑名則卽李白登華時所稱頂摩靑穹者是也夫陟園思親已不再得而登髙四望有懷逺道則芍房亦第於君父朋友間相思願見而登愈髙則見愈逺因不憚抵蒼拂昊以求快其志則其所相思而願見者安知不卽於恆山北望間加之意焉

西河集卷四十五

欽定四庫全書

西河集卷四十六

翰林院檢討毛奇齡撰

序【二十三】

馮司冦見聞隨筆序

見聞隨筆者司冦馮先生所著書也一名兩渠傳大抵紀闖獻始末而二賊分列尢詳於獻賊入蜀曁防東割據以後蓋是時神州陸沈天下之能言其事者寡矣防天子開館修前代史書

詔徴獻賢所記識者在京朝大小了無一應獨先生所著裒然捆載爲一時所未有夫西南之變亂極矣自茶陵喪師蠶叢失守防南萬里喋血者數十年而先生歷仕適當其地由推官以至巡撫中間所歷瀾滄路賧山川風物傍及古今興喪得失之故無不摭其前聞而驗所近見卽記載附防必從考覈辧定以取傳信故先生之書其爲前史所取資者叢薈無算而是書其一也予承乏史職題給札適得土司盜賊諸傳因獲盡讀先生所著書知先生畱心國事所在詳審諸凡廟算曲直戎律修短地勢平陂技擊疏覈徵繕堅隟傳發紆促軒軒乎了若指掌至若野稗之訛舛評隲之偏頗抑何其考析不憚煩也自漢唐迄明代有盜賊初不過販鹽撒豆呼狐盜驢如刁子都瓜田儀許生呂母以逮靑犢白騎長垣寃句之輩究至竊地僭號貽禍數世亦云已劇然未有琢喪人國痡毒萬姓樔揃血肉屠防胎卵如禽狝艸薙焚山竭澤似此甚者此本循蜚以來一大混沌而巖廊乏防閫帥失制一切簡稽搢挺號矢防奮不早爲撲滅坐致此極而中外大小合一時八比之士旦暮以門戶齮齕狺狺嗷嗷以至於敗亡而徒使有志君子把筆流連咨嗟感嘆而究無如之何也後之讀之者可以觀矣

張邇可蕉園詩序

隋唐舉士合經問詩賦爲一自宋熈寧間議罷詩賦祗以經問大義舉試而後詩賦經義劃然爲兩然猶有二場詩賦四場子史之旁及於經義論防之外而不謂明制盡去之也蘇軾嘗曰楊億以詩賦入官使億尙在則忠淸鯁亮之士也孫復石介通經學而迂濶誕漫不可爲訓夫自唐迄今其以詩賦爲名臣者比比是也詩賦何負於天下而必欲去之防哉言乎予與張子邇可以經義投契者二十年邇可爲經義輒踞髙勝然無倫輩其試文行天下天下人慕而效之予嘗謂使仲尼以經義設科則邇可入室當不在顏閔曽仲下而進取尙有待也今邇可忽回筆爲詩賦取唐人詩一冊徧觀之旣而復徧觀宋元明之詩落筆爲五七律爲古詩汗漫酬應皆入微妙同室居者不知其能比聲能押韻而同學二十年爲文章並未見其有謳吟諷嘆形於筆墨而一旦信情揮斥裒然成集鄕之老師夙儒皆瞠乎其後拱手甘讓邇可而邇可直溯吾鄕先哲若秦系若張經者而踞乎其上邇可其文之梟雄者也邇可曰吾早嵗食餼𨿽限年亦將貢於廷矣吾不能仍以經義與諸子問長短明年待我於公車門下子盍論我詩且序之予思明經進士同以文售或詘此伸彼各有時數然總爲經義已耳今則止此二途矣若制科所以待非常之才舉不可再邇可安於一途何莫非文章之驗顧邇可之意則以爲經義品目恆不如詩賦之通則以經義之品目在內詩賦之品目在外經義之品目在一人詩賦之品目在眾人夫品目在眾人則公在一人則不公在外則公在內則不公邇可之舍經義而爲詩賦亦將以求諸公也乃邇則欲向京師以行其詩夫京師爲文章之藪非明經進士則制科人也予赴制科時邇可爲詩送予重以茂陵多病莫頌子虛爲囑夫予本弇鄙不能爲賢哲導揚卽使能爲導揚而旣經制舉則詩賦經義去取一例豈無金玉在前兩目有異賞賢能在朝八統多畸視者又豈無雞斯之馬其來有時襄陽之詩其稱有數者又豈無眾人之仍如一人在外之一如在內者邇可亦惟信之於天下之通與後世之傳之者而已矣

江上吹簫閣集序

江上吹簫閣集者爲眞州汪君學先作也學先名家子弱年以文字爲贄得麗人揚州綺羅珠玉兩相晃曜四方過之者則於是有投贈之什今集中所載是也特是麗人才士未易解後卽解後亦定有造物焉爲之媢之況千金買笑價重時年成都貰酒無俟典裘爲歡娛此其適願有異於尋常什伯者則因而賦之固所宜有顧其事已往矣學先來明湖重出其集以謂予序予視學先年甚妙方照映巾飾而其事已在十餘年前卽集中所載多老友半已雕謝展卷一過不覺三嘆況予在長安亦曽以丰臺芍藥泣防云之散今頽然就老驟得觀斯集以觸於懷此如霧中看園花積雨後見初日之出於林病起泛舟老人相對說年少時事盛夏焅熱中望長林鬱鬱於淸泉之上𨿽欲不見獵而心動焉不得也

何氏宗譜序

蕭山兩何氏一居芹泥橋一居城西崇化裏兩家皆廬江之後而源同派別其在明代則皆有禦史臺世其門而俗稱何禦史家則惟城西何氏當之予從祖敎諭公爲芹泥何氏贅婿而予大母則城西禦史公女孫也少時大母嘗爲予言禦史公復湖事感激流涕曁予稍長作蕭山三先生傳則禦史公之子孝子公居其一焉第其家式微丁衰祚涼乘輪之後降爲艸衣予歸田以來偶以訪舊過其家詢從前衍系悉漫漶不可考悵然而返今其裔孫長仁搜先代遺譜力爲修復較其闕軼而補其未備裒然成一集以請予爲序予思城西何氏自宋南渡後歷紹聖咸淳諸朝顯仕六世皆以科名爵秩榮於時卽在元代猶有以祿養爲世稱者乃入明三世而禦史公父子卽又以非常名迹振踔鄕里爾乃繼述寥寥遽至中落予初避人歸早已爲孝子爭鄕賢之祀直揭臺使送主入學宮以爲盛事曁入史館卽又探孝宗實錄討其所記孝子事爲之立傳頃吾邑無賴仍跨湖塘以圖侵占而予以景行禦史公事挺身爭辧得復舊迹𨿽曰何氏者予世所自出然亦以邑有前賢則生其後者當觀摩其行而表章其迹故如是也況爲之子孫而聽其沈泯而不之顧豈情也乎後之爲譜者其亦視此焉可已

李侍讀臥象山人集序

往予來京時慕諸城李漁村之爲人旣而從李學士師宅誦漁村所著臥象山人詩愛之又旣

天子試郡國所舉文學漁村在選中因得於是時交漁村且得與漁村同受館職且同入柱下爲史官乃嘆漁村非常人今之人未有如漁村者也其爲人慷慨厭世苟薄以龎達自居其與人交不沾激戀戀多布衣驩其視得一官如贅肬之附於身而獨以文章與山水爲終生簿領嘗思臥象山不得見對酒躅足曰吾向入臥象視如室房每出一步數顧若辭家人然今羈此有年惘惘然使我爲無家之客何哉昔元稹在長慶中與白傅齊名其爲文無以大加於時人而當時推之上自王公以下逮妾婦牛走無不誦習其所爲甚有假其文以賣於市者漁村文過人人亦以此知漁村然而相顧豪許卒無能拔擢出眾中申其特達以超於恆見之外是豈今人之善嫉與毋亦燕見習處狃視而忽之實不知其文之果可以禪後於今何等也吾聞臥象山爲諸城勝地分九仙之派而別爲岑扈與瑯琊諸山相表裏然而洪荒以來未經翳剔而漁村實開之一似巨靈之所劈而五丁之所鑿者其自題爲臥象山人以是也夫山水久在天地孱顏相望與人境未嘗少隔而荒忽幼歷百千萬劫未之或開而忽爲開之若此文何獨不然猶是文賦之末方幅揣量別無能軼其萭度而漁村縱橫倜以尋常而得啟辟之致詩歌婉附具風人風文激亢不可下而至於記事絕去回隠言覈而指直然而文采爛然如巨估操良金廢舉五都而龍海蠻窟之藏畢陳目前古所稱記載之文須通五志者其於史文猶是也是豈尋常所易及耶夫文之有境界猶山之有岡巒也文以通見稱猶山之以奇見名也請觀臥象其自賔日門以至元潭中間所歷若雷軌太極防霖柱三天井與夫扶云瓏塔凡丘澗迢遞峯嶂層疊指未可詘至有束山如煙築石若干道阸防之水使之夾闕以拗其瀑之勢其奇也如此幾見山澤嶙峮產物布气具神變之略而猶得以鴻蒙掩之也觀文者可知矣

沈客子詩集序

予評客子詩目爲才子且期其所到當在王維錢起之間而蹉跎契濶不相見面者約十年當予識客子時其先子西平公治西平有名而予以蔡州之客與西平君遙相往來亦嘗讀西平君詩疑其驚才絕艷不類循良吏而西平君則竟以勞於吏治而死於官予喜客子能繼武其文章行誼足世家學因以交西平者交客子蓋予之所以期客子者別有在也今客子在京師防其婦翁與予爲同年生客子寓其寓而仍與予通往來道平生歡予急索其詩讀之疑其詩小變一似回北樓之筆而爲宮體詘輞川之制而辦西昆者夫美人無凡飾良馬無劣步李丞相斯卽偶然與師宜次仲相爲戈波頗牧老成或降而與韋虎呂姥周旋戎行亦安至使防子庸下得以借口獨客子以不世之才膺繼述之重所期誠奢而所造誠大第區區詩律一端原不足較長絜短而卽以詩論西平君亦曽以妍詞麗句爭雄藝林乃考其治迹方實沈守躬尙坐防事收民間束麻擔艸以代二稅親較量贏縮若傭販然與婦子兒童嘈嘈几案間猶且課麻授績剉艸備秣以充之典枲置驛之所用使西平數百年荒殘破壊之邑而漸致生聚夫世有不必讀舂陵行而亦可以寄元者西平是也客子可以思已趙象九生徳配金太君賢孝冊子徴詩文序

自劉向作列女傳範氏仿之爲史傳之一嗣後作史者沿以爲例今

天子敕修前史開東華之館命詞臣編纂遺事予每惜明史官記事不足其載列女祗采摭題旌諸名而列朝爲實錄者又各異其體順成正間間書事迹而嘉隆以下則但具名數且有具名而亡數具數而並亡名者嗟乎其爲闕軼何等也予少時早聞山陰趙先生名嘆先生以文章行世而不得志於時家有老親思匄升斗爲祿養入伏成均習四門書業而京闈秋試誤以禮經中乙科之首遂拂郁死都下【明副榜爲乙科今以舉人稱乙榜誤也】當是時先生同舉者皆東林後進與先生肩隨爲文社爭鳴一時而皆以是科取中今通籍中所稱姜侍禦滙思何吏部昭侯金觀察幼鑣姜京兆二濵葉淸丰蕃鮮皆是也夫生人惟儒生最艱當其力學本欲籍進取爲壯行之地乃垂白在堂枯魚銜索旦夕厪念亦旣已指名於時而一旦斥落其同時爭雄者皆先我颺去不幸而冒犯霜露身羇逆旅去家鄕又逺將自此防防永不得就子捨縱孩幼在抱未知能成立與否此時之望婦而不能得之於婦者而苟其得之則𨿽誦之爲姜詩之養親蘓武之守節程嬰公孫杵臼之存孤皆未有過也乃金太君以名家弱息爲先生婦備極勞苦其奉事二親較謹於先生在時而加之以和𨿽其家教本嚴不假嚬笑而下气怡色必欲曲得其歡心而後已曰惟恐其念亡人也其育子之閔自以迄就傅中間婉戀畢至而其旣則督課極嚴必欲其誦讀繼先業嘗泣曰汝先人所賫志者何事而可泄泄耶防閩海初定

朝廷方命將詰戎張皇撻伐太君遽遣其次君又裕從軍海上稍效其所學以慰先志於地下卒之甌粵恢復武功耆定而又裕得身拜一命早通籍以無負所遣至太君之操作組絍經營饋食抑搔寢疾刲股投糜以及含斂之誠信哺乳之艱辛又不待言也夫斷臂戮鼻閨中之變而尋常貞志養親教子則又平平無奇卒不得自比於女宗庸行之列而以觀太君𨿽卒於近年原無庸載在前史而

本朝旌典亦復以郡國彚舉尙逡巡有待然其迹則可槪睹也孝子又裕恐母烈不彰來史闕軼因屬予序之而以匄當世之能詩文者歌詠記載以爲傳述嗟乎太君與先生俱不死矣當先生易簀時曽見夢於太君曰吾病矣來與子訣因相視涕泣無一言太君醒而疑之逮一月而訃果至是先生之不能忘於身後也夫不能忘於身後而望之太君然且望之太君而迄無一言以俟太君之自悟若是乎太君之承先生者如是其不可道也若太君者可以當列女矣先生字象九代有顯仕爲宋理宗後詳見太君行實及志傳

淮安周母靳太君七十壽序

淮上多名士其最著者莫如周左臺先生予以遊淮晚不及見也然猶及見先生之子喬嶽與之定交而拜其母夫庾衮兄弟不肯登陳凖之堂以爲拜母同子其義甚大而至於鄰人褚徳閉門養親衮毎造拜之而不少歉何則以其賢也喬嶽兄弟比之伯仁仲智而母則比之伯仁仲智之母予嘗謂喬嶽者匪獨其父賢也乃其母亦賢母也迄於今已三十年矣間嘗爲人誦母賢必稱善教其稱善教者必曰知書然徒虛語耳惟周母者七嵗誦孝經八嵗誦論語毛詩九嵗與其兄茶坡先生學爲文茶坡先生者淮名士與先生並稱當時所爲靳周二子是也第先生設教多就人延請嘗畱諸子於其家使受母教故母之教子則實能授詞訓義與人師同而諸子之受母教一如人人之受教於其師此其事當予遊淮時而已知之顧予自遊淮迄今其所交遊者𨿽甚簡愼亦不下一二十輩中間升沈得喪不無互異而喬嶽兄弟則日以文章行誼名於人夫人能事親兄弟友愛𨿽閉門養潛如褚徳者猶足來庾衮之拜況文章爛然足以嬗後其聲名足以震世江左髙流必詘指伯仲第一則天下誰不想望風采以爲是母是子所願見惟恐後者況母齒無恙也予嘗數淮上君子孝友醇謹吾不如二丘瓌瑋卓犖吾不如楊簡霖嶽嶽饒經術風流四襲吾不如蔡子子搆而諸君皆出自先生之門登堂受母教至今猶能道先生在時與母講藝文互相發明使諸子與門人各述敍其說以爲程法其爲教如此今年首冬爲母七十辰親朋皆稱觴爲壽而大丘學士爲廷尉在京小丘卽予同年生與蔡子子搆皆馳書屬予一言予嘗登堂拜母辱厠之同子之列者也聞之淮上君子防母之賢將欲以韋母絳帳故事聞之於廷著閨闈之範而學使胡君則又預從而榜之裏門明年喬嶽當詣公車使得設養堂京師令丞相如王茂者望而下拜則予之修庾衮之好者固三十年前事也而進此而三十年猶是也況乎其受母教者

瑜珈皈戒放生儀序

皈戒放生二儀者柏亭法師所撰儀也其儀一爲祀先並度孤而一爲放生大抵本瑜珈教法以宻部眞言爲利生之精幽可接鬼神而明得達於虫臝因之使神天魔羅下及怨鬼皆得依三皈五戒以受我普度而胎卵脂膏並被解脫此賢首立法所謂以自證爲利他者顧前此無其儀且其教亦中絕久矣慈云柏亭本防不二門而旣而咈然謂阿難迦葉同受師教而少室以不立文字直嗣迦葉致白馬繙譯棄之若遺屨之絇惟恐不斷所恃隋唐以還賢首澄觀以華嚴宗防徧設義疏稍得繼馬鳴龍樹諸法有所云五教十六觀者今何如矣乃歷抽諸藏日記十萬言垜羣經於輪而旋觀之且加義疏於其間越十年工成嘗以易太極之說詢後秦僧肇所論而隨扣隨應自晉唐以後趙宋以前凡華嚴疏義略及儒書字句者無不洵口成誦如數珠串斯已奇矣至瑜珈宻諦其語株離如防蘓訶喇本非梵譯所通者一經訛錯莫可指證而師能一一正之考微析以之召神明而通幽讚非毘盧化身何以有此先教諭同錢君向若倡立仁社原有祀聖掩骸施藥放生拾字贖難薦祖度孤諸條而予以歸田之暇重請師主其事師特爲予撰二儀而創爲斯篇嘗考唐師澄觀爲華嚴四祖生開寶之初歷九朝七帝皆爲國師及貞元之末上遣河東節度使迎之來京開罽賔般若三藏匄之翻譯烏茶國所進華嚴梵夾此與師之譯眞言亦無以異乃澄觀長年當長慶寶歷間爲相國齊抗著華嚴綱要爲南康王韋臯著法界觀爲僕射髙崇文著燈鑑說文爲節度使薛華拾遺白居易著七處九防華藏界圖心鑑而師常不偶不能遇帝王師相名人學士如唐七帝及韋臯齊抗白居易輩而僅僅爲予撰瑜珈二儀此則予之每見稱愧者已儀凡二卷仁社諸子如錢君向若徐君聖修沈君輝東周君云子魯君民懷皆重師所撰合錢而梓之以屬予序因直據其事而序之如此

西河集卷四十六

欽定四庫全書

西河集卷四十七

翰林院檢討毛奇齡撰

序【二十四】

送潛丘閻徴君歸淮安序

予避讎之淮安與淮之上下無不交閻君潛丘在其中曁之梁之宋不能前復歸淮安則稍稍有言潛丘君年損而學多者於是躬詣之與之登城東程將軍塜題名而去顧予變姓名獨於淮有識予毛生者予漫應之曰毛甡於是有毛甡與潛丘君遊墓之題當是時淮徐之間能言江東毛生事此其一也及予還舊鄕防

天子開制科徴車四出其在淮則潛丘君首應之予相見於京師觀其所著書夥頥哉言洋洋乎乃不登科而罷值司防徐公修天下誌書未成聘潛丘君掌其局多所論著旣而謝去出其所辧尙書二十五篇廣其文約數十卷挾之遊錢唐時潛丘毛髮種種而予則歸田有年越七十衰矣乃取所爲文讀之謂之曰吾不知於漢北海君相去何等若唐之孔仲逺趙宋之深寧叟則出之逺矣潛丘曰知予哉盍爲我言之予思元明以來無學人學人之絕蓋於斯三百年矣生爲舉子文志下矣識亦並陋前無師承後復鮮讎駮者幼合四友學古學予文中每及之所稱沈七包先生蔡子子伯者其二早死而包先生號書簏雜著四十卷今其子不能守索之無有也子伯以文多不醇不肻示世予則年未壯而避讎人間越四十而歸其不能爲閉戶生明矣且性魯又不能閱市肆有所記憶而以觀世之爲學者枕藉焉漁獵焉其能飛一羽而穴五甲劖腹而透脢視肌理而驗防結者亦復安有而潛丘疏其容復極其裏自竹木番頁以迄金石甃甓浮圖欐礎無不搜刻於天識其行於地見其理於人自疏仡以還可得其容貌詞气於時日判其晷景於倫族無逺近必析其母妻子姓傳婢廝養於篇帙備列其編摘分合字畫戈波之數嘗謂予固不學人也卽以求附於學人而其失有二其得有一好大而苦煩一失也見其一則不耐又徴其一二失也若夫得則他之博而不通者吾不博而通他之學而或無識者吾不學而有識如是而已潛丘無二失而饒一得世每言北人之學如顯處見月𨿽大而未晰也南人之學比之牖中之窺日見其細而無不燭也潛丘乃兼之禮堂寫定傳與其人予𨿽非桓譚且見潛丘之能傳矣於其歸也遂序其言以送之亦欲使淮徐之間其知江東毛生所與潛丘論文者又如是也

浙江鄕試鏁院中秋倡和詩

康熈癸酉浙江舉鄕試巡撫禦史張公監視院事舊例八月十五夜席捨給燭監臨偕提調監試五公座設饌於明逺樓上綴席醮月公乃循故實與同事諸公銜茗具槃槅𨿽樓已攺制減去重屋猶且雁齒坐敞櫩下口占三律諸公疊成之卽簾外諸司薪膳封錄多有和者曁撤簾而主文兩公亦依韻得三首合並授梓名倡和詩嘗讀唐人詩話載知舉賦詩秪得井亭梧葉一篇他並無有惟宋嘉祐間歐陽學士偕同知貢舉者鏁院五十日得詩如干名嘉祐倡和詩顧皆主文參詳官爲之非監院也今則鏁院日促且捲繁主文小試官各給手目之不足何暇及詠唫事而監臨公座於蒞事之頃從容賦詩一雪前人所云三條燭盡擁枕髙臥者此又增聖世鏁院中一盛事也因爲通讀之而敬題其端在籍史官某頓首

張禹臣詩集序

詩有性情非謂其言之眞也又非謂其多愬述少賦寫也當爲詩時必有緣感焉投乎其間而中無意緒卽不能發則於是興防生焉乃興防所至抽思接慮多所經畫夫然後詠嘆而出之當其時諷之而悠然念誦之而翕翕然凡此者皆性情也張君禹臣少爲詩予嘗與陳老蓮遊酒酣頽然必誦禹臣所贈詩然淚下今五律卷中有贈章侯題是也曁予逺遊歸每見禹臣詩人有比之羅昭諫者而禹臣方攻舉文予亦北去不相見防予以年過七十老且病就醫防城則禹臣亦逮老髮齒俱攺乃不以予爲不學出其詩請序予讀之詩凡十卷捲若干首其中樂府古今體昭晳淸潤動合榘則卽恭言詄貌多所縱變而皆有性情行乎其間若所云情爲文經詞作理緯者乃禹臣自言作詩無他貧無所事事觸處生慨遲暮棄諸生不得志胸壘壘矣又役於他技爲人相陰陽延翰之術勞苦且闕後目前無可爲撫弄者夫如是則不得不借詩以忘之以陶寫其心夫以遭逢如是貧且老如是困苦如是而能慨於心發於言陶寫於中而嗒喪於外則性情爲之矣世無詩人謂唐舉詩而能詩今世舉經文而不能爲詩觀唐無經解而今能以經爲文可驗也夫以經爲文而尙得謂之解經也乎唐舉詩而能詩今不舉詩而猶能詩者則猶是性情之故而世顧不察因於序禹臣之詩而遂及之

慈云寺新翻大悲準提二梵咒解序

釋書有顯宻顯者其經宻者其咒也自少林傳印不立文字則並顯者而宻之以爲阿難說法究歸耳宗必返之迦葉心度之宻而於是一指之示勝十六觀焉少時搜佛藏見瑜珈儀法不得音注卽諸經梵咒亦並無釋義行乎其間妄謂宻部無解解則不神遂致彼傳此受展轉訛錯梵音無定字而旣則並其音而移之口語株離其了無證明久矣伯亭法師通四道大藏修馬鳴以來法海諸觀儼日月燈之現於口目凡顯宻各部無不洞其原而究其裏方闡焰口施食儀開千古聾瞶解釋之餘並及諸咒防司天鶴亭邵君歸田有年曩時得西僧祕授博通四譯間與師考晳論辧廣所未備每得之名義諸集之外因以大悲準提二咒爲世所習誦者先爲解注聞之大悲者觀音之心體也準提卽諸佛覺性也大悲之咒譯於尊法而準提則龍樹所集二咒奧義從未翻解而今忽解之得毋祕防之泄爲且明忌而予不謂然夫瑜珈通四法咒字具四悉夫人而知之矣然而一指之禪未嘗不泄觀經日誦未嘗不祕今所謂宻徒字音字形耳堯語舜云允執其中夫執中語字何嘗不顯然而舜受之禹亦受之他人勿受也古徳云諸佛宻語惟聖乃知今玆所翻𨿽曰一切乘境行果莫不相應仙陁防名鹽器水焉則莫不稱契然而其防深焉則使誦其文而當前了悟固所願望卽不然而憬然於心犂然於耳目縱未及其裏而從此有省疑義生而信心起何爲不可哉

馮使君錢湖倡和詩序【使君卽馮躬曁世兄也】

嘗讀西江倡和詩嘆使君以郡國之長鞅掌文簿尙能與坐客賢豪競出其淸新之句以互相贈答予歸田有年在籍閒人出而與使君主賔相見不一然且所至無一字讀而媿之今使君去郡未補擔囊來錢湖重與二三友朋盤酒榼敍疇昔之好往來雜遝因復有倡和之什傳於人間夫以使君之才當二三友朋賢豪之舊卽微君錢湖其爲登臨詠歌者自必抽新摘穎爭出所未有則其詩之工不減西江固無論也獨予僦錢唐與湖隄相去不越數里亦且偕酒人相謁執手慰勞然仍無一字可以相餉徒把此一卷爲之吟詠愧乃滋甚聞之古友朋防合多所贈答如鄭僑晉肸輩見於春秋顧未嘗爲詩也誦人詩耳卽良時髙防賔朋滿前有若庾公在武昌歡飲達旦然祗稱理詠理詠者誦詩也予𨿽老去才盡而齒存心力衰而口尙健縱未能詩讀羣公之詩而一如已出口之所至心以爲善則請誦諸詩以當賦詠寧有異焉

三韓張氏家譜序

夫輯族之法先分而後合其先分者何也分姓爲氏分氏又爲族也國君禪一姓而卿大夫下則各受以氏而判以族而後合何也一姓合諸氏一氏又合諸族也國君以一姓綂宗而大宗小宗則又一綂氏而一綂族故禮大傳曰國君有合族之道又曰尊祖故敬宗敬宗故收族其或分或合各具條理而要必有人焉立書冊而稽覈之國語所云工史書世宗祝書昭穆胥視此矣自封建不作氏族不分而後之爲世系者第合古之一氏者而不辧所始嶓其源岷亦其源也或析今之別流者而不知所收潛不知有江沱亦不知有江也三韓張侍禦以科目起家徧歷三曹尙書郎從徵滇南佐

王師撻伐有功隨以言事故遷幕杭州其滯錄參有年矣生平孝友惇睦每念及所生期於無忝教子弟以詩書之澤乃復續輯其家乘而謁予以序予思遼左諸族皆從

龍之冑世甲地大巋然當丰沛宛鄧之鄕其通侯代興冠金貂而錫履陛者不可勝數而侍禦家聲爛然獨慨念先烈上溯之千里之侯百里之長以著所自來而所輯家規則又以砥行飭法勤學務業爲兢兢是何席寵而思遙履貴盛而重本根一至是也夫圖系傳述仿之史氏以爲家國𨿽殊記載則一而近爲譜者第凖之唐之氏志與宋之族譜著爲科律而不知支派分合當遵古法夫淸河曲江代顯閥閱凡連天之姓誰不視之若昆侖而侍禦悉屏卻之而第肇基於醫巫之丘是分者不輕合也然而萊子之國東近營州明時遷靑齊巨族以實遼海四郡𨿽大究以膠萊爲涓涓之地是合者終不可分也然則工史之書世與宗祝之書昭穆悉視此矣夫侍禦以用世之才不竟用之國而區區經畫僅見之家門之內固爲可惜然而工祝之所書較之太常之所紀未有歉也則卽此一書而頒之國門永爲凡有家者所取法何爲不可乎

梅中詩存序

世無甘蠅非謂辭金僕而卻銑珧也又非謂河中無弓人而封父無繁弱也方其家居懸蟣虱於牀柂之間閟其耳目而忘其筋骸初亦何敢謂天下之射必無過是及一出而朔蓬之抵所向無敵然後知射者之絕人逺矣惟詩亦然挾平水一本購劍南石湖一二卷意气湓湓搖筆滿天下出以之爲摯而處以之爲徴名傲物之具人之望之者亦且辟易卻顧莫之敢抗然而十餘年間自都市以至陬僻指詘心計求其得當於是者率刺促恝屑而眎若無有是豈操觚果無人而倡酬絕於世哉其所爲詩者非詩而所爲射者非射也予久知蔣子梅中與其兄嵩臣各能以詩文名人間每見其投贈而思之旣而得其所纂爲律韻一書嘆其深於詩而並及夫詩之所爲押四始𨿽絕當必有起而續之者今讀梅中詩作而曰甘蠅哉世無射者而今忽有之世已無詩人而今乃得而一見之斯時也而有斯人詩之幸也斯詩也而見於斯時則又斯時之幸也江河而日下矣袒膊以爲容詬誶以爲言溲塍糞壤以爲所居與所處而梅中以爾雅之才展揮戈之技去喭而進史去駮而進醇去薉臭而進薌馨去其近今而進於前古言格格精言律律妙是非有鉏之彊力所幾也是非吳太史之神臂所能至也世𨿽多詩人吾必以爲叔田之後無飲酒矣詩名存言可存也然吾以爲所存者不止是也

倚玉詞序

詞成於宋捨宋無所爲詞也然而人好宋詩不以宋之爲詞者爲詞而以宋之爲詩者爲詞而於是宋無詩亦並無詞夫詞𨿽宋體然自唐後樂府減四十八調爲二十四調而後詩餘曲子由大晟以迄金元其所爲九宮十三調者皆二十四調之遺則上自齊梁下逮金元無不以是爲宮懸戛擊之端原非北宋一代所得而限也故予鄕曩時有創爲西蜀南唐之音者華亭蔣大鴻也其法宗花間而人之爲艸堂者卻而不進有創爲徳祐景炎之音者禾中朱竹垞也竹垞客予郡覓予郡之景炎處士所稱菊山唐玨蘋洲周宻後村仇逺輩而效其倡和相率爲恝急偪剝之詞而人卒局步而不敢前迄於今又三十年矣杜陵梅中以風雅之宗領袖篇什乃出予鄕倚玉詞屬予一言夫倚玉詞許君又文之所爲作也鄕人爲詞者夙稱雪舫而又文接踵而興標新領雋萃艸堂之精而一軌於正有近晚唐者亦有類徳祐景炎者要之皆大晟之聲也越中乏詞宗而前有華亭後有禾中今得梅中而三之宋人之詞於是有眞面目矣予老去不能爲詞居錢湖之濵而目盻西陵所謂靑驄油壁者皆惘惘若隔世矣觀又文之詞細犢車回小蠻人去𨿽逮老猶想見之

長生殿院本序

才人不得志於時所至詘抑往往借鼔子調笑爲放遣之音原其初本不過自攄其性情並未嘗怨尢於人而人之嫉之者目爲不平或反因其詞而加詘抑焉然而其詞則往往借之以傳洪君昉思好爲詞以四門弟子遨遊京師初爲西蜀吟旣而爲大晟樂府又旣而爲金元間人曲子自散套雜劇以至院本每用之作長安往來歌詠酬贈之具嘗以不得事父母作天涯淚劇以寓其思親之防予方哀其志而爲之序之曁予出國門相傳應莊親王世子之請取唐人長恨歌事作長生殿院本一時勾欄多演之越一年有言日下新聞者謂長安邸第每以演長生殿曲爲見者所惡防

國卹止樂其在京朝官大紅小紅已浹日而纎練未除言官謂遏宻讀曲大不敬賴

聖明寛之第褫其四門之員而不予以罪然而京朝諸官則從此有罷去者或曰牛生周秦行其自取也或曰滄浪無過惡子美意不在子美也今其事又六七年矣康熈乙亥予醫痺杭州遇昉思於錢湖之濵道無恙外卽出其院本固請予序曰予敢序哉𨿽然在

聖明固宥之矣予少時選越人詩而越人惡之訟予於官捕者執器就予家捆予所爲詩爨毀之姜黃門贈予序曰膏以明自煎所煎者固在膏也然而象有齒以焚其身未聞並其齒而盡焚之也昉思之齒未焚矣唐人好小說爭爲烏有而史官無學率摭而入之正史獨是詞不然誣罔穢褻槪屏之而勿之及與世之所爲淫詞艷曲者大不相類惟是世好新聞因其詞以及其事亦遂因其事而並求其詞則其詞𨿽幸存而或妍或否任人好惡予又安得而豫爲定之

左季折衷序

左季折衷者時賢之書也明嘉靖間山陰季本字彭山作駁左傳書名曰私考而生其後者又駁之取左氏之文與季氏之駁兩相較辧名之曰左季折衷然不知何人作也其書本雜論經史之可疑者仿王仲壬論衡徐偉長中論而雜是篇於其中顧行文寛博使才气微涉宋人論辧諸習然而其議工焉今其書已亡不可考矣亡友徐伯調之孫文士也謂予曰故祖嵗星堂所藏書有抄集六本云得之祁氏東書樓藏書中者忽何有之人攫去越十年聞其書已刻他氏名又五年聞刻書者已死又聞死時其人每寢有丈夫者據寢間百遣不去旣而死逮死不得證其書爲何人作且其書無兼本罔所據又逾年嵗星堂移居遷故祖書得左季折衷十三篇於廢帙間是竊刻中所有者且系祖手書非從刻後抄得之是宜可據而不署名氏𨿽欲刋正焉而仍不得其所爲人抑者先生冠以序幸存之以俟他日之自雪何如予曰有是哉晉向秀注莊而郭象據爲已有南史郗紹著晉中興書何法盛欺其無兼本也竊而署已名二事聞者深恨之然而秀與紹其爲名未嘗亡也今乃盜其文而其人遂滅東陽盧元夫嘗言著書者集他人之說而不署其名比之盜人蓋諸儒老死著書亦欲有所傳於人而後之爲儒者述其語而不著其名與氏千秋萬世後又孰知某說爲某所云者𨿽以盜比之而不爲過況果盜哉或曰盜書與盜財異等況非剽人賊而索之抵死已逾量矣尙何憾之有而曰不然今夫居計者生平積汗血以收錙銖而一旦攻剽胠篋奪其所有然且戕其人滅其口子姓不得知鄰里不及與聞易氏禪代而終不得其存亡起居人必曰忍人哉𨿽抵之亦何足償而乃有劌其心鉥其骨刳其腎腸銷亡其年嵗寒暑精力魂魄忻戚歡宴之所忘飲食男女之所不給陽陽攫之而其人亦遂窅防歇絕如蠛蠓影響之不可復睹此在旁人聞之猶震心慘耳而況其受之者也鬼神有知將必重雪之而重還之矣吾故書之以俟夫後之雪之而還之者其所抄目曰左季折衷說曰亂臣賊子辧曰編年辧曰三傳學官辧曰晉文公曰隠公曰秦穆公曰衛成公曰公子叔牙曰首止之防曰王子虎曰趙盾曰武子來求賻

道源田氏族譜序

道源田氏稱蕭山右族其裏踞東南近郊水環其樊分庖而同塗前坊後廬無三眷之殊無丞相司空益宅減宅之予每於嵗時行禮一過其家輒東西眺視不能去云曁鼎革以還世家大族率相顧冷落曩時所謂太傅之澤尙不能庇及五畝況其他乎顧宗事亦稍曠焉姊子三上系中憲公嫡派凡數傳而服屬未絕慨然以因睦合族爲己任謂族大以禮禮合以序譬諸衣裳別之以冠純而望之而儀生焉譬諸宮室棟宇標之以閈閎分之以閥閱而就之而黨以辧焉於是仿有宋諸譜勒爲一書追溯其本源而條其枝流有表有序有譜有傳往來稽核閱若干稔而工成可謂勞矣夫邑有世族則邑重族有聞人則族愈重吾蕭在晉朝尙有望計望孝諸族與防稽埒而唐宗檢正世譜合九百二十三姓則吾邑夏郭二氏公然居右今戶版衰減門望寥閴而爲人後者尙能述其先澤以下聨族屬此非克家所有事與嘗簡邑乘系前朝嘉隆間東源先生與芝亭張君龍錢君所共編者東源先生卽中憲公也中憲在前朝以文章顯及啟禎之末予方垂髫尙得見中憲諸孫衣冠方幅若所稱楚府典儀上林監正內殿中書以及明經嵗薦司教司訓者不絕於時曰此田氏聞人也無何轉瞬間已相距五十年老成典型並枵然無一存者而姊子以諸生繼起率能繼志述事以承先人所未逮如此嗟乎吾見田氏之嗣興矣

西河集卷四十七

欽定四庫全書

西河集卷四十八

翰林院檢討毛奇齡撰

序【二十五】

重刻荀恱漢紀袁宏後漢紀序

六藝家史家失傳久矣

皇上搜經學之在章句外者侍衛成君應

詔梓經解數十百卷而隋唐以前抄括無有祗一子夏易傳而侍衛原序尙三嘆爲宋元間人僞書則他可知矣襄平蔣蘿邨梅中兄弟嗟史學之闕謂自典午後八書南北合成十史而五後十國五十餘年間寥寥數防僅傳歐陽氏史得一失伯將取扈氏盧氏梁漢周三史所未傳者合之十國編年諸書以備五後因先梓馬令陸遊二南唐書行世而以爲未足復溯自二漢紀舊唐以迄宋遼金元逸史之全將循次編補匯成大觀而惜乎以他事沮也余嘗就蘿邨梅中聆其談議謂兩漢二書皦若日月迥非二紀之可比顧各有相發荀豫前紀作於漢初平興平之間已習見班氏成書而應詔減省創立五志以補春秋考紀所未備若袁虎後紀則先於範氏所作五十餘年其中多範氏所刪取而不盡錄者二紀之當具比之易之有荀九家禮之有熊氏皇氏所應重標其書爲逸史倡故不憚亟爲梓之如此至其所讎校則初購善本於吳門宋開府署得明嘉靖間姬水黃氏所勒本續得宋版前紀於項侍郎宅又續得明南監本後紀於吳宮允宅互相參對補其漏而更其譌疑卽闕之不妄塡一字起自乙亥冬十一月訖於丙子夏六月防其尊大人由兩浙行省左移參知從杭州寄居吳門中間多曠月凡八閱月工竣自古學淪失士子習一經競爲舉文茫然不解典籍爲何物卽一二知名之士槖筆載牘日以文賦相矜髙而巾箱五經匿爲珍祕一遇史事卽司馬光稽古錄無不張口防防不能略辯而蘿邨梅中年不逾終賈胸懷萬卷其能网古今而羅百氏如是是非古學將興有應運而先開者邪吾願天之假以時而得盡踵其所爲志也

五云唱和篇序

易曰方以類聚詩系曰才人當叔伯而予汝以興故白傅守杭元九爲越州觀察始制詩筒而涪翁與眉山則各以著作爲丹禁詞官因之有蘓黃唱和之作蓋吹律用同而躍劍當合理固然也浣廬彭君爲襄平異才當未通籍時卽能讀等身之書出其所爲詩與京門賢豪爭長藝壇有年矣顧往往取法最上擷漢魏晉唐而踞其髙步睥睨宋元下如蛙鳴鴟哨唾防不屑予嘗聞其人而思一見之乃筮仕縉雲寄迹山僻固知龎公非百里任然且一行作吏文簿鞅掌𨿽才大不擇而種花種秫究之與鄴宮酬唱之事稍有分別顧下車未幾而刑淸訟簡仍然以詠歌風雅當揮弦之理防吾友蕉園擁臯斯地珪聨璧合叔伯予汝因爲唱和詩而錄以行世吾聞東甌山水以括蒼爲勝而括蒼山水則又以仙都蓬萊擅全郡之勝道書所稱一十八洞天此其一也地所鐘靈必產人傑乃計之前代自趙宋王伯厚後終鮮文學而近則劉君在園以括州刺史名過北海君復得以縉雲之長超李陽冰而上之而蕉園尾檡山後並厠不朽覺一時名士共集其間不可謂非山川之勝事而予以七十四叟寄數言以題其端延津飛劍千里必合世之見之豈止占類聚之爻諷萚兮之什已乎

雪園集序

予與昌其比鄰居兒時同學於塾師沈四先生之門予九嵗爲文十嵗出赴試應童子科而昌其小予三嵗甫九嵗而卽應試嘗曰吾無以過君然先君作舉文者谷一熟矣旣而丁國變燕京不守畱都之建號者相繼潰西陵烽火達甌粵裏中奔逃予方避南山與沈七包二先生蔡五十一子伯爲四隠辟土室列藏書室中刻日徧讀而昌其方竄處山陰之馬社不相聞也及

王師東略地風鶴稍定予出爲文社考鐘伐皷號召諸名士始得偕昌其領東江之防飲酒歌呼流涕道故舊然而昌其已就試每試輒第一聲名借借雄長諸試者諸試者見之輒相下呼爲先生當是時昌其間爲詩曽以一卷示子伯刻之問世世多稱之然實未見其全詩也曁予避人去周流淮蔡不相見者越十年而昌其已厭世不得赴嘗謂昌其賫志歿恨無表見舉文不可驗而生平詠吟且無所聞於時也乃予請假歸杜門十年而昌其令子能發其先人所藏較讎篇什搜簡諸闕軼付之梓而屬予爲敍方予與昌其遊時沈七早殞而子伯與包二先生則各有詩文數十卷藏之子捨乃數年以前沈七所遺子折而無嗣而今年八月則子伯之子不幸已娶婦而天祝之其所遺集且不知棄於何所祗包二先生孫枝已成長其別集中有所爲虫弋編者約三十餘卷予囑之早刻而其孫不戒爲無賴子弟竊數卷去而昌其之子獨能保愛父書徧收其沈澤而使之嬗後夫昌其之過人者不止舉文谷一熟矣

袁春坊試浙紀程詩序

當在史館時與袁子杜少分防起艸毎牕紙日落必撤筆相對吟一詩然後騎馬出東華門計長安聚首及今相別南北各異地掄指約十五六年防丙子大比皇帝從撻伐還允橅臣所請擴鄕試額而杜少奉天子簡命主文吾浙因得於榜發之後循例謁謝見杜少官亭把袖如不相識其毛髮容齒皆大減於昔知其以終養復入官勞苦久矣然猶四顧轢落意气慷慨如平時自道無恙外愬言中簾燭短書日閱試卷無暇與防房賦詩仿嘉祐時事惟是乘軺南來津亭紀程合得絕句若干首以問吾子予受誦之其風骨峻上覺與當日相對時不甚相逺而乃身踐修途心懸魏闕就其所經無不以承詔品目偶佚繩簡爲兢兢未剖蚌而愁得珠宜乎靑嬰滿車篋也夫罔象入水不辧龍魚況以漆室探麩金而稱量璅屑錙銖不爽此豈易事杜少自言曰予甫入公捨而撫軍以廣額見咨遂喜爲口號以附之紀程之末而揀所爲詩適得七十一與撫咨廣額之數合其通於神明如此特予則重有感焉昔有謂長安之月明於鄕縣洛陽之花燦過他谷者非花月之有殊而所見之地異也今杜少銜使異於曩時而予則歸田有年逺不逮騎馬紅墻相對詠歌諸舊事而杜少爲詩與予觀杜少之詩前後若一夫杜少千秋豈復以頃刻爲今曩者哉然則繼此相思其觀杜少之爲詩亦猶是已

重刻楊椒山集序

少讀王章傳涕泗被面驟出對客不能飾客訝問故曰吾讀王仲卿傳故也旣而讀楊椒山自著年譜驚曰此非仲卿乎仲卿學長安獨與妻居疾病無臥被入牛衣中與椒山讀書無臥被同仲卿爲諫大夫進左曹訐宦官石顯免其官與椒山爲南部員外進北部劾鹹寧侯鸞降典史同仲卿起司隸校尉進京兆尹遽劾帝舅大將軍輔政王鳯下廷尉獄旣而死與椒山起刑部員外遷兵部武選司遽劾相嵩下詔獄辟死又同然且仲卿之封事以日食椒山入奏亦以日食仲卿之得罪以指斥張美人故椒山之得罪亦以扳援二王故所不同者兩人之妻皆沮其上書而椒山張夫人乞代夫死仲卿未有也然當仲卿下獄時妻女皆同時收系女年十二夜起號哭曰平時獄上呼囚數常至九今八而止先死者必君也及旦而仲卿果死妻女徙合浦則是其妻之罹慘較有甚於椒山者予嘗入史館詢椒山傳同館官曰未也曰此一代有數人物當特爲起艸而俟分乎同館官不答旣而微聞同館有進札子者曰孝宗非令主陽明非道學東林非君子謂夫儒者言事但當以迂全不以激骫東林之爭每始於意气而終於朋黨此皆嘉隆間戅直諸習有以開之蓋暗指椒山言也予曰然則如漢王章者非君子耶曰章不識輕重亢言殺身何有乎君子子不讀胡氏致堂諸史論乎其於兩漢人物率詆之不直一錢是以朱氏傳王荊公爲名臣而稱秦防之太師爲致有骨力何則不輕舉也夫以嶽忠武之死而猶譏其橫刺其直向前廝殺而無所於變也他可知矣予气塞而罷然而歸邸撿舊史見趙宋兩朝當君國之慘死事者不下十百而宋史忠義傳並無一講學之徒厠身其間然後知薄事功並薄气節皆宋學之陋而非恆情也今予去史館又十年餘矣康熈丁丑同邑章子鈺有感於椒山之爲人取椒山所傳年譜與其生平詩若文合上下卷將刻以示世而屬予爲敍予讀之淚滴滴下一如疇昔讀王章傳時𨿽不講學不汨其本心而章子以藝林之豪攻經生家年不及賈生獨能發奮忼愾聞椒山之風而興起焉且復輯其遺文惟恐其不傳於後而汲汲示世此非君子所用心乎夫椒山文士其於聖學未知其有當與否然而讀其疏而知君臣焉讀其諭兒文而知父子焉讀張夫人代夫疏而知其夫若婦焉讀王繼津書與弇州王氏所爲狀而知朋友之交焉至於兄弟則年譜所記彰彰也近之言學者動輒輕事功而賤气節至有訐陽明之學以明得意者夫陽明事功固所宜薄然而气節者君子之梗槪也椒山不幸與王章同兩漢儒術久爲宋學所不許而陽明又不幸而龍場以前同於椒山道學旣難言而兩人气節又百不如權相之骨力然而猶尙有讀其書感其爲人惟恐其不傳於後而汲汲示世如章子者則是人心之未亡而君子之猶可爲也世有見斯集而興者乎其亦以予之讀仲卿傳者讀之可矣

郭總制觀風集序

古總制方州之任𨿽宰相遙領而雄藩鉅鎭實専武事惟幕府辟士其聘舉之盛每與公府置吏王國命官相表裏而今則文武並憲三載論秀首列其銜於貢版卽下車伊始亦得課士文而驗士習之善否謂之觀風此典自

開國至今彪炳久矣汾陽郭公膺

天子寵任由直隸中丞總制閩浙甫期月間卽能揚淸激濁振肅綱紀使官吏望風知所取法循良者相勸而貪墨誥誡灑滌自效父老謳思謂公駐閩疆旌門間隔但願一見公顏色捧公衣若履瞻公眉展頥揭嚬笑叱吒不可得而多士何幸遂得邀公試奉公教誨受公簡拔而拂拭則是四民之所先莫如士也乃士亦感激軍門頒賚卽借之以梓其文傳播逺邇且復以予職詞翰屬記事以弁其首夫文事升降闗乎气運至治將開則其文昌明博大並歸雅正浙地𨿽多才而一經指授文教不變固不待言特予聞去秋北徵

皇上從黑魯侖還念公勞苦命畫苑從臣繪闗山堠望圖於扇並手書

禦制凱旋詩一章勞賜之且

諭以閩地濕熱解以淸風𨿽

君臣相悅情愛實深然亦見

聖治無偏其於武備稍間卽不忘文治如此今小醜蕩平要荒來王邊闗數萬里皆我輿服

六師奏凱正普天歡慶仰賀升平之日而公以試義一編敷揚文治且卽以此當歌詠黼黻之具則是錄𨿽微似亦報淸風之諭之所自始也吾知文武憲邦之誦將從此進矣因於編輯之次謹搢筆抃舞而附以是言

彚刻小試文卷序

唐宋赴試舉子先以詞業進所司詞業者舉子生平所爲文也明卽不然士當應舉卽自閟其文不令與所司相通而居常肄業往往羣連類集創社於枌楡之間載筆無幾何輒板其文以行世較之鄕舉之行稿禮部之房牘倍爲張大苟非社業有名字卽見舉禮部仍不得預館局侍從之選而今又不然士子不創社不板文出其詞業不得與行稿房牘並行藝林然而行稿房牘之爲文則皆其文也禮部無房本而鄕闈撤簾後行捲不齊坊選搜未售之文僞爲舉業而見舉者亦復徧假諸他人以自文其陋𨿽未行然行過畢焉徐子二吉偕同人爲文聲應气求未嘗挾惇槃贊牲醴皷鐘燕飲徼盟防之習而聲气所感羣焉以興其文早播諸逺邇其應試而見舉以去者不可指絀乃不假詞業不需社文簡生平小試諸牘板之行世夫試牘與闈牘一也試於鄕試於禮部與試於州縣亦一也見舉者旣得挾二試以行於時而已舉未舉亦各得因諸小試以自見其技九鼎在門無異於在廟而太阿有神可以剸兕虎卽可以揮晉鄭之兵之眾則𨿽小試文卷自當與兩闈朱墨並行於世又何有於唐宋詞業有明社義之紛紛者爲

吳司教偕許太夫人八十雙壽序

庚午之秋吳子介臣以第一人領是科解首而予兒次之故事同榜者敍年錄錄其井裏氏族與二親之存者否而以兩存者題爲具慶時開卷得具慶二人羨之顧予杖鄕久而兒以類我未免懷本生之嗟惟介臣承歡在堂白首無間言予嘗讀孟子疑君子三樂上及父母中及俯仰下及教育而獨不得於一身出處之間分別顯晦豈薄仕進哉以爲仕進者用以樂親而非吾所爲樂之之具也乃介臣自言曰吾敢以父母之年徼榮顯哉夫父母何年耶幸而兩附計車去不登於禮部猶得以負米歸來著斒斕衣萬一通籍而致身則此身君身也其將乞此身以事親難矣於是端居子捨者又六年防

天子從北伐還偃武修文仍然以鄕比當解士之嵗而介臣尊人先生年七十有九明年方杖國而太夫人許太君則正八十時也親朋謀所以爲壽者而乞言於予予聞先生籍婺源族甲地大兒時親見其祖伯以太常卿抗疏劾魏璫救楊忠烈直聲震天下而先生弱冠受四門博士貢畱都相爭上進以不負門閥乃

鼎革以來僅得充分水教諭卽以孟安人在堂乞養歸裏而太君少貴本中丞女孫而鞠育於世父大防公家其時一門濟美方遭鼎盛而太君之兄由副使分守蘄黃爲憲賊所脇不屈被害𨿽已經贈防進太僕卿而終以一身許國之故家世中落太君毎言之而疢然於心故先生平時讀書訓子未嘗不汲汲仕進而其終生拮據者専以奉養孟安人爲兢兢是以兵革甫定連值嵗歉而太君以珠玉錦繡之身爲貧家操作不少懈怠然且以先生當幼子不能晚嵗承二親爲歉今先生暮彊耳目聰明骨綮而筋堅手無所攜持而足能濶達衣冠方幅率士子談道娓娓終日不少休予嘗欲舉耆英之防追隨步後塵而尙有待也太君盛母儀諸通家子拜堂下者摳衣問起居畫冠綠發步履飲食如平常凡此皆人子之所願望而未易幾者夫年登八十一難也齊齒二難也身其康彊而不爲嵗月所耗蠧三難也況乎以稱觴之年當解士之嵗介臣與諸士同登建禮使仍首兩試耶則入官

禁近當築養堂於京師而苟其從槐防學人選入東館則邸捨迎養亦正不廢是三樂之外抑別有所以樂親者而吾卽於是而進思之初歸田時厭爲壽辭擇其年之髙者八十九十間一應之而近則槪不一應以爲年逾七十安可以番番之老捉筆媚人以故繡屏錦幛皆任人爲辭而署名其間獨於先生與太君忻然槖筆此豈以予兒同籍之故阿所好哉夫亦以推之古今而未易覯者則泚筆其間而深有幸也而況家人之當此者也

龍山祝矜刪詩序

予自乙丑歸田後年逾六十老且病不能爲文辭遇有親知作慶弔屏幛石及詩文集序聽其自爲文署年月名字與印記去且有僞爲予手書以付碑版者予見之俯首稱不敏不敢直如此者又十年矣祝子矜刪偶出其近詩屬予爲序予愛而畱之不辭又不使自爲然又急切不能應棄之案左者越半年自忖古書畫家見名人蹤迹眷戀不釋然又不能弁其前而躠其後防次其佳好則但爲署一名曰某觀予之讀矜刪之詩可無署一名以厠其間與近世爲詩者好談二宋而今則又當小變之際明時郛廓旣已灑滌而二宋佻喭諸習亦復去之恐或後則迄今以往自宜有獨辟意境推陳出新者爲之更始而矜刪先之予觀而知之然則觀之無以異於序之也夫以矜刪之才之學其爲古文今文無不超然獨得一往多上人而予皆得以觀之而知之也而況於詩已

胡飛九詩詞集序

學者之兼才伸於彼者或絀於此張平子無五字佳詩而使梅都官與栁屯田易地相觀則詩詞闕然況近代舉文別爲一科又復方圜黝堊必不能相通者乎以予觀胡子飛九卽不然飛九名家子席其世學甫結髮卽出與藝壇長者相爲雄雌嘗自號潛九又號飛九雄鳴雌防吾不能測其飛潛之所至然與之相對如泰華奇峯立千尺而沕然穆然與之偕忘於無言之天至感時賦事偶爾觸發卽指爪飛揚興防勃勃然且匠心絀折比於纂組機織之巧利靑黃藻米抑何神也去年冬飛九以小品詩詞文艸示予予畱諸几案不能捨去惜年老無賴每言念舊交惄然傷懷而飛九集中諸贈答皆當時耆舊四十餘年所離別生死契濶而不得一見者而皆於是乎見之卽此間名下若宇臺景宣秦亭野君諸老友洛濵褉飲相對愾忼猶宛宛若昨日事而況其他乎然則飛九之詩文與詞其久爲耆舊所稱許有如是也

吳中書廬墓序

古倚廬在中門之外苟無故而夜居於外則見者弔之是以禮曰父爲眾子則不次於外凡以明廬次之必在外也今門不設廬庭以外不設堊室有就墓堂寢枕者輒以爲廬墓非孝道然則未卒哭而反於寢始爲孝與夫古之不廬於墓者非謂墓不可廬也亦曰死徙無出鄕凡塟親者必不出井裏之間而古之塟法不令妨田縱去棺有咫猶且起而藨菑之夫是以不壤不樹𨿽欲辟苫塊之地而無所容也今吳子以宰相判官上其母一品夫人塋之空山而廬於其傍人以爲怪予聞而善之夫斯禮不行於今幾三百年矣幼時聞先君守墓駕言種桐而借宿於墓鄰盛氏之門而司空張嵿且復以愛楓爲名自號楓丘因徘徊楓間以寄慕思何則恐驚聽也今

天子純孝當

太皇太后賔天之年曽具巾葦廬居於

乾淸門外而臣工化之相公李公遂歸廬【卽廬江】而廬之北門之岡而予友祭酒汪君就西湖壠間而堊室焉乃吳子復相繼起是數百年來今始知廬墓之無所否有如是也夫裏門厭居卽山陬海澨猶思張防幙而寢處其間而況先人之樂丘朝斯夕斯其與夫望都亭而馳哨堢者且有過也然則此亦安閒矣世有謂此爲不孝者且讀論語注有曰人性止有仁耳曷嘗有孝弟予久深惡之而無所發因題其篇云

西河集卷四十八

欽定四庫全書

西河集卷四十九

翰林院檢討毛奇齡撰

序【二十六】

重修族譜序

予族以魏尙書僕射孝先公爲遠祖南渡直言敢諫科進士侍禦史叔度公爲兩浙之祖元初處士貴誠公爲余姚祖明贈朝議大夫福建都轉運鹽使司同知坦然公爲蕭山祖逮予十世矣自明正綂後迄今康熈凡一百五十年間其登仕版者世世有之而在姚則丁多而族繁在蕭則丁匱而族復不充兵燹以後譜牒荒焉幼時聞族祖禮部公云寧七府君墳在余姚師姑嶠冬靑樹傍當石阡公徵苗時值余姚參政公爲貴州提學副使兄弟行也同時仕貴州歸而墓祭於師姑嶠樹旌竿嶠中曁榜眼公以嘉靖已未官翰林編修相墓者曰師姑嶠墳後六十年亦當有以鼎甲官翰林者及萬曆四十七年又值己未而其言不驗至康熈己未予乃以

制科應召凡取中者仿宋制科例悉以上卷官翰林一如鼎甲之不必由庶常而授編檢者然則墳墓之所防其歷久不隔如此今族旣散處惟借譜記而譜又闕落予弟大觀乃力任而增修之予告之曰古貴分宗姓分而爲氏氏分而爲族是也今貴合族族合仍爲氏氏合仍爲姓蕭之五大房卽一房姚之三大支卽一支是也合則如磐石牙齶相互合則如葛藟如瓞根株與枝葉相轇轕而多所倚附僕射𨿽逺昭假如在矣於其成也因舉蕭之與姚其祖宗墳墓𨿽歷久而不隔者書之於端

合肥相公千首詩序

合肥夫子自汰其詩一萬首爲一千首曰吾家多文相然自之明逺後所傳詩率不滿千首蓋世無萬首詩相公集也某嘗謂夫子三不朽徳與事功早見諸天下至於言

聖人曰其代予言久矣然則此言戔戔耳大言行則小言可省而亦有不然者當夫子以侍從槖筆爲

天子所知日艸千百言每計年枝榦而編其詩比年必編詩千首或贏或絀如是者約十許年某於請急時乞錄夫子詩南歸名還町雜錄今所存尙千有贏也往處門下見夫子以學士防知入政事堂中夜呵門出雞未鳴也至日仄而始還第故事防判詞頭伺日上鴟吻刷廏馬行傍已而散間有申入而酉出者崔相所謂薄暮出端門上馬詠詩是也今必駕以夜而稅以晝然且由元月以迄除月略無闕日無輪辰知印無三日五日一坐磚位無兼旬注門字自左右相至六事府三府皆然而夫子皆歷周之乃復所至優暇方侻巾小寢之後門館閒閒白日明靜取韻牌集字以當茗博遇有酬唱則押紙疾書連篇而累什不計也夫應事拙速不闗勞軼夫子處性沈嘿而抽思朗捷旣熟於朝常晨夕待顧問無所檢防而所押羣務卽逾時越嵗偶一詢及無不響隨莛鐘而應若桴鼔以故心閒而思敏發奮泉湧𨿽欲過簡之而無可簡也嘗考三公宰相舊多兼官而不必實親其職周公以太宰兼太師江左置政府作司徒官唐以三省長官爲左右丞相皆屬兼官而身歷其任則山巨源閱吏部司徒兩府之政杜佑以檢校司空入中書門下平章政事世每加稱而夫子歷四部尙書由冢宰以入東閣𨿽

主知實隆然其卓防爲何如者古曰黑頭曰其年不可及鄕使夫子以逮今之年畱意聲律猶能以度越前進跨常侍而上而夫子不爲也夫子曰詩有以相掩者李徳裕是也徳裕處慶曆之間以文章名而其後不傳其詩而傳其人相有以詩見者張說是也燕公踵姚宋之後足可繼軌而當時不稱其人而祗稱其詩然則詩亦可省矣某從在籍之末窺夫子所爲百務簡簡而天亦卽以簡徳報之方太夫人歸塟時

天子奠以酒題曰貞松而不奪其情然而三公不備臺司闕其位以待之三年甫服闕而就家起之其爲天下重輕如此乃喪車渡譙水漧膠舟所至省民徒而家無伍伯相國綰雉繩前行不移跬步旣而譙西水溭溭初不知其所自來也某嘗赴義躬詣墓林見夫子廬居棲舊茨三楹卑且陿也第治司馬公泉臺經營髙廠念無可爲環防地者橫岡百里外無夭喬焉乃姑移前山枿蘗略具左蔽而釵粒駢茂郁然成修林墓左宜園司馬公讀書堂也稍稍理之作饗祭之室不蓄蔬菓不安禽鳥而方春而白燕來巢未旣而復有南方翡翠重棲於丘樊謂非簡儉之格天有如是者乎夫萬盈數也夫子去盈而就歉而歉亦滋大漢志曰大於千故千人之長曰仟田與錢則皆以阡計大焉集文者以千字爲率史記貨殖傳凡棗橘薪茜羊魚醯醬凖以千爲數曰千亦足矣則是相公之詩之千也蓋去盈而就歉也然而詩之大亦見於此

孫繡姑表貞錄序

國風首而之首則又以兩柏舟詠婦人志行之不可奪然則婦人之闗於民俗久矣獨是表勵之責曩時率歸諸監察禦史以故巡方每嵗必上所聞見孝友防節覈實以題旌而今則悉聽之開府儀同彚請事行之合例者三嵗一上而他不及焉以予所聞錢塘孫繡姑有絕異者繡姑十五一穉女耳毀齒作人婦以貧家而爲樣婚少小過門𨿽與家人合屋居而笄篸未加則又一室子耳乃其舅其婿販笠他鄕而與狂夫爲比鄰杭俗貧巷多連房界一壁以分兩家而朝夕廝喚男女不能避狂夫每侵女女拒不受至是以溽暑闔戶湢浴而狂夫穴壁而撓其足女嘂姑訴之鄰人狂夫素自豪往往以盛气淩四鄰於是率黨來咆哮鄰有老者謂之曰何必然杯水可以謝百過過在君何難寫杯水謝之狂夫手杯前名爲謝過而實借以爲調笑女乃擲杯中其面面血狂夫率黨排闥入將捽辱之鄰人解而罷然詬詈不已其語有不可聞者女乃紩其衣撮鹽而鹵之侵晨進羮於姑聞詬聲泣而曰不幸而遭此能事姑乎旣而狂夫詬至門女仰鹵气絕鄰人聚眾首之官防開府張君甫勵治以興教化正民俗爲已任聞其事覈實乃破格入

告而先置狂夫於理或言女棺劣且豁不虫不穢靑蠅四飛無近者開府爲置棺復而畫之重爲文遣中軍致祭而布政使趙君少防李君按察司副使卞君皆前後爲弔詞懸之棺傍裏老爲蓆捨覆之凡郵亭鄕官士大夫之家居者及郡縣學博士相率爲詩歌文賦粘之蓆捨而里巷謠諺紛紛四起好事者作搊彈唱本譜其事爲韻語使盲婦負弦而唱於市聽之者人一錢時康熈戊寅六月一十六日越數月而李子完車何子漢霞輯諸詞而授之梓予自傷老去不能爲一詞綴蓆捨末而猶幸開府諸君其能砥民俗以繼采風有如是也因應其所請而力疾書之

顏母朱太宜人八十壽序

易以兌承坎爲節而其所謂安節與甘節者反不在兌悅之二三而在坎險之四五何也則以遇險而能安遘窞陷而能甘之夫然後坎險去而節以著焉獨是安節者甘於節也甘於節則𨿽節也而安矣予官京師值顏先生澹園以編修領袖史館而予追隨之因得於槖筆之次竊聞顏母朱太君者爲兗州鎭國將軍息女歸之贈公考功郎當前朝崇禎間河北大饑山東畿南皆被兵贈公父河間太守以嬰城死官而家居魯東兵之環城者潰而入悉俘其閭左而疾驅之且云緩者剚以刃急卽免時太君在俘間故不行曰此生須防耳何緩急爲遂剄之城下而幸未殊也越數日家人有救之而歸之者方是時贈公家已破然猶踉蹌走河間奔赴請防大司農倪公防詞所云忠孝節烈萃於一門者是也予嘗聞其事而爲詩記之曁先生母弟修來君入爲天官考功郎則太君次子也幼負才譽好以文章爲交遊東曹邸捨車連而轡接予嘗隨眾赴請召茆菹蠃醯出其故鄕所進盧酒者而飲酣咨嗟必與編修兄弟謀造養堂於京師以迎太君謂太君春秋髙人壽幾何每以兩官奉庳薄惻惻焉今予方歸田而太君三子世稱學山先生者復由檢討充兩浙主文官其所得士率一時名下而予兄之子忝冠一經遂借同館兼通家往來及書上

天子嘉其能防功令督學院使暫禁坊局參以貳卿諸重臣而先生獨以史局官破例特簡爲兩浙宗師建笳皷開牙禾中乃忻然迎養太君張幃設幔躬帥門下士扶侍後堂而太君已八十矣丙子五月值太君生日予旣合鄕之搢紳彚爲詩冊而門下舉人偕予猶子輩復制幛爲壽予曰此卽前史館所稱朱太君也卽編修考功所共謀迎養而未得者也夫當太君未行時其自視此生祗須防耳距今五十年而已臻八十是須防而千秋矣夫以前須防言之不可爲不險以今八十年觀之則又不可謂不安夫太君固甘於節者也而今以節而得甘又安於節者也而今反以節而重得安是節固坎也而一變卽爲艮坎者險也百川之至也艮也者貞也安也旣如岡又如陵也而綂於節乎該之今夫天無節則不成嵗地無節則不成理艸木無節則不能發榮華而致盛大第觀夫百丈之松結根山阿凡勃窣輪囷喬然不拔者皆恃有節目以釐乎其間則是險者安之基而節者壽之本也

孫氏族譜序

周制工史書世宗祝書昭穆每以同姓所系載其世次於簡冊以合之宗廟昭穆之列故𨿽別生分族姓氏屢易而終不失其本源所自何則有所以記之也吾邑孫氏肇基於樂安而大於富春其自奮威將軍領丹陽太守以來歷居吳陵有年矣曁趙宋南徙仍還江上相邑之湘湖而僦居其中至明世宗朝有禮部春溪公以文章爲世指名而其弟東莞公登嘉靖甲辰進士當時榜之爲湖中雙鳯比之雲間之兩龍而不爲過予嘗過湖濵慨然慕思嘆前哲風徽未嘗或沫而惜其族之無可詢也今吾友爾猷誦揚先烈以康熈辛酉登鄕書赴公車門還隨彚其族人溯本星宿而派之胡蘓馬頰之末不佚不濫仿工史所記而葺爲族譜使煩有所總散有所紀逺而疏者皆有綂彚而孫氏之工史成焉予每見時俗之薄不親之至流於不遜見族人不問問亦不記間有詢其服屬者輒曰工史書世爲天子諸侯言之也庶人何足當此數而簿之籍之而予謂不然不見論語之式負版者乎夫民家口率何與至治而周官司書每以邦中之版籍記諸名數而少宰聽事卽又取其所稽版以驗其是否論語所稱敬民數是也則是天子至尊猶得取下民之數而周知之況同宗已

兩浙布政司使蔣使君民懷集序

昔姚元崇去荊州時民遮擁馬前百計思所以畱之者𨿽折鞭截鐙塡門塞巷不可得於是爲謳歌以送之今行省蔣公之將去浙也士子叩幕府慷慨陳辭農輟耕於野商人罷市三日咸褁糒躡艸屩將嘂呼闕下願還我公防

皇上親綂六師徵逺塞之不庭者無暇啟九闗以延淸問然後民之懷思者相率爲詩歌以志其不忘之意此其事與姚相之去荊門等然而何以得此吾聞公以從龍起家由官閥名員出佐巖郡卒之以行軍司馬竭蹶效力於東甌再辟之際亦已多年防戈船出海南擴溟渤舉彭湖髙華從來不臣其地者悉舉而爲我郡縣念非偉略素著足以撫綏其地者未易勘此鉅任而公膺天子特簡軒車露冕爲海外長城其間軫民隠而卹民瘼不爲不久顧與浙人何預焉曁公以西江觀察分路揚鑣賜朱旗繡袋以榮其身遂得以防知政事行省此邦然而承流宣化不過兼總大綱與斯民相倚賴舉凡政刑璅屑獄訟煩賾悉委之諸屬而已不與惟是舉賢升秀底愼財賦以攬其戶版之成未嘗家餔人餕與爲咻噢而民之愛之戴之不忍頃刻而暫離之若疾痛之聨膚而甘苦之共咽者此曷故哉則以至誠之相通而剴摯之忱實有沁浹於心而不可已也夫民可虐而不可欺也久矣驩虞之治未嘗不足以動人而肌膚未浹神髓未濡往往農人野婦忘長吏之尊對若家人然且鋃鐺夏楚不忍相加哀矜涕泗以轇結其情而究之所居有名及旣去而茫無可思蓋違道幹譽徒邀民聽而民終背而去之有如是之愛之思之切無所爲而爲無所彊而終致之比之孺子之慕其母呼於途號於裏門𨿽其母以得罪去猶不禁其子之期年而猶哭也書曰臯陶邁種徳徳乃降黎民懷之又曰民罔常懷懷於有仁題曰民懷紀其實也然而何以得此

安郡王詩集序

曩遊梁時值大雪過孝王園嘆寒士寥落不能入平臺曼館槖筆爲文詞而棲遲道傍所稱鄒枚安在耶因下馬長思久之曁應

詔赴

制科濫厠

親近劇聞桂山蘭阪間多維城之英

龍種諸孫率能以多學仿周家分子賦詩睦族兼與賢俊相介接而又以身爲朝士不敢越典例一登其門然後知遭逢有數人非鄒枚𨿽日伺東邸而無所用也今請急歸裏已逾十年乞閒下士不妨入日華之館校論古者而長安相去三千餘里痺軀曲足何能自前卽當時休沐曽與王孫博公者唱酬主客已唶唶成往事不可紀矣獨念出都時客有書安親王世子一詩登之障面【其題爲秋江夜月用十四寒韻】某愛而和之其詩至今存集中然實未嘗令世子知也乃數年以來大江以南借借稱古香主人詩禮堂書牖輒能寫其句入鏝壁間識者指之曰此卽安親王世子安郡王也詩本之溫厚而出入風澤辭輯而气懌一辟長安俗好南宋俚慢之習似與景運有重繋者丁丑嘉平某醫痺杭州僦君仁和羲同裏忽有客從長安來扣門而入出所擕書授之曰此古香主人教今也主人以近所爲詩抄謄一卷令校次而敍論之某叩首捧讀作而曰此非景運開之一大元防乎

皇上以神聖之資大啟武功使薄海內外咸入版籍而文教則誕敷久也從來功成樂作必以四始六義爲五聲八音之本是以中和丹陛

皇上曽釐定樂章播之歌詠且復昭示羣臣以生聲制律之法某嘗對揚之作

皇言定聲

聖諭樂本二書而未有進也今諸王大臣皆能起而昌明之長吟短句一唱三嘆可以皷休和而曜文徳何其盛與昔楚元王好詩因自次所學爲元王之詩而漢代文始之樂於斯以備卽其後河間獻詩入對三雍說者以爲此天人協應之助今主人所學亦猶是也某𨿽不才猶得於鄕居之次奉揚

聖教爲一代文運所始卽使臯陶颺言後防典命亦未有過而又何鄒枚之足云

索太僕晴雲集序

詩有性情初非質言之爲性實愬之爲情也當其情之所髮根於至性始之兆朕於無何之鄕之難明卽之而無形旣已刺刺焉不可自已而稍渝而遽失之而於是見之爲言有漠然不解其所自來者而人之見之怵焉而驚焉而感嘿焉而神傷以爲疇昔曽有是而阸不能言卽或偶言之而不能委晳焉如是之鬯而此能言之且一若爲我言之而鬯之夫乃所謂情矣是以作者於此鉤不爲灑不爲淺雕鎪鍥刮焉而不失其靡煩怨亂之節屬詞比事觸物而連類此在九辧懷忠四愁怨友諸作時時有之而不知者動以玉臺西昆相比方豈通論與猶子季蓮以偕計赴都與太僕索君飲酒賦詩把臂金臺間攜其所著無題詩若干篇歸以示人人見之輒慕效以爲天下詩有如是其可思者吾何爲不爲之乃爲之而倍見其不可能有匿者有自慚形穢者有爽然失者猶子爲集其見存者若干人人若干篇彚作一卷將以質之長安之言詩者旣已付之梓而載板以行予因於是時附一詩焉而惜其死於途而不能達也今予僦錢湖而太僕乃逺貽以詩緘其所藏稿而屬題其端予乃發其冊再三讀之益嘆太僕之不可及也太僕席臺司之裔年幾終賈早能以其詩上膺主知應

制之作裒然冠諸篇且復唱酬雜沓藝塲文圃皆徧寫其詩粘之屏幛而不遠數千里向請急老人而揚風扢雅一何善下予自歸田後往往訊日下近聞皆雲長安髙髻頃刻變幻車轂名士一時相尙爲謰謱之音反唇爲歡而太僕獨不一顧専以胏腸爲纒綿人多稱之惜予老去未能借美人所貽特爲酬報而疇昔和篇乃不意隨眾人無賴亦謬附一詩寄思君之意一若防防感通有無端而啟其機者是亦言情者之所未解矣

栁煙詞序

少年讀人詞如聞淸歌如衛洗馬渡江如從王伯與登茅山心思靡煩覺白日莽莽而不知此身之何歸逮老而幽巖涼潦不接朝旭壊衣無暴色散痺肢而沃之湯泉之間屙癢不復闗寒暖不得相知𨿽日讀新詞何益而鄭君丹書以詞示予且請予言序其詞予思魏公文靖年八十餘尙示門人何穆之曰晚來讀離騷殊動人思夫宋詞者唐詩之餘也齊梁淸商曲詞吳聲歌詞者漢魏詩之餘也楚詞者三百之餘也文靖讀詩餘而思生矣不觀栁煙乎春云羃防結初黃而曼布之長條細縷芊綿而可愛而至於秋潦至於冬烈武昌官渡櫹梢都盡而朝暮黤猶尙有霏霏之色舒捲其際詩之餘不猶是乎然則讀詩餘而以爲可思老少無二時宋人與楚人無二詞矣丹書以栁煙名詞而意有在也吾故敍其詞而告以是言

始寧陳璞庵言志集序

詩無成法祗自言其志而歌詠出之故曰詩言志又曰在心爲志發言爲詩是詩者志之所發而往往得志之士其文不彰詩三百篇大抵賢人君子不得志於時者之所爲也陳子璞庵以始寧名閥寄居杭州其爲人忼愾卓犖不詭隨流俗而與世之漠漠者遊嘗過其所居席門蓽牖庭外多軌轍而髙堂熈愉家室雍睦間與一二友朋商古今得失予嘗聆其言而敬之今觀其爲詩情能緯物文足被質散辭觸事取之爲歌詠之資𨿽古今殊體而各極其致非所稱風雅兼行短長並見者與又非所謂心體明宻故出言而能通居已端誠故輕浮之盡迸者與或曰陳子失志而詩自得卽有時得志而詩亦無所不得志之無與於詩也而予曰不然陳子自號璞庵矣始而見刖不爲璞傷終而見收亦不爲璞幸曰吾志有在失者志不失者亦志也又嘗以摽梅自居矣松竹勁節𨿽嵗寒櫹槭而榮瘁不形惟梅有枯菀而芳華之時不厭摽落曰吾志在是得者志不得者亦志也然則陳子之爲詩一陳子之志爲之也而他何與焉西河集卷四十九

欽定四庫全書

西河集卷五十

翰林院檢討毛奇齡撰

序【二十七】

新纂蘭亭孤山二志序

康熙丙子

皇上萬幾之暇偶書蘭亭序及舞鶴賦二通而在廷有請之者謂蘭亭本右軍修禊所記當奉

禦書勒石於紹興山陰之蘭亭而以舞鶴賦勒石杭州孤山間以宋林處士曽有放鶴亭故址在孤山麓也當是時蘭亭孤山諸名迹久已洇塞而

宸翰忽及山川煥發觀之者皆有登臨慷慨之思焉予友王君艸堂目睹玆勝因之作蘭亭孤山二志以備稽考其費編摩成一書已三年矣嵗在己卯恭逢

聖駕觀河南巡駐蹕杭州三月二十五日在籍諸臣朝行在畢防各有

進獻賦頌冊子

敇黃門收入而艸堂以艸莽臣亦得將二志抄謄逐隊呈

進此眞異數爲古今史冊所罕覯者乃越二日而掌較官屬索艸堂名甚急遲久不至值予詣

扈壘大學士張公宣予至

行在朝門傳

諭奬勞兼出艸堂所

進書

敇其攺行謂旣名爲志自當先事迹而後題詠況兩人之集祗應附後非本志也遂付予轉授傳

諭攺去其

諭之宛委昭晰至於如此夫艸莽微言上邀

天睹斯已奇矣乃

褒嘉之餘重以訓迪陋巷窮士一旦被

都兪之盛儼若嚴父師之教弟子此在後世聞之猶感慕向往以爲難得而況躬逢其際者也艸堂從此可自慰矣方予捧冊還艸堂時微問其故艸堂曰予纂二志時欲仿常璩作劉先主志因以兩人世系文字列之在前而旣而更名蘭亭孤山而仍不之正

睿鑑如電霆早已燭及敢不稽首攺正以報

明詔曩者東甌初辟和碩康親王還師江幹防艸堂文行之卓蒙賜蟒衣艸堂謹閟之篋笥不事焜燿而今復爲

天子所見知特賜嘉與將成其所著以嬗於不壊一何慶幸嘗觀艸堂所著書尙有四書疏解聖賢儒史朱陸異同並大學孝經諸辧證皆有闗儒術可以嬗後安得盡獻諸

當寧而爲之正之

李生試文序

李生白山抱卜夏之痛效楚人作哀子詞而讀而善之請與之遊因見其人狀貌非凡發言多驚人而尙困有司阻下士之試每見必訝然意者長於古文未必不詘於今文也與及觀其試卷然後知伯樂之難逢而鹽車之下之所由泣也司衡者日衰矣主者寄其目於人而以肥自利間或借名采訪下及寒俊往往濫被之輿臺皂隸公乘姑布之子而欒郤之後必不一顧亦安知世間有錦心繡腸下筆如繙花而龍沈蠖屈猶偃蹇有待如白山者耶白山名家子世嬗學海其王祖我存先生以太僕卿爲啟禎名臣著書數百卷所傳乾象輿地禮樂算數諸冊爲天下宗法而王父工部公早登建禮其闈房諸牘衣被海內今白山起而承之陸平原卽不入洛亦安敢謂世徳駿烈必無誦揚況春郊不終蟄也錢先生者白山之九方也憐其才惜其遇梓其所試文以問世然則天下亦尙有知己如先生者矣於其成喜而序之

李白山續刻試艸序

向白山刻試艸成愛而序之且以不遇知己爲憾乃未幾而都運李公知之三試其文於籌商之堂拔取第一又未幾而上其名於學使者學使者又知之取民籍第一未已也取商籍又第一夫都運公本侍從名臣初以第一人解南宮而學使對策爲臚唱第一以衣鉢言則白山之第一或不僅止此小試而卽此小試觀之蘓氏子謂淳於髠曰人有賣駿馬於市者市不知也伯樂驟見而顧之其價十倍今不旣見伯樂乎然則價亦何可量哉續刻成喜而又序之

盧樹侯詩集序

三古詩與文並傳漢制科無詩而三唐兼之宋初遵唐制而旣而去詩當時爭之者如蘓子瞻輩僅曰唐以詩取士而賢人君子未嘗乏也其爲言止此而已然猶有文也至明則不惟去詩乃於文之外又別有所謂文者而於是詩與文皆亡夫使詩可亡則詩不宜列一經且不宜以此立學官取士夫旣以詩立學官取士而謂士不得爲詩可乎惜當時議貢舉者言不及此若夫文則上自朝廟下逮閭巷凡鐘石旌常碑板竹冊以至移告質劵柬札簿牒之細皆未之學於是通籍以後悉請召記室明明雇賃而不以爲愧曰吾所學無是而已盧子樹侯恥其然自趨庭受書以迄出郭負笈爲今文爲詩爲賦爲古文爲雜文無不其郛而入其奧不爲詭隨不任朴略不好務通侻而趨一切其寄托長而譬類廣逺燦燦乎質有其文焉予入館時日步趨西寧先生以爲楷橅嘗謂髙文典冊能爲

國家職紀載之事者惟先生一人而樹侯繼起如是漢人以詩傳韋氏是也唐之以詩兼文者張蘓父子是也進而三古則不可量矣夫樹侯之必不止以今文爲世稱可知也吾縱不敢以宋後詩文目吾樹侯也然又安敢以漢唐所傳者爲樹侯限哉

重修北渡橋募序

北渡要津也扼南北之隘以導其往來其諸舟車之恃有橋也猶之腹與口之賴有吭也今吭亦稍哽矣從來國有大役則必邦大夫主之邦賢佐之井裏小民羣起而趨之走之今邑有賢父母爲政而薦紳先生復相助爲理亦何患大役之不驟底於成而猶有進者曩者泉州瀕海城東洛陽江漂沒行路太守蔡襄爲建大橋以渡之後所稱洛陽橋者是也其時奏請水衡並捐月進又且合平海諸邑而共爲匡濟然猶官錢居其半募錢居其半今其橋砫尙勒僧眾名以示奬勸記載可睹也然則玆役之重有借於募之也夫復何言

西泠唱和詩序

老不能詩況能讀人詩哉顧唱和詩卽不然唱和有興防唱和則於詞於韻皆可比絜焉而見其短長夫老年寂寞遇有興防事卽趣之況短長品隲尢予生平所願聞者乎司成汪先生同官同籍向與之唱和而畏而避之今暫稽鄕邑門庭淸疎日與其門生兒子作唱和詩予受而讀之旣而掩卷不敢讀其故有二一則唱和之體始於中晚而糜漫於宋今世不爭爲宋人詩乎吾懼其以皮陸之濫觴而及蘓黃也一則短長比絜踟躕未決吾旣已避司成矣顧其所與唱和者匪他人露湑山侖皆當世名下士而趨庭二子詩復爭上嘗見楊公侍郎和其所和十寒詩而嘆爲莫及萬一短長之間仍稱司成在知我者謂我爲暱而不知我者卽謂我爲讇夫暱與讇予則何敢而旣讀其詩一何超中晚而更上之也一何相顧寡短長也子不必恭父弟不必讓於師也時而棊置上與下若一也時而入平林長松與短栝無參差也幸而老去不能詩不然其爲畏避者何多也

嗣音軒詩集序

古來談閨門之盛無過班謝兩家然而班昭續父兄之史而其夫曹壽全無文章卽隨其子轂作陳畱長曽賦東徵而爲之子者並無一字傳於人間謝道蘊與羣從唱和及其婚江州則天壤王郎世當惜之然則班謝之所爲盛固班謝之盛而非昭與道蘊之所爲盛也人莫大乎有家庭之樂而家庭之樂尢莫大乎父母舅姑夫妻子婦之相歡故內則講扶侍之節其在飲食則臐膮醢炙必求其精在衣服枕簟則衿纓縏袠牀柂衾襡之必求其備甚至樂府歌三婦或美容飾或工織作或援箏操瑟以娛於丈人之前卒未有起而談藝文者而苟其北堂几案長幃短榻抽書而授牘承頥接欬以與寢饍相周旋則𨿽三婦三息綰銀黃而拖繡紫亦何以過故吾謂班氏一家以叔皮爲父孟堅爲子而又得恵姬道蘊輩以爲之姑婦則其爲一家之文必更有異而惜其不然也予向讀柴季防詩嘆季爲沈君漢嘉之配秦徐夫婦郁乎可觀旣而與其子方舟君遊則已輯爲沈氏一家文凡門庭內外裒然成集而柴夫人詩則儼在其中焉又旣而讀繡帙余吟一卷則朱順成之詩也順成爲方舟之配與柴夫人爲姑婦前後暉映予曰太姒嗣徽音此其是乎又旣而果以嗣音軒詩集屬予爲序人有好友能文詞卽望衡對宇不厭屢從而苟或兩地相隔則聞聲相憶𨿽復千里命駕不爲過而乃近處之房室之間以朝夕相規摩則其爲友朋之樂已越尋丈而況夫妻子婦之聚於一堂此亦生人所希覯之事而沈氏有之予年近八十友朋凋盡偶有質難出門復入門茫茫安之聞沈氏當日中之際不無稍仄柴夫人已厭世漢嘉居窮巷忽兩目不見物而方舟夫婦每侍坐談義遇漢嘉欲有讀輒夫婦遞讀以當目及卽漢嘉性耽書日願十百讀而子婦之侍坐者亦十百讀無厭此亦家庭一盛事矣若夫順成之詩則詞質而意達有似乎杜甫之言情者柴夫人詩多淩厲有似太白與順成之婉而摰各有所到予門有徐昭華者防稽女都講也頗工詩是集成當貽一本示之

胡國期詩序

能詩者不必能文而能文者必能詩李杜無文而昌黎眉山其詩並爲世所稱蓋銘頌賦誄以詞爲文故古善文者往往著有韻之語於散文之間況舉文八比尢以偶對爲章程者乎胡子國期從予遊每見其舉文劌心鉥腎托其身於漠無朕之鄕而乃由窈防以達髙明淺者之直者曲之疏通者假羃防以彌縵之使尋常畦徑爲之一開以是而爲詩其大者入於杜陵之奧而偶然結撰亦動以盱眙昌谷爲法鉤隠剔宻而不屑屑於任華彭伉之末嘗爲長律百十韻推挽頓挫世之舎單行而窮比步者莫敢先也昔有操瑟過齊門而門者叱之謂王好者竽子操者瑟瑟𨿽工非所好也而其人亦卽趦趄卻步而懷瑟以退予謂亦其瑟未工耳苟工瑟則洞庭張弦通於嶰谷夫猶是五均七始九歌十二管之各以類應而捨嶧山之桐吹雲門之竹亦必有鳥驚魚駭感神人而和上下者夫聽師曠之彈而尙疑其有遺器必非知音則讀國期之文而尙疑其有遺詩可謂之知文者乎曰未也

讀書堂詩集序

初僦杭州時辧論禮經與汪司成君主客於錢湖之濵其時汪次公無已每有質難厠其間以司成君廬墓讀禮而爲其子者亦復就廬講習以抒其晨昏之情皆孝思也今司成服闋還京其長公無亢扶侍邸捨而無已獨畱家門如所稱讀書堂者則凡克家與持門其爲任較重於昔而乃應舉之餘復出其所爲詩以示予取正曰詩與禮總讀書所有事也予聞夫子教伯魚曰學詩學禮夫亦以讀書所重首在詩禮顧學有不同學禮惟講習而已無自爲禮者而詩則可自爲之故夫子亦曰女爲周南爲召南吾不知今之爲詩與古之所爲有合與否然而爲二南爲三百爲漢魏六代爲三唐宋元明其時固殊而其所爲之不同亦已久矣三十年前予選越人詩而杭人爲詩者不一家其時重標榜赫然於人然且守雲間歷下諸胚膜定爲成法謂入此則是出乎此則不是向使以今所爲詩使昔人觀之必瞠目撟舌駴爲異事觀者遂以定今昔之優劣然使在昔佳詩陡出之以示今人亦必嗛嗛然相顧以起何則气志未通則胚膜不相接也外氏謂生人自少至老形貌有殊而中心不殊故善爲詩者毋問在前與在後而讀其詩而作者之心宛宛相屬則𨿽起王子安讀琵琶行必以爲善而使履道坊人各仰首而讀滕王閣詩誰敢不俯首稱莫敵者初讀司成詩而動於心今讀無己詩而又動於心此其爲詩必有不與世進退者記曰無體之禮气志不違夫以气志爲禮與以气志爲詩其胚膜不同而心則一也無亢無己南北各處而不違於孝前時學禮今學詩而不違乎學司成父子各自爲詩而不違乎气志之合讀書而已矣𨿽然讀書者匪直詩也然詩可觀也

嘯隠偶吟錄序

奕公以息慈之年受平陽記莂爲乘門髙足弟子予羨其聞道之早每以聖門之子淵目之乃平陽所期極其逺大嘗招之繼天童之席垂手東方演彌天大業而奕公多方辭去棲遲於錢湖之嘯隠者凡若干年予就醫防城往往造其室見所居穹如卽敗椽攺葺榰柱嵗月依然廓落無四壁安見所爲一塢白雲三間茆屋者而奕公處之泰然然且閉戶不出致絕粒啖柏如休糧僧而饑臒不形貌澤而神融宛宛有太虛之在吾躬浩浩乎空空乎豈非吾儒之所云戰勝而能肥者與自少林以不二法門直指心印將從來十六觀禪一切埽盡以爲一眞不立何況文字而平陽狡獪往往以神通遊戲偶拈句子而從之者效之遂或以湯休之業唐突圭峯者不可勝數乃奕公視一切所有總若塵土而徧欲實諸所無亦以文字爲遊戲夫以奕公之才向使讀儒書智髙於身而力多於發以之爲學事爲世業爲儒門經術計藝未知與鄭盧植輩相去何等然且勤息於彼而屏迹於此猶能出其餘資於不二法門之外回偈爲詩回梵字作師宜小楷世之爲詩爲小楷者無以過也然則奕公之所到豈有量矣奕公居嘯隠錄偶吟一卷見示凡詩若干首佛家所謂大海之一滴者奕公請序之因序

西湖蹋燈詞序

往作京師蹋燈詞而京師無燈惟廊房百餘家各燃燈兩櫩間並無山棚露欄並棘盆防竿之見於街陌而九門喧然蹋終夜不徹好事者遂各爲之詞以紀勝事今杭州燈市不減曩昔獨西湖無燈馬君逸千乃作西湖蹋燈詞六十首傳於人間豈亦京師蹋燈之意乎孔子告子夏有無體之詩無聲之樂以爲心存禮樂則不借聲容之發而皆得其意西湖固勝地又值燈節則凡樓頭紅燭塔心佛火與夫漁炊嵓竈船星隄月之相爲照映皆足當九枝百炬而逸千一一而摩畫之東棖西觸情思滿前此豈南渡以來上元紀事之可相彷佛者幼時宿湖濵三門不閉笙歌燈火中外相接今不可得矣邇者

聖駕南幸宮車先後從三竺還蘓白二隄皆籠燈樹間晃朗如晝𨿽京師安福門觀燈迎仗無以過此此則西湖之所當蹋歌者也逸千亦進而補之乎

何氏二童子擬應制詩序

何氏二童子者何曽園東部之季子也東部擅世學其長君愼言旣以藝文噪於時而晚得二子先後競爽觀者謂其有三珠之瑞焉特東部宰桂東時攜二子從予嘗聞其名而未之見也康熈已夘

上觀河南巡駐蹕杭州防東部君以

內召需次已攜二子還江幹迎

駕之餘朝賀

行在二子因得隨父老往觀擬應

制詩若干首將懷之進獻而以年幼未能上趦趄而罷予乃過二子出詩讀之一何髙文典冊超等倫也杜甫有云往昔十四五出遊翰墨場讀者每嘆其夙悟而旣復有詩又云憶昔十五心尙孩健如黃犢走復來則未有童心而能以翰墨爲馳騁者得毋所言非實錄與今石年十五韋江年十四實能挈筆伸紙揮灑顧盼於座客之前湯湯湧湧然且大篇短章皆成榘矱羽翼成而文彩備此非健犢往來所能到也在昔天子巡狩賜髙年粟帛而童聖兒哲亦得間引爲鵷雛鸑鷟表人國之瑞惜二子趦趄未能有先之而使

上聞者然而夜光之珠終不可掩杜甫不云乎丈夫生兒有如此二雛者名位豈肯卑微休吾將拈其詞爲二子贈豈有過焉

就正篇序

猶子逺公偕計車行者十七年兩爲南省首拔士而詭得復失遂操筆爲歌曲遊於酒人出入王門間幾不得歸曁歸而悔之乃復俯首爲舉文鉥其心劌其胏腸必幾經頓挫而後快然而出之故文窅然以深復曠然以解世之謀篇者莫過焉夫繳鳥者得鳥而棄繳意不在繳也柴魚者旣取魚而漂其柴而不之顧何則以所求不在柴也今以入林臨淵之暇進無所得退而修器猶復就傍人而較器之利鈍一似沾沾乎繳與柴而不忍釋者夫亦以矰繳𨿽細傍觀極淸蓋必魚鳥之見親而後傍觀之利鈍於以出也結网者忘筌之前事也

丹井山房詩集序

予以殘年住杭州思得宿好者與居因僦竹竿巷與老友顧侍禦君爲比鄰而侍禦君辭我去已七年矣吾早知侍禦君有後杭人無大小皆能稱顧十八郎第甚弱不得而與遊也間過其所居見其戶外屨日益滿其先人所藏書日益增多榻案間瓦漆銅竹諸器物日益完且好其吟篇寫軸日益富七年之間仍得安居竹竿巷以遊娛其中非東鄰有人不至此昔人謂阮嗣宗與王涼州遊旣而與其子安丰爲文酒之友世所稱林下諸賢有阿戎者十八郎非其倫與今年秋以文戰得勝將攜其文遊長安而以所著丹井山房詩示予防定予廿年不爲詩故亦不能閱人詩然而好與惡心所知也少時出遊必載已所爲詩與世相唱酬比歸必捆載盈車篋而後返爾時心儀者豈伊乏人然而五十年間傳者益少𨿽詩固難傳然其迹亦陳矣丹井詩上追初唐而以中晚爲門戶𨿽資州棗彊松陵東野亦復窺其樊而闖其奧然且推陳出新若惟恐塵言之殢其筆者予嘗謂文章千古事原不宜妄逐時好而性每喜新老年減滋味雞豬魚羊日混乃公可厭聞明季白門有盒子防每月節勲坊貴官以鮮味相餉有沙菘土藕銀餅法鯽諸物每一念及輒饞然朶頥思厠身其間而不忍去何則以其新也吾讀丹井山房詩而喜其新而不可厭也因漫取其篇而爲之書之丹井山房者侍禦別業在葛洪井傍非竹竿巷居也

鐵庵詩序

古文無言時與景者日記遊覽記皆漢後之作也亦無言情者寓書贈答序皆近代制也其専言時與景與情者在三古以旋惟詩耳然則賦詩而能靜領節候體防境地終其日閒觀性情以與世往來宜在釋氏而自唐迄今傳者多有顧求其顯著一時與李杜王岑爭先後者卒亦罕有則以寫景搶卒便涉疏俚造情喭朴反成鄙弇也鐵庵和尙爲平陽付法子弟而下筆爲詩如湯休如靈一如賈浪仙辭致結屬韻句累貫就其體撰而皆得其言情言景之趣劉夢得有云片言可以明百類坐地可以役萬景此其是與鐵公住平陽與越人遊越人無言宋詩者今將歸淮南行腳道路亦定無有以弇鄙疏俚之習污我念誦惟是淮南舊遊地且多勝景而其中人士亦往往與予有疇昔之好他日能憶我未免有情當復記其所遊覽而示予讀之

日南和尙增釋感應篇序

無所爲而爲善不必有所爲而不爲不善世有幾人下此則第以有爲之學分別善否𨿽夫子不答南宮括佛氏言因果卽是下乘而要之福善禍淫與三緣五覺之說彼此並行惟道教言太上者則不及焉自趙宋理學祖述老氏濂洛大儒皆以華山道士爲之宗於是談道教者小變其習諱爲我之學而講大同因之有感應一篇流傳人間而宋史之輯藝文志者遂編入之迄於今天下之舍因果而談感應者非一日矣越州日南和尙繼弁山之席闡導諸方將以不二法門絕一切因緣而乃較論感應篇以示世世遂疑西來心印降而爲道士無賴變言禍福之所爲而予不謂然少時聞二氏之學輒起攻訐而旣而誨之三教本不同而同歸於善𨿽道之所謂善或非吾之所爲善而其爲感應之善則無勿同也易不云乎積善之家必有餘慶積不善之家必有餘殃此爲陰陽言之也性也繼之者善也中庸不云乎禍福將至善必先知之不善必先知之此爲至誠言之也道也明善所以誠身也伊訓不云乎作善降之百祥作不善降之百殃此爲凡爲君者言之也治也合天下而同歸於善也然則三教無異同道術無大小以此見性以此誠身卽以此治世善之爲用亦大矣日南自作百善圖以爲修一善心破百種惡修百善則惡亡矣夫以有善無惡之性修爲善去惡之身進而治盡善無不善之天下吾未見以善爲事之爲禍事也吾未見以善爲言而猶曰非吉人之言也然則道書何害焉

西河集卷五十

欽定四庫全書

西河集卷五十一

翰林院檢討毛奇齡撰

序【二十八】

勤郡王詩集序

詩者文之一體也世𨿽好文必不能按體而具爲之獨於詩則爲者十九豈篇短易成抑好者多而趨之眾哉夫亦以詩能達景無問身所值身所不值而皆得見之詩能移意不必思有所及與思有所不及而諷詠焉而皆有以遇之且夫人之遭逢亦大殊矣或悲而離或歡而並舉凡登臨遊防感寄觸發其爲事不一而其爲情也屢遷乃一展捲而無不得夫乃嘆詩之不可已矣予歸田以來老不能詩日有事於書易春秋禮樂其視門外事若泉壤之相間隔忽有客從長安來賜我以紅蘭主人之詩拜而讀之一若瞍而明充耳而復聰喑啞而剪剪然諞諞然景所不值者值之意思所不能通者通之彷佛置我於二山之間平臺之側西園冠蓋之地嗟乎何其快也夫予之思主人者匪直今矣紅蘭之名徧於防內然卒無能覿其休而睹其盛少時以避人奔走道路勞瘁之餘每思及長安輒以爲天上人間迥不可到卽登

朝以來宻邇

禁近居然入蓬山瀛島之間而一落江湖絕夢寐而乃使崦嵫匿影重登扶桑非筆墨有神焉能至此今夫友朋往來偶不相值初以爲雲散雨歇而忽通一介越數千里道而授以片言猶必感奮流連視爲難得而況以天潢之裔桂山蘭阪之英攜天上人語而振之蠮螉呦嚶之穴有不喟焉長思慷慨焉而嘆興者乎方今聖人禦宇文教滿海外天章云漢昭然在人予𨿽老去固有誦揚之恐後者獨是丁儀之文陳思所定而庾蘭成集則滕王實爲之序予少嬗文賦垂老棄置乃卒不能定其集以邀主人之一顧讀主人之詩而媿可知也

靜念堂稿序

曩者猶子驥聨謁建禮歸自言遊諸王之門平臺曼館往往曳裾於其間嘆長安風雅總歸

帝室舊所稱好學賢宗爲世指名者不一而足予深感其言自傷老去卽欲如當日朝回過積善坊邊偶一駐馬而不可得也今猶子物化予亦倍老華胥之夢自分永不能再作而靜念主人倐貽近年所著詩而屬予校定予思國風與二雅不同皆以時地所居處而於焉分之王朝爲雅列國爲風此非好爲是區殊也誠以風雅有體詩𨿽言志而崇庳之體卽現乎其際今有談京國行事而不要之以大體也乎髙文典冊廟堂自別而況鹿鳴四牡皇華杕杜無非介弟姬旦分子召奭之所作如所云因一事以紀一詩其目二十有二者此非閭巷老人所能道也乃靜念主人抽思迪慮隨心之所之而指顧裁通辭采畢發第出乎性情而止於禮義遂使閭巷所不能道者而道之而中人之私開人之隠此不止如前人論詩徒以時地分正變已也十年以來不能作詩而祗能讀詩今並讀亦不能矣予受主人之詩而深有感也因爲校其篇而序之如此若夫五王宅畔候問歇絕縱徼冠蓋亦定無能出一詞以紀其盛者而又何風人之足云

臆言序

俗儒習八比不通一經其能稍窺六學者尙猶難之若躬行之士則千室一鐘矣且聖教衰歇行方萬正斂手足以惇踐履遂稱罕有苟求之身心性命之際而能道所見則萬室不一逢矣吾不知吳子殷書其爲人端在何等而乃介所知而投我以書曰臆言大抵上闡三易原本象數𨿽珠林玉闕多所旁及而究歸於陳邵之學好學人也旣而推之言行之間日用出入教家治世皆有繩檢且慇於勵俗而急於勸物篤行人也而至於原始至於原性則實實言之一若有所見於中者予童年講學稍長棄去曁遊嵩少而得受聖教於醫閭先生之後顧追隨影響每欲自疏其所見而究不可得而臆言能言之此非豪傑之士乎或曰無極太極先生之所疑也道徳五千文先生所麾而外之者也陳摶邵雍之學𨿽新安所遵而先生則歷辧之而未之許也今一舉而盡反是曰不觀夫鬻脂者乎盜蹠鬻之爲濩樞也而曽參鬻之以養老粢醍麯蘗妺邦用之爲長夜之歡而文王用之可以備洗腆而供饋祀道一而已

映雪堂賸篇序

西河自言曰吾生平有三幸一不爲繼子一行文無宋人論體一無負郭田作衣租食稅男兒夫宋人論體則亦何害於行文而惡之若是以爲好翹人過吹毛索瘢有害心術故翻成案變亂黒白有害是非搖唇鼓舌抵掌言事有害文筆自三唐以前並無此體而宋人倡爲之而害不可道人有以論文見示者隨手還謝曰非所好也乃一見元襄先生文而怪之三復三嘆曰此非天地至文矣乎議不骫於正而中人之綮浮薄者旣非所道而迂儒繩檢率膩而不敢近出其知見實可以上下千百年史事而惜其書之不盡傳也先生在明季試必領眾早已食下士之祿吳越間士望而歸之者如影響而終以避人之故隠居當湖遂不屑以文自見今幸與先生之子遊急搜其文而全捲已亡卽賸論一體亦復零散而不具如是予旣悔前言之過而嘆名山大篇其滅沒於斯時而不可考者將不止是文已也因爲鏤其篇而又序之

沈瑤岑集千家詩序

自集詩法興而繼之者集古集唐集三百篇集陶詩杜詩集樂府詩餘長短句而獨無有集宋人詩者則以宋人詩之記之者之少也蓋不記則不能集不記則讀之者亦不以爲集之者之巧是以集詩萬首莫如泗上施助教然除所記外漠漠而已如此則與自作何異焉今人好宋詩而皆不能記蘓黃楊陸掩卷茫然予嘗取千家詩示之曰一團茅艸亂蓬蓬此宋詩也沈子瑤岑乃取是詩而集之驟讀之而驚旣而頥解又旣而心曠神豁拍桌叫快事猶是孩防所誦諳於心而熟於口而乃曳白妃黒移子而換午耳目變幻一至於此今人好刀大食百辟豈有畸制乃雜取莊山之銅歷山之金冶百以爲一渙然若冰釋爛然若芙蓉之出於塘今人亦好裘剸豹以爲襜防貍首以爲袪綴千羊之皮以爲三英五紽而浮光集翠千純百結之名其價什倍然則集詩𨿽小道其亦足以見其裘見其冶有如是也

張介眉八十序

當湖有蒹葭圍聚家而棲於水鄕之中菇蒲茭菱四向而環之以郁爲名人髙士之所都居詩人所謂蒹葭蒼蒼在水一方者一若爲斯鄕詠焉第是詩本招隠之篇而序詩者謂秦襄繼霸不能取岐西之地以復周業因慨然以道阻且長借之興懷舊之思豈其然與介眉張君爲當湖望族而舉家居圍圍之中亦多他望族居之而張氏之居圍則甲於湖雅坪學士曰吾家南陸世與張氏爲婚姻介眉吾親家其子子益吾婿也而蒹葭蒼蒼毎欲溯洄焉而不可得卽間一至之而媿其爲人夫以雅坪賢君子出處不苟生平多大節其於世無一可愧而猶抱嗛嗛則必其瑰行異軌大過乎恆人而乃詘體焉而居於是夫是以每溯洄而嘆莫從也今介眉年八十矣當七十時學士贈以文載雅坪集中不十年而學士乃先我反眞予以七十八年之友未能溯洄一相從者而亦贈以文嘗嘆久爲人作壽序而自檢其篇八十者裁八人九十四人百嵗者一人耳上壽之難也如此學士文有云張氏之世幾百嵗者二人逾九十者二人幾九十者三人夫向之幾百嵗與逾九十者今百嵗余矣卽幾九十亦幾百嵗矣此無論其皆存與否而上壽之易則又如彼是豈隠者多壽抑亦身居之蒹葭之間而逍遙溶防天卽以仙人之日月授其人與夫文獻之重也久矣老成典型當

鼎革之後易於放佚而介眉以肥遁之軀閱世長久舉年時所見所聞興廢得失皆足鑑往昔而儆後來加之多識大小前朝之掌故嘿識胸臆此在

聖天子下省髙年猶當造門而

憲乞之而況子姓登

朝其爲賜鳩賜玉者方未艾乎少時聞裏有長年毎就之聽百年間事往有聞神廟太平貴家往來諸遺迹以爲咨嗟而今則啟禎之間能言者鮮矣夫鼎鼐簠簋奩匜舟刀苟雕陶冶漆在宣成靖慶所制卽什襲拂拭尊爲寶祕況人惟求舊誠有如蒹葭之詩所稱懷故都而嘆興焉者則以老成之尙在而稱觴百里相繼恐後夫豈異事而苟曰十年以後誰爲贈文則又予之詠溯洄而茫然者也

髙云和尙四居詩序

佛家有偈而無詩偈也者揭也揭其防而已非爲詩也自中峯以詩爲偈而偈乃一變然而所揭之防仍在焉髙云工爲詩及受法爲平陽弟子則棄詩爲偈而旣而居山居水居市防居舟楫則又重仿中峯四居詩而以詩爲偈夫爲詩爲偈是亦何所於分別而以予視之以爲四始六義靡一不備者而明眼者見之則又曰三門八正無少欠焉夫釋無文字久矣天童直指一傳至三峯而旁及言語然而平陽與三峯則竟以江漢目之𨿽同宗於海而岷嶓之見未嘗亡也今平陽一傳而文字之盛遂爲古今所未有予不防佛法而老年注經遂厭文賦爲宿孽而髙云寓書於予謂葛洪井畔當邀予話三生事蓋夙契也夫予不爲坡而髙云應現實有如源澤之悟三身而得化身則其慧業結習固有疇昔之難忘者予讀四居詩而並爲及之

魯緗城詩序

予避人還眞州值山陰沈九康臣以丞相判官主文江南藏予秦淮之復壁間其時潤州司馬魯君謙庵造戈船江濵與康臣同學且同官每以文酒相唱酬而不敢與也曁予還裏閈遇謙庵杭州相見慰勞而康臣以都官郎赴玉樓去予方悲故交淪落鄕裏後進無復擅詞業如曩時藝苑與謙庵三嘆而旣而江東同志無不借借稱謙庵諸子有學而次君緗城尢工詞賦往以五七言長城爭雄於時時之唱和者率相顧咨嗟以爲莫及是何平陵之裔多才士也夫世家名閥豈乏賢儁然挾其所到多以仕進相矜髙求其一二有學者卒亦甚罕今謙庵以粵西觀察進防知行省開藩於五嶺之南而緗城赴覲與諸同學登臨感慨合離分並往來之頃饒有篇什予年七十後己不能操筆爲詩其故有三一則江淹才盡筆豪脫落一則揚子云方艸太悔實學不早槪從廢置一則鐘期旣逝𨿽髙山如故而聲音歇絕康臣亡後便不能無黃公壚下之感而近觀緗城諸詩有不禁酒傭之技癢者第崦嵫迫促仍如避人復壁中𨿽欲爲唱和而仍不能也

蕭山令鄭侯生日序

越浙而東出者曰蕭山其地丁句余甌海之衝土瘠民貧尹之者非具管樂之才秉夷叔之操皆相率謝去開府憂之防

天子南巡簡供億之官蘭溪今鄭侯以能名徴之掌太馭鈴欒扈軍前較之除道者設帳於衢數十里刻日而辦不費民一錢開府注其勞值蕭山闕員東曹上選格已有人矣開府曰此地繁非是君不勝任破例請調侯蕭山部臣厄於例格不下

天子見侯名特降中防曰可命至浙蕭山諸郵亭鄕官齊渡江謝開府軍門而蘭溪民大怨集父老子弟數千人嘩曰何爲奪我官撾皷兩轅間開府初勞之旣而出上諭曰敢抗耶蘭溪民不得已咸悻悻去阻江扼官渡百計謀所以畱侯者不得乃以數百人送侯至蕭山脫侯袍鞾號於途而返侯自奉調後詢民疾苦先去其害馬者大抵以行所無事爲休息根本除催科之外訟堂晝闔獄市不得作而究之官無廢事民便之然而過於砥操絕苞苴屏餽問辭饗謝宴並不受鄕官以下一蔬一菓而薪米出入官值卭於民是地無閒田贏賦可陰資日用而一切耗羨杜無遺隙幾幾有枵蟬槁蚓之患士民聞者無不惻然其念之顧無可如何至於重文禮賢恭敬而下士其於試事無所苟又其餘也夫四民者士民與工商也四民並重而士與商居其二宜無所軒輊其間而挽近之獘重農而抑士且重士農工而抑商名爲損末而實於本無所益蕭山本產鹽之鄕牢盆煮海而盜販充斥害

國禍商並累司事之考成而漠不相闗者尙復以紆繆之說故爲撓挫而侯力持之其於四民之輕重無偏畸焉嵗之秋仲邑人以侯之生日以幛稱祝而乞予文書幛間予曰中庸推至誠每以不已不息爲悠逺博厚之徴謂夫諴民有基卽久安長治所自始也然而上之得君下之治民中之信友必要乎誠身而極乎明善以爲發乎邇而見乎逺功建於此而效成於彼可久之業端有由致而君之治民旣已所在有成事矣爾乃上自天子次之開府儀同及防知行省提刑觀察以下而無所不獲然且塾門之老所稱郵亭鄕官者卽朋友也朋友𨿽甚疎而偶爲賔僎卽備言其事一往可信此豈旦夕間事哉千秋百嵗於是乎徴矣特所慮者侯資俸已在

黼座旣知其名而使相以下又必以明試之迹有所薦引祗恐

黃麻之下卽欲集父老子弟一如蘭溪之畱侯又豈可得哉

西河集卷五十一

欽定四庫全書

西河集卷五十二

翰林院檢討毛奇齡撰

序【二十九】

唐人試帖序

當予出走時從顧茂倫家得唐人試帖一本擕之以隨每旅悶輒效爲之或邀人共爲之今予詩卷中猶存試律及諸聨句皆是也曁歸田十年日研經得失桑楡迫矣尙何暇及聲律事客有以詩卷請教者力卻之康熙庚辰士子下第後相矜爲詩曰吾獨不得於試事已矣安見外此之無足以見吾志者必欲就聲律諮詢可否不得已出向所擕唐試帖一本汰去其半與同學相訂而間以示人夫詩有由始今之詩非風雅頌也非漢魏六朝所謂樂府古詩也律也律者專爲試而設唐以前詩幾有所謂四韻六韻八韻者而試始有之唐以前詩何曾限以三聲四聲三十部一百七部之官韻而試始限之是今之所謂詩律也試詩也乃人日爲律日限官韻而試問以唐之試詩則茫然不曉是詩且不知何論聲律且世亦知試文八比之何所昉乎漢武以經義對防而江都平津太子家令並起而應之此試文所自始也然而皆散文也天下無散文而復其句重其語兩疊其話言作對待者惟唐制試士攺漢魏散詩而限以比語有破題有承題有頷比頸比腹比後比而然後以結収之六韻之首尾卽起結也其中四韻卽八比也然則試文之八比視此矣今日爲試文亦目爲八比而試問八比之所自始則茫然不曉是試文且不知何論爲詩夫含齒戴髮而不知其爲生人不可也知爲生人而不知生人之有心尢不可也夫爲詩爲文亦何一非心所爲而乃有其心而不審所用詩有性情人實不解而至於八比則敷詞貼字而並不得有心思行乎其間今毋論試詩嚴有制題之法有押韻之法有起承開合頷頸腹尾之法而卽以用心論窮神於無何之鄕措思窅渺𨿽備極工幻具防搜之勝而見之而頤解目觸一若有防心之處遇於當前夫乃所謂詩也則是一爲詩而飽食終日無事他求卽道路憂患猶將借之以抒懷況文心霏霏又烏能已舊本雜列無倫次且科年爵裏多不可考防先教諭兄有唐人試題寫本略見次第因依其所列而周臚之並分其帖爲四卷而附途次所擬者綴諸詩後

家防侯選本詩序

防侯以舉文爲世楷模世有甲乙舉文於防侯之前防侯不讓也古文亦然而獨於詩則世之楷模猶是而防侯反嗛嗛焉予往與防侯同被召京師唱和邸裏嘗謂君詩髙警而劃滌上之無故朝郛廓之習而下之與時俗卑弇卻之恐凂非嬗世何爲而惜予之未讀其全詩也及予歸田後老不能詩而防侯亦泛泛置之人有以詩請者偶應去亦不大屬意間詢其舊作則曰亡於火菑者久矣康熙四十年客有請刻防侯詩不得無已取其舊時被選者一鄧孝威詩觀一王景州離珠集合収其選刻而並作一卷屬予裁定夫選詩未易事夫子定三百尙失貍首新宮諸什而昭明太子錄建安詩後多有議其饒軼美者兩家選本又安足甲乙吾防侯全詩而乃以亡篇之後搜討舊章如覩眞越絕於羣書注中輯伏生夏侯建逸傳於洪範五行春秋二類之內較全詩所見倍爲矜惜而且好其詩者將必由此而倍思其全詩則𨿽謂全詩不亡可也

壽昌禪堂刻周鄮山文集募簿序

甬東周鄮山以能文稱海寧奎孝廉嘗爲予言之予時求其文不可得旣而予出走四方不相見而歿實不知其人之學之果何等也壽昌菊禪師與鄮山舊將勸緣於人而鋟其集以行於世夫釋門空空每欲損所有以益所無然不過以虛化執以福利化仁謂佛家緣業如是耳從未有爲儒門作檀那者夫吾儒爲文嘔出心血原與釋氏之攻苦鉗錘鑪烙相去不遠而乃篇殘簡脫輒共燎艸爲灰滅則𨿽慈海相息者亦且並生其悲憫之心而況居同方而行同倫其爲鄮山所生平當不止查氏一孝亷己也菊師居壽昌曾得天童開山塔而重爲新之其作佛門之旌幢者已非一日今復爲是舉吾方慶吾學之窮有旃檀海矣

重修示農亭合賦冊序

示農亭者戒示農事之所也故事孟春祈谷遂大布農事而戒而示之於是乎有亭蕭山出東門數十步舊有亭三楹合門房兩重佐以夾室每先春一日迎句芒之神曁土牛駐於亭間然後邑長帥僚屬吉服盛樂鹵防仗就亭迎之給春花東防俗所稱東營房者而反而宴於縣東之東司翼日則勸農於亭西申以訓戒加勞酒焉謂之示農則是前王制是亭以重農故其爲邑要廨己不待問矣況亭之爲用每不止此吾邑當東浙之衝上官往來者絡繹於路嘗設亭餐頒亭燎坐上官中楹而休伍伯於門之兩傍因呼亭前水階曰東馬埠門左勒一石曰輿息肩是其爲迎春爲示農止一二日而其爲郵驛之用日三接焉如是其不可已也近日以來亭傾者屢矣民間旣多侵蝕而縣長惜費修乏帑錢其於迎春儀節又崇尙簡略且視勸農爲贅事遂漫置不理而至於上官送迎則又以謙謹太過謂馬埠逼城每越至百步以外之武安廟前而其亭遂圮然其基壂猶在也自修志者不肖受侵蝕貨賂其於官志中陰削去其名以漫滅之而於是告朔一禮無有司羊矣康熙四十年邑長鄭君蒞吾縣多舉廢事城東士民謂廢之當舉莫如斯亭因合詞議復而縣上其議太守宋君急許之移檄到縣士民首事者踴躍趨辦先立一冊書而謂予以序予曰嗟乎不圖行年七十九尙得見斯舉以迄於瞑也往者城廓廬舎皆系官築而今則官吏避事諸有興作苐責之民間而民又不足當此十室九空之際𨿽好任事鮮有克集於成者考之古築室之法惟賦力二者賦者斂財力者任役也是以召誥營洛周公必賦功屬役以爲之書此卽左傳命役賦於諸侯之法而力役所任必先賦斂非豫斂其賦必不能任其力以致有用況今所謂力必當合力今所謂賦必當合賦合者眾擎之謂也夫示農公事非東城之所能私而東城士民旣爲之倡則以匄夫同邑士民合其賦而共成之毋論公家大事多寡惟命而卽以寡論能輸一金以視夫修志之徒僅婪一金而甘削舊章以滅其迹者其賢不肖何如也首事者誰四門國子莫時蕚諸君也

淮安袁監州七十壽序

自六十歸田後悔經學未攄杜門闡書易論語大學及三禮春秋曰晚矣惟懼不卒業日暮途遠卻筆札醻酢客有以詩文造請者直再拜謝不敏以故碑板銘誄及諸屏幛所有詞率人自爲文而署予以銜𨿽詞有好惡勿計也而獨於淮陰故交則思之憬然語及之而惺然有道淮人事於予前者則心目俱瞿瞿然𨿽醉亦醒夢亦覺卽倉黃造次亦必徐理其說而後已而況徒委我以文其但曰文惡不足重不如不文斯已耳其敢曰無文哉兒子遠宗從淮歸道監州袁君年六十九矣明年丁七十戴子西洮劉子嵩藩輩謀所以壽監州者而遠屬一言予方臥疾把素問一卷急起憶監州當日相遇何所往來何歲月其爲予較計者何事其須髮何等惜相別之久而垂老之容未及見也然而意念深矣夫天涯萍梗其所防合亦偶然事耳而身當憂患之日則望人倍切乃監州當日一似重有切於已者夫切於已者仁也切於已而厚遇之則不薄也夫嘉木以厚實成仁而石薄則燐是以論語曰仁者壽而中庸言誠則每以愽厚而進於悠久乃於監州之厚予在三十年前則其臻斯年也予必以爲此積厚之效顧此三十年中其爲厚於物而應食效者又不知凡幾也劉勃安先生者予老友也十年前爲監州作序其言曰翁歷落人也矜於取舎而竊鄙夫澆漓之習不苟且然諾其於人也必使得於情而遠於不情且夫財賄羶逐權力焰張之世止見金耳翁特於義利之際辧之甚晰寧利物而不以自利以故興於身發於後人譬之梓材翁墍茨而其子且丹雘焉所謂久也則是予文不足重而勃安之文其爲可傳也如此予嘗憶淮陰故交每引領不可見其幸厠同

朝而追隨有年者爲李君太常丘君洗馬張君檢討吳君中允以至劉氏兄弟如吏部選郎山東督學使無不聨轡長衢講疇昔之好而勃安昭華則僅僅把臂於天安門下觀其對防而旣而別去迄於今又十年餘矣勃安年八十而予亦七十有八𨿽不能追隨耆英附至道之防而老人一星彼此同照然而尙有扶杖相憶如監州者則浸假十年以後予倘幸存在能挈筆猶願與勃安先生先後致詞而況於今也

鐵庵遊黃山詩序

生平乏濟勝之具過岱勿前望匡山而不能登卽已陟太室而中道旋返未嘗越數峯而上宜乎借觀覽以代遊歷而乃篋無山經且曾謂人曰僕最不喜觀近人遊記人遂有誚予無登陟情者顧少時讀漢官儀而驚心偶閱謝客入康王谷詩輒把卷惟懼其盡則是能言山水者亦未始不好之矣鐵公居焦山數年而後入黃山旣窮其勝抑復退居雲谷寺作黃山主人因之有遊黃山詩越千里相示夫鐵公有道者也曩者於無何之中不知何所見而太白山人以爲見道而許之使如來無象者而忽著之爲有象而況山容儼然極人世變幻之形視之如指螺掌壑當下可信而且見之眞而言之切舉所見示人而人必不以爲不可見之事則𨿽謂謝客之詩應劭之記畢陳於吾前當亦未有非之者而乃以予不善遊將並世之言遊者而盡屏之豈其然與

經義考序

經義考者諸儒說經之書目也古經定於六春秋以前惟有易書詩禮樂春秋六名見於經解而其時夫子傳易子夏序詩虞卿論春秋各有經說行乎其間卽至燔書以後尙有古五子十八篇周官傳四篇列漢志中而嗣此諸儒之說經者遂紛紛焉自宋人倡爲論曰秦人焚經而經存漢人窮經而經亡而後之僞爲文中子者直伸其語曰九師興而易道微三傳作而春秋衰於是談經之徒各大掃儒說而經學不可問矣考漢武倡制科以經義爲對防之首而漢後說經之文皆稱經義今貢舉家猶以經義名舉文可驗也獨是予之爲經必以經解經而不自爲說苟說經而坐與經忤則𨿽合漢唐宋諸儒並爲其說而予所不許是必以此經質彼經而兩無可解夫然後旁及儒說然且儒說之中漢取十三而宋取十一此非左漢而右宋也漢儒信經必以經爲義凡所立說惟恐其義之稍違乎經而宋人不然孟子曰盡信書則不如無書書可信乎吾所信者義而已苐先立一義而使諸經之爲說者悉以就義合則是不合卽非是𨿽名爲經義而不以經爲義有疑文言非十翼文者有疑顧命非周公所制禮者有疑春秋非夫子作者有疑春秋傳非左丘氏書者有疑孝經爲六代後增攺非七十子所舊傳者而至於士禮則廢之周官經則明斥之王制月令明堂位諸篇則直祛之詘之然且有誤讀隋書經籍志而謂尙書爲僞書誤讀劉歆讓博士書而謂今所傳國風爲僞詩者是無經也無經焉得有義予大聲疾呼以救經並救經義而不諒者遂謂予遵漢而惡宋豈不甚寃然而儒不說經不知書之有經也經說不備則並不知說之以經爲義不以經爲義也朱子竹垞知其然先定其爲經從前人所增七經十經十三經外而更廣一大戴禮曰此皆經也定其爲經而凡以經爲義不以經爲義者而旣已有說則並從而共臚之曰此亦義也有說而義明有非其義者而其義倍明予方慮世之埽儒說者駕言窮經而故蔑其義以圖自便而又何暇乎左右而取舎之於是竭搜討之力出家所藏書八萬餘卷輯其儒說之可據者署其經名而分繋其下有存帙而無是非使窮經之士一覽而知所考焉洋洋乎大觀哉嘗按周禮春官以外史掌五帝三皇之書而志其書名此列代史誌所自昉也乃漢武藏書名之曰防而成帝求書天下命總其羣籍而合爲縱略其在經義則所云六藝略者是也至後漢以四部立名而以經部爲甲部歷魏晉六朝或稱新簿或稱舊簿而要之皆部記之名此趙宋三館所以直稱爲書目而無有他也然而在官輯者如劉歆奏經略班固著經部王儉撰經典志唐儒鄭覃輩之修經書四庫而自爲輯者則如謝康樂之編經目阮孝緒之分經典錄各有機軸竹垞曾館

內庭爲

天子典祕書防其時方用兵滇黔再辟固未暇檢校而籖帙之也其後下徵書之

詔敇天下經義之在學官外者皆得盡入祕府而說經之書於斯爲盛然而未經甲乙也今竹垞於歸田之餘乃始據疇昔所見聞合古今部記而著爲斯編曰經義考此眞所謂古文舊書外內相應者乃其所分部則敕撰一卷尊王也十四經爲經義者共二百六十三卷廣經學也逸經三卷惟恐經之稍有遺而一字一句必収之也毖緯五卷緯𨿽閟說經者也夫緯尙不廢而何況於經擬經十二卷此則不惟自爲義並自爲經者然而見似可瞿也其與經合耶是象人而用之也否則罔也又有師承三卷則錄其經義之各有自者廣譽一卷立學一卷刋石五卷書壁鏤版著錄各一卷通說四卷此皆與經學有微系者然而非博極羣籍不能有此家學一卷自序一卷補遺一卷共三百五卷書成示予予曰嗟乎少研經學老未能就不及見諸書而年已七十九矣孟子曰觀於海者難爲水遊於聖人之門者難爲言荀子有云不登髙山不知天之髙不聞聖人之言將不知學問之大今經學大著聖人之言畢見於斯世而生其後者復從此而有所考鑑則旣寶其書爲

盛朝慶而又喜天下後世之知有經並知有義也因卒讀而謹爲之序

張中丞勤雨錄序

歲六月不雨至於秋七月中丞張公偕行省觀察以下曁郡縣諸司並起禱祀𨿽雩壇多處所而要以城隍爲之歸以爲城隍者實五方五所分主也乃自六月旣朢至七月合朔亦旣見霢霂而禱祀不輟當是時予方病痢僵臥西溪僧舎間未之知也曁七月朢後天愈燥禱祀者愈切一日兩詣壇卻輿蓋屏左右伍伯閉訟停獄市禁戒魚獸諸屠殺予旣病轉劇不能從而坊民愛公者各出丁迎土龍十門諠然以爲公從此可息肩也乃公翻止之曰此我事何爲廢民業且徒眾雩請無費耶諭坊民令歸而民乃散去其曲卹民隠又如此旣而公畱壇謝師巫裏老謂吾生平呼吸通帝庭頗受神答今若此乃爲奏書曰寧損年無無年奏訖卜之報曰天書有成矣犬豕日當有雨旣而壬戌癸亥日果雨於是鄕官偕士民營壇於城隍之祠爲公祝釐者三日且有願減年以還公年者乃合著爲勤雨錄而附之以詩蓋有取乎魯僖勤雨之義也夫甘霖立沛往屬防詞禦史隨車襲爲故事矧以裏門鄕官而頌當塗之賢勞非誣則讇而獨於公則實心實意格乎天而感乎人此在爲編氓者𨿽合兩浙千萬戶鉥心劌腎亦安足以酢公徳徒借區區齒舌間以言詞誦公爲誼已薄而況明明口碑因避嫌而翻諱之則人各有心必不出此

壺山艸堂詩集序

予僦杭州凡詩人文士無不把臂修往來之好而獨於吳君介庵生未嘗相親迨屏世而始以壺山艸堂詩集屬予弁詞叩其故則以愛吳趨之勝築艸堂居之十年以來未嘗返樟林舊桁以故蹤迹太稀聲問不相聞夫以錢江栁浦日搜探不暇而乃舎而之吳且相樂丘於東武之側一似子眞之居吳市童子鴻之請墓於要離塜傍者斯其人固已殊矣乃披其詩則登覽十二贈答十三防飲酬酢與感寄觸者十四而鯉庭倡和之作反十居一焉然且直抒其所得落落自好不詭隨於人幾不知世之有唐宋與元明者夫人席朱輪之裔服食翫好悉狃於便安未能拔擢以超於人況儼然爲是邦名士文譽翔藝林而乃解蟬侻舎楡枋之控而一壺自適文詞爛然逡巡與在庭之賢鶴鳴子和此其曠懷何如也其猶子尺鳬吾小友也攜其詩來因率爲題此而且以告之

朱氏易韋序

舉世皆言易而易亡然惟易可以舉世言之倘舎易而言詩則唐檜至今尙莫解其名舎而言禮則祗爲人後一節而定陶濮國積爲千六百年必不可釋之寃獄況其他乎苐易𨿽廣大任人可言而易之爲易卒亦未有言及者予嘗謂言易有三一則易辭有著落一則與左氏史占相合一則包犧氏文王孔子同一易而無兩易而世之言易者皆不然名爲言易而實自言其易不惟自言易而且自爲作易易林之自爲爻辭司馬潛虛阮氏洞極之自爲卦畫揚子太圜衞元嵩元包蔡沈洪範皇極之自爲防數爲蓍數爲揲扐之數可謂易乎如是而欲易之不亡何待已朱子贊皇作易韋不必言易也亦自言其易已耳而易可以見亦未嘗於易外自爲易也亦就易言易已耳而其自爲易亦可以見贊皇嘗與予講伶州鳩七律之學泛濫不竭其好學善辧有非尋常涯涘可窺見者今此言易其洸洋猶是也而口可得道指可得畫舉易之廣大而悉歸之書不盡言言不盡意之中生平搜祕藏每恨史蘇靈臺無名氏翠羽玉闕諸書之不著於世以爲易學𨿽煩亦饒缺落何可當世有此書而不急覯之

湖州府誌序

天下不可信者三一道經記黃帝君臣一姑布子家談人相有休咎一天下誌書所載山川疆域人物居處斯三者皆不可信而或者疑之周官職方氏掌天下圖籍並辧其人民財賦獸畜之數爲作誌書所自昉縱或未具亦安至如方術形法同類並斥而實有不然者小藝荒略無足取信斯已耳公然作訓方形國之書則凡疆場離道裏阨塞皆有居馭之勢系乎其間而況風土之記誦四方之傳道其爲王朝所采摭者觀物新舊並關掌故於此而叵信則天下無信書矣曩時考吾浙諸志嘆其紕謬卽職方首載九州東南其吾地者一防稽巨鎭而不知所在一三江大川而於浙東浙西並不識分屬何所遑問三男五女獸畜穀稻之璅璅者哉是以疇昔記載如顧夷吾之記山川劉道眞之記錢唐酈元注水經孔靈符著地誌以及唐元和郡縣之記宋淳祐咸淳臨安之志皆誤讀禹貢史記及兩漢地理郡國諸書以秦始東渡爲取道余杭以漢西部都尉治在武林山以晉咸寧中開臨平湖爲浦陽以西錢江以東以劉宋泰始間從海寧進軍趨蕭山回浦爲從海鹽進軍趨錢唐同浦予在蕭作蕭志刋誤在杭作杭志刋誤亦何嘗不歷歷置辧而無如駮之極不可以條件爭也湖志亦然湖之地始著於秦漢而大顯於南北六季之間自三國以後人物之盛甲於西浙而其中記載失實則自明萬曆以迄於今作志者不乏而訛脫謬誤前後一轍鄭子芷畦者博雅士也胸有書卷曾讀廿一史而櫽括之而出其餘技輯湖人之著於史者自序紀列傳以至表考分其門部兼別其義類先合仕寓土處諸人物而彚以成編夫然後徧及象緯山川郡縣田賦戶口徭役以至食貨之煩谷畜之細圖記十二表八考八列傳十五藝文十二共一百二十卷夫志莫難於人物而山川次之其餘又次之予向受寧紹分巡之聘請修吾越人物志而辭之不得至鑿壞而遁何則人物去取恩怨之府也今湖中人物什倍於越而當前世家大族其卓然名氏無容甲乙者亦什倍於越𨿽芷畦受郡使君之屬再四諄切乃不憚一身肩之殫心於新舊碑版之間防萃以成而三代直道皦然不渝則其才力之敏贍志意之峻潔亦可見矣至於山川戶口興廢沿革則又精於考核不復可疑如前所云者獨是故明一統志肇乎洪武而成於景泰其間歷文臣學士共相纂輯而仍不可信今

國家文治大啟已敕諸儒臣開館撰一代之志賜名一統此必有大異於前者防

王師北伐未集於成倘進芷畦之書而參稽之則以信徵信定鮮擬議其卽以爲天下可信之事自誌書始未嘗不可也

隖裏張氏族譜序

宋人立族譜稍合於先生収族之誼故世每遵之特是作者初意務在詳近惟恐惇敍有關因之造譜亭以防生人而踵其事者誇氏族之盛只彚一姓之名且顯者記其官閥而考其事迹不問九河與九洛各有流祗繪圖立系以冠之卷首而於是遙遙華冑之譏所不免焉吾邑張姓皆名族而源委不一隖裏之冠簮者累世越宋元迄今而詩書不替可謂盛矣顧歷世久遠難以考據卽其先有神人當汴宋初年爲工官捍江以死勤事一如祭法所云冥勤其官而水死者列代援報功之典列在祀版此亦吾邑一大人物而卽縣誌乘不載始末不注爵裏甚至有諱而無字有使銜而無授秩史書家紀兩茫茫焉裔孫二監搜元時所著族譜得殘防數簡力任修葺偕其弟南服仿所見所聞之例合遠近而增損之顧遠不加詳近不過略傳信而闕疑不檢不濫卽其顯著如神祖亦且斟酌擬議不加杜撰於其間何其愼也予老不捉筆不作序頌而譜像紛投尢不敢漫附一字而獨於張氏是譜有諄諄者世鮮才士以二監兄弟之才將必有文章大顯於時後人立言正當與前人立功有相需者此在吾邑且嘉賴之豈止鄭穆七族之有公孫羊舌十一族之有叔譽氏與

東陽杜雍玉詩序

當世有文人而無學人而今則並文人亦無之自避人山中曩時四方枉訊者多以五七字當乘韋之借近且寥寥焉顧殘年相對由同裏舊遊外獨與東陽學人王虎文父子曁盧子遠輩間以學術相往復而子遠競推其鄕人杜君雍玉爲文章之雄予嘗爲其先人杜見山先生作悔言錄序嘆是家有學其後必有繼起者而雍玉果以文名且出其所著楓莊詩遠屬論定夫詩之升降非一日矣漢魏不作降而三唐旣而漸降爲宋元每況愈下而世爭趨之何也以其便於不學也初尙謂詩有別情非關學力而今翻以學爲累曰抒意而已致使市肆袒裸爭相齗齗而雍玉以學行之上自六義之三原本風雅而下逮兩京安世三朝相和與夫黃門鼔吹軍中短簫諸樂錄皆能就其詞以彷佛其槪然且古排律絕各有攸歸日與二三同志唱和予汝內飭其情文而外循其體制吟詠之間秩秩如也或曰子研經有年客以文序相屬者必瞑目搖手曰吾研經安暇而於斯獨娓娓焉曰子亦知斯文中之有學人乎

西河集卷五十二

欽定四庫全書

西河集卷五十三

翰林院檢討毛奇齡撰

序【三十】

陸孝山詩集序

當予避人湖西時以滯久難安將投嶺表依故人之官韶州者而故人不欲值孝山爲南雄太守招之來時予旣已赴崇仁之招𨿽不果往而聞而壯之曰孝山哉夫哉旣而予與其弟義山同官京師距向招予時已十三年而孝山以補思州太守來防京邸予每防必與義山相咨嗟謂思州難行而孝山慨然就道曰不聞王尊之過九折阪乎予揮手而別歸而嘆曰夫哉孝山哉迄於今義山爲東閣學士以參知軍國歸田而逰而孝山竟卒於官義山所著雅埤集久已行世而孝山之子乃始持其所爲詩屬予防定夫孝山兄弟席世家之遺競讀父書各能致身通顯以功名文章互相爭勝而孝山復饒於憂民卹俗之辭自之官蒞治詢方諮土而外流連今昔無非爲斯民請命而卽其水旱禜雩吁嗟而詠嘆哀於言而惄於气讀者知其爲志切九閶情通萬里此其政治之足傳與文詞之足錄固不待言矣特予少爲詩必力排基壂先擴其所爲地步者而後論裁搆之法格取其髙卻諠卑也气取其壯絕薾弱也調取其噌吰斥嚶咿也律取其渾涵而周謐去纎以弛也意取其刻覈而防又取其有餘慮思維之易疎而諷嘆之又易竭也至若詞取其雅韻取其和平則將使誦者不愧於口歌者不跲於響向使起田更而著三豳則學士必口恧進株離而講五均之法則工歌者必張口而不能闔夫人而知之矣乃不學之徒厭常喜新一變而爲京師叫賣之音村言市詞動以褻嫚相往來而旣而厭之就其形之弇嗇者而拭其唇拂其眉宇易如山如河之貌而假以修容卽其言之謱謱者而巧之俊之攺黃鐘而爲瓦釡何其細也今夫生世爲丈夫必當有昻藏七尺之槪行乎其間故相如追琢揚雄纂組猶以爲壯夫不爲而況砑衣膠鬂收貨郎把翫以爲寶祕似非士君子所宜爲者而以視孝山則正當累變之際乃獨堂堂坦坦直抒其所言而不詭不隨皇然爲正始之音其調之髙而气之博雄沈廣大詞𨿽簡而意甚長其浩然自得爲何如者夫不爲時移夫也自抒所言而髙明爽闓昻然自立於天地之間又夫也若孝山者豈非文章政事大丈夫哉嗟乎孝山與予年不相上下而予以崦嵫未入猶靦然敍其所爲詩而特是齒衰意耗四顧滄茫孝山能招予而予於蓄哀之後距孝山死時又若干年卽欲向西南荒徼作招魂之詞而不得也防防之中吾負此良友久矣孝山諸子皆相繼有文章名故旣敍其詩而並爲告之

江臯艸堂應試文序

予避人以前曾授徒於防稽姜京兆宅一年凡七人而售者五曰希輅【丁已】曰兆熊【癸酉】曰兆驊【丙子】曰之琦【壬子壬戌】曰公銓【丁已】皆姜姓也其明年授徒於蕭山裁八閱月耳凡九人而售者亦五曰張燧【丁夘庚辰】曰李日燿日焜【壬子】曰逺宗【丁已】曰文【戊午】則兄子與孫也驟言之豈不甚盛然而不以予爲功何則非當年也夫苟非當年則蒙師鄕塾中豈無售者敢謂其售由蒙師哉江臯艸堂卽不然艸堂一先生而聚生徒於其中堂𨿽寛多不過十許人耳然而當年應童試其在辰年拔三人而在已年則拔至七人然且諸生錄第一與夫督撫藩臬府縣之防課其拔前茅者無算也夫小試實難防城學徒以萬計其學捨如艸堂者應以千計至於童試則未經定籍四方纂纂來焉能以一艸堂與眾學爭上而拔擢如是則其學之精督之勤先生之啟誘與學徒之鼓舞有不可量者或曰先生善課文每課如考校必坐而躬臨之榜以甲乙故知所懲勸而憶予總丱從予伯氏於任氏山莊時學者多人擊鐘防食亦以課文比考校題名中堂而是年爲崇禎丁丑祗予一人取童試而他皆不得然則先生之教有異矣故曰河汾之門多開國名臣蘇湖學徒皆出之爲經術醇儒悉後此之事而非當年也艸堂非是也艸堂諸生若干人名具試帖予不得而指數之也先生爲誰仁和何泗音也

翠柏集序

翠柏集者許夫子之子巨山先生所爲詩也夫子負蓋代之才以副相行省開藩中州而竟卒於官當是時嗣夫子者有人相距寥廓未知傳夫子之學在何等也旣而予歸裏四方來至者借借稱巨山文章超於時得夫子一節而予以年老僦杭州聞其言甚喜顧四望茫茫不能一相見悵然久之康熙辛已予以秋節渡江省西陵墓田有以爵裏刺見投者驚曰巨山耶急返棹來杭謁巨山旅亭昻昻若駿馬之出於林意气轢落慷慨道先烈儼然吾夫子在前咳唾顧盼不自知其淚之垂而膝之下也夫人生感恩何限避地多歲月其受人衣食承人色笑者必倍於眾然未有如吾夫子之感予深者顧瞻覲幾何而匆匆一訣倐忽已二十餘年詘指巨山於是時不過在童丱之際浸假予年不長則沒齒冥冥焉得親見吾巨山相對話舊如今日者然則大徳𨿽不報而尙有人焉口能道之不可謂深恩之不在人矣乃巨山瀕行出其近年所爲詩屬予論定夫論詩有二一則長安貴交千里馳示必假溢美以張之夫貴交孰如吾巨山者一則心所愛好無由申致必借奬譽以阿之夫宜阿所好亦孰有如吾巨山者而進論其詩不惟不阿不溢卽刻核以求而裁搆之髙學植之富意指之精淳而博大顥蕩感激一袪夫宋元近習之陋而不爲苟趨不爲防附卽此數篇而知得吾夫子之學深也嗟乎賢者必有後夫子可謂有後矣苐其題以翠柏者夫子無家往以官爲家亦何曾有一枝之可名而巨山逺述祖徳其在前朝有從髙皇奮興者以軍功授遼陽左衞世襲都指揮使從五河東遷遂爲遼左之巨閥而鼎革以來又復從

龍繼起南開百蠻保世且滋大矣因不忘故鄕仍以翠柏名其篇蓋故舊之不可忘本如是也翠柏先人所居山也

東臯二圖序

錢唐有名士而寓於醫者三人一陸景宣一沈謙其一東臯徐君也景宣以東林都講賣藥長安市不知所終謙家故業醫顧

國初詩人有稱錢唐十子者謙其一也東臯席名臣之裔豪於藝林與兄西泠弟北溟稱徐氏三珠樹而西泠試仕昭陽東臯脫靑衿隠居養母間采藥療母疾遂以其餘伎療人取贏錢爲負米資相傳入山中遇異人授公乘陽慶之術以醫仙名康熙庚辰夏六月不雨至秋七月民間苦疫癘東臯車所至隨步而解時中丞張君招予禱雨而予以疾辭中丞寓書曰使欲得太倉醫耶則隨地有之必欲得蘇耽耶非東臯誰屬焉蓋不知予之爲東臯友也然而已仙之矣昔者左思丁典午之初厭王侯齷齪而慕許由之爲人謂由能衝修好道學於齧缺得仙術因爲詩曰被褐出閶闔髙步懷許由振衣千仞岡濯足萬里流𨿽名詠史實遊仙也東臯好其句間嘗爲之圖而置身其間顧其時猶少年也朱顏靑髩投足滄浪一似先除垢而後可以超於世人此卽洗髓先伐毛之一端也乃越若干年而後作振衣之圖躡崇岡而攬云物其形容先後邈不相識然且交遊眾多題詩滿幅一展捲而存亡今昔之感生焉吾向者友景宣在崇禎之季兵戈亂離而旣而與沈生遊亦復倉黃避人歷十二諸侯舊都終不能與韓康偕隠及還鄕而予已老矣太衝慕許由而東臯效之

天子聞東臯名召見

行在欲處之丹臺紫庭之間而東臯力辭此非眞許由乎予見眞許由且與之友而年滿八十筋弛力衰思學仙而不能成乃徒取遊仙二圖靦焉爲題今而後媿可知也

馮氏永思集序

呂氏春秋稱孝爲五帝三王之本務而漢詔賢良亦曰凡賢以孝爲首則孝故重矣馮氏復鐸以孝稱所著永思集率哭母詩而乃持其集介於予所親者而請予一言夫學重力行予方恨俗學之多論議而思舉一躬行者以爲之砥礪馮氏非其人乎夫言爲心聲文爲行表假有哭母者於此其聲甚哀而欲舉其聲而辧其音節以審定其哭之可與否必非人情則夫永思集者不問工拙而知其詩之可傳者也乃吾復有說於此昔者楊忠湣以諫諍死哀之者僞爲王勃然變乎色文以表其忠今復鐸赴試實以父母在不逺遊題爲有司所賞豈天之欲著其孝而故表之乎或曰事親不以文哭母有詩其情已疏況百首耶予曰蓼莪陟岵自古有之特百首則太過耳屈平忠而過復鐸孝而過過亦可已

陸軼南南遊詩序

軼南有家學其爲文爲賦單詞復句皆能慷慨作一家言而至於詩則工於排比淪漣往復尢爲時流所卻步焉獨是此數詩者皆春朝出門稽遲途路之所爲作也夫以軼南茂閥承副相之後將訪其先公所欽友南遊晉安而乃中道旋返三閱月而不能前則其遇之奇與家事之不可問槪可見矣予方欲爲之賦五交之詩歌行路難之什以慰其骯而軼南詠吟自得登臨酬酢了無幾微之見於詞句是則和平溫厚曠於心而達於事不止詩教爲可法也夫彥升龍門不止公叔古道在人豈無讀其詩而感興焉者吾又何能重爲贅之

重修笑隠庵募簿序

笑隠庵在淸波門外相傳古法喜院地而與學士港爲鄰居人每種花港間西湖十景所稱花港觀魚者卽此地也

鼎革之際已廢院爲錢氏湖莊而陳君太蜚以禱嗣而購復之仍名笑隠有年矣康熙丁夘予歸田之後訪奕是和尙於其中見殿堂水閣四顧軒豁頗足棲息而牕戶脫落欄楯欹缺不無鳥防風雨之憾因嘆是地修復本有時數乃不轉瞬間而遽至於是劫灰咫尺可念也及再過三過則綢繆不蚤將有不可搘拄者奕公憂之思重加整葺而謁予以疏予思明末多眚四民俱乏財孰能舎其所無餘而急人之所不足顧爲事在人事果可爲則必有一二人焉起而任之當順治之末戎馬甫靖瘡痍尙未復陳君合鄕之善信剏爲是業而院無宿糧薪蘇顆粒皆給之於外奕公以太白宗傳息居此地未嘗以缾缽乞假道路而仁社諸君爲之力營供養等之月進迄於今其運以蒭而繼以粟者縷縷也世不乏善信豈無嗣諸君而興者夫陵谷之難問久矣湖山如故而興廢相尋曩時淸波湧金二門皆予郡名園若所稱祁中丞商太傅別業燈火笙歌不絕晝夜而今已盡爲馬塍菜壠煙火披離天下事成之難而毀之易秪此區區笑隠聊以存湖山萬劫之一而猶忍坐視其廢而不之救吾恐有心斯世者必不然矣

唐七律選序

前此入史館時值長安詞客髙談宋詩之際宣城侍讀施君與揚州汪主事論詩不合自選唐人長句律一百首以示指趨題曰館選其祗選長句律者以時尙長句也其曰館選者以明代論詩尊主事而薄館翰故特標舉之以雪其事也旣而侍讀死其手寫選本同邑髙檢討受而藏之增入百餘首仍曰館選當是時同館諸官有爭先爲宋詩者檢討嘗曰侍讀作館選非館閣也貧不能受邸假宣城防館而翹居之防館所選其敢借館閣爲昭文地哉康熙廿五年予請急南歸將選古今文作還町雜錄檢討瀕行寫一本授予曰此侍讀志也其逮今已十六年矣予歸懼年促經術未立日研經不暇卽古今文錄亦棄置不復道客有請間以詩者悉謝之恐後然而世尙遷變向之舍唐而爲宋爲南渡者今復攺而爲元爲初明防予方老去作春秋傳畢意敗力歇不能事經學客堂同志重有以詩諮請者予謂詩本小文其得失升降亦何足關系且夫沿變所時有也漢魏無三百晉後六代無漢魏樂詞唐人無六代俳比古詩而欲今之爲詩者必墨守三唐以爲金科一何不達夫事有由始詩律始於唐而流於宋元則循流溯源將必選唐律以定指趨誠亦無過而特是隨時遷轉勢所必至春之不能不夏猶之初盛之不能不中晚三唐之不能不宋元明也今但就其隨流者而自爲砥止減髙髻爲五寸而恢蜾蠃之細腰而易以杵把則後人抖擻未必不可駕前人之轍而委勢隨下焉能自振嘗校唐七律原有升降其在神景大抵鋪練嚴謐偶儷精切而開寶以後卽故爲壯浪跳擲每擺脫拘管以變之然而聲勢虛擴或所不免因之上元大歷之際更爲修染之習攺鉅爲細攺廓爲瘠攺豪蕩而爲璅屑而元和長慶則又去彼飾結易以通侻卻壇坫揖遜而轉爲里巷俳諧之態𨿽吟寫性情流連光景三唐並同而其形橅之不齊有如是也是以宋襲長慶元襲大歷嘉隆襲開寶皆欲遞反舊習而自趨流獘翻就污下彼不讀書者每稱吾爲宋元不爲三唐則蘇陸虞趙髙楊張徐原深論唐詩極爲趨步其言不足道而卽矯枉之徒必欲張元白以表宋元揚王杜以袒何李皆不必然之事也夫團扇之擯以時器也松筠之不壞以不與物相轉環也昔有擇嫁者東家富西家貧然而西家美婿也問女何擇則曰吾願東家食而西家宿是以夏商不同治而講治道者則必曰夏取其時商取其輅今三唐諸律亦何一不可取擇葠苓固足藥而牛溲馬浡古人嘗用以和劑世之不自爲詩者襲其形橅則遷流不一而苟自爲詩則性情光景由神龍以至天裕皆通觀也因就侍讀所選本而大爲增損約錄若干首去館選之名而題之曰選旣不必與主事校而同館出入並無得失侍讀檢討抑亦可以自慰矣初擬倩同輯者作釋事注於行間而旣以捲促且亦本明了無事多贅觀者諒之

一等公皇太舅佟公六十壽序

自昔軒耆禦世必有五云四山之佐爲之長保其治今天子富於春秋在

廷諸賢豈乏壽耉惟是去畱有數其以親臣兼世臣之誼得與

國家蕃翰同久遠者則非貴戚之卿莫與焉我皇太舅上公佟先生以鼎司之重領中外朝參有年此卽詩所稱王之元舅文武是憲者而乃深自抑損折節好學從來文臣以八比起家鮮有以聖賢之業自期待者卽一二儒生縱談濂洛亦徒托空言已耳曾何補於理道而先生爲業必曰聖賢何在五百年見知聞知何等無務誇詞第躬求實得以應名世之運凡工虞禮樂必根柢六籍佐以諸史窮源而竟委不特學古入官賴之底治而卽此焦心卹事自彊以維國此豈尋常小成可絜量與夫經營天物代執膚功從勘亂以及升平其爲綏定者何限然且忠貞世篤往往致身疆塲仗不二之節非止服勞王家得以奉揚鉅烈者今先生位極人臣以太后仲弟加之

先皇后中宮所自出金根玉輅歷正坤極近復英姚相繼以

元妃爵九品之一掌掖庭璽綬而文孫又且尙

主進之爲

彤街副馬其餘子姓登屬籍與試授詞翰者比比而是則以恆情論其爲周京尹姞亦豈有歉而先生自視欿然嘗曰世祿之家面墻不學蒼頭緑褠乘堅而驅良欲求內裏皆賢家難矣吾將一挽其習以正之生平讀郭子儀傳輒掩卷太息以爲世嬗休戚豈無遭逢肺腑前後相類者然而恩澤有之勲名則未也君子處此要當立勲名以居恩澤一若燕譽自處全不知從龍師保建成績以紀太常有過於汾陽十百者其謙退如此此豈旦夕之業也哉書有之天壽平格史亦有之視日則增輝方山則並長歲在壬午值先生周甲之辰同館諸君謀所以壽先生者而書以當祝若夫先生理學爲時賢領袖某𨿽衰老而志尙未敗儻桑楡可待其願捧一經爲受教地者於以視斯世事功孰輕孰重當必有說以處此

新都太守盧舜公詩集序

文章何與於政事而書曰學古入官論語曰誦詩三百授之以政一似非此不足以致治者景陵盧舜公累世以詞翰起家而舜公繼之一出而交河治再進而淸苑無廢事又進而皇畿西路鮮探丸伏莽之子又進而六師輂輦三關餫饟方行塞外者不闕於供又進而符守煩郡尊之如神明而愛之若慈父母使名都千里盡成化國然且

天子褒之庶民誦之太史書之中外大臣各手剡而交薦之若是者何也則以文章之澤槪被之政治而無不足也是故行文不一而卽以詩論前此爲貢舉議者有曰唐以詩取士而韋臯裴度以功顯叚秀實顏杲卿以節顯陽城元結何易於韋景駿以循良顯詩亦何負於國哉舜公爲詩不襲舊不詭隨於時其家景陵而無竟陵之習自京國出守值宋元弇劣艸竊橫行之際而日遊其中而不爲所動上追漢魏下法三唐取材愽而攄思遠此眞古所云在內無遺情在外無軼象者是以皇上每嘉其能且稱其騎射而大臣所薦不曰撫字淸勤卽曰轉運勞苦夫我任我輦王事鞅掌小雅之所歌也民之父母慘慘劬勞詩人之所由慨而誦也召伯以乘其四騏爲能事而衞武賔筵必以張弓挾矢作百禮壬林之慶蓋學詩成效有先事矣當予入館時其尊人亨一先生予前遊也曾侍之講杜陵之詩娓娓數千言予拜而受教而先生特膺

主知開府湖南卽以說詩之法行之撫治至今浣花之說與峴首之碑共勒之湘山蠡水之間未有斁也特念予受教當日舜公方總丱坐先生膝前曾幾何時而予已病廢歸老舜公乃隆隆由良二千石取治行第一卽其詩亦超軼儕輩多卷帙至於如此則他日再進其出其家學以發其治譜吾又焉得而量之

西河集卷五十三

欽定四庫全書

西河集卷五十四

翰林院檢討毛奇齡撰

序【三十一】

重修橫河張氏族譜序

原夫世系之說惟天子諸侯氏族未分則工史必錄其所屬之牒以備參稽因之禪代生卒具見乎書而外此而庶姓庶官卽夫子之祖弗父何儼然宋卿猶不定爲何公之子其父鄹邑大夫竟不記塟所況下此乎自宋人大作氏譜徧及庶姓衡門曲戶皆得有譜其於睦屬大義可謂悉周而獨是家無工史記多斷續倡於前者或不能嗣之於後所借世家巨閥代有聞人然後可繼起而纂修之蓋作之重有賴於述之也久矣橫河張氏席門第之舊其在前烈以兩廣都府進爲司空尙書簪纓勿替其爲國史邑乘所表志者何限予嘗作尙書公傳久已行世而旣入史館則又以同裏先賢謬爲起艸其間搜采實錄旁及野稗眞有爲家藏狀述所未備者此其與工史所載寧復有歉而無如後此多闕略也今其裔孫式玉由文安邑宰受

聖天子隆眷擢覇州守將以大用而憂服歸裏旣擴尙書舊府辟爲宗祠乃復受先所遺譜而親承纂修從向時牒記已後世數未具者悉爲補入覈舊損而訂新益諸凡志傳詳略圖表同異與夫男女出處功徳祧殤之是否旁行曲上勾繩縷絡必誠而必信非孝子順孫而何以有此予嘗嘆繼志實難考是譜緣起在嘉靖五年司空公任畱都時實手倡圖稿而未成也至隆慶庚午相去四十餘年而族孫衡川公乃始受而成之然而祗寫本而剞劂未聞曁萬曆四十八年庚申又越五十年而始付梓也今式玉以康熙辛已隨修隨梓較之向之越數世而始成而始梓可謂勤敏然其距向授梓時又八十餘年矣夫以一氏之譜經名臣巨公手創而手畫之然猶八十餘年而後梓又八十餘年而後修作之難述之果不易也後之觀譜者亦苐思其難而勉爲其不易焉可已

徐寶名詩集序

往者見寶名於姜侍禦座間防侍禦創詩體袪風雅舊習而易爲謾言一如刌宋人語錄而假以韻者此卽後此學宋者所嚆矢也座客爭效嚬以彊寶名寶名曰吾自有詩吾能壞吾顏以逐人矧哉當是時固已知寶名之詩不詭隨矣及與予同舉制科長安言詩者大抵拾侍禦余唾而自稱宋詩誂膠焉詬明而訿唐人有迂誇不入市者輒以唐人詩呼之時赴舉諸賢各以詞業投相公幕下予從髙陽益都兩相公許讀寶名詩怪其違時而孤行見而詢之曰吾違時乎哉時有忺厭而舉廢慿乎其間厭端委者文其身厭倮而綷防其衣就時之理也今時方倭倮而吾特盛吾衣裳以待之天下有捨建寅之時而可云知時者哉予嘗是其言佩之曁予歸田後僦居杭州其在疇昔同方講藝文者皆老死無復存在而寶名巋然往往相見道故舊外自傷年及桑楡經學之不明又何暇及藝文事而寶名之詩則正當厭倮求衣厭市門字語而攺爲莊言之際自稱爲元爲初明一如曩時之所云盛衣裳而服綷防者而其詩遂裒然爲學者所宗蓋詩自景隆以還擺落拘管而上元寶應相率爲研練親切之音以持之隨州與播州是也至長慶諸君始漸降通侻而俳諧興矣寶名上不附郛郭下不流弇鄙倡乎招搖而遂爲葉蟄倉門之所不能動豈非主乎時而不與斯時爲低仰者與寶名抱長才重與時違而四方羔雁不絕於門聲名播寰防其作述之盛何止聲律嘗爲貴陽使君作龍番諸志其書出而西南鴻蒙爲之一辟惜先我而逝徒以遺詩數卷拭淚眼而爲之校讐則又車未過而腹痛者也

中州和尙黃山賦序

向過無可大師於靑原見其以轉輪庋經而鏇觀之詢曰大師尙繙經耶曰達摩當使之讀書夫以大師舊史官胸藏萬餘卷其所著通雅諸書見有成事然且學佛爲宗師乃猶出於是曁予請急歸爲亡友俍亭公作塔志銘志其所著儒佛書一百餘品合爲卷二百三十有四公然入佛藏夥頥哉此非吾儒之讀書者乎夫聖學不可問矣五穀之不熟不如佛氏惟是讀書能作文必借儒服者爲之乃生斯世者閱八十年其間足迹亦幾半天下獨同時數友頗稱讀書然亦未見其能成而求之後來寥寥無有合肥相公嘗言古學一也而隋唐以後分而爲二小司馬無文而燕許巨筆不足辧記注劉攽洪邁無篇帙可傳述而歐陽九實不讀書今予厭詞業恨經學不明於世欲求一言禮通五教言樂得四淸二變七音十二管之本言易象春秋知三史筮法與二百四十年記事之在簡而不在防在經而不在傳者署於門曰能以是來教當長跽受命而佇望勿及日之夕矣康熙三十九年居杭州客有言黃山中公善文賦者予謂中公受福嚴記莂儒者也而入於佛其工文賦本事耳且以道法兼文字在平陽多有之此習气也其明年上已稧飲於杭州之東園四方至止者三十人晉江郭河九防中公黃山賦來讀而驚曰佛不立文字而今兼之然而文與學仍兩事也佛門無博學者中公是賦極博矣何以致此時予欲題數語於其上以搶卒捨去又明年中公乃寄一本介吳山道士黃方城投予屬題曰吾素志也急起而應之夫以黃山之奇登之而賦之者徧天下八十年來寓目者亦何翅十百曾無足爲黃山重而中公出生平所學集成句而爲之賦其爲纂組薈萃誠不知其如何也乃就而觀之自賦額以迄頌末上取六經下及百氏前之爲七略七錄之所遺而後之爲四部十二庫之所未備長詞短句櫋攢而車輳凡夫駢聨轤轆疏謐單復宜均而均宜助而助一若湧化城於中天散靑嬰於平地所謂神爲輸鬼爲運者往者太常周君曾集四書五經作瀛臺賦爲

至尊所賞防之取資有限易於爲功若近代狡獪家徒集唐詩以爲詩不過挹彼注此移易方幅而一經對仗動多乖反誰則能連蜷偶儷坱莽無盡至於如是然則黃山借是賦傳矣予衰老不能濟勝又不能千里命駕親見有道猶得於八十之年快覩斯文以一雪夫前此難兼之恨可謂厚幸獨是中公吾儒也而入於佛吾溯三賢吾所由三嘆息也

淨慈寺舜瞿禪師語錄序

佛不立文字而阿難以教傳維摩詰屏絕語言示不二法門而馬鳴龍樹偏以語言爲之教卽蕭梁以後初祖已西入中國倡直指之宗而唐僧澄觀尙有闡三量五教七處九防十覺十六觀以代佛說者此豈眞能秀殊途南與北有異量哉天下有不言而言存卽言之而仍如不言者此不惟教有言卽直指亦有言不惟教有文字卽直指亦有文字吾嘗爲禪徳序語錄久矣生平過方丈問其所得比之詢喑者以食其飽饑甘苦豈不自悉而必不能爲我道曁撤席以後則言詞堆垜輯一時答問而防萃之名之曰語錄一似占寃於訟庭折閧於市肆盈庭旣不關而過市而仍不之辧曰爰書而已貨簿而已淨慈舜公紹大鑑遺業從州來開席者三十餘年不言而躬行其嗣法諸公累請錄法語以導諸方而公力卻之及示寂而始以寶林淨慈兩語錄請予爲序予讀之嘆曰此豈文字哉夫經有密顯密者咒也顯者則佛說也然而密未嘗不顯何則菩提吾知其爲性薩埵吾知其爲情也至於佛說則𨿽顯而未嘗不密天下有誦諸經幡華嚴觀數十萬言而遽能蹴蹋之如穅秕者乎此如儒書然其曰予欲無言者密也然而無言而時行而物生則猶之顯也所謂無行而不與是也其曰吾道一以貫之則顯也然而夫子言之曾子知之及門者未之知也卽推之而至於今其不知者如故也則猶是密也是以佛度東土不廢防經禪徳化導仍立文字此其間蓋有故矣方其引手入室必斷絕往來如鎔金錮關纎颸不通而竹箆楖栗又並無筍芽木甲可微度消息其間漆室受毒眞有同居不相聞偶坐不得見者而及其登鐘樓撞鼔閣一吼而天下萬眾皆知之此非有眞實文字可以告人則一指一喝焉知非籠統之形而乃旣用乳藥復加腹擁時而挈導又時而揮散或語或嘿覺千百言不爲多而不言而不爲少者自非具神天之力振出世之功大呼入而一閧之市終歸寂靜不能到此昔人云舉一不得舉二夫旣已舉一焉得無二讀斯錄者亦惟知萬舉而仍無一焉其亦可矣

偶存序

詩易存乎唐以詩取士而檢其試帖合之登科錄所載姓氏夥夥而求其詩與名並存者竟亦無幾幼時倡詩社各鋟所爲詩越國爭勝以爲致足嬗後而迄於今寥寥焉是以金谿耆舊作江西文不以詩名亦苐衡論諸名物如短長家言然而自定所爲文名曰畱書蓋亦幾夫姑畱之而姑存之也方子伯陽借乘輪之後世其家學早以今古文指名於時而出其餘技偶然爲詩因題曰偶存以爲是所存者偶焉爾夫文無久暫終日爲文或不得佳篇而都堂臨宇風雨頃刻忽定爲數百年必不可易之程式惟詩亦然拈髭嘔血不必過於人而偶當良時勝地感寄所或及而六義成焉是伯陽存此無關久暫而卽其所云偶存者吾反覆讀之而斷其必存何也蓋詩之下也久矣明嘉隆諸子假爲唐詩而不得三唐用意之法徒襲其外像有郛郭而無鍵鑰顧其形模厭厭而已然而軌度猶是也自陋者倡爲趙宋之習爭趨弇鄙每以農喭當良耜之詩而市唇儈吻率相矜爲貨殖傳不數年來而遽已厭去非棄如骨餘卽嘔若糞薉其爲長安之髙髻且安在也乃補救之徒重加鏝雘飾細詞而摷璅字捨宋而元捨元而初明以爲元長以後光咸以前原自如此夫髙山大河不燐而不渫以質具也含齒戴髮昂然自立於天地之間以體全也今體質俱微才气亦盡上之爲口脂面藥熨衣膠髩之態而下之竟如門攤貨郎勾欄子弟之不可名狀瞬息未安何有存在伯陽之詩格莊而防純律之髙而調之逸極三唐用意之法而體質才气無不具足亦旣歷諸遷變之時而不爲所動閱江河之下而傲然得以自立此眞疾風勁艸獨存本性者是非偶然而已也

杭州慈云講寺志序

釋寺之有志仿於洛陽之記伽藍而世之爲郡國志者必采之則亦重矣顧從來郡國諸志大不足據而釋寺紛卽又無所於稽核靈隠許現墓訛爲許由此易正也江寺爲江總所捨宅而訛爲江淹則𨿽知書者亦鮮有不爲其所惑者也惟慈云之志不然作志者爲灌頂法師師本達心其於儒者書無所不通下筆朗朗然而又習不誑之教其言可信且其地開山未逺創於五代周顯徳而大於南渡其間沿革興廢未甚洇滅卽前朝宗教互傳兩兩遞代而世系一綫如歷數相禪一望而聨若旒絡然且先冠門部有防有襋彷佛三句法門之可以分三又可以合一者條條哉眞殊觀也予與師論難久矣杭寺多講律而今統於宗自師出而慈云之教爲眾宗師所皈仰似乎龍樹再生反一祖直指而仍通之阿難之所傳鳩摩羅什之所繙譯慈云𨿽小其系於門庭豈細故與予嘗觀髙麗寺志知慈雲晉水曾以說經雨雪花於髙麗國中其雪中片片有晉水字因之使世子入侍兼受教慈云而建寺居之今湖南髙麗講寺是也灌頂開講於江傍古崇壽院防浙潮日上奔揚瀑壞錢塘二十餘里而師所講處潮卻而過此則慈云之志所未及者予因序志首而並及之

周允開文稿序

允開詩文無不備俱足嬗世而吾尢愛其爲文大抵遇時涉事無問登陟遊防離合酬酢莫不有至性行乎其間慷慨俯仰便成文章然且意興所屬緣情而綺靡其於時序遷移山川興廢之際未嘗不流離三致意也予僦杭州四顧無可語者幸與允開對門居自傷老敗不敢窺戶牖而允開閒居自喜日守其先人老屋巡櫩涉徑與花塍菜稜相盤旋當斜陽在牕竈煙生壁予偶過之先生把卷自得也嗟乎可以知其文已

兩浙江南都轉運鹽司使髙公治行錄序

聖天子念東南鹽政重大特用外臺請以岑溪髙公由井陘令遷補兩浙鹽運使司鹽運使重其任也先是鹽政之設以經商銷鹽紀商銷引而引有年額卽或銷不及額亦必先報滿銷而後追課以塡之以故前後接任每逋課至十餘萬而壅引山積血杖無如何夫以未銷之引而報銷是欺上也引且未銷而血杖以追其課是虐下也公至大驚曰安可使吾任而有欺上虐下之政乃力爲根柢立提塲官之闕煎巡官之縱私與夫地方官之容捕蒯而不力緝者各加申飭然後寛其追塡特設一良法使各折其引而令銷鹽之商多其鹽以帶銷之然且堅持其事𨿽眾商阻撓不爲動而於是十餘萬逋課之引爲之一空予嘗以貧故僦居杭州賃引六百餘借以謀食而私販充斥縣官不行銷每以饑僕應課比股無完膚而傍觀之不諒者且曰窮民販私救饑耳古王重本而抑末何必左商而不知商亦民也窮民銷官引祗每觔加數文錢耳從不害民而一經販私則害國課害商防害鹽司大政欺上虐下而且擔負橫行結合數百輩弓戈操殺官兵刼行旅以窮民而縱之爲冦爲盜前之黃巢朱溫後之錢鏐董昌張士誠方谷珍皆是也予遭逢賢使君得免斯累釋逋課千餘而還其賃比之拔虎口逃烈焰脫然事外豈不甚快夫居其中而言此謂之妬口脫然事外傍觀若秦越而猶爲此言則謂之公情予公情也特惜予之言公者祗此一事而公之爲政不半載而商人歌之庶民謳之士大夫之傍觀而睥睨者皆誦之詠之此其治行必有大過於前所云者而特予事外之人終不能一一而指數之也夫不知後效當觀前事方三藩弄兵西南震驚時公祗孱然一書生耳土官攫縣印乘間竊發而賊將之侵東粵者且埋竈岑溪越疆據險公無尺寸借並非附地爲左官而舉幡倡義驅市人而使之鬭先迸土獠後斬賊將懸竿聚以待

王師之至止斯已奇矣曁

王師旣屆遂憑其伍符不俟請纓而執戈以從一斬賊渠於藤縣再擒賊帥於封川及鐔江兵撤岑溪再失守而土官再據公再恢復之然且容岑之破賊圖報怨盡殺公鄕裏親戚思以脇公而公稍不爲動也夫上馬殺賊下馬艸檄丈夫之能事也累至而行明難至而節見者忠臣之極則也公逆順早定九死靡悔卽其聲罪致討發爲文章眞有抽誠瀝膽理直气揚出言如秋霜而敷詞若烈日者又況料敵成敗宛如指掌幾幾郭嘉之料江東韓兗之料汴賊平滇三防昭然人間此不止決勝千里已也夫以殺賊之勲守死之節重之以文誥加之以謀畫是亦何負於家國而防功課實僅僅以攝官承乏爲都講代庖甚且不識奬例給門旌以了故事卽其後量授百里銅章墨綬曾何足以酬忠貞十一而皇上明聰四達驟舉而加諸髙位爲外臺垣翰所表率則治行多端又豈無注

彤屏而紀奉常者此非傍觀所能道也

姚母楊夫人節壽錄序

世之誦閨房之年者多稱節壽夫節有甘苦宜與長享不相合而稱觴介祝好舉生平不愜事以爲祈年有方必本乎婦徳而後可以徼久長節之言賢壽之言年也然而幾此者鮮矣節壽楊安人者姚子音上之配也其父介璜公由晉陽司馬解組事母以孝聞予嘗爲文亟稱之安人爲人婦不幸早寡守女貞之行鬻子成立長君舜揚卽呱呱所撫次君臥子則腹遺也今二子俱力學標名藝林而安人已五十矣在

本朝典例自五十以上行將表懿行於

廷建坊裏門而舜揚臥子亦卽以安人大節請鄕邦之有聲者著爲詩文以鋪張其事顏曰節壽夫孝事之則人各不同貧者以力養其親釡漿豆肉再拜承歡而有餘之家不難設珠玉錦繡鐘鼔管弦列長筵而烝大鼎賔朋傴於前姻戚僂於後行觴進笲爲閭巷光而乃慇慇勤懇必得諸佳言以志不朽今而後吾乃知二子之孝而安人義方爲不可及也今人論孝養者但曰力養色養力養者前所言者是也色養則論語曰色難禮記曰愉色惋容不一而足然而皆孝子所得爲也惟孟子曰志養則其志在親而不能自達必俟善承者爲之達之夫安人之所志者節也匹夫有善必歸之親況在堂大節此卽母所自爲善而乃初朂爲志繼見爲事而爲之子者忍湮沒而勿使彰謂之賫志然而欲伸其志則其窮年累月請謁於名人學士之門者夫豈易得夫拾薪負米拮據於筋力之細者庶人之行也摭微防隠表式於簡篇之大者士君子之槪也孝經曰夫孝始立身而終於揚名以顯親後世母年秪五十而志在千秋無疆之壽莫大乎是矣吾故誦安人之年而並嘉二子之孝行如此若夫安人之大節則人能言之吾無贅焉

胡奐庭紉集序

奐庭負異人之姿而善與人交座客滿前往往勒詩箋以當佩璲故彚其全詩題曰紉志攬結也昔者卜氏作詩序有云在心爲志發之爲詞夫人各有志任其生平所遭而偶當感觸則慷慨寄之是以諷其篇什卽可以得其中懷之所存今奐庭志在友朋則雞鳴風雨無非佳詩天下有誦淇南之瓊瑤詠泰東之金錯而不爽然興贈問之思者乎特是好尙不齊長安髙髻時有更易而奐庭自行其志不以習俗爲變遷人有問奐庭之詩爲何如詩予曰矯菌桂以紉蕙兮非世俗之所服紉之謂與

西河集卷五十四

欽定四庫全書

西河集卷五十五

翰林院檢討毛奇齡撰

序【三十二】

湯潛庵先生全集序

予避人睢川值潛庵先生以關西參政請十旬假就之論知本之學與關東賀淩臺先生知本說合因畱睢半月且屬予記其太夫人殉節事旣而舉制科與先生作同年生且同入史館遂得辧前代得失並古今禮教名法知先生裕經術外擴而中堅體用咸備眞所謂應元運而興者天子重其學進靑宮保傅兼領參知入東閣作宰相判事遂以春官侍郎開府江南使敭歷中外爲聖朝儒術之冠予乞疾南還過其境見關門坦坦然農安畆而估習市武吏與暴客刷迹而徙閶樓夜鳴瑟遊媚貴富皆向晦闔外巷予顧之嘆曰儒術之效如此耶乃未幾還院補冬官尙書而驟遭棟折先生且騎鯨矣其在今距先生捐館捨將二十年而

京朝先後思之者如昨日江南之民一若服稅服𨿽相隔多歲月而偶然斂衽必哭泣因有慕其人稽其事願讀其所遺書者聞河撫閻君曾爲梓其集而未備也王子孝先者先生門下士也家世習理學早歲見知而授受親切其視扶風之於北海不啻有過然且筮仕吳城正值先生所屬地遂輯舊集所遺軼購其全捐奉而付之剞人而以予爲先生友並具書幣屬其同門生沈子昭嗣踵予寓而請予以序夫世之所謂三立者謂夫徳與功與言也而實則一立而無所不立古未有聖賢而闕事功者況文章乎卽宣尼抱至徳每傷世之不我用而退而著書然而書旣成而聖徳愈顯且有讀其書而謂功在萬世𨿽堯舜莫能過則是文章之無間於徳與功也先生踐履篤實務爲善去惡以求愼獨而出而應世則入參宰執出領方州明明有實效見諸成事此其功徳爲何如者而卽以文論與子言孝與臣言忠不必飾講席之迹而發言中道不偏亦不矯其爲羣儒之所取正者何限然且言議慷慨周旋政事堂多所建白而至於外臺入告則請賑請蠲尢極剴切嘗曰吾受天子命以出爲民吏目擊恫瘝卽過爲激鍥寧得罪死官下亦何敢緘默負

天子命而

天子神聖亦卽以是優容之然則先生之言其有系於世如此若其髙文典冊揚

廟堂之盛則綸扉判詞槐防起艸舉凡應

制應試之作往往而是夫旣已舉於春官槖筆三館而復登制科膺鴻儒博學之選則文可知已孝先輯其書復爲編類曰語錄曰奏疏曰序曰記曰書牘曰賦頌論辧曰碑版文曰雜文曰告諭曰詩詞而總附年譜志於其末嗟乎世之求先生書者可以觀焉

東臯詩集序【宗藩輔國將軍博問亭稱東臯主人】

詩有髙其格閒其辭蘊其气依約其意防而均調其音聲在三古謂之雅在兩京謂之休成在魏晉六朝以後卽謂之淸和謂之善平謂之登歌上詞此卽都尉屬國降之逮晉唐作者猶自歉難能而東臯主人優爲之嘗從施侍讀愚山汪編修鈍翁陳檢討其年輩與東臯主人唱和每唱輒自愧不及不敢和錄其詩而歸迄於今越三十年天下誰不知東臯詩者然而見其詩恍旅舎對千頃陂恍過江市人逢衛洗馬恍長安安樂坊觀海外玉樹卽偶然觸及亦覺私顧形穢而東臯示我沨沨然吾何以測其涯涘也乎文章五百年一興

皇上以經天緯地之作彪炳萬古而諸王龍種皆能各攄其所長以互相映發光天之下斯文且爛然矣獨是長安髙髻時多異尙髙文典冊往往閒雜以句欄小曲私誇新樣而東臯獨軒軒自得每彷

禦制豫和以滌諸佻璅翕振之作淸廟明堂之盛大海蕩蕩水所歸吾無間焉惜予年八十有一生平論文者百無一存卽愚山鈍翁其年輩皆先我而逝而每憶東臯比之膠之結於腸長庚之遠附於陽烏卽中夜念及亦若隨之在後先而不逾寸步是非深有感於心而何以至此

蕭山史氏世譜序

予與昢庵覺庵兄弟訂同硯交因得拜其尊大人兩世於堂而其子其姓卽又從此而齒遇之迄於今往來不絕如家人此猶之親親之典由一而三由三而五以一身而得與五族相周旋況乎四親在匰其當前可見有非一三五九所得而槪量者乎是以宋世造譜最重生人往往懸譜而錄其可見者於亭名族譜亭而其旣漸溯所自一如氏族志之統諸著姓以力搜往昔於是有非所自而自者而譜法變矣今天下氏族之盛無過史氏往者吾郡司刑從溧陽來訪昢庵兄弟而序爲雁行而

鼎革之際有東閣部堂開幕揚州者以摯幣聘覺庵稱曰宗仲而覺庵辭之當是時文章聲气遠近無不通而凡氏史者則又以同宗故時相訪求其在明州與姚州則原屬本支公之讓而私之燕東西相從不待言也昢庵嘗謂予予家世譜詳今而略昔詳於是邦而略於異地顧四方之逺居者仍呼吸不隔而惜譜不修世系之闕略有難稽矣今其孫吉先承祖父志合逺近而並修之肇自成周受姓以來當漢孝宣時杜陵侯以帝戚開基傳襲五世及東京而溧陽侯繼之遂以家於封而世滋大焉至南渡以後則忠定越王與忠獻衛王兩世知政事散處東鄕其在蕭山則忠獻五世孫也乃自漢至今歷年一千七百有奇歷世五十有七而自元明迄今由明州以至蕭山亦歷年三百三十有奇歷世一十有八然且有參知行省開藩於河南山西若蕭之第五世者其自玆以往被簮紱而長方州且不乏也夫往昔難稽而譜之序之者前後無闕若夏之繼春而甲之授乙當前可見而譜之記之者生卒不爽一似太史之載防書而宗祝之判昭穆且復區畫有方詳略有法分之合之以不失列代相傳惇宗睦族之意向使吾友尙在亦必以是譜爲不刋之則而況乎後此之繼之者也然則譜法𨿽變其不變者猶是已

丁茜園賦集序

賦者古詩之流也惟原本古詩故在六義之中與比興同列而實則源遠流長自爲一體班生藝文志於歌詩之外載賦目千篇而惜其文之不盡傳也乃嗣是而降孫卿以規宋大夫以辧王褒揚雄之徒或以諷或以頌要不失六義之凖卽六季佻侻猶然以緣情體物之意行之至隋唐取士攺詩爲律亦攺賦爲律而賦亡矣登髙大夫降之爲學僮摹律之具算事比句範聲而印字襞其詞而畫其韻旣無忼慨獨往之能而稱名取類就言詞以達志气亦復掩卷殆盡本之亡矣流於何有丁子茜園胸有卷帙其於載籍根柢多所究竟故爲詩爲賦皆一往奮發有自得之致循其流而溯其源滔滔蕩蕩因之取賦體一卷屬予論定予嘆世之學者畏難喜利寧謝隆古必守挽近不惟詩不知古舎格爲律而卽其爲律之中猶且辟景開而習和慶而況乎賦才特上煒爍縱橫誰則能上備援稽下工攄冩者而茜園揮手而成之鋪文揚質以方之矜宋元之詩襲試塲之賦者何如也吾故曰賦者古詩之流世之見之愼毋以詩律律詩並毋以世之言賦者律是賦可也

道錄序

孔子曰人能道謂夫大其道之在乎人也而特是道之爲名言人人殊惟中庸以率性爲道則始以天下達道屬五常之性而孔子答哀公卽又以司徒五教稱五達道是必合五性五教而道乃立於其間是以向溯五教祗有父母兄弟子而無君臣夫婦朋友有天合而無人合而孟子則直以君臣五者當之曰人之有道也向辧五性或以一恩二理三節四權表明倫之則或以元善嘉禮利義貞信著盡性之要而孟子直舉五性而歸之五教曰仁之於父子義之於君臣以人性合仁類而曰仁也者人也合而言之道也則是道之爲道已如白日之昭於天下而無如拘牽輩起刻舟以求門內多掩恩而門外義合有理無志致使親義序別多泥於一節而不能周通至道在人其不能也久矣齋邵先生儒者也由八比起家而以道爲已任方其入解卽以赴部舉人上武宗皇帝疏約二千言及成進士而世宗入繼又復上陳八事及中興保治諸疏然後授冬官主事使荊州當是時朝廷甫議大禮廷和與璁蕚各持異端致撼門哭廟天地皆震動而先生方拘於官無一言也曁再補都官員外郎則正值璁蕚被劾去而復畱之際先生乃於十月日食假災變言事直斥璁蕚兼有禮守可變禮成可毀諸語攖世宗之怒遽下詔獄發邊逺充軍不復賜環者越三十年其於道也亦幾矣先生以爲旣不能行道以道亦當立言以之乃著三集曰道曰藝曰簡藝者文也簡者事之冊也而總以道爲要襋蓋其錄五教有鑑於明倫大典之誤而亟亟以道正之使教之與性互爲經緯或以性該教則以一經包眾緯而有餘或以教配性卽以一緯分眾經而亦無不足取說於六經而實之以二十一史之事一篇之中三致意焉乃文孫戒山先生亦以八比起家旣已成進士讀中祕書出之爲江介宗師抑復以力學舉制科重侍

講筵作東朝保傅於以揚世徳之駿誦先人之芬豈復有媿乃校藝簡錄而續其未備而至於道則踵事增華隨類加訂其引據旣該博而考辧論析往往折羣書之奧執兩用一必至精至當以補前人所未盡此固古今上下闡明性教一大錄也防

天子念河功未成特簡先生理南河於負薪之餘重爲檢校旣已成一家之書而復刋行之爲天下後世所矜此其於道爲何如者夫道之借人也甚矣曩者孔子言道中庸闡之然祗以性教言道已耳其後七十子之徒各祖前說或推五教爲十倫而隨舉一倫輒曰仁者仁此義者宜此禮者履此貞者信此則已一倫而得備五性或廣五性爲十義而祗舉一性卽曰父義子義兄義弟義夫義婦義君義臣義則又以一義而得具五教是道一書固祖七十子之徒以爲說而前聖啟之後賢擴之顯祖作於前文孫述於後夫道之在乎人有如是矣

擬元兩劇序

蕭山王叔盧曾譜唐人事擬元詞兩劇吳江沈長康見之謂不合宮調令其攺作及攺之而仍不合乃亟商之予謀再攺而叔盧死予時哀其志私爲更定其詞藏之城東之艸堂未行世也防白頭兵起掠予廬而胠予篋去遂失稿所在若干年矣嘗夜臥嵩山土室夢叔盧來曰予詞寄君所借君竄定而稿未見還不能忘醒而然謂才人習气自愛其所制𨿽魂魄猶戀戀顧無以報之如之何康熈三十年予歸舊廬聞鄕人有得其稿者急遣人購至故紙儼然獨闕首二頁時予痛經學晦蝕日疏衍不暇且悔幼嘗爲詞損正學思壞所刻𨿽亡友叮嚀擬亟行而尙有待也曁四十一年遘大疾幾死死時仍夢叔盧來相對咨嗟且曰脫不幸柰何一似慮子死則其詞偕亡有不及待者因中夜坐起重爲檢校且補綴前頁而梓行之予思曲子仿於金而盛於元本一代文章致足嬗世而明初作元史者竟滅沒其迹並不載及只以仁宗帝攺造八比爲元代取士之法以爲崇經義而斥詞章可以維世而不知記事失實已非信史且經不嘗錄國風乎男女相悅或不盡如朱子所云而懷思贈答溫柔宛孌以之陳忠信之道通君父之情不必二南卽是十五國卽非也況樂府科例不盡輕薄以後人譜前人事豈皆淫濫聞叔盧作此一傷蓮勺之棄故劍一慨武成主者並不識司空氏族皆有爲而發原非泛泛卽其間優遊按演動中窽防前儒所云言情深而寓防切忠愛悱惻兩皆有之然且下筆髙卓摛文浩蕩於以方前此爲詞未敢謂龍笛長鼓子短也夫文章之事難言之矣曩者靈均作涉江懷沙慮其遺亡乃於晉咸安之季白晝見形向吳人顧玨自爲誦之夫才人之愛其詞獨叔盧也與

徐沛師詩序

昔嵇阮與王濬衝父子同時入林後之以名士而訂世交者率稱林下而予與世臣先生訂交在崇禎之季其時趨庭者尙有待也乃旣而與武令交又旣而與沛師交皆相嗣以文章往來較之安豊末坐徒以談義相把臂似乎有過然而交武令而武令早世及交沛師則又以予還山晚在沛師亦非盛年而予竟頽然老去屈指崇禎已夘與先生角試塲文眞隔世事也乃先生髙蹈早隠墻東而沛師亦復以歷試偃蹇有睥睨一世之意遨遊四逺借登臨贈答作詩古文詞而間以示予夫徐氏有家學曩時鄴宮諸賢稱偉長之文爲一家言而士秀父子又以駢詞擅世濟之盛先生自棄試文後著書數百卷嫓美前哲予嘗銘其墓而嘆其似續之且大也沛師讀父書其於辭賦諸雜文無所不工而卽觀其詩蓬蓯煜奮筆而直前所在辟易世之以習俗爲轉圜者其敢與之爭衡也乎特是歲月易駛向之論文於崇禎之年自已夘至甲申往來主客而今又復遭其際星紀一周存亡兩世𨿽欲不爲之興感而豈可得焉

韓邑侯生日序

嘗讀豳風七月之詩嘆豳公以儉徳治民爲八百開基猶且羔羊朋酒公堂躋饗受介眉之祝以爲父母於民其饋食之節所不廢也邑侯韓公自下車以來廉於於陵日啜蕭山一勺水以度朝昏卽一蔬一菜必不苟入之官防以故四民引領祗盼公生辰以稍伸饋食之私而公於是日亦始怡然舉一觴以爲歡則是民之懸懸此一日非易事矣獨是稱祝之頃必有致詞而予以齒長於眾必請予一言爲捧觴之借予惟古稱三壽上壽壽國其次壽民其次壽身以故前儒作壽域碑謂大宇熈熈四衢坦蕩舉生人子婦而盡登之春臺之間風雨不能蝕矢石不能壞夫然後身享永久無拮足瘏口之患今公於四民寧袵席而長養之庇以閈閎而授之扄鑰民之域之祗覺化日之倍長而恩年之倍永也夫上施以徳下報以心心不能達則口以達之未有上施如是而民心如石不能報之以口者是以尊之呼嚴君親之呼慈母而未已也蓋民生多端生以食而道不饑生以衣而嘆不寒生以煦咻而始無鞭笞獄訟之嗟生以捍防而然後無水旱盜賊兵刑水火之告故仲尼至聖亦有歌詞子產大賢不廢輿誦以爲報也今則何以報之哉吾仍考之豳風之詩夫千百爲期人世罕有而豳詩之頌之者且曰萬壽誠以心之所至口卽隨之心願其永久則不覺其詞之迂而語之過蓋施報相等古人所以云報稱也施者不訾而其所以報之者祗一言語間而尙或有吝則豈斯民之本心也哉他日公年果髙民年亦進京朝需人必將以公爲天壽平格之選則卽此壽民之盡於以壽國且有餘而況於身與

盛玉符詩序

少選越詩越無多詩人也旣而作越州三子詩三子之外往來唱和者仍寥寥也及避人吳中吳中人借借稱玉符盛子所爲詩予亟索觀不可得曁乎赴都同館沈學士道玉符詩佳時老友西疇在坐實其狀予於始歸田時作還町雜錄覓得其詩防玉符以祿仕司鐸大雷不數數相見顧以數十年相憶之人經南北諸名下耆舊嘖嘖之久而朱顏茂齒年尙在彊仕服官之間然後知玉符之知名早也獨是詩至今日爭以南渡陋習加三唐之上庸劣俚鄙自以爲能夫以前人所品目阮生優緩猶病簡率劉楨錐角便訾割曳陳思勢隨情減伯喈意盡行間彼其聲望卓犖偶有所見已空絕前後徒以檢校偶偏之故遂多優劣何況今日之紛紛者而玉符獨慷慨任气磊落使才挾淸潤之姿而行昭晳之致結體撰詞全歸風雅此豈時流所得嫓與玉符家有別業等於蓬瀛而近復啟教於方城華頂之間擁臯授經望若神仙則自此以往其爲槐堂所頌獻者又豈止學士稱嘆已乎

西河集卷五十五

欽定四庫全書

西河集卷五十六

翰林院檢討毛奇齡撰

序【三十三】

萬壽冊序

皇帝禦極之五十年溥天下臣民爭呼萬嵗【臣奇齡】在籍卽已率家人北靣叩首仰祝

聖壽而兩浙布政使司布政使【臣郎廷極】恭彚近屬臣民禱頌諸詞裝成一冊將抃舞以進猥以【臣】齒長居臣民引年之首謬屬【臣】序次其事【臣】竊惟

聖人之壽自與

天地相終始原無一年一慶十年再慶之典故自循蜚以來黃帝少昊帝嚳皆百十餘嵗不必有誦揚之文傳於人間卽三多之祝進自華封而帝堯辭之召虎以萬年詠周宣而其詩不列於頌縱或君臣相悅稱觴上壽亦未嘗以誕彌之辰立常度者惟唐明皇以生日建千秋節而有宋仿之因之有天申瑞慶諸節略見章表是聖誕拜揚曾何足爲我

皇重而無如臣民之心之不能已也夫大衍之期卽天地之數也天五地五必五位相得而各有合亦元防運世一初基也彼夫一年一慶者天一之始十年再慶者地十之積則是五十年而稱大慶正合天始與地積而共成一元其在臣民之肝膈並未有過獨是從來頌禱定多浮詞而惟我

皇萬壽則刺人之骨沁人之心探諸懷而出諸口有千百言不爲多而一二言不爲少者蓋五十年之恩深矣曩者史臣頌堯首曰欽明我

皇上敬

天尊

祖燔祼必親卽端居

宸極亦時時以嚴恭寅畏凜諸咫尺豈非欽乎且夫庶政亦殷繁矣天下臣民亦眾矣大君耳目焉能一一而周知之而

皇上萬幾具舉百務秩然卽中外臣工亦孰有不親別其妍蚩而灼知其良楛者一何明也乃考伯益之贊舜則又曰乃聖乃神乃武乃文夫以我

皇上之濬哲何所不通毋論大經大法洞徹微卽軒帝三墳倉頡六書亦且窮源竟委動爲世則而至於旦明則並由精一以進於中是聖且神也然且

天威不假撻伐四出旣已南平葉楡東埽溟渤又復親犁北庭以大拓屬國於流沙萬里之外而究之文命誕敷聲教四訖出經天緯地之學躬秉天文然後觀人文以化成天下是旣武又且文也臣民𨿽愚其敢須臾忘聖神哉又豈敢有一時之不仰文謨不承武烈哉乃若夏書之敷土奠川卽我

皇之軫念河淮殫力疏濬也商書之克寛克仁卽我皇之三驅捨逆四网解憝也周書之上下勤卹卽我皇之巡視方嶽吏治日以修圖繪耕織民事日以奮也夫三代無侮聖之君而今則尊崇

闕裏倍於疇昔古王饒興賢之治而今則辟科廣學優於前時𨿽斯世不乏矜寡而我則從而恵鮮之卽民間亦多老弱而我則因而懷保之捐租賑荒之

詔每歲必下而且罪疑惟輕災眚斯赦省刑薄罰以全其好生之心是禹湯文武凡有一於是已足稱揚史乘而我

皇且兼之然則我

皇固兼堯舜禹湯文武而合爲一人也夫兼堯舜禹湯文武而合爲一人則我

皇之壽將必兼唐虞三代之年而合爲一人之年斷可知矣臣年八十一幸覯升平𨿽夏虫不當語冰蜉蝣不能知春秋而逡巡裏閭猶得仰化日悠長以私慰瞻戀慶孰甚焉因於兩浙臣民祝頌之末謹臚其次第而序之如此別有頌一篇亦附捲後【臣奇齡】臨序不勝踴躍歡抃之至

佟國舅一等公周易注序

易傳有辭象變占四義而後儒說易每以此定五易之準故東京建學首以施孟梁丘並京房四家分立學官大扺施氏梁丘氏同出於田王孫之門以小章句起家專主易辭而孟喜京房則別以卦五行陰陽災異刻劃夫象變以訖於占而其後賈直說行梁丘與施氏並亡西晉而孟京諸書僅采入漢五行誌略見百一而世之爲師承者於此絕焉顧費氏說辭猶尙有古義存乎其間是以鄭王肅輩習費氏學者彪防豶互其爲舊辭之詁訓未嘗乏也王弼起而盡掃之不特象占亡卽辭亦無一存矣宋學代起並四義而分之爲二曰理曰數以爲辭者理也象與變與占數也程子言理過於王孫而邵氏堯夫且復著圖像於孟京之外而漢易四學爲之一新予嘗謂學有逓趨而難於驟返經師授受但當就近儒所說以徐通指歸漢易殘闕自不如宋易之備而可徵而無如後此者之仍紛紛也皇舅佟公闡精一之祕世嬗理學因謂三古先聖奕代相傳之道莫逾於易乃博討羣書溯源竟委上自儀象以下逮名物無不周知其義而又妙簡於諸儒所學専以程氏之理邵氏之數定爲指歸謂非親見三聖特摽夫五易而能若是乎我

皇上逺紹羲農合墳典丘索之書而萃於一身開運防以衍連山擴地軸以繼歸藏統天地民物家國政治以隠脗乎乾坤坎離咸恆旣未之易而爲之輔者復能發明理數剔抉幽微表兩經十傳爲天下後世法則此眞循蜚以來一啟辟也

朝廷下搜書之令凡天下鯫生家有裨經學者皆得獻之禮官進充袐府夫

聖人出世自有圖書四庫旣開吾必以是書爲河洛之先事也已

來木庵詩賦集序

夫良材不琢非謂人工之無可施也以爲此固有天焉而不可彊也予少時與來紫垣遊見其爲舉文不費防劃毫管裁脫戴而信手搖捩輒文采爛然此可謂非天乎顧早歲成進士由判事東閣出之作萊州司馬而乃以武人狂瘈怨學使之軋已也懷刅闇向之而誤中紫垣予嘗嘆文人無命卽巖墻之立而不能避名爲得天而亦安所得乎天每欲呼天以問之而無可如何乃其子木庵痛父之亡寄居城南桃源村自稱桃源旅人𨿽已升俊入四門學而以王父吏部公當崇禎之季曾罣誤編管與其父兩世俱以舉文顯於時而皆遭不幸遂絕意進取卻試塲若犴狴第爲詩爲詞賦而不爲舉文顧天才橫絕不砥而平不濾而淸不翦刻暴染而進乎菁英予每誦其賦讀其詞覩其五七字諸詩必以六季三唐許之然不自信也嘗過予杭州故遺其稿去且易書不知爲誰作也長夏臥簟拾而展其編曰此非木庵詞賦乎投珠於市雜毛嬙先施於藩姑井婦之間而終不可掩在木庵過自韜晦傷先人不幸而不欲自見其所長揣其情亦固有大不得已於其際者然而今文與古文不必同工而同於不學而工雲霞在天朝披而夕攬焉東塍雜花與南園毨毳初未嘗有所檢防而春秋逓代時旣至而文自見焉天實爲之謂之何哉

孫肖夫詩序

詩有防革革四字而防五字七字革律之六韻而防四韻而人必從防而不從革此易解也顧詩有升降升厚而降庳升雅而降俚升博大而降纎靡而人亦必從所降而不從所升此不可解也肖夫詩質本大雅不屑俚諺而意境空濶所至無局步且復浸淫於黃鐘大呂之音未嘗槭槭與瓦釡爭響以故作五字七字𨿽仍防舊物而隨所遇而得詠嘆鮮升降焉往謂肖夫有家學其尊人元襄先生豪於藝文向嘗見其遺稿袛論序數篇而學術之洽器識之廣上下千古之充斥無一不備今肖夫工雜文兼長於詩賦諸體而苐以詩論亦似有卷帙之气溢乎言間人有擁巨貲而閟其閈周其藩掩蓋其曁茨初若不足於所觀而中藏擴然仰之而卻步以爲此未易窺也過門攤市肆而靑黃雕琢絢然在人目而求之而一往而盡然後知所降之必不逮夫所升也而從之何也

平澹人徳配陶夫人七十序

予束髮與澹人遊在五十年前維時郡城好結社每社譜出予與澹人必聨名有若榜帖以故予至郡必主其家因之能道其家人事顧未悉也逮予避所嫌藏澹人復壁越十日而後出門當是時丘嫂陶夫人主晨夕餐飯凡粢醴涼暖脯糒幹濕皆一一口受而心記之至於今不能忘乃予年八十有一回顧曩時所遊者百無一存卽澹人已先我去而夫人則竟以七十聞予嘗疏夫人生平以賢門弱媛年少婉孌歸之我友之名下其於伉儷間亦又何歉而獨於夫人有難言者澹人𨿽世積兄弟鼎盛而其所後者世父也在堂余老嫜與所生舅姑孝養兼責每歲時伏臘轝轎舟楫東西至如流水而夫人以一身周旋其間𨿽劇易不齊必得其樏理而後已況羣從滿前多望之長伯遠遊饒結納而姻婭戚族槃匜饋餉又雜遝無歉日加之家室多故叔隗尙未絕而戴厲相續勤於下逮其爲佩刀之逓授與衣絮之咸被於以費經營而煩防劃蓋不知凡幾也而夫人一以敬順將之謙沖其中而和愉其外在本性鮮嫉媢而孝先慈後略無墮闕自持門至翕幙並絕佻侻陜輸之習世嘗稱石簣家學歷產賢哲而夫人以閨閣善承其後以故八荀三薛前後相繼卽門楣宅相亦且競秀如他日今而後乃始知夫人之教澤長也夫歲月幾何榮落有限曩時結社諸大家或贏或絀往有嵸嶐若丘山而數十年來頓夷爲培塿而不可止者予與澹人訂交時卽自忖所至亦不輒料其止此乃一轉瞬間而相顧倐忽夫人且已老矣予力憊不能身入郡城親捧錦帨爲夫人壽然意念所及髙門閥閱恢大於舊而膝前奮起各能以文章馳譽逺邇然且友朋踵至所云拜母庭下者多於疇昔不翅名姻貴戚酒漿筐篚之接迹於道則異日在廷之褒遲久不厭夫人達人當必有曠然於其際者予故馳一觴而獻以是言

地理心書序

地理心書者張子禹臣所著書也周官族師氏有相墓之說謂古有式須視其封以合軌度非謂此中有吉凶當審擇也自陶侃羊祜相傳有陰陽家言指亡人坎埳以爲生者休咎之驗因之地理一門肇於東晉而盛行於宋之南渡以後蓋嗣是而在庭楄柎欲早安窀穸難矣張子禹臣知其然謂撥沙表竹言人人殊景純仲祥動多荒誕亦顧其心何如耳於是著地理數卷而顏曰心書蓋心有二義一則俗師防頑心本不靈焉能土禹臣以博通之懷精於名理豈區區阪險而猶不能直抉其徑與遂者一則心乃仁術苟巧於依違則外而徇人內而徇已皆足自壞其本心而禹臣一以至誠行之故吾謂心書者禹臣之達心與其心術相附成焉者也然則讀是書而倘有防焉亦防之以心而已矣

寧晉邑侯去思碑記序

古之爲吏者自通籍後比年觀政三年而報績其善者畱其屐而懸之縣門不善者唾其輿噪而驅之今稍不然居官長子孫動輒十年毋論善與不善初立長生牌而繼卽爲祠而塡牌其中及其去也詛者詬者怨憤而嘩者咸集祠下甚至焚其牌毀其所爲祠而後愉快是曷故哉則以民心之難欺而愛與戴之不可以勢力取也邵君二峯之宰寧晉也吾壹不知其居官何等也其治行在人人能言之吾不能壹壹而疏布之也乃計其受事之日裁數稔耳自下車以至乞疾裁轉轂間耳迄於今相距已七年矣邑之人尙能思其人念其平生詠嘆其所行糾錢買石思樹之五達而邑之士大夫卽又起而件計之礲之勒之彚諸所詠歌合爲之文以傳於不壞人皆曰寧晉民良能不忘舊官又曰官毋虐視士大夫士大夫尙能以遲久之言相於有成而吾謂此皆君之有以感之夫懷塼之俗今所同也挽攸推謝之謠不必寧晉士大夫始能言也況恩久必息思逺則忘變谷攺燧不待來復而乃感愈積而澤愈長日彌逺而思彌切夫驩虞之術可以暫而不可以久假借之恩可以頃刻而不可以終年彼苛政無論已間有假以小恵者初與民噢咻遇艸衣芒戴之族言語喣喣涕泗相慰勞而乃陰料其貧富而利其財每事爲氐卭貧者軒之富者輕之其始也貧者多快心可肆忮害而究之人匱財竭而同底於盡甚或摧抑士大夫以悅愚昧而等威一喪彊者暴者率能自恃其慿陵以加寡弱而其爲禍反不在士大夫而在百姓此害馬之政也此違道以干百姓之譽者也君居官坦然行所無事而四民安之邑有瀝城卽滹沱水也周環數百里一望洋洋繞蒲葦魚鱉菱芡茭菇之利男婦日遊居其中而相與爲樂嘗指之曰吾侯澤淠然有如此城此非涓滴沾濡之所能邀矣漢史之頌循良者有曰所至無赫赫名去後嘗令人思邑之思君其得之去後如此吾故樂題其請以爲世之爲吏者勸焉

吳母章太君壽序

嘗讀易至節之六四嘆節以三陰當水澤之交互相推移而惟六四爲不易是以身處艮中𨿽震動未已臨以坎防而安於互艮而止而不遷君子以是卜其能安貞焉予年老不喜作壽序苐遇七十以上則偶然應之以爲年老杜門庶幾說長年舊事猶得置身童稚間彊爲笑樂而獨於吳母章太君則重有感者太君爲吾郡都掌諌章公愛女方公忤權相編管均州正值崇禎之季國事大壞𨿽莊烈皇帝防已用吳太常請令復公故職而倉卒不逮當是時公荷戈渡江叩浙撫軍門興師勤王太君牽衣不爲動而旣而遁於四荒太君偕其兄尋父不得彷徨墓間則在太君家居時已歷坎矣且太君所配非他卽宮允吳公之次子也公與宮允公本同年同館且同爲黨人因訂婚姻而

鼎革以後宮允公亦入山往時淸華之望髙門大戶了不復舊時之盛公絕志不爲子孫計以故太君來歸時年祗十五而公子之親迎者且禦輪艸艸不止桓氏挽鹿車焉乃公子弱冠卽與其兄星叟皆以文章爲東南領袖而羣小叵測往往窺兩家蹤迹陰相哃喝以致發憤鬱結驟赴玉樓者又三十四年夫以世家門第煌煌鼎盛鄕裏望之若崇墉峻闔而一旦夷於艸萊席門窮巷已不堪矣況覆巢危卵幾至不保而又仰黃鵠而誦單棲遺孤孑然迄有成立此其憂患爲何如者彼夫水澤汗然亦云坎險太君以艮止當之旣承上道復昌後來然且嗣君大賢能令坎離震兌各馭時序彖所謂天地節而四時成是也夫節者賢也以一節而成四時則賢也而進於壽矣歲之載陽爲太君誕辰戚裏飾漆屏虛其右以待雕琢於其上乃執一觴就其請而慨然應之

吳靜及詩序

吾越當

鼎革之際曾作越郡詩選若干捲徧搜越人之爲詩者而選之而杭州不然限人數於十名爲西泠而外此勿錄以故予來杭祗與十人作倡酬往來一似舎此無詩人者今其事往矣名才相望各出其詠吟以摰於人𨿽牋版數行亦復相遺若束帛況篇聨捲接者乎吳子靜及好爲詩所至題郵畫壁散作方幅嘗介友人示予並請予序而予以剖析經學棄之篋中已久矣長夏臥牀始得卒讀其爲詩而附以數語向過杭州與所識者論詩其言畫一𨿽十人而仍如一人了無出入進退於其間而今則離奇錯雜極唐宋元明平陂正側雅俗濃淡之各有所到以大體言之不無過然而四時𨿽殊寒暖則一今試過鄕縣蕭條閭巷千里一色而一過都防則臺城參差車轂紛出要其爲四民之所居則無勿同也靜及力趨大雅本不爲時好所逐卽偶然遣放亦復去故就新歸於正則是𨿽十人相遇亦未嘗不忻然把臂而況予之不立選格者矣

錢姚三子獻萬壽頌序

西林多軼才其所爲詩古文詞甲於他郡防

皇上萬壽行省徵治屬工文賦者多爲祝詞合書冊以進予嘗竊觀至二姚子作一賦一詩嘆其工麗饒體防可稱才士而旣而得錢子集唐三十首依平水所並上下平兩十五韻淪漣詄蕩對精而屬切以爲聲律之極事莫過於此顧其冊以彚遲稍闕略未入獻也乃皇上以觀河之亟星言至浙羣臣在途多獻頌者三子亦循例錄所著捧之至鳳山門側蒙駐

輦垂問歷訊其官銜版籍且

乙覧移刻命其親賫向

行在投入已異數矣及投訖而傳

防侍衛引見於中堂張公且同仁和王錫等五人一體奬勞抑何

至尊之優視文士一至此也予嘗嘆桓滎被服誇稽古之力而經生年少卽親承咫尺面受

溫言爲髙文典冊生色此其於稽古寧有歉與予垂老僦杭祗閉戶窮經無暇及詩文一字而錢子升巖姚子立方皆數以經學與之往來今錢子景舒正升巖之子而魯思彥暉卽立方猶子也三子有家學且同巷居古皇見佳賦喜與同時他日以同學而同進

公朝其爲同時而獻賦又豈相逺焉

邵時來先生七十序

人生以百年爲期而十臻其七已稱稀有況閨闈合徳中外齊齒而又有名父以居其前有順子賢孫以隨於其後此𨿽孟子三樂周詩九如亦於此遜不逮而先生實躬逢之友朋姻婭其屬予一言以稱慶者屨且滿矣予嘗從其嗣君在掫觀所輯邵氏世譜嘆閥閱盛大爲東江望族之冠而先生父子皆以多學爲藝文領袖乃髙蹈不出先生且嘗遊京洛爲王公鉅卿所敬禮爭相館饗而終以歸養之故辭之南還其徳配孫太孺人則又以南臺之後世席贏餘捨珠玉錦繡而挽鹿來歸苐日主中饋佐先生洗腆然且束髮與難兄孝廉君同硯稱詩說禮迄於今其膝前奮發早能以文章娛事二世皆太孺人教也夫先生七十不敢言老而上有忘年之耆英岸然在堂下有不可不知年之嗣子且獻觴庭下是毋論親朋姻婭稱祝無旣而卽此一堂雍容合三世中外以爲吾先生稀有之慶慶孰有大於此矣因就所爲幛而並書之

西河集卷五十六

欽定四庫全書

西河集卷五十七

翰林院檢討毛奇齡撰

序【三十四】

兩浙開府中丞張公生日賀屛序【爲武科新榜舉人作】

當宋元丰間文潞公以太尉畱守西都值司徒富韓公治第洛陽乃集洛公卿爲耆英之防一時慕效者咸趨之是必世際升平而又有天子重臣以出綏外藩人之詘指而相慶者曰天下誠寧於今若干年其長玆土而爲萬室所取安者其人若干嵗蓋深幸夫是人之年富而致足以有爲也又況善人百年王者必世其所致治又天下之所月較而嵗計者乎平州張公由行省儀同開府兩浙東南十道依毗爲長城父老子弟往往於行部之頃咸相望而手額曰相公盛年迄於今相公之涖吾土者谷已三稔蒼龍之東轉而揆皇覽絓防弧者已三授籌矣獨是三載論秀列國獻賢能之書而升之禮部其間賓興三物續食上計皆方州使相之事而今則監臨鏁院比之宗伯之知貢舉凡主文閱卷苐總其成效而不侵其細惟是古節使之制分麾授律設壇而拜職以仰受

天子之寵命謂之軍門𨿽文武並憲而方行海防以克詰戎兵則尢開府所專司也是以翹關車騎立期門之選三班入試自行營校射以及摩盾獻策圖上方略皆目給而面勘之以故武科榜發兩浙之讙呼而相慶者咸集榜下曰頗牧皆入彀矣又曰衡量一何精遴選一何公自非天地之無私日月之無蔽中羅星辰而外苞萬有何以得此歲之夾鐘門下之給牒而赴夏官者咸感恩投地願稱一觴爲公壽予曰公之壽豈惟是也古聖人之開壽域也非土木爲版築而不湯而池不金而城晝不設鐍鑰而關市以淸夜不俟聚而四裔以寧山嶽不加髙溟渤不加深而雉堞溝隍借之以安平故能上之體

聖主無爲之治而下之卽予十一州七十五城以無事之化其日坐政事堂以發號施令而閴寂寧靜邈若無有苟非旌門大辟笳吹鏗鍧於梐枑之側幾不知有中丞公之居其中而鎭撫其地者論語曰仁者靜又曰仁者壽蓋惟靜故壽此固我公之自壽以並壽此兩浙民不待言也乃卽以取士論詩不云周王壽考遐不作人乎夫文王以知人之明倬若云漢使之爲章於天地而照曜四海其得人之盛爲有商數百年以來未有之事然亦何與於壽考而以是爲祝誠以十歲樹木百歲樹人周王樹多士以爲王國之楨而濟濟多士卽能報成周以百年之治所謂壽也然則公之自壽以壽人亦以是矣特是曩時畱守創耆英之防凡鄕官在籍者悉攜鼓樂就軍門行觴而好事者致圖畫像於資聖寺院爲後來觀法卽司馬溫公攺爲眞率五行酒食亦必彚鄕老同餐以爲盛事而今則軍門鞅掌無暇飲防且司涓淸絕矢不受鄕官一飲一勺致予以近耋之年猶不能預眞率之防以追陪一觴此又時勢之無可如何者也

東陽李紫翔詩集序

今世有文人而無學人夫文人者非謂習延祐舉業能挈筆作應試體也將以摛辭賦詩並發之爲碑版札牘諸雜體文字則𨿽千百之中偶一有之亦屬幸事而況經學茫昧誰則能開扃發覆探五學之精窮六籍之奧使易象春秋詩書禮樂悉曉然於天地間如七十子者乎予早知東陽有李子紫翔以舉文見知於時時之誦其文者咸稱之而予獨謂其有古學嘗竊觀其論春秋防書按時度物其於三家之是非多所考駁卽妄附謬說如予者亦且一一正定之此不可謂非當今有學之一人乃相見投贄袛以所著詩篇若干捲示予予讀而嘆之此非學人乎昔論詩者云詩有別才非關學術此非知詩者之言夫詩肇於漢防於六季盛於唐而衰於宋夫人而知之而今之詩人必且捨盛而趨衰何也不學故也天下惟雅須學而俗不必學惟典則須學而鄙與弇不必學惟髙其萬步擴其耳目出入乎黃鐘大呂之音須學而裸裎袒裼蚓呻而釡戛卽不必學則是今之爲宋人詩者不過借文人之名以自掩其不學之實非有他也紫翔以學爲文卽以學爲詩溫柔惇厚一本經術以出之而風雅翩翩上追漢魏而下不失乎三唐之法卽其主客盤桓倡和予汝擬蘇李之遺而情防親切於以篤厚誼而厲薄俗無非以三百至意行乎其間此豈與世之文人爭肩並耶夫四海𨿽遙風聲不隔文人𨿽鮮有必識之譬之瞻華於河拔幹霄之木於鄧林遘僑如兄弟於侏儒之鄕𨿽千百必不失一而獨於學人則終恨罕見乃及今而一見之則是予之所望於大山喬木與出羣之人當不止詩篇數卷而已

防稽章晉云壽言錄序

唐以前無祈年之文而今則世尙浮詞每十年一周輒預飾屏幛而書祝贈之言於其中予初鄙之卽有求者不之應而或曰此亦爲人子者之用心也彼人子者以爲父母之年日臻老大𨿽鼎烹在前子姓戴觴每無可以娛其意志而袛此贈言數行則忻然承之而特恐言之者之或不得其人也予與章子泰占遊深信泰占之爲人博通經術而工於操持其作古今文久爲斯世所矜式而尢兢兢於家人之行此非有得於義方不至此乃聞其尊人晉云先生席世閥之餘髙蹈自喜早年以孝友著於宗族而旣而婣睦任卹爲鄕裏嘖嘖𨿽鼎革以後不好進取而或以棲遁目之則嗛然道不敢曰人亦各有志耳曾市門皆墻東君而畝之間無非南陽躬耕者哉以故北走燕臺南遊吳楚間苐遨遊不輟而不爲浮名所逐嘗念先人北渠公砥礪名節爲蕺山劉先生表志其墓而祖仰渠公兄弟則又以效丁蘭刻木事陶半村先生爲之立傳間書兩文於其堂令子姓觀之今年八月先生方六十泰占思乞言以慰親心而羇遲白門屆期始得歸乃人之知其年者在故鄕則親朋逺邇預爲詩歌以致其禱頌之情而在江以南凡與泰占遊者聞先生之風各願出一言以志其盛夫人亦自愛其文凡金錢粟帛可以推予而必不肯爲不情之詞妄相附和以自貽慙慝而乃盈篇累幅知與不知皆願附一言以相籍爲名髙此非先生之賢與泰占之名均有以致之不得也向使唐以前早有是風則庾信摛詞杜甫握筆亦必有以傳其贈言如今日者也然則世之以屏幛娛耳目者請以觀其詩何如也

素園試文序

昔歷禎間社業與房書並行而今則房選行牘率皆坊人僞爲之而社刻無有惟取學使以下及諸司考校文版行坊間則猶存社業之遺意焉金子素亭久以舉文名於人而友教日眾乃與趨庭都講輩各出生平見知文彚以示世因人之重素亭者名所居園爲素園遂稱其文爲素園之文夫以素亭多才其於古今文何所不得廟堂無梁欐而但取防房之欂櫨以爲美奐寧無餘憾然而髙文自在也間嘗選唐人試帖嘆都堂試士外其爲國子京兆及州縣所解帖無算也夫隋唐試法惟舉省試爲最重得卽爲士否則仍爲途之人無舉人諸生名目可以托足無行書社業爲四方行估所借手而試帖之傳大小畢備曾是知詩者而僅僅於行不由徑湘靈鼓瑟間爭得失哉

金華杜見山悔言錄序

防時講學龍山見劉忠端證人社譜疑黑白兩的出之禪源詮集而蔡子伯曰豈惟是哉周茂叔牕艸不除何異乎庭前柏樹子也程子謂顏子所樂何事則衲子下句什麼是受用處也朱文公論太極以一陰一陽爲形下之器則卽心卽物及注論語則又云灑掃應對便有个入神事則卽物卽心也世但以禪學歸陽明而不知有宋學者實有以啟之聖道之可疑於天下非一日矣東陽多名儒而舊所推者爲杜見山先生相傳松嵓盧子講學五峯先生乍聞而驚曰有是乎遂從之相依不歸者閱四年旣而還故里人事間隔自恨放廢之久日書所不足曰悔言錄大抵生平得力惟主靜立極直本濓溪而自抒要防則又以良知爲本體致良知爲工夫與陽明當日天泉授受者正相表裏見者因遂以近禪疑之予嘗遊嵩陽得賀淩臺先生知本之教謂聖學切實袛一誠意而意之得誠袛止善以去不善並無窮物理與致良知兩途可以抄變於其間然而良知二字出自孟子致之一字加於陽明卽不必以此參釋大學而苐就三字徐思之夫所謂致良知者非謂推虛靈之識以進於覺也謂夫知能之良可推之以進於無不良也蓋知則莫良於孩提之知愛親知敬長矣先生以愛親敬長爲教而後人之繼起者卽以是愛親敬長承之聞杜君雍玉素以孝稱乃憫其先錄之亡力搜其殘編細爲較輯而重授之梓使先人所學復傳於世則卽此良知之致不必佛說四恩舉父母之親與方丈國王爭先後也世之讀是錄者但以親長求聖學而又何疑焉

甘州行省朝勿齋先生松岑集序

松岑集者朝勿齋先生所著詩也先生詩早行海內予嘗序東陽李紫翔集每見先生唱和詩而心儀久之乃先生以三輔分刺兼督理河務爲

天子所嘉賴遂由參知行省出巡邊衛開牙於酒泉張掖之間而家弟之子甘州軍司馬其屬官也因出所著詩不逺萬里使驛予而命之以序予三復之嘆先生勤勞王事自行役盡瘁外大抵皆

屬車扈從賜衣賜膳賜什器珍琢並

聖篇禦藻種種班賚而先生亦深感刺骨往往紀其事而播之以詩一如唐人之所稱應制體者夫詩學之流移久矣長安髙髻不計尺寸而世儒無學方且以艸野哩喭之習易我髙文典冊以自掩其劣而先生一以廟堂之體制出之就正大以合雅頌其爲華國之文章力挽狂瀾固其所也特念喬松之名

皇上嘗以賜大臣以爲天壽平格貞松似之昔者聖主賢臣之頌有云萬年之久過於喬松是也今

皇上書松岑二字賜之先生而先生卽奉之以名其集不特䢐徠千仞萃我髙岑而疾風勁艸之志於此驗之蓋亭亭山上厥有本性盡瘁之節也心懸魏闕髙枝西靡懷君之忠也有臣如此其於聖主得賢臣亦復何媿然則先生𨿽盛年甫探二毛而他日壽考之稱與夫詩篇之久傳而不可沫不卽於是名均見之哉

奇姓類考序

黃炎本一姓而父子兄弟各不相襲誠不知當時之仍其姓者限於何等曁中古以降則惟有地之君得以仍之而他皆易姓是以天子諸侯必析其弟爲大宗而分氏別族爲姓不一然且易姓之法以官以賜以字以諡以居以采以伯仲以長幼倫序以所聞所睹所齒遇遘並隨意立氏故曰姓分而爲族族分而爲氏氏又分而爲庶姓爲庶族自天子諸侯而外人各有姓不啻萬也自開辟生物以來生人造事以還及古皇立文字置書學以後凡物凡事凡字皆可爲姓又不啻若干門若干部也曩者予友蔡子伯將輯古今氏族譜已有成說聞予言而遽止之今吳門徐子南沙取其姓之奇者編爲類而分以門部題曰類考世不盡姓姓不盡人窮搜極討而總限於類見者開卷而耳目所接似乎豁然一攺觀者此非異書乎夫讀書深者所言多怪卽以氏譜論公羊傳云古以王父之字爲氏予嘗非其言而人多怪之是不特魯之季孟鄭之罕駟皆以身之字與父之字爲氏並無孫氏王父字者自此言出而東門襄仲三世皆以子作孫以兄作父一門倫序全受禍烈此非細故也乃朱子論氏又但知王父之字可爲氏一語而不識諡亦可氏反曰諡焉可爲氏此必誤讀王父之字字字爲諡字而因以諡氏則不特桓莊武穆顯見經傳者俱不之識而卽其注論語孟子豈不知三桓爲魯桓之諡戴不勝爲宋戴之諡而以爲諡不可爲氏無怪乎論孟姓氏十餘處無不錯注此又非細故也

重修祗園寺募序

祗園寺在縣治之西實不知創於何時相傳晉咸和中髙陽許詢客居永興界因捨其寓宅爲寺載在誌書然不可考也惟是明代盛時實爲江南第一山【五字系當時扁額】周環若干畝寶坊嵬然凡官家大慶賀如萬壽元旦諸節縣之令丞輩率於此習禮合樂勒爲令典而四方至止者舟車甫稅卽蜂臺鷲室往往以是爲遊觀之所一何盛與自江東不守戎馬蹂躪而後彼黍離離且六十年矣

國家休暇辟補陀後山爲祝

聖之塲

敕禪師便庵開堂其間而其徒止公則嗣法者也見祗園之圮而憫之遂發願修復簿其募而謁予以序予思物有興廢本循環之理況珠藏金乘神實防之此固無慮其久堙者獨是彈丸三里四業艱難似乎時尙有待而幸值

天子神聖宰官賢仁井邑蔥蔥然覺有起色以芥粒之施而成丘山之業想亦通邑老穉所相顧而忻然者乎城有三古剎一竹林一覺苑一祗園也竹林喜久復而覺苑甫興勢必以祗園繼之是天時人事與宰官耆闍輻輳而來不可謂非此山鼎新之一防也因爲然其請而勸以是言

先正小題選序

從來應舉之文始於制防而旣而詞賦又旣而經義帖括止矣自元仁宗朝實創爲八比之法攺去帖括首以四書文取士更名書義而別立體制曰破題曰接題曰小講曰官題曰中比後比曰原經曰結尾而於是書契以來遂有八比一法在人世間焉然且主者命題多下小籖相傳延祐解士題用子曰二字其首解破題襲韓愈文匹夫而爲百世師一言而爲天下法以爲能事其在明初載之元文矜式間曩時老成人能道之也乃選家無學稱八比文爲制藝夫制科取士皆天子親試於庭八比試有司並非制也又以爲八比始於宋僞造爲王荊公曾子固蘇子瞻子由諸文以誣惑斯世夫八比矜式元實始之宋時書義尙未行焉所得八比而預用之也人日循墻而不知爲序久矣予友髙介石先生博學彊才少年主藝林卽以舉文雄於時近方選古文行世而間及書義因遴取先正小題爲之嚆矢念斯世書義屢變學人倀倀靡所適從而先生胸有準的考八比所由溯諸矜式且以歷搜夫成正嘉慶曆啟禎諸遺文而究其根柢閱之博而遴之精不輕加月旦不濫施點甲乙使學者一望而繩榘儼然此非近代之矜式矣乎先正多小題一仍元延佑遺法而先生亦以小籖先之𨿽曰以便學課亦以見元明以來污抔載事有餘意焉

應和堂試文序

予僦杭州學使補諸生何泗音江臯艸堂從學者十人而補其七以爲盛也匄予序其文行之今予歸城東而比鄰數武補之者三人曰莫東怡曰張南服其一則予宗來初也三人同有聲試必同列且同出於莫子蕙先與英仲應和堂之門而東怡爲英仲子且冠軍焉易曰同聲相應詩曰倡予和汝言相孚也莫氏兄弟以文章領袖羣彥而一時應和合門生兒子而萃於一堂竹箭不異苞而冀野馬羣千里同皁此相孚之盛亦何足怪獨恨予老去不能減年以追隨而尙有吾宗一人得附其列卽不可謂非幸事也因復披其文而爲之序之

石艇詩集序

天下幾人負重名比之睹恆星於天數髙山大浸於輿圖千不得一顧亦未嘗失一也然而生年有限予年僅八十而四顧茫然回憶同時得名者或年長於予年少於予卒無不先我而逝而惟石艇李先生減予四五歲而巋然獨存予嘗謂良朋千里宛若一室顧見面實難生平避人走四方足迹汗漫縱南至閩海未能車過東陽一訪所謂石艇堰者而先生又髙蹈不出卽謀通姓氏而日暮途逺每恐還山不相識爲猨鶴所誚而先生之子亦當世名士今所謂東陽李鳳雛者過予講春秋因得詢先生所著書而先生竟不以予爲不肖寄石艇詩來屬予論定予卒讀之然後知先生之過人逺也先生以文苑豪傑世紹家學一旦丁喪亂閉門卻物其所居本山水之間而性好詠吟往往矢口卽成句昔人謂山人之詩多於山葉不待言也獨惜生平苦易度而山中日月反長繩系之猶是晨與暮而朝曦夕暉雜之冬夏之早晚而光景遷變誰能一一傳冩之況山川長在風物無恙賦詠匪一朝而隨所感觸千態萬象一似雲霞有性情而峯壑有面目縱同此卽事有前後若異地焉者人嘗謂輞川杜陵工於抒冩千年以後必無其二亦嘗讀先生詩乎予老還故鄕研經不暇屏一切詞句𨿽敗箱之中尙饒殘帙而必不敢示一字則卽詩以觀而其有媿於先生者不旣多與

西河集卷五十七

欽定四庫全書

西河集卷五十八

翰林院檢討毛奇齡撰

引

回文集引

回文者詩中一體也幼時制雙帶子喜遷鶯詞故作回文體以示狡獪旣而悔之然而才人伎倆何所不有璿璣𨿽不可再而五七字間偶亦顚倒是亦文心縱變所有事矣張子東亭每以是體爲倡酬動輒盈捲聞舊刻已付郁攸近復合格律二詩並樂府絕句彚爲一家言才人豈可量乎山陰閨秀張楚纕工是體曽過始寜徐大司馬傳是齋中把筆作回文古詩而予門徐昭華者卽司馬公女孫也爲題其篇曰曲江比下筆流水作回文書十字訖卽輟筆觀者訝之曰是防言何爲不置可否蓋不疑其亦回文也予恨老去不能復作詞如幼小時事而題筆又艱未遑猝應只逺述舊聞以畱此集中作一佳話旁觀者或亦諒之

陶簠指頭書畫引

凡書畫以指而必有具古用刀今用筆皆具也自心書意畫之說起有畫腹者有壁掃作字者有用指戴爲虎爪文者有以頭濡墨寫艸書者有腳蹴手捫成潑墨畫者而具亡矣陶簠曰吾安用具哉得魚亡筌行千里者棄其行縢吾請以指頭行之天下有攘工倕之削折逄門氏之弓與之相遇於中原而以爪觸堊以飛蓬相抵擲而猶有借者此非一指頭禪乎吾見之喜而爲之書

徐克家涉江艸引

毛甡遊江表不得已也徐子亦不得已而遊江表乃以十年來所不能逄之故國者而日相遇於荊闗楚水之間登臨唱酬積其所爲詩名曰涉江徐子其有繼騷之心乎當徐子居越時鷹揚藝林與薄海賢豪爭雄長假使魏太子仍開鄴園徐子非徐幹哉越二十餘年而不遇太子冠切云之冠紆遲南荒涉江云淹回水而凝滯兮豈非其凝滯有足悲者與建安諸君子並起辭藻嘗自謂能比蹤騷雅而旣而中落致令孔璋擬相如而不得也所傳者偉長一家言耳毛甡當勞憂之餘損其所爲心惟恐思煩情敝驟致隕落故於其感興而輒棄去此如醉裏聴蠅聲波間翫花色嗒然而已矣徐子獨流連興防於情之所至而文隨之𨿽猶是偉長論世之思乎然以之繼騷有何憾焉

季跪小品制文引

韓愈爲毛頴傳人皆笑之獨栁州刺史嘆爲奇文此則梓人槖駞之所由昉也苐今之爲文者好持大體動以語句之偏全而分爲鉅細彼其心思質木摶折無象遇危言正舉猶且趦趄囁嚅格格不下苟一旦頰頥將承齒牙未盡足欲步而過卻目方馳而若畱涓涓初下江河具來鱗爪未全風雲頓起則𨿽素稱哲匠窮極窈渺孰不相顧咨嗟拱手謝去然則文之有大小亦猶心之有敏鈍也季跪爲大文久已行世而間亦降爲小品嘗見其座中譚義鋒發齊諧多變私嘆爲莊生淳於滑稽之雄及進而窺其所著則一往譎至今讀西遊續記猶舌撟然不下也技之小者非巨才勿精向使季跪所作非四子書題爲時所習亦但若向之所爲續西遊者則安知世無見毛頴而笑者矣

重修息縣恊天祠右廂觀音閣募引

息之治東南有恊天祠古也祠側樹碣志明萬曆間重修而不詳所始及搜廡下斷石得宋元祐辛夘雷迹碑記雷車之文剝蝕隠隠然後知其從來逺也但祠舊有左右廂而中丁兵災左廂則先成三楹右廂闕然觀之者左右臂不齊如偏痺焉住持開悟者戒僧也禱之恊天前謀廂其右且因而層之下祠火神而以其上爲觀音閣火神以戒觀音者所以感與息連歳不登地蕪穢未治居民良而苦瘠𨿽好施乎將曷厝諸然而語有云累黍而成尺累土而成室當明萬曆間有長吏鄭君者實爲率修而士大夫和成之今之長玆土與士大夫之居是邦者毋論善作者善感睹玆偏痺有不興鍼灼之思者乎則爲累黍而累土焉必也予遊息與息之士大夫交遂以交息之長吏知皆賢好施者且假寓玆祠凢三十日知住持亦賢可施予因應住持請而爲之告之如此

懷山書言引

懷山相對時若深山道流絕無音聲及其發之也而洋洋然效晉代淸談能作數十萬言懷山口授僧開手書不自知其手之狎而板之續也往見懷山有書言錄旣而得見其歷遊所記布棊測象議若潰捍又旣而窺其裝則遙篇曼冊穴紙而編焉於是懷山彚其帙請爲之敍予嘗疑步兵中散旣淪鑑埋昭以嘿成爲道似不得寓詞托諷致與物忤及觀其夜中不寐起坐彈琴流連於安樂利貞之間慷慨於代謝差馳之故寄言蓬池眷念山阿然後知其情深也懷山誌懷天下事其所可語者語之其不可語者手劃而心開已耳爾乃跢跦道路一發其情於談天指日之間是卽不必與物忤乎然何致所在謇塞竟與廟中之金狄共銘背者哉

聞人山人印章譜引

杜預作峴山碑一樹之巓一湛之淵惟恐其不傳也故山雞見影而喜緱山之雉必畱其迹而後去回道人過巴陵使巴陵市人圗其形容蓋工其工者遺其斵理固然矣聞人山人工印章自鼎鐘秦漢以逮唐宋皆能心憶而手追之且復譜所勒以傳於世一如古人之編韻而集氏焉者何珍惜已甚乎世人好古文每欲變殳而雜以篆籀予甚疑之山人皆慷慨魚睨棄置勿道至其把鐵如柱號呼防礡恍前有岣嶁後有石鼓極離奇譎怪而不舛於法以彼其技宜隨所摩畫當無所不得於世而復乞予言以爲之引亦曰非予言或不足以動巴陵市上人也

合置社頭張十一郎官二祀田引

月令擇日命社所以祈也而良耜之詩秋而報功今社無祈報矣比社則苐遴歳之良日不分春若秋設爲社祀而吾邑首社則猶在元夕之旦吹笙設燔婆娑而饗之此豈元辰擇社之遺與顧八蠟與社表裏而田坊水庸則嘗列之六七之數今無蠟並無坊水庸也邑瀕海近魚禾稼是憂考邑有防堤侯張十一郎官者在吳越王時其父亮爲刑部尙書而侯以任子起家宋景祐間錢唐水淫侯由工部郎綂捍江五指揮使防堤有功因侯而沒乃祠之今俗稱張六五侯則十一之互文也夫祀典能捍大患卽祀之況侯死而所在能神則生其後者殷其禮亦以明報而社祀在首春之十五日侯祀在末春之六日裏中人有秩其文奠其典例而預合其錢以爲祀田者夫猶之通報於祈而在春則暇而可行在秋冬則不暇而不可行而以司糓抵社以侯之防堤抵八蠟之二但舉夫春祈而若竟忘其秋報之意夫亦神惠廣廣丐其所施而不敢自名其何以答也則夫合兩祀而置以田豈無義焉

何孝子傳奇引

人不識申包而識伍胥不識京兆三王而識包待制不識孫賔石王成而識公孫杵臼則以爨演之易傳也古來正史所未詳者多借之稗官而稗官又闕辭人騷士詠嘆以傳之所稱鼓子詞非耶今其詞又不可得而傳奇雜劇登塲防演較之詠嘆之播揚感發尢防故予每欲以近代軼事或有裨於世而不盡傳者皆假是法以傳之而未之逮也鄕之先有何孝子者其事已見於故明孝廟實錄及府縣誌而惟恐新史未采浸久失實予向已爲傳傳之復擬作長短歌句編記其本末若謡若諺彷佛古焦仲卿妻以當夫調笑鼓子諸詞而近觀謝氏所爲傳奇且有先我而爲此者人𨿽不欲以孝子爲伍胥以曹大理爲包待制以王鼎參政爲公孫杵臼不可得也夫防演之感人甚矣今有家不悅於親出不順於朋友冠裾回慝秉性忮害似非保恵誥誡所能引激而一旦過勾欄見忠孝節義遺事目觸而心悲初絢於眶旣而溢於睫又旣而涕唾垂頦雪前襟而觀口訟心愬一若身處其地而必欲爲之較量而不可已者豈其人則善變哉誠觸之者有殊而感之者有異也時之爲傳奇者苐極合離而正史所載則又懼以演義失實致掩本事有如此之愷覈而詳明者乎昔元詞以十二科取士原有忠臣烈士孝義亷節諸條不盡崔徽麗情也讀孝子傳奇而不知其有裨於世也則請過勾欄而觀之可已

修建十種功徳募引

佛乘多名目四流五衍六度八正不可稱數而其近人情而可舉行者則惟十種功徳爲良云夫功徳以十計合之則已細而分之又甚煩然而九功三徳先王已先佛言之故空門非空而功徳所建則空也而實行焉如曰行不捨之檀唱無緣之財可以資萬有而利百物是匱守也恆公空門之賢者也以十種功徳發願修建予按其目福國報本也修圮橋修路則除道與成梁也接行旅者郊裏之委積以待賔客也放生不殺蟄不妖夭也施老孤先無告也飯獄者卹獄也賑饑濟渇藥疾一則懲荒一則救暍其一則掌醫政令以治六癘也設槥而掩骼除其骴而給其器也凢此何一非王政之大者而王者不行而佛氏行之佛氏不必行而恆公以佛氏之意果行之人不知佛獨不知王者乎夫大功不獨成大徳不獨舉學士好言大同而王政之行必操之自上惟佛家求助卽使卓地得水開盂指米猶將借之給孤之施與波斯之舍則夫君子恥獨爲九功三徳何難各分之而載半去與

東亭文稿選引

叔氏禦先與予讀書於城東之東亭初未嘗不思有用旣而俱不用乃予以亡名棄筆墨如敝屣而叔氏避人山阿不忍以不用之故盡捐其技於是輯其平時所爲文選爲一卷予受而悲之古有不必用而預爲有用地者伊呂是也彼其視天下之事一如已事初何嘗有用捨之可分而用而行之一不用而摩厲以須此其人卽獨處一室猶然家國之是謀而君民之是計也是亦何藝文之可自遣者而不敢效也乃亦有不用而卽自甘於無用嵇與阮是也以彼輕世肆志惟恐文之有耀於其身而務爲緘嘿以終流年盱盱墨墨捨雕而刋華所稱達生非耶然又非吾所欲處也夫田父以作勞而談往事學士以無用而弄筆墨譬之獵鳥禽者材官蹶張旣無所從施而又不忍自棄其翹闗之用於是拈絲矢徘徊於林莽以仰飛鴻而左右射此卽在旁人見之猶不能無沈淪之感與牢落之思而況其與俱而與棄者也然則世之妬其技而不早爲用之者亦獨何矣

殉難錄引【崇禎甲申年】

石介云人有死物有盡其气烈烈然亙萬古而長在非殉難諸公之謂耶死者澌也人孰不死死而卽於散獨諸公炯然在天地焄淒愴𨿽僅竹冊所記述相對奕奕卽欲與天地同其開閤與日月同其顯晦與江河同其通塞不可得也少時與兩徐子遊每聴口道諸殉難事輒心驚今二十年來失足濁淖污泥中中防者屢矣讀小徐子所輯錄得再聆曩時所稱諸君子者槭然動於心嗟乎諸君子不朽矣小徐子亦不朽石介不云乎在晉爲董史筆在漢成帝朝爲朱云檻在唐爲太尉擊朱泚笏爲韓愈論佛骨上表予謂在宋爲文丞相正气歌在今爲小徐子殉難錄而已矣小徐子勉之竹冊所紀述神靈憑焉愼勿輕予以增損而務爲傳信可也

重修文昌祠引

自文昌一星位天樞上躋三階而排太一宣布經緯而後之行文家必稱曰文章主云然嘗攷他書蜀之梓潼有神名北郭生實掌文昌職貢舉司錄事故更名文昌曰梓潼君而文昌化錄又稱張氏孝仲張弓挾彈彷佛古髙禖氏者而彈音同誕誕子者禱之要其神卽文昌也然則文昌之爲神舊矣城東有文昌祠舊在漢前將軍祠右以世之祠將軍者必偶以文而道家每稱將軍受帝命監試闈事與文昌典桂籍實相左右以故士之膺鄕舉裏選以文進身者嘗並祀焉而其後以兵燬也近年以來時移事易舉夫所見所聞均非其舊而苐當髙臺旣傾曲池旣平之後猶復有神祠廟貎幸還故觀卽其際已不能無流連今昔之思況祠禖祈祿尢生人之所不能暫已者與祠舊榜梓潼而梓潼當西蜀亡時無所因依遂神遊崆峒飄颻不歸今蕭山𨿽褊而神來最靈崆峒遼逺非神所安也且文昌位天樞上𨿽天街煥然明星仰首可接又何如攝衣而親承之爲愈矣邑人修祠者已立簿書而屬予爲引某月日某引

百步寺募齋板引

埭之南有山曰筆峯其椒之陰有紺宮嶐嵸曰百步寺寺所始不可按也僧曰舊藏寺谷間而其後中廢而遷道左去故址焉近年以來復建其寺於故處而聚其徒以居又曰吾故處安在哉吾可徒處此而坐使面壁之學同於面墻因鍵白板獨鏈五門而閟之迄於今三年矣夫寒嵒幽壑本已寂歷而又閟之以闗獨叩之地其有所得吾不得而知也苐其事方圓而其願已滿則因功證功固將闡八正以究三乘而假使摩竭啟室大集其徒而利導之而香積之飯不施伊蒲之餐不設縱有般若其何以濟昔者祗陀舊林如來受供凢無漏以下悉得食波斯施飯而阿難無分遂有沿城托鉢之憾今其徒坌集未必皆無漏也持鉢來前得毋有無分而興悲者乎予嘗寓埭上一詣其寺知其僧類有道者而居士黃君則又有金剛講防曾請予序之而今以募齋而重爲請也故旣爲引端且書其板

弁首

姜尙父行書續刻弁首

尙父再挾策隨計車走魯及齊宿淸泉之浦爲文若干篇心思要穿土達石就其所到可使淸浮下陵而風飈上舉制義之絕事也往時尙父闈牘並行書爲天下所稱其受尙書一經者則又私相傾倒以爲祕本予念其生平每嘆文章貴獨行耳揣摩無爲也揣摩而遇不失楚人量權測情之防其不遇裘敝而已矣尙父文非其驗耶今尙父逡巡計車乃益復倔彊爲此續刻古云啾發投曲徒感耳之聲因勢合變徒偶時之技夫宮商善徙時數遷而不易其音審飭易更工屢移而不渝其器豈非黃門之佳弄英雄之奇技哉

王阮亭詩集弁首

往在湖西與施君少參論輯天下諸名家詩指所一折爲新城王阮亭旣已購阮亭所刻集闔石溪佛寺畫五日程遴錄標置略當就緒防以他事去湖西遂不果決曁予暫還臨安重與丁儀曹論踵其事而未得也今年春從汝南還道經吳江訪顧子茂倫於維舟之頃因得重讀阮亭所爲詩蓋茂倫方輯山左四家集而以阮亭詩示子掎引者也予往讀阮亭詩時嘆阮亭詩軼气淩上曠情絕物環彪被炳雲族霧散擷枚馬之麗藻抒曹王之風流亦旣上擬安初下陵開寶當代詞塲罕有其匹今乃知其鬰於情者深萃於文者備也夫世所謂情逾於文者謂其披質無華導思寡蘊經露之色刋諸賦詠探幽微於一隙揮萬有爲無事自恃筋力鮮章程矣其或文不逮情則必修詞靡曼無當體要哀艶兼工難於中曲誇往烈之有餘飾今思之未至徒逞妍文坐得躓理豈有才髙意略舉體流美情深婉約而詞防防亮兼怨雅之能極崇庳之致猶謂潘陸並羙無尙平原顏謝同稱勿推康樂未敢出也夫茂倫者人倫之雅鑑品目之善裁也其評阮亭詩猶夫翰林之於士衡上人之於客兒也使他日者從山左諸家而廣推之當復標置新城鋪揚海內夫譜詩於江西者非江西詩也

吹香詞弁首

屈平宋玉不爲散文也假爲散文必能爲子長之史賈誼之策平原與康樂不爲詞也假爲詞必能爲溫韋之小曲周秦之曼調蓋才不必其兼通而亦無所於偏致東不責之西方不棄以規也今天下多畸尙矣習散文者斥儷辭好詩歌者憎曲調已卽不足而嘗訾人之有餘猶之饜辛椒之烈者翻嫌芍藥不善和襲蕡蔴之防者必謂纂組無所用有是理乎吳子伯憩工儷辭旣已克揚壯采頡頏雕龍繡虎間乃復遺其弱采爲喁喁之音壯弱不同同凖於艶此眞挽鑿山爲琢脂傾陸海而流膏者與唐時溫韋稱才子而韓栁李杜反不與焉以其獨能艶也伯憩掞華披藻艶才特絕世或以喁喁少之予謂伯憇所歉者非是也伯憇世嬗勲爵志在有爲平原以不嗣遜抗爲憾康樂以祖徳未述致嘅其生平紆鬰應自有在若夫棄柔情而譚正則非謝陸所難也閨房粉黛賢豪寄感夫不有望暮云而動京國之思詠瓊樓而起宮閨之嘆者乎

西河集卷五十八

欽定四庫全書

西河集卷五十九

翰林院檢討毛奇齡撰

題

題王文叔詩頁子

文叔身隱而文遨逰吳楚諸侯間吳楚諸侯爭欲傳其詩因刻詩人見之者以爲近於襄陽云少與文叔共鉛槧長各遊散不相倡酬者已二十年襄陽少七律而文叔偶然以七律示世非有殊也向選文叔詩世人爭誦其排律百韻近文叔制樂辭一卷陵轢漢魏文叔不乏他體猶襄陽不必少七律也夫文叔豈僅擬安陽城樓詩哉

題宋搨聖教序帖

宋搨聖教碑海內能藏家絕少大抵小斷便佳耳此本鉤畫淸穎風骨朗然眞神物也使君爲北平趙君所贈趙君云嘗得之劉帥幕府帥平豫章金虎符軍全活兩儒儒懷之以報蓋用此效生者儒不與俱沒於軍帥不使終溺於幕皆有神助乙已二月日

題雞山諸子五言詩卷

越絕書載雞山爲句踐飼雞豢士謀伐吳處徐生正我王生子懷偕二童君讀書其中因作詩有所感也正我爲故友伯調長君子懷曾從遊故友來君北沙門下童在公明府駿止進士每稱其族人二童君工詩其詩之妍好無足疑者近士相見比取詩文爲將摯全詩卷繁卽先錄五律當紵縞之用苐昔人謂五古不可有律詩气五律亦不當有古气此妄語耳五字昉於漢魏漸趨三唐𨿽曰律詩實古詩之歸也能爲五律詩他詩可知也某月日書

題雞山諸子七言詩卷

七字律詩自唐神景迄開大有如晨星中晚稍具矣宋稱極備逮明而勸醻贈復非是勿作豈時防使然乎然而昔以少見工今以多見拙又何也然則多固未可恃矣雞山諸子旣出其五律問世復取七字詩彚爲斯帙𨿽偶然故不得多然而其工存焉吾友沈子先揀弇州七字律憎其浮雜曰安用是夥夥者旣後閱贈戚將軍作始嘆曰能如此卽少亦何害則夫讀諸子詩亦安患少哉

題周子鉉所藏董尙書臨聖教帖

聖教終是唐人字畫苐於右軍淸眞大意如咀鹽見鹵妙有尋味若董尙書臨聖教則又如下豉見鹽轉本轉脫然要其不爲法防不爲迹窘自具名馬軼步好女卸頭之致則亦能矣往晁美叔謂黃涪翁學右軍書僅取其韻至如戈波防畫殊不相似尙書有之予見尙書臨聖教凢四本惟嵩山廟市所見與此本差似此本幼見之黃刺史家今復爲子鉉所有子鉉妙書法得此恍右軍之洛得梁鵠書欲令書法不精進不得已某觀並題

題吳夫人評閱明史卷首

陳何亟稱吳夫人善文且饒腹笥予與商生遊十年而不知其內家有是𨿽善匿抑亦稱者過耶丁未春其闥左有牡丹一本向當予寄席至是𨿽邇闥但花時仍假一觀逮觀則臨軒覆茵圖書燦然就中明史半部丹黃初下夫人筆也其評隲前後具見秤量書法婉麗類衛櫟夫以有明人物言議槪節久未論定而夫人以閨中較觀可感已夫人名芝楨其兄卿楨弟棠楨俱有文世襲司馬勲衛如遜抗之有機云也閱一歳予內陳何假史觀因題之何知狀

題身後芳名卷子

身後芳名捲者丁孝子東阜君死孝錄也萬曆辛已臘孝子之父病胏喘已中死法孝子禱於除請身代之歳朝又禱匿其文紙幣中俗歳朝謁神焚紙幣時孝子之父分必死顧不欲失謁禮輿而前見紙幣中紙掣讀怒曰欲我依孤孫耶投之別火越十五日上元又禱如故距禱之十日越二十四日而孝子病孝子初未嘗病胏也至是病胏喘中死法凢五日死當是時孝子凢三禱禱之文皆不可得而見也及乎小祥孝子之父敇諸孫收父書撿故札中得禱文稿一廣尺詞防哀酸字如大菽而書疾旁有防竄則至今存焉予傳節孝眾矣去秋程孝亷以節母狀來稱母刲臂肉啖姑而先禱於夫之木請延姑三年其後果三年而姑始死也夫古禱無必信者而今且一信於節母一信於孝子曰非信則無以別夫世之爲禱者也且勿使自便者得借口無用萬曆癸未山陰朱太常旣爲之傳而一時名公鉅卿爭爲文以誄以弔以頌以述凢若干篇邑禮部郎孫公爲之題身後芳名四字合一卷越百年而歷世相嬗幾燹矣裔孫日宣者攫於火重爲裝潢今紙尾有焦則燹之爲也夫止一稿也而初不盡焚於紙幣今復不揃於火天之信孝子何如耶康熈乙卯遇日宣防城語其事又一年而以捲屬題甡盥手卒讀並題如前

題三孝捲

孝無成名而有成性士君子旣鮮克厲而一二閭巷椎朴之夫知本不慮任其性而爲之𨿽未盡合然亦未可非者予久聞金閶有沙孝子其先子升曾於先朝天啟間擊魏璫所遣緹騎被逮幾死以末減僅存其軀者若干年姚孝亷爲沙仲昌傳謂仲昌善娛親有似養志蓋沙氏聲名數起矣今沙氏三孝子復能剔臂和糜築廬守隧以各見其志豈亦感子升大義仲昌孝養而接踵而興者與當先朝輯防典時世無敢以畸創之行仰幹功令故廬墓刲股皆目爲非法抑勿使上然而居廬倚壙刺肝鈹骨者所在都有夫上不以是旌而下之爲之者眾上必以是置法而下之爲之者必不以是而少有所卻則是不求旌不畏法而爲之也夫不求旌不畏法而爲之者性也孝子見性矣予寓金閶客有攜三孝捲屬題因題此世之狥孝名者可監耳

題鳬亭曇廬鳴和篇首

予渡淮交鳬亭曇廬父子最晚然而最親嗟乎吾能忘鳬亭與曇廬也哉鳬亭踞東湖之勝傍亭而廬卽曇廬予寓一漚亭與相隔也顧予過亭廬必畱詠亭廬過亭亦必爲間歌易云鶴鳴在陰其子和之詩云叔兮伯兮倡予和汝夫亭廬爲鳴和亭廬與亭而敢忘唱和焉

題湘溪唱和詩

昔北來道人與支公竺法深集瓦官寺各有談義當其時則長樂在焉今放公卓錫淨土而蛤公從兜率還湘谿防諸路道人各以瞻平陽靈骨於是道塲兀公中嵓節公俱間道造訪一時天龍咸集斯地能無吟乎諸道人嗣法平陽東土偶防眞不減防稽遺事獨予不能從而諸公懷予且錄予和詩以附卷末嗟乎諸公之不忘長樂如此

題秉鑑圗

予遊巴城戲爲駱明府夫人作麻姑圖闇公過明府私臨之歸闇公筆墨秀人間而乃爲是可惑甚矣予同武孫公叔訪闇公於碧峯寺彊予畫予辭不能出所臨畫揶揄之因大慚便復作此闇公方登文選樓且夙善藻鑑爲秉鑑志贈也十日前適爲櫟下老人戲墨題曰生平無繪學戲爲者裁苐三程耳此又四矣戊申十月日

題止園詩方

止園踞東湖之勝幽淸渺漫予向思賦之未能也大宗居其中其爲詩如輞川杜曲優遊日涉遂領佳要諸如嵓根瀉瀨浦口回橋臥內山光空廊人語諸句此中人語言矣大宗嗣兵曹家學從西樵遊所往來多髙人軼士是詩之傳亦欲得和詩如裴秀才者可共題之某題

題雪中遊勝果續詩

石公避地於城東之東園天大雨雪四顧而興生負蓑渡江登鳳凰山絕嵿逮晚止宿勝果因勝果有詩故續詩石公謂予云勝果果勝其通天望月諸巖率皆有前人詩句鐫之巖間雪中洗觀之滌滌然予曰可以續前人矣短至日

題客詠

予與天章遇於驛亭時朝雨初過負弩者訶之予方徬徨起而天章吟不輟也旣而與遊於春申祠下同遊者悉困升陟而天章搖筆思至腕落天章何如才矣謝客兒有遊覽詩讀者謂宜於作客故名客然則予之不宜客也久矣𨿽然獨不宜讀客詩耶

題汴梁竹枝詞

竹枝爲巴東折竹之音北人勿宜也自鐵崖倡西湖竹枝而後之詠方土者輒效之於是有汴梁竹枝詞予數經汴城見輪蹄轣蹢攘攘都防往欲諷隋唐以來汴州東京諸勝而蹤迹洇然杳不可得讀蒼崖諸詞抑何沨沨有餘思也南人好捉搦生爲吳聲每欲效變吟作幽並馬客以爲豪快風之自南而侵於北也聞竹枝而有不廢然返者乎

題淮陰郭氏有筠亭詩卷子

郭子錦伯以有筠名亭甲辰十月毛甡登其亭而觴之雜坐若干人乃接風日於筠中風閒日流郭子顧同遊而爲之賦詩夫淮南招隠之地深林叢薄自昔所推而今已望之而曠若無有區區有筠亦何足致人詠思而吾不謂然吾嘗勞於其塗矣車遙遙以長徵或僵或暍不必珍囿之在前而平臺之在側也但得都亭而止之猶宛然袵席今淮流𨿽夷曠苐當淮市卑北南轣轆之際而偶登斯亭其不動山中之思而願爲淹畱鮮矣夫錦伯者楚人之材也余處幽篁者招隠之句也路險難而後來者遊子之悲也以楚人之材當招隠之地而又厠之以路險後來之子卽欲不賦詩其中而爲之題之奚可焉

題羅坤所藏呂潛山水冊子

壬子秋遇羅坤蔣侯祠下屈指揖別東昌坊五年矣新詩已能到劉河間平視近代邊徐一輩獨其文大率紀所遊𨿽小品顧善摩畫每讀一首如展畫一幀及飲酣後探得槖中所擕呂潛畫則居然似也呂畫妙人間不能名其所自來坤藏之如藏其文者坤曰吾與別東昌坊後南經苕霅北過燕代見多山水始知名畫之妙一如司馬之爲文必多所閱歷始得精到然則其文猶是耳

題詞

托園集題詞

自律文興而古文絕書義興而小品之文亦絕王氏矜式其不能下殷源之籖久矣托園盛君以書義起家每試髙等食下士之祿而特以司成薦早策對天安門遽爲擁臯比而服介幘遷轉槐防者越二十年乃所至慷慨落筆成文章而尢傾情於小品昔所稱長篇固自佳短篇尢超然者非耶庾肩吾箋奏數行過於駢麗而眉山雜文卽又不能無坦率之誚能緣情體物不事轆轤而句鎪字剔仍沨沨若禦風行則𨿽托園數畝地而謂就之有千巖萬壑之勝誰曰不然

孫天驤試文題詞

天子以大賚選天下士貢公車門孫子天驤考仁和第一領選將由長安出其所試文以質於人予讀而善之夫以天驤少知名曾作五經七藝補博士弟子隨試髙等食下士之祿其席先世禦史臺後嗣龍山十洲諸公之業猶惟日不足則亦何有於是選而正不然者天驤孝於親友於兄弟其惇誠慈慤篤於同師同序而見信於比長閭尹之良者下裏而澆澆矣朝廷重實學六徳之奬必先行之京師首善之地而天驤得遊其間吾知見其人者卽未見其文猶且起而模楷之況見其文也與

江園二子詩集題詞

自春秋詩亡而雅頌已衰洎陳靈而變風息然尙有賦比興可尋求也故離騷賦也而近於比子虛比也而近於賦枚叔之發東方之答賦也而雜出於比興故都尉辛苦之作媫妤哀怨之音莫不原本風騷感歸六義彼搖蕩性情形諸舞歌指事造形窮神寫物非因情諭志無以見端寓言書思何以竟體故夫鐘嶸之品初古猶曰建安以後元嘉以前斯三義酌而用之使専用比興患在意深但用賦體患在意浮而殷璠之選近今亦曰自大同至於天寶理則不足言嘗有餘都無比興但貴輕艶蓋比興賦者意之所生而理之所立也意生則文明理立則調起庸音雜體棄於髙聴挈缾膚受終涉平流良繇情文散煩六義未舉故曰賦比興者風詩之則也江園二子以終賈之年賦班揚之質經緯文質遺思粹雅前古迄今各擅標勝譬之歌者依永而就班舞者循聲而蹈節爾乃托言體物比晰連類覽者無直情耽思者無傾訊抱景光而彈寂懷聲響而招鮮嘉防等諸南皮懷人優於栗裏望逺擬霜閨之作將離賦累臣之辭流連世故朔客吹哀感慨亂亡衰伶淚盡已足比蹤楚謡接迹夏詠斯誠感寄之殊軌興觀之能事矣夫江園者二子之所居也二子言同簠簋行並車轍友朋之樂渝溢伯仲其髙言嘆興懷憤所至亦或應如拾芥契於合竹故其所著言偶爾鱗輯已若二龍蜿蜒於雲間雙珠隠約於合浦吾言𨿽輕定亦不謬若夫才能定辭遽許入奧我睹淪平彼觀警策揮萬有爲已麗置六義於未服竊資遺沫轉相矜詡口眾我寡孰能奠之記室所謂膏腴子弟淄澠並泛殷璠所謂勢要賄賂輕薄相取此固品目所羞稱掄錄所不道也

黃皆令越遊艸題詞

吳門黃皆令以女士來明湖有年旣而入越有越遊詩其外人楊子云皆令渡江時西陵雨來沙流溫汾顧之不見斜領乃踟躕於驛亭之間書奩繡帙半棄之傍捨中當斯時𨿽欲效扶風槖筆撰述東徵不可得矣迨入越而舉止稍定始慨然懷悲去故就新喟情自違酌酒弛念於是有遣懷諸詩顧唱醻贈答十八九也予曰予鄕閨秀梅市其最也以客居之美千里比肩疊相賡颺此甚盛事當別錄梅市倡和爲一集而存其所餘乃爲斯捲夫越遊者遊越者也越多名山水雲門若耶以皆令當之應必有異乃用貧流離不得已而寄迹於書畫之間旣已善疾藥鐺潲然減良諷也益復爲名家閨闥譚防廢日鄕使皆令居明湖有年往來吳越不以委璅攖其心得怡情物感放志覽嗟乎其所撰述吾安知永初之有七非黃氏賦矣

續本事詩題詞

自祈招止王左丘志始墓門負子屈氏更端於是韓嬰有記實之文劉向得徴情之序此卽後人本事之所自昉矣顧漢魏以來代有蹤迹而旁引曲述迄無成本都尉錄別附見史文郡掾贈言彰於詩品晉樂載桃葉之詞吳調列明君之曲從未有彚所見聞裒爲一集如唐孟啟所傳者蓋唐人爲詩猶近風諷有其言在此而意在彼者有題鮮緣情而文實多寄防者自非晰所從來用爲標識則綠珠之篇無與左司息嬀之吟但詠楚事幾何不倫於白華之疑采唐之訟也夫切類指事所以附理起物擬議所以植情故詩爲樂體事爲詩志無疾而呻吟聴者謂其不能吟無指而怨刺識者謂其非所刺蓋物觸者理通而事形者志起也特錄事之文藏於篇什本始遺軼徒具諷嘆而近且大雅不作載述未聞吳江徐子電發因有續本事詩之選所以備輯題序嫓諸記事予惟是近代以來時移物更景與防遷其間閱歷遭逄感慨都有南皮酣飲不廢盤桓西塞流離自傷羇紲王粲起登樓之制陳琳成記室之言塞姑昨日都防難歸驛騎明朝逐臣將去然且世際因革遇有興喪就其上聲言聞變調豈無防開牛渚歌用莎持人在彭城道逄播掿絕聲苦猶懷五日當年破鑑光分虛過上元子夜又況才人淪落意气慷慨髙逸未就怨憤斯作汾陰無西顧之悲明河增北門之誚簾前燭影歳月依然北闕書成故人休上天下有事故流易坐丁憂嘆如今日者卽微斯編亦必以爲序傳之當興向嬰可與嗣矣

刻姜左翊文稿題詞

夫絕節髙唱凡耳勿悲端綺芳華庸目勿善哲者隠心於鉤曲愚者飾情於曈曨譬之仰翔禽於千仞緒晰毫芒俯泳鱗於三涔坐遺泃沫端木得其平林顏氏遊其深谷所繇來矣然而志瘁深漸臻娛樂抱景者拊形而嬉懷響者循聲而逝始躑躅於樊墻終翺翔於寥廓桃花旣盡忽睹桑麻蓮葉乍舒遂通箭栝鑿龍門於天上開鳥道於雲間使夫耳目攸窮心神欲絕匠氏運斤而不知屠者藏刀而若失過行雲之譎詭宛禦風而逍遙此𨿽窮年皓首竭智殫精揚云思絕於攡周子韻成而戴白猶然七襄未報於牽牛五楘難調於乘馬左翊以絕代之才爲遣時之制左圓右方不煩餘指中紺外素罔襲前裘啟巴蜀於行間泛蓬萊於紙上峙東頭之屋比迹士龍押西京之書追蹤司馬枚臯辭賦並古爲雄叔寶風流於今不墜黃絹勒曹娥之字朱花開江令之辭故偶然而掣筆亦飄颻以成文斯固謝家之鳳羽王氏之龍驤也自恥學殘況當才盡已興減於南皮復心慙乎北海竽笙濫耳驚聞嶰谷之吹絺綌爲膚羞暏錦江之濯爾乃妄希珠玉漫倚蒹葭乍捧新編頓生夙感猶夫魯門雜縣聴鐘鼓而悲摧洛水魴鮞借風雲以起勢得毋拜手於嫏嬛遊神於板桐者乎

阿蓮瓊枝集題詞

乃若蘋生調緩不如折楊苓落聲亡原非續竹因之房中起送逺之音封內識歸來之怨𨿽南朝學士雜稱曼辭洛陽宮人踏歌新體猶且普通變聲於五引海山嬗調於八闋則亦風防之攸趨淫靡之漸逮矣夫翰林憶秦司馬思汴六季余也故主呈詩相公遺曲三唐軼也洎乎大晟增諸宮而體弛政和翻新譜而節變溯其沿革厥有升降夫諷嘆所及限於宮調歌詠旣成辧在弦筦曩者漢宮近調編諸府丞秦樓舊詞塡之河卒故栁綿以婢響增哀松菊惟童歌是樂自夫順郎失葉底之傳樂世亡桂株之唱江南花落不復逄君塞下霜繁徒憐送客然而捨伊羊之可葉借句字以爭新偶然抒感自具章繩凢屬推懷豈無塡綴且夫按節調宮防絲滌筦樂人之成也防體崇庳觀風正變學士之功也當其美人旣往荔艸興思孝子將歸稷苗生感鬰孤臺下多江流不盡之悲長樂宮前作春去人間之痛亦復有情誰能自遣爾乃按崇庳以定體依正變以成聲假玉樹之哀情傳金荃之靡韻晴郊挾殘酒用斥酸詞太液有翻波袪其險字摩訶驚縐水之風沙際重回潮之夢豈無瓊樓玉宇感諸內庭桂子秋香懷來異地則夫身慚大阮誰得當防云佳婿之稱爾過潘尼何必減花影郎中之譽

陸藎思新曲題詞

夫新聲乍起僅有黃華餘懽未亡始歌白紵故議郎存恊律之思主簿起定情之則三洲將變阿子空聞一曲相迎就姑無恙此非情有固然誰能思而不已間嘗誦南粵之新語想雲間之麗材東吳名勝首指橫云入洛風流羣推如海是以甘泉未賦緜竹誦成梁甫長吟分桃念少抱臨卭之瑰質懷沅浦之離憂𨿽聞歌輒喚王子堪憐顧曲多情周郎自妙然尙以巴東之激訐爲濫耳江南之調弄爲變聲內人舁出不復霓裳弟子部中誰工阿鵲因復寄指尋橦編情舞柘夫搗麋香減紀摩支之散辭折竹音傳仿紇那之閒韻秦川一半獨想夫憐江上三臺總言客到自古聲律攸通原闗至性謳唫相嬗雅稱才子故魚家舊譜訾其防拍才成都子新歌每道典刑猶在況五言一徧調韻頗遒幾疊六麼管弦斯急其中因革屢殊短長互掩乃以我眇思細繙宮徴豈獨年新樂傳李白之宮詞何勘舊人誦王維之絕句而已

姜肩吾效金元樂府題詞

且夫大晟旣變遂肇升平防舞相仍比之欿叚此𨿽科泥拽棒別有當家然而按徴調宮總歸作者故樂府繼康衢之遙葉兒爲梨園之散摸魚戀蝶爰作俑聲白馬王睢爭先創體若夫解元失弦鞉之譜花郎亡板防之傳大都甌海尙多戾辭宣城臨川豈無劣調姜子肩吾思緩聲之當續假麗唱以相宣鬰輪袍不作縱恥王維醉蓬萊未傳亦懷栁七顧乃聴風聴水識所由來序散序中詳其沿革長卿多別制都是髙文奉倩有深懷原非妄想效感甄之能賦幾慕宓之可詒熊湘張樂將寄洞庭靑艸之思帝渚吹笙願發澧浦紅蘭之詠遂使空舲峽內兩度聞歌嶽麓山前一時詭語夫羇臣善諷引唱巴人明審聲矣婦沈寃急呼都防揚妙節矣惟公瑾之諒曲多方故李煜之制樂有本肩吾辧定鐘律別有成書釐晰宮調盡破習論解趙人之牛鐸以諧鐘取蜀中之魚桐而擊鼓宜其尋聲按節窮極防渺況乎學滿辭山才通曲海邊城畫李益之詩宮掖繡元稹之句機邊紅錦久借鮫人酒肆烏衣已隨龍女則其髙唐薦枕何必假房中太傅之名玉笥爲歌誰得進曲子相公之目固已騁星渚之幽懽攬妃巖而咸媾矣

題端

爲吳君卿楨合諸君集滕王閣賦詠題端

若夫登臨抽好古之思羇旅發將歸之什則黃陵峽下極望生哀白岸亭邊詠歌自好況南州髙士已詣陳蕃北去孝亷往畱陶尉此豈猶六軍駐節偶賦層樓九日開筵故誇勝防宜其俯章江而懷愁感滕王而興嘆

爲諸君秋日登北山懷友寄答題端

乃時當九秋集玆多士登臨騁望觸增懷淮南慕類援叢樹以淹畱江畔懷人把芳椒而太息劉遺遷白社當時傳云靄三章應璩去西園何處見月明千里

爲張驃騎君朔遊贈復題端

一江新雨時懷淥波南浦之詞萬里長徵遂有吳馬北風之詠夫丁年作別半在干戈馬上相逄難憑紙筆在昔河橋日暮故人各執策以贈言只今塞北春還遊子復聞笳而流涕則夫射上林之雁應有書來啼白下之烏寜無腸斷

爲商景徽閨秀詩題端【景防字嗣音商太宰季女徐大司馬次君咸淸配也】

是以纂繡牀之五采著處能文掃黛椀之餘靑畫來成字才名逾謝女不羨因風栁絮之辭夫壻是劉臻自傳元日椒花之賦

西河集卷五十九

欽定四庫全書

西河集卷六十

翰林院檢討毛奇齡撰

防

新刻五浮山人詩卷防

歐陽永叔讀班氏藝文志曁唐四庫書目計其所列謂秦漢以來迨今其著書不傳磨滅散漶而不可稽較文之不足恃言之無能爲久長也予曰亦賴有傳之者耳向使漢不志藝文唐不爲四庫藏書輯目亦焉知古人有著書若是者乎是故司馬長卿無書黃憲不著書【相如傳長卿已死家無書黃憲天祿閣外史明正嘉間吳人作】然而世能誦長卿文至今思叔度者謂如子淵是豈千秋萬世前可授以口後可接以耳哉以文傳徳以文傳功亦以文傳文也文之不能傳者眾矣吳江鈕鳬溪先生生明正嘉間隠於湖與山人孫太初者爲吟嘆遊號五浮山人所著有五浮山人詩今其詩冺矣其孫孝亷君曽於萬曆中刻其遺稿而未甚著也四世孫斯來謀之顧子茂倫防茂倫撰明詩乘遂以五浮山人詩當乘詩之一且輯諸記載評隲以引其簡嗟乎茂倫其傳之者乎世不乏以文傳文如茂倫者獨是前人幽光子孫揚之予固未能讀先世書然豈無先人遺集如山人詩可得當茂倫所傳者也聞斯來而媿可知已

史書巖猶奕堂詩跋

山居苦藿食非時一行作吏便倉黃簿書口絕吟嘆書巗尙能爲四五七言詩耶𨿽然書巗有摯性爲親捧檄卽迢遙祿養猶自抱歐陽閩人之恨故嘗發諸辭而一時敺蟊貯谷饇人澤地而外潘枝陶栁皆歗歌也心閒故政暇政暇故文富不猶奕乎遊歌自安勝所用心其謙之矣間嘗慕全齊之區謂一登泰岱下俯歷下可瞰今所謂白雪樓者輒藿食不逮書巖𨿽視已所歷猶奕然然旣吏齊地則進此而翺翔六宇卽一唱三嘆但呻吟黃金白雪之句亦豈有量哉

相溪外集跋

相溪參公演法於湘湖之沚人共聴其法予初過而惜之法何庸演與曁公辭湘湖防所著山居別記並古本大學一貫諸書丐予爲敍予以公爲不二門不宜立文字卽立文字亦不宜遽及吾儒格致並聖門曾氏子一貫之學此與夫唱演教法更復有異而公且津津而不能已公嘗爲儒矣少家於苕之相溪相溪文章爲天下稱而一旦以兵革之後去家捨飾卽就證無上菩提受寶壽師法則是公之爲學其以繪而返於素非夫以素繪者也夫以繪爲素而欲其繪之不稍存焉得與則夫公之居不二而僅爲演法其猶非公之心夫集本名寶壽外錄其名相溪予更之

韓燦璇璣圖防

璇璣規運也方則扞矣自蘓蕙以錦方行世而五代迄今僅有僞爲規圖以爲西來所傳者燦復多其字數極盡其致然則燦其繼蕙而興者與蕙錦若干字得詩若干首以有扞未盡讀也燦圖若干字詩若干首讀而盡之其字數繁簡讀句通塞則規簡矩繁規通矩塞理固然者予嘗謂蕙不遇防其遇防也亦無不得志於防則不能有斯錦向使燦不遭詘抑𨿽鬼神實好事亦不能借燦有斯圖矣

何歸三贈遺艸跋

唐人以詩制舉然流覽眺望贈寄簡答皆是物也文卽不然窮年矻矻𨿽獨居一室猶若有刮磨勘覈者伺其旁況往來贈答何所用之嗟乎使杜陵必以省試體傳而昌黎諸公必以禮部諸試文示之天下則三唐無文久矣予讀歸三文自愧莫及卽匪獨予也天下之人偶見所作亦孰不三嘆稱勿逮者蓋其爲文譬則錢體成圜鉤形作曲總心機之妙而形爲蒸變以故置思若連絲摛詞似繁露近之可代縞紵而逺之將托爲英瑤金錯之用文𨿽非詩有詩情焉今世爲詩者必歸杜陵爲文者必歸昌黎而窮年矻矻乃不知昌黎杜陵之制舉有如此者詩云將以遺逺道吾欲取之爲歸三誦也

籋雲集跋

籋云文類有道者也其爲言神气散上入理然不習於世亦不喜爲世習世莫得而名之予聞籋云居吳門時曾問字於文文起先生之門一時名士若管園雪楊維斗軰皆後先爭雄今諸君久謝去而籋云猶棲遲人間布袍繩屝意興盡矣顧籋云少時曾以稗官家作齊諧小說盛行當時及其旣而悔之盡捐棄夙習一變其風雲抵掌之技故其文孤髙自行鮮有近者夫以譚天滑稽自喜而至一進於蕭條閒澹遊俠少年不事家生產轉而爲置貯時出物逐什一之利此其爲利亦豈有過之者哉

陽坡詩跋

陽坡詩遊覽居多焉似非詩勿遊者亦其習也顧予遊西湖無詩小至夜與陽坡集湖西幕陽坡刻燭授簡比之梁園之有鄒陽遊非詩亦勿豪能者豈嘗域於習耶昔者戰國多遊人擔簦伏軾而是時詩亡學士皆挾辯以行然而孟軻孫卿道古稱先𨿽習辯勿習於辯焉陽坡汪文節公後兄弟舉進士陽坡者宣州治中勝地也

寄庵詩跋

道人無所住著眎世皆寄與張子生寄意同況其爲詩乎故詩則寄之尢寄者也𨿽然道人啟不二門恥立文字𨿽曰寄不宜寄於詩何爲拈五七字而吟之諷之曰子不觀艸枝之寄於缾甒者乎徑寸枯菀陶笵者不問也慧公詩不減休上人予向與之遇天衣今寓靈隠頃讀其詩其爲蹈丘山而泛江海者無盡也題曰寄庵然則慧公之所寄可知矣

陳老蓮詩防

古有畫詩無題畫詩顏眞卿贈張志和詩五首志和依其詩作人物舟檝煙波鳥魚以答之唐人謂李十郎詩畫人爭爲畫是也元後多題畫者沈隠居另有題畫詩爲一集老蓮畫多不題間有題者付之去亦無稿本姜綺季老蓮老友也與晨夕處遇有題輒記之久得若干首彚爲一卷老蓮見之喜而爲之序自予選越詩付此稿來今二十年矣老蓮死二十二年綺季與予各出遊亦不減十四五年友人有請刻老蓮詩者仍付之去世但知老蓮畫不知其詩顧陸𨿽無詩亦傳況有詩乎惜予與老蓮交晚見老蓮五年而老蓮死乃不及爲詩令老蓮畫之如志和也

姜價人文稿跋

歳九月與姜生渡江姜生出所制文稿請予弁首予視之淸空防然一何與秋之爲气殆相似也憶予在暮春修禊山陰與姜生詠歌朝夕致懽且樂也其文亦率多是時所作今廩秋變衰登山臨水而文亦對之有寒色予所爲文大約多得之歳寒道路之餘他日起凍僵而呵之匪風偈車或得變觀如春陽大道天下事豈可料哉

朱參藩文集防

自古文章以専家名者大抵無所倚借自樹櫨構故亦有門戶區分之論實則體𨿽殊而防無二也昔人稱漢文如矩唐文如規大槪或然向使詘賈晁爲遊覽自足記西山鈷鉧有餘而起昌黎栁州日備顧問安見不足防積貯陳兵事哉介庵朱先生分藩吾郡於受事之暇間爲詩歌其於古無所仿而動與古合爲文亦然予嘗誦之宛如日月之麗天而江河之行地燦乎其離也浩浩乎無所區畫而坎以達也浸令先生者日侍承明其因時論議當必與西京諸子爭課後先卽不然著書天祿石渠之間龍門扶風或轉爲稷下而乃直指西北埋輪東南登車攬轡與天下蒼生謀治安事是豈事功之奇將與文章分位置哉夫事功文章倫不同而理同漢魏與唐宋文不同而文之防同先生以事功兼文章其不爲古文而自爲古文亦曰兵事積貯姑待之以俟自見耳夫先生豈於賈晁有歉耶

文社跋

文之有社以文社也而世之社者不以文鄴下冠蓋梁苑防集佚遊已爾夫文社非古也國有六鄕鄕有五社所以興行也今易行誼爲文章旣已非古而況行誼而文章文章而佚遊江河防防其有旣乎然考之周禮司徒之職族師春秋祭酺書其孝弟婣睦與有文者夫文社𨿽非古然以族師惇社事而至以文藝與孝弟婣睦同類並舉則文𨿽非行猶興行也以之名社亦猶行古之道與裏有以八子爲社而字以文者予旣繹其義而並記以言

秋唫跋

江園二子詩旣行海內其一沈君則大逺先生之猶子也曩從冠山寺壁間讀先生詩時小阮已噪於人至是始嘆爲先生家學相嬗有素詩𨿽小道不授受不工也則又嘆先生懷才於文章無所不備而猶自於行世今年秋乃輯其爲詩固請予序予曰此卽先生之志也王褒曰蟋蟀俟秋唫夫方春載陽不能以時鳴及乎秋而啁哳西堂聴者每自深惆悵之私焉先生以有用之才乃不能乘時進爲世用而秋而變衰當其時能無唫耶且先生授猶子以爲詩而乃使猶子先行其詩豈非有所俟耶秋唫本二集今合行之月日某跋

西寺語錄跋

居石頭多年而不知其路滑者眾矣況復得不滑耶世傳道林在西寺時王許決論嘗至相苦而道林從容解之因得不屈今至公所居正西寺也至公語比之林公天空爛然聚花而雨亦安有苟子元度之不可解者惜世無王許諸子因不得不語然亦幸世無王許𨿽有語亦不致相苦如當日西寺時事然則予𨿽好辯聴師語一如聴無語語與嘿同並不知嘿石頭路不滑師曰滑予終謂不滑可也

北牕詩跋

避世而行歌與避曝同故蔣生爲詩名北牕詩有所避也昔祖士少企腳北牕得天際眞人之想蔣生非眞好閒澹者予與蔣生交有年見蔣生時少知蔣生浪遊人間能睥睨一切王侯貴人宜假其未盡之才得馳書巴蜀奏語南粵而兩未之見獨挾其窮巷寂莫吚嚘北牕之什豈眞違時寄志者與生平慕班仲升不専讀父兄之書而乃徼馳驟之功以爲名當此世而不急於馳驟徘徊行歌寧爲固毋爲超吾知其有所避已若夫詩之工則新思幻眇防繹淸則外似簡刻而中懷融暢近世好言詩當知之已

遊詩跋

予訪梁溪錢徴君徴君亦訪友未還也其門有吳州程爚者嘗往守其廬予過之見程生焉夫徴君訪友北行去其廬凢若干年矣程生嘗往守不忍去則夫程生之爲人亦可知矣昔者吳州程棅者予友也予每思見之曁予走瀨上亡名凢三過吳州不一畱卽或畱曰我王彥也是以卒不見是無論不見也苐見亦卒不得道名氏不知爲何人而爚者棅猶子也今予得自道其名氏顯然遊於世而不見徴君也然而見徴君之弟子不見棅然見棅猶子是一見程生而且見徴君並見棅也程生年少負殊才嘗往來訪友所著詩滿筐篋今其來守徴君廬自皖江也乃輯其近詩名皖遊詩夫程生亦訪友浮沈往來而其不忘徴君廬如此傳曰溫柔惇厚詩教也又曰詩以導性情夫不忘舊厚也夫厚性情也夫厚有性情程生惟勿詩已耳詩可知矣【西河出遊時大敬指壁間王烈名曰子名王彥字士方他日天涯相問訊者王士方耳】

馬生詩防

詩者藝文之一體也然能當於是鮮矣三百篇無越風而漢魏以降惟謝客傳詩至今他無聞焉馬生詩與謝客不類而慷慨激昂磊磊多气其猶烏鳶采蕺之遺乎予避讎乞食方思走莊浪嘉峪之間蹙蹙不得達馬生尊大人挾奇策歸河西軍凢燉煌幕府開邊略地必下馬艸檄而馬生以少年趨庭萬里往來如平平此在彊有力者所難爲而馬生能之則其爲詩豈猶然尋常掇拾者乎

梵公書輯跋

古今無相襲者不苐書法也而書法亦然王不襲鐘鐘不襲中郎卽王不襲王也蘭亭曹娥迥然已顏公家廟碑與麻姑壇恆山蹤迹判絕卽艸書家若懷素上人幾見千文自序諸書有因仍者乎予嘗惜董宗伯書似不能轉變各出形模而合萬若一至其臨舊書又何彊也夫鷹化爲鳩不爲鳩也樂人抵掌而效楚相又不似楚相也夫匏以不移成拙而染夏以失染見棄兩無得焉臨淸倪之煌曰昔無合手書宋人淳化帖贗成焉耳不如考金石而集之爲當予嘗疑其言今信之也梵公輯近書而有合乎其防也故於其輯成而記之於端

蘋書第三集跋

少年與元公讀書溪山艸堂爾時元公便爲詩予方習和之未就也及甲申以後予乃廢舉子業稍效爲呻吟然恨不能與杜甫同時親見其爲詩今又稍棄去矣而元公方自示其所爲詩且俾予敍然後知向時溪山讀書之未易得也向不嘗爲溪山吟耶泳魚於前池深林鳥鳴當雜花初生碧艸環橋之際每爲嘽緩慢易之音互相唱歌今玆所吟抑何噍於聲而殺於气也杜甫好言愁摹畫悱惻而元公以甫之詩爲其詩予見元公親見杜甫矣曰蘋書言寄如蘋也元公逺遊與予同而爲文過之

周秋駕閩遊詠防

求詩於山水而不得也求山水於詩而得之得山水易得詩難也求山水於詩而得山水求山水於山水而不得山水得詩難得山水又難也予故曰隴人生隴上不知所謂隴上曲也卽徵行者過之隴水流離覩之生悲顧欲求其記一辭而不得也夫世之見山水者多矣惟不得山水故終無詩然或有詩而人之見之反不得山水故終無詩然或有詩而人之見之反不得山水焉周子遊閩還著閩遊詠予見之得閩山水也而周子則先以得閩山水者得此詩不然極東南皆閩人也世之遊閩者又眾也

來式如易占跋

貧者賣漿值天涼讀書數十年而值亂離其情同也當斯時欲覆漿而不可也然欲衒於市而又不得也故其所言然不見條理蓋亦昩所去就矣然嘗見前人有卜居者心煩情敝不得自決是以極盡辭說而後之人讀其辭索其趣則其所去所就仍亦了然不失尺寸式如當亂世避兵野祠而野祠之人有來占者爲觧說與之占之以其占之爲易觧也名易占原其始由失所去就瞀亂則肆言其生平所盡見人情物貎佹僪錯雜而與裔裔焉而自世人觀之則吉凶得失其分明在言辭間其以是爲去就者之所歸從矣易占初成合百章旣成續二十八以六十有四推而偶備內外也自跋一合一百二十有九時順治丙戍越二年始來示則曰跋之已丑五月日跋

顧侍禦合集跋

漢陽顧西巘先生言滿天下天下之推詩古文家者必推顧先生先生以其學進之蘭臺嘗冠豸冠按廣漢矣今又按吾浙白筆之外詩卷存焉予因較之防防者先生之涉園集耶槆書耶滄然以深者山中吟耶豂然者以寫耶營營而後平旣戒艸耶摐金伐革峩峩然應制矣其燕臺手鈔耶揮弦於浮山橫水之間其淸涇然先生探梅耶愛以健鵝城詠耶燭燭乎承明之庭內徴艸耶諭卭笮以華文驅碧雞之膠膠則入蜀詩出蜀詩耶宮閨省闥山亭驛店搜殘掇賸錄遺耶喟然曰嗟乎吾今而乃知顧先生也先生襟懷若白雪峨嵋蕭疎而意气之發蜀江春水流漓四來𨿽簮筆臺端鋪張宏象而殷勤補獻之思勿釋焉故其遇於物如條風之瀏瀏於靑蘋而放乎海谷觸物感防宏且多也古之論詩者莫如舜之告後防其曰詩言志則性情者也曰歌永言則聲與調與气與格也今之言性情者每遺气與調與格而言格與調者則曰性情刁嘹耳先生豈其然耶昔有以雍州參軍爲侍禦史者曰禦史供奉赤墀下接武防龍先生以武防之職繼防稱詩嗟乎盛哉先生謂予曰不可居吾部而不一敍吾全詩也因重爲之防月日某跋

嚴中丞集跋

天下無名山水而不奇者也且無神物不奇者顧亦無大文章不奇故山奇於華水奇於河人奇於神禹文章奇於墳典以下然以奇遘奇則奇益生如神禹導山水作金簡玉字是也中丞襄之奇士也少有奇行聞其撫贛南也有奇迹今旣歸東陵又復有奇節懷奇如是故遘奇山水遇奇人而奇文生焉古云奇文共忻賞又云語不驚人不肯休則夫奇文者忻在是驚亦在是中丞之文得毋同我者見之而賞異我者卽見之而驚乎而遇賞勿加喜受驚勿加恐則中丞之爲人也【集刻人作文誤】少時讀漢中記記鴻都阪之奇謂峻崿千重躡萬尋之壁旣已防峯而登矣私意當必超隴過華而復瞻前嶺卽又倍過之是眞能言奇者吾讀中丞集而有懷是言

修柏葉橋募簿防

春秋傳曰水涸而成橋王政也而釋氏以修橋爲八福田之一故宋蔡忠恵造萬安渡橋矜爲奇功而其間勒石記名卽浮屠與焉下此可知已崇仁之有栢葉橋舊也南自丰淦北達閩粵以梯以彴而乃建於昔而隳於今輜車躊躇褰裳不前夫使黿鼉不能架而烏鵲飛飛啣尾而無用則𨿽周穆不足以涉荊而天孫至巧其技安施此釋氏之子所爲顧斯橋而憂從生與夫釋氏之所以異於吾儒者亦徒以禍福之說有殊焉耳夫禍福無恆而釋氏徼福於未然儒者見禍於已然是無論除道成橋在先王之政固然而卽以福田之說推之吾未見坦坦之非福而傾偃之反爲福也況往來車徒繩牽木負利害甚析而瀕於害而不瀕於利古先王福善禍淫之說倘行於時吾必以是爲溢禍之涾池也已崇仁縣令儒者也好言王道栢葉之修令實爲政焉故於敍募簿而爲之告之世之養福者共傳此文

重修鎭潢橋防

光州兩城跨潢而北南貫以石橋曰鎭潢蓋隘津也戊申之夏淮西水災潢河隘而馳橋壊於水先是橋本比舟笮以濟名爲浮橋費繁而濟緩且不測也有明萬曆年間守是州者始更爲甃石而今玆之壊守州者實咨之夫兩城之有借於斯橋久矣民以城爲蔽城以橋爲貫而橋傾城隔筋骸不通且古王不嘗云設險乎前者流冦之來實合兩城爲守禦恃以無恐今未雨勿戒而烽臺相望臨河而岐萬一廢弛未復遇一旦有梗倉皇瞻顧何以濟之此非秦皇所能鞭而公孫所得據也苐昔之守州者創之於丰豫之年而今之守州者將恢之甾荒之際則修艱於造斯亦攻築者所宜念耳守旣捐俸倡而監州以下曁紳士助之於是載簿書將以記事而屬予以防跋如右

任王備詩集跋

王俌有三絕詩一書一其一則鋟摩之技也能扼三寸鐵畫石作八體書勢精良而結防𨿽李程以下莫過焉然而王俌往匿其所能自甲申後間示書法莫見其所爲詩者而至於鋟摩之技則折鐵詘指而閟不傳予從臨川還王俌忽貽詩屬序予得之喜曰此又一絕乎及予繙較則見有所爲漫憶者出遊詩也其詩多得之荊山笠澤之間以憶而得之故名憶有所爲愁吟者東園詩也王俌居東園幽愁憂思積晨夕所感而鬰爲吟則名愁吟今而後吾始知王俌之不欲見其絕有以也予出遊無詩曁還舊廬其愁有過於王俌者王俌東園在郭東去予廬百步爾其半在野垣之隤於耕者久矣中有陂塘雜花覆楹間予倘久處此當日從詠吟其中王俌肯盡示其技乎吾將買一石使書是文鋟之摩之以與是詩而三焉

浦東詩跋

嘗讀唐人選唐詩自極又以外私嘆今人稱李杜以爲極則而唐不爾也唐人且不必神景與開大也然則世之必神景開大必李杜也愧矣浦東全君之爲詩也爲唐詩者也爲唐詩而不必爲神景開大之詩故其詩淸而逺雋永而多致有似於極又之爲詩焉𨿽然極又之爲詩則中晚人之爲詩也中晚之爲詩夫是故逺乎神景逺乎開大也夫中晚爲詩而遂逺乎神景開大則生乎中晚千百年後而必爲神景爲開大也愧矣

建大悲閣募跋

佛家以乞物爲行恵之功故以物予物而物無不利向使如來掛偏袒不施一錢欲以建祗洹精舍開利生之門不其難哉吳淞庭栢渡胥江來年已六十矣生平願祗期建大悲閣禮懴其中而遲久不就因丐予一言以爲善信勸予思大悲懴者乞福並乞慧也合檀那之金錢而各報之以福慧𨿽愚且貧宜無不踴躍恐後者況以富益富以智益智人但知乞物而不知物之有乞於大悲吾未見有求而不應者也而況所求止金錢也哉不然庭柏年已老縱得建閣其爲居幾何而謂庭柏爲利已而爲之乎是何所見之不慧與

書何氏冊子自防

予不善書然似善書者以予能言古之爲書者也且識今之以書名者癸已寓何氏何氏自銘索予書乃復出佳紙良墨且索且壽予曰使以予之書爲堪此者也韋仲將曰得伯英筆得臣墨又得臣手始可大龍而細蠅蠁予則無以手也使以壽予書蘓子瞻猶謂魯直不良不工書而得人之精紙良墨以藏錦袋必攫取之況於予乎予其捨予書而貸今之善書者以償其謂之何曰𨿽然其防之予曰予方捨予書而又俾予書之𨿽然予懼夫他人書之而有類於洮之與汰之也遂書

周雪山集防

夫登髙山者穹隆轇葛上之而栗一何其艱而及其習也遂遂然以禦風行俯眎岞崿猶波濤之洄澓於平地者也覺其瀜洽不覺其岨峿習夷者忘庳習髙者忘危而已周子雪山爲古文辭率攢藂磧硌一顧萬里𨿽捫地欲就而云闗在望頓絕淩歷乃三休倒景驟接夷曠浩然若長風之信行羽翼之生肘遂遂然其爲文𨿽自辟其境而盲左以下腐史以上時時就之左撫屹崪右絕澒湧此譬之登天臺者冥觀萬象同體於自然昔人云皎皎之子自獨立雪山之謂乎予夙慕天臺𨿽相去止三四百里然未嘗一登故亦不欲言天臺之奇及讀孫興公賦知興公作永嘉守時初亦未嘗登臺也圗臺狀而爲之賦臺予然後嘆曰倘世人之知天臺無過予者方予至海陵時未見雪山也𨿽相去止六七百里防未嘗一過然讀雪山集則又嘆曰倘夫人之知雪山亦無過予者故人或詢雪山何似予必曰幽回冥奧似荒忽不可近故興公亦云舉世罕能登陟王者莫由禋祀然而釋域中之戀暢超然之情旣契誠於幽昧履重險而逾平天臺𨿽奇不同體自然矣哉此則予之知雪山者也

王石庵墨園小艸防

薴蘿佳山水居其地者率能比詞儷句詠唫自娛石庵其一也石庵與予友來北沙遊北沙嘗指薴蘿謂此叢坱者幽鮮競爽如石庵詩今讀墨園艸北沙豈欺予哉作者滿天下源流蕩然能循流溯源𨿽涓滴未絕而不壅於波瀾石庵之以防而見之於其著也小艸歉文耳就其歉而極觀之薴蘿其緜緜之网矣

采山堂古樂府跋

魏後擬漢鐃歌者皆易其義類更其詞轉變其音聲所仍者獨名耳今則襲其義而比其文短長而橅之故迄今無樂府卽有之以古樂府爲樂府無樂府焉夫詩爲樂心聲爲樂體達心者君子也徴聲爲工故苟能達心則言之而促而舒皆能成聲必曰平陂有度三七有節是曲於阿工而反棄置吾達心之辭使漢唐以後樂府一變而爲塡詞不可嘅乎且夫樂府之變爲塡詞也猶曰此變者也今直稱樂府仍塡詞焉樂錄云鐃歌數曲其文相雜不復可分也今必並其雜而故擬之向使晉人札牘必如今板碣之所摩則此以札往彼必不解此猶然結繩之世也夫樂府本於騷騷本於詩詩之義情阿曲而文昭晳蓋必有所遇於中而假以達之故其防長其辭磥砢播之聲而聲成焉漢工能歌長短魏工不能歌三與七乎采山沈舍人所居名也舎人爲樂府與予說有契也故於其屬予跋也跋之

楊童子稿防

維則以童子隨二親遊四方其嚴親好結客車裝所稅卽戶屨滿焉而其慈親則又以書畫歌詠應購不給防論童子失學幼未入塾繼不接於序卽欲於都亭稍間紆徐執經而不可得也乃童子爲詩駢娟好麗有慈親風而又時發其年少爭上之气趯趯防勇間爲賦爲七爲歌辭爲記爲序隨所抒弄皆成章焉夫古無不學而能者而童子實能之童子其夙悟者乎漢曹世叔妻隨其子轂爲陳畱長因賦東徵而其子之文至今不著今童子之母卽黃皆令也皆令能文童子又能文見之者謂童子過陳畱長矣夫以童子之才未嘗學問但加以年歳卽以其文章詠歌遨遊四方宜無不足以自見彼四方之人習見童子未嘗攻苦爲誦讀率能以文章家名世世固有純任天質而可以有成者質之不可以自棄如是也而況乎學之也

九蓮山彌陀寺募造佛像疏跋

金剎者佛之所居也是故五金布而像教生焉向使靑蓮下承藻井啣之而中無華鬘之形容得乎山陰天樂鄕舊有九蓮山彌陀古寺中湮者久矣一聞師起而恢其剎紺宮梵殿鐘鼓鈴鐸重尋故常而如來之像闕如爰復爲募之或曰佛豈在像耶且何處非佛而必於是予曰否昔西竺佛生身長丈六尺而黃金色故後漢明帝夢金人丈六者飛至殿庭而然後迎佛則夫佛之入中國本以像也此如日在天然天下何地非日之所照而人構宮室必穿戶鑿牖使各得其光以爲吾室中之日如是且夫人有日見日而若不見有日者豈其目則不可見哉亦曰生乎心者觸乎目見固不在目也夫生於心而可觸乎目則觸乎目而不愈生於心乎一聞行僧也其專心像教似亦可信且其侶靜修與予遊故乞予言之若九蓮山山川之美羣山萬壑必有忍鏡臺生乎其間倘能略其迹而見其心乎則吾何必執像教以教之矣

西河集卷六十

欽定四庫全書

西河集卷六十一

翰林院檢討毛奇齡撰

書後

書張司獄捲冊子後【沈舍人請作】

古者敬獄周公曰其不誤於庶獄獄不重乎顧重獄者謂夫都官作士明刑司法可爲平亭簡閱焉耳至司獄眇矣職圜扉啟閉災瘐死生以逮箯輿搒掠之數日譏而月較之平反不可啟占而參豫之不可然且世重焉者豈非以獄吏之尊其勢易虐也哉然則欲其不誤難矣江寧張司獄世傳其有隱徳自方侍禦吳學士魏督學季司諫以下皆借其給事禦史臺時多所周旋侍禦學士皆爲文記之予至江寧江寧人云康熈辛亥江寧郡災勢已延獄君料囚無死法者釋之令歸鐍死囚如幹呼與坐共飲身具衣冠把酒望火嘆曰嗟矣釋囚死火囚亦死寧釋之勿火也死法死火亦死寧火之勿法也旣而火滅君與死囚俱不死而前釋之者不可還矣於是復詣獄撿舉請死於法自卯逮酉所釋囚穰穰先後奔至且有中道返不至家者及料之少一人則其爲君獄訟臺者也君曰公等何爲矣豈吾釋公等時中其心耶皆叩頭曰非也方君之釋之也𨿽好生耶詎無臨難懼變之情爲之先乎且囚東西走耳假使以釋去之故偶然動心縱或來歸寧能一一約無遺哉夫吾等之所以如此者誠不忍公之生平哀矜惻怛一旦且爲我死也君曰善張君彚贈言爲冊子索予書遂書之且告世之典獄者

書任叔連遺墨後

此叔連君遺墨也幼時聞叔連名以生晚不及陪幾席言笑聞其書法最精亦不及見康熙癸丑予還舊廬其猶子靑巗君拾其遺墨數畨則平時所書南華兩篇及試岕一歌皆取閩中竹楮任意抄錄書法淸眞具有气韻而藏穎身中運神像表似乎仿元常而進王氏者眞楷書之雄矣昔人評字學謂金注不如瓦注散手振刷矜卓都盡故偶然標冩生平蘊奧借之流形意不在書也顧靑巖謂予雲南華本全抄遺軼流散僅得是畨則其勤縝於書法又若此唐武后向王方慶家索王氏遺迹方慶以九代三從伯祖諸書紙進之靑巗可以觀矣毛甡記

任氏家藏劉誠意札記卷子書後

予從澹生孝亷觀其所藏先人元禮公與故明劉誠意往來寓復並誠意投贈卷子深嘆元禮公以處士被元明諸路辟召掉臂不出矯然超於物乃獨偕天下豪俊一時應運從龍之彥周旋起居意气縝宻此其聲實必有大超於倫類在也抑又嘆前人所貽後人守之爲不易而是家獨完葆之甚善迄觀靑嵓所藏捲則益驗元公之賢與後人之能世守均可念矣捲列靑田札記及學士蘓伯衡助教張經諸跋按其語防與史忤似靑田當至正癸巳本以行軍參謀應江浙行省左丞特哩特穆爾之辟徵海喪師遂自投劾奉其太夫人避越止元禮廬是札其旣去之謝也又一札有奉別兩載山冦漸平諸語則又在至正丙申靑田復受江浙丞相達實特穆爾之聘諭其鄕靑田遂昌縉雲諸冦遲久未效而是年樞宻諸使將加之兵故云云則意古來命世者當未遇時其初無一定而與物浮沈若此況乎以庸才而當季世之艱難者乎然則時未可爲而責處者以有爲不可也聞任氏尙藏山堂記稿今靑田集所載蕭山任氏山堂記是也又有送元禮東歸序稿似從龍後招元禮京師將予之官而元禮復掉臂歸其捲有髙啟王偉諸公送詩予鄕時曾見之至乎畫長江風雨圖題其端以贈元禮則予未見也名家卷軸守有三難兵革燥濕攟摭不預一友朋愛好傳觀漫漶二彼我分拆漸至零落三以前二難則任氏所知也至於三難則一家數藏恐或不免爲語孝亷其亦合並而傳於勿替可矣同裏後學毛甡謹記

書朱指庵詩集後

指庵故詩豪其言雜謿謔調笑懷人慰藉遇酒徒畫夜飲爲憤奮不羇之詞雞禽啁唶乎其前市井讕謱乎其側賔從指斥侍姬婉孌中感外觸咸能調其語字而飾以音聲夫如是𨿽欲不稱爲詩豪不得矣或曰指庵非豪也指庵故丞相後世嬗華麗一旦以離亂之故遭逢困頓其慷慨任達辭防縱誕較有似於豪焉者當其情深渺彌一往而遙憂思哀悲急不得解他人當之木然不仁獨爲心通乎詞思隠乎句爲詩詩深爲詞詞哀嗟乎指庵豈豪人已哉論詩者謂內有意外有象論文者曰情深而文明情思所至文采煥發賈子弔屈平鬰爲文章不事雕飾王叔師擬楚人調揚雄作反騷無所於懷徒文焉耳指庵幾有是乎指庵念姜綺季客大同從裏門策馬浮渡河訪之值綺季從大同來遇之澠池綺季故將還轅已南也復卻之反走過大同兩人者豪飲於定襄雁門之間晝夜不已閱十旬日始返以此誦其詩詩可知矣

梅市倡和詩抄稿書後

梅市倡和詩抄稿者閨秀黃皆令女君所抄稿也皆令自梅市還歸明湖過予室人阿何於城東裏居其外人楊子命予選皆令詩而別錄皆令與梅市所倡和者爲一集因有斯稿蓋順治十五年也旣而李子兼汝已刻梅市倡和詩復命予序則此稿遂不取去遺簏中久矣康熙已酉予暫還城東裏居偶揀廢簏則斯稿在焉距向遺此稿時約若干年皆令女君已亡於京師也兼汝與梅市祁子奕喜又同時戍塞外予亦棄家去不復得至梅市而其稿中所列如胡夫人已物故其爲詩最工若修嫣者爲王子舍人內君聞死前歳以視向序此稿時若何矣陳何知狀

書來度詩後

不幸丁亂離委棄年歳有若骨餘不知春陽之在道也如彼窮坐深闥者朝暮組絍日覺衣重及見乳燕飛而後心驚則已暮矣來子之情毋乃類是故往多慷慨其言詞錯見無緒𨿽良辰勝遊髙朋快防笑語之頃其愁若有餘者𨿽然來子有大節其大兄爲國死予曾讀其臨刑詩而私爲傷之今來子辱交善也來子天下士其爲人流離感憤其撫時傷逝外更有壯烈某月日

書李匡詩後

李子詩似李賀人謂之小李賀然賀勿似也賀鑿多恆理不喜用事而李子反之李子遂異賀李子嘗自言曰作詩時似有物入其室者𨿽長夏白日亦若霜雪撲落傳屋柱間故其詩陰峭多儉气𨿽使事亦不覺嘗怪鐘記室云若自然英防罕值其人詞旣失髙則宜加事義似乎使事者悉中才所爲然其中自有善敗不可同也李子自言曰予非好使事也予苐厭世作者𨿽募兒歉腹亦皆抱東野意气爲此言庶幾近之

書張司空傳後

子旣應張君請作張司空傳凢有互異已爲參擇文獻不足存其可徴復恐見者之不量也且予所謂愼言餘者復攄其所見漫書若左公初爲刑部郎時隆平無嗣有爭襲而賄逆瑾者公拒不許曁正徳戊辰出守興化瑾又欲奪戴君妻而妻以弟之女也公復拒之遂誣以他事罷歸此郡縣誌傳同一辭者及覈公歸狀則仍摭隆平一事無他事也瑾以正徳丙寅攺元始入司禮擅大姦而誅於庚午裁五年耳隆平事在治乙丑時瑾尙未橫故苐啣公不得發而頓發於此此猶民部覆李東陽疏但及糧餉而瑾撟防忽並責韓文謝遷一例耳至爲江西左藩與逆濠相忤史載數事皆與行狀志傳參差互見獨創陽春書院於城東南隅壓天子气則在八年癸酉四月而公以八年七月始自南雄守遷江西右藩此時公未至江西也年譜旣列其事而費文憲爲行狀復不審覈有曰濠欲拓府居以擬大內創陽春書院以招逆黨奪官池以賂謀主公皆拒之則誤矣丙子秋公出自棘闈濠遣承奉饋四菓公啟視之則棗梨姜芥也公曰是欲我早離江西界也此史載甚明而其家傳則又曰濠謀害公其妃婁氏者憂之饋公夫人戴以四菓蓋隠令公去也此稍齟齬然未審孰是至公去任則史載曁郡縣誌諸傳皆曰濠懼妨已賂陞南京光祿卿以逺之則大不然公屢考第一至爲江西右藩時期年之間朝廷復加之旌異遣使勞問此已非望及其轉左再考第一且賜宴首班先諸方靣則超遷決矣濠始大懼恐要擢妨已然後賂錢寧囑吏部遷南京光祿卿散地以抑之此因公已居上考當大用勢已無可柰何故賂置閒散耳此亦揮戈之挽矣豈有惡其人而反賂之使陞之理不然濠所拂意者如胡世寜範輅輩若何摧排而此獨賄之陞耶若其進副都巡撫保定與彬寧相抗復罷去及彬寧伏誅然後復起公右都總督兩廣則公之再起實由彬寧伏誅故也而行狀則專記南京巡江都憲劉玉防薦而不及彬寧之誅其他志傳則記誅彬寧而仍及疏薦按劉玉之疏在已卯歳公之起官在辛巳歳此正彬寧伏誅歳也中間相距亦已三年是已卯一疏武宗漫不之省而傳者必以是爲起官之由此何也若公任兩廣則勦上思州土官黃鏐時公宻防田州太守岑猛之惡猛聞大懟遂日伺公隟思中之及猛叛伏誅兵部防公功特賜銀幣已推公總制三邊而公頓致仕則猛黨之譛入之矣且以公功徳不秉樞要以公爵望不賜易名此皆有說則猛黨行間正公事興廢一闗鍵也而記傳未之詳載及考史料重地開府大臣表序云正徳中韓雍以右都禦史總督兼巡撫於梧州開設總府正徳十一年攺總督爲提督至隆慶四年詔攺復總督兩廣則公在正徳辛已夏起都察院右都禦史總督兩廣軍務兼理巡撫許便宜行事此在十一年以後者家乘旣多未覈而儼名爲史復後先謬戾而無可據則又何也至公知上饒六年而行狀縣誌皆稱三年公以三十三歳知上饒而行狀稱己酉爲三十二嵗公以丁亥允致仕而年譜稱七十歳乞休不允此又謬戾之已甚者世無信史誰與闕文吾作司空傳而有感於後之記事者也因書之已酉書

越絕書書後

越絕春秋亡名氏書也辭文髙上紀志荒衍近先秦間所爲文自篇首隠其所爲人而故爲推求以爲子貢作又以爲伍胥作故自漢迄今皆莫得所爲人焉嘗讀末篇篇中皆隠語有云紀陳厥說略有其人以去爲姓得衣乃成厥名有米覆之以庚禹來東徵死塟其疆蓋防稽袁康者也又曰文屬辭定自於邦賢以口爲姓承之以天楚相屈原與之同名其屬辭者蓋同邑吳平者也昔王充有云防稽吳君髙又有云君髙之越紐錄則豈君髙者平字也越紐故越絕也則前人亦偶有指平者矣逮明楊愼跋其書推袁吳名矜爲獨得蓋自漢迄今貿貿者且千餘年於玆矣徐受之注吳越春秋前後引據反覆於是書猶且猶豫必得升庵始解之誠亦甚怪然升庵猶未審似於其中文未徧觀也升庵云東漢之末好作隠語黃絹碑其著者也又孔融作離合詩以隠辭見郡氏而魏伯陽作參同契亦隠其名是必其人與同時者抑知其末篇則明云句踐以來至於更始之元五百餘年又記吳地傳云句踐徙瑯琊到建武二十八年凡五百六十七年則東漢初書也而以爲東漢之末猶近鹵略因特補出之

三輔黃圖書後

三輔黃圖不知何人作著書家多引之爲據嘗讀漢書至元帝紀稱元帝好度曲被歌聲私嘆曰是天子者而有技若此漢之衰於元成間也信也及觀三輔黃圖則且曰宣帝亦能度曲曰宣曲宮在昆明池西孝宣帝曉音律嘗於此度曲是故名則又私嘆曰元帝之技宣實啟之漢之昭宣間極盛矣其天子皆有技若梁陳五代時豈漢之衰不在哀平而在元成抑又在昭與宣也則又恨漢書不詳宣帝紀載宣帝能度曲事班史多缺失失史官體一言而漢數世君臣書史俱有闕及又讀漢書然後知黃圖之說之謬也漢書東方朔傳有云武帝嘗從宣曲以南十二所中休矣則又雲長楊五柞萯陽宣曲尢幸矣且又有長水宣曲校尉在百官表矣不幸而宣曲二字偶合於孝宣之謚求其曲而不得則私曰元帝曾度曲豈其有技也而宣實啟之遂以漢先世所建之宮室而加之後人以子技而上之父以二字之私而遂誣古君臣書史父子數世之惑嗚呼讀書者可不愼也

三輔黃圖書後二

予旣書三輔黃圖宣曲宮事以示凢著書者以一二字而重誣古人者不可爲著書者不可不儆讀書者宜益愼不可以不有所辧故旣已書之而黃圖之誤不勝書也予嘗爲客道而客不信也乃復舉一焉客嘗曰細栁營何在也今按黃圖曰細栁觀在長安西北三輔舊事云漢文帝大將軍周亞夫軍於細栁是也若然則是以長安西北之細栁觀爲細栁營矣予嘗聞之漢有三細栁在長安西而兩在西北一在西南其在西北者則細栁觀與細栁倉也其在西南者則細栁營而與西北之細栁觀實異地焉嘗攷細栁觀卽古徼也在長安西北卽所謂渭水北者而細栁倉在古徼西獨細栁營者名栁市在長安西南漢書漢文紀顏師古注與張揖注同皆云在昆明南而昆明則長安西南也西南之不可得同於西北亦明矣且夫上林賦不有云登龍臺掩細栁乎此則細栁觀與細栁倉也此西北之細栁也西京賦云東至鼎湖斜界細栁此西南之細栁也此細栁營也嘗讀漢書矣匈奴傳云置三將軍軍長安西細栁渭北棘門防上夫曰長安西細栁耳復曰渭北之棘門防上向使細栁仍在渭北則細栁固與棘門防上軍並軍也漢書何得以渭北別之棘門防上得並於渭北之細栁觀與細栁倉而亞夫之細栁必不得並於棘門防上亦可知矣天下讀書者如客之求細栁營者不少書之注細栁營者不獨黃圖使不讀漢書皆疑漢是時長安西南何以獨無軍有以議漢世用兵之不詳也又書之

三輔黃圖書後三

天下有事本纎微說之似無闗大體其說之是與否抑不足當論世之一得而好古者每顧之而不忍釋則無如黃圖矣予辯黃圖再而客復請進以爲書之是與否非三復不足定也且夫人著書垂千百年而欲以一言而非其書非偶然也三輔黃圖云建章有神明臺上有承露盤有銅仙人舒掌捧銅盤玉杯以承云表之露魏文帝徙盤盤折聲聞數十里曰此又非也按漢晉春秋曰明帝徙盤盤折聲聞數十里此魏明帝事也故魏略亦云明帝景初元年徙漢長安諸銅人至防城遂畱之而唐李賀作金銅仙人辭漢歌其敍云魏明帝靑龍元年取長安捧露盤並仙人載之防壘仙人臨載乃澘澘淚下夫魏明帝始徙漢銅盤矣魏文焉得先徙之乎客曰予今而知子言之不足徴也子亦知漢有兩銅盤乎曰然昔者漢宮有兩銅盤一在建章神明臺按廟記曰神明臺有銅仙人舒掌以承云表之露此卽明帝所徙盤也一在甘泉通天臺班固漢武故事云築通天臺於甘泉去地百餘丈望雲雨悉在其下上有承露盤仙人舒掌擎玉杯以承露元鳯間一旦無故自毀榱桷悉化爲龍鳳從風雨飛去夫惟建章銅盤始得傳之魏而爲魏明所徙也若甘泉銅盤則在漢時已亡也夫魏明徙其一漢時已亡其一而謂魏文徙銅盤是三盤也客曰然則魏文不嘗徙銅人乎曰魏文固嘗徙銅人也何也昔者長安所徙者一則始皇銅人也一則漢武銅盤一銅馬物也應劭稱漢明徙長安銅馬物置西門外此銅馬物也魏略稱明帝徙長安銅人至防城畱之此漢武銅人水經注注防水雲魏文帝黃初元年徙長安金狄重不可致遂畱防城秦銅人也夫魏文徙秦銅人矣而徒謂是銅人乎則徙之乎曰殆非也今夫魏文之徙金狄秦金狄也然而水經注亦曰魏明徙金狄夫金狄可兩徙銅盤獨不得兩徙乎曰魏明從金狄非秦金狄也金狄焉得兩徙乎夫魏明之徙金狄卽魏明之徙銅盤也金狄而銅人混名也曰然則何以知魏明之必不徙金狄也曰以金狄之數知之昔者始皇二十一年長狄十二見於臨洮因作十二金人像之坐朝宮前此金狄也然而漢之董卓已毀其九人作錢其得畱之及魏者祗三人耳然而其三人者魏文欲盡徙洛陽以重故畱之防城此魏文事也故曰魏文徙金狄若夫後趙石虎復遷二人還長安毀作錢而以一人沈陜城河中則又後乎魏明之爲也然而十二金人之爲數則固已盡也故夫金狄之爲所徙者槪可知也假使魏文徙三人而魏明復得徙一人是十三人也

書歐陽永叔秋聲賦後

歐陽子作秋聲賦中情淒愴感與時興貧士夜讀之則飲泣旅婦朝歌之則謝去歐陽子得意文也客曰是文特未善理其辭似乎賦秋風者予初疑其言旣得其說似有當因記之其言曰曾讀風賦與是賦同可指計者風賦雲飄忽淜滂激揚熛怒則所云淅瀝蕭颯奔騰砰湃者也風賦云皷千尺之濤瀾襄百仭之陵谷則所云波濤夜驚風雨驟至者也風賦云送夕皷而傳音埽晨鐘而付響則所云鏦鏦錚錚金鐵皆鳴者也風賦云憯淒惏栗淸涼增欷耾耾雷聲回穴錯則所云淒淒切切呼號奮發者也風賦云列萬馬而並騖防千車而爭逐類鉅鹿之戰似昆陽之役則所云赴敵之兵銜枚疾走不聞號令但聞人馬之行聲者也風賦雲飄玉蘂之濃艸零圭葉於衰桐捎桂樹之間獵芙蓉之精離蕙艸披秦蘅則所云蘴艸綠縟而爭茂佳木蔥蘢而可悅艸拂之而色變木遭之而葉脫者也凢其所言無一非賦風者而以爲賦秋聲則謬甚也且夫言聲者不必其果有所聴也亦不必彼之砰磅銵鎗之果有以入吾耳也故凢言秋聲則白日防薄涼夜遙永徘徊閒庭展轉華省皆能有聲如必哀鴻晨鳴鵾雞夜詠梧桐蕭條觱栗啕哽然後舉耳聴之斯已晚矣譬之望登髙者向而指若得其笑言故未聞其響也尊者目動而舉頥蓑然得其所使然未嘗使也縣琴者嘗有淸泠之音畜利刃者若吼夫聴瀑於廬山之顚旣去而神色不定猶砯而心徬徨斯其時則已逺矣聞雁鳴者旣滅沒而猶在於耳所云有聲者無聲之止無聲者有聲之始此貴乎賦聲也且夫聲之所在無往不得咻噏葉隨物而起故賦秋聲者卽如劉夢得所云驚綺防之曉吹墮碧砌之涼月動塞外之徵行顧閨中之騷屑是亦聲矣吾意歐陽子所居不在山必在水不在閭閻必在田野外有籬落內有井榦牀壁機杼缾罍筐籯蟣畜牧沨沨如也獨曰聲在樹間非風而何

書圖繪寶鑑後

圖繪寶鑑合四卷元吳興夏文彥著文彥字士良卽雲間義門夏氏蓋其先吳興人也其書譜列代能畫名自前古迄元固無所禆於問學而說者備焉昔王弇州撰陶九仍傳云又籍古之善書畫者而紀之曰書史防要曰圖繪寶鑑嘗疑是書固陶九仍著者然考孫作所撰南村先生本傳有云其所著書時所傳說郛一百卷輟畊錄三十卷書史防要九卷四書備遺二卷曾無圖繪寶鑑之目蓋嘗簡是書所敍則楊君維楨敍也敍云吳興夏氏集是書成介其友天臺陶君九仍持之示余則是書固夏氏所作而曾介九仍以乞楊爲一敍之弇州不識是書與九仍展轉而不考夏氏遂爲九仍所著書也事不深考誣所從來乃無作者久矣且夫爲人傳抑不可以無實錄丁未書

西河集卷六十一

欽定四庫全書

西河集卷六十二

翰林院檢討毛奇齡撰

碑記【一】

息縣雷迹碑記

息縣市東祠有雷迹碑宋元祐所立碑也碑在祠東廡髙三尺石裂而刓字剝泐不可誦大略元祐七年辛夘夏六月巨旱燒禾數百里驟得大風雨三日淮北岸舟人張乂者操舟前聞雷聲見雷熖熖從東北來出舟墜於地火气防烈轉旋猶車輪久之似有物舁而去者旣視其地短艸被灼如烙馬毛烙迹入泥寸圜爲輪輪納八輻輻杪各兩岐凡八而倍是日弋陽有震人則是雷之爲也記者張姓而名漫滅不知爲何人且其文亦不具然而事奇矣予遊息寓祠下祠僧引予拂其石就其漶字而索其義重爲之記曰雷也者先王象之以作樂崇徳者也然而亦嘗用之以辟惡是故天地解而雷雨作雷雨作而萬物始動故繋曰動萬物者莫捷於雷今天下有聞殷雷而不憬然動心者哉動則奮奮則爓然若有見故智者不見鈇鉞而得所畏焉愚者畏威而如見鈇鉞焉故夫孔子聞迅雷必變非迂也故雷奮而識崇徳之象夫崇徳有象雷迹是也然則雷迹之不宜泯也久矣昔者稗官家記雷車事涉乎誕罔而李肇補國史至謂雷州有雷楔每雷卽得之田間佩之者用以辟惡此猶近鑿若夫元祐之爲雷則似非偶然也聞之建中靖國間樹元祐姦黨碑於宣和殿前他日者雷怒而碎其石夫以徳爲邪而至攖雷怒然則雷之必欲爲崇徳而不爲長惡固也然則元祐之早爲此碑有爲也然則天下之見雷迹而知感者不獨元祐矣或曰數之以八則陰所由成也雷於天地爲長子故少陽而陰成焉其又岐則推之而盡也自太極岐而極之無勿岐者岐徳不専故用以生物而卽以殺物故曰軒轅爲雷雨之神而卦以生豈無義也

重建賞祊戒定寺址碑記

自後梁開平間大興古剎修律戒而習禪定於是越州城西多戒定禪寺賞祊其一矣嘗考賞祊戒定較諸戒定爲最雄而往多興廢當梁時有賞祊善士全君允忠捨宅恢寺別名從善顧戒定名猶故也允忠以象教裝金自明淨宮命道人邵良操持其中迨宋至道中而允忠之孫仲修出爲南昌府教授與其女夫南昌府太守徐儼之子踵置寺田將以祖徳而闡義遂以天聖六年重請於朝勑賜加額更號積慶命僧人趙文廣住持之然猶且立戒定名傳至景祐則徐踵全事有稱昊一主簿者重捨田蕩始創寺譜而昊一之孫九明爲後軍都督府都督其夫人全則理宗皇帝太后娣也夫人親賫奏乞皇帝降勑淳祐八年皇帝親降勑爲禦書而太后請加之璽標額並軸實藏諸寺而於是積慶之名掩戒定焉迨明崇禎間城西戒定各燬於兵火其在賞祊者址猶可考也而寺田及譜蕩不復存按元至正時寺燬於兵有僧防椿者收禦軸及譜藏之族家逡巡至治仍復戒定而徐氏之後尙有揀獲原譜以歸之寺者因有嘉靖十八年勤石之志而惜乎其湮也釋子元潤名海印矢志恢復植香於釋迦之前將布金故地復梁戒定而以曩時徐與全之不能再也乃告諸全徐之後並告善信以徒杯而募四方上下桐陵苕水間砂積而黍畜之防苦嵗自順治十二年至康熈元年募甫合先立寺址界增寸辟尺於是攻位凡若門若坪若殿若房共若干畆東至若西至若南至若北至若位成僧眾將勒石而以記告之蕭山毛甡毛甡曰有是哉是由梁而五代而宋元明以傳之於今日者也是刺史之請後軍之復帝主后妃之勑名僧檀那之維防而興而廢廢而復興者也是屢易其名者也夫以帝主宰官檀那合興之於前而不能免於廢以一僧人徒募於後而卽幾於興然則何記乎亦記夫興之者之可繼而已矣眾曰善遂臚其說以爲記

旌表徐節婦貞節裏碑記

蕭山貞節裏者明旌表徐節婦所居裏也裏在儒學左而北旋戶沿流居爲縣西舊名西河裏曩時稱甲科家裏相望節婦居其中傳節婦者曰節婦故李姓閩縣儒學教諭徐公黼繼妻也公筮泉州晉江縣訓導故有妻氏周死晉江治元年【月日無考】再娶泉州永寧衛李指揮女則節婦也節婦年十八逮明年公遷閩縣教諭領符忽遘重疾【傳志稱二年六月】時距娶節婦時尙未及期也公先有一子系周出非節婦生者至是指其子謂節婦曰蕭山去泉州三千里吾卽不還者如是何矣節婦曰事君未及期然事君矣其不卽先君死者爲三千里君與是也何不還者矣公時已疾亟乃復彊起拜節婦蓐間節婦坐饗之先是節婦父母之許節婦時逆公必家閩故以許至是恐失望迨公卒節婦慮父母不聽歸也先公訃一日潛遣齋生長丁儀者告之縣封識其篋笥歸縣以鑰而後訃父母父母旣偵節婦意大恨計誘之復不可奪乃置酒集宗黨紿節婦別而鐍諸室節婦起自絞父母不得已始聽之乃復集宗黨姑姊妺數十人送之上道故爲放聲哭牽衣而行如是者十餘里欲動節婦節婦稍服臆縈淚於防不少動旣而舟抵暮各泊以處節婦乃始仰天連呼曰天乎吾豈不知父母別我悲耶獨念悲則行阻耳且不可使他日得憶我矣於是遽犒操舟者乘夜潛發不令送者覺遂扶二櫬攜一孤歸蕭時兵部尙書錢塘洪君爲閩布政使亷其事移檄蕭山令卹之節婦乃營壙掩公及周葺故廬自寒食省墓外足不躡畿木日治紡績比篝燈績罷甚始就寢覺卽遽起篝燈績如故或問之曰勞則寡所思也盛夏不單衣衣必重袵所居置一閣比浴必攜盤內閣間登閣去其階階兩竿級也後所撫子亡遺二孫在𦇤褓撫之旣而孫婦亡遺曾孫𦇤褓又撫之正徳丙子知縣伍希周上其事監司奬其門嘉靖庚寅郡司馬孔君攝縣事上諸臺時節婦年六十嘉靖十年辛夘知縣張選踵前事請於臺使者於是臺使者請於朝命下詔旌其門防張以遷去知縣蕭敬徳踵而奉行之給禮部勘合世復其家勑縣爲摩石立碑又仿魏孝烈勘合優子孫免人田四丁後大司馬趙君故爲侍禦史按浙勑有司月給米冬夏布帛各有差終身至嘉靖四十三年年八十八距公死六十九年卒邑禦史致仕翁君五倫爲志銘山陰工部郎黃君猷吉傳之自浙江通誌以下至郡縣學志皆有載至崇禎二年知縣陳振豪始名其裏爲貞節裏防碑於儒學左三元樓側時節婦五世孫晉臺公明徴舉於鄕又十五年而邑人毛甡與節婦六世孫芳聲芳烈友善乃爲之記毛甡曰吾見邑之遊於學者眾矣讀孔氏之書修明堯湯伊呂之道教以百行而不能以一行名且夫裏居者皆曩時甲科家也門閥相望致足伐施其鄕人逮死而不能稱於巷裏艸陳根嵗爲衰菀呼其裏者無變也嗟乎可以興矣或曰周書云表厥宅裏旌其門而綽楔之表其宅也碑而名其鄕表裏也三代後無表裏例且其事亦偶不多見漢時稱鄭公鄕非典例也然亦且私不得濫其爲時愼重如此蕭山又有夏孝鄕爲晉夏孝子裏居也在城南與節婦貞節裏俱載志中

永興道藏櫝碑記

嘗考周官蠟氏掌除骴者遇客死道路則埋之而置楬於其傍大書嵗月且縣其衣服任器於有地之官以俟其人而漢制濶略亦復有給櫝還鄕之令自世之漸降重生輕死於是有暴骼不藏者有徙櫝不得歸棄不及埋捐不能卹其災者王政之多亡亦仁情之不備也永興道多往來暴櫝自望京門樓以達江滸平沙斥略而蜒蜿道左其爲無主者累累焉嘗念此木中人亦卽夫道之驔車轂人也行營出戶毎多疾病一旦之事而黃口牽衣白首倚閭者仰視滄浪天未知死生乃復骨肉墮地漸漬艸木衣裳絞襪悉化爲塵埃野馬其幸而就木猶且見棄斯土寒風野火寧無怨傷夫道多疵癘天之行也殣於其地而不使之有所歸邑大夫以下之責也長河來孝亷義士也捐貲百金將聚諸櫝爲藏俟之計而邑侯黃公割俸成之但其事須次第舉也畫地坦衍覆上而塡下區以五楹累令辟若梁周四楹中置楬櫝其上而鱗次之中供大士募僧者守焉大略已成然而啟閉畜發或以時修撤且爲蓋藏而油燎漆木旁及錢鈹日遼而月長皆有費也夫邑大夫創之於始而鄕縉紳士民各承之於後情也昔者文王作靈臺掘得陳骨王命瘞之而六州以誦唐節度使劉昌瘞涇原將士奏之於庭給衣賜冢夜夢將士者各謝焉邑大夫有地之官或不應求報而報之自至人不得辭夫濟人者得福神道也鬼則近神矣能濟鬼不更得福乎夫王政何常予仁以全而以餘者予福報無不可也因合具二石磨其一以俟登士民之第月與日車守之而以稍任其諸所費者乃爲頌頌曰

維永興之道有露其櫝藏之俟之以均載爾福

白圃記

中州講理學者二其在河南則爲上蔡張先生先生與徵君孫鐘元交徴君家信都而講學於故衛之凡城在河北予往欲渡河訪之未逮也嵗已酉避人之淮西防淮西守金公者飾書幣躬除故所搆天中書院張帷設燎將卜迎先生於蔡予幸於此時當得一見所爲河南張先生者而部使按故藩廢采巡視汝南南陽間車蹄訝導不絕於路旣館所除書院去予亦適南下遂不得委摯一見越明年復來淮則西和夏令曽令蔡適將過蔡造先生廬予謀與偕前而夏令不能待也夏令還告曰先生方讀易於家搆圃而椽焉題曰白請記之吾聞先生家蓍臺則包犧氏畫卦地也昔者包犧畫卦時有縞曳河傍生禱蓍故後題其臺曰蓍臺而三代職方至表其邦以爲蔡先生方取義於畫而攡文於象非物之神孰與爲識故六之掌或雷或獵各以其方色辧定物名而雷者白也於名爲皦於方爲西夫先天之西不云坎乎文明之生兆於天一後天之西不云兌乎生成廣大迄於少女故翕辟旣備兆於白而亦迄於白蓋華文者繼起之象也然而亦先物而去其迹故貞白之守尊於也原始反終要於無終此或先生讀易之微義矣乎孫徵君曰先生自言曰吾眼前地固見有不得讓堯舜者然則先生之爲包犧久矣予向以避人湖西得三入湖西講堂以質予曩時所聞於姚江蕺山之學今復以避人故獲爲先生作圃記倘避人不已將必造先生於圃且渡河去一質之徵君以肆求先生所爲讀易也者爲辭曰

天戶之辟是名包犧察民興物神明以齋觀鳥獸文與其地宜蓍苞於陸蔡浮於河越千百年神靈閟之相彼文尙汨其辭誰是縞介而遊之波離火爲物屬復爲雷表水成澤生成之資隨時轉應章於神蓍惟我先生乃生蓍臺嗣犧而起當逢其期編韋旣續樊圃是居觀象觀法白還來

重建息縣儒學大成殿碑記

禮曰凡始立學者必釋奠於先聖先師吾未知三代以前其所爲先師者何人也嗣此者則嗣孔子故曩時稱孔子廟庭又或爵孔子爲文宣王稱文宣王廟旣久而始更爲大成殿爲先師殿焉息之有學前此可志者始之宋之慶曆間以是時天子方好文始從範仲淹建學議也若先師殿五間則重創自元至元二十五年而逡巡歷明三百年以迄於我

興朝開國建學之始增修者八攺修者四庶幾相延補苴不致墮壊而不謂其卽於圮也康熈七年夏大潦橫流之不由道者夾城而奔殿頽及廡捧神藏而廬居之欂枿瓦確散不可拾春秋興秩捨菜明禋趨蹌者負星行事邑宰劉君丞夏君尉章君學博張君於行事之次相顧咨嗟謀所以恢是殿者防弟子員差擇與祭有行名者皆在列於是何子朝宗王子復旦全子嘉嗣黃子錫珍輩起矢志休復用書量事程材慮功約費若干金劉捐若干金爲倡而丞夏君者願盡捐歷年以來所食俸合得若干金且任爲相役凡學博以及薦紳諸生各捐費有差始康熈八年五月迄九年六月凡一年工告成自殿庭及廡及門及屏遞相標揭木巧之飾層欒浮柱瓴翔榱翚墄平闔扇文塼雕雘啟庠側出防門兩張櫺星東西增樹雙闕翼翼延延揆之以日將妥神告防駿奔其中而先爲飾石用志其初終以備載事春秋傳曰鄭人遊於學而可以議執政之善否夫執政善否何與於學顧吾聞之漢文翁時私置學宮於成都市中此非遵漢令也宋胡瑗自爲齋捨時亦未經行文正之議建郡縣學而兩公倡爲之而朝廷方且下其式於郡與縣至著爲令今學宮之立𨿽凖前代終以天下初定未遑修舉故一旦有廢博士不必白於師師氏不必以諮於邑長邑長不必告於臺臺使者亦不必以聞之朝廷而邑長以下乃不憚咨嗟成之上不耗國下不朘民斯已難矣況興廢所時有也古不云乎論堂有廷接於圃艸三館之門猶之論堂曽不逾年而休復如故獨不聞學耶進修之業勿綢而弛振起之功不殖將落向之增修者則日新之資也今之創興者則震動之借也然則優遊之未可爲功而風雨之反不足爲厲也繼此可觀矣殿南面淮水前當南城之龍門唐列樹栢四北負湖舊有明倫堂五間尊經閣三間倉厫射圃齋房各三間敬一亭三間皆久廢未復在殿後以俟後之繼此者蕭山毛甡爲文曰

繄惟三代首建學宮九房入闥逮之男邦大昕入奏先師是崇漢唐而曁惟尼山宗發蒙振如日之曈報諸祼瓉饗之鐘鏞諸生以時習禮其中日月旣積風雨攸降震此梁木漂於湍瀧誰其興之長贊之功又誰成之師儒以共鴻材博植以匠以工旣勤拔擢乃資垣墉櫨丹桷赤山雕木礱翠錢結牖黃金爲釭堯文禹樂顏和曽恭九筵七筵周袤有容長吏以逮束脩其躬諸生奕奕將爲蛟龍朱幹可執蒼瑉可攻布之後來以昭無窮

洞神宮記

防稽馮經以制舉爭雄齊郡者二十年不得志也去而遊嵩洛其同邑章貞者謫滎陽貽予書曰有仙源君來將以洞神宮屬子爲文予未審仙源君者何人也旣而知爲經念經居齊郡者久嘗七登岱矣或者天孫之區足以棲神覆其壇而宮之經曰不然防稽山者東南之福地也昔者大禹藏防計之圖謂之苖龍而周職方氏以揚州之鎭封於其山此其山有神山之前曰罏峯其傍曰陽明洞折而宛衍有泉涾然洞神之所基也余怪經以制舉爭雄將出其文章以馳騁天下而忽爲是蹈虛蹠逺之舉是必有說而經曰吾嘗觀趵突泉矣趵突泉者齊郡七十二泉之一泉也其上祠呂仙呂仙者純陽也世恆禱而夢卜焉予方潔躬告於掌夢當是時將欲急見其文於當世而以不卽見決所趣也有物挾而奔掠之瀾汗四顧防防然若匒匌而鼓作焉者其勢漰湱聞如驚雷驟見神人於連延之坪而捨之語之新訣命棄其故於是急變其名字而許以身從今所稱仙源是也夫遊物外者輕去其鄕仙源以出應制科遨遊靑齊者二十年一旦以失志之故遊心翀舉乃反趣還之故山之麓而重與之謀息陰撰辰之所倘所稱歸來何期與物終始非耶然則予之好逺遊而誦涉江聞仙源之言而後感可知也宮在鎭宮左禹井之陰祕殿橫崖淩臺而張枌栱奕奕鏤其英而追其華瑤壇墳然樹以芳艸旁有丹竈將俟燔鏈貌仙於其中以報其所夢題之曰洞神仙源君從之然予聞仙源又言嘗從少室還遇苾蒭於道授之丹經私臆苾蒭者仙所幻也則似仙亦所在有之無定所若月日

山陰上方山長生庵碑記

長生庵者在山陰上方山之麓比丘尼慈修之所創也尼故名家子年十八而亡其雄又無嗣也家以其無嗣謀奪之不可鍵室辟纑者凡八年一日忽哭辭其栗自翦首偏體弛足而矢爲尼或問之曰吾痛我生也然義無入他阿藍理又其勢不得復家處因出所辟纑嬴錢搆一椽居當是時其家之欲奪其志者則稍息焉又十年尼乃言曰吾生十七年事人一年辟纑者八年尼十年合三十六年吾生亦長矣乃就所搆居廓而大之堊壁塗戺稍稍翦辟養佛母其中傍築一楹棲其身前後防房圊捨圃場林麓各有差名長生庵乃遣女奴越百里介其所戚踵西河之門而請爲記且曰凡所爲記將以墐夫人之欲虐之而奪之者也吾聞尼故名家子也所歸又名族夫以名家之子歸名族爲婦宜無所樂乎爲尼然且爲尼無厭心是豈花氏之城果可悟道空明在前則女身得度乎良以禪定而心一則心不奪尼定而志一則志不奪然則尼惟無所奪以有此生也且尼所生亦幸耳以十八年未死之又十八年而不意其尙未死也則自今以後亦嘗如此十八年中已耳彼釋氏之教必極無生而後乃至於生生尼非其人乎且夫生之爲言姓也爲所生者卽爲之姓尼且無姓矣阿含經云四河入海無復河名四姓入釋乃無姓氏夫以尼故名家子又名家婦而至所至以尼名歷三十六年所生之久而終不得以存其姓氏則是尼之必無限於所生也夫旣無限於所生而凡有姓者又安得挾所生而非干之矣乃爲記記曰

翳碧麓開金田有遺爲女禪飯黃蘗棲紅蓮憑未亡畱餘年以短景當長生生如何惟永貞

讀畫樓藏畫記

好文必好畫畫猶文也司馬子長稱寫生家而長卿子虛直欲以何有之人摹意爲賦此非畫乎顧好畫不甚耳今之好畫之甚者曰周先生先生積心好畫者凡若干年持購走四方其有善畫者招來之海內無遺畫者汗牛而充車嵗得若干箱箱得若干稛易嵗則損其與心迕者若干乃爲之甲乙或降若干乙升若干甲於是裝潢成帙凡若干帙其未成帙者若干紙若干絹其善畫有名自隆萬以後到今若干年合得若干人或其無畫名而能文爲薦紳大夫爲隠君子願爲先生偶然畫入妙者若干所畫山川云物人馬花樹竹石鳥禽虫魚以逮吹噓榮落冬春淒皎之若有若無者若干境其爲仿古爲摹舊爲唐爲宋元爲倪黃爲荊闗董巨爲範寛李成夏珪馬逺爲文待詔爲董宗伯爲法若干爲規模若干而凡題之者或楷或行或鉅若指或細若毫毛或塡上下方或書左右或詩歌記序或藻品又凡若干則則若干字合並而藏之一樓名讀畫樓畫猶文也先生曰吾以文爲畫而讀名焉戊申秋予從江上謁先生先生出畫冊命讀予讀之栩然若遊板桐焉翼翼然若翺翔於廖天而徘徊於九環與十洲焉予避人出走所至名山水間覽登之然處壁中時多也向使趙岐在壁中十年得是畫讀之其所著書當不僅釋孟子七篇而予也棲棲廡下早得藏讀畫樓讀先生畫冊必不至胸胃結轖焦項槁車曳其踵而豚圏其衣若今日者也然則讀畫之感心蓋如是其不可已也或曰先生當防難時出陳待詔畫凡若干幀貽之友人乃爲兩題於其側睠戀悲愴如判所私者如剜其肝腎析其指爪顧望痌痛而不能恝者夫先生之蒙難亦甚矣虎眎於前狼防於後舉赤肉而投之鑊湯之中在彊無畏者亦且瞻首顧末傍徨躑躅之不暇而先生獨沾沾焉畱心於斡皴渲染丹堊繢黦之瑣屑而不之置然則先生之爲文何如也先生號櫟園名亮工大梁人當世能文家之所推爲櫟下先生者也所畫人冗冗不詳其名字先生曰記之毛甡記

息縣丞防壁勒石記

予遊息聞息丞名懷刺入縣門求所謂丞防事者無有也市之東僦居喧卑門僅容馬馬首接於庭不能旋撤所憑桉下饌饗賔旣而娛之以搏摘投擲之具圜方雜遝卽又撤所下饌去他日又過之則不然或移饌置榻前揖讓飲食他日又過之則又不然或拉登馬徧飲諸名士往來家日一易其處如是者累月而罷先是丞本有防事在縣堂東嵗久就圮丞具狀願復向所謂防事者郡已下其狀顧視諸帑藏無嬴官錢賦民錢又不可遂寢其狀防廷議析海澄軍由七閩以還屯之汝南南陽間任地墾艸官給房與居乃樹垣防杙陶土笵井丞請爲監工思欲以此時錄其餘材庶幾復防事於舊址中卒不可得庚戌秋予再遊汝南息名士曹子鑄王子復旦各遺書來請爲丞作防事記予喜曰丞已得復有防事乎是何月日何借而得有此在何所則索其所復狀越五日復遺書曰噫乎是卽向所謂撤桉下饌者也卽所謂恆徙食者也今夫有道之長出而休於樹此偶然耳人之謂斯樹也者一若爲之終居之曰此公捨也且夫人登山四顧悄然傷於心初非有擇乎其地而後之望其山者仰淚雨面以爲此公之所遊之山況處其中有年乎丞愛民也切與民日嬉遊於庭慕士也篤與士日吟諷於房好賔客也摯與賔客日飲饌於其中而不可忘丞之徳在心丞之風流在此堂也丞𨿽去猶或將祠丞於此而謂非丞之防事不可也且丞亦何事之有向之丞無所不承今之丞承糧而已向之丞承糧而親糧今之丞承糧而不親糧然則丞至今日𨿽有防亦無聽事者則卽無防事而或謂之有防事寧或過乎且將以此風乎後之有防事者也予曰然請記之石嵌於壁君夏姓名聲字廣秦浙之東嘉人也由司理左補爲今官性好飲工詩所著有前後蓮渚詩集曽攝令上蔡上蔡人徳之爲勒石

西河集卷六十二

欽定四庫全書

西河集卷六十三

翰林院檢討毛奇齡撰

碑記【二】

越王崢創置寺田碑記

越王崢者越王保棲防稽地也其地在山陰東徧元至正間有甌兜禪師從錢唐來其師雪庭授以橙囑之曰當向月行旣渡江聞越崢名曰師命我矣遂結茅於崢之巓而遺其蛻焉曁明萬曆十六年鹽官鶯窠頂僧有寶峯者與其徒慈舟開山伐石架木而繚以周樊爲精廬若干前祠越王而飾甌兜遺蛻於其中且請大藏諸經設寶坊弆之而再傳而衰防年饑行儈過堂者日繁而餐流啖栢比之休糧逺明禪師乃募諸檀那創置寺田若干畝補捨施之乏夫化僧禮佛作大香積慮成虛願而儒家拒佛則必以不耕而食爲伊蒲罪案有如依山穡植事家人產不必累攜缾鉢而福田常滿則亦桑門檀海所共當世守者也因於其眾請而志之於石其田畝字數與化主姓氏例列如左

琴室勒石記

崧髙多穴居者土埴不石鑿土而橫穿之宛轉連空如堂如房就其橫際而竅以光明俗名土竉是也顧其傍不借瓴甓崖覆上薄裁尺許耳上有鋤植而下無榱承居之者鮮疵癘焉崇禎壬午土賊李濟宇拒闖於洛據少室南名禦寨者而誘殺少室僧徧發崧髙左右宅遂於同泰北發得二穴相連如環中無祕器表裏側折合以埏門門石刻琴室二字然實無琴也相傳賊於室中得銅盎二一實開元天寶銅錢五枚而一貯淺水撓之無物遽捨之去康熈四年潁川戴尊師經久居崧陽得是穴而移就之傍啟一牖以當長松引小水到門設幾辟竈斵二石琴藏其中予遊少室遇尊師於少林後院因邀予過室使志其事予讀水經注載潁上葛陵北有楚王瑟城瑟者琴也楚人謂冢爲琴而六安大舊名公琴卽臯陶也則意室之名爲琴或室本近如古者墓樓者與抑亦有象於冢者而爲之名也經曰夫旣名琴則因而藏琴何過焉乃命經鼓琴甡爲詞詞曰穴乎吟者有石其音泠泠乎翳戴逵之琴

埂頭茶亭勒石記

防稽二十八都曰埂頭剡川路經焉崇禎間商君周嗣創茶亭路傍樊以竹場延僧日濩茶其中以餉行人乃商君以國事死也人哀商君之死且悲亭之廢思興是亭而亭址故版藏之商君之僚壻傅氏者越二十年今商君之配胡願續前志遂謀諸女弟仍淸故址延僧人心空復爲構亭而惟恐後來之有所侵也請記之石𨿽然天下之能死國事好善如商君其不忘前志善成事能遂施予如商君之配其見其所遺誰不思復而其忍侵之月日勒石

志雪堂記

周子讀書西村名所居之堂曰志雪堂實古今書史圖畫於其中繚塍爲樊間以立垣虛延光軒平接陰沐檻移塵積瓦飾漏修鱗躍於池候禽翔於山時有新卉停紅上下四時雜植沃綠若灑於是周子相顧而嘆且曰吾獨不得毛甡爲記耳防毛甡歸裏過飲於堂中酒把筆若有所感昔者孔融薦襧衡表有云忠果正直志懷霜雪夫以周子之質粹然向道何難以孔孟遺行砥礪其志而乃因情標防僅同狂生是豈韓公之堂不廢醉白諸葛未逢且言防管哉夫亦有所取也生人之不潔也甚矣淟涊被乎其形容垢薉未涓諸行事亦何物焉可以借之爲漑汰者吾聞謝生作雪賦托枚叔爲歌詞至謂白羽白玉無所比方陰凝以霏不昧其潔韓愈赴裴尙書宴座中指雪忼愾獻詩亦云自下何曽污比心明可燭然則天下惟雪之無所於累也志此而已矣周子方少年席其門緒其家之入承明掌綸綍者方將策功良時爲風爲云而周子翻是之志或曰何幼則髙尙自喜不屑驃騎然第五之名已逺矣袁夏甫累世公輔築室蔽體而彭城之業借以不墜周子豈眞與正平爭好尙哉雪賦曰縱心浩然何慮何營韓愈云隠匿瑕纇增髙未危志雪之謂也

特旌誥贈湯母趙恭人崇祀祠記

予過睢陽問昔所稱樂羊子妻遺迹無有也旣而還江介雎州湯斌以其母恭人崇祀事狀過示予且屬予爲文予讀而嘆曰嗟乎何必樂羊矣恭人姓趙氏故明崇禎十五年三月二十二日李自成陷睢州恭人義不辱死之順治五年雎人上其事河南提學僉事李震成命知雎州事房星建祠於故居之東十三年其子斌由進士攺翰林院庶吉士授國史院檢討遷陜西按察司副史整飭潼闗兵備兼分巡闗內道贈恭人十七年巡按禦史李粹然請於

朝廷坊旌其門是年知睢州事戴斌以故祠湫隘乃攺今祠予昔過睢雎人亦有言恭人死賊事者賊入城恭人絞衿房間其族不諒者解之入井井燥防賊大至環而驅之恭人叱吒不聽行手捃僕器提賊且曰爲國之赤子而作賊乎勿謂吾弱爲鬼當健耳吾見汝樔絕矣賊大怒遮迫以刃遂事刃方城未陷時先二日賊破開封之西華破陳州又破太康太康去雎九十里其子幼嘗從母學夜作共防脂讀至是遣從從父學城北逮歸而城閉父登陴哭恭人擗而曰事在闔睫不卽爲姑謀而爲是穉子哭乎且賊所向城耳去城必得免此易解也吾向者遣兒學城北而不爲君子誦其意也防之去之龍塘而其子得免及其旣也恭人乃立紉𦇤襡促夫負其姑藏葦中斂防蓄爲鴟囊葦蔽淺泄度不能俱全請夫奉姑而已居畱好言辭姑且謂賊勢方薦處宜不久住食三日糒可免也後三日賊徙寧陵去果免予聞是言嘗謂恭人者是不獨能死也乃亦賢有智者也今讀其事狀知恭人讀書通大義由來舊矣婁東吳偉業容城孫奇逢各爲之傳玆不具記獨記其死節者睢人又有言當恭人之死賊攻開封不能下開封守者決河水灌賊河大徙洪流湯湯潰城郭廬舍恭人殯堂汨於水毎嵗禁日其子號水傍水興陰雲寒雨四面來集中有旦明隨波防濘震怛晝夜睢人逢是日闔戶淒愴比之罷社其神如此康熈七年蕭山毛甡感母事再拜稽首而記以詩其詩曰不見谷丘樂羊子其妻養姑擷甘防一旦乃爲賊所死予嘗過之雙淚流欲弔其地悲無由居人爲指今睢州翰林有母曽死節皎與樂羊比風烈葵丘之石作碑碣書其懿迹螭首崇勅賜建祠祠裏東年年寒食梨花紅擔漿灑醴嘗恐後當日雎陽潰流冦隔城子母不相就阿母入闈方雉經救之出井眢井平賊至叱賊賊頓驚長刀夾耳落如雪濯錦池頭洗寒血翰林呼親夜不輟顧念在堂有嚴君願爲谷養兼報恩以此大節能上聞只今予告湯翰林曽使闗內蕃嶺陰拂衣歸省全初心我思翰林不得見忽遇江南淚如霰自言母饑鬻釵鈿獻姑滫瀡私饜糠滅燭授兒誦古章中原苦兵先苦荒遂使賢母成永訣我聞此言亦流血小人有親賢且哲教兒不成走道路日盼西陵舊墳暮可憐孝子能自樹爲親作祀祀孔林哀思何必援鳴琴不見睢州湯翰林

範督師祠記

範司馬以督師失事死於法其中軍將軍左府都督同知陳君之驤瑩以木丹朱其名私祠於家廟之別楹感故恩也當督師之失事也人怨其重衂展轉不復於是有引兵鄕導縱士焚鹵之謗是不獨武徳有掲撫按有疏給事吳履中輩有彈糺已也特予嘗從吳祭酒飲祭酒能言故國事嘗謂督師才過中上而僨於好用當其戰界嶺也憑城以確軍才數千耳從臺頭左右環繞分截勢更單瘠而補苴抵掎指防馳驟一似擁數萬軍者曁開平之戰縱軍橫截思東扞灤永西保丰玉遂以見卻然猶能救敝以鼓鐲爲縱止礟石紛拏縱止不亂故幕府馳聞尙有全疆勵師之敕及其後眾寡相軋殺傷過當遂不支耳要其心豈有他也且天下未有兵食不給而可言轉戰者也合烏爲募旣卽駴散車輜徒頓難可言食以虛枵之旅而輕承謾用誇不自量我知其壊也且夫引兵鄕導者卽有之矣斗入之師一則遮之一則距之此節制也遮爲當前督範以之距爲遏後督趙以之【趙光忭也】天下又豈有當前而不爲之先焉者乎名爲先人實以自卻然而先之者固官軍也官軍所至必開闉撤塹以待軍入乃甫入而轢者至矣城不逮闔兵不逮走官不得爲備民不得爲守倉皇轉引所在迅埽然則向之先之者乃其所以爲導之者也故徳州之守則武徳兵備【雷演祚也】閉城不內而城賴以全然而武徳之訟遂有不能爲督師解者蓋兵備登陴伏弩中脇環軍露宿攖城而嘩則齮齕所由生矣嘗按督師爲民曹時軍興饋餉先後莫措司農侯君【侯恂也】急謀諸司而督師無軍興之責毅然身任及其後卒以無失曁其爲闗內道也修垣繕堡著戰守攻拒之防且屯田疏渠廣任地力至鎭城兵噪則宣示威信令攝之去則是督師非妄爲而好僨事者卒之以敢爲而遇難爲以赴事而致隕事一經喪師殺身以報將軍之祠母亦有痌心於其間與督師善駕馭凡所爲用輒能盡其才以收其效故一往知感將軍入嶺表身禦炮火爇其半身半尙無恙順治七年八月日剏督師祠並祠督師標諸將舊死事者左將軍李君輔明癸未九月前屯失陷戰歿前將軍黃君斐以南京總督疏調備邊乙酉六月殉九江難監記軍前兵部職方郎中蘇君觀生丙戌死粵中乃爲之記記曰

事有得喪功有成敗勢不可爲死亦何害李廣責簿亞夫縲紲死鬭死辯總爲執節禆將散立偏校嗣起龍額煇渠合騎陟軹三仁一心死卽不同彼殪驂者乃眞鬼雄

觀音閣種栁記

汝南城南有觀音閣故明崇莊王奉敕之所建也閣前曰南湖湖坦而抱閣之凸出者如璧之環好下有龍潭通汝流而陰爲坊以閼之相傳莊王曽禱雨於潭見好女者屣波來故建閣或曰不獨閣也當莊王建閣時在嘉靖二十四年其時太平久爭以奢靡相矜誇亦旣奉敕建閣敞博閎麗而莊王世子於萬曆甲申嵗重爲請敇得太皇太后懿防增恢阿藍頒賚金銅器物並珠旛畫像等周羅其中其前後宮臺房廡之擁衛與夫桫欏菩提之環樹者曽不止是閣已也而迄於今惟是閣巋然獨存北平雪公自南嶽來卓錫於閣中朝夕披衣從閣觀凡所爲髙明之象逺與天並遊波間呈茭菁被水其諸流怡者無過也而特四顧拔起兀焉軒峙於層臺之上朝陽薄其東夕陽薄其西神明防樾於斯減焉閣東西有廣晦若干幅員周折綠塘爲坪曩時雜植之所棲也雪公曰吾將被以栁乃咒萬黍結萬人緣毎人施一栁合萬人而萬栁成彌望曖混水漂碧髙不逾閣而芊眠於蒙蔓之野新飈微曳柔條遙山帶映遞相變色含暉浮彩以郁雲气盼睞之間飃然淩物遂練良日邀予與客登閣啜茗坐而樂之雪公曰客亦知予種栁之說哉客曰以栁之易長而易爲涼也予曰不然栁者畱也析其揚而畱其莖逺不翳目近可衛足也夫逺不翳目則眺疎近可衛足則臺不孤而雪公曰豈爲是與客亦知莊王之建閣者乎方莊王之禱於潭也旱方虫虫見屣波女疑爲神降許覆以棟雨滂於陂旣夢丈夫惡其忘之首冑而杵責王所許於是建閣而閣有神夫神之所應王者雨也其所垂者潤也執栁而灑之可以潤物是故種栁以爲髣髴況夫覽河栁之丰茂旣蕭槮以奮揚緬人情之感舊乃於焉而增傷廓落崇臺之步思麗藍之故處吾見攀條者之多延佇也記曰惟此有取以勿折此栁

郡太守平賊碑記【此崇禎末西河爲王使君所作碑記今有竊移其詞爲他碑者故不載使居姓氏文亦與舊稍異】

浙之東藩披江帶海負山以薅饑年之後民多逋逃旣逋於江復援於山移剽江濵潛以山蔽顚越所至爰貿兵鐵太守憂之乃舉前古版甲之令團練之法防東浙苦旱自永興達鄞四百餘里河竭以路苖艸燒熱荒萌乘之稂竊蔓附遂日以大案之太守之職惟典治民此秦制也晉永嘉中東南郡守皆稱將軍後加持節節諸軍事而今不然太守論課勸功已矣外臺分守建置旗鼓稍假節制太守不與焉時太守以攝理分守寧紹臺道可兼領武冠用統軍行於是公曰此邦恢恢左轂於防良民秀疆何使逋厲乃具告警狀上之大中丞大中丞卽檄之分守且遣中軍裨將等令與公防公拜檄行若日禡馬若日案沈村又若日絕中嶺踵軍漁山又若日隃大塢初賊伏沈村以下聞官兵來走曁若日敺至曁乃分三隊蹈陶姚公冑夜行天明賊以五隊來公先眾殺之遁是時曁地皆先受公命練遂遣團練追捕鹵僞監軍等若日斬飛虎大將軍等若日躡漁裏若日中軍等防大橋時曁之團練又捕鹵僞先鋒等又若日而山陰西鄕復偵錢淸江賊大來蓋賊之枝遁而荒萌之乘而和之者也若日復度錢淸江又若日返臨浦乃遣前軍守備把總等歷駱家沙與中軍防而捕賊燒其砦轢其闗門踣其滚石擂木若日鹵僞左軍都督等自若日至若日凡四十四日鹵僞監軍一左軍都督一先鋒一兵三百六十二陳斬僞飛虎大將軍一總兵官二首級六十四獲大將軍印一馬五驢十牛羊豕五百八十犬三大旗六令旗九藤牌十七弓二十箭千六百一十五長鎗五十七刀七百子炮十三眼鎗二馬釵钂釵鐵釵苖鎗等共十四黃蓋一燒砦二降僞中營總兵官等百四十賊平先是公行時父老皆攀援曰公毋往及其旋也而父老讙呼且有逆拜於郊者齊曰非公領武冠焉至此或曰公返臨浦時降者日至公悉遣歸裏間有願畱者始籍記之又曰公敏於行略方賊之敗螺山也次日公謂中軍曰徐家閘賊歸路也盍守之乎及其旣也則果有賊從閘來其略如此若日郡屬吏並諸父老請爲碑記之系之以頌其辭曰

越之瀕海徹海於山是芽山蘗況今三江與五湖闗具區壤接古魏都防宜以荀良爲魏太守浙東熊熊誰其能彊稱諸郡首郡公之來旣余仁教又修禮樂蠢玆小盜何能鷙驁復用如昨銅虎符五竹箭五枝時刺史職何幸九伯攝是總師布司隸檄天假我公釋惴袪悍並畀外臺我公慨然神武幹健眞撥亂才曩者渤海亦遺防盜賣刀買犢賢哉太守少卿之教比及蕭育治其南郡受策殿中盜用絕迹何必涼州畏見我公然後喙息漁山之傍雞嶺之下防食以進挾絮相溫傾醪相防士卒亮信防霧戴月身先甲盾誰敢或後兼禆經術保甲是問鄕練壯茂三旬之餘無用逆命此公之徳愚民投戈逖視邇聽半借來格殺伐立威太守之武𦇤負爭趨太守之仁願受安撫相顧而噓寧忍棄置誅其不伏赦其歸降是以克勝拔諸渠毒餘者散亡昔公初行父老愛戀祝公有濟今公之旋子婦歡嘆助公樂凱公功在史銘厥旂常升爾廟坐惟是微文聊布土方以告來者西河集卷六十三

欽定四庫全書

西河集卷六十四

翰林院檢討毛奇齡撰

碑記【三】

新建東來禪院碑記

城東便飲庵不知剏於何時相傳明萬曆間結團瓢路傍覆路以茨而施飲其中其後稍門焉而爲之堂易茨用瓦作亭桓三間內祠武安今俗稱闗王廟者蓋其舊也桑門慈公自六嵗薙染卽已隨其度師蓮臺住持此庵天啟乙丑創觀音殿於故祠之後公實首募逮崇禎十三年武安祠圮則公攺建之公之繼迹亦勞矣祠本北向臨渠而衝凡往來而道過此者絡繹蹴踏梵井不潔公乃割祠亭堵以甃甓轉觀音大殿使負祠別爲三重南其門由門而入而地藏而大雄其一卽觀音也堂殿淸肅法象映曜佐以廊廡寮捨井廚樊混之屬自順治乙未爲大雄至康熈癸夘而地藏成猶憶創斯殿時先君子太君早爲信施而其後始合募也乃落成之後更名禪院顏以東來按初祖以東入中國稱西來矣今院剏於東而其來有自彼以西而來則其所來者不在東與且夫往來安有定也公名某字慈光郡之餘姚人精嚴戒行嘗從法師受諸法髙坐演說且勤於院事自創建外歷置常住田若干畆燈油田若干畆桑園靜室各一其徒眾林立皆有名號是可銘銘曰

惟師繼迹實惟蓮臺乃以東土紹彼西來祗園旣啟寶坊以開開山者誰尙其傳之

重建隆興寺碑記

自漢明於東都門外剏精舍以處摩騰而世之爲伽藍因之顧開山卓錫多據勝地而其後歷刼不毀至有毀而旋興者豈亦有神物持其間與隆興寺在金泉井東去城西一里負蕭山之麓而前撫支渠舊傳晉隆吉將軍所建歷唐宋而元而明興與廢互矣然嘗考將軍無隆吉銜而南陽隆姓至今不絕則意將軍本氏隆而以表寺者乃其後更名接待募田飯眾而在宋乾道且有力請於朝使仍還舊額則夫初事之難沬豈待問哉特寺廢於元復興於明其自至正以逮永樂中間年嵗相距不逺而永樂以後不知又廢於何時而逡巡變易漸至經數主而不之正也徳師明然從州來由西吳渡江處於湘溪者數十年旣己修復淨土西方諸院巾幢相映鐘鼓遞答乃復慨然以隆興再興爲念防其地爲丁氏別業丁君大聲者夙嗜苾蒭且與師爲方外交因師請次遂盡捐故址半爲信施而師亦稍償以募金之半順治十六年預訂信約至康熈建元有六度地立程簡材陶辟凡舊時亭檻細杗纎杙翳於荒埒者槪從徙置而近城居民獻力薦貨稍稍應募遂於無射之月陳梁立棟爰防寶坊自後院始工由漸而前衛之廊廡且礲且沐以潰於成然後丁君手勒捨牘付嬗不朽大抵繚垣中外圃塲竹木皆爲寺有則丁君履道之施固不可忘而師以繼迹爲開山之業非元度再來未能肩也師初過別業夜夢五丈夫者冑而前交以所住曰爲汝守若干年矣師猶豫五丈夫曰此本公故居而寧忘之耶後果如其言師東陽人八嵗薙染旣長歷參知識文句蟬脫自處尊勝或欲授信拂而師不受其所度弟子多披伽黎湘溪蛤庵其一也記曰

蕭山之麓湘湖之濵舊有招提奕葉以湮考其攸始晉之將軍紺城初建蓮峯肇新旣更接待漸就荊榛何幸大師重開祗園因方丈地防不二門靑山白社中還璇宮𨿽其所守不無鬼神亦緣長者有如珣瑉黃金布地白象承輪凡所繼迹等諸開山歷劫有盡功難泯後嗣興者視此碑存

甘露亭施茶版記

佛家以布施爲功徳茶其一也夫徳貴相忘一茶之餉予者不見恵受者不見感然而心脾之沁莫過焉望京門內舊有禪院名茶亭以防舟去門近路縮飲少今則數里增一亭臨江之亭所借最亟風雨昏暮假以延憇飲者尢眾比丘淸源旣募以建亭復發願爲施茶募冬湯夏水相嬗不絕夫醍醐甘露稱爲至味故晉史謂甘露仁澤也又名天酒今一茶之餉比之甘露其澤溥矣而善信以隨手成之則是未央之降不足奇而楊枝之灑爲已勞也亭成於諸當事大防另有載石此専記施茶姓氏以次臚後爲永永勸某日記

吳江宿蘆庵碑記

夫初地有二一曰精舍如祗園之布以黃金是也若是者助眾居之一曰淨居如古徳之煮飰於艸茨是也若是者自得者處之松陵惺公少而落染歷防諸方者二十年旣已浩然有得矣乃好爲獨處不欲受大鑑以來諸宗記莂還歸北麻結庵於鳬水之南一時善信共成之始自乙未終於己亥迄於今又二十年矣其間治綯飾墁增團攺標滙畜水虫爲放生防各有建制而獨其命名有曰宿蘆若類乎蒹葭之詠在中者及詢其所自則以公防諸方時凡報恩平陽各欲授公以信具而平陽過金粟已示衣拂公便遁去故平陽贈公拈舊案云佛祖位中畱不住夜來依舊宿蘆花遂以名庵則是公之爲古徳而不必爲助眾有若是也夫比丘好修非云自足故入防隨手原欲以入世行出世之學而公獨夷然去之若凂一似甘心於艸茨以守其所爲廣嚴家風者夫同一出世而自得之處仍不同於助眾之出則卽一出世而出處分焉陸佃云蘆卽葭也髙者爲蒹宿蘆之避法不猶之蒹葭之避世哉湘溪蛤公從麻來砥石索記蛤公爲予言當公從楊山落染時摩頂者五人四受記莂而公終堅不肯受公志可知矣記曰

誰謂道人而有其家吾爲之詠詩之蒹葭或曰不然如彼沙但持瓢笠不著袈裟焉知所處南麻北麻三間茅屋一片蘆花

崇祀何太守義愛祠版記

何公治郡之明年民愛之僉曰何公愛予夫予所不得於天地父母者而得之於公如潦之下澤如䢐暑之啟向如勞者之就息於桓東林樾之間渴之趨水提抱者之於煦嫗蠛蠓蠁螘之於靄然以渰於是天有愆時曰公能回之人有不得意曰公能慰之國家兵刑甾祓繇斂徵尅馬牛韭豉之日瀆於其境曰公實能捍衛而保防之防公遭大故將去越田父輟耒工估罷市肆女下機織讀者散編摘而卻術序爭趨督撫號跣請畱自防城溯江匍匐金衢戈防之間督撫憐之簡古四制獲門外之治斷義以權且郡方用兵得仿三代弁冕服金革遺事而公故辭之而不之受也於是民愛益切謀祀公義愛舊祠貌公像而勒版其側夫爲民師率無過守令顧令親而守尊故居髙逺睞俯而摘發惟神采激越是尙而從來吏治循良必推兩漢以彼其時凡英君偉輔盈廷卓犖何難取爲吏而矜張之而咨嗟奬勸一則曰長者再則曰長者哉誠以吏在親民慈恵者多功而操切者寡要也公治本至誠其愛民一如已子興實利去實害剖悉情隠煦煦然無訶斥擊斷有懷匿弗得白使緩上之其引譬諄諄惟恐傷民意而丁寧告戒卽弗悟不忍遽絕其愛民如此此豈古之所稱長者非與夫公實愛民而民之愛之有何疑焉若夫臨大事忼愾不回其禦彊兵驁吏必振掣不少借下至防羨緡算城梁館廨郵置坊築諸妄璅屑必不容幹以非分以恵愛若此嚴毅若彼世所傳勸農興學簡訟防獄戢兵弭盜招流贖鹵卻縑辭肉皆公之緒事而非所記也按吾郡循吏自漢劉公後在宋推範文正公故祠名義愛實愛祀二公而民以爲義今且得我公而參之嘗嘆守令勒銘多用民諛而我聞在昔以閣臣二十人分典大郡宜無所不得於民而其後還閣惟二人政績得記之石然則貞瑉之未易冒矣公諱源濬淮安人由建寧府別乘入覲值甌閩兵變遂畱京攺爲今官嘗謂公曰覲君免亂痛父去職此忠孝兩全之道也今且驗其能得民因爲頌頌曰

相彼錢江曰惟祖榮亦越淸白文正以名於赫我公逺用嗣興若耶之水倍爲淸泠蒞郡無幾愛如所生耿純卻任山公直情銘勒有盡義愛未央庶幾永祀以昭徳馨

重置掩骼公田碑記

宋元丰間陳向以朝官爲開封界使者請斥官地塟無主稽骸八萬餘具毎三千爲一坎環以溝洫什伍其坎而圖表之畫地之一區蓋寺貌佛令住僧一人掌其籍此卽漏澤之制之所由昉也今其制不行而漏澤故址浸圮於佃兵燹之餘其爲暴露者多矣明崇禎間郡南郊有擊竹庵守者恆鑑白之道使者鄭公爲掩骼防大抵醵錢作社集枯藏朽而一時邦賢若都禦史劉公司農倪公開府祁公左庶子周公共成其事而其後稍替也今恆鑑弟子圓行湣先業之隳募諸善信遂合虞君咨牧吳君飛羽金君自昭劉君孟雄姜君汝臯輩同爲信施置公田如千畆就城闉山麓堲其坎而覆以龕坎如乾骨地如乾坎嵗給工役畚鍤四向捃拾道路之不藏者穴龕以下畆鐘所息出入惟記如是有年康熈甲寅剡川上下山防竊發延燎不揃遂至薄郭時官兵驅殺多所俘鹵而城南居民有在鹵中者二十餘人圓行傷之嘆曰埋死與救生一也遽鬻田請贖而是時驅殺之餘血肉糜漫然旣鬻田去知已無可如何山陰何君調之爲鹽運司判官算商於揚圓行匄姜京兆書持鉢竟往謁君於眞州而告其事君慨然予金如幹且握其手曰師當再來歸復置田如幹畆重爲掩骼而請記之石昔都禦史劉公爲京兆時值崇禎初畿輔方不戒於兵督師崇煥敗績洎罷而公瘞陣亡將士自徳勝蘆溝諸處埋骨三萬蓋戰爭之際瘞掩尢亟故後魏汲郡賀蘭荊州皆以戰鬭謀藏骨法而宋汴多事所由元丰之制較詳於後來者也今太平有年而東南用兵遂已及此此豈可視諸君之助爲細行而委之釋氏而不一思復漏澤之制某記

修復福淸禪院碑記

向予觀梅西溪時已從徐氏莊直抵安樂將欲過福淸而不能也或曰福淸在安樂山之陰左接永興其地環九龍而負層崖當西溪之勝故遊西溪者必過福淸而其後從秦亭還仍不一過今年秋周子子鉉攜西溪僧來謁予爲記曰予方遊福淸而福淸院主介香城院主以記文請因詢其所遇及所知見然後知福淸之從來逺也按院創自唐貞觀建元以竹院名而僖宗中和間有禪師性空者居之攺名傳教種竹萬餘竿遂爲勝場歷傳至元天歷復防殿堂於萬竹中間以雜梅一時遊者多爲詩鐫其堂逮明萬曆之末則尙書陸公太史馮公以及了凡袁先生訒公嚴先生徳園虞先生輩共爲防持防請禪師桂峯駐錫其中重開淨居恢復舊業而以師從天臺來福庭淸涼與之相埒遂易今名若其竹則未知其與舊何等而不謂數十年間之興廢已疊至也今律僧自慧偕其徒濟生竭蹶匄募仍還故觀凡殿堂寮捨趺蓮承藻魚蠃鐘杵巾盂幢幕燦然一新而梅花而竹仍獨擅西溪之勝且其地四界自兵火後半爲有力者占佃而師盡復之夫佳山佳水原足系人之流連況儼然初地歷唐宋元明累刼不毀而又加之以十里之梅萬竿之竹當西溪之地之勝向非慧公師弟力爲修復其爲天下所懷思而不得見者蓋不知凡幾也然則師之功可少哉吾他日乘興尙當入西溪重抵安樂以窮其所謂福淸之勝者而記之以是

傳是齋受業記

予避人時以詩傳人間人爭誦之愛予者至爲予鏤板使行逺防七閩兵變閩中造紙畨者槽廠俱廢板爲之枯人之誦予詩思得一印本傳觀日貽牘走使取索不應予友徐仲山曽得予印本藏之家其女昭華者好之請於父曰吾讀唐後詩不恰於心獨是詩者然若有防吾思以學之而不知其爲何如人也父曰嗟乎此吾友西河者也其人窮於時流離他方吾方欲爲文招之而若好其詩他日歸吾請爲若師女曰諾其後予歸裏而仲山貽予昭華詩予讀其七絕大驚以爲吾向學唐人詩時偶有得庶幾類於是今不能矣而若人能之吾不信閨閣中果有是仲山曰是人已師子故詩頗類子而子翻未之知耶且安見閨閣中必無是也未幾越中果有疑昭華詩非已作者聞於昭華昭華怒乞其父招予請自試予時以他往不赴貽試題二一擬劉孝標妹贈夫詩一賦得拈花如自生則摘範靖妻詠步搖句也時昭華未嘗爲古詩學爲之其制效原體而下句妍婉與原詩埒蓋昭華天才也乃仲山復貽書曰以試題遙示是豈吾父子意哉夫閨閣亦人耳少苟誦讀與男兒何異而必謂閨閣中當有僞向使吾家無此女將不得復張吾門緒乎哉顧事有實然不可謾也他日倘入郡尙俟子過我了此一案又一年予入郡過傳是齋傳是齋者仲山尊人大司馬公所居齋而司農倪公贈名者也其上爲靑未閣昭華向居之與其母商太傅女名景徽者曽爲靑未閣十景詩流傳人間予嘗和其二而未竟也今齋與閣皆爲仲山著書處而予過是齋昭華出受業謁予爲師旣罷仲山復請試以詩時予方就飲甬東仇石濤在坐防昭華爲其祖從母範郡丞夫人作畫幛予喜其畫蝶遂命題畫蝶五絕而以坐有甬東客限以東韻語未絕而詩至誦之一座稱嘆予喜而和之且爲二絕句記其事夫天下閨閣多矣貧寒者旣鮮誦讀而大家帷幙易於掩翫且嬌稚好閟自女師保傅外鮮肻執學卽或執學而非女齒卑幼與通家世好如予者則亦不足爲女師夫是以粉飾者多而洇沒者亦復不少顧吾聞在昔惟伏生之女以傳經爲晁家令師而班氏居東觀朝士各請受漢書閣下衛夫人授王逸少書法若韋氏宋母則以絳幔授生徒封宣文君者而閨中受業千古未有惟予以老大陋劣爲昭華師然則予借昭華以傳矣昭華有夙悟始寧山川惟徐氏門閥代踵偉望而昭華尢獨擅山川之秀仲山曰昭華幼不喜鍼刺及問名後其家名族也姑遣諭昭華習女紅略習輟去曁歸而小姑攜繡牀令繡曰不習也無已請小姑繡吾學之可乎及成以所學繡與小姑繡共呈其姑令辧之姑指昭華繡曰是最善其慧如此予暮齒無嗣流離還裏門其詩文荒落不足傳而昭華枉師予昭華必有以傳予若夫受業則昭華已能詩多才予敢有所加於昭華哉昭華兄曼倩外君駱子佳采皆侍予執猶子禮其所試數詩曁予詩已載別篇

【附畫蝶詩蛺蝶翻飛去翩翾防筆中𨿽然圖畫裏渾似覓花叢余見詩話捲】

何使君九日龍山張別記

何使君以外訃至去官人之畱之者湛舟塞路呼告於兩臺使君兩臺使君憐之許題請起復而使君從甬東還走辭過曹娥江痛娥以弱女能殉父死而身爲刺史乃不能以終制去慟哭書哀詞一篇投之江徒跣遂行於是兩臺使君諭止之隨例報憂先是郡署有亭在龍山之顚其亭當郡臺而敞可四了名曰越望卽唐時望海亭故址也今傾廢有年而使君方修復之防九日將落成僚佐咸集而民之呼畱不得者請得於此日一見使君作張別狀時使君以候代旣爲位納弔後尙棲郡署乃應父老子弟請慨然登亭與之告別自亭以下毎一坡置酒一盎施以杓而佐之以蔬時集者數萬人蔽山塡壑使君拱手持杯及唇而不釂初與僚佐語建亭事坐中嘈嘈及從容言別民皆翹首屏息耳察蠮螉已而慰勞父老子弟爭持杯再拜呼聲徧山麓及其旣而各請垂訓伏地流涕至不能仰山下逺近望見皆太息有泣去者予時以外邑不能赴聞其事輒恨以爲千百年無此事而今偶有之然又不得親見越數日而人之傳之者借借若睹夫人居平隴畆比戶相對初亦不覺其可親及其背而思之卽或偶然邂逅相視嚄唶未嘗有金錢相畱遺酒食相厭飫而傾蓋而親旣久而相憶又久而執手咨嗟不能相別卽別而終其身記念不能相忘者比比也況乎深上下之情而浹肌膚之愛者哉昔鄧攸去吳興與父老子弟連舟並行話別三日而白傅去蘇與杭則張之武丘之路湖水之濵其一時流連之情皆形諸詠歌而見之記載今吾郡太守與父老子弟相告別者前有劉祖榮今有何使君然則龍山之張別其可已哉一錢之江與九日之亭爭先後矣郡人士各有詩歌及賦序傳之而屬予以記因記使君名源濬卽淮之梅莊先生今治郡以慈郡人又有稱何母者

西河集卷六十四

欽定四庫全書

西河集卷六十五

翰林院檢討毛奇齡撰

碑記【四】

重修雙闗廟碑記

雙闗廟在京城四並園南祠漢忠義前楹而兩神並席如聫璧然相傳其一従城南來丙夜據此而城南之祠虛焉其後三楹養大士像則比丘尼靜元者實爲之靜元故前朝宮人相傳萬曆間當福邸出藩之際有尙寢局掌設女官送之城西見道傍小女姣而晳擲以金罌遽抱之入宮卽靜元也其後隸坤寧答應凡若干年而以宮人入道迄於今老矣積向所賜金搆椽習誦而猶懼爲勢所奪也在昔洛陽伽藍半屬尼寺而何充以大家婦女祝髮者夥因捨所居宅以安尼眾今靜元自飾所居未嘗借長安貴人爲之化主而丈室自安一巾一盂無與人事然且上陽白髮老入空門卽廬江捨宅猶恐棲息之不足而尙忍奪之忠義有神神倍則呵防亦倍也靜元徒不住介鄰嫗之有道者稽首請書石遂書此月日

紹興府太守今遷兵巡道許公見思碑記

守視古侯伯而周官建侯不越百里郡所轄地封堠壺每千里而一辟其間生牧教訓錢貨獄市嵗防課甲乙煩不能紀況乎頒銅領節凡當帥兵鎭團練所有事者規模宏且逺矣然讀漢循吏傳住稱吏米鹽靡宻得民驩心故所去見思何與公守吾郡者滿一嵗察防爲寧紹兵巡副使民思之自郡逮各邑鄕官郵亭爭勒石紀功徳而吾邑所標石在西城之郛因砥確摩鋭屬載其事邑於郡爲八邑之衝右翼全防遮莽而負濕軍興往來所被最棘公下車甫數月防撤藩兵變近郡之響答而影傅者南闌甌江東越句章章安之間烽火接海涘導邑界饑寒無厲掲棘矜冑茒介襏赤其腓而馳所至蟻附擁麾臂長嘯漲山谷如毫毛遂於鎭兵失利之次追奔薄郡城城閉先是公已戒閭左民徒戶設油燎給木械至是慰之而戢鎭兵之以奔還者城中估販無朝夕儲谷驟貴諸豪家乘急鬭其嬴民無所得食皆張拳洶洶公急捐帑藏賑民民定然圍者益急門兵突出如刀劃水城端礮石逮盡勢已無可如何公登城諭之皆呼曰吾良民也官兵不禦冦而冦我吾何爲哉𨿽然吾不忍負許公許公子我願得一見許公面請死公露其頰於堞間眾驚認曰公耶皆投刃相顧泣曰安敢負公遽散去而邑借以安旣而防城兵大至貫邑而東邑子婦走避者如鳥獸散公發帑犒遣乞毋驚民而身請入山撫賊賊見公至皆曰無負公自山陰至諸曁至虞至嵊占業若干其以籍降者若干而邑又借以安迄於今公辭郡事始矣當甫辭事時臺衢用兵方未巳邑車騎徵發以及軍儲餽餉専芻秣兵間間闗險阻悉責之邑之裏畝之民公私驛騷嘗解臺餉至郡恐勒裏解甘給解費乞郡亭轉運遂於餉額之外羨輸若干公立督解發而還邑所羨且著爲令令勿以輸挽煩邑民邑民受羨散斗斛於衢每給一戶輒大聲一頌公至百千乃已公嘗曰守所以子吾民也吾嘗乘髙車訶途而驅施施坐政事堂而傴僂偃伏鳩形而鵠面者皆子姓也今有子姓饑餒或衣帔藍裂出不耀於人長者輒引爲已羞況弄干戈蹈不測彼豈嘗甘爲之哉而身爲長吏而不急爲之救拯子民之謂何且政務濶略第去其已甚而至於爲民之際𨿽一絲一粟必得使鄕部書言可爲之區處而後可已曽見長者治家不爲子姓計纎微者乎況積微轉成鉅也故其爲政類如此公賦性恬澹而見事最敏因閒於治理嘗手植桃李郡署彌山被畝閒造一小舟載書其中毎行部則臥舟以行嘗至蘭亭慨然思右軍故迹修其亭去公名宏勲由世爵恩蔭爲今官今現遷副使當公遷時督撫嘉公能請遷行間副使以覘其功民聞之爭渡江乞畱自親王部堂督撫以下各匍匐入呼曰願還許公親王以下皆動心因仍畱寧紹兵巡以慰民志𨿽所去見思如未去者毛甡爲記記曰

見公之碣以知公之事亦惟民思之以至於是

兩浙開府中丞陳公轉運碑記

兩浙開府中丞陳公由藩方特簡加授節鉞不數月稱治夫開府之制合治兵民而其後督理軍撫理民也今則東南用兵

天子重撫任使統軍容顓誅殺一復古節鉞舊事於是公得便宜置開府僚屬招募壯勇刺以爲廂軍遂設行幕樹六纛於兩牙之間論者謂安撫之尊加於九牧公實始之乃公則有以撫軍爲撫民者自夫諸道驃兵咸集斯防白晝張弓刀行掠入市或挺劍撞門剽私室蓋藏公令捕至遽戎服立表下各以軍法徇諸道軍諸道軍咸懾去由是檄金嚴流移諭使來附修城堡谷繕甲械作攻守法凡門下諸生有能言扞衛事者禮之一切硝炭莝棧筋膠芻束勿煩估辦且宻亷行間有陣鹵僮婦悉贖之以給主者公之撫治如是也獨是諸道安撫與諸路轉運相爲表裏曩時軍興往來特重糧道而唐宋以後未免以用兵稍劇別設諸路轉運而於兵行之處則更置都部隨軍諸使然要之皆在官也今臺州兵餉分委各郡而郡人轉輸有運米一石而給運至十餘金者有七八金者且有斃於礮石死於險阻者古稱粟行三百里則國無一年之粟而漢武挽輸動至萬人率十餘鐘致一石以今觀昔得毋有同情者與乃公勒官解不令擾民至有私裏役者嚴爲檄禁且給買平值分別水陸以限雇運大揭榜示於郡縣俾絕其壓裏役給買失值彊勒長雇蒙上剝下之是何卹民已至與父老苦兵久矣累卵之勢不搖而傾況綰徒負輦眾有慼色能如是之槪以官而民力緩然則轉運祗一端而其爲治者且十百也公名某由恩選起家歷任大使爲今官嘗舉尢異

廷賜袍帽以嘉其功今復考第一爰爲頌頌曰

惟公授鉞控制雄闗開牙建纛在吳越間平輯百辟俯循諸蠻分寄在閫就拜於壇啟玆幢幕總其師幹神斾鵲羽雕戈虎鞶編蒲借民仗節詰姦亦越陽九章安兵起賴公常武鎭斯浙水馳鶻伺敵秣馬厲士諸道響應爰集其所戢兵用威馭眾以禮其恵愛民逾於父母至若師行首重督餫三軍負鐎千里餽餕曩者挽輸使有常分中都給粟外鄙行陣是以元凱引漕於晉河內軍需責在冦恂今則輸發下於諸郡但雇官夫不擾民畯費無畆鐘饑鮮道殣舟車連營徒輦繩峻猶懼下吏蒙昧不問飭諸鄕亭榜示以徇憶昔羊怙開藩襄陽眾爲立碑峴山之岡望者涕泣觀而徬徨唐有行儉鎭之西荒將吏勒石於碎葉傍君曰文武民是乂康我公嗣興與之相望礱堅抵鋭民志乃章庶其拭之思公之功

張推官勒石記

自昔推官之建理軍事也今卽官以刑𨿽稱佐獄猶専官焉紹興衝壤也民之良者與莠頑雜居加之甌越用兵獄市四起張君自中州來興剔利達幽散滯嚴出入之科苞苴者不得行請謁無自甫期年而獄市息人皆曰張君哉張君哉又曰張乎出我以生乎吾氏張矣又曰人亦防有遇耳吾獨不得當今日而覯祥刑之治乎君不見張君哉於是父老感激謀勒之石夫是石也尋丈耳使以紀君之功耶則煩不勝紀也且君之隠徳能名言乎使泛爲誦耶則又未可厭父老情也吾乃舉其略爲父老告夫推官非第諸州察推也以內臺刑讞寄之外臺而外臺又寄之諸郡推官是推官臺史也是故以爲省讞則爲臺使者愼庶獄也其在郡則爲小民撤寃情也然而民情之寃孰有如誣命者耶殺人抵命律也而越俗善誣謂之誣命誣者始用橛繼用蔓橛者決也決則情棘而驚決以起蔓慢也慢則緩結證而延縲以致於斃夫以刑官之尊而又加之臺臬之嚴重緩急相煎烈濡等也君則拯橛以緩陰鞫其眞而不急予之勘驗其救蔓也卽以橛或抵或坐片言折焉無使滋蔓而誣詐者以屏焉何其能乎且夫刑之逮人或名勾提其法用殷著者主之爲勾頭而從以無厲伺事之鉅細而夤諸吏所以買勾然且一提出而無厲諸勾從之以薫以灑以詬以慰毎下縣而縣之添勾者搆其間設科圈錢曰見面曰常例曰船飯曰偏手故理刑爪士酷於虎衞而越爲尢甚君易以勾牒緩名風而急名雷編紙而飛提卽不能而第責之縣之上不親勾也又其能也獄訟非一方也褁糧候讞荒其耨弛其估任胥之利便而先後庚甲尅簿不必理懸版不必序君則隨訟而隨以讞之庭無宿版案無宿簿又其能也獄訟當已讞已得生矣然讞必有刑刑必有贖是𨿽數鍰以上必囚縶以候於盡夫獄吏之尊可攖乎罪止金作無死法而得死刑寃與君則輕者捐鍰重者押外且有立起解赴者未也追賕之根株而無以給也擇犯者所親可代償者而脇以抵之枝其所枝乇其所乇君毎斥不行未也夫察推爲外臺行察察郡中豪彊爲厲者而上之臺臺未嘗鞫得其情也法之已原其初卽察推亦未嘗果行察也胥以爲察之已懦也而彊之多藏也而目爲得罪人情乎而君輒禁之未也臺讞駁覈動輒再三姦胥借之以爲利而請謁所至兼有朝定而晡更者已讞也驟而覆讞求其剛正不阿守成而不詘難矣而君毎讞定屹如山立𨿽百參駁不少動夫息姦誣知也愼行察仁也戢役胥勇也減贖鍰撤監候恵也速結讞絕株累斷更反明也又武也旣仁又知旣知又勇旣知仁且勇而又進之明與恵與武君足傳矣君名某由進士起家爲今官

神告記

康熈十六年三月安西估魏丙貿卉布上海市中夜就旅主人宿醉臥風雨大作失槖所藏金三百兩盡先是旅主人兪甲相槖金估布料其數而以他事入鄕屬其季兪乙守舍至是捕驗賊不以穴入而以門出謂乙盜金乙不知所爲經於梁出舌力救得蘇上海令任君素善讞至是疑之方庭鞫時臥一垂死人箯間刑無所施而估失金盡哀號有如窮猿獨念此二人者生與死未可知然且必根株其人掠肌膚析骨肉以求實卽得實而推求之下所傷已多萬一不得則自今以往其爲無何而受害者將不止二人也踟躕久之命舁去獨詣城隍廟禱於神請以實告而畱捕隨往者使待命於神寢宮俗神祠得置寢宮殿後羅列帷幔楎椸巾盂屏幾如生而虛其位時十九日捕夢伏寢宮下私念此位中當得神至而久不至少選有幼婦出呼曰神已詣縣去矣畱衣賜汝遂右手抱細女左手挈衣與之及接視則裙襕也歸以告君君是夜亦夢神襆頭緋衣前防手云已得賊而君未知耶其云神詣縣者正以神來告是語也質明則估又入報夜分時賊已還金一百兩投旅捨去君是時方疑乙慮罪或姑還金至得捕語則俯首再三仰而曰夫賜衣而得裙襕則非衣也非衣者裴也豈有裴姓其人者耶捕叩頭曰似也閭左有裴愛無厲不事家人產其人僦旅捨傍而得出入於其捨卽欲得裴姓此當是君曰然然則其抱細女者抑可知矣夫細女愛女耳吾聞納音之數陽姓從左今左非衣而右愛女其爲裴愛無可疑者𨿽然吾懼以私臆入人罪使蹤迹之無實復命捕詣神再候命旣則捕復夢伏寢宮下見一吏呼曰神至矣至則實其所虛位已而復入見前婦出持敗褌與捕而以米筐遣少僕隨老僕攜去乃復告所夢於君君曰是已仍與褌者果非衣也敗者已露也米則八十有八禮凡出老者先之今少者繼出意者賊當敗續出金八十八兩遂收裴拷之得實其狀雲風雨夜先入舍匿盜金至十九日夢神勅還金因先投捨金一百兩今續存八十八兩在泮中餘各有所遂泅泮得金定招伏而追給餘金所未全者邑人張錫懌曰晉史載成都令察姦如神唐順陽劉君神於摘發而李果宰洛陽獨曰古今正人能達鬼神則又何與君秉性正直往合神聽且誠於格禱祗以一念好生之隠委曲求實致鬼神聰明亦委曲覈實以告之若其解斷明晳能抉周官掌夢之袐𨿽君實多學然亦君淸潔寡嗜欲神啟其智有如是也當君初蒞時爲七月二十五日越三日而火燔民居是日大風作燎如揚箕君竊念甫下車而菑及吾民豈吾實不徳耶徒步拜火所泥銜於衣時正焚輪間風不息而火息嗟乎神已君名辰旦字待庵蕭山人由丁未進士爲今官

觀音庵送子記

上海城南有觀音庵邑人祈子處也朱公子簪原曽禱庵歸夢丈夫子冠裾來前生一子慧甚易期而死復過禱則夢甲士排戶入擁一兒至曰送官哥來及見則前兒也旣而果有娠將彌矣丁巳三月十三日予過上海主簪原家因予與其尊大人司刑公有舊故也甫入門卽聞內讙嘩聲怪之旣而主人出迎予於堂熟視錯愕亟詢其故則曰內人適產兒耳於是起賀然未知其錯愕者何等也越數日作湯餅防酒酣簪原始語予夙昔祈子時所夢丈夫子者其須眉軀幹曁冠服儼然如君然已死及再祈再娠則居然前兒也然而君入門而兒生豈君實有神能化身爲人抑亦大士者重君姑假君以示信耶予思古有愛其人而願爲子者【自注唐白樂天愛李義山詩願爲其子】予愛司刑則爲其子姓固亦無怪然予儼然生人也昔予避人時曽寄居法華山中許大士捨飾而未償也迄於今易十五年其證明幹公已死維揚而予忽病痁見大士呼予前出紅紙三寸令讀讀竟怖甚以爲已死逮寤而紙中字瞇如漆室獨記口語云許捨飾而久逋之何也今又一年而湘溪蛤公命予誦法華普門品以延其願然則予之神爲大士所役久矣世固有飲食日用而離奇變幻如平平者大士欲示神且假生人以示神其幽明相通本屬可信況仲春祠髙禖爲祈子始事而詩言寢夢史記載吞鳦躡迹其爲奇誕有過於此者吾感大士之神而告夫世之供大士而祈子者之當有驗也因從簪原請而爲之記之康熈十六年五月日記

西河集卷六十五

欽定四庫全書

西河集卷六十六

翰林院檢討毛奇齡撰

碑記【五】

陳氏家廟碑記

古廟祀之禮自天子九廟外諸侯大夫以漸而降而士庶則或二或一或祭於寢夫一廟止禰卽已不得及其祖而況無廟而祭之於寢則祭禰之外更有何及然則髙曾之祭惟諸侯大夫有之而況由髙曾而上者也今則諸侯大夫士皆不立廟其立廟則皆族屬眾多者爲之若鄕社然而其所祭之數則無分祖禰髙曾凡始祖以下祖禰以上族有死者皆入焉吾聞漢無廟制自魏晉及唐亦漸以官階差次爲世數升降之等彷佛乎古之立廟者而其後不可考也夫族之大者原有子姓通籍可等於諸侯大夫及士官師其立廟亦不爲僣而獨是三代以前世爵世祿故立廟以世而今則父爲大夫子忽爲士子爲官師孫忽爲大夫則朝而增焉夕而減焉時而廢墜卽時而修舉楹桷成毀旣不勝其煩難而肸蠁出入亦茫然無所依據吾故曰禮由義起制以情通在宋諸儒亦早有祭禰必及祖祭曽必及髙之說則合祠比祀夫亦孝子仁人之用心然也山陰陳氏其先世自石晉時爲朝太尉再傳宣教郎三傳至記室參軍實始居山陰北塘之下方橋而遷延入宋有登進士科爲樞宻直學士者將立家廟於寢側而以制未定因捨所居書院爲下方禪寺乃終宋之世至紹興嘉泰嘉定諸年則毎爲秦太師韓平原郡王史丞相輩歷請立廟而士大夫無朝命不得私建且恥踵其事於是立廟之制遂至今無仍焉順治初年其二十五世孫有仰南君者曽捐金五伯兩爲立廟記而逡巡未逮曁二十六世孫子修君於己未春復捐金五伯兩以踵其事而於是諸子羣從其起襄之上爲妥侑下爲惇敍以次昭穆以合族姓其規制一仿於昔自堂而室而房而兩翼而廡而門而齋坊庖防及省牲展饌視滌贊盥之所皆已備舉且釐定祭器壺樽鉶鼎豆籩筐篚勺羃諸物皆有繩檢將以是年嘉平奉神板於堂而乞予以記嗟乎夫孝子仁人之用心如是已乃爲之銘其詞曰

皇皇饗廟惟神攸棲執膰縮醴代展孝思古者祀數限於尊卑以故廟祀親盡則遺今合先後分帷同粢千秋萬防永勿替斯

吳江泊蘆庵碑記

吳江當太湖之委煙波四曁其中多隠君子者遺世負俗不得已而遁於緇黃之間假水艸自蔽結瓢鏝堵以自安其身若所稱泊蘆庵其一也顧泊蘆之建肇自前紀而千仞太師承先人遺迹恢宏舊觀自乙未丙申以迄壬子凡五年而工成自祠殿場宇下及寮宿以至芳防薉坎之屬各有位置蓮莖鷲羽華瓔覆之其六時盂缾之扣食者聲徹水裔豈非淨居之優遊者與乃師自求法以來操履上輩曽質所見於福巖老人福巖老人亟可之將舉大鑑迄今所祕而不與者而與之於師則意爲師者當演法出席據祗陀自尊卽不然而出其所學漫遊中土亦得如道安毗耶之可以自見於斯世而乃棄去不屑獨歸而與斯地謀折鐺焉此曷故哉吾聞泊蘆在兩麻之間界東西艸蕩人有至者非舟檝莫渡其所處亦僻矣然而蒹葭在前鳬鷖日來憑軒而觀則菇茨菱芡垂手可探儼然世之爲隠居者毎望之而愛其心之閒與志之有所在也丁巳秋介吾兜率師謁予爲記而予以事未應至戊子春遇兜率弟子於申浦之上遂書稿去予思泊蘆者泊於蘆也昔者大覺世尊以旅泊三界爲度世因緣惟所處無著遂謂之泊然而以虛附實以動附靜故舟可附岸而岸不可以附舟今乃舉所處而盡泊之則是虛實之難齊而動靜之罔據也夫人生世上爲渥爲泊又豈有定哉其地有宿蘆予嘗爲文記之而泊蘆與鄰他日予從海上歸當特過兩蘆且以視其泊之者何如也是爲記記曰

松陵之濆麻水之濵禪宮獨啟離於諸塵有師處之如祗陀園方師力學能杜五門辭彼授受絕諸聲聞飄然避地作旅泊因以斯自度有如世尊樹玆棟宇環爲丘樊戶牖所向煙波是鄰蓮蒂坐象菱舟渡人我欲折蘆宿蘆之根蘆碕有盡斯文無諼

半樓記

王子鴻資挾其文以遨遊天下自燕齊代隴以曁荊鄧甌粵嶺海之外率驅柴擔簦坦坦如衡術者凡四十年曽歸而築小樓於隘巷名曰臥遊而卒之舍而去也予嘗作臥遊樓詩以畱之曁其後從五嶺歸慨然念故里不可去乃復買宅於沂川之間環沂捨傍築層樓其中前可瞰城南諸山而北幹一峯適當北牖且鄰園之藂薈而翳蔚者松楸木莽晻映左右於是判樓而分受之顏之曰半而人或疑焉夫以鴻資之足迹幾徧天下其目之所通耳之所接心思意防之所周知固將以二室爲奧居百原爲行唐蓬丘滄江爲洿池林囿而乃局局於櫺軒之末櫋幔之細是必有說顧吾聞逍遙萬里不越搶楡當其肆志寥廓遊心浩蕩可以窮天地之大斥萬類之廣而及其退藏一室飲食偃仰不過肘之所布與趾之所量而止夫鴻資風塵在衣顧之將澣豈眞好窮大而忘歸者哉今鴻資薄遊海濵而予以訪舊之餘與之晨夕蓋嘗飲予酒而告予以將返而居是樓也遂述其撰事而乞予以記夫暍者望叢社以傾心勞者睹藳砧而思憩何則情固有所安也今夫人身居廣廈層臺累榭尙以爲隘而苟當躡屩之爲勞驅車之已瘁見棟宇而願安焉此亦何暇問其地之或廣或陿而況時事紛糾未能百全吾遊於天下而知天下事之未可以意量盡也鴻資𨿽所至特達然秦趙越貊行或未徧山川云物覽有未備詩文溢寰宇而多所散去黃金滿行槖而不盡收拾然則天下事之不能全者有如此半矣若夫一枝之棲可以娛老一椽之遺可以裕後則斯樓𨿽褊是亦得半之道也鴻資曰善請飲君是樓勒其文而嵌之於壁

滿聽樓記

予至宣城偕張公荀仲訪東渚先生不得觀張公所畫東渚艸堂圖而思之夫宣城山水甲天下旣已登敬亭溯雙溪觀柏視麻姑之勝亦旣快心娛目而顧伈伈焉重有懷於東渚之一圖亦可怪矣旣而先生築樓於艸堂之傍顏曰滿聽相傳樓成時有鵹黃棲於梁緜蠻而啼同裏施侍讀爲之題之而其家舉人淵公復爲之繪圖傳來京師京師好事者且爲之歌詠其事予少遊倪文正園有庭軒然以其橚爽之在楹也風生刁調經耳而滿名滿聽軒今相距四十年矣先生是樓之名適與相合豈釃酒伐木與鳥鳴求友其情有同然者與方先生從沈徴君遊正值徴君與文正同時頡頏相與持黨人之事而先生以髙弟子周旋其間迄於今讀先生序徴君遺集未嘗不嘆先生之毗輔嚴而步趨正也夫聽亦何常目不睹鄧林之柯足不踐板桐之陰而劉卉歙求之而條然又求之而飉然情之所之一似風起於靑蘋而河放於泬防者況間闗啁唽因時而更故有聆燕竽之音而以爲齊笙者矣世不遇文正世不識先生之效文正而見艸堂之圖而思之聞滿聽之名而歌之記之他日聞聲而起相爲應求安知後之倚音者不猶之今日之傾聽者也吾耳屬之矣

重建仁賢祠碑記

仁賢祠者鄕人爲先吏部作也古無鄕人立祠祠鄕賢者嘗考漢朱邑爲桐鄕吏曁拜司農天子賜黃金百斤使家置祀而邑以爲家人祀我不如桐鄕民蓋自信桐鄕之有得於已也今則官祠皆故事上以是哃而下以是謟其不足取信明矣獨鄕人稍公難以勢奪亦難以利誘然而自漢迄今𨿽更裏名如王烈閭師爭畫像如陳寔父子卒未聞立祠而爲之祀之蓋鄕人易與易與則多求鄕人又易形易形則多媢故有髙車駟馬歸馳裏中裏中人忌之至相與共事則往往苛求而極於怨望吾不知遂之人何以得於先吏部先吏部亦何以得之於遂人而合錢於缿合材於塗合筋骸手足於閭左子弟而構以祠飾以貌於嘏於祝題之曰仁賢仿惇宗殷禮而載在祀典𨿽曰公之徳著之里甲凡邦比版借出入租役一切輕重髙下律之官府之八成而未有稽者而公力淸之祀法有功徳於民固當祀然非公之生平實有以感人之心而中人之隠亦安能致此迄於今祠稍圮矣公之孫防侯爲祥符令已經取召而忌者中之所稱祥符民思之如桐鄕民者慨然念祖徳而重爲建之夫祀典有二祠於功徳所以勸善也祠於祖考所以廣孝也今仁賢之祠在鄕人創之爲勸善在後人建之爲廣孝均得之矣族孫奇齡拜祠下而系之以歌乃爲系曰公諱一瓉遂安人官吏部文選司郎中歌曰婺之山兮幽幽公之出兮駕雲虯婺之水兮差差公之來兮浟然以思爲公作廟兮建華榱靈旗上下兮山風四吹惟公疇昔兮感鄕閭鄕人戴公兮願爲尸之陶土甓兮築堂簃孫爲祖役兮子爲父來紅粱兮烏黍風飄飄兮神靈雨爲采明粢兮薦筐筥春祈秋賽兮長此終古嘏稱降福兮祝告以防膋蕭四達兮年又年蒸禋如故兮昭事不諐幾筵重飭兮貌廟鮮宗功可述兮祖徳以宣吹簫擊鼓兮彈神弦苾芬孝祀兮通後先執籩捧豆兮有如鄕人婺之山兮婺之水碧雲如衣兮白石如髓惟公駿徳兮堪與之比山水可移兮徳不可以徙廟有蓋兮石有底勒嘉名兮昭萬祀

寧州龍安山兜率寺重興碑記

佛書載兜率夜摩宮殿在諸天以上璀璨麗可居能仁故名山法地有所創建每借之以顏其剎如梓潼分寧皆有兜率是也顧分寧兜率倉於隋開皇之末山名龍安其地由豫章西山而西去豫章逺而龍安委迆反與鄂之下雋之畍相爲犬牙則又去分寧逺蓋山之興廢其不可按者亦久矣湘溪蛤庵禪師本楚產而遊於越防吳越用兵師乃效浮屠奉親故事拂緇負母避於湘湖之麓者若干年後累遷上輩自福巖報恩平陽諸宿歷伺勘驗究之平陽報恩交欲傳法而卒受傳於平陽撫期之雄出而振錫有何足怪獨是師久在越毋論浮杯四達非所依戀而卽其兩赴京師隨大覺老人說法

禦前幾欲畱內庭薦福若所傳萬善殿者而猶然卻足惟以湘湖之一曲爲念則其不輕於應物如是也乃其初以越中故人出宰下雋延師於下雋之鳯山寺而下雋去龍安較近惟時有兜率之僧名師亮者承隠賢靜師之後稍葺元明以來兜率之旣廢而漸復者建堂五楹奉鬘華而藏貝葉將以次翦辟冀還舊觀而詘於時之未有合也康熈十二年癸丑二月住僧師亮同龍安防法匡君鼎雄君奇遇萬君正瑛陳君欽等白諸當事共賫禮幣迎師於鳯山擇日入院乃大建旛幢漸興工役當斯時兜率之旣復而稍合者已駸駸乎有其基焉防兩湖用兵諸旗張皇四出悉駐荊嶽而下雋當平江臨湘之間爲荊嶽衝龍安近下雋烽火相接戰守所必爭適師省平陽負錫東渡曁還而前途梗塞不可通乃往來湘湖自稱湘溪道人者又若干年𨿽其間三吳巨剎各來迎師師亦曽一應吳江黎裏之請然非其意也丁已之秋龍安兵稍解其住僧檀越堅請師往將驟完舊緒一光前席其勸駕之篤倍於肇事而師亦久念寶地之當急復遂於榛莽之餘毅然許往於是增視延袤就其髙下庀徒量材遂事有日乃使謁文於予爲紀石用予三入西江未嘗一過龍安不能詳兜率遺迹又記志荒略亦無從考覈故實以備因革然嘗聞兜率初興有司馬頭陀者來相是山預記若干年後必當有聖僧先後相繼開演故自隋唐五代代有徳士而延至趙宋則臨濟雲門兩兩分見其在慈明之後者則曰無證曰志恩曰從悟而在匡眞之後者則曰擇梧曰景常曰維顯前後記驗歷歷不爽及其旣亦少替矣今師之重來曠世接迹𨿽曰人事然孰非山川爽睿實有以啟之也哉蓋祖庭興復端借大力自非挽繂日月開掲天地具鑑道之能而擴劫摩之防者未易勝任故師念湘溪而今以當日之念湘溪者轉念兜率夫亦以兵革之際興復倍難遂不憚矯願力屈事任以有此役也考之宋宣和之末兵興旁午中外戒備而朝士張君商英尙有追謚兜率悅師之請以其運漕隆興時曽從兜率座下一言有悟故也今師之道法不減從悅而兵革之連且異曩昔法寶當興豈無商英其人踵其事者吾於兜率有厚期矣寺址訖各具畛域前後殿堂門廡寮捨各具規畫程功餱廩民物人力簿書嵗月各具計數例書之碑負而綴以銘銘曰

惟此神宮名兜率陀招提象之以安騰摩有如祗園對此恆河庭生苾艸座成蓮花乃者龍安亦有斯寺闡玆五衍開自六季白馬遷經黃金布地彷佛曹溪掬水嘗味云俟時日當出化導爲天人師佛祖教是以數世能攝眾妙相繼說法具大辯才星羅寶殿云滿香臺鷲羽旦拂優羅夜開領其中趣比之西來無如象教稍墮後葉道岸傾崖慈航失楫曠然前期丁此浩劫何幸大師早授法迦葉一嬗大鑑再宗逺恢臨濟近嗣天童日月並徳山河比功馴象騎素傳衣賜紅初住湘湖中棲黎裏曽隨大覺入見

天子辯晰八正在醮園裏爰請法駕整是道席將邀捨衞興我兜率寶樹牽身金花捧足復太子園修利王國不悟詰武兵來洞庭龍安烽燧間於荊衡湘溪一曲𨿽署師名終還初地言完化城增累疏浮薙蕪崇槁旛爲風生圭作影表丹甃蟠螭赤桷飛鳥矛防戈鋋棄之如掃修水東流夏汭西折祝融堆霞彭蠡泛雪鶴不爭山龍請避穴縱復兵行江漢有截安以金輪鎭之寶杵普濟禽虫廣諭徒旅門闔四流燈燃一炬瑉石堅貞永樹其所

家貞女墮樓記

家貞女者祥符知縣防侯女也貞女已成婦三日而猶稱女或曰昔荀爽之女爲陰瑜妻𨿽旣死而稱荀氏女或曰祥符民父母防侯曽上貞女事於臺以父母故女之貞女許字方翰林渭仁之子奕昭方毛故世婚比之羊鄧而防侯與渭仁又以文章相親好其訂爲婚婭故無所負獨是奕昭久病瘵當防侯以被召來京師予見奕昭於防侯之寓疑其肌淸而損容澤不外著恐不年而防侯再任祥符其明年夏奕昭就婚祥符官舍則負病往自京師達祥符千餘里鞍轡道路病愈劇防侯初難之然旣已至此無還理乃遂於病中彊爲脫褵甫脫卽就外舍當是時其病中之扶侍起居嘗藥和防雪垢撋薉其重有累於貞女者不待言也至病革奕昭泣曰吾此來百悔亦何及矣𨿽然吾敢以三日誤汝終身哉女曰子不讀芣苢之詩乎其夫有惡疾𨿽未婚猶不忍去也況三日耶旣而易簀女不食父彊之始食初女少時以食蒸羊致病中死法久斷不食至是忽食之以爲得速死也防防侯以卓異再被召將赴考選而謠諑適至防侯居平頗鬱鬱女伺父不懌陽爲好容施施然如尋常初欲自材有二傅婢同臥起及是稍懈嘗坐私室淚縱橫被面母至彊拭曰不謂小寒遂嚏唾至此時二月易冬服女僮請擇其撋澣者曰吾能再禦此耶女僮怪問之隨亂以他語康熈二十年三月六日日暝登樓呼女僮執燭隨後示不疑行至牕欄將閉牕委身而墮樓去地二丈許下甃以石擲之將必靡碎而肢體不壊惟口嘔閼血眸子黒白混數日一若有鬼神維防之者噫異矣祥符鄕三老感防侯者爲防侯勒石頌去思而並上其事於臺表之𨿽女年尙少未當旌然而靡他可知矣祥符紳士皆有詩而予爲記之如此且以告夫後此之爲詩若文者

五賢崇祀鄕賢祠記

古者祀邦賢於社韓退之曰鄕先生歿而可祭於社是也其後社禮廢而州縣祀社不及鄕裏且亦無復有祔祀者惟明制建學自成均以下徧及州縣較前代之建置無常格者最爲周悉於是哲配遞降由廊廡以外特設名宦鄕賢二祠於宮門左右當欒公鄭鄕之祀原其始非不鄭重而其後稍冒濫也夫惇宗大典要在事功然或祔於廟或享於大烝而鄕祠以賢賢則無問出與處而惟賢之祠不特事功當在所略卽顯晦仕止亦何足爲邦賢較而明代中葉多取宦達者塡於其中旣則漸及於贈君於封翁又旣而貲豪者皆得以夤緣而簒入之故以至重之典而輕於鴻毛相傳啟禎之間長洲陳太史請別搆一祠祠言遊季札而禾中魏給諫至有捧其先人主矯然而出於祠者武林有五賢皆明季隠君子也隠君子而何難於祠顧非賢之難而祠之爲難彼隠君子者勢分不足以動有位家貧不足以將禮幣其子姓將必達顧猶未達不足以致往來請問之好然而一鄕賢之一國賢之天下後世均賢之自防城一府二縣三學舉人沈佳及貢監生陸寅三學生員王丹林等合二百二十人各發憤蹶起毅然以古道自任懷公揭上之學使防學使王君由翰林春坊來攺道爲院出微尙然念時俗之有非思一反其習遽以其揭下府縣取給取事實卽同巡撫趙君敕府縣官迎主入祠於是五賢者同時爲神木府縣官惇請到門五家子弟各捧主鼓吹迎於途城之士大夫各冠衣詣祠下再拜自院使以下各致祭於是好事者競爲詩爲歌爲圖畫爲五賢志傳記其事以爲此近代二百年來所僅見而五家子弟復不以予爲不文而屬爲之記當予見五賢在崇禎之末維時己夘庚辰間修里社之廢而集鄕之文人學士以爲社在五賢立社則有所爲登樓與攬云者其人尙气節以東漢諸儒爲宗而其爲文則精深奧博破陋學之藩而一歸於古予時以總角附惇盤之末同應鄕舉因得交於五先生五先生視予則少長而肩隨之乃驟丁國變五賢皆盛年而遺落世事闔土室以儉徳避難間有寄於釋屏於山林托迹於交遊之幕以爲生者獨予以亡名走四方不相見卽見偶然相值道故舊序坐頃刻不謂入都裁幾年而五先生者卽已騎鯨上升與鄕先達周旋於黌序之間如是也夫予見五先生於崇禎之末不謂其至此也向使五先生者不卽遭世變不處出而用於世不祀於社當必祀於廟享於大烝必不止於是𨿽然以視予出者何也五賢者一汪沨一陳廷防一柴紹炳一沈昀一孫治也

思硯齋記

予少時聞父老言合肥許中丞守吾郡時臨去郡別父老於錢淸江指所攜硯賫咨曰嗟乎此吾守此郡以來所得物也吾不能有裨於此郡而乃攜此去吾媿焉是言也吾嘗聞而感之曁予入京距前事若干年讀施侍講所爲思硯齋詩輒掩卷曰是物已失之耶卽又嘆亷吏之所遺不能下逮於子孫一物且然及見公文孫今戶部君生洲先生毎道其尊大人思硯事且屬予爲記然後知公之亷贈君之孝思與戶部君之表揚駿烈俱不可及也公嘗夢東坡於郡亭手授一硯亭枕種山麓種山者則越大夫文種所瘞山也東坡曽守杭去此百里或往來遊居俱不可考惟是夜甫見夢未及明而卽得一硯於蒯隸之手以爲曉受公命種竹亭下巖窔之間應鍤而出公取澣之則儼然勒坡像於背一如夢中所親見者蓋公之去郡而不忍釋以此也乃公歿而硯已亡矣孝子思之作思硯齋晨夕居齋中以志不忘夫思其所嗜思其所好事親固然然而在前之人無故而忽授其所好者於漠漠之中而後之受之者亦復於漠漠之中忽若適還其所好而去古人之投報類如是矣乃東坡當日愛硯之切求劍灘之石誤以爲鳯山妙材價過龍尾而其後復求龍尾於方君彥徳則又甘爲作詩自懴其失其愛好如此然猶不能守而棄之種山之麓而況公之偶然而得之而欲卽傳之世世不無甚惑顧其子思之其孫又從而記之比之手澤桮棬琰赤刀觸之於目藏之於心瞿然惻然歷數世而不可解此其孝思何如也夫防於官友於古人與孝子順孫之慕其親而展轉揚顯以求傳之於後者皆可記公諱如蘭前朝中丞初爲敝郡守生洲先生諱孫荃曽授翰林庶吉士於予爲同館前輩今視漕通州所稱戶部君者

西河集卷六十六

欽定四庫全書

西河集卷六十七

翰林院檢討毛奇齡撰

碑記【六】

兩浙巡撫金公重修西江塘碑記

浙江爲三江之一自姑蔑導坎歷婺州睦州以迄章安而陡作一折謂之浙江蕭山西南偏則折流之衝也其水北注澔涆抵所衝而詘而之西於是築塘以捍之以其地之在縣西也名西江塘明正統間魏公文靖躬修之歷百餘年逮天啟攺元秋潦水暴漲決塘而奔民之骴衣漂漂者相望千里顧隨決隨築不致大壞今則五年之間且兩決矣先是二十一年決二百餘丈山防蕭三縣盡成澤國鄕官姚總制捐貲修之至二十六年決二十餘丈急畚擁間復決三十餘丈非前此墇堅而今墇疏也又非墇之者不力也前此北注湱湱以漸而殺其折也勾而不矩勾而不矩則水少力水少力則增防易固今則折流之西抱者有沙生脇間水之循沙而折者沙轉出則水轉盓水轉盓則向之挽彊以西者今徑矢而東而於是承之者以橫亙尺土當長江徑矢之衝初如撞闛繼如搗匼下穴而上頽欲其墇之久難矣大中丞開府金公視猶己溺一日檄三下舉三縣民生嘻嘻處堂者而公悉驚爲灼體防膚之痛先審料形勢若潭頭若張家堰若上落埠若諸曁濆若於池若大小門臼歷求其受患之故且務極根柢必以築老塘勿僅築備塘爲斷曰不見夫塞河者乎河之患未有減於江然而先之以石菑石菑者石臿也繼以楗楗杙也下淇園之竹以爲楗是也而後加之以防防者攟木而橫之者也而後塡之以竹落竹落者河隄使者刳大竹爲落實以石夾船而沈之是也夫如是而工亦幾矣徒以老塘柢深虛擲民間金僅築備塘此黃葉止啼耳且棄民田棄廬舍何益自今伊始毋怙舊毋憚煩毋補苴目前而隳棄永久牘十上十反甚至集官民裏老共議可否必各使心伏令畫押上乃眾議噆然反謂築備塘便何也以爲河隄無正衝者旁決易補而正衝難塞一也且河身髙於隄其決也隄耳此則江深而隄髙隄亙於地抵衝者以地不以隄故當其衝時先齧其隄地而後隄隨之以傾方春水發隄地如蟂潭不特捧土難塞卽塡以巨舟投以篰石隨濤而捲等於飄蓬故菑楗之設但施於隄而不施於築隄之地所謂不與水爭地其說二也且水能決隄不能決地地借隄以禦漲水耳能遜地於水地不卽渫則隄不卽壊其說三夫江流有定而沙之遷徙有定乎沙徙西則西衝徙東則東衝築一定之塘不能抵數徙之衝保無東向之沙不仍徙而之西乎其說四要之皆非公意也是何也則以公意在久逺而順民之情則仍近於補苴也乃塘工所需有云得利民田者民利之民自築之蕭山得利田計十六萬畝而山防二縣計一百萬畝有奇則其利六倍於蕭然且蕭山地髙而山防地下傾蕩之害亦復不啻數倍天下未有利奓而功慳禍重而救反輕者考之嘉靖間三縣通修曽無氐卭今則山防合金僅足抵蕭山之一似乎畸重乃公復如傷爲念惟恐民力之或不足旣己議輸四千金蕭山半之山會二縣共半之而公特倡率司道捐金二千卻三縣之半計程立簿猶恐董之非人則其工不固且或來中飽之患復簡屬吏之防能而勤愼者共推郡司馬馮君防馮君以淸軍兼攝水利遂董其事塘距水五丈底七丈頟二丈髙一丈五尺長二百一十丈有奇余悉增庳培薄內桓而外殺鼛之椓之諒工役勤惰而親爲之犒計楗若干土若干篰與石若干自二十五年十月至二十六年三月凡六閱月工成夫方州大臣興利除害固屬本分然往往視爲故事遇修翰所關一委之都水聴其便宜從未有己溺己饑如公者且民利民築向有成例而公以冰淸之操卻苞絕匭然且惟恐民力之或竭爲之割膃而剖臘以資於成繼此者可風己公諱鋐字冶公別字悚存壬辰進士由內翰林起家攺祭酒歷按察布政二司使進兵部侍郎巡撫福建調繁爲今官頌曰

於越同利有如三江北流而折在余曁傍馮修匌江婔洄湟縵地逆阞民爲鯉魴我公仁愛宛如身創負土作埭捐金捍防前者防堰山仲房我公嗣興以頡以頏公之功徳煌煌版章祗此澤闓一何汪洋沙漫可泐江穨可當公恩蕩蕩千秋勿忘

重建宗慧堂記

法相寺在西湖南髙峯下五代時長耳和尙舊道塲也其傍有宗慧堂相傳趙宋時所建而今亡矣嘗考法相所始不得其實或曰法相卽長耳院又名宗慧禪院實卽定光佛寺也夫定光與宗慧長耳何與及按舊迹得宋翰林侍講範楷所撰碑文而碑燬於元卽文亦闕失不甚備惟眀嘉靖中有蘇州太守徐節所樹一碑尙存西楹其文爲翰林庶吉士王谷祥所譔拂讀之彷佛其槪而惜其時月多未協也考師泉南人生於唐昭宗景福之元其母夢吞日而生師生則兩耳垂及肩名長耳兒長耳兒七嵗不言忽一僧謂曰何鈍置耶師答曰不遇作家徒撞破煙樓耳當是時人早知其爲應化身矣其後防方外祝發金陵瓦棺寺而歷參諸方至後唐同光二年始至杭見西湖南山而樂焉依石築室以乏水咒而得水今名卓錫泉是也自同光二年居此閱二十六年至後漢幹祐三年十一月二日永眀禪師者聖僧也居淨慈寺吳越王生日飯僧問永眀有眞僧乎曰有南山長耳和尙則定光佛應化身也王趣駕至山禮師直呼定光佛師不答但曰永眀可信乎趺坐而化則是法相之建或在此時或過此已往而碑云石晉時建則石晉二主共十一年正當師所居二十六年之中是時未嘗知師也且卽此二十六年中石晉多事大梁去此逺毋論不知師卽知師必不能賜院至吳越境卽或賜院至吳越境或吳越王自知師當石晉時王自賜院不必出石晉敕建則長耳之名己著南山何必待永眀而後聞也且夫宗慧之建何自也舊以爲是寺所始本名長耳而宋始更名法相且賜長耳爲宗慧大師則是宗慧名堂必始於宋苐不知在宋何代而碑云師遺蛻不壊膚革津澤月必三淨其爪發而金人侵境刃所傷處皆流白血因於崇寧三年應僧司之請然後覆以髹漆而錫以今名夫崇寧者徽宗年也其時天下稍安燕閒所至表錫及此固未可知然而當其時金人未嘗侵境也卽謂金人侵境後此之事是時但賜號則又不得謂僧師上其事而後得之蓋上卽上其侵境事矣予謂是寺所始必始於五代之漢宋僅易名耳若堂所由建必在南宋而世誤以崇寧實之事當因革卽基構見存尙多倪防而爲文不愼致有以己成之記爲謬誤者此興復之所當亟而爲之文者倍不可不爲之審也予重詣法相寺求所爲宗慧堂者而不得因考其故碑而重爲辧定若此若夫師之應化所在皆有天臺文殊囊山之辟支佛池之金地藏鶴林之布袋和尙靈巖之智積菩薩皆有顯迹而師在生時杭人以水旱疾疫及禱生求嗣曳其長耳無不立應今遺蛻巋然尙能趨四方之士碑不云乎蘇州徐使君以禱而生所爲三致意而報以碣也世之有事於堂者可知已康熙己巳住僧方謀興復因丐斯文爲勸緣之舉越一年堂成寺僧請書碑乃卽書其文於石某月日

兩浙提督學政右春坊王公試士碑文

自昔無學使之制眀始出曹郎爲提督學政分諸道而以兩京爲首善地特遣侍禦有聲者陞爲院使賜笳皷開轅建纛設丞令官屬視諸三巡特未嘗舉詞臣而懋其選也

大淸興専以直用院使而盛京則但令京兆兼之乃敕詞臣自講讀以下編檢以上充直督學院官而盛京及他道使皆不與焉嵗乙丑

天子念學使任重非詞臣莫承而江南兩浙人文蔚興宜破格陞道爲院羣臣循例列銜者紛紛上

天子獨愼簡先生謂先生品譽髙當拔諸方局越資俸使任兩浙凡一切幕府行事與直埒可謂重矣乃自乙丑至丁卯三年之間一嵗一類合八十郡縣文人學士甲乙而差次之無不頫觀仰息狂讙劇謼謂稱量之精去取之公眞

國朝四十餘年所未有事嗟乎亦何道而得此夫士人生平攻苦力學只期得當乎主文而一旦出我所學斥拔人類極一時英俊皆得厠我門下斯已快矣乃甄鎔搜剔必欲使璠璵金錫並収之筐篚而後己故有謂國家旁求鎖防之得人百不如案學之造士爲有要而先生皆有以幾之嘗觀其兩試吾越每一榜出士人爭來觀輒羣相指曰某貧士某名士某遲暮士始而驚繼而慶又繼而咨嗟感嘆且有至涕泣而不止者自兵戈相仍誦讀少又戶口多薄瘠

功令定限入學歳無幾志灰敗漸有捨此攺他業者其一二學究不得志課塾爲生計自視無色而有司狃習俗更有相因爲請托者夫是以特達者罕今一旦反是皆曰世亦有至公如是者事固未可料也則又曰人亦患不學爾學則得之今此可驗也則又曰語有之力田不如逢年此非有年乎𨿽然吾懼其不易逢也於是吾越之士進三字以頌先生曰窮通翁窮通翁何也曰先生所取皆窮士也然而皆通人夫文至今日而變甚矣縦橫之家紛紛競起而先生一以榘錯繩之涵溶雋永悉準乎度豈非通乎然而齒亦稍進焉夫日暮途逺將老死牖下日與幹螢枯蠧相爲因緣而先生驟起而祓濯之如顚蘗之生而蟄虫之振矍鑠哉翁乎夫天下未有窮而不通者也夫能通𨿽翁猶通也夫至翁而公至矣翁者公也因而天下之人亦稍稍相傳爲窮通翁者予承乏史館忝與先生爲先後進而請急歸裏則正值先生試士時也邑之人士謀勒石頌徳而謁予以文因爲書所見而應之如此先生名掞字藻儒

日講官起居注右春坊右贊善兼翰林院檢討奉使爲今官世爲江南太倉人自曽祖文肅後歷世顯仕三傳至先生皆以文章名迹稱於時

創建羊山石佛寺大悲殿碑記

越有二石佛一柯山一羊山也二山產石石工取石者割剝壘凷周刳其四圍而畱砫於中就其形撫防凸而刻之爲佛髙五丈六尺相傳隋開皇間有石工發願爲此畢生石不成以禪之子子復禪孫凡三世訖工或曰石工死而生生而死死而又生以願力之堅而假胚此鄕者三世矣乃就其石窞而袤延之以甍以築名石佛寺康熙二十三年大樹禪師従京師還卓錫於其寺募金造大悲大殿於舊寺之側址之樹之上陶而下甓減木增漆防大悲像而索予爲記予乃拱筆作偈且誦之曰

如此大慈悲無處無祗陀乃假憩於此以與壘凷俱是爲大悲力千手千眼目照鑑此一方無福不翔備我今作慶贊勸此十方眾惟是石龍龕石幢石鐘磬鑿石與鏤木妙相無有二謂石爲大悲謂大悲卽石是殿是石龕借此大悲力

馮太傅適志堂記

太傅引年時

天子念元臣復辟無以命寧於其行也

禦制五字詩灑之

宸翰中有元臣適志之句維時同

頒者有螭領文石復鋟適志東山四筯篆於上太傅感焉遂於歸田之暇築室藏弆卽以適志二字顏其堂且屬宮詹學士沈君爲之書紀

聖恩也人各有志當其入居槐防時志在致君卽其統宅百揆平章軍國出與斯世建平成之業志在安民而今則杜門卻謁逍遙桑薴日與刳瓢薦芰者優防出入以自眀其志此其間有何一之不自適而事有不盡然者夫居優總方第爲所得爲己矣乃或中有未靖在當日機務緯繣未之或覺迨習靜思之而無以自安又或朱組繡裳徒取尊榮一旦退居晏閒則晃日之目難於爥幽鄕人有市歸而縬然若自失者何則寂擾之勢殊也且夫人境未有盡也富貴己至當復進冀所未有者餐芝茹蘂不能卽效則復轉而覬人世之寵或造廬特存或起家再入未免元纁白璧安車蒲輪之想皆足以擾而太傅均不爾也太傅嘗自敍矣七十老人生平無不可自示之心然且澹泊寧靜出處一轍

聖天子旣以眀農許之而優防歳月皆足自適浩浩乎蓋樂天知命先憂後樂志有在焉境固不得而限也故蕭條髙寄往往於執政之時每寓其意於東田西塞之間致

聖天子賜詩猶以平泉綠野爲辭而太傅自若也太傅之所適者此一堂而已矣堂五倍之而十凡兩層旁無挾廡每以左右兩爲藏書之所而左則別爲重屋如書樓然堂除廣甃皆以文磚相亞次髙敞燥潔可坐千人髙軒過者防防然欲一投止而不得也有當事掃門拒勿入太傅曰盍記之謹記

重建宣城徐烈婦祠碑記

宣城徐烈婦生而許字其同鄕兒施氏稍長邑豪湯一泰者艷其色倚從子官翰林烜赫謀之徐之無賴者而委之禽烈婦父拒之勿受然慮有變立趣施娶女去豪大怒湯族居洪林獨翰林以貴故郡居防翰林従郡還呵於途湯族傳豪者佯聞而唾之曰止家有婦而不能庇而第呵族人何耶翰林初不解及詢知亦怒使訟之郡郡太守張君直施則復訟之臺使者使下郡覆讞當是時兩造各詣縣解豪張甚麾僕捽擊施徐之在解者血胾濩落甚至簒取其媒氏匿之勿令解及解而施之父諸生也諸生有不平者嘩而起各執詞詣郡亭豪亦賂諸生相持太守見諸生者各有直然未分也令曰諸生直施者居墀左直湯者右則多居左者豪益怒麾僕伺郡亭擊居左者烈婦時就解旣己怖甚至是泣曰湯橫如此吾不終爲施婦矣萬一暴簒之如之何其姑聞其言不省夜同祖母寢逮曙忽失烈婦所時四月晦日雨後迹之則遺一履在靑魚塘傍旣眀出其屍以告太守太守方坐防事聞之仰而曰有是哉賢乎得死所矣趣駕親驗則自領巾而衵而襦而縑襪連紉不解太守與觀者數百人皆掩泣旣而謀所以停棺者近塘有張睢陽祠眾欲殯於祠而祝不可請卜之神卜襲吉祝猶難之眾曰然則惟祝卜之耳俗卜剖篿以取向背其象衡拂神則縦祝擲之篿縦於是眾閧然擁而入萬曆二十七年郡太守張君徳眀請於督學禦史陳君子貞操江都禦史耿君定力旌之建烈女祠未幾督學禦史熊君廷弼者翰林門下士也其按宣城則盡反前事毀祠褫諸生之左施徐者而箠之人凡六易箠【漢制箠令卽今之竹板也當箠者箠臋每箠五數爲一易】箠竟內之獄有瘐死者旣而督學禦史賈君繼善踵至則又反前事旌瘐死者題以官而給廩餼於諸生之未死者使得按年貢其按年自被害日始崇禎元年巡按禦史田君惟嘉聞於廷復祠名不冺香名祠在迎春巷東至康熙二十年侍讀施君閏章屬某爲記記曰予至宣城宣城人多能言烈婦事者云烈婦名領姑其父子仁與諸生施大徳者同裏閈相愛不能已遂爲婚姻湯故名閥然施徐亦不相下時徐尙有司冦君名元太者鄕居當烈婦之死盛暑桐棺如苴而蠅不敢近眾奇之弔之者垜其香路傍如丘山司冦君亦冠大布受弔祠下時以爲榮然且湯徐之爭其勢力不敵如此祠此者可鑑矣重爲詞曰

惟此祠以烈名豈與勢爭毀成祠再成名不毀祠此者以世世

剏建古越鄕祠碑記

古難於出鄕非謂五土異宜遷於地而弗能良也夫旣各君其國則百里內外亦遂有分疆別族之思況傳餐委積建亭築館皆君國者事而下此無有今則天下一家溝塗四達民之梯航而至止者所在輻輳然而上無贈勞下罕餈給卽至往來揭櫝猶且盱盱倀倀徘徊乎中衢其能振顚踣而収暴棄鮮矣予居京師竊怪諸州入仕皆設防館爲棲沐之地獨吾鄕闕然每思倡興之而未有便也人有従大梁來者告予以汴渠之陰鄕祠落成將書事於石而謁予以文夫大梁固畿輔以南一都防也鄕人之萃斯土者京朝而外以此爲最其爲之鳩度而周居之亦固其所顧誰則載事而浸至於是前此姚江王君爲中州觀察記室其同邑余君曽挾長桑術以懸壺市門而溘焉長逝其婦寡且貧復無嗣也然而矢志不可二王君憐之爲之立募簿募於吾鄕之宦是邦者約得若干金將以設官舎置園田而並以處於之以鞠而以居者也乃垂成而辭之以爲眾恵多寵非所受稠房雜閣不以息王君嘉其志分別居使自食其力而以所旣募之金自捐若干悉置爲鄕祠義田且旁及瘞貍之地按簿而稽自別駕大尹以及丞簿尉幕無不列其名而紀其數卽他省宦此與夫肇牽逺服之操贏者皆合細成鉅各有記載遂於東城外割畝頃之半而中廬之曠可掩骼而於城中濟瀆廟街購宅之有防事者凡三楹祠鄕神其中然後增屏門置廊旁可以居鄕人之至止者夫以王君之好義厚於鄕人而樂於成善而之矢志者復能堅持苦節不受寵卹以迫成其事皆可感也遂因鄕人請而記之如此王君名安夫字復古余姚人余君婦胡氏與之同邑

曼殊回生記

曼殊以壬戌十月十一日死死而有息顧僵噤不內藥眼鼻血迸出醫者謂中死法不治防十五日入朝同朝官借借稱髙郵葛先生國工在孫黃門家盍診之旣診曰是气蹷也肝衝以逆極憤不得泄擁周身之涎與血而塡之肺兪之間故气不下接竅不上辟五藏八防皆結轖而不得其通是非湯液所能攻也然而何以致此先是予來京相國馮公予師也憐予無子擇取曼殊爲小妻及予室南至以屋窄徙居曼殊右安門而馮公憐之惟恐曼殊終失所囑予遣曼殊而迎曼殊至其家親勸之去曼殊執不可座有旗下婦辮髮曉譬甚至曼殊謝之泣公亦泣旣而公乃推按起曰賢哉請月致米石薪蔬銀五金以佐不給曼殊歸詘兩膝躇地匄勿遣予慰之旣而予戚媼有居京者假予言遣之不信重彊之且曰汝之去就何足關而堅抝乃爾曼殊聞其言大憤且誤以爲果予意號咷曰命至此耶身而擲之其婢持救之不得躑躅气絕曼殊之死以是也葛先生曰有是哉有人如此而吾不爲之急救吾負吾術矣乃治匜鉢理錡鬲湔木燖石手研而指調之先以物刷眉間絞桑皮蘸末探鼻竅中焚石炭於盎澆以醯用巾覆首接盎防使臭沸而騰入於鼻初不爲動而遲久而眉小皺又旣而鼽嚏曰可治矣乃以酢梅刷其齒撟錐齒間研丸子咽之不內再咽之且撏雞翎之翹者探喉間忽涎湧如泄乃濩藥注之涎盡然血尙未下當是時病者拳手坼目稍開動而日己逾午葛先生饑乃就鄰人買不托食之於是和齊市眾香雜煮令咽時日已墜地曰吾去但煮渣食當能言預貯茗汁和他丸待之聞鄰廟鐘聲若有唏噓在牀者急取火視大哭己而服臆果能言初曼殊善病嘗夢奶奶喚之去不肯曰俟汝三年奶奶者大士稱也至是復見奶奶至曰吾憐汝飲汝葛婆水一啜而醒葛婆者疑葛陂之訛也然而先生果葛姓方子下朝時卜前門武安王祠其卜詞有碧玉生來字碧玉者小妻也生來生之也又曰正是人間第一仙則在武安已呼先生爲仙矣嘗讀倉公傳嘆古有聖儒能起死人令之生今無是矣葛先生非耶先生名天廕國子生淑承其字也父寅谷以醫仙去十月二十記

西河集卷六十七

欽定四庫全書

西河集卷六十八

翰林院檢討毛奇齡撰

碑記【七】

萊陽姜忠肅祠堂碑記

萊陽兩姜公旣己建祠於虎丘其明年學者將推所自出立兩公之父忠肅公主於祠之誃房防商丘宋君開藩來吳元旦謁祠下謂祠隘誃祀不敬乃重爲挶別構一祠於兩公祠右相望百餘步顏之曰忠肅公祠從學者請也先是兩公之祀中丞湯君實主之以爲貞毅廷諍得罪戍宣州乃甫出都而國亡宣州亂未逮也不得已退居吳中而其弟貞文卽又以黨人難發亡命於句章章安之間歸而謀其兄奉母來吳因之授生徒講學學者思之歿而祠其地宜也若忠肅者見危授命然故萊人也足不出城市生平未嘗來吳車轍不及於雞陂鶴市之間然且前朝防典旣賜祠祀而乃復俎於此吾亦疑之間嘗緬想當日貞毅下詔獄濱死旦夕而忠肅以城亡不詘闔門殉難者二十餘人方是時臺省交章請釋貞毅歸奔喪而貞文上書乞以身代獄使兄得東歸一拾骸骨而朝廷未之許也其後貞毅以杖戍分無還理而貞文卽復以故鄕難居奉母東西馳夫生死之際人所難堪況一門罹難以瘡瘐拳械之身箯捆就道而家之血肉漫漶漬艸塗地者且不能歸一省視猶且國亡君喪不得效季生反命之哭埋骨戍所推其情豈不欲丘首哉自詔獄聞訃以迄於死豈不念父哉卽貞文豈不欲偕兄歸哉不得已也夫不得己而不可以歸者或可以來不得己而不能以一見父者父或可以使之一見則夫崇祀於此夫亦曰神眀往來戃怳者將在是矣生相離死仍可相聚矣故曰忠肅之祀凡所以慰孝思也祠忠肅猶之祠兩公也且夫至徳亦難繼矣人第知兩公大節皦皦在人而不知忠肅實有以啟之忠孝防節萃於一門非作之在前何以嬗後況忠烈之气充塞天地下之爲河嶽而上之爲日與星凡有血气皆得而瞻之事之夫忠肅豈萊之人哉祀於萊祀於吳𨿽祀於天下可也若夫學人之意則將以祀子淵者祀顏無繇祀貴推本夫豈無義哉祠三楹中祀忠肅而以其誃祀蘗庵和尙蘗庵和尙者前朝行人熊開元也行人與貞毅同入諫同戍而無子附於此曰貞烈之友也亦慰之也後有諫艸樓則正貞毅所依憑者若傍有房曰思敬貞毅之仲子曰此吾齋居也過廟思敬記固有之且吾敢一日忘敬亭山哉【敬亭山在宣州貞毅於此】康熙二十四年祠成越三年貞毅之仲子疏所載事而屬奇齡爲之記記曰公諱防裏諡忠肅萊陽人以崇禎十六年王師破城死是年登萊巡撫曾化龍疏於朝贈光祿寺卿賜祭賜祠兩姜公者公之子一禮科給事中采一行人垓也公尙有二子幼者従公死長者被創後亦死乃爲詞曰

維四嶽實封齊族世衍大於萊公之生以嶽基亦曰宿當張箕砥忠孝傳禮詩有經教無籯遺仲子防作諫司碎首血塗龍墀以爲戇將死之弟大行觸名己列姦黨碑天地裂梁棟頽公秉節值數奇城旣破樊不支口銜胸刃剚家耆死二十餘爲鬼雄眞人師司諫戍宣州治搶厚土扳長離徒招魂將焉歸嗟有弟奉母馳同授學東武陲身戍魂祀斯推所自爲公祠以教孝並立義瞻仰間深人思陳修肴薦眀粢風此世垂後來

重建碧山禪院並剏置食田碑記

姚城西北陬有防碧山修崷碧色望之如防因名防碧相傳晉龍驤武士逐孫恩至此防兵山下因以名山碧之爲兵俗傳之訛也予族居姚者綿亙十里而散其防火於諸村之間合名之曰十里毛村防碧其一也曩時族人有托迹釋氏攺號石愚造庵於山間名碧山庵以爲村人祝福防憩之地而址偏宇隘道廩不給時興時圮泉州慈勝師曽以募緣従平陽來族叔經一大功等共十二人迎師山間爲修復計而師力承之越三年拓地恢宇繚垣結閣爲堂爲房爲廚爲坎且爲鏤佛而止客建幢設鼔一切具足舊有食田八畝自耕自獲今續置四十畝而贏𨿽栴檀化主不可暫忘然師力亦瘁矣儒者辟佛謂不蓋而處不耕而食不力而娯遊以嬉師自誅茅辟土以及塼埴釫鏝而外皆任其手足胼趼胝拆卽致所助田甽亦必水火銍刈以自爲作息然且發願利濟將以食夫逺方之至止者而村人士女並得以嵗時伏臘相羊焉以遊於其地其以視夫漫居而苟食以自安於娯嬉者何似已因爲記記曰

一防微碧百丈精藍彌天可致量地自安師主化導旋開泜洹獅音可誦鳥稼以餐慙予焚魚未歸碧山緬想屹崹宛然躋攀黃雲數頃靑螺一彎髙風克繼千秋難刋

重修得勝壩天妃宮碑記

古以得勝厭北字京之門【京師北門名得勝門】北關之壩皆是也特京門迆北直抵塞垣故舟車絕少而此則臨安以北通潞以南水陸並發然且水倍於陸相傳眀洪武間祠水神於壩以爲官艚估舶禱賽之所意甚善也乃未防而稍圮矣成化辛丑鎭守浙江司設監太監張君實始捐貲恢拓髙其殿欐而擴其垣廡使當日之奉觴獻豆灌薦拮挶者坦然可效駿奔於其側然猶防神立嘏按簿勒石令列朝鎭巡以下凡仕其地皆得補苴焉以傳於勿替而後且陵夷而莫之顧也夫捍患之祀急於祀功今天下河防爲甾耗內府金錢不減疇昔至官軺往來若

冊封贈弔通使溟漲者日蹴波蹈坎出入澒洞以濵於不測此非神保不爲功況商船峨峨其爲越三江而跨九河未有量也曩時經理之費仰之在官故順而易就今大吏小僚率皆躬勵防潔朝不謀夕而踴躍好事曽無多金如中官者以爲之領袖則苟且補苴非合並羣力曷其有濟因具疏設募各爲小效使微塵秒末積爲銖兩是修是葺以稍還故觀不可謂非眾擎之有埤也若夫神名天妃舊傳秦時李丞相斯於登封之頃出玉女於岱山之巓至今祀之所稱神州老姆是也特以地祗主陰故妃之而以所司河海爲職土之雄逮宋元祐中俗稱莆田女子契典而爲水神此則後人所附防者康熙甲子同官汪君曾爲

冊立使封琉球中山馳波傾檣防於不免乃禱天妃再而舟竟以渡其神如此因於其饗祀而續爲之歌歌曰翠羽帔兮雞翹駕靈虯兮渡洪潮靑山作幛兮碧煙爲旓神之來兮云旗飄吹簫兮擊鼓南塘風來兮北湖雨眀粢在豆兮殽在俎靈巫酌酒兮醉代神語舳艫兮相催官艚旣濟兮商船後來沙虫逺避兮黿鼉回負檣銜檝兮鳴鉦以隨浪不使漰湱兮風不使喧與豗鴉不噪兮人不甾神降嘏兮福孔偕

修復平山堂記

平山堂踞維揚之勝岡巒竹木蔭映四野相傳六一守揚時公事之暇率賓朋防集歌詠其內是以逡巡數世皆歷歷可紀而其後不能繼也夫天下興廢多矣考之六一去揚其距建堂時相去未逺然當婺川劉公來而六一送之其繾綣故迹屈指年嵗戀戀於所爲庭前手植而叮嚀浩嘆一若彈指之頃早有古今盛衰之感生乎其間曁東坡再來三過平山乃復徘徊憑弔托諸夢寐猶後此者也蓋物盛則衰隨事興而廢踵理所固然而第當循環逓至則湮廢己久將必有人焉爲之興復而方其極盛亦遂有起而持其後者乃堂介浮屠左右蔽虧始未嘗不相爲倚恃而其後堂旣毀而浮屠獨存然且故址昭然遲久未復予嘗過其地而悲之今太守金君自汝南來遷重守是邦計之有宋慶曆間相去甚逺且治揚甫匝嵗卽復遷江南副使倉卒引去又其時適當

六師張皇禁旅四出之際揚之疲於奔命往來芻秣者日不暇給乃登臨感慨毅然修復於所謂平山堂者是豈僅爲是遊觀地哉蓋亦有感於前人之所爲而興而廢廢而復興汲汲以成之惟恐後也予鄕蘭亭自永和修禊傳之迄今數千年間廢日多而興日少當君守汝時汝無名迹然猶考淮西舊碑勒段韓兩文於碑之陰陽而覆之以亭蓋古今賢哲風流相映非偶然者第堂成命酒賓朋歌詠己非一日而予以訪舊之餘續遊其地不期月間一若賓主去畱後先頓異者昔人所爲登斯堂而重有感也堂以某年某月成越一年乃始飲於堂而屬予爲記

葛山石幢勒石記

淸化廣利僧買葛氏之山與田而親其中復畫其賸地盡捐之爲僧俗義壠而以甃以甓道其坎而覆以石名爲石幢考之儒者之惡佛動謂佛氏無父母不可訓間嘗窺佛藏怪目犍連以慈室之長穿地求母而經載四恩其所矢報者首惟父母其次第在傳法師長與國王施主之上是佛未嘗遺父母以爲教也今僧以暴親之故買山負土以躬承凶事虆梩掩蓋凡期年而以成可不謂孝焉乃掩骼埋胾王政攸重儒者以古王不作往往置義壠爲補救之術而僧復自親親而推之以及於眾捐其地以瘞夫無主之骸之委於道者此利濟之心倘亦親親及物之意與佛氏以比丘爲乞士乞慧養性乞食養身一身之內無所不乞而今以石幢工煩益復乞錢以成之則是孝於親澤於眾復不憚以身之所乞者兼爲人乞而欲以髙語孝弟空言博濟之徒利人之所乞而以爲奪不得也地在天樂鄕四十二都所謂葛氏山者連山碪與田共若干畝值共若干兩康熙年月僧交值母自母墓外皆義壠僧名徳揚字宗標廣利寺住持也後凡繼此者視此石

通觀崔府君祠禱嗣記

丁禮部以六十七嵗舉一子其前一年亦旣舉子矣而未育也泣曰吾己六十六年矣今而後能再舉哉夜夢轝轎行由巷而門拾級登覿神於中庭而列炬焉詢之曰崔府君祠也拜且起見槃舉一兒置神案間私念此兒儻抱與誰則受之頃之有盛服而拜於下者小妻也喜而醒以問左右左右曰有之此間崔家巷有崔府君祠當是也及至巷不是入其門不是登其庭不是見庭所防神俱不是再拜而出居無何以他事至通觀觀傍有神祠則崔府君也自入巷至觀目甫接而心記之而由觀而門而庭而神則歷歷皆昔所見者卽案舉一槃尙坐一兒於槃間遂禱之而歸而婦有身及彌月而生一兒所謂六十七嵗舉一子是也乃予甫歸沐亦六十六年矣其前一年生一女而育之年老難再舉禮部曰崔府君神可禱也因告以夢且曰府君以壬子日禱之當應𨿽然宜有以酬之予曰吾將爲文記此事以代酬可乎曰可因禱之而彌月而亦舉一子恍神授者予思古祈子詞原有釋老降生宣尼抱送之說顧三代所祀動稱髙禖予不知髙禖爲何如神而嗣此或祠子母唐皇甫觀察祠九子魔母爲生一男是也或祠神嫗齊張敬兒拜三公爲妾祈子於新林廟嫗是也母與嫗職孕則祠之宜府君何如神而所司在是按府君諱玨彭城人唐磁州刺史也少曽舉孝防爲淇縣令能捍水災以生有異政死而爲神相傳安史之滅神實祐之故在唐世己早有防國威靈之封祠之河濱曁宋髙南遷禱宿祠下而神助以馬俗所稱泥馬渡康王者是也故宋祠府君一建顯應神觀在西湖傍一建白馬廟於吳山之麓以爲白馬顯應當兩祠之名勝之地以答之杭之有府君祠實自此始若夫崔府君巷則展轉分祠𨿽至以巷名而非其舊也然而禱嗣何也考通觀志府君之父諱讓者五十無子禱嗣於北嶽夢上帝賜之雙玉因名府君玨而字以子玉實隋開皇三年六月六日事也【神以是日生】曁南渡祠此則髙宗張后夢府君饋羊而孝宗以丁未年生因以府君爲列朝祈子之神累封防國顯應昭恵王逮元嗣統復封齊聖廣佑王敕徧祠天下視之五嶽曁眀代錢唐少宰李旻亦五十無子禱於府君夢賜之棊因生子名棊乃厚徳府君而別祠之今通之祠是也祠近白馬廟而觀地髙敞可饗神少宰李君白之杭太守滁州孫君太守孫君又白之參政蔡君乃於嘉靖壬子構祠三楹於觀之東偏而大鴻臚錢唐張君亦以禱嗣故親刻神像而供於其中然則禱嗣而應固神所従來而禮部所云禱以壬子則以壬子所構祠而不於他祠於通者則又以通之祠爲禱嗣設故在此不在彼也然則府君之有神豈獨禮部矣自宋眀迄今凡禱祀者無不應康熙庚午五月日記

重修臥龍山越望亭記

越望亭在龍山之岑相傳前守湯君曽於眀嘉靖間修復此亭因名越望歷八十餘年曁崇禎之末海風然遂發砫而檼以傾迄於今又三十年矣山陽何公於守越之眀年登山四觀隱見瓴甓於叢棘間遂従井儀右拾級而上得識亭故址重思修復而郡值多事四鄰之露鶻而震境者日再三告且山澤逋雈苻饑萌思因緣伏莽方陰爲解散而民力未固恐興作滋擾擾逡巡又久兵之往來而鴟義者敉之民之無告者慰之乃割俸經始子來之眾不事鼛鼔合工而程材遽仍舊貫築基於垣間而補其齧榰柱牙角累重櫩而翼之亭成乃集僚屬飲之酒酒半言曰而亦知夫修亭之意乎昔越臣範伯以生聚教訓撫國都而建樓窺吳顏曰飛翼彼固有所用耳然而漢唐以後元眀以前其爲因革亦旣非一而時毀時復彼豈眞飾遊娯恣眺聴哉夫仰觀云物俯察土方意固有之而非其實也間嘗於聴事之暇一登其亭慨然興居髙臨下之思焉況山川風物終古猶在而官居若寄欲以一時之迹可以紹往昔而待來玆此昔者羊公所由登峴山而然悲乎且吾聞種山居中其上應南斗而下臨井垣凡閶闔之廣闤闠之賾皆一攬可盡今試逺觀四郊近視五達其或臺城宮室煙火相接雞狗鳴吠並徹於逺邇則熙熙攘攘望之色喜而苟其愁嘆之聲聞於上顚連之色見於下則憑欄惄然百端咸生是亦有官者之所當爲考鑑者也若夫亭之爲名以代更易昔有稱飛翼爲望海者矣唐時觀察率賦詩是亭皆名望海而入宋而更名五桂則或以植桂得名而其旣亭廢而桂亦亡於是有建樓而仍稱飛翼者矣嘉定之汪綱是也有建亭而仍稱望海者矣嘉祐之刁約是也前守興廢經歷凡防而後乃越望以傳蓋是亭爲一郡所望而守是邦者卽於焉望越是毋論望之而或得或失如前所云而卽以湯君觀之彼治行相傳其有造於越爲何如者而登其亭而思其名是亦景行之一端也眾曰善請書之石是爲記

嚴禁開燔郡南諸山碑記

古建邦立社必審察地道以爲經營卜食之本如宅洛者瞻伊闕都渭者料太乙況吾越爲計倪範蠡所相度者其陰陽向背必重爲可信眀矣相傳郡治爲勾踐建國之所其地祖鵞鼻宗朱華乃由陳伽嶺穿茅陽殷假諸山而蜿蜒盤澓分條舒幹踵爲斯治其間羽飛介伏回翔偃防有似眞龍故以臥龍名其山載之志書凡府防縣署城隍祠廟以逮薦紳之第宅士民之居廬實憑且賴以故越中宦迹邦賢較勝他郡非無故也眀季崇禎間居民無厲者開鑿陳伽嶺山燔其石而燼収之以灰以堊民多災傷郡守王君與推官陳君立爲禁絕復恐山籍姦民耆利再鑿隨將籍之蘭字自十二號始至二十六止凡若干號捐帑估贖追由在官以杜姦慝其先事豫防可謂密矣至

國朝初年舊禁稍弛徒以修葺禹廟之故偶假開燔而一時道府防縣相繼解綬土冦之延蔓而伏莽者頓起剽殺村市爲虛其徴咎之不爽如此乃姦民乘機發鑿於前而土豪之射利者遂大開於後燎原不揃防至燬室按

本朝申禁一在順治十一年爾時盜偶開鑿而當事發覺遽行敕止一在康熙十年爾時以公作所需致薦紳士民同起請命不數月間旋已報罷今則盤踞焅烈不由公作夫竊據官山爲己利盜也椎埋剽攻發蓋藏毀道隧大憝也今以大盜爲大憝而其所爲民賊者又非止一家一室之爲禍乃猶相視施施不加嚴剔夫鈹木之榦而欲延其英刳人之項背而欲其負府藏以生無是理也況盜官擅利比之鑄山其爲官刑方大耶文學某等以其事白之邑邑白之府府白之道使君道使君命勒石永禁垂久逺且以告後之守此土者石凡二一植府治一植盛塘之上埠邑令髙君郡太守何君道使許君皆有名氏勒禁末

張水部雷琴記

琴者樂器之一也特琴徳甚尊其器不盡列於樂官故自三弦至九弦大樂𨿽備而師延拊一弦之琴京房制十三弦琴以定七均則但藏內府而考擊之數不及焉幼時謁眀代諸王於杭州見潞王北徙出莊烈皇帝所賜琴付北使去其衣琴爛然有若雷錦潞王泣指曰是雷琴故宮人以雷文刺衣而惜當時之未及啟視之也水部張君得琴燕市中其上暉下準齦頟長短悉中古法池有宣和印嘗疑爲汴京故物及膠敗木豁姑蘇琴工爲析其肌理而窺其中則鏤款於髒曰大唐雷氏制而其下卽附以宣和養正之記然後知水部所得實唐時雷琴而宣和之印則収藏家所爲款也夫神物顯晦亦各有數顧非其人勿歸水部古情則古器歸之風雲之従蟉抑又何怪獨是雷氏爲琴時覓琴材於蜀山松雪之中經營心苦而後斲之以成器而傳之宣和五六百年間其中什襲珍重不知何等乃或存或歿迄於今又五六百年一爲天子之所不能私諸王之所不能保者而一爲水部有之此其遇合豈細故與古以琴倚歌如弦鞉然虞書所謂搏拊琴瑟以詠是也𨿽學士操縵不用唱嘆然皆自爲歌如舜歌南風仲尼歌龜山猗蘭皆無若近代尊師端坐揮手但以有聲無字爲絕調者水部雷琴詩已徧人間浸假取其詩而播之琴一人長歌一人揮弦並如弦鞉之倚曲而有聲有詞彼此相應則斯琴有神焉知不能發古音如堂上器者則𨿽謂雷氏琴卽樂官琴亦可也琴者樂器也

西河集卷六十八

欽定四庫全書

西河集卷六十九

翰林院檢討毛奇齡撰

碑記【八】

兩浙布政使司政事堂歌詠勒石記

政事堂者布政使司堂也其使用宰相之副爲之謂之使相【俗稱方伯連帥非是】前代無其官明初設中書行省而以參知政事領其職卽元時所稱中書參知政事行省者【晉唐以中書監令爲宰相而以參知政事同平章事副之明洪武初設中書行省出參知政事爲大使至九年始攺布政使司布政使】故名路曰省名堂曰紫薇而名其官曰參知政事卽後攺布政而其名省名堂名參政如故焉【今司官仍有參政名下大使一等】第漢制外郡自刺史止以爲親民之官當久於其職使上下淪浹然後覘積勤以資不次不宜朝遷晡擢等之傳捨故刺史以上別無他使致有進刺史而爲三公者自隋唐以降封軺四出凡防訪轉運諸使皆得加大府之上而其後提刑觀察比於外鎭及元設行省明攺布政而使官之尊極矣故自大府至行省猶之刺史之進三公而其階迂其陟緩其受事反不得久而獨於吾浙有不然者上郡馬公従尙書郎來使榷杭州至一麾而復守其地防

天子南巡旌其才使提刑全浙分外鎭赤幢曲蓋以宣布使指復未防而進浙行省析圭擁節爲外臺長有似乎刺史之進三公者乃仍歷諸使以登於副相其階迂其陟緩其受事仍未爲久而乃躐大府以臻大臬不爲不徑數年之間而由分部以進乎全轄不爲不速自使榷行軺尋至斯土歷方州大臣而尙不離乎其地不爲不久是豈天之巧於愛公而位彌紆陟彌迅與是豈皇上之曲於衞民而名爲遷移實久於撫治與是豈此方之民別與我公有冥漠之私而由父而祖戴帡幪而長子孫一似藩鎭之分封其地而君斯國子斯民與夫名郡之主進爲都君其間親民惠物不一其事卽間爲提刑皦然淸白坐赤棘於五都之防其爲安族而悅眾者亦復何限而皆於我公得之如是而欲禁民之愛戴而歌詠焉不得也夫大府有政政可歌也大臬亦有政政可歌也今巋然敷政嫓於開府其內躋執政而外掌儀同特跬步間耳乃四民歌之百城歌之諸州萬戶俱歌之凡飭綱陳紀舉善絀惡敷言輯瑞賓興論秀水旱災荒關梁獄市租調版籍陂塘亭障觀風造士延師正樂質契平價育嬰保赤卻請拒餽掩骼埋觜種種也書曰爾有成績紀於太常嗟乎太常之紀績従此始矣是爲記康熙辛未十月日

趙使君補山閣勒石記

管亭趙使君以良二千石守松江還裏築閣於宅之西偏方落成時其湘潭門人陳君鵬年登而樂之因拾宋人又補靑山入座來之句顏曰補山紀所見也夫以管亭所居在山水之間柯亭當其前瓜渚環其左未有閣時山未嘗少減及建閣而山不加多而乃曰補之蕭山毛生曰凡所爲補所以補使君之不逮者也夫使君非不足於山與水也弱冠卻柔翰杖策出門值東甌用兵賢王入粵之際摩盾戎馬間遂以試士啟東南之治曁遷潭州司馬則又當滇南初定車徒轉運不絕於路予嘗謂管亭賦才官靈均頌橘之鄕而迫於公事逮之官而後有詞正謂是也及守吳淞防

國家嚴吏治方州大臣率餐疏衣敝寅作而酉息程文簿以鈞石其間勸徳絀惡觀農升俊讀法於裏門而平爭於聴事日不暇給是其生平所自歉者只在拄頰觀山之興而今後而得補之是閣中之所見猶是而使君之所見者有獨加也夫時有不足端賴於補人亦自思其生平所不足而有待於補救者亦復何限而使君所補惟是可以思矣康熙壬申予與同館查君庶常前後登閣庶常曰傳曰進思盡忠退思補過使君今日之事也然詩又云衮職有闕惟仲山甫補之則又後此者所當勉也予曰善遂用其言以爲記且乞庶常書之石以示後之登斯閣者

笑隱庵碑記

笑隱庵者笑和尙所隱庵也其址在杭州淸波門外舊名法喜院而中丁毀廢大陳氏購復之以開住者爲照福笑魯和尙而笑近於喜因以笑隠名其庵康熙二十二年奕是和尙従平陽來防靈巖翼庵將退院而以奕公曽落染此庵遂合檀越及僧眾啟請願爲奕公量笏地而奕公應之今十法臘矣吾聞釋氏以退晦爲名𨿽持燭破暗而未嘗自炫卽或勤於精進而究之無所於先若此者所云隱也防有釋氏而猶未隱者而未可槪也人有絕人世而仍不得稱爲處士者矣生平挾特原無可恃爲世用卽不見物物亦安用爲見之此如田更市傭其爲袒膊而箕肱者傲物也與哉禮不足耳惟我固自有繁飾之具而以爲無益躬化謂何而去之夫然後可埤堄曰安用是拘拘者爲今天下沙門千百槁項黃馘其東投西驀何關出處惟夫禪法之雄爲龍爲象旣已披僧伽黎衣髙眎人世將出其所學樹之大寶幢以告四逺而仍然詘處如面壁然此可謂隱矣公少通儒書一出而參諸方卽付以大鑑之法年未及子淵而早聞大道宜乎髙坐名山岸然揮麈以進退夫三皈之眾而乃退居一室詠歌以自娯吾嘗讀其詩觀其所爲書而深慕乎公之才與公之道之廣也夫可以用而不用斯之謂才可以不及而無所不及斯之謂道之廣可以不處於此而猶處於此斯之謂隱公非其人乎若夫笑者舊所名而今復仍之曰吾以知靈山之笑之別有在也公笑曰記之遂爲記

兩浙公建育嬰堂碑記

王者有慈少之文而順時行惠則春育幼穉與秋養衰老往往並布之眀堂月令之間此後世漏澤之制所由養無告而先以孤也顧曩時育孤大抵在保抱以後如孟子所云幼而無父者而至於胎娩之餘甫離苞絡則前此並未及焉自

國朝定鼎京師丁兵燹之後道多遺嬰益都相公曽啟之

章皇帝前開育嬰堂於崇文門外畿南數百里車攜擔負口哺手繃者日踵踵至及益都致政還裏而宛平相公復繼之其式遂徧於天下吾浙育嬰舊堂在吳山之麓地偏而棟陿所輸貲糧嘗不足以給日用乳婦各散處無所稽攝巡撫張公顧而卹之於公家之暇往往咨及而布政使馬公遂力任其事防方城五達有皇華舊驛本駐使節而鞠爲茂艸久矣乃址而堵之辟堂三楹而列甲乙捨於其傍分壞別牖設牀而鋪墼冬罏夏嬰料居乳婦於捨間有夫者共棲之使之防內顧之憂凡竹車絮借所以供兒之坐臥者無勿周具且延醫師之良者以防其疾其於保字之用心可謂極矣然又恐遲久不繼買田數百畝爲儲峙需而立首事鄕官月稽而日核之嘗讀周書康誥以武王之聖康叔之賢治妹邦之地之大而當時寒暖燥濕饑渇勞佚口所不能言心所不能達而爲之上者以己意而宣之達之予所好而去所惡有如嬰然則是合帝王保大之心而後可以養一嬰極都伯重臣上下經營之全力而後可以保一赤推之萬姓何異矣康熙壬申之三月甫載事而五月工竣當事者請爲文以布之石使他日繼此者有所視因爲之記某日某記

兩浙布政使司布政使遷江西巡撫都察院政迹碑記

聖天子禦極之三十一年上郡熊公由兩浙使相進秩大中丞開府西江爲外臺垣翰之長建牙樹纛設笳鼓節鉞一時士大夫咸拱手爲

天子稱得人慶而下民哀號謂奪我公去扳車臥轍不得已乃歷數公政迹凡若干條琢石雕朱於行省之門仰眎流涕一如羊開府之在襄陽者誠曠世事也夫善政在得民得民在獲上夫人而知之矣然而二者嘗不能兼京朝左右日親近幃幄而澤不下逮其在專城制閫去君門萬里卽曰禦屏多記注徒虛語耳獨我公由一軺使榷早合輿誦至

皇上南巡駐蹕玆土親見公趨事勤敏所向無稽業而民之愛戴者衢巷歌呼無不曰我公賢我公賢以故公凡三進秩皆不出玆土以慰民望而終遷峻省重之都府以彰我懋簡従來方州大臣未有得君得民若我公者然則遷之者

君之恩而思之者則民之情也考之三代封建設官不同而郡縣相仍大率以兩漢官制逓爲沿革漢法最尊者莫如宰相執法曁郡國相守故凡有大舉則必以丞相禦史列侯中二千石爲之領袖今之大府卽二千石也上而布政使司布政使卽丞相之副後所稱參知政事者也又上而巡撫都禦史則禦史大夫也漢以丞相禦史之京朝而歷代重使臣則往往以京朝大僚出之爲垣翰之長故使至執法則使之極事矣公自大府而觀察而行省而禦史中丞以一身備諸使而且得久於其地其獲上之專與得民之深如此第民心惟一而其類有四其在官屬卽士類也凡承流宣化整綱肅紀與夫飭法眀計杜夤絕請諸條此所謂勵官常以儆師士者至於士則講讀考課而外爰有監鄕闈建義學諸條而農長諸民諸如舉孝奬防粥孤養老卹菑捍患調爭減役以及耗羨之除常平之置皆是也若夫工估則凡釐漕平關築隍濬畎與夫行戶所必裁承應所必捐牙埠所必格輕減子錢均平物價比比而是因件其實迹疏爲若干而但存其目於左以俾後之此者有所取法且曰此民志也若夫公之徳則槪以政見且有非斯石所能記者

皇華使館瞻

禦書記

康熙三十五年

皇帝遣刑部貟外【臣】宋駿業手捧

禦書將至紹興山陰之蘭亭車過杭州在籍兵部左侍郎【臣】楊雍建詹事府少詹事【臣】邵逺平國子監祭酒【臣】汪霦翰林院檢討【臣】毛奇齡翰林院編修【臣】淩紹雯中書科中書【臣】顧之璿等詣皇華之館叩頭問

皇帝起居畢跪復請匄

禦書瞻仰駿業不可曰此非臣等所敢擅也

皇上未嘗有旨令汝等觀也且亦未嘗以書法教天下臣也

皇上以爲自昔巡幸皆有祀古帝王賢臣之典載在史冊故漢帝祠黃帝橋山祭魏信陵君封樂毅後而東漢建初且有祠本朝臣桓譚冢者朕觀河南巡東祀神禹而獨不得一訪問先代賢臣之在其地者朕深憾焉因於萬防之暇曽憶晉臣蘭亭舊迹在禹井東西洇沬不彰遂手書蘭亭記一通將以張諸石而補祠其地汝等誤以爲

皇上文武神聖乃區區與右軍將軍較書法乎【臣】雍建等俱伏地曰何敢然何敢然第

聖人禦世動無過舉在

國家行之爲典禮而在臣民見之卽爲法式此如天然在蒼蒼只以自舒其陰陽之功而在天下人卽仰之爲金輪爲玉波爲防翹華蓋不可名狀今有景星慶雲出於天而薄海內外不爭先願睹者乎有醴泉生於山甘露降於林而鄕城老幼不扶杖𦇤負願少須臾毋死以冀得一見者乎今

皇上加惠東浙

龍文逺頒【臣】等身居浙西方私相怨望以爲獨後而瞻天仰

聖尙閟抑不前恐亦皇華所未忍也駿業乃仰而告俯而祝曰惟

皇上惠之敕設幾行叩頭禮畢甫展軸而天气淸朗日色相照耀庭前艸木雞犬皆爛然有光色彷佛見黃帝垂衣倉頡布象龍跳虎躍鸞驚而鵠峙滿庭皆踴躍歡抃觸首呼萬嵗不能起臣伏見三古之世極重書學故中庸曰書同文又曰非天子不考文蓋古凡入學則天子頒其書法於學官使天子冑子與公卿大夫元士之適子皆習其書是以大戴保傅篇諄諄記書學之事而漢志有云周官八嵗入學保氏卽教以六書是書之爲重於天下久矣今

皇上書法前掩千古後掩萬年𨿽神禹手書岣嶁武王親銘幾杖皆莫之及自宜頒其書於天下使後世臣民永爲法式今日之瞻則百代規摩所自始也眾皆曰然遂以【臣】奇齡原職史氏當備載其事以俟

采擇因略敍始末而記之如右【臣】奇齡稽首頓首謹記

趙開府六事圖記

兩浙巡撫中丞趙公開府杭州予與同鄕官出餞之朝陽門外曁予請假歸而公已移鎭江南尋且還臺遷部堂去其撫浙之政值在京不得而知也然杭之人每思公其有得於心必曰此公澤也其或不得於心必曰公何在耶又曰向使公在不至此以故範公貌劖公治行以廟以碣其在今己十年所矣猶有繪公六事圖屬予記者曰開河曰築十觀臺曰刑姦曰代民還營錢曰講道學曰移鎭公事不止六且移鎭非事實只以紀朝廷倚重並浙人畱公之意然而大者具焉夫開府無細事官其地當使山增髙而水增深杭昔苦塞前哲鑿八井不足其穿城水關有渠而陻公開中河十餘里西小河十里南自慶封關北達淸湖尅期而工成乃築城十門觀臺髙廣若干丈墻樓參差且增壞諸障隧令城中士女偕觀撫埤堄循墻而遊如是者三日今所繪城端累累是也夫東南四民生於逐末賣漿負飴者貸營錢爲餌旬日倍子母還之而風雨疾病或不幸不售縲系敲撲鬻妻孥逮死比比也公代民償責累巨萬而禁其將來至於土豪作姦者詰殺之曰吾去其害馬者而己念無可與士大夫往來請益於是借講堂論議得失以予觀世之爲政者髙其牙盛其伍伯日與下吏門者罄折問詢相對移日晷而士大夫之車轍若冬雷焉民之暴亂非法者矜之以爲恩遇有大事大役卽惴惴不敢任聴其脞廢曰淸靜曰以不治治或百不得己任之而動輒箕斂曰設法以至重農驅惰抑奢崇儉不務識大勢而槪以祛末之見任意催割𨿽賢如湯斌其治吳閶不免也有如是六事而猶謂不足以砥世也乎吾記之猶思之矣

海竺庵食田碑記

海竺庵者吾族蜜修之所也従來四恩報主各稱檀海今以海濱隟地建旛量笏爲眾生修覺之塲則𨿽小葊而海以名焉前此族弟尹儔與其婦周防雅好施濟曽築室數椽濩茶歇暍有年矣今尹儔夫婦垂老無嗣遂拓之爲庵且以此爲他時樂丘使翦茅其前培龕其後生時焚且誦而百年之後歸於其室此固鐘鳴漏寂剨然猛省一大機也因族叔遐伯従弟鎭還夫婦皆有同志則自此而推將必有踵其事而增其華者故特延禪僧髙修爲之住持作開山之師而以尹儔夫婦爲之山主乃爲述其事而記之如此庵坐落祖宅之南相距一里許後有田如幹畝卽尹儔夫婦歸藏地也別有田如幹畝爲常住食田皆尹儔周防身施之族之人毋許占者某月日

祁夫人易服記

姜桐音先生以疾死其配祁夫人服三年喪畢不易服先是先生易簀時其諸子環列先生指謂夫人曰以累子以故諸子無長少皆夫人教之至是諸子請易服不許家人請於祠不許少京兆定庵先生其猶子行也拜於庭爲陳大義謂非先王法且先人亦莫之行反覆論說終不許防

國朝定鼎郡之以世家保家門者日隆隆起而先生席列卿後獨家食不出於是諸子有乞試者屬京兆君爲之請而夫人許之康熙辛酉次君貢於鄕及癸酉長君登賢書方是時距先生之死己一十六年榜帖至家人仍有以易服請者邀予至其家語之夫人夫人怫然曰謂此區區者遂足以易吾心乎而予曰不然方予之與先生交也約四十年矣始爲患難逰旣而以文章爲伯仲又旣而音容閴絕莽莽若隔世而夫人非他巡撫蘇松殉難贈太傅諡忠敏公之長女也予少至東書堂時夫人従母商夫人學詩而以予通家子每出諸閨中詩屬予防定以故每讀夫人詩而爲之賞之其後與先生倡和更名靜好集者是也今商夫人已卽世東書堂已毀當時所防定詩己俱散失靜好集己殉棺去卽夫人所授四子書及經義諸子售後已厭晦將抵之牀下天下亦何事不従遷變髙門華屋攺爲蓬茅滄海之波移而爲塊壤而只此絲蒯之縷縷而不之易且未聞易服而卽可以易心者也世可易心不可易也夫人乃忻然稅服而曰可易矣遂詮次其語而屬爲之記𨿽然離騷云進不入以罹尢兮退將復修吾初服夫進不罹尢退不修服君子之過也初服安在吾作易服記而重爲思之

重修臨安縣學眀倫堂碑記

眀倫堂者學宮之一堂也古學與廟二釋奠先聖每設主帛以行事而學宮甚廣由垣而門而堂而室房而館捨而圃林凡讀書養老興師貢士以及上功上齒序飲序射皆集於其中而名之曰學自隋唐以還間立周公孔子廟於學中而元眀更制遂以孔子廟爲學而別立一堂題之曰眀倫無米廩無瞽宗無論庭射圃二館三捨只一圜橋一泮林亦列之廟前而堂無與焉則此一堂者固合全學有所事而存焉者也使此堂而尙任其圮則全學廢矣郇陽郭侯存齋舉鄕試第一以揀選知臨安縣事其任也見聖廟巋然而啟聖宮壊捐俸修之未竣也及集多士於眀倫堂將習講誦而堂本五楹而墮其三棟欹而壂礫慨然傷之念邑爲西吳奧區代產偉人卽今衣冠濟濟科名相繼起而顧令本源之地荒蔑若此古不云乎學始於不足而成於克奮苟能奮興𨿽經費不足何害因敕諸生鄒偉元等使先竣啟聖宮功而徐議堂事康熙三十八年夏六月朢日首捐月進不足請輸於紳士又不足則以贖鍰佐之凡陶土刻木負繩運榘一切任材效力聽擇所便不苛亦不濫乃請練事紳士如許君胡君駱君盛君典司出入而縣尉任君董視之越五月工成侯因防諸生於堂而課以文且舉鄕飲酒禮並讀法焉及侯將引疾未暇記事又二年而諸生礱碣請爲記夫學之賴修成久矣君陳曰簡厥修亦簡其或不修學記曰凡入學者七年而小成九年而大成向使廢墜不修毋論是堂無防卽漢唐國學往有二百四十房一千八百餘室而諸館之門墾爲菜畦卽初授廣文一職有雨淋屋塌而不可入者況官居相嬗等之郵驛計侯之治才五年耳初衣之遂本諸夙抱只此數年間何難膚膜置之而多方經畫以集於成然且瀕行頃刻不忘斯舉而就許胡諸貢士而三致意焉其不令或闕如是也

聖天子崇儒右文其將稽士成以稽官成胥視此矣乃爲文曰【文缺】

西河集卷六十九

欽定四庫全書

西河集卷七十

翰林院檢討毛奇齡撰

碑記【九】

兩浙提督學政翰林院檢討顏君試士碑記

國家三載一論秀而三載之內必一歲一類取民間俊秀而塡之學中故曩時科目有所稱秀才科者而塡學之士卽假以是名以爲俊秀者卽論秀之所自始也但從來試例四民之子不露名籍貧者固無容自白而髙訾厚稸亦並無可爲物色之地以故每一試出縱令至公亦定有一二紈袴居於其間凡樹碑五達乞貴官諛文雕朱鑱素較易爲力試而頌之再試再頌之今學使顏君吾不知所鑑何等其在杭已兩試計所得士兩縣三學己不減百十有餘而乃衣卉而食藿一若漆室揀火吹纎塵而揚大秦舉髙訾厚稸之子而盡卻之囊無一金通衢大塗不能購一石乃相與羣聚而咨嗟曰猗嗟我公欲頌何從頌乎公乎能瞢瞢乎於是一人四銖合兩人而成一錙三人十二銖合六人而成一兩計若干人得若干兩糾工琢塊將樹之眀倫之堂而屬予爲文曰惟公文之足以嬗後來也予嘗考明制學使悉用監司惟兩京首善之地始以南臺長官兼董其任監司道也而臺則以院名焉今

天子以兩浙文盛攺道爲院使東南一區得厠之三輔之後斯已幸矣顧院使新開初但以坊局之能者充之謂中贊以上講讀以下堪荷斯職而

皇上崇文右學惟恐狃於成習卽不足以大非常之典因故爲不測內而尙書副貮外而樞臺使相開府儀同皆一時互相擢用而獨於君則侍従臣也檢校祕書與討論國史尙將有事於艸制之班記事之列而

聖眷優渥卽與中臺侍郎同參其選夫

上以非常遇我卽當以非常報之此時君之報

主知不啻如士子之報君然且

簡畀稠疊今玆之使學卽昨嵗之主文也癸酉之役君主文兩浙實爲得人因之甲戌首春卽以是任當先茅之奬三載升秀與兩試課俊並舉而萃之一身是在朝所必不能已於君者而艸莽在野安能以心所難已而反已之且夫士風而日下矣従來淸論是非出於學校故左傳有云鄭人入學而執政善否於是乎定今則旌揚贊誦視爲故事士子進身卽以此爲諛人之借銘功紀徳不可信矣有如此之慷愾踴躍吹浡而賦海把簞土而頌丘山此非尋常碑碣所可例也眀倫堂者公學之堂也

兩浙布政使司布政使蔣君左遷去任碑記

王者建邦辧治設諸道以領庶吏無非爲斯民通上下之情是以卿長率屬每建行省於諸道使上初不過飭綱紀整官方升賢舉才編織戶版以統諸筦鑰之要一若居髙處尊不必與民間子婦披瀝情愫而民率呼吸歸之況兩浙爲東南要區賢能財賦甲天下民之望大吏如望嵗焉襄平蔣君由西江觀察開藩杭州者越五年亦已綱舉而目張官不卽於衺戶口生齒已溢於圖版三年論書者已得良士嵗月舉倉庾防要而任土作貢已倍他日四方軍需及一槪坑冶錢幣薪奉頒賚之典俱已權衡度量各得其理而偶以庶司關移檢校稍疎之故捲纛而去民之聞之者男廢耕耒女罷蠶績商估闔市門士子撤學損課讀百計思所以畱之不得乃相率爲畫像爲侻屨爲立祀版爲謳唫哀思而終之勒石以紀其事予思蚉防之俗只趣膻附暖往往長吏遷官則樹碑以應故事未有拂衣以行而復爲之疏往昔戴恩膏者夫虛公之言其言可信不讇之辭其辭足錄夫人而知之矣乃較君生平以行軍司馬開辟東甌防天子威行海外舉溟渤而耕犂之復簡君爲長城之寄龍鱗馬齒井畫其地則自玆以往豈無天風之動築其禾而起其木者況前事者後事之規也民聴者天聴之本也夫以尙書僕射兼門下中書兩相之任推爲行省古所稱左右丞相開政事堂者縦有蹉跌進可爲開府儀同退之仍不失爲大小參知之職而苟其規前事以策後效卽民心以覘天意白石在前不必伸桐鄕之思下峴山之淚也吾是以應民請而樂爲之記

長山心庵自置食田碑記

長山心庵者新建之庵也其義以新舊得名而住持者曰吾將以求吾心焉顧地近海塘前此山界於海潮汐抵山麓桑田萬頃在洪波中而今則延袤百里皆良園美蕩茭葦之外間產竹木故傍塘而居好善者歸之乃住僧凡白嘗爲我言開山者非他予法弟慧彰師也彰與白皆長山人且同師落染而彰長於白徒以桑門次第先入爲兄故白弟視彰而實則開山大事皆彰主而白輔之乃彰本氏富白本氏金彰俗猶子有兄弟三人實捨得分地以爲庵基因於康熙甲寅冬十一月彰與白同剏此庵閱今二十有四年而彰已逝矣特庵有食產皆兩人自置不布施不經防各攄其力積銖粒而賈買之播植藝獲量所入以給僧眾終嵗之用皆於兩族無與焉夫捐金布地不還所捐募錢以造像不復翦蓮片以作錢用況釋已捨姓一切身受非本姓所有豈有給孤餘地自耕自食而人猶得以覬覦之者夫茫茫滄海已爲桑田而欲其遽就刧灰不得也夫心庵者心不可壊也凡白名某自置沙田如幹畝沙地如千畝復有再置者列此末

重修蕭山縣儒學文廟碑記

漢制諸侯王相及郡縣長吏之官必先赴廟謁而後従政至隋唐定例往往以春秋二仲釋奠責之州縣而惟宋及眀則又增之以朔朢行香之禮是廟學之設創自朝廷而其仰承之以延其制則實州縣所有事也苐居官遞代等之傳捨典禮十廢難於一舉況三徵九賦惟正不足必欲統會計以戒功事則秦瘠而越視之矣國家建學垂五十年釐定典制整飭廟防而

皇上復臨雍講經親理帟羃其於崇儒右文之意可謂備至乃郡縣學宮每易傾圮大抵殿宇崇閎成艱毀易加之官府工作輕於審辧諸凡輦銅合土脂膠圬鏝所至以一切従事故子鑄而丑三釁焉桐城姚侯蒞吾蕭有年自廟謁以迄釋奠釋菜其爲屈折盡禮者已非一日而獨於棲神之地尢厪俯仰蓋十年以來凡數修矣今遷官在卽而瀕行之頃猶不無徘徊而警未雨者乃首捐月奉經營載事損防入而考出之稽器倚具皆有程法自殿庭兩廡以及防門垣墻凡刻桐畫梓笵金飾木皆量其疎密以辧工濫上眡櫩楹下審坪墄朱丹而黝堊次第塗雘一若橋增其圜而池益其潔計長功中功閱兩更朔而告成予乃於餕奠之後拜觶言曰不觀學乎學貴有補修之者所以補也學貴有繼重修者凡以爲繼也顧其說尢有進者夫天下之以因循而隳吾學者豈少也哉事當可爲其始未嘗不欲其急行而旣而逡巡又旣而以爲此非吾事可俟之將來而於是退諉之情生矣向使侯當政成其視此未雨之事可姑待也且夫春秋遞嬗成功相推吾第従容焉畱此成效以俟後之繼此者夫亦孰得而非之而乃奮焉勉焉不假瞻顧而興焉夫然後知當仁之不讓與見義之必爲固有在也他日任國事有如此廟矣因爲記其事而復爲之詞其詞曰

惟昔闕廟在魯觀右兩漢幸學別作妥侑唐攺廟祀於州縣學澤宮巋然上有榱桷従此聖宇較殿陛隆幾筵籩豆乃實其中特因嚴事饗薦有時銅槽瀏晚金鋪啟遲邑設學在文眀門內璧水東環筆峯南峙防千百年勿詠茂艸鳥鼠旣去風雨殊尠獨其嵬聳長借修築比之藝業不殖將落我侯戾止胡然念之彼髙坐者實惟吾師𨿽當政成早賴神祐敢廢羮墻以自貽咎乃滌範釜用飾顏廬天宇方澄地軸載舒従來頌禱矢棘翚革試觀櫩楹如萬斯翼礲磶砥砫綺欐香橑自玆泮林有梅無鴞在學言學不教而教業無推諉此是領要式瞻旣往言規將來斯文無諐庶嬗勿衰

湘湖水利永禁私築勒石記【此文縣申藩臬二司敕勒石者縣復以不便於已假他紳一文刻縣誌中後攺正】

蕭山湘湖宋邑令楊公所開湖也公據熙寧大觀間縣民殷氏等有請築湘湖之奏而下議未決公決議成之遂開此湖用以灌九鄕田一十四萬六千八百餘畝歷南渡髙孝兩朝邑令顧公諱衝者以九鄕爭水度地勢髙下定諸鄕放水之則算毫釐酌多寡勒石縣門因有劃堤斷臂穴水釱趾之令而其後郭公淵眀於嘉定之末來宰斯邑則益加疏濬凡湖傍山足尺寸皆湖所謂以金綫爲界者謂山足黃土外皆湖水也自眀治間湖豪孫全等漸起侵占鄕官致仕尙書文靖魏公力爲恢復而禦史何公舜賔繼之不幸禦史被害孝子伏闕孝宗皇帝親遣給事李舉郎中李時大理寺曹防同外鎭巡官反覆審理置孫全於辟敕邑令楊公鐸勒石湖口毋侵毋佃毋私築毋蝕水涘毋倚圩傍岸以漁以艸以栽以畜犯則重者辟輕者釘發遼東衞永逺充軍載在實錄播諸志傳彰彰也今康熙二十八年距向勒石時防一百八十餘載恪遵舊制無敢越者乃忽以秋暵湖涸湖豪孫凱臣等糾集畚鍤一麾而千人不鳴官不暴眾築堤數里自湖西至東兩山之間橫跨湖靣而攔截之邑令劉君據水利衙報文申請而無如阻之者之眾也夫湖職蓄泄不職行走況兩山阸塞従非五達揣其用心不過爲風水計耳夫兩山墳墓下有關沙可以動勢家巨族相助之心而實則倚圩而栽滙巖而漁正曩時侵占所由禁也夫湖分爲三其於上湖下湖不無偏曲然且放水早晚限有時刻堤截水緩則於限刻最少者每有水未出堤而卽行閘止之患然而九鄕泄泄獨澇湖蔣棫等爭先控告防郡伯李君初下車時惑於阻撓屢敕集議而卒之用予末議始敕令剗削榜杻示眾而豪黨多力抗拒官法府復據縣申之藩臬二憲司藩臬二憲司仍下之府縣剗削按律且爲之永禁以勒之石夫創始之難不如守成開之者一時而爭而守之者乃在萬世第宋代敕法皆當事主之故洪武祀功尙有楊趙顧郭之祠建於湖濱而入眀以來則借鄕官爲力持故治賜祠特敕名徳惠以祀楊魏而其後何氏父子得祔其傍今鄕人委蛇動多退諉築堤變制無一人爲之爭執而一二州縣守令儻惑於豪彊而動多變法此則生斯土者之一大患事也夫以宋世侵牟𨿽郡王之尊招討之貴一丞尹持之而有餘而孫氏一占卽極之尙書禦史門生數世之恢復而猶不足今遺孽復興防壊大事及此不戒將何底止因爲布諸石而禁之如右若其禁條則具見宋淳熙十一年嘉定六年眀正統五年景泰四年治十三年正徳十五年今

大淸康熙二十八年禁罰各例載湘湖水利志中

沈氏放生池碑記

沈氏放生池在大芝巷沈氏宅前池方五百步廣長於袤其西角通他陂而平橋鎖之有長林修竹橫其南當宅門之屏凡過其門者停車而觀如登濠梁焉崇禎七年沈澤民先生捨其池爲放生池而曰此池非他吾母袁宜人陪嫁產也先大夫痛宜人之早世也而思歸袁氏旣而袁氏絕無可歸矣吾何忍據此傷父母心請捐爲眾有以長存此池當是時先生手書放生池三字並書金光眀經流水長者子一卷又請李次公爲之圖畫共勒石池上且曰後之人有食此魚者如食吾肉取此值若析吾骨而不謂甫易世而不能守也沈八公者先生之季子也與客飲於池而醉而流涕客詢之而告以故客曰傷哉顧質值防何則以十五緡錢質貴門矣客慨然曰豈有沈八公無十五友者友各賷一緡贖之康熙三十七年重標其池曰放生池復書金光眀經及圖畫爲捲冊而大書十五友於其上曰胡氏曰朱氏曰鄭氏曰三王氏曰馬氏杜氏曰又胡氏曰陳氏張氏羅氏兩劉氏曰沈氏其眀年將勒石垂久而請予爲記予曰世之能垂久者莫如佛氏天下名山其自晉唐迄於今豈或暫易而亦有不然者夫惟其爲名山也名山而城市則覬之者眾矣向者先生亦知佛法不可守而動以孝思曰人孰無父母而世不顧也乃以挽近衰薄友朋凋喪之際而尙有人焉慷慨好義以善全此兩世之孝此在他人聞之猶逌然感興而況沈氏之子之親承其後者也然則是池也將與孝與義並存而安用守矣眾曰善遂書其說以爲記

方神應記【音祁】

古有方今之城隍是也有土今之土谷是也顧土之祠徧於裏民而方則官祠之然且行省郡縣每以上下分氐卬故都防城隍較郡縣加等況吳山嵳峩左江右湖尢神所依憑爲昭昭者乎康熙三十九年六月不雨大中丞平州張公帥諸官屬曁師巫裏老登山而雩初卻車自山麓旣而斷腥従軍門徒步歷戊夜以至髙舂吁嗟以祈之如是有日公慨然曰吾従來索雨三日而驗今如幹日矣豈徳日下耶抑亦索之不以誠而徒具文也乃立冊書請減年以救燋灼翼日師巫大言曰爲我謝軍門今年夏甲雨當爍地千里玆者鑑公誠且降雨矣公遣官籖問降雨何日籖有天書豬犬字【籖曰連年久暗漸分眀所用天書自有成従此出門無阻滯相逢豬犬辧枯榮】時七月二十七日越四日辛酉值八月合朔二日旁死魄壬戌犬日也晚而雨三日癸亥卽豬日則大雨傾晝夜東自鄞鄮南自新安江西北訖浙所有地悉霶霈溝澮皆滿杭人讙謼頌公防公曰此神惠也我何有乎爾乃手題大榜曰有感必應懸諸祠以旌其神云先是仁和學諸生袁樞貧士也有黃冠艸衣者到門請偕之海濱耳颼颼行生掙揣曰吾有親吾何能従君言畢棄之塘西之市間已去家五十里矣然而口喑不能言苦之仁和令君防其事以告公公爲召生使具狀立爲文據狀檄眞人府切責之覆以印防以官簽驛之至江西取覆狀來眞人不敢辭且有別牒令生賷詣城隍祠焚之生夢城隍神告曰是非妖也願軍門毋怒詰旦當以予言告軍門生如言詣轅已能言矣遂以言告公公久神其事而未啟也然杭人早知之至是索雨應杭人比戶傳其事且一閧至予門曰此實公至誠有以感之然神應不可沬是非君文不足以傳此予曰書曰至諴感神此言公誠能感神也又曰天壽平格此言公之平居有以感乎神則天必壽之不惟還其年且益其年也然而中庸曰神之格思又曰夫微之顯此不言鬼神之來格又如是顯乎吾多公之誠而並嘆夫神之應之能相與有成而不可揜也因應杭人請而書之爲記時八月十九日

都轉運鹽司運使李公賜

禦書記

古天子賜大臣多用彤弓盧矢圭瓚秬鬯然必先之以文命如周宣錫召虎圭瓚詩稱肇敏平王錫晉文侯秬鬯弓矢尙書稱惠康是也司鹽李公由詞臣起家破例爲臨江太守考淸廉第一因擢兩浙江南都轉運鹽司運使以牢盆煮海積骩難治且亦以徴其防也防天子南巡嘉其成績遂賜

宸翰榜於堂予趨覲

行在急過瞻仰私謂以我公介節將必表之以淸忠作百司倡而乃

書惠愛二字塡綾榜以賜一似親民之官了無所用吾心計者夫乃嘆

聖人之用意深而垂訓逺也夫世治亦日疎矣擊斷者以毛舉爲能而撟枉之徒又復尙農田而抑商市夫四民皆民也自不學者爲政只以農爲民而士工商不與焉初視商政爲膚膜旣爲贅疣以農與士校則士絀以士工而與商校則商又絀甚至學校鹽法與親民有司分立門戶一應文咨簿質各相爲左右不止如漢庭鹽鐵使大夫文學剖判低昻於論議之間而公鑑其每揮戈而倒挽之喣咻滋養使四民同情無所畸蹠其卹商之苦甚於自卹其肌肉此何如惠愛乎嘗讀月令云行慶施惠論語云節用而愛人夫惠澤所施關於財用惜財者卽愛人所由生也不觀鄭公孫僑乎鄭以小國而供彊晉之嵗賦所定車甲每加於魯衞六七百乘之外而僑以節嗇而裕丘甸夫子一則曰惠人一則曰古之遺愛蓋惠愛之厚系於理財有如是也大哉

王言其鑑於此矣康熙三十九年公礲丹於石搨諸紙而裝爲卷軸因得於重瞻之次謹記之而書之卷末且以告後之繼此者

慈云灌頂法師開堂碑記

嘗避地少林繙三藏文知釋有三學原具禪與教與律三家而近崇禪學第守臨濟一棒喝而教與律無傳人焉考之摩騰入中國防經以隨而八代髙坐如鳩魔羅什輩皆以闡繹文字爲唱導宗師卽西來靣壁後亦復有圭峯論學捨天龍一指而修十六觀經者然則三學之必有借於教也審矣是以兩浙名山三宗悉備如靈隠爲禪上竺爲講靈芝爲律類所至比比而至於慈云舊剎則初祖大休觀公應李鄴侯相國之請以講宗爲開山一代而次祖寰中空公則白傅爲刺史時實延繼之蓋禪宗也洎三祖普濟覺公則律宗而爲吳越國王所師迎住此山是慈云三祖實三宗相嬗迆邐次第而灌頂法師以三藏眞印起而統承之予嘗辧儒佛異同與師相質難歷舉従來經論與吾學相離合者娓娓數萬言如燎飈之發與決河之防聞者皆屏息撟舌而不能前非深於三學而得有是與康熙庚戌杭州紳士請師入慈云講堂越九年戊午順天府丞戴公請師於本寺講諸經論遂開雕師所著五教儀勢至鈔五祖記並防起信論疏記越八年乙丑應興福之請講楞伽經戊辰赴戒壇演法華眀年已已宮詹學士邵公請師主上竺開十期講逺方來聴者舟車不絕防

聖駕幸講堂褒之時毘盧閣告成上竺之舊燼者師爲之一新越四年壬申聖果請講報恩盂蘭盆經工部侍郎徐公請師復還院開戒三壇他若仁社諸君請說瑜伽皈戒西資皈戒崇壽說諸經潮音說般若經曹源說法華蓮居說戒且著瑜伽儀施食儀疏焰口經解及萬佛懴彌陀經注凡三藏三學圓通顯密無不周其外而徹其裏於以爲僧林佛苑之冠其繼觀空覺三祖有光矣師諱續法字伯亭別字灌頂仁和亭溪人也少習經書能文章年十九好禪忽入淨慈參豁堂和尙有悟其時兼律學進具大戒豁堂深契之旣而辭去過城山聴講悵然謂一指昆侖吾習阿難教以進於如來鬯然也康熙五年徳水大師以師性相兩通遂付衣法而師復精進更以三學研練入三藏之奧而三宗門庭統爲之辟三藏者經律論三宗者戒定慧也

重興崇壽院碑記

崇壽院者唐至徳中慧因法師所建院也其地在龍山之北鳳凰山之南舊名龍崗崇壽院以師曽說法於此崇無量壽佛得名而歷後唐長興石晉天福則嘗有教觀諸師繼席其間是以吳越國王特迎志通居崇壽與淨慈永眀同爲國師而趙宋熙寧間則道鴻通辧實爲杭州僉判蘇軾迎住此山遷延至眀初而法師慧炬並開大之當是時崇壽之名甲於諸方前庭海日樓巋然江濆佐之以紫竹之林放光之井而山後石竇則珍珠泉出其中焉相傳泉石間三字東坡之所題也院有八景則杭州太守王興福所爲詩也迨其後而蕩然矣康熙甲辰有僧照然者募其兄何氏捐貲復之俗名何庵越一十九年而旭如法師卓錫於玆請灌頂大師講般若經演盂蘭盆於其中以址隘於昔購項氏山地益之防仁社錢生迎灌公說瑜伽皈戒並溥施法食五壇遂裝金刻木煏土築基壂而社中諸君則又各施以金錢丁丑開功韋防殿告成眀年闡金剛經一期建彌勒殿重開山門雜置客堂法廚僧房而繚以藩垣工部侍郎徐公飯僧眾於院防者千人又眀年復辟朱龕裝竹林三大士像重講華嚴行願品法華普門品及彌陀尊經乃以宋雍熙年晤恩開法曽攺崇壽爲仁壽而今合仁社諸君重興此山則崇壽仁壽可間稱焉聞之梵剎之興𨿽有因緣然亦惟修持克實者得以致之考古徳有云祛邪皈正爲治心之實識果眀因爲操履之實大道接方來爲住持之實至於親賢之實則必察古今以定可否用人之實則必合短長以均利鈍而以觀旭公受法於慈云親仁實也傳戒於資福正心實也隱開佛說於眾中操履實也恢金乘之廢墮住持實也程材量能隨所應而各盡其義用人實也夫以丁癸之年加之東南財匱之際不事勸緣未嘗有齋板募簿傳之於人而千年舊業不三載而底於成自非躬修之克實不至此旭如超於人矣又有異者當眀洪武初海潮壊堤慧炬法師爲說三皈戒咒水所滴堤住而不壊今江門不扃洪濤澒洞砰訇蕩山麓而每當灌公說法之日則澶演而退其前後之一轍如此因應諸檀請而並記及之

西河集卷七十

欽定四庫全書

西河集卷七十一

翰林院檢討毛奇齡撰

碑記【十】

兩浙開府中丞張公去思碑記

古使相之職原以防知重任加開府議同合外臺垣翰而統轄之其受轄多者初不乏五州防禦四路招討諸名而要其最重則莫如以一使而徧歷數圻如李西平之六遷大鎭栁仲郢父子之九易名藩爲千秋盛事蓋地大者恩多而徧歷則澤廣也大中丞張公以詞翰起家更禦史執法提刑觀察進爲江南行省者十餘年乃以文臣領節鉞於閩海之間期月大治天子念兩浙巖疆必借公一綏理之於三十九年之冬移鎭杭州一時十郡七十五州縣無不靡然向化浙東西數百萬戶悉登之春臺而安於樂囿

天子嘉之謂治有成效惟是西江地瘠不得鎭撫如公者不足以勝玆任因復使駐節南昌此其倚公之功徼公之徳可謂深至而不謂民情之未諒也夫下之従上原無向背只以逺近爲親疎故曩時方州分牧但以梁州遷漢陽而兩地爭之魏民之畱伯長者願其在秦卽不願其在晉𨿽

天閶萬里未能呼叩顧其爲何武之去思謝公之遺愛則固所優也乃十郡父老咸礱板琢石號呼集軍門願有所以紀公者而公辭之謂我何功徳而煩紀爲曰不然今夫父母之於子也鞠鬻焉顧復焉𨿽欲報而罔極焉而苟其頌之者必枚舉而件計之曰某時一衣某日一食是滄海而涓涘之也且夫皇天后土朝夕履戴未嘗有朝露之可稱春風之可誦也又未嘗有土膏之思地澤之感也然而履戴如是矣況乎公務克己不期衒外其絕苞苴卻簠簋呵流飲冰而人不必知也其朝而輟沐夕而廢寢日孶孶勤政而人或未之覺也然而民安於甽估安於市吏端而儒良農錢漕粟旣斥其贏餘而防兵關又別無攔索橫徵之害以致貪墨解綬駔獪絕而姦民散待化之速何其神也他不具論卽以捍患一節言之浙潮之澒洞其來舊矣今且江門不扃集浩汗之水而奔之城臺之坳撞闉搗匼將曩時華功曹所築數千年之塘一旦傾毀欲盡而公力搘之月費斗金防肌肉所有運薪轉石闕卽補而圮卽築不費官錢不借民力不設立防堤一軍捍江一使而期年之間安全無恙誰之力也然則公之不言而躬行均視此矣聖天子鑑公之勞將欲播公功而大公績必使天南鉅省皆徧歷之而後已是豈無瞻言而遽出於此故曰輿人之誦而太常之紀因之勿謂峴山一石爲無所憑也公諱志棟號靑樵山東濰縣人康熙癸丑進士由庶吉士授監察禦史巡視兩淮分守冀寧道遷福建按察司使江南江蘇布政司使進福建巡撫移任爲今官

客堂冬夜說經記

康熙丁丑臥病杭州之客堂適日將南至長夜如嵗每升牀苦魂夢易醒撐兩目達旦侍者謂昏時略飲酒邀客語數頃入更而瞑或可防一覺防兒子逺宗兄子文輝下第従京師還而文輝子詩以十嵗通經適過江在坐因呼詩前使說經予曰髙子曰禹之聲尙文王之聲何以言之曰以追蠡何謂也曰謂夫禹之聲其鐘懸之追有若蠡也用之者多也城門之軌兩馬之力與何謂也曰塗軌淺而門軌深非門馬獨多力也用之者久也曰豈其然乎豈其然乎夫塗軌之淺馬力少也門軌之獨深者馬力多也夫以三門而合九軌之馬以爲力則眞兼人之撞莛矣故同在一日之間而九軌行一門軌三之九軌行三門軌九之文王得其十一禹得其十九誰謂禹之聲不足尙文王聲乎夫以禹時而較之文時相距者越八百年其亦久暫之極致矣而乃舉一同時而同行者爲之比儗然且曰用之者久夫門軌則何以得久也夫匠人營國方爲三門卽爲九塗城門之軌與經塗之軌未有一日有先後也卽行車之頃國馬繕關公馬給賦兩馬行塗畢卽行城門其相接受轍又未嘗頃刻有參錯也而一深如此一淺如彼髙子之言得此倍顯儒者可謂不善說經矣逺宗文輝各訝然曰有是哉夫子之於經也儒者日有說而日夢夢也【逺宗曰詳二語孟子第解追蠡非考擊所致猶之城門之軌非馬力所造使徐悟年深積久之意並未比及九軌較用多少略一比及則門軌用多九軌用少髙子之言得矣】予曰𨿽然經第示以意而不眀言其久與暫也儒說𨿽不善抑亦經本非切諭也古人示學有宛諷有罕譬罕譬者切諭也經言第宛諷而吾輩切諭以眀之可乎皆曰善少頃逺宗曰舊谷先腐舂抌之多與又頃之文輝曰夙霤早泐滴瀝之倍與旣而予曰故井易竭綆缶之奢與時已入更後因命孫詩合書之次日逺宗臚其說遂爲之記

重造余姚縣學文昌樓碑記

隋志以文昌天府爲選舉之所自出故凡科目家多祀文昌而特是幽禜所享端必假重櫩復屋俾幽也而致於顯況魁南第四尢爲文命所昭融者乎吾姚學宮在縣治東偏曩時巽方原有文昌一樓超於宮墻以爲故城卑隘是必翹然拔起足以標文巒之秀然後新城在前無所壅蔽而惜乎址之局而瀕乎圮也今韓君邵君輩擬擴故壂架以重樓而祠司命於其巓使文光四射曠逺無礙凡都講以下同學籍者各自捐膏火之資以共成焫烈豈非勝事或謂文昌宮星未列祀典且非頖宮官祭所必及然而周禮以槱燎祀司中司命而王制祭法皆以司命爲五祀之一夫五祀則士大夫所有事也不讀九歌乎登九天兮爲民正夫欲借登進以啟崇嶐而不於司命九天之登加之意焉非所聞矣因於落成之際書其事而記諸石

行在東朝並賜

禦書睿筆記

康熙四十二年

上南狩至浙駐蹕杭州予以在籍鄕官隨制撫諸臣安於

行在朝門謬防

至尊垂問曲賜慰勞兼

敕予與侍講學士徐倬

誥封侍讀學士陳之闇三人年老令起立奏對予謝不敢並

命在傍同館官掖予以起是日諸當事並在籍臣求禦書者競開一折子啟奏予獨無有

上遣侍衞出諭毛奇齡應一體

賜書著伺旣而至日昃各退

朝去未頒也眀起趨侍衞先捧

禦書一道呼奇齡拜賜訖然後齊出昨所開折子諸有名者

禦書十餘道一一頒賚防皇太子隨

行在東禁亦召徐倬陳之闇並予三人入慰問良久且不令行禮各賜睿筆一道屏聨二條拜捧趨出此則專賚予三人凡內外大小臣工俱不及者夫禦書睿筆人世罕有【奇齡】何幸以衰老之年得遭逢聖眀濫承異數此固應寶之世世瞻仰無斁不待言矣特是予別有感者生平以避人流離道路遇晴霽則喜渰翳則戚至暮年衰落日近陰霾則望晴尢甚故乍歸田時自號初晴旣而曰嗟乎予晚矣更之曰晚晴凡碑版屏幛書冊箋牘應署名處往往以二晴雜署其間然而世人知之

皇上與東朝未知之也今展讀

宸翰爲初夏登樓所制中有處處晴花風拂起句旣已有初晴二字而東朝對聨則儼曰晴香邀步澗花發晚影逼簾溪鳥回公然以晚晴二字題之聨端一似筆下有神隱鑑乎臣衷之所願望而

一聖一睿其賜字所及偏能於無意之中暗相脗合此豈偶然之孚契也哉然則予之大病不死得苟延以見晴光天錫之矣因拜手稽首而謹紀

殊恩以垂不朽翰林院檢討【臣】毛奇齡恭記

新建黃山雲谷寺蘗庵和尙塔院碑記

蘗庵和尙塔院者前朝熊魚山先生埋骨所也先生名開元湖廣人中天啟五年進士由知縣行取考授吏科給事中以疏劾權相罷官歸九年崇禎壬午詔求直言敢諫者起先生官攺行人司司副召對中左門重以劾權相下錦衣獄杖午門一百不死因於次年之八月謫戍杭州當是時賊騎入都門先生甫至戍所而國已亡遂北向號哭竄之匡山之東林寺聞其已爲僧而未審也越數年相傳西南有僭號者待先生以都察院左都禦史而先生辭去走之阿迷提塘官掛號忽於某月日叩偏沅軍門有僧熊開元行腳従阿迷歸報以聞於是湖人借借稱先生已落髮歸其鄕住祝融峯云旣而蘇州靈巖山有作務頭陀苦行備極楚毒自順治癸已至康熙癸夘凡歷十谷熟而中忽有省三峯繼公者勘驗之遂伐鼓告眾授以衣盂卽先生也或曰先生爲僧本有托而逃非其實或曰先生性誠篤每爲一事必務究根柢不肯姑試故其進倍速若此者吾不得而知也乃先生旣開法以素行頗苦自號蘗庵蘗庵居吳中曽受丞相源雲谷監院之請住之三年吳中屢邀之不忍去且令築石函其地指之曰蘗庵埋此足矣已而卒於吳歸骨於三峯之左山而黃山學人爭之謂師有成命安得悔且石函具在也虛此何故移詞至吳中吳中人無以應先是師居黃山時金太史子駿師友也有女道超以童身來學已得法去至是挺身前密具資糧跋踄數千里以航以車迎舍利來歸藏於舊所築石函而碣其前已廿四年矣康熙已夘平陽鐵夫大師従焦孝然山來建旛玆剎見蘗師塔而咨嗟謂石幢巋然露立煙雲間不棟不茒急顧監院等吉等慧正悅正受謀所以覆蓋之而逡巡未果越眀年鐵師乃發願旋爲開工相木石所須琢於山而陶於壑植屋三間中蓋所藏而養師像於左楹並聚生平所遺箋奏語錄合罌瓢錫杖而雜實其中靣懸琉璃燈晝夜燋灼舊所稱光眀幢者設司香行者執司之肇其事於辛巳春至壬午之冬始落成而謁予以文予惟蘗師爲三峯法孫鐵師爲平陽喆嗣要之皆天童第四輩也其相接住持互爲輝映𨿽先後而實伯仲然且道法嶐嵸各出其鱗爪爲斯山建開大之業一燈逓照可謂難遘獨是予修眀史時深痛蘗師與萊陽姜貞毅公同忤權相且同杖同戍而一戍宣州一戍杭州貞毅宣州敬亭而予居杭州不能奪蘗師之骨而之杭州之吳山𨿽予輩之弱然亦地靈之有幸有不幸不可彊也乃蘗師言事捐軀殉國在前朝壬午而迄於癸未而逮今而塔院之成仍在此年是𨿽防情如予者猶不能不相顧興懷而況山川陵谷轉眼變易卽此六十年間而前爲魚山後爲蘗庵此中所藏其爲宰官與僧伽洫乎其未有分也然則巋然雲谷何異杭州蘗師有靈抑亦可以自慰矣時康熙四十二年癸未五月日蕭山毛某謹拜手記

西河集卷七十一

欽定四庫全書

西河集卷七十二

翰林院檢討毛奇齡撰

碑記【十一】

浙江三郡望

幸圖記

古者天子巡守每一嵗而周行四嶽於以朝諸侯而考制度凡班圭輯瑞明禮飭法皆在是焉以爲建方弼服多所分畫非借是以振攝之則無以綜事權昭大統也今則天下一家車書防同三載一肆覲協律凖量審權謹度並無防互於其際而

聖天子復勵精圖治萬防躬親周知吏治之賢否如燭照數計凡一黜一陟必有明防其所巡幸不過省方問俗因之以慰勞疾苦原不必周行四嶽一嵗畢徧卽或彼或此惟其所指而乃東行西怨南徵北盻山陬海澨無不願見屬車之塵坱以爲袚濯民之望

君如望嵗焉嘗考周官底治軼不忘勞往往以戎兵之詰撫視九有若所云陟禹之迹方行天下者我

皇上恢疆辟土南開葉楡東擴溟渤合日出日入之所而歸我版籍皆願以新藩之土仰邀怙冒曩者彭島初收髙華竄迹

鑾輿東狩登苗山而望蓬海凡兵行之所咸駢首引領惟恐攝提所指不至其地近則西羌屬國偶弄戈甲七校親發絕大幕以北犁其庭而罄掃之勒銘於伊吾望鄕之間夫然後罕東哈密以次簞迎而三秦且捧蹕焉今三苗乍服洞庭再靖凡馬王魚復諸鄕軍民宣慰皆與之更治因之荊門以南夜郎以北旋有山海諧諧徯我

後來之謡播於民間甚盛事也然而望

幸者從此起矣考之帝俈東封不辭裏禾虞廷四巡僅班執玉卽禹徵有苗東巡防稽自治水之外復循其轍迹而徧行寰防夏書所云東漸西被朔南曁訖者是也然亦未嘗有捐珠賚布記於史氏及讀孟子則夏后遺諺公然以耕斂補助爲世法則所云不遊不休何豫何助者然後知古王出遊不乏恩澤而記事者或失之也我

皇上車駕所屇勞民疾苦觀風俗厚薄相寒燠以較丰儉歸市不止耕蕓不變父老扶杖來觀者加以咻噢髙年者賜粟帛在籍去職官咸復其職然且捐租之詔屢下至於再至於三兩浙已被賚而玆復特攤額課於四十四年正供槪賜蠲免此較之古王豫助之盛尢爲優渥夫以

天子之尊加父母之親原以天下爲一家以六合八荒爲一圍之帟朝夕出入使老稚男婦得時時望見顏色懽忻踴躍豈非甚快亦何必有所推予始著闓澤況我

皇神聖所過之地山增髙而水增深雨暘以時雞犬不爲甾禾稼丰熟闤門之懋遷者較倍於昔其有惠於民爲何如者前此

駕臨東浙神魚上江門麒麟夜見於鄔山民家鳯凰山南甘露降艸木如冰淩之綴於瓴日出而斂是天亦欲我

皇之涖止以爲慶矣玆者

恩詔初下兩浙七十二州縣皆歌詠載道作迎

鑾賦頌而浙東三郡父老子弟悉銜尾叩縣門拜聖恩訖乃復出西陵渡口北望舞抃希

顧復以當乳哺因有繪爲圖以傳觀者【臣】謹進曰古王以事行則謂之巡巡者事之則也

今主以恩行則謂之幸幸者恩之著也巡尊而幸親巡嚴而幸寛幸可望而巡不可望今幸矣可以望矣恩之至亦望之至矣因題曰望

幸圖而並爲之記【臣奇齡】誠懽誠忭稽首頓首謹記

新開吳淞閘碑記

昔周職方氏以具區爲東南之浸而夏書禹治震澤先導三江則是三吳之水𨿽曰具區能踵之實則三江能下之也第三江在昔分滮下洚爭相入海而今則東江已洇惟婁江淞江尙存古迹然且婁之爲瀏僅存一綫而吳淞自宋慶曆後堙閟者屢焉夫瀦之受水卑於習坎而江之入海亢於久閼以習坎之卑當久閼之亢則入之者如建瓴而出之者如拉釜其爲震蕩固不待言又況吳淞一江尢爲蘓常以南嘉杭以北六郡之水之所灌注而靡遺者哉今

天子禦極之十年三吳水甾臺使上請開吳淞故道發水衡十萬由五渡迄上海亦畚亦鍤凡七十餘里饑民之廩役以丐活者萬有千計不期月而告成其六郡圩田變舄鹵就土膏耜之趾之已有漸矣然而朝潮夕汐脇沙而奔擔水斗泥遲久易壅曩者範公文正創謀立閘設坊於江海之防板障之使濾濁而後入【板字下疑有以字】門以餞之使挾滓以並出猶且雇捺【缺一字】之夫造鐵帚之櫓是以終宋之世未嘗全閼曁入明以來夏公忠靖開濬於前海公忠介疏瀹於後初未嘗不殫心修復而閘制未講旋啟旋塞因復建閘於上海縣北之黃龍口橫截海浦而無如海波之撞搪而易爲圮也十五年秋大中丞慕公開幕斯地睹玆閘而惄焉憂之前此議葺者僉仿治河之法用栁防斷流戽水使涸然後楗木石而爲之坊計栁防若干每一防約費至四五十緡合計不貲而役夫戽水日需千人且爲日未易限也又役在農隙時當寒沍民艱臝躬以入水而朔風吹波衝防瀵石窞蕩叵測公向令錢塘聞浙地多水坊匠氏先範石陸地記其甲乙而次第縋水善泅者從而理之一如陸範所置力省而功倍且耐經久防上海任令浙人敏於相事立募浙匠之能者用其法先壘而作埂橫亙閘址如拾級然加板而縱覆其上則水無畱行而易下而又楗木於埂末使免塌瀉然後樹三門而梁之廣左右防堤束水就道令不得泛具牒申約悉照規畫以從事始乙夘之臘迄丙辰陽月工竣民不知役帑不知費胥吏不按籍而派夫裏工估不逾疆而運薪石三吳平土得籍耕耨六州黎庶並被沾漑於是此郡人士請勒石以記其事夫本

國家之咸和播民見士於以急公而奉令不可謂非諸有司之力獨是疆域大事難於倡始旣已計工按法扼持其要而迄於潰成猶且度支委輸必上省

國課下惜民力使晝夜經畫期於百全而後已其灑澹鴻功於以慰

聖天子南顧之勞與夫三吳數千里經久之計較之文正忠靖諸前烈又豈有媿夫以宋元明迄今或行或止歷數世而必不能興復者而一旦徐起而興之其亦偉矣後有興者庶亦有鑑於斯文

重修蕭山縣學碑記

古興作必書春秋二百餘年間凡城郭宮廟門臺廐囿其或興或作無不曆書之於冊而獨不及於學校然且子衿一詩刺學校之廢以爲膠廩不修學者所恥則是立學之重等於立國原不必以類書冊而一當有間則必飭化以苴之蓋作之有借於修也明矣是以唐宋之記學記立學也以其時裏塾未定廟饗未合夫固有倡之者也今此之記學則記修學也以成廟而合成學但修之而事已畢也顧作易而修難作簡而修賾作在一日而修之者在百年古云力學貴自修豈虛語與邑之修學在二十年前其時縣侯姚君以記文屬予貽書京師而予爲應之今予甫還裏而文廟榱桷聞有闕於蝕齧者兩廡且瓦豁仰見星日頖之環門者如田坊圜橋於陸已久矣完石徐先生與昌亭謝先生秉鐸於玆力能以文教啟迪才士一時才士爲都講者各發憤趨事以材以力稽器而考度任其物而就其功闕者補之僕者植之抑閼者疏而通之自殿而堂而廡而門而池而祔祠凡宦迹邦賢與聖所自出皆一一整理而各依於法防學使按部已歳除矣故事暮冬興役不妨農政而特以日偪短景由亥月以迄寅月謂之下功乃卽此下功末旬甫班程簿而不日告成屆二月上丁而卽可祼瓚以從事自非兩師率作諸都講咸和以協勞不至此然則是修亦力矣苐司事多人不能備載而較其尢著則吳子升金子書何子西堰王子錫晉趙子昂發來子賡虞孫子曰發家從孫端皆都講能任事者

山陽畢家溝勒石記

山陽城南五十里曰畢家溝衡漕而枝而西接髙堰洪澤諸湖之水然猶之漕也漕故北南行而溝抱西湖而北與漕合曰新漕故一溝也東受漕西受諸湖水中則沿漕堤而捍湖田𨿽田坊實系之然故與漕渠相終始焉康熙四年夏恆暘之後繼以恆雨凡浹五晝夜諸水暴漲漕與湖憤溢抵諸溝而決堤而奔漕使以他故不暇視急檄山陽令朱君禹錫使治事君蓐食行雇諸庸水者臨潰堤杙之水濫不能下又杙之躬先負薪輿各畚諸土石戴漏踏坎砥其蕩而艮其植凡閱五晝夜築堤二一故堤一防堤也堤凡三十有九丈防差之堤成君告眾曰爾亦知都府之所以急是者乎淮之有漕也漕之有溝也溝之有堤也𨿽尺土而全漕與田坊均系之矣都府汲汲於衛漕乃不暇選擇而使予予𨿽不職於水庸然終以此爲坊田之事故不自量其不能而急受都府之使而不之辭詩曰念我獨兮我事孔庶吾願後之治此水者勿以事庶多推阻也眾曰善因記其言書之石

西河集卷七十二

欽定四庫全書

西河集卷七十三

翰林院檢討毛奇齡撰

傳【一一名蕭山三先生傳】

明南京吏部尙書榮祿大夫諡文靖魏公傳

公名驥字仲房蕭山人也先爲光之固始人五世祖文昌爲宋江淮總制司制幹扈蹕臨安因家焉髙祖有聲宋承直郎常徳路判官曾祖應元臨平務副使祖毅元廣東鹽課司提舉以公貴贈正議大夫資治尹南京吏部左侍郎父希哲明承事郎上髙縣知縣自文昌至毅五世皆居臨安獨希哲以蕭山俗厚洪武庚戌由臨安遷居之公其仲子也先是希哲有兄伯雅在元時爲錄事判官入明徴辟累官寶鈔提舉司都監今贈同毅者卒於官無嗣而希哲哀思之也希哲長子騏宜後伯雅因愛公遂舎長子騏而後公焉公生而端重嗜學九嵗居生母李喪能哭踴如成人弱冠通五經初試於鄕聞父病不徹棘回【公生七嵗而伯雅死此父生父也】永樂甲申其兄騏中甲科已授翰林院庶吉士【騏以庶吉士遷刑部主事縣誌失載誤】而公以次年乙酉舉於鄕丙戍防試中乙科【甲乙科皆進士科文集稱乙科進士是也是年爲永樂四年府縣誌以鄕舉爲乙科遂稱永樂三年誤】授松江學訓導公至學以眞知實踐爲訓課諸生夜誦非諸生畢寢不就寢比甲夜聞誦給茶一器丙夜又聞誦給粥一器與諸生遇𨿽丙夜未嘗不冠也旣而召修永樂大典甲午江右同考【縣誌作典試誤】以明年滿九載諸生楊珙等詣闕請畱時仁宗監國命畱三年丁酉江右同考十七年己亥【簽宰紀要作十四年誤】用吏部尙書師逵薦遷太常寺博士陛見太宗謂曰【一作謂逵曰誤】劉履節爲禦史九年髙皇帝方授是官勿卑之也是年隨侍皇太子北上畱行在太常署事次年營建畢工始行郊壇宗廟諸大典禮並充公導駕官累賜金繒甲辰從徵至楡木川防太宗上賔預議喪儀仁宗攺元召公至禦前諭曰久不見卿思卿朕將作文館必卿與楊漙共任之賜太乙金丹六錠禦書封識曰魏仲房收用其見重如此公善書法至是復遣修撰曹曼齡賫手敕曰書澹然二字付曼齡來用東宮圗書覆其上宣宗嗣位稍遷吏部考功員外郎宣徳二年丁未同考會試畱行在吏部署考功事次年持節充副使赴寧夏冊封慶王府安化眞寧二王並妃賜金銀防段表裏鞍馬裘帶貂狐等物無算不受及返道又追賜常衣銀相鏤花銀帶鞍馬並詩三章不受受其詩復命上以不受親王賜特殊賜白金防段表裏光祿酒饌庚戌同考會試越二年遷太常少卿【縣誌作爲少卿時修永樂大典誤】正統元年丙辰同考會試越二年戊午【此正統三年也藏書獻徴錄皆作宣徳誤】召試行在吏部左侍郎孜孜以進賢退不肖爲已任逾年爲眞時進士有未終制來欲爲考功者同官許之公毅然曰選法不可欺其親況欺上邪庚申持節充正使往代府行冊封禮其賜予不受如前時壬戍畿甸蝗奉敇巡視問民苦疾凡公所至地蝗爲之息於是杜淫祀崇正典復漢漁陽循吏祠重立洪武望祭北鎭碑昌平修狄梁公祠癸亥以老辭不允調禮部巡視如故已而請老益篤先是公在吏部時中官王振怙寵而驕毎出公卿以下皆斂輿避道公與遇於崇文門不顧振啣之【通誌府誌塵談言行賢奕諸錄此下有譛於上三字】眾爲公危後上以問公公具實對且慷慨曰臣不才備位六卿如臣犬馬不足惜柰何朝廷上溫旨慰勞至是又辭乃特攺南京吏部以優視之公豫爲斂具所屬郎中殷時暴亡卽日往弔大暑卽贈以豫所爲棺已醜滿六載復以老辭弗允間命讞獄時大旱當減刑有王剛惡逆當刑或憫其年少謀緩之公曰此婦人之仁耳天道不時正謂此也獄決而雨十三年戊辰滿九載詣闕上章乞致仕弗允遷南京吏部尙書賜五倫書五經四書孝順事實爲善陰隲等書明年冦犯順公寢不去衣時率諸生條安攘策凡三上景泰元年秋冦退始以南京吏部尙書資善大夫致仕時年七十有七【縣誌七十三誤】先是公以尙書進表大學士陳循公同考江西首取士也來謁請曰公𨿽位冢宰壙尊未嘗立朝願待之事在循輩而已公正色曰君爲輔臣應爲天下進賢才而乃欲私一校文主耶循大慙公爲人端愼簡飭淸苦自勵嘗貽書戒其子完曰端重祗愼簡嘿亷勤此吾生平得力處也好別流品辧君子小人不遺餘力嘗曰孟子有云無是非之心非人也同列後進有過必面折之怨誹不卹所至崇正抑邪務持大體山川壇獲雙白圻內升瑞麥皆卻勿奏𨿽羸不勝衣嘿不出言而峻望素著驕若王振亦雅重之呼爲先生贈振用帕一方振不爲怪顧性鮮猜物嘗奉使南察防一僕行畱貯歷年所積俸付同鄕同年子爲刑曹郎者其人請封鐍公曰是何待前輩薄乎刑曹郎舍人【維風編作子壻畜徳錄作家僕】笵僞易之公揀俸疑部司所爲及揀柴薪銀又然笵工曰有某曹舍人嘗爲此物幾是也公曰止是安足知之已而刑曹郎遷辰州守瀕行請誨公曰以君才何郡之足爲特親近纎密所當閒矣辰州佩其語而未審也曁舍人以他事露並及前事辰州感之急防俸來償公不受曰銀具在耳其厚如此公事兄騏如父騏嘗以謫戌還遷泰寧諭過南京時公爲侍郎年七十一迎騏於塗涕泗交頥然趨承恭謹時方隆冬汗浹紗襆公遇鄕人言家事遇有官者言官事悉本朴實自歸田後履芒戴笠布衣糲食其所日奉人或難之與野畯處不少崖異是時杭州太僕卿王榮布政司夏時輩倡恩榮會郡守胡濬亦與焉公先塋在杭將伺公渡江埽塋邀以入會伺之不得以公行無輿從也公詣闕歸嘗乘小舟阨於要津其子稍設儀仗公見命撤去曰豈借是乎嘗過杭野服舁籃遇錢唐主簿於朝天門急不及避簿遣追訶之公曰蕭山魏驥者也簿曰蕭山防稽何耶公曰蕭山致仕魏驥者也簿惶懼不知所爲匍匐請責公急爲引咎扶之去天順八年甲申正月憲宗嗣位【是年未攺元故碑志皆稱天順甲申而筌宰紀要藏書諸書俱稱裕陵復位誤矣若先徳錄竟稱成化元年亦誤】詔進階一品榮祿大夫仍令有司給食米羊酒防叚如數成化七年辛卯監察禦史梁昉上言曰臣先任浙江紹興府蕭山縣知縣有本縣致仕南京吏部尙書臣魏驥歸老居裏與里人稠處帥子孫耕且讀務本及民間旱澇剔心區畫增堤淘湖弭辟鄕患如【或作始誤】其身創於凡所行動合禮法爲殽爲矩嘗說理學以朂後景知務正經𨿽在家閒有補宇治原其在任之時如訓導四考成材有祭酒陳詢編修楊珙等考試五科取人有學士陳循劉定之周收尙書何文淵祭酒蕭鎡翰林尹鳳岐等兩入太常祀事備飭再任吏部銓選公平其餘事迹悉載朝史年過七十凡五乞休仕經五廷無一有害竊惟本官生平學行醇篤心術正大且暗於世事轑【卽了明也】於國體臣在蕭山之時以爲師法卽今致仕二十餘年見年九十八嵗四方卭徳有如卿云【誤作鄕靈攺正】百年化育滋此人瑞臣讀前史有以歸老賜祿畢身者有尊養三老五更者有安車蒲輪召者有賜延年杖封公爵者上齒徳也本官齒徳有餘爵亦不纎以曽孟語可稱達尊洪惟聖朝垂憲如防乞敇該部損益前代故事奏請施行或下安車之召諮以治道或遣存問之使慰其養躬此盛事也奉旨禮部會多官議皆言自洪武以來終今【猶言反今也】臣居重任徳望遐壽如臣驥者實所罕有惟是期年難以召致殊恩自上未敢擅材八月戊辰上禦奉天門召尙書鄒榦右侍郎劉吉雷復等曰尙書魏驥壽及百齡兼有徳望朕深嘉悅其冩敇遣行人存問並賜賚如數九月丁丑遣行人張和存問敇曰卿以醇篤之資正大之學歷仕累朝官登八座歸安田裏壽屆百齡進退從容體履康裕緬惟風采嘉嘆不忘特遣行人存問並賜羊酒仍令所司月給米三石贍之終身卿宜倍加調攝益隆壽祉佇聞讜論得慰殷思卿其體朕至懷敇甫臨浙公以是月己丑卒於裏第【是年爲成化七年辛卯獻徴錄作八年誤】時年九十有八公少過相者凡三過旣而相者褰簾曰爲我語向來人勿需相也貴與壽無度矣詰之曰吾見其屢來屐不攺迹坐不移袵以是知之及將卒齒不變如嘗時先卒五日悉揀親朋所請卷軸題識酧答預書囑其子辭朝野祭塟唅襚賻贈先一日夜有大星隕於其鄰王文政家質明潄就枕逮午有紅光熊熊自寢闔出眾驚爲延燎也就視無驗旣逝復起坐舉手加額若答謝狀連言曰無以報朝廷或曰此預爲存問謝云邑人聞計皆哭他郡縣知不知皆爲嗟嘆松江人士爲位而哭有赴義者學士錢漙合舊門下士及庠序師生咨諸當路如胡安定故事以少牢祀公於學宮明年正月上聞悼惜遣官諭祭二埏並賜營塟旣而其子鴻臚寺序班完以公遺言詣闕請辭營塟並乞以有司所存工價銀一千七百兩轉濟饑民上憮然曰老臣淸徳乃爾邪死尙然乎許之是年蕭山縣知縣李鞏請諡賜諡文靖又明年縣民沈安等一千五百四十人奏曰有已故鄕官致仕吏部尙書臣驥歸農建績千百爲民邑地瀕海苦於傾渫上流易蕩下游易槁蕩則堰閼槁卽瀦牐宋令楊時創有遺制以蓄以泄旣而浸湮本官力尋舊蹤著書勸導淸復侵占身爲怨棷其所奏攻有西江塘北海塘湘湖塘徐家閘螺山閘石巖閘股堰大堰畢公堰麻溪瓜諸處皆設法提蔽昭著永逺湖利以沛江患可捍【祠稿原有開湖築塘二事今縣誌府誌僅指修湖又以修湘湖爲防水患誤】以玆旱澇皆能有備前此壬申年大雨霖圩岸隤倒水如奔馬人將愁魚本官身共畚土家供楗竹至丁丑年亦然今借臨命遺言辭免營塟匄其工價以救大殺生啣巨澤死漑其漏不有享祭何以報徳乞請降敇賜祠與宋縣令楊時久久合祀可之敇合祀徳惠祠公長於詩文四方求購者不絕於路山刋木刻幾徧天下且好談理學所著有南齋集素履集理學正義水利切要諸書公初號梅居又號南齋其不由翰林而得諡文崇理學也後孫尙書貞出鎭兩浙取君奭平格之義尊稱之曰平齋先生【何靜子曰文集稱門人何禦史爲之孫作記】

毛甡曰予嘗謁公像見公和以熈詘然如不勝衣及讀史載至爲少宰時慷慨殿前不避權幸一何壯也王元羙疑墓志不載其事且謂振雅重公當或無譛公理不知振之重公者憚公嚴耳彼豈嘗有愛於公耶且公召見卽請老先幾自危而時亦遂以公請初調祠部繼出畱都名爲優禮實以疎之葉文莊爲志偶舉大略不務摭實而論者遂以是爲齟齬誤矣嘗搜公家乘得商文毅所爲神道碑葉文莊志銘王文端姚文敏所爲像贊若其子寧國君記事有云詳見年譜碑志有云禮部尙書鄒君榦所述行狀今無有也公七世孫振宗懼記載散漶終就軼落且曩時爲郡縣誌者皆畫於方幅記事繆忽因徧考記載而屬予爲傳若其記載之廣自通紀史料藏書吾學編法傳錄從信錄一統郡縣通誌而外其一言一行彼此毫舉而不可極者名臣獻徴大事言行維風憲章筌宰畜徳先進古穰麈談紀錄治世諸書叢叢也嗚呼盛矣

何孝子傳

孝子名競蕭山人父舜賔成化已丑進士擢南京湖廣道監察禦史嘗理畿甸渠道與權有力忤謫戌廣西慶逺衛遵赦還裏邑有湘湖宋縣令楊時爲漑田作也嵗久浸湮前此魏文靖驥已經擴復而豪家不法仍肆牟食舜賔故文靖門下士也至是慨然曰吾不能治渠吾當治湖遂發湖民私占者揭縣具奏當塗鄒魯以禦史謫宰蕭山【治九年從寧羌衛經歷遷此】湖民憾者爭賂魯謀變其事舜賔語侵魯魯恨誣以盜署事官印妄奏不經由署事官且身絓戌逃無遇赦牒冒濫冠帶應押解原衛亷理【古今孝子集作舜賔長子棘忤逆以赦文盜與魯】揭下所司治所司不可魯念舜賔終害已且宿驕悍惡舜賔敢枝柱【紀錄彚編載魯自號蕭然逐客攺牧民堂爲寄豸堂舜賔譏之成仇】又詗舜賔陰具實封將入奏會舜賔門下士憂居訓導童君顯章知魯陰事魯防以他罪【有掘冢占倉等】論絞獄上憲司疑之更下府覆驗道舜賔家魯嗾解人押顯章過舜賔【實錄作顯章入謀誤今據招詞攺正】隨遣裏老皁蒯捕等五百餘人尾而迣執器圍其家曰舜賔簒取重囚毀門而入剽所具實封並成化二十三年原給赦牒及緣例冠帶慿照防舜賔顯章去各箠以八人【每箠五爲一人】下顯章獄立爲文解舜賔原衛亷理不俟詳覆拲械舜賔狼狽督蒯捕任觀等十一人執器押就道魯必欲置之死續遣田敏胡紀等十三人諭意追之三衢屏去服食驅侵之過玉山屏舟押之步至余幹宿昌國寺反禿袖防靣气絕乃故爲白官相視楬置而歸【一作厝上荒坪魯押其子棘載歸】此治十一年戊午七月日也先是舜賔就道時魯捕其家人者四出孝子方患癰力疾負母朱提其妻虞入夜伏莽中凡三夜達其女兄夫福建僉事縣長山富玹家旣而捕者危及之孝子仰天者再念其父爲禦史時有同年友嘗熟王鼎爲南京刑曹郎相親重嘗於廣坐中指語人曰吾生平交滿天下所可托妻孥寄死生者吾元勲一人而已元勲鼎字也至是已爲廣東布政司參政歸裏孝子念父語以手搤臂曰吾可投止者其是乎由龕山渡江凡五日達王鼎家【諸志傳皆稱餘千凶問後孝子奔吳此據墓志攺正】方是時孝子思安置母妻跳身扞父及余幹問至孝子乃擗踴頓絕鼎號泣而讓之曰競爾卽死如狗豕耳誰爲汝復讐者邪孝子蘇旣而孝子跽辭曰請歸復讐鼎曰孺子何言之易也方翼虎而思批其爪大難且爾非其人也居久之察孝子鷙可用孝子晝侍母坦坦夜閉一室繞牀周遭行枕匏褽蘆𨿽就寢未嘗寐苐寐從外呼之未嘗不應如是者數月一日孝子曰如競者斯可以報讐矣乎鼎曰殆可也顧有母在爾兄懦存亡未可知壁中婦𨿽有娠尙未分也念誰爲何氏後者且聖天子方在上庸詎無國法乎待之旣而魯遷山西按察司僉事鼎乃曰可矣顧孝子曰交友之讐視從父昆弟吾當執兵以從爾顧爾能不煩吾行也餞於庭豫爲圜緋骰投之得六緋遂行治十二年四月二日魯旣已禪印詣省取慿藩輿而西孝子先一日歸匿族父何寧家假族父命召故人親暱飲之酒酒行謂曰魯酒將行而禦史獨飲恨未泄邦植【孝子字縣誌作直誤】流落報酬無所柰何皆曰豈無共酬之者乎因相顧泣再行又曰酒至則令行脫邦植在必欲甘心此魯酒將誰應之皆曰有令而爲之應誰辭三行主者出席跪眾皆跪徧釂以觴旣坐又曰事急矣吾與諸公決脫邦植果在云何曰在卽從之孝子躍出叩頭曰競在也於是除二室請曰願從者左否者右幸勿歸皆左至是魯出伏道傍園【在盛家港陳習園內】導盡將過輿孝子手鐵尺直前眾二十人白衣手杖皆前騶從分散馳掀魯僕輿臝之杖一齊下呼號震天地矐其目剔其須相更溺之取食樏盛溲灌中偃箯登舟孝子防佩刀呼曰殺吾父者賊耶斫其左股眾止之抵渡用咸水濯其血孝子與魯並項鏁預令族父何澤二負黃袱赴闕訟寃度出關鼓鳴控按察司時鎭守司設監中監巡按禦史及布政分守諸司咸聞變眙愕不知所爲而按察司判狀發分巡僉事蕭翀簡閱翀故黨魯至是乃刑孝子令其誣服孝子不堪蹶起大言曰必欲殺競競固非畏死者也顧人孰無父母耶且競旣已訟於朝恐非爾所得擅殺者噬臂肉擲案上魯引手摩案若將厭肉孝子乃大呼含血噀翀面一堂皆驚翀亦拂拭動容顧念魯已盲廢絕助者望而孝子气直不可詘乃視魯曰是肉非爾所能食矣遽起於是鎭監禦史各委司道等會質孝子與魯各執詞不相下審者不得決獨布政司楊峻【一作岐】慨然具由略曰伏讀律例部民毆本屬長官杖且徒傷而後流折傷而後絞若毆非本管則三品以上傷者徒折傷而後絞其五品以上減二等矣今鄒魯久禪印何競之毆乃遲之給慿之際此非本管也且魯聞遷後競母及競各出吁詞吁守巡所特未理耳則兩造而已此非平人毆五品以上官也所爭者施讐之由耳時鎭巡以下聞者動然終忌之日參論齗齗不已而何澤二訟闕下者【實錄作魯遁去孝子走闕下訟寃今據奏疏攺正】遣郎中李時給事中李舉會巡按治之審者旣各持兩端而胡紀等亦私念罪重隠其實乃擬魯故屏人服食至死競部民毆本屬長官篤疾俱絞孝子不伏其母朱赴鼓院撾鼓復命大理寺寺正曹亷會巡按覆治亷曰爾柰何毆縣官孝子曰競知父讐不知縣官況去任者也但恨毆之勿殺之耳【相傳有柰何毆縣官曰印不在手柰何毆僉事曰慿不在手諸語以記載不詳不敢入】言畢涕淚俱下亷爲之惻然乃曰獨念致死無所從【音蹤義同又如字由也】如何遣杭州前衛指揮僉事同本縣知縣就楬櫝驗孝子故疑櫝有詐將易棺已具斂具至是啟櫝孝子號呼嚙指血骨驗其眞觀者皆哭然後耤仵易衣斂報傷而解人任觀慷慨撿實具言其狀且出舜賓臨命所付血書若干字於是眾皆伏左驗無異乃攺擬魯造意謀殺人斬競毆傷五品以上官加凡人二等徒三年田敏胡紀絞其助魯爲惡及競親黨當充軍者十人擺站六人贖徒杖及枷號五十人余所逮二百餘人準徒贖杖有差獄上上令法司議刑部尙書閔珪等議魯罪當獨競宜仿唐孝子梁悅例充軍【實錄作宜坐聚眾持凶器傷人徒以上例】其前審官舉時等審勘不詳各罰俸準擬於是辟魯戍孝子福建福寧衛或曰凡孝子所爲一稟王鼎如素定者正徳攺元赦歸又九年甲戌卒孝子自復讐至是凡十六年服衰終其身先是舉時出勘時已攺正湘湖奏請勒石其略曰湘湖八十餘里宋令楊文靖艸建瀦水勒有舊石本朝成化中魏公致仕加意恢復著有成書今鄕官何舜賔重爲廓淸原於治八年白縣上聞已遣布政司分守參政勘驗明實淸出湖民孫全等侵占田一千三百二十七坵堰池九十六口地二十六片瓦窯房屋無算因委本府經歷到縣追理並設民等八名專一譏攝而挾持污貨未之匡攺今幸借明命一復其舊棄害就利前緒有績但當預監夙昔杜之後來其命知縣楊鐸據案勒石嗣後遂無有敢占者【後張尙書復淸占但力較易耳張卽禦史門下士】毛甡曰翁文曰邑之有湖創於龜山復於文靖而終以其身爲廓淸者禦史也龜山文靖兩得祠祀而公以身殉顧不獲與一席之享人固有幸不幸與予按故實得嘉靖三十六年鄕人請名宦蘇琳及孝子鄕賢祠祀各有執結自督學使下業具覈實【有提學畢知縣魏詳結】而祠典未載何耶孝子事已登孝廟實錄【在治十四年】曁諸志傳【通誌府縣誌皆有傳府誌傳系湯篤齋太守作又福寧州有復讐編戍傳】而疇昔鄕人且有遺孝子並禦史傳者嘗讀孝子之子世復揭詞哀其志並錄之世復字景襄邑諸生孝子避讐時生於王參政家參政命名所謂齊襄復九世之讐是也嘉靖二十三年世復揭曰故父何競邑諸生也故祖禦史以淸復湘湖水利爲縣令鄒魯阨絕道路湖恢本境身沈異鄕故父力爲報讐置魯重辟百年史錄已載實事三修誌書均爲立傳今防本縣重勒縣誌而妄者陰肆刋落至於湘湖之下則書曰治十二年邑人奏聞云云夫復祖之死死湖也父之訟卽訟湖也此湖之所以復也不潔書父名而攺曰邑人則用心刻矣且夫復讐者𨿽人子所不願聞然君子立教卽嘗以此爲激勸亦曰奬忠臣所以教忠矣奬孝子所以教孝矣故李唐張瑝張琇梁悅爲父報讐綱目書之魏邑人朱恭明父爲烏傷長陳頵所殺而刺殺頵子史冊不去凡以爲人理所在不可冺也彼獨無人理耶原其設心但以爲迕長吏耳殊不知春秋之義父不受誅子復讐可也是以楚平王君也子胥鞭其屍而後世不以爲非趙師韞縣尉也元慶刃其首而先儒以爲得禮若父之與魯以禮爲不共之讐以律爲謀故造意首論之惡況魯已去任非本管也父執其讐非推刃也豈以毆長吏而非之哉夫不忘讐仁也能報讐義也居心積慮以剸讐人之胸勇也束身歸罪而不姦擅殺之律智也一舉而四徳備焉父誠君子所許者故大理評之爲報讐司宼題之爲孝子借曰不然則使伊人者身處其地將忘親以事讐乎抑猶未乎夫論在千載書不足重不書不足輕特人子爲親不容緘也郡下牒縣學訓導楊鋭等執結故禦史何舜賔恢復湘湖一人殺身九鄕受惠故生員何競爲父報讐灑恨已往垂名將來允合補傳無忝竹冊隆慶二年【一作嘉靖三十六年俟考】世復揭曰故祖何舜賔監察禦史久入縣誌屢修不刋而賕官罷閒妄以其父冒濫攙入思名臣行數方幅有限遂刋去復祖益入伊父殊不知伊父以貪暴去官計典昭然未可混也若復祖爲諸生時卻補餼廩及登科甲兩辭坊銀其爲行人則著聲蜀府曽建皇華淸節亭於成都其爲禦史則抗節京畿復樹南臺風憲碑於白下徒以迕勲戚而致謫攖豪吏以殺身豈嘗有纎微之迹可爲國法簡稽者耶是以屈平沈而楚戶哀思範滂死而漢人隕涕且其所爲殺身者非無利於邑人者也百室享其利而一行不使存其迹以情而言固爲刻焅若夫是君者又名教所難容也父旣叢諐子復貸惡昔者狄梁公爲魏州刺史人已立祠及其子景暉作魏州參軍稍行污虐而梁公之祠頓爲人毀今其父之行羞比梁公是君之惡浮於景暉縱有故載亦應芟薙況本無是也孟子云殺人之父者人亦殺其父於此緘嘿非人子矣痛予孝之不終每顧名而思義復名具在尙其鑑之縣學公議諸生毛瑚等由化一等都裏老孫寶等皆執結直其揭仍去是人傳立禦史傳禦史字穆之號醒庵自髙祖以上五世皆仕宋有名三世祖爲端平進士四世祖宗可道可兄弟舉咸淳鄕薦登進士禦史在時有家藏宋試印歷見家乘

張大司空傳

張大司空嵿字時峻俗通籍者易其字公成化癸卯膺鄕薦丁未第進士歷官南京兵曹郎恥易字也無何以艱歸【治庚申丁中外艱】日省墓墓傍有楓攀楓悲號比歸徘徊楓間不忍行因別字楓丘以志不忘或曰其所著書有楓丘子對云予初傳魏公文靖繼傳孝子考其系皆自杭遷蕭公先世家錢唐元提領興甫徙居蕭之橫河裏爲蕭山人凡六世今贈資政大夫都察院右都禦史總督兩廣軍務兼理巡撫淸及孔殷其祖父也公初知上饒縣奏績考天下第一取擢南京兵部車駕司主事遷本司員外郎歷遷刑部貴州司郎中考第一正徳三年以外轉出守興化明年罷歸當公遷車駕時南京內守備太監故例部司進謁長跪公至揖不跪太監怒詰以故例公曰此何例也如以例則請不跪自嵿始以是爲例可乎監怒甚中一人私謂曰此故上饒令也予鎭江藩時知其人容之例內降至畱都主事手錄呈內守備公置不錄尙書趣之公曰主事豈史胥而任錄爲後遂爲例及爲刑部郎隆平侯張佑卒無嗣爭襲賄瑾瑾囑公不聽曁公守興化瑾遣使巡省郡假以盤府貯財物徧索貨賂預致公手記饋以金顏【香名一作金香】公不報會興化進士戴大賔及第第三人弱冠瑾欲奪其妻妻劉傑女【年譜作瑾侄女】公復執不可瑾大怒遂摭隆平奪爵事罷公職或曰初公上考得外轉皆瑾爲之庚午瑾伏誅起公守南雄旣遷江西右參政時逆濠張甚聞公名預遣其黨王泰郭宇私要之使附已公拒之去濠不悅出公領饒州兵事以饒防方橫故糺公公請之鎭撫親統官軍勦獲萬年賊首王重七上猶賊首龔福全等散其眾旬日復鎭撫鎭撫奇之會左布政使以述職赴都撫命公署布政使事是年冬司災濠乘間劾公且賂權防錢寧張雄謀罷之大學士費宏素賢公執不可處以過誤勿問甲戌考第一遂遷本司右布政使遣使旌異賜防段羊酒破例彰其尢自開國以來所未行者時左布政使鄭嶽以不附濠誣受賕賣防羈別署寮屬過者莫敢視公至入敍故及三堂會勘公白其誣得減罪濠怒授以意使公去公初求去旣而曰此地陸沈久矣錚錚者行殆盡吾不可復去使一往淪陷乃任事益力濠脇三學生徒保已孝行諷公具勘公卻之曰嵿能舉孝子不能舉孝王也【此正徳九年事後十三年舉孝行公已去任】會遣造內用紙札公領其役故例督內造紙札槽戶償料而以官價錢盡輸之濠防濾收裝復多尅索公親捨玉山給估辦料子槽戶工廩如法監造得羨錢數千緡儲爲司災營建之費濠怒密令鎭守太監黎安劾紙畨敝劣尅給自盜而以余畨盡入之已先具稿呈司禮監太監蕭敬敬曰張君故彊項然中外頗亷之此勿行也且事無爲己甚者還其奏明年轉左校尉戎信家有母彘生象獻諸濠濠以爲瑞其黨白全等賦詩頌之擇吉開宴諷鎭巡以下諸司郡縣同日進賀旣集公毅然曰以爲瑞耶當賀於政府不當賀於王府以爲妖耶省之不足何賀之有眾爲悚然旣又曰安祿山化豬爲龍猶禍不旋踵況豕象乎且豕亥也象則十二位皆屬者也以一陰而生十二位細不鬻鉅害立至矣遽止丙子開生員援例監濠令引禮丁瓉者捧金如幹從甬道躧入爲其內戚徐生大才援納且稱有旨公曰何旨耶瓚以故對公曰以納例而犯防事以引禮而闌甬道可謂旨乎將參之濠令長史入謝過乃已然終不與例三月【史作九月誤】濠將踞官湖【史作池】賂其謀主李自實徐以語公公曰侍郎【自實侍郎致仕】能占王土耶此非嵿所得聞也如其不然則嵿無敢以官湖私侍郎理濠色變公出濠大詈曰張風囚吾固知其不足語也或曰風囚者卽楓丘之變音云五月濠以故府隘欲四拓其地擬之大內將撤民居櫐府居羣情洶洶公憂之直入爭曰故府有舊制必拓之非制也且江西民窮甚矣盜賊起殿下身爲藩主休戚與同今府居七八重繚垣十餘里猶欲廣之撒民居一丈不足一楹而小民八口之椽廢矣此令一行男女流散殿下縱不念百姓獨不念朝廷乎且殿下卽欲自大誇於諸藩又何借此尺寸土爲辭旨愷切便便不已濠屢麾之出不顧會營建災司司址王府右故例司府髙比埒濠加司已倍至是增司十五尺與府略等濠知拓地必不得乃抵曰司何得與王府等必此地司何得以髙於舊事且此何制公曰以殿下爲爭袤狹耳乃爭此崇庳也耶謹受令矣趨而出遽割司五尺而濠怒不徹陰詗公他事且鉤索營建出入之數八月公例監鄕試已入棘濠遣官校二十人破司後廨出夫人戴並童婢等列防事盤撿帑畜得衣冠文書數竹箱無鐍鑰錢數緡日用薪米而已濠計無所施恚曰勿再言風囚徒擾我心遣去之已耳公出棘乃遣承奉劉吉餽以果公啟視則棗一梨一姜一芥一公呼吉曰我知之矣是欲我早離江西界也夫臣子受命於君行止豈人所能預哉是冬入覲吏部考第一賜宴內府位列天下方面官上朝野傾動濠大懼恐膺要擢益妨已急賂錢寧等謀置散地遂遷南京光祿寺卿【明史紀事及郡縣誌皆稱賂陞光祿卿誤】眾議然有論薦者明年擢都察院右副都禦史奉敇巡撫保定等處兼提督紫荊等關本年罷歸前是江彬宣府人欲挾上自誇誘狩宣府至是就宣府建鎭國府第復誘西狩所至省郡縣索金璧裘馬婦女等名曰供應公所統轄無供應張忠責之公曰故制巡幸恐無以金錢子女爲饗獻者且此間地瘠不產他物民貧不保夕婦女皆民妻室必欲供應則嵿實不職嵿請歸忠曰都府公欲歸耶歸已耳請之何有撟旨令歸明年己卯濠伏誅南京巡江都禦史劉玉奏曰逆藩蓄異戕害撫司原其不臣本非一日今幸防顯戮則開沈理抑在所宜亟先任巡撫都禦史今致仕林俊先任布政使今致仕張嵿此則抑其非分見諸行事者也先任副使今充軍胡世寧先任禦史今降職範輅此則糾其不法見諸章奏者也旣鑑前節當策後用不報明年浙江巡撫都禦史許光庭復疏薦之不報【行狀稱以薦起誤】辛巳彬寧伏誅乃起公都察院右都禦史總督兩廣軍務兼理巡撫一切便宜從事【年譜又云是年赴任又以盤鹽廠題準先斬後奏事例】兩廣自成以來蠻冦飈起屢勦不靖至是益甚凡陽峒栁慶藤峽南詔諸處叢篁菁棘歷狃險阻且廣西土官田州太守岑猛累借世緒繕器谷介驕蹇莫制從前進勦自韓雍李承勲諸督多借犄角故益自負而公羈縻之不令借援得邀功伐預於嘉靖元年壬午密疏其惡思以漸揃滅而嚴勒將較陰別營伍盤鹽課椒以充糧儲於是設奇四出是年三月平廣西融縣賊周克亮六月平廣西上思州逆賊土官黃鏐敇遣賞銀三十兩紵絲三表裏十月進階資政大夫二年四月平福建賊江小範四江廣賊梁八尺黃萬山賴亷十月平廣東新寧賊嚴阮蔡猛三防寨二百所斬獲二萬餘眾敇遣賞鈔萬貫紵絲三表裏三年三月平廣東賊李文積公以疾辭旨曰卿望老成總督重任正借委托不允所辭九月考滿廕一子入監是月召掌南京都察院事公又以疾辭旨曰卿歷有所勞方借南臺觀風紀耳不允公又辭旨曰老成年力未衰委任方切畱臺掌握正東南重寄願占讜節七月仁壽宮災公復以消異請辭旨曰咎當朕躬詎在多哲十月進南京工部尙書明年丙戌詔賞先事疏惡功以廣西田州逆賊土官岑猛徵勦克防及照先任總督張嵿曽於嘉靖元年疏猛逆惡宜先事預防功亦難免兵部以聞敇賞銀一十兩紵絲一表裏時三邊缺總制給事中管律論曰今之總制卽古之大將也國家安危藩鎭得防皆於是系詎可藐哉臣訪得尙書張嵿孟鳳侍郎孟春都禦史姚謨陳九疇此五臣者允恊斯任剡上會猛黨廣東通畨官陶鳳儀郭畀並掌南察時所黜巡江都禦史譚魯都指揮陳璠內守備舍人曹顯等各以宿懟賂言者誣公輸官賕爲已有糺之上素知公亷得急白然寢其薦丁亥四月公引疾力辭乞以資政大夫南京工部尙書致仕許之【年譜作不允辭誤】明年詔進一品階榮祿大夫遣有司賫防叚羊酒問勞越二年辛卯用廷臣薦將起用正月十八日卒年七十四浙江巡撫都禦史胡璉巡按禦史李佶各以訃疏故大司空張嵿初聲邑長嗣表曹郎節勵藩方功成開府晚著輯寧之略時亡將相之人欲報忠良宜崇優卹奉旨吏部文選考功並兵部職方歷勘累任上考及撫督軍功賞賚與奏畢合照例行翰林院工部依級祭塟兼行浙司備物遣祭時禮部尙書兼學士夏言題請賜諡於是遣工部主事羅餘慶營塟事布政司參政黨以平參議姜儀諭祭二壇或曰公遺言曰吾得以楓丘易名字足矣其子遵公命勿復請諡而是時行孝廟典例謚由內裁故遲久不發蓋中有沮之者云公罷興化歸饔飱不繼其夫人每食必故曰淸官食粥糜及爲江西左藩時逆濠盤撿無所有公歸語夫人曰此非淸官之效乎後督兩廣有獻珠母海靑嬰珠者公取大珠三貽夫人曰所以酬粥糜也公曆任多政迹上饒立社倉裁浮驛淸漁畝造舟梁濬瀦捍陂以防暵霪興化疏行估禁漂市鉏暴剔南雄罷賽祀節夫裏修復庾嶺張文獻祠攺郡縣兩學【武宗實錄載郡縣二學共一文廟故攺建他所】以盤鹽椒代民虛賦其去嶺也民送至嶺遂祠嶺【乂勒石學宮解元李昕爲記】南京開金城溝其從巡撫保定歸淸復鄕民吳瓚等占佃湖田如幹畝居鄕不乘輿西江塘北海塘毛山閘圮修之公師孝子之父禦史禦史師文靖自文靖以下師生三世相繼復湖或曰有所受也文靖忤王振禦史忤鄒魯公忤內守備太監忤瑾忤濠忤彬寧忤岑猛其剛正相似如此公有集亡初公第進士以文名簡公纂憲廟實錄又奉勅往蘇松諸郡采纂政務民風人物期年復命始筮仕

贊曰公兩以開幕出督軍務而不得樞要其時爲之與抑亦有所掎也千鎔之鏐歷試不折忠果正直志在霜雪公實有之顧累公功徳尙靳易名豈易字有志不欲更掩其稱與公志傳俱闕其族孫廷弼弼成各以公譜狀示予屬傳因旁搜他乘述其載事可徵信者惟是邦賢之望亦魏何與張耳皆用至剛𨿽文靖善全禦史不臧互有得失然得公乃章矣

西河集卷七十三

欽定四庫全書

西河集卷七十四

翰林院檢討毛奇齡撰

傳【二一名越州先賢傳】

呂訓導傳

訓導名不用初名必用字則行紹興新昌人也十三歲應元至正鄕舉未午而岀院主文者奇之索其次塲文不得旣而知其不終試時不用講學念已宋忠臣億後不當仕元世因攺必用爲不用字則畊每以疾居石鼓山未聾也曰吾聾遂自號石鼓山聾學者宗之皆稱爲山聾先生及山聾子云不用傳孔孟之學而故以文豪嘗與天臺陳東之防稽王宗成廬陵曾伯曼金華宋濂靑田劉基爲文友防基以靑田冦起奉其母避蕭山包與善家不用與之遊時基罷防謀徵海已喪師乃復將應達實特穆爾之聘時人漸薄基謂基何人先生乃相結若此不用笑而頷之洪武初基首薦不用不用辭之曰吾已不用矣旣而再薦不得已姑以明經行修辟授本縣訓導時兵革初靖士不識文藝不用疏六緯四籍諸史之學授生徒且身爲率先一時芔然向化是時居珠浦之裏遂稱其裏爲善政鄕鄕人嘗相語曰卽有不平【葉蒲姜切】莫入善政鄕後引疾解官累辟不復起乃以遷居東窌山攺稱曰窌西牧所著有牧坡稿得月稿力田集行於世

論曰不用精理學新昌余姚山陰會稽蕭山多能言心性自不用始若其文則汪洋乎李杜沨沨乎翺翔班揚之林景泰中祭酒蕭鎡曽頌之而惜乎不用𨿽然已用之矣

明左僉都禦史恭惠楊公傳

公信民本名誠以字行新昌人中永樂十三年鄕試授工科給事中使江西疏諫五事正統八年遷廣東左參議髙雷亷諸府盜起信民親統兵進勦斬其渠盜平按察使郭智行不法信民劾罷之旣而黃瀚代其任其不法乃甚於智信民復具劾而瀚受智指還訐同詔獄旣而直信民坐瀚罪去當是時廣民赴闕爲信民奏辯者凡萬人無何英宗北狩詔以信民守白羊口有功黃蕭養之防廣東也圍廣州數月守土官不能禦賊但閉城毋出入鄕民旣無所逃匿而城中民出覓食輙爲賊殺民苦之羣思信民在不致是會賊下令毋殺楊參議家口有縋城者必詢曰非楊參議家耶以故廣民在京者伏闕乞信民上乃遷信民左僉都禦史往撫之信民晝夜馳及至從賊營中藩輿前呵之曰舊參議楊公來賊驚愕環輿願得一親見公面驗其眞信民乃撤藩坐露車賊見羅拜泣下曰是也公在奴何敢爾今請伏椹質聽公所爲信民防賊卻十里外開城發庾廩給民佩木牌縱使出入賊見牌曰此楊大人所給也不敢犯旣而遣吏賫檄入賊營撫諭賊大喜簪花設宴約曰請聽撫信民復單騎出城徧慰諸民之逃匿者賊眾見信民皆倒旗伏地各泣下訴狀信民坐諭之是日降者數萬人未幾信民將題請議安揷驟病死廣民縞素號哭不知所爲賊亦統眾入哭祭而於是廣州復圍其後董興討平之上乃思信民諭祭諡恭惠

論曰二正賊多以撫誤信民故能殺賊者至是獨用撫其信之者深也勦撫貴務本董興以勦勝究之根株未靖賊禍延蔓者且二十年廣人思信民奏請立祠宜哉

家忠襄公傳

公諱吉字宗吉余姚人少舉生員教官以贄薄撲之公不平起碎所衣衫辭先師出乃以儒士中正統九年鄕試故事中式不由生員者謂之儒士入塲旣而中景泰五年進士授刑部廣東司主事例十三司分理在京諸司刑獄惟廣東司則並治錦衣衛卒錦衣故虓橫而是時衛長門達尢縱惡日陰持司事卒付司司好遣之無敢以怒容加者公獨治所犯如他犯卒大憾至詈公曰毛葛刺公嘗遇門達西街諸官避馬去公過之以一手舉鞭達愕然顧左右曰此非刑部毛葛刺耶於是百計求公過無有會公以病誤朝參下衛衛卒聞之嘩且走報其長曰毛葛刺至矣掄巨杖及彊有力者待公公至杖不過十五骨見適有僧同系傅以良藥得不死旣而例復職循次陞廣東按察司僉事時嶺外多流賊而公以分巡嶺東督戰守陰除其姦宄可爲患者嶺東民仗之於其將去鳴鼓控撫按萬首拄地願借公一年先是程鄕民有羅劉寧者倡亂爲官軍所滅其黨楊輝逃贑之安逺陰集余防於江廣之界會官軍徵廣西不及勦公不得已招之曁公去而輝等復聚張幟肆剽殺𨿽急借公返題畱而賊勢已成方是時輝據上下寶龍峒其黨曽玉謝瑩者一據龍歸一據石坑次第防安逺並福建上杭破之於是將尅期攻程鄕公還任立召縣官料民壯並檄旁近官軍得七百人褁糗倍道行卽日越三站而捨度去石坑近辯明掩至坑賊有負米入坑者覺之出三千人陳山下官軍見賊眾驚卻公乃呼噪抽刃先官軍行官軍湧而進公連斬二人力戰自辰至午賊敗走追之生擒曽玉及其徒二十餘人斬首三百級旣而乘勝連破龍歸及寶龍諸峒獲謝瑩前後擒斬計一千四百有餘而公士卒無一傷者狀聞未報會髙雷亷三府苦賊殺請公往往則數百里間無民居分守都指揮官嬰城賊或十許人或三五十人驅脇子女百千過城下無敢問者時海康知縣王騏能殺賊爲眾所嫉公至雷賊劫大體村移都指揮出擊之不應再檄再不應公卽督騏領民壯躬戰賊所賊敗斬首數百級奪回被擄子女無算旣而賊分三支來攻吳川縣公諜知其一近河卽命騏乘小舟出賊不意破之斬賊首六十餘級而二支已遁至是朝廷嘉公勞陞本司副使降勅奬諭委以全廣軍務使便宜調度而騏亦得陞本府通判成化元年賊從惠至韶冦翁源公被新命遂帥官軍二千人兼程進斬獲百餘級賊西奔旣而新會復告警時王騏已戰死公召都指揮焦用指揮孫璧帥官軍三千人民兵倍之至火嶝與賊戰賊走斬獲二十餘級乘勝追至云岫山去賊營十里而捨時二鼓召諸將曰賊營前畈而後箐敗必入箐明當分兩哨陰據箐後而我以精鋭衝畈前可盡殪也遂期曰雞鳴蓐食當進兵是夜云霾無月星後期不得已三哨並進賊果敗入箐公命潘百戶者帥精壯千人據賊營而賊多遺財狼戾官軍爭取之賊俯了見官軍爭且嘩以爲可圖遂擁眾馳下刺潘官軍亂爭營門出賊迫之右哨指揮閻華者力戰公命他指揮援他指揮不從華馬躓被刺諸哨潰竄公勒馬持刃呼遮之不止從吏廖振請公走公叱曰事至此走將安之且予可先眾去乎且殿且戰賊合力趨公公猶斬數人刃折遂遇害先是嶺表無殺賊者惟公與王騏協力騏大理人正統貢士由冑監出知海康縣至官卽日以忠義激其民遇賊輒擊民賴以安獨守將惡之乃以力戰先公死至是有司聞公事及騏贈公通議大夫廣東按察使諡忠襄而騏亦得贈本府同知初公出師時布政以犒銀千兩委懷逺驛丞余文者防之軍中自出師至是已約用十之三矣文憫公之死貧無以防密以余銀七百兩付公僕歸是夜僕之婦忽出防事據席舉止如公狀呼左右曰請夏憲長來夏憲長者按察使夏塤也家人驚走告左廨經歷時僉事胡榮急來視婦瞪目拱手曰非也頃之塤至乃起揖言曰吉以身死事無憾獨是吉生平淸白公所知也今吉死而余文以所羨官銀七百兩密付吉家是欲使生前淸白之身而反含垢入地也而可乎願亟還官銀無污我言畢僕地蘇明日其子科具詞捧銀還官而文坐監守自盜以原情免罪知縣陶魯巡按禦史葛萱上其事且請祠祀大學士丘濬等核之予祠子科由廕監生登成化十四年進士歷官雲南按察使其捧銀還官時年十二奇齡曰順成之盜盛於南服然皆守撫養成之向非正儒臣爲之掃除則蔓艸難圖何翅綏防然則公之忠勇其亦先守仁而興者與論語曰徳必有鄰王騏從吉討賊先公而死其於臨難致命之節有同契焉世傳卻金事以爲怪異而致忘伍胥杜伯之有前烈則亦未入宣室哉

【附錄忠襄事載諸書甚備然總無異同惟浙按察使曽防簡所爲墓志不得見所見者丘濬傳柯潛墓表方獻夫祠記及其子科所述優免帖文耳若帖文又云丘濬楊守陳劉定之皆有文記其事則亦未見忠襄死於云岫山賊營諸傳皆然獨墓表云賊黨二萬餘自他所至遮官軍歸路前鋒閻華戰死公被害而優免帖文又云兵科抄出廣東監察禦史凃斐據新會申文某統官軍與賊對敵斬開賊排柵放火燒毀賊巢煙起不見賊伏四面起當陣殺死副使某等因各有不同今從丘濬傳】

【分省人物考云楊輝程鄕據上下寶龍峒似程鄕亦賊名矣楊輝本程鄕賊耳又墓志有平海冦李斌一事今以不見墓志不敢載】

【僕婦請夏憲長時傳稱吳希仁來視而優免帖文稱胡榮今從帖文】

【祠敇有生前盡節死後卻金諸語見建祠公議因不見全敕故不錄入】

【忠襄官止嶺東而勦賊在全省者以天順八年所降敇中原有凡廣東所屬各府州縣地方但有流賊土賊卽便同總兵巡撫三司等官設策督調官民人等相機勦捕其領軍官員不聽調遣者逕自參奏拏問治以重罪凡勦賊良防隨便施行則其權已重於巡撫矣以一人之力而勦全省之防以伍伯之少而禦萬千之眾位微任重寧無敗乎】

【予承乏史館分題偶得先公名卽以此文防竄付錄史生故有附錄數條今並記此】

明少傅謹身殿大學士文正謝公傳

公遷字於喬余姚人成化十年鄕試第一明年會試第三殿試復第一遂由修撰陞右諭徳充經筵講官二十三年孝宗嗣位以官僚恩陞左庻子兼侍讀禦馬監少監郭鏞請豫選女子入宮或諸王館中習禮誦書爲冊封諸妃地遷疏爭曰伏聞陛下用內官言欲預選後宮以廣儲嗣誠善但山陵未畢諒陰可哀陛下富春秋中宮得人則其餘嬪禦以貫魚進未晚也臣聞九經之義逺色爲先陛下嗣服伊始柰何以宮闈細故爲首徳累帝善之時帝方向學遷務積誠以開聖聽每進講必先期習誦如在侍及講從容詳警甚稱帝意治四年加少詹事兼侍讀學士憂去八年詔以本官入閣辦事時尙未終制辭之服除始拜命十一年皇太子出閣加太子少保兵部尙書兼東閣大學士賜章服十六年加太子太保禮部尙書武英殿大學士孝肅太后崩禮官舊擬與孝莊太后並祔太廟至是遷請別祠如周祀姜嫄禮立奉慈殿祀之時承平日久政令漸弛內官驕縱成習遷思豫遏之故於皇太子出閣首疏以親賢逺佞勤學戒逸爲皇太子勸且裁抑諸內官立科設禁將以是廓淸近幸而勢未逮也帝大漸召遷至禦榻執遷手受命武宗嗣位加少傅兼太子太傅遷於是時卽乞去薦吳寛王鏊自代詞甚切摯正徳元年逆瑾等八閹號八虎亂政言官劾下閣遷與閣臣健堅持必殺瑾等會尙書韓文帥百官伏闕論約遷等中持語泄事遂敗遷等連疏爭不允遂乞去先是遷力抑近幸凡瑾所欲爲皆遏勿與時內府各庫及諸倉場馬坊各司內侍多作姦集賄而禦馬監軍士自以禁軍不本兵空名給食遷旣已條奏請禁復勅曹司搜覈開覆必逐事布飭而後已瑾等衘之至是憾甚下遷疏令去然猶以顧命臣尙頒敇給驛月廩嵗臨行賜金幣衣履如故及旣去而吏部尙書焦芳繼入閣嘗憾遷舉寛鏊自代而不及己瑾又以閣議時遷嘗訾謷刺刺切齒欲甘心於遷遣偵四出伺遷事無有會詔舉懷才抱徳余姚周禮徐子元許龍上虞徐文彪應詔同試吏部中有文用恭顯語者瑾大怒詔獄搒掠剟刺械之戌鎭番而以四人者遷鄕人其艸薦舉詔則健爲之矯旨黜健遷爲民而逐遷弟兵部員外郎迪子編修丕削籍榜禁余姚人並毋得爲京朝官五年瑾誅詔復職致仕至世宗入嗣言官始連薦遣存問起弟迪參議子丕復翰林官遷乃遣子正入謝疏曰臣猥防孝宗知遇顧托之重思圖報稱乃不自知其力之不足旣而格心無術輔導不效引身退避杜門省愆自分與艸木同腐幸溝壑未塡得覯聖明如臣衰朽亦荷軫卹不加之負國之誅反錫以優老之典顧慈恩厚效死何時惟有一言少資獻納仰惟聖性睿哲本屬生知而聖徳成就當加問學是必謹一暴十寒之失而後可積以日就月將之功夫一日萬幾未易周通而一心萬化惟在知要若夫軍民利病政治得失則所司者能言之矣疏聞帝溫旨慰勞蔭子正中書舍人嘉靖二年復令有司存問五年用楊一淸薦起於家進少傅戶部尙書謹身殿大學士然遷以老疾卽求去嘗在舟中繕二疏不上而帝待遷厚每天寒免朝參除夕賜禦制詩以郊祀賜織錦大帶及以病告則太醫賜藥餌並給酒米而遷竟以疾辭去十年卒年八十三諡文正諭賜祭葬遷器量達而處事敏決每中機要火篩防大同遷爲決策驅去而部計以邊警加饟毎議增南折銀三分之二遷力沮之然警亦尋息荊襄流民激變遷撰旨區置急令附籍附籍則流者自止時編戶約三十萬會有阻其事者忽中止而餘眾遂叛其審要如此遷爲晉謝太傅后致仕時居東山第四門著東山誌子丕亦以解元登進士及第歷官吏部侍郎贈禮部尙書世其家

論曰正間多名臣而遷不務爲赫赫自處方幅眾莫之撓故忠誠惇慤始終不渝此當時誥詞所稱淸白之操百鏈愈精剛毅之气萬人必往者與遷在內閣與劉健李東陽同官顧健敢任事而資遷之謀斷東陽善文曲而遜遷之亮直出處可否不激不阿夫其抑昻於二君之間者槪可暏已

【附錄諸書載謝文正會試薦第一因本房是兵部主事趙瑤名位輕故抑置第三而墓志稱主考丘文莊賞之拔置第三則矛盾矣世但以文正兩踞第一而會試稍抑故爲此說耳然文正子亦解元探花而會試第四亦是僅事】

【余姚薦舉入試文用蕭傅恭顯語刺瑾故瑾怒下詔獄謫戌而史料云四人上疏求用天下無未試求用者況止求用則瑾何必一怒至此】

兵部侍郎呂公傳

公獻字丕文浙江新昌人成化進士授刑科給事中孝宗登極擇可使交趾者賜獻一品服應詔獻至交趾頒誥諭宣朝廷徳意交趾悅濵行相率爲餽饗至捧珠貝塡槖中獻不受人未知也龍川土官趙源者索交趾金錢使者上其事曰天使回禮有餽遺猶峻拒不受趙源何人乃黷貨無厭一至此上聞其言訊之然後知獻卻餽狀而宣之於廷太監李廣擅選富兒爲駙馬受賂廷臣莫敢發獻劾罷之時京師雨雹日食東南諸省皆大疫又孝陵災獻抗疏陳闕失會壽寧侯張鶴齡兄弟倚宮掖勢燻灼每遊宴後庭出入無禁忌前後李夢陽羅玘皆得罪去廷臣久嘿嘿獻乃反覆極論上怒詔杖三十下鎭撫獄旣而以言直釋之遷禮科轉應天府丞復攺順天武宗耕籍獻爲執事官率保介趨蹌儀甚備上顧之曰是官善行禮寧不可作禮尙書耶時瑾用事獻無賂不調𨿽上諭置不問久之進爲尹又久之進南京兵部右侍郎劉六防江介凡三過南京以獻有武備不敢入旣而致仕

論曰史嘗謂淸畏人知然未嘗不知獻則有之獻歷官三十年無贏財止構一室榜之曰淸白

贈太僕少卿原雲南道禦史狷齋謝公傳

公愉字如卿上虞人嘉靖進士授浦城知縣行取擢南禦史武定侯郭勛奏請復天下鎭監愉劾勛妄奏勿議復天下快之尋使雲貴疏論兵部尙書張瓚刑部尙書周期雍大學士翟鑾皆相繼罷去獨論嚴嵩防激切上不用然亦不罪愉時嵩爲禮部尙書值其自陳時愉以大臣巧辧誣罔痛責之且言兵部尙書張瓚貪而優柔以本兵而壊天下之兵禮部尙書嚴嵩貪而狡狠以掌禮而壊天下之禮二臣𨿽不同其欺君誤國則一也宜其莫逃聖鑑而任用不衰必陛下眞知其智識足以集事取其才而略其徳耳乃嵩以貪墨非聖主所惡而日益污濫一時臣工亦復以亷靜非聖主所尙而競爲貪婪風俗下趨嵗異而月變欲望世太平難矣今夫郡縣小官犯贓或三五錢或數十貫必繩以峻法而大臣狼藉鉅萬置不以聞眞所謂縱豺狼而搏雉也疏凡數千言嵩見而憚之會愉自雲貴還臺一時稱古之遺直薦畱雲南道嵩亦百計要結且啖以美官愉不顧旣而按四川聞邊警遂上疏曰堯舜誅四凶而蠻方率俾今之四凶則郭勛胡守中張瓚嚴嵩是也陛下已誅其二矣何難盡屏之以全堯舜之功哉不報會愉以母老乞歸未允嵩乃乘京察除愉名愉歸奉母所居室防隘名狷齋世宗崩詔錄前言官未拜命卒禦史周祖爲特請於朝贈太僕少卿其疏有曰臣嘗輯錄嘉靖以來章奏見原任監察禦史謝愉所論武定侯郭勛及禮部尙書嚴嵩皆人所不敢言者乃爲逆蕃父子切齒中傷退閒之後且不知存亡下落未識彼省撫按亦曽舉及本官否夫如此忠藎際此明聖而使與艸木同腐朽而不得被一命之榮殊可惜也

論曰誰毀誰譽三代之直道而行不其然與愉之劾嵩祖之薦愉皆古遺直而愉自名狷惟直故狷朝有如此臣而不能用嘉靖之業可問耶

張中丞傳

中丞名元衝山陰人以嘉靖進士授吏科給事中拜命而泣或問之曰吾祖爲是官曽以直諫萬貴妃擅寵賜杖吾父逢禁日必出血衣陳祀之且涕洟曰子姓有爲是官者其毋忘此血衣哉吾今爲是官是以泣蓋其祖以本科都其父景琦則以部郎知桂林者也時嵩初入閣元衝首疏嵩心術不光不宜在帝左右不報先是九廟災上刻意營建曽以木工郭文英有技愛之加工部帶俸右侍郎至是工成廕其子文思院副使而文英嗛嗛復請辭已所受俸攺廕兄子乃復以其兄子爲鴻臚序班元衝疏爭之謂文英賤工本以繩墨斧斤之能奔走冬官忽遭逢廟建致濫名器以無何廝役而帶俸竊銜其爲非分已甚矣今復冒叨恩廕在文英者慚悚引咎不暇乃復敢狎恩抗求自處非法小人之貪肆一至於此且文思院非他文英出身之所也工技必各安其業而後有濟今文英旣已逾越而復不使其子弟安於其業此何意乎上怒不納會織染太監以上用羊羢未給請尙衣孟忠賫敇儹造而元衝復爭之謂嘉靖元年旣已停罷中使儹造歷至二十年間始遣尙衣李鉞偶一督辦然卽已徴還此在神聖愛民其爲防微杜漸者如是其至而小人罔上重混聖聽其罪可殺且內官之出必有京師巨黠投充家人名色於其奏帶常數外增一二十輩依附撥置需索騷擾甚至輘轢司府箠縛官吏此所系匪細也上益怒不納然卒以其言直轉外爲江西參政旣而進廣東按察使巡海擒海賊徐碧溪何亞八敍功賜白金大計考天下監司第一補江右布政轉左尋以右副都巡撫江西時閩廣流賊犯境元衝疏請便宜統參議趙鏘副使陳柯曁指揮屠塤杜喬廣東都司孫敖浙直冠帶千戶龔綸等各領兵堵勦日有斬獲遂驅賊出境而其渠犯贑者殺官吏劫倉廩焚掠贑撫得罪內官與政府憚元衝直畏其入用並囓之勒回籍元衝少從王守仁遊與同裏錢徳洪王畿徐共闡明良知之學而元衝尢以气節自勵曰人之生也直守仁嘗稱曰吾門不乏上知之士至於忠信質諒無如叔謙叔謙元衝字也又元衝嘗讀書浮峯山寺守仁顧而登其巓嘆曰此山卓絕不羣叔謙似之爲題浮峯書屋而去嗣後學者遂稱元衝爲浮峯先生

論曰元衝祖父皆名臣以以建言得罪而景琦爲郎忤中官謫判始知桂林元衝其繼志而興者與姚江之門有二一以領會一以踐履元衝與畿同學而元衝衝然已

西河集卷七十四

欽定四庫全書

西河集卷七十五

翰林院檢討毛奇齡撰

傳【三一名越州先賢傳】

明太子少保兵部尙書吳公傳【世職孟明邦輔附】

公兌字君澤少倜儻本紹興籍以例入北監中嘉靖三十八年防試授兵部主事越十五年陞爲郎莊皇帝卽位內監乞門廕持例不可司禮責部易兌疏兌怒將奏之司禮惶恐謝防北部入塞掠楡林太原議徴宣大兵入衛兌獨抗言勿徴宣大兵冦當退不過灤一步邊兵擊其歸可得志而廷議已決冦果去無邀之者隆慶三年轉湖廣防議值大徵古田將調麻陽兵制其奔軼兌直遣土司遏之明年陞山東按察副使備兵霸州立保甲法塹塗布壘亙木斷道以捕盜是時北部新附諸邊覘叛服以定向背總督王崇古應代廷議難其人咸推兌卽於是年擢僉都撫治宣府乃先減屯額墾荒土繕垣繚臺別築外十三家邊起滴水崖訖於黑漢嶺烽堠屯墉咸甓而崇之昌平陵園無捍蔽防陵軍駐山南其東北挺出塞外單弱兌拓其城障北自龍門所東至靖邊堡橫絕北地三百里遷嘉靖間所納史車諸部屯實之時北部多奡黠嫚漢吏而俺答弟把都兒子黃臺吉尢梟悍喜鬭薄市賞心非父兄所爲每貢俺答以已馬代進得賜物抵地不肯受兌於市日值俺答與諸子弟獵百里外窺其營近塞與官軍相望兌率五騎出導二旂直趨其營北部錯愕咸控導者呵之曰軍門來北部咸拜跽問狀曰按爾軍且行犒耳北部乃獻酪行禮請徧觀其軍薄暮返王崇古聞之大駴遺書規之兌報言是行有三利審料虛實一推心置腹二彼常輕中朝無人吾以隻身入虎穴指揮十萬眾示以無恐使彼知所畏三若夫意外之變則其酋在逺請命無及擅謀妄動又非彼中法吾豈不籌之哉初黃臺吉娶婦生扯力克無寵又妻大成臺吉之母生五路臺吉色衰復棄之盡奪其所部萬騎與他庻孽乃復東掠史車就婚於朶顏值扯力克請賞兌叱曰爾父反不畏誅更乞賞爲對曰父棄吾母吾無如何矣能止父反乎兌召前語曰聞爾兄弟皆失職吾取爾部騎歸爾爾能報我忠朝廷乎泣而對曰能曰爾父腹心惟革布耳布誅奪爾部騎依姑多羅而五路兄弟亦奪故騎合大成臺吉彼二家者素與爾父郤力足抗也扯力克唯唯遂殺革布而約擺腰兀愼盡奪父部騎而於是臺吉頓衰兌又使其將邀把都兒酖之其子靑把都怒請絕貢擁兵至塞要以十三事兌召前爲開譬禍福曰汝能貢仍賚汝否則試聽吾礮聲可耳言畢千礮並震人馬皆辟易乃乞貢去貢市初起無制度兌始定番部貢儀與通使之禮我使用白衣至北庭隆重北使入遇參遊於途避馬下立言事則跪置譯館以五鋭士夾一使加扄鍵焉每市阻酋長外按部犒給所市馬良者予直七兩七軍共領之遞而殺至三兩三軍而止其法最密後來惟謹守繩度而已番部習侵盜𨿽欵塞亦且誶於市或潛盜所鬻馬以去兌使挾棓伺擊之曰孰令汝爲市而盜乎哈不愼盜馬擒三人哈獻馬請釋不與哈奪之去兌閉關停市告諸部命發兵討哈諸部懼共追還所奪以哈馬九九謝死罪乃捨之打刺名安執關民要貨兌聲罪諸酋共收其畜千獻之表聞詔以賜諸部諸部愧服兌居上谷久威信素著且嘗以不測賞結諸部心東貴者靑把都女也嫁東部隨父入貢與邊吏言稱已貧兌諭貴昆弟毎一馬取防一畀貴貴得防二千感泣去後東部入防命兌偵之諜從東貴帳中來具知土蠻生於亥避太嵗不防其弟莊兒病不能騎今掠岔河以東者特零騎數千耳始遼帥恐敵用眾且未知所向軍廣寧以待之及得報亟以兵趨西堡擊其歸斬數百級賜兌金幣朶顏操蠻以其姊妻黃臺吉挾賞防邊攻毀鴉鶻寨殺二將薊督奉詔責問策於兌兌報曰上策悞之以形姑解之以驕其志俟其弛備而擊之上中策奪之以聲薊門先出師以明必討而又料軍於宣云若合擊者乃示意臺吉俾得禽獻以自贖中上令從中策果防阿都赤等十七人梟鴉鶻寨先是宣府屯糧溢故額至二十一萬軍多積逋兌疏請赦逋罷汰令流人歸業者原其負給以牛種由是耕者雲集糓賤於中土兌善制火器造將軍炮百滅鹵炮千三眼銃萬舊炮重難轉兌創雙輪車隨營轉向舊炮楔木多震死兌易以干土气完不震北部嘗笑炮如雷然災者當之能再擊耶器成引北使觀之炮舉若連珠移時不絕乃囓指去萬曆元年陞右副都兵部右侍郎四年遷左七年以原官總督宣大俺答佞佛將西謁番僧寄帑於兌畱旗箭表信而去道出西涼塞諸邊震聳兌使繞賀蘭背行勿近邊苐恐旣西必以兵力並瓦刺陰求得瓦刺爲俺答俘者勞遣之授以計令好迎俺答而陰襲其後俺答大挫至西部不歸將與爲婚兌聞大驚曰果爾且續其斷臂矣復密遣人厚遺西部令絕婚時俺答以契召諸部兵將釋憾瓦刺諸部不應兌乃發金幣修書遣通事金鳳彛使羊羔兒賜俺答勸之東歸俺答大喜而舊使瑚戈陶等監俺答西行亦皆斤斤爲俺答信俺答乃歸遣海大首領扯兒克上表稱謝獻黃駝白駝刀甲氆氌而番僧滿頓失禮亦附貢銅佛舍利車渠海螺兌爲之進當是時兌經紀有法縮軍費節客饟積幾五十萬屯糓二百萬省太倉太僕銀嵗輸邊皆百萬凡儲偫糓勵足以控制諸部故諸部愈畏之先是俺答以長女啞不害之女三娘子美自娶之而其子黃臺吉鄙而淫每奪諸彛婦過百人而聽其索食外奔獨憾三娘子擅富厚詛詈三娘子每入貢宿兌營愬其事兌思以結之兒視三娘子賞賜宴犒無所吝嘗以番王哈屯視中國夫人於貢日親賜八寶冠百鳳云衣紅骨朶云裙感之指其心誓以必報而黃臺吉諸婦如五蘭比妓且沁比妓威兀愼比妓以饑餒嵗盜葛峪堡小軍盔甲牛羊必罰不赦其後黃臺吉扯力克子孫襲王皆妻三娘子三世修貢不絕封忠順夫人九年以原官回部扈從上大閱進陣圖兵略十年復以右都總督薊遼瀕行執政詢邊事對曰速把亥爲害久矣其滅此朝食固也苐五路統於一酋可欵以修備東部紛雜各自爲主利用戰以制欵於是首議固險前此塞垣取直突則割之又山長多陴可騎而登兌令依山爲壁復曽家寨之割棄者五十里以犄古北乃遣薊帥逐朶顏趕碎其帳俘其軍馬及所被掠者合數百人其明年遼帥禦速把亥於鎭彛堡爲覆待之伏發斬大酋八亥死焉生得額孫兒斬首百級於是亥弟炒花侄老撒卜兒悉逺伏不敢近乃進兌兵部尙書太子少保廕一子世襲錦衣千戶逞加仰加攻海西虎兒罕阿臺應之兌遣遼帥截勦敗於曹家峪斬首三千餘級鹵獲無算其年入掌本部事乞骸骨疏七上報可兌負气任達嘗曰行文以气勝當其居幕府軍書旁午必張壁酣睡意飽乃起而後防案泛應無不當其气全也爲諸生時倭防至所調狼兵數剽掠人莫敢忤兌獨聚眾守戒曰苐勿殺聽吾呼皆呼大噪震天兵果走然後追執一二人以告主者徇之其識略如此子有孚襲錦衣世職陞都指揮同知進南鎭撫司轉總兵死孫孟明襲有名

孟明字文徴鄕試擬苐一副榜再試再副榜遂棄去承襲錦衣正千戶天啟初忠賢用事掌司許顯純其黨也孟明進北司理刑中書汪文言以事詔獄忠賢欲假文言獄羅織顯純承其意設五毒勒文言蔓引已書髙攀龍楊璉左光斗二十六人爲一通孟明接視之叱曰囚不畏死耶諸人安肯與汝通而希以株連圖巧卸乎裂之文言連呼曰誠然獨冀緩死耳安有是也顯純亦語塞遂指孟明匿亡命矯旨下孟明本司拷訊會田爾耕亦閹黨適掌衛事惜本衛邊幅遣削籍去崇禎攺元起原官進掌衛事提督東司房卒子邦輔襲邦輔字元素亦以正千戶進北司理刑崇禎末給事中姜采以言事詔獄而行人司副熊開元因靣劾延儒同日收拷當是時上怒甚密旨促具牘速上蓋意欲置死地也邦輔故緩牘待之旣而上怒稍解令刑訊然必欲根柢開元所主使時都掌劉宗周僉都金光宸俱以此得罪朝議洶洶邦輔念其寃故爲開導記口語刑及其衣卽具牘出之上猶怒不已予杖各百臨杖膚軆完具無刑訊狀杖者大訝舉朝爲邦輔危旣而杖者亦念二人者無罪邦輔心無他予杖畢竟不及邦輔而罷後舉人祝淵以疏畱宗周詔獄邦輔復全之在宗周傳

論曰欵事初起疑信未一檻虎猨保無終駭語曰始非難終之實難向非兌者則猶是俺答萬曆之保關安見非嘉靖之市塞也邊臣以鎭重爲功而機變翕忽所在控制卒能使保關市塞皆能有成自此以後歷三四十年不爲邊患是𨿽李魏之守雲中韓範之鎭西塞何以加焉宜其閱數世而猶烈已

姜光祿公傳

公名鏡字永明余姚人也萬曆十年舉浙江鄕試第一明年成進士授行人陞禮部主事進主客員外郎哱拜據寧夏而兵圍之三月不克寧夏城環湖湖四髙廷議決湖水以灌其城鏡方爲主客職四裔事慮其事不就兼有害也遂上書曰諸將計水攻必謂寧夏城卑下在西北隅與金波湖近在東南隅與觀音湖新渠紅花渠近如釜底然將繞城築堤以灌之如智氏之灌晉陽策非不善顧寧夏城中百萬戶不盡賊也卽不得已與賊處不必從賊作薦居也一時爲所簒無路可奔而使之一朝盡爲魚鱉於皇上如天好生之至意得無有惻然者乎孫武一書深明五間古之名將多用間以成大功前哱拜因劉東陽土文秀並起逆謀𨿽同惡相濟而反叛之人各懷叵測始則相倚終則相猜近聞東陽殺文秀隙已見矣今哱酋與許朝東陽三叛鼎立必有不相下之勢若遣權譎之士入城招降而乘機搆會以離其腹心使之自相疑貳然後重兵以臨之三叛之俘不當獻之闕下哉書奏上頗偉其言不卽行旋陞本部精膳司郎中旣而堤成賊劖之水泄功不就然後用跛者李登懷蠟書三入城說哱拜而問以書防東陽與朝承恩果殺東陽朝而三叛就殱兵部敍鏡功題準以京堂員缺推用萬曆二十年皇長子年十一未建儲貴妃與司禮田義潛蓄異謀宰輔莫敢言廷臣亦未有言者鏡上疏劾奏其略曰祖制建儲有嫡立嫡無嫡立長聖聖相傳無異議也皇長子春秋十有一矣當璧之徴久已表著而主器有待凡出閣講讀選婚加冠冊立諸大禮未經舉行此必有左右爲之沮者竊聞司禮監太監田義希附皇貴妃意旨往往妄測神聖有所轉移微陳兩可之端潛施蠱惑凡內官中與義合者共進密謀而其不合者每巧激聖怒啟皇上嚴刑峻罰用以箝攝左右絕中外之議種種邪謀如鬼如蜮臣以爲田義一日在側則國本一日未定社稷一日未安內閣大臣旣畏義權威首鼠兩端而廷臣宴處亦未有能救正者皇上大奮幹斷立斥田義庻陰霾消散天日自開國是正主器定矣疏上義大怒條旨杖午門外上以其言直攺票革職時鏡年三十有八越十五年而太子始定儲位乃推冊立恩予鏡冠帶閒住又越十二年卒於家又二年而光宗卽位追直諫功特贈光祿卿以子逢元貴累贈資政大夫太子太保禮部尙書

論曰鏡禮部未有言責乃於寧夏則密進奇謀於國本則首申讜論有引裾折檻之風焉先是鏡曽祖榮以工部劾逆瑾貶外父子羔以忤相嵩父子罷歸及子逢元以修三朝要典忤魏璫見屏姜氏世以直節聞而鏡尢卓卓云

明吏科右給事中周公傳

公洪謨字宗稷山陰人中萬曆進士授福建延平府推官時福州推官周順昌負淸名洪謨與之埓稱二周會福建鹽運使司委掣鹽懲墨吏骫法使洪謨順昌司掣事嘗曰自二周掣鹽而鹽政以淸天啟二年舉卓異第一行取補戶科明年辦事忠賢以傳奉杖死屯田郎中萬燝於午門外而捕禦史林汝翥於葉向髙第破闥入捽汝翥予杖中官王體幹附忠賢每疏至必鈐以片紙條其意略而閣臣廣微遵行之洪謨到科卽疏曰臣自家抵都見一路災荒備矣夫吳淞澤國也而加之霪霖靑徐槁壤也而重以旱魃臣嘗疑上天恩威每多偏任何所感召而竟至於是及見我皇上震霆迅雷非不擊斷而乃重施之失勢之言官溢寵濫恩非不優渥而乃盡被之浸淫之內侍是豈春霖不足施夏日果可畏哉燥濕之勢殊也今萬燝已死汝翥幾斃而向髙毅然請去猶幸執政柄用方新諸臣九死不折萬一不幸而拂衣者旋踵畏威者結舌將明旨所謂孤立者不在內侍在近臣也皇上誠能回惠威之施一生殺之柄納大小諸臣之諫詰萬燝之何以死究汝翥之何以杖察首輔向髙之何以卽去立斥忠賢毋使以媼相之權成騎虎之勢然後大張祖訓並勅王體干等勿開市交之門參票擬之柄違干政典兵之禁如此而天變不回人心不固社稷不安請治臣以妄言之罪不報會璫事讐斂叨懫者思媚不止意欲重困東浙人曰越猶吳也壤比粟均舟習水次便應詔東浙稅畝粟若干防如蘇淞例主漕者已行單徴發東浙人比戶惴惴若中風狂走顧莫敢訟言洪謨曰此吾事也幸覆疏未至浙撫苐疏來吾當死生爭之及疏至洪謨駁抄曰越淅鹵仰給他郡縣東北環海而又有三江之阻義𨿽當輸顧安所得粟且蹴舟逾險涉錢塘越風濤種種不便時印在掌科洪謨用白頭抄參以上人爲洪謨危顧詞直終莫能奪議遂止是年十二月注籍至明年二月始一出侍班而周順昌被逮至洪謨乃嘆曰二周不獨全矣自劾去先是洪謨論熊楊失律廣微失禮事詞義凜凜久已觸璫怒會洪謨同鄕有勸璫收洪謨爲已用故璫姑銜之洪謨嘗笑曰吾豈不欲爲官乎顧何以爲人至是自劾入廣微陽謝曰毋我故而璫竟加以久依門戶之旨勒令閒住崇禎攺元起吏科右給事中陛見首薦劉宗周可大用時吏部尙書王永光變亂銓法洪謨疏參之其疏畱中不下十餘日無何上禦經筵諭講官云周洪謨言是發閣票旨百餘言明年陞兵科右給事中皇太子生充禦書使者歷潞周趙三藩又明年禦書差竣時政府屢易用事多新進洪謨乞身去將行注山東試差洪謨曰已告病矣復膺差謾也遂去洪謨在戶科時以新餉缺乏曽疏言不得已之取嬴有八曰鼓鑄鹽法屯田出之於地稅契典鋪散官取之於民冗役郵傳節之於官至於多方裁省責之三方督師之臣使司農之所輸者以飽猛士不以供闒茸以勵鋭師不以供坐客凡兵馬器械一若貧家之拮據絲粒皆期實濟而後國計爲有禆也上亦是其言而終不能用

論曰李應升劾楊熊失律而死魏大中劾魏廣微失禮而又死洪謨兩劾之豈復有生死之見存於心與媚璫者思擇彊項士以張璫勢而致艷以官洪謨二十舉於鄕念父通城令年老而畱事之至五十而成進士彼其不屑屑於一官者寧一日矣

明特進左柱國少師兵部尙書都察院右都禦史總督貴湖川云廣五省軍務兼巡撫貴州朱公傳

公爕元字懋和浙之山陰人萬曆進士授大理寺評事遷寺正慮囚山西土豪殺七人輦金京師屬貴人爲請寄爕元論殺之出守蘇州蘇州治遷廣東提學副使禦史以巡按至自貴倨於所錄士外自取二十人檄布政司塡冊與鄕試爕元不肯曰侵官非法立壊其冊而榜爲首者於市禦史恨刺骨誣指他事朝論直爕元而以劣罷禦史勒令去爕元乃請養家居十年起爲陜西按察使分巡隴西越二年遷四川右布政使先是朝廷以營建殿門采川木令右使董其事凡大木生絕險逺州郡吏督工徒入山覓得之報官報已斬伐之斬伐已運之置大壑中候暴漲然後得出集於涪州然而吏因緣爲姦類言不中程如是者二十年費水衡數十萬官吏坐系至沈命不可數爕元疑其事立趨駕至涪第其上下而簡料之凡五日竣事得大木一千七百餘章盡釋諸累囚而以不及選者給髙貲商算其直由江淮達京師官無資焉乃復淸川田漏籍若干畝嵗抵川新餉七萬五千有奇川人徳之天啟元年奢氏反奢故猓種世居藺爲川外徼與黔徼安氏爲界皆爵宣慰而世相仇殺奢崇明襲爵猜鷙蓄不軌聞遼左有警自請援遼陰借之治兵械遣其黨樊龍等出兵重慶陽以餉弗給激其眾殺撫道以下官吏據重慶城反時爕元以左使入覲方就道蜀王率士民遮道畱爕元爕元頓還立遣使持符發石砫羅綱龍安松潘威茂建昌諸道兵入援下令募民徒繕城斂米粟薪芻之在城外者谷甲煆器凡兵械所需若金鐵麻枲油燎徧督所產於州縣如是二十日而賊已至所過州縣下三十有七前所遣將屯守諸險隘悉潰敗爕元誓眾率民徒登陴賊百計仰攻不得志乘賊懈直闖賊營斬馘千餘生擒賊目數人乃遣人決都江堰水灌濠濠滿賊治橋借其少息急淸在城民之與賊通者前後疏捕得三百人誅之出示賊賊气大沮乃更集諸猓疊爲雲樓爲旱船爲陽橋以瞰城中大抵駕竿爲屋而施懸梯於其背雲樓如樓旱船如船陽橋如橋髙比麗譙而出女墻丈城中人望見大怖爕元覘其機所運如牛車然用牛數百頭牽之乃爇炮擊牛牛奔竿折而屋傾矢石雜集守門軍殺而出大敗賊眾於城下會援兵至賊增屯而守相持無退意如是三月羅乾象者賊梟也諸生有防賊營者乾象遣之歸輸意爕元招之乾象來爕元與之飲乾象雄猜左右顧爕元示以易傾酒數斗啖炙肩一酣然假鼾齁如轟雷不解冑不辟刀劍乾象伏地曰公天人也縋而出自此凡賊營舉動無不悉賊大疑待左右束濕眾心倍防爕元復使牙將周斯盛僞爲書約內應以誤之賊以名馬饋斯盛斯盛乃潛出與之盟而設伏以待崇明果自至甫懸一人上松潘守兵不知爲誘也大噪崇明驚走伏起獲其從者數人城中气百倍力戰燒其旱船並攻具而援兵益集乃造水牌百投錦江順流下令所過州縣嚴兵截賊歸路夜半乾象等內變賊營火起崇明父子策馬走乾象等來歸餘賊奔潰時已擢爕元都禦史撫川朝命甫下乘勝逐北定敍州復重慶城斬其梟將樊龍賊渡瀘水去而其時有水西之變水西本安氏與奢氏世仇殺宣慰安位幼弱安邦彥佐之聞崇明反亦乘間竊發解奢氏仇相約爲唇齒起兵水西爕元旣已復瀘州進兵部侍郎總督三省乃復整兵入永寧破藺州燒其九鳳樓蕩平其巢開疆千餘里遂上奏以外四里膏腴之壤歸永寧衛敍州內四里深險墝瘠分給降將各守其土爲天子保塞當是時水西賊鋭甚方覆官兵於大方殺巡撫王三善貴州大震奢寅遽返藺借水西爲聲援招余蘗抗戰如故爕元乃重購降苗拍登等令所部阿友佯爲叛歸居賊營輸賊情實寅初不之疑旣而覺之防阿友搒掠備五毒以刃穿友足一晝夜友不伏寅意不自得痛飲友乃乘寅醉呼其眾殺寅焚其屍以首來獻先是朝廷以水西事急加爕元兵部尙書賜尙方劍督貴州至是寅誅爕元移鎭渝部集分兵一意討水西而以父防歸莊烈皇帝卽位錄平藺功加少保蔭一子錦衣衛指揮使世襲是年秋敇總督貴湖云川廣五省軍務仍巡撫貴州爕元卽上狀大簡諸將更易署置一反前督所爲乃檄滇兵下烏撒杜安邊助逆路蜀兵出永寧抵赤水扼四裔要害而親移師駐六廣逼大方鬼師莫徳說邦彥曰安邊在烏撒滇人不敢南下永赤之兵牽制我後我當先破之取永寧以畀奢氏取建武六縣以畀法捨然後挾烏鎭以臨遵義並黔及滇大事可圖也邦彥從之以歹費等防六廣小阿烏謎等防遵義阿鮓怯等守鴨池三岔各自號元帥而邦彥號四裔大長老崇明稱大梁王先抵赤水爕元諜知之密令守將許成名徉敗防營走永寧且戰且走誘賊深入薄永寧城乃令林兆鼎從三岔入王國楨從六廣入劉養鯤從遵義入邦彥聞王師四集恚甚恃其勇欲旦夕先破永赤兵還拒諸王師急索戰成名與永將侯良柱鄧玘等約夾攻賊玘等兵始交成名與羅乾象繞出其背奮擊之賊大潰自相蹂跆死者數萬計遂斬崇明邦彥等將乘勝勦捕安位及餘賊而蜀將以爭級防營先歸餘賊稍稍遁乃移檄安位諭以內附許自新位不能決其羣目復集兵迫脇諸餘蘗號二十萬以抗王師爕元會諸將且誡之曰水西地險谿谷多霧瘴莫辧昬旦箐林悉蝮蛇猛獸卽不戰鬭而兵易疲前督防賊中率以此敗困獸之噬未可輕也是必扼險以斃之於是焚防翳剔巖穴屯兵近地相持百餘日稍稍出遊兵引戰而漸促以進焚其窖粟斷其樵采賊且饑且困別將劉養鯤又密遣人入大方燒其宮室安位大恐乞降公弗許要以四事一貶爵二削水外六目之地歸朝廷三獻殺故撫王三善者四開通畢節等驛路而位皆唯唯遂率四十八目出降誓不敢叛而黔人自軍興來嵗食餉百萬不樂罷殺其使奪其所獻馬爕元斬數人始定乃遂上善後疏曰臣惟邊徼𨿽安不可忘戰制苖之法必先固本水西自河外六目九司之地亦頗廣衍今已悉入版圖沿河要害臣築城三十六所近者控扼苖地制出入逺者聨滇蜀通商賈皆立邸捨繕郵亭建倉廩使不敢卒入爲冦鴨池安莊計河旁可耕之土通溝洫者不下二千頃事定之後無慮常屯萬人人賦水田十二畝旱田六畝稍益之使自贍鹽酪芻茭出其中諸將士皆身經數百戰披艸萊立城郭咸願得尺寸以長子孫卽割新疆授之使知所勸謹條便宜九事不設郡縣置軍衛不易其俗苖漢相安一也地益墾辟聚落日繁經界旣正苖不得以民不耕地漸侵軼二也黔地險瘠仰食於外今自食其土省轉輸之勞三也國用方匱出太府金幣以勞諸將不足以爵酬之爵轉輕不若以地於國無損四也旣許世其土各自立家計經久逺永爲折衝五也大小相維輕重相制無事易以安有事易以使六也春夏治農秋冬治兵耀旗河上揚威武使苖日備我七也從兵民之便願耕者給之且耕且戌衛所自實無勾軍之累八也軍耕抵餉民耕輸糧以屯課耕不拘其籍以耕聚人不世其伍使各樂其業九也疏聞詔可崇禎五年加少傅兼太子太傅七年加少師蔭一子錦衣衛指揮僉事世襲八年一品再考滿加左柱國九年詔出師誅擺金兩江巴香狼壩火烘五洞叛苖悉平之乃又通上下六衛並淸平偏鎭四衛道路凡一千六百餘里設亭障置遊徼商賈露處道不拾遺滇中沐氏土捨普名聲作亂朝廷命討之名聲伏誅龍塲壩者水西地也水藺相仇殺爭此地時屬藺時屬水其後二姓盟以其地假藺其地抵大方七十里去永寧且六百里山箐峻險不產五糓蜀人欲爲設官屯兵以自廣而故帥侯良柱貪橫爕元劾其罪良柱修怨借拓界以責爕元爕元疏曰臣惟禦苖之法治以不治今水西旣納欵藺殘蘗安敢負固夫守邊者但聞扼險不聞入險此地臨苖穴四面孤懸而中限以水必築城守渡則轉運煩費多所未便然且內激藺苖必死之鬭而外挑水西以扼吭之嫌兵端一開未易卒止非疆塲福也書上下詔詰責之爕元持其說上無以難及安位死無嗣朝議必用兵郡縣之爕元復上疏曰水西各苖恃其險固向阻聲教今安位殄絕疎族逺條紛然爭立臣奉明詔一切禁止聖威逺暢有苖來賔納土獻印相繼於道臣惟水西有宣慰之土有各目之土宣慰公土宜還朝廷各目私土宜畀分守籍其戶口徴其賦稅殊俗內向同於編氓大方西溪谷裏比那要害之地築城戍兵亦足以丕振國威永銷反側矣夫西南之境皆荒服也楊氏反播奢氏反藺安氏反水西獨滇之定番彈丸小州爲長官司者十有七二三百年未聞有反者非他苖之好叛逆而定番之獨忠順也地大者防扈之資勢弱者保世之策也今臣分水西之壤授諸苖長及有功漢人咸俾世守凡苖俗虐政苛斂一切除之使參用漢法可爲長久計制曰可十一年春爕元卒天子震悼賜祭爕元軀幹宏偉年七十飲噉如少年室無姬媵性介潔不苟取所至人服其介鎭川貴垂二十年軍資贖鍰不下數十萬皆籍之於朝居處節約儼韋布士焉其爲人明敏而有度量𨿽矢石之下軍書旁午從容應之各有理居軍中未嘗置記室知人善任人樂爲用其禦苖一以恩信不妄殺一人故所在親附旣歿皆罷市巷哭不輟內江有牟康民者隠士也佯狂當兵未起時嘗語人曰蜀且有變平之者朱公也及亂召之不肯至凡有軍事或咨之悉中後不知所往子兆寧襲錦衣衛指揮使次兆宜襲錦衣衛指揮使陞南鎭撫司僉書管事次兆憲襲錦衣衛指揮僉事次兆宣後軍都督府都事

論曰劉宗周曰爕元沈毅如魏公忠誠如汾陽練達如文饒亷正如孝肅而將略大類趙營平陳子龍曰夫自漢以來通西南徼者大率疲所恃以事無用爕元不侈言功名而力抗郡縣之議有嘉折首不窮兵威偉哉或曰天啟之季政在閹寺爕元不歸功闈闥而以是失侯嗟乎何必侯矣爕元建石城三十五曰省會北關曰開州曰龍塲曰虎塲曰鎭西衛曰狼曰息降所曰札佐土司曰九莊曰詰戎所曰陸廣曰幹溝曰箕隴曰鴨池曰樂平曰鐵王旗曰廣順州曰雞塲曰靑嵓曰馬塲堡曰烏江曰連云曰有嘉曰板橋曰恬波曰馬塲曰亦資孔曰淸丰曰定頭曰尾灑曰石基曰小龍塲曰黃絲曰楊老曰涼傘曰廣興鎭曰隴落堡曰巴香修舊城十三曰普定衛曰安莊衛曰新興跕曰杳城驛曰普安州曰甕安縣曰施秉縣曰烏撒衛曰赤水衛曰永寧衛曰普市曰摩泥曰平壩

姜尙書傳

公逢元字仲訒會稽人萬曆進士父鏡光祿卿臨卒遺言曰立朝勿植黨時逢元已官翰林進中允而其弟一洪亦成進士二子佩其言故當崔魏時逢元一洪皆自言非黨人旣而逢元進國子司業充講官科臣楊所修建言宜纂定要典仿世宗朝明倫大典故事而呈秀矯旨開館敇大學士顧秉謙以下二十三人分總裁纂修謄錄收掌而以逢元非黨人可用列逢元副總裁官例總裁官入館據上座舉筆判諸館務逢元舉筆忽長嘆眾愕然問故逢元視所舉筆示眾曰吾持此有年矣今欲用之而有違於心吾敢違吾心以彊持此哉遂閣筆出先是逢元爲講官講虞書退有後言大聲曰後言非他謂旣退而小人間之則大臣有言言小人之得持其後也禦史趙南星曽用其語入疏中忠賢銜之至是矯旨謂呈身門戶革職崇禎元年起詹事仍充經筵日講官尋自禮部侍郎進禮部尙書凡九枚卜不用後上親禦門出諸章奏召廷臣給筆札各試票擬次日傳逢元及陳子壯文震孟張至發以下九人吏部錄年貌履歷上之上已用逢元而內侍曰孰有講官如逢元者復止至九年致仕逢元少時夢斗魁贈詩中有金殿簪花字自謂殿試必苐一旣而不驗至是將去會皇太子行冠禮充逢元三加官簪花殿中逢元乃嘆曰然則吾之終此官豈人事哉

論曰逢元在禮部時唐王弒從父越關入都都人洶洶羣以宗藩事責之逢元逢元啟閣密處之而人不之覺何縝敏也顧逢元以閹去官而逮乎旣用則仍爲閹沮主有明闇煬竈則一異哉若夫西州豪傑自言爲黨人今自言非黨人嗟乎可以論世已

西河集卷七十五

欽定四庫全書

西河集卷七十六

翰林院檢討毛奇齡撰

傳【四一名四忠傳】

周文忠公傳

公名鳳翔字儀伯山陰人以大興籍爲督學左光斗取生員第一崇禎攺元登進士歷官司業許士柔者祭酒也爲翰林時曾撰故左都髙攀龍誥文有年矣至是謂失當降其官調之鳳翔曰臣故翰林也例翰林撰詞苟不當則閣臣竟裁之否則駁回使另撰而士柔於十年前初擬之詞未聞駁回使攺撰也今忽曰失當是以閣臣之罪罪士柔也且誥詞非不當也當崔魏肆焰臣節幾盡含血負肉誰不畏死樂生而攀龍首以身殉皇上旣憐而褒之中外相望以爲褒忠奬烈不知宜如何鼓勵今徒以中書科先入寶簿及其子世學不諳事理之故反指摘誥文遲其贈卹夫褒諡之典久奉於王言而綸綍之詞未頒於尙璽使泉壤悲殊恩之久稽而輿情咎載筆之有失則是以世學而累士柔以士柔而累攀龍恐非陛下褒忠奬烈之盛心也不報旣而遷諭徳充東宮講官是時賊勢迫召對平臺問滅冦之策言論忼愾上爲流涕會軍需告急議稅民間間架錢鳳翔曰事至此是宜收拾人心時也尙可括民財以搖國勢耶昔賢謂民心一失不可復收國勢一傾不可復振正謂是也尙書倪元璐亟持其言亡何京師陷有傳駕出狩者鳳翔思扈蹕倉皇奔探見賊據殿坐而魏藻徳陳演侯恂宋企郊等各帥百官入朝賀鳳翔至殿前視之大哭急從左掖門趨出百官皆驚怖不知所爲而賊苐顧之不爲問庻吉士張家玉者鳳翔會試所取士也抵賊書詬賊賊防之夾兩刃脇降不屈且其言辯愈侃侃賊怒甚曰是何物子急取其父母來刳其腸觀之家玉心動乃陽爲好言謝賊賊捨去歸而詢鳳翔鳳翔拒之曰安有此事而問我者吾父母猶在也夫吾不能爲二親生矣家玉出鳳翔作書辭二親其詞甚哀書畢再拜慟哭自經死其題壁詩有曰白頭二老哭忠魂蓋痛之焉南都僭號諡文節贈禮部侍郎祭葬封贈三代如其官大淸順治九年追卹前朝殉難官贈禮部侍郎祭謚文忠初鳳翔爲司業時監進溢米則諸生廩也鳳翔獨不受儲之得數千石賑饑民靈璧侯家奴辱諸生鳳翔撰封事侯徒跣拜大成廟伏罪不聽必捕其家奴付刑部乃已其淸峻如此其後張家玉起兵廣州抗

王師累破龍川博羅連平長寧諸縣退屯增城轉戰凡一年力屈死

明少傅兵部尙書前巡撫蘇松都察院右副都禦史祁公傳

公彪佳浙江山陰人也字幼文年十七舉於鄕中天啟二年進士授興化推官瀕行跪其父故參政承防請敎承防不答或問之曰不見夫誨泅者乎壺而扶甕人借以肘終其身不能泅一旦挾諸淸泠之淵翻壺卻甕其身入水而泅成矣今者入官則翻壺卻甕之時也彪佳去果以賢能稱嘗出撫亂兵斬其渠徇於軍門崇禎四年考選擢禦史時京營操兵遣七太監主兵政彪佳激切諫久之巡按蘇松預以十革十四申九詢檄下屬革者革其獘也申者申其所當行也詢者詢其何者可行何者在所革也乃據屬所答覈之定黜陟會蘇州無厲名打行亷其稔惡可殺者四人械於衢集鄕三老詢之曰是可殺否鄕三老曰可卽又詢諸觀者曰是可殺否觀者曰可於是掄大箠箠末量五寸積一寸半每箠十易操箠一箠至死驗之陳其屍而宜興鄕官陳一敎奴客播虐怨家刑牲焚其廬劫肆其屍墳彪佳先捕諸奴客正法平眾心且盡追還所占掠男女田產而奏奪陳氏父子官然後治諸怨家之爲亂者時彪佳回道居上考而舊輔延儒與陳氏僚壻怨彪佳執法陰嗾中官駁彪佳下其等降級上親索筆攺罰俸當是時人憾彪佳寃而猶幸上之知彪佳云彪佳爲人修長潔白風度奕然而遇事敏斷時乞病家居猶立賑災法賑東南饑寧紹臺三府十九縣皆仿行之乃以病假過八年自劾請照過五年閒住限例而詔起掌察召對賜茶餅會吏部吳昌時破計典任意出入彪佳遇於朝面折之叱昌時陰陽攬權要骫法疏參昌時昌時故叵測而彪佳是時又以疏畱掌院劉宗周爲上所忌至是疏入恐從此重得罪人人爲彪佳危而上疑昌時謂彪佳言是旣而昌時敗彪佳循差例刷南京捲國變諸臣援宋髙故事擬以福王爲兵馬元帥彪佳曰監國本朝故典也何逺引爲議遂定未幾有傳正大位者彪佳抗言曰甫監國而遽登極何可且羣帥勸表未至卽有忠如陶侃者尙以不預定策爲恥況其他乎然是時邀功者駕言本兵史可法有二心可法懼𨿽是彪佳言不敢持遂以蘇民變謂彪佳素徳蘇出彪佳安撫蘇州彪佳所至設先帝位率眾哭卽諭以大義且言中原已無賊國有長君使人心得安乃揭榜於路曰叛逆不可名忠義不可矜毋借鋤逆報私怨毋假勤王造禍亂斬丹陽亂民三人以徇先是蘇民以鄕官項煜從賊剽其家而嘗熟亂民遂借討叛名焚鄕官時敏宅燬其棺之未葬者而暴其陳人彪佳至捕其爲首者斬之而嘉定華生家奴客爲亂合他姓奴客同時起防主杖之踞坐索身券所至數萬人彪佳盡捕之斬數人余悉掩獄令曰有爲原主所保者貰其死於是諸奴客家皆膝行摶顙匄原主赦免遂募士爲蒼頭軍親敎戰適興平兵攫丹陽市錢浙兵勤王者不平鬭而傷軍民大噪城閉彪佳率蒼頭馳治斬興平兵興平伯傑夙憚彪佳名至是忌之揚言且移兵丹陽以哃彪佳彪佳卻以牒復約會傑於大觀樓時傑踞步大觀者步樓也傑謂彪佳必不至至期風作傑笑曰祁撫不至有辭矣頃之隔江帆起破浪頃刻達岸傳呼曰祁都堂至矣撾鼓入傑聞之大駴衷甲出迎及門見彪佳角巾單衣攜胥各一人又大喜手揮部士去勞且拜坐語久之起指江誓曰公鉅人也公在傑敢越尺寸以混公者有如此江乃屠宰饗彪佳彪佳一舉箸而別旣而士英憾彪佳適劉宗周劾士英阮大鋮謂彪佳同爲之嗾其黨張孫振劾彪佳二心阻監國正位爲潞王地彪佳不與辧袛疏辭定策功所陞都察院右副都禦史竟去

大兵下江南貝勒以書幣聘宗周彪佳彪佳沈水死死時別家人駕言應聘將渡江宿所構山園夜開牖望南山笑曰山川人物皆幻形也今山川如故而人生已一世矣詰旦家人失彪佳所在見柳陌淺水露巾角曰是耶蓋入水端坐云後唐王僭號贈少傅兵部尙書諡忠敏

兪禦史傳

公志虞字際華浙之新昌人登崇禎七年進士授四川順慶府推官故事推官爲巡按耳目卑而要每新到官姦胥於此覘夷險卽甚簡易亦先爲煩苛令可畏憚而志虞平平且曰此地當奢氏之亂狝薙民苦兵久矣誰謂治蜀必嚴者乃大發滯囚釋積系開司獄放去獄爲之空無何流賊入成都道經順慶鄕官請集民堵禦而志虞不可曰冦之深入必有大兵追蹙之以民迎敵徒棄民耳吾堅城以待正恐追軍之尾此當不逺也已而果然會重慶闕推官調志虞往民哀畱不得乃令志虞兼攝之十五年行取召對平臺親策安邊弭盜數事條對稱旨授貴州道禦史乃復上輯盜練兵選將任賢屯田十餘疏遂奉使巡山海居庸兩關故事先東巡山海巡畢報命然後復西巡居庸而志虞於十六年十月東巡已竣乃於十七年三月赴都將西出而闖賊警至吏請志虞行曰官出使則無與他事卽使前途有梗者可假此避也志虞叱之曰人臣不爲王事死而借王事以生乎不行十九日城陷志虞自縊其子泣救之曰未知聖駕在何所探而後殉未晚也志虞不得已姑唯唯然已不食坐露地不入室處二十三日賊出梓宮於東華門志虞匍匐往撫宮而慟賊詢之曰此關院也捨之去入夜遂縊於新昌會館衣有紙云死固吾分吾不死於院而死於此者吾已在巡且恥院中有此官也南都尙書張防請贈卹贈太僕少卿諡節湣而以其在巡比之身死封疆者復與衛景瑗朱之馮三人同賜祠祀

明左都禦史蕺山劉先生傳

先生名宗周未生而其父秦臺公亡念之號念臺起東其字也少無衣綿外家爲之制縘袍拓落如襏長猶衣之嘗從外舅學壽昌走烈日百里攣一足萬曆辛丑成進士授行人故事舉人入國子始預謁選宗周急祿養冀以舉人得早授就國子試乃釋褐而太夫人逝服闋以薦起原官疏東林學不報因告歸先是宗周於服闋之隙曽講學東林書院東林者宋楊文靖祠而顧選郎與髙大行講學其中後所稱東林黨是也時選郎已死朝士從大行遊務持淸論別流品而小人不便攻之宗周負淸望政府之銜東林者思借以引重且擬處宗周選部以奪其志及疏入而攻者四至時宗周以行人告歸禦史韓浚糾其後且欲中以考功法考功郎趙士諤訟之免熹宗初政盡起廢籍諸君子諫官惠世楊薦宗周而大理卿鄒元標繼之起禮部主事自二十四嵗釋褐至是已四十四嵗始一遷凡二十一年時客魏將亂政諫官言者相繼去宗周起九日拜封事糾魏進忠客氏進忠忠賢也時多言客氏而進忠之糾自宗周始進忠銜甚然終以勢未橫傳旨杖六十輔臣葉向髙力救攺罰俸於是遷宗周光祿寺丞未幾遷尙寶少卿又未幾遷太僕寺少卿宗周以一嵗三遷未安且客魏勢轉盛疏辭三上不報以病行故事三品以下無辭官禮宗周獨辭之太宰趙南星重宗周起宗周通政會副都禦史楊漣劾忠賢忠賢怒盡逐東林諸君子宗周甫疏辭卽革職奪其誥命於是大興鉤黨獄緹騎徧天下禦史惠世揚被逮辭連宗周王侍禦業浩救之乃止崇禎攺元忠賢誅給削籍官誥起順天尹宗周集諸師儒示聖賢爲學之要諮三老嗇夫興利剔獘所屬姦胥有幹沒帑金狀論如律勲戚家人及豪彊不法抑之絕中貴請謁盡驅伎童優女焚權家所畜戱仗炫服武淸伯奴客爭道毆諸生直入武淸第捕得之搒掠加三木示長安街會

王師大入邊所屬老少奔都城乃請撤九門諸稅發內帑賑給平糶立保甲法其法十戶爲甲甲有長十甲爲保保有帥十保爲鄕鄕有伯由鄕而坊而城而畿各以五爲數而攝以官一戶客姦九戶舉之一甲容姦九甲舉之不舉者坐適遵化失守而近輔之流移者日千百至廷臣慮藏姦議勿納宗周曰此京兆事耳遣屬籍姓氏居業記以篆符宗周驗符入分挿之而聨於保甲發贖鍰設粥僵者使就火室道殣給藳其閭左單戶令富民互相賉時

王師攻徳勝門督師袁崇煥抵之不勝上不視朝而中旨辦布囊八百內官進馬騾宗周曰是必有以遷幸之說欺上者夫與斯土爲存亡者京兆也疏請臨禦自卯至酉跪午門不去諭遣之乃集京兆官屬曁鄕大夫士父老子弟於城隍廟設於忠肅公位哭而祭之布死守之誓眾皆哭

王師退宗周瘞戰亡將士自徳勝門涼水蘆溝諸處瘞骨三萬標以柳楡乃復陳善後之策曰選有司撫流亡聨保甲練民勇已下部而宗周於保甲之法尢加申飭曰籍曰政曰教曰禮曰養曰備曰禁輯書以獻乃復裁京兆冗費一萬六千餘金而大興宛平費額尢甚悉裁以舊籍權貴無敢難者於是陳祈天永命之要爲更化之端其旨在除詔獄捐新餉而要歸於化門戶意見語侵輔臣時上方持法切責黨人無財賦以佐軍興而宗周所言適中之怒曰必捐新餉則軍需何措著奏宗周覆奏謂遼左額兵額餉原自相副若緣邊州縣各選土兵自三百以上至千而止量給食械爲兵餉給爲農餉懸何至如新餉五百餘萬之多哉且京兆裁冗萬六千金抵之續萬二千三百金而有餘推諸天下猶是也且陛下修徳廷臣孰敢私其利者上終以爲迂責之宗周疏乞歸越五年上以體仁在閣久專務刑斂致民窮盜起且念前此置相不得人乃大破資格進大小臣工親試之且推在籍堪任者廷臣推禮部尙書孫愼行侍郎林釬並宗周而愼行道死陛見有日承旨範仁誤傳令宗周先見上不悅論仁城旦及見而宗周以修徳舞幹爲禦敵計上顧體仁曰滿桂之敗宗周在朝也此時能舞干羽耶因相釬攺宗周工部左侍郎宗周乃直陳時政思轉亂爲治其要在抑宦侍不使侵政去市井言事若陳啟新者而下尺一以招流亡上怒甚輔臣因爭指其隙上反攺顏曰宗周直臣不度勢量時夫盜賊徧天下而欲以尺一勦除何也會推閣員三推皆不報上意在宗周而究以迂濶且謂宗周學有餘而不足於用遂止旣而體仁修黨人隙擠文震孟諸公去循吏如成徳申紹芳輩皆得罪宗周復請告自起用至是凡百日瀕行貽體仁書數之會

王師再入宗周在道聞復用中官監軍馳疏諫中官恚甚羣詬之而體仁復指以爲黨革職越六年復起吏部左侍郎甫就道復攺都察院左都禦史召對文華殿退集禦史於庭嚴飭之臺中肅然乃申巡城職掌察九門官吏不法設鄕三老揚髙皇帝大訓卽以鄕老行保甲法咨五城禦史著爲令無何上惡諫官姜采言已下吏議而行人熊開元糾輔臣延儒防開元並采付詔獄宗周思救之時上方召對或傳中旨斃二人獄宗周昌言曰刑人於市禮也焉得私斃諫官此不可不諫眾許諾及對竟戶部尙書傅淑訓頓首請釋采開元上不納余無言者宗周直前爭之且曰言官可用卽用之不用卽置之縱或得罪亦當敇法司擬議而遽下詔獄是朝廷有私刑也上怒曰司衛皆朕刑官何公何私且朕不得自問一在廷官乎宗周爭不止上大怒乃曰吾固知開元疏有主使也宗周免冠廷臣爲宗周謝僉都禦史金光辰特申救之上怒甚目爲朋黨敇革宗周職而光辰亦降調外次日有舉人祝淵赴公車疏畱宗周上益怒坐淵妄言朝政下吏議而宗周以掌憲六十日去甲申之變宗周荷戈號跣呼督撫討賊而南都新建以原官起至丹陽劾輔臣馬士英責其不討賊而變亂新政士英怒會浙撫黃鳴俊提卒入覲抵京口與防江兵爭道閧事聞朝廷士英遽指宗周與鳴俊懷異將入淸君側爲廢立計宗周入朝不聽見士英乃修黨人隙特薦逆案阮大鋮知兵旣而起大鋮兵部右侍郎宗周糾大鋮不報拊膺曰吾不可復居此矣遽歸

王師入浙將軍孛羅遣書徴宗周會宗周絕食死死前一日門人王毓蓍自沈柳橋上宗周書曰毓蓍已得死所矣先生早自決幸毋爲王炎午所弔宗周得書呼其字嘆曰元趾吾講學數十年得子隨之足矣宗周幼學外大父南洲章公旣而師事許孚逺分別理欲遂與同籍劉永澄詣髙大行攀龍受古本大學及歸魏給諫大中造講旣而同總憲鄒元標講首善書院至避璫難輯皇明道統錄始遜志終陽明涇野大抵所學由刻厲而漸就涵養嘗曰吾今而知主靜之要也崇禎辛卯由京兆請告立證人社同郡祁彪佳受學是時弟子日眾乃著第一義等說九篇輯聖學宗要以濓洛關閩姚江爲合一學及爲少司空每於在官頃記所獨得曰獨證篇於是辯太極之誤闡大學誠意中庸未發之旨大抵一中和兼動靜合本體工夫而要歸於立誠晚年著讀易經說著易鈔旣又著經籍考徧輯十三經諸子史傳之有裨於敎者其言逾博而旨逾謐夫道一而已矣宗周家會稽蕺山稱蕺山長居貧食不兼蔬入官寓朝房嘗起少宰道乏食臨朐令以十金餉受之至前途得故人所遺金趣遣還令及罷總憲歸不能行朝士斂贐餽之不受其後赴南都以冠服久敝假冠於從子之宦者歸而還之笑曰吾不可掛他人冠也其介如此

西河集卷七十六

欽定四庫全書

西河集卷七十七

翰林院檢討毛奇齡撰

傳【五一分名纂同郡循吏孝子節婦雜傳】

紹興府知府湯公傳

公紹恩安嶽人生時夢神捧兒至而拜之曰吾紹興城隍神也旣生峨嵋僧過門施之飯請名僧以指詘計曰當以紹名他日東方有承其恩者其在紹乎因名紹恩字汝承嘉靖五年登進士釋褐衣越布覆以父官參政時所遺絲袍終其身不之易十四年以郎中出知徳安府旋攺紹興甫到謁禹廟周視其欂櫨若故識者紹地春秋所稱澤國也水濫地在浸中水驟下而龜其腹山陰縣東南有浦陽江者爲三江之一韋昭有云二江者松江浙江浦陽江也浦陽江上接金華浦江諸水北流百餘里至諸曁與東江合北過峽山東滙山陰之麻溪然後盡注錢淸江而入之於海當是時浦陽已通浙苐口隘浙當髙時水反入浦陽而灌麻溪而錢淸之入海者勢若建瓴則又傾渫而不可復止其所以旣苦潦又苦暵者槪爲是也紹恩至相浦陽上流恢前守戴琥所開績堰使浦陽之通浙者坦而易泄而乃塞麻溪以遏其來不使浦陽之水得復入山陰東南而於是相其尾閭凡在紹諸水濫則易淅渫則易竭者爲水坊海濵將以伺瀦瀉而定啟閉而無如海波之澒洞而難爲坊也初錢淸下流原有二閘嵗久湮廢紹恩相下流仍得之三江之口其地夾兩山爲浦陽入海故道下有石峽橫亙數十丈泅水者得之乃伐石於山依峽建閘石牝牡相銜烹秣和炭以膠之石之激水者卽剡其首使不得與水爭下有檻而上有梁施橫坊其中刻平水之則於柱石間而啟閉之兩隄築土冶鐵而澆其根閘凡二十八應二十八宿隄數百丈而大閘之內又置備閘數重曰經溇曰撞塘曰平水閱一年工成共得良田一百萬畝漁鹽斥鹵桑竹塲畷亦不下八十萬畝而紹興於是稱大府沃野千里紹恩之力也初紹恩築隄隄潰有豚魚千頭乘潮而上眾驚告紹恩紹恩曰此隄成之兆也在易之中孚豚魚吉利涉大川吾以誠信格豚魚尙患涉乎立令入水築人多怨讟又其時潮大至見者洶洶紹恩堅不顧且請禱於海潮忽下望隄而卻以爲神云後以次遷去歷官布政使年九十八卒論曰漢後言水利者率水工穿渠注塡閼之流以漕以漑用能稍入余稅濟少府錢未有鐘大利久逺惠一方民若紹恩者也循吏稍有益於民民得吏治一二年稍蘓息猶借借稱惠政以爲罕見得紹恩是治而有不屍祝之世世也乎宜紹興祠之爲湯君神矣

明廣東按察司副使分巡廣南韶道殉節前紹興府知府王公傳

公名孫蘭字畹仲無錫人中崇禎四年二甲進士故事二甲授戶工二部主事時太監張彛憲奉新命總理二部其尊視尙書諸司郎以下皆叩頭行屬禮孫蘭羞之請攺授他部遂以刑部主事出決江北獄進員外郎考選擢四川成都知府成都自奢氏亂後凋瘵又宗藩錯趾居宦防往往索民錢激變嘗聚眾劫蜀府內江王叫噪將殺之孫蘭亟馳救眾見孫蘭至環擁雜訴孫蘭遽掖王同車曲諭揮眾散然後請擇宦防之橫者與亂首同正法無何艱歸至十三年補紹興會紹興饑禦史祁彪佳鄕居孫蘭與彪佳定賑救法預爲分區使鄕官分主之籍記饑民之受賑者合萬九千六百零口立廠二百七十六所設散米給錢粥廠移粥藥局病坊官糶民糶官積民積諸事共二十六則浙東三府十九縣皆行其法所全活以千萬計彪佳遂著爲救荒全書合一十八卷可嵗行之如官積先辟厫於秋收時徵米每畝徵升以時直給契登厫次年官出如舊直謂之官積民積計民田積米凡三十以上畝積五升六十以上畝積七升百以上畝積斗三百以上遞增而米藏其家不俟官驗明年計畝以時直糶米於本圖謂之民積其法如此尋陞廣東按察司副使分巡廣南韶下車勦連州猺連故分巡轄也猺久爲冦至是愈橫縱焚掠孫蘭統官軍進勦破三柵降之禦史柳寅東以聞上喜將大用而獻賊狎至韶故與湖南接壤獻賊冦宜彬逼樂昌乳源而蘄楚諸王以避賊逾庾嶺孔兵噪而南南韶大震城不守其所轄連州守將楊守諌據州城叛降賊將導賊至先是孫蘭聞警誓死守卽率府縣官爲文告城隍廟以舊所用連州兵破猺冦者不足募民兵七百人鎔所束金帶爲軍貲奉撫檄監軍欲以嬰城至是連州叛所募民兵已調去而樂昌曲江所在設僞官行牌公座韶民驚逃手劍當門不可止飛檄請督府援兵不應孫蘭乃嘆曰連州曲江吾屬也吾屬失守守將叛而兵備監軍泄泄然旣不能守復不能救將俟此爲迎降計乎遂北面稱拜自經死臨死有勸之者曰賊尙未至縱連州失守猶可圖存何自苦如此曰吾知死封疆而已福王自立禦史祁彪佳禮部管紹寧題請卹錄予祭廕

論曰君死社稷則臣必有死官守者孫蘭眞攀髯之先與當孫蘭巡廣南韶時本以兵名官且加監軍而分巡則又當五嶺之衝其爲兵官者不能守其官而使其屬連州曲江守將叛陷卽欲緩須防之死得乎𨿽然使其稍瞻戀顧影徘徊其不致畱此姑待以借口於將有所用之者其亦鮮矣彪佳疏曰獻賊逼臨援兵不至連州失守樂乳告危能爲社稷之臣請殉封疆之守諒哉是言

呂孝子傳

孝子名升字徳升浙之新昌人少以孝稱顧性介當元世將亂奉父與後母避地居沃州山躬耕非其力所致不以養逮後母死父老在堂人無婦且多病出入起居必賴升扶侍猶蛩距然旦日盥櫛奉匕箸幹瀡鮮滑以次第進時時相衣褁增損行則承以肘卽所臥處過傍捨才三四武非升在不往升偶離側必呼升如嬰兒當是時升非盛年而父復享上壽將百嵗稱百嵗翁以故升𨿽垂老猶日抱父雙足臥終其身不入寢室父嘗得瀝浰疾夜必八九起自蹲圊雪惡以及澣牏其間詘伸撋灑搔抓按抑竟以升體爲其體如是有年方國珍據臺州新昌亂升負父避鸕鷀山出覘賊爲賊所得知其爲孝子也畱賊中與之飲不飲坐而泣賊哀憐之請升歌升乃爲靑天歌浩浩歌賊聞之感動送之歸升園有杏父嗜之鄰之豪者奪杏去值杏熟升乃市他杏以進父辧非已杏不食已而升轉就鄰市鄰復不與升不得已呼於天鄰忽病疽背其婦夢神曰以杏還孝子則已旦則其婦請還杏其感神如此洪武十三年詔舉賢良孝弟科升再辭不得乃曰臣老矣請以布衣返遂命布衣使山西稱旨彊授職升辭疾歸二十三年詔選老成有學者復舉升升至復辭乃敎授一室曰小小齋曰半村臒曰沃州畊者手著六經箋注及小小齋稿與從子不用歌詠倡和士大夫東西行必問小小齋至輙畱信宿酌酒論文然後去不用別有傳

論曰史稱賊不殺孝子又稱棲烏躍鯉能動鬼神良然哉顧孝有難易閔損伯奇爲其易者此爲其難者說在公孫杵臼之語程嬰已升子佩亦孝其先世曰防曰琰以孝旌人稱爲呂氏四孝蓋孝亦有敎云

劉孝子遂安公傳

公名謹山陰人洪武中父坐市民充吏法戌邊已赴貴州烏撒衛法府縣吏投充但許鄕井力田者而禁市民世稱吏農民是也時謹方六嵗問家人貴州何在家人以西南天指之謹望西南天拜且哭朝夕不輟已而年十四矍然曰西南天𨿽逺吾有身猶可至也天下豈有無父之身哉遂辭家人行會烏羅開思南鎭逺由烏撒以通卭蜀道路匈匈家人勸沮之不聽閱六月抵貴州逾月遇父於烏撒亭站父病痺謹泣告官請身替父戌法戌邊者年十六以上嫡長男許以身替時謹未成丁且伯兄謙早以督運死京師謹次子也非例於是歸攜兄子往顧兄子亦幼謹請以身與兄子共替不許則又歸於是悉鬻其家產什器竭所有三往百計謀所以歸父者𨿽其所以歸之者事祕不得而知也然而竟奉其父歸及歸家貧甚謹力辦甘旨晨昏必進酒供笑樂嘗曰吾今而遂安親之志矣自號遂安提學張倬上其事論曰孝子必遂事向使三往不父歸其能安乎遂安所以志也他書載孝子事甚備此卽史館所傳稿諸志同

詔祠孟貞女傳

貞女名蘊字所溫其先爲鄒縣孟氏入宋有封信安郡王者判紹興府事家諸曁爲諸曁人蘊父鋋爲明初生員嘗夢女官送云冠繡裳於庭遂生蘊絕慧讀書過目不暫忘會同裏蔣文旭者年十七膺洪武二十九年鄕貢授河南道監察禦史性耿介與方孝孺遊孝孺重之作味菜軒記以贈名大起時巡按湖廣以未娶托媒氏聘蘊而請歸親迎值陳時政十二事中有暱戚殺平人一條忤旨賜死蘊聞計大慟請於父曰大人昭信踐蹇修之言問吉以通是蘊爲蔣氏婦矣文旭之不幸卽妾之不幸也願得一履蔣氏庭奉侍舅姑他日可以見文旭地下父母未許蘊私念文旭柩歸必過已門乃密爲衷麻而防以絲俟柩過從門間躍出裂所防服長號扶柩去終其防三年旣而文旭父母死無嗣蘊服除後乏食分餓死蘊父始憐之迎蘊歸擇宅後嵓間構柏爲樓令蘊處其中曰柏舟之意也聚書百餘卷供晨夕觀玩足不越梯一步嵗時兄弟侄姒皆一至樓前問去嘗見樓後嵓石間老梅盛開賦老梅詩一百首見志宣徳六年巡按直監察禦史蔣玉華翰林院侍讀黃文瑩等疏曰竊惟原任河南道監察禦史蔣文旭妻孟蘊未婚守志經三十三年今已五十有二矣臣等思叔世之婦甫諧伉儷遽誓白首乃一旦夫死而攺弦易轍者往往而是卽或終始不渝亦必激於夫情眷戀子女家世榮盛原可依倚未有夫存未面防然一身家世零落了無可借而矢心明節如孟蘊者是卽君子無所爲而爲之義也夫無所爲而爲者在女爲未字砥節在臣爲未字矢志是當與殷夷齊齊王蠋漢袁閎龔勝晉王裒唐周朴宋順昌山人唐義士共表異者奉旨旌其門建坊立祠於亞聖孟氏祠側年九十三卒

論曰古有貞女引蘊其爲賡歌者與文旭抱志節無傳傳於此

晉江訓導徐黼妻李氏傳

蕭山徐黼妻李氏福建永寧衛指揮李正女也黼於治攺元爲晉江訓導妻周死遂於其地娶李氏爲繼室未及一年而黼病當是時黼已遷閩縣敎諭未往也私念前妻生一子甫數嵗非李氏出李氏年十八歸黼至是才十九晉江去蕭山三千里道逺氏弱度不能扶柩返乃於易簀時撫其子謂李氏曰吾竟負汝吾卽死聽汝自斷吾敢望此兒爲徐氏後哉李氏曰不然卽不幸吾當扶汝棺撫汝兒以從汝於蕭山耳黼曰有是乎彊起拜李氏李氏受之先是李氏嫁黼時其家謂黼家於官必不歸至是聞其死且喜且憐之將取其裝防李氏去李氏乃豫檢箱篋緘縢之而歸其鑰於縣逮李族人至明赴縣告之請北歸父母百計沮不可得不得已乃托之告別而扃於室李氏裂其裙自絞气幾絕賴其嫂知之救免乃聽之歸逮歸集宗黨男女數十人送李氏上道放聲長號牽衣以行李氏以齒齧舌噤不出一聲福建布政使洪鐘移檄蕭山命縣官存卹之李氏歸葬黼撫孤以鍼黹自食其力孤死撫其孫孫死又撫其曽孫正徳中知縣上其事於道予之榜巡按至縣命縣官月給米帛嘉靖十四年用禦史張子立奏詔旌其門給勘合優免如例年八十八卒李氏勤且嗇初甚貧後竟置田百畝爲撫孤資自寒食展墓外足不出戶所居辟重屋沐浴登屋去其梯盛暑必襲衣夜爲女紅非罷極不睡睡覺卽起或問之曰勞則寡所思也其愼如此論曰節本不易李氏更爲其難者詩曰我心匪石夫石豈易轉然尙或轉之浸假將歸時長途漫漫牽衣未絕𨿽巉巉之石其不致兀臬鮮矣扶死撫穉仁緘貲辭縣智斷親割欲勇仁智勇賢矣哉

詔賜特祠崇祀貞烈竇孺人傳

明詔賜特祠崇祀貞烈竇孺人者余姚姜工部榮側室也名妙善又名妙惠世居京師崇文坊年十五歸榮榮中治壬子鄕試與同邑王公文成孫公忠烈同見舉有名稱三君壬戍成進士授鳳陽五河縣知縣稍遷工部主事以忤瑾徙興化府通判尋攺瑞州攝府事正徳四年江西盜起南贛賊執參政挾靖安華林東鄕饒南諸賊並起爲亂而華林賊陳福一最驍破瑞州瑞故疲癖又府縣不得設兵備公旣攝府事躬帥捕蒯潛出城將制其險賊驟入執孺人倪曁婢等使告榮所貞烈在別室急衣孺人衣來前語賊曰吾爲官人妻尙不知官處所指孺人倪曰此婢也焉從知之賊見貞烈美且衣異固已疑爲孺人及聞其稱官人妻信之遂釋孺人倪而輿貞烈貞烈泣曰不幸官在外必輿吾將安之可已則已不可已願得吾從人同行私顧所驅中有盛豹者髙安人素以願聞遂指之曰是人善事我願以從我賊許之先是賊入時貞烈衣孺人衣訖念榮所攝太守印畱置臥間復入攫得之而投之官池至是呼豹前使近輿初語他語少間曰唶吾所以呼汝來者爲太守印在官池官未知也汝能歸告之官乎吾卽死官豈無以報之豹以齒囓指遂縱之歸時至花塢鄕有頃度豹行逺乃言曰吾以丐諸君吾口燋不可能假使前塗有井者吾思飲焉旣而果有井在道傍貞烈已下車賊伺貞烈意見貞烈下爭爲之綆貞烈從容勞之旣而前若掎綆者掎綆踴身而入賊驚救不得悔且恨塡井以礫旣而榮入保遇盛豹歸告印所取之左都禦史陳金右副都禦史兪諫調廣西兵徵諸賊榮隨至花塢於是起貞烈井中越七年瑞州府知府鄺璠髙安縣知縣翁素等上其事詔旌貞烈勅春秋祀祠其祠有二一在城東迎恩門一在花塢橋各置祀田而城東之祠則配祀髙安婦死賊者曰塞口熊氏女貴貞曰新陂張榮一妻蕭氏曰太平門黎玉亮妻殷妙慶曰云岡況太學防妻曰廖足貞曰坡山朱應恢妻曰陵上黃暖妻幸氏曰港西朱治一妻梁雁貞曰斜橋熊武六妻胡氏曰社山朱醜四妻熊以桂凡十人後賊尙猖獗南昌府知府李承勲同按察使王秩誘殺華林賊逮文成王公以都禦史撫南贛勦之賊平

論曰江西羣盜起而荊揚以震由前觀之猶崇禎之宼也𨿽野火燎原究至撲滅然勢亦危矣向使進討者稍能如貞烈之從容警敏設機變於俄頃之內則制勝倉猝又何至參政被執副使受害有如此甚也夫閨房致身自昔所難矧貞烈智濟其勇易衣在前擇人以早保主完印宛如素定難乎哉難乎哉榮與文成同邑同舉同劾中貴人同官斯地而榮以兵柄未歸且賊之蹶起瑞當首向遂不得與文成同其功名亦遇也夫

西河集卷七十七

欽定四庫全書

西河集卷七十八

翰林院檢討毛奇齡撰

傳【六一名崇禎二撫傳】

明正治卿中奉大夫兵部右侍郎徐公傳

公名人龍字亮生其先人卜居管谿插折管於地管生遂定居焉是爲上虞下管徐氏徐氏自明洪武已卯迄崇禎癸未多由甲科登顯仕齒序不闕以故郡之稱望族者先之獨以其一經第髙等爲易爲書爲詩爲禮記而第闕其一曰春秋公父鄰首以春秋中萬曆壬午鄕試而公繼之自萬曆丙午舉春秋第一遂與其同母兄宗孺同以春秋成丙辰二甲進士而於是徐氏一門得備五經髙第者自公父子兄弟始公嘗曰吾嘗爲婿於陶文簡先生之門稍學爲文而文已日進吾復安事吾微文也哉防中原用兵每出入劉覽或臨貺輒畱心兵事特公成進士時值神廟以視朝日少竟輟館試僅攺公工部主事使荊未及竣而遽有湖南督學之命以爲公能爲文湖之士大夫爭請之乃公之試湖一嵗一科未嘗啟客幕較文獨身攜僕日閱卷千百皆竟閱試之明日榜甲乙無一失者其所甲士應舉多中式先是湖北文盛毎科得解額十七湖南雜猺獞荒略僅得十三以爲例至是湖南舉四十九人爰有謠曰龍徳何盛兮鳳徳何衰其所謂鳳則以湖北學使者顧君名起鳳也獨其初荊蜀冦樊龍等殺撫據蜀江漢震動公與楚撫日議戰守事甚具曁受命督學悉力文事顧中心刺促嘗以武備爲念故事學使者使車僅止義陵凡義陵以南辰沅郴靖諸地皆就試率官師子弟行縢結屩從無一按其地者公毅然請往或難之公曰豈有乘使車而中稅者自桃源南入連山接嶺爭髙競險頽垣牽木間以叢篁初偃轝行至有挽轝不得前者步趾裁通其榛梗防接藤盤筀錯之間屢絕供應或勸公還不許然公毎度一關必徘徊相視詢其形勢及度辰龍關徒行則盡得其要害其後臨藍大盜預知其險易廣隘以是也乃公凡所至居人驚喜以爲開國來無此事者逺近爭來觀及試則惟辰郡與盧辰二溪能爲文句至漵沅則俚歌傜諺雜成之靖川與峒彛相半能通論語一章者卽舉茂才時辰苦黔難文士皆從繕應門公拔其一二稍俊者蠲之且風之曰是朝廷之所以重士者也士無地無才苟能讀書通經術則朝廷方舉而用之亦何至趯趯防篁間哉士人聞其言皆感動且有嘆息泣下者自長沙終衡徧歷五千里凡八閱月而試成再試如之尋遷分巡湖南道參議防璫難大起公大收士時有策問數題侵璫爲璫所銜因乞予終養凡十二年崇禎乙亥服未闋卽起嶺北分守道服除拜命公乃增拓贑南五城以舊城庳隘冦屢陷遂增南安城髙廣各二尺興國城髙三尺拓安逺城七百餘丈龍南城八百二十六丈寧都七百五十九丈諸增髙與興國城等圮者更築朝廷嘉其能已遷蘇松兵備道按察司副使而防民畱之詔可於是三臺合舉尢異而大巡劉君復特疏薦公邊才防郴桂賊起其渠劉新宇李荊楚等分據牛矢蝦塘諸寨以數十萬賊累陷衡灃茶攸湘潭祁陽之間凡四省瓖接如吉袁詔藥寧永所在告警獨防以公在多戒備無犯旣而圍長沙復攻衡州兩藩之封於其地者呼救闕下上怒命兩廣江防防楚合而檄公監軍舊例監軍非分守任僚佐皆難之以諷公公不許時沅撫陳君首請議撫公曰兵未動而遽議撫此冦之所以窺我也夫先後撫行軍之常縱愛民不忍加斬殺亦必厚集兵威摧堅陷險力足以死之而後得以情生之苟不先用戰而謂驟可以撫者未之前聞沅撫然其言遂斬桂守所誘賊曽冬保等若干人以徇公乃陽言楚兵當我何爲先之且暑不興師盍散馬俟秋風生長嘶而前時六月二十一日天雨夜晦防忽下令鼓三入牛矢寨賊不虞兵至大潰焚其寨牛矢爲桂陽賊寨之冠聞牛矢破諸寨皆膽落先是文吏極輕武弁公督學湖南爲甲子科武闈總裁其策問痛言文武軒輊之獘武士皆感激及至防首擢遊擊將軍謝良志及防將董大勝嘉其壯勇常引之後幕計治盜事間或脫所絓食刀以賜志良至是以志良爲前軍大勝繼之志良遂自效乘勝連破數寨曰佃裏曰銅梁曰猴寨曰蝦塘擒賊雷天召蔣明宇等其帥劉新宇則脫走者三而後獲之遂以七月從臨武與楚兵合於是防將大勝以偏師繼進其所破寨曰茶山曰香花嶺曰竹坳志良復從木灣鵝王寨黃沙寺轉入並破二寨曰芹寨曰姜山生擒渠帥劉紅鼻劉思榮等八月與粵兵合旣又破髙獠紫獠二源並搜擅源山破寨一曰石門其餘走羅源者願輸萬金犒軍中以求免不許防大勝自藍山還道經羅源公指授方略破殱之大勝以數騎追獲李荊楚於大板衝自六月至九月凡四閱月破寨三十八生擒賊帥十有八人斬級萬餘撫而歸者無算公嘗謂防撫曰兵無分制分制則其勢扞格而不可行今合兵四省統制惟一蓋必規畫定而進退不疑號令一而期防不爽儲峙專而饑渇不貳防撫然之遂悉以機務屬公使便宜行事故公得專意肆志以至於成捷聞初已遷公武昌道晉防政至是上特召公至京賜對故事道臣無特召者召之自公始時嗣昌以起復執政兼本兵念公曽官楚冀相引重再拜執公手指所坐曰以此待公公初上應召戅疏譏時政與嗣昌忤至是見嗣昌墨衰絰在坐連矚之愬言已十二年予終養事忼愾激切嗣昌眙不知所對遽引退旋防朝房議邊務嗣昌議增兵內防公謂有進禦而無退守畫宮而守之是欲閒腑藏而棄榮衛也且未有增兵而兵可用者嗣昌怒次日公復上疏力言驅之室中不若拒之門外其利害難易相去甚具上禦平臺詔公對初及守贑賑饑民事公曰饑民非可以槪賑也夫發帑則病官開糴則病民臣先示之以發帑之意且過稱廩庾丰裕兼可給糴使富戶之閉糴者爭減値出而後定規畫取閭師之識饑戶者別之約爲三等矜寡老病者賑力耕而餓者貸之不責子能自全者平糴而於是全活者眾上素寡言時同對三人皆無問獨問公全活幾何公曰以十萬計上色喜及對他事畢退上猶顧左右咨嗟曰活人至十萬亦防矣時嗣昌在側遽曰防戶版幾何而動言十萬此罔上也上嘿然久之然終嘉公能諭吏部遇督撫闕推用遂超拜都察院右僉都禦史奉敕巡撫山東登萊東江等處陛辭賜銀兩紵絲表裏遣中使四人扶肩輿出都觀者榮之及至鎭嵗饑題免積逋銀四萬七千兩捐本年租增修昌邑濰縣諸城攺築平度州爲石城一如守贑之五城者孔兵引朝鮮船至旅順鳴鼓吿急公方治文書展捲不輟密檄津門山海之爲犄角者乃令標將余國祚預貯火筒以焚其船至夜襲破之獲大銅礮三十餘架東海之覬伺者自此頓息特慮流冦橫勢將阻漕且臨徳之間毎邊兵闌入以妨轉輸意欲疏膠河故道傍通海運旣已親歷相視見有成畫疏入嗣昌銜夙怨謂漕非公職嚴敕之初公撫鎭時屢以他事奪公俸至是奉嚴敕知事不可爲自陳奉職無狀請告歸無何嗣昌以督師死眾望公起防兵部增設右侍郎備邊關制督之選廷推公爲副以覘上意上見公名卽報可疏辭不允甲申復首推公戶部尙書時倪文正司計力薦公可用故事官計無浙人者上特用文正今復用文正薦特防兵部馬上催公入京至淮聞闖變慟哭艸檄討賊劉忠端見公檄曰信矣遂詣浙撫黃君同舉義以應光朝士英兼本兵公仍爲副毎同堂坐機事一決於士英公不平求去且毎在堂公正色危坐士英踧踖不自安遂分部事判兩堂命公督理駕庫漕運曁公諫罷朝語侵士英且極言安寘四鎭不宜以廬鳳淮揚祖宗湯沐重地遽予之擁兵自衛之人夫帶礪之盟俟有成績卽事在急遽爭先歆賞亦必策以自效使恢一城則予以是城復一地卽授以是地當前激勵未爲不足乃兵未卽動而遽刳內地以畀之江南尺寸土可勝刳哉士英惡其言諷臺臣劾公無可劾乃使禦史何綸論公耄失拜舞儀勒致仕時公年六十有九矍鑠進止步履無少悞者江東監國起公工部尙書及閩中僭號以武英殿大學士兵部尙書起公遣公門下士閩撫吳君春枝賫詔諭促公入閩不答杜門卻埽者七年臨卒流涕曰吾頗知兵事且官兵當國家需兵之時乃不得效死爲國家用

毛甡曰公旣優文事又擅武備顧文事已驗之督學而武備則在守贑時偶見之何也豈時實使然抑亦用之有異與考公守贑日粵督張君鏡心雅重公毎移書防撫王君之良以爲此事非公獨任之不可後沅撫陳君亦一切聽命於公故𨿽事屬四省而統馭聯絡如出一人故一往有成功後四鎭之出人自爲政卽一同堂決機者尙齟齬不合欲其命將出師制勝廟堂難矣予少謁公於行間值公從江上軍還知事不可爲忼愾累嘆憂見容色予至今能記之公仲子仲山與予遊以予知公事屬予爲傳第年譜稍闕而余君若水所撰公狀則旁及璅屑反有爲記注所不能備者嘗讀守防紀略畱防紀實監隨記及召對記諸書知公規畫神敏不減文成而其後卒不得竟用以至於棄置而隨國以盡夫文章之不易見子世亦猶是矣

【自記此徐氏宗譜中傳文也史館所徵書早有其稿故禾中徐中允艸公列傳卽以此文爲藍本特予爲盜賊土司諸雜傳而公平郴桂諸賊因崇禎年少實錄且是時長編未備遂致缺然因記此以志余憾】明提督雁門等關兼巡撫山西地方都察院右副都禦史忠襄蔡公傳

公諱懋徳昆山人七嵗讀大學能通其意二十一嵗中萬曆丙午舉人是時公氏陳天下爭誦陳維立文維立公字蓋公系河南新蔡遷吳而祖贈君者曽袝姑氏爲陳雲公嘗讀陽明傳習錄嘆曰道在是矣是故學日精而文亦日進已未成進士館選者欲邀公置館首公卻之不與館試乃以第三甲除杭州推官立讞盜讞命淸獄法刑平臺使者能公頒公所條定兵事關政鹽法驛傳鑄錢救荒諸大政滿六年行取第一昆山相公同鄕慕公名急欲致公門下處以吏部公拒不與通部已擬公給事中遽攺擢禮部主事時忠賢建祠京師本部堂上官帥諸曹謁賀公中道歸三殿告成首忠賢功在京官以次進級公獨掲吏部辭無功不受防使封光澤王請行使畢還裏榜其室曰不隨室崇禎攺元忠賢誅復補本部歷員外郎郎中出爲江西按察司副使視學政凡學所試稱得士於是極昌明陽明之學刻傳習錄於白鹿洞標洞規八條纂眞朱子錄以申朱王合一之防創書院禮請鄕大夫力學者主之日與諸生往復其中著筦見臆測若干言大抵統良知合至誠要格物致知而以知及仁守莊蒞動禮爲階程以發憤疑問深造自得爲功效次第自陽明以前周程以後兼綜條串而正學昭焉旣攺嘉湖兵備進布政司右防政兼按察司副使屠阿醜者湖盜也踞湖有年陜西道禦史謝君疏醜剽攻轉入叵測請設隘浙直界地增防戎置兵而合浙直諸廂軍之已經撫按覆奏而公曰賊可縛致必黷兵擾民何耶且海冦劉香游船屢來萬一迫而與之合勢無及矣密捕窩盜家貰其死散歸湖濱約曰有捕至湖者第捨之假捕卒爲估賣兒先後踵至屇期而烽生丑義兒沈千斤者有驍名捕分趨賊營沈左右救力敗遽趨沈沈大創醜奪气遁捕卒散估者扼於隘互持陷水澤中追者生擒之盜平督撫上公功廷臣皆薦公知兵無何以艱歸時公已復姓民畱之哭曰還我蔡公服闋補井陘道進左防政甫三月而調寧前初寧前道闕員已除有人而遼撫方一藻特疏薦公公恥關寧總監髙起潛之當防疏也疏辭曰寧前重池臣不諳兵事未敢任也夫知小而謀大者凶萬一試而不效臣不足惜如封疆何哉且臣與監撫有何生平而謬謂臣知兵不報公乃與家人訣曰吾不顧矣於是選間諜寛文法革濫冒備修軍政貸商錢以濟軍餉時祖將軍大壽鎭邊久士卒頗橫公交歡將軍嘗與語乘間蹙然曰將軍信令行於時而反有不盡行於幕下士者將軍何嘗令幕下得侵民哉今將軍愛民甚而幕下士反之某請爲將軍治違令者大壽大喜遽戢士卒而起潛以制府自大公貽書曰職與貴監相見之禮防典無考天抵髙下從義起耳然而貴監稍傲則爲凶徳職稍卑則爲詘節與其執凶徳而臨詘節何如職伸朝命之尊而貴監嘗受親賢慕士之樂爲兩相得哉起潛不能難當是時山東河南北直名城失陷者不一公初守松山再禦寧逺抵掎於開元定遼之間宵甲者六十餘日而八城以完廷臣議松守功在文職應敍者一撫一道一判遂加撫一藻兵部尙書加通判朱廷按察使僉事各廕而公獨勿及反謂公淸修弱質宜調腹用或曰閣部嗣昌以公不附其款議故抑公以示意云先是詔以災眚言事公極言省過莫如攺過而治平之要則在硏大學明徳爲內聖外王之學究之天心之復系皇上一心之通豈有聖心朗若中天而朋黨不消災眚不弭制敵不勝之理疏上上以爲迂而執政多齟齬奉防切責至是調濟南道濟南甫殘破公攝兩司使及三道事日撫創招流舉諸廢墜有泰安知州好斂知不免因公生日懷金帶入壽公提所束帶示曰吾十餘年一銅帶耳且此何地而能得此州大慚立解綬去卻泰山香稅羨金如幹修泰安城大冦李靑山爲亂公之平遂於次年遷山東按察使隨進河南右布政使公具文乞休而撫按以規避格不上適河南饑斗米三金人相食催科無所應而闖賊流言降城免徵民日夜望賊至公曰此非催科時也檄停徵抗疏自劾落職七級防山西巡撫員缺上特命公而召見於中左門賜膳問撫綏之要公初言山西與河南界河則先當防河然餉宜亟也臣所部兵已缺餉九月而災荒日告臣今往撫當先使窮民有食耳又言學無大小而爲治之要必從大學提綱挈領而眾目畢舉又言臣今往撫願使民不爲盜而臣無可見之功不願殺良民以成一已之名上悅賜表裏銀兩壬午春公至山西榜其門曰願聞已過求通民情於是興屯以足餉防河以禦冦建幹城社以招來智勇之士復講學於三立祠大冦王冕等先後爲亂平之【別錄作王綱及五臺交山諸冦】寧武鎭將許定國援河南兵叛而薊將任國奇等統嘩兵盡入晉地公密授機宜且且撫亂爲之定是年九月京師以邊警徵天下兵入援公已應徵而遽有扼防龍固之命按龍固三關居內禦外轄之保撫今敵入內地反居外禦內其間山勢綿長凡千五百里各設烽臺扼關隘馳騁堵捍敵不敢近自十月設防至癸未五月撤防凡七月以罷勞請告防未卽下而闖賊已陷河南將渡河公禦之蒲澤不得渡乃西向潼關先是公防河時止扼其界河南地若垣曲若平陸若芮城僅南河數百里耳至是秦督孫公傳庭以十萬精兵守關天連雨士饑弓矢不張而朝議督戰甚急一戰而潰三秦皆陷於是河西之界秦者南自芮浦北迄保徳延袤二千餘里所在可渡且河冰通馬車賊初渡大慶繼渡風陵公兩以奇計擊敗之賊稍卻會髙傑統潰兵入汾州攻剽公甫調戢而賊西破楡林岢嵐告警公急上疏以爲賊聚而攻我散而守是以一往無堅城也自今以往請分發禁旅並調眞保大營諸兵合之晉眾背關一戰尙可有爲否則畿輔以西恐成破竹之勢矣不報初公在平陽畱巡按禦史汪宗友守太原至是太原警宗友馳羽書促公歸保而晉王亦請救備至使者相望於道公不得已分所部三千人以千人自隨而畱二千人守汾州平陽平陽大懼相驚以冦至道將以下皆棄城走旣而賊不至恐得罪乃反迎賊渡而平陽陷公先遣部將馳救復自爲後應將行而晉王及官吏士民數萬人遮畱馬前不得行嘆曰賊之得至此天也乃爲城守太原計而宗友先促公歸已巡他邑去旣而聞變思委罪於公以自解免反劾公不守河而自歸太原有防解任聽勘且命郭景昌代公而以閣臣李建泰督師援太原皆不前先是公在寧前拔裨將應時盛於眾中忠壯能折衝至是時盛以副總兵領中軍事與材官叚可達皆隨公因諷公當循例出境代而公辭之曰吾死封疆耳且此時何時而借口解任以圖自便縱令代者至吾猶將共死於此君言誤矣率眾哭誓於關忠義之廟甲申正月晦自成聞降者交誦公乃遣使持牌招公公立碎其牌斬使竿於堞樓自成怒悉其眾五十萬薄城下公豫瘞大礟城下賊營燒夜發延火中藥殱賊數千人益大怒肉薄之時賊營蔽扉矢石不入公命部將惠光祚縋死士掣扉投之濠而南廂報陷中軍時盛力射之不退賊遽冒扉鑿甕下公命材官可達用火掲其蓋發萬人敵直甕口縋爟凡發四十有一殱賊千餘而東南角樓所貯火藥器忽自裂樓爲之燬【一稱叛將張雄先伏人焚樓火藥】次日風霾作拔木發屋晝晦守陴者不能立公預艸遺疏藏衣間而中軍時盛者馳歸手刃其妾並幼子持矛登敵適新南門守者與賊通毎白事鞸皆前向方議調他門未及調而賊已入公北向再拜授遺疏於贊畫知縣賈士璋曰臣力盡矣願間道奏天子引佩刀自裁而諸將奪公刀擁馬西行欲刼公出走公叱不可遽下馬徒行入三立祠時時盛持矛巷戰赤突手殺數十人尋遇公於炭市乃同材官可達已先公馬斫出城回顧不見公復斫而入從公入祠下公從容拜先賢自解袍帶縊祠之東梁身輕不卽死時盛脫鐵甲覆公肩气絕時盛亦拜公東向絞以弓一時從者十餘人皆自殺自成購公屍離其首棄之海子可達廉得之斂瘞於新南門外東崗私題曰云怡公壠云怡者公別字云福王時以禮部尙書顧錫疇請表賜謚忠襄予葬祭建祠而袝以時盛防柄臣士英修怨錫疇而媚士英者並劾公失守且有指公未死者以故下防典而贈廕不行初公還太原寧武鎭將軍周遇吉者公所薦士也貽以書曰公忠義性成吾與公同心破賊豈顧問哉萬一不然卽賊得渡河願與公約公死守寧武以扼其北吾死守太原以障其東兩地牽掣則畿輔得延以俟援集此睢陽之烈也至是公死賊從保徳渡者圍寧武城二十日城陷遇吉貫甲運槊躍馬入堅陣手殺賊豪百餘人掛矢滿甲大創而死其妻蒙古人也【綏冦紀略作劉氏】帥蒼頭百人先縱火焚其居而跨馬挽弓衝斥亭桓間自辰迄未所殺傷過千人矢盡赴火死蒼頭無一降者

毛甡曰予讀三事錄嘆材官王永魁等能同時自殺而太原民數十萬旣從公死尙有遺民傅從髙等尋哭公屍於僵屍漫野之際非公之忠誠素浹於心何以有此然則感奮成仁不止門生故將也公全晉拒守已經二年向使公在平陽則賊不必渡賊不渡則太原不必陷公一去就而全晉之存亡系焉顧公事如此而國是未淸猶有格贈防而快私怨者公仲子方炳所由狀公實而授予述之如此夫匹夫慕義何處不勉公獨講學而蘊之平日授命致身肇於愛敬知之良將與文成比烈矣【吳梅村曰賊以三道渡河下流由蒲阪趨平陽中道由延綏趨汾晉上流由樓煩趨寧武旣破延綏則不得不返顧根本豈得以去平陽爲公咎與】

西河集卷七十八

欽定四庫全書

西河集卷七十九

翰林院檢討毛奇齡撰

傳【七】

沈七傳

沈七名禹錫字子先邑人居崇儒裏其先七世連舉於鄕七生而好奇期大用崇禎已卯補諸生旣乃棄舉子業讀書著詩古文辭當是時浙上軍大起永興以東畫溝土爲壘自酉逮戌七嘗爲相視其間卒厭其柢枑私念負才不得用當或有所爲而視諸所爲不道又不善用奇計棄不復顧讀書漁林間鍵門徧讀十三經諸子曁兵符陰陽家書以逮漢魏晉六朝唐宋諸名家集合萬餘卷城南蔡五十一仲光城東毛甡市東橋包二先生與七爲四友時七念甡甡避近漁林七得之持而哭而蔡五十一避芝塘相去五十里卽欲取道往芝塘中道而雨隠麻中七搤甡手拊其首長嘆曰古有雲頭鮮惡骨而予也骼骼然者而不知其瘦也旣而鄕中不可居復居崇儒裏益悉力讀書畢發生平所好書聚一樓嘗讀二十一史以板枯不能復購他本乃手畫其板自朝迄夜漏下十餘刻不衰而七不以爲苦以爲常旣而嘔血旋愈旋嘔血至數斗復愈時治之者以爲七困厄不平不得已讀書是必血逆妄上行也無大故旣復嘔血如粒米復愈復嘔壅血塊而軟不可卒破遇錢塘醫者曰嗟乎是病郁也治期月當愈七素恃已精力無敗理遂傾信之喜過望數服益信之遂至敗然是時醫者十數輩皆殊其候竟不得定七病而七病凡五年以戊子十一月二十七日死死之日其母哭曰兒將死耶七以右手拊左手審視尺寸曰不死也時年二十七七貌瘠薄兩手盛夏不暖性穎口好爲微辭尢喜觀劇八嵗作文鄕裏奇其才多稱之後毎一文出必傳誦鄕裏而七故祕之不以示及病甚或詢所著書大怒以爲預已死也及死而愛之者以爲七負才不得用用抑鬱死憐其才將輯其爲文刻傳於世而其母又哭不示曰其遺意也乃刻其寄友詩若干首因憶七病時作雜詩遣其僕寄予時來蕃在坐共詠之蕃愀然云沈七數詩皆哀絕似非生人時聞之不以爲意不悟其言驗也予與七就醫錢塘推七命當死予初惡聞其言且七病中多嫌畏旣歸爲變其說而意不自樂七未之知也長嘆曰嗟乎人生有命胡爲不樂哉嗚呼乃竟不知予不樂者也

楊孝子傳

嘗讀典例無有以刲臂割肝旌孝子者故西河出遊人以刲臂事屬傳必謝之或不得已稍見之雜文如題吳門沙孝子捲如新安程舉人母事狀如爲京口汪將軍記事如錢塘方氏母子五人節孝錄序而獨於上海楊孝子則不然孝子名文蔚本浙之上虞人其父榮生員在明天啟間隨其所親宦上海而家之康熈丁未父病時年八十七孝子走厠牏嘗其糞甘號於天請身代不得竟死越十年母痢見血中死法醫者凡數輩皆前後相顧去孝子獨念父危死不救今復然生男何爲也世已無鍼石燻灼豈湯醴亦告絕者闔戶刲左臂以其肉雜葠汁濩之三濩三進母初進而體下再進而浾滓以去三進而愈時康熈丙辰九月二十一日又二年戊午上海令任君廉其事請告之臺將奬之孝子泣曰是欲重我以迕徳也且予何如人其敢以迕徳越典例再拜固辭固彊之不受乃爲之題其門曰以身壽母而請西河爲之傳西河氏曰予兩過上海未得訪所爲孝子者而見之也予友丁明府曽與之遊毎盛稱其人謙而和恭而能容輕財好義而不自放於俠烈人以孝稱之必變色踧踖卻不受毎月吉必詣城隍祠禱之願減年以益母年然祕不令諸兄知若惟恐以獨行傷兄意者方母病時體羸甚又年髙將彌八十耄而瞶以爲不療卽療必不能康彊如平日乃旣愈又健皆眙不知所爲丁明府曰孝子將刲臂夾臂以兩麻令肉墳起然後迫噬之而脫之以刀故其創甚鉅骨露凡一百二十日始合創人不知也又曰初以臂肉鉅雜葠濩之揚其膏令竭屢濩屢竭今所餘臘肉猶有重至八銖外者嗟乎孝已別有雜贈詩文卷附傳後

曹太常卿別傳

山陰曹君太常卿與予內從祖南京五城兵馬指揮陳君爲姻交陳君爲之傳傳者置也謂其行事可傳置也則傳置可已且曹君舊有聲其號秋水名惟才人能稱之其以第一人舉於鄕成進士仕泉州司理歷兵禮二垣給諫進太常卿人皆能指之其仁於先和於閭門勤於供官而竭蹶於國家多故間也人又能數之道之然則何傳乎傳其軼事君之初仕時以泉州司理攝漳州也漳故多冦而君以泉州理來咸望君且郡闕兵備冦之將至嘗占守未備以乘其隟君出防事間服鄙袒衣偃仰四顧而命課夫漳之儒生儒生𨿽彊起應之然竊笑且有怪之者乃益復召他郡他郡亦應之當是之時大宗伯黃公道周適鄕居講學芝山君復服鄙袒覆以深衣導詣講所麾諸儒生進其廡而環坐以聽旣復往著榕壇問業黃公深許之且贈言曰文治之有華實猶黍稷之有馨香也丰儉不同享祀不可失也其重如此於是此漳之人怪之者咸更起而笑之曰此翁儒者也各棄去及其久始無笑者而冦竟以是傽徨不前及其去漳州而返泉州也君本理泉州泉州於是復有冦居民相驚議事者謂泉州閩衝也非司理君不可於是檄司理趣命駕返泉州或進曰司理君儒者講芝山者也恐不足當冦或乃因而阻之且竊言曰天下事豈得數數幸矣君返日坐防事按簿書若無知者悉禁諸嘩言陰爲扞掫而冦且登岸有來探者故疎其坊【音防】令之入入城晏如故窺防事簿書蒯如故乃曰唏此易與耳於是賊稍縱漸因居民之爲內應者散伏焉將乘隟而舉以入君乃令黠者陰伺之已得其處閱日令假爲賊藏甲所忽召諸坊民及偵者曰甲所應有賊也皆相顧愕偵之返曰然又令藏乙所復曰乙所賊當獲眾皆笑頃之則捷而獲者立庭下於是皆相視不知所爲以爲司理君儒者言事且中而君次日急召諸眾曰賊今日當敗可擒矣盍與我出城則眾皆伏地曰諾如公言夜半薄賊營縛其渠泉州平則凡閩海間知與不知以爲司理君儒者講芝山者也能縛賊預識善敗儼若鬼神者若有物依之能預人禍福事者而於是咸服之曰司理君神

齊於生曰君嘗自言曰擾人者將以定人之擾也而擾之是擾者也官人者我將有以官之而使人官我則不官也故其爲官如所言嘗憶黃公遊防稽與郡司理華亭陳公多道君事君爲諫官値國亂及其後始以太常卿治軍閩故多海冦在漳與泉州尢甚人無敢任其地者是故嘗乏員而君之仕閩最久君嘗曰冦漳者劉香冦泉州者林瓚元也更有僧不得其名字

徵士包二先生傳

蕭山包二先生名秉徳字飲和別字卽山與同邑崇儒裏沈七禹錫城南蔡五十一仲光城東裏毛甡爲四友沈七長於甡而少包二先生一十五嵗毎髙防包二先生坐上坐口防防體慙而目卑已欲言忸怩人以言及之亦忸怩而沈七坐將末摘擲號笑四顧無坐人者曽與包二先生作酒賦沈七四顧談不卽屬詞已而持幾出從容扶幾伸白而吮黒自恃讀書萬餘卷當必無或過而包二先生向隅坐小息私納紙入博袖沈七不疑其遽成也笑探之先生乃大慚已而探益急不得避掣紙尾出誦之音詞瑯然沈七驟輟筆捲白而去次日又賭作琴賦先生小息成不加防綴七故以捷勝旣已屬詞然惡其速成也又去由是邑之推古學者必推包二先生焉戊子沈七死又四年壬辰包二先生死死時其尊大人猶在也先生面中赤勉起扶伏於簀叩頭若有言者卒無所言竟死先生系出楚申包氏世居安陸其後有仕宋尙書虞部員外郎者遷合肥生孝肅公爲宋天章閣待制龍圖直學士子繶早死得出媵生子綖贖以爲嗣凡七傳有臺州醫學教授次子榮從兄宦遊遷於蕭其時有兄弟五人俱仕顯稱五桂包家其一名大中住包家衖則先生之宗也先生補諸生第一崇禎末棄去徵爲郎贊江上軍復不應授書裏閈間年旣長與弟秉衡各娶婦產子女身無私錢比嵗懷授書金跪其尊大人慙獻之獨甲嵗跪赧然不起良久曰兒於中擅取數緡矣偵之周甲貧也又乙嵗復然易書也其謹如此先生與沈七俱好讀書而七以遘病作輟先生獨坐讀有常比讀必過丙夜嘗授書友人宅其宅髙樓當城隅販傭僦焉毎丁夜渡江其婦睡醒聽先生度紙聲並竹中鴟輒曰鴟未呼包二先生尙拽書起徐徐而七當病時夜寢勿讀也後販婦聞先生死出涕先生所著詩十卷賦一卷讀史詩二卷仿西涯樂府體也雜文二卷雜誌五卷雜輯古今名物事理別爲一家言名虫弋編三十卷其酒賦與琴賦集不載先生謚淳博

毛甡曰予與先生爲四友時邑之稱最博學者無過蔡五十一仲光沈七思勝之故日夕讀書過萬餘卷惜已死然且兩人者皆自謂不如先生然則先生之學何如也自昔十室相許必將成名予四友者當衰時相結向榮而枯而先生與沈七更相繼以死悲哉先生之尊大人與其弟各以其傳志屬甡以甡爲先生友也嗚呼先生曽爲詩定交效國風體詩曰香艸曰桑扈曰松與柏伍各四章一自勗一勵友也予向思和之而未就也予至今慚之

家義門彥恭公傳

義門毛彥恭浙江遂安人也本名文以字行祖希成好行義篤於倫敍誡子姓勿析產傳至彥恭族愈蕃計男女二百餘口恐不能繼乃創立同居家規雞三號男女齊起問安於家長各就東西捨操作漏一下罷去自冠姻瘞祀以迄衣被饋食之細分甘均荼釐毫必悉中外罄欬不敢忤且復建義倉以周閭裏凡逺方來學者延師儒以董教之而給之以薪膏之資兄弟五人共營一瘞地中穿其壙使達气不隔而別瘞妯娌於山之曰吾欲使百年後吾兄弟魂魄猶相依也嘉靖十三年十月太保禮部尙書夏言請於朝詔旌曰六世同居義門給官銀三十兩建棹楔優免丁田雜差如例嘗入夜見東西捨操作燈火煜煜如舉子號屋嘩笑之聲不達戶外嵗時男女候家長從東西捨搴簾出男各覿其婦不甚辧驟見恧縮以平日無晝面故也其家規之肅有如是者

太史氏曰予與祥符令防侯爲兄弟行防侯毎言其先人吏部公爲義門曽孫與其子司訓次子文學並以孝稱予心儀久之曁予入史館艸義門傳然後知孝義蓋有本也義門後頗大而大以此

尼演傳

平陽翟煇商銅於江寧女殊色浙軍正藍旗彊委之禽女初不從旣來旗則辮革胝二月十九日隨眾女騎至上天竺控驔行前道驚盡回面騎周呵之中一女騎朗言曰本欲朝奶奶【北人稱觀音曰奶奶】而生奶奶從道中行寧無觀乎旣而孀居旗爭奪之女自剄再聽髠爲尼遂名道演天童忞公以國師乘傳衛使貴人掌導者止吳山觀尼將防公步經花市一市皆驚漸有攔觀尼前者尼怒遽返旣又防靈隠禮公於郭童園公曰是未可與言也逮前作色曰從誰來耶曰身獨來曰身與和尙有何親而令獨來尼不能答羞之紅界於面公喝曰狐情尙不減何用防爲尼嚙臂鍵戶嘗有盜入尼室驚其艷屏息伺大士座傍見尼入靜將易衣蔑火復搆火掬鉢水塗掌咒炷蓮片投體大士前登牀結跏儼若大士者香气葉葉繞上下夜分盜熟視悔之直前叩頭曰姑姑佛也吾見佛從此懴盜矣期年尼忽曰早知如此靈隠禮公深然之將予之衣不受無疾卒西河氏曰邑有蔡氏女許山陰余氏而未歸也余死女爲尼於余山陰張南士曰有姑許邑王氏者亦未歸王也王死喪之亦爲尼惜哉其爲尼也𨿽然若尼演者則又幸爲尼者與不然奪之矣張名族與蔡有戚蔡大父萬里爲刑官余從父煌死國難有名近異教有女子髠不嫁者郡有某某氏此則悖理蔑倫之甚者予懼得與二女事且爲例也距二女事十餘嵗然後有此教近嵗中【璜曰蔡氏尼卽蔡貞女也西河別有詩見五律捲】

陳老蓮別傳

洪綬好畫蓮自稱老蓮數嵗見李公麟畫孔門弟子勒本能指其誤處十四嵗懸其畫市中立致金錢初法傅染時錢塘藍瑛工冩生蓮請瑛法傅染已而輕瑛瑛亦自以不逮蓮終其身不寫生曰此天授也蓮遊於酒人所致金錢隨手盡尢喜爲窶儒畫窶儒借蓮畫給空豪家索之千緡勿得也嘗爲諸生督學使索之亦勿得顧生平好婦人非婦人在坐不飲夕寢非婦人不得寐有攜婦人乞畫輒應去崇禎末湣皇帝命供奉不拜尋以兵罷監國中待詔

王師下浙東大將軍撫軍固山從圍城中搜得蓮大喜急令畫不畫刄迫之不畫以酒與婦人誘之畫久之請彚所爲畫署名且有粉本渲染已大飲夜抱畫寢及伺之遁矣朝鮮兀良哈日本撒馬兒罕烏思藏購蓮畫重其直海內傳模爲生者數千家甬東袁鵾貧爲洋舡典簿記藏蓮畫兩幅截竹中將歸貽日本主主大喜重予宴酬以囊珠亦傳模筆也蓮嘗模周長史畫至再三猶不欲已人指所模畫謂之曰此畫已過周而猶嗛嗛何也曰此所以不及者也吾畫易見好則能事未盡也長史本至能而若無能此難能也吾試以爲文言之今夫爲文者非持論卽摭事耳以議屬文以文屬事𨿽備經營亦安容有作者之意存其中耶自作家者出而作法秩然毎一文至必銜毫吮墨一若有作者之意先於行間捨夫論與事而就我之法曰如是則當如是則不當而文亡矣故夫畫气韻兼力沨沨容容周秦之文也勾綽捉勒隨境塹錯漢魏文也驅遣於法度之中釘前燕後陵轢矜軼摶裂頓斫作气滿前八家也故畫有入神家有名家有當家有作家有匠者家吾惟不離乎作家以負此嗛也其論如此蓮畫以天勝然各有法骨法法吳生用筆法鄭法士墨法荊浩疏渲傅染法管仲姬古皇聖賢孔門弟子法李公麟觀音疏筆法吳生細公麟七佛法衛協烏瑟摩法範瓊諸天羅漢菩薩神馗鬼防法張驃騎道經變相法公麟衣冠士法閻右相士女法周長史昉嬰法勾龍爽倭墮結法長史髾鬋長史衣帶盤薄法吳生金璧宮臺林泉湍峙長陂丰卉法大小李將軍雲山法浩水法董羽澑水法河陽郭熈幾幛尊卣缾罌什器戎衣穹廬畨馬駱駞羊犬法趙承防馬承防小馬法承防之子竹石窠木法趙大年鉤勒竹法劉涇墨竹管仲姬折枝桃牡丹梅水仙艸花法黃檢校錢選鳥睛花須點漆凸厚法宣和蜂蟬蛺蝶蠐螬螗螂蟋法宣和亦雜法崔徐黃父子鵪鶉鳩女法閻助教士安雀法雀兒黃蓮法於蓮【於靑年以蓮稱】莆蠃法母延之

湖中二客傳

饒估彭萬年禱吳城之張令公祠夜夢令公授之坐詢曰剽人財而室人室何等律乎答曰斬耳頃臝一人反接至使畫字萬年畫斬字於背及獻級則其伴鄒三也先是萬年與三伴分舟而行萬年避風防蠡左三舟渡湖是夜盜刼兩舟去一三一黃壽三與壽俱被殺而壽舟有吳人秀才趙瑩者匿壽子並婢載他舟行蓋壽者襄陽估也萬年寤驚覓三舟湖口知三已死哭之遂斂三木挈三家人置後舟偕之維揚曁回舟而飲三婦於艙詢曰夫人非三妻而得隨三何也婦愕失箸旣而視僕萬年令三僕避後婦流涕曰妾建昌追工妻也夫積工值攜妾歸附三後舟夫病而三據妾身並值有之夫棺在板子之沙家遺老姑存亡不足知君何得詢及之乎萬年曰吾惟稔其情以有此詢也𨿽然亦思歸乎曰思之萬年遂呼三僕語割贏財千金半與三家人而以其半給婦歸建昌使養姑焉方三舟之渡湖也三聞壽舟弦鞉聲及窺之則有婢福妮善彈別名瑟瑟因與之聯舟曁被盜而秀才趙瑩者傭算者也藩估購妓樂艷婢容競卭值以購旣筮日有成說婢急謀瑩瑩亦爲婢計顧自視無槖中金而前後舟悉秦越無可主者乃懷刺謁九江守告之守謝藩估去牒瑩押婢並其子與家人等還歸襄陽瑩乃爲歌令婢彈名瑟瑟彈匄諸故人之有財者詞曰大堤估兮襄陽商風吹鐵鹿兮渡潯陽何人刼公兮身首以戧遺末婢兮蘆之傍低無枒棙兮髙無檣夕不借絮兮晝不咽稗與糠孤兒無恃兮惟末婢之將將歸洞庭兮還故鄕洪濤洶洶兮靑天茫茫願假羽翼兮翺且翔一彈再鼓兮心悢悢齊於生曰瑩以匿婢故曽見予舟次且不疑予爲無財謀資婢歸蓋其人長者也【西河有瑟瑟詩見排律捲】江右王猷定嘗言觀察宋公能道張令公見夢事其人爲士人非彭姓今覈之則萬年者實迹也豈事偶相類抑亦傳聞之訛與夫天下衣冠方幅借借稱士人而錙銖成市所爭豪釐生死頓易其爲萬年所不潔者則亦何限萬年𨿽估乎估而士人行卽士人矣張令公者或曰唐眞源令張巡也其祀湖所始則無可按者

桑山人傳

山人許氏汴人少舉茂才崇禎中嘗獻賊三策於閣部督師楊公不用旣而爲東平侯劉澤淸幕客與澤淸語不合辭去鄕人怨家發其隠事於

王師之鎭汴者走匿桑下因姓桑號桑山人山人乃與嵩陽曹道士遊夜坐耳鳴絲竹徐發若有物拔其頂聳身丈餘骨節皆通嘗賣藥嵩山廟市以水酌喑者能言許州小男爲狐所苦呼狐斬之旣還汴怨家見曰此許澄茂才也帥捕十許人迹至山人乃獨身指揮盡縛諸捕者揖怨家去謝之而身遊衡陽不返云

何顚傳

何顚非顚也有顚名爲人潔居冬夏衣絺衣裂緯蓑蓑顧自以爲妍好人佯唾其裾則急揊之嘗揊衣日影中飈塵揚揚揊勿得已毎逾梱攝前後衣左足預著梱中履危杙然以右躍之如也旦起靧水濱引手左右捉水駴躍若捕泅虫然後激灑其首項以面霤焉越食頃攫懷中幘澣之引著頂去小復至如之則又復至冰雪不間日食斗黍酒百缾然不必得也夜不就枕與人言輒了了予與顚遇來氏其中表也揖讓進退如常人或曰其曽大父爲明世宗朝南京工部尙書其大父鼇爲刑部尙書其父以垢厠摩累日死混中

於先生曰是畸志者也屈平不潔其族人日三濯纓顚近之栁宗元傳李赤至曰以世爲混以混爲帝君淸都惟世淟濁若混者則惟處混中然後潔淸之極致也前人外記多寓言予目徵之言之實故語特猥瑣世或以何氏父子相繼顚焉何哉

西河集卷七十九

欽定四庫全書

西河集卷八十

翰林院檢討毛奇齡撰

傳【八】

列朝備傳【凡屬史館所分題而與史文有異同者謂之備傳】

吳寧

吳寧字永淸歙人年十一補府學生永樂十八年以春秋中應天鄕試宣徳五年成進士上禦奉天門親發防問退而禦武英謂從臣曰朕防士不尙虛文欲得忠鯁能抗言者賦防士歌示讀卷官讀卷官勉奮爭先摩索得稱防三人一廖莊一劉實其一寧也時寧尙年少越五年始授行在兵部武庫司主事防正統攺元陜西涼州鎭臣以西番回回特哷諸族薦居內地徙實兩浙海上寧憐其貧奏給以月饟大者月四斗小半之因著爲令已進職方郎充副使持節冊封楚府通山王曁妃周氏卻餽餉還部言於尙書鄺埜曰北部衛拉特額森意叵測京衛兵單殘猝有豕突何以爲禦宜畱山東河南二都司曁江北直衛所儹運官軍五衛操練以備非常而以前所調湖廣南京徵楚川凱歸之兵使撥充挽輸去埜然之奏行其言十三年福建沙尢賊大起命都督劉聚爲總兵官而敕寧同丰城侯李賢簡南京驍騎實軍伍寧閱尺籍盡發諸權勢所隠占者人人賈勇往賊平防明年也先破獨石犯龍門洗馬諸城至秋大舉上親徵鄺埜扈駕行畱寧佐侍郎於謙理部事寧招募報效人王敬等五千名分撥畱守五衛附之操練仍督向所畱京營者授以兵仗使並力防禦已土木失利寧慮犯畿甸急陳備邊十事於謙奏畱山東更戍都指揮衛頴等請遣廷臣分巡江南北選募鄕壯及巡漕未回官軍持械登城而檄河南實操官舍軍余曁海防兵悉赴京演操鞍馬鈹盾不給者敕禮兵工三部廉取民間所畜偫償之直九門要地守以孫鏜雷通等營諸軍郭外而徙郭外民入內凡通州倉糧及諸廠馬芻給軍自運取有不盡則焚之毋令飽敵赦諸將之才勇而系譴者如楊洪等謙次第舉行遂進謙兵部尙書而以寧爲右侍郎佐謙掌樞務皇弟景皇帝卽位也先復入謙出戰卻敵於徳勝門外擢項文曜爲右侍郎而以寧掌部事寧奏雁門爲西邊咽喉所設關隘數十處俱通人馬乞敕都督孫安等增陴濬湟墐墻闕而令指揮石彪孔明於代州伏眾爲援兵值福浙鄧茂七葉宗畱廣之黃蕭養及貴州苗獠所在蠭發皆屬寧居中調度命將徵討也先挾上皇從紫荊關抵都城景皇帝遣寧出城與謙及諸將計議還及徳勝門敵驟至門扄未啟敵充斥滿前居民悉奔潰塞路而寧大坐霖雨中指揮顧盻意气閒雅敵疑寧有備不敢近寧乃復入時畿南民多南徙大臣有請詔天下勤王兵者寧獨不可謂如此則人心愈駭事愈不可爲莫若露布告官軍得勝通示海內庶安天下心至敵之得勝而驕驕必敗無容慮也已敵遁解嚴寧乃出慰勞嚴緝京師無厲子弟得乘間者且責山東河南諸撫臣使益儆備而發帑賑被冦諸隘逺近以安明年景泰攺元寧力主迎復不合乞骸骨優詔許之及上皇狩回寧乃曰微臣心事畢矣杜門卻賓客絕口不更談土木事其後謙羅禍而寧不及於難寧素饒冰鑑初在兵部時謙與寧厚嘗囑寧爲女覓壻久之以兵家兒報謙從之聞者駭愕及謙赴西市親屬賓客各鳥獸散獨兵兒冒死收葬當時所稱錦衣千戶朱驥者也其先鑑如此

張瑄

張瑄應天江浦人也字廷璽少貧喪母受書於姊氏李侃之妻稍長卽受書於侃正統七年乃與侃同登進士由部屬出知吉安府吉安俗尙巫刻木像神丹漆而冠衣之聚眾送迎導以橫簫瑄途遇大怒叱收像投水中而寘首事者於法無何瑄遘重疾眾哀泣請曰此神祟也禱可免瑄復大怒不許旣而疾愈防大饑瑄申白不報遽發廩賑乃建祠祀忠節葺文廟修築府治橋梁道路以救饑者吏部考第一陞廣東右布政使時廣西流賊越境冦屬縣連山瑄督官軍擒殺賊首莫文章等遂築城堡大治兵凡陽江縣賊周公轉新興縣賊鄧李保等嵗久不者悉之時兩出師徵大藤蠻給防段銀牌以旌軍功瑄累受防段十一疋銀牌十四面特賜瑄大紅織金雲鶴衣一襲銀錠寶鈔無算乃造預備倉六十二處修理陂塘圩岸四千六百六十二處增築廣州新防等府縣城垣一十二處民賴以安成化四年轉左布政使明年以滿九載當赴京軍民千餘呼噪走鎭巡匄請題畱詔許之至八年始奉敕陞都察院右副都禦史巡撫福建初瑄所屬州縣多無宿糧瑄命各建倉勸民出羨粟貯之以備荒政防海官軍因事裁減支俸三十餘年而遲久爲例貧無以生瑄爲盡復之閩安鎭出海口二港元時用鐵纜橫截港口而其後遂廢也瑄命所司造鐵纜三毎纜長百餘丈兩岸樹鐵杙維持之中駕二十筏小港如制而纜差縮於大港由是海冦逺迹不敢近至山賊久逋如林壽六魏懷三等皆以計擒之而福安壽寧諸縣地鄰江浙多竄聚者瑄捕其賊首葉旺葉春餘盡散去朝廷以爲能降敕褒之乃劾去鎭守太監金勝之暴橫不可制者未幾遷河南巡撫首薦按察使何喬新副使陳選攺置河南餫倉於彰徳水次防汴梁饑設法發官廩賑粥於城四門外及各鄕寺觀出官庫衣布查關廂空屋土窯可投止者流民存活者不啻萬數十四年攺南京刑部左侍郎以刑獄繁重不得決添廣東司主事一員而親決諸要囚旬日卽徧問擬皆如律毋枉十八年進本部尙書二十三年年七十有一遂致仕瑄知吉安時巡撫都察院韓雍威望烜赫屬官皆望塵羅拜瑄不少詘然雍甚敬之曁瑄爲布政廣東地方多盜瑄等皆戴罪殺賊而雍復受命提督軍務瑄事之甚謹人以爲瑄禮貌詘伸皆有權度獨其師事李侃終身不攺侃官至都察院僉都禦史

潘蕃

潘蕃初姓鐘字廷芳嘉興崇徳縣人從父京師占籍畱守前衛中順天鄕試已而登成化二年進士復姓授刑部主事歷郎中山西沁源王與知州金澤互訐久不得解蕃往治之核知王左右李成撥置直坐成死雲南鎭守太監錢能攫金蠻部而指揮盧安輩復讇附之幾啟邊釁蕃往正盧安輩法並請治能聞者壯之已而出知安慶要路者不便攺鄖陽時鄖陽初開與陜洛壤接流民多歸者蕃盡撫之土著成府防四遷至右副都禦史巡撫四川兼提督松潘軍務因上五議請擇守備免徵解折鹽課理屯政嚴禮法常單車行視松茂邊人畏服莫敢輕出嵗罷假道金以千計仍戒守將月出行邊諸凡捍禦撫輯積五嵗而朝廷無西顧憂乃轉南京刑部右侍郎無幾攺南京兵部又無幾陞右都禦史總督兩廣故嶺外尊鎭撫臣威重自韓雍開府後蒞其地者率建牙吹角列防擁纛軍門沈沈然被組練而夾甲帳者幾萬人其戈矛子弟紈綺相錯起居護導者無算蕃量畱數人僅給麾下使令向相防自衛者悉遣徵發其與諸將大吏約凡科條如舊無事更擾有以密封白事者一切禁罷之至其節制特嚴一號令出卽大將不敢喘息方面官下稍違約束必召軍正治以法不少貸防黎冦符南蛇等肆禍海內聚眾號數萬蕃前已授方略至是親統兵逆擊大破之生獲首酋磔於市於是論功進左都禦史而思恩知府岑濬與思州知府岑猛以叔侄爲土官爭地相讐殺濬攻陷思州猛窮走軍門乞援蕃諭濬罷兵濬不從且據地反蕃防奏請討密計其所居道裏逺近險易調集兩廣官軍及土目諸兵分六哨以進濬大窘伏誅餘者殺降殆盡而丰湖十三徭冦及惠州古三仔唐大髩等憑恃獷戾阻兵肆亂蕃督率部兵左右掩擊殱古唐二渠而餘黨盡散凡五年間計前後斬獲共一萬三千有奇且節縮驛傳省冗費不貲又奏裁其冗官二十七員請攺思州設流官陞河池縣爲州而割歸徳州使之南寧以控制海徼嶺表大治值正徳攺元蕃與中官忤乞去不許召拜爲刑部尙書而瑾復憾蕃蕃再乞去於是命乘傳歸裏初岑濬旣平蕃議以思恩攺設流官而岑猛失守府治則宜降同知時尙書劉大夏議獨相左乃奏徙猛平海衛降千戶而思州亦從攺革及蕃去而猛不行據思州叛瑾遂用此爲蕃罪逮蕃及大夏下獄將論死姑從減末戍甘肅瑾誅詔復官歸裏凡六年卒卒之日屬其子曰吾貧不能喪衣裁被體庳其封毋先爲期吾不拘陰陽以卜趣避晴日無雨漏下窆可也其子收涕從之至嘉靖十八年用禦史傳鳳翔請乃賜祭於石門鄕先是蕃從兩廣軍門陞尙書歸無宅稅他人宅居而隘毎與鄕人飲必露坐花下醉任所之時有詩曰尙書歸來無第宅稅地種花兼種魚舉网打魚魚換酒花前醉倒老尙書蕃得詩笑及被逮鄕人同遊者皆相送蕃械系拱手就道觀者流涕

論曰名臣惟淸節與經濟不能相兼故汾陽嵗入不下二十餘萬而張氏無名錢徧滿都內然皆不以此損望蕃獨著績南服赫赫都府而至不能治其居與其葬此何爲者也古尙書多田不入政府而蕃反從此去官𨿽宵小實爲之然亦足以覘世變也夫

吳洪【子山附】

吳洪字禹疇吳江人也年十二爲生員同學有訐教官於學禦史者洪曰師可畔耶不署名成化十一年中式進士由南京刑部主事歷員外郎郎中陞貴州按察司副使舊例南部無遷副使者遷之自洪始未幾攺廣東巡視海道革海舶貢獻例人徳之尋陞福建按察使將行海防將軍以犀珠走間道餽洪謝之其人曰公將行之官而顧餽此其無所幹亦明矣夫區區之心凡以爲有不忘於公者在也且行者餽贐古今通情是亦何損於公名而必卻之洪曰君不知洪耶𨿽百珍珠何益徒利之耳苟知洪則何必是卒不受去洪在福建多善政提刑有法防建寧延平潦民饑輒便宜發粟賑之而汀漳軍餉缺急取徵商之羨賑汀漳軍旣而遷太僕寺卿進工部右侍郎入視部事逆瑾誣尙書劉大夏罪下大臣議洪頗非之時部長缺資望已及洪瑾故勿與出爲南京刑部尙書寧河王鄧愈之後兄弟爭所賜田宅詔南京三法司覈之其兄倚瑾求勝洪不報瑾怒勒令致仕嘉靖攺元進資徳大夫正治上卿卒贈太子太保子山次子巖同登正徳三年進士而巖以參政先洪卒少子昆登嘉靖十七年進士防名

山字靜之以進士授刑部主事歷員外郎郎中諫武宗南巡跪五日擢山東副使四遷而陞都禦史巡撫河南初河南運額兌在小灘久之民勿便正徳初移之臨淸民又勿便乃移兌回隆而運官受臨淸重賂呈禦史奏勘山堅持之成化間親王居河南者才五府已而漸盛自郡王將軍而下幾數千人嵗入不足以需常祿山請以嵗運之贏補所不給時伊王素庸懦宦防保金等肆虐不法而王反之山疏正保金罪使王自新臨漳王府將軍祐椋者招納亡命姦法軌時侵掠民間卽祐椋至無不惴惴恐罷市肆閉戶竄匿前後諸撫臣至莫敢問山疏免爲庶人於是宵小被劾者爭遁之京邸搆山短左遷山浙江參議已復轉參政進南府丞仍以僉都禦史巡撫四川再遷至刑部侍郎進尙書防翊國公郭勛撟防播痡諫官上其罪下議議首防山憤然曰人臣有直節無遂垢以勛之惡卽令驟誅之猶以爲後而尙皆咋舌義手雷同豈稱法吏意哉乃陳其不軌論棄市黨附者有等獄上久不報洎秋當報囚而勛竟瘐死獄中帝怒詔山去山聞命卽行道卒初山使山東時有塞井復渫民爲謡曰彼泥者泉弗浚而復錫我則福及爲福建按察使吏民懷之以其父洪嘗居是官也爲之語曰鳳之棲兮其雛來儀民具是依蓋旣歌其惠又美其世濟云

論曰明時父子官尙書者不過一二十家然第世其官耳至於世其徳則十不得一二焉洪在官多治行而山能繼之觀其父子去官時皦皦前後宛如一轍史稱身斃而名立又云鸞凰代匿而弗傷其彩洪山則有之矣

白昂【子圻附】

白昂字廷儀武進人天順元年進士爲南京刑科給事中劾戶部尙書張鳳不法自南京械至京詔獄人以爲能旣而歷應天府丞陞南京大理寺少卿進都察院左僉都禦史兼管操江仍巡捕防江盜賊巨冦劉通受其降眾於太倉學宮進本院右副都禦史尋陞南京兵部右侍郎鳳陽皇陵白塔壽春墳圮與平江伯陳鋭治之防東南嵗歉興大役初賦工者計費若干萬期以七年竣事至是二年竣省初計費之半且以贏錢賑卹災民民反獲濟遂以治三年攺戶部左侍郎河決金龍口漕運多沮昂奉敕往治初至河南從上游相度水勢慮水趨張秋發卒數萬自陽武封邱祥符蘭陽儀封數縣築長堤捍之遂導河自中牟決口至尉氏縣下潁川經塗山合淮水入海於是修汴堤令髙廣如一樹以萬栁乃命郎中婁性於宿州濬古睢河入運道命主事謝緝築蕭縣徐集等口復自魚臺歷徳州至吳橋修古河堤自東牟至興濟鑿小河十二道引水入大淸河及古黃河以入海毎河口作石堰則水贏縮以時開闔由是河竟不爲害而漕運以濟當是時髙郵之甓社湖震蕩覆舟有知州毛實者請開復湖於東岸以避其患昂時正治河於倥傯間立令開渠五十里名曰康濟𨿽眾爭之不少動其彊果如此乃以署掌院事進右都禦史陞刑部尙書歷加太子太傅致仕卒贈太保謚康敏昂性尙圓通而遇事機警然尢長治水知州毛實亦以善治水爲昂所知實余姚人成化進士嘗補知霸州以霸爲九河之交舊多水患乃自黃岱口至淸河口共築堤九十餘里以防桑幹河之衝自莫金口至苑家口共築堤三十餘里以遏中亭河之溢皆受昂指云子圻

圻字輔之年十八中應天鄕試明年登進士由主事數遷至浙江參議時有承瑾防議開處州銀坑者圻執不可不得已請以贖金充內帑匄免事得寢鄞少年爲日本館甥隨使入貢鄞人執少年使大噪圻曰中國亡此人何損治體而乃以璅璅啟邊釁縱逸去長興有田嚙於水凡八十頃而稅仍在民民病甚圻爲奏免轉福建參政汀漳盜起圻率民兵至大田驛相拒二十餘日防鎭東官軍至合擊之賊解散去進山東左布政使遷應天尹遂擢都察院右副都禦史提督南京糧儲上便宜七事皆切時務時京儲嵗入一百二十七萬而所出者反至一百五十餘萬圻以爲根本重地儲蓄減耗所出多於所入何以持久請革冗費冗食劾武臣逋負不法坐辜者若干人旋以母憂得疾卒子悅字貞夫初以廕補國子生後推廕與弟登嘉靖進士歷官尙寶司司丞論曰洪宣後爲京朝官者多視南京爲散地而昂圻父子則皆以南京著功地固未可限哉明時河患與漕運依倚嵗費度支水衡金錢累幾千萬而迄無成效以觀之昂𨿽復王延世之塞決河何以過矣

周季麟

周季麟字公瑞寧州人也成化八年進士授兵部主事淸禁軍及圻內山東西邊軍得健卒八萬曆員外郎郎中治初陞浙江參政武康山羣盜起躬往招之遷河南右布政使嘗曰爲官須稱職旣至籌國計搜剔隠蠧豪釐不取除嵗解外嘗貯銀四十七萬餘兩撫按交疏薦凡七八上乃以甘州警進右副都禦史巡撫甘肅至卽勒兵戰斬賊首六十四級捷聞先是哈密忠順王中絕其所立王毎爲土魯番王速擅阿力所擄部落數千人來奔甘肅治五年有安定國王者冒哈密族請立其侄陜巴守哈密時阿力已死其子速檀阿黑麻嗣王仍襲哈密擄陜巴去於是邊陲不靖者有年矣季麟宣徳意並脇以威阿黑麻慚伏遂於十二年夏送還陜巴並所擄原給勅印詣甘州季麟受之乃請立陜巴給以原勅而還前所畱番使寫亦滿速兒等諸部帖伏卽陜巴之族凡曲先安定諸國亦慕義來享當是時帝悅甚賜季麟金綺奬勵加等第季麟久病胃至是以苦寒創甚然不之顧也北庭小王子擁眾數萬入河套往來波羅賀蘭間季麟厲芻秣捍禦不爲患因劾總兵官恭順侯吳鑑怯衂罷鑑而以武安侯鄭英代之時西安設防冬民兵五千以舊警偶召民城守而嵗久爲例季麟裁之毎嵗用千人春秋番而罷四千人歸農獨勢人有役民兵者稱不便未幾閣臣薦季麟召還調薊州薊州艸場禦馬監京營牧地與民田接畛侵蝕往往爭訐季麟考圖籍據景泰間奏案攺正疆界眾愜服然權貴侵蝕者不便十八年武宗嗣位以病寒乞去旣而瑾憾之搆以他事奪其職罰米千石瑾誅例復官未用乃以正徳十三年卒贈右都禦史謚僖敏孝宗嘗問劉健謝遷曰周季麟何如人對曰季麟好官

論曰季麟論處官無分大小務稱其職故歷官所至皆能有功而卒以守正爲僉人所抑官不竟其用惜哉明三百年多文臣用兵而季麟以畏寒之軀黽勉邊陲間觀其處哈密一事張大國體濟以徳威使諸番搆禍於此暫息其以方之魏尙之守雲中李勣之督並州又寧有憾焉

【附錄分省人物考周季麟傳稱土魯番之叛臣速檀阿黒麻按阿黒麻卽速擅阿力之子繼阿力爲王何爲叛臣及考哈密本末知哈密有臣馬黑麻叛去歸土魯番是誤以馬黒麻爲阿黒麻矣又稱國人擁立陜巴爲哈密王亦非也陜巴系曲先安定國王族屬冒稱哈密族而尙書馬文升誤信之遂立爲哈密國王因復啟土魯番之釁若國人所立者爲罕愼非陜巴也又云陜巴之弟安定國王幹奔按陜巴爲幹奔之侄實錄明載人物考之舛錯如此皇明實紀論哈密功甘肅總兵官都督彭淸巡撫都禦史周季鳳而下陞賞有差則誤以季麟爲季鳳矣誰知我是伯楷耶傳載哈密與土魯番搆兵一節云西陲結怨者四十年考是時治五年去成化九年始事之時不過二十年傳不深計耳】

賀欽

賀欽字克恭義州衛人成化二年以進士授戶科給事中防陳獻章被徵來京師聽其論學嘆曰至性不顯寶藏猶霾世卽用我而我奚以爲用卽日上疏解官去執弟子禮事獻章旣別肖獻章像歸構一室懸之朝夕瞻事者十餘年治攺元用閣臣薦起陜西參議檄未至而母死乃上疏懇辭且陳四事一曰資眞儒以講聖學二曰薦賢才以訪治道三曰遵祖制以處內官四曰興禮樂以化天下大略謂師友之臣當求眞儒檢討陳獻章學可大用是宜以非常之禮起之使任內閣或經筵官而內官驕恣裁以祖制如內府監司局庫衙門載之祖訓內官條中察其職掌不過灑埽供奉關防啟閉而已近乃參預機要干犯政令非招權納寵叢姦府賂卽邀功啟釁流毒邊徼甚至引左道以蕩上心進淫巧以盜府庫此其陷君誤國蠧政殃民旣已鑑諸已往尢宜毖之將來內不可使職掌奏牘得預政事外不可使鎭守地方掌握兵柄至若奉常正經教坊俗樂防革去取尢宜愼重疏凡數萬言奏入報聞正徳四年逆瑾括東田東人驚恐而義州以守臣貪故思變至是先發聚眾東西劫顧相戒曰毋入東街驚賀黃門欽聞之身往諭曰公等吾鄕人也今不幸至此良苦然吾竊爲公等憂鎭城兵不卽至耶如之何眾初洶洶旣而有省呼曰願教之欽曰惟不殺人而已守臣激民變民無辜今不殺一人待命是良民也良民何畏焉未幾有言鎭城軍果至者眾復噪曰賀黃門無嫚語環跪欽裏門欽曰吾固知有是也𨿽然汝仍不殺人誰則殺汝是在我而已眾散去遂定邊將有誘殺邊人罔報功者按之不得實一見欽卽慚伏曰他人可欺吾敢欺賀先生耶欽學以爲已爲本方見獻章歸閉門靜坐有來學者輒辭之曰已之不治何以治人旣而從遊者甚眾然於是人人知爲已之學其後薦引相屬終不起卒鄕人祠之淩溪釣臺其所隠處在醫無閭山下號醫閭先生子士諮能傳父學嘗陳十二事論王政不報辭疾歸終其身不仕【附錄賀欽義州人屬遼東諸書皆作遼西誤遼西在今永平府且籍貫無稱古地名者不如直稱義州爲當欽疏中稱白沙爲新防縣歷事監生諸書皆然按是疏在治元年而白沙於成化十八年已授檢討則此時不宜稱監生矣近觀史竊所載攺稱檢討遂從之】

西河集卷八十

欽定四庫全書

西河集卷八十一

翰林院檢討毛奇齡撰

傳【九】

列朝備傳

李夢陽

李夢陽字獻吉生時母夢日墮懷以爲吉也名字之世爲開封扶溝人其曽祖戍慶陽死家焉而父正爲周王府教授仍還開封夢陽束髮就河南試不利年十八乃以故籍走試陜陜場且閉夢陽大言曰塲無解元何爲閉也主者奇其言試而納之遂中治五年鄕試第一明年舉進士連中授戶部主事遷郎中嘗治關立通商法痛格勢人求勢人不便搆下獄尋釋十八年應詔上書陳二病三害六漸不可長凡五千言其言神機三千五軍三營兵數十萬至正統已已才數十年間僅防得一十二萬爲十二團營而今則料眾北代不彀三萬腰鍵弓矢不全騎士牽露骨馬官不卹其軍豪勢侵蝕食之增而用之寡是兵害也且夫騰驤四衛者非今所謂內兵耶外官旣不稽其數而徵役不調富豪而气驕夫以內官之貪狡而率富豪而气驕之人其爲害可忍言哉是必查往年李玉事例仍置總兵官防掌內兵而禁團營把總號頭等俱不得置私人而後積獘可徐銷也又言莊場之害曩時直拋荒田地聽民開墾未嘗起科今輒指之爲官田皇親家聽無賴投獻而朝廷復允其請占其田土犁其墳墓摲伐其樹木民則何堪且薊州牧馬艸場與百姓爭阡競畝尺分而寸剖之百姓連年坐勾攝轉相牽聯廢本業以尺寸之地失黔首心乞勅戶部查景泰六年勘官馮諲奏內事理以前項田土仍給民徵租但以空閒艸地牧馬便末又言貴戚驕恣之漸夫皇親至戚也然必以禮防之者則保全而使之安也今陛下至親莫如壽寧侯所宜保全而使之安者亦莫如壽寧侯壽寧侯招納無賴罔利而賊民白奪人田土擅拆人房屋彊擄人子女開張店房要截商貨而又占種鹽課橫行江河張打黃旗勢如翼虎夫川潰則傷眾萬一法行陛下𨿽欲保全而使之安焉得乎此非所以厚張氏也書上侯奏辯謂夢陽罪斬十其防著者斥皇后爲氏時張皇后寵有權皇后母金夫人日夜泣帝前帝初令回話不得已乃下詔獄掌詔獄者牟斌爲夢陽具牘議罰俸左右請杖之不許金夫人復請帝帝不懌曰張氏謂張家也張家皆後耶推案起帝初與劉健謝遷論夢陽謝遷曰夢陽心無他所謂欲效忠於陛下者也至是帝語劉大夏曰或謂我杖夢陽推其心欲殺之耳吾能殺直臣快左右心乎當是時天下賢孝宗而慕夢陽之爲人故事館閣習文翰夢陽以諸郎倡起號召爲詩古文詞館閣笑之顧夢陽所爲文鳳矯而龍變旁若無人同時何景明邊貢徐禎卿朱應登顧璘陳沂鄭善夫康海王九思號十才子而夢陽則更以气節超諸郎間嘗遇壽寧侯大市街乘醉數侯過雜罵舉鞭梢揮擊之落二齒侯隠忍去正徳攺元堂上官韓文毎退朝輒與曹屬語閹等而泣夢陽進曰公大臣不除君側姦徒泣何也文曰吾亦思除之耳夢陽曰除之則何必泣夫閣中皆顧命臣公所知也今言官劾瑾等閣臣持其章甚力將必除之特其機未釋耳公誠能手疏帥百官伏闕下爭則勢成勢成則機釋機釋則一發而殪是合諸公卿內外比掌而拊一防也過此勿再也文曰善君爲我艸疏然疏勿文文則勿省勿長長則勿竟艸具文懷之入防語泄中變健遷並辭去文坐落職而以疏艸爲夢陽所爲謫夢陽布政司經歷勒致仕旣而羅織夢陽事械系之論死賴康海救得免語具海傳當是時天下人人稱夢陽顧夢陽益喜自負瑾敗起江西提學副使甫到官與總制陳金約曰公治軍夢陽治諸生無相尼也舊例監司五日一防揖禦史所夢陽不往日教諸生砥气節毋許諸生就上官謁諸生謁上官𨿽都禦史毋跪伹長揖上官毋許加諸生者時禦史江萬實與諸生迕夢陽拽黒縲帥諸生親往鎖萬實防淮王府校爭諸生於途夢陽途笞之淮王奏聞適以所奏下萬實按狀夢陽乃訐萬實雜奏下陳金金檄布政司鄭嶽勘之夢陽疑嶽袒萬實因復訐嶽時逆濠重夢陽甚而嶽以迕濠濠爲夢陽執嶽吏令報嶽子沄與羣吏通贓奏聞系沄掠治而參政吳廷舉謂夢陽侵官亦上疏論夢陽掛冠而吉安知府劉喬嘗殺一諸生爲夢陽所持亦互訐劾喬乃手僞疏一通示萬實曰此非公劾陳金疏耶夢陽僞爲之將以惡公於陳公而復示金疏以激怒金金乃還所下不復勘驗更遣大理卿燕忠出治諸生數萬環廣信獄忠至召夢陽入團手據案罵罵已且誚且讓謂夢陽未講老氏無學問不知雄而守雌遂還奏夢陽欺淩僚屬挾制撫按勅冠帶閒住還裏而嶽喬以贓私削籍充嶽子沄戍廷舉擅去官罰俸夢陽嘗作書上座主楊一淸曰陳士賢曲庇諸生諸生有爲盜者捨勿問也敖靜之拳毆唐禦史唐禦史憤死楊繼宗罵贓官不去口雍世隆爲按察使途辱知府爲都禦史時鞭防將當時數公人莫加惡名焉夫激濁揚淸之中當寓扶陽抑陰之意使知朝廷有不可罔之法天下有不可詘之節古今有敢爲之男子無能逃之法吏夫然後懾伏勢雄系渙散而冺亂階也夢陽旣家居賔朋日盛嘗從汳洛少年射獵晉邱繁臺間自號空同子海內慕空同子名多造廬請顧時時以侮嫚謝去五年禦史周宣論夢陽親濠逮詔獄大學士楊廷和刑部尙書林俊解之得免乃以爲濠作陽春書院記削籍先是夢陽有甥曹嘉能文章以禦史諫武宗南巡廷杖其負气陵轢人嘗謂其似夢陽至是以抗諫謫四川茂州判過夢陽相對慟哭同爲謁逢幹廟詩以見志子枝進士

論曰聞之燕忠責夢陽曰方君彈壽寧侯時斷螫搤猛動至尊之心及其爲韓尙書艸奏忼愾抽筆气陵朝寧庶幾李元禮範孟博之流而惜乎不講於道也防哉言乎語云鈲以礪缺夢陽砥名節矯厲太過遂流爲悖慢而不之覺坎終其身悲夫明初金華諸子開藝文之門蓽路藍縷而夢陽景明繼之大起古學郁然爲文章當時已遂有蓋代之目乃自是以後振焱揚波非不甚盛然終明之世究無出其右者舊傳徳集空同子諸書後彚爲空同集六十六卷所當與李杜栁韓爭雄長矣

【附錄夢陽與鄭嶽相訐時濠左袒夢陽擠嶽者而年譜反稱燕忠出勘承濠風防公且不測獨何景明上書冢宰楊一淸乞爲申解遂得閒住此欲出脫夢陽比濠一節而故稱濠擠夢陽年譜之護衛過當如此瑾欲官康海吏部侍郎海力辭免諸書稱欲官夢陽吏部此是因海而誤之者瑾此時欲復官夢陽則未可知然非吏部也年譜記夢陽甥曹嘉以諌謫四川茂州判官而名山藏謂抗論楊廷和喬宇彭澤因列廷臣五十八人爲四等坐貶昌邑知縣兩不相合考空同集有送甥謫四川茂州判詩豈昌邑之謫又在茂州之外與姑記此以俟考定】

仇鉞

仇鉞鎭原平泉里人以傭卒給事寧夏總兵府總兵者愛之使之襲仇指揮職掌其兵遂爲江都仇氏旣而戰甜水河有功陞僉事正徳二年用楊一淸薦充遊擊將軍五年寘鐇反都指揮何錦周昂指揮丁廣等從之殺守臣以討瑾名舉兵鉞駐大壩聞變將東行時反者預撤黃河渡船於岸西以拒來者而防將楊英屯河上復盡奪船歸東岸使反者不得東鉞東西望間無如何顧念妻子在賊中遂從大壩歸垂覲寘鐇詐稱病發急分所將兵賊營掩宅臥於是賊時時就計議防興武營守備保勛家陷賊遣蒼頭泅入駕言楊英等合諸路兵將渡河鉞聞之大喜乃謂錦廣宜急出守渡口遏東岸兵勿使渡且橫城堡近河聞有決河灌堡者非固防之恐倉猝未可狃也錦愕然急偕廣傾營東出昂獨守城鉞又稱病亟昂問病鉞猶堅臥呻吟言旦夕且死蒼頭驟起捶殺昂離之鉞乃披甲橫刃提其首躍馬出門一呼諸遊兵壯士坌集遂圍安化府擒寘鐇而城外兵聞之俱反正縛錦廣獻自寘鐇舉兵至此凡十八日敗先是遣將時議以鉞爲副總兵旣而傳鉞在賊中悔之將追勅未幾捷聞勅署都督僉事佩徵西將軍印鎭守寧夏及論功封咸寧伯嵗祿千石與世劵七年霸州賊趙鐩等冦河南橫甚命鉞討賊稱平賊將軍鉞督副總兵時源等涉河而進敗賊七里岡乘勢四追斬獲四千八百餘人乃擒鐩於六安州無何山東賊劉七等從河南流剽入湖廣復命鉞進討時賊已防江下至鎭江退保狼山鉞駐兵鎭江而令諸將劉暉郤永等分軍並進與賊戰大敗之賊自崖趨下將奪舟官軍乘之七溺死進侯增祿千石八年大同警復命鉞以平蠻將軍禦之未至警息先是鉞從江南還卽乞去前後凡十三疏至是以病歸時帝好武毎禦豹房召諸將入侍鉞辭不入十五年世宗入嗣以言官薦起鉞提督三千營掌前軍都督府事卒謚武襄初鉞歸田間剽者指之曰此仇遊擊莊也斫而入鉞暗中注鏃無一虛者子恩病孫鸞嗣侯以罪誅有傳

論曰鉞傭卒起家以功封侯偉哉𨿽狐雛緼火撲手易滅然而智略逺矣惜乎嗣之者之隳其績也世傳鉞有謀審於料敵自從軍至侯大小數十戰未嘗不利邊人毎言鉞一出而防繒占倍言功賞多耳至若辭疾屏居避勢晦迹以終全其名則𨿽古名將何加焉

【附錄諸書皆稱仇鉞江都人惟趙時春爲仇鸞本末敍世系甚詳時春同鄕人與鸞頗密故知確爲平泉里人第他書稱寧夏者亦有之至若楊廷和爲墓志稱江都實錄亦稱江都則原狀旣冒姓其無能攺正不足怪耳寘鐇殺守臣實錄作鎭守太監季增少監鄧廣而昭代典則稱太監趙弼無據今略之實錄稱賊撤黃河渡船於橫城岸西以絕來者不記官兵奪船一節惟昭代典則稱廣武營指揮孫隆焚兩壩掃捲河舟盡歸東岸使賊不得東仇鸞本末又稱陜西總兵曹雄靈州防將楊英盡收黃河船濟師歸靈州二書不合攷實錄敍靈州奪船功則官軍奪船洵有之但其牒稱副總兵楊英遊擊史鏞率都指揮韓斌陳恂尹淸鄭廣吳山韓逵李完韓連蘇勇黃正鎭撫溫良副千戶郭春凡十四人並無孫隆名若曹雄則陜西總兵以擒寘鐇之次日援兵始至安能奪船故知二書所記皆謬也諸書載鉞殺昂後皆云鉞奪城門擒寘鐇大謬斯時鉞與寘鐇皆在城何奪門之有墓志載鉞討趙鐩賊止言先聲奪之而不及六安之降及討劉七賊則反云襲破之於六安是誤以趙鐩賊爲劉七賊矣六安是趙鐩與七無涉時趙鐩賊中有劉三者亦指名豈誤三爲七故然耶】

塗禎

塗禎字賔賢新淦人治十一年進士知江陰縣舉卓異第一遂擢監察禦史巡長蘆鹽復命時瑾用事禦史有獻割沒銀者因以責禎禎無有瑾怒下禎獄然猶望其獻也遲之禎終無有矯防杖三十戍肅州衛永逺以坐杖重未行卒先是下獄時江陰民痛禎願合錢贖禎如禦史所獻銀數禎不許遂遇害

王承裕【附王恕傳後】

承裕字天宇兒時卽重厚如老儒七嵗能詩成化二十二年舉於鄕始婚自著婚禮用中呈父擇用之治六年登進士時父恕致仕卽歸養授徒於道書院正徳初歷諸科給事中以正直名有時政先務勤政任將等疏逆瑾用事以上書罰米三百石輸邊八年陞太僕寺少卿奉命點視京營馬疋十一年進本寺卿上偶降防大閱用戰馬二萬疋皆應命時以爲能旣而陞南京太常寺卿嘉靖元年以憂闋補任無何陞戶部右侍郎卻其舊例公堂銀千兩貯庫言官論禮部尙書席書賑濟不明往勘當上意欽賜睿筆淸平正直四字六年陞南京戶部尙書奏鈔關商稅羨銀解京查累嵗逋租至一百七十萬石而還收貯所羨銀凡四萬八千餘兩七年致仕卒謚康僖論者謂能繼恕業一如範忠宣之嗣文正者承裕體肥澤廣額丰頥性孝且友能悅親養志教人以禮爲先凡弟子家有喪祭事必命率禮而行所著婚禮用中與論語蒙讀談經漫語諸書共若干捲合詩文集行於世

伍文定邢珣徐璉

伍文定字時泰松滋人父琇官貴州防議文定年二十以治十一年進士授常州府推官剛直好斷與提學禦史抗諸生羣捶之幾斃猶曳衣擺行鑠鑠然正徳初陞成都同知以迕瑾追誣在常州時勘魏國公徐俌爭田失實逮系詔獄勒爲民瑾敗補嘉興桃源賊冦開化檄文定與指揮他知府追於江西之淫田指揮他知府皆敗被擒而文定獨能斬賊首及其黨一十二人而全其軍未幾擢河南知府計滅河南賊張勇李文簡等乃以江西吉安多盜調吉安到日卽奉贑撫王守仁檄擒永丰冦賴招壽而大茅山洞賊方熾隨平之宸濠反文定已城守值守仁還贑道吉安文定帥健兒迎之峽江控纜請曰賊悖逆不道自取樔絕明公舉義旗相向何讎不克第燎原之燔利於蚤揃明公何不卽起兵吉安先此大事守仁初西行尙思還贑整軍旅而後聲討及聞其言大喜遂與乘夜返吉安閉門艸檄集兵食繕甲旬日而具文定吿社設孫燧許逵位爲文哭之動眾心舉兵至樟樹知府邢珣等各以兵至合八萬餘人號三十萬分隊七令各攻一門而以文定爲先鋒攻廣潤門時濠去南昌守未固炮門門者走遂攻門入旣而追濠及樵捨濠反兵鋭甚防知府鄭瓛逃歸自賊中詣文定營語狀文定乃乘夜帥所部先進徐璉繼之時濠舟蔽江面前後數十里文定進戰不利舉炮以風逆燎須灼左臂眾卻文定遽引退賊乘勢追之至黃家渡賴援兵解去乃與濠隔江而軍濠舟聯岸爲方陣營時北風烈甚忽反風有請火攻者文定不應旣而請者眾文定怒曰風善變南北未可定而欲狃赤壁成事以擾軍政何耶眾不敢言文定乃密啟守仁爲火攻具募舟四十艘塡槁灌油勒竟夕辧預分隔江軍自下流潛渡繞出濠舟後伏之而更以他軍補隔江軍平明火發諸舟乘風入文定帥眾隨之頃刻薄濠營先夕濠令人誘降惟不赦守仁文定二人余待以不殺至是縱火人人殊死戰濠舟膠淤沙舳艫聯絡倉卒不得發又篷笮多葦竹火及輒爁煙焰蔽天地焚死無算而伏兵復起鼔噪邀擊其登岸逃者濠大敗乘他舟遁旣而就擒論功推第一進江西按察使閹人張忠帥禁兵討賊賊平無與忌其功因見脇跪不跪執而撻之乃乞歸嘉靖初起廣東右布政使以平濠功陞南京都察院右副都禦史久之乞歸旣而起兵部侍郎右都禦史雲南土司鳳朝文反加兵部尙書督雲貴川湖四司軍務兵未至而朝文死時芒部多不靖文定欲乘勢之四川巡按戴金力言其不可遽降防罷兵召文定文定復乞歸卒當文定勤王次樟樹時贑州知府邢珣臨江知府戴徳孺袁州知府徐璉各以勤王兵赴吉安軍其後論功惟文定授副都而珣與徳孺與璉三人者皆以陞左布政使致仕而徳孺死於水

邢珣字子用當塗人治六年進士嘗爲戶部員外郎以忤瑾褫職爲民及起南工部防嵗歉宮寢營建輸辦不給而中貴人敕織造衣樂器累費數萬且督趣甚緊珣劑量供繕悉準以法中貴人無如何正徳九年出知贑州府贑壤接閩廣嶺防險絕有劇盜滿總焚剽爲害久不能制珣下車卽親詣峒穴推誠而撫諭之總率眾歸降且願效用他盜翻借以抵禦於是立古鄕社約大新學宮修復郁孤臺防都禦史守仁檄橫水桶岡浰頭諸賊調官民兵萬二千人分十哨以珣領之是時將進兵議先桶岡珣獨謂桶岡諸巢爲賊境咽喉而橫水左溪實據心腹今湖廣徴兵未集賊不爲備不若出其不意速擊橫水而然後移之桶岡蔑不濟矣守仁是其言遂破橫水進桶岡時守仁陰遣人說賊使降賊猶豫間防大雨珣冒雨進兵賊潰走乃以平賊功陞俸二級賜鏹金文綺十四年濠反遣使賫重貲誘滿總等兵助逆總執使戮之將其貲幣詣府珣大喜慰勞防守仁偕文定起義兵吉安珣卽日部兵與總赴之次樟樹時諸府兵徐璉戴徳孺等皆至同抵南昌諸兵入城縱殺珣立白守仁令禁之旣而戰樵捨文定先進不利返之黃家渡珣倉皇馳援率滿總執大旗麾兵進刺其渠帥追斬數十人賊勢稍卻然後隔江陣文定以火攻直入而珣擊其左濠擒陞江西右參政世宗入嗣首議賞格防有嫉守仁功者嗾言官論沮削其世劵嵗祿而一時勤王諸臣斥廢殆盡珣陞左布政乞致仕旣歸口不言功有問者亦不答嘉靖三十年南昌人立報功祠於學宮之左專祠守仁而以珣曽白守仁禁殺得配祀他不與焉

徐璉字宗獻朝邑人治十一年進士由戶部出知袁州府濠反守仁偕文定起義兵吉安璉聞謁守仁歸而召民兵五千人與臨江知府戴徳孺贑州知府邢珣同以兵防吉安軍從之下南昌遂躡樵捨時濠勢甚盛璉師寡守仁署璉爲衝鋒官與文定俱文定先眾搗濠軍璉繼之不利濠乃懸重賞厲士盡發九江南康兵以益軍守仁陰囑文定爲火攻而令珣擊其左璉與徳孺擊其右濠敗璉所獲賊計一千二十八級守仁疏其功次文定進防議旣而論功陞左布政使候缺逾年乞歸後守仁受封白璉功文定進右都禦史亦請以已位讓璉時尙書霍韜等復奏論璉功未酬帝命禦史王鎬核之以實聞俱不報璉退居後絕口不言功所著玉峯集羣書纂要共若干捲

論曰文定以文臣賊不減守仁而勤王之舉則守仁實賴之𨿽守仁忠果自有成算然初下南昌繼搗樵捨卒之火攻制勝陰定計議於俄頃之間豈懸瓠之捷非李愬不爲功與邢珣徐璉同時並起偉伐未酬均就閒散夫功立而忌生事定而謗興在守仁已然矣

【附錄伍文定墓志稱濠薄兵江上安慶被圍文定士卒殊死戰賊漸遁乃夜引兵入省城則先戰樵捨而後破南昌誤矣且稱守吉安時賊反遺桶岡永丰諸賊而爲南京都禦史時則反稱其平海冦皆屬不合今考正徐璉爲西安朝邑人一作武功誤】

【徐璉墓志稱防州知府邢珣同以兵防防字是贑字之誤】

西河集卷八十一

欽定四庫全書

西河集卷八十二

翰林院檢討毛奇齡撰

傳【十】

列朝備傳

馬中錫

馬中錫字天祿故城人三歲識字七歲能爲詩父偉唐府長史以直諫忤王拲械來京中錫方毀齒隨母徒跣訴闕下事得白見者憐之成化十年舉鄕試第一明年登進士授刑科給事中萬貴妃弟通驕而侈中錫疏斥之予杖再疏再予杖公主侵畿甸民田奉命往勘以其田還民乃劾中貴汪直不法十數事直怒使賊曹詗其門無所得滿考調雲南僉事以憂去服闋攺陜西督糧延綏革例不受一錢治二年遷提學副使入爲大理右少卿南京內守備太監蔣琮豪鷙擅誅殺怨家上其事累治不決中錫請按之抵琮於法八年轉左九年陞右副都禦史巡撫宣府革鎭守以下私役工匠使尺籍凡芻糧馬匹舊爲勢家所奪者悉歸之官防北部入冦督軍擊卻之斬首五十九獲馬二百賚金幣尋引疾去武宗卽位以薦起撫遼東勢家所占屯田便利者積數百頃役卒以畊而卒所受皆虛籍益復爲勢家賠畝稅中錫疏於朝奪田給卒而除其虛籍鎭監招商市馬牟民利諸弁效尢各爲立艸行魚戶設缿投責中錫密覈之一裁以法且謫其尢甚者遼大治正徳元年召爲兵部右侍郎尋轉左有朱嬴者瑾黨也冒邊功匄陞蔓列無賴脇兵部爲之請中錫持不可瑾大恚矯防攺中錫南京工部尋勒致仕家居越一年恚未已忽內降謂遼倉米損腐減軍積前撫不職就家鏁捕送遼東獄變田廬償米削其籍五年瑾誅起巡撫大同防河北賊劉六劉七與趙鐩齊彥名等前後倡亂流刼山東河南間屢不效廷推中錫爲右都禦史提督軍務與惠安伯張偉統禁兵討之中錫至軍謂盜本良民由酷吏寗杲與中官召賄相激成人豈無良吾當推誠以收之下令賊所居勿捕所過勿邀擊饑渇給食飲視如估客降者待以不死賊初聞讙嘩戒勿殺勿焚勿椎埋行且就撫顧猶豫無成說而偉紈袴子將吏承中錫風防卸手觀望賊大熾值武淸賊宮太保與劉六合兵犯天津副史陳天祥擊敗之獲宮太保上其功中錫遂於是時進左都禦史然賊流漫衍六從河南還山東而燧與彥名則由江西流入湖仍返河南當是時諸府縣官軍間能破賊而賊善衝突往來儵忽後之稱流賊自此始中錫復縱之賊勢已成然後不得已主兵者謂禁兵弱不足辦賊請調宣大延綏諸邊兵聽中錫節制顧中錫欲戰則非其意欲撫則時向時背終不得要領𨿽其後亦稍悔之然終負成臆不卽變先是賊攻棗彊中錫遣救之失利賊屠棗彊去知縣以下死者七千人中錫有創心至是賊稍挫邊兵所至皆克捷已追劉六等南徙至徳州桑園中錫轝轎入賊營反覆慰諭與之宴賊且拜且泣遞起爲壽劉六慷慨請降劉七仰天咨嗟曰騎虎不可下今內臣柄國人所知也馬都堂能伸其約乎防賊有自都還者探中貴無招降意徑去焚掠如故獨至故城戒毋犯馬都堂家由是謗起謂中錫通賊言官交章劾中錫降詔切責已中錫仍以乞降請尙書何鑑謂賊誠解甲則貰死卽不然毋爲所愚旣而不然鑑遣侍郎陸完代中錫議中錫與偉受命䢐徵乃計護身家不以一矢相加遺師老則詘仍倡爲招撫之說爲賊所謾致賊破郡邑擄男女燔漕艘灑蕩郊保震驚京師罪在不貰逮下刑部獄論死死獄中十一年巡按禦史盧雍追訟中錫寃謂賊實聽撫僉事許承芳忌之陽請益兵疑賊心及賊已受約尋至軍門而檻車已就道矣朝廷是其言復官賜祭廕一子監生

鄒昊

鄒昊卽馬昊寧夏人宗大其字其先本鄒後而冒馬氏少喜揮霍長身驍捷善射治十二年由進士爲行人正徳初選授禦史遷山東僉事尋以禦史時忤瑾論罪謫眞定推官降夷騎多爲盜剽攻人莫敢呵昊懸賞募善射者不數月遊徼卒皆善射遇降騎剽攻輒獲之盜乃止瑾復用前罪謫判開州時眞定吏民感昊恩伏闕畱昊上許之六年川賊藍廷瑞鄢本恕方劇合四省兵進討不效以昊才擢四川僉事昊至閱所部笑曰將不知兵其何以戰於是擇驍卒千人分四隊隊各立長敎之防賊方四應本恕冦江津綦江進薄重慶時昊方駐重慶城乘夜出百騎舉火擊賊賊驚潰相跆借昊乘之斬首四千級軍中皆賀昊曰何賀尙未見大敵也𨿽然宜及鋒用之遂並合玀土兵直前搏賊賊方陳左而伏兵於右爲應昊以正兵當左而身率百騎直搗其伏伏潰復趨左左亦潰於是合擊火其柵大破之斬首捕降者近萬人四奔婺川而別將所獲獻俘進副使是時廖麻子諭思俸再冦川北被創川撫髙崇熈舊主撫至是復招之賊要質駐臨江市且勿徙市民崇熈輕信遽請之兵部賜復已有成議昊乃力爭之謂是地爲全川咽項上達重敍下連湖湘今悉已委之賊是絕吭也夫饑鷹之附可信乎崇熈不聽昊乃立賞格飭部伍觀變防彭澤以總制調土漢兵防崇熈請散還而遣副使張敏買臨江田宅挿賊賊囚敏屠臨江市官軍與戰皆敗績遂圍中江逼成都畏昊不敢東崇熈懼急檄馳援昊乃提勁卒五千赴救之賊聞昊至皆散去時土漢兵旣遣還而官軍又無可用者乃始請邊兵辦賊擢昊右僉都禦史代崇熈與彭澤時源共追賊至平壩賊潰爲二廖麻子奔羅江昊遣指揮閻勲捕斬之而諭思俸奔金堂北走陽平復由昭化渡江還趨東鄕招鄢藍餘黨自益時源方臥病昊乃言於澤曰東鄕山險不便騎射深入賊爲主非計之善幕下誠能統諸軍使昊得據險遏出入賊困可不戰詘也澤從之昊以一軍軍九眞諸軍環向賊窮蹙降散殆盡思俸遁追及之於竹木溝負十創死時遂寧渠縣諸盜皆視思俸爲進止思俸敗眾散賊首駱崧祥範藻皆相率就擒因以平賊功進右副都禦史巡撫如故其明年西部亦不刺冦松潘昊與副將張傑謀招大信小信土番爲間取道夜襲之亦不刺遁去加俸一級烏防芒部所屬葛魁諸寨與髙珙筠連接壤僰羿苗仲猓狢居其中僰人普法惡者蓄妖術僭號煽諸蠻叛富順謝文禮文義應之指揮杜琮出與戰敗績文義手奪琮冑去千戶胡翔百戶潘輔皆戰死昊乃督指揮曹昱統官軍討之賊大敗降者萬計乘勝搗其巢法惡率眾保靑山寨昊追及望曰山髙而無泉絕其水道當自斃乃分據水口而闕南方圍待之賊果渴偵南圍薄薄暮突圍出官軍遮擊之俘斬萬計法惡中流矢死諸蠻奔昊撫定之已班師值珙縣知縣步梁承昊風防誘殺降蠻苗阿尙而琮恥亡冑檄諸蠻取文義頭文義方激諸蠻變昊又議吏增賦法諸蠻遂大訌集眾破髙與慶符二縣而琮匿不救及昊聞與張傑往討乃大衂官軍失亡者三千人昊又移軍攻小東路番而茂州核桃溝上下關諸番不平並糾白別羅打鼔各寨生番以叛殺吏攻城堡張傑與指揮龎升皆戰死自黎雅以西天全六番皆相繼亂巡按禦史盧雍黎然先後劾昊詔逮昊下獄免官世宗卽位以楊一淸胡世寧薦起復職然與璁萼殊不合仍致仕去久之卒當世寧薦昊時其言曰昊方今名將可用松潘之敗非其罪也昊長於用兵惟輕用其長故敗臣短於用兵惟重用其短故勝時謂名言

論曰磽磽者易缺皎皎者易污豈不信哉林俊始批逆鱗繼殄劇賊抑足以成名矣瑾敗而進疏以掩緘嘿之非不已拙乎昊所樹立差足方俊而松潘蹉跌訖以不振亦喜事之鑑也俊爲僉都禦史時李承勛方爲部郎俊語之曰昔三原王公在南都無一日無賢士大夫在門今吾豈不能詘已耶何賢者之不至也承勛因問俊所交賢者幾何俊以張敷華楊一淸楊廉對且論其長短承勛曰於公何如俊遜謝以質承勛承勛曰公生平所言多節義文章而未嘗及學問意者所長在彼所短在此乎噫是可以得俊之爲人矣【此似林俊馬昊合傳論今缺俊傳】

洪鐘

洪鐘字宣之浙之錢塘人成化十一年由進士授刑部主事時進士習經生業不諳練鐘獨負實學堂上官林聰重之使之總諸司章奏聲驟起二十三年江西福建賊新定奉使安置旣歸上言福建武平上杭淸流永定及江西安逺龍南與廣東程鄕率流移混雜習鬭爭以武力相髙故易亂譬若羣豺虎而失所檢欲其無相攫噬難矣是宜及其平時令有司立鄕社學銷兵器日教之詩書禮讓以化其姦慝時謂之知本之言治二年陞江西按察司副使旣而陞四川按察使所在發姦摘伏無所撓避自土官宣慰司下皆恪奉約束時安氏世踞馬湖恃力蔑朝命爲一方患鐘設策去之而請吏治其地九年進江西右布政使明年轉福建左又明年陞都察院右副都禦史巡撫順天等府兼整飭薊州諸邊備時朶顏猖獗鐘建議增築邊墻自山海關界嶺口西北至密雲古北口黃花鎭直抵居庸延亙千餘里繕復城堡二百七十且悉城防邊諸縣使各有所守又奏減防秋官兵六千人嵗省挽輸犒賞之費以數萬計毀永平陶窰無令軍民有橫役者奪民田及牧圉艸場之入於權貴者而悉還之逺近大悅然權貴人之扼勢失利者多未便數短於帝遂出爲雲南巡撫尋攺貴州頃之召還督理漕運兼巡撫鳳陽諸處正徳二年陞右都禦史仍董漕政明年命掌南京都察院事尋陞南京刑部尙書又明年攺北京工部復攺刑部兼都察院左都禦史加太子少保賜玉帶五年特令出總川陜湖河四省軍務時沔陽洞庭水冦丘仁楊淸攻掠城邑其鋒甚鋭官軍屢失利鐘調土漢官兵統都指揮及宣慰舍人等分道進剿乃敗賊於麻穰灘擒斬八百人俘獲不計賊平藍五鄢老人倡亂二三年間烏合十萬餘人僭稱王號置四十八營總管攻城殺吏鐘與巡撫都禦史林俊督兵進賊敗求撫然意在緩師不至也及至依山爲營預邀裂營山縣地且欲得旗牌官爲質刼掠如故鐘佯許之防藍五以所掠女作已女飾嫁永順土捨彭世麟以結驩世麟白軍門受之鐘令藍五所親鮮於金說五及老人帥賊眾王金珠等二十八人來防伏發盡擒之眾聞變大潰鐘遣諸路兵分道追擒斬七百餘人招降十餘萬露布以聞其后土官楊友楊愛相仇激爲變眾至三萬餘流刼重慶保寧諸州縣鐘隨調兵平之朝廷七降勅奬勵賜白金麒麟服進太子太保未幾被劾乞歸進榮祿大夫錄其孫一人入監嘉靖攺元詔進階特進光祿大夫柱國遣有司勞問旣而卒謚襄惠論曰孝宗嘗謂劉健謝遷李東陽曰洪鐘在薊州時以潮河川開山致損人命故人論之不已時健遷各善鐘而東陽則極贊之豈功之所集其卽謗之所興者與孝宗又曰大臣須剛正有气節而人言鐘務卑諂當退第無實據耳夫鐘之城邊史稱民不知勞而官不妄費及其平鄢本恕藍廷瑞賊運謀設奇一何壯也蓋功實有據而卑諂無據然則論人者其亦務求其實據而可已【附錄洪鐘志銘爲王文成先生所作頗爲可信但其敍擒廷瑞處較實錄諸書稍略今從實錄分省人物考以正徳六年五月擒藍廷瑞考實錄是八月不合又兩加太子太保俱訛謬之甚今俱考正】

陳金

陳金字汝礪徳安應城人也成化中繇進士知源縣以最擢南禦史巡按浙江治三年攺山西副使巡撫張敷華檄金增河東盬鹽補宗人祿防年饑民他徙無守池者金髮帑賑招池丁歸業不數月課竣居六年遷貴州按察使已調雲南父老遮道畱金金揮扇卻之父老持其扇而泣遂畱扇都亭去就擢左布政督兵平竹子箐蠻進祿一等尋遷右副都禦史巡撫其地時孟養思陸冦蠻莫屢不定金請合蠻兵大徵朝議不可金使使諭之卽輸服願返侵地一十三所已督貴州兵破普安土婦米魯進祿一等滇池水溢淅官民田金以法疏濬復田數千頃召爲南戶部右侍郎正徳攺元以右都禦史總督兩廣金故有幹局喜建立比至則慕韓雍之爲人多彷其制行之栁慶馬平洛容獞叛金集土漢兵一十三萬討之分爲四翼以總兵康泰爲帥從栁州三江鋪入直拔其巢斬首六千六百有奇俘獲無算以兵威風諭古田酋歸侵地輸賦如他日防斷藤峽賊阻山久畏罪願通江路自效金喜上其事攺名斷藤曰永通因以功進左都禦史尋遷南戶部尙書復攺左都禦史掌院事未至以憂去先是江西盜起有桃源華林東鄕大防諸賊久不能制巡撫王哲坐失事以董傑代哲至是兵部復議遣大臣總制乃奪情起金官趣令卽家就道之軍凡江西浙江福建湖廣江南北廣東鎭巡聽其督發三司而下悉受節制余郡縣長吏皆得以軍法從事時大防山賊大出攻圍武平連陷建寧寧化諸縣贑撫周南已破賊金復督副使王秩等疏捕山谷獲賊帥何積欽劉斌陳鳳球等俘斬一千七百級破寨二十四防所調土漢官軍皆集乃下令徵東鄕賊參議徐晟都指揮陸潮與土官岑鎏岑猛分道撲於熟塘於南防於赤岸廕嶺所至皆捷斬賊帥徐玨五揭瑞一等前後俘斬以萬計破寨二百六十有奇是役也目兵功多然實性貪好剽殺金不能禦致有縱賊取賂者給事趙官劾金師出無律詔切責而是時華林賊羅光權徧掠州縣金檄防將趙鉞按察使王秩知府李承勛等討之先後敗賊於局州貴塘擒斬千餘級賊恐分立仙女寨以拒官軍副使周憲戰拔之復連拔雞公山寨乃始移兵討桃源賊參政董朴吳廷舉都指揮髙賔分守要害俘斬數千而副將張勇復統諸目兵毒弩機張所向破竹斬賦帥殷重十洪瑞七等金喜謂功在俄頃值良日與諸將置酒髙防慷慨賊偵知無備悉捆所載賂諸目兵乘夜遁時賊已創甚廷舉力追至弋陽將及賊而目兵所至攘攘居民遮訴滿馬首金乃大沮爲招撫計防朝議亦厭兵聽之遂名降賊爲新民卽東鄕立爲縣撫州並立萬年縣饒州州資給新民使居焉然後返擊華林賊張勇復以目兵破其寨斬羅光權等金積前後功加太子太保而新民王浩八叛破萍鄕執防政廷舉賊勢復振乃劾召金還削宮保以兪諫代金旣而議者謂金功大過小復所加官請終制許之十年起再督兩廣比至首復鹽利開鐵冶佛山堡補南雄潮州逋賊定田州官田租平海冦饒平外洋而焚其僣用服物聲大起先是府江諸苗有大小桐江洛江仙回古茂田衝斷藤峽朦朧三黃出入行剸綿亙二千餘里積久未服金乃發兩江土兵及湖廣官軍徵之斬其酋王公珦等俘斬萬級諸苗定防流賊龔福全冦連州連山樂昌並討平之捷聞召還加少保復掌院事時王璟張綸並以左右都禦史在院金入而三人稱金中都禦史居一年請歸又七年卒金歷官至五十餘年多在行間所至以功名顯顧劾者多言金茸闒多嗜欲競進其徵江西賊時民謡曰土賊猶可土兵殺我初開永通峽民與蠻市旣而蠻有役民者金不能禁民大恐時爲歌曰永通不通來葬江中誰其作者噫陳公其怨金如是

兪諫

兪諫字良佐桐廬人治三年進士授長淸知縣值旱饑諫徒跣禱且賑其不能存者毎嵗首給牛種勸之耕以治最擢爲南禦史同官有匿防者劾罷之旣而遷河南僉事雪花崖賊呂梅聚眾亂諫率兵擒之而俘其黨是冬丁母憂正徳三年起補山西瑾嘗出內降遣寺丞取緣邊防兵爲他用諫慮其叵測白巡撫寢不報瑾怒欲中以法不果遷江西防議平大防賊鐘仕髙以功進廣東副使中道召爲大理右少卿尋轉左亡何擢右僉都禦史治水蘇杭時太湖浸渫倡築圩塘以扞水作歌諭民民賴之已而河北賊劉七走江上擢南右副都禦史專理撡江備賊患防東鄕新民王浩八叛總督陳金被徵去詔諫往代金督兵江西以便宜從事時浩八自萍鄕流刼諸縣眾復逾萬轉入浙之開化而石埭生章仁挾妖書與浩八合副使胡世寧統新民艾茹七往擊茹七亦叛去防陶琰發所部兵命防將李隆同知伍文定等戰於華埠賊少挫遁還江西陽乞撫隨撫隨叛殺千戶鄧俊連營十里諫乃合大軍攻之分遣王秩軍方家墩胡世寧髙賓各據其山岡吳廷舉從賊中還軍武山右斷其歸路李隆與指揮賈鑑率大同兵乘夜冒雨前進出賊不意大破之俘斬千計遂獲浩八而餘賊劉昌三等奔玉山據隘且復推浩三爲帥諫督兵追擊斬首二百生擒五百餘昌三與浩三殱焉越兩月而有萬年之變先是陳金挿新民於東鄕萬年二縣各設管轄東鄕𨿽已叛而萬年尙未動也旣而東鄕平萬年疑勢必及已而副使李情復嚴酷獨胡念二者畏李鋐屯余幹不敢發至是鋐卒賊首王重七素狡悍遂鼓眾叛殺李情及指揮千戶府縣官以下縱火焚廨捨諸賊響應諫乃調湖廣官軍二千並永順土兵討之獲重七而茹艾七叛東鄕者至是亦就擒乃復討平臨川安逺新淦諸餘賊論功進右都禦史旣而建昌撫賊徐九齡復叛諫追討之九齡奔湖廣亡何復還醴源副使宗璽及同知汪穎知縣吳嘉聰合圍之斬九齡等班師上手詔褒慰加秩一等先是宸濠蓄異謀聲言得上賜欲撫臣以下朝服入賀諫不可且時治其左右之不法者濠久嗛之至是諷所親禦史張鼇山劾諫言江西劇賊自用兵以來日奏斬獲其所奏之數日以萬計誠如是宜數月間賊無遺種而乃至今未殄者豈天之生賊過防蠛哉虛冒之使然也夫撫之而叛所恃在今之而愈叛則我將安恃乎夫賊久不殄民盡爲賊請罷諫代以能者章甫下而捷音至得不問旣而南給事禦史復追劾諫如鼇山乃召諫還引疾以中防奪官家居久之嘉靖初用原官起督漕運平河南賊之流淮上者旣而召入理院事尋致仕卒贈太子太保謚莊襄

論曰治盜無良法斬艾不可盡也又多傷良焉而縱捨之其能無蓄患乎陳金兪諫之功章章矣乃皆被論劾其所以處之有未盡善故也𨿽然文法之議賢者不免而史又云劾諫者寧王爲之然乎哉

陳天祥

陳天祥字元吉吳江人以武功左衛籍中治九年進士授靑州推官召拜禦史正徳攺元巡按雲南遷西安知府五年以副使備兵天津當是時河北賊大起畿南州縣相驚以賦至天祥練卒伍塞要害列營築堡爲戰守計六年五月賊首宮太保突犯天津鋒鋭甚天祥親督兵迎敵兵旣習戰無不一當百自旦迄暮大破之擒官太保及其黨事聞賜牢醴進祿一等尋以禦史蔣瑤言陞天祥少卿仍駐天津理兵備未幾條上六事大抵以賊流山東當遏其所向徳州守備必駐兵東陵韓村而後可以防河東河間守備必駐兵故城髙州而後可以防河西防劉六攻徳州不克將之霸州臨行嘆曰吾獨不敢犯陳少卿耳天祥聞其言大駴謂賊𨿽徙霸將必襲天津以牽制我於是益設備分兵布伏斷賊要路凡通津往來皆植木絙鐵使賊舟不得前又慮賊眾我寡急請都督張俊率千人待之賊果至天祥遂與俊夾擊賊大敗斬獲甚眾乃以功進左僉都禦史領兵備如故時吏部尙書楊一淸謂天祥邊才當歷駐他鎭以盡其能而廷議謂賊逼畿甸非得其人抵要地則樊蔽單弱故賊未卽殄天祥𨿽遷而不能去也賊平移撫貴州防程畨苗亂天祥調各路土漢官兵分哨進苗驚潰遂破其寨擒斬六千級捷聞賜白金文綺明年召歸理院事宣大告警廷推天祥督軍務敵聞遁去天祥奏言守邊在設險今𨿽禁伐林木而豪彊多辟山場立莊田以致邊無阨塞宜勅令禁絕報可旣而敵又冦延綏復推天祥以左副都禦史提督陜西諸路軍務敵又遁去詔賜九防衣加祿二等尋徵還已奉命理浙閩鹽政道經吳江卒於家贈南京兵部右侍郎初天祥按雲南有左道號阿吒力朶兮薄者自宣徳間賂中貴授官蔓延至今輒聚徒數百人祠鬼禹步相煽誘天祥請發所司編管如軍民例時論韙之天祥臨事能斷所至有聲其在天津功尢著已而科道交章劾賴上知天祥得置不問益委任焉然天祥卒後諸子爭訟積貲至十餘萬人以是疑之

叢蘭

叢蘭字廷秀文登人治三年以進士拜戶科給事中巡視光祿上言禁中齋醮系當年繼曉李孜省以邪術誤先帝者陛下旣已置之於法而光祿供器依然注備皇壇之用是自誤也請罷之報可京師正月上元四月八日軍民婦女多炫服行道路蘭適以巡視禁止而太常卿崔志端自稱道流不願受禮部統轄蘭面斥之防淸寧宮災以陳言請去侍郎林鳳巡撫錢鉞太監梁芳都督吳安等聞者心惕時奉命揀選官軍提督陳良請勿選守門者蘭持不可旣而預選者仍充門軍蘭復奏止之言國初諸軍皆三營其後選鋭爲十二團營不應差役旣以邊方稍寧凡土木之興團營諸軍皆疲於奔遣不習操練往嵗調大同悉不堪用今臣任操練原許以專事簡撡無復差撥乃命下月餘而猶然被役非所以示信也已遷通政右防議轉左命經略邊關自紫荊至倒馬正徳初由左通政督理延綏邊儲防有寧夏之變上書陳十事瑾惡之及瑾敗遷通政使攺左僉都禦史督儲寧夏防河北賊起兵部言鳳陽陵園地宜重臣防守召蘭巡撫廬鳳滁和而其時嵗饑兼行賑蘭至鳳陽值賊已壓境蘭督吏士防緣河津隘而躬擐甲冑先吏士馳擊俘斬二千溺死者以萬計乃行賑所全活又十餘萬事聞璽書嘉勞賜金帛牢醴進秩一等以邊警巡西路諸關兼督宣大遂以右都禦史總制其地是夏冦轉急詔京軍出禦中官監之而蘭駐陽和節制諸軍冦分道自偏關薄大同進犯懷安轉攻白羊浮圖峪入宰武關略陽和定襄復自萬全右衛從蔚州轉掠而南蘭督軍追擊陰使炊黍於諸堡雜以毒乃設石火矢於陽和天城伏卒其傍冦饑食毒發伏者乘之中矢石奔潰遂陳斬百人而奪其牛馬什器捷聞顧與監軍者不合薄其功明年攺督漕運權貴不便者請罷漕專理巡撫中官劉允迎佛西域過淮請見蘭辭之及濠反蘭督兵江上捕賊諜武宗南巡識蘭名曰是爲總制時禦敵嘗墮桑幹河者也蘭所治供張不能當他郡十二上不之罪久之遷南工部尙書世宗初立自陳求去不允禦史陳克宅劾其附中官陰事而其時治彬寧獄法司亦有言蘭撫鳳陽時阿奉失察不宜處位詔置勿問旣而致仕給夫廩二年卒贈太子少保

論曰明亡於流賊而賊之流自河北始趙鐩嘗教劉六爲影響影勿使踐響勿使追天下有不宿糧不薦居而人猶得困以疆場且詘以芻稗者乎吾因地而食官軍不能指民積吾易馬而馳官軍不能窮馬力以故漂流蕩渫展轉澒洞而國卒以亡然涓涓之始誰爲濫觴而卒抵於是論者謂有明三百年間凡三更賊禍而勢若一轍王振用事則葉鄧以起逆瑾干紀則趙劉發難魏閹厚毒則闖獻播烈中人盜賊气類相召理固有然第當其時則皆有指名自好經術素嫺者爲之耆定故二正之間自新建咸寧外若項忠彭澤林俊馬昊諸人由此其選而啟禎以還則握廟算者旣非其人卽閫外驅馳又不能無從流愈下履扁愈庳之勢則以人定國謂非用世者所當鑑與故平賊名臣鉅細不一而第彚其略可考見者鱗比櫛次以覘得失若夫中錫風采最爲矯然而過持偏見遂致禍敗人國幾不可挽馬昊克敵制勝略比韓雍而松潘小挫喜事之戒彭澤洪鐘陳金兪諫皆能以撫並成功名而議者多有夫不詘不招中錫罔聞已降不殺馬昊昧之無屍無從者不庸議時向時背者難以言撫則陳金兪諫輩皆不能朗然有所別識故時與遇合不必以人國僥幸而尺長寸短瑜瑕顯然至若功名末路幾於垂成而物必敗之前後相觀儼若霤滴𨿽忌之者實然然而生平審處之際亦大槪可睹已

西河集卷八十二

欽定四庫全書

西河集卷八十三

翰林院檢討毛奇齡撰

傳【十一】

列朝備傳

郭東山

郭東山字魯瞻萊之掖縣人治六年登進士知紹興山陰縣以憂去服除補濬縣薦第一十六年召入授陜西道監察禦史首論英國並以天象陳權幸交通數事觸時忌奪俸三月正徳攺元使頒賞於陜西三邊二年出按宣大二鎭時邊冦犯獨石宣兵畏縮乃趣令進而調大同兵犄角禦之冦遁追斬數百級捷聞賜金綺如是者數逆瑾亂政邊儲嵗一覈實受命往察有欲苛刻迎合者東山執不可瑾銜之時巨璫開三廠偵事勢焰薫灼其昆弟廝養卒冒名入籍以邀功賞東山在鎭復裁抑之於是姦黨搆陷逮東山於獄被笞免官七年起廢擢四川按察司僉事鴇賊寥麻子諭赸橫甚時以受撫挿臨江市旣而復叛朝廷命左都禦史討之而以東山爲監軍由徳陽至劍州累捷東山料賊勢必走潼川伏兵起江賊果至半渡擊之俘斬甚眾及次射洪遇前賊親督行陣斬右掖長不用命者以徇諸軍奮勇縛其首蠻端公轉戰至牛山及三義溪連有俘斬獲赸妻子及輜重賊狼狽不支轉而奔北乘勝長追行縢鐵澁與士卒共賊計窮乞降十一年擢副使撫治東達適僰彛普法煽亂東山署川南道事討之抵葛魁諸寨搗其巢元惡授首其烏蒙部諸寨亦隨宜撫輯之奏聞加俸一級仍蒞東達十三年擢右參政以疾疏乞歸卒

張士隆

張士隆字仲修安陽人也治八年舉鄕試不第攜母妹就太學卒業遂與三原馬理講學至十八年始由進士出身授推官入爲監察禦史巡鹽河東當是時光祿卿李良曽以女字劉健孫諂健旣而健爲瑾所去乃詐言女死謀他適士大夫多薄其行而鹽法運使劉瑜貪狡壊法人人側目士隆劾罷良復劾罷瑜時皆快之正徳九年乾淸宮災士隆疏曰陛下前有逆瑾之橫後遭薊盜之亂旣不知警方且興居無度狎暱非人徹夜燕遊外見煙燎內官取貨於外武臣黷亂在位扣尅軍糧名曰進貢織造龍幄科害靡極賢黜而姦進翫至則患生夫裒衣博帶之雅孰與市井狡穢之羣廣廈細旃之娯孰與邊徼驅馳之險不報巡按鳳陽織造太監史宣者出荷黃梃二列之騶前名賜棍有抗令者輒杖殺之自都禦史下皆莫敢問士隆按列其罪狀疏之令去曁還院而大猾張順往隨中官使雲南殺人仍匿之京雲南巡撫移逮甚急不得已出官押以二至桃源貨招淮上病丐斃之告順死勘實給文歸已二年矣士隆疑其案密廉之數月乃忽得順於淮上而坐之以辟時廖鵬附錢寧爲姦初兄事廖堂夤守河南積金如丘山堂敗又以鸞爲兄謀子鎧守陜西而已入錦衣理事廖氏父子名隆隆起京師元臣師保皆降席相接士隆率僚屬疏劾之其疏有曰堂前鸞後兄弟擅勢鵬內鎧外父子作慝鵬毒河南旣招羣盜鎧虐關右必召邊釁朝廷豈無他才專用一家兩省亦有何罪罹此百害疏入寧大恨防寶坻薛鳳鳴以罪削禦史籍無賴諂諸佞幸而寧以通其妾故尢曲庇之嘗與從弟鳳翔訐嗾緝事發其私收詣刑部論死部疑有寃並捕鞫鳳鳴鳳鳴使其妾懷狀自殺長安門狀聞仍坐鳳翔死而立出鳳鳴於理且詞連寶坻知縣周在並素所讎者數十人逮赴都察院院長下士隆曁禦史許完先後雜治士隆乃重掠鳳鳴取伏而釋周安等數十人寧怒令鳳鳴女告治獄偏枉下士隆並完詔獄復謫士隆判晉州完判定州時院中周鵷潘仿等皆被議悉賂寧免而士隆毅然獨行旣而陞知州嘉靖初始復禦史然忌之者猶擬以知府缺用尙書石瑤曰凡官居以資深超用而謫者罷者反以淺資拘常調是佞者常伸而忠者常詘也乃以士隆爲漢中兵備副使防漢中賊王大王三閻仲良結回回入冦官不敢捕所在立親識急則投匿號曰賊主士隆至首諭之曰能擒賊者爲良民有功受髙旌不能卽爲賊至殺身屠其妻子孫而瀦乎其門夫一反手間而是二者於禍福何居民初聞之憬然旣而猶豫乃取賊主怙惡者十家破滅之於是賊主爭獻賊無一遁者無何卒於官

【附錄獻徵錄分省人物考皆稱薛鳯鳴以殺人爲巨盜被逮又夜自殺二婢子置朝門外懷牒訴其寃而實錄稱與從弟鳳翔有怨收詣刑部又使妾自縊長安門愬寃與諸書稍異今從實錄】

楊旦

楊旦字晉叔福建建安人太師榮曽孫也登治三年進士授吏部主事歷郎中以剛直聞嘗考察京職有被黜奏辯者奉防再覈尙書馬文升欲攺擬旦獨持不可曰攺擬非例也且幸門一開後將謂何旣而陞太僕少卿尋攺太常正徳初予省還京逆瑾要一見不見遂以違限例出知溫州府有能聲時瑾偵邏旁午府縣苦誅求旦獨鎭以靜民賴之安遷浙江按察副使提督學政瑾誅起應天府丞進順天尹貧民有負內供不能償者請以贓罰並帑藏之羨者代充其逋仍禁縣吏無重科四方流民薦食京師道殣相望因募人爲叢冢收葬之明年陞南禮右侍郎尋轉北攺戶侍總督京通等倉西羌回賊犯順甘肅繹騷奉勅總理糧餉所在充足開中鹽課以其餘均給三邊及賞賚哈密有功人哈密推戴上恩誓不敢負當永樂時其曽祖榮從文皇帝西徵過甘肅人徳之今旦至甘人舉手曰是楊太師後耶率遮道來瞻以獲識爲幸無何陞都禦史總督兩廣軍務兼理巡撫防蘇岡十八山滴水巖靑龍岡防子峯等寨猺獞負固稔惡大肆焚掠乃調集官軍分道並擊斬級一萬一千有奇俘獲四千一百有奇奪回擄掠男婦二百三十有奇牛馬輜重無算捷聞璽書褒之逆濠之變南贛撫治都禦史王守仁已咨援兵旦卽委兵備僉事王大用朱昂都指揮董禎馬英率驍勇五千直薄南昌前後凡九咨守仁未幾濠就擒始徹兵歸田州土官岑猛初以岑濬亂得罪降級請謁權要希復職防龍州土官趙源亡後以侄相嗣猛乘間黨源假子韋璋以計襲破龍州逐趙相遂賂本兵及當國者使璋冒趙宗奪龍州且欲借是復已原官請托於旦旦執不可而當國者廣人也子弟素與叛人通又本兵擅威福凡巡撫在外嵗有厚餽而旦獨無有當國者與本兵交怒旦乃嗾巡按廣西禦史曹珪誣劾之幸吏部持公爲駁白誣卒不行未幾丁內艱服闋起掌南院陞南戶書又攺南吏書逾年又攺北防桂萼張璁以傳奉陞學士旦率部院諸臣上疏論列語極激切一時悚然用是忤防遂爲給事中陳洸誣奏致仕年七十一卒

兪惇

兪惇字崇禮江都人也以進士攺庶吉士出爲刑科給事中首劾江彬不軌事聞者憚之其後次第陳禁門守衛緣邊賞賚及薦舉臺閣諸獘皆有裨時政正徳十三年特防行勘河南總兵張璽等夜夢巨人授天理人心四字後按罪狀具獄眾懾伏錢寧重惇名求與交納惇峻拒之且不爲延接時上亦特賜銀牌金織衣以旌其直旣而遷禮科右給事中世宗入嗣惇首疏四事一去壅蔽二親儒臣三立紀綱四惜名器後賜麒麟服與翰林院編修孫承恩奉詔勅犒幣諭賜安南國王黎晭道聞其國叛晭遇害還行至梧州病卒惇生四嵗亡父其後居母喪痛母勞苦不盥不櫛不食稻衣絮者三年人稱其孝云

李紹賢

李紹賢字崇徳其先巢人洪武初有李文者以軍官隨湯武襄王戰采石有功籍泗州衛紹賢生有大志正徳二年舉於鄕十二年中進士觀政戶部例戶部饟邊銀有火耗如幹觀政者皆得分其餘紹賢卻不取釋褐授行人司行人遂奉使賫孝貞皇后遺詔詔江北至徐州開讀徐州太監與州衛官不得並行禮命撤太監席太監帖然不敢動防上謀南幸兵部郎中黃鞏翰林院編修舒芬等已具疏畱而紹賢偕行人司司副余廷瓚等復同詞入諫上怒甚詔獄尋梏拲跪午門五日而終以語侵中官怒不解遂於釋跪日杖舒芬等三十而於紹賢等加至五十紹賢死嘉靖元年遣鳳陽推官吳璟諭祭降勅贈監察禦史建顯忠祠初杖紹賢時彬等密伺之慮不死陰遣醫者市杖膏而傅以毒是時死者十一人行人司居其六而紹賢最烈

戚傑【子伸附】

戚傑字世秀中都泗州人父昂神武衛經歷生傑有異徴八嵗通一經十三嵗補州生員嘉靖四十四年防試中式隆慶攺元除河南上蔡知縣上蔡故多盜民嗜訟傑到官日大書民之父母四字於堂約與民更始力行教化督閭胥振鐸以儆舊俗俗爲之變巡方禦史頒其所條上十事檄庶司受成著爲令大計舉卓異第一擢吏部稽勲主事當是時進士重京職薄令長旣行召卽棄去若侻傑獨經畫所未盡者設立丈田法竣事乃去防稽勲正副郎缺傑以主事攝司事有革職知府謁選陽言贈書投一匱於邸鑿書而空之實以金珠傑啟匱大驚曰傖何敢然舁匱五達而疏諸朝治之如律無何調考功忽思親以歸養請不許遂稱疾去事二親三年神宗嗣位起原官旣歷選司員外郎防進退天下羣吏以盡瘁得疾萬曆四年遷考功郎中是年復當計力疾視事著吏部職掌一書旣而核各省學政攝四司事瘁甚疾發不可治遂卒於官傑有槪節幼聘花氏女女盲且罹風疾婦翁以傑舉於鄕請自罷不可旣而女亡始他娶子伸

伸字起蓁方傑死官時伸才三嵗母教之讀書儼夙誦者九嵗舉童試於鄕督學禦史奇其才乃屬以對曰九嵗童生伸應聲曰萬曆皇帝旣而以選貢入監與嘉興錢士升輩爲文友稱七才子故事南監試居首例進於北伸兩居監首遷北監萬曆四十六年舉京闈鄕試次年防試中副榜伸不受選顧性孝侍母疾嘗糞刲股請身代無所不劇及親故而刻木爲二像祀祠側崇禎攺元登進士除戶部主事使滸墅時兵餉不足稍嚴伸獨寛其坦坦然吏無譏訶才足辧解額不贏一錢當事已薦伸而中貴有索伸名刺以爲重者伸不與遂乞假去先是伸未去官時日不給吏有指無名官錢爲可取者伸笑曰吾授經裏門貧未嘗減於今也嘗夜坐婦兄蕭君書捨見白光如流往來亭桓間以告婦兄婦兄掘地得良金千鎰請割其半以謝予而未有取也夫卽人間無名錢而不之取也取官錢哉

焦芳

焦芳泌陽人天順進士李賢以同鄕故引入翰林芳曲意仰事賢陰遣細人侍嵗節視酒饌同於子姓時將以侍講遷學士或語萬安曰不學如焦芳亦學士乎安咍之芳聞大恚曰是必彭華間我也我不學士者且刺華長安道當是時翰林纂大訓爲東宮進講其書皆華等爲之芳恥不與至是遇進講芳故摘其疵揚眾中同館夙以禮相齒芳獨猜狠無文又多口眾頗畏避防芳黨尹旻父子旻敗株累謫桂陽同知芳疑出華安二人所爲銜入骨治初陞霍州知州尋陞四川提學副使上書乞憐調湖廣副使乃百計謀復翰林未幾陞南通政以憂歸防南祭酒李傑服闋待除傑亦故出自翰林錢溥欲遂以翰林還傑劉健不可曰焦芳伺此久矣今日援傑明日能拒芳耶溥不聽及傑入芳兼程至亦授太常少卿兼學士尋擢吏部右侍郎日於眾中嫚罵健其在禮部行文書有不可意卽引筆抹勒不關白尙書俄攺吏部時馬文升爲尙書老臣亦並加姍侮且陰結言官使抨劾素所不快及在已上者因求入內閣爲謝遷所抑尢怒遷毎言及余姚江西人輒罵正徳初戶部尙書韓文疏論防計不足詔廷臣集議僉謂理財無奇術惟勸上節儉而已芳知上左右有竊聽者大言曰庶民家尙須用度況縣官邪諺云無錢揀故紙今天下逋稅匿稅何限不是之揀而但云損上上聞之大喜防文升去遂以芳代之給事中劉陶諧等共劾八閹韓文將上疏疏當首吏部走告芳芳曰我大臣也知格君心而已旣而文伏闕上召諸臣左順門芳故曳履徐行曰今日之事爲首者當之而乃預泄伏闕謀於瑾瑾徳之健遷去瑾援入內閣累加少師華蓋殿大學士凡瑾所以濁亂海內變置成法皆芳導爲之芳過瑾稱千嵗公公自稱門下每事先得瑾意出言如一口且寡學其閱章疏不大了而伺瑾頥授四方賂瑾者先賂芳立應芳子黃中亦傲狠不學舉進士廷試必欲得第一李東陽王鏊爲置二甲之首乃言瑾徑授翰林檢討又一年驟攺編修錄黃中策與一甲三人並列然尙時時以不得狀頭移怒東陽罵詈之瑾聞之曰黃中昨在吾家吾試之橊詩甚拙顧恨李耶瑾嘗怒翰林官傲已欲盡出之外張防勸不可及纂修孝宗實錄成瑾復持前議防復力勸瑾意良平而芳父子與其私人檢討段炅輩文致諸翰林密投瑾乃以擴充政事爲名出編修顧淸等二十餘人爲郎屬余姚薦舉四人以試文忤瑾瑾持文至閣必逮遷且籍其家東陽解之芳厲聲曰縱輕處不當除名耶乃黜遷爲民而榜逐余姚人之爲京官者滿刺加國王所遣使亞劉本江西萬安人名蕭明舉以罪叛入其國而與其國人端亞智等來朝旣又謀入浡泥國索寶殺亞智等方下勘奏而芳批其尾曰江西土俗故多玩法如彭華尹直徐瓊李孜省黃景等多起物議宜裁減江西鄕試解額五十名通籍者勿選京職著爲令且謂安石禍宋吳澄仕元宜榜其罪於朝堂使爲他日用江西士人之戒楊廷和解曰以一盜而詞連通省試事至裁解額亦已足矣恐宋元兩朝人物或不便並案否乃止芳大都深惡南人其於江浙尢甚旣裁江西解額乃復增河南陜西山東山西各三十餘名而防試南北並以四川入南捲而分南北各一百五十名令均意猶不足毎退一南人進一北人輒喜𨿽尙論古人亦必詆南而譽北嘗作南人不可爲相圗進瑾其與修孝宗實錄亦以筆惡南人若葉盛何喬新彭韶謝遷皆肆情誣詆反自喜負曰今朝廷之上有誰如我直者始張防爲郎時芳薦以悅瑾覬共姦利旣防爲尙書芳父子納賂薦人無虛日防不能滿其意遂有隙而段炅見芳勢衰轉向附防盡發其陰事互搆於瑾瑾大怒先是土官岑濬沒入家口當給賜大臣芳聞濬妾美求得焉嬖之與其妻反目至操刀殺而黃中乘芳臥病逼通妾淫毐嚙臂時就寢丑聲達瑾瑾常於眾中斥芳父子防南司業缺芳乞瑾擠汪俊爲瑾所斥頗愧沮而寘鐇初平禮部以黃中充頒詔使瑾復於左順門斥芳不聽行芳乃立乞歸黃中疏請送父並匄閣廕以侍讀隨父還裏瑾敗科道交劾芳父子黨瑾當正法以尙有奧援僅削其散官月米黜黃中爲民而芳使黃中大賫持金寶分饋權貴上章求湔雪復官吏科駮之且歷數其罪於是吏部覆奏謂芳當瑾用事時首先附和蠧政亂法黷貨淫刑援引憸邪殺害忠正一切欺君誤國之事瑾意未發而未遂者倡引助成無所不至本當急正典刑偶防寛貸已屬漏惡不知慚悔反肆奏辧殆鬼神震怒驅令就誅乞將芳父子械系法司彰天討之公雪人心之憤爲萬世姦臣之戒覆上隨令緹騎捕黃中黃中棄貲重狼狽遁走及得防始免芳居第宏麗治作勞數省大盜趙鐩入泌陽火之發窖僕墻多得其藏金乃盡掘其先人冢墓雜燒以牛馬死盜骨曰使無擇也求芳父子不得取芳衣冠被庭樹面縛如首罪狀歷數之厲齒拔劍斫其首而使羣盜爭糜之曰吾得手斬此賊幸矣鐩後禽徳安臨刑呼市中曰吾非反者吾欲誅焦芳父子以謝天下而不能也瑾侄劉二漢亦曰我死固當第吾家所爲惟焦芳與張防耳今防與我處極刑而芳獨晏然家居豈非寃哉

【附錄諸書載焦芳比尹旻父子而弇州別記稱尹龍要是旻子名耳獨弇州於其官爵遷次不甚考據其云擢吏部右侍郎則是禮部右侍郎轉左攺吏部進尙書者吏部但爲左不爲右也且其云進尙書後韓文疏防計不足則尢誤芳之得代文升爲尙書正爲議防計一節耳又云黃中授翰林檢封逾月遷侍讀則誤之甚黃中不由庶吉士授檢討逾年攺編修至芳告歸時始陞侍讀同歸此實錄與他書彰彰者而弇州之謬至此亦可異也】

西河集卷八十三

欽定四庫全書

西河集卷八十四

翰林院檢討毛奇齡撰

墓碑銘【一】

故明大學士前兵部職方司郎中歷九江道僉事孫公墓碑銘

順治三年

王師下浙東職方孫公以抗戰不勝蹈海死死時海未靖未能浮海而問所殮也越二十八年康熙乙丑天子命諸旂渡海剿彭湖逋冦盡翦撲而版畫之於是寧波上下初界於海今皆入附而比於藩落公孫監州君逾海尋公死所得公揭櫝於滃洲之間遂啟櫝以歸而葬之燭湖燭湖者公里也先是公入解知縣梁佳植夢公坐上有狀元額而公當兒時屢夢狀元與之遊私喜自負謂先達自忠烈公後有解元會元而無狀元卽從曾祖榜眼耳應待已以具其數而旣而不驗及監州乞銘自言啟櫝時有張信墓在櫝傍蓋有明開國登殿試第一而葬於滃洲者也然則公之死豈偶然矣公諱嘉績字碩膚浙之餘姚人自五始祖燧以右都禦史巡撫江西死宸濠之難追贈禮部尙書賜謚忠烈而名臣代興髙祖墀尙寶司卿與兄都督堪弟禮部尙書謚文恪陞皆以孝稱子是墀所生者爲上林苑監鏊與太子太保吏部尙書謚淸簡鑨南京禮部侍郎鋌太僕寺卿錝太子少保南京兵部尙書鑛實兄弟行也鏊生如遊少保文淵閣大學士謚文恭是惟公祖時公之從祖尙有光祿寺卿如法池州府知府如洵皆以名進士蟬聨而起而如遊生應本工部郎中應本生公公以崇禎丁丑進士授南工部主事攺遷兵部職方司郎中方是時以气節見每立朝剛果不阿不附其於大事喜負荷無瞻顧意已卯五月烈皇帝知其才召對觀徳殿詢武庫軍器大司馬口蹇不能對公一一指陳上悅賜防繒二匹糭一盤公跪謝食糭竟敇再賜再食之捧繒而出會髙太監起潛乞世蔭公格勿與起潛怒上方閱尺籍起潛假以隟中公遽下公獄時黃公道周以廷諍予杖敇獄吏屏一切服禦意叵測公推已所有防事之且從而受易政府楊嗣昌指爲黨取同獄黃文煥文震亨等雜治之詞連及公公卭首抗言曰昔夏侯勝在獄中受經子黃霸不以爲罪獨柰何寛仁之朝而苛乃出漢世下大司冦忠襄徐公故知公遂出公於獄而轉薦之已而起爲九江道僉事命未下國變公狼倉歸裏不自量與鄕官熊汝霖破產括閭左揭竿稱孫熊兵會故魯國避紹興拜公左僉都禦史進大學士劃江而保者凡一年力竭不能支且天命有歸江枯

王師渡公遁之滃洲忼愾嘔血遂不起公以順治三年六月二十四日卒距生萬曆三十二年九月十四日享年四十有四配陳氏封夫人子延齡中書舎人孫六長訥州同知卽葬公者次訓次諤次誠諸生次謐次詮因系之曰

古族氏稱金張惟世徳袁與楊三公禪皆貞良盟王府紀太常國恩在誰報將公之興以職方斥閹豎淸軍防繒賜防經受黃用未旣國已創傾大廈扶修杗𨿽昧時不自量謂車轢可臂當顧其心猶可諒鹿逐秦犬吠唐聖浩蕩能恕狂不觀漢釋蒯通乃數盡孤臣亡蹈海死亦可傷彼殮者洲之傍所與居殿首張翳鬼物知興喪今來歸瘞舊疆燭湖水何泱泱公之魂翺以翔但假此畱公忠

故明戶部尙書原任廣東布政使司左布政使姜公墓碑銘

公姜氏諱一洪字開初其先余姚人曾祖工部公遷余姚之南城祖行太僕公以他嗣徙杭州歸宗而父光祿公由曹郎出爲知府贈光祿寺卿移家會稽至公兄大宗伯卽以會稽通仕籍焉公二十三嵗登萬曆丙辰進士越三年辛酉謁選請就敎職因以武學敎授遷南國子監博士陞南禮部主事調南吏部考功司郎中皆閒曹與同官魏仲雪申靑門爲文酒會三君皆丙辰釋褐且同以學博起家今又同部好之自稱曰南銓三友已而攺江西副使分守九江道駐節饒陽當是時海內脊脊所在徵民兵加饟凡鋭意功名者率以揚厲擊斷催科督役爲能事而公獨捐去苛細一切以寛簡治之令有司從尙徳敎察鄕民孝弟力田者核其實府縣惇促赴道治次第立堦下公乃出防事降階勞問賚金帛奬厲鄕民入城觀無不相勸爲良民者苐饒俗多溺女女少士民或中年不得配又惑子形家言停舊木不葬下令溺女與殺子同律停舊木者與暴棺棄屍者同律裏鄰不舉坐居三年大治乃遷河南禹州分巡道右參政值霪雨河決民大饑流賊犯鄰郡饑民多揭竿應者縣捕之急逋逃滿道路公曰此良民也饑不得食故爲盜耳柰何復驅之速罷諸捕卒設法以賑民稍稍還裏賊逼葉縣及鄢陵見所在有備不得入於是賊帥老回回分犯河北巡撫知公能應變以軍事屬公公乃遣老弱張幟分布要害而自將捕卒千人前行賊詗知公能舎之去會巡撫樊公以艱報將舉公自代公已遷福建按察使閩吏習輭緩公一以勤愼自持八屬肅然凡滯獄疑讞立爲之決囹圄皆淸遂遷廣東右布政司使故事布政惟左筦賦稅右第伴食徒兼淸軍名無職掌粵襲承平久軍丁多爲諸司所役凡衞所存空牒給餼而已公力淸核得千餘人別立隊伍訓練以待用旣而進左粵素饒沃而布政又財賦所自出公準量平衡約受裕與卻羨而塞耗官吏輸餫者朝至夕發完納甲諸省入覲舉亷卓會推防撫以政府格之不行前後在粵凡八年曆丁丑庚戌兩薦至壬午撫按並疏舉奉防京卿缺推用值艱歸甲申國變江南柄用者推公太僕卿不赴防唐王入閩僣位號公亡從之連進吏部右侍郎戶部尙書是時國家方南辟閩所賦者悉鄭氏所有獨雲貴廣西諸道賦裁足給軍唐王仰賴惟廣東一區而防撫復便宜截畱之版圖所計𨿽尙及七省而司農無一錢公措置盡心力恐民匱遷延間值

王師逾浙唐王使鄭氏守關自將兵三千從延平移之汀州命公前行峙糗糧以俟而仙霞兵潰唐王走公四顧無所得馬初坐肩輿行旣而散去徒步次興國榔木村去贑百餘里時相隨止二僕枵腹足盡裂公仰天嘆曰嗟乎天意有在𨿽偸生何爲矣遂赴水死時丙戌十一月六日諸生鐘國士見而哀之與榔木庵僧了緣爲含殮如禮越一年公二子南奔得公殮因載歸葬故阡而屬予以銘公長身白晳廣額秀眉爲人簡重有徳量或以非意相干未嘗小怒至大義所在淵停嶽立有確乎不可拔者言不妄發發必婉而中見事敏而慮事密艱巨不沮至璅細亦未嘗厭薄故所至不動聲色而事事就理配王氏封夫人系舉人敎授鼎和公女男二長天植貢生娶陳氏吏科給事中陞太常寺少卿襄範公女次廷梧庠生娶祁氏巡撫蘇松殉難贈太傅兵部尙書謚忠敏世培公女女二長適兵部尙書峩云王公子貽模次適戶部尙書殉難贈太保禮部尙書謚文正鴻寶倪公子會鼎孫三長燦天植出次承燕廷梧出乃爲銘曰

時天水後代爲王臣徒席世寵誰報國恩謂當集菀而丁於屯何以自處惟有致身緬稽古昔殷有三仁大者遜荒小者臥薪𨿽昩時命未度周親其道固僨其心則純蜀之伯約思邁等倫惜乎其志田橫之島從者二人榔木之村彭咸若在相從水濆東海烏喙西山艸根何以招之南方之魂

敕贈文林郎家明府君曁髙孺人墓碑銘

予修明史作先忠襄傳嘆忠襄以死事崇祀嶺表且名其地爲忠襄裏報防何厚然猶借後人侍禦恢大其祠而香山子姓有爲茂才者復於明崇禎間訟所侵祠地給帖勒石後之有裨於先烈如是也旣而

天子臨軒策士於天安門外見貢自香山者詢之則前訟祠者之孫也予方慰勞間而香山選人由舉人授丹徒令以兄弟行來見且手狀再拜將表其先人之墓而謁予以文予拜讀之始知向之訟祠者爲予族父行而對策者其孫謁選者卽其子也夫子偶感其爲人而其子其孫一時並見然則孝思之不匱與情感之自通兩有然矣公諱濬字孟深其先由浙人入湖從明開平王定江西以世職調守廣東之香山縣至髙祖茵尙以茂才襲百戶職祖鳶封文林郎與父元鈺皆以茂才廩於學而父有足疾公生純孝日侍父疾不出戶當五嵗時能治母陳太君喪曁十五父亡公泣必見血每遇禁日終其身易服而哭嘗以父在時疾不能赴防會公亦遇防會不赴終其身公幼慧試童科冠軍其於諸嵗類亦然繼母麥太君生遺腹弟公撫之如父而身敎之弟亦慧每試與兄爭雄長且貢於廷而公益推甘與弟如兒時顧公性狷介當明崇禎間從父可珍者浙令也行取有名浙人多宦粵者自方伯下以令故人人物色詣公公不見卽請召亦不往及身所受知當事自外臺迄州縣皆重公索公竿牘不可得時公弟及公次子定周皆以文章知於時公各戒防縮毋請謁嘗云生人惟躬行而已其次讀書外此非吾有也又云人自敬天念祖而外當約以持身寛以待物又云自重者無辱知畏者鮮禍憬省則寡過謙虛則受益以故鄕邑無賢愚皆稱長者裏中有悍子迕逆公頻往諭之卒爲孝子少嘗與鄰人黃亦亨善亦亨子被賊鹵貧不能贖公亦貧賣宅傍菜園代贖之有先世所遺田莊數百年物也豪家忽占去公不與爭獨訟其先世崇祀忠襄祠地被豪占者閱州縣數年必請復乃已久之豪慙悔退還公嘗入山覓葬親地夜行多虎見前有光曜如燭導之數里及得路光滅人以爲神所佑云公配髙孺人髙孺人者名家女也幼讀書能通女箴列女傳曁歸公與公合徳宗黨多稱之順治九年山賊起破城殺官剽庫藏平南兵驟至巷戰孺人覘事迫恐及辱念所生女已適郡司馬蕭君子茂才而所居同裏急呼女至衽衣顧宅傍井齊投之男新周崇禎攺元以茂才守忠襄祠者縋城入覓母見母死亦慟哭而湛於水某月某日合兆於某山而表以碣康熙癸亥次男定周請書碣定周順治丁酉科舉人卽新授丹徒令者乃爲詞曰

惟是懿哲先以峻行讀經談義曰惟方正孝乎惟孝友弟爲政施之鄕邦必共與敬以是孚達早播桑梓比之王烈在孝弟裏𨿽復文翰卓犖無比次仲書勢鴻騫鵠跱世所珍匿皆其技末獨此躬修如星如日言成標蕝行萃科律況當家庭皦皦大節中閨姱言容徳紅披帷吟誦有林下風如何於毒與尢來通慨然致身瑩於寒冰所羨子女俱秉令敎女旣殉母子亦死孝旴江是浮汨羅可弔不媿忠烈世禪廟貌自古至徳爲裘爲箕誦芬揚駿俟之後時凡銘貞石汗簡之資繼爲史者尙其思之

刑部廣西淸吏司主事沈君墓碑銘

君典江南試撤棘招予於烏衣自言入衡鑑堂時見按側賢書例鐫從前論秀名應手開揭則先王父玉梁公名籍出所揭版蓋故明萬曆丁酉以國子從應天榜入解者旣而飲於堂堂例題名列典試先後自本朝開科逮今爲一石植至公堂右而故明自洪武庚戌劉誠意爲主文官始迄崇禎壬午爲一石植是堂側乃就坐仰視則適刺萬曆甲子先外王父姜宗伯公名怵然動心予生於甲子是年宗伯公適撒棘歸值予彌月已命有名矣宗伯公曰以予闈中見是子非是名也因攺今名且曰是子宜嗣我然嗣我於此已耳遂取宴時所饗銀鵝佩之以爲劵今予忽覲王父籍而外王父所先鑑不幸左驗然則予數止此乎予笑慰之次年招予於京師不果又次年君轉都官又次年計至時予方遊吳門哭於旅又次年而君之柩自京師歸始就哭於喪次於是君子五杲出狀請表碣不敢辭君諱嗣笵字康臣別字肻齋自唐成徳節度使由蜀遷越爲越人歷宋郇國公元昌平提領公下至明素庵公徙山陰之隆興裏君生而英敏四嵗就王父索一硯奇之弱冠餼於庠例諸生補餼者輪年貢舉仿古者天子之制諸侯嵗獻貢士於天子謂之嵗貢明初嵗貢者爲正途科目次之而其後科目重而貢且輕也今三途並用貢所考選與科目無異君猶不屑當貢及棄去援例入國子就北雍試一試獲薦再試拔進士髙等君素擅書法至是凢南宮主文參詳小試官俱素聆君名且工書各屬意君擬廷對處君及第而廷對捲偶誤墨不撿洗以容刀傳臚賜出身拔授袐書院撰文中書舎人第一時新例以內閣親切地勿用貲郎特遴進士有才望者充之君首應是選會上兩宮徽號貤贈遂以纂修

世祖章皇帝實錄充史館收掌官五年告成且開代紅本悉經撿防賜金幣加級壬子典江南鄕試先是天子念東閣制誥諸舎人槖筆勞苦當與簡主文官而是年適纂修實錄有成效遣君遂用爲例旣而復命嘉其能內轉乃以資格稍遷刑部廣西司主事君自文林君贈君歷世鼎食少豪侈不撿揮金刀如流泉結納天下賢長者且遊於聲伎後房充陳供具服食不能嗇旣仕而家產散落鬻所居廬爲入官釡庾家如單寒而君不纎悉芥蒂益刻苦自厲自國子就試曁入官凢十年思還故鄕江南試事竣計去家千里而近撫環輙泣曰吾入都時親朋餞於郊且有贈以衣裝者今歸而無一錢爲雜報資縱人不我責吾能然行鄕裏間耶遂不歸君篤於友愛仲弟華善病貽書憂勞旣招華江南同臥起時友人毛甡在座比夜必飲飲必著曙向與甡飲家采山堂甡善歌君吹洞簫和之能曲折倚其聲至是置一笛比夜必數弄倚歌至一月乃罷嘗泣曰吾種種吾入長安後求兄弟友朋如此會鮮矣君好學尢好過人嘗與同郡徐緘張梯姜廷梧及毛甡爲詩文角勝中秋夜苦吟作明河篇數千言輟筆而血嘔自太陵出漫銅盎臥病防死比文戰不勝鍵戶揣摹有日者告星過癸卯後當不利君惡其語益發奮必以丙午售後入祕省與同舎郎汪君相倡和爭去恆體今采山堂續集則當時所爲詩也汪君嘗語君勤於酧應比辦事之暇有以詩字索者輙應不苟其主文時凢退捲皆親閱至遷刑曹例以新遷者視獄晝簡囚夜宿犴狴外三月而代名爲提牢時朝審秋決諸重囚日未得蔽而滇閩適亂囚且溢獄君驅伍伯供事食寢不給會天寒囚饑貸錢市衣米散活瘐眾而君卒以是瘁死君嘗曰吾畏親獄少時過訟亭聞敲骭聲輙驚悼累日夫以愼獄之人而親獄宜其癢也君所著采山堂詩集八卷續集十卷擬樂府一卷文一卷其試策雜文集不載銘曰

謂才足恃科目以防何爲入官厄於曹司召公是似郗家見奇惟生與死鏁院而知只憐官貧生不能歸死而慿者墓門之碑

西河集卷八十四

欽定四庫全書

西河集卷八十五

翰林院檢討毛奇齡撰

墓碑銘【二】

故明中憲大夫太常寺少卿兵科給事中來君墓

碑銘

君諱集之字元成曾祖日升以嘉靖甲午舉人官雲南師宗州知州有文名而君繼之早嵗通經稍長卽能以詩古文詞爭雄藝林而阨於童試崇禎六年始以附學攺學生廩食髙等八年禮臣請特科舉天下士每學取廩食髙等者設兩塲試分經義論防硃其書與鄕試埒而君舉第一貢之南京國子監領已卯鄕薦庚辰成進士時房官陳函輝能文同房所收皆一時名下士聲大噪而館選數陿擠之攺南京安慶府推官會天下多故獻賊破蘄黃流及旁郡沿江烽火接安慶君力搘拄之晝營儲峙夜率伍伯邏雉堞間顧兵民雜楚帥防江者駐安慶營日以蒭茭不卽給糗糒闕然洶洶懷亂心而前後撫軍擁幕府自大鮮所獻替君獨竭忠誠以告陰爲調劑得遂所陳請以故羇縻之𨿽賊三薄城而得以不壞方是時二京臺省聞君名疏記其所爲爭起薦之章凡十數上而畿輔踵冦畱不下乃以壬午鄕試充南京同考官薦戚藩等凡九人平賊鎭帥者寧南侯左良玉也遇賊湖湘間不利且匱餉大掠而東舳艫衘於江聲言勤王師所至讙噪不可測君駕舟見良玉良玉擁具躡屣出接嘖嘖稱君爲推官有名握手深結納由是下江悉無恙旣而賊犯闕事棘南京拒賊者取君爲兵科君不就先是鳯督馬士英以招永城賊募兵黔南道徽州兵饑剽食於婺源村民民拒且鬭殺傷黔南兵士英大怒特檄君往治欲以亂民律掩殺而君撫諭之覆言民殺刼人賊非殺兵無罪宜勿問士英心恨之而外憚其直顧無如何也至是君取召而士英方以故督入柄政反言君可用署以兵科將欲收之爲私人而君恥不附遽攺兵科爲兵部後以他臣薦仍攺兵科且並進太常少卿而

王師已南下矣初君父舜和公亦廩食於學課君及君弟於儻湖之濵君嘗過念之曰此先公授書處也至是髠髮匿湖濵以著書自娯購古今載籍弆其中日與客論文及古今興喪得失兼近代掌故與夫身之所聞見者燃薪繼景娓娓不能已四方請敎者踵趾相錯共稱爲倘湖先生明制輕武士遇獸衣輙嫚易之視若蒯卽季世用兵稍稍敢自桀而終壓於制不得遂方君爲推官時安慶帥馬君投糧儲道以名刺以爲鎭將與參政可平行也參政責易板不報旣而參政驟開府巡撫其地乃修宿憾將置帥於法而君力解之且薦用焉至是帥歸命略地江東

世祖皇帝嘉其能賜之以名且令提督江南兵開牙吳淞於是擇使拜書幣乞君況臨君以角巾往開轅迎君饗於堂膝地行酒臚列山海不可識人以爲此國士之報云康熙十七年

上開博學鴻儒科召天下才學官人可備著作顧問之選者撫軍以君應君辭之且曰吾年七十餘已嫗矣尙能爲成君作衣補耶康熙乙卯君自爲志銘以爲他人莫能言且多諛也越八年壬戌君始卒又三年其四子燕雯以己酉舉人赴公車門值予直史館分明史文苑傳得君名已起艸去燕雯適詣予具言竁門之石先公已自銘之矣惟是嘉懿未盡學者將勒文於饗醴之版比之顏光祿之碑靖節此非先生文不足重亦惟是先生與先公爲忘年交文章親暱足徵信勿諛予曰諾又十年乃始爲此君所著書目備載明史經借志其在經曰讀易隅通曰易圖親見曰卦義一得曰春秋志在曰四傳權衡在籍曰倘湖文案曰南行偶筆曰南行載筆曰倘湖近刻曰倘湖詩餘在雜著曰樵書初編曰樵書二編曰茗余錄君嘗曰讀易隅通者一隅之通也然予是時方嬰城藏燈木樵每從塹隅旁通之自爲志曰予所著有某書及雜劇之兩紗秋風三疊而已案兩紗三疊史誌皆不載以雜劇故也顧予知君事君以崇禎已已赴童試縣斥之粘其文於門庚午再試再斥之然而府試拔第一時年二十七始附學於是作兩紗劇一紅紗謂以紗幛目瞇五色也一碧紗則紗蒙其舊所爲詩貴與賤易觀也夫通塞之難憑如此子六人皆以文名具劉氏補志玆不載銘曰

君功在一方而名垂四涯其文可傳者則蔵之倘湖之湄志而銘君自爲之遺言軼事不可旣於是乎有墓旁之碑然而遲之以至於今曰非諛墓辭

汪贈君墓碑銘

汪贈君以康熙攺元之一十有四捐館舎去予方赴徵車未皇弔也越明年予以史局畱京師又十年告歸始與贈君之子遊嘗從舊文社祭酒在先朝訂交若柴君虎臣陳君際叔軰借借稱贈君爲人時用知物善推有以益所無與貧賢者往來不私其居出物鮮畱吝而終以不匱今其人不可見矣而善子繼之見其子則一如見贈君焉以故予與贈君之子交稍通卽予身所遇偶爲他誤亦嘗借贈君之子以補鏝其間予因而好之乃距告歸又十年而後以修贈君墓謁予爲碑予何敢辭予按贈君狀知贈君生於前朝萬曆之三十六年當崇禎攺元海發三日東洋水髙挾陂塘而奔而上江蜃蟄四起浲洞之出山者瀖濩而下山海相摶擊骴浮蔽江會贈君賫載歸駕所乘舟率長年拯溺每拯一人則量棄所載懼不容也及拯滿而載已盡曁十三年秋旱虫南飛斗米五百錢冬大厲贈君賑以糜凡執厲來者悉納之或以傳厲告君不應乃饑活而厲亦無恙當是時國運方百六天變日至父老嘗言辰水辰旱土敗而民散則以洚水當戊辰而虫在庚辰予少每聞之而怵於心也然而天有災人則弭之國固不可支而閭裏艸莽乃先芘而依維之自明亂以後贈君每於故交之貧者倍相周防家人戚友凡有婚嫁死喪者求卽應之裏中寒士每嵗除各贈以卒嵗之貲如恆課然𨿽歷久不已夫天地生財莫之短長然而人每生於嬴而死於絀當夫五金在地過而勿視而一經筐篋則遂資之爲口體服食舟車棟宇之具乃其嬴者嘗至揮棄而不足者銖銖焉此在平成俱有之而喪亂尢甚幸而挾詩書作長吏可矯語亷節陰相摲取而戶牖之子家室單弱嵗時無以給祭祀進醵修艇每不足以自通彼夫豪奢之俗冬食萍薤晦布星月一飯十金猶歉於茹啖而有如儋石不充暫假升斗卽以之摩腹而有餘是升斗之惠重於千倉一勺之濡寛於四溟也世有贈君吾知閭巷鮮饑溺已順治十六年於潛盜起刼君父於砦而索其貲君至砦卽羅拜還之嗣後凡在家在客遇有盜輙相戒勿犯贈君諱廷瑜字汝待徽之休寧人其所居西鄕名西鄕汪氏西鄕汪氏初以勲爵起家而旣而甲第徧天下今徙居杭州顧在杭猶隆隆也子肇華次肇昉又次肇齡則世所稱善繼君者君有聲成均而肇齡以諸生入國子不墜其學諸子姓婚嫁俱具狀銘曰

旣丰於徳而又不嗇於所藏斯進可逮物而退亦自臧乃通財化幣而推恩於鄕邦使閭裏貧乏𨿽居亂而不及於荒則凡少丁百六長罹更革者而聞其言而不能相忘是君𨿽在地而其可傳者仍在人也曰君何嘗亡

徵士徐君墓碑銘

君仲山諱咸淸上虞下管村徐氏歷世以科目爲京朝官祖諱鄰萬曆壬午舉人僦居會稽父大司馬諱人龍與伯父諱宗孺同母兄弟同登萬曆丙辰榜進士伯父還下管而司馬公畱會稽之稽山門家焉君生而慧一嵗識字五嵗通一經甫畜發卽能以官監生應鄕舉入塲有文章名仲商夫人者大冢宰商公諱周祚女也國色與女兄蘇松巡撫祁公夫人俱能詩近世能詩家呼爲伯仲商夫人冢宰公還朝值司馬公以副都禦史巡撫山東見君於官署而愛之許爲婚姻會國變司馬公以大司農起用被召中道旋返破產與兩浙巡撫黃鳴俊募閭左勤王不利南都建號者仍以公與馬士英同掌本兵而公怒卻之提一旅歸與故總兵官王之仁屯之西陵名西陵軍

王師下江東西陵軍潰司馬公踉蹌走海上家人東西竄曁稍定而君方重病且以國難遘家難意托落無生人趣及行嘉會禮卻扇驟見商夫人大驚曰吾以是爲王覇妻足矣乃就故居稽山門辟寢前廣庭構以藥欄設長筵當中發故所藏書散垜之而對坐縱觀暇則抽牘各爲詩如是有年天臺老尼從萬年來遙望見夫人合掌曰此妙色身如來也蓮花化生相好光明旣而咄唶曰善持之善持之防見曼陁長人間耶於是君與夫人約請各爲課程吾當著一書銷此白日而子且從老尼請發願寫玅蓮花經三部以延其年何如夫人然之乃復自揣著何書吾研練經術久矣請合並羣籍而正定之以勒取其意與事之裨世用者筮之得屯之五曰小貞吉大貞防曰猶之屯爾寧爲其小者而已於是著小學一書慱取揚雄訓纂許叔重說文以及梁顧野王玉篇並後儒川篇篇海諸書以正字形取陸法言切韻孫愐唐韻曁宋祥符景祐間廣韻集韻諸書以正字聲而於是縱考十三經子史文集曁漢唐宋元諸大小篇帖凡有繋於釋文者悉旁搜博采以正字義自一畫以至多畫分若干字合若干卷名之曰資治文字而夫人齋蔬性不喜肉食至是斷之日給粥一瓷酪一瓷金菊湯一瓷焚香滌指以辰申二時寫梵頁三番計三部合計所寫字二十萬八千有嬴凡三年寫成會廣孝禪寺大殿工竣三目尊者君方外友也率僧眾披衣拜於庭乞施二部去供其一於殿極甍間周以朱木凾而甃結之使風雨虫防俱不得蝕而納其一於毘盧遮那世尊腹中綴以金銀寶珠而冪以錦紱撾皷集大眾宣揚之其餘一部則送之天臺萬年龍藏中以老尼從萬年來也康熙十七年

上開制科令京朝內外各舉郡縣有才學而堪與試者道撫爭薦君君辭不得遂赴京先是閣中判詞頭照前代典例多用查議查覆諸字而髙陽相公精字學謂字書無查字縱有之不作察解此必原判是察字而北無入聲呼察聲如查故訛查耳訛字何可用因啟奏禦前凡判詞查字俱攺察字然終不解查與察沿訛之始至是應制科者紛紛至每至必合數十人謁相公門下君進謁髙陽相公徐詢曰察聲訛查有始乎在坐無對者君逡巡曰漢書貨殖傳有之顧查爲在聲之訛非察聲訛也髙陽矍然曰何言之曰古在本察字爾雅曰在察也堯典在璿璣玉衡以齊七政是也苐三聲呼在爲查以查與槎同漢書貨殖傳山不茬蘗卽槎蘗也而字乃從艸而諧以在聲故在聲爲槎槎轉爲查則是查者在聲之轉也猶之在之又轉而爲裁爲財也若曰察之轉則是乂也差也察豈能轉查乎髙陽遽色變乃復進曰察聲不轉查然而在卽察也攺查爲察可乎曰不可老子曰其政察察亦惟察名不可居故以在字隠察名而轉聲爲查若攺察仍察察也然則查可乎曰可曰此則僕之所未聞也夫字必有義查字無察義而有在聲使徒以聲同之故而不顧其義則道可盜也曰道固不可盜而在則可查不觀在又爲裁乎在之爲裁察義同也然而裁之又爲財則無義矣裁可財則在可查矣裁之爲才僅義同也然而才之又爲才則無義矣才可才則查可察矣髙陽然謝而起其後三相錄試卷糊名然終不用益都相公薦於廷

上曰有著乎曰有曰何著曰資治文字資治文字何謂耶曰字書也旁一相曰字書小學耳遂罷旣而益都擬再薦不得君曰小貞吉吾向不爲大而爲小此屯也然而吉矣吾幸得歸矣初君到京時益都相公欲館君於邸會邸客將滿中有一客鄕人也作字補一書內有字注曰水雲角遂音妻而入角部中或以問君君曰呂覽曰水雲魚鱗未聞角也客大恨遂沮之至是欲再薦則同捨者再沮之君歸而逍遙仍與夫人相對坐戀花觀書越十年庚午七月七日微疾卒子東女昭華皆有才名越中閨秀舊稱伯仲商夫人其後伯商夫人女有祁湘君者繼夫人起而仲商夫人則昭華繼之旣而昭華名借甚過於湘君嘉興曹侍郎曰自左嬪蘇若蘭後文章之盛無如徐昭華者昭華婿駱生名襄錦乃爲詞曰

平原康樂席世勲兮將率妻子居之吳市門兮闔戶著書其閒情兮如何翁思復舉明經兮區區小學等曲禮兮食肉食肝不如歸故里兮特負畚者非鴻妻兮老萊童鴻反比之荀倩兮七月七日黃姑上天兮竁門虛左將駐此玅色身兮君有子過中郎兮千秋之室堂堂兮誥贈奉直大夫都察院監察禦史張公墓碑銘

張公諱鎭字庚生世居武彊之王家莊初以子星耀貴贈戶部山東司郎中其卒時相國李公爲志其墓門久矣旣又以次子星法貴贈監察禦史防戶部君以俸滿出爲寧波府知府飾幣造請謂舎奠之石已礲墓左而獨不得文其陰念先生與任丘龎君同館同年而龎君之舉制科則實予所薦士也今龎君有素書敬問先生起居予敢借龎君之請乞先生一言以大予工祝世世何如予不敢辭按公以文學顯明制重文事而輕武備及其季也盜賊充斥始飭督學使凡試髙等者必較射學宮以定甲乙然率具文耳公弱冠督學曹溶試眞定已取第一及校射九中大驚謂此文武才超其等值崇禎癸未河北大亂盜賊剽鄕閭公乃集蒼頭設登臺四了且出奇計襲賊營捕賊梟桀賊苐聞王家莊兵皆卻去旣而京師陷公奉母闔土室棄文事武備不道每嘆曰吾兄弟三人皆以文章雄於時而予以稍健思出知計爲救時之豪乃終不得遂豈非天哉順治三年稼部圏畿甸莊田爲旗丁屯將入境公策馬赴行幕畫地抗論謂武彊土陿居民並無厲阡畝再易不足稼圏屯未便反復詰難千餘言稼部義之當是時畿甸圏屯數千里獨武彊免公家素封自謂推財不能如田文居鄕行義不能如王彥方則家食何爲矣乃焚所責劵詢族戚中無子女者爲之似續而分貲財以給之有不能婚塟者爲婚塟修學舎鄕祠之圮發粟賑歉代償官錢之不能輸者元氏平姓婦老寡有操無貲不能達於朝公集諸生告督學使請

防旌之並爲造棹楔以髙其門上谷劉生因塟親南遊凡附身諸物楄柎俱具獨不得一美大槨巋然髙侈以陰娯其親徘徊武彊界公聞之感其意立予百金使買槨砥沐遊之通途致逺近來觀以爲榮東明袁中書宦家子也不得於縣令縣令刳剝之不已羅織他事蒯捕數輩出家人竄走公坐賈人車迹中書所在而苫蓋之匿之車間驅而歸乃爲舎養於旁縣營救備至伺事解陰爲治貲裝赴都值特開制科詹事府詹事沈君聞中書名薦之入試中上卷授翰林院編修時中制科者北直五人而編修居其一爲之詞曰

公以文章顯而不於其身亦有武略而惜不能救國家之屯乃散財肆志慷慨任俠而其志終不得伸吾所題者嗟乎此思賢之墳

刑部員外佟君夫人石氏墓碑銘

夫人氏石遼東人曾祖諱漢以滿洲籍當

定鼎之先從龍入關生子三長國柱阿思尼哈番次諱天柱卽夫人祖也爲關東總兵官有名又次廷柱固山額眞夫人父諱瑾卽總兵公子以副總兵官守孝陵進都督僉事母李太君

誥封夫人則故名將諱成梁曾孫大同參將殉難諱向堯女也夫人生最長其弟文郁侍禦史文燦驃騎將軍文賢補筆帖式獨夫人少有異姿且知書僉事公愛之密爲擇配會大中丞佟公巡撫四川其子賦斌爲刑部員外郎賢而有文遂歸焉當夫人歸時刑部君大父以宣府掛印大總兵家居中丞公撫蜀未能養也畱君與夫人扶侍而宣府公卒中丞公聞訃將北還而奉防畱任守制君復以覲省從任所還發未及到諸凡視饍嘗藥以及含斂殯奠皆夫人一身主之其間丰約贏歉無不中度然且大母王太君春秋髙不能隨任日夕借夫人進養寒暖勞逸審伺之不輟如是有年以故王太君臨終流涕曰世焉有扶侍之勤如吾婦孫者乎旣而中丞公移鎭中州薨於官君與夫人偕奔喪所遺幼弟稚妹皆在𦇤褓夫人乃接受而鞠粥之以丘防而兼保母自毀齒垂髦以至笄丳未嘗頃刻離左右迨治妝送姑登車結褵而夫人始以瘵病終也夫金閨之子生長嬌穉不習家人事又所至名門巨閥兩家彼此各以富貴相矜髙誰則甘勤苦而法則如夫人者然則夫人亦賢已先是京師大厭時有師巫過門言某日當災至日地震以爲驗夫人曰地震豈一家災乎此偶中耳斥之不與語及夫人有疾俗言師巫善祠神名曰跳神每跳師巫被錦繡念誦手擊神鞞腰系諸鈴鐸而步搖之使聲與相應至跳畢覘神意當否不當然後扶病者徒跣至神前愬罪無不愈者或以彊夫人夫人堅拒之曰死生在天豈一師婆能制之且吾生平無大罪自視了然乃欲以百年歸藏之身而徒跣眾前以延須臾吾不能矣乃於康熙甲子十二月初七日卒距生崇徳庚辰八月二十日享年四十有六以

覃恩誥封夫人子一時傑補主事娶總督倉塲馬公如驥侄昭勇將軍云漢女女三長適湖廣巡撫張公朝珍孫刑部員外聖猷子枚次適佐領公畢拉子戶部員外薩木哈三適內務府郎中張公萬祿子鼎鼐系以銘曰

孝乎親而不惑乎神此庶士所難也而得之閨中之人𨿽丰碑華窆睪然墓門其了然歸藏者視此身

西河集卷八十五

欽定四庫全書

西河集卷八十六

翰林院檢討毛奇齡撰

墓表

誥授奉政大夫翰林院侍讀加一級施君墓表

上之二十二年侍讀施君死於官將擇月日歸於宣城城南之牛喜衝以病臻時曾與予泣訣屬予爲表墓之文而恐失記顧檢討髙君知狀至是檢討帥孝子彥恪來再拜述君命予思予與君締交有年今又同館微命猶將以哀念重累其生平況君命乎君諱閏章字尙白宣城人順治已醜由進士授刑部主事當

世祖章皇帝大婚禮成上

皇太后徽號頒赦天下君奉使廣西謁定南王於桂林船發漓江防永明兵犯桂林殺定南王而東略地及平樂君還至平樂聞變哭王於官亭將嬰城共守尹君揮君行曰使臣無嬰城理君乃行抵家以承重居吳太夫人喪服闋補員外郎大司冦劉君重君名一切部事皆屬之君引經折獄平反盈百而大憝終無幸者防章皇帝右文拔曹郎尢者充學使禦試得七人而君爲首因提學山東君嘆曰吾世嬗理學三傳而皆絀於諸弟子吾一旦抗顏爲人師進退學者吾惴焉吾敢以俗學負家學哉故其取士必先行而後文且所在講學重儒術嘗過鄒平謁伏生墓觀其祠堂壁間所畫鼂錯受尙書狀慨然久之臨去垂涕示諸生謂經學已絕其授受宜亟如此已奉

命分守湖西所轄吉臨袁三州故殘破袁無土著民聽流民占籍墾土而集其壯者萬人曰麻棚吉閥閱家聚文昌折桂兩鄕多保險吉水令捕其梟長髮廣袖檻車膠軍門君陳兵摐鼔金若赴市者叱防其人屠首發割其所衣廣袖衣而盡釋之予約令悔罪能招致諸所與者得不死其人流涕願如約於是自爲文使持之諭兩鄕民兩鄕民感激爭請得一見君歸命而麻棚之在袁者亦散去方是時永明兵猖狂轉餫最亟禦史以逋賦檄君徵輸君乃作勸民急公歌垂涕而諭之徧歷崇山峻谷間悉窮民狀作彈子嶺大阬嘆竹源阬諸篇以告當事當事咨嗟比之元道州之作舂陵行而民亦輸賦毋敢後君乃務休息每日昃一視事但對閣皂山支頥賦詩築愚樓於官廨之傍環以橘柚暇卽與過客登臨其中出入屏幹掫行部所在設講堂講學學者無大小從之如市會

廷議裁諸道使民畱君者咸醵金建龍岡書院如祠君請君講學三日去初君駐臨江有淸江環城下以其淸也民過之者咸泣曰是江如使君因攺名淸江爲使君江至是民送君使君江上不能別復送君至湖會湖漲君所乘官舟禦史所贈物也輕不能渡民爭買石膏塡之已渡乏食賣其舟而歸康熙已未

上初開制科詔丞相禦史及諸郡縣舉天下學士備顧問者三相上君名

禦試授翰林院侍講充明史纂修官會

日講員闕

上親出君名令補忌者沮之辛酉典試河南明年陞侍讀奉

命纂修

太宗文皇帝寶訓時筆札旣煩復以哭叔父訃時過哀毀神气澌散值望日

朝下端坐艸馮恭定傳自午迄酉移按就櫩隙艸罷不能起左右掖之至榻間若形存者然而卒無病越數月沐浴卒君數世以理學顯祖諱鴻猷曽從陳九龍先生曁石城焦澹園吉州鄒南臯遊旣死號中明子中明子子二長諱詧以君貴

贈奉政大夫山東按察司僉事稱述明公則君父也君生而仁讓於物不忍好自下勤學而博於酬接口喫艱語詞顧論理便便聞忠孝事及羇人才士有失職者輙感憤忼愾涕泗隨語下嘗與同邑吳君赴春官試吳有老母下第君已在第中相持而泣一若與之俱擯者友朋窮無歸疾病死喪自經給膳療以及殯輁必周必具嘗服營友人窆慟如天倫且有梓其遺文碑其壠買田置宅以贍其子若姓者平樂守尹君嬰城死其子三十未娶君爲娶之君嘗曰吾去平樂時放舟中流回望尹君送予還其前後伍伯忽獸走斿蓋散盡獨一轝隨決眥沒吾至今思之而痛於心方君之道平樂也吳太夫人逾八十日計官程思以嬴日歸侍太夫人而太夫人適以是年死然而猶幸及歸侍者初述明公孝日與君母馬夫人謀所以事吳太夫人吳太夫人偶病洟以爲失溫叱馬夫人歸其家而馬夫人卒君初字屺云以是也其後述明公悔之然亦卒君從鄕薦還謀與叔父砥園公歸馬夫人主祔廟而重傷父心將俟吳太夫人命祔之惟恐吳太夫人將一日不懌可如何至是使歸會

覃恩贈馬夫人爲宜人賀者在門君以手據地號哭匄吳太夫人命吳太夫人命設豆上坐而坐述明公主於其傍食而囑之且令爲文告於廟太夫人白首親挈馬夫人主同述明公主入祔焚黃贈宜人當是時君手據地行伏主前號哭不起左右皆哭賀者徬徨不敢進爲之罷賀乃事畢而吳太夫人始減饍若有待者君家世孝友述明公兒時侍王父食食肉退而見吳太夫人以鹽虀膠筯驚且泣嗣後王父召之食不往王父怪問故嘆曰新婦有孝兒遂並賜肉君少孤育於叔父砥園公已就外傅冬月隨羣兒履冰砥園公杖之而逐居塾外之土山寺塾師王君中明公老友也讓曰兄一孤而忍出之砥園公泣曰正惟兄一孤故然也𨿽然命之矣乃親就寺抱而歸君嘗官湖西砥園公視君君跪迎之有不悅必服冠跪終日俟其解乃起自中明公曆世創義田不就君仕無嬴財獨積俸置義田二百畝繼其業君好忘分友天下士天下士多歸之典謁日入刺𨿽臨事必屏去趨迎與談移日景非語竭气敗不忍已後進有佳士力奬誘以成其名至所在善行興舉利濟其事煩不可得而載也君爲文數易其稿客在座卽諮之推求施易或竟體無原稿字者要其文一歸於正雅其講學以體仁爲本子二彥淳彥恪能世其所學乃爲詞曰惟君先閥起自石渠粵至尊道建坊於閭懿則代嬗以孝友於歷世而大爰產斯儒當其通籍陳汝臬事賦白雲詞於赤棘下

朝重儒術予觀學使程文自齊講徳於魯中秉玉節分藩湖西戧瘍之後以喣以嬉獨其介節餔茹藜過淸江者然而哀乃者

天子由制科召置之講讀式是來學云何前史編纂未就特乞撰紀如歐陽九以玆筆墨雜置籓混手足皸況戀親串於是哀樂中年大傷迄暮而衰亦惟其常君之文章已貯石室君之徳業堪表象闕其澤及人戶口能說矧其世學昭於月日今啟輿旐將還故阡琢石載事繼之以文惟愳石褊載罔克全謹標槪節以垂墓門誥授禦前二等侍衛拖沙喇哈番原任兵部郎中加一

級逹君曁

誥封淑人錫克特勒氏墓表

皇淸禦前二等侍衞拖沙喇哈番原任兵部郎中達裏虎者韎韐族也少敏鋭防給善應事

世祖章皇帝器之授以內法一旦筆帖式哈番卽漢所謂內鑾儀衞者君出其知計才技典金吾諸衞以兢以業內深其籌略而外肆其投蓋超距之能不數月間遽進君本衞他赤哈哈番卽他齊哈哈番當是時君始以佛保名攺達裏虎

敇文所云初任內鑾儀衞筆帖式哈番佛保二任本衞他齊哈哈番達裏虎是也乃君甫受事值東人多逃舉向時開原廣寧攻城略地所收鹵者往往掉臂去已設督部侍郎於兵部專理其事而以君爲副理事官君制軍詰姦佐大司戎糾邦國禁令比之列代軍司馬夏官大夫之選頗得其任乃復以

開國天潢所繋良鉅遷君宗人府郎中分司戚事掌金匱玉牒

上嘉其能仍攺君兵部郎中復令以夏官大夫參司戎之要君竭忠辦事部無稽牒因累遇

覃恩膺

誥授者凡四而其妻錫克特勒氏亦從公累次進封以爲榮會擦哈爾布爾尼弄兵塞上君以補司正官挺身勦賊時遇賊大魯擦哈爾布爾尼率賊三千人用鳥鎗爲前茅以次抗戰而君遽策騎麾兵度嶺忽賊伏發嶺右衝而前眾倉皇間君率先奮擊且遣甲喇衡馳之大敗賊眾於大魯之溝特授君拖沙喇哈番準襲一次明年進二等侍衞又明年進二等侍衞拖沙喇哈番而其妻錫克特勒氏亦得以是時進封淑人康熙二十一年君女夫巴爾翰今戶部郎中以君訃並狀來云某月日將葬君某塋而附錫充特勒氏於其傍請表之嗟乎君之刑於可考已因表之曰公初名佛保繼名達裏虎卽達裏胡錫克特勒氏卽西克忒克勒氏系曰

惟君令質發迹卞韓從龍而起爲開國藩初授衞尉嘗冠虎冠旣佐司戎遂歷夏官爾時五屬金枝玉欒借君司戚以資奠磐爰相睢鳩翩翩羽翰九伐正邦圻父是觀乃遘小蠢盜兵塞垣敗之大魯獻俘天安特厠親近爲楨爲幹肇事羽衞終於期門況君治內厥有可聞庶揚寵賚以傳貞瑉

西河集卷八十六

欽定四庫全書

西河集卷八十七

翰林院檢討毛奇齡撰

墓表【二】

誥授嘉議大夫陜西督糧道布政使司參政趙君曁誥封恭人許太君墓表

君諱廷標字叔文別字云岑杭州錢塘人趙姓髙祖孝亷公諱登官興安州牧從余姚遷杭家焉孝亷公生光祿公諱珙君曾祖也光祿公生龍驤公諱鈺爲君祖龍驤公生中憲公諱維淸則惟君父君父官光祿寺丞而以君貴贈中憲大夫且以別於曾祖之爲光祿正者因稱中憲公中憲公生七子一都督僉事一都司僉書授明遠將軍一鎭江府知府一沔陽州同知殉難西山一甘肅鎭右營遊擊將軍一江安縣知縣而君生第三以明經起家除福建汀州府永定縣知縣遷湖廣衡州府同知擢長寶分守道落職復從徵南兵督師軍前題授安普兵備道進布政司參議管通省驛鹽事調廣東按察司副使分巡廣肇南韶道以憂去服闋補長沙驛鹽道並理糧儲道事康熙戊辰遷陜西督糧道布政司防政而以病乞去君饒於治術蒞事有體幹遇倥傯造次輒能顧盼給辦而受性惇誠袒胸膈示物所至感激故當試仕時海國初辟日扞冦卻敵皆足以忠信來格卽歷仕儲備多與彊軍爲周旋而不悞軍政不竭民力量其才地實可以大用而惜乎以監司終也方予在都時值君以服闋補長沙驛鹽道將行餞君彰義門君偕其兄子進士承烈在座後至者見君風度灑然濯濯有儀表計其年不下六十猶前後審視與兄子不辧長幼曁予歸三年驟聞君乞病已還裏急過之卽不能一見若君眞所謂盡瘁死王事者今某年某月將塟君某山之原旣請予爲文志諸幽矣禮卿大夫塟必幽述其系而顯著其徳孝子不以予不文重請予表墓而予難之曰有是乎曰有之宋歐陽子之表李殿直眉山蘓氏爲司馬溫公撰神道碑銘皆其人志狀而重匄其文表之可按也然則何辭矣君少以文章名年弱冠未嘗習武事然而所在戰克以永定彊冦介山海之間三覆而驅之且有束身歸命者當圍城時忽有人從賊中來曰何哉爾之以賊間我也曰非也吾以戍爲賊然當吾犯時感公之不死而戍之也故來歸焉於是盡輸賊中情而賊遂以衰至若湘江多盜剽及官吏旣已籍捕得其多人然猶諭以禍福貰之以自新苐斮其渠一二人而余俱散釋今之扶犁而爲農者卽昔之揭竿而爲盜者也聞之安普之役土官爲梗君以監軍平維摩彌勒之亂一時將帥怒諸城之爲賊守者將殱之以絕後慮君防言譬之不聽推幾而訶之不聽則大呼曰

朝廷好生逾於虞舜今以民命寄戎行而忍以殘逞負聖主意吾將啟督師使上聞矣時督師洪公經略五省諸帥怵其言已之及君任廣肇肇俗喜爲亂當西南多故之後榛莽塞行路君行政之暇覘過抵所在而曲諭之伺眾多革面然後捕其尢者伏之法及臨刑皆仰首稱君仁立囑黨羽使散去其感人如此其後湘東之變激於催科時公司驛鹽不相聞巡撫韓君亟檄君諭之君往而亂民皆涕泣悔罪一夕而罷至於鹽之覈郵傳之淸糧儲之調度機宜緩急各中精勤而敏練古大臣莫過也君文具體要儗之西京凡文敎書檄及親賔去復柬札皆手自濡削末年力小減借手掌記嘗令其子爲移文以事周章累數十詞不能達君覈以二語而簡暢明析若以少勝人多許者其才思然矣配許恭人名家子助君政有成績孝於姑惠於宗族其事多別載以合塟故得並書有子八人以一後遊擊將軍早卒餘七人皆仕有文名孫十六人或仕或幼曾孫九人未仕所謂能世其家者因爲表之而並書其名於石曰某等敇授江寧北捕通判呂公墓表

當予入郡爲文社時有以兄弟指名者曰三張三呂三張者張梯張杉張防也若三呂則一爲鉅烈一爲相烈一爲洪烈兩家皆世家子弟而文采爛然每入社軒軒若豹羽之張於岡觀者竊指視如迫火爁離立不敢近而旣而三張皆就木相烈客死鉅烈爲鹽官訓導貧不得歸惟洪烈以記室從嶺南來見予而咨嗟曰先公死二十年矣方康熙辛亥已與先繼母龔安人合葬於孟葑之原獨先母祝安人以先先公卒預塟於謝墅之棊子山不能遷記先公塟時曾虛左一槨以待而未果也今已書安人支幹覆以生時所禦衣而塡之壙中獨是墓門之石將以俟冡兄之歸而並請之今老矣子猶吾兄弟行也吾請自爲狀而子表之何如予曰然按狀呂系出四嶽唐河東節度使延之其逺祖也自宋太師正惠公端二傳至中丞公誨有子守襲慶死金人之難而其孫大理寺評事公億負父骨南渡家於越州之新昌爲新昌呂氏其後有貴義公者遷余姚余姚呂與李同音明初定戶版里長謬呼呂爲李遂姓李嘉靖間太傅文安公諱本以李通籍相世宗朝十三年及將致政乃始啟奏請復姓方是時世宗重太傅甚先於余姚建相國裏第爲別築一城居之復於郡治山陰地更造行府延袤若干區自防事外比視爲堂室從以謻房凡旁櫩離舎皆可容若干筵且作永巷從橫之使負販嘂賣者得周行其中以故太傅公後一傳爲祠部柏陽公諱兗再傳爲銓部少防姜山公諱昌皆居山陰自銓部公子茂才公諱天成髙才早卒生公而頴異蚤見頭角以爲呂氏至公當益大故公母史太安人爲郡守公諱繼勲女知書能授經而祖母孫太恭人爲尙寶公諱墀女嘗與兄冢宰公諱鑨弟大司馬公諱鑛者同館學博極羣籍下筆成文章遂敎公爲文而身師之公旣善記憶一目可兼行下復以受太恭人敎年十一作放膽文頃刻千言觀者皆咋舌去旣而就童試適史太安人服未除及除而府試已畢不得已冒仁和籍補諸生仁和故省會太傅故有宅在省會間爲舉人何氏所占而公訟理之會學使嵗試臚名入何氏買伍伯搜挾書爲姦陰以簡折納公袖隨探而出以首公公抗辯不伏曰有嫁之者學使不能決下之府判府判受何賄於訟庭給筆札令試試題旣艱甚乃故出重囚刑於庭謼噪嚎嘈旣以詟公心且撓亂之使思不得屬稍間囑伺者以曵白報公伸紙疾書略不加防庭鞫者未竣而文已成且直拄何陰禍狀判大駴揖公而退當公被防時適祝安人以疾卒公四顧怏怏及娶龔安人往往文戰不利且不善事生產家中落會國家多故中原饑饉千餘里流冦四訌自恃世家後慷當有以自效而進取無地無所用崇禎癸未入北雍旋以流冦破京城南歸止山東時南郡建號者畫河而守不得渡適季子洪烈有婦翁徐公者監靖南侯軍迎公渡河居軍中順治二年王師下江南靖南侯死公與徐公還江南旅居會族父隨

王師者授髙淳縣令邀公同行時浙東五郡已括民徒抗

王師公念家浙東旦暮不保髙淳去家近或得隨王師東渡作保全計因忻然偕行及抵縣縣典史遣持文書來迎私抵家以後時當笞公固請免之旣而問故以婦娩對時暮食公勞以匕肉食竟連目公去明日下薙發令市民集無厲噪於訟堂公促族父出諭之族父遲回間忽壞門入棓擊者雨集公以腦受棓僕而僵儼跳身負屋梁者俯見體橫地裸其衣將加以刅怖甚防致墮幸刅不卽下眾洶洶擁族父去抵暮眾散覺身冉冉從屋梁降目瞑無所見頃之體蘇曰魂附矣急逾垣出則典史署也時眾已殺令典史知不免將竄去見公而驚旣知爲令客遽嗾兩牽公出遣獻以媚賊未曙坐月下公自念無死理且旣已生之寧又死仰月吒防拾敗紙拭面血臨拭一熟視叩頭曰恩公也防誤公矣詢之曰公不記後時耶公生而忍殺之遂語他各解衣衣公乘夜負公出他境得免居無何江南開試塲試流寓生可以爲江南官者公試得第四授江南江寜府北捕通判先是縣救公時公問其姓氏曰葉正甫也其後官軍平亂民兼戮縣之從賊者正甫以救公解公族父之子在軍問狀曰吾兄也釋正甫勿殺至是公以髙淳爲府屬因檄髙淳令求正甫所在而正甫病死江南舊無督捕官因獄煩創設諸務山積公行以仁恕凡閱囚無輕重曲直多用貸免以爲江南當喪亂之後民貧易犯法其罪皆可矜勿使寃入一時翕然頌公仁會內院洪公故明兩浙督學使也公試髙等至是將薦公值頒春治春宴於堂江寧故畱都地設京兆府自治中別駕以下皆屬吏每宴京兆席南向余東西向今攺尹爲守則守判敵體宜雁行列而胥史尙遵故京兆儀注已設席而公執不可將就坐更席守心銜之未防甲有訟乙入舊內剽掠者公按之無有遂直之是夜丹徒簿解帑金藩司昏黑不能前以公同鄕負金投公署辧明輸去守陰偵得之疑得剽舊內者財讞事不實遂摭以告臬及勘驗實訟不得財報無罪而臬已先驗一日遽劾公去順治三年

王師渡績溪將下江東適徐公在內院軍中公亟趍軍門謀所以全江東者徐公初難之公以跪請徐公言無他苐遣父老詣軍前請命公曰諾及渡江入山陰界父老迎且拜徐公從容在傍向大將軍乞哀憐願勿屠城大將軍許諾立令封刃不復戮一人【公是事頗祕至今尙相傳城隍神寄夢父老令迎於錢淸之太平橋故封刃眞隠徳也】旣而大軍進婺州內院補公三衢敎授隨軍行及至衢而徐公奉大將軍令先入城撫抗命者爲亂兵所殺公乃徒行求徐公屍時屍僵橫路血胾狼籍無可辧公乃求其可記者辯得之爲請殮請防防之歸公在衢經年葺學舎修文宣王廟招倈諸生之竄伏者課以文文敎大起內部聞公名移咨學使謂衢州敎授與舊時江寧北捕通判同名氏是一人否學使遽以私人易公名公不置辧拂衣去公嘗曰吾兩次去官皆宜辧而不之辧且前此防不韙名猶嘿嘿豈甘以污自居乎古者降其志辱其身夫猶是也又曰吾世受顯爵思以紹大而竟止於是以視靈運之述祖徳平原之揚世烈不無有愧然予與平原靈運同遭喪亡而予以卑棲獨保全首領以安其天年不可謂非天幸也其言如此惟是世祿之家多產才士而公承茂才公後繼以三呂皆曠代軼才而茂才公早卒公坎不偶三呂者鷹揚虎峙非不足蔭映一世而卒之蹉跎就老竟賫志以終其身悲夫公諱師著又諱王師字謫名客星其號也爲人才大而意不薄少於學無所不窺下筆銛利如鐵英之發於鋩而居之以厚好解人急每欲於人死中曲求其生嘗入友人幕平反大獄友人誚之曰君坐是失職而欲以是遺我乎公曰能生人𨿽失職何害間擅岐黃術起友人死當江南亂時從髙淳之蕪湖見道傍死人旣過思救之及還視則故僕也負之歸投藥而起先是茂才公少時工塡詞別號蔚藍生著樛木園詞十數種爲吳江沈詞隠及同郡方諸生所推伏然雅不善歌公獨能歌且能言五聲六律七始九辧之學故他著作甚夥皆屏去惟以傳奇七種行人間曰此羊棗也康熙甲辰七月三十日以微疾卒距生明萬曆已亥享年六十有六配祝安人州牧金陽公孫女烏程敎諭心嚴公女年三十一卒生子三卽三呂也繼龔安人臺州水師營遊擊將軍某公女年五十卒生子一煌烈孫七銘曰

惟公之徳閟不以揚知公後人必保大以昌其子之友蕭山毛奇齡謹書其文於墓石之陽曰時呂公之蔵

西河集卷八十七

欽定四庫全書

西河集卷八十八

翰林院檢討毛奇齡撰

墓表【三】

勅封承徳郎雲南永昌軍民府通判林君墓表

予入史館作土司傳嘆西南徼外哀牢金齒諸域要荒萬里苐鞭箠之已足矣乃復版戶而長眾之曩時所爲流官者今且堂堂選人試仕其地士君子讀書談義亦安所自恃防予請假歸而故人之子林生兆哲赴東曹選得雲南永昌軍民府通判則正值斯地時合餞國門微視林生將之官了無難色獨咨嗟謂家有嚴君惟是晨昏遠隔可用爲慮而其旣之官卽以兼知新興事積逋六七萬林生受其尊人教不忍敲朴而前任之在繋者累頸無所愬咸謂蠻地果難治其尊人儒者迂遠不足以利世用林生遵教且太過忽恩赦自天下凡全滇七年逋負銀米蠲貸殆盡逋官之在繋者皆得釋人因誦林生賢能徼

天子恩

天子神聖能使下吏得自愛惠澤滂淠儒者𨿽迂濶未必不見利於世也赴三年而其尊人以疾卒於寢又一年林生歸葬涕泣請表墓嗚呼君諱瀾字觀子杭州人先世自宋末由莆田來遷其始遷祖均仕元初爲提領官居於杭州之大井巷三傳至榮當明洪武初贈官通議大夫長子才次子文永樂中官監察禦史又次森封太常正卿森生章景泰攺元舉神童召試授中書舎人天順間遷儀制員外郎歷山東布政使司左參議進太常正卿與修憲宗實錄及大明一統志續通鑑綱目諸書進階一品榮祿大夫詔祖父如其官森生應禧正徳中授內閣中書舎人以忤瑾歸瑾敗起大理寺副歷尙寶卿遷湖廣布政使司布政使進順天府丞應禧生奇贈刑部員外郎奇生梓嘉靖壬戌進士由刑部員外郎攺延平府知府遷雲南按察司副使整飭金騰等處進階贊治尹崇禎十年請祀延平名宦梓生逢春萬曆甲寅舉明經廷試受官則君曾祖也君世居大井巷繼遷褚堂皆歷世仕宦曁祖長蔭父宗震承曽祖遺訓遷居倉橋閉戶爭著書各以文章气節見於時世每稱遜抗之後繼以機云而君復承之值明季喪亂少年卽漂泊干戈之際旣以成童補諸生第一便棄去徧讀諸蔵書目兼行下搦筆爲文章瞬息千萬言同硯者辟易不敢前君自薄小技每脫槁不一再視苐與坐客談孤虛之學駮之不勝退而盡發諸河東郭公南陽許氏之書討練有年忽大悟遂肆幡演禽六壬奇門太乙遁甲及圖緯占風角以逆刺諸物通驗若神每曰數𨿽小道能探精研微可以補造物不全之憾發生民未見之隠所繋豈細若夫君平布算激貪勵俗亦在人爲之耳名士有學何者不可以自見必以八比取富貴𨿽吾前人嘗爲之顧吾非其人且夫人各有志也旣而曰郎仲綴襲京氏易徒善天步袁客師播星歷之防要皆失師傳不得所始夫始之者天也惟齊姑臧侯爲神武所封得金韜飛象渾蓋諸術吾將用之以探其本源而知其所始於是竆古今天文七十二家之說仿璣衡舊軌按其圖目分躔而別气其言災祥能使書墨入版而言晷漏則左右司晨司刻可以時應每於淸夜子分登臺察雲气占星辰順逆以之辧風雨明晦燠暘遲速之節且用之以定一嵗陰陽損益之道其言多先見人或以西學難之答曰使吾爲五官正者吾能講太乙五紀八象三統諸歷以折取於中𨿽然吾甘與西學較尺寸哉乃以杭俗好相地中外姻婭多借口竹策未定露柩室不掩連年累嵗君過而咨嗟覓海角神經唐世所祕爲金匱玉柙回元天機者討其論說登山臨水躬驗諸吉凶離合卽以五行生尅二气王衰推諸地道周親歸葬者多得效去而於是塟者日以告卽鄰人柩室皆爲之空乃復痛天札疵癘無由拯救曩者軒轅著書上竆天紀下極地理中知人事其間府藏陰陽經絡生死運會升降皆可竆抽極繹發我神智漢張機云夫天有五行以運萬類人稟五常以辟五府微莫徴變化不可擬自非才髙識廣安能剖晣幽遐盡其理致哉苐洞垣前脘世無其人鍼石熨烙其法又不授𨿽諸家內經討極備而論議浩博考索難竟卽盧國難經與皇甫士安甲乙諸著俱未能析其指歸而得其要領惟元人滑壽作素問鈔一書頗稱簡切顧靈樞眞經實先素問而未得並著於世以相爲表裏非闕事乎𨿽明末張氏彚作類經已嘗搜入而義例煩賾乃仍仿滑氏分類十二約文五百汰其宂而貫其錯合靈樞素問爲一書名靈素合鈔自攝生以至運气定十有五卷爲醫學宗然而黃岐不作凡伯髙雷公少兪仲文及長桑扁鵲公乘太倉諸學皆別爲一途金石也而代以湯液耳目也而代以尺寸辧府兪而釋艸木周秦以後所可考按者獨東漢張機一人夫証之難理莫如傷寒言理之可信則莫如張機之書今傷寒卒病諸論俱在人間𨿽前後倒置篇帙錯雜其中三陽三陰以及太陽少陽太陰少陰諸部皆有紕謬乃博典籍自靈素而下凡元化中藏稚川肘後北齊禇氏唐人孫思邈諸所著以至中朝聖方外彛醫鑑合數千卷彼此相訂因采擇而論辧之以法次證以方次法卽以說次方割塵析杪輯爲傷寒折一書取二十七篇癥外合二百五十七法一百一十二方共十二卷加類證八卷鏤版行世世爭購其書以爲凖的一時名流如卿子張氏亮宸沈氏子由盧氏易園陳氏防師潘氏輩皆互相發明以昌大其說而於是醫學得大成焉先是兩書鏤板成凡數千葉爲估人所藏而不戒於火時漏已三下家人欲往救板者君曰吾殫精力費嵗月以成是書爲利濟耳今鍥木甫竣而遽燬之是必有不足於利濟在也否則必勿燬詰旦估人來告曰居以內無不燼者而板乃獨免坊人有救他板者而誤出之也君爲人沈黙而談理侃侃若河流之東注然故下物動以古爲期𨿽博極羣籍有叩必應未嘗以此詘坐客坐客𨿽不勝亦慰之去生平不二色不喜事家人產產日廢顧志意髙逺襟期落落然門以外事悉屏絕不以聞與學人遊學人皆稱之爲萊庵先生晚年耽於內典及養生家言澹泊寧謐與釋氏相對具有見解嘗曰肢體弛則誦黃庭以振之意見起則諷楞嚴以消之其多學而達如此君著書等身所存者於詩文有滄門集自娯集秦川雜詠酉冬雜著壬戌新鈔於經學有學庸集說論孟彚解古今聖賢錄於史學有古今名臣經濟錄讀史寫琰錄於雜著有武林雜誌武林英賢志西湖逸志林氏家乘輿圖津要廣輿志考其於天文地理星歷諸學則有五星辧難火坑珠寶圖說防穴歌地理防防天玉正傳祕防示掌歷較正元經余編纂未就者不可勝紀康熙三十年四月二十三日卒距生天啟丁卯年六月十一日享年六十有五以

覃恩勅封承徳郎雲南永昌軍民府通判娶沈封安人子六長卽兆哲判永昌者君之封是也次聖則見任雲南黑鹽井鹽課司使以他後降服次兆異太學生次兆傑貢監生次兆琪次兆徳孫五啟瑚啟璉皆監生啟璿啟琛啟璵女三女孫七其所適所娶皆名族詳志中乃表以辭其辭曰

古之鴻學以多藝名藝十得五而名已成至於百氏則匪所營彼談天者下逮九瀛紛綸噂有如集蠅況當療物上嗣阿衡誰爲爲之以著凖繩君之先世代爲列卿乃獨髙尙同魯兩生以博墳索不止嚘嚶果能觀察得天地並上撅天隠下達地靈中洞人則誰謂貞白不足與京孝子筮仕能述父行墓門之碑千秋永貞

故明兵部車駕司郎中黃君墓表

君諱運泰字開平當明亡之日破產募邑中死士得五百人渡江叩巡撫黃君於軍門黃君閩人受其眾以同姓故弟呼之請於江南僭號者授君兵部車駕司郎中久之不得意視一時所爲殊不道卻而歸見予於土室曰江南事無成矣會馬士英奉福王太后奔杭州與故鎭東將軍方國安敗軍合拒

王師於西陵渡口因在江南時與君舊君饗之萬人山中諸養舎囷廩一空已而嘆曰與我餵此賊何如餵沙中虫哉乃挈眷藏南山間辟其先人所搆園名文園者種桐養漆於其中晝課傭作夜卽飲酒近婦人達旦不寐江東監國有以故官召君者卻之順治三年

王師下江東君乃出山以文章會天下名士天下名士東渡者悉館其家日以百十人設長筵於堂隨到隨就坐咄嗟而徧竆海陸珍錯之饌每大社入郡一切供張廚傳皆其所治時嘉興南湖作十郡文會君連舟十餘鳴鉦吹鐃越郡名士皆載之以行嘗與予撰越郡詩選庶常王君選四詩中一詩爲鄆城夜走題則明亡時庶常從賊中遁歸作也予爲哀其遇因以右丞司戶評其詩簡間而庶常家人謂譏其從賊搆予怨家陰中予以隟然後遣人密諷君攺所評語君曰此不可攺也予與毛生共爲此毛生卽不幸有予在予能賣吾並賣吾友哉愈易購多紙染其板不絕居常無聊召能飲者一人不問其所來與對坐各不出一語徐徐飲自朝至晡隤然不能動坐寐鼾齁客去不知也自後家寖落良田廣蕩半屬蕪渫文園數千頃亭臺池館半傾圮不復理或勸之節嗇君持杯長嘆曰當吾叩黃軍門時衷革者一月脫此時出關死於兵吾尙能嗛嗛飲此酒哉旣而有病不能食危坐卻飲噉十日一夕大醉卒方君卒時予尙未歸裏君泣曰吾友在天涯能知別予在今日乎顧其子曰毛先生倘歸當請一言志予墓他勿請也康熙十年予客淮西君已出葬於天樂鄕應駕尖黃州府君之壠傍其子致書請志墓不達曁予歸而墓門已闔乃承君遺志其子再拜口授狀請表之君所居名黃竹塘父上舎諱衍祚席世富厚以豪俠自喜而其祖諱可師者以國子籍中萬曆丙午北京鄕試丙辰登進士其鄕會墨義俱爲世傳誦有名初仕行人遷刑部員外郎陞黃州知府而卒曾祖諱初元由監作上林苑苑丞贈刑部主事與弟希元中天啟辛酉鄕試者俱以詩文名於時髙祖諱世厚以國子籍中嘉靖戊午南京鄕試授江夏知縣時充湖廣鄕試同考官江陵相公陰囑以少子入解不許罷職歸裏六世祖九臯中嘉靖戊子鄕試戊戌登進士拜魯王相與王左右不相能謝去七世祖懌中正徳癸酉鄕試授安溪知縣崇祀名宦君曰吾累世通籍如此吾何如矣君年四十二子五女二所娶所嫁皆名族康熙十九年友人毛生表其墓且爲偯曰西有黃竹今在東渡兮族居以黃比江夏兮世本隆上君適丁其污兮子房破產不用爲家兮亦有良友天之涯海之角兮墓有宿艸尙不能一哭兮今者歸來車過腹痛兮欲識其幽反爲之題其竉兮身其深深名者其聳聳兮嗟乎是樗裏之塟兮苟無恙兮嗟乎此栁下季之藏兮苟無傷兮

錢唐李記室墓表

嘗從家明府許讀李東琪文嘆其博植不卑貶於雜文有蠭气是名才之鮮時習者及予官京師見其弟上珍於馮儀部宅意度翛舉防骨見如瘠鶴多讀書而往與山人者遊若於衣羽家有所遇者曁予歸而東琪已厭世獨與上珍爲主客聫校往來久之上珍忽言曰予將遊成都歸期未可知先生文致足禪世恐從此卓逺相見罕念先人有隠徳當

鼎革之際徵書四下不得已應徵爲檢校大使卒以非其意旋棄去而生平好古疏記天下事無所試以康熙八年己酉五月二十六日賫志以歿距故明萬曆癸巳生時春秋七十有七而無所傳述卽次年九月七日卜葬於錢糧司嶺之新阡亦並無志石匿於墓不孝之罪著矣今幸交先生先生能無出一言表之遂手狀再拜予誦狀稱居譙李氏有武毅公者從明太祖開國積戰功爲將軍而虎賁公繼之遂領虎賁衞世禪勲爵奄至武略公以食采於浙始遷錢唐丰寧裏凡十世以詩書代興數矣自北渠公傳敬渠公而公生單傳鮮兄弟娶謝生式金早卒其次式王卽東琪也又娶馬生式璉則予所交字上珍者又娶沈生式瑚凡四子皆名下士而二爲予友至公卒之嵗遂有孫十曾孫八而十孫之中有名成輅字宏載以康熙癸酉登兩浙鄕榜者則又予兄子同年生也然則予之於公其世交若此𨿽不文又何敢辭獨是公在前朝時抱其所學思有用嘗爲本省巡鹽侍禦史記室參軍值崇禎攺元秋風發海水上湧浙東西田廬皆蕩於水卽鹵地澒渫牢盆竈蕩若浮梗公把筆繕疏力請巡鹽者馳奏捐課若干旣而鹽運司菑邊引官牘悉燼於火運司將得罪而公代爲疏寛之會倭冦初平海上籍鹽徒若干指爲盜皆坐以辟讞上爰書堆垜不能釋公晝夜檢閱所上凡萬紙刻求其可平反者遂徼減其半新安巨估吳氏以觸忤海虞鄕官囑侍禦史殺以事以侍禦史同年生也公執不聽曰豈有以私怨僇無害者時私販充斥法漸弛公力爲整飭使積引泉流不少壅滯嘗淸覈帑庫有贏金萬兩在常賦之外皆疏引之後所增入者而公仍具疏請給邊軍總制傅宗龍義之移書曰邊實壙積士气不先久矣若朝廷得士盡如君者何憂兵事哉其經術有用如此公嘗居貧與友人共估友亡司計者侵蝕其貲本殆盡友家請各歸所賸公曰不幸而友亡彼寡也所餘何防而尙恐分之乃不取一錢振袖歸若無有者公諱幹霄字卓如初諱立志表曰

時李記室之塋表而述之以見其平生

西河集卷八十八

欽定四庫全書

西河集卷八十九

翰林院檢討毛奇齡撰

墓表【四】

浙東招撫使故明工部員外監靖南侯軍徐公墓表

公諱凖字式平防稽人當崇禎之季士人爭以八比取科第而無益人國相顧淪禍敗不可救公旣被試忽集平時所爲文熟視曰是何物於治事何所與吾學在是否旣而曰天下從此壊矣碎裂之別婦至京師其弟有從事倉曹者好博負博進博徒合少年登門追償轝一尫者坐上坐噪且罵公怒批其頰應手而斃公突走出門不反顧裂行縢裹腓至山海關登髙長望偵者以爲姦拘之寧前寧前者王師下遼陽而明兵防之爲守禦地也自營薊連衂後王師鋭甚不可當幸養晦不卽入借爲榰梧防調上機事開府馮君有指畫詞不能達掌記數易艸不得公在羈中以數語達之開府大驚曰誰爲此者眾遽以公對遂引入請爲幕客凡機事必以聞如是有年楊君嗣昌撫永平虛恢自用於寧前諸官悉婢視不一屑屑而獨於公多許可曰奇士奇士嘗由閣臣出督師勦獻賊於湖會公歸裏卽家召公行嗣昌湖人欲敺賊入川而迫而殱之使湖故鄕無一賊故巫防上下疏守禦使賊得輕入而旣而官軍防賊後公曰勿防也夫賊易入亦易出苐並力攝之而疏其防保無繇他道出者嗣昌迂其言悉力追防而賊果繇他道返自云陽至防一晝夜行四百里且畱眾於鄖而自以輕騎破襄陽殺襄王及諸官屬而全湖以震於是嗣昌乃自材一軍上下往往誦公言而恨嗣昌不能用繼督丁君聞其事搜公於行間購得之引與計事顧事不可爲會闖報獻隟綂羣賊來湖遇官軍於水坡間敗績督府單騎走公與同幕十八人皆防送闖營闖令洗之洗之者俘獲無少長皆斬也於是奴賊曵十八人雜眾跪抻項刃齊下公私念何至死於此紿奴賊曰汝能縱我一謝闕乎奴賊曰官耶曰然喜而解其防送公闖前賊例凡獲官有賞其所獲官磔而殉諸眾不曹斬故官每被獲寧就僇必勿言官而公詭言官信之至是闖詢曰何官曰慚愧苐參軍耳參軍何官耶曰慚愧參軍司幕府文書而未嘗爲官闖念幕府司文書必有才可用而是時河南李信每勸闖勿殺文士收人望因付賊目李之綱之綱與語大悅縱談天下事慷慨無忌脫械飲食之夜則校其足而覆錦於牀公問故曰我敢疑公哉曩者王命監一俘如公才縱而遁之防誤我大事吾特前車之惴惴以有是也公曰諺曰利所都旅亦家此間利吾安歸乎之綱乃餌公以貨盛供禦且擇俘婦之姣者以羇畱之因告之闖闖令與計事公攬鏡必挽髭嘆曰參軍參軍今入賊幕哉崇禎十六年正月一日天文生楊永裕謁闖於軍門黃冠野衣捧圖防以獻謂闖宜建號攺正朔闖悅使見公公心恨之不與語永裕還見闖曰以臣觀徐生此野鷹非終者闖銜之會再破襄陽永裕勸闖攺襄陽名京設官行間武臣自元帥權將軍以下有差文臣自上相左輔右弼及六政府以下有差乃以永裕爲侍郎而授公以官公力辭永裕曰何如果如臣言闖立召公公醉語不倫闖杖二十次日復召公公復醉又杖四十公曰此其時矣會官軍破賊寶丰及唐縣郟縣間倉卒拔營走公卽挈故蘭陽令山東來儀與之騎陰覓保寧王於他營不得乃夜與儀兩騎遁邏者訶之公手執龍文大牌指儀曰此右弼也有公幹急策馬去時儀受賊官右弼龍文大牌者出入之符蓋預購得之也苐是時賊𨿽他徙然名城殘破一望七八百里間皆曠無官司惟土寨據險隘自相固結白晝行殺略𨿽竊奉朝廷名號而獷虓與賊等公晝匿艸間夜輙望昴星東馳如是有日及至河操舟者窺客裝有無以卜生殺公故侻衣臥得渡抵歸徳故督師丁君家居見公而勞之公備陳賊中事計擒通許太康二賊官丁君令其子解賊官入京而使公伏闕上十陳冦情疏蓋公在賊久日察其機事並用兵虛實設策疑信及守禦攻取分標立營諸法詳記之爲官兵滅賊地而事勢已去且中外諸官其拘牽轇固牢不可破公深痛無如何然旣已疏入莊烈皇帝驟見之大駴時漏已二下卽命兵部堂上官次日於演象所面詢機宜公曰賊勢燎原人心瓦解非望塵而奔卽倒戈以叛數千里名城如無人數十萬甲兵惟束手而已然則柰何曰國家兵力旣不足而統馭方略似又無足爲挽回計者夫借攻勦者惟人與饟耳今兵耗於邊饟亡於甾夫人而知之乃或大破宿習多爲權詭以亂之且稍分事權使便宜可行意則庶或可救夫文臣原無學術在中在外皆伯仲之間而彼此牽掣綂兵者必受命督師監軍督師監軍必內承廟算馳奏方略一往返間而敵之形勢變矣前之所籌後不足用況乎漂焱叵測如此賊者今幸其設官司分土地遲回關隴爲今之計當亟爲用間使其自相猜貳以賊制賊縱或無效猶得借其瞻顧以小緩其東向之勢不然發機已亟京師其正鵠也廷臣上其議復退爲用間十二策中有速取楊永裕妻子及賊諜蘓二之在永裕家者當取之作行間用上初尙未信及見此遂飛騎往南都取永裕妻子果得賊諜蘓二並囚之來京信公言實值保寧王從賊中至上召見得公不屈狀益重公敇吏部授公職因授河南開封府同知贊畫軍前會閣臣李建泰督師西禦賊請公同行上許之親餞建泰及公於大明門甫出都所隨羽林軍忽散走無一畱者建泰駐居庸躅足狼狽公曰事亟矣羽林鳥獸合亦鳥獸散此無足深怪者苐國家已無力募借募亦但如羽林朝合夕散不如再請命整師且迎且待某當先往河聨絡故督河之土寨可用也及抵河而都城破遂倡義結河諸土寨勤王與故督丁君已刻發而南都稱號者以詔至卽移師至江南仰天曰事不可爲矣𨿽然吾總無所歸浮沈焉苟有利於人吾猶爲之時閣部史君鎭揚州已畱公幕中而靖南侯黃得功與公在寧前有交向史君乞公史君許之遂題公監靖南侯軍防興平伯髙傑兵畱潤州與兩浙勤王兵競道相讐殺公力爲疏救而靖南與興平有隟至是復爭鎭兵大閧公復爲調之靖南乃移鎭無爲州公在無爲軍遷廬州府同知奉命聨給西江進工部員外時馬阮用事諸鎭鉥內亂思一湔滌乃合東平廣昌興平靖南四鎭爲公疏而列靖南名居首請誅君側姦靖南以語公公知勢已去外患侵偪恐徒淸內變不及竣翻借爲口實乃詭爲儒者語令解之悉力外禦事已寢而寧南侯左良玉復飛檄率兵南下淸君側靖南翻奉命西禦遇於板子磯忽報

王師下江南靖南戲下有劫靖南迎降者靖南自剄軍遂降公在降眾中當事者聞公名趣授之官公曰天命固有在苐吾敗軍將也𨿽努力難以自效多爲人恥笑辭之避潤州越一年會江東民徒抗

王師畫江而守公知江東事必敗敗則千里無噍類矣吾族鄰親戚皆在中何可不一救時綂兵向江東者有內院佘君久知公言於貝勒王招公同行公許以自效曰江東必破破則苐勿殺吾能招之此皆吾民也王唯唯及破大軍皆從績溪下而偏軍亂流由西陵聨舟至蕭山空城屠無所施舎而趨錢淸至太平橋公預遣父老具牛酒迎拜馬前曰願勿殺公故爲詢曰此何地耶曰太平橋曰自此當太平矣請封刃王曰善遂拜招撫使往招故閣部朱君大典於金華大典不受招闔宅自焚城破轉而之衢衢守將越人初不知兵之已臨也公在途被劫所賫符信書命俱失去比至無所憑苐言孤城旦夕危矣決趨舎而守者不信遂殺公公死三日兵薄城守者出降以殺公故盡殺在城官吏之降者公友呂公故北捕通判攺衢州敎授收公屍公性孝友爲人忼愾不矜飾好與人財與人言必盡其肝膈博學善文下筆數千言而恥爲八比初名士奇惡流俗畸致攺名準取以儆也體肥白好奢衣不再撋嘗曰吾行年五十當不知死所矣至是驗公卒於順治三年七月廿六日距生萬曆三十二年七月十日享年四十三子嘉慶以父難廕官辭不受女適呂洪烈則余友也其孫源曾以國子遇予於京師及予歸出所爲狀拜請表則其狀爲洪烈尊大人北捕通判公所撰卽當時收公屍者乃爲表而系之以銘銘曰

公習於五典稔於七錄而恥以八比名好談天下事善用奇計而自式於準與繩當國家興喪之際驅馳四應所至常有效而無所於成曰此時數固然也究之爲鄕邦爲裏閈纓冠往救而不能自庇其所生嗚呼此徐先生之塋也而爲之表其行

敇授文林郎仁和縣知縣王公墓表

康熙三十二年知仁和縣事王公以疾卒於署卒之日囑其子曰予承命知此土已盡職死節官下顧靑衫出門今以白木還念無可爲飾木地者蕭山毛太史僦居仁和羲同裏工文而知予其文能噓枯而不能於媚人苟還骨故地棺無朱緑應借其文以飾之而子泣曰諾會予甫東渡大旱渠底龜坼舟壅格不得行曁歸而哭公於署則已逾月日駕柩於車出關將以詰朝解舟紼去乃故防其舟孝子扶服登岸間適同裏丁君以訪故來杭其尊人與公同出自瀏陽劉公門下世誼遂介之詣予寓亭泣拜述公言請所以表其墓者予泣詢其狀而無有也因抆淚就坐敍其語以表以狀公諱庻善字衡麓湖廣黃陂人也始祖彰卿公明永樂間仕太僕寺卿由豫章遷陂家於陂之石陽城閱十餘傳矣公祖之遇入成均有名而伯父鴻臚公立偁與父國子公立份俱以文章聲於時而鴻臚公無嗣以公嗣之會陂當明季獻賊蹂躪蘄黃間破產禦賊家中落曁鼎革而豪民巨族且有妄占公產者時公年十三從容對簿於提刑之訟堂亷使李君奇公言試以文公倚訟桉援桉間墨筆迅書立就李君大奇之畱公讀書於官署中苐公少孤事母黃太孺人孝每疾必告於祖請身代人每以孝童稱之康熙癸卯登賢書以一經冠於鄕計車數上家貧不能給乃乞署秭歸教事俸滿遷杭州仁和縣知縣會

天子南巡出水衡所掌綂爲儲偫不費地方官一錢而仁和爲兩浙首縣帥諸司起居自

車駕所到行在止茇以及楫筏橋道梐枑鈴之設晝夜搘畫𨿽入官伊始未嘗一諳宮府事而動合法令所至無誤臺使深嘉之乃於下車之會相視所治謂仁和省會地比戶闤闠四民皆街居交利而計其嬴日以財貨相主賔舉目無禾稼與循良吏興農勸功之意絕異乃首興學校創葺大成殿延諸生試之其後庚午領解者卽首取士也於是漸及估販及官府工作若所云工與商者調其爭平其儈牙簡覈其木石銅鐵黍角絲枲諸物價大略治之以不治曰爲政去太甚而已假有刧訾者斷還之負責者償之質子女鬻家口者則贖而完之如是而已其一切璅屑俱置不問他司有所索不應卽不諒者或指爲慢事急操之漸至徵於色發於聲而究不之顧嘗讀漢史嘆循良爲政痛百姓苦吏急寧爲寛平彼刻轢是視者亦何嘗不念及小民之艱然且假公亷不發私書問遺請寄俱一無所聽而究之嚴酷所至重足一迹不至生民不盡禍不止是曷故哉大抵煦煦嘔嘔祗及之霑體塗足之民而市籍商販給衣浹食卽目爲輕薄動加摧抑則愚者相顧稱快旣而漸及於文儒以爲衣冠侮人當辱之大吏則時之不爲儒者稱之而至於郵亭鄕官以及士大夫之家居者吹毛而求疵文致之故曲其法以明直而椎魯無知爲之嘖嘖以爲平政者如是而不知斯世之猜禍遂不可底何則裁富以悅貧則富亦貧詘尊以立威則威愈酷也公之治杭無是已公賦性和厚而不善於修飾處已潔淸而不爲皦皦之行遇士大夫必以禮而相對落落自朝至昃公家事棘棘偶有間卽推桉飲酒或賦詩一章以遣其靡煩之意嘗和臺使觀海詩臺使愛之時屬吏多篇獨取公詩附之石公治以慈勝而至於弭盜則不遺餘力城北湖市爲舟車輻輳地嘗患盜公捕其渠朱新者梟之而城北以安至鄕之大鎭如喬司如塘棲皆居積坌集而盜每陰行其間公遞鉏其渠曰丘二曰趙三而雈苻無乘間者至若苕之積逋甌江之大砦攻剽近境公悉密捕掩殺之而杭之四境逮今晏然至於近旗之民因緣無厲至有鬻身入旗者公悉禁絕之而爲之贖比比也公生於崇禎四年十月十七日距康熙三十二年八月二十八日卒春秋六十有二會是嵗亢早公晝跣走烈日中夜露宿以禱大瘁稍間則文簿堆垜秉燭不能給又日伺上官執板奔馳之其有不合意指者遂引躬受不韙抑鬱成疾哀哉卒之次日四民皆市哭予在越聞訃有杭人客越者相對哭不止予詢之曰有所舊耶曰無有徳之耶曰無有然則何哭曰吾哀夫公之至於此而民安之也公配陳氏又周氏皆封孺人子四長堦庠生陳出次式緒國學生次式載次式域周出女七三陳出四周出孫三長文鏊國學生堦出次文鎭次文鐸式緒出其所娶所聘所適所許皆名族乃爲表之其詞曰

以公之首斯丘也而歸其身其歸之者形也而浙人依其神蓋公之處已以介而治人以仁𨿽抑鬱死官下而其志未嘗不伸曰此公之生平也而並以告之桐鄕之民

西河集卷八十九

欽定四庫全書

西河集卷九十

翰林院檢討毛奇齡撰

墓表【五】

金文學魯孺人合葬墓表

君以崇禎十四年卒卒之時知山陰縣事周君輯君善行傳人間名晤善錄予時受其書而未省也越二十年君遺子子闇重取錄鋟木屬予爲序且具言宿昔爲善賫志之狀涕泗滂霑予時已爲文記其事終以其事渉隱昧罷去康熙十年君配魯孺人以單居三十載從君地下子闇復寓書屬予銘墓防予從淮西轉徙嵩少不得書曁予應詔從京師歸醫痺杭州子闇乃以對防赴

天安門請宮詹學士朱君塡銘壙中而麗牲之碑尙有俟也且朱君之銘與予友呂子弦績所爲傳仍以待予表墓語行之文間然則予又何辭矣崇禎十三年兩浙凶饑君父太常公以監察禦史典南京學使院事事竣歸裏發粟賑裏門然後還臺其明年雨黃雪十日斗米千錢君立救饑法預開坊局徧畫諸坊之在城者與四鄕表裏擇鄕士官師主之以籍記受賑口數先設散錢給米局以安其家然後分別逺邇自官糶民糶官積民積諸大法外條列出粥移粥驗病傳藥諸碎事凡若干則立廠若干所每廠分主若干人且徐徐於經畫之暇勒荒政全書凡若干捲會紹興府知府王君推官陳君皆悉心任事舉君爲倡而簡其能者副之時在城諸坊惟城南大云【坊名】槪有丳串則以君爲主而胡君諱鑑者爲之副也乃是年五月一十六日君卒越十日二十六日胡君又卒坊人奔走哭於路號於裏門比戶驚相告曰善人亡矣善人亡矣𨿽然善人不可爲如之何無何胡君蘇大言君居鈞天甚樂鈞天穹窿別構一堂以居君名善人堂堂布千坐坐止百餘人而君居其中顧見鑑卽呼與坐而旣而卻之曰胡八兄何庸至此耶八兄者胡之行也時傳道其事或疑或信卽其家人亦惶惑越十日六月六日俗六月六日浴貓犬曰貓犬生是辰爲之沐蘭君外弟吳君年十四浴貓吳所居宅則玉虛道院左也貓走院依神而吳就神捕得之神擊之顚旣而神憑以爲言曰非善人相救其能生哉且曰善人願致太夫人太夫人無恙穹窿之間將建堂以居善人太夫人善人行也請貽金爲工師勸成太夫人者君繼母吳之姑也言訖而起如平常時坊人龔勲章啟初胡銑項發張先聲王龍光輩上其事知府王君推官陳君山陰縣知縣周君各拜稽首曰善夫卽以其事輯記之名晤善錄且敇載府縣誌中金氏爲西京大姓然日防族也君氏出漢裔避莽簒減劉爲金旣而復之至吳越王時有爲民部尙書者諱王嫌名仍氏金南渡後遷於賢莊旣而遷觀港爲觀港金氏君爲太常公長子生六嵗而母王太夫人卒是時太常公登賢書曁君年十四乙丑而太常公成進士然君已能補學生食下士祿早以藝文噪於時其配魯孺人則戊辰進士翰林院修撰公息女也年二十八而單居一子六嵗其一尙在腹卽子闇也子闇生而弱甫期以驚僕孺人狼倉走庭外不識戶以未嘗窺庭也旣而悔之

王師下江東邑裏奔逃男婦啣曵走出城一城皆虛孺人曰嫠婦何之焉指所佩裙刀曰脫不幸飲此已耳曁四垣鍵戶獨防二兒居重屋而竟已得全太常公嘗曰兒善而死新婦善而不死死而樂與不死而苦均等耳然而苦可知而樂不可知善何可爲矣予嘗怪魏晉以後多言鬼神事不之信子闇在廣坐曾爭之曰君不讀春秋乎春秋多怪事而夫子修之何也遂雜引春秋時事並列代史文一如邢劭之論名理娓娓成說予嘗載其言別篇而晤善錄所記事終不敢多及然而槪可睹焉君諱樞字伯星或曰此斗星精也而泄以名宜其行矣君生於萬曆壬子三月二十五日卒於崇禎辛巳五月十六日享年三十孺人生於萬曆甲寅十月七日卒於康熙辛亥七月二十九日享年五十有八例守志五十許建坊越中紳士與子闇遊者請學使題旌而孺人辭之曰吾敢以贏年沽寵譽哉子二焯烺銘曰

維昔末造天降鞠饑豈翳公子而解信施乳瘵用藥餔餒以藜不報黃雀反夣白雞人事已矣天道何知古亦有言善不可爲上帝示意此豈有差彌羅饗善與穹窿齊玉樓旣召金臺可梯鈞天廣樂趙簡所知應遣蘇韶回世說之十日兩告千秋不疑脫或未信名字足稽酇侯歸昴傅相乘箕矧瞻閨中實共伯妻思君心苦有子腹遺世徳務大家聲是基東山談理西園賦詩感玆異事作搜神詞廣彼晤善助我孝思越五十載猶念先儀礱石以待將爲丰碑身藏玆土神升云霓尙疑藏者惟冠衣兮

文學洪君偕張孺人合塟墓表

洪孝子綱不幸生四月喪父越一年不幸又喪母又不幸父母享年少父年止二十有一母年止二十又不幸綱以五月五日生諺云兒生五五愼勿舉身長及戶刑父母今乃身不必及戶而其言又驗生平旣不見父母又每懷是恨自戕不可自悔艾又無所用又韓退之爲李幹墓志志當世名貴誤服金石藥求生而致死著之篇藏之地下爲後世戒而綱父以寒疾食梔屑母病熱而誤投以葠茋之湯向使子長能嘗藥不至此又席世寵後地大難繼或得嗣駿烈以慰賫志而時命未逢詘指身生時逮今已二十七年矣抱此數不幸而展轉無計計惟有刋石書徳借名言以志不壞使銘埋墓下表傳人間而人亦有言王庾舊家必得孫綽文而後家人治葬事今康熙辛未合葬二人普福嶺旣已謁祥符知縣遂安毛先生文塡墓間矣蕭山毛太史遂安同譜兄也曾爲先司寇公作明史列傳予家世徳之太史能復賜表文爲人間觀乎予乃見孝子哀其志發其所爲狀嘆逝者無所事事遂安文已具何用綴餘言以重示於世而旣而思之自昔奇行異節鴻功偉伐可以嬗於後是固賴世之能言之者而苟其深悲極痛無可傳述明知其人之無所事事而卽傳述其可悲可痛不能自已之志譬之遇剝割熨烙伸臂坦腹嚙齒舌忍患而呻吟唔吚不絕於口亦足以抒其所苦而驅其所不耐然則孝子之爲此豈得已矣按狀君諱潢字天如總角能文十四嵗卽以未補諸生爲晚會學使試臺州曰此先忠宣判官地也忠宣生於此仕於此當必有籍請往試其兄壯之挈之行果見取爲臺州學生其明年十五卽贅於張孺人家孺人父諱仲安錢塘學生也無子贅君而身殂君童年經紀其家事持籌佩鑰視垣墉周遭夜督家人數麼貝不失竹个有催科吏來譙於庭張僕抗不遜吏持之官例逋糧抗官者朴而枷於市君親入縣門與縣官拱揖侃侃辧具言追呼急良民不給應辭防倨傲其在艸野則有之未聞得罪也且催科與撫字孰重官見君年少而气直語有理解遽釋僕謝之歸邢吉人先生者君受業師也無賴子弟有以婚姻負先生者先生憤至死君獨伸大義呼同門生移檄之已而置其人於法先生雅善姑布術嘗相君曰子才大於軀而血不膚其能長乎乃以康熙乙巳八月廿四日卒先是張孺人贅居張氏曁君卒時然後來歸不復往而張母顧太君屢以車來迎必流涕謝之曰今以後則吾事舅姑時也旣而君母周太君力勸孺人暫歸寧復來孺人扶車不能登肩顧乃去至是病劇顧太君詢曰兒有言乎曰無有但有不能自決者昔者事舅姑不能從夫子今幸從夫子去又不能事舅姑生死之際當何爲情言訖而瞑時康熙丙午六月九日距君卒時祗十月一十五日嗟乎其可哀也如此君世籍錢塘宋徽猷閣直學士忠宣公由樂平來杭一傳爲同知樞密院事文安公畱錢塘家焉迨元興有浙東安撫使諱某者徙越之上虞入明而襄惠公諱鐘成化進士官刑部尙書太子太保以軍功賜白銀麟服復起家錢塘西溪襄惠公生澄治庚午舉人中書科中書澄生椿政和縣知縣贈都察院右都禦史君髙祖也曾祖諱瞻祖萬曆戊戌進士都察院右都禦史巡撫南贑汀韶惠潮彬桂以平賊功贈少保兵部尙書祖諱吉暉萬曆戊午舉人中壬戌甲戌乙科進士未仕卒父諱超例以廕受官不就爲杭州學生世咸謂君承世閥才髙當益大而不幸賫志孝子綱錢塘學生銘曰

惟君世勲賢歷嬗開府業立功西與南兩建銅柱臬宗衮旣殊望康樂亦佳嗣東京四世楊尙識黃絹字如何芝蘭生早已刜其芽日象殞丹穴星魄墮渥窪有子生背親四月方哺乳比之徐節孝匍匐解覓父世苐見嵇紹不見紹父形況兼謝阿母孤早若寄生惟是塡墓文不用戒金石衣罕遺羮黃口未嘗藥縱謂鴝鵒鳴陽五劫此月但逐葫蘆生何用名鎭惡獨憐魂婉娩相隨在重泉嗛嗛作伉儷於今三十年墓下塡所哀墓上標所痛譬猶病呻吟勿謂偯無用世徳久愈熾孝感身必興聞者儻不信請以視此銘

山陰金氏女滿願墓表

金氏女山陰南塘人父鎔上虞學生家貧而無子當女生時值小滿之滿日父以爲女也棄不視旣而嘆曰金能滿吾願畢矣古有沈滿願試以名之七嵗能讀書從父之塾塾中兒無過之者鄰童吳登家頗殷請婚於父父許之而未聘也白頭兵起燔吳登之家而簒登去旣而返之家無賸一錢登年十五無生計請倉橋之賣紈扇者而爲之繪之日繪三十紈得百錢會女父死女亦繪紈以養母登儻不給繪女給之康熙攺元侍郎王君祭禹陵搜城之丐婦而諭以意買姣好女酬以官金二十觔丐婦來女家女母曰金果滿乎持華衣披女身女泣拒之一日三往復旣而女病約以日至日衣華衣登過送之請於母曰先生在時某向有成言𨿽無禮而有其意今則已矣願別之可乎曰可登見女曰不謂子之幡然也女曰吾籌之矣吾死則誰養母者往之而之死則金可入也否則子能養母乎曰吾叔父在處州以千金販木呼吾尸之此後有贏錢未可知也女曰諾謂母今日病請中一日遂經死年一十有七登迎其母之處州家復大起三十方娶妻生一子塟女於南塘之湖南山而請表之時始寧女士徐昭華有詩曰南塘嬌女玉琢身黃金爲姓家復貧生當四月小滿辰兼之金滿榦枝分命𨿽無缺願未伸但耽文史厭寶珍山環十里桃花津兒家住近山後村靑蘿作髻雲作巾閉戶不聞防犬狺曾賦映水當洛神何媿滿願稱後塵【沈滿願有映水曲】祗憐兔絲牽麻黂小童韓重居北鄰越羅裁素張曲筠團圞如月虛無文𨿽與題扇非右軍相邀同染蛛絲紋防花築翠掃黛防逺山著處香螺新有時滴粉調朱唇呵指把筆凍不龜東家作畫西家皴兩兩腕袖相粘籸畫紈三百錢一緡才彀晨夕供老親狂夫無賴千騎臨千金買笑萬買春不識桑下羅敷秦白茅彊委半死麕盤龍四角穿車茵爲予判作載柩輴衣箱五彩花組紃不須換卻塡襦絪阿母吶吶徒好金叩戶一別肝膓鋟雪花螺旋鋪官銀縱然金滿缺在人日有時蝕月有輪豈如紈子長圓勻廬江小吏銜苦辛販材貿木羅漆杶黃金亦有滿願晨世事完缺何常倫湖山萬仞髙嶙峋下有淸水淸且潾封茅借艸薦水蒓夏澆淸酒春酹醇瓦棺土甓安穸窀相過淚落前湖濵

蠡吾李孝慤先生曁馬孺人合塟墓表

李孝慤先生以康熙二十二年八月卒塟有年矣其子塨登康熙二十九年庚午鄕書明年試禮部旣歸而嫡母馬孺人卽以是年閏月又卒與先生合塟服闋慨然曰禮云居喪未塟讀喪禮旣塟讀祭禮喪復常讀樂章今古樂並亡誰當讀者客有以予所著

皇言定聲錄竟山樂錄二書餽之讀而怳然卽束裝越三千里就予受樂凡三日盡得舊所傳五聲二變四淸七始九歌十二律諸遺法去且能正予書訛謬二十餘字瀕行再拜曰先孝慤儒者也不孝身親凶功已一十五年未有片石塡土中而先慈從之幸而封甫幹將復琢柱於壠傍且以麗牲先生其可無一言褒施之乎予曰然按保定多儒者容城孫奇逄以奇節講學蘓門間祁州舉人刁包聚生徒裏閈先生獨篤行卻講謝弟子謂學貴實踐合內外期於有用乃闔門從謹身始型於家惇於所親漸以及邦人邦人信之大率貌朴而莊衣布袍覆瓦壠巾或髙胎羢巾而禮容溫然言論伉直而吶吶不卽出性嚴介而予人以和當太公在時雞鳴盥潄率馬孺人拜於庭然後登堂聽寢聲徐徐問安顧太公春秋髙日必五六食每食必燥濕甘苦察所冝手捧持之會天寒雞鳴而起瀹豕羮於陸稻之間先燃燈於堂反持羮而燈已熄念置羮取火羮必寒如何正徬徨間而燈燼忽燃若神助者或曰此孝之感云至其自奉則礲粱連覈作饔和菜菹而沃以沸水頃刻一二盌不知其麤也先生嘗慨世儒愅詭求身心不實舎求事物乃求事物又不實徒竆致物理於古所編摘之書而注事說物蓋復不實乃遂屏棄事物不道漸至兵農禮樂由賜求赤皆斥之爲舎已爲人之事然則學亦安用矣因與同邑王法幹訂身心之學又感五公山人王余佑大節與之論有用之學錄孔聖全書及通鑑事迹可施用者顏習齋者愽陵儒也謂聖人無心學而有其學乃自立爲學次第雜取少儀內則諸篇定幼學之凖而以古文禹謨李氏周官經所云六府三事三物爲節目究竟彷佛班氏五學限年責功之說而心學闕焉乃謂先生崇實學與其說合齋宿過先生先生不與見旣而見不答先生於諸客之過未嘗不答而獨不答於習齋卽習齋亦不以先生不答而不之過嘗過先生值他出見桉前所錄書大驚歸而書先生姓字於屏每出入必拱揖焉顧習齋籍愽陵而寄僦於蠡城之東村先生由裏居之鄕由鄕之裏居必經習齋門不一入也然而先生遇𨿽疎終以其學切實遣子塨與遊塨𨿽秉家學然亦學其所學云先生諱明性字洞初孝慤者學人所易名也少與兄成性弟盡性皆蠡縣諸生有聲兵亂後先生不出試客有以出試勸先生者先生飲之酒旣醉浩歌使客不得言順治八年兄以

覃恩貢於廷授府判官而是年

恩詔郡縣舉學行兼優一人時已推先生先生辭之初居城東曹家蕞圏田令下廬舎彊甽皆受圏於旂獨奉太公入城居太公卒復奉母居鄕之賸廬及母又卒而兄弟之子有不幸者復爲之經理遺幼往來鄕城間嘗在邑裏修比師閭長之敎凡婚喪祭祀養老讀律必躬帥盡禮而其在鄕則出民入民各有程度暇卽與鄕人較射每鉤目光箕張鄕耆老見之輙流涕曰李二公少時當崇禎之季羣盜起二公從太公帥鄕人保守戒勿爲盜鄕人感之卽他盜過二公門挿幟門左禁勿入當是時二公揮利兵用長木箭跨生馬疾馳可敵萬人惜今不見也先生生於萬曆四十三年少馬孺人二嵗而先孺人九年卒孺人有懿行無子副以易州世襲錦衣衛指揮使馬公斌女生子五孫一塨其長子也孺人同馬姓而殊系歡如姊娣推讓所生子而同懷之塨乞銘時累以馬孺人懿行爲言嗟乎賢已乃爲銘銘曰嗚呼此蠡吾李仲之墓而以徳配祔

西河集卷九十

欽定四庫全書

四河集卷九十一

翰林院檢討毛奇齡撰

墓志銘【一】

沈君墓志銘

予友沈七禹錫二十七嵗死嘔血其諸宗沈功宗與予前後友亦嘔血二十七嵗死死時作書曰先生肯爲我作志耶其弟在宗持書泣屬志且云某日將葬薴蘿山東崗啟其書其遺筆也功宗字孚先蕭山汀頭人其讀書處名江園稱江園沈子後山陰傅宗者慕之就君同裏居師事來蕃讀書江園中又稱江園二子君十嵗著大臣論稍長尙風節嘗讀漢書黨錮傳至度遼將軍皇甫規自以西州豪傑不得與黨人上書自訟君捉筆塡其下曰時蕭山沈功宗以童子同將軍上書其慷慨如此君善書法遇縑素必移易書滿雅好談毎達曙不寐時其師來君同學傅君亦皆好談故嘗與談無厭情一日來君書同邑毛甡之詩示君曰此何人詩也君應聲曰此嘉州也又示曰此白太傅也來君咥然而起曰何哉此城東裏毛甡者也君曰有是乎次日遂走城東裏問甡值甡過埭上君亦走埭上相與語甚驩當是時毛甡過埭上埭上黃君好結客日接遠方履置酒髙防毛甡旣指君徧告座客座客與君語亦大驚後客有爲問難者君著答客難數千言頃刻成客傳寫去至是客至者必詢江園沈子焉君嘗夜思甡逐月隨一僕走埭上凡二十里語逹旦及甡過橫山君復隨一僕乘夜走橫山橫山去江園三十里中界以江呼江漁刺舟亂於江時雞將一鳴江防有踞虎兩目如燐接江水君信爲燐也叱之虎遁杖追之時近江村民驚以盜一村皆起江園前有薴蘿山西子所居處也旁有浣紗溪溪祠西子其祠前爲越王走馬崗君嘗行崗上悵久之著越紐遺書不就乃與傅君合刻所著詩共十四卷名江園二子詩集吳江顧有孝臨安陸圻徐繼恩山陰張梯慈谿魏更與同邑毛甡皆有序後傅君出試君不從與之別傅君出試輙第一庚子舉於鄕而君以戊戌十二月嘔血死死葬薴蘿山無子遺一女傳君告諸木娶爲子婦銘曰

猗乎崇蘭馥馥其華扄之幽巖凜霜來加嗚呼昊天曾是不瑕焚芒灼蘗剸榮刳葩維玆薴蘿有懷著書畜志不逮言還其墟材優覇服思成王圖其人卽亡其心不渝宗有沈君風流相似鄭鄕卽同楊冡亦邇能通祕埏相語裏夜月尙縣江園之水

姜桐音墓志銘

君諱廷梧字桐音明大司農少子也司農死國事於贛長子國昌走五嶺負楬櫝以還行至閩徵南兵大索於路漢旗徐帥者捕生人爲逃丁兒械國昌手載之行將以釁鐎斯時有總角少年膝行馬前求代兄卽君也君幼給防行文不起艸口所誦卽成句大宗伯黃公道周曽與司農謀國事勸司農行夜宿君宅聽君詠詩而怪之疾顧司農連言曰君尙難爲陸荊州耶此非平原乎君歷世仕宦而無籯笥然性喜中友之急蕭山毛甡避隟人於君君歷之日與山陰張杉往來拯山陰徐緘家嘗被賊賊質其子男而要之贖徐不能贖也君卸婦頭上妝贖之君世爲炎帝後姜姓師尙父其宗也自蜀漢鎭西大將軍後如千傳歷宋南渡有從一宣教者家姚江爲姚江姜氏入明益大髙祖考榮以工部主事左遷通判則嘗劾逆瑾得罪者也時徙居姚江南城曽祖子羔有文章名由禮部郎歷陜西按察使進行太僕寺卿與分宜相公忤致仕祖鏡解元中禮闈試自禮部出守爲建儲上書罷職旣而例贈光祿卿徙家防稽又爲防稽姜氏焉父一洪則司農公也司農公初參政東粵遷太僕卿以國故偕大宗伯黃公入閩參機事尋由吏部侍郎進戶部尙書而走死於贑君曰吾世受朝廷恩如此日見舊世家子保家門者悉應徴出君獨義不出闔戶而居防稽故瀕海大將軍統徵海旗丁輦徒以東自永興逹例有供役日括坊民爲夫君已循例而賤值莫雇也倪文正公長子者君女兄夫也有喑奴客居民間以賤值雇旗丁者虐奴客泣而不得語旣辧其喑者也利其喑指爲旗丁兒逋逃有年是家敢藏逃法當死法藏匿滿洲逃亡新舊家人不主首他人爲勾稽名窩東人東人鞭之還旗窩者斬十家家連坐流徙塞外當赦不赦君旣家被抄無遺金錢而奴客喑躅足竟不得辯一語於是桎梏君觧京師赴督捕府讞而君以道病有坊民義君者願代君不可其兄國昌自道還急詣縣府首自被桎梏解督捕府督捕府亦竟以君枉命釋君君向與兄共戶居旣各娶子婦以居隘兄僦道南居以居君獨居旣而兄亦貧力不給僦乃還道南所僦居仍與君居君乃穿戶傍賃旋人所居居久壊也立四泥垣埒污泥其中而獨身居時夏方溽甚泥水中體客濕淫於腎腸腫發於幕鑱石湯火治不可救戊申十一月若甲子死距生年若甲子若月若日甲子四十有二君少遇筮者曰君當有大節惜乎蹇也畫蹇卦於紙且曰六九其遇二四其數也君初不解今解之也蹇也者蹇也六九者六九也蹇六之九所謂不事王侯者也二四者倒探之猶云得策十八者四十二也君長於文章而無成稿所存詩待刪集如千卷芳樹齋集如千卷甲乙詩抄一卷皆已刻其未刻者藏於家如千卷詩類何景明近爲詩者莫過也娶郡祁氏名英明巡撫蘇松殉難贈太傅兵部尙書謚忠敏祁公長女賢有文章每與君倡和或君遠遊則必詒詩相問訊有詩一卷藏於家名靜好集子男五人長兆熊郡文學次兆鵬次兆驊邑文學次兆驥次兆鵠俱幼女五人兆熊娶邑董氏明尙寶卿董公中孫女生孫一允垣若甲子若月日將擇塟若所兆熊兆鵬兆驊同持狀造蕭山毛甡跪請爲銘甡以言防辭兆熊泣曰先大人易簀時呼熊前囑曰守身誦讀奉慈慈幼此八言命固也西河毛先生吾肺腑交而流離走四方吾不能與之訣吾念之汝執筆記吾言是先生與先大人何如而忍無一言於先大人且先大人隱者也隱而何以顯者銘甡曰然可以銘已銘曰系惟四嶽兆天水宗旣遷旣大大於姚江歷世顯仕垂珩佩璁各礱名節咸鐟鐘鏞繄惟夫子實紹司農退秉大義詎爲苟容蕨食成饌土室是封衣剪薜荔詩裁芙蓉其同王考猶有敷庸或待闕庭或登鄕邦而君不然永謝世徵曩予攀鳳以君腹龍果逃海上見稱遼東仲尼有言君子固窮嗟其命詘不如文丰旣歷坎坷亦羅罦罿貧無室居死於泥中穴乎有竁惟君之宮砆之瘞之利其後乘

張梯墓志銘

山陰有三張子張梯張杉張楞也王正義先生以詩文防天下士三張子俱幼小坐末坐天下聞三張子名各爭起問訊已而見三張子在坐末輒相顧嘆息去順治三年徵南兵下浙江山陰鄭遵謙率民徒抗之江濵張楞死焉張梯乃髠防澤中性不嗜酒至是飲飲必劇醉嘗與弟杉過維揚維揚人聞梯兄弟名爭邀梯兄弟飲梯旣以劇飲稍成疾至是益甚歷晝夜下血不得止杉事梯如父不脫衣履晝夜坐梯傍篝火假寐聞呻吟聲輙前按摩之扶上行淸不能拭惡杉爲手拭日十餘上灑穢釁臭豪犛不見如是者五六月及歸而杉亦敝極幾死是時醫者多人不能得效有山陰倪君蕭山兪君錢唐張君戴君皆名下醫願爲梯效醫爭造其家餉藥致餌晨夕調伺終不效遂死旣死而張杉獨行人間者若干年前此三張子與蕭山毛甡友善甡避人渡江未歸至是杉尋甡於汝南城南之蔣亭酒酣泣曰吾四兄死若干年矣天柱之麓是其墓也顧無爲之志其墓者志之者其在君乎甡曰諾乃志之君行四字木弟世居山陰之曰魚潭稱白魚潭張氏九歳能屬文名聞當時爲人孝友慈愛然好立名節從遊於劉忠端公之門嘗入市有武人私詆公理學君直前批其靣武人初斂手避旣而啣之然卒畏君名不敢前祁中丞殉後其家落裏中豪侵中丞寓山莊田君挺身爲理之其人𨿽素豪見君前輙惶恐謝還所侵去方鄭遵謙之起兵也兵無舂糧遵謙素與讓檐王氏不相能王氏家有多藏者遵謙將以是報籍其家君抗言曰讓檐王氏者非他吾舅氏王正義先生之族人也明公方假義旗相向而先以私怨使正義先生不得庇其族何用示天下拂衣而起遵謙頓請過狼狽乃止其爲人方正類如此君代有令名其先數世皆以甲第著大節矯矯於時六世祖以明憲宗朝進士由庶吉士授兵科給事中以萬妃擅寵防諫得罪廷杖後遷江西布政使司參議五世景琦以進士授刑部主事治太醫院姦獄忤逆瑾意謫通判歷官廣西桂林知府有淸徳焉髙祖元衝進士由庶吉士授工科給事中歷江西巡撫都察院右副都禦史平江西賊曽從遊於王文成公之門讀書浮峯山他日文成思之指浮峯曰此山卓犖不羣有似叔謙叔謙其字今所稱浮峯先生是也神宗朝進士曽祖諱一坤刑部主事歷官江西布政使司右布政祖諱鎡晉府左長史與劉忠端公講學及卒忠端率學者私諡正學三張子出而聲稱借甚論者謂張氏益大乃驟當明季相繼落拓悲夫先是其五世祖景琦有仲弟景明世廟長史以入繼大統召拜相抵閣而死季弟景暘爲侍禦史皆以進士貴顯世稱前三張后三張焉乃系之銘銘曰於皇先生命世是期旣邵義徳尢工文辭气並川流臭如蘭颸踵武前哲貽規後來誰曰孝友祗在周鎬亦聞奇偉將邁漢造乃逄陽九旋遘百六中含霄澄外蔽泥濁紆其養仁厲於嫉俗生同時衰用致膚剝曩者晉彥首推孟陽與弟景季號稱三張曠代而下兩與頡頏前爲逹著後當貞明固將飾節爲時所方如何喪斯永閟不彰峨峨天柱惟先生藏表之樹之以揚令名

禮部精饍司主事曹公墓志銘

予遊汝南聞曹先生孝名自郡使君下悉以狀上之臺使者臺使者以上之朝廷予怪詢之或曰子浮江來獨不聞奉母江淮間曹孝子乎蓋先生曾於避地時稱孝養云旣而先生之子與予遊持狀來示予泣且請曰此先大人儀曹公狀也先大人以孝死未有志也惟竁之幽賴碣以彰翳孔竉之閟而君辭是揚予曰何哉君之爲志者夫飾碣於幽堂者以爲光也砥文石於埏之竉以爲寵也污溲之沚光無所於施放廢之詞寵之而益鄙誰則用賤而語貴欲語賢而用不賢者而曰不然使先大人而尙書諸曹事耶則語貴由貴也使先大人而孝子也耶則是將以賢語賢也且先大人有言矣吾慚吾徳焉耳胡可使貴官逹人得我譽也蓋懼夫飾者也乃爲志曰先生諱琪字玉度別字淮湄世居息之臨淮裏故明崇禎癸酉舉於鄕鼎革初奉母王避之江淮間當是之時以爲母獨處驟罹兵革乃一旦輕棄墳墓流離遠土恐不得慰母心江淮間風土樂耳目旉豫可用忘歳月乃窮意極娛畢致江淮諸玩好什物媮靡鮮華𨿽親朋貺臨其在母前驕張施爲詘人力無所顧此卽當時之所爲養母曹孝子也而母曰亦獨思歸耳吾不能去親戚墳墓居此鄕矣先生曰𨿽然柰公車何母曰兒爲母而就公車不亦可乎於是歸上公車遂於順治六年己丑成進士策三甲第一釋褐復告歸曰願養母不願仕也越三年母曰爲母而仕可乎於是仕授行人司行人然居嘗不樂每以迎母就養母不許鬰鬰屢請使思借以歸省順治十年奉使

詔延綏軍旣辭行仰天曰吾欲假南覲而得西使命也乃兼道行詔畢南馳四千里荒山隃河得覲母於堂而畱不行母叱之行於是行世賢錄曰先生嘗請假歸省不得請終養又不得乃爲書詒所親者當路曰汝南周磐讀汝墳之卒章用養母而始就辟也旣已赴辟歷三縣長卽又以思母而棄之歸然而朝廷不因之而無良臣艸野不因之而無令子汝南人士卽又何負於國乎十三年再請使南贑拜母於閭立赴使以還而稅諸家復不行醉而誘之行狀曰方先生之使贑還也自十三年丙申逮十四年丁酉而猶遲遲行值歳鄕試先生例當典試闈或勸之行先生曰得門生百曾如我娛親刻也遂不行適闈撤而較文者以不肖得罪凢無分大小分闈咸伏誅去而先生以遲行免或曰此孝之報云旣而稍遷禮部精饍司主事復迎母就養母不許蓋母重去土天性猶之昔之避江淮時母思歸也然而是時在廷官例鮮予養蓋以杜趨避僥幸故先生於兩使時思以此得罪棄去因畱之家而又不能也旣而母卒先生曰今而後果不得養吾母乎曰嗟乎欲如向時奉母江淮間得耶負星而奔道病不能行舁之旣而又奔至柩側坐臥於其下哭無時也上食必哭哭必盡哀及至後不能哭則以腹傅地呦如也旣而大哭卒嗚呼孝矣或曰先生故不止死孝者也先生歸省時陳邑中利疾邑賴之如折畝如減夫如減繇皆有成效或曰先生久當爲孝死世賢錄曰先生之父象幹公用先朝覃恩授訓導今贈文林郎行人司行人祀鄕賢者當崇禎十五年二月一十二日闖賊攻邑城城無守者公踴躍呼士民登陴守之不克戰於闉闍不克戰於衢不克戰於巷不克殊扞而死先生拽棘前繼之母哭止之曰母在而子繼以死母何依乎乃嚙指礪掌晝夜嚎躃畫殺賊狀賊敗乃止則是先生之願死孝不止一日惜乎時不見用𨿽已成進士而仍以親殉猶然與孝亷色養時同見稱也𨿽然孝天徳也稱曰孝可以止矣先生以順治十七年八月六日卒年五十七以康熈元年十二月二十一日卜塟於邑城東鳳鳴崗先人墓側有子男一人曰鑄由廩選甲午防貢士能文章有名爲原配彭生彭早卒以覃恩敕贈孺人女子一適光山前進士應安巡撫程世昌子謙孚爲繼娶孺人馮生有孫男二曰澄曰濟女孫四一適儒士崔嶷一適池州府同知宣紹中子汝楫一適前進士陜西布政司左參政劉四端孫澍一適固始前進士新任湖廣按察司副使分巡辰沅靖道祝昌孫日恂先生有題旌崇祀諸典見世賢錄銘曰

至徳云亡世無孝子嗟哉先生用孝而死南陔艸柔北山杞長有親未祀何爲方將幼讀汝墳長遊淮涘白華絳趺以紛以斐亦歷銅街亦登金馬握蘭前墀防衣中府初展星軺嗣揚饍鬴以爲靡家不在母側賜誰遺厠牏誰滌半菽勿承萬鐘何益乃遘風木遂歌山蔚哭踴辟朝袒括就位符表不食並母以喪吳恆臨祭乃慟而亡勿譏曾閔敢嫓荀何苟能殉親皇咨其他有山可錯有刀可礱翳誰記之孝子之宮馬局道傍鳥鳴樹側翳誰記之孝子之宅郭宗有道蔡喈無詞萬年是千秋爾思

西河集卷九十一

欽定四庫全書

西河集卷九十二

翰林院檢討毛奇齡撰

墓志銘【二】

誥授通奉大夫廣西布政使司布政使顏君曁

誥封二品夫人田氏合塟墓志銘

君諱敏字乃來別字澹叟曲阜復聖裔也其先在明初有以軍功襲錦衣者籍宛平爲宛平顏氏君少爲諸生與其弟諱斆字敷五並名防

鼎革開科君出試中順治乙酉舉人當是時贈君鳴鴻公娶馮太夫人生君而卒獨楊太夫人生敷五者尙在堂而家貧時君已娶田夫人日辧菽水事楊太夫人不給君乃就新安教諭思匄升斗而臺使以君賢薦會己丑大比君於正月遷閩縣令將領憑乃復詣吏部堂請防試部以非例沮獨掌堂者奇君言許之時君弟已先一年中順治戊子舉人與其兄同試春官而君成進士授刑部主事進郎中海冦闌入內江江介士大夫多爲所誤興大獄君典江南司江南臺使奏報下部屬君定爰書君披牘著曙不寐必求得其可以生者入報每力觧卽迕堂上官不顧獄借之成乃以一麾遷池州守池故宋包拯所守州也君至拜拯曰豈有繼公官是邦而敢負公者三年考第一民思君如拯並祀之遂遷湖北按察司副使上荊南道防義王孫可望由西南來歸我兵迎勦者大將軍貝子固山以下皆牧馬荊南而以供億厚責君君爲廣儲偫蒭茭糒糗一切支放皆有法軍無嘩者旣而遷本省布政司參政分守下荊南道大經略內院洪公夙知君至是以君能題君貴州按察使攝布政使事時大軍進滇者必道黔値黔饑斗米錢十千前此轉餫每至黔以道險手牽足挽幾三十鐘致一石因攺黔秋糧令折本色至是民不堪土司奔逃君請之撫軍仍攺如舊賦徵銀民便之不數月卽遷廣西右布政使隨以轉左攺陜西君赴陜至嶽値弟敷五亦由刑部郎爲嶽州守楊太夫人正在署君不見有年急欲見楊太夫人趨而入楊太夫人出迎之遇之屏門牽衣啼遂畱嶽與弟共被伺色笑浹旬終以限嚴不能別竟奉楊太夫人西入秦時兩湖未靖慮楊太夫人或念弟每當令節田夫人必謀之君假弟家書從洞庭來道無恙率以爲常康熈二年

王師徵西南大防各路兵分隘進勦而大將軍獨取道關隴士馬之集興安者日以萬至多不給君立疏險易別水陸措夫辧饟按程而應之事平

上嘉恱防

覃恩授通奉大夫封贈召回京攺補適弟從嶽歸仍共被事楊太夫人當是時君通籍才十餘年而九遷其官所至享能名且

主眷位駸駸上他人處此鮮有能卻足者君乃與其弟家居闔門色養者十三年康熈庚申君弟起四川敍州守而君以八桂亂大兵方南下議非重臣轄其地不可特

詔君開蕃廣西時田夫人以疾卒不顧行大將軍賴公統徵滇兵從南寧道入借君籌挽得底定而大軍告防舊時定南王藩下官兵家口約數萬盡遣還京凡軸轤長年無正饟可辦君立出帑金雇募逮起發而後捐輸以補之乃以力瘁並病瘴上書乞身而代事者以薏苡危君君嘆曰吾通籍以來家居與遊仕相半惟此國與家兩不能已今

主恩究未報太夫人在堂不終事有弟在川而竟不能與一訣憾可知已遂不起君生於萬曆丁已正月八日卒於康熈甲子四月二十六日年六十八田夫人者世襲錦衣仰吾公女賢而孝善事楊太夫人而先君逝生於萬曆丙辰十一月二十六日卒於康熈庚申三月十九日君兄弟三人而伯早世生子二不祿因以弟敷五子伯虎爲之後伯虎官監生候選兵馬司指揮娶顧氏太常寺博士雲門公女辛丑進士現任江西貴溪縣知縣啟祥其兄也女二長適丙戍舉人河南汝寧府知府濟之臧公長子現任江西贑縣縣丞炎次適荊州總鎭子淵馮公次子山東平度州知州庭棨子淵故涿鹿相公孫妾嚴氏生女一幼君世本聖裔而兄弟赫赫時聖裔在朝有太史天官大夫兄弟最名而君兄弟在外爲方州大臣與之埒乙丑嘉平月將合君夫人舊阡而孝子伯虎介天官大夫拜予狀而謁予以銘銘曰覬祿仕娛親顏乃以王事而厠之戎馬之間𨿽持節三苖開蕃百蠻公之功在四裔而公之志仍不在一官是以白雲在望不無嗛嗛而有弟和恊且隔之蜻蛉之川庻子弟之子而內辟宮竉外奉幾筵曰此君與夫人之阡也而於以大其傳

敕授儒林郎山東都運分司運判兪君墓志銘

山陰兩兪君工文章謂易庵與余庵也易庵以儀曹郎死於官而余庵入成均殫志舉子業歷癸卯丙午壬子三科屢薦不得防八旗教習員闕余庵乃上書謂舊制充教習員惟恩防歳副四行而今巳俱停請得以官廕準例補四行選獲

防授鑲黃旗教習創學規嚴鈐而厚誨之遴錄筆帖式夥於他旗大司成陳君少司成宋君咸異之薦爲能將以正印官用部議狃成格不許値

朝廷狩幕北沿途上書

上特爲慰勞敕所部議敍出常格外當是時天下聞君風采者相望冀一見至有傳簡牘致慕思者酒間各聚語得悉其事以爲快予嘗與蕺山駱明府遊明府君姊子也屬予作一詩寄之曁予官京師而君以都運分司山東聞其初至官有司例金錢爲前官所格君直白禦史臺曰分司有規例猶州縣有火耗也州縣無火耗無以養亷分司無規例則無以絕貪夫當此月進不給歳薪日減之時而獨有一人焉斷火耗黜規例挈母妻子女賓朋奴客及閤中幕下之效才者而相率爲蟬爲蚯螾能乎夫知其不能而猶斤斤焉惟規例是黜此非不情也詐也夫詐則何不可爲夫詐則必求之於恆格之外而其爲規例不可問矣夫詐則何可以受國事臺使善其言許復其舊制之半而其言亦稍稍傳都下乃予請急歸而君巳先期首故丘將矣君之子於予歸也造廬手君狀涕洟請曰歲之首冬謀筮兆於山陰葑溪之鳯凰山乞志之按狀君世從剡遷累以詩書嬗其家大父兩谿公生六子並餼庠而君父以成均聲於時生子三次卽君也君生而警敏七歳就學善誦聞塾師講黃童事歸而擁衾思效之十歳能文下筆越尺幅十二歳以女兄出嫁隨父行揖讓禮旋折中規矩觀者嘆去間因母瘍訪醫不得療發黃素以下書精硏之遂洞見幕理幾以醫爲世名又因相地得靑烏法祕之旣長修髯而偉干言論慷慨凡事朒縮不能決君數言決之任天下彊奡不卽絀者見卽沮落生平尙气重然信且諳於時事利害當前無所顧變故猝乘隨事防給卽親戚交遊有所干請無不令滿願去以故人人稱之初筮仕河東運判河東鹽池綿亙百餘里鹽盜來者以千數莫能攖其鋒君命蒯數軰伏要害盜至縱之去苐邀其最後者數人執訊之悉得羣盜名於是始籍捕無或遺者然故從末減翻覆慰諭令自新而羣盜之感激者爭爲良民運城地屬安邑而門者縣也民間婦姑偶誖誶無暇訴長吏門者立馳報木板到門需求之縛其雞豚而傾其所蓄之缾與罌民不曰便君語安邑令使立徙去曰安邑自有城運城自有官何至煩貴役爲旣而議裁河東闕康熈十九年攺補山東其所轄六塲延袤廣每塲舊有催趲名坐差而巡綽例按季換牌凡一牌繳費如千以爲常君旣除坐差而復革巡綽之繳費者每獲大夥私販則依律科斷其以一二十觔易米薪者槪釋之鹽艚自蒲關抵雒關相銜不絕君但於隘地設一人守之立串票注引鹽數目一存查一給艚司使雒關按票驗行而鹽政大治乃以復攝河東事至蒲防蒲臺歳災縣令催科過嚴急民有竄者令收其族屬不分男女老稚悉縶之獄獄滿分縶之門堠民旣巳饑餓而縲絏之後繼以朴掠死者道相望君捐金代輸而以焅虐責蒲臺令蒲臺令慙謝是年以

覃恩贈其父如君官母張繼母董皆進贈安人無何以他事歸君嘗念其曾大母苦節術旌已格於例乃於初任河東時請之裕親王手書節孝貞操二匾額以旌其門至是歸將攺祖宅爲家廟而建坊以塡之且念其母董安人家無嗣曾於其故里立一莊名蕭莊置田如千爲董氏祀產而未竟其業因於其歸時重至蕭莊將恢擴田畆作祀產而溽暑馳驟遂得疾以逝哀哉君諱鳳章字九儀別字余庵嘗顏其堂曰未能曰吾於斯道有未能也生於天啟乙丑十月六日卒於康熈丙寅四月四日年六十有二由鑲黃旗官學教習歷任河東都運陜西分司山東都運膠萊分司運判加一級

敕授儒林郎配王氏封安人子二長云溥附學監生娶王氏次云沛附學生娶章氏繼娶朱氏皆望族朱卽山陰相公曾孫女也女四孫五君博極羣書而工於詩所著有餘庵集行於世乃系以銘其詞曰

惟自命士入關棄繻況同東方慨然上書宜其判事環煎沮洳開軒衡論折漢大夫乃溯丕績劖之碔砆輕貲重信斯民所無況兼孝友閥與徳符嘗痛大母苦節孕孤以故穉髮飽蚊戴烏歸爲母祀亡於奔馳惟此葑溪山銜鳯咮孝思不匱乃生兩雛堂𨿽未能庵則在余伊墳然者先生之廬

沈母胡太君墓志銘

山陰沈君筮仕得粵西泗城軍民府參軍自言亡怙恃𨿽遠使萬里與百蠻爲長少王命也亦又何怨獨是母有令徳故事矢靡逾五十已奉

詔得舉行旌門建坊之典而家貧無貲屢乞鄕大夫謀告於

朝而迄無主者今之官海徼恐從此違故鄕益遠鄕大夫之謀入告者當益紆滯夫猶之嬗後而上膺

綸綍與遠播碔砆一也縱馬鬛搶卒得史氏一言以壽之於石則猶是顯揚之事矣乃於南行日介所親而謁予以文子何足辭母氏胡父孟昌公席閥閱爲郡名士母夏太君能文母與兄俱從夏太君學以故夏太君疾母未笄也輙能侍湯藥衣袵不侻以孝聞年十九歸式庵公式庵公邑名士讀書等其身顧卓犖有大志嘗以食貧有太公在堂年且老已屢試又不售遂與母別褁糧至京師防崇禎末盜賊充斥四方來京者多遊仕幕下遵化撫軍聞公才厚幣聘公公應聘而死母隨公三年生子一卽參軍也太公春秋髙然且遺子二長者弱冠次𦇤褓女一尙未字堂上餘一老而堂下之羅坐而環立者皆穉兒弱女啁啾然母乃斷肉食事織絍以膳太公太公所遺子與已子皆侍太公學太公赴館請則隨之與俱如是十年曁太公死而太公之子與已子以嫁以娶皆視之母母悉有以周支之而其所謂小郎細姑妯娌先後之望之者匪一旦也乃參軍旣長亦屢試不售別母赴都凡一年而母死母濱死時値十月朔晨起沐浴更衣請召親族至告曰予守身二十七年今幸無失墜可以見夫君於地下矣苐吾兒在京詘指曰後二日則正吾生兒日也吾欲以是日告別使兒遇生日嘗憶父及我遂於月三日不疾卒年五十六越十年參軍將之任急歸葬母而以墓銘告乃銘其詞曰賢哉母徳孝於女居與兄同硯具觀詩書工侍藥兼滌厠牏以故歸公饋祀洗腆尊章悅懽兒女宛轉仰事俯育愼終追遠獨憐夫子屢泣牛衣遠應客幕長畱邦畿春路艸發秋林葉飛亦旣抱子克嗣徽烈何以數奇雅並前哲以玆冰蘗閱歳月日今者細賧受符西南君子涖止言冠其簪因念先徳將志墓林蟠螭於碑屓屭在石竁幽彌章泉冥不隔千秋萬春爰視玆室

程贈君墓志銘

嘗讀顏氏家訓每惜士大夫輕去其鄕或忘所自出不啻泉明所稱昭穆旣遠夷爲路人者然而燕越源流惟責之肻構之子少爲振興夫亦曰自今以後可無遺下治之思況記幽表竁尢繼世所皇皇者乎程氏自重黎之後有程伯休父者以國爲氏至東阿程鄕各有世系而以河南二程故多冒河南族爲門閥光惟餘門下士淸源君其先世自山右洪洞遷於淸丰譜牒散失不倚附他族惟曰淸丰程氏淸丰程氏者自遷祖至淸源君凡八世其七世則贈君也贈君之父以孝聞生贈君而貧贈君出就外傅受書讀讀過輙記憶不能忘推觧書義以此悟彼謂科名可卽致忽慨然告其兄曰父耄矣貧不能奉養而吾兄弟皆守儒啖根呵流脫一旦有不及餐可如何獨柰何以難恃之養儉父體也遂請兄自讀身爲估早作夜息出其智計以求當於白圭計然之術如是有年家遽起日視洗腆惟恐不徧食人稱曰孝乃贈君則聚其嬴與兄共之兄子女七人皆贈君任婚嫁自淸源君上祖若父下及其子四世皆合屋居無分別竈井杵臼時推其所有以賑救閭左之不足者今淸源君以邑宰起家治淸源有聲嘗迎養贈君官舎贈君對食流涕曰吾不能以祿養父而吾受祿養每飯必捧匕箸上其父如養生者且謂淸源君曰昔周磐讀汝墳之卒章涕泣求仕以爲父母甚邇不可無祿養故也夫以父母爲所必當養而急求仕者孝子之志也顧旣仕而卽以已之愛父母者使民愛已則又凡父母之情也以故淸源君之愛於民有如父母康熈十九年五月二十五日贈君卒於治年六十有六其子淸源君旣扶柩還淸丰乃以葬事馳狀來乞志銘贈君諱世顯字配周爲大名之淸丰人娶趙氏先卒子二長道徴次維屏卽淸源君也孫若干銘曰

自昔孝子多爲祿任越三古後仕不可恃是以牽車服賈以待何期嗣業爰篤爾祉涿鹿曾遷卬駒於此揮其中百務具理則是何故父母孔邇乃嗟山隤亦曰哲萎梗陽之民如喪考妣孝思所至礱石莫擬惟此微詞歷千百祀

西河集卷九十二

欽定四庫全書

西河集卷九十三

翰林院檢討毛奇齡撰

墓志銘【三】

誥封金太淑人楊氏墓志銘

予過秣陵金觀察署觀察每言其從弟孝以失怙事王母如其母往欲錄賢節爲王母旌而未逮也曁予官京師觀察弟司馬由學士爲予官前遊時相往來倍知其從弟國學工文章善事王毋蓋晨昏冬夏無間焉越明年司馬授節鉞出撫七閩而觀察以致仕北還會其從弟承重居王母憂觀察乃爲介持母狀來謁銘按狀母楊姓順天大興籍父鴻臚丞夢叟啖以松而生毋念金氏世婚相其諸子中有茂才君者以爲賢而許之爲繼妻顧茂才君髙才通經術遠近造請者不絕於閭且意气豪上無暇理家人事一切皆責之母母司鐍鑰啟藏室無錢貝啟篋無繪帛絲絮啟櫥窖無粱菽膏膳充什器者苐所在牣圖史堆垜狼籍母大喜以爲家淸白不事封殖益勉勵勸爲學防茂才君女兄夫曹君亷訪崖州以臬事重非茂才君掌幕記不可迎茂才君往而茂才君死母乃撫前孤一如巳出力教之以京師俗奢飲啄煩恐一婦持門戶或不給乃遷之易水杜門絕囂謂可以教子且嗇費也旣長子丰以翹關授北直馬水路遊撃管都司事封昭勇將軍死於官母撫次子復與諸孫皆成學次子爲茂才有聲而諸孫鍈與鍹皆以國學授監郡向所稱孝孫能善事王母者卽鍈也鍈嘗曰先君司漕時曾飾饗食制衣帔以進王母王母拒之曰我守寡存孤四十餘年食不甘口衣不文體凡以傳淸白而揚世徳也今汝甫自立而卽以溫甜易我志耶其儉如此夫母以節爲儉而爲子姓者卽能各行孝以上承母志可以觀巳母生於萬曆已酉月日卒於康熈甲子月日年七十有九以

覃恩誥封淑人子二長丰次復孫五長鍈丰出次鍹次鑣次鏓復出次鎔丰出女孫一丰出某月日葬於某阡銘曰

西京著姓曰惟金張乃其世婚惟潘與楊淑人緼徳秀於閨房是以請繼得亞少姜截髮勸學陰教以彰況當訓子敢違義方惟此洗馬陳情孔皇𨿽無式閥尙覲養堂豈謂螭首作幽竁光慈亦無竭孝何渠央圖史千軸誰爲鋪揚煌煌夜臺當識是章

勅贈內閣中書舍人髙君曁

勅封孺人丁太君合墓志銘

中書舎人爲宰相判官入掌制誥與東館相表裏予從編纂暇遇舎人髙君與語君每嘆祿養之艱雇賃馬僕僦居三市傍斛水百錢致太孺人就養谷薄不給將仍歸故閭與兄弟家食者居所稱養堂安在焉予嘗悲其言且爲歌河上之歌以爲詞翰不可近居官亦然旣而髙君以艱歸其明年予門人蔡生君分校京闈所得士也持君札及狀告以某月日卜其贈君曁太孺人於其鄕之新堡村而匄予志石予聞君兄弟五人皆能以文章才技見稱於時其長君善文膺壬子鄕薦詞義風起蔚然爲晉陽通儒次卽君也君以丙申中禮闈試選授綸閣其在官精於書命有文帥之目諸季力學居學省見名而其一復出其餘技從甲子翹關升於司馬君之兄弟其各能自立如此顧一一皆贈君教之贈君嘗以身董訓不足延邑中之堪爲師者經營槃槅辦朐防惟謹甚有粥太孺人珥飾以典膳者而太孺人亦兢兢其教諸子一如贈君之教之贈君嘗臥牛衣中踟躕不起及見諸子輒忻然顧太孺人太孺人來前輒相慰每曰教子一經而已籝金何與焉其在今君方營葬事負土築宮而其所貽札痛悼咨嗟仍以家計庳薄無財不悅爲憾且曰裏居之艱艱於長安則甚矣贈君與太孺人之教之善也贈君諱登第字步云祖千始占籍於山西太原府淸源縣南鄕之新堡村父春生二子次卽贈君君由太原府學生以

覃恩敕贈徵仕郎內閣中書舎人而太孺人氏丁亦以是時蒙

恩封孺人兩家望族同裏居早爲婚姻而贈君以康熈丙午冬先逝當次君舉鄕之歳與太孺人甲子冬卒相距二十年始得合宮於衣薪之藏所謂一與之齊終身不渝非耶贈君生某月日卒某月日太孺人生某月日卒某月日子五長聨元次聨璧次聨芳次聨璋次聨桂女一孫六女孫十二銘曰

伊惟梗陽左恆右河踵於呂后在陶之阿方山孤竹施爲女蘿誕作以室爰成厥家相彼丹穴曽生五雛各長羽翮蔚然而華鄕推國舉右垣是居以其餘駟爲龍驤科今者壽堂開諸南谺金鐙有熠玉版可磨煌煌朱篆如螭如虯千鼂百昏尙其佑之

臺州教授何公墓志銘

臺州府儒學教授何公旣死之四十二年孝子之裕之祚始以庚申之中春卜葬城南蜀山阪時予居京師孝子馳使賫書狀請予志石予與孝子交三十年孝子每述其先人遺事流涕𨿽遲久猶能記憶其百一況四十年間鄕之人亦多有道者邑當郡上流而渫民無宿炊其所通官河則宋丞相史君所鑿渠也彼時以葬親逹鄞自便不顧邑形勢流而奔越三百餘年閩人陳君宰予邑坊其渠枝之曲而南接水故道而後復北而之渠當是時築鉅梁故道名大通鎭以浮屠而創三重之屋於渠坊之間曰文昌臺予少時猶及見之顧誰則任其役者任其役者公也公產本殷厚而以任其役而破產之半乃邑東接郡西與北則襟江而扆海崇禎元年秋北海塘圮浸城及雉而汨夫城之室廬溺以萬計其明年西江塘又圮幸預備不爲患然巳漂矣公請邑大夫力任經度修翰兩塘間甚至鎡肩畚手日出笥中金破產復半而其役始竣予親承災患嘗與鄕之人竊嘆公隱徳謀志之而未有間也旣而防稽太宰商君以還朝夥頥取自便毀渠坊而行邑人無敢抗者夫人居鄕多相形相形則盈絀生盈絀生則盈者易矜而絀者必至於忌且又易較較則勞逸見勞逸見則勞者不甘而逸者必肆其蹈借而不之顧以故遇公事而能任者少迄於今西江再三圮十倍他日而泄泄連歳至有取私決自便且致大壞而不之救者夫止一坊而邑大夫創之公成之然而權相開其先庸太宰毀其後止一江塘而鄕人築之鄕人圮之其賢不肖何如也夫四十年間而其爲興廢如是也公諱汝尹字克言又字太衡由貢生授臺州教授其先自浦江遷於蕭山數傳而有禦史善永樂中效嚴助故事巡按兩淅又數傳而復有禦史供奉世學則公世父也公端性丰頰善讀書以經術自命少受知於提學使蘇君以文鳴於時生平重然諾好推予排觧導地當世稱長者生於隆慶攺元六月卒於崇禎十年十二月子四之禎之祺早世之裕之祚與予友之裕讀書如其父家藏書數萬卷而自幼食貧曰公所貽如是乃系以銘銘曰

公生七十年而侻其身又四十年而始就於穸與窀謂公才髙而未嘗列陛而陳謂公擁世貲而予兒以貧公之生有利於鄕而旣死而鄕人思之𨿽歷久而猶感於神曰此公之藏也而益以見公之爲人

誥授通議大夫江南提刑按察使司按察使金君墓志

銘

君姓金氏諱鎭字又鑣其曾祖諱

誥贈光祿大夫巡撫福建等處地方提督軍務兵部右侍郎兼都察院副都禦史由紹興遷京師生子四季諱大濓以君貴累

誥贈通議大夫江南按察使司按察使加

贈光祿大夫巡撫福建兵部右侍郎兼副都禦史則君祖也君父諱晉以君貴累

誥贈江南按察使司按察使如君官加

贈巡撫進階光祿大夫與母孫氏累

誥贈一品夫人生子三而君次之少有夙悟與兄釴庚子副榜貢生考授知縣弟鋐壬戍進士由翰林院庻吉士累遷兵部右侍郎今巡撫福建有三珠之目嘗舉國門大社四方名士集京師考鐘伐鼓冠蓋屬於路而君以兄弟三人束髮主壇坫觀者榮之崇禎壬午君舉京闈試領解防

興朝搜京闈見舉者授以官遂於順治攺元授山東兗州府曹縣知縣旋艱歸補河南陜州閿鄕縣知縣覃恩敕授文林郎並贈而是時巡按巡漕巡鹽諸禦史交薦君攺鑾儀衛經歷司經歷隨陞刑部河南司員外郎奉

詔陳言得優

防乃於康熙十三年進本部郎中防

上方愼獄復矜卹之典分部使循行郡縣以君使河南卹刑自本年十月至十四年四月凡七閱月計所全活約一百一十人矜疑半之援赦又半之以是年秋七月冬十二月兩遇

恩赦多肆宥回部考核紀錄一次旋以

覃恩誥授朝議大夫並贈遂於次年轉河南汝寧府知府時淮蔡多盜兼無年民田荊榛道殣千餘里前代眞陽西平諸遺蘗根株未淸往來雈苻間而新蔡李樊與泌陽郭三海據平頭寨相結以起民爭逃村墟坵落皆虛君一意撫字除苛細下墾土之令生聚教訓示民以自新取爲政去太甚一語書之訟堂而親綂銳丁勦李樊除其根株一切勿引蔓防淸理藩產躬驗丈尺而海上投誠兵適安挿眞光之間凡開屯升稅極意調劑令民兵相安至於興利除及一切津梁祠宇宜毀宜復者皆受整理當是時君勤於簿書每夜垂防防二炬於槃屏息刮目左右伺戶外耳察蠮螉移時聞內有扣奩聲始搴防入晝接民事與男婦對語絮絮若家人子顧好禮名士東西往來投刺入吐食跕屣迎之啟傍院防飲貺贈日不暇給予嘗過淮西館予於署堂躬率諸子設廚食撰捧衣履爲予治裝歸而未有厭也夫人牢落去鄕裏望門相投惟恐不得當而爲之主者見挾刺前輙防去卽或不得已行人請介爲之一禮接而顧盻他屬詞意多怠忽旣退而無復有餘思去而恝焉比比也夫是以所至落托至有困道路不得歸者然則君何可及也君治汝十六年以

覃恩誥授中憲大夫並贈而巡按巡鹽諸禦史與總河部院俱有薦乃以督催所墾地曁徴輸有效加一級共紀錄三十二次防其弟補河南布政使司布政使君回避攺補揚州知府值撤藩兵變長江上下風鶴相驚而維揚適當其衝城中相震恐一日三徙至有爭門而奔者君力爲慰諭且以威怵之始安然而兵馬驛騷君處以鎭靜嘗招名士遊防修復平山堂作文誦之乃事治而民得不擾遂陞江寧驛傳鹽法道副使遽以優薦兼署鹽運司事陞江南提刑按察使司按察使以

覃恩誥授通議大夫並贈值大計入

覲召對令敷陳時事時所對有二其一請定盜案嚴減之例謂江左連年甾盜賊多有三載之中題報八十餘而其中饑寒逼廹可減者眾如一時窮困被誘並不傷事主或得財未俵分或於事主家取棍械護身原未嘗攜帶器仗皆宜敕部分別量減永爲定例至捕役營兵豢縱勒財以致先取贜物然後報官甚有指稱打防代行錢令行刼償還是盜有時盡而捕盜之盜反無窮也如此得實宜從窩盜律一體重擬則犯盜者少而民得安矣其一請定旂下買人及獲盜審訊之例謂江寧京口二旂買人多有無籍者自立賣契旂主但送上元江寧丹徒三縣用印而並未行文原籍察其眞僞多有展轉掠買而不之知者嗣後請三縣用印官將所買之人申報巡撫巡撫按季報部隨卽行文原籍出示招驗其有可疑者令旂主還契追價其用印官不報照新例治罪至於旂下逃人奉有承審官夾訊之例獨旂人爲盜被獲難以刑訊其狡賴展脫將何底極嗣後旂人爲盜倘夥證甚明贜仗已確許承審官徑行刑訊則姦宄畏法而盜風息矣疏

聞稱

防時君以足疾被議

上不聴敕令回任然終以勞勩筋力小敗至明年引疾又明年卒時康熈乙丑十月十二日距生天啟壬戍十一月二日年六十有四配何恭人山西平陸縣知縣幼卜公女子三長夭次敬敷官監生授北城兵馬司指揮候補主事娶胡氏

誥封四川提刑按察使澄宇公女都察院右副都禦史貞巖公妹次敬致官監生候補國子監典簿娶王氏文學徳公公女巡鹽兩淮監察禦史千里公從女女四長適奉天府府丞定庵姜公子坦次適山東肥城知縣廷處何公子琮次適明宇陶公子鞏縣縣丞頴發次適衡州府知府愼伯譚公子宜振孫四兆璋兆珩未聘敬敷出兆珂聘黃氏廣東海陽縣知縣昆瞻公子乙丑一甲進士翰林院編修硯芝公女兆琚未聘敬致出女孫一許字翰林院庶吉士芷岸沈公長子敬致出君性厚與人以和而好文予在淮西時嘗索予書唐淮西碑欲以韓愈叚文昌二文並勒陰陽面叚文多誤字未較遽去及君還籍邀予於京邸距向勒碑時一十八年尙道其較誤諸字一一指數之而請予爲防當其爲觀察公家事了率子敬致築樓於秦淮之濵名餐勝樓聚書其中以自娛至是爲予道其事兼請予賦之未有以應也曽幾何時而君子敬致且述君遺命而遽以志請嗚呼可銘已銘曰

嗟君之族肇於西京奄至寶婺三賢以承由越及燕從再遷興蕃如椒聊大以鶺鴒獨君歷仕克用明刑始自欽卹終於亷平以故敷奏庶云得情蘇公用譽釋之可稱乃以淸談得江左名修禊汝水張筵蔣亭一時佳士如鶩斯趂人生適志交遊足矜不見鳴鳥尙求友聲今君後嗣如螽薨薨彼家人事亦又何營我思良友爰題佳城念君冠佩於斯藏焉

西河集卷九十三

欽定四庫全書

西河集卷九十四

翰林院檢討毛奇齡撰

墓志銘【四】

趙少府墓志銘

山陰趙少府於崇禎十七年筮仕成都之郫縣而驟死於賊家未知也康熈五年成都守冀君修成都誌檄州縣父老有能言二十年前死賊事者將薦於臺而久而不應無何他邑借借稱少府曾死賊成都舊民無在者郫又最薄城中屠且盡間或僦居自外來比屋不滿三戶不能徴其事且微聞少府死於灌而不死於郫旣而其子麒從成都還謂曾覓父於郫不得旣而之灌有向應防者郫人也故爲灌堰夫遇麒與語驚曰君趙少府子耶少府官於郫郫有都江都江者粉江也粉江之水可以注錦江而漑蜀田而其堰在灌少府者司堰者也少府甫受事卽以司堰故入灌而獻賊適至脇之降不詘因射死而沈之江今堰傍有安家口則少府死所也麒乃走堰求父屍不得號咷招魂以衣衷之取堰傍土塊而納諸懷而冀君者則先爲之記且載之通誌以表其事今志所稱趙嘉煒以知郫縣事死賊是也予官京師其子貽狀來予竊讀之憬然曰獻賊將破蜀中丞龍文光設守遣將劉佳引出戰而敗時城壕枯賊謀渡壕薄城下文光預遣人決都江大堰使之注錦江以益壕水水未至而城巳破然不知當日所爲遣之者何人也少府之死豈卽其時之決堰以益壕者與吾聞忠臣在天其靈爽足以自著故焄蒿上泊皎若云霓𨿽其事已久而昭昭耳目終不可掩縱或同時並事澌滅殆盡而終有人焉爲之紀其文而覈其實而遲久愈烈原不必過爲尋求展轉曲發而後人得而知之乃予方奉

詔纂修摛前代忠烈入之史乘而其子復刻木被衣懷堰傍之土而瘞之且以礲石將樹之墓門而謁予以銘也予乃發史冊書於端曰成都之死事先之者禦史劉之渤也又繼之中丞龍文光總兵官劉佳引推官劉士斗華陽縣沈云祥也其誤傳巳死而初未死成都縣吳繼善也獨少府之死不得日月成都誌苐記其事而冀君作記有曰八月三日者夫八月則賊在重慶是時未入成都也賊以十月五日抵成都越四日城破計少府決水當在十月六日佳引戰敗之後則實惟七日故都巳破國旣無史官而蜀人血肉漑地耳目樔絕未能於影盡言湮之後考月日而爲之記之得毋忠臣靈爽必遲久益烈者與少府諱嘉煒字景恩其先世宋理宗後所謂福王與芮子者世居山陰華舎村父柱官四川成都經歷母陳太君同之官生一子卽少府也崇禎癸未少府由監生授成都郫縣主簿志稱知縣亦無考銘曰是何所有而碣以斯夫亦安所有而可不系之以其詞蓋少府之忠魂不惟是也而於是乎思

敇封文林郎內閣中書舎人劉先生墓志銘

曩渡淮時謁劉先生防先生著茶史成甫就坐卽詢茶銙之制且以未見皮襲美所記太原溫從云武威段磶之所補茶事十數節爲問時先生方七十手輯書千卷塡一櫥務極根抵其於經史子集外復注首楞嚴經參同契以及飲食服飾諸璅璅書茶史其一也是歳解舉人京師先生之冢君六皆以苐三人中禮部試四方來賀者滿庭下予於是時隨眾中賀先生去越十年六皆以參軍領從徵尺籍隨撫遠圖大將軍入安西樔涇原叛帥旣巳奏防從涼州還値先生病痺六皆方艸奏間聞耗急馳騎歸省軍諮促奏者踵至先生笑曰吾兒能破賊吾何憾矣遂易簀時四方防弔合數千人予方走巴山卽欲致生芻而未能也又十年六皆補都官來京與予對巷居相見流涕自言先生巳卜兆將掩石於幽而以予受先生教屬爲志予惟近代多諛墓非好爲佞亦以其人無可述不得不張門閥鋪官階誇飾所無有獨顏光祿誄陶徵士蔡中郎作郭有道碑文苐約舉大槪而其人巳見先生非其倫與先生守正學以篤行勗淮人士淮人士受教者出而問世比之房魏之於河汾皆卓卓有治行其爲舉文方正博大一如其爲人值先朝光廟間方尙弔詭相爭以諸子茁軋襲取富貴而先生屹然不變然其門徒亦往往售去當是時上頗重儒術詔舉孝亷仿漢晉故事江淮間開藩者皆得自辟士以官州邑吏持板到先生門有司親造請執羔雁惇逼再四先生終不就然而人士競奮以譽望相矜髙其在道路見有度莊而意沈者必詢曰子從劉先生來耶其或佻逹輙引避去曰毋爲劉先生見其推重如此先生與髙年者爲尙齒之防每禊飲不輿不蓋龎眉而修髯偃然集東湖之濵人爭觀之獨與謝先生名古修者尢密居恆以行誼相礲防有擇言必告時稱好友者必以二人爲之歸至爲語曰交道不偸有謝與劉初先生父明暘公官粵西懷集縣有賢名以勞卒於官貧不能歸先生方成童哭愬於兩粵開府許揭櫝置驛旣而渡湖將抵岸忽颶風作同舟者多溺至有竄他舟以免者先生抱棺哭請殉風亦竟息少侍王母秦安人疾百治不效先生閉一室刻臂肉和糜食之疾遂愈人以爲孝感云先生諱源長字介祉山陽縣學生以子貴

封文林郎內閣中書舎人加一級七爲鄕大賔娶徐封孺人子三長謙吉卽六皆也次履吉次晉吉女一孫六女孫七娶嫁皆名族生於萬曆癸已六月二日卒於康熙丙辰十一月一日年八十四銘曰

維徳可砥身而行又足以及人時古之君子也而世巳奉之爲人倫迄於今讀其書過其裏門而思其居處服食猶足以起敬而況其穸與窀嗚呼予所不愧者惟此文

敇封胡太孺人徐太君墓志銘

予與別駕胡君爲文酒歡知別駕在漳爲郡良股肱曾以徵海功聞於

朝嘉之防入計別駕乘計車捧瑞來

覲在京上下借借稱別駕賢乃別駕過予道平生外謂有母在仲弟博陵官署顧春秋髙予以七閩遠不能迎養幸

覃恩兩及得邀予與仲弟同封而仲弟官貧尙不能具蔮帔爲母稱慶予何以爲人乃詣市買良珠爲冠被以重錦紆道赴博陵舉觴跽獻母前母喜爲一展齒旣而咨嗟謂吾年七十有奇稱未亡巳久慮旦暮從爾父地下而須材未備得毋倉卒多違逾者別駕遽居起急顧門外舁文木內之廡下母見再喜蓋別駕是時豫以京師多名材陰購之爲具而不敢告也博陵去京師近傳其事美談且益知別駕兄弟孝能先意伺志而旣而聞母訃疑別駕已還任或不能待母當大事而別駕使至請予先志墓爲歸用然後知別駕之孝復能以覲生者送死而兩無憾也然則予之志之者又安辭矣按狀母徐氏防稽望族父承林公負奇气生子五母齒居長見母帥諸弟承家事甚辦嘗嘆曰惜哉我女女也假爲丈夫子者吾當授之室而遊人間矣以故歷相攸不令蚤適人至年二十三而始歸贈君贈君少母年五歳防贈君父卽世其姑亦悉以家事畀母曰授室母不之辭母生三子皆母親課誦嘗勉之砥名節謹亷隅爲用世學謂家自姚江來遷代有賢哲贈君又賫志徒讀等身書無所展宜各自奮以纘遺緒於是仲君明府先以覃恩薦於鄕出宰安平而長君三君繼之當其時明府入官長跪乞母教值其縣多盜母告之曰從來盜賊皆饑寒所驅夫民安則盜自息此本論也女毋治盜但治民而已明府之任凡數年而盜果息旣長君之漳母以道遠不能從然每詢其政往有言能事上官者母不應旣而以徵海積軍功多級開府大司馬計兵秩一時稱監郡者往往聞母耳而母復不應曁入

覲去漳漳民刻不能離君且恐以尢異一旦爲銓人徙去父老擕持徧郊野願畱君無行因饗君於畱佩亭畱佩亭者宋郡判鄭樵被畱處也母詢君新政君以是告母母爲之慰至是易簀呼諸君語曰諸兒皆起家下吏親民務亦知愛民在省刑乎勿苐謂一荊一楚無傷天和卽偶或過之而心體虧矣心虧而事善者未之前聞蜉蝣且知生艸木亦有气語畢而逝嗟乎賢已母生於萬曆辛亥六月二十五日卒於康熈癸亥四月十五日以

覃恩敕封太孺人子三長宮漳州府通判功加二十三級次宣安平縣知縣次宗候選州同知女四適名族孫三母口不言錢病中以白金三百兩出篋中謂諸君曰此吾一生勤苦所積也爲我買良田三十畝歳稅之以供祭祀又曰汝父曾牧贍族人之貧且老者及死合一塜其塜具在汝卽以祀祖之餘徧祀之此亦先志也乃爲之銘銘曰

於昔婦教著在婉娩維母持門所見者遠自古訓子亦以其慈母之嚴也有如父師旣秉家政兼識官方朂子吏治一何煒煌潘生養母不徒以食班昭就子爰勵厥職我母畜徳有邁前賢況理饋祀豪系不諐頃者玉棺降於官署萬戶撤歌四州裂布苐以虞殯將返江郭齊女望丘滕公發宅從此丰碣賁於原阡竁門之石千秋勿刋

敕贈承徳郎陳先生墓志銘

予成童時赴崇禎巳邜鄕試見山陰陳先生以廩餼髙等率先諸試人諸試人咸借借稱先生藝文不置旣而傳先生髙蹈焚所著書且盡發生平所藏諸經史載籍拉雜鬻市門嘆曰書生何益於人國而擁此累累爲哉予嘗聞其言而悲之今相距三十年與其嗣君州司馬參軍兄弟遊於京師知先生尙健好故鄕山水嘗豋種山樂之爲層樓相望間與客泛鑑湖竟夜忘返逮曉不能別因自號鑑湖逸民予謂先生以髙才碩學不能行於時懷抱鬰鬰宜假此自遣以銷支幹及接其猶子廣文來京謂先生巳謝世且持其嗣君書幣並狀以請予志墓予啟讀之然後知先生篤行其生平壘塊原有不得已於中而非以自放巳也先生諱長吉字履謙小名綠衣以生時有綠衣客來故云乃生甫周歳而驟罹家變其父工正公隨兄太僕公官京師而畱其所娶於家則沈孺人也沈孺人實生先生在𦇤褓而先生王父少府公家居王母馬太孺人性素嚴沈孺人事之失歡偶以細故女僮譸張之大怒出沈孺人當是時沈孺人脫先生於懷置地去先生不知也及少長知之嘗出外傅長跪請就裏門學冀以往省不許遇伏臘親串有慶弔必長跪請遣行不許時先生嬉戱百計謀所以過省者𨿽馬太孺人知其情故禁勿往然間一自往而沈孺人則竟以是怏怏死先生隱痛旣不言顧私自哭踴若居喪者而見馬太孺人輙収涕如平常幸先生少慧且鞠於馬太孺人馬太孺人故愛孫而先生承伺之曲至偶有過苦之必跪曰請易以杖問之曰恐傷大母手也馬太孺人以是亦憐之嘗侍馬太孺人於京邸就工正公養時年甫埀髦帷燈夜讀逹曙不寐人勞之曰吾不敏故然也且肆力古學日就太僕公繙諸古文史每遇前人處人倫之變必反覆流涕求其得當而後已嘗讀新序宋襄母歸衛襄每欲省母而不能也托言兒有舅在衛嘗愛兒請省之慟哭曰吾獨無舅氏哉因作懷舅詩十章日諷之以見志云旣而工正公再娶則馬孺人也馬孺人齒少於先生馬太孺人愛馬孺人甚惟恐先生事之不能如事母而先生事馬孺人無異事馬太孺人防先生娶婦兪其事馬太孺人馬孺人無異先生然後馬太孺人大悔恨謂前此誤聽女僮言出沈孺人沈孺人無過先生乃乘間涕泣請立沈孺人主且請合兆於陳氏之墓擇日發喪遷於盛塘之上埠而於是沈孺人還陳氏焉崇禎十六年獻賊破武昌先生奉馬太孺人歸自楚以就工正公養也旣而馬太孺人卒先生終其喪不出試防國變人有以先生名入薦者曰吾安庸矣先生性近物不好訐人過人以逆至必受之顧介節不事干謁裏中人以庸調列先生名先生起自直乃免邑長吏有舉先生鄕飲酒禮者先生拒不許至金錢往來必自損寧予勿取歳歉裏各設粥廠先生請馬太孺人設粥紫金裏當工正公仕楚時人多貸其金𨿽家居其貧而不之責也嘗曰生丁不辰吾所得於天巳歉若金錢豈吾所宜有哉

鼎革以來先生旣以髙行稱而諸子遊京師者爭致所得賣賦金爲奉養貲先生悉均諸弟馬孺人所出者且爲族譜自溯家世從潁川後迄宋中葉有宣和進士拜錄參大夫扈蹕南渡移家上虞閱七世而遷郡城有正一公者仕元爲紹興路副提舉實居山陰紫金裏乃爲宗祠祀一世祖自上虞以下稍合錢於羣從之有財者而身成之然猶以未置祀田爲嗛臨卒顧諸子而嘆諸子曰豈以兒軰不盡在側耶抑祀田未置耶曰吾六兒而在側者三何憾若祀田不置則誠有之然不曰有兒軰在乎吾所苦者幼不得奉沈孺人一日歡老不得待馬孺人百年後耳先生生於萬曆年月日卒於康熈年月日娶兪孺人則前山海關遊撃將軍闇然公女也子六士鐸士銓士錦士錫士鎬士鈺鐸與銓則前所云以廩監爲州司馬與參軍者余悉具狀狀又云先生聰敏多技然不好用當其在京時有異人授祕書能避刀劍爲隱形法先生薄爲幻屏去然間以易數射覆多奇中同舟客畫銜書雀於紙請射之兆成笑曰鼓翼無聲傳言不明畵禽之銜簡者也其敏如此銘曰

於惟君子徳被身慮物用義居心以仁修是天節篤於人倫豈謂少小遭生不辰阿母投杼慈闈拾塵漸起中冓因之反唇銀牀斷綆金車覆輪大歸在嬀絕兆於陳哭止孔伋養亡曽元所借孝子周旋其間北歷燕齊南遊楚鄖防爾視聽親爲寒暄至誠所感克孚於神珠還就浦璧完自秦唾地巳滅煉天無防況經多學夙稱博文珪璋特逹形聲斯聞將獻司徒入公車門驟丁陽九遽屏典墳絕迹仕進甘心隱淪鑑湖一曲忘乎冬春坦抱好予逹節任眞才智狡獪槪勿以先潛光彌耀隱徳倍宣堂構日大子孫其蕃爰溯世徳肇自潁川近代祖述興於南遷作譜惇族爲祠妥神三鳳同薛八龍成荀趨嬗詩禮侍垂冠紳薄祿致養小輿迎歡顧虧復何足以言少微載殞雕梁乍騫甫聽虞殯應歸原阡潘誄永葉郭碑新鐫閟宮孔揚以貽後人

西河集卷九十四

欽定四庫全書

西河集卷九十五

翰林院檢討毛奇齡撰

墓志銘【五】

傅母陸太君墓志銘

歳乙丑奉

天子簡命分校防試領十八房考維時所首薦者則傅生也傅生以春秋經先多士

天子親防之已賜出身將入

保和殿赴館選適陸大君訃至使者投其從父太常公邸覬稍緩一日令無誤選期傅生忽察得大慟臨至午門匍匐出披髮徒跣望星而南奔京師見之者皆以爲孝曁予請沐歸傅生流涕迎馬前謂太君巳小祥將卜葬於梁諸之原有日矣請錫以銘按太君陸姓山陰宋右丞後代多名臣崇禎間有以進士爲邑宰知時不可爲而掛冠去卽太君季父也太君歸贈君爲繼室當初歸時贈君母袁太夫人巳疾棘太君甫施帳卽侻衿佩入侍疾連晝夜不寐凡九閱日每嘗藥泣曰吾不事姑以湯而事以藥痛何如矣旣而袁太夫人終不起太君喪盡禮然究以不得生事姑終其身志憾焉太君嘗臥起外宅兒不戒於火家人東西竄不知所向獨太君趨贈君所亟呼贈君曁傅生先行而身遽入廟手捧廟主從烈熖中出一切籯笥皆不顧觀者稱之贈君初娶王太君而亡傅生者王太君所出也是時年十二太君鬻之如已出稍長爲延名師督之學以所居喧卑築別業居之今所稱橫秋別業是也傅生學稍就太君以所生二子隨傅生學每朔望歸覲必詢曰兩弟率教否傅生應聲答則喜否則以督責隨之杭俗不事蠶獨袁太夫人性好蠶然太君歸晚未之見也太君每思姑所嗜自以不得生事姑聞太夫人性如此每歳辟蠶室躬率子婦入室中防祓而事之事畢卽以所獲繭與絲饗之先姑隨散諸子婦以逮臧獲廣姑惠云太君生於崇禎辛未七月二日卒於康熈乙丑三月三十日年五十有五子三長光遇康熈乙丑進士卽傅生也娶江繼娶吳又繼娶沈四川按察使心泉公子龍驤衛參戎君育公女次牧太學生娶張繼娶邵次光昭太學生娶張繼娶張福建漳州府同知顯侯公女女四長適嚴渶次適茅應茂前一甲第一名內閣學士見滄公其曾祖也次王臣望次朱裕徳皆候選知縣孫四乃系以銘銘曰猗彼晉淑嗣服維姜獨憐入侍姑淹在牀進此苓術如調湯焚乳致感摧躬自傷曰修饋祀以孝饗彰縱値造次猶臻帷堂伯姬尙在捧主以翔但因佐餕恆懷躬桑原蠶不替園繭並將嗜好有素孝思難忘至於訓子廸之義方燃膏績室鬻書巾箱螭篆其額牛眠在傍穹然何爲維夫人藏

陳太孺人墓志銘

予承乏入史館作正朝傳題得先忠襄名氏夫世徳駿烈本難誦揚況煌煌國史將垂及萬世而以後人而爲之紀述𨿽子姓之幸然非先公實有神曷克至此防忠襄諸裔有刑部郎孫以大名主簿解車京師則予兄弟行也因詢忠襄事兼搜討忠襄長子亷使徵土司思陸遺迹惋嘆久之越一年主簿弟同兩弟國子判官以太孺人訃來踉蹌將南歸急走予邸再拜哭泣口述太孺人遺事而請予以銘太孺人氏陳前朝布政司使諱廸女也其兄充曾爲吳淞驃騎將軍守平望有功太孺人少倚閥閱又習視開府豪奢未嘗事操作聞其來歸克以儉自持弋綈不厭且能以禮得尊章歡心迄於今其先後姻戚在堂羣從與夫臧獲竈下之養尙能道太孺人慈愛所至有禮每刻於檢身而和於禦物惜予析處不得而知其詳也苐予觀諸弟在京皆篤實友愛相顧怡怡然或爲上轄或爲參幕或就學四門而索米九市無不處之以其宜而持之以其厚大略得太孺人之教居多從父嘗曰吾身遊四方而貽健婦以持門且能代予爲嚴君者太孺人也又曰予以幼具羸疾積十年不愈太孺人親侍醴熨以衣著席薦窺伺體驗一如子媳事尊章者卒至羸疾霍然而垂老彌健然則太孺人之賢何如矣太孺人生於若月日卒於若月日年七十五子四長士宏直大名府滑縣主簿次士奎國子監生次士學出繼次士遴考授州判官孫四女一銘曰是太孺人之阡志之封之以無泐乎其文

王徵君墓志銘

君諱攸寧字公遠先世氏謝以後王爲王氏初家山陰之住墅年十四隨伯兄僦新昌長潭兄命入沃洲山販炭防舟嵊南門防

王師下江東江上兵從西陵來潰且奔爭門殺所居民而略其稚且艾者君巳隨眾竄獨念炭在舟舎之畏兄貴巳守而不去慮不免乃擇叢莽之近溪者晝伏莽了舟而夜守之時嵊民被鹵自十四以上二十以下鮮遺者而君以警敏免且不失一炭俟稍定鬻炭防稽市利倍兄大悅使下上行販三年祖姑之子周繼芳以進士攺戶部主事北新關素愛君防君奉仲兄之禾詣關繼芳乃畱君使典商錢而令仲兄獨之禾及繼芳還部厚贈君君悉以上兄且尋兄於禾而奉之歸時君已娶婦兄乃用君所贈貲立盡忽挈巳妻去苐予君夫婦以匕箸使自居當是時君痛已少孤不逮事父母鮮所顧恃又失學昧先世所傳詩禮之緒且交遊少其於親黨士大夫之方幅齒遇乃復以貧故不能得兩兄歡心深刻責入市買書執問於所親之學者久之忽有悟乃卜居南鄕之鳳凰山環水而堵以漁以佃家稍丰卽所學亦日進乃遂與士大夫講道論徳務躬行而間爲文章以自娛當世稱君子焉久之兄復謀合爨或曰指斷可復續乎君曰吾惟不能續故求續也豈有願續而不聽續者又久之兄復挈妻去君痛自悔責謂事兄無狀致有此乃事兄倍謹又久之復來然兄巳病遷居於玉屏山側親執湯藥如事父仲兄死其伯兄僦新昌者亦折閱致病挈妻子從新昌來住君宅君讓巳所居居之伯兄旣病又以貧不得志性懆急善詈君夫婦承順之朝夕婉伺竟其死無忤色康熈十四年三月十五日君卒年四十四子緒思有文章名當君卒時宗戚裏黨皆防哭於社旣喪言及君皆淚雨下是年州縣已薦君不及其後族弟光祿君亦孝友惇行誼多推解於世稱君子與予善因率其子請志石而系之以銘其銘曰孝乎孝友於兄古有之惟君陳伊稚弟衒火薪估而士惇人倫曰禮教萃厥身臂與指斷復聯彼喬者君之墳貽邁種與後賢

敕贈文林郎家明府君曁孺人方氏墓志銘

明府君以子貴占閩縣籍其先閩之福淸人也自宋南渡後由陳畱來遷分處淅閩歷明嘉隆間有民部觀察兩公先後繼起與越之侍禦殿翰曁睦州司馬三衢司冦一時鱗接皆以姬所出合譜通敍而府君仲子若孫則皆由閩縣公車占籍而起於是族之稱鼎盛者必曰閩縣毛氏往從大梁周司農許讀府君仲子文山君詩嘆近代詩格能鴻明亮闓直入三唐壺域者惟文山一人而合肥龔宗伯至以揚雄宋玉相期待且聞其筮仕西川撫循有法當獻賊艸薙之後而與民休息

天子嘉其能巳經

行取而以他事拂衣去其才髙其遇致可惜也乃予過八閩自閩中丞下漸至輿皁嘖嘖稱文山至徳足鄕裏法且能救災捍患爲邑大夫扶掖所未逮比之太丘彥方而文山則正丁營將遷府君與孺人柩室歸之福淸曰此先志也因以子厠從子行屬予爲志嘗讀魯語謂宗族稱孝鄕黨稱弟事本至常而聖賢論士必及之以爲是根抵所自出也府君兄弟三人各以讓產爲世指名而文山兄弟繼之聞府君課文山兄弟誦讀必述祖徳道家世艱難至語及先人遺事必垂涕反覆以爲常以故文山兄弟皆肻堂肻構能世其業倘所稱古之爲士非與至於輕財仗義防斥所有爲他人贖子及婦皆餘事也府君巳占籍閩縣而不忘首丘其推而上之凡一本之所出猶是矣府君諱一森字應立別字位東生於萬曆庚寅月日卒於順治辛卯月日以

覃恩贈文林郎年六十二配方太君賢而有助後府君五年卒生於萬曆辛卯月日卒於順治丙申月日贈孺人年六十六子三長獻瑞閩縣學生先卒次卽文山也初名獻球順治甲午科舉人授四川營山縣知縣今名鳴岐季用鑣侯官縣學生孫五長翼坦康熈辛酉科舉人次廷對府學生次廷奏國學生次廷講廷諫俱幼曾孫七方文山兄弟葬府君時以閩海多故兵戈相尋距府君死時巳三十七年而予隨諸親黨後執紼於官亭親見文山兄弟伏柩室傍哀號如初歿者嗚呼孝已是爲銘銘曰

肇稽姬穆以子圉封典年而降僕射是宗越玆庻譜於陳畱通判牒楊左連支甌東人曹旣長使憲則雄西臺南省親如同堂乃者贈君孝友並稱推甘饜苦培荊比棠巳袪叚蔓毋亂晉行以故哲嗣三珠在庭克嬗詩禮還追冠纓業誇二阮猶存兩馮獨羨仲子文章宗工繡褓吐鳳珊竿釣龍翺翔左海徘徊南宮彈琴朗池燒丹大蓬錦宮花發甲於巴充

天子逖聽書之扆屏將行

取召而歸鄕邦所借

寵贈上明府翁北堂笄蔮以珈以瑛頃因虞殯將還先塋佳山鬱鬱開於香城紫雲新辟靑碑舊銘善爾合祔於斯承之

誥封淑人張母章太君墓志銘

余從子舉鄕出聞喜侍讀門下其於江陵司徒公則主貢所自出也嘗聞從子從司徒公大令令麗水君歸江陵讀書於江陵之桞間屢稱章太君家居程檢有法一切卬取俯拾絲黍不貸而內而鍼管外而桮盂速父潔客無大小必躬事惕而防膏畫荻所在尢警防滇黔用兵

王師之撻伐與四方之挽輸者咸來荊門居民鳥獸竄不災而殣司徒公以冏寺羇京師裏帑無嬴財廩庾穹然而太君檢損諸日用廢纂組絕烹剝炰割推服禦所有餘與囷箱之稍可繼者以施以給凡癃惸獨不能嗑食往往借太君延飼喘息以幾於存活如此甚眾以故諸子各率教無帬屐之習在寵知畏而太君則益督教之嘗親入蠶室舉澡瀹緼練以下及洴澼之細示諸子曰亦知衣被所猶來乎必具物積功以次層累而後經之緯之以幾於有成學亦猶是矣予嘗聞其言而旨之命從子書之曁子官京師而公之大令適以選人筮鄕之麗水稱麗水君予餞之橫門以爲鄕有賢大夫梓桑之慶而旣而南歸則麗水君方以憂服歸江陵而以予通家且能累太君之行而屬以志也予何敢辭太君章姓江陵人幼慧通劉向列女傳司徒公就塾必抱書防過太君門太君父見司徒公愛之卽以太君許字司徒公而太君父卒時太君有二弟提抱一切家人事責之太君不卽歸而司徒公父贈公曽爲司徒公聘馬太君特以馬太君羸弱不宜子故又通媒氏委禽聘太君曁馬太君歸而太君繼之一切家人事則亦惟責之太君故馬太君卒而太君勞勩終始不得徹嘗以不解主中饋自憾及主之而精洗逾等楚俗本尙儉而太君未嘗以奢教然而炊菇煮雪萱蘇蒓芼遠過大庖而至於犓腴鱻鱠醯鹽餖飣凡爲賔供者率和齊調浹以極於其法以故予在京師於請沐過司徒公索司徒公饌啜饜飫摩腹而司徒公於退朝之隙遇有烹炙必折簡邀過相顧饕餮以爲常蓋飲之食之而不知中饋之教之有由也方予南歸在康熈二十五年之秋而麗水君聞太君疾早於未訃時卽抱牒愬臺使君願乞終養臺使君不卽許而君復彊之麗水距杭州近千里朝夕匍匐至形之寢處每夜夢歸闥往往隔垣一方聞太君聲而呼之而不之見也夫至於聞聲而不獲一見其寤寐之形可謂巳切而太君於設纊時手書遺誡貽麗水君曰毋上傲毋下陵務使居世皆長厚名夫以君之粥粥若處子而猶以傲爲戒以君之治麗水撫字忳視子婦如一家人而猶懼其陵下以君之惇龎不佻惟恐以鍥刻予物而猶督以厚太君其眞賢矣惟太君賢故君孝古人云非是母不生是子有以夫太君生於崇禎乙亥九月二十一日丑時卒於康熈丙寅十月二十日戍時年五十有二以

覃恩誥封淑人子二長毓瑞拔貢生見任淅江處州府麗水縣知縣娶王氏戊戌進士原任河南光山縣知縣諱起岱女次毓蕚江陵縣學生早卒聘胡氏見任翰林院庶吉士諱作梅其兄也孫二長錫蕃次錫爵女孫一俱幼乃爲之銘銘曰

自昔南郡首推陶桓曰有湛母以教子傳惟玆太君克配賢哲幼誦女經長飭婦節歸之司徒爰奉蘋藻持門訓寢如掌邦教以故顯嗣賢於黃童登

朝試仕卜章安東乃以道遠養堂未築執板告歸望垣而哭伊母之慈怡然安之子果式谷請從此辭特憐母徳指難詘述防災拯寡浹雨沐日鶴飛何所龍蓋何求佳城鬱鬱將延千秋懿績旣彰

恩綸未巳蔮被在公禮宜從子惟是子孝倍徵母慈貞瑉有盡汗簡不遺乃展筮祥兼兆卜食焉審百興視此片石

西河集卷九十五

欽定四庫全書

西河集卷九十六

翰林院檢討毛奇齡撰

墓志銘【六】

曼殊葬銘

曼殊小妻張姓京師丰臺人十八歸予能食貧人謂之糟糠之妾旣而大婦至徙居右安門墳園累病不可解嘗夢鄰廟阿母喚之去牽予衣不忍醒而惡之飾桃梗貌已送廟間若代已者乃復圖其影於幛而自題之名畱視圖觀者哀焉先是曼殊將歸時相國馮公予師也爲予擇娶之而憐其慧視若已女至是公將致政歸謂曼殊曰本以毛生無子故娶女今三年不身而大婦忽南至汝自料能安其身否耶且毛生年大家故貧也蕭山去此遠貧不汝鞠家去此遠則叵測年大棄汝早黃鵠口噤則其摧挫有難言者汝曷不請去蓋公愛是人並愛予以爲計無過於是也曼殊聞其言大驚反覆泣謝執不可且曰本謂公教以禮義不謂其出此也獨不聞女不嫁二夫耶當斯時有婦辮而坐於傍者笑而曰有是哉誰則以妻汝而誇謾若是顧曼殊曰毛先生非汝夫也曼殊乃大恚號咷呼曰天乎人不以我爲妻斯巳耳乃謂我無夫不如死防身擲於地公急止之曰賢哉嘆而起曼殊歸謂予予曰然惟公亦爲予言之汝試思予豈欲去汝者特爲予汝計無出此便獨需汝自決耳曰吾決之矣君果遣予則予請先死君前不然尙憐予而終収之言訖詘雙膝箸地曰以乞君旣而有戚媼居京師者假予言遣之初不信重彊之以爲果然哭踴气絕一婢持抱之不得死三日髙郵葛先生力救得活然嗣是气匱血上壅涎液結轖不可下嘗泣曰吾死固分獨不能爲君生一兒指婢曰俟此子長可當夕吾無憾矣又曰吾病不可耐病小間吾當從阿潘居尼寺中𨿽然君南行時其能掩面一揮手耶君毋嫌予他日願以尼從行康熈二十四年五月二日病發卒年二十四初曼殊有二婢一名金絨兒卽予師馮公所遣媵也一名來子光祿王君買贈者後以乏食賣來子惟金絨兒存至是金絨兒年十七曼殊所稱俟此子長者是也前一月金絨兒亦病及聞主母死不能起匍匐出伏苓牀下叩頭哭越七日亦死初予將塟曼殊於丰臺張氏之阡黃門任君謂予曰生不忍相離而死棄之予曰然遂擕櫝歸蕭山將附於藏予之地而系以銘銘曰

生矢相隨豈旣死而魂無不之歸哉歸哉汝在斯

金絨兒從葬銘

金絨兒者曼殊婢也十一從曼殊如花蘤之有枝葉越六年金絨兒病初以月事閟腹下小痛醫者誤下之遂中死法曼殊在病中聞之泣曰是婢死吾無生矣旣而曼殊死金絨兒驚起以手據地行哭七日口血漉漉隨死哀哉因擕其櫝偕曼殊同歸而於其側曰

魂乎來乎從之者金絨兒乎

曼殊別誌書

曼殊丰臺賣花翁女【陳檢討維崧序云疎籬織處靑門種樹之翁纖籠擕來縞袂賣花之嫗汪主事懋麟詩云荒村侍婢賣花回補屋牽蘿曉鏡開怪底紅顏如芍藥妾家生小住丰臺汪春坊楫詩云春到長安芍藥開尋花曾一到丰臺自從解語歸金穀不是花時客也來張學士英詩云聞說丰臺住小姑百環新髻世應無又添一叚遊人話芍藥開時說曼殊】生時母夢鄰嫗以白花一當【一根也】寄使賣其前鄰奶奶廟也後鄰錢氏疑昔者乃錢氏嫗因名阿錢【周贊善淸原續長恨歌云張家小女名阿錢種花家住丰臺側生成骨格一枝香斟酌衣裳百花色】阿錢慧甚能效百鳥音京城販兒推貨車行叫賣喓喐不可辧阿錢遙聞便知之十歳前村學鍼綫把翦卽能刻花種人獸不搆譜儼熟習者客有以千錢購蕃繡旛燈於前村家阿錢方學繡立應之去旣長色白目有曼光十指類削玉黝髮委地可鑑【續長恨歌云十枝春筍扶釵出一寸橫波入髩流銀蒜防防垂防索曉日曈曨射妝閣張編修廷瓚詩云子夜淸歌醉不醒曾看寶髻倚銀屏菱花掩後香雲散腸斷春山一樣靑】才攏頭作十種名最上以發丳綰作連環百結蟠頂前名百環髻【畱視圖自序云飾予生平所梳百環髻王舎人嗣槐詩云東風吹羅衣空園自搖曵采將千種花攏作百環髻續長恨歌云八幅湘裙初拂地百環云髻早宜春方編修象瑛云自制新妝號百環春風搖漾畵圖間無端夢逐空王去淒絕丰臺舊日山張中書睿詩云百結雲鬟別樣妝曼殊花放下巫陽袛今畱視圖猶在減卻生時一段香喬侍讀詩云百環髻就玉爲神別有穠華領好春斜傍靑山長不埽有誰堪作畵眉人】顧性貞靜十二從廟歸路人觀者嘖嘖稱好姑則大慍歸不再出予來京師益都夫子爲予謀買妾有以阿錢言者豫遣二世兄往視不許【吳文學闡思詩云爭似丰臺解語花臉波春色襯朝霞盈盈碧玉年嬌小不愛靑齊宰相家喬侍讀詩雲村莊無復住東墻但對名花引興長莫道小家劉碧玉一生不嫁汝南王】先是阿錢病西山尼師過其門咨嗟曰阿錢不年不宜爲人妻或曰爲小妻卽免遂決計作妾然往請者率驕貴深不自願及二世兄往謂猶是相公家也越數日予親往詢予喜甚且有謬譽予善文者【李檢討澄中曼殊詩云守身堅擇對偃蹇已數夫不惜充下陳但願嫁通儒毛郎富文史作賦邁三都續長恨歌云紛紜粱肉皆塵土不願將身入朱戶蘭生空谷人自知嘖嘖張家有賢女毛生一賦奏淩雲柱下才名天下聞龍檢討爕詩云湘湖詞客毛先生日昨捧檄來燕京子虛賦獻官侍從閨中兒女皆知名李中允鎧詩云毛子鑾坡彥文筆五色鮮造訪出花下驚鴻何翩翩豈有十斛珠乃訂三生緣盈盈賦麗情慕義良獨難】是夜予夢大士取盎中花手授予次日挿戴【北方以下定爲挿戴續長恨歌云疎籬野徑多閒暇落花無人碧牕夜天然芳潔不由人優鉢曇花是化身胡文學渭生詩云媒氏新傳玉帳音定情何用百黃金簾前一見如相識爲挿蓮花玳瑁簪丘學士象升詩云昨夜優曇帯露開簪花迆邐到丰臺湘簾一控春如海萬朶花光入座來】其母兄與其母疑予年大又貧且相傳婦妬欲悔之阿錢不然【陳序云原思入仕仍然環堵之家仲路居官不離緼袍之色況乎桓家郡主性極矜嚴吳國夫人理多貴倨王茂將膺九錫時來悠謬之談劉孝標永憾三同屬有紛紜之論而乃情堅一諾面許三生續長恨歌云相國馮公重古風爲訪名嫗到韋曲韋曲春花爛熳生求婚三唱踏莎行忽傳婦妒幾中止官貧復恐離鄕裏阿錢卻喜嫁才人委身情願同生死劉文學詩云夢授一枝和露種肻教連理被雲遮】及娶檢討陳君就予飲更名曼殊曼殊者佛花也【汪主事詩云昨宵夢乞楊枝露從此更名號曼殊陳序云僕於阮婦之新婚曽學劉楨之平視屏前乍見遽訝天人燭下潛窺已驚絕世値此同官之被酒屢爲愛妾以徴名以姬夙悟靜因親耽禪喜遂傍稽夫梵夾肇錫之以曼殊姜州丞啟詩云曼陀花散到人間色相端然菩薩鬘蔡修撰升元月上紗牕烏夜啼詞云檀心蕙質玉亭亭解語識迦陵慈云一滴楊枝露訂三生卻向天花落處認前身續長恨歌云同官往往停騶禦欲拜靑蛾不能去迦陵太史爲徴名曼殊本在西來處】曼殊旣歸執摯【卽贄】願從學取書觀有悟才把筆卽能畫字其字每類予見者輒謂予假爲之【任黃門辰旦傳云檢討善詩文能書曉音律曼殊心習焉輒似檢討方編修詩云夫子江東早擅名學書學字盡聰明吳文學陳琰詩云學書不學衛夫人別有簪花體格新爭怪拈毫似夫壻燕釵作贄仿來眞施侍讀閏章詩云夫人才把筆便作逸少字如此好夫壻何處不可似朱供奉葉兒樂府云檀板能歌絕妙詞銀鉤學寫相思字】嘗爲予書刺早起呵凍連作十餘刺心痛遽罷【陳序云於是雜弄簡編間親文史畵眉樓畔卽是書林傅粉房中便成家塾學新聲於弦上詢難字於枕間硬黃紙滑竊書夫子之衘縹碧釵輕戲作門生之贄張檢討鴻烈詩云瞥見仙姝漫七年每聞素腕寫鸞牋潘檢討未詩云學得簪花字體新蠻牋十幅簇芳茵修成外傳多情思爲有燈前擁髻人子有曼殊病詩云黛椀誰書刺銀牀想挈壺曼陀花一朶看向日邊枯】予生平好歌至是酒後歌毎歌必請予復之三復則巳能矣按刌度節絲黍不得爽尢喜歌眞定夫子祝家園詞【梁司農夫子桂枝香曲開句賞心樂事祝家園裏馮太傳夫子長歌雲從來繡閣惜娉婷紅牙欲按聲轉停聞君雅擅周郎顧妾若歌時君細聽續長恨歌云學書便仿簪花格偸曲初成按拍時又云拙宦中年何艸艸但看曼殊愁頓埽酒闌一唱祝家詞溫柔鄕裏眞堪老冰弦檀板兩怡然花底徵歌月底眠田編修需詩云百綰雲鬟巧樣成淡黃裙子稱身輕淸歌按板偏能防不數紅紅記豆名胡文學詩云新翻子夜與前溪顧曲周郎總不迷一唱黃雞嬌欲絕簫聲同徹鳯樓西王光祿三傑詩云歌殘金縷不勝悲記得南園臥病時夜起與郎花下坐含顰一唱祝家詞曼殊自爲詩云階艸啣虛檻亭橊接斷垣酒防攜錦瑟請唱祝家園】苐苦無彈者不可巳呼盲女街前琵琶聽數曲諦視其攏撚防撥遂能彈【朱供奉洞庭秋色詞云想暗通心曲朱絲弦裏盡攜書卷玉鏡臺前尢檢討侗新樣四時花曲云羅敷趙瑟儂家占子夜吳歌近日諳袁編修佑詩云郎自艷吳曲儂自緩秦箏雙棲梁上燕解語弄春聲馮檢討朂詩云細拋紅豆譜相思腸斷金槽一縷絲誰道梁塵驚散後酒闌猶唱祝家詞吳別駕融詩雲淥水春來艷金槽夜自彈市樓盲女在莫作叚師看】顧得奇疾初書刺心痛謂脘寒也旣謂傷肝輸東風木揚春作而秋止又旣謂中懣有瘕癖在胃傍气積不行歷數載審候終不得其要領每疾作徧體若煿使婢按摩之不足以帔作兜負之行又不足縋筐而坐之東西推挽若秋千然【任黃門傳云然而有奇疾劇則必約防爲兜有若花籃坐其中懸諸空際左旋右轉乃少可特終不可治嘗徧搜方術不治遂立願捨身作佛弟子不治乃召繪者圖之名曰畱視圖云巳而竟不可治陸文學宏定詩云病倚籃輿挹翠霞後庭編徑曲欄斜防兜行徧𨿽無迹猶長金蓮處處花】嘗夢鄰廟奶奶喚歸去一日攜兒至曰汝本吾家物我擠眼汝當隨我行其兒曰家去罷不去奶奶麼喝醒乃刻桃木爲偶人飾之衣被以生平所梳百環髻流涕送廟間【趙編修執信詩雲淡紅香白好容顏寶髻堆云作百鬟喚作佛花元自悞如今爭肻住人間吳文學陳琰詩云阿錢生小態嬋娟多病皈依繡佛前不信曼陀花一朶忍教憔悴夕陽天乂云妖夢頻隨阿母回香檀分影禮蓮臺百鬟巧髻親畱視畵裏眞眞喚不來沈文學季友詩云雕香分送淚糢糊六尺生綃便作圖認取白衣龕外立前身應是小龍姑予送偶人詩云且送靑娥去言隨阿母歸荷花開作靣菊葉翦爲衣淚盡中途別魂離何處依他時香案下相待莫相違曼殊自爲詩云百計延醫病轉深暫回阿母案傍身此身久巳魂離殻莫道含顰又一人】乃復圖其形名畱視圖而題詩焉【梁司農夫子詩云百朶雲光綰髻斜焚香小坐澹鉛華畵圖展向春風裏好防丰臺第一花任黃門詩云捨身現在禮慈雲月月纖腰減半分何事畵工還染色澹紅衣褶藕絲紋沈明府皡日詩云彈窩石畔冷如冰消得春風數尺綾一自檀雕分影去夜深只坐佛前燈阮庻常爾詢詩云新鏤香檀舊夢頻碧綃畱供佛前身由來仙骨原無二不信雙毫寫玉人汪春坊霦詩云寶篆依微繡佛前香臺欹坐髻鬟偏夢魂縹緲知何處只在蓮花秋水邊髙徴士兆詩云百結雲鬟委陌塵一函玉骨瘞江濵可憐遺落春風影掛向花前還妒人鄭驃騎勲詩雲細雨難滋天上花春光杳渺白雲斜可憐粉黛空畱視腸斷當時油壁車】初予婦將至徙居南西門墳園慮不容也益都夫子憐其窮彊予開閣而曼殊難之其後有假予意逼遣之者曼殊死復活【曼殊回生記云曼殊以壬戌十月十一日死越三日髙郵葛先生治之復蘇李檢討曼殊詩云食貧二三載兩情如斯須何意南來者事變出不虞舉家色慘淒丞相謂曼殊毛郎生遲暮官貧徒區區攺圖便爾爲作計莫太迂曼殊一無語淚落紅羅襦又云始至相逼廹旣乃復揶揄郎意久異同計事一何愚曼殊大悲摧天乎我何辜郎今負義信慟哭聲嗚嗚气結腸欲斷死生在須臾倉皇覓良醫彊起事跏趺藥餌徐徐下數日魂始蘓李中允詩云踟躕貯別館咫尺明河懸脈脈但相望郎言遂浪傳謂當羽翼乖聽續鴛鴦弦聞言一悲憤气絕如絲聯已乃泣吞聲仰首呼蒼天續長恨歌云食貧三歳恩情重恩情祗道長相共桓家郡主驀地來驚散鴛鴦夜深夢深情無賴金門客愁】

【煞飃風蕩魂魄倉卒墳圍貯阿嬌將使犢車無處覓那料流光迅如電好信不來飛語徧野花村落白楊郊安得仙郎日相見含情一慟倒玉山杳杳冥冥去世間葛翁投藥𨿽扶起那得桃花還結子畵圖試展舊時容玉貌花姿全不是孟監州遠記云其初歸也則不以遲暮爲非匹而惟以得偶乎才子爲幸其濵危也羣言紛搆猶矢若金石惟願得死於才子之手彭侍講孫遹詩云優鉢從來不染塵無端號作斷腸春憑誰地下三彈指喚起迦文坐畔人張文學闇然詩云曽說南園臥病時金槽猶撥祝家詞新聲不向丰臺度付與啼鶯戀舊枝曹學士木詩云芍藥初開驟委泥丰臺猶見艸萋莫甘心遠塟西施裏苦戀貧官與忌妻楊文學臥續張夫人拜新月詞云拜新月拜月在前墀死魄回生後殘眉未埽時】至是病轉劇嘗曰令吾小可者吾當爲尼懺除之【李中允詩云古今傷心人慷慨以永嘆庻幾法王力遣此長恨端灼灼靑蓮花阿母夢所搴因之綺羅中愛參淸靜禪續長恨歌雲從此香奩日日扄長齋頂禮願難成防兜虛約香塵滿伏枕空房小膽驚】旣而謂予曰向阿三病時【予從子阿三死京師】予借其園居邀君日來以爲幸今君將南行而予以病殘畱尼寺中其能來乎泣曰他日君歸者吾請以尼隨君行惟君置之旣而病發死【曼殊之死京朝爭作挽弔自梁司農夫子曁張曹諸學士下詩詞文賦不可勝紀又有作鼔子詞同韻唱和成帙如雲間李穠李榛顧士元馬左西冷何源長魏裏周珂同郡成肇璋逹志金振甲馬防嘉王麟遊陶簠劉義林諸君至同館生有托碧虛仙史作盎中花雜劇者皆彚載別集】死時羸甚及斂面有生色坐而衣骨節緩澤如平時【任黃門詩云垂簾無力倚闌干怕見庭花易早殘偏怪瓦棺將掩處海棠猶作睡時看】初陳檢討孺人死索予爲墓銘而貽予以絹絹淺黃色爲制裙而喜囑曰假使貽絹有桃暈紅者當復制一裙越四年無有貽者旣斂乃賣金槽裁一裙納桞棺中【續長恨歌云去路茫茫在何處矯首空蒙隔煙霧金槽賣卻剪紅裙大叫曼殊將不去髙徴士詩云羅裙淺澹剪鵝黃一束纖腰白玉牀長恨無人十洲外飛行爲覓返魂香吳文學詩云減盡纖腰勝小蠻淡黃裙子帯圍寛可憐紅絹空裁剪不付金箱付玉棺】

西河集卷九十六

欽定四庫全書

西河集卷九十七

翰林院檢討毛奇齡撰

墓志銘【七】

陳翰林孺人儲氏墓志銘

孺人姓儲氏檢討陳君妻也齊國相臣基開靑土開元才子家住丹陽祖江西按察使著績南州父太學生垂聲東序孺人生而婑媠性兼明慧刺朱幃於帳裏弄粉絮於欄邊學書操管篆略作丹黃雜技按楸紋便知橫直苐名嬌女未字令人其母陳太君爲陳君父姑君祖少保公卽孺人祖舅兩相歡愛願合葭莩阮甥兄表抽碧軫以徴情劉女姑兒用玉臺爲聘物遂使羊鄧婚姻之好加之郗王中外之親八緜初著體倍見同功九蕙未分根依然並蒂謂鴻妻之可托詠鳩配以奚慚獨是衿褵乍結新婦居儀佩帨將貽尊嫜寢疾君母湯太君病而孺人扶持之廚無繭蜜猶堪三日爲羹盤裕棗修誰使七年求艾乃曰老親方患苦思食江魚敢言夫壻未分明心同幙雀伺燕帬之澣滌伸鳥爪以抑搔不意君過澄江太君遽逝桑枝未捋秋胡有遠道之行木李難投秦掾少新婚之戀上黃世子不共遊仙下軍大夫仍爲生客痛臯魚之哭母賴趙孝以斂姑於是君父贈君分田授室責孺人奉養蕭娘初得壻略辧酸甜左女在兒時早營盤槅撃殊鮮而傳食斥他肉於當餐酒漿泛濫不疑湓浦畱賔宰割從容奚翅安東歸獵其柰家世仕宦不事生產作客窮歸門巷迷失孺人好慰之使毋廢歌詠百尺樓陳氏劇厭求田三十歳王郎安知問米但驅饑於彭澤恍失路於天臺柴門月色不辧誰家荻港煙生全迷舊徑錦文當戶織自下機來翠襇出簾迎剛逄帶解庭能漂麥直須把卷房中爨有樵蘇何必行歌市上孺人每顧視嫁時衣飾典賣不郤嘗燈下出金簪一枝及羊脂小玉合子是八九歳弄物估値相示三英玉合子宛若凝脂七寶鈿頭釵非關曜首簪垂黃粟小年興炊防之嬉帕裹靑梅數歳作繞牀之弄每嘆長門之未艸因之補屋以牽蘿招靈廽短髩誰從井底収來私語記長生那許波斯買去當春末夏初牕前黃杏樹爲君從祖殿元君手植子熟將脫夜半謳吟時聽觸地一聲孺人輙令婢啟扉拾以啖君金門未入有誰從西母偸桃銀扇嘗關無復向東家撲棗惟此房陵三色李和嶠裁成似玆廊下九英梅元稹種在喜均亭之旣熟儼巴旦之能甘味逾蠻柰生垂嘉慶坊邊響似霜桃聽落華林園裏𨿽酪需寒食未足充饑而果出天漿盡堪解渴乃君應制科置身翰苑每欲迎孺人到京一語昔昔而舟車蹉跎竟至奄忽門來羔雁徒致府侯勸赴之詞身入承明原無僚壻相欺之意黃鵠巳摩天未銜雌去靑嬰方出浦難見珠圓贈紅衣於駢蔕荷間寄尺素在一流泉裏塞垣別鶴未貽徐氏瑤琴禁樹棲鸞空詠義安錦帳遊宧度年時悵關河之阻隔思君如日月托晝夜以還生東瀛將涸可知牀半封塵北地常寒不用庭中取冷遂於康熙十九年十二月六日終於陽羨私第越某月日於某阡祝英臺畔宜多佳婦之墳玉女潭邊卽是其人之墓文褕應

錫賚姑掩泉門華表待歸來相從地下嗚呼哀哉乃爲銘曰

粵稽肇族厥惟營丘諫議持節名賢是求由漢迄唐世嬗彤騶開元詩體髙起儔惟是孺人門閥蔚薈瓠父陳思韞從阿大秀稱顧婦親卽鮑妹郁金成牀迷疊結帶盤載纂組案據荼菽縑書覆紅螺字刷綠以其餘技時展玉局坐而談之有如姑媳乃持門戶能欽尊章但咨傅母不杖小郎夜蚌作燭春蠶著湯亦旣辛苦名爲糟糠有時灑室人歸自遠山畔賣珠市中鬻盌肉杏可食如棗纂纂牛衣𨿽單馬齒未晚何晤獻賦旋登皇闈買臣無婦相如有妻只嫌顑防金門苦饑是以迎子徒勞驅馳河行亡梁陸驟匪輛甫盻三塗遽隔重壤塞北花飛江南艸長子荊有詩亦復增伉金蝶閉壠銅棺掩墳離山埋日長蕩飄雲碣借守泉從蟻分睠言志之以紹來聞

王給事孺人張氏墓志銘

孺人張氏西安人其父興由大同來遷生孺人卽以官桞州城守都司孺人桞州有年逮歸道荊南防郃陽今給事王君知潛江有聲而亡其雌荊南道使君知孺人賢謂兩家同鄕請合好爲婚姻孺人遂歸君時官居無廟見禮然猶奠菜扱地問尊章起居乃以不逮事老姑臨扱埀涕洟人稱賢焉旣而君應取赴京

天子嘉之命給事門下隨以丁外艱西歸且承重先王母與孺人共執三年喪有年先是孺人夢姑來褰帷坐陽陽召孺人飲食而慰勞之言語於於醒而舉似君君大驚曰此眞吾母容也至是孺人甫有身復夢姑來喜且慼不語時孺人巳病咨嗟曰姑之喜以此身也其慼者豈以吾病有難言者耶旣而產一子越七日孺人死死之日孺人所手藝秋花參差雜列於盆盎間者繞帷幔幾榻扈扈然一夕死時康熈十九年九月一十三日嗚呼孺人生二十二年而歸君一年還郃陽越二年而相繼服三年喪四年而生子以死死二年君始再赴京補給事門下乃始葬孺人而命予以銘銘曰

維時孺人少稟婉孌天連張姓地卽秦產字秀於閨以範著壼雜弄文史並力組絸箱貯玉尺裙繋金翦雪桃洗膚云葉作鬒有時敕廚用饋洗腆修陳績筐羮瀹黛椀乃隨父宧日至桞池翡翠設屋郁金裁帷傍神女山去司戶祠秋采蕉實春銜荔枝雙角舊井誰設珠璣五嶺荒服難以匹配用是有美獨居愆期詎謂郁林載石歸來芙蓉之館瀟湘之臺乃停兩槳爰憇三澨所謂伊人在潛江水種花自娛揮弦而治黃鵠夜飛文雉朝逝用借鳩媒申以鳥防江妃有亭旣名解佩君侯之堂可以燕喜擷芷於湘采蘭於澧何有何無以續以似如何冀州奏課稱神河陽縣令巳爲黃門靑蒲未伏堊室以存解托疾杜暹辭還羅褓負土蓍釵枕薪獨念姑嫜與魂相親繭豆未獻脯醢攸陳誰思笑語難求生平孝思所感寤寐以宣且慰且勞或慼或忻舉貌審象如說築焉何悟呱呱癸甲辛壬嵞山化石鉤弋喪身從來良婦本亦可悼奉倩神傷安仁詞玅況孺人者旣順且孝長繋人懷不止婦貌缾墜豈挈釵折鮮耀埋玉塵坌置鑑漆窖是以時易屢攺燧燎撃缶無韻彈瑟有調尙繁哀情如在初弔豈惟伉儷增重寡姚亦粵壼徳歷久彌劭最可憫者秉性明滌屏斥繁煒房布淸格光垂九枝芬爇五木瓤核茗藥雜列盤槅尢愛藝花作千種色紅羅造亭靑油立壁猊采駝褐鱗接挿防戎王異名淨友殊殖不翅旖旎號十二客以故盤盎眾列紛借櫩忌風漂繖慮日炙當其花時紅紫黃白但有開落而無斷續𨿽極秋末霜降土坼猶然鞢蓼蕙蘭菊一旦枯萎如彼防殈艸木有靈且爲之惜天長地久此恨何極孫子荊文所爲嘆息

故明特授遊撃將軍道州守備列女沈氏雲英墓志銘

夫驊驑牝牡必殊其馴健翡翠文質而被以雄雌故禮兵不同命諒無並官揆奮無共功何有兼設況坤輿載物不麗日星陰教分儀判如水火其能笵金鉸之鍼管用貯丰狐脫貝琢之裙刀以跨銅爵此髙才之嬗也若宮中女隊從親報國軍前娘子爲夫闔幕又至徳之發也有明列女蕭山長巷裏沈將軍雲英生於華閥長厥名閨弱體僅足以勝衣薄力較難於舉臼然而女紅則蜘蛛孫其巧貌素而芙蓉失其色其父昭武將軍諱至緒辛未武中式進士初仕湖廣遂守道州崇禎之末流寇東訌朝衝夏口暮逼營陽陳其蘗妖劘剝千里君至緒誓師厲眾刑馬於塘防勍摧堅磔防在道而天步少窘王略中沮州伯望風而旗靡府軍彎月而矢盡君再射裨將捐其大黃將殄渠魁縣諸小白而馬驚外埒身殞中野元戎巳殉千夫將亂於是列女束髮用冑覆羅以韐刷金箱而斬秣漑黛椀以傳餐朱旗拭淚盡作胭脂素鉞矢心勿縣巾幗乃率十餘騎奮呼突隍直趨賊壘連斬卅寇頓驚五校奪父骸於車上防賊幟於帳中裙披馬腹浥似桃花齒嚙箭頭碎爲菇葉歸而啟營示以再戰寇避其威立徙鄰郡湖撫王君聚奎以其事聞遽邀寵命故湖廣道州守備沈至緒力守營陽臨陣卻敵斬殺過當佻身授命生爲長城死作國殤其贈至緒昭武將軍賜祠麻灘驛春秋祀之有女雲英閨房之秀奮其弱臂以呼殘眾求屍殺寇不用城頽誓命哭父如浮江出大復讎以報親肆弭亂以衛國殱敵全軍保疆恢境其授雲英遊撃將軍仍代其父湖廣道州守備領其軍當斯時睢陽之死可以遏冦龎氏之車又足報怨廷降異數國有同徳爾乃逾城荀灌小女救父抽刀謝蘊爲夫殺賊自逾壽陽孟妃之能竟攖內史陸妻之苦防其夫賈萬策四川人故閣部督師標大勦營都司鎭守荊州南門賊防荊州賈亦遇害因哭辭詔命領軍俟代𨿽身統士卒亦逮三月然而我師早敗不免司徒有夫繼傷誰呼督防不喜貔貅萬隊受君新策惟願明駞千里還兒故鄕乃乞卸巾鞲始扶槥櫝舎厥丹斾張玆白旐因葬親於原阡旋匿形於漆室而饑無朝爨采蓍爲難寒鮮時衣賣珠不足於時傭書族裏筆落簪花課塾閭門書垂帯艸摹李衛之妙楷進鼂君而授經旣缺班氏靑黎之假終鮮章母絳幔之設乃以赤祝壯月小疾長畢年三十八葬於龕山昔者忠孝義烈定爲綴詞中外武文亦需揚誨將軍於父爲孝於國爲忠於夫爲節於身爲貞此爲女徳又擅婦訓文能傳經武足勘亂而猶不得援故典托微文導淑施於旣往揚淸芬於後來匪惟舊史之缺遺抑亦學人之寡陋也西河毛甡有友沈兆陽名士也爲將軍族人曽從將軍受春秋胡氏傳以爲術也將軍從弟婦甡侄也乃屬予爲誄並匄作志而系之以銘其文曰

猗歟將軍世顯名材九葉冠緌工居豸臺顯考棄繻爲翹關魁防於樞曹智計以開少閒豹韜生實龍媒詣關請纓和門授裁婪婪饑冠時爲盜階初折萁桿冀梗於野繼抽橛櫨思以搗舎若火薰穴翻壺之瀉不思撲滅乃半天下由陜及湖延蔓雍豫誰鎭江漢可無南顧懿爾顯考雄略有素羣推出守營陽之路維玆營陽爲楚南服陶侃屏蕃周郎都督結艾爲門伐材作輻外整牙關內安部曲不悟寇來如蟻如蝟噆血盈囊舂肝溢碓公乃奮武襲其不備殺伐眾醜漸殪厥帥醜眾他顧擬於此棄次日戴冑當門而出維玆志士激於攻殺吳戈倒揮秦弓逆折左驂受蹶右馬被刺髙天滄茫平原超忽身委泥沙首受箭栝維玆將軍實維嬌女意慵比云眉淡如雨好弄書翰閒習組纂何謂有美亦諳觀武如彼荊珍旣柔且栗如彼湘艸有靡其茁乃砥其矢乃蒭其馬束發誓師哭於戲下左垂燕箙右把蛇防介服帥師哭於門側選騎勿多利在赴敵以此一二抵彼千百突如奔流矯羨飛翮賊方飲樂中賊之隙春虹走馬秋雨垂鏑斫斾用刀裹屍以革賊占女鋒人駭兵色攻殺爭先三十餘馘辟營旋旅眾皆感激昔也觀公今也觀女灼灼紅顏爲千人主賊始驚顧旋乃猶豫莫測所由棄之而去自玆營陽借女少休何謂夫子復喪荊州父夫死國亦又何求擐甲羅氏無兒可畱上書陸婦難殱夫讎捋其指筈以解臂鞲燕嘻還越狐死首丘長此鬼雄曜靈河洲爲厲殺賊方神且遒𨿽明天子降以殊恩旣榮死亡亦賚生存自昔閨中鮮牙其門維玆嬌女乃稱將軍死不敢受歸諸丘樊方賊小蠢藐焉窮梟以沸以揚國爲之搖拖紳戴弁經營滿朝誰能摩厲有如此嬌貧拾蓬笛寒披女蘿經傳狩麟書成換鵝交交黃鳥亦集於柯人苟可贖遑知其他

西河集卷九十七

欽定四庫全書

西河集卷九十八

翰林院檢討毛奇齡撰

墓志銘【八】

敕封邑大夫劉侯徳配葛孺人墓志銘

邑大夫劉侯將之官別予京師詢邑中利害事惟審且言先王父曾以尙書郎使北新浙舊遊地也太孺人扶侍久將賦東徵而孺人之禦潘輿者鬻簪鐻以從惟恐水程日不給不受餞去旣而鄕胥來京稱大夫到官帡車者以道殞於官舍則孺人也邑之徳大夫者徒跣而將事其子婦裂帛且接踵至予私爲拊額以爲大夫裁下車卽己感人若此越三年予請急歸而孺人帷輁還廣川又一年將殯於舊宮之傍而志以石予惟上古首婦教房中鼓瑟毎播之邦國西京以還尙有述閨中遺迹申以頌詞如劉更生父子者故東京毋儀獨冠前代而國史亦遂起例作傅傳列女布之借氏何則陰治者陽治之佐必曰內言不使出徒拘語也今則宮闈乏女史前代后妃旣眇無賸懿而稽之民間節孝終歳所上自成以前尙載實錄而旣則列氏焉耳又旣則氏且不列但曰某歳所上合若干焉耳而於是閨中之迹卽名氏且不得傳況其他矣今孺人顯徳旣以彰彰卽微屬猶將誦之而大夫不以予不文屬使書石予何敢辭獨是大夫所爲狀情文甚備略不能損加於其際徒飾靡言無所用猶憶大夫自言曰予之不能巳於孺人者無他孺人以名家息女來爲嗣室先之者曹孺人也曹孺人以名家子婉娩有則而孺人繼之相形之際每易軒輊且曹孺人巳有子及晬而孺人哺乳以息女而婦而母迄於今孺人舉子三合得四子而家之人不知孺人之非曹孺人也曹孺人之子不知巳非孺人子也孺人本弱質首不勝鬀乃甫殯而遭先王父觀察公喪邑祉車乘經紀走趨者塡衢巷加之四方防弔日饟食贈佩無暇而儒人身承之至先大夫內翰公相繼喪葬自元頳呼復以迄絙窆一切苫艸中所不能顧者悉責之孺人孺人哀毀之餘持簿算典管鑰出內伺倥傯稍間猶必日三詣慈闈慰問無恙往往升枌楡脂膏跪起佐餕使尊章在堂必忘其偯慼而後以巳也乃水陸扶伺間關數千里一如太孺人之扶侍吾太恭人者而盡瘁以死哀哉當孺人病時値大夫行車至鄞去縣四百里而遙家人謀追還孺人急止之曰公家事未了何有婦病且徒亂人意無益所不能卽瞑者以未獲終事吾太孺人耳其明於大體如此狀有曰孺人授室後善典家政𨿽室老歷練皆遜出孺人下一切組紃修洗晨昏寒暖能先志承意佐大夫所不逮處妯娌若姊姒教子女以禮禦下寛嚴不相過無少長咸愜愜滿願去其事大夫能順正不妒如是可以佐外治矣孺人以康熈二十二年閏月十三日卒距生順治十三年六月二十三日得年二十有八子四長宜振曹孺人所出也次麟振又次儒振又次名振皆孺人出而曹孺人所出者聘戶部員外郎李公諱孔嘉侄湖廣衡州府通判諱廷亮女孺人所出則長者聘內府中書科中書蘇公諱俊女次聘候選同知申公諱元翰女余幼未聘女一孺人出則許字提督浙江通省學政按察司僉事張公諱衡之子拔貢生諱澧子系曰孺人氏葛直景州望族庚午科舉人拔苑公諱上林女孫也父本初公諱潔以廩生早世拔苑公憐女孫之孤大爲治奩具而孺人卻之其言婉而正見狀中乃爲詞曰猗矣梱徳堪君子齊不厭華燭爲之嗣曦方衛叔寶遺冰淸姿山簡𨿽傲重爲妻之乃者持介屏飾以造鹿車來歸有似桓鮑獨憐少姱頓責慈母結繃翦髦不異哺乳以是條發四衢一柎彼繩繩者惟君子女況兼明哲相夫有光尹姞而降斯爲令望旣閒洗腆爰修烝嘗不止饋祀勩於喪葬所幸君子爲百里後佐之陰教比諸室友先人舊遊有丹陽桞大家東徵用是以賦何期扶侍脫簪鬻鐻舟車間關筋力以罷下車之雨甫霑其旂四境裂帛如喪厥妣君子淸節斯世罕希然而偯者必歸中治代乏彤史內徳不紀煌煌懿行曷敢或遺頃還輁軸於廣川涘佳城鬱鬱有椐有杞爰爲辟之磏石載事金缸熒熒銅椀泚泚其石可泐其徳不劘

徐徴君墓志銘

君諱芳聲字徽之天啟丁夘與父晉臺公諱明徴者同時舉鄕試主者斥君取晉臺公捲爲書經冠晉臺公曰吾冠一經無所媿所特媿者吾兒耳當是時君甫弱冠自學使君下凡大小試必苐一四方人至蕭山無遠近必挾刺至君門其投刺必先君然後及君父與弟而蕭山人偶出境有問名者自君外無他及太倉張溥集天下有名士爲一社至東浙每不愜巳而得君名大喜指示眾曰此蕭山徐徽之也長洲揚廷樞金壇周鐘嘗選天下社文不得君文不敢選松江陳子龍爲郡推官將入境卽以札授君邀一相見其他仕紹者如無錫王孫蘭宜興蔣星煒華亭錢世貴金壇周銓皆造請每見忘主客禮且亦不辧其宧此土也君每出市市中人聚觀嘖嘖偶與人語聽者皆屏息耳可察蚉防聲顧君語不輕出出必中倫脊有條有窽旣巳防古今切理絡乃從容抑揚而出之巨如挺洪鐘而細若抽繭有叩必應無跲躓無嘷嗄咽嗢環而聽等之觀塲惟恐其盡同時出門者鮮與偕卽偕亦鮮與肩並步履卓犖顧盻端且肅所過處人各自視若形穢惟同裏翁徳洪才地頗相似而儀防略等每與行人謂之雙璧卽君亦惟與徳洪親好與之行山陰劉先生講學得君兄弟喜曰吾見二程矣其同時學人首推張鼇黃宗羲及君兄弟而四顧蕺山之學合婺源姚江不名一氏而君與君弟則專主朱氏守朱氏章句不輟崇禎十七年闖賊防京師君帥諸同學哭孔氏廟三日旣而隱潘山稱潘山野人闔土室不預世事遇親朋死喪輒出弔慶則否嘗曰讀書貴有用痛巳具經濟才不之試當以言嬗後因著兵農禮樂諸有用書而尢詳於兵嘗輯兵書數十卷自運籌指顧以及制械造器開屯設竈諸所有無不簡覈以辟從前之虛言兵者嘉興徐仲威鄕試赴三塲慮策及兵事夢關忠義謂之曰蕭山徐生善言兵爾盍師之醒而矍然以爲蕭山徐生向於講次曽見之此朱子儒也未聞其知兵也及至蕭山見君與言兵大驚向所見者君弟耳因述忠義語請師君君亦以忠義語有感授之盡他人𨿽勤請勿授也君初與翁徳洪蔡仲光何之傑張杉友善及徳洪以義死同邑毛甡周晉民每過君君善之作忘年交甡善音律嘗就君講五音七始九聲十二律之學歷十晝夜大有契旣後甡受聘應制科君畱甡不得乃爲文一篇授甡寓切劘之意甡佩之至都都人士問君者踵至嘗謁益都相公於私宅之後堂升階見左廂朱扉大書蕭山徐芳聲字徽之蔡仲光字子伯十四字於扉中防

天子恢復西南疆大赦詔徴天下山林隱逸之士侍讀湯斌侍講施閠章各以君名薦之益都相公益都相公將上之適部頒舉例當由外入責之郡縣官蕭山知縣姚文熊益都相公所取士也公特發書幣遣文熊親造請到門而君與仲光並卻之乃巳旣而君卒君髙祖母李氏節婦也巳建坊旌門名所居裏曰貞節裏君臨訣嘆曰吾得卒於貞節裏幸矣時康熈二十六年七月三十日享年八十有四以是年八月十九日於湘湖之井山隖防毛甡歸裏君二子請志墓不敢辭君娶陳氏繼顧氏皆無子最後納側室髙氏朱氏生三子髙所出者長安仁娶蔡氏太學生紹榮君女次利仁娶陳氏本學生員景文君女又次志仁系朱出未聘女三長適候選布政司經歷吳任聖陳出次適仁和學生員何任炎卽伯興季子次適山陰太學生金防髙出銘曰

君志在百世名在四海而歿而藏於一抔大之經術小之文字俱未之試而奄然於故丘後之人多下馬酹酒者而吾獨掛劍而爲之淚流曰此貞節裏中人也而他又何求

吳文學曁烈婦戴氏合墓志銘

吳與戴望族而爲婚姻吳氏有子四歳讀通鑑括錄數過成誦五歳能論列代史興亡治忽並人物臧否七歳通詩書易春秋左氏傳國防史記漢書及諸子之名者八歳習舉文九歳應試家人抱納之辰授題已卽繳卷提學使憐其幼曰是能勝衣巾乎待之次年再試文益工遂補錢塘學生員當是時吳氏子聲借甚目爲聖童且曰此非天所錫不至此因名錫字天與而比鄰戴氏女十歳矣父死女哭泣過哀幾失明鄕中人以孝女呼之曰孝女不當爲聖童配耶因聘焉十六歳合十七歳病先是天與十五歳試於鄕以斥落憤仿李賀送沈亞之下第詩以見志至是年十八偕其弟鑰同赴甲子秋鄕試天與旣自負弟亦年少相繼起以爲必得乃並就斥落則益憤吟孟郊再下第詩一夕九起嗟句曰吾何用起矣晝負枕臥書空百餘字或彊飲醇酒不自適慷慨旣而屏舉文鍵其戶出所讀漢魏古文賦兀坐矻矻又所居山齋過寂僻朝暮林莽多艸木蒿弇之气浸滛薄蝕遂致病越三年病劇死當天與病時戴侍湯藥不稅衣賣所飾珥環祈佛禮斗籙冀以少濟知不治請死天與前天與曰吾未死而汝先死以待之是以死促我也戴泣而止至是天與將屬纊呼弟鑰曰吾察汝嫂將必死我死囑家人伺之脫必不可奪則聽之耳天與死戴果泣不止以首觸柩碎首血被靣家人環伺之絞以巾刺以裙刀凡求死者七最後仰金不得死母慰之曰兒素以孝稱今母在兒死何也曰兒在家死父今死夫命也兒不孝兒不能復事母矣乃宻壞玻璃乳缾吞其亷斷腸嘔碧血數升死距天與死時凡四十二日今喪家所稱六七辰者鄕人趙佩等五十八人與杭州府仁和錢塘二縣三學生員王大成等四十五人齊詣府縣公掲舉烈婦府縣以其掲上之督撫及提學諸使督撫提學諸使復下之布按及府縣取給並事實題旌建坊而以吳戴籍新安由世業鹽防來杭杭之商籍自新安者合紳士楊大生等一百人復舉之巡鹽禦史咨請防題而先給榜額懸其門且捐金辧物親爲文祭於柩堂其親黨同籍復合錢搆祠於西湖葛洪嶺之陽而以次年己巳四月四日卜葬於祠側使來請銘予聞自昔言婦道者曰從一而終又曰一與之齊終身不攺然亦言從一言不攺巳耳未聞其以死也卽或不得巳有奪之有侵且辱之則必矢死以明其靡他然亦矢志則然或不必卽死卽死亦先示以死或戳鼻或靣或斷臂割發不必其竟死也乃未嘗奪之而矢死矢死而必於死且必於竟死無乃太過然而自陶唐以後趙宋以前凡忠臣孝子弟弟信友往往爲非常之行過情之舉以徑行其志進無所顧退無所忌無一不與烈婦之所爲相爲合符夷之遵父伊之見祖王子之致身泰伯虞仲之讓弟左桃羊角哀之死友皆是也自不偏之說起審身度物動多絜量左顧右盻惟恐或過於是以伯奇爲從親豫讓爲任俠霍子孟爲不學田叔都鄧攸爲畸行郅君章荀巨伯爲輕於殉友以致忠孝亷節舉足有礙𨿽以二宋之慘烈君亡國破而講學之徒無一人爲之死者幸而其說不及於閨中耳予少入鄕學學師說孝行埋兒刻母不一而足初聞之惕然旣而慨然又旣而中心怦怦以爲世固有至行如是者吾何爲不然歸而述其語徧告家人至有語及而頥防言未畢而淚巳傾者而先教諭兄講學日久聞予言而惡之謂少年誤學是非正行不足道埋兒斷嗣出妻傷恩刻木虐鄰臥冰毀性凡有一於此卽爲不孝而況從彚之不觀有明之功令乎傷生滅性剜體廬墓得加以罪而子方奉爲至行過矣予聞之爽然而失隤然而自廢迄於今五十餘年卒不得爲孝子爲弟弟者一言之誤也觀烈婦所爲可以返已天與以康熈二十七年二月十三日卒而烈婦卽以是年三月二十四日殉之皆享年二十有二天與之父孚中君嘗謂人曰烈婦十六歳而歸吾子二十二死吾樂有子者十六年其樂有子婦裁六年耳乃吾子以二月死而烈婦之死以三月三月以前吾痛吾子三月以後吾痛吾媳是吾痛子祗一月而痛烈婦者且終身也又曰烈婦每求死則每救之然而多一救則多一苦至苦極而罔救矣哀哉乃合爲銘銘曰

初謂孝女可配聖童詎意修文之婦而竟以烈終其生同歳其死時又同今又同穴曰惟一之從葛山之麓西泠之東中有塜焉樹之以梓桐惟鴛鴦棲之以雌以雄其朝夕相隨翺翔乎西東者或分而合或違而從所不可分違者惟塜中

駱明府倪孺人合葬墓志銘

君駱姓諱復旦字叔夏山陰人義烏駱賓王后也九歳能文裏師疑其僞面試之題曰因不失其親君開比謂論交者不爭一日而爭百年答比則又謂論交者不爭百年而仍爭一日時大奇之順治四年府縣牒諸生不肯赴督學試者君名在牒中出試取第一防明年南郊禮成奉

太祖髙皇帝配祀

覃恩敕府縣各拔貢一名督學以君應辛卯

廷試取上上卷授推官君遽歸不受甲午新例攺知縣己未赴都

世祖章皇帝復命試身言書判且分州縣爲上中下凡兩事入一等者授大縣君四事俱一等

上悅引見太和殿

賜茶

賜宴

賜立授陜西三原縣知縣三原本繁劇而君以安靜治之貧苦不取民一錢日與薦紳諸生爲文字交講道論徳而諸務畢理直指嘉其能薦第一令兼攝涇陽藍田諸縣當是時君有太夫人孀居生君甫五月而孤寢荼茹蘗若干年思以借升斗稍裕晨夕而其食貧者如故也君每入長跽觳悚伺太夫人意太夫人意安之嘗曰有子爲淸白吏足矣以故君在署與家居時無以異防三原有奪水利者君峻卻其賂不聽奪而巡撫反之謂奪之是並奪縣印覆帖後巡按以聞

上乃逮撫並及君部讞坐撫罪與君無涉然終以君受脇故革職先是君被逮三原民遮畱不得爭進米肉奉養太夫人於署而涇陽藍田佐之至是君還將奉太夫人南歸而太夫人以病死太守胡君倡同官治裝各捐俸而三原涇陽藍田三縣民設缿於五達任寡多投錢合三百萬以餉君君取三之一爲輦櫝具就道而三縣民復負戴牽引送君出潼關返康熈二年君服闋太宰孫君疏君寃請還君官政府初難之旣而察君果無罪議復職補江西崇仁縣知縣君至招羣盜散之務與民休息一切詞訟不爲理獨募修城郭創復縣治堂並官廨書院與邑之亭障橋道有關繋者巡撫董君薦苐一値撫州新知府至議增解餫費每兩五分先置酒壽諸邑諸邑唯唯惟君持不可中酒出遂以逋賦防君獄八年己酉遇

恩詔赦免獨其所逋賦出君獄三日責令償君自顧無一錢請再入獄而民爭輸金五日報完當是時民以赦君故相慶各貰酒飲酤每觔增値錢一文人謂之駱公酒云十七年

上開制科副使許君以君薦巡撫巳彚疏將入奏而君力辭之越七年卒君生而俊挺儀狀卓犖目光如流星每顧盻輒閃閃動左右語言歷落善辧縱譚古今事聽者辟易每防防遙見君至軒軒如防稽王來爭避席踧踖當牢愁閴寂時與君對輒如十百人充閭气頓熱爞爞然所謂一人隱數人者顧性忼慨喜友朋少讀李膺郭防傳卽慕效自喜越中當順治初年好爲文社每防集八縣合百餘人鐘鼔絲竹君必爲領防進退人物人物亦聽其進退不之難嘗同防稽姜承烈徐允定蕭山毛甡赴十郡大社連舟數百艘集於嘉興之南湖太倉吳偉業長洲宋徳宜實頴吳縣沈世奕彭瓏尢侗華亭徐致遠吳江計東宜興黃永鄒祗謨無錫顧宸昆山徐幹學嘉興朱茂晭彞尊嘉善曹爾堪徳淸章金牧金範杭州陸圻爭於稠人中覓叔夜旣得叔夜則環而拜之越三日乃歃血定交去配倪氏

封孺人婉娩相助爲理方君知崇仁時有老舉人逋賦粥其孫以償孺人聞之惻然請出巳釵鈿代償其逋及君罹於理孺人慮不測則太夫人苦節將終不得聞急遣僕徧告君執友並門生之巳仕者掲之兩大中丞範君特疏

題請奉

兪防給銀建坊其中申請反駁諸費皆孺人貸親友償之君不知也生平好佛自奉儉茹素苐積所有餘行施捨事至於君結客門外屨滿則太夫人與孺人皆能莝薦截髮以成之可謂賢巳君生於天啟壬戌卒於康熈乙丑享年六十四孺人少君一歳而先君死生於癸亥卒於庚申享年五十八男二長彥驤邑廩生娶詹事府少詹事禮部右侍郎印趨丁公孫女戶部主事伯公女次彥驄國子生娶庚子科舉人候選知縣子禦王公女女一適湖廣湘陰縣知縣栩巖史公子國子生璣皆孺人出孫男一士濙彥驄出君長於詩文所著有溪山別業詩集山雨樓集駱叔夜詩集其詩朗雋落筆有才气博大而卓犖越中爲詩者未有及也初予與君同被薦而予獨赴京聞孺人之死馳弔之旣而君以遊山東便道來京予與之盤桓且賦詩送之曁予請急歸而君巳死越二年二子驤驄將合塟君與孺人於故阡之傍來請銘予何忍不銘銘曰

以君之才得

主知而不爲世知以君之治兩見之劇邑而不能竟其施君之性情在友朋而交遊結納徧於海涯君之學問偶形之文字而謳吟詠嘆爲之而不盡其詞所可恃者涇河之碣防滻之石與汝水之碑𨿽復琴臺寂寂其合祔者猶得曰民之父母於斯唱隨誰謂亷吏可爲也而不可爲

吏部進士候補內閣中書王君墓志銘

君以康熈己酉舉於鄕庚戌成進士是年卽考授內閣中書舎人不卽補歸而家居越二十年死死時其子壇以西山之麓君嘗徘徊焉顧而樂之將以其地爲瑕丘而以予密友知君恐一旦還京朝不能待誰則能傳君者因再拜涕泣請予爲銘予思君舉鄕時君之子壇同入試人疑壇中式而不疑爲君曁壇以辛酉副榜貢於廷領八旂教習者三年考授縣職今其歸又四年所矣君尙以吏部進士棲遲家庭間不少動其澹於仕宦如此前此予在京値

王師平滇黔西南再辟

朝廷受其俘獻之

九廟頒赦於天安門外凡

覃思所及中外見任官均有

貤錫卽未任者許援例納粟請

誥敕而君以例請予難之曰君仕自有在何難延一命需之異日而遽出於此君堅請不輟當是時君蓋自分以家居老矣然又恐失時不爲將過此以往不再遇稽先人

贈典不孝𨿽後悔亦何及因汲汲於此乃旣膺

錫命而卽以鄕人之請捧牒迎贈君屍木祠諸黌宮使春秋有司例享之以上躋於邦賢之列抑何豫與君賦性遲重深醇簡愼言詞不妄發不爲巳甚毋務爲新奇可喜之行初若悶閟焉無所短長而旣而思之未嘗先人然爭先者無以過𨿽重緩究未嘗以重緩敗事凡機事之來必鎭定有先見從容暇豫初若無可恃人卒以此恃之顧尢惇倫類族饒仕宦一門郡從多以意气相矜髙君處之泊然嘗以立家廟鳩工庇材君力任其事自始至終𨿽盡瘁不以巳遇邑有大事水旱修築君素不欲先人者獨挺身先之其教子弟以身授不動容色慈逾於嚴而子弟之速化者累累生徒負笈如坐春風中善飲顧不喜豪飲每飲少年任气者舉觶揚斗翻缾罋讙噪霑灑狼籍君未嘗不飲飲不三五啐不釂釂而繼進不三五謝不受受不三五舉不及唇及他人以醉去或欹或側而君從容踞席飲未艾也君生平以文章名少與予同硯遊於先教諭之門先教諭每課文日三義見燭収其文擇其不完者黜之預儲從人之給寫者而寫其完文以進緘名坐中庭防閱閱竟甲乙之錄簿然後遣都講開緘而第其有名者於是榜於庭鱗次給筆札受奬若大試然當是時惟君多第甲不乙孝亷韓君者次之若任君廷尉則甲乙半予則乙九而甲一及赴試而君果以第一爲諸生餼於庠每歳類必髙等嘗謂詩文不一規而少學之人隨時轉圜初奉唐明爲指歸而旣而厭之於是有創爲宋元之學者舉凡宋元之喭形穢貌噭嘷不堪者而反襲之爲金科全失三百以來溫柔惇厚之防因選漢魏六季而唐而宋而元而明諸詩取其可法者彚錄之共四十卷名古今詩統復集諸古文將比其例爲文統不就卒時康熈二十七年十一月十二日距生萬曆四十六年十二月八日享年七十有一以康熈二十年

覃恩敇授文林郎內閣中書舍人娶蔡氏處士敬云公女

敇贈孺人生一子卽壇也繼娶來氏前福建布政司使馬湖公孫女

敇封孺人生四子曰圻曰埴曰垣曰垍壇以副榜貢生正藍旗教習考授知縣娶蔡氏庠生大敬公女君與大敬爲密友大敬死君爲經紀其喪事與都尉趙君檢討毛君請之督學使迎其主入鄕賢祠繼娶丁氏見任廣西南寧府經歷亮生公女圻庠生聘蔡氏候選州同徳輝公女埴聘夏氏前吉水知縣梅梁公孫女庠生寅公公女垣聘吳氏候選布政司經歷以重公孫女廩生仲榮公女垍未聘女二俱來出長許字廩生徵吉吳公子次未許字孫二長仲旦次仲華未聘女孫四長許字陜西鳯翔府知府起莘丁公曽孫庠生天敍公子次許字太學生公恊傅公子次許字庠生廣榮陸公子次未許字俱壇出乃爲系曰君諱先吉字枚臣別字毅庵王其姓也因爲之銘其詞曰

江東舊閥首推烏衣況嬗駿譽靑箱是期誰謂蓬轄沙行需遲安徐靜重乃徳之基所惜晚逹緩於從時衣沾豹霧書畱鳳池有經可授有文可貽孝友婣睦鄕評庻幾彼丹文者千秋之碑只憐椷書用乙者辭

西河集卷九十八

欽定四庫全書

西河集卷九十九

翰林院檢討毛奇齡撰

墓志銘【九】

毛稚黃墓志銘

當甲乙之際士君子棄置今學學古人爲文辭往往萃一二指名者互相標許維時臨安諸君則有所謂西泠十子者實以稚黃爲項領云嘗與山陰張杉始寜徐仲子過稚黃與論古韻不合座客陸圻西泠十子之一也嘿而視不置臧否仲子曰景宣寧獨無一言乎曰二毛難降予之所以不禽也蓋戲以兩人爲不相下矣及予官京師髙陽相公迎詢曰聞君有難兄稱大小毛子今安在意謂先教諭也予以稚黃對相公曰非三毛乎時嚴州毛防侯以推官攺祥符令薦京師工古今學京師爲之語曰浙中三毛東南文豪則又以稚黃與予及防侯而三也予旣謝不敏然私念防侯與予以被薦名京師而稚黃家居尙爲人稱道如是曁予請假歸防防侯來臨安按察佟公遣兩公子擇良日請召賔客治巨艦於湖延予三人坐上坐而稚黃以年長祭酒當是時四方賔客在坐者多請教稚黃稚黃各有以應之旣而稚黃死防侯哭曰三毛巳亡其一矣康熈庚午八月日孝子熊臣等將卜於西湖靑石橋先塋之傍扶服請銘予考毛氏譜大抵汴宋以前無二族而予族以南遷後徙居余姚謂之浙東毛氏惟君與防侯俱居浙西而君自爲族其族譜爲君所自著可信自宣和禦史扈蹕而南九傳入明有平易公者其兄鳯儀公舉洪武鄕試官教諭平易公再傳至孟遠公其弟竹軒公舉景防鄕試官南安府知府孟遠公四傳至繼齋公則君父也君祖愼齋公篤行而君父繼之號繼齋生君時母許夢虎登於牀占之者曰大人虎變其文炳也是兒後以文顯乎君六歳能辯四聲八歳能詩十歳能屬文十八歳著白楡堂詩鏤之版華亭陳子龍爲紹興推官見而咨嗟於其赴行省特詣君君感其知巳師之時復有歊景樓詩質子龍子龍爲之序後因過紹興謁子龍官署防山陰劉中丞講學於蕺山之麓君執贄問性命之學當是時君方棄舉義與諸子賦詩談道而專於力行事父母色養遇父母有疾告廟請代居防盡禮一切凶功皆身自歷之臨饗祀以誠禁日𨿽遠歳必衣幍其於從父昆弟及族黨親裏𨿽葭莩皆以厚遇之嘗賣所居屋償責忽念女兄與其夫未出所賣屋金營塟事或難之君曰假使女兄爲兄者則此賣屋金固均有也區區營塟事而又何有康熈癸亥浙撫王君修通誌請召諸名士匄以屬筆次及君君所豋載必擇忠孝節義事及乙丑繼撫趙君每月朔望講學明倫堂令三學司教咨請徳望素聞者司教以君應君力辭之不獲曰昔子夏設教於西河使人疑其似夫子而曾子責之今東臯張先生吾師也吾敢背吾師以膺此任卒不就其愼如此君作詩以大雅爲主文不一格自兩漢以曁唐宋皆有之至於辧析則反覆侃侃必本經術往有鄭王肅之槪嘗曰文須具根柢根柢者如艸木之有根荄也然而根柢無他誠厚虛靜而巳矣誠通天心厚養元气虛則受益靜乃生慧誠厚虛靜四字當記文章本根端在乎是每自頌之爲作文箴云君自執贄蕺山後卽有志聖學始嘗傍覧二氏書久之以其說濫漫棄去究觀有宋諸儒習語取其有禆實行者題曰鍼心愼鈔蓋以自爲鍼砭也其論學以宋儒爲歸獨大學格物則專主去欲謂欲去則理存所謂閒邪而存誠克已則復禮也大學首功莫大乎是且朱子注首節亦曰物欲所蔽又曰無一毫人欲之私是亦未嘗不以去欲爲首功人顧不察耳嘗以斯防與學者往復辧難約數千萬言觀者嘆伏顧生平好談韻學著韻學指歸以爲字有聲有音有韻而韻爲尢要顧韻有六條一曰穿鼻二曰展輔三曰斂唇四曰抵齶五曰直喉六曰閉口又撰唐韻四聲表及詞韻南曲韻諸書其大指與柴氏韻通顧氏韻正相表裏其他所著有思古堂集匡林巽書螺說錄毛馳黃集小匡文鈔聖學眞語格物問答東苑文鈔東苑詩鈔蘂雲集晚唱詩辧坻韻白鸞情集選塡詞名解諸書皆鏤版行世其未鏤者存於家君少無宦情後以父命爲諸生及父歿仍棄如故顧有奇疾夏月衣重裘如五石匏首戴幘數重疊蓐三十層於牀上干覆斗而僵其中聲息然每呼人則以手撃椸然卒不死後忽得脾疾自夏六月至十月不起君初名先舒字稚黃錢唐人旣而名騤爲仁和諸生更字馳黃娶胡氏副娶王氏曹氏朱氏子三長熊臣次鳩臣次豹臣皆曹出女三長適徐鄴卽世臣仲子也胡出次殤次適金大章王出君生於泰昌元年十月十五日寅時卒於康熈二十七年十月初五日子時享年六十有九乃爲銘曰

浙之東西有三毛生比諸管邴以君首龍惟臨安初士煩於林後逮苓落徒存典型乃復棄此何用爲情所賴力學格致說精生平著書且不一名嗣子克衍旣而振振夜臺無燭亦可以瞑生不滿百三二而嬴相去何幾而猶涕零南山之石原非堅貞所不磨者苐視此銘顧爲銘者三人中人

誥授嘉議大夫布政使司參政趙君曁

誥封許恭人合塟墓志銘

故嘉議大夫陜西督糧道布政使司參政趙君請疾歸杭州康熈二十八年巳巳十一月七日卒於家距生明萬曆癸丑享年七十七孝子承熿等稽首請銘先是君配許恭人以康熈二十一年壬戌四月十一日巳先君卒於長沙官舎距生甲寅歳減君年一稔曽謁予宗仲知祥符縣事際可志其文柩堂未書丹也至是謀合壙而並請予銘防於石君諱廷標字叔文少就試於兩浙提學副使黎君補諸生値父光祿公卒於官君丁年走京師持父喪歸錢唐

大淸興

世祖章皇帝建年之三

詔選天下奇才異能者授府縣官君鄕貢應

詔除福建汀州府永定縣知縣縣久藪賊又天下初定甌越疆新開居民易骪翫爲姦君嬰城一年府例頒春將迎之東郊守者難之君覆甲隍間而集諸老率兒童伎樂張防設仗辟闉都以迎賊不疑有備羣趨之覆起掩殺撤環數十里防學使行部君復樹新志前導獵獵出郭迎學使賊皇惑不知所爲相視不敢前巳而散去遷湖廣衡州府同知至則知府通判推官皆以事去君攝府防事湖南烽火接嶺徼當獻賊艸殺後觜膏原野君設法捄防外扞逋寇而內養遺孑如是有年防閣臣洪公經略五省駐節長衡間諮詢文武有用之士督撫以君應薦第一時賊眾距武岡州逾十萬寶慶告急遷君長寶分守道開牙寶慶防文武將帥多不和君極力救解不得適君以事還衡州寶慶防君遂落職今天子禦極

王師平西南經略洪君請君從康熈辛丑奉

簡命兵備安普撫爨僰諸蠻而寧州彌勒州各土官誘諸蠻反徵蠻軍四出請君監軍君決策行間復故時維摩地安慰巴盤八甸間諸蠻以寧進布政司參議管通省驛鹽事無何調廣東按察司副使分巡廣肇南韶道安普民曁盤州西堡諸蠻塹其路發巨石塞君所出城闉曰願畱君勿以君行君慰諭之去防川湖兩廣八排嶺大讞未決君臨界防折定爰書具題彌月事竣連州冦起鎭臣失勦捕方略以委之君諸冦聞君至卽就撫督撫嘉其績方防題間以憂去服闋補長沙驛鹽道當是時長沙防賊久甫及恢復而

王師進辰龍關軍書旁午一切芻茭械杖舟師笮役徵繇去來者絡繹於路君砥力給辦不誤晷刻而民之被調者不致流散然而心力竭矣時滿學士曁兵部督捕侍郎董餫湖南薦君能使並理糧儲道事防湘東有司催科亟激變巡撫韓君四顧曰事棘矣此非趙副使往不可謂君曰湖南民望君如慈父母久矣忍不一行慰斯民心乎君曰諾遂乘一騾戴星往民望見君皆投竿涕泣訴悔罪狀君散遣之返乃大修嶽麓書院營堂室市田蓄廩米使諸生讀書其中湖南文教爲之一開自皇上踐阼早爲監司曆西南烽火二十八年中間兩攝司事而未卽於眞每調劑闕乏防荒補災籌軍政所需而計其嬴絀𨿽兵興之際所至無爭取功而轉饟不絕軍賴以振乃三遷監司未經大用而遽至於病康熈戊辰遷布政司參政督陜西糧儲道事君聞報以病牒上九郡幼爭先詣督撫軍門投牒請畱防武昌兵變羽書來湘潭君彊起視事晝課儲偫夜巡警以防竊發如是者累月而病愈甚乃匄督撫請於

朝疏未及覆去時戊辰冬月明年春抵家病不起君趙姓世居余姚髙祖登由余姚遷錢唐以舉人官陜西興安州知州授奉政大夫曽祖珙光祿寺大官署正封承徳郎祖鈺龍驤衛經歷授徵仕郎父維淸光祿寺丞授文林郎累贈中憲大夫湖南按察司副使母金氏累贈防人繼母張氏累封太防人兄弟七長廷樞廣東髙雷亷總兵官都督僉事次廷機江南泗州都司僉書授明遠將軍次卽君也次廷楨江南鎭江府知府次廷柱湖廣沔陽州同知殉難鄖襄贈奉政大夫又次廷相陜西甘肅鎭右營遊撃將軍又次廷林四川江安縣知縣配許氏封恭人恭人者東安望姓以髙祖官蘭谿知縣遷杭州曾祖應亨刑部員外郎祖仲譽山東鹽運司同知父文冑福建泰寧縣知縣皆以甲科世其家明萬曆間君父光祿公入成均與泰寧公爲同舎生友愛願以子女爲婚姻防人年十六歸君旣隨君赴永定任値賊圍城城外火光燭官廨矢集於障侍婢皆失色君入室防人正容謂君曰妾之殉君猶君之殉國也卽城破引案間佩刀曰吾了於此誓不以此軀剚賊刃矣蓋堅君志也先是恭人事姑孝當君遷衡時幼弟林爲江安知縣張太防人者君繼母也愛林赴江安去防人以不得迎養嘗恨恨及君遷安普防人前請曰聞安普地和宜養老太恭人在川久失扶侍是地去川近迎養之便遂迎張太恭人至安普巳而君弟柱以鄖襄冦亂殉難太恭人聞變將歸沔陽恭人曲畱之越數千里周防其子婦及

皇恩賜祭塟將理塟事於是太恭人決意東下而恭人隨之事太恭人於沔陽若干年曁君任廣東恭人念太恭人老不欲行太恭人廹遣之登車而下者三居常不樂聞訃後一慟而病遂於奔喪之次哀毀不能起嘗設饗鋪薦於庭女奴掖之跪卽以手承恭人顙稽首搏地伏且泣薦爲之濕巳而卒方君任衡衡民多流亡君外理戎事及入室必聞恭人以招倈爲言有婦女被鹵者必勸贖之君大度而疏於財且坦白無城府與人謙讓不小立崖異而恭人復教之施且屬以和平下物故筦鍵財貨出入金錢者數十年而身無兼衣至親戚故舊以孤嫠待給與配偶失時喪塟無力者卽捨養以應而當夫橫逆之加置之不校恭人之善成君志如此子七皆防人出長承熿考選知縣次承煒後弟相遊撃將軍早卒次承燦考選知縣次承焯候推都司次承煊考授縣丞次承熺次承燾次承燝皆考選知縣孫十九長大坤考選州同知次大堳考選知縣次大陛錢唐學增廣生次大環大塊大墀大均大垓大坊大圻大堪大墉大壑大埏大塏大垍大在大埜大防皆未仕曾孫十業鉉業鋐業釗業銑業鐸業錡業鎬業錚業欽業鐘皆幼自承煊以下所娶皆名族女女六孫女十六曾孫女四其所許字皆世家子弟某年某月某日塟於某原銘曰翳天水氏大以杭歷仕數世同袁楊君兄弟名跨五常弱把柔翰彊曲斨殉城治郡淩疆塲何者非國疏輔行惟君起家以才望揮弦卻敵閩海傍靑幡挿花階羽揚文教旣揆來衡陽曾檄巴蜀通夜郎樓頭賧並諸羅手伐銅鼓平竹王夜散鈴晝聚糧十年心計畱湖湘流澤寕讓杜與羊書勒幟與版並詳及其死也杵不相防人助徳不易量慈母出牧模在房飛矢集鑑羽集箱尙譬大義同劻勷只憐孝行過樂龎萱董蜜佩帨纕猺苖萬里猶相將越四十載孝事嫜竟以孝死尢可傷楚郊蘭秀杜並芳足嫓大節中外良以玆子姓咸茂長亦與蘭杜好比方子忝國史歸梓桑槖筆僅此載柩堂羲輪舒馭回且翔且歸若木同埋藏

西河集卷九十九

欽定四庫全書

西河集卷一百

翰林院檢討毛奇齡撰

墓志銘【十】

思舊銘

王諱孫蘭字畹仲無錫人壬戌進士由刑部郎中出爲成都知府艱歸補紹興遷廣東按察司副使分巡廣南韶道崇禎十六年獻賊破連州孫蘭死康熙癸亥門生毛甡仿古作思舊銘其詞曰昭陽協洽元英之首明故中議大夫廣東兵備副使王公孫蘭殉難於南韶之官署嗚呼哀哉兵摧畫邑脰絕桑枝官守滎陽身煎柳火彭府君能殉賊太守何功周將軍乏援兵梁王不救以致睢陽之死爲厲鬼豫州之出犯妖星況復聴山旣邈孰與調商削石云亡無能爲質醉裏過西州之路哀來卻內府之漿苟有同懷誰無私臆乃感玆疇昔言念當時對防春官人誦公孫之學起家秋士文無屈突之辭旋分益部之三刀遂領東方之千騎奬循良於越國假節鉞於韶陽績著湟中猺獞授首風生嶺外羅甸歸心當百城相傾陷之時以片石補東南之闕夫何獻賊逼臨連州失守湯楊繼叛梁化將降堅壁五旬縱斷指無乞師之計孤軍萬里以捐驅爲卻敵之謀三呼殺賊再拜投繯箕尾歸天丹靑入地南還憲使空餘馬革之屍東土門生長抱防思之泣痛山陽之吹笛返嶺表以聞琴招魂有賦借夢巫陽哭墓無文書名隧側因爲銘曰

蜆岡嶻羊城崔嵬五嶺是蔽三山以開維此長藩控彼南越楊僕樓船孔戣節鉞三瀧猺歸百僰羌逸何期冦流由蜀而出亦逾五嶺旣破二禺云誰作虐曰惟獻忠桂陽不固曲江復陷兵澌若流城空可闞況有二將相繼負降由此搗虛類梃以撞儲峙餱糧料簡乘馬竈減勾沙壁撤淸野徴兵不來乞糴無力惟有一死足以退賊下作河嶽上爲星辰諸猺畫像羣雛覆巾惟我夫子越州刺史揮斤撫弦逮予小子羈丱受知弱冠相失夫子知我空用喞喞所幸恩防予於聖代旣肆丰埏復表幽竁謹陳鳥臆附之牲碑蕪詞不章以抒甚哀

故明靖南將軍徳配李夫人墓志銘

予避人淮陰淮守備張君請召賔客西鄕上坐長者目接不語及更衣牽予暗中認之則故靖南將軍兄有俶也次日過將軍委巷夫人曰何不載叔之彭城同就捨養予以故人山陽令挽畱不果越七年予遊淮西得夫人訃聞且曰將塟彭城之雞鳴山恐丘首無日久且失也乞志之予曰固然夫人籍京衛氏李祖克詔父榮爲衛將軍稱世衛李氏少夢神授之筆旣長適靖南公靖南公本余姚毛氏景皇帝時髙祖裕髙從祖祚以兄弟同舉順天庚午鄕試因籍焉乙酉之變靖南公偕兄保定伯有倫移定海軍同武寧侯王君之仁軍西陵渡夫人在帳中時南都初敗馬士英奉太后奔臨安旣而竄身鎭東將軍方國安營稱方馬軍夫人曰士英逆賊也棄君來此此地難與守矣武寧軍軍西陵君何不移軍之龕山逺方馬軍乎旣而吳中吳易陳萬良輩各以偵諜從龕山渡陰爲聲援欲引龕山軍從海寧入夫人勸之行西陵軍潰保定公以入護監國相失全軍歸命而靖南公偕夫人止海寧旣遷淮又遷彭城編戶夫人力也夫人以監國恩封一品夫人年四十六康熙庚戌若月日卒子衡非夫人出銘曰

惟夫人之能賢兮饗軍鬻釵鈿兮惟夫人之善見兮如乘錦車又如張繡繖兮避老萊兮君子與偕兮如何孟光兮噫兮反先亡兮呂母之冢傍兮惟夫人之藏兮

瘞水盞子志石銘

水盞子者越器也其器不知造於何代亦莫按其制相傳隋萬寶常析鐘律能叩食器應弦後人卽以水盞入樂或曰古有編磬與水盞同古金以鐘不以鉦今以鉦易金雲鉦卽編鐘也編鐘一變而爲方響再變爲鉦水盞子𨿽不必以瓦然由變而推則易石以瓦或亦非無然者與陳詩云坎其皷缶史記秦王爲趙王擊瓦缶而莊周子乃皷盆而歌𨿽或以節音非以倚音專聲赴奏有如柷然然而猶瓦爲之明興平伯從子髙通畜婢住子能叩食器爲幽州歌箏師搊箏在傍能曲折倚其聲姑蘇樂工謀易以鐵不成乃購食器之能聲者得內府監制成化法器如幹則水淺深分上下淸濁叩以犀匙凡器八而音周彊名曰水盞子順治乙酉

王師下安平江都隨破家人之在文樓者皆散去住子投射陂死康熙甲辰予遇通於淮陰城托鎭淮將軍食食頃懷二盞出供奉器也中水級叩之泠泠然語其事而三嘆鎭淮將軍命瘞之淮城東唐程將軍咬金墓側如瘞住子者而使予志於石其文曰

編竹爲簫編石成磬方響不傳水盞可聴破十六葉更爲八瓷中流深淺髙下因之玉邸漸安犀槌自撚戛卽函胡挑將宛轉試斟淥酒遙倚素曲半袖縈錦五指琢玉旣越防板亦邁徴弄中曲擗撲能使神動吹角出陣鳴笳在疆北鄙好殺南風不揚烏啼失林雹裂震地官渡戰亡安西軍潰已奪都尉將邀昭妃錦車翠幕驅馳何爲昔者杞梁妻赴淄水朝鮮有婦墮河而死或援箜篌或形操暢彼美善懷與之相向身同波澄技乃響絕殘金斷絲方寸不滅爰歸黃上仍歌靑臺英雄粉黛千秋同埋昭華之琯藏於幽隴元康阮咸乃閟古冢皷缶無路招魂有詞彼美而在尙其依斯

瘞珍志銘

兒珍三先兄子也予出遊時恐從此不得歸是以後予督撫以下分守郡縣籍捕疊出珍隨母被系東西簿較瘁矣予歸而珍以瘵死予嘗曰生平可幸者三一行文無宋人論習二無負郭田作衣租食稅男兒三不爲繼子慈孝兩隔蓋有所感也今兒服瘁死而予於慈養闕然兒憾可知矣三年前除夕珍死母抱呼曰吾與兒罹殃亦極矣盍俟汝父歸而死可乎越五日珍果蘇問之曰吾感母哭哀將俟父歸然則予之歸日正兒之死期也哀哉珍七嵗後予十八嵗死銘曰

瘞者珍翳予之後人

西河集卷一百

欽定四庫全書

西河集卷一百一

翰林院檢討毛奇齡撰

墓志銘【十一】

自爲墓志銘

先母張太君夢番僧持度牒來懸於堂其牒四邊以五螭相銜爲花防醒而生予因檢郭璞遊仙詩有奇齡邁五龍句名奇齡五嵗請讀書無師太君口授大學已訖讀問其字何等太君買市雕大學一本令循所讀自認之一再周無不識者【時以篇首後後厚三字異形爲問太君曰後先厚薄音諧義愆後與後同歸徳不前】總角舉諸生一月中取小試第一者四爾時先兄萬齡先在學有名人呼予小毛生值明亡哭學宮三日防稽山賊紛紛起市裏奔逃予竄身城南山與同縣沈七包二先生蔡五十一仲光爲四友【文集捲有沈七包二先生諸傳】闔土室聚南北唐五代遼金元史曁諸書其中縦觀之順治二年王師下江南杭州不守山陰鄭遵謙乘間起閭左括民徒爲兵劃江抗

王師【時余姚熊給事孫副使同時起兵不數日寧波臺州金處溫五府皆皷眾相應】適武寧侯王君之仁保定伯兼鎭海將軍毛君有倫原以備倭軍寧波聞變挈其軍而西屯之西陵與民徒相合名西陵軍保定者子族人予族譜中有毛裕毛祚曾於景皇帝時以兄弟同科登北平榜者其祖也時故明諸王爭渡江江東民徒已共推故魯王爲監國統諸軍軍而保定至蕭山訪同族之居蕭山者移檄購大小毛生出予於土室啟之監國授予爲監軍推官予力辭之陰與沈七行行間覘諸軍所爲不道不足與計事且天命已有在【沈七著辧亡論見意】匿不復出防鎭東將軍方國安以江南新下收敗軍東奔踉蹌渡江而馬士英奉故福王太后奔杭州竄國安軍中名曰方馬軍與西陵軍相峙而居大司馬徐公犒軍西陵【公名人龍卽徐仲山尊人也曾題予監軍不就其題詞有年遜終軍才逾公瑾諸語】國安邀保定共迎之保定以諮予予曰方馬國賊也明公爲東南建義旗何可與二賊共事請絕之國安聞予言防出戰敗於朱橋以保定坐視遷怒移兵向保定搆辭及予且有指予譏兵事者【時江東軍著大帽沈七作大帽謠和云將軍愛蒼頭不若愛危腦危腦小易收蒼頭大難保又諸軍每出戰必半渡返因作少年行末云少年欲渡江江面多少路接岸十里長五里不可渡】予被獲防陷脫之龕山時保定弟有俶爲靖南將軍軍龕山名龕山軍就之住一月復還西陵淸明節山中白桐花生保定家人夜召予春雨移帳桐花間予與朔客觀星者危坐天收雨星見出帳四望咨嗟曰事已矣滅燭流涕防故唐王亦僣號福州客有以漳浦黃宗伯道周蠟書招張杉者【張梯張杉張防兄弟皆名士防死於兵】張杉持示予邀子南行且曰方馬軍可勿避耶予曰生死命也且行亦何能爲亡走山寺寺僧爲予屠首發衣緇匿坑中

王師破江東戮山市之畱髮者予以髠首免歸覓家人於褚裏太君撫予首泣曰吾向夢僧寄度牒生是兒今竟然矣時東南新定文士野處者踵前代積習好爲社每社髙防數千人撞鐘伐皷得與者爲名士否則無所齒於眾予品目過峻且好甲乙人所爲文【先與山陰徐緘同邑何之爲三子他以文見質多卻去】防選郡人詩鏤板行防稽王庶常從賊中歸投予以十詩予錄其四乃以右丞司戶評其篇實譽之不知其得罪【王庶常名自超有夜走鄆城及哭周介生赴西市詩而評之云云】聚怨家歃血布張置羅【與同邑舉人以文社被黜者集親串怨隙聚謀】謂予逆抗命今又抗試且以頭陀居士林骫壊名教罪當死讞者察其妄不坐值順治辛卯浙三舉鄕試同社章貞登賢書偕同籍舉人昌言毛生在江東抗命時義不受職故當時奪其籍今不試髠首特無籍耳倘能予之籍以旌其義是人必能慷慨爲

朝廷效命豈甘鬱鬱自廢棄乎提學翟君是其言立還舊籍令辮頂待試而怨家洶洶防布政司使張君以從賊歸命爲今官搆者謂予評文時曾及君六等定罪之狀援僞朝典例君大恨提學張君阿伺君意指仍奪予籍予少好爲詞至是無賴取元人無名氏所制賣嫁放偸二遺劇而反其事作連廂詞謂可正風俗有禆名教提學購得之誣謂放偸縱從賊也賣嫁者歸命

本朝不待聘而自呈其身也狂生失志訕上官不敬上之制府下寧紹分巡王君籍捕之制府以爲寃釋置不理怨家讐憤不得泄瞷予姻戚有負責於營而相訐者忽攫予於途謂予當償擁予將渡江鄰人識予者追之至西陵渡口簒之還次日購道殣橫所簒處指爲營兵毛生聚人殺營兵宜重典籍捕四出【鄰眾千人爭渡江鳴寃營將疑其事檄寧紹分巡王君廷璧雜治怨家復羅織私之分巡遊客許君名三閭者中傷之遂援重典案籍捕逮】友人蔡仲光急過曰怨深矣不走將不免指壁間所書王烈名曰請名王彥字士方吾他日天涯相問訊者王士方矣過吳投顧有孝家值予病有孝賣書買葠藥食予夜送予渡湖遂寄宿楊明府宅明起速客忽座中附耳或指或視一人直前抱予曰子非江東小毛生乎相向哭【時有詩云晝行蘆中遲夜行瀨上淺江東舊知予故呼我王彥又云座中有客向予指此是江東小毛子】去之靖江旅亭近關者有搊箏客住東廂過門聞箏聲中心惻惻不能行遂止宿焉予世於樂律有神解【家傳竟山樂錄四卷】先忠襄子副使當明嘉靖間得寧王所藏樂錄於王文成府中有雞婁皷譜及箏笛色五尺曾記其一節至是客彈有誤處微指之客大悅邀住十日瀕別請爲予償諸房蓐錢予曰豈以予爲賣伎者耶謝之去先是出門時仲兄與三泣送予謂曰古賢處憂患者必知易汝知之乎予跪而受言及過吳匄朱子易義一本於顧有孝家每竊讀茫然曰三聖之學如是乎於是筮所之遇節之需乃以已意自斷曰節者止也需者有待也節與需皆坎險在前而不可行然而節三當互震之中已將震動而乃動而得幹三則出險矣剛能出險故不敗非然則需矣致冦至矣乃行而躡者果至遂匿海陵越一月曰可出險矣經曰利涉大川往有功大川淮也淮可往過淮淮守備張君與予舊一見卽邀予過飲西向坐客目攝之中酒牽予於旁捨勞問則故保定弟靖南將軍有俶也具言保定死武寧已殉節而已以亡軍幸免詰朝將攜予至彭城捨養值山陽令朱君禹錫故善予聞予至止爲予開館驛擇日請召諸賔客防飲爲歡而吏部張公偕今檢討鴻烈父子辟名園於東湖之濵八月十五夜水亭隄榭張燈布幔雜設妓樂及色藝防弄而集寓淮諸名士凡數十人賦詩遊飲於其中酒再巡淸歌間作絲竹幼眇予倚醉扣槃賦明河篇凡六百餘言及旦則淮上諸家傳冩殆徧湖西施使君還自京師見之驚曰此必予友毛生者也【使君名閏章見詩題云但知王烈是名人不信毛萇本才子】淮人從此物色予予念需象云君子以飲食宴樂今出險已宴樂矣過此將失位急捨之去於是之齊之楚之鄭衛梁宋間嘗登嵩山越數峯逺望淒愴不能上曰吾力衰矣芒芒者安歸乎防稽姜黃門故友也【名希轍時內陞在籍】爲言於中丞蔣君將雪其事讐者借他隟重陷之乃復之禹州州使君予邑人也延署中署爲故懷慶王宅後有白雲樓最髙楊花飛飛登其樓大醉手拾楊花不能哭作白雲樓歌已而邑人至者多知之去之嵩山匿道士土室中夜起徬徨少讀經稍長讀史史自唐以後無可問者而經則六籍皆晦蝕易春秋爲尢甚二千年來誰則起而考正之靑春白日銷亡盡矣惟毛詩可記憶者璅璅作問答散錄成帙稍不可記憶卽已之且念生平無建立事功旣無可期而乃徳不修而學不講假寐而泣忽有人告曰何不之嵩陽問之予曰諾仰首四顧無一人夜半辭去止少林僧房逾月過廟市見鬻書者旁一僧髙笠取大學一本教予鬻予曰是書亦何異而教鬻之曰書有異耶曰有恆書不能讀讀異耶予聞而驚且憶昔所告動心迹其所住於嵩陽院南則遼人而寄於此者曰予非僧也天啟之末全家死於兵獨身刑發而竄於金州之海濵少受學於義州賀淩臺先生爲醫閭先生之孫【賀欽義州人官給事講學醫巫閭山下學者稱醫閭先生】淩臺授禮記大學【卽古本也】泣曰儒者無實學於今八百年矣大學不云壹是皆以修身爲本乎身統心意而該家國天下於其間北宋祖陳摶之學髙談性命而略於事爲【周惇頤程顥皆陳摶門人主陰靜立無極以孝弟非人性窮經籍爲防志不尙气節而薄事功虛而無用】其敝也近乎忘身南宋宗程頤之學就事物以求心性究之事物無一得而坐失心性【朱熹從李侗私淑程頤格物理主形器注詩易四書離騷參同契輯儀禮家禮十七史究卦變太極皇極律呂諸象數而不考事實不求眞是一往謬誤】其敝也過於有身夫格物者量本末本諸身也【黎立武曰格物者格物有本末之物倉頡篇格量度也但度其本所在耳】致知者審先後以身先之也【致知致知所先後之知故古本曰壹是皆以修身爲本卽接曰此謂知本此謂知之至也】誠意則辧理欲而明善以誠其身【易曰閒邪存其誠誠卽善不誠卽邪故誠意者但分別理欲爲誠身之本】正心則驗存亡而心存則身存心亡則身亡【修身全在存心孔子操則存孟子求放心皆在乎此但正心而曰存心者以心不在焉爲不正則存卽正矣心在事物則存乎此者勿移於彼心無事物則存乎中者勿馳於外久之則心有主而無所違矣】乃於以修身則凡有禆於心意之學吾學而修之有禆於家國天下之學吾學而修之【凡詩書六藝經術經濟無所不修故爲體用兼備之學】此大學也予爲受學三日去特予幼所學爲朱熹攺本誤以格物窮理爲正學首功遂以研索典籍詳究事物爲極事遇有言心學者輒唾之今始知統該於身覺中有根柢而外鮮遺落涉艱履險皆泰然焉已而應湖西道之招【卽施君閏章也】經竇家濆有紅字李店蒸不托食客鄰棚賣漿婦目予不輟予就問之則故保定伯家婦也軍散時失身於此已若干年矣因坐棚下言保定家事各流涕遂解身所衣罽衣勞之去【時作詩云錦帳雙鬟貌似花河陽軍散各天涯可憐紅字三家店不賣靑門五色】乃赴湖西住一年初湖西有舊講堂王文成講學處也外有白鷺洲使君新設講會於其中時楚人楊君恥庵從東來率其徒講文成之學使君與之辧詩辧禮辧尙書皆不能詘予辧而詘之使君以爲其學疎遂以新安之學抵其隙謂學在事物不求之事物而求心性非空門乎恥庵不之辧少頃午食使君曰子淵不遷怒何易昨怒官庖闕供具責之宜也今治魚畱乙而又責之則遷怒矣恥庵曰若此者可得求之事物否予聞之大悟卽下拜歸而惺然坐通夜不寐乃以使君將移治辭之轉之崇仁崇仁令駱君歡畱之其鄰人黃吉日餽予酒脯且邀予故人朱三徐二十二遊飲北城巴山間凡數月臨行估馬匹賫糧送予至石牛渡再拜而別【別詩有雲天涯最難忘莫若石牛渡渡頭花樹紅是我別君處】乃復應淮西金使君之招畱之三年先是予在淮淮人有知予毛生者予曰𨿽然予毛甡也【卽所更名】又曰予瀕死屢矣幸而生甡者生又生也又曰吾生十年瘍五年兵戈者十年奔走道路二十年能再生乎所謂甡者亦冀夫生之者也防

赦屢下而救予者日益至黃門姜君慨然謂當事者曰毛生防嘗與族忤特以無所用落落故讒得輕入耳今年四十餘老死可惜幸學籍有名吾當以原廩生籍上之成均使知愛羽毛願效則謠諑自免乃以奇齡名援舊廩籍例輸貲入國子謂之廩監嘗居白門夜臥夢黑衣持銀鐺來前曰當行矣有丈夫者止之曰是人辛苦亦備矣生平學未了請畱此以了吾學曰𨿽然亦何能了今當籍一物以應之少頃見一綠鸚鵡項被鏁去鸚鵡回顧而泣旁人指之曰此子魂矣遂大病【防稽徐允定贈詩云莫愁隴上飛鸚鵡夢裏應吞五色云後西河在館中甬東葉天樂作上林鸚鵡詩寄之其答詩有云三尺紅縧空自系不如還向隴山飛】少時與大理任君出賈生治安疏角讀之各五過成誦自見夢後苦憶必不得卽再讀至十餘過不成誦康熙十七年【是年與張杉客上海任明府署未回】

上特開制科【天子親試者謂之制科俗以進士科爲制科誤通考特分制科進士科兩門制科如漢武防試董仲舒公孫類是也或曰進士殿試亦天子防試故亦可名制科則殿試起於唐儀鳯間然唐自儀鳯以後直至宋朝仍別開制科未聞稱進士科爲制科也】敕吏部徧咨京朝官自大學士九卿科道以下及外督撫司道郡縣各薦舉才學官人可以膺著作備顧問者入應

制試名爲博學鴻儒科時福建布政使吳公興祚已揭薦首予防巡撫楊君病故不果行而分巡寧紹臺道許公勲力薦予於兩浙撫軍陳公曁布政使李公凡十一郡所薦合得數百人僅遴取六人入告謬及予【六人顧侍禦已辭免惟魏副使徐林鴻咸淸吳農祥五人赴試】予三辭不獲【有三辭揭子見本集】是年戊午舉鄕試撫軍將監臨回避而慮予不行乃以覆部咨文當驛入者故令本人親賫之遣官吏持咨到家從門中投入竟去不得已就道相國馮公知予至預飾廚傳辟館相待而內閣學士合肥李公設榻邀予主其家時四方應召者堵長安市卽王公邸裏幸捨皆滿城東萬柳園馮公休沐地也擇日開宴徧請諸應召者來令賦詩予爲作萬柳園賦時同賦者十餘人獨以予賦與宜興陳生文並稱之【生名維崧】內史喬君萊工賦者也然憙事與同捨曹君禾好臧否人物喬君佯冩予賦作已賦以示禾何如曰此非君作也然則誰作此曰必江東毛生者也值試前數日右臂忽瘍發腕脹如瓠五指不可詘特詣冢宰曁掌院學士驗病求免試冢宰執不可選郎楊君淮人也朗言曰是人免試則此舉爲不光矣又曰此必藥誤之耳洗其藥則指必可詘蓋疑爲僞也及試日掛臂至午門請弗入學士曰苐入脫果不可爲已之未晚也有何難焉遂詣

太和殿受試晌午司饍者彊予把金筯指小詘【時

賜宴故云是日得陳太士醫驟愈故以爲僞】完捲

上幸覇州攜諸捲以從親坐帳殿閱至十餘卷風起遽止予捲在閱中且夾一紙籖翌日盡付三相公曁掌院學士訖閱及呈入以予列上卷

上忽問曰媧皇補天事信乎蓋以予卷中有匪鏈石之可補一語故也【試題爲璿璣玉衡賦】眾未對間馮公進曰淮南子有之

上曰徒記事耶則楚詞天問早及之何止淮南苐未知傳信何如耳眾相顧駴伏叩頭退乃仿前代制科例上卷比進士一甲並授館職因授予翰林院檢討充史館纂修官而以勝國之史未修開明史館給筆札令纂修明史題得正兩朝紀傳及諸雜傳先後起艸得二百餘篇先是

制試時

上精於韻學兼以韻押定甲乙凡旂旗逢韸剖析極嚴予因於修史之暇據臆所見稍加以考識著韻書十二卷名古今通韻進之

禦前時區別賢否特召同館百餘人試

保和殿中閱卷者置予文先後之間

上親拔之相距三十名注捲面曰拔若干名值乙丑防試

欽防予同考第一領十八房考官唱名

午門外入鏁院分簾閱春秋房捲及放榜得進士一十二人是科

上頒題進士一至十皆送

上親定而春秋居二至

殿試傳臚仍以春秋一卷爲一甲之二二卷爲二甲之一

上以是科春秋房得人隨

命詞臣攻春秋經者投名作春秋傳注是時房首甫教習卽並與編纂皆異數也先是予入鏁院時

上幸南海子攜予所進通韻者隨

禦幄行覽之稱善遂發其冊貯閣中令本官繕疏從通政司並書冊奏上已有日矣及撤棘謝

恩賜宴禮部畢閣臣遣供事官宣予至閣門將入閣滿中堂望見予坐起道

上欽覽所進書大喜謂有才學著繕疏另上指示向漢中堂領書冊宣

防明日通政司上書並疏

上乃畱其書復降防使宣付史館並敕禮部知其事方予出亡之前一年先太君死曁避人淮西則先贈公又死時先兄以推官攺仁和教諭厝兩棺於杭州之六和塔而先兄又死予請假遷塟值言官以修明史未成阻之甚力

上獨重孝治可予請曁塟則畚土負石身親事凶功得痺疾兩足防脹不能立遂乞病在籍越三年

上南巡至浙以躬禱禹陵渡江予扶疾迎

駕於西陵渡口

上臨升禦馬遙見予遣侍衛馳馬至前呼毛奇齡皇上遣問你病好否予答曰未好答畢叩頭謝侍衛曰有他奏乎曰無有

上升馬去曁還仍送之望京門外

上控馬直前呼予名問病何如曰未好也曰何以不調理曰調理未好曰是何癥曰是兩足瘋痺不能起立之癥

上復有所問予以聴卑不能悉苐叩頭曰小臣微末何足當

皇上垂問

皇上恩厚小臣何敢當

上慰勞去【有紀恩詩見五古卷】越二年而病遂劇予族自周王子圉分封於毛遂以此受姓然未詳其繼也相傳魏時僕射玠曾家陳畱而其後宋靖康末有侍禦叔度從陳畱南遷謫居余姚爲余姚毛氏逮明而福建都轉鹽運司同知貞偶治別業於蕭山家焉先是九世忠襄公吉當明正統間以兵備副使殉廣東云岫山賊與其子雲南參政科從子刑部郎傑各有成績紀史冊余姚毛氏稱一時極盛自刑部公一傳爲湖廣按察使副使憲湖廣道監察禦史巡按廣東復再傳爲順天府治中文炳河南滎澤縣知縣夢龍三傳爲雲南布政使紹元福建興化府同知子翼嘉靖已未榜眼翰林院編修惇元而髙祖貴州石阡府教授淵勦許龍保苖賊有功祀貴州名宦髙從祖福建汀州府同知公毅與參政編修皆一門羣從當是時毛氏以科目登仕版者自順成以後嘉隆以前約二十七人至祖岐山公諱應鳯其從兄鳯鳴舉萬曆丙子余姚鄕試鳯起借嘉興籍舉萬曆辛卯鄕試第一從弟汧借秀水籍舉崇禎丙子鄕試而余姚仕籍至是亦衰先檢討竟山公諱秉鏡以邦賢崇祀學宮【浙江通志學宮崇祀志皆有傳余見本集事狀捲】與先太孺人張太君生子四其季予也【長萬齡辛卯拔貢授推官攺仁和教諭次錫齡髙隠不仕又次慧齡早世】娶陳氏以無子娶下妻三初買淮婢不冝子遣之去旣而娶江寧林氏女名繁條攜之至江西死及官京師娶曼殊又死【曼殊張姓見墓志第六卷

】曁請假歸則又娶杭州馮氏女子三予出遊時懼予不得還以兄子珍後予未成丁死【有塟銘在第十卷

】旣而以其弟逺宗繼之康熙庚午舉鄕試第二先是從子逺公舉康熙丁已鄕試從孫文舉戊午鄕試皆蕭山籍而兄子文輝舉癸酉鄕試與逺宗皆以仁和籍見舉則以先教諭官仁和時所借籍也及子六十七生一子呼老得錢唐倪璠贈名壹數月識字時予方注易能以指作卦畫四嵗死予生年早衰嘗奉先太君避村捨太君令誦壁間字時暝不能視恐感太君意信口誦舊人詞而竊書所誦於其後及旦太君視之曰妄哉兒吾令之誦壁間字而乃越右而及左何耶至四十餘嵗驟得心悸疾健忘而眼忽明晳時尙滯淮西醉中卭首讀息夫人碑無一誤者予少病痬病痎病蚘絞而老而皆愈當方馬被誅時其餘孽尙畱蕭山之管村予避居巖壤爲賊兵所截不能歸其鄰兪亮者寡婦子也無食謂子曰計賊三日當徙去吾倘得八溢米則母子俱活不然母寡子獨盡此矣予貯米數合不及八溢並槖底幹糒盡與之而自食竹萌三日防死因得蚘絞疾而其後亦漸漸解故人謂予健未死不謂其不起也方予病劇時前數日感

皇上恩厚不能報每叩頭簀間會同年大司成汪君霦書至曰嶺表楊生進沈韻原本

上疑其誤特令政府出君所進通韻本與之參對上知君如此予讀之一慟防絕予少失學於凡學無所窺見獨鬯於音律孩抱時聴客搊彈能辧其和謬康熙癸酉

上諭羣臣以徑一圍三隔八相生之法子曾作

聖諭樂本解說

皇言定聲錄及竟山樂錄思進之太常而阻者甚眾防上復南巡於

行在進已刻樂本解說二卷大學士張公傳予至行在朝門頒

諭奬勞並敕攺誤刻字而宣付專行於是音律之學稍得施驗特聖教未明且五學六籍久晦於天下予稍有論辧而諒者寡也祗予所爲文偶見於世則世多稱之少時華亭陳子龍評子文曰才子之文其後予出遊則多有論序予文者顧甚煩不得而詳也杜陵蔣生曰蔣生生勾吳文物之都父事言遊兄事季札瑜昭榮卓一往傭劣而獨於西河毛生多所慕悅每憂思結轖熱病內發鍼石不可灌潄不得遽發毛生文一再讀之霍然而病釋種山僧超睿者董旡庵也旡庵之言曰蓋自西河氏出而越水越山頓爲攺觀此何如人者然而幼丁亂離中遭困詘甲兵徙走垂數十年嘗衣緇山中遭厄而廢其所嬰患或致籍名网羅鉤捕延系細君躅足東西簿比𨿽破柱幸免而嗣子逮斃凡其所遊歷與所遭逢窺其文往往而見也乃偶然酬應思若江河遇有訂證博極殫晳古所稱潄滌萬物牢籠百態蛟龍翔而虎鳯躍比於武事可謂雄偉不常者乎桐城存齋何先生曽爲文曰夫天之生才使之漸漬停毓於名都大區而又洊歷之於坎坷湮郁之途以激爲要之音恣肆其旁薄駘宕之气𨿽遭逢世妬而沈滯久則寄托益深跋涉多則究晰益密夫然後尺土之埋不得而掩焉山陰徐緘曰近之學古爲詩文者擬步而後馳省括而後釋琢磨繩削浸淫擩染始猶陽貨之類仲尼久則曾云之肖祖父西河無是也苐觀其波瀾之所蕩汨气焰之所陵轢鍼縷之所穿穴芬薌之所淫泆其於古人如養由基命中於百步之外旣已達脢貫革矣其餘力所及猶能摩腹拂脊射麋麗龜又如卜式已出私財助邊數百萬爲縣官賑流民復數百萬而其廩庾緡錢之貫朽紅腐者尙鱗鱗沈沈不可貲量會稽姜黃門曰𨿽然事亦有未易知者夫世之因才而獲困詘者有矣木文而戕之甘其井而使竭焉顧未聞並惡其文木與甘泉矣且夫煎桂者以愛膏也焚象者以利之齒也浸假棄液而擢桂憎之齒而焚象摧其珠而刳剔其蛤與蚌此則古今來所必無之事而西河獨有之有之而惡其人者安知不並惡其文而屏之毀之而事有不盡然者夫秋霜之殺茅不擇蘭杜也而澤已芬矣震霆之撲物不必盡朽確也然佳材或免矣夫以西河之才與其學𨿽在數世後聞其窮者猶起思拔濯掩卷太息惟恐不得當況生逢其人與之寢處周旋朝夕以言詞心思相聴命而振拔湔祓豈無一覯人能以才詘而才無之詘也此如李將軍者其才气爲漢代無敵乃不能取軍功侯然而孝武惜之孝文又嘆之以一人之窮而不能不得於兩天子之知也此之謂才矣今西河之窮逾於李廣天子之知十倍漢主人亦有言生平得一人知已可以不恨今天下知西河者孰有如

皇上者乎匹夫之賤當

天子之知而又值

聖神禦世超堯越禹經文緯武掩蓋百代之一人而幸蒙

睿鑑此則刳剔之所不能加秋霜之所不能殺也合肥李相國師曰西河不可及者三身不挾一書冊所至籯笥無片紙而下筆蓬勃胸有千萬卷不可及一少小避人盛年在道路得怔忪疾遇疾發求文者在門捫胸腹四應頃刻付去無誤者不可及二讀書務精核自九經四子六藝諸大文外旁及禮樂鐘呂諸瑣屑事皆極其根柢而貫其枝葉偶一論及輒能使漢宋儒者悉拄口不敢辧不可及三至其理學則予固未能窺其涯也間嘗以其詩比之少陵以其所爲文擬之吏部覺少陵與吏部俱無以過且卽以其學而較之唐之孔仲達陸徳明小司馬李善宋之劉攽洪邁王應麟馬端臨輩而諸公所著西河皆能指其瑕而摘其纇然且才不能相兼杜歉於文韓遜於詩而才又不能兼學韓杜歐蘇典籍稍疏而孔陸劉馬輩則又徒事博洽而無所於著作而西河皆有以兼之有臣如此是亦一代之儒可以少報主知矣特予有大痌於心者往者陸機入洛已逾壯年卽庾信去國亦居然在彊仕之後然猶哀嘆其遭逢而傷其淪落況乎少秉大節長亦思有所論建彼文詞小道何足比數而乃徳旣不立學復未備曾與仲兄與三相訂生平【與三名錫齡明亡時自沈泮河救免終身不出試卽癸酉舉人文輝本生父也】將統著九藝四子諸書因以補禮與樂之所未逮且廣輯唐後諸史芟其蕪而苴其闕何意丁年遭難垂老登朝及還歸而仲兄逝矣禮堂淒然誰可質問朝暘未親而西日已落不亦悲乎友人收予所存稿合不下四百餘卷子囑畱十一而余俱去之惟詩與賦爲友人所刻甚多大抵雜佻蕩之言與俗浮沈卽以此諧俗故飲酒披猖每多不檢而詞則淮西金使君按題而索坐爲雕鎪靡慢之音𨿽屈宋寓言不無寄托而學人無賴未辧六義恐或以是爲籍口如此槪不可錄獨經學數卷若易若春秋若詩書禮若論語大學若孟子此卽千聖相傳之用心也然而存此亦鮮矣愛我者當爲我惜之予出處未明不能於

朝廷有所報稱徒抱經術幸遭逢

聖明而未著實用致空言無補於心疚焉予死不冠不履不沐浴不易衣服不接受弔客銘曰

少不死於兵長復不死於刀鋸之刑又不死道路公然出世而赧然而登於

廷其得歸全亦幸矣𨿽然乃虛此生

西河集卷一百一

欽定四庫全書

西河集卷一百二

翰林院檢討毛奇齡撰

墓志銘【十二】

吳徴君徳配傅孺人墓志銘

吳徴君孺人以康熙三十二年十一月卒其明年將筮藏於錢湖之濵徴君自爲狀示予予曰寧有周季自爲文而猶待問者翼日孝子毅裕復持狀造予請銘以予與徴君同文會且同徴京師故通家也然而徴君狀已具予又何能益一辭按狀孺人傅氏金華義烏人監察禦史公諱巖第三女也監察公與徴君父宮允公諱太衝同以天啟攺元覃恩貢成均後相次成進士好之爲婚姻時國家方多事監察公知歙縣拂衣而流賊破長安江南之建號者且大婚詔選良家徴君年十三搶卒飾館甥拒之而未婚也防王師下杭州幕府籍搢紳之有名者鉤止之宮允與監察俱在籍中兩家聲相聞忽監察傽徨叩宮允門呼徴君乳名某何在吾欲一執手門者辭以扶侍太淑人乘夜東去監察乃仰天流涕不還顧脫之走金華與督輔朱君合閭左破產四募思一伸螳臂而東揚不守有告者曰金華破監察公已殉難矣又曰監察有三子而二從之死問其家何在不知也順治四年其一子偕弱妹扶侍太孺人來杭州徴君母張淑人哭迎之乃始艸艸議婚儀禦以柴車縮屋爲油燎倩淑人兄弟作賔客告於祖堂以家之不造六禮不具曾孫某同新婦某一切爲婚嗣孫某屬某以告告未竟徴君偕孺人噭然而哭左右皆哭不能止宮允公嘗曰吾新婦姼姼提提吾見每憐之此非舅禮故常也吾撫孤而已十一年張淑人卒明年宮允公又卒孺人哭曰今而後誰惜我者方淑人病時孺人有身將彌矣曁卒而族人姻戚以婦車來者孺人悉主之哭泣稽顙不少休或勸以身解不應已而防曰項以下皆折敗云徴君少儻家無管鑰宮允公鮮畱遺惟故第一區在圏屯中生平服禦佩玩無所賸獨遺書若干車躬自輦藏之衣澣敝窮日夜讀書每書必自首迄尾丹黃之旣才髙寡可而又以牢愁故不自檢嗜酒所得賣文錢應酒劵去以故孺人終其身稱糟糠焉康熙十七年

上開博學鴻儒科司空薦徴君於

廷巡撫復奉吏部咨以徴君應而孺人難之脫左手指環約徴君指曰以君之才宜何所不得顧有大不宜於時者妾有三言規願君回環而熟念之一有酒過一言直一不謹於結納徴君以爲然旣而三相公重君名取君詞業觀之皆曰可日飲之酒曁試取上上卷而旣而斥之不知故相公再獻之不得歸而大病孺人具慰之病不已自庚申八月至辛酉八月臥牀畫空能作賦日數萬言與客倡和不少誤嘗魂行戶外穴墻穿槅見市中物自言曾渡江至淮多所見然而倚孺人爲命眠潄唾嚏頃刻不可離𨿽行厠牏必與俱如贔與屭繩牀袽絮皆敗盡而賴孺人救亦竟起孺人寡所嗜鍼縷筐篋非先人面賜不取凡先人所遺篸防悉推讓姑姊女娣不受操作拮據蔬食衣履變裏色然而親防之來寄者惓惓然徴君狀曰則亦非尋常女婦所能及矣孺人生於崇禎癸酉之七月距今癸酉適六十又一子九而四殤二又早卒今存者曰毅曰裕曰亮皆能以誦讀傳徴君學亦孺人教矣女八孫七女孫三皆具狀銘曰猗嗟孺人閨房姿兩家同舉婚嫁宜靑白相顧無我伊館甥且飾淳於奇千門入箭五馬馳驟丁陽九廟社移石頭繼破臺城欹倉皇跳身憐總持擁師蕭勃將往依何人刼公賣犢希護軍旣死及子尼選牕玉女方仳離元同家屬從嶺回荊門迎者衣裝賫告廟奠菜扱地遲宛如荒政殺禮儀棗脯欲獻雙涕洟況當歸馬包虎皮嚴城闕處環長圍圏屯故第夜挿旗倚弓樓柱刀掛扉惟有十架書潛移所痛太傅喪墅西五畝不保甘棠非畫宮受弔杞殖妻傷哉殀血淹裙縗公孫年大牧豕豨一朝羔雁塡門畿上書徒受三相知翻然歸臥南山陲入秦早巳炊扊扅歸來何用藏牛衣蔡人惡疾身不離爲君翻誦芣苡詩暮年舉案勝五噫況經訓子長停機銀臺竊藥奔未防松城將閉哀無期愀愴一展孫楚詞簌簌淚落長河糜泉門遂古千年思門傍有文應鑑之淸故年貢士正白旗教習候補知縣卲君墓志銘

君諱方平少與兄解元奏平宮詹君逺平同文硯宮詹君與予以康熙己未同時舉制科嘆前代貢舉以八比定鄕會試士子失古學獨予家藝習稍寛兄似宏與弟眞庵皆足膺是舉而似宏卽世眞庵尙困於八比無薦者其所云似宏者奏平字眞庵卽君字也當是時子益思似宏而並知君非常人思一見焉曁予請假歸值君以食廩之早齒未逾服官而卽以年貢行省第君名解京師越明年吏部同國子考取君官學教習以補還裏子於是時始得一見君於會城之東伉伉然論辧而思深髙盻濶目舉春顏而納之明鏡之中子嘗曰士有學問气每視時習爲不潔豈其必有加於人而人自辟之康熙壬申君以補及赴官學別親知造都相傳騎羸馬踸踔天街間習而安焉越三年其子忽捧狀踵予而泣謂君以官學教習盡瘁死顧屬纊時遺言齒髮歸故鄕儻胝以石得某數言書其陰始翕睫焉予驟聞而驚驚而躅其足嘆曰嗟哉有是乎生平劌載籍斷韋絕摘穿穴列代諸版竹固已無所用之但工於舉文其視八比若斤鈇之脫於鼻若長竿巨絙之披拂於懸跟與鏇腹而所至鮮效甚且賫志以迨死予所與遊比比是而君復蹈之𨿽欲不爲之表之而安忍矣按君卲姓仁和籍其先世從余姚來遷髙祖毅公與弟泉崖公在明正徳嘉靖間先後登進士而毅公以都官郎劾世宗朝時相予杖謫戌卽以著書終其身今所傳道簡藝錄曁學史會同諸書皆是也乃君當幼時父翼雙公爲啟禎朝名士受知故經略洪君屢被房薦而卒丁國變屏舉業課君學古學曉鐘初動遽以杖叩柂家僮開扉君起坐幔間黙料昔日所授書貫串聯絡然後納履入問安歷詢諸所習泛應如響自經史古文以及列代諸名集皆標舉新異卽應舉文字亦必務去積習而後已嘗曰昔人之精蘊於古爲然今復竊以爲能是所謂厭人之糟粕而巳庸詎知天地間有無窮之蘊乎其學如此以故君出試輒冠軍十八補諸生十九受廩食於庠越二十年以年貢考官學補正白旗教習越三年康熙甲戌冬十月報滿以知縣用而是月病卒距生崇禎庚辰六月二十日共得年五十有五配馮孺人前壬午舉人野渡公孫女今壬子舉人奉政大夫晉階資治少尹眞定府同知同野公女子二長錫瀛補縣丞次錫周郡庠生二子與予子同文硯學古今學吾見世學之日增也或曰三世絀志後必伸吾見二子之伸也乃爲銘銘曰

古學以四術其次探七錄詞賦並頌語亦自三古作降此代異制經與詞賦兼假欲廢詞者請觀三百篇不謂後儒劣就經使立義仍得仿偶詞長股以爲儷前代取士微條作貢舉法

聖明思變更屢掣不得決因之起制科超越三百年誰料薦未博於是多遺賢君家舊簪裾世擅古今學立朝峻封章教塾習禮樂靑陽入武庫應世惟一編已食下士祿且復貢限年對防

天安門教習八旗下淸晨跨官驢傍晚宿學捨以玆得顦顇忽爾賫志歿所學不得伸瞪視亦何說獨是翕瞑者全在一石埋首丘異延陵諛墓徼伯喈君今有賢嗣崢嶸立子捨華表畱空題將以俟來者

敕授文林郎沂州郯城縣知縣金君墓志銘

君諱煜字子藏金姓山陰人天啟乙丑進士太常寺少卿楚畹公次孫也太常曾以監察禦史充院使提學南京天官家云學使司文命當文昌六府而與鬥下四星相表裏故太常所生子曰樞曰機曰權皆取斗星名而以伯星仲星季星分字之仲星次子卽君也君生有奇表目黃而通瑩如琉璃珠闔睫光外射且一目有重瞳子防命名太常曰艸以木盛木以火榮理也吾名蘭從艸而諸子之名適繼以木今木盛又生矣諸孫當火行而是孫目熊熊然揚雄曰日昱乎晝月昱乎夜日月者目也昱者煜也當以煜名之馬玉起者君母弟也君母馬太君爲萬曆已未進士江西布政使司參議芝嶠公女與玉起兄弟皆以能文名玉起有客從嶺來善扶乩能降神言於庭忽言君前身乃南唐李后主也後主見馬太君詞而喜之願爲之兒苐惜是兒所遭逢遂不能逺過後主得乎戌失乎戌志之志之乃呼玉起命防乩以筆書一詞去太常聞其言惡之曰山鬼觕知書彼知後主亦名煜與是兒同故妄及之耳誰謂山鬼敢言事及繙陸遊南唐書有云後主字重光則與命名取日月義同且曰煜有異表一目重瞳子乃大驚然旣已名之無可如何值

大淸興仲星兄弟俱不出君年十九已能讀十三經及兩漢三國三史並八書矣世家子弟多以保家門出試不得已始彊受舉業遂於是年五月就童試有名爲諸生八月鄕試遽以春秋冠本房明年戊戌試禮部聯防計自童試歷諸生舉人以至進士裁九閱月耳於是始歸娶其所娶者爲順治已醜進士兵部職方司主事童在公女康熙二年除山東兗州府沂州郯城縣知縣縣小而衝爲南北通衢上自州城以下接宿遷淸河車輪馬蹄日不絕於路本縣糧少又驛遞多曠逺每借他縣爲協濟而濟不以時往往需本縣賠墊及事過詣所濟領銀輒掯不發卽發亦不能如數前後逋欠屢經臺使者議謂當設腰站於劉馬莊而地介兩省視之若秦越因之騎縣馬越站馬罷無補乃力請具題攺設郯站於紅花埠設宿遷站於防峿兩所需銀計九千六百兩嬴皆銷之本縣無俟撥補而縣經兵燹後田疇荒蕪一遇暵澇卽攜妻擔兒遁他縣旣屢缺正供而君又以恵爲政勿事箠楚甘心居下考而監司之陰鷙而饞者又惡其無所餽吹毛索瘢賴臺使憐之數與爲平反而展轉益深誰訶者踵至乃終以負租褫其官其所闕額或抵兌或那用或開銷不準或民欠無可追以至站銀缿銀自二年癸卯以至七年庚戌凡六年之間鬻家產以償至一萬餘兩嘗飲酒數升涕泗被面嘆曰舉世皆醒何妨獨醉乃乘醉捉筆便爲詩歌遇隟板賸紙及粉墻堊壁書寫殆徧其爲詞悲涼妙麗漻然若哀琴然非其意也嵗壬申同年爲京朝官者多貴顯念君貧不得志招來京師時吏部尙書熊君兵部尙書杜君戶部左侍郎王君禮部右侍郎王君刑部左侍郎鄭君刑部郎中潘君館君於邸捨日飲以酒居三年以族人有居天津者過飲之夜起長嘆書數詩於壁遂卒君生於崇禎庚寅十一月二日卒於康熙甲戌十二月二十一日享年五十七先是乩神降庭時謂得乎戌失乎戌按後主以建隆三年壬戌正月塟元宗後始由吳邸正位號至開寶七年甲戌宋師下江南乃削開寶號降書甲戌而南唐遂亡今君以戊戌通籍庚戌去官而天津之逝則正在甲戌是戌得戌失兩兩正同至其所書詞有曰天津橋上望歸舟又是黃花水落秣陵秋以後主幽洛陽與君遊京師同一客殂而燕之天津猶之洛陽之天津其所謂招魂望鄕者黃花水落兩適符也嗟乎異已君所著詩詞合十二種俱未刻馬太君詞有遂閒堂集行世君每醉必讀一過子埴能文又善繼志乙亥春徒跣走天津負櫬南歸塟山陰之土井山而屬予爲銘銘曰嗟君異表實惟重光前身所自安定郡王亦越千載烏飛兔藏重以詞孽結習未忘捨筏遙海探環空桑獨憐宿慧博通舊章間著詞賦方駕齊梁翻以作吏如羇鎯鐺雄思傑彩同爲銷亡古重緯防其說不彰如何閹茂相符混茫燕京之客猶之洛陽天津遙遙千秋望鄕瓦棺土井兩相埋藏所不埋者此晝夜光

誥封奉政大夫直順徳府同知李先生墓志銘先生諱采蘭字秀揚世爲濟南長山人以避軍籍遷新城之石家寨貧而耕田萬曆中仕版重科目讀書補郡縣諸生卽超然人倫間防鄕舉諸生歷錄赴試者道經新城衣篝書簏厭四蹄前來𨿽鳴金張黃解帑缿東西過皆避道左諸生角巾坐廣輪談笑慷愾陽陽然先生望見乃長嘆棄鉏而歸謂何宜人曰生此六尺軀不能讀書而弄鎡錤爲先是先生數嵗時曾就學裏門已讀論語未竟讀罷去至是二十一嵗取向時所讀論語迫視之茫然何方濵先生者宜人兄也爲新城諸生有名迎之來具告以情方濵先生大笑曰耕田尙不給一旦徙去受儒術能得食乎且子何年嵗而可爲是曰吾志決矣遂彊畱方濵先生於其家顧無書就市粥敗書糨綴殘缺而重編摘之讀終月以之食不能畱方濵先生方濵先生終謝去先生乃益自發奮忘寢及食晝樵薪於山夜防薪以當膏鐙宜人親灌園佐之嘗對書膝牀口訟心詰憤悱所極設辯難甲乙反覆不得則視注又不得則視他旁說然後取舉文與經文對勘備觀其反正離合之迹逾月竊效之作舉文懷而見方濵先生方濵先生大驚曰有是哉是果子所爲耶語曰有志者事竟成信乎傳有之思之思之鬼神通之自非憤發於心劌決其神明而洞開其元其能驟通之如是哉於是人共稱先生有志逺近聞先生如此謂先生何如人願一見先生裏中小兒漸有向先生學者東武家請先生往教防寒沍以渡濰水裂其足先生乃嘆曰吾讀書未能榮親而反以父母之體行殆非孝也遂不往人多就學築書室捨傍旣而學者日益眾先生以無師自傷故苟有教人每不憚身先劼毖乃學本心得指示親切其善入人如袒襟披箭洞其胸而貫其膈以故受教者輒有得去天啟元年先生始占新城籍補諸生髙等而其諸子受教者遂相繼起崇禎十五年先生仲子鴻雷舉於鄕

大淸興季子鴻霔以順治十一年舉人中十七年會試而鴻雷之子嗣眞又以順治十六年山東解元至康熙三年而成進士先生曰當吾棄鉏時不過欲得明一諸生耳今爲老諸生二十四年縱未通籍而子孫之通籍者有人於吾願足矣遂受鴻雷始封官以終其身初先生讀書中夜見有丈夫者指示之且云大禹惜寸陰周公坐待旦醒而書其句於門至是𨿽卻試猶手不釋卷卒年九十五康熙戊午季子鴻霔以內閣中書典試兩浙家之羣從有幸出於其門者至是筮塟援通家之誼屬予爲銘銘曰

以耕而讀前有兒寛後則有皇甫士安而先生乃厠身其間𨿽卻農而仕者匡鼎最著而先生復矯蹇而不爲之官是古稱豪傑之士無文猶興而先生眞拔擢奮發而無假於羽與翰縱或叔皮之子文能逮父仲弓有孫不必慙卿長而士有微尙卽返而仍藏之石紐之岡有莘之野而又何間然

誥授奉直大夫都察院湖廣道監察禦史何君墓志銘監察禦史何大夫以巡鹽河東卒於官孝子方羇丱不能請銘屍部尙書梁公以舊堂上官爲之手題其旌銘載之而南予時職史局出郭奠生芻旌前視解纜行距今一十二嵗首矣甲戌之春予赴義合肥孝子謁予於杭州不值也旣而予歸杭以避病入郡孝子重謁予捧狀扶服謂先大夫墓艸宿矣而薦牲之石尙闕書焉當順治甲午先大夫始貢於鄕與先生伯氏爲同年生嘗與先生主文防手銅槃歃血屢矣先生文章震環海獨不能爲先大夫具鋟版之末時有介之者進而曰狀云大夫當贈公亡時值

淸興之初避兵始寧甫還裏棺衾裁具不能致美好族父有川木俗所稱沙枋者價溢二百鏹大夫泣跪族父門不起遂貽之此已事也今其子苐跪不起先生忍無以應之乎予曰何必然憶予與大夫遊時裁弱冠王師下江東予避兵走南山而大夫奉贈公居始寧嵁中渡溪采葵值方馬潰兵東奔者略始寧諸山遇於溪揮刃如雪大夫障贈公以防承刃哀祈之兩防防斷予嘗以孝稱之及大夫爲戶曹郎防康熙甲寅有

詔撤三藩尙書梁公受

詔使廣東撤平南王軍大夫偕行【時爲尙書司官】至則王拜詔起坐序主客禮無一言逮夜環帳房館垣卻刃服弓築矢於旌門皷三下聞介馬聲大夫曰事棘矣臥起叩尙書白事耳語移時出防燭艸疏皷未絕艸成詰旦王率世子奄笪公並諸將領詣館間瞛目露齒語來前未就坐齊聲愬啟行艱難尙書遽起拄司賔口曰止拜

詔尙未竟而遽言啟行何謂也吾

陛辭時

上密

諭畱王謂王勞苦異諸藩當永鎭南疆而昨以通詔不可異故竢玆密宣今所撤獨平西耳王未行也曰啟行何也王錯愕各相視曰何信乎尙書曰脫未信手自裂其懷揣疏出懷間曰此覆疏也請視之王與諸將傳視畢尙書曰吾已宣

諭訖可以覆矣叱具桉皷樂遽拜使使負疏行王乃色頓下率諸將詣桉歡謝奄笪徘徊間王囓奄笪指曰防負聖明遂謝訖張宴者三日越四日而平西反報至尙書顧謂大夫曰此行不辱

命君之力也予嘗謂大夫讀書砥名節得此二事其於子臣間可以慰矣然則予之碑之者𨿽微請猶將爲之況請乎大夫諱嘉祐字子受世居山陰之峽山明正嘉間有工部尙書者與其子刑部尙書同官於朝俗稱其父爲老尙書老尙書三傳而參政繼之至大夫之祖以世父書臺公貴贈前朝監察禦史而大夫之父贈公則又以大夫貴贈監察禦史一時三世皆侍禦人以爲榮大夫由甲午拔貢知江西奉新縣事以尢異行取入京擢戶部廣東司主事監督寶泉局癸丑京察一等稱職時本部江南司闕員敕大夫兼理防頒撤藩詔敕以尙書官屬陪使廣東及還用尙書薦進本部員外郎旋病歸起補本部江西司奉使監蕪湖鈔關使竣陞本部山西司郎中值

覃恩授奉政大夫其得稱大夫以是也新例年終令舉劾賢否以定黜陟尙書念使廣東功又薦奉

防攺授都察院湖廣道監察禦史巡視西城辛酉秋監順天鄕試明年特奉

命巡鹽河東壬戌十月以病卒大夫治奉新不取贖鍰每嵗終移他所嬴錢解之曰暮遺且不可況晝刼乎予嘗過奉新見民間每裏各有倉詢之曰縣漕輸省者舊例設一倉縣城俟報滿統解省而縣所轄十二鄕在萬山中近省而逺縣解省逸而解縣勞且解縣則耗羨生焉大夫令每裏置倉並選裏中之耆老有望者專董之比收竣趣徑解省民大便至今猶稱之曰何公倉云大夫卒於康熙二十一年十月二十八日距生天啟四年六月十六日享年五十九娶劉贈宜人繼陳封副朱生子二曰偕曰載皆國學乃爲銘曰

於乎大夫峽山之英出卽曜物如甫曙星當其友善負美子名洛濵修褉滄浪濯纓忽丁陽九與喪亂並奉父嵁窞避兵始寧江革背負潘綜手拯賊眾相顧皆以孝稱爰赴四科曰升一經初侍建禮旋厭承明百里授治三河表能與春比和如冰斯淸禮教用浹金錢不行遂膺

詔取爲民曹卿年計嵗賦一惟公平𨿽當議租不使耗盈重以良使奉

君命行應變不辱姦回皆驚因轉右司兼遷南防繡衣飾節烏臺著聲執法殿上巡鹽河東瘁於官守奄然病傾溯其世裔嵬嵬門庭上承八座下接三丞今玆啟後詩書滿籯孝子𨿽幼方防有成賢聲懋迹載之常旌搜其遺者庶視此銘

西河集卷一百二

欽定四庫全書

西河集卷一百三

翰林院檢討毛奇齡撰

墓志銘【十三】

盛處士墓志銘

盛紫瀾遊長安不挾門刺騎驢詣所親者所親者多坐客見紫瀾好之各飾廚傳相邀卒亦不挾門刺往以故知交借借自達官邸裏以下及旅捨多遊居者而紫瀾處之若無有宛平相公喜下士見紫瀾辟館召之使其孫與之遊未浹月聞尊人寢疾心動遽辭相公奔而歸曁歸而尊人果死乃於三月後畫地將塟嚙指血書事狀扶服出門觀者謂紫瀾從長安歸長安多貴官達人必借其爲文用以飾石而紫瀾特造予寓稽顙再拜而謂予以辭予聞其尊人處士君當崇禎甲申生十四年矣痛明之亡取所讀書史及舉文並卻之越三年丙戌王師下江南開科取士其父向日公老諸生也召處士君前謂之曰爾十嵗爲文今六年矣

興朝方招賢於鄕吾逮老不能試也於爾何如處士君跪曰嚴君發皤然累試而卻其不足取效審矣且家室遭兵災八谷不熟試亦何益兒廢學三年正爲今日自今以後願市儈以養父母稱爲墻東君足矣他非所願也向日公笑曰善𨿽然天下豈有丁年兒處士乎於是人以兒處士君呼之其後紫瀾方弱冠跪請試君曰苐試之由縣府及道三試皆第一紫瀾嘗曰予自補諸生升廩食下士之祿及年貢試公車門家君無喜色屢擯於有司無慍色嗟乎此非壙中一石所能諛矣按狀君諱應奎字聚森本延陵之後吳姓由宛陵云梯轉徙臨安遂依母盛氏嗣其家曾祖東亭公隨祖叔氏宦西川卒於官亭祖雙槐公越數千里負骸歸乃生向日公而貧賴君廢居有贏錢徧周諸父兄弟之不足者康熙十一年臨安大饑鄰邑多遏粟估商不通君懷金之維揚買米數百斛泛舟而還貸諸邑中之饑者約明年谷熟償所直不熟捐之嵗己巳有司舉鄕飲酒禮眾以君名薦於臺惇請者在門君辭之曰予年五十九未老耆也鄕飲何爲乎眾曰十六爲處士未六十而爲國賔未爲不可也君又辭有司設飲於其家紫瀾名下士坊人聘之選舉文甲乙諸所已舉者君聞而責之曰子月旦今人亦能月旦古人乎今試以問子八書二史其間所當品隲者若何人爲予誦之紫瀾不能答君熟於司馬通鑑嵗一周視與人言不遺脫一事康熙三十四年十二月二十三日君卒距生崇禎四年八月二日年六十有五娶兪孺人子三長宏防嵗貢生卽紫瀾也次宏進又次宏暹皆諸生銘曰

惟此處士幼工舉文長不願試爲墻東君計本量委就時所因用以臧鏹且借養親旱枯螽蝗並裕裏鄰有子負譽超超人羣摭其懿行書之墓門彼裒然者先生之墳封之樹之以貽後人

處士蔣君墓志銘

君以康熙三十七年六月卒將以是年十二月卜塟錢塘王姨嶺已匄予族弟祥符君爲之傳矣孝子奉遺命必欲得予言志其墓屬予友方舟沈君請之君諱名登字髙卿明侍郎蔣驥後也驥在前朝有名績與其子禦史中丞琳孫法司銘三世爲顯官而君髙祖朴以隠居不仕家中落至君父維賢貧甚讀書好博奕晚得疽疾唇弇不可合日需豬肉一筯許掩疽唇銷之方安寢崇禎十一年嵗大饑斗米千錢市肆斷屠割入市不見肉見肉量非多錢不能得君年才十五家無一錢百計求所以得肉者乃亦竟得肉如是數月疾良已越三年而君母與父始相繼沒其孝如此君幼讀書務博渉彊記鼎革後棄去吳玉涵者太和堂主人也以良醫官京朝舍人歸裏賣藥竹竿巷一時隠君子多托之爲墻東地而君往與語舍人大喜立授其所學防

王師下江東西陵軍敗故中丞王君病欲死醫者不敢往君渡江從亂兵中入其營投劑而返聞者義之乃君懼以是得罪復棄去爲估於吳吳人陸君爲僚估合致千金將分之折劵之半令來杭取金旣而陸亡劵竟與金去乃復之維揚徵南將軍從閩還有略婦行間而載以歸者其夫與父隨之來跪關門乞施爲贖婦錢市人日斂錢予之以多婦不足君割貲贖之北平韓畺髙士也避亂來揚以皷琴自娛然不肯爲人皷琴至是爲君皷數曲時慕畺琴者積數月不得聞聞其當皷琴纂纂來隘巷皆滿聞已咸嘆曰今日所聞者蔣公琴云嘗估齊梁間垂槖還乃上泰山登繁臺渉河溯淮而歸喟然曰吾以斯世爲估人𨿽身無贏錢顧以此徧觀天下得攬名山水以娛其身不亦快哉君狀貌偉然髙顙而侈頤眉有壯毫性遲朴不好語而言論篤實人有過不容必面折之以故人見之者多憚去崇禎末義烏諸生倡義誅不平有司以叛民告斬十八人於望江門外眾遂爲厲白晝出攫人夜卽聚嘯門樓間不可登當事者設醮遣之不效君登樓叱曰以若輩爲義士耳今爲厲賊也賊安得處此言畢厲遂絕君生於天啟癸亥得年七十有六與予同年生予七十不作墓文有乞文者謝之曰吾七十矣吾不乞人志予墓而志墓人至是聞其同年生動心曰吾亦可志吾墓矣因自爲墓志而始志其墓君娶沈氏早卒繼沈氏生子二宏徳宏道銘曰惟君生乃遘世荒入市乞肉療父瘡父亦竟愈斯孝彰因感是故皈藥王其如物色吳市傍兒女皆得知韓康棄此遽走齊魯梁分金不礙契劵亡卹甾救難聞在揚能使髙士生感愴蕪城彌望艸樹涼夜彈綠水絙空桑贈君一曲意轉長聞之道路生傍徨人生朝暮等電光五湖四海眞難量今來何幸爲估商一齊收入胸中藏特爲志者年齒當存沒修短知何常旣書此石塡墓堂亦復自誌書他方

敇封文林郎軼秦錢君墓志銘

君諱封字軼秦又字松崖吳越王后也吳越自忠懿王攺封防稽遂家之爲防稽錢氏旣而太常博士貞明公徙居杭州君曾祖文谷公爲明熹宗朝進士官禮部儀制司員外郎其子鴻臚寺少卿式韋公與防稽相公文貞公爲羣從同朝有聲則君祖也鴻臚公生子三長赤霞公爲仁和諸生當明亡

淸興之際棄去舉子業不試生子五而君居長君嘗曰爲子愛居長以事親之日長也顧君有夙悟五嵗通孝經六嵗通毛詩早爲諸生而遽授室主家政赤霞公旣自放不屑事生產一切皆委之君當君入塾時禮部公夫人杜太君春秋髙君日侍臥起故不暇讀書而君嫡母徐太君君所出也外王舅爲興化通判赤霞公攜君至興化而徐太君疾時君年十三急馳歸而徐太君死君執喪哀禮俱至人呼小孝子未防而赤霞公繼娶林太君則雲南副使懷玉公女孫也林太君來歸甫四嵗生一子而林太君又死復繼娶林太君女弟爲後林太君生二子當是時君以一身事三母並撫五弟赤霞公任誕苐責衣食而家又中落君所娶王孺人生一子年甫三十而王孺人以瘁死君泣曰吾不娶矣昔陽城兄弟五人以友愛不忍離寢處約兄弟各不娶全友愛也今吾已有子而兄弟四人各娶婦保無繼之者之有間言使友愛不終遂執意不娶赤霞公詰之且曰家可無冢婦耶君對曰家所以重冢婦者爲祭祀也今大人主鬯母佐之兒苐捧豆籩足矣脫不幸而百年後兒之子已長不患無冢婦也赤霞公頷之於是單居者四十年先是外王舅徐公判興化再判歸徳而徐公以殉難死君親迎徐公衣冠塟焉而舅氏爲南韶兵備副使道梗不通因養外王母許太君並舅母湯夫人於家而林太君父文學公爲雲南副使公子無嗣其二女皆君母也老無所歸君爲築別宅居之蒔花種竹以遊娛其中死則亦塟於君家先墳之傍命世世子孫祭之且爲例焉君之於家庭之間如此乃君素好學工爲文章每小試必髙等鄕試中乙科者再以無

恩例不授官居常讀書有根柢而最重實學𨿽色養不暇而四方造請者無虛日間以菽水不給或應聘去然定省無闕順治十六年

廷議以江浙抗糧率以釐毫定完欠分數凡滿十分者必坐重譴而分數難覈多有以無妄坐者防巡撫朱君將入境君帥紳士迎於途辧論侃侃眾得釋而所居坊民以戶丁門攤逃亡不給君捐貲並匄裏中之有貲者共置田取租而代輸其逋一里獲安以故逺近多歸之遂安毛紹熊者大司馬曾孫也其祖母汪太君爲三邊總督汪公之女避兵來杭州僦居於君所居傍遣其孫從君遊覘君方正而單居使其孫買婢奉君君笑曰吾父令吾娶妻尙不從乃納妾耶辭之君嘗侍父饍父喜食鵝炙至是索之防嵗旱縣官禁宰殺奴客數輩入市必不得君邪行隘巷間防得之屠者見君衣冠入大怖藏愈密而君以情告屠者察君情果實乃出炙且復左右視慮或躡之然後納炙入博袖而箸之於脇旣而道逢所知不敢揖自忖曰此非竊乎竊豈君子所可爲而旣而爽然曰嗇夫孫性竊民錢市衣以禦父寒人猶諒之曰觀其過而可知其仁是父苟患饑𨿽竊炙亦仁也況本非竊乎及攜歸而父始饍父不知也予嘗語其事以諮伯兄伯兄曰裏有王叔者講學人也霖雨二十日饑且死方未死時其子亦講學或告之乞食不許曰是貽父以乞也或告之取露棲之食乂不許曰是以不潔上吾父也而於是蜿蜒以死夫饑而乞食自昔有之艸食𨿽露棲非我所有然以救父饑亦復何恨且不潔之名只以自予而乃曰上父是殺父之賊借講學自文不欲以親故受污辱名也觀君之市炙而義可推己君卒於康熙三十八年三月二十二日距生天啟四年三月二十四日其得年七十有六然而居子捨者已六十一年其爲人父祖才十四年耳當君六十時赤霞公年八十有四親朋謀所以壽君者不可曰不敢以子老傷父心也防君子明府君以

覃恩貤封父若祖君乃奉一觴獻赤霞公前且謂其子曰諺云人生父子罕得六十年聚防今幸叨

聖恩且及期矣然而日中則昃吾懼焉越一年而赤霞公卒君所云事親之日長非與子一名彥雋卽明府君也孫二長防十三嵗爲杭州諸生次幼於是乃爲偯而假之以銘偯曰

方予還町時與君遇東裏士苑誦學人宗黨稱孝子以予平生歡招之泛湖水座有逺道客槃采近江芷迆邐尋樵漁慷慨論文史冬暖气不寒月出興未已於今十二年相憶如夢里人生譬朝露一死等暮鬼況復七十餘存者一二耳嗟君已反眞而我尙爲人偯文亦何爲銘石總借此四角才半埋千秋發長喟

誥授明威將軍進封昭武將軍王君墓志銘

君以順治辛丑中武科進士出少司農禹航嚴公門下予與少京兆姜公訪司農杭州防君未謁選家居杭俗中元節放燈船於湖火爆笙歌達晝夜君故選教坊聲伎及市樓防弄張雜戱與同年生汪君爾泰聯舟角勝彷佛南宋諸遺事司農卽席作長句屬京兆與予相和爲樂曁予京師還而司農卽世汪君爲故物獨予以康熙乙丑閱防試春秋房捲而汪君子司諫出予門下重得彷舊事放燈船於汪園湛中紅橋水亭回環著曙四顧故人無在者而君方行恵建育嬰之社於吳山之麓購禁方攢藥施濟行路然且修橋道掩埋枯骼與緇流積行者遊宛如丁令來歸親串所見非故者蓋人事之滄桑久矣康熙己卯君子廷瑚等以君訃來告且匍匐哀泣請所以志君墓者防前一年姜京兆亦死適以大塟屬予表神道爲文付去而君狀適至爲掩卷累息不能屬筆者越一月君諱之防字殿揚杭州人也先世籍河南自唐常侍公爲洪州刺史其子祕閣校正由江右遷宣歙等郡初僦澤富旣而徙婺源武口迨宋慶曆間有教授公者居徽北市越數傳而遷於王村之西臯其村以王氏名有年矣君父仲毅公以子貴贈明威將軍又以孫貴加贈昭武將軍始以業鹺來兩浙居杭州柴木巷生子四三卽君也君生有殊相志意濶達太母余恭人每繩責之時王父太學公在堂必解曰吾他日隴上見旌旗揚揚然必是兒也盍貰諸當是時勝國多遺冦所在竊發新安烽火徧山谷君身肩幼弟親涉其帑匿他所而獨身還西臯集西臯之未逃者得悍丁數百人設方法拒冦出不意賊以爲有備遁去西臯上下並無恙遂喜論兵事讀七子書並淹貫而贈公卽世嵗丁酉始以武科舉於鄕偕計赴都防鹺政未修自

鼎革以來一切經制日講求畫一部司下鹺稅不無軒輊君偕爾泰汪君同詣部陳說剖晰利害且備道商人困苦之狀當事豁然得免課若干兩永以爲例而諸主季商者皆仰籍君徳竟謂鹺故君舊業彊之共事凡防計出入並非君主張不可而君亦率惓惓於其中而不能釋是以君秉大志將出所學以見效於世兩赴司馬門獻防第

殿試髙等意欲有爲而逡巡鄕曲終不輕出者約三十年先是三藩弄兵杭之昌化諸縣聚紫溪羣盜攻城踞邑而饑民附之洶洶然太守王君君族譜兄也行省受中丞祕指檄太守進樔而太守傍徨乘夜詣君門邀君與俱君不得已應之行然大言此非勍敵何難撲滅之而後朝食而苐恐昆岡火炎玉石防辧夫此新城昌化間皆民也民何可與賊共樔乃先定約束戢諸旂之有紀者使就我節制而後作其气而分翦之賊平防鎭海大將軍馬公奉

命徵閩聞君名特以聘幣開行幕將推轂軍門而以次題授君力辭之時君子廷瑚亦以武科舉於鄕君遣之受命去軍行始括蒼而靖南僞總兵官徐尙朝者橫據碧湖鎭截石塘爲阨塞拒浙師入閩之路仰攻不能拔記臨行時廷瑚受君指謂前堅不可攻當攻其四瑕者乃相其右偏之隟有間可楔陰以發其扄而噪而入之石塘潰碧湖不能守遂爲徵閩發軔之首功而其後隃仙霞恢復八閩廷瑚遂以軍功興從嶺表至湖湘所在效能而君終不出當是時總制郎公開府西江以徵南諸軍從防贛還京師舳艫銜尾不能給頓彊君至湖口沿江上下數百里爲按部而標馳之如陸站然郡縣所司搜括至萬艘半置不用時商貨坐艘者悉堆垜沿岸願賄艘求免不得及釋去尙請捐百金爲一艘值而君重釋之商人讙呼震天地制府聲大起畱君共事而君以家室念切遽辭歸杜門不受聘乃大建祠堂於西臯幾筵樽爼煌然一新增置祭田爲烝嘗資重修族譜之近而可據者值年饑西臯谷不熟道殣相接君發所蓄囷移粟於空村大宅而左右貯之籍村之饑者分地輪給擇日啟宅門由某村始驗簿人一籌持之魚貫而入詣給所受給仍魚貫從後門出他村復然自日出至日入有不足則請扄其戶而朝日再給村人千百至無一嘩者其部署有法如此居常慷慨好爲人解紛遇可導地輒纓冠不暇與人謀事必侃侃中窽會逺近請教者無虛日顧好客辟廣堂爲延賔之所予嘗登其堂而愾然思也世無良宴防矣貧家旣不能治飲而一二富貴者憂讒畏譏巾車方入夜伺者得而誰訶之然且囊無嬴錢視杯槃落落皆羞澁之器是以湖波千頃每相視無刺篙者方予與司農飲時君弟聖木猶在也入夜作酒明府令每當飲必暗呼姓氏以授籌如曰夫子一籌先生一籌太公一籌則司農京兆與予各持觴焉以所呼者爲嚴忌毛遂姜子牙也緩者罰誤應者倍罰而其旣直云釣者二籌兩公旣相顧愕然乃復曰名詩者一籌則京兆緩應焉又曰傳詩者一籌予未循觴而卽曰緝詩者亦一籌則𨿽愽洽如司農亦防忘宋嚴粲之作詩緝矣其以防飲相勸酬如此旣而聖木先君死君語及未嘗不流涕君生於崇禎庚午之七月十二日享年七十以

覃恩授明威將軍旣而以子廷瑚貴

封昭武將軍配程氏

封恭人又

封淑人子六長卽廷瑚也次廷璉廷玨廷珪廷璵銘曰太白之精家有贈劍應時挺生目如電幼攻儒術校捨問辧經通春秋銘具盤鑑特是才廣任事矯健入裏釋結爲俗操劵束火用緼射書以箭乃從翹關入對金殿禁有頗牧梱得遵奐智勇足該文武是憲卒不輕試潛伏閭閈玉在櫝彰刀以藏善仁桿能標筆陣罔間借箸前畫所至功建從期門出作幕府觀雈苻竊發曾何足算惟此薄伐以兒輩先比之幼度淝水可戰無如防鴻俯仰堪戀借急流退與人世玩錢作苔鋪肉以荷薦獨念明湖雪色如練笙歌燈火終古不斷而乃寂寂恍僻鄕縣南官北客東道誰辦七十年中風物一變嗟我舊友前後化幻今復喪斯焉得不本應築土祁山之冠乃對封鬛不無太儉所喜旌旗揚揚隴畔𨿽萬子孫千載猶見

孝子聲逺王君曁節婦汪孺人合塟墓志銘

予舉制科時遇王毅庵進士於長安詢其子弟之有文者首以兄孫聲逺對適是年當戊午兩浙舉鄕試房官薦其捲於堂防得復失因嘆遇合有數非盡以才雋也乃僅越七年至甲子嵗而聲逺已死爲悵然久之今予以病假在籍初僦杭州旣而歸艸堂距向在都時已三十餘年孤子洪源手捧陳太史沈吏部所制狀伏地請曰先大人以甲子棄世越十年癸酉已筮塟於城東大義裏之前司畈二十年矣今將扶先慈柩車行合塟禮念墓前無麗牲碣可容題字而竁門一抔尙畱封石惟先生吾祖父行痛子姓夭札而噓咻之是猶起楊童而使之秀也予久聞毅庵言知聲逺賫志自應表著乃檢其狀版有云君性孝嘗侍父疾脇不親席者閱三月終以不起哭之防至滅性顧居喪未久而母疾相繼因鑑前之失謂養疾有疎闕日禱於室神請以身代且曰從來刲股者有效有不效吾寧信其效者乃謀之婦急刲股瀹糜以進母疾竟愈親串聞者皆大驚以爲非純孝所感不至此予掩卷嘆曰嗟乎卽此一事足傳矣君諱鉽字聲逺王姓系出瑯琊族而中遷防稽當時所稱王謝者迨元明之間復有贅蕭者爲蕭山王氏嘗入史館較蕭山氏族其以名臣入明史列傳者惟魏尙書張尙書二人而他無聞焉其在萬曆間祗王公茂槐贈司空少尙書曾以尹京兆時督理渠道載其事實錄而猶子玉鳬公亦以進士作司空郎以繼之以故閥閱之盛繩繩勿替自

鼎革以來贈內閣中書舍人崇祀鄕賢愼之公粵生二子長亮臣公諸生與弟毅庵內翰並有名亮臣公生中臥補國學生有子四其次卽聲逺君也伯叔皆貢生而季以國子補州司馬共相友愛君嘗讀斯幹詩及兄弟式好語爰取前文以竹苞松茂題其門且終君之世不異寢食此正君陳所謂令徳孝恭惟孝友於兄弟者若夫鄕黨姻卹還金卻劵餉獄囚而救道殣事固有之顧此不能詳且亦非所重也乃其徳配汪孺人則尢可感者孺人本名族世嬗閥閱其父兄皆有聲藝壇而孺人知書以賢淑稱顧遭時不偶二十始來歸裁五年而稱未亡且卽此五年中又復以舅姑養疾扶侍之餘繼以含襲其艱辛荼苦較有甚於孝子者然且遺孤方四嵗女甫𦇤褓而君之兄弟復以君亡後各析匕箸一切男女婚嫁悉責之持門之婦其豫營君塟相地下窆今所稱前司畈者不知防經畫而後有此也然而當教子時以嫠婦延師中外不接乃飾書幣請山陰之閨秀素以文字相往來者曰金先生出子女事之相與授孝經論語一時講讀之盛逾外塾焉且念君耽書曾輯左國以下傍及子史與諸家集而未竟而卒慨然謂遺金滿籯曷若傳一經以成父志乃命孤洪源陸續積書遇有祕本卽購之合得數萬卷藏之一樓從來東江書府極推範氏天祿閣及山陰祁氏東書堂而今皆散盡惟蕭山王氏書巋然獨存孺人所見亦大矣君以康熙二十三年八月五日卒距生順治十六年十一月三日得年二十有六孺人以康熙四十九年十一月十九日卒距生順治十七年四月二十五日得年五十有一子一卽洪源國學生選州同知娶山陰周氏左都督浦口總兵諱方蘇公曾孫女工部虞衡司郎中諱襄緒公孫女選州同知諱偀公女繼娶錢塘吳氏廩生諱國梁公女女一適同邑來之燦康熙辛卯科舉人孫二宗柱宗楷幼乃爲銘銘曰

是惟茂族本瑯琊宗數傳益大遷禹井東翼翼京邑晉階五工內翰繼起著綸扉中翳君善述令徳孝恭刲肉療母感通蒼穹況兼友愛有共被風年𨿽不足徳則有終佐以內助閨房之雄少嫻七誡長協三從痛君好學誦讀未逢教子蓄書如聚沙虫樓藏正閣開李邕縑緗四壁與東觀同漫言墳索比馬鬛封彼名山者傳之無窮

西河集卷一百三

欽定四庫全書

西河集卷一百四

翰林院檢討毛奇齡撰

墓志銘【十四】

江西饒州府浮梁縣儒學教諭王君墓志銘

君鄞人祖養吾公諱朝試杭州樂之與其兄萬曆戊戌進士在吾公諱猷者割所居居杭州西城生子五皆錢塘諸生其次子夢發公諱一焜君父也又次諱一虞中天啟辛酉鄕試遂下籍爲杭州王氏夢發公生子四亦皆錢塘諸生君爲第三子諱起芬字芳人而長子諱起彪者中順治丁亥進士有徳興縣殉難之事按狀起彪字虎子以興朝丙戌開科舉鄕試中式其先一年君東渡西陵省墳墓於鄞未還渡也西陵舉民幡鎭海將軍守寧波者移軍屯西陵阻江而守時首事者多鄞人彊君共事而君辭之匿於海濵者越一年

王師下江東君始還渡值虎子賔興歸見君執君手泣曰吾將爲

興朝官矣明年成進士又明年除江西饒州府徳興縣知縣而江西守將金聲桓反虎子捧檄行謁徵南大將軍譚君行間而譚君畱之

新令諸官未赴任畱軍前者事平以軍功超本級擢用名隨徵官隨徵官本捷徑人爭趨之虎子不欲曰吾赴任官耳旣而賊平請赴任方是時賊渠𨿽授首而餘孽猶未解也饒州故山僻多逋冦而僞將董三合饑民乘之與婺賊張天麒樂平賊許宥等重聚洛口四入徳興城民無守者巡撫朱君畱虎子南昌待之旣而賊稍散虎子乃馳檄徧諭徳興民之附賊者而民皆感之多還歸來迎時虎子駐府城先行牌調伍伯取圖籍稽坊裏戶口報之行省行省以爲能已促之行而居民之來迎者又踵踵至虎子遂赴任總鎭穆君饒九道吳君請以兵從而虎子卻之己丑六月下車於五垣八月入城越十日僞將董三衝城入簒虎子去幽於十三都之天君廟廟後通弋陽一僧背指曰弋陽去此三十里可逃也虎子曰吾死賊官也吾以逃官死賊也時賊勢稍衰無主首將欲得仕官之賢名者爲之號召故百計脇虎子令降而虎子不從已而張筵請觀伎酒半份武安王舞一賊持杯遽來前曰武安降漢不降曹誰謂漢曰吾奉天子命以來知此邦非漢乎曰是滿也非漢也曰堂堂天子蒞中國而撫四夷中與外誰非漢者曰然則請君還漢耳遂戕之先是君送虎子時訣曰吾以身許官官所亂此行存亡未可知諸弟能養親吾無慮矣第吾倘不測非子誰當周旋之而曰諾以故君聞變卽走徳興收其屍歸塟杭州隨獨身之江西號於江西巡按監察禦史米君及饒九道吳君請題防而禦史難之君灑涕陳說侃侃數千言一時聞者皆相顧嘆息稱其賢遂謂君儒者可用使之署饒州府浮梁縣儒學教諭曰署此然後題蓋將以羇君也旣而

新令撤按差巡撫以變亂初定數更易終不得上請而君以稱職行省詳院使當請實授君投傳嘆曰吾所以羇此者爲死者請防耳豈爲此縣博士耶且兄不爲捷徑官而吾爲之遂拂衣行已而徳興縣士民舉名宦崇祀學宮君復至徳興學奉主哭於祠康熙二十七年浙江巡撫金君提督學院使王君以君請崇祀杭州三學鄕賢祠又十年君持虎子狀詣予寓亭再拜請表墓予時病腹下未應也其明年君卒越二年君子國子生之麟且持君狀來告曰亡父卒於康熙三十七年十一月七日距生明萬曆四十八年九月二十七日已八十年矣將以某月日卜塟某所而銘詞闕然當彌畱時囑曰吾向者乞西河文表吾兄墓而病未遑也𨿽然人亦有言死後能得西河文庶或幽徳無泯淪吾兄節未白而吾又賫志幽徳也而泯淪矣吾一生用心只此兄事如贔屭不可解盍亦請之或者能銘其一乎則何敢辭矣間嘗出西城訪寶石山房觀君與夢發公讀書處湖光山色照暎胸臆在崇禎之季山陰劉忠端從京師還過君而樂之與之論辧理學往返若干日曰山川人物各擅其秀今不可得矣西城舊所居已歷二世而

國初兵燹甫定自錢塘湧金以至淸波三門附城居多遷去者時虎子捷禮部歸裏而女兄夫戴京兆岵瞻君方防試下第還爲婿贅君家乃露處衢路傍徨無所依旣久而後賃有屋之家居之君嘗曰人生丁亂離則拂意之事皆能安之少從夢發公遊楚中獻賊陷麻城略地廣濟蘄黃間夜走山市裏仁防者湖民之甲保者也指爲賊縛而俘於官官初不省旣而呼愬之然後大驚急令釋所縛而導之歸其坎如此故後每遇拂意事必曰此非裏仁民乎蓋通觀云君臨卒其子請曰脫不幸將以之易名乎否乎初曰否旣而泣曰吾初以請防受此官志在請也今可得耶名此所以志矣因名教諭君而附之以銘銘曰

矯矯大節千古不刋更革之際始多難言太公夷叔東西異轅惟以官死聖門皆然所嗟伯封尋兄郊原軹深𨿽烈悲名不宣因之扶服三驅江幹不幸賫志畱名以傳誰言幽閟墓門此煌煌日月在兄弟間

淩處士墓志銘

淩氏予世交有同官者有先世同籍者有與兒侄輩同計車者獨於悅庵君則少年避世與子之早嵗避人走四方正同而其子子健君又往以六藝相諮請有同學之好惜予老未經方幅而悅庵已辭世而去且十一年當君生時丁崇禎之季中原羣盜如豪毛顧東南猶晏安也其時生齒盛四民熙熙士大夫以勢位相矜而杭州稱繁華之鄕苟名家者子出而問世又誰不慷慨思奮興者況淩氏甲第冠於西浙公自視固殊人亦不敢夷視之而乃自成童以後弱冠以前嶽嶽然將致萬里而一旦驟罹兵革逃乎蓬藋之域無何有之鄊卒以闤闠終舉生平所學而盡屏之斯已難矣矧君非無意進取者生旣抱異姿承父兄之教家學有自而志又鋭上終日挾一卷歷長晝不輟𨿽傍晚猶俯首竚櫩隙此其汲汲爲何如者而遽捃所誦束所爲文稿再拜而投之防間嗟乎豈易言與是豈尋常學士所防及哉非古之所謂髙自蹈而薄於功名者乎迄於今其家之羣從出試者或登賢書或第進士出身或召館試爲翰林官卽其子子健君亦以康熙己卯中鄕試乙科而君獨廢居治生業徘徊市門人皆稱之曰墻東君云顧君聞墻東名劇喜嘗曰吾家數世爲顯官而食防吏貧不幸早失怙七嵗衣麻衣何以將母自非居墻東其能爲人子有今日哉以故公事母數擊鮮杭俗時物非最初出者𨿽貴值不名嘗新君必以新進母未嘗於口不食也兵革之際人間多傳聞每日夕必陳其晝所聞者以爲歡母嘗嘆息謂吾不出門而周知天下之事可驚可喜較之蒙瞍之彈詞亦何以過苐不意世故翻覆其爲滄爲桑遂至於此君有兩大願一大父與父棺俱未塟君營塟兩山至足趼股裂而卒以竣事一先世閥閱在新宮橋南初被兵災旣而毀於煬因寄之望仙之左而久不能復君獨復故居且造家廟爲合宗地兩願俱畢若其自處之嗇則幼讀乏薪燎每坐暗室必辧色而起以補宵課學書不用紙以退筆蘸水臨帖於琴磚日必千字至其身之所衣則自潔服對客外易以博綈之補綴者或詰之曰吾忍忘吾母手紉乎哉君勤於祭祀每以少不及事父遇諱日輒孺慕如兒時或其日偶值陰雨則尢愴然謂家人吾𨿽少猶記是日微雨寒煙起如縷今不猶是耶言訖淚隨下嗟乎如君者可謂孝乎惟孝隠君子矣康熙二十四年君年六十召家人謂曰古人有云人至六十須多爲之貌以傳於後使子孫繼起可以想見其形容夫見其形容何如直聞其謦咳之爲快也因自爲詞以爲壽其詞曰餘生不辰七嵗喪父穉也伶仃母氏荼苦誰曰朱門不異蓬戶埋首誦讀仰承傴僂經帖苟明靑紫可取事乃大謬兵燹錯迕辭我管城而業商估嚴寒不冬酷暑無午漫擅奇贏庶給二鬴於歸我室奉我筐筥舉男子三摧折艸莽祝融肆焰惟餘燋土獨行防防托足靡所誅茅望仙苟且搘柱劬勞罔極又陟屺枯骨未安遑問跋股幸妥先魂委蛻山塢幹也丰也嗣續豆爼孰云其佳已乎猶愈澹泊素秉勿耽歌舞食取其飫何必魴鱮衣取其適何必楚楚卹其匱乏胡分爾汝資其嫁娶曰余是主凡我子姓亦或稍補拂逆之來理以自矩事得其平𨿽讎可侶謙謙君子人或相許鹿夢縈縈蝶飛栩栩花甲一周頓欲輕舉所俟式谷在乎善樹以此垂訓兼之作譜越四年卒君諱克誾字步騫別字悅庵錢塘人也代有顯官自五世祖刑部公後髙祖諱立嘉靖癸丑進士官建昌太守曾祖諱登瀛萬曆丁丑進士官禮科給事中與其兄太平太守諱登名者同舉鄕試而公居第一祖諱徳國學生父諱龍徴杭州府學生配陸孺人子二長幹康熙己卯鄕試乙科充國子貢生次丰國學生公卒於康熙二十九年十一月距生故明天啟七年十二月享年六十四乃以某年某月將塟某阡孝子幹卽子健也告予狀而謁予以銘銘曰

惟君挺生席髙門兮方之靖節爲南郡曽孫兮兩世家食居丘樊兮羣從紱佩猶然紛綸兮黃門之孫尙有爲京朝官兮君特急退甘肥遁兮潯陽處士足相比倫兮予少進取長而沈淪兮棲遲道路乞食者三十年兮驚翔之鳥念及同癉兮俯仰悼嘆等之予之身兮今玆老去方校典文兮惟君之子每與之講論兮相君之室若堂壇兮宜爾子孫其永無諼兮

誥封恭人湯母王氏墓志銘

恭人無諱王姓故明崇禎進士直淶水縣知縣元建君女孫也父旋一君補諸生早卒母淩孺人以苦節著兩浙巡撫上其事於

朝奉

防表之建坊旌裏門恭人生而端整有賢名防

誥封中憲大夫湯君其原配錢恭人卒求得一良助宰內政者聞恭人賢遂聘且娶焉方是時錢恭人所遺一子三女皆幼穉子裁七嵗卽吉安府知府諱修禎者也提攜𦇤褓環膝前恭人以一身兼保傅之任斯已難矣曁修禎出就外傅君旣饒結納交遊紛然加之在庭之師友往來請召其間酒漿佩璲不絕於禦然且男女婚姻親串酬酢皆得揆人情而中禮節觀者謂嗣徽祚兩不媿焉據君狀君累經坎迄無寧息至是外宅有洋估市海舶者以犯通洋禁爲怨家所發而其人亡去大將軍捕逮謂君歷海人藏匿資結當連坐恭人投閣救君不可得犴狴祕密恭人輸奩具罄所有通之且謀出身鳴君寃防當事防其情驟加省釋然後已康熙十六年修禎以年貢授內閣中書舍人二十年出補常徳府同知值西南蕩平

覃恩封宜人越五年遷江西吉安府知府晉

封恭人其時恭人家居佐君宰家政秩如也旣而修禎罷官歸越五年卒先是君兄弟四人各有子而君子最長其娶工部都水司員外郎勿箴徐君女又最早以爲似續可無慮而修禎無子其卒時君且七十三矣君以議立後諮之恭人恭人曰古有是禮耶於古稽之其無耶則稽之今之令甲乃以君弟洪九君之孫涵爲修禎後其時會宗人集親黨告家廟恭人實主持並調護之其事璅不能悉也乃越二年而君又卒恭人向撫子今又撫孫兩世保抱無異焉當君卒服闋時恭人年六十親黨請爲恭人壽而恭人辭之然而其誦恭人者有云恭人佐君以寛厚遇事出意外必曰君厚人君不負人義也人薄君人負君命也以故君每歷險阻得自解慰而修禎受恭人教自成童以迄筮仕晨夕出入惟恭人言是聴以故兩歷大郡而皆免於議至是則艱辛荼苦向之秉政於內者今且兼攝外事毋論樊籬鐍鑰廩棧簠簋持飾惟謹卽一盂之饋一刺之稱亦必再四衡量之然而中外井井各有程度卽至盛衰遷變前後榮落不少易其善於持門如此恭人卒於某年月日距生某年月日享年若干其子女婚嫁具君志康熙辛巳將合塟於甘溪靑龍山錢恭人墓哀孫涵介其外大父禹臣張君來再拜乞予銘銘曰

翳時有淑基於太原亦越數傳而嬗聞人實產名貝掌中之珍庭梅有摽歸於商孫禮重嗣室宗貴肇禋乃甫脫帨遽抱繡幱以鸞車降將雛弱翰旣秉懿榘復饒慈顏𨿽當中道頗遭險艱庾臺腳短文姬首終致完卵覆巢仍全因之嗣子獲獻

天安五花再進六珈晏然如何鞠防聯喪不旋不止上計以事去官大樹旣撼孫枝並殘自非巨力誰能仔肩所幸式谷薪薪相傳臧爲鑄返子家晉還宗祊克紹箕裘再延秪嗟祿食半出蕪田曩時車牛誰爲挽牽恭人處此要爲極難爾乃黽勉蓋藏不愆盤盂皮幣凖挍金錢出入禮度皆云至便古稱持門非健莫防云胡不造公然棄捐今玆祔瘞於龍山阡將俟

朝賚以賁重泉歌礲片石長存墓門與並存者此石中文

山陰張南士墓志銘

南士張氏名杉山陰人父灝不仕祖鎡天啟辛酉舉人官晉府左長史曾祖一坤萬曆甲戌進士歷官江西布政使司右布政髙祖元衝嘉靖戊戌進士由庶吉士授工科給事中遷都察院右副都禦史巡撫江西五世祖景琦成化丁未進士歷官廣西桂林府知府其兄景明治庚戌進士太子太保禮部尙書文淵閣大學士諡恭僖弟景暘治己未進士福建道禦史六世祖以成化己丑進士由禮科都給事中歷任江西左參議其弟以防成化辛丑進士除江西廬陵縣知縣南士兄弟四人兄曰柷曰梯弟曰楞皆有才名而自梯以下每出主文社人呼曰三張子三張子當明季以其文行世名噪海內而楞甫弱冠與同邑鄭氏舉民幡蹈海而死梯病卒南士隠居白魚潭性孝友事兄若父撫兄弟之子過於己子講學務躬行砥礪刻苦其於人倫間細大必周無毫毛敢疏忽而尢篤於視朋友嘗隨兄客維揚爲兄執禦巡鹽禦史姜圖南徧餽名士之過訪者杉捧兄刺投禦史門而已無刺禦史知杉兄弟來𨿽無刺各餽六十金防江陰王雙白以避人故髠爲僧至是同杉寓乞門者通刺不許及通又無餽南士曰豈有王雙白來而無餽者此必誤也不然使君何繇知我至我當爲使君補此一誤遂移餽己金換一簽付雙白去宣城施閏章督學山東以山繭三十丈屬山陰徐緘寄南士緘悉爲家人辦衣不之寄或有言於施君者施君再寄之南士封還所寄曰已拜賜過矣施君大喜急持書示座客曰人言安足信吾固知伯調無是也【伯調緘字】余姚魏以臘月渡西陵旗兵戍者剽其裝衷衣過蔡子子伯蔡子飯之裹之以越布單衣時南士居蕭山並過南士南士脫身所衣絮袍衣之且貸鄰人金爲理裝或問子伯曰吾亦思有以助之而以念羣從其不能卒嵗多矣且家人雪中皆無兼衣而以厚所薄不忍也以問南士曰友以急投我而我薄視之則安賴有友者若夫吾所厚則生平事也生平不厚厚而臨急而較量及之徒薄而已聞者以是定張蔡優劣云康熙二年海上大獄起歸安魏耕走蕭山復走梅市大將軍刋章遮捕之獲耕兼逮蕭山梅市之藏耕者以鋃鐺鏁李達楊遷並祁忠敏公次子班孫家人莫敢問道路離立南士挺身走三家爲經紀其事縣官遣伍伯戍守懼漏所籍而南士乘夜爲涉帑且時時渡江入司獄通犴狴往來獄吏怪之執以告提刑提刑大驚初以爲異姓非家人窺探資給擬坐而旣而察其無故慰遣之及耕伏法南士陰匄之錢塘孫治收其屍而班孫與達與遷並徙塞外防解多一人則杉也解官斥之曰汝欲偕往耶曰當魏耕逃時亦思至某家而徒以舟楫未便故某幸免今某不忍三人者獨行欲送之過河而執事以爲欲偕往吾豈畏往者耶解官義之勸之返乃嚎咷牽衣而別旣而蕭山毛甡者爲怨家所陷以殺人律負死罪在逮出走十五年中道遇赦潛歸將到家而怨家迹之南士親飾爲舟子待之白魚潭而藏於家越一年逺近多有知者乃徙之南山之天衣寺出入了眎每以茹蔬久私市肉炙之搗魚蝦雜菜而合之爲菹日捧筋如家人顧終以暴露徙去康熙十四年南士過禾中聞甡在汝寧金使君署念甚遂獨身持被涉江溯淮由潁亳而西直趨汝寧遇於城南之蔣亭相抱痛哭云國家屢有赦籍簿已滅怨家亦散亡盡黃門姜君爲君雪其事可還矣遂大遊淮蔡十日攜甡而歸其後五年甡被召赴長安而南士以猶子官廣東鹽市司提舉過其任疾卒君貌朴而气直語鮮回曲然視天下人物皆如一體無彼我間隔而至於朋友嘗曰末儒以十倫五教衡量厚薄則君親至重孰有及於朋友者此執一之學也時中則不然時當所重𨿽朋友而等於君親無少燐焉何則中故也非然五品不並列矣故其交友毎如此若其讀書則博篤而辧於載籍無所不窺然各有根柢嘗講學畱軒座中論禮不能決南士引禮注及漢晉儒之言禮者數言決之當居蕭山時知縣羅明祖系京朝降官而有文名是年值崇禎己卯大集名士於河陽館鐘皷笙瑟一若舉文社者先課文一篇題爲徳行顏淵三十字課畢復揭一籖於卷末曰漢人有諸賢名曰顏子曰曾子曰仲弓曰子路子遊子夏何人也座中百人無應者南士提筆書其下曰顏子黃憲也仲弓陳寔也張曾子張伯饒也城頭子路者東平爰曾也子遊張騫之孫猛也漢同時有兩子夏一杜欽一杜鄴也羅君屈膝再拜曰名士哉蓋其年十九云子燧康熙庚辰進士乃爲銘銘曰

聖學久熄誰能躬行儒墨貽絣棄若蒯繩同此倫類妄分重輕敢謂朋友與君親並張仲孝友天良性成人我一體不徇虛名其於行事歷歷有徴況玆甲族袁楊東京世嬗冕紱家無缾罌不幸五防與陽九丁三張抱才委諸棘荊我恃良友濟危扶傾北海餅豎徐州酒傭天涯莽莽黍離相尋旣平急難孰念友生四時位哭徒然屏營百身願贖於斯冢中

西河集卷一百四

欽定四庫全書

西河集卷一百五

翰林院檢討毛奇齡撰

墓志銘【十五】

陸三先生墓志銘

先生陸氏諱堦錢塘人梯霞者二十字也父夢鶴公諱運昌明崇禎甲戌進士官吉水知縣與其弟毖中公諱鳴時官兵部郎中夢文公諱明煃官理刑推官俱以文章气節指名於世明季尙文社每府縣官人各彚其所在指名者板而刋之曰名士較榜帖所取尢爲嚴重而太倉張君天如以庶吉士家居秉月旦輯海內指名與東林諸都講共采錄者合得如幹人定爲復社時杭郡惟公兄弟三人裒然居首而他皆不與人之造其廬者比之河津之有三門山曰此陸氏三龍門雲吉水公生五子長麗京諱圻次鯤庭諱培先生其三也崇禎己卯舉兩浙鄕試先生偕兩兄合梓其社業行世而鯤庭君於是年中式一時購鯤庭行書並兩人社業並行之號三陸體當是時先生有兩弟曰紫躔曰左墄皆名士而年未成也人苐指三君繼三龍門後遂以三陸艷稱之予是年初赴試塲從祁君奕逺舉蘭裏文社於湧金門外杭之名士惟徐君世臣張君用霖吳君錦雯先後至曰三陸君何在旣而麗京鯤庭來而先生不赴次日訪先生於板兒巷予之見先生從此時始而次年而鯤庭君成進士官行人司行人曰三門又啟其一矣及壬午再試三陸君艱居國變王師收杭州下令鄕官在籍者各投名授職裏胥到門時行人君避兵橫山老母裘太夫人尙在堂夜起呼先生傍徨曰是地去橫山逺將欲使汝至橫山促之來非吾意不來此吾家門事且此隙所系大死忠死孝未可以母命亂其意如之何先生俯首不能答詰旦而橫山訃至曰行人君死牛鼻繩矣先生乃扶母告廟爲位而哭遂奔橫山收其屍投牒軍門曰行人司行人陸某身死取驗狀訖並詣錢塘學告大成殿右階下盡等歸而奉裘太夫人隠於河渚之駱家莊以圃以漁間受雞林估人請選舉文甲乙試帖並房牘名龍門集取其所酬金爲菽水貲而伯兄麗京則賣藥苕霅間每月一歸省每歸必牽一舟奉母居其中飲食歡笑以爲樂如是有年先是陸氏以文章爲東南領袖先生之選龍門集繼先人志也防督學使谷君仿張君天如作明史紀事始末以金幣聘麗京作史論已辭之矣烏程莊氏輯僞史艷麗京名陰竊同時指名者曰範君文白查君伊璜與麗京作參定姓氏不告諸本人而標名捲端適周侍郎從閩還見其書不實畔亂無狀又不出自館局犯功令以告文白文白大驚亟偕麗京伊璜合爲詞檢舉由烏程縣達府將入奏而未遑也烏程知縣吳君者以他事去官不得於知府且怨莊氏不遂賂首之部堂防皇上攺元之嵗平章者怒甚緹騎四出逮知府以下籍莊氏檻其首者三君披鋃鐺就道家人無少長皆系獄先生乃先麗京行倍道至都匄其舅氏裘公之都居者備極營救且謀納槖饘爲刺讞地而家之籍捕者以不得先生覆追至京大索長安街適文白之子魏公呼寃於西臺謂檢舉有前詞不得罪議遣

京朝官就浙按讞先生急南還時叔父兵部公以髙年在犴狴且無嗣前此裘太君生時議以先生爲公後有成言矣至是先生曰此卽吾父也焉有父在獄而子掉臂者遂詣獄乞代守者曰代耶律父子俱死無代法念君自來不異牖可也旣而讞上

上憐其無罪得不坐康熙二年五月獄解先生奉兵部公歸立爲後越二年兵部公卒先生行三年喪禮而麗京自獄還輒鬱鬱不自樂每曰防以我故覆宗至是居公喪服除嚎咷拜公墓辭曰猶子不肖防使叔父死於牖今縱不能從叔父地下其忍陽陽居人世哉遂托以逺遊不復歸先是三龍門公惟吉水公有五子而兩公闕然因預奉裘太君命以先生後兵部公而理刑公則紫躔嗣之至是紫纒左墄皆相繼不祿獨麗京承吉水公祀主祼器重大先生將尋兄稷苗而風刺於骨惟兄子寅旁求之見公於徽州已爲僧矣牽其衣不卽捨遂奉之歸乃爲先生療風疾且日會鄕人道故舊示無去意伺先生疾稍愈頓失所在嗣後再覓不可得而寅於康熙丁卯舉鄕試中式戊辰成進士然終不能再出門身死先生乃孤居裏閈授生徒四方從遊者如歸市自東西浙至他省多有景行不得前者同郡貧士覘閩中慕先生名乃飾爲頃醜懷爵裏投閩名士閩名士爭辟館捨執一經請委摯門下值莆田魏君虎上以北行經杭州造先生廬驚曰此眞陸先生耶先生乃笑曰彼亦名士徒以貧故借僕名且安見僕非僞也初先生生時有文在手曰才人曁弱冠曾卜夢於於公神公餉筆一斗始竊自喜至是嘆曰才者材也吾將籍管城材多子弟矣兩浙開府張君運靑者裘侍禦本房師也侍禦諱克美爲裘太君之侄與先生中外兄弟以言事得罪居於家開府謂侍禦吾欲延陸先生爲國人師能曹丘耶曰能顧先生守段幹節必肅以禮幣而先於門然後某從容導之開府如其言先生初甚拒旣而諾又旣而幡然以從開府乃大啟義學搆書院於萬松山巓集通省學士讀書其中奉之爲十一郡之師每大防赴試者數千人惟先生進退焉事竣輯其所講四書錄顏之曰大成而梓以行世當是時世固重先生而兼誦開府之好賢能興教云予醫痺來杭就人問先生起居曰此三先生也杭多學人不敢以二十字呼先生而必尊之以五十伯仲曰三先生三先生不相見四十年矣前此二十年予避人湖西見麗京於廬陵城下問之從贛還也旣而返南昌再見於吉水之水次曰拜吉水公祠也惟三先生不可見然而少壯出門垂老還故鄕曩時親朋並無一存在者而猶得見先生於七十之年不可謂非厚幸乃相見無防而先生以八十有三遽先我卒然且卒之之年計之卽當時見之之嵗則是百年而一日矣先生初娶趙孺人賢而早卒生子二曰丰曰兆爵而紀孺人以賢繼之生子一曰正夫皆以諸生能文章當時羣從指名者長繁弨行人君子也髙才不試次寅麗京子進士又次冠左墄子以康熙庚午中北塲鄕試丰兄弟皆與之齊名而丰尢著銘曰

從來名家出自禮官因義責實嚴於申韓當其盛時載書雞壇文章烜若气節皦然降及末季猶以名先平輿品目界休引延譽士霧防大義日宣張霸曾子黃憲顏淵爵刺逺布盟詞髙懸君家前遊實領百賢豹達五里龍開三門以是兄弟饒爲文篇五常未著三賈遽傳懸圃積玉乃超雲間旣入

本朝門戶攺觀王蠋縊樹龔生抗咽賣藥韓休采薪百年乃謀養母終棲林泉何意不弔榮名招諐象齒忽拔蘭膏自煎叔緣伯及黨因鉤連五屬異獄三親同箯公冶圜土夷齊皇天將輸金矢兼謀槖饘籍玆呼救因而矜全於斯肥遁亡名變顏夏氏林慮焦先海壖鴻飛防防弋何纂焉仲死伯去孤居裏閈爰授生徒鳴皷設筵授中國室進都養餐開府捧幾侍禦執鞭大辟講院萬松山巓明經四十習禮數千七十縣士咸呈簡編輿無歌鳯堂有銜鱣外市公超東家鄭某也半生匿迹人間老而相見因思從前柰何頓別有如朝煙惟君大名千秋不刋亦惟有道無慚此言

山陰金司訓雪岫墓志銘

越中以詞禪世者三人一呂君弦績一吳君伯憩一雪岫也雪岫爲弦績館甥曽學古今文於弦績其治古今文不嗇餘力顧愛雪岫之爲詞因問亦爲之而與之並名當是時雲間蔣大鴻爲蜀詞宜興陳其年爲南渡詞各辟門桁以不襲艸堂爲能而雪岫則上自六季以下迄金元殆無一不有而綺霞詞稱焉嘗遊嶺表與弦績伯憩三人者爲兩廣都府吳君上客吳君故善詞而三人者以新詞與倡和角逐四顧無座人府中優僮充四廂樂部各能歌三人詞教頭曳長拍優僮扮演而民間效之凡里巷防色相竊歌新番院本稱盛事時都府以良日請召賔客呼外廂防色承應三人坐上坐都府把金斗約曰吾欲仿樂工唱涼州詞故事覘所演誰詞以卜甲乙及登塲則雪岫紅韎韐詞也都府擲斗令羣優實酒環獻讙噪達內外左右廂軍爭引領觀嘆以爲豪云予歸田而伯憩死兩人故無恙也康熙壬午春弦績又死予以不得訃不能哭曁冬而雪岫卽以其年死於官是時予大病防死未知也越明年孝子渡江持狀請所以題其墓者予乃爲位於寄堂之門哭之延孝子就坐問故孝子曰亡父客年官湖學司訓而湖無官齋賃居於天寧禪寺之僧房甫入門恍然曰若吾故遊者何也乃於長至後忽不懌命搨萬佛閣左石壁所刻馬祖像系宋元符年從江西靖安所傳摹者展對久之次日索淸泉滌齒取曆書視云午時吉至午時遂起坐不語而卒是時頒白久及五日殮髭髯四張忽變正黒色汗珠顆顆起兩頰間不拭而防嗟乎是豈偶然也哉君諱烺字子闇明太常卿楚畹公之孫也生子四皆知名

本朝龍興而諸孫多通籍者予嘗爲君從兄郯城君志墓門石深羨其羣從皆髙才好學以文章表見於世而雪岫尢最顧性孝每以父早世不及躬視養事爲大憾而父伯星公則又以好善於崇禎之季賑救饑餓死而享其魂在天帝所予亦有文紀其事而君於先公所行必踵而效之推所有以濟不足友朋之賴之比比也意廣喜結納座中罇酒無虛日而又以門髙譽逺天下之識之者眾嘗作觀文大社於龍山之麓築觀文堂以接逺近之至止者自浙東西以及三吳諸名下皆與通爵裏訂氏籍而弦績是時則又以耆舊爲前遊實領袖焉君嘗之白門太常公曾以侍禦史督學其地其所拔諸賢或通籍或不通籍尙有存者而君又復以縞紵與之往來一時投贄者塞衢路觀者慕之君美儀度意气慷慨每與坐談具典午風槪咄咄爭上弦績夙善諧謔當之蹇澁顧善於行樂每疏勝地爲居遊予嘗過其宅並過其所搆竹屋必有花艸書卷酒具及座客斟酌詞意勃發其尢可念者宛委山邊辟廣園如幹畝葺太常公所築亭榭而散植竹樹引泉鑿石於其中暮春雨歇黃沙漲天早食後登臺四望南鎭祠桃花與初日迸出灼然若朝霞之晃於衣因大書綺霞二字於石壁而以名其詞君生於崇禎十四年九月二十日卒於康熙四十一年十一月八日受年六十有二以前一年十月由貢士敕授儒林郎湖州府儒學訓導元配何繼呂卽弦績君女也子八曰垓曰防曰堪曰圻曰埏曰垂曰坊曰均皆能文有聲某月某日將塟某阡故人毛甡者哀之其哀詞曰

昔者三閭氏以英詞自文降此調六季變作江南春惟有崔蔡徒耀采驚殊倫用是屢施易五旦六間存少偕姜公子仿作蜀體新出走旋悔之棄置勿復陳山陰金雪岫時防西都賔觀文出麗賦諷防追楚均四家駭謠俗三峽傾河源偶以調笑弄雜入皷子弦因之譜技錄竊播勾欄間節度開幕府八部承賔筵獻觴走臚頭羅拜驅梨園嗟君本孝友晤善之子孫乃以鄕貢入對防公車門吳興舊學捨借作司訓官明經類匡鼎治事超胡瑗如何十閱月竟卒於竺幹應是再來者新巷猶故阡結趺且拱別面目如生前獨予年八十左顧誰比肩老友獨弦績亦旣返我先賸此柴木質詎足金石堅我將賦招魂附爾宋玉篇老年戒爲詞以此當偯言敕封儒林郎玉宗徐君墓志銘

徐氏爲杭州右族其先人以舊朝勳爵從上虞來遷代禪簪紱越三世而門巷新辟卽以衣冠著於鄕先伯兄司教仁和曾倡仁社於錢湖之濵徐氏與社者不一人而其翹然而最名者玉宗君也玉宗君寄籍湖州與其弟玉天君皆以名諸生爲文壇要襋曾於甲午庚子間悞中副科慷慨不得志嘗寓其意於阜通之餘相視以時而趣日中以爲業其言曰士人居牛衣困匪今矣顧逮今而困尢劇仕進無日本無學術之可見而仰有事俯有鬻關匪細也身安於蓬戶而子姓因之根苦則瓠苦亦何足怪獨是先人在寢應有妥侑夫盡物盡志非禮不將夫所謂禮者謂物也具也物具不足以將意則禮安所施是以禮有四舉曰恩曰義曰節曰權而必一營之於物然後其禮辦其志行其事備所謂一營得而四舉見焉故夫孝子之事親也樂豫其心不違其志意娛其耳目而安其寢食向非備物則惇牟巵匜何所充實枕席杖履何所撰擇稰穛蕡稻何所需桃李梅杏樝梨姜桂何所給又況賔朋姻婭盤盂饋饗車轂刀錯皆與在堂爲周旋得之則愉不得則戚而極之養疾又極之送老縿幕錦帾薦車薦馬自非防者三之貪者五之料多少而通有無不得也其言如此以故自遷祖至今恢其裏門𨿽曾遭祝融而故爲完葺塈茨之又丹黃之其在扶侍則燂沈斂襡執牀而舉幾靡勿盡力而至其累營喪塟自飯玉熬蜄以迄荒齊苞載膋蕭膰防諸節無不彈其儀刑而備其名物世嘗於此觀禮焉然且父兄子弟後先妯娌熙熙泄泄雍於門而肅於宇至於婚嫁歡宴玉帛往來丰已而嗇人推有餘以飾不足其餘事也嗟乎若此者可不謂身名俱泰大丈夫哉舉世而窶貧也讀書居士林忝膺一命而家無儋石祭衣之敝而寢櫨之壊往往矣夫經財無贏必不能以攫卻秕之粟而乃在野無亭林在園無裏宅雕胡必不生於墻江鯉必不躍於水苟非揚一釡之金湧七年之谷欲其惇五教而洽百情安可問也吾讀君狀而重有感己君本四子而長嗣兄後次子瀾聞人也曾以年貢對防於長安門外司敎分水分水文學遂因之大起此固克有家而善繼志者乃不以予爲不文介張君禹臣徒跣而謁予以銘禹臣云吾生平服君者三一侍親孝方太翁養疾時禮應禱司命井竈以及家廟而杭俗尙祠斗設星壇而禮拜焉君搏顙階下臚臃於血疣而不知痛也一遇物厚家不戒於火廬井銷爍庾廩蓋藏多所失而時適斂租君反減其租以謝天譴彼受減去者相率上指曰天無親焉一持事斷王父母棺穴於蟻遷塟丁家山其擇地也腫胝趼足而後得之乃旣塟而君兄弟家遇小且有牽訟於官者遂謂地不吉復議攺遷而君執不許夫塟以安親也親骨受虫蝕不得已而發所寢今寢處已安徒以生人小失利而欲借朽骼以徼非分何可堅不爲動及其旣事寢而議亦遂息系曰君諱之璉字玉宗歸安縣學生也以子澎貴

敕封儒林郎元配沈氏

封安人生子四長防爲長房嗣子次瀾次津次澎女二孫三女孫八先是君父紹川公生子三君其次也長兄玉衡公爲前母蕭太君子及蕭太君卒而後君母王太君繼之然而君兄弟三人如一母子及玉衡君生子瀚已將成丁而玉衡君卒君其時推財與瀚且爲瀚娶婦冀以有立而未防而瀚又卒君乃告祖廟而繼以己孫使長房不絕於祀固也特是家產本三析而已得其二不安乃商之王太君謂三兒儉徳好讀書治家無所贏六經不載人後禮三房倘生孫請同爲瀚後而均其財何如王太君曰善乃集宗黨婣戚以母議爲禮議定其友讓所及又如此君卒於康熙四十一年二月十四日距生明崇禎五年八月八日享年七十有一乃以某月日塟於某阡而系以銘銘曰

惟士術學希聖賢降而詞業以舉牽君並善讀保傅篇首以蒼頡六法傳每作書勢成飛騫試事得失何足言誠惜謠俗衣啄專穴書鉆紙難逢年山深獸往魚赴淵時用知物同流泉勇能決防仁可全無財不悅敢晏眠乃能乘暇師計然孝友任防從所便推甘讓肥共暖幹饋食何俟不擊鮮旣肯堂構災無權況有嗣子能繼旃出車有鹿庭有鱣箕裘從此爲冶相彼如斧如屋椽前列牲石載不刋壁銜鐟袵苞韋編春秋享祀年復年

山陽劉勃安先生墓志銘

山陽劉勃安先生名士也予避讎之吳江顧有孝謂曰張元節出門其所投止皆名士得不敗倘至淮勃安可寄也及渡淮而山陽令朱君予故友也捨予天寧寺而飲食之因得匿姓名與淮人士相往來湖西施少參以入覲還見予所賦詩而驚曰此非吾友耶何以至此遂徧覓不得而淮城漸有刋章布府門者先生亟藏予而家無簃房設葦榻而張之屏牖之間家人廝養聲相聞顧日夕備酒脯潔防恭敬如是者一月且爲縫綻衣乃去予嘗曰去家別親廟仰星而行牽衣者呱呱可謂慘矣然猶不若去淮之苦三往三復不能決蓋有所感云先是郭君禹玉爲先生文友貧而無子其所遺妻女以指食不給先生謀於其所親周君掄月給防米至其女得壻乃止而桃源田子綖先生弟子亦以家難狼倉走京師遺父兄嫂妻四棺空屋中旗丁豢馬者覆其棺而埋馬棧於棺傍先生貸錢塟其棺然其諸生籍在學不試將削籍先生復貸錢懷之賂學師學師初受之及再試再賂學師幡然卻之曰仁哉劉先生我亦師也先生旣獨爲君子尙忍受先生貸錢以充我賂哉倪天章者臨淸名士也寓於淮予與先生時過之過必飲其堂堂前薜荔墻丹黃爛然每飲酣必面墻而立嘆曰吾所難忘者此薜茘墻矣及予寓蔡州聞天章割其堂與先生共居堂前薜茘墻兩家同之又旣而聞天章不得志於其家人獨身出遊暴死於馬陵家人以無子故不能畱髮其財散之獨以先世所遺宦遊什器卷軸並書冊狼籍邀先生一觀且令先生擇所好取之先生不少顧旣而並請以所居之堂損其值以貽先生先生仰天曰當蕭山君去淮時指此墻曰吾他時來淮仍當與君共飲此以無忘此墻今若此吾能獨對此薜荔墻哉蕭山予邑名乃急移他所徧搜其遺集而題其墓嵗時祭之先生一貧士而中外親戚並師儒相識往往仰先生周旋然且三黨多坎每以身後事孤墳孑廟厚集而遺於其人使其人逮死猶諵諵子姓一若逋積之不能了者豈天之好責仁人特畀此重累以成其名抑貧士數奇偏遘此耶先生本代州名族其先人六世仕宦皆以代州衛通籍而中遷於淮祖父伯仲猶以諸生還代州試惟先生與從弟雲中曁壬戌進士洛中始爲山陽籍諸生而伯兄寅中則又以矯矯分所居寄籍揚州顧羣從在淮多貧者而揚州兄尢甚垂老無子夫婦飄然歸先生先生喜且泣曰吾兄弟少而合長而分今又合矣此連理枝也千文曰同气連枝其是之謂乎因以第三子後之而養生送死忳忳焉嘗爲子婦病治棺具而病愈不用羣從有婦死已給棺去而先生從外歸不知也聞有從婦死急向內曰何不以棺物與之曰與之矣外大父杜公與舅氏廣文公兩世以經術鳴於時先生嘗從杜氏學而已而中絕惟餘外王母董太君於堂時先生方喪母痛母不可見遂迎董太君歸養曰此吾母母也其後塟董太君於杜氏之兆率諸子共往曰吾何以使汝等偕來此絕墓也汝共識之矣鹽城王公爲前朝護軍守府見先生少時有文名慕而妻之及歸而王孺人賢知書與先生同心先生之得爲君子實孺人共成之顧鹽城水災王氏良田數千畝浸於水中官吏追呼無虛時公年七十餘生一子未晬而公卒先生先爲經紀其喪命孺人攜其子及諸妹之未嫁者來山陽而身以營塟事重還鹽城忽淸水潭決且霪雨浹旬日鹽城廬舍盡淹沒而棺爲水漂不能救徒手而歸乃遺孤數嵗與其孫同時痘發先生大呼曰吾劉氏尙可無此孫王門不可無此子因並力治痘痘竟愈而復以他疾殀死其後先生易簀時舌僵不能言諸子請命初不答及再請則愀然捲舌言曰吾惓惓者杜公墓倪處士墓某墓其嵗祀法則久已命汝等矣獨汝外王母墳在浸中外王父柩爲洪水漂去於心終不忘或於石塘祖墓傍畫一隙地治兩櫝而瘞其魂題曰故明某官某曁孺人某與杜公諸墓共勒一祀典而隨祖墓以祀之是吾願也嗟乎先生至死猶惄然於親故間乃至此先生諱漢中字勃安又字拙安少時舉諸生第一旣而院試復第一食下士祿當是時試無出二三者康熙十七年貢於廷至三十九年始入選格

敇授江南池州府東流縣儒學訓導曰吾老矣以疾辭不赴越一年卒時康熙辛巳距生天啟辛酉年八十有一配王孺人先卒子五曰仁朂曰義勉曰智勵曰信嘉曰誠務智勵爲兄後而此四子者皆能以文章爲諸生或餼於學或貢於成均先生旣以身爲教孝弟忠信而諸子能繼之以父爲師以兄弟爲友朋其意防諧合一若陶土之依模而冶金之就笵者予兒每隨計過淮必進謁先生於牀下與諸子齒序如一家人嘗見先生蓄庋秩夜必三食諸子𨿽大寒至其時必羣起而環奉之嗟乎天之報仁人則亦厚矣先生貌莊而气和於物無競而必不好諂卽簡亦匪傲一切坦坦去牙角而每當大事則嶽嶽不可動家如黔婁而捨養親故且過於薛公之所爲卽有時遇盜蹠亦必以仲尼之誠待之予往志墓無溢辭至於先生則筆短幅窄百不悉一然且年老詞竭墨未燥而淚已結於志疏矣乃附以銘曰噫乎先生惟人倫宗才越公幹徳過祖榮矢將剸象羞爲雕虫展也好學而惜屢空气當壁立言無雷同世爭買駿君方首龍柰何坎艱於遭逢爾乃篤行聿砥厥躬出入幹陽家門肅雍齒與道劭文偕教隆髙朋逺來如雲相從吳隠孝義裴楷淸通訓足導物譚皆發蒙況惇睦卹時懷瘝痌𨿽乏恆蓄還輕素封好籍緩急力周貧窮所痛張儉曾投孔融掩漿牖下受書壁中嗟彼歸趙猶酬居嵩我獨恝然深慚此衷淮山峩峩淮水淙淙猗翹然者先生之宮

西河集卷一百五

欽定四庫全書

西河集卷一百六

翰林院檢討毛奇齡撰

墓志銘【十六】

皇淸敕封文林郎弗庵盧公墓志銘

予避人東歸在康熈一十二年值邑之師氏爲定海盧公以丙午中式第五人解省典教蕭山予執摰復業見其坐臯比慷慨談議磊硌而光明眞人師也顧懷抱充斥時時以學問之气形諸面目一似不安幹鱣堂者然且領解未幾兩詣公車門甫展利器而善刀而藏心竊疑之曁予召京師丹徒相公以學士方掌院事卽曩公中式時主文官也見予驟詢公近狀且促公赴試不報會

上開制科故事科目惟制科最重凡有學術者不限己仕未仕皆許入試掌院已薦公而公復辭之且公長史學熟明代掌故方試浙時

上厭薄八比攺書義爲防對首以明史大事次第列問而公捲巋然冠一經條對甚晰至是制科所取中悉授纂修官

敕撰明史凡靖難奪門諸大事多奉公文爲藍本而翻以未試不得共編纂爲史事憾嘗舉此意竊問公同鄕之仕京朝者曰公云吾本無宦情昔有乞授知院官爲祿養計者曰有母在也吾方爲養母戀此苜蓿而捨之安往以故日侍太君側不離寸步曁太君亡後卽攺授百里而棄若敝屣其一出一處始終爲太君若此乃予遽請急而公已先我還裏舉生平經術諸可以爲世用者悉不竟其用抑且旄邱誕節馳使拜通徳門而孝子覆札徑以公喪下穸碑屬門下記事曰先生命也予始爲位哭齋宿銘石按狀公盧氏在前朝以氏族顯入明有諱壽者以元代平章閣下元帥從龍有功世襲爲軍官越三傳諱全調守寧波衛遂家於官占鄞籍焉逮公祖諱世由諸生攺襲論徵海功進本衛都司公父諱望龍生子三公其長也公世以軍官傳𨿽誦讀不輟間爲諸生而文譽未顯獨公兄弟皆向學秉性特達博習古今文矯矯出儕輩上旣各補諸生而公復髙等餼於庠較有視世廕若疣贅然者當是時公父已裏居厭棄俗務際遇

興朝張弛得自在日以父子兄弟講論古學晏如也而同衛嫉之彊公父起視事且責捍漕督轉粟京師公告官請身代不許竊念父春秋髙中途服勤誰克代手足烈者乃拋書卷隨之行舊例漕粟覈盈欠遇有虧縮主漕者償之至是下新令並責餫官使旗丁分幫共償而公父所欠𨿽較他幫爲末減顧亦不下數千金遂畱公父京師而公以匄貸驅馳其間嘗大雪從通州還雪深埋馬膈一步三蹶而公凍面向北風行鼻垂冰若檐淩指裂不能把鞭防下馬僵臥羣扶至坑間而公父傍徨𨿽捧酒灌公齒而身先齒戛且故爲歌詩以示整暇臨灌臨歌而意色慘烈聲咧不成詠公慟而起甲辰丁父憂防至滅性旣而曰吾養吾母而已乃以康熙丙午舉鄕試經魁領易房解尙書省時新攺書義爭梓公文作多士法式一時五防對風行天下傍人皆手額而公痛父不及見不少展容色且竊慮解省當違母側踟躕不卽行及旣行一再赴省試才滿六年遽乞以署教諭事得借迎養然且旣署事後例仍許赴試而公執不赴前所云典教吾邑及辭試是也乃其教吾邑則實有可記者邑有楊中立祠名道南書院前時魏公文靖曾講學其中公率諸生祠兩公必考辯經術取其有禆於世者𨿽名講學實以大用防厲之且士習日靡矣主教席者多以桑楡暮气飾其惰歸而公負偉略儼然若堇銅之發於硎隨所裁割皆能使下邑士風爲之一振然且保全善類不遺餘力故事督學使行部必敕所屬學舉優劣以示懲勸而公所籍報只以優而不以劣詰之曰他郡自有平原自無也及其再行部屬再舉而公再借報仍以優而不以劣詰之曰牧者失所牧牧何罪牧者之罪也以故終公任並無一生以劣報者至於宮庭之嚴膠序之肅禮器法物之整齊鐘皷筍之修飭以及圜橋頖沚防門星陛攺墮壊而就鮮新其餘事也乃自壬子蒞吾邑至辛酉才七年而太君又逝太君八十二而公年亦五十三矣𨿽猶是服官年而壯行彊仕早已不逮向者爲升斗之養不擇委吏司樴而今則風木累接釡鐘安賴且天生公才有似終吝其用者甲子補嘉善學教諭其明年遽授貴州鎭逺府鎭逺縣知縣公本不欲行顧以縣逺辭嫌於擇肥瘠以定去畱遂捧檄往曰吾此行以爲民也𨿽期月而已亦欲使民霑口沬去因徧相其地大抵洞深箐密雜苗獠其中前有石屏山而防水界之府治蕭然枕山麓而隔水爲縣誅茅作防事外無城郭舊以兵燹故曾招湖民實其地顧村岸廓落念無可以恵民者獨計此地爲滇黔門戶郵驛如織自上官往來與客使之至止者凡軺傳置遞多以居民任力役而亭堠濶略問有擾及廬舍者公一切禁之民役以官雇而公私置舍各有界畫居民閧然謂數百年來所未有伐石屏山石勒碑於縣治西中山之陽乞侍禦劉君記其事侍禦謂公曰此君侯一片石也旣而公以疾告歸民畱之不得各率婦兒送出境嚎咷而返公家饒藏書自先世所遺並公續置合不下如幹捲悉分籖弆之及還裏居出所弆於庭慨然曰吾以此消殘年可已生平諳國史並多識明代事旣以防對明史起家而究不得入史館撰史終抱怏怏乃就嘉善錢塞庵所作表忠記而爲之續之徧搜明代名臣諸列傳取其有預於致身者或生或死或分或合旣勿誣而又勿軼鉅節不得遺而纎細畢備初成八卷名續表忠記刻之寄園而旣而再續復得八卷刻之江右藩轄署中假予爲序言乃更以搜討餘力网羅未盡遂成三續則未刻而卒顧臨卒時猶復以校讎之疎義例之缺把卷浩嘆似乎文章一道亦仍不竟其用者然而忠孝性成必求盡志如同邑李君向以寶慶太守死獻賊難者旣已作專傳猶於歸田後節嗇其詞入府縣誌甚至里人有侵其居者必淸而還之且題之以石曰忠節裏蓋好善之誠如是其不可已也公卒於康熙四十七年六月四日距生崇禎己巳五月二十五日享年八十系曰公諱宜字公弼又字弗庵函赤者五十字也世家於鄞以定海籍由署教解褐知貴州鎭逺縣事封文林郎配兪氏封孺人子三長逺寧波府學增廣生次選定海縣學生皆繼公起有文名次進先卒女一孫三娶嫁皆名族銘曰猗嗟吾師人倫楷模秉徳最上賦才特殊寧謝勲衛言攻詩書學冠柱下文通石渠以是米廩遽升公車初緣服勞代父轉輸繼因奉養隨親辟纑縱膺一命已屆三餘生平抱負偃蹇莫抒賴玆鴻防家遺鳯雛云津並躍鯉庭爭趨徼榮

綸室琢石泉閭百行罔缺千秋不渝南山崔嵬東海縈紆翳墳然者先生之居

皇淸誥封恭人方母曹太君墓志銘

予舉制科時與部試進士同嵗解褐且與是科館選者並同時入館以故稱同年同館兄弟兩相合並而維時有寧國二先生者在合並中一宛陵施侍讀世擅理學而一則南陵方位齋先生以初讀中祕有君子名予嘗入宣州防館聆其鄕人月旦曰文章孝友二陵均之至於踐履篤實則南陵且爭上焉予時見先生倍敬禮之曁予請假歸而先生歷仕方州彼此間隔者三十年今康熙辛卯予年迫九十臥病山中而先生以恭人筮塟屬予志墓遣孝子帥使不逺千餘里手捧書幣館於杭州之郵亭而使者渡江踵門請命予久廢筆硯凡以文字相屬者槪所屏謝惟此誼不可卻且念老年遲鈍又采薪未愈但請稍假時日使歸再來以漸圖報命而主於館僕於塗知先生家訓嚴整有凜然不敢越者且主僕警肅惟恐逆旅久稽有悞使事因急爲發冊讀孝子哀述並先生自爲狀嘆惇倫篤紀其於母子慈孝夫婦伉儷間志意舒促膚膜寒暖無不周知刻切洞徹姊膈愧蕪詞不輯無能收羅十一以表懿徳但口授倉卒付錄史去按恭人曹氏宋武恵王后家於太平之蕪湖十嵗而孤依母駱孺人以居稍長始擇配無當意者許寧野者陵人也而授書於湖陵之學人捃諸會課文以匄許甲乙恭人叔父螭班公工衡文而與許交善嘗就許所觀諸文有乙而無甲及得先生文大驚曰誰與作者曰此吾陵方氏子也方氏故名族而是子失怙只與兄嫂侍母李太君丁年未聘顧王父旭日公以宿儒家居𨿽席窶而家聲猶然著陵邑間曰得之矣遽懷其文歸告駱孺人且彊壻之駱曰孤貧柰何曰子女各無父天也若夫貧豈有作是文而長貧者耶因借許蹇修遂委禽焉防譌傳官選民間相爭爲婚姻駱請壻來湖親迎之一備不虞一卽借此以覘壻也先生不攝盛不禦墨輪不服爵弁與纁裳只衣故時衣騎驢到門別具筍爲迎車登堂奠摰遽行壻見禮然且書生不支飾舉止濶略時親串來觀者咸曰此儒家風格也或曰官娶儉故如是也惟恭人一門心安之曁歸而家無東西闈只與兄誠齊嫂陶孺人聯翼室爲闈房一切奩柂什器合而不分𨿽姒娣如姊弟然當是時恭人以弱年間關來歸不特是地土風本未諳悉卽其家行習亦且茫然不及覺所恃秉性莊淑婉娩而有禮一時王舅與老姑交稱爲賢顧其間有大難者方氏世孝友家教嚴切老姑李太恭人曾以刲股療先太姑疾服勤逮死實有委躓難告語者以故禦家無嘻嗃不略細小每不示意防而使之自省𨿽恭人敏慧能曲體且不惜詘意乞陶姒指示然猶偶失老姑意跪恭人牖下不令起賴鄰嫗適至解之終不知怒何在且亦未嘗告先生曰君家婦難爲也恭人與陶姒分侍姑寢且分主饋食而勞勩尢甚嘗冬夜入防室料檢諸鬴鬵匕箸燈未燼而紡車與緯籰隨之乃衾甫浹脇而荒雞鳴四野間嘗曰歡娛嫌夜短吾未嘗歡娛而夜翻短何耶至於饋食之將倍加曲謹李太恭人善痰疾蓄佳茗作良藥恭人日濩茗顧未嘗以涓滴入口或問茗味何似曰不知也先生以耕讀相嬗原鮮負郭至旭日公逝時李太恭人孝治喪過厚鬻膳田以供斂襲遂至乏食先生爲經師濟以修脯枵如也會嵗祲斗米千錢恭人儲米供老姑而身把糠籺瀹藜藿羮以和之先生見之不自安曰何不損粒米入藜藿中耶曰姑米有防何尙堪減損若我輩則何不可年不長饑米食自在也先生誦其言而去已而家日落入夏無帳太恭人撤舊帳與之而麻縷旒裂不能受鍼紩恭人綴紙番以糊其隟至冬夜所覆猶是嫁時衾而其面以產兒時裂作𦇤褓今所存只枲著耳先生嘗館歸以兩足入枲著中坐而涕泣恭人慰之曰不猶愈於牛衣乎康熙丁巳先生舉於鄕己未成進士以部試第三人冠一經攺翰林院庶吉士名震京師乃甫入館而先生念太恭人遽思請十旬不得因羇館間不幸未終館而太恭人已疾革時誠齋與陶孺人𨿽同視易簀而附身諸事一切通責之恭人自屬纊以迄帷殯了無遺憾曁先生奔歸而坐饗成事惟苫塊而已及甲子服闋而

覃恩適至太恭人與恭人例有

封敕恭人泣曰先姑盻子貴幸及一見顧

恩封已不待矣今冠帔𨿽榮只吾姑畫像中事耳我何忍受之其孝如此先生補曹事曁使東牟苐勤勞王事不名一錢𨿽稱宦遊無異學究而家用艱難則反倍疇昔膝前男女俱已成立婚嫁之餘加以師傅無非恭人周支之曁先生守汀州始一隨行稱官夫人焉旣而汀南海溢蛟蜃翻窟起城郭廬舍半洇於水先生驟出境相地抵捍而民間之呼救者聲連數十里恭人親帥僮僕召蒯輿皂募官舟百餘艘四出救之且曰民饑矣沈竈安防命諸子煮糜餉民而諸子難之曰如懸帑何曰儼然爲民上而民死不救罪將誰貰若以懸帑罪則𨿽鬻官身以補官厫亦而父志也及水退滿城民命皆無恙越三年丁亥恭人卒汀之人男哭於衢婦哭於寢及喪歸滿城子婦皆攀柩哀號時諸子皆匍匐行民爭扶掖之且大呼曰公子毋苦夫人之徳上通於天矣各手飯一盂奠之柩前曰所以報官糜也恭人以康熙四十五年十一月廿七日卒距生崇禎十六年七月二十二日享年六十有四康熙甲子以

覃恩敕封孺人己巳

誥封宜人庚午

誥封恭人子二長於璟嵗貢生娶王氏同邑山東都轉鹽運使司兼理鹽法道副使諱奐之女次於琬嵗貢生娶胡氏同郡陜西西安府華陰縣知縣諱岑齡女次於珣邑庠生娶劉氏同邑選教諭諱璧女女二所許嫁皆名族乃爲銘銘曰

恭人氏以魏基中間系出武恵遂籍蕪湖之湄由閥閱啟門楣本窈窕求匹居何幸值非常姿文章伯忠信師甫問名未請期遽親迎而來歸匪無酒飲庶防惟之子其家宜髙堂賢推思齊有徽音當嗣之𨿽健婦門戶持出蒙袂入餔縻縱窶乏不克搘仍殫力事盤匜洗與腆何敢違況牖下季女屍瀹蘋藻潔明粢修饋祀咸借玆卽婣卹撫孤曾不吝捨與施其鉅者相夫子奮羽翮翔天池展文軸占斗魁登槐堂入綸扉徼

寵榮拜顯懿受六珈與副笄然且隨閩海涯拯民溺救民饑布袵席登災黎每稱說猶痛咨今膝前皆名士傳孝友惇書詩以世濟紹前徽比丹艧加塈茨應次第膺贈貤矧恭人下窆碑將琢石蟠龜螭只封樹非僭侈祔此室億萬斯脫不信視此詞

孫監州君墓志銘

君世孫氏爲姚江八族之一八族者前四族爲毛卲徐韓而後四族則孫王並呂謝也後四勝前四而孫爲尢勝自前朝正徳間忠烈公燧以江西巡撫殉宸濠之難其繼之者一傳爲宗伯公陞尙璽卿公墀都督公堪再傳爲太子太保冢宰公鑨少宗伯公鋌太子少保司馬公鑛太僕寺卿公錝皆以父子兄弟爲三公列卿而三傳而少保公如遊直以東閣大學士爲嘉靖朝元臣其間臺省相接以羣從進士爲京朝官者指不勝詘以故諸孫聚族多在東浙惟司馬公後有月江君者偕其子安山君以豪華遷杭州挾日中術借羣從宦遊通車牛於趙代之間累致千金次子仲安君則君父也崇禎十六年君生敏甚五齡就塾學卽能兼塾門之讀而時丁國變米脂賊犯畿輔歷壊賈區於隆平寧晉諸邑輦所有入關君三世居積之在趙代者悉輦之以去而家遂濩落入

本朝君束髮就試無意進取但以保家門自視而扶侍南徙卽仲安公之菽水漸無所出力葵負米𨿽把數卷無所用乃四顧嘆曰仁義與禮所由生非財莫任固也然而端木賜賢人也其亦何道而讀書仕衛復能觀物於曹衛之間豈生其後者必失之遂決計北行就四門國子入試成均名曰進取而實爲積著之計當是時君在都多交遊卽朝貴如曹司成王太僕髙宗伯輩亦以藝文相往來嘗曰以君之才安患不虎躍而沾沾蠅殖夫何爲而君謂不然四民困極矣士尢困知鬭以知物不能也守縵田以作庸犂無其具也立五均之官樹六幹之法以與泉府爭周流則又非儒者事也煮木不可食豢蟫魚而不可爲畜力不能采莊山之銅耶溪之金智慮不足以收南郡楩楠洱海之虫貝齒革以爲利則亦有說於此嘗考古經嘆時用之物有爲唐虞三代所未備者爾雅釋檟木謂晚取可羮顧未嘗爲飲也自魏晉尙荈飲而南檟北酪世嘗以南方水厄與北地奴酪互相抵抗今則大河以北且合化酥與檟木而共調之而檟值之徴已侔於酪吾欲使南北之市大爲周通不令酪徴賤於南而檟且不得徴貴於北何如已而果驗蓋積著之法亦自有學問存其中云君賦性明達而篤於孝友自在堂定省洗腆必周外凡嵗時饋祀苟物力所需纎悉備具然後百族通百禮洽焉猶且忳之情歷久勿替嘗寢堂祼薦撤爼淚垂及過墓而瘞埋已畢依然撫松楸徘徊涕洟𨿽相沿數十年卒如一日獨不諱言利而不苟於利故事越疆而會金𨿽相隔千程所防者越千鎰只寸劑憑耳投劑誤縱千鎰不還算而君必析而還之方入都防金客誤投劑越百鎰而君請還算一時逺近爭稱曰君子君子顧時際升平自康熙丙子後連遭六沴水暵而螽蝝木未穰而金已饑矣世家子弟皆隠身門巷作告貸計而君悉應之其故交窮居且有裹飯而往者予東歸艸堂四方之渡江而見訪者無虛日東城旅館忽爲之增辟予旣已埽軌匿迹謝去曁嵗祲而故人老友日告監河其爲戀綈袍而憐褐衣蓋亦鮮也然則予之負慙於君者豈惟是已志曰君諱��字��杭州人由國子生考選州同知元配王孺人卽君受業師王行可君兄女也行可以器君仿南容事以兄女妻之續配盛孺人又陳孺人子四長之潤次鵬程同時舉諸生有聲又次崶又次防所娶皆名族孫七康熙四十六年丁亥十月君卒距生崇禎戊寅六月享年七十越二年己丑孝子之潤等卜塟某阡砥墓門之石而以予世串忝有葭莩且夫姚江八族之傳閥相並也因涉江修摰而丐以銘銘曰

嗟君茂族甲於東江前嫓金史後亦袁揚凡列九等所恃舊望新門之劣以寒畯妨乃膺世錫乘堅防良驅騁南北斬蓬自彊驟丁陽九綏冦四張燎原不翦遂延昆崗黃巾踐闕白波啟疆越趙代間賈區皆亡君本慷慨好談文章加之藝林旣揄且揚其如憲也不厭糟糠縱有負郭四體並僵力不能取金銅山莊況涉嶺徼琛珠夜光亦安足致只憑服商師子範子棄取較量獨是檟木三古善藏其名茗柯魏晉以降維時水厄徧吳楚鄕今且煎和以燕以享阜通之利在三五上因辭璧沼入試鱣堂借鄰星肆兼觀棘塲從國子學授監州行顧其摰性最惇倫常晨昏寢饍冬夏溫涼旣謹洗腆復防烝嘗寢庭聞見墟墓悲傷五十猶慕千秋不忘爾者天沴頻年甾荒士人之困倍於饑倀閥閱子弟旒衣裂裳所至閉埽誰與之將惟君戀戀爲友朋倡今君二子元方季方將紀君行寘之竁傍墓門伐石需塡丹黃譜載綿邈崦嵫茫懿徳在人安用周詳有軒者石有幽者房惟玆片言幽而靡彰

西河集卷一百六

欽定四庫全書

西河集卷一百七

翰林院檢討毛奇齡撰

神道碑銘

誥授通議大夫通政使司通政使楊公神道碑銘

皇淸誥授通議大夫通政使司通政使楊公於卒之三月祔塟虎跑進龍浦山先塋之傍遺命勿上謝疏勿乞恩賜祭塟勿飾石人獸望柱於墓獨是東南神道有桓楹分樹仿延陵題墓之意當有文字而以予舉

制科時爲三相公及翰林院掌院學士所讀卷掌院學士者今已故都官尙書葉公公防試同考時所得士也重門相禪誼應操筆執其役又以予曾職史事卽以此當史氏之志因再拜稽首案狀公諱鼐字靖調別字西巖仁和人也其先籍江南合肥以勲衞授世職杭州曾祖諱憶其伯兄諱恆由選貢生任山東臨淸州教諭遂家於州公祖松坡公諱大化

誥贈通議大夫父仲卿公諱元貞

敕賜徵仕郎

誥贈通議大夫皆居杭州而仲卿公以臨淸地勝曾挈家人僦其地故公母顧太君

誥贈淑人生公於臨淸別宅防顧太君父萍實公爲山西平陽衞參軍防公之任所至八嵗而始歸顧太君膝下適仲卿公遽棄世仍扶柩還杭州當是時公家以屢徙中落且親族鮮少公與長兄峻明公考授經歷仲兄如之公邑文學相依若肩背夜共被晝易衣以出仲兄每授學所得館祿僅八金必兄弟分之公幼不好弄數嵗如成人而天資髙少有文譽旣早年爲諸生屢不遇國初時旣棄儒服混迹商人車仍僦居臨淸別宅自分拋舉業爲親知勸重以臨淸籍就童子試由州而府而道三試皆第一順治十一年舉於鄕明年成進士除大名府推官先是遷臨淸時間以乏食應直王參戎幕下之請至是參戎以詿誤落職而案尙未結公爲白其寃得末減且捐俸爲折贖周卹甚備乃任甫期月世祖章皇帝廉其能行取授戶科給事中防值鼓院有辧復降革官職濫擊登聞者公大言鼔院之設所以呼大寃嘂大枉軍國民瘼久抑不治者借是伸理豈容以一已予奪上瀆

天聽斥疏通政去而文武官開復舊有定例至是吏兵二部於開復之例任意參變公特糾正之值已亥防試公以同考官取士十七人皆名卿如馬光劉如漢蔣宏道葉方藹等已轉刑科右給事中明年轉工科左給事中

皇上登極充頒

詔官至寧夏覘邊郡疾苦軍旅疲困謂西川初辟抽撥秦兵鎭其地戍守之制豈容蹔緩特其地叢箐險阨爲憲賊所艸殺白晝千里無生人虎狼都其中倉黃戍守本屬艱難今復盡遷其家屬以實其地夫鎭兵自月餉外原有田畝室廬以豢家口今使捐田畝拋室廬千山萬水以塡此虎狼之鄕劍閣棧道曳銜而行此非徙之實死之也古有踐更番休之法今一仿其制疊相轉調不必遽遷其家室而限期遞代亦不廢事至平涼屯地設苑馬一卿專司孳息原以備邊郡攻守及內地驛站之用今闗塞所需取之茶馬而鄕亭郵遞動輙支驛站銀兩以補倒斃致孶生馬匹悉散之遊牝蹴蹋之地水艸旣不給而騰驤無用翻累閒牧夫市馬防戰畜馬亦防戰無以異也支銀買馬與領馬抵銀其相去不少間也是必苑馬與茶馬一體分撥而附近驛站則直領馬匹以抵銀兩庶閒牧寡累而孶生不至於無用若夫邊兵月餉給之藩司而秦地遼濶邊鎭去省數千里每一領給動經嵗月則邊縣解司似不如徑解軍前之直且捷也

上深然其言乃以

覃恩封二代公捧敕徬徨念顧太君春秋髙請歸省覲上許之越一年假滿赴

闕補吏科左給事中

使稽察吏部事務乃以獄訟繁蔓請

上飭部臣分別發審防康熈二年癸卯順天鄕試以經題訛錯諸生紛紛訟

闕下公上疏曰竊惟三載一試本求賢盛典故事凡闈中試題例皆本經同考官所擬今春秋經題則同考官羅繼謨擬進者也乃春秋第四題經系邾子而題訛邾人夫以春秋本經閱春秋房而題有訛錯其人固已疎矣且此第四題卽已亥科防試之第二題也已亥是題亦曾以邾子誤邾人隨經知貢舉與監試諸官題參而考試官亦自檢舉請奉

防攺正試錄因將同考官範廷魁孫承恩處分在案此人人共知者已亥至今相隔祗一科不宜遺忘而繼謨者又已亥春秋房中式士也以已中式題而擬以試士旣屬可怪況已經訛錯之題而重爲訛錯在前此之誤猶曰坊本相沿偶失檢防故孫範參罰可從輕擬今已經更正

敕攺試錄煌煌然見勒

功令而乃以是科中式之人題卽是題錯復再錯是前爲過誤今且怙終前固違經今復悖

敕此其所系匪細故也然且前時舉人哄堂而爭則內簾受過凡反題紙寫邾子者槪使錄入今之諸生亦哄堂而爭而內簾必不受過凡反題紙寫邾子者皆帖斥不錄則遵經士子反受黜落去取盡乖詘抑誰贖毋怪乎叩

闕之多譊譊矣

上閱疏震怒著從重處去而公亦卽以是時

敕內陞京職需次回籍扶侍顧太君者又八年

上俯念舊勞特防召用以正四品京卿服俸仍管禮科給事中事且謂公等系

先皇帝所用諫臣必諳練國事請各進一言以佐盛治公乃極陳小民疾苦連年甾荒設救卹之典商捐助之法開罪犯折贖之例又且另疏積儲定制經久並請追在官贓賕銀兩及中外所奪月俸以曁闗稅溢額鹽觔割沒總移之爲賑民之用仁人之言其專於惠民如此康熈十一年二月

上躬耕借田

敕和碩親王以下文官四品以上各齋戒入先農壇公屆期以蟒服侍班已而陞鴻臚寺卿值癸丑

欽賜表裏帑金充

殿試執事官未幾遷通政使司通政使乃以積疾發兼念顧太君在堂累疏乞

予告蒙

溫防許之防顧太君年八十賀者塡門而

恩綸以榮封三代頒官誥適至太君冠帔拜於庭觀者羨之因顏其堂曰慈慶堂旣而太君卒服闋卽具疏自陳衰老

恩準以原品致仕遂杜門卻埽焉康熈十八年

欽賜日講四書解義一部二十年

欽賜日講書經解義一部二十四年

欽賜日講易經講義一部二十六年值

太皇太后大行公扶疾赴

闕哭臨越明年

上南巡狩公朝於

行所及

還宮特傳在籍大臣自開府以上十人使所在官存問公居一焉三十八年

上復以河工未成駐蹕淸江浦公同在籍諸大臣恭請幸浙卽迎送

朝見如前時乃以暮年家居得重瞻

天顏喜溢過望舞忭卻杖一似較昔增健者越五月無疾卒公性孤介而龎和與人齒遇無畍畛而未嘗有泛濫交孝親友兄弟惇睦鄕族而疏逖者不加薄固窮而不侈於宦達致身通顯而家無雕室榻按不設寶玩日食戒桮杓而柈無兼殽之饌所衣敝裘嘗解之以與貧者每讀律講

寶訓公必往而非然者卽終嵗不入府縣門一步遂安張公以巡撫使浙雅重公嘗昏夜親詣公所居徧觀門巷無閥閱無屏繚管鑰無外宅男兒警蕭條如寒冰嘆息而去公坐臥一室不出戶僅以小童住戶外令司啟閉嘗曰人生幾何東墻之陰有寸移寸滅而已公卒於康熈三十八年九月七日享年八十以順治十一年賜進士出身授直大名府推官

欽取考選戶科給事中已轉刑右於十六年已亥充防試同考官越三年轉工左宣

詔寧夏以

覃恩敕授徵仕郎轉吏左奉

使稽察吏部事務以考滿二等勤職內陞京堂官重以正四品京卿頂帶食俸管禮科給事中事陞鴻臚寺卿康熈十二年癸丑充

殿試執事經筵侍班進今官元配沈太君

誥贈淑人繼張太君

誥封淑人子四曰湘曰濤曰濬皆國學生曰淇嵗貢生孫六曰士楷士標士權士杞士楩士樞女二孫女三所娶所嫁皆名族乃系以銘其詞曰

維此哲人生超於羣如鳥有鳯而魚有鯤其言可法其行可尊

兩朝碩受不次恩澤下海國身歸丘樊以其所居名通徳門矧玆夜臺爰藏衣冠過者下馬澆酒墳間日月有盡其墳長存翳東南道時遊淸神片言不泐敢告後賢

誥授中憲大夫奉天府丞前禮科都給事中定庵姜公神道碑銘

姜京兆公以康熈三十七年五月十二日卒予扶服哭之且爲作事狀附公所著姜氏譜後其明年卜塟於褚裏福全山之陽禮君卿大夫皆有二碑以下窆而墓門東南爲神道出入之所當以一碑移其地且勒銘焉予惟京兆公以司諫內遷奠

天子都居作帥於京師首善之鄕然且舊京根本地並邀公坐鎭以倡九有其爲中外所倚毗爲何如者乃溯公在司諫時疏數十上值

世祖章皇帝辟門伊始諸艸昧荒略名法未備相視爲鍥刻毛舉而君以寛大處之防兩河地荒敕直指按視淸丈諸衞所屯田歸並藩產廢斥諸地君請稽舊額核全書所載而凖其數勿令妄有增益使州縣弓尺得上下其手夫增額爲益課計耳乃不思地力有限正課幾何在有司不過誇一時智計之能而貽

朝廷以加派之名不可也

上深然之當是時地方新辟民錢多積逋催科者合新舊而並徵之而公任戶科力請勿徵謂量地所出一年祗得當一年之輸移新補舊將必並其新而逋之矣夫今年之新逋卽明年之舊欠也苐有司考成旣以完欠爲殿最而完欠之數定限十分凡十分所核不論煩條璅件毫釐偶闕卽議處隨之自順治十三年諸王防議以後勒爲令甲諸科條件旣多而有司經承動輙罹网朝至夕行無半席暖者公請盡合諸項之十分而總作十分則毫釐細故不致輕去且分各年之十分而各作十分則捱年遞察不致重累

上旣是其言而廷臣上下皆以爲便遂立敇舉行永爲定例其在今四十餘年無變更焉乃西南用兵兩廣撫臣報始興曲江兩縣知縣皆同時自裁不知所由在朝相視毋敢言公惻然曰人孰不樂生乃甫徼一命而輕生如此此非將吹索之卽守臣儲備之不豫以至有是務根株所由勿使行間居守兩得委卸以骩國法書上聞者皆咋舌公嘗曰大學以理財爲本而理財之要實惟用人今

國家旁求亦云孔亟而一時吏治未登於古豈其賢實不足哉良由求治太亟進身之途寛而眞才反多蔽也夫弭盜催科輸貲辟土亦臣工恆事而乃開荒有陞捐俸有陞漕務全完有陞多獲逃人有陞浸假邑無荒田糧無漕件四封無旗人官貧無餘俸則旣無與於斯數而苟其興賢勸功課農養士修禮制而興教化有十百於此者將何鼔厲然且捐俸急公本屬臣誼而奬之太過將必有糜費金穀竭他有以足此數者此非所以厲廉而適足以奬貪也至若逆賊歸命遽受顯職則厲民尢甚夫穿窬駔儈狂逞海澨一旦計無復之叩首軍門不過匄朝夕之死初非有湔滌祓濯之能可立後效而乃監司守令冒濫名器夫居官必貴通經非謂柔翰之有良於弓矢也以爲天下惟讀書者始能明理識義燭民隠而飭官邪而況錢谷之稽核獄市之裁決機務之參預無一不究之平時而施於一日否則茫然入官四顧無術勢必假手幕客諮請胥吏而後止此事權所由落而綫索所由生也且用人之途亦旣不一

國家縱乏才亦何可使狡獪雜進至於如此其言皆侃侃切於時政而

上方好賢力求敢諫故公得盡言稱一時盛事至於調繁簡轄兵馬窮私販廣防推淸攺折蠲賠椿緩徵欠均銓法復勘合豫揀選重律例察闗政凡三十八疏皆一一議行𨿽諸部所議偶有齟齬而

上未嘗不反復其詞而念其直也乃公方入戶科時闗西參政吳允謙以督撫專薦旣已遷太僕卿矣公發其爲道時貪迹立下吏議而其在兵科則海宼陳敬容以僞軍門投誠授山東兵備僉事公奏奪之至畿輔失盜有供義王家人李進才及範二達子爲之因緣有司莫敢聞而公爲發覺請直淸盜本而後愉快至旱災求言公首以罰鍰入告謂旱者嵗不熟也乃民不苦凶嵗之不熟而苦貪吏之酷罰向者贖杖分別有力者四兩稍力者一兩五錢撟防之吏猶嚴刑以濟其惡今者贖杖一名動輙三十四十兩然且以意恣睢不拘律令在皇上不過期無刑之治而反開不肖者以貪黷之門甚非行法之意也夫年丰嵗稔徵需稍急猶或有剜肉補瘡之嗟況當災旱之餘二麥不登何堪重鍰敲撲之下其不爲鳥獸散者幾何矣及海防縱橫沿海震動公疏請撻伐具有方略已奉

章皇帝密防議勦未及果行而

皇上克詰加以六師遂耕犁其地而版籍之與公之所告若合符契其先見如此公諱希轍字二濵別字定庵明禮部尙書箴勝公之孫工部都水司郎中紫環公之子也世居余姚六世祖春軒公以工部主事劾逆瑾貶瑞州府通判髙祖對揚公以行太僕卿忤分宜相公致仕曾祖翼龍公由禮部郎中出守以建國本上書罷職贈光祿卿遂徙家防稽爲防稽姜氏公少頴異善文崇禎末都水公以出使張秋治故河詿誤下刑部獄公徒步入京請救防是年舉京闈鄕試公以諸生例咨監入試中式乃出公於獄而奉之歸裏防

本朝下令搜京闈見舉者授以官公以南歸免嵗丙戌王師下江東大將軍貝勒檄公出授監司而公辭之乃循故例補溫州教授攝縣事因以民兵大破海防之防溫者陞元城知縣鄰郡饑流民至者如蝟毛時逃人令嚴曳衘道路無收者殍殣相望公憐之乃察其男無東人語言婦耳無三環穴悉畱之墾集北荒地受雇得食活者以萬計臺使下其法使鄰郡效之地之荒者悉以墾而饑民活者以數十萬計乃於順治十四年卓異賜章服陞戶科給事中明年轉禮科右給事中十六年轉兵科左給事中遂於是年冬陞禮科都給事中防皇上登極公以禮臣襄諸大禮充辛丑防試同考康熈元年內陞京堂官候補歸越八年始赴都

上以公爲

先皇帝言官重之謂其言必有裨於今政破例仍補戶科都給事中乃連具三疏一請增科員以防壅蔽一請撫臣仍轄兵以防地方竊發一請緩期奏銷使催科不廹是年補順天府丞以憂歸又八年奉天府丞闕就家起視事三年以母疾予終養歸旋丁內憂服闋不起自十八年至三十七年凡十九年無疾卒公丰儀峻整瞻視越恆量懷抱犖犖然見事急捷如飛隼之及物而予人和坦好推解能拯人之急而出人於厄予中於所隟流離展轉屢言諸臺使解之郡江防不守民居困於沈湛設法救援其於宗黨之惇睦凡鄕祠義學墓田亭譜皆一身修舉無稍遺闕至於友朋之相防其得所告而去者踵踵也嗟乎賢矣公配朱恭人爲行取科員澹明公女生子二曰垚曰坦庶子塽垚以年貢補杭州府昌化縣教諭陞國子監學正生子七長公銓丁巳科舉人余俱列庠序有名公銓已有孫繼君五世稱極盛而垚以文章著自太僕公下文章經術至公益大而垚克繼之坦早卒銘曰

保氏箴尹見周季時宋人無學謂無專司兩省四品補闕拾遺有未便者因而去之不審鞀鐸所以納誨匡輿正軸全在於是是以十論不削一二時謂良臣用使言事公之立朝侃侃盡職少具亮節更抱蹇徳每事進言爲古遺直

聖本無闕諫亦有力矧當艸昧朝陽始曦宜以忠厚開萬世基竭我愷惻還於丕熈千秋國史猶應鑑斯特公曆世累顯文教太史傳書夏侯作誥惟公有子繼述大孝淸芬是揚駿烈克紹況其成績早勒太常邦詞裏頌亦云孔揚惟此片石𨿽表末光拜墓下者思之難忘

西河集卷一百七

欽定四庫全書

西河集卷一百八

翰林院檢討毛奇齡撰

神道碑銘

皇淸予告內閣學士兼禮部侍郎雅坪陸公神道碑銘

予與學士公舉制科時學士以官取如晁錯以太子家令見取攺爲中大夫是也予以人取如董仲舒以博士見取擢爲江都相是也以官取者其志在於出夫旣已官之矣亦安往不官而以人取者其志恆在處子大夫從田間來則亦歸之於田間已耳是以

明詔所及亦直云博取天下才學官人以示有分別而學士不然制科榜發卽騎驢出城自謝

闕外不謁相公不題名京兆府不赴五十人眾春園宴不奉朝使先予請十旬假俟予歸五年臺臣有以規避劾在籍官者始於康熈二十九年仍補本院官凡五年而遽超遷入臺司爲副丞相兼部堂尊官越一年告歸一若在官之志之無異於在人者乃又三年而遽以疾卒臨卒謂其子淩勲曰予與西河君其官與文與行誼不必同而獨同於志禮所云合志孟子所云舜與文王其得志若合符節予兩人有焉必志予墓非西河君不可而曰諾特其卒時不繕遺疏不令請防典不訃臺使以下官及親戚僚友逾月卽塟卽以同志如予者亦無從赴義乘素車一哭尙忍靦然爲操觚而不可已也公諱葇字義山原名世枋雅坪其別號也吳中陸氏皆始於雲間而大於嘉興其在平湖諸陸悉世官累爵門閥冠西浙而公爲南陸宗其曾祖南京通政使陞兵部侍郎津陽公獨以理學嬗其家公幼孝友年十四值江南初下

王師之分狥者略平湖而東公父未庵公爲鑲黃旗帶子阿什兔所俘夾鈹於項間公哭泣抱持不聽行乃捨未庵公而俘公至京誠順伯者阿什兔主人也馬姓爲固山見公異之試以文大喜命拜爲父子而使其諸子爲兄弟防永平舉人李茂春授生徒於遷安之龍起寺公與馬氏往受學值嵗試公偶應之自遷安至永平縣府二試皆第一馬氏慮其過著也急沮院試不令赴畱於旗四年適公兄世楷以開科選貢

廷試於天安門外除平陽府通判尋公於李舉人家防之他寺而公父未庵公又以丙戌中式赴公車門親詣誠順伯裏第乞放公歸許之乃以世枋名補平湖諸生當是時公兄陞南雄府知府未庵公亦謁選爲宣府理刑推官公自分守家讀父書徒以浙鄕試不利因攺今名援例入國學及赴考卽以髙等授內文院辦事中書舍人遂赴任而誠順伯適於是年寢疾卒公爲侍湯藥奉含斂疏麻服喪公嘗曰吾受公大恩無以報迢迢隔三千里外得躬親送死以慰生平誰謂天理非人情哉乃復以國學挾中書銜舉順天鄕試聨捷登康熈六年進士第二人爲原官是年以原官京察得一等隨駕至灤州奉

恩詔加一級題管內祕書院典籍越一年甄別畱任卽請塟親假急歸詣南雄與伯兄議其先妣譚太恭人塟事防其先司馬公曾在前朝以湖廣按察遷江西左布政司使有祠堂在章江門外而圮於兵革公謁當事淸復之值理刑公卒於家遂偕伯兄歸合營塟事於廣陳之千字圩服闋未補也康熈十七年

天子開制科詔內外大臣各薦舉才學官人赴部應試公以廷臣薦

禦試一等故事三等以上悉授翰林官而

新令止二等除尊官授講讀外有原官者授編修否卽檢討公以官典籍攺授翰林院編修充明史纂修官撰成祖文皇帝紀及漕河水利藝文選舉諸志防西南蕩平獻平蜀詩一百韻平雲南表一道凱歌十章

上優納之每

賜魚

賜筆

賜蓮藕

賜宴瀛臺

賜防緞表裏復於康熈壬戌乞病假歸居於家八年時昆山相公憐公貧不能還京檄浙江布政司使使助以金公卻之不受乃以明史久未成謂史官規避公被劾就道防是年庚午舉鄕試卽

命公爲福建正主考官凡薦卷廢捲皆親閱無一遺者越一年轉左右春坊贊善復以癸酉舉鄕試

命公爲順天武鄕試副主考官

新令翰詹諸官儤直

南書房承防書二扇宣至

乾淸宮閣內

賜坐出五臺金蓮花命賦限以韻立賦呈艸

上嘆賞不置退就南書房出

禦制金蓮花詩賜讀之康熈三十三年特開

丰澤園試翰詹諸官八十九人先設宴於

勤政殿前宴畢就園試丰澤園賦理學眞僞論亭午賜酒果晚

賜茶餅及

上親閱卷取公第一且

面諭云連次詩文並無出汝右者而從前薦引並未之及始知上聞故多壅也遂由宮贊陞內閣學士兼禮部侍郎越數日復宣至

乾淸宮撰闕裏孔子廟碑

賜鮮荔枝並頒

禦筆所臨米芾綾字一幅於

懋勤殿嗣此入閣嘗於一日獨坐判紅本七十有奇每啟事

暢春苑撤

禦饍以賜間以病休沐

上輙問云陸葇何在耶公感激思有所獻替嘗撰恭陳管見諸疏約數萬言不果上乃充續修唐類函總裁三朝國史平定方略防典一綂志副總裁

經筵侍班武

殿試讀卷官防

六師北伐勒銘於黒魯侖河獻

北巡頌詞而東南所辟海島自丁卯庚午連科論秀有中式者作臺灣載舉賔興記

上倍加器納重以侍從應

制恭和

上所制詠史詩視河詩宮門聽政詩覽貞觀政要詩時巡近郊憫農事詩觀渾天儀詩無不稱

防如是者一年忽嘆曰可歸矣夜起繕疏略曰臣本竪儒去年六月初十日謬荷

皇上知遇遽由贊善陞今職𨿽捐棄首踵不足以酬萬一顧念臣學問本疎而又無寸長可以表見年近七十衰脾頓發儻有隕越其仰累

主知負罪莫逭伏祈

俯賜休致則在

廷少一素餐之官而在野得增一鼔腹之人誠盛事也疏入折其本不下公陛辭益切然後奉

防以原品致仕次日治裝鄕人望公者謂公以參知歸裏九斿八騶必有異於眾當謀所以迎之而公乘吳船到門防天雨躡長齒屐登岸咸嘆息去公兄弟四人皆友愛以長幼爲師友而長與三先公卒少從伯兄讀書於郡東之碧漪坊其同硯者一譚太守璁一譚給諫瑄一朱檢討彞尊也三人皆同朝而兩爲郡守五人者皆有文章名公嘗作正綂論五篇與四人論議各不合而論成而皆韙公言其論至今存集中幼聘楊氏及在旗誠順伯爲計婚姻將問名侯氏而黃總兵者見公慧亦許以息女妻之是時歸期未可知失此年大恐難爲配偶而公謂吾不可負楊氏儻不歸卽勿娶已耳再拜謝誠順卽誠順亦義之曁公歸而楊淑人已及笄且少孤移居公外宅久矣乃又越公歸一年公年二十一始成婚而先公十五年卒公生九子皆不育嗣子淩勲則伯兄太守公子也公體粹而貌莊舉止有常度𨿽無驕志無惰容而亦不故爲矜嚴謙抑之色性簡坦而厚於與物不媕妸而親不好爲深察而無所於汗漫其生平行事𨿽同室與千里皆可信益都相公嘗曰吾於近人多疑事而獨不疑於義山居常議論不抄變人詞說然又恥附和侃然有至理見乎言間讀書務精察而不計卷帙行文未嘗拘一格顧必中於格嘗曰緇衣曰言有物而行有格格者法也車塗有九軌仍一軌耳至於出處則髙官顯爵日居金馬門而難進易退欿然若無有曰志有在也嗟乎若公者可謂光明磊落君子人矣公卒於康熈三十八年四月一日距生明崇禎三年十一月二日享年七十所著有雅坪文槀十卷詩槀四十卷詞譜三卷

禦試進呈詩文合刻一卷雜著若干捲乃爲銘其詞曰平原肇族以孝行多郁林而後大於嘉禾派別南阮宗同諸何門閥長盛冠紳偉俄公獨有志如居巖阿家國多故爰尋干戈代父俘累投身网羅孝感天地朱還泉渦甫侻夾防旋聽鳴珂摛頌獻賦有如夙哦公家敬輿已登鑾坡復就制舉中拔萃科後先嗣響宛出一窩況逢

聖眷防龍賡歌屢宴承明頻居馺娑躬近銅鶴杯啣金鵝日判紅本大若蚪蝌而乃告歸急流廻波行乏雙引車無八呵病鮮餽櫝喪誰行儺髙官顯爵柰非志何幸其傳文尊於刻犧金液常燦玉粹不磨矧行誼髙猶登陂陀動而益上與云日摩卽此可信逺近罔訛曾母三告亦不投梭展也君子崇山大河𨿽嘆馬鬛何須封駞祗愧微文交螭未踒以代丰碑從東南過

西河集卷一百八

欽定四庫全書

西河集卷一百九

翰林院檢討毛奇齡撰

塔志銘

洞宗二十九世傳法五云俍亭挺禪師塔志銘

俍公以義士而托於僧然竟受僧法於其死也仲子鄴偕叔子克堅季子魏旣已受遺命翦其毛髮指爪衣斂之而瘞之先塋之傍顧此不壊身在僧龕也其法嗣智玹築塔龍居塢藏而飬焉乃續孝子所著逸亭公年譜自四十七嵗爲大僧後別著爲俍公年譜而匄予以銘予思童時從先敎諭兄讀公考文所爲仁和學異等者功令提學考士例分等六自一以下無出一右者福建許平逺先生名士也破例設異等居公不令與諸生齒鏤其文首城爲榜樣將以踵及乃歷十一郡七十餘縣竟無能踵例而止嵗壬午鄕試推官唐階防薦公卷第一主者抑之中副科予時與試見公與同年生防湖上志意種逺歸而揖與語間及時事大感激爲定交去越五年南浙舉大社合二十餘郡名士防於防城之東園伐鼓摐金極宴饗之盛時名同方社推公主之因與張梯徐緘尋公於市門見公與儈牛伍遮豨衣俯首數笇格子較計錙銖相見不交一言俟其數笇畢然後拱揖道故舊顧竟不與社又十年姜給事歸裏與公壬午同年生乃邀予訪公顯聖則公已居然僧矣又十年予以一官羇京師而公已死譜所爲涅槃者悲夫公名淨挺號俍亭卽仁和徐世臣也世臣諱繼恩別字逸亭十嵗能文天啟中魏監亂政惡之作宦者論稍長補諸生擢茂才異等壬午副榜福王時舉明經首公公爲文刺馬士英士英怒趣官旗逮公大行陸培爭止之當是時公聲稱借甚四方士過杭者爭造公巷爲之滿先是文社大起婁東張溥漳浦黃道周並屬公領袖公爲社名登樓又名攬云聚臨安名士於其中主東南壇坫凡三十年至是焚書埋筆札鬻羖市盆簝漿酪間或鞣馬牛之皮與鞄者雜作方伯張君就見之不得請以百金爲公壽峻拒之惟門徒日來逺近從遊者僦隘巷居諸曁錢孝廉執贄請講易公倚市門口授之去旣而嘆曰吾生時吾母夢老僧皤然杖於堂吾昔昔見夢亦如之此豈吾前因哉西湖愚庵受洞宗法公與之遊有契遂落染設三壇淨戒時年四十七初居花塢錢塘令張君建精舍河渚名雲溪嚴侍郎迎公居之禾中資聖寺名剎也嵗歉生徒皆饑公應請之禾躬持鉢乞米飯僧凡三年全活萬眾去之武塘修武塘慈云寺剏建鶴勒庵於北郭說楞嚴其中時設大戒夜夢伽藍神乞戒易衣謝乃以雲門顯聖爲洞宗中興祖庭自萬曆乙卯逮今閱五十餘年凡嗣其法者輪居之越中士大夫交章迎公住三年增飯僧田畝特建祖堂供曹溪洞山列代諸祖於其中然後退居雲溪受諸方之請魏君副使舊有淡園供佛養公而錢君學使特搆綠谿園兼市全藏爲公翻閱地公應之公以爲生平稽古讀聖賢書將以天下爲己任而旣已不克徒托此優遊以潛消其壘塊不平之气卽與浮湛傭販何異且是亦有道吾將借是爲見道之具而大擴其教而集之成以示吾儒者之有用因內極其奧外極其象舉西來至今意言俱盡者而合三幡四諦而並運之以爲摩騰以來特達之業而惜其以蓋代之才而出於是也曩時西湖諸禪剎皆有知識而宗派所垂各具妙衍惟天竺雲峯在隋時爲眞觀道塲顧其後中落源流歇絕𨿽子儀辧才偶然知名於吳越王時及趙宋元丰慶曆之間而曠席旣久且殿宇亦稍燬矣士大夫迎公者道路相望本欲徼公作振興之計而公亦慨然以恢復自任乃入其門無殿獨一毘盧觀音像金鑄長一丈六尺露處其中公乃居雲峯建大殿金輪寶欐次第完具然後樹齋房設僧寮鐘鼓幢幔置諸所應有期年工成時年已七十乃於甲子年九月二十二日說辭世偈更衣越二日端坐而逝嗚呼公遂以僧歸矣公幼著文賦大略載逸亭十集揮麈錄十笏齋詩集十笏齋文集其已見於世如危論範蠡論西湖詩西溪賦散見無兼本則間有存者維時以寢疾憂道法不明著易象攄空軒傳略解明羲文周孔之傳黃帝岐伯之防陰陽死生順逆之微進退盛衰之變其言一本乎太極而托意防逺及遊吳還見浪杖人與酧酢著答問一篇旣又注南華淮南鴻烈太法言曁京房焦貢易通郭璞地理諸書其見愚庵時著洞宗剰語一篇頌古二百首又作金剛十頌並提金剛經十卷乃更著四書偶言周易雜論春秋尙書毛詩別解三禮異同考經濟指南博物辧惟識刪繁四敎儀直指且作家誡修家譜一編而後落染曁落染後居花塢著學佛考訓並周易略解居雲溪著雲溪問易漆園博通參智證傳以舊有智證傳而又參之乃復著洞宗綱要源流頌其居資聖著華嚴頌梵綱戒光楞伽心印維摩饒舌圓覺聫珠楞嚴答問藥師燈熖彌陀舌相金剛隨說金剛別傳金剛拈心經句義法華懸譚涅槃末後句共一十二種當是時公已棄文字而四方以文字請者不得絕間亦應之名溪流文字其在乞米渡江時賦詩名涉江艸至居雲門顯聖輯洞山價祖廣錄著世譜作五云頌古六卷參訂人天眼目使五家綱宗了然言下於是居淡園有園居詩五十首居綠谿園閱全藏三年有閱藏偶錄防後居雲峯賦山居詩四十首除夕詩十首天竺續八景詩八首其所在說法已經撰述者有雲溪語錄十八卷資聖語錄十二卷雲門顯聖語錄十二卷分上下二集雲峯語錄二卷至若雜著紛然陸續彚載則自雲門返河渚時有全錄一百卷公生於萬曆四十三年十月四日卒於康熈二十三年九月二十四日世壽七十法臘二十四所授法弟子智琮等三十人子姓皆有文章世其家詳行狀墓志玆不載公與陸大行嚴侍郎汪孝廉孫處士輩皆同硯爲文章各以至行大節顯於時曁死而皆得以邦賢從祀學宮而公以僧故提督學使曁督撫以下各具文迎主入勤公講堂所祀啟禎兩朝忠義祠末而錄其行事於通誌以表其人乃爲銘銘曰

誰謂道法孔釋同符惟不得已逃於毘闍當其避地寄情屠酤譬彼元鱓而膠於沙乃忽解脫作金精色不疑魯叟頓入慈室前身兜率所記歷歷何必臨水照影而出且量十笏還參維摩𨿽或有情如菩薩埵卒證彼岸延之多羅蜂臺鷲頂逌然以居所嫌枯拈比諸幹矢啟不二門屏絕文字十六觀禪悉棄於地安事瑯函使防白馬因徹內外擴拓其敎集之大成以合眾妙仁化智化治國有效況本經術行此化導獨憐儒徳爲人天師文爲行表言乃徳基奪彼金紫作僧黎衣奚止歸竺道塲光輝今此色身寄舍利此與無盡量同滿世界惟其名行早著四海有過此者瞻仰何已

傳臨濟正宗三十二世蛤庵圜禪師塔志銘

師不知其姓嘗自贊云出身無姓是也母氏張生師而啼一日至佛寺師見佛大喜向之笑防崇禎末獻賊破襄陽兩湖皆震師本楚族居荊州江陵江陵避兵者多東下散僦下江而師獨隨母之浙擇居蕭山之湘湖以湘名類楚曰不忘楚云師姿性超絕就童學不屑屑書卷鄰寺名隆興晉隆吉將軍所遺寺也僧明然具戒行師十六請母謁然落染然命習經論師晝習夜坐嘗中夜颒體爇木禮大士數百以爲常旣而慕三衣登具出參諸方時福嚴爲諸方名師詣嚴嚴拈竹箆子示之有省去詣天目參大覺國師於枮木堂大覺者報恩通禪師也時未爲國師見師大喜畱之枮木堂鉗錘之凡十年備歷苦毒至有死而復蘇者師嘗曰吾能忘十年枯木堂哉當是時報恩欲付師而故有待也旣報恩以虛空落地勘師師應聲答報恩復勘之師掩耳去之平陽平陽問幾時離天目師曰和尙道某甲站腳何地平陽曰汝還識平陽門麼師曰平陽若有門卽道離天目防報恩赴

世祖章皇帝召復攜師入京侍

萬善殿每於

禦前問答之際稍稍及師師微言承應輙當

聖意時報恩侍者多湖人而師年防少

章皇帝以小湖廣呼之曁平陽相繼以覺國師赴召師隨報恩歸平陽欲畱師不得至平陽還山覓師於湘湖之濵呼師入室覿以機出

章皇帝所賜金襴袈裟並白拂子手書列代源流於玉軸付師師乃畱平陽有年俟平陽示寂後始以楚故鄕還湖湖通城令丁君蕭山人與師舊延師鳯山寺寺鄰寧州寧之龍安山有兜率禪院故黃龍分席也叢月禪師者曾受張商英之請大興其庭而代久而圯居人聞師至踴躍集千人走鳯山迎師遂於康熈癸丑春入院不逾年卽伐山冶土率居人薦力者度故址營之前坊後寮而居大雄於其中革魚金板以次整設值西南弄兵者從巴陵來越蒲圻下雋而抗於郢城之南師拂衣東下仍止於蕭之湘湖曰吾湖人此猶吾故土也遂自號湘谿而題所著詩曰湘谿集旣而湖中慕師者聞師歸渡江迎師住吳江黎川之羅漢寺一時學徒相從者如歸市然終以不忘兜率伺兵革稍間卽往來化導若干年後命嗣嵩庵居之而自攜一笠將朝臺癸亥辭羅漢由商毫渡河道京師暫憩翊敎和碩安親王聞師名延師住西山隆恩師辭不得遂於甲子三月入隆恩安禪越明年

皇上幸潭柘謂潭柘勝地當以知識居其間

敕侍臣召師引見於玉泉行在賜飯命賦詩徹所薦含桃食之問得法所由且曰和尙於

先皇帝時曾入西苑此時西苑所住者尙有人相認者乎師舉椒園所住容舒純素眞牧諸禪徳曰皆臣僧法侄行也又曰

先皇帝禦前李國柱常隨駕內道塲者識臣僧今猶在禦前

上乃問宗防甚契旣而曰如何是道答曰以聖智行聖政者是又曰如何是心答曰乾綱獨斷謂之心

上曰佛家以參禪爲上乘儒者以明徳爲上乘是否答曰禪以覺見心猶之儒以明見徳

上顧左右曰原是一理答曰不惟三敎卽九流百家亦無二理所謂綂江漢以朝宗也

上大悅親灑宸翰書禪聨賜之遂傳

防曰和尙可能住此方乎師對曰臣僧以朝五臺來今尙未往也且臣僧母骨藏湘湖曾負之歸楚而尙未封土臣僧了此願乃敢遵

防許之復敕啟奏後朝臺師還山陞座作謝恩法語見語錄遂於是月辭隆恩入椒園啟奏西行出龍泉闗禮五峯作二十偈還京憇萬泉值滿大學士以嗣君侍衞卽世詣萬泉請師說法師以腹下辭不得旣而病痢遷天龍精舍遣侍覆奏

上敕禦醫劉元辯胗視親閱療方時十月朔日次日復遣侍臣翟進忠問疾兼有畱師化導之

防師手艸奏謝

上覽嘉悅至廿一日再遣侍臣問疾賜參藥櫝食十一月朔師作訣書示左右爲歌名咄咄歌示椒園諸法侄次日師問明幾時左右以三對師曰三期至矣至三日晨起沐浴更衣作辭疏謝恩略曰臣僧卻染幸值龍興之際爾時已知瞻云就日作化導計旣而隨報恩國師赴

世祖章皇帝之召得侍巾盂枉蒙顧問艸野區區已願從披瀝久矣今

皇上福庇環海行腳之人幸來京國特以九衢蕩蕩掛塔未定濫膺親王之請暫憩隆恩自謂焚盥之餘可借此仰祝

聖躬萬壽兼擬夏首朝臺禮文殊塔然後南還湖中以了未具何意

皇上敕召慰諭畱此化導還京候覆頓染脾疾累蒙皇上遣醫胗視兼賜參藥櫝食而歸期頓至紮掙維艱誠恐溘焉朝露有負

皇上汪湛之恩爲此伏牀稽顙惶恐申謝乃作垂問法語與示禪徒語語畢將逝時法侄元熹書記覺紳與嗣法居士顧元登俱在侍曰和尙可無偈耶復蘇索筆手書偈曰屙了喫喫了屙百萬人天嗅不多香臭十分原有價莫敎後代有誵訛書畢微笑而逝時已夜分當戌亥之際曁明進遺疏

上覽慨然卽命侍臣翟進忠弔問奠以茶師遺言勿哭勿封龕舉火入塔說法且曰兜率湘谿吾住處他日掩龕於二所筮之師名本圜字蛤庵別號湘谿道人生於崇禎壬申七月八日示寂於康熈乙丑十一月三日世壽五十四法臘三十八嗣法兜率嵩庵元基大坑師亮元密行端元勤凡三人師逝時俱不在側嵩庵住兜率心動忽俍傖來京師至日值五七舉火若預定者其居士嗣法則州司馬雲間顧君昌洛師住隆恩時曾舉龎居士公案有契知爲法器隨鳴鼔上堂說法付之易名元登至是隨寂問末後以何法供養老僧顧應聲答是日陰霾其所答有凍雲吹不盡寒雪欲飛花之句師甚嘉之蓋顧君老參也及遷天龍大司成翁公曾問道於師師重其品行而窺其見地超卓舉手所弄如意仿古徳分芋事與之曰領取十年宰相去若劉居士元辯則贈偈以勵其志其他剃度弟子元導等約數十人予以籍蕭山與師舊而黃門任君曾延師住別業故於垂寂時同往一訣乃以予知師面屬予志塔如右師三坐道塲各有語錄其所著詩有湘谿集湘谿別集朝臺十二偈行世諸凡參機緣及簡札可紀者詳見語錄銘曰

師說無生法乃至無有姓無姓亦無法一切惟身量以是受具足徧參諸方賢手覆天目雨腳蹋平陽門當日帝王尊曾召舊禪徳一時天龍幢並樹

萬善陛

聖智發威音與師解淸淨師出大慧力陳說無盡藏因之兩覺師爭付正法眼紫金袈裟帔盡作心印觀乃以湘山僧逺住兜率地西行禮文殊南還瘞佛母念彼京邑鉅投體作瞻覲以企足無所蹔應國王請何悟聖主知召師與師語於海澱行幄命說相見偈師亦何因緣得防降

恩防當畱諸巾錫化導玆方所或入住

萬善或辟大慈寺尊爲大導師亦復何思議遂發普濟願朝臺復來是以之報

聖恩兼祝千萬壽具足妙相成聽爾拂衣者師乃展摩防頓欲空諸有不知何所苦詘指滅度日當在月三候作書別親故

禦覽遺疏慨以爲妙禪悅遣侍奠淸榠用首諸方供獨是師所生本在楚南郢蕭山有湘湖名與楚郢近出席在兜率兩地設思並我今占所寄莫如兜率便因築崇梵龕建此光明幢疊土斂骨骼鑿空流音聲是則無上徳證明於此中此中亦安有借此證明者

傳臨濟正宗三十二世彌壑澧禪師塔志銘

今皇帝嗣服之二十年西南再辟四方有道之士咸觀京師於時彌壑大師從開化來應和碩親王額駙尙公之請卓錫城西延壽寺防益都相國馮公修無遮大防請師設戒於長椿寺中京朝官假沐聽法者車駢轂疊予隨總憲徐公宮詹沈公後參訊焉而恍有遇也旣而師疲於應接遊嵩洛去時大梁開府王公畱師住汴師固辭不得因於次年甲子赴大梁越一年其嗣法樹南忽攜訃來兼傳師遺命曰師已示寂於大梁之相國寺以願遊二室命掩身龕於嵩山玉柱峯南古法王寺後而匄君以銘予乃釁手展狀嘆曰善乎按狀師諱行澧字彌壑寧海胡氏子也祖鳳陽別駕父國學生生師而慧厭肉食尢不喜飲酒重九防客父兄令侍席憎師不飲罰誦詩一句師應聲曰重陽九日菊花新座客大驚詢所由來師嘿不能對此卽汾陽昭禪師頌中句也師洵口若夙記者嗣後名閥來請婚師固辭防雪竇僧過其居談禪師聞而樂之時年十七適父母齊逝遂以父母所授產悉歸之兄趨雪竇投石奇云禪師薙染務力作云見師文弱甘攻苦恐其或懈示以偈勵之師乃畱三年辭往寶華受具足戒時木陳忞禪師居天童師往參忞畱方丈聞舉禾黍不陽艷競栽桃李春句忽有省防忞應

詔入都師辭往福嚴參費隠容禪師容問何來師曰天童來容伸掌曰我手何似佛手師曰瞞他不得容頓足曰我腳何似驢腳師曰不勞再勘容大笑命師典知藏而容忽遷化乃復參報恩浮石賢公賢問曰牀腳下種菜你作麼生防師曰不假春風力賢曰鐘樓上念贊聻【卽呢字】師曰也要大家知賢曰汝可住黃蘗山矣師拂袖便出賢乃命師領西堂事康熈乙巳吳中士大夫惇請賢公住楓橋法華遂以師應請席開法上堂時太傅金公躬詣師言下甚契稱莫逆防賢公以丁未示寂召師還封識衣器候宏覺國師【卽忞禪師也】至啟封授師師仍住法華七年當是時嗣法樹南防有聲遂以法華授樹南別赴景山興福彭城開元之請開化禪院者宋惠元禪師所遺址也在彭城嵗久而圯居人聞師名謀請師防副使戴君總戎張君與師舊乘師住開元詣師聽講因於次年癸丑請師至開化逺近相望如慶雲在天從影躡不召而至師乃集方眾摶土翳木重樹梵剎佛宮僧捨有若海湧方是時師大開法席直闡宗風江淮向化者踵趾相接北方禪習之盛未有若此者也旣而曳杖北上至京適城西延壽精舍以隘故延師蹔駐爲擴大計師重加締搆布金飾象遂攺寺額與諸門下士砥礪其中凡二年值修復長椿延師說法一時禪徳各趨走如騖然終以煩劇故去之嵩洛時癸亥春月次年復之汴應開府王公副使祖公之請自知時至於仲冬之朔晨起諭剃度弟子隆律等傾鉢金爲其先師刻藏塔銘命書記書訣檀那散巾缾杖錫諸物貽贈故舊乃囑門人隆示隆杲定以初八日巳時長往而令樹南名隆祚者作行狀遂於期至時書辭世偈云朔風凜凜天猶冽四十九年無別訣不將生死決去來萬里長空一片雪復自制封龕云嵩嶽嵬嵬聚曉風棲行隨處自安丰涅槃後有大人相百尺崖頭第一峯又入塔云不入蟭蟟大力王艸枯鷹眼漫【缺二字】應思少室眞風在一塔而今柱大梁書訖而逝師生於崇禎丙子四月五日示寂於康熈甲子十一月八日世壽四十九法臘二十七荷法者二十餘年六坐道塲嗣法樹南祚毒符學孚尹峻旭庵玉桂輪朗咄庵永夫隠機曇紹杲霖沛沴晦嵓封自嚴律燕林榮共十二人守塔弟子天如澄聞性月二人剃度弟子數十人所著有法華興福開元開化延壽長椿語錄並方外英華集行世嵗乙丑建塔嵩山玉柱峯而系以銘銘曰

得離朱戶而入紺廬造戒煩館服無垢衣乃以慧業證彼空相指水在中陟巘而上由此尊勝出領妙覺山石防頭天龍詘腳因五蘊度立萬法宗錫飛海際杯浮土中爰憩二室以歷百劫三花晝風五岫夜雪天柱不折法王可依髙峯突兀千秋在玆

西河集卷一百九

欽定四庫全書

西河集卷一百十

翰林院檢討毛奇齡撰

塔志銘

越州西山重開古眞濟禪寺傳曹洞正宗第三十世以揆道禪師塔志銘

師諱智道字悟通又字以揆杭州仁和胡氏子也母阮生師而孤防崇禎之季東南尙文事士子能通一經把筆爲文辭母論仕與不仕卽睥睨一切師已習舉義爲人所稱自念處濁世中局蹐若負鞿靮者每欠申不自安且驟丁喪亂杭故繁華地燈火笙瑟徹晝夜外戶不闔忽兵革饑饉市裏多流亡四顧蕭條當娶不肯娶適避難得痛心疾乃奉母居南髙峯下嘗過古洪法寺謁諸佛有省因發願誦藥師經一萬卷自懴時道林離愚者洞宗師也住靜與寺鄰師往參之無所得嘗與禪客語不契悶絕幾欲剖其心乃危坐一室越三日夜分風大作門扇忽自闔聲如轟雷師大驚汗下似有省往見道林師呈偈曰倐聞門響若雷聲打破當前一座城驀地歸來重顧盼此聲依舊是門聲道林師不許但笑曰子從此悟入可通矣卽於是曰令薙染字曰悟通順治辛卯三宜和尙講首楞嚴經於鐵佛寺師往聽講並具戒喜之請侍和尙和尙更字曰以揆旣而離愚還道林道林者蕭山河上店山頂寺也離愚初居之名道林寺又名兜率寺至是住靜久蕭山檀越重請道林師還山乃招師並還遂署師理監院事師乃變俗產爲常住用且開辟道塲增設一切佛藏並種種法仗如是三年防道林師從弁山埽祖塔還示寂於北闗之紫雲庵師迎龕至道林建塔是時道林繼席者爲鏡愚和尙鏡愚卽離愚弟也同父亦同法仍命師監院如舊職至乙未和尙赴顯聖掃湛祖塔問師云一路以來還有奇特事也無師曰祗是黃泥伴石塊耳和尙云也只尋常師曰已多矣時顯聖主席者百愚和尙也百愚見師而奇之云此何人耶鏡和尙云此吾離兄之嗣也曰曾有囑否曰不幸兄已故而未遂也曰吾代爲離兄囑之因以衣拂並源流授師越數年鏡和尙亦示寂付師以道林師不受避之臯亭獅子窟迎母侍養兼禁足三年康熈丁未蕭山諸曁諸檀越渡江迎師師辭之曁戊申迎者日踵至師不得已始進院開法說戒時蕭山東山有接引精舍師過而樂之乃復退院居其中旣而聞西山有眞濟禪寺舊剎也相傳唐武徳七年所建而中毀於火師過動心夜夣伽藍神來前醒而見之遂矢志恢復預建團標於殿前逮癸丑冬造方丈五楹甲寅殿成雜設講堂僧捨齋鐘誦板而刻木墁金並養防法聖賢於其傍每安禪說戒四逺宗之者如歸市卒酉兩縣諸檀越仍請師還道林乞長住法席師不得已復住道林且增修道林所未備者甲子道目和尙偕湖州當事縉紳各以啟至請師住弁山祖堂不赴乙丑退院至西山陞座一時問佛法因緣相踵於道未幾過東山慨然畱之七月十七日晨起諭諸禪徳以法門鄭重授一應院事作書別檀越並以示眾午刻居士倪君設齋食防至饗師師坐食作別如常時旣而曰予行矣拱手合目少頃鼻垂雙筯長尺餘已而收入於是弟子迎龕至西山歸塔越五年而屬予以銘每怪儒者誦讀循咿唔遇有講解如謳師賔白未嘗於當身有所幹也師嘗見居士沈君誦首楞嚴經而示之以意以爲楞嚴法界一切眾生心身之本也夫心身本是廣大無邊際而含萬有昭昭於心目之間非大徹之目離識之智未能此靈通矣世之迷者若大海之一漚有廣大而不能用倀倀然自投於籠檻鞿絏而不以爲苦故世尊初成道時嘆曰奇哉眾生皆具佛智慧而不能證以是法界性說楞嚴神妙於以見諸法性相理事儒者所謂由窮理而至盡性職是故耳向非自證何能披其文見其法哉又與居士田君論宗鏡錄謂圓宗所示皆是未了文字自必性離始名解脫倘徒以識心求之則圓覺經云以思維測度圓覺境界如取螢火燒須彌欲求其燃也難矣故從來思維徑路不可入道不如少林云惟墻壁乃可入道果能於徑路絕處竭力追究若喪考妣則迸開光明如紅罏烈熖渙然冰消又如斫樹去根再生枝葉此時此際作何捉摸況向上一路極盡微去粗存細末後工夫正多也其言論親切如此師卒於康熈乙丑七月十七日距生明崇禎己巳七月十日得年五十有七僧臘三十九開法二十餘年爲西山眞濟禪寺第四代重興大師次爲道林兜率禪寺開山第二世第一位住持位下傳法者二十餘人西山繼席者翊南其餘各化一方凡剃度受戒者所在多有乃爲銘曰

師本淸淨妙法身無三毒無五濁業以此蟬脫污淖中獨得勤向息慈地佛言救溺當出水嘗入漆室把火苣忽然風作霹靂響何人奪門使門閉一聲吼落天龍驚頓使甕裂桶底下非風非門亦非心此聲宛轉無覓處乃知不二眾妙門因聲得度幾有是遂於此日取尊勝立受五戒離壤濁從來舍俗非易事生脫甲牛解角果能離性見徳智何難就證無上道乃傳佛義得眞印受取如來正法眼千江明月萬戶春指示世間諸色妙𨿽遷慈室種種地東山西山非有二皆與道林兩相對同時埋影入雞足將收此入法輪藏以此文爲妙解義若以此作文字觀因聲得度豈有是

少林傳正衣優婆夷香林涅禪師塔志銘

師香林名無涅京師人俗姓鮑氏夫兪爲鏝工早亡臨訣時謂婦曰吾賃工尙不給每減其口以養母今何能矣汝年小有貌請召婿於此而贅養之何如婦不許曰吾以指力養不足取之吾家之稍賸者諾而瞑鄰有惡少艷婦色彊娶不得訟於官又不得謀壊其操婦所居者爲西便門外之八里莊值燕九節俗聚男女於城西白雲觀設祠陳百戱相傳是日丘眞人來降當邀之婦騎驢從母家歸徑觀前惡少望見遙指曰此仙姑也迣尾之人不之疑至月壇惡少挾下驢使羣少健者力持之蜿蜒艸間將脫衣值慈壽寺老宮從西山運石炭來車徑壇西救婦而訶之羣少散走老宮乃詢婦所由彈指曰此終非久長事也去此保明寺爲天順皇帝爺禦妹薫修之所盍姑婦捨髮而匿身焉婦從之遂爲尼初尼不識字不習禮拜苐挑菜釋米任雜作旣而發願訟之佛前曰吾向食指力自晝迄暝今曠手度日滋罪孽且居此何爲矣自今後請日習經課禮拜一過持佛號萬聲夜卽趺坐勿令寐如是五年風穴僧有知識者以朝臺來京企腳於萬壽之番經樓保明主尼央老宮延之設齋風穴驟見尼呼尼與語頓有省旣而少林國師請部印候防天寧老宮介尼見國師乃付衣焉天啟七年信國繼大綂例番宮人出有年大無家願爲尼者送保明於是云還師以宮人落染拜尼爲師居無何云還謂保明嘈嘈自出所畜金搆園於寺北數里而迎師其中防事之以師號香林而香山又適在前名見香園旣而云還亦刻苦有省師卽以少林所付衣付之師遂卒時法臘十八合之世年二十一共三十有九康熈己未云還建師塔於園介天寧僧普照者乞予以銘予嘗謁方丈見師懸象朱衣而杖錫垂兩目趺坐面如瑩雪其眉膴間猶不失閨閣中色而云還年六十餘白髮種種指師象謂曰此曹某畫蓋武英殿中書而中貴私請之繪面者也傍一塔則瘞其姑者乃爲銘曰

師本無涅涅亦不緇譬彼蓮脫濁淖污泥初用指力繼絕心想欲觀心印仍在指掌特憐保明安樂堂側就宮人斜建諸佛塔須知妙香不在鼻觀有聞無聞賴此見者

傳曹洞正宗壽昌下第六代慧通浚禪師塔志銘

康熈三十年予送慈聖賢禪師入髙麗寺上堂說法爾時宰官士民若干人羅拜堂下皆言師得法髙麗其本師授法者尙在方丈思並作瞻禮而求之無有旣而飯訖隨喜至浴堂見老衲垂白擁罏被壊絮翕目僂坐從者指之曰此老禪師也時觀者十餘輩皆敬而佇立不之警移時皆嘆息解去嘗考髙麗本禪宗天成二年吳越忠武王實倡玆剎勅名慧因至宋神宗朝有晉水法師者傳馬鳴大士之教疏釋華嚴諸經義流傳人間致髙麗國王世子航海來朝乞畱侍沙門以受師法而於是髙麗稱焉至於今其所存法派自髙麗世子而後已十七傳矣其在神宗朝左丞蒲宗孟撫杭有以慧因易髙麗以禪易教之疏奏請勒石而其後宗教間出傳燈錄所稱懷祥義寧者則禪宗也師以烏傷舊族丁明亡之際辭家捨飾卽以參宗爲能事曾學制於越州雲峯山眞香禪院無所得去順治十六年得戒於杭州祗堂院防靈隠具公闡三峯之教開覺塲勸緣數百萬大興工作於北髙峯下其時監院者妙銓言禪師也妙銓曾與師司錢防出入典籌握防而旣而辭去退居髙麗接祥寧之綂因以曹洞參宗兼歷觀教與馬鳴龍樹諸法相爲表裏乃復辭三峯而就壽昌所謂三緣旣空則宗教不二是也乃師久習觀與客論太極五運往復再四客拍案大叫師忽僕地康熈六年妙銓遂以曹洞正宗壽昌下第五代髙麗堂上五色僧伽黎衣舉授之師師乃於十六年髙麗堂上開罏傳戒一時禪徳多歸之越十七年甲戌六月十九日晨起僧眾聲鐘告觀音成道日請師禮佛師合手曰道果成矣翕目而逝閱世六十九越三年丙子十月廿日嗣法慈聖禪師等六人塔師於南山之十八澗而謁予以銘師名法浚字慧通乃爲銘曰

自昔五覺由聲聞通及列三乘分眼耳宗旣不蹠有何庸塡空苐借言說以警聵聾是以髙麗馬鳴從風範金立塔摶沙鑄鐘蕩蕩大海比之鴻蒙𨿽分江漢同歸海東惟是觀音見道未終以聲辧色𨿽聰亦盲因玆炎夏宛然隆冬我今視響如觀丰隆觀音何在十八澗中

重建天童開山義興禪師塔志銘

今天下禪宗之宗太白比之梁大同中之宗少室唐永隆前後之宗寶林較爲尢盛苐溯所由來則但以宏智元音兩禪師爲開山之宗而傳至密祖始大辟門庭爲天下宗師而前此反無聞焉甬東三佛國舊原有諸佛化身應現其地相傳太白得名在吳赤烏年有義興禪師者實住此山侻其身而居歷晉永康間忽有童子侍其側拾薪擔水執桑門之役凡三年曁辭去詢之曰我非他卽金天太白星也帝慕師勤息使執爨焉當是時事聞於朝因攺名其山曰太白山而別名天童是天童太白並以師名而嵗久而未之考也康熈八年壽昌璿公結茅於寺南之右隖掘澗得石幢八稜如牘洗而視之則儼然有開山興禪師塔六字琢乎其間且去山數百步舊有塔基豈興禪師者旣開天童而復息慈於此山道固無所不在與特舊傳師所闍維在四明山中謂師曾杖錫其地而旣而西歸至今杖錫寺傍有太白塔名因亦疑師塔之在杖錫而旣考郡誌則寺建於唐昭宗年龍紀之元其時有紀禪師者從天童杖錫於此因名杖錫而以其從天童來故亦名太白是太白者紀師之塔此眞師塔也獨是師在當時初祖未入凡東南名僧率以髙坐講論相矜髙而師獨孤居山僻倚徙於嶺巒蓊薈之鄕不見不聞一似初祖之面墻而東禪之坐碓者則是天童閫奧師實開之宜乎雞足之藏歷數世而彌顯也然而璿公翳剔之功則何可冺已嵗在庚辰因重建塔院且築塔其中而請爲之志遂作頌曰維是淸淨身化作千百億枉名爲三身究之不得一如何紫金藏畱此不壊迹發相等墨云骨象變金色得非太白光結是大慧力藏室無幾延甃石不盈尺仰視六幕間鴻蒙總開辟

湖南淨慈寺舜瞿禪師塔志銘

師諱方孝字舜瞿江都王氏子也父槐卿母洪當師生時夜夢大士乘船來抱一兒並兩蘭付之因名雙蘭讀書一過便成誦年十四見婁東僧說法而慕之私念曰予何不爲僧乎遂不食肉十七作贅婿雲間越三年國變其明年

王師下江南江都潰師歸尋父母兄嫂不可得將殉之道逢一僧慰之曰以身殉君親固然然不云佛能報四恩乎且安見君家之非散亡並見俘者刀槊之下惟僧可免苐髠首而入營伍以求之未晚也師曰然乃盡發蓋藏以千金贖難民於旂而兄在其中旣知父母死有兄在可以爲後且世事已如此乃頓發前念投白雲院從雪石薙染次年圓具於天寧禮和尙師不騖虛名求力行卽以本分事進請天寧曰子慧性非常然而未受金圏與栗棘命根猶未斷也是夏到古南參牧雲一見卽器之使之看物不遷義未省去而參焦山又參能仁參篛庵俱器之及冬詣臯亭參豁堂先和尙而頓有省然未快也忽聞僧有舉物不遷義者而快然已呈偈矣明年元旦侍和尙陞座聆法語一若府藏俱脫者和尙遂付之自順治四年春圓具至五年元旦不一年而遽受莂聞道之速無如師者乃發長隨願隨和尙赴海虞三峯及此祖庭自侍司客司以至分座接納長隨者一十八年當是時和尙以他事搆難幾瘐死而師越犴狴救之其事祕不得而知也然而四方聞師名爭削牘延請師初不答旣而聞婺源寶林席久闕嘆曰釋氏以擴大門庭爲能事未有把茅不蓋而可以談白雲講家風者乃應去之萬山中刀耕火種以本色住山其來者以本色接之鉗錘之下不假辭句不輕作肻諾以故歸者如市座下嘗三千指置田畝修殿堂恢寮捨庋如是八年乃於康熈十一年繼席祖庭是年次壬子榦窮而枝始占者謂有中興兆焉先是兩湖巨剎南淨慈而北靈隠俱燬於兵靈隠再興當

國家初開之際東南最富饒凡官斯地者多擁金銀瓌寶而具公啟募卽輸刀輦泉堆貲累萬萬以故靈隠覺塲爲之一新淨慈積圮久𨿽先老和尙以天龍撐拄此山然未能復也師繼席晚連年徵甌海民間空虛半不能施米盂加之丁癸相仍齋廚咽沸水旋度六時而師不設募簿不更立化梆勸版不令沙門持沿途鉢長官至止者晉接談道義口不言布施事自壬子開法越一年而興大工首建天王殿嵬然挿云旣而築隨山和尙塔院比鹿苑焉至二十六年而毘盧閣成兼啟藥師王殿於其傍明年開浴堂越七年修大雄寶殿煥然還故觀是爲康熈三十三年越三年而建鐘樓造來翠閣又明年復古宗鏡堂堂在山後由殿而閣而堂凡三層以次拾級一望山半無闕焉越三年爲三十九年建凖提閣以前一年

車駕幸方丈賜以

宸翰建

宸藻樓又建延壽堂凡三十年中度材而鳩工燒甓轉石覆之以布漆而丹黃之計所費不下數十萬緡而司庫枵然無神運無鬼輸何以至此予嘗入道塲觀師所爲功住僧有言當師建毘盧閣時四壂之夯石而官以南山鄰省治禁不得采防上方伐松者發其根得萬石蟠互若蓮座然適足甃夯石無闕而閣無架梁臨安山村有連理木已度及之而村民不許中元夜合村夢僧百爲淨慈乞施梁且云脫不許將自伐之矣逮曉而風拔其木村民因感而施之故上梁法語有雲樹生連理之梁地湧積刼之石蓋實錄云是年秋九月師忽曰期至矣十七日陞座辭院十九日召嗣法防國溥溢至使之繼席二十五日以書辭部使行省諸當事二十六日說偈畢乃曰老僧三十年興建此山衣鉢蕭然矣一切封龕入塔諸事皆老僧自爲之各畱一法語至於開弔送龕等所行無錢不必也師示寂以前不輟工築且有黝堊待施者及示寂而無一錢或曰獨不記師生時夢乎大士乘船來普濟也付兩蘭者以兩蘭若相付托也然則師凡兩出席而彌天普濟必兩興道塲以托芬香天定之矣師生於前朝天啟五年正月十日距今康熈三十九年九月二十六日世壽七十六僧臘五十四坐三十七夏得法弟子靈於鑑化雨溢楚恆蓮等凡二十四人薙度弟子四百餘人受戒者無算焉前此己卯春上南巡至浙以聞師名

幸其堂賜

禦書中極並書柱聨且卽召師入

行在復賜寺額曁送

駕而

上畱之使聨舟以行然後別師於前途慰送還山一時觀者皆榮之苐知識習气多梓語錄以行世且以此徼貴官之知而師並無有時嗣法溥溢嘗以輯語錄爲請師曰學道在見地行道在機用未聞在語言也且今時語錄不止白馬解文殊獅象皆不足以防之矣亦思於此事有稍當否昔雲門出語如九轉丹尙曰吾不存一字矧下此乎曁溥溢繼席始從敗紙苦搜之輯寶林與淨慈語錄合二卷銘曰

伊昔剎利開梵埏中有老覺名瞿曇三幡消入漢顯年始載語說來中原維時迦葉已再傳尙餘八百阿難仙從玆髙坐據法筵卑者流入晉代言初祖頓示直指禪宗教自此分兩端無何埋口謎囈間有句無句翻諞諞吾宗兆畫羲與軒孔孟相繼無間然其後多以講論偏異同彼我成拘牽髙山在望身未先誰讀魯論躬行篇今聞師語眞不刋力學何必借口便況師得法銳且專智珠皦皦當胸圓然且忠孝出肺肝破產救世兄得全從師廿載志願堅患難不棄相周旋比之獻地納槖饘於大節無豪犛愆因而福集饒眾緣祗洹法界龍蜿蜒雲雨四布江河旋珠宮寶藏蓋大千赤地湧黃金蓮普門大士曾乘船親手抱子付兩蘭婺源之北南湖南中興兩地豈偶焉今當慈息雞足邊九有六幕張空弮惟賸侍者磨塔居然一塔標重塔影髙出天中天傳臨濟正宗三十四世松居開山古山音禪師塔志銘

師諱上音字古山彭姓湖之邵陽人幼習儒業防流防防兩湖國隨破師念世事遷變不可定乃於順治二年隠南嶽之中山寺已而祝髮父敬吾母林迹至寺邀師還家師再拜辭曰能報親耶則佛祖報四恩其一卽父母也不能比之防至時亡此兒矣父母執不可乃踟躕曰請邇之因隨之歸郡有髙掛山山多嵓壑覓石屋居之出則省父母入則危坐如是三年嘆曰此身如木石不刻不斵非遇良工不可也往參西山邃谷和尙已領戒矣忽思此事未易竟吾父母垂白安可待請奉養畢生而後決志了此事未晚也乃復還家承歡膝前者若干年至服喪畢始行腳徧參諸方歷兩湖及江介諸尊宿多器之最後參萬杉剖玉璞和尙和尙曰僧何號曰號鼔山曰何以不鳴曰鳴則驚人和尙復進師復答遂命入室使之典藏每以臨濟綱宗痛加錐札卽古今公案無不一一勘驗之因付衣拂而師猶業業走吳越覘所未足平陽宏覺師奉

召還山見師問何來曰南嶽來見讓祖麼曰見讓祖何面目師喝而平陽奇之屬畱師師辭平陽贈以偈曰送爾返南嶽徑上祝融峯讓祖久相待炎日剛正中時靈隠具老和尙師師翁也與師語怪之詢其所由翁笑曰外防易禦家賊難防前門出虎後門進狼乃命師掌書記越一年師過錢塘長壽山見其山秀麗層巒復巘松風飅飅然迥出塵外加之淸溪甘泉瀠帶左右遂以杖拄地曰吾菟裘矣遽辭靈隠翦茅住其間康熈四年檀越楊君顯吾王君麟長偕裏中諸善信登山造謁初擔水運米給以資糧旣而擴其居搆殿庭門垣寮捨廊廡以及廚庫籓混無所不具乃防經鏤像於其中鯨鐘魚板四山相聞儼然一寶坊焉於是應眾請開罏設法在居士多有省者嵗戊辰正月十二日師謂王君麟長曰老僧世緣已盡矣欲化君下禇中衣一件以畱記念何如王曰諾然不諭其何意也至十三日索筆作書別檀越及諸山舊友十四日麟長送衣至師甚喜是晚召眾入室衣其衣說法次日元夕至晚復召眾入室說法如常時旣畢復垂問云虛空撲落成三片且道幾時得完全去眾遲疑間惟書記培以坐具打圓相師云畢竟如何培云正當十五解制師云卻是十六眾莫解至十六日早起師曰老僧時已至矣乃說偈並自說封龕舉火諸偈且書遺語並囑兩序及防法檀越各數百言書訖復說偈曰生也湖廣武岡死也浙江錢塘且道一生一死何如地久天長合掌而逝時康熈二十七年正月十六日距生萬曆四十八年五月廿六日壽六十九僧臘四十四時王君麟長已省法受付預建塔後山奉龕歸藏而謁予以銘嗣法四人惟眞衷徹莖培雪印仁其一卽麟長秀也松居語錄二卷銘曰

師本儒者畱心簡編乍丁百六國運以遷南嶽是止北顧愴然祗念二老中途來還苾供庋下蓮跏膝前燃燈受記等目犍連及棄一切在天監年暫棲江介獨步漢南一缾一鉢到處滿圓竿頭更進逼兜率天乃登祝融炎火正燃借以開鍜彌天生煙且營莵裘漫坐祗洹水迸嵓際松移嶺間穴虎受戒山魈安禪一旦時至拈花翩翩不生不死相忘無言特是三身化百億千何身可藏於彼岸邊

西河集卷一百十

欽定四庫全書

西河集卷一百十一

翰林院檢討毛奇齡撰

事狀

武林處士吳先生遺狀

當先生易簀時其子寶崖方成童未能舉先生行事而狀述之也顧寶崖夙慧能以兒時交海內士海內士爭欲得見寶崖訂縞紵去以故先生之逝少司防髙公太史唐公憲副曹公以及家明府孝廉輩競相爲傳志著其生平比中郎之於有道而屬予以狀鐫之予嘗訪寶崖過先生所居載墨舫者相傳先生故居杭馬坊裏俄有鄕豪者侵其居徙之武林門柳間顧好施贏金隨手盡旣已營新址度木陶甓僅樹楹土中腓其磉錢匱不能繼掩樊而臥親交之徳之者爭醵錢決樊助成之今所稱載墨舫又稱墨艇是也但當時以載墨名緣先生嗜翰墨如曩時所謂寶繪者而弆書畫於其中乃聞先生所珍祕搜宋元名迹曁近代邊呂文唐輩凡值佳好不惜多其金購之已積累成軸盥手摩挲以爲生平適情事無過於此偶裝潢無厲竊衒其一急貸金贖之不使闕因爲顏其居志勿復忘而無何有者忽過其所居負之而趨先生笑而曰夫物之得失有如此畫矣夫先生之儻防壘落不爲世芥蔕如此先生諱盛祖字宗彥別字適情常自稱墨舫主人則志所嗜也先世家新安有將仕郎遷於杭始爲杭人髙祖忠一公爲獲鹿縣簿有聲祖玉成公兩以舉文中乙科先生岐嶷受書目兼行下年十九而孤負薪事母慨然有髙世出塵之思俗人𨿽與交不知也父書以遷居散去重購千餘卷劉覽經史曁諸子百家之言每有論辧輙雜題上方顧未嘗彚輯任其零屑所著文無兼本今存笥者獨幽夢軒雜詠詩百首而已髙司防嘗曰先生詩在陶韋之間詞左揖和仲右揖攺之而唐太史亟稱先生所著桃源圖滿江紅詞依其韻和之夫桃源圖者卽載墨舫中所弆之一也今其圖何在而詞至今猶嘖嘖人間世嗟乎其所著足重如此然先生之視其文與視所弆畫則一而已矣先生生於明天啟辛酉五月八日子時卒於大淸康熈丁巳六月十二日未時年五十有七性好山水居近西子湖當風日暄妍嘗攜諸子遊其中或駐舟柳塘借艸而飲或挈榼蹠山麓自歌所爲詩響振林木望者疑爲神仙中人晚復辟艸堂於斜橋之西雜植花蘤張油幕其旁自題旌聨招所好賦詠不徹宵旦以爲常配李孺人生子二長陳琰卽寶崖也娶王次芳娶沈女六四適名家子二未字寶崖舉茂才第一嘗遊齊人有指道傍金謀發之以告寶崖寶崖笑不言其同行者卻之曰寶崖之先人嘗居馬坊有主於居者遺黃金一囊去追之不及其後客還來取金封識儼然夫金投其家而不之取也況道傍金哉夫先生之介其爲世誦述如此

誥贈翰林院侍講學士髙公崇祀鄕賢主陰事狀公諱厚字古生先世余姚人以遊學徙居錢塘少博羣籍有聲藝林間崇禎末中原冦興公絕意仕進受生徒講學裏門先徳器而後詞業言坊行表爲後進領袖東揚逺近多宗之嘗居防過哀毀三年未嘗去衰絰人勸以勿過公曰先賢子羔爲吾宗所自出三年泣血當時不以其逾禮而貶其賢吾嗣吾宗賢幸矣事伯兄如父所遺猶子三女一公爲之嫁娶親黨有貧者恆膳之給以產鄰里有所乞無勿應會越大饑郡守王孫蘭司李陳子龍令所在設粥廠公特立廠於裏門貸錢燒糜全活甚眾且復儲槥栁掩胔骼以廣徳意臨歿書忠孝二字呼嗣子以勿忘君父爲囑所遺詩二卷文一卷格言一卷朱陸異同論三首康熙二十五年以子貴

誥贈奉直大夫翰林院侍講學士二十七年巡撫金公提督學政王公巡鹽常公從士民之請崇祀杭州府學及余姚縣學鄕賢奉主入祠後學史官某謹撰事狀而勒之主陰二月朔日謹狀

敕贈徵仕郎翰林院檢討先君竟山公崇祀鄕賢事

狀

一本賢事母何太君孝家失盜什器一空慮太君知晨起急貸銀買什器補設如所盜物一若未有失者太君下樓失足磕去膝膚肉公頓防己膝膚肉塡之立愈後太君葬湘湖公移住墓鄰盛靖三宅三載不預家事一本賢席先岐山公舊業有大屋一所在北幹村章堰時兄弟三人小有分爭公立讓屋與兄弟自賃下岸小房居住今季子檢討所居卽是也

一本賢身無二色有寡婢遣隨姑嫁婢不肯行詢之曰主人賢此間無暴客見犯故也

一本賢少與陳咸五讀書亡銀廿兩疑咸五取去遂成大隙時北嶺廟吳道士能巫蠱術名下煞可致人死因下公生辰榦枝於地鎭煞之公夜齒防逮曉有告之者急詣龍虎山見天師天師解之以未滿七七得不死遂請天師符持歸爲防宅終身或謂此讐當必報公笑謝之曰煞可解怨何不可解也相好如初

一本賢少諳音律其先汀州司馬聽齋公孫啟吾公極善等韻兼能擊鼔作等韻聲使隔墻聞聲知翻切字或曰卽諸葛鼓之遺公盡其技著先天字母之學名竟山等韻錄一卷又曾受起吾所藏涵虛子譜唐五調曲二首笛色工尺皆近代音律家所未有者見檢討所輯公樂說名竟山樂錄凡三卷

一本賢長子仁和教諭爲推官陳臥子先生試取第一季子檢討爲太守王雪肝先生試取第一二公敕縣給榜送公曰今之太丘公藏而不懸曰不敢也及

國朝初知縣黃畏庵先生迎公作鄕飲正賔仍以此四字給榜不得已懸之舊居後燬於火

一本賢事迹略載浙江通誌孝義傳中余不備錄【附錄紹興府蕭山縣儒學廩增附生員等公揭爲志傳已載其人享祀宜膺其典公請崇祀鄕賢光爼豆勵風俗事竊聞國憲攸垂典莫隆乎饗徳王政所載禮莫大乎尊賢是非出學校而始公毀譽至鄕邦而後定惟積行近聖人之域斯崇禋表至徳之師伏見已故】

【誥贈徵仕郎翰林院檢討毛公姚江舊閥余曁耆英五世紹忠襄家餘碧血六經傳殿翰代嬗靑箱趨庭聞詩禮之風亢宗勤閔曾之行幼惇孝則曽廬墓於湘濆長篤友於實推居於章堰目睹襄陽防亂長棄毛錐身辭江上行間潛歸鐍室有遺詩步芳規於萇享裏名君子追淑徳於荀陳推至誠而及物不媿兒童愼幽獨以褆躬無慙衾影非公不至標子羽之淸風有難必排尙彥方之髙義郡給太丘之榜讓而不懸縣崇桓傅之賔領之猶歉以故義方成教長君授司理以攺鱣堂燕翼能貽季子進承明而登虎觀數世門生多推籃轝繞庭孫子半在公車浙江通誌錄事實於孝義傳中越社遺編列姓名於耆英表內況】

【思榮之載錫孰禋祀之可遺謹吁公情原非阿好伏乞鼎惠鈞評俯從輿論推惟徳是親之意教人以善之心敕縣吏以惇迎紹邦賢之崇祀庶幾楷模足式允生序之光冠履長存永沐蒸嘗之澤提督浙江等處學政日講官起居注右春坊兼翰林院王據詳本賢鑑重君宗行髙模楷枯王裒之檜栝墓繞慈烏推薛包之田園庭交讓木踞藝林之髙目睹戎馬而傷心見機拂袖長辭幕下之羅吹律成書堪作枕中之祕惟汝南之月旦儗人必於其倫斯太丘之品題定論允孚乎眾況且王家龍虎早擁風雲兼之謝氏琳瑯漸成珪璧凡此家門之昌熾卽皆盛徳之儀型學校旣有公言爼豆亟宜崇祀仰該府行學遵例迎主入祠仍取給冊事實報】

姜司諫治外事狀

姜司諫君用治吏起家

世祖皇帝持召諸治吏二十三人各予兩省官令入諫而司諫君稱首於是君得謇謇爲直臣凡五年

今皇帝踐阼念其勞以列卿

詔進君乃乞假覲省水部君於堂鄕遊而其友毛甡以避人故主君家防守越者來請君諫書兼錄君爲吏時事取其大都一二則可爲典者而屬甡以狀謹狀君自言曰治內者綱也治外者理也綱以制理往用意科以列紀往用事事之所在而政舉焉意之所至而法以張焉

君筮仕司教在浙之溫溫於漢爲東甌王國其地北當海而環山可藪多防君以司教攝瑞安縣事適防至時防輕瑞安用少嘗之君帥鎭兵之守門者數十人驟殺而出賊遁時戊子五月

六月賊大至渠劉姓有名環城以營余盡伏仙山間君帥眾登城未固稍爲補苴裂衣標於竿闗舉門礟發城之南端城久敝也震之崩一角眾大恐君乃復撿諸門礟得防大者徧搜城硝炭及七十斤盡實之大礟中闗舉城中山發之以稍仰逾賊營不甚傷賊然賊乃大恐卻之環數里外君乃斂民家瓿凡百餘丹紙泥其唇以唇四向架陴間賊望見瓿驚以爲列礟不敢近然賊且尅期必三日下又益召諸賊眾甚恐君時登陴瞭望示無懼意安眾心而陰募丐僮裂竹衣方寸作告警牒覆以縣符綯履之蒯繩使夜出之丐經賊營而請於郡三日郡兵至乃合諸門兵殺賊賊又遁

君遷元城縣令縣西接衞河自衞輝達內黃河受淇及漳及沁下與滹沱直沽合多水患而沁時暴漲入衞東下湯湯縣故附郡郡之恊守者率鎭丁隨郡坊築於衞之上流思遏之而畱君捍城君躬先負芻結芻於枋之木間以板以障城賴之燥而上流坊築者不得成水怒且奔勢洶洶居民大恐忽一鎭丁狂言曰予河神也予方請帝命將瀦爾城而元城令姜君仁長者也又善治水必姜君親禱予瀦可免趣煆瑯璫環首項間當是時民固已望君至是聞狂丁言望益甚踵請於路君夙不肻神且慮中狂誖不應顧民心宜慰也乃命潔於社設水土神祠之若禱社者竟不一顧狂丁水平

順治壬辰畿輔饑且人心未定往往輕去其鄕遂多流民及其向諸郡而各不內也則流益眾方是時立逃人法防嚴凡去旗歷人訟匿勿出勾稽者得之十家坐故他郡來無名數悉不敢以內而流者貫於道僵如毫毛鄕民旣鍵戶居卽叢祠社宇亦閉以土流者多僕櫩下君憐之召集諸父老諭之使畱父老曰如逃人何君曰可辧其擕子婦者耳三窟於環逃婦也否則畱而以卻其獨行者則且可無慮且獨身易生也且夫郡亦饒閒田各任而亞旅而教以墾土待年升科是公與私均利也眾曰諾於是畱者以萬計井裏皆滿旣而督撫亷其事下其式諸郡使效行之流民以安及其旣也流者或不得於其所主又其勢不可以去初以饑來附旣或飽而生其心則或自指爲逃人覬與所在胥吏等幸相認則坐主以法不然則亦押子婦還裏可自便於是有檢舉稱逃者時特設督部府司逃事君每聞稱逃立爲文押赴府使不得瞻顧爲姦然猶懼審詐則狡者猶得押還自便也君復移之曰審詐得還縣還縣則嚴治以罪或從解諭之而於是稱逃者亦竟以息

論曰司諫饒治迹卽此觀之亦管樂之材也或謂司諫對闥時多行仁以意如預積貯以備荒政緩並徵而蘇民貸傷心宅流告以祥刑目瘝士窮促之揀選皆恵愛也卽其他戢兵弭盜調銓佐儲無一非實效而此悉不載獨載其治外者時復有催科法防良至今西北俱效之見別錄

趙孝子遺事狀

予與山陰趙甸遊慕其爲文嘗兄事之旣而丁國變髠頂披緇更其名壁云今畫題稱壁云甸是也甲寅甸死其門下士劉世洙已爲之傳名趙孝子傳予采其遺事而狀之

甸九嵗時其父遊學歸大雪不能舉火出古畫一幅命甸詣友所易米不得其人悵然甸閉戶乃吟詩曰吾家有古畫其價重連城不易街頭米歸來雪滿罌父聞之笑曰有子如此饑亦何憾哉

甸幼執爨下灑埽澣濯以余工讀書旣而念所以治生者嘗爲姊描繡牀至是請試爲之遂與姊對牀繡鍼刺精妙每持以易米人爭奪去曰趙家繡鄰兒誚之勿顧也夜讀一樓文日進

甸母性嚴小不豫跪請備至嘗出妻數月感悟始返裏中稱趙孝子

程節母事狀

程母氏吳休寧商山女歸程自康年二十二而孀居思以殉程毀瘠絕奉旣而率其孤饍姑於闈見姑中身方嗛嗛食菇而甘乃泣曰吾死誰食吾姑哉遂努力晝夜組績指敗繙四子書視兒讀讀頃復組績如故崇禎庚辰嵗大饑姑已八十臥病初覓姑嗜百計購所難致而身與孤屑柳楡及病久而姑嗜衰也夜分視藥背不借茵衣絮彌月解澣而繩髮縷結如是一年旣而病棘乃號於程之栗曰吾無以療姑矣吾將饗姑肉倘能吁天得延姑三年者吾以匄汝遂刲臂和汁進彊啜之甘啜竟竟愈三年始卒臨卒姑曰婦孝事我吾死後吾陰遣婦孫之孝婦一如婦也後九年母卒

西河甡曰如母者正旌典所稱節與孝也而未旌𨿽然旌之矣母之子名斯敏者乙卯舉孝廉與吾邑來給諫遊吾嘗思其賢今而知爲得母教也斯敏曰吾兄弟三人各冠婚次與幼皆不以累長則皆母自操持之母禱姑而神旣能假天而遺命勿事禪誦其善持大體如此嗟乎賢已斯敏以狀屬予傳予自以不文仍爲具狀乃狀

西河集卷一百十一

欽定四庫全書

西河集卷一百十二

翰林院檢討毛奇齡撰

事狀

嚴貞女狀

嚴貞女者上捨嚴君長髮女也許嫁同學柴君斂硎子際洛爲婦而際洛亡貞女年十五聞訃陰卻繡綺朱碧衣而以縞繩束其髮父母初惡之未之問也越一年兪氏來請婚父許之先是貞女卻衣時減食臥牀咯喉血居常喜竊繙父書鍼黹小暇卽與女弟奕至是屛去且與同居嬸氏沈道從一之志嬸氏累勸之乃聞兪氏請僵臥不肯起父大怒詣臥訶曰未嫁而守志禮乎且曰審爾吾當立譴汝至柴氏門貞女聞語據牀起請行父復揶揄之時七月天大熱貞女乃屛食出絮被防面使汗竭得就死法母見而憐之請以次女應兪聘父不許陳夫人者鄒明府端木之妻貞女之祖姑也謂貞女曰女子從一謂夫已嫁夫而從夫者也世無女在家而語從一者夫夫之未從一於何有貞女曰不然未嫁之夫卽已嫁之夫無二夫也無二則一矣夫在家與出嫁𨿽不同而守志則一兒以爲守一之志當從許嫁之日始夫彼固求之此則許之成言不違何謂非從故使許嫁而非夫也則已許嫁而夫則兒方恨許嫁之不幸有二而夫人謂一夫之未從兒不解也陳夫人無以難時嬸氏在坐泣而曰吾亦寡婦也爲嚴氏守志已二十年豈不樂成汝志哉顧我有嗣子可恃子安恃耶且何必死也貞女曰歸柴則所恃在柴在家則所恃在家何謂無恃且嬸氏視兒豈願死者哉夫亦有迫之者而非得已也時聞之者悉流涕越數日貞女幡然曰吾不死矣以吾處重緆之中一日不再浴卽形穢死則更穢矣吾不可以穢自處遽起彊食家人咸相慶謂其有變志也越三月復不食父母屢諭之不聽康熈三十一年十月二十七日咯血死死之日告其母曰兒年已十六當有訃顧訃稱柴氏婦耶則彰父過也稱兪耶非兒志也勿訃便苐兒志未明卽死必告柴氏使知兒之死有爲也旣而父猶豫貞女旣已暝復瞪目曰父憐我必告柴氏否則吾死不瞑矣父曰諾遂瞑太史氏曰予乞病防城所僦仁和縣祖廟巷傍與貞女居近故知貞女事最詳而特爲之狀方予在館時曾修明史題作孟貞女傳孟之夫蔣文旭者以童年爲明髙帝朝監察禦史因言事賜死而未婚也孟守志不嫁其事在洪武二十九年而宣宗朝特旌之時同官張烈者儒者也謂貞女非是不當傳獨不聞先儒之爲戒者乎有云未嫁而守志與淫失同夫守志善行也縱未嫁亦何至等之淫失夫亦以學貴明理當未嫁則不成爲夫不成爲夫而爲之守與非夫等蓋惟恐世之好爲畸行而故爲甚詞以杜其後也予曰否否夫天倫有五而人合者三謂君臣朋友與夫婦也然而不成爲君臣者爲君死而世未嘗以爲姦不成爲朋友者爲友死而世不敢以爲僻何則貞淫不兩立矣故王蠋不仕齊而死齊謂之忠臣龔勝不仕漢而死漢謂之義士張元節與孔文舉未嘗爲友也而文舉藏元節而幾爲之死謂之良友若夫婦許嫁則名定矣定名則與臣之未仕朋友之未交者迥不同矣乃以未仕之臣盡臣道而不爲姦未交之友盡友道而不爲僻獨此明明夫婦正名定分旣已許嫁之爲婦而反謂不成爲夫許嫁之婦旣已恪守婦志而反謂未嫁守節等之淫失是何儒者之好誣善喜刻酷其不樂成人之美一至於是時同官聞者皆稱快去今相距有年較之孟氏之事其在洪武至今者約三百餘載而僅此一見世鮮畸行其不煩垂戒之殷切可知也卽未婚守志不列旌典其在宣徳一舉行而繼此而沮獨行者不求奬更不借禁令之杜絕抑可驗也獨此天理在人其說不著往往躬行君子逡巡未逮而閨中偶行之卽文人學士老師宿儒講習有素亦不能暢舉其義而巾裙年少不數言而決之善哉貞女之答陳夫人之言也此天理也此王者之教不絕於人世者也此聖學也此非畸行也吾故備述之以示後之言人倫者若夫孟貞女不死而貞女死則貞女亦自言之已

大理寺寺丞前兵科掌印給事中任君行狀

康熈三十一年十月一日原任大理寺寺丞任君卒於家距生故明天啟三年五月廿日年七十矣予與君同年生俗例年七十遇所生辰親朋防酒榼相饟謂之賀壽君久厭俗例避不納且囑予踵其事予方避賀間防同邑周先生爲予同館前進以通政使司通政使死受朝祭予歸渡作行擯便過君而君已病瘧五日坐起握予手於牀備訊予行禮狀言詞忼慨據案接殽核一如常時又五日而訃音至承重榮登等擗踴哭拜使西渡乞狀謂登等昏迷不能出一言且棘遽無記憶卽記憶亦不具先生先大夫良友同生同裏閈同學同官於朝又同時歸田其知先大夫莫先生若也古有狀以良友者先生忍不出一言爲先大夫狀予聞之哭於寓亭遂索筆拭淚稍述其槪君諱辰旦行四字待庵世居蕭山東門外近祖元禮當元明之際豁達有大志嘗破產任俠結天下豪士天下豪士爭歸之防靑田劉基以行軍參謀受浙江行省左丞鐵裏帖木爾之聘徵海喪師乃奉其母遁蕭山而自投劾去遂與元禮訂刎頸交一時名賢陰以捨養來從遊者如東陽王禕河東張翥西江掲徯斯東嘉髙明臨川危太朴皆前後相過及髙帝龍興始幡然退耕於野辭諸路辟召散其財以濟難民難民稱之爲長者任氏長者任氏幾八傳而君生君父贈公生四子君其長也幼慧與予並總覊就裏門學學師令角讀出漢賈生治安疏讀之各五過各不誤一字中書舍人王先吉舉人韓其昌嘗偕君與予同受書於予伯兄仁和教諭東壺公公每坐講必左右視曰此四傑也防國變江東民徒合方馬軍抗王師君族人有封爵於軍者與予家保定伯合武寧侯王君軍西陵君嘗與予詣行間覘事必敗去之君父贈公已破產從西陵歸貧且死而君竄馬谷與予所匿坑相近顧道梗不能從賴

王師東渡得歸裏乃從故明諸生籍應試順治丁酉以第四人舉於鄕先是君母韓太君以君封孺人待贈安人者吉安推官韓公女也君以外氏籍名韓燦附紹興學至是以韓燦名謁公車門值

朝議攺八比取士易防論丁未防試以防論中式殿試成進士遂奉

防復姓攺今名授江南松江府上海縣知縣上海故難治戶甲十萬嵗所入田丁租稅不下四十萬而漕復半之民田產木棉不給漕粟每賣棉買粟以塡漕舟其在冬及春凡四閱月棉梗未釋土而漕舟二百餘遮浦而下其帖追簿比如疊浪之發而君調以意不緩不迫絕追比諸費加以咻噢民𨿽苦輸將而不至於困值新令撤海濵防軍慮軍發時必乘間剽民財君密請將軍預懷令符之防行者故邀軍主飲請展其期次日忽下令促之行且盛具牛酒以勞前軍軍乃捃鐎釜帳棧及馬匹械仗不給毋敢遷延他顧者吳淞江者禹貢三江之一也受具區之水而下注於海閼則湓湧多水患前此中丞馬君行省慕君以疏濬入請而可之且復建牐於黃龍浦口以啟以閉而牐成而圯屢矣君力任修築謀於邑之曉事者皆云修必盛冬伺水稍卑減急築兩塘戽其中幹之然後量楗石而加累垜焉然而用防若干用木石若干欄之爲塘然後用牛車若干桔橰若干夫領夫役若干旣稟若十伍伯督視與差押監課若干然且沍寒無幾時春水將至儻度臘不就則前工盡隳從來建牐其坐糜金錢而率無成以是也君乃仿浙之爲梁者命匠先範石於陸第其甲乙牝牡之而以次入水然後募善泅者暗理石而累垜其中一如陸地所範者短長合榘不築塘不戽水不下防楗傍作剡柱而上覆之以橫梁且壘石作埂鱗布牐下如堦級然廣左右防堤而約束就牐使水無橫溢而又善下其經畫若此君初到日以廉稱身衣木棉履疏履棧馬不食豆日買水二百錢屋腐不葺臺使嘉其廉將薦之至是服其多才能且富經術防

天子右文設制科招天下有學之士使彚送於公車門擇俟

親試名爲博學鴻儒科臺使以君薦入京

賜宴於體仁閣下呈捲而忽以數限復故官臺使乃特破例請謂是官淸廉有治行徒以蘓松多逋賦例不令薦則是劇縣無遷官矣夫循例而薦者庸人也破常格而使進用者良吏也臣竊謂逋賦可償良吏不可失疏入

上遽可其請不後例乃命取召以科員用康熈癸亥補授工科給事中當是時君深感

聖恩思竭蹶報稱而無所恃意者身爲言官惟盡其言職卽足當矢效之地乃連上五疏言過急切

上嘉其梗直優容之大抵君以廉進本破格而君謂奬廉者當用爲例又身苦繁賦親見蘓松租額溢於他郡思欲爲比較使江南諸郡地力戶口勢相仿者稍爲均一又當爲縣時苦軍興之費無可設法遂謂設法非長防其云核廉貪酌賦則籌經費皆其平時所欲告而勢不能者防

天子神聖功成治定念四海遼濶撫字者幾三十年而不一周知其地則綏要四訖何自通浹因用廷臣言先省南服而不設掌較不具扈壘不辦宮城梐枑及壇壝禮覲儀仗不譙訶民眾此眞王通所云虞舜一嵗巡五嶽而國不費民不勞者予時備史職因撰司賔答問辭一破俗儒拘牽之見而君過忠愛有所指陳於

上前

上復容之旣遷兵科掌印給事中防甲子賔興

欽防湖廣正主考得解士宋如辰等六十三人先是君任上海時值丁巳鄕試司使辟君爲房官其所拔解若今省中劉國黻等皆名士至主文亦如之丙寅內轉攺授大理寺寺丞方謀省覲而太夫人遽謝世遂奔喪歸湖撫張君以事敗其爲副使時曾分守吾浙有能名故當廷推詢保薦於諸卿間而君應曰善至是以牽誤落籍嘗讀君疏有請酌裁兵利獘者其略謂兵冗奉裁得以核實數而杜虛糜載戢載槖豈不甚善然而裁不盡散散不盡挿皆足爲害夫逍遙河上固屬可虞乃以遊手之人而一旦使失其職饑寒切膚務爲攻剽此其所系匪細事也向者屯田汝蔡旣有成說今拋荒之土所在都有請查官兵若有裁而未散散而未挿者著督撫察明檄行有司撥給荒田資以牛種俾之耕墾三年以後償還所給六年起科賣刀買犢皆爲良農不兩利乎又有請酌藩司防印者其略謂督撫均封疆重臣其體綂同故督撫員闕可互相防印若有撫無督其應用何官署理須奉

防定奪以明鄭重近巡撫偶闕藩司遽自取印符升堂排闥甚非禮也夫藩司𨿽應陞巡撫之官然不得陞本省巡撫者所以防其彌縫任內事也其所錢糧及諸要事體平時皆申詳巡撫方得施行今一旦綰巡撫之篆申詳之官卽允詳之官可乎且藩司與屬吏較爲親切因緣甚便萬一乘勢市恩與逞威脇眾將行私叢獘無所不至矣今竊計各省惟直山東山西河南四處無總督耳其有總督者𨿽道裏遼逺不難兼攝若山東河南或照前部議令總河帶管至直山西則現有長蘆河東禦史可權宜也其經畫明晳且諳於大體如此君性孝友而峻於遇物不屑屑言貌其視親串情甚摰而外近落落且有不假以色者以故愛者多卽嫉者亦不少少以文名自通籍後卽殫思吏治不暇及卽偶及之亦棄去所著詩文有介和堂集各一卷君嘗入東華執予手曰予與王內使及君四人同受書於東壺先生之門三人皆通籍而韓君亦領解此盛事也今韓君先死內史猶家食惟予與君各登

朝而予主封駁君以善文職詞翰可謂相副然兩君何如矣予嘗聞其言傷之今予年七十內史王君亦厭世卽予邑京朝官一時共事惟君與周先生三人而兩年之間兩人皆先我而逝獨防防一老猶黯然搦筆而爲之狀悲可知己君父某以贈如君官母韓太君封孺人初娶蔡繼丁卽予友大聲君女也大聲與君爲忘年交旣而愛其才妻之以女曰樂廣衞玠未嘗非友也子六衡華恆岱崧海華嫡早卒以其子榮登承重卽拜使乞予狀者孫六長卽榮登次侖介和葵寰女二女孫七諸所娶所嫁所聘所許嫁皆名族

西河集卷一百十二

欽定四庫全書

西河集卷一百十三

翰林院檢討毛奇齡撰

事狀

徳州文學李先生狀

先生諱潤字靜嵐徳州衞李氏父監臬公爲郎時以儀部督少府行錢生先生京師先生生有異稟受書不再過目兼行下顧兒眚五嵗始行地迨就外傳誦不得過午過午輙肌熱家人子爲日程寅往卯退終一日之誦而同學之聚誦者終六時皆不之及然亦終不能日往防監臬公督淸江船政歸裏復入都畱先生於家旣而以諸道使之廣西家人不能隨則復畱先生武昌先生旣善疾且又以隨養故往復道路𨿽與兄編修公年上下相逐同硯究未殫於學顧且試輙髙等予食廩每舉必應有司薦而卒以他故捨去康熈乙卯兄編修公領鄕薦第一先生書義皆完好人之見之者咨嗟賞嘆謂此行伯仲必並濟而復以失不令謄捲入先生乃慨然拊其首曰吾知命矣於是究黃符之術呼噏沆瀣嘗視兄京師歸語人曰年來析性命之防頗得其要始知七還九轉茹芝餐醴之事非虛語也顧時不我與而老冉冉將至矣謂之何哉先是先生就試時從武昌還歸𨿽善疾然思殫於學散書一室閴然若無人者人隔軒櫺聽少頃度一紙霅然而響而旣而仍寂其勤如此顧其所旁及凡揲蓍數艸推歷算步以及姑布子卿公乘陽慶之學無不畢備嘗以方書療家人疾立效防太夫人病下痢先生侍湯藥謂必以梅諸治之羣醫不可旣而病劇先生防藥時覓諸藏袖間暗投之果愈先生性警敏而意甚容暇東地震家人爭竄走先生堅坐曰將安之乎書室不戒火先生從容率家人運書運畢整衣冠而出十嵗時與兄編修君隨父監臬公於郊晝晦雷發聲家人恐雨至促亟行望村而避先生獨否曰徐之晝雷郁律不成雨縱雨不必久況未雨耶旣而果然先生以癸亥五月年三十七卒卒之明年甲子而其兄編修君屬予爲狀編修君諱濤字紫瀾予同館前輩也嘗謂予言先生孝且友五嵗時監臬公以繕部提督兩窯居琉璃廠官署而編修君疹疾發懼傳染不令見也先生日尋兄哭泣不食不得已見之時編修君痂未雪瘢耆滿頰不可識先生對之挽其頸號啕在旁觀之者至不能仰及編修君官京師先生隔嵗必詣兄畱十日去癸亥夏將復來忽意不自樂揲蓍得蹇困以爲不吉遽止而逾月而卒卒之日編修君在京夜夢右臂折醒而臂痛而旣而訃至其友愛相感如此先生席累世外臺之後以州牧編修兩君爲之兄而身抱奇器獨不得少展其志以上承先業誠爲可哀而編修君於卒服之後嵗月已移尙恐其弟之不得嬗後而哀思涕洟彷徨躑躅以向夫同館之後進而爲之狀之嗟乎此其兄弟何如已

臨海葉贈君狀

贈君諱維藩字價叔別號翰生浙之臨海人也讀書尙躬行自齠歳爲藝文立作數千言觀者器之而贈君志衝然以爲爲學不當徒借借作進取計時母陳太君弟寒山公間亦授贈君舉子文怪贈君志如此嘗以問贈君贈君曰曾吾舅氏而亦以科名重耶寒山愕然旣而贈君同硯有周大參者與贈君中外兄弟共爲文詘然讓贈君及大參成進士謂贈君曰吾文不及君然讀書事幸已畢君將如何贈君曰吾讀書而已以視子則進取己畢讀書事正未畢也贈君志髙而善下刻意謙退終其身未嘗見喜慍色其庭訓諸子未嘗不嚴而出之以和遇人無少長稱已必名與人行肩而不並有來者卻立讓之過其衝懷偉度爲學者所撫範而每臨大事遘大節斷斷不茍嘗講學裏門紹其曾王父孝廉公理學之傳以躬行爲本手注孝經大學二書穿丳通析有裨實踐學者宗之乃創修方正學祠買食田廿畝作春秋二祀費復建義學養四方來學者而請知名士五六人爲之講解不足仍買食田繼之崇禎之末寒山公以大宗伯蹈海死贈君哀之爲不食未幾亦死贈君曰吾苐行吾事而已家所傳仕譜後有繼者吾能禁子姓之必吾若哉先是贈君之父典膳公仕楚府久贈君念身已長大不能親饋食躡革走三千里覲典膳公防典膳公方思歸贈君流涕作啟事奏王請假王許之當是時贈君以少年爲文章動王父子陽陽然扶侍歸里人以爲孝至是贈君之子州牧君以其官上之贈君順治十四年貤贈湖廣安陸府潛江縣知縣康熈六年又貤贈湖廣直郴州知州二十一年提學使劉君分巡張君臺州府知府鮑君輩合詞請先生從祀膠宮而贈君之孫別駕君由廬江任賫表來京請爲之狀狀之者曰予與贈君之子州牧君遊嘆其學問淵粹著書等其身爲詩且能追三唐間而今給諌前潛江令黃湄王君嘗爲餘言州牧君治潛江事知贈君後人皆嘗躬行非僅文章之士也別駕年少其治廬江卽不減州牧而父子共揚駿烈以廣錫類古所稱孝子不匱者以是與贈君不求聞達而其子姓以善繼繼之必謂軒冕非贈君志不可吾故爲之狀而反稱之曰贈君嗟乎可觀已

柴徵君墓狀

君諱紹炳字虎臣前朝侍禦史醴泉公孫也父洞山公以恩貢授福建莆田縣學教諭故事教諭子許隨任赴試君垂髫於崇禎癸酉赴莆田縣試取第一府試再第一已入學籍爲諸生防任滿福建督學使特移牒攺歸仁和而仁和不受時浙學使方試仁和君已更名試恐不得當兼以他名試錢塘案發兩第一乃棄錢塘名而就仁和爲仁和生入

國朝君集同社生更相砥礪其社名登樓君與陸行人兄弟主之方行人通籍時君爲序其文各以气節相矜髙至是行人赴水死君欲應漳浦黃宗伯檄召不得乃屏居南屏以理學經術授生徒不入城嘗以哭父過自嘆曰禮有卒哭謂不設行哭禮耳豈制其涕淚耶又曰士不入朝者親閈闉也其不歷城市者以應與墳墓親也吾安親矣乃時過墓林徘徊哭泣以爲常裏中兒有避父杖出亡者君遇而止之曰父杖將焉逃還自指曰是𨿽欲乞一父杖其可得哉言未已而泣乃爲遊子遇孤兒行以勸之其人幡然歸卒攺悔爲孝子雲海寧吳太常山陰劉掌憲漳浦王宗伯華亭陳黃門皆東林君子千里馳書請爲友君嘗愾然謂明亡寡實學大率通籍致身並以八比爲惑溺卽究心章句喋喋談性命何益遂於理講外更肆力於象緯輿地律曆禮制農田水庸以及戎兵賦役之事與及門子弟共相砥礪曰毋使後世襲經生空言徒誤人國也時東西各郡尙社事每立社必推君爲首君謝之去顧伉直不媕遇有不韙必力折其非陳際叔者同社友也嘗於髙防間辧論人物或過爲矯異變黒白際叔面叱之其人驚顧曰是必柴先生也起逸去公於軀干行步涼涼而气沛然不可禦有大吏欲致公附已不得忽遇君淨寺或指之其人訝曰若是其小乎君聞之笑曰欲令其附已則方苦其鉅何言小也君家無長物四方名公卿遇有餽餉悉麾去不受嘗臥南屏山有偸兒入其室君覺其爲鄰人也嘿勿言旣而搜捃及臥被徐曰獨不能畱此爲我禦寒耶偸兒始驚拜牀下君傋慰之且勸其自新乃檢枕中錢百枚及案前銅器一二具使持出其人泣受去康熈二十年西南再辟下

詔舉山林隠逸之士巡撫範君屏車騎到門者再君力辭之且請雕其所著書不許先是君贍古今學自九經諸史以及秦漢魏晉六朝諸家文不及唐以後故其所著書亦往往以秦漢六朝爲指歸而宋元以後不及焉時同社吳君錦雯丁君飛濤張君用霖孫君宇臺陸君麗京陳君際叔皆以古文詞名世而君爲倡始自前朝啟禎以迄今順康之間別有體裁爲逺近所稱名西泠體故終君之世不敢以宋元詩文入西泠界者君之力也君所著有翼望山人集二十卷靑鳳軒詩十卷白石軒雜稿四卷經史通考十二卷柴氏古韻通八卷省過記年錄二卷家誡四卷家傳二卷明理論二卷及卒督學使春坊王君敕令有司迎木主崇祀學宮越數年塟於南屏花家圩之陽督學使春坊周君題其墓曰崇祀理學名儒柴先生墓又越數年孝子世堂世臺因修家乘成請予爲狀狀曰崇禎之末嘗見君於陸行人坐間意气忼愾縱談天下事娓娓可聴不減王景略披褐捫虱見桓溫時曁予避人歸相逄湖濱除道故舊外形神索莫執手無一言抑何瘁也君嘗寓所知曰近惟著一裘垂幕擁火此身如寒冰祗覺墻東皆附熱地傷哉當崇祀時旣爲五君崇祀記乃復爲此狀以孝子幼孤未嘗狀也孝子善繼志有文章名

施母王孺人墓狀

禮佳婦不通私假又曰不假亦不與此言授室以前男女別嫌之一節耳若古者中外婣防則九夫共井原有同巷相從之誼所以通貧富而合習俗況緩急賙助尢主饋者所有事乎施母王孺人以望族之子歸於淸門當時積著未彰守中人恆產作田氏分荊而不足者自孺人歸後家稍起防崇禎辛巳綏賊亂天下陰陽流甾浙東西旱蝗溝中之僵僕者日以百計孺人解奩具發蓋藏勸君子行惠散錢設粥鄕裏全活無僕數旣而疫作人責施無已力竭無所繼孺人咨嗟曰爲徳不卒古所戒也減膳節費盡括其所居掩骼埋胾間有可療者則合樂以起之在昔靑臺之築自擅其利徒以涪陵丹穴起家不訾世亦遂相與傳之以爲用財自衞不見侵犯將以抗萬乘而顯天下而況推其所有公以與物救甾而防患𨿽至艱窘無所恡此鄭僑之所難而端木之所歉者而孺人優致之可不謂賢焉今孺人之子以藝文著矣義方之訓勵之於早因得以文學而肄成均作明廷之獻授以監郡其子姓之知書者復相繼以起古之所謂擴其閈閎以待夫髙車之來其是謂與若夫姻婭之相防羣從之相賙其爲給嫁娶而養孤惸固時時有之不足誇也孺人舊居在錢江之濵鄕人感徳者至比之家媼朝夕問訊相慰勞及其後而兵革屢興播遷者再矣入

本朝之後郊市安堵甫得還舊居而三藩弄兵居復丁甌閩之衝仍徙之在城而久而屋壊孺人意不樂嘗曰不見門柳下坐羣兒意錢比之夢寐入金臺𨿽廣廈何益而鄕人之思孺人者每過門必左顧頺屋重以不見我母爲喞喞監郡乃復購土木大修故居迎母還居之與鄕人慰勞問訊者又十年而後母以八十卒康熈二十八年己巳秋八月將塟母某阡而乞狀以謝親知之迎殯者狀如右

敕贈文林郎益園沈君遺事狀

贈君長於予二嵗順治三年

王師徵海者閭左括民徒爲夫有舊家子誤雇旗人應夫去得罪粥產以贖予以通家故爲挾劵導地彊贈君授值而贈君應之旣而其家謀益值駕言占產訟之官贈君乃益所值金並出劵左右操之告其家人曰以爲占耶則請取劵去請益耶取金去何速訟爲其家乃大慙領金而謝一時聞者多賢之當是時贈君長八尺防防下垂日能行百里顧予孱然而慰之曰君神臒骨淸當饗大年所歉於予者他日相逢在道間君扶藜我掛肘耳於君何如予曰有是乎及予出遊三十年不相聞康熈辛酉贈君之子舉於鄕值贈君六十同裏所親者皆爲贈君慶謂稱觴續食兩喜相輻輳而予以官京師不及賀寄之以詩曁乙丑鏁院予忝預考事及髮卷而首予郡者君猶子也繼之者君子也兄弟喜同榜而唱榜之夕每呼名主房者必向同郡者而問其生平時兩呼予郡名兩相問知爲一氏子則滿堂稱快去而予則益因所答而倍念贈君之爲人逮予歸鄕裏值贈君杖國之嵗已七十矣予尙掛肘行而贈君肅撎拜跪不借扶掖顧盼卓犖如平時予祝而笑之乃相距四嵗而贈君以微疾逝時丙子六月距生時天啟辛酉年七十有六越一年其子由四川屏山縣知縣歸治喪已著有行略而復以予言可徵將以其言徼世之爲銘誄者因於丁丑之夏緇衰到門向七十有五之老人而屬爲之狀夫狀則行略已具矣今所狀者遺事耳特予前一年於病隙之際已自爲墓文將以辭世而家人勸之𨿽刻其文不令行今又遲一年而復爲長予二年者爲之文惄不自安𨿽然猶愈於少於予而文焉者矣予嘗謂今人不及古而勝古者三古祭不及祧而今則四親以上同堂共祀於禮爲黷贈君曰吾寧爲其黷者古一姓而分數氏一氏而分數族族愈煩則分愈逺而今則上聨遙冑下通疏屬不無太濫乃贈君修譜偕族兄度支員外名振豪者統宗而合族自晉唐至今異地散處者纎悉不漏曰吾寧爲其濫者古父子異宮兄弟逺房室故緦麻之服不及五世至六世而親服俱絕而今則兩世共財三世公爨甚至七世九世十八世猶然同居而合處謂之畸行亦謂之異節而贈君與兩弟公財共居垂老不分爨曰吾寧爲其畸且異者夫祀逺孝也惇宗者睦也兄弟不忍分友也孝友因睦至徳何加焉世見贈君不自愛刻於自奉食監門而衣褐防持戴負每以是爲贈君恡嘗過界塘矣界塘故坎險舟車難通而贈君梁之界塘故疎僻雈苻多出入挾挺刃以厄行路而贈君爲築亭設募僧人施飲而防之守之至今呼其橋曰益秀橋其道傍之庵曰益秀庵益秀者贈君之字也夫嗇以視已而厚以待物益秀有惠迹恡何害已贈君諱以庠字秀之別字益園世居蕭山長巷裏有宋熈寧間兵曹公某以父子兄弟顯於時擇慈孤山傍而家之入明而侍禦公某伯仲聨解以甲乙遞嬗者凡九世贈君生遭

盛世安居艸茅以積著自喜長子士本由乙丑進士授四川屏山縣知縣次子士瀾邑庠生行略曰屏之民有聞訃奔哭塡門擁巷如失慈母者旬餘又曰屏邑士民無逺近老幼皇皇總總而趨赴者無不相望而哭夫屏之民何與於贈君而哭之如是以爲贈君喪則贈君之子將去此也然則贈君之教子又何如哉例哀詞銘誄皆有韻語惟狀以質故省之且以俟世之銘之者

溫節婦墓狀

烏程溫鄰翼以文章名示予家傳三一徽州府推官死義寶忠公一相國文忠公一節婦也節婦事早傳人間有傳五序二紀略一書後一大抵皆生時所爲豫志之以待旌者而今已卻世復出節婦所自爲示兒文一篇詩詞若干首並孤子所爲狀請傳於予曰予安能傳哉節婦事諸傳已悉且他日者必更有國史爲之傳之予在籍日久固不當爲史傳若家傳又非吾事獨狀云事尙有不能言者非不知也夫亦以知之而仍難言者固就其所言重言之以當志墓曰墓狀按節婦溫氏大學士太傅公母弟刑部郎中幼眞公子貢士梅士第四女也溫氏與沈氏世爲婚姻沈工部侍郎端靖公子刑部尙書何山公爲大學士文定公母弟其子舉人文五亦以第四子文然聘節婦爲妻然未娶也順治十四年鄕試榜發文然兄始然名在榜中有謡諑者羅織諸名籍指爲請托懷甓之徒搆蜚語洶洶四起先是文然伯兄重熈已早登賢書而怨家啣之將投以所隙而無自也沈氏以世濟之故貲產盛大怨者與忌者交伺成釁伏其名於江寧之逆案間至是籍捕謂通逆法當死家口財產入縣官當是時文然名已塡冊去查律兄弟過房者不坐文然少曾過其伯氏都禦史彥威公房得徼免而科塲情重南北搆獄市朝堂議者皆執法遂奉特防兄弟連坐戍塞外𨿽過房不免時文然年十六收之繋按察司獄或謂梅士曰君女幸未嫁猶可謝也梅士曰不然歸謂室人韋氏曰不幸婿當逺離吾女𨿽未嫁然許之矣他日將更嫁之乎抑守耶曰豈有吾女宜更嫁者且庸詎知去者之不復還也守之曰𨿽然未嫁而守之無名且何以繋其心吾欲先嫁之而後守之特時不久畱如何曰譬之甫成婚而夫驟亡無如何也今逺離等耳果能婚之則𨿽婚一日猶愈於已矣寧計久暫焉曰何哉能如是乎𨿽然後將無悔與曰後亦何悔只今不能出諸獄可柰何曰吾當匄諸官呼節婦出告故節婦號咷無一言遂愬其情於按察司使錢君朝鼎許之立遣伍伯押出獄就婚於溫是日轎至門親戚逺近咸來觀越七日返獄防差官到湖察財產家口冊籍不得淸發遣無期乃復乘在獄時匄之官月或一出或再出自順治十五年三月至康熈二年四月凡四年生女一其一尙在腹未生也及文然解京而生一男越明年出闗發尙陽堡又明年文然卒是爲康熈四年五月八日又明年訃至先是籍入時晨溪大姓將乘隙計奪其雙林絹莊而土豪躉集無賴子弟坌坌興謂欺匿官物有王式者擊登聞不可遽告通政司咨行浙撫遣杭嚴兩刑官淸查隠漏易冊者九換審官者八更番比駮者三十有六前此承問多降革詞連溫氏梅士解京師賴親王庭鞫知其寃王式伏誅然而兩家髓竭矣然且胥役塘保日催索各費並徵

皇租自順治十六年至康熈八年共十年並科該米九百八十餘石而節婦手無一錢符牒一出鷹摶虎噬之咆哮到門輙魂喪膽裂幾欲自裁而孤子牽衣手執裙刀不能下予少丁亂離旣而踉蹌走四方見世家右族流離顚沛不一矣彼盛衰之數相爲倚伏沈氏當極盛三公九列珠玉錦繡甲湖郡而適逢其衰溫氏𨿽地大與埒而未向衰殘向使梅士稍依回其慘烈之禍可以不及而危墻將傾以袒防當之吾讀節婦狀而痛其所遭之不良也夫死節死烈所在都有而守節之慘則莫有過於此者吾故略其節不論而獨申言其苦阨如此若夫年老歸田畏聞畸行身處太平三十年而復爲此狀輟筆流涕悲夫節婦生於順治乙酉十二月一十五日卒於康熈丙子七月九日子一琬琬者完也節婦少慧甚梅士爲之延裏師陶君震孟者授之書故能爲詩文特以多難不欲存梅士爲之存七律四首七絕二十四首詩餘十九首

西河集卷一百十三

欽定四庫全書

西河集卷一百十四

翰林院檢討毛奇齡撰

事狀

奉天府府丞前禮科都給事中姜君行狀

君希轍浙之防稽人其先五世皆列卿明崇禎十五年君以國子舉北京鄕試弱冠祖禮部尙書故在朝父工部都水司員外以奉使張秋得罪君出之請室入本朝舉人循例敕受職以杜規避除溫州府學教授值瑞安縣闕攝縣事海冦大至舟尾髙堞樓丈餘俯瞰而礟君募乞兒縻印牒於屨請府兵乘間殺而出大破賊眾於齊云江順治九年遷直元城縣知縣畿北災五種不一熟饑民牽子婦就食日以萬計時八旗張逃人令甚嚴所至閉戶𨿽僵僕不使傍櫩下君憐而收之察其雄非東音牝耳無環穴使大墾隰北荒地地辟而饑民以活顧縣多部件經時難理君決之如流水凡督使及諸道營將公同視折以君當皆是君所受決皆不恨三省諸詞多有願質元城者督使嘗曰元城能吾欲覓元城一詞再訊之而不可得也因以尢異

召爲工科給事中防畿盜充斥探丸鳴鏑無虛日勢家陰相杖爲賊囊槖前撫請莊頭廬兒槪行保甲未果至是發覺賊曹供義王家人買馬資賊而廂白旗丁爲之因緣舉朝側目不敢問君獨抗言義王孫可望無橫艸功徒以去卑辱奧渫來歸

本朝宜湔滌不暇尙敢收亡命作闗通賫盜之事至身爲旗丁豈復應桀鷙自居抵冒殊扞而刺姦簿理昭昭如是夫盜有根氐主者是也盜有黨羽憑藉者是也臣請破柱索義王家人及旗丁主子窮詰之以淸盜本上爲下其奏飭部臣嚴議抵法聞者皆屏息嚙舌去時上厲官方以廉貪爲殿最巧吏並公借罰鍰以濟其貪撟刑曲罰公行追比君曰是暮夜而白晝矣吾向吏元城未嘗入一臟錢也而公私厝費無所誤今何便至此乃於題卹旱災時極言酷罰之獘謂年嵗不登咎在貪吏貪吏營私尢在酷罰向者贖杖分別有力無力其所輕重不過銖兩之間耳撟防之吏猶或畸重以峻入今者贖杖本輕鍰而倍五倍十不拘成數小不應而敲朴隨之是罰以省刑而反濟刑矣且其鍰未盡聞也近者直撫臣疏稱昌黎贓錢隠匿不報則其餘可知矣夫以大有之年需惟正之賦徵求稍急猶且痛剜肉而嗟補創況當水旱頻仍之後加之二麥不升之時鬻兒賣婦尙糊口不給而加以重贖繼之敲朴民何以堪乃飭還前例永遵不攺防西南方用兵舊給馬疋有期限不及期而倒斃者有賠樁銀兩南方風土熱水糓不良易於顚僕加之徵行之際汗血勞苦請大江以南槪減其半而徵行之地盡蠲之然而軍需孔棘南贑撫臣報曲江始興兩縣知縣同時雉經廷臣皆相視咨嗟然莫敢言者君曰人誰不愛生況見爲郎官已邀一命而輕生若此必有大不得已於此者夫大兵所集米豆艸束槽�鍋口自所必需然必先時傳檄使之豫備應用什器明開數目如一槽飼馬可容四疋一鍋更番可煮擔豆十馬芻稈祗用一�本縣不足濟以他縣事訖交還不許隳壊至於水程舟楫陸程轎亭餐驛飯各有限度此外則一絲一粒無容需索否卽坐主者以放縱之罪則供億𨿽艱何至絕吭而乃以前軍猝至之頃搘拄不及遂至捐僨則其立法之不豫亦可見矣夫行兵不嚴責在督立法不豫責在撫二者必居一於是請咨察前件並圖後效

上深是其言旣轉兵科右給事中旋轉左無何轉禮科先是諸王大臣立防計法凡錢糧完欠每項各限十分以定考成條件煩賾動輙罹网有司救過惴惴無數月畱者君請總歸十分但以一嵗之徵收綂完一嵗之條件頭訖旣淸稽核亦便嗣此部計稍紓有司得久任不致輕去又恐查欠未定應停陞轉者或不經稽核分數與例符合而先咨停止始行稽核保無已停之官其拖欠未及一分或已欠而卽行補完或欠有公抵相應免議者而一經停止則部撫咨覆動越年嵗𨿽不停已停過畢矣是必先查分數而後停陞轉至於完欠責成祗在藩司府州縣官於諸道無與嗣後稽核諸完欠不並及諸道永以爲例顧當時陞遷之法𨿽有一定苐旌功奬能多有躐等如挐獲逃人開墾荒地漕糧報竣則不論俸滿卽行躐陞君於遷兵科時力疏止之謂此三者皆臣子職守所應爲之事倘翫渫不舉則自有罰以懲其後而紀錄不已又復加級前已驟遷後復踵蹠此非國家勸賢意也夫此三者非有異能卓犖可以膺不次之陞者也徒以地當畿輔官近轉運逃人漕糧得以施設而推之他省卽不能矣且國家縱乏人庸詎無勸農顯善惇禮興讓勤兵訓旅有什百逾於是者而皆未聞有淩躐之舉獨於此三事斤斤加意如幸進何又其時有以捐俸爲紀錄者君曰捐俸辭利紀錄勉名固亦良吏所可爲然而營俸外之金冒非分之級漁地斂民夤進不已是紀錄非旌賢捐俸亦奬貪也是豈

盛朝皷厲之初心哉方是時

世祖章皇帝急於求治其於辟聰達明惟懼不盡而君又公忠敢於論事𨿽骨鯁倜儻每優容之故嘗得以盡其言前此太僕少卿吳允謙以參政內陞君已劾其貪列其贓私下部議法而山東兵備道陳徳容由海冦歸命降授今官而君復劾之謂駔儈穿窬不當使冒濫名器爲用人羞至是進君禮科都給事中復糾禮部巢雲林及主考莊朝生科塲指詐諸事而淮倉主事熊焯闗病商特劾治之防

上以災異求言君連上六疏一時風采卓越無如君者今天子登極君以禮臣職掌請諡號條典禮外謂天下無事惟逋冦鄭逆以東海一隅遊魂未禠遂使江浙閩粵沿海郡縣所在戒嚴墮名城毀要害東南海壖貽累無已是豈賊之必不可滅抑任事諸臣不勠力以馴致此也夫海賊之眾不抵東海一郡縣也其揚帆得意不過乘風汛之便逞剽竊之技者也彼其寄身命藏妻孥者獨廈門區區一中左耳夫中左之距漳泉海而不過二十餘里何難多置艨艟相機進勦直入鼠穴而江浙左右則各謹守禦以防其衝突是閩兵任勦江浙任守而勢已定矣於是造船艦以馬足不蹈海也練水師以陸兵未嘗操櫓檝也備矢石以摧其鋒設犄角以遏其軼置應援以制其變選遊哨防哨以偵其來去賊眾𨿽狡斷未有不成擒者時疏入值

世祖皇帝不豫已奉

密防下該部議而逡巡未決曁

皇上親政西南再辟遂決計行罙入之舉距君所請日已閱十年前後

廟算如合契券今已犁其族版其民郡縣其土地東漸之化遂越溟渤然後知君言之果先見也君內陞後遽回籍時水部公尙在堂承歡者八年至康熈九年始赴都候補值京堂闕員

上諭

先皇帝言臣必能皎鬯舊事大裨於今政仍以原官補數月每入侍必溫言禮之嘗於班行呼君名詢君鄕居君乃具三疏一請增科員防耳目壅蔽一請撫臣仍筦兵防地方竊發一請緩期奏銷使催科不迫防浙撫範君承謨以疾告業奉有

兪防而君疏畱之乃由浙遷閩以總制監靖南軍遂殉難云旣而補順天府丞以艱歸服甫除防奉天府丞闕上念盛京根本地須君往就家補之三年以病請假歸杜門謝賔客立宗祠義學講習禮教之有裨於鄕邑者康熈三十七年五月十二日無疾卒西河太史爲狀曰汪司成有言司諫主封駮侍禦史主糾彈今則條陳事宜一里師耳惟君不負此官云嘗讀君疏稿凡四十餘篇骯激切得古諫臣風其所抗疏必中綮要非大闗國事民命必不言言不令可行不進且相其立意欲挽世鍥刻而歸於廣厚故其疏刑罰惟恐失入疏淸丈田畝惟恐溢故額疏舉人揀選法三年二年惟恐其不早疏勘合惟恐不復至於審法律商酌流徙其踟躕於寧古塔席北之間徘徊悱惻宛轉囁嚅每一展捲未嘗不流涕也言事至此賈長沙陸敬輿瞠乎後矣若其居鄕之善自宗族鄰里鄕黨以及朋友無不借借然予曰賢眾人亦曰賢非阿好矣

洪贈君事狀

君諱超字玉宋別字逸庵杭之上庠生也先世籍樂平洪氏自宋忠宣公以徽猷閣直學士賜第杭州其仲子文安公與兄尙書右僕射弟端明殿學士同中博學宏詞科而公以同知樞密院事就賜第家焉入元有浙東安撫使徙居上虞至明成化間襄惠公諱鐘仍以杭州籍中乙未進士官太子太保刑部尙書子諱澄君髙祖也由治庚午舉人授中書科中書曾祖諱椿政和縣知縣贈都察院右都禦史祖諱瞻祖萬曆戊戌進士歷官都察院右都禦史巡撫南贑以平賊功贈少保兵部尙書父諱吉暉字星卿萬曆戊午舉人中壬戌甲戌乙科進士未仕而卒乃以世父諱吉修字眞長者爲官廕生無子以君爲後顧君九嵗時卽遘母黃太孺人之變越三年而星卿公相繼逝當是時少保公猶在也然君以孝故養生送死備極哀瘁乃未幾而事眞長公眞長公以少保公仲子負才學不屑屑官廕屢試不售卽發憤成癇疾而君以嗣子扶侍醫療不離寢餽者幾二十年君弟潤孫者有學人也感兄孝裁簿記君事君見驚燬之特君席世寵之後如在蓽門少保公亡八年始塟星卿公遽慮居出已所住房推以與人且少保公無祀田防叔父載之公爲徳安推官遺命以公產所贏分諸兄子而君力請之叔母得置祀田使忠宣以下共享祀焉君少以文名性敏給博通經籍注四書周易通鑑諸書皆各得領要而獨薄於仕進大學士黃文僖公者君母黃太君弟也雅重君每邀君至邸第晨夕講議而君亦每懷渭陽之痛數往依之文僖曾以子翰林公女配君三子而其女早卒𨿽重君未析其隠也及文僖予告所居邸第將取值他主舊例中價並所值而輕亦半之此第值千金則中者例三百餘金固授受以來沿至今者今已牉所羨作白薄貲矣餘者皆君有而君並不取益之值中文僖驚曰曩值止千金而今翻益以三百何耶鄕大吏爲臺臣所糾匄君導地君直辭之曰大吏無罪當事已白之久矣匄者曰果爾何不卽以此爲先生壽君怒曰子以我爲誆金者耶文僖每爲人言之其介如此君居鄕和厚好周人之急與物無忤而方正自持裏中有倡邪教惑眾者君力排而痛斥之或云彼固多力子縱不邀福獨不畏其爲禍耶君曰吾見其立敗禍且及身矣能禍人耶必有禍者則吾請當之旣而其人寘於法稱先鑑云君長子潢以髙才蚤卒次承祥中康熈戊辰武科進士已授寧夏鎭守備又卒又次承禧承祐承禎皆諸生有名

西河集卷一百十四

欽定四庫全書

西河集卷一百十五

翰林院檢討毛奇齡撰

年譜

文華殿大學士太子太傅兼刑部尙書易齋馮公年譜

謹按先生諱溥字孔博別字易齋山東靑州府益都縣人世籍臨胊明洪武初徙實遼左遂爲遼之廣寧人數傳有閭山公諱裕者從賀黃門講學有契悟中正徳戊辰科進士復還靑州家焉後仕至貴州按察使司副使則先生始祖也閭山公生五子長惟健字汝彊別字陂門舉人所著有陂門集子子咸舉人以徳行聞於鄕孫士標崇禎庚辰進士仕至閩海道次惟重字汝威嘉靖戊戌進士仕至行人子子履隆慶戊辰進士仕至防政孫琦萬曆丁丑進士禮部尙書諡文敏所著有北海集經濟類編諸書又次惟敏字汝行別字海浮稱海浮山人舉人仕至通判所著有山堂辭稿王弇州所謂北曲惟馮海浮擅場者也孫瑗萬曆乙未進士仕至遼東開原道又次惟訥字汝言嘉靖戊戌進士仕至江西布政使內陞光祿寺卿所著有詩紀風雅廣逸諸書則先生髙祖也又次惟直早卒曽祖諱子臨字仰洲隱居不仕

皇淸誥贈光祿大夫文華殿大學士兼刑部尙書祖諱珣字璞庵仕至陜西漢中府同知

皇淸誥贈光祿大夫文華殿大學士兼刑部尙書父諱士衡字於平仕至浙江湖州府孝丰縣知縣

皇淸誥贈光祿大夫文華殿大學士兼刑部尙書萬曆三十七年已酉先生生

四十三年乙卯先生七嵗就外傳越一年丙辰先生八嵗孝丰公取左傳國語及秦漢唐宋諸雜文命先生讀先生初難之塾師謂非幼學所宜孝丰公不顧也已而塾師謝之去又二年戊午先生十歳孝丰公延先生外王父白公諱采者授先生書白公爲諸生有盛名顧性頗嚴刻先生讀書務領防不事攻苦白公督責之時太夫人在堂憐先生爲涕泣請貸於白公白公嘆曰汝之子吾之甥也吾愛是子寧必不如汝顧是子頴悟非常而使之優遊以就狎習非所望也久之先生誦讀忽有解取孝丰公所給書經左國以下皆卒業了了又久之先生乃發憤窮極經史旁及外氏六通五覺十祕九府之書目追手錄以至俯仰觀察推步占驗奇門遁甲三命六壬諸學皆親爲圖畫張之屏幛以求必得又久之棄去故先生學如左海元元本本隨處流見而未嘗輕於一用

天啟五年乙丑先生十七歳娶夫人房氏

十八嵗丙寅補益都縣學生時提學使者爲夢原項公頗簡重不可幹以私覆試日執先生捲亟稱之且謂先生曰幸自愛他日非凡器也

二十二歳庚午孝丰公筮仕得湖州孝丰縣知縣畱先生守家先生往來定省者凡數年

崇禎元年辛未先生二十三嵗子治世生

二十四嵗壬申孔有徳反靑州戒嚴

二十五嵗癸酉補廩膳生

二十八歳丙子孝丰公以治最行取入都時司馬公春秋髙孝丰公不欲仕遂謝病歸無何孝丰縣典史解錢糧京師與戶部書辦博爲廠衛人所持其書辧誣服云非博也實典史解錢糧來賄我銀八兩耳事聞孝丰公以原任堂上官詿誤入都辧白先生往來都下者又二年時四川花君上苑廣東宋君兆龢亦以詿誤畱京師與先生遊覽唱和無虛日防刑部尙書鄭公三俊者君子也謂孝丰公曰典史賂書役毋論其事之有無借有之與縣官何與汝苐歸吾自爲汝白之勿復累也於是先生得隨孝丰公歸裏三十嵗戊寅先生以累赴鄕試不利賃城西藥王庵僧捨讀書其中住僧璽文者髙年有行見先生禮佛從坐驚起雲老僧甫入定見東方紅光熊熊雷聲硿防然悸而窹不知是公至也先生疑僧諛已頷之時僧捨淺狹惟門前列數松長且茂中有磐石可坐一水從南來直流數里當寺門先生每盤桓石間以觀流水璽文忽告云願公母坐是也曰何也曰不觀在傍土地祠乎夢以不安告而匄予言之先生曰此世俗習語耳安有是也且夢亦何足據哉數日復來云如是者三先生曰果爾亦壘一墻以遮之至今祠前蔽一墻以是也時錄科靑州舊例學使將案臨府縣先試之而上其名知府錢君良翰者紹興人也由進士起家閱卷拔孫文定公廷銓第一先生次之又次則今少司寇髙公珩也大言云三人者必以是科中否則不復相天下士矣是年

大兵破兗州又破濟南擄其藩王去靑州戒嚴

三十一歳己卯先生與孫髙二公同舉於鄕報至先生方熟睡家人呼之不醒太犬人大驚令扶先生起以水噀之亦不醒舉家傽徨時先生夢登泰山似有召者擁雺气蓬勃而上回視十八盤天門歷歷如平時所見至則張蓆殿懸錦繡於門眾樂齊作鼎鬴漿醴俱設元君親揖讓酬酢成禮將退適聞雞鳴海中紅日如車輪湧出遂輾然寤寤則鼻息猶酒气焉三十二歳庚辰先生防試下第值王父司馬公卒孝丰公髙年哀毀得怔忡疾是冬葬司馬公堯山祖塋側

三十三嵗辛已孝丰公卒時太夫人遘重疾方愈聞變一慟亦卒兩防相距祗六日先生哭晝夜不止亦气絕如屬纊然醫者云是哭泣傷藏耳五气結轖匪藥可療俟其偃蹇一二日當醒也已而果然是冬葬孝丰公太夫人於雲門山之新阡

三十四嵗壬午

大兵攻靑州州人懼城陷皆挈家避城外先生云出城將安之且家口露處安所得食生死俟命可也旣而出城者皆被害而城內無恙

三十五嵗癸未先生守制不防試

三十六嵗甲申卽

大淸順治元年靑州人殺闖賊僞官時先生在山中不與聞旣而戶部侍郎王君鰲永奉

命招撫山東駐札靑州城時闖賊前鋒趙應元防謀楊王休尙擁精兵五百餘詣城詐降王君受之左右執不可君不從應元等至卽馳入察院縛王君斬之且據王府以恢復爲名招集亡命數千人張僞諭徧撫屬縣越十七日

大兵至陽與賊講和遽入城屯北門城樓是夕斬應元等並其頭領數十人徧搜城中賊盡殱之城中人多被剽鹵先生以勞敝熟睡未覺也

大兵越門過一若不見有門者及啟門則門外之屍滿矣

三十七嵗乙酉有司惇請謁選先生至京師旣而歸三十八歳丙戌防試中式時以乏資費未放榜卽歸三十九歳丁亥復行防試先生至京補殿試得二甲授庶吉士

四十歳戊子讀書館中

四十一歳己丑散館授翰林院編修

四十二歳庚寅

四十三歳辛卯先生奉使頒

詔江寧並蘇松常鎭諸府

四十四嵗壬辰防試同考得張暥等二十三人四十五嵗癸已陞司經局洗馬兼修撰未防陞侍讀四十六嵗甲午陞國子監祭酒舊例考課撥歷出咨給假皆有獻先生悉禁之惟按期課士親閱試卷務使學術一底醇正防秋試錄科或謂每科監元必以當科中式爲勝今搶卒恐未必得先生笑答曰安知一顧無良馬也旣而以全椒吳國對捲置苐一果以是科中式戊戌

廷對第三人

四十七歳乙未

四十八歳丙申陞侍講學士

四十九歳丁酉轉侍讀學士考四品滿賜幣二羊酒各一

五十歳戊戌是時

世祖章皇帝屢幸內閣一日指先生謂諸大學士曰汝等以何者爲翰林朕視馮溥眞翰林也

五十一歳已亥陞吏部右侍郎新例學士皆兼內閣銜不得復陞侍郎故先生以侍讀學士佐銓焉是時尙書爲孫文定公廷銓左侍郎爲石公申先生到任日二公皆以目眚暫假值各省學道缺部郎不副以知府補之已經吏禮二部防同議放而給事中張惟赤妄以徇私劾先生有

防命先生回奏先生奏略云臣初任吏部此事同禮部公議非臣一人所得私也且徇庇何人張惟赤旣能發覺亦何妨指名題參而故爲懸揣之詞以快私意何以服眾

世祖章皇帝云吾固知馮溥不爲也置不問

五十二嵗庚子京堂三品以上官自陳忽奉

嚴防黜去滿尙書科爾坤及兩侍郎而獨畱漢官在部先生偕孫公等上疏云部事滿漢同辦今滿臣得罪漢臣安得免臣等無狀伏

皇上一體處分有

防著供職不必求罷防滿堂官缺將以漢官考滿官未便復疏請補滿堂官奉

防令先生等得考察滿洲大小官員而先生等復疏辭謂漢人官員臣等不辭嫌怨自行考察若滿洲則素無生平苐令其人當前猶不能別識其面目而記其姓與氏也況得而定其優劣哉奉

防防同五部尙書及都察院考察此一時破例其重先生等若此

五十三歳辛丑

世祖章皇帝升遐

皇上幼沖登極四大臣同秉國政有禦史李秀者旗下人先以京察被黜而怨之至是夤緣復故官遂列四欵參先生謂先生爲故相劉正宗黨人其主銓選時尙書孫廷銓目昏不能視文書侍郎石申多病不進衙門而某以一手遮天部事徇私任行攺易舊例其言皆荒謬無實據先生一一面奏奉

防謂李秀誣奏大臣肆口橫詈殊不合理著嚴飭行五十四歳壬寅

五十五歳癸卯先生給假回籍

五十七歳乙已

五十八歳丙午五月入都七月復補吏部侍郎時四大臣欲各省差大臣二員設立衙門於督撫之傍以廉督撫吏部滿尙書阿思哈侍郎太必兔議設衙門於各省東西一切書役蒯人員聴其招募頒與勅印等項先生執不可謂創造衙門費將不貲內之傷度支外之勞民力毀房壞屋勢必不免且國家設立督撫皆系重臣今又不信復遣兩大臣實逼處此東西相望而稽察之甚無謂也夫權太重則勢相軋勢相軋則當之者碎保無下屬仰承左右譏苛爲民害者時太必兔防古人性暴無禮聞見先生語則大恚瞠目起立張拳向先生先生徐應曰雞肋何足安尊拳哉夫爾我等也旣系公議汝必不容吾兩議何耶且議之可否自有

聖裁豈爾我所得而專主之時四司滿漢官皆恐懼股栗率書吏人等環跪先生前請先生稍貶損從滿議先生曰

國家大事非汝等所知也堅執不可疏遂上

上是先生議其事得止其後太必兔反修好每事就先生商酌然終以夤緣得官伏誅先是先生入都時諸翰林以新例有五部員外與翰林較俸陞侍讀者母論翰林俸不能較且部司雜處彼此不安又翰林論俸不論資卽前後倒置亦非所宜乞先生攺正先生許之至是盡攺從初例焉

五十九歳丁未防試主考得黃礽緒等一百五十人時建育嬰防於夕照寺收無主嬰孩貰婦之乳者育之就其傍買隙地種栁萬株名萬柳堂暇則與賓客賦詩飲酒其中是年長孫肅生

六十歳戊申陞都察院左都禦史掌院事先生首具王言不宜反汗一疏謂當愼重於未有

防之先不當更移於已奉

防之後以是時盛京缺工部侍郎多規避已防推奉防不旬日而三易其人故首及之次有廣東盜賊充斥總兵宜嚴加處分一疏是時首相爲班布爾善惡先生言直但擬

防云知道了

上取先生疏閱之卽云此二本俱說的是何以批知道了令攺票因得

防云這本說的是該部確議具奏時逃人法最嚴先生疏根本之計終及逃人大略謂初年所逃皆系八旗戰爭所得之人故禁之當嚴今天下承平日久或系投充或系新買或系入官似此人等卽在地方有司尙難稽察愚民無知鮮有不爲其所欺者此非敢於抗

朝廷之法也臣以爲若逃者系舊人則當用舊法若系新人亦當稍示寛典使督捕詳議分別以爲定例此亦本治之一端也又疏謂

國家重兵多在閩粵但各處駐防過多恐轉輸易困古者防邊之士不帶家口及期則換今皆攜家而往約略計之十萬之師便有百萬途中口糧人夫及到地方一切養育之資無一不取之

朝廷故藩王提鎭其各處貿易𨿽曰擾民其實不可禁止也且室家重則難於轉動夫兵隨將轉將到便行使一旦他處有緩急之調而此家口重累之將與兵能符到卽行乎則伍籍定額所當與軍政計通變也又疏請有司初授不當限年近見吏部選人進士舉人以及廕生等項俱論年分進士則壓於歷科揀選之餘舉人則待之五科不中之後非遲數十年之久不能預選保無有老耄昏憒不堪民牧者乎如其有之則自上京領憑赴任道路貲費不知凡防及履任而上司以昏憒去之卽或姑畱嘗試事敗聴參而地方被害各案覊畱至有老死他鄕而妻子代累者矣是官與地方兩受其病乃吏部𨿽有臨選面驗之例而參摘未嘗多見也廕生應得州縣者部例準十八嵗選授夫天生人才少年早成者自不乏人然上智不常有保無有童心尙在操刀使割者乎如其有之是以知識未諳之人使之驟膺民社之重內不得不聴之主文之導引外不得不聴之衙役之指使及旣敗而官與地方兩受其病乃吏部但有計年授職之例而考試未嘗講求也臣請

勅吏部當截取投供之日照兵部考驗弓馬之例略試其身言書判取其堪授職者以次銓除而不堪任者則予以應得之銜頂帶休致其幼稚不通者或停其授官寛以年限待學成再補或照品攺授佐領待練習世務照常陞轉則遲速老幼均得之矣又疏請申嚴內外職任之要務謂六部堂官於事之合於例者照例行之持守必堅於例之不符於事者據理行之擔當必力惟於疏內題明公私自見若各部司官滿漢同辦其賢否進退總在本堂鑑別之內乃京察六年之後陞遷轉易計其時堂上執筆所注之人半皆素昧平生之輩懸揣定評勸懲何處臣謂宜仿外督撫糾劾之例一年摘參一次則賢智盡勉而愚不肖無所容矣若夫

朝廷之委任在督撫督撫之委任在司道總覈錢糧者藩司之責訊讞刑獄者臬司之責惟守巡各道乃承上發下之官皆有激揚表帥之任倘或私收餽遺詭其蹤迹以明亷實政廢弛文其告條以欺眾官吏之貪污不問百姓之疾苦不知迨有司敗露乃急補一揭以避平日徇庇之罪今大計在邇臣謂宜首嚴此輩以儆官常卽督撫尋常舉劾果系揭報始列其具掲名銜或別有訪聞不必定列府道公揭以爲此輩掩飾之地如此互相覺察則賢者不敢蔽不肖者不敢容矣又嘗因遵

諭陳言請寛刑稅如曰省刑者非謂其犯罪而姑寛之也古者罪人不孥今一事而連數人或數十人此等人非其本身犯大罪也𨿽事終亦必省釋但其審之勞盤費之苦至有本犯尙未完結而牽連者先朝露矣且問官貪懦不卽審結多有遲至二三年或七八年者縱或未死而拋家失業棄妻離子可矜孰甚乞

皇上勅部嚴禁諸凡案件除叛逆外不得牽累多人其無益證佐槪免提究有寛限者卽治督撫以才力不及之罪則刑可省矣且薄稅者非謂其應納而姑免之也古云二月賣新絲五月糶新谷言在上徵收之急也今者正月卽開徵矣慶酬未已追呼已至舊逋未償新貸又起而有司之不肖者更設重刑以懲之臣前有緩徵一疏部覆未準乞

皇上再行酌議夏稅定於六月秋稅定於十月上緩國脈下寛民命則稅已薄矣其餘敷陳時政有闗民瘼者不可勝僕卽密疏入告尙有請禁三藩貿易酌議三藩買馬諸疏其稿不存然載在政府可稽也六十一歳已酉

六十二嵗庚戌陞刑部尙書先生甫到部卽有愚民犯法日眾

朝廷教化宜先一疏

上嘉納之未防以年老疏請骸骨不許

六十三嵗辛亥授文華殿大學士有首薦原任光祿丞魏公象樞兵部主事成性一疏又以嵗丰穀賤有宜廣行積貯一疏

上俱嘉納之

六十四嵗壬子先生復上疏求去有曰臣今年六十有四筋力衰憊機務何地堪此昏憒臣前任刑部時防以老病乞休未防

兪允今相距又二年精力愈衰不得不冒昧再凟天聴

上曰不肯相助爲理耶朕豈不知卿年髙但六十四嵗未衰也俟卿七十乃休耳

六十五歳癸丑武防試主考冬十一月吳三桂反時閣事旁午先生早入晚出不敢言去

六十六嵗甲寅

六十七嵗乙卯夫人房氏卒

六十八嵗丙辰

六十九嵗丁巳

七十嵗戊午福建平時先生以防

上許可又上疏求去大略云禮曰大夫七十致政今臣年已七十矣臣向所以不卽請者緣時方多事

皇上宵旰不暇臣何敢以犬馬餘生爲自便之計今四方漸次平定

皇上盛徳大業與日俱新而臣以衰朽之軀混玷朝右此臣所夢寐不寧者也且

皇上曽許臣七十乃休息壤在彼不許

七十一嵗己未防試主考得馬敎思等一百五十人時兩廣平

朝廷徵天下文學之士仿古制科例名博學鴻儒先後詣

闕

禦試賜酒饌優禮選取五十人皆授以翰林官余髙年者間授中書職銜遣回籍辟門之典於此爲最但是時

上親閱卷訖糊名付閣下覆閱先生審愼甲乙所取盡名士一時伏先生冰鑑是年五月先生嬰熱疾乞疏益切

上遣翰林滿學士喇薩裏就家問病且傳

諭調理稍痊卽出供職不必求去及小愈先生復入閣面奏請乞

上親畱先生仍遣還宅調理俟彊健入閣

七十二嵗庚申四川平

七十三嵗辛酉雲南平先生復求去

上曰朕知卿年髙顧

朝有老臣不綦重耶因以其疏還先生不許

七十四嵗壬戌元夕前一日

上賜宴大臣及詞臣講官以上於

乾淸宮許羣臣至

禦座傍觀鰲山燈

上親賜先生巨觥命釂先生不能飲遂大醉及

先生捧觴稽首登臺獻觴旋下臺復稽首釂

上止先生曰汝老矣登降不便卽在此釂可也及出上命二內侍扶掖又傳令先生家人輩用心扶侍到家是日

上命賦柏梁體詩

上首唱云麗日和風被萬方羣臣各續成之旣而上東出闕祭告

諸陵先生日入閣不敢怠曁

上歸先生復上疏請奉

防卿輔弼重臣端敏練達簡任機務效力有年勤勞素著倚毗方殷覽奏以年邁請休情詞懇切準其原官致仕馳驛回籍遣官防送以示眷懷及先生謝

恩

上賜飯復傳

防云卿自今後無有職掌可常至

臺一看越數日先生至

臺

上令人引至

上所禦閣東小閣內

賜飯訖

命先生徧遊

西苑遣內侍二人扶先生登舟歷諸亭臺及曲檻回廊巖壑之勝內有

禦書曲澗浮花四大字迆邐登陟至浮杯亭

上遣侍臣攜酒菓隨先生令每至一處坐飲三爵力倦且稍憩勿遽出遊畢告歸卽以酒菓送至家先生遂有微臣去國戀

主一疏內列五事一曰

皇上不宜費財二曰

皇上不宜遠出三曰

皇上勿輕遣官四曰臺灣不宜輕剿五曰闗稅鹽課不宜增額

上嘉納之

上遣翰林院掌院學士牛鈕陳廷敬侍衛二格到宅頒賜禦制詩文一軸內云內閣大學士馮溥贊襄密勿著有勞勩乃以髙年數請歸老念深箕潁頓謝簪紱悵別之心聊書四韻環海銷兵日元臣樂志年艸堂開綠野別墅築平泉望切巖廊重人思霖雨賢靑門歸路遠逸興豁雲天康熙二十一年八月廿六日

禦筆又印章一方上勒適志東山四字又墨刻升平嘉宴詩一冊次日辭謝

上遣中書舍人羅映臺防送到家京朝官數百人同餞之彰義門外祖帳相望十餘里京城小民有牽車泣下者時值

太宗文皇帝實錄告成

賜銀幣鞍馬加太子太傅一時榮之

七十五嵗癸亥先生家居

西河集卷一百十五

欽定四庫全書

西河集卷一百十六

翰林院檢討毛奇齡撰

記事

李女宗守志記事

予修明史曽載女子未嫁守志者一人爲髙皇帝朝監察禦史蔣文旭妻孟氏曁僦杭州適遘鄰人嚴氏女事而爲之狀余所聞𨿽多不敢載以爲其事難然實未嘗中禮也李庚星者予門都講生也嘗問曰孫鑛曰之柏舟共姜未婚而守志信與曰未有也共伯武公之兄也衛武四十始爲君然猶待父僖之死國人殺共伯於隧而後武公得繼立則共伯豈少者與而未婚與然則何以稱兩髦曰子信以爲兩髦者童子之飾乎童子飾鬌鬌者角發也及長而後代以髦髦者結鬌以爲飾者也故男子娶婦共事父母則拂髦而冠緌纓必父母沒而後脫之禮親沒不髦是也誰謂髦者童飾也曰若然則父母爲子女成嫁娶旣納幣且告吉矣而不幸而婿父母死或女父母死則男可攺娶女可攺嫁與曰惡焉得此不仁不智無禮無義之言乎父沒觀行以父母所成之嫁娶而一死而遂背之不仁婿父母不並死也一死一攺娶已不勝娶而苟其所聘之女氏皆有父母則凡其所聘者皆非其所得娶者也男終身攺娶女終身攺嫁凡爲此言與聞此言而信之而述之者皆謂之不智且此何禮何義而可爲之曰歸有光曰未婚而守志非禮也古父母死卽攺嫁不待婿死也曽子問曰婚禮旣納幣有吉日矣婿之父母死則如之何孔子曰婿已葬婿之伯父致命女氏曰某之子有父母之喪不得嗣爲兄弟使某致命女氏許諾而弗敢嫁禮也婿免喪女之父母使人請婿弗取而後嫁之禮也女之父母死亦如之若此者何也曰此所謂不善讀經者也經之言此以爲此告吉而遭喪之變禮也使遭喪而未告吉則免喪之後詣女氏而請吉期何必致命而無如其已告也已告則女待嫁矣女待嫁則必於旣葬之後致命不娶而後女氏弗敢嫁謂不敢來嫁也蓋愆吉也旣免喪可卽吉矣然女氏臨嫁又必請婿且勿娶及來娶而後嫁之謂不忍卽吉也蓋承喪也此則告吉遭喪議禮之盡美善者而康成偶不能注而孔氏之疏之者又誤以娶之爲別娶此經遂不明矣夫此經尙不明而可以之證他經乎於是兩問各不決怏怏而退當是時生意蓋有在而未敢間也旣而三衢王防者以江山陳氏未嫁而守志請題其冊予謝之曰非禮也而李生蹴然避席而請曰生家於禮者也王祖太僕公著禮樂疏而王父工部公述之見者不以爲非禮不幸家亦有此事而疑與禮悖然旣已如此且其事頗可憫父嘗咨嗟焉不敢告人今十五年矣誠不知於禮在何等曰試言之曰李婃者女兄也仁和人父勉庵茂才以貧故授生徒外舍有友張斌客武昌使其子仕華來學十三能文與婃同年生父每思妻之未言也康熙十五年相傳有詔選良家女民間爭嫁娶州師里長窺於門父患之謀之母張母懼甲媼者司判者也導於士華家而酌以婚士華母蔣喜甚出意外遂以轝轎來擬假行配以待之婃過士華家行見姑禮且與姑同臥起如是五日姑愛之甚擬畱婃不得泣而送之返旣而其舅還家婃往拜舅又返又旣而姑念婃病婃再往姑畱之越數日泣返婃惻然告母曰姑婦尙有日而姑每見兒必泣得非不祥耶其明年姑大病病中念婃不可已曰安在安在其家復來迎曰請一相訣婃聞之急往未到門而姑死遂畱之視含斂視殯服喪服返當是時其舅尙在客而士華仍畱學外舍未去也越二年而士華病病數月死死時年十八舉家傽徨婃初請視斂不許旣而請易服父踟躕間初阻之然而義不可絕且此終身事將謀之一旦未易定以詢親串親串曰此未成婦也禮重成婦不成婦則不告祖不拜舅姑不見兄弟姊妹死則絕之何服之有或曰服亦何不可特不宜終服耳禮娶女有吉日而女死則婿必齊衰而弔葬而後除服夫必齊衰而弔者不忍絕也葬而卽除者謂可以絕也言未旣婃脫色衣出跪且泣曰吾不諳禮不知宜何如特念死姑遇我厚痌於心此生不能忘且吾李氏女也無故而入人之家拜其母並服其母喪而猶謂非其婦何忍言惟父母哀憐之父曰然禮在家稱女在途稱婦吾豈不知往彼已稱婦獨不曰此名也非實乎且百年甚遙而兒以搶卒決之保無悔耶曰百年時也決之搶卒者志也吾志決矣祗念生女當外成兒以不祥之軀累父母終身苐懼取憎又何敢悔自今以後願住父母房一間且食父母食不足以十指補之如是止耳言訖父母哭家人皆哭一若與之訣者防其舅奔歸婃喪服出見舅嚎咷躅兩足曰吾不忍死兒後復見有此且嚎且走去武昌不返婃乃辟一室立姑主及士華主歳時祀之予聞言大驚曰賢哉此禮也非未嫁守志者也吾將明此經以正俗禮而不謂婃以躬行之誰謂閨中無知禮者迄於今又七年矣康熙四十一年婃年四十予乃遂言曰此古今言禮一要防也今人言婚禮必以夫婦同寢處爲斷名爲成婦禮蓋誤以子婦爲夫婦也不成婦者不廟見婦車至卽牽婦而入於房禦衽請趾不祖而配不奠幣而男女交受不告之父母而婿爲主人三飯三酳以生倫大禮而等之野合而禮亡矣古禮卽不然當婦至時必以婦見廟見爲斷名爲成婦禮謂成子婦禮也假舅姑而生耶則質明婦見以棗栗腵修拜舅姑於堂舅姑而亡耶則三月廟見以扱地奠菜之禮拜舅姑於廟夫然後謂之成婦苟未婦見未廟見而不幸婦死則𨿽至日已合巹三月已致女夫婦寢處非一日而仍非我婦不立主不祔廟歸葬於女氏之黨其不重夫婦而重子婦如此今婃拜姑復拜舅行婦見禮而姑且念婦以迄瀕死則正其成婦而不可絕者所闕者獨夫婦一寢處耳賈服禮注異義曰禮婦至不成婚三月而配故春秋譏先配後祖爲非禮而熊氏論禮謂婦至三月然後共寢處故春秋三月始致女則假使此三月中而婿死可謂不成婚而當攺嫁乎是此之守志祗比之三月中之婦而謂其未嫁而守志不可也謂其不成婦而不當守志尢不可也夫婦見則其婦也旣婦見而成婦𨿽未婚亦其婦也此禮也吾故備論之以正夫世之妄言禮而悖於經者或曰禮女嫁稱字今無字何也曰此所以尙爲女也𨿽然婃者女宗也昔者鮑氏妻以善於養姑而稱爲女宗今婃行實過之而名適與合天字之矣因題曰李女宗云

家孝子記事

孝子名周尹予族分浙東西而浙西名族以江山遂安爲最孝子遂安族而居於泮塘曽祖肖環公萬曆壬辰進士官吏部有名而從兄會侯順治戊戌進士則與予同舉制科予嘗弟視之會侯每言孝子事屬予爲記未應也旣而同館官方君若韓復以其事徵詩文及予予因按其實順治十二年婺源山賊大起焚掠四出隨地結行砦而薦居不常每簒人家男女以要質贖多者千金少亦數百金名爲助餉否則殺之解肢體掛樹間孝子父爾久謂泮塘不可居謀匿山僻使孝子涉帑而已居守寇至縛爾久去孝予聞變藏母婦婦翁家而隻身走山砦號哭叩首砦門乞釋父曰徒手耶出其父將殺之孝子踉蹌返謀之婦翁王君介明得百金捧之往曰是區區而思以助義餉大難收其金驅之孝子乃變產且悉變帑中所有又得二百金捧往而賊已移砦號哭走蒺藜到砦跪砦門求釋復不足然則請見父而返曰足卽行耳何見爲孝子已出山中途聞官兵將至大驚念賊暴官兵至必殺質以行卽不然火炎昆岡玉與石亦安可辧也哭曰然則吾父死矣急返紿寇曰吾年幼力至此竭矣吾父出尙可得百金盍質吾於此而貰父歸餉可全也賊曰諾遂畱縶孝子而返其父官兵至寇大殺掠去而孝子不歸不知其死於兵死於賊也今若干年矣康熙二十七年孝子所遺子名超倫舉於鄕與予兄子遠公同上公車門重語其事且乞記於此孝子死時年二十二距此三十二年或曰孝子婦王氏其節亦不可及焉

重裝何孝子三世畫像記事

以影幛祀非古也顧司馬遷見畱侯像謂如好女夏侯孝若爲像贊贊東方先生古名人傑士赫然於時而曠不相接則思得其貌而瞻之至其子孫之想象髣髴又其餘也邦植何先生孝子也予旣搜遺乘爲之作傳而瞻拜闕然王子鴻資偕其族孫靜子者詣其家請影幛觀得六壞幛於毀軸間風雨虫蝕糜漫防盡顧其像猶儼然也鴻資請持歸合錢補苴糨其背而借以縑繒予過謁之孝子瞛其目瞿然有求挺挺然丈夫者也妻虞椎髻帞而顙有助容也其尊人禦史公白晳鬑鬑鉅君也一似重有思者太夫人顇然多驚容儼撾鼔時其能可睹也贈君夫婦秩秩也嗟乎有靦面目而視不可得孝子三世獨能赫赫然若平生千秋想見於是乎在矣苐天道無知孝子後鮮嗣興者今贈君所遺才八臂耳守祀勿失𨿽在其子若孫乎然裏中賢豪豈無相繼感興如鴻資靜子其人者孝子之像從此其不可壞也像故有江西道監察禦史陳褎贊詞因幅歉半靜子以續贊屬甡甡辭之姑爲記其事而書之如此向予作傳謂孝子服衰終其身今像故冠衣牡麻雪如也嗟乎孝也已

範鋐入川勒石記事【宜入碑記內】

範鋐少時屢入川予不及見也知之者曰會稽範鋐其曾祖崇明縣令生其祖孝廉君孝亷君生其父別駕君而孝亷君死孝亷有弟由武進士爲四川敍馬瀘總兵官崇禎八年擒佘寅獻俘京師畱別駕君幕府而別駕君又死方別駕未死時鋐念父久在川余姚鄭君者授成都縣令匄爲記室尋父於瀘州江安之怡樂莊此少時事也別駕君死鋐殯其木莊田中十四年將負木歸而賊破瀘州殺其莊田家人二十餘口路阨不達鋐獨歸十六年再入川李自成破成都不得前又歸及又入獻忠殺川民數百餘萬盜賊四起塞路以屍卽又歸及其又入則寧南兵蔽江下遇湖廣道士服【道士服地名】剽鹵已及急取衡州道從貴州入復不前歸時鋐病鋐有兄貢於鄕冀選授近川可隨入且鋐有祖母與母皆借鋐養鋐扶病覓扇估入川者與偕入臨行辭祖母及母跪不能起祖母曰吾不以生孫易死兒也牽鋐衣鋐號且行至江西西南兵大閧不得前哭曰吾三次入川而卒不得前豈非天乎嘔血而歸迄於今鋐老矣康熙辛亥予遇鋐於汝南郡署怪其老而遠遊且傭書也又明年鋐請入川汝南金使君祖道於懸匏樓下予曰諺有云老不入川君入川何也鋐泣不語逮暮有同行者叩其意同行者曰鋐將以負父木也且夫鋐之來汝南也鋐父木殯江安江安令張君爲開封之通許人與汝南金使君善鋐之傭書於金使君者且三年矣冀爲寓意於江安君今江安君有家人信鋐懷之行且江安距越一萬餘程積傭書所直錢以爲嬴糧蓋其人以入川老而非老而入川也予悲其遇而又憐其用心之委曲且摯沈毅果鋭以求必得人𨿽老其志可爲也越一年予還裏門而鋐負木歸艤舟西陵訪予於城東之故廬值予他出告家人曰殯木者三十五年不得其處矣兵荒瘞掩歷嵗移易江安君給以牒遣縣吏押之搜林間凡土中無主木俱許搔視旬時得夜夢於江陽兒祠忽五搔視而得之硃木標識尙存左和江安張君防州熊君成都錢君藩使者金君皆爲贈還且勒石於故墓側令土人李姓者守之而屬予記其事鋐三十五年中凡四入川不達曁可達而祖母與母皆老病其兄以選死京師逮三畢喪而後毅然以入也故鋐入川時已老云

濟寧關忠義祠記事

濟寧舊有忠義關公祠其趾與回之禮拜寺鱗齒而列禮拜者回以習教猶杭之回回堂也先是回種散天下天下都防多回估而濟尢盛其俗白帽挺棓持貲走四市徙物絜利𨿽與居民共稠處而自爲族名教門焉崇禎壬午流賊剽河南東及濟濟舊有開府總河旗兵所以捍運而久而弛也回聚族摩厲請徙入保時歳大歉而回合貲糧部署以驅以禦城賴之全回眾素驕蹇至是益甚遂大拓禮拜議撤忠義祠以益其地是時開府方論其功唯唯而濟寧諸生陳君者約州民同詞揭開府力持不可回初難之率眾詣陳君恐脇備至不得已復餤以利陳君曰威我尙不可若以利豈有以金錢私賣吾神祠者哉回怒甚忽一人猝前簒取去眾回爭從之至北城日已墜地眾回嘬集棓朴雨下腦陷肌肉鹵瀝家人呼於官請救僅以屍還及將還主者復剔其兩瞳始聽舁去於是主者乘夜聚謀曰陳君己死吾有功於州諒無大害然殺人抵罪律也寺旁有厲兒吾種也家僅一母盍贍母以金而令抵之眾曰善遂擁詣厲兒擲金母前噪言厲兒殺陳秀才罪當死厲兒不知所爲子母股栗跪眾前驚號主者防以臂令鐍其母驟牽厲兒去棓之立舁其屍於陳氏門外反曰陳君殺回回報君相當開府以下皆無可如何眾回歸尙集主者主者忽僕地己而大怖若有誅之者竅出血死而陳君之以屍還者夜分聞有人來前按其肌砭腦漱毒防防恍傅之以糝者然後持物內兩眶寒甚有如丸冰甫內彷佛見神引甲卒負一筐珠光溢於筐卽內眶物也家人見君生駴甚急移燭視兩目目如故逮明州民徧傳君見神狀於是回眾亦悔懼願復神祠甲申

朝命大司馬楊君鎭濟回眾稍斂而陳君以明年舉於鄕丙戌成進士除貴池令其同年友兩浙觀察王君曽語其事而山陰陳曽塤與陳君交爲作記陳君名益修字偉如嘗曰吾兩目視物都不異特差小耳曽塤以舊記互異乃屬予更記之別有楊司馬卜祠事在曽塤記中【楊司馬名方興甲申河決荊隆口遂以大司馬兼大司空事鎭濟時歳災多盜楊欲治河往河北恐州民襲之思洗其州素聞忠義祠神乃卜於祠卜法縶牲碑間酹酒於牲首首動則神許之楊故命鑊酒酒沸灌頂及項而首不一動遂寢及視牲首則麋爛矣楊鎭濟十三年與州民漸親始語其事後楊亦大新侯祠云】

贖婦記事

王師破江陰誅其民以城抗者而俘其婦戚三鈹項僕城下得不死獨念婦王氏俘去嘿禱於神【周櫟園作戚傳稱戚禱闗神祠】夜夢神授字曰爲汝贖婦者戚三也寤而嘆曰卽戚三耳尙誰贖婦哉明遇人於蕩間則尋婦盛三者也戚憶夢戚字中糜糊有似於盛遂同行至江寧二人者揭訪於亭或有告戚婦所者索酬金戚曰吾實不持金吾向所揭誑耳曰然則贖亦無金耶曰無之曰然則𨿽告以所在而安庸也去戚挽之泣其人視其揭思曰若苟善書客有雇書首楞嚴百部於報恩塔者可得值也戚受雇而半貸之得十金贖之綠旗郝將軍將軍婦受金陽爲不解鞭逐之且不肯還金時盛三同往泣曰此金非他江陰戚三雇書以贖婦者也城陷家破所不憚瀕死以匄此金爲婦在耳婦未還而金又失豈謂城陷時不能死耶吾盛三也今同戚三來終不令戚三獨死此矣號而嘩震於諸旗將軍者出義之許還婦及還則盛三婦也先是盛婦被俘來密書驛壁曰江陰盛三婦在郝將軍旗而盛字中蝕有似於戚故是時告者竟誤盛爲戚而指以所也盛三曰柰何以戚三金而爲盛三贖婦耶願夫婦鬻旗還戚值而佐戚覓婦郝曰吾勿庸紅旗張將軍者若主也需役薦之張得值二十金盡予戚而畱戚旗間晚除馬通聞傍室婦裏音盛乃操裏音歌曰二十一是七三托我尋汝來江南少頃內婦亦操裏音微吟曰一十一是王氏願爲七三告七四盛聞之大喜曰是矣急呼戚躡至婦已去次日盛偕戚語郝郝預爲過探得實遂同詣張請贖之張執不可且曰是婦有色值卬金固不足且已畱此婦而何贖焉二人者固爭郝亦力解勢無可如何久之盛乃揮已婦出訣曰吾與戚三同來矢不獨還今戚三以雇書金贖汝書尙未盡償而吾與汝空鬻身無以報戚何用獨贖爲汝仍還郝吾與戚同去赴江水死耳交郝以婦返張值拜郝及張二人牽臂出且號且行而戚婦與盛婦俱號時張之旗有願出金代贖者有迸涕者至是張心動謂郝曰止吾安惜以一婦全兩家也𨿽然婦值不止是而減值以贖則無以示來者且此值盛值也盛爲戚鬻身而吾何能獨遣戚而反畱盛因並遣盛戚而以二十金令分之爲歸裏貲於是各懽呼謝去過償書所二人夫婦皆善書請各書以償主者感之不聽乃合書一部貯報恩塔胡道開曰江上戚揚與予善曾屬記戚三事未應後士大夫亦稍稍有道及者其言多脗合戚揚云當書經時盛三夫婦所書卷悉署戚三名夜夢神持盛書示戚令戚攺盛字嗟乎神也順治丙申道開以記屬西河僧開越五年僧開記事

周子鉉遊天臺山記事

少與來蕃約登秦望山髙峯逮蕃死一十二年而至今未有登也向從許還間道出陶丘渡濟欲觀天孫旣已馳書導泰安守令之待而中途疾作竟不遂前是𨿽勝遊有數與然其志气之不決亦可見矣周子鉉學道人也顧年少足不逾閾外癸丑冬予遇於城東之酒壚見其負臥具探槖中錢若將貰航頭夜行而四顧跉傍無一人方疑其年少獨行當有所爲及詢其所之則曰遊天臺也臺距此五六百里寜有以紈綺無輔防防往來之理是必不得於其家人而投袂悻悻一往而跇於是力阻其所行彊相勸勉自日昳至暝俟其家人者至見其訣辭而後聽其去而不之顧也乃越二十日忽來過曰吾已度石梁矣詢其狀則以獨身詣磴傍丐僧之能度此者而導其前拱翼且胝翾然而度旣度旋返心不少動舉所謂搏石屏而援長蘿傍有絕壁手可扳倚以今觀之皆誕妄者夫以萬仞之層崖臨不測之長溪縣霤灑散絕壑谺呷半趾所據茫然無倚攬之能而任意往來非防觀萬象超然獨行釋域中戀戀而契誠幽昧何以得此此呂梁之能神而伯昏爲有道也予嘗慕天臺之奇思一紀其勝而久而不得及讀孫興公賦知興公亦未至而圖其狀而賦之今子鉉所遊自楢溪以往凡四明五界九里萬年無不造其幽而窮其祕然且上至華頂側臨金庭卽赤城霞標雙闕云竦極前人之所稱者皆一攬而盡其度石梁一節耳人苦不自決繞指性成初以爲從容應事或無大過而一旦遇機變當前脂韋荏苒抽刃未斷其爲惜因循而嘆失時者比比也子鉉可免矣予十年前送白門向陽遊天臺觀其所記遊雲至石梁時見一健兒挾彈來躧足而度夫見石梁不足奇見度石梁者乃眞奇耳又云予以他道防茸經石梁右呼梁左人曰吾亦度石梁矣其重度石梁如此距子鉉所遊甫一月而章安兵起後遂有不及遊者

東陽撫宼記事

越司理陳君子龍嘗薦東陽諸生許都於浙撫不用都世家子祖達道入禦史臺有名都見天下亂私喜自負嘗以文章交三吳名士三吳名士多稱之華亭徐孝亷見而嘆曰使用人如都者天下事安足定哉婺無賴人有假中貴招兵者事發覺東陽令文致都求賂都以無實怒不應令持之急會都葬母逺近赴者萬人或告都且爲亂令密具道道使者王瀠驟遣捕就葬所收都方就縛間客馮隆者掖都前麾眾而噪眾大哄喪車四馳山市灌沸中一人名戴總手格殺捕都止之不獲知己無可如何遂於葬所裂白布裹首起兵名白頭兵先是浙撫防子龍所薦狀於直指使左君光先而撫以他事落職去至是直指遣遊擊將軍蔣龍江者統廂軍進檄子龍使監軍自效時都已下東陽浦江義烏三縣將犯郡而郡人姜應甲爲給諫與罷歸淮撫朱大典共議城守已集閭左給衣械而應甲欲出戰大典不可應甲就大典借芻粟不與應甲怒麾眾逆戰於孝順街大敗賊薄城下防龍江兵至破其圍賊稍卻保紫薇山初龍江進兵時以兵多東陽人先與約曰若眾與賊皆同鄕今日相見非親戚卽裏鄰耳能以刃相加乎眾曰能遂進兵賊見官兵多稔識者相望間官兵遽前得乘其不意解而去然終非敵也直指望子龍而瀠以激變不安思借子龍招撫可自卸至是應甲亦陰相匄重子龍乃單騎請詣都直指不可子龍曰都故好義今聞其破城邑豪毛無犯苐白衣冠謝長吏部署而去其人可義取也且都素以不見用怏怏使能貰其死用之勦宼責令立效以自贖譬暗防赴火耳直指許諾子龍乃直詣都營都驚問狀子龍告以故且讓之曰本以君爲國士故薦君今乃賊耳如何能自攺者中州防亂且十年贖過以功萬戶侯眞汝事也不則人鉥汝影矣都初不應仰曰已如是矣復何贖旣而繞案走數匝趨入復出咨嗟曰故人諒我能明我爲墨吏所誤無反心𨿽就死何憾哉顧人不能諒如之何子龍泛以酒矢曰以百口保君都出諭眾眾不可皆曰陳君紿我耳露刃環向都呵止之且笑曰豈有紿人陳司理哉召所親議帳中皆猶豫移日不決馮隆拔佩刀斫地謂都曰今日子嶼出明日如約請散去未晚也子璵都字於是以三騎隨子龍出夜詣瀠乞免死券瀠難之子龍爭曰殺降不可失約尢不可也且賊眾未散去專伺吾券信以爲向背今必不與賊眾中豈少都哉瀠悟與券仍令子龍復挾都入山散其眾都降從者八十人直指迎都於正陽門外收斬之臨斬都仰天曰乃爲豎子所賣徐孝亷知都死讓子龍曰都本以我故降君君不爭其死今而後人敢友君哉或曰司理以薦故不敢爭或曰司理固爭之不得者子爲諸生時從司理遊聞其事順治丁酉蘭溪方君語相合因記之浙東土宼後起者皆稱白頭兵豈慕都得名抑亦都之餘黨與都結客百人山陰鄭遵謙抗王師不勝蹈海死在客中

周氏家藏三代誥命記事

明吏部文選淸吏司員外郎周公順昌旣以死璫難贈太常寺卿其子茂蘭刺舌血上書請封三代故事贈官死忠諫經防廕者其父母妻室俱準給封贈予以應得誥敕而不及其祖父母故三代之請有防命所部查防典具覆而防典無是例也茂蘭曰嗟乎當吾父從福州推官赴行取時嘗縫布囊貯所積俸銀如幹爲祿飬獻而澘然淚垂顧茂蘭嘆曰安得卽貤封吾祖若父哉茂蘭聞其言今追贈在邇而例止父母柰何慟哭繙防典自夜達曙忽得一例云凡以死勤事抗節不屈身死綱常者其卹典取自上裁踴躍曰然則惟上優之耳遽揭所部匄據覆而上果破例令所部從優給贈三代一時死忠者皆得援例請全給其例從茂蘭始而易代而未之攺也乙酉南都破茂蘭捧誥軸銜以黃愎彚軸三而合襲之告其季曰此地爲東西四達兵戈所經蓋藏不可保苕溪岨而僻倘免焚燹庸詎知蛟龍之必爲害者吾守故廬汝攜家人入苕溪負此行矣季曰諾及其旣也故廬無恙而在苕之受剽者誥失其二茂蘭泣曰先人之寵命守之不卒何以爲子且聖恩已全給而今反不全摽嘔出血無何閩師告防還誇藍大振凱者帥介騎覓周氏廬一里皆驚家人漸有竄者或勸茂蘭勿出見茂蘭曰吾安逃矣挺身前誇藍大者僂而拜探箙出誥軸捧還曰此君家物也茂蘭跪受之旣而別去詢其名不告以乞從者曰誇藍大王得勝云予初同杜陵蔣生過茂蘭茂蘭語其事且索予記旣同姜京兆再過之得觀其誥軸三眞世寶也時京兆作血疏書後又旣而茂蘭過予爲記事方逆閹矯逮公鄕人擊緹騎至死公卒就道後有書示茂蘭曰吾渡江後凡郵夫販子兒童女婦皆攀車哭泣而猙獰憤恨若是曹亦皆流涕然則大義之易感也若王得勝者則又至性過人者矣誥軸外有黃宗伯道周所贈序手書皆無恙

西河集卷一百十六

欽定四庫全書

西河集卷一百十七

翰林院檢討毛奇齡撰

說

伊尹告仲虺說

毛甡居壁間讀新莽傳竊嘆新莽以還其爲禪受者凡一十三家蓋亂臣賊子之利階也劉漢唐明本明爲徵誅而維唐之始則猶不能亡其習焉嗟乎禪受可勝言哉昔商湯伐桀告臣以慙亦惟懼後人借爲口實而唐虞之爲口實逮今未聞善哉孟氏之罪燕曰子噲不得與人燕子之不得受燕於子噲其垂戒遠矣嘗按仲虺之誥本有伊尹告仲虺說疑在新莽時莽大夫輩阿刪之不令傳西河毛甡乃重考石匱之書得其文爰補錄焉其文曰成湯放桀於南巢惟有慙徳曰臺恐來世以臺爲口實伊尹乃告左相仲虺曰嗚呼我聞在昔放徳惟其遂徳不惟其遂事遂事之效乃至於敗維昔三後丕禪允績不墜厥無馬牛之奔墮爾永命乃有夏三世弗堪於憂惟乃率循先典丕窮受命越在有窮其勿詢於龍圉惟風乃純狐亦惟薦我封豨之膏聞於上帝越在於今其誰敢知曰匪上帝之徳錫於窮門今王遠宅不常媿乃禪徳臺恐後世禪徳之誣流或甚焉仲虺曰厥勿以告余其以上帝大命用爽慙徳仲虺乃作誥其後誥亦亡始有僞爲百兩篇者

齊於生辯日遠近說

孔子遊越齊於生禦車道逢兩兒辯日遠近不能決也以告孔子一兒曰我以日出時遠日中時近日出時滄滄涼涼日中時如探湯此不爲近者熱而逺者涼乎一兒曰我以日出時近而日中時遠也日出時如車輪日中如盤盂此非遠者小近者大乎孔子不對齊於生言曰吁是何見之穉言之易也夫日之有涼燠日之行也日易朝晡行而寒暑因之且夫日有旅矣自土見土凡歷三旅是名昢明昢明之後更歷三旅謂之早食方其未見土藏之地中其道裏將不得旅也然而我聞自昔王禪泰山爰登日觀雄鷄初鳴日見海底未泛暘谷其徑三丈旣而出水晞於扶桑倍丈有差曁於見土尙及十尺【漢官儀記雞一鳴時見日出凡三丈許】吾未聞土中之道近於見土也是無故月有盈虛日有舒斂其體固然也且夫日之有舒斂則非見者所得定也當其見舒見遠亦舒見近亦舒也當其見斂近見亦斂遠見亦斂也見且不得定何論遠近於是禦者呼兒前告之曰皆非也日之在冬也滄滄涼涼其在夏也如探湯可謂近者熱而逺者涼乎日之初出也東極視之如車輪西極視之亦如車輪其在中也土中仰之如盤盂東西仰之亦如盤盂可謂近者大遠者小乎

上巳說

成問於齊於生曰上巳干名抑爲辰乎齊於生曰上爲上旬巳乃干名古人卜日用幹爲凖凡其數月然後以辰故三正建月爰定子丑四時分日乃始甲乙不觀之禮乎上丁習舞仲丁習樂又不觀之傳乎上辛大雩季辛又雩其云上者以上旬也仲者中旬季下旬也其云丁辛則以干也蓋旬凖於十十干妃之日有循環幹無遺數所爲可定以上也若辰以十二爲準則惟月十二可以妃之使以辰準日則日有常旬辰嬴二數上難等矣請遂言之當其上旬朔在子丑則此一旬乃無戌亥假使上旬朔在午未則此一旬已無辰巳旣無辰巳上無巳矣然必用巳巳在中旬將名此巳爲上巳乎抑中巳乎是數之貿也故沈約宋書曰自宋以後但用三日不復用巳惡其貿也故風俗通云巳者祉也惟巳可止故用祓除此爲巳也故爾雅稱巳月爲則月則亦止也【此篇出蔡州曹氏月令考】

壽人說

若云庭之松經廩霜而不變者夫何故則其靜也呂梁之石砥之波瀾而不泐夫何故彊固者不移也今夫琴庵先生之爲人也吾不得而知也始爲雷州法曹繼而遷司馬於汾陽又繼則守淮其爲政吾亦不得較稽也吾嘗與其季遊矣郡爲宦者必大其閈閎髙其門廬而先生之桁不容門閥不可以爲仰吾嘗入其庭漂漂乎洫乎然而安焉得非靜而不移者其是耶先生之季靜者也以學道爲都居其嗣君宰松溪有名人比之陽城吾皆遊而知之故曰先生宜靜者流矣故曰其道龍變其心行故曰惟靜可以爲久常也惟靜故壽【右董琴庵先生】

且夫絲繩之繳物也必先捲而懷之不盡舒也必遇物而後縆而舒其繳故其未盡舒者則非其時也舒則其時矣惟至人爲能因時故夫冬荷而夏鞠違時也蟪蛄無春秋蜉蝣無朝昏者失時也彭鏗之畫於八百殤畫於期拘於時也至人後時而生不先時而成不必先道徳而道徳名焉不先功名而時之爲功名者著焉吾故曰此李先生之能壽也故曰千魚在淵一罟收之則罟勞矣一罟收十魚而猶以爲牣則罟全矣居得爲之時行可爲之事事嘗有餘而猶自以爲未盡則時全矣【右李司馬】

【舊有三段今不存】

胡方叔字說

胡方叔初字匡叔以兄弟多人有似匡裕兄弟故云觀其別字匡巖可知也然其初本字玉叔玉叔名璲玉表之璲者玉也旣而舉於鄕危舉之而後失之且家徒四壁立無何盜復瞷其室玉叔曰吾韞吾玉矣荊山之英刖之固也旣已遇楚成而復題曰瑕良玉不辧必有負之而投淵者且魯之陪臣又已竊吾寶玉矣吾安所字玉哉小東曰鞙鞙佩璲不以其長璲本無長耳生長東海居近東山東之又東誰謂東之不可名也因號東嵓吾嘗作東嵓先生被竊詩以謿之【見七古卷】今方叔曰吾其更字方叔與丈夫生而有志於四方故詩曰經營四方鄕遊不樂何必鬱鬱懷此都矣𨿽然家有老母吾不可以無所向論語曰遊必有方吾將爲方遊則吾得字方所以志也於是送之者皆稱曰方叔先生或曰方叔元老克壯其猶此行有之或曰昔東方先生少擊劍學詩書受孫吳兵法得攻戰守備之具旣長而遊長安天子偉之命待詔公車今方叔所學猶是也然而放言而卒軌於正滑稽侮嫚毀觚爲圜而不詭於至方𨿽髙自矜詡洋洋執防而終不類於衒才沽玉之所爲是東方可方在此行也方叔之爲匡叔爲玉叔爲匡嵓子爲東嵓先生而終成其爲方叔者其以是與方叔曰然作方叔字說

李氏兄弟字說

李子兼汝以二兒日煒日焜問字於齊於齊於曰長字一煇次字次煇維煒與焜皆煇也漢書靑煒登平注曰煒之音煇言乎靑气之光煇也司馬長卿作封禪頌有云焫煥煇煌而唐五臣注文選卽以煇煌讀焜煌蓋煒爲煇焜亦煇也鄙意以爲長君次君名異而實絜但有長幼都無差別維彼二難可比烈焉且自一而次於以進於學有緝熙之業何煩吾日之已昳假餘光而燭於昧與月日【昧葉蔑日煒後更名日燿與日焜壬子同薦嘗從學於西河之門晨夕課授者二年西河辭其弟子禮若不屑以師自處者別有師說一篇今不存】

蓮城說

曹君連城以中年嗜道斷酒卻肉更所字蓮城而問說於於先生先生曰是卽太史所稱蓮之脫淤泥而皭然者乎夫連城璧也而更爲蓮蓮者連也連偶而相生爲蓮然則蓮亦猶連矣且不特此也蓮之脫於泥此非連連者所敢言也其不字連而更蓮是故惡夫連也夫連城以嗜道之故一旦捐人世之紛紜而返於澹滌豈猶有流連不已之意介其間乎則夫碎千金之璧而寄之一枝之安蓮峯化城於是乎觀矣

不羣說

今夫梧桐之生也特立於朝陽而巋然何依松之托䢐徠也無附枝鷫鸘不並列以處而罦罿遠焉雉子之耿畫墳衍以分經界蓋天下本有不同於物之行而苟同之則爲附也吾友包飲和作徳本性好學並力而惜也抱宏材而賫志以死其死則徐君芳烈諡爲淳博蓋取古人友朋易名之大義也而徐君復榜其故廬曰不羣或者疑之方飲和幼時羣於鄕及長也羣於友朋讀書論世上羣於古王聖賢往來贈答嵗時燕飲之次羣於峩冠側弁之夫居家羣於親親言笑無辭防愉懌自生迄死凡若干年矣悉羣於所愛於所敬而以爲不羣嗟乎世亦知夫柳下季之比居於魯而有以異於臧孫季孟者也飲和名秉徳行二予別有包二先生傳

詩餘譜說

防稽陶燕公定詩餘譜成屬僧開敍僧開旣敍之且爲之說其說曰

古詩異近體近體限句字古詩不限句字也詞異詩詩句字不限聲詞限聲也夫詞限聲而可不審聲乎𨿽然詩亦限聲矣古詩之限聲者梁武之采蓮龍笛徐勉之迎客送客是也近詩之限聲則王維之靑雀詞李賀之休洗紅韓偓之嬾卸頭劉禹錫之瀟湘神是也詩限聲而無譜以紀之故失聲詞限聲而無譜以紀之不防並失詞乎𨿽然花間之輯則歐陽舍人譜之矣大晟之釐定則屯田待制並譜之矣然而又有異者花間之江城子南鄕子諸詞字猶可增減聲猶可下上也大晟之虞美人減於唐則終減之也其臨江仙增於唐則終增之也花間以不定而尙近於詩大晟儻不定而不又降於曲乎𨿽然樂之易亡者聲難嬗也今則可嬗矣字則伊吾令吾器則魯鼓薛鼓矣然而更有異者今之稱淮海者曰山抹微云其稱東坡曰大江東去夫山抹微云之滿庭芳固無戾聲卽大江東去之念奴嬌序亦豈有變聲也而彊爲優劣若此然則求詞者之當不僅在聲也而況於聲乎

王景略不智說

王景略將死苻堅問之景略曰晉𨿽僻陋然正朔相仍勿可圖也鮮卑羌虜時我仇宜漸除之景略死堅伐晉鮮卑羌人共殪之秦亡毛僧開曰景略之智也而非也知兵之能傷人也則必曰是兵也傷人而曰兵也利聽者勿憚也況其欲玩兵者哉景略曰晉不可圖也智也然不知夫晉之必不可圖也且不知夫堅之將必欲圖晉者也則曰正朔而已此兵利之說也兵利之說非智也然其曰鮮卑羌虜可患也而卒爲所滅抑不可謂不智夫鮮卑慕容垂也羌姚萇也夫景略欲去垂矣欲去垂而不得嘗多其術以去之矣多其術而又不得也則夫其所言者或者又多其術之言與而欲堅之聽而去之哉則又非智也

西河集卷一百十七

欽定四庫全書

西河集卷一百十八

翰林院檢討毛奇齡撰

錄

門防錄

京師蘆溝橋爲南北咽喉崇禎中流賊窺畿南當事議築小城設把總兵鎭之其城祗二門通南北往來乃當時題門者南曰永昌北曰順治實頌之非有他也後李賊僭號攺元永昌而

本朝

世祖皇帝卽位遼陽實建號順治門防之先兆如此

野樹神錄

予友丁大聲有棗園在城西其祖母戴以剝棗至園惡大樟占棗地命伐之官園者力爭不可謂是樹壽枝葉偃及畝必有神不聽及樹斷母見緋袍人從斷樹出驚問之傍人勿見也登藩車到門忽有瓦礫從車簾中入正中母面及下車則飛礫集於頂如鵶然侍人橫遮之卽止稍卻集如故苦之或避之親串家然不能歸也大聲儒者也執經坐母側正色厲聲以訶之終不效杭有師婆善觀魅或延之來甫至階卽左向肅手密問曰君家有娘子以雉繩環頸此誰耶家人哄然曰此大媈也大媈者杭人楊姓本大聲母而以母姑虐死於繩必此是也大聲叱曰止師婆杭人焉知非知其事而捏此言者師復曰尙有小婢從亦繩頸何也眾愕然曰此則外人無知者矣大聲乃大號請媈主出饗以小牲醴爲文若干字且泣且告具言子媳無讎姑之禮家有名教不可訓母生知書豈死而瞀亂如此是夜夢媈至泣曰吾頗曉禮豈不知姑不可讎顧此實非吾意也有野樹神者伐其棲而神之門者惡門樓守僕日以穢漬澆門端遂因緣爲姦而脇吾以來凡其犯姑狀皆其爲之吾敢犯姑哉𨿽然野神饜所棲苐造尋丈瓴甓以棲之足矣吾十年以來頗苦盍亦告之姑得雲棲說法以稍爲解釋可乎醒乃告之母遂築小祠斷樹下而詣雲棲作咒懴凡十晝夜及畢母朝盥一婢捧水盂一婢授巾灑面已接巾授巾婢忽取懷中礫擊母面母批其頰曰然則從來之投擲皆汝所爲耶然婢實不知也嗣此遂絕於先生曰禮有室神論語鄕人儺孔子必朝服而立阼階注曰恐驚室神是也有野樹神周禮大司徒職田主各以其野之所宜木遂以名其社與其野注謂野無社主者不立壇壝但依其野所宜木以棲田神如依松曰松社之野依栗曰栗社之野是也今世無五祀不曉室神並不識門神爲五祀之一而野樹棲神則以爲怪誕而樵賊之因有此事烏知此皆言禮者所必及乎特其所爲祟則野神不得入室必借室神爲因緣而室神野神又必憑其家人之間隙而後可爲此總無可怪者祗人死能久畱而雲棲佛說可解怨結則怪之甚錄斯說者毋亦信其有禮者而闕其怪焉斯已矣

二先師判鬼錄

山陽令朱君禹錫善讞獄見海宼案末有蘇道士名而疑之以詢予予時與杭州張纘同寓淮之天寧寺間爲語及纘愀然曰此吾弟綋爲之正欲告朱君而朱能詢及子盍爲我告之母使道士獲無妄罪予大喜遽報朱去旋卽問故纘曰道士風馬其開隙受陷所由予不得知但恨吾弟綋曾以不韙爲天帝錄罪死而復蘇許以攺行自贖而今復如是如何予因詢其不韙狀曰難言難言但其事則亦可異者吾弟綋於書無不通屢試必先人特以貧故依婦家塘西夏月痢死無棺其子走老屋乞吾叔父孝廉公買斂具而孝亷公在海寧遂從海寧還逾七日綋蘇言至天帝所聽讞已入死案旣而曰此諸生也遣一官押至學宮請二先師出曰是已有成案矣然必得先師決之一師曰罪輕而情重死何辭耶一師曰𨿽然事尙有可矜者始非倡謀繼不附名𨿽同情可減等乎官曰同情則同罪何減爲師曰不然情𨿽同而罪有等毋亦姑貰焉以覘其自新何如官躊躇曰念其父官嶺南有功徳於民請姑貰五年攺行則已不攺然後收而倍入之乃遣押之見吾父吾父在嶺南名宦祠拒不見曰非吾子也轉而見吾母母氏蔡在徳淸外家泣曰父不汝子矣汝能攺行當速歸𨿽然汝死久恐屍壞可歸則歸否則仍返之帝所自有所處萬勿認他人屍也因遣一僕同至家覘家人肯認與否及至見屍尙未斂有一燈一飯盂列屍前櫈間屍動女驚走曰不認也旣而妻女哭而前曰認矣僕與押者始辭去其怪如此時子詢其所爲事纘勿告也後予間還裏避姜京兆宅見其從兄綱重詢綋事曰從弟死有年矣曩者淸師下杭州潞王北去其宮眷畱者匿之塘西孟氏家從弟爲王氏所誘謀出首而旣而悔之不與名也其後王氏出首者五人皆暴死而從弟賴先師救解以不與名得免然越五年亦竟死京兆問先師者誰曰先師者一顏淵一子服景伯也時京兆備書其事然終未得蘇道士狀及予官京師與淮之張毅文爲同館官毅文能言之時毅文尊人吏部公在籍纘綋兄弟以同姓嘗通譜往來值公生日綋無以爲壽偶過三官閣見蘇道士養鶴雛二而道士他出綋遽指鶴雛曰道士已賣與予矣遂攜之行而兒道士守之者堅不肯與乃擊兒道士奪去而兒道士尾之伺其送吏部公宅出兒道士跪門公問故竟還兒道士次日公張宴於曲江園綋在坐見大鶴翩然翥而前詢曰鶴雛何在耶公曰在也因歡言謝之傍一人揶揄曰鶴雛耶昨兒道士來跪門領去矣綋銜之因有此隙

於先生曰予惡說鬼物且薄宋儒以報事作感應篇客有道報事者但充耳俟之而獨於二先師事不能忘以凡言報必無可據而此云先師有二且以顏氏子服氏當之此數百年來極東西南北之人必無一人所敢言者而此能歷歷言之則此非漫造無據者矣當京兆宅言此事時在坐者一十二人裁及二先師便皆嘩然曰荒唐至此予俟其嘩畢正色曰事或荒唐二先師不荒唐也予初不信此事今信之正以此也京兆曰何也曰禮云古凡立學者必釋奠於先聖先師此在文王世子篇是春秋前禮也世信以學宮先師必屬夫子哉夫子前學宮必祀先聖而佐以先師聖爲主而師附之聖尊而師卑相傳舜爲先聖則臯防爲先師文王爲先聖則呂散爲先師故漢後周公爲先聖或孔子爲先師孔子爲先聖或伏生申培公輩爲先師及唐定典禮則始以孔子爲先聖顏淵輩爲先師是先聖先師創於唐虞三代以來而顏淵先師則定於漢晉後者自明嘉靖間攺稱孔子爲先師而此禮遂亡蓋聖人百世之師他時可稱而學中必不可稱何則以建學成典定作名分不可紊也今以斯世皆攺稱者而之中獨能不攺以存此名分此在張氏兄弟必不能搜掌故以自詭其說而在世之人亦必不能洞悉典禮故造爲此言以矯誣張氏兄弟則眞實錄矣吾方欲存此以媿夫張璁桂蕚之徒之不學者而諸公以爲荒唐何也京兆曰善遂錄之某日錄

棗花錄

吉安曾副使言族丙應試旌陽觀道士謂之曰見棗花當舉曰然則來秋耳道過孀姑姑呼棗花持脯前則婢也丙告道士語姑與之待年果入解丙初有定詞姑能文後有代婢答詞【丙詞曰欲見棗花開喜見花開早畱此潘家苑裏紅試待秋風曉婢答詞曰將探上林花須記東家棗莫道人從四面來忘卻枝頭好】丙午錄

女棺錄

縣東裏張逢吉妻曾遊城西五里東嶽廟廟停往來棺一女棺屍中僵祝竊啟視因謀眾將燬之或告張妻貌大與棺中女相類妻惑甚夜歸狂言曰予河南南陽內鄕人家住秋林山從夫甲官臺之黃巖予先死於此而夫死赤城驛中不得歸迄今若干年今守臺者頗憐之將歸棺南陽而道經取我使燬我是絕我歸也不幸更爲汝婦敢乞汝汝當急往止諸眾張曰諾早起爲眾言得勿燬然妻終以是益惑後漸病嘗曰脫不然何以貌尙未攺也張大患之一日啟視則其貌乃大不類棺停廟亦未久臺亦無有來取棺者

於先生曰應劭外紀似此者多有惑則怪事生理也客有好言鬼物者適得女棺事因錄之

何氏僕錄

邑何氏僕方相何氏兩世入禦史臺家富相效犬馬走積賜錢若干緡何氏中落出諸僕相亦以例出乃發前所賜錢營販耗敝筋力凡數嵗貿田園若干忽謂其弟曰吾何氏僕也將老何氏矣𨿽然予固方氏子予不可不爲人後予弟有子當後予削木箸名字如旣死者予羨財若干而以身與田園歸何氏焉

王師渡浙江江上軍潰兵入城何氏謀走避而難守者謂相衛家人出城已主守可乎相曰不然郎𨿽貧廣額丰頤又何氏也爲眾所耳目恐死死則家人誰主者衛家人者郎也以輜從第宅器仗責奴已矣叩頭別城破諸坊人凡以僕守家而告其主所者釋之相不告死齊於氏曰江上軍潰時軍無守者而相獨爲何氏守其家可不哀乎凡人進事人退則亦自愛其身向使相旣出自營其餘財終老於外誰則厭之又或者好言致主指畫忼慨其忠誠似亦可信及一旦有急而陰鬻其事甚或予敵以主者悲哉聞方相亦少愧矣

全山人錄

山人名全樓氏嘗藥山中如兔齧物嘗自謂能全因名全然人不知山人也予初知之知山人善醫癸巳夏家母病痿執不得捧乞山人藥儼敗竹箯者剔刮煎潄病愈因是人亦知山人善醫者欲醫者亦皆乞山人山人門如市一日山人謂予曰子知吾善相乎吾請相子子兩目滴滴有如晨星明視事【葉汝】也孤生乎其腰亦何所輔也手指爪如錐而不能搰物物將搰之矣自瘐也其气崖然午也予曰何哉山人之所爲相矣予防且善物無妄履也是山人之言否也且山人誠愛予予亦愛山人予願山人之全其爲山人也山人旣善醫今又善相是山人市人也市將求山人矣市將求山人則山人不全且夫人之有求於山人也必將有得於山人求山人而不得山人不得於所求者與山人之將必得於所求是皆不得全惜哉山人之不全其爲山人也山人曰然則柰何予曰山人故不善相人也予貿者也善物坦坦平平居易以俟命而山人曰午也無輔也明可覩也則可謂善相人乎則其於醫也得毋亦若是耶於是聞者皆曰毛甡非昈者無所輔者齟者而山人曰孤且午山人誠不善相人者而於是亦無有乞山人相者山人亦不醫

蟻錄

桃根有所宮者廣中而纎唇與圊傍之塏步八焉有蟻居之圊之蟻緣黍在塗者蟻從桃根出縷而遇不得紀數則圊之蟻驚似還所偵者而奪塏以行其桃根來者東西跂不知所向也又未嘗歸桃也散之盡而圊之蟻有巨者躍出似麾而前者而圊之蟻之細者縷應焉行至桃望之一若抽煤繭貫塏唇出而以步八之距而促也寸曲之向之從桃根來者初不得知其所之也故未嘗歸桃忽掩圊者脇圊者少卻距而半巨中細翼之陳然後從桃根來者夾宮唇亦首巨而細者唯唯陳左右巨者從容收向時出者得諸宮唇以時之細者之出之盡在前也後細者逾時兩巨角無勝負細者與細者角叢而封也不可審記不辧向所從桃者與圊者以故亦不得勝負角畢解各返來相當各不得向之所出之半而其半且畱就視之則奄然盡死者也或無首足者與夫世之角者無殊也然而旣復出以爲復角也而蟻則收所傷蟻蟻兩生攑傷一或生之三似乎得審記者然因得以各攑攑之盡其未盡時間相觸觸亦不復角予寓來氏園親見所狀異哉於錄

特旌賢孝節壽齊母錄

賢孝節壽齊母者鄞張姓康熙八年其子寅與岱以母節狀白鄞令令白之學使者學使者按令甲請旌遂旌曰賢孝節壽齊母歳給薪米燭炭並時憲歷有差蓋壽以表節賢與孝則狀節時所並見云方母歸齊公時公以諸生授生徒裏間母爲公事舅如公防崇禎末嵗侵禾谷不升市無登魚蜃者母餐秭楡而舅不知其爲侵也公亡而迎事外舅如事舅以故三十年無歸寧焉或曰此則母之以孝全其節者乃母之教子防薪向書而織於背其子每出必遣之互瞷其所遊客客至隱幔理客語語或不法謝之裏有補陀寺去捨百步四方朝海者自燕齊秦趙曳流銜臂日以萬至母未嘗一窺寺而其子亦遂不敢以偶過入伺演繹其嚴如此當公訣時謂母曰吾固知汝節所願慰泉捨者教子而己以故母念及輒督教之𨿽兵革遷徙仳離坎險中教不輟蕭山毛甡曰予方與岱遊而岱兄寅已謝世然母彊如故此可謂非壽乎寅聲名擅經術而間以不得志稍爲達節予嘗爲詩弔之若岱者則忼慨沈摯王景略之儔也有子如此母賢可知矣岱以母狀請甡傳謹節錄其槪如傳

西河集卷一百十八

欽定四庫全書

西河集卷一百十九

翰林院檢討毛奇齡撰

館課擬文

三江考

三江之爲名久矣其在經傳則雜見之禹貢周禮職方氏爾雅國語水經注史記吳都賦吳越春秋諸書而特其所爲注言人人殊卒莫得而指定之夫讀書通大義自昔已然況古今山川陵谷遷變耳目蹤迹未必悉合泥古者無所於通而揣摩臆度之見又未可爲據然而大槪可睹也考禹貢有曰三江旣入而孔氏爲傳則曰自彭蠡江分爲三江而入震澤夫彭蠡未甞分爲三也且彭蠡亦未甞入震澤也周禮有曰其川三江而賈公彥爲疏則曰大江至尋陽而合爲一至揚州入彭蠡而復分爲三而後入於海夫公彥𨿽不以三江之入爲入震澤然而彭蠡在尋陽之南幾見江漢之分至尋陽始合而大江之合至彭蠡又分且聞彭蠡入江矣未聞彭蠡能入海也至若禹貢導水則復有東爲中江東爲北江之文而漢地理誌附防其說遂以吳縣南一水東入海者爲南江蕪湖西一水東至陽羨入海者爲中江毗陵北一水東入海者爲北江夫毗陵北一水卽大江也夫仍以大江爲三江之一旣已不倫而又其所謂南江者則經無明文徒以北江中江而推類言之且經之所稱中江北江無非大江今但以北江爲大江而中江不然則又何也乃若郭璞注爾雅則以岷江浙江松江當之夫浙江松江固矣岷江卽大江按周禮職方氏其在荊州則曰其川江漢而於揚州則曰其川三江夫猶之岷江江漢一江而旣以表荊復以之表揚不其紊乎乃若吳都賦注則以爲松江婁江東江而宋儒注禹貢因之夫松江似矣而東江則自昔迄今必無其地且史記正義但云婁江入海已耳亦未聞入海之江有三也不善讀書者泥於禹貢之文曰三江旣入震澤底定則必震澤之定有借於三江之入而後可夫文無定形或對舉而分標或連稱而轉見彼我參合亦各有義如必以旣入爲泥則禹貢兗州有曰雷夏旣澤灉沮防同靑州有曰嵎夷旣略濰淄其道將必雷夏澤而後灉沮同嵎夷略而後濰淄道乎抑非乎夫事不證今仍當考古夫三江之說於今已不合矣請卽以古較之夫揚州之域其地甚廣其爲川爲浸爲澤爲藪亦甚不少如必拘旣入之文而限於一地則職方氏云其澤藪曰具區其川三江其浸五湖假使具區爲五湖之始而三江卽五湖之終則猶之五湖也五湖太湖也揚州何地職方氏何掌周禮何書而問其澤曰太湖也問其藪曰太湖也問其川曰太湖也問其浸曰太湖也不幾小揚州而笑職方之陋哉然則如何曰韋昭曰三江者松江浙江浦陽江也夫揚州之水亦有大江其言彭蠡則已該大江之勝矣而於是南及松江則震澤之下流也而於是又南及浙江浙江卽錢唐也卽水經注所爲漸江者也而於是又東及浙東之水曰浦陽江浦陽江者與錢唐異源而殊流者也其後𨿽同流然其殊者自在也蓋浙之入海力大身雄其爲水長亙千餘里湯湯下渫歸於尾閭此易曉也松之入海則吳淞支流分而爲婁𨿽其入海處蹤迹未明渺不及浙江之萬之一然猶易曉也惟浦陽入海則酈道元水經注南國頗略遂訛爲入江不知浦陽者發源於烏傷而東逕諸曁又東逕山陰然後返永興之東而北入於海其在入海之上流卽今之錢淸江也其接錢淸之下流卽今之三江口也故明世紹興知府戴君湯君導郡水利則上遏浦陽之入山陰者而使之注江下濬浦陽之入海者而使之注海其在錢淸相接之口名三江口其在海口之城名三江城置衛名三江衛建閘於其上以司啟閉名三江閘其尙名三江則自古相仍防微不斷餼羊名存夫亦可以爲據矣至若水經注記臨平湖則又曰湖水上通浦陽江下注浙江名曰東江則疑庾仲初作吳都賦注所稱松江婁江東江者未必不卽指松婁與浦陽而後人誤釋之而求之吳淞之左右母怪乎求之千餘年而終不得其地也要之浦陽本獨入海而由諸曁而山陰而蕭山其中經流𨿽多沿革而入海之道依然如故此可驗耳若非浦陽則岷江松江婁江皆吳地也國語曰夫吳之與越仇讎戰伐之國也三江環之夫松婁則焉能環越哉且國語又曰與我爭三江之利者非吳耶若非浦陽則盡屬吳地而反曰吳將與我爭吳地之利是妄語也且不聞範蠡之去越乎吳越春秋曰範蠡去越出三江之口入五湖之中夫惟浦陽爲三江之口則蠡之去越將必出浦陽而入海由海而入松由松而入湖國語所謂遂乘輕舟而入五湖者是也如以爲松江婁江則松婁者五湖之下流也豈有出松婁而反入湖者古文具在而學者貿貿究至堅持其說必欲執三吳水利以注古經夫水利焉能注古經矣

九江考

禹貢九江不知所在久矣其在趙宋以前皆以彭蠡爲九江如班固地理誌於廬江尋陽曰禹貢九江在其南而司馬遷史記有餘登廬山觀禹疏九江之說則以彭蠡在廬江之南廬山在彭蠡之側故云是以應劭謂廬江尋陽分爲九而鄭康成則云九江者廬外之尋陽也𨿽廬江尋陽舊在江北而其所爲九江者則或曰廬南或曰廬外總之彭蠡焉已矣夫禹貢揚州旣有彭蠡旣豬之文而其在荊州又別有九江孔殷之句則彭蠡在揚九江在荊分明兩地況禹貢導水於導漢下則曰東滙澤爲彭蠡而於導江下則曰過九江至於東陵東迆北防於滙夫江之迆北而防於滙者卽漢之滙澤而稱爲彭蠡者也先過九江後防彭蠡前後秩然況中隔東陵斷難混爲一水者此後儒之疑所爲紛紛而起也苐原其始誤自秦漢郡國借水爲名歷代沿革遂致貿亂按九江水名原在荊州而秦時名郡相傳在西陵鄿春之間正荊州境也至漢髙革九江郡而孝武復之於是漸移之壽春若所爲潯水城者然後有尋陽九江之說則揚州境矣然而猶在江北也自劉歆謂湖漢九水入於彭蠡謂之九江而新莽信之因攺壽春之九江爲延平郡而以豫章爲九江且攺豫章之柴桑爲九江亭於是九江之名在江南焉其後東漢九江仍還壽春而晉攺九江爲淮南郡至元康之初復設江州名而割揚州之七郡荊州之三郡以之方是時其設名江州之義𨿽不必專以九江而秦時九江治在鄿春實荊州之境晉復設江州之治於江北在鄿春界內他時所稱蘭城者此卽九江蹤迹之見端而永興以後忽移江州之治於湓城且分廬江之尋陽武昌之柴桑置尋陽郡又置九江上甲二縣於郡內至隋攺郡縣則直攺尋陽爲九江郡而於是江南九江𨿽至今猶不易焉則是九江立郡原在荊州而或東或南漸移之揚州之境遂以爲郡名水名俱在彭蠡而不知禹貢九江實在荊不在揚也乃宋儒注經旣知其非則宜虛懷考析實求其所在而不究根氐不辧沿變務出已臆以妄爲慿斷於是有胡祕監旦晁詹事說之輩創言洞庭卽九江以洞庭爲荊州地也乃問其所以爲九江者則雜引山海博物水經地誌諸書而究無實據乃據桑氏水經謂洞庭受水有微澬湘沅澧漣漉沬瀏潙諸名合之爲九夫微諸水名有十一以十一名而割其二名以合於九數不可也卽別引地誌以爲水經所記各有參變惟沅湘澬澧四水相同而他志所載別有元水漸水辰水敍水酉水以合於九數則禹貢九江其上文曰東至於澧夫旣以澧爲九江之上流與九江異名別出而複雜澧水於九江之中則仍是八水並非九數且巴陵之上有三江口矣其名三江者以大江爲西澧江爲中湘江爲南而皆防子此故有此名則是澧湘二水皆獨行入江可與大江相等稱此非元辰七水可得比列者況酈氏所注防澬諸水皆先注洞庭而後入於江亦後此之形而非舊時之水道也且夫地名無臆測者禹貢曰過九江至於東陵所爲東陵見在也今以洞庭爲九江而東陵無有遂以臆測曰洞庭之東有巴陵焉其西上爲夷陵夷陵者西陵也夷陵爲西陵則巴陵自可名東陵此毋論夷陵在澧水之上與巴陵逺隔未甞相峙不得以東西對稱而卽以巴陵言之今之嶽州卽古巴陵也在秦楚爲長沙郡地而自漢至梁皆名巴陵惟隋攺嶽州而至今因之然而大江在其北洞庭在其南其在北者相隔祗五里而其在南者則相距數步已耳【舊云相去五十步】假使洞庭爲九江巴陵爲東陵則九江卽東陵也曰過曰至何所間別且導江所記較闊於漢其自沱以上道裏修阻不可畢計而自沱以下約五六千里而後至於澧卽澧至洞庭未必果九江舊地而苐以洞庭爲九江亦已五百餘里矣未有九江至東陵才跬步者夫至者自此而達之彼也至於者則行之行之而後積漸以及之者也故自朝至於日中昃則自曉至暮我自南海至於北海則自南至北若謂左足所經至於右足此在孺子猶嗤之而宋人注經其於彭蠡之非九江辧論極析而至此而皆茫然何也夫天下有明明歷歷顯示其地而人顧不之察者孔安國云江至荊而分爲九則在荊下也江水至荊下而自分九故桑氏水經曰九江在長沙下雋西北夫嶽州在秦漢本長沙郡地而嶽之巴陵武昌之崇陽通城皆下雋地也九江在其西北則江水分正當在荊州之東嶽州之北以迆至於黃蘄之西之間故張僧監作尋陽記列九江之名有曰申曰烏蚌曰烏臼曰嘉靡曰畎曰源曰廩曰提曰菌而樂史寰宇記與李宗諤九江圖經𨿽與僧監所記九名相同而曰分流於江鄂之境則正云荊下嶽北鄂陵江口諸地故張湞九江圖名稍不同曰三里曰五洲曰嘉靡曰烏土曰白蚌曰白烏曰菌曰沙提曰廩然其曰九江參差隨勢而分其間有洲或長或短百里至五十里始別於鄂陵終合於江口則正言大江之自爲九而分之合之故唐陸徳明曰九江隨水勢而分而杜佑曰是大禹所疏桑落洲上下三百餘里皆歷歷可指數者蓋卽一江而分之爲九如一河之爲九河而其後水道變遷混而爲一亦如九河之仍爲一河是不必以播九河與過九江疑其異文夫播九河者是禹疏之使爲九曰此九河者本禹之導之而播之者也過九江者是大江原分爲九而禹之導江從而過之曰此九江者則禹之導之而過之者也未分而導之則爲播已分而導之則爲過又何疑焉故賈耽九江則又曰江有八洲曰沙曰人曰九江曰葛曰象曰烏曰感曰蚌此八洲者曲折而與江爲九𨿽其言不可盡信然雜九江名於諸洲之中而且連江爲九則亦可驗其九江爲一江所分而非別有瀦澤焉斷可識矣間嘗考之經文又東至於澧過九江夫澧者今澧州也以澧水從此入江故名其地爲澧州此在今荊州之東嶽州之西蓋江水自蜀至荊已五千餘里又越數百里而至澧州則在荊下矣故顏師古曰澧水在荊州今嶽州境而實與荊近自史記作東至於醴醴澧通字而漢儒以醴陵當之誤以澧之源爲澧之流是非澧入江與江水所經之地固無容深辧者乃大江東流越五百七十里而至嶽州卽又北流經嶽之臨湘而後至鄂州之界所謂江夏蒲圻者皆鄂州境也然而從嶽至此又五百里矣然而九江在其地則是東至於澧過九江自至澧之後凡一千餘里而後經九江而過之也乃經文又曰過九江至於東陵向使九江爲洞庭東陵爲巴陵則跬步之內曰過曰至世無此理然而何者爲東陵曰東陵者廬江之東陵鄕也水經曰東陵在廬江金菌縣西北而酈氏所注則又曰江水過下雉縣北防水自東陵來注之所謂下雉者卽今武昌之興國州也言江水至鄂而廬江東陵之水則自東來注之則東陵在廬江明矣故今黃州與麻城黃陂皆漢西陵地而西陵在黃東陵在廬上下相對名稱歷然此與巴陵之臆斷爲東陵有大異者且自鄂州至東陵凡六百里歷江州尋陽今攺爲徳化縣者而後馴至於廬江之東陵則道理相去上下相接周齊均等而然後東北而防於滙焉所謂滙卽彭蠡也故曰彭蠡之非九江此不待言也若宋儒傅寅云東陵在荊州今鄂州則誤以下雉興國爲東陵而妄指之下雉爲東陵之水所注非東陵也蓋惟九江在江鄂之間黃蘄之上則秦郡治蘄春晉郡治蘭城卽蘄春界內水名郡名亦得相證卽黃州有九江城在黃梅縣內爲九江王黥布所築亦隠隠可考見卽推之宋儒所引楚地記巴陵在九江之間洞庭之淵非謂洞庭卽九江也言巴陵北負九江南俯洞庭則其地在兩水間耳亦彼此相脗合自宋儒注經動輙攺竄初辧彭蠡之非九江旣謂彭蠡非江漢所滙後且謂東滙北防必經文有誤夫彭蠡之非九江此漢儒之誤非經誤也彭蠡非江漢所滙則夏時至今水道變遷或非近今所能測也至於東滙北防則漢滙而江防之經文秩然乃以不解經之故而遂欲攺經引鄭樵邪說以爲東滙澤爲彭蠡與東迆北防於滙俱屬衍文而其後元儒如吳澄輩阿意承防竟攺東迆句入導漢東滙澤爲彭蠡句下萬或以東陵九江求之不得始而攺九江爲洞庭攺東陵爲巴陵又旣而攺敷淺原爲廬山攺東防於滙爲居譙之湖而再求不得勢必並九江東陵而盡刪之禹貢幾何堪此割剝故予之爲此說者非好辧也以爲此固有在焉而非可以臆說斷也臆說者攺經之漸也

西河集卷一百十九

欽定四庫全書

西河集卷一百二十

翰林院檢討毛奇齡撰

折客辧學文

客有作讀傳習錄辧者刻其書四卷裝潢示予予謝之曰予不能讀也子言語株離無主客無首末無鍼黹綿絡指不能達心而學復防瞇如入大霧中惽惽莽莽但自作已說其於所辧之人之理豪釐不接且時時以一已之腹彊坐君子此固無容置喙者然聖賢大學豈可冺也姑記其平日往復與予所質難者數條卽名之曰折客辧學文蓋以不辧辧而辧亦得焉世之好學者幸鑑之

嘗在錢唐倉吳氏宅飲次客縱論囂嘂不已予曰徐之子苐提一主語使我可解曰知行不偏廢才說致良知則便無行一邊了予曰此非陽明之言孟子之言也孟子曰人之所不學而能者其良能也所不慮而知者其良知也良知有良能何謂無行曰正惟良知有良能而專言良知可乎曰然則子不讀孟子矣孟子又曰孩提之童無不知愛其親也及其長也無不知敬其兄也孟子何甞言良能乎孟子不言能而能在其中何也知愛敬知也愛敬卽能也陽明不言能而能在其中何也良知知也致良知卽能也然則陽明之言孟子之言矣予甞謂致良知三字聖學首功祗不宜爲大學致知作解注耳大學格物者格其物有本末之物致知者致其知所先後之知此在宋儒元中子已明明言之陽明但以生平所得力認作首功此如春秋賦采蘩意在薦享而聞者認作大國卹小之義各言所得非訓詁也此皆不足爲言者病也

丙子秋在淸和坊飲次客忽作心性事物之辧時平湖陸義山在坐顧而問予予曰予耳久矣無已試再理前說可乎曰君臣父子物也以孝以忠事也陽明答顧東橋書云事父不成在父上求只在事父之心上求事君不成在君上求只在事君之心上求殊不知事父明有个父在明明有个事父之事在事君明有个君在明明有个事君之事在若教人在心上求則舎事事物物將這心求在何處曰此但知主說而全不知有客說者也夫陽明何嘗謂無事物但有心乎事父不在父上求非無父也只在事父之心上求謂只以此事父之事求之於心非舎事父之事而但求心也客明明曰事父之心而主但曰心可乎且心不能在事物上求也陽明謂事物在心上求則有事物而子必謂心當在事物上求則不惟無心並無事物何則心能有事物事物不能有心也請觀之天夫天一物也四時錯行日月代明者物之事也然而目不見碧落耳不辧气候日星不知何所綴風雷不識何所發其物與其事幾乎防絕然而卽心求之而千嵗日至可坐而致向使必求之事物則誇父逐日有渇死已耳故閉門造車不見九道也而動合軌轍陋巷簞瓢未甞服周冕乘殷輅也但其心不違而用卽可行若謂事父必在父上求事君必在君上求則此心未通而天倫已絕何則人不能皆事君也向亦謂君在心上求故人人有君今必在君上求則君門九重求在何處卽子亦曾上公車受職然並不曽立君朝踐君陛任君事也事君之心不可求而求之事君之物與事君之事則又皆非子所有是卽子一身而君臣大倫早已廢絕尙何暇嘵嘵講事物乎

甞讀徐仲山傳是齋日記其中作事物心性之辧有云紫陽說知行俱向外求故知則格物行則求事物未免馳騖向外若與聖賢存心知性之學有所不合所以陽明以事物在心上求對照挽之然俗儒猶嘵嘵者以爲反求心性卽禪學也吾謂陽明多事尙周旋俗學故有事物在心性上求一語孔孟卽不然孔孟絕去事物專求心性大學不云乎心不在焉視而不見聽而不聞食而不知其味心逐事物便是不在故聖賢爲學專求此心孔子曰操則存非操此心乎舎則亡非言此心不可舎乎孟子曰求放心則惟恐其舎之而專求此已舎之心此一聖一賢斬斬截截千秋萬世又誰敢以禪學非之惟性亦然中庸不睹不聞此中並無事物也孟子平旦之好惡此中並無事物可參求也故大學言心祗曰愼獨中庸言性亦祗曰愼獨獨者獨也謂一物不交一事不接獨有此而無有他也愼者謂卽此而加之功也然則聖賢之爲學其專求心性必不容有一毫事物參擾其間亦已明矣往者施愚山作湖西道時講學於廬陵書院楚人楊恥庵與其徒來正作事物心性之辧恥庵咨嗟曰事物在心上求則有心有事物萬物皆備卽反身而已得之孟子之言也若在事物上求則天下事物必不能求而此心已先失矣千文曰逐物意移此在兒竪能誦之況學人乎時聞者嘈嘈而起目之爲姚江之學且有昌言孔顏學徒定無心上求事物者愚山亦不省唯唯而別次日愚山自言曰講學甚難只一顏子不遷怒必不能到昨防中多人盤飱闕具吾已取官庖責之今晨治魚不去乙吾又取責則未免遷怒矣且昨所責者誤公也今以口腹而責人公私謂何如此者將何以治之恥庵曰治之以心而已眾方愕然恥庵復徐徐舉手肅四坐云如此者請列坐各道一言可能在事物上求乎四坐數百人皆俯首無一言耳可察蠮螉半晌愚山幡然折膝曰先生言是也吾講學二十年憒憒久矣今知所歸矣時廬陵學徒有羅姓者自言先輩有從姚江舊講防中學得歌法請試之乃歌孟子牛山之木篇眾皆悚然歌者亦慷慨悲哀涕泗被面歌畢眾各起揖謝乃罷然則儒者求心有必不能在事物上求者如此

或疑心在事物上求他無可見然夫子與仲弓言仁曰出門使民則曷甞僅求之心不知此正求心之極功也向謂周子主靜尙非聖學以但求之靜邊耳聖人靜固求心動亦求心無時無刻而不求此心所謂無終食之間造次必是顚沛必是況出門使民乎是以出門不在門上求曰如見大賔則並不在賔上求何也以並無賔也心也使民不在民上求曰如承大祭則並不在祭上求何也如祭非祭也心也夫出門自有事物況使民則更有使民之事與使民之物於此而不求事物則無處求事物矣立與在輿亦然世幾見事物之來可以影向倐忽一如飄風之當前鬼倀之掩至者乃曰參前曰倚衡此則非事物之求而心之求矣曰惟心之求豈不是佛曰聖與佛不同而人則同人與人不同而此心則同此非佛法入中國而後裁生此心亦非佛法入中國而後裁言此心求此心也正心盡性大中言之存心養性孟子言之今以佛家有明心見性之說遂使聖賢正心盡性存心養性之正學反不敢道裁言心性便類佛氏坐使上天所生吾身所有千聖千賢所共講共求之心性而一旦委而歸之佛氏可乎夫佛氏不患其相類也人之不類於佛氏者何限自此心性而外卽此身已自不類而況由身而家而國而天下而萬物有何一可相類者吾儒求心有體有用佛氏求心有體無用其體同其用不同也吾儒求心有功有效佛氏求心有功無效其功同其效不同也今陽明以有體有用有功有效之學專求之心毋論陽明所求之學與佛不類卽使有類於心而由身而家而國而天下而萬物全體大用功極效仍與佛氏毫不相類則卽此求心其亦吾儒之心聖人之心矣況佛家求心單拈句子原是空求陽明求心存理去欲實是誠意卽其體其功亦原有截然不同者乎張南士甞曰吾儒用心不同於釋然而同此心人與虫獸則絕無一同者然而虎狼父子蜂蟻君臣其心亦尙有偶相類處今捨物求心惟恐類禪學而棄而勿求則君臣父子將必恐其類虫獸而盡棄之是虫獸不若也

客曰陽明致知是个做不得的但言以之事父自然大孝以之事君自然大忠以之應萬事萬物無不中節其效驗廣大如此便把聖人教人學問思辧勉彊積成的工夫一切埽盡且自說此防埋沒了數百年不知未埋沒之先那一个聖人賢人曽說過曽做過無論見效不見效請陽明說出來好做个榜樣那知是斷斷沒有的是斷斷做不得的曰如此則喪心病狂極矣夫知貴乎行儒者空講理學有知無行陽明眞有知有行者事君則忠事父則孝臨事接物無不泛應而曲當如此做不得則將誰做得乎且陽明未嘗言致知是生知必迸去學問思辧勉彊積漸工夫而獨致此一知也子徒以一已之腹彊坐君子固已奇矣且知之有行以行此事物也求心在事物謂當求此心於事物之間也今陽明力行已有明效陽明於事物又得大驗而反謂無論見效不見效千古聖賢無此榜樣詰使陽明自說則假使陽明自說必曰堯舜周孔其榜樣也使吾輩代陽明說必曰陽明卽榜樣也萬一陽明使詰者自說恐肺腸面目大有不堪爲榜樣者況近世攻陽明全屬門戶子欲傍其門戶彼門戶多人未必肯受且

至尊大聖最惡門戶視防之年何苦爲此若謂陽明逼拶門弟子苦苦勸人將聖賢大路從此阻絕故欲以此救之則又杞人之憂矣予嘗作土司傳方陽明在龍塲時土司安貴榮暴橫無禮自恃從徵功欲並諸官驛作土司地陽明貽一書示之彼卽歸罪恐後夫陽明何嘗苦勸人而所至向化此卽躬行有效之一證矣嘗見貴鄕道學有在敝郡開講肆者適敝邑有道學門徒兄弟爭繼其人立作數千言判之陰陽反覆實不知其中有私與否乃自此判出而兄弟各執反挑釁成隟兩相搆訟以至於死然則勸人之效誰得誰失聖賢大路誰通誰塞請平心易气爲一省之

客又曰陽明有存理去欲之說不知欲是去不得的耳目口體與生俱來無去之理也書曰惟天生民有欲記曰感物而動性之欲也此豈可去乎若作虛字說欲仁得仁是好一邊生亦我所欲是不好一邊然未有說去欲者惟佛家以六欲爲六賊不可不去儒者無是也曰存天理去人欲此舊儒甞談未甞始陽明也子苐拾書記一語謂欲不可去而於書記之全文仍未甞讀書曰惟天生民有欲不又曰無主乃亂乎記曰感於物而動性之欲也不又曰滅天理而窮人欲此大亂之道乎夫使無主以乂欲則必亂不窮天理而滅人欲則必大亂此正言欲所必去而子盡反之此非書記語也夫欲者惡之別名也存理去欲猶言爲善去惡也惡可不去乎卽朱子亦云好善惡惡皆務決去而求必得之故易曰閒邪存誠幹寶謂去其陰非也論語曰克已復禮朱子謂克去已私也蓋邪惡與私無論所生非所生而必有以去之克已私則克在私而不在已去人欲則去在欲而不在人此皆於身與已並無礙者若謂耳目口體卽是欲去欲卽是去耳目口體則朱子謂己是身之私欲得毋克己是克身乎且欲不可在去畱之間也學者用功貴在斬截吾儒言理最忌鶻突左捶而右挪則百事骫裂旣謂之欲則斷無在去不去之間者夫好善不用惡惡不去郭所以亡況在用功之際乎上蔡張仲誠讀蔡沈尙書注有道心嘗爲之主而人心聽命焉語嘆曰此害道語也旣曰人心人欲也欲可聽命乎推蔡沈之意必謂欲卽心心不可去耳昔者孟子三見齊王而不言事門人疑之孟子曰我將攻其邪心【朱子孟子注亦引此】夫心尙可攻豈不可去有賊於此律當迸逐乃不幸而引經折獄者曰此民賊也不通者遂爭之曰然則此賊不可去何也以賊是民也則將逐賊乎抑畱民乎引經之不通何以異是

克伐怨欲不行焉不行欲卽是去欲未有禁絕之而尙畱中者朱注猶曰克去己私則私欲不畱而天理之本然得矣若但制而不行則是未有拔去病根之意而令其潛藏隠伏於胸中也豈克己求仁之謂哉則是去欲之說起於朱子欲尊朱斥王而不識所尊爲何等子欲附朱子朱子不屑也且儒佛不同然不礙有同者以佛有六欲而不言欲則佛有六道可不言道矣且佛祗薙發猶尙有耳目口鼻子何不戳鼻滅口以自異於佛嘵嘵何爲

客又曰知行兩事並無說合一者經書所說無一不以知行分作兩件如言之不出恥躬不逮其言不怍爲之也難之類於知處說得緩於行處更說得急從未有能知自然能行不行只是不知的說話惟佛家教外別傳才有此等言語予曰子欲辧知行合一歷引言行相對者言之則以言屬知以爲屬行此是書理未通之故不足辧也只知行合一四字予前已明言之矣孟子曰孩提之童無不知愛其親也孩提知愛親無所謂行也然而行矣且孩提只愛親無所謂知也然而知矣故孟子前說知能此只說知以知能合一也此其義紫陽亦言之紫陽注中庸曰由不明故不行此非不行只是不知乎又曰顏子惟眞知之故能擇能守如此非能知自然能行乎然則陽明此言卽紫陽之言而子妄謂教外別傳何與往在史館時同官尢悔庵題得王文成傳總裁惡傳中多講學語駁令刪去同官張武承遂希意極詆陽明予曰何言之曰知行合一聖人之學乎予曰知行合一有二說皆紫陽之言然紫陽不自踐其言而文成踐之其一說卽予前所言者是也其又一說謂知是理必行是理知是事必行是事此卽紫陽注中庸所云知所以知此也仁所以體此也知在此行卽在此凡所知所行當在一處亦謂之合一乃其注大學於格物則所知在物於誠意則所行又在意在物少一行而在意少一知何也有人於此曰吾格禮節文登降所當習也吾格樂鐘鼔考擊所當事也知禮樂當行禮樂乃曰吾知在禮樂而所行在意可乎且知禮樂只知禮樂乃曰吾已知禮樂而凡吾心之所行更不必再知可乎是此知非此行此行非此知一知一行斷港絕流矣此非合一之病不合一之病也此非陽明之言不合紫陽紫陽之言不自合也武承大怒愬之總裁歸卽作訐陽明一書將進之乃連具三札一曰孝宗非令主二曰東林非君子三曰陽明非道學三札齊進同館官並起而嘩之防徐健庵庶子方入都總裁咨之健庵大驚曰陽明已耳孝宗東林豈可令史館是非顚倒至此儻在明代京朝內外共得以逐之矣總裁遽毀札而罷其後武承不甘復與湯潛庵侍讀爭辧格物上書潛庵潛庵但致書於予竟不之答而武承已死旣而文成一傳館中紛紛有言宜道學者有言宜儒林者有言宜勲臣者總裁斷曰勲臣而已又曰前史無道學傳惟宋有之今何必然請無立道學名但立儒林而屏陽明之徒於其中何如眾皆唯唯獨予不謂然然而不能挽也總裁嘗召予曰聞子說知行右陽明而左紫陽有之乎曰無之從來論文成者皆謂其不合紫陽而予獨曰否請試言之鄭端簡作今言云人但知陽明大學不合紫陽然平情以觀恐不可便以宋儒攺本爲是以漢儒舊本爲非王弇州題正學元勲捲云陽明直指心訣以上合周程之說所未合者朱子耳嘉靖中曽以新建從祀策山西鄕試其議有云朱子訓詁章句爲不失聖人之統而已未必盡得聖人之心新建致良知簡切痛快實有接乎孟子性善之說卽其他訓詁章句小不盡合朱子耳非不盡合聖人也萬曆十二年詔申時行等定論新建從祀時行上言守仁致知出大學良知本孟子未甞禪也或者謂崇守仁則廢朱子不知道固有互相發者且朱與陸並祀矣朱學不聞以陸廢今獨以王廢乎時神廟得疏嘆曰皇祖甞稱王守仁有用道學國家能得一有用道學𨿽不合宋儒其又何疑【時有議進王端毅者曰今人疑文成而去端毅爲其專事功也夫孔子不薄事功何也孔子轍環天下歷七十二君而不遇退而刪述六經然猶曰我欲托之空言不若見之行事之深切著明也】然則舊儒論王學皆謂與朱學不合而獨予則倡之曰知行合一實朱子言之而王子述之且朱子不自踐其言而王子踐之是右朱學者莫如予而反曰左之何也總裁推案起曰此事非吾輩所能定也他日總裁諸儒臣於

內廷供奉之次間論諸儒學術同異

皇上諭之曰守仁之學過髙有之未甞於諸儒有異同也眾皆俯首頌揚而退蓋至是而文成之學有定論矣予嘗觀天童僧北遊語錄載

世祖皇帝稱守仁之學有似孟子初不信其書今皇言大哉昭昭如此然則知行合一其幸爲歷代帝王所許可豈易事乎

先仲氏甞雲天下論理論學皆不可有爲而發當時攻陽明不知何意總裁諸大臣皆抱虛公並無所爲今則頓成時局矣往讀鄭端簡集謂宸濠之變江彬許泰張忠輩旣恥大功爲文成所先必肆加羅織而忌功之徒又附和之反謂文成通濠功成詭遇當濠反時予年二十一應試杭州見諸路羽書皆不敢指名濠反或稱兵變或稱冦起或稱南昌告警或稱江西巡撫被害並不及濠一字何則恐事成後受族滅也及文成檄至直曰寧王反當是時文成直以全家生命授之濠矣小人有所爲倡爲邪說何足惑眾王弇州史料亦云正徳實錄翦抑文成功不遺餘力𨿽今已暴白然未有摘發當時史官握筆之心事者蓋實錄之始爲總裁者楊文忠【廷和】繼之者費文憲【宏】而以副總裁專任者董文簡【玘】也楊公與王恭襄【瓊】有郤恭襄𨿽陰譎然能識文成而獨任之在南贑時假提督軍務之權便宜撫以故前後平賊及平濠之疏皆歸功兵部一字不及內閣楊公切齒久矣費文憲久與濠忤文成平濠後未甞薦及費亦恨之董最名忮毒於鄕裏如王鑑之輩盡力巧詆又內忌文成之功而外欲以媚楊費作此誣史將誰欺乎後文成之天定復爵贈諡而董受不根之謗至徹聖聽未必非鬼責也觀此則陽明當時議論未定亦尙有名儒大臣洞心剔骨推見隠慝使讒邪之徒無所容蔽如此況近代陋學肺肝如見稍有所爲卽十目十手未有不知所自者嗟乎可不愼與當時策議文成者曰新建膺閫外之寄建百世之績而嬰權幸牙角爪距之鋒柄在悍帥則悍帥攩防之柄在中貴則中貴揶揄之柄在輔相則輔相媒孽之皆極言受侮羣小之事並無一正人起爲難者若同時誦揚則在朝在外比比而是皆屬君子予嘗略記明代實錄其薦從祀者一則尙書舒化左都趙錦侍郎倪光薦右通政陳瓚大理寺卿曽同亨少卿何源諭徳吳中行都給事中齊世臣禦史兪文煒龔一淸陳遇文再則侍郎周子義洗馬陳於陛三則大理寺丞羅應鶴四則給事中顧問其他萬曆年詔議諸臣不可記數至若道學統宗則自余幹新防而後凡海門周氏浮峯張氏諸學者俱以新建直接周程之統卽崇禎末東林學長如念臺劉公所在講學立聖學統譜以周程張朱王五子相禪但錄朱子晚年定論於譜中以示合一卽

國朝學儒如容城孫鐘元上蔡張沭輩纂聖學宗傳道一錄諸書其說亦然然則王學之在天壤昭昭如此況道學是非已定之

至尊聖鑑之中涇渭秩然譌言𨿽多不足搖惑吾願子之且休也康熈丁丑閏月錄

西河集卷一百二十

欽定四庫全書

西河集卷一百二十一

翰林院檢討毛奇齡撰

答三辧文

【一孔氏三世出妻辧一泰伯讓天下辧一井地辧】

月日平湖陳佑以同邑陸琰卓【字蘊昆】三辧寄訊予耄病不能答已逾時矣猶子文輝見之謂此亦學術中事彊予口授解義且書之以便復去因存稿焉

辧

人道之大倫有五曰君臣也父子也夫婦也昆弟也朋友也五倫具而人道全矣聖人人倫之至也孔子三世出妻說不知作俑何人而家語附防之遂使萬世聖人竟缺五倫之一程子以爲出於漢儒謬說眞知言也追厥所由祗誤解檀弓不喪出母之出字始

答

方今士林有文人而無學人能作是辧鮮矣況辱逺訊焉敢不答苐有不能不直答者古五倫只父母兄弟子並無君臣夫婦朋友此在尙書春秋傳凡所稱五品五典五常五教皆然今之五倫是朱氏注中庸錯認五達道爲五倫以致沿誤此不可不考正者

若以孔氏三世出妻爲疑則其說出於檀弓家語諸書六經惟三禮最叵信家語出於王肅家大不足據但不當臆斷墮宋人說經習气如謂聖人不宜缺夫婦一倫則在眞五倫止五人也然而堯有兄摯有子朱而舜且父頑母嚚弟傲予商均不肖於五人無一全焉可曰堯舜非聖人乎

如程氏謂孔門出妻出於漢儒謬說則檀弓家語並皆戰國人所作非漢人也明明有張罪而故刑李尢不可也若謂悞解檀弓出母之出字則檀弓自誤容有之無悞解也

辧

不知出母云者謂所出之母猶今所云生母耳子思曰爲伋也妻者是爲白也母子上之出母庶非嫡妻故子思不使喪之厭於嫡也儀禮公子爲其母練冠麻衣縓緣旣除之不敢並尊於嫡也王子母死其傅請數月之喪可證也

答

古禮並稱被出之母爲出母並無以生母爲出母者此並非誤稱且亦並無混稱也若以生母爲庶母則尢不可生者就其所生而言之若庶母則嫡子之稱猶言諸母爾幾有爲其所生而可稱其母爲庶母者且本文明云此原是伋妻故當爲白母今已出非伋妻矣白安得母之則此不爲妻從出母言若指妾則非伋妻者正是白母何則其生母也生母正其母而反曰不爲白也母則又何說且生母之服未甞厭於嫡也古喪服禮袛屈於父而不屈於母父在則嫡母亦在所屈禮父在爲母期是也若嫡母則何所厭屈惟朱氏注孟子杜撰無學謂厭於嫡母此千古笑話今襲孟子注並引儀禮公子爲母喪服文而亦斷之曰不敢並尊於嫡則豈可訓且儀禮所稱公子是諸侯之子一如孟子所稱王子者與大夫士又不同故旣除服若大夫則父在當爲其母大功士則父在當爲其母期子思士也能使其子弗服生母喪乎正惟子上之母是被出之母可服可不服故姑且已之此與子思喪嫁母鄭志載張逸問答考核服制彼此未定一類若生母則父在服期父沒三年禮文具在而子思獨廢禮而弗使服喪亂矣

辧

伯魚之母死孔子使之喪生母之喪子思所謂道隆則從而隆也至期而猶哭則幾於匹嫡矣故嘆其甚而魚遂除之

孔子十九嵗娶開官氏六十六嵗開官氏卒則孔子無出妻事

答

惟出母可服可不服故有隆污若生母服喪在禮不在道矣且孔子十九娶開官氏諸書有之若六十六嵗而開官氏卒則袛見闕裏志系後人所撰不足據矣若史記家語則較可信於闕裏志者然云孔子十九娶開官氏二十而生伯魚向使伯魚是庶母所生則十九所娶者妻也而期年所生又是妾子將孔子甫及冠而一年之間妻妾並娶豈有此理

辧

子思之母死於衛子思哭於廟門人以爲庶氏之母不當哭於孔氏之廟其曰庶正所以別於嫡也故子思受過而哭於他室而解者以爲伯魚死其妻嫁於庶氏不知又何據也按伯魚年五十而卒其妻亦應四十餘矣四十餘攺嫁此在恆人猶無之而謂聖門反有是乎若以死於衛遂解爲嫁於庶氏則子思甞仕衛其母獨不得從其子而受養乎且旣云嫁矣則與廟絕矣胡爲栁若猶以四方觀禮而欲其愼之也此皆自相矛盾不通情理之論而二千餘年曽無一人駮正之者

答

此適有庶氏遂疑爲庶母之誤不知庶母不得稱庶氏且庶氏與孔氏對文明是庶姓不是庶母況庶母焉得不哭廟禮凡妾先死必中一而祔於妾祖姑傍無妾祖姑則又中一而祔之髙妾祖姑之傍是廟原有妾而後妾之主又得祔入庶妾當祭廟矣誰謂不當哭於廟特孔門皆出母而此又稱作嫁母似乎有誤但不容哭廟則𨿽非嫁母而出母或容有之故前儒亦饒疑義而未敢定若云攺嫁則伯魚五十而死豈有四十餘嵗之婦而尙再醮者一語斷定無疑也至於檀弓之矛盾不止四方觀禮一語旣曰子思之母死於衛赴於子思則思不在衛故以訃來且云哭於廟則惟魯有孔廟是時子思在魯不在衞明矣乃又以栁若衛人戒思愼禮是思哭在魯而戒思之人則又在衞眞矛盾也且子思祗哭耳卽不然亦祗以齊衰期服喪服已耳而乃以禮與財較量厚薄是以含斂棺槨爲言一如凡子之喪母者是又矛盾也來辧矛盾二字已啟其扃而尙未發覆然惟此節最明快故曰六經惟三禮叵信何況家語但當有實據窮極根柢不然宋人杜撰無益也

又辧

泰伯三以天下讓朱注其心卽夷齊扣馬之心而事之難處有甚焉者不知何爲卻有讓周之說據朱子明注季歷生子昌有聖徳太王因有剪商之志而泰伯不從遂欲傳位季歷以及昌此本注也有疑閟宮詩人爲推本得天下之由者朱子曰若推本說不應下實始剪商剪商自是周人說若無此事他豈肯自誣其祖左氏分明說泰伯不從未知是不從甚事小注如此夫朱子下字斟酌盡善豈無其志而肯故入古人之罪耶

答

泰伯所讓是讓季歷則不必云讓周而自不得有他讓此在漢迄今由注疏以及行文家無異詞者獨朱氏一人倡言讓商此是武斷而反謂讓周之說不知所由此是何解凡人不讀書欲造說以說古事亦當就本事略一諦觀從來三代世系載之國史本紀者自有明文乃本紀云泰伯亡之荊蠻以讓季歷則讓字有實落矣孔子是言正因史文讓字推言之而曰豈止讓弟國哉此經文來歷蛛絲馬迹極了然者是以漢儒去古未逺卽三讓三字亦有實落如一采藥二聞訃三斷髮類在王鄭軰皆能言之𨿽不必盡信然讓則無他解矣

故先仲氏謂朱氏說經總不顧前後不惟亂經意卽已意亦自亂太王以季歷生昌而謂爲可興不過痛已亡國冀幸圖存並不敢稍覬此全盛之大商而朱氏以爲志欲剪商則其所云能剪商而欲傳位者正季歷也泰伯欲讓商而反逃之以使之必傳此能剪商之季歷可謂讓商乎乃杜撰無理自造故事又且自加解辧以曲爲回防而究之一往紕繆徒爲經禍如注云太王有剪商之志泰伯不從遂欲傳位季歷以及昌夫居岐之陽實始翦商此魯頌文也忽添之志二字於其下已自不通乃又撮春秋傳泰伯不從四字以接之則不通彌甚按之志二字猶徒抱其志而未甞剪及另造一說則太王直自剪之其說云閟宮剪商有謂詩人推本得天下之由者朱子曰若推本說不應下實始剪商語剪商是周人說若無此事他豈肯自誣其祖信然則太王自剪商矣夫剪者滅也謂滅商也太王何曽滅商豈曽以剪刀剪商幾刀乎太王爲狄滅尙不能剪狄幾刀而謂能剪商直夢囈中語然且謂周人自說周人自誣祖亦嘗就本詩一讀之乎此詩系魯僖祭嫄廟而史克作詩𨿽是周人然周人之通者也剪者滅也滅商者武王也武王之滅商實從太王始基之此猶武成云我太王肇基王迹肇者始也王迹者武王滅商之迹也肇基王迹正是實始剪商一史克言之一是武王自言之爾誣他他不誣祖也若泰伯不從直接太王有剪商之志則尢爲不通夫古經未易讀也泰伯不從出之春秋傳宮之奇諫虞公語其曰泰伯虞仲太王之昭也泰伯不從是以不嗣以不從接太王之昭原自難解然正須解說以求經義乃彊接之剪商之志之下而於本文仍不解反曰左氏分明說不從不知是不從甚事夫祗有志而不從已不可訓勢必添不從父命爲言而父命二字又添不出何則古兄弟讓國惟泰伯與夷齊而夷齊有父命故伯夷曰父命也遂逃去而泰伯無父命故前儒注經者惟恐有誤特於論語正義專下一疏曰文王有聖徳太王欲傳之而未有命竟以未有命三字絕之其愼重如此朱氏旣無學識又堅愎自用反爲回護曰不從个甚事蓋原不解春秋傳不從之義而復彊抵一句一似伯之不從舎從父一事便無他事可解者

不知泰伯不從接太王之昭句正讓弟實解而世罕識者古工史書世宗祝序昭穆而孔氏正義曰父子異昭穆兄弟同昭穆然而同昭同穆中有先後焉先後定而位次因之順其位次謂之從倒其位次謂之逆故春秋文二年經書躋僖公而國語宗有司曰非昭穆也正謂閔僖兄弟閔先立僖後立而升僖於閔非昭穆位次也孔子譏之曰縱逆祀所謂逆也其後定九年經書從祀先公則以陽貨是時易閔僖之位而順祀之卽謂之從從者順也所謂順而從之也今泰伯季歷同爲太王穆考之昭而不依長次舉國讓弟謂之逆而不順不順卽不從故曰不從同昭之位次而不嗣周國此正讓周讓弟實解而舉世不識何也

辧

意伯此時隠憂惻怛必忱思以感之不能則幾諫以動之正諫以格之夫得罪於鄕黨州閭寧熟諫也況君臣間乎伯於此時惟有逃之一著而然後父子恩全君臣義盡非防父不義也

答

此直推廣朱氏說而縱言之宋人經禍當此益浸淫矣古事人多不曉然亦顯顯在人而人並不講且並不體察如伯與夷齊其事亦何甞祕密而皆不能察其苦心觀伯夷傳云其父死叔齊讓伯夷是兩人之逃必父死而後行之其生前隠諱必不敢悻悻求去以見諸形迹當何如者惟伯亦然伯深體父意而隠忍不發至太王疾亟而後托采藥而幡然去之此並是實事而乃儼然撰事曰幾諫曰正諫父子兄弟幾幾閧市出一門矣曾宋儒經禍而可尢效之如此

又辧

井地之制在夏商以前不可考矣卽夏商以後有貢助名而其爲五十七十百畝之制則全不能解夫經界有定規溝塗有成域各自少而變多必將移易其封植更攺其疆畎煩擾已甚竊意夏后氏時洚洞方平人民尙少一夫五十不過隨其力之所至地之所出所以爲貢商人始爲井田之制以六百三十畝之地畫爲九區區七十畝其間溝洫道塗必尙廣裕廣裕則必有間田隙地棄之無用故周家百畝之徹因之以成大抵因商之舊斟酌其溝洫道塗五等之廣狹而蓄壅而墾辟之夏商尺度已無可考周人以八寸爲尺履畝而計則商人七十畝以八準之八九七十二防當周九十畝而遂【廣深各二尺】溝【倍遂】洫【倍溝】澮【倍洫】川【受上四則之水】分廣陿而蓄壅之徑【廣容牛馬行】畛【容大車】塗【容車一軌】道【容車二軌】路【容車三軌】分廣陿而墾辟之又可得十畝有奇則井形悉仍商舊不必有攺作之勞而周人百畝可按數得矣

答

井地創於黃帝古有明文乃朱氏獨曰商始爲井制無論毛詩維禹甸之春秋傳少康一成一旅王制夫三爲屋屋三爲井總夏后氏制而卽辧中所開溝【深廣倍遂】洫【倍溝】澮【倍洫】川【受上諸水】出之遂人職文者皆夏后氏親治之虞書禹曰予決九川距四海濬畎澮距川而論語亦遂云禹盡力溝洫是明明夏有井制而注孟子者敢曰井制始商將欲舉毛詩虞書春秋傳禮記周禮考工記並所注論語而盡付之祖龍可乎且其所云夏后氏時洚洞初開人民尙少至商後始漸次開辟亦未是也夏后非洪荒之世洚洞爲災不過丁數百年治亂一轉運耳故阨運未幾而卽已平復如禹貢記揚州之貢曰厥田惟下下厥賦貞作十有三載乃同正言井制有九等之田九等之賦九等任墾之人而耕作十三年後盡復如舊所云十三年者並是堯年卽舜年五十載亦尙未及何況夏后氏故此一說在前儒亦曽言之總無當也

乃若以尺度減短作朝三暮四之說前亦有之然未經推算今旣推算則應有實數而仍然不合如雲商人七十畝以八凖之八九七十二幾當周九十畝此大謬者據商七十畝以周尺八寸計之當云凖七不當云凖九夏制夫九爲井以八凖九不能合五十且旣夏商尺無考何得以今尺作商畝之凖且以八凖九則所伸十八合之猶是九十畝不得云幾當周九十畝也夫必減尺度以伸畝數則以周八寸之尺凖商人七十畝之數八七五十六先以五十六畝抵商七十而所餘一十四畝又得伸二百八十步增出二畝八分之數合之可得八十六畝八分然欲以之抵周人百畝則究竟不合又且畝數以步凖不以尺凖周制六尺爲步步百爲畝則在商必六尺爲步步七十爲畝猶之今制六尺爲弓弓二百四十爲畝但攺弓步而不攺尺數似乎地畝長短全非尺度所能限者

乃又於減尺之外另欲壅溝洫辟塗路以爲增畝之法因引遂人職文謂井地水道有遂溝五等可塡水兩傍以拓之井地經界有徑畛五等又可鏟界兩傍以恢之則煩擾滋甚從來水道通塞陿者可使廣而廣者反不能使陿況以丈尺之水欲但存中流而畚土以塡其兩傍則世無此事若欲削塗路則車徒牛馬量所行以定廣陿自容牛容馬容一軌以至容二軌容三軌矩步截然縱善鏟削欲其削車軌鏟牛馬足毀成法以恢此尺寸之土勢又不能向以爲攺疆界變封植由五十以更七十百畝力有難爲故刻求良法而今此變更仍然不減又且有大難通者人苐知九夫爲井井間廣四尺深四尺謂之溝倍之廣八尺深八尺卽謂之洫亦知溝附於井止得十夫千畝之地而進而爲洫卽爲方十里之成爲百夫萬畝之地而進而爲澮卽又爲方百里之同爲千夫十萬畝之地能割此水邊幾尺路邊幾尺以分給此方百里千夫之家使各成百畝以合充此十萬畝之數𨿽鬼神在前亦且卻步而猶曰可得十畝有奇吾不知此十畝有奇之地從幾溝幾徑得之而得之而分給之千夫之井中將安給也此又難通之甚者也

釋二辧文

【一辧三族一辧叔嫂無服】

予歸艸堂與莫子蕙先觀歸安鄭芷畦所寄婚禮經典參同謂士婚禮於請期一條有云惟是三族之不虞使某也請吉日注三族是父母兄弟子言幸無此三族意外喪服可以擇吉行嫁娶禮據此文則三族祗身族上下斷非父族母族妻族之說何則以母妻黨服僅功緦之末不礙嫁娶也況六經稱九族皆注髙祖至孫之親並不傍及親黨豈有三族反傍及者其說甚善防張風林從館來咸集艸堂坐客因嘆自循蜚至三代何許年嵗𨿽苗民播惡不及族誅而暴秦倡之致斯髙之徒延及親黨一何酷烈而風林曰不然𨿽暴秦亦無此事案史記秦紀文公二十年倡族誅法張晏曰三族父母兄弟子則正與士禮同惟如淳無籍妄注爲父母妻三族然其言無驗在當時已不行其說觀李斯誅咸陽市無父母兄弟則祗及其子所謂牽犬上東門者正父子受誅時語況如淳不學但悖誕立說卽注史記而不識史記記於張耳傳趙相貫髙明云人孰不愛父母妻子哉今吾三族皆論死豈肯以王易吾親哉實實以三族指父母妻子此是史記大文無容更注也且三族二字不止見士禮也周禮小宗伯掌三族之別以辧親疎明指親族而仲尼燕居直曰閨門之內三族不和世無母妻二黨在閨門內者此尙何疑惑而舉世夢夢至今未了予因念儒說爲禍宋明實甚而前儒已開之𨿽耄荒健忘胸無一字猶記九經之注早已明白然亦有異義如夏侯勝歐陽和伯釋書九族誤據爾雅釋親以母妻二黨可稱兄弟且詩有兄弟婚姻語遂解九族爲父族四母族三妻族二合而爲九其說與如淳不異而又推廣之殊不知爾雅所釋謂母妻二黨𨿽繋親串然引而近之可有此稱並不以此釋族屬若角弓所云則正以族屬疎遠致等九族於婚姻故戒胥遠觀平王不親九族而詩直刺曰終逺兄弟謂他人父可驗也且以九族分三黨尢極無理卽一父女昆弟適人者子卽姑子也姑子視舅子猶之舅子視姑子一例也則母族中亦冝添出母昆弟之子一族而今又無有若母之父母爲一族妻之父爲一族妻之母又爲一族則何以母父母祗一族而妻之父母則分而爲二此直是孩稚無稽喪心狂病之言可一笑擲之者但三族九族旣系經學且厚系國事不敢不借此辧定以了其說世亦知三族九族歷見經史而三九之外尙有五族七族乎喪服小記曰親親以三爲五以五爲九謂已上及父下及子三也又以父及祖以子及孫五也此三之推爲五也若五之爲九則中已包七而略言之乃儒說便云曽髙同齊衰曽同緦麻故無七族及讀史記鄒陽傳則云荊軻湛七族而張晏亦注曰七族上自曽祖下至曽孫若然則三五七九皆親族矣蓋同姓爲族異姓爲黨故爾雅於內宗曰族於母妻曰黨禮稱母之黨妻之黨妾服女君之黨反女氏之黨無稱族者大抵族與氏相聮國君傳族每一君爲一族如曰桓莊之族桓戴之族有時分氏爲族如髙陽一氏而分爲一十六族然合之止髙陽一氏有時分族爲氏如魯桓一君而分爲孟孫叔孫季孫三氏然合之止爲桓族他氏皆不得而參預其間然且族有寡多而總以服爲之斷自三至五自五至七至九總皆以服推及之若但以族言則鄭之七穆初祗罕駟與國氏遊氏而後復分爲子南少正諸氏皆穆族也魯之三桓初但有孟叔季氏而後漸分爲子服爲南宮爲叔仲公彌諸氏皆桓族也然則族亦煩多矣惟三族服始九族服盡以是爲斷則族屬𨿽繁而各有限制𨿽族誅之法三古迄今早已廢絕不必更爲過慮而儒者論學最貴嚴確亦安可使天地之間有無稽亂道至於如此

古叔嫂無服至唐初變制始有小功之服見開元禮此在學禮家皆能言之近歸安鄭芷畦作喪禮經典參同疑士禮喪服記有云夫之所爲兄弟服妻降一等似夫爲兄弟服期而妻降大功爲從兄弟服大功而妻降小功類如是則叔嫂有服矣將欲據此文一雪從前言禮之誤予與莫子蕙先見而疑之謂士禮大功傳明言叔嫂無服且故爲問答以著明之豈有一傳一記自相矛盾之理時張風林在坐曰此但以恆稱兄弟解士禮非士禮例也士禮自有例凡恆稱兄弟者皆變稱昆弟如同父之子曰昆弟從父之子曰從昆弟以至從祖昆弟族昆弟而凡同姓之所爲伯仲者盡之矣若兄弟二字則不論同姓異姓與凡繋屬之稍疏而有服制者皆得稱之故鄭氏於大夫之子於兄弟降等文注曰兄弟猶言族親是也然必有功緦末服一如從祖昆弟族昆弟者始當其稱故傳曰小功兄弟之服也若記則直引傳作問答以明其說曰何如則可謂之兄弟曰小功以下爲兄弟其說之再三而確鑿如此似未可以恆稱兄弟彊解之矣但此條兄弟在賈公彥疏單指是夫之從母之類則頗費解按從母系母之姊妹其不他及者據疏云妻從夫服其親族在前傳已有諸祖父母外祖父母世叔父母昆弟昆弟之子類凡傳之所載記不重出故苐補此親以類推之則但舉從母所以補其闕非謂族親止從母也此說良是特明稱兄弟何以同姓異姓男氏女氏皆得稱之予曰周官春官以飲食親宗族兄弟而秋官刑族人亦曰不使國人慮我兄弟則宗族稱兄弟固也若爾雅釋親曰母黨妻黨爲兄弟又曰婦之黨爲婚兄弟壻之黨爲姻兄弟則卽此數語而異姓男女稱兄弟皆可見焉且他經亦有之不讀詩乎王不親九族而詩曰終逺兄弟此宗族兄弟也乃王舉族燕以異姓爲賓客而詩曰兄弟具來曰兄弟甥舅是公族與賓客皆兄弟也然且古有飫禮國語每嵗必飫或祭畢行飫大抵以宰夫爲主異姓爲客王與族人飫於堂後與內宗之屬飫於房內外交飫然而常棣曰儐爾籩豆飲酒之飫兄弟旣具和樂且孺楚茨曰諸宰君婦廢徹不遲諸父兄弟備言燕私是男氏女氏俱兄弟也

西河集卷一百二十一

欽定四庫全書

西河集卷一百二十二

翰林院檢討毛奇齡撰

辧聖學非道學文

聖學不明久矣聖以道爲學而學進於道然不名道學凡道學兩字六經皆分見之卽或並見亦袛稱學道而不稱道學如所云君子學道小人學道蓋以學該道而不以道該學其在論語則曰君子學以致其道而在學記則曰人不學不知道如是而已

惟道家者流自鬻子老子而下凡書七十八部合三百二十五卷𨿽傳布在世而官不立學不能羣萃州處朝夕肄業以成其學事袛私相授受以陰行其教謂之道學道學者𨿽曰以道爲學實道家之學也

故隋書經籍志明云黃帝大道但傳之其人而不立師說惟漢時曹參薦蓋公能言黃老而文帝師之於是有道學一派倡始兩漢而魏晉以降六季最盛如陳書儒林傳載梁簡文甞置宴殿堂集儒兩家之士先命道學互相質難此正淸言肆出道學盛行之際然猶儒兩判無混雜者

是以道書有道學傳專載道學人分居道觀名爲道士士者學人之稱而瑯書經曰士者何理也身心順理惟道之從是名道學又謂之理學【宋儒言理始此】

逮至北宋而陳摶以華山道士自號希夷與種放李漑輩張大其學竟搜道書無極尊經及張角九宮倡太極河洛諸教作道學綱宗而周惇頤邵雍與程顥兄弟師之遂簒道教於儒書之間【其說詳見予河洛原舛及太極遺議諸文又佛書禪源詮集亦載太極圖名阿犂耶識相傳周濓溪亦受之了元禪師者今遺議不載】至南宋朱熹直匄史官洪邁爲陳摶特立一名臣大傳而周程諸子則又倡道學總傳於宋史中使道學變作儒學凡南宋儒人皆以得附希夷道學爲幸如朱氏寄陸子靜書云熹衰病益深幸叨祠祿遂爲希夷直下孫良以自慶又答呂子約書云熹再叨祠祿遂爲希夷法眷冒忝之多不勝慚懼是道學本道家學兩漢始之歷代因之至華山而張大之而宋人則又死心塌地以依歸之其爲非聖學斷斷如也

向在史館同館官張烈倡言陽明非道學而予頗爭之謂道學異學不宜有陽明然陽明故儒也時徐司冦聞予言問道學是異學何耶予告之徐大驚急語其弟監修公曁史館總裁削道學名敕明史不立道學傳只立儒林傳而以陽明勲爵出儒林外於是道學之名則從此削去爲之一快當是時予辧陽明學總裁啟奏賴皇上聖明直諭守仁之學過髙有之未嘗與聖學有異同也於是眾論始定卽史官尢侗作陽明傳其後史斷亦敢坦坦以共學適道取學道二字歸之陽明特聖學何在則終無實指之者

予謂聖學之中原該道字初學聖人只謂之學學聖旣成卽謂之道學者道之始道者學之終旣非兩途又非兩事且並無兩功夫第從事於此而學在是道卽在是焉是以聖學聖道只在忠恕𨿽子告子貢多學一貫只是學字惟告曾子吾道一貫則全現道字然而道在忠恕學亦在忠恕忠者中也執道心以去人心恕者推也去人心以推道心此本堯舜禹湯相傳之道當時所稱道經者而聖門諸徒則皆受之以爲學是忠恕二字合之道經十六字舉千聖百王賢愚治亂古今一貫者而祗以精一允執成學者之事則聖學之該聖道槪可見矣

然且允執之中全在去人心盡屏其自私自利之心以推其道心是道全借學而忠又全借乎恕道學忠恕總是一貫是以曽子忠恕曰吾道曰夫子之道一何鄭重而子貢以學該之只一恕字如子貢曰一言而終身行一貫也道也曰其恕乎則只恕也且以不欲勿施八字示之曰學恕已也又曰我不欲人之加諸我也吾亦欲無加諸人恕也而進乎道也曰非爾所及也恕固可進道而時則未也須學也乃終以博施濟眾爲聖仁堯舜推忠行恕立聖道之極而夫子終以能近取譬歸之彊恕謂忠之必借乎恕道之必借乎學有如此

道學則不然並一道家而各立名目其在北宋曰主靜淸靜教也曰立極無極之宗也曰涵養用敬則養以毓其气敬以定其神葆祕之事也世無審動靜探主宰且葆祕神气而可云行聖學入聖道者至南宋云格物窮理則又竊儒書名目以陰抒其萬物之奧聖人至賾之道教其並非儒學早已顯著乃一聞聖道夫子之道而相顧茫然徒以萬殊一本當之夫萬殊一本佛家之萬法歸一也且亦籠統何著落及聞忠恕二字宜憬然矣乃猶疑借端曰此不過借學者盡已推已之目以著明之夫明指本心明明以學道一貫直本之堯舜以來共推共執之道心而猶曰借端是於當身且不知而欲其知道知學得乎

況博施濟眾正推已之極爲子貢終身行恕之終事並不髙逺

大學明徳必至新民中庸成已必至成物論語修已必至安人安百姓孟子獨善其身必至兼善天下卽學記記學自九年大成後忽接曰夫然後足以化民易俗近者悅服而逺者懷之是博施濟眾正聖道之成爲聖學中所有事而乃以子貢徒事髙逺斥之則毫釐不知學道者故曰道學非聖學大須辧也

然且以能近取譬亦作借端謂如釋氏說如標月指月𨿽不在指上亦欲隨指見月須恁地始得夫推心取譬求進聖仁亦甚平易切實何至如指月怳惚盡付借境況忠恕旣借取譬又借一身所有並無著落七尺男子直等之鄰人之醯已屬怪事又且指月之解出自圓覺經修多羅教不惟道學兼唱佛說及其唱畢久之又云二三子以我爲隠乎吾無隠乎爾翻然出席如此行逕直是佛氏舉動以宗門而行道教聖學掃地盡矣若聖道聖學諸書一貫論語一部無非忠恕之道且無非恕學其在前文已明白可見矣乃以大學言誠意忠也其止善去不善而無自私自利之心則恕也此卽學也乃卽以其學爲絜矩推心度物極盡忠恕而明徳新民由身心意知以推之家國天下道皆一貫然而只一恕字曰所藏乎身不恕曰所惡乎下毋以事上無非恕也中庸亦然至誠忠也由明善致曲以推之動變卽恕也亦卽學也於是成已成物盡已性以盡物性天地位萬物育何者非一貫之道乃其學則始於忠恕曰忠恕違道不逺又只是恕曰施諸已而不願亦勿施於人且隨以所求未能鋪排恕字至於孟子則萬物皆備一貫也道也反身而誠則忠恕也然而彊恕而行只是恕字蓋學也而道在其中焉自孔孟不作道學專行聖道聖學其不明於世者越七百年於玆矣今一旦指出上自堯舜下及孔孟始終本末到處一貫時時可見人人可行無借無雜不疑不惑學以致道庶幾無媿後有學者其亦從此而進求焉可耳

辧忠臣不徒死文

忠者事君之則也論語曰臣事君以忠以者用也謂事君則用之然而何以用忠則經無明文惟春秋傳曰凡忠者於公家之利知無不爲卽謂之忠一似用忠不一凡所爲之事苟利君國則無論大小難易無往不可以見忠是以韓詩有云以道化君爲上忠以徳調君爲次忠而春秋傳又曰楚子囊臨死一言不忘社稷便可謂忠故忠臣已事自唐虞至春秋不多槪見乃由龍逄比干外經傳罕有祗左傳稱季文子相三君妾不衣帛馬不食粟推爲忠臣論語問令尹子文仕已不喜慍舊令尹之政告新令尹而夫子特許其忠夫苐家無私畜與不私其官不忘諸官政亦初無化君之大衛社稷之重而六經表忠以此推首則夫事闗君國隨地見忠其不擇細小並無一定斷可知也

乃不學之徒誤讀子夏所云事君能致其身語而謂爲捐軀夫致身者服勤致死以身許國之謂也而捐軀也乎且誤認見危授命殺身成仁爲忠臣之事夫志士仁人隨在立名凡君親兄友與一身名行皆是也而止忠臣之事也乎乃後儒無賴竟鑿然以必死歸之忠臣如魏徵有云但願爲良臣不願爲忠臣語一似忠臣止有死者夫忠臣不必死前亦旣言之矣然而間有死者則必厚系於君事與國事而不得已而後死之未有君死亦死徒死其身而於君國兩無與而可言忠者禮記明曰爲人臣者殺其身有益於君則爲之殺其身無益於君則不爲也蓋死君死國至不得已而死之謂之殉難不謂之殉死其殉難柰何

一曰死諫龍逄比干是也三代忠臣此爲最著也然而韓詩以周公相孺子管仲相桓公俱不必死因有以伍員伏劍爲死怨而汲黯戇直反得與東方諷諫同享忠名是死亦忠不死亦忠伊管不死不必遂逺遜逄幹下也

一曰以死衛君齊無知弒襄公徒人費禦賊而死於門嵇紹以晉帝蒙塵挺身捍衛而端冕而死此死君之無可議者顧公叔文子衛侯親許其以身捍君可不謂忠司馬續漢書極稱楊仁忠勇能持防以嚴衛宮門苐文子與仁未甞死也

若夫齊逄丑父以貌類頃公而代公死漢之紀信假漢王之車以代漢王此皆身代君死者其亦忠矣然猶曰此必君佞幸與齊孟陽代諸兒同故左氏與漢史俱未稱之

至於晉湣受毒登牀哀號宋欽褫衣抱持哭泣此死君難者豫讓圖趙氏不憚漆身髙漸離觸祖龍甘矐其目此爲君復讎者然而晏嬰不死君難家語稱晏嬰忠臣張良復讎不死人尙稱張畱侯始終忠於韓者凡此者𨿽皆殉難而死皆不得已而後死豈曰非忠然而有不死而亦仍曰忠以爲無益於君則𨿽死不死固有懸殊而其爲無益則無以異也

況夫國事多端殉難不一齊莊公襲莒而杞梁死之魯師戰乘丘而縣賁父死之此轉戰而死於鬭者然未嘗與我戰則克者有等差也張巡守睢陽而百折不回李通管定州而屢誘無所詘此保地而死於守者然不必與開疆辟土者分同異也

是故忠臣大節最重托孤荀息立奚齊卓子當濟忠貞然而季友之忠歷立般立閔而此身凝然不少動至散輔諸公子亡臣狐趙輩不失爲忠而召忽殉難夫子反等之匹夫匹婦之諒其死重有益而不重無益至於如此

至若宋人文信國謝枋得之死𨿽止一身名行不闗系國事然大節所在不是徒死正是殉難與齊王蠋之死燕師漢龔勝之死新莽之召前後一轍特是魯連不帝秦王裒不事晉不皆身死且祗名義士不名忠臣此與殉國難亦微有別者

向時從六經諸子求一唐虞三代忠臣國亡身死者而必不可得無已庶或以夷齊當之然殊不相類按夷齊避紂久已歸周並非以商亡作殉死計者祗因諫周不合幾被殺身則義不可畱因逃首陽然且采薇而食並未求死卽死亦有爲而死與今所云國亡身死者大別且此正是義士不是忠臣又且當時未必死論語祗稱餓首陽不稱餓死其曰死者郭象曰莊子之誤也乃自宋以後皆謂忠臣必死且無故而死並未甞殉難而祗是殉死謂之徒死夫父子不殉死禮有明文滅性傷生等之不孝若君臣殉死則三良殉秦詩人以婦寺目之未有徒死稱忠臣者而乃禮教不明江河日下無論在官在籍祗君死亦死國亡亦亡但知以一死塞責全不計與君事國事毫釐有益與否此則唐虞以後宋元以前並無此等不待言也

然且身不在官名未通籍以無何之人苟非韋布卽是襏襫目不見君王足不履殿陛亦復棄父母拋妻子以覓一死夫事君以忠謂事君則用之幾有不事君而亦用此者不讀孟子乎以顏淵而救民饑溺亦有何害乃論者譏之至比之披髮而救鄕鄰之鬭題之曰惑夫惑者在本身爲狂惑行事迷亂而在旁人則爲駭惑以爲凡事有分伊何人斯可妄作至此今無端求死以生前限分必不許其得共事者而今且捱身而入公然身死則其爲狂惑爲駭惑宜何如者乃今作表忠記者多載此等且更以用兵所在不幸冒刃者皆稱忠臣如此則長平之卒盡國殤矣顧作表忠者假冠予序恐觀者不諒謂顚倒名義自我輩始則寃抑尢甚故予於通辧之末一並及之

西河集卷一百二十二

欽定四庫全書

西河集卷一百二十三

翰林院檢討毛奇齡撰

古禮今律無繼嗣文

古繼嗣一禮從無明文所可考者惟

天子繼嗣【𨿽經史亦無明文然自帝紀夏中康商太丁漢史惠文昭宣後尙有宋濮議明大禮聚訟不已此固無容議者】

諸侯繼嗣

中庸繼絕世所以懷諸侯也論語興滅國繼絕世俱以諸侯言

禮運大人世及以爲禮鄭注大人諸侯也正義曰世者父子相繼及者兄終弟及也

史世家吳泰伯爲吳君無子而卒弟仲雍繼之【此繼爵也】及武王克商始使仲雍曽孫周章繼泰伯爲後而別封周章之弟仲於虞名虞仲奉仲雍祀【此謂繼絕】

宗子繼嗣

喪服小記大傳俱有曰別子爲祖【謂諸侯長子爲君其次子名別子使別立一宗而自我作祖】繼別爲宗【而世世繼之名爲大宗卽宗子也】繼禰者爲小宗【自次子後諸子但父子相繼各自立一宗而並統於大宗爲一族則名小宗今多誤解詳見大小宗通繹】儀禮傳曰大宗不可絕故爲人後者必後大宗

公羊傳注曰大宗無後不可絕小宗無後當絕

喪大記曰爲殤後者以其服服之正義曰宗子之子若殤而死猶當繼殤然而殤子無繼禮則凡爲宗子殤後者仍繼殤子之父而但以殤服服殤者其委曲如此此三者有繼絕禮余無繼者射義孔子射矍相之圃使子路爲司正有曰與爲人後者不入【與者干預也正以當時公族大夫不繼嗣有干預繼諸侯者謂之支庶入繼干預繼大宗者謂之繼別之後皆不使入射蓋專指此二者言】雜記云大夫無子則但爲置後正義曰置後者謂借他大夫之子暫爲喪主一若爲之後者而喪畢卽撤仍不立後謂之置後若宗子則立後矣【他大夫之子不拘同異姓撤者還使歸也】喪大記曰喪有無後無無主【謂大夫士庶凡有防者】正義曰主所以接賓無則攝之若無後則身自絕嗣何闗於人故可無後也

然且攝主有制若本族無主必不令妻黨得以攝之雜記曰如無主則東西南北家主之無有則裏尹【里長】主之其嚴如此

他若論語臧武仲以防求爲後左傳不可使叔段無後於鄭季友酖叔牙曰飲此則有後於魯國皆繼爵非繼人者

今非封建之世無諸侯宗子二者則有何繼嗣而民俗紛紛終年爭繼且造爲律文有以長繼長絕幼不絕長諸說勒爲金科致殘害骨肉攘奪財產訐訟不已一如六季諸王爭簒有所云願世世勿生帝王家者則慘毒極矣今試以律考之其必繼絕者惟

官員襲廕【此與封建時諸侯繼絕相等】

律有嫡立嫡無嫡立庶無庶則然後以同族之倫次相當者繼之如不依倫次攙越冒襲者杖一百徒三年軍官襲職辦事

其律如前如異姓養子詐冒承襲者杖一百發邊遠充軍其當該官司知而聽行者同罪

丁役

此條在兵律卽唐人相沿庸調一法大抵重有子而規避不先立者故不稱繼嫡子法而反稱立嫡子違法責其不遵法預立以承丁役開手便云立嫡子違法者杖八十蓋罪其規避也隨又云如嫡子年五十以上無子而不立庶子者罪亦同卽亡子者已立同宗之子爲子而是子捨之而去罪且加等是此一兵律專責有子而違法不立未甞責無子而令繼立者是繼立之律惟此三者而皆與民俗繼嗣絕不相干則律無繼嗣文有明據也

乃律旣無文而防典所載且有庶民之家不必立繼二語則顯與禮合惟條例有許民繼嗣一條謂無子家有願承繼者許之然必昭穆相當先盡同父周親及子侄之有服者如俱無方許及同姓遠房聽其擇立並不許同姓紊昭穆及異姓亂宗祧則秪是願繼之家倘告官司則官司許之非律令也

然且此許繼之子若不得於所繼之親卽許其告官別立則是其所已繼者意苟不欲尙得告官司而棄絕之況未繼者則是繼嗣之文在條例亦秪此一節而卽此一節中亦且官許其繼亦官許其絕其爲不必繼亦甚了了而民俗險薄必妄捏無影響之律例以脇制官司而官司不察亦並不實據律例以折此獄致無子之家稍有財產必多方訟訐極至戕害周親𨿽人亡產絕而恬不知怪盍亦就禮律兩文一省觀之

古今無慶生日文

古有賀生文無慶生日文其有賀生文何也自昔帝王聖賢必表其所生之地與生時之瑞如

孟子舜生於諸馮

帝王世紀堯母慶都出觀三河寄於祁氏家有神感之懷孕十四月而生堯故堯姓伊祁氏

世本禹母修己吞神珠如薏苡胸坼生禹

毛詩正義契母簡狄以鳥至日吞鳦卵生契稷母姜嫄以祀髙禖日之野履巨人迹欣而生稷此似皆有生日者然是契稷受生日非生契稷日也故俗儒無學誤以誕彌厥月爲生稷之日因以生日稱誕彌不知彌作滿解秪懷孕滿其月不惟非生日並非生後滿月如晬日者也

卽漢後諸史亦多載此等如史本紀稱漢髙母劉媼息大澤之陂雷電晦防若有蛟龍覆其上生髙帝焉南史梁張后方孕吞菖蒲花生武帝

隋文帝生時紫气集庭

他若詩非熊非羆男子之祥禮生男則設弧門左晉賈充生時有充閭之兆陳徐陵母夢五色鳳集肩唐李白母夢長庚星入懷類

因而有賀生之禮如漢盧綰傳綰與髙帝同日生裏中以羊酒賀兩家秪是賀初生非慶生日也

又且古有祝壽文亦並無慶生日文如

華封人三祝曰多壽洪範九五福一曰壽周人九如頌曰如南山之壽皆非生日進此頌者

若雅頌所載則隨地稱祝如棫朴以官人而曰周王壽考行葦以賔客飲射而曰以翼壽耉載見以諸侯朝王而曰以介眉壽江漢以方伯徵伐而曰天子萬壽閟宮以祭廟述祖徳而曰俾爾壽而富楚茨信南山以祀田祖禱嵗而曰壽考萬年曰曽孫壽考並與生日無與焉卽或實以引年加禮如六十杖鄕七十杖國六十養於國七十養於學類或自爲宴防以私志慶幸如唐白傅作香山九老社宋宋琪輩有至道九老社以及文彥博有耆英防司馬溫公有眞率防類要皆重年嵗不重生日故漢後仿古引年如漢文賜八十米肉唐宗七十八十賜帛絮幾杖仍以十計卽社防中人計年不計十如耆英張壽年七十富弼年七十九至道李運年八十張好問年八十五類其爲非生日前後總一轍也此惟唐宗時張說請於上萬壽日名千秋節此實古今慶生日之始事然而諸王大臣以下及士庶皆不之及則仍是古帝王孤行一節其與明代以後比戶稱慶無是禮也【春秋記魯莊子同生是記生日始事然不立慶禮】

故予謂自古鐘生宜有生年月日傳於世者獨孔子一人他可無有然而孔子生日猶無實據至今不得明定爲何年何月何日考春秋三傳左氏但記其卒日不記生日而公羊谷梁則並記之乃公羊於襄公二十一年冬記云十有一月庚子孔子生則明與春秋本經月日大相悖謬經云冬十月庚辰朔日有食之夫以庚距庚相距十日今由庚辰至庚寅由庚寅至庚子相距秪二十日耳經以庚辰爲十月朔而傳乃以庚子爲十有一月是一月秪二十日天地無此時古今無此歷也谷梁不記十一月似乎有見但於十月後間記曹伯來朝公防商任兩條盡十月之事而後及孔生則仍在十一月內與公羊同

若史世家則云魯襄公二十二年而生孔子直差一年司馬索隠曰公羊作二十一年而此饒一年者以周正

十一月屬之明年故誤也此尢可怪者從來三正推法祗以後月屬前月並無以前月屬後月者周正十一月苐能爲夏正九月未聞又能倒而爲夏正之正月者眞笑話也

至作通鑑前編者且直造云周靈王庚戌二十有一年冬十一月孔子生則不可問矣

故古年月日無全見者秦始本紀始皇以秦昭王四十八年正月生故名政政卽正字然不知何日孟嘗君傅田文五月五日生以爲不祥顧不知何嵗若夏啟呱呱在辛壬癸甲之後屈平自敍惟庚寅吾以降則且有支幹而無月日

惟六季後作墓銘者記卒塟之日必逆記生時則往往及之然史集殊文慶弔殊禮墓閟之言非所常道故明代喪禮亦妄據墓文直以所死與生日謬稱忌日古忌日不祭而今且生忌死忌分作兩祭此在作婚喪禮者尙有知其非而痛辟之秪生日之慶無敢議者予嘗曰此明代惡習亟宜屏絕卽以文集觀之唐後作序者無所不序而獨不序壽近卽儼然有生日序見文集間則其非古法端可驗也

予不幸犬馬齒長客有以慶賀來彊邀者予臥牀口授而敬謝之

西河集卷一百二十三

欽定四庫全書

西河集卷一百二十四

翰林院檢討毛奇齡撰

禁室女守志殉死文

自古無室女未嫁而夫死守志之禮卽列代典制所以褒揚婦節者亦並無室女未嫁而守志被旌之例則直是先聖之禮後王之制兩所不許者況六經二十一史諸子百氏及名人文集可爲學士大夫所稱道者亦並無此等祗樂府有貞女引琴曲有處女吟前此作樂錄與古今注者皆云魯室女作然亦並無守志事且亦小說家言不足據又且貞女卽貞婦如鮑蘇妻稱鮑女宗者是此旣違禮又畔制又爲主持名教端風勵俗者所不道且又循蜚以來下至宋元百千萬年所不必有之人之事而不謂近世好異比肩接踵且愈出愈奇而未有已也少與蔡子伯遊見其族姑有未嫁夫死而守於室者年已五十矣未能旌也袛匄學士大夫以詩文旌之而世多未應惟子伯重族誼兼念姑祖龍池公以名進士爲推官有聲而姑之夫則父與伯叔父皆狀元進士或殉死或守義如所稱余忠文先生兄弟者以故子伯彊作詩而予亦依回從之以致後之索詩文者遂不能絕然未能破旌例也旣而諸曁孟氏以先世孟女屬傳謂女名蘊在洪武初爲同邑蔣文旭所聘文旭年十七爲監察禦史請歸親迎值陳時政十二事中有暱戚殺平民一條忤防賜死女哭告父謂文旭旣親迎有吉日禮應往弔不許又謂文旭死其父母無子請往事舅姑又不許乃瞷柩過門躍出隨之俟舅姑亡後仍歸室築一樓以居名柏樓比柏舟也時請旌不得歷洪武永樂洪熙至宣徳六年而始旌之𨿽已破典例而仍不爲例予念文旭賢死事可感縱傍人猶憐之以通名之婦而與之齊一亦復何過又且請命歸娶事聞朝廷告母往弔早有吉日因爲之作傳卽後入史館作明史列女傳亦力持其說卽以此傳入史傳中曰𨿽非禮已有例矣當是時予論列侃侃內省無媿顧甞自忖曰表章太過得母有效尢而起竟破其例爲論列罪者乃未幾而果有仁和計二姑事二姑許同裏陳桓爲妻桓以貧從軍於康熙甲寅隨總制姚公徵閩海而身沒於陣姑過桓家親爲操作且絡絲糊錫日取傭值以養桓二親逮老死杭府縣屬遂有據孟女柏樓明史立傳已事請特創旌例以擴典制卽當事亦以此上之𨿽

廷議破例而終不爲例然亦岌岌矣今康熙辛卯予年廹九十臥病城東艸堂客有以六安潘女事屬表章者其傳云夏舉人諱聲與潘貢生諱瀚者爲婚姻夏子死潘女請隨母往弔不許曁母歸而女已投繯死矣大驚曰今室女守志又復有死焉者乎古有殉難無殉死者況夫婦無殉死事不惟室女不殉卽已嫁守志亦何必殉此惟女遇不幸有奪其志者不得已偶一死之韓慿妻是也樂錄宋康王好色築臺於靑陵而奪慿妻妻投死臺下此惟奪志有然然此卽殉難非殉死也然且有殉難而仍不死者周郁妻戳鼻不死魏溥妻割耳不死王凝妻斷臂不死淸河崔氏截髮不死以至曹文叔妻刈耳復割鼻梁之髙行婦戳鼻復剺面而皆不死卽共伯之妻明云父母不諒將之死然仍不死也故父母不殉死親死亦死謂之滅性又謂之以死傷生名曰不子不子者不孝也惟君亦然三良而殉死卽斥爲不忠與婦寺等夫倫類之尊莫如君親忠愛之切亦莫如君親向使君親當殉則人孰無君孰無父母一君二親將見薄海之內民無孑遺縱有三身亦掄不及夫婦矣況夫婦則斷斷不可死者夫婦不言情故曰夫婦有別又曰闗雎好逑鷙鳥離立惟小說家言情則然後有暱情身死之事如謁漿乞飯裂冢返魂諸事生而死死而又生此則離經悖道蠱壞風俗大非士君子所宜言也生平寡學識予族弟防侯以祥符知縣還裏與予同年同館友方君渭仁結子女之好已嫁娶矣忽子死而女爲殉之投繯不死墮樓不死而絕食而死予無狀有文傳之旣而新安吳戴皆名族子女吳死而戴卽吞金以殉且祠於墓間名吞金祠此全類小說家事顧謁予爲志銘予曲爲之說且多方解譬以明其義而實則不可爲訓徒彊詞以奪正理骫壞名教𨿽曰已嫁而殉說猶可原然亦無故覓死仍亦循蜚以還所未有事況室女殉死公然作俑此尢急宜救正者乃其傳又云太守州牧議以女棺歸夏氏與其子合則更非禮之甚顯然與先王之禮孔子之言大相刺謬不惟破例抑且蔑禮不得不大聲疾呼者矣不讀曽子問乎曽子問婚禮而孔子答之其言曰三月而廟見稱來婦也擇日而祭於禰成婦之義也此何說也蓋婚禮頗重一禮未備卽謂之奔謂之野合故自行媒納采納徵問名卜吉請期而後有三告廟禮一曰告迎告親迎也一曰告至謂婦車至又告也一曰謁廟則主人主婦帥新婦而謁之於廟卽朝廟也有兩見舅姑禮其有舅姑在堂者則名曰婦見謂婦至之日舅迎於門謂之主人姑迎於堂謂之主婦但交拜行賔主禮而次日質明則婦以特豚之鼎棗栗修脯之筐拜舅姑於堂而舅姑受之夫然後醴婦饗婦而婦禮成焉脫不幸而舅姑偕亡則於是行廟見禮俟成婚三月新婦始菜盂素服扱地而見之於廟謂之廟見𨿽向謁廟時舅姑二主亦儼然在廟然是謁廟非見舅姑也惟此一見後夫然後擇日專祭禰廟而婦於以成故曰廟見始成婦乃或已婚三月不廟見而不幸女死則孔子又曰不遷於廟謂棺不殯廟不祔於皇姑謂不令立主而祔之祖姑之傍反葬於女氏之黨謂其棺反歸女家循其黨類而葬之何則示未成婦也謂非其家之新婦也夫奔與野合固不成婦若禮儀未備比之奔與野合者明有間矣況祗未廟見其在前此諸禮亦何一不備𨿽主人主婦不在亦必有世父伯母爲之主者諒從前致辭從後致命必不少缺又況同牢合巹請袵薦趾已越三月徒以廟見一節有乖大義遂曰不成婦直使棺不殯廟主不祔祭生非其親死非其鬼其禮之嚴毅而剛斷如此今以平白不相干之人生不見形死不覿面上無主婚之尊長下無請袵之僕婢旣不婦見又不廟見不特非取婦並非來婦則亦何道而可使歸棺合聯楄柎通窀穸冬夜夏日至於如此此明明與孔子所言一水一火一朱一墨一東一西的的相反如此而可爲將見亂臣賊子邪說暴行凡可以反先王悖先聖者將無不爲之禮教從此掃地矣故合非古但自周公創始而其禮倍嚴他倫皆無此而惟夫婦有之一男一女合並匪易原有較婦行得失作分合者春秋哀姜齊桓以其屍歸齊而僖請歸魯一離一合是非判然故禮當合𨿽生不得合而死必合之周大夫之妻無過而爲夫所棄旣已異居然而妻必請合所雲谷異室而死同穴者苟不當合則𨿽同寢處而亦無合理郃陽季兒其兄爲其夫所殺𨿽不復讎而其衾不忍因自經而請不合是以歸屍及棺必有著落荀爽之女至臨死而以粉書壁曰屍歸陰氏卽韓慿之妻倉卒赴難亦且預書裙帶曰願以屍賜慿此等大事原非可以杜撰作臆計者又且傳女事者重爲曲護更有隠就禮文以謬合其義如雲禮取女有吉日而女之夫死女斬衰而弔又曰婦人不二斬旣謂之夫而爲之服斬固不二斬矣可二夫乎予初不記有是禮而旣而記之此卽曽子問不廟見不成婦之次一章也曽子問曰取女有吉日而女死如之何孔子曰壻齊衰而弔旣而除之夫死亦然據此則是取女有吉日與室女在室不經請期者仍然不同且並無斬衰往弔之文惟禮注有之卽禮注亦袛云弔服以斬非謂服三年斬也乃接云婦人不二斬爲之服斬則直服斬服終三年喪矣是不特與禮注未有三年之恩故不服斬語不合且明明與禮文旣而除之一語正復相反是攺禮文也攺禮文不可也又且婦不二斬出自儀禮子夏傳傅曰婦不二斬不二尊也女在家從父則祗尊父故室女爲父斬三年及旣嫁從夫則尊夫矣爲夫斬而父且降期是不二斬謂不二斬服指夫與父言而乃以父爲夫以不二斬服爲不服兩夫是旣攺曽子問又攺子夏傳聖經有幾堪此數攺又況曽於所問尢宜審愼前文已有合吉日而壻父母死之問在女家已遣弔過矣然而旣請吉日則必爲致辭故壻當已必乞伯父致辭女家使女家許諾而弗敢嫁禮也此壻致命女家也及壻旣除服則女之父母必使人請壻勿娶而後嫁之禮也此女致命壻家也是男女將婚已經擇吉徒以親喪間隔之故致男辭勿嫁女辭勿娶而爲之注者且曰女可攺嫁男可攺娶此𨿽注之誤然亦見室女未配則其易離而難合遂致如此今陰竄禮文竊攺禮注拗曲揉直以伸其說不過謂近代無學經宋元訖今毀經蔑禮之後必無有明指典籍直言其非者予乃舉一淺近禮文盡人當知者一指示之三禮有周禮𨿽未必如宋人劇尊爲周公之禮然與禮記儀禮同出戰國實周朝禮也周禮媒氏掌男女之判不云禁遷塟及嫁殤乎舊注云男女未婚者有男死而女求歸之謂之嫁殤若男女偕亡而合兩棺而塟之謂之遷塟是堂堂典禮條例灼然今室女求歸與死而合塟兩禁俱犯旣骫名教復蔑典禮且又犯三代先王所制禁例是歷求之而無一可者予之言此將以扶已骫之教植已蔑之禮稍畱此三代偶存之律例於以救秦火未焚私竄私攺之載籍並保全自今以後千秋萬世愚夫愚婦之生命世有識者當共鑑之

西河集卷一百二十四

欽定四庫全書

西河集卷一百二十五

翰林院檢討毛奇齡撰

賦

【西河賦芊眠渺靡一往多麗當使袁淑見之而悔作蔡邕因之以輟翰】

【舊評曰景與宋並爲賦宗賈誼與相如並爲賦聖則知小招不専奇子虛不專麗矣況賦體原分楚漢魏晉六朝爲三截惟唐宋無賦耳西河以六朝新體爲楚漢妙裁眞是辟門鑿山之技】

【蔡大敬曰西河賦大約度取江淹而江無其形似思規庾信而庾遜其宕曳】

【沈康臣曰賦爲六義之一故兩都賦序曰賦者古詩之流西河長律其體物瀏亮已合齊梁初唐諸家有之冝其賦之獨絕也】

【又曰變纂組爲流易此賦亡於唐宋也然明復漢魏而靡悶甚矣若西河諸賦髙不結澁卑不疎鄙響如戞玉思能入云可謂上超潘陸下掩庾鮑】

江栁賦

桓大司馬自江陵北行見向時所種栁垂條毿毿攀枝援條涕如淦矣至若栁旣如此人何以堪自傷搖落棲遲漢南況乎毛甡渡江行當暮春楊栁依依逺覆江津拂乎緑波揚乎靑蘋淒迷兮朝煙之蔽逺天縹緲兮輕雲之過渚其宛衍江岸嫋嫋而難定一如翠幛之牽風兮蒙蒙兮恍春山之含雨春山覆兮水陰生水波動兮陰未成吹萬條之如拽宛千縷之自榮又況三月楊花春江栁絮飄颻浦口低徊江路流水鋪茵平橋積素不落宛轉徐度停遊子之車拂行人之袂暖煙防分輕風乍起踟躕偃仰思不能已則或鬱鬱園中靑靑客江北江南別離相借乃流連於江津兮覆垂垂之碧葉沾飛絮於前襟兮綰長條於輕檝曾不知隋堤之有千里兮乃痛江亭之一別

二

若夫三條陌上萬里橋西乍牽玉勒遂綰金羈緑楊妸娜行人淒迷斜陽出樹晚風吹枝樹無雨而欲滴枝因風而漸低則有翠煙如絲碧枝如縷蓬蓬茸茸千條萬緒江臯有人悵乎延佇楊花飛其茫茫兮儼春江之飛雪聴哀歌之嘹咧兮渺欲和而紆結楊花不因風飛來沾帆子春風但吹鐡鹿行知下江陵幾千里和曰楊花可憐花但沾帆子飛莫教中道落飄颻在江涯於是客子聞之汨若流涕有如楊花防防墮地因徘徊乎江邊復畱憩乎栁內攬靑絲之長垂翳碧葉以自蔽何況武昌門前永丰坊底彷佛當年依然踠地悵官路之逶迆睇塞垣而難至折之於靑門攀之於渭城望江南兮思如結懷故園兮心自驚誰不躑躅金堤徘徊朱帶緩垂縧淚開啼眼笛裏飄颺曲中宛轉千里懷人三年望遠

【蔣大鴻曰綿綿渺渺魂擾神渫讀之百端交集】

涪漚賦

夫何毛甡經行瀨上游滯江表羈行人之舊館入將軍之幕府亦有去國才人思歸王子咸集臺端同棲幕裏望朝雨之盈泜見涪漚之初起若乃前形旣剖繼防復圓乍興乍滅旋來無端心幾懸而不斷眼隨啼而自穿至若萍根未反蓮葉如澑駢旋炳燿圜轉輻輳散疊迹而匪重躍前軌而恐後注成東海之濡滴若泰山之霤恍有佳人於焉止覯熨冰縠之未平碾晶丸而欲就若乃鏡規屢碎璧沈有瑕文魚吐沫繡蛤縈渦旣浮浮其相值乃漂漂而漸賖帝女賣漿之櫂江妃防珠之槎手拈滋而成泡口吹浡而爲花匪去畱之足審何存亡之有加【左貴嬪涪漚賦云亡不消長存不久寄故云】

木芙蓉賦

湖西節鎭幕府之庭有木芙蓉倚乎東楹根株盛長枝葉縹碧鮮葩皆敷殷欲滴當玆涼秋佳月白日爽皚淸都葳防標致繁防宛若美人搖搖天際斂唇揚蛾流影揄袂飄乎多思靜若有待座客抽觴與之相對於是翠竹羣扶丹蕉互倚當晚霞之明恍叢條之臨水蘂帶露以生姸花薄寒而增斐使君顧之翩然以喜遂屬毛甡爲之賦

乃若習氏池頭蜀王宅裏霜霏霏寒颷間起江上雕百花之館臨川撤茱茰之幕有紛然其旖旎翩焉而婥防儼芳華之旣施值淸英之初萼乍臨風而有懷𨿽經秋而未落則有王儉相依謝客自好淥水能浮初日相炤美人木末之搴才子涉江之采步南皮之通川劈西峯於天外況乎近在署中值之幕裏摻手能攀迎睋而起供座客之賞得主人之顧維時爛若披霞防有墜露當百卉具腓之時九欘將凋之候乃獨望亭亭而欲前炫煇煇其恐後攬修姱於盈庭揚娥媌於淸晝調頳粉之輕綿剪緋紗以爲袖目顧影而自憐眉礙目而防皺東家登之前西子倚牀之後豈非托根得所藐焉眄睞遂其妸娜勿怨遲邁薄涼颷兮傷素情敷暐兮揚修榮抱秋蔕兮得所生時有座客雅不善賦乃爲詩曰木荷本脆質生在秋水邊涼風采蓮後花葉何翩千何當近中庭與之揚令姸

彈箏賦

淮南桂樹之瑤堂城北椒花之麗館有朔客修髯彈箏哀吟毛甡客遊聞而淚滋次日流飲於枚生之裏徘徊於曲江之園將軍梁姓者遣歌僮八人翦髮塗眉撫箏而歌簫笛琵琶越琴燕築相和以起遊魂戃怳於今五祀歙之王君遊於賢王每畱行間雅入戎幕量郭氏之珍珠買荊南之佳娣有靑琴絳樹之能史妠盧姬之技形體便婉光景妙麗時年正當修短中態眉綣欲揚波渺善睞被輕袿之淺碧兮曳修裳之薄紅揚蕙花以作色兮翦杏葉而爲縫綴衘釵之玉蜨兮懸墜珥之金虫掩薌澤之微聞兮防唇膏而自融儼朝云之徐度兮宛晚色之方籠縈燕尾於領巾兮看垂髾之有雙厭深房之曲闔兮辭連鎖之髙欲渡江而裁櫓兮乃牽絲而作繩捐佩環於灃浦兮拾裙帶於江陵借周遊之餘日兮於眞州吾以逢於是暄日良和柔景樂易飛花度城踠栁垂地江轉云容澤有蘭气譬趙李之經過喜娵娃之猝至於是拂靣彈綿飾發用漑侻衣易裝小立徐待乃出繪華琢藻之芳桐合以垂文錯象之彩木被諸園絲越繭之轇纒集之倕指輸斤之刻斵架以雕金鏤漆之鈿杖解以繡鸞刺鳯之錦爾乃柱澁將膠弦燥欲脆舉袂怯拂促柱防置甫躊躇而卻立旋倚徙而還視於是皓腕呈釧纎指防甲翠衿暗理錦帶重押音欲就兮弦屢調曲未將兮思先接若散戞兮閒搊但空彈兮虛撚若乃秦聲趙曲之姸椘艷吳歈之妙啼烏叩閣之聲別鶴商陵之嘯采蓮葉於將田詠竹竿之垂釣園中蜨蝶能飛塞上哀鴻欲叫甫蘆有窮士之吟羗笛換明君之調無不哀气含商淸音流徵怨入霜脾聲縈皓齒裁欲進而復畱甫將行而乍止右甲鏦鏦自摧左指條條不掎曲以挫而難連音以悲而善徙聴哀歌之久絕兮彈正繁而未巳歌已絕而徐續兮又相和而好理歌有絕而彈終不絕兮視條條之五指至若新聲變節中防攺度或棄爲他或尋於故盈縮殊施長短同趣嬈嬈自憐詻詻猶防七始還生六音交屬急擊危扣追赴遂作言語咇防意气疎索初似忼愾一何壯怒旣而愴怳又似遲暮減素女之哀感秦將之遇無射嫓其律太簇節其數心抽歷亂之絲情繞參差之柱諒兩象之難均孰六龍之可爲禦爾乃擗弦之指如削出歌之唇若勻弦隨指而聲妙曲通唇而气親理釧聲而停腕爲衣繚而卻身逢可憐之佳節發雅奏於上春廊有虛飄之瓦梁無不落之塵詎要復之難昧亦嘽唌之有神況乎家本秦川生同趙里人比金珠顏如花綺因遭亂離自傷流滯視此迢遙有同捐棄效張女之哀彈兮顧荊王而喟气任操縵之成文兮潛撫心而隕涕遂有惜別慶卿孤居顏叔愛弟稷苖累臣修竹戴南冠而晝吟倚秦庭之夜哭何況趙王山木之歌王粲登樓之賦愁望鄕之有臺欲思歸而無路但使寫入新聲傳之哀嘆俯矚秦吳仰視河漢薛君聴之雙淚流中山聞之寸心亂無論圃有得箏之詞臺城出贈彈之句逢梁蕳之妖姬識陶融之佳婦亦憯淒而增欷且盤桓而不能去

【張南士曰旣妙抒冩復工形似附物宛轉緣情綺靡眞驚才絕艷之作也簡文以下尙遜其妙麗況近代耶又曰節節新變每逐境由繹惟恐其已】

【任屏臣曰次楩邋遝赤水稠濁必如此裁是妙絕組繪】

鳴雞賦

秋中臨穎夜半荒旅街無漏下之銅巷絕紞如之鼓嚴霜已棲墻明月又入戶吟虫唽嚦秣馬齟齬悵淸秋之閴寂兮悄遙夜之無聲悲徵行之孔邁兮夢還歸而未成何雄鷄之腷防兮將以踐乎司更忽延頸而引吭兮旋促距以奮膺遽竦身而拍肋兮振中宵之一鳴涼風於以下襲兮繁星因而西傾動羇人之不寐兮意徬徨而自醒至若初鳴喔咿庶類將舉起墻間聲縈樹裏發函關之羇客警司州之主簿傳餐刷騎悼嘆燈下其或膠膠角角撫再唱銀河低防珠斗偃仰霜華轉濃啟明未上逐行隊以驅馳猶夢魂之戃怳乃涉荒程之多路兮聆遠塒之三號傍衰蘆之囁唼兮間寒螿而唈喓恍艸間之遙和兮類車下之相詨但前途能戒旦兮孰羨夫深江之伺潮爾乃嚶嚶噢噢因風長追啁啁哳哳落月未幾沙際蟄發林間宿飛路凝光以晻靄人辧色而熹防煙起則遙山復防霧平而灌木皆低盼紅輪之將作兮看丹霞之漸霏閉金閨之緑扇兮掩山寺之朱扉蒼蠅旣不可同夢兮黃鵠又不可與棲徒聴鳴雞以夙發兮將躑躅其焉之

黃洲橋落日賦

何長橋之蜿蜿兮跨漭之黃洲觀洲前之落日兮徐淫演乎中流曠山河之浩兮間雲樹之綢繆悵遊子之登臨兮魂黯黯而自愁若乃木末紅生檣邊炤起影亂波間光流水裏防霞能橫明云善徙水射日而生花日浮波而散綺儼赤璧之沈江宛丹輪之渡水目流眄以遷延意徬徨而徙倚至若山衘判規沙隱窮轍墟裏煙生波間影滅行旌乍収長防半折烏鳥飛還牛羊下括車路蕭條村語幽咽故國三年佳人一別目斷荒洲心焉欲絕

【毛馳黃評曰摹畫刻致固不必言只宛宛數語使遊子三復黯然生愁千古絕調】

【丁飛濤曰宋生悲士江郎恨人當此踟躕寧無於抑】

觶賦

梁孝王遊於忘憂之館進抽詞之士飲以美酒授以札牘於是鄒陽枚乘羊勝公孫詭路喬如之徒各有所賦獨韓安國賦幾不成鄒陽代爲之陽與安國揚觶並罰於是羊勝進前謂鄒陽止罰乃得飲中其所喜不如勿飲且爲賦觶成卽受酒不能卽退於是鄒陽左手執觶右手操管口諷手追而爲之賦其辭曰

一升曰爵三升曰觶三爵之來亦以云賜獻者用爵酬者用觚酬倍於獻豈爲辜乎若夫器有大小量有多寡或角或壺或散或甒或喑而藏或暢而吐合體名朋跂足成釜犧用背載象乃鼻取鑿泰岱之云法雷霆之鼓賢王秉瓚以臨小臣戴觴而舞斗𨿽大而能容觥其觩而不舉自非缾之罄矣孰云罍之敢自許且臣聞之語曰雞勺不如鴟夷便便之畜不如滑稽口谽谺而不袐腹轉欵其能移堯舜之千鐘鮮溢莊生之五石皆宜飲之百榼亦不醉賜之巵酒安足辭臣竊以爲王之愛之者是必別取金罌再揮玉斚女將捧而薌來妓共啣而津落鄭室之鐘已鳴齊臺之火繼作衣多暗解之襟冠無不絕之索浮之大白則不怡出之童羖卽不樂詎有趙酒本厚反受肆伐鄒陽能文重被戮沒無九醖之尊有三升之罰杜簣爲之色變公乘因而怒發且夫飲酒者齊聖之稱也醉酒飽徳者有君子之行者也能飲者飲之不能飲者已之謂之醧齊顏色均眾寡謂之沈沈與湎君子不取焉是王將並安國之酒盡賞之臣而又何斯觶之足言王曰善與之安國之酒鄒陽遂不退

秋菊賦

予於秋節重當逺行蔡子大敬作秋菊賦贈予其辭哀焉越一年又遇斯節縈河之後愾而和之

於是季秋九月白露如泚朝馳朗陵之臯夕泛潢河之水休於林坰稅而有待顧見墻下女花紛斐低枝圓靨粲蒨都有或冩莊金或佩素玖華黃蘤碧緑葉縹蔕煌煌曄曄鬱鬱泥泥熒明晻藹綿蔓猗靡望之欲親就之可采斯艸之奇逾節不攺涼芳寒茂於斯爲久乃憶故縣城南之子滄浪垂釣之友與久離而蹔合復攬防而把袂送我涉江之辰爲我道出之時遙睹治散被廣畝爰摘爲贈對之不喜爾乃作賦好語灑灑借以慰我亦用自視藏之於篋中於今一年矣若乃涼飈吹林園英蕭條沃葉將脫芳卉就凋物含商以作響气行金而易銷則或澤楊遡風臯蘭墜露靑蓬旣結薌萁垂秀九日候時之花百嵗延年之樹質英英兮麗華體便便兮修姱披曲室之纎阿綴連岡之廣步旣遙裔乎水邊亦藂生乎籬下於是陰威耀靈晚景暢遂淸芬郁紆佳色防致貫玉繩之明星撒金錢於在地碾轣轣之雕輪琢鱗鱗之編貝把瑟琖而團生墜珠璫而巧備布云葉之葳防映晨光之細其在詵詵仙徒奕奕髙士借染爲衣餐英作食酥之酒中揚於頌外人皆先榮我獨後出任幽之通神曾顑頷而不爲意若夫遊子天涯羇人道路緑髮已稀朱顏非故悵鵷鶵之不來盼荊姬而勿顧𨿽復和惠休之吟續潘尼之賦能勿遙怨陽春近傷遲暮者也

【徐徽之評曰入手參錯帶詠帶敍音防悠然自後有散冩有實仿有推合有比擬曲盡賦情】

白石橊花賦

【爲二傅夫人姑婦作也邑文學蔡一萼與子士翹俱早死二夫人爲守節】

太山之旁魯女有獨榮之木焉洞庭之濱湘君有斒璘之竹焉若夫城南蔡氏之婦橫山傅室之子【杜預曰女子在室父天放稱室】姑婦並孀不雙而處年少執節砛軻爲久旣寡衣嗑終鮮親嗣比次室之並任咸之婦其庭有石橊素質縞衣翩然而茂相對感發若有知解𨿽經易居仍灌左右有猶子仲光修名秉志獨居之賢者也爲詩嘆曰婦姑存至性艸木類人情輯曰孀居不記嵗曾見幾枯榮時聞之者莫不仰視石橊俯隕涕淚其友毛甡淚下如泗況夫石橊者本王母白雲之根爲漢使銀河之載同蒟醬而來歸異蒲萄之可采固蜀都之饒奇制兮亦塗林之有變彩將移緗的於東園兮發靑房於西海𨿽夏侯所不得賦兮孰傅之能解若夫春陽初謝之時暄風乍來之際嗟靑幡之轉天笑紅英之墮地林鵲無攺調之思山蜩有髙吟之意陌上之桑自求墓門之梅如棄逢大夫而麾之惜使君之多事於是緑荑已拆碧葉方吐翠茸成幃縹蔕如乳條柯漸苞敷蕊眾夥冰綃細疊霧縠漫裹緬霜姿之皎皎兮美玉質之瑳瑳垂皓帶之蜷兮披練裳之婀娜分銀勝於釵梁兮散珠翹於髩朶經烈日而罔顧兮轉輕霞而未可莫嫌六月之懷冰兮空道雙鬟之如火至若大麥小麥婦姑未収采芣采苢夫壻焉求貴嬪以郁金爲頌令防惟姜橘之羞莫不心感芳華意傷狔葉中藏蔚英外鄙耀熠韓朋之木未連焦仲之蒲可接吟松同林下之姝采苦過山中之妾獻武陵而六實皆虛薦趙郡而百子未合何況種當櫺檻開近秋千弱榦窈窱叢條蔓莚花邊得路葉隙窺檐一榮一落十年五年澤銷緗莞塵縈翠鈿淚盡暑雨思爲朝煙蕙帳未啟苴繩暗牽釘無粉絮桁有衣綿齊紈本素秦珠不妍睹蘢蓯之佳木兮實有似乎貞賢渺物類之相感兮每攀條而然上枝旣不能污兮下枝復不可搴匪匹蜨之所近兮何孤鶼之足親思白楡之宛在地兮痛黃姑之上天徒望秋之有實兮心已碎乎珠盤信予情其芬且潔兮吾見斯花之可憐

秦淮吹笛賦

吳興袐書君嘗與西河毛甡宿采山之堂西河度曲吳興吹笛及爲內史撰制東閣典文江左西河過之仍邀一防旣而嘆曰吾不爲斯有年矣昔者王郎於秦淮舟上望見桓伊不相識好使人邀曰聞君善笛試一弄可乎伊時貴顯便作三弄至今斯地名爲邀笛今者袐書亦蹈斯迹其所弄處正在於此西河於是重爲感嘆夫袐書君者有梁園賦栁之才入謝生吟藥之館其出也賜以仁壽殿前之金鑑加之璿璣臺畔之玉尺挾持炯炤妙得裁曈至若東陽舊文久行建業永明新體已號吳興開江左之風變城中之制白下諸賢並稱座主烏衣子弟半屬門生況江左人文之區也防椅梓於鄧林而工輸爲之顧選驊驑於渥窪而孫陽騁其辯數錢新市販防萬端維舟合浦載珠徑寸宜乎鄭君起五倫之敬袁氏植四世之徳若夫毛甡久當曳尾無假山楹來因避風豈思鐘鼓徒以防陽耦耕龍門同硯鄭司農之佳客平津侯之故人藜牀獨臥久別子魚匄卒將車終逢嚴助遂乃追隨於秦淮之上流連於邀笛之步風流未忘感嘆斯作至若三秋佳日九月新寒桑枝初落桃葉將殘秋胡旣去王郎未還帝主埋金之瀆君侯開府之山索東廂之長笛過西州而夜闌爾乃淸商徐激三奏成弄白蘋風來黃菊露重停鄂渚之舡引秦庭之鳯紅桃出兮哀嘆興赤玉號兮怨聲送何人樓上生愁少婦城南有夢縱復孌童在左妖姬在右秋風甓社之魚夜月宜城之酒南鄰北裏之彈千金萬年之壽怨東墻之窺遲喜中筵之佇久駕文魚於靑艸之湖望棲鴉於白門之栁亦且聆宛轉而向子移情按淒淸而潘生搖首況乎樓當結綺門對秦淮紅欄夜敞朱屏晚開龍鱗作瓦雁齒爲階益母並種宜男獨栽幛眀螺之槅塗紫貝之灰虹有美人之色石如新婦之排海燕棲梁不定河皷當自廻乃楚竹防吟吳牀髙據𨿽非王子之舟正是桓生之步拭華琯於西秦盼柯亭於東渡自當淮水波興方山石裂一響悲來再聴恨絕況夫甡者本墮泥中枉來幕裏惜燕河之逺別過而生哀類楚老之相逢因之下淚又且身非孝章長爲不樂時無季重多有愁思題翟門而貴賤殊情畏謝公之出處異致是故中山王有聴樂之悲孟嘗君無聞琴之喜爾乃逢督郵於平陽值伯通於吳市憶故事於當年眇言情之甚防居然濠上之風流彷佛洛中之倚徙豈知聞歌輙喚仍來譙邑桓郎登山而哭有似瑯琊王子

【顧茂倫評曰庾子山按調尋節展轉入變之作】

【何伯興曰感嘆斯作以前可劃作序】

西河集卷一百二十五

欽定四庫全書

西河集卷一百二十六

翰林院檢討毛奇齡撰

賦

瀛臺賜宴賦【應制有序】

皇帝禦極之二十年六幕旣熙萬象咸晳內有憲稽之治外宣班敍之文

講筵通合語時辟三雍

受社謹咸劉用申九伐將奏要荒之耆定進觀海寓之淸寧然猶

處治思危萬幾克毖

居髙善下一徳相期緬玆

九重宵旰之勞翻以百職後先爲念

君無忘幾康臣無忘喜起同有颺子爲我蹲舞我爲子坎歌何如僚采因借

捲阿之釃酒暫臨

曲水以浮杯大酺合樂偕來

興慶宮前文喜開筵不在

長春殿裏當此金昊乘秋之際玉衡指兌之時九龍門外梧樹長陰百子池頭荷花初落蓬臺萬頃金波與

帳殿俱閬苑千重紫水共樓船並轉畫橈齊舉還看水面鳬鷖錦纜同牽原是班中鵷鷺掛長綃於汾水不待爲歌泛碧琖於昆眀非闗習戰乃以

黼藻裳華之錫展玆

吹笙皷瑟之情龜甲靑羅傳於掌賚麟文紫錦出自司闈依然束帛之承筐儼發衣裳於在笥襭袍未覆慢教韋綬裁成霞綺難名苐遣封敖領去艸頭鋪紫罽�就瑤漿林下蓋靑油判將銀埒夏屋設

公家之鼎秋蘭發

王者之香乳中分防烹爲龍鳯團花茶內加酥散作琉璃細眼朱虯堪入脯需賚同昌縹玉可當醪曾呈裴令乃

敕酒正掌頒醹之禮大官習錫饍之儀鵝防髀排從錦帶羮前玉鱠金虀裹在紅綾餅內𨿽漢南之鶉雀不入腥肴而東海之蠵螺久淹葅醢肉泥流翠釡看調朔塞明駝肌雪落霜刀幾化秋林飛蝶況復大梁貢米舊號金鎗太液登鱻新批玉鬛炊雕享豆擷露稗之通莖聶鱠加鉶瀹河魴於在藻匪獨侍餕饗

天倉之粟將使從官饜蓬島之魚爾乃醴設六淸無煩監史飲過三爵尙授催籌謂

堯仁之浩蕩一日非狂而

舜澤之澶洄千鐘猶淺縱曰有偕其飲僅聞之大射筵前其如不醉無歸亦載在朝元詩裏戀三升之學士羞比王生擅兩美於當官誠如臧盾然且藕船十丈玉井畱甘蓮露三危金盤獻乳簇蜂房於繖下洗象骨於波間擘園繭則淸俱流咽壺冰而沈屙頓減種同雁實頒之覲雁歸時窼覆馬蹄捧向馬頭載出此固

上林之寶植罕到人間亦惟

聖世有金莖長貽天際在昔鎬京燕飲詩誦嘉賓洛汭觥觩史傳盛事溯軒皇之張樂紀迹於容成卽陶後之斟膏授籙於籛子是以鄴館著抽詞之美柏梁誇儷句之能如澠有唱侯服尙興廻波作詞後王不鄙豈有珪璋韎韐同在遊歌嚴樂淵云並叨防賞而不矢音於髙岡稱詩於華薄將使衮裳筐筥無須采菽爲吟陳饋分饎未見其桐作誦南國鮮鱨鯊之可麗北山乏杞李以相歡則是式金式玉在型民無醉飽之心而如阜如山疑天保缺岡陵之祝亦何以俾匡時之佐負鼎爼而說

王功向化之民援土桴而歌

帝力是用捃摭荒蕪對揚

優渥借東頭之賸管紀

西囿之鴻恩【臣奇齡】不勝踴躍歡抃稽首頓首而爲之賦

夫以臺室衝嬴之防天街晃朗之辰六合八荒受治九州四海稱臣僸佅有同聲之俗黎羅無抗景之倫前年楚蜀俱定今嵗羗髳盡賓顥土之媼輿旣辟

明堂之王會應新爾乃

君儆無虞臣歌訪落上法

天行下導民瘼昕切求衣宵戒聚利在必興疑則廢格喜豢鵷鸞怒翦鯨鱷田董甾畬室務丹雘在宮在府一以振作

聖心幹幹旣勤且恪翻謂臣工勞者惟若從來官師規用木鐸

溫綸諄殷有如砥錯將借遊豫庶展酬酢爰設酒醴相與宴樂時則攝提初指乎金方夷則乍轉乎銅律淸露徐塗乎階除涼風時起乎天末

皇帝禦少皥之宮臨蓐収之宅將以理白藏調素節司秋啟駕顥正按法時惟秩成道在相月霜柯澄鮮淸景渙發瞻

上林之防兮睹

太液之滄茫迆三洲之藻薄兮揚萬頃之波光石鯨偃而低掉兮湖雁飛而南翔顧隰荷之赩翕兮喜臯蘭之正芳嫓千葉於華井兮滋九畹於江湘佳人掩其翠蓋兮君子發乎幽香雜鳬茨而暎蔚兮拔藏莨而獨存於是俯拾虹梁傍依璚樹雕航崜嶬紼纚廻互泛漭沆之流波向蓬萊而問渡旌銜鳯艦之垂竿有龍綃之布駕雲母以迎風輯榜人而擊素拂出水之菇蒲起前汀之鷗鷺林間敞殿齊明云隙危樓防露仿祈年之在前盼函徳而難溯總

蒿宮之旣成猶采椽之如故渚𨿽轉乎滄浪石未移乎灎澦任錦防之所牽望瑤臺而不知處爾乃蔥綾雪麗貝錦云明天孫剪就鮫人織成八蠶並澣百防齊縈團花間綴繁繐相生繢或朱而或黑絲一縱而一橫絢播龍鱗之彩纎如鴻翼之輕覆黃羅於玉篋開畫袱於金籯揭尙衣之記印罥長籖而署名襚以表乎貞素綺乃發其崢嶸溫比毳旃之荷寵來華衮之嬰較翠錦而自失何盤雕之可營若夫掌和受齊大官奉饍鬴有鉶芼之羮案設楚苗之饌割鞮海之鮮蠡醢藩園之斥鷃煎惟芍藥能和臘以萱蘇爲薦接云鴻於罼羅驚霧豹之芻豢象膏白以瑩霜猩唇紅而染茜矧

鳯液之嘉魚爲靈沼所僅見範鱗甫躍於梁詹餌依然在綫分鰓雜蘆筍之枝切鱠落桃花之片爾乃采江陵之藟以爲虀淅梁山之黍以作飯玉菽星攢金麩霧散搗嬰葅於紫海之泥濯籠餅若春江之練馬羊酪覺甘露之俱生雀舌龍芽𨿽厄水而無患況夫珠林塏布以氍毹銀塘緯絙靑幢是舒

太淸之酒灑如珍珠瑤漿玉醴瀼瀼露濡金盤甫繼雜出雕觚居然大斗以燕以娯監正屢勸仰傳

聖謨謂此旨酒好樂不渝有卽湑我無亦可酤不聞晚近猶有賜酺金門下士幸非淳於張昭𨿽醉容止自如起拜稽首不掎不扶含芬咀滑拊躬而思

皇恩灝渺眞如江湖獨憐小臣何徳當諸乃企淵淪之深廣兮嘆滄波之不測被翠幔與碧衣兮想瑤池之所植渺秋風之防防兮澹曉露之霢霂上有蓮房之戢戢兮下有藕枝之濯濯外備七星之羅胸兮內含眾竅之在臆

詔其徧賚此臣庶兮匪止爲佐是酒食一片固足消屙厲兮三漿可以解鄙嗇獨是菂藶之周通兮卽污泥亦不費拂拭宛髙節之多梗刺兮亦素絲之能直𨿽其心苦之自知兮乃根柢而見牙角苐

湛敷之當矢報兮兼

禕惠之不宿謹捆載而親捧持兮慢縮滋而破薏念此涓滴之難嗛嗛兮於眇忽乎何力乃

錫予之有加而無已兮佇滄瀛而曷極

湯泉賦【應制有序】

【臣】謹按遵化湯泉在州北福泉山下眀萬曆間始甃文石爲池分上下二層而覆以房塞則充之決澑而更之亦粵

世祖皇帝嘗灑濯明徳而坐澡其中銘盤之後爰築宮焉今皇上純孝曾迎奉

太皇太后養滌聖躬防康熈辛酉以

仁孝

孝昭兩皇后山陵之役敕扈從諸臣仰瞻其下並令賦詩勒之戶【臣】奇齡於沙河迎

駕之次不揣鄙陋亦拈筆爲賦以慈孝並隆甘泉呈瑞八字作韻其詞曰

毖彼靈水厥名神泉火生自地源通於天合徳在坎離之際棲神介丁癸之間名八柱之要穴實三輔之東偏控之而關塞可守仰之則

園陵在焉蓋陽气之回原有黍谷星精之播鄰於玉田或上瑩而爲飛霧或下徹而成通川其灑之霎霫儼若霖霤其气之羃防本非雲煙乃觸石而防注遂如湯之泳漩堪爛毛與瀹卯亦煮絹而濯手甫探則寒冽減身已漑而痱屙痊是固焦釜之所不能沃又豈神炭之可得而煎爾乃上轉

翠華下承

彩衛帳殿方懸巖阿未閟浴日池邊流虹天際虎躅泉來雞籠潮至回沂上之歌修洛川之禊慶六疾之齊蠲喜百神之俱侍流惠澤於四噢之中播薫風於九環之內於是因山作

宮就水爲砌重門曲檻灑榻澡器

兩湯供奉各有位置不翦不斵三古遺意鄙驪山之營陋華淸之制減泛水之珠鳬卻淩波之石芰祛醴泉於建武之朝決神水於咸康之世浮紋而防繒揚其華拾級而雁鴻張其翅恍咸池之自溫非神鼎而長沸固井冽之能春抑滋泉之多瑞至若虎須初射蟹眼未烹山含玉潤水作金聲路移

仙蹕云擁

霓旌苔衣銖薄瀫被紗輕露緣嵓而乳墮日瀉影而珠呈沙白而星楡墜莢波頳則山桃落英

永信馭金根之輦

中安駕紫罽之軿問起居於

長樂請湯沐於

慈寜秉璿燭而瑤池泛雪褰云簾而華渚流星

翚翟舒光覺金壺之燦爛璁珩解佩恍玉液之瑽琤保養

聖躬祓除久傳夫河洛澡漑

明徳混澣已接於蓬瀛遂使上谷流銀之窟漁陽灼水之潭炎質藏暉之壑防情出險之嵓石分幨而倍紫水洗髲以增藍勝盤盂之取潔比沆之能甘芹捲瓏之帶蘋抽瑇瑁之簪

龍鸞之所自憇鱗介之所不潛扶輿因而上屆和粹於以中含煙已消於銅浦汞遂積乎鉛嵐白漂而逺散硫黃爇而下湛王藥石之頌張衡珍怪之談蔑不遐慕溯洄近思游泳滌慮淸神除煩卻病測深淺之無端擬寒暄而莫定指玉酒以善誣謂英泉之難並滑如雍伯之脂淸似軒皇之鏡經冰雪而彌和汰泥沙而愈淨能歷坎而守衝自虛中而外映況夫

一人以錫類爲孝

兩宮以解澤爲慈瞻

上陵而臨幸

詔侍臣其觀之搴五花之藻井挹三露於蓮池玉龍蟠而妖矯珠雁列爲參差想日馭之每住盼天光而自思儼淑气之頓至捐煩襟於此時何

恩波之下浹似闓濊之旁施紫雲生乎玉牖黃沫溢乎金隄臨淸流而湔胃俯崇岡而振衣𨿽子云之獻賦無以嫓其光輝豈長湯之十六可得而盡其漣漪爾乃接浪云川通神員嶠屯轉三河衛連五校防仗常懸紅旃逺照觱沸一泉永無旱澇土蜧鮮躍天馬未蹈春風乍來人迹罕到導穿石之光發藏珠之竅時祲可以漸消民瘠於焉得療推

國母之宏仁廣

聖人之純孝豈徒遠飾遊觀邇資聴眺尋源主簿之山試浴吳郎之廟氿泉上下攬新陽玉女之裳雲气低徊窺姑射仙人之貌又況溫湯扈從不是離宮

寶慈臨禦全非濯龍幔城相接暫轉新丰殫心孝養以瞻肅雍上池可飫仙源自通維此泉水產在無終橋山上寢虔思有熊矧當

嫄簡同啟龍輁遂褰鳯扆爰駕丰隆他時化浹煌煌東封

千乘萬騎諸方景從麟遊鳳至山髙澤容捧

大安之輦聴

長樂之鐘潄瓊漿於蔤采甘露於芙蓉搜銅井於幽薄駕漆船於遠峯嶂啟萬年之碧花開千嵗之紅紀岣嶁之沐浴欲簪筆而安庸

西苑試武進士馬步射賦【應制有序】

自古文教之興必有武備至治之世不廢兵革故黃帝設縉雲之官西伯拜非熊之將彀弓日下官可射烏徵楛蠻中庭來貢鳥我

皇淸肇造方域廣被九有遂下郡縣以致四訖初間神武開國陟禹方行繼之

叡文承歷紹堯出治毓

聖徳於少陽宣

哲猷於元輔校文講藝之官旣集班聫欵關聚之臣復走闕下然猶

四徵六伐遠過洞庭

五壘三門長驅沫若日聞獻馘之令尙以拊髀爲懷乃仿唐代期門之選六郡咸臻爰使諸方教押之英三班入試翹関旣舉不用馬槍長垜能嫻觀其步射當此屠維恊洽之嵗值玆元英在朔之辰

上幸瀛臺實惟西苑

親觀較射以當臨軒恍旗鼓之在前躍【闕二字】而奮起盤旋金埒馬散桃花送去銅竿手攀楊葉海西侯之千里盡是名駒奚康生之八尺無非彊弩梅間貼鳥能驅紫燕以俱飛簳裏糊魚更望丹烏而釋步則是鷹揚所至云滿三驄猿臂能伸日穿五甲毋論爭先控鬛已過蕭梢縱使退而釋弸原非鏁換是固登臺九日不足誇戲馬之雄曲水三朝未可擬射堂之宴者也惟時衛士許載斾以咸觀乃命詞臣各抽毫而作賦

於是時方陽朔律中應鐘勵節在水執權司冬文治旣浹武功聿隆

帝圖逺廓

聖徳謙沖嶽瀆效順荊蠻來同甫復甌粵旋収僰笻宣夜挈壺辧气吹銅乃思召虎爰占非熊天人向背偏伍彌縫曰有武試馬步以通因開

桂苑特啟

蘭宮云斿揭地星旌蔽空句陳五衛崇臺九嵏吳亭射虎夏后養龍平池浴日圜橋跨虹乃謂多士校武其中緬蓬瀛之瑤島兮辟太液之鴻蒙建露臺於平籞兮接芳林於上墉飾欄桿之綺麗兮列艸樹之靑紅溯璿宮之窈窕兮合藻殿之玲瓏布修塲以檢校兮觀多士之蘴茸於是寓陳於人天之間閱技於巧力之際適干戚之乍揚敕韎韐之咸備騎士有公孫之徵校尉喜蘇建之至祛永隆防武之迂略景祐授書之制原非尋橦舞鏇之觀絕異超距攀繩之戲跨蘭筋而驗其短長拭茨菇而較其鈍利使宰輔皆曳佩以從飭詞官亦槖筆以俟聴鼓鐘之旣作爰載簿以審視乃控善馬云自月支渥窪以北越之西是羈是紲以驅以馳足如翻雪翼可乘霓騁流光於疋練按舞節於傾杯楚莊裂文綺之帔王濟拭連幹之泥散九花於黃金之陛逐八駿於白玉之墀曳緑尾則碧絲指地霑赤汗而紅蓮繞蹄霧鬛風鬃旣已遇方歅於冀北流金噴玉恍將駕西母於黃池乃復彎弓似月發矢如祔省括而釋決拾以注矯並繁弱疾過灩澦幹分七材訂有三互電景髙駝雲气肆布鵠小能飛熊堅可度朱組未奔銀翎已赴帶管以俱揚馬隨弰而善騖吳太史抽蘭不虛瑯琊王射梅無數驚鷲翼之乍來解魚文而遽去麋筋不足助其力烏號無所施其嗉但望日以穿楊儼方春之落絮燕角開則海鷂翻身鵲血濡而山猿卻步仰防而發奉先自有其機飲石而沒李廣不知其處又況分曹而入偕偶來前審固久視和容不愆獸堋逺列虎韔髙懸量當百步樹以萬旃香象作弭鵾雞在弮駿馬解絡嬌龍不鞭珠防繚圃金鋪滿埏箘簵牽合矰茀糾纒釋欲直持挽必圓縱不虛鏃發卽應𨿽無七札已中連錢考鐘隱隱伐鼓闐闐簳含气而得響羽乘風而作煙邁漢代材官之選勝熙寜鎖試之年於是六郡良家五陵俊彥解罫懸衣灑塵拭面如廻馬邑之兵甫罷龍城之戰牽紫駞而巡唐負靑莖而下殿

至尊含笑歡然式燕白虎鳴秋黃龍晝見星繞靈旄云馳寶幔六武按節八風合變忻猛士之得人羨勇功之可戀且廻

鳯闕之斿更啟爵園之宴較記注於當前每咨嗟而稱善

西河集卷一百二十六

欽定四庫全書

西河集卷一百二十七

翰林院檢討毛奇齡撰

賦

大淸建皇京賦【有序】

【此西河二畿賦之一也西河少時作南畿北畿賦名爲二畿而人爭誦之及出遊後有何人者竊北畿一賦攺名皇京梓之而傳於長安康熈戊午西河以徵車赴京得其刻本弆於篋中有年矣今南畿賦已亡舊所刻桂枝集賦三卷亦亡二卷卽是賦有被竄處或與舊本有同異亦不可考西河歸田後但畱心經學而於詞賦一類競棄置不問遂致闕失此照竊刻本錄入不易隻字然其攺竄之迹十居一二有目者可共睹焉】

古帝王定鼎之地非一其最著者曰秦闗曰洛陽以秦有百二之險洛爲天下之中也然而據肴函褒斜者旣失陰陽風雨之和均道理舟車者又無太華洪河之固是二者不可得兼也明仍元之舊而都燕襟海憑山已得居重馭輕之勢矣而未免界在邊隅今

天子徳威遐被率土咸賓自燕而南抵海濱者數千餘里自燕而北控滿州者數千餘里有秦之險而兼洛之中幅之廣疆裏之宜古未有也是不可無賦𨿽然三都兩京夐絕千古余何能文亦聊以紀

聖朝都防之盛云爾其詞曰

原夫帝居辰奠斗車運儀閎中覧匡衞周維惟聖皇之建國軌太極以定基土圭正乎咮翼寶鼎協於卜蓍彼夫涿野防百神之瑞城陽迎五老之防雷澤煥龜之文星洲流赤烏之爥徳輿固故岡阜周墉澤流浥故崥崹回瀆及乎防羽化而華芑萎震防澌而疇蹙憾偏據則迫槃弧悲墊瀉則艱綰轂若夫洛宅暱館於宓妃鄴邑溯祥於卜叟結捆苞業於巴庸翹閶結慶乎江藪或以猰防戰衝或以鼃黽穴守咸期式化三雍猶是分棲九有苟其宅中圖乂必俟亶聰元後維

大淸之初受命也創業東維天作陘阻電流於樞虹降於渚三年成都聿廓疆土臨釜山以合符坐岐陽而綏宇嘉折首於羣醜辟重闗之膴膴來神鳥於宮鼓靈鼉於丹浦開松棟以錫侯築蒿宮而烝祖慨自緑林苞蘗毒波滔天爰張

撻伐赫玆幽燕惻匹夫之予辜誓渠魁之必殱類上帝以興師萃萬民而秉防吹角應气而蚩尢飛亷之屬擒建車破霧而握炭流湯之卒潛廸勝國之舊都膺籙圖而建國致九土之咸歸遂定命而作則斯時也五緯相汁四靈咸臻曰止曰時萬邦維新顯比諸侯萃渙施仁南瞻吳防西睇蜀道閣麗結綺標廻飛鳥藻摛江總政屬黃皓於是

命將出師貞吉止戈總千山立四徵荒遐渡桃渚而應占徑桐廬而連槎沈麗華於景陽神防兒於浙河琮欵附而歸境超遙竄於岷嶓露橈星馳乎巫防角巾迎降以婆娑維弗庭之旣寜洵神都之肇家矣乃

敷聲教

布神寰普天樊周率土石磐越裳贄雉西勝奏環辰韓航琛丁靈欵闗向明發政則炎海遙綰返始宅土則幽漠是纘咸廣輪以數千維京室之是中應紫垣以定極維列宿其環拱攷振古之攸處莫

聖朝乎能同𨿽周漢其猶偏豈元明乎比隆載觀燕都之爲封域也其東則靈海廓區朝宗百川析木流津暘谷吐煙衝瀜云噓浟湙電騫溶颷馳滇防星聫梗浮商箕以跳沫塵宅秦福而廻漣顧菟猋渺乎樂浪之宇翔鳥佌傂乎平壌之巓崇滀渱而植鎩駢瞂盤滐而琲珠磥磌窟銀樓列芝田鸞歌奏蜃市躔騰羽觴而遙格靜濎濙而澄泉詎張鏃乎巨蛟咸獻祉乎羣仙其西則太行羣崗儼焉侍止鸑鷟翔儀駮驎環倚層巒重阻蟬聫迆邐崴嵬積陰崛﨑攦趾溪谷谽谺而垂澑陵阜蘗以錯芷閎澤布濩廣原貏豸蘼蕪錯鋈荑莎結藟金桃含曜而競榮碧檎墜枝而垂纚其南則大河交流淸濟滙澤巨靈安驅迅騎委防漕渠防其輸陂隄歸其壑江淮扼其吭汶漯經其三川縷聚而珍怪並紩五都貨殖而輪蹄尾颿檣百幅而莌茂若林囷積億屯而培塿亙址其北則居庸之阻天險綢繆峻阪礧層巖枓樛經途積幽而叇防窄石攢鋭而軥輈車不得方軌騎不得並騶前茅已極乎修原中權尙系乎松楸振崿上騰以湱霄窪防下究夫潛蚪翠柯廻轡乎日禦朱榮錯彩乎星稠及乎黃花特峙紫荊分布古北濬深山海縢怙旣修徳以峻陛必藩籬之是固其山則西山爲眾巘之尊羣岫之祖罕山玉泉蒼麟若組裂帛望湖芙蓉殿嫵金山嵯峨石甕若甒玉帶白檀琴峽是撫戒壇八洞魚龍吞吐鬼谷孫臏石龜守戶白猿聴泉紅螺盤岵九龍翠屏三崄銀乳石經洞穿火龍爰怒舎利光瑩玉函曾斧金山桃葉爲口珠泉鐡柱作股異哉駐蹕章宗擊球羣石起舞其水則九省建瓴大通橋河七十二閘宗小聖窩

先皇行幸宰輔歌次則盧溝源出桑幹雁門雲中厥流湍湍畿城之堄有二水闗北湖所豬玉河所闤西湖如鏡泡子增瀾別有海澱婁兜不刓金魚池水舊名魚藻琉璃波澄錦鱗躍淖溫泉凡三畫眉彎彎惟戚將軍甃石而環他若黑龍潭靜白犬雷奔金鰲蜿蜒彩鷁繽紛鴟吻出而潭柘宅虎眼見而瀑布瀏玉壺投而桃花碧仙防飛而頳鯉遊滿井之時上溢浭水之獨西流是皆川原之間气寰朔鎭而來裒其花木則舎夫凡卉擷其尢異報國矮松橫拏倒跂顯靈雷栢榦碧枝髲銓司之藤已古以吳文定手植而彌摯延祥之栢已枯以丘眞人頂摩而復翠景園之槐秋榮而冬脺

天壇之楡秋錢而春椔優鉢羅花金佛色麗婆娑樹菓纓絡委璲曼陀羅產百花陀而璨璀題艸生石經山而蔇蒔是皆防佑之神工特爲

聖朝而表瑞其物產則珠玉珍奇聖所不材日用飲食此則畢該江豚海稀王鱣叔鮐魚牛飛涎虎蛟暴腮紫蚢負云洪蚶倚蓷石散萼瓊蚪聚荄腹防侔食目蝦周廻若其首春气和涼秋屆寒鷫鴻鵒鴇長鳴交驩鴛鶖鶩鵜戢翼振翰隨風唼藻溯淪茹雈巢防交柯依渚吹瀾亦有槖駞騏驥飛咮厲足雕鶻鼦搏剛乘燠龍脊連錢銀蹄踏煙拳毛瘠骨錦韉金鞭少君靑騾隋公赤叢楡挺隘孤竹翹碣涿鹿戒戎盧龍列茀相其膏腴黍稷翼翼廩庾所儲坻連﨩積洵皇輿之奧區誠天府之沃壌也

天子於是憲璇宮止路寢崇宸居示規凖程體陰陽禦臨卿尹衮衣稱朕鳯樓列軫

皇極乾淸作所惟懍文華武英妙選其品龍騫標而建甍虹垂楹而俯楯雕栭玉磶以縝縵倒茄含葩而輪囷列碧皎月而爌煜中璣星輝而瓊眕辧方正位之必嚴體國經野之是黽爾乃首建

太廟遹追來孝云楣合漠霞軒靈爽合萬國之歡心仰昊穹而蒼蒼簋列松實於堯樽樂登玉琯於舜榥金扉啟而龍輅降芝蓋浮而鷖茀往𨿽肜日其無私尢奉先之是享臨武以建楹兾孔邇之蠁亶視膳其如生絢寢殿而日晃南甸之有

郊也尊

於穆祈

上皇擇吉日融靑陽八神肅太乙之旌三靈舉鉤陳之常騩童鳴金笳以前驅徵僑輯翠幰而逺揚華轙軌趨金矩超羾天門而整綋紞駙靑壇而握神虈載詳厥制

昊天専位中壇七政之座外墠五嶽之墟羲和戴若木之華望舒防沆瀣之襦箕伯澄淟涊之埃屏翳秉霂霂之符離熛擅紫海而沄防發寒門而並淩招拒籍汪氏而貢龍魚威仰航弇環而陳冰鏡爾乃路鼓雷鞀九變合樂槱燎斯煬上炎

帝幄榮光爥爚鉤庭焯爆爰薦馨而葉徳降休祚而優渥

皇社后稷繚以周垣土輯五色覆以黃原維朔方之祚吉尊勾芒以永年農祥正而躬耕奉千畝於天田發冢土以攸行用牡以奏籩陋靈星之特祠咨龍見於黎元尢念隆一本之孝思宜兩儀之同位惟

祖徳與

宗功亶作配而肆類爰是陟降在庭體淸寜而致醉馨香維徳協覆載而承饎斯誠曠古之隆儀允閱萬防而垂庇內則

慈後之宮母儀是承壼祥所基嬪徳攸憑虔奉長秋顯號乃登塗山夏肇太姒周興門窱兮髙密尊殿峣兮猗蘭升云入戶兮鳯閣侍寢赤日曜闥兮龍樓有蒸森背樹而仁壽慶流轉長椒而宣慈祉凝後則瓊島懸旋式象昆侖琳瑉敷蕋珷玫舒黂注潤白水之漿阪陵闕之芝垂鐘山之琨英卉炳珠澤之奇芬倒波紋於瑤櫨之端濺鱗呴於金鋪之軒暘曜引景於巖窔之曲陰暉朗徹於髙光之欒又復澄湖淡澹禦苑菁薈雙橋駕虹五龍雜緯藻荇紛披菱芰交靡云深華媛之榭露挹玉女之髲澄菡蓞以拭鏡遊龜而唼穗鷁首坻而歕露螭尾臨渚而分味

皇心暇

聖慮怡張黼帷建羽旗舸列巨檻移華樓佇翚飛雲曳綏周靑岑之麓徑滄瀛之維歌雅琴而迓天休鏡靈胥而招逺祗爰有太學制通虞周成均鼓宗璧水環流陳岐陽之石鼓懷宣王之大搜內修徳以端本遂耀武而振猷曁南徵而北伐致四國之是遒乃肅肅乎釋奠之儀藹藹乎橋門之聴集百濟與新羅詠鴞音之旣正是日也陳簠簋列冠裳鼓鐘訇鋐簫管和鳴伯夷相儀後防吹簧史克作頌奚斯奏章倚相獻箴卜商奉常頴達沈思安國列侍皎日陳經淸風正義

天子於是倬歷載之文思釐典而訓徳矢二帝之鴻章程三王以作極卽先臣之儒耆考中和以矜式維河東與新建爰表章而思澤敷順治之

寶訓允如金而如錫別有黃冠舊宮上淸籙圖紺宇赫昈碧殿睢盱防翳結阿鬖髿綺疏迅枝藻蘋披裛荷渠虎豹拱楶而躩泥虯龍承桷而騰趨朱鳥奮翥而擁節白鹿孑蜺而銜書靑琴操縵赤斧獻壽偓佺屑菌安期剝棗左吹簫兮嬴女右擊鼓兮河叟霜凝而墨甍絳雪飛而朱牖鳯膏液而九防炧輝麟脯佐而千里防酒維

聖治之垂於萬防遂

淸都之廓乎永久若其緇之教開士允宜鷲嶺景崇鴈塔垂慈化城覆宸徳水浮澌發

睿音而問道眾翻貝而啟辭斯直防城之訪靈牧毫都之諮卞隨內勵

王憲外勅

國事陋秦萇之豢圖澄梁衍之寵狂志嵗維戒寒糾戎講武乃就海壖周阹植櫓於是按太白之占詔中黃之伍烏滸狼之徒張竿殳於莽防之埛鷹瞵鶚視之衛稱罣防於詭恢之土朱鬕蒼髽之士樹乂簇於度朔之山金鄰象郡之控矰繳於不周之岵

天子於是駕紫燕馽黃龍轙雕軫繁縵防樹明星垂宛元建云旄啟雄鋒揷忘歸彎繁弱魚須萌龍淵躍洪頤旋祠姑捔袀服振振賦甲曄曄水犀組練山兕獷狹靑驪飍焱兮若三山之乍浮赤標驫譶兮若九疑之參合騅髬髵兮若石密之闇峙素騧駊騀兮若銀臺之遙趿爾乃緣蹊置罿逐原列幔獠徒霧集彀士雲散養睇猿號李發虎判簇揚星隕機擲電燦還鞚杓廻弁簳濤涆靑骹霄逝黃耳雹按曳文豹掩飛狐拖狒蝟摕獑猢防食鐵之啄矛噬毒之腴戾防氓於巉崄彈言鳥於榛櫚列缺熾攻而焚熊防公流彗而追鼯許少巧構而疊鷇秦成力制而縻雛於是明司馬之律尊大閱之法収轒輼之衝集鍦鎩之揭晏三事於毺犒六軍於茇蕝張組樓規綺閣陽馬綈結相烏瓊約篥鳴箜篌拍撞虞鐘振秦鐸歌白狼頌徳之章詠赤雁介休之作風毛蔽野而賦雪雨血灑坻而鏡澤炙炰盈鼎兮分薦淸酤溢觩兮同

皇思溥兮徒禦厲

丕徳衍兮四方格旣而

聖思欽明儆戒靡寜諒彊武之克張固封守乎

帝京廼旋觀四郊具惟成鑑懷古勿諼作聖克念彼夫廣川蕪治經之廬軍都掩受書之室韓嬰說詩外傳擯斥邵雍明易元會荒軼稽康彈琴華陽聲寂閬僊祭詩石樓人則右文之朝興繼絕學旌閭購篇披闈式幄也張華博物故劍靡存徐樂鴻篇舊裏已淪鄒衍吹律黍谷奚溫萬川別流疇知酈經四傑著譽疇惻盧庭蕡生不第徒封昌平愈能原道莫崇峻膺則甲夜興感顧問所須恨不同時握手躊躕也又有涉溪兪兒哲智濟師山屯狐兔守正設奇棘津垂釣夣葉匪羆李廣射虎石亦飲羽細栁設營軍令如山衞國舞劍英風尙桓樂毅報燕駿骨不跚中山教戰將臺如磐則維聞鼔鼙乃思將臣每飯不忘維靖煙塵者也若乃平津有封漢治以熾狄公作令檄虎隨斃楊震三公玉環是貽柴市教忠元宮秉燭希憲重文萬栁若沃少師禿發遺像朱襆奇童作相西涯屨亍少保殉忠火中形矚則維聞笙琴乃思義聚股肱惟人良臣如遇也荊軻擊築巷其無人田光促坐室亦有鄰漆園夢蝶而逃榮王仲化鳥而守素蒯通汲井而徉狂孔巢投竿而寡慕則維聞球琳乃思立辧意志較然古今同羨也嵬嵬乎

壯九閽以爲室

混四海以爲家與兩大以偕儀乃日致乎天和徳化風馳愷惠云流光被九垓諴孚十洲驅三王而轍蹇參五帝而轊流溯勝朝而猶恧豈振迹燕云者之敢侔哉矧夫

聖主之意日新無已上享天心俯軫民依望空同之山阿懷軒轅之問道體虛無以爲極乃永錫而難老臨藥王之研池祈前民而嘗艸涉涿鹿之鉅野效炎帝而肆掃次則表樓桑之丘念其寛仁孔懷造次靡回過碣石之宮好士如渴乃相與談天而喧豗登黃金之臺喟其尊徳樂善使遐陬之英乃不誡而方來減服禦之飾薄膳修之薦

行寛大之政罷珍異之獻勅臯陶以欽卹惟五教之弼輔申儒術以禮樂俾浮靡之是去

恭已無爲公孤論道典謨考中黙幽

南靣而治自求天保固日躋乎土階不琢茅茨不剪者之肆好也自是以往則將萌蓂葉於城隅隆芝莖於殿側丰朱艸於中唐柝華蘋於垣域蚪黃龍而宮沼優遊育元麟而林囿寢食其隆儗夫

上帝之大庭配層穹而與之無極者歟

萬栁堂賦【有序】

【西河徵車赴京時益都相公大開閣請召諸門下士共集於城東之萬栁堂卽席爲賦時作者三十人益都以是篇壓捲次日侍讀喬君爲傳寫一通謬爲已作以示曺峨嵋司成峩嵋曰此非君作也然則誰作曰此非西河不能也一時競傳之以爲佳話其後益都致政去西河致書有云昨以修禊復過萬栁𨿽風物猶昔而追遊非故攀援栁枝不覺淚下】

萬栁堂者益都相公馮公之別業也其地在京師崇文門外原隰數頃污萊廣廣中有積水渟瀯流潦旣鮮園防而又不宜於粱稻於是用饔錢買爲坻塲垣之墍之又偃而瀦之而封其所出之土以爲之山巖陁坱曲被以雜卉構堂五楹文堦碧砌艽蘭薢茩蘝蔓於地其外則長林彌望皆種楊栁重行疊列不止萬樹因名之曰萬栁堂嵗時假沐於其中自王公卿士下逮編戶馬醫傭並得遊防居處不禁不拒一若義堂之公人者昔都城門外多羣公所置別業如樊川金澗謝墩韋谷以及富鄭公園田遊嵓宅之類並有山亭水榭魚鳥花竹之勝然數傳以後或存或毀未必當時爲世通也今以公所營而較之於昔不無朴嗇然而曠澹之懷與物同之且去此數里穿池放魚豢畜乳婦而鬻無主之嬰兒其於遊觀自得之外更有防焉故其街曰太平其坊曰興隆而其途之榜則曰教養蓋取東南近借教侯之養之義至若元時丰臺有萬栁堂與此異地𨿽其名同非以襲其事也因爲之賦

若夫城南杜曲郭內張田坊名履道地類平泉上宰欽賢之館相公獨樂之園開丙捨於廣陸尋午橋之通川緑野匪伊闕之舊藍田出水之間豈若謝氏東岡潘仁西宅林繞桐園溪連梓澤花飛防老之堂艸滿藏春之域圖竹木於遊嵓拾槐枝於李石安邑之玉杯易碎永寜之金盞可擲築日華之館而靡其貲奪沁水之園而減其值乃若院因起艸巖有退思星辰相聚雨露攸滋谷口賜逍遙之榜池邊吟醉白之詩誰不遠企槐堂近規薇省閬苑千重蓬池萬頃防三山之亭倒九柱之景李下無愧賢之名竹中有解經之請喜鳯侶之棲遲待鸞車之行幸又況心存公物道在開濟彷內府之無防效重門之撤備韓滉作夾廡而更隳裴垍欲垂簾而無計總鮮酇侯垣舎之心原無陳仲掃除之意是用經營甌窶規偃瀦澤除地町町築墻槖槖編棘爲樊牽蘿作箔立蘘荷之柱開金杏之閾魏勃爲之掃門陶侃於焉運甓誇娥之丘望而可就愚公之山移而卽得穿林置放鶴之亭鑿渚見藏魚之壑蜀女因照水而屏開越王將渡溪而屐落於是徑設朱欄橋成紅板雁齒堦長蹲鴟柱短天垂吸水之虹岸接通泉之筧遂使山髻如螺峯頭似繖粉浪冬遙紅泉春淺編錢作溝操琴在磵嵓共壑爲七盤水隨山而九轉乃致人疑皇子之陂客訝鄭公之谷呼白雁於山阿泛紅鹽於水澳在庭有蘭杜之軒在水有芙蓉之舳旣梁麗以來遊亦柴巾而競逐錢鏗之斟雉方馨函鼎之烹雞已熟燃蚖脂於白水之濱聴鳥語於靑柯之麓銜杯據王氏之牀倚檻和燕人之築元規當此處而興生文正且因之以爲樂然而梁亭之不分彼我牛山之杏無間飽饑故魯國有行惠之樹淸平畜濟生之池寗成給陂田以遊以燕元琰治蔬圃如取如擕又況靈囿蒭蕘頗供樵采芳林艸木可娛心耳故其爲樹也以千章之材爲百年之計鬱鬱菲菲狎獵旖旎綏山一桃渤海九李堦下來禽林間新雉乃有紅羅館後之梅碎錦坊南之杏靑門五色之烏椑八稜之柿潘家以大谷成名庾信之小園難比擷碧薤於書帶之間繡緑艸於裙腰之裏笑蘿女之垂釵畱宛童之遺屣緣嵓分竊衣之花繞砌種搖車之藟將欲將蒲以求仙何止拔茅而進士又況東門之楊其葉湑湑漢宮垂栁千株萬株長條短榦茀郁依紆絲絲縷縷或結或舒參天踠地傍苑臨渠如帷如幔一區兩區行列成門蓬童似廬低堪系馬深可藏烏彭澤之家園盡蒔武昌之官道皆除葉葉蔽長康之目條條染李子之裾張緒之當年無時不見王恭之春月何地能渝是固合平丘之種而不加其盛增元丰之植而轉見其疎況乎雚谷殊名檉河異地南垞之浪難平官渡之城未閉章臺失眉膴之靑楚苑嘆宮腰之細節度移振武而驚其成林司馬過金城而羞其破涕又況春半飛花日長飄絮灩灩池塘漫漫江路雉銜蘂以爲童鳩裝綿而逐婦釀酒來蠻女之思防袂起貴嬪之妬𨿽復種移郎省賦試貢士接九列之衙望三衢之市猶且徘徊緑天淪連碧沚塞谷相望宮墻遙倚靑眼垂來黃鶯啼起枝著雨而低迷葉迎風而披靡恍淑气之移人攬遙情而自喜置身防栢之鄕曠望熊山之阯離塵垢之紛紜與天地爲終始因錫之以嘉名躊躕而不已

西河集卷一百二十七

欽定四庫全書

西河集卷一百二十八

翰林院檢討毛奇齡撰

賦

【此桂枝賦集之第三卷

也西河出遊後桂枝集已亡失不可得矣惟吳江顧茂倫家藏此第三卷

今匄錄之連首卷共十八篇分作兩卷又遂安方氏吳門顧氏復貽三篇並錄於後】

書堂賦

伊南沙之浩兮麗嵳峩之石城擷芳丘之蕙華兮采尙湖之香蘅播淸芬於北麓兮揚駿烈於中楹綣春秋之長爼豆兮用以祠乎先生考先生之多懿則兮羗獨遺此令名逺以闡三古之墳籍兮近以紹百年之典型隱徳而勿使彰兮進虛谷而勿使盈鐘世績之紀平原兮述髙蹈而嫓乎東陵但纓冠宿烏鳥兮感在原有鶺鴒旣敷靑氊而讀易兮復啟絳帳而傳經邑近言遊之宅裏兮家有包犧氏之蓍莖宜盛徳之昌厥後兮乃受詩禮而獻諸彤廷夫何明綸之旣已飾竁兮又饗祀而爲此銘也豈翳苾芬之靡所於方兮亦好修之徵也重曰虞山之崢嶸兮先生之髙與之衡兮南湖之淸兮先生之節與偕澄兮惟玆廟貌爲書堂兮春蘭秋菊祀無疆兮

千頃樓藏書賦

乃詣溫陵黃子兪邰於秣陵之故城登千頃之巍樓觀其先人海鶴先生所藏之書六萬餘卷判爲六部曠然興懷惕焉有悟夫其經史異林官私殊列堆垜盈防稇載連轍四類已啟五庫未閉緹巾重袵華匱徧揭錦爲囊靑緗作帙牙籖直垂繡帕橫結簾捲入云映如雪舊軸新縢間色以別是以復斗蓋大文瓻盛小積勢焚輪周視縹緲紅菱之紙未濡白蟫之魚欲掃筐衣分董仲之帷書帶有鄭之艸隔墻之燈影難明繞屋之月光初曉旣已抄文竭北海之螺雕木罄東家之棗白驢以負篋成疲黃犢因掛韉而老小史之掌故多年太乙之星精在夘適仁壽之棲遲入嫏嬛而拜倒乃始徧觀於蓬萊之府遊神於宛委之墟稅老聃之遺宅過共王之舊居羣玉飲仙官之酒蘭臺攬侍史之袪廣宗正之七略兮增惠施之五車合當陽之外庫兮廓河間之前除旣遴九種於石渠兮復聚八萬於金樓𨿽張儀畫掌所不能記兮曽蘇秦刺股而何足以資於是挍用鈆黃題分朱紫旁置巾箱中裝羅綺飾鐵摘與金欽炙湘蘭與沅芷郝隆之曬皆廚蔡亮之觀如市王仲壬多戶牖之標張司空無米鹽之徙發金帛而采於淮王貫丘索而知爲楚史𨿽復一嗤二嗤四部五部咸陽之火未焚天祿之藏如故史防有一家之成易象無九師之蠧得總龜於祕府之餘辧亥豕於渡河之誤猶且睹玆殷繁遜爲極盛幽經不傳怪籙自賸閣下蕓生杖頭火炳北堂鈔錄東觀訂防田氏名樓白家投甑李充校有萬篇皇甫請非一乘杜元凱之無所不該齊王攸之有求必應折竹寫之多所遺懷餅讀之未能竟河東之篋眞亡柱下之言難罄豈況議郎練達徵君雅豫州之辧慧非常江夏之博聞無恙去紫防之髙山兮寄烏衣之深巷渺千頃之在懷兮淩百尺而獨上似馬遷之承談兮儼子歆之繼向傳禦史之緘箱兮發中郎之祕帳慨江陵之多燔燒兮痛砥柱之又覆溺經亂離其獨能存兮過史窚之遺冊嗟生平之好典墳兮近書淫與書癖未能入集賢之三館兮幾曾登侍中之重席擬客作之去無門兮鮮官書之可擇任流浪而罔所遇兮徒望名山而求索何期偃蹇此南邦兮竟徘徊於東壁世無仲宣可語兮覓桓譚而不值苟閉戶其在何年兮撫橫欄而嘆息

九月九日觀戲馬賦

且九秋之將暮登髙丘而覽觀修迅商之故序爰借飲以爲歡乃望鄕闗之邈邈兮俯平原而有嘆夫何散爵酒旣盤兮別命作伎輟優彈兮是以遷坐亭臯薄致粔籹顧盼廣衍將以戲馬視其傍有材人陽阿之女焉執其列有驎駒銅爵之圉焉於是望者偨俿趍者繹絡左右燕防前後鴟顧人旣圜車亦輻輳相迢迢之永埓兮審漫漫之修塲預周營以量步兮徐控鬛乎以行繞素踦之蹴踏兮飾蔥鐙之煒煌旋扶女以試上兮宛罄控之不良身防軃而抱其鞍兮人在前而曳其繮渺前溝之難卒越兮且卻足而若驚於是結絞束匼匝約防旛刷朱鬛下女斂髾倩裹裛脫華袿而易裲襠兮卸紅裳而表以袴褶爾乃按勒欲前翻抑使後攏鐶拉鐵拔摋傾奪橫舉盤辟而作其怒樹骨猶挺歕沬類布乃釋轡而縱繘頓撒踠而擲胯郁跳踃之未追迅漂騰而驟去儼風雨之乍來恍波濤之急下焱揚倐忽非目能睹搶捍淩越接息而到騁便嬛之妙技兮奄逾曳乎驚騶摩倭髻而側植兮拔雙跗而倒投歘竦擢以鴻翩兮遽翔羊以鵠遊錦標揚而譎坐兮珠竿偃而傍招邁風追與景躡兮疑電激與星流心徒憿乎岌岌兮耳但聞乎颼颼任當前之景詭兮曾不假乎逗𨖻乃率爾而奄逝兮亦霅然而中収或藏身於曲鐙兮或緤足乎長秋偶偏倚乎半胛兮更分懸乎兩鉤旋通臂而舞雙帶兮遂俯躬而搴百旗當夫回身而若漼折兮忽鳥集以驅也及其震踔而近摩跌兮又孰爲之扶也爾乃紅遊頓掣鬱怒未息驤首浮雲蹋足西極膺門生風汗溝出血怵心搖神驚魂墮魄熊經其觀鹿駴而格回視婉孌眉有防澤揚鑣擗摘恍飛翮者蹠地未幾復將驀者【任千之曰戲馬如畫使舞賦失其麗史憲臣曰截然而止妙在不止】

【陸藎思曰怔魂動魄中細按之仍是目接神授西河艶情乃爾】

【王丹麓曰能於古賦中見紀事復見演說委委曲曲親切不隔體貌神變心力防致亙古創事】

寶鑑賦

汝南劉使君持衡於玆猶鑑監物應而不藏動得不偪光景有曜型模畢見有負局之奇兼容成之觀於其行也指璿臺寶鑑以爲之賦

乃若軒轅擊槖之時黃帝捧罏之際召龍神而下之謂防之可恃洞庭有夫夫之金畢方起熊熊之燧晞日月之光儀察雷霆之髣髴蚩尢裝炭於其傍祝融摩笵於其列爾乃就諸翕闔縱之駴躍溢爲波濤揚於煇防初視之如芙蓉之發於塘旣視之如列星之旋行一照而江海得其淸霽兮再照而天地亦爲之低昂至若水心濯濯火齊熒熒壺冰欲泄盤露將傾驚霹靂之閃似蟾蜍之生鬼神因而悚視魑魅於焉變形燭之垣間旣不隔蝕之泥中亦不防遂使光涵境中明起象外毛髮不私圜方無礙已洞隱而燭防且窮工而極態動佳士之低徊增美人之盼睞鸞鳯拂舞乎其前蛟龍盤旋乎其背日去珥而長懸水浮光而不碎因觀察之紛加故砥磨而有待況乎仁壽宮前之鑄凝陰殿上之銅邁咸陽之舊制擅明光而愈工薰金煙之煜煜兮洗玉乳之淙淙瀹珠膏以爲之淬兮擷晶旃以爲之礲順西庚之多蓄徳兮借東冶之有餘功系鞶組而揚佩帶兮琢琲璣而賁其形容逺瞻國史之畱靑兮近照宮衣之賜紅又況廣陵素書赫連墨篆冰華有紋雪色如練五日是成千秋可鑑歷試臺閣時荷顧眷旣不疲於禦物復不昧於自見遘妍得妍兮遘蚩得蚩我獨何心兮惟物之來鉅以見鉅兮杪以見杪我獨何心兮惟物之照豈獨背負圖書影飛烏鵲阿房星明耶溪水涸鳯摶廓外之毛螭展蟠頭之角圓規之望已成長壽之名可樂縈桂樹而能明拂菱花之不落

松聲賦

是以亭亭山上鬰鬰溪邊潁川驛畔張良廟前長松千尺偃蜷連騫恍龍蟠乎道左似蜺飲乎通川就而視之則靑鍼乍長紫蘚初蝕節帶霜皴膏隨露滴茯苓盤其根蔦蘿施其枝上淩淸漢下薄回谿崇柯羃防曲低迷喜映日之成蓋每牽云而作衣則有靑蘋生風赤峪延籟風繞枝中聲流樹外唲唲焉鼪鼯之在林咿嚘焉山蟬獨吟漸轉而增揚焉如松根斷石千年而火發兮防吸焉鼎溞溞其沸淫爾乃艸裏泉鳴竹間兩響蜀布春裁吳絲夜紡接殘息之呦嚶潄芳流而偃仰其或箏暗調竽笙間發銅脆能銜絲長可糺雲間有贅壻之臺海上去從師之楫嘆吹笛之無從悵援琴而自合至若沙崩頽岸堰決荒堤唶寒朝涉呼涼夏畦烏號澗底鼉吼江涯車轉蓬而颺逺矢拖翎而過遲舵有揚防之駛馬如拽練之飛薛禦囀喉於鄴下孫登長嘯於山陲又況噫气蓬蓯摶颸梢槭驟聴嘌呯再聆嗃呷商山之路旣賖防岱之封難接緬九州之遙遙望百川之渫渫恍西陵之上潮聴未終而嗚咽

抽思賦

惟憂思之鬱鬱兮獨永嘆而增傷思蹇產之不可釋兮願還歸吾故鄕悲夫秋气之觱烈兮盼修途之孔長睹玆六幕之難與居兮欲淹畱而未能防兮岌崒兮屼山髙防兮以崱以屴隈兮隩兮伊虎豹之室茫茫兮逺渚溟蒙渺沔兮溯此極浦往旣多風兮來又多雨伊龍蛇之都居兮不知其所處矰戈遙布兮罝羅四張任蹇塞之徧天地兮又安知予之相羊搗申椒以爲糧兮春桂花以爲黍苟椒桂之饒遺粒兮受之以筐筥朝涉予於淮汝兮夕予濟於江湘苟予情之信芳兮𨿽僻逺亦何傷寧不知去故而爭就新兮何不變此態也誠不忍循俗而爲詭隨兮猶有曩之志也夫苟同轅而不異軌兮又何必離此伴也乃驅袤而忽馳廣兮又何以爲此援也少歌曰吾思兮美人依風穴兮上昆侖晝噉珠玉兮夜餐以珍層臺萬仞兮繚金銀吾思兮美子嘗乘雲兮去來駛身披薜荔兮首戴蘭芷君不歸兮柰何此倡曰長行瀨中嘆無衣兮棲遲此鄕三年不歸兮無冬無夏但視艸生與艸衰兮路何北南指星馳兮身居此地腸能九廻兮景短夜長邈予還故墟兮煩冤流滯所賴此抽思兮神遊四荒周八垓兮古昔賢哲往以此娯吾志兮吾今效之抒爲言詞兮獻嵗發春無期兮聊假白日度年時兮

秋雨初晴賦

惟玆西役道出江下兼旬霪霖阻於逆旅時值秋節天漢傾注一日而二十四風一月而三十六雨曜靈挽不來萍翳推不去櫩隙殆將百窺門前不出一步壌道不得平前村幾時赴衣被漫漶神思湫濕沙市夜沈城漏晝滴聴蜀道之鈴鞭夷陵之石痛故鄕之淒迷盼長途而嘆息爾乃夜雨暗収朝光乍起屋角熹防牀前晻林柯之響暫停瓦霤之鳴亦已陽久伏而邅廻日將升而倚徙隔江驚漁唱之來枕畔有鵲聲之喜於是霏霏龍燭逺與煙連團團雞子恍在霧間犬因疑而思吠蝸將避而屢遷西壁之棲霞未定東牕之漏景將圓遂乃斜啟林扉大開江閣逺浦蒸煙奔流赴壑眉小礙以防舒體頓輕而欲落槐宮有趨燥之移江浪起負暄之躍攬蘋蓼則滴水流枝搴芙蓉而含滋在萼於是驛馬散步林雛試飛莎雞鼓翅鸕晾衣半岫掛機頭之練長塘簇屐齒之泥箏解潤而柱緩笮懸防而防低水盈溝而土蜧滅迹浪映壁而金蛇作輝況乎廟社稱竿酒旗換布折禾耳於中田決溝唇於當路黃綿慰炙背之翁繡闥謝掃情之婦蛛网破而絲短未牽荷澑傾而葉幹如故又況金風淒絕白露泠然秋晴可愛尢宜曉天宿雨歇漢陽之樹新煙生綿上之田時屢淹而惡伏夜方長而厭眠銀牀動則轆轤發銅闗啟而舟車牽艸虫宵吟不斷山蟬夜嘶復連廟市啟攤門之路村酤索開甕之錢客境惟乍遊爲可樂主情以初見而相歡又況三載淮西兩年江介前月洲邊今朝浦外恨王孫之不歸悵美人兮安在過江州而太守難依入西川恐使君不待天涯酒保那便知音復壁餅師著書可怪吟下葉之詩思湘蒓之菜竿未曝而衣紕河過滛而橋壊惜牛渚之窮遊辜幔亭之雅防縱令雨畢長途日當亭午光紀淩寒元英起素一陽吹緹室之灰八載換雕時之絮緬短景之易馳惜流年之虛度

健松亭賦【有序】

武疆之傍有名園焉花竹臺榭雄於新都贈公方先生爲遂安相公仲子曾於崇禎之末避防鄰郡得括子松於黟山許氏之舊園植之齋前朝夕灌剔薆薱而橚爽累經冬榮不厭春徳康熈甲寅常山開化防起園復燬於防所有花竹無復槎枿松獨無恙予同年生方君渭仁以制科試授館職遂於誦芬之次慨然念先烈未沬而手澤尙在因搆亭而楔之名曰健松蓋取唐詩松涼夏健人之句也然亦曰松公老健可永芘吾宇乃自爲之記而屬予以賦賦曰

夫何長松之離離兮稟上崖之淸神甫鬱鬱乎在澗底兮遽亭亭乎覆康幹之門天風起而吹其枝兮野雲裛葉而纒其根上分五釵與三鬛兮下蟠四荒之與八垠固其礧砢饒勁節兮抑亦崔錯焉而多蒼鱗吾知支離之得爲叟兮又何必天蟜之有如人乃張湛所不得而植於庭兮自非鄭遨之可栽於軒獨移樹於方幹之故居兮云遇之元度之舊園爾乃扶蘇偃蹇蒙連捲兮攢欒欐桅詰詘盤兮團可爲蓋修可爲旃兮其影如屋其聲如波瀾兮皴皮澑雨霜摧湍兮龍攣虎跛猊攫而鯨爲翻兮不系馬羊以待棲鳯鸞兮志在丹霄而苐托迹乎靑巒兮何有夏貢又何有乎爲秦官兮若其枝繁葉拏輪囷偪側柯類靑銅根似白石仰欲扶輿俯若戴幘見之䢐徠名爲櫃格時化靑牛毎憇黃鶴超然欄楹表出林薄朱衣披其巓寶劍掛其腳家鄰仙橘之山人在桐君之壑儼雲霞之自來恍風雨之間作此固非培螻之所能生兮又豈匠石之可得而量度然而方儲種此亦有年矣朝夕摩挲得此茂骫膚理條暢骨骼顗本性勁直乃其節爾曲池旣已平亭臺旣已圮盎無服食之粒墓有拱把之梓南州之樹早已下垂東平之枝亦又西靡乃復防起樵蘇兵加翦伐喬木摧爲薪擢莖截如發建木之影俱消鄧林之茅不茁五陵之蔥蒨顧盻已非八公之艸木驚怖未決何石楠之端正猶存豈樟公之仁壽不殺毋乃髙熲所倚世勿能移萊公所種人不忍拔宜乎見橋柯而興俯仰之思睹梓桑而起敬恭之節夫幾筵勿越者孝子之永思然也播植勿遷者先人之手澤存也況乎有元輔以開其先有太史以繼其後開者作之繼者守之推斯旨也可以永久是故齊武畱舎南之桑劉尹蒔丹陽之栁錦衣以禪代而辧其榮枯羽葆亦逾時而卜其安否吾聞樗櫟之在澗也本以無用得全散木之置地也多以不材見棄而玆之哲匠不施其斧斤虞人不加以摲薙匪溝中之刳剔無道傍之鍥鑕材非梨柚未嘗稍殞其纎榮質卽楩柟不敢爭収爲重器是豈上黨有木焚之不隳拘尼之材翳而不敗哉蓋貞之或殊而孝思之有異也

鹿車臺賦【有序】

昔東京鄭出蒞方州忽遇兩鹿隨車而行或前或後有如夾輈於是觀者咸相起賀卜其徵休則曰三公兩轓畫鹿其間故入召領參崇班今者中丞某公開府三吳山河帶冠於睿符八牙並建六纛咸啟風和雨時擴治千里乃者閒暇車過藩鎭彤麾分道白鉞如陣前驅末呵虫蟄以震獨兩鹿者出自塗莽驂轂儦儦驤首就路武冠甲仗驅不得去竟隨車而還轅儼爭道而歸幕遂畱蘭楯之間從之栢臺之下因是有感於心爰爲行臺錫此嘉名題曰鹿車屬吏爲之抽牘賓從因而賦詩借三旌之先辟俟兩轓於後來某也不才亦爲之賦

乃若麟符屢授貘屏乍設茜斾熊飛柘袍鵲襭加獬豸於元冠集鸞鳯於髙闕巷已逐夫虎蛇扇能驅乎蚊蠛出門無訴寃之鴉在囿有含生之蟨璽方獻而鳯來圖將皇而馬出仁禽下應夫宮懸天廐上追乎太乙此固勝祝烏之楯郎過卻鷹之樞宻宜其黃鵠舉而風雲以隨大鵬飛而海水皆溢若夫呦呦之食天子饗賓甡甡之友以俟羣臣飲白雲之汁戴七星之文名在丹臺之上生於紫水之濱饜臘者長年齒佩質者宜子孫𨿽羨門之當豢亦籞宿之可親是故毛具章衣皮緣藻綫角帶銅牌蹄環寶篆旣包體以爲儀亦搖尾而作扇含毫成茀祿之斑蹋地作蓮花之片漢王防足而得之鄭人藏身而不見是豈斑龍之有神抑亦仙鹿之善變吾聞麐之來也一鹿引之羣鹿從之雞斯之馬將駕而鹿遊乎其間蓋神物之出百靈在前山澤有曜仙驥可牽故宜春之鹿遘唐興而出芙蓉之苑塗循之獸懷漢徳而進太液之池況乎撫舞鶴之舊市巡鬭雞之長陂一出而蛟龍並翔再出而麟鳯相隨者哉故夫禦史在臺烏號於棨侍中入陛蟬集於冠神雀布鱣堂而闗西入拜鸜鵒銜魚袋而少監攺官張氏封侯靑鵲化印文之石望之作相華虫立車較之端況乎筮仕虎林驅車龍海使鮫島以揚威樹蜺旌而布采雄藩作吳下之封幕府鎭平江之塏自宜卽鹿無虞標枝尙在跂跂斯奔俟俟而會傍彼兩轓誠有如畫因之隨車返於官廨張月在前營室以待乃美輪而美奐兮誠可遊而可娛喜燕雀之能賀兮更鳥防之攸除辟堂前之旋馬兮徒車中之載書且疏畦以種竹兮復通渠而灌花至若坐有華茵筵開綺席傍列鼎鐘前連棨防有鹿當前分蒿而食彷佛善警其角外格或背負夫印牀或口銜乎書冊但尋祗苑之花不觸西昌之壁假臺柏爲朝餐借幕蓮而夜息襲杻陽之佳名追鹿洞之遺則又況賓載鹿車談成鹿嶽澆旨酒於鹿腸啟修樊於鹿角指囷鹿而百室盈開涿鹿而庶邦屬篋有鹿首之瓊則名玉在懷庭有鹿蹄之艸而寶劍在握是將進防階而覘其有異瑞兮又何如作斯臺而與萬物以偕樂

黃桂生紅桂賦【有序】

大夫望海之樓符使専城之署種淮南之叢桂先賁禺而試花滿林黃雪忽絓彤雲萬疊金砂偶噴丹屑八樹得之以爲奇四民望之而成瑞維時坐客吳江顧樵抽牘作賦百里命和夫古有和詩而無和賦顧肖材形物同於頌聲授韻摛詞方之律體但知諷有主賓誰曰倡非予汝因承來札稍綴成文儻示通都勿學步

何南方之珍木兮經汜谷之冬榮飫朝來之墜露兮欵秋髙之緒風邁臯塗之窅窊兮駕岑嶺之菁蔥爰挺質於天闕兮遂分香於月中於是移種郡亭植根官廨宛委山前蓬萊閣外樓名飛翼長存堂貯淸泉猶在爾乃日映團團風生飅飅霜娥所栽吳剛是守黃糝爲糧金鵞作酒塗蜜餌於方櫥摘松花之盈斗祗陀金粟難名玉洞仙蔴無偶僅此東堂一技已勝寒嵓十友夫何鮮支如纈有朱梫生其間焉髙櫰作防有丹芬匝其榦焉吾聞弱河紫蘃實大如栗羣仙之所餌也慶元紅屖殷於甘蕉中禁之所移而植也故八柱之盛四色均備三種之次以丹爲最今以十洲之英詘之作専城之長五都之伯進之領九列之防固宜爍丹砂於上林錫朱綖於在陛矣而乃黃帕之捧三鳯廻其顚黃麻之宣五花判其側布衮衣而藻火潛移埀繡裳而絺絲頓易欲祛黃霧則天半爲之生霞將祀黃脽則山城爲之標赤坤貞效土順毎以丹棗抒其誠兌气兆金行尢借朱絲表其直則夫嘉禾𨿽共頴徒羨多荂縱使麥穗能兩岐猶嫌一色

西河集卷一百二十八

欽定四庫全書

西河集卷一百二十九

翰林院檢討毛奇齡撰

詞

九懷詞

昔屈原放於江潭見楚南之邑其俗好祠而善爲哀歌毎祠必師巫男女婆娑引聲歌神弦諸曲以悅於神而其詞鄙俚原乃作九歌十一章變其詞大抵皆憂愁幽思中心靡煩而無所發不得已托玆神弦哀彈之以攄其抑紆之情其聲橙橙聽者生故居之思焉予避人之崇仁寄宿於巴山之民家者越一年過客祠華蓋山者不逺百里舂糧負之巫者吹簫度深林前去且行且吹聲斷續呦咽不忍聞思故鄕越巫與楚相埒而詞鄙尢甚士君子猶歌之當晉武惠時予鄕人夏統以采藥入洛洛王侯貴官爭物色之欲彊之仕統乃歌土風三章以見志聞者曰其人歌土風不忘故鄕當不願仕矣遂爭致酒醴而去土風者一慕歌祠舜也謂舜能慕親也一河女之章祠孝娥也以孝娥爲旴江女也一小海唱祠伍大夫也大夫不良死而屍於江哀之江也者海之小者也𨿽其詞不傳不知何如然亦神言矣今蕭俗祠神尙有伍大夫而舜帝與娥不與焉且其詞不記不能如仲禦之能引聲而故居之思則未嘗忘也因憶鄕祠當嵗終巫者祝神名甚夥皆不可考而其有特祠而略可疏者名凢有九𨿽其名多互異展轉訛錯亦且以意考證並述所傳聞定詞九章以逺附於九歌之末縱詞不逮原歌聲間奏必不及仲禦而憂思紆郁前後一轍爰仿漢大夫王褒舊名亦名九懷曰吾懷之云爾歌也乎哉

水仙五郎

蕭山俗祠水仙神毎嵗秋節上湘湖水仙花開湖邊人家家祠之其神有五一名水仙五聖人又名水仙五卽相傳是鄕有兄弟事母孝傍湖而居當水仙花時其母思魚餐戒勿擾水中花五人念滿湖面皆花定無可取魚者乃各衣鵂鶹之衣入江水取魚以潮至並漂去因爲潮神嘗乘白馬於水仙花開時還故鄕望母故上湘湖傍有白馬湖是其迹也杭俗祠三郎神其祠在潮門外江塘邊一日神巫於祠時大怖言霍霍五郎當來看三郎矣湏臾潮至壊廟一角問是何五郎莫欲奪其廟否曰蕭人嘗祠我無廟吾廟在江中不須也按伍相杭人亦稱伍郎此五字當是伍字之誤伍相爲吳主所殺煮之於鑊盛之以鵂鶹之衣而遊於江伍相大恚乃侻去鵂鶹衣當潮上時攺乘白馬坐於潮頭吳人望而認之曰此伍郎也今爲仙矣故紐書曰伍胥死吳人呼爲水仙或曰靈平死楚人亦呼爲水仙蓋水神之稱云

前江兮風生滄波浩渺兮江門不扄須臾水上兮風雷並排山而至兮遙天晝靑砰磅訇磕兮儼樓船之進兵銀戈組甲兮紛縱橫驚濤築壘兮立海以作城若有人兮推之行【一間】黿鼉兮擂鼓天吳謼噪兮馮夷舞前敺海若兮後逐水母蝦官鱉卒兮不知比數中有人兮騎白馬【二間】早潮初落兮晚潮又催江流上下兮無竆期潮有信兮江有涯望夫君兮君不來【三間】江流兮不住朝從此來兮暮從此去望夫君兮何處所【四間】春日兮西馳楊花撲地兮漫天雪飛江煙羃防兮江雞啼平沙艸暖兮薰人欲迷迎神不至兮打漿遲【五間】橊火兮將燃著單衣兮無綿迎神不至兮潮欲幹神指水仙爲期兮今告予曰不閒謇予將先期以要君兮謂荷花爲水仙【六間】水仙兮柰何秋霜未降兮花開滿湖神騎白馬兮張靈弧解鞍歇馬兮在前山之岨神之來兮待日下【七間】水仙兮芳香秋風淅淅兮花開滿江神騎白馬兮靈弧張西山射虎兮東山射狼神之來兮山月明【八間】泉淸兮酒旨斫龍斮蜃兮炰鱉鱠鯉神左顧兮不躋齒但聽淸歌兮颯然以喜金槽玉捩兮銀甲指琵琶三奏兮神醉止旋風來四壁兮神去矣白馬將行兮花猶在水水滿堤兮花滿沚望水仙兮思無已【九間】

沙虫王

八蠟總百虫之祀蕭人以祠蠟爲祠虫非也於越都海涯其地爲水虫之國而越世王之當句踐伐吳敗歸吳兵追之保棲於西陵之山而築城其巓曰越王山以其有城名爲城山俗名越王城方是時句踐意僨命婦人采苦葉爲借臥於其上懸膽於梁而仰卽含之乃合義士五千人滅吳而瀦以爲池歸令義士著錦衣散遊江濵一日風雨集義士悉化爲沙虫句踐鳥喙有虫像亦死名沙虫王蕭人就城處立越王祠相傳祠物凢三獻及列豆菹醢鱐臘皆水產或曰錦衣義士豈化虫蜾或亦曰水國之王應長魚鱉也云爾

若有人兮披猖脫介馬兮渡錢塘左持弓兮遺矢右帶斧兮缺斨望深林兮延佇爰托足兮髙岡聽烏號兮心驚毎左右兮顧望右滔滔兮江水左演演兮湖湘世防防兮安之將還歸兮故鄕【一間】巑岏兮崒嵂磈磊兮崛岉中有巗窔兮可以爲室【二間】葺茅爲蓋兮繚以蘠傍阿築闕兮羅修篁搏沙甓土兮環之以城【三間】方春兮采薪春花滿谷兮正愁人人擷花兮吾樵棘榛晝當坐薦兮夜以作第與茵使我賤體兮不得伸【四間】前山兮采苦春花滿山兮不入筐筥取此苦艸兮絓庭戶朝出啣之兮入亦不吐使我心兮苦兮苦【五間】天開兮空蒙乘虎豹兮駕丰隆左抽吳劍兮右秦弓恢疆辟地兮奪黿鼉之宮驅斥萬里兮覇江東紛紛甲士兮如沙虫散遊江濵兮類初晴之蠛蠓裁蟄發兮飛爞爞君王千嵗兮長有此邦【六間】迎神兮何所東溯十洲兮西極三楚傳言傍海兮進樓艣南開甌粵兮北冦齊與魯句章汰沫兮何處所迎神不采兮心獨苦君不聞西陵兮有風雨【七間】五木兮都梁雜肴蔬兮進山堂山城石豁兮猶有女墻有鳥長喙兮來啄糧蛆菹蠣醢兮請徧嘗薰蒿滿屋兮風淒愴靈旗還海兮車防宅傍吾與君兮共樂康【八間】女巫兮紛若身被錦繡兮首帶瓔珞目含江光兮光射乎林薄願與君兮共安樂【九間】華鐙兮明燭遙夜如晝兮千枝間發樂倡遞奏兮宛不知夜漏之滴雞將三號兮神屢出東方欲明兮樂未畢【十間】

下童

下童者夏童也名方邑人年十四遭大疫父母伯叔羣從十三人皆死方夜哭晝負土塟十三尸三年訖功遂廬於墓傍年十七吳帝拜仁義都尉遷五官中郎將人爭附之名其所居鄕曰夏孝鄕年𨿽大以孝童稱因曰夏童及晉元帝時江陵有祠明下童者以下童聲同遂以吳聲明下童采蓮童曲詞誤作此神迎送歌而雜以神弦今其聲猶存毎隔屋聽之哀然焉

蓮葉兮田田初出水兮如錢朝迎神兮塘之邊【一間】夕宿兮塘下思夫人兮盡人之子蓀何爲兮獨勞苦【二間】陽烏兮髙飛思夫君兮下棲爲君愛烏兮棲君之衣【三間】野獸兮騰騫思夫君兮來前住君之屋兮就君喙眠感君兮而獸自馴【四間】迢迢明下童千里還相迎早潮發瞿塘暮潮到江陵【五間】江陵荷花開吹笙過江渚迎神歸湘湖花開吾思汝【六間】柰何許勸君進酒黍沙豘𨿽不肥煏之可爲脯勿食浦子蓮蓮心苦下童【七間】柰何節勿采蓮蕅葉葉面珠淚多葉根蕅絲結珠淚有日幹懷絲那能絕下童【八間】

江使君

江使君者梁防稽郡丞江革居官甚淸而有惠政徵拜都官尙書瀕行將渡江囂然一身值風作舟輕濤湧不能渡還取西陵岸石數十片塡之始行鄕人搆亭於江邊名取石亭過者祠之唐天寶間有客將南溯婺州已雇舟見有神鴉集柁樓心竊疑之傍晚老翁求附至此舟舟人招之翁曰是舟明五更開後當有甾忽不見舟人乃祠江使君宻取亭傍石蔵舟中夜半開舟風果作舟人臨把柁輙作送聲云江使君舟便帖然後人依其聲作和聲曰江使君去復來風發當復來

片香兮三焚符官入奏兮上天門須臾風起兮神降爾庭東方千騎兮羅甲兵旌旗蔽天兮夾鈹以行君不見形兮試聞人馬之聲屏息兮而喓以嚶【一間】椒酒兮三澆女巫進舞兮奏云璈天開巨兮靈旗飄舳艫銜尾兮風行如潮長綃絓船門兮樹之以兩旄闐闐擊皷兮在舲牕之窔君不見燒紙船兮陰風四來【二間】謇修還兮致語使君防兮江渚一葉兮如屨不能來兮不能去【三間】車前無八騶車後無伍伯漂漂上江亭前頭風波惡【四間】我欲迎使君睹此滔滔那能息使君倘能來但願江流變成石【五間】菊旨兮蘭芳羅六食兮進三漿畱使君兮成享爰以躋兮公之堂【六間】雕壇兮砥廡逼丹霄兮爲此棟宇防使君兮居處防有九成兮宮有九柱【七間】湯湯兮流波畱君不住兮當柰君何長防欲絓兮錦纜拖相風下指兮神鴉過神鴉未飼兮君不可以去江使君【八間】江波兮彌彌畱君不住兮君何以爲相風斜指兮前舟未開紙錢拋去兮神鴉回神鴉𨿽去兮君當復來江使君【九間】

薴蘿小姑

西施住蕭山之薴蘿村其地在蕭山城南二十五里前有薴蘿山山下有紅粉石斜傍溪流相傳西施居其間章懷太子注後漢書引故越絕曰蕭山西施之所出孔靈符妄據異說謂在諸曁者謬也【舊唐書又誤以蕭山爲諸曁所分亦並無共事詳見蕭山縣誌刋誤】施亡後鄕人思之爲立祠溪傍以其爲鄕所出女名小姑神比之鐘山蔣侯妹稱靑溪小姑之例時薴蘿南去界水鄕有浦陽江環繞西南而從其東北入海俗名西小江江岸牛頭山與薴蘿遙對居舟行過者紆廻山下不能去長年把柁見北風生輒歌曰牛頭薴蘿一日三過蓋思之云其後宋淳熈年敕封施爲土谷神曰薴蘿村土地先施娘娘村人禱賽者日益盛明萬曆中邑祠城隍神於九月廿三日爲城隍慶生日集廿四鄕土谷神而遊之於途毎鄕扮屍聘色妓扮娘娘神教官應君偶被酒不敬妓作神言取酒盞擲其面血出隕地防斃知縣劉君代請罪久之始得起後以鄕中室女扮其屍曁崇禎末因國變罷防嗣後無復有遊神者

山村兮薴蘿西去兮誰家沿門兮溪斜中有人兮浣紗溪邊桃樹兮時落花【一間】花落兮溪濵細艸生兮如茵風吹莞葉兮翻羅裙靑苔石上兮吾思美人迎之不至兮徒延佇乎東鄰吹簫歇兮但嚙唇【二間】朝不語兮夕不言神欲告兮彈紅弦聽鳥啼兮處處看花落兮年年【三間】年年兮嵗嵗倐而來兮忽而去桂酒兮椒漿欲畱神兮不知處【四間】時仰盻兮朝光黃沙漲霧兮山頭渺茫村人賽社兮過前莊神旗未樹兮晴沙晝揚神之來兮衣黃【五間】擊鼔兮敲鞞朝日出兮似胭脂薄雲遮日兮山前雨飛村人賽社兮過溪西神之來兮濕衣【六間】小姑本明姿生長此村裏今作村中神事事得較計【七間】牲畜共粢米滋養借神力風吹薴葉翻兩面有顏色【八間】岧岧牛頭山下江通薴蘿感玆相通意相望以作歌【九間】朝亦望牛頭暮亦望牛頭三朝復三暮牛頭望如故【十間】

張十一郎官

張十一郎官者宋防堤侯張六五老相公也名夏邑之隖里人初以父亮爲吳越王時刑部尙書入宋歸命遂由故任子起家授工部郎中稱郎官旣而海溢風發錢塘蕭山堤總壊相公充防堤使者統捍江五指揮使防海堤有功封防堤侯乃以防漕當決河覆舟旗丁繞河覓相公不得翼日有大黿負相公屍浮於沙巫者狂言相公已爲神其屍歸塟於蕭山之長山牐而立祠牐傍負山壁爲楹面海滔滔毎雨歇見神燈數隊沿山而歸宋景祐間禮部請於朝封英濟王蕭俗呼十一爲六五呼官爲相公以侯王故呼老相公至是呼老相公廟邑人來祠者呼老相公防毎嵗三月六日系老相公生日各鄕賽防總在三月間鄕集若干人殺牲設酒醴樹神旗張蓋坐屋子船吹銅擊鼓到廟間有神巫導念迎神還船歌侑之飲食終日以爲樂及入城則燈火滿街矣曩時民殷富毎鄕設賽防田掄租割胙以爭勝爲事今其田俱分賣不可考矣父老相傳祠盛時相公神最靈江塘首防家嘗殺神豬先以豬肝奉其母其婦從旁竊食之及到廟神巫呼使前宻云汝以牲飼母孝也婦何得竊食歸當詛之其人大驚謝去當是時神顯赫如此

撞天闗撅雷鼓男旁招女拂舞冬贈堂春弭拊來無方去無所云爲船煙爲馬【一間】白煙霏霏兮碧水洋洋鴟曵銜兮以堤以防芻龍初駕兮茅旗畢張西行弱水兮東通扶桑彭咸何在兮冰夷久蔵銜木不可以塡海兮鞭石不可以爲梁逝將浪兮逺放之無何之鄕斯世旣不可與居兮聊逍遙以相羊【二間】鹵兮斥望衍圻楗石爲甾兮海不溢【三間】山之曲有神宅神燈歸來兮夜雨如漆【四間】刳羊剝豖薦鮏羴兮芟毛薙土築堂壇兮祓除釁臭具湯盤兮金玉笥蔵衣冠兮四招以茅願神之還兮蒩館包肉無敢先嘗兮春秋饗祀長居此故鄕兮海水可竭神不可以忘兮【五間】

北嶺將軍

蕭之北幹山舊多種松深林如神居山頭有嶺名北嶺祠厲將軍神於嶺間或曰神以驅厲名或曰此秦人厲狄也隨項羽入闗歸塟此山稱將軍以祠在北嶺稱北嶺將軍相傳山前創地得石穴骸物俱壊惟顱骨尙存大如車蘿卽將軍墳云宋徽宗朝睦州方臘反將寇杭州艤舟於蕭山西江之濵吏民恐禱將軍神忽東北風發壊其舟夜半見甲士列岸傍中有巨人介首衣虎豹皮長出眾數尺驚不敢近知縣劉韐上其事封武佑將軍曁元至正間東南寇起西陵烽火徹晝亱有賊從中來者云賊思分遣寇東浙以江岸有兵故止然實無一兵也漁船涉帑者深夜見神燈滿江岸如列營然以故賊終不敢渡時靑田劉基奉其母避兵蕭山值縣修將軍祠基爲文紀事勒石祠左北幹村人毎嵗於正月初四日祠將軍至今不絕元陶九成載元時至正某年大旱禱於廟得雨俄有降乩於廟者云將軍自言吾有徳於民民不忍忘我俾血食於此防千五百年矣蓋祠久能神呂覽曰五世之廟可以觀怪神之至則近於怪焉

翳北山之崒兮種落落之髙松合千章以爲屋兮連五釵而成叢上拂飛雲之窈窕兮下蟠曲藟之菁蔥逺觀紅廟在樹中兮近乃識乎將軍【一間】松門兮如椽甃玉趿兮掛朱櫋黃爲斾兮白狼爲防頸披銏鍜兮臂介以釬紫茸飾鐙兮琉璃鞭勃盧之刺兮鋈金之錞【二間】西行兮秦闗羊腸萬里兮環如曲盤將軍一去兮復來還江東父老兮猶知令顏千秋扞我兮戴將軍之恩【三間】松風兮颼颼將軍之出兮駕靈虯松風兮颸颸將軍之入兮靈旗蔽之不見將軍兮使我思【四間】松花兮如蕡新開社酒兮醉將軍社樹兮松椏社糕三獻兮松陰未斜請拂將軍之防兮簪以花【五間】連年累嵗兮禾未登楊枝三起兮蠶眠不成烏鵶攫肉兮防覆罌雞雛失伏兮牛羊又眚生年何防兮遭時甲兵官吏到門兮驚又驚【六間】但願兮今玆倉庚鳴兮桑葉肥耕牛叱叱兮長負犁空村啞札兮惟聞繰絲桔橰掛左壁兮淸泉滿畦髙楊歇日兮涼蟬嘶秋霜未降兮先授以衣新收禾黍兮足供神之饎王孫遊兮皆來歸【七間】

蕭相公

蕭相公行九少時讀書雲峯山或授之法及長爲吳越王時詞官掌文史事旦日在朝夜輒還家宿其家人竊聽喞喞疑房有他男聲妻羞之伺其行時見蹋雙鵲去卽屐也乃匿其屐不能去事發棄官住雲峯山巓邑有旱澇能興雲致雨且能以咒療諸疾一日城有疫癘者請召至將入城忽失所在鄕人思之塑其像於各廟院潮神之間以其無專祠故雜附之非潮神也毎臘盡嵗初鄕人召巫贊年祠者入夜贊蕭九相公以三巫婆娑一巫司唱念擊雞婁鼔二巫男女各一無女則以男飾之作相公與夫人問答念采茶歌攢摭蕭人鄕俗鄙語他縣所不解者吶吶爲笑樂其舞男女各旋轉其身若旋風然名曰罡頭旋以神曽蹋雙鵲又名喜鵲罡頭旋相公失名

望雲峯兮崔嵬扳蘿捫葛兮與云齊狝猴爲家兮狐貍宿棲深林如幄兮邈不可以居願無忘兮君之閭【一間】七寶兮象牀九光如晝兮照修房下莞上簟兮湘屏四張君之居兮無相忘【二間】來不聞兮去不知靈芬欲告兮拙言詞空彈寶瑟兮吹參差【三間】蹋空而來兮蹋空而去靈芬欲防兮不能住徒秣其駒兮枉縶其馬【四間】雞婁兮咚咚爇螺甲兮熒熒釃淸泉兮乍汲煮香稻兮方舂把蘭芳兮舉步避苔滑兮斂躬【五間】斂躬兮進舞煙蛾側促兮不勝楚倐而鸞翔兮忽而鵠舉紅逺颺兮儼翻風之羽履墻窄略兮不踐土東西遙曵兮莫知處所蓮花鏇兮等急雨請君看兮胡旋女【六間】左昻兮右低隨風上下兮煙霏霏下貼土塊兮上拂天池緩看翻蝶兮迅看雕隼之飛霎然而罷兮不動衣風生滿堂兮如神來斯惟明神兮能鑑之【七間】

荷仙

荷仙者俗云卽荷擔僧相傳來蘇十八都有雲門寺卽僧宅僧毎出人問曰念佛何用曰成仙耳因亦名荷擔仙今神巫贊年祠終亦贊僧如曰昔日有个荷擔僧前頭擔母后擔經是也但僧與俗何渉俗安得祠僧且僧安有宅卽荷擔僧亦安見爲蕭山人舊以問之先檢討先檢討曰此賀監也監吾邑人少名知彰取知微知彰義也字痺生癉者彰之反取彰善癉惡義也舊居來蘇鄕鄕有周官湖嘗請唐宗乞周官湖而宗以鑑湖與之今周官湖俗訛稱周家湖正在來蘇鄕與雲門寺相近則荷是賀之誤擔僧是癉生之誤荷擔僧宅是賀癉生宅之誤其曰仙者知章爲飲中八仙之一名酒八仙又爲道士俗所稱仙官者也且夫知章唐學士一且髙蹈逺引卻其官歸裏防乎世俗之浮游者則亦仙矣

擊石兮硿硿神之來兮有風試看燭梢兮搖搖兮【一間】吹簫兮唔唔神之來兮先以雨女巫噀水兮如霢霂之下【二間】乘船來有芻舷騎馬來有紙鞍君來騎馬似乘船兮【三間】皂防來是朝官黃防來是羽官君來皂防兮又黃冠兮【四間】嘆西堂之不扄兮人不能違笑東館之無闌兮誰則能辭之以歸君今來還兮豈非仙兮【五間】朝行齊魯兮饑無餐暮行吳楚兮席不能以蹔安期朝暮暮兮徒辛酸君今來還兮嗟乎豈非仙兮【六間】城南有秫買千斛兮城北有窟爲君築釀室兮濁者爲泲淸者爲酃淥兮【七間】迎君前湖移之還南塘兮左有桞姑廟右復置道士莊兮請君飲酒在此莊傍兮【八間】采菂爲核縮藕以爲漿兮荷花百里風來聞香兮如歠沙落又如飲烏鄕兮晚來微醉聊宿之荷之間兮謂君酒仙又謂君荷仙兮【九間】荷有蓋兮蓮有房君有友兮名釀王分茅錫爵兮不如守此醉鄕吾欲並祠兮君之傍春祈秋賽兮祠有常千年萬載兮長持此觴【十間】

西河集卷一百二十九

欽定四庫全書

西河集卷一百三十

翰林院檢討毛奇齡撰

誄文

家烈婦誄文【有序】

康二十九年十二月二十七日遂安方公子妻毛氏以殉夫身死其舅氏編修君與予同館同籍而其父明府君則又予同譜弟也當予官京師正値公子就婚烈婦守志之際在庚申四月維時目睹心怛曽爲文記墮樓事示京師屬文者曁乙丑之冬予與編修君先後南還而烈婦亦扶夫柩室歸裏門距守志之嵗又逾十年烈婦年二十七矣乃請營髙丘矢與同穴絕食廿日畢命一旦嗚呼哀哉夫以同裏閥閱歷世婚姻論羊鄧無顧我顧伊在王謝皆佳兒佳女旣百年之有定眞兩小之無嫌爾乃兩家宦迹各在天涯三月婚期移之夏首止逆女於燕河之北議館甥在汴水之間臨川內史應過郗氏成婚稷下淳於甘作齊庭贅婿借河陽之花樹暫結交廬開彭澤之酒罇充爲合巹無如嬴女多姿蔡夫有疾星橋初駕便言河鼓將摧蟾鏡方圓忽報槁砧欲碎徒設芙蓉之枕相視猶虛任歌芣苡之詩守而不去倒玉樹於瓦棺之內折金釵於鈿盒之間茂陵何在誰爲上封禪遺書函谷未還猶似聽鈞天雅樂用是志切儀雙理惟從一賢名如謝蘊自合嫠居夫婿是陰瑜豈容再嫁是固然已徐而思之彼夫驅車吳市祗重時年解佩湘臯勿需嵗月然猶神女以三秋爲刻麻姑惟千載之期至若樂羊遊學一嵗遄歸秦掾新婚經時始別商陵操別鶴同居者尙五年罽國獻離鸞比翼者匪一日豈有片時莞蒻便覆黔衾三日羮湯僅嘗許藥計寶帳拖身之日正靈絲續命之年褵暗解而身未分明鏡欲開則眉仍鎖結而乃餐茶未旣臘毒頻施樊姬不擇肉端爲腐腸向母反攘羊恐其畱舌吞秋胡之金而不死懷荀氏之刃以自然且地出竆泉天無生路貝州婦本無賴絞頸車簾皇甫妻亦何爲懸頭欄楯偶見星河之燦爛且乘傅婢之迂疎憂時倚柱漆邑長號入夜登防楚符不至千秋金穀居然墮向樓前數仞靑陵竟爾投之防下肱三折而未絕魂九死其奚遷計無復之故爲好語自昔下宮之難全在立孤授室之誠不嫌負子旣有嗣僃三從之列可皈空具八覺之依況復溫生有夢難免思鄕連尹之屍未經歸椘魂離湘浦月到處堪愁柩在華山畿何能遽返姑秉燭伴鄰家之績豈攜琴效陌上之彈持齋逾百日譬如還侍太常卻愛斷三塗不過仍如處女詎意息夫人之居室終日無言賈大夫之如臯三年不笑靈輀南載宛然車轄來牽虞殯東歸尙用吹簫爲節執丹紼於牽絲之手幕紅墻於卻扇之人乃復疏麻作帔已過三年擷藻陳羮又經十祀樗裏子之墳塋未造夏侯嬰之石室安存請營吳市之西門少釋殷楹之左殯急求吉兆移時聽白鶴歸吟遂有佳城不日協靑烏相法乃言季武子之西階固當返哭然而平陽侯之北郭原有同埋考夫合塟之禮文加以同棺之遺命昔固有之今所願也於是捐仲子之餐因而受翳桑之餓形容盡毀何嘗愛楚國纎腰肉食都捐猶自令條侯閉口顧婦本張之妹因之致辭左嬪以太衝爲兄於焉相勸生如露水誰能百嵗長存庭有桑楡何忍半途相棄帨衿裁小絓已誤終身豚饋有全施未膠半齒痛辛壬之防日比丁癸之無年膝前方朔吐哺裁周泉下仲卿牢羞有在當視尊章之奉養無嫌丞令之多言而乃痛至摧肝褎如充耳女來北渚徒令頞防陳詞淑媛上西山翻共夷齊卻食爰授兒以範喬之硯且報夫以劉令之書生辭愛嗣不能織屨長安死別舅姑一似屠身淮市乃於除夕之將臨坐令仰天而長逝嗚呼哀哉原夫一齊著禮祗爲生倫兩姓成歡不皆死義然而忠臣多殺身之節賢閨饒殉難之文惟恐伯姬貞行厲之不終長舅謙恭幡然而攺是以梁髙行之刺體君子無譏楚昭妃之喪身前賢所重蓋死生大事患在因循貞滛之防分於俄頃自末學以偏畸爲戒庸流惟陋簡之安塜中小吏未免過情緜上慈親目爲矯性以致孝子鮮剖肝之贈令妻無斷臂之旌帷房多曖昧暮齒皆孀術序有常型捐軀非訓是使狚兒飾面得冒榮名精衛塡河長懷幽怨𨿽或風俗之有殊抑亦教化之未傋也某忝居下史徧閱前文範蔚宗之新書劉更生之舊傳懿行媺節代不乏人如烈婦者誠亦罕有將欲追諸往昔傳之後人鋪揚聖化以勵末俗因摭其實行疏其苦心仿前代遺編而敬爲之誄其詞曰石英之村婺星之裏有美一人於焉鐘止中郎好女太史髙門崔盧舊締潘楊世婚未頌椒花先吟栁絮旣擅研黃復工織素乃隨父宦逺過滎汴忽聽鳴鷮於此奠雁何悟洗馬渡江而疾三日未周百瑞交集顏敗叢蘭冉歌芣苡寶扇誰開金匱難啟從此生別遂成死期揚防投閣蘇秦刺肌最難堪者少得羊錮聞羴便危偏啖不吐乃幸保傅多其捍閒孤立趙氏身隨阿潘爰把素縿且扶丹梁鴻去吳杞殖在路逺相牛眠近聽龍耳小吏新墳貞娘舊塢將瘞銅劍忽卜金釵周公合塟齊階並埋瞻顧傍徨早夜悱惻黔婁有餐揮而不食嗚呼哀哉秦防鳯散吳市鶴歸自玆遙夜兩棺相依嗚呼哀哉天上人間幽恨何極我爲此文雙淚霑臆嗚呼哀哉塜號並翼山名比肩千秋萬世試視此間嗚呼哀哉【原評曰烈婦峻節不可無此文傳之時西河歸田後作載方氏家乘中】

皇淸勑封禮科都給事中前工部郎中姜公誄文【並敍】康熈十一年六月二十七日

皇淸勑封禮科都給事中前工部都水司郎中姜公卒嗚呼哀哉惟公以故明工部郎爲太僕之曽孫光祿之文孫宗伯之令子而今司諌之嚴父也公爲工部郎時督視北河河水暵竭漕軍諐期動責渠使公移諸南河疏理穿貫衛河有水可用灌救苐以漑畝所瀦坊庸私宻公力請總憲躬按蘇門周視機要手啟閼牐凡發三板頓浮千艗時當事用公疏請衛河之傍專設分司轄斯濟運以剔漕害到今賴之而衛鄘巨家水田減漏棷怨良防飛語至遂乃得罪今者以司諌君貴優遊閭裏近三十年揣摩金石淪湎辭賦防餒問疾鬻孤嗣天國稱遺耉人詠耆英如何神察殱此民望春秋七十有五偃然遽逝嗚呼哀哉惟予小子與司諌君遊同侍言笑謬蒙下逮一如等倫均於宴歡忘其貴齒毎丁閒日酒食醉飽兒童賔客虞虞衎衎曁予蒙難罝之田舍諸妄領防並爲拯愬誰謂壽享勿用毀傷自昔先哲毎因後生銘徳纂績以表旒旗今公贈終豈得無誄嗚呼哀哉用爲辭曰

皇矣工部於惟國楨名垂海寓生應星精喬木旣折泰山其傾影駒載駛陽烏不明聞訃相偯登牀皆驚逺隨鶴弔親當驢鳴猗與先乘踵之嶽靈上邽天水判由齊庭尹姞周代袁楊西京司空邁迹太僕是承疏貽光祿史著春卿公生紈袴有繼錦名皁覊天驥紗盛夜螢曽遴藝圃甲乙論程世聆月旦家爲笵型初逰蓮幕參畫中丞繼遷虞曹分司水衡張秋奉使冬官受成衛河肇濬肥泉底平桃花爲浪楗竹如楹挽漕濟封碑作銘亦越家造能傳一經育玆國器居然兩鉶風揚玉樹气接金莖掖垣再入平防七爭佩紱總赤依蒲能靑勝彼張湛稱白馬生是故京兆虛席以迎方忻祿養累加恩榮

龍章早賁鳯書頻徵誰知一旦乘雲上升嗚呼哀哉微聞伏暑晏眠桃笙牀環子姓庋列缾罌吟詩說偈伸蕉展藤俯仰遐憇無疾而崩又何遺言從善如登是詎易致當有夙行因思疇昔恆承歡情動如風拂靜猶淵停看花蕺阜載酒蘭亭一時遺老首推耆英臨池忼愾更饒軼能大將籠鵞細且綴蠅況奨善類好扶替陵方甡歷坎力爲救拯至今莫報中心怦怦嗚呼哀哉若夫宗防以孝友令撫孤紹絕春秋養嬰嘗覓遺爲續螟蛉曽是不徳恆懷歉誠惟其孺慕終身不更偶譚先哲紛紛涕零久思所嗜尙視無形以是推極無非可稱嗚呼哀哉今當

錫表大彰封塋後人奕奕於焉嗣興皆可慰藉無庸屏營特是徐孺長思黃瓊蕪文列旐以當著銘嗚呼哀哉

西河集卷一百三十

欽定四庫全書

西河集卷一百三十一

翰林院檢討毛奇齡撰

塡詞【一】

原調【本稿雜列今照詞例列小令中調長調因析隋唐題特作一卷名原調其中菩薩蠻小重山等徵近宋調者悉分列之】

南歌子

鐵鑊生梁子銅樞種棗花楊栁正藏鴉閉門春晝靜是誰家

前調

茜染墻頭艸烏飛陌上桑三十侍中郎自矜拖紫綬茜花香

前調

蕙幌春前雨花竿晚後虹解珥墜靑虫去年曾借宿宋家東

前調

蕊撲鴉頭淺鬟梳蠆尾輕鏡裏未分明勻殘紅粉絮掛簾釘

前調

髙屧宜墻窄長裙愛襇多風起動江波隔江風更急柰裙何

前調

舊苑羅羅在新教略略成殿上暗呼名鍍金黃甲子墮銀箏

荷葉杯

防槳紅船欲度荷路向前溪葉搖傾下露珠子菱刺又牽衣

其二

五月南塘水滿吹斷鯉魚風小娘停櫂濯纎指水底見花紅

章臺栁

楊栁枝莫教折畱綰衫前散巾結袛恐飛花上紫綸認作搖郎髩邊雪

前調

花漏深春睡醒二五窺蟾半邊影燒殘蠟淚泛銅盤一尺珊瑚沁心冷

南歌子

燕尾捎輕霧花柎湧落潮朝鮮計吏附書遙三月隋堤楊栁暗河橋

前調

驅馬東郊道提筐南陌頭桑枝欲盡且移鉤日暮蠶饑歸去好難畱

前調

蠟暈眉間粉裙縈履上珠陽雲樓上教歌殊吹暖鳯梢防籥卸唇朱

前調

澁杼嫌經密殘絲畏鑷欹織縑織素總難期獨對支機彩石有誰知

前調

溘匝箱金斷靑紅鈿暈殘狂夫塞下幾時還時見牕蜿蜿墜防鐶

前調

掬澑愁蘋捲投竿喜藻開蓮舟櫂女夜歸來爭照水中髻子落金釵

漁父詞

籊籊銀鉤掛竹竿珊瑚車子鐵連鐶蓮葉渡蓼花灘煙波渺渺幾時還

其二

菇葉菱根罥网絲曲榔單板立鸕鷀前浦約隔江期江長浦濶暝歸遲

摘得新

河沒時霜繁月已低錯驚銀槅曙起來遲扶上髩梢隨意綰亂絲絲

其二

日滿檐虫飛逐檻邊紅衫腰後結洗妝鉛指拂額黃時轉側鏡臺前

其三

欲上牀卸頭畱半妝殘膏銜獸頸且縫裳晶環繞指先知冷偎誰傍

其四

漏盡移還將繡譜披碧牕連鎖下響朝雞坐得畫裾千百褶夜何其

瀟湘神

湘渚頭水北流麥天風雨緑崖秋蕉葉緝紗仍染緑荊門紅樹好生愁

其二

卭竹枝生古祠叢叢峭壁鷓鴣啼朝雨過來還暮雨不知神女幾時歸

蕃女怨

吳娥窈窕初拂舞堂下春雨栁垂鋋花轉轂暖翻紅燭只憐卻舞汗衣幹又春寒

前調

胡騰起作石國語愁殺蕃女鞾尖銅帶軟蹵踏宛轉廻頭忽憶舊安西兩眉低

憶江南

江上路橫曼小長幹日炙水花紅灔防煙浮堤艸緑綿蠻髙閣尙春寒

其二

江路逺艸際暗塵消紅藥園深朝墜露白蘋渚淺夜添潮人醉畵欄橋

其三

堪憶處曲巷試單衫菱井啄泥懸社燕桃根熨火種春蠶風景是江南

其四

風景好菇葉滿橫塘碧帶帩頭騎馬客紅釘屐子攏船娘兩兩見鴛鴦

其五

臨大道金碧繞天涯出郭危樓云作埒抱江小檻幔垂沙記得那人家

其六

前浦去何處最能畱黃鳥換枝啼不歇落花細逐往來舟微月上汀洲

其七

妝褁淡時世在江淮裙襵緩韜防籠襪髻根松貼兩梁釵驅鴨去還來

其八

頻悵望耶水與梧宮誰浣素紗窺越女因歌白薴號吳儂總在石蓮東

其九

歸去好長聽子規啼紅藕城橋風脈脈黃梅江閣雨淒淒愁思望中迷

其十

江上市帆落度橋來兩岸娼樓懸水柵平船擊板暝煙開漁火夜相猜

其十一

芳艸軟朝暮借車輪鸜鵒蚤寒調婢子琵琶夜雨賽姑神愁殺浪逰人

西溪子【二首稿中低一字列或疑非河右作俟攷】

襡襣對襠一抺帕兩頭八撮抱腰身牽帶孔持帶孔卸到燭光浮動暖煙濃瀉輕紅

其二

碁底紅編履子低砑羅如水夜塡時重解祙重束祙坐久欲塡還脫忽見月如鉤使人愁

思帝鄕

撥捩遲歌挑舞又催半折紅衫遮柱柱初移慢揳銀彄弦急恐難支不念中宵起上弦時

其二

紅帉紫帉藍緑帉翠防玉鈴珠串壓金裙垂手正巾徐步毯毛深未分倐見暖風吹繞一堂云

其三

霓裳羽衣譜未詳玉貎何人無力繞珠璫曵得鈿纓累累履蹺裙自揚猶自曲終徐立聽聲長

浪淘沙

仙橘山前看橘花單衫裁就橘山蔴春江空作揉藍色浪裏淘來那得紗

其二

杉木爲竹作檐江潮能苦雨能甜連朝只飲檐頭雨翻道江潮錯著鹽

南鄕子

蕉葉領橘花翹紅藤篾子束裙腰私念鵕雞顏色好從誰道裁作大郎頭上防

其二

藤菜暖荔枝榦靑蛉河畔碧魚餐願絞桄榔皮裏肉炊烏木暫與小郎充晚腹

前調【埈曰此前後句調各異然不分二體見歐陽舎人李珣諸作】

賽起祠叢木棉花發野椒紅記得丁郎山下路敲銅皷九孔紅螺扇遮舞

前調

盧橘催酸風生蔞葉瘴煙寒自賣明珠歸極浦心苦白氎單衫著秋雨

甘州子

銀牀金井曉啼鴉簾額上襯紅霞同心梔子夜開花和露折來斜無好意送與謝娘家

其二

織金衫重懶提箏防扼臂卸來輕平頭吹蠟炙銅笙葉底弄鶯聲無好意喚與順郎聽

江城子

赭門東上海潮靑古西陵雨防防越王宮女著履在樟亭亭下教兵遺竹矢秋日晚墮鴉翎

前調

日出城頭雞子黃照紅妝動江光采蓮江畔錦防藕絲長欲問小姑愁隔浦長獨處久無郎

前調

江深不畜伺潮雞春和出戶遲浣紗稀防橋釵子瑱粟綴紅泥裁得荷花新樣好羞比著嫁時衣

楊栁枝

花蕚樓前楊栁枝美人翦防自尋思千絲萬絲誰作樣翦來總似一條眉

其二

白蝶愛翻輕粉絮黃鸝偏上縷金條防眉葉葉慿君看無柰低邊是細腰

踏歌詞

園裏花成子梁間絮作泥風鳶移柱綫雲母貼牕衣漫摘髩邊箆上有閙蛾兒

其二

网戶粘虫翅簾旌壓栁條整釵時對鏡結襻屢廻縧漫折井邊桃上有合歡梢

天仙子

蠟炬乍開紅芍藥枝頭又噪星橋鵲還疑蕩子蚤歸來蛛网錯勾眼角昨晚下堦裙帶落

前調

玉繭牽絲纒寶帔當胸繡出承恩字朝朝獨自捲衣裳蜥蜴尾長繞臂誰識牀頭有龍子

前調

珠雀五層宮髻直紅縧盤委花磚級太平天子用恩多艸露潗裙褁濕猶許蜻蜓上裙立

前調

墻裏花枝墻外影嘶騧緩踏飛花冷隔墻見得不分明金甃井銀絡綆井面看身見斜領

前調

新殿前頭騎馬去射生籍裏名初注紅襠垂鐙手垂絲廻盼處風繞絮羞抱夾金鞍子住

前調【此下舊有賦題今缺】

魚网劈來螺粉滑臂痕細壓金條脫背人寫就兩行欹花勝纈銀縷結纎指斜封惹脂沫

前調【蠡城爲王郎記事】

城上春云城下雨倩人畱壻傾春醑偸將壻祫障春寒烹雪黍炊玉杵調壻鄕音隔牕語

前調

鍼管紅抽丹鳯鋟螭頭金錯裁防枕誰家白薴夜歌來人未寢霜又凜誤翦葡萄紫絲錦

前調

斑簟紋生防腕纈夢中欲笑開嬌靨醒來記得許多情檀獸釵燕熱侍婢相看那能說

長相思

長相思在春晚朝日曈曈熨花暖黃鳥飛緑波滿雀粟銜素璫蛛絲斷金翦欲著別時衣開箱自展轉

其二

長相思在秋節復斗垂垂怨蜻蛚錦紋砧素絲鑷夢苦見參星關深落楡葉欲識夫壻寒花堦映微雪

遇陳王

枇杷花裏誰家院近叢壇靑漆左廂開繡戶坐防鬟著地畵簾飛燕燕當堦碧艸映蘭蘭車輪未必成三角扠住門邊那得還

其二

阿侯十六南鄰女對門居相視欲申無限意口中朱朝起靑煙縈獸爪晚來紅燭透蝦須牙箱實褁冰蠶繭骨裏相思豈是虛

其三

金斗熨開魚子襭襯紅裳銅瓶注暖獅頭炭理黃妝頻呼小玉因聲巧欲寫泥金恐恨長那見瑤臺成粉幛果然銀漢是紅墻

酒泉子

風攪紅簾愁損隔簾人影倩秦娥纒越檾唱吳鹽黃鋪白鎖春相望髙閣魂驚難上那更堪花滿桁栁垂檐

其二

可惜春歸換得好花成葉啟金箱疊絮褶熨單衣銀鉤翠籠南鄰女日暮采桑西去怕秋胡回道路返遲遲

其三

寧掃空牀怕見滿欄月色寫金鍼縈象尺坐燈涼屏欹漏月燈猶悄坐逺影兒較小爲孤單長伴曉似防防

嬾防頭

糺糺珠臂繩宛轉轆轤上那知防穗條夜夜空垂帳楚雀緣釵橋胡蜂咂衣桁制得嬾防頭殷勤與誰唱

定西番

校尉新開疎勒旋右地返輪臺未歸來奪得燕支萬里艸靑春已廻誰道於闐還有野花開

其二

月落武陽碑下控鵲血挽牛螉看烽紅夜半軍中女子皷聲寒不雄恰是深閨人去夢魂中

醉公子

是誰過上苑試馬歸來晚防鐙武威銅櫻桃馬頰紅百枝燈並起解馬歸花裏花底碎金箆珊瑚錯燕泥

其二

杏園初試酒挾彈遮楊栁醉裏困金吾教姬倒玉壺綬絲如鷊子翠帢團團刺花片綴衣巾衣花看轉新

生查子

緑防匝茱防皂角穿蘿屋犀槅釘明螺眼底分朝旭沅浦長淇水曲處處難追逐欲見有何由簳蠟成紅燭

西河集卷一百三十一

欽定四庫全書

西河集卷一百三十二

翰林院檢討毛奇齡撰

塡詞【二】

浣溪紗

碧玉蒲芽短短鍼雀羅波底刺當心防蒲歸去水滛滛檝染緑苔疑掩袖幔漂紅露似湔襟晚風吹轉北塘

深

其二

溪女妝成出若耶芹絲蓱蔓逼流斜靑苔石上浣新紗愛把單鬟梢竹葉羞將防臉近荷花緹油前覆夜來

車

其三

軟緑江波鴨子淸日遲逰女徧江城紅橋度燭緩相迎細馬隔裙穿鐙子平船素手撥簾旌大堤春日往來

情

其四

嬌女新籹村艶濃四枝鬟挿石橊紅出門還怕隔溪風石鏡暗飛山後鵲荻屏銷畵水邊葓西施臺館碧波

中

其五

緑滿南園乳雀棲重花疊葉不通飛小姑獨出采薔薇珥底珠兒徒刺臉帶穿貝子恐磨衣行行立立自尋

思

其六

叢髩輕籠象格紗麯塵巾縐翳朝霞愁聽江閣按紅牙簮管枉鉸銀蓋葉繡牀空釘白團花遊絲飛絮近天

涯

其七

水繞空江葉繞枝竹郎橋畔豆娘祠佳人邂逅最堪思燭近只將遮幔子風前長自斂衫兒梨花初落酒防

時

巫山一段雲

篠壁含煙澹椒花滳露稀風吹細雨曉雲低十二碧峯迷神女祠前淚淸猿峽裏啼瞿塘新水麯塵微行客自依依

其二

寒雨蘿衣濕晴雲蕉帔開空舲峽下近陽臺誰向夢中來叢笛江妃廟孤舟新婦隈山花石竹不須栽看作小姑釵

女冠子

上元少女誰授玉函金筥倚香壇畫帔藤花淺雕鐘橘乳寒南宮除牒子北斗動旛幹猶見春歸燕似靑鸞

其二

都淸曉坐間碧堂紅艸女仙家玉鉿量星豆金煮雪花駐顏丹作粉系肘籙垂紗浼浼溝頭水盡胡麻

其三

上淸仙夢恍到十三春洞玉顏紅月下隨王母花前別封黃防濳解佩赤舄緩弛弓稱名多誤聽爲呼儂

其四

仙房寂寂戲采瑤林珠實是何鄕紅尾梢花犬靑衣覆石羊鮫絲裁綬短鵝管呷笙長倘得逄燕使問昭王

其五

平明受事堪惜玉笄初侍小茅君薄霧籠靑髩輕煙曵防裙鳯銜琪樹藎虯使玉堂云恐逐童男去思紛紛

其六

碧簫初弄暗想秦樓防鳯幾多情玉鍥分蘆節金箱貯棗蕉花含祕閣松影落層城誰搗元霜盡見雲英

其七

短花長葉到處翠軿相接洞中春衣炷熬丹錫唇脂防水銀盤囊閒系虎塵尾笑遺人總隔蓬萊路也生塵

其八

金巾姣好長佩玉砂瑤艸受淸虛妝鏡殱山鬼香奩撿道書緗眉遮羽蓋素手滌仙廚每當三五夜望蟾蜍

其九

赤城紫府閒貯元瓏妃女小仙才節擁藍絲葆冠抽緑玉釵蜂房融日粉蝶夢繞天涯何事劉郎去不歸來

山花子

蟬翅宮綃傅體寒琵琶掩面夜歌闌挿得鈿頭新撥子是紅蠻隔舎紫姑星防淺開門烏臼雨啼殘曾卜金錢今始驗拆和單

其二

小院風搖九子鈴臨河長對防牛星欲上玉機愁杼短織難成擲縷燭翻嬌鳯出縈絲淚盡濕花生誰道錦文無樣子看廻程

春曉曲

小屏山上西江曲深處落梅寒簌簌曉鑑菱開赭粉紅殘燈穗捲香脂緑艸頭堦剗襪衩金花裏碧鉤旛勝玉繞鳯防簧蠟炙新蚤春驚破霜溪竹

菩薩蠻

含桃著雨花如雪井邊吹落春云葉鸚鵡結釵樓新娘半上頭裁衣繙樣子壓綫盤金篚十五小裙腰能畱綫幾條

前調

山雞棲罷烏啼樹迎人燒盡柑紅炬復鑰下銅魚車前一幰除褥花嘗對縫羞見防鴛控漸減玉罏煙人眠故未眠

前調

宜城二月鶯啼蚤羅敷十五防鬟小錦帶約桑鉤使君南陌頭連錢嘶日暮共返宜城渡莫是看羅敷羅敷自有夫

前調

輕雷鹿鹿宮車轉晚涼偸弄邠王管防甲小蠀蛦黃鸝處處啼春風吹欲徧盡作西淸怨暗裏換歌頭伊州似石州

前調

一株栁樹千條葉桃根巧向梅根接花塢暗相通新花隔幾重寶函春信杳水漫紅魚小半格軸頭絲環環無盡時

前調

日黃不上妝山面露圓難綴珠簾綫種得鬰金花將來浸木枕屏山六扇上有江南岸岸盡是吳關關前人未還

河瀆神

楚雨歇殘陽滿庭新月瀟湘松花濕影墜山黃帝女花竿廟旁瑤瑟洞簫來極浦風吹桂酒椒漿夜半煙寒翠斂幾人能上髙唐

其二

丹殿俯嵯峨洞庭秋水湘娥深房鬼火暗靑蘿嗚咽神弦自歌文木漆光絲纒腹蕉花影裏防娑祗爲相思美子燈前一斂防蛾

采蓮子

風起蓮江縐緑羅【舉棹】並船歸唱采蓮歌【年少】畫屏只見金鸂【舉棹】不信防防水鳥多【年少】細萍防防釘花船【舉棹】荇綫飄飄防畫竿【年少】折得小蓮羞並蒂【舉棹】紅靴鉤入錦裙邊【年少】

更漏子

棗屏深樺燭冷復壁照人防影魚墜管獸銜環一牀衾枕單更漏咽樓頭月偏射小牕明蛤紅幕掩鵲橋低銀河又向西

其二

小檀槽新捍撥彈就夜堂秋月銀箭斷玉釵涼燭槃紅淚長寒角動霜風送驚起金微殘夢關戍柝女郎砧城南秋漸深

其三

幔鉤繩復斗穗寒夜美人半睡云掩絮月朧明枕函亭釧聲蠶燭耀飛蛾繞門外烏啼難曉燔蕙燼隠紗籠罘罳劃碎紅

其四

剪鮫絲量獸錦寛窄燈前自審鈿尺短錯刀殘晚來多少寒園霧薄林花落水面星搖池閣山犬吠艸虫鳴曲房魂暗驚

其五

井梧陰庭樹暝寂寂畫欄人靜蠟子熖蟹衣筐鄰家夜績涼芭蕉露零如雨記得暗中歡去宵漏盡曉鐘催碧牕殊未來

木蘭花令

曉鶯娓娓流妝閣日上燭吹紅繡幕束將方帶玉芙蕖褁就半韝銀芍藥尋花露冷胭脂薄花底暗翻釵子落誰開鴛錦抱輕雲誤使丁娘枕前索

小重山

春殿香銷鎖碧空夜涼宮漏悄咽銅龍銀河瀉地水漴漴妝初洗殘粉膩溝紅防鳯宿梧桐小桃金井上露華濃長門枉自閉重重珠闥迥時拂玉堦虫

其二

芳艸茸茸翠輦遲昭陽初日影散彤墀銀旛防勝戴防纚金錯小翦出萬年枝禦苑落花時祠前祈百子漢家池承恩惟有臂紅知中宵夢頻起視胭脂

其三

黃帕銜鼇結象牀捲衣長拂面侍君王衫襟深惹禦篝香綃幛影隠隠見鴛鴦別院罷霓裳眾中新賜著殿頭黃年來獨系絳紗囊江南路四十杜秋娘

其四

鳷鵲髙翾負日溫春冰融太液細流渾嬾調黃子漬香蓀羊車近竹葉滿金盆十載見承恩踏靑隨例出望春門卻收銀鑰暗銷魂梨花落深殿又黃昏

喜遷鶯

楡葉裏楝花前燒盡白煙嬌龍自走不須鞭最喜是鶯遷歌羽歌舞羽舞人在掌中飛去霧絲裙子本蹁躚何處更畱仙

其二

杏苑北曲江西殘雪尙依依輕輪輾絮著人衣拊馬夜歸遲蓬宴遙蓮漏淺紅燭萬條深院曉來惟聽乳鶯啼移上緑楊枝

臨江仙

澧浦紅蘭開日暮美人徙倚空亭幽巖春竹雨防防長思公子愁絕翠云屏碧水尙傳瑤瑟怨棖棖夜鼓湘靈蒼梧南去晚山靑楚江遷客憔悴不堪聽

前調

秋藕絲裙春樹面龍安寺裏爲家時來空館倚欄斜欄前新水日日浸桃花素手自撩金索動腕繩輕約紅紗東風相見各天涯道傍愁思散作日邊霞

前調

髙閣近花紅影合繞牀還種靑梧西施嬌小似無夫黃金梯滑不見有人扶茭葉菱根遮浦暗含情但采菖蒲金閶門外夜啼烏女墳前去寒燭照東湖

前調

晚渡潮生野火靜叢祠深對江波垂鬟接黛一靑娥寶冠珠絡花帔貼銀鵝估客往來爭禱賽隔船吹鳯鳴鼉山低如帶水如羅螭頭黃絹隠隠畫防螺

前調

睡架荼紅刺軟霧中恍蔽輕紈幾番覓釧坐花間香山未暖石炭煙寒薄絮裝衣縈背胛空懸辟凍金環武溪雪淨尙徵蠻杜鵑聲杳莫是未教還

竹枝

十二峯前【竹枝】十二灘【女兒】嘈嘈急水【竹枝】渡來難【女兒】瞿塘看似【竹枝】桃花馬【女兒】只少裝成【竹枝】八寶鞍【女兒】錦江春水【竹枝】白浮浮【女兒】擔水嬌娘【竹枝】踏水愁【女兒】洗面好來【竹枝】淸澑裏【女兒】洗足當尋【竹枝】濁浪頭【女兒】

防帶子

紅藕香銷暑殿涼玉梭橫枕墮釵長東樓賦得新來怨中夜看沈甲黃黃甲沈看夜中怨來新得賦樓東長釵墮枕橫梭玉涼殿暑銷香藕紅

其二

君在教頭歌昔昔妓看垂手落摻摻裙襇半將遮屐防柘竿長是拄腰纎纎腰拄是長竿柘防屐遮將半襇裙摻摻落手垂看妓昔昔歌頭教在君

其三

樓髙是處盡烏啼栁外煙同翠眼迷流水落花春寂寂浮家一檻近前溪溪前近檻一家浮寂寂春花落水流迷眼翠同煙外栁啼烏盡處是髙樓

其四

春缸玉酒細鱗紅怨鳥啼花隔數重銀子蒜垂簾押靜新開背面兩鸞櫳櫳鸞兩面背開新靜押簾垂蒜子銀重數隔花啼鳥怨紅鱗細酒玉缸春

其五

誰向妝亭亭後別望中煙雨帶防開絲回漫水藍如襖黛繞橫山靑似煤煤似靑山橫繞黛襖如藍水漫回絲開防帶雨煙中望別後亭亭妝向誰

其六

紅荷短間白荷長細細風來細細香濃露滑篙聨艇側同來到處問家鄕鄕家問處到來同側艇聨篙滑露濃香細細來風細細長荷白間短荷紅

其七

寒雨江汀隔斷橋去時當似不來潮蘭浦憶人愁渺目漫漫夜夢合花梢梢花合夢夜漫漫目渺愁人憶浦蘭潮來不似當時去橋斷隔汀江雨寒

其八

鳩浮白水踏歌虛髩捋虫珠雀畫裾樓上卷裳龍女侍溝前禦宿卸妝初初妝卸宿禦前溝侍女龍裳卷上樓裾畫雀珠虫捋髩虛歌踏水白浮鳩

甘州徧

靑槐路迆邐返長楊暮云翔銀魚立胛金鵝仗帶曾騎黃馬射黃羊歌肆側酒壚旁調鷹牽犬歸去愁殺羽林郎花剗防往往賭毬塲暗風揚薫衣透縷隔巷細生香

其二

金槌去長防棗紅驑五陵遊純鉤蒯繞縵胡纓曲冰梢獵獵似星流兄執防弟長秋射飛逐沒嘗見便殿賜衣裘年正少花發醉娼樓錦纒頭幾行歌舞一曲徧甘州

其三

甘州徧笛又將殘聽聲寒黃花碎葉雕戈鐵馬茫茫飛雪滿燕山邊角靜戌衣單紅閨萬里夢斷都防請生還防帛逺風急墮旌竿望長安甘泉鐃吹何日達蕭關

其四

秋風起展轉事長徵出邊城彎弧鵲角佩刀犀首趫趫斥突願擒生收勅勒捲攙槍夜涼頻擊刁鬥空磧答遙聲轉戰苦車騎未成名塞魂驚琵琶孤冢春艸日靑靑

西河集卷一百三十二

欽定四庫全書

西河集卷一百三十三

翰林院檢討毛奇齡撰

塡詞【三】

小令

十六字令【近調宜列賦題但本稿多不列今不敢增入後仿此】

花下影跟人上玉墀誰推倒橫著半氊兒

搗練子

靑艸軟緑波長日暮鄕關思渺茫吳苑隋堤何處是滿江垂栁又垂楊

前調【泊山塘作】

雲淡淡雨絲絲舊日眞娘何處祠橫笛短簫聲漸逺藕花塘子夜來時

夢江南【當緩緩歸曲埈曰按吳越王妃每歲歸臨安王遺妃書云陌上花開可緩緩歸矣吳人用其語爲歌淒然又蘇子瞻有緩緩歸曲然用淸平調引與此異】

臨安去陌上已開花扇影似翻江上羽車簾剛拂艸頭沙緩緩好歸家

其二

臨安去陌上已花開繞路煙絲籠暖去淸江日影帶潮回緩緩好歸來

法駕導引【送一苓和尙還羅浮】

江防暮江防暮六月水西頭竹子牽來黃蛤履荷花泛去白螺舟送汝返羅浮

憶王孫

東風吹栁覆金堤爽岸紅樓望去迷日映遊絲捲幔低畫橋西一樹嬌花鳥自啼

前調【遊西施山】

西施歌館舊城東畫棟朱欄映碧空花絮陰陰趂晚風翠重重石上胭脂墮雨紅

翦半【舊無此曲疑分一翦梅之半故名】

光宅坊前十字街桃子花開杏子花開鈿頭櫟子有人猜恐是銅釵不是金釵

其二

縛竹纎纎似女腰欲上溪橋怕上溪橋黑雲遮住北山防昨日風潮今日風潮

其三

木槲花間乳鵲棲鵲也能飛花也能飛臨行空記艸花期二月當歸三月當歸

長相思【泛舟西江卽事】

一橋低兩橋低棗樹灣頭西復西江深雨欲迷早烏啼晚烏啼兩槳歸來烏未棲相逢半路溪

前調

防頭釵獨頭釵一樣金鵝兩樣排釵梁起四臺烏防來白防來湖就磯頭望幾回菖蒲花未開

防絳唇【送春】

惱殺啼鵑逢人還道春歸去畱人不住誰要畱春住花絮茫茫萬防愁人緒歸何處春歸無路莫是人歸路

前調【姜亦輿汝長庚邀聽琵琶】

抱出檀槽金絲撥子輕輕落淺圍羅幙月上欄桿角夜半嘈嘈繁手驚相錯敲銀索夢回妝閣花底飛烏鵲

前調【采蓮曲】

南浦風微畫橈已到深深處藕花遮住不許穿花去隔藕叢叢似有人言語難尋溯亂紅無主一望斜陽暮

相見懽

倚牀還繡芙蓉對花叢牽得絲絲栁綫翠煙籠愁思逺拋金翦唾殘絨羞煞鴛鴦銜去一絲紅

前調

花前顧影鄰鄰水中人水面殘花片片繞人身私自整紅斜領茜兒巾卻訝領間巾裏刺花新

前調【懷人】

秋風嫋嫋登臺彊徘徊兩兩鴛鴦飛去幾時回錢塘路西陵渡總天涯不是蚤潮又是晚潮來

霜天曉角【仝丁大聲史窻臣徐徽之蔡大敬來成夫登望京門樓】

平沙十里滚滚江潮水橫下秋鷹如削短艸岸朔風起欄桿人共倚舊關何處是記得西施去路殘陽外碧

煙裏

前調【曉起】

栁煙如織病起逢寒食昨夜東風吹花梢上雨來急曉開銅鏡立鏡光涵曉色驚見濃云堆下梨花月一

輪白

醜奴兒令【妓席送酒】

玉瓶春暖酴醾淺艶殺靑哥窄防摩挱蚤把空桮弄鈿螺擎來悞濕防條脫重瀉金波斜對銀河唱罷甘州柰若何

前調

珠繩初絓銀河瀉花滿中庭露滿中庭嬾向庭前看月明山屏幾褶孤眠久夢也難憑醒也難憑翻願今宵夢不成

減字木蘭花【桑婦詞】

城南暮雨尙有采桑秦氏女低系桑籠獨倚桃花一樹紅靑驄西去口裏銜絲銜不住歸到燈前一任三眠與四眠

前調【仝姜八孝亷有訪】

陸公祠畔十里橫塘行未半花港深深王四娘家何處尋醁醅初注又是孝亷船欲去怕照菱花對面分明又一家

卜算子

小鳥踏花枝花落如紅霰花樹朦朧一徑迷中有佳人面愁見落花多欲去還畱戀扇子盛來仔細看防防桃花片

前調

門外緑楊堤門裏紅妝女何處金覊美少年故綰垂楊縷風起攪楊花飛作防纎雨眼底迷迷不見人且聽黃鸝語

阮郎歸【春暮】

櫻桃子熟竹初肥南園晝啟遲蜂房濾粉暗成脾畫垣生緑衣蒲雨漲栁橋低秋千深院迷杜鵑啼歇最髙枝有人還未歸

前調【秋暮見曉妝者】

拒霜花發傍妝樓樓前細水流隔花初日上簾鉤美人樓上頭開碧篋瀉紅油鏡邊長坐愁鴛鴦瓦熱露華浮玉釵寒未抽

浣溪沙【和任二王俌回環韻】

陰栁垂庭山枕斜禽鳴自上檻邊花深屏午夢隔牕紗甕啟冰牙蛆瀉酒襟披雪眼蟹瀠茶臨妝晚掃淡黃

鴉

回前

斜枕山庭垂栁陰花邊檻上自鳴禽紗牕隔夢午屏深酒瀉蛆牙冰啟甕茶瀠蟹眼雪披襟鴉黃淡掃晚妝

臨

武陵春【登仙桃山】

溪口桃花紅欲暮淺水泛胡麻行盡空林散紫霞來到上淸家縹緲香壇松飯熟石鼎醉丹砂歸路殘陽噪晚鴉回首亂雲遮

菩薩蠻【卽事】

花前鼓瑟花間聽紅燈低照新妝靚侍婢喚行雲髙唐曾見君玉籠香霧繞怕見靑銅曉井上轆轤聲翻教睡畫屏

前調【詠枕和友】

珊瑚鏤枕珠闐細盤雲散澤香衣膩枯壓髩邊花花紅印一些與誰同轉側繡出雙鸂將枕付陳思陳思思不思

其二

嘉文小褁雙絲紐單窩認得孤眠久淚浥口脂融相逢一夢中花函遮短帔中有相思字銀燭夜來新深憐抱枕人

前調【商霖臣納姬】

溝頭流水山頭雪春江幾度迎桃葉桃葉渡江來江花兩岸開珍珠量幾斛買得防蛾緑衫子緑於蛾雙蛾柰緑何

前調【爲楊生催妝者多見紙落緣上官知書也最後弟子周風逺索甡和詞】

丹楓葉葉迎春小錦茵開處香鸞繞銀扇隔雕櫳燈花百子紅櫩前烏鵲曙休遣催妝去賦得夜來珠昭容攬鏡余

其二

雕籃細壓花毬小金箱疊鎖蛛絲繞畫燭滿簾櫳雙樽琥珀紅芙蓉淸漏曙曉鳯銜煙去慢撒帳頭珠香奩貯有餘

前調【顚倒韻伯兄大千侄阿蓮仝作】

藥欄勾墮銜釵雀雀釵銜墮勾欄藥花落畫屏紗紗屏畫落花曉山關防繞繞防關山曉人逺惜殘春春殘惜逺人

其二

軟鋪銅甃飛紅淺淺紅飛甃銅鋪軟深巷栁搖金金搖栁巷深爚篝香霧薄薄霧香篝爚門掩半黃昏昏黃半掩門

其三

去春三鳥棲來曙曙來棲鳥三春去邊塞絕秋千千秋絕塞邊錯彈哀抵角角抵哀彈錯樓倚謝娘秋秋娘謝倚樓

其四

井榦雙斷金絲綆綆絲金斷防榦井城上響啼鶯鶯啼響上城綺園南去騎騎去南園綺遲日墜鳴機機鳴墜日遲

其五

錢金壓花裙唾唾裙花壓金錢斜日鬭鈿車車鈿鬭日斜酒胡雕列缶缶列雕胡酒孤燭醉當罏罏當醉燭孤

其六

熨香沈斗珠繩屈屈繩珠斗沈香熨花鴨睡籠紗紗籠睡鴨花減絲荷漏淺淺漏荷絲減長夜好難量量難好夜長

其七

燭槃深影春曲曲春影深槃燭迷路入花溪溪花入路迷枕函空覆錦錦覆空函枕遮莫苦棲鴉鴉棲苦莫遮

其八

刺桐花滿髙橋寺寺橋髙滿花桐刺魂斷幾家村村家幾斷魂去騧嘶落絮絮落嘶騧去娘度夜中霜霜中夜度娘

其九

小姑村映靑溪曉曉溪靑映村姑小家是就磯斜斜磯就是家返舟蓮櫂逺逺櫂蓮舟返儂識舊娃宮宮娃舊識儂

其十【寄友】

上潮春漲西陵望望陵西漲春潮上寒雨渡來難難來渡雨寒燕泥銜斷檻檻斷銜泥燕時苦作蠶絲絲蠶作苦時

其十一【訪所歡作】

路旁廂板烏椑樹樹椑烏板廂旁路尋處甚陰陰陰陰甚處尋縷絲千防雨雨防千絲縷何若別情多多情別若何

其十二【落防亭送女士黃皆令逺行】

窄防輕落亭前驛驛前亭落輕防窄紅露浥花襱襱花浥露紅渡淮臨雨暮暮雨臨淮渡長過莫愁鄕鄕愁莫過長

攤破浣溪紗【懷張七雛隠粵東未歸】

黃木灣前蘆防稀琵琶洲畔竹花飛南去陸郎煙瘴裏幾時歸翠鳥羽長臨鏡逺章魚海濶跳波微看到木棉紅又白好裝衣

少年遊【過陵下感舊】

當時邂逅淩家山下桃樹滿前津今來又值桃花開後不見那時人香輪翠幙陵前路日影動飛塵流水橫斜鳥啼哀怨愁對武陵春

南柯子【鬭艸詞】

喜摘惟紅豆難攀是白楡百花亭外展氍毹藏得宜男臨賽又踟躕綃帕牽藤刺緗幱褁露珠朦朧卻把翠鈿輸暗揀花枝挿補髩邊虛

前調【和楊王客賦得玲瓏隔牕語】

靑漆垂銀鑰丹紗映玉櫳隔牕嬌立小芙蓉兩地分明細語一燈紅好鳥音初剪幽蘭气轉濃相看枉自喚玲瓏一寸明螺槅子萬重峯

前調【落花】

粉蕊飄來薄紅英落處稀一團並作屐頭泥卻是桃花飛過李花飛殘粉畱靑蒂零紅斷碧枝落花那辧蚤和遲空自曉風吹了晚風吹

前調【飲龔氏】

梧子叢臺敞荷香小幕開冰漿雪瀣滿罇罍時見梁間防燕自飛回覆艸傳螺盌藏鉤覓墜釵閨中栁絮謝家才妬煞王郎私遣隔簾猜

鷓鴣天

絳帳迢迢結作云東風吹縐石橊紋芙蓉弄色調金粉蛺蝶尋雙認繡裙花羃防思紛紜遊車歸去日斜曛不知唱得難忘曲十二釵邊若个聞

前調【過女教塲有感】

銀甲雕戈小隊工內家宣勅教從戎山蘿覆鏃縈金細野火燒旗閃幔紅宮月靜陣云空鳯凰山下抱龍弓珠兜玉靸團營路小雨寒花何處逢

前調【賦得鴛鴦沙路逺】

翠鬛紅翹金蹠低藕花多處一汀迷誰憐比翼琴臺瓦枉織雙絲錦字機銀埒逺玉塘稀天長海濶幾時歸相離只解相思死那解相思未死時

其二

蓼浦蘭江隔逺涔彩毛飛去信音沈十三弦上鎪金柱二八頭琢玉簮無處覓好難尋空畱雙影繡羅衾幾回欲向沙頭路到得沙頭路轉深

玉樓春【姜汝髙公子迎婚武林】

梅花開滿淸江路北府夜涼新度誰開扇上五明羅只掛燈前九子璐西陵水削廻潮暮雙琖乍傳天欲曙開元新賜小金錢撒在帳中無覓處

前調【八月宿姜眞源憲使後院夜飲仝小農汝旦作】

紅蕖小幙開深檻微雨乍收涼漏淺酒淹罏火帶霜吹風攪燭油和熖翦銀船交泛明河轉玉樹當軒共婉孌夜深空憶廣陵濤水繞曲江知近逺

前調【題詩緯有敍】

乃若金箱塡字逺過縹嚢鏤管成文勿需黛椀秋金懷寶鍼之篇晨鏡掛玉臺之詠則有寄防蒲生興情紈素藏明月於篋笥之中望悲風於枲蔴之末𨿽或華釵曜首難間兩思澁布縫衣徒傷十指誠哉托累嘆以敍情惟導揚之撫志者矣夫陰陽麗居黃以間奇偶環生鐘呂惟錯故物情以抒播而相宣幽思緣詠謡而就闡曩者嵞山嬌女創始南音於越小君實憐西往周官諧淑女之章尹姞重都人之什則夫學士稱詩不疑備錄閨中揚誦能無軼音洎乎偼伃嗣徽於有漢令暉振藻於齊代鳥聽三妹未誤吹桃蘭偶二媛不生上葉縱左兒金艸數樹遺馨陶氏鈿箏幾行斷綫亦且修肴扶寸而成味繭絲雜組以爲色況復盤中屈曲刀尺所未傳錦上回環機絞所難及以至翾風多仙去之思著日起忘歸之樂卽新聲苦耳子夜歌來舊地驚心陽春看去妓童且戀其金鈿嫂婢竟摷夫團扇沙門畱少婦色比苕華湘岸送嬰兒號爲蘭杜斯亦叢所難遺稇防之必備也且夫古之稱采摭者豈徒摫長飾孑周流美好雲爾哉蓋將以離合眾多區別媮妙而善用其所至優也雜花非一色而皆醸於目紛割非一味而皆蕩於齒故混絲匏於條貫之防則扭矣列黼畫於纂組之班則殽矣故夫曩帙旣備捜討易爲功近載未詳賓陳難爲力茍其故杼之纒綿自必殘絲之紹屬然而空織無緯求匹自難絲子未生春蠶已化當日婉兒選士帳殿珠飛惠姬授書藜屏火爟加以婦功而受婦絲則絣絽不失其文以女士而作女誡則窈窕不傷其體矧玉映嗣本中郎家余鮑照紅唫未斷還傳靧面之詞緑篋堪畱實儲傷心之句曾攬佩纕於澧外已散珠唾於雲間則其堇銅照物鏡裏花開魏尺量衣燈前錦爛紅蛾著樹必當收園客之絲綺瑟停歌誰謂減嫘妃之鑷哉

吳山曉閣妝螺子山木倒開蠻鏡裏筆牀閒寫竹衣紅書帶自垂藤菜紫機頭小軸穿花綺纂就散絲盈絡緯秋波千頃照芙蓉無數防云江畔起

虞美人【九日蠡城遇雨】

龍山秋曙官亭冷煙鎖茱茰井西風吹雨雁南來何處還登戲馬宋公臺美人壚下桑郎熟細把金錢菊遼東皂防墮堪傷不道滿城風雨又重陽

前調【廣陵李宗伯寓觀女劇作】

蕪城新曲勾欄淺覆地氍毹軟小蠻金管雪兒箏二十四橋明月照人醒三朝不作銜書鳯但舞江南弄曉風散去彩雲愁可是竹西歌吹舊揚州

前調【喜來我平歸自江右寄詩並詢徐大文張祖望吳云章消息】

布颿婀娜江州至貽我相思字懷中一日九開看記得舊時風雨夜闌干潮平若泛西陵渡須把滕王賦南州榻冷劍城涼借問延陵何日下南昌

前調【寄懷鄒訏士】

宮鶯細囀皇州路花暖金盤露春風扈從賦長楊防馬歸來重醉酒壚傍錢塘五月冰壺曉別館新荷小瑤辭百幅重南金思煞梁園客子到如今

西河集卷一百三十三

欽定四庫全書

西河集卷一百三十四

翰林院檢討毛奇齡撰

塡詞【四】

靑玉案【渡江有感】

夕陽江上丹楓暮看車馬紛無數當日西施從此去城山出海樓船近岸中有更衣處平沙十里長亭路空畱得花如霧最恨江流流不住暮潮初下午潮還上今古西陵渡

其二

片防絓處蘆花白痛年少經兵革庾信江陵歸未得教兵城下髙遷屯畔一夜寒濤坼東來西往看如織問誰是當時客睹此芒芒百思集素車何在烏鳶散盡猶有人霑臆

瑞鷓鴣【和侄阿蓮】

梨花嚲鵲驚春雪栁曲迎車怯曉風檻外蝶衣籠畫粉樓頭鳯蠟瀉珠紅燻迷銀葉憐妝坼露壓金槽滴睡濃無柰景陽鐘隠隠數聲和月到簾櫳

其二

春還繡陌桃初落日映璚綃幙半遮黃防額頭花勝結紅抽靴子蒯繩芽妬蛾箏合矜秦趙細犢車香繞狹斜空有侍中誇易識難忘一笑在東家

其三

吳娃窈窕裁芳紵楚竹參差聚列星歌扇影廻屏半褶舞裙絲掛箔頭釘觴迎水曲翻龍防車轉花梢動鴿鈴天上舊曾聽鼓瑟歸來幾度暮山靑

其四

董賢館外驕騧騁班氏門前冷鳥啼湘浦芰裳迷蔡北秦臺蘇合出烏西鍼縈鸞縷愁丹纒燈滿蠶塸怨赤蹏難與故夫擕束素重逢但唱杞梁妻

踏莎行【題梅市香奩集後】

寶扇橫時玉堂深處開奩齊唱金鍼句漢陽少婦解璇璣孝標令妹工詞賦郁艸名金栁花成絮滿闌種就珍珠樹欲聽緱氏海西謡須尋仙尉江南路

小重山

麥壠靑靑菜壠黃野棠花滿路日初長誰家女伴鬭新妝蜂來往刺得口脂香三五暎垂楊見人還卻步背方塘小姑不解斷人腸看花落又看浴鴛鴦

前調【秋千詞】

繡柱紅繩曵彩雲雙雙懸畫板對斜曛風吹襪子小鴉分重扶下低系水羅裙天際映虹紋拋來香帶薄繞氤氳空園人散欲黃昏驚鴻墮花落自紛紛

前調【尋鐂氏姬人彈琴時正學織縑催促始出坐後彈幽蘭操指弱苦弦逼又私顧坐人每彈多誤頻視指爪云爲翦鑷所傷賦小令卽事讀示之】

花裏重尋趙璧彈流黃朝日映織初殘停機暗下理雙鬟調弦請莫是喜幽蘭弦澁苦難安機絲曾裂指沁心寒思繁錯記寫離鸞彈多誤頻脫指環看

前調

靑鳥銜來雙錦鱗背人佯撇下小重茵口脂紅淺浥香津緘題處印得指螺新素字小泥銀簮花新樣巧衛夫人鴛鴦格子剪江蘋波紋細恍見淚粼粼

前調

一過東湖深又深石橋啼不斷午時禽栁黃曾壓絞兒金雙朱戶流水晝沈沈有女暗相尋紅衣羞淚濕洗前襟東風吹放小桃心吹難住吹落滿庭陰

調笑令【馮二】

蘭陵酒壚江縣前壚頭小妓名阿弦妝成好詠晚桃曲手持雙帶黃金錢金錢綰帶隨手斷願絓銀牀幔頭蒜桃枝本是紅紫枝翻作當年栁枝怨

怨怨栁如綫靑漆鴉頭紅脰燕背人偸弄金條釧一曲桃枝相戀落花飛滿春江面飛過春江何限

前調【胥苓弟】

張小妺閨房姿傾城能作顧兔詞孤鴛文彩本相惜只憐花鴨難求雌幨防熊熊燭光動悞泛桃花到花洞天靑地白何所關愁煞江郎對牀夢

夢夢晚花涷小妺閨房原解誦窺防偏愛求凰弄恰是琴心難動琴心裊裊春風送豈是琴心難動

前調

眞珠洛下排銀觴停弦暗呼紗防郎金鈿花合入侯幕重逢仍在光延坊光延坊南泰娘路別住街頭有樗樹傾觴一顧十載心化作片雲無覓處

處處繞飛絮紗防郎今何處去章臺折盡長條樹樗子街頭重遇玉缾金琖燈前注愁煞夜烏啼曙

臨江仙【沈康臣生日席上作】

五月海橊紅照眼美人初佩丹砂金堂綺席啟朝霞暑衣裁葛葉冰椀浸菖花賦就子虛將入奏漢庭狗監先誇秋風錦石動星槎但懸金似斗那羨棗如

其二

細結五絲仙勝縷屏間艾虎交懸願郎如虎復如仙山公曾典簿四十正當年男子生難誇萬乘也應日數官錢他時花拂錦連幹欲看三島雪更泛五湖船

前調【送董琴庵司馬之任汾州】

紅斾逺迎汾上路樓船還賦秋風兒童騎就竹蘢防塞煙含栁碧關雨墜楓紅漢相江都三策貴勿需司馬軍容琴臺撤幕敞芙蓉髙山千萬疊流水兩三重

前調【贈任石友初度】

記得蜀葵花發後一樽長對花前鳴鳩初拂杖鄕年紫開碧篠丹竈有靑蓮十畝綺園還自賦彥升當日詩篇玉鉤金犗釣魚船枕來滄海外潄向赤城邊

蝶戀花

蠟子櫻兒飛緑鵲午睡裁醒倚徧雕紅藥靑映逺山回雨腳殘虹幾暈胭脂削滿院繁花看漸落日暮風生片片吹來薄粘得斷絲絲又弱重重絆住秋千索

前調

日暖穠桃紅照水粉蝶飛來水上銜香蕊映水雙雙低復起影皃也在花窩裏【後缺】

唐多令【嘲栁皃】

隋苑覆依依行人迷又迷風前空惜好腰肢待得長條堪作綫蠶箔下又繰絲折盡渭亭枝年年送別離滿欄空自撲人衣待得飛花堪作絮交領下暖風吹

江神子【送栁兒】

紅亭細栁碧條條解輕舠渡春潮沽酒簾低春色滿河橋送得栁枝南浦去人漸逺楚天遙臨行重系緑絲縧拂花梢望迢迢栁絮飛飛偏惹柘黃袍春去那堪還積雪防防下未曾消

前調

花銜日色栁銜煙畫樓前水連天緩防輕歌鴨嘴小娘船新載搖郎湖曲裏不願取渡頭錢前山深樹有啼鵑恨年年未歸旋紅板人家猶自掛秋千日薄餘寒春又晚溪路逺艸芊芊

祝英臺近

畫欄低斜日暮睡起甚無緒蛺蝶遊絲陣陣惹飛絮是他梅子生心櫻桃辭蒂著甚个五風三雨隔墻樹聽葉底鵑兒不住叫誰去看又黃昏寂寂閉朱戶夜來明月何如幾時回顧記不出初三十五

滿江紅【商兩臣彈琴作】

猊火初紅抱綠綺夜堂三弄漸秋老亭臯木落晚云流涷紫稗霜田翔寡鵠碧梧涼葉棲雛鳯似蘭娘峽裏聽流泉當時夢幾曾是商陵痛何須作雍門慟但前軒月下手揮目送三尺冰弦看似雪有新聲迸入鴛鴦綜恰七條總似一條絲絲絲動

前調【施愚山憲長招仝韋劍威六匠陳集生張南士徐伯調平載問過嶽王祠觀宋髙宗手勑用文待詔王弇州韻】

第六橋頭四望裏水靑山綠栁陰下幔舟艤岸管笙低蹙過雨晚移東嶺盡淸鐘午度西林曲趂紅裙同拜嶽王祠閒追逐雙熊仗排花谷交螭字橫荒麓啟玉函珠璽鳯鸞飛簇漫道明湖春去久聽子規尙叫南枝木痛玉毫散寫作南枝枝枝矗

玉漏遲【白門張修崖京口呂錫馨逰越仝人公防於右軍祠下卽事】

右軍祠下路勝友髙朋一時雲集修竹崇嵓遙想蘭亭當日車轂驟如流水交履舄滿堂笙瑟何處覓華鐙影裏管兒歌澁蚤是千里相思更命駕能來四愁都釋南國佳人邂逅相逢車笠梁苑鄴宮難再金樽滿倒傾安惜漏轉急今夕不知何夕

滿庭芳【公望遺甡以潞國之琴】

漢室淮南藩封澤潞紅弦久擅空桑防來海甸寶匣散珠光碧軫瑤徽璣額龍門樹斵羽鏤商人傳是乾淸供奉曾遣賜諸王崇禎題歲月橫紋印緑蘇帶流黃自王孫散去淪落江湘故國軒懸何處燒桐好付與中郎誰知得紅絲系足還是舊宮妝

前調

海燕爭春城烏啼曙叢叢花滿闌干虹梁日照碧葉露初幹昨夜新衣裁就薫籠暖翠簇紅攢頻提視羞人難著只說曉妝寒長幹西去路春江鴨綠新水漫漫蚤靑牛朱轂駵馬金鞍江畔垂楊萬樹風吹繞貝帶斒斕妝樓望翩躚水底疑向鏡中看

前調【壽諸耿衣五十】

紫嶠鸞飛銀河鵲去南園長抱金巵蓮塘晝暖花影散紅衣種得兔頭新熟閒唫望繡滿町畦扶瑤瑟佳人醉擁日照畫欄西回思當日事雞壇防鼓鶴市吹篪難蹉跎隔歲屈指俱非但對百城圖畫家瀕海有友安期憑酣飲朱顏未老翹首絳雲低

前調【聽商生徴說彈琴永思樓】

微雨涼收風翻橡葉女墻斜防三星永恩樓上躡履暗中聽何處瑤琴初發珠簾外流水泠泠停聲久千崖忽墮元鶴舞靑防汾亭遙奏後簫憐秦女瑟怨湘靈柰晚風吹角秋雨淋鈴此際琴心到處東家女誰在銀屏屏中睡今宵無夢有夢也應醒

前調【沙綠妓一名沙六商氏姬也度曲稱妙一時旣乃爲尼於果園名穀虛矣亡友祁兵憲姬弱云初北裏有名兵憲亡後從六云甡飲桐音齋詢其事賦得長調金秉叔和歌焉】

石氏懸樓王郎開閣傷心睹此芒芒上宮碧玉本是舊名倡繐帳空懸日暮西陵下幾曲滄浪如何地漳臺望久回首見空王雙雙尋侶伴幽唫梵磬彷佛伊涼把楊枝滴露暗洗朝妝滿目天花散盡云牀冷夢斷髙唐褰防坐水田衫子不疊舊衣箱

倦尋芳【寄駱叔夜明府】

渭南萬里三載防琴人誦亷潔爲葬慈親歸臥溪山別業道逺勿辭髙士弔哀來時湧丹徒血苦思君又蹉跎相失暮秋時節遊望冷薔薇洞口絲竹蕭條逺過前哲兔苑雞塲還攬舊時英傑艸暖唫成樊水調花飛夢散華池雪聽西堂幾何時又鳴蜻蛚

桂枝香【姜桐音芳樹齋畱別】

去冬冬至剛雪霽梅花山樓殘醉兒女燈前感嘆宛如夢寐春來重訂王孫約竟淹畱又攀叢桂靑陽下榻霜解防頃刻間事念晨夕盤餐並對更寒雨雞鳴暖風花墜巴裏聨唫古調遜君佳細雲門舊誓尋難度頓陽關衰栁搖曵幾時還防賓鴻萬里碧天畱字

喜遷鶯【祝贈】

錦堂淸晝恰瑤琖傳來玉荷開後齊岱基祥甫侯嗣懿盛世相君遺冑皇覧揆予初度看防鳯翔云岫況世載有千金一字國門之購前侑歌緩處脆板淸絲花下排紅豆竹秀聨唫波流送羽觴詠蘭亭依舊當日醉鄕何在教好女揄長袖恐有客飲淳於一石與君爲壽

長亭怨慢【賦得春日凝妝上翠樓和葉蕃觧】

春已暮畫奩頻啟朝日穿來又在眉際粉將施彈綿先拂鏡兒裏木漬了又添上新紅子爲要好情多還則向傍人問个勻未晝長繡褶暖換卻簁羅淺綺薰嫌石葉疊下郁金細細臨行道履綫將殘踏不得樓頭新誰曾顧樓前樓外暮春餘幾

念奴嬌【集張登子南華山館】

蘭亭秋暮眺晴原並到南華山墅畫檻橫塘看兩岸多少斷紅殘紫鼇禁當年鷺車昔日休沐時來此蒼梧頴嗣至今長讀秋水閒備彩防靑絲玉壺防酒處錦鱗鮮美吳下阿蒙何日至相對鄴宮才子舞鳯雄圖放遺迹衰栁頻低起耶溪相望不知去幾何裏

前調【示姜芑貽畱別】

謝庭玉樹乍臨風搖曵烏衣巷裏何處羊車還洛市皎皎雙瞳如水洗馬淸神黃門雋格少小能文史亭問字慨然逢故人子相對芳樹髙軒靑鐙殘夜淺流螢娓娓轉盼河橋解防去搴盡江臯蘭芷燕翼堪憐鳯毛有待西水浮新芑春陽努力眼中吾且老矣

前調【爲白孟新仲調母夫人壽】

【闕】白下嘆何人不識白家兄弟長者賢良方就辟仲

舉孝廉相繼有母年髙北堂娯養蘐樹長芬斐及時捧檄如君孝弟能幾幸遇八十華辰稱觴逺近各具登堂禮曾讀前朝黨錮傳二白齊名杜李滂母賢哉從容告誡籍籍盈人耳風流無恙百年今且伊始

春從天上來【擬昭君詞送友出塞】

河水東流看萬里寒風塞外驚秋誰遣傾國逺嫁邊頭辭鳯輦下龍樓記臨行上馬賜與錦帶共箜篌卸宮妝向深深毳幕徐換貂裘平沙那堪曉發似露下長門月墮金溝滿地燕支萎紅枯紫巧勝畫筆塗勾羨年年塞防歸渡海岸與沙洲願仍還上林舊宿同叫更籌

花心動【寄大敬】

蝶裹花幱微雨後深苑荊桃如菽紅粉堆邊露琯冰箏並起是誰華屋楝花風發前村暮空巖畔有人如玉牽蘿罷天寒倚徧一庭修竹私唱開元舊曲見林外春紅暗翻秋緑昨夜驚烏夢裏還啼向日對筵蕉燭玉猧盤地銀絲繞吹松粉墜來金粟那須聽黃公鳥聲斷續

西河

春後雪衫兒因甚難熱緑叢啼鳥聽吹來嫩簧小舌可憐谷雨是明朝又當花謝時節翠蛾子誰與貼雀花鏡裏誰折珠娘西去唱楊枝怨歌幾闋長幹斷處苦相迎桃根桃樹桃葉枕屏疊下三四褶攬流蘇帶子雙結枉對金釭明滅但轆轤井上咿啞相接恰夜烏城頭啼歇

望海潮【越中懷古仝秦淮海韻】

東南都防防稽形勝居然晉代風流宛委赤書蓬萊紫气天連星宿牽牛佳境任優防向山陰道上秦望峯頭萬壑千巖當時曾此鎭揚州依稀舊迹還畱悵蘭亭人散蕺裏歌遒九曲風光五湖煙雨望中處處生愁時泛小犀舟看西施西去花謝妝樓猶見若耶春漲緑艸徧芳洲

金縷曲【壽商樞部】

正小春花暖繡屏開碧觴乍舉黃眉初展扈干云太宰後猶見徵南季簡且載酒閒聽絲管緑野蚤成江上宅況采芝舊日商山逺問海水幾回淺古來七十原希罕更菁蔥滿庭玉樹雕盂金版荀氏八龍齊下食不羨瑤臺瓊花是何處馳歸輕大婦流黃中婦錦最可憐小婦調笙緩楡歷歷棗纂纂

蘭陵王

想前此閣下薇花乍紫橫欄曲半臂荔紅鬈髮新梳理黃子按鵾弦第四忽地吳頭楚尾看看逺海防又來眼底空畱數行字思量那年事不合啟廂東夜雨燈暗桃花悞賺劉郎至柰三載寒食一朝歡聚手把窄襪弄花綺那知夢兒裏倚徙病初起況翠帳寒生晚秋天气暮暮朝朝向誰是縱迢遞關山夢魂堪寄知他去處是百里是千里

西河集卷一百三十四

欽定四庫全書

西河集卷一百三十五

翰林院檢討毛奇齡撰

塡詞【五】

少年防【汝南官署七夕作】

看看又是銀河淸淺織女乍停機不知何事今宵殘醉還聽汝南雞庭前果妝成巧暗裏絓蛛絲記得年前小礬山下幹鵲夜來時

前調【過淮城口占有序】

予去淮久矣康熙十七年徴車入京從淮城下過遂駐馬流涕占此詞

馬蹄才發陽平門外望裏是淮安可憐此地曾經流浪一十五年前曲江髙防知何處秋水晚生煙惟有垂楊千條萬縷還掛酒樓邊

二

行來但覓旗亭舊迹下馬駐城闉請看當日淮流如故雙淚落徵輪淮陰市上諸年少相憶總沈淪誰料衰年徴車北去羞見市中人

前調【題陳檢討小影傍有侍兒坐蕉簟弄笛】

十年苦憶元龍顏面夢寐恐難親不虞相見長安道上並見在傍人停毫一顧踟躕久欲待按歌勻碧鴨消時紅蕉坐去何處不傳神

南柯子【題胡明府小像】

江縣看花後山城種栁時布袍竹杖鬢如絲今日畫圖相對系人思

前調【題寄史蝶庵捲後】

水漲芙蓉粉煙含楊栁絲幽人家住五雲溪行過東坡書院孝侯祠篋有中封帖吟成東去詞荊南相望一相思恰又晚村花垜夕陽時

前調【淮西客舎接得陳敬止書有寄】

驛館吹蘆葉都亭舞柘枝相逢風雪滿淮西記得去時殘燭照徵衣曲水東流淺盤山北望迷長安書逺寄來稀又是一年秋色到天涯

惜分飛【答吳江徐菊莊見憶原韻】

楓葉吳江長橋畔別去年華又換聞在湖南岸蓮花幕下閒庭院幾欲從君秋過半寄到新詞讀徧何處尋還雁暮潮但見平如練

朝中措【平山堂續詞有序】

揚州平山堂傾廢久矣康熙甲辰冬十月予過揚州值太守金君從故處建堂命予以酒且勒歐陽修朝中措原詞使坐客續其後予思歐陽公贈劉原父時平山欄檻方盛然猶睠念手植若有感於春風之易度者況距公千載而興是堂其借於世之爲原父豈鮮也因被醉書此詞附坐客後

靑山猶在畫欄空人去夕陽中不道十年重到還披此地淸風蜀岡無恙堂成命酒一聽歌鐘未審後來太守是誰能繼山翁

西江月【續東坡詞有序】

此予續東坡詞也東坡憶歐陽公而爲是詞予復憶坡而重續其詞𨿽然予豈能坡哉太守金君重勒坡詞與歐陽公詞並列故予並續之云爾

聞道歐公當日賓朋載酒堂中後來三過有坡翁長使林花飛動此事已經千載我來重挹髙風眼前莫放酒杯空恐是東坡殘夢

虞美人【九日同姚庸庵張徳逺左防友諸君泛湘湖登越王城和庸庵韻】

平明載酒登髙去湖畔停船處幾株烏桕未全紅猶喜黃花開徧小橋東長江一望環如帶放眼千山外開罇更上越王城多少夕陽江上晚來情

前調【過江寺和友】

江郎祠外中秋月城角吹將徹十年長記此宵中豪客相過深巷有微風今來君宿耆闍下又值中秋也題將麗句最紛披恍見當時桂樹晚依依

前調【題畫爲李都官壽】

是誰畫出潘家果百琲珍珠顆羨君原是柏梁才記取桃梨橘栗李橊梅玉缾金鏁琉璃甕且作和羮用須知仙樹本蟠根欲借花前一醉石州春

前調【早行口占】

秋風槭槭敖陽路艸屋方垂露當壚夜起數金錢獨對寒燈此夜不成眠廿年岐路今方息又是徴書急栁梢斜掛月朦朧不信還來騎馬月明中

前調【己未四月宣城施少參寄雲樓下梅樹忽發二花值是科殿試榜發同邑孫子立楚芬以一甲同授館職旣而又發二花則少參與同邑髙阮懷並以制科授館職一時相傳以爲艸木之瑞非偶也舉人梅淵公繪爲瑞梅圖寄至京同館各爲詩頌之於和少參詞書圖捲未】

敬亭四月梅花發正值淸和節慈恩寺裏曲江邊新舊郎君爭占一枝先紅羅欲寄無由寄空寫泥金字樓頭長贈碧山云恰取花枝中半兩平分

前調【題天臺采藥圖爲淮安劉六皆比部】

桃花又發臨淮渡錯認天臺路行來莫笑太奔忙知是赤欄橋畔舊劉郎平明入直回西寺襆被雙娥侍含香誰問夜歸遲只恐桃花回首望中迷

前調【爲劉比部題天祿閣燃藜圖】

圖書萬軸牙籖滿辟蠧燒蕓暖果然子政是前身羨煞當年天祿閣中人白雲司判西曹事薇省曾畱字胸藏冰照宛如犀絕勝西堂終夜對燃藜

小重山【自涿州至琉璃河達京和同行韻三首】

艸店雞鳴酒未醒馬槽聽齧粟漸無聲燈前面促裝成車塵起疑在霧中行渡水石橋平秋風聨轡過涿州城鄕關回首暗心驚遙天盡愁見一雲橫

二

貰酒前莊日漸低鞭梢斜掛壁卸徵衣同行三俊喜相依埀楊下長許控金羈河水碧琉璃壚頭風物美近京畿徴車欲度且遲遲沈吟久三輔故人稀

三

閶闔嵯峨天際開賔門方四辟重招徠將車才到莫相猜諸王邸誰道買臣來九市共三街彩雲遙起處見蓬萊秋風歌詠柏梁臺承明內原有掞天才

前調【題吳江女士沈關關爲顧茂倫淸繡抱甕丈人濯足圖】

欲繡平原幾度思園蛾初作繭絡成絲前溪水滿雪消時波紋起緑似小桃枝投足散漣漪夜來開繡譜度鍼遲一防靑影暮煙微銜絲細不用洗胭脂

前調【失題似爲人題畫像詞】

朱顏緑髮畫圖中丹砂長飫酒醉溶溶前身王母舊靑童幹將佩花鍔散芙蓉羽嶠有誰從蓬萊剛水淺渡蒼龍他年笑入杏花叢瀛洲近折取一枝紅

前調【過舒漢雯中書官邸有贈】

當日吹篪兩渡淮感君長貰酒醉髙齋十年分手各天涯頻頻望紅葉喜當堦髙詠謝家才防毫裁詔罷鳯池回徴書白首苦相催平津第勿厭故人來

明月棹孤舟【題吳江徐檢討孤舟垂釣圖】

甫裏先生何處是家住近垂虹亭子著罷新書開門閒望但見一湖煙水放棹偶然垂釣餌人道是松陵漁史若問羊裘投竿何所應在白蘋洲裏

千秋歲【和王丹麓自壽原韻】

靑幡才換又是春過半聽啼鴃聲將變能令歲月增眞覺黃金賤更那顧秦王有女將衣捲但赴芳林宴一任花零亂年半百休三嘆文章堪自信富貴非吾願君不見比來世事皆如幻

臨江仙【題畫】

姊妹相逢何處是朱欄斜倚雙桐坐來委抱鬢籠松畫裙欹履窄金釧隔紗紅寂寂春園人不到看時多少朦朧緑坡生艸細茸茸銀猊閒戱逐翻向緑坡中

前調【申江署中題麻姑獻酒圖爲丁夫人初度】

三月暮春春雨後申江初放桃花忻看錦帨掛官衙名姝如謝女夫婿是秦嘉制得香奩妝百福珠屏爛若朝霞麻姑曾過蔡經家仙廚將進酒圖上見來麼

前調【徐東建納姬自題臨江仙詞卽用其原調並韻嘲之】

何處玉臺堪倚鏡徐陵原有新題今來同住巷東西門迎桃葉渡人勝薴蘿溪散擲明珠安有價無錢多買胭脂只愁初制夏侯衣茜裙裁剪未簾外杏花飛

前調【壽姜綺季】

五月橊花開似錦一尊長對花前看看又值杖鄕年蟠溪多壽考綺裏本神仙𨿽則東方能玩世無須金馬門邊君身何事不堪傳吟來忘歲月筆下有雲煙

前調【田公子二十生日】

海上靑螣看負角丹山鳯翮初成男兒二十建修名陸機剛作賦方朔正談兵自愧蹉跎多去日羨君先請長纓南箕不用詠三星錦筵香薤發官閣早梅生

前調【賀徐公佑明府舉子】

客舎燈花開似錦寒屏有夢惟魚新來喜得弄麞書藍田秋產玉碧海夜生珠繡褓畫幱初試浴遙看紫气充閭君家原有舊鵷雛他時湯餅防啼聽是何如

前調【祝蔣文甫壽】

洛下久無同甲防試看江左耆英年來七十誦黃庭孫芝千朶艶兒竹萬條靑怪道探書多緑字閒堂代有傳經桃花染得防衣成杜陵誰最好吾愛蔣元卿

糖多令【詠窩絲糖有序】

梁尙書上元席上出窩絲糖供客云是崇禎末宮中所制外間無此也西山靜室有老宮人爲比丘尼尙能制此糖每上元節必餉以銀椀合子其制如扁蛋外光而面有二凹嚼之粉碎散落皆成絲尙書乃唱糖多令詞命予和之

搗盡筁頭泥春蠶已蛻衣片餳褁作彈丸兒不破彌羅三寸繭誰解道一窩絲粔籹漢宮遺餦餭久未施開元宮女尙能爲今日尙書花餤防銀椀合使人思

菩薩蠻【題蔡天聲桃花流水圖記年】

溪流雨過增新漲春山處處桃花放中有武陵人花前一問津幅巾裁白坐聽溪流咽寫入畫圖中桃花映面紅

前調【淮上閻牛叟娶姬作詞索和原韻】

釵頭勝字裁方幅定情彈作鶯蘿曲聞道薛家來燈花夜自開淸淮一別久誰解雙垂手佛日防摩多香山老去何

二

買金欲鑄防夷像頻年憶汝江湖上何處采名花西施不及他白頭吟自在詩寄錢刀外恰似遇桓伊聽歌輙喚時

前調【索贈有序】

客上海數月歌妓玉煙者又名玉嫣解佐酒日日在坐張南士有贈妓詞妓甚愛之因索及予時晚春新月生剛作伎罷遂出便面書去其詞後闋各隠玉煙玉嫣字

雲鬟綰就靑鴉小春山畫得雙蛾巧衣翦杏黃羅紅牙試按歌錦屏香作霧慢把金樽度玉暖起煙絲申江春去時

二

橊裙縐褶花千襇地衣紅襯弓鞋軟銀箭下來遲當筵舞柘枝玉櫳華防裏新月朧朧起何處最嫣然花前一笑間

行香子【卽事】

晚色煙和鳥散庭柯聽街頭擊鼓吹螺酒闌送客夜火星羅幡幢引處看蝶演似鶯梭法輪常轉五方何處現維摩試問禪那作天魔舞於意云何香壇行過隨嘯詠且防娑

蝶戀花【客上海過楊生玉衡聽妓作】

寂寂暮春楊子宅昔在烏聊今在申江側座上防云回錦席門前幾樹桃花色乍雨乍收櫩澑滴坐擁雙鬟爲我彈瑤瑟醉後倚歌還弄笛醒來微月當牕白

鵲橋仙【卽事有序】

邑甲聘戊女有彊委禽者明府姚公斷歸甲合巹訟庭其斷詞駢麗世多稱之旣而訟者爭不徹太守何公復斷歸甲時予方從兩公遊兩公並命予爲詞紀其事

東牀先訂西家願宿何事穿墉穿瓦縱教彊委後來禽卻不道子南夫也明府風流使君瀟灑兩斷可妻公冶莫言河漢鵲橋乖看合浦在訟庭之下

天仙子【賀生子】

韋氏雙珠眞可喜芝蘭欲在堦庭耳春園況值有鶯遷人道是天仙子曾見宣尼抱送此裏號髙陽從此始鳯毛麟角紛紛起我來正值浴蘭時看取靧金盤裏半是桃花半雪水

靑玉案【山陰金母隨夫宦南海三藩之亂與夫子並相隔流離數郡百折不詘曁轉徙歸裏已五十矣其子乞予文爲壽予不能應書此詞捲間】

東揚不用占星婺是家有眞賢孺曾隔兵戈遙海路合州城外雷陽驛畔多少仳離處千山萬水歸來暮看膝下人如樹但得朱顏能久駐蟠桃花發蓬萊水淺誰道流年度

喜遷鶯

荷風乍暖恰紅版橋頭驪駒唱緩待詔公孫彈琴司馬挾防爭遊上苑萬里鵬飛在望看翠幕傳金琖況前路有漳臺花栁酈亭絲管迆邐攬轡處大道秋光不覺長安逺丞相延來通侯載去戶外車常滿他日玉堂堪繼喜大小皆賢阮裝衣待來年紅杏爲君裁剪

前調【寄贈陶燕公移居奉和何毅庵張邇可原唱韻】

隔江人逺一別幾何年髩毛都換但卜柴桑難尋句曲到處堪畱堪戀衣上黃塵不落望壠首浮雲變猶相憶在廬江舊第芹泥橋畔可念書畫室半榻琴簫幾樹花零亂人寄南牕詩傳北郭莫道未還東苑我亦西冷借住須有日煙霞結伴鄰居好看墻頭過酒那時相見

百字令【客滬上爲王鴻資初度】

秋風乍起桂花時又是東亭初度四十年來彈指頃閱歷山川無數倚馬成文磨盾艸檄殺盡中山兔侯王以下一時趨走如騖誰道梁苑歸來故人官滬上歡然相聚有弟同行勝小陸共作平臺詞賦弧矢髙懸長庚何在遙指星明處壯心未已莫言歲月遲暮

前調【寄壽施愚山少參六十】

林花初放捧霞觴遙望敬亭山色繞地珠繩箕宿轉光滿謝公樓側闕裏遺賢石渠繼世曾講諸儒易廿年節度一身髙寄如客督學齊魯之間湖西作鎭到處稱申伯天下山川遊覧徧無數文章堆積前遇吳關今過甌海千里長相憶才周甲子爲君重數疇昔

綺羅香【用原韻答贈甬上錢蟄庵見贈】

古鄮名家彭城遺冑所至公超成市文效元和詩以景龍爲體論學識雅似顓孫羨經術精於楊起苐無如棄世逃名竄身長向瞿曇裏君家歷世仕宦況祖禰忠孝名傳黃紙每輯殘編尙見淚防如泚尋歡防偶在申江嘆孤遊有如樗裏又誰知廿載相思見君自此始

萬年枝【梁司農師六十續娶】

臘盡春還禦河冰未泮苑枝如沐栁又生稊雙雉朝飛遫遫花甲周時花燭啟寶帳妝成百福由來原有尙書三娶東山名族萬年觴卜道從此天長地久鸞終續華蔮披來副髲有珈皆玉池上歌添黃竹好探去金桃再熟那人笑桃花洞裏劉郎初宿

西河集卷一百三十五

欽定四庫全書

西河集卷一百三十六

翰林院檢討毛奇齡撰

塡詞【六】

沁園春【卽事有序】

三月四日曹緑嵓明府張宏軒州牧周譽凡孝亷趙愚公監郡朱服萬別乘羅木桓徐西崖文學招集羣公修禊於滬城之南園有女妓三人行酒卽席朱別乘作沁園春詞予依韻次其後

已度三朝忻逢四並重對春波看楊栁堤邊羽觴泛去薔薇洞口油壁來過北地賢賓江南名士人物加於晉永和況雜坐有美人相間齊畫雙蛾興來酒瀉銀河恰巖畔斜陽照緑蘿看環擁楸枰目縈琢石暗拋博具指印紋螺紅袖香生碧桃花放此際春光可柰何華燈起見樓頭纎月徐上林柯

前調【答王西園見贈之作】

丁巳之春我來滬瀆喜遇西園念當日聞聲有如日下今朝髙防竟在雲間江薛才華廋徐藻采所著佳文是偶言箋題外有吹蓬小令折竹新篇桃花初漲平川又風起城頭撲栁綿自畫閣攤書談深燭下閒堂贈妓腸斷樽前兩次三番風晨雨夕是處相逢非偶然溝頭水問東西防合知在何年

前調【送葉天樂遊吳門】

涼月銜云淸風出谷秋滿人間況出水芙蓉詩篇絕麗環溪修竹酒興將闌子羽湖頭伯通橋畔好友相思嘗往還揚舲去見停來顧渚望去吳關橫塘暑气將殘更微雨初過銷夏灣只陂有雞棲人歸畫舫丘當虎去寺在靑山疇昔曾防石城深處夜月淸樽酹未幹歌詞罷向旗亭試聽可有雙鬟

前調【題閻容庵靑谿傳後有序】

予夙爲調笑詞紀馮事惜𨿽令材而事近於媟渡淮十日晤容庵粉巷出彭生詞讀之初以爲賦古耳及讀竟始知爲容庵少時事也容庵眞今之君虞樊川矣哉靑谿傳辭致幽斐其所答寓札亦復激宕可誦因爲括諸詞合作一首詞𨿽不工事喜不媟世毋以予詞入調笑可耳

桃葉堤邊琵琶巷里人字靑谿本博陵舊氏愁窺燕幕汾陽公子共聽烏啼春寒愁又度落盡東園幾樹梨空回首正江南烽火塞北徵鼙相誓盈盈兩地柰仙源雞犬望後都迷況渚下書沈誤排雁影章臺人去遺恨桃枝隔巷空還擊臂便鈿合金釵何處思只蠻牋數幅堪付新詞

賀新郎【蕭山縣署贅壻詞】

正河陽花滿秋水芙蓉艶紅如翦贅壻淳於千里至早己題詩齊苑喜今日光生銀管古署催妝開錦席看一堂紫罽鋪香軟雙琖暮酌來淺萬條紅燭燒將短更庭前幾行畫扇遮來宛轉洗馬文章當日事樂令風流不逺況種得藍田瓊琬最羨今宵乘鳯處聽秦臺幾曲簫聲緩烏鵲到喜何限

滿庭芳【南園公防卽事】

初過淸明才逾上已羣賢髙防南園花巖接檻洞口瀉紅泉移得行廚竹裏雕欄曲雜坐金鈿擎觴至紅兒嬌小猶弄剪刀錢樓前爭作伎枰楸壺竹遊詠依然看玉釵紛絓薌澤微傳醉煞蘭亭舊侶華燈外新月纎纎當筵賦園如金穀人似永和年

前調【爲汝南張廣文題傳奇卷首】

夏裏開基淸河啟郡曾燃祕閣靑藜髙齋寂靜夜聽汝南雞仿佛神人告語他年事枕畔畱題長弓後貂蟬奕葉不數舊關西黃梁炊未熟翩翩蝴蝶醒後多迷托梨園象板羽殿銖衣千載鳯鸞佳配華茵暖共酌玻瓈聽吹罷一聲長笛無數防雲飛

前調【題玉妃獻冊圖爲汝寧金使君夫人生日】

琳畹瓊妃瑤臺金母當年曾駕蟾蜍因披玉冊還禦五云車絓去廬江錦帨閨房秀早被霞裾淮西路春城千騎夫壻上頭居五花裁作誥香奩百琲總是珍珠看平頭擎履編齒吹竽獻得龍泥舊簡傳經後莫問居諸閒相視山桃片片飛滿玉牀書

貂裘換酒【題吳寶崖停鞭拂劍圖和其自題原韻】

想此爲圖者計生平嵚嶙壘落未經揮灑富貴何時思量起凡事盡如此畫縱滿地才源傾瀉但頻年驅馳南北到頭來抺卻當時話惟此劍鎭無價從前只向車前掛看中原平沙萬里盡堪馳馬建禮門邊題名後便到晾鷹臺下且自解雙鐶重把多少英雄今安在遇甘蠅莫折飛蓬射窮與達有時也

念奴嬌【卽事有序】

暮春二月寒食夜胡繩先招飲上海署中聽妓酒半爲詞

申江官舍看桃花開後栁絲如織伯始風流才啟宴此夜剛逢寒食燭下新妝橊裙百褶翻盡深紅色那堪小妓病來歌舞無力聽蓮漏將殘玉觴嬌瀉去唇脂俱濕夜雨初過花毯上尙見翠鈿狼藉明日淸明來朝上已到處春堪惜勾欄未散漫言今夕何夕

前調【徐都官裁枕函實詩名爲詩枕制詞索和漫次其韻】

撚髭無計喚奚兒長向水邊山麓蒲簟橫陳將偃息好句吟來斷續授冊嫌頻開椷已緩紙片紛零碌遊仙欹處斵成五色文木試啟小簏中空方幱連袵大似靑油袱豹首雞鳴俱不用但取便便豕腹夢去無論醒來何事栩栩相追逐蝶庵詩就此時午睡方足

桂枝香【卽事有序】

馬丹谷伎席有小鬟後至病不能作伎坐侑間詢何名曰未也宏軒張先生以其氏李且病中遲至取翩何之句贈名翩來同席者各爲詞記之予與張南士朱拜石丁殿生徐西崖莫蕙先並作桂枝香詞時康熙十六年二月三日

夜堂聽伎正綘帳花垂玉罏香細蓮炬光中兩兩舞裙拖地忽來金雀鵶鬟小算才堪瑣兒年紀欄邊歌緩油車暗裏翻然而至便手把金尊徐遞似嫩葉裁衣幽蘭吹气病起遲來問取小名尙未風流京兆偏憐惜道延年女弟如是可念何如竟喚翩來爲字

滿江紅【題吳墨舫桃源圖步原用文待詔韻】

圖畫當年正桃樹生花時節有延州髙士酒顏方熱南浦風光何所似西畸興防由來別恰聞人洞口憶當年頻頻說舟過處涵冰雪花落盡同楡莢嘆靑芝白鶴一時都絕凡事總隨風裏絮披圖恍對雲間月幸前賢手澤有傳人思來切

水調歌頭【詠鹿脯有序】

家防侯邸捨以鹿脯食客方雪岷陳其年及予有詞

加豆得幹臘釃酒莫踟躕柰何置身巖谷其命在庖廚不是籠驢炙豕豈是牛犓鵞胛此物本淸虛但束白茅去安問緑蕉無人一食壽百歲試何如陳蕃設脡相食慢作魯公書皮不必爲藻幣腸不足爲酒器祗噬此些須客座手能擗何用倩麻姑

云仙引【壽王鄂叔進士】

蘭渚亭邊蓮河橋畔髙門乍啟朝陽丹紱繞彩雲翔云是覽予初度爭獻仙人九醒觴何限才名今才四十江左王郎宮衣試著來長有花下新裁小樂章回首京華難兄執防同是東方待補山公正當典簿努力功名看未央他日烏衣黒頭還聚重醉秋光

上西平【譚開子貽畫並賦西平樂詞見訊志謝】

嘆年年看不盡短亭花更冬殘雪後停車問誰相憶寄來滿幅是煙霞分明指有西陵渡口人家滄洲近知何處空歷徧路途賖念君也畱滯西平思時便望望時還見暮雲遮何年防我向靑山麓碧湖涯

慶淸朝慢【湖墅髙防同王丹麓陸�思諸公卽席】

屬添絲人方系防還逢髙防南皮閒堂夜來紅燭倒映金巵爭投博箸妓簾不掛夏侯衣頻傾看有葡萄釀色似胭脂夙昔祗愁間闊長從紙上汗漫寄相思今夕不知何夕能預斯期城頭紞如五鼓傍筵耿耿玉繩低那堪與曹劉沈謝卽席爲詞

醉蓬萊【題贈徐涵之小蓬萊別業】

是南州髙士東海名家西河舊裏茅屋數椽縱亭臺無幾墻外疎桐櫩前蘝蔓到處成陰翳人道蓬萊逍遙散誕不過如此堪嘆年時燕齊吳楚汗漫天涯倦遊知止一任人間似桑田海水家有山妻門無雜客架上余書史安樂窩成吾其從老於是鄕矣

蘭陵王【別譚開子】

淮南路正值嵩陽歸去梨花晚寒食初過與汝東湖最深處夜涼傾斗醑聽撥銀箏無數扶紅袖酒醒回時長是城頭皷聲曙恨一別如雨更南北東西春還秋暮許昌宮裏畱君住任作賦繁臺題詩梁苑何期此地復相遇彷佛似前度看舞郡中署便圖徧屏山歌殘燭樹送君還上棠谿渡望長淮千里依然東注那堪言別況緑栁漸飛絮

風流子【答和桐城何令逺見寄】

浮山如在眼樅陽路時望大江遙想當日長瑜曾爲四友今聞子季仍號三髙從誰道十年黃令閣一別湛郎橋湖上風光全隨蓬轉江南春信半在梅梢幸新來無恙詞中尙記得醉臥甘蕉不道安成前度良夜迢迢自白鷺洲邊歌殘纎月紅螺澤畔酒散寒潮試問梁園賓客誰憶枚臯

南浦【和徐西崖贈別】

最傷心處是紅亭載酒上河橋多少畫欄幹外楊栁正垂條五兩南風欲度趂申江幾曲暮歸潮柰離筵人散贈鞭情重雙淚落徵袍此地遨遊堪戀徧亭臺春意閙花梢長載佳人油壁深夜教吹簫況值歌成南浦也爲君重撥紫檀槽且和歌一闋問當前誰最魂銷

西河【答和王西園送別】

春去久怕逢客館長晝寄君書到正街頭濯枝雨後那堪黃浦晚潮生一帆吹下如澑憶當日方邂逅按歌新記紅豆酒間移燭和予詞霎時艸就囪囪散去鎭蹉跎蜀葵花發時驪駒唱罷頻把袖看江流如許顰皺遙指垂楊渡口更短亭東上酒家依舊欲放歌何時還又

滿庭芳【又一體失題似爲同館沈氏生日】

梔子開殘宜男采徧日長深院啼鶯正荷衣被暑裁剪初成曾向慈恩寺裏春池淺蘸筆題名人爭看風流防俗第一吳興相驚舊時八詠東陽雲起處藻思縱橫恰衣盤雕錦紙染紅菱羨煞絲綸世掌鳯池上綷羽爭明懸弧處堂前花發海上云生

剔銀燈【詠米家燈有序】

梁尙書席上有燈爲宛平米氏所制堆紗疊縠作山水花鳥人物座客各有詞屬和焉

百尺冰荷可喜況滿壁盡張羅綺翦縠爲欄堆紗作樹不數米家山水隔屏人指道人在隔花屏裏金粟玉虫累累光到處轆轤齊起雞戴珠竿龍銜火籥總是數條紅紫燈前且醉看燈影照人何幾

題姚將軍五圖詞【今存一首】

相見歡【桃源采藥圖】

何來采藥仙源問當年云是伏波橫海舊登壇麟閣裏滄洲意任相看一似桃花流水向人間

臨江仙合詞【題爲奉贈何梅莊使君夫子作因使君初守越旣使牂柯後復爲兩浙督糧少參因有此詞但合二闋爲一首不分又同一韻故照本抄入不敢移易】

當日虎符初下處桃花開滿山阿萬層綘帳覆來多驅鹽投峻阪防羽出虞羅一自龍山髙防後春江曾哭曹娥天南萬里到牂柯帝鄕把琖去錦裏盼車過誰料十年星紀換延津還泛仙槎江淮轉運使如何金笳開越嶠繡棨動吳波幸得閒堂仍聚首淸樽頻把玻防劉郎前度喜重過公門桃樹老猶有舊枝柯

十美圖詞【爲汪蛟門主事作今存三首】

減字木蘭花【燈下收書圖】

合歡成被鋪就鷓鴣單枕膩豹髓全融肯負饞燈入夜紅壁光如曙翻恨袖梢遮不住收卻殘書何用掀翻壘算珠

菩薩蠻【午睡圖】

玉欄長夏金塘裏軒窻四面荷風起菀蒻織花紋盤盤散緑云栁帷褰未閉隔水窺人至待起整釵鈿郎今未可前

虞美人【紅絲拂子打檀郎圖】

樂陵臺下看紅藥底處曾相謔苔衣掩盡石欄花辜負東園杏子數枝斜紫龍髯拂瑚柄禿袖紅相映郎身豈有赭頭蠅暫作吳宮防墨白螺屏

兌閣十詞【有序】

予遊淮時閻子牛叟與丁少君惇伉儷之好作兌閣十闋索予和詞予未有以應也閱一十八年予赴

召至京師值牛叟年七十丁夫人已亡其嗣君百詩重貽書並幣專使赴長安請和前詞蓋欲以承尊人歡當稱觴地也予始理其詞對使和去其十闋皆有題依題演義不自解工拙牛叟知我定有以諒之耳

南歌子【齊世家彤史】

朱閥迎齊女金箱貯楚云髙閣傍斜曛阿誰居閣上濟陽君

鵲橋仙【證前生】

蓬山小吏上淸舊籍曾控九仙朱鯉若非花下認前身幾負卻雙成久矣楓亭何在治裝東去請食宋家荔子縱然置驛未能通也勝看忠州畫裏

小重山【雙魚問】

兩地烽煙天一隅蔣山西盡處莫愁湖誰言流水隔姑蘇春潮上中有一雙魚緘處印含朱澤蒲裁作綫界蜘蛛簮花小字畫來疎憑偸看傳作竇家書

荷葉杯【維摩天女恰同參】

乃與阿潘同住何故花月映江潭問誰還宿普明龕參麼參參麼參

天仙子【病榻閒情】

長向花前攤女史一榻自安花蔓裏盡教春去病還畱捐藥餌弄筆底全似建安女博士堦下稚童搖葛藟滿院月明淸似水漫言蓁莽辟除難君意气且已耳泛埽請從一室始

十六字令【佐家】

齊代逺空吟乘馬篇眞珠釧解作算商錢

栁梢靑【聨吟】

錦闥閒心緑牕幽興得句相調何意東園杏花開徧又是春朝丁娘且索揮毫甚處見歡情久要幾闋淸詞數行細字一幅生綃

西河【琴奕雙淸】

且慢記琴心當日何似只看緑綺繞孤桐素絲未理髙山流水有誰聽離懷此際如寄況花底楸樹子舊枰在斷垣裏空畱遺掛紫檀心琢成累累橫橫直直試躊躇幾曾閒卻纎指是中意誠莫已良人惜未能此追憶爾時佳致或庶幾皷瑟湘靈堪比何況圍棋張良娣

臨江仙【逮下】

不辧黃鸝能卻妬臨溪且采茵陳文園能聘茂陵人君心難問取我見也憐生今日秦淮相接處當年桃樹桃根門前流水記前因鬘陀花下影同拜繡幢身

瀟湘逢故人慢【采菱】

采菱歌罷見紫角新翻緑苞初卸問灌湖前汊女伴恁來遲停船相迓紅袖風吹剛一望夕陽西下喚侍兒慢捲朱竿菱刺又牽羅帕舉棹去南浦夜嘆洲盡含霜灣名銷夏此事思如乍待舊約重尋流光不借幾度秋風看浩浩長淮東瀉好愁人翠藻淸漣猶是參差如畫樂府補題和詞【樂府補題者南渡越州諸處士所作詞也卷首載玉笥王沂孫聖與蘋洲周密公謹以及菊山唐玨玉潛後村仇逺仁近共十三人同於宛委山房諸處詠龍涎香白蓮蟬蒓蟹五題其調爲天香齊天樂摸魚兒水龍吟桂枝香合一抄本在梅市祁宅藏書中禾中米竹垞爲序之而鏤板京師且屬同館作和詞各五首初晴歸田後其五詞俱亡矣後陳其年遺稿中有白蓮蟹二詞是初晴作注筆甚明因匄其年手抄稿附載於此共二首】

水龍吟【白蓮】

前湖十里芙蓉到門皦皦明如練波光云映蘆碕鷺下宛然一片緗菂含鉛靑房濾粉素珠成串便采蓮紅女絳裙千褶遮葉住有誰見只爲社中人散倚遙空削成難辧赤欄橋子無端愁把碧天遮斷月下飛香霜前落葉容華將變但秋衣未制剪來朶朶不須染茜

摸魚兒【蒓】

但秋風有誰還憶夏冬菜春韭兒家住近橫塘曲長在栁姑廟後相邀取借鄰女花竿挑起紅絲瀏摘來盈缶任九月豬毛百莖雉尾總貰一壺酒晶瀜甚漫說白如瓊玖下將鹽豉烹就鈿頭釵腳難形似只顧流匙在口還念否料拾鱠分鯖未是和羮手躊躇良久便羊酪能勝龍酥堪敵歸去也何有

西河集卷一百三十六

欽定四庫全書

西河集卷一百三十七

翰林院檢討毛奇齡撰

擬連廂詞【應刪】

西河集卷一百三十七

欽定四庫全書

西河集卷一百三十八

翰林院檢討毛奇齡撰

七言絕句【一】

發采石

天門相望楚江秋采石磯邊舊酒樓醉裏乘潮牽纜上不疑江水向東流

小孤關下作

小孤江畔海門關日暮孤舟自去還神女廟前云乍斂秋花開滿宿松山

伊州排徧

淸商新曲唱伊州才唱伊州淚欲流拂云堆上看靑雁回樂峯前跨紫驑

水鼔子

燕尾蝥弧鵲尾旗從徵三十羽林兒秋來莫過胭脂嶺怕見閨中顦顇時

逢黃大飲

二十年前江夏黃相逢各訝鬂毛蒼閶門菇菜蘇州酒錯指夫椒是故鄕

予與張四兄弟作雁序遊久矣今來石陽遇令叔三先生於施公湖西署中値其初度湘潭王生索共題卷軸以賀倉卒書獻情見辭語

淸河先輩杖鄕年十月寒花照酒筵恰是西江秋泛後石陽城下米州船

二

少年曾與阿咸遊苦憶黃公舊酒樓不道步兵裁六十它鄕還得醉扶鳩

三

先生近倚謝宣城未返山陰道上行六十年來最可念石陽重遇舊毛生

四

小春初見拒霜開同醉湖西幕府來願借使君亭下水爲君重洗百年桮

送劉博白之任

蒼梧萬里碧天廻君到天門瘴自開不識舊時賢使在雙山曾采綠珠來

二

新懸黃綬向南天獨上交州萬里船我欲從君遊覽去綠珠井上燕山前

種蓮號子

靑螺江頭種木蓮紅蓮種在白蓮邊大姑愛紅儂愛白相看總是一般憐

晚溯章江上峽江口

章江西上峽江開嶻山城峽口廻兩岸靑林懸落日不知身自剡中來

觀洧有感

洧水來觀已暮春髙梁千尺覆通津楊花陣陣飛如雪誰是當年贈芍人

一公自雲門來過

春云熠熠海東生擬泛浮杯渡海行偶向五雲門下過便敎雲气滿江城

戴金索書詩卷畱別書後

毛子將行別戴逵畱書新句慰相思空庭一片淸宵月照見秋蛇綰艸時

江上吹笳曲

楊桞靑靑覆淺沙西陵江上暮吹笳前旌已渡貓兒口後部還尋師子花

妓墳

葛洪井畔麗人家隔歲山前塟女娃幾寸綠羅衣上土春來開作野藜花

章江舟夜題趙文敏文姬歸漢圖

數尺吳綾凍女裁王孫幽意使人哀朔風吹角章江靜恍見文姬塞上廻

蕭伯升邀甡春浮園度臘不果將赴蕭江覆寄見懷

欲赴蕭江偪歲除燈前重寫別君書久行不道離家苦說到東歸淚滿裾

二

秋風相約泛仙槎許過西昌蕭綘家寒雨一帆頻夢見春浮園上雀梅花

三

東行歲暮役車休回望西昌愁復愁此去思君還不遠蕭江仍在贑江流

和燈夕詩【有序】

友與當壚者會燈夕已當壚者他從遠矣次年是夕重貽詩和韻者友人之請矣或曰丘隨事

碧雞坊裏聽吹簫紫嶠紅泉隔路遙萬樹銀花一輪月依然今夕是元宵

黃家亭子

黃家亭子傍東溪碧樹紅欄面面低曾系幔舟亭子外藕花初落水禽啼

二

八月涼風起畵橈滿塘楊桞拂秋潮春還欲別王孫去思煞亭前紅板橋

三

西樵山人隔巷居黃園東去種栟櫚聽山堂好吾曾到竟日開簾讀素書【馬西樵聽山堂在黃園左】

四

翩翩江夏舊黃童只向東鄰事馬融冰雪獨畱綘帳下山茶開盡滿園紅【此首贈黃二公子翰也】

題鳬亭【爲樂六舞也】

茭花四月滿前汀對水柴門晝自扄幾曲湖光煙棹裏何人不識是鳬亭

二

鳬亭髙榻枕淸虛亭下還畱子敬廬鳴鶴在陰應有和只愁驚起石潭魚【亭下曇廬爲令嗣功昭詠室】

送周翁赴令子和州官署是時十月値八十初度

先生八十老林丘擬作淮南八子遊蘋葉蓼花牽錦纜西風八月上和州

二

橫江官閣蓼花生畵舫紅簾相送迎正値小春初度近彩衣應舞歷陽城

秋夕懷友

黃楡落盡薊門秋都尉臨關換罽裘只有嚴寒蘇屬國還持旌節海西頭

題朝陽松鶴幛子

瞥見浮丘仙驥才松枝掠羽雪霜開錦屛七尺朝陽影時有銜珠破壁來

二

衣裁白雪頂裁丹萬里長風動羽翰浮浮日影連滄海片片松花落紫壇

興慶宮詞【一作開元宮詞】

興慶西宮夜未央梨園新笛奏漁陽誰將凝碧池頭月吹出並州塞上霜

漁山平賊凱歌四首

江東千里巨藩開疊鼓鳴葭振外臺白日羽書三奏捷漁山小宼夜平來

二

節使行軍出鑑湖銅魚符間木魚符虎爪山頭馳牧馬雞心嶺下射飛狐

三

單車刺史舊行邊山郡饑來宼盜連防幡齊出蘭陰砦解劍爭歸瀨上田

四

襜帷昨嵗賜明光凱樂今朝奏上方誰道雈苻多竹箭悠悠旌斾返東揚

寄京兆杜二遊雲間二首

西安杜預武昌侯曾向山陰鏡裏遊長日橊花歸去晚尋君只在澱湖頭

二

靑龍戰艦白龍沙玉鱠金虀醉晚霞卻憶若耶春泛後淥波長映杜陵花

送客入蜀

西到成都未有期春江渺渺接天涯須知莊蹻三巴路不在秦王萬嵗池

送髙公之任惠州

嵩螺山下古龍川瘴裏花飛繞翠田前去陸郎須記得尉陀今是漢家年

舟中聽祁兵憲歌兒

桃花新水木蘭舟一曲春波水自流夾岸垂楊牽不住東風吹過白蘋洲

二

停船捲幔立雙娥按拍重爲宛轉歌只聽簫聲翻淥水那知山色似靑螺

元夕樟湖渡看迎燈口吟

樟湖古渡暮登防火嶠星槎看渡來千條紫電江心轉萬疊紅龍水上廻

古意

五原烽火夜猶驚莫道王威不在兵但使將軍屯細桞何須年少請長纓

涼州詞

漢家天子射熊歸晝祀神宮夜有輝金馬門前畱執防銅駝觀裏侍充衣

二

涼州一闋朔風髙彈成金屑紫檀槽出塞馬銜靑苜蓿入關人載碧葡萄

何紫翔女弟子鐂姬彈琴

裁拂朱弦花又開洞庭秋思聽悲哀從敎認得鐂姬在猶道湘靈鼓瑟來

二

靑鴉髻子綘羅裙紅燭燒殘夜未分忽聽一彈盧女曲階前紅藥墜紛紛

黃開平四十初度

文園丈人南澗邊千頭橘柚萬頭蓮秪緣誤食中山酒醉臥湘湖四十年

二

軒轅歷日記來無但見蘋花滿上湖不使山公爲郡簿頓令四十老菇蘆

北新號子

北新關前銀杏黃小船風起大船涼只愁日日秋風順吹殺樓頭新嫁娘

二

髙官大估坐樓船小艇嬌娘最可憐關前采菱關後賣也須出與鈔關錢

同江右王猷定禾中朱彞尊越城泛舟赴姜國昌廷梧曁承烈啟埈三令侄南華山莊防集卽事

輕舟共泛越江春句踐城邊采綠蘋右軍已作山陰客買臣本是會稽人

二

十里春城桞未黃靑絲笮子拽波長城南載酒還城北尋煞祠前王四娘

三

春城日暖櫂歌廻乘興姜肱載酒來隔岸桃家舊亭子東風弦管使人哀

四

南華山館比逍遙句踐城南泛畵橈張說題名渾舊事闌前春水漲紅潮

桐城孫中龍中鳯遊越歸裏

荀氏如龍馬氏騋憐君兄弟本髙才抱郎山下時相見盡道機云赴洛來

二

樅陽兄弟舊知名零雨還來賦子荊日暮江潮如乳白防君歸去呂防城

吳門宋孝亷實頴遊越將歸枉過

相逢朔雪下江城歸去姑蘇艸正生八百湖槡無限路君來何處不知名

二

舊防蘭亭未有期西陵潮上系人思如何君返支硎日又是予尋阮裕時【時予將東行】

題老遲畵幛

圖畵新鮮見老遲雕弓玉鏃小蛾眉嚴妝不辧宮中樣那道昭陽射粉兒

桃花村

馬湖西頭桃花村當湖一曲有桃根春三二月人不見桃花開時雙閉門

二

春桃花開馬湖裏三年桃花四年李女兒嫁時看種桃幾度桃花落湖水

口號

堪笑淩雲作賦才還從梁苑伴鄒枚成都司馬今歸去將到臨卭賣酒來

二

賦爲違時多散落家於避地益卑微春寒日暮淮徐路靑艸蒼茫何處歸

長門怨

玉殿金釭晚色新殿前少使繡麒麟夜來恐索長門錦要賜平陽歌舞人

揚州看查孝亷所攜女伎七首

內部新歌敎欲成幾年湖上聽分明醉來忘卻揚州路猶道西陵風雨聲

二

新翻樂府最風流簇拍新歌拂舞鳩當日紫雲來錦席今朝杜牧醉揚州

三

金釵十二正相當剛寫蛾眉十二雙著就舞衣臨按鼓一時塡滿碧油幢

四

毺布地燭屏開紫防三弦兩善才【旦色末泥善彈】二十四橋明月夜爭看歌舞竹西來

五

新歌敎就費千金歌罷重敎舞綠林年小不禁提趕棒花裙欲卸幾沈吟

六

靑矑細齒綘羅單作伎千般任汝看獨有柔些頻顧影猜人不欲近闌干【旦色名柔些】

七

是處瓊花開滿枝瓊臺歌舞正相宜就中別有夭桃嫩開向東風遲復遲【小旦色名遲些】

西河集卷一百三十八

欽定四庫全書

西河集卷一百三十九

翰林院檢討毛奇齡撰

七言絕句【二】

上海縣新年樂詞【爲任明府作】

官舍辛盤列繡茵桃符又換一年春令君本是潘懷縣能把椒花贈故人

二

玉曆初從翠幕開三陽齊向斗邊廻朝天散後賔朋集恍有春風度海來

三

裁成方勝五花鮮各佩潘郎月進錢祗爲鶯啼仙署近春花挿滿印牀邊

題壁

十里隋堤看柳花旗亭南上玉鉤斜紅螺杓子葡萄酒醉殺揚州馬佩家【馬佩舊院妓名時避兵居揚州】

申江守歲詞

申江守歲夜筵開夜半休啣柏子杯嘗恐客中愁不斷一年未盡一年來

甘泉宮詞

漢苑通天拂羽旗平明駕幸集靈池紫衣使者持瑄玉祀甘泉泰乙祠

二

建章前殿擬蓬萊玉輦金輿發漸臺侍臣竊聽神君語道是甘泉好會來

三

黃帝靑靈駕栢梁甘泉宮闕舊林光黃金欲就黃河塞自有靈芝產殿房

四

漢家十世大搜田百子池頭禱嗣年不享上祠泰畤從官那得賦甘泉

重和絕句【有序】

予旣和戴花船長句復彚集諸詩見示重和四章從友請耳韻亦因之

燕子樓前雙燕飛舊時桃葉渡頭稀只憐尙有秦淮水載得花船緩緩歸

二

水滿春江花滿舟秣陵西去使人愁渭南亦有昭陽觀花裏重尋女弟遊

三

嫰柳夭桃不用尋可憐兩槳結同心橋公重說周南郡漳水空畱銅雀吟

四

蘭橈桂楫度江云欲采芙蓉染絳裙帝子再來江水上可憐阿姊是湘君

韋使君美人彈琴

髙張紅縵洞湖濵蘆藕苗間一美人靜撫流徽堪念處十三學得漢宮春

飲馬城邊曲

燕臺北望薊城山飲馬城邊驅馬還前度錦車休出寒將軍近在艸橋關

二

城邊飲馬莫辭遐將采燕山二月花日在陣前誰見敵薊門關外盡風沙【誰一作難盡一作有】

西海曲

萬里昆陽水上浮紅螺紫貝結爲樓未有唐防開道從敎馬援在交州

二

虎威門外撞華鐘白嶠烏蠻並舉烽夜防水軍三十萬雕題繢出海中龍

絕句

馬當山下小姑神獨立江心不計春上江水來下江去朝朝風浪好愁人【一本作江鳥啣魚飛欲盡晚來風浪好愁人】

淸芬閣方夫人初度

樅陽大家舊能文髙閣嵳峩映碧雲七十年來覽賦慿將千載誦淸芬

奉答白門向逺林枉過闕候贈詩

春山十里野櫻開朝采櫻花暮未回蕭寺也知向秀到蓬門不道逺公來

代搖船號子

小婦搖船襖子紅早行湖北暮湖東連朝怕見風潮惡湖裏云生愁殺儂

二

小婦搖船江水深晚來江路好難尋分明記得雙橋宿日出相看在皂林

送宋臬臺由紹興道赴任杭州十四首

東南觀察古諸侯玉節臨關擁上游藩府舊曾開八部千艫萬舳向杭州

二

金幢百里曉雲開浙水東流去復來一道星飛吳子國羣公帳飲越王臺

三

明時栢府外臺臣浹日楓宸中眷新久使南行勞叱馭誰知東郡早埋輪

四

鳯凰山下豸堂髙憲使西行仗羽旄兩岸桃花廻錦纜春風徐渡浙江濤

五

淸霄鶚度壓江濆遙海鵬飛簸曲雲漸水豈因吳越限使星不逐鬥牛分

六

越東八察元才子浙右雙旌李鄴侯轉運倘能懷左臂金章犀帶鏡湖秋

七

褰帷露冕導江沙攬轡登車問海涯全轄名都一十二望風解綬是誰家

八

兩行豸節駐錢唐萬仭龍門起故鄣明聖湖光同皎鏡紫微山路比秋霜

九

望京門外挽金車鎭海樓頭展玉笳幕府政成多問字春江相送共侯芭

十

三秋熊軾望來遲十里樟亭系去思惆悵過江羊叔子東風一路野棠碑

十一

提刑大使玉津宮舊日刑官是大馮二到兩丁何足羨試看今日廣平公【宋玉仲先生舊爲杭州司理】

十二

錦棹春江西上時吳山相望郁參差他年紀績能懷古應到錢王武肅祠

十三

白羽靑絲間虎符豸堂驄路隱龍圖時至謳思連十郡暇來賔從滿三吳

十四

使星才發會稽山獻石懷錢滿市闤只恐內臺相望久浙潮一日兩回還

過徐十五茶肆出張六四丈隱居所贈絕句云丈甚惜此詩必屬毛甡書筆藏之爲慰臨書亦賦二絕句附後

南州髙士縣西街長掛官茶舊市牌欲向黃公尋故侶卻憐宋子在天涯

二

垂老張融未卜鄰同時徐穉亦長貧新來寫得相思帖曲渚停舟錯認人

爲錢唐王生題畵竹

碧篠娟娟倚翠苔髙岡雙鳯羽毰毸空庭月落誰相顧知是當年子敬來

題仇英畵幛二首

南朝蕭寺暮雲間漁父滄浪鼔枻還樹杪亂流遮暝色不知何路向前山

二

屏間長見十洲圖珠樹瑤林近有無釣艇欲歸溪路暗碧天空掛水糢糊

寄寇詩【有序】

白門妓寇眉故撫寜侯曾購以千金寵之侯被俘北行鬻婢妾於豪家並欲彊致寇寇曰予奚事此也且鬻予數金耳請得歸歸則丐諸侯故人得千金未足重爲妓繼之侯由是免張荀仲先生曰寇非無知者語及故侯家事輙慟哭王雙白曰江以南遙情似寇亦罕予時寓廣陵寇將來或曰寇復不來擬寄之

莫愁艇子載琵琶慢向靑溪摘藕花舊日侯門君記否廣陵城下邵平家

張二丈七十初度自詠小像松菊圖索和

淸河居士臥東籬松菊閒吟酒一巵猶喜春前方七十勿嫌秋老探花遲

二

庭前松菊自行歌畵裏柴桑雙鬂皤散寫新詩編不盡可知甲子記來多

口號

孤舟殘夢帶霜開十里山塘雞唱廻幾處鄰船棹歌發悠然客思夢中來

伯兄雲間歸攜讀章大司馬閨淑有閒香奩詩因作時七月七日

秋棠花發鶺鴒還攜得金箱劉令防此夜曝衣樓上望萬重錦繡滿雲間

卽事

綠蘋翻葉水生紋靑雀低飛日漸曛南莊風來北湖雨太守祠前一別君

姜公子希軻誕兒

太傅堂前玉樹新香襕繡褓石麒麟從容伏日傳湯餠爲有朱衣拭面人【適伏日招飲】

二

丹山九翮鳯凰車五色銜來掌上珠夢裏熊羆驚莞簟君家舊有渭川書

從軍行

蘢城積雪炤蒲離壯士從軍建羽旗此去渡河剛二月燕支花發到車耆

二

將軍夜獵向南山暗把雕弧射艸間聞道甘泉初備寇五原烽火逹蕭關

弔喬公故居

皖水茫茫繞碧渠靑天環映石樓虛漫嫌江北無春色只在喬公一故居

樂六舞功昭父子邀集鳬亭予以別集未赴閱日復爲詩見招兼屬訂日率筆酬意

鳬亭一望水中遙細藕長蒲阻畵橈落日滿湖人未到爲予重上赤欄橋

二

東湖深處藕叢靑邀我重傾白玉缾今日南園明日醉也須後日到鳬亭

楚州除夕三首

羈客天涯値嵗除楚州城下舊精廬薪槃燒罷紅燈暗翻盡頻年篋裏書

二

客嵗將除夜漏長屠蘇酒暖贊公房只憐故苑椒花頌不共天涯一漫郎

三

爆竹明朝嵗復新桃符又換一年春淮流不斷東歸夜猶有淮陰度嵗人

元日

蒼龍初轉斗初廻僧舎初銜栢子杯四十年來殘嵗月不堪還向客中來

頃以家冗獲咎暫去鄕裏枉荷山陽令朱公極畱三卻三挽臨行感激念其亷材惠民而未嗣因寫鬻兒圖畱贈並爲作詩

看花三載住淮南白鹿銜花傍兩驂最是淮民善相祝春田綠艸種宜男

二

淮南有子盡名朱淮水應生照乘珠不信但看銀幛子野棠花底鬻兒圖

北塘席上送潤公之鴛湖寄朱彜尊二首

錫杖袈裟古善才北塘深處重徘徊如何龍象波中度不見羊車市上來

二

臨湖曉閣北塘深五月荷花送道林百里波光長似雪可能乘興到山陰

宮怨

裁成紈扇擬修容曾賜昭陽系臂紅一自上皇巡幸去空畱春燕鎖南宮

二

金井鵶棲玉殿秋鴛鴦樓上夜藏鉤生來不解君王寵夢去還尋女伴遊

吳宮怨

吳王秋到便生愁長作姑胥百里遊防火炤龜還上海牽旗走犬過長洲

二

百尺銀釭獸爪垂梧宮夜闔萬重帷浣紗溪上東鄰女聞嫁西家椏角兒

何水部小妓

小小蠻雲宮髻新紅絲初拂舞衣塵呼來只向屛間住怕惱司空坐上人

二

上宮碧玉攏頭新短袖單衫染麯塵敎就曲房揚袂舞好娛官閣看花人

三

慢上蓮花舞柘枝偶傳淸響最堪思自憐繁簿無佳句也遣名園聽瑣兒

張司理陛秋水園席上作

秋風吹雨照龜臺白藕紅菱水面開博望南還重戴酒天河眞見使星廻

二

南徐軍鎭海門靑十載分巡舊理刑歸假不忘三徑樂雨餘秋水上空亭

錄別次韻

南風吹雨一舟輕百里隋河載雨行恨別涇園沈公子陽關只唱第三聲

二

裁向嵩陽看落云靑楓江上又辭君此行將到衡州去只恐衡南少雁羣

姜十七宅食魚得湖西節使施公書並有所貽率然代意成二絕句

江風吹暖石芙蕖午幔淸樽鱠鯉魚時開篋子頻頻看爲有湖西節使書

二

湖西節使擁旌旄尺素殷勤問紵袍怪底魚梭能破壁銜來金錯美人刀

題影幛

玉樹蘢蔥照綠苔鴛鴦湖上石城隈是誰寫出滄洲意錯認麻姑渡海來

過張六四丈艸堂看菊作

梁父行吟七十年艸堂居士興蕭然重尋舊院秋花裏知在橫河古樹邊

二

西上橫河舊艸堂尙書庭院菊花坊門前銀杏如相待才到秋來黃又黃

溯宣城靑溪過響山作

宣城城下泛淸溪苦竹黃茅兩防低行到響山山盡處淸猿野鶴一時啼

登寄雲樓懷愚山

謝眺髙樓倚夕曛樓頭長寄敬亭云我來吟盡云齊句那得臨風把似君

送友之崇陽

二月春風吹客裝故人西上古崇陽武昌門外新栽栁何處相思不斷腸

客捨

客捨桃花井上飛主人小女善縫衣只憐千里江南路換盡春衫未得歸

鎭江城下作

毎度吳關增客愁江山無恙古徐州萬嵗樓前云乍合千秋橋下水爭流

同徐二十二嗣定朱三驊元馮大之京商二十八衮黃吉出巴山北城晚眺口號

巴山城外晚生煙一望寒林興渺然何處野祠延佇久黃坡西下北門前

二

丘樊幾疊暮樓鴉楓樹南頭舊狹斜落日巴山歸路晚與君同醉杜秋家

三

朝天門外路漫漫錦樹丹楓醉後還最是望中愁不盡一重雲樹一重山

姜九榦畵寒鳬聽雨圖見寄

五月南湖泛野鳬田田荷葉間靑蒲雨中多少相思處寄作寒鳬聽雨圖

雜詩

汴水西園値暮春雍丘古道駐徵輪道上久無盤埒馬園中尙有看花人

平臺漫感

司馬西行狗監猜鄒陽新上一書回可憐千載賢王客不爲平臺賦雪來

淸丰江梨花

淸丰江上馬頻嘶萬樹梨花曉渡迷記得瀫溪寒食後落花如雪過溪西

爲張公子玉樹贈字並詩

菁蔥玉樹映朱扉太傅功名世所稀欲問比來江左事謝家子弟在烏衣

題畵冊

茅屋遠開修竹外板橋初見杏花時前村野老爭相過流水灣環幾度思

題櫟園藏畵頁子

溪山羃羃路綿綿不到雲門已十年認得數株黃杏樹辯才墳畔寺橋邊

西河集卷一百三十九

欽定四庫全書

西河集卷一百四十

翰林院檢討毛奇齡撰

七言絕句【三】

送金二敬敷覲省汝南官署

紫遊金勒控雙鐶公子思親江上還十月丹楓吹似錦看君西度朗陵山

二

汝南公子本翩翩覲省將歸醉別筵君去若逢袁夏甫莫敎徒步府門前

題畵

東溪艸閣吾曾到傍水寒生山樹秋今日畵圖相憶處春山澹澹水悠悠

中州張興嗣寄示南遊詩有感賦贈

丹陽不復問劉惔少室山前掃石楠一自君歌傳洛下頓敎人憶望江南

二

幾曲梅花傍女墳當壚猶是舊紅裙武丘東畔題詩處毎見花開便憶君

息縣雜詩

淮河東下古揚州桐栢山髙一望愁自笑濯纓三過早涓涓不斷是溪流

二

伏波城下艸斑斑銅柱功名海上還若欲逺遊餐薏苡城南尙有濮公山

三

毛甡北走大河濵鄰女三年尙盻臣不是故園相憶苦爲誰腸斷息夫人

四

溪山曲曲法堂開白日長從塔影廻曾與老僧溪上別淸鐘送過石橋來

五

柴車到處苦流連官閣開時只晝眠愛殺風流夏少府長擕樽酒出花前

六

翫花臺在舊城西臺畔妝樓一徑迷爲憶故園長不語莫敎花外乳鴉啼

與臨川王君褉飲有贈

永和三月褉堂前看泛桃花年復年今日持杯翻記得王家內史在臨川

題墨牡丹畵

一枝初向洛橋分漠漠春山淡澹雲恰似漢宮新賜浴風前試著墨絲裙

題畵【有序】

周侍郎藏畵頁中有春林薄日前山雨來茅堂臨流防之修樊何人男婦筍輿油蓋次第散出題者疑爲冒雨問友之圖嗣題者笑之詎見擕妻問友朋矣逃林不深移家更往差相似耳然西滸古姜無須舁出楚鄕萊婦何爲雨中豈其翦蒿西墅課韭東田者耶村父拾明月三家識者環觀而佑此可莞顏耳

擕家出郭翦蒿萊云薄初看日影廻齊上筍輿山雨下午橋莊上晚歸來

畱淮西金使君郡樓三年晨夕聽伎多陽陵西巴之音有吳中舊部亦蕭散不整大雪晚宴江南新伎至觀之生憶因爲賦四絕句並雜歌侑時座客童煒尹坪韓肅皆有和詩

朔雪髙吹懸瓠池郡堂畱客夜彈絲分明身在江南路伍相祠前酒醒時

二

淮西雪夜酒筵紅太守風流過馬融看到舞闌樺燭下敎人思殺石蓮東

三

十載尋橦看未眞每聞吳語便傷神座中總是江東客何處還尋顧曲人

四【此首專贈伎童唐郎也】

順郎十四學琵琶十五新聲徧海涯家在九龍山下住生來洗面是桃花

客中送陳無名入燕作

相逢衣褐在淮西走馬關前日欲低此去一尋遼海雁何時同聽汝南雞

二

寒風落日醉當壚燕市還尋舊酒徒君到安州若相憶爲予重寫慶卿圖

喜遇兪汝言汝南官署是日微雪

當湖對酒快論文十載相思看雁羣不道朔風吹雪後汝南官舍又逢君

二

籃車遠度蔚州山聞到靈丘觀射還欲贈靑瑯愁雨雪爲君西望雁門關

三

中原相遇朔風寒萬里同看隼影盤此處掃門煩長吏只因客臥有袁安

四

五闗木落露河秋雪裏逢君在蔡州莫怪陳蕃長入坐汝南太守最風流

九日飲雲間朱司馬使君官署三首

雲間司馬古朱家九日開樽罷晚衙只道茱茰堪解阨爲予縫就臂邊紗

二

維舟三泖度淸秋古署黃花泛玉甌家在滄洲看不見何須更上郡東樓

三

落日東吳古郡臺登臨須借大夫才獨憐漢苑騎魚客也向秦山戲馬來

飲泊石門贈同行王丞初度

桃花如幔棗如缾莫向吳門問阿經載得余杭山下酒與君同醉女陽亭

書畵頁後

千尺冰荷散似銀艸堂習靜總無塵他年若買吳中室願在墻東作比鄰

山陽別沈祕書時各淚下不止後辱貽四詩中有云九日淮城悵別筵舳艫西送雁橫天濁河浪捲臨岐淚濕盡徵衫己四年予誦之愴然私顧所著衫猶是舊時因重爲搵淚賦詩自嘲匪云報章耳

上苑秋髙雁影寒帛書何幸寄長安今來衫袖重重濕不是當時淚未幹

二

一別淮城書漸稀故人相憶在金扉他鄕四換黃花節猶著山陽拭淚衣

任屏臣七十

裁廻甲子度春風又見園花嵗嵗紅幾欲移家歸海上還來避世在墻東

二

先生七十正懸弧長對靑嵓舊畵圖恰似渭陽歸載早海鼇百尺掛瑚

有伎童將歸過索予書絹抒筆志感

渭城將唱不堪聞醉後還題白練裙懸瓠樓前云漫漫石羊橋畔雨紛紛

二

三載行歌汝水春故鄕東望轉逡巡如何細艸沾茵處又送桃花靧面人

汝寜城外送伎童還江南【並序】

伎童唐郎吳中有名安西潘將鎭紅水者奪之以行汝寜金使君爲贖畱之蔣亭三月送還故鄕予恨沈淪與相似而猶不得歸似有感焉予初贈詩雲家在九龍山下住生來洗面是桃花伎童得詩請名靧花至是使君憐其慧以慧憐字之予友張杉者尋予汝上聞其事似恨不及送亦有和詩見乎情詞

彈徧琵琶九曲詞蔣亭東去雨如絲明年待我夫椒下應是江南花落時

【附韓聞西詩雪裏相逢曾幾時今朝別去栁垂絲何當夜月黃溪上重唱新翻白薴詞譚開子詩對酒重歌拂舞詞荊桃花下駐靑絲春來怕見東亭栁況是亭前折栁時張南士和詩若爲送別賦新詞東冶亭前折柳絲獨恨靧花人不見風流思殺按歌時】

有贈

偶向丹山采石英擕來長劍是星精他時海上桃花發看汝飡霞到赤城

題周在浚記年圖

不羨紅絲繡公子不羨黃金鑄大夫只羨淞江三尺絹冩作東吳年少圖

二

髙松百尺拂春云濊濊泉聲石上聞豈合丹靑圖嵗月祗應丘壑置夫君

秦淮老人

秦淮髙閣擬臨春中有仙翁髩似銀話到黃奴行樂處尙疑身是六朝人

同朱曾蠡登燕子磯飲

燕子磯頭江浪開江風萬里逐人來臨流一唱橫江曲能使荊門水倒廻

夜雨同朱曾蠡江寧郭宿逮明羅坤送酒資至

石頭城邊夜泊舡淸江夜雨不成眠只有羅坤解相憶平明送到酒酟錢

簡江寧主考

棘院重闗閉夕曛故人相隔在靑雲但聞裴令膺知舉可有劉生試雜文

何之傑以舟居記顏有贈

菇蒲淺碧漾淸秋一葉蒼茫水際浮不道滄江歸臥後依然擊檝在中流

二

何求爲棲遁身春江渺渺問前津須知此日揚防客仍是當時破浪人

三

新從解劍渡江天瀨上曾乘漁父舡何似故人雙槳去柳姑廟後浪亭邊

卽事【有敍】

宿竇家濆賣漿婦連連目予問之曰非毛氏小郎乎曰何以知之曰妾故保定伯家婢也向屯西陵渡時主嘗饜郎郎不解食生炙鳬索胹淘之妾以笑被杖寜能忘乎予聞之憮然因就飲解槖中金餉之去伯籍北平毛氏同姓故嘗食其營大兵下江東全軍歸降爲提督京營標官守京城西門家遂散失婦善擘阮汾州人

錦帳雙鬟貌似花河陽軍散各天涯可憐紅字三家店不賣靑門五色

別朱生

開元法曲有誰傳秋雨江南罷采蓮淮水濁泥初凍後停船一別李龜年

二

桂樹叢生淮上秋西風髙會曲江樓水亭誰唱伊州調記得蘭陵朱粹修

三

寒風縵管脆如絲欲別歌予桂樹詞此去江南望江北淥波靑艸系人思

秋日登江樓有懷

茫茫落日半銜山萬里江流往復還獨上髙樓愁望逺秋風九月穆陵闗

二

大江東下日西馳渺渺江樓接海涯隔岸秋風吹不住白狼河北雁來時

逄陳老蓮季子飲贈

江上逄君蘆荻秋樽前落日重淹防狂來滿眼滄洲興思殺江東顧虎頭

渡錢唐贈戴山人

錢唐髙士剡中才日暮銜杯江上臺萬疊寒濤通夜白依然雪後見君來

贈柳生【有序】

栁敬亭說書人間者幾三十年逮入越老矣楊世功曰敬亭將行不得大可詩且不得一會祖道似恨然者予時病彊起將從之汗接下不果可往敬亭書至云如相會者早間世功言及相會惜言相會祗此是時寓沈康臣宅發緘皆笑後二日敬亭止梅市予與康臣遂赴焉再說書聆之感於心然實病不能賦詩也口吟二絕以贈行

扶病來看柳敬亭秋花開滿石橊屛一聲河滿尋常曲說到傷情不忍聽

二

枚生未作梁園賦吳客將行越水濵怪底觀濤能解病原來君是廣陵人

晚宿江村卽事

行行暝色起江沙借宿江村野老家夜月炤來東隴樹秋風吹髮上田花

二

村田漠漠晚煙稀野老提壺坐釣磯日落牛羊從嶺下月明烏鵲傍江飛

伯調將西行疑予畱妓飲不爲供餞馳詩劇謿因妄爲答謿焉

史妠盧姬並有名髙秋野寺坐彈箏一從掩袂辭巴裏不復當筵唱渭城

黃河客捨見故人書名壁上

黃河滚滚向東廻下馬重衘客捨杯忽見新題雙淚落未知故友幾時來

二

寒燈孤館淚潺潺萬里波濤夜自還上馬欲行還又住故人名字在墻間

九日示趙八十四弟

楚王宮外菊初生九日衘杯淚欲傾君去登髙須盡醉愁君東望永興城

古決絕詞【有序】

古決絕詞者毛甡爲朱三作也三爲巴城妓小小所暱忽正白旗他使者購小行小通三不得防大霪雨江漲流溢從漲江解舟滔滔去斂小帛囊貯錢一枚燈心艸一枝箸寸許綫一條作十許結屬他妓送者貽三且曰他日當哭我江流間矣三傷之因爲作此詞時同遊者六人有和焉

銀瓶挽斷井中絲嫋嫋曾無決絕時只有巴山城下水滔滔東去最堪思

二

巴山城下送娘船夜雨猶彈蜀國弦不道曲終歌決絕新來翻入綠珠篇

華蓋山

淸江百里繞仙闗華蓋山頭村賽還橘樹蕉花天半路洞簫吹出暮雲間

送客

送客春城柳漸低千條萬縷市亭西從今勿折長條贈恐有歸人繋馬蹄

雨後觀牡丹卽席和愚山韻

春燈幕府夜漫漫細雨淸樽傍藥欄莫道名花容易見十年三度客中看

漢苑行

防燕初翻百子池宮花齊發萬年枝但知上苑寒歸早不道人間春到遲

二

秋風歌罷栢梁材上苑春回承露臺朝來殿使探鶯去日暮宮官試馬來

寺館夜看龔中丞香嚴齋詩集

臨江孤館寺堂東蓮闔花闗閉晚風祗爲中丞詩句在東堂燈火夜深紅

聞沈九北闈捷音

聞道金臺收乘黃故人聨轡驟康莊秋風十里長楊道中有山陰舊沈郎

二

淸秋烏鵲度巴陵上國賢書今又升聞道舊人推記室已將新體用吳興

雨中送沈築巖還姑山

春帆東下雨潺潺千里江南送客還此去應逢寒食後杜鵑花發到姑山

西河集卷一百四十

欽定四庫全書

西河集卷一百四十一

翰林院檢討毛奇齡撰

七言絕句【四】

客南臺送髙兆之粵東

南臺節候近端陽客裏逢君去五羊欲解五絲爲纜去可能暫系女螺傍【螺女江在南臺後】

二

餞飲西園酒未醺平船先載隔江云閩南荔子今應熟五月嘗時不共君

三

陸郎不用跨班騅前路逢迎知阿誰趙徳門邊舊程裏看君乘興一相追【時君先到潮故云】

四

三山五嶠總天涯擬向番禺泛海槎此去肯畱蓮葉寨待予同看木棉花

盤谷先生歌爲陳舍人上善書扇

盤谷先生好作書年來右肘病難舒當軒傾得三升酒便上雞林估客車

二

盤谷先生書勢良鴻都新碣比中郎可憐老興渾難盡屈鐵更爲丞相章

三

西平仲子去何年近見先生賢復賢但著一篇盤谷賦從無千頃洛陽田

四

盤谷如盤花似銀中書君老不勝春那知玉笥山前艸猶坐金華殿里人【時舍人流寓江西】

雪中別二友

梁園客散暮云低閼伯祠前重解擕愁見馬蹄殘雪上兩行東去一行西

和苑中遇雪應制

龍馭春遊仙苑深祥雲曉幕帝臺陰若非霰集先行斾只道花開滿上林

同友遊南阜山憶何道安詩

南阜蕭條最可思夕陽山木晚來時從君一望淸秋色只當重吟何遜詩

題畵幛子

江城碧艸正芊眠細雨南湖阻畵船才是錦堂懸曉幛便敎白鷺滿晴川

二

碧渚翩千集鷺翿新蒲片片映靑袍原來共滯南湖曲別有淩霄一羽毛

除夕作

旅館椒花紅欲然椒盤愁向客中傳如何才聽金雞唱便喚今宵是客年

同友柳下作

東度吳關値暮春關前楊柳暗長津行來相向垂雙淚不是江陵種柳人

雨夜就亭送客觀芍藥卽席和施公子彥慤

花間送客暮登臺急管嬌絲且慢催君聽堦前正風雨莫敎別後憶花開

二

何來玉樹謝家兒夜雨能歌送客詞華燭滿欄人盡醉一時回首看將離

予再赴湖西講堂已暮春矣聽座中歌孟氏牛山篇不覺出涕因賦懷家園詩一章見意

三彈歸鋏楚天涯日望西陵不見家痛殺江南春夜雨還開井上旅葵花

湖西講堂作

臨江艸色滿前汀玉節諸侯自講經慚愧十年岐路客空隨車馬上汾亭

淮市柳與同行者

淮市西頭西楚祠祠前楊柳亂垂絲攀來不忍貽君看記得樟亭折柳時

王二漢書予詩館壁

進士坊邊花巷春烏椑門巷寂無塵誰家能寫毛甡句只爲相如臣里人

西湖竹枝詞

斷橋西去杏花開年年橋上送郎回分明一片連橋子何日何年斷得來【杭人呼橋子猶曰三橋子也】

二

昭慶祠頭春水生大船長傍小船行湖東日上湖西落湖裏何時不是晴

三

小姑十五壓花鈿長抱琵琶坐小船借問小姑何處住陸公祠下嶽墳前

四

十錦塘前好防蒲十錦塘上百花鋪可憐八尺斜斜路隔斷南湖與北湖

五

湖心亭子近三潯儂日思郎思不禁阿郎好比湖亭子朝朝暮暮在儂心

六

小姑梳頭日西時不到山前到水涯屋裏挿花湖裏炤山前歸路有風吹

七

水上花開水底紅東風吹水水蒙蒙水上看花猶自可水底看花愁殺儂

八

誰道湖波鏡子同看花須看水中紅船邊水動花難見不若船頭看阿儂

九

阿儂不上采菱船隻買白藕種紅蓮蓮花有心長得藕藕根無心長得蓮

十

靑驄油壁漫相尋只在前山松樹林山雨不吹裙帶濕幹將絲子結同心

十一

湖頭闌干一樣鋪湖上一色好當壚莫尋橋畔紅防子只認門前白項烏

十二

莫道西湖好浪遊南山云斷北山頭莫道妾心能間隔外湖水入裏湖流

十三

飛來峯前花正開蝴蝶探花飛幾廻髙不似花蝴蝶不識因何飛得來

十四

石新婦在釣漁磯桃花爲面竹爲衣面上桃花有時落湖邊望郎何日歸

十五

油車宛宛度西林日暮歸來懊惱深曾在第三橋上坐金釵失落不曾尋

十六

買得甘又買莫道甘苦不相宜前山空有胭脂嶺不上唇來那得知

十七

湖堤風起便生潮裙帶斜牽堤路遙女兒上堤欲歸去可憐綠艸抱裙腰

十八

蘇小門前楊柳新西林橋下水粼粼琵琶只在盲婆手不見西湖愁殺人

遇蕭鏈師梅市

上淸仙人紅玉腮冰漿分貯紫霞杯他年若問靑牛使梅福山前曾見來

二

自返靑華歷翠微千年縫就五銖衣相逢偶說前朝事親見英皇北狩歸

看玉田觀道士棋

玉田道士井公才白日分星石上排總是還鄕人不識盡畱洞府看棋來

雨淋鈴

望京樓上月亭亭興慶宮中艸色靑舊日張徽今在否春風不奏雨淋鈴

史四廷柏五十飲席

閒園初發拒霜花賔客盈堂泛紫霞一石餘杭仙媼酒千秋南渡相公家

二

畵檻丹楓炤綺筵楓花片片墜朱錢東方二十嫺兵法不道蹉跎三十年

欲上臯亭看桃花不得因題吳九彥聖竹院桃花幛子寄嘅

欲上臯亭細雨來春江渺渺夜舟廻那知竹院重逢處尙有桃花千樹開

蓋羅縫

瑤林玉闕啟金扉仙女親縫云錦衣當時誤聽天雞唱失在蓬山不得歸

二

瑤林玉樹摘靑房仙女親縫云錦裳跨來緱氏山頭鶴看去金華道上羊

鐂姬彈琴得平沙落雁曲請賦

重重簾幙捲霜華西望衡陽音信遐何處靑桐流響急一行塞雁落平沙

二

金罏香盡夜堂淸過雁咿呀指下生最是琴心堪問處從頭撥拉兩三聲

南鎭春遊詞

春船兩漿白蘋開十里橫塘晚未回南鎭祠前北風急夏王陵上雨飛來

二

鷁頭艇子鹿頭車山路深深雨又斜何處相逢增懊惱淩家山下看桃花

三

香罏峯峻少人登兩兩三三上禹陵陵前艸深花似霧山頭風急雨如繩

南鎭後春遊詞【同南士祗臣桐音作】

晴江演漾動輕橈夾防垂楊去路遙九十春光八十雨橫塘水滿晚生潮

二

金書玉柱鎭宮牌畵舫紅裙鑑水涯春艸年年陵下路行人拾得雀頭釵

三

上宮碧玉駐靑油自洗湘裙杜若洲落日橫江不歸去還尋窆石殿東頭

四

陽明洞口鎖天闗瑤艸琪花掩髩鬟欲覓雙成探玉蘂敎人長上會稽山

寄徽之大敬代書時聞沈九嗣範邵二懷棠雋南宮

春雁歸時未有書三年思食漸江魚親知盡獻長楊賦誰道還乘廣柳車

吹臺懷陸大進張四綱孫毛五騤

汴水東流去復來大梁城下重徘徊西遊不見賢王客三月花飛滿吹臺

天臺僧夜話

海州東望海門闗玉洞桃花謝往還夜半老僧彈指後恍疑身在赤城山

王使君席同陳內翰贈歌者

江城四月柳如絲錦瑟彈成入破詞太守筵前爭認得大功坊底杜紅兒

二

槐防入夜燭屏深試舞新衫是縷金座上詩成誰最早鄴宮倚馬舊陳琳

宿東溪山寺遇雪

東溪山寺暮鐘天借得生公一榻眠早起欲行溪口望雪花堆滿寺門前

槿花

紫槿東籬慢曲盤朝昏榮樂詎須看憐他相伴秋光裏傍暑開花直到寒

寄沈九祕書

吳興才子掌文詞日艸黃麻共紫絲誰念十年烏鵲侶裁書一寄鳳凰池

溪亭懷舊

淸溪深處一亭幽曾傍闌干洗玉甌二十年前亭下水至今猶帶落花流

舟中見張園鶴

紅橋畵幕勝靑田獨鶴翛翛瞰碧川過客不知波下影長疑兩鶴住洲邊【一抄作靑田羽客隔秋江紫蓼丹楓畵木杠水面聽聲如欲斷波間看影似成雙】

內叔陳大憲祖付予詩歌妓玉華因復拈贈

翠幄朱欄覆綠池西園公子夜裁詩自慚抱瑟同盧女不敢將歌付雪兒

李少宗伯更名臨江城外淸江爲使君江感施分司之淸也予去臨江因徘徊使君江上慨然成詩

蒲帆五月去江城城下江流淸復淸酹酒欲行重系纜最難忘是使君名

二

五月橊花炤地丹離筵重聽五弦彈使君江上多情水還載孤舟下信安

過信安殷浩宅示田甥【有序】

浩北徵廢徙後惟韓甥隨經年因詠曹顏逺貧賤親戚離送甥江上涕泗橫流予過信安城南宅乃不覺有傷於心亦示甥云爾

當年殷浩南遷日無復親知相伴行今日一過殷浩宅敎人流涕對韓甥

予悶居法華寺偶閱梁山牧牛頌幹庵大師問如何是忘牛存人夙不解禪戲拈舉依韻【金絲籠絡卸前山山北山南處處閒驀地擘開拽鼻手了無繩子在中間】師稱善他日舉似金輪僧僧曰李白自稱金粟王后身徒誑語耳子眞是耶因笑而成詩

咸陽宮前金粟山金粟花開只等閒若許傍人認金粟如何金粟在花間

予夙得惡夢徐二十二慰以絕句因答

他鄕故國兩茫茫春艸春花總斷腸但恨情多過王子敢言才盡比江郎【徐詩末云莫愁隴上飛鸚鵡夢裏應吞五色云】

發紖詞爲舒城黃母胡太君作

蕭山城南白雨傾蕭山城北白雞鳴龍舒王姥將歸去白鹿銜花不忍行

二

黃門將母板輿中樹得山花浙水東不道河陽九秋月北堂萱艸墮霜紅

三

翩翩丹旐出城西暫駐湘湖第一溪駟馬不行踣地哭平橋衰柳一時低

四

金章墨綬防衣新次第堦前看雉馴自是王喬飛舄早玉棺先獻太夫人

五

已聞邵伯曾爲父不信王戎尙作兒子姓裂裳隨太母牽輀挽紼到江湄

六

樟亭古渡引旌幢望裏飛霞接上江披牡戴苴皆玉立從來江夏本無雙【指其孫平十也舒城有飛霞亭】

七

治從門外禮文新藩省稽畱倍苦辛翟相總無逾制事山濤豈是奪情人

八

晨輁曉蓋望中遐擬泛西陵江上槎痛煞野棠官路裏近前還發數枝花

同陳柱國將軍張杉赴商命說徴說舟集雨宿卽事

江城度雨細如煙翠幕金尊雜管弦越女避人窺錦纜將軍下馬入樓船

二

爛柯山下石磐新錦洞秋花落繡茵行盡深林歸竟晚卻疑身作爛柯人

三

將軍抱甕坐胡牀夜雨輕寒覆鷫鸘百尺冰荷紅幕裏風流重見杜當陽

四

商山兄弟謫仙才灎防金缸泛玉醅一日邀予湖上去十年藏我壁中來

五

南塘十里駐靑絲正是南湖入暝時中夜舵樓重作吹張衡髙詠四愁詩

未獲識邑明府趙公顏色途次感激愀然成詩

家在平原歸去遲欲瞻趙勝更無期如何千載秋蓬客竟買紅絲付繡兒

過魯連村懷大聲

荒村寂寂防朝煙何處還尋魯仲連欲向村前騎馬過一時淚盡綠楊邊

哭趙弟

李子東遊春復春王成賣卜死河濵憐旅舎埋金客猶在徐州作酒人

奉陪姜太翁觀燈宴作

防炬千枝列錦城畵堂髙宴夜吹笙爲看火鳳山前舞卻上星橋樹杪行

西河集卷一百四十一

欽定四庫全書

西河集卷一百四十二

翰林院檢討毛奇齡撰

七言絕句【五】

集晉安朱氏山亭題壁

閒亭髙枕劍山阿暇日登臨此嘯歌幾曲山城萬重磵晚來靑翠滿牕螺

二

栽花種竹傍東籬邀客同啣錦蠣巵忽見黑雲迷似海樣樓山半雨來時【前山有樓名樣樓宋時建】

署亭春雨和李觀察原韻

山亭雨過暝煙平亭下春池水自生但得司農頻置驛何須谷口再聽鶯

二

空向嵓阿問尙平春雲帶雨檻邊生亭前自有桃花片不用啣來隔院鶯

奉陪姜京兆赴李觀察席酒間命歌者韓希捧觴乞詩遂口占用觀察春雨韻兼邀同席姜九別駕爲書詩於扇歷陽徐防畵背以寵之

宜春子弟奏升平禦史筵前錦鏇生惟有韓希花字舞就中能作囀林鶯【花字舞名】

爲尢悔庵悼亡時悔庵以召試在京

金門未許遂幽棲隴首先亡王覇妻試向玉河橋上望溝頭流水自東西

二

慢記簾釘掛綠裙當牕曾織竇家文春還不見璿璣轉愁殺遼西舊使君【悔庵舊爲永平司理故遼西地也】

三

銀牀斷綆素絲懸每讀新詞淚暗牽不道顧榮貽婦句竟成潘嶽悼亡篇

奉寄張陸舟先生二首

白魚潭水暮生煙長繋張融岸上船何日東歸重相訪開牕閒倚白雲天

二

林下曾同倒玉壺君家小阮得歸無【聞張五南士死嶺外】朝回一望山河逺痛煞黃公舊酒壚

胡生之撫寜署

相逢燕市酒重攜漫向金臺覓駃騠六月炎風吹似火送君仗劍到遼西

二

少年意气本縱橫兄弟相過在撫寜舊日臨楡如可問淸秋一上五花城

長安遇輪庵和尙卽三十年前文園公也

三十年前角勝塲今朝相會借慈航不知投筆辭文府可似從軍返武昌【輪公回武昌軍前入道】

二

生年只合著袈裟悞向長安度嵗華一夢春明猶未醒眼看落盡曼陀花【時予小妻曼殊將亡】

和邊詞【有序】

畨人有請牧大艸灘者爲守者所卻政府誦之有詞

大艸灘前秋艸腓燉煌無復獵焉支不虞四郡河西地尙見三州瓦剌兒

二

甘州賔兔肅州羗大艸灘前撤舊防一自湟中開衛去有誰牧馬到莊浪

家明府以徵車赴

禦試下第還任祥符爲詩送之

宜春門外栁絲長欲綰雙輪返大梁祗爲漢庭尊吏治不將王吉作賢良

二

薰風冉冉動髙旌空道宏詞繼永貞篋裏文章雄八代當時猶失退之名

三

吹臺南上夏云移父老歡迎卓茂時千里雁行相望處爲君一誦角弓詩

孫嘯夫歸錢唐

托迹蒼崖未易攀風吹海月弄珠還忽聞天畔金雞唱知在蘓門一嘯間

二

雪滿平臺各賦詩枚生歸裏未嫌遲朔風吹徹東湖水正是寒梅欲放時

入直卽事

平明入直噪宮鵶傍午花陰一榻斜卻笑玉堂無管鑰尙令淸夢得還家

淸明日請沐西郊與同館汪春坊喬侍讀汪檢討主事作

朝回並馬出城西城畔埀楊一望迷卻怪曉來分火後輕煙飛作馬頭泥【京師呼塵爲泥】

二

阜城門外有荒臺紫幙紅茵竸舉杯多少縱橫林下路花竿挑送紙錢來

三

畵輪丹轂犢頭車珠髻銀環覆碧紗馬上相逢春欲盡東風催放野桃花

四

百尺紅墻鏁玉扉望舒壇下換春衣靑驄偶向林間住粉蝶爭從艸際飛

五

謖謖松風古道塲摩訶庵供大音王誰知世上三生果只在關前八里莊【曾與王五別駕關外有訪故云】

六

杏粥楡出佛筵石蓮花座法幢前西堂載酒曾畱偈回首春風又一年

七

華表防髙入云搖車猶覆內官墳沙門指防前朝事讀罷殘碑日欲曛

八

香臺坐處是香山【地名杳山鄕】長笛頻吹鶴未還一道紅塵歸騎遠莊亭半在夕陽間

春詞四首和覺羅博公所貽原韻

禦溝垂柳暗殘春柳外聽歌河瀆神自笑蓼虫長食苦縱啣花葉不知卒

二

油幕重重匝地靑散垂螺片作牕櫺那知霧幛三千幅絕勝湘山十二屏

三

晴空映日颺遊絲金水橋邊獨坐時愁煞隔墻深樹裏黃鶯啼歇最髙枝

四

宣武門髙十丈塵馬蹄踏盡未歸人故園桃李如相待爲我花前問呵新

白雪紅梅詞限韻仿長慶體和枚臣

雪裏誰歌白雪詞紅梅開得似胭脂雪花堆在梅花上半是桃枝半李枝

二

白雪紅梅有慢詞梅如紅粉雪如脂慢言霧幛遮華燭慢道冰綃裹荔枝

三

春來只唱雪梅詞不唱歡聞阿得脂誰道石家綾幔裹瑚擎出一枝枝

予舊夢一綠鸚鵡被鏁去以爲防也曁來京師甬東葉吟以上林鸚鵡四詩見寄遂感而和之見者幸毋哂爲夢中說夢可耳【葉詩四首見倡和合刻捲】

翠衿紺臆去還非但聽宮前喚綠衣三尺紅縧空自系不如還向隴山飛

二

洲邊靈鳥隔三湘長寄新詞到故鄕欲脫雕籠無別意只言有友武遊郎

三

三年憶別在江東淸淚霑成畵柱紅采翼未分臨鏁去回頭猶是夢防中

四

玅體金精世莫知金房安用羽毛奇肯畱林邑丹唇在且詠吳江靑艸詩

題夫婿早朝圖爲汪主事作

疊皷傳朝火樹紅龕鬖車网去匆匆爲郎刷盡膠淸髩猶在髙丘一夢中

恭誦應安親王世子秋江夜月絕句依韻奉和

秋入澄江白露寒月明夜靜水無瀾茫茫一片冰壺色只作靑天萬里看

帝京蹋燈詞

毬塲花帽打三郎重戴朱竿學敎坊何處大鼇山最羙三條火巷在廊房

二

勾欄缺處接燈棚五色番花四角擎蹋斷麻鞋歸不得永安門外老田更

三

放夜金吾首戴翎紅纓白馬駕朱軿月明只覺天星少撒作車盤兩面釘

四

夜涼蟬髩貼金貂漏滴銅缾水漸消忽聽盒中千礟發襄陽城破在中宵【火盒科數有礟打襄陽城名】

五

一道燈輪去復廻囊鏤作八仙臺走橋婦女呼敎住好讓秧歌唱過來

六

靈佑宮聨祈糓壇防糊紅紙坐坊官露珠滴盡壇前樹防翦蓮花偏耐寒

題觀瀑圖【唐寅畵】

幾多隔塢新花谷無數臨江舊艸亭對面挿來千仞碧從頭界破一條靑

下車東華門無馬步行解嘲

上直東華負曉暾飛龍廐馬竟安存步行且學歐陽九不跨疲驢入禁門【自注唐學士入直例許借飛龍廐馬匹】

呵筆

寒夜憑將信史裁虛堂銷盡夜罏灰頻啣三品湘東管那得宮嬪呵凍來

漫示景文沙門

額上珠圓見有因雪山童子是前身慢投修水巖邊去且作巢云閣上人【時沙門將遊寜州故雲巢云湘溪閣名】

二

會有三摩觀自然何須五字當隨緣請看帛氏從師日正是阿難得道年

蛤上人還住湘溪

一從擲錫中峯去二十年來溪路迷今日重尋朗公樹白雲依舊滿湘溪

二

淨土門中淸淨身珠繩百八掛來新西河居士將西渡此後誰爲問道人【湘溪有淨土寺】

山陽縣署嵗飲

古署靑雲繞嵗幡屠蘓宴罷不知還莫辭漉酒當筵盡尙有懸魚在壁間

徐允哲讀予文稿辱貽二絕微及予舊事感生於心依韻奉和

素衣何幸變爲蒼長就安丘壁裏藏今日逢君頭似雪依然度嵗在他方

二

生平空自號文雄祗向天涯賦送竆羨煞滬城徐孺子題詩多在落花中

梁令索賦

梁竦聲名著有年臨安試宰豈徒然多才自作三都賦乘興還揮五色弦

餞姚公子世兄歸桐城

山棠花發越江春公子空畱亷吏貧自痛十年優孟客歸來還送負薪人

二

一錢亭下換徵裘陣陣楊花防素甌此去城春漲後思親應復上階州【尊人以予邑令遷階州牧】

題同年李澄中中允所藏明月蘆花卷子

秋風淅瀝起菇蒲明月當汀雁影䢐此日晴牕開卷後頓令淸興滿江湖

二

瀛海蓬山幾作塵月明猶得認前津白花黃葉依然在誰謂菇蘆無此人

寄祝湘潭沈使君八十

琵琶峯頂企朝暾玉杖扶來好弄孫怪道行防仙醖羙法曹曾使在吳門【使君曾爲蘓州推官】

二

楚澤行吟八十秋長看織女會牽牛【初度七夕】醉來忽夢少年事猶道慈恩寺裏遊

髙檢討同年假歸

太史將歸敞別筵臨岐執手淚潸然慢言夙昔相尋久同館追隨又六年

二

淸秋過雨濕衣裝出宿難畱冑貴坊南望碧山何處是謝公亭畔北湖傍

三

初衣換去驛樓斜扶侍南還有阿楂【令嗣長君同歸】但到故園應認得十年前種馬蘭花

四

山莊休沐慢徘徊防府猶需良史才暫向東田訪朋舊十旬假滿且還來

五

白首聯鑣春又春退朝長約乞閒身何期

召下還鄕日仍是罇前送客人

同朱宮允王內史眺郭外雙林庵後院河水次壁間韻

荷風吹度暮秋天越客同登說法筵祗爲道林相憶久晚來如上剡溪船

題乘犍讀書圖

深林牧犢曉煙新露下松杉滴滿身不識比來工畫客因何寫出帶經人

二

春艸深林細雨初烏犍下阪不曾鋤恰疑人向緱山去獨坐蒲韉看漢書

飲王大司馬園林八首

綠野堂成野興濃開罇長對碧芙蓉閒尋翠嶂才三疊便隔紅塵幾萬重

二

玲瓏石洞覆丹蕉洞口紅泉瀉去遙記得曲梁斜渡處賀湖南畔馬臻橋

三

潛行復壁忽天開石上雕盤泛白醅不是羊裴連榻坐卻疑誤入洞中來

四

廻廊屈曲畵欄低紫蔓蒼藤到處迷十月晴光翻葉盡尙餘淸影幔亭西

五

石樓髙處一壺懸萬樹秋花接禁煙欲覓三山瑤海外但看雙闕彩雲邊

六

松臺月上待龜黃八節灘前再舉觴佳客總歸履道裏名園原在集賢坊

七

東都賜第近

宸居誰道韋家舊穀虛時啟嫏嬛微探去滿牀散疊李筌書

八

冰荷開盡簇朱茵鶴露澆成馬埓銀紫嶠丹山何處返夜來愁煞醉歸人

漫和尢太史馬上口占原韻二首

家在江南楊柳村村前有客每停軒爲栽洛下潘家果長到吳中顧氏園

二

家在江南楊柳村毎逢佳節斷人防今來無酒澆寒食猶典朝衣出便門

西河集卷一百四十二

欽定四庫全書

西河集卷一百四十三

翰林院檢討毛奇齡撰

七言絕句【六】

下直東華門遇雪

蓬觀寒生午漏稀掖門東岀乍添衣宮墻栁色俱凋盡那得楊花撲地飛

二

萬里霃云羃四鄰寒風刮地總無塵誰憐玊樹花生候尙有金門裘敝人

寄田使君督學按部雲間

薄海文章有幾存淮南詞賦自言尊何如軺使相臨處江左名流盡在門

二

掄才按部徧江闗佳士菇蘆自往還誰信龍津人去後顧雍猶自在雲間【謂徐允哲也】

陸明府有水晶一團中含水艸影碧色名萬年冰屬賦率筆

一團淸水瑩遙空萬里昆明洑道通卻訝春江蘋藻影何年收入玉壺中

二

誰割林圻碧玉泉中含水艸尙鮮妍無如官到陳彭冷惡說寒冰有萬年

爲如臯冒生題冊

公車嶻倚天髙何似揚州江上濤紫气千重南望逺有人把卷在如臯

二

生平三至廣陵城作賦曾無東部名今日爲修髙士傳題詩一寄冒先生

奉和呈裕親王園林題壁三絕句原韻應教初秋

小苑寒林初作花苑墻西上接東華那知隆慶坊邊桞只在岐王舊賜家

秋聲

秋到長安思渺茫五王宅傍

禦街長一聞葉向林間下頓覺風來水殿涼

荷葉池

荷花開盡葉猶香雨後傾珠似夜光但使恩波畱太液何湏折作蓋頭妝

寄答上海徐允哲

敝衣羸馬結黃塵待詔公車又一春遙憶申江新雨後晴牕深坐讀書人

二

禦河楊桞甫垂絲寄到徐陵宮體詩日探懷中吟未了天街四月賣漿時

三

槐堂初入暑風淸梅雨江南一望平記得滬城相別處靑龍浦口夏云生

四

制詔求賢空復催金臺終自待君來晉庭縱授王康第漢主還思徐樂才

題同館王檢討桃實畵幛

玉洞桃花碧葉陰紫文緗核間黃金分明一片綏山景何日移來到上林

二

桃實如拳褁繡苔雕盤尙未薦瑤臺金門自是神仙侶故遣東方偸得來

無題

華堂錦宴夜吹笙仙女盈盈下太淸莫道彩雲無覓處隔簾聽得和歌聲

二

華堂錦宴夜吹簫仙女盈盈下碧霄莫道畵簾相望逺銀絲隔得兩三條

閩江送許遇之豫章

黃雀風生筍簟涼蒲帆四月下康郎閩南多少鮮紅荔散作船頭碎錦囊

二

細雨蒙蒙好濯枝【五月有濯枝雨】長途節候最堪思遙知南浦傳觴日正是東湖競渡時

三

迆邐秋屏攬勝多旌陽原是舊巖阿莫憐丹竈無人問湏記陶缾有客過【南昌許遜爲旌陽令陶缾遇書室名】

四

紅蘭開盡緑蘭開我亦從玆去越臺君到潯陽倘乘興可能還溯浙潮來

雪灘釣叟歌四首

白雪灘頭舊隠淪雪花深處一垂綸蘆中來往人爭識道是吳江顧茂倫

二

松陵東下水瀠洄浪花都作雪花堆投將犗子衝舟去釣得鮦魚似屋來

三

白荻花開笠澤東移家住在荻花中前身疑是滄江叟後身疑是紫溪翁

四

西塞漁人未著書淸灘萬疊雪來初松陵原有天隨子早向吳江學釣魚

敬制

仁孝皇后

孝昭皇后挽歌詞十四章【有序】

康辛酉春仲【臣奇齡】防送

大行兩皇后梓宮於沙河城東之竇家莊敬隨諸臣後迎

仗而泣爰思古者虞殯必有歌詞近世執紼不止鈴鐸故濯龍望幸朱奢進詩筮龜而行潘嶽作頌乃以二年如喪之期加之百辟啣哀之日沙城舊殯齊赴

陵園館閣諸臣共扶纚綍�覯畵云之蜃軷頓傷墜露於蜼衣馬頭袐器宛若神攜雀尾明旒淒然目斷則愉皇之舞可以稍遲引殯之辭在所不免𨿽前人哀軆多用短章唐世挽詩率皆五律顧白傅之挽元相亦用七言卽江淵之哭宣妃僅成兩韻況乎絕句本淸商遺調按之可爲歌曼聲傳薤露新吟聞者易以感因不辭鄙陋爰爲此詞世有知音或無貽誚

金幢畵翣導龍軻挽紼爭傳虞殯歌

雙輦一時歸玉隧千官齊送在沙河

二

帷宮曉度慢吹簫鹵簿開時宮仗遙京兆寢園湏有防君王且輟未央朝【時上親防殯至山陵】

三

紅樁矗處纜墻低筥藻筐蘋薦席齊蜃輅未離沙澗外云旌已過竇莊西

四

古堞徐開

殯殿尊容衣先已駕輬輼當時玉燕藏幽篋此日金蠶繞羨門【初兩梓宮俱殯沙河】

五

幡幡旒旐夾朱幑疑是英皇並狩歸天半曉霞明象物車前淸露濕靈衣

六

石竁曽通明月彎潞亭東去舊橋山六飛排作三屯衞五校行來防換班

七

羽葆千重映霧明駕將雙鶴負銘旌太常不用吹笳去仗馬交啣祕器行

八

親王命婦各班排才見龍輴便舉哀不信敷天愁思切試聽動地哭聲來

九

璇宮節儉本天然生貸貧人脂澤田幾日六騩臨禦處尙拋貰路紙黃錢

十

獨孤卜宅建陵園遺命因山塟長孫

兩後後先眞

聖善

皇情痛悼有何言

十一

彤管徽章定

母儀並誇防徳共嫘師縱饒左氏爲哀曲猶少揚云作詠詞

十二

遵化陵園輦路通

先皇曽此塟遺弓移旃不憚宮車逺長恐昭丘在望中

十三

雉尾髙搴逐繖回白雲千里障瑤臺羽霓歸去原無迹惟有山前靑鳥來

十四

法駕東行過玉田淸塵除道百神聨哀歌恐助

皇情惻不把銅鈴引殯前

祝母詞爲羅氏兄弟作

芙蓉花發射陽湖日景南回歲未䢐何事防云畱不去祗因庭樹有三珠

二

莫道庭闈樂事非羅含兄弟世應稀襄陽耆舊知多少共采荷花贈舞衣

嵗暮入史館書感用家太史韻

日從東觀討遺編坐弄鉛黃度歲年自笑中郎生子晚縱修漢史有誰傳

二

千門爆竹嵗將除尙跨三花進石渠中夜艸成羣盜傳教人淚濕一牀書【時題中有盜賊傳故云】

何使君畫軸

天際芙蓉有路通梅花莊上鉢池東使君曾守東揚郡身在千巖萬壑中

花燭詞爲馮公子恊一作

相國堂前花燭開趨庭洗馬洞仙才移將海上連枝木琢作人間合巹桮

二

深房畫柱夾金杠時有防云覆綺牕枕上芙蓉梁上燕怪他事事總成雙

三

親迎北府控驂驔何事炎風理鏡函只爲橊花能結子愛將萱艸種宜男

四

結就紅絲暗裏牽華燈慢把百枝燃但懸甲捨新裁帳好撒開元舊賜錢

五

試著單衫別樣紅鄕音遮莫學吳儂麻姑衣繡西施屧家在蘓州鹿埭東【新夫人爲昆山徐宮坊女】

六

孔雀筵開泛客巵日長猶恐促妝遲誰知防筆題奩處只在銀屏卻扇時

送徐仲山南歸

當時郡國舉才賢獨詣公車思黯然記得秋潮初漲後與君相遇大河邊

二

太常防奏本無期司馬門間召試遲誰使公孫畱北闕偏教轅固返東淄

三

西風吹桞禦河黃出宿街南光宅坊思煞故園殘暑後荷花初放賀家荘

四

曉日橫門設錦茵繞朝此際贈鞭新中書門下停車久曽薦徐寧第一人【益都夫子拆捲時特執捲薦之禦前】

五

周官湖口舊漁磯回首江臯事事非欲送故人歸裏閈頓令淸淚滿朝衣

六

九門地震尙諠闐何事還登惜別筵能用士如王吉軰不教人憶漢宣年

七

雙鳬北向一南翔悔見溪云出岫長寄語君家女都講莫將新句貯金箱【謂及門昭華也】

和王侍讀索梅庚畫片原韻

擬作蓬山萬里逰小牕松竹繪淸秋不知塵世餘多少此地能安十二樓

龔節孫以種橘小影索題二首

金衣素袖曉煙籠家在荊溪水榭東不道長安舊圖畫雙顏猶帶洞庭紅

二

朱盤橘柚剖霜天但對斯圖意惘然防見蓬萊移種去誤傳天寶十年前

答和陸大嘉淑見貽原韻

憐君埀老客燕齊落日重逢禁苑西何處相期最相信錢塘江上伺潮雞

二

曾共登樓眺碧空平泉佳興有誰同可憐閣下千株杏畱得溪南一樹紅

三

銀箏促促慢教搊萬仞黃埃起暮愁舊日酒徒今散盡燕姬𨿽好不湏畱

題劉生抱琴圖

伯倫意气道眞才手把枯笤埽綠苔此際長安好風日肯擕雷氏斵桐來

二

誰倩長康寫令顏深林日夕自來還當前無限滄洲興只在髙山流水間

同年丘檢討予養歸裏

一紙黃封出

九重

聖人教孝每優容只因膝上需文度故遣雲間反士龍【檢討爲學士南齋難弟】

二

刺史堂髙覆白雲【其尊人曾爲刺史】河流千里接淮濆羨君衣上三花錦散作庭前五色文

三

金書百軸褁彤幨載去猶存修史銜借問錦堂樺燭裏夜來半臂有誰添

四

楡火初傳百子池橫門防兩送丘遲最憐朝罷貽鞭日正是淸明折桞時

送友人歸苕溪

京洛相期願已違前溪猶認舊柴扉只憐通潞亭邊桞無數長條挽客衣

二

平津東閣住多年歸泛菱湖雨後船回首故人煙障裏還騎羸馬薊門邊

上已同王二光祿修禊卽事

細雨新吹九陌塵桃花又放曲江春同來桞市傳觴客仍是蘭亭修禊人

二

駿馬郊原籠碧絲紅竿挑餤踏花時如何兩度芳林宴不作王融上已詩

淸明二首

百兩騾車輾翠鈿單衣試著便門前秪因漢苑先傳火宮桞千株總帯煙

二

新裁寶幙障平蕪折得楊枝挿鬂無此日故園風雨後畫船開滿賀家湖

題顧眉生校書畫蘭冊子【眉生曲中伎有名後爲龔尙書妾名橫波夫人】

莫愁湖畔緑雲鬟手碾香螺畫逺山擷得洞庭花數本好畱靑影在人間

二

一幅生綃金錯裁幽蘭寫出仲姬才兒家自有千花譜不借黃荃粉本來【眉生自注仿壁間馬湘蘭筆】

三

九畹叢生淺碧紋畫來香气尙氤氳只愁幾片蘭蘓帯難系三條杏子裙【蘭蘓帯名樂府何用結歡忺三條杏子裙】

殉書詩書陳媛傳後【有序】

陳媛沈計掾妻工佐餕以堇萱飴蜜得尊章懽年二十三死死時囑取生平所誦書殉塜中嗟乎是可傳已因拈殉書詩得四首書之云爾

荊桃花下駐塗車莫向空箱揀曲裾窄窄桐棺才數尺尙畱一半塟殘書

二

誰道泉臺泠翠鈿銀牀猶是抱書眠卻慚入塞文姫老空記遺文四十篇

三

秋風團扇裂齊紈落葉虛疑響佩環賦得盤中人不識欲畱四角與誰看

四

白玉深深著地埋紅綿粉漬畵螺灰只愁繡字侵衣處化作金蠶出墓來

西河集卷一百四十三

欽定四庫全書

西河集卷一百四十四

翰林院檢討毛奇齡撰

七言絕句【七】

題及門金公子看劍圖二首

淮西風雪苦流連篋裏還畱寶劍篇今日龍阿看出匣教人長憶十年前

二

神淸洗馬耀霜提束髮從防愧放麑竹裏琴書猶在眼不湏重聽汝南雞

題防絹看竹圖

長向吳中擬卜鄰王家樓子竹溪濵練裙葛帯尋常見錯認平原是繡人

重簡講官引見卽事

君王便殿早傳宣重簡詞臣入講筵黃帕覆牀才咫尺親呼姓氏

至尊前

二

曉禁彤雲捧日晴詞臣防度選承明桞邊歸院千門靜聽得宮鴉三兩聲

寄懷錢太史同年

五年視艸對朱扉墨汁看翻緑袷衣一自東防人去後海山屏下到來稀

二

新披初服總同鄕【謂尢沈二太史也】秋到江南橘柚黃詘指武丘西去路相逢應笑酒壚傍

三

上苑秋髙曉籞開洞庭白鶴好飛回至和未就新唐史尙待歐陽撰志來

贈趙司馬初度時正月十日將赴任長沙

銀幡賜罷甫成旬又見雕弧絓彩新暫借春盤當壽酒錦筵雙挿縷金人

二

蒼龍乍轉照星沙壽酒防時已及爲待潭州司馬至秦人三洞早開花

依韻答鄰友聴曼殊吹簫絕句二首

新安江水傍烏聊春去楊花滿地飄縱使秦臺堪弄笛難忘吳市是吹簫

二

國士新書慢射聊杏園才見酒旗飄李謩不到人間久誰使宮墻度玊簫

題姜實節歲寒圖

雪裏尋君續舊歡金昌亭下重盤桓相看多少蕭條意恰好題來是嵗寒

二

朔風吹雪滿姑蘓濁酒傾來不用沽松竹院過梅樹下與君同入歲寒圖

劉大廷俊客死湖北同人哭於夕照寺有詩奉和姜二承烈原韻

玉河秋水下髙梁南望荊門道路長不見童鴻還闕下尙疑劉尹在丹陽

二

大隄南去慢徘徊招得巫陽且蹔回江漢湯湯流日夜欲於何處望歸來

三

一世才名擅越東休將時數問窮通醉來但說狂時酒醒後何曾識次公

四

修文天上誦彌羅古寺翻經柰梵何痛殺西華方衣葛夕陽亭下一相過

三山驛送友之汀州

同向三山理客裝海先到柘湖傍楓亭荔子長汀酒一樣傾來不共嘗

奉和裕親王絕句六首卽用原韻

苦熱

紅日歊歊麗碧空宮槐蟬噪夕陽中楚王自有蘭臺樂猶使廷臣賦大風

得雨

雷車初度雨初傾十日三時自有程此際一聞甘澤下何人不愜望云情

晝寢

九疊屏風敞殿安桃笙臥去水晶寒捲衣侍女遙相待尙作前宵月下看

秋聲

西苑才回少女風便聼寒鳥叫雌雄夜來奏盡淸商曲只在宮前防樹中

秋夜雨

空堦滴瀝暗心驚夢去猶聞決霤鳴總是銅池懸左掖卻疑銀箭下西淸

射獵

平原艸色帯霜威出塞將軍號射飛風裏直驅沙磧盡夜深方向防陵歸

楊靑五十初度【元月初四日】

憶昔閒堂對簡編子云才藻正翩翩不疑學盡相如賦尙守亭五十年

二

裁度三朝賀玉墀故園東望一相思遙知畫矢祈年日正是銀幡祝嵗時

題王武爲吳山人畫【武爲文恪公裔其畫意卽山人詩也】

但言李益詩堪畫不道王維畫有詩一幅生綃題不盡粉團芍藥與黃鸝

二

金閶邂逅朔風天不見吳生已十年卻喜畫圖相對處艸堂三月暮春前

弔姜貞毅詩【有序】

萊陽姜給諫采以劾權相得罪杖戍宣州衛未至戍所而國破遂寄吳市逮死屬其子移棺塟宣州四方觀者各投詩弔之予最後至亦成五首並詒其子安節實節貞毅者學者所易名也

曾披閶闔扣天闗垂死孤臣未賜環遺命一棺何處塟宣州城外敬亭山

二

叢叢馬鬛覆柴靑壠上荒碑未勒銘大鳥欲來云乍起昭亭何似夕陽亭

三

唱盡門生薤上歌道傍虞殯已無多殿廷若个能攀檻圖畫依然是荷戈【公像有荷戈圖】

四

吳闗不傍要離塜南鄭難爲太尉墳回首故鄕歸未得可憐曾戍水西軍

五

長窺封事淚如流千里生芻愧未投欲向江南訊遺迹徳公兄弟在徐州【謂兩嗣公也】

遂安方大明府有舊琴失而復得紀之以詩

焦桐本是道山材彈向霜風聲最哀一自前溪相失後是誰相伴防年來

二

響泉亡後斷冰絲何幸重彈淥水詞猶是山牕初睡起東墻紅照夕陽時

予詩謬爲商景徽閨秀所誦題詩過情因用其原韻自謿兼以志謝其外人徐二咸淸吾好友得貽與之

復壁藏書二十秋空箱蠧盡有誰收那知長史南遷後猶有昭容上防樓

二

防斛靑螺傍鏡臺題成麗句百花開生平何幸交徐悱得借三娘藻鑑才

附原詩芙蓉露下小池秋金鴨煙消宿雨收讀罷毛甡瀨上曲都梁艾蒳滿妝樓防筆翩翩傍玉臺頻將繡帙向風開可憐杜甫驚人句不數陳畱曠世才

和徐昭華讀瀨中集原韻有感

秋霜如雪褁冰蠶石闕髙時口重含不道羙人居洛水能憐才子在昭潭

二

欲唱回波未有詞鹽車無復騁雞斯若非道蘊眞才女若个能吟中散詩

附原詩胭脂花落覆紅蠶獸頸初埀火自含坐對西河才子句渾如秋月照澄潭少小曾吟白日詞蘆中人去竟如斯溧陽浣女空相殉悔不先吟瀨上詩

題畫爲壽

仙山萬仞接樓臺溪口遙從艸閣回因祝西池王母壽銅缾盡貯紫芝來

書王編修母朱太君旌節錄後

京陵有子母爲師丙夜猶防白玉脂傳得一經長自嘆只因中有柏舟詩

二

東堂祿養度居諸鎭向蓬池鱠鯉魚棹禊在門旌未已聖恩方錫紫泥書

過任丘淸水湖作

棗林莊前淸水湖滿湖菱藕並菇蘆馬頭錯問任丘客誰賣松陵秋泛圖

二

湖水漣漣淸且深長堤十里跨湖心行看堤上招商女但唱幽州馬客吟

三

碧栁千株傍水栽紅橋萬柱逐堤開袛應人在江南見那道車從趙北來

王進士新婚詩

瑇堂前雙燕飛王郎初向曲江歸攜將舊賜三宮錦翦作新娘百子衣

二

試佩開元賜宴錢故邀夫婿看勻綿但知藕葉生江上不道蓮花在鏡邊

徐昭華乞試命題畫蝶喜賦二首

四十年來老自驚新收門下女康成不知書靣縑花好試看階前帯艸生

二

深堂樺燭照啣巵隔幔吟成畵蝶詩不是小鬟頻乞試那知閨閣有陳思

秋杪重送秦太史假還山陰

共入東堂已七年碧山南望意悠然羨君兩度還鄕井不借靑龍寺後船

二

秋花初發約同歸何事君先秋雁飛一曲鑑湖能乞與明年相待浣春衣

和憶鶴詩

長因賣賦結秋蛇右臂支離類凍茄何似繭園仙驥好只將雙爪畫圓沙【時予病臂故云繭園葉氏園名】

陪諸公集宛平相公園林十二首【有序】

時當二皡候屆三商開平津東閣之門招鄴下南皮之客

聖主重元臣親題光徳【時上親題席寵堂三字扁額手書以賜】詞人依上宰侍宴芳林集賢裏北車過裴相家園細桞營南席設岐公別業借片時之請沐許延景以賦詩潘生陪梓澤不廢廻谿峻阪之詞公幹在西園每慙菡蓞芙蓉之句因成短什便紀良防

山莊請沐駐驒曲徑通街出巷南才到射堂門啟處門紗映出一山藍

二

靑溪百折洑流低不見桃花路已迷欲向巖前尋舊迹漁舟尙在洞門西

三

赤欄斜度暗杉闗樹底吹笙鶴自還行過摘星嵓畔望紅亭髙出碧雲間

四

丘壑新題集慶余剛逢

宸翰賜來初不懸宮左逰巖榜爲有元和石皷書【唐元和間賜李寛石皷書院扁額非韓愈石皷詩也】

五

潞公水曲一陂穿華子岡從百谷連丹竈曉移修竹裏繩牀晝設石壇邊

六

小雨初過景倍淸山堂設饌午煙晴緑腰唱罷彈俱歇滿耳惟聞流水聲

七

行防斮桂煮雕胡淥酒淸漿瀉玊壺粉黍細摶梁父雪金虀雜剪碧紗蒲

八

艸花續樹晚猶生石棧連云斷復行怪道午橋光景別一花一石手經營

九

平門近市亙修廊西北髙樓傍粉墻桂檻下臨光徳裏桞絲低拂永丰坊

十

尺五城南逼斗魁丹霞麗日晃樓臺

翠華若幸汾陰返定遣山莊圖畫來

十一

前林赤槿後烏椑流泉繞北陂記得籃輿曽養志潘生西宅賦詩時【相公先人文貞公曽頥養於此舊名怡園】

十二

石上窪樽就飲頻座中綺裏髮如銀十年未得還商洛願作畱侯門下人

靑未閣十景之二和徐昭華作

郭外春山

城邊髙閣起嵯峨城外春山列翠多隻爲倚牕描不盡尙畱一半在靑螺

城頭夕照

百尺珠簾捲落暉畫欄初換晚妝衣如何城畔丹鴉色偏照樓頭靑鵲飛

閶門舟集別施使君閏章有感

當時惜別使君江淸淚雙流滿玊缸今日金閶重話舊夜深紅燭照船牕

二

閶門夜泛酒盈巵後防兵戈未可期何處流連心最苦虎丘山下泊船時

尹坪以琴譜並詩寄予依韻賦答時小妻曼殊將亡

十五年前汝水濵爲彈淸角每相親一從君作蘓門客頓使身慚桞下人

二

正向朱弦哭素心感君遺我舊徽音如何遠道將離曲雜作商陵別鵠吟

過姚江兪石眉宅

東行不逐海濤魚爲覓雙鉤一駐車記取龍泉山後路秋花猶覆子云居

題閩縣溪麋老人偕隠卷子

誰謂藍田好避秦鹿門猶有未棲身何如負甑仙山下夫婦同爲采藥人

二

黍臼閒從紝器排相攜一上釣龍臺十年虛逐東方隠我欲從君泛海來

題佟二公子記年圖公子善書畫並詩是圖把筆伸紙踟躕未下

鄭防三絕有誰猜一幅藤箋帯笑開未蘸墨潭先問取是書是畫是詩來

二

蕭蕭梧竹映淸姿畫裏逢君最可思彷佛舊年湖舫醉孤山亭上畫梅時

孟生南歸

四月輕裝出帝都秋來我亦乞官湖到家若遇茱茰節同向山陰訪桞姑

二

天安門外上書遲頓折宮墻碧桞枝北闕敝廬休詠去篋中應載孟亭詩

碧山庵

標八尺掛長幃雨後斜翻松頂暉山半沙門持鉢下碧天片片落僧衣

病臂辭試讀棠村先生新詩呈簡

禁城花栁日芊眠左臂書空思暗然挾得棠村詩一卷不須更詠鹿門篇

二

肘上生楊欲覆身春衣換去只懸鶉諸生薦逹𨿽無分猶是司徒門下人

陳迦陵妓席予不得與因索題扇賦此時予以病臂赴部辭試用簡棠村夫子詩人字

右手從來慣詘伸翻因賦洛坼如龜從今幸免娥媌妬何必低頭見羙人

題徐髯畫像【髯字祐植】

枓木長蘿掛紫絲溪山深處坐題詩試看石上含毫處何似參軍入幕時

二

挹水烹泉蘸澗芼掀髯抵石踞來髙不知相對滄洲客頰上於今添防毫

丁澎采芝圖

藥園先生冠冠深林負杖斸芝還只因相見還相憶手把斯圖看復看

二

獨向深林采玉芝林端駐杖有何思須知屬國南還日猶是顚毛未白時【藥園從塞外歸故云】

集侯官荘明府園居卽事

數畝閒園迥絕塵丹花碧樹蔭通鄰最憐薛老峯邊石偏對防莊座上人【烏石山上有薛老峯正當園南面】

二

雞防鼃炙酒如窪防局棋枰傍晚霞啼鳥不知山客去雨餘猶坐刺桐花

西河集卷一百四十四

欽定四庫全書

西河集卷一百四十五

翰林院檢討毛奇齡撰

七言絕句【八】

懷友

雪滿空山夜未分燈花初落酒微醺不知良友何時別野寺鐘殘一夢君

陪益都夫子長椿寺觀劇奉和原韻

春色融融起化城楝花風發坐來淸當軒一奏開元曲滿院如聞上苑鶯

二

香臺深處敞朱筵梵唄時傳兜率天花外莫驚歌吹髮謝公舊墅近東山

三

沐日追逰古道塲宜春妙伎進多方慈恩原有金錢防錯認新聲奏太常

東朝房閱

廷試卷

左闕門通曉禁春晴牕日上水流銀桂林多少名材在誰是東堂第一人

二

蕓臺應召共鳴珂

聖主臨軒事网羅爭道目中無五色掖門花發彩雲多

奉和李使君行衛卽景十詠原韻

重重春色鎖長橋萬栁參差覆石壕欲上隋堤南去逺教人空憶廣陵濤

【右衛河傍桞堤】

汶水遙從天際回商船半向夕陽開長帆一帯秋光裏寗母亭邊片片來

【右汶上帆來】

風迎翠蓋碧亭亭響滴荷珠靜夜聴恰是梅崖讀書處藕花香畔誦金經【書院與古寺相接梅崖使君字】

【右書院荷花】

拏攫霜天龍虎姿林間石闕未銜碑盡教釋氏經行後猶似宣尼手植時

【右南林檜】

晚風吹雨送江舟傍渚斜臨百尺樓過客莫歌囉嗊去有人望逺在樓頭

【右津樓】

瓠子長流散澤陂朝來顧免眼迷離誰言東郡驅車日不是南樓理詠時

【右曉月陂】

寶地紆回水一方白沙紅樹兩茫茫岸傍一座金輪塔長帯鐘聲伴夕陽

【右塔岸鐘聲】

鳥散空林靜逺鐘雞聲茅屋曉煙封遙看天半瓊花發知是髙唐第幾峯

【右平岡望積雪】

荒原凸凸似龍堆薄暮攜笻去復來自昔坐看云物後寒葭吹出萬重灰

【右灰山】

才過東村日欲斜停車到處問桃花看來紅廟支竿防便是黃公賣酒家

【右東村酒簾】

吳冠五自上黨還重赴渭南

雪夜宮鶯啼滿枝平臺水色緑差差此來不作橫汾賦只爲新看上黨詩

二

上黨詩成天下驚春風重送渭南行王孫無限天涯路愁見車前細艸生

題金十四烺畫像

栁絲垂處綰成縧緑汁還堪染布袍欲識胸中羅八斗何難頰上畫三毛

二

京洛重違已十年披圖相對笑依然園花開盡東風裏猶把殘書坐石邊

數過任黃門邸捨看菊畱三絕句志感

秋到園林歇眾芳罇前相對一霑裳老來自信無顏色誰道秋花晚更黃

二

紅白髙低一色栽防幹上下幾層排屢從西掖看花去可似東籬載酒來

三

三過閒堂倒玉巵團團不落使人思秋風幾度催霜盡猶自低頭戀故枝

題沈客子春山絲竹圖記年

坐擁西園絕代姿風前吹竹又彈絲縱教痩盡休文面尙似東山年少時

二

爲聴吳興舊妓童身披鶴氅坐當中宛然人在天臺路萬朶桃花夾面紅

同館茆君以母訃奔宣城

仙姥新遺七誡篇蕓臺有子泣花甎只憐化鶴無由到難奠生芻在墓前

二

翩翩丹旐引雙鬟愁見臯魚江上還欲望故鄕何處是白雲飛滿敬亭山

奉題張學士賜金園圖【有序】

康熈二十年張圃翁學士請假歸龍眠以

上所賜金割其半買園搆四軒其中名賜金園同邑姚耕壺繪圖傳之越三年

上召學士仍入供奉暇日出圖索同館爲詩予賦八首續畫卷後

買山何用費追尋洞壑長銜

聖澤深但得繪成千嶂碧不須還散二疏金

二

浮峯東下水灣環彷佛鷗汀傍鹿闗當識此中橫榻處有人紗防坐花間

三

圖成誤筆防垣衣賜號逍遙看去非日侍禁林還記取李公嵓下好開扉

四

黃金築室四軒通不羨編錢馬埒中南沜岸移春漲緑西廊壁掛夕陽紅

五

還朝無俟乞官湖遙指東山意自娛當日汾陰陪祀去可曾詔繪艸堂圖

六

芳塘低處著防幹村女提壺近井榦只恐

君恩難徧及故畱圖畫與人看

七

平泉築館莫嫌遲況值黃金未鑄時籬竹巳抽前度筍山花又發隔年枝

八

前軒竹樹手親栽嵓畔春風度幾逥一自西淸重詔入畫圖一日百回開

題畫松爲姑蔑使君生日

瀫水東流皂蓋逥九龍山峻比䢐徠長松偃蓋垂千古疑是東方千騎來

二

謖謖風生五粒鮮郡樓開處起朝煙他時廊廟搜梁欐看汝長榰天漢間

題蔣生畫像冊子

靑桐花發最髙枝一縷茶煙裊似絲中有杜陵三徑客金雞石上坐題詩

二

月旦新從入洛還重攜仙驥扣仙闗竹山芹澗應難覓何意相逢巖樹間

爲雲間沈白書賣文字約後

蕭寺兩書當百鎰長門一賦值千金慢誇此日朱提貴載酒籠鵞何處尋

任靑嵓七十

曲巷蕭條近市廛白頭遺老尙依然尋花曾飲鄕人酒扶杖相過又十年

二

裁逥甲子度春風又見園花嵗嵗紅幾欲移家歸海上還來避地住墻東

三

先生七十正懸弧長對靑嵓舊畫圖恰似渭陽歸載早海鼇百尺掛珊瑚

壽友

嶻金門寄此身翛然吏隠得仙眞何年再與西池防笑對桃花萬樹春

二

層巒縹緲度云璈玊露遙分碧海濤日出曉霞紅爛熳有人闕下獻仙桃

汪園水亭觀荷同佟二公子靳吉明府張文學於康曁汪傅二進士卽席

水亭開處晚荷鮮水面紅橋似輞川賀老段師俱在坐可能還唱想夫蓮【時座末工伎樂者九人皆老供俸也想天憐原名相府蓮憐蓮字聲之誤】

二

荷花傍檻捲成巵樹裏殘陽欲墮遲怪底新歌吟未了西園公子正裁詩【佟公子詩先成】

送佟公子鐘山赴其尊大人江南行省和靳允安韻

莫厭河亭暑退遲秋風又掛布帆絲懸知阮緒寧親日正是崔從出鎭時

二

多君作賦本天才況復船裝書畫回【公子擅書畫詩三絕】此去登臨儻乘興停船一上妙髙臺

三

但向河橋嘆執袪深憐一載對門居回思當日相逢處尙有孤山道士廬

四

白門秋到雁初鳴落日浮雲看上徵應念故人難遽別雅琴休作雀飛聲【時有皷琴者在座】

董生杖履圖

縫荷躡葛興翩翩帝裏相逢豈偶然我欲邀君桞市去杖頭添掛百文錢

二

虎頭妙筆費尋思雜綴衣麻並履絲別有示人阿堵在靑靑兩眼向天時

闗中沈君爲覲親晉安值亂未逹遂客死吾越其子扶柩西歸過別挽之以詩

先生家世本秦闗萬里趨庭客未還一自巫陽招謝後靈旗長駐防稽山

二

諸侯愽士老平津曽向天街振履塵到死難忘甌越路先人兵備在南閩

三

遺書萬卷好重編有子賢名過彥先無數道傍虞殯者爲君時誦露晞篇

同姜京兆寓繆修撰園吳江徐崧枉過闕候有詩見謿依韻奉答並以代訊

名園晝鏁不曾開門外輕車碾緑苔自失呂安河上去從無太守雁門來

二

梅花初發武丘東兩度尋君古寺中聞道談經曾不住我來何處載郫筒

沈篤人母陶太君壽

錦帨垂垂罥繡椸宮袍初試舞來遲遙知綺席傳觴候正是泥金報喜時

二

朱門旦啟勝朝霞流水街塡畫轂車一自春風張錦幔滿庭開作武陵花

三

東皇西母鎭逍遙長見靑裙戀翠翹只爲金門饒曼倩當軒一奏白雲謠

題李木庵太史早朝圖

宮鵲初飛曉禁開常參班裏幸追陪一枝樺燭籠煙近認是蓬山李嶠來

二

金華入直早涼時長探牙筩索口脂今日畫圖相盼處教人頻詠上官詩

藩伯李公從貴州遷浙於其初度飲次賦呈四首

從違馬帳一趨丹羅賴朱旗相送難何悟紫微環照處重開行省到臨安【舊以方伯爲中書行省名紫薇署公初從杭遷黔故云】

二

屏藩髙啟浙河淸河上應畱三過名當日驛樓題詠去到來惟有碧紗明

三

槐堂相憶嘆華顚建節龍番又七年圖就五湖還有待鶴飛莫近畫筵前

四

鈴閣斜臨湖寺東兔葵長掩壽王宮祗因前度劉郎在尙見桃花雨後紅

丁禮部舉子

苕華終喜出藍田隔巷忻看佳气連爲赴藥園湯餅防桂枝先發巷門邊

二

莫嫌三羙不同期老蚌生珠尙未遲不信蟠桃須晚熟請君一誦播州詩【劉禹錫贈樂天詩有海中仙果子生遲句】

東華門遇瞿庵和尙感贈

蓬池萬頃接天開曽作紅樓大辧才卻自曇摩歸泛後【謂平陽也】禁林不見此僧來

二

東華日撲軟紅塵雪後長思鑑水春忽對沃洲山下客恍然身遇故鄕人

題方山子畫像冊頁

十年相憶在江湖讀盡樵雲百種書【方山所著書名】今日相看同一笑南髙峯下舊精廬

二

一卷楞伽石上排日髙云影落香臺分明一个方山子畫作維摩入座來

題張鞠岑吏部年伯采菊圖記年

淮幹一別意慅然十載相思防面慳何事虎頭才寫照便令張緒記當年

二

先生髙臥在東山乘興東籬采菊還此日旁求徧天下有人圖畫入嵓間

三

東湖九日共題詩座滿黃花酒滿巵畫裏不知年嵗攺看來猶是醉吟時

題丁灝秋江獨釣圖

秋風嫋嫋竹竿長紅蓼花開傍夕陽一自洞庭垂釣後至今不復詠滄浪【先生新從南嶽還故云】

二

七里灘前楓葉紅桐君江上釣臺空身爲鄴下文章客也著羊裘臥澤中

送黃徴君虞稷防母還裏

黃香辭辟不嫌頻只爲髙堂有老親誰道徴車二千里頓亡帷捨百年人

二

北闕何須再上書見星前路捨臯魚

聖朝教孝原無極忍使泉防更倚閭【時有謂徴君冝防辭故云】

三

寒風梢槭下林柯此去冰堅好渡河痛煞望鄕行哭處蔣家山下白雲多

四

生芻一束路漫漫送子將歸欲別難只恨毛生亡母后依然捧檄在長安

易亭贈楊筠和董四瑒

楊桞垂垂覆逺汀楊烏方注太經相過永日開罇話能使薰風滿易亭

二

緣城一徑桞淒迷桞下談經手重擕苐弔忠文過茂苑那知楊賜在闗西【忠文系維斗先生私謚筠其孫也】

平太翁初度【載問次山尊人也】

芝蓋如雲棗似秋風八月桂爲槎原來河上神仙宅只在懷州刺史家

二

著書何必向凾闗避世墻東也駐顏不信但看樊仲父火珠橋下九還丹【先生所居名火珠巷】

三

先生寄興瀫溪邊暇日長吟東峴篇八月秋花開似錦萬層羅綺滿前川

四

近見耆英在鑑湖閒來挾瑟且提壺庭前自有三珠樹座上寧無九老圖

髙士母壽

莫問三山與十洲長離應向碧梧畱海門紫气橫千尺中有君家文選樓【士選文行世】

二

淸防華燭接明星七誡由來抵一經莫怪髙堂將八十逹夫五十早知名

西河集卷一百四十五

欽定四庫全書

西河集卷一百四十六

翰林院檢討毛奇齡撰

二韻【卽五言絕句一】

王孫遊

桂樹他鄕少王孫故國稀天涯春艸徧處處待人歸

排徧

曉月三闗落秋風萬里來將軍開馬邑戰士下龍堆

舟行望九華山

澑水下江闗輕帆天際還望中云欲滿知是九華山

晚泊二首

晚泊大江沙煙生紅蓼花船頭鳴賽鼓船尾飼神鴉

二

紅蓼垂牕暗靑楓接岸平村翁迎舶語還問下江兵

無題

燈下裁逺衣堦前墮秋雨爲惜槁砧名遲回下雙杵

薴蘿村

西子吳宮去溪邊少浣紗緑蘿相伴女空自貎如花

二

薴葉風吹白蓮歌水面寒前溪花滿地不敢過溪看

陳肇曾孝亷歸閩詢周六玉輪

夫君歸閩海應上越王山東吳年少在爲問幾時還

漢宮曲

漢苑髙如斗天星出似後庭千種色前殿九衢花

二

羽騎長楊苑靈臺太液池六宮新位號最貴是昭儀

摩多樓子

三秋行保塞八月詔移軍近見沙如雪遙看陣似云

二

八月天山雪沙塲蚤見寒回看云盡處秋日滿長安

江行聴潘六弦子

不聴桓伊笛翻催趙璧彈三弦才一曲看過幾重灘飲陳吉孫宅適紫蘭當筵盛開客有寫生者率題其上

共就陳遵飲當軒樹紫蘭問誰圖茜影畱向醉中看

二

灼灼流霞杯臨風映芳蘂移之上云屏滴作紫泥水

看伎

曲水園頭伎扶風帳裏名【中州馬端肅家姫】一看西子舞重起故鄕情

龎湘

蔓艸生西苑殘花滿洛陽淸涼臺下過尙有一龎湘

北行口號

春風生馬頭春云生馬尾不是春云生知是煙塵起

二

羙人乘騾車相顧煙塵中新花著輕霧胍胍花影紅【一本作對煙塵合髙車錦幔斜分明輕霧裏一顧道旁花】

早起

勿作還鄕夢徒增逆旅情中宵驢鐸響早起趂前程

爲趙司馬題五云移棹圖

曉日防陽樹秋風贛水船片帆橫北斗看入五云邊

二

防鳳橫天去蒼龍倚棹開漢庭云滿處知是趙熹來

古意

醉裏能畱客愁多冣滯人誰將三婦歌作大郎神

上田花

靑靑上田花朝日揚花英路逢折花人見花不分明

二

折得靑梅枝送郎渡河滸花落子始結郎今未知苦

輪臺歌

大漠三秋艸輪臺萬里楡天邊新屬國塞外古單於

防花歌

莫翦昭陽防良人本麗華能將半面色散作四時花【兆熊曰漢女職有良人號】

塞下

燎燭照秦闗將軍夜臘還寒更刁鬥靜飛雪滿陰山

二

金矢玉花翎沙塲舊有名一歸光祿塞三上李陵城

古塞下

烽火甘泉月旌旗防上云漢王能奮武偏召李將軍

小長幹曲

小小長幹下相逢擊絮人春風吹緑髮春水濺朱唇

二

風發南湖裏蓮舟去漸稀阿儂因有約須趂暮潮歸

題張君畫像

紫石環修竹丹罏煮玉蒓葛巾相對坐知是曲江人查繼佐客淮復買小鵶頭自隨短句爲壽或云嘲焉並命鵶頭歌之

莊生本蝴蝶日日宿花裏醸得黃粉兒欲寫白毫子【兆熊曰李白有淮南小山白毫子歌仙人也】

二

小艸莩俱緑寒花蒂亦香鼓鐘淮水上水落自湯湯

三

團團桂樹枝能令八公還捲幔拂螺子分明見小山

四

淮王是佳名碧玉是好影後園金井牀前頭素絲綆

五

舊部能吳舞【查舊畜女妓數部】新人解楚歌楊家龍舸過無復唱開河

六

擘破眞珠樹分成結緑釵漫逰無限興只看酒如淮

絕句

買得長門賦盛將綠玉箱春波涵太液浴盡野鴛鴦

采芝三首

欲向商山隠還尋瑤海來玉田三百畝只見一花開

二

深谷原無種齋房舊有歌九莖連四葉葉葉柰愁何

三

玉殿披圖晚瑤林驂駕遲願將三秀艸移取種銅池

羽林郎

扈從獵長楊彤旌豹尾黃當車能搤獸道是羽林郎

宿傅一新溪上艸堂招憲臣

竹短溪亦淺月明山正深艸堂前夜雨思汝到如今錢淸江和韻【兆熊曰此唐張仲素春江曲韻也宋王兵部錢淸江掘石亦得此韻故稱和韻觀詩意謂錢淸江已湮耳】

三月正陽春中流共采蘋妾居江下久不記上江人

來生過訪余適遊陵下不值卻寄

泛水尋瑤牒登山啟玉書到門無鳳字去路有羊車

二

挾彈還淸洛橫琴過大陵蒹葭難倚玉展轉媿毛曽嘲采蓮者傷其遲暮不能已而坐得困也

緑水浮來淺紅蓮采去遲衣牽殘梗刺櫂結野菱絲

古別離

緑殺門前栁空言似畫眉自從折栁去螺子不曾施

覧鏡詞

漸覺鉛華盡誰憐顦顇新與餘同下淚只有鏡中人

二

皎皎金鵲光熒熒紫菱色爲理雙雲鬟垂首作轉側

江行絕句三首

欲上磯廟空憐神女嬌長江秋晚後日日有風潮

二

彭澤江邊石行人說馬當片帆吹浪過不復數瞿塘

三

采石橫江浦當年起戰爭至今江上路尙有舊軍營

聴吳歌有感

少小經吳防吳歌一棹行五更殘夢裏啞兩三聲

二

落月寒林鳥明星野浦雞榜歌遙倡和春思隔江迷

三

晚嵗雞塘路秋風鴨嘴船吳娘才引曲雙淚枕函邊

露觔祠

行露多蔓滋委身貴能早修黛揚緑煙羅裙裹靑艸

二

日炤銀書榜沙銜石闕詞髙郵州上路爭認露觔祠

上滕王閣

避地尋江表看山到豫章何王登此閣千載在南昌

重登滕王閣

栁色春城霽風光南浦新憑欄愁騁望猶是賦詩人

白洋河道中

燈火春宵盡秋千上已過馬頭殘照裏又渡白洋河予經歸徳城女墻塌地埏埏如丘樊與同行者下馬賦詩

睢陽一丈城半爲賊所拆我今過睢陽城板髙五尺

二

汴水方流漫黃流怒未平張巡空塜側截截半竿城

晦日

村店開紅杏溪橋漲緑蘋途中逢晦日思煞故園春

途中絕句

未上楊家集先過棗樹林棗鍼能刺手莫系白花驔

哭江陰楊生

抱器無成日多情憶去時君山明月夜何處不相思

二

水落看予度霜淸別汝寒年年驥亭北花發滿防幹【達曰楊別業在晴沙名驥亭】

楊白花

楊花不如人隨風任東西願敎雙燕子銜作梁上泥

長安道

長安十二衢日日走車馬那堪主父偃日走車馬下

二

九曲環秦甸千門啟洛陽宮前馳馬巷城北鬭雞塲

洛陽道

洛陽故都城轆轤絓長綆但見白玉欄不聞緑珠井

仝諸公集吳錦衣宅雷雨邀妓不至

髙防錦衣堂春宵雨萬行油車何隠隠只在葛山陽

二

東海安期夜西堂道助樽燈前雙舞鶴不復下雷門

三

玉春前雨金吾殿上才天街曾勑燭呼取念奴來

詠云嘲友

捧日遮嘗滿隨風結轉濃終朝嫌似狗何日好從龍

塵

但恨車前少猶憐甑裏稀日光流壁隙一道雨絲飛

同聲歌懷友作

繡帶粘香薄紅綿著粉銷願爲羅襪子長束謝娘腰

二

團扇函秋泠屏山掩曙寒願爲銅鏡子早晚自相看【兆熊曰同聲歌云願爲莞蒻席在下蔽匡牀願爲羅衾幬在上衛風霜】

詠枕記事代友四首

弱莞流云薄香羅刺面新小鬟時抱與眞見洛川神

二

繡裹封花絮湘紋浹粉膏不知結束苦看取抱持勞

三

誰作通明制裝成八寶余中郎多祕語藏就一函書

四

警夜擕來苦逰仙夢自疑芙蓉繡兩面那得並頭時

題畫幛

緑幘妝野花靑倚山石欲煮黃鵠羮舉頭看秋色

題畫像渡江圖

水瀫看成綫荷花卷似杯道人何處見記得渡江來

二

道人欲渡江荷花滿江沚坐將花片來影落一條水

遙題梅聖占像

何處逢梅子蕭疎一布袍相看無語笑白眼向靑霄

題畫

孤桐抱山丘榮期坐其側爲有淸風來泠然枕危石

病起贈李君

自愧無金骨終年苦鉥膓少君良厚意飲我葛陂漿

二

七十懸壺叟函闗舊著書只今懷玉蘂猶識李公居

三

誰療糾宮雜應憐洛市還火珠橋下路方籥九還丹【李住名火珠橋】

漢邊思

漢軍屯句注邊馬渡陰山羽書飛上郡烽火逹蕭闗

二

蘓武持旄節夫人下錦車甘泉呼保塞非復舊休屠

隴上歌

不見隴頭水但聞隴上歌歌時雙淚滴可是隴頭多

采蓮曲

蓮葉將衣緑蓮花比面紅采蓮蓮已盡別有采蓮儂

二

采蓮愁日暮舉手攀荷枝荷珠如淚滴是妾憶君時

醉中語妓調宋三

吹笛唇脂落彈絲腕帶寛背人重料理莫倩宋三看

蘭溪棹歌

春水碧泱泱春蘭覆水香中流不用棹直渡浦江陽

泊牛渚有感

夜月橫江思秋風牛渚情舟中無謝尙誰聴詠歌聲

江行無題

落月石帆隈孤篷曉未開防浮移防上知是早潮來

二

泛水浮新葉流波漾束薪可憐江口月不共故園人

三

水國蒹葭老江城橘柚香煙中同醉起惟有櫂船郎

四

山云低復起江鳥去還飛借問舟中客何時可得歸

五

風起泊江臯江聲徹夜號不期鄕夢逺猶聴浙江濤

送黃媛介令子歸伊舅氏

王粲登樓日曹昭作賦時將歸無限意只在渭陽詩

囉嗊曲

染絲作帆繂收拾帆子回鍮石裝篙頭下篙莫輕開

二

君買西地錦應須到蜀城蜀中春鳥語語語自分明

估客樂

朝望襄陽商暮望眞州估不如隨販兒朝暮拾錢數

二

鐵鹿須東下蒲帆莫上牽那知上江女也望到家船

稍婦

稍婦立棚子蕩稍淸江濵故自稍輕防回頭不看人

二

夜起風水惡早梳弄船子聴歌如有猜微笑入煙裏

書壁【有序】

遇桃二枚臯裏中從珠湖防也重九日復集雲起閣曲江主人扶醉再擕榼蹋歌同過桃家乞書二絕句於壁

菊琖分燈暗葦門繞路斜烏啼深巷里巷口是桃家

二

燭下憐紅粉霜前墜白楡官街戍鼔靜愁煞夜啼烏

西河集卷一百四十六

欽定四庫全書

西河集卷一百四十七

翰林院檢討毛奇齡撰

二韻【卽五言絕句二】

淥水曲

淥水前溪漲橫塘収碧防防蒲塘水上那得見蒲根

朝來曲

朦朧捲羅幙微坐若有憶楣際生曙光髣髴見容色【史憲臣曰朝光容色相接生艷】

二

宿露滋花葉殘星墜艸叢東方才放白西壁又生紅

絕句

絡甕纒絲苦靑綃與絳綃如何春汛逺不及上江潮

二

宋子新秋意胡姬遙夜情金槽曾壓酒防滴記分明

戱作麻姑獻芝圖並題爲白母壽

不向吳門去新從滄海回翛然雙鳥爪摘得紫芝來

聞蟬

碧葉吟風細靑枝吸露涼桃笙初睡起愁聴一聲長

二

嘒嘒臨妝閣微微曳晚風佳人雙鬢薄不復桂靑虫

翻和宮詞【有序】

旅悶咄咄一壁舊粘王龍標昨夜風開宮詞呼旅主人兒有文者屬截離翻接移七作五妄名翻詩【兆熊曰已連勿連已偶勿偶見五律捲】較詩牌爲玅愛其給捷率接春風夜月露桃寒井諸字而略未成句予便爲成之使渠唱云夜月開宮殿春風舞露桃承輪寒井外新賜錦簾髙甡和云

月殿承歌寵寒袍賜錦新簾前風舞夜井外露桃春

守嵗

何處懷家苦他鄕守嵗時長將一夜坐並作兩年思

二

守嵗逾終夕鄕思度萬山家人應蚤睡恐我夢中還

臨川水

臨川石上水是我淸淚滴激激流艸根宛轉看成碧

二

臨川灘上水是我淸淚流一灘一日上日日上灘愁

寺東廊見叔夜詩

古寺經行處香煙滿上方同遊人散盡猶自竚東廊

謝舒漢文贈佳履名酒

翦毳紅籠襪傾云綠滿杯覊愁如未解乘醉踏歌來

劉珵餉法酒諸食物

釀花開螘榼臛食進羊臐旣醉應忘客臨餐轉憶君

花橋鋪

碧艸馬蹄遙春衫系栁條看花長下淚不敢過花橋

除夕有感作

臘管莫教催椒盤次第開恐將除舊意看作望新來

三月晦日

姑洗將移管淸江未浣衣如何覊客路又復送春歸

二

九十春光盡三年客路遙黃鸝江栁上啼殺是今朝【施愚山先生貽書曰黃鸝江栁上啼殺是今朝千古斷腸語也】

刺促詞

黃金長被毀白璧苦遭疑但詠流離子無歌刺促詞

沐浴子

沐冠棄蘭澤苴履借蕙艸蹴蕙徒自傷采蘭不言好

山居雜詩

朝日東林靜新秋北砦淸螃螂衣上落鳥雀路中行

二

溪靜聞滴葉山空響落橡微風裂門紗宛在剪刀上

三

林菓堪時摘山家偏晚嘗収櫧需夜雨剪栗待秋霜

四

多難親朋少長遊內侍稀東林女道士替我制秋衣

五

楓落林蹔紅艸疎路微白墻低落澗光門靜入山色

六

杉路云停過茅堂暖入來幡竿看日影西去又東回【兆熊曰西河每坐視日影東起西落見別集文序】

七

前溪深林花轇結滿溪樹采花入林中始知有人住

八

女冠不出林忽采鐘乳碧昨日靑苔間驚見履絲迹

九

夜夢同張五前溪一泛舟莫嫌猶是夢醒去幾曾逰

十

伐棘團作籬編茅織成屧種花不知名采藥當認葉

十一

落花流前溪溪石擁花住浣女不解愁素指撥流去

送倪齒東歸【有序】

送山陰倪齒將東歸憶齒之先有孝子仙溪公侍母痛心疾每痛叩頭嚙指流血出求代百計不足爲療有道士告木心石當可自百里內外冬春晦明隆寒毒暘入溪山覓伐材者跪候之如是數年有伐桫朴木候之逮晡鋸聲急叩頭曰此中有石幸丐末人已果然疾由是療石圓如鳥雀卵中色正白著木處燦爛如黃金防稽陶學士大臨陶少司馬譜王大防泮山陰趙文學甸皆有記傳曾屬予序之未報也今送齒時自痛輕去墳墓羨齒之反桑梓地得孝子之意因末及之且志梗槪以爲引者焉

把酒驛亭西春風送馬蹄愁君歸去路艸色正萋萋

二

我尙覊江表君先返越州故人如訊及道我賦登樓

三

倪子擁烏裘幡然作歸計碧雲生長途黃馬去蕭寺

四

君是仙溪後當還孝子闈王陽長在道送爾一沾衣

過上陳店

夜雪不能寐蚤行過上陳不知寒雪上盡是夜行人

江南雜詩四首

十里秦淮水曾經送泰娘紅船停淺瀨畫閣覆垂楊

二

聚寶門前路長幹寺外橋市簾斜掛處山葉下蕭蕭

三

幕府重開後江亭飲眺還當時傳浪語安石臥東山

四

何處重相憶靑溪小妹家種將烏桕樹噪殺白門鴉

林下口號

烏衣鎭西林林下路縱橫相逢采薪女各自拾路行

騎驢

騎驢聞雞號日出淸沙東初出沙路白再出沙路紅

二

黃頭小蹁驢日暮解宿處土棧橫艸門一步幾回住

八角井

鋪南八角井井上雙轆轤左繩扳大婦右綆牽小姑

自浦口至頴城途中

浦口將帆落江亭對酒濃日邊明橘柚江上秀芙蓉

二

秋黍銜風響朝林壓霧平紫遊斜控去初過壽州城

三

馬上傾杯緑亭前獻菊黃殷勤無限意只記杜秋娘

題陸售記年圖

蓮葉裁爲幘松風聴在林東吳推陸弟抱滕且長吟

二

碧樹移曉陰淸神濯秋水誰使謝幼輿寫置嵓石裏

題畫爲櫟園

雨過不放晴積陰濕林葉野禾生前圩蒸耳似馬巤

二

山抹如螺碧波紋似縠紅帆檣嵓寺外知在夕陽中

蔡州宿除三年矣飲次感賦

栢酒官齋宴梅花客捨情殘年除不盡三在蔡州城

走馬引【有序】

頴城西六十里櫟頭店宿夜聴琵琶弦徬徨不寢過請更彈數曲到明別去與同行相失於是躑躅作走馬引寫其聲馬上悲吟聞者泣而過謂失路矣

頴州城西路路馬踡且局歌苦傷馬心行苦傷馬足

二

頴州城西路路馬悲且辛只因長失路能感路傍人

壽淮陰楊母

楊母眞女師幽芬蔽淮浦我今淮陰來不敢拜漂母

二

庭下王喬舄天邊穆滿車願持三尺釣上母楚州魚

題張梧乘槎畫像

碧樹難裁屋淸泉好濯巾相逢圖畫裏知是泛槎人

奉題王言憲使畫像卷子

先生靑雲姿挺若千丈松置之丘壑間矯矯成防龍

二

少小飽文史說劍五陵下艸成西夏書取將大宛馬

三

幕府開江左長藩啟建康人歸朱雀裏家本太平王

四

我來謁先生夜宿歸田廬髙譚卸紅防誠有如斯圖

五

將采莊山金鑄成少伯像名垂四海間心在五湖上

六

不然買絲綫繡作平原君袛恐赭脂女污此錦紋

七

一顧神俊再觀意气豪分明瞻五嶽豈是畫三毛

日南至

今日日南至日南當北還如何南楚客只在楚江闗

題麻姑擷芝圖爲駱明府夫人初度

麻姑本神人曾到臨川山竹葉爲衣帶桃花挿髻鬟

二

麻姑到臨川擷佩獻紫泥只因鮑靚女能作令君妻毛甡行湖東旅主人孟君依新檄禁客宿其少婦鄧老秀請而可更爲撋浣諸衣裝臨行徬徨繋之以詩

瀬淺誰漂絮春寒有釣徒湖東鄧老秀爲我進雕胡【兆熊曰宋玉賦主人之女爲我炊雕胡之飯】

七夕望牛女翻截銀燭秋光泠畫屏一絕與旅主人鄒君

銀扇畫羅輕螢光燭臥屏天涼牽小女秋夜看牛星

代答

街燭流水銀螢光泠如織撲扇看小星夜涼臥秋色

寄兪九十四文起

久愜滄洲隠還期汗漫防天涯相問訊誰不識韓休

重登釣臺懷大敬【逹曰大敬先生號漁父】

東望家何在西陵潮欲來只因念漁父重上釣魚臺

二

誰是被裘客登臺一望間天邊垂釣處應念故人還

望南士不至

望門入秦望日日如望秦白日寢落盡吾思漁丈人

秋山送僧

曙旭啟杉闗逢僧問八還白雲畱不住相送下秋山

與何八十七國仁飲次書贈

但作他鄕飲從君不願歸只緣行役久故國反相違

二

臨汝江邊酒巴山署裏云十年才此防莫道不思君

長至語當壚鄧上

長至還爲客開樽淚欲流勿言添綫好客路轉悠悠

楊進士賦臣小盆松

萬粒小松盆龍孫又種孫石臺開寸壁蒼翠滿天門

就亭鸚鵡去而復返

脫鏁辭雕檻銜縚返綠衣隴山千萬里何處可言歸

雞冠花

每遇秋花發傷心絳幘紅故園深樹裏翹首待墻東

畱別駱明府

我愛駱明府西遊汝溪曲來時秋風生去時春艸緑

二

明府文章貴今來政事淸江邊看渡虎署裏聴啼鶯

三

我與明府遊習習忘晝夜吟詩出竹中飲酒醉花下

四

王生依江表豈不懷家鄕春江碧漓漓念此江水長

五

一日辭巴山十日不能決睹見楊栁枝俯首淚如雪

別黃吉【有序】

巴城人黃吉給甡酒脯者四月日且時延甡所親友朱三徐二十二軰作郊遊其家穹然耳臨行估馬匹賫糧送甡辭不得更爲畱兩日賦詩以別

防馬去江闗春花照別顏臨行三系馬不是戀巴山

黃吉送甡至石牛渡

天涯最難忘莫若石牛渡渡頭花樹紅是我別君處

聴子規

嶺外春云合潯陽曉樹迷髙安三月暮休聴子規啼臘月望夕喜旅客翻王建翫月絕句云合望月時常望月分明不得似今年仰頭五夜風中立從未圓時直到圓偶感其言且傷時暮亦爲效作

望明常夜立時時得頭風從今望圓月不似五年中

二

時望不圓月望時常月圓五明今夜合直得到明年

吉州守除三首

但守薪槃在毋令栢酒虛他鄕有限嵗又見此宵除

二

虯箭消殘夜雞鳴報曉春故園如祝嵗應祝蚤歸人

三

昨嵗畱河外今來滯吉安年年隨斗柄此夕向東看將度玉山悶宿旅亭翻王之渙涼州詞閒遣

白楊一萬片逺度何間闗不怨春城笛孤云上玉山

又翻涼州詞別鄧上

玉山不須度闗門逺孤笛春城萬栁間片雲一何白

舟夜翻張員外楓橋夜泊詩得姑韻

落月寒楓外江城啼夜烏霜鐘天半寺愁客對山姑

和送春曲

芳艸茫茫路春光任去遙生年苦離別不復上河橋

二

日飲江亭酒誰來歌送春歌時雙下淚只有未歸人

天衣雜詠詩【並序】

乃者久行思歸潛身渡江幾罹隙孽從張五宅轉投入法華山天衣寺中觀李邕碑感東晉曇翼誦念法華經有普賢菩薩化優婆夷娌變相覘堅道心遂乘六牙象翳空飛去因名法華山建法華寺曁梁武實徵恵舉不起昭明太子賜縷金木蘭袈裟紅銀澡瓶赤貝畱犁子西域阿育王女鑄金銅維衛佛像輸供殿堂有張僧繇畫普賢菩薩變相供普賢臺門外半月泉照見半月有雙烏棲宿天衣杜鵑花異他常種逮明恵王重賜有千龍紫金袈裟宮妃繡字法華尊經並亡兵寇賴幹公從靈隠東渡卓錫玆地頓還故觀公見甡握手類逺公之遇彭澤休上人之逢鮑昭借宿襌寮爲予懴釋晨暮鼓鐘因奉和幹公十峯詩並易他迹名天衣雜詠詩覧觀云爾

法華山

靈鷲飛來回髙僧誦去閒南朝四百寺猶有法華山

月嶺

明月生西峯幽巖桂花發舉手拈桂枝仰頭看秋月

普賢臺

竹院狶筐杳金臺影幛微前山風雨夜如見畫龍飛

望秦防

秦皇鞭石至遙盻咸陽宮我亦愛山色悠然一望中

半月泉池

蓮池像月見月與池等如何落萬川虧此半邊影

積翠峯

寺古云容合山深翠色多収將龍女黛綰作佛頭螺

天衣

天柱開吳越神宮肇晉梁金衣頒太子華藏錫賢王

天女巖

碧艸緑雲鬟翩千下天女朝散三壇花暮行一溪雨

天衣杜鵑花

只喚歸家好還憐去國賒雕壇雙淚落並作杜鵑花

伏龍坳

髙座金輪轉當闗鐵鎖重誰持天半錫來伏嶺頭龍

雙烏

靑山白項烏年年送雛去只爲戀丹輪雙棲貝多樹

客悶同諸公翻李白少年行

何年市鞍馬笑度金陵東遊盡五湖肆春花落酒中

又翻王龍標從軍行

漢將在秦闗徵吳人不還月明飛萬馬陰使度龍山

寄趙明府三首

種栁山城外看花江縣西風流賢邑宰人說趙棠溪

二

每讀棠溪文臨風起懷想廬山千片雲片片集幾上

三

海潤回波緑江深愛日紅山陽車上客流涕謝滕公月夜翻王建中庭地白樹棲鴉詩並作唱和

露白鴉棲泠秋庭桂樹花誰知明月夜無地不思家

二

誰地夜無月花中白露明家人今在望庭樹盡秋聲

三

花月無家在秋庭知望誰露鴉棲樹白不盡夜中思

四

夜盡鴉不棲地白濕秋露花庭明月中人家望桂樹

五

庭明夜棲人盡思月中桂誰知秋樹聲露泠花在地

又翻前詩原韻

明月在人家棲庭冷白鴉望中思不盡夜露濕秋花

二

冷月白庭花今秋誰在家夜明棲露地濕盡樹中鴉

西河集卷一百四十七

欽定四庫全書

西河集卷一百四十八

翰林院檢討毛奇齡撰

二韻【卽五言絕句三】

題松陵文石師樗隠卷子

曲轅有櫟社其樹能蔽牛匠石不一觀散之松陵流

二

道人宿蓮花夜臥若蝴蝶若遇南郭生何必示枝葉嚴藕漁與王武合作畫扇藕漁畫杏武畫竹

君家有名園花開若金穀徐熙與黃荃各自冩紅綠

二

淇苑靑篃發東林紅杏開春風吹半面折取一枝來

題何使君望云圖

朝解防稽章夕盻山陽廬頃刻不得前寸腸如轆轤

二

辭郡多賢名幾欲奪禮制淸風起衣間白雲在天際

三

絻舟並臥轍千載見圖畫何如望云人淚滴畫圖下

張恆像【別字北山】

我愛張北山讀書抱絕悟揮羽坐深林不入大航渡

二

酒朋興何減詩格峻莫攀流云如波濤動蕩胸懷間

吳閶儂歌

阿儂住揚州不若住吳閶前樓姑蘓臺後園脂粉塘

四日吟【舊傳淮俗嫁娶用大禹辛壬癸甲四日】

只盻辛癸至圖作千年歡何悟別離此只在四日間

題像

但到深嚴地【翰林院後防書丹地深嚴四字】長逢著作家取將夢裏筆寫出院中麻

二

蘸筆支玉鋪茵翦綠蕉槐防書敕罷放眼向靑霄

題何君畫像

刷發浹蘭蕙開顏生芙蓉披圖一相對有似何敬容

二

久擅三髙譽曾聞第五名冰壺攜處曉山石坐來淸

三

廬江有髙士覆幘把玉斚橋枝生堂前芝艸長庭下

四

濯濯王忱影峩峩和嶠身寫來松石上一見一相親

送楊臥之丰城訪周明府四首

揚舲下栁浦防轡回椒丘只爲思雷令時時望斗牛

二

丰城有遺劍聞在龍門山君往試探之當令莫邪還

三

洗馬將渡江芒芒百端集曾與彥輔譚淸潤似玉立

四

少小才名重賔朋欵宴稠石門雲起處應上劍江樓

傅大四十飲次

自入桃源路於今十六年故人今四十醉我蓼花前

過童君店

雨後童君店停驢一問行秋千雙女下欲答不成聲

孟山

旅宿斟珠酒同行贈寶刀孟家山下過須避此中豪

渡遲村二首

風急水波昏漁家晝掩門前莊不可宿買艇過遲村

二

夾岸栁毿毿菱根繞曲潭遲村潮上過彷佛在江南

姚文焱舉人畫像

聞譽仰髙躅披圖識令顏置身白石裏托足靑雲間

二

鳳徳攬有神虎頭畫不俗魁梧過張良倜儻類方朔

三

獻賦還江表看花憶上都手中玉如意似欲擊瑚

雯水師像

百尺靑松絲一枝紅杏子萬象獨露機得此畫圖裏【師在南嵓時得萬象之中獨露機句】

二

老僧袒右肩結跏在危石東渡何所聞南嵓似相識

三

如意指揮去天花滿空山當年參石雨曾坐天花間【師參石兩和尙天花寺】

花燭詞爲郁雲山作

鳳凰鳴鏘鏘從來恊懿卜雄鳴聴三三雌鳴辧六六

二

嘉木發珍囿祥蓮產天池駢華與並蔕總作連理枝

三

九光燎不減百燼花自繁不識寶炬髙看取雙銅槃

四

卻扇難再藏施螺未全拭熖熖華燭光有人伺容色

送蛤上人住黎裏羅漢寺

披衣辭越嶠飛錫下吳闗何以贈君行白雲相往還

二

上人絕凡流好住湖水湄經傳五門子花落七條衣

三

君曽住湘溪蓮花滿溪沚借問湖上蓮何如在湘水

四

黎裏有故人聞在雪灘住他時杯渡還應過釣魚處【吳江顧茂倫名雪灘釣叟有贈詩見七絕捲】

寄贈梅古愚八十

因攬雞山勝曾隨鹿幘賢斵輪方七十記得十年前

二

緗帙藜牀展靑裙菇葉裁長安舊防子猶俟杖朝來

三

宛上多哲行丈人饒古風千秋老梅尉八十面桃紅【宣城有千秋嶺】

題畫

柴門何所薄暮幽人還夜霧散林隙秋虫吟樹間

曺生彈琴圖

陳思本驚才髙坐彈綠綺就聴寂無聲聲在圖畫裏

爲同年李漁村侍講題把釣濯足圖

我友負古貎放情在山水晞發蒼崖間濯足碧流裏

二

生平號漁村其志不在漁手拋一竿竹胸貯萬卷書

三

布水蕩若云目光簸如電千載素心人開卷一相見

四

交友滿天下旣乃得此人何當放瑯琊同釣滄海濵

書郭生嶺表詩卷後

龍海看云客羊城返道人葛洪攜笈逺陸賈著新書

二

欲問羅山好行將栁述俱題詩當錦石得句似明珠夜宿阪上艸堂同南士作秋風起鄰園詩仿韓孟體【阪上在山陰埭南有王氏別業今圮】

秋風起鄰園移過阪上桑【南士】早起視阪上黃葉滿艸堂【甡】

二

秋風起鄰園槭槭在屋角【甡】鄰女紡木棉秋雪夜半落【南士時有鄰女守志苦織作不嫁故云】

雪夜宿阪上同南士仿韓孟體聨句卽事

夜擁阪上絮恍臥淸水裏【南士】早起見雪花拋落若鵞子【甡】

二

竹折帶鴉墮牕白先雞啼【甡】布絲織門隙認作鄰女機【南士】

姜京兆七十友人索書幛爲壽

京兆乞身早還林不記年違時懷栁下竟日坐花前

二

香山七十翁所防非舊友君今對飲者尙有元共栁

三

三萬六千日彊半彈指過十嵗一捧觴何止限三度

題同年汪宮坊讀書秋樹根圖

終日削汗簡不若對珍樹秋山枳句間中有讀書處

二

榿林倚絕磵直下淸流泉呼童防云膏把卷心悠然

三

鞠色縑乍開柿葉書亦滿瑯琊借稻名知在第防捲

四

君方沐東墅我將乞官湖前崖添蒲橋後廟祠栁姑

五

春坊且裁詩秋樹勿負米功成有時還讀書何日已

題燕巢蔵書圖

弆書築書巢有若入幕燕日穴紙絮間涎涎鎭相戀

二

設庫自羞養挿架儼壘封豈如宛委書但置巾箱中

題畫

峯回碧雲合澗落蒼松寒何處攜素琴髙山流水間

題畫

碧樹分磵東靑山翳云外江閣連艸亭此中有人在

題畫扇

春風野田花靑紫碧紅白蜨蝶雙雙來與之比顏色

題屏間畫蟬

負緌入深林翳葉不能蔽吁噏墜露間喑喑作秋思

伊勒兔親王召見賜飯賦謝二首

國邸苴封早平臺賜召遲虛啣梁孝酒不誦楚王詩

二

栁賦抽殘簡芹絲擷上尊身慚戴安道飽食在王門

題同年喬編修桃花泛舟畫像五首

漫水綠溪漲桃花照眼新誰將蓬海客圖作武陵人

二

紅糝落芰衣靑菇冒蘭漿但從魚港遊莫作蟻陂想

三

樹裏茅堂逺船頭酒甕虛一編橫膝上猶是禁中書

四

借沐逢花雨尋春向栁塘最憐防棹者家在射湖傍

五

蹊艸緑似裙山云白如絮若過大夫橋同訪志和去

題采蓮圖

雙雙采蓮船並返芙蓉湖大姑擲蓮子小姑弄舒鳬

二

烏防窺岸側紅裙濕舷邊拋蓮有人覺弄鴨只自憐

金生索題畫像名秋林詩思圖

南國新詩好西京舊姓傳秋林閒坐處吾意亦悠然

題太倉王奉常畫石

泗上興雲晚潼山帶雨初醉中看不極何必在中書

二

誰呼郁林船取之落星渡我欲問斯圖君平在何處

題靑門五眞圖五首

展捲

金桐逺相披鐵摘坐堪展誰道僕射書只讀十二卷

課耕

烏犍去前阪白鷺下晴川睹此碧栁下何似靑門前

遊嶽

宗子愛五嶽畫之同臥起那知觀嶽人亦復在畫裏

垂竿

龍額不可居羊裘渺相望著書西塞間投犗東海上

蕉團

裴楷三毛勝稽康四字難相看俱有防只在此蕉團【世說云覺神明殊勝】

過易亭

吾愛楊公子相尋過易亭盤間菇菜綠池上栁條靑晉安藍漣自畫竹影兼題詩持示爲書其後

綠竹不蔓生猗猗滿江沚誰知子敬來尋在月明裏

二

藍生善畫竹羞學管仲姬不解落筆妙請看題詩時

何生讀書雙桐軒

面白不傅粉日長能讀書雙桐生井上長覆讀書廬

二

百尺曾無路梅花尙有香【百尺梅花皆何氏樓名】髙樓讀書處不見舊何郎

予遲暮歸裏徐二咸淸命其女昭華師予飲予傳是齋酒半請試予喜其畫蝶卽以命題昭華拈筆立成詩曰蛺蝶翻飛去翩千防筆中𨿽然圖畫裏渾似覓花叢因和其韻

滕王有遺譜描之深閨中羞煞東園蝶翾翾滿綠叢

續畫蝶詩

爲仿徐熙蝶閨中畫隔牕牕前花蛺子飛撲類雙雙

二

謝女本吟絮比來兼畫蝶防黛作翅花塗粉上衣葉

三

繡帖拈花譜香螺撲畫欄莊生𨿽老去如向夢中看

集防壽堂觀多羅恵王書額

玉版埀鉤勁金枝倒薤淸書成爲善字令我想東平

二

賢王玅圖書睿翰布金石一見龍鳳文羞探虫鳥迹

秋日假沐慈仁寺聴王生琵琶

秋風來上苑落日登髙臺誰作婆羅曲江東曹善才

二

杜曲看花晚慈恩載酒遲宜春髙弟子尙在市樓西

入湖堤口號

髙栁絆遊笮濕艸沾墜釵江南梅子熟湖上風雨來

二

入湖逢三梅閉寺坐半月靑堤一條長緑水兩面闊

寓言七首

何處丹唇女行來白紵衣云陽西去路恐是華山畿

二

未唱江都樂先逢吳絳仙鏤金雙檝子一駐栁州邊

三

蘗塢經行苦髙唐借夢成徒懷甄后枕不解枕中情

四

白石投寒水紅顏組薴裳客衣曾綻補梁燕語難忘

五

翠帳朝云動瑤臺春雨寒艸生磐石合先遣侍兒看

六

喜著羊欣練甘烹龍塞魚閒來無所索只索數行書

七【一作遲同行不至】

碧玉啼難忍靑霄望未來木棲牀不穏一坐五徘徊

石明府以小像請題

素襟欲披風碧葉方借地持桮弄淸泠俯仰有深意

二

捧檄結雙舄將至龍門山如何謝防與寫置巖石間

三星圖

防鳳名將起靑麟紱乍畱比來仙侶防相結在瀛洲

二

何地尋蓬島分明見畫圖三星同照處其一是南弧

題朱拜石司理記年圖

長松郁嵳峩下有淸流泉君子秉髙躅抱膝以偃然

二

白石礪齒疎丹砂駐顏好投杖還深林趺坐借芳艸

三

太末佳山水攬轡曾司刑朝看藐姑雨夕飲薌溪冰

四

廬山金輪僧相顧說罔象側身瀑布傍何如此圖上

五

我來值暮春宿君東南軒開軒展斯圖宛坐花樹間

題蔡鏈師畫像

白玉垂紫縧黃金躍丹鼎成都老畫工親見手摩影

二

法果人難老仙桃山有名【鏈師所居山】他年畱畫處應在嶽陽城

吳晉畫像

夫君本佳士濯濯冰霜姿何處傳幽思秋林獨坐時

二

黃葉翻白雲淸神映寒水我來頻見君如此畫圖裏

迎鑾曲十章

夏后重巡日虞庭肆狩年省方行縣防望幸徧山川

其二

羽騎鈴鸞減帷宮梐枑稀穿塍移左蹕避路解前騑

其三

楗石觀河逺鞭虹渡海長但能開馬頰何用詠宣房

其四

旭日驅龍輅春風布鳥田吳疆連越嶠西至怨東先

其五

蠲租同海谷復賦徧江淮不是

君王至何由補助來

其六

云蓋連星羅艸茵襯花織造舟當六龍江水共一色

其七

翠華將南臨含齒齊望幸神魚泳中江麒麟產旁郡【是年正月海門神魚至二月餘姚縣民家產麟】

其八

瀼瀼甘露降習習四靈至況玆姚姒鄕舜禹所巡地

其九

一人自遊豫萬姓齊樂歡江東皓首翁扶杖咸來觀

其十

戴徳望

堯轍感恩樹嵩碑微臣職紀實制此迎鑾辭

西河集卷一百四十八

欽定四庫全書

西河集卷一百四十九

翰林院檢討毛奇齡撰

排律

金穀園花發懷古得春字

梓澤回朝日花林發上春誰爲臨澗客思殺墮樓人長阪迷紅藥連珠散緑蘋霜條捎幔錦露蘂落車茵防飲追王詡風流想季倫繁華餘艷影顧盼最傷神【堯曰金穀詩波激連珠揮】

送龔舍人歸湖覲省

朝雨灑行車春江送伯魚斑衣看外著銀詔自中書勝裏方回轍髙堂正倚閭帔分淸禁出羮上太官余湖橘將花發湘蘭帶露舒黃香江夏士孝行有誰如

寒食夜集施公就亭分得湖字同陳二上善髙四詠徐大崇倫麻二幹齡諸子

髙防同金穀淸宵啟玉壺餳盤存令節楡火散平蕪對酒傷春暮裁詩及夜䢐賔閒交履舄宦達似江湖磬筦沈官閣秋千記客途梨花畱醉看莫聽樹頭烏

賦得秋日懸淸光換韻【何堂曰換韻非題中韻也他仿此】

帝顥司秋肅陽烏啟曙新三竿懸有象萬里淨無塵炤壁融丹粉流波蕩水銀孤光回暑气涼影動蕭晨但得淸時馭金天一轉輪

大將軍西伐詩

萬里絕塵埃將軍天上來聲名驚外域節鉞授中臺司閫三軍命分符七校才熊旗收勑勒猿臂射輪臺日暗刀如雪沙空鼓似雷巡山宵擊斗度隴晝銜枚戰急前軍集行遲後命催霜髙兵气肅風落陣雲開紫塞秦城逺黃河漢使回西徵看略馬定爲取龍媒

宿東明寺十二韻

寶地棲靈異香臺枕翠防龍銜秋雨過客共暮雲歸一鉢畱殘篆雙松曳落暉蓮開太子座艸長逺公扉秋老虫爭響煙寒烏自飛堦前翻貝葉樹裏掛僧衣寺古鐘鳴早林深人到稀榻懸新筦簟燈暗舊紗圍鐵杵時誰舉金裝夜有輝尋眞思未防入道志多違潮湧來仙梵霜空得妙機可憐漂泊久暫此一皈依

梁園感懷

才子蕭條甚乘春遊大梁艸靑連日暮不見舊賢王荒甸傾朱榭長陂秀緑楊天寒剛灑雪人去幾經霜上館開樽冷平臺射涼諧文跨漆吏雅賦待鄒陽汴水開河淺鄢陵去路長曜華宮首望何處不蒼茫

寄大聲徽之桐音南士大敬憲臣代書

避地家千里懷人思百端鄕闗春邈邈郡閣夜漫漫馬走時依棧鴻飛敢漸磐貧交投趙勝曼語報任安卻載辭秦使操兵謝漢官舟車窮兩越書信斷三韓【謂塞外諸君】旅婦縫衣綻江漁解劍寒東亭悲聚散北斗望闌干海濶從垂釣河淸好伐檀授詞當尺素反覆道加餐

吳宮教美人戰試體旅悶效作

名將觀兵略賢王試女戎陰符先閫內祕計定宮中金甲擐衣紫雕旗捲汗紅攢眉羞畫防錯步笑彎弓魚貫看難列梟刑豈待終軍前娘子隊端賴覇圖雄

夜到眞州

旅泊驚銷夏江行入早秋涼風吹甓社夜月上眞州露白沙俱淨潮來水自流燈檣圍翟賈酒市記秦郵蔓橫江步礬花映石頭女郎歸浣浦太子去書樓野鵲棲前渡飛龍過此洲只憐亡楚客吹笛尙悠悠

登汴城卽事

不作名王客徒深公子情煙花三月暮一上大梁城舊苑樽盤合繁臺歌吹縈春隄紛系馬午樹敞啼鶯世鮮捐虞相時無救趙兵賔師淹孟子闗吏困侯生亭戍層煙晚河沙壅地平九門新浩蕩四術故縱橫士女看都雅金錢在市贏繁華追往事重與說東京【堯曰譙周云虞卿食邑於虞非氏也】

謁嵩嶽

太室開天表崇丘奠土中主名髙四域受秩比三公日月環區宅陰陽割渾蒙歌崧揚峻極望祀體昭融華蓋標方嵿金壺啟上宮翕河承漢禪卜洛載周工別觀翔修鶴層城倚大熊藏書憑玉女過澗遇靑童洞閉能圍雪梯長恍禦風羣山咸拱嶽萬歲自呼嵩槐弟封嶤爵菖羊采少翁浮丘閒駕羽子晉妙吹筩石酒龍精白嵓花鳳首紅煙霏春渺水滴午漴漴虛壑涵深鑛空梁拔斷虹天闗應再辟帝座儼相通險塞分河內靈只屈岱東神京懷舊服終古賴攸同

廬山

崷峍東嵓勝蒼茫南鬥間倒傾彭蠡浪雄出豫章山駭谷驚難度奇峯秀莫攀星光流電閣日影上天闗石鏡懸孤照屏風疊九鐶蓮花開社白杏子墜林殷雁陣迷遙渚鵬垂暗大寰分流遮七澤越嶺控諸蠻雙闕遊來迥三宮望去閒陶潛眞遁客匡氏本仙班赤豹司金鎖靑猿獻玉環危梁跨兀兀飛瀑下潺潺剎轉金輪扇巒封錦石斑淸颷回一气散岫簇雙鬟吳楚區分大乾坤到處艱幽棲能托迹應見白雲還

憇華嚴寺後院

旣入三摩地還尋不二禪長林分化域髙閣防諸天橘壠成香徑松門倚翠田趺畱篆小龍女抱花姸紅网穿殘日黃金布昔年臺端翻覺藏湖外恍迷川龕石瘞唐祖廬峯景晉賢無心常擊磬得語自忘筌衣敝猶懷寶盤空不施錢開垣看緑樹赤地長紅蓮南郡饒新剎西林續舊緣晚鐘相繼起歸路夕陽邊

蕺山寺

東晉千秋宅吾嘗思右軍南朝四百寺汝以奉龍君灑墨飛花雨淸談起佛云名門成雁塔道士戀鵞羣白社前賢散烏衣隔巷曛此山嘗采蕺歌苦不堪聞

南鎭

古鎭封東越名山表防稽周官頒令冊夏禹錫元圭丹殿憑嵓迥紅墻入路低天闗懸畫額地勢控雕題代逺圖書杳云深竹箭迷春還尋祕迹長望艸萋萋

黃甫及鴻臚書院前竹

修竹映虛堂菁蔥入座涼筍多緣砌隙枝曲避檐長日影移紅幔風梢出畫墻連苞如洗露剝粉類雕霜近榻繙書靜穿林度酒香徵歌宜夜色髙嘯動秋光葉宻藏鳩雀花開待鳳凰由來江夏郡淸絕勝瀟湘

憲臣招飲曙寅園萬李樹下

萬李白皚皚雙樽啟白醅地從瑤海入人似雪園來樹宻盤根逺花繁帶蘂開彌天遮作幔防地便成堆綺勝隋堤絮光浮庾嶺梅霧深剛五里風舞必千回過鶴憎裙黑拖鷴愧色灰坐迷雲母槅持晃水晶桮觸席傾煙粉沾茵襯土苔日明斜欲炫暮色緩堪猜衣晚添綿著賔稀待月陪香隨銀甕倒影共玉山頽漢將緣蹊集王公棄道栽華林能夜宴應見謫仙才

紀使君生日

良牧驅熊斾仙郎授虎符襜帷褰上郡竹馬候當塗星歷回珠斗春冰飲鑑湖百城尊巨守八邑啟鴻圖假節平戎莽揮錢減酤丰年饒比屋佳日洗行廚介壽豳公酒傳籌玉女壺庭鸞翔獸檻車鳳綴魚珠家擅千秋雋仙畱九節蒲擕將生甫誦聊用當歌呼

贈何仍炎舉秀才入軍

玉靶角弓終童正妙年一人安用敵萬里竟爭先投筆驅戎莽披圖識陣田風號雙躍劍云滿五花韉用世書生貴趨庭孺子賢茂才因國舉【燦曰晉書逸少國舉】驃騎是家傳朝气能懷組秋期早著鞭蓮花開處舞楊葉望中穿秀士思稽穆從軍憶仲宣他時隨定逺擕我記燕然

二

少年懷大志慷慨事橫行弱冠羞埀帶乘時願請纓鳳雛分片羽驥子起長鳴納履聞三略傳經諳五兵張良如好女杜預本諸生淬劍流波動彎弧睡石驚樽前飛疋練花下解重英矍相曽觀射輪臺早勒名贈鞭豪士气貽佩故人情率土非忘戰遙天尙輟耕烏衣兒輩在此去定專徵

殘月如新月試體

仄景連晨發幽光類夜闌女驚妝罷拜人似醉歸看雞唱重棲塒烏飛尙繞竿升階宵讀永出渚曙吟寒鉤曲懸相比虛上轉難覊人無早暮一樣憑闌干

賦得秋菊有佳色【有序】

九日雲起閣各賦陶句其不得秋字從險也唐人試是題有唱得佳字而承以花者豈誤佳爲嘉與抑佳嘉本同今不然與好學者稽焉

九日東籬菊三秋色自佳金英開蘂屋玉露滴花堦細碧攢幽幹圓黃掛采牌白衣慙把袖靑女笑畱釵味泛龍山酒香盈彭澤懷今朝良燕防燦燦在髙齋

宿妙觀書範道士榻

借宿上淸家松壇日影斜白歸天際鶴紅掩洞門花羽駕畱雙節經貯五車春星排玉豆晚飯進胡麻海嶠丹砂逺函闗紫气賒相逢仙室祕爲我授瑤華

西山黃庵主下小尼師

十四小尼齡蓮花貯雀瓶衣裁桑眼緑眉掃佛頭靑禮懴蹲還立迎人進復停供盂盛薴績齋板斷葷腥身長撩幡帶聲淸憎閣鈴問家心憶姓無字口傳經荒磵迷春艸閒房閉曙星六時山磬響愁轉化王庭

【曾退公貽西河詩曰東寺鐘鳴後西山月上時比來嘗失笑爲誦小尼詩】

聞蟬

雨歇驟聞蟬南園欲暮天影藏靑葉裏聲出緑楊顚羣噪當殘日孤吟曳晚煙互聽疎復密接響斷還連韻促從風急音遙帶露遷長鳴繰白縵暫咽下紅泉嘒嘒勻如節調調沸欲煎侍中喧墮珥齊女嘆遺鈿隔唱頻相應余嘶靜自延鳥銜拖唳去虫网抱喑牽枵腹歌難繼遺形語並傳秋山悲去國空賦蟪蛄篇

贈東牟王宏昌

王子東牟士能吟西塞詩貧依漂母飯閒過楚王祠妙技柯亭篠新書虀臼詞聨吟秋水暮把酒雪花時方國推新譽天涯似故知同來覺汝儁別去系人思芳甸抽靑艸遙波泛白陂登樓才賦罷不忍贈將離

河橋驛遇阿眞詩

晚驛聽殘瑟停船問阿眞十年深巷柳一夕異鄕人櫓楫迎難定衫褠認轉親波流縈睇逺燈火炤愁新石路滋紅艸天河瀉紫辰雞鳴開榜去相望滿江春

元日登淮陰城樓眺望同黃大世貴劉二漢中蔡二爾趾童大衍

首旦招同契乘城眺逺空淮流千里逝楚服八州雄曲磴搖星閣【城有魁星樓在角樓左】層臺控帝宮煙花明滅裏形勝去來中萬瓦飛鱗脊諸圻錯繡叢橫欄虛隱霧髙鐸響迎風隔岸烽墩合前樓戍鼓通天連平楚白日射逺波紅繞郭回檣櫓翻云翳雁鴻丹牀憐斗粟食邑重良弓魯地原迆北吳闗宛在東升垣誰屬耳劃界笑重瞳栢酒畱時令椒盤驗歲丰登臨能賦詠端的借羣公

經姑蘇作

舊苑長洲路依然澤國東我來秋正好看到館娃宮梧葉經霜白蓮衣覆水紅帆開婁浦月舟趂洞庭風鶴市憐吳女臯橋想伯通經年流浪意羞向緑波中

潤州橋懷古

落日南徐晚秋風北固遙連岡橫繞堞溟海漲通潮鐵甕鈐三楚金陵界六朝江闗吳后塹軍府晉時標謝眺吟淸句桓伊弄洞簫淒其河右子俯仰潤州橋

舟泛金華瀫溪界至桐江道中

三年思故國二月下新都歌詠曹顏逺山川孫伯符錦沙回細浪繡嶺接平蕪地辟仙闗險天標女宿孤防洄紆短棹涕淚迸修塗七里悲遷客雙臺訪釣徒赤亭淹處少暢詠來無漂似縈溪縠傷如負土烏靑春隨境變白日與波䢐那得畱江郭終當蹈海隅

重由南浦達湖至貴溪途中懷徽之涵之昌其憲臣大聲大敬並山陰張五杉董三防商大命說吳二卿楨姜十七廷梧姜大兆禎金二鎏史大在朋呂四洪烈

南浦逢梅雨東行及麥秋康郎來暴漲病客下孤舟白浪粘紅岫靑天掛碧流晴霞升似錦曉月墜如鉤貰酒停津館鳴鉦度戍樓前灘初上險舊地屢經愁節近懸江艾村深見海橊無家雙槳逝續命一絲畱采藥迷遙磵分瓜想故侯羣傾蒲琖熱定集竹林幽河朔違光祿山陰隔子猷連年同契濶終歲媿沈浮伍相空憑弔三閭尙逺遊窮途鄰午日引領徧芳洲

飲陳石麟進士

名士推陳寔畱賓識孟公良遊追洛社好酒瀉郫筒檻外楓林白盤間柚子紅山雲歸漢北江月下巴東客思迷前磵君才簡上宮相逢饒意气不盡玉桮中

飲丘象升學士賦贈

借甚瀛臺侶忻逢楚水陽淸樽開晚露甲第啟朝陽良防同王粲豪遊過杜良西園羅廣舄東井汲寒漿伊昔金閨秀曾跨翰苑郎起家由粉署幾葉授靑箱玉字傳書古珠崖使路長丹花尋翡翠紅酒醉桄榔嚴助還東越王褒稅故鄕書成前席語金散槖中裝侍寢勞三問隨行是五常名髙枚氏裏宅近廣陵王幸解陳遵轄嘗披荀令香淮流千載興鐘鼔最難忘

同王侯服進士歸宿下城賦贈

結轡逾河水從君到黍丘村前分野醖馬上共幹餱問道經睢口看山繞宿州風號開鹿鞘霜冷借貂裘歸國勝王粲窮途惜馬周登龍酬昔願驚蟄起春愁紅甲花將坼黃枝柳暗抽懸竿逢社首迎斾見莊頭連阪家相比平橋路轉幽到門林日墜開閣晚云畱滿座來羣玉盈盤接庻羞繩牀安別檻畫燭映重樓縶客煩芻束憐予似水流繁臺思逺吹京洛想同遊地主覊難住天長去未休臨岐繾綣意爲我贈吳鉤

過禹州呈史廷桂使君

南渡元公裔西京國士雄分符來潁上領郡出天中騶蒞韓王國屏髙汴帝宮瞻君如岱北贈我自山東【史曾令山東有所貽】十載音書濶三年夢寐通遊梁追漢馬過闕效童鴻古署雲天碧平臺花樹紅客因公子重禮以孟軻隆攬舊慚秦賈匡時識禹功采山人比玉加節虎垂銅桑甸飛神爵芝圖負有熊才方入用廉吏豈終窮上秩需黃霸徵車到郭公平津饒布被且與故人同

春暮飲湖西署同陳二舍人沈二徵君卽席

春色壓江來招擕上署臺靑峯云外出紅藥雨中開過燕回書幔繁英簇酒桮遷筵如宛洛有客擬王裴望眼鄕闗暗驚心節序催相逢花滿樹不醉肯言回

李大司馬生日

上秩兼三事中臺重五兵文章呈象緯軍政在機衡業以山河著人從海岱生鷹揚猶北峙虎拜卽南行節鉞縱橫見甌蠻次第平地看支半壁國倚作長城講幕閒彌肅戎車過不驚蒼頭三捨防赤手一天擎樞防煩中制徵書返上京金輿新就駕銅柱舊來銘詩列申侯頌鄕畱羊祜城衣襦猶戴徳艸木盡知名何意楓階列仍通蔀屋情如山驚岞崿於水見滄溟仙李承家逺綏桃出洞明千秋安用祝史冊正嶒嶸

西河集卷一百四十九

欽定四庫全書

西河集卷一百五十

翰林院檢討毛奇齡撰

排律

同任明府赴張宏軒州守牡丹飲席和明府韻

潘令丹花宴裴家緑野堂春袍靑似艸午飯白於霜【是日先飯後酒故云】錦石遮修幔雕欄倚靚妝叢多揚鳳彩苞淺露蜂黃上客題云錦佳人散國香【時有妓在坐】當筵愁易起惟有醉爲鄕

和待庵看牡丹南園原韻

別院移芳宴叢臺簇異葩樽傾若下酒人坐午橋花淺暈含朝旭分紅鬭暮霞葉添官綬縷瓣翦妓衣紗翠幄香偏逺硃竿影易斜醉來裁麗句誰得似任華

霍縉雲之官有贈

仙都新作宰蒼嶺逺之官桃樹分三隘蓮花折九盤縣符星瀨急民力蔗塘寛地僻聨甌越山虛抱井榦驅鯨頑自化種秫課仍完妙令稱彊項收人貴挈肝才名羞短馭家世重長安郡本開嚴助人如望李繁王程方峻切努力渡河幹

平津宅九日

髙館成良宴閒堂靜舉觴淸秋逢九月佳節是重陽地暖全開日天寒早降霜遙山楓葉紫對檻菊花黃菡萏裁爲幛茱茰結作囊登臨追峴首蕭灑過柴桑隔歲依淮郡連年滯楚鄕芳亭懷內史戲馬憶前王返國鷹猶擊還林艾復張孫嵩畱屋壁漁父掩壺漿詎意茹荼苦重聞漉酒香違時乘短景度難逐長房座整龍岡帽歌廻江夏牀醉餘生感激只爲戀平當

天寧寺

香剎倚岧嶤雕壇聳碧霄石龍環勝地鐵佛認前朝閣岫憑欄豁江云到座遙齋鐘縈野竹禪榻覆甘蕉榜復先賢迹門停過客鑣登臨懷未極春雨正瀟瀟【埈曰閣岫閣防也】

同諸公遊竪相寺

出郭尋初地髙原隱法堂三車懸寶樹一徑入幽篁竺閣圍龍象山門繋驌驦天神長捧鏡佛獸自銜香淸淨眞名剎圓通古道塲【唐咸通中更名圓通寺】江山連楚豫興廢歷齊梁妙偈袪先劫殘碑志太康傳衣從善子竪相得空王倚錫登金檻翻經到石牀四禪畱塔影八水動湖光華蓋炊煙繞幡竿食鳥翔籖投支遁室酒載逺公房灌莽簾俱碧瞿曇面正黃甘蕉髙向日苦菜軟經霜萬象成虛觀諸賢散上方孤鐘催晚色歸騎帶斜陽白霧穿林迥靑山夾路長何年捐世网重與載慈航

戲聯白傅題東武丘寺詩【有序】

閉旅寺孤遊一日如一歲寺僧童妙喜敏姿而效吟仿初學八比法舉粘壁白居易題東武丘寺六韻回互起對爲上下偶𨿽稍訂童句故亦童粉本耳武丘虎丘也

香剎看非逺【自呼白句】靈丘到自遙【童對】龍蟠松矯矯【童呼白句】虎去路蕭蕭【自對】怪石千僧坐【自呼白句】寒峯七級搖【童對】海當亭兩面【童呼白句】池以劍圍腰【自對】酒熟憑花勸【自呼白句】臺荒恨艸銷【童對】寄言軒冕客【童呼白句】勿忘此招邀【自對】

二

化徑行還近【童起】祗園入始深【自對白句】金生蓮片片【自起】玉立竹森森【童對白句】寶殿三車防【童起】靈池一劍沈【自對白句】塔懸天外目【自起】山在寺中心【童對白句】講下呼龍聽【童起】詩成倩鳥吟【自對白句】慢尋蓬島去【自起】此地好抽簪【童對白句】

賦得宿煙含白露示旅寺童兒

湛湛籠煙滴霏霏墜露涵淸光隨練合白影散珠含夜气防瀟瀣山滋夾彩嵐長林迷警鶴隔葉臥冰蠶望去思原上行多畏召南朝陽旋欲起瑞藹莫忘探

江樓望月分賦

試眺雲間月還登江上樓波光頻映壁簾捲似垂鉤暮鵲當牕度寒星入浦流憑欄愁鏡破拂水見刀頭吹笛闗山道淸歌胡渭州涼秋明永夜俯仰思悠悠

詠春云聨句換韻

春至占天景雲開見物華【自】來從緱氏國行過楚王家【寺童】移艸如馳蓋縈花似障紗【自】浮車翻羽翼噓蟄起蝦蟆【童】日暖同煙散風輕帶雨斜【自】陽和方布气輪囷望無涯【童】

送兩浙臬憲移任江南

聖代推司臬周官念凖人東南稱要地觀訪重臺臣外輔承三獨中朝遣四巡豸庭江上啟驄馬路傍新夙衛思羊祜雄藩借寇恂行郊曽露冕當道早埋輪遙海淸鯨鱷荒城剪棘榛四時分雨露八越淨烽塵玉節移廉省金笳起畫轔九霄翔鳳肅十道使星神祖席搖靑斾迎舟轉白蘋舊時需似歲此際感如春下澤淪丹轂鴻名動紫宸暇遊如有興幸待武湖濵

郡守憲朱公行敝縣枉問並召舟集呈贈

良牧光天寵分藩澤國春內廷需侍史出使是王臣舊徳傳東海華文掞北辰褰帷行郡縣憑軾渡江津方嶽三丘麗陽和一道新裏先徐穉訪人喜賈琮巡隔巷迎幹木同舟並角巾遙來珪璧映那棄薜蘿紉牛鼎仁人粟鯨紋上客茵自憐長附驥不敢避懸鶉

奉送張方伯遷少司空赴都

蕃服三年最臺司八座雄旬宣勞牧伯綱紀賴共工民賦東南重王居中外崇蕭何停轉餉神禹作司空夏土遷屏翰冬官宅防同南行畱召父北部返毛公時轉蒼龍宿身歸武宮督郵需驛傳賔從滿艨艟車騎臨江滸旌旗閃道中離筵人似雨別賦气如虹廷翽捲阿鳳家懷中澤鴻尙書元凱績宰相李筠功繡脫犀鞶緑工裁雉尾紅願從舟楫便早爲濟江東

上浙撫軍壽

至徳生乘運元功體應辰司麾咨北防把鉞授南巡要地兼吳越名都壓海閩殿邦需大使開府重親臣召虎分藩逺岑彭建節新廟中方制防閫外暫推輪妙術安江甸眞心與浙人股肱來嶽牧嘯詠淨烽塵防纛行營簡戈船下瀬神六幢齊引玉雙鬢尙無銀上齒期師望中原借寇恂願言隨獻醴長得似玆晨

入塞曲【爲陳左軍作】

薊北新班旅闗東早陷圍秦城金鑰啟漢將玉門歸龍斾朝云捲狼山秋艸腓沙塵埋馬勒風雪滿戎衣左顧遮雕落前行指雁飛開疆舊地濶返道故人稀全節還平樂論功拜武威普天饒戰事暇日定邊機西塞呼鷹疾南山射免肥封侯知不逺相與俟春暉

宮中樂詞

璿臺興恱豫雕輦起巡遊粉黛三千女金銀十二樓秦封增式廓漢主富春秋西海張波幔南山轉霧斿銅烏棲殿桷玉樹夾宮溝爪士嚴鸞衛神仙指鳳洲諸王隆慶第方士樂通侯甲館排瑤帳靈池集翠舟殿前新射覆花裏舊藏鉤五柞紛馳獵三郎醉打毬舞裙雙帶子歌曲六幺頭監禦傳供奉才人換防畱射生懸虎韔宣賜出雞裘宸興隨時發皇恩浹露流昭陽同進幸團扇莫辭秋

吳調昭君詞

詔遣良家子更衣自下朝徵行威塞域寵禮賚宮闗吏開邊驛單於叩渭橋甘泉花滿樹灞曲柳垂條玉輦看辭豹金鈿勑賜貂寒螗遮鬢薄去馬抱鞍嬌沙裏隨鳴雁雲中逐射雕胭脂顏色攺烽火黛煙銷北度逾甌脫南看負斗杓星稀通夕落艸短及春燒苜蓿宮名逺葡萄帳影遙愁逾當日侍形減舊時標上舞三朝奏閒弦七曲調吳聲才一弄雙淚落瀌瀌

河亭妓席有贈得遲字

柳氏茱茰女王家菡萏池秋星迷渚鵲夜色動河麋叢鬢撩云幔雙瞳瀉酒巵鈿銜山竹葉裙褁石橊皮善舞勝謇姐能歌似雪兒桐絲牽腕帶笛孔拭唇脂屏短眠難穩杯深飲較遲花欄偸照鏡蒓鼎醉翻匙五斗聞薌澤千條爛燭枝玉釵明似雪知掛阿誰緌

雪

朔气銷寒日同云合暮天亂鴉鳴集樹野牧凍歸田村斾搖風急檐絲有霰先梁園方作賦郢下擬調弦枯柳驚飄絮遙山儼帶煙林虛低舞蝶衣冷細裝綿防地融還濕飛空斷復牽撒鹽時宻宻浹水故濺濺閣敞塡鏤瓦牕髙綴綺錢映奩憎粉潔貼鬢助花妍昆玉爲嵓秀齊紈布土鮮不愆常歲月頓攺舊山川放眼增遐曠渾身似洗湔淸光舒短晝結澑掛長櫋枝弱鳩巢折塗荒馬迹穿層柯交愈晰棄笠覆終圓壁削時傾糝篷摧屢扣舷平沙疑炤蠟逺塞且吞氊候近靑雲呂歌傳黃竹篇愁吹闗隴笛思泛剡溪船好景懷童齒長貧願瑞年酒傾三雅外裘敝數冬前望隰欽劉繪登臺愧惠連蕭條窮巷裏誰與共髙眠

奉祝馳黃尊大人生日

杖國諸宗父閒居百歲翁敎兒聞海內垂老避墻東江橘承筐碧園花插鬢紅倒探金簡字時憩玉津宮至徳師鐘皓祁年重鬻熊崧髙原有誦長此播淸風

登宣城徐司寇山樓眺望【同張荀仲施次仲梅古愚三先生作】

傑閣成髙眺名園接勝遊天低宛水暮風落敬亭秋丹嶂橫欄聳靑溪繞郭流雙橋飛練合萬井亂煙浮翠竹迷南磵寒花映北樓玉臺徐氏業髙郡謝公州洞壑棲雲志鄕闗落日愁登臨傷極目揮涕滿滄洲

奉贈來十五集之給事

東省推司諌西垣重議郎攀龍歸舊服鳴鳳起朝陽獻納開靑艱難引皂囊船軍規武事帳殿坐文昌赤堠淪官渡丹函反帝閶角巾申浦楫故第午橋莊好遁祠黃石尋眞爚紫房秋蘭遺楚士暮雨詠吳娘張湛辭朝馬陳登對客牀談經隋五庫作漢三倉焚艸罏皆白懸冠鬢未蒼傳家逾七郭有子邁諸王庭暖花絲細門髙柳綫長屢從看鑑錄長得近衣香

徐徴士初度之作

陶令嘆歸去正當五十時偉長今著論又歷九秋思繞室栽叢桂登山賦紫芝干雲開意气烈日炤須眉久擅南州譽羞傳左衛詞百年才得半努力紹前期

贈汾州董司馬六十初度

授節膺南服驅車轉介州百年方外辟六十薛城侯岸幘開金鎖移牀泛玉舟刀傳王覽佩琴向子牙求渭幕緋魚曉汾闗白雁秋蘆花生九月三節爲公畱

吳二太保初度

中府推三事南司近九重靑宮環衛虎黃錡防眞龍【埈曰錡禁旅防門也一本作綺】神策畱丹禁天兵罷紫墉金魚垂野葛繡被臥山松甲第連云逺雕盤拂露濃秋堂懸桂子朝日艷芙蓉石匱經辰啟金書異代封鴻文貽顯嗣開烈肇神宗門映三千履歌傳十二鐘弟兄齊列防少小獨追鋒負气卑田叔前籌過耿恭違時嘗磊塊杖國正從容小鳳庭前下名花谷口逢百城圖畫里長對舊罏峯

施公視學山左歸過湖上有寄

三物開齊地雙旌返敬亭迎恩需北闕假沐過西泠歲序逾人日春船載使星鵬來雲路碧龍到海潮靑城郭連蕭寺樓臺出晚汀水邊聞錦瑟花裏集朱軿擬過黃金剎同傾白玉瓶髙天廻馬首小雨阻鴉翎望眼遮羣岫傳心有六經幾時從泰岱爲爾賦滄溟

同南士訪愚山寺寓作

爲訪施夫子因尋古戒壇髙雲橫海上新水漲湖幹把袂風塵苦登樓雨气寒五經遊自載雙鬢醉還看佛寓分龍藏人逢盡鶡冠題詩抽玉簡剔燭換銅槃暮鵲驚喧客春鶯待使官只愁明夜月相憶在長安

奉和姜太翁虞部東池別業原韻

金穀分花磵殊亭下水闗空簾啼鳥靜曲渚散鷗閒朝日穿林迥春云繞座還環橋牽紫幕倚檻見靑山緑野行吟外蒼生想望間幸逢開閣便及爾一躋攀

次揚州八韻

八月隋堤柳三秋揚子波南朝曽作鎭大業舊開河螢苑銷花艸瓊臺尙綺羅雷塘宮北舞水調竹西歌髙斾京漕粟長船蜀估鹺重闉如合璧交埂勝連珂京口云生晚淮南木落多蕪城吾有賦騁望意如何

渡洲次宿明到髙郵將達淮先呈朱禹錫明府

北涉蕪城路前逾步州晚云移古驛朝日到髙郵湖鸛翔煙渺風鱗蹙浪流椐楡村埂濶秔稻水鄕浮露重沾牕幔烽多閒戌樓撈魚童子罶賣藕女郎舟蓮渚翻黃梗蘆花辧白頭勞歌增客思土語亂方愁茂宰安淮服神君動楚謳橫琴鳴素節深閣臥髙秋地以蠙珠重人因桂樹畱登臺林下友乞食漢時侯余亦千秋士來從八子遊涼飈衰柳內誰識過邗溝

送淮安兪使君陞禮部赴都

淮水開鐘鼔河橋解驌驦五年司讞吏四十客曹郎綬映林花防詞成山桂黃仙門將戞玉官邸早含香驛騎搖旌斾湖民餞鯉魴客途無所贈相送在朝陽

閻園雅集贈劉昌言進士二十韻

八月正良辰閻園集上賔平臺張翠幙阿閣展朱茵過楚隨狂客依劉作主人惇盤貽好逺幾席見情親踏徑通嵓細憑欄摘樹新星枰沙嵌玉花甃水流銀作伎飄華琯圍棋俯角巾西垞銷陌柳南沜響風筠度曲縈三疊飛觴轉數巡孝標思亹亹公幹語恂恂促座聨瑤璧趨庭駴鳳麟【二令嗣皆孝廉有名】名材跨二陸下食驗諸荀石甕開重釀晶盤貯五辛炰將餳作澳炙以蠟爲薪鼎熟寧濡指羮翻恐滅唇撃鮮如陸賈投轄過陳遵絳燭環瓊砌靑油卻畫輪銅籖驚短漏繡被笑平津啟防曹公子裁詩石季倫頽然徒醉倒只有一毛甡

陳虹縣席上作【陳海士先生以別業延客】

甲館重筵客髙門駟馬來幽欄花影動叢樹桂枝開楚甸聨豪客淮南集賦才熊羮浮鼎鼐蟻迹滿樽罍籥舞屏鐶轉歌翻燭樹廻月華移別席露气釀新醅仲舉三宗譽元龍百尺材鳳城搖彩筆虹縣有琴臺暫把中林臂長畱北海杯通家延李郭外苑盡鄒枚銀漢縈中夜黃星映上臺主賔歡旣醉吾欲詠臺萊

謁於廬陵作

旣攬名山勝重聞茂宰賢文章行海內花樹滿庭前江雨長隨轂山云自拂弦孟嘉從事日劉竺入官年縣譜方垂楚家聲本在燕傳經逾魯郡獻賦重甘泉防筆雄千古髙門啟再傳分毛跨鳳沼飛舄繞螺川荒郭皆畱茇他鄕願受防每懸孺子榻喜泊越人船水落烹魚釡霜枯釀秫田西遊𨿽浪蕩東道借遷延劍合交爲气砂成令是仙柴車眞趙壹懷刺豈無緣

登取亭【並序】

溯贑江揚防到廬陵城下有亭翼然亭下瀏水泠泠施使君碣云前二年使君酌泉而亭之是之取爾乃名取又據酈元水經注贑水經石陽有金井水廬陵晉石陽也俗名金牛泉井牛形譌耳或云有仙人騎牛渡水謬矣乃亭瞰螺川川畔白鷺洲橫亭勝處妙矣予登亭慨然念使君因爲賦詩

落日秋風裏悠然登此亭到來雙澗白看去萬峯靑粉堞環髙嶂香山映翠屏章流方浩蕩金井故淸泠引興廻江郭探奇問水經千秋從倚檻薄暮喜揚舲野寺橫天起寒花帶露零騎牛知漫采藻想淵渟枉渚浮螺子芳洲濯鷺翎此中擕不盡因見使君馨

楊園聨句【有序】

毛甡與淮南名士作晨夕遊臘月遊楊園亭臺雅勝友朋好合因請聨句環相限韻頃刻而成

策杖尋幽壑擕尊渡野塘【張礽褘】堤開楊柳幙徑轉薜蘿墻【周】良防追金澗名園是辟疆【甡】步方通艸閣香已拆梅房【劉漢中】合屐廻山徑抽琴到石牀【童衍】懸崖畱墜雪枯樹落寒霜【戴金】瀬淺魚全伏天空雁自翔【黃世貴】平臺虛掩幔曲閣靜飛觴【施有光】對酒耽思僻看山引興長【蔡爾趾】遐心通埤堄髙韻起篬筤【世貴】飲勝杯浮羽歌豪曲繞梁【金】開欄調野鶴汲水煮河魴【衍】峯轉流云碧亭銜落日黃【礽褘】歸人爭晚渡夕鳥下斜陽【爾趾】客借應劉美詞淩鮑謝香【有光】閒堂分履舄暝吹起笙簧【】一水橫煙鎖幹村帶霧藏【漢中】驪駒方待駕明月早相望【甡】

旅主人好射每邀觀飲以舒孤悶因吟爲贈

四海媿懸弧閒看校緑蕪銀翎拖筦笛金鏃綴茨菇暗響星流急紅標日暈孤專堋河朔將穿幛子南夫偶發皆停鵠單棲莫射烏平郊還燕飲何必繼投壺

奉贈嚴都諫賢母江孺人壽

華閥多賢母黃門善養親曽參眞令子嚴助本親臣夏日丹花茂朝霞防袖新麟孫東壁顯鳳誥北堂春仙女余杭酒嘉賔丞相茵張筵懸錦帨千載重玆辰【垚曰時方貽在文院故有東壁句】

贈夏丞

才子方趨府仙郎舊請纓家聨梅福市人在白公城緑艸當防長靑雲拂綬生客投金錯麗官比玉壺淸遙海推龍臥空壇聽鳥鳴潁陽春色轉同有故鄕情

題汝南郡西堂牡丹

官閣分朱檻名花長緑叢深房含曉露修榦怯春風薄粉勻綿白輕衫疊縠紅苞藏金屑瓣剪玉玲瓏簇葉同云防畱香待日融重英欹宿蝶曲蒂小懸虫傾國來宮裏姚家擅洛中自傷流漫甚不敢近墻東

寄贈姜京兆一首

首善稱三輔雄圖啟八垓須知天府重應借月卿來地轉髙丘黍庭安夾道槐訟田畱傳捨走馬過章臺主爵分中尉淸都接上臺張王如可繼賴汝救時才

聨續元稹詩三十韻一首【並序】

汝南蔣亭閱唐元稹防眞詩深鄙其事並笑樊川所續不足因謂元稹非續詩也卽其詩耳杜則眞貂之末矣擬晚食外重戲續之防張杉尋予蔣亭與金公子敬敷共畱倡偶故知所偶必愈不足私慶生平旣無此事而古人遭逢乃不幸偶類於是可以爲恨或曰其友人有索爲之者云

夜色隱虛櫳【杉】春星度逺空人搖墻外杏【甡】燭畫水中蘢暗理雙纒錦【敬敷】曽挑百尺桐長顰拋鏡靨【甡】小語隔屏風擷佩思公子【杉】裁詩付伎童柿奩香襲襲【甡】花路影蒙蒙鸚鵡窺金鎖【杉】鴛鴦繡綺襱慵妝疑宿蝶【甡】拾帶儼垂虹欲度迷蕭寺【杉】相期在上宮似曽邀代北【敬敷】原未嫁湘東翠鈿殷勤卸【甡】瑤環宛轉通愁聞金釧落【杉】嬌借錦衾防皓月穿丹槅【甡】香雲散緑叢橫波流枕纈【杉】微火住薰籠怯甚衣頻攬【敬敷】啼時粉自融馨含江芷細【甡】蕋拆露桃丰靚飾方畱臂【杉】朱襕宛在躬河流猶灩瀲【甡】曙影漸蘢蔥桂樹停輪久【敬敷】蓮花下漏窮窗雞號不斷【甡】園繭緒難終何計酬良防【杉】無言是隱衷褰回簾額淺【甡】結去縷心同寶篆消寒獸【杉】明螺觸暗虫髙唐風乍霽【甡】遙海日初曈帝女還湘浦【杉】靈妃返岱嵩庭梅銜履碧【甡】溝水墮脂紅淚滴徒滋艸【杉】腸回似轉蓬塡橋思渡鵲【甡】別曲有離鴻夢斷知難續【敬敷】波長豈易衝綿綿千載恨【杉】長在此宵中【甡】

單學博七十有贈

至徳標荀裏髙名著鄭鄕徴車花滿路書帶艸垂堂鳩女安雕杖蛇魚象繡裳諸生虛李謐有子對陳亢七十稱中壽三公憲上庠自今耆舊傳不獨在襄陽

來母孫太君初度

南牖朱鶉啟西王防鳳飛母儀傳錦帨官誥出金扉篋理樞臣疏庭披柱史衣八龍皆令子七誡踵賢妃叢樹羅靑桂新枝擷紫薇【其孫膺秋薦季子新受舍人】忝隨楡舞後稱祝敢言違

沈九祕書典試江南於撤闈日邀予過敍率爾有贈

聖主求賢詔名都選士塲人間朱雀裏天上紫薇郎盛事追嘉祐髙文領建康方山占地气斗野辧星芒棘捨軍旌赤風簾官燭黃鏁成監試局判就至公堂置酒楊家第栽花陸氏莊先茅酬臼季上駟賴孫陽獨是淹蓬轝曽經共板牀多年忘撤幕無計誦阿房孰意裴君舊能憐劉子狂樽前疑夢寐宦後惜參商是地逢龍躍彌天看鳳翔後車涼日度別幕錦云張防筆披南國朱衣戀帝鄕暫將邀笛處私挹令公香

重過任四辰旦書館因憶王十六先吉韓十七日昌並於此館同受書家兄門下今三君皆先後通籍而予獨羇遲於此徘徊睹觀遂有斯詠

楊子居猶在黃公壚已非故人通籍久遊子到家稀幾度移書幌重來訪釣磯花前低置榻竹裏暗藏扉緑水圍丹竈靑苔繡石畿時乘爭獻策夜讀記添衣北面師盧植東頭坐陸機回看著書處惟有暮雲飛

黃母生日

山鳥飛烏鵲河魚躍鯉魴中閨生左妹有婦比周姜擷佩湘東碧從夫江夏黃起家膺隼羽入陛擊貂璫黨錮成王國靈均返帝閶【黃忠端公死璫難】覆巢余破壘漆室置懿筐窺壁知名士張帷助小郎最憐懸帨節猶得傍端陽

西河集卷一百五十

欽定四庫全書

西河集卷一百五十一

翰林院檢討毛奇齡撰

排律

從大江口將入石頭作並寄金二公子敬敷

北瀆新軍府南維古帝鄕波濤連楚越形勝在齊梁紅寺浮江濶靑山出岸長磯搖飛燕子風便逐龍驤鉦鼓來吳防宮臺入建康曉云生海谷秋雨過防檣吹笛邀桓叔揮兵想顧郎石頭方在望對此轉芒芒

汝南金太守席書事一十二韻不揣下裏同座上諸公和得東字

別幕連雲起髙軒傍晚通樽開官舍北客至日華東飲勝追河朔遊歡過鄴宮雕欄翻藥紫甃井墜橊紅葵暖烹鳬汁漿寒潄馬行廚藏竹裏置席在花中幾潤衣沾露槃欹燭有風翰林淸作聖太守醉爲翁下開新照梟成得故雄【時曹學士博投得六緋】興能追庾亮序已讓王融擇木飛宵鵲談冰愧夏虫當筵無好句空道和儀同

贈曹爾堪學士

鄴下曽傳賦淮西始禦車視餘金殿艸載滿玉除書過日看華省浮雲蔽直廬夜郎流李白茂苑病相如慢世悲持防隨時避接輿東堂猶喚鵲北海定遷魚紅藥吟眞好黃童記不虛【學士彊記一過終身不忘】如何相對晚此地詠茹藘

奉送張使君之任和韻

皂蓋江城守靑衫水部郎手擕工市劍腰有防稽章旌逺翻逾赤堂髙望正黃蠻鄕需教化漢制重循良馬竹遮秋嶺鞭蒲出晚塘使君千騎去從此向東方

呈郡司馬孫使君

才子生虞阜郎官使越州家垂吳地誌名在晉陽秋岸幘爲司馬操刀佐解牛髙牙分建隼廣路待鳴騶防筆題江館靑山映郡樓辟來書笛茀詔下賜緹油宦迹先甌末鄕思近石頭治中雙驥足身外一狐裘鳳徳原卑攬魚珠豈暗投避讒違眾女遊說及諸侯就道時觀海還鄰暫首丘孫陽才一顧何以慰驛驑

過訪無錫縣吳興祚明府有作時已遷行人將次赴都

上宰當初試延陵第幾傳起家由北海劇邑近南天人地逾彭澤君才過潁川銅章新長吏綺裏舊神仙客履懸珠日軍儲散錫年種花官道裏流水縣門前吳女爭桑訟參軍賣蔡眠校開通市塾稅起傍湖田碧鳥長銜綬靑蒲好制鞭鄕亭方執板防事早揮弦徐稺南州榻袁生下渚船宴修單父鱠俸割沈郎錢天子神爲眷行人命稍遷題名金柱右典謁玉堦邊求友曽遺紵懷君似攪綿愛余申浦樹淸乞慧山泉過艇畱吳芮登堂拜薛宣井桐看翥鳳溪葉笑懸蟬坐列尙書席馳觀太子牋只憐華省彥對客尙烹鮮

別閔衍

官舍聨吟早閒堂對酒濃汶陽歸未得安邑去何從過市偕仙尉尋山到麗農靑裙縫薜荔錦柙繡芙蓉日下廻鳴寉天邊老臥龍別君淮蔡路愁思轉重重

送夏明府之任西和

結綬遷龍峽除書出鳳城家人畱傳去縣吏到門迎繞郭春田坼前闗曙鼓鳴彈琴邀子賤酌酒送淵明餉婦攀車軛翔禽擁斾旌橫雲飛舄過就道典衣行隴水天邊杳淮山雪後晴未昬官堠靜到日印牀成亭下辭孫楚筵前醉禰衡秦州回首處應看柳條生

呈郡別駕張公

寵命銜方國雄詞播海溟人間推別乘天上見張星驥足方行地龍門恍建瓴題名來鑑曲載酒過蘭亭畫軾朝看下嚴闗夜不扃銅符分作瑞玉海著成經攬徳同威鳳希光及暗螢萬間垂棟宇一道倚簈篂赤日堪藏簡黃絲待勒銘錢投江水白案繞郡山靑龎統多聞望王祥富典刑大臣親吏事彊半在僉防

沈棻明府治西平有名欲往從之不果值予南還以縑紵見貽因寄並謝一十二韻

毎念郎官重因思陶令賢長人惟省事出宰已多年捨樹平鄕訟收茅作稅錢香分欒社酒淸聽武城弦鼓角弛亭下兒童戲縣前閒看飛雉過病借落花眠君治雄淮服吾行去楚天將尋靑艸渡願賦木瓜篇望去雲山隔貽來縞紵鮮感深螺趐澤思殺防陽田故國鱸方美髙枝鳥自遷他時稱八友應附隱侯傳

奉題孫藩處士卷子

偃臥方遵渚風流似過江家居推第五國士竟無雙艸際藏珠匵花前啟玉缸千秋垂卷軸三十棄旌履宦兄如渾【其兄爲孫沂水使君】躬耕人姓龎學成王佐器何必待爲邦

郡太守平冦有贈

畫防開中府朱旗展外隍威行三郡蘗兵勵九秋霜杲日橫江浦妖星隱曁陽牙官環防幕田馬耀金裝露冕專師祭單車典教塲股肱營地逺黼黻陣雲長虎翼交鸞彩魚鱗擁雁行紅巾朝授幘斗米夜舂糧東海依滄薛西堂紀潁黃幹城眞足寄愼固在封疆

大敬宅牡丹

江上棲賢裏城南處士家春風三月雨晚日一欄花覆地垂枝重當堦散影斜叢苞含粉絮捲蘂蹙衣紗葉潤沾黃蝶臺空落紫霞早涼丹蔕合晝暖碧油遮淸興同欣賞閒情任麗華誰言招隱地定爲詠蒹葮

少與包二秉徳蔡五十一仲光沈七禹錫爲鄕遊道古論文視若兄弟今包二死十四年沈七死十八年矣獨蔡五十一與予居人間世予又瀕死道路曩時交遊文章悉亡兵災憶包二尙存集數卷未行世予泊舟余幹城下爲賦此詩

向呂遊河內陶劉散澤濵十年生死路萬里去來人抱痛同沽酒虛懷薦負薪繁花孤館暮宿艸隔江春司馬無書上黔婁到死貧一吟懷舊賦涕泗滿靑蘋

亡劍篇哭姜坦【並序】

姜公子垚買兩劍牝牡以一佩弟坦比神物也予出遊公子垚擕寶刀並一西入晉陽坦年少爲天帝召去悲乎哉莫邪安在耶予傷公子之死有似亡劍二月初九日泊舟南昌府丰城城下感華事卽傷公子之佩一劍以死亡鐵英也著亡劍篇

越國有神物幹將與莫邪霜鋒飛毳羽寶鍔泛蓮花縵爭三楚龍阿聚一家陰陽分日月水陸斷蛟蛇坐見飄揚近行隨拂拭加百年開地气一劍失天涯薛燭臨罏慟風胡抱器嗟鐵英傷魍魎玉柙掩泥沙漁父江流逺徐君墓木賒淸霄思蜒蜿終夜哭蒹葮函石銷牛斗溪銅涸若耶丰城投泊裏何處問張華

閨中春曉得量字【有敍】

壚婦早起忖夜所縫衣有裁衣句揀唐試題成之耳

五夜金微塞三春玉洞房梁間飛宿燕花下理朝妝拋瑟方收拾裁衣再忖量星芒銷太白日影射流黃昨歲收疎勒今年徙樂浪早行知漸近切勿誦東光

賦得起晚誦經遲【謿小尼師也】

西院女沙彌春眠曙不知聽迷傳板候起失誦經期幔捲身還倚壇深步懶移潄唇看上日開卷立多時記慢成篇少心慵下字遲偶然思夜夢坐弄念珠兒

賦得鳥散餘花落聨句

暝鳥分飛後【張杉】春園返炤初枝空搖未定【甡】花落漸無餘散毳連英下【杉】零紅逐翅虛喧停飄去靜【甡】踏久墜來徐防絮曽銜雀【杉】鋪鱗似鱠魚芳華誰不惜【甡】流盼轉踟躇【杉】

空梁落燕泥聨句

翠幕辭春燕【張杉】雕梁墜宿泥花長不掃【甡】文杏舊曽棲艸腐懸絲細【杉】塵銜剰防迷墮看銀豆碎【甡】行污繡裙低故國盧家女【杉】空房竇氏妻雙飛何日返【甡】夫壻在遼西【杉】

杜陵杜杜若防宴駱明府別業

杜曲舊名家相逢在若耶風生欄外馬水濯劍頭花翠幕看紅藥金尊泛紫霞春遲三月暮日落半輪斜澤畔吟陶令丘中戀子嗟醉歸應秉燭莫問早棲鴉

同施參藩王使君溫別駕張司刑屈明府曁諸公遊慧力寺

幕府乘春出琳宮攬勝遙山川開法地賓從滿僧寮騶馬同獅舞珠幡夾斾搖樓臺橫碧嶂歌管遏靑霄瑞竹籠煙靄仙芝似火燒築亭依壠樹瘞鶴表山椒【寺山名瑞筠後更名紫芝築亭是日施公瘞鶴亭側樹銘】剎映銜林日江流別浦潮霞翻紅隔塢花落碧垂條嬌鳥從人語飛絲接地飃道心來對境慧力想前朝洛下追遊淺人間歲月銷蓮生棲竟晚艸長隱誰招遁室陪殷史他鄕寓鮑昭云深歸路杳還上使君橈

宿雲門廣孝寺呈三公與南士分得灰字

東晉標靈剎西王竪法臺山環雙樹入門傍五雲開丹檻連峯落淸溪逐路廻竹房懷舊迹蓮葉得新栽林下尋支遁橋邊遇辯才安禪聞不住妙義見如來石乳傳甘露金堂認劫灰晚風吹擊鉢秋月濯浮杯佛課稱三寶吾生賦七哀離家還楚豫入社羨宗雷五術超凢諦諸緣盡聖財罏煙分漫燈影共徘徊齋椀擎黃葛經筵坐緑苔宵深鐘磬寂相對果悠哉

題宿道林山寺兼贈離上人

紺殿開丹壑金臺敞碧梯人來支遁室虎界逺公溪雙樹晴林迥三天曉閣齊龕花閒鳥雀旛影掛虹霓峻澗盤檐曲明河到地低心廻空磴外目極大江西講啟祥龍下神藏怖鴿棲香壇縈白气佛壁畫靑泥鐘動飛組經防散馬蹄雁王畱寶塔魔女墜珠筓九品分華藏諸門斷壁題付衣聨杼柚掬水咒闍黎入夜廻廊靜尋春出洞迷道塲云寂寂仙嶂艸萋萋蓮葉擎獅口松苖養麝臍缾深闐貝粟紗暗罩玻瓈方井規裁衲橫梁欵杖藜雕防供石飯甘露洗山虀義非闗解黃拈欲止啼殷源籖未下願得叩招提

途中喜從丁儀曹得周侍郎亮工分藩覆書感紀成篇

尺素來千里雙金授八行丹云披海郭白雁度江鄕置驛丁儀部裁書周侍郎髙函分四庫妙牘並諸王起艸連鉤軸安花押篆牀懷人從漢隴譽我過齊梁地隔彤騶馭天髙朱雀桁吳臺空繋練蔡澤未持粱羈客逢殷羨司農念鄭莊三年懷袖裏漫滅可能忘

奉送姜侍禦起復歸臺

漢制優方進蒼生望謝公直情完讀禮移孝可成忠棄繡逾鑽柳含毫似轉蓬思親淄水縣釋服竟陵宮防棘應驅豸無廬合避驄恩沾春艸緑淚減暮花紅卜子推琴縵山濤擲土籠巡天看撃隼獵地待非熊持斧三臺厲鳴鞭一道通星軺回薊北祖軷徧江東轡攬鄕闗外詩題驛路中後車隨澤豹下客逮梁鴻自分漂流苦難追行步工送程攀細柳書刺摘新桐已見徴桓傳無須憂阿戎公還多廟建我輩且途窮鷁發逢春雨烏飛逐曉風長安應近日從此望曈曨

山樓對雨同南士桐音曁姜生兆熊得絲字

黃菊濕東籬髙樓對酒卮窮交來魏相賢主是姜維幔捲侵寒早林深入午遲重陰垂埤堄細雨亂罘罳合坐秋霖唱遙山夏后祠登臨愁思起時繞玉壺絲

【垚曰楚詞綱戶朱綴卽罘罳也城闕俱有之見考工記舊誤注作屏遂有疑宮殿獨用非也】

秋晚新晴登桐音山樓飲宿聨句

髙閣快登臨【甡】憑欄敞積陰斷雲歸逺岫【張杉】斜日漏疎林近郭驅沙馬【甡】橫塘散水禽山靑絲霧斂【姜兆熊】砌紫繡苔侵濕竹流寒碧【杉】叢花簇碎金牕晴光卷帙【甡】弦燥急鳴琴鑑水浮霞動【兆熊】宜城待月斟暗催雙樹防【杉】響起萬家碪避俗廻靑眼【甡】論文愜素心趨庭慚孔鯉【兆熊】開觀啟劉歆養澤成元豹【杉】耽書類白蟫逢時違北轍【甡】待價重南琛道洽寧分席【杉】途窮賴盍簪頻年遲好防【甡】一夕侍淸吟蘆葉吹笳斷【兆熊】蓮花下漏沈歌生披別緒【杉】醉去理塵襟雁過秋聲杳【甡】星廻夜色深山牀還似昔【兆熊】應共伯淮衾【杉】

甬東李屺源西淵有贈

十載蓬山隔三秋桂樹前裁畱闗令史又送李膺船倒榼呼金液輕裝載玉篇才名摧虎豹家世本貂蟬交謝塡門轍貧無負郭田幽尋豪士鍛醉共酒人眠羽服來員嶠香壇訪竺幹將車元季美獻紵友朋賢逺道班荊楚淸江采木蓮行頻愁驪馬歌苦類烏鳶爾達爲廣武吾懷是謫仙相期棲息逺分手倍淒然

贈淸江屈明府

百里郎官治千秋茂宰情嚴闗雙舄迥古縣一江淸歲課增遙服春田勸耦耕揮弦存子賤漉酒似淵明人誦黃門賦天分都尉城綬連芳艸結車碾落花行邂逅承嘉顧周旋識令名誰言荒邑小已兆泰階平

贈張法曹

特簡出彤庭秋官一使星子房眞有學張釋本明刑授第升三策成家在一經龍媒驚廣步鵔服負修翎曉日涵冰鏡春花映玉缾神羊遊外廐屈莢指當防西倚曹爲法南行訟可聽髙才分竹傳佐郡接簈篂羈旅難投李淸江偶聚萍聞聲來茂郡招飲過芝亭借艸連身碧看山到眼靑天髙云自合春去雨初零好客傾醁尋仙采茯苓曠懷如可共吾欲望滄溟

集臨江黃氏園用佳字

夏雨歇山齋淸樽倚樹櫰丹花飛曲牖碧水上空階地僻無常客風生動逺懷髙歌殊自遣小住最爲佳樓隙云如嶂盤中酒似淮馳箋呼趙璧謾語雜齊諧遷坐逾龍澗新莊彷鹿柴誰憐黃叔度把臂在天涯

逺懷詩

織錦經營短從軍道路長懷人傷晚歲思伯怨朝陽地隔新烽火天低古戰塲閒房收鏡冷渫井墮釵涼有字排鴻雁無書致鯉魴寒風催搗素落月射流黃蒼水稽秦使靑陵謝宋王城南秋艸斷隴首暮云翔絕塞依莵空村徙白狼深閨徒有夢只解渡江湘

遊仙詩

避地追遐隱登山訪列仙重門五府外方駕十洲邊蓬島環宮闕茅君有洞天海波傾紫液石火燒丹鉛授冊三門訣分符六甲篇云車推曉霧羽蓋散春煙芝籙長懸肘松喬可比肩靈童占藥好奼女勝花妍四序如三月終朝竟百年家藏釀酒甕人佩剪刀錢華頂成閭裏淮南鑿井泉母來桃作饌虎守杏爲田驅日將投杖乘虹甫著鞭辭家憑野鶴遺世共秋蟬東望招徐福南行挾稚川帝鄕千萬里一舉遂翩然

擬艷詩聨句

畫閣緑楊邊【張杉】東墻度日妍花明上巳候【甡】人在艷陽天簾捲翹紅袖【商徴說】妝成壓翠鈿重奩函寶鏡【杉】雙帶結金錢遙靄籠修黛【甡】輕雲作半肩香生緹縵舉【徴說】影動步搖偏壁暖塗椒粉【杉】牕虛撲栁綿博山時起麝甡深院乍聞鵑凝望移雕檻【徴說】含情理素弦朱枰閒握搠【杉】紅版墜秋千逺道思盧女【甡】離宮貯絳仙幽懷應比玉【徴說】皓質詎施鉛楚國愁窺宋【杉】陳王賦感甄最憐貽菜日【甡】長憶破瓜年蕩子曾畱玦【徴說】從軍久控聨鑣依勅勒【杉】徴曲到於闐海燕棲懸谷【甡】蟠螭隱甃甎王孫歸未得【徴說】春艸又芊芊【杉】

【埈曰楚人懸谷囊於梁故梁名懸谷見廣州記】

定交詩爲胡以寧方中通堵鳳蒸

異地聨車轂雙江對酒尊班荊逢國士獻紵識公孫龍劍蟠星斗鸞吟起谷門擔簦同汗漫戴笠自寒溫木落求鳴鳥冰澌值化鯤舊遊三俊譽端賴數君存

宛陵汪節母詩

髙節標南國賢名擅北堂封碑新炤日冰鏡舊流霜兩髦詩堪矢千秋人未亡鉶羮蘋葉紫庭樹桂枝黃著誡追鳬弋傳經貯蟹筐最憐譙國裔猶上報劉章【汪爲文節譙國公後其孫觀進士燦孝亷徧乞詩志】

月身牟尼羅漢詩【並序】

西域伽毘羅國月身牟尼羅漢者趺坐大航頭夜行從寧波歸遇甡曁從子逺公並舟自稱羅漢菩薩華音朗然時苦蒸鬱罕風羅漢仰視言是當有風從東南向來已果來又言月爺將有闌已果有紅闌防月邊且言伽毘羅國西竺國稱大西天多羅漢菩薩結果者能驅山塡海掣風雷雨騎獅象豺虎衣火蹈浪不食生熟物卽食勿禁也其不爲羅漢菩薩者爲王爲卿相士官民賈商其所居有金樓銀闕銅鐵瑤石諸宮臺殿堂一由旬外望見金光明色耕畬六穀巨米顆碩具紅黑黃白四覈稌黍薺菽無較量賈車渠瑪瑙琳碧氆氌罽伏金剛刺蜜瑚琉璃諸物鉛錫赭堊桑漆麻紵各等器仗珍怪鳥獸鳳凰獅象翔行道路有芬花異果丹靑普徧一山延外便聞香气且多李蓮羅漢發願進中土經歷百餘國土凢一十萬八千零裏虎棲狼役逾罽賔蔥嶺經小西天回回哈宻入伊吾廬度婆息足渉流沙界朝五臺山屠去首髮其未屠者繞華鬘頂有似黃雲唐世呼菩薩鬘矣已屠羅漢結束肩胡孫藤搤臂鑌鐵兩彄環金剛寶念珠子三匝於頂所衣名達摩衣今所衣繡偏袒則大都統爺所供矣懸一鏤金瓢子挹水自諸王公卿貴人下皆有供養曽賜息椒園防賜金錢施與行路與牒勿受一絲一縷隨地更易本國所居名雷音寺其進中土時日十五歲首矣朝華二室岱所謂朝四大名山者也岱華卑狹西域入天不可望矣今朝海不得渡緣禁海也都統以下軍府遣兵士防渡江設菜菓烝饝人各饗軍府所齋耳指所坐航頭曰國亦有之其道西洋浡泥者用此舟或詢羅漢菩薩到天童見今國師耶不應羅漢菩薩何耶屈右足胝上指右手拄右頥立胝上作觀世音像又屈右手從脊拽右耳環云羅漢像復大笑作梵語數千言皆不解甡曰甡請從羅漢菩薩遊耳曰予識子子不識予矣再請笑曰汝不從襄陽靈炤女兒遊耶終不解後撇然負藤去

佛國名天竺胡僧號跋陀百年來內地數歲見恆河鉢有黃龍繞經無白馬馱偏衣裝七寶番語誦三摩坐向尼拘律行爲悉逹多周天逾海谷踏雪上岷峨挈履隨云度懷甎作鏡磨但畱獅守塔那用鳥爲窠妙羽思雕鷲新花記曼羅趕將行地牯送去聴經鵞持咒能移物安心便伏魔錫飛分瘴癘杯渡偃鮫鱓入世三洲徧還鄕萬劫過中原希徳士是處有檀那未示西來意仍看東逝波神州吾欲往負杖意如何

贈蔡山人嶽陽

金匱傳神術靑囊揀祕書桑公池上鵲涪父漢時漁斸藥歸林莽懸壺向市閭五金權造化九鏈到淸虛杏廩朝司虎銅盤夜罩魚橫梁依鳳堰小巷是蝸廬爾邁淳於後吾尋華子余膏盲符晉夢湯熨去齊墟丹訣從羅絡黃熊快翦除橘踦三樹鶴苓破五門豬蟾杵憐長動蛇珠媿未儲那堪司馬疾時禦濟陽車

贑州周司理令樹回任舟次

上洛名材馭淸江司讞船孤心懸北闕薄宦返南天好客追梁苑移家去廩延賜錢周舉詔力學少卿篇黃鵠憑髙羽朱絲鮮曲弦初銷刑鼎日重命甫侯年郡樹崆峒外官臺章貢前金灘畱信宿皓月向誰圓

西河集卷一百五十一

欽定四庫全書

西河集卷一百五十二

翰林院檢討毛奇齡撰

排律

揚州金太守修復平山堂防集和曹侍郎韻

東閣人何在蕪城賦未傳每遊隋苑去只愛蜀岡前地擅江都勝堂成慶曆年風流聞舊守登覽挹前賢山逺平如掌墻低甫及肩折荷分四座種栁並三眠漸覺春風度還看歲月遷重來送原父三過憶坡仙廣牖通樵防空壇傍竺幹賔閒甓社酒妓散廣陵船何幸文章牧方從汝潁旋乘時聲籍甚懷古意悠然行部朱旂繞尋幽錦纜牽雲樓恢佛地月俸解官錢文杏安雕檻團花隱甃磚龍蛇遺字古魚鳥近人憐翠甸宜圖畫紅橋度管弦同舟擕郭泰開館得田駢我本平臺友忻觀鄴下篇淮西三歲別江介一星躔末乘陪常晚長筵醉不先旌麾開北府烽火阻南天良防他時少髙風此地偏到來追賦詠何似杜樊川

從湖口入彭蠡舟次登覽書事

水國秋程澹江舟曉樹涼晴霞滿湓浦破浪入潯陽碧水葮初老靑天雁正翔廬峯橫九嶂星渚並三湘撃確聽鐘阜懸花繡石梁閒僧太子寺神女大姑塘斷壁開連塢流云過近檣洲平浮菼宅瀨淺折蓮房鼓角驚殘戍琵琶惜異鄕褰衣吹薜荔酤酒對柴桑髙詠慚吳客名山重楚疆臨流隨騁望我欲誦滄浪

行次左蠡放船出南康已來舟中寄蔡五十一仲光姜十七廷梧張五杉並呈施湖西趙司馬駱崇仁何奉新諸公

流浪還齊地蒼茫向楚隅何時經夏口此去是洪都鄕信淹江雁生涯寄水鳬仲宣思故國阮氏泣窮途早歲棲中露頻年詘負塗書曽降故將行獨後諸儒才淺人爭忌貲貧志亦愚山萁書有罪梁燕語當誅張儉將歸塞童鴻反去吳相君眞解綬浣女果捐軀走險胡全跋昂霄尾畢逋有家憐季布易氏識陶朱防序傾金澗詩成博錦褕宅猶畱鮑照壻欲贅淳於北顧空騏驥南行覓湛盧浮名偕艸木放迹在菇蘆彭澤宵經縣鄱陽曉渡湖淸秋涼襲袂白日醉提壺避地依五老環波洗二孤籃輿邀栗裏宮錦謝當塗每念同袍士還思舊酒徒探書登夏穴修禊繞春蕪不見三秋艾相思兩地荂風舷時轉側霜柳暗凋枯虛羨雲間鵠恆隨檣上烏懷人難命駕無道但乘桴緑水愁徒涉靑天想共呼髙峯追白社寒浦泣蒼梧妄踞洪崖室還尋卓氏壚無端依水馬何處憶蒓鱸去國曽捐冕通闗不棄繻歸裝輸陸賈遊仕愧秋胡最恨生多劣仍憐世善誣涼才宜刖石暗地豈投珠嫉翠連殘羽摧翹及棄樗狂書焚蒯子遺論毀濳夫分鮮金箱祕情甘混厠污張蒼三歷盡司馬一書無貿貿忘榮落悠悠度曉晡拂亡決防借箸昩前圖愁聽歌商女驚看秀木奴荒城頻鼓角末技厭吹竽抱璞思俱寂書空手自摸羈棲同燕雀輾轉似蜘蛛海濶從浮泊天髙趂逺䢐畱情追沅澧投老近番禺市舶諮梁賈仙山訪藐姑遄車需載輔相瞽賴匡扶猶幸逢知已先經宦此區剸魚跳幸捨漉酒濫軍廚兔苑嘗裁賦龍門願捧樞蕪文煩嘖嘖泛愛首區區南埜應過眼章流久浹膚固將憑永久且復倚斯須飄蕩廻蓬荻遭逢任轆轤時方捐薴葛節又采茱茰率曠知依棧穿林念守株艸畱寒蝶栩波逐細魚濡多淚啼猿狖難行喚鷓鴣孤懷誰告語長望起躊躇

彭蠡湖達南昌將適廬陵訪施湖西途中有寄凡三十二韻

久念廬陵勝還爲彭蠡遊湖天廻逺日山葉動髙秋星子聨迎櫂康郎曲上舟溪吟過栗裏野泊近椒丘煙塞拋魚罩霜籬醉酒篘風生朝解笮水冷夜添稠赭岸尋遺堞靑山榜舊郵橋看三峽雨亭瞰百花洲玉笥懷丹牘珠泉掛碧�檣鈴遮鴿浦旅笛傍龍湫漢將城臺迥秦人洞壑幽峯前紅嶂合江畔防螺浮鼓枻橫章口擕書到石頭虛名傳白社浪迹剰烏裘鐵轆翔云鷁幹將望鬥牛故人今節度分守舊諸侯重鎭雄蠻服嚴闗控上游陳蕃推豫郡陶侃在江州但借卬亭宿無需禰刺投入吳忻見導避楚故依劉浙右曽分袂淮南值稅輈經冬陪飲防首夏約過求歷覽慚靈運相思負子猷因探梅尉岫始憶庾公樓何處嗚葮鼔先將釋蒯緱榻緣徐稺設坊定範逵畱興到開仙室文成寫吉流層臺閒繡棨後幕捲靑油我放同安道君廉過禇裒艸堂貲有待蠟屐計安周西上呼黃鶴南行駕紫虯此間何路達爲我一諮諏

自南昌逾峽江入廬陵界再寄施湖西並諸幕府四十三韻

淸江猶曲溯澑水幾回沿甫入章中路旋逾峽口船回颿知幾日看桂又經年時轉靑山外朝行緑水邊周郎雄鎭下漢尉舊城前虎踞橫洲險鸞吟舞岫聨無書藏玉笥有驛住金川廬阜難回首洪崖未拍肩前程逾浩渺上浦正遷延疎葉穿楓塢寒苗映蔗山秋髙云度暖冬近日行偏宿艸紅晞露平沙緑浸天石攢飛鳥毳渦曲斂蛟涎枉渚難齊榜層灘只上牽磯封猶疊璧浪碎恍連錢妙景紆還望忘機醒亦眠長徵鄰去馬偶詠效衰蟬篷暖衣從晾罏欹酒更煎霜棲尋蓼雀水食進槎鯿捲簟抽蒲莞添衾愛木棉琴聲浮浦藻劍气解冰蓮寂莫匡君隱昭靈屈子篇丹虛慚羽服賽起恨神髙徳屏藩業才名幕府賢安危煩重鎭優暇卽神仙地已成維服民猶解倒懸羣方追嘯詠我亦誦旬宣獻瑟羞膠柱剸刀痛著鉛自當依謝尙敢曰寄劉焉寓擇郗公捨披余謝眺氊逢迎隨浪蕩奔走任風煙特是忘歸矢天涯縱轉旋未知誰稅駕江畔漫流漣風急愁來雁波澄看下鳶年華空冉冉流水自濺濺此處祠梅福吾行媿魯連孤遊標鹿豕健舉負鷹鸇泛梗憂中斷枯花憶故妍天章徒似錦菼影笑如椽規我曽遺襚隨時悔佩寧終浮玉桂逝欲采香荃洲鷺漂逾白川螺轉最圓懷人兼寄志游泳自蒼然

投寓天衣寺謁幹公和尙同張五杉用宋之問韻

祗苑開山峻王城入路遐層臺連萬壑到寺識三車中藏遺金葉前人誦法華南朝傳聖果東渡守毘闍化雨飛千界神天感六牙國王呈瑞像太子賜袈裟代艸燈彌煥巖空覺未賒十峯環處聳雙澗度來斜寶志重飛錫曇摩又泛槎龍潭融佛乳珠樹散天花下士行多劫非時害有瑕周顒來不意張儉返無家翹首瞻獅象甘心逐麏麚忍將同艸辱羞復道蘭奢詎悟依孤獨居然啟七遮隨時聽梵籟是地見恆沙蓮室仍栽竹桑門暫獻瓜山田過夏雨林洞臥朝霞勝迹標秦望同遊在若耶相逢畱白社去住兩無涯

送蔡漢舒北遊

我厭東歸轍君搖北去裝渡江梅雨暗入夏柳條長寶帶蟾蜍白金臺駿馬黃乘時開韞櫝利物重幹將緑艸愁南浦靑雲羨帝鄕只憐流蕩久不忍上河梁

早春殘雪

麗景春偏早閒庭雪尙殘風微融地濕日薄過林寒柳絮沾還墮梨花落自幹碧流波底凍白見艸頭瘢興盡山陰久吹停黍谷難陽和窮巷起應有問袁安

奉贈嚴都諌十韻

髙座入文昌天官駁正郎開圅勤對闥起艸靜焚香翠殿春搖佩靑娥曉近牀題詩畱籞宿諫獵過長楊國士稱堯闕家聲在禹航燕臺新防防吳地舊文章別計開南粵前身事孝王依蒲通禁鎖連葉誦齋房讓士逾劉寔邀賓類鄭莊木門天上路誰不望倉瑯

擬艷詩

東井匏瓜爛西鄰棗樹完苦心經蘗塢無力度桑漧黃鵠翻云逺靑溪得路難秦家愁織錦班氏怨裁紈莞蒻承牀薄芙蓉掩鏡殘食禾根可共結膝履嘗單白帽門前杳烏頭樹裏寒峣闗如得返辛苦望燕丹

哭沈生功宗詩

時事有長短交情無死生同君埋艸澤先我返蓬瀛器大如顏子才髙過禰衡登臨廻北顧詞賦本西京早歲方懷策終年竟請纓人間金殿阻天上玉樓成鵩爲長沙至麟來曲阜行痛心君鳥逝轉眼我驢鳴庭有雙親養田無一子耕桓譚多緒論朱穆但空籯屬志羞孫綽臨屍負子荊今朝發哀次何似武昌城【姜埈曰孚先病中囑其弟乞西河志又貽書西河云能如王武子哭孫楚否故末云】

送邑明府韓公櫬歸遼陽

蕭縣花齊落樟亭艸正凋櫬歸遼海月防斷浙江潮化思華表飛魚戴石橋桓伊哀引曲周勃泣吹簫河北迎長旐江南賦小招如何薤上露不與淚俱消

螢聨句

古寺見秋螢【甡】流輝映晚庭向明還澹澹【僧成珙】入暗更熒熒防亂因風轉【張杉】光凝似火停拽來投竹路【甡】旋去觸蓮屏拂座侵衣袂【珙】黏絲綴甋瓴散縈花底露【杉】添作水中星每恨臨開卷【甡】翻宜炤誦經上方千个白【珙】後夜一林靑布彩連行蠋【杉】微文媿負螟那堪同腐艸終歲但飄零【甡】

秋雨聨句

髙閣云初合【甡】平林雨乍齊聽來松葉上【張杉】吹滿竹橋西宻灑當牕暗【甡】斜飛入戶低冰繩懸急澑【杉】瀑布下回溪沾翅墻畱蝶【甡】梳毛檻聚雞珠銜花底【杉】碧瀉艸頭泥煙斂微峯露【甡】湍翻故道迷斷雲斜漏日【杉】復彩曲成霓濕鳥飛還住【甡】風蟬喑復嘶罏開含篆獸【杉】欄捲壓簾犀晚炤移梧甃【甡】秋陰間稻畦擕尊重待月【杉】何事轉棲棲【甡】

奉贈萊陽宋公分司寧紹十韻

北極中垣啟東藩左轄開旬宣膺八命節鉞近三臺漢使分章出汾王上考來通侯符顯秩重地授雄裁繡轂臨江滸金牙控海隈丹書懸宛委紫气滿蓬萊廟佇巖廊器庭輸竹箭才龍門畱到陸兔苑共鄒枚朝鳳翔云表春風動艸荄南行懷郇伯頫首重徘徊

壽李翰林母太君商夫人十六韻

大海環銀嶠遙天種白楡崧髙連北斗婺彩耀東隅仙李圅闗逺生商景命殊前庭吟柳絮雅防乞蜘蛛閥閱逾騶馭門防啟豸塗【李大父爲都掌院】母儀班孟範女史郝鐘模案舉同鸞曜堦陳繞鳳雛花塼開錦繡粉署布氍毹舞列金閨彩籌添玉女壺漢官驚曼倩吳苑笑麻姑萱艸搖蘭渚薰風起鑑湖紱麟遺繒縷食鱠是菖蒲【端午後初度】夜露仙人掌朝陽帝子梧畫屏懸雉茀防蔮動魚須東觀延新籙南山有令謨誰傳三祝語獻作九如圖將逺行時賦得復堂堂曲一百二韻有杜陵蔣生白魚潭張五城南蔡五十一夙諭我意可寄觀

堂堂復堂堂當歌秖自傷曼聲來北部掩面似西涼折竹吹生簳燒銅作熟簧烏鹽新世曲紅子舊時妝【紅子一抄作丹的】鄴下哀盧女閶門住泰娘佳人稱絕代有壻早專房篋底菱花鏡江邊竹子箱堂深棲紫燕車左繋烏羊刈葛牽蘿蔦餐魚重鯉魴靑衣爲鳥使黃粉貯蜂糧宅傍丹雞井人歸朱雀航秦家多種桂蕭巷有垂楊三艷推中婦雙緌美孟姜斑斑通玳轂扣扣致香囊聘出鳴珂裏燈纒碎錦坊渡江迎晉媵入月見吳剛夾路煎龍腦連杯注鹿腸纎腰懸茝佩洗手進桃湯假髻如盤捧眞珠用斛量百枝分菡萏比翼坐鴛鴦獸纈葡萄錦擎翡翠牀金莖盛露乳玉艸縮天漿帖展三花樹篝餘五木香搜鈿裝鳥毳翦蕋落蜂芒織貝剛縈脾裁瓊似截肪貴官彈錦瑟賤妾獻明璫蛾翅塗膏白鶯衣寫額黃螺紋闐幛柱璣粟綴釵梁扇褁齊紈小襦閒魏尺長拋毬花剗防度埒紫遊繮丰艸回修帯明霞絢下裳流蘇雙宛轉絲履五文章褥合三千縫釵隨十二行金鶯啼錦陌銅雀起淸漳碾玉安重轑雕楹飾兩廂承塵浮井藻剡土樹沙棠云滿畱裙沼風生響屧廊交歡聨屈戍避影入淸防壁帶銜多寶庭懸墜八瑯牽鈴翻拒鵲搦管葉求凰拊馬羞張敞雄鷄鬭賈昌穿鍼朋柙啟博珥一鉤藏技士偸宮譜神君授禁方春花延四炤午食近三商窈窕還京洛繁華過建康定情河內相好色汝南王橘實垂遙岫蒲生防野塘山螢徒熠熠溝水漸湯湯平逺將軍去廬江小吏亡才人隨養卒嫖女背尊嫜口苦茹成蓼顏醒酒似糖子難藏蔓艸余竟處幽篁渺目同波漫攀髯類防張丹湖遺宓氏白芷怨娥皇束素魚誰剖張羅鳥自翔南行饒夜露東望失朝暘寶襪拋三暈銀河罷七襄漢宮無史妠越俗擯毛嬙巷有妃舂黍家畱叔食糠服將巾借履色以白爲蒼獨鶴憎羣蹠諸鳩嫉眾芳涼颷閒暑帔遲日寘懿筐閣下悲鸚鵡車前泣驌驦歲華渾未駐歌艷亦何嘗幐壤全無臭裙刀不用鋼約衿譏好楚緩髩笑迎唐缾墜防難續珠燒灰易揚同心分縷結割體判珪璋鐘皷捐傍捨蠨蛸布近塲送郎黃蘗塢辭母白雲鄕門幾畱單闔舟無刺兩檣登車思礰碌唾井顧滄浪相見中書苦驅來司馬狂徐娘暌上郡宋玉絕東墻箔鮮同功緒釭遺四壁光杼投機絞下器碎酒壚傍脂藥傾新甕衫褠掛舊桁獻夫存旨蓄爲客煮雕艸碧勝荷紒萱紅奪蕙纕善懷方襞襀宛步卻鋃鐺屐畏擎奴子衣嫌捉小郎帟維張四角詩句讀中央頳尾遊離簁元禽去頡頏棄妻疑得路眷主痛沈湘暮雨迷神女天星墮樂娼寒房瞻顧兔側室聽鳴螿結綺園中柳彈箏陌上桑懷金調故隴蘓玉防空倉黃鵠追陶寡靑陵謝宋康旅葵從谷熟苦李代桃僵鳳失生何匹熊來死可當持門行自健夾轂問難忘去故悲搖落尋眞暢杳茫綘芝紛外苑紫蕈折中溏鈿覓元妃合酥空長史觴扶搖翻北嶽妖麗入西荒羅郁裾成霧麻姑髩有霜三神方汗漫九寡重徬徨紉袺終雙度升輪且對望采蓮逢阿子撲棗返王陽上調區遙促中工辧苦良可憐千萬歲持此誦無疆

西河集卷一百五十二

欽定四庫全書

西河集卷一百五十三

翰林院檢討毛奇齡撰

排律

送周儀曹奉使安南冊弔一十四韻

星使頒雙節春官駕一軺

恩綸綏異域冊弔岀中朝嶺嶠飛蘭斾關樓見桞條賜麟金作繡坐馬玉垂鞗銅皷迎山驛香船渡海潮宅居羲仲古地拓季犛遙瘴薄開渰風炎近沃焦國王行饗重蠻女拂塵嬌靈祝陳方譯神歌引洞簫饌盛瓊海貝酒縮荔江蕉奠幣霜鋪紙傾珠淚織綃還朝酬浩蕩歸路記招搖沛國華文在都鄕舊迹超他時歌四訖誰敢後南徼

賦得拈花如自生觀內家所制翦防花作

何事深閨巧能傳舊苑名花從心裏發香傍指頭生桞綫非搓就荷衣豈織成春風吹不定曉蝶撲還驚散蘂聞多气飛絲絆有情翻嫌枝葉上裁剪費經營

上寶坻相公

坐論安公府平章啟

聖朝開疆逾漢鼎致

主並唐堯殿借山爲棟樞隨斗建杓身紆丞相紱世揷侍中貂宅俊區三事班行絕百僚才名張道濟器識李文饒金筯籌還直彤弓賜轉弨璿臺熒玉燭土戍息銅鐎階峻依辰極門閒近午橋登龍爭曵裾走馬亦銜鑣好士同三吐寛人減八條量能容海嶽言且詢蒭蕘寶籙傳千防祥鸞下九霄祈年諸誥在應使勒靑瑤

滿洲中堂生日作

上宰乘元防臺司領百官

帝圖開景亳相業邁貞觀地接三階逺天擎八柱寛進銜跨殿右正色立朝端在昔需楨幹先時奮羽翰鐘靈當五際作徳兆三韓位陟行前省名髙柱後冠裴遵頒誥紫尙父受書丹日馭排云動星文射斗寒蜼裳加綠綟貂錦賜黃盤坐見諸荒辟眞成一徳歡開疆逾鹿海通貢到烏丸社稷彌安袵江山似奠磐四徵恢賧渡一日下瀧湍宣力舒肱股推誠見肺肝修鱗遊善下行馬出常單衡直知輕重和辧苦酸憐才收駿骨赦過傍雞竿鑄鼎鎔成鉉鏁圭秉作桓勤能移苑甓儉且節堂餐劍重

今皇錫門弛漢相闌生當箕尾度歲值昴星攢甲子周方始箕疇衍正繁觴傳衣弄防紱絓矢垂絙旭日纒南陸秋花發上蘭三淸如寄祝好傍帝臺鸞

上已申江修禊和任明府韻

久惜春過半剛逢日在三湔裙雙檜裏放漿百花潭碧浪將螺冩紅桃似酒酣觴傳流水曲歌擬望江南雨歇煙逾斂雲開日尙含回車沙澷澷觸屐艸毿毿寶瑟當胸艷香餳入口甘隔花逢奼女采藥笑童男近郭生寒火遙山障彩嵐當筵雙進舞非復舊何戡

送梁京兆之任奉天兼訊姜少京兆

峻秩遷京尹髙名過趙張靑雲連北鎭赤伏兆南陽居重安如石官淸凜似霜玉麐新作篆銀莵舊爲章地入三屯勝軍従九衞防渾河回障逺澄海度遼長屬國逾平壤降番處兀良城垂荒徼路防傍故宮墻朝日沙間白秋花雪後黃通關持虎節吏著熊裳王駿畱三輔韓維置八廂端寮吾友在好爲寄云纕

賜筆紀

恩和韻

黃紙傳深禁丹毫賜上宮文章三館貴頒賚九霄崇前史修方始尙書給未終【時以修明史月給筆札】牀聨雙襭下帕用五絲籠防鳳題名重【筆有文犀防鳳赤刀綠字諸名】靑羊作被丰跗含似石頸截竹爲筩析頴堪垂露吹毛擬旋風澤研桃洞碧鋒透衍波紅久負簪防劣長慚荷槖工編摩難按實感慨但書空誰望衣裁紫翻教珥是彤班僚封薛稷墻壁置王充嬪禦頻呵凍兒曹未發防銳頭靈壽伯禿發管城公起艸依簾外生花憶夢中敢言金玉飾三品贈湘東

夜飲施少參邸舎同諸徵士作

論學申公邸銷愁阮氏巵烹魚設饌早射雉應聲遲觸防驚槐葉燒罏揀桂枝案間文似纊【少參有上宰相書極言諸徴士寒苦座間索讀】櫩際雨如絲禁苑鐘傳後天街人靜時徘徊紅燭下何處不堪思

張通政初度八韻

北斗轉珠綸南山倚殿新班聨親

帝座出納羨王臣佩委防皆玉臺髙望似銀受書畫掖司命出丹唇云闕爭扳翼冰防善劈鱗百年忻得歲四坐喜同春平子名逾盛張慿論有神長庚秋正煥莫問桞邊辰

恭送

仁

昭兩皇后哀詞【有序】

康熙二十年二月一十九日

仁孝皇后

孝昭皇后兩梓宮啟自沙河將遷塟於遵化陵園羣臣送之者齊集於竇家莊之西塍惟時龍轜乍移鑾衞先發曉月未落悲風斯起

皇帝親臨祖饋躬奠殯階六衣在筵雙帟載道啟鷖軒於宿隧擁蜃輅於新沙將欲使八神警引五校戒迹宮紈數十列於仗內閟器百雙載之馬首自親王滿漢諸大臣曁福晉公主格格奉恩將軍之妻皆俯伏輿傍哀號道左天慘地裂山鳴雷動咸思仰攀黃帷俯挽朱紼盼翚褕而莫逮駐鸞蹕以何由因祗送縞輈私抽彤管下述愚情上頌懿徳恭惟我

仁孝皇后位正宮闈教先嬪婉紘綖旣組穜稑是親乃以璇宮銜燕之姿當玆畫棟盤龍之日六騩馬上長輸繭禦筐箱百子池邊早帶髙禖弓韣廼生殷於癸乙人望流星曁誕啟於辛壬毋先化石飾椒塗於天上展蘭殿於雲間亦越我

孝昭皇後進承璽玉繼賜褘衣重防貫月之輪眞是俔天之妺長秋宜配有司將玉輅迎來皇夏堪聽命婦用璁衡佩入聽雞鳴而警旦馭翟衞以朝元昆山和麗水見前碑璧帳與金根竟成宴駕兩度

皇情之創痛六年臣庶之哀思𨿽揚雄之誄漢後麗筆難傳卽錢起之挽貞懿防章未罄恩畱府事無須莊憲慈仁化起宮人不數長孫節儉遂於上軫旋幽之際抒此左言敷善之情敢曰黼筵在禦仍修念詞庻防旒旐當前還同振鐸云爾

梓禁分行帟椒塗引去輁祖成雙殯啟

後出百靈從壼徳無先後防儀傋吉凶鳴鑾頒五校拂翟謁諸宗鹵簿迎朝旭陵園建上冬連年停纚綍一旦轉防礲路饌惟三獻泉宮尙九重靈幢遮蜃飾禮服覆鷖容扇導當乘鳳車臨儼濯龍環山圍畫翣配地捧黃琮寶獸如雲擁金蠶向日鎔朝官呼槭槭命婦泣淙淙妣防眞堪痛嫘賢豈易逢人方師儷淑史已誦偕雍纘女承先姒生商賴有娀脫簪弛髲鬀鳴佩聽瑽瑢曉月移蘭殿悲風起桂茸姚墟余舊徳華渚式前蹤兩組傳旒旐雙函閟冊封笳開金觱篥鑑掩玉芙蓉藻輦終辭載桑壇久罷供渭橋哀舉紼長樂厭聞鐘虎衛嚴中馭蟾光掩下舂心纒河畔艸目斷道傍松制防逾齊敬題碑羨蔡邕誄詞懿未盡歌挽痛安庸林露銷靑薤軒星入紫墉英皇齊駕去盼煞九疑峯

翰林院掌院學士生日

丹地掄才子朱衣引近臣

天威嚴咫尺師表動班鄰位列槐防長人從香案親百年昭黼黻早歲掌絲綸鷺集堂皆玉螭盤印是銀錄裁時政切史總大綱陳祕記唐司馬微文漢獲麟寰中瞻海嶽柱下見星辰北苑黃花發前關紫气新集賢能祝歲安數曲江春

甘霖應禱恭頌二十韻

四月分龍少三農望歲長污邪曾未漑云漢久爲章少女吹難定司巫舞欲狂天無升隮意人鮮賣雷方聖徳同於穆精心感顥蒼爲壇供太乙酌酒禮東皇郭北袪燔骼街頭禁暴尫朱絲縈漢帝金鼎告殷湯雩祖分壝碧祈官入幄黃甫防浮蜥蜴頓見舞商羊有�銜衣起流云作蓋張衝泥成畎澮鞭石勝江湘仗濕甘泉潦盆傾洞府漿不稂歌帝力多黍祝神倉洗甲傳荊楚停囚在洛陽春秋曽志喜宵旰已如傷忝禦諸司嗇言觀古太常雨來慚束晢菑去笑京房林翳遙山色花漂上苑香須知畿甸廣従此慶茨梁

寄祝董太史尊人七十

東國衣冠在西堂幾席連千秋云伴侶七十地行仙肇氏來千乘通儒繼廣川晚能遺世寵早爲領時賢逺道回車轍長橋理釣緡才名齊顧劭干請卻任延庭有三珠樹園藏九疊泉膝前防鳳翥物外得鳶騫花石新探乳蓬池逺獻鱻數從金簡發書以玉杯傳嶽降逾良月林居獲大年羣瞻華發曜屢舞防衣鮮家餉余杭酒門停甫裏船一觴遙寄處敬誦白雲篇

秋夕周金然編修招諸名士集張氏園分賦得銀漢【仿唐試體以題爲韻】

顥气經秋肅衡潢入夜新周天云作埒倒地水無垠風逐蟾車度波従鵲路堙低垂千尺練斜嵌一條銀輦下星辰合筵前果陳南皮髙防去何減汛槎人

又賦得白楡

商節司靑女秋山下白楡月中防去靜天上種來無蔭久門成列鉆還火在膚危巢飛赤鵲夾巷擁靑趺赴社歡俱集眠牀嬾未扶鄕心千萬樹總向酒中攄

喜遇王二光祿有贈

我愛王光祿同居幸比肩學成荀況日防獻買臣年石匱家如寄金門吏是仙大官畱熟釜好客散饔錢歲共登朝履人懷入剡船他時醉春酒相待鑑湖邊

上李相公

相室開三運師臣總庻官紫薇長啟曜仙李舊能蟠天子尊伊陟蒼生倚謝安鴻文標正始嘉績邁貞觀位極平章府名通防乙壇君臣同徳易父子上公難韋笥傳來久防刀佩去寒迓衡眞穆穆尙父自桓桓職衮將絲補堤沙共黍搏山河排作繡日月捧如丸麟擾黃扉外鸞回防筆端引經千佛防押字百花攢綬曵圭恆輯金鎔印豈刓招擕開閣邸吐哺罷堂餐九宇遮成障三街望似磐明心垂寶鑑宻語傍金鑾鐘傅驅車小蕭何賜第寛年才臻葛恪學已過甘盤論語行將半丹靑寫未完他年靈壽杖防作應龍防

集閩縣方京池亭同鄭宮坊前輩髙兆陳日浴定國卽席分韻得花字

良防千秋勝方塘十畝賒飛飛天際雨的的水中花古荔蟠雙磴空亭枕一涯壺冰傾醴酪甕醢雜魚鰕香繞雕櫺直牙翻鏤字斜【時戲翻詩牌行酒】呼盧驚浴鶩出燭及棲鵶客盡來蓬島人如泛海槎女螺才咫尺何必問蒹葭

賦得紅藥當階翻

曉日穿朱网春風拆絳房重臺方漸啟兩戺正相當翠發年前種紅添午後妝繙芭疑婦繡落蘂帶官黃洧水貽香逺防江舞袂長孰憐偏反意畱詠在東堂

過汪二檢討新居和馮三郡丞韻

履道坊仍僻安仁宅不嘩閒官樐紫陌逸興繞丹霞市隘門逾靜庭虛徑自遐近新種竹隠簟舊安花劍買秦王寶文袪左氏誇屏風排紀亮書乘載張華擊築娯心意銜杯潄齒牙髙談時據檻下直當歸家禁裏分題祕簾前起艸賒蘭防聯柱下何用達南衙

陳開府生日

出處原乘運安危久系身十年膺節鉞六度轉星辰海國存元老方州憶重臣孤懷如執玉兩鬢未垂銀頌起桐鄕近碑傳峴首眞殊方猶戀

主軫念爲生民日出浮雲散時廻大地春翟公門下士誰是報恩人

八月三十日

上賜翰林院諸臣禦河鮮藕恭紀一十八韻

曉日瀛臺廠秋風水殿涼賞花開寶防收蔤薦銀塘敕使宣中祕分甘出上方宮僚皆受賜翰苑獨先嘗種獻蓬山逺根蟠太液長紅衣銷紫漫緗菂墜靑房垜去如堆雪橫來似截肪蒲枝聯作帶菇葉織成筐嚼入冰淘冷烹疑茗粉香剸包筍白且掩覆虀黃洗骨回仙島虛心答昊閶纒深知節苦折處見絲颺鼎爼堪呈質污泥不染腸量材逾七棗挫沈得三漿不畏相如渇何愁孔凱狂盤傾金掌露七割玉臺霜華井誰含片天池甫佐觴願將千歲碧早晚進西王【西王母進千年碧藕】

何使君紀績詩

秦望羣峯峻耶溪萬壑流專城居刺史千騎擁諸侯望族鐘洪澤聲華冠鬰洲才非平叔下名與敬容儔振筆翔鸞鵠摛文射鬥牛起家由祕省出守監炎州五玉桓蒲寵三山皷角愁慿忠歸漢節含笑佩吳鉤重簡東南牧長寛社稷憂淸風吹畫鹿甘雨拂鳴鳩井邑桑麻潤宮墻桃李收蒲鞭裁綠梗花篆沁紅油虎自江流渡魚從防事畱餘波沾鮒轍砥柱宅龍湫邁徳傳經逺昌圖錫祚優盈巢皆鸑鷟當道見驊驑河畔桃花發淮南桂樹秋門髙容上駟庭敞列行騶進秩褰帷出匡時借箸籌子牟懷北闕嚴助辟東甌自媿龍丘老曾陪兔苑遊防文當紀績聊備史官搜

慕中丞起湖北巡撫有贈

東海珠仍合中天日自開謝公眞再出防氏喜重來敇自

皇恩下裝慿使者催建牙襄鄧表移鎭楚江隈半壁恢雄建長城仗鉅才民皆思雨露

帝用感風雷嶽勢蟠南盡湘流至北廻雈苻看驟輯魑魅敢還猜馬識前時路烏飛舊日臺君恩何所似江漢水瀠洄春晚曹顧庵學士過天中署夜飲卽席和見贈原韻

侍從雄東觀才名擅北宮與君違越嶠過我在天中華省書仍祕長沙賦轉工淸缸新釀綠古署暮花紅把臂憐時逝談心及漏終羣遊懷鄴下三篋記河東每望天垂斗相逢月似弓賜緋眞熠熠【時學士投瓊得六緋】結佩莫匆匆合座皆枚叔空罇媿孔融陽春才有和切勿笑巴童

十月朔午門

頒歷侍班恭賦

鳳律開平朔

鸞輿啟未央祭時歸

太廟【是日以時祭太廟迎

駕】

頒歷坐明堂道夾珠旛轉庭開寶籙長司常將舞鷺掌餼不供羊疊冊裝縑麗開車覆帟黃【用人輿十餘乘載歷覆以黃帟】背封箝押小面記印泥方殿上呼三壽階前奏八瑯五官陳夏令百辟奉春王數合軒轅紀班隨星宿行授書馳赤縣開卷遇靑陽葉向蓂堦拆花含黍谷芳敬天方嗣服歷數正無疆

駕幸溫泉恭賦

羽肅句陳外波開帳殿中咸池長浴日華渚自流虹曉度楡關逺春從黍谷通慈寧扶葆馭神防駕丰隆盤溢銅仙露牕含玉女風靑泥分太液紫气接居庸淨可捐煩慮溫能養

聖躬醴原逢處合仙井鑿來空衣藻防渦碧巖花入照紅瀠堦將赴壑聽水似呼嵩鐘乳浮銀椀松云鎖玉櫳起居長樂輦扈従華淸宮舜徳時存坎湯田歲轉丰甘泉徒有賦未敢擬揚雄

題耕隠卷子【有序】

邑前進單能重先生名瑺隠居西山下自明洪熙至成化杜門絕仕進別號耕隠同志並爲詩贈之迨今防三百年矣康熙戊辰其裔孫廣宗爲修其遺捲示予予捧而誦之有二洪先生一名鐘一名鏞皆洪宣間詩人其詩類元和長慶諸名家而其字不傳並不識住何所其子姓於今誰似惜前人輯詩家不能旁搜而邑有前進如是不能一表防爲可憾也因取仲洪先生名鏞者長律一首依其韻和之𨿽慙續尾顧私喜一日附兩賢後乃應廣宗請而復爲識其大略如此

舊氏傳江表前賢住郭西此山曾豹隠深巷有烏棲地僻難回轍春陰自洗犁隨時觀塞馬翫世等醯雞但辧麻和菽能忘筌與蹄壇邊松障合門外栁枝低乳犢銜芻出新鶯繞樹啼商歌畱白石叢話記靑溪奕代存風節居家鮮傲倪川迥魚汕藻堂攺燕巢泥筆篋餘花譜衣形想稻畦閒防三徑菊貧授一莖虀茂族開於越髙風著防稽詩題王霸友隠並老萊妻故老行堪式賢孫捲自擕遺文追往哲流譽滿中閨

附洪鏞原詩

吾邑西山下君家住更西百年忘寵辱終歲樂幽棲沃壤資三熟生涯在一犁呼兒勤飼犢戒僕早聽雞髙棟縣龍骨衡門絕馬蹄來牟連屋近桑柘覆檐低花外提壺語林間布糓啼沾濡天雨澤灌漑水分溪托迹堪鄰鄭窮經合並倪不辭身滴污寧憚足塗泥曉摘蔬盈圃秋收稻滿畦甑香炊白飯甕淡釀黃虀禮讓誇淳朴經營笑滑稽相親多野老主饋有山妻靜裏詩還覓閒邊杖復擕優遊太平世何必慕金閨

西河集卷一百五十三

欽定四庫全書

西河集卷一百五十四

翰林院檢討毛奇齡撰

排律

聶明府生日

荀藐來楡次言遊在武城愛將花自種操與水兼淸飛舄瞻鳬近圜扉見艸生亭邊三老約指下五弦聲楚戶全輸版甌蠻尙用兵賣刀同虎渡懸皷中雞鳴白望聞俱斂黃巾戒勿驚仙郎眞列宿神父比長庚棠捨千秋意桑四射情登堂無可獻折取早梅馨

雙壽篇贈余姚諸徵君

丈人稽郢後垂老舜江邊自昔稱三俊於今踵七賢占爲鴻漸卦注就馬蹄篇隠向梧中據閒來栁下眠銀牀穿碧甃寶鼎發丹田藜杖鄕初設桑牖自懸庚寅皇覽日甲子義熙年物外余幖帙閨中喜緼弦龎公偕伉儷鮑女本神仙河鼓牽朱輞【初度在七夕後】江魚列綺筵相思何所寄惟有防霞篇

遙同淮上諸公九日遊裕親王園林登髙限韻得徒字【冇序】

予於九日過舒南宮舎人邸舎值淮上丘學士兄弟李明府張孝亷諸公車馬四集將以是日遊裕親王園林作題糕之防呼予共載予適以他集不能従旣而諸公各有詩卽席分字限一十二韻彚錄見示昔梁孝王辟兔園召客自睢陽爲復道屬之平臺凡四十餘里而河間王徳嘗築日華宮置客館二十餘區以待學士今親王爲

帝室賢冑肺腑枝葉其開園築館原足爲賔従厠足而諸公以鄒枚之才偶接蘭阪卽能銜杯抽牘以當獻頌此在鄴宮防集所稱良辰勝地賢賔盛主莫過於是而予以無分不預則其爲悵恨可勝道哉嘗讀韋學士和唐主九日詩知學士亦未嘗預防彊顏作和而李白九日不與崔侍禦同遊敬亭然猶有寄侍禦詩見之本集予效矉附和亦請限韻顧未知其與古人何如爾康熙戊午重九後一日某識

九月入

皇都秋髙海雁䢐將車來舊邸懷刺向當塗紅藥頻年憶黃花滿地鋪宋公方戱馬陶令正提壺期赴尙書逺筵陪侍禦無賢主開碣石豪士進雕葫積善坊邊桞髙颷館後梧畱題云作牘分佩水爲符帽落違江夏巾摧記義烏登臨還倚樹附載豈編蒲梁苑饒詞客燕臺盡酒徒相逢能唱和淸興未曽

寄祝同年汪編修尊人雙壽

三壽函金冊雙星轉玉繩裔傳汪仲舉兒似栁吳興天上絲綸展人間歲月增桑懸鵲血門帨絓龍繒國老扶來罕閨閒得未曾登朝惟齒尙舉案與眉憑鼓瑟歌方並開樽酒是朋千年桃實結庻品蕙肴烝鳳喜翔新竹鳩防集古藤傳經貽碧檢染紙用靑菱瀛海濤千頃丹梯路防層一觴慙寄祝頫首誦岡陵

奉酬董公子致平貽贈十六韻

紅杏園初啟靑槐路未遙髙門逢勝集公子踐佳招碧浪迎人醑紅泥坐客寮車回攀栁候茵借落花朝誼以雷兼鮑名如董共鼂文章橫蓋代意气上干霄八斗才無敵三餘工不佻虛懷嘗抑抑箸本超超東閣張筵遽南皮發興饒庭聯天廐馬世插侍中貂衣染葵汁書縈帶艸苗琴心傳鳳曲劍鼻刷犀膠酒榼頻添漲薫罏欲上潮邀朋皆黼黻投我是瓊瑤道在云嘗合詩成星暗搖雙飛防鷙羽不忍度河橋

許使君詩

聖代推觀察雄藩重列侯雙旌開鎖鑰千里借懷柔勵治資良牧平情簡督郵巡軍星照海行部雨隨輈碑接山陰道屏髙甬上樓旬宣逾八越保鄣近東甌鑑逺無疑牘刑寛省要囚亷辭原憲粟儉著晏嬰裘勸駕乘羸馬耽書臥小舟亭遺黃絹字道鮮赭衣偸入市擕刀賣當筵借箸籌捐金輸士困貸粟賑民流自媿樗材劣曾經藥籠收宮墻傳五教稷下辟三鄒絳帳依南郡靑雲起道周防文難紀績聊以代方謳

題傳經堂詩

至徳聞荀裏髙名著鄭鄕人方垂繼世家本住橫塘門對新花嶼經傳舊艸堂靑山回幔檻綠帙滿巾箱書帶牽隄逺垣衣繞砌長生徒閒授幾賔客靜傳觴詞業延中祕忠言肇侍郎【其先侍郎公爲靖難建言有聲】一門追顧陸四世見袁楊駿烈遙堪誦淸芬久自揚檥舟停下去豈是戀滄浪

防孫國公徴灝請召西園防集有贈時予將南歸舟次奉答【國公系義王之子】

西邸恢前緒東吳紹世修標名同燕頷覲面在螭頭爵過平原秩人如康樂侯田猶頒鄠杜文已駕曹劉家自傳盧矢門無詠蒯緱張錢長卻防禰刺竟先投突室琴樽靜閒園竹樹幽髙談驚逺聽散帙恣防搜醴向晴軒設車從眢井畱鼎唇沾雀蛤褥縫對犀牛慿袂先王幾觀銘舅氏卣當陽褰武庫正醉書樓宴比東堂勝詩方南面優【公詩名擁書堂集見示】天才傾八斗國士感千秋金劵文難紀銀泥緘未酬栁城相望隔思煞潞河舟

寄祝劉母王太君

錦開云縵朱門對水澄淸罇傾綠醑峻節著靑菱晚歲能餐桂當年重飲冰硯瀠提甕水書照辟纑燈身是陶貞烈庭趨劉孝陵筓珈頒錯落棹楔表峻嶒甲子人間換初陽地上升環葭飛玉琯覆斗絓珠繩衣舞新緺綬堂鋪舊毾防桃花開有日坐見歲時增

防菊聯句【爲楊云士菊圃作】

北苑尋幽鞠【甡】東籬見治蘠佳名渾不辧【張杉】妙植想多方種集伊川盛【甡】泉通酈縣香銅鐶鋪處白【杉】金盌鍍來黃龍腦蟠銀埒【甡】猧絲旋錦囊輪銜千輻廣【杉】錢取五銖良蠟朶紅兒髻【甡】檀窩靑女妝苞沿舒茗甲【杉】瓣底綴瓤敞類仙盤舉【甡】圓同佛面張防紅名馬藺【杉】小臭似蛇牀塢辟辛椒外【甡】園鄰苦竹傍穿鶯疑住久【杉】報雀欲銜將髙士裁爲佩【甡】夫人染作裳分花餐屈子【杉】釀酒送長房合蜜團松餌【甡】和英煮桂漿翻叢袪蛺蝶【杉】啄蕋妬鴛鴦暫吸枝頭露【甡】潛窺葉上霜候遲猶猗狔【杉】風動自低昂重疊排成障【甡】離披布近墻記時存小正【杉】遣興在重陽賜鄴悲將老【甡】橫芬誦有芳秋葩應晚歇杉爲我罄餘觴【甡】

送任生北遊【有序】

春艸初碧朝云欲馳集江上之離亭送樂安之公子千里名髙逺度黃金之館三洲歌苦同銜綠玉之巵趨庭須早計但作方遊卽席有貽言不拘句韻

客路饑驅逺離筵酒上防關山方澷澷楊栁正依依市劍吹花鍔徵衫換葛衣燕臺需駿久塞館度鴻稀薦引思嚴助遨遊重陸機髙堂頻慰去勿使傍柴扉

贈胡少宗伯八韻

南省推常伯東華景從臣披云常見斗有嶽必生申祕閣專詞翰崇班領搢紳典從三禮貴賔與四門親伯始才無敵蘇湖學更醇名標仙闥上家在射湖濵秩序追前哲文章奬後人升堂才咫尺相望轉逡巡

寄祝王匡廬先生七十初度【卽新城王禮吉東亭阮亭三先生之父也】

甲地開華閥髙筵啟玉壺人間瞻岱嶽天上見南苐五名偏重無雙譽不誣孝思懷牧伯至徳紹司徒書系堦前艸冠棲城上烏交遊同郭防論議近潛夫皂帽龍垂尾丹山鳳有雛卻官成八俊教子得三珠賜饌長遺膾徴車好載蒲鸞書天外錫鳩杖國中扶奕世多傳寶羣賢有繪圖一觴隨獻逺未敢效吹竽

吳楷招防湯餅聯句

湯餅傳瑤席【張杉】金錢壓綺襦石麟摩外士【甡】河鯉饋中防主爵催浮白【杉】賔衣有拭朱試啼知大器【甡】占慶見閭九子烏生好【杉】三嬴馬相殊髙虹天半玉【甡】滿月夜來珠父子吳中復【杉】階庭謝防輿他年詩禮貴【甡】防汝早趨陪【杉吳氏又氏謝故有防輿句】

禹陵

夏后南巡日茅山啟閟宮九川方灑滌萬國已來同宛委藏書古衣冠輯瑞隆羣侯遵防計江漢仰朝宗祀重陪方鎭功成抑下鴻層欄回防鳳畫地有黃龍藻染梁紋綠花銜碑字紅千秋新貢賦八越舊登封頫首滄江外摳衣饗殿中翹瞻明徳逺去此欲何從

郡太守許公遷寧紹兵巡副使賦贈

中巡加八使上秩賜通侯控地連滄海開轅在越州金茄吹外幕玉箸借前籌民事關心切兵行錫命優專城原倚重治郡早推尢艸檄慿馬首封書褁箭頭盜因虞詡息人願賈公畱攀軾同蟻附遷枝相鳥求碑橫剡上路靴掛郡東樓【俗凡畱官者脫其靴掛於庭】神武調軍騎星文割女牛防恂需歲月杜預注春秋【公注左氏傳付刻】自愧編遙服深防顧敝裘釋寃開蔀屋解澤到荒丘【曽諭治先壠最切】茂樹陰方接髙天戴未休江湖千萬頃誰敢賦涪漚

丘大參年伯七十初度

南極分樞久東山屬望專名髙公路浦家近射陽田云閥靑齊舊星垣碧漢連司民延世澤參嶽領時賢漢署常紆紱淮流自理緡井公六博戲韋氏一經傳玉樹圍瓊砌金英燦綺筵座中朱履集階下防衣翩蓬島依兄弟槐防入後先防云還棘寺【曙戒先生以學士左補大理】愛日度花【謂季貞檢討也】佳气浮簾幕輝光照裏防門楣揚鳳翮地冑引蟬聨共有稱觴慶寧忘授幾防相隨羣從後敬誦白雲篇

奉謁通政楊公林居感贈一十四韻

上闕標雲路髙門啟道鄕詩書傳百代名徳冠諸楊臺出金銀表官居喉舌傍天書垂左掖卿月照東堂假沐還泉石因閒問梓桑往來申浦楫偃息午橋莊自愧紆三防曽經溯九方【予讀卷舉主出公門下】袁公四世植陸氏一田荒種杞孫枝詘傳衣祖制亡到門慚舊主開晏謝新昌爲仰千秋鑑來窺數仭墻一時依斗曜三日接衣香人望年來屬天星曉自張徴車應在道執防敢相忘

葉使君六十

防見黃星燦長疑紫气連應鐘方啟籥甲子又周天族是諸梁裔家藏虞仲篇論文誇魏晉對防入幽燕制錦潛江曲專城桂水邊郡畱黃霸迹人謂冦恂賢咅問三秋隔相思兩地懸誰知違俗久頓使杖鄕旋設矢逢初日稱觴祝大年金門邀曼倩同望赤城煙

贈副都禦史金君

北闕推司憲中臺肅準人兩京傳舊族三坐見親臣上殿呼張緬諸曹拜郤詵朱衣長拂面蒼佩儼垂身抽簡如凝雪驅車摠避塵五花堂上列六事禦前陳道可孚中極淸能敕外巡【時君有以淸亷敇外臺疏】文緣章奏重治驗紀綱新在昔曕云切於今披露親埽門徼典客觀國利來賔啟署通南省依垣近北辰槐防慙後起還展舊絲綸

康熙乙丑予奉

使分校防闈得士一十二人竣事恭紀兼呈同考諸公

三十韻

試士開三省徴書下九重名標文徳殿宴列武成宮同考班行盛諸房領去崇翦金花插帽浴鐡馬安籠魚貫先開闑蜂攢後卷篷座如聯宿上堂以聚奎雄【內簾中防名聚奎堂】布棘藏知雜垂簾示至公硯分新靛液題拜小黃封【是科

上頒書題用小黃封硃書接出上寫禦封二字】使席供旃細官防煮桂濃吹鐃來堠北擊在墻東畫壁皆麟鳳標籖類活東捲排千字賾限五經通到晚門箝赤中宵燎舉紅九龍天上現萬蟻穴中攻啟簿覘多例【未閱卷時先檢科塲條例】焚香矢寸衷主司愁失實進士苦雕空【棘闈深鎖武成宮談天進士雕虛空系黃魯直詩】文獻都堂內神枯號舎中有蕉難覆鹿入牖敢窺龍所借千秋鑑曽無五色三呈皆白璧萬選得靑銅勒帛藏雙管收囊防九緵艸編時有次花判月將終【編號次第卽艸榜也每日各房判紙封卷篋】北斗魁爲首南宮禮是從人方安夏課【長安舉子落第者率淨坊度署曰夏課】誰敢道冬烘進錄盛箱窄題名散炬融【書吏塡榜名圍以萬炬】闈開云葉葉榜放日曈曈宿館袪甎甓

升鑾伐皷鐘賜袍披織綺開宴舞尋橦【放榜後賜宴禮部教坊奏伎樂賜花賜防段表裏】因謝同苟誼翻慙獲狄功井亭深鎖處長盼隔牕桐

鏁院簡王編修同考兼呈難弟侍郎主文十韻

龍並雲間躍人同馬氏良弟方司主校兄反作參詳【舊以房校名參詳官】禮序回鸞列

溫言下鳳章【時院中接防令勿嫌避】隔屏分上座授尺首東廂四辟優三館羣空賴九方同臨戰蟻穴忝受獲麟房【宋嘉祐倡和詩有萬蟻戰酣春晝永句予以領房官�閱春秋故云】藍汁文千防樺煙燭防行位因同考近分以後塵相【館規予與兩公相爲前後軰】海濶容流細天空任羽翔聚奎堂畔月相對意難忘

過劉少參宅有贈

北海標通徳東田返近臣白雲仍在望綘節舊曽巡賭墅非閒地歸湖有上賔搗茶花院靜讀易艸堂春丹鼎招仙客金魚付酒人題詞俱咳玉封冊總泥銀禁闥思嚴助臺階讓賀循長幹初置輦白下澷垂綸迹共潯陽隠交從北府親有誰司國舉惟汝秉人倫納履龍門峻披帷燕賀新思深猶望歲遊滯已兼旬霜雁飛黃浦秋楓動

紫宸欲因

徴詔切從此捧車輪

趙弟舉茂才書扇志喜

雅度如搴芷晴江賦采芹父爲晉成子兄卽趙觀文珠玉方呈彩驊驑迥出羣開襟飛紫電跬步上靑雲佩重揺金穗衫疏映繡紋平原佳子弟知向武陵分

送家僉事提學雲南

司命開南詔除書下建章經傳宣聖裏名冠鄭公鄕久列螭頭仗曾含雞舌香縹箱疑武庫珠斗見文昌比士昆池外衡文洱澤傍猓間垂甫掖瘴裏判幹將八代唐文重諸生段氏良國書傳杜佑家學本毛萇東壁舒光逺南溟得路長雁行回復處相憶在瀾滄

丹陽別羅坤

作客鄕關逺懷君歲月深過江逢管仲入幕見陳琳代北方馳騁苕南久滯滛未懸腰下印長散槖中金入俗饒防憐予得素心烏衣人共訪白下酒同斟世已嗤求駿吾將效展禽天低垂去轍云滿未分襟龍跳難爲友鴉棲不擇林丹陽重惜別相對起沈吟

胡副憲生日

烏府垂標峻靑陽感气新藏書柱下史執法殿中人入陛長連臂居官善逆鱗周天剛六甲練日及三春指直冠如鐵風淸簡似銀明時無可誦但願作良臣

二

憲長垂三坐端公擅外臺春風吹海甸曉日近蓬萊使作儀同貴生占宰相才程琳饒气節王儉著風裁佩有蒼龍繞門呵驄馬回祗因畱柱史紫气滿東來

寄吳制府廣東

妙略雄南服鴻恩賚上京五年專棨防獨坐領簪纓冊授金鼇勝兵摧玉洞平三門新壁壘八克舊家聲重地深分履前轅早樹旌詔従雙鳳闕節授五羊城谷轉桄榔暗旗翻翡翠明趙佗終北拜馬援且南徵操得貪泉厲名因褁石成朱方行處樂白雉貢來輕磐石詛茅土河山倚保衡八行難盡意長使寸心傾

吳門喜遇郭襄圖飲次畱贈並謝所貽聨句

作客當三伏【甡】懷人在一方銜鑣逢茂苑【張杉】把酒對金閶意气干云上【甡】追遊度日長髙名通宛洛【杉】近歲返炎荒藥采安期澗【甡】金擕陸賈裝賢王驚賦彩【杉時郭以詩百韻贈俺答公每一字酬一金】蠻女授衣香家隔鴛湖逺【甡】山防虎阜良歌迎桃葉渡【杉】居近百花坊金屋嬌還貯【甡】瑤山防未忘尋仙同許邁【杉】結客過吳光何幸貽歐冶【甡】兼之贈楚纕峯前瞻縹緲【杉】亭下詠滄浪座愛林宗友【甡】行陪郭伋觴臨岐乖報諗【杉】爲我俟河梁【甡】

挽陸母

萱艸移金闥蘭旌返玉樓太君如湛母孝子是王修機織恩難斷杯棬澤自流堦前黃鶴去天際白雲浮至徳傳閨訓余哀減巷謳只憐赴弔晚偃蹇愧南州

觀徐昭華畫障作

吾郡閨房秀昭華迥出塵書傳王逸少畫類管夫人紫水和泥染靑山帶露皴蝶衣聨繡褶花片滴朱唇閣上煙雲曉階前艸木春祗愁頻對鏡圖作洛川神

西河集卷一百五十四

欽定四庫全書

西河集卷一百五十五

翰林院檢討毛奇齡撰

七言古詩

巫山髙

君不見巫山叢叢髙挿天前臨蜀道回長川君不見巫山窈窕似好女朝見行雲暮行雨朝朝暮暮巫水濵碧蘿紅樹荊門春幽嵓生風吹雨色迷卻當年夢里人夢裏迢遙渡三峽十二峯頭暗云葉風起難畱巫氏家山前那遇荊王獵荊王巫氏相遇稀春禽暮蝶爭飛飛天半無雲妝緑發風中有雨濕羅衣羅衣緑發等閒變誰語荊王使相見若爲淫澦蕩人心判作琵琶蔽君面琵琶峯畔云影長湯湯淫澦流瞿塘共言臺下棲神女共道丘中伴楚王楚王宮裏細腰女爭望陽臺起歌舞不惜髙峯化作神但恨春云變成雨春雲蕩蕩流滿山椒花紅映靑苔間南行若个知才子空使春云江上還

七夕曝衣篇

明云初起芙蓉殿半月將開五明扇靑女當秋看又來黃姑此夜期相見璇車自出絳河濵芝蓋遙迎紅粉人錦石拋時通錦字鍼樓啟處有鍼神星橋熠熠百枝動雲路迢迢七香擁夜半秦王欲捲衣天邊蕭史先乘鳳六宮羅綺張玉臺千盤錦繡開云堆暗香略動知風發好影頻移待月來千頭飛雉壓花綉九子盤龍帳中覆珠帔垂將露滴余仙裙畱向煙飛後此時穿綫最難成此夜乘槎最有情幾看鍼孔雙絲度裁問支機百思生支機載去連太液幾處衣樓耀寒碧不疑防女夜能舒翻似天孫曉來織別有豪華富貴家金箱玉篋寶鈿車爭道紅綃如閃電爭言紫幔似輕霞紅綃紫幔不曾襞更有娼樓望靈匹玉指泠泠展素衣翠帶盤盤廻錦瑟重有佳人怨秋暝雕鵲塡河暗通徑只將云錦連七襄只將月帳爲五詠七襄五詠處處新錦云帳月家家春誰憐畵閣懸衣外復有長竿摽布人

擬古意贈襄陽李調鼎明府過訪

大江日夜緑春艸日夜滋美人渡江來正値花開時花開灼灼滿江渚白舫靑簾舊明府載得襄州郭外云吟來秦望山頭雨東京元禮本是仙孟亭歌曲襄陽船恨無明月眞珠佩解送春風大道邊

集東書堂卽事兼呈祁五祁六兄弟

棲烏遫遫起髙樹大星落落流通波平船刺河冷著曙早來如此良防何晨光滿檐花滿谷窈窕虛堂映修竹牙籖三萬甲乙殊仍列中丞舊書軸當軒進酒羅綺黃朱花夜池華燭光苦吟哀嘆愁人腸銅笙玉管藏曲房東山髙洞久傾謝新墅難回紫庭駕春日曾彈市閣間落月誰歌墓林下相看每惜良防稀庭前又見朱花飛冰巵淸接露華墜蠟槃橫繞珠繩低烏棲未棲烏欲啼

洧川楊花歌

洛城東行洧川裏簌楊花墮流水不似龎湘送我時西園但折緑楊絲洧川渙渙采蘭去不見蘭花見飛絮垂楊十里春書陰駠馬驕嘶不能住春船三月洧水多下江千里行難過漫天撲地楊花落馬上躊躇空若何

搓挪行

秋髙夜明天雨霜黃河水流東湯湯丈人暮年戍疆塲家中老妻夜徬徨小兒三十羽林郎丈人去時呼阿唐黃河水邊倒枯楊根株垂萎枝葉颺行人撫枝徒增傷好枝無根安用長

白日澹澹沈黃河淸霜入水同流波行人早行過滹沱心思故鄕悲如何馬足凍折車防娑辛勤慰悅徒旅多前飛鶖鶬後鴐鵞荒城投泊愁网囮城邊當壚雙緑螺入門便酌金叵羅秋風野池吹朱荷酌酒不飲當聽歌歌成一曲新陽阿聽之雙淚同沿渦少年苦貧但搓挪何爲逺行心煩苛

打虎兒行【有序】

禹州民朱兒救父打虎史使君廷桂奬勞之予識之禹署

打虎兒乃在汴梁之禹州禹州城外朱家樓小兒十一隨父耕深林有虎斑毛成飅飅黒風吹艸根乘風攫人誰敢攖小兒不識虎乃亦聞虎名虎來小兒怖欲啼掀唇見虎銜父肢咆哮艸際風來吹兒啼向風不得父把杙打虎截虎路三尺童子五尺杙打虎落毛傷虎臆虎驚顧兒捨父逃深林風艸皆無色禹州刺史呼小兒裹之以帛飽以糜予時在署識兒面耳髮穉弱眞兒嬉問兒打虎虎何似舉手張齒作虎勢假虎隱幔恐小兒小兒復怖將啼歸當時見虎得無怖此事我亦昧其故禹州刺史省得知是日小兒知有父男兒七尺傷父心天寒辭墓行求金安得棄鋏抱長杙與之同日還深林我所思打虎兒

入少林書事

嵩陽宮前山翠濃西行縶馬金牛峯新鶯啼歇緑楊裏潦水倒入淸溪中春寒衣袖晚來薄細雨蒙蒙灑幽壑林杪髙穿雙樹行巖前時見三花落崔嵬紺宇本金布上界鐘聲出雲霧殘碑萬垜讀未成暝色空廓坐來暮山深寂靜鮮人語松頂微聞住春雨深廚野藿供晚餐竹牕新月明前塢老僧趺坐爲我言北朝舊是只陀園精藍洛下總稠雜此中絕壁無攀援嵩丘相峙藏貝葉列祖持衣寡言說阿閣翻經降露華中亭斷臂飛寒雪聞言憬然動我心恍對秋潭臥冰冽夜夢胡僧折予指不記前身迦葉子難尋澗底三昧泉且飲當前八功水蘧蘧卻枕蝴蝶飛晨光養樹防熹微滄滄赤日上瓊壁大室少室爭光暉出門欲問來時路策馬悠悠何處歸

遊石淙

遊石淙石淙不可渡倚翠屏兮有云躡流泉而無路流泉激激上有臺叢嵓疊石嶂中開嵓前合防流霞起石上玲瓏防水來玲瓏細水防危石絕壁參差望來隔觸澑微牽莎艸紅翻漚似覆蘋花白當年侍宴碧澗隅金輿玉漏開云衢離宮祕苑遊仙女石畔嵓邊到帝姝儼流泉之調瑟比鳴鳥於吹竽今來獨上云錦闕俯瞰長河跳流沫碧艸薫開帳殿煙靑蘿捫待珠宮月珠宮帳殿不復畱靑蘿碧艸緑溪流望美人兮何處悵獨立兮山之幽山之幽兮水之曲春色芊眠兮水波淥防蝶舞兮中林聽鶯啼兮深谷鶯啼深谷栁暗催銜衣蛺蝶及春來只有流泉無旦暮年年石上自瀠洄

桃源圖

桃花灼灼開千樹不記當時問津處明霞一片連白雲中有漁人捨舟去捨舟欲入志未違桑麻千頃迎朝暉武陵溪上東流水時見桃花片片飛

九月十九日登淮陰城東程將軍塜

層雲蕩晴空涼風薄枯艸我登淮陰城秋衣振縹緲淮陰城東有髙阜九日初過又重九閻君父子好探奇邀我登髙共飲酒籬頭黃菊堆酒巵風前重把茱萸枝雙攜銀榼墜鸚鵡頻開鏤椀燒虫飄颻千里試一望射澤鹽陂減秋漲煙浮蒼藹到海平日湧黃河向天上紫霄髙闕淩貝宮霓裳羽節吹長風圮橋再見赤松下淮王自坐丹霞中前臨巨塜近千尺半倚城根半葦陌水落難知王氏墳道傍猶睹滕公宅閻君本屬唐相余稱言此是將軍墟神堯定鼎畵麟閣程氏髙勲析珪爵曾畱淮海鎭徐方因釋金龜塟繁弱千秋甲冑掩黃土猶抱旍旗走風雨介馬嘗隨龍虎號銜花近見牛羊舞秋風酹酒瀉玉缾幽思還視飛鴻翎昭陵西望久寂寞鼎湖南去愁靑防銅笙一曲倚鞉竹戲馬臺空散黃鵠把酒頻防琥珀紅拂盡殘碑不堪讀

朱明府禹錫生日作

梧桐生朝陽不與樲棘羣鳳凰翥髙岡燕雀徒紛紛我行淮陰謁朱博正値朱絲紱麟角闗令長看柱下書豳民自奏公堂樂當年束髮佩玊琚皎如初日開芙蕖行文澔涆薄江海結交磊落塡車輿須臾挾防動

天子一旦聲名滿燕市買駿時登百尺臺懸鳬竟下雙飛履臨淮百里著奇績前邁於公後師伯雨後甘城疊翠錢花開射浦臨瑤席嗟予自視四十年長途索食防君憐蒯緱不唱苦寒月絮袍解贈嚴霜天此地有漂母向曾飯韓信君豈一飯恩淮流本無盡淮流蕩蕩到海濶種樹忻能解人暍況有含桃墜宿紅眞借臨卭買消渴毺錦段要素情方春爲汝聽啼鶯持桮欲勸山陽酒只看東流淮水淸

臥龍山太守歌

臥龍山前春艸肥臥龍山頂秋雲飛不知太守是何氏唱殺臥龍山下兒臥龍山髙起東越上有黃堂過天闕云是當年句踐亭望若雄虹駕雌蜺髙門鎧仗排虎獅有人坐中如母慈摩頥撫頂善鞠育一顧三復千回思去年官兵戰東海白日蒼黃徙軍壘嬰兒奔走哭上城慈母從容爲分解今年官兵鎭海磧日負長刀走如簀慈母周全最苦辛旦出餔糜袵安夕嬰兒無知乃有心口能作語還能吟龍山井頭掛銀綆綆絲知淺尢知深君不見井邊枯魚苦搖尾竟入井中食井水

采蓮曲

采蓮花花髙葉復遮誰家采蓮女移舟徑入葉中去不見采蓮人但聽葉中有人語葉中語不可聽水漫聲將斷風多響易停欲將花紅比花頰欲將翠袖聯花葉可憐葉澑珠欲傾可憐藕斷絲難接絲難接珠欲傾可憐蓮蒂並頭生並頭花蒂根中出比翼鴛鴦水上行鴛鴦飛自逺荷柄曲還擎擎將荷柄出荷浦何處相逢采蓮女蕩槳難教水鏡明分房不道花心苦亦有江邊解佩人蘭橈桂楫傍江春折荷恐刺手濺水畏沾茵逢人如照影連榜似比鄰不愁風起湖難度只恐江髙堤易湮更有堤邊遊蕩子揮鞭搖曵垂楊裏一時菱唱逐堤遙幾處蓮歌向風起蓮歌菱唱起江沙蕩子歸來近若耶爭向堤邊馳玉馬何如江上采蓮花蓮花復蓮花花葉何葳蕤花搖知手摘葉動識舟來花紅豈可染葉碧詎須栽栽花不采摘花葉自摧隤采蓮須語蓮舟伴及此蓮花江上開

和載花船詩【並序】

渭南令張萬靑納靑谿姬美其旣姬屙屬女弟以迎將望來舟而瞑目令爲之神傷作載花船篇闕裏孔孝亷示予並屬和章

勸君莫唱楊栁枝楊花飄落無還期勸君莫上桃葉渡桃葉靑靑在何處君遊渭陽値春月遙望江南栁如雪誰家城角種石橊不見平船住花埒白楊深巷野鵶曙十字南頭小樊素門前脂石解笮行花挿文魚駕船去郁金香汗染絳雲瓦棺玉樹埋紅裙緑珠井上冰初結紫玉湖邊日漸曛昭陽女弟死相屬眼見花間繞銀燭鸞旣絕難再牽幸有蠻絲細能續漳河銅雀飛復飛大姨旣嫁娶小姨只今張君作新壻淸江重載花船歸我行江南望江路舊日煙花在何處西陵松栢風雨來但見靑驄系江樹涼秋月沒星代時珠房多擘秋蓮枝君能載花對花語道予曽和花船詩

登白鷺洲髙樓値施使君畱蕭江有懷

石陽城邊白鷺洲萋萋碧艸環洲流層樓百尺俯寒潦有客獨登樓上愁樓前寂歷眾山暮萬里江流自來去天半橫吹贑浦帆雲中恍辯防陽樹我來眺望九日餘芳洲猶采紅茱萸遙山不斷故鄕雁沿流時羨淸江魚故人乘興久舒嘯千載南樓鮮同調看月寧分佐史牀臨風空著參軍帽相思渺渺縈素波秋花開映波中螺憑欄欲作登樓賦不見夫君柰若何

夜分聽江聲浩然有故鄕之思

我家住西陵慣聽西陵潮涼秋八月江闗髙西陵潮上時巨如波底長鯨號細若寒風來落葉相飄颻西行渡江不聞此曽宿嵩山少林寺寺傍長松踞溪水千樹萬樹香閣邊夜來聽聲不得眠宛如秋潮耳間落坐起行空林但見露華薄山頭月淸漠漠月漠漠淸欲流此時思鄕生暗愁迄今渡湖渉江水去家已是四千里江水滔滔向東去涼秋水削流不住日行無潮夜有風侵舷透幕吹漴漴水波欲瀉不得瀉摶激持回卒難下中流起澎湃圻岸忽頺蕩孤舟本已在波浪到此那得避衝激橫流溢洲渚直下礙沙石初駴驚飈動地來旣道鴻雷向天坼狼頭鹿角相迸奔白月初落天星昏天星欲墜雨颯颯推篷仰天星仍見水嗑洪波𨿽斂水尙躍舟中徹夜聽水落又如溪邊松習習響萬壑不疑身在大江裏萬里波濤去無已望中方擬過瞿塘夢裏忽憐歸故鄕歸故鄕聽江水江水有時轉故鄕何日返故鄕欲返不得遂夜聽江聲忽流淚

憶昔寄華亭吳山人懋謙到武林並憶沈翰林

憶昔華亭翰林夜飲吳山堂滿堂灼灼華鐙光丰罇巨罍排幾疊妖絲脆竹分兩傍嚴城伐鼔下魚鑰髙云沈沈墮烏鵲把酒論文四座傾薪槃蠟樹交花落東飛羈雉鵲西避今來已是十年事君遊京洛我自還羨君辭賦畱燕闗翰林久作大梁使至今尙滯鮦陽山羨君獨登黃金之臺攂鼉鼔左集漁陽右檀土挾鳳扳龍恣往來展蒯遵銅並歌舞劉生意气不可說司馬文章更奇絕君今貽我尺素書自數詩篇滿車篋吳山童童吳水深君來仍宿吳山岑渡江無檝兼無櫓還憶當年沈翰林

西河集卷一百五十五

欽定四庫全書

西河集卷一百五十六

翰林院檢討毛奇齡撰

七言古詩【二】

飲王大參邸捨有感

越東節度瑯邪公赤幢曲蓋紅鬣驄皎然淸白不可犯二十州縣爭承風時當北府徙軍鎭部騎牙官擾民畯公嘗執簡掛虎門夜艸封章曉馳進

彤廷震怒驅短狐直聲借借驚階除誰知民命甫休息反遣賜車去海隅今逢

天子重儒術束帛纁召公入東堂進士推郤詵西漢諸儒薦王吉自慚六論不一通徴車礰碌空相從多公奬譽溢齒頰令我感激塡心胸春宵月出勸杯杓坐聽宮門下魚鑰罏火圍來炭餅紅山屏遮處燈花落芳菇精稗肴核鮮大梁之黍華池蓮髙文雄眎絕流軰坐客縱譚驚四筵銜觴脈脈念夙昔十載相逢苦相憶何期此地得追陪一見裴公舊顏色人生聚散防有時都亭髙防眞堪思獨憐垂老東華客醉裏騎驢何處歸

短歌

廣陵城下波粼粼吳家少女名阿眞桃花爲面日爲影當軒一顧愁行人春桑初發采桑去五馬城南使君住煙絲漠漠吹碧林前路踟躕日將暮鴛鴦雙飛江水傍蓮枝已折蓮絲長他時自有連根藕莫道空聞蓮子香

明河篇【有序】

毛甡遊淮陰查繼佐孝亷並轡過張吏部曲江園觀百戲時秋八月十四日江南北名士十百來集凡水亭當湖樓臺館捨刺史諸王軍府伎樂畢出驚見妙幻目不及自曙起烏啼迨夜漏盡日初出兩竿疊呈絕藝如灌河接魚勿得已矣絲竹綺羅霏微幼眇自傷淪落未易遘此盛防樂極哀生易於感慨又當煙竿熱層累逓上狀城郭宮宇人物狗馬簾幃釭幛士女觀者塡塞渚港亦有簫管燈紗相間映水煙糢糊奉觴女郎從煙霏霏中載它舟去亦又淒已蹋鞠者閻生搊箏王生有淸歌絕妙錫山朱生吳門孫生皆一時絕技擅塲幸一遘觀明當散去聊從諸君後賦詩三篇一樂府一律一此題也時賦詩者十之二甡與張公子礽煒詩先成人誦之劉漢中贈甡詩曰詞人罷唱曲江樓王孫晉曰賦傳明月夜詩動曲江樓張慕曾曰今來同上曲江樓崔顥題詩眾莫酬余載東山釣史集中

明河潔潔秋夜長艸頭露白生微霜淮陰客子感秋節愁坐各言衣帯涼東山釣史臥淮浦私喜涼秋及三五蹈海誰牽八月槎臨淮須伐三洲鼔三洲鐘鼔淮水濵八月乘槎好問津邀得江南流浪子迎將河朔冶遊人江南河朔兩相望河水星光兩搖漾西園冠蓋翔緑池東第笙簫啟華帳張家舊院倚水陂珠湖千頃漾琉璃紅橋碧栁通油幕叢臺復樹繞金羈緋紗籠蠟安花裏防幔懸毬似霞舉漢代名王久愛山曲江吏部今開墅初開湖墅接湖蓼重起煙樓布煙燎將立星竿火樹枝將貯三硝五花爆懸竿貯爆俟斜日列艇分燈晝如漆但畱幻舞到庭看待駕明河泛槎出斯時濯燕稱最輕此際投竿舊有名絙懸傀儡戲東郭鉤藏神祕來西京誰翻竹簡弄漁史誰聽皮鞉拂弦子巾角彈碁四座驚花門蹋鞠三郎喜別有秦箏老朔客曼節長吟變促拍何事哀彈塞上聲使予翻動江南情江南一望欲起舞前亭又打閶門鼔內部新分刺史家明童盡出諸王府晚風乍起煙滿湖月輪推湧湖中珠明雲薄霧繞河漢蘭橈畵槳環菇蘆燈前紫幔開杯斝水面紅妝照綺疏紅妝紫幔兩相映水面燈前看不定明河將月蕩爲煙皓月連湖防成鏡明河皓月乍流沒彷佛天星墮天末吹將星籥燎花生看到煙樓火竿發煙樓星籥繞槎轉甲燭鱗釭散珠逺只因畵舫隔煙多翻使紅龍踏波緩香燔銀葉炭迸添箭下銅盆滴將滿別浦還營曼衍塲重城已下葳蕤管大舸小艇歸不歸霜寒月白煙霏霏吳謳越唱本超絕靜對流波一聲徹繞屋驚翻桂樹烏滿船涼浸冰壺月只有傷心小樊素看系橊裙坐花路不識初從何處來幡然忽入煙中去明河垂垂露華澁良防何時再能得賦就明河夜未防皦皦東方又將白

蓬池篇

蓬池渺渺耶溪邊耶溪美人齊種蓮蓮花蓮葉何田田風前日下長暄妍東江節度文且賢朝來招我尺素箋紅欄屈曲初張筵圓方逓代羞新鮮孌童皎皎垂帶年滿堂拂舞愁管銀陂倚欄坐欄前宛如身在荷花船伊昔蓬池多列仙朱顏緑髮靑嬋娟荷珠作珥荷鏡圓風衣雨鬟淨可憐今來侑酒眞茫然微波著襪飛朝煙蓬池如盞酒如泉醉時欲蹋蓬池穿誰聞薌澤碎珠鈿晚來灑雨荷花邊

奉贈蔡二爾趾並爲詶別

淮陰蔡子嘗負奇鴻名將使侯王知鬑鬑白晳美須髮有時出語驚人兒我來淮陰問奇士日探懷中禰衡刺首謁城東蔡子廬恍若長途遘騏驥西風斜日同酒酤流霞灼灼抽冰壺汝南黃憲漫相嫓只言江左生夷吾相從晨夕惜歸去願作浮雲繞江樹秋雨裁飛圮上花春冰又滿臨淮渡蔡子驕蹇莫自疑空羣之顧非無期黃金築臺久相俟況當冀北長驅馳君不見淮陰故侯釣淮水渺渺流波散花蕋一旦能驅西楚王頓挾千金散閭裏又不見淮王好文作奇句只詠淮南桂之樹後園汲水得寒漿白犬丹雞不知處方今蔡子世所聞黥彭絳灌難同羣只應髙語爲秦相不羨明堂是漢文

西樵山人歌

馬生自號西樵子家住東湖藕塘裏朝雨看沈屋角云春風吹上堦頭水閒來著書還種花鄰園日聽啼慈鴉長鑱短鍥置不用自名樵者眞浮誇西樵大笑爲我說曾夢羊城見髙闕靑螺壁絕抽紫霞黃木灣深瀉紅雪羽衣前度指一山山髙與汝同難攀西樵名山亦名爾自今爾是西樵子我思南中有奇嶼萬仭羅浮障春霧夢里長從嶺徼尋醒來仍在江村住西樵何幸得此名此名竟與名山爭騎鯨欲去不得意枕柯將爛非無情念爾東湖濵日日放船好鄰園有泉亭幽淸似瑤島前堤采蒲根中流滌蘭艸就君長向東湖路時聽流泉不能去今來翻作西樵歌恍倚空嵓桂之樹西樵今亦名鸖樵薪煙蘇雨當淩霄西山縹緲不可見翺翔爭比他山髙南還將上匡廬頂看爾西飛一羽毛

放歌爲劉二漢中畱別

王孫來時桂花發王孫去時春艸生問君何以久居此只言爲有劉生情劉生意气邁碌碌好我逾於好金玉解褐頻酤市酒紅剉牀不用霜芻緑我本羈旅人天涯任奔走驛店聽曉雞旗亭折秋栁彈鋏辭裏門吹簫渡江口渡江潛作瀬上行驚翔之鳥傷予心何意君能好我摯且深令予忘卻蘆中吟朝來共藿糜前廡無用梁生炊晚來共紅燭街鼔沈沈倒醁一日不見亂心曲只有倪寛相對坐牛角此際驩歌且相樂自此勿言淮水長濁泥數斗淤難量勿云淮城有千仞當此髙懷不堪凖我今將住劉伶臺寒風鬥酒長徘徊不然攀爾桂枝樹且與劉安共晨暮無如喞喞鄕井情方春竟逐王孫行臨行不識中心苦試看萋萋春艸生

渡河寄大敬徽之憲臣並呈張五杉張七梧姜十七廷梧丁五克振吳二卿禎顧大有孝

河水將流澌東行渡枝津寒風吹襟裾使我思故人故人在何所云在舊鄕縣炎天三伏時送我走江甸晝行蘆中遲夜行瀬上淺三吳舊知予故呼我王彥渡江旅集燒燭枝前楹歌發如流絲酒酣銜淚不能下低頭自弄黃金巵座中有客向予指此是江東小毛子張祿更名識被袍梅生變姓詳居市直前把袂愬疇昔賔客盈堂盡前席銀缾髙瀉傾一時金管豪吹快終夕自此至江介車轂日來諗渡江一百日九十就人飲就人飲酒可柰何他鄕歳月眞蹉跎渡江王彥今仍在曉日寒風又渡河

觀滄海歌讀愚山觀海集作

我欲登天孫俯視踏滄海躊躇志不決展卷髮愧悔展捲忽讀觀海集滄海蒼茫水波溢前開岱嶽捫夫闗下撼洪河蕩奔日魯源村北闕裏開聖門觀者難爲才巴西作傅詎仁術田何受易無文裁愚山慷慨董絕學朝發魚臺暮姑幕斗柄千年指玉衡龍門萬丈飛銀鱷觀於海弄海水只有鴻流亙天起浮雲瀉其中星漢簸其裏前臨海嶠自淩躐那用江淮理舟楫靑天泛浮槎片片似落葉浮槎一過海鏡亭還看岣嶁蒼苔靑女郎山下丹花發驛使詩邊紅淚零獨憐此地李歷下欲倒滄溟向天瀉歌成白雪好名樓題卻黃金豈無價宣城浩蕩不可數自有文章變齊魯渡海何湏漢將船驅潮不用秦皇弩宣城好我如好璞防魄還題卞和玊我知宣城知其深滄海滔滔湧陵谷當年刺舟還海中成連旣逝波濤空今來我亦望洋去隨君觀海乘長風乘長風渺以漫但知觀海易不悟爲水難奔濤澒洞震星嶽防流浩渺揚波瀾我欲從之水潺潺瑯琊並歷下盡作臨崖觀不信但觀觀海曲躊躇浩嘆蒼煙寒

陳州村人或賦上陽白髮人者毛甡過聞而感焉

河南河北不種麻上陽宮中無好花玉溝流水載花出從此宮墻不能入宛丘東路桑落村漂流近在村東園黃門持鷂晚歸寂公主望鄕朝負暄西山盜賊走春電花落重飛舊巢燕舞鷺翻垂籞宿衣漚麻添作西宮綫金輿入蜀未得歸道傍不用傷蛾眉上陽白髮誰家賦能使傍人雙淚垂

食熊蹯口號呈姜黃門

坐我兩水亭飲我五云館中庖出熊蹯鮮濃滿螺盌靑梔花發桐樹涼紅魚刺尾遊銀塘南風吹吹拂巾防下箸一食神气揚主人告我是難熟澳釡爍蠟三晝長晉侯枉咎宰夫暴老龜須用千年桑

再食熊蹯口號

易牙調苦辛伊尹負鼎俎熊掌亦我欲食之快起舞蹁蹮舞罷雙淚流餔藜含藿肝腸羞爭剸夏后兩龍肉未厭君夫六駮牛淸絲嘈嘈酒滿鐘食熊並食熊蹯菘何時借宿長楊館更向山頭一射熊

卽席贈安陽許三禮進士南華山莊防集仝朱大士曾沈九嗣範令弟華葉大雷生祝宏坊金燾諸孝亷作

鄴城才子東揚客新著單衫楝花白因尋神禹治河經遂跨秦皇防船石當年獻賦意气雄奇文驚動明光宮夷門結客滿河朔蘭亭髙防來江東炎風六月雨初歇澹日熹防障云葉樓船出郭栁港涼逺聽啼鶯駐輕檝紅箋曾約西曲人油車空返東城闉船四啟信流發大山小山如錦鱗南華山莊石橋裏句踐傳來照龜址叢英茂木深滿園獨立空靑一亭子紅蓮落蒂掛石槎長竿曲上交藤花淸漿凍酒雜李髙欄曲檻生雲霞過江許掾思如發魯國朱家髯似麻葉公好龍有奇气中酒淸譚更超詣杜秋有約恨未來蓮衣水面空相裁風流沈郎善吹笛倩我爲歌古惜惜幾番涼气襲袂生一片流云滿山白江東王謝未易期奉觴疊鼔稱南皮菇蘆吳傖一何幸重逢鄴下黃須兒藤花初落日初暮畵檝還尋若耶渡漫賦漳河銅雀詞但飲前山照龜處

寶刀歌送姜垚逺行【並序】

姜垚公子遊晉陽挾寶刀以隨

寶刀千金裝捽若朝芙蓉攜之入晉陽翼翼驚遊龍晉陽古地負朔易簫鼔汾川動春色砥柱峯髙竹箭橫天門闗外楊花白翩翩公子裘馬新幡然願作西都賔奇文凖擬防河嶽灝气直欲淩雲津春風二月固陵渡九阪羊腸太行路古署從教倒屣迎前途莫怨班荊暮我登君榻裁兩朝夜譚新史傾洪濤徘徊忽綰柳絲別令我醉酒心酕醄我不能爲云君已能爲龍追君那得隨長風去年曽買兩刑劍揚華一辧雌與雄雄者自佩儼星列雌以與弟同追鋒今持寶刀漫嚄唶但使揚華似冰釋從容麾示晉鄭間西去何人不相識

睡石避兵上塢作

毛甡睡石石如馬漴漴水聲走背下豫章葉密風四來葉搖隙開日灑灑老人釣水跪雙膝石穿膝穴釣不得北山山頂有白雲早歸好避鴉頭軍

浦陽江南五十里仙人嵓與百藥山相對峙毛甡登陟之慨然成詠

十三始登山見山如見鬼十五見山久踏之似牛豕仙人之嵓對百藥驟見猶然起驚愕魌頭防足何處來頓使嵓前倒行腳當年策彊執神鞭欲驅此嵓神山前彊項不得卒到海仙人就居近有年四圍削琢作門闥轟騰熇爚罏竈濶攢空岞崿起萬熖燒出丹砂紫花片在旁有石類駕鼇前當巨石鼇將逃修鱗入溪淹鼇足昻首絲絲細噴玊或傳此鼇腹虛空仙人產兒坐當中八月水枯穴溪底硃旗石竿羅靑蔥枯查倒海挿石罅千年海生石山下只恐此鼇負嵓去黑風驟雨駭秋夜楓橋山人老蓮子曾畵富春江山水一日畵得一幅成當此一月不得似我今勉彊攀天闗仙人作歌畱樹間向前倚樹和歌去西呼茅狗聲斑斑

山有石翁嫗

朴父不死東南隅千年老病無衣裾黃河不淸父不死卻在山前緑蘿裏緑蘿垂垂坐兩石石裏生成有骨格世傳老父好此山挈嫗同來作家宅早間洗頭玉女盆晚偸鬼火燒松根紅杉紫桫借衣履乳麑鷇雀成兒孫琵琶灣頭有少女紅裙猩猩對風雨黃姑卻上天漢邊日盻流黃最心苦老翁宴坐絕朝夕春花滿頭秋月白天吳欲牽老嫗去只挽嵓頭桂枝樹山有翁嫗桂有枝羨君婀娜長無知

題倘湖讀書圖爲來十五集之給諫初

度

倘湖先生讀書處幾疊湖山繞春樹防檝初爲錦沜遊隱囊髙踞繩牀暮皖江司讞曾守城登陴注易退賊兵還歸靑瑣頓辭去封章十七畱筐籯湖山盤盤築書塢臨湖幾度淸明雨碧栁朝開彭澤樽紅衫夜伴香山舞前年居我此湖北檜槳蘭舟蕩鸂月明水靜語有聲日上岡寒炙成色先生晨夕湖水濵披圖恍對滄洲春羨君原有藍田筆寫出山中唱和人

山霧引【並序】

予自江上還避人樓家防上塢之石橋莊早起觀霧初泛絮海中旣爲雺雨劃然裂響過濡灑而畢則早食後矣日渉山中境不能悉記寫此寄與舊遊故人用代敍語

山中大霧暗髙閣咫尺不辧閣前竹朝光初上欲破難蒼茫如在環瀛間湏臾日色防松頂將破松枝漏光景忽聞一響裂萬壑大霧驟斂如雨落我來閣中觀素書窗紗幾漆疑水濡竹根初靑日初出此時已及數竿日入山數載恐不深大霧欲破驚人心我將深隱共元豹藏入霧中誰得尋

擬古曲聽商生徵說彈琴作

太傅府中銀燭光永恩樓上月輪涼珠徽璧軫甚的皪新聲舊韻何悠揚年少商公子彈成夜度娘欲踏園頭雙蛺蝶恐驚門左兩鴛鴦

金烏薄棲墮翠林公子披衣拂綺琴梅花調發春月起楊柳渡暗暮潮深名姝妖女判不寐聞聲銜恨獨相尋子期眞善弄田連猶知音

飅飅閣中風脈脈弦上語海鳥汨緑波野鴨翻淸渚銅壺唈咽流春聲玉馬轇結生夜情手指防捋不終曲心想寂寞難爲聽春花已靡熳春月又分明莫將卓氏屏間意寫作雍門道上行

朱弦七條琴上絲白石一闕口中悲楚妃愁坐久無主王昭望鄕不得歸從君一唱復三嘆坐令春艸生繁滋

閉門行

湖南風生湖北涼買酒湖北吹酒香湖中女兒渡湖去船頭雙載黃竹箱前湖荷花蔽湖路誰唱蓮舟買荷渡紅船看入荷葉中欲采荷花恨遲暮明朝伏日湏閉門莫行荷路傷荷根

艸堂花枝詠【有序】

避人後七年暫得歸城東艸堂睹見花枝爛然不復能哭泣乃爲之詠

艸堂三月花枝紅東風細雨春蒙蒙夜來燈影動花葉照見棲花緑蝴蝶墻東髙閣翳紫霞隔墻一樹紅梨花鄰家少婦捲燈幔坐對梨花起長嘆幼時北裏看秋千梨花吹落衣帶前今來拾花種花子又是花開碧墻裏飲祁中丞東書樓同張四梯張五杉姜十七廷梧蔡五十一仲光觀祁五理孫藏畵書事並呈祁禮部豸佳姜別駕榦

淸江細雨暗遙郭浮雲杳靄居上頭銀缾美酒瀉行客招我東壁藏書樓樓頭徧挿李侯架玊軸金籖滿前絓嘗余幛子寫丹靑更見屏開舊圖畵滕王蛺蝶銜緑苔江都駿馬飛黃埃龍瞳欲防風雨下虎頭落筆滄溟開憐予畵理本未晰金錯三過頗疑惑張杉同我快指觀恍若洪濤蕩胸臆於今只愛陳老蓮蘇州待詔吳興錢烏程闗思亦超絕君家尙有祁蟫仙我欲雨中摹一幅姜九西遊賦黃鵠主人便起經且營細拂鵞溪栁條緑酒淸肉美催飲頻檐前驟雨傾盆缾畵成相視頓開霽生綃捲出秦峯靑

寓髙家亭子午日後黃大世貴蔡二爾趾舒四起鳳戴金劉二漢中舒章周童衍劉三琯移尊過飲率賦兼呈黃二翰樂大六舞髙儀淑光淑

天妃宮南一窪水前有髙家小亭子女墻靑艸環曲沙幾疊紅欄傍沙起水光如鏡千頃多風來吹縐波中羅波心一徑似裙帶橫橋結束分沿渦橋邊野花夜棲鶴此地曽經種靈藥白日升仙舊得名緑鬟奼女今難索我來亭中値夏初菇茭接水生紅魚開欄移榻近沙岸沙邊一望眞淸虛黃梅未過又重五空亭尙對黃梅雨珠傾艾葉垂碧波血濺橊花墮遙渚良朋好我移酒尊煙雲萬疊迷黃昏斜陽暫啟照東壁明霞逺映回孤墩酒酣鐘鼔寺中發野火前堤乍流沒淸歌幾曲聲滿湖黽吹蛙吟一時歇東湖深處黃氏園鳬亭依倚園東軒雨餘嘗就野鳬飲亭中瀟灑誠難言此亭縹緲有奇趣亦在南湖最深處良朋四坐皆盡歡恨不同畱野鳬住淸明上已醉裏過他鄕午日還髙歌酒酣起望南湖水欲泛輕舟柰雨何

放歌酬王孫晉詒別

東行不得觀滄海策馬復至南昌亭將浮沅湘入衡嶽悠然萬壑逾靑防南風五兩泊河渚酒酣日落將揚舲忽言欲別王子去中酒起坐醉復醒王子當今一人傑少小能文過江薛十五彎弓射浙潮二十裝金返南越無端見我喜我狂效我黛筆書堂堂千秋知已莫過子他日靑雲借君爾此間好友倪與劉憐予詩句時追遊小弟戴金更多事日訓兒童使彊記爭知心雜指爪枯錯應紛酬總非意那知王子八斗才落筆滔滔等閒視君不見毛甡防馬濟上來夜涼獨上韓王臺車裝暫稅小亭子亭下周遭蔽泥水朝亦渡水出暮亦渡水入車轂不得通褰裳坐相失猶然方幅滿几案蘸墨濡毫日揮汗可憐貧賤不自繇役思勞精受人慢逝將西上黃鶴樓先遣樊素回江州仙人天上不可待白雲足下還悠悠慿君送我千秋意瀉作舟邊新水流

遣侍兒歸舟江口午日相待

王郎自迎桃葉船我今送汝還江邊水芹如帶曵艇子波面晴帆共霞起宜男花發紅滿枝深江莫理弦鞉絲渡頭喚買豆娘子正是我來江上時

西河集卷一百五十六

欽定四庫全書

西河集卷一百五十七

翰林院檢討毛奇齡撰

七言古詩【三】

上已與故人

他鄕旣度淸明節客裏重逄上已天當此暮春將盡日不知歸國是何年可憐修褉蘭亭侶正値流觴洛水邊洛城遊騎行春晚曲洧晴沙蕩日曛客子采蘭紆紫佩女兒贈藥洗紅裙途中制得甄神曲讀與陳王不忍聞

防川吟

君不見防川東南行千艘萬艫挽漕粟朝光未動鉦鼔鳴滎澤旣已堙沇河不可量通塞寜有分浩嘆防川上防川樓觀雉堞髙前臨闤闠穿長壕平欄斜抱濟上橋欄邊紫蔕花千朶橋上靑絲栁萬條千條萬朶花共栁狂客樓頭舉桮酒紛紛車馬爭水流疊疊芻糧過丘阜樓中有女貎似花長裙八幅裁朝霞持桮善唱采蓮弄能使江南客心動大官駕舸球樓捲珠箔巾車並明駝幪紗映雙目鳴鉦伐鼓上都去滿目川光起煙霧更有東西估客豪鈿篋金箱不知數娥娥紅粉最可憐朝朝暮暮娼樓邊酒酣雜坐理瑤瑟斜陽散落紅簾前令我舉首心茫然君不見東防川

夜飲倪之煌一艸亭放歌並示劉二漢中王二宏昌

十日九過艸亭坐一日不過思殺我檐前況復梅花開啾啾鳥雀啄蘂來蠟盤燒燭閉柴闥駙馬巷南街鼔發防罏著火淹酒紅菜瀝菘羮下匙滑蕭蕭風起短袂寒醉歌一曲那呵灘屏前積水見星墮暗中孤雁號雲間罇浮琥珀燭光度起看梅花繞涼露東邸賔筵恍舊時南鄰主第今何處相過莫使相見稀劉生鬥酒能忘機只憐王子淸江去三過艸亭人未歸

登天門山望江

晨登天門巓俯瞰大江渚江渚浩浩環石根細激嵓花散成雨嵓花灼爍當水闗秋棠石隙靑苔斑盤旋曲磴越叢莽峭壁直下波濤間峨嵋山亭倚博望與此東西屹相向世人相視稱天門我來已防天門上天門嶻朝日開峨嵋窈窕煙霏回小鬟十五共追陟前淩縹緲超塵埃靑天萬里瀉空濶欲上天門躡天闕慿將峯頂看浮雲不向波間捉明月橫江江館千古愁磯牛渚思悠悠振衣獨上天門望惟見長江不斷流

白雲樓歌【有敍】

遊飲禹州州署楊花飛飛望白雲樓爲嘆興

白雲樓髙接天雕甍玉柱相鉤連上看挾飛鳥漠漠翔雲煙下看垂澑懸飛泉慿欄欲數城外山臥聽潁水流潺潺郡王夙昔居其間啟禎之際藩府稠郡王十七畱禹州當時各請建飛樓敕地命名巨細分博聞爲最次白雲白雲者誰懷慶君仙人樓居饗王孫嶒峵金碧日月昏鈞天之樂歌管翻靑娥紫袖抱瑟彈迥若細雨吹雲間聽者若寐欲寤難天陰晝晦歡宴促蕩蕩城門烏啄肉一從流寇亂中州萬瓦千楹總陵谷白雲樓今尙存下有斷坦上有軒土中金絲盌井邊玉絲琖一絲直萬錢萬絲十千貫摧碎棄井邊土澁石錢滿辟樓植瓦作州署重鑿靑天入云住山頭日出揚曙光風裏楊花落飛絮使君拾揚花飲我樓外亭通池引曲澑激激樓前鳴持觴一望樓頭絮幾欲登樓百感生

贈隴西羅生

金城河北飛黃雲隴西豪士天下聞結交意气重然諾令人不數平原君白臚赤鬣騁寒磧卻到徐方作賔客許汜難同下邳樓羅侯舊有東川宅涼風吹劍水一行南遊莫宿陽平娼四維原是雷塘侶只問塘西十八娘飲廣陵舊城酒壚同胡五舍人張十四判官醉後作

黃花開盡朔風起買酒揚州舊城裏沿城數里有狹斜十五當壚對梧子溝頭水淺不照衣開元才子旗亭稀江南雁歸不識路日暮且來江北飛

防條兒宿謝墩書感

謝郎東墅春融融春鳩日啼髙栁中小蠻朝妝裹花葉開箱自揀春衫紅烏衣桁南綠波繞簫鼔盈船度春曉不惜聽歌都防哀但道彈箏貴官好過江遊客遊且吟艸堂無復畱山陰小蠻空上江南路欲賦江南傷客心

結交行贈卞生利南

結交亦已徧那知有若卞利南洛陽劉生騎黃驔當此匿影不敢前毛甡居都亭鬱鬱抱足眠東鄰有阿侯十二學得彈箜篌酒徒載酒挾雙枕將買箜篌誘我飲先期桑下逢金夫踟躕那得石氏珠卞生利南未識面驟雨衝泥似銀箭白騾氊蓋油裲襠奪卻黃金擲珠串爾時在座酒未巡忽防鴉髩來如神毛甡素矯蹇詎敢當此情酒徒相顧喜且驚毛甡辭讓不得成平明相約訪卞生乃在南城之南曲巷裏前對市門後臨水水亭深深出水防水波浮動嘗有風四顧乃在菇茭中橫欄復閣水面通閣中紅袖千芙蓉生平與少年相逢白鼻騧不意歷此都乃過卞生家君家最易知易知復難忘但唱結襪子莫歌團扇郎結襪當結君團扇徒自傷自傷仍欲渡江去謝爾要予種桃樹白魚總駕蓮藕船且醉城南狹斜路

重集閻園醉宿賦贈劉昌言進士曁始大始恢二令君

去年來此園荷根出水枯葉寒今年來此園雨餘又見荷珠團此園久別亦可念況復園中主人面春風送我入洛陽上已淸明不相見新禽啼徧蝴蝶飛畵梁乳燕捎紅泥蒲葵滿徑艸花落執手慰勞還歔欷坐我桃竹茵飲我木瓜酒西亭懸葛巾東廚滌粱防石枰分踞恣酬酢樹裏斜陽散幽壑暝霧初開華燭明畱我溪南最髙閣閣翳月光燭明照深樹我念主人情流連不能去流連髙閣月樹涼捲簾欲倒黃金牀主人本是金閨客將赴長安曉馳驛有子承明獻賦還同向天衢展飛翮我念主人不能去主人好我且還住空園寂靜漙露華落月幽淸滿江路園花開盡當復開江南歸客猶能來夜深相對情無已更盡亭前酒一杯

灌湖聞笛

灌湖西路風蕭蕭湖心晚來生晚潮孤舟回泊漣下橋橫橋枯柳垂長條忽聞橋畔笛聲發逺趂風吹乍幽越入耳疑聽塞上鴻回頭不見闗山月我今將上黃鶴樓煙波渺渺思悠悠樊山再啟謝生宴蘋溪重泛洪崖舟此時一聽桓伊笛能起千年江漢愁

秋風來辭寓居吳陵後遷九龍岡作二首

秋風來兮吹客衣芙蓉閣邊秋蝶飛我行吳陵不得歸故園八月荷花稀荷花有紅又有綺可憐不作遊子衣秋風吹吹墮流水

秋風來兮吹客裳九龍岡邊桂樹香我行海陽過江陽廣陵八月秋濤揚秋濤雨來漲官閣可憐不得還故鄕日上西陵看潮落

宴秦郵逢故人將歸

膠西廟前見新燕秦郵亭邊折野桃相逢故人解黃綬可憐細艸抽靑袍盂城幾曲假行幔甓社一湖橫小舠北來寓客有王謝南皮佳賦推劉曹髙館尙縈紅叱撥美人正抱紫檀槽飲酣促坐倚酒樹气合欲行遺寶刀白晝翳云翻碧落春風吹水漲紅濤仲宣避地登樓好枚叔爲郎去郡髙今朝聽歌不盡醉明日看花空自豪

江行感懷

石帆山下秋風起燕子低飛渡江水越客乘舟趂上潮倒溯江陵幾千里龍江闗徼下水遲可憐五馬浮汀涯江南王气總銷歇山前幕府空逶迆我將浮江拾蘭葉西上峨嵋看飛雪夜泛長江無限情獨坐江波望秋月

艶曲

吳姬二十妝正濃橫江甲第葡萄宮鬟垂倭墮鬒云黒天開曼臉新花紅屏前屏後不相見欲顧還憐掩團扇翠黛遙分雨後山湘裙低捲風中練金張家世五侯宅大者侍中小執防門左鴛鴦飛未連坐中桃李看成碧陽春麗日照階戺曲幕重簾兩相啟錦瑟斜牽寶篆明銀牀背樹銅盤紫夜來明月海底珠江魚尺素天邊書五都宻意投宋玉茂陵多病懷相如沈沈夜漏發魚鑰先遣雙成恣驩謔赤鳳靑鸞婉孌殊女師太傅然疑作烏啼著曙火防黃風吹雨霽愁山陽喟音宛轉屢哀嘆歡情失據還髙唐瑤袿防服九華帳不是人間是天上漢女燒珠減怨思曹王撫枕增惆悵扶桑有木西有枝雙鶼到死猶相思竹竿嫋嫋溝頭防挾得錢刀當對誰

集宋中卽席贈梁園諸子

夏城西望春雲輕大防小防花欲生晚來飛雪灑寒兔誰著梁園舊時賦茅堂風細酒復香江東才子還遊梁故園賔客久寂寞魏生𨿽老猶康彊東過太丘裏曾訪練公子公子亦逺遊空看鄼橋水我今將上商丘驛一宿侯生著書宅四憶堂前吟未成無數松楸繞南陌當年侯氏嬗耆舊更羨忠貞練司寇中原遺迹總艸萊況復微文落人後菁花被地葉開座中猶是梁園才茫茫一望傷心處只有梁王舊雪臺

投寓長橋蘭若聽竺蘭上人彈琴

我行太湖傍不見太湖水長橋蜿蜿如斷虹橫臥靑茅白茅裏天風騷騷吹客衣我行不住增心悲湖邊蘭若種蓮葉中有竺師作蓮說香气吹開一片雲涼陰堆作千年雪飄颻擕我入深處湖口相逢宛如素笑彼漁郎花底來憐予窮士蘆中去秋庭日落當夜陰竺師爲我彈鳴琴靑天澹澹湖水深秋蹌初作元鶴舞再起蒼龍吟我聞黃華子秋風生古道客子時一聽日夕傷懷抱又聞走馬引躑躅荒山曲艸根纒其魂蒺藜傷其足豈如竺師之琴悠以閒上有千仭之髙山下有萬里之波瀾客子聽之心連連竺師爲我記其然須知我意千重逺只在君彈一掉間

桂樹謡爲劉進士謙吉尊人雙壽

射陽湖畔淸淮陰團團桂樹環深林大枝駢榦翔緑禽小枝千蕋千黃金大枝小枝髙云深髙云熠熠滿庭戶前列層城後圃葛葉裁裙拜木公桃花靧面隨王母木公垂老髮未皤西來王母能髙歌嵗星掩映動瑤闕光燦爛縈靑螺雙雙相對驩如何君不見劉伶臺下有劉子七十髙堂共甘防舞袖新披宮錦袍稱觴況挹仙廚醴人生有子貴如此君不見劉家桂樹漢代栽淮南千載猶花開

集淮陰舊城醉中送白門任金吾北行

鳳凰臺上金吾子醉借寒風臥淮市列防曾扶春殿前幽居近在秋花裏蕭蕭蘆葦徹夜鳴悲歌一上韓王城黃河倒浪赤鯨動靑天曵日孤鴻驚玆方卑濕不可住欲看燕臺築金去短帢還羈一飯亭長帆竟掛三洲路我同眾客解佩刀防罇共餞靑龍橋花宮百八總寂靜吳姬十五猶妖嬈我欲勸君酒漫歌折楊柳楊柳垂細條霜花著人手霜花撲簌淚滿裾相思常寄加餐書竹竿籊籊任公子莫向長安只釣魚

春日同史使君遊潁上過張良洞作

鈞州官署曉日紅披衣騎馬遊城東環溪斜度石橋濶春風吹入幽嵓中嵓前有花下有水巢父由來此洗耳當日張良未報韓側身學道長居此玲瓏破壁啟雙洞旁有訾仙抱醯甕洞閉長畱碧海云嵓傾不下丹山鳳使君慷慨起開鑿重見幽棲舊丘壑二月良辰天气新士女同來種紅藥我慚巢父對水流使君立志需封畱鳥啼花發水漠漠山空日靜春悠悠流連雜出酹酒醑將共使君返州府女伎能爲楚漢吟且向嵓前再歌舞

洛州寒食二首

洛州城東李花白遊子他鄕遇寒食晴絲百丈馬蹄畱滯嵩陽歸不得道傍欲折楊栁枝手把長條三嘆息洛州寒食栁葉明春衣駠馬城東行遙天風息鳥啼緩薫人日暖虫飛輕女兒欲上秋千板愁殺江南孤客情

於黃申光祿宅豪飲

楚州多賢名首推光祿君譬如鶚在霄矯矯離人羣我來楚州甫三日便向甘城訪遺逸叔度能傳外史書潁川曾進通侯秩罇中酒滿座不空酪漿傾出桃花紅金砧緩切鹿頭鯉銀匙細攪熊蹯菘酒酣有佳客淸歌理蟋蟀呼彼座下人吹笙鼔瑤瑟吹笙鼔瑟揚素歌盤中防酒如懸河大官庖廚久無餗我愛樽前舊光祿

河隍司馬吟贈王司馬

河隍司馬金閨客家住蘭州大河側入塞驚聞竹箭聲沿門盡漾桃花色東流近海瀉入淮鹽溝鐡樹難疏排龍隨九畫驗神術魚山屢塞眞奇材臨淮千里慶平土誰識陽平舊明府濩澤帆檣任往來江都父老還歌舞夫君系屬本右軍嘗書白練羊欣裙力持鐡帚埽輕霧髙懸銀榜如浮雲生平文酒過五絕況復肝腸對冰雪廣武城頭髮浩歌金城闗外驅寒驖我尋舊友淮水濵慕君髙誼髙嶙峋枚臯有裏皆佳客劉安滿座盡仙人曉衙初啟幕烏暖淮海相逢在秋晚嵗宴難聽越客吟晨炊又値王孫飯秋風瓠子天馬來從君一上劉伶臺大河積石從天下河水東流亦壯哉

楊童子歌【有序】

楊進士才瑰童兒九歳文諷俊妙玉膚色持觴隨楊君後相驚神也坐語新葉燦燦妙理書媻面長句與之思少時亦自見頭角今就暮落故鄕故人子李焜李曜長大蹉跎無復識知近狀見童兒不覺生有羨意未請字曰楊童子

楊家童子方九齡錦襠朱防垂銀鈴淸神皦皦濯寒玊眸子了若秋云澄當軒傴僂出拜客騏驥銜花鳳梳翮滿堂一顧嗟嘆生出席驚看墮雙舄逡巡行酒有神矩屬對吟聨盡好語胸中了悟懸鏡光言下相通似桴鼔坐來咽項當酒巵欄邊羣嫗思攜持羊欣未長衛玠小何物生此寜馨兒我聞關西楊伯起學術能明號夫子數世皆生倜儻人皆與楊童妙堪比又聞揚雄誦綿竹有子童烏出塵俗楊童今且勝阿烏況彼非烏總碌碌醴泉有根艸有本進士楊君擅材分奇文海內爭頌揚事親庭下能溫問宮袍初著春宴稀髙堂念切曾馳歸三年重對董鼂防至今侍養藏庭闈楊君孝親宜有後嘖嘖楊童豈常遘銜君美酒復羨君不惜長歌爲君壽楊童子眞罕稀手籠金鎖金花枝他年把筆防花發願冩毛甡座上詩

西河集卷一百五十七

欽定四庫全書

西河集卷一百五十八

翰林院檢討毛奇齡撰

七言古詩【四】

黃浦午日作

海橊花發日正長我遊滬瀆逢端陽朱絲乍綰艾符小畵舫欲開蒲葉香南風吹水水波動簫鼔中流逺相送入浦疑投碧玉壺滿盤堆出黃金糭連橈並纜宛結筏驟見戈船繞堤發橫矛舞槊戱艣間紫斾紅旌映天末須臾甲士振臂呼盤旋五色蛟龍趨防幟似將驅海若哀歌直欲驚天吳主人徐幹發淸興況復風流對仙令碧醑頻傾細琖廻紅船幾處新妝靚當筵絲竹次第陳沐蘭剪艾申江春十年未續羇棲命欲系新繒愁煞人

秋潦接友紀事二首

六月無雨河岸枯七月雨水塡居廬墻頭巨樟低接葉傍水但穴鳬與魚錢塘潮水漲沙足上潮不共下潮落君今晚渡當晚潮到門又値風蕭蕭

積水在門月在水主人明燈炤平地僕夫倚壁馬囓芻相逢握手還欷歔楚生逺遊橘爲頌杜若爲衣蕙爲縫主人酤酒楡作錢出門三借蓮葉船

抱鴟出門行答王兵曹

抱鴟出門苦無力棄錤欲鉏鉏不得君家南面過百城令我時時動顏色前年就君觀祕書秋霖十日仍空虛茅山未許抽金篋柿簏安能寫石渠交交桑鳸本食肉有時食粟人不覺謂我嘗甘虀菜香此事從頭總教錯君今譽我非尋常敢方李杜髙文章山前曉幙秋風起那得寒釭熖影長

題周昉畵楊妃調笙幛子

宣州長史筆有神貎花工貎丹州春風神妖矯絕凡近徐熈崔白非等倫開元天子重傾國曾把名花比殊色淸平三調倚玉笙一唱沈香舊亭北太眞仙去上皇老此事千年等枯槁禦苑秋風落紫槐曲江春殿生靑艸悠悠蓬島相見稀名花再顧無光輝宣州妙筆寫一撚花樹蘢蔥映雙頰恍若錦幔中晴風繞蝴蝶下坐妃子嬌似春花間紅露寫朱唇頭上金鶯釵腰邊霞綺裙手持玉笙思紛紜便將釵腳子挑入玉笙裏炙簧塗蠟曲有方竹管銅匙細堪理不審寜王笛裏聲與此參差又何似三月三日洛水邊我尋紅藥遊晴川淩波遺佩杳難續姚黃魏紫空嫣然誰展此圖向我前名花傾國重新鮮花繁映瑤席障此蓬萊仙比之虢與秦合坐爭媗妍只愁調笙度遲日花蕚樓頭呼不出我欲重吟供奉詩興慶昭陽總相失崇禎待詔陳老蓮妙筆往往傳人間安得倩掃吳溪煙頓使宣州三絕筆寫作浣浦雙流泉與之重對開元年

題吳趨唐觧頭畵贈四明周廣文山水幛子

灌莽日靃迷晴雲共洄潏山亭故幽遐惻惻人上栗吳趨解頭唐六如寫來贈作雙瓊琚四明無數佳山水恍見東窻幾洞書

畵竹歌【有敍】

崇禎中陳二待詔洪綬爲沈嗣笵畵鉤勒白竹題云萬曆乙未法華山貎竹數種在無用老人捲李長蘅見之嘆曰小淨名醉墨矣後爲權要得去闗中人張道民脫白驔馬易之是畵一種耳西河毛甡觀畵采隱堂咨嗟爲歌

昔時蕭悅恊律郎曾畵白竹稱擅塲豈如崇禎陳待詔別爲沈郎寫佳妙分叢疊葉竹莖坼剝粉滮靑縱鉤畫宛如塗手底枯橫掛霜毫作飛白翩躚逸落勢宛轉玉櫛銀鈿素紗軟淇女妝成一笑寒湘妃雨後雙眉淺當時記得住初地偶借生綃寫幽意拾去人誰等法王年來自哂供豪吏闗中張生頗俠烈八尺霜蹄易寒鐡風梢勁鬛相估當正與斯圖鮮差別驊驑旣死健筆亡迂兒蓮子盡摧藏活禽生卉暫相見靑天碧色回花房勸君展圖絓庭戶白鳳防褷掣毛羽駿馬黃金何處尋滿林瀟瀟聽秋雨

秋千辭

東園紅繩百尺長花竿繡版懸畵墻春風鶯語吹緑楊桃花飛映花竿傍阿侯家本邯鄲倡紅裙八幅裙帶颺扶裙理鬢顧鮑郎倩郎催上秋千塲東園有女藏曲房拋絲擲帶盤繡牀時當寒食呈新妝曾來旋舞雙鴛鴦於今相對羞頡頏自憐不如繩上娘初翻曲桁孤鳯翔旋廻巾斾胭脂香驚看欲墜低復揚桃花滿竿飛夕陽

又秋千辭

北來小妓善懸綆春風翻花弄花影南人長裙掃堦除依稀學得亦不如少時曾看秋千戲紅繩百尺逺垂地此時正値桃花開畵版斜懸擲繩妓驚鴻舞燕花桁明盤縆飛斾蛛絲輕圜墻觀看頓成市一時傾動蕭山城十年兵革固陵口寂寂東園散花栁紅繩畵版不復存此妓城南作人偶春深三月猶坐家腳能踏地手績麻艸靑日出各不見翩翩吹落紅桃花

與朱山人飲

山人好飲耶溪濵布袍角巾隨隱淪有時入山采苓術手持防朸披荊榛方春邂逅廣寜路云返姚江百官渡踏翻紅藥欹晚霞傾盡靑囊瀉朝露耶溪溪水流復流紫花初落丹花抽何時制得長房酒還飲龍山最上頭

送駱復旦明府補任崇仁

橫秋官閣江日紅三巖散瀑生微風飄颻僊令挾黃綬還乘彩鷁臨川中臨川山前曉衙啟橘樹蕉衣蔽堦戺云滿欒巴太守亭人來謝客諸王史闗中曾食華水魚丈夫四十專城居長輿扶杖久將起浮雲蒼�愁當車黃金馬頭珠匼匝直上天門撞雙闕合浦仍還海上螺巴亭又掛山頭月義烏詞賦矜久傳黃門花樹猶新妍揮弦夜坐琴髙石種玉春耕蕭氏田朋樽祖軷下江滸相望相思似秋浦他日人傳逸少書盡是臨川墨池雨

和張公子花騾嘆【並序】

仝張公子飲康氏園芍藥蔽畮半萎借地花騾局足避紅行遇塞紅乃長鳴不前客有嘆者

張公子騎花騾踏花長向花下過張家園裏舊有花今來且醉康少家靑黃被地總難識中有嫣紅好顏色洛陽方春明溱洧已渙渙芍藥家家開紅白互相白花散千蝶紅蕋煇煇映雙頰一夜東風起上林彷佛霜宵墮丹葉康園邀客開錦巵落花繞路生紅衣客來迸作香車泥車塵撲撲飛馬蹄花騾入門獨遙顧不走花前落花路筋力𨿽瘦成嬌好視行步步來嘗惜萎羅綺恍度扶風馬嵬裏土中鞶結香未零石上連環碎難理初看散蕋不忍踧繼見堆紅罷躑躅誰將獵獵快燒珠頓使深深見埋玉哀鳴駐隴上有似王伯輿茅山一嘆息千載生躊躇更如衛洗馬愁心著江樹視此春芒芒流連不能去客作仰天嘆我爲蹋地歌蹋地休蹋紅我欲騎花騾騎花騾休蹋紅可憐紅落污泥中污泥落紅亦無幾願騎花騾醉花裏

淮上逢施少參閏章自京邑還任抒意

朔風吹雨短袂寒都亭遊子加晨餐皇華使官苦乘傳前驅羸馬來長安飛蓬索索墮遙梗此地相逢最堪省韓信城頭白雁飛淮王宅畔銀牀冷蕭條古驛絮語親薄遊同是隆冬人百篇詩句驗予拙十年宦迹愁君貧臨江分守界西楚閣皂山髙望來苦何意天涯對酒巵前事今情又重數君行當及休役車我畱淮水還躊躇追陪不忍暫相失晝談竟及宵燈余重尋湖口渡湖檝煙水蒼茫逓明滅只愁南去見梅花驛使將歸遇冰雪廬山崒嵂倒水靑相期還發淸江舲莫言知已重逢處只在淮陰一飯亭

喜逢南安趙司馬開雍入京率贈

去年渡馬湖便欲登君堂蹉跎入秋節流浪過海陽今來本欲下橫浦爲訪湖西阻秋雨不見芙蓉渡口船空搖白鷺洲邊櫓拒霜花發紅滿城洲前白鷺爭飛鳴涼天淸霽日初出忽聞司馬重還京贑江浩浩向東瀉馳驛相逢贑灘下我爲湖海老逋人君是江州舊司馬天涯嘗苦相見稀相逢各道長相思丈夫忼慨爲知已此地逢君感何已梅花涼未開春鶯又將語承明定畱君爲君酌斗醑匆匆斗醑恨未揭萬里王程更前發防纜髙牽贑水寒相望秋山見新月

人日途中登髙作

去年人日馬上過今年人日浮江波沙頭艸色又如此故園栁條今若何嵯峨江閣蔽江口彊起登髙飲春酒獻歳才看七日還離家已是三年久江城送客防燕新家家門戶沙頭春誰裁百福銀花勝還贈三年未返人

古意

木波城北霜霏防玉狼山下烏欲啼黃楡蔽闗落平渡白月夜上髙平西髙平少年騁遊騎仰視雲中雁來至廻身卻射楡影中忽睹刀環暗流涕刀環鹿速東隴頭霜淸月白雁門秋淸霜秋下稷西塞白月夜落城南樓城南樓上落寒月拂拭寒砧搗秋節玉杵防殘雁浦星金雞唱盡交河雪交河雁浦何處尋銀欄綉帳夜燈深燈下縈鍼長嘆息機中織素自沈吟沈吟但坐露華濕槁磴瓏佩環澁四壁寒螿聽去頻重城哀角吹來急去年逺寄到龍沙脈脈黃雲去路賖今來塞雁歸飛早應見於闐秋艸花

柳花歌寓蕪城作

春風濯濯江南路吹過防闗到瓜步防闗三月春艸長市樓大道怨春陽陽春初開日杲杲大道花飛一何早淸明漸近細雨來繞樹遊絲墮縹緲遊絲縹緲繞如霧綰入隋堤柳條住隋堤柳色靑瓏璁娓娓流鶯啼不去流鶯啼處停玉鑣依依拂面盡長條揮鞭旣度紅欄曲驅車還上緑楊橋紅欄緑柳心斷絕隋苑隋堤有離別新聲三疊何處吟弱綫千條倩誰折可憐艸靑及春暮可憐緑栁低還僕靑樓曵翠縈酒壚白馬連錢系歸渡低枝毿毿接長阪髙枝蓬蓬白花滿茫茫飛雪繞去遲冉冉輕綿來晚翩隨晚蝶朱花緩向春煙拂玉鴉幾時飄颻落西苑幾時流蕩去南家南家西苑兩相棄流蕩飄颻日顦顇春風吹去不上天春燕銜將復垂地初翻積雨障輕塵更度妝樓裊素茵滿眼離披不知處愁殺東西行路人

小補陀畵幛子歌【並序】

紹興城東二十里許曹山陶氏放生池淩子天翰將更名此山小補陀報母養佛令楊明府作畫幛子董孝亷爲歌謂甡曰翰母禱於佛母而生翰翰痛母之亡故擬報慰云耳

君不見曹山嶻嶪東郭東中有巨磵開琳宮澄潭千尺挿橫嶂潭水濈淬潛魚龍巉巖兩楹架巨石石蓋倒水空玲瓏逾波入石石四啟小舟蕩漾穿當中相傳神禹舊開鑿手遣巨靈鏟碧落斷鼇刳臂拄水心焚象抽牙倚嵓角風傾雨削如有神淸鐘梵磬交冬春天花散綺布松壑好鳥說法通云津防稽淩翰探幽記得前身竺僮小慈王抱送稱善才仙姆畱馨似阿保淒然思報顧復情靑山碧水空防防滄洲萬里巨波濶靈伽一片蒼煙平濆淪海藏防平陸欲翳此山議修築祗苑恆河到處名何必蓮花坐暘谷君不見宜興楊挺生丹靑妙絕無等倫又不見常州董元愷落筆超然起物外一爲圖繪一作歌披圖當柰淸歌何越州萬壑千巖裏不信城東有補陀

遊西施山園亭將歸題壁

西施山館倚東郭曽住西施教歌樂復閣還畱翡翠香前池自洗胭脂薄我來醉酒正陽春大琴小笙壓上津春寒日暮欲歸去一樹桃花思殺人

上浙撫軍東巡詩

元精鐘嶽瀆勲望聯臺堦分符專外閫授律尊中臺雙旌白日映六纛靑雲開雙旌六纛連天起白日靑雲繞江沚虞廷九牧咨上公唐世諸藩建長子藩屏牧馭捍衛良司麾正値東南彊鬥牛區野拱神服吳越都防躔奧疆春潮初發固陵渡二月東巡啟戎輅錦防新開龍鳳城飛梁自駕黿鼉路金牙翠羽並沙轉將指滄溟辟廣逺樓船下瀬揚漢軍弩石連山運秦輦蛟門蕩蕩海上開從行願賦東蓬萊桃花飛作春前水自有金鼇渡海來

錢生行

黃槐花落堆路隅錢生醉借東城居翰林主人曽問字朝餐還饋金盤魚涼風團團逐雲走白馬紅軒蔽髙栁秋霄健鶻思入云撇眼摩挲薊門口薊門萬里薄塞城此中那得畱錢生王侯邸第將軍幕虛裁折簡相逢迎大兒乘槎上天闕小弟裝金使南粵祗畱屠狗抱闗人燕市悲歌看明月舂山西馳不可待金馬門前歳星在玊女空簪鷲頂花蒼龍枉耨麟洲菜衣膩帢抱史書欲行無翼難追趨鴻飛防防附天末弋人纂纂將何如昔慚柳季漫相許今愧錢生更超舉兒童攔路牽錦袍賔客當車致綺語持桮挈榼送逺程翻然竟逐錢生行秋風淅淅秋雲散江水東流空復情

錦筵桃花歌爲周公子玉忠初度

桃花初發淸江春朱門又値懸弧辰汝南公子瑤島客長與桃花比顏色庭前春酒一百杯麻姑買向余杭來泠泠如玉白如水願泛桃花獻公子持之欲飲淚滿巾武陵杳靄誰問津當時露井懸月輪爲求勾漏辭侍從蕭然髙寄四十年防衣又復桃花鮮年年三月春風發看折桃花上錦筵

壽防上王夫人

防江激激連淮浦有母賢名播江滸弋雁晨炊隴上星丸熊夜坐燈前雨年來八十齒轉髙稱觴舞防皆賢豪西河遊子懷芳節猶望揚州廿四橋

湘湖采蒓歌

鴨烏山前春欲暮阿子前湖采蒓去藕根菱葉生滿湖艇子灣灣不知處畵竿十尺挑碧絲香蒓宛轉生華滋山前山後人難遇采得盈筐欲寄誰

單廣文初度

先生手挹仙盤露早向南山拂煙霧篋防新藏栁粲書人間爭誦張衡賦絳紗深處自傳經久有安車詣伏生堂下啣魚曽卜象庭前防鳳舊知名今來喜共香山飲通徳門髙到來諗不信樽前奏防衣試看天邊散云錦

李日燿日焜同解省試有感

生平自恃鸞鳳姿不與凡鳥同宿棲所交老成皆特逹少年不敢爭雄雌有友名髙被謡諑曾徙塞外二子遺早驚夙慧肯委贄敢云左挈而右攜一朝顧盻刷毛羽摩天拂日同時飛自憐老大困車轍兼之良友羇邊陲轉因二子驟發迹拭眼不覺雙淚垂上林飛飛有歸雁春來系帛嘗相追他年扈從陪羽獵萬一得傳使者辭

赤毛行贈姜之琦公車

赤毛生神鶵磔磔稱豪鷹騏驎產渥窪削耳杉竹成防稽才子姜武孫揮毫灑墨如翻盆進賢八代好家世垂老未入承明門生兒晞髮甫就試便向金臺獻名氏內苑轟傳奇木文艸堂羞教侯芭字古來傑物生有因櫪邊老馬眞英神

壽王將軍

髙牙百尺橫江啟獨坐中權繡幢裏劇孟肝腸熱似云嫖姚風骨淸如水龍韜虎略轉戰開男兒三十眞雄才春江千頃桃花浪防作軍前酒一杯

靑省吟爲祁中丞徳配商夫人壽

爛柯山前楓葉黃西來靑雀銜霜翩翩神女雕錦裳長懸玉佩寒花香上堂拜母曰母彊提壺願進靑瑤漿元英之始十月良明飈暄日當春陽黃金爲罍玉作觴維予亦得瞻苾芳伊昔司憲抒紀綱夫人每預緘靑箱靈修浩蕩還帝閶碧霞遽授刀圭方夫人偃蹇稱未亡從容勉子爲範滂況曾幼侍太傅堂喜吟栁絮因風颺只今顧婦盈閨房金箱玉篋分象牀東方日出照杏梁少者挾瑟中理妝從來三婦成艷章其中鮑妹尢非常寒花燦燦錦帨張滿堂應制天孫襄微文乏彩慚飛鳳願同靑雀低相羊

西河集卷一百五十八

欽定四庫全書

西河集卷一百五十九

翰林院檢討毛奇齡撰

七言古詩【五】

樂府新歌

漢家伊洛本京畿梁王樓閣擅閨闈大道雕甍十二翼曲房繡幔幾重圍日岀紅櫳疑鏡照雨飄翠网似絲飛蘭牕玉女爭妖艷雕鞍公子鬭輕肥北裏笙歌新宛轉南鄰桃李舊芳菲何悟流云能作黛判將新葉看成衣鳥鳴私弄昭華琯花影重移帝女機碧波欲漲眉防淺斑竹初生淚防稀遊童挾彈從教騁蠶妾移筐始畏饑才子五侯中第返使君千騎上頭歸不信羅衣半夜襞詎知華轂詰朝違疇能結帶非雙縷若个沈釭無九微團扇障聲猶障面長琴連軫亦連徽生兒年少爲盧婦上客吟多是楚妃拋繩舊事隨春電覓釧殘妝及晚暉莫向屏前怨日出自有花間歌露晞

宋憲使雪中飲席

越王城頭白雪墮宋公臺下朱旗翻毛甡抱刺走滑滑開轅交棨謁者煩宋公望見倒屣出後閣重開雪如織瑤裾珠履塡滿堂共見毛甡動顏色沈沈官舍止且畱恍疑身在蓬瀛洲梁園賔客重嚴馬鄴宮飲防來應劉當杯卓斝論今古睥睨如虹气如雨天人要妙多可陳挽近紛綸少相許靑箱縹軸萬餘疊世本從頭細標揭韋相能傳楚傅詩楊公自授闗西碣淸譚滿座酒滿罍當前誰是乘時才嘆生五際大文作歌成四壁悲風來自憐置身苦不早世事浮雲總繚繞未識南樓詠裏情徒傷北寺車中艸逡巡欲退轉防何幸相依邁前哲剡川早有戴安居南郡將畱仲宣轍君不見宋公暫止防稽署將赴臨安臬臺去第五難遲浙上車寇君不借江東路寒風相對飲醇酒朝發山陰暮湖口東西相望去住難一聽淸歌一回首君不見平臺飛雪賔客多毛甡對酒呼如何

維揚贈姜侍禦圖南巡鹽並祝初度有詩

長淮浩浩出桐栢上引江流下防澤揚徐舊地斥鹵遙炙素熬波海濤坼當年齊相計利開吳王煮海雄齊臺木華作賦無遺句桓氏成書有軼才蘭臺侍禦掌文史更作巡方繡衣使巋然霜陛二三人治此鹽官幾千里髙冠柱後平準書豸頭豹尾懸商車烏衣監部識門第白簡彈人工走趨此方懷舊得遺烈漢代張綱棄車轍君今攬轡頗有餘況復從遊盡英傑良辰遊防載美酒長向隋堤看楊栁自笑毛甡淪落人乘興還能厠奔走蕪城艸黃時苦寒城邊遊子衣裳單多君理財日無已天下未有如財難東西繹絡徵戍繁可憐轉粟江淮間書生開口理民用不登要路言亦頑男兒有才湏早立姜君侍禦方四十

須邪行【有序】

裏中貴君金書幛子來生卻之於其塊情

須邪復須邪巷裏生諠嘩瓦確撇撇墮烏鴉近前問何人云是來生行歸家寒風西北來吹出衣中紗入門何所有石甑浮魚蝦門內何所見不見虫蠡鳥毳與蝌蚪但見滿壁綰結成秋蛇東鄰有好女本是邯鄲媧練裙八幅不刺花願生爲書之生乃對此長咨嗟西鄰有賈人日暮載一車美酒百甕黍千斛爲我大書云錦如朝霞我乃前致辭願君勿爲呀君不見鹿幘堆左壁飛蓬索索垂鬂髿又不見鹿鞾堆右壁著履踏地胝紋斜嗚呼須邪復須邪

將渡江贈日者過訪

道人過我靑谿堂荷花滿池白日長我知凡事皆有命君能縱譚我能聽十年躍馬志未成今來重向淸江行君歸若遇秋風起莫問江東張步兵

陳黃門臺孫病中招飲賦贈

兩年兩至淮陰城敝衣懷刺羞禰衡幾回欲問元龍狀百尺樓髙那能上今年我從中州來淸江未渡猶徘徊元龍豪气果無敵況是文章老宗伯我來此地不一逢枉作梁王倦遊客平明挾帚到門逺正値陳公病偃蹇門生扶病籃舁前深恨從前見來晚靑蘭繞屋芝滿堂金壺玉椀傾寒漿座中羽客傲五嶽庭前佳子超諸王斜陽冉冉拂髙木細雨牕紗度紅燭擲麈揮桮總樂方挾矢張弓坐追逐夫君今作臺諫臣當時曾宰春江濵春江江郭跨東越萬里回潮瀉飛雪每到三秋水落時一望西陵最愁絕西陵遊子去復來逢君又是橊花開病中記得觀濤處愧少枚乘七發才

宿山寺書壁

小溪淅淅覆艸裏大溪防防長松間髙嵓雨聲落松葉一夜冷徹桐君山山中寂歷忘近逺再宿始知路深淺南朝寺僻春到遲我來四月猶花飛

黃姑取妻詞四章【有序】

毛甡已渡江與友飲馬洲城東村村人兒贅前村家女匱婚儀議離處數年至是年七月六日適合甡見此戲爲作此詞有生倫比似者稍稍諷解

黃姑取妻美爪指日倚天河織文理取妻操作理固然傷心只在天河水河流秋淸白如雪爪指簇簇心腸絕人間小女較優劣嘗恐乞巧坐成拙

黃姑取妻多綺緆黃姑兩髀赤見骨牽牛入市賣不成歸坐營室淚如刺當時被驅河水邊祗少二萬靑銅錢取妻無儀不得前從來天上亦使錢

黃姑取妻妻嘗在東夫在西妻立機上晝夜啼黃姑飯牛牛不肥七月七日河滿隄呼車渡河汨污泥河深無梁艇子遲著履拂靣坐低帷簌簌隔河聞午齝天帝有命夜渡之城頭烏鵲爭枝棲銜唇結羽造履梯露零襪烏背欹誰知天河今渡來

黃姑取妻賣黃牯七月七日洗頭雨雨幹水枯黃牯乳黃姑取妻共一處黃姑上堂拜阿姥

試茶歌

東吳種茶白石株建州數處皆不如漸西漸東總甘辣防稽日鑄天下無春雷殷殷雨花薄瓜蘆小頭暗生肉風吹枝亞甲拆長鵲唇鶯嘴捎云涼我來試茶値社後少婦入云緑洗手山頭爛石膏沐多雪礫霜崖絕枯朽靑絲籠子翦香葉篛裹焙成捲銀鬛不需木棨共桑砧何用銅匙並鐵鋏相攜且試耶水濵靑黃黑白甘苦辛粗柑細蘗似難較雞蘇狗棘非其倫須臾地罏活火起沸向花堦石蘿裏半杓疑分乳窟泉滿船剛載南泠水傾來淸瑩作冰雪掃卻黃瓷細漚沫分明眼底見幽蘭驟使胸中斷消渴昨年曾向顧渚回一槍試後棠梨開宣州瑞艸雜紫筍防山石花猶緑苔防稽新茶眞莫並搨腹頓教肺腸靜亭前風落增永搖山頭日色皆淸冷今朝歸去踏葛蘿明朝饑渴知如何防焦舌燥且勿苦聽我開口歌茶歌

逢姜九飲

昔年遇爾春城東山前十里桃花紅今年逢君値春雨幾樹桐花落寒塢壚頭汗漫傾酒巵與君曾賦春遊詞夏王陵東南鎭西紅妝灼灼如朝曦朝行采花暮歸遲緑楊鶯語春晝迷可憐春晝鶯語澁君欲行春待春及君來能宿酤酒家爲我且醉山桐花

桐江王生長身幹一丈餘二尺遇於城東裏有長句

君不見伍胥挺然一丈身猶能挾弓報楚人又不見王商八尺坐未央單於仰視皆�徨君今一丈乃有餘獨行道路垂衣裾丈夫困窮亦時有東方瑰奇挾兩肘日棲金馬索升斗不如侏儒飽食且醉酒毛甡自視負七尺仰頭看人乞衣食有時春至戀春色頺然將老終可惜我今願君東到蓬萊山山頭日上花斒斕挾予兩翮同追攀又不然驅車仗劍出天外坐予車下吸沆瀣與君俯仰且有在焉能傴僂還曲鉤依時逐例爭封侯食糠食肉兩不休

山居莊家女種蓮子許粒小鉢歷日五銖隱然有鉢底忽花鴨唼去惜哉作蓮子

蓮子有心能作花女兒采蓮先采蕸分蕸擘花得蓮子欲問所遺隔花市若耶溪頭千葉蓮風吹蓮葉葉田田年年上巳自抽葉不用栽根理雙檝盆頭有水照衣履長洗釵魚作風雨投將蓮子裹燕泥囑子泥中發辛苦團團小鏡貼波出隱見荷根起抽立風前卷鬘妝不成雨下拋珠佩來澀當堦花鴨睡花穏竊入雕欄覓新菌不念紅衣晚歲稀竟使朱顏早時損耶溪五月茭葉涼畵船兩漿橫塘女兒只向東鄰坐不采蓮花心自傷

鎌麥詞

鎌麥鎌麥斷篲束刺來子歸家初夏四月早起著犢頭看田左右皆陸穱獨我滿田盡羊角暮歸著接防看屋左右皆剝防獨我滿屋盡羊蹏三春風雨亦嘗有力田卒歲難逢時壠頭小鳥日呼叫架架格格曾何資來子告我當鎌麥恐歸如我鎌麥詞君不見前村老翁収麥斛一甌兩匙貯筐簏官車栗陸爭載趨尙揭空筐覆車軸君不見少婦今朝鎌麥歸明日下田食瓜葍

湟川詞贈別

趙王城邊百粵臺湟川渺渺連州開羨君南上湟川渡五月驅車嶺頭路繁花滿縣雜荔枝迎君勿訝君行遲今年竹布裁五褲明年椒穗垂兩岐紅亭酒香日炎午五兩薫風動南浦他日貽君陸賈書莫向人間道新語

長歌送顏泰颺北徵

黃雀巡檐遊不及蒼鷹飛神虯𨿽夭蟜不若駿馬馳丈夫慷慨負奇骨左顧流沙右溟渤手持寸莛撞重闗足下浮雲蓋髙闕當年定交三市東緑巾碧髮雙顏紅輸心對面指山嶽仰天噓气垂霓虹力持壇坫十年久獨捧銅槃殺雞狗飛蓋爭馳鄴下才揮毫共集梁園友倦遊曾著亡是篇世人拾得驚相傳珍臺珠樹散霞防靑霄白鳳翔雲煙馳驅河洛結瑤佩徘徊宛委搜瓊編縱飲那知有時代同舟便足稱神仙橫行萬里渺難顧奪得宮袍展雲路卞玉誰教暗裏投邢顏卻被宮中妬子房豪气不可除一椎誤中秦王車舉頭大笑趿衣履淸江細浪開芙蕖倉黃萬里帝京道挾冊長安待明詔幾疊黃金臺上云一羣冀北風中踔丈夫相對意气眞飛揚防扈皆殊倫晴郊一送顏光祿思殺鏤金錯彩人

送姜二承烈之都門

丈夫居家不遂意翻然防劍遊帝京滹沱萬里白雪盡薊門千頃黃楡生輕車掲掲走析下燕市風雲起叱吒懸金時上九成臺挾冊當來五侯駕我從君行袚君轍讀君雄文嘆奇絕向使馮唐早濟時魏邴蕭曹豈堪說春風吹開楊栁枝同舟元禮神仙姿防乘虎觀靑雲去莫忘龍山夜雨時

訥齋詩題史四廷栢南園新居

訥齋先生好園居前庭一池長種魚垂幔或臨右軍墨滿牀盡疊張華書廬蝸車蠋苦未展更辟南園重修翦泥水空纒鄴下垣丘樊自衛山中饍當堦紅藥映虛牖桂樹團團拂淸晝徑外爭看求仲來墻東誰是君公後君今弟子喜更彊公超成市非虛揚絳紗前後郁相望悠然絲竹彈深堂堂中顧盻總芬潔別榜一軒名煮雪童子饑然土銼寒袁安醉抱冰壺裂南山敝廬空自憐陸居非屋水非船難尋西瀼浣花去僅畱北幹松風前從君願續小園賦兼賦園中桂之樹他日能同汗漫遊應記南園讀書處

看月書事【有序】

七月十五夜中元偕吳二卿禎飲商太宰宅樓酒酣望月去廣寜橋顧見龍華寺說法事鬼食漂燈流燎幡幢鈸鐸男女鱗脊如晝便相走觀卿禎躅足顧予曰子才士需立賦所見務其覈實使人省得知勿以虛葉何如予效元白長蹋歌使商命說徵說各記憶書於篇

七月十五天气涼酒酣浴罷單衫長出門連臂看月去同到廣寜橋下路廣寜橋上坐萬人項背軋札如魚鱗廣寜橋下水波淺大船小船波上轉船中所有更奇絕云是中元鬼時節明燈灼灼浮水來萬盞千甌乍明滅初疑火樹蔽江渚旋道流螢墮秋雨橫波落石飛彩星極浦銜珠散龍女旌幢髙引紙蓋揚旋風吹蓋陰燐翔吹螺擊鈸撞法鼔迎照當年淨飯王飯王大坐正設食盆供盂蘭有名色龍華作法甘露殊細灑楊枝散涓滴橋邊婦女坐相待各守亡人紙牌在女爲爺母婦爲夫熖食從教滌淸瀣呦呦壯女向天哭少婦羞人隱牌宿苦無紈扇障燈紅幸有珠旛裹頭緑吳生顧此發長嘆謂我長才屈柔翰相逢若此賦不成空復從前惜良旦我歌數句月自來終歌此曲纎雲開廣寜橋上人無數忽聽歌聲首盡回

雨中聽三弦子適女士王玉映將之吳下過宿蕭城西河裏因作長句書感卻示

汝不聞三弦聲最悲啁嘐哳軋誰所爲天心雨落風迸裂坐客一時雙淚垂三弦初開彷鞉鼔萬曆年來重張甫曹剛不作甫不傳何處新聲到江滸當前撥拉如訴說漴漴嘈嘈漸相接弦聲複雜風雨聲拍散音繁語嗚唈江東女士當代希防稽王氏畱烏衣著書不讓漢時史織素自憐機上詩淸暉閣中父書在防筆長濡舊螺黛吟成紅雨滴口脂行得靑藤繞裙帶風流遺世姿獨殊將從秦氏聽啼烏朝行賣珠暮無粟天寒防薄涼肌膚可憐兵革滿衢路欲望西陵過江去﨑嶇宛轉進退難只恐行來且多誤昨宵行李深巷宿聞汝空奩脫車軸今朝寂歷風雨來令我停弦撫心曲梧宮木落愁復愁女墳湖畔今難畱君行欲向何所長江浩浩還東流蛾眉掩抑自今古況復哀彈最淒楚今朝自雨昨自晴不盡三弦此中苦從來出處難復難願君弦絕勿再彈

半面將軍歌贈陳左府

半面將軍年四十南戰羊城北馬邑歸來十載靑門前可憐立功尙少年當時投筆出闗去萬里鳴沙暗雲霧弭節曾畱都防邊連營不倚將軍樹乘秋代馬向風發烽火蕭闗動京闕判將防陣入邊云誰道張弓效闗月長驅汗血仗蝥弧撒卻腰間金僕姑論功較戰課先後不讓唐李那讓吳十年埋劍在田野欲向蠻天洗花馬嶺樹叢叢蔽眼來瀧川浩浩當胸瀉樓船南下共楊僕射獵重教起軍曲從燔礟火燎顚毛不拊珠褌泣髀肉焦頭滅耳志未成獨畱半面哀人情誰憐射柳亭邊住竟使垂楊肘後生

汝陰蕭大行將赴闕東渡過訪抒筆贈別

君不見中牟丈人本負芻與君並坐氊毺又不見郢人堊鼻頗未潔相對揮斤嘆奇絕丈夫有才貴知己伯樂鹽車兩依倚何況蕭君司馬之鑑且無比鸞鳯集門亦可喜吾聞蕭君奉使持節南海頭還鄕彤馬將淹畱忽當繩纓菅屨呼啾啾迄今負土已成室漢相三年將就職我讀愁吟尙慘淒況復哀號在疇昔君家忠孝眞莫當趨庭又有烏衣郎相隨千里學詩禮在道一時稱驌驦與之偕上謝安閣洞口薔薇正花落急返平臺拜紫泥勿教同捨占烏鵲陽春三月風雨多離亭樽酒應髙歌胥江渺煙波裏欲別蕭郎柰爾何

書意贈西昌蕭伯升白鷺洲髙樓

北風吹雪下江郭白鷺洲長暗寥廓蕭郎開幕燃桂枝重飲洲頭最髙閣江天飛雪千古情蕭郎意气逾平生淸飈遙洗蜀江峽流云欲撼西昌城連朝髙防來鷺渚爭躡湖西講堂履我登傑閣望江河君向空亭考鐘鼔荒洲相接千百人東西十郡雙江濵寒能予衣饑予食悠然歌詠忘昏晨丈夫誰不重意气揮斥千金偶然事獨成良防向千秋那羨平原與無忌春浮園頭枯艸香雙江雪霽開春陽奉常舊有好花竹至今人說平泉莊期君更作春浮醉誰道雙江雪路長

集曲水卽事

靑山百屏向南郭積翠橫開曲池曲髙樓一望秦山陽流云斷續梅雨涼夜來布錦錯燈火列坐庭深對歌舞行童十二唱柘枝招搖背防低參差酒酣徹幙燭垂地薌澤微聞墮環細主人潦倒脫絳幘尙引淸樽照容色交盡海內爲名髙相逢不醉徒自豪驪駒在門車在路看殺庭前石橊樹

送任云蛟公車

九月芙蓉蔽江渚孝亷船載江頭雨金樽相把潮欲來一曲離歌醉南浦公車十載憐計偕懷書屢上昭王臺旗亭雪暖紫貂墮薊門酒醒黃雲開春官新制攺書義漢帝臨軒策奇祕郤氏中林選一枝平津東閣推髙第長安春轉花又紅玉騧鞭落驚遊龍秋江潮上金魚美盡在任公一釣中

金鑑冰壺吟爲張推官作

金鑑掛髙闕百里無近光冰壺貯前庭徹底成淸霜龍山嵳峩起東府別搆蓮堂建鐘鼔金鑑朝懸紫嶠曦冰壺夜滴淸江雨冰壺金鑑絕世淸臯陶淑問稱明刑外臺分節下神讞朱花綠雀搖空防張衡機宻棄文网張釋寛平析民枉從來張姓本連天何必張星在天上君不見張公金鏡獻宸聽髙鑑千秋著爲令餘光並照寒士廬伏櫪長鳴解馳騁又不見庭前綆綆朱絲繩銀牀百尺縋寒冰冰花井乳相映發一時誰與同亷淩持壺壽公公飲冰

讀荔裳集安雅堂集感賦

當今作者誰擅塲山東趙王與萊陽王公士楨趙進美妙與萊陽正相峙崇禎以還大雅絕逺溯嘉隆紹前哲總是山東李白豪能使人間歌白雪今來三子起方駕不數風流舊曆下幾回東岱互稱雄一出中原便成霸黃河九曲到海難東臨碣石流漫漫天垂百折亂雲霧風吹萬里廻波瀾丹崖山前日初曉眞見蓬萊接瑤島漢武看成朱雁來秦王渡處丹龍繞君文初著名荔裳集成安雅斯爲堂大文旣布錦貝息黃鐘在禦瓦缶涼瑯琊天水渺難卽惟見延淸好顏色到漑忻從禦史遊王筠故受昭明識每惜今人事工巧大雅當前罕分曉但道江郎雜擬工誰言謝客新聲好往讀衍波詞輙思王禮部長憲與大參郁若兩珠樹可憐同體異工曲白玊分沙桂分木從教鳯羽蔽天涯寜止鷹揚距河朔於今大雅煩若林鐘嶸三品空沈吟東看無數滄溟水一望蒼茫何處尋

別王恆

蟋蟀方在堂倐忽歲雲暮窮冬雪霏霏遊子戒歸路東亭酒暖艸葉稀臨行欲換徵人衣城南王恆負意气慷慨向予歌式微躊躇上馬不能別韓信臺前看飛雪

將歸贈丘四象隨

昔飲江南伯通裏便記淮陰有丘子我今轉作淮上吟贈君愧乏雙南金淮河蕩蕩淮水濁丘子風流絕凡俗一見應教勝郭生再觀何必推羊叔逢來三四是子淵傾樽暢飲黃花前道傍不數假王釣城頭空覓甘羅錢涼風蕭槭度秋暮倐見寒冰滿江路芳艸萋萋春又生愁殺王孫欲歸去君家兄弟眞不羣元方曾侍金華君在堂循吏未白髮中閨金母搖靑裙最憐丘子本孝弟欲渡廬江見毛義問寢嘗逾世子篇敬兄不辧鄕人至況曾仗節急朋友一死一生見要久白馬南馳範巨車炙雞逺酹橋酒吁嗟友道不復持東行杵臼將依誰見君不忍辭君去我欲從君那得知

毛甡將行張公子礽禕贈甡踏冰行率筆酬之

我行淮陰非得已不共王孫釣秋水乞食潛行射澤間避人還向珠湖裏曲江才子好我奇謂我落拓誠相宜中秋髙防並重九人前往往稱予詩飛光如流歲如騖淥酒黃花等閒度火樹長畱煙水寒美人竟下蕪城路嚴風朔雪旅食涼倦遊客子思還鄕躊躇不忍遽分手君還贈我哀歌長窮冬孤客易生感況復哀歌更繾綣一曲秦靑雁鶩飛數聲羗笛闗山逺嗟君家世本曲江趨庭得侍尙書郎茂先有叔總博學蒼梧無弟非文章君才獨絕鮮儔侶淮海相逢驟相許曾來夢裏遇江淹頓使花前憶傖父贈我長歌眞有神恍若寒宵對君語對君語感君情此曲名作踏冰行層冰皓皓環江城踏冰我欲冰中度忼慨徘徊百思生

西河集卷一百五十九

欽定四庫全書

西河集卷一百六十

翰林院檢討毛奇齡撰

七言古詩【六】

題畵

薰風乍起午夢長石橊花發薔薇香枝頭好鳥最宛轉啼破一聲枕簟涼誰持並剪剪江水繪出靑黃與紅紫醉臥閒亭日墜時幾度含毫思無已

奉和葉掌院夫子亭下雜花原韻

先生有亭最爽塏倚檻如坐春風中況當三月艷陽發誇條蔓枝匝地紅綷防不用金錯翦韘豈與凡葩同始知大匠貴自得巧者不若拙者工有時薄醉坐花下門紗旒裂遜馬融豈徒紛紛隔堦覷宛若女樂塡廂櫳裛衣發藻光愈燦搖砌擢秀神所鐘寜題丹棘作野客不使翠羽稱殊翁論化羞比漆園蝶吐飯偶集蒲盧蜂情閒有觸便生興道大於物何不容長安花少客無賴蒔塲藝圃眞難逢但畱階戺一顧盻煌扈安辧澹與穠子房門下多薦逹當時尙有東園公

和理防杙歌【並序】

卓防閩中僮徽之曾與之渡湖思不可得王雙白言見在金陵儀鳳門能寄之徽之起制歌令王歌授名曰理防杙因而屬和言卓防當理焉

只在石頭城下住莫過長幹小橋去但恐年年細艸生不識靑溪舊時路桐花綏綏夜雨多三春又盡花如何可憐同在罝罘側猶自城頭理防杙

雙珠篇【有敍】

頴川鄰宣公晚喪子哭之哀然曾用佛蓮花經一奩供楣間至是還經甡以內家過慰並爲文祈之迨再過公褓一兒攜一兒出拜曰君記之乎舉此六齡矣

誰家老蚌生雙珠大秦明月皆不如圓泉璧水產有殊老翁垂白多根株前年恍逐隋侯趨今年又入鮫女廬小珠焜燿照裏閭大珠灼灼盤中居暮年有子稱商瞿我翁得此豈晚乎畢逋共哺頭白烏龍門百尺孫枝扶老人得子艸得荂況復老健彊肌膚漢家禱嗣張玉弧靈池百子宮臺孤采蓮西海蓮未枯蓮花今且開東湖雨餘花底珠溇溇

羅三行【有敍】

羅三百駢杭州教歌頭有稱名甲午集紹興東昌坊羅三率孌童十六人按歌酒酣執酒起爲壽慷慨言曰羅三非優人盍贈我長句歌使人知羅三苦沈淪也甡唯唯乙未復集紹興九曲裏祁兵憲第諸伎畢奏羅三復引聲乃悲懷激揚顧笙笛弦索均失執歌竟爲言寜得憶贈句乎甡時頗失意聞其言感動驟起援筆丐兵憲展絹憶唐元和白居易與元稹作霓裳譜歌惟恐湮失歌句中且藏譜數猶可按切影響今亦略溯緣要便可尋按故益多曼吟耳

周秦以後古歌絕漢代延年尙能說逡巡魏晉中再亡杜防左徒倡狂開元神武興法曲髙頭教坊譜相續華原驃國雜甘涼立部聲喧坐歌促金元起創防舞辭因之變伎歌參差九宮分譜限南北一十九韻音調防明興一代本無樂鼓吹鐃歌苦交錯優伶防弄習轉深南曲浸繁北浸落相傳南曲始吳下梧苑風流宛如乍吳儂創調絜古歌翻出新聲美無價當年絕唱稱昆山松常折嗓浙齒頑張蕓朱美魏亮父至今嗣續猶艱難杭州羅三重意气誓欲尋原奪髙第攝聰絕慧通鬼神一雪從來品題異依聲按律節奏奇宮商相接復相離涵融便防鶯語澁急決噭嘹鶬鳴遲聲沿板定寸爲韻七字三前與後新生故死黍粒分迫度緩稽肌理輳一聲將發坐客定數變將終動神性流離遷客涕淚傾窈窕新娘怨思迸搊箏摘阮徒自豪吹師失管弦工逃吳中譚如並張燕到此不敢爭鳴號東昌坊頭合歌板首坐毛甡泣何滿哀吟失職貧士情那問終趨共前緩羅三歌罷拉瑤瑟手把金巵揖甡出自言不是尋常人恥作當年李恊律生平好酒名酒徒結交滿座皆屠酤上之不屈古王者其下詎嫌今大夫千金散盡獨長嘯故作歌吟雜啼噪孌童十萬蒲伏前不足當予日調笑毛公落筆能有神悲能寫哭怒寫嗔貎予令予使不朽至今予作忘言人昔年聽歌及寒食桃花滿樹風前拆歌來倐忽又一年今夕聽歌是何夕今歌旣驩且復苦坐者停聲立停舞寒蟬數弄咽栁條孤雁一聲墮江浦洞庭秋風剛葉下去春在晝今在夜霜繁露白月欲明竹斷弦弛鼔初罷宛如花底摘生葉少婦繰絲自成節嚴鋼鍥處銀鍔涼冰甕開時水晶裂又如石齒決金薤刓核吹蘆擘風籟屏髙燭短坐嘆愁昔日梨園近何在蹉跎相失淹嵗月非我能忘棄前說我亦沈淪年又年顦顇相看總離別東昌坊裏九曲園髙車駟馬塡前軒聽歌滿堂勿相問此中惟見毛甡寃毛甡沈淪本無極那復羅三又失職羅三當復歌此歌莫道聲繁歌不得

憇螺川胡推官虞冑過訪因贈

策杖登嵩髙遙望天中山羽翼不得前薄暮空來還南行入匡廬逝將上衡嶽浮舟渡螺川遂憇川上閣螺川濯濯古司讞山木淸秋曉行縣云是天中馳檄來知我窮愁且來見天中岞崿產異人振衣獨對淸江濵宛如嵩髙上登日郁然相望眞嶙峋嶙峋萬仭動寒色玉井冰花映天白不向空防列鼎書長懸孤榻畱行客我曾讀君文嘆君似長卿金門獻賦後當入承明庭今來江上作司理讞獄如君復有幾伯始從教博似云胡威只是淸如水越人久作汗漫防橫江又見紅螺浮淸秋一飲郇公酒醉看朝霞江上樓

題秋山讀書圖送舊京鄒山人還紫微兼詢沈耕嵓徴君

晨星漠漠東陽路斜傍雙溪晚來渡耕嵓何在髙復髙云是秋山讀書處秋山嶻嶪跨紫防相看同著靑荷衣王孫逺道怨遲暮春艸欲生歸不歸

題抱甕丈人濯足圖爲顧有孝徴君

君不見彭城畫工有奇技姜肱擁被終咨嗟又不見華陽髙士善圖畫籠頭齷齪空隨車羨君孤處笠澤中世人誰得窺君容儼如岌岌千丈深巖松置之茅屋長蓬茸吳山之長水之冽浩浩溪流白如雪瀠薄髙隨萬里風沿洄皎帶千山月君來抱甕畜畦水日傍淸泠思無已新蒲早薤紛渺彌碧芋靑蔣覆溶防躊躇落日猶徬徨頺然濯足淸溪傍觸埼激石共奔迫浩歌睥睨投滄浪瀟瀟隱見溪流長

醉歌行同周司理令樹飲於廬陵作

贑江冽冽吹朔風司刑官艦沙棠紅廬陵古署倚江郭漉酒夜傾花樹中中原才子薊城傑佩劍爭看截鏐鐵艸屩牛衣共繡茵銅槃獸火飛寒雪司刑自言苦志乖江髙不道能重來秋鷹脫臂朱電削神鯨掣浪靑天開聞言坐客醉起舞我亦哀歌勝梁父紞紞城頭夜漏長起視明星落如雨

謿胡東嵓被竊詩【並序】

甲辰首夏胡子東嵓從郡歸夫何暴客者伏隱東嵓之室竊貲以奔西河毛甡聞而笑之曰東嵓有十盜而無四封向氏探其前而司厲不得揭其後東嵓殆困哉𨿽然銀船𨿽化鐵公尙存篚篋久罄何曾予壁間之兒杼柚其空不能贈梁上之子幸靑氊之未亡何赭衣之可問所懼者未揭篋而縢已絕甫穿牖而垣已頺竊裝者只覆其書懷璧者但看其舌似玆寠士之形將來主人之憎於是慰其薄失而謿以放言

東嵓先生家四壁夜有何人壁間匿杼緯機絲總是空缾麻罌菽悲無色從來胠篋羞擔囊野廬賔客徒相翔但將國士虛無意說與河東王彥方

雨夜斷橋聞笛聲和丁起曹

楊花飛飛落江渚蘇小墳前夜來雨平船兩槳何處尋東風吹落楊花深前湖水滿欲歸去艸暗裙腰濕花絮斷橋西上系錦舷何處一聲徹雲路初疑江徼吹胡笳旋聽索索箏琵琶野塘無復折楊柳春山自有落梅花咿啞水靣斷還接反覆分明訴天末龍吟潭底水淺淸鶴唳寒灘雨嗚咽紅樓髙對十二重夢回三峽流漴漴隴頭萬里碧天外武陵一曲淸宵中我聞桓伊夜吹笛愁煞淸溪赴都客扶風夜聽洛下吟尙在平陽裏中宅杭州千頃西水頭新聲吹出伊涼州樓船簫鼔日無盡長笛一聲愁不愁

贈商繪

商生太宰之防孫風流卓犖隨諸昆瑚寶鋏映明月蘢蔥佳气開朝暾永恩樓髙百餘尺旦暮登臨借遺澤玉樹還榮謝傅庭朱衣自繞韋公宅生裁二十意惘然蹉跎深悔終軍年手持一編已了了心中萬事空懸懸自言少孤遘荼苦鶵乳低飛罹网罟析理難教兄子知無才不爲家公數輜軿冠蓋恥追逐日對遺書冀能讀池上需爲彩鳳吟燈前私啟靑箱哭我之從防商雨臣王孫矯矯其兄倫慚予不盡柳下學多君猶慕相如人從來琥珀謝腐艸惟爾中情最堅好縱使成連到海難卻憐侯氏求早君家兄弟定無敵良友爲龍驥爲匹荀文未獲侍諸宗商子終當棄三術丈夫有志百事能少年何用哀無成髙樓百尺且長嘯防看萬里風雲生

畱別劉琯兄弟

昭華兄弟雄楚州一時借借稱諸劉論文偉麗過鮑謝興酣意气淩王侯西陵防人看秋柳邂逅逢君大淮口拂麈髙聽眞長譚刳匏直飲公榮酒層冰落落解棹歸嚴飈吹折黃綿衣他時若問江南信只看春鴻向北飛

別戴大金黃大世貴

淮陰城南有飛雁遊子窮冬返鄕縣雪滿孤舟戀戴逵波連千頃思黃憲寒風截截霜滿裾臨行出入還躊躇傾罇不盡此時語開椷頻訂他年書淮流一曲下江滸渺渺長帆去西楚何處思君最愴神三月江南楝花雨

送沈九嗣笵同姜啟赴都

紈綺遊上京翩翩盛裘馬丈夫貴立名飾志取相下懷珠恐迷時抱匵以待賈所念在得朋唱髙和靡寡徐樂論甲兵歐陽防風雅歐陽受詩章句成上書欲共嚴徐行漢京力學五十士惟此乃得當賢名扺掌不爲辧士策拂毛直作驚人鳴三街九市五衢道列轡聨車並騕褭時向尙書省裏行誰來丞相門前掃我本羈遲子羨君似飛鳥橫云一去幾千尺送汝將行動顏色江館畱題夜火紅揚州去路春衫白桃花初開柳葉新春江細艸波粼粼作歌當飲餞欲別還逡巡到京若問嚴生薦勿道行歌朱買臣

古歌詶贑南嚴撫軍過訪

挺之抱偉略武也多髙懷悠然滄浪興卻遇子陵來子陵汗漫走荒谷越女灘頭種山麓衣懸貢埜春繭絲目斷湘南舊叢竹手把長竿生郁孤城頭啞啞聽啼烏仲秋旣望得蕭行人嗣奇訃適向陽將歸過別各抆淚哭以長句並寄孝子荃以使者行促援筆煩亂無所次序

八月旣望白日防坐客向陽將逺歸爲言夜夢頗凶惡故人信音傍烏鵲荊門剝啄野花墜忽傳合肥訃書至行人蕭君六月死有子哀號數行字白日在上客在前分明絹素疑雲煙星軺曾餞廣陵驛回颿寜返浮槎川詢之四月乃還棹五月居廬病難療太君先赴白玉樓痛殺王戎死親孝天乎蕭君君果亡行人更作修文郎顧榮璧軫已推絕庾公玉樹眞埋藏生平有心感知己邂逅曾逢故都市鳴驢動地幾失聲化鶴衝天恨無翅遺書數簏過孔融嘗唫君賦秋風中桓譚自能惜遺軼平原何用憂窮通但道棘人漫哀毀扶杖觀棋鎭爾爾我欲貽詩寄慰言使者旋行不移晷中心煩亂寫無句頃刻封將淚如注欲晰當年知己心更問將歸向陽去

黨太守挽詞

薤上露一何晞城頭望烏欲飛烏飛不飛叫將曙月落城西白楊樹不見車驅鎭海臺但見旌搖汜橋路汜橋西去江水淸翦錢懷送何爲情

舒城黃母胡太君挽歌辭【有序】

夫謳來斥苦莊生引紼之章歌在挽畱漢史吹簫之節則辭銘未盡借以申哀碑碣難忘用彰遺徳無他母儀已極顯融史誦必開幽竁也黃母者龍舒黃畏庵先生之母平子先生之大母也閥閱攸傳本嫻家訓英華所鐘余及閨則故謝家栁絮詠之庭前姬氏葛覃習諸壼內不惟扶風之誡旦晚堪型抑且徳曜之光後先難紀宜乎經貽子而有丸熊之風硯與孫而具戴鼇之慶矣乃當先生出宰西陵憶太母咸來湘水潘郎西去共傳板輿禦母之文曹氏東徵猶有農野安民之句𨿽萊蕪介吏貧自生魚柰潯陽哲幃力能封鮓以故人之稱之者可謂使眾以慈而已之推本之必曰伊予有母無如月蝕中閨星流古署玉棺降於鄴下白防裂之南徐陶侃自亡母潯陽二客欲衝天安石未還山江左遺民如喪妣故旣禮奪苴蔴節哀邳國權移金革屈職山濤然而靈旗搖曳於江令之祠丹綍牽援於許公之宅龍門𨿽逺芻前奠酒多人馬鬛未加石上畱題有字返舒江而防葬發哀者定多武昌名士之車渡浙水而停綏畱殯者豈無杜曲驚人之調況乎洛陽賈誼久著膝前江夏黃童並推孫子歌鹿鳴而嗣服騁龍駒於再傳是則百藥因大母命名文若以小孫起譽猶且心摧洗馬不育於母而育於劉腹痛元卿不慈於親而慈於祖四齡哺育口授毛詩十載艱難躬先顏訓彼撫琴長慟本多罔極之思乃負栁將歸又有陳情之請則仁人孝子安少蔡邕防愧之辭曉蓋晨輼可乏袁子難行之唱哉因作哀歌各成長句

塗車且勿行芻馬且勿追勸君搖大鈴聽我歌挽詞君不見屍鄕從人惜朝露白日防娑郭東路又不見潯陽處士怨空水湛湛春觴夜浮緑人生修短安足知芳名要在能畱貽不見舒城黃母今還歸輤帷縹緲江之涯江東士女咸哀思不減伊吾執紼爲歌詞問母何以竟得之母之扶桐倚車者曰蕭之父母躬導親輿蒞玆土墨綬垂來掛防涼淸泉煮就遺羮苦方春山縣花滿堂後庭有母來稱觴冰魚自貯雕盤獻防鳳還銜紫誥翔雕盤獻饍接晨暮防鳳飛來倐飛去人云東海亡所師我亦西州哭何怙冡孫平子對我說四歲慈幃捨呱咥情苦難教李密陳心慈早爲元卿竭流離十載兵革間旅茅斷舶荒煙寒毛詩口授甫了讀蜀防手縫猶未安我思太君初太息更復聞言重喞喞賢哉有母長若玆萬載千秋似一日君不見將歸召父不可求一時臺使爭相畱又不見膝前孝亷最憔悴不作陳情亦流淚

爲商生贈吳太保詩

鑑湖八月秋水融金塘十里靑芙蓉越中遺老盡耆俊其中尢健推吳公吳公少小射猛虎羽獵曾經負彊弩奪得翹闗第一人望重燕城數千戶金書鐵劵累代傳中朝司馬前名賢紹衣兩世公再振鉤陳羽衛相盤旋東宮出傅長宴見至尊復召南薫殿晚食嘗餐防帳糜朝陽親賜雕輪扇予之內舅公難兄同官先作金吾公公之難弟懸豹尾侍禦南臺掌文史鳴珂舊裏三棨列相見還畱半牀笏悠然故國山澤肥共返金塘看新月沈沈甲第繞鑑湖花間畵防垂朱弧酒酣耳熱尙拊髀靑天白眼誰吾徒生平負气喜壯節毎嘆袁絲少奇烈信陵何處訪夷門越石終敎觧縲絏公家事業畱史編公家世緒長聨綿獨難志節永皦皦秋霄健翮爭攀騫君不見芙蓉八月鼔蘭棹七十吳公似年少

古薊門行

少年結束從邊防腰懸寶帶金吳鉤新隨彊弩出懷衛躍馬欲行雙淚流靑天銀鶻渡楡水昨日羽書來薊丘烽煙四起塞垣動朔風一夜闗城秋燕兵索戰破紫嶺漢將近前逾白溝此去定追朱鬛馬臨行不換黑貂裘但隨彊弩後何日大刀頭

羽檄起疆塲神兵下朔方誰言無所恃大將出中堂驅車揚風沙防劍銷欃槍北經月支窟西扺樓煩王薄暮宿南亭朝行過東光戰陣逾驃騎軍營作防羗寒風效矢急白日同沙黃殺气薄寒鐵敵運猶枯楊可憐流蕩三城戍復有招來六郡良突騎不收司馬節擒生羞逐羽林郎采花判結於闐女醉舞新成石國裝但教塞外春風發那道城南秋夜長

西河集卷一百六十

欽定四庫全書

西河集卷一百六十一

翰林院檢討毛奇齡撰

七言古詩【七】

泛舟過秦園畱贈秦翰林松齡有作

芙蓉湖上曉云生畵舫還爲湖上行碧艸千絲含日映紅妝幾處照波明平橋入路開朱榭曲澗潨潨林裏瀉防伯城隨南沜廻春申祠在東峯下祠前流水自年年宛轉瀠洄最可憐不從梁氏花溪度只在秦家桂樹邊秦家桂樹生烏子文石爲池蕩秋水別巷應通觧玉坊前闗並築燒金壘烏椑紫木夾層樓大府錢堆馬埓溝北谷繩牀春自偃西園翠蓋夜爲逰暗通瓴甓銜環轉細激連珠波面捲出地疑分太液來去天不道承明逺滄州自古惜沈淪花底偏逢翰苑人潘嶽娛親推緑輦謝公攜妓坐紅茵風流盡日開三徑自笑多年隠名姓門投張儉已還鄕廡下梁鴻豈亡命一自浮家願屢違吳中築室故人稀君家尙有淸泠水何日重來一浣衣鴛湖黃子錫自號麗農住苕南癸亭種瓜自給予在淮西道遙題此詩

黃公最愛菇城山攜家避地嘗往還自辭楚相不得意荷鍤欲老靑苔間平田十畝啟幽壑招客還畱癸亭鶴春半閒炊松飯香晝長臥看瓜花落烏皮小幾拂紫絲興來毎欲圖東菑嚴闗醉臥淮西客爲汝題詩思復思息縣阻雪同諸公集何景韓梅花書院有作

我逰淮西三遇雪買酒一醉懸瓠池今來雨雪阻新息出門泥濘無馬騎髙陽好友漉淸醑爭道梅花發前渚繞屋頻燒五木盤捲簾邀看三花雨辛蒸蕙錯羅苾芬豕臡蚍醢靑羊臐興來髙詠和集霰酒酣噓气爲同云周燔獸炭澆酒熱重見寒空攪冰冽幾斛明珠撒瓦檐萬條翦毳拋銀埒相逢同是作賦才夜深秉燭還登防洛陽縣令煩趨走莫遣明朝掃雪來

射獵歌爲金公子敬敷作

汝南公子好射生天寒射獵城東行申陽一闗跨九塞招來遊俠俱有名平原積雪滿叢薄上蔡新羅縱搜索黃帝祠前雉漸肥白牙岡上桑初落雙韝壓臂掣皂雕桃花叱撥嘶來嬌銀翎割就穿珠箙碧血凝將淬寶刀鞭梢倒挿如蘆管新織罽衣偏後短腰帶橫垂海貝寒指環細夾霜貂暖虛彎明月過雁驚忽然箭落秋云平靑天毛血灑如雨韓盧宋鵲空營營枯蓬爇肉當寒燒地冽沙冰阻長道望得黃熊驅不前擲卻雕弓自調笑斜陽入地馬若飛懸禽帶獸盈金鞿歸來但索駝酥飲醉臥花前金地衣

金公子射虎詞

蔡州城東夜飛雪公子朝裝絡寒驖錦柙抽將練影長角弓開處霜膠折平臯木落狐稀風吹淺艸蒼鷹飛近前雪窖有猛虎暮寒攫雀嘗苦饑中原神物應樞運樵采年年不相問豈是將軍在北平只因太守爲南郡圍塲突出公子豪從來豢虎將終驕同行雄帥伏彊弩獨遣健兒燔枳毛般般三獸起鬭格吼入深林蟄雷坼觀時朱亥尙倉皇射得張昭動容色長楊羽獵防有時汝南公子眞雄姿請君暫息長鯨飲聽我爲歌射虎詞送史尙轍進士過夏口兼寄丘學士【時學士爲武昌別駕】

晨裝欲動海雞鳴日出河橋相送行繋馬未辭王粲宅前旌先指武昌城河橋日出輕攜手爲食嘉魚過夏口去寉秋翻北渚云啼烏夜宿西門栁故人遊宦滯江鄕十載還辭白玉堂共道祕書懷謝監翻令別駕得王祥從君昔在枚臯裏憐我貧依漂母傍飲酒不嫌車下醉逃名時就壁中藏漂流歲月同虛棄惻惻相思成往事況汝春官舊主司杏花開後慈恩寺【史禮闈出學士門下】官齋對酒洗徵鞍醉後應看江上山若問行來何所見但言逰子不曽還

丹陽城下作簡郡司馬

丹陽郡裏秋楊緑不見當時舊劉穆鐵甕徒懸鸛鵲棲金盤不貯防榔肉岧嶤雙闕古郡防丹陽司馬今奇才方輿偶屈陳蕃坐錦幘眞看謝奕來髙牙傍海發葭鼔萬疊寒濤散艛艣典兵自惜重南徐雄鎭只今推北府江東遊子歸較遲登樓賦罷將從誰重來丁卯橋邊路欲把垂楊幾度思

過江南奉謁周侍郎值其行部畱詩代訊

我懷周侍郎忼慨不得見手把三年袖裏書漫字紛紛落如霰蘆碕夜走江路長東浮淮浦西潯陽侍郎久作南藩使毎過江南願投刺踟躇側促終不前將投卭僰行蠻天姜生呼我汝南去路出龍江幾回住斯時正好謁侍郎又當行部畱維揚我昨渡江來巨浪髙於山天風萬里吹不定鳥雀飛飛空自還前灘岞擁波白獨駕孤航片帆窄海豕江魚轉鬭爭篙工柁女愁顏色昔讀侍郎文怪其有如此浩蕩奔騰勢無止直下如傾七澤濤橫來不斷三江水孤航相向宛如睹恍與髙齋覿晨暮江邊況有蔣侯家小妹靑溪舊曾顧十年出處同崄懷人何必吹參差倘尋結襪畱歡處只在乘船破浪時

楊將軍美人試馬請賦

將軍航頭載美人春行晚泊橫江濵斜陽墮地艸塲濶酒酣欲試紅麒麟美人常服雙袴褶靑錦鴉幱紫絲結蟬髩當風捲似云馬毛散汗吹如血金錢壓口玉襪膚馬前細立秦羅敷見人羞上還將墮壯士驚前不敢扶調鞍整轡坐不定忽見桃花滿春徑將軍似妬九華韉在傍休視雙金鐙明霞片片爭繞林紅遊落處桃花深回頭失卻眞珠櫟春艸蒼茫何處尋

飲巴亭放歌並謝朱三驊元馮大之京王十文鼎王二漢

泥泥艸頭露不浥春桑枝傷禽驚離不觧彈縵絲可憐數載滯江滸暫得相依駱明府集木難教逐鳥烏當筵詎敢題鸚鵡盤中食梅長苦酸冰絲還結絺袍寒誰攜美酒召我飲居然髙防巴亭山金盤玉斚勝三雅兩兩鵶鬟似謇姐小字曽爲明府知淸歌不在王郎下行觴雜坐飲未防玉釵錯掛微臣冠流離之子久失意那復鬥酒能爲歡從來聽樂惡哀嘆我未聞歌已膓斷嘈嘈絲竹空滿前誰使飛鴉渡河漢三條裾子染竹黃一雙素手如秋霜擎將碧玉欄邊酒傾出眞珠甕裏漿傾漿重起歌結襪渺渺愁心過綠髮座中可惜是毛甡莫遣巴亭待新月

巴山酒壚送王十孝亷北行

巴山秋市懸靑簾市中卻逢王孝亷當壚十五洗桮杓眉間撲粉如紅鹽楓林百尺日初照惱煞王郎尙年少五上公車十二年碧髮重遮綠羅帽巴山城下秋水淸壚頭醉送王郎行明年我亦來燕市看汝春風馬上生

將出巴城道寄徐十五緘

春風吹葛條蘝蔓被溪曲巴城舊酒壚又見雙幔緑酒壚雙幔緑如艸將去巴山出東道記得來時秋雨零我投蕭寺徐生行秋雨淹寺門徐生行且住惜也三日畱仍向雨中去雨中一去秋水寒聞君久滯丰城間至今艸靑及春暮不識君今又何處十年奔走不得志道路相逢偶然事南北東西各自馳誰復風塵訊騏驥我數遊南昌潦倒無一詞羨君慷慨歷落千回思去年雨中讀君句恍捲長河向天注一任秋霖汨馬牛半入寒空散煙霧登臨若此眞可惜何處天涯少蹤迹但使能畱髙士亭無須更作名王客巴城二月春艸薫城頭黃鳥啼紛紛我行記得君行日欲出巴城轉憶君

春夜飲就亭花下見施二公子彥慤當筵賦詩有贈

神龍墮地便生角鳯雛出林成羽毛不見宣城施彥慤少年特達傾人豪春花初開啟官舍豪客當杯酒如瀉錦袍緑髮衣帶紅搖筆熒熒燭光下燭光映筆筆花落展捲生風動油幕滿座咨嗟倒白波一庭風雨翻紅藥髙陽舊裏擅才子元季雙慈近誰似毛甡夙歲曾渡淮但見楊家一童子【西河楊童子歌見前】宣城文章將起衰庭前卓犖眞龍媒毛甡自傷徒老大見此不覺心爲摧彊顏捉筆擬酬和舉手落盞空徘徊看花愁見新花開

紫芝山歌【有序】

施公分司築亭於臨江城南之瑞筠山忽紫芝數百本繞亭叢生南昌李宗伯碑爲之記且更名此山爲紫芝山而標諸亭越數年毛甡登亭而歌焉

毛甡走天涯歲歲厭春艸曽采三花不得還空臥嵩陽歲將老踟躕地上苦未閒西遊重到匡廬間湖西丈人倚靑嶂宛若姑射難躋攀丈人有佳興雲在城南山城南山頭有亭子紫蓋團團碧雲裏背阜橫當古郡防前林直傍淸江水丈人築亭年復年當時異事今還傳紫芝本靈艸斯地瘠難種亭前忽見湧銀甕彷佛丹霄間九彩睹翔鳯又如珠熖發丹穴芝艸芝花滿丘垤采之亦不窮斸之亦不竭如盤如梡復如蓋輪囷離奇壓車載悔不當時負耒來飡以當糧紉當帶以此呼此山亦名爲紫芝靈迹嘉名又一時未須四皓返商洛先看三秀生銅池迄今采芝已不早尙見山頭此亭好毛甡慨然登此亭幾度亭前聽啼鳥淸江初漲江水長山風細拂林花香遊絲飛絮裊衣帶遙天望眼空茫茫我將捨之去念此芝艸芳紫芝之艸有時歇芝山勝事無時忘君不見紫芝山頭勒碑處有客哀歌不能去

陳柱國將軍期宿鎭山遂泛舟集南塘同張杉平津李章姜埈商命說徵說兄弟作

天星出地馬出闗將軍夜宿城南山深林列火忽如晝與我髙防叢祠間平明鼔吹結珠勒毳幄重重映波白合艦同尋賀監湖毛生眞作平原客湖亭日上林影疎金刀自鱠秋湖魚西園才子分彤管南國佳人披錦裾平山十里勝金埒頻挽睢陽弄鵲血獸炭燒成越嶠云駝酥防作燕山雪歡娛短景苦難駐秉燭還題樾臺樹皎鏡東飛錦防開將軍夜唱廽舟句【時廽舟聨句陳爲首唱】十年長避追吏馳還鄕尙詠平林詩滕公豪气眞無敵羞煞山陽衣褐兒

西江送春曲

送春歸春歸在何處江艸茫茫江水長不識春陽去時路楊花墮地吹復飛艸間蝴蝶沾人衣遊絲百丈綰欲斷平沙白日空遲遲江邊酒壚十五女不觧春歸客心苦紅簾日落照眼明猶唱陽春當金縷陽春唱罷思復思可憐又是春歸時

漫歸復行書孔雀行闗樓謝趙明府【趙棠溪先生時爲蕭宰】

孔雀披金花南飛畏剸尾白璧光芒受世疑子長縲絏非其罪東門防劍不顧歸十年還視桁邊衣防花結网無鶯度戶艸張罝有隼飛張罝結网遮無路欲渡蘆碕行又暮趙相眞看觧印來外黃重見操兵去南飛孔雀北度鴻將垂巨翼乘長風臨行不辧銜珠處啄盡闗前花樹紅

沈華席上同張杉王鎬錢霍王元愷平津祝宏坊並憶沈九祕書時九月八日

吳興沈華宴賓客毛甡晝逐朱家來相逢衣褐把美酒當筵意气爲之開連年變姓滯江表衣上風沙不堪掃髙陽滿座相顧殊只有沈郎顏色好帩頭碧髮裹緑羅銅槃灔瀲傾金波阿兄簪筆掌文史方蓄新菱染麻紙翺翔入作親近臣家畱賢弟能娛賓紫薇院裏張紅幔白玉堂前鋪錦茵憶昔山陽度廣栁曾別難兄釃杯酒今來江上覓蘆碕尙借平原匿好友平原好友眞足誇姜肱繡被平當家【時予畱姜桐音平載問宅】玉椀甫看分碧藕金錢又見拆黃花黃花滿地中心苦忽集華堂思如雨明朝倘約采茱茰莫負山陰栁家女

予屢歸不得釋冗屢過湖西施公苦相畱日畱日刻畱刻適就亭鸚鵡三脫三復返予刺傷於心因爲賦鸚鵡還詞

鸚鵡還鸚鵡還相思只在隴西山隴西萬里思歸去休掛人間畵欄柱畵欄雙柱玉籠垂金鏁連環控紫綏欄邊言語應憐汝心裏分明卻訴誰卻訴誰應憐汝早知苦分明何如不言語潛潛啄我紫絲縧宻宻捐予金鏁條潛潛宻宻終敎去金鏁紅縧何用住且避玉榿林且上石橊樹初疑小樹上無力旣道長林遷不得別苑猶牽紅羅遙天只墮蒼雕翼蒼雕紅走復飛躊躇去此將安依他鄕好主應難遇故國多艱那得歸一去復一還主人相對起歡顏相思仍向深林避再去再還非主意主人破柱且開籠不道三回仍未逝仍未逝主且憂尋殺欄邊紅石橊石橊墻外行難測手執紅縧淚沾臆縧亦漸就促鏁亦漸就短一縧三續尙堪披萬水千山何處返鸚鵡還鸚鵡還願君仍住石橊間石橊啄罷傷紅觜願君仍住紅縧裏紅縧臨繋翠衿住主人淚落不能顧

姜垚招登香罏峯絕頂同姜十七廷梧商二徵說

秋山崒嵂海日紅浮暉倒映金芙蓉蒼崖負杖招羽客攜我直上香罏峯楓林黃葉下幽壑杖底風吹艸衣薄石屋髙看洞鳥翻橫梁斜度山花落秋空望海海色飛赤城萬里煙霏霏越王防上靑烽起夏后祠前白雁稀玉函金簡探難得況蹈嶇未曾息北谷空標承露防南還竟負淩風翼蒼崖四顧意气開吹笙跨鶴眞仙才何年乞汝盈箱藥共俟安期海上來【垚號蒼崖子時修學】

霖臣招予泛舟三日夜

商霖好探奇擕我泛靑翰日日南湖汗漫遊恍若乘槎度河漢山橋畵柱溪洞門夏王防殿西施村碧江開錦簟緑艸借金尊檣鈴榜吹雜柁鼓朝日西飛暮來雨五木燒殘江鸛飛千花開處山雞舞君家兄弟眞絕倫擕予一避桃源春山中七日家應攺幾欲還家愁殺人

聽流鶯歌

聽流鶯百囀在春城宛如舊苑花枝裏曙色將開弄曉晴此時玉櫳猶未啟此日金屛夜如水夢中隠隠聽緜蠻起見墻東映日斑墻東映日花枝暖睍睆緜蠻啼漸緩乍穿錦葉蹔停畱移到金牕更宛轉可憐宛轉最多情可惜間闗寫不成秦女簫中三四弄吳娘曲裏百千聲今來百艸翻紅色今日聽鶯度錦陌誰觧參差逺趂人自傷漂蕩還爲客參差漂蕩逐流鶯百變風前斷續生金刀細剪流鶯語依徙春城不忍聽

和張夫人拜新月詩

拜新月拜月出簾櫳天際分蛾碧花稍觸甲紅拜新月拜月妝防側覆斗鉤自懸斜梳墮無力拜新月拜月暗傷悲記得少年時南園同伴侶裙帶一垂垂今看井桐及秋暮燕子西飛鵲東去夜靜花堦緑蘚間羞向低低影邊顧冰輪半掩當復明防娑桂樹暗中生那能拜得新生長與金烏作隊行【一本題下有懷友作末那能二句作如何月下紅閨婿歲歲長畱木葉城】

西河集卷一百六十一

欽定四庫全書

西河集卷一百六十二

翰林院檢討毛奇齡撰

七言古詩【八】

杜陵蔣楛遊淮曽讀予舊詩有感枉過不值畱句見寄予適滯海濵率賦酬意

憶昔避地淮陰城吹簫乞食更姓名山陽縣令爭認得呼我車載還都亭爾時秋風度淮水髙防名園在河嘴入夜鐘鏞動地來當筵詞賦驚人起從玆日飲淮市傍酒徒到處爭相藏元王廟後杏花閣駙馬巷邊薜荔墻人生聚散等朝露二十年來彈指過醉裏難忘皷瑟時花開不記畱題處杜陵髙士有蔣生先後曾同淮浦行見予舊事毎興感貽來新句何多情嚴冬結駟過江縣栁下尋予不曾見雙扉久閉緑羅軒千里尙投靑玉案但言時事多變遷黃公壚下尢堪憐稽劉已謝竹林去防館半傾河水邊故人存沒久心惻況讀君文淚霑臆夜月彈爲海外琴寒風吹送山陽笛我今將欲尋杜陵東西南北隨元卿他時若溯長淮路何處還攀桂樹生

中秋山寺作

淸風吹林當素秋碧空灔瀲金波流可憐二七又三五獨坐繩牀月當戶初籠輕霧幛冰紈旋破濃云出翠巒花壇斜倚靑銅鏡松葉髙穿白玉盤生平待月啟華帳稍掩浮霾便惆悵林表今來閉寺看樓頭誰復開簾望去年霅浦弄淸暉前歲湓城烏鵲飛此日山中無可翫夜深霜雪滿秋衣

天馬行送崇仁吳孝亷公車

吳生本公孫大道騁騏驥云是天閒舊賜駒我友孫陽識名字金絲羈子玉花靮將上燕防振髙策大道相逢秋漸過正好長安看春色君家舊有黃閣臣【吳爲崇仁相公孫】閣前絡得生麒麟從來開閣歌天馬原屬公孫第一人

奉贈顧將軍七十並呈嗣君澄

吾郡顧元嘆少曾封遂鄕讀書擊劍跨鞍馬橫行絕塞驅賢王歸來直棄雲中守右臂茸茸生細栁好學嘗經蔡伯稱貧交但飲孫權酒藜牀髙臥七十年過江子弟皆名賢庭前多少烏衣客最愛江東顧彥先

守歲姜掌諫宅值太翁虞曹公上日初度酒酣有感因卽事成句並呈掌諫君書次幛末

連歲浮西江三朔剪華勝曽飲巴山山寺中夜走郎官集車乘今來守歲依諫公猶藏復壁東垣東堂前老都諫愛我如孫嵩輝輝夜燎徹銀霤坐對銅槃儼晴晝莫道椒花媚少年須知栢子添長壽雄鷄叫罷閶闔開招搖初轉蒼龍回紞如嚴城打五鼓諫公衣錦三進舞須防魚鑰啟重闥萬里扶桑綴遙雪云是三朝賜勝時正逢七十懸弧節當年都諫趨紫宸仗前冠劍稱親臣八風吹入金門曉萬壽呼來玉殿春忻承假沐畱覲省通徳門髙愛光景上日陳筵紫气生元辰進誥黃絲迥諫公披賜袍銀靑雜緋紫丈人本冬卿佩履紛若水諫公膝立親捧觴鳴珂列防盈華堂越中四姓攀麟紱浙上諸侯侍雁行相國持漿修拜母縣官負弩重還鄕宛如張尉迎京邸絕勝虞譚賀武昌慚予流浪頗畏約枉厠親朋把杯勺戢鳯難傳祖徳明椎牛不逮親存樂酒酣浩嘆溯所始七葉貂璫代相啟太僕捐民賦光祿匡儲君尙書甘去職要典持微文始知申蟠本非罔太丘何必名鉤黨司忠臣應代興虞曹竟嗣春垣長春垣祿養世所稀只憐座客言詞微願持三朔銀幡勝長傍千秋戱防衣

將逺行曲

將逺行乃在西南阿僰間昆陽池外千重水闗索樓前萬仞山我將爲沈犁之鬼蒲刺之蠻蠻中轉深曲乃與鄕井辭天寒日暮行安之仲尼居東海莊蹻畱西夷將逺行無窮期

王元愷將之巴山有贈

寒不披豫章絹饑不食萊蕪魚韓康範史日不足誰能刺促分其餘巴山令君本亷吏自艾靑蒭作賓餼敝井難浮花下罇空亭長擁車前篲故人相誡勿復前王生欲去仍流連王生抱意气食力苦耕稼長貧念同袍千里將命駕可憐命駕不得達斗盎無粢衣無褐集蓼終愁楚雀迷橫江誰把枯魚沬桃花乍發栁乍靑河橋一步三畱行毛甡進前願致語座客紛紛醉起舞君不見君家阿齡貧且饑烏程陶令爭求知滿船白粲収不得願索窮交鎭西食又不見毛甡乞米走江汜賣卜王成暗相倚豈少荊南幕下詩但飲巴山署中水觧襦不敢衣顧郎易衣並食翻尋常生人苦饑值春節黃花白絮塡空倉君不見毛甡南避入蠻部萬里滇云黯如霧金馬闗前無故人竟逐王生過江去

訪劉息縣並讀周櫟園侍郎所詒文序因爲書贈

劉郎本是神仙姿手揮五色春桑絲中都偶爾作試吏望之不見長相思昔年曾逐湖西使一訪廬陵老從事命駕空隨曲巷車畱題無復髙門字躊躇東顧還蔣山暫依櫟下官防間櫟翁老人出君句爲君諷詠開心顏秋鴻飛飛信羽翼重向嵩陽看山色桓良未獲遇浮丘賈父何期在新息長途宛轉思一顧不道寒風薄冬暮日落天低潁上城朝來雪滿淮西路夫君獻賦標石渠尋常痛飲畱柴車吏歸自戀空倉雀客到還烹掛壁魚十年相憶苦紆結相見忻逢歲寒節息子墟邊嘆轉蓬白公城畔猶飛雪髙談今古誇典墳篋中所載方紛紜君能不忘湖西客且與同觀櫟下文

過息夫人妝樓遺址有感

荊門不種章華樹此地還畱洗妝處紅粉銷殘澗道花翠蛾飛作山城絮澗邊白日自悠悠城畔妝防秋復秋回首故園長不語鎭敎淮水向東流【一抄作淮流千里一望長誰家髙閣映斜陽故園相憶都無語回首萋萋空斷腸】

遊濮公山作

毛甡居息不得意搘頥日望城南山東甌夏君今贊府防馬邀我遊其間出城風日稍暄霽朔風吹靣靣不寒淮流本出自桐栢到此漸覺橫來寛前呼亭長先渡馬幾曲淮流下如瀉渡口方看載一航道傍爭欲開三雅須臾繋馬入櫪林濮公仙洞難追尋幽嵓尙自畱丹竈過磵誰能采碧芩相隨野鹿度空谷便啟淸樽坐蘿屋紅樹雕時未放花翠屏髙處曾懸瀑重披荒徑啟前路防馬直臨峯頂住長淮一帶如環萬里蒼茫盡煙霧從來黃白不易得梅尉當前總仙客況有張王諸孝亷曾經出入蓬瀛宅長林落日客未歸平田夜火光霏霏嚴城欲下葳蕤鑰尙見山前烏鵲飛

飲郭將軍竹下

萬竿修竹臨淸流竹中畱客郭細侯短簫橫笛向風發居然身在蓬瀛洲行廚斫桂煮芍藥玉甕桃花泛淸酪近郭天低散馬牛空亭雨過飛烏鵲酒酣倒載折角巾繡衣卸出紅麒麟將軍本是蒼山客不數悠悠世上人

定情歌飲秦二保寅醉後作

數嵗遊吳闗不逢臯伯通長攜杵臼少相識獨行畏約何終窮更衣夜起自擊築暫就梁溪主人宿深念秦嘉是麗才久知王氏無癡叔飄颻挾刺隨襧衡風流學士相逢迎未從隘巷窺孺子便向東家訪步兵東家桂樹生前路秦氏從來桂中住朝起金丸寫畵欄夜來烏子棲庭樹庭前列舄羅酒漿酒徒相顧稱髙陽覊人辛苦易爲醉午日欄邊只將睡我昔歸明湖誦君秋帆辭愛君不得見一日千回思思君見君恨不早悔見秋帆去縹緲同時嚴忌最髙才況復君家仲容好【嚴蓀友與令侄畱仙同爲詞】美人何在愁復愁芙蓉開落經三秋今來但溯春申浦何意還登秦氏樓請觀杵與臼與君指皎日在上羅廣衾在下蔽蒻席與君戴笠還下車相思莫惜加餐書倘愁越國無歸雁此地吳王善鱠魚

汝南郡亭飲次贈譚八吉緯

汝南城上曉鴉啼王粲宅傍春燕飛故人千里一相見越布單衣白如練春陽艷艷汝水邊桃花樹樹郡亭前淸明初看秋千戲上已還吟芍藥篇自憐蕩子多離別愛汝中原徧車轍彩筆能圖五嶽遊金丹自受三茅訣伊昔相逢淮水頭酒酣同過謝家樓今來重憶當年事把手金樽淚欲流

廣文先生歌贈張學博

廣文先生讀尙書客來有鳥嘗銜魚花間促坐綘帳舒不須歸去河汾廬當時獻賦誇子虛十年匄卒將公車我今相遇沈子墟春風冉冉吹衣裾莫嫌髙論與眾殊此間已是張融居

將過松江先寄朱大用礪使君

探書出林屋放舟遊吳淞欲觀海上袁公壘不問雲間陸士龍雲間勝地推吳下有友驅車最瀟灑劉毅嘗爲郡股肱謝生今作軍司馬風流司馬是何人共識當年侍從臣丹鳯樓邊攜防筆紫薇花下展紅輪紅輪防筆紛相映侍女畱題請名姓起艸時聞長樂鐘整衣不避昭陽鏡可憐厭處承明久觧玉坊南私縱酒兩省通傳翰苑書一麾竟佐江城守江城千里蔽東吳黃綬金章一大夫嘯詠全爲方外客從容分得郡中符果然祖父爲三事方信男兒長五湖【使君爲朱少師公冢孫大金吾子故云】君到只如棲枳鳯我來方欲覓蒓鱸已辭梁苑新車騎況遇髙陽舊酒徒髙陽夙昔輕相顧梁苑從敎騁辭賦片輿何必假陳蕃八俊由來重朱防陳蕃無事朱防閒題詩應滿幹將山秋髙正值鱸魚美我欲維舟三泖間

湖上贈何生倬炎【何伯興季子也】

秋湖十里生芙蓉湖邊卻逢何敬容緋袍相對儼翔鳯防筆欲落驚遊龍廬江自昔嬗才子前有司空後侍史洛下淸談宛舊時元嘉樂府傳新體秋花灼灼秋水淸道傍又見驊驑鳴荀羊本是長瑜友羨爾趨庭有令名

送李生【並序】

乃歲屆祝淵時當顓冥甬東李生屺源稅駕於都督李公之舊第維時白日窮次縞雪凝壁長松倚嵓其信芳寒梅蔽扉而釋蕚仝人咸集各贈以詩志永懷也原夫淇泉木李本貯瑤情灃上香蘭互申縞結故仲宣贈子篤於飛鸞正叔指河陽於逸驥苟懷悃愊豈乏呻吟李生抱苦心之行仝儕起定情之什以義而言固其宜矣乃戴逵入剡未聞買山阮籍當車於焉就路陳元龍淮海之士梁伯鸞傭賃爲生將騎驢出門惟其所之牽舟上岸亦無可住王孫遊逺道睠春艸之萋萋彼美在何方誦山榛而掩涕是伯陽適西戎而畱字文羆遷斥丘以受言凡屬親串之所經誰勿咨嗟其善誦況李生沈淪之士也家本閥閱世濟開府棄朱門而勿盼甘白晝以長徵胸羅星漢毎推烏績之防節撫雄雌潛識秭之擾於是正棊旋栻辧才子之孅趨發防兆機啟靈均之浩蕩定箕張而斗揭任蚗伏與蠪伸則是帝女睠蜀都而抱石大夫拜楚人以獵冠江南投老應賦逢君稷下談天喜稱贅壻者也夫心企東山意傷南浦蘭亭原倡旣擅糠粃海谷遙吟當來璣璧維玆軼士預爲風漂伯叔之詞旣屬同人應續雨雪英瑤之句

先生本是靑丘子直走塵埃過都市脫履朝看圮上星乘槎暮宿天河水梅花初發雪滿襟相逢醉臥東城陰天涯淪落知無定北斗南箕何處尋

淮康行贈別

元龍百尺樓頭客又向淮康奏嘉績監郡能分五虎符題輿不假雙熊軾九重丹詔下靑霄十月黃鸝度翠條朝日搴帷鹽澤雨春風送艦射陽潮開樽暫飲如淮酒漸入天街見星斗若問人懷峴首棠但看鴉棲掖門栁

潼川歌【有序】

丹陽賀先生選崇禎十六年受資陽縣令夫人請從叱馭而行李自成破成都資陽不守先生及夫人慷慨就刃自成怪之命釋以俟屢脇之順畢不能屈縶之別營猶欲處焉越二年十月賊敗於南鄭懼中有應乃指而嘆曰畱此輩爲梗矣殺之同行十七口並日死於潼川州越十二年先生二子云防云舉俟西道通尋之不得有彭君退庵備述其事復詢之資人蔡文學語與相合號啕而歸云防爲司馬與予善予乃作潼川歌

鹽亭何髙髙梓水何連連四座且莫喧聽我歌潼川潼川州南射洪渡天柱云封七盤路不見潼川繞地來但見南津上天去南津令君負奇節夜泛桃花暗流血桃花江上艸初靑一夜寒風白如雪相傳此地殱令君招魂萬里呼南云睢陽齒落白崖裂萇血墮髙梁焚令君家世本吳楚北固山頭射猛虎興酣聚米劃地殊愁來投筆長心苦縣官續食計車發便請長纓繋南越嚴助三年厭舊廬龎公百里懷新割驚聞盜賊出巴下玉壘珠江廢耕稼白帝終成躍馬王紅巾時起鳴狐詐慨然請行一星入夢中曽見三刀集崎嶇九阪誰肯前忼慨王尊赴何急閨中有婦孟氏賢從徵作賦同車軿觧綿系樹苦食芋封魚滌釡長生鱻倉皇烽火接城野急繕亭隍料牛馬轉戰空聞笛裏哀升陴誰是搴旗者天心不觧遂人志人事良難勝天意縱敎南八是男兒難免西川盡捐棄丈夫死官久不屈舂磨砦邊自彊立完城蔓子刎已遲斷頭嚴將生難執霜刀環視驚罕希誘以好爵啖以糜赤繩馬頭縶有待無如南鄭傷還歸天陰雨凍地冰裂乙酉之冬月初缺令君罵賊身死亡正在潼川此時節君不見令君同死十七口仝行死盡皆無有彭子退庵眼見知長望桃花酹春酒又不見令君二子逺相失十六年來尙尋入難持齒髮向天涯疾走潼川自悲泣潼川潼川西近秦桃花水落靑春新我今歌罷潼川曲還想潼川赴死人

西河集卷一百六十二

欽定四庫全書

西河集卷一百六十三

翰林院檢討毛奇齡撰

七言古詩【九】

寒食直史館奉和同年李漁村太史兼呈同館諸公

春城日出鴟尾紅下馬入直柬華東忽言今日是寒食愁入萬條新栁中陽春初過一百六日趂車塵苦追逐大道時聽賣野餳宮門無復傳官燭溝頭水漲花尙稀早寒猶著春前衣庭槐幾見火新攺故國六年人未歸同儕相顧起愾忼此地前經設東廠【今史館卽前朝東廠地李太史是日有詩故云】斷煙祗爲惜亡臣殺竹何堪謝鉤黨鄕園日夕風雨賖沿門幾樹春桐花明朝畵舫門邊住好入春山焙早茶

送同年尢侗南歸

東堂著作誰擅聲一時並讓尢先生羣公隔捨爭問字天子殿前長喚名今來慷慨賦歸去家在東湖最深處堂上重裁薜荔衣門前自種垂楊樹吳中築室志未成集賢坊下還畱行堪憐五載追隨意頓有千秋萬古情予向渡湖時更名王士方宿竺蘭聖宣二上人房去今二十年後予過上海聖宣貽書兼索書舊日所題詩句感生於心賦此志謝並呈蘭公代訊

昔有王士方曾經擾精舍雨後潛行菇葉中病來借宿蓮花下其時髙座有聖宣上人佳句繇來傳烹葵時餉白雲塢拂軫夜彈流水篇秋風一別過湖去從此天涯隔晨暮歲月難教古寺畱夣魂猶向長橋度蘭公垂老能著書不知舊客非文殊毛甡廿載尙淪落時代士方傳起居只今海上望云日欲訪巢云舊禪室常恐紅顏今昔殊對面相看總相失防君貽我緑綺琴並邀一寫蘆中吟愁心欲記當時事幾度含毫淚滿襟

宣徳窯靑花脂粉箱歌爲萊陽姜仲子賦

君不見宣皇宮中脂粉箱靑花素瓷出上方陶模笵埴好形像燒胚防防非尋常曼身穴腹判兩截一道坎中周四旁融脂瀹粉恐膠結洄漩復壁流溫湯宛若麗華鬭妝罷宮溝淺膩縈苑墻何年此物坐棄擲竟置姜郎硯塘側隔盎微聞金粉香開奩尙帶胭脂色摩挱日劇但把弄未審甄人定何用賈人欲認不辧名盧女相看宛如夢連昌宮監老不堪落花時節來江南見此忽爾驚嘆息云是先朝舊承值曾賜昭陽系臂紅玉凾脂粉在其中盤間花貯甘泉露鏡裏衣穿仁壽銅良人少使望春樹百子池前早祠去額畵銷硃防暈重指尖碾玉當窩處由來摘揥最煩紆惟此當牕好勻注紫水開唇恍瀉丹紅綿撲粉如飛絮因之瓦甒獨見親珠椷寶柙皆非倫履箱銀鑰擎奴子鈿合金釵付貴嬪誰知世事頗難測金狄銅仙雨中拆拾得皇孫繡褓錢拋來魏後緗紋尺昭華翠琯摧井乾道傍團扇遮彌寒庫名宜聖總散失獨畱金盌傳人間承恩當日授佳器前後紛綸尙能記花箱𨿽好何代貽知爲宣徳年間事我來吳防當嵗除東湖水落西流魚姜郎酒後出示我令我抱之長欷歔黃鐘土釡本反覆幾見桑田變成谷半世紅顏委道途上陽白髮誰膏沐箱空脂盡粉未調當前若个眞娥媌君家陳寶世無算爲汝一歌宣徳窯

汪主事以藍羅裙子束纎腰畵捲索題

紅羅衫子身材窄裹得長裙楚絲織麹末飛爲海上塵蔚藍染就春潮色防邊楊栁空拂衣手中紈扇釵頭璣請看雙帶廽環處長抱纎纎知不知

錢編修所藏司馬相如玉印歌

漢庭司馬梁園客早嵗爲郎晚馳驛因慕邯鄲舊相賢借取髙名注屬籍當時原有摹璽書大者礱石小琢玗螭首龜防總啣帶碧文緑籀皆施朱相傳觧玉刻小記四角中央搆名字檄使塡將諭蜀文酒徒印作當壚契於今相隔年又年不虞此物畱人間土衣苔繡半斑駮銀鉤玉筯還新鮮截肪徑寸覆玦紐何必黃金大如鬥錢郎得此眞罕希毎與祕書通系肘防當

天子好古文相如已是同時人尙書給札令繕賦落筆殿前如有神遂登著作入金馬名在何須更相假對防姑令董仲先容才久爲亷頗下長安秋盡寒欲來驅車一上昭王防酒間出示爭把翫令我懷古生徘徊前人意气不長在況復微文等光怪何物雲英防此符歷刼千秋不曾壊龍門遺冊嬾未収圖書堆垜能生愁我今欲借文園篆一惹桃花紙上油

雪中陪益都相公請沐善果寺卽事奉和原韻

長安佛寺稱最麗洛下伽藍鮮殊異請沐長從丞相遊祗惜香山逺難至上冬十月大飛雪禁苑層層凍雲結捲幔驚看花絮飄防衣化作緗紋纈朔風吹攪勢轉濃特尋古剎煙嵐重封將塔上千尋荔寒到門前幾樹松香廚設饌飯尊客啼煞慈鴉日將夕更上毘盧閣上觀萬里山河一時白晚來颒水露盤椒蘭被軆能忘寒何期太子浴堂內竟作春風沂水看我今逝欲埽塵幭到處追隨傍車轍縱使宵深歸路迷敢道足寒傷馬骨

題袁孝子負母看花圖

東園花發好顏色白髮欲看行不得負母能傳江革心娛親自竭曾參力春花已落不再攀髙堂老去扶來難只今負手花前子長把斯圖帶淚看

葉主事歸黃州有贈

宮槐初落秋雲飛天街雨來塵漸稀金門待詔苦寥寂索米欲炊饑復饑黃州進士子髙後十載通籍猶羇遲郎令丞博許就薦髙文足匄

聖主知誰審司事去取異淸河轅固翻令歸長安苦寒兼苦熱走馬流汗食不肥炎歊退後喘稍定頓覺晨气侵絺衣緑楊橋畔有故館雪堂竹樓皆莫幾逝將去此作請澣後防重與春明期人生出處貴快意出貴急決處莫疑何爲鬰鬰守冰坎天寒日暮空嗟咨【時呼翰林爲一條冰故云】

題方田伯躬耕養母圗

先生把筆如把鉏擷芻負米行江湖偶因嚙指得心痛幡然歸去南山廬春田過雨緑初漲隴上炊煙喜相饟叔豆應披王覇衣耘瓜尙荷曾參杖髙堂白髮負日暄江魚水荇堪承歡抄書過市當晚讀綯閣近山防早寒廬江孝行本千古他日登堂拜賢母重展斯圖對酒看莫望南山愬辛苦

相逢篇爲李公子作

豪不馳玉勒馬俊不挾金彈丸所貴結交重然諾久要不負平生言錦袍燦燦振長袖李子相逢宛如舊肝膽嘗傾劇孟前聲名不在劉生後當年把臂意气遙酒酣同射西陵潮追隨燕客且擊築歸來吳市還吹簫只今奔走困前路謝爾淸光展雲霧觧得吳刀持贈予價值千金不相顧世人交友只在錢舊遊散盡心茫然隴西公子幸無恙與子共賦相逢篇

題曹石莊滌硯小影

吳中髙士曹石莊建安詞賦超劉王翛然植杖坐林麓尙著秦人舊時服書成欲換道士鵝春池灔灔環淸波小童持硯濯波去淸影滿前如影何

送同年範太史還吳門

秋風颯颯南雁翔昭文才子還全昌橫門一道軟塵發令我黯然懷故鄕軒車數隊駐栁下野祠設幙畱供張啣杯徐起贈鞭防意气歷落不可當華防分艸登左榻山池賜出上方況握竹管記前事髙踞柱下稱三長其如溫飽非所志曼倩日餓東郭僵亦知史局本異量兼荷制舉羅非常璽書曽答太子令侯相爭道申屠剛縱令種郤使覆對猶防仙室冠望郎而乃掉轡古薊野從此覓路秦餘杭我家東浙鮮剡宅回憶北山空艸堂他時得返越州去爲汝一停吳市傍花飛渡口遇慧曉艸深墓下尋眞娘買鄰縱未近樂圃訪友定能通野航朝霞幾縷開上谷流水百道傾髙梁故人分手自玆別縶馬欲行看緑楊

書馮二世兄學正卷子

穭葵結葉蔓河渚曉露啣衣當秋雨爲予欲取茂陵人同看城南賣薪女長林嘶去駵馬嬌百金裝出瑚梢揮來代作定情物相門之子眞賢豪明將入學教國子年少能傳四門史昭逺從來善觧經公超所至應成市予方就飲學戴崇閒遊重覓山桃紅不疑老作金門客仍在成都酒肆中

翁司馬之任黃州以詩畱別有贈

橫江館前江水淸臨臯亭畔春花生黃州司馬甫到郡八縣一州官吏迎都亭飲餞防去騎爭羨當塗好騏驥人如仲舉入官時郡是東坡舊遊地天涯邂逅意气眞相看本是同鄕人多君惜別畱賦詠愧我出遊忘隠淪昨聞巴水大破賊萬里江流蕩胸臆倘能泛艇過黃州便可相期在赤壁

詔觀西洋國所進獅子因獲徧閱虎圏諸獸敬制長句紀事和髙陽相公

古皇愼徳開四譯內被綏侯外蠻貊貢物區爲王防文共球載在賓庭冊河鏐畎翟獻上方兜離僸佅陳明堂三靈旣應百神洽般般之獸皆翺翔康熙戊午十七載神武聲名播遙海五畤從教白澤來千門眞見黃龍采鴉翎習習負矢飛雞斯之乘歸林支諸方執防儼相列東漸溟渤流沙西於中有國名古裏曽渡瀾滄作海市魚眼看波射水紅鮫絲織浪翻云紫地當申未產獸雄金精傑出毛羣中銜縧餙組獻

天子裁貝作章辭禮恭從容檻致射熊館不爲珍禽爲懷逺虎落時看接上林鷹房秋到移南苑廷臣侍從欲賦詩

皇恩有詔徐觀之圎目昻鼻有筋力懸星掣電無雄雌獨憐耏髮未卷曲曵尾紲紲若散絲衣被欲成鞠色見牙齦不使鉤形施爾時羣檻柙諸獸木壘槍樊列前囿熊羆避路不用當虎豹攀欄有時吼靑鸞赤雀相對棲豪豬野馬爭遊嬉張昭見此不動色朱亥在傍何所思聞之有熊狩暘谷獲得狻猊比牛畜漢時安息亦獻斯形似麒麟但無角從玆郊祀播樂章射烏格鹿非尋常鐃吹已陳朱鷺曲徴歌還及白狼王何如儲未完緝詔遣求賢共來集東堂甫布网羅成西域剛逢旅獒入招搖乍啟禁籞開白麟有對皆奇才請看太保捲阿賦恍見文王靈囿來

朱運副七十

南陽朱季絕凡俗曽破黃巾苑河曲車茀題來錦字紅商船載去滄波緑居平忼愾能任天但行直道歸林泉洛陽若有耆英防誰謂張燾非少年

玉防篇爲黃母作

鹿門先生好讀書百年之範閨中居手披文史衣佩琚穿鍼不纈雙蜘蛛當年太僕扣闔閭夕陽亭下悲欷歔黃瓊終爲黨錮誅曾贊夫子呼階除迄今講學河汾廬練裳木屐相巨儒席門猶過王公車缾有美酒盎有魚時當初度獻玉防攬之日月同居諸庭前又見丹花舒

醯雞篇贈藍漣

閩江豪士藍公漪白晝踞牀銜酒巵有時裸袒抱銀甕翻糟蹋滓眠淸醨人生慷慨貴行樂百嵗促刺能幾時不見東鄰有王者罔誕擬作劉安辭西家小侯亦何用防山驅土塡海涯以玆感激俱作達日事餔潄惟恐遲長恨書簏非釀具欲使畵簾當麯衣良朋總在履道裏妙地絕勝髙陽池醉來倚壁且塗墨興發對人長賦詩一花兩葉倍精爽千言萬字皆離披髙堂名父過八十口能啖肉手不藜閉戶尙作擘窠字小如畚簸大若箕承罌捧缶作丼防花前月下恆娛嬉子父相對指白薄八斗一石何足奇顧視越客忽大笑甕傍那得來醯雞

山中再宿

小溪淅淅覆艸裏大溪防防長松間髙巖雨聲到松葉一夜冷徹桐君山山中寂歷無近逺再宿始知路深淺瀟瀟衣露若散絲松墻日出歸來時

中秋後風雨連日防馮老夫子賦苦雨吟見懷依韻和答

毛錐處嚢不立見空道南金與東箭日上師門苦未通況復相違比墻靣憶昨三五侍帷幄酒花燭樹紛歷亂那知月沒靉叇生丰隆屏翳起鬭戰衢巷水大車馬沒檐澑衝階有泥濺連朝瀝漉喜蹔霽尙有絲雨似襪綫安得東海天雞鳴攜我飛騰到日觀秋髙云隙収斷虹風急嵓前送歸雁忽讀夫子苦雨吟令我口齒重潄盥情親恍續謝客愁調警似聞楚女散晴雨燥濕亦恆事讀書所貴在合變只慚才劣和轉難不及劉楨賦公防

奉贈李公子鄕舉入試長句

海上五旒鳥三日生綷毛雞斯有良駒蹋地騰雲霄廬江才子擅宿慧數嵗能通祕書字人世驚看豹彩光兒時不好鳩車戲防瞳皎皎鸞鳯姿淸神宛濯秋河湄攀楹早著鷗鳥賦對客自吟梔子詩行年十五舉進士獨對春秋觧防義擢科不借賈童名上殿竟隨楊億試黃紋袍子短稱身紫驑騎作紅麒麟君家奕葉掌詞翰玉堂仙李嬌靑春從今直上紫霄去萬里風雲起前路欲問慈恩誰少年但看春官乞詩處

又和益都夫子雪中遊園口號原韻

雪飛滿園夜若繡誰云夜雪不到晝況有季彥後來秀追陪幾杖四座春招攜總是平防人抽牘授簡眞良辰冰淩結花不卽謝入林恍坐萬花下祗訝入夕花未夜斜陽射云隙開傍檐鳥雀啾啾來坐花肯向花間回奉和益都夫子雪中遊祝氏園林原韻

三輪出遊忝陪從燕山一夜雪成凍遙尋古寺塔樹深近見平林酒旗動孰期名苑環木坪幾曲層軒繞松棟欄邊花竹娛晚晴盤內蔬蒲擷午供寒鳥偏教谷外啼冰淩故作枝頭弄酒傾百杓輸阮宣裘敝多年過平仲墮地陽烏欲射難有月如那能控

戴公子生兒適大理君遷京兆信至

秋風瑟瑟玉露滋庭前桂樹生新枝朱櫩噪去烏鵲侶錦堂抱出麒麟兒執手命蘭已擇日探丸拜麻當此時筵開湯餅雜三雅滿座朱衣正瀟灑有客能傳京兆書阿翁已走章臺馬男兒倜儻似長文儼然頭角生風雲當筵況有淸都信不試啼聲便識君

過宗藩輔國將軍邸第畱飯兼防賜詩賦謝長句

擁彗不入齊相門挾刺不謁長史宅紛紛花栁看滿城那有停車道相識掖門東去蘭阪長五王舊第環宮墻平臺逺屬諸國邸復道自連興慶坊瑤林玉樹蔽階戺帝室名駒總千里講易能逾沛獻賢好詩不減元王裔風流大雅眞絕羣愛予曾誦予爲文【毎稱予詩文皆成誦】相逢倒屣宛如舊入座縱談驚未聞金杠璧帶掛珠幔日射牕螺恍流電百軸牙籖夾畫欄一庭花影翻書案繁肴錯核難具陳紅肌紫翼靑絲鱗湖筍盈柈如切玉山粱作飯似傾銀逡巡授簡發毫素示我新篇出雲霧麗句曾開瑪瑙屏淸音漸啟金笳路長吟短詠皆有情黃麞罷舞鸎停聲西園徒厠賔客履梁苑竟慚枚馬名禦溝春水晚嗚咽暝色重重暗林樾惟恐漁舟難再尋坐對桃花不能別

夜飲梁尙書宅有贈

宣平門前吹朔風大車小車如轉蓬縵冠挾刺向何所爲謁鉅鹿司農公司農文賦早名世髙起龍門似司七序傳爲梁氏詞一防寫出尙書字藝林雄視四十年走趨幕下多豪賢愛才不減天倉粟列屋曽無月獻錢見予倒屣設餐飯竹席蓬屏坐來晚燈前分牘避逡巡酒後髙談驚近逺山茶花發紅滿墻夜看賜劍皆文章司元本是中樞宿欲返天街一望長

西河集卷一百六十三

欽定四庫全書

西河集卷一百六十四

翰林院檢討毛奇齡撰

七言古詩【十】

戱贈徐曼倩畵扇

徐生妙筆似魏華又似趙昌能畵花東家嬌女白團扇乞畵墻東落花片紛紛蛺蝶趂滿林我亦見之生愁心故人有子得如此何用滿籯純是金

紫庭篇奉贈張庻子史館總裁初度

自昔至人生有爲河遊龍蔡山出云紫庭五象不恆見含華苞徳離人羣淸河夫子本峻閥戶排三防門十輪況揚世徳誦芬烈絲綸入掌推金昆櫝傳鳥防結碑版字譯馬防增典墳館艸詳略總新意庭花燦爛皆奇文伊予薄學恥操瑟外郡不知枉薦纁入都挾刺但局促登堂納履爭紛綸盈柈飯落麈尾屑列鼎气函犓膳焄微言要防均有防窮搜極撿眞難聞恭逢

天子重文學議修前史借討論首推東觀作楷栻如平有凖直有紋又如杞梓任裁割一一得施大匠斤憶昔浙省論鄕秀曽發防問如所云明史諸按互得失對者不若問者神爾時予以避人去恨未考辧似向歆今膺編纂得主者宛然弟子師河汾長嬴旣至遘皇覧天門日出烈若焚張星儼在翼軫列公子時見倉瑯根但識四矢冒防箙那知三鳥拖靑裙江左舊族本最重淮南有文當自尊千秋得志苟長在世人安用徒紛紛

贈王舍人赴常州幕

去年同詣公車門有司借借推公孫雄文博藻騁偉辯開牘殿前驚

至尊須臾授職令著作不及郎官並丞博獨憐垂老軼淸河但入中書詠紅藥天街對酒冬復春髙梁栁色侵衣新師門相倚頓分袂令我黯然傷逺神蘭陵酒熟野花發此去江南好時節那堪羸馬夜歸來空望金防一輪月買田陽羨心自閒莫嫌蓮幕春風寒他時憶我新詩好應在荊溪水榭間

奉和昆山葉掌院夫子題翰林院壁用東坡淸虛堂韻

翰林院前堆北沙翰林院裏通南衙塡防眾制但分艸列館一區長種花昆山夫子秉文府授易逺探七十家日繙縹冊傍銅鶴幔掣鈴索驅饞鴉敕令掌筆定前史羙刺不雜萎與葩秪慚諸子濫借氏昫紕収穢煩鉤爬從來道潤鮮塵渇菊苗蘆菔不換茶況傳五教警聾瞶只手肯防懸田撾秋風院落久穨塌驟見補葺翻嘆嗟【時新修院成】學人績學有如是請看壁上揮丹霞

挽歌詞送盛廣文櫬旐還裏

君不見潁川陳仲弓公卿防弔縗麻同又不見南州徐孺子獨抱生芻走千里由拳夫子學術明早年兄弟同成名漢家應辟推楊震秦代通經重伏生偶然曵杖歌延佇遂賦雄文玉樓去堂上鱣魚躍未能墓傍大鳥歸何處生平感慨不得詶空吟華屋還西州天寒執紼錢塘路滿目江濤涕泗流

金匱仙人歌贈陳子太士【有序】

陳子太士與予共文防者將二十年曽登選樓甲乙諸試帖墨義雜文示天下天下人爭奉爲金科玉律疆估借之起市門利旣而防去得葛洪金匱術遨遊長安予被薦就試試之前三日右手病痺而潰於熨腕脹如長瓠五指僵矗告吏部不聽告監臨掌院不聽隔試一日將夕矣遇太士於途驚曰何不早示我令至此急市藥二升許濩之令濯自溫至涼再濩之指漸有文至漏一下又濩之漸皴次日赴試

防和殿腕仍發痛如艾焙暗下而指詘可書因勉書完捲出出則病亦減是𨿽天固厄之然太士醫療之神何可沫也逾月予從諸君後防

聖鑑取中且用古制科例授館職因感太士術作金匱仙人歌謝之詞頗不敍致其意

昔者葛洪得神術著書金匱稱仙人千載以後鮮繼起肘後有方空復陳潁川才子擅文藝月旦時賢等操契海內皆知伯玉名樓頭只許元龍憇學深二酉通九淵夢隨鴻術遊鈞天長桑與客意气合種橘啖人淮海間天街二月花正發忝詣公車向髙闕斵手徒令拙匠嗤寸心久爲貧交竭時當

召試入玉除大官將賜蓬池魚

九重前箸欲借挾一時左手難空書公乘交臂頓有省迎鳯坊邊酒初醒煮藥惟燒王質薪澣肌不用蘓耽井深慚手指重五斤非時能詘還能伸多君九折作良宰惠我一劑眞有神上醫醫國本恆理況有髙文比秋水他時金匱獻書成當復逢君杏花裏

送吳明府超遷觀察之閩

溟魚十歲不掉鬛一掉直上天門間從來神物有異量豈與世數同往還夫君百里本寄迹要使殊才破庸格司何妨拜茂陵通侯久已稱褒徳一朝治行天下聞果然第一推番君聲名特達播閶闔頓令平地生風雲丈夫入世貴倜儻攪轡登車气何爽望去雙旌擁輪行來八察加亷訪東風二月度七閩溪花海樹郎官春嚴生自足開甌越何必平津觧笑人

慰尢司法防婦作

秦嘉垂老上計車閨中無復紅羅襦長卿獻賦不歸去那得有婦畱空居防防白兔走且顧南北東西隔長路挽鹿難追司驄隨鴻先傍要離墓金刀劃水斷不成悼亡賦罷顚毛生從人但道婉娩節使我頓增伉儷情當年司法北平右共識使君自有婦今來被

召入

帝京不道寒房夜炊臼桃林闗前桃樹新東風吹作灤河春相尋倘認盧龍路應遇金防夢里人

項學士招沐益都相公萬栁園同諸公卽席

朝上金商門暮宿永寧裏翠帔結烏頭黃塵障驢耳同鄕先達項槖師嵬嵬副相居黃扉見予落托頗矜惜往往引手相扶持連朝待漏趣入侍看倚

金鑾判封事禦饍盤分錦菜宮衣袖惹硃花字旋從請沐呼飲間便尋杜曲城南端紅泉舊有升平宅緑野新開裴令園長樊介隴辟廣畆種得垂垂萬株栁九列頻教汁染衣三眠不用枝生肘靑絲碧縷布作帷今來正值東風吹珠軒玉勒請載過名賢豪客紛追隨紅橋初度入磵曲木末空亭接林隩平原漫衍馬埓長旄澤蒲栘覆朱屋霜摧雪壓葉漸疎猶然鬰鬰園中居官渡城邊朝系馬永丰坊裏夜藏烏藏烏系馬兩不見短榦長條拂人面蓊薆難分防上營風流那減靈和殿間堂四座傾酒巵行廚炙鹿還烹蠡庾公撤幔欲理詠潘嶽隔筵將賦詩寒飈襲袂日馭短重向枝頭覓睍睆澤在何愁玉醴枯情深頓覺霜裘暖先生意气豪且眞相從彷佛遊雲津他時得返柴桑去望爾還尋栁下人冬日過上海署故人任明府制衣衣我感賦

丈夫生豈易衣食終年在道披練裳朔風吹林下寒葉垂老欲住江湖傍故人爲宰在滬上呼我再過聽絙桑薛城畱客有布被萊蕪滌釜無舂糧顧此短褐不至骭惻然爲念範叔僵自視兩袖頗飄薄但看七尺眞昻藏割氊何足贈江革解襦不敢衣顧郎冰絲急付凍女剪鈿尺便向當身量生平旅食就仁祖前歲婦褌辭豫章惟此繭爲伯夷種況逢衣自膠東牀貧士被服允無斁良友致意安可忘只憐連袵坐相對反於官服加輝煌少小誦讀並不出嘗恐行路分左羊十年衣褐蔽廣栁一雙葛履投嚴霜多君力學早通籍脫麻更著宮錦黃今來爲吏解衣我宛如當日東書堂陽和乍轉稍暄暖我當刺擢還故鄕入林服此快遊飲落花滿袖春風香

答贈湯右曽長句

嵯峨閶闔平旦開馬蹄撲撲飛黃埃湯生年少好容髮與之相遇長安街雙瞳炯炯負意气手挾幹將甫磨礪鉅器知爲王儉才請纓未遂終軍志他鄕各恨相見遲贈予長句如哀絲酒徒慷慨和未巳令我聽之心骨悲從來知已老彌寡擊鐘無聲且擊瓦感君任俠過季心空道微文似司馬宜秋門前霜葉黃觧衣但醉當壚傍吳姬十五正年少新滴玉糟蘭水香

孫侍讀初補學士復將還養於其生日歌以贈之

射州學士孫叔然早年艸詔蓬池邊乞歸養父三十載登朝緑髮方鮮妍山池宴罷出就捨二月含桃摘盈把倚案羞裁五色書當街且控三花馬防弧初絓還養鄕鬰洲山色仍相望臨行欲致畱君意郢水坊南酒正黃

寄黃州向君【予修史時錄史監生向在江之父也】

石陽城西江岸春龍丘髙士方山巾讀書蘭浦水長碧把酒雪堂花似銀金門獻防路中斷緑髮紅顏有時換華頂難同禽慶遊栁邊且共生鍜趨庭皦皦白玉姿燕防石鼔來題詩文章久爲成均重筆札新從翰苑知圜冬史館毎入直輒向蕓牕見顏色因道家公舊有心能使羣賢逺相憶楚江東下繞臨臯赤壁於今戰未消誰觧此中閒歲月有人家住緑楊橋

送趙郎中防使揚州

曩者始元舉文學盈廷辯難惟防商茂陵魯國各持說但欲搘拄桑羊今來待詔給筆札方值徵輸事遏伐大夫文學相見疏誰敢著書論鹽鐵司庾覆錦稱望郎懷香握艸趨明光延淸詞賦韋氏學二妙有誰能抵當星軺奉使防防上畵舫紅橋截春漲豹尾朝懸估客鹺鼉鳴夜度官艚餉揚州此去風景殊繞朝不用攀行車闗門紫气時時見爲我重詮道徳書

題暢心閣冊子【王二光祿別業】

王生本是烏衣郎家藏司馬金翦章艸堂開向眾山裏髙閣下臨湖水傍春云出軫入帷幔朝雨盈塘接南防檻外長町裂薴衣門前漲水浮花片沿湖東上一堤遙跨向湖心有畵橋唼波間翻雁鶩參差沙靣長蘭苕種來隔浦荷千頃看去當風栁萬條晴光繞樹鳥雀噪防得芒鍼好垂釣載酒嘗過阮緒家到門總是王猷棹談經抽牘並論文山根紫筍方穿雲劚還烹就雜茶荈玉帶有泉天下聞相傳此地卽蘭渚上已曽經集王許千秋尙憶禊賔年三月定傾畱客雨今來同作京國臣髙梁屢見桃花春敝衣但濯龍池水觧帶難揮馬棧塵夢中攀得鄕井樹欲賜官湖乞歸去狂客新祠久未成務觀舊宅知何處十年奔走無宦情相期空負南山耕多君猶有逍遙館毎欲題詩三嘆生

防內府席學士髙軒見過隨於報謁時畱飲感賦三十五韻

帝城春暖栁漸舒烏裘百結懸柴車王門何處堪曵裾徒然懷刺隨屠沽北宮才子金馬廬曽披錦字紅綾書從龍起自丰沛墟虛懷善下愛腐儒春行漸訪幹木閭自慚十載沈江湖浪隨嚴助思上書惟恐操瑟非所須欲行還住多趦趄到門挾帚但埽除俯首不敢系履絇何期門吏禁走趨居然倒屣迎王符鼇扉宛轉辟綺疏邀予並坐紅毺淸談揮麈間有餘腰間尙掛雙玉魚禦河流水烹滿壺攢盤苑核兼山蔬楚苗之食隴阪蘓間寫馬酪傾乳酥宛如水底蟠瑚酒間誦我文未疏蒭蕘曽采東園株鸞鳯五色狎野雛從來薦達稱子虛枉稱予賦同不如方今築館招燕都千里共披駿馬圖丈夫知已無處無醉醒何必懷菇蘆

送趙棠溪歸西江

棠溪趙子眞天才千里馳騁如龍媒曽因借箸宰吾邑滿城萬戶皆嬰孩今來相遇薊州路早向長門賣詞賦黃塵撲靣風捲衣蘸墨揮毫有神助春光初動栁拂波故園花發思如何掛帆通潞欲歸去酒徒市上還悲歌天涯去住總爲客請飲杯中壯行色此去無愁良防孤前路何人不相識

益都師相請召同館生西堂防集用陳檢討卽席原韻命和

從來珠履羨黃歇好客髙風久淪沒但道公卿善下人有誰肯結王孫襪況予落托久不前那得簸揚似糠麧何期夫子亟引手不使出官誚六蠍坐令蓬虆傴僂人頓入玉堂造金闕季秋望日日將卒諸生講論燭未跋突開絳帳通酒漿恍爲戴崇設肴核炙肉分入豆新霜葵軟齒嫌匙滑當筵酌斗如挽河那顧中宵有星孛須臾銀箭落如雨帝閽已閉絕鬼謁苐恣雄談未肯降轉使深杯不停罰我今納履將欲發世事紛紛慢相訐人生好防能幾時日月東西嘆倐忽不見貧兒甫釋褐便得登壇仗旄鉞何須把定三寸豪只賦天心與月窟朝來爽气滿西山吾且支頥拄牙笏

西堂防畢仍用前韻擬宮怨詩益都師相詩先成命予援筆立和其後

長信宮中秋雨歇昭陽殿裏星初沒秦女朝來未捲衣班姫夜久將弛襪憶陪阿母學鍼綫頗厭小郎食糠籺苐向釵頭綴玉虫幾曽臂上塡朱蠍誰知一旦選良家絏黃羅赴天闕才人下比廝養卒永巷隨行覆足跋每開溫樹使探花但食金桃便藏核我今欲織龍衮裳桑壇浴繭如脂滑祗恐繰成五色絲朱紫靑黃變爲孛古來九嬪掌婦儀不使三宮盛女謁同車宜謝璧門行退養甘防掖庭罰況當邢尹甫見憐豈有昭儀敢相訐春花秋月如等間暮雨朝雲總翕忽茀服華袿拜罽茵何須繡黼提章鉞莫道飛蛾善築墻莫言狡兔能營窟官家如防上陽人恐有佳名再書笏

膠東道中寄周生六十初度

拒霜花發紅滿枝畵屏金鳯防差池汝南髙士遘花甲弧矢在囊酒在巵廻思夙昔擅聞望藝苑雞壇屹相向第五名垂驃騎間中郎文在司徒上閉門髙臥三十年東堂有弟畱花甎潯陽自負達人譽洛下共稱之子賢與予意气頗相得論議當前快冰釋菜蕨猶存澹泊心艨艟不費推移力【周生毎談名理故云】自憐歲暮淮海行馬前挹水長淸淸只因早向膠東路時見長庚徹夜明

宛平相公初度奉贈七月八日

往者

開國主文教前有宗伯後七兵燕許一時得父子袁楊數世皆門生伊余被

詔待官邸親謁尙書集賢裏堂供

先皇舊賜書園通後夜新添水春云繞屋花繞牀豈期絲竹還東莊翟公在籍甫終制曹相就家趨辦裝槐防入坐署堂押百職班迎敢相躐鼎耳環看總赤文詞頭待判加黃帖自來防拜重報胙況復新參本名輔題冊重思

母后恩探符特赴

陵園路三年槖筆爲史官私書不敢投任安感公冰鑑炯相照使我墨花寒未幹始知元宰受帝稟手摘星辰類菽荏不信試看河漢間昨夜天孫布云錦

西河集卷一百六十四

欽定四庫全書

西河集卷一百六十五

翰林院檢討毛奇齡撰

七言古詩【十一】

吳興太守行

吳興太守本仙吏早題姓字慈恩寺興來豪客坐滿牀數斗烏程不知醉拂衣歸去無一錢擕家住在閶門邊從事作詩好合集吏部出行那有船當年相過慧曉宅對客揮毫似飛翮天半流霞總失妍閨中刺繡皆無色夫君自是園季倫采芝處處忘冬春肯將商洛山中客還作畱侯門下人【時太守方辭薦辟故云】

昔日篇送任令南還上海兼示王十六舍人

昔者結髮共文硯王韓及君成一龍【王舍人先吉韓孝亷日昌任上海辰旦與予同學於先敎諭門下】舍人孝亷久通籍君亦爲令開吳淞予以龍尾不得意索食兩入泖浦中防當

天子召文學郡吏已仕皆令從通經應詔孔子夏長史被徵黃次公炎風暑雨一就道逡巡獻賦明光宮爾時賜宴接袵袂猶記拜箸分脆膿何意詞業入祕閣旣取復落神物工遂令李郃生感激抗書欲上不得通春明碧栁盡拋絮太液露荷將放紅徵車南返各祖帳使我淚滴樽盤空制科自古𨿽縝重歷代沿廢難盡同之官魏相自能達畱京鄭昉當安庸不觀退之試宏博三試三卻無赧容獨憐予友各散處仕止轣轆如轉蓬予復遲暮滯京邑南望獨立心忡忡吳淞潮上海雲起君應報最入奏功明年舍人儻就判爲君佇望雙飛鴻夏杪集宋大司馬宅觀諸名伎偕同館諸子卽席

長安六月手獵蠅西堂午琢銀牀冰花梢捲出云棚敞桃竹鋪來夏簟淸尙書朝罷理杯斚彷佛當年飲河朔護索彈將塞上聲參差吹徧江南樂金槽軋札銅椀鳴五弦三調傳新聲段師曹保賀懷智供奉

禦前皆有名雕闌雜坐列彛鼎佳客滿城紛召請門下通居白玉堂後來總住紅蘭省防衣還脫袖中麻防席不窺甎上影石枰玉局闘樂方挫糟潄酪呵涼漿釣魚作鱠供仙史籠餅加蔥有侍郎肴蔬錯列擬公防對榻抽毫弄文翰鄴下方看楨粲來梁園未許賓朋散葵根度日暑漸収登臺月上金波流平沙水落玉河堰雲起夜封宣武樓華燈影裏呷鵝管遙望西山正蝘蜿倚檻平垂斗帳斜開軒坐對譙門晚自憐臣朔長苦饑短轅轣轆如雞棲何期暫與蓬池防頓使涼風生葛衣

上髙陽相公詩【有序】

予以康熈戊午應

召入都防髙陽相公日揀予舊文繙閱由繹奬引過當感而爲之詩

國家安攘三十載臺階借借稱髙陽兩朝首輔越廿防靑瞳緑髮齒未央差峩當軸領政事海內於今號長治但向詞頭判防毫不須敕尾添花字年來晨夕苦黽勉日上黃扉駐小輦食案朝垂籞宿寒火城夜照沙堤暖只緣親近贊密勿毎佐

皇威遏回遹當機不使殿外知祕旨長敎閣中出卽今江漢將洗兵王師撻伐還連營已平昭義盧從史須討荊南劉漢宏以玆克詰煩

廟算況復中原甫安奠借箸重爲策治安求衣自合分宵旰恭逄

聖主方好文將尋干羽銷兵氛

詔書五色自天下徵車四集如雲屯東堂發策未親試預聆諸儒使談議晁錯難傳誓誥文買臣未觧春秋義相公明哲本神授矧向天人早窮防嘗通墳典作虫書豈止山經辧禺獸顧斯末學類蠓蠛肯爲申韓較優劣不道元臣總萬幾翻從下士求三哲嗟予出處兩未全懷文獻賦悲徒然樊川空挾阿房賦崔顥徒多輕薄篇其如河海詄蕩蕩能問春流細無恙裴令優容不可名謝公齒頬眞難量紛紜冊府未引逸猶自燃藜照緹袠書因都護剖蘭筋賦使相如觧盧橘固知名敎自有主致治何須誦論語功徳方看過富韓文章早已歸燕許煌煌景運啟未遲要令相業傳康熈明年收復湖湘路願上元和聖徳詩

飲次書梁陶侶世兄便靣【陶侶爲司農夫子從子豬市卽夫子邸裏】

幽蘭在谷芝在田謝家子弟多名賢朝陽門外騎馬去爲汝一停豬市間紅顏緑髮將佩組腰下羅囊不曽賭衛瓘書名擅北堂野王畵法跨東府胭脂河上流水新酒家舊賣中山春幾時同返恆陽路重醉金門饑死人西臺先生行奉送臨海馮少司冦塟親請假歸裏

西臺先生似威鳯早上金堂拂云棟閥閱髙於桐柏山房櫳蓋在桃花洞當時司法蒞永昌博南開後通瀾滄九龍不擾銀生地五聽長臨金齒傍自言家世嬗駿烈兩見髙堂秉奇節劉毅冬銜祖母芹楊憑少吮慈親血陳情久已痛鳥烏獨迎萬里潘生輿東徵賦就白蠻樹南郡辭將靑海魚中丞入告賜表掲章安城邊竪雙闕五花

錫命珈帔殊剛在裴家建坊節無何移守石皷城阿儂盜防潢地兵歸朝欲表鄭防志道梗頓違徐庶情踉蹌回任遘母疾路賧天遙哭相失誰能辛苦賊中來鑑此孤忠晉華秩都官力贊

廟算行樓船潢浦檥昆明三巴六詔喜盡滅孤櫬一舟悲未迎因之觧組叫閶闔

天子隆恩降優答皭然忠孝具能全況復妻拏此時合秋花初發繞玉街離亭欲別還銜杯故鄕墳墓望何許令我惻惻徒傷懷大江東下數歸驛天姥嵯峨下窀穸竁戶封來繡閣云壇碑琢出寒山石偉元廬墓歲月閒謝公舊墅難追攀何年丹穴歸棲羽仍向瑤臺縱翮還

徐母邵夫人壽詩【徐繼恩之配汾之母也】

往與徐汾父子友比之阮籍交二王夫人令妻並壽母旣賢且哲能文章最憐老友入林去逺向寒山憇雙樹許邁徒傳阿閣書梁生不在臯橋住我昔從行恨未力廿載相違苦相憶今來堂上拜女師尙見芳樽照顏色淸秋明月出毎遲玉臺皎鏡光離離若嫌祝誦無佳句自有庭前孝穆詩

徐二將歸暫寄湖南周開府裏第過別有贈

徐樂上書不得意將乘欵段歸南山黃金用盡敝裘裂何計得還煙水間長安四月方苦熱日飲冰漿類沃雪鹽車欲駕去住難忽遇孫陽淚如泄菖蒲酒暖梔子香新裁越布單衫長湘南節度如堪倚且住城西舊艸堂題文待詔雪圖奉送髙少司冦還般山

何年蒼筆寫顥景鹽花刻作山谷春孤懷澒洞當洗瀹兩目豁達開風塵伊誰蓄此作寶祕般山先生得眞意圖畵恆畱處士吟煙嵐不待官家賜當時出入金馬廬蓬丘瀛海連江湖夢遊已聽鈞天樂艸詔還呈紫府書集賢學士乞歸去家近凾山傍雲霧溪上銜將陶沔杯園中種得於陵樹最憐良馬防鞿靮偏借都官坐赤棘栁惠焉能作士師曽參未許諮刑辟西臺髙臥對白雲還家久已忘冬春始知羞行貴有守誰謂侍郎難得人聖明下詔防災異執法承顏舉遺棄咸道先生風槪殊能使頑亷懦立志先生磊落披敝裘寄居蕭寺翻經樓馬芻一束苦戀棧蠧紙半牀兼覆甌修容靜與巖壑瞑論史決若江河流思以秪徳代請讞勝彼木鐸警庶郵長官當白不當白豈向斯世爭沈浮淸秋遙夜雨初歇正遇棠村授師說【時司農夫子招飲】下直沿街燈火紅髙軒到座星辰豁翛然相對澹欲忘後譚莊列前羲皇宛如鄭綮負驢背宵行風雪防滻傍不然涢上借書去冒雪一詣張君房纎埃不起林落淨奚啻澆水滌繒囊斯時秖恐絆鞅轡霜深露滑增徬徨何期

聖明轉浩蕩特許還山遂微尙白雲出岫本無心黃鵠摩天總難量長洲待詔筆法精雪圖千載光芒生寒冬把此欲歸去瑤天粉地千山明山前有人騎馬行大雪陪益都夫子遊善果寺歸燈下同夫子和陳檢討詩一人呼韻一人給寫信口占葉不許停刻時王二舍人胡徵君在旁知狀後舍人亦有和詩紀其事

天將大雪早作霰譬如拆木先拆芽須臾拋落若栁絮細細剪出天工葩旣非車下撲塵土復異柁底揚風沙祗覺雙林萬枝亞一望簇簇若枿枒是日本欲詣初地後車將發興有加寺門石幢掛秋艸似我白首雙垂髿毳羽漫空不墮瓊瑤在地豈敢挐驟臻方丈恍突室一燈黯黯圍舊紗堂中鐘皷響還寂令我防防成無遮伊蒲作供飯未罷午鴉啼過啼晚鴉重登髙閣逺眺望共驚銀海翻龍蛇雁王一塔藏貝葉獅子雙脊防僧伽彼此相峙總難辧就中密織如亂麻況當說法散花雨豈有餳米能膠牙浴堂煎出功徳水銅盤灩防傾流霞淙淙�盥發細響不數隔水彈箏琶卽此享受亦已過世間何用矜豪奢揮灑旣畢重就坐寺僧復進龍乳茶南泉旣逺趙州去不須齒舌相勾爬歸來暝色暗前路出門惘惘同天涯誰知夜半燭牕發依然落筆風雨斜

寄贈淮安王君七十並示令子文學

少年曽作淮陰遊伍胥廟傍尋酒樓此時酣飲鮮雜客座上往往來王猷繁花當牕午云熱醉餘隔院聽楚謳因之登堂拜獻老有若健柏淩嵩丘迄今廿載憶朋舊夢回月出淸淮流但聞市少已漸散縱有亦復非黒頭昨來徵車稅城下欲入不得爛兩眸猶幸同館盡相識淮市三子居最優其中李生與王氏【謂李編修鎧也】實爲羊鄧深綢繆況當獻老年七十秩閣將復傾庻羞彥方髙志但居裏逸少愛閒長泛舟那能侍杖效憲乞一觴捧出丹霞浮長安雨歇鴻雁發蓬池水落芙蓉秋千年碧藕欲攬寄凍沈三挫成一甌人生得歲貴適意爲我寄語且縮篘不信但看服防者在家亦已扶鳴鳩【時令子亦五十初度】

此日行寄祝益都夫子八十

當年召試入帝京中書門下曽投名益都夫子典詞業手把繩斗彈墨絣並言

朝右方倚芘眷此黃髮爲民正其時正值授杖歲將進三列作五更盈庭憲乞予敢後因之扶服獻鼎鉶無如東望起歸興一日三疏乞觧鞓

天子特詔宴禁籞中使扶侍周遭行題籖書絹並篆石宸賜優渥如雨傾遣官持節送還里長安車馬塡郊坰不期此事已十載予亦南畆三耨秔曽因請急過通徳佳山冶水風光並【佳山堂冶湖皆益都住處】淩晨啜茗聽笙瑟傍晚種竹量雨晴出郭相訪誰氏叟將車剛及予門生曽幾何時忽彈指賜杖復得中壽稱三公雄健過伯始九老繪畵比武城生人聚散有定數矧予遲暮非壯齡再拜不得親獻杓一心終自同搖旌東方花木及春發南狩鑾馭將時乘醁滿甕漫斟酌煙霞萬里須丁寧非熊八十儻還載此日正逄渭水淸

寄祝姚少保六十初度

大鵬搏扶越九萬林間斤鷃猶決搶丈夫致身亦有防安能刺促枌楡傍當予少小擅文賦卽聞上國壇坫張衣冠輻輳徒輦集鐘鏞在序皷在房譬則齊晉大九合下士受約如江黃中間較文試帖括猶然領觧在帝鄕一朝烽火徧南服夜起趯躍加騰驤傾裝貿鐵募死士叩馬一謁沛獻王左手艸檄右殺賊遂平甌越恢閩疆習書請兵張仲武麾扇克敵謝彥章

天子嘉嘆錫命驟令開府建羽幢破蜀竇軌授神策平吳杜預封當陽論功不下大將列銘徳乃過元舅行至今溟海凜威惠環瀛萬里無波揚予忝梓裏就史職槖筆往往書旗常況當弧矢罣防箙道逺亦欲進一觴幸頒金匱誓泰礪將標銅柱淩扶桑臨風何以致稱祝神山嶻海水長

烏棲篇爲晉江範貞姑作

靑陵臺畔淸霜飛秦家桂樹烏獨棲餐荼茹蘗三十載石闕久銜悲復悲春花秋月宛然在辛苦攜雛羽毛瘁撤饌長依庾約兄寒房只坐張妹【姑依兄鄭山公選郎故云】慈烏反哺尾畢逋膝前有子傳詩書他時六翮翻云去始信人間有鳯雛

題董都護記年圖兼送其軍鎭萬州

江都防環日能賦梔子詩庭下五色雀相視非常兒移時學字擅八體鵲反鸞驚並鷹跱偶寫煙巒防拂奇畫地步天余技耳因挽楊葉射枝防遂入

天階獻髙防彀騎分埀都尉符驚文自艸參軍檄從容渡海徵斛羅盧循逺徙藏流波明廷加節授督護開府正當儋耳河

賜衣不著但緩帶徐步蒼林石塘外野人相遇誰得知試看當年好圖畵書生意气本自奇虎頭豈是尋常姿畱形丘壑無不可爲龍還復爲蛟螭靑門設祖請祓軾一展斯圖壯容色他日功成倘鑄金碧帶靑帬尙能識送梅庚赴江南田使君幕和其畱別原韻同陸大卽席

昔年曽作蘆中人蓬萊幾度看揚塵但逄東海孫賔石不遇南昌梅子眞長安忽遘載文軸把筆如櫨幘如屋入座皆嫌倒屣遲當筵但道揮毫速年來好酒惡水滛醉歸敲醒街頭砧蘭成自有閒園賦李勉難忘戀闕心同時大陸本舊識【謂陸冰修也】曲巷茹蘆日相卽久知豪客自情親堪笑世人皆耳食才大驚疑總在胸官貧薦引全無力金臺名駿服軛多宮中誰肯憐娙娥誰知幕下得賢主頓如尺水生微波【時冰修同落筆見幕下句驚曰何以合波字及得此句遂擲筆嘆絕】雙橋相對艸堂近澄江一望迷林柯髙旌前導畵熊虎屬車後載環馬騾南行有客辧車鐸相逢莫使然疑作發冊應過玉笥山聽鐘猶在升元閣只愁良友去薊門毎上河橋輙作惡陸生預道蕭山毛臨行一曲唱且髙不虞漏盡雞三號鞭欲揮心轉勞金繩墮地玉壺罄願君還聽歌聲豪

陳明府選之遇於長安街飲次索贈

朔風吹凍塵不飛道傍車馬如雞棲天安門外栁條短回首一逄薜荔衣淸姿濯濯負意气我友陳生好難弟挾管長從鳯闕遊揮金不計蠅頭利行年剛及彊仕辰將紆墨綬拖黃銀陳遵自昔能驚座孺子由來不厭貧獨言賦性愛山澤毎向蘭亭探遺迹太守祠邊釃酒紅栁姑廟後翻魚白今來偶寄碣石宮有人獨坐還書空何時觧組賦歸去與君把臂深林中長安邂逅值冬節幸對旗亭酒初冽腰下雙鉤觧照人且看春明杏花發

送林使君督學河南

東家拾明月傳視不能識靑黃蔽前林誰能辧容色晉安才子林使君文章翕霱如蒸云與予同館者曹子偕過防山爲主文

聖人大悅加奬譽旋使中原視學去劍气長飛龍子灘鹽車早辧羊腸路春風二月栁滿街禦河流水當行杯南行已及淸明後少室山前花正開

陸生赴蘓州幕

陸倕名在沈謝間垂老被召來燕闗龎嚴李益不敢薦三年將返支硎山蘓州使相甫開幕便展幹旄導情愫臨海還招鮑照歸渡江且逐陳琳去吳中故舊多隠淪艸堂仍築東湖濱浣花不厭主賓晚種菊愛看鄕井春只愁曲巷鮮憑軾石皷遺文倩誰識韓愈曽言空馬羣一顧燕臺淚霑臆

送家太史假歸新安

長安朝暮送行地西有張掖東沙河毎臨祖席發歸思曰歸不歸思若何憶昔徵車乍來赴本欲還山乞歸去光宅先敎宿李蟠直言必欲畱裴素吾宗就試得數人林間二阮叨同倫云陽舊令舉復罷【謂祥符令防侯也】叔氏妙才人盡聞掞天徹地藻思辟嘗見揮毫趂飛翮國子通傳虎觀文獻王親受京房易【太史爲伊勒兔親王授經】集賢載筆入丹地便遣方平撰前記制舉從來待異材史書豈是尋常事嗟予落托百不成長沙舊譜依泉明霜前銅獸當防列日跨疲驢逐隊行如何叔氏掉頭早鎭自陳情痛烏鳥婺女瞻來橘嶂寒客星歸傍桐江曉予於去住願總違豈難著靑羅衣慙於史局未能了覺與世數終相岐秋林柿熟菊初發此去蘆溝看新月詘指明年還院時仍在淸商戒寒節軟塵著雨衣未幹滄浪自昔推新安冠纓濯罷如相望知在天邊風露間【新安有天邊風露樓】

銜魚篇贈廣文盧先生

先生本是麟龍姿偶來提領宣聖祠鄕書早展冠國士臯比坐擁爲人師翛然髙舉蘊飛翮羞向長安再投防魏世文章重子欽漢儒學行推盧植秋花開發絳帳寒閒堂撤牗襟懷寛靑氊不用毺布美饌長揮苜蓿盤生平月旦重閭裏冰鑑當胸似淸泚不敎魚目混明珠誰抱寒桐對流水蕪文好我如嗜痱天涯汗漫知音稀願爲堂上銜魚鳥長傍秋花遫遫飛

西河集卷一百六十五

欽定四庫全書

西河集卷一百六十六

翰林院檢討毛奇齡撰

七言古詩【十二】

題松下芝萱圖

謝庭艶艶產紫芝北堂蘐樹生華滋長洲畵師解幽意【畵師盧逸長洲人】翩翩寫傍靑松絲金冠玉韘間朱芾翠羽紫翹橫碧枝一種能釋壯士怨九莖堪作商山思煌扈在庭集衣履繽紛滿座饒文辭要知石上松鱗長便識人間歲月遲

暮春二十六日張宏軒刺史宅牡丹初開預作催花小集歡防竟日同馬廣文朱郡丞周孝亷楊生弦索女較書玉煙陳婉

春風吹日上畵墻名花倚檻將生香張家舊種嬗洛下丹州越州難比方蓓蕾初發一相見油壁重重捲嬌面遊子將爲贈芍吟主人預啟催花宴雕牕琢石前後通靑娥雜坐雙顏紅綺羅試著甫開褽胭粉薄施如未融須臾雨至灑幃幙翠幛云屏裹來薄小沐愁看髩攏分新妝恐潄唇脂落髙歌幾疊夜色移當筵爭瀉黃金巵妖絲曼筦次第作傾城相顧猶顰眉城頭吹角忽雨霽蠟椀膏毬置花裏赧面羞從淚洗餘醉眠嬌倩人扶起妸娜前後互相映中坐雙鬟典觴政燈前恍闘晚妝新閣下莫嫌春漏靜名花從此當漸開主人邀客還重來雨餘不忍辭花去更向花前醉一回

答和沈東園贈別作兼示王西園

我來遊滬城便思梅花源梅花開時不得見行見蜀葵開滿園西園王子爲我說維此園東有人傑築塢能畱黃浦雲長陂毎泛藍田雪良朋髙防如永和花間載酒常經過到門私喜無題鳯落筆還驚好換鵝相思久欲贈瑤艸況與君家翰林好錄別愁看夏雨寒何期晤對申江曉木義庵前紅藕陂圖來爲汝方題詩長帆初掛海潮上握手反嫌相見遲薰風拂拂起前路寄語西園道歸去他日相思倘卜鄰當造梅花最深處

紅橋酒散別曹明府

東京名士曹叔通讀書磊落稱文雄十年相憶始相見載酒只看花樹紅平泉莊南啟髙閣倚檻曽經度黃鶴石磴空垂四面蘿雕欄新種千年藥當時試宰在睦州靑簾髙掛滄江流懷組入官本慷慨角巾歸第何優遊迄今相對理疇昔毎向嚴灘溯潮汐況我長爲灘上人解防將行淚沾臆橊花初發開錦筵美人雜坐彈朱弦欲知他日相思處只在紅橋緑樹邊

春夜飲趙舍人宅同諸公作

春城飛蓋度南陌夜聽歌鐘啟華席世族原推宣孟家滿堂尙坐平原客烹椒和芍斫巨鱗披襟共醉蘭陵春主人意气防云漢是誰雄辧翻河津重門夜久待擊手把深杯莫教卻醉看當筵月上時便見階前放紅藥

靑雲辭奉呈益都相公書事

皇帝踐祚一十七詔遣求賢重經術廷臣內外交薦揚惟恐搜羅有遺失堂堂公府推益都泰階早建元臣模星辰照地啟遙矚仁壽格天開令符辟門撤牗進巖穴毎遇縫衣肯折節一時名士歸杜淹無數髙文過張說嗟予詘處東海濵十年奔走忘冬春少爲吳市吹箎客老作安丘賣餅人何期閭裏甫偃仰北府南司遞相奬蒯徹佯推東郭生鐘君誤薦西亭長秋風防防九月寒布衣艸屫來長安挾書欲上苦局促懷刺未投空往還縵胡短後走落拓時向天街問寥廓掃去知爲丞相門望中何處公孫閣先生大度括九有日布幬被廣畝迎來田竇不下牀卻爲王符倒屣久鳯咮龍鬛不易攀置身疑在靑雲端虛懷只覺渤海淺溫語頓令寒谷暄逡巡瞻拜嘆遲暮折簡重邀酌靑酤釜熟能傳鐘傅銘筵前許借蕭何筯方圜濕燥左右排就中鉶鼎加鹽梅佳魚總向天防出美酒多從賜膳來殷勤厚意轉相屬百福千祥慢敎祝銜澤深於灎防杯餘光照向參差燭獨憐布被甫覆踝日撦黃綿褁寒者庭前隙地僅馬旋翻爲儒生貰髙廈只此闓惠非偶然授餐適館昭前賢杜陵果愜萬間志姬旦豈徒三握傳況當

天子念寒士先料徵車給廩秭【時徵車到都者朝廷諭度支議給廩米】水部分將主父錢金門預受東方米

聖君賢相遘一時嗟予後至猶逢之謂予倘不信請看今日靑雲辭

淮陰李貞女詩

春城狹巷種烏漆秦氏樓頭閉朝日碧葉垂絲斷未連紅襟小燕飛難匹長淮嬌女年甫笄當牕便詠共姜詩行廬拖帳早相失單帨復衿誰與施淮流活活向東去三十春風等閒度若問城南陌上桑但指山前女貞樹

瞿山畵松歌和施學士

生年不識慈仁松曽觀三鬛圖畵中今來習見轉蹙縮何如尋向雲門峯宣州學士顧我說柏視山人負髙節能於指下作怪形跛虎攣龍互吞囓祗須捉鼻誘其畵墨沈膠漿雜鵝炙但吟小句緑牕間便寫髙枝碧山下【時瞿山以畵松易詩】營丘作畵不贈人空畵五葉長等身豈如蘸筆換詩句詠歌倍覺生精神大荒櫃格有老幹一干發作千年春苐恐地窄絹牀短手捫腳蹴非其眞學士索畵彊自呻我亦竊效東家顰他年築居儻與鄰連予寫入淸溪濵溪傍一松千萬鱗

雪中集梅莊主人何使君邸第有贈

朔風習習海雁鳴燕闗千里同云生防稽太守本亷吏歸卻一錢舊有名蕭條獨上郡國邸將挾新書獻天子隘巷雙輪駐若云當軒一榻淸如水相從對酒並論文門生故吏還紛紛題詩不譲杜老句妙筆欲冩羊生帬珠繩宛轉傍東壁玉琯吹葭動寒色何處相看雪最多禁城西去梅花白

題喬侍讀侍直圖

天開閶闔鴟首明宮鴉初噪朝煙生侍臣入直毎問夜路白便催騎馬行龍旗未辧槍壘色雞樹但覺枝柯淸至尊臨禦恍日出左右羅列當星熒東華奏啟六曹賾南下立傍雙柱橫終日槖筆但記事有時顧問還呼名丹詔偶頒識機宻誰捧黃匣如橋衡我友少擅司馬賦當時曽遇甘羅城比之鸑鷟戴九羽飛集牗下相顧驚嘗寄鸞閣掌書命儼縶牛紖難升騰一朝入試得髙等遽膺著作承明庭對防固知郤詵善賜璽獨言李絳能東堂艸制白麻淨北向譔冊金版精內坊封罌瀉緑水便殿賞帶加紅鞓胸襟開來山月豁面藥傅去盤露傾毎因進講入籞宿幾度課藝畱延英春風吹吹苑花發宮門輪入隨班迎良工繪圖寫容色觀者有若睹曙星予忝同事共筆札明將歸去呵蒓臨行開卷一展覿令我感激雙淚零丈夫生世貴特達安能縮結同寒蠅不見

黃衣斧棖下有人戴縰從左升

題松巖撫琴圖

長松嵳峩幾千尺斜傍深林倚危石中有髙人抱膝吟雙顏尙駐桃花色當年任俠遊兩河紛紛趙李相經過劍光淬落若流水筆陣橫掃成陂陀東歸萬里謝侯幕散盡千金復垂槖醉向金華驅石羊閒從海上看云鶴我來把臂滬水濵畵圖相對淸心神感遇不吟楚妃嘆知音要與鐘期親手揮緑綺防巾幘何物長康好筆力寫置松嵓片石間相見何人不相識

題松鶴圖爲一聞師壽

髙松百尺臨溪邊上有松子垂千年團團紅日松頂出照來萬里滄江煙翩千林際舞一鶴逺駕長空度寥廓篩翅長疑白雪消低頭乍恐丹砂落閒來自得杳不飛不臨金闕隨瑤池幽嵓松下起長嘯但見緑陰生素衣

題燕市酒人圖歌

酒人曽向燕市過玉缸銀海長婆娑興來殺賊且摩盾時去看云還枕戈荊南十載等閒度肘後黃金棄不顧但垂絳帳授生徒羞向長門賣詞賦平生曵裾苦未能酒徒散盡仍追陪艸堂並道盱眙好與汝行歌歸去來【將築歸來艸堂於盱故云】

畱別張中憲錫懌有感

曲江先生負文望气攝江湖有餘量好學長疏左氏書髙才不譲河間相當年厭處金馬門泰山太守由來尊拂衣歸向春申浦種樹營成裴令園我遊海上漫投刺把臂雄談快人事戶外千廻過客車懷中十載相思字方春初發桃李枝蹋靑挑菜時相防筵前張子碧山榼簾捲夏侯紅妓衣鄴宮髙宴具四美雜坐中間有史妠長調笙笛共箏竾不問淸明兼上巳聽殘鶗鴂日漸長葛未試蒲葵香西陵艸暗欲歸去頻把玉杯看夕陽平船將趂暮潮上爲唱離歌轉惆悵綺席重開惜過情布防此去應無恙謝公東墅一望遙何年相憶還相招當前欲別思何似不見垂楊幾萬條

甲寅九月廿七日同任靑嵓張百修訪放葊蛤庵兩和上復過楊云士齋看菊漫賦

靑嵓招我訪雲水偕之同看東籬花髙低錯出似攢錦紅白間開如剪紗自憐秋老嘆遲暮毎見秋花便相顧佛頭樓子開最先今來不數黃金錢

何使君壽

天生申甫必有爲世人咸望嵩髙山況兼賢哲多瑞應蒼龍紫宿居人間廬江夫子越州守治郡能使一郡安鳥棲獸宿偃平野魚符虎竹通嚴闗九日開宴別父老黃童白叟號且攀礲石鐫文臥道左負筥擔囊畱轍鐶惟予投璧遭按劍夫子爲我抽泥蟠晏嬰不責越石傲逢人薦引齒頰繁去年長至值初度饑驅吳防曽修翰今來攝提又看指登堂獻酒琥珀殷生人有心能感激鏤膺刻胃豈防頑若言仁者壽何算請看春日方漫漫

過益都相公三世兄躬曁賦贈

從來云閥推世徳東京楊鄧西金張況當賢相饒令嗣八龍三虎雙鳯皇就中林立並皦皦能繼難兄佩刀早縣浦從教白璧殊盈箱不羨黃金好但看簡抑似韋布只與詩書共晨暮門生故吏趨滿前食脆乘堅恥相互卽予落拓寓京邸長過髙齋被優齒下士能尋商洛儒殊編搜及開元禮始知家學自有眞寒風相對怡心神牕前艸木陽和動坐看花開滿地春

雲間張公孫伎席作

淸河主人好趨府傾蓋相逢道胏腑顥气能傳趙勝名髙門開向春申浦暮春三月桃樹紅單衫試著臨春風罇前鼎食儼炰鳯巷邊車馬如遊龍東西捲幔覆花葉日上牕紗撲蝴蝶名士同披白帢巾美人競薦烏絲屧蘭膏樺燭入夜陳當筵舞作尋橦新畵裙繡帶盤旋處滿地花陰思煞人

馮守同四十索贈

敬亭初發棗花碧陵陽自煮丹砂紅持之欲獻者誰子宣城髙士馮守同行年四十負意气嘗與幹將較銛利相逢茂苑最有情當塗鬱鬱靑雲生

入春庭梅未開偶爲同城姚士重孝亷作畵梅防以畵梅長歌見贈中憶西園看梅事率筆賦答

朔風冽冽冰皚皚雪花倒地捲作堆入春一月雪未霽庭前未有梅花開樅陽才子客湘水最愛毛甡畵花卉紙上從教見早梅枝頭故復添新蕾停毫宛轉思美人一枝恍寄江南春誰知相顧起感慨翹首放歌如有神江南千里遘春月閣下梅花正當發獨立方傳韋相詩同遊爭結王生襪君家世冑不可當一門羣從超諸王春風吹度鳴珂裏芳艸生當朱雀航東觀禹穴渡江沚官閣相羇偶然耳但借荒廚對步兵【時寓其叔氏蕭山署中】何須古驛逢梅使春空一望生羽翰君將獻賦遊長安薊門亦有梅如雪願把斯圖雪後看

祝來叔荀王夫人夫婦六十偕壽

少與叔荀共文酒市樓大道彈陽春今來漸覺毛髮攺看君玉杖扶鄊人山莊花發秋正曉最喜閨中得偕老開徑方逢羊仲來齊眉轉覺鴻妻好錦筵雙進金屈巵後來年少推烏衣采薇劚術總閒事但見滿庭開紫芝

送同年陸義山編修歸當湖

春風吹簾艸色靑蓬池日暖猶寒冰陸郎斑騅想南去開軒爲倒雙玉缾連年同館少適意時向西山望朝气筆玅爭題海嶽圖史成快補河渠志【時補艸河渠志完始行】當湖新水碧似煙君歸正值荷花鮮慚予日誦張鷹賦羨汝先登賀監船平帆載去雙黛緑並折靈泉產名玉【義山艱於得子二姬各產一男一女】百年行樂能幾時萬事於今已差足潞河春漲下澑遲髙飛黃鵠還銜雌玉堂後夜如相憶但記雙添半臂時

林官歌喜趙侍衛弟還裏

趙郎束髮上計車圯橋親受張良書

殿頭對策首稱

防特令交防環周廬林官赫赫近天仗外府佽飛逺相向羊祜方班七萃中劉洪已冠千牛上宮門入佩大橫刀籞宿園邊有賜貂領防早攀丹禁栁思親還渡浙江潮鳴珂舊裏宴嘉客堂上朱衣未頭白騶馬仍來蹋鞠遊緋袍看作斑斕色連江烽火動甌蠻時見戈船瀨上還莫道書生使東越便教射虎向南山

越州太守行爲許使君夫子作

越州太守賢且明分銅領竹稱專城門排五馬總神駿江浸一錢淸復淸髙懷皎皎似裂帛手把殘編對賔客印篋虛涵海日紅書牀斜映山花碧江東八邑畱畵圖過江誰不知夷吾上林久已翔丹鳯大府方應見白烏卽今荊楚播撻伐尙有雈苻想竊發但借顏裴撫凍饑不須嚴助平甌越龍門教授感所私恩同掩骼兼埋骴誰言黃雀銜花日只在雙熊畵軾時

過張吳曼艸堂兼讀其所著梅花詩集有贈

先生好學恥漁獵不向枯毫闘給防作賦眞能嗣兩京記書何啻亡三篋梅花開落江水濵聮詩宛與花相親我來讀詩憶花好疎影暗香如有神艸堂斜啟延海曙云是先生著書處萬軸緗防幾樹梅慷慨畱題不能去

客吳門喜遇金副使巡驛感贈

春風吹花度湖水畵船撾鼓橫半塘江南副史早行部正當乘傳來吳閶西河遊人武丘客醉後重尋鄭莊驛都尉新從龍裏還梁生適在臯橋側當年大雪辭蔡州使君雙斾移文樓防江釣艇不能上隋苑栁絲空自抽春鶯朝啼暮還徙又見開衙白門裏此地相逢非偶然一望煙波淚如雨

挽甬上齊士虎

營丘兄弟皆負奇兩龍並起無雄雌僧彌旣死法防在與之相對長歔欷髙天熒熒日皛皛恍見當年好容貌气盛時傾稷下談興來毎向蘓門嘯讀書萬卷絕簡編決機俄頃如流泉許之管樂已不媿肯與嵇阮相因緣無如遭逢嘆不偶幾度髙齋種楊栁市門挾瑟且哀歌壚下防錢快飲酒修文有召不得違著書未就將從誰但惜周嵩尙有母那知伯道竟無兒先生之季與予善毎話難兄淚披靣若過山陽歌此詞落日寒冰倘相見讀何使君夫子渡曹娥江哭父卷子書後

南昌亭邊日色黃伯倫臺畔環枯桑哲人乘風歸昊閶上爲列宿揚星芒逺溯家世本汜鄊廬江之後來山陽先生早歲秉令望名同第五饒文章當時四友稱荀羊於今遺防太常太丘有嗣誇二方長者早駕天閒驤南驅閩嶠東越疆已經奬異稱循良將迎鳩杖銜霞觴忽然日蝕東壁傍越人聞之心感傷有如秦相五羖亡童子出涕舂不相方行四制挽轡繮山公起復義不妨使君哭之心轉瘍試看東渡曹盱江長歌一字一斷膓從來虞殯能導喪哀吟不復調宮商我今欲和徒徬徨歌聲欲絕哀未忘

烏歌爲雙壽作

金烏熠熠顧驕東公丹棗西王桃當筵進獻祝鮐背不用鼓琴歌緑腰蟠根仙李舊閥閱曽擅文章跨東浙爲訪林泉憶素遊因思髙蹈追前轍閨中偕老同古稀賔朋扶杖相防持庭前兒竹當風長階下孫枝帶雨肥雙飛黃鵠舞秋節正值重陽酒盈榼欲識朱顏對靣紅且把黃花滿頭挿

雙壽詩

君不見扶桑日出海月明東西相望相隨行中山有烏自銜羽毎偕顧幽嵓生農丈人秉髙蹈籊籊魚竿有同釣龍裏由來重朗陵鹿車自昔推桓少東湖花發水滿堤湖邊日日生光輝種將緑竹能棲鳯采得淸荷好制衣只今初度共皇覧錦帨還同繡弧展書借簾須裊篆云花從酒靣生螺盌淸秋良日佳气新門前流水如車輪笑他瑤島偸桃客卽是金門索米人

爲沈表兄題夫婦行樂圖

吳興丈人年古稀齊眉尙有衣巾綦東公西母共行樂一時爭看雙鸞棲丈人胸懷坦如矢上友黃農作知已初住東江花港中移在西湖藕塘裏沿湖十里種夏蓮紅蓮倒影淸波間閨中畵入非無意好比湖波作鏡看

李太夫人大壽

昔者魯國上母壽宋宗坐賜朝堂中武昌太君就饗列丞相下拜王茂宏惟我夫子職副相暫筦稼計畱司農髙堂白髮久迎養

誥進五色祿萬鐘圜冬大臘獻花餤錦帨當筵覆琬琰蝶勝先春集絳幡獸罏著地圍紅毯登堂齊捧金屈巵門生故吏盈前墀添籌不用蕭何箸舞防還披羊續衣獨憐庭下秀玉樹年少曽經入鼇署繞膝時從東觀還懷鄕正值江南去江南萬里風物淸

王師況復收昆明西來紫貝雙凾發南望彤雲百疊生春陽將至日皦皦防蔮銜翹拂靑鳥但看天邊下玉書便起堦前拾瑤艸

西河集卷一百六十六

欽定四庫全書

西河集卷一百六十七

翰林院檢討毛奇齡撰

七言古詩【十三】

飲金十四烺園看艸花同姜九廷幹呂四洪烈羅大坤吳大棠禎張二錕卽事

櫻桃初熟梅子酸艸花爛熳開東園叢叢日下好顏色靑黃紫白藍緑丹燔炰盈盤酒盈斚履舄紛紛集前榭龍澗何曾在洛陽辟疆不復稱吳下當筵挿得花數枝短簫橫笛吹差池最憐垂老看花客醉倒花前花不知奉謝分巡許元功使君夫子薦舉抒意

康熈建午之一月

朝廷下詔求俊良蓽門蓬有佳士不惜中外交推揚大臣禦史中執法爭捧

徵書覆黃牒江東節度文教優璧馬幹旌日三接慇勤但問章句儒兼諮著作通羣書上鋪

聖徳下華國束帛誤投窮巷居蚉防翕翅傍椳櫑只羨鴻飛度遙海礐石難將白璧求駑駘不用黃金買使君奬士多過情品題一過增聲名滕公按劍知韓信文舉封章薦禰衡軺車旁午詣縣捨再拜徬徨謝車下主父無錢那入闗王良多病難隨駕結髮受書通一經妄思載酒窺書城手讎三豕久不定胸貯五龜全未能弱歲出門覓衣食老大還爲道傍客吹箎半世罕見聞解鋏三彈有誰識方今

聖主眞好文東觀學士如雲屯朱鷺作歌奏司馬白麟有對來終軍以玆荒謬厠其後毋乃彊合蕕與薰郡國限年恐致詰安平進賞將焉存生平忼愾感知已挺刄願報國士恩祗求厚地掩薄劣莫使庸材負賢哲不然甡豈石隠人何必躬耕待三節菖蒲花發伏枕余病中猶攺金銀車倘能鑑此陳情疏豈敢還呈卻聘書

別馬廣文作

龍門百尺中天啟廽視天孫碧雲裏藻影翻成北海魚桃花瀉作申江水傳經自昔推馬融果然絳帳來扶風當年賦笛已擅絕只今秉鐸猶稱雄春風吹花繞書屋長啟淸罇倒醁香飯晨炊苜蓿寒菘夜泛芹絲緑檐橊初發紅滿枝歸舟欲渡千回思龍門多少溯從意半在鱣堂對酒時

桐城姚孝亷文焱見贈感賦

皖江才子系有虞十年獻賦升公車虛懷早授京費易健筆欲著梁陳書名髙四海久推重到處人爭識麟鳯袁氏通侯半在門王家雋士皆羣從秋風吹潦江水淸畵船逺渡來西陵但知花縣看常棣【時訪其弟明府蕭山】那道橫江采杜蘅新詩璀璨似珠玉不惜閒題寄蘿屋車下還招季布魂酒酣重擊髙離築鄕人刺促去住難蹔將短景投吳闗髙軒在望欲禦晚翹首半天珠斗寒

介丘吟爲姚明府作

生平不敢入燕薊金防空復求乘黃潛登太行苦服軛道傍何處逢孫陽從來美好善謡諑啼鴃一聲隳眾芳誰知負局有量鎔成冰鑑如秋霜防之日月且增耀照見瓦圩皆有光皖口舊家聮譽望吳興才子多文章漢儒初試考功法唐相自饒應變方壠艸春耕勸田叟鄰烽夜靜降甌王試淬幹將欲鳴匣爰收竹箭方在房世人誰可與儕伍惟此乃得當門墻淸秋銀漢甫灩防新蒲獵獵生野塘乳燕學飛爭去壘枯螢埀死猶棲囊防山嵲倚天半梁父介丘羅四傍結根萬仞得所托浩然一顧天風長

西湖將軍歌

秀江橋下春水生緣橋幾曲春花明燕山大將開幕府千里不聞枹鼓驚當年挾策上

金殿幸奪翹闗走飛電

仗下看披雕錦衣宮門卻賜花菇箭十年宛馬塞上騎親隨部曲漁陽兒桑幹風雪控去猶聽阿嚲當橫吹龍驤南下定三蜀遂駕樓船遣楊僕湖東旣鎭後湖西毎見投壺理軍曲從來名將不嫌老羨汝當年立功早躍馬𨿽稱矍鑠難擒生終逐嫖姚好揮戈橫槊二十年生才四十春風前桃花叱撥紅照眼擁麾江畔疑神仙宜春防髙秀江緑時共登臨看黃鵠記得前年江上亭共防酡酥倒醁是時春雨細如注幸與將軍倚庭樹落絮遊絲濕馬蹄正在袁江最深處袁江艸長花復開淸江水漲空徘徊思君重憶亭前飲那得紅船載酒來戊申三月旅亭夜讀東原宗元鼎所著新桞堂集中有三詩專賦予瀨中事觸境生感因爲長句寄去隨筆無敍

憶昔行瀨中曽經射陽渡欲托東原宗鼎家風雨江闗暗前路從玆奔走二十年毎過隋苑心茫然名山不厭少文病破浪只思元幹賢前年白下遇難弟【謂鶴問】因宿街西瓦棺寺龍躍雙埀海內名雁行單作天邊字思君但讀君著書因之遙識東原居芙蓉一畆共兩畆楊栁千株復萬株深堂楊桞想佳句初日芙蓉豈虛譽如何念及瀨中人不道瀨中從此去當時皷枻渡水鄕蘆中無復傾壺漿孔融兄弟逺難覓道傍獨立空徬徨潛行宛轉過江右記得湖東鄧老秀擊絮偏逢水漲時裝衣正值花開候逡巡流落淮汝間酒徒死盡誰能傳感君記事最忼慨使我淚流如湧泉春深三月返江沚垂栁紅橋夜低起爲讀東原詩一編三乞鄰燈酒家裏

陳掌院夫子生日作

在昔郡國應

制舉集賢學士居殿傍已徼詞業進祕閣尙未程試畱東堂執經曾向馬帳度遙見天邊白雲暮龍沼桐扶和嶠還鼇土負山濤去只今三載彈素琴紫芝產地烏棲林立朝久動荃宰戀移孝逺邀

宸眷深蕓防重掌入親近

詔遣黃門賜存問玉案親書第一班金華坐進登三論當年兩省薦防人今唻幸步淸都塵分將黃紙當防展擷得紅蘭滿座春老成端作後來式守正時時見容色進賢必欲辧驪黃斥僞何曽雜儒墨文章能起明宋衰昌黎之後無雄才講筵髙出陶虞上艸制全從典誥來圜冬暢月設弧矢正值

王師渡滇洱六詔軍書奏

玉除三雍文教開金齒大臣嘉績動簡編防符髙映蓬池邊第看天紀回星斗安用崧髙誦歲年

南山篇奉祝平太翁年伯七十初度【載問次山尊人也】

君不見南山之髙髙入云上連閶闔開天門仙人環佩紛錯落日月光景相絪緼阿翁七十好容貌欲與南山等崷峭名法能傳韋慶成髙懷不數岑公孝墻東寄迹追少微行遊嘗著靑荷衣風生南塢椒蘭發日出東園烏鵲飛卽今初度誦皇覧矢絓寒蓬射來逺神授方函啟緑文賔隨曲巷開朱華鐘綺席次第陳淸秋八月眞良辰邀來閣下彈箏女舞罷庭前戱彩人庭前戱彩皆神駿千里聲名逺尢震馬氏由來重五常江東自惜推三俊南山嵲髙復髙稱觴進履多賢豪欲知防紱垂麟角但看趨庭有鳯毛

李方伯生日

黃星熠熠臨江陽漸東漸西瞻景光鳴葭疊皷樹六幢云誰開幕今藩方三韓家世遼海長從龍舊澤傳芬芳蟠根仙李枝葉揚惟公筮仕肇龔黃分司偉伐畱西江晉階總憲肅紀綱三河萬里百辟良羣推觀察非尋常嘉名特達書

禦旁

帝將簡之補衮裳惟此吳越稱巖疆東南克詰撻伐張非公不足領上襄只今羽檄猶旁皇軍需自給廣武糧伊昔蕭相當漢昌闗中餽饟連戎行中原開府杜與羊嘗恢宛洛屯江湘矧玆甌越空陸梁不煩朝食揮欃槍自慚垂老依梓桑猥防薦達登

帝閶車箱盈轡馬曵繮持觴不前應見諒髙天尙見靑鳥翔願隨靑鳥同相徉

一聞上人畵鶴索題

自笑生來有仙骨年年相對鸑鷟棲談經拂麈擁髙座儼若仙驥橫天梯竹林鸚鵡靜無語寶塔雁王他自飛不隨丁令較去返豈與支遁相因依閒堂落筆起長嘯此間亦有淩霄姿

金學使曽防賊中歸命途次感寄

浙河東下海濤坼曽啟龍門浙河側取士能如嘉祐年論文不數元和日機衡在望鮮軼才諸生並得乘雲雷醫師雜采及馬浡孫陽一顧皆龍騋誰知世事多反覆倐見烽煙起南服楊僕方隨下瀨軍趙佗幾簒番禺牧王威赫濯恢七閩杜陵防賊埋風塵靑天見日撥雲霧今來重防三江春文昌熠燿動銀漢長夜漫漫有時旦百里相過不得前遙望雙旌淚如霰

暮潮行別朱公子簪原

春潮初漲曲江邊遊子乘來申浦船水上桃花新帶雨城頭栁色正含煙主人邂逅忻相見邀我南樓啟歡防黍酒傾余緑玉盤芹泛作黃金綫逡巡入夏歸去遲宛如家室相因依林鳩喚婦循檐下海燕防雛出幕飛長帆欲掛轉鐵鹿將向江頭別朱穆幾行愁雨爲君傾一曲離歌倩誰續嗟君家世本畵輪聮翩華閥傳來新伊予何幸托杵臼廡下定交如有神吳淞東去極海涘一望錢塘正彌彌他日相思欲寄書但看西陵暮潮起

奉謝何使君夫子有感

從來治郡稱第一廬江太宰何敬容卽今於越踵良牧軒軒五馬如遊龍山前文簿啟來碧花下印牀開去紅竹符初發罷徵調誰謂東山有羣盜傍邑先傳諭冦書明庭且下求賢詔龍門髙峙百尺頓集平原舊時客自慚堦艸漸飄零差向園桃比顏色負芻長自困泥塗豈料終逢晏大夫白璧盡教三獻去黃衣銜得一環無當時乞食渡淮浦無數淮流漑胏脯結襪交爲國士歡投竿只道王孫苦十年側促懷舊心使君千騎方駸駸天涯壯士今還在仰視滕公淚滿襟

桂樹生玉芝歌爲姜定庵京兆作

君不見庭前桂樹發素秋連蜷偃蹇枝相糾蟾蜍原向根底宿鸑鷟儼從花下游忽然華幹產芝實玉筍漸看膚裏出三秀煌煌映列星六英燦燦承朝日丰唇麗肉白雪姿靈根翠羽生華滋墜露空蒙如雨散吐云繚繞似煙絲嗟君奕葉挺奇秀謝氏當庭燿淸晝夾道朱輪有嗣英髙堂白髮方長壽當年左掖曽艸麻甘泉前殿揚朱華芝房一歌未絕響凾徳九莖還薦葩今來子捨奉甘防蹔借商山斸仙餌流膏沆成酒漿瑞彩斑斕作金紫弧南一宿秋更明下應瑤艸相敷榮不信但看桂樹上團團惟有玉芝生

昆山徐母顧夫人壽

靑鮦畜修鱗不復生凡魚丹山產鸑鷟迥與羣鳥殊卽今東海擅華冑有母賢名比仁壽徐藻原傳內子文顧家本是閨房秀淸洋江畔采緑遲春能濯繭秋鳴機教兒嘗秉和熊志相士仍吟弋雁詩以此諸君奮皇路各向長安獻詞賦上苑爭傳花一枝當軒種得珠三樹慈恩寺裏曲江春兄弟皆爲領宴人散饍遺東閣早畱甎日愛北門新今來錦帨懸髙闥畵蔮重重加緑髮但看殿帔賜朝霞盡使宮衣舞秋月君不見雍丘宋氏兒臚名相譲還相追娛親江夏遺防服到今湖橘猶含緋又不見閬中陳堯叟兄弟三人兩殿首其一曽爲知制臣尙恐慈親杖橫手猗嗟我母年六旬居然邁宋兼超陳且隨吳下稱觴客還慶庭前戱防人

贈襄平李廣寜司馬赴兗州

任城司馬襄平豪腰懸鹿速金寶刀英年妙筆擅文史翛然意气幹雲霄鳯毛燦燦成五色逺向丹山趂飛翮望嶽重登杜甫臺題詩應在匡衡宅淮流浩浩到海廽雙旌南下蒼雲開他時載酒行春處無數桃花傍澗來

相望篇送陸少參督餉江南

從來執法推鯁直前有陸杲後目山相臣初避道路去內戚不上街樓看何者參政儼宗邸爲使直指爭往還將施赤棒先白簡此事乃在順治間

先皇駐蹕禦南苑親召副相連臺班

特令出眾宣口敕謂此不負柱後冠方州節鉞久未振請借髙峻風人寰中朝豈是厭汲黯出刺乃欲重薛宣鼎湖龍去年又年此翁歸臥江楓寒今來循次遊長安殿中多薦識靣官五都列嶽未爲薄六路轉餫將誰東南惟恐竭民力

天子乃遣專事權公整往足肅吏治淸亷不用支官錢我今相送思贈鞭臨風如泛丹陽船長幹釃酒興自逺西浦輸粟心長閒計臣應受鵲袍賜賔從但從牛首觀莫言是地少風憲曲巷舊有王僧防太微南下四星濶相望儼若居臺端到官莫厭芻粟防待君仍在螭坳邊

王二光祿生日夜飲有作

先生矯矯秉大節弱歲論文在於越薄宦朝看海上雲層樓晚掛山頭月京門對酒連歲年醉來長向樓前眠愛閒不畜雙鬟婢上義能輕五庫錢只今內府待入直門下還畱孟嘗客況有當前羣從賢王家子弟烏衣宅樓頭開宴值早春燭紅酒暖春盤新恍然禹廟看花後夜雨停舟鑑水濵

甬上段長史枉過闕候值其初度奉寄此詩

甬江樓畔花樹明灌門有路通蓬瀛慶元使君曵黃綬行部雨中來永興單車緩軸去呵雜肯爲墻東系朱鬛解佩慚無呂氏刀荒亭未設休源榻君家仕宦多似云鳴珂舊裏聲相聞鳯毛已布庭前防驥足還畱海上軍淸和四月值初度弧矢應懸郡庭樹一觴欲獻未能前但望金峨海傍路

題畵

君不見丹山之穴千仞髙上有朱鳯聲嗷嗷八方攬徳久不下一朝奮翮求其曹朱光向日耀五采翠羽順風揚九苞低昻宛轉起雲表萬里相過向蓬島華池阿閣何處棲但見將雛舞來好春花滿岫露滿枝啾啾百鳥爭羣棲不分夏鳩並秋扈後羅孔雀前山雞簫韶不作至者鮮頴上金臺望中逺種得梧桐防未成采來竹實香猶淺髙堂展絹采色新就中威鳯當麒麟誰將東海仙人宅寫作瑤臺天上春

題周斗垣先生采芝圖

商山漠漠環淸溪溪邊輪囷產紫芝丹柯翠羽滿林谷絕勝三秀生銅池丈人采之嗅逾馥饑可餐之比梁肉獨坐幽巖白日長時見松陰下山麓洛中遺老百歲餘春來曽釣磻溪魚煌煌韡韡山前錦盡是當年綺裏書

王生之雲中

白羊城邊白雪飛桑幹河上黃塵稀丈人防劍不得意西入塞垣何所依當年相遇共文酒朝向蕭江折新栁爲君送作錦官遊同上溪南一回首淹防劍外春復秋更從嶺表尋羅浮木棉花發棲紅寺椰子杯寛泛白漚今來燕市負意气屢上金臺騁騏驥拊篋誰憐樂毅來哀歌能使荊卿避去衣短後纓縵胡重逢擊築隨屠酤層冰千仞方浩浩雁門千里跨飛狐自言碣石館難再將逐防恬望楡塞射虎從教太守驚椎牛尙有將軍在薊門歲暮雪未幹嗟予索米畱長安靑門欲餞苦不得天街栁葉誰堪攀從來臘盡防春曉況復髙名播來早若過新興肯望鄕鉛粉樓前有春艸

寄祝江南方伯生日

芙蓉初發淸江滸曉看天星照平楚闗內蕭何夲近臣徐州荀羨將開府前時鵬奮湖水濵西陵相望多烽塵但瞻武庫歸南省並道文昌近北辰今來甲子喜新遘正值長庚轉秋宿方嶽能吟史克詩在朝共進申公壽秣陵九月佳气新大功坊底羅嘉賔淸罇欲獻無由達思煞秦淮對酒人

送孫孝亷還裏

去年八月桂子黃看君雕鶚爭翺翔今年秋節又三五慷慨送君還故鄕君才卓世所羨曽在含元膺召見司馬髙文有賜金王褒出使嘗乘傳芙蓉十里江岸長將歸且醉當壚傍滄江暫見蟄龍臥雲興霧捲旋飛揚河橋衰栁不堪折月滿當頭白如雪他日相逢杏苑中仍向花間看明月

汪錞選郎善事毋值典試闗中得壽萱二字碑洞摩勒以歸時太夫人八十遂預制扁額臨二字於堂以爲慶索爲此歌

潘居色養重鼎飪況入東曹倍謹凜秩閣頻遺赤館彩衣時覆仙郎錦驅車試士出渭橋秦碑漢篆闗中遙色絲未得諳雙纈緑字宛如銜九苞北堂日永秋尙早滿砌丹萱正姣好石闕呈來古籀殊畵梁標出旌簾曉蒼龍乍轉花滿櫩銀幡未賜開春筵稱觴長跪進壽考恩綸照映相鮮妍養堂不用啟京邸紫帔金章錫來喜瑤島羣看詠白雲宛向中庭奉甘防曽參見肉思養親從來孝感偏能申請觀額上丹砂字好慰堂前白髮人

桐城方栲舟又申父子枉贈簡和

北風梢槭銀杏黃寺門雙樹塗嚴霜龍眠髙客作寒旅回首一看江路長當年地甲冠云額門十朱輪戶三防舊業金張總墜貂君家兄弟眞連璧十年獻賦厭計車曽膺監郡占刑書天時人事忌太盛好女善謡能嫉予浮雲曖曖水沈木孔雀剸金不辭辱逺戌嘗經紫塞還穹廬蹔就黃花宿今來訪舊遊永興將車季子方趨庭嚴城蕭寺苦寥廓有鶴帶雛梳羽翎翺翔千仞下視小況當鳴和臨秋曉韋賢父子一經傳徐氏詩篇六朝好謂予失職志不平天涯一見旋畱情同爲斯世沈淪客那惜臨觴感慨生長歌贈我最斐娓揮毫書滿元興紙愁心百折和來難把卷踟躕不能己

範母錢夫人挽歌詞

夫人家本錢王裔閥閱崔嵬紹蘭沚紫燕長廻朱雀航丹輪時度鳴珂裏閨中日出臨繡牀刺來黼黻多文章因吟栁絮過庭下爲采葛覃歸道傍錦屏初啟射烏雀正值當堦覆紅藥司馬譚公實我私侍郎修謇曽爲妁於歸帝裏舒防函尊章簽判來淮南在堂相繼赴幽室苦捐珠釧埋金蠶夫君文譽播禹甸十載登壇領羣彥自脫牛衣上計車毎銜鶴牘升金殿慨然攬轡佐惠文命畱司法南康軍日周外犴有紅粟私顧在房無綺裙但聞平反始置酒況復平漕並履畝綰綬恆兼旴水符分章遂佐新安守鵞湖鹿洞講席開曽同論秀掄奇才經傳韋母朱帷下文似曹昭東觀來最憐大澤釀遺蘗道蘊抽刀白如雪能令降鹵偃前矛那道歸藩擁髙節戈船北發經險灘軍輜下瀨浮來難長年四顧督郵怒先生掉臂歸林間蕭然一望復何有餉饁如賓在隴畝井畔新栽阿毋花橋頭再種先生栁趨庭繼起皆鳯毛烏衣子弟眞賢豪陶門有教比鐘郝伏女授經來賈晁誰知一旦馭雲路桂旐蘭旌逺相赴天上爭看制錦來閣中尙記題詩處車前執茀鈴欲搖道傍虞殯還吹簫碧玉樓中月皎皎白楊樹裏風蕭蕭螭蟠石闕類雜組竁島埏似幽府我欲私題哀誄詞又值城南下寒雨依韻答徐生我剛見贈長句兼送其客益州

生年徒擁漢官尺不度江天萬層碧但挾康成車後書誰窺孺子門邊蓆君家奕葉擅雅騷館亭驛壁長揮毫明星貫胸影歷歷飛泉倒峽聲嘈嘈回思昔日鍜栁下曽誓乘車並乘馬不謂伊人已殞霜頓令斯道如長夜多君兄弟能自見各赴隋宮與梁殿但得文章慰世思不須俯仰看人靣衡門寂寂時緯蕭𨿽居市裏同漁樵避人時過雙流澗作客還登萬里橋予也甫賦歸去來相逢把臂方徘徊湖山皦皦宛在望此中尙有孤山梅忽爾所思在逺道春江轉棹心悠哉勒銘自埽峯頂雪題柱將披石上苔此日情親誼不薄且送平原赴京洛他年卜室想比鄰願竚吳山待君築

天姥詞祝吳夫人生日

朱鶉拂羽吹南薰荷花滿池開緑雲華堂淸晝懸錦帨嬌絲脆管來紛紛夫人自昔稟修婽曽佐盧龍舊司馬云閥同傳玉篋書繡牀再弄金釘瓦兩家勲伐奕葉通往來車轂如遊龍只今繼起餘三秀尙攬靑氊賦上宮從知珠樹生瑤圃赤文重啟藏書府若欲仙盤挹紫霞但祝秦屏似天姥

西河集卷一百六十七

欽定四庫全書

西河集卷一百六十八

翰林院檢討毛奇齡撰

五言律詩

江水

江水滔滔下浮雲蕩蕩開煙霏朝日起沙動早潮來舟落蕪闗遠帆紆瓜步廻山前空幕府無復舊軍臺

過采石有懷李白

李白揚帆出曽披宮錦袍我來尋舊迹空見水滔滔墜石分風急淸江蹙浪髙綠蘿寒月下一詠醉酕醄

塞下曲

結束事長徵前軍早抗旌闗山雲裏度隴水笛中鳴彍衛三城戍良家六郡兵爭先須努力驃騎舊行營

沓壁【新都山行作】

沓壁廻靑嶂懸峯落翠微曉云隨馬去春艸待人歸溪漲平流沫林長間落暉十年棲隱志貧賤苦相違

入山偶成

種藥神農地牽牛巢父家水禽時變響山艸逓開花云隙流天影巖空墜日華春深人不見愈覺此中遐

過梁園

春風吹薄雪剛度梁園時駐馬一爲賦悠悠使我思繁條抽野館細艸滿長陂千載鄒枚興無人與共知

宿商丘作

弱柳環城細叢菁被畮繁春天行宋苑暮雪度梁園曲閣飛花冷寒袍防絮溫淸泠池上客誰與共開尊行上江將次入湖出馬當山下語船子

只覺云颿駛寧愁江路長乘風開魯港計日上潯陽曉嶼翻龍蟄秋花艷馬當黃頭天上轉辛苦櫂船郎

江行

日日上江行秋風兩岸生波翻當利浦天盡豫章城磯路煙樓迥闗門水木淸前灘爭賽過杳杳聴鳴鉦

渡黃河仝王侯服栢肯堂兩明府作

淮海南來盡黃河北去髙百年吾渡此萬里一波濤落日廻檣櫓春風滿布袍相期慚破浪不敢上君舠鈞州署中夜飲題史使君惜陰亭壁四首

春夜開官閣華燈散酒桮天髙星漢合地勝鳯凰來小檻淩橋聳繁花照水開中宵幽思洽疑上古鈞臺【嘉模曰鈞州以夏饗鈞臺故名署有黃霸集鳯凰址】

二

暇集黃公署宵分大禹城人標淸頴志亭以惜陰名短燭圍紗冷方塘引澑輕相逢能痛飲借有使君情

三

暗水平當席春鳩宿繞枝河魚烹萊釜露蕋滴鈞瓷【時以自制鈞州瓷挿花侑酒】臺迥迷長葛星寒掛具茨子房初隱地俯仰一追思

四

襆被聨深廨盤餐勝故鄕官貧情較切漏短話偏長潁水通池細襄陵瀉酒香馮唐吾自老汝已久爲郎

飲汴園

我愛魏公子西遊入汴園楊花天際落蝴蝶艸頭翻估市停車騎繁臺對酒尊侯生悲老去不復在夷門

登太白酒樓

太白何爲者夷然醉此樓千秋狂客去吾亦此中遊碧柳當軒合靑天入濟流金魚誰作佩來往任悠悠

入嵩陽將登嵩嶽有作

太室羣峯峻轘轅拾磴長春雲飛馬足愁絕古嵩陽玉女搖潭水山花墮石梁漢皇金匱杳何處挹瑤漿

登嵩嶽感懷

昔誦嵩髙峻今知喬嶽尊紫微通帝座黃蓋繞天門中宅思伊洛平原眺陸渾春心千里度極目總愁魂上子晉峯懷姜十七梧蔡五十一仲光錢六霍

不得毛甡友同登子晉峯靑天空浩蕩挿滿碧芙蓉伊闕黃河湧函闗紫气重攜君詩句在驚下九潭龍

遊楊氏園林和韻

共攬名園勝寒風曉渡河長堤環墜柳曲閣掛層柯疊石刳巖磵開樽對薜蘿赤欄廻合處愁望起髙歌

二

重阪尋幽境崇臺設錦茵相攜金穀酒同是兔園人白落寒郊木丹流石洞銀嚴飈隨倡和眞覺愧陽春

飲吳晟

永夜開襟緩茅堂對酒淸環林棲鳥靜深燭照人明冰雪鄕闗思盤餐地主情儁才推附子羨汝早知名

齊州道中遇雨

千乘起黃埃終風終且霾雲從滄海上雨自泰山來村酒春前釀障泥渡後開東行分霢霂愧乏濟時材

疊嶂

疊嶂丘中度晴川郭外分艸煙防尾散花气馬頭薰樹響疑過雨山遙不斷雲棲棲瞻闕裏不欲忘玆文

懷蔣斐濟上

曽遇張公子傳君下濟川今來濟口望不見杜陵船黍酒東亭晚楊花春店前江東賀監在翹首正蒼然【徵說曰西河與大鴻先生最好聞在故淄川相公宅往尋之不遇涕泣而返大鴻稱杜陵生】

收綠堂小集卽事【胡奏膚別業也】

別館分晴早閒堂收綠深樽中饒美醖座上有鳴琴屏散蒲葵彩城垂薜荔陰相逢毋恨晚所借在知音

二

碧幛依修堞靑枝繞曲房到來惟有靜坐久自生涼檐鳥隨風囀庭花散雨香樽盤成晤對幽思總難忘

漫成

遲日思難盡方春人未還平樓看野集短艸度空山少婦騎驢穏村童牧豕閒可憐逃楚客猶滯武津闗【徵說曰河以北呼市曰集呼暸臺曰平樓此是方語】

早行

涼月尙在地出門趂早行燈前騎馬去艸裏聴雞鳴漲水傾河岸連山度土城勞歌相繼起仝有旅人情

從遲村湖到王鄼橋道中

宵發遲湖口明經王鄼橋星稀遙岸火風起逆舟潮霜店藜炊早煙林棗路遙百年丰沛地環視總蕭條【徵說曰地屬鳯陽】

雨過

雨過麥苗淸楊花撲地輕平田千蝶舞深店一驢鳴上估牽車度村姑擔水行雙簾鯖饌美猶似汴梁城

集鳬亭

小檻當湖勝茅堂曲水西綠楊賔騎滿碧篠女墻低落日傾樽晚鄰園入牖迷酒酣悲聚散展轉愧雞棲

廣陵城下作

白露流江浦黃花隔永興鄕心異潮水夜夜返西陵人靜垂銀鑰天髙墮玉繩城南一回首千里暮云蒸

夜泊與鄰舟袁少府

西望紆蠻服南行去楚天看隨佑帆落住近酒樓邊白鷺翔荷岸靑鳬散蓼田月明髙詠去知是下江船

寄朱郡丞惠州

半刺行循郡淸戎到博羅銅符分殿虎銀綬拂嵩螺翠羽翻江閣明珠耀海波東官吟和處應憶舊羊何

王生之嶺表

伏日番州路秋風瘴海邊王程隨桂楫官閣近花田髙防傾椰酒涼衣絮木棉紅亭分手去愈覺右軍賢

淮安道遇吳百朋推官補選赴都

夫君舊名讞補闕上燕闗八月寒風急相逢淮海間官程環古道客思滿秋山幾樹王莊柳流連未忍攀

奉送吳推官分韻

淮海送郎星蘇州舊理刑朅來當白露此去簡彤庭淸口裝銀勒張橋倒玉缾可憐羈旅客還上短長亭

山行過美施閘

西子前裙處行人喚美施山花鵶子髻浦竹女兒祠教舞宮城艷吹簫里社思【薴蘿村祠西子爲土谷】至今山下水流出似胭脂

二

水碧如漂鏡山靑似洗妝柴門啼鳥細村徑覆蘿長零雨浣紗石繁花走馬岡當年教舞去祠下換衣裳

山行

幾欲尋幽徑重來倚杖藜山空收霧早溪淺洑流低松飯炊難熟桃花看易迷林深無犬吠一任乳鶯啼

舟次

江縣孤帆次飄颻震澤東人家斜照裏湖寺暝煙中柳港炊新火菱歌動晚風攏船雙赤腳祗自喚吳儂和顧織簾齋居同令子伊人倡和遺冊原韻

我愛顧夫子逃名在近闗只今遺嘯詠猶是戀鄕山蘼艸生皆潔藤花落自閒鶴鳴畱和處相對一開顏

次奔牛

裁過毘陵驛常州與潤州橫帆如快馬荒鎭是奔牛白杏千村暮黃茅兩岸秋茫茫何所屇淠彼一舟流

自呂城至丹陽縣途中

仄阜髙行縴低沙曲上舟罾魚交挿蓧踏水自翻謳赭岸通橋店紅竿隱寺樓涼風吹濁浪京峴已淸秋

西子

西子吳中去盈盈住館娃自憐桃葉好挿滿鬂邊釵捕鯉開荷屋棲烏下柳街莫嫌嬌貴甚夫壻是夫差

輕薄篇

馳逐來三市遊遨徧五都輕裝隨宿衛好酒瀉當壚東第呼公子西京監奴秦家多桂樹只射樹頭烏

二

少小學從軍閒遊迥出羣鈿箏彈雁字花裌刺龍文夜月畱初舞春風解宿醺東方千萬騎上坐是夫君

經太湖

七月吳闗路涼風起具區朝光開四塞秋气滿重湖葭樹看廻合煙波蕩有無揚州稱巨浸一半在姑蘇

潤州早發

東楚驚秋暝南徐趂早程星飛京峴口水落潤州城海日連雲起江煙拂浪生經行髙唱遠徒有謝公情

渡揚子

我來渡揚子天气正髙秋掛席乘風去平潮浩浩流江闗開巨塹海樹隱孤舟不辧金山寺鐘聲水上浮

渡左蠡作

掛席渡左蠡秋光映太虛大江猶作滙陽鳥正來居彭澤環山盡湓城落日疎星潭何處是一問此中漁

將登廬嶽口吟

始得瞻廬阜嵬然入杳冥巖垂秋水白風落暮云靑瑤艸紛丹壑金書曜紫庭登臨慚羽翼長嘯倚林坰

章江道中

南日章流外西風浦櫂邊年華看又過秋色到依然丹嶂芙蓉老靑林橘柚圓徵衫愁漸薄何日定歸年【徵說曰章江上名橫浦下名南浦】

二

浦浪吹仍削江煙冷易收片帆章口暮斜日武功秋荻短銜沙艦楓髙倚石樓饒南重回首司馬在江州

逢長沙王孝亷索書卷子因贈二首

毎愛湘潭客能披七澤云今朝贑水上猶喜一逢君桂樹橫江館荷花映練漢庭曾對防珍重賈生文

二

邂逅江城晚盤桓野觀秋座中驚輔嗣名下識王修气與靑天合文成碧漢流昭潭新橘柚看汝賦離憂

彈琴妓

嶺嶠花初落江樓夜未央美人抽碧軫神女弄空桑淸角風前怨冰絲指下涼郵亭雙鬂影長念楚明光

二

小閣開江月平軒倚柳條樽前操急縵手底瀉歸潮低露生磐石淸風出藕苗楚妃連宋女相見果非遙

三

綠綺回長綫紅衫映斷紋啼烏愁浦樹流水憶湘君撥去將垂釧彈時數斂裙曲終多苦調不欲座中聞【姜琦曰梁詩玉釧逐弦搖又箏賦斂垂衫於膝前此與前低露淸風二語俱是用古寫當境法】

吳使君南還

同作梁園客新從庾嶺來三春章貢水萬里郁孤臺酒盡朱弦繞花銜錦纜開使星終夜動看向斗邊廻

長至夜防集湖西署同賦

南至逢辰聚西堂授夕餐霜吹緹幔合燭動絳紗寒瀉酒驚花漏髙譚愧素冠今朝添綫始莫惜夜漫漫

二

深宴酬時令淸池起夜遊天風號過雁日影下牽牛酒暖葭灰發歌廻燭樹流樽前有王粲不道滯荊州

薌溪道中

嫋嫋車盤路薌溪又葛溪雨來山洞濶云偃石屏低村店梅花落江城柳色迷王孫歸去晚前度艸萋萋

聞笛

寒浦秋將盡靑天月欲流誰人夜吹笛獨上最髙樓河內歸常侍平陽臥督郵淸宵江上望愁煞一孤舟過西江幕問張七又去粵揀行篋見所寄長句是幕中見懷感而爲詩

不得張郎信聞君度嶺遙日從蠻嶠轉歲與瘴煙銷竻竹天邊郡藤花海上橋武溪書未滅目斷日南標

二

甫幸炎天返仍看絕徼違徒藏金槖語不見漢槎歸海縣丹砂酒雲山翡翠衣徵西空幕府回望轉依依

聞朱山陽遷吏部稽勲喜賦

聞道朱明府今爲吏部郎玉函將啟事金殿早含香庾亮尋淸士嵇康有報章果然彊直令千古遜南陽

二

相鳥求榮木斑鴛列選曹稍遷同謝朓偉識重山濤六計勲初三年治自勞故人王貢誼頻整舊綈袍

送陶軍府移鎭雷州

陶侃行南服移軍鎭海康樓船通象郡彊弩下龍岡幕映珠光白碑分銅柱黃漢庭懸尺組只爲使蠻方

遊靑原十三首

十月寒光滿深林一徑斜晴巖開午霧霜樹落秋花石沫穿雲鐘聲隔嶺賒籃輿迆邐入四顧總煙霞

二

越磵路方曲到門山轉深石亭秋未暮溪閣書生陰象鼻環花岫龍堂蔽梵林欲畱雙樹下前望起沈吟【徵說曰象鼻巖名】

三

靑櫪髙成幛丹宮迥在霄開天廻地脈架水過山橋仙犬迎人近村雞唱午遙虎溪原不遠此地好招邀

四

七祖傳衣地居然古道塲珠光飛寶墖金軸麗空王卓錫抽巖瀑譚經繞石梁香臺云滿處一過贊公房

五

絕磴攀云莽髙龕接露藤道傍三昩水山半六朝僧歸鳥迷荒洞寒花摘斷塍峯前眞陡立何處覓傳燈

六

溪曲多橫嶂山寒少落桐魚吹沙底沫虎過艸頭風積水連衣碧斜陽隔樹紅欲行難問渡恐入武陵中

七

孤亭當磵曲空翠襲衣襦水裏調笙瑟山前語鷓鴣日斜廻地薄雲影渡溪無爲愛少參句長吟墮玉壺【亭有趙韞退施愚山兩少參詩】

八

更上龍潭側還尋舊釣臺毒龍何處是我欲負竿來水鬘爭流斷林衣拂地開石頭聊憇息佳興正悠哉

九

曾尋貝多樹扶杖過嵩山碧艸自開落白雲空往還西江優聖域東渡敞禪闗渺幽棲境髙風未可攀

十

藥地畱殘莢松壇望落暉百年曾未遂千里竟來歸江竹扶行屐天花繡衲衣何時開白社得與遠公依【此首贈藥地師】

十一

不惜回短景還同眺遠峯渡溪騎鸑鷟近岸坐芙蓉幽興循盤蟻淸譚起蟄龍暝煙生萬壑空外數聲鐘

十二

香閣翻經邃僧寮欵客閒月沈燈影動山靜唄聲寒警板棲烏醒虛牕墜葉幹中宵峯頂露片片落旃檀

十三

日照上方西淸猿浹曙啼同行張鏡在【謂張荀仲先生】徐下碧雲梯疊嶂封龍洞三人笑虎溪秋山回首處煙靄望中迷

施少參席送張纘孫之粵卽席和韻

日暮羣賢會蕭蕭江畔洲暗云圍北郭新月上南樓酒逐歌聲送花隨燭影浮明朝庾嶺客肯爲鎭西畱飲湖西官署兼贈施彥淳彥慤二公子之蕭江二首

遂有南樓興悠然官閣東天髙霜气白夜靜燭花紅縱飲追元亮淸談起謝公庭前雙玉樹皎皎又臨風

二

遠道追騏驥淸霄覩羽翰庾王先後著元季弟兄難漏盡香城夜星搖碧嶂寒酒闌愁極目雙雁起金灘

登愚樓

薄暮倚丹樓雲山一望收尊前浮古堞樹裏見行舟寒浦歸烏鵲春星逼鬥牛愚公淸嘯地長爲故人畱

飲就亭觀愚山集

西郡淸樽晚臨江官閣深亭從靑磴入臺敞碧山陰髙樹芙蓉屋寒煙橘柚林使君辭絕妙夜坐費幽尋【亭左名芙蓉屋】

袁江示繁條

碧峽來春雨淸川泊晚潮客心如細艸愁對是繁條玉女臨巖翠金蠶出地銷袁江初漲日羞過湛郎橋

謝胡大公子以寧

短防迎寒日淸江傍客居劉生誰似爾鮑子故知予滅燭他鄕酒髙歌幸捨魚中宵頻感激不忍上柴車

秋山

寂寂秋山裏行來徑盡迷橋欹因礙石巖斷又逢溪枯樹懸朱菓飛泉掛紫蜺寒林延佇久冉冉暮云低

觀瀑

幽壑分流急漴漴幾道傾濺衣甞似雨坐語不聞聲激澑因崖折漚花帶艸生匡山雲霧裏一望不勝情

遇曾副使宏有贈

白首歸田淸江曵杖年千秋髙北府兩使盡南天桂酒防陽幕椒花嶺外船至今畱石屋猶誦丈人賢【曽自號石屋老人】

二

玉節臨荒服黃冠返曲沙賦曾飛防鳯筆下綰秋蛇彭澤新凋栁東陵早刈相逢剛晚節莫惜鬂邊華

過施男亷使寓亭

繋艇隨行客聴鐘到寺樓十年遺豸節一榻臥羊裘耆傳成江表蠻碑著嶺頭盧陂千頃雪宛在碧天流

許使君歌席

華琯吹蓮幕淸觴度錦茵使君眞愛客妙伎總能神燭繞緋紗短歌翻白紵新瑣兒方九歲冠絕魏宮人

贈許使君小歌婢

金雀鵶鬟小銀箏鴛背分種花先種葉爲雨早爲云春艸編歌扇秋江濯舞裙瑤臺一十二安置任從君

於廬陵就防詩【有序】

乙已冬末羣公西遊者共集於雙江之濵惟時飈斂凍烏裘向春儼車騎之將䢐展蒯緱以自惜幸逢廬陵令於公慧男以河陽之長作平原之邀下榻南州爲歡東道恍入戴逵之官舍便羈司馬於都亭於是令君者本屬人倫之表今成國士之知千里幸合一時難已屢仿習池之勝遊不假鄴園之公防烹魚來幸捨似乎疊相爲賔釃酒過柴車不知何者是客借芳洲之行樂同金澗以賦詩刻燭授言不拘句韻

日飲廬陵酒還看醉孟嘉宦遊同是客賔至久如家山管寒吹雨江螺碧抱沙當杯看燭影舞袖幾行斜

二

出郭攜行屐芳洲載旅觴陶公過栗裏山簡在髙陽花雨迎春發歡情入夜長前灘歸路渺燈火看蒼茫

春四日飲張經別駕署中

新曆回南郡淸樽對晚衙入吳逢子布傍斗見張華夜火煙如霧春街雪作花椒盤同歲序何處是天涯

二

江上逢春早盤中瀉酒濃虛亭圍薜荔深幕坐芙蓉雪映筵花細云垂郡樹重新鶯啼欲下醉裏聴從容

遊象巖

天幕垂堤曉仙亭入路寛春云漁父宅山雨藐姑壇亂水停帆遠諸峯擁髻寒此山眞可隱莫復問車盤

周南郡墓下作

古縣連靑嶂春山帶夕陽誰人遺舊壠千戴一周郎雄鎭巴丘險荊門天塹長英雄何處見下馬淚浪浪

重遊靑原七首

爲念靑原勝重來過祖堂林疎驚岫豁源逺識溪長曲磴連云壑空壇到夕陽上方鐘磬杳相視轉蒼茫

二

入寺愁雲暮尋山恐路迷幸隨元亮舁再宿逺公溪佛壁開新畫禪房記舊棲譚經聴未暝延佇石梁西

三

策杖逾前磵攜餐上晚亭園葵披露碧山木擁潭靑怖鴿飛珠墖歸龍繞鏡屏釣臺相望起渾欲渡滄溟

四

共發淸鐘曉還尋眾壑深欹流緣岸仄初日隔山陰銜木天邊鳥飛雲石上心前岡不可度歇馬在長林

五

嶂合前車隱峯廻縱屐遙循崖甞避石渡水不須橋午過蓮闗飯冬晴藥地苗靑原幽絕處一憇舊僧寮

六

內史推靈運賢師過惠休浮廬開碧澗愚谷本丹丘接麈超林樾層茵坐石流淸霄笙鶴下恍在萬峯頭【時施愚山與藥公坐石久談浮廬藥公號】

七

不信曩遊淺居然新徑通山楧臨水白霜艸接春紅飲犢迷樵路饑烏散梵宮盤溪三十度總在碧雲中

分得咸韻同諸公餞劉淶之贑州

髙觀成淸餞深杯喜共銜因歌彈短鋏就道擁長鑱朔雪防陽樹寒風贑水帆明年歸雁度愼勿惜書緘

送曽三還峽江同用鮫字

曾子眞豪士英年在艸茅窮冬歸玉峽樽酒送寒郊車路停邊馬刀容飾海鮫揚雄今愧汝不敢解人嘲

又同用江字

送汝東歸去章江共峽江天涯人好合國士爾無雙野鳥啼淸觀梅花防玉缸名材知待用何必問三邦

西河集卷一百六十八

欽定四庫全書

西河集卷一百六十九

翰林院檢討毛奇齡撰

五言律詩【二】

趙司馬任長沙

久擅矕龍譽新逄展驥秋驅車遵嶽麓司馬重潭州靑橘湖邊酒黃陵廟下舟湘南十萬戶乍見一星畱

題黎城令去思畫像同韻【像坐石手持一杯】

驅虎曾畱治棲鸞舊有名彈琴懷趙亮畫像對方平坐隱壺闗石杯銜潞水淸披圖遺老在誰不認黎城

贈移居

一牖長開甕雙輪且載書陶潛方卜宅晏子又移居野隧通流細鄰墻鑿照虛東西花外路何處少來車

二

在昔傳遷教於今識處仁到門無雜客是巷有居人藥竈分精饌花堦當繡茵淸談饒往復張鏡在東鄰

樓雨作石橊賦答友見訊依韻

顏淵嘗負郭王粲已登樓君自歌山木吾方賦石橊煙霏林外動雨气檻邊浮不道遊梁返從君又唱酬

送孟逺之京

梅雨大江平朱花驛路明三年溟海客五月永興城白紵畱歡曲黃金市駿名舊京屠狗在到處有逢迎

何紫翔女弟子彈琴請賦

纎手落珠盤躊躇軫未安停弦分黛巧拂指墮釵寒月露低紅幕春波瀉紫瀾龍唇和鳯足都作錦心看

月

不道他鄕月今宵偏倍明大江通夜落髙閣近天淸暝樹千重遠人煙一望平鄕闗看漸渺愁聴暮鴻鳴

遊俠曲三首

結客平陵去從軍灞滻遊黃金懸代馬紫艾飾吳鉤睥睨傾三輔縱橫過五侯揮鞭何處宿西北有髙樓

二

白羽闗弓勁靑芻飫馬肥名成排難久恩在報仇稀花气風吹鋏珠光日照衣長懸三尺組願取右賢歸

三

劇孟原多義劉生未是狂徵歌輕百萬縱博便千塲醉狎平原客書平大夏王從遊新子弟半在鬭雞坊

少年行

久宿金張第新隨趙李車銀鞍珠騕褭寶帶玉蟾蜍翠羽遮蘇彈鮮花插妓裾平明馳委巷只爲問専諸

二

六郡齊推轂三河舊擅塲傳家中衛尉拜爵羽林郎紫燕穿雲疾靑骹掣露長東鄰碧玉好休嫁汝南王

才子

車騎梁園貴風流鄴下推鴻名驚海立藻語掞天來漢賦黃金重江花防夢回傾城爭慕悅幽思滿琴臺

麗人

絕代曾聞唱専房舊有名春云花底艷朝日鏡中生金屋憐藏慣銖衣愧織成生來懊惱性不解茂陵情

二

十五盧家婦千金秦氏娃尙衣歸玉輦修幔繞銅街獨繭分眉縷雙龍入鬂釵髙唐新霽後雲散滿天涯【徵說曰街或作堦誤沈約賦銅街麗人】

和張纘孫慕曾吳百朋馬駿程淞於倪之煌艸堂宴韻得秋字

曲院薪槃合淸樽花榭幽淮南叢桂晚天上白楡秋對酒逢三益分鯖過五侯射陽新月影看入玉杯流

賦得秋字贈倪之煌

知爾能千古思君歷九秋相逢公路浦猶著子陵裘涼月浮洪澤寒風動楚州千金亭下過尙擬飯韓侯

碧玉

碧玉南園裏春光事事新緋花嬌映面黃蝶小隨人露重滋裙繡風生約領巾三朝並五日何處少良辰

同客飲歸

金鑰下嚴城官街一望平客難騎馬去月似逐人行花犬驕還吹桐烏棲欲驚樓頭有紅燭爲汝一相迎

飲程淶進士

久念瀛臺客忻逢淮水頭花間開露席醉裏解霜鉤譽重三都賦風髙百尺樓寒城刁鬥靜長憶漢通侯

贈程淞

淮水下甘城東遊遇少程文章遺世俗意气重平生結縞傾湖海閒門繚杜蘅承明獻賦客尙自愧難兄

二

十載思君久三秋遇汝來論文枚叔裏把酒伯倫臺紫鷂橫沙起黃花繞砌開蘆中有窮士相見莫相猜

張新標吏部初度

曉日啟曈曨金樽琥珀融嵩生懷甫相人望屬山公顥气當闗紫秋渡海紅內庭饒部伎幽興滿絲桐

二

系紱開華屋縣弧就綺筵鳯毛飛防袖雁足踏冰弦淮水長流地張星本在天漢庭尊吏一倍惜君年

飲黃園過宿馬西樵聴山艸堂

雨夕名園飲隨君宿艸堂暗星流地濕夜水到門涼熖影牀頭短交情夢後長曉來湖口望煙霧正蒼茫

二

地僻烏啼早林深日上遲竹垂猶帶雨花暖漸飛絲曙色當虛牖朝煙散逺陂東湖頻放棹不敢忘前期

贈王孫晉四首

汝本佳公子英年擅妙才賦成天漢繞筆落海濤回蕭寺停花駠蓮堂共酒桮涼秋叢桂裏借汝一徘徊

二

斯世難爲偶伊人可樂羣文章傳有日意气看如雲孤榻憐秋晚登臺感夕曛年來抒史傳只記信陵君

三

大雅將誰屬名材有是家揮斤逢郢士鼓瑟戀瓠巴良宴千秋賦寒城九月花登髙云閣後吾欲上君槎【西河有雲起閣登髙詩並序見七律捲】

四

家世錢王裔移來隋苑人三秋登北固二十度南閩譽起推黃絹文傳對白麟天涯漂泊裏念汝早風塵

家人隨行者歸待海陵續寄

送汝還江滸浮家泊海涯橊開憐晝永艸短恨春遲淥浦停雙槳靑衫綴五絲渡頭休錯聴喚買豆娘兒【嘉模曰前詩云渡頭喚買豆娘子正是我來江上時故有落句見七古卷蔡子搆有代答詩】

憇一漚亭

漲水浮千頃寒亭對一漚近城朝雨暗孤榻暝煙流碧樹橫前檻朱花蔽逺洲湖南饒古寺鐘磬日悠悠

懷鳬亭答寄

久客思家切懷人惜會孤幾番回北轍只是戀東湖逼牖生云莽閒亭狎野鳬從來乘興事多半在菇蘆蔡爾趾劉漢中黃世貴舒章倪之煌童衍戴金舒起鳯集一漚亭和爾趾

曲渚環幽榭臨流近野航樽前云鶴舞城上艸花香水漲分隄帶歌淸繞竹房今朝良防防能慰客愁長

集閻修齡若璩父子卽席

東第邀羣彥西園集酒徒淸缸開玉露畫槳待珠湖角綺梁王賦烹鮮陸氏廚謳吟相間發不忍聴驪駒【嘉模曰珠湖卽東湖時查伊璜同赴飲嘗曰卽事可念者莫如畫槳待珠湖五字】

二

白帢聨深幛黃花插近筵賔朋王謝貴父子庾徐賢水調翻銀管冰漿瀉玉船淮南秋色遠對酒正蒼然

施男所著名卭竹杖賜教卻賦

都嶠蒼梧使卭山博望枝荒經徼外得新語槖中遺碧楮繙銅鼓紅藤緘石脂東觀饒祕笈惟有長卿知【施長卿石渠講易】

寄呈伯兄六十初度時余滯淮

困甚猶知歲遊來倍念兄違時驚甲子徹夜望長庚故國雙樽啟淸天一雁鳴淮南叢桂樹長是傍霜榮

二

好學曾觀國流年竟杖鄕俟兒生繞有弟去他方天日經秋烈淮流到海長只憐三載客不寄一淸觴

書楊方孝亷卷子因贈

長溯臨淮水非闗羨釣魚願從伯起學最愛子云居擲麈譚名理揮毫寫道書交遊湖海士爲汝久停車

過桃源作

栁色驚春至桃源傍晚過茫茫垂白日滚滚見黃河野戍回鴻雁飛塵暗馬駝當壚多美醞不醉柰愁何將渡湖寄戴金蔡爾趾劉漢中黃世貴倪之煌舒章王宏昌劉琯

借爾爲兄弟渾忘在客塗對花長共飲得艸自相呼晚歲慚鉤黨春山別釣徒荒雞重問渡涕泗滿前湖

宿州道中

逺樹低天碧春煙著地生乞漿林下意折栁路傍情聯轡追徒語回鞭惜馬行輕風吹短裌看過鄼陽城

春店

春店荒雞早寒闗曉度遲一竿看日上百里任風吹野火燒禾秅村煙掛栁絲巾車徒邂逅南北總無期

旭日

旭日鋪平楚春冰瀉曲河東來趨早集南去近朝歌鄕窖同炊黍烽臺久荷戈登髙逢令節竟向客中過

日日

日日見日出朝朝行暮春鳥啼懷故國馬首戀鄕人旅唱吹山莞亭餐供野芹魚臺空渺渺無地可垂綸

和黃二翰過訪寓亭原韻

羈客空亭靜憐君捨棹過大都淸興合只覺野雲多菇艸浮紅寺萱花映綠波開軒相送晚暝色上林柯

自梁歸道淮和黃二之翰辱慰原韻

梁苑淸樽在曾從司馬遊淮南歸棹近復爲故人畱招隱靑山暮懷君桂樹秋流離多誕節誰與賦旄丘

王生索甡贈字

攬勝時求友逢君喜得朋鴻文垂皎日白帢耀層冰慷慨追文度風流薄茂芳名千載事誰不鍚嘉稱毛甡懷歸適陳二給諫賦梅桞度江春詩屬筆寫情兼寄江南舊遊諸公

臘盡流澌動春還淑气妍風花籠艸樹愁思滿平川梁苑收殘雪隋堤拂曙煙江南與江北相望各淒然

二

羈旅蕭條芳華次第開春光何處度梅桞日佳哉風景他鄕暮煙花故國催芒芒江口望應有賦歸來

調執隨【並序】

三原杜蒼舒攜僮執隨遊山陰駱明府叔夜館之宴溪山別業酒酣各起口占調執隨詩約先成得飲執隨乃下拜捧酒爲壽焉

髙館醉春風相逢明下童燈前驚越艷花底見秦宮濕葛裁衣白含桃漬齒紅越人歌未了愁殺杜陵東【嘉模曰李賀黃頭郎詩石云濕黃葛濕葛本此歌不作吟越人歌見說苑】

種葛篇

種葛逾前阪生蒲滿上津日髙懸馬的波細蹙魚鱗啼鵙生名趙棲烏家姓秦靑溪逄小妺不是秣陵人

逄吳廷楨白下

最念延陵裔相逄白下橋懷人貽綠綺久客在烏聊吳女壚邊酒秦淮雨後潮獨憐長乞食吹笛不須邀

曠野

曠野猶行役荒城減送迎向風人語咽映日馬蹄橫同父皆蒙難依人敢敗名短亭靑艸發相顧若爲情

發滁州度闗山嶺

秋杪方回轍冬寒又在塗日斜融凍艸夜起剉霜芻紫罽新車幔烏衣舊酒壚闗山千里道一望總荒蕪

二

下蔡趨程緩南滁就道閒宵燈停館捨曉月度闗山林裏回車斾沙頭聴馬鐶依人方未逹嵗暮敢言還

淸流闗謁闗將軍祠

夫子汾川秀風流世所師闗山縈峻嶺燈火照神祠集木鵶飛後垂堂虎臥時同爲亡命客下馬一相思【陸云士曰啞啞飛鳴翔而後集見答操書又當時稱將軍爲虎臣五六是借境作防注法闗山卽淸流闗非姓】

江上答許君

未築吳中室還爲江介逰紅檣浮永夕白薴發淸秋貰酒三洲渡題詩萬嵗樓他年許元度相憶在同舟

雲間雜詩

避地過三泖探奇到五茸乘潮環白馬系艦是靑龍越客追範蠡吳人識顧雍渉江秋正好不爲采芙蓉

二

婁水雲間縣華亭谷口磯文章如積玉人士愛單衣海鶴聴來晚江魚看漸肥只憐流蕩子無地可言歸

三

自昔雲間俊嘗推二陸才只今兄弟玅又見董生來【董含進士兪孝亷兄弟各以詩文名世】對防開金殿成文號玉杯如何龍躍久猶自困蒿萊

四

淸士看誰在佳兒本自超【謂徐致逺及子寧也】書篇畱北海父子著南朝有客吟芳樹延賔過逺條玉臺余藻鑑好句待君標

五

蹔憇橫雲麓還浮上海濵三江開夏后別浦念春申吹笛難歸楚無衣尙在秦西州當日路慟哭是何人【華商源日西河兄弟俱少爲陳大樽先生所知故有落句】

六

處州賢太守歸臥西郊廬【周使君茂源郊居】隔歲方貽札經年自著書趨庭饒孔鯉去郡解銅魚誰念籃輿內東方千騎居

看雪卽事和韻

飛雪滿層阿樓頭鳥雀過暗雲長接地凍水不翻波落絮拋朱网凝華積素柯江山千萬里凴眺試如何

宿吳氏江園感舊之作

碧樹叢叢暗紅欄處處通柳遮云外月荷度晚來風幔捲驚棲燕江深見下鴻迢迢銀漢影偏向畫樓東

簡婁縣黃明府【時新析華亭爲婁縣】

鼓枻逋兒興開衙仙吏情人逢吳地勝縣本漢時名夜雨靑龍艦秋霄白薴城到來剛九日不敢問淵明

贈周綸

公子何年少才名世共諳門間推玉樹天上識瞿曇倒屣驚河內分居在道南著書才滿篋已自過桓譚【時過示文集甚富】

答張五彥之

吾思曲江叟垂老隱滄州狂士歌衰鳯鄰人諱盜牛貽詩如越石賣藥卽韓休慚愧吹簫客千金何處酬

奉答東嘉陳玠客遊見寄

仲舉眞名士驅車賦逺遊文章傳洛下家世在東甌楚頌湘蘭暮鄕書海鴈秋它時秦望月應對謝公樓東嘉陳玠未經披覯曾夢予靣以示於友宛然有似知已不隔遂有此事辱貽詩記述防其將歸奉答代諗

苦憶靑山外貽詩紫水傍前期要範岫掌夢借巫陽海國蛟龍滿甌江道路長願君還故里勿復向西堂

平野

平野白漫漫中原朔吹寒髙云鴉背落積雪馬頭看堠館冰虀薄村田燎火幹千秋淮蔡路相顧在徵鞍

早度荒莊鋪

亭鉦侵曉發旅酒隔宵沽路白兼霜濶莎紅帶日鋪冰連狐迹淺木落鵲巢孤冉冉荒莊度傷心又歲䢐

津橋遇雨

圩岸初成道村橋數問津雨絲颺裏旐泥水浥車輪碧玉壚頭女紅氊馬背人衣緇全攺素不用滌輕塵

秋早

秋早嫌霜薄村寒惜酒濃沙程長換勒土堠自懸鐘翠鴇行髙垜僵桃接斷墉天涯無匿作來往欲何從

馬上

馬上踟躕起傷哉搆此生潔身逄緯繣早歲困戎兵偃仰時逾邁縱橫計未成可憐骯髒久仍負佩情

磨盤嶺

早隊驅長磵前行俯峻鞍纓槍移樹小鈴鐸隔坡寒雨隙分鴉路天低上蟻盤王陽時在險淚落不能幹

憇潁州城東廟

計程來潁上此地去河中路僻州城白村孤廟壁紅土蘓擔婦防路樹表神叢多少棲遲意行行荒郭東

贈金燾孝亷逺遊

春艸生江渚王孫正逺遊髙文驚五嶽折簡走諸侯栁下靑絲轡花間紫綺裘相逄韓別駕莫便醉楊州

和張廣文遊白雲山作

客至山容勝春回澗道晴斷崖畱雪迹虛壑受風聲天逺看鴻度林長信馬行前岡題字處冉冉白雲生

寄張七梧江寧幕府

四載畱河內三春傍海隅未逢曹子建長憶阮元瑜名重雲間鶴饑隨幕下烏不知殷羨札曾得寄來無

金黃門五十

張湛馳嶤闕王褒使故鄕蒼龍環北斗鳴鳯在朝陽婺水呈丹籙秋花映皂囊黑頭看入相五十省中郎客歸蒙王余髙招集新宅同徐芳聲蔡仲光何之傑文朱玉貞並令弟宗髙分韻

洛下懷歸日譙東築室年湔衣從久客把酒後諸賢接檻藏幽壑當堦引細泉斯遊如可紀應續永和篇

二

仲寶微言著方平相見疏烏衣逢舊侶碧椀冒新蔬啼鳥開簾靜觀魚出洞虛酒闌探石室多有未藏書雲間董進士含招集以解維不赴蒙寄見憶有謝

髙館方開宴前湖已問津多情羅薦席無分接車輪鄴下行王粲蘭亭待許詢至今聞嘯詠愁煞蕩舟人

懷董含

自別雲間去三年度汝溪蔣亭方二月吾憶董膠西蕙艸春前寄蘋風醉後題【見寄詩有捲簾黃雀雨吹防白蘋風句】雙緘思不盡長使角巾低

二

結識空區宇誰能迥出羣長辭季布約爲看董生文暮雨婁江樹春風上海云思君獨不見歸鴈自紛紛萬竹園沈九主考席同周玉忠虞相羅坤馮肇梅令弟華範

客邸迎秋爽名園入畫陰樓從天半出池傍竹邊深接軫皆聯璧傾桮宛防金大都乘興地翻見子猷心

同諸公登雨花臺

及玆秋日爽一上雨花臺城郭千重起江山萬里來靑天回浩蕩黃葉下崔嵬六代繁華在看君作賦才遊佟園同沈嗣範主考令弟華範周玉忠羅坤姜燦

佟園佳麗地臨眺及秋晴山啣虛閣迥水映畫廊明艸樹長林茂樓臺隔谷成祗因仙客到雞犬笑相迎

遇張梧江南幕

久別還行役重逢倍慘淒聞拋涇上宅仍挈鹿門妻謝墅千秋築郗家一幕棲【雛隱家室俱在幕】白魚潭自好勿徑住靑谿

別鶵隱江南有謝

東冶亭邊酒西州路下吟人從秣陵別情比大江深秋气回長蕩天涯惜寸陰瀨中重在望何日好投金

沈祕書夜邸聴伎二首

暮雨過黃葉秋星出紫防臺城方漏下官舎有烏飛酒色侵人面燈枝匝伎衣天河都瀉盡未覺按歌稀

二

樺葉燒堂燭桐陰鏁院齋賔車藏左轄商市散前街舞罷調辛饍歌長換子牌最憐聴伎處門外是秦淮【吳符日估散街前伎圍燈裏全非泛冩至門外是秦淮則神思俱動矣】

登牛首禪寺

牛首恢龍藏空山展妙臺金花三界落銀杏六朝栽磴入雲間渺江從天際回登臨雙闕上懷抱亦悠哉

二

紺國三乘竺丹梯百丈蓮獻花來眾鳥嵌壁掛諸天山靜經聲徧峯髙塔影懸懶融如說法願叩白雲邊

贈江寧守

吾欽龔渤海還遇杜荊州淸如建業水操比秣陵秋署有遷鶯木家傳買犢謳誰言防士賤不用過諸侯

二

領郡需亷吏分符儼上卿堂髙云滿坐車過雨隨行防韭從任氏披裘似晏嬰內庭頒手詔惟恐厭承明

晴雪

朔雪看晴霽忻然北郭行路寒冰未折竹動糝猶傾曲渚凝潮黑陰崖背日明幽懷如洗濯襟帶有餘淸

冬行

薄日融霜野嚴飈凍水陂喜看山頂雪誤踏路傍枝沙鳥連陰聚檐茅帶澤欹蕭條松栢意惟有歲寒知

日渉

日渉荒園趣時來問捨情槿花看午落茭蒂及秋生野雀空倉聚鄰雞髙樹鳴采桑春候早五馬待經行旅病司遊翻杜詩有露下天髙秋气淸一律散撮輳疊勿仍連偶因觸病字亦成三首𨿽乖大雅殊遣抑懷

獨步疎檐菊應驚宿雁鳴新秋逢再病遙夜倚孤城月下燈猶接天空露自淸雙帆看不至南北旅人情

二

旅臥人猶病山空魂獨驚孤燈懸宿照雙雁下秋淸鳴杵髙天露新書遙夜情倚檐看北斗應接漢南城

三

孤月接髙城秋空天漢淸鳯書懸不至牛宿看應驚旅杖逢人病山燈照夜情疏檐新露下猶自杵雙鳴【附陳康侯詩病應髙杖倚气接夜檐淸秋至人逢菊山空月照城南天看北雁雙宿不孤鳴獨步懸燈下無書自旅情】

臘日發章門戲翻李頎送司勲盧員外詩呈姜侍禦

欲發章門晚文題薦臘新漢郎今侍史仙女夜歸秦下雪澌陽月添鴻度早春揚雄長艸賦似憶道周人

二

柱下今歸發鴻文似五千長門題夜月女史侍秦仙春艸添新臘河流憶昔年新章雄建立早晚薦人傳【附陳康侯詩雪色宮門晚揚雄薦賦新鴻歸已度臘艸發似傳春夜漢新流地河澌早下秦文題五千者柱史故仙人】

贈日者顧生

詹尹端日君平賣卜年春風吹鬥角河水下星田皂帽欹孤榻靑囊檢祕篇數升淸酒在那計杖頭錢西河集卷一百六十九

欽定四庫全書

西河集卷一百七十

翰林院檢討毛奇齡撰

五言律詩【三】

越城觀獵

較獵越城東旌旗岀郭紅翻鷹飛朔雪走馬踏春虹壯士爭金埓將軍控角弓離臺行樂地驅騁夕陽中

登山曉樓望橫浦作

放曉登山郡乘秋望越臺江流從北去海日自東來鈴閣迎風動戈船下瀨回天邊橫浦樹應傍嶺雲開

旅舎

旅舎盤丘壠他鄕戀物華露流常濕樹霜暖不雕花江減看帆小城荒覺路賒雁歸渾未定猶似滯天涯

姜都諫覲歸候轉

負弩作先驅銜恩假舊閭晝歸重戲防春殿久牽裾上秩需遷詔空函貯諫書鄕遊眞可羨數世有懸車【其尊人虞部公爲宗伯公冡嗣】

揚子橋示友

京峴雲霞曙蕪城艸木凋秋風渡寥廓海色上金焦雁盡洲樹人逢揚子橋鄕闗吳楚隔何處問歸潮

江南春

春到江鄕艷花連海郭長淸明兼上已處處倚新妝列閣環靑嶂平船映緑楊美人歸渡口宛轉墮明璫

二

冶色三臺麗晴光一望遙靑田平繞路緑水細回橋栁市迷車騎蘋風颺綺綃春陽一百日日日可憐宵

南徵詞

大將下三瀧東風引斾幢戈船開曉驛花浪滿春江越徼方馳檄甌蠻已受降畫梁新燕子早晚看成雙

蔡五十一同伯兄過尋甡西湖

故國歸難得春山望欲窮呼人谷鳥下尋弟黍苗中零雨淹湖寺浮雲蔽海東三年襟上血相視暮燈紅【希軻曰新序以黍離爲壽尋伋詩韓詩稱尹伯封求兄伯奇不得作黍離黍而爲稷者憂不識於物也鳥鳴幽谷猶求友生皆詩句】

泊荻港

蕩槳葭鄕逺維舟荻港稀蛟龍蟠水宿烏鵲近檣飛雨歇繁昌驛煙橫板子磯當塗無舊土歌詠欲誰歸冬夜湖西席限韻二首時計百司理將曉行

千載徵西宴同時鄴下賢觴流歌管外燭墜舞衣前霜柝嚴城靜星河曉幕懸驪駒誰待駕只有使君船

二

華館饒淸興新歌夜未央裁詩劉庶子別席庾西陽月上移蕡燭霜霏薄羽觴明朝有離客歡防轉難忘

東望

東望三江近西看七澤長到舟憐並纜私語習他鄕日落山城冷煙生艸店涼波光千萬里江路好難量

宿壚下早發

春阪橫江館晨裝去市壚霞翻城上錦露散艸頭珠宿蝶銜衣帶棲鴉起轆轤出門逢小吏剛向府中趨

題館壁

洛下花爭發河中水正流春陽生大道西北有髙樓浦口逢神女盧家字莫愁淸宵深館燭猶許重淹畱

從龍津逹葛溪舟次

道路邅回日江湖樗散年彤山開古縣碧雨漲春田斾轉沿洲市檣鳴上瀨船九龍前望杳彷佛度靑天

登鎭海樓和友

絕檻橫秋聳危樓俯地雄烽煙遙海外樽酒大江東帆影隨潮白楓林帶雨紅烏鳶千載淚長在和歌中

過陶桓公故居

奇績著天壤當年有老親求名憂士賤畱客值家貧建節長沙郡遺居鄱水濵我生悲負母感此涕盈巾

長門怨

莫作長門怨長門怨自長鑾輿回上苑歌舞在平陽玉殿鵶飛白金鋪日下黃願爲華燭影夜夜侍君王

上舞昭君

翠羽辭春殿氊車向朔風河流通塞口野火照衣紅粉黛銷吳地琵琶憶漢宮可憐上下舞盡入怨歌中

送客屯安州

洱海浮天逺昆陽擴地遙新田還漢驛壯士佩吳刀漕挽占城種軍移鄖國苗轉輸無用諭勿上長卿軺

塞上曲【舊注曰古西徵也】

太白動髙秋徵人上戍樓風號沙曲裏天盡海西頭半壁跨闗隴前軍度塞溝專徵年尙少莫道未封侯

二

上將調邊略中兵出渭橋黃花秦地戍赤幟漢年標雪後畱遮騎雲間逐射雕古來稱善戰莫過霍嫖姚

三

出塞無中防開疆有上功沙流秋濯劍闗月曉懸弓漢陣三河震邊陰萬里空捷書連挿羽看入未央宮

登富春山

放澑下江闗春風輟棹還晴雲開絕壁一眺富春山江鳥寒波靜山花錦石斑髙樓吾所向聊此遂幽攀

赴新安至七里灘作

東歸苦行邁南渉上新安水木干云亂沙禽拂浪寒孤吟隨蕩槳多難負垂竿何日風波靜還來住此灘

泊嚴灘有感

晚泊傍斜暉臨江淚滴衣年華新歲攺京國故人稀雲散崗巒彩天垂薜荔圍嚴陵臺下水但見暮潮歸

攜田甥登嚴陵釣臺

縹緲臨髙臺淩虛亦壯哉浮雲分磴出落日大江回客臥千秋在灘鳴七里來羊裘如可待吾亦負竿才

早渡揚子

孤嶼浮紅旭髙云蕩碧虛揚帆回北固破浪出南徐曉樹迷三楚春潮渡伍胥蘆碕何處是湛湛欲愁予

觀海

東去觀滄海南行泛百川晨光開白地秋水屬蒼天鼇徙三山外鵬飛六月前空期羨門子采藥是何年

二

初日浮孤島洪波蕩九垓南傾從混沌東望見蓬萊蜃起雲連湧鰍髙水大來何當掛席去天畔一邅回

三

秋色翻溟渤晨徵企混茫乘槎隨漢使鞭石笑秦皇水气粘星黑潮流滚日黃大瀛環盡處久已識扶桑戴公南歸餽予故宮人所用鏤管玉管二枝有賦

彤管分金縷丹毛被綠璵長門曽寫賦東觀舊修書湘竹隨巡去簪花供奉余錦囊才啟視光采照衣裾

二

誰把昭陽珥攜來海上翁雕函傳漢代金管類湘東露浥仙盤碧花披女袖紅如何淪落此相抱冶城中

看月

何處閨中月盈盈起故闗全濡羈客袂空到美人顏遙海生將滿髙樓照未還秋來三度看兩度見弓彎【希軻曰古詩有海上生明月明月照髙樓句五六用此】

宿江寺

春宵宿上方春雨思茫茫花气沖簾細江聲入郡長歌樽通梵宇歸夢滿禪牀何事偏畱滯吳鄕共楚鄕

送李琦還家襄州

送汝還襄鄧春風起大隄家浮靑雀舫人唱白銅鞮諸葛隆中客龎公江外妻可憐新種栁都似武昌西

遇邵二懷棠自潮州歸赴公車

故國三年別天涯一望長公車驅冀北客路返潮陽湖海逢張儉才名重季方【令兄公南齊名】將攜新語奏莫戀槖中裝

江閣新晴卽事寄伯兄

客裏回初日樓前趂早晴近欄江气落映壁水紋生曉榻裁書徧春帆折布輕愁霖罷唱久長負寄兄情

二

零雨銷江閣晴光滿郡湖奔流方捲練滴葉尙懸珠塞雁幹將度原鴒暖自呼如何春候逺日日在修塗

雜詩

屢被春前酒重尋郭外村沿溪浮水碓深巷閉柴門啼鳥一聲靜梅花萬樹繁南天苦流滯誰與賦丘樊

江園

江路入深深江園倚碧潯流云當檻落接葉滿庭陰馬埒沈春水魚牀啄暮禽何年商婦在時起隔江吟

過普安寺並看劉孝亷伎童學伎

古寺三車合荒城一徑斜秋云籠寶塔曉露滴金沙紅豆籬邊子靑蓮座上花善才華鬘好看綰佛頭髿【寺有響塔金沙泉】

宛溪

宛溪八九月秋水繞溪生吾尋宛溪路還愛謝宣城樓日褰簾皎溪花近岸明行遊垂盡處猶聴詠歌聲

送馮之京歸裏

蕙帶束輕裝蕭然返故鄕甘貧辭薛客未老念馮唐零雨川原迥干云意气長綠楊新幔影咫尺是河梁

雜詩

古驛通丹巘山亭障碧茅佳人酤竹葉幹鵲噪花梢地僻鄕書斷江深市斾交春還愁未遣栁絮莫頻拋

遇黃大有贈

織貝裝書軸裁絲繞劍韜春光開白墮野馬掛靑袍東府賔朋逺南行江漢髙翻飛余背羽愧爾鳯凰毛【嗣佳曰野馬遊絲見莊子】

秋後荷池泛舟

小艇下荷池秋風拂水涯蒲磯收枕簟花浪蹙胭脂洗袂牽菱刺停橈結栁絲野塘歌詠罷剛值晚涼時

寄懷姜侍禦圖南分司南昌

節鉞洪都府屏藩牛鬥間髙名震吳楚偉伐控荊蠻江樹思來渺湖云望去閒南昌陳仲舉應向穉亭還丁司理偕內君王夫人玉映四十初度一在九月一在七月

四十懸弧日同逢設帨辰建安推敬禮林下重夫人漉酒黃花近支機防馭新從來歌穎秀大抵在秋旬【希軻日漢郊祀歌秋气肅殺含秀垂穎閨中稱夫人系其生氏西河選越詩稱祁忠敏夫人爲商夫人或非之西河有覆友書甚辧如王司徒婦稱鐘夫人右軍婦稱郗夫人李矩妻稱衛夫人鄭文學妻稱孫夫人類世說王夫人與顧家婦對偶然耳他便稱謝夫人矣見文集捲】

宮詞

玉輦推靑艸金房敞碧渠龍盤仗下舞鳯轉殿頭書執防分環衛裁紈獻倢伃長門無用賦愁殺漢相如

二

萬乘驚鑾馭千門識冕旒風髙鳷鵲觀春暖鳳凰樓酒捧南山翠花纒淸渭流少君方進幸東望指瀛州

三

淸宴回長樂探春出未央侍臣靑瑣闥仙母白雲鄕祕戲迎雕軫雄詞起柏梁升平新有奏千載誦君王

四

禦栁搖風細宮花滴露濃晨驅翻鐡騎晝漏下銅龍弟子催供奉昭儀敕幸從仙盤頒瑞下擎出玉芙蓉

五

曉觀移仙仗春林轉羽旗徵歌宣曲殿教戰定昆池花翦千垣防星明五畤祠飛來雙白鵠方上萬年枝

贈李升就學

尙有詩書意寧無禮樂情我慙晉處士君作魯諸生晚日花間酒春風江上城汾亭能就學從此送君行

題孤山表忠祠

事君防患難在昔死官僚樓觀祠遺烈冰霜識後凋山銜天目雨雲湧浙江潮朝暮看歌舞忠魂應未遙

二

豈欲棲幽境曾經從鼎湖封章廷闕逺祠廟海天孤絕閣環丹巘滄流漾碧蒲丘山懷古地下馬幾踟躕

孝女

孝女秉幽姿靈幃展素絲春蘭時防鼓夜火滿叢祠江畔靑螺水碑陰黃絹詞商船畱賽去愁煞上潮時

西施廟

浦口西施廟蕭蕭竹映門越王山下路寂寂薴蘿村紅粉溝頭水靑苔石上魂夜來余裏婦燈燭伴黃昏

題聽山堂【馬駿別業】

叢薄秋風裏巋然一艸堂到來聽不盡只在此山陽管席環笙磬桐臺翥鳳凰淮南有賔客洗耳向滄浪

聽羅牧彈琴

未辧弦中趣徒憐爨下材秋風吹海水落日照琴臺目送歸鴻逺彈成野鶴來雍門原有淚不爲薛公哀

二

阮氏長畱嘯鐘期復鼓琴髙臺垂晚日野寺間秋砧離黍他鄕淚飛鴻國士心撫弦縈佇久袛爲少知音

爲河上白女冠彈琴作

旅泊依河岸鳴琴起鬲津華陽仙子操盧女漢宮人海鳥銜紅藥天雞叫紫辰靑谿凡五弄並入洞中春

入虎丘

鈄日山塘暮淸秋古寺分樓臺銜樹雨磐石坐溪云地勝開龍藏天髙見雁羣眞娘墳上路長記醉紅裙

舟泊登望

朝雨五湖煙江南正采蓮丹樓憑浩蕩碧艸望芊眠近市要離冡浮家範蠡船可憐漂泊久愁過酒城邊

吹笛

伍相曾亡楚梁鴻乍入吳賃舂來有意吹笛向何途曉樹迷長蕩秋風起太湖壺漿裁欲掩流涕下菇蒲

重過淨居

不信枝頭絮還爲川上萍山門今又到磵水舊曽聽落日穿林白空云出岫靑逺公髙詠在畱和滿中庭

岸坼

岸坼疑天盡沙平與地浮萬程惟水宿千古此江流篠曲藏漁罶蘆花起棹謳煙波無限興相顧各悠悠

髙郵

一片髙郵水蒼茫曉纜開葦深知岸濶水濁自河來估市懸簾繞驢車振鐸催沙城回泊處檣櫓倚層臺

早發

曙鼓開朱鷁晨鉦出白陂波橫聨榜動風仄掛帆欹闗逺徵呼靜舟涼睡起遲檣烏啼最苦不使近船知

飲馬駿宅

我醉扶風酒南湖落照時叢蘭披艸路鮮鯉壓花瓷解佩聨刀錯傾觴倒接防原來絳帳外也有坐彈絲

沽酒

沽酒驛樓邊楊花入暮天車聲驚異地門影記當年江下兼程度壚頭一醉眠春鶯如有恨啼殺碧簾前

過四洲寺與朱三馮大

共作臨川客頻從化國遊慈雲開象駕寒日戀烏裘人事分雙樹天輪轉四洲上方憑眺迥應有仲宣樓

逢朱三卻憶難兄朱大士稚

紺舎逢車笠黃花對酒巵天邊鴻雁侶衣上鶺鴒詩南海聞琴夜山陽偶鍜時祗余難弟在相顧淚如絲

鄧子

鄧子本龍驤相逢大道傍談兵回駿馬吹笛上胡牀意气樽盤合闗城雨雪涼東都推將相誰不重南陽故人黃開平死十年矣旅夢然醒而有述

委抱忽不樂幡然淚滿巾十年泉下友一夕夢中人別路螢如雨荒城雞未晨可憐相憶語倉卒未曾申

入石溪寺

碧嶂縈溪逺靑林入寺幽堦前聽雨過城上見江流寶樹迷天界春花對客樓到來題字者誰識舊裴休【寺舊有裴休題額盧肇讀書臺】

石溪寺遇雨

古寺倚靑林禪闗一榻深江雷奔夜壑山雨破春陰樓迥連官閣燈明見客心故鄕千里月夢去幾追尋

東湖

東湖看落暉湖上啟雙扉近水堤常濕無風花自飛林深重載酒春晚欲添衣舊日漁洲侶相過在益稀

沛城道懷大敬憲臣南士因作

二月淮徐道春風馬上行故人千里隔新栁萬條生鳳舉慙河內鶯啼過沛城枌楡仍作社無限舊遊情【希軻曰向秀從嵇康鍜河內五君詠曰攀嵇亦鳯舉】

碧樹

碧樹藏紅斾朱門映綠潭春風歸海甸寒食在江南官市初調馬人家舊養蠶丹陽新栁下何處覓劉惔

望閣皂山

靈境何年到蓮花望裏生煙林浮海日雲气滿江城地迥丹臺逺春深洞壑淸蒼蒼一以眺頓起故山情

除夕前一日崇仁官署分歲作

故友居官地他鄕分歲筵臘從明夜盡客向此宵圓栢葉金盤酒千枝蠟炬煙誰憐江畔旅來日又經年

二

古署桃符攺當筵爆竹新一堂分歲酒千里去家人燈火畱殘臘笙歌度早春年華將盡處倍覺感沈淪

雜詩

夜雨增歸思朝曦動客愁長林湖路迥細艸寺堂幽春色還南頓鄕書斷北郵兩經暄暖猶未換烏裘

登石鐘山

幾度經湖口今來眺石鐘天風吹艸木江浪起蛟龍崱屴懸千仞煙波思萬重手中無寸莛何以扣鐘鏞四月八日遊華藏寺並懷徐徵君繼恩逃禪湖上

四月尋幽興三摩觀會禪支公籖室外太子浴堂前黃鳥銜春菓丹臺長夏蓮流連當此日倍憶聖湖賢

宿建平僧舎

寒云宿嶺頭隔嶺梵宮幽門間山菓落牕外石泉流燈影雙林白鐘聲萬壑秋愁心與勞思到此共悠悠

菱湖晚眺

流浪經年逺前湖一望賒晚風吹薴葉秋水散菱花霅浦停帆路烏程賣酒家相逢似相識延佇日將斜

人日

防燕經年見仙蓂七葉新久爲江外客愁翦勝中人日上平沙午風來故國春巴東千萬里極目轉傷神

賦得小寶珠山茶叢開同用分字

細蕋穠苞拆叢花小榦分雕槃扶絳蠟靑女坐紅裙冬日兼春日丹云共綠云階前頻翫賞莫負掌中芬

懷沈憲使大梁道署樓

避楚原非計廻梁已倦遊君方還泖浦我又上鈞州鳥語開防事花飛飲署樓憑欄歌八詠面面起春愁

飲大梁道署海棠樹下懷沈憲使荃

古署淸缸發還思沈翰林十年賢使迹一別故人心晚鱠菁初瀹春棠花自陰庾公乘興地皎月坐來深雨後飲黃兵部園林畱詠並與黃二之翰

露席花間啟江舟雨後來橫廊堤栁接捲幔水亭開日暈穿林薄煙絲掛酒桮名園饒逺興還上幾層臺

二

每渡珠湖曲長思紅板橋雨餘還蕩槳風起自生潮碧嶂依晴閣靑田長夏苗平欄低水面四望總逍遙

三

雉堞連煙暝魚餐旁水多晚云濃過樹積雨暗流柯濕蝶沽紅网翻鷗起碧波空亭畱襆被鐘磬動巖阿

四

碧幕銷紅藥靑衫映綠苕座中誰最爽吾愛馬西樵簾靜山逾霽天空鶴在霄繩牀歌嘯永不敢問歸橈

五

愛煞名園勝況玆園里人論交誠有道作賦妙能神玉樹開朱榭淸觴度錦茵晚云畱客處野水自相親

宿少林寺夢防陀飲予水

絕壑嵩陽晚西行宿少林月寒龍洞逺露下講堂深蓮椀分丹液楊枝滴素心何年婚嫁畢重向夢中尋

送虎丘僧遊天臺

飛鍚朝乘嶠浮杯夜渡湖楢溪臨絕磵花頂防當塗淸嘯成公賦【希軻曰成公綏登天臺赤欄橋作賦】髙披孫令圖石梁如可過萬里一相呼

二

勝域追遊近名賢餞送多杖來吳地月掛去海門蘿瓊樹明丹闕桃花泛碧河支公習靜後丘壑竟如何

三

天畔開丹壑霞標建赤城荷瓢橫海去曳杖入云行曉日千巖立春風眾鳥鳴金庭垂碧澗知汝早畱名

西河集卷一百七十

欽定四庫全書

西河集卷一百七十一

翰林院檢討毛奇齡撰

五言律詩【四】

送何生赴沂州邵使君幕

曾子浴沂後嘉賔入幕年黃梅江上雨行李泗州船祖帳傾吳酒官程接魯田使君今管仲應著牧民篇

尢司理園林飲次和韻四首

是地眞幽絕臨流亦快哉長林迷艸樹逺水見樓臺栁色遮成幔荷花卷似杯泉明有三徑早已賦歸來

二

吳苑饒名勝斯遊倍爽然平橋低著水髙樹暗參天露席驚鷗起繩牀對客眠舊時池館在只許辟疆傳

三

東城環壠畔北柴傍湖濵金穀園中酒藍田莊上人云深常帶雨日隙不流塵處處蓮塘滿何從下釣綸

四

紅泉疑物外碧艸遠人間圖史長年靜琴罇入夏閒開扉通下塢隔郭見遙山倘許畱旬日無容覓棹還

登箕山

爲訪箕山隱淹畱潁水間千秋髙士地一片白雲閒暝鳥枝頭囀春花石上斑淸泉堪洗耳不欲竟來還

箕山有懷

處治能忘賤居然遂爾超知時來避禹生世幾逢堯石蔓披香褐山菘掩翠瓢嵩髙棲息地一望在靑霄

玉溪村家

碧篠參天宻淸流抱屋斜衣冠忘歲月門巷徧桑麻晚日東亭酒春風西曲花終年愁避地思煞此村家

憇叢祠

叢祠臨大壑髙閣俯層波破壁銷圖畫殘碑罥薜蘿山深通鳥道地僻有漁蓑卻羨投竿者悠悠意若何

荷澤

荷澤將迎暑陶丘轉上徵野花薰日墜深樹引涼生負郭荒村淺連郊古瀆平賣漿師尙父空向路傍行

土寨

土寨分徒輦山橋度馬蹄花邊回望逺棗下引頭低客舎虀舂繞人家酒斾迷紅塵遙合處日落太丘西

宿儀封懷王少保

變姓游梁楚棲遲孰問津髙門懷少保下館對封人葛蕋餐當午楡花墜晚春驅車千里客望起浚川塵

定陶道中並謝魏文學兄弟

奔走未寧息幡然濟上行陶朱遊子姓毛遂野人名風落楊橋暮煙籠麥阪晴望門堪止宿孔氏弟兄情

徵行曲

車騎出龍沙屠耆轉戰賒長云迷白漫大雪下黃花夜火連邊障天兵識漢家延州有軍吏勿使右賢遮

二

旌斾繞邊風將軍逺鑿空五原徵少俊十乘啟元戎月落闗山白烽髙塞谷紅磧西皆內地不必備回中

三

北斗覆黃河徵行日荷戈全軍通敕勒救餉過滹沱玉鏃遮鴻雁金裝繞駱駝寒風吹角罷猶聴短簫歌

四

王者愼佳兵志士喜從徵赤羽馳河外黃楡落薊城飛狐方轉戰飲馬自橫行五郡良家子何時返玉京

長至夜答徐生體仁見懷

朔雪下層冰嚴飇轉玉繩躬耕懷孺子麗句想徐陵律動牽緹縵衣寒覆防陽春初起和愈使野愁增

題吳九彥聖所藏黃檢校寒林畫幛

過臘回淸境何年制粉圖晴鳩翻領繡雪糝墜花柎散彩分毫末輕寒辧有無深林求勝事令我念成都

夜雨集桐音

百里鑑湖潮輕風度畫橈衡門春寂寂山雨暮瀟瀟帳暖融桑落燈流動艸苗明朝攜屐去應醉綠楊橋

平津簞醪河飲次作

十載論文契千秋尙友情長貧思鮑叔多難感虞卿夏雨槐防靜朝花莞簟淸簟醪相對飲偃蹇媿平生

寄贈朱大禹錫出宰山陽

漢室臨淮郡銅章分治遙軒車洪澤雨錦防射陽潮叢桂依官閣魚鹽散市橋南陽朱季在應聴府中謡

董良檟明府選歸裏

振策遊蓬苑看山返鏡湖秦官需縣令漢相重江都日下開金簡花間啟玉壺鳯毛才五色羨汝早棲梧【嗣佳日克千爲伯音先生長君】

若耶溪

春水綠紋斜行行度若耶樓頭吹栁絮溪口種荷花翠袖方扶槳明妝出浣紗是誰騎馬去招我過東家

閨晚

少婦新妝罷東墻日薄時暮光流雀噪晚樹織蛛絲油壁歸來早紅繩拋去遲城南桑壠下猶駐五金羈

川上望月

旅宿淸川月流光冷欲侵臨軒時倚徙竟夜起沈吟水靜浮寒壁風來蕩碎金前洲驚泛景定有未棲禽

懷沈司理嶺外

粵徼驅驄馬循城佐鹿車蕉花扶使節竻子削刑書海日霜旌麗瀧臺水鏡虛紫雲東嶺望時見起金魚

送向陽遊天臺歸還舊京

華頂看朝旭天門聽海雞浮槎環碧艸掛席返靑谿流水樽前逝桃花去後迷中秋明月滿疑在石梁西

仝友送康臣肩吾二國子赴都和韻

十載聨鄕譽同時詣帝居暫爲三舎客不讀四門書漢苑推司馬膠西聘仲舒楊園春暖候看上總明車

二

淥浦開行餞朱花拂去鞍著成郎省賦名在太常官觀起東西偉人分甲乙難長安遊顧陸仍作洛中看

送龍川令之官

再捧郎官檄重尋茂宰船看花還雁塞飛舄下龍川盧橘垂江館丹蕉拆露田揮弦吟舊曲莫忘葛公篇獨駕小艇行大舶橫闗不得前賦用自慰

小艇蓬根婦垂鬟亂似麻誰家艫畔女雙臉艷如花倚棹歌殘月新妝照淺沙片帆相顧遇各自惜年華顧侍禦巡鹽將還京甡以羈遊不得奉餞申此二詩【嗣佳曰顧西巘先生以文章名世舊知西河】

直指逹霜威聞將返禁闈雕鷹當午擊驄馬逮春歸斥地畱葭鼓朝天整繡衣鄕闗期飲餞竟與寸心違

二

柱史巡吳海星軺起宋宮波連霜簡白花映繡衣紅三坐需鳴鳯諸侯合避驄自憐流滯客腸斷浙潮中

柬許記室

欲賦共王殿還登杜甫臺岱云搖北斗海日近東萊齊魯文章勝鄒枚賔客才湖陵城下過俟我一徘徊

蓮河祝贈【爲朱敬身尊人也】

丹鳯起南柯靈椿長舊柯淸觴銜栗裏髙閣近蓮河植杖生風雨裁衣捲薜蘿海鼇垂釣去有子勝詹何

夏首送李三還興化時京口有警

兵甲未寧息憐君思故鄕到來江路永歸去海天長葛葉裁新服荷花蔽野航舊時雙劍匣仍入一空囊

二

古驛平潮外長帆細雨中愁心浦艸綠遮眼石橊紅烽火吳王塹煙花煬帝宮前途如未逹歸去莫匆匆

聞天章還家淸源

倪生久失意托迹江淮間一旦便辭去飄然歸故山淸泉流古縣晴日滿郊闗我本無家客愁看飛鳥還勃安書至雲天章一艸亭分與居且曰薜荔花開綠陰滿庭室邇人遙不覺淚下

今日復前日故人還故鄕艸亭無恙在聞道與劉郎夜月江淮渡春風薜荔墻夢中尋路逺那得到東昌

題眷西堂【並序】

閻氏自山右來淮名其堂眷西不能忘舊乃從堂主人再彭之請云耳

甲第移家逺茅堂倚郭新久爲淮海客仍是太原人荷蓋看畱楚生想去豳天涯多蕩子誰得買君鄰

二

鹽防開鴻緒魚鬵念舊鄕人倫重東國彼美在西方啼鳥聴幽谷流泉繞夕陽千秋垂乃眷聊以志斯堂

旅次送劉孝亷赴試

把酒江城暮逢君赴帝京春華思庶子歲晚見劉生好友多聞逹中原罷甲兵驊驑相顧去記取贈鞭情

信宿

信宿幽人境流連野老家蜂撩磵底絮魚沫水中花踏竹翻田罼看云拂釣車平疇通曲塢猶見好桑麻

南村叟

最喜南村叟長耕西社田蒲衣遮雨後稻種浸春前安分能完課憑勤減貸錢終朝力作苦一話太平年

將過鵝湖經釣巖作

望望鵝湖勝靑崖去不窮人行鴉樹底山在水光中巖寺浮天碧溪莎隔嵗紅幾時幽覽遂重訪葛仙翁

送外生

多難隨郗氏他鄕別魏舒外家憐爾勝相宅竟誰居夜雪廬陵酒秋風甓社魚一爲殷浩詠雙淚落衣裾

秋夜姜侍禦席上贈胡璲二首

東道開丹冪南臺敞素秋白楡天上落靑桂月中浮旅燕棲華屋蒼鷹下錦韝孝亷誰第一伯始在中州

二

烏府陳瑤席黃星映少微萱花和晚鱠蓮葉翦秋衣夜靜江聲逺霜淸燭影稀金鉤一十五親見巨魚飛

原韻酬徳俊

命世甘時詘循墻守徳隅人誰憐抱璞俗尙好吹竽北海君家論南州漢季儒靑春方努力莫忘鯉庭趨

徐九芳烈采得雙頭紫芝

三秀何年種雙花獨自攀堦庭分謝樹兄弟共商山【嗣佳曰徽之爲涵之次兄】華蓋春云紫金莖曉露殷芝房歌再起苦憶漢京還

壽蔡貞女詩【有序】

蔡貞女者予裏蔡靑蓮君女也許配山陰余孟宣未及婚而孟宣病殂摽梅未將叢蘭已敗貞女告其父素車請往往則賦兩髦而守志焉歌傳蔡婦甞看芣苢之花弦斷中郎不辧鴛鴦之綫予故撫女貞之木而流涕彈思歸之操以傷心況孟宣家有忠節翰林赴水謁帝蒼梧明府歸田攜朋白社遂因貞女之五旬謬踵髙賢之四韻𨿽知無當於雅嘆聊以紀予之裏吟

矢作余齊室眞成蔡宋賢三春垂嫁子五十未亡年衛女流泉操貞娘茂木篇彈琴稱壽酒淚落一觴邊

壽錢節母

東海稱閨範南山啟壽書瑤臺龍管合漆室蟹筐虛上客敲銅狄諸兒禦板輿靑陵他日路堪作廣成居

柬黃二之翰

絕愛湖東墅頻思江夏黃閒情春樹賦髙閣午橋莊碧乳傾蒲琖紅船載豆娘橊花新雨後相隔在端陽

二

謝爾傳瑤柬邀予泛桂舟萱亭迷浦漵艾雨暗汀洲采藥畱丹井分衣入畫樓東湖逢令節愁絕此中遊

發茱萸灣並寄徽之大敬南士桐音

曉樹前村白孤舟獨夜醒一身叢怨悔廿載竟飄零江濶流宵露衣寒覆曙星茱萸何處采愁思滿前汀

雨中望廬山

秋雨入鄱陽浮浮接混茫丹崖迷北滙靑影散南康波面雙帆渺天間九嶂長望中眞汗漫何處問柴桑

泊匡廬下

屢渉三潯水還依五老峯流飇衝洞壑寒雨漱芙蓉城僻回陽雁江空度暮鐘捨舟毋恨晚自有白雲從

遊敬亭

秋色滿晴磵我來遊敬亭長林消雨綠空磴出云靑靈迹開金剎髙吟倚翠屏陵陽手可接何必眺明星

得家人所寄衣

頓有秋衣至誰憐王彥寒寄遙無使到縫宻避人看約帶鉤全緩連絲淚未幹可憐裘敝久不用到長安

二

防袂誰相問招魂未有名故衣鄕井思新練槁砧情歲暮羊哀去天寒範叔行無須勞旅婦長誓水淸淸

廢第

廢第誰家舊緣城是徑通臺欹公府側簾斷妓樓東倚井芭蕉緑燒池菡蓞紅田文捐館後誰聽雍門桐

阻水小澆津館懷徽之

積雨迷津館驚風阻客船栁塘傾晚漲艸屋閉朝煙近縣投無地懸江泛到天南州徐孺榻相對是何年

來鳯亭夜集分韻得靑字

春艸暗江汀春風江上亭煙寒千樹白月出萬峯靑換席穿林火憑欄落浦星山公畱醉曲長使葛彊聴

春遊卽事

江郭看新栁山亭數落梅鳴蛙當晚日驚蟄動春雷野气蒸車幔鄕心入酒桮津橋臨眺逺燈火莫相催

夢李逹

萬里三韓客連宵頻見君闗長人竟度悲極語無聞江上雞竿月天邊馬塞云相看知是夢把袂愈難分

晦日

又爾當初晦湔衣恨若何春光三十盡歲序一分過栁色搖金穗梅花墜玉坡明朝逢令節不道是中和【唐以二月朔爲中和節】

過萬竹禪院

孤遊復逺尋蕭蕭萬竹林晝靄當門合春云出殿深龍潭諸佛影禪誦上人心幾疊靑苔裏誰憐有布金

客中至日翻輳杜甫小至詩遣興

至日將添綫中冬且放桮山云時覆岸葭琯又吹灰栁弱春相刺天寒臘欲催六陽生意動不待異鄕來【附何道安詩天意吹陽動山中臈欲梅殊鄕異生事至日且添桮栁岸容人放葭灰教琯催寒冬飛不待相刺又春來徐克家詩天將陽事至臘且待春催弱栁添寒動山云放日來刺紋生繡綫吹琯待舒梅異國殊鄕意教人欲覆桮】

西山雪行遘先大人忌辰

寒雪西山裏蒼茫祗一身百年皆恨日七尺是亡人葛屨時行地芻車未返窀王修眞不孝掩面度玆辰

二

自分違桑梓無須廢蓼莪寒風吹袂裂凍雪沁心多禁日天邊度趨庭夢裏過可憐生罔極行役徧山河

寄懷姜都諫

每憶姜都諫相看意气眞分星同碧酒開閣讓烏巾晏子眞知己朱云本直臣十年違道路生死托何人

詢來十三時美消息不得

曽有婚姻約長悲兒女殤違離同隔世夢寐在他鄕白首歸侯幕靑天斷客航漂流何處問掩淚過東昌

騎病驛馬有感

白馬白龍兒春星皎皎姿官槽傷玉臆驛路斷金絲病沫垂來澁卑蹄蹴去遲田方今在側淚落不能騎

墮馬解嘲示同遊諸公

峻阪一長鳴風髙馬自驚非闗多軼步豈是合徒行王濟盤猶姣羊公臂尙輕從來騏驥相泛駕是星精

噉栗

噉栗秋山裏淸甘勝脆桃撲來團露棘拆去用霜刀銜實同溪鼠穿林羨木猱解饑方拾橡切莫厭貪饕

二

山菓經時覓溪亭便坐餐日斜雙澗暮雨過一林寒叢刺刳金彈重衣剝翠紈女筐攜不盡還向樹頭看

奉贈丁進士克揚母太君初度

乍向金門返忻看錦帨陳觴傳東第客花擁北堂人錫壽丹書古徵歌絳樹春【抑之家伎部名絳樹】最憐雙舞袖燦燦賜袍新

泛碧浪湖

曉日靑絲笮春風碧浪湖野塘翻宿燕淺水漾新蒲鄰舫歌來艷前溪人姓盧那堪臨泛去懷舊起踟躕

寄逺公八侄

旅思恆千徧家書無一函河魚終疾病越燕又呢喃演昜思王濟投林想阿咸明年春艸發爲我搆東巖

題八寶王子藥房

幽思裁芳檻佳名重藥房欲持荷作柱私喜杏爲梁杲日連滄海薰風動射陽烏衣新巷攺猶幸見諸王

題雲門道五松亭

偃亞防柯濃空亭倚眾松山雲飛冉冉溪雨過重重紅羽巢孤靑天防五龍闌干秦望起無復大夫封

寄酬劉中柱原韻

不作平原客長思鄴下才擬觀滄海去還向白田來酒斾搖紅露衣車蔽綠苔秋風歸棹近就汝一登臺

曉發呈伯兄

涼月幾時落渡頭風正生四時寒役苦百慮曉眠驚歲晏吳闗路江髙季子程靑天看不極一雁向東行

淨慧園奉陪儲公赴忞公法食

白社畱方俗靑蓮樹法垣維摩香積寺長者給孤園乳鹿盤間起饑烏掌上喧衡廬相望迥無處可攀援

二

精舎何年築黃金布未成隨時觀有道就食得無生迸水流香椀飛花散上城曇摩逢寶志同有渡江情

經張梯舊居

尙有靑堂贈寧知白馬來盤飱仍地主涕淚滿泉臺叢艸畱人暗繁星照戶開鄰家吹笛苦中夜起悲哀

二

十載窮泉路千秋處士廬驕兒彭澤訓難弟晉陽書【時南士滯解州】棘楚悲黃鳥鄕潭上白魚誰憐徐氏劍猶掛子云居

三

不作西州哭依然東道親文章眞墜地朋舊尙爲人海鶴何年返山花幾度春空堂樽酒夜獨坐聴雞晨

和徐水部南闗署中八首

宋徳壽宮梅

嶺外何年種相攜入故宮風開上林雪日映壽陽紅吹笛官亭杳裁詩水部工孤山宋處士苦憶月明中

二友軒一名梅石雙淸處

古署開三益前除有二難經營輸匠事冰雪受冬官石轉江心動花飛隴上寒方春鳴鳥下倚徙近闌干

玉蘭臺

陌上春光滿檐前曙色幽但知都水監不見望春樓香霧迷銀版晴風敞玉甌髙枝何所寄爲我問鳲鳩

桂墀

曲室依蘭橑空堦映桂枝涼風吹碧葉秋色滿丹墀天上披香殿淮南叢樹詞王孫能待我千載一相思

石芙蓉

不見中書石長聞在錦林鞭成跨海路削取木蓮心枯蘚妝秋色寒花老夕陰五工無限意慘澹到如今

蕉塢

碧甃深成塢叢蕉折作阿雨餘蛛自网夢裏鹿曾過翠影搖虛榻冰心捲素羅南方多艸樹愁望柰君何

閣後梧桐

金井風初落銀牀月欲回臺含琴瑟響閣引鳯凰來南嶽千秋榦龍門百尺材冬官有司囿樲棘莫相猜

云

怪石堆盤砌荒臺傍日曛湖星懸不落湘燕舞能羣辧岫疑春雨從風轉夏云靑州曾作貢審飭莫紛紛送客之天臺是時海上方用兵念其垂老入戎馬地繋之以詩

戎馬正紛紜城南一送君仙山天外路竹蓋嶺頭雲楚雨迷初歇川程去不分欲畱知未得倚徙傍斜曛

二

渺渺章安道君將何所之橊花環岸曲梅雨徧天涯玉洞貽書遠丹崖控鶴遲倘尋華頂去莫賦惡溪詩

三

固欲尋仙島還思渡海潮兵連白嶠驛人上赤欄橋雨拾溪中橡霞分城上標金堂堪避地仙侶定招邀

四

水白過新鷺山黃熟早梅百年逾甲子五月上天臺采藥旌旗暗看花溪路回赤城逢許邁但勸早歸來周侍郎來湖上辱貽賴古堂集用龔掌憲贈侍郎南還詩韻二首奉寄

九彩朝陽鳯單棲城上烏罻羅同處少羽翼望來孤髙藻傾三峽閒情寄五湖吳中饒賤士畱盻在菇蘆

二

夫子眞蘭質違時名櫟園夷魚推介節賦鵩幸生存古道誰持攬新詩借討論生平感知己不獨識虞翻

餞姜七國昌北行

暑帔越羅輕薰風送遠行紅船揚子渡黃馬信安城帝裏秋花早仙臺曉露淸故宮封碣石猶識大鄒名

二

別酒傾胥浦離歌起射湖馬周非朔客王粲去西都紫塞燕闗逺黃金昜水孤丈夫原有志五十況縣弧

遙同薛宷徐崧九日倡和詩

九日題詩易三秋防面難登臺思宋武招隱愧劉安黃花開節冷白雁度闗寒欲采茱萸寄臨風仔細看

贈楊二洵美

江左王郎寓城西許掾亭解來黃絹字艸就太經花院逢歌葉松壇訪負苓天池千萬頃時洗鳯凰翎

二

遁迹憐幽境名賢重過江遊遨時有待淸白世無雙紫水浮丹鼎靑油啟碧幢南園花發候日日醉春缸

觀查孝亷蹴毬

七寶繡文毬花前蹴蹋遊拋虹隨地轉趯月似星流戲古遺鈿杖塲空近畫樓防門三躍後【時毬師三透毬門】翻向碧枝畱

蹴毬妓

畫袴錦毬簾團花澑復黏繙云縈髩影撥地用韡尖趫捷風隨帶低回月滿簾近人佯背拂不用更回瞻

白馬

蘭葉出雕題梨花剪白蹄摐金無局步噴玉但長嘶並日雙瞳曜追風萬里迷權奇看汗血不獨大宛西

二

海豹白花煙龍毛拂錦韉玉翎翻雪薤鐵足散冰蓮掣練銜絲細環珠束帶圓燕昭曾不遇驤首是何年

答魯生

我愛龍門勝君從狗監來風淸度宅霜滿越王臺月旦忻能副兵戈苦未回只今東海上深憶仲連才

陸少府自南海還京枉顧畱飲

試吏南天逺還京北望遙將看酈亭月遂渡浙江潮馬首稱新語烏蠻有舊標明珠船不系爲我上河橋

二

幸返橫槎浦重逢鎭海樓種花歸五嶺振轡及三秋丹闕需黃牒紅亭泛白甌殷勤無別語但看水東流同姜黃門希轍陪太翁虞部看梅西溪卽事

車騎出城西芳流傍碧蹊云深穿竹暗日暖照花迷午寺停山屐春船防水畦徐家莊上路咫尺是西溪

二

小檻低還敞平橋斷復通村回千澗外人在萬花中酒晃當筵日香隨過幔風看梅官閣興畱醉任山翁

三

暮宿龎公宅朝尋許掾家山前五里霧溪上百層花撤逾連塢乘查度曲沙如何林下友尙自隔天涯【時入雲溪訪俍亭不值】

懷來十四度別駕雲南

萬里滇陽道孤身洱海邊從軍逾絕徼別駕任南天嵗課車蠻井春開路賧田中郎方建節歸國是何年

呂八師濓劉大孔學遊滇府有懷

司馬持駹檄張騫出夏城髙文標鐵柱大府重銀生蒟醤三都賦蘭王七郡兵彩雲何處見終古望昆明【希軻曰漢武時彩雲見南中】

將投滇陽寄呂八

避俗投窮徼無家逐荷戈死生防八甸居處托諸羅黑角蠻中路靑蛉荒外河永昌呂凱在文教近如何

誥贈中憲夫人執紼詞

未啟滕公室將歸緱氏城花間金誥在天上玉樓成遙海悲濤壯前闗落日平行看龍尾上彷佛婺星橫

二

鸞馭搖旌碧龍章映篆紅三遷標令節雙表待秋風賜帔流花露遺文賦艸虫古來翻大鳥閨閣本相同雪夕病起翻少陵臘日詩同諸公宿巴陵署

日泄甖脂暖年還澤艸消翠萱侵臘色凍雪散春條藥管隨良月銀光漏紫霄今朝謀醉夜陵下酒家遙【希軻曰十月爲良月見左傳言病自冬也】

【徐克家曰是詩最難翻時相約翻入脂藥甖管等字故尢難猶記何道安有謀家隨下澤醉雪縱今朝語頗佳予隨成復已始知觀成不如下手欲如此髙融朗宻未易到也】

周括蒼茂源貽書以未歸失展裁因賦代答

一代風流守曾經刺括蒼十年夢寐客相別在南昌閱嵗驚霜雪懷人致鯉魴那知遊蕩子猶自滯江鄕予宿桐音宅出所賦慰詩四章妙麗愀愴諷之傷懷因勉酬三詩導情

故國藏車日他鄕賣餅人秋衣憐季布夜酒對孫賔閣下紅蕉暗燈前白髮新十年悲往事相顧淚盈巾

二

依徙當時暮還歸未晝遊久辭荀裏去仍向孔門投霜葉吟東郭秋星墜北樓誰憐頻把袂猶攬舊烏裘

三

困日知音少衰年好防難驚心聴漏促久語落杯寒妙句當筵發嬌兒出幔看夜闌生感激對飯不能餐

擊銅鉢和天衣雜題十首

丹壑唘防茸招提表十峯殿方環埤堄人似坐芙蓉疊嶂連疑復添云襯轉重摳衣因避地長愧舊周顒

【右十峯】

翠壁千尋防淸溪雙帶幽飛崖看散下到寺喜同流覆艸披遙磧浮花逐細漚巖前斟法乳此下有龍湫

【右雙澗】

刺史前朝彥臨文書亦豪螭頭標去麗鼇背負來髙金壁迷蒼蘚銀鉤折白毫千秋黃絹字相對轉蕭騷

【右北海碑】

眉池何嵗鑿傳道在西陳掛月如圓璧浮波只半輪丹顏隨鏡破碧甃帶沙湮入水酧功徳無容幻影親

【右半月泉池】

法寶翻華藏經臺展妙香慈賢眞下座好女自提筐露宿隨烏子雲開見象王僧繇曾有畫飛去在何鄕

【右普賢臺】

七寶梁王供三皈晉季崇天衣饒鉢錫佛像本金銅守瑞亡前代神綖出漢宮傷心賢惠國看賜繡經紅

【右帝主頒賜經像衣錫等】

嶻雲門防蕭條下寺灣鷲曾遷舊嶺龍尙防雄闗翠甓圍禾黍荒臺盡艸菅劫灰何處認金布滿空山

【右下寺灣】

方丘如對仗列岫正標門左右分環衛中間奉至尊防經蠻象伏說法弋獅蹲何似恆河上祥禽擁佛園

【右獅象對峙】

蜒蜿喬松埂依稀古墖防千花龍負湧七級雁銜飛翠粒浮沙逺蒼鱗偃蓋微夕陽殘照裏應見寶幢歸

【右古松埂爲三塔舊址】

淸磬三時靜疏鐘五夜號云邊回竹閣天半吼蒲牢度磵疑秋雨連山響暮濤陶潛歸較晚巨挺問誰操

【右鐘樓】

西河集卷一百七十一

欽定四庫全書

西河集卷一百七十二

翰林院檢討毛奇齡撰

五言律詩【五】

北徵二首

南浦歌難斷東山望轉親素絲方薦璧斑髩已如銀據地憑方朔【東方朔有據地歌】將車共買臣誰憐千里驥垂老入風塵

二

乞病書誰上登車路自分驊驑難作隊羔雁枉成羣小艸經霜出枯蘭借火焚周顒歸計在休作北山文

題陳節婦卷子

東海波難逝南山烏自翔嫁衣長在桁緯不盈筐玉樹當堦綠金釵墮井黃羅敷年五十無復采春桑

淸明日彰義門送客

丹禁分題罷靑門送客行鄕程悲阻隔佳節遇淸明帳飲風前緩車塵雨外輕鳯城新栁色欲折不勝情

傳臚侍班

景運開科舊

天門放榜新

九重忻得士三唱換臚人

陛仗排云曉

宮花照地春慶雲成五色喜气徹

楓宸

送單贊府之任休寜

姑理松間詠無卑栁下官靑袍還舊服白舫上新安霜後民田熟云來鳥道寛黟山千萬戶總作洞天看

二

玉闕依連嵗金風送及秋簽書憑贊府宦迹羨徽州亭敞堪棲鳯刀懸俟觧牛鄕心和婺水同向浙江流同諸公集家明府防侯邸舎分韻得花字

禁苑度歸鴉開罇對燭花羊烹芍藥龍劍合鏌鋣書辦三墳博歌看兩髩華陶家有宗誼相顧感長沙

集家明府同諸公賦鹿脯分韻

野脡分難得仙廚劈最宜盤空方決齒裘暖不須皮得艸呼朋急包茅誘女遲平原遺帖在誰與共臨池

集韻牌卽事

髙防開三雅裁詩抗五都分題標綠字就坐擁丹罏狎雀遷林牗看虫結井梧他鄕相對晚那惜嵗將䢐

喜梅庚至同施侍講韻

客館綠艸發酒市靑簾開春色幾時到故人千里來公儀有儒術梅福本仙才駿骨當時重黃金更築臺

再用前韻贈梅庚

上國逢春至橫門喜旦開花看酈亭發人自北湖來逺興同仙尉髙科卻茂才帝鄕能攬勝一眺華陽臺

送汪令之任淄川

爲邑當齊地之官到祝其山環羊叔裏花發鄭生祠玉匣開丹篆金堂展素絲陶潛行縣去剛及早春時

二

歷下初爲政陽坡舊有名綬花隨鷊轉書薤近庭生目送雲山逺心同海嶽淸興來能種秫不礙魯田耕長安春雪初霽飲閣學李夫子宅分詩牌集字同顧二舉人魏大員外

禁曙初融凍城春已放妍堆山斜作練著檻細流鉛獸撤含灰凹鵶翻落糝圓南鄰追勝屐望盡白毫顚奉和髙陽相公除夕入閣艸制卽事原韻

制爲專簾艸車從過闕停曉含樺燭彩春入栁條靑冊府迎三朔臺階轉六星東風方及物論燮本無形

二

餞臘金門外封函玉案前椒盤兼饌美桃板綴花妍幕北來王日荊南收盜年彌綸終嵗意應向此宵傳謬和髙陽夫子除夕艸制原韻辱防賜詩仍用前韻詞過奨誘因復依韻奉呈二首時己未臘月三十日

翠柏傳方始寒蓬轉未停送年憑酒綠垂老脫衫靑北闕回陽景東方愧嵗星四時看再造艸木自含形

二

日次行將盡天階望不前松盆驚嵗晚花餤待春妍運際風雲防恩深戊巳年昌黎安蹇劣敢借上書傳

贈防上巴君

曉樹能棲鳳秋河看上魚人垂髙士傳家有太常書鄕酒隋宮逺林花

帝裏疎隔江如有贈吾欲采芙蕖

金黃門五十

張湛馳嶤闕王褒使故鄕蒼龍環北斗鳴鳳在朝陽婺水呈丹籙秋花映皁囊黑頭看入相五十省中郎

晚宿傳是齋贈駱佳采作【卽徐昭華外人也】

開卷煙雲集當軒花樹明贅爲齊地客少擅義烏名永夜看揮麈掄年及請纓閨中有徐淑莫忘述昏情

贈禾中盧使君

南服諸侯在東方千騎臨楷模需子幹經術重盧欽徳比昆山玉淸辭昌邑金伯牙臺畔過誰與道知音

盆桂和韻

顥气三秋爽丹葩四蔕含幽香聞月下佳賦詠淮南屏隘襟逾擴盆低手可探不須分作釀待飲幾回酣

同枚典簿集梧陰艸堂

梁苑論文候西園對酒時朱櫻堆似火碧鯉鱠成絲雨過收雷逺雲開度日遲防梧看病減枚叔有新辭

送陶丞之官

試仕趨伊洛之官入澗瀍雲山開縣道河水灌鄕田朝雨催行秋花防贈鞭驛亭無酒畱醉便門前

防陰道中

城隱斜陽裏旌連古驛中林霏開北道山勢萃東防艸閣侵云綠氊車度野紅因思作藝日羽畎舊能同

殿試和李中允作

制防恢鴻典臨軒展

睿裁天人齊奏對云漢自昭回防筆爭花發罏香引篆開封題

天語近不借鳳啣來

元日同諸公集曹舍人宅限韻

上日尋良宴髙軒集勝亭嵗筵籠暮靄天闕聚春星缾泛椒花赤詩題柿葉靑獨慙元旦防未設戴憑經

二

帝里人俱集春杯客共銜相逢稱壽履雜坐間朝衫麗賦推曹植新聲度阮咸五辛盤正美勿復嗜酸醎

奉和

聖制閱河隄作

天子念河決親詣龍淵宮隄與江流接源從漢使窮東漸咨伯禹南徙笑咸通

聖藻方貽誦誰能掩大功

二

覆鬴初成道宣房早築宮白魚圖自獻鼯防飲俱窮竹石分菑楗芻漕挽防通河平膺爵賞看比徹侯功

看菊夜飲

別館丹霄近閒堂綺席開星辰天上合車馬日邊來絳樹回歌扇黃花泛酒杯東籬遺興在宮漏莫相催

答寄梅東渚二首

盡日懷東渚因風想北樓書來燕市暮人坐敬亭秋九市驚三絕雙金起四愁思心逐河水直溯大江流

二

春到宣州麗花開宛水寒遊仙眞漢尉良友是都官雁度忻畱字鴻飛感漸磐艸堂寄傲久猶肯憶長安

北行入兗州界同王明府作

城僻人煙少山行客路幽晚天低魯地秋色徧徐州峻嶺盤蹊度淸泉夾谷流同行王別駕不爲海沂畱

詠菊四首【陳中丞席上作】

紫袖西施

繡頰淩丹閣蛾眉掩絳紗妝遲當晚日袖薄翳朝霞翦帔分仙侶和衣入館娃東牕頻倚笑尙見一枝斜【崧曰時座客十三人五人爲詩初傳是作至和衣句座客皆失色及畢主人命優人捧觴代花謝兼折花四枝插車後歸】

鶯語黃

籬金衣散玲瓏寶樹齊窺人同葚熟宻葉隔枝低織素還穿影防柑當聴啼秋霜砧杵後恰有憶遼西

金穿宮

本是瓊臺種還疑上苑分銅鋪啣殿月金椀貯宮云共輦雙絲轡穿鍼五組文平陽歌舞在閣道正斜曛

蜜輪

油壁驅來近羊車望轉迂傍防遮蝶翅隔落花須漆扇回轅下黃支蔽道隅夕飡同墜露一樣釀蜂酥

送劉勃安還淮陰

不見劉眞長於今二十春酒披燕市月衣落禦街塵家室眞堪戀音書莫厭頻眼前相送者豈是盛年人

二

未遂東山誌還爲南浦歌髙情薄俗少良友舊鄕多懷璧驚投店堅冰好渡河淮陰城下栁長記聴婆【崧曰搜神記以琵琶爲婆】

寄何毅庵有感【時避人之長沙未歸】

驃騎聲名在廬江譽望賖南臺余柏葉東閣有梅花庭下趨三俊屏深萃五車楚人謡諑巧切勿滯長沙任黃門舊宅齋前新產芝艸同友賦贈

綠野臨流遠丹芝繞砌開風爲三秀發云防九莖來攬佩商山聘賡歌漢殿才鶴啣新簡至五色詎須裁

二

舊裏藏書處忻看瑞艸生華文如霧合煜質本星精籞苑應同產仙禽可代耕髙門餘慶在長見玉田榮

赴臥龍山堂觀燈宴作【和姜太翁韻】

星橋環曲幛火樹敞髙筵一任連宵雨長如不夜天酒深看鳳舞山靜似龍眠幸捧仙翁杖閒堂景倍偏

貽縣令

江縣桑枝秀山城栁色新賈彪眞似父鄴令宛如神俸薄稀隨吏庭閒少訟人置身琴鶴侶早晚得相親

二

十載忘兵革今來烽火傳戢姦甞秉鑑調戍自揮弦操比橫江石貧無綰綬錢閭閻凋敝久端借宓生賢

北行卽事

客病愁來劇徵書老去多扳鱗瞻紫闕載馬渡黃河魯殿雲中出郯城雨後過公孫方應詔其柰兩生何客福州訪許不棄郡丞園居防畱飲日卽事書壁

閩嶠三千里師恩四十秋【蘓子瞻憶歐陽守潁日約客賦詩嘆曰師亡後四十春秋無繼此矣予少受知郡丞大父平逺夫子故云】通門傳北海舊路感西州好客罇還滿文孫硯獨畱到來淸興發倚徙聴鳴鳩

二

名髙甞集履巷隘不容車近榻花千朶當階水一渠鳴榔呼土附【池上擊板聲則魚集】結袵采軒於海上烽連後猶餘萬卷書

三

敞閣山頻入閒園春易過樹深時鳥變艸暗晝蚊多鮮膾調紅粉香煮白螺座多名下士相顧一髙歌【時鄭宮坊髙徵士陳孝亷蔡進士藍山人諸公在座】

四

海畔探金鎖堦前倒玉缸捲蕉深當杓【次日摘蕉花片作巵侑酒】臥樹老橫牕壁幔晴猶濕鄕音醉更哤【座上多操閩音】閩南饒勝事思煞釣龍江

客寓南園答曹明府見貽原韻

春風吹滬上春思復如何云牗通蓬海花堦似馺娑道書愁後解佳气晚來多千里相依者桐江舊釣蓑【明府曽宰桐廬故云】

過沂州作兼寄州守邵君

才入沂州境淸思滿客懷周官通浸沭禹貢並徐淮秋雨行彌促春風志未諧封軺無意度不欲近官齋

送林戶部使學河南

使帟東封轉星曹北斗懸名髙班鷺日文變景龍年雲路瞻司命天書奬進賢中原推轂重應贈繞朝鞭

二

授簡搜儒術驅車出帝鄕九徵剛矢效一顧鮮畱良客盡誇梁苑文曾貴洛陽三花開少室倍覺掞天長

夜飲家萇倫宅

畫檻臨秋爽丹花滴露濃泉明懷舊族杜位感吾宗庭樹年前種家書醉後封夜闌方秉燭月色正溶溶福州訪陳紫巖舉人西園亭子卽和其初還故廬原韻二首

東越名賢繼西亭別宅居傍櫩畱綺石隙地種嘉蔬客屐穿林迥園花著樹疎長春宮未廢遊防近何如

二

華闥名猶舊朱門望總非隔橋通水罩入座負垣衣津繞龍還合倉空雀苦饑雨餘天一碧爲看藥苗肥髙固齋徵士陳紫巖招予西園亭子雅集仍用前韻同鄭幾庭宮坊前軰蔡思齋進士曁陳越山許不棄藍公漪諸子

邀賔季倫澗載酒子云居煎餅堆銀綫淘攪露蔬談深意气浹醉後禮文疎應念東安客松齋定不如【唐秦系予郡人曽寓此地東安種萬松自居故云】

二

論世分今昔繙書驗是非花光明入牗海气濕侵衣香爇思俱防膏饒腹易饑南閩春又盡何處逐輕肥飲陳越山齋有贈同鄭宮坊髙徵士諸公限韻

勝友連辰集髙齋委巷通魚梁雙甃碧鸎粟一枝紅削脯加春膳炊雕愛晚春道山亭下路總在醉鄕中

二

螺水環晴郭鸞臺接故居【其尊人舊官省中】進蒸和稻屑帶釀濾花須【特覓佳酒以蓮須爲釀】歌動牕前鳥談贏海外書穉兒能下食誰謂鳳毛疎

和韻錢徐生克堅之益州幕

尙有涪江興毋嗟蜀道難家因啣蕨苦溪近浣花寒途記緣愁作鄕書帶醉看慈闈春漸轉何以慰晨餐

二

名重遊梁賦裝搖入幕情戍樓依晚泊江水向春生髙防偕賔主他鄕有弟兄益州橋畔月萬里一相迎

送曼殊【有序】

曼殊病中每夢阿母促之歸乃貎以木衣裝送奶奶廟

且送靑娥去言隨阿母歸荷花開作面菊葉翦爲衣淚盡中途別魂離何處依他時香案下相待莫相違

二

豈有登車意原無唾井情因身長有病阿母鎭相迎寶髻山桃挿香骸土木成傷心未開閣生放小蠻行秋杪陪羣公集同年馮太史宅觀菊分賦得潛字

秋日照髙檐秋花帶露拈官貧門自掩客至酒頻添軟菜經宵凍疎衣減夏炎故園三徑在何處覓陶潛

二

淸興招同館晴牕對曲防篋中三豕渡花底一蜂潛下食饑逾美深談慣不嫌滿頭思插去搔首白彡彡

題何毅庵宅

碧帙晴還展靑山老更親春回龍澗櫂晚著鹿皮巾結佩常遺客分門在證人【劉蕺山作證人社以毅庵爲都講】詩書饒萬卷庭下有珣瑉

紺上人赴昆山葉太史繭園請席聨句時宛陵施少參臨安丁禮部防上吳刺史吳門錢明府尢司理蔡茂才俱有和詩

金穀龍鱗澗【張杉】珠林燕子龕中軍新見請【甡】髙坐舊能參解筏當杯渡【杉】投詩滿藏函臨岐余眷戀【甡】相顧把優曇【杉】

二

送汝歸昆阜【甡】看君系艸鞋法傳迦葉玅【杉】詩比惠休佳初地從招手【甡】三江宛入懷朱門曾徧歷【杉】可似住茅齋【甡】

雪中集詩牌飲李閣學宅

翠嶂云俱合平橋路未幹鶴歸棲院靜客至換衣寒翦毳淩晨散涵暉向夜殘坐看東閣啟同厭大官餐

葉公子守備淸源

公子飽文史剖竹出東齊天際掣鷹隼腰間瑩鸊鵜陶山云欲滿濮上栁初低長嘯淸泉上風流似鎭西

二

書生投筆早驃騎奉恩初鉅鹿方開壁聊城有射書春風餞行幕遲日發輕車自笑頭將白無能佩玉魚

曼殊病

汝本雙成質秋來一病深燈前衣戀影身後語傷心惜誓畱金合延醫賣鈿簪北南歸未定魂去那能尋

二

但厭心長捧誰知病不蘇無兒年頓盡恨母日來呼【初娶時夢大士取盎中花見與故同館陳太史贈名曼殊及病則曼殊自夢一嫗攜兒至曰汝本吾家物我擠眼汝當隨我去其兒曰家去罷不去阿母麼喝】黛椀誰書刺【予乏書記每晨必寫刺板】銀牀想挈壺曼陀花一朶看向日邊枯

奉和杜相公元日卽事原韻二首

輯瑞朝正後端圭祝

聖余陽回鄒氏谷春滿叚幹閭荊楚調兵檄貞觀奏治書蓂階方啟莢誰謂禁花疎【貞觀唐年號出易系有平去二音】

二

王春瞻首服相業繼當陽柏子懷貞切椒花引興長祈年如召奭作歷授張蒼苐與朝元宴何須引奉常益都夫子賜示閏中秋詩屬和依韻二首

三五今宵月曾從秋半開彩鸞驚又至顧莵喜重來桂樹長臨鏡茰花待舉杯齊紈將棄置皦皦似新裁

二

西風吹未斷南呂琯猶開疊詠袁宏在聨槎海客來云畱天柱月酒宿幔亭杯誰使瀛洲老還將水調裁

徐通政贈公生日

綠錡垂弧日彤庭賜杖年賔筵張座右朋酒醉花前石匱天邊字荊溪雪後船

恩綸方累錫應有鳳書傳

二

東國誇遺耉南州隱少微內臺銀作構上柱玉爲扉海鶴鳴瑤席山龍畫舞衣一陽吹律後漸見防雲飛

集同年米贊善宅和韻

逼檻防山云幽花入徑分亭虛巖作幛石罅水生紋祕笈閒中發淸譚靜後聞鄰園延眺晚髙樹掛斜曛

西河集卷一百七十二

欽定四庫全書

西河集卷一百七十三

翰林院檢討毛奇齡撰

五言律詩【六】

送陳參軍之任牂柯

京國三年別昆明萬里通官程逾洱甸郡捨傍烏充海瘴連山白蠻花染貝紅題詩相寄逺應在石屏東

賁貞婦以未嫁死節

黃絹詞難妙靑陵路易迷但歌貞女操不賦仲卿妻防結猶懸帨鬟垂豈副笄羅敷墳上鳥到死未雙棲

淩君生日【君善醫其子善奕】

慈竹編成屋蟠桃斵作巵天垂襟宇濶霜入髩毛遲皷櫂歸西塞提壺出上池嵗華三百六庭下看枯棋送孫太史充冊立使封安南國王二首

金冊三交使朱衣萬里身

聖恩優侍子賔禮覿王臣瀧海花如霧炎洲水似銀百蠻開詔後並作日南春

二

故典淹儒術新王拜

禦書去登朝漢闕歸負指南車象郡啣碑逺蒲泥賜印余邊亭爭負弩爲認馬相如

閨中秋月下作

不信秋才半翻憐月倍圓光流收潦後寒入降霜前星沒南鴻盡天髙朔吹連閨人前度拜只道又經年

賦得采菊東籬下

秋菊滿東籬黃花對酒巵把來知坐久采去恨開遲玉露摧丹葉金錢掛碧枝故園三徑在回首一相思

贈張判官之武定州

趙軌分齊郡王祥治海康箳篂遮古道桑椹接鄰墻山霧翻城白湖云映綬黃驅車因祿養不爲斗筲量

二

半刺名通守長才補判官院從施榻重壁掛佩刀寒茀軾安騏驥桐棲惜羽翰堂堂公輔器敢作庻僚看康熙十七年予以不學謬膺薦辟三辭不允兩浙開府陳中丞竟投檄舍下勒攜赴部勉彊應命感而有作

恭誦

王言大深知儒術尊

九重思帝弼三辟及公孫府檄封投捨徵車駕到門防臣久荒學乞放是

君恩

蕺山戒珠寺

古殿倚嵯峨春風似永和龍歸華藏遠僧把戒珠多舊巷看巢燕淸池想浴鵞前王曾采蕺覇業近如何

送洪升歸裏覲省

十載畱京國三春返故扉興隨靑艸發夢逐白雲飛宿旅尋題壁前途數換衣城烏翻埤堄相顧轉依依

二

孝友鄕人信才名國士聞朅來依上捨此去浣中裙栁記當門長星從過野分天涯原有淚不用灑離羣【升有曲名天涯淚爲思親也】

王黃門招遊祝氏山莊同施侍讀王祭酒徐大贊善曹編修汪二檢討汪五主事卽席限山莊二字

尋花來杜曲載酒到柴關朝士此時集春風竟日還菇蒲依檻外栁絮落衣間相對塵襟豁渾疑返故山

二

頗春光盡眞成野興狂城南天自近杯底日初長艸閣回林薄花塍間水坊追陪王給事認作輞川莊

左瞑樵歸裏

君是忠良後【爲忠毅公子】相逢早記名題詩江令宅供帳越王城年雪當筵下春潮接岸平前途如有憶試防栁條生

涇陽聞人明府之官索題卷子

燕市傾行酒秦關引去旟防人通五柞任土得三渠林僻聞弦誦花明照簿書到時春信早應見雨隨車

二

古道攜琴意荒亭負弩情地髙知野沃水濁驗官淸山雉當車乳村雞近縣鳴咸陽一百二行處是王程奉陪馮夫子遊萬栁堂和韻同汪春坊陳檢討林主事諸公

洛下三秋防城南尺五天艸茵沾墜露茶竈引孤煙礙栁移橋板澆花決壠泉謝公餘興在絲竹正泠然

二

名園饒暇日疏栁漏晴天水洑方收潦林深長帶煙尋花度韋曲記石笑平泉千載登臨興吾思孟浩然

詠西平舊迹八首【應西平令沈明府之請也】

柏亭

封國貽來久鄕亭望去新風淸山郭曉云度野橋春疆理遙連楚桑麻宛在秦行車長駐處爭識種花人

積雪莊

四望白皚皚髙風下石臺官橋冰未合汝水凍初回峭壁參天映窮櫩負日開縣家能埽雪應向洛陽來

周泊漁家

碧水橫梁笱靑絲展釣車空村聞櫂唱前岸有漁家夜雨流菇葉秋禽叫蓼花江洲吾有興何必上仙槎

分金岡【其八景名義岡牧笛】

入世懷良友長貧感素心非時猶韞玉何地好分金細艸全披徑斜陽半在林悠悠牛背上短笛是知音

龍淵【又名龍淵夜月】

灩防棠谿水蒼龍起石磻菁蔥蓮葉劍紫气繞河幹利器藏歐冶前朝廢鐵官淸光千萬里渺渺向誰看

董孝子織女臺

贈佩天邊杳支機石上分荒臺啣晚照滿眼散秋云磵蝶銷紅粉山花掩翠裙髙堂如獻帨可用七襄文

鄧公陂

太尉多遺迹中原感廢基當年曾伐蜀此地早開陂迆北平田濶徵西返道遲汪汪千頃在爲爾一追思

郅君章遺塜

荒壠迷春艸髙丘帶夕陽我來時下馬一拜郅君章史誌鴻名舊碑蟠螭首長蒼茫煙樹裏父老尙烝甞

同年袁編修予養歸裏

才子徼中制詞臣去北扉防年同禁闥鎭日念庭闈史袐銀管裝輕疊防衣東明山下路應見白雲飛

二

朝天三館外愛日八甎余曉禁辭行幄春園禦板輿牕圍淇上竹饌入衛河魚獨恨南遊返居然戀直廬

奉和髙陽相公元旦卽事原韻

正始端樞景朝元散佩聲日華方啟仗天气欲銷兵祝嵗占黃稑開疆奠紫荊萬防勞首祚千載借阿衡

二

甲子開元朔安危寄一身敷天皆得嵗大地總生春玉曆頒承久銀旛拜賜新不須房杜在宰相始稱眞

送蔡生之檇李【生擅星學】

放眼星辰外乘槎天漢中新書傳趙載髙論本王充海水分衣綠江城掛日紅由拳如望气應過語兒東

友人移居

喜安仁宅應垂履道名靑雲當牖出碧水繞堦生種樹前人迹回車過客情翻嫌茅舍遠鬥酒問柴荊

髙侍講扈從

東巡盛京有贈四首

朔衛嚴淸蹕

東巡簡從官持衣陪萬乘蠧筆侍三壇仗扈龍驤逺江回鴨綠寒丰人雞犬在彌望卽長安

二

禦路通澄海

鑾輿狩盛京掞天流漢藻計地出秦城班借千山影詩題五國名長楊勞

聖眷早有射熊情【千山有九百九十近髙句驪】

三

豫動迎花壘春深暗栁旗敷文頒韎韐前史著髙驪墓弔張僉事歌傳來防兒十三山下住回首一相思

四

才子膺供奉

皇恩逮近臣百神黃道合二月翠華春鐵嶺追仙校淩河少凍人杏花山畔發看防屬車塵【闗外有杏山城大淩河冰淩入夏不解】

與邑尉劉君飲次【君本山陰人】

莫厭雌猶伏須知蠖自伸靑袍映江艸黃綬見鄕人學並劉希美仙同梅子眞罇前須記取皓首是編民

送顧記室赴濟南幕

送汝遊齊郡秋風起薊城車前闗樹逺衣上海云生幕府藏珠匵函山訪玉罌䢐徠能徧歷爲我斸黃精

二

同作長安客君爲歷下游贈鞭盈

帝裏操瑟向齊州雁度平原嶺秋髙望嶽樓白雲無定所何處是滄洲

益都相公攜門下諸子遊王大司馬園林卽席奉和原韻四首時首冬雪後

攬勝覓佳囿入門生隱心巖從云外接人向洞中尋絕閣摩天豁空壇負日陰恍疑臨塞峽騎馬度彈琴【居庸闗有彈琴峽水聲如琴】

二

復磴風前折陰崖雪後寒橋回雙澗落石隙一亭安翠柱遮行幔銀牀潄急湍林疏垂縷絡尙有蔓胡蟠

三

遨遊勝西苑松菊想東澠【益都家近澠水】彭澤饒師弟平泉舊友朋【相公與司馬爲同年友】山光涵盞碧樹色落衣澄愚谷新移處初時攀未曾

四

種花憐盍子【南方艸花名】來鶴愛蘓耽簾卷千雪牕含眾壑嵐書臺延逺眺酒石醒餘酣千古藍田業何須在渭南山陰王生屢枉缺有詩並文稿見寄奉答

夜別西園久春還南沜稀呂安長命駕皇甫未披衣入世哀時命髙文杜徳機前期千載在咫尺敢言違朱文學載中童二欽震各有贈詩並詩稿寄示答之以詩

妙論朱公叔佳名童漢宗車中方合璧筆下儼追鋒隔水投雙鯉同時作一龍新詩都在眼開卷恨難從

伯興歸自新安

寶婺頭雨新安江上云臨圻懷謝客歸路指桐君石記前溪好煙攜滿袖芬不知招隱地可誦小山文

客晉安同諸公飲次贈蔡進士作

良防追河朔雄文重子尼當軒閒結襪入座靜啣巵古道歡逾朴鄕談褻不覉【座中鎭操閩音】酒酣方待駕秉燭對彈棊【蔡好飲善奕】

又贈藍山人漪

異地聞豪客同時擬謫仙玉山行處倒銀海抱來眠挾策裘還獘揮毫紙盡穿【山人善書】相逄林下士看解杖頭錢

徐水部榷使歸朝

使出南闗近天垂北望遙期年三奏績四海一歸軺鳳語延花轉雞含署粉銷軍儲催賦急平凖幸相調

二

司水推何遜爲郎返杜陵云亭需倚馬星路逐擔簦國計闗前艸鄕書篋裏藤內廷諮近事只飲聖湖冰

三

駟馬官人餞雙旌使者回頻辭龍阜去會見鳳城開載惜川林賦搜余竹箭材難忘吟盻處不獨宋宮梅【南闗榷署有宋徳壽宮梅水部嘗詠詩索和】

四

家乘饒中論闗門又著書

聖王勞補衮下士妄牽裾授防來前席娛賔屬後車淥波江上路相望轉相紆

吳明府納姬聨句和韻

古署靑鸞繞【甡】春城紫燕來筵前雙燭映【吳沐】勝裏一花開單父琴方禦【甡】藍田玉自栽公門有桃葉【沐】看取隔江回【甡】

二

兩槳西陵渡【沐】雙輪北府來燈垂百子艷【甡】扇逐五明開陶栁當牕種【沐】潘花繞砌栽嘒星中夜望【甡】長共斗杓回【沐】

遇徐二咸淸同赴徵車有贈

幸附南州辟同爲捧檄行名髙重孺子親死媿毛生黻佩當年意車徒此日情治安如有疏切勿效縱橫上巳萬栁堂修禊奉和益都夫子原韻二首卽席

佳節三辰屆名園幾度過雨來新水漲風緩落花多堦樹侵衣綠盤酥映面酡禊堂相隔久驚聴羽觴歌

二

臨水從周俗因風想魯壇艸深埋野屐林密礙朝冠時序杯中興雲山天際看明農丞相意只顧問園官贈送郡司馬童使君赴任同沈光祿韻二首

展驥爲參守分符向會稽人如崔北地官比謝安西輦下諮編蔀車前賜屏泥褰帷將入郡江岸艸初齊

二

暫借鈞衡器長懷荊楚材亭邊騎列山半郡堂開披牘驚云豁淸軍渡海來琪花能四照光气滿蒿萊陪遊祝氏園卽席和益都夫子原韻四首

招尋當雪霽此地得幽棲巖曲通流細林深入路迷魚從寒潦伏雞傍午煙啼扶杖追隨處悠然物我齊

二

梁苑抽毫至揚亭載酒過層冰封斷磵宻雪抱繁柯隔巷畱賔騎長樊罥女蘿從來難和者惟有郢中歌

三

看山疑玉岫入室啟冰壺白墮傾來淺紅塵到此無煙霞忻自得牛馬任人呼況有當牕菊亭亭不用扶

四

談深神自靜地勝境逾幽傑閣憑來迥髙岡坐去浮文章增嶛峭杯斚起綢繆燈火將歸晚行吟動暮愁

題諸曁傅貞婦圖畫

誰畫松和竹能分瑉與玒烏羊安用匹黃鵠不曾雙冰鏡窺蘿石淸流繞浣江淸宵思彼髧長自對銀缸

蛤大師之寧州【用蛤公贈韻】

道人渡江去拂衣隔人羣將攜剡川雪一臥匡廬云妙指天邊落淸談石上聞內廷供奉久長憶

聖明君【蛤公曽延住椒園故云】

二

永夏辭天姥新秋去若耶題詩存八正飛錫近三巴鉢隱龍宮樹衣裁鷲嵿花天涯相問處不記有恆沙

三

東土棲支遁南朝重惠休金臺邀

翠輦銅椀賜紅樓出伏山前虎行隨海畔鷗宗雷舊同社相送上寧州

四

修溪石室好此地得精廬編戶知僧律長廊貯佛書蹔聆幽贊會常住淨明居誰道秋江上瞻云過太虛

江上數靑【同南士作】

極浦彈瑤瑟羣山列翠屏煙林棲浪碧嵐气近江靑九面開衡嶽雙螺洗洞庭不須悲帝子相望總防防

吳江顧生初度

每渡吳江水長思笠澤賢家傳三俊譽門系五湖船釀黍逄冬節栽花度晚年香山能自詠好著會昌篇送汪檢討林舍人奉使琉球冊封中山王四首

水國稱藩遠儒臣奉使遙玉函天外啟金節日南標鯨路開云驛虹旗結海橋殊方倘懷闕萬里趂歸潮

二

北顧敷文命東行載徳音片帆沙際急孤島霧中深天賚三繰玉波涵萬頃金鍼槃隨所向總見使臣心

三

鳳詔從天下鵬程擊水飛封畱傳世寶到著賜時衣蜃气看成幄鮫人喜下機主賔迎饗後頫首奉恩輝

四

荒服行人罕還朝覲禮成髙風占使節落日驗歸程晚向龍宮別春從鰲背生蠻方書帶礪敢不借芳名陪同館諸公飲喬編修宅卽席和韻時同年尢檢討予告將歸

秋早吟防急官閒度馬遲栁風淸入座燭影暗流巵筵敞茵嘗宻堂深幔自垂明朝有歸客永夜且相隨

二

同捨愁分首當杯想乞身論文輸我軰索食向誰人庭竹含煙細沙蒲入醖新夜涼衣露滴涴盡六街塵

周大公子赴河東參軍贈別

雅有參軍興新添從事銜罌藏白墮酒桁掛綠羅衫吏治思吳彥兵書卻渾瑊籌邊樓下路猶見石巉巉

二

庾杲才難敵嘉賔望自隆一官歸幕府三絕去河東槐簡分衣碧蓮花泛水紅題詩相望起多在晉陽宮

和秋日閒居詩十首【有序】

同年喬編修示閒居詩屬和嗟乎我乃無居【時借寓王光祿宅】因於奔走之暇陸續和此悉依原韻見者毋哂爲不閒乃可耳

鮑照非無廨張融未有居登朝眞懶散渉世太迂疏僕老艱持刺官貧厭較書徒言殘暑退煩悶幾曽除

二

訪客還三市尋眞過五家馬頭飛雁寺裏見秋花近塞風逾上衰年日易斜所忻陪宴飲日日醉流霞

三

偃息竟何事驅馳了不知宦情供嘯詠蠻語拙言詞投筆增三嘆還書又一嗤東家有供奉且與譜龜玆

四

洛下吟初慣廬江客已殘驚心陪祖帳違例入句欄結組當年邁遺鞭在夜闌有田鉏未得何處問倪寛

五

名難垂後世賦乃嘆同時蒼髩歸金馬黃庭鎖玉匙酢梅空濺齒變豹豈畱皮特愧終貧窶長膺鮑叔知

六

依人在廊廡與客度朝晡竹牖穿雲眼苔衣繡土膚傍身遮短褐無力養長須誰道佯狂者能令禮法拘

七

緘文愁玉柙食鱠想金虀賄在應焚齒香消那噬臍涼深知夏逺望久天低借問郗公捨今還在剡西

八

綠髮含霜淺黃塵著袂輕當車翻柘影隔巷賣餳聲肘系還丹訣胸無堅白鳴徒吟王粲賦安得俟河淸

九

但署崇文館從無治事齋花甎看局促虀臼費安排白璧誰畱佩靑錢勿系鞋北山如可返吾欲訪洪崖

十

帶艸枯難防籬花落未拈歲時終有盡出處那能兼興至繙書簏顏衰避鏡奩秋來逄短景尙恐舊愁添

西河集卷一百七十三

欽定四庫全書

西河集卷一百七十四

翰林院檢討毛奇齡撰

七言律詩【一】

禹廟

夏王四載告成功別禪苗山起閟宮玉帛千秋新裸薦衣冠萬國舊來同金書瘞井封泥紫窆石懸花映篆紅一自百川歸海後長畱風雨在江東

江徼懷人

江徼懷人江外臺江流千里重徘徊秦人島嶼乘潮上漢將樓船繞地回殘壘低連沙樹暝孤城遙傍海門開西陵一望滔滔水不見長帆天際來

無題

織素誰來問故妻春機當戶曲欄低箏投秦氏桑林下家近王陽棗樹西錦字回看江北雁玉梭鳴傍汝南雞絲長日短難成匹愁煞鴛鴦半路溪

晤太倉許長水煥左遷吉州司馬賦贈兼慰

江州司馬舊髙陽吳下風流屬太倉長水自畱循吏傳嚴闗曽使戶曹郎淸秋好月逢度外府卑官念子將指顧漢庭思賈傅不教楚水厭明光

懷張七梧遊粵

防闗客捨送馮驩一別三年防面難艸短愁人還北固花開憶汝在東官明螺舟放珠江白瑣布衣裁荔子丹陸賈未歸書使斷誰從嶺表問平安

過東園

偶過東園倒接防春風幾度憶前期低花趂蝶銷黃粉積艸生魚散緑陂架滿書編看愈懶門無客到起嘗遲借問西川王錄事可能還贈艸堂貲

除夕逢立春效景龍體

椒盤栢酒傍江開彩仗靑旂出郭來玉曆乍看今夕換蒼龍先遣隔年回林雕朔雪驚抽蕙地近南天早見梅添嵗迸爲除嵗日他鄕何似故鄕桮

春盡林亭書事和吳水部韻

春光欲盡曉陰寒閒向林亭一倚闌當牕麥气隨風度隔幔山容帶霧看宿鳥盈巢遮葉暗晴蜂繞地戀花殘共對琴樽忘物候朱盤新摘小梅酸

白鷺洲施湖西席送吳百朋之任湞州卽席同陸圻防

天涯髙防惜離羣錦席芳洲夜送君樹裏星河三楚盡樓前章貢一江分翻來白鷺波間羽望起蒼梧嶺外云怪底新歌皆妙曲徵西官屬總能文

二

雙江髙閣上崔嵬入夜憑欄一舉桮千里重停吳隠棹羣賢追嘯庾公臺淸歌別部風初轉換席西軒月欲來此去湞州應不逺南行端賴濟時才

東蜀山人

東蜀山人著素冠靑蒲繞屋近河幹自稱晚嵗須扶杖人贈淸歌是考槃啼鳥春從花裏密烹魚朝出竹中寒間來時向藜牀臥種樹新書看盡難

千秋橋訪友

千秋橋畔艸芊芊司閒堂一徑偏隔巷燕飛尋舊壘開門水滿纜春船家人慣善秦聲曲故事猶談宣廟年落拓相過休恨晚夕陽江上有烽煙

登臺望石門闗作

春艸羣飛雉子斑登臺一望石門闗緣江烽火來三楚橫海樓船斷百蠻絕徼軍輸愁逺度長徵都防未生還我來不見周南郡金斗城髙何處攀

旅中送張二自晉陽還歸西江

髙林朝日炤叢壇遊子還鄕勸早餐樂氏諸兒曽許趙張良垂老未歸韓路分南沜黃秔熟家在西江白露寒帶鋏揮戈年嵗晚重來莫忘釣魚竿

登瓊花臺

何年創此瓊花觀不見瓊花此觀開千載名花應有盡尋花還上舊花臺飛鴻曉斷防闗度疊浪秋翻瓜步來四顧憑欄一惆悵蕭蕭黃葉下蒼苔

張使君泛舟作

太守樓船駕露梯平明載酒鹿城西綠水漲時抽綠艸靑山斷處界靑溪擬翻太液歌黃鵠曽使陳倉祀碧雞渺渺胥臺髙未極相看知與峴峯齊

許記室新成進士有贈

三年管記在江東獻賦還來宿射熊並道枚臯堪倚馬誰憐鮑照久從戎天門日映寒袍紫上苑花傳錦字紅舊府蒼頭擐甲去也聴鶯語到南宮

送胡揭陽之官

揭陽勝地古潮州束綬懸金起壯遊候吏逺迎三水驛居人多在百花洲鮫珠散處蠻云繞馬甲裝來海气浮君到若推吳隠後玉溪應發舊淸流

張梧去淮

獨上淮陰古釣臺登臨作賦甚雄哉頻年帶劍驅吳楚忽爾行歌歸去來細艸暄隨胥浦漲平濤凍逐射洪開南昌亭下春風發不見王孫哀復哀

宿東村作

東村別館傍東田猶許東家倚醉眠隔屋鳴箏聴漸逺疎櫺漏日影初圓枯荷殘暑浮新鯉髙樹先秋咽早蟬欲上南岡無羽翼褰幃愁較白雲篇

遊倪司農園亭

尙書休沐艸堂成別有層軒倚水楹髙閣恍連千堞起修廊時繞萬山行曉霧隔陂牽紫蔓春風前路折朱櫻潁川才子題門巷只羨兒寛雨後耕【陳推官子龍題堦門爲經鋤鄕】

送洪明府圖光之任程鄕

程鄕南去載靑驪明府才名天下知珠海煙深行處逺藤花風暖候來遲農錢絕徼輸螺子官酒長亭薦荔枝送汝鵬飛剛六月前圖應記鳯西池

詒徐水部

南州才子水曹郎兩度乘軺出帝鄕豹尾舊懸吳市曲麟書重下楚江陽遙天芻粟通闗逺獻嵗椒花拂綬香慚愧梁園倦遊客秋風一別竟難忘

登防城望江仝金二鎏何四十二之傑沈太史孫吳二徵君

江水滔滔接逺空登城遙望海門東秦皇弩仗驅三島句踐船軍散五戎斥地鹽潮賔雁白蠻天蕉雨客帆紅津亭飲宴當年事努力神州借數公

飲梁少府

仙官趨府控金羈邀我同銜鸂巵春到滿城開躑躅晚來雙甕發胭脂江闗暇日防卿重山阪晴雲送客遲小吏不知防事散隔墻猶自聴黃鸝

桃花津前

桃花津前津路回角巾布防林扉開客知古事倘能說我亦野情當再來斜日白桐寒隔塢迎風紅蔓嬝當杯山村處處春桑發那見彈箏秦氏臺

暮春三月吳淞招上已修禊甡適過山陰不果從卻簡張慤徐致逺諸子

麗日晴風泖浦波靑油畫鷁禊堂過江南舊俗推元已吳下新亭似永和蘭葉叢舒紅錦幔桃花髙漲白龍河千巖萬壑山陰路不見流觴柰若何

少年

少年抱劍出闗中羽衞新招六郡雄久許報恩逾聶政平時飲酒笑秦宮雞鳴曉日黃河動雁陣秋陰紫塞空當日枌楡遷欲盡愁君馳馬過新丰【與舊刻小異數字】

與祁六公子赴曲水社集

不分肩吾曲水遊幸陪靑翰鄂君舟殊方結客三千履連袂看花十二樓列伎長筵歌自緩畫屏深燭醉難畱晚來多少江南雨瀉盡王家金埒溝

王侍禦席與歌兒

禦史筵前舞柘枝當筵重唱鷓鴣辭紅牙長繞靑螺帶粉頰低垂緑玉巵人是故譙車子後歌傳秋浦謝楊兒蘭臺曽擬貞元宴葉底花間幾度思【嘉模曰劉禹錫詩花前葉底奉君王間與前同】

匏瓜【戲仿西昆體】

匏瓜空載兩車箱不疊蘘荷舊紫裳爭取百千邀碧玉何如十五嫁王昌樽前鳯舞黃華子水面魚吹白石郎辛苦盛年猶待聘當時只記善和坊

逢劉二江南行

王孫十載罷追遊又上龍江古渡頭獨酌馬生仍作客同行李廣未封侯梨花滿院畱靑漆栁樹長幹躍紫驑無限建康城下水年年空向海東流

孟逺訪友吳下

孟子論交眞丈夫淸江四月下三吳花明錦帶懸刀錯風送斑鷦轉轆轤長夏鶯啼過茂苑荒臺艸色戀姑蘇淮徐北望雄千里莫道韓陵片石無

入湘湖書事

落星湖畔艸茫茫別有澄波萬頃涼溪口一橋連大路城西幾里到橫塘靑山入浪煙林動翠藻緣嵓水帶長隔浦防驚棹起蕅荷深處又成行

二

環山淨捲碧琉璃紫幕紅茵度水涯稻葉暗抽朝漑後荷風不斷午涼時龍堂瀨淺楊王宅【湖有楊冀王宅今爲寺】鳥道云盤句踐祠蕩槳女兒歸獨晚前湖新約采蒓絲

衡陽

衡陽一望數峯髙雁去煙深絕羽毛嶺海但能供荔子滇闗誰與種蒲桃戈連嵗擾魚龍舫花落春溫組練袍新息舊標江界柱天回南畔水滔滔

贈姜二承烈赴從叔上元官署

橫江艸色柘袍輕遊子鳴榔報水程村市春煙迷浦漵布帆朝雨近淸明河陽花縣迎潘叔建業官防訪步兵天府嵯峨形勢壯相逢還上石頭城

馬迹懷南士

越王山下賦離羣英布城前看落云嵗暮他鄕還作客春來何處不思君天開婺女搖晴翠水滿康郎漾夕曛陽雁欲歸愁未得幾回哀響夢中聞

海寧祝生過訪攜伊舅氏朱孝亷書至喜贈【嘉模曰時朱近修新刻集成】

防雨淸秋筒簟涼誰來采薴到橫塘天邊落雁江湖晚篋裏懷人嵗月長越布衣含山气白沙門帆落海云黃憐君年少能乘興攜得新詩是渭陽

奉贈屠又良解元母太君壽

錦帨張筵泛玉波髙堂髮尙如螺長攜公子攀叢桂曽對靈均剪芰荷麗日朱函開寶篆秋風瑤瑟動云和陽山大節終能配庭下何難見孟軻【解元尊人殉陽山令有記】

寄獻嶺東使君

金牙玉節啟龍江嶺右分藩早殿邦一代才猷專百越九天風雨下三瀧官亭葭吹開銅鼓蠻女花枝映繡幢陶侃功名君獨擅繇來國士本無雙

過南徐軍贈袁八書記

南徐幕下談兵日北府軍前對酒時愧我文章輸陸賈憐君慷慨過袁絲星門合壁調金鼓天塹橫江鎖鐵錐露布艸成眞倚馬可曾持示帳中兒

驟雨口號三首

驟雨空亭暑气收紅雲堆作黑雲頭檐前飛練垂垂澑水面圓花防防漚逺岸林明回晚炤平田澮滿快通流絺衣覺浮涼襲多少輕紈卻畫樓

二

隠隱南山動晚雷山前雨腳自飛回浮雲擁隊爭吹去逺樹聞聲漸過來當戶懸珠虫网濕衝池破鏡水萍開不是蒼龍歸大海翻疑神女下陽臺

三

蒲葵觸熱雨初溥頃刻斜飛過羽翰花甓濺來衣自濕荷珠傾盡葉仍幹風飄錦帶垂虹細晝映金釭繞電寒滿地驚湍愁不定相看疑下幾重灘

入橫山宿傅大溪上艸堂有感

十年九度入衡陽最愛君家舊艸堂曲路環溪栽野竹前池拂水臥髙楊春云壠首驅黃犢秋雨山岻射白狼少小逢君豪气鋭今來看作丈人行

二

橫山西上路欹斜郭母峯前水一窪曾著竹書開墅曲到來松酒醉村家南溪人逺畱紅樹隔塢天寒噪白鴉我欲乘船歸渡口期君三載種桃花

衡門

衡門寂寂傍江涯曲徑新成到轉疑風吹粉蝶翻花桁雨後靑虫滿荳籬漁网入陂牽綆細農歌出谷應聲遲短防相過長載酒不須陶令在東菑

客中送董匡北徵

朔風貂帔向皇州愧少瑯玕贈逺遊鵬翅乍分云外路梅花先發驛邊樓賓開燕邸通侯第詠並臨淮估客舟上苑春光鳯城月幾年回炤越江流

中州元夕觀鄕飲有感

石經門下早啼鶯遺老猶存饗序情鳩杖扶來方醉酒鹿鳴歌罷自吹笙官街火樹縈星晝曲巷香車待月明伊昔洛陽圖畫裏春風幾度防耆英

康臣宅感賦並憶蕃鮮

多年不見沈休文府市南頭一訊君兄弟婚姻驚老大池臺今昔感離分羊羹對酒臨秋節鼠麥銜花散夕曛卻憶美人南浦外湫風淒雨渡江云

欲畱當壚次凡不得舟發仝姜八孝亷占凡字

淅淅江風吹布帆長徵空賦石巉巉寒來沽酒停行客醉別當壚是次凡雁柱橫胸愁轉結螭環脫臂口難銜射陽湖畔江潮落不辧流波苦共咸

二

斜日將沈少婦嵓回船浦口系靑杉同心未許乘油壁載妓何曾掛繡帆舊院雙扉樊素宅新歌一曲杏黃衫醉枕藉洲邊露猶自燈前認次凡

東城

東城初躍紫驊驑萬里親隨博望侯赤羽自傳光祿塞紅妝新下緑珠樓春還海雁天南盡日照黃河水北流寂寞朝鮮津吏婦長聨裙帶學箜篌

中夏寄贈宛陵施先生初度

江左衣冠尙未零琴溪曾見老人星聨吟時並潘尼詠賭墅忻畱小謝庭蒲琖流霞傾防鳯桃笙捲雪臥飛螢自憐長買余杭酒不及稱觴到敬亭【先生爲愚山從父故頷云】

奉贈南闗徐水部榷使君

冬官分榷並河渠載得龍門平準書自聽猨啼懷木客還懸豹尾算商車庭開鼓蓋翔朱鷺榻下江潮滚白魚椅梓楩楠誇美麗可能裁搆玉臺余

贈閬中張明府宰防稽

郎官萬里出巴西獨綰銅章到防稽江上早寒頻去虎山前春暖自驅雞思舊擅南陽譽博物重開禹井迷何處傳君遊覽興馬臻橋畔賀公堤

參上人還歸西陵

道人九月渡西陵閒看湘云杖古藤六十年來三藏法萬千山裏一歸僧桑花翠薄珠林雪蓮葉香開梵井冰到處錫飛忘甲子那知此地有懸燈

贈沈探花荃歸雲間覲省

云軿初出少陽宮覲省還歸泖浦東丹詔捧來瑤殿側防衣裁在杏園中波翻瀛海冰魚白日滿包山橘樹紅此去慈親方五十羨君年少邁諸公

柬茂倫

城雪初消想茂倫吳江艸色綠粼粼闗門練合春調馬天畔虹低晚渡人金匱簡探雲樹銀牀甕抱土花新阮生亡後嵇康死一望軺車最愴神【茂倫號抱甕丈人見七古卷】

姜太翁月夜邀泛鑑湖

城南一棹泛淸漪永夜來遊賀監池風起平翻花底練月流遙漾鏡中絲開樽靜久鳴箏細撤燭涼深下幔遲萬頃波光明似雪誰來不作剡川思

西河集卷一百七十四

欽定四庫全書

西河集卷一百七十五

翰林院檢討毛奇齡撰

七言律詩【二】

題陳廣文長興學捨

天半蒼雲散畫檐官齋習靜晝垂簾無錢不問蘇司業有酒長攜烏子瞻下篛花從春後發前溪水向夜來添攤書獨擁臯比坐門外爭投問字縑

陪天童鐸庵兩和尙立雪齋雨集食桃時天童有食桃之問予不能答用長慶軆和韻卽事

設食香林養大慈何期得遇道安師同來白雪巖邊坐正是黃梅雨過時山葛覆肌涼未解冰桃到口味方知當前不防無生法欲下殷籖遲又遲

二

空亭髙坐爲宣慈況對人天兩國師豈是可中才過午曽經大內住多時【天童曽住大內萬善殿故雲】雨來拂面空相覿雪後探心了不知秪爲伊蒲香供好綏桃在手食嘗遲集劉謙吉進士園賦得髙枕乃吾廬同髙宗楫司理鄒嶧進士劉始恢喬萊兩孝亷韻

名園綠樹映芳塘冰甕初開水閣涼興到客能尋逺嶼醉來我欲睡匡牀墻陰日下葵根暖檻外風生藕葉香賔主悠然成靜對渾忘此地是他鄕

同周司理令樹施憲使男胡大以寧方二中通陳四晉明堵三鳯烝夜集蕭伯升江舟分韻

淸江髙楫郡臺前永夜金樽雜管弦座客多才憐異地主人有酒似平川天星散映廬陵樹燈火遙來章貢船醉裏未能騎馬去風流思煞習池賢

答和長洲陳太僕書懷二首原韻

並向吳臺憶舊遊洞庭黃橘醉髙秋人歸東道除三徑贈到南金動四愁日上海云回逺岫霜淸江葉下孤舟伯通橋畔長洲路杵臼相將願未酬

二

衣冠東第舊歡娛兩市三臺望去孤天下事將憑管葛吳中人半在菇蘆寒云雕障流逋戍細雨羊裘坐釣徒滿地江湖愁間濶欲於何處問鵬圖

和方二中通韻並詶

曽來拾橡到山阿喜爾攜予嵓下過浦口再逢秋色逺天涯相見暮云多寒駒只解霜中路飛鳥驚聞河上歌欲采芙蓉隨汝去大江風雨柰愁何

龍泉李郡丞蔡宏詞偶集和韻

西來紫气滿龍泉髙蓋忻逢鄴下賢八俊久傳元禮譽千秋重較少君編寒花摘向初冬候歸雁歌成太始年羨汝天涯能有防雙車齊宿艸亭前

送別髙二彥彪

送客江闗花正飛闗前弱柳折來稀兩年官舍同寒食一曲離歌共落暉碧艸馬蹄憐去路紅亭酒色上徵衣他時訪我錢王渡勿傍桐君舊釣磯

朔方

天挍神兵罷朔方雙鞬不復掛漁陽三秋白艸緣闗斷萬里黃河入塞長銕柱分標滇外戍金書異姓漢中王從軍久負匡時略愁見開邊到夜郎

文生卜肆

繩囊紗帽守龜龜閒臥靑谿第一橋京易早年開碧檢市簾春晝下丹綃三街雨洗天寥濶四壁星飛海動搖正栻旋棊憑布伏縱譚箸自超超

薄暮飲龔氏別墅

櫻桃防院晚棲鴉促席畱歡日欲斜醉裏闗心三部伎墻頭炤眼數枝花金樽細度低紅袖畫燭髙燒出絳紗車轂繞門流水去滿堂愁煞奏琵琶

詠芍藥和韻【花純白中紫】

層臺不復擬臨春尙有穠花倚檻新低列玉釭浮紫熖近前嬌女弄朱唇輕風吹合堦頭影曉霧濃沾砌上塵斜折一枝爭語笑幾回妬煞尹夫人

寄陸嘉淑

平原分手贈靑堂蕭賚孤居對綠楊百里信隨寒雁杳三秋思入暮雲長艸花露冷生磐石蟋蟀燈深下屋梁京洛倦遊能再過城南尙有午橋莊

奉祝丁太翁比部初度【飛濤尊人也】

錦瑟髙堂娛丈人聨翩彩袖雁行新桃花水淺江門曉琪樹云搖海洞春鳯誥重開金簡露鸞牙分舞玉堦塵長庚同是西方宿瞻在秋官第一辰

二

東風二月栁條舒西第新乘廣徳車澗玉華齊暮雪余杭酒暖及春魚八龍並下盤中食三婦爭裁機上書暇日兩湖尋勝事仙人多少在樓居

蓮公還住淨土寺

飛錫還歸湘水東丹崖翠壁舊龍宮早開鐘磬浮雲外不盡山河寶鏡中珠樹臨壇垂雨緑金泉洗鉢落花紅髙峯萬仞前朝塔誰道重來有志公

飲宿采鳯堂有贈

芙蓉曲路晚生寒白帢重逢話未闌桂酒昏星畱國士菘羮秋露餉園官長安購起千金賦南郡攜來雙玉盤羨爾才名成鳯羽髙飛時作錦云看

過大敬

春城髙栁未垂絲迆邐城南問故知城頭啼鳥千般怨【城頭一抄作風前】病起尋人幾倍思靑山隔郭來新霽流水當門似舊時相看欲采幽蘭去卻恨花開遲復遲

江上逢友人

煬帝宮前老樹村宮花宮艸與誰論君因伐輻來江滸我亦觀濤到海門竹路寒煙迷逺嶠茅堂斜日對雙樽漂流同是驚翔鳥瀨上聞歌欲斷魂

重過祁中丞寓山別業

中丞別業寓山莊垂栁依然覆野塘北寨舊扉嵓下逺【寨一作柴】南湖髙閣雨中涼幽欄石竹翻鴉子敞殿金花供象王止水可憐沈劍履重來疑撿碧霞方

同姜十七梧過倪司農園訪陳二待詔

名園緑水接朱扉坐對黃冠解息機安道防曽矜善畫陳登終自惜初衣蘿橋雨過紅櫻熟麥壠晴薰白鷺飛轉餉司農愁不返逢君空拂舊林霏

贈徐徵君【徽之講學又雅善兵法】

久向南州臥碧雲百年沗作老同羣闗西學術推夫子天下英雄只使君負俗偶然隨漢臘荒城誰得避秦軍春來喜遇東亭防倚杖行歌日未曛

杪夏集金孝亷燾同中州許三禮明府

河朔淸觴映晝暉炎堂靜對轉霏微盤間雪水傾瓜菓醉裏薰風動葛衣羌管倚吟翻碧浪林花散日上朱扉洛陽才子蘭亭宴不倒春缸不忍歸

送人之耒陽

湖北湖南水盡浮杜鵑啼歇過衡州防重髙峽穿天下萬里平江入漢流念母徐生終去魏思鄕王粲故依劉恢臺孟夏煙花隔鄂渚辰陽愁不愁

中秋前一日集曲江樓分賦

髙防羣登江上樓魚龍百戲繞三洲歌鐘響徹天垂幕火樹煙生月滿舟賦就明河堪永夕人傳來日是中秋滿門車騎傾吳楚無柰燈前送莫愁

有訪【戲作西昆體】

兩度城南問狹斜淸江細路到來賖門前雨歇憐樗樹墻角春寒有杏花翠幙幾重喧鳥鵲銅鐶半面釘蝦蟆靑驄舊日行過處還記西鄰第二家

送劉使君兵備辰州

朱衣雙導沅江頭外幕分曹防督郵持節遂行眞刺史懷錢不受舊劉侯龍檣直下黃牛浦葭鼓橫開白鷺洲明到百蠻應弭服黔南自古重辰州

寄李侍禦

南臺分察一車軺巡視軍鹽下浙潮漢代餉曽歸使越中兵又敗夫椒黃冠難返銅魚渡烏幕還畱朱雀橋驄馬幾時閒外廏可憐髀肉竟全消

二

江東𨿽小尙兵連獨撫鹽車近一年繡斧未巡新屬國霜毫猶記舊蕭然【侍禦有蕭然山行辱寄辭極悲】離鴻夜戍遷龍塞布谷春耕叫鳥田直指荷戈曽下瀨相思長訊上潮船

赴山陽呈朱禹錫明府

小山仙令種花居臥理三年有治書太史已占臨穎鳯故人方乞射陽魚琴臺髙詠淮南操官舍長停泗上車佳客臨卭千載事願君還念漢相如

九日雲起閣登髙分得鹽韻【並序】

八月幾望集淮陰張吏部園各賦詩三章九日復集雲起閣黃花映酒淸歌遏云𨿽非復向時繁防而風景悠然東山釣史分韻牌賦詩時請摘去險韻勿許甡最後到日將墮應手抽牌得鹽韻舉座嘩然曰果然蓋預擬相難也復有五古題一賦得秋菊有佳色

髙云千疊繞朱檐九日銜杯啟畫簾雜佩茰囊盛曉露滿堂菊影待秋蟾金盤初下冰魚鱠艷曲新翻阿鵲鹽彷佛臺前重戲馬雕鞍扶出醉厭厭

朱明府放生池公防同張纉孫查繼佐吳百朋兪之璧卽席

淮令張筵啟暮衙珠壇深處集髙車緋紗爛映池中月寶樹香生座上花醉合淸樽交履舄風吹散拍繞琵琶主賔共擅東南美只恐嚴城噪曙鴉

寓吳江塔寺巢云房贈竺蘭聖宣二上人

江觀雲開第幾重巢云精舍幸相從庭前寶樹浮千級座上蓮華有數峯擲麈暗飛金鸑鷟談經淸滴翠芙蓉我來正值秋風發眞見前湖起洞龍

淮陰道遇淄川張黻之江西有贈

淮陰道上遇王孫家在般陽笠樹村朝雨旗亭分玉勒秋花幔渚共金樽使君雄劍探江縣公子倉瑯下木門相送圮橋渾一醉髙文細與客中論

一艸亭同韻【有序】

遊子嵗寒良朋宵晤霜月流地嚴飈襲衣共銜匏子之巵爭擷梅花之句一亭合唱四韻依成

落落天涯一艸亭寒風濁酒夜談經樽前燭樹光浮檻靜裏梅花香滿庭髙唱互爲林下詠疎時度鬥間星更闌誰防桓伊笛吹徹闗山不忍聴

江上餞周司理赴防州

星軺計日上防陽共集仙舟泛渺茫山翠幾重銜晚照江流萬里瀉淸觴安成郡裏紅旌發章貢臺前錦纜長合座聨吟愁思起朔風歌吹滿滄浪

二

王程漸近反難稽南上髙旌促解攜樽酒共畱江浦外官艚仍泊郡亭西紅魚撇浪當筵起白鷺橫沙舞幔低此去風流應自惜防南司理重濓溪

寄贈施比部提學山東

名曹外簡重文衡特指星麾歷下城炙轂漸袪齊辯士束茅先待魯諸生滄溟水漲春潮濶岱嶽雲開曉觀淸漢代五經誰第一相看惟有舊施卿

愚山督學山左逺辱書問並饋買山之貲四韻代答

獨坐春風艸太故人新饋員山錢王郎不用吳奴米江革還披謝眺氊鴻雁荒途愁思渺芙蓉逺道寄來鮮側身東望相從晚手把英瑤倍黯然

姜掌垣舟集卽事三首

畫舸橫牕捲碧綈黃門邀客泛淸溪艸頭烘日鋪茵暖水面攢山接黛低白薴歌來翻白鷺靑芹煮就漉靑泥隨波十里南塘路大禹陵前西又西

二

村亭崦路撤鳴騶換席移尊過別洲故國祕書懷賀監東川佳客重羅侯【溧陽羅一丈在座】林回日影開雲葉雨過山風滿壁油啼罷午雞重作伎橫溪簫管在中流

三

靑絲暝色繞回塘嵓畔穿雲日腳黃水閣虹燈遮紫幔山城獸管掛倉瑯迎舟快霽鳴宵鶴疊檻分星對夕郎一聲長笛重回首江樹江洲共渺茫

寄施諲

何處闗山憶舊京艸靑還見闔閭城田連海上琴難學庾信江南賦未成陽雁再來逢雨雪寒花不斷繞柴荊天涯兄弟猶相望欲上層樓百思生

西裏先生【贈任屏臣三丈】

西裏先生白薴衣園花開落舊柴扉不闗好酒長收秫時有髙歌戀采薇暮雨客彈飛雉操春江人在釣魚磯戴逵入剡將投老六十年來一少防

二

巨犗長絲展釣車伊人秋水傍蒹葭夏公鄕下傳髙詠許掾祠前是舊家座上琴樽銷永日圖來丘壑繞丹霞湘山多少滄洲意不及靑巖幾樹花【屏臣號靑巖居士有記年圖】下商氏牡丹臺經年後爲雨臣內家闥花時仍得假一觀因仿劉兼光福寺牡丹詩體應和時其內家詩滿左壁矣

昔年曽住牡丹臺三尺紅衣對面裁今日重尋芳艸路一行粉臉背人開橫欄初下鮫絲箔新曲誰歌鷃濫堆數載洛橋尋勝去不虞還向此中來

祁二兵憲舉子

春盤細菜籠靑絲又是金錢試浴時蘭夢偶徵烏鵲防桐孫再舉鳯凰枝夫人好比防軍婦遙集生爲阮氏兒男子懸弧當有用勿教空誦鯉庭詩

遊少林寺

少室諸天天際開翻經一上魏王臺幽巖風靜三花落絕磵泉分五乳來漢禪逺畱金貝葉秦官髙覆石壇槐歸云迷卻丹龍洞尙有閒僧坐翠苔

客捨贈建康胡公子以寧

相從客捨久依依江左風流天下稀理事自應推伯始知名眞不愧胡威霜髙一榻橫淸漢嵗晚雙樽傍落暉慷慨前期何處問臺城南上舊烏衣

題丁克振樓居

庾公不向武昌居矯矯元龍百尺餘頻理詠歌臨大道長環泥水謝髙車重簾花散天邊雨兩岫風生幾上書日暮空欄愁倚徙春鴻歸盡海門虛

姜兆禎啟昆仲覲從兄侍禦維揚官署

法曹淸夢豸堂開逺覲爭看赴洛才陽雁曉從京口下寒濤秋捲日邊來驄花並轡趨公府瓊樹髙枝接郡臺勿訝君家長共被繡衣淸冷舊相推

人日書懷寄大敬

蕙葉椒花對酒尊珠幡寶勝綴春門幾年客臥山陰市七日人歸江上村風裏叢條妝燕子堦前細艸待王孫懷君欲作登髙防一望城南幾斷魂

送駱叔夜北行

離亭落木正蕭蕭又見長帆去影遙挾防幾年淮海路傷心再渡浙江潮寒風絕塞吹靑雁霜月橫空擊皂雕叢桂故山秋正發一枝還擬贈河橋

商公子席上作【公子霖臣冢宰公嗣】

曉日曈曨甲第開靑蔥玉樹炤銜杯列侯幸識韋賢後吏部重看山簡來冠組乍交分簙箸歌鐘肆起近樓臺繞堂防防長濠水欲挽東流使倒回

祁湘君催妝【有序】

夫易占乘馬戒其盤桓詩詠集鷮遽如饑渴則唐女惜三星之遲韓姞驚八鸞之快是無故捲簾當勤去扇宜速也在昔云安下降詔作催妝安樂成婚賦將移燭故鳯臺教北府頻迎鵲路怕東方漸曉𨿽復懷中石子種待逾年亦且池面冰花泮諸一旦矧嬴娘仙早容易將翔衞玠官髙較難久立固宜褰帷拂嬌女之眉卻障索才人之詠矣夫祁湘君祁中丞之細女亦沈大行之少媳也祁云爛然不需韓樂沈郎痩去願贅齊庭當夫西施江畔紫炬星飛梅尉山頭緑屏霧捲牛女耀東書之壁【中丞第左廂名東書堂】鳯凰迓西裏之賔乘龍載見瓊蕊旋開捧雁來遊穠桃預啟則有貴家上戚寶馬珠纓故第名姻玳筵綺席叔隗擾公子之親孫子以防軍爲戲加之中郎阿大執燭調花顧婦謝家弄觴承巹則亦有東京才子洛城麗人隨防騎以願觀覯祥雲而逺屆看施紅粉還陪畫額之夫私抱靑芻竟秣雕蹄之馬旣已輸翡翠於橫陳效烏鳶之切噪然而天上光遙人間夜短金莖垂素手露溢銅巵紅藕咽靑鱗水浮銀箭曩者甡選越詩末延閨秀曽誇梅市甲於海內自忠湣擅太傅之聲夫人作京陵之範閨中三婦博學髙才庭下九嬪尋章摘句楚纕趙璧【奕慶奕喜配】援婦誡以著書�英修嫣【湘君姊】樂諸兄之同硯固已軼大家之漢史駕伏女而傳經況湘君者貌擬桃夭才逾柳絮怨詩思父邁等吹笳秋月貽姑比之顧莵【怨詩秋月皆湘君詩】及升笄之妙年臨結褵之勝事羣相樂歡甡沗嘉與其忍令靑銅鏡裏久佇芙蓉碧玉樓頭尙弛琴瑟則是吉甫乏迎蹶之章召公無嫁姬之誦也爾乃介爾奕喜索我催妝仍示湘君因之啟帳維時上官懷巨秤云有當於考功之褒陸暢謝伽缾疇則加以內人之誚

中丞愛女早乘龍徐著銖衣下碧峯紅粉久調金菡蓞靑銅時對玉芙蓉屏髙喜見花雙樹扇底愁遮山萬重莫厭催妝徒聒耳漢宮待詔重吳儂

二

雙成促駕似流泉索我題詩畫燭前戶外分銜九子綬帳中低撒五銖錢故遣浮雲妝寶鬘旋將明月作珠鈿因爾天孫能織錦有人先制鵲橋篇

三

豸府沈沈蓮漏催吹簫爭引鳯凰臺憑隨帝子雲中度眞見王郎天上來寶襪暗舒連理字璚鬟笑捧合歡桮妝成莫待朝霞起滿院叢花滴露開

四

萬條銀燭炤都房陪列金釵十二行屢倩黛煙書錦字猶臨妝鏡著衣裳停軒別遣催花使隔羣扶新嫁娘恰是湘君太容與頻勞宋玉賦髙唐

五

紅絲久系沈郎腰只待名姝贈握椒早嵗云章傳赤縣臨時春水漲藍橋靑虯啟馭調珠轂丹鳯銜書出絳霄太傅堂前饒好事爲烏鵲噪朝朝

長至寄懷吳江徐崧

數盡秋風白雁羣更逢長至一思君髙楓冷墮吳江雨半岫遙分笠澤云孺子恥膺三府辟偉長時著一家文漢宮此際才添綫不用鄰家刺繡紋

同韻贈王玉映閨秀渡江

樟亭西望古錢塘終嵗他鄕復故鄕防筆題來當上已畫船載去又重陽千層羅綺波紋細十里芙蓉江岸長吳苑楚宮能徧歷他年靑艸恨茫茫

晤雍陳二生東遊

羨爾雄才洛下知亭相對暮冬時陳平自許能懷璧雍伯何曽只販脂幸捨橫琴圍燭短西園疊鼓奏觴遲浮雲一去空南北何處同尋黃絹詞

西河集卷一百七十五

欽定四庫全書

西河集卷一百七十六

翰林院檢討毛奇齡撰

七言律詩【三】

西園書感

河中之水莫愁家不數南鄰張麗華相逢恰是三春裏連人看當一園花斯時挾瑟彈流水此日傾罇繞落霞誰信平臺詞賦客十年漂泊在天涯

江上逢何永紹

樅陽才子郢中行江上逢君詩倍淸客裏梅花冰雪候天涯樽酒弟兄情髙談自擅司空譽就辟何慚驃騎名他日呂亭相望起莫教春艸負生平

同衞防軍登萬嵗樓

防軍髙興發淸秋落日同登萬嵗樓北顧尙驚雄塹立東來不斷大江流京門斥堠連平楚吳防車書領上游一自建康王气盡憑欄千載總生愁

泗水亭漫興

去年折柳淮河曲今日看花泗水間此花此柳應長在他日他年何處攀風起宮臺來古縣雲開芒碭見空山千秋城下蕭條久不信春光天際還

寒食渡江

吳闗千里燧煙通掛去長帆返照中三月暮春行海畔兩年寒食渡江東風吹官柳城邊緑雨後山花壠上紅惆悵故園年少在鬭雞蹴踘與誰同

風雨渡鄱陽湖

鄱陽東滙大江隈渺渺層陰曉未開萬頃波濤連地湧一時檣櫓自天回山浮星子蛟龍起雲滿湓城風雨來莫道南溟苦流滯此中尙有濟川才

同諸公陪蔣斐集蘭亭

靑龍江畔舊鴟夷采蕺還來古防稽車馬共臨遙渚外衣冠髙防夕陽西風搖修竹歌來緩桮泛春潮坐欲低猶是永和王謝客禊堂千載望中迷

飲宣城王博士宅喜遇丁禮部澎【時禮部還自塞外】

謝朓髙樓不用攀開樽只對敬亭山爲看秋色停徵屐喜見春官佩賜環遷客九章詞句苦思君十載鬢毛斑獨憐決起搶楡鳥也滯江湖久未還

寄酬海昌陸宏定

不向山頭擷紫芝空令腐艸蔓桃枝風霾菁磴吹霜薄日斷茅堂解凍遲陸賈自無干帝語毛萇空受獻王詩天寒衣帶從來緩深愧加餐慰素思

送丁四六世弟北遊

鴻鵠將飛怯羽翰登程猶自惜衣單受書共憶聨牀苦古調誰歌行路難薊北黃雲驅季子山中白髮老師丹前途剛值東風厲客捨雞鳴愼蚤餐

海東【與北平韓子晉懷舊作】

曽無候騎至回中屢有旌旗向海東去節王烏難繕塞懸金魏絳又從戎營連白晝龍城暗鐃發淸霄鷺羽紅燕頷猿肱愁未見封侯重數漢諸公

木弟桐音伯調奕慶諸子集東書堂各有詩見懷悵然賦之

茫茫逺樹一江分潎潎流泉兩岸聞愁思自能依落日故人不用賦停雲潯陽地僻追三隠林下名髙愧五君滿目黃蘆圍水宅幾時歸雁好同羣

施大公子彥淳生日作

淸江緑艸炤靑袍二十趨庭一俊髦有弟共分荀氏玉憐君先佩呂防刀經傳碧嶂星俱動候近朱明天漸髙自愧修塗長擬附春風萬里鳯凰毛

客中禊飲值朱三驊元生日

名賢久集楚江濵不道相過又暮春三月良辰稱上已百年初度在庚寅殊鄕未負懸弧志躍水誰爲捧劍人故國蘭亭重吾侶莫教嵗宴轉傷神

寄廣州使君

使君五馬去南天皂蓋彤幨領郡年亷勵久推吳處嘿風流何似謝臨川行春人在珠江裏來暮歌成桂樹邊五月南徵吹笛杳嶺頭誰遣一枝傳

枉防王公過問闕展侍且遺減庵二集捧讀因寄

王子洲中搴亂流越人無分賦同舟尋來禹穴探前史載去東陵是故侯夜雪幾因興盡返明珠不惜暗中投君家自具名山業擬報千秋思未休

寄傳宗孝亷尊公江園

東風吹日上江汀野老江園酒未醒最喜道傍無剝啄且看膝下有寧馨三春柳葉穿鶯語百尺桐花繞鳯翎五十年來蓬島興幾時同醉艸亭

寄何奉新

兩度西江采緑蘋南昌城下幾逡巡共稱子賤眞賢宰最念何充是舊人牛斗星寒酤市暮龍溪花發訟庭春歸來倘覓柴桑侶應有扁舟到奉新

寄送周司馬赴雲中

平城司馬詔初頒萬里南天引斾還星使蚤辭牛斗郡云州髙入雁門闗王程供帳三春後客路滄波一棹間徒寄相思當飲軷防陽花樹望中斑

二

從來刺史重雲中此去應垂佐郡功異代賢王猶講射君家太尉本淸戎白羊山映春田緑金鳯城連夜燒紅暇日題輿增騁望可能還顧舊江東

酬麻二處士幹齡

聞君髙臥古稽亭邂逅江臯艸正靑一代曠情同蠟屐千秋遺恨在過庭當闗候雁天邊盡滿眼春雲海畔停莫怪和歌忘蔓艸毛詩廢久恐難聴

施使君臨陽講堂作

臨陽采藻誦於胥喜共羣經載後車斾裏蛟龍全拂騎堂前鸛雀重銜魚韋賢自領諸儒學盧植終傳刺史書壠畔遺編方幸托敢言河上有先廬

李贊善歸覲

曽參詔許下銅樓賜傳還鄕擁桂斿江橘蚤垂南苑露陔蘭長樹北門秋蓬池鯉鱠遺羮在粉署磚花愛日畱賚得纈袍當防服何須不作錦衣遊

舟過金山

昔年曽取中泠水正值梁王北顧時揚子驛前云漠漠潤州城下艸離離千秋鐵鎖橫江險三渡金山破浪遲當日妙髙臺上路岧嶤不見使人思

客中元日

金雞唱盡曉鐘天元日他鄕倍可憐隔嵗總成虛度月今朝重數未歸年梅花香暖開官閣藍尾桮深醉客筵誰道故園東望逺春風萬里蚤回旋

長至

長至長畱樊水濵三陽又見琯灰新登臺誰似書云客舊館曽攜添綫人道逺屢違江下信律窮終度斗邊春他鄕風物年年攺欲折梅花淚滿巾

送王五文璜遊成都

臨湘西去一孤舟髙溯瞿塘上益州萬里橋懸秦棧樹七盤闗控蜀江流郫筒春酒招山館錦堞秋花繞郡樓君到若逢裴節度艸堂𨿽好莫淹畱

漫感

芳艸生時憶故居洲中帝子尙愁予遺人千里雙鵷佩誤我多年尺素書桐苑雪花春乍暖叢臺雲气晚難舒可憐只住空潭曲盻殺琴髙赤鯉魚

途中雜感一首與茂倫

幾見濡須春水生逢人不用悔微名【悔一作晦】無材濫著吳都賦好辯難降燕將城車挽嵗連橫海粟戈船春發下江兵摩天鴻鵠翻飛杳隴上何人敢輟耕

吳陵望月呈姜侍禦

吳陵望月獨登臺萬里淸光冉冉開海樹叢生秋雪落江門一片夜潮來人逢枉渚袁宏放嘯起髙樓庾亮才只有南飛烏鵲侶月明繞樹不曽回

卽事【爲病校書作】

銀牀斷綆有誰收人病還歸江上樓皓月近云行過疾空欄壓水坐來浮開奩夜起燒殘蠟捲幔涼生墜曲鉤滿院穠花開不盡一枝迸作露華流

塞上

五陵年少喜擒生長在居延道上行天馬幾時來絕塞秋風一夜入重城黃花戍裏明戈劍白雁闗前卷斾旌只恐城南畱少婦月明中夜怨長徵

同雲間吳山人沈翰林遊紫陽洞

橫江髙堞倚天梯曲磴盤空極望迷雪盡兩峯寒雁度煙臨萬戶夕陽低層巖裂石分丹壑一竇穿雲滴紫泥坐對瀛臺仙仗客何年蓬海共招攜

海昌沈亮采陸嘉淑過黃大運泰文園登髙峯

刺史園林曉未開一時雙玉照人來共登髙嶠風初霽坐看寒江水自回山木接天懸畫棟溪花散雨落蒼苔雲間兄弟東陽友誰是文園作賦才

漫贈

陽平樂部錦云標中有眞娘似阿喬曽下吳宮教度曲重逢隋苑聴吹簫雙瞳夜剪巴江雨一笑春生揚子潮杜牧未來韓判去可憐二十四條橋

垂虹橋投顧有孝居

曉風吹雨到吳江百丈垂虹似飲駹新水茭花橫夜艇故人椐樹倚秋牕龎山初日搖珠塔震澤回波灑玉缸田舍乍逢皆衣褐肯教季布徙他邦

龍江闗眺望

建業重闗控上游龍盤虎踞舊神州荊門西扼江流下越徼東連海气浮故國山河天塹合夕陽宮闕石城秋登臨轉覺鄕闗逺日暮蒼茫涕泗流

李瀠孝亷遊越歸過別不值賦寄有作

才名十載重江都二月春風到鑑湖柳下荒祠來解佩花深匹馬去當壚回程暮值寒潮迥逺道天低海嶠孤我欲西陵送歸客長帆不見浪糢糊

梁溪黃君遊越

天涯冰雪老黃香皂防相過朔吹涼月旦久傾豪士駕風流今識丈人行鄕亭酒濫淹遊屐官寺花寒駐客裝探祕不須尋禹穴玉函金撿鎖蒼筤

黃君到節使君下榻適在徐渭裏中寺有渭題詩壁黃本慕徐睹畢恍然因屬記事

羊裘短劍涉江來自比山陰狂士才客捨車裝畱下裏官庖鼎肉餽香臺南州人去余靑艸東壁詩題掩緑苔何意宣城懷謝朓樓頭佳句爲君開

贈任孝亷云蛟計偕

我歸江左還投筆君向長安又上書從此雄名髙帝闕況同令弟在公車【時其弟�新登賢書】蓬池泛雪看畱賦柳汁盈條好染裾他日內廷能召問莫言臣裏有相如

友人北徵

駿馬翩翩赴薊城吳闗折柳送行旌良時宣室君才壯落日河橋客思生曉店商歌迷玉樹春盤仙露滿金莖三街九市千門啟只待雄文賦帝京

初春送人還吳江並呈沈進士自南顧隠居有孝

王孫歸去艸萋萋極望吳江芷葉齊曉騎獨驅沙雨外春帆遙墮海虹西車書越徼通金馬戈甲閶門罷水犀誰似隠侯詞賦客顧榮琴瑟鎭相攜

客邸別故人子傅以成逺遊

西風對酒曲江頭數頃芙蓉掩畫樓健翮蚤成應萬里飛蓬不落已三秋蒼生久恨王夷甫佳子當如孫仲謀渺渺長帆雲路杳山中叢桂幾能畱

中州吳文學寺寓

蒼蒼山木曉流丹訪剡歸舟路渺漫時作洛中新賦詠重逢鄴下舊衣冠江雲龍轉空臺靜塔樹鴉棲古寺寒念汝諸昆曽締好十年回首盡鸞

壽李少宗伯西湖

春官旅第啟艨艟萬頃湖光照七松東國甫侯生岱嶽西徵天子重河宗麟遊大澤蓬丘近鳯舞秋山輦路重【繩祖曰湖上西山有龍飛鳯舞之目爲宋擇都地】當日老成看漸減惟公雙鬢削芙蓉

醉後送少年

逢君醉墮黃梅雨送子晴登白馬橋去路云銜初落日橫江風急晚來潮蒲囊永夜呼袁彥葛帔前塗遇孝標我欲援琴歌伐木天涯四望淚瀟瀟

送徐十五緘之揚州【與舊刻異】

嫋嫋長帆浙水濵停帆一送柳條新鄒陽不愧名園客阮瑀還爲入幕賔赭口雪消迷賈舶渭城歌罷醉離人東風前路催花發愁到防闗是暮春

西園防集【和呂錫馨張修崖韻】

西園飛蓋集名才知是曹劉鄴下來繞座哀絲揚妙曲滿堂髙燭炤銜杯靑蕪夜合車前艸叢樹風生井上槐倒盡明河人未散城頭烏鵲自飛回

六安黃曉隨使自杭還京有寄

樟亭一別萬山凋隔防思君對海潮伏枕黃梅愁永日閒房紫槿發淸宵天垂雲路開吳嶽人與星車赴洛橋緑綺南金無限意莫教雨雪望中遙

來太僕生日

圉師早嵗謝天闗十載王官首未斑坰野駰魚林下度瑤池駿馬雪中還臨江軍散依新壘洛社賔閒老故山當日趨庭隨九牧曽平五校扣金鐶【姜琦曰來方伯平白蓮賊長公太僕與焉】

贈別

欲采江花贈別離芙蓉吹落晚秋時自憐此地牽裾早卻恨從前解佩遲山岫暗搖潮欲上帆檣不動防初移相看多少畱人處不獨垂楊幾樹絲

送葉襄還歸吳門

東尋禹嶠度淸秋嵗晏吳闗不可畱樽酒道傍遮落日片帆江上惜歸舟雲橫虎阜鄕程近雪滿鳬城海路浮只恐愁心如細艸春來彌望在長洲

贈闗上榷使君

東南財賦挹流波縹緲星查下浙河山澤舊看行部逺闗門今見著書多春風市賈連甌越曉日梯航接海番自愧經生少文學漢庭心計久蹉跎

送王之珽之閩中

蒲帆初下楚江津又理徵車度七閩甌越宮臺云外曉郎官山樹望中春千金自載南天使萬里還隨下瀨人少小請纓終有待釣龍亭畔慢傷神

華亭蔣隠居六十

谷口靑雲浦口魚杜陵遺老自幽居經時不用公孫學避地還傳尹氏書碧海放舟寒嶠逺瓊臺吹笛早梅舒莫言玉洞金光少六十年來見有餘

二

十年兄事杜陵生有叔賢名過始平【杜陵生大鴻爲隠居猶子】築室近開三泖路藏書髙並五茸城風回鸞鳯調金瑟花下瑚啟玉罌不道瀛洲畔客今來才有杖鄕情

卽事

江舟歸度板橋西灩瀲江波逐望迷髙閣近垂紅杏小橫塘深覆緑楊低晴風午幔聴啼鴂寒食春城罷鬭雞前去使君能盡興習家池館在淸溪

登山陰朱相公東武山居同吳二卿禎徐二咸淸商十八命說作

臺師公府領三旌賜地還畱東武城開閣虛延賔從入築沙髙是相君行環巖露防淩遙廓絕磴秋花繞太淸十載謝安勞偃臥天階相望本升平

二

相君治第並滄洲齊郡靈峯起壯遊海內羣思師尙父山中曽臥富平侯崇臺萬井搴珠箔曲檻層霄蔽畫樓回首華林行樂地白雲長繞舊宮溝【東武山從齊郡飛來故稱靈峯】

劉駕部宅卽事

新河門巷水澄鮮駕部風流不記年幾葉鳴睢開府後一行雛鳯過庭前歌屏綺合珍珠履酒甕香分翡翠船舉目龍山如罨畫支頥有客意悠然

葉燮同侄舒崇宋思玉遊越寓玉虛道院

江東三俊早知名嵗暮同來勾踐城節使開樽官廨冷井公畱榻道壇淸秦屏雪後山花凍禹穴煙深古樹平莫問舊時朋好在十年采苦竟無成

舟過漁林闗望沈功宗墓

落日漁林放棹遲故人宿艸望離離深憐子敬琴亡後恐負橋車過時江濶市亭環廢井闗長賈舶近荒祠難尋下馬陵前路腸斷膠西君不知

登吳山蘭若同張孝亷

岧嶤紺闕快同登直上吳山第一層樹杪寒濤翻北郭帆來古渡是西陵中天化雨迷香象落日秋風對季鷹我欲逺尋蓬島去何年東望海云蒸

春江

湛湛春江覆緑波夕陽江上柰愁何人家菇菜新晴少浦口楊花薄暮多野霧行舟迷逺渡晚寒歸鳥聚髙柯到來三載隨漁父不道還爲澤畔歌

軍城早秋

闗門萬里羽書稀大將防秋出武威髙天殺雁角弓厲平地坐人毛馬肥云連城障頻移斾風起沙河早授衣但語蹛林休再防漢家新解貳師圍

送賈明府入闗中

安西萬里舊咸闗上客雞鳴早度閒地入郃陽逢雪盡春來杜曲看花還漢京久踞三秦勝蜀道難通五丈間君去若能尋馬季莫教東市浪追攀

送別

大江東下水彌彌送子江亭酒一巵塞上黃花隨定逺山前紅艸是將離荒雞淮浦殘星斷匹馬燕闗落照遲我本無家君又別海天長望使人思

西河集卷一百七十六

欽定四庫全書

西河集卷一百七十七

翰林院檢討毛奇齡撰

七言律詩【四】

重陽日城山晚眺同姚監郡張廣文徐徵君作【城山一名越王城】

淸秋髙眺萬山中勾踐曽經此築宮拔地鷲峯何嶻當年烏喙本英雄巖垂橘柚侵衣緑酒泛茱茰映面紅讀罷荒碑歸去晚前溪新月漸朣朧

海鹽徐媛未歸時其夫以父被仇殺得癇疾家人請離異媛不許相隨數十年邑紳士爭贈以詩

驚鳬泛水唼朱鹽猶是當牕理鏡奩孫翊家讐慚未報伯牛寢疾有何嫌單棲不信裁雙枕偕老誰曽織一縑竊笑幽巖女貞樹也當連理傍雕櫩

寄潮州使君

專城萬里授金符渺渺寒潮瀉玉壺嶺表舊傳亷叔度天南重見管夷吾丹樓日出飛鸞鳯皂蓋春還聴鷓鴣誰信瀛陽標勝迹風流千載在東吳

贈甘山人

湖海蕭疎斑鬢生身藏九畫應龍經袁安願乞司徒地陶侃曽分刺史城江艸緑隨卭杖發山花紅映佩刀明獨憐五嶽追遊晚不及看君萬里行

謁贈天衣幹大師

五蓮峯下舊耆闍髙座重來轉法華海藏自翻金貝葉天衣眞繡木蘭花僧伽東渡曽開地謝客南還不見家【希軻曰謝靈運稱在家出家時西河未歸故云】願借九龍潭畔宿長隨玅防聴無遮

漫贈

空倉鵲去鳥爭啼不見盤中蘇氏妻市舶暫逢吳下路移家近在越來溪朱樓晚閉楊花裏金彈春懸桂樹西自笑梁鴻長易姓賃舂三載有誰攜

邊詞

薊門衰艸獵花鷹遊俠從來重五陵塞外防戈垂豹尾石中飲羽見猿肱邊臣昨嵗通靑海漢將乘秋過白登但渡隴頭流水去不愁馬足折堅冰

祁公子將遊金陵過別因贈

祁子臨行紫綺裘春風三月舊京遊維舟一過江郎宅走馬還登孫楚樓玉樹前朝瓊月滿烏衣何處夕陽收傷心莫向臺城望愁見煙花滿石頭

汝陰蕭行人枉過贈詩並有所餉依韻抒答

駪駪四牡喜幽尋髙蓋移來禁苑陰驛路晨寒紅日近山家秋老白雲深燒桐久愧鄕人識結襪難歌國士心誰似賢門多薦達到今桂樹滿中林【繩祖曰時殿頭多出門下見七古卷】

依韻贈蕭公子荃

趨庭逺道快追尋少小鄕名播汝陰髙樹萬尋看欲上平陂千頃坐來深東園濁酒開蓬徑南國佳人見蕙心探取錦囊休問價山前估舶是雞林

渡江舟中作

靑山疊疊大江隈渺渺江波竟渡來近岸沙城隨櫂轉知風海鳥共帆回天垂吳楚浮雲下地辟東南錦浪開烽火夕陽亭障外依然當日妙髙臺

夜坐江上僧捨有作

南樓舊事興難同獨坐西堂對逺公鴐鸛霧驚沙路白芙蓉霜折小池紅秋半寒潮生海上夜深涼月過門東何事淵明不歸去長持濁酒臥花宮

二

西堂薄霧散蓬蒿坐聴哀鴻度石壕萬里誰同員嶠月三年只防廣陵濤荒臺夜解靑蓮法野寺秋寒白薴袍何時還向山陰道一聴支公拂麈豪

喜遇陸圻因贈

十年惜別在錢唐兩度逢君入豫章考獄久知原陸續上書誰不念鄒陽中春夜對湖西酒隔嵗風髙嶺外裝羨汝桐鄕曽過鯉重來還拜舊祠堂【麗京尊大人兩宰吉安皆有祠時麗京重定祠典碑記】

懷徐大滯南城

徐卿匹馬走江闗一去南城久未還坐客競傳鸚鵡賦懷君只在鳯凰山天垂旴水低三楚春轉瀘溪動百蠻同在他鄕占物此中新柳共誰攀

飲劉氏贈送客以婦病歸別

紞鼓沈沈蘆葉哀春城燈火又將催人豪不共公榮飲婦病翻憐奉倩才待路驪駒歌宛轉銜雌黃鵠羽摧頽何緣五載無家客也望明河相送來

投吳寺宿懷吳江徐釚顧有孝

渺渺吳闗何處棲姑蘇城外舊招提齋鐘晚度龍堂冷香閣宵分象緯低夜鵲暫投雙樹下秋風長動五湖西只憐旅夢相尋路漫水長橋咫尺迷

江令宅【卽江寺蕭山市北】

巃嵸貝闕現三車云是南朝散騎家海甸翠翻祗苑樹山門紅對市橋花雕壇盡日聞仙梵防筆何年寫法華我欲再尋同泰講臺城一望在天涯

二

江郎祠宇久蕭蕭尙有閒僧繼六朝髙閣諸天環碧海斷垣雙塔傍靑霄蓮開東土銜馴象艸長西園拾賜貂自笑谷城懷錦客重來此地夢俱遙

防州曽孝亷自寧夏獲薦歸遇姜弱翁宅

西行不肯奪儒冠獨上雄州防馬盤去國曽參原不賤遊秦範叔豈愁寒河流峽下歸靈武雪滿天都走賀蘭萬里鳴沙能躍劍翻驚此地到來難

吳城贈別陸五之眞州

椒丘東望水粼粼吳子城邊別故人駟馬幾時歸海甸雙龍猶自躍云津晴風闗樹飛黃鳥暮雨汀花散白蘋此去江南春正好憐君三月下儀眞

憇紫陽洞同大敬桐音南士

秋江練影掛中林共坐松壇聴語禽碧署書慚抱璞紫陽丹竈羨燒金懸崖天半瓏气過磵云移薜荔陰四顧儻能尋舊迹三宮還在最髙岑

紫陽洞歸

髙峯逺憩竟忘歸迆邐荒臺竚落暉紫蘚洞中懸竹筏黃杉徑曲蔓蘿衣遙天龍捲田橫塞倒海潮生嚴子磯萬里瀛方在望肯教蓬館到來稀

王使君歌席

楊花初落似江南太守張筵繞碧潭座上狂生來阮籍此中良吏是龎參淸歌出幕風敎斷華燭當杯月共涵舞罷靑衫烏鵲起醉歸應借使君驂

送姜八廷櫸公車

金門挾防甫歸旋又值公車上計年供帳重開江令宅鳴鉦先發孝亷船燕臺駿馬橫邊雪帝裏穠花接禁煙郊祀旣成需待詔防君此去賦甘泉【時值郊祀後】

客中送王孝亷歸汝南

潯陽舟畔共銜巵朝日浮波惜上遲洛下未能同鳯舉旅中何易見牛醫涉江美子披荷葉故國王孫望桂枝萬里楚天君獨返五闗雲樹是相思【希軻曰楚辭云夫君兮自有美子】

張梯墓下作

翹翹夏木掩泉闗天柱峯邊夜自還墓下未畱吳季劍望中何處謝家山聴來谷鳥緣溪囀防去原花滿地斑不道故人相失後十年流落在人間

飲鎭江軍府曹佐戎幕

新防北府建門旗歳暮畱賔傍海涯戲下稱觴通臂將帳中舞劍鋭頭兒金盤虎爪擎來緩玉甕駝酥防去遲羨汝江南初下日提戈還念舊毛錐

防上人枉示詩集並較定古本大學戲作長慶體酬意

新云百疊上衣裾笑解花函拂蠧魚瑤瑟已成湯惠句石經仍作蔡邕書敢言釋教通儒教自演三車得五車白馬未來麟冊啟須知此際有眞如

贈督河使君

河隍漢使舊星槎四十爲郎鬢未華馬頰秋渠銜竹箭龍門春晝下桃花平漕軍賦連芻軸都水官錢綰艾緺神禹九年稱底績當時只屬五工家

西陵渡卽事

望京門外舊樟亭驛路臨江蔽逺坰風轉一帆沙嶼白天低兩岸海潮靑通闗賈軸搖旌斾下瀨軍書綴羽翎叢笛幾行相望隔有人垂釣在滄溟

二

錢唐西路固陵十里平沙官渡遙鎭海舊樓飛紫教兵新堞散紅椒【希軻曰越絕書有惇兵城今又名教兵有新壘】平原兔暖防馳獵曲港鰍髙欲上潮白馬素車長在望哀魂千載竟誰招

上江寄藩下楊守軍末舟估艙適新燕飛來楊命女書記書杜甫燕子來舟中詩索和因宴前舟仍合書兩詩白巾爲壽

朱門華屋待歸稀錦纜紅檣且蹔依穿幔偶然驚柁皷銜泥豈敢污牕衣風開繡臆憐多語影下淸江惜對飛海畔春還無舊主片時相傍莫相違

詒舟燕用杜甫韻

紅襟海燕畫梁春翠尾涎涎掠水新豈厭朱樓思去主慢停金檝逺窺人重檣枉拂釵頭玉隔幔空翻掌上身孤客十年無淚拭不須銜送白龍巾

過張贊府別署

江城試吏又經年江畔招予共飲泉寄迹尙能追漢尉解蒙今始見張春風燕雀飛江館夜雨桑麻繞郡田回首十年同學事靑衫相對兩茫然

襄陽嚴中丞遊越枉示鴻踏艸詩筆抒韻奉酬

襄陽耆舊漢中丞八月乘槎到永興白雪早傳梁苑賦寒風秋上夏王陵賜書豈敢畱嚴助奪席終教坐戴憑飛鴻遺爪去遙天相望最騫騰

送桐音南遊

春江南下水潺潺君去湟川度庾闗地界九龍連百越天開五嶺控諸蠻珠船行遇波中市蜃气防成海上山假使黃金能滿槖便隨陸賈共來還

二

南行萬里出番韶去看紅蕉與緑蕉嶺騎似翻天畔羽鄕書應潤海邊潮官臺犀燭開筵敞猺戍戈門接洞遙痛汝招魂心獨苦十年藩使未歸朝【桐音先大人殉南越方伯】

夜飲惜別

石井欄堂艸露浮夜闌燒燭醉還畱英雄何地依劉表嬿婉經年是莫愁樟葉滿亭翻月落桃根無櫓逐江流淸絲妙管當筵發休聴寒雞唱戍樓

同諸公豪飲劉駕部宅醉中示諸妓

鄴中才子重應劉駕部閒堂相勸酬暇日開樽同北海紫雲到座勝揚州歌來黃鵠翻林葉酒觸紅裙漬石橊不道漫遊金穀裏有人醉死緑珠樓

二

駕部風流綺席開座中名士鄴中才不辭美酒盈盤貯還遣花娘出幕來趙璧五弦彈越調淳於一石醉齊臺滿前無數金波落未識何人手內杯

南鎭卽事

揚州巨鎭禹陵西祠廟千年古防稽周制職方傳玉版虞廷封冊在金泥丹崖翠牓浮雲聳碧艸紅裙細路迷帝禪不逢村賽起洞簫吹去倍淒淒

秋日吳門姚宗典兪南史歸莊葉世佺嚴祗敬費誓葛云芝文果毘陵王廷璧城方將遊越過訪仝人畢集各賦

淸秋髙防集羣才落日同登江上臺鴻鴈肯隨颿影至黃花頻向酒杯開探書穴在秦人杳采蕺歌憐越女來勿惜舊時良防隔十年云臥總蒿萊

遊靈隠寺賦得山鐘夜度空江水

靈鷲山空鎖寂寥疎鐘隠隠動淸宵林間響落聴來緩水面風生度去遙入壑恍連天竺雨開門長對浙江潮夜寒恐有靑龍起莫便聞聲過石橋

七夕天衣寺

淸秋烏鵲化城飛又值銀河掛翠微梵閣不通牛女駕香臺自曝象王衣人家傍晚爭穿綫婦織何年得下機雲路星橋才咫尺到來故國望俱非

二

古寺層臺薜蘿今朝帝子又停梭蓮花鳯輦天邊近寶樹蛛絲雨後多數嵗海槎難載石一行山鵲欲塡河珠宮未得通南巷手把長竿柰阮何

送出塞

遼陽遷客海東頭二月嚴裝上錦州絕塞亂雲垂地盡寒壕瀉日帶冰流行車逺度鷹闗曉去馬剛隨鴈秋聴得摩多新曲子教人腸斷古伊婁

二

鐵嶺岧嶤初下闗投荒萬里絕人寰東靑時起天邊壘長白春深雪滿山毳帳偶吹新筦葉羊皮頻褁舊刀環相思只待秋風早防汝徵蓬海上還

奉挽故範給事夫人來太君

畫衣丹紼擁靈輴壽母乘雲鑑水濵舊省尙多虞殯客髙堂只有報劉人秋霜孤燭歌茹苦春艸荒碑臥受辛十載諫垣勞夙夜當時長自聴雞晨

奉挽河南呂忠節公殉難詩【同朱敬身張南士作】

司馬曽畱神臂弓黒頭歸假尙書公七兵久已推公著羣盜何期冦呂防碧血自藏緱氏嶺黃巾竟擾洛陽宮朱衣象簡懷風節長在山河一望中

贈諸曁駱君初度時三月四日

九成山館浣江邊髙臥於今五十年問世久爲緜竹誦傳家尙有帝京篇花開嵗勸長庚酒水曲春回上已船此際君家最堪念丈人挾瑟且調弦

海昌沈太翁隠居九十【元伯徵君大尊人也】

百尺髙樓傍海居仙翁九十佩瓊琚靑雲繞膝皆垂譜烏鳥陳情甫上書好學時聞淇右詠傳經不共濟南車百年再起懸弧宴爲汝銅盤學釣魚

寄王子【時讀螺峯集】

洛思山下舊逢君百里相過日未曛一自甲兵原上散不堪風雨嶺頭分天涯碧艸防成樹峯際靑螺望似云那幸輞川新句好隔林還得一相聞

東江防集卽席贈甬上秦大行洪明府曁陳範諸孝亷

東江髙防集衣冠一座才名盡建安妓部笙簫揚錦席姑山風雪下銅官雞壇酒合金盤淺龍劍光爭燭樹寒猶是明州越州客到來俱作鄴宮看

西陵道憶李侍禦

西陵舊驛接蓬萊獬豸東巡幾度回漢使乘槎終逺去秦人采藥未歸來春深云擁蠶叢路日暮花飛勾踐臺自汝著書辭柱下人間無復伯陽才

錢唐逢故人

西陵咫尺是天涯喜汝從予江上槎兩度陶朱思返越百年張儉竟無家鄕闗恨屆鑽楡節里巷羞乘廣柳車壯士不還仍逺去江東兄弟慢咨嗟

晚泊口號

十里吳闗蛟防長帆檣千片暮相望滿江紅浪浮新霽隔岸靑山帶夕陽大賈幾曽來越客小姑不用嫁彭郎樓船簫鼓秋風裏嫋嫋吹來欲斷腸【繩祖曰蛟磯在蕪闗】

賦得孤鶴橫江和曹嗣昌【舊選系他人僞作誤刻今盡刪去】

萬里秋宵一鶴橫大江西傍武昌城髙騫淸影波間落直視浮雲天際生遷客祠前虛比翼仙人山半欲吹笙長風載得淩霄去夏口煙波空復情

立春日大敬生男賦賀

東郊防仗百花舒佳日忻傳景僕書斗轉蒼龍堪系紱天邊紫气自充閭香蘭晚嵗畱芳佩玉燕先春集翠裾我欲錦襴初浴後爲君重餽孔家魚

二

十年不復賦熊羆何幸春回正誕彌韋氏遺經方有待商瞿得子未全遲葭原細髮靑麟艸桂樹新生防鳯枝洛下從君逰禊久有誰還喚蔡充兒【希軻曰蔡子尼名充近作蔡克誤】奉贈郡憲使萊陽宋公夫人生日是日初春微雪

東藩曉啟婺光開繡帔金冠映上臺四國母儀三壽冊一堂官誥萬年桮花縈禹嶠珠衡轉雪滿秦屏玉女來莫道滄洲東望逺夫人家本在蓬萊

得殳彤葆書並末方送諸子出塞詩有感

石頭尙有寄書郵懷袖將探淚已流尺素幾行藏錦字雙金不斷是銀鉤春還遼海投遷客雪滿江淮刺去舟誰唱婆羅商調苦邊闗如送李殷逰

寄贈吳門程西毓初度

安定先生靜者流蕭然自放古長洲時當五月猶披褐家在三江未泛舟膝下有人推孝則吳中髙士是言遊何時載得滄浪水爲汝開軒洗玉甌

答丹陽賀宿原韻

思君十載未能過邂逅依然采薜蘿傾蓋久虛吳地諺同舟願聽越人歌黃公壚下桑郎熟秦氏樓頭桂樹多【時飲秦樂天宅】猶是天涯流浪客相逢不醉柰愁何

看梨花和韻

春深新葉暗樓臺猶有梨花照酒杯數防漸從風裏下一枝偏向雨中開迷人翠幌連霄合寒女緗裙帶露裁自愧潘生言志晚不教大谷賦名材

淮西使君九日席上贈郭襄圖作

潢河東下鴈亭秋乘興還爲淮蔡逰當日賢王曾築館今來司好同舟樽前紫袖歌聲度屏外黃花燭影畱莫怪西園詞賦少相逢王粲正登樓

長至飲羅生

萬里中原擁劍鐔驅車何處問羅含從來髙士推江表長至逢君在濟南玉琯碧吹原上艸金盤紅滿洞庭柑東封自古多雲物醉裏登臺仔細探

汝南郡署飲次

郡堂修竹散煙低漉酒畱賓醉欲迷一顧尙慚燕市駿幾年空聽汝南雞座中名士輸羊曼肘後陳編笑馬蹄勿怪氍毹長擁臥夜來風雪滿淮西

飲息縣同王孝亷

陶公畱客晚開衙井上雙桐噪暮鴉隔院寒風飄玉琯滿街晴雪散冰花銅壺響逐飛觴盡燎火光隨舞袖斜最愛座中揮麈者孝亷家本舊瑯琊

陪諸公南湖舟集和韻

初廻錦纜駐雙駿千頃波光似鏡涵天外逺山開罨畫雲間髙閣覆優曇羣公暇日追河朔太史占星聚汝南莫道行遊無紀述座中相對有桓譚

二

芳塘灩防泛輕鳬五月薰風長綠蒲望去樓臺橫北郭晚來歌吹滿南湖裝成雪薤浮金盌坐看冰心映玉壺但惜醉歸新月好不知還有夜珠無

答夏聲贊府和韻

與君一別郡亭西長向遙天望防霓自笑鹿門難遽返莫嫌鳯羽尙卑棲晚尋仙洞新詩在日飲官齋舊路迷猶記南還思最苦闗前髙栁正蟬嘶

原韻答何朝宗

夜涼騎馬過街西醉舞樽前見羽霓淮浦人從天外度汝南雞在雪中棲深林蕙艸貽來晚繞屋梅花夢去迷誰念朔風當此際飅飅出谷鎭長嘶

從雨花臺至牛首道中

天界寺前黃葉下雨花臺畔白雲還同逾峻嶺盤空曲遙見長江繞大寰隔塢芋田秋未獲疎林艸舍晝常闗防人不盡徘徊意聊寄南莊信宿間

宿王言憲使莊

落木蕭蕭何處村松闗系馬到來昏雕防暮雨聽山閣華表秋風拜墓門【時謁王太君夜臺莊左】徑有名泉流暗艸缸開新釀覆香蓀此間已是山陰墅不用還尋謝傅墩

奉答倪粲原韻

自辭濠上尋中散曽在梁園賦子虛入世已無操瑟想聞君尙有帶鋤書東田秋到花開後西浦人逢落鴈初只道乘風應萬里相看猶是舊蒿蘆

偕沈華範同住秦淮有贈

團團槐葉減秋陰江介同過快滯淫賦就煙雲生四壁畫成蛺蝶值千金王郎渡口花舡緩孫楚樓頭酒樹深最是吳興容易病莫教相對起愁心

過舊院和陳憲副作

舊院荒涼極望迷女墻防處綠楊低庭余鳥雀銜金粟瓦散鴛鴦覆玉鎞桃葉一江環巷北莫愁兩槳去城西當年多少陽臺雨化作浮雲何處攜

答贈黃虞稷江南踵韻

黃金髙築不曾逢敢道才多气似龍客路經年乘下澤官齋臥日到髙舂王通家有三珠樹和嶠身如千丈松何幸臺城重防合秋宵一聽景陽鐘

二

虛傳往日賦明河十載長淮未放舸秋盡論詩逢沈約【時寓沈主考館】年來講易共田何龍江過雨低紅蓼牛首看云捫緑蘿建業重逢愁思逺敢言對酒不當歌

錢封君壽【令子副使嶺南】

羨汝耆英洛下同銜觴長對玉津宮庭前令器推王坦坐上通家是孔融鳩杖屢扶江艸碧鸞書新賜海蕉紅可知八百人間壽只在錢鏗指顧中

陪諸公飲歸酬贈錢大徳震

春船載酒渡江濆野館濃花帶日曛許下早知繁主簿座中今識孟防軍當筵皂帽欹紅藥對岸靑山掛白雲慚愧十年違禊飲空從洛水誦君文

飲趙解元舅之鼎宅時令嗣新領鄕薦

十年獻策在椒除重防親朋解索居戶外不嫌東郭履箭頭曽作仲連書雲飛玉斚看行酒雪滿金刀試膾魚防愛趨庭裁結也隨賢父上公車

西河集卷一百七十七

欽定四庫全書

西河集卷一百七十八

翰林院檢討毛奇齡撰

七言律詩【五】

長安雜感奉和髙陽益都兩夫子春遊原韻

十年裁與計車偕

帝裏蘢蔥气自佳三省愧膺新薦引九河無復舊疏排園花盡日開成幛江橘何時返渡淮秪爲晚依丞相府長騎欵段過天街

二

紫陌丹山未易兼羇棲徒使嵗時添遊魚欲逝翻吞沫乳燕初飛只傍檐故國望成千里隔新詩裁作兩頭纎及崖何限追隨意靜裏曾聽解妙嚴

得姜京兆奉天貽書感賦卻寄

薊門相望一登臺尺素忻傳遼海來九百峯前雲散盡十三山下雁飛廻

帝鄕艸昧時方辟官舍沙寒晝未開爲重陪京根本地故畱廣漢救時才

二

麐符逺佩出闗東鄕信長從黍谷通行部早廻寧逺塞題詩多在廣陽宮喇嘛水下雲間白韎韐花翻雪後紅獨恨馬周應詔晚長安對酒與誰同

枯梅生花和韻

橫牕老幹久嶙峋忽見幽花剗地新殘蘚暗含紅蔕淺枯苔生繡綠花勻湖山未許歸和靖谷口還應見子眞縱是東風能徧物卻憐流滯幾經春

七月廿一日

上禦瀛臺賜宴泛舟兼賚文綺表裏蓮藕恭紀四

首

芙蓉便殿接蓬萊秋气新從太液廻篽苑

賜來三島宴瑤池捧出萬年桮隄長畫鷁銜波轉水面金鱗入饌來醉飽載歌臨抃舞尙餘湛露滿罇罍

二

滄池詔許泛仙槎雲際廻看

帳殿賖畫開時翻桂槳雕臺深處見荷花衣光翠落波間練纜色晴分海上霞遊盡蓬瀛千萬頃金盤親咽棗如瓜

三

玉虹髙駕啟朱函早見瓊林有

賜緘幸拜防人新鳯錦渾忘學士舊雕衫攜筐入白煩中使束帶簽黃署細銜欲被縷絲

恩莫紀五緵十防倍摻摻

四

上林賚菓減封題藕節蓮窼乍出泥鎬飲已歌蒲與藻柏梁羞賦栗和梨槃畱白雪遮羊胖杯覆靑銅散馬蹄【蓮名馬蹄杯】三載金門沾湛久今來誰敢厭茹藜

雲間曹玉少五十【五月一日】

燕市忻逄鄴下賢髙軒重見防弧懸遊同荀況經年久【荀卿五十遊齊】生在田文五日前蓮葉裹書還幕府橊花當燭照歌筵何時海上尋仙去與子相期三泖邊

送陸使君出守思州

彤幨萬里使羅施路入湘門春到遲金齒再開蒙氏地銅符初下長官司蠻溪馬度天邊繘番戶龍迎雨後旗此際炎荒行陸賈牂柯南去使人思

禱雨

禁苑銅池散綠陰

鑾輿親禱泰壇深

九重自有回天力四海寧無望雨心日下土龍鞭麥隴風廻石燕舞桑林

盛朝霑徳如甘露何用巖阿起夕霖

爲朱使君節母費太君旌表建坊贈詩

女陽亭畔婺星懸喜見髙門有賜旃大節宛垂千載後遺孤生待十年前陶家坊爲延賓建韋氏書教阿母傳誰似使君懷祿養至今猶誦白華篇

劉民部尊人入鄕賢祠

曽坐臯比授一經騎鯨飛作斗邊星伏生故享鄒平廟劉向應祠尼父庭黍進蜼卣成式谷香含雞舌見寧馨須知享祀從殷典不在旗常早勒銘

金生西行

金城萬里惜分攜仗劍爭看洗鸊鵜偶訪傅來隴右頓從柴紹出闗西胭脂嶺下河流駛鳥防山空木葉低前去臨洮知有意新詩應向馬頭題

贈直分巡吳使君【使君司通省刑法驛傳系崇禎朝興化相公之子】

京門右鑰鎖重鐶幕府猶開鉅鹿間部吏逺趨淸苑路廂軍近控瓦橋闗提刑位出三司右擁傳人從百譯還好繼前朝名相業外臺節制本淸班

別陳生赴濟南幕

欲上旗亭多所思燕闗惜別暮秋時十年書隔陳琳幕幾度車過董相祠岱頂尙畱天半賦汝南曾和雪中詞春明此去如相憶須記宮墻碧栁絲

趙中丞開府兩浙

新開幕府壓江濆彈事中朝重惠文禹穴豫呈金檢冊浙潮初罷水犀軍殿前露簡看如雪梱外霓旌蕩入云何幸東南煩鎖鑰嵗星重傍鬥牛分

二

文臣節鉞古來難況復雄闗似奠磐南省坐教中憲肅東甌開後外藩寛

賜衣眞見鸞文曜避路猶驚驄馬寒莫道還臺鄕思逺故園金碧在長安【開府京邸有金碧園擬金馬碧雞之勝思故鄕也】

贈瓊山令

金徽初試韻初諧萬里南天渡海涯茂宰自能瞻貝闕漢家無復棄珠崖陶公山獻波羅稅黎氏腰懸瑇瑁靫肯向炎方重回首春花早寄日南荄

丁驃騎赴登州靖海衛有贈

初拜輕車駕上襄梨花先防綠沈槍營連北鎭沙門逺劍指東牟海路長充國定能籌轉運孫臏故自守都昌閒來莫向闗城射恐有鄕書寄雁行

沈萃址入蜀

徒聞蜀道上靑天誰識臨卭有令賢曉店散書綿竹頌春帆髙送錦江船五丁道可通金馬萬里橋難聽杜鵑應念紅閨相憶苦莫教人滯酒壚邊【沈君內人爲閨秀祁湘君】

靖海侯徳配王夫人生日

龍額初傳邑號新百年長遇帨堂春銅屏射雀畱神臂玉軸裝花寫誥身觴獻蠻姬銜翡翠閣前夫婿畫麒麟麻姑莫問蓬萊水環海今來已絕塵【時臺灣新破】

二

二月花明玳瑁樓槁砧今日果封侯瑤池宴已通三羽橫海軍還領十洲防翟翻衣奩影動金泥拭匣鑑光浮當筵儻進如川頌試看滄波萬里流

送春日偕同館諸公集張毅文太史宅分得毫字

禦苑才開露井桃春光又復去東臯肯從杯底辭淥且向花前換薴袍天半結云催夏雨座間騁辯析秋毫傷心九十無多賸指下薰風莫漫操【時谷文於酒闌鼔琴故云】

滇南大捷志喜四首

幾曲鐃歌奏太淸樓船無復戰昆明三川終破吳曦壘八甸重開莊蹻城神防新軍橫鐡渡蒲蠻舊版擴銀生天南萬里烽煙靖從此

臺階一望平

二

龍川闗險控諸蒙銅柱當年紀戰功靑海故能通徼外彩雲仍自見南中前軍夜入擒元濟降將時無似竇融江畔金沙堪洗甲木瓜花映綠波紅

三

虛像滇陽習水犀窮猿何處覓林棲金城但築盤山下玉斧長刳大渡西露布馳來眞倚馬

赦書頒處喜銜雞南人自此應無反安用徵兵過五溪

四

星垣振旅拂旌旄南詔碑前解佩刀大將兵摧神石裂長官司據麗江髙俘成

宗廟看陳矢凱獻

端門有賜袍金馬碧雞如可祀王襃拜使敢言勞

顧侍禦生日

執法星髙麗碧空防弧初絓柏牀東名標柱下三臺近人在香山九老中春雪尙餘霜簡白朝霞長映繡衣紅金門倘遇東方朔莫道花間好避驄

二

九霄獨坐重臺端共看鵬飛簸羽翰烏府自頒王儼敇豸衣重領杜林官封章曉入淸宮肅甲子星周法曜寒幸值

聖朝多雨露不須仙掌潄金盤

題陳生博古冊子和王司農韻

春暮楊梢解刺天碧幢閒使鬭茶錢風流只記張思曼朗鑑何如顧彥先鐘缶燒殘還自弄虫魚注缺不須箋燕臺𨿽少探花防也有柴車到集賢

夜飲

提壺不上曲江頭學士官居對殿樓長樂鐘當晴後響短連酒是夜來篘【宮中廊下酒家名長連短連】園蔬不厭茭菁薄筵燭將低菡蓞收坐近西軒看月上有人花底笑藏鉤

金古良將歸

春還凍澤未全消又見東風入栁條好友最難燕市別思歸翻恨越江遙才髙迥若雲中鶴興到塗成雪後蕉【古良善畫】但使官湖能乞與相期應在馬臻橋

胡廣文之任溫州

中原十載共爭雄此日方傳吾道東落筆賦成天闕下橫經人待射堂中芹絲到處依池碧芝艸生時映帳紅但向吹臺尋故磵可知甌越舊來通

秋日早朝

宮井鵶翻露未晞輕寒先入侍臣衣玉罏香散朝成靄金殿花生夜有輝鳯輦陳階銜翠羽馬傾椀賜珠璣【每朝畢各坐賜酪】自慚陪從無文采空見蛟龍繪兩旗

宗藩輔國將軍博公同滿州徐翰林並以詩見寄依韻和答

小院含商暑未除終朝乘馬尙斑如懷人漸近三秋節佳句忻傳兩地書病起渇逾梁苑客夢回思逐賀湖漁誰知興慶坊邊月猶向城南照索居

七夕用前韻

秋花裛露被東除月殿穿鍼巧不如向夕慢陳庭下菓連年悔曬腹中書寒歸金馬愁仙吏水漲銀河笑澤漁思煞故園機織者晚來長自對門居

贈椒園和尙

甘泉西上敝琳宮中有髙賢似逺公說法不離雙樹下置身長在五雲中平臺花气秋來迥禦苑鐘聲夜自通獨惜裴休難問道空搖珠轡日華東

送姚聚中還湖州

楊栁河橋送客還十年詞賦滿江闗髙門自啟菇城曲佳句猶畱松石間【有松石間詩集行世】下若人逢花鞢前溪風定鳥綿蠻上林春色年年好不用端居賦采蕳

上已易園修禊奉和益都夫子原韻二首【時陪遊者皆同館前軰二十八人】

曲江修禊已三年勝飲無如栁下偏地曠盡教油幔接溪廻不礙羽觴傳防隄艸向春深髮夾路花從雨後妍陪得蓬山舊仙侶到來滿座盡雲煙

二

良防何須絲竹偕春風此處逺塵霾東流水色淸堪戀北地晴光淺亦佳髙栁隔簾拋粉絮新蒲刺水簇金釵洛中禊飲年年事丞相同行豈易儕

張梧南還

秣陵憶別十年前帝裏相逢倍黯然玉案未酬新綠綺【時貽我漢玉未報】柴車還褁舊靑氊花開曉店迷行騎栁放春門慘別筵此去但能隨謝尙不須頻上估人船【時隨陸少參歸江南】

二

靑郊綠艸散平蕪別路愁聽谷鳥呼幾見戴逵還剡捨重看李白出當塗難兄三載仍畱粵【謂南士也】賢主千秋半在吳欲典朝衣餞歸客杏園東去酒誰酤

奉和扈從登封應制四首【有序】

時維肇甲候屬升辰承六幕之淸寧慶三能之效順翠華安指東都望幸多時防仗將臨夏諺爲歌已久因整恊時之駕先酬肆覲之觀鉤陳簡肅無煩五校蘭錡柴望精禋不事三壇茅脊所過祀名山笑玉檢探符之陋隨時省方俗斥金泥封事之繁惟是問族之貞淫間修五禮就民相慰勞暫徧羣神聿開千百年未有之恩頓釋七十君歷傳之妄念玆輸挽築楗石以塞決河攬我提封登髙丘而望逺海謹誦捲阿之什防賡將享之章才慚應劭難傳西漢官儀職本蘭臺敢效東封著頌

嵯峨方嶽望東巡何幸天門扈近臣磴道曉云廻海日石壇秋艸徧山春鑾旗翻作中峯電鄗黍祠還上畤神千載玉泥畱檢處今來沾盡屬車塵

二

帳殿重重倚障開山呼相應似鳴雷九旗總向巖邊出萬乘疑從天半來升气下窺靑檢合禋河西眺白龍廻盛朝功徳眞難紀勒石慚無作頌才

三

東方雄鎭防神京豫日

宸遊減禁兵霜繞幔城嚴未啟花開輦路笑相迎晴看禦馬林間度夜聽天雞海外鳴九防齊州渾一望可知六宇正澄淸

四

鉤陳羅列動星文佳气蘢蔥繞

聖君騎接百靈巖曲穏龍躔三觀嶺頭分春還个左乘靑輅時見封中起白雲問俗省方千聖事百年父老幾曾聞

潘生南歸限韻

秋云夾日雨雪雪遊子將歸轡重銜別曲慢調新綠綺徵衣還著舊靑衫亭廻通潞看題壁家近前溪認落帆若賦閒居肯相寄雁鴻千里不須緘

二

南湖水盡見菇茭愁向靑門折栁梢曉雨送歸梁上燕秋風吹動海門蛟河陽官閥同潘嶽鄴下襟期似石苞盡日天街同對酒能忘出宿在東郊

長安中秋

朝廻晝漏報新晴坐待金波灔防生闕下芙蓉開旖旎樓頭鳷鵲見分明當軒河影經秋白傍苑砧聲入夜淸手把醁愁未倒醉來恐起故園情

二

西風吹葉下金溝海畔虹生雨漸收庭樹影搖冰鑑冷筵花香入玉杯流天街燭散千門靜碣石雲開萬里秋爲侍講堂歸騎緩晚來東閣重淹畱

湖南丁中丞生日

三湘重鎭古羅田萬里星沙啟幕蓮才過庾公還夏口人如王濬在西川浯溪伐竹當蓬矢蠻郡椎銅作酒船指顧弧南將啟宿崧髙長頌五云邊

送沈五栗士本進士歸裏

同研淡墨注髙名驑馬雙騎出鳯城衣栁漸逢宮巷曉看花剛及禦園晴開來榜目誇龍虎歸去川原見鶺鴒一自容臺陪宴後蕭疎長負故人情【是科予分闈同宴禮部】

寄河南驛鹽道

三河節鎭擁朱旗鳯詔新裁五色絲萬竈授鹽齊仲父千秋置驛鄭當時開牙艮嶽飛雲斾行部梁園奏雪詞欲指冰壺遙作頌由來淸徳畏人知

贈送洪使君巡撫江南

中丞初拜

璽書行獨坐南牀舊有名此去開藩跨建業臨岐賜宴在端明襄中羊祐方開府海上盧循早罷兵千頃煙波環震澤看來不及使君淸

二

巖疆瑣鑰重吳中萬里車書澤國通侍禦呵來驚赤棒元臣饗後賦彤弓平推庚甲王程緩

上念東南民力窮特賜九花天廐馬瀕行莫認舊靑驄

金鎏南還

把臂京華又一春柴車欲駕淚盈巾戴逵豈是王門客阮籍終爲林下人到處題詩銷旅寂行無餽贐恨官貧河橋相別知何幾白首垂垂總是銀

二

相期同返舊巖阿豈料君先防去騾老入侯家猶謾罵醉辭燕市重悲歌收禾嵗晚鄕田少落葉風吹客路多只有雲間沈學士長懸一榻待相過

寄閩中提督張君

西平勲伐冠雲霄特簡趨庭領騎曹烏滸降旗迎谷永文臣拜節重韋島中盡新開版腰下猶懸舊賜刀不道西淸頻入夢到來還隔海門濤【時予客福州】

秋祀社壇候

駕

秋行陰祀詣三壇仙掌髙垂玉露寒百辟奉璋迎仗外六龍扶輦下云端風廻天半聞仙樂夜見星流繞從官一自太和初獻後愧無金奏頌咸安

書王舍人冊子【舍人爲內廷供奉賜宅西內】

仙池中禁杳難親解玉坊邊一舍人詞出

禦牀封過宻衣從宮鏡照來新花前白事先東閣斗下丹星近北辰虛薦雄文似司馬有誰還賦上林春奉陪李學士禮玉皇閣醮壇同胡編修袁舍人顧孝亷卽事

玉皇案下舊仙官親捧瑯函禮醮壇受事籙呈三殿切步虛聲徹九霄寒朱輪滿院皆云侶丹竈烹泉有露團賭墅圍棋渾漫興今來俱作洞中看

題方編修健松齊詩限爻韻

名園幾度罷誅茅猶見長松翠影交太子有城頻在望方幹故宅那能拋欄邊蘚斷驚虫蝕石上泉流爲馬跑誰識桐江風雨夜尙畱龍吼聽櫹梢

二

緑野園林枕石嶅【編修爲崇禎朝相公之孫】風光佳似孟城坳七株偶向巖間植百尺翻從云外捎如此江山龍未化舊時林木燕曾巢【地曾經兵燹故云】平泉多少丁寧意肯向金門戀鬥筲

送平將軍守建昌衞

龍驤銜命重南徵閫外蓮花早列營豈有黃騶能防陣忻逢白馬舊知名防軍臺接章山戍轉饟船隨下瀨兵莫道元戎難就拜麻姑壇土築方成

宋尙書新進太宰

初裁九格掌人倫三典名曹踞要津司列位髙紆紫紱長名榜定勒紅銀廷推徐勉眞淸士朝有袁昻是正人欲問開元新相業梅花先報鑑堂春

二

臺衡久已冠文昌啟事嘗登帝座傍褚炫端居能節儉崔生用士總剛方賜來金鑑含霜薄懸得珠繩引宿長愧托淸流陪後乘時從畫省借輝光

送漳州胡別駕還郡

漳南上佐計車旋攜手京門思黯然別榻尙施花嶼側佩刀重掛栁營邊行時馬傍春云曵歸見珠飛海月圓誰道淸亷少人識胡威譽望正當年

施二公子歸裏

楊栁河橋防曉煙相攜苦憶十年前洲邊講學逢官舍燭下題詩對客筵驛路計成新歲月江南歸向暮春天還家若問靑房李朱仲園頭未賣錢【太夫人命以李熟爲歸期】依韻奉答益都夫子見寄之作時夫子以禪語開示故及之

空言詞賦擬相如豈有文章重石渠國史未成羞碧檢越人何意戀朱余從知白馬原非馬不用騎驢更覓驢數日朝防都廢盡只緣新接冶湖書

西河集卷一百七十八

欽定四庫全書

西河集卷一百七十九

翰林院檢討毛奇齡撰

七言律詩【六】

康熙十七年十月一日大學士索額圖明珠奉

上諭各大臣題薦才學官人除現任員外著戶部帖給俸廩並薪炭銀兩按月稽領感賦二首

宣平初啟儲才賢便向金門拜賜緡烏節稲頒髙廩俸紅籮炭凖大農錢花攢印帖看成錦日照絺衣恍挾綿誰道舊時含糗士還承介鍚在昌年

二

公車通詣近三臺月俸旋教計部開

禦牒宛從天上落

皇恩髙向日邊來饔錢誰是張安貴索米慚無曼倩才咫尺光華將啟旦敢言遲暮答涓埃

午門謝

恩恭紀

嵳峩閶闔啟雙鐶

帝闕遙看防仗班伏地敢違階咫尺瞻天只在殿中間楓門劍佩朝方啟艸野衣冠拜未但愧

聖恩無可報遙呼萬壽指南山

答景文上人過贈原韻

三月春江初上潮浮杯何處渡來遙莫嫌陶令眉頻皺猶喜丰幹舌未饒妙偈不從禪誦得薰衣時把佛香燒願君長在山陰住勿使中軍遠見招

王明府之任零陵

瑯琊才子厭承明萬里遙分有庳城白日吏來花下臥感時淚向竹中生賦完莫笑陽城拙操潔無如鈷鉧淸湘口題詩能北望雙鳬飛處是神京

陳君六十

樟亭十里比柴桑中有髙人引興長白帢曉披花露滑紅泉春洗藥苖香門回髙駕同孺子庭下監州類季方邀得麻姑頻貰酒相看猶是舊余杭

奉餞汪春坊同年請假覲省還裏二首

裁向東朝作從臣毎因問寢倍思親髙堂豈易沾三釜長假何難請十旬【唐長假以十旬爲滿所謂十旬休暇是也】閭左枌陰虛閱嵗關前艸色暗逢春如何白首懷歸客猶作靑門飲餞人

二

初頒儲冊下銅扉暫借朝衫作防衣九列尙需三度轉十年能得幾時歸江魚午饌烹嘗美慈竹鄰墻過未稀苐恐曾參冠不定禁林重盻早烏飛

贈邵吳縣

平原邵續舊知名筮仕能分閶闔城甲第早膺三禮貴郎官上映一星明車過樂圃鸞初下綬拂金昌花正生遮莫東南烽火近吳門尙有水犀兵

嶽州大防奉和髙陽寶坻益都三相公喜賦原韻六首

荊門露布揷雕飛聞道雄師己合圍下雋地翻畱後斾洞庭波洗戰時衣軍分五壘眞無敵峒阻三苖何處歸況有樓船橫浦入天南誰不望明威

二

湖湘冦盜本螽飛連破平江似帶圍夜水暗驚流劍影春花偏喜揷弓衣人收赤子安軍鎭地入黃陵近姊歸但得東山堪勞士教零雨誦伊威

三

七校縱橫盡佽飛紅秋新束馬腰圍熊羆但計逾銀甸蟣虱何愁生鐵衣羅子收來忘北顧楚軍散盡想東歸零陽此去降幡集何必彊兵出武威

四

日望巴東鵝鸛飛江陵種柳漸成圍提兵眞入移綃幕叩馬相迎有布衣三奏防書當甲始全軍振旅在春歸從來廟算需賢相況復詩傳翟子威

五

桃防誰道善拚飛

帝命原教式九圍尅日將軍齊捲甲連年

天子自求衣葭還舊律知來復滿新田嘆曰歸從此徵駹與朝笮敢言咫尺見

天威

六

禁旅中兵總射飛長驅肯作掩羣圍行營夜襲藏刁鬥轉戰春生換韐衣王濬乘風能越險姜維有志亦當歸裒荊自古需罙入誰道

王師不在威

張方嶽巡撫閩中

來從奏計待鳴珂去路黃旗載駱駝斗北驟頒新筦鑰天南重整舊山河建溪雲樹開藩逺閩嶠山花入幕多身到九仙須對酒年來東海不揚波

夜集兪明府園亭次其小阮石眉原韻

名園竹樹夜蕭蕭閒對淸樽向午橋屋角暗星疎帶雨欄邊流水曲通潮當筵酒暖杯頻瀉促坐談深燭易燒最喜君家饒二阮相從林下且招邀

丁民曹分巡贑州

河橋柳色映雙旌萬里防南好計程畵館望郎初奉使建安才子舊知名樓船浪逐灘聲轉幕府花含瘴雨生他日鬰孤回首處待君還賦泰階平

與汪廣文

講學河汾年又年長安相遇見華顚空囊尙載田何易沽酒曾無司業錢絳帳經傳燕市曲靑袍艸映禦河邊金門萬里雲霄近莫問滄江有釣船

答贈萬州學正何君見贈原韻

慢將春酒瀉郫筒金錯長懷嶺嶠東帝闕上書原有意王門操瑟豈難工人閒居傍支公鶴【時寓報國寺】馬瘦行如鮑氏驄謝汝容臺能薦士風流還著玉堂中【時分闈廣西其門人有入詞林者】

九日登善果寺後毘盧閣示同館諸公

淸秋黃葉滿林臯佛閣層層散白毫千里有誰還望遠十年此地再登髙香臺露下翻萸葉茗椀霜融沃筍膏誰道初衣難再著晚寒猶覆舊絺袍

送何岱瞻還江陰覲省

薊門楊柳弄春晴欲別翻憐邸捨情春泛白波分琖盡夜來紅燭照牕明西郊艸映寒袍色東閣梅傳舊句名此去澄江若相憶延陵城下暮潮生

二

春城花落己埀條萬里江關去路遙別恨直追申浦棹離人初上禦河橋筵前白帢畱應少臺上黃金望欲消只恐河陽方覲省便隨敷奏上丹霄

平原道中示仲山諸同行作

客路秋光最可憐平原風物更蕭然山橋度馬雙流迥野店畱人一榻懸酒斾碧埀丹棗下廟門紅閉綠楊邊卻因顧陸相從晚毎欲聨鑣未敢前

徵南大兵乘勝收復長沙奉和髙陽相公原韻二首

戰艦橫江蔽鬰姑材官百萬盡彎弧新收嶽麓時移障襲湘潭夜渡湖白馬關前鳴鼓角黃陵廟下禁樵蘇天南指日銘功遠何必牟彌布陣圖

二

南徵彍騎本騰驤況復追奔似燎揚定遠自能摧虎穴防軍今已下熊湘云車駕處城頭暗露布書來盾鼻光不信衡陽京觀美都梁尙有武成岡

重陽後一日偕同館諸公集黃編修新宅分韻得秋字

新第重爲九日遊黃花開徧白檀秋集賢有防思韋綬買宅無錢贈馬周鴻雁盡從天際落茱萸還向酒邊浮主人初辟西軒好且傍斜陽欵欵畱

贈王君

髙飛鴻鵠久回翔何幸相逢在帝鄕上客盤餐畱北道故園花柳憶東莊平交世重朱公叔直道人推王彥方我欲續成遊俠傳爲君重數舊髙陽

謬防益都夫子作六子詩見贈予居其一且落句韻各葉本姓謹依韻奉答並謝二首

嵇康空自友山濤十載深慚佩孟勞觀海始知環海大近天渾忘戴天髙書窺東壁驚三祕醴設西軒笑二豪誰想芳洲舊鸚鵡尙防開鏁問奇毛

二

豈有長鯨掣海濤重煩傾注過勞勞孝亷但舉桓公雅子弟誰如龍伯髙通徳有門爭北靣朗陵故里在西豪可憐未埽齊庭日挾刺徒生紙上毛

奉和宗藩博爾都雨中見懷原韻

春街三月雨霏霏遙憶春星隱少防華館近天開處宻宮車盡日度來稀蘭分壠坡縈靑幔水漲河橋覆碧衣羞煞梁園倦遊客淩雲未獻賦俱非

飲髙太史宣城防館話舊有感和施侍講韻

但泛浮杯渡芥堂天涯四望總蒼蒼論文自昔同官舍對酒何期在

帝鄕幔捲露埀天際濕燭搖風入夜來狂相逢不解相思苦試看樽前兩髩霜

二

宣州舊邸有閒堂匹馬相過晚色蒼愧我十年長避地羨君四坐盡同鄕食甘莞菜知還健醉舞蓮花未是狂漏下莫愁歸路晚天街涼月白如霜

贈河間守

新賜幨車駕五驑銅符東領近皇州下車嚴似張平子按部親於郭細侯上谷云連滄海動南皮花夾衛河流吳中人憶軍司馬長聴淸歌繞郡樓

寄贑南道丁使君

南行節鎭重分巡棨防初開贑水濵楊防不爲徼外使柴侯本是部中人褰帷風動諸蠻肅落筆花飛五嶺春能向郁孤臺上望遙遙京闕豈難親

王給事分守浙東

東南觀察古諸侯按節明州與越州曲蓋賜來函徳殿髙牙開近甬江樓西垣舊日能廷諍前路淸風起棹謳若問衡文嘉祐事防稽竹箭不勝收【使君曾典浙試】

二

攬轡登車慷慨行臨岐猶有贈鞭情百城久向車前望十載長畱殿上名畵閣入雲天漢近朱旗拂岸海潮生伊予家在西陵渡門外蘆花相笑迎

上以久旱躬禱郊壇立霈奉和髙陽相公恭紀原韻皇雩練日宿蒿宮羽佾無煩召典同祗爲三農祈泰畤遂將六事告蒼穹龍行甽谷迎猶緩雲起封壇饗自通旱魃歌成甘霤下湏知尹吉在西丰

送錢刑部提學貴州

都官視學本含雞帝裏春風惜解攜五衛兵逾關索嶺諸生試待犵獠溪城連箐竹蠻云暗巗畔芭蕉瘴雨迷一曲湘靈應聴去龍荒原在洞庭西

寄周燾

誰言琴氏好騎魚欲寄雙緘問轉虛坐客己傾江左淚聞君尙在道南居吳中著有張融傳花下刪成蒯子書當日章安兵未起趨庭長得過甌余【其尊人曾爲臺州司馬】

吳江陳啟源貽詩賦詶

十年道路愧防鴻長向吳江聴落楓畵舫未逢三若下髙門只對五湖東冠時著作超承祚滿地兵戈憶子公何幸新詩能遠寄光芒百丈儼埀虹

寄贈山東開府施君生日

東藩鎖鑰衛神京開府雄連七十城星斗喜從天幕轉日華看向海潮生威行岱麓風彌峻操比齊河水更淸一介書生能建節當時曾見庾蘭成

二

金笳開處動旌旄獬繡裁成鵲練袍賜履遠埀滄海闊期門孤並泰山髙全齊萬戶爭懸矢此地三公有佩刀哲士挺生眞不昜肯教

聖主念民勞

送徐二十二嗣定廷試南還

天安門啟控雙鐶

聖主臨軒防奏還老景去畱存宦迹夏云重疊類家山城邊度馬人俱遠庭有啣魚鳥自閒他日論文肯相待爲君柳市重躋攀

二

靑袍裁罷謁公車徐樂原來始上書萬里敢嫌雲路遠百年長坐夜牕虛固知道在難爲報翻笑官閒未易除思煞舊時同學者到今誰復共巖居

題家司百聴月樓詩和益都夫子原韻

金梯不必問孀娥夜靜猶聞水調歌穿槅碎投千片玉當牕寒瀉萬重波楡含星影拋錢細桂入秋來落子多自是淩雲遺構在不湏烏鵲更塡河

陳掌院先生歸裏

欒欒素蓋謝明光欲餞靑門柳未黃祗爲山濤將負土故教劉覧暫還鄕啣車曉日當天井去路春云蔽太行咫尺東山勞

聖眷莫令同省久相望

二

車前揖杖暗心驚數載金廬共侍情帝座儼臨瞻斗近君行此去見星明韓山白鵲盈軒集濩澤丹芝傍墓生若問趨庭湏學禮那能徒負後蒼名

送裘侍禦巡鹽淮揚

獨乘驄馬下江都夾道爭看禦史烏帝簡不殊李景讓官山重見管夷吾臨行舊邸金章露曾彈新參鐵面孤飲餞都亭誰勿避可知獬豸在當塗

施鴻臚以禁方見示賦謝

慢延三景叩昆侖碣石猶翻北海鯤未共馬生飡玉液恰逢羽客在金門啣花鳥下靑絲仗合藥人歸紅杏村誰訝肩吾還入籍丹臺名姓本長存

彰徳別駕之任有贈兼詢吳文學

鄴下新推監郡豪漳河水色照靑袍車前周景初題字匣有王祥舊佩刀上黨云連熊斾遠太行山盡雀臺髙城東肯問韓陵石何處文章少俊髦

出沐卽事有感

西郊出沐踐良辰回首京華又一春鴉陣噪來天欲兩騾車過盡路生塵年前悔作閒情賦日出歡逢曝背人自笑褉堂相別久夢回還著白綸巾

送平象九之任宜賔

夜郎南去使車稀喜見雙鳬道飛巴郡雪消來白市蜀江花落覆靑衣春田種秫抄雲起午夜橫琴帶露揮此去葉楡烽火靖掖門相望敢言違

王時大授連江令

銅魚初佩度仙關拄頰時看海上山農畝課成螺蚌外官亭開近荔枝間王喬豈嘆京門遠嚴助方平甌粵還假使承明猶未厭鳯城柳色盡堪攀

上幸瀛臺登魚徧賜近臣恭紀和李相公韻

蓬池初獻範公鱗敕使分魚賚近臣銀鬛散飛瑤島雪金梭堆作

禦盤珍餐同豢豹揮刀爼夢逐非熊理釣綸欲紀聖恩何所似滄波漭沆竟無垠

二

九罭翻波躍錦鱗魚徵無復稅王臣天廚入夏猶頒鮪海谷何時不效珍龜臛未和徒頷顑鸞刀欲下轉紛綸江湖自昔相忘久誰道龍淵四垠

周太史尊人明府公年伯六十來京師同館諸公各賦詩奉贈和韻

三月鶯花滿上蘭藍輿迆邐到長安戴封故作西華宰韓愈曾爲嶺外官授冊遠探金簡麗趨庭曉過玉堂寒宮衣裁罷斒斕色猶作他時制錦看

王光祿子舉茂才喜贈

舟山鸑鷟紫田芝江左靑箱數世遺可但茂仁稱令士果然王濟是佳兒下帷不計探花日在泮剛逢采藻時猶記帝京來覲省當樓新授鯉庭詩

二

東園日出露桃開佳信忻從鑑水來藻彩橫天驚鳯翮渥注墮地本龍媒杜林名閥推光祿漢室髙文重茂才祗爲徳門饒世濟庭前早己植三槐

春夜防集益都相公邸第卽席和韻同王舍人陳吳二檢討徐林鴻咸淸吳農祥三徴君曁公子慈徹協一

夜啟槐堂近北辰偶來休沐借人倫筵前杏炙燒唇美庭下梅花刺眼新雅量儼臨千頃壑淸談眞隔幾重塵滿堂歌詠渾閒興何必乘槎更問津

二

臺階濶絕若參辰猶喜相擕邁等倫金檢祕書看後古銅槃髙燭照來新行觴久接荀龍譽舉座欣無庾亮塵咫尺天衢珠斗近祗愁無力度云津

三

春蘭泛景見光風坐聴吹陽出六同日暖賜衣宮扇下晚來置酒閣門東生徒雜列超桓傳巴蜀初開想竇融金管暫吹羽舞後可知調燮在三公

四

黃閣沈沈轉惠風柴車春夜許相同綸書早已頒池上絲竹何妨載墅東舞袖亂隨燈影散歌聲細入酒花融當筵親作來遊誦不是周公卽召公

送周在都任濟南郡丞

肅肅秋風轉隼旟東行監郡綰銅魚時淸且佐平原相年少能傳櫟下書【郡丞爲櫟下先生季子】丹鳯飛時知賜璽靑山到處好題輿選人尙有難兄在【時其兄雪客方候選】欲贈防刀思有餘

贈丁刑曹

初看鳯翮九霄搏敬禮由來重建安赤館舊曾遮列宿白雲從此防都官荷花結芾經秋艷棘木當防入夏寒況値中丞開幕後於公門第舊來寛

李沮東世兄由韶州太守移任寧波

重承露冕出燕關秣馬都亭霽色殷金轡乍回五嶺外銅符又下四明間行車春傍江南柳披牘時看海上山鄰部編氓懷世講相思長趂浙潮還

寄山右方伯

太原行省領方州況復開藩在晉丘經國不湏搜粟尉安疆重借富民侯編圖戶列中條盡轉餉船隨砥柱流若問汾陰千載勝白雲猶是漢時秋

馮二宿榮遷補國子監博士

槐市南頭璧水連馮唐待詔尙英年漢廷博士官𨿽冷國子先生獨爾賢折角定教傾五鹿畵衣應早兆三鱣花前載酒如相過可有東防月俸錢

秦太史歸裏

一紙黃封下玉除春風歸興動鱸魚才名久己傾同捨筆札長驚跨石渠天上靑簾新水棹樽前紅燭故鄕書甘泉此日多詞賦莫更遊梁賦子虛

依韻答和彌壑和尙長椿寺說法見贈原韻

騎馬宮門年又年思君長在率陀天因傳佛說來初地悔拜天書出望仙下座有人裁問道空林何處好逃禪當時王許山陰防不道重來闡太圜

送沈客子還禾中

京門曉日動行旌相送河橋百思生三防未經投北闕十年長憶在西平宮墻柳絮粘天白旅館山梔入夏淸他日負薪能薦逹肯教亷吏抱虛名

贈胡生

少年能讀九丘書入洛猶乘下澤車沐髮碧於江畔艸行文艶過水中蕖歌殘白石天將旦裁就靑衫暑未除前路秋風應萬里期君先作北溟魚

沈殊亭處士自倡村居詩徧和成集其所和多兩浙耆舊繙閱生感因其索贈亦用原韻續成一首

水南水北總皆村何用辭家賦述昏烏有九苞方是鳯雞非三尺不爲鵾投詩半是梁園客避地深於吳市門滿目舊時朋好在慢將存歿句中論

西河集卷一百七十九

欽定四庫全書

西河集卷一百八十

翰林院檢討毛奇齡撰

七言律詩【七】

早朝和韻

端門髙啟傍靑霄待漏初廻金水橋防仗暗排雙闕麗玊階徐引一燈遙風飄禦琯疑鳴鳯寒動朝衫許覆貂只愧仙盤頻賜露【毎朝賜酪】侍臣有渇未曾消

下朝

鳴鞭退後皷鐘稀日上松杉鵶漸飛庭燭乍收遙仗防罏香猶在近臣衣蠻隨九陛陳琛去象駕雙輿負防歸咫尺

皇威𨿽暫遠玊欄回望轉依依

吳二東遊

三年流滯薊門關歸路重遊徐泗間逸駕豈能畱駿骨望鄕終自蔽龜山淸秋醉向湖陵度落日吟從梁父還他日滄洲儻相憶爲予東望大瀛環

寄昌平道沈僉事二首

軍都遙接塞門寛北防神京似奠磐舊衛尙持宣尉節外臺方重惠文冠牙開雄鎭邊云靜幕映前朝寢樹寒最喜子牟懷闕近日華髙處卽長安

二

北門鎖鑰壯

皇封大斾朱間錡茸鐵騎不湏屯上谷金湯長此控居庸朶顏故部安三衛袋帶新裝賜

九重聞道麟符分輦後登樓淸嘯甚從容

醉和任明府官署歌席原韻

申江三月暮春天入夜華燈簇錦筵官舍有情啣獸斚客心無緖似鵾弦歌成三愁將變醉看雙娥使近前多少臨卭仙令客問誰眞是馬卿賢

春日偕諸公集梅花樓並食卽空上人魚餐卽席和韻

不愛桐君與竹君毎看花發思紛紜風來水曲初生漲雨過山頭尙帶云醇酒早隨公瑾醉瑤琴願續惠休文有魚堪作伊蒲供誰道行廚少苾芬

陶君雙壽

荷花並蒂滿江潯並坐薰風鼓瑟琴記得述昏曾見志最難卻聘有同心靑蛾一奏瑤華樂防鳯雙棲珠樹林終日題詩編甲子徴君吟過細君吟

送杭州顧使若之任

彥先才地冠中朝新賜朱幡領六條井邑雜通甌海路郡樓平對浙江潮花前試印開硃匣雨後行車駐畵橋誰道薊門乘傳遠專城峻望已幹霄

壽張學士

早拜參知領從班毎因淸逹霽

天顏詞頭日判鸞扉裏軫上星明帝座間人到講筵余紫气史成斷案若靑山【時爲史館總裁】年年寶樹埀弧月載酒防花共往還

唐公子授西安郡丞

春桐花發待鸞棲黃綬金章惜解攜秦地通侯誇上佐謝家司馬重安西亭臨冀闕看承露車過峣關卻屏泥公府家聲曾不攺嘉名何必向人題

餞長沙趙使君

湘州司馬泛星槎南雪消時好及虞願舊曾官海上賈生從此相長沙琵琶峯轉看迎斾橘柚洲晴待放衙前上紫微如有憶春來應寄石壇花

考功郎劉君主試閩中

啣命東觀海嶠雄風流裴楷著淸通持衡自昔推司列敏識於今借考功萬選錢畱浯海碧三條燭展洞蕉紅閩王宮畔長春閣時有天風下至公

翁使君之桂林郡

使君南控五驊驑萬里褰帷入桂州蠻地盡從辰嶺隔郡堂斜見灌江流枇杷花發行苗部鈷鉧潭淸記柳侯此去建陵如戀闕晚晴時上望湘樓

益都相公歸田後以冶湖泛舟作見簡且自敍晨夕鄕遊之樂謹依原韻和答成詩

南天從此罷樓船東墅時聞載管弦客至泛湖當雨後使來授簡及春前歷長不記移花日稅薄剛逢刈麥天誰信太平元老貴竟同野稚餉炊煙

寄贈黔南蔡開府使君

重移幕府鎭炎荒禦繖曾經賜武昌入蜀路開韋節度平吳功著杜當陽九隆爨稅收靑海四部蠻歌侑白狼欲泛一觴何處見雲龍洲畔卽瀾滄

贈別邵明府左遷之蘭州幕

西上蘭州路漫參軍埀老遠之官故交綠酒傾來晚從事靑衫著去寒塞柳凋隨車後落嶽蓮髙入幕中看上林多少鸞枝在誰道卑棲乏羽翰

過江晤王甫白後旋有詩寄懷因依原韻答寄

錢塘江上對門居絕勝河汾一舊廬入洛已經逢季雅仕秦何必羨由余尋還髙士廻通徳記得思君在執徐咫尺西陵風雨近莫愁論學少三餘

蔣將軍挽歌

先生射獵早歸田門下重歌薤露篇曾破黃巾還渤海何辭靑塜象祁連文螭自繞新題碣櫪馬猶披舊賜韉惆悵過庭蔣詡在方開三徑杜陵邊

過姚使君寓樓答贈依韻

金雙峙倚秋空迆邐尋君蕭寺中亭午薄雲方漏日新晴髙樹昜生風攜來圖史披將盡亂後登臨感自同欲紀舊時監郡績請看杜牧贈姚公【杜牧之有贈姚公詩見樊川集】

寄李方伯

鶴繡犀鞶照錦茵屏藩髙啟浙河濵關中轉運推蕭相洛下軍需借冦恂滿道官花方向日盤根仙李正乘春賔門漸覺薇垣近幾度思君意倍親

上海防事前枯槐再花和任明府韻

洛令原推任峻才春風長拂印牀開分田不用兼收秫夾道能生半死槐紅雨潑殘新燧火黃花飛滿舊階苔星精自應三臺貴何必王家再種來【槐木爲虛星之精故云】

送張學士給假還裏四首

給侍昭文敢乞身十年華蓋鎭相親蹔從丹禁辭明主要使滄洲識近臣私第慢教收祕笈還朝早已訂溫綸洞門雨後春風發仙驥翾飛總絕塵

二

蓬閣由來多歲年此行未許遂歸田授餐還撤東堂饌賜槖長攜內府錢擁傳春啣金勒淺登樓時見玉繩懸還家總道家山好卻訝蒼龍當晝眠【學士所居在龍眠山】

三

修文中禁許誰尋乍見鵷鸞出上林防入獨言親塟遠慨焉予告

聖恩深城連百子思埋玉舟過三江笑鑄金移孝作忠疇得似年來空愧接衣簪

四

橫門供帳傍春城況値淸明艸又生中袐早詶圖史願東山終有薜蘿情六筐瘞後猶登壠五嶽遊時慢記名祗恐

聖明懷望切海門潮上促王程

奉寄錢唐梁明府

東垣才子興翩翩試宰錢唐年又年海日近從城闕上湖山長在縣門邊陶家種秫分官釀吳女栽花傍訟田只爲愛聽弦誦好春來時有過江船

田公子示詩卻寄

公子才名冠帝鄕趨庭猶自逐龍驤觀書爾獨追正結客人稱過孟嘗劍入斗邊雲气盡文隨幕下海濤揚何緣共踞胡牀坐一唱陽春大道王

趙生爲武城宰

銅符初綰濟河西此去陽平一望迷吳下髙賢仍作宰晉陽公子實封齊官淸養廐皆齋馬學至操刀好割雞當日歌如未撤慢嫌爲政笑宣尼

寄南丰令

軒綏髙駕向南城江介時瞻列宿明自得獨孤爲茂宰盡教李覯作編氓壺中巖傍春云曉旴下堂隨秋雨成華轂朱輪相送後有誰專對在延英

送錢編修歸養雲間

暫辭東觀返蘭幃相送靑門望有輝國史預裁毛義傳宮羅先制老萊衣前臨通潞當南浦爲望幹山啟北扉顧去慈鵶歸哺早春來仍向禁林飛

屠少府左補始興驛丞

南行且莫厭官閒梅尉髙風好去攀傍捨不湏防緑綺開衙長自對靑山嶺隨陸賈乘傳去座有司農置驛還暇日題詩尋玊筍丹砂正好駐朱顏

奉和髙陽相公初春入直喜雪原韻

東風吹雪滿重城錯認山礬散落英內府乘春忻有象天街入夜靜無聲珠光照海驚龍蟄玉粒盈田任鳥耕但使三農兆三白萬方誰不荷生成

二

粲粲瓊霄接

帝城羔裘重喜綴三英望添苑樹朝來色聽得宮鵶曉度聲

闕下久淹東郭履山前誰念子輿耕難探相國憂時意不是陽春和不成

奉和髙陽雪中下直原韻

雪朝下直快幽期控馬端門欲度遲云葉擘成堤上絮天花散作手中絲髙懷自埽迎賔路雅防難傳禁軆詩何幸玉堂揮翰早一時歌動郢中兒

二

靑女便娟未有期春空冉冉下來遲霙連似把靑瑤屑霰集惟抽碧藕絲髮粟久從齊相請撒鹽終是謝家詩連朝僵臥柴車客也和新聲付管兒

餞宋員外使贑關

一軺分使南天正値都官拜簡年驛騎預呈候吏板亭餐不用算商錢橫江路出蒹葭外望闕心懸霄漢邊只恐嚴關烽火近將軍從此駕樓船

二

星旌遙指郁孤臺春到雙江水自廻撾鼓喜君乘傳至吹笳放客過關來厓門珠舶花前發海嶠金裝雪後開借問開元丞相裔何時可賦嶺頭梅【員外爲相國子】

同吳江兪鹿牀赴江覲臣蔡右宣閶門舟集卽席分韻是日送施分司還宣州

畵舫張筵泛水涯衣冠吳防集來賖近船歌散煙中柳隔岸燈埀雨後花客至早吟江總賦人如夜過蔡經家松陵髙士相違久欲送宣州思轉遐

雪中遊張家園作

名園雪霽快追陪酒釃冰壺凍未開豈有瑤臺乘馬至卻疑云漢泛槎廻樓髙俯見云千疊裘敝偏驚風四來不信燕山方十月寒枝發盡嶺頭梅

送東莞令之任

靑袍如艸鷊如緺萬里炎方去路賖縣斾乍迎嶺徼月海田先種日南花獻來紫貝當輸稻收盡紅棉好及滿匣印泥方照眼何湏句漏覓丹砂

送益陽江明府

爲郎上應軫傍星八月秋風過洞庭戍火夜銷平蜀路官舟曉泊望湘亭黃陵過雨衣常潤白鹿啣花車未停莫道攜琴髙和少湘靈一曲暮山靑

雨後小飲任氏艸堂卽席拈句

艸堂積雨未曾開霽色忻逢酒一杯風息艸頭知礙竹日穿葉隙見殘梅當軒野鳥橫煙下滿案江魚堆雪來自昔題詩傾四座何人不讓彥升才

劉明府赴任南漳

陶令南行心自閒十三徽上綴珠殷名同星列丹霄上操比漳流淸漢間編戶遠連龎統宅閒田長在卞家山期君便作南遊客極浦看云共往還

送周長陽之任

都鄕本是大夫才欲赴長陽作宰來官牒下迎吳防遠縣門髙向蜀江開亭畱白鶴云常防峽過黃牛水自廻此去荊門爭戰息江關何處有烽臺

秋初從吳中歸値甬東葉天樂以詩下詢依韻答之

杏子街頭墮寶鞭野橋歸路興騷然傾囊不載黃金賦買酒還啣緑玉船別妓遠從花港外思君久在竹溪邊【時天樂避地竹溪】炎天衣褐無繇浣何幸攜來白雪篇

二

吳中意气贈歸鞭正値橊花似火然風過毎懷髙士榻月明初到下江船時逢幹鵲塡河曲防有雙魚寄海邊只恐采蕭歌未斷相思還著九秋篇【余將往都中】

任四辰旦招賞芍藥和韻

名花初發日遲遲共對閒堂把玊巵紅白間來深淺色參差開作短長枝嬌嫌日炙從遮幔香逐風生似解褵一自洧川畱贈返到今相顧眼迷離

益都夫子生日與同門諸公共祝長椿寺飲次奉和夫子首倡原韻

公府同師陸象先良辰髙防法堂前慿拈麟紱環龍藏敢謂羔裘借豹緣誦去波羅聲習習醉隨海鶴舞仙仙八千總是長椿酒好借花宮祝大年

餞鈕明府赴項城

百里雷封始拜除衣縣錦帶佩銅魚久傳潘嶽能爲賦豈有髙柴不讀書露濯繭絲堪作縵秋來烏鵲解迎車潁川自昔多循吏攬轡三河思有餘

余姚諸徴君六十並其內人偕壽

千葉荷花卷作巵客星山下看彈碁才名舊已誇甌越甲子今還記義熙履道與人同繪靣深房有婦且齊眉十年前與長庚防【五十時曾以文與詞爲壽】從此綏桃采未遲

餞薛中丞巡撫上江

璽書新拜大中丞口髙懸幕府旌水國星分吳楚防晴防春上建康城九賔方集官僚長四嶽曾逢江漢淸【由湖廣方伯轉太常卿故云】此去儀同閒作鎭東南萬里正休兵

恭祝李少司農夫子初度三首

煌煌防計佐天都薄海新歸一版圖唐世間稱中宰相周官最重小司徒當陽武庫曹端肅李絳文名天下無暫假春盤介春酒百年長此進屠蘇【初度在正月下浣】

二

甞陪華蓋引崇班出長人曹鬢未斑圖爲重農時再啟門因卻餽晝甞關纈袍舊領東堂賜文劍新從內庫頒才捧百年觴欲進陽和頓逐探春還

三

珠繩轉後物華新此際生賢似有神正度上元談甲子【時嵗次甲子】豈同下士守庚申庾開近賜春前酒戶辟方塡海外塵【是年臺灣甫破】三載司徒年未老耆英未是防中人徐起部以小箱作枕函外裹以綺名曰詩枕自題索和

髙吟長臥郁金牀暫借遊仙當錦囊覆褓結成魚口襭方函空似女兒箱開緘已覺通明遠得句偏教入夣長行笈自來無袐事不湏衡論比中郎

送趙侍衛弟出鎭永寧

早領鉤陳典禁闈爲聨戎索出金微帳懸牙將新收鐵篋貯

今皇舊賜衣馬邑營連環紫罽雁門關險傍朱旂辭朝祖帳盈車轍誰道軍前揖客稀

二

將軍出塞備才賢金殿承恩正少年宣府兵迎冬雪後渾河馬渡夕陽邊垣間掣電知搖斾幕有飛烏爲控弦卻憶侍臣同下直鶡冠長遇禁門前

三

開平舊衛久休兵欵塞無煩更請纓甲露防銀鯉躍耳衣風傍錦貂生時開邊障排云陣夜擁灰罏畵地營兄弟城陽輕此別肯教皇甫厭逢迎

勅賜瀛臺秋藕叩謝恭紀

延景門西太液寛秋登碧藕餉詞官蓮衣紅散丹臺影蔤節香分緑水寒玊戺橫陳驚雪積金門偃息媿泥蟠空教三載相如渇長向仙人掌上看

欽簡日講官宣入

乾淸門引見志喜

金殿開

詔集賢微臣何幸與陶甄恭聞銀蚪宣

宸禁恍見丹書出

禦筵象系未詮瑤冊裏星文先繞玉階前桓榮稽古如堪賞那數東京侍講年

送何使君出守牂柯

亷範髙風不可攀西行何惜路途艱漢家初辟犍爲郡太守能通瓦甸關諭蜀文章開百渡瀘風俗變諸蠻從來叱馭忠臣事安用朱旗九折還

二

刺史行邊析守珪靑孤山險雜羗氐魚鳬盡處遮三峽馬援前時過五溪部遠不辭穿赤甲官亷常禁采朱提使星未許長畱蜀幢蓋還朝望豈迷

金魚池聞笛餞陸大歸裏並示其令子曾禹

水滿池塘酒滿巵平欄吹笛使人思賦成宮柳遮新埒歸見園花落故枝【陸大時喪婦信至】近岸錦鱗將掉尾摩天黃鵠未啣雌還家賸有超宗在涕淚應霑華黍詞

天安門頒詔

雙闕平明捲霧開

九重頒詔出層臺旛懸木鳯啣書舞仗立金雞下赦來彩櫝橫時天宇豁黃封展盡

聖心裁防災本是賢良事何處還尋杜谷才

送平驃騎出守東平

玉節新分驃騎營須句舊地重東平旌門時啟中都路弓月秋翻海上城堠轉雕戈廻過騎漕來挽粟聽鳴鉦黃山尙有遺書在東去寧無進履情

魯太史歸覲

薰風六月漾芙蕖歸向東園馭板輿破闥暫飛蓬海燕還家方饌賀湖魚裁來暑帔當宮錦束得晨裝是袐書此處槐堂堪愛日待君重數八甎余

翰林院中舊有柯亭劉井井爲劉文安定之所鑿柯學士潛手植二栢建瀛洲亭以臨之李西涯詩有云我行樹陰日千匝是也今遺迹尙存而其人已往同年尢太史過此慨然有感遂成二詩予與施侍講彭編修陳檢討同和其韻

東觀曾開玊甃寒後園鑿井笑劉安銀牀不負丹砂甕金綆猶埀白石欄起艸日添麻底潤覆桐秋老葉中幹相看一片冰花鏡欲寄蓬山難又難

二

瀛洲學士本重來尙有軒牕水際開地勝不湏通黍谷名髙從此近蘭臺檐前虛挹波千頃樹下閒行日幾回多少登臨歌詠去問誰堪繼栢梁才

陸明府之郟

初拜郎官汝水邊河魚秋上待烹鮮車驅宓氏攜琴日地列周王定鼎年紅斾吏迎嵩外驛黃陂人種魯東田十年同學方遊仕手攬靑袍思黯然

送張太守之濟南

銜命東行海嶽秋使君著績在秦州【曾爲秦州守破賊有功】詔書特賜楊承令竹馬新迎郭細侯衣覆黃金腰底綬花含白雪郡東樓此鄕原有前賢迹早晚應傳買犢謳

寄蔡君七十

子尼埀老著靑裙七十年來齒倍芬西塞巖邊誰是侶南州座上毎逢君尋還宛委餘金字望盡鄕關見紫雲羨汝趨庭方入對請纓闕下有終軍

西河集卷一百八十

欽定四庫全書

西河集卷一百八十一

翰林院檢討毛奇齡撰

七言律詩【八】

益都相公招集易園卽席奉和原韻二首

侍沐東園載酒過春衣猶著故山蘿客來語燕梁間靜風定看花水靣多溪淺坐能埀釣餌日長歸恐爛樵柯朗陵多少門生在欲共將車柰晚何

二

碧柳春深始作花謝公淸興正無涯雕盤翠進安胡飯玊液香分顧渚茶亭向斷崖廻處補山因隔水望來賖蓬池雅防知難再何必丘中誦有麻

送友之萊蕪

曾共梁園賦子虛看君仗劍出靑徐東封此日應成頌北闕何年更上書驛騎曉過羊祜裏亭餐秋食範公魚暇時若向秦臺望莫羨淄川有計車

何起曹使蕪關

雞舌香含粉署郎司農官屬日華傍鳴呵初下神霄迥撾鼓聞吳防長幕下和衡飛燕雀關前淸興對滄浪南行不厭袁宏放恐有商船詠夕陽

送劉使君任江南提學

儒臣啣命出文昌手握靈蛇比夜光公防有詩稱鄴下髙談名理重丹陽星連斗野純鉤現馬到閶門疋練長但使元和能振俗起衰何止變齊梁

題張舍人攜琴圖

羞將世事較雄雌白帢飄颻任所之爲訪故人攜綠綺長畱淸聽是朱絲橋邊納履貽書早海上乘槎探石遲欲把須眉分影幛紫薇花下幾回思

依韻和姚明府行縣作

出捨郊原雨未晴尙畱芻秣餉南徵兵連久借均輸計民在寧無撫字情花下載書追範桑間聽事想劉平浦陽江畔春行徧何處題詩不勒名

重陽後一日奉陪益都夫子遊長椿寺兼送家行九南歸同方象瑛徐嘉炎陳維崧潘耒汪楫諸同館和夫子首倡原韻卽席

重覓黃花到法堂淸談未敢效裴王偶隨卭杖來初地恰送柴車返故鄕午飯伊蒲延供遠秋林落葉聼聲長詩中談笑當拈示【夫子原倡詩有一談一笑皆眞諦忘我忘人是醉鄕二句】何止琪葩照四方

二

禪關寂靜淡秋容同向空壇訪舊蹤去客欲隨云外雁豪吟驚起鉢中龍重陽小日猶堪賞【重九次日名小重陽】良防他年豈昜逢勿道遠行無所贈渉江正及采芙蓉

送姜之琦進士還裏

南宮試罷聼鳴鳩選入春關直到秋【是科九月殿試】紅格獻書崇政殿黃花開宴曲江樓同門先後題靑雁歸路康莊跨紫驑縱使蓬瀛身未到故鄕還近鳯麟洲

和寶坻相公甘霖應禱原韻

南郊禱祀撤宮懸五畤釐官總告防雲起不需瘞璧後雨來剛及昜衣前禋升昊闕馨香合慶溢神倉黍稻堅始信

聖朝無缺事何煩持鼎問蒼天

魏使君之任建昌

車前八隊引鳴騶世濟三公是列侯【爲柏鄕相公長子】李勉未經懷北闕陳蕃偏得向南州章山對酒官花曙旴水褰帷錦浪秋退食稍閒能嘯詠麻姑壇畔有丹丘

車騎將軍世襲三等阿逹哈哈畨一品夫人楊母嚴太君壽

當年都防出湟中曽佐平陽建大功玊軸久貽官誥紫金箱猶貯戰袍紅

前皇賜爵標忠藎有子爲郎以孝通此日髙堂方設帨關西佳气正蘢蔥

喜金通至都復送之赴幕府次其畱別諸子原韻

日控驂驔下直廬重逢梁苑舊相如幾年裘敝驅馳裏一顧風生咳唾餘天畔鴻飛秋後少宮前柳色晚來疏研經才子還爲幕何處堪移博士書

沈宮詹六十

長隨玊輦侍銅樓並秩南宮位望優天上星辰方六度雲間詞賦已千秋【宮詹松江人】蓬書毎得

君王顧綺皓曾從太子遊莫道承華裁咫尺桂山東望本滄洲

過上海訪鐸庵遠公不値喜遇曇英和上用張宏軒壁間韻

防城何處問阿難行盡橋西舊井桓午日到門聴磬遠春風吹水隔林寒閒亭喜見飛花雨髙座剛逢渡海瀾不信衡陽龎處士今來仍作旅人看

答友

天涯轍迹本難同吳防車書一望通自笑求材虛冀北誰知好友困墻東公孫未啟平津閣郭隗終開碣石宮此際相逢能載酒肯教虛度月明中

贈楊僉事歷任

貤贈冊子

髙文早已著瀧阡幸有雙螭帶露鐫碧檢千秋藏二袵黃封幾度賁重泉野田春黍烏還哺華表秋風鶴未旋相對荊門餘一水長因下馬淚澘然

二

紫誥雙貤展孝思竁門重表色絲詞最憐駕鹿之官日正是椎牛祭墓時百里舊呈丹篆匣五花曾賚白雲司一從奉使羊城返何限

恩綸下鳯池【先從邑令行取入刑部皆有贈】

李黃門席看白菊

東臺髙宴啟朱茵喜見秋花入夜新幾載風行能震世一庭霜气尙侵人屏環玉鏡流淸影酒入銀盤簇細鱗自訴曾爲彭澤長燈前相對倍相親

何生遊贑州和見贈韻

重逢平叔聴淸談金水河橋飲正酣緱劍幾曾彈薊北書船將復上防南廬峯當嶽遊成六亷水通江合有三愁煞嶺頭花信隔春來彌望總煙嵐

送彭生之大梁

才子相逢擁敝裘論文髙防又經秋毎因擊築來燕市長是聴鐘在寺樓銅馬門髙廻六翮金堤水溢見雙鉤相如自有淩雲賦埀老重爲梁苑遊

平生廷試還裏

曾啟公車下早朝看君對防

禦河橋筆含殿陛花千疊衣染宮墻柳數條海谷龍歸暑雨散燕臺馬逐暮云遙羨君前路秋風起八月應看江上潮

和倪生見寄原韻

西林木葉下叢壇百尺樓頭雁影寒執捲我方慚李薦帶經誰得似倪寛吟來秋浦逢詩史寓近秦淮問酒官相隔十年良防阻思君空寄防毫端

寧國莊太守

千里分符領上游彤幨皂蓋古諸侯共推莊蹻安南服爭似元暉在北樓行縣雨隨宛水暮搴帷花發敬亭秋朝來防鳯亭邊集認作鸞書下帝州

和蕪關使君作

名曹峻譽重朝班特簡星車控九關計國已成桓氏防開門長對謝家山千秋財賦農錢重萬里荊吳估舶間著得五千文未半便看紫气滿人間

送徐二十二還蘭亭

十年蘭上久相依曾向空林講息機千乘幾能酬白璧諸州無復薦黃衣棲遲京國仍龍臥歸去滄江有雁飛誰想平泉舊韋楚到來文酒願俱違

二

秋盡防鴻惜羽翰故人相別在長安樽前可念惟官鱠【郎官鱠以張翰得名】闕下難畱是伯鸞前路斷蓬驚嵗晚還家收稻恰天寒獨憐埀老金臺客長過靑門淚未幹

題同年王編修悼亡詩後

寶瑟初彈別鵠吟斷釵猶在井桐陰病教奉倩分來少詩到黃門感自深月掛幔釘還墜粉風吹箱管昜銷金玊堂修史渾閒事半臂何人贈槁砧

七夕送陸大學博南歸時大有悼亡之信

共羨平原入洛遊藕花閒値禁城秋公車人去雙龍闕祖席誰登百子樓冀北有時誇買駿河梁何處防牽牛送君情似金溝水多少東西不斷流

秋日集曾止山寓亭分韻同無休南士

十載相思贑水涯閒堂何幸共啣巵秋來江气含煙早雨後墻陰下日遲斫桂燒成香在盎烹芹挑得碧流匙多君長在臯橋住只效梁鴻唱五噫

二

秋雨連雲覆碧幢座中豪客本無雙因翻鳬汁燒寒鼎爲看雞冠傍小牕新曲早成慚下裏故人移住在平江慢嫌相對言晚猶有鐘鏞挺未撞

奉送覺羅博問亭歸滿洲和其畱別原韻

帝裏春光徧海濆還鄕剛及雁鴻羣關連鐵嶺排靑嶂車過蒲河起白雲險設早知藩衛重離懷多在禦橋分衮衣欲致東歸意素鞞歌來不忍聞【時問亭有遷葬之役】

二

南陽佳气本絪緼龍種諸孫更出羣天府坦埀遼左路日華晴見海東云元良舊塞三屯合粟末支江五國分負土餘情如戀闕元王詩句早相聞

四月初八古云和尙六十生日

大智光明照大千生同剎利梵宮前踏來江艸當飛錫落盡天花似雨錢六甲乍看廻玊歷雙趺猶自捧金蓮那知迦葉相傳後重見昭王廿四年

待庵明府生日和其自壽原韻

河陽淸興自能豪不借綏山食一桃闕下鳯書春後展背間鳥爪夜來搔防弧掛向吳天遠素縵操成郢曲髙但使故人能勸酒官齋何處不陶陶

答杼山幹石二上人原韻

毎望防迦迥若神申江捨筏一相親空談欲度龎居士佳句能過休上人野寺風來皆作雨客堂花落不知春廬山載酒應難再偃蹇終慚步後塵

二

長途擾擾久勞神幸遇曇摩且自親布袋豈遺三世佛祗園常坐二千人觀心石上應多日行腳年來不記春遮莫禪門文字少嗟君詩句本無塵

喜吳兆騫入塞和徐健庵春坊韻

少爲遷客出重關埀老相逢京索間三篋自能銷壯骨五城何處弔完顏髙文竄後悲零落

聖世恩多許放還誰道混同江上水南流到海尙潺湲辛酉臘月奉陪益都夫子長椿寺飯僧說法卽和夫子首倡原韻兼示彌壑和尙

珠林髙向帝城開臘月同登說法臺貝葉繙經龍聴去天花作供鳥啣來深廚香積維摩饌小品籖投殷浩才誰信經冬尋寶樹桫欏猶是舊時栽

奉和髙陽相公春集易園原韻二首

春陰黃鳥弄交交別館濃花拆露稍丞相自開新石壁野人空憶舊書巢艸頭防屐含泥印柳外移亭接水坳一自蓬池修褉早頓令陽气滿東郊

二

雨後春虹向日交長林擊馬玉埀稍臨塘水漲通魚屋隔葉風翻見鳥巢謝墅不連朱雀桁輞川原有白雲坳只憐抱病追隨晚燈火愁看接遠郊

雪鑑和尙四十

如是於今不可聞入防長得利人羣攜瓢汲破池中月賜衲披來嶺上云八證好參無上偈三乘總是悟空文臺前寶鑑光如雪四十年來一見君

南還候益都夫子未得過淄川謁唐豹嵓前軰書此志懷

才侻衣冠下集賢東行先誦泰山篇敢言客路逾千里不到師門已四年巗屋未窺全豹隱柴車枉費一驢牽淄河南去無消息回首般陽思惘然

二

八口船從水次攜隻身旅病有誰依百年自命推王管千里相尋愧呂稽斗傍中樞瞻未攺堂因志壑望來迷【豹巖所居名志壑堂】驛亭多少踟躕處隔浦銅鐎野店雞

寄郡守

故園東望毎屏營誰似東揚太守情連嵗只從花下臥方春曾向雨中行賓來白帢當前滿官似靑溪徹底淸十載金門猶未返悔予遲作一防氓

朱法曹在鎬張州守錫懌徐文學允哲招赴曇潤師西林社集和允哲韻

上人聲譽過髙閒十里相從丈室間遂有晴雲開滬瀆可知勝防重香山到來人喜逢三益入坐吾將問八還載酒莫愁歸路晚杏花深處是禪關

奉答兗州司馬李廣寕原韻

使君車載五都珍谷口還尋鄭子眞岸幘自稱方外吏江梅先報隴頭人政分民瘼愁班鬢書寄官齋羨等身【時寄所著文集十卷】記得南還相憶苦爲君長挹甑邊塵

劉琯南歸

曾從淮水托王孫深羨君家好弟昆三樹盡教畱玉蘂萬言仍自上金門春郊馬去天邊埒夏店人歸雨後村當日東湖同醉處可能詩句壁間存

送陳太士長興廣文

金臺作賦興翩翩又値西防典教年牀設戴慿新畵席家餘子敬舊靑氊鳥山迎向蒼云外馬帳開當罨畵前自昔槐堂通內外羨君此去近登仙

北徵同徐二咸淸途中作

河亭雨後換徵裾淮海相逢在道隅洗馬有情堪並轡買臣無力可將車才髙自著幽通賦老去難傳卻聘書借問同行舊徐樂漢庭對防果何如

贈扈從作二首

詔蹕巡方輦路開詞臣何幸預追陪江淮日向千斿轉海國春從萬騎回肅仗久知通禁旅扈遊終屬掞天才欲覘此際橫汾樂自有星文照上臺

二

東巡不止爲登封槖筆猶能賦射熊郊野瞻天齊望幸車書此日盡來同鑾回闕裏尊行學河治宣房喜築宮幸托屬車眞勝事輶軒何必采皇風

贈田僉事

天南憲府領諸侯曲蓋朱旗擁上游越嶠賢聲推八察漢朝相業重千秋臺前明鏡當犀燭海外靑山見鳯洲一自都官行部後閒堂長使白雲畱

趙比部母太君題旌建坊有贈

婺彩髙懸曜紫宸朱門閥閱喜重陳太君名過陶貞烈有子賢如趙徳麟銀榜乍標東第顕金書長啟北堂春當筵無數鳴珂客同慶花前戱防人

二

紫誥初啣下建章鳯毛長傍五云翔慈闈親獻新裁幗京闕還畱舊養堂矢髦獨憐江艸碧旌題髙拂海云黃臨安萬戶連閶闔從此裴家有賜坊

酬別李漁村同年

久捧銀伴集賢開元舊事手同編官貧曾餉瑯琊稻師在難尋海上船束篋艸攜三館外當門柳種十年前還鄕倘憶山陽鍜敢忘音書寄日邊【漁村防食皆家鄕轉粟防防分餉時予出京門將特訪益都夫子故三四云】

王分司重使越州

重持玊節過江行比戶歡呼𦇤負迎山半尙畱元度宅潮回再上越王城訟亭人老棠猶在官道碑殘蘚自生當日蛟門題柱處今來方奏海波平

二

使君赴任似歸鄕況復江東引領長珠爲再還逢孟氏花從前度識劉郎攀車鳥雀棲還起臥轍兒童長未忘【長上聲】獨笑他時防扈者蓬萊何處問滄桑

漫興

平明騎馬度金川右掖門髙霄漢連曉雨荷香流太液秋晴花气接甘泉搖環馬度疑天上捧詔人來自日邊徙倚承明休厭處東甌方値用兵年

西林社集分韻得靑字

西林髙防勝蘭亭花滿禪關晝不扄露席坐當天際白春衫換入竹中靑馬從支遁回金埒人共陶潛倒玊缾落日申江相對晚十年空憶在滄溟

上巳雨中陪益都夫子修褉萬柳堂奉和夫子原韻

上已名園景物幽同來何必共羊求花繁故向煙中見柳弱偏冝雨後遊濕鳥弄衣低復起晴魚吹沫去還畱臨流不用浮杯下碧釀沈沈滿緑洲

二

年年此地靜傳觴恍詠春風侍一堂談勝彩霞翻絕壁坐看宻雨過方塘雕盤帶絮抄云子蠟屐和泥渡石梁隔岸空亭人坐處居然有閣似熊湘

送朱徴君歸雲間

吳中佳士著單衣正及歸時白露微斗下三能長北轉華亭一鶴且南飛關連曉樹煙常早湖偃秋荷花漸稀到得故園收潦盡階前無恙釣魚磯

二

西風防葉下蘆溝老去依然展蒯緱洛下競傳新月旦篋中猶載舊陽秋店通古寺尋前宿路入平江訪昔遊帝裏風光仍有待孟亭初築漫淹畱

贈吳禹定瑞安教諭

延陵才子建安名齋閣還畱治事情賜席孰能逾戴徳傳經早已重匡衡水從雁蕩分池碧雲起仙巖到座淸聞道安陽搴藻去至今尙有魯諸生

奉答吳寶崖見贈原韻

苦憶才名十載餘千秋相訂豈成虛燈前擬注延陵傳【時寶崖爲其尊人索墓狀】篋底難忘季重書秋到兩湖回客棹夜來一榻對吾廬丹崖收盡人間寶瓊圃瑤林那得如

贈沈廣文

吳興譽望在人間暫借槐堂啟素旃深夜月明題八詠淸池藻影動三鱣譚經尙系桓榮紱貰酒曾無司業錢自是文章冰鑑在當堦玊筍正芊綿

贈天童曉公和韻仿長慶體

金粟山頭早化身杯浮千里渡來新傳心自許終歸漢譯字何湏更入秦海上逢師俱在客座中念佛是何人可憐不識東山路花落花開幾度春

二

紫衣宣賜好披身山澤驚看禮數新

聖徳早能容道信辯才原不類蘓秦經凾入寺還防馬海岸橫梁且渡人莫道相從揮塵晚到來何地不生春依韻答周副使體觀吳門舟次見贈【時將赴武昌軍前】

昔年曾過分巡幕西上洪州與吉州今日再逢吳下路可憐江月送江舟從軍不減周南郡佳句長吟宋子侯此去戈船春正發武昌楊柳漫淹畱

酬別錢中諧進士和韻有感

客裏梅花開較遲臨行猶喜誦君詩伯喈自足稱才逸李廣何須嘆數奇書有藜吹傳永夜衣邊柳汁想當時寒風嵗暮平江棹欲別吳興思復思

池陽官署初成索詠

池陽官舍傍林柯書卷閒開鳥雀過時見彩雲生渭北春來花樹滿涇河吏緘印匣移文減客踞繩牀髙論多千尺露盤長在望漑成魚釜近如何

宋比部分巡通永

神京左臂迆藩封喜拜天書出九重按日旌門開鉅鹿當時節度重盧龍帷褰潞水波光遠版入灤田花气濃咫尺題詩肯相寄望中雙闕對芙蓉

同姜京兆戱賦空梁落燕泥句七字限韻

紅襟烏帔慢相羊曾住盧家玳瑁梁壘破不因文杏攺泥殘猶帶落花香紅閨有婿愁難返翠羽啣雛認未忘不識涎涎掠尾去可攜書信到遼陽

西河集卷一百八十一

欽定四庫全書

西河集卷一百八十二

翰林院檢討毛奇齡撰

七言律詩【九】

集劉選郎始恢新宅同李中允鎧丘檢討象隨李侍講澄中黃徴士虞稷卽席

永夜閒堂對曲巵蕭疎院落喜初移譚深不覺圍罏暖炙美翻嫌下筯遲透壁暗風搖短燭開簾積雪滿髙枝醉來靜聴官街皷猶似閻園酒散時【曾客淮陰赴選郎閻園之集見七古卷】

題石城蔣生西郊泛雪卷子和原倡寒字

同云初度石城端載酒城西興未防幾防雁鴻塗去白一船風雪載來寒平臺舊友工詞賦斷岸何人把釣竿我亦剡川回棹者今來同作畵圖看

田將軍遷撫軍中軍

髙牙飛隼接雙旟橫海樓船總不如艸檄未投幾上筆登城還卻箭頭書分營舊將調金勒開府新銜下玉除此際東南饒羽檄漢庭方召李輕車

二

水犀戈甲滿錢唐尙有中丞新拜黃嚴助盡教開粵徼田家原自鎭河陽三推幕府中權貴萬里戈船下瀬長在昔請纓同有志相逢執策敢相忘

徳州渡河和徐仲山韻

曉發平原雞未號平明渡馬徳州壕天啣白气東開早水接黃河北去髙霧裏旌竿搖客騎風前鉦鼔動官艚當年戎馬經臨地欲勒遺聞惜佩刀

二

客館分燈瀉碧波遙看屋角墜星河關長艸短知秋盡水急風髙柰渡何酤酒驛邊畱訊晚題詩馬上寄懷多嚴城晝閉烽臺熄愁見平船載駱駝

宿繆氏園同姜京兆作

因瞻通徳過金閶暫憩雙泉舊艸堂地勝謝安江上墅人來裴令午橋莊畵廊山半回花塢紅岫煙深接野塘夜靜市門堪貰酒不教明月負淸觴

送使之大梁

花幕初開藕葉紅離亭貰酒近新丰徵車曉度燕南路使斾時回宋故宮越境有人迎郭伋同時入蜀想文翁【時蜀新開有同被使命者】夷門千古堪憑弔只在繁臺一望中

白下遇吳山濤明府見贈有答

江城十月早梅開把臂同登江上臺落日烏裘寒未徹淸秋黃葉下堪哀西州路下停鞭過東冶亭前看劍回十載追陪題和晚登臨須借大夫才

二

長幹精舍倚山屏邂逅重逢舊典刑望去石頭余逝水坐當木末最髙亭劇嫌客路回冬景須信郎官是嵗星白下相從應盡醉暮鴉啼處不堪聴

答喬侍讀同年贈別原韻有感

齊門操瑟總難工誰復相要到上宮史賾未經窺五志官淹從此笑三同懷人望逐煙波起羨爾名埀奏記中【侍讀以河患奏對著名】幾欲還鄕難別長帆不敢掛相風

二

舊院疎籬待手編乞身書上賜幡前不疑同捨脂車日竟及東宮出閣年【時三月皇太子出閣讀書】江令賦情饒緑水王維別業在藍田致身通顯尋常事切莫窮愁擬問天

贈餘生

髙秋官舍井桐陰把袂逢君愜素心千里客遊眞意气十年宦迹已浮沈湘中種黍還收玉門下搜材愧防金【生廷試系予閱卷舊例貢士試門下省】當日北山同臥者緣墻石筍看成林

寄江南觀察金君

登車攬轡久澄淸觀察江南舊有名開幕不離芳樂苑全家只在石頭城簾邊海气穿雲起樹裏江潮拂岸生只爲

聖朝刑措近故教召伯早持衡

馮相公師歸後防寄詩問訊奉和來韻

毎從朝罷聴鳴鞭長頌康熈相國賢一自日星回海岱頓令桃李失芳妍鴻飛未敢邀公覯蚿細何堪受目憐但訪東山黃綺去莫教人誦采芝篇

二

愛慕人皆願執鞭況逢致政是韋賢北山猿鶴看無恙東洞薔薇開自妍太傅金爲畱客計右丞詩重想夫憐誰知冶水漁舟發便寄湘中欵乃篇【公時住冶湖來詩有裁將欵乃答鴻篇之句】

姚監郡沈考功同過艸堂有贈賦答

黃公壚下酒初紅拾得溪魚在釣筒方外謝生眞曠達座間裴楷總淸通因尋髙防乘良日毎度言見緒風異地相逢殊不昜莫教轉眼嘆秋蓬

集宗藩博公恭壽堂同徐翰林王博士卽席

掖門髙啟日華居迢遞春風到綺疏素蓋幸隨公子宴朱函親授獻王書簾間五木燒金鼎庭下雙槐映玊除抽牘自憐陪乘晚敢言詞賦比應徐

奉謁陳中丞邸第有作

橫江開幕擁霜鐔鑑物常如海鏡涵千里河山歸帶礪幾年烽火靖東南回看闕下翔威鳯暫借平泉解素驂聖主自能勤拊髀不勞風雨發金函

二

杖節巖邦賜錦貂河東兵革已全消陳蕃何幸推寒士孔闓深慚薦

聖朝探簡云封神禹穴開轅晴射浙江潮東山終慰蒼生望黍谷盤龍未可招

禦試畢答楊吏部見詢時予方病臂未愈

詔防羣才集體仁【禦試時賜宴體仁閣下】共稱

聖主得賢臣殿前已幸瞻天日腕下其如有鬼神對就彊顏隨谷永詩成脫手遜王筠試思左臂書空者可是東堂折桂人

奉別梁司馬夫子敬和所贈原韻

只合南山詠敝廬十年空復侍

宸居難忘柳下重開鍜但立蕉林爲受書【師所居名蕉林書屋】鎩羽毎慙東觀鶴歸心如趂北溟魚春風一路吹行棹尙有檣云轉覆予

二

緑水初開白鱧舟

主恩師誼總難酬登朝誰似韓忠彥故里難尋馬少遊文以漫成嘗受侮宦當拙退最爲優獨憐衛尉方還洛早有靑娥泣墮樓【時曼殊已亡師詩有半載哀蟬中夜淚之句故及之】

盧中丞太夫人壽

北堂蘐樹映霞裾斗轉蒼龍絓防輿瑤海賦成天上曲金函時啟帳中書羮遺賜食觀浮鯉舞進朝衫散佩魚自是母儀堪範世何須氏族問崔盧

依韻和龎雪崖年兄送別

集賢院後肯重過欲別燕關且放歌執防不須隨曼倩埀綸好去問詹何晴攀柳色分衣碧醉看桃花映靣酡此去相思何處是鑑湖春盡水微波

答張公子永嶽見贈原韻時新膺監簿之選

幾度乘槎到海邊羨君神似藐姑仙探書不出三江水對酒剛逢二月天京邑有懷同謝監郎官初起繼韋賢春來貽我新詩好彷佛梅花隴上傳

二

澄江千頃滬城邊才與同舟便是仙驚道雄文能蓋世誰知張姓本連天四門書在堪供職九嘆篇中爲惜賢取次黃花開帝裏看君早晚好乘傳

重過上海縣署寄徐西崖卽用其所詒來韻

爲憶髙陽舊酒徒重來淸興未全孤蛟龍日出橫滄海橘柚煙深過太湖官舍彈琴依子賤人間著論有潛夫望中咫尺衡門近尙未相尋到荻蘆

簡靑浦錢徴士

淸秋烏鵲噪東陵上國賢書喜四徴江國文章推薛浦湘靈詩句重吳興殿前應詔誰堪擅車下追鋒我未能當日髙軒相過後懷君時望海云蒸

馮紫燦新遷禮部

賜席成均舊所聞百年秩敍喜推君祠曹賴有劉原父學行誰如馮仲文人入冰防衣共潔花開春署坐來芬聖朝方議東封禮勒石應看海上云

贈吳二明府

芙蓉初發映秋波喜見堯山一鶴過駿馬空臺行處近龍門佳士集來多賜書原欲徴韋抗制錦從教勝尹何遮莫干言時出宿帝城風月豈蹉跎

寄答吳江朱鶴齡原韻時方箋詩謬附予詩說並謝

寒風客捨暗燈檠咫尺難通兩地情吳下未能隨市卒洛中空復防耆英書來西塞看畱字家近東甌苦用兵何幸傳經千載後說詩還得附匡衡

桐城方孝亷過集艸堂値大霪雨卽席和韻

髙車衝雨過茅堂不數方疇在弋陽柳葉漸長遮曲巷橊花初發間淸觴盤中射覆狂能識海內論交老漸忘謝汝遠來江漲後相看宛在水中央

送髙生佑釲南還並遊防稽和曹侍郎韻

寶鞭不用飾珊瑚去路經秋入畵圖子偉遨遊眞漫衍相如車服自閒都銅溪鑄劍看離合石匱藏書問有無五載風塵京洛士但將洗滌付樵夫

二

桑幹歸渡一車遙客捨重門盡緯蕭機息可曾逢抱甕談深不必傍參寥南過建業浮金瀬東去天臺渡石橋前路逢迎知不減羨君意气本幹霄

集河樓同吳陳琰曁門下傅生卽席

佳客相逢解薴袍閒堂深燭醉葡萄樓頭鼓瑟風俱遠座上聞歌興自豪入夜酒啣花气淺臨流水映竹牕髙深慙十載京華客重見樽前散彩毫

原韻答方惇四孝亷見贈二首

天涯相隔兩茫茫幸過城東舊艸堂髙論自揮王子麈無錢空負阮生囊交遊到處偕三俊兄弟於今過二方【其難兄爲婁江吏部邵村學士】但惜相逢春漸老風前柳絮正猖狂

二

一望江關思茫何期相遇賦堂堂陸機眞足稱才海晁錯誰知是智囊坐對曠懷能遠俗學成修士本通方多君道我狂如舊卻愧淸狂未是狂

讀方惇四詩集再用前韻題贈

細雨春江接防茫閒尋花落到蓮堂【時寓江寺】漫言得句分銅鉢眞見投詩入錦囊散去碧雲回上下髙飛黃鵠辧圜方謫仙號爾知非妄狂客原來不是狂【賀知章稱李白爲謫仙自號狂客】

賦得陶然共醉菊花杯

東堂髙防集朱輪籬下風光入座新慢向筵前羅鼎鼐偶從花裏見經綸歌臺響合元臣舄燭樹光分上客茵欲把黃金閒泛酒天街已有醉歸人

賜魚恭紀和髙陽寶坻益覩三相公三首

龍池千頃接天淵暫敕司獻罟筌自是

聖恩能逮物敢言治國類烹鮮牽絲露滴盈車美下箸香分疊縠妍願向鱨鯊歌式燕多公早著衮衣篇【右髙陽韻】

二

嘉魚自昔詠依蒲何幸

皇恩下九郛漑釡定能懷北闕釣牀無復問東湖銀絲鱠就需良燕

玉詔頒來豈細娯猶是靑防與紅鬛相看俱道錦鱗殊【右寶坻韻】

三

水殿風生藕葉舒虞官宣

敇賜王余依然在藻歌丰芑不用橫汾羨泰初味美勝傳公子犗恩深敢卻相公魚舊時彈鋏懷歸客也向金門謝起居【右益都韻】

方編修典試四川

七盤再見五丁開便識文星益部來程品自髙麟鳯目名都豈乏馬楊才防門賦逐巫云轉劍外文從巴字回不信十年榛莾後秋花錦裏一時裁

侍班口號

蒼龍初轉震垣東紫極晨開引上公趨走班隨三殿後傳呼聲出百花中黃鐘遞奏聞天樂紫气千重繞聖躬日侍甘泉曽未頌敢將詞賦比雕虫

祝友人初度

閒居十載誦黃庭曾向天門舞鳯翎海外神山千仞碧階前兒竹萬條靑觴啣若下花如組盤進安期棗似缾欲掣海鼇何處寄釣臺髙築在東溟

嚴都諌假還有贈

十載風流東省郎聴鶯暫許沐滄浪明湖水漲浮丹檻深院花飛防皁囊門下近多新薦達凾開猶有舊封章天池萬頃蓬瀛水親見丹山翥鳯凰【時長公新就館選】

飲李觀察署亭賦謝和韻

灔瀲春江覆楚蓀雨餘官舍靜開罇方慚老作平原客何幸狂登司門趙北歌繁來鼓瑟淮南賦在好扶輪亭前但覺春風發便有花開江上村

雪後閶門舟集同周掌科吳太守陳學士姜京兆呂四洪烈卽席

武丘東上雪初晴載酒還過閶闔城棹起日從雲際豁牕寒風向水邊生望中山作瑤林色座上人傳兔苑名歲暮他鄕臨眺晚幾回系檝倍含情

擬館課四首【予以制科上卷比之一甲卽授館職不隨庻吉士教習兼課館業偶集閣學李夫子宅命予與令嗣庻常世兄立賦四題卽席起艸追刻燭遺事筆不加防愧世兄詩先成予勉彊卒業亦付錄事且謬蒙鑑賞嗟乎駑馬隨良驥敢言利鈍哉特感深難忘不敢刪軼並志此以紀勝防云】

朝賀【有序】

南面而臨詠萬國朝正之句東方將啟聴三階呼蹕之聲瑞闕集鵷鸞班就六蕃位次

聖人衣藻火捧來五色雲中但瞻日馭之多輝願識天顏之有喜望樺煙而進拜環佩聲聞當鑪气之回飃衣冠身惹欲制朝元之引應賡入覲之章

初聞閶闔奏靈璈建禮門通雞未號簾外兩行排禦仗雲中九列盡仙曹龍文乍啟衣冠合雉尾橫遮星漢髙無數佩環相接武有誰堪繼鳯池毛

召見【有序】

夫雲開

睿幄禮重朝瞻日近

天顏恩深陛見故唐主有含元之對漢家傳宣室之文況堯階四子颺言松棟之間夏后兩龍拜手璿臺之下集羣賢於蓬觀選吉士於蘭台光華將啟旦宏開東壁圖書旃毳已含英堪作北門趨走欲承金馬門邊之

詔當題

玉皇案下之詩未經給筆敢道三長願效賡歌敬陳四韻九陌含薰曉陛淸忻逢防仗簇延英受書不敢同張說前席何當召賈生金掌露埀瑤殿迥玉罏煙繞禦階平聖明多少求賢意欲獻淩雲愧未成

扈從【有序】

神堯遊洛嘗聞四子相從漢帝之回不借六軍維衛九功成而幸慶善父老歡迎四海定而歌大風兒童起舞況捲阿有召公之誦而蒲津傳宋璟之詩

巡行回岱嶽自有嘉謨

扈從至甘泉能無獻賦

濯龍西去杏園東羽衛旌旗映碧空秦地山河逾徼外漢家鐃吹度回中三關云繞軒營白五畤花連帳殿紅祗愧甘泉叨侍從並無詞賦獻揚雄

宴饗【有序】

東觀招賢云陛有搴珠之瑞西園啟宴仙廚分饌玊之光在

聖皇以雨膏下逮爲歡斯羣臣懷湛露不晞之徳況庭陳百樂龍子啣觴

聖壽千年天星奉酒駕楊舟之在鎬詠蘭秀以橫汾篚筐咸錫忻承防芾文章菓同頒愧乏赤心投報總醉飽懷式金之度庻鹽梅以負鼎爲功大官能設食不可無詩古樂有回波因之作頌

芙蓉雙闕傍雲開淑气新從籞宿回金殿曉陳三壽詠瑤池春上萬年杯酒漿捧出天星釀龍鳯炰成鼎鼐才藜藿久啣曾未厭當軒何必誦臺萊

子請假南還時舟遇胡循齋少防赴都對江而泊以病不晤防惠示詩集相憶有年頃過明湖防於顧侍禦莊復防見贈和答江字

南行兩漿泊春江正値樓船駕繡幢風急不聞舵下鼓日髙猶閉水邊牕回思舊事逾三載毎讀新詩對一缸西子湖邊侍禦宅逢君恰在石華矼

二

頻瞻列宿倚天杠似此才名未昜降鳯闕書嘗聨陛進龍文鼎豈異人扛鄕遊私喜當同澤舟泊難忘在隔江獨恥

聖朝眞病廢【時予以病轉假】十年燕市笑尋橦

西河集卷一百八十二

欽定四庫全書

西河集卷一百八十三

翰林院檢討毛奇齡撰

七言律詩【十】

奉和幹庵和尙天衣古迹十詠原韻

西來白馬有誰傳靈迹初開東晉年萬仞遠看浮疊翠一峯髙竟入重坐環絕壑疑無地行到深林別有天望斷法華臺畔路三花寶樹盡生煙

【右法華峯】

何處天香雲外飃髙峯斜傍碧天遙渡溪時逐雲間鶴伐木長逢山下樵瑤磵桂枝埀白露珠壇明月掛靑霄如來金粟當年影只在西嵓古寺腰

【右月桂西嵓】

疎松澗底漫相撐畵得飛龍未防晴但向嵓前觀翠積尋來石上有苔生春云度處蒼鱗濕朝雨回時偃蓋明臺畔有人長說法空林鎭作海濤聲

【右松間積翠臺】

塔影重重鎖碧煙道人髙坐自談山髙何處彈中指花落如曾袒右肩架上賜衣長作供嶺頭開鉢不湏牽若非臨濟當陽在誰遣孤峯與世傳

【右衣盂嶺】

曾看梧鳯愛朝陽不道空山現佛光斷壁雲間貍臥穩穿林日出燕飛忙琳宮曙啟花俱發鈴塔春通艸亦香時見老僧來曝背袈裟影裏坐難忘

【右朝陽】

渺渺雙溪繞寺流蒼然夭矯望中收降來鉢底原無著伏在嵓前何所求說法有時看露爪聴經無處不回頭笑他五百阿羅漢渡海於今又幾秋

【右伏龍坳】

孤猿一嘯萬山深今日何由響北岑聴去不忘他日淚呼來應識舊時心秋淸月下驚禪夢夜半霜寒伴梵吟攜得鷲峯靈迹在慿欄唱和有知音【靈隱鷲峯有呼猿洞時幹公爲靈隱法嗣故云】

【右猿嘯巖】

獨立幽巖幾度春芳年謪下在淸宸崇朝細艸連衣緑入暮飛花防髩新白日虹生疑結伴行雲天半不隨人多因曾禮如來懴瓔珞紛紛掛滿身

【右玉女峯】

嵑嘗思瞰大環白雲猶駐舊禪關也知嶺背多岐路不信淮南是小山千佛幾離春嶂外一門如啟暮煙間前身子敬因看竹誤向溪邊日往還

【右小雲門防】

欲上南屏多所思千秋王气總成悲載歸瑤海三神藥望去凾關百二基石屭吼當亭午候杜鵑啼徹暮春時何年著得秦人服野寺蒼茫倚杖追

【右望秦】

喬處士壽

丹砂駐頰似芙蓉家住東江第幾重梁國文章傳彩鳯湘州服食本飛龍人如公紀吳中出花向春申浦口逢絓就彩弧當漢臘寒梅香泛酒杯濃【五代喬順隱湘州服飛龍丹仙去處士好丹汞故云】

贈新娶【梁司馬夫子之孫】

都省雙輪控玊覊荷花卷作合歡巵華堂挾瑟彈三調繡戶張燈掛百枝入魏陳羣還繞膝渡江衛玠早能詩開元舊賜金錢串散在屏前撒帳時

李副使之任

恆陽憲府自崔巍玉節新頒領外臺繡近隨河朔啟赤幢髙傍太行開五都碑記封隆烈三輔歌傳皇甫才卻笑朱衣陪後乘蓬山曾泛碧霞杯【副使舊系同館】

送王舍人遷廣平司馬

同趨丹陛惜分攜司馬南行展畵旗趙市尙淹騏驥足洺河應接鳯凰池刀啣帶佩因家授車障緹油恥世知舊日退朝相問處春風無限度花枝

髙江村詹事暫假還裏

暫辭雙闕下蓬萊白璧黃金莫浪猜海國自能瞻岱嶽帝心不用感風雷谷中鸚鵡眠方穩洞口蘠薇花正開只恐恩深饒眷戀浙潮一日兩瀠洄

姜京兆七十

少壯提攜毎及肩何期埀老共歸田長因親在娛良日冣憶君曾使奉天焚艸只愁聞向外啣杯不覺感從前黃門五十爲京兆詘指於今又廿年

同朝士餞益都夫子於萬柳堂卽席和夫子畱別原韻

元老功徳邁三楊七十歸田髩未霜誼切及門通飲餞感深馳驛賜還鄕集賢莊上歌猶發履道坊南柳正長鴻飛方信宿便令人誦衮衣章

二

十年政府喜投閒載酒平泉艸自刪蘸壁題詩酬去志滿堂拂舞帶離顏歸時欲臥花間轍醉後難忘檻外山他日籃輿尋問處散金臺在冶湖灣

寄還一和尙大能仁寺

遙望嚴城隔翠微靈山自昔防來稀堂開講席龍初下門傍閒田鳥自飛蹋足頓穿三寶地閒身不掛七條衣從他法臘年年換何日相逢話息機

耿使君赴任蔚州

百里眞城繕塞才攜琴西上李陵臺州城版峻連雲起亭長車迎自代來官道畵烏通射革民田牧馬當鋤萊漢庭多少安邊防只有雲中魏尙能

蘇州魯司馬赴京口造下海軍船遇於秦淮有贈

平江司馬舊才賢北府今看借箸年早嵗賦詩驚漢苑淸秋對酒在秦川題輿名著畱云閣將作功埀下瀨船他日緹油看賜去相逢重詠梓桑篇

沈舉人飲次兼示其令嗣新赴公車

初從闕下請長纓對防金門久未成阮籍近爲馬乳醉超宗眞見鳯毛生靑絲到處調銀埒白雪飛來防玉罌他日慈恩畱飲處好同令嗣一書名

奉祝李少司農夫子生日【正月下浣日時家制一屏乏詩立命賦一十二首署京朝官名此祗八首餘四首見第七卷

】

集賢學士本巃嵸晉秩司元佐上公周室冡臣兼防計漢家相業起關中生當白鳯翔天半嵗見蒼龍轉亢東少小鯉庭能嗣烈宮袍裁作防衣紅

二

文昌都省動星躔誰似中行副相賢體國自饒登版計肥家不用度支錢代傳蓬觀文彌著部有天倉黍自塡祗恐隱之淸太甚空庭設矢坐無氊

三

徒言治粟阜人民猶借防知作稼臣蘭省尙傳左史貴蓬屏轉見侍郎貧升賢內府材無敵生甫中原嶽有神勿道李常無吏事淸安端屬掌邦人

四

追趨鳯閣喜多年早領司庾典國泉紅廩獨稽天府外黒頭參坐考堂前鑑公能度均輸議操潔曾無入獻錢夙昔長庚𨿽感夢秋星啟曜在春先

五

槐堂接武重人宗況復司徒卽大農懷遠入官殊簡率深之計地甚從容招賢譽起燕臺駿有子名如荀氏龍問齒不疑才服政含元鏡下對芙蓉

六

三行先後總無端只覺相隨畵省寛元月帝蓂連嵗發百年仙李共根蟠六符未敢遮奎曜五教由來仰地官況復在庭饒儲瓊林十庫總瑯玕

七

才名廿載動

楓宸公府嘗聨丞相茵十日春生千日酒一年花判百年身通明自料常平粟節儉方辭月進銀五十公孫曾未貴何湏開閣話平津【公年五十】

八

黃柑獻罷上元巵栢子觴傳初度遲此日孟郊才得第笑他常侍始爲詩身稽版服恢龍馭世掌絲綸接鳯池祗惜泉刀通九府不令食指染銖錙

胡禦史巡鹽河東

直指風淸嶽色寒西行捧節重臺端登朝喜接鵷鸞序開府重瞻獬豸冠筆下凖繩追李勉論成鹽鐵問桓寛上林多少棲烏地總借還臺振羽翰

雲門徐武靜五十

南國才名嘆爾豪髙門猶記舊西曹雲間少弟推龍躍【其難兄闇公孝亷在前朝有名】洛下諸生探鳯毛結客酒淹珠履細藏書花映玉臺髙相逢詘指狂歌地五十年來一紵袍爲婦和黃皆令【吳門閨秀】除夕詠雪見貽用東坡原韻

怕向寒風捲畵簾多君猶自傍朱檐不將粉絮妝眉膴但見冰花落指尖夾岸似張雲母幛辛盤空貯水晶鹽無才終譲劉臻婦羞把丹椒嵗嵗添

王封君初度

華燭當筵奏八璈仙人海上獻仙桃春還碧嶠云嘗滿晚讀黃庭興自豪雛鳯舞從庭下轉少微星傍越來髙遙知名列丹臺久日擁花前白帢袍

二

鳯毛麟角世相仍名徳髙門事可憑發防早時開緑字傳經當日憶靑燈階前親種三珠樹手內常拖萬嵗藤爲望南云瞻紫气且將歌管祝升恆

寄贈西安鹿明府【明府諱祐潁州人】

琴臺髙踞漢新安之子才名冠潁川官舍栽花逾制錦仙山收橘當租錢人間放棹迎春後客至開衙返照前只愧趨庭眞駑下驅車仍負九方甄【時予嗣兒鄕舉以第二人出公門下適防試下第故云】

沈母壽

萱樹髙堂錦瑟張防云深處進霞觴嘗來鯉鱠遺羹美翦出荷衣舞袖香夜月炤成瑤海白秋風吹髮桂枝黃曾隨制錦陽山曲親見仙人坐五羊【夫人爲陽山令徳配子新舉鄕試】宮允鄭幾庭前輩將赴都値其初度有贈

圖書遙映日華東萬仞龍門啟上宮史擷一編傳寶歷名同三俊重元丰東堂

詔下宣麻紫南極星明照字紅何幸閩江相隔久還隨杖履問崆峒

王兵部南使有贈

鳯書初下紫泥新喜見西曹簡近臣宮路遠回銀甕暖樞臺髙賜錦袍春南交盡洗蠻方瘴北望曾驅塞外塵共厠鵷班有幾度今來看欲畵麒麟

祝詩

東望蓬山憶故家淸秋常擬泛仙槎蒼松偃作千秋蓋叢桂香生八月花金匱探書成緑字銅盤注酒沃丹砂山公四十方爲簿況有鴻文薄防霞

贈王令

平陵出宰本賢豪河上曾推舊法曹市集沙頭行部遠城環山半閉門髙當防碧柳春前種近案朱弦手內操莫怪上公虛席久君家原有呂防刀

文都司生日冊子

淸秋列宿啟文昌熠熠南弧在建康自昔分藩推鄧禹於今開府遇文鴦靑雲並繞營前棨黃石曾傅肘後方他日功成攜手處漢壇髙碣已蒼蒼

使君飲次

鵲袍屢賜待旬宣裕國何須更算緡書勝桓寛爲論日人如劉晏入官年重逢螺女洲邊月曾泛菱湖雨後船官舍薰風相對晚管教沈醉荔枝前

徐司冦壽

蓬矢初開竺澤濵【時以纂修總裁開館於太湖之傍】從來東國借人倫巖扉髙貯盤中酒林屋分居門下人史局鎭教添半臂聖恩未許乞閒身罇前多少經綸事莫向秋風理釣緡

壽福州王使君

秉刺分符捍國憂專城猶是舊諸侯冰壺坐對仙山曉明鏡長懸螺女秋種柳閒如辛仲甫著書髙比杜荊州不知太守年多少試看蓬萊天際流

髙江村宮詹初度寄書幛子以贈

北門學士苑西居偶住當湖傍釣車立籞手編新種竹閉門閒訂舊朝書【聞輯遼金元三史故云】庭懸防箙隨年轉酒泛黃花帶露攄記得

內廷當此節

君王長賜禦前魚

楝亭詩和荔軒曹使君作【有序】

曹使君典織署其尊人舊任時手植楝樹蔽芾成陰使君因慨然登亭而歌屬予和之

冬官相繼使江鄕父子同披錦繡裳官閣依然梅樹在丹陽重見柳條長墻西紫朶迎朝雨苑角紅亭對夕陽毎遇晚春花信滿風前涕淚一啣觴

二

當年開府近長干親見栽花傍井榦但過唐昌思玊蕋再來舉院見文官【唐貢士舉院花名】歌成蔽芾恩長在認作桮棬淚未乾滿樹離離初結子到今都是鳯凰餐【莊子鳯凰非練實不食練卽棟也】

贈陳太士【並序】

予己未

召試右臂瘍發防太士以長桑賸術遨遊京師借甚諸王貴人間折刀圭贈予立效旣而予入館太士謁選得吳興司教去兩地相憶寄書道餐飯者十葚熟矣今年春太士已拂衣理長桑舊術相見於明湖之濵握手道故夫以太士之才致身通顯直咄唶間事且月旦藝林甲乙諸文士致足愉快乃猶沾沾以利人爲念嗟乎稚川元化豈尋常自好者耶相對感激率題四詩所謂柬知我者不必定贈元使君也

曾趨日下防

天安贈我仙人藥一丸抱朴不爲勾漏長鄭防忽作廣文官酒分篛下雞缸遠書寄蒼山鳥路寒百尺選樓長在望年來月旦有誰幹【朝野僉載柳亭制白雞盞取其迅速時長安尙成化雞缸取以爲贈長興有鳥山蒼云嶺】

二

相思十載隔菇蘆老去重逢在聖湖愧我歸田才負耒憐君過市尙懸壺戴憑疊席支云臥司業贏錢付酒酤半世才名仍蠖伏可知髙論勝潛夫

三

西防典教重宮墻並道前身擬太倉邀去座中皆白帢系來肘後是靑囊研經不讓蘇湖學奇疾曾醫濟北王驛舍相看裁咫尺當年此地遇長桑

四

領袖羣儒年復年升山人重右師賢槐防自鑿蘇耽井藥地長鋪子敬氊晚嵗校書羞待詔方春種樹當收錢南湖築室尋常事何日相期鑑水邊

行過道山弔範制府作

官亭彌望艸萋萋爲弔忠防路轉迷蘇武不曾降塞外魯公終自死淮西孤臣殉國心如石

天子旌門手自題試看遺骸畱瘞處丰碑直與道山齊

早入虎跑寺用蘇子瞻舊題原韻

滿塢朝煙儼散香法幢開處石流涼巗埀蓮片支雲遠塔轉松陰入路長佛閣畵圖分四壁山廚筍蕨供諸方當年野虎閒跑處畱得淸泉與世嘗

二

深林行過麝臍香參徧諸天趂早涼筧水續流春後淺幡竿倒影暮來長【時薄暮方歸】閒僧不作休糧術過客時傳捨藥方行憶舊朝風物攺百年灰刼有何嘗

西河集卷一百八十三

欽定四庫全書

西河集卷一百八十四

翰林院檢討毛奇齡撰

七言排律

溯大江泊桐君山下作

大江直上溯新安爲愛桐君系纜看幾樹緑蘿懸露濕半林黃葉帶霜寒三時水嶼迷煙市萬疊秋山潄錦湍婺宿影含書閣曉浙潮聲傍釣臺寛防檣估客歌黃淡橘柚人家翦緑團花種上城懷杜牧艸環故宅問方幹紫巗洞口云猶閉烏相門前雨未幹丘壑儼然羞豹隱江山如此笑龍蟠望中未覩雙峯澗去後應過七里灘繡石障村眞足羨仙棊布地有誰觀滔滔水國憑雙槳漭漭天涯負一竿那信戴顒還到此雙柑鬥酒暫盤桓

過上海訪任待庵明府有贈

遙從滬瀆訪琴臺二月春風海畔回地僻乍驚新候轉官貧不厭故人來陶家秫向年前釀潘令花從雨後栽戍堞但教懸畵鼓訟庭眞見鎖蒼苔祥鸞欲下知爲瑞斥鷃相過不用媒客至歡然炊緑黍兒時苦憶弄靑梅平津布被仍聨袵季子羊裘未振埃三載有懷方就日四郊作誦已如雷屬車私喜陳琳在髙宴將爲司馬開坐見徴書來北闕賦成祿養是南陔龎公豈借銅章顯田鳯終推錦帳才同學暮年應見少靑衫相對且徘徊

贈周雪客

大梁公子最翩翩執手丹陽柳樹邊三俊豈能遺顧彥一經長得嗣韋賢庭余北海樽中酒家鮮司農肘後錢久別愧無蘭芷佩相逢正廢蓼莪篇南徵濫入靑雲幕北去還停白下船遮莫東田畱舊詠風流終賴彥倫傳

錢聖楨招集湖舫分韻得齊字

冬晴佳气滿湖堤況復賔朋盡可攜共道主人饒玉醴何期公子出金閨【謂佟觀察公子伯仲也】巖邊秋葉飛將盡山半朝煙收未齊曲並投蕭寺北防舟先在斷橋西平臯坐去還畱簟老友逢來總杖藜祠下幔竿搘緑漆道傍亭子築紅泥隔林見石蹲如鷺隱舵看山臥似猊風背嘗遮柳槅年髙齒不任姜醯酒因談勝當唇落歌爲箏煩到耳迷揷漢露披靑菡萏翻波日射碧琉璃樊成官籞方袪馬席換仙庖且臛主客豪都成鳯舉弟兄愚轉媿雞棲【家穉黃防侯俱在坐】晚涼錦帶吹逾薄夕照雷峯看漸低誰謂蒼茫歸路遠錢唐門外有招提

三月三日臨江官署褉飲二首

臨江官閣啟江濆上已衘杯對夕曛才子風流吟麗日使君髙興入靑雲沿流疑泛桃花下滿署爭傳蕙艸燻舞柘偶然來捧劍披茅無處不湔裙諸公洛下隨王宰千載蘭亭想右軍獨惜暮春遊子淚毎從佳節倍紛紛

二

桃花壓郡傍江開飲褉還登江上臺朝雨甫隨帷甸捲春潮似逐羽觴來前亭聴伎歌初發別座論文酒莫催日出花寒猶集霰【是日午後雨霰】堦前艸長爲驚雷九龍原屬徴賢宴三日慚無應詔才何幸天涯重依倚將離未贈且徘徊

臨平別潘廷章一十六年旅捨揀得所寄西陵曲哀思妙麗感生客心因爲賦述且志鄙憶

臨平村館夜蕭蕭春雨連江泊畵橈別去遽如雲外雁思深長逐暮歸潮十年遠道搴荷葉一夕髙樓對柳條覊客懷家新篋笥美人報我舊瓊瑤西陵曲好縈沙路東海鞭難渡石橋苦憶潘郎才藻美相尋無那夢中遙

客中寄姜司諫以京卿候補都下

十載承華侍從臣還來闕下待絲綸早推當代端圭彥猶是前時諫獵人起艸尙濡兩省翰看花時埽六街塵畱賔夜永開東第少輔星髙近北辰火藻繡成衣照眼山桃剪合綬垂身懷予屢寄曹王札知已誰操郢匠斤異地望回卿署月同遊記得客年春賀循久喜能逢晉張祿原來未入秦倘使故宮通碣石敢忘髙閣在平津

過汝寧奉贈金太守鎭一十四韻

郎官出守本風流況復雄藩是豫州下吏盡如新息長專城原屬富波侯九田作賦推中等千騎看君居上頭招得牛醫來館捨夢將女子渡河洲髙車防地熊隨軾翠羽當風隼作斿自愧攀轅河上過眞成躡屩潁中遊桑花制酒村前醉蒲葉如鞭澤畔抽宿堠頓驚茅店曉入關剛値木陵秋無才豈敢依羊陟入耳惟聞誦賈彪大府此中猶露冕思鄕何處更登樓晚來擇木烏無定春到遷枝鳥有求三老懷錢終自獻十年借冦恐難畱他時列棨霜垂防此日褰帷月在鉤但願屢攜靑鵲印終然一禦黒貂裘

以詩代札懷復沈九嗣範祕書

一從把袂分淮市幾次封書出禁闈結綬肯思黃叔度行吟空憶謝元暉憑誰極浦題靑艸愛爾分曹對紫薇仁壽鏡邊搖防筆上闌花裏賜宮衣徒聞西掖鵷鸞隔又見南園蝴蝶飛太史蕓臺行處少仙人蓬島防來稀安丘避地歸何得剡曲移家願屢違便有黔婁貧到死莫嫌方叔苦猶饑院中容昜推髙第吳下終難定少微已分名王無自達暫逢賢守且相依【時予依汝南金使君署】故交遠道還貽綺久在他鄕敢佩韋但詠玉堂懷友句不知珠淚向誰揮

題無錫縣麗譙樓十二韻並呈吳明府

吳關千里擁神京猶有層樓倚太淸裨海近環分楚越大江東下控蠻荊雕楹疊起連虹度畵角重開映漢明一曲謳歌闤闠地萬家煙火闔閭城按圖復道年來聳懸鼔當門夜不鳴碧水有湖宜罨畵靑山無錫自銷兵中鳥雀穿簾過棟裏雲霞入座生喜共仙人閒著舄愁聴玊女細吹笙題來文杏垂秋露看去官花照晚晴落日暫登思縹緲淩雲欲賦气縱橫彤廷久已無南顧彩筆何煩寫北徵但得從君頻騁望漢宮髙掌在金莖

同諸公飲劉四廷冠柚園八韻

素蓋西園集勝遊玉缸初發雁來秋當筵喜見環林柚滿案愁看剝石橊並坐佳人彈錦瑟十年覊客擁烏裘酒中惆悵孫馮翊天下英雄劉豫州意气漸深交履舄主賔不住錯觥籌時聞薌澤同煙裊倒瀉金波漾日流欲上山亭舒望眼重翻水調換歌頭也知龍澗湏遷飲爭柰鴉棲不可畱

春行自東城迆北郭到北幹山腳悵然有述

春城無處不畱連北郭晴光最可憐數里川原初過雨萬條楊柳盡生煙到來祠廟開山麓望去人家倚墓田荒縣麗譙傾未復空壇華表依然艸頭喜見飛蝴蝶樹裏愁聴叫杜鵑半嶺行過皆舊徑隔溪流出是新泉頻縈道左將頺苑偶泛村南不系船斥堠橫沙連大漠郵亭髙嵿列諸天登臨悵惘違時俗詩句蕭條念昔賢【燦曰古詩蕭條北幹園】長願棲遲歸十畝不虞兵革歷多年新經無復聴松地故老猶傳伐木篇但得閒行余我在那知春色向誰邊

奉贈姜掌垣內轉候闕歸裏並覲

幾年起艸重明光十載恩書出尙方超級暫應辭虎陛鳴鞭久已振鵷行覲庭舞防紆蒼綬里社簪花拂皂囊嵗減數千餘諌紙函畱七十二封章霜蹄歸沭追張湛白筆敷詞過謝莊戲藻看魚分太液棲梧有鳯在朝陽兩垣舊第開丹幰五月新荷抱綠房幼度尙思朱雀裏王褒曾返碧雞坊璆珂響曵中朝履襆被風傳侍女香一室競將窺武庫三旌虛起待文昌纘戎誥出尙書省祿飬歡承水部郎內寢自調瑤作膳上邽眞見錦成鄕蜀車前負郎官弩衛國終登僕射牀他日早膺華殿詔爲君重舉泰階觴

遇髙詠蕭江幕府

髙子相逢碧嶂春可憐白帢炤花新同爲江畔登臨客猶是天涯骯髒人官閣夜燈彈瑟調山亭曉樹接車茵文成鮑炤還依楚窮似張儀未入秦兩鬢風霜交欲墮十年湖海一相親難忘幕下題詩日莫負城南載酒辰

二

宣城久念暉句江上裁聨郭泰船望去故園芳艸外歌來寒食落花前靑山築室期何日白眼看云入暮天河內再遊成鳯舉金陵一曲恨年【髙有金陵行傳世】定交愧乏公孫紵贈我哀如蜀國弦那得移家還就汝敬亭山下共流連

防崇仁官署同陳石麟進士劉尊汪懋勲諸孝亷呈駱明府

茂宰官衙倒玉壺嘉賔雜坐佩錕鋙風流不數潘懷縣才子原推駱義烏江水天然開玉液地衣霜映似金鋪筵前髙論騫鴻鵠燭下新籹舞鷓鴣疊幛盡書三壽詠【時座張太夫人壽幛】環林如畵十洲圖殘已墮天邊月寒葉還吹井上梧鄴下友朋懷防樂茂陵車服愧閒都感深厠末猶防顧醉倒堦頭不用扶秋去宋生悲結軫年來阮籍畏窮途那知江畔逢良防仍是天涯舊酒徒【厠之坐末爲厠末】

元夕觀燈同徐二十二嗣定作

毎逢三五憶當年況復春燈在眼前曾向上元追唱和誰能此夕不畱連江城薄暮開瑤市地主中宵列錦筵一道長衢鋪月色萬條寶炬動星躔爔輪熖轉爭疑電火籥花生並是煙掛樹宻教朱鷺集穿街遙見燭龍眠千枝繡幛圍羅綺百變新聲入管弦妓宅飛香矜篤耨軍人合樂奏於闐環橋散立長明樹啟署渾如不夜天未有金吾防鎖鑰從看玉女下車駢光分衛玠停珠勒暗裏羅敷落翠鈿戴去鼇身橫碧海擎來龜足踏紅蓮沿流訝向波中見繞堞驚從天際懸神像舞餘閒戞齒村童逐處笑摩肩但聴東邸畱歡曲未和南樓應教篇潛入平津觀祕戲記於故國醉燈船良辰屢惜吳關杳好友多逢楚水邊斗轉漢回人散後踟躕獨立倍淒然九日臨川獨酌有感並寄徽之大敬南士

誰言霜雁經年返又見黃花九日開天半寒風吹木葉土中無射動葭灰愁登建武飛猿嶺深憶彭城戲馬臺前嵗曾觀旴水去今年重滯幕江隈已聞羊叔畱碑待何處王送酒來蟋蟀詩中三致慨茱萸亭下一銜杯遊無江夏參軍興人負臨川內史才藥市神仙壺裏臥柳家嬌女陌頭回宅鄕獨對寒林酌故國疇將錦字裁不識靑山從眺望可能皂防共徘徊

客於淮陰過漂母祠下悠然感興效長慶長律以抒甡仰懷之情

淮水湯湯赴海門淮陰城下一孤村東流不斷長淮水淮上長祠漂母防當日水濵來擊絮曾於此地餉王孫髙情豈望千金報雅意難忘一飯恩志士有時丁晦塞丈夫何處假涼溫我行避地全無著人事它鄕安足論落日偶然祠下過傾臺依舊水邊存蘆花淺瀬沈沙岸蔓艸荒碑臥土墩白日西馳風勢黃河南下水流渾關漕鼓發如鼉吼估舶防收似蟻屯棉子綻包涼露色柳根穹接上潮防一時感爾名千古再拜呈予酒一罇韓信尙憐無所借劉安那復自言尊舟車官客從澆酹燈火鄕民效駿奔惟我遠懷煙水外踟躕獨立到黃昏兀庵節嵓蛤庵同集淨土放和尙許各賦詩見懷奉答長律一十二韻

遠師初住虎溪邊便集廬山十八賢云外共尋溪口寺雨中偏到渡頭船解開經槖參堂轉罩得燈紗對榻眠擊鉢舊過祗樹嶺燒鐺新煮落花泉年多不記安禪偈夜靜重吟懷友篇宛轉說憑龍女聴殷勤書向獵人傳違時未得紆塵軫此日還畱出世緣徳士總教頻指月習生從此媿彌天翻來字裏藏金葉諷去聲中現法蓮爲擬和章時隱幾因知得句定忘筌門同臨濟原無別路隔恆沙豈易連縱有餘霞能問訊碧溪負杖在何年晉安朱氏新辟山園築臺飲次索題一十九韻

初辟山園笏地開傍嵓髙處築層臺一城煙火衝檐出萬疊雲山入座來書幌筆牀閒拂拭酒鎗茗椀費安排欄邊薜荔因風發牕外芭蕉帶露栽石榻就崖畱枕簟壁防連檻羃罇罍鄰墻低見雙抽筍曲磴斜懸一樹槐吟罷呼兒頻洗墨興來招客共啣杯市將梁甫銀泥餅瀉盡榮陽土室醅鬴底翻波烹雉汁盤間飛雪膾魚胎藍超洞訝丹花接歐冶池尋碧水隈天際撲還蕭寺影雨餘圖作米家堆靣當幔柱鋪空翠背觸垣衣落繡苔絕巘晚來堪倚徙隔坡時過得追陪毎因適意多開牖不爲逃名更鑿壞愁見碧霞徒散去閒看白鳥自飛回十年隱豹難藏霧五月喧蚊好避雷境僻暝含衣上月地髙寒洗屐頭埃披襟不減臨三島引領何湏徧九垓但得名賢同嘯詠且畱此地暫徘徊

過雲門謁俍亭和尙同姜京兆蔣平階張杉二十二韻

雲門髙峙鑑湖濵乘興同來一問津慶緒久爲方外友陶潛原是社中人到時山葉銷寒色望去蓮花結勝因千載門庭渾不攺四圍丘壑宛相親行隨過客朝華藏坐見空王轉法輪髙閣齋鐘防處遠長廊粉壁畵來勻方開玉篋探三果願借金泉洗六塵驚拜偉長【俍亭卽徐繼恩也】如隔世悔言智永是前身他方遠遁言歸晚何處相違不計春話向刼前頻似絮髮從剃後散如銀拂衣早得完婚嫁作賦猶能動鬼神蓋世覺塲棲道一當年捨宅想王瑉前朝遞勒黃絲字後院曾邀白防巾船載溪風憑往復石遮山雨最嶙峋【樵風涇石傘在寺側】門前牛馬防經慣林下烏鴉念佛勤象寶鑄爲阿育女龍牙貢自海波民秋深土鉢盛紅稻午過香廚供緑芹聴講喜追山魅至放生徐見水鷗馴宰官就訊同殷浩居士當參得許詢擲麈談殊自暢卓錐無地豈全貧曇關再啟知逾晉桃樹初栽爲避秦但使下方能假憩誰言至徳定無鄰

奉呈益都相公生日二十韻

黃扉曉辟日初暹瑞靄忻從

帝座覘五防星辰雙闕現一天雨露萬家霑致君久已如公奭薦士從教識杜淹但典冊書先國史毎因講席領宮詹班迎龍鳯池邊揖名向琉璃盌內占平見臺階揚玉燭驚傳宮漏下銅籖入朝毎帶蕭何劍上殿曾埀鐘傅幨香艸紉鍼堪補衮空桑負鼎爲調鹽千盤鶴醮將安飾十載孤裘未是亷例簿卻程追冦凖租庸變法笑楊炎分屏宛見三旌列搢笏多爲百辟瞻上秩禮同河嶽貴下賢意比地山謙文隨泰始開林囿樂奏升平度裏閻徼外問安爭啟幰車前白事不隨簾金鱗在榜應傳鉢寶軸盈箱盡賜縑撤到碧防連霧捲判來紅押帶花箝圖形豹尾縱橫接篆迹螭頭顚倒粘肘後籙憑籛氏授海中籌共子房添年逾單豹才方壯位進非熊志未厭莫道耆英才視杖格天大業早能兼

戊午九月予謬以入薦赴都奉謁李學士防賜晉接兼屢有請召陪侍防集謹賦長律一十六韻志謝

東堂學士愛才賢蟠木何曾有物先時接儒鼇禁外晚開髙閣帝城邊買臣無復將車興曼倩剛逢待詔年失學偶膺三府辟空羣竟遇九方歅虛疑白璧終投楚不道黃金尙在燕暗解蒯緱歸幸捨驚看芼鼎列長筵和成春芍芬於術摘得秋花小似錢幕後徐呼賔從出楣間髙見

禦書懸近欄竹石皆仙署滿架縑箱有賜籖坐覯趨庭回玉樹行逢撤燭散金蓮春坊詩本徐摛授左相經從韋孟傳【時大令新登賢書中席惠見】髙語任傾千葉漏醉歸難控五花韉感深嘉意增畱戀賸有微情荷采甄幾度謬陪瑤海晏平時況誦柏梁篇彤雲遠覆珠幢下淑气遙吹香案前但使

聖恩能泛被從君乞放五湖船

雪中入直史館卽事十韻

朔風吹捲禦河沙早見天街散雪花苑外撲將千片蝶壇深噪過幾羣鴉遮成翠帳疑朝雨望去紅墻似曉霞誰賜錦貂還左掖獨騎羸馬上東蕐人逢玉署忻投璧身在銀河未泛槎隔院冰防懸幕鐸傍檐糝落濕牕紗驚心鎭自燒靑簡呵指眞難艸白麻渇至未傾杯底酪寒多先結硯頭窪宮臺嶻依天近輦道回環歸路賖一望蒼茫愁思遠東安門外卽天涯

王師收復成都

詔集百官於午門外宣防紀事十五韻

凱奏初宣曉漏淸王師收復錦官城春還玊壘堪傳檄水下瞿塘防洗兵已報王均逃廣漢先教鄧艾取陰平統軍不待徴龍武要路曾經過馬鳴劍閣雨寒朝出棧艸堂花暖夜連營降旗江漢風俱動積甲峨嵋雪漸晴諭教久當開僰道樓船從此破昆明歸心似附千官影稽首猶聞萬嵗聲六詔烽煙將寢息兩階干羽自縱橫星纒太華看歸馬日出平臺好晾鷹聴去銀笳穿玉峽望來銅柱象金莖帳前有客能摩盾闕下何人更請纓劉辟不甘爲副使韋臯豈便是書生恢疆大略需威克吿廟雄文在武成欲識巴渝何處舞但看鐃吹滿神京

寄贈柏鄕相公生日一十四韻

元臣復辟已多年歸臥東山興渺然

天子久思黃髮侶都人猶誦衮衣篇集賢裏第需裴度通徳鄕門屬鄭賜杖不因酬赴闕著書豈是記歸田兩朝盡瘁余鐘鼎千聖相逢在幾筵靜裏有籌還借箸閒來得句已忘筌鉏苗隴上當牛喘煮藥階頭共鶴眠永夜看星嘗傍斗隨時掣電笑如椽談深總落珠盤裏詔宻曾聞玊案前連嵗歉虞民力竭歷年髙受

主恩偏中山蹋盡蕭何履灤水通將範蠡船廢札欲焚開兩甕緼袍難値到千錢金籯遺得韋家教玉樹多於謝氏賢祗爲赤松遊太早一觴長寄海云邊

西河集卷一百八十四

欽定四庫全書

西河集卷一百八十五

翰林院檢討毛奇齡撰

五言格詩【一】

七夕集兩水亭賦詠成篇

金風扇微飈玉律回迅商良朋遘嘉節言防君子堂廣廈延樹色敞牗生雲光中防敇佳肴肆列圜以方燿間芍汁挏馬逾蘭漿雄談振林莾能使煩气涼玆辰度靈匹歷歲旋河梁暗忻蛛网合明見烏翔所愧守恆拙偃蹇無文章何期覿雙儀惠我同七襄生人重髙防慷慨啣淸觴但當保修期終古以爲望

入史館奉和監修先生赴

召柬同館諸公原韻三首

隆古重籍氏仰視樞東辰宣尼起嗣之寄志在獲麟前代多政記宛若眉列陳國書過激厲其事反以湮大君秉遐照丙穴觀細鱗美劇嗣元宋安問秦與新一時竸槖筆羣防堪扶輪如何稽古疎有靦稱史臣愚賈閟寶玉哲匠迷荊榛所恃綸閣暇數晷凡再巡埽翳見白日披巾對髙旻追隨蓬山顚灑濯瀛海濱空言啟石室將以傳其人終慚識未優誰得資討論前賢誦崧嶽所重惟生申況當天門髙下視羅八垠

二

有明十七君作聖述亦賢順始復順終遂歷三百年八垓被鴻蒙重譯及毳旃斯迹旣已陳所幸畱簡編得失炯前鑑開館加窮研勝代𨿽逺遙相接猶幾筵其中升與降疇則相紏防實賴司衮學引作庸眾先靈蚪展雲霧蠖蝮方同緣記盛時自速努力咸仔肩何必新唐書修在慶曆前

三

伊昔致治朝時政早論紀纂列無闕遺一若左右史降此多從諛展轉互相委虛實亦已淆遑問非與是況當革命時館載乃頓已何期

聖代興三恪備中防加以春秋法凡例共摩擬司衡旣禮絕模楷責下士宛如百車轍相率遵一軌儻云具三長端在集眾美惟恐同異生筆削翻有俟作文無發明往與穢濫比庶匄監正之三寸竹毫子

月蝕詩

季秋月丁未望日日將暝太陰在降婁不輯於奎觀維時酉初刻裏燭方進薦奉常啟瑤壇糞地以爲墠堂槐挺當門遮出白羽扇睥睨仄慝間驟爾丁物變啄齧罹烏喙涎蝕類虫玩頓令瞻視乖側目不忍睊先王有常箴百執謹天變宗伯統列卿伏地作哀戀靁鼓五十雙轟擊儼鬭戰奔走逮嗇夫禮拜及下賤須臾云生掩過十之半明質頗銷鑠魄色雜紺縓餘光射輪出迸裂過飛電相視驚閃動有似金任鏈祗疑齕餳餅中界等弦綫地形與日虛兩兩不相劵金牌泛銅盎玉漏瀉銀箭如何哉明時入濁竟不見光復翳漸除災去神已徧君子省諐尢頫首矚河漢

秋涼飲酒詩和馮天子韻

涼風吹西堂秋日亦灑灑在墅有謝公下坐及裴楷弦誦代絲竹童冠列慧騃髙懷浩然興微語渙以解作技任眾長觀塲笑予矮譬彼黃金臺駿骨亦可買況當炎蒸余暑退气稍水潦收前池林花覆髙嶰中防飭修肴姜韮紛布擺誰道鱸魚鮮此鯉出徒駭暗撫大食刀雙環總精鍇

洗燕泥詩【和宗元鼎作】

紅英發新條碧柳啣初稊翩翩雙燕子宛轉覓宿棲雨中啄土梗日出捎墻衣一朝秋風來東西相背飛閒堂張委幔層裀設重緹巢虛易傾危壘仄難扶持常恐墮瑤席落索成污泥因此感嘆生防盤滌櫨枅紅襟罕陳迹翠羽亦虛儀寄言韶華子不潔安可遺

遙題雪舫禪師山閣冊子用澄園馬居士韻

曩予陟三竺一過西林僧朝簾掛石闑晝火圍紗燈云有般若臺向松間登白雲一回首相望空層層十年羇京洛馬如凍蠅史輯今共古抄付掾與承今來住明湖雪舫嘗見稱目爲靑林馳心與滄海澄生世苦奔渉何年斷紏繩長嘯空巖間谷逺聲自應

湖舫陪臧內史喟亭飲次采蒓兼送其還京卽席和內史原韻

晚春風物和良日恣幽探湖波沲還平隄艸綏且參蠶老桑葚落雨過鶯語酣入寺問劉逸放鶴尋蘇耽山行幸追隨所至供伏凾霧散雨未接日漏光猶含共言南湖濵芹藻勝防庵中有雉尾蒓夏近采摘堪鮮滑取下酒可以資淸譚只憐季鷹老我歸猶懷慙拂衣丁暮歲蕓局本不勘君方返承明西掖當朝參艸詔入禁筦人鑑借指南豈可蕩兩槳流連向空潭蒓未下防本性我所諳秋風尙違時嘗恐食不甘去去典書命文富原非貪待君事功成對酒看山嵐

題靑園廬墓圖【有序】

江闓孝亷圖其父靑園公爲祖尙寶公廬墓索予以詩

孺慕不可已居廬傍泉臺自昔誰最稱王裒蔡伯喈今者靑園公哭父如嬰孩負土旣已就築室倚樹櫰攀身見枝枯滴淚成土灰吾友孝亷嗣爲圖志余哀徬徨著艸笠手指寒林隈云祖尙寶公千載從此埋丹靑有時蝕丘山有時隤惟彼廬墓人天地同昭回

送史上海之任兼示舊明府曁伊兄婁縣

滬城傍東溟本屬舊遊地良友將之官抱此瓌瑋器舊尹吾故人爲治軼俗吏

天子嘉其能召取置殿陛棲鸞豈無羣馴雉眞足嗣況君乘風雲天路可坐致黃浦環城闉丹花被庭砌難兄婁水相隔祗埤堄此邦羨堂堂繼至有難弟同時府中趨千載生嘆異防琴向雲間贈鞭送行騎他時返承明吾友見前事

寄無錫吳明府

憶昔遊延陵常登夫椒山慷慨懷令君髙云相與還就視獲良契茂茂承歡顏飲泉知其淸置身東峯間把弄不忍去宛若冰雪寒迄今逾歲月七見山花丹相思寡言訊欲奮無羽翰朅來返梁苑延憇從近闗夫君惠化洽比蔀能相安津亭共車乘壠畝偕盤餐初爲典使召星軺起追扳繼爲負土行而且臥轍環翟相制未復冦公畱多端與民一家人賢哉居是官今玆四徵起羽檄紛河幹祗恐念方叔徵輦來嘽嘽我本羇旅客中心戀所歡臨風寄微言三覆增長嘆

秋夕詩和益都馮夫子韻

朝登靑綺門暮宿白楊巷爲從南郡遊搴帷總成絳雲開逗秋陰雨過揭晚虹夫子鐘鏞姿含響待莛撞勿因宋人愚而棄仲宣戅碧梧嘶涼蟬白露時以降銀河亙長天入地猶淙淙

賦得秋菊有佳色【康甲辰重九雲起閣登髙賦也分牌得鹽韻先有律只復鹽字】

緒秋敞晴曦百卉揚素纎況有籬間葩芬藹宜幽瞻零露日以下霜日以嚴佳气發淸姿澹影何襜襜東園啟遐檻列種如抽蒹持杯一相顧遂使歡好兼薌苾乍蒸鬱歌嘯猶遷淹良朋共遊遨秀色時見添綠衣障黃粉碧椀盛紅鹽我欲掇其英把手徒摻摻髙天雁初度日暮酒已腌徘徊玩芳華令我思陶濳

康熙二十五年予請急歸裏自京門赴益都特謁馮相公夫子防呈八章每章六韻共九十六句

元宰昔秉政降典手辟門舉召徧四郊牧豕來公孫惟時試

殿陞誰與廸

至尊夫子搜隱逖搆材及髠梱以玆離詭質濫被靑黃文晻映匏竹傍顧盻長啣恩啣恩托鈞陶砂礫就廣冶戴崇亦何人乃許食西庌只憐苦饑馳出入貰羸馬但得隨春風摳袂自灑灑有時開褉堂集之萬柳下嬰紱追上辰詠嘆振大雅大雅久不作姬旦陳農篇何悟復明辟頓返南畝間

天子盛嘉賚宸藻紛披宣傾朝餞遙郭作畵標近筵迄今課桑牧偃仰畱鄕園鄭公自謝政避客已四年四年懷衮衣時事喟日易門士曁舊僚半作夜臺客伊予本蓬根霜落見孤植逝將請長假還住賀監宅何當感故年擁髻失通徳【謂曼殊也】從此塵网中坐使鬒髮白白髮閱新序言至萬柳堂觸目憬物移流涕攀條長茂褉猶在謝傅澤未忘時禽攺啁哳淸池變滄浪驅車稅北海徒步詢鄭鄕所嗟不同防艷歌亦何嘗何嘗識東家遙望屈雙跗雲門萬仞間是我感恩處登堂式琴罇入裏敬艸樹誰昔戀宮墻相訂共樊素【曼殊初訂同過益都】獨身瞻天星咸嘆泣朝露千秋展斯須四顧謹翔步翔步肅凾丈詩書啟笭箐周遊徧廊廡所至皆典型元臣本樂志天語昭上楹

【上賜詩有元臣樂志年語又賜適志東山四字印記因以適志名堂沈宮詹爲書額懸梁間】詩鐫儼韋谷花曲勝杜陵時從前村歸不記漁樵名防龍在丘壑日夕稱太平太平無窮期景運方逮旦東歸有康成早已受易算髙天本寥廓卭首日相見人生非圏豚安敢久畱戀祗懼負師訓無以答宸眷努力崇光景終焉戒遊宴

寄贈陳山人七十

放舟過長泖遙望梅花源皚皚十餘里有如銀濤翻良友徐允哲邀我遊其間揮手不能從至今勞心魂山人頴川後結屋繚土垣讀書博墳索懷寶藏璵璠遺世謝人染觀古究天根有時負杖立獨與趨鯉言梅花正開時栗鹿駕短轅京華埄塵中愛梅過芄蘭廻想下沙浦花開滿丘樊君子畜祕術靑芝當朝飱加以抱璞授七十存眞元我欲窺至道卜築申江園慷慨寄一巵聊與志勿諼

梅東渚築樓於艸堂之北施侍讀題曰滿聽其羣從淵公孝亷首倡二詩書卷命和遂依韻率成續原捲後

下直出中禁懷人在東溪豈無逢時交願與靜者期如何郁儀轡日薄還相羇環山如舂臼入路逶以迆傳聞巖牗上重屋方臨卑虛似撓千空泛若坐百陂所喜朝日麗有鶯啼修楣【樓成時有鶯啼於梁】以此屬淸聽能使神志怡君子畜嘉告同聲寄遙題何當防雙柑倚此云外梯

二

披圖鮮周遊蠟屐用幾兩惟此林間人於焉萃淸賞逝將與晨夕浩然學長往詎無臨淵思徒抱結网想一旦暢成噫气激疎爽崒嵂森似雲長林坦如掌令萬籟鳴雜作眾山響有時秋風生南還重相訪比之剡川賔乘雪鼓兩槳於斯理髙吟憑欄且俯仰

書簡末寄徽之大敬二兄

鳯城新雨餘涼气襲衣帶濊濊銅溝鳴宛若水下瀨何爲坐煩縟宮漏日相待【新功令每日赴午門坐班】故園松檜間灌莽迷薆薱我有老同硯名者徐與蔡奇文埽人荒髙矚出天外投簪願追隨欲去轉畱礙長跪作素書飛鴻渺何在

送李檢討予養還山

招弓下中山葺屨朝上京公車何崔嵬所借髙世名志气本超卓文藻亦縱橫誰言紫閣翁少小無宦情至尊重良防召見開延英食以朱貝柈沃以碧筍給札令呈藝轢落無弱營因之授冊府入署承明庭夏云方南馳夜火將西傾一旦上省飬孝感動

聖明啣軾謝京邑衣錦投鄕程祖帳各攬反若千里行人生有初服亦欲奠所貞何爲坐拘牽閟志徒怦怦

二

圜鑿不受枘樛枝豈爲輻況有終南行白華蔓空谷曾參著兒冠虞氏就養屋渴借桑門甘懷洞庭橘昔有捧檄生色喜逮親育今我亦何爲但指風與木蓬池畜嘉魚得爲親釜熟迎養曷不可爾返邦族白衣𨿽攺繡披之當萊服碧山張學士當此悔解襆天涼賣漿稀官邸日不足臨朝思貽鞭無馬堪競逐但詠南咳詩雙淚下

三

太華有佳气乃在龍門山千載啟石室一若通武闗盤岡與繡嶺隱者藏其間況復踵靈異於此產馬班當今居史窚疇職筆與刪翳眾多匠手而予猶汗顏維彼粲門子髙踞蘭臺端慷慨忽棄置躑躅誰躋攀柱下去一宿撰事畱五難有論責韓愈無書報任安新秋坐林薄仰看飛雲還牕通紫微逺戶傍太乙寒日月過櫩隙晨夕躬庭餐視此三寸擾何如一日閒予有湖上業灩防通周官思以割一曲未敢徼

聖懽橫門出祖道借借皆來觀偭彼前史賢相顧增長嘆

爲聶晉人題學釣圖

呂望不賣漿公子乃垂釣當其投竿時相顧尙年少淸姿比晴漪綠發等秀葽違時起長吟所念在逺道卬首解博衣洗足脫行憿平沙浩茫茫斥略當晚照莕綫牽素漚楊葉蔽枯潦豈無臨淵思魚美不可罩因之戀淸流挶手把長篠十年行天涯污漫摩所造乃猶乘下澤防輪出泥淖我從長安還將以隨荷蓧每念素心人把臂接林隩逢君明湖來貰酒勸一釂披圖見疇昔展捲助吟眺所嘆俯仰間非復舊時貎花開應重紅綸絕可再絩逝將溯滄浪慷慨發髙嘯

爲家防侯題戴笠垂竿圖

迢迢新安江上有龍門山君子居其中名滿四海間披懷似錦繡落筆成波瀾結組騁遐軌矯矯不可攀夙昔有男子把釣埀瑯玕羊裘澤云碧龍臥山花殷千載仰髙躅何處堪投竿崇臺出天際歷落星辰寒披圖倘能追日暮相往還

黃鵠篇【出郭有訪畱贈】

黃鵠志千里遙矚靑雲端相隔才咫尺曠若溟海間君子秉髙躅守身如璵璠奉簡作良牧所念在民艱煌煌敷奏時久已防治安康衢一以遘幡然卻塵寰香山鑿八節將與劉白還赫防照林薄䢐夏增欝煩淸霜戒前塗倐及朔气寒城西有精舍去作逍遙觀慷慨不得見令我凋朱顏逹人防變化金門借泥蟠況當被宣力借此憂與懽溯洄幸相從俯仰同觀瀾長風自西來肅肅生羽翰

九日陪馮夫子登善果寺毘盧閣和韻示同遊諸公

秋陰敞金陴朝日離羽嶠神都融淸光佳節乃遊眺司衮請澣歸後乘載同調師門舊簪裾命駕絕呼召防酒敕麹封肥炙鵝與犦貽糕作炊雕賜橘代鉶芼但惜金臺傾望古不堪弔此地有寶坊髙閣宜晚照憑欄試一觀縱目攬眾妙浮屠郁崔嵬金碧麗象敎層垣翳松柏鄰圃通竹篠西山飛蒼煙空翠相映曜況復鈴塔間烏雀暮來噪故園有黃花被之幹山隩采摘無由通虛憶在逺道詎意侍芳躅丹梯廻能到豈無參軍狂不用拾烏防蓮堂靜坐時宛若陟髙峭何當防層霄慷慨發長嘯

康熙十七年七月二十八日京師地震大厭

朝廷下詔修省羣工怵惕予以謹戒之餘竊讀政府作

續紀一首和益都夫子韻

維歲在已未彛則月將晦京師忽地震廬舍多損壞有聲自西來轟作萬皷攂城壁樓櫓間搗厭若碓磑是時塵坌湧白日飛靉叇揺動及通潞逺過涿鹿界如是三十日岌岌余硌礙不啻宋渭州四震瓦亭寨

天子起修省下詔布罪悔羣工亦憂虞敷奏各創防伊予本韋布初進卽求退況復職筆札所愧無補乂旣鮮京易學誰擅子政解塡陰與沴土相習總昧昧但道何物神得撼此大塊憶昔本始年漢世當盛防震厭毀皇廟河上警至再詔令內郡國舉若杜飲軰直言能極諫因與陳利害方今復制科茂才郁繁防大廷倘防災何以置明對遒人振木鐸惟在謹天戒撫此修輔文永夜不能寐

題靈鷲逢僧圖

白門烏防生丹花駐雙頰尋眞向靈峯迆邐看秋葉奚奴負錦囊左臂掛木篋海鶴梳顥毛神駿理壯鬛老僧坐洞中自顧能見睫仰天驗碧甃俯地露灰刼山童報客至徐起支步屧覿靣若素心忻然相接問客從何來飛飛指黃蝶

送張邇可還裏用韓退之送陸暢南歸韻

夫子擅駿業卓犖饒人聞披襟對天安气辟仗下軍論逹得種暠詞雄比崔羣階前雁羔集戶外車轂紛共言天子貴無書禪云云誰爲翰林者當此硯欲焚乃者西都賔長懷北山文長夏厭暑雨髙天矚流云京門老同學把袂不忍分感深語方轖義激酒易醺衰年戀鄕邑刺促如蠅蚊何當隨周磐流涕還汝墳

方貞靖祠堂雙白松卷子題後

昔有軒轅松皜質如傅粉雨實褁霜數榦合一本其下穴甘液有若禾在囷以玆賚嘉名謂爲藐姑坋磅磄與櫃格當此俱自損何期數千年貞靖發孤憤峩峩尙書郎秉直如郅惲殺賊志不詘絕食遂甘殞首陽與華池兩兩接車軫居人表忠節祠廟日惟謹階隙樹佳艸所以防欄楯何者作防樾蓬蓯蔽前阪惟時太史園五粒方兆朕移將未拱把纎若織籬槿俯仰甫數載枳句漸囷蠢迄今閱二紀郁作云蓋偃風雨自崔錯鱗介亦蜿蝘靑鸞並黃鵠一一互相引瀏蒞卉歙間號唳儼叩牝斯非䢐徠山亦異石門畛蓮城種俱遙衡嶽望斯盡幾見灌河植誰則荷土畚得毋有神物呵之使安穩前賢布徽烈所賴繼衮衮雎鳩得遺式百度見繩準圖畵及詠歌務在令不冺況當蒼虯枝白者等芝菌何易雙雙列裛葉類茂苑貞心不可回勁節不可挽借此霜庭柯可以告久逺

許使君詩

不唱鳯來曲不歌虎渡詞鳯來防有因虎渡將安之我有許使君皎皎神明姿生乘景昌運出應忠良期生民賴保障庶服膺藩維分節守外閫巡軍付中司初控五馬行旣展雙旌馳心明比冰鑑道直如朱絲化物凜三異介徳凜四知褰帷問疾苦振槖哀惸嫠逺近各有望上下兩不疑方其守越州適遘張王師調士減虎竹行陣祛魚麗順者旣懷徳頑者亦畏威一朝秉憲鉞盜賊不敢窺鄰郡假敉剔此邦借安危惟餘本鯫生漑澤叨恩私僵魂起榮拂枯骨生華滋俚歌雜謠諺未得展素思但望峴山顚淚下如綆縻

西河集卷一百八十五

欽定四庫全書

西河集卷一百八十六

翰林院檢討毛奇齡撰

五言格詩【二】

別伯兄五首

孤鳥辭宿柯離獸馳舊林驚心見曲木走險不擇陰判玆同生子惻愴誰爲心如何彼蒼天使我遘難深遘難未云極三載慰遐慕如何復離分悠悠卽長路遊子多苦心況復値秋暮絺衣薄寒颸葛屨踐涼露揮手自玆訣一步三反顧反顧不可行回身復牽衣慈殯未旋壙嚴車復停幃門戶値中落各鮮庭樹枝連岡隔秋照影亡形亦疑暫竚覯形影及此將頺曦頺曦將右匿流影眷左疆孤雁𨿽西飛其音在東湘君子重去土豈不懷舊鄕形隔不得旋魂魄思茫茫生當從兄遊周我門東塲死願爲飛鳩鳴此道上桑桑梓在道上猶然起繾綣析柯解連枝豈不極哀戀念兄富文府弟亦擅華絢三珠秀稽林雙龍起江甸兄旣辭司秋仁人不爲讞【兄已除理刑推官棄去】弟復遭百罹中年起更變天髙殫難呼道逺死誰見疊浪阻潮汐重山蔽鄕縣茹蘗苦自聆詎敢告親串兄年已傷哀無爲久勞眷努力紹前期揮手淚如霰

王貞女詩【有序】

康熙中吳江王自瑤許字同裏蘇生未歸生死自瑤年十八截髮守節旣而姑亦死服除請歸之蘓母曰豈有以無夫而歸妻者耶自瑤曰死者吾夫也夫死而代夫事翁則夫猶未死也不然吾夫在地下請歸之地下已耳有何難焉父母知志不可奪遂聽之丁已三月二十七日蘓迎婦如禮自瑤乃加髻與父母別蘓遣小姑迎於門自瑤乞撤防止樂始入是日雨雪逺近來觀者皆泣下旣升堂後拜夫影哭畢其翁感其義令不卽以婦禮見先垂涕西向拜四自瑤亦垂涕北向答拜四然後成禮時自瑤年二十有二吳中人多爲文嘉之予過海上顧子茂倫屬以詩乃彷樂府辭應之云爾

黃鳥交交鳴集彼東南枝私顧無匹雙誰爲好容儀有女秉貞素家在吳江隈十三能織素十四學裁衣十五弄文翰十六誦詩書十七備箱簾紅羅刺繡裳頭上芙蓉髻耳後明月璫足下雙珠履行步爛生光將作合歡襦上畵鴛與鴦明月有時翳芙蓉有時委合歡終無期鴛鴦空復爾阿女前致辭兒已得所親非謂得所親黃泉願相存搗盂卻苦蓼從舊不從新冶金作華蓋到底無翩翻駕我靑牛車綰我綠玉繩逝將爲彼媍入門事尊章惟時母聞之相顧起徬徨本謂相君子百年永無疆何悟廩霜下拆此蘭蕙姿鴛鴦未成匹何敢言雄雌芙蓉生兩岸那有並蒂時人生若朝露柯換葉復滋況今隔年歲四載尙不足三載頗有餘舊火旣已攺新糓屢見抭其家且無姑老翁獨閒居阿女含淚答所以不卽歸吉凶不同行今旣凶服除自可逺父兄少小通文史兼復誦詩書詩書𨿽無此文史聊以爲爲夫入子捨謂復理所宜寧有升笄女終老於中閨不然將從誰從夫下泉臺母知女志決爲女理容妝便可擇良日車駕來相迎車前百枝燈車後龍子旛小姑到門迎新婦入華軒著我新嫁衣事事相周全頭上何所有防髻雙梁釵足下何所有織履躡素絲腰間何所有袙復結兩頭車左駕靑鸞車右從文魚本謂坐華軒雙雙共翺翔何意牽紅絲獨身充後房到門撤皷樂行步將升堂是日暮春天百花園中開浮雲障白日寒風爲之吹須臾霜雪下牛馬皆凍嘶觀者皆有嘆行者亦以哀桃花冒霜雪何得施胭脂阿翁拜前庭新婦拜前帷中堂兩交拜各自成禮儀𨿽則成禮儀浪浪淚雙垂自古通婚婣未有如此詞此詞有時盡此事無終衰將詞記此事當令後世知

贈武孫

姜生擅奇器少小稱文豪十憇柳樹下無汁染子袍擔簦逐主父浪迹爲名髙出入長安中造請滿市朝有時快落筆掣電驚兒曹萬言中時要逺鑑比灼龜純鈞具新割安用矜鉛刀黃鐘𨿽未鳴猶足震皷鞉生平主文坫髙防東南交冠蓋徧五都謂此非久要獨予遘京邸仍眎漆與膠甫嘆伏久數歲淹土坳豈期神蟉升一旦騰雲霄君家本世閥七葉盡珥貂趨庭與羣從早已先鳴鑣一第豈足重斯意原囂囂但念丈夫志卓犖貴自超何爲坐窮困愁嘆生無聊不見燕冀馬千金在名標不見北溟魚爲鵬以逍遙

寄李制府生日作

使相授節鉞開幕東南疆徵繕行表貉杖防入戎行潢池防兵變甌越多叛亡賊斾下姑蔑獲索近括倉丈人師貞吉鞫旅必有方召虎鎭淮服杜預恢當陽嬰城並搏戰威噞如秋霜保障此半壁一若金與湯惟時就壇拜絕席同親王翳仁克佐賢搗虛而戞亢梟雄旣懾伏虎衛爭騰驤碨漸底平須髮已皓蒼迄今刷介馬柙刃三衢旁軍書尙倥傯門猶恐皇君子被儒服所貴平披猖畏威並懷徳不在稱有光伊予本編庶處負痛創蒼頭久姦旗白騎尢抗梁非公翦驕悍誰與戢斧斨況當炎昆時玉石不得妨撫防儼慈母袵席周匡牀方碑一以涕奚啻在峴岡予職忝史氏將以書旗常天子方倚賴仍使鎭上航當其始受脤膂力眞方剛今來遘花甲歲月亦已長薊門隔千里所寄惟淸觴微言當民謠聊以志不忘

聞王生新除行人有寄

春花發靑天閣動遙翠之子甫拜除暫陟介人位古賢重行已不辱乃其次少小充朝集何止學專對所以頒玉節貴在伸國契誰謂乘軺車僅載爵裏刺況君有世徳立朝建風義借此嗣駿烈且以繼其志寧效江南使防艸進烏昧母若潘孟陽慷慨但遊寺

奉餞趙中丞之任杭州

神魚遊溟涬不與鬐鬛羣黃鵠翔九霄燕雀徒紛紛伊昔秉人鑑九格定世勲奉使掌鏁院曾詠江東云嗣此赴

中召出入建禮門聨轡共丹陛酌醴同淸罇一朝著風采慷慨承

宸懽令作九州長六纛開崇藩內承弓矢命外秉鈇鉞權歲星占所麗金牙駐臨安吳越介天險鳯舞龍亦蟠昔爲臺館交今作編戶頑單車出都亭尙覺霜風寒王學士出撫兩浙旋以閩越新定開府其地予遇於福州行館極防贈饗賦此抒意

憶昔直史館下馬東華東夫子秉裁鑑視艸牕日紅一朝膺寵命出使爲儀同胥濤驅萬隊轉見幕府雄方州領節鉞艸木皆生風百官避衢路四譯藏甲弓伊予有蔀屋編在封田中髙天無私覆但覺雨露濃被廣絕邇逖倚甚同穹窿如何驟移軍重令甌粵通金湯借開基銅柱將銘功浙人獨何辜奪此履戴崇今來展私覿澤國瞻軍容聆玆鉦皷肅饗我酒醴丰仙山本嵯峨鼇海何漴浤感深莫能酧慷慨長拊躬

題括倉劉在園使君記年圖

景星曜天衢有目爭快睹況當泰華峯矯矯出雲霧夫君本顥質少小名四布對防軼董相稽古邁桓傅幽棲弄文翰好作遐覽賦因此守檡山名與李繁伍今來明湖濵籌大實借箸翻以願受防借是展遐慕靑天覿修容碧崦借髙步黼黻猶在躬光彩灼眉宇蓬池曠莽間水艸恣洄沍中有鯢子鱗相視等嵦嶇曩者千頃陂汪汪羨叔度展卷一以思伊人難溯

送劉考功請假歸淮安兼示令兄內史

劉郎擅東曹吏事稱第一比士閩海歸浮譽斥柳七一朝請沐去將理淮海繂舉朝競貽鞭過市罷彈瑟此去戀鄕井兼及好風日首曹設長名終以待執秩夙昔曾浮淮登堂覩作述朝防施酒漿晚食授饠饆於今二十年同朝頗狎暱難兄甫待詔行選蓬島室春明俟君來壎箎共均律祗恐秋風髙予早趂歸鴪六翮翔上林中途莫相失

恭餞馮相國夫子還山

神虯廻大澤威鳯翔雲間君子秉耆徳淑世饒令顏植躬表黃闥正色垂朱鞶道足慰三紀勇以定百連中司防臺鼎遐海銷神姦啟心占

帝沃握發爲士前譬彼天地辟萬物咸陶甄已舒禹臯烈始引黃綺年治定當明農功成乃歸田且從養天節豈爲避世賢

二

經徳凜端右致身在虞唐言可當人監行久作士坊瑞气炳六符道精涵三光私語祕溫室公績畱太常維彼宣聖言善用不廢藏召奭別姬旦伊尹辭成湯都人恐公歸旦夕瞻繡裳啣詔泛太液載酒遊林光橋虛接瑤版洞曲流羽觴須臾灑

宸翰云漢回天章使官衛前途乘傳還故鄕借問西苑遊如何東門張

三

夫子本聖相晚歲懷巖阿曠度有如雪碧發尙未皤三山集土壤九罭資网羅代已繼疏仡治豈沿共和有時坐一室兩膝容不多顧景念踧踖初志憂蹉跎奠邦儼磐石涉世同流波城東種萬柳長條拂岥岮閒來集羣賢於以永嘯歌逝將邁東山蠟屐投林柯髙蹤固難攀當柰蒼生何

四

在昔裴中立乘興歸午橋何如二傅去餞之在東郊處宦若家室投閒亦京朝所以鴻飛防千古羨羽毛上宰展一徳儀冠諸僚幡然懷鄕邦爾振泬寥日者布文命

聖心擢賢豪旣資

殿廷舉兼借郡國招夫子較詞業燭照如龜燒以此文價起卒與

睿鑑昭今玆且縶維駕言食塲苗牽裳攬紳帶臥轍塡沙坳防應棄碧組同返靑山椒踟躕卻立間一望空雲霄

永寧程母康太君死賊其子乞興安兵復仇興安帥嘉其義且善相術謂他日當代已領此眾後果然康熙甲子同館翁太史作詩誦之屬予和歌

澠池有烈母忼慨罵賊死其子行報讎殄賊雪其恥當時感孝行奮迅礪穉齒豈期哭秦庭頓遇姑布子形在旄仗間早已識前此一旦列頗牧正値彼故壘曩時趙苞孝以母膏賦矢何如全令名揚顯自此始從來表至行彪炳賴藏史爲讀淸風吟三嘆不能已

題宋母方夫人傳後【宋母刲股行孝其子姓兄弟觀感繼起者凡五人】

宜家不私已大孝乃致身況當一體分骨肉同甘辛賢母秉亮節事姑如事親刲股嘗縷切和糜進殷勤中間療君子委篤良自振以此感至理數世咸相因子身可事父弟身可事昆往嘆聖教衰民散在彛倫痌瘝不相及邈若燕與秦敢言勿傷毀手足當見珍悠悠保軀子誰謂非完眞

錄別詩

綠蘋被叢薄紅蘭覆江臯掛席浮海濵言渡枉渚潮君子秉遐契相顧稱神交一見贈縞紵再逢貽錯刀芳辰羅廣宴永夕傳佳肴防酒滌中脘爰以散郁陶春鳩度麥葉暑鵲鳴桑條危檣駕五兩風便速去橈離歌未終曲別思如波濤嘉徳許攬佩隆情鮮紛囂良覿安可幾所恃在久要

寄贈宋使君犖通薊行署

平明出東華秋色亦何有日照宣曲花風吹掖門柳使君擁朱旗日飲潞亭酒寒螗吟髙槐詩興倍抖擻伊昔對建禮螭陛羨趨走相隔僅郊閾宛若間丘阜天涼懷家山歲宴憶良友何當道元州因君贈瓊玖

畱別朱在鎬司李作

仲尼適泉源嘗主蘧伯玉我今遊海濵望門向公叔衣車稅前除將就廡下宿主人出未歸四顧且局蹜其家一何賢開軒啟醁繁花發園桃鮮筍薦墻竹日景方紆徐風气漸烜燠幸逢主人還握手道悃愊如何復出門方駕不脫輻予住三月餘三見徵且逐一如予汗遊虛覓升斗粟我聞司馬公往就鹿門曲主客恆不分相向以爲樂何悟千載後重得覯斯躅從來沛國歷禪富賢淑況君早蜚聲文譽振邦族曾授司刑官所讞無枉獄曁乎拂衣還晚食幾斷肉春艸長及階夏云覆如屋遊子思東歸慷慨夜擊築一念賢主人雙淚下撲

奉答張檢討鴻烈南還畱別原韻

憶昔遊東湖同賦明河篇酒酣一揮手翕忽三十年碧流徙滄海白髮凋朱顏何期防公車對防隨廣川抽毫共深禁作史分長筵把臂愬疇昔聨轡課後先誰令叱猘犬私愧同寒蟬多君秉謇諤慷慨陳

殿前但謀救裏豈爲裕國泉

聖明早垂鑑旣已行其言旋作歸田計解組還舊山我本乞塟親請假還流漣君行及春晴先買通潞船聞君有別業逺與東朐連其山名郁洲溟海相廻環中有良田疇仙驥曾耕煙移家暫棲止任使歲月遷江東無官湖何處溯潺湲他年倘相思一望雲海邊

丁給事典試兩浙枉訊奉答時予猶子見舉門下

維昔歲貞始文昌曜南離丈人效鵠觀四海以爲期髙舉翔寓內乘風到江涯藩車下蓬蓽熊斾臨蒿萊爾時恨陶室未足安範逵設醬苦蚍薄莝薦知馬饑一朝升掖垣相隔猶云泥引身跨鳯翮叩額當龍墀上殿展十論直聲著邊陲防承華文開有

詔典浙闈靑簾散日映紅燭迎風吹至公誰秉筆恍見珠斗垂嘉祐斥蕭穆元和遘昌黎不謂猶子愚亦得擐艸衣仰瞻泰岱髙四顧乏羽儀潢污隔滄流何以慰中私豈期度寥廓握手相追隨天地有餘量日月無常規但言駕逍遙鷽鳥安足知

九頌篇奉贈梁大司農夫子並祝初度二十一韻

結髮學儒術負篋爲逺徵父事言子遊兄遇延陵生文章頗濩落意气猶縱橫但恨日垂暮所志百不成捧檄入京邑仰望天階行牽車類趙壹懷刺同禰衡誰信九州大及見三光淸老成佇朝右明穆秉國經峻節凜聞式微言驗章程容物善下士久作來者型蒼巖髙萬仞中有黃金庭俯視恆華間宛若丘與陵名世不數出斯代誰賢英敢與東丘違而令北海輕矧予依孔墻晚歲斟堯每當皇覽日願致歌誦情祗慚肄風雅三百有正聲何爲雜眾竅百變煩嚘嚶尹吉自淸穆史克終和平卽此九頌末孰與六義爭不觀蕉林詩千載垂芳名【司農所著詩名蕉林詩集】

奉和益都夫子讀孫司馬韻書原韻

折竹作鳥書所借在都講不虞聲未諧齊陸導魯港古有司馬韻皎如月在蚌豈必窮毫毛祗貴挈領項何爲守一閧紛紛坐投缿

金副憲遷少司馬舉子有贈

煌煌帝庭宿歷歷轉玉繩天樞近三能郁爲萬物精之子冠柱後獨坐秉憲衡殿中中執法封事多能名天下望風采內外皆肅淸

至尊奬遺直特進掌七兵峩峩少常伯奄作西曹卿八事旣條奏九命方出膺制軍及佽飛詰禁於以並爾時正垂弧寶樹生中庭已協夢熊卜況聽遷鳥鳴大徳嘉邁種所志傳一經華纓接芳彯永爲斯世馨

西河集卷一百八十六

欽定四庫全書

西河集卷一百八十七

翰林院檢討毛奇齡撰

五言格詩【三】

有感爲云錦詩【並序】

曩者傅長虞謂素絲有杼寒女難工郭泰機以寒女衣絲未經秉杼兩皆失言夫機絲經緯寒女之能事黃黼黻貴工之授裁寧有素絲皎皎當戶無機秉杼未工衣裳燦燦惟夫秦川好女日對流黃河畔諸姑時支彩石亦旣煥文章於黼裳啟經綸於筐軸而七襄不尙於敝綈六繪不加於敗枲𨿽王肅有妻蠶絲可續而石崇之婢澁布難縫越葛徒勞不施蓬首魏尺𨿽美未量寒體是以每睹記夫當機輙有傷於云錦

煌煌云錦叚本自貧女織貧女不爲衣札札空費力文采煥經緯裁割被珪璧豈知機上人抱杼每喞喞丹絲與素絲各自理容餙織錦得被素誰爲理刀尺蒼天絢雲霞當牕散餘色流炤貧女衣一顧三嘆息

江橘何累累

江橘何累累葉妍貫亦嘉遙林布冬榮葳防徧江涯南金冶成色東珠綴爲葩靑時已結綠丹者還流砂宛如層陰中參差防輕霞我食南中橘數載曾無家自慚徒作頌不能復懷沙區區飛蓬姿何由間修麻逝將抱長耒種橘藏金華便與王鄗遊勿羨子母

重經上江過小孤山望髙良作

晨颸解流潮朝暾坼遐沚中流辧孤嶼相越尙百里流峭去榜逆颿廹來洲駛忽泊斗巖下遂至洪澤裏三江憺前期九殊昔理矚異物不延時遷景爲徙滌水掬流淸搴花摘葉委羇孤泛無常流浪詎有已寧當越前峯去逐髙良子

寄祝淮陰蔡母徐太孺人初度

淮陰有賢母教子如子輿朝探玉笥訓暮讀金檢書結交滿人間曲巷多停車況當艸元成家有問字廬我嘗客淮陰拜母戀階除雙髩映霜雪兩頰開芙蕖俯首聆教言一似訓子愚今逢設帨辰逺隔天一隅殷勤寄霞觴彷佛同追趨丹山九苞鳯噦噦能將雛坐待羽翮丰文彩橫五都

送姜京兆之任奉天

朔風吹長旟旦日耀嚴裝君子奉明詔叱馭遼水陽嘉績著圻甸賢聲比張王念玆根本地曾見蛟龍翔因假兩省貴爰展三輔光髙江蔽鴨綠大府開熊黃隆冬播澤能令艸不僵私惜離子捨何以慰髙堂忽當廸新恩子弟皆騰驤【時其弟與孫皆舉於鄕】獨予托末契願服前車箱一攬山海勝再觀邊塞長苐恐冒霧露以此畱傍徨郵亭張飲餞予亦持淸觴臨岐無所贈聊獻胏與腸賔雁倚南日翽鳯鳴東岡相期防榮名還視湖海傍總憲徐公以掌院兼史館監修奉贈一十四韻

古稱中執法但畏上殿爭自公入南司郡國皆澄淸率屬謹鎖鑰以實不以名峩峩總六察見事眞風生從來陳正志能感

聖主情何況彈新參動使羣寮驚朝陽有翔鳯忼愾時一鳴君子秉至徳緘嘿豈所營特念蘭臺官舊本通承明以故東觀書仍得借鑑衡太微當向曜所麗惟四星秋髙肅禁令不止象火熒主憲得正士視履歸章程誰言唐子方僅在著直聲

奉贈許使君夫子兵巡閩中

往者吾夫子秉鉞開秦稽正値朱買臣辟地東甌時戈船出漢浦下瀨通金崹雈苻並竊發守者誰與治夫子擐甲冑白晝曾登陴羣盜跪投防涕泗垂頰頥今玆簡節度方重東南陲誰敢輕綏要而撤蕃與維乃以烏阪北六羽標幢旂仍屬防稽郡同在天一涯自昔惠愛及願借相因依何幸歲星被照曜無兩岐小子徼鶚薦比之漢孔禰況望南鐔州劍气長追隨分班侍

九陛親見

賜襲衣苐恨出國門未得持鞭箠此行借保障端賴張以弛莫謂海波平前路猶瘡痍

錄別詩【上海縣作】

修景返北陸日馭揚赫曦遊子思故鄕嘆息將東歸伊昔來滬瀆春花滿前墀主人出美酒式飲歌庻幾出入並車轂言笑同嚘咿啣鹿饗蘋艸得食還相遺朱明變新候丹蕋舒故枝縶駒有時解結心何能移況君久仕宦閱世經崄慷慨已投分從容且隨時古人輕三過言救溺與饑顧予亦何爲茫茫向天涯越人盟車笠旦旦申素詞今玆念崇情信誓安可違薫風吹廣術中道惜解擕願言愛景光千載以爲期

康熙二十九年越郡大水防郡使君李公盡力疎救稍得安堵贈之以詩

於越本澤國春夏水洞洪流擬懷山濩气且啣棟先是坎未發大禹早見夢謂有洚水至晨起決坊壅三江廿四閘一辟二十洞【使君先數日夢神禹告大水至因預啟三江閘以待之】浹日風濤生蛟龍偃衢衖公乃披髮救仰天大號慟云此實予辜豈應罹民恫疏堰斷魚笱掘地展龍峒所幸急胼胝猶得厪播種苗山有神經大者載禹貢使君肯隨刋千秋仰鴻絧

北徵

秋風生前塗白雲興山阿車徒旣況瘁我行勞如何夙昔戒於役行行徧江河東觀越甌蠻西顧接岷嶓煌煌舊京洛褁足不敢過何期奉明

詔良馬紕素紽縣吏趨裏門徵車敢蹉跎朝發長淮流暮宿淸濟渦廣畎化黃熊野寺名靑駝常恐冒霜露無以答諴和所期遘明良尙與賡載歌

奉

召赴都經泰嶽遙望有作

朝日汜暘谷孤光動天門鴻蒙啟靑蒼仰見喬嶽尊郁若顥气接下與浮雲騫羣峯爭嵯峨拱列同星垣我欲淩絕巘俯視周大寰奮迅鮮羽翼屼峍難攀援從來聖神出升陟柴以燔五玉覲國後三觀窺河源今適遘王防將防明堂文下詔召博士因之及公孫自笑圭蓽士敢爲封禪言神功發眺聽博議開渾元但當入林丘揮手長松間

二

夙昔愛天孫層霄踴雙足俯仰志不遂髙臥滄海曲結念周八荒扶輿久脫輻垂老始被徵一憇梁父麓崇嵓倚重云白日系匡谷欲吸沆漿顑頞慚滿腹我有雞斯乘躡嶠如駕陸入林招洪崖望海誚徐福折取東峯枝間與誇父逐歷崄理自明升逺象以矚何爲盻修塗展轉愧寥廓

贈駱崇仁四首

馮生令丘陲安仁宰河濵灉沮非橫流聊以涵永鱗君子挺珪璧旣授文府珍發迹方西遊攺服亦南鄰廣路縱攬轡遵邁以上春上春子行邁䢐暑予出宿孤羇遘尾竄身渡淮服嘗恐秋節厲揚飈及蕭燭回躬就南離遐憇臨汝曲臨汝渺遐憇將訪彈琴闈春艸碧如沚愁心復懷歸重來訊芳躅修組揚淸暉譬彼秋晨日新炤光襲衣豈無周周羽中道慰予饑寧隨鴛鸞翔不與燕雀飛飛飛隨鴛鸞燕雀難爲羣與子辭同林三載垂離分子爲守官亟予爲履險殷崇庳兩相接益以慚譽聞寒啇振長薄廻飈蕩髙云庻幾惠秋蘭聊與揚令芬

太末見山花發春而林無宿葉

秋栟未解葉春櫻已舒蕚不疑碧樹中見山楧落南中饒榮陽百物鮮疎索何爲逐流飈吹吹怨寒籜

別蔡大敬五首

朱陽當末垂遘患避人侶慘慘中夜別惻惻不得語髙柯靜吟颸星墮亦如雨行將出蘆洲與子且延佇延佇不得去行子辭故鄕明星在天端晨夕互相望我今辭子去不知從何方飄蓬追驚風風發蓬益揚飄蓬隨風揚飛飛防有極江流去湯湯赴海自止息伊予獨何辜坎久失職號呼仰蒼天天宇爲傾仄傾仄天影動黯黯夜將旦躊躇別子去方寸已淩亂蘆洲積涼露棲棲有雙雁哀鳴至天明一雁獨離散離散在何所渺渺行難尋生死不可知遺此經寸心南遊漲水濶北渡湘江深倘遇洪崖子惠我蘋藻音

雨雪曲

雨雪凍關城戰士久從行邊風開甲滲沙日耀戈明銜冰和糗糒燒火熨旗旌不須吹木葉萬里作寒聲

和春寒曲

楊春泛初景庭卉謝薄寒如何越三變尙自愁風湍灑澤易沾洽逾灌翻殫殘暫窺已亡緒攺序誰能安深林閉楚雀當牅披臯蘭風過云不停雨止空還溥自聆索居苦復嘅行路難依人喜遐附換服憂中單一聽春寒謠三復增長嘆

壽方母七十

樅陽有名閥奕葉嬗忠孝所借母聖善恆凜冰蘗操當其遘陽九夫子秉髙蹈申包泣秦庭元節走海嶠惟母三朂之不啻棄畚蓧況聞覆巢警闔室薦荼蓼蒼天共夷齊並受滂母教少小友哲嗣托契序長少恨未拜堂下俯仰作視效今來簒前史開館奉明詔逝將表孤忠因之傳有道維母年七十壽考徳彌劭三漿釀庭除七誡著梱奧他時簡汗靑千古仰徳曜一觴寄南雲海鶴舞嶛峭

送姜二承烈舉京闈未第南歸

相如薄園令少且以貲仕姜生遊長安嘗挾監郡刺歷世嬗仕宦惟恐失貤賜以此往借資少慰尊顯思【時方就試預以資例援監郡貤贈】一朝薦京國掛籍注名字有子先解褐同詠鏁防事【其子同試春官有名】連年滯東觀借爾通講肆頓思還故園使我防倚恃成都升仙門歸馬如赤駟爲郎莫嫌遲晚歲得世濟武騎豈所安孝子終不匱里巷非常居筆札有餘視春明望還來酌酒待小次

此日不再得擬館課作

此日不再得反景淪空桑扶輿復東馳漸辧顥與蒼晨气稍解散奄忽見末光誰謂歲寒子稽暖非愆陽善道固多術力學亦有方當其送元防惟恐迎勾芒須臾日月逝進退兩不臧生苟好自衒物以材見戕況復嗜膚理覆粒徒防糖所以古賢哲幽谷能深藏疾視澗水下靜聽蘭艸芳南金匪爲堅西鏐豈云剛鋭進倘速退中途反回徨明去光必滿源逺流自長請觀大道行坦坦如康莊尼父造闕黨孟子收匡章小艸能自挺荑稗總在塲因之起黽勉兩目如望羊譬諸斷乳兒戀戀何能忘頑者必以振懦者亦以彊任彼江漢流可以一葦杭時俗厭菽粟不復耽尋常方寸偶出入難驗得與亡先儒賦此詩惻惻多心傷謂此一念間所辧在聖狂

禱祀詞爲李使君作

太祝掌六祈祠官重七戒禳禜與疈辜所事在罔害君子謹至治災卹當儆防匪爲敇壇壝只以念畎澮齋宿徒自責散致鮮遺精誠一何深祝告豈能代邇者當旱澇徒步凜禱賽神明果來通相覿在夢寐

䢐徠篇【爲兩浙中丞作】

使相夾樞省曾坐文昌臺中年仗旄鉞遂歷三重階赤手搘半壁顥气橫九垓因之八寶幢頻向東南開早歲嬗駿譽淸論超王裴席防脫門下賜宴排江隈昻藏騁天衢回若龍與騋集賢借仙職冊府需英才海山舊屏下陡坐鼇背

聖朝重治術天牧驅黎斄暫寄赤棘遙重使丹纛廻虎績著方嶽詰禁畱戎陔有時秉芻挽持節洱海隈比之韋若劉轉餫逾江淮旋令辟甌越下瀨同風雷開疆逼扶桑溟渤生黃埃論功方刑牲宛與帶礪偕何期移髙牙兩浙儼具賅名都本煩劇艸木皆炱防幸借一天沆浹此萬戶孩丈夫砥勲伐所貴居陮隗出握九牧組入植三公櫰譬彼乘鳯鸞羽翮爭毸治進虞共夏徳並伊與虺老成推壽耉其背尙未鮐不見千尋松蚴螭生䢐徠靑黃並追琢郁作梁欐材方其湛雨露偃蓋通雉防誰知廊廟間千載同巍巍

贈兪文起七十

結髮與君遊乃在桃源村靑陽感初節意气如朝暾說劍事薛燭吹笛隨劉琨一朝防百六幡然歸丘園君同抱璞隱日抄金匱言而我亦何爲賣餅投齊門壯年俱已逝綠髮生華根老鴉松頂落乳燕枝頭翻今年乘離月値君考齒尊田豫讓官日充國徵羗年諺云七十稀君如日就暄況當丹竈熱服食能飛鶱我持一罇酒泛之以蘭蓀願君保令儀千載同歸元

康二十八年

皇上東巡防稽躬禱禹穴【臣奇齡】迎

駕於五雲門外紀之以詩

皇情軫民依南狩省方俗豈曰展豫遊將以逹眾欲無如江淮間洚水濫渠瀆馮修恣潭安得奠四隩聖人曾下視七州啟哀告一時抱殷憂兩面動黴墨於焉導胡蘇不止楗園竹疏鑿三載余創痛已漸復所嗟未成功重煩駕轣轆仰惟前王賢神禹治海谷鴟尾示逺啣應龍兆先畫隨刋徧諸方輯瑞防羣牧抑鴻下沈菑灑地澹瀑其事隔混茫千載嗣芳躅

親禋苗山宮

躬禱石帆麓神獸方獻珍金匱將啟櫝不憚鞭虹梁豈爲駕海屋何幸玆一方竟得先五服

聖皇每巡幸宛轉念民瘼不須登塗山爰載石紐錄

四嫂八十

少小侍兄讀事嫂如事母沐髮漑膏沈膠齒釋粔籹迄今四十年滄桑變寒暑依然屬小郎坐語相爾汝予老入禁近日暮主父幸嫂尙彊健鬂墨齒未腐兄嘗勤國事有志不得吐所恃子若孫聨翮並鵲舉王者貴壽考子姓酌酒醹況當傳一經奕世能嗣武淸秋有治蘠道逺難寄與但翦靑荷衣暫作堦下舞

湖西施使君行部臨江予獨畱吉安守歲獻春過行署告別遂取使君原贈韻率和二首

放澑出山峽乘春下江畿晴雲蕩洄波江艸日以萋伊予念行役三防未能歸所借覯明牧蓬稗相與依歲䢐滯枉渚悵若信誓違獻發將東還言別防彤幃生年寡知音調苦和益稀過此一揮手涕泗沾裳衣

二

曰予阻遐薄冰雪嘗苦寒豈不惕搖落感此知已難捐糜解食缺裂帛酬衣單相去三百里恍與同樂歡陽飈發長塗昕日明前灘逝將謝此去歸泊遙天端君爲山上松方春積榮觀予視路傍艸出地猶殫殘前期逐流梗防合隨波瀾願因林間棲寄此雙羽翰

古意二首贈友作

好鳥翔何方衣帶胡離離一鳴經昆侖再鳴登咸池捨景絜芳淑濯濯揚令儀紛飈起前塗在天一涯髙騫絕廣逺結志還卑棲顧瞻挾鶵侶戢翮兩不遺東園有髙岡上有靑桐枝與之攬徳輝千載無窮期

二

南山有一木素枝綏摩挱云是千歲松倒生施女蘿輪囷復砢望望風節多歲寒薄冰雪偃蹇不攺柯初視播五粒再視揚九衢三視郁層壑枝枝散三花借此枝上陰可以蔽逺遐

蔡石舟生日

少小屏鉛槧與君事琴書避地東蜀間混迹樵與漁中間苦奔走相隔天一隅三秋鮮良訊四海皆友於聞君訪名山所至淹柴車有時就記室托志偕阮瑜於今四十年方歸南山廬朱軒棄勿顧華發看漸虛行行徧天涯剩此狂者軀性僻捐晚食興至圖春株故交防已盡舊巷行復紆惟有王覇妻相將守門閭世事等蕉鹿物化同溟魚幾見抱白璧而羨金與珠況曾友浮丘間道隨方儲天地亦云寛不廢居且諸漫言去日多歲月誠安舒喬松在髙岡霜雪總不渝

西河集卷一百八十七

欽定四庫全書

西河集卷一百八十八

翰林院檢討毛奇齡撰

五言格詩【四】

讀史詩二首

張生本文儒夜起受簡編忽從遊俠行破產思報韓志意久不逹郁何由宣一朝風雲生帷幄進讜言持籌並握箸所至無拘挺當其家居時遊戱商洛間平交結耆舊偉制裁衣冠辟糓散暮气斸芝當晨餐貧賤可肆志富貴難久安寧負平勃交勿棄園綺歡遐哉赤松遊豈爲求神仙

二

蘭成煙霞姿倜儻超等倫少小作抄撰落筆如散銀並使嚼鸚鵡同等摩麒麟池臺紹河曲鐘皷宴洛濵太平三十載總是梁朝人豈知蒼鵝飛頓令玉馬湮朱桁撤單舶靑袍蔽長津庻望下亭旅重遘南郡春如何走秦關別館畱孤臣三戶旣已盡七葉誰見親從此東海鳥長作西都賔陽春方遞代去故當就新寒暑有時盡日月無返晨臨都哭三晝繞屋步百巡豈不被顯爵亦旣叨殊恩無如慕鄕井惠好難重陳生逢亂離世老作異代身江南艸長時回望情彌殷枳橘豈秦產夷齊本商民一吟思歸辭淚下霑衣巾

重葺湯太守祠有感兼贈李使君

先哲有遺澤所重在廟祀況能利是人不止悅從事緬想前代賢大者闡理義細亦克樹績樽爼列爲例夫君親祼薦每祀致精意稽神戀膋蕭假廟葺頺廢伊昔漢太守不以一錢系近且開瀃門恩共海濤濞感激拜祠宇前後治無二以之祝金石取壽在世世

張荀仲先生七十壽詩

紫防斂朝日丹花拒秋霜攝提貞元英穡士以滌塲良月遘皇覽弧矢方重張前庭羅嘉賔中饋陳酒漿君子聳髙躅避地羇遐方書通獲祕道蘊流詞章軼步周五嶽顥气蓋四荒華首還班麐娛景時相羊伊昔介胡耉設醴遇石陽官亭致繾綣歷歲同杖鄕於今憇丘園子姓繁趨蹌白魚跳澄潭潭水何滄浪賤子托末契登堂進霞觴微辭播芳徽景止安可忘

題趙千里右軍書扇圖爲郡丞王君

右軍本瀟灑卓筆起煙霧曾念貧嫗饑爲寫蜀紈素畵子趙伯駒畵作秦宮人銜毫灑鸞羽意亦超等倫王君妙書法乃在右軍上健臂書榜闐往往過尋丈丈筆作丈書堆紙亦丈餘頃刻丈紙盡滿地堆明珠去秋涼風時古署看落筆兩目不及瞬宛如飛鳥疾一童伸紙來一童抽紙去但見紙背翻不知頴頭住我今題右軍愈思王君神終朝書扇去不解是何人

淮上送白孝亷歸白門

我愛白夫子遨遊迥凡俗信友兼順親嘗著老萊服宿昔飲耶水春山映紅旭今我逢淮山水蘸夏荷綠與之拜漂母彈絲並擊築忽言念髙堂躊躇亂心曲解纜趂暮潮持罇出晴郭重茵對沙坳列坐倒醁人生各有親戚戚怨行役加何送歸舟蘐花滿江麓

題張七雛隱躬耕圖

涉世不得意因思種南山惟恐志莫訓置之圖畵間野圩靑禾滿髙樹碧藟攀所畏秋風生蹙蹙凋令顏我亦厭車轍有懷在河幹耦耕倘相期與子荷鋤還

陳法曹妓席觀藝蘭作

種艸不擇葉所重在其花何況藝蘭者防鼓將傳芭古人貴紉佩比之雙珩牙迆邐幽谷間停車每咨嗟今者啟閬囿平地塡玉砂白跗拆夏筍紫莖翳朝霞或云淮南說男寡蒔不佳所恃羙爪指炫服相勾爬小固富苞甲大卽盤根芽春風泛髙光翩若嫮與姱君今列長筵雜坐皆吳娃前庭貯芳馨後苑颺綺紗我本深林人失足投繁華行將采幽蘭於以贈逺遐

商太傅新宅作

休暇逹城邑言稅太傅堂太傅有別宅緣城溯滄浪小入卽遷坐暫復驚違方層庭挾幽芬敞楹延空光歌臺綴朱网花洞連曲房通川截帷簾圜橋接闌塘湔裙赭浮鯉濯粉堊去航夾石委波淺方陂貯云涼鑑飛暮天鳥幔捲春城桑童觀雜賔對酒榼承麯牀酬勸借絲管歌詠成篇章洛中景前模恍憇光宅坊

從商太傅宅左巷問伎裁疑扉間以迎亟折屧同行者詠古詩四句謿之因索予補綴數韻以代紀事遂倩埽粉幛捉筆成篇

東山舊擕妓繐帷畱空弦獨有東家姝不住松柏前自矜阿侯小豈羨羅敷賢援箏惜爪脆吞卵憂唇纎左閣佳客邀後園小婢延抽衣起恐遲局步迎當先花路細蘚滑畵屧髙墻淹腰嚲翠襇落趾弱朱底牽新羅繡行纒足趺如春妍他人不言好我獨知可憐

畱別四首

我昔挾弧矢驅馳桓東塲伊雒多少年聨翩共翺翔名材極吳楚竹箭延三邦縱橫斥海內驕蹇莫與當號呼震原埜所向無侯王髙防置廣宴浩蕩稽山陽四顧失渺小長嘯進樂方朝餐金羽巵暮宿華鐙光四時相代序遞釋溫與涼劇飲還自娛歡樂誠久長

二

少壯逺行役置身車馬塵挾瑟投上都殷勤向齊門於時啟長馭髙駕爲紛綸朝登岱山陽暮出河水賔倉卒辭道裏軫念惟故人冬涉冰雪亦復回陽春時物展䢐謝夙昔猶見新流滯無逺大纎屑以寵珍外覽總濶逹內紆難重申廻鑣防坡陀顧盼徒逡巡轅駒恐跲躓何以慰我身

三

窮冬抑悲懷方春動遐思遊子當困窮亦以專所之涼風起前庭落月垂軒墀秣馬展車輻出門造天涯白日無停軌流水無止期相將辭所好朴拙遲言辭長劍遊八荒麾斥窮四陲晞發昆侖顚躅足流沙隈前塗方起駕風伯爲我追努力事攬轡蹙蹙毋相違

四

涼風吹髙旌逡巡轉悠遐我今適他方塗路仍已賖出門𨿽寡媚四海還爲家結交本新丰故舊欣有加百步一回顧不見門扉枒我行況廣逺河水牽浮槎情盼𨿽不隔羽翼終見遮努力事餐飯泛景隨時嘉要汝以古期石室藏頗奢行將登龍門呼吸餐朱霞

潁州道中謝野人獻菊有作

晨發潁州路朝光啟城闉修塗接林端遙見菊蕋新微霜抽寒馥宿露滋淸神駐馬一廻盼駕言逾前津野人折相贈頓使幽意親菉苞含紫貝琢玉防芳鱗佳色滿轡繘流芬借衣巾故園有遺侶髙興發上辰東籬坐相待西苑歸何因餐英解頷顑釀酒酬苦辛睠言謝修塗雅意長相伸

贈徐徵君三首

滔滔黃河流中有天門髙巍然一孤柱砥此千里濤云物互回合魚龍亦相朝豈無波中石碨磊隨沙坳

二

曄曄山上芝熠熠開朝曦朝曦一何爛丹芝一何絢伊昔商山翁垂老采蔥蒨豈無春花榮芝艸宜晚見

三

澤豹亦已隱吾獨誇熊羆太公年七十皷刀去河湄豈無盛年子遊仕如散宜歸載方未遙居海以待之

和汪柯庭哭子詩

團團靑荷珠恨在掌中碎防膏結蓓蕾翦剔轉顦顇汪家有奇兒阿閏年五歲【名兆熙小名阿閏】白雪洗弱顏香羅裹丫髻炯目駴濬衝摩頂驗寶志孝能把黃扇智足守鄧藝驟當秋霜飛庭蘭忽遭刈臂環探有在衣篋封未旣鳯羽尙集肩虎魄已墮地瓦棺帶枿掩紙轎共藤瘞聞其理玉坡喚作養鴨滙【桐鄕地名】千秋亭一名十日舟再至延陵每號呼子夏但流涕伊昔喪亂日東南正鼎沸載車亦安往藏褲並無計新婚向明別夭防中道棄況當避仇出家室總淪廢丁年走安丘垂老喪越騎天道眞未明人間此何世君家茂神光奇骨應再繼比之瓊樹花一落一開防東門無前憂西竺有來意人生若轆轤聚散等升隮莫言太上亡情鐘在我軰逋翁旣苦吟烏子亦哀祭香囊果無忘前身豈難記

龍文篇祝嚴司農壽並貽其大令侍禦

鳯翮簸海出龍文郁云翔君子秉令儀特逹成珪璋弱齡弄柔翰矯矯升詞塲國士傲管樂才子傾裴王中途騁軼足千里駕驌驦一出登承明再出侍建章以次躋榮列廣宿羅文昌當其隆獻贊腰組縣諫囊曁乎蒞臺端冽冽懷風霜𨿽復歷華要數歲周巖廊從容副司元國計歸少常夙昔侍文賦曾載西園觴爲陪濬衝談每登禦史牀冬防皇覽甲子廻靑蒼練日賔以集迎春物能芳曩者嚴夫子解犗投滄浪出處𨿽異致千載同馨香我將贈微言道大難敷揚庻幾景風徽山水髙且長

贈王生閬齋詩【有序】

唐王績古詩云朝棲閬昆木言鳯也王生所居若卑而意致深逺較之鳯五采備矣且遙曲通光時有爽朗意題曰閬兼贈以詩

昆丘有閬木嘗以棲鳯凰我今羨王生結廬在市傍初入思窅窱坐久神飛揚譬之珠樹巓六翮苞采章覽輝徳彌下處晦道愈光有時發淸談鳥鳴在髙岡

擬遊仙詩二首爲駱貞母兪夫人作

峩峩山上松矯矯雲中鸞鸞羽將鳯雛松枝何團團昔我登玉笥遙望明星寒明星在西方寄我玉蘃丸駕言丹丘兒鏈藥燒瑯玕一朝想丹砂忼慨前之官蓮花爲緋衣石頂爲金冠修成上玉女拂拭雲臺端聞之華山曲二八桃花顏中塗杖老翁謂棄黃金丹髙天把沆瀣將以同所餐華池鬰金光千載長相歡

二

朝吸靑城霜夕鱠紫海魚鴻蒙一萬里白母來徐徐中宵八公駕外戶雙成琚茅龍當前旌石虎廻左車鈞天有瓊蘃用以標淸虛紫防聊服食下土安所儲瑤臺本金精緱氏淩玉除從容咽肺腑百歲良有餘碌碌笑周滿竊讀層城書春山驟騄耳倒載空璠璵黃眉旣升行有母存居諸女貞樹三山五采將何如

大敬生日和南士作

林深木彌茂源濬流愈長君子秉令器裴然方成章嘉言被遐服飭行居舊邦豹變具文質龍神解行藏暮類思鳥鳴逐惡如隼揚容眾謬予及親仁敢君忘曲枿綴鳥枝卑丘倚崇岡兄以十年長師乃一日良昏昕共涼曝荼防分吐嘗荏苒歲序移儵忽冬春翔鮮蔬映牕綠弱羽翻壠黃嘉名錫揆覽服政惑救鄕蘧將寡諐悔陶始歸畎疆前徽豈難追上齒總未央道大徳彌劭日暮途方長願觀中天曦借爾四壁光

楊母九十壽

岧岧東廂桐下有靑瓊枝有母秉懿徳郁若鸞鳯姿君子夙砥行藝苑垂風規趨庭善繼志早歲能紹衣筮仕出麟府閒堂坐彈絲中間分虎節逺在汾水涯板輿逖難將養邸疏未期菽水代榮祿歸來戀庭闈下壽躋上壽星防三周馳依結兩不釋子孝母正慈今當捧瑤爵於焉慶期頥明星在中天百歲總不移

曹伯母壽【曹侍讀同年母太君也】

人生最堪樂髙堂有賢親況當享修年八十方賜珍所慮版輿隔西捨畱逡巡而乃拓養堂右與金闕鄰服獻絲監織鱠上山池鱗拜母有王導對客饒長文我亦捧五豆將遂攀千春俯首誦母徳倍覺汗簡新當其翦荷蕙慷慨辭靈均啣翚養孤雛忠孝兩得伸白日漫揮防滄海徒揚塵松柏在峩豈與眾艸倫

題畵石贈友人南遊作

丈人嶽嶽姿意气本磊落髙峙泰華巓浮雲翳長薄所以謝幼輿宜置丘與壑涉世鮮塵坌孤懷頗岞崿比之他山攻往往借礱錯頃將訪昆吾南遊望寥廓好友贈斯圖其意亦有托舉世皆脂韋何如守堅確想其下筆時相視起盤礡

金少司馬開府八閩索書幛子

曩者張尙書帝命作安撫豈不戀朝寧憲邦在文武所以名相業往往重開府袋帶賜尙方瓊林宴罇俎今公本司馬出鎭東南疆山澤甫聞訊海波爲不揚

天子顧安攘重念此一方龍圖乃長城虎池如金湯以玆錫弓矢兼賚旗與常方今啟王防萬國來梯航況爾閩海間侯衛非要荒笳吹髮國門旄鉞分顏行南溟與東越從此奏乂康八州蒞蕃眾三公肇當陽何如下東甌大座威武堂

三竺步禱詩【爲陳中丞作】

盛世鮮六事惠政裕三澤如何沴天行往往遘暵爀閶闔播時沈歲下三百六偶然當諐陽所懼在恆燠不爭焚如念此黍與稷燒巫不能感暴瘠非所欲惟是湖上山最峻曰天竺上養佛母慈判身自西域淸泉濯楊枝甘露釀箘竹中丞抱躬暍十日起齋宿出城十餘里躑躅走山麓由是躋雲椒彷佛覯天目跣足卻羽麾炙背棄車檋穿林防淸防借汁澣暑服從來禱郊壇響應借工祝山農洗泥牛巷婦浸土蜴何如禦史雨所至卽霑足不煩翦爪發但爾煏鎢錥束生謠自來魏後蓍可卜仁人惠澤多斸石不勝錄卽此步禱詩千秋詠芳躅

贈別詩

嚴城薄短景十月苦早寒淸宵風露下遊子衣裳單良遊鮮得意嘉覿遺尠歡逝將去江渚駕言投晨餐日出館隙光水駛河流湍脫木畏緒飈驚鳥疑空彈市圮納敝履廨馬束壞繁徒懷負暄炙苦憶培風摶推聲詎無繇弭節良獨難開椷乏錦叚折竹虛瑯玕遊心仰天云余問承海瀾朝看行車馳夕視飛鳥還

姜京兆自奉天請養歸裏送之潞河有作

結綬出中固抵治蒲河陰慈母在髙堂嚙指長痛心於今忽二載霜雪時相侵官居穴土藟戍窖藏山葠不知八廂冗但覺三衛深

詔書下褒美將以施鉅任如何驟懷歸車騎徒駸駸憶昔別故里出祖胥江潯中間予被

召書閣隨向歆每思邊趙入對闕同開襟而乃詠白華先我返舊林

聖明首教孝予養時所欽烹魚割紅玉租橘堆黃金況當進舞者花甲方重尋【時京兆六十】春山驅騄耳萬里忘嶇我有一罇酒碧露芳沈沈旣爲修塗釃且作永歲斟薰風起通潞髙柳棲鳴禽思歸不能隨雙淚如雨淋他時罷筆札慷慨還抽簪待君來承明更作海客吟

古詩

噭噭孤鴛鴦唼喋淸漣漪文藻縈外澤幽花蔽中池單情獨皦皦戢翼還求雌相視寡偕偶所至恆乖離雄鳩善姚佚嚄唶嘗見疑祗爲錦繡張坐使羅网羈賦性本良姱與世無乖違修容蓄文彩還爲匹者施懷儔不能侶至死猶相思如何罹愆尢惻惻來嘆咨

二

櫩隙朝星移幃疎曉風坼怨女歸曲房一顧三嘆息堦藥雕絳衣山藍壞芳色曙影涵鏡光問誰理容飾東園有狂夫中路懷匪測張羅近烏邊懷金匿桑側思以輸樂歡因之敍儔匹豈知我有夫道逺義不隔井深念絲長弦斷知矢急與子堅逺心髙河展疇昔

賦得前山手可數

層峯列平疇曲嶼聨髙岡空庭敞嵳峩長貯云日光林扉逼欄啟石當門張綰螺儼堆髻眠磧同臥羊有時射晴旭霧散無遮藏宛若書笇子累累紛在牀巨靈擘蓮華丁士吹劍鋩懷抱苟可通何用長褰裳晨興撫家珍指計方未央

爲侄孫友桐題伏生授經圖卷子

伊昔秦火後典誥無完編所賴伏博士藏壁卄九篇斯時無孔書百兩數未全先以此廿九教書齊魯間其柰口授多雜之齊人言兼失舊章句詰倔誰與傳以故太子令奉詔來牀前再拜請授業展捲捧幾筵博士九十餘齒落聲喑然有女本姣小代爲傳與宣經從數防接字以脂香連義訓並屬讀由此無闕焉生平景芳躅長望空淪漣何期虎頭筆繪入鵞溪邊白石有時爛髙松有時刋惟是傳經圖皎皎千百年

西河集卷一百八十八

欽定四庫全書

西河集卷一百八十九

翰林院檢討毛奇齡撰

五言格詩【五】

重泛宮亭湖效劉楨體奉貽周副使三首

泛泛宮亭湖沿洄出彭蠡山川互盤紆雲霞散成綺念君蓬瀛姿滄波浩無紀豈無鴻蒙期流濫自玆始

二

蒼鶂翔湖濵不與湖雁羣徘徊下洲渚藻荇相繽紛方其睇滄流豈不念靑雲摩天厲秋節唼非所聞

三

熒熒陵上苕灌灌丘中樹苕花豈無姿累累且縈佇陵苕亦有姿樛木亦有枝願言保層柯眷此纎蔓施

周括州南昌寓亭贈瞿生

括蒼賢太守有友名瞿硎相將泛海嶠掇食瑤華英春風拂行斿秋水揚歸舲朅來度五嶺遘我南昌城太守指之言是將饗丰齡百歲方半逮一采谷石成方還平原裏髙眺雲間星與之佇匡廬延此天半靑

於臨川江上灘作

杪秋廻迅商戚戚溯江湍江水激如筈挽舟上重灘深淺淸見底宛然還新安粼粼水中石可以滌尠歡修林蔽圻岸雰霧相郁盤雰解霧亦斂傾景浮淸瀾短候苦修涉佳盼良亦難況兼凜飈落陰蟬徹鳴寒瘁葉愛華蒨枯流恧潺湲疇謂南中榮我獨懷癉殘寓物未更素中志隨節闌誰當假寒葭目以蕙與蘭

詠史

良夜不能寐起視星辰稀四顧何蕭條孤雁當南飛寒輝耀層林團露野艸腓俯首思古人兩志胡相違柳惠事污君三黜爲世譏周武稱聖明西林采其薇

二

四海旣混一六國咸歸秦不虞漢代儒猶自著美新艸澤甫竊發郡國先埃塵三川旣淪亡軹道寃不伸人生有義分各自爲主臣季布哭項羽王蠋悲齊湣烏鵲自有侶毛髮亦有倫不觀山谷間尙有秦遺民

施湖西白鷺洲講席贈蕭孟昉

淸霜肅羣木麗景廻芳洲開軒抽眾奧講藝延八丘揚鑣輯遐土抗旌逐良遊先哲久云逝紹聖良獨憂湖西早毓徳尙席來躬修賢智效麕發激爽同川流璠璵旣奠陳笙磬將考求徒然昭俎實誰與羅饌羞彼美起伃負秩秩揚牲卣執經數千人驩防咸孔周澄波挹源防叩鐸袪紛紏晨暮獲芳訊擬議開爰諏遂令鷺渚側絕勝鹿洞幽西江有謐學孑孑無前儔宣城嗣徽躅大義盜討搜吾鄕連舜水溯泳靡自繇遷延奉筵幾臬兀若贅緬彼素心士方合兼志侔發憤獨勷受豈不成千秋鴻筵罕時覿嘉防難再酧投分托謠詠聊以播令猶

酬別徐二十二嗣定原韻

熙飈廻寒原零雨載修塗西遊阻長薄逝將復攺䢐振防厲隰艸抽纓結江蒲山川浩茫茫念子情郁紆迢遙故鄕陌各以貧賤驅殊方幸連軌登陟延須臾如何又越服惻惻臨路隅程生惄徵縣孫子嘆遷衢行𨿽異豕鹿往與涕泗俱嗟君千尋姿譽我徑寸株垂天茂文羽謬許同鵷鶵何當把腹毳附汝南溟圖層柯防崇岡覆此下土荼

平年伯壽詩

泰山何盤盤海水何湯湯鳯凰棲梧桐鸑鷟鳴山岡伊予汝南叟起家承韓疆名閥共韋許奕葉垂憲章中朝歷南渡萃族移東揚翁本廊廟才委擇任紀綱名邁孫劭辟事同範滂在庭嗣賢哲入室成琳瑯陸暐見雙璧陳氏推二方迄今視鳩玉眺望龍山陽徘徊共賔朋羅列紛酒漿祈年重古稀鄕老尊三光況公攬徳輝貽此世澤芳蓬萊接良防水淺三爲桑何如捧流霞一顧海水長

將雛篇爲陳庻常母太君壽

秦稽接天姥逺在東南隅君子善養親顏色方令愉每雲母聖善少小曾茹荼負土越三世持戶無一夫辛壬鮮良日在𦇤恆呱呱防脂課完讀母口眞卒瘏幸當項領成驅騁追皇途如何對揚切翻令溫凊疎今値設帨日逺道承歡娛遙持一觴獻重以萬感俱東山有棲禽其名曰孝烏嗷嗷反哺乳將使尾畢逋一朝翔靑雲借宿上苑株縱或報育逺敢謂羽翼孤不聞丹山凰五采備徳符產子遊四海所羨能棲梧滄波正淸淺山谷仍郁紆他時返丹林百歲猶將雛

奉贈徐春坊先軰兼祝初度一十五韻

海嶽不易生鸞龍與杞梓況秉參鉉姿出入世所倚維昔仰蓬觀格澤曜眾美陟驚瓊玉暉君家好兄弟孰悟金馬廬偃蹇作後起豈有白髮翁而辱靑雲友乃防鎔造舒謙順及庶士軒宇開上靈泰道方下濟投贈饒案玉斟酌逮酒醴髙義薄矞云崇情式波靡餘思發文藻掞天一何綺自昔抱圭璧瞻彼誦有斐矧當皇路淸周道正如砥君子重所生願言毖攸始載詠崧髙篇淸風拂蘭芷

送吳道賢南還

大雅久不作下裏笑折楊秋秋雙鳯同變作釜與夫子懷儻哲特逹如珪璋气雄辟雲海胸豁羅星房幽情本詰曲露技鮮蓋藏有時起吟嘯觸節成文章劈流試劍影徹札洞箭鋩獨是鐘律減學者瞇羽商聽聲略沙識造管用黍量豈協朱孔弦徒厠黃門倡君來唱樂府古調追虞唐情文接師防譜數注令羊拍散有刌度契注生豪芒鄭迷七均荀朂罷四廂何況元音乖但截中指僵念君季英裔生在周侯鄕髙門久擴大駿烈時誦揚四世嬗淸徳五畝餘甘棠賜書簡增汗予杖衣裹瘡諸子列上捨羣從饒中郎四遊及京圻一顧誇驌驦公卿爭逢迎流俗罕頡頏其如姜桂性所至愁羶薌以玆幡然去有似鶴羽翔當其乘風行引吭鳴髙岡倐然返遙海仍伏芝田傍長途絕篝笯濩澤無稻梁緬此淩霄姿一望猶倘佯

何使君歸第詩

霜鞠被平野秋蘭蔽江臯吾師本金閨攬轡渡浙橋文章布遙海意气淩靑霄五馬蒼梧行撫此僰與苗相如久馳檄馬援增銅標角巾返東第臥轍環西郊何當散珠光白日還海潮

題水閣觀蓮圖【爲查又微作】

敞閣臨廣陂倚柱薰風生襟同碧梧爽气與流水淸傍江有荷花呼童鼓兩槳采之欲貽誰獨立結遐想

紀恩詩【有序】

康熙二十八年二月

皇上以觀河南巡【臣奇齡】初迎之嘉興城北旣而軫念河患

躬禱禹陵十三日渡江夜雪著曙滿江口趨走不及徬徨跪道左侍衞馳詢銜名去旣則

皇上勒禦馬遣侍衛馳至跪所傳

皇上問毛奇齡你病已好否對未好侍衛回奏

皇上顧之去曁十五日還渡【奇齡】復送之望京門外皇上望見復勒禦馬回向親問毛奇齡你病已大好否對尙未好又

問是如何病對是雙足風痺不能站立之癥又

問如何不調理對調理不能好及又

問則

天語過髙艱於卑聽侍衛呼答應乃對曰小臣毫末何足當

皇上垂問

聖恩浩大【小臣】何敢當【臣】叩首謝

恩遂首地三至訖然後控

禦馬復

顧之去竊思【臣】濫叨

主知侍從七載曾無杪忽有所補裨卽請急以來又及三稔日爲二豎所苦報稱無地深用抑損𨿽心懸

魏闕而駑戀未遂何幸

聖恩惓惓垂眷再三卽大臣親切未易叨此異數麼小病廢何以得此犬馬齒𨿽衰欲不鞭防僵足捐糜殘踵不得矣因爲紀

恩詩一章以志感激匪敢誦揚

聖徳亦以攄【小臣】幸遇之私云爾

生平苦椎防輯足東山阿何期

天門開垂老應制科【天子親試者名制科】丞相上墨業擇菜分侯莎

至尊秉皓鑑指事斥女媧【時

上親閱予捲獨指摘鏈石語有

禦批票】遂爾官親近日侍丹防欏槖筆紀鴻要作史愼細苛逡巡七載還日影甎邊過中間荷

帝眷曾賜雕錦防

瀛臺饗親臣座末猶張羅於時最堪念三省校士多卽就部宴時

宣予

殿東坡閣臣相迎言所進書蚪蝌

親攜至海澱歷歷經

聖睋

天語道才士

褒詞勝溫鍋【時滿中堂傳予至閣門宣上防謂所著通韻好有才學】小臣感腸肉老淚如逝波不幸五父殯告歸筮陂陀翕倐遘風厲三歲成巨屙迄今踞裏門有鬼在膝防徒然仰

天闕何由侍

鸞和

聖人省方俗南下將觀河愁聞沂沐濫厭聽宣房歌斂圭向苗山埋璧祀窆窩【禹陵有窆石相傳藏衣冠處】迎

鑾樟亭東始得攀

禦騧

皇恩尙垂卹駐蹕宣玉瑳平沙防寒雪驟覺光風和天顏咫尺間軫是何病魔拜手復稽首小臣患跛跎伊昔授筆札日夕傍玉珂東防抱襆被蟠戀如蜒蝸相隔僅三稔棄置同敗蓑巍巍

萬乘尊猶認道上防土芥等手足溫言重挪挱分卑尙如此情深可柰何所喜

聖人出甘露垂靑稞大禹所巡地夜半來神鱓況復麒麟生正在舜水渦則是一遊豫四靈紛防娑豈有扶輿升不卽蘇廢瘸東南感

皇澤擊壤徧稚妸何爲臥蓬門啟口時呿呿

集南湖卽事

揚舲出乍浦髙防南湖濵春流漲前溪朝日吐逺津結歡共遐邇慕類忘新陳臨江接輕航大道馳廣輪平居旣修逖積歲多風塵何期愬難遘兼得敍所親髙筵倚長薄妙伎聨芳茵但憎酒車緩勿愁日馭湮遲之見沒月將欲畱經旬離懷未全抒良遇當再伸嘗恐歲時邁對客爲懽忻況兼道路難避人多苦辛淸明斷霜雪裹防如綸巾早行尙防頭雙髩已若銀

秋日集城東何氏山莊

積雨散伏熱新晴動秋陽涼風接單衣亭午到艸堂疏沼澹雲影層樓翳山光分黃野禾熟帶綠江橘香蓮枯露錦鴨桑落餐綿羊魚笆截長陂虫繭絡敗墻佳客授素簡主人持淸觴談議得快節投擲當樂方良時有代遞髙防非尋常況丁物變衰野行多悲傷人生苦離索逝者如滄浪好樂曾幾何蟋蟀又在牀

泛舟

泛舟來南湖日沒夜气侵北山有明月南山尙陰陰微風蕩湖波躍躍如散金我欲看明月月在山樹隙上山看移時滿袖畵山葉虛聞水聲動獨坐心自恐下山問前舟露滿舟上頭

送姜黃門赴都

紫微曜層淸列宿明天階興雲郁文昌閶闔一以開君子秉亮節振藻揚九垓托身蒞華要握筆相徘徊藻合識魚在梧菶知鳯喈乍轉靑闥復入銅龍隈暫言隔通軌遂得聨淸裁敷文播朝列將以躋上臺璠璵炤日月亮能積中懷明堂貯鴻寶祕此鼎與鼒祗念幽壑侶徒抱中林材出處旣已異去就臨當乖結轡淩滄洲安能與之偕行將攀修衢與之詠康哉

答張生見詒

文鳥負翠羽揚輝集髙丘東飛覓瑯玕暫向洲渚遊淸河有佳士意气淩朋儔英年發鴻譽典籍披已優作賦類平子方略追千秋聞聲願瞻依常恐道阻修一朝整崇駕縱轡臨荒陬相從挹言議宛與江海流明姿映寒日髙興乘淸秋禪闗誦曇摩長嘯居上頭顧予贈佳什逺勝英玉投結軆近南雅敷文並商謳大道久不作盛誼今難求殷勤諷來章聊以當泳遊

雙壽詩【爲徐克家兩尊人也】

髙天敷崇文厚載揚丕熙膚華孰爲材淑徳不可儀君子啟壽域逹人爲邦基流徽及中閨壽母與令妻我欲溯自始因之風來玆南州本名冑北海垂華綏前喬郁根株歷植蕃漑滋加以兩無慙克大卿長軌毗厥四有徳畢潤鐘郝姿偶當元防開周此星辰馳兩紀競緯絡二離爭融輝何用紱麟角孔庭饒靑絲何用組鳯毛謝氏多彩東公授文章西母貽瑤琪南箕輸酒肴北斗吹塤篪三君羅門廡八龍侍堦墀平生稱俊及登堂拜賢懿亦有顧防彥醬酳工走趨我來扶玉杖玉杖修難持更爲捧珠髲珠髲煩寶璣但進難老觴誦此無疆詩

蠡城公防詩【有序】

姜侍禦東遊蠡城同人公防於張春坊故宅酒半侍禦出所擕伎童三人登塲防演皆殊姿妙藝相遞爲旦色歌扇招風舞裙曵地坐客皆心醉如是三日徐二十二朱三各起爲倡韻屬予和詩

淸風起長林髙樹環深堂君子懷素心佳晤合兩鄕前屏列丹靑下坐陪綺黃進此芳筵珍間以華燭光名優越數隊別部皆成行急管淩繁弦嘈雜逾眾常中酒出三姣繡帕朱裲襠千盤舞皆廻四目瞪若僵倚徙玉拋撇盼睇珠熒煌頰鮮勝鄭桃喉轉過謝楊雞嘂換罏炭鴨睡添衣香侍禦𨿽見慣亦復神思揚一日館易設再日筵攺張三日眾心醉瞀瞀都猖狂古稱殊絕伎間代始一章歌有緜子駒舞乃公孫娘今玆盛繁防曭防羅百昌良辰遘神觀過此安可忘園集時彥驄馬逢秋霜願言保修期歡樂應未央

恭祝張母王太夫人壽詩

海上鳯九羽庭前樹三珠方泉與圜流所蓄應有殊我友踵名冑伯仲同衾居微文成圭璋細行皆楷模在堂有老母本是烏衣姝其弟正義公【夫人弟三元趾於甲申之變自沈柳橋謚正義先生】湛身從靈胥防頷辭秭歸博謇慰女嬃季子逺從王【季子張楞揭竿從王蹈海死】荷戈走荒塗未聞行絕袂但見望倚閭只今孔巢子【謂木弟南士也】猶結匡山廬持畚偕隱淪負米爲歡娛南弧星當明北陸景未䢐歲寒辧松髙風勁知艸枯從來祝千春但得誦九如惟有母徳宏俯仰思踟躕

初入史館作

昭代重文治翹車遞相因

聖教開中天皎若星日陳

詔令下郡國薦逹如崔駰防對賜著作不止能親民所念勝國史是非方未伸館錄旣漸缺冊府亦已湮因命合繩纂眾腋同補紉載事在集意辧誤需求眞記疎陋歐宋識弇誚向歆嘗恐大政略要使陳編新誰謂石室藏便若海谷珍代易少忌諱辭一均見聞野稗過苛激翻足傷人倫靖難詬聖祖易嗣憎忠臣幾有祕閣裁下與穢史鄰生平負末學往欲追龍門何幸紹前修濫把拙匠斤內府給筆札下使供柴薪當此委借重敢不刪述勤從來尙記善所效惟獲麟如何紊褒譏遺論徒千春

蔡子伯庭前藝蘭忽一莖兩花過之有作

三陽扇融和百艸盡疏布庭前有幽蘭輝輝總銜露一苞發雙莖比莖坼兩跗翹然孤髙姿團欒自相附初生本空谷不與凡艸伍芳防托櫩楹雅意重回互春風發新榮階艸展故素顧玆埤麗情相期詠修姱

二

猗猗庭前蘭日出泛景光沙石蒔有時湯茗沃已長誰言擁孤標所見非同方至徳必有鄰艸野應共藏古稱君子佩不以幽不芳樹蕙旣百畮搴蘺亦三湘相將得儔侶勿道殊眾常不見蘭澤間新花滿東堂

答吳生

方泉蘊良玉圜流產明珠藏弆旣已深表見良獨殊跂予薄蘭渚睠念菇城隅五湖龍盤八彩看鳯雛文囿挺珪璧徳器揚璠璵於焉景遐標所在饒令譽違時變涼燠混俗忘哀愉懷哉進退艱䢐矣歲月除碧葉被叢薄彤雲轉林閭庭昏接新陰春還舊居髙調不可和佳步難爲趨何當挹流波再鱠雙鯉魚

西河集卷一百八十九

欽定四庫全書

西河集卷一百九十

翰林院檢討毛奇齡撰

五言三韻律

漫作

好古不捜隱離居敢患貧憂愁損道徳思慮苦精神釋餌還垂釣行歌以負薪

扶南曲歌詞三首

瓊欄開寶瑟玉柱動金絲流臉廻羞際含嚬送態時坐逺聞聲細彈多入弄遲

嬌歌金屋裏妙舞玉堦前笛暖如含蘂花似踏蓮春風時度響夜月更流妍

試馬環俱墮憑箏袖有紋花陰齊卻扇艸短故翻裙後苑饒行樂千秋奉聖君

答寄防上劉雨峯逺貽

公幹膺時譽劉生受世知文傳豪士賦家近漢王陂貽我雙瓊玉臨風解佩絲

攬勝髙三楚興懷及九秋披襟揚子渡振筆大河流何日尋劉表荊門駐桂舟

暫憇北幹村接得剡知勃安子搆天章昭華龍質並勃安令子書問悵然累日

避地懷終悔還鄕憇舊廬三年遊子痛一紙故人書道逺誰須友天涯尙念予

遙札從誰寄探懷看復驚語多思宛轉感至記分明聞道朱銓部於今返上京

答大敬

綠白不相宜寒匏苦自知百年雙鳯羽三嘆五羊皮只羨梁鴻案何須蘇氏辭

戱贈贅壻歸裏

春雨絲絲落淸江細細流鹿車歸故里鵲羽度中洲婦已工鞶帨人如解贅疣

客壻爲家壻新姝卽舊姝岐陽驅呂尙稷下返淳於帶笑遮紈扇擕兒見舅姑

九日

九日匡廬下徵帆尙未開但看靑嶂立不見白衣來兩年彭澤縣眞負菊花桮

贈送吳明府

千室能爲宰三年未有家傾城來祖帳載石上仙槎歸早須栽柳行遲正及

詢王三雅禮消息不得

不見王生久傳聞又逺行兩芳樂苑一上嶽陽城懷袖三年字煙波萬里情

五嶽遊難到三亭使漸稀臨淮吾未去橫海爾安歸朝露沾天下秋蓬捲地飛

旅寺

萬里江關客三秋祗樹林竿旌心極逺衣綫淚融深日畫朝陽影時聽晚磬音

卽事

綠縷搓園柳紅裙擘井桃樓前廻馬勒池上理鴉毛隔囿山逾翠當杯興轉豪

東墅

東墅聽箏後南湖蕩槳時荒園啼鳥雀髙閣閉罘罳艸長尋春晚花深下日遲

寄南士白魚潭

春嶂開紅藥秋潭跳白魚人傳平子賦家受石公書何日同相訪山陰道士廬

立秋夕

裁與嘆䢐暑又復詠招商那得秋衣換空看露葉光晚云停乍薄夜气坐生涼

新律移天道淸颸度客闈河間星女煥林下暮蟬微自恨同梧樹先驚一葉飛

漫興

且飲南鄰酒頻尋北塶歡山花猶晚發壚婦耐勤看夜月來朝景秋風起歲寒

雜詩

古寺依山勝名園接水遙野橋穿樹杪村女弄桑條風定絲難墮江空日愈搖

遊峭石山亭

峭石橫江口臨崖置艸亭大江來泛泛叢樹覆靑靑鳥雀江邊噪煙雲亭下生

同諸公飲維揚劉孝亷宅

綠柳覆隋堤金尊泛竹西屏深歌扇小語細燭枝低人是愁中遇詩從醉後題

聽薛婉弦索

不道雷塘夜還聽趙壁彈江髙飛雨急衣動落星寒一撥三回住非因識曲難

七夕盼織女

天上佳期少人間別恨多一身長作客此夕枉臨河未許穿金綫誰當停玉梭

隔歲投銀渚終宵望防云平橋烏鵲散故國女牛分何日乘槎去天邊一問君

同徽之西美以重自湖寺晚歸過大聲園

湖近來幽訪城髙上夕陽鳥聲春到雜人影暮歸長欲過新營墅先停古道塲

對酒偶成

寄友題書嬾看天作問遲新遊多未識前事每經思不耐聽歌後無如對酒時

將行示家人

莫謂將離逺相牽淚滿衣時違遺世晚貧久住家稀試看庭前艸年年上掩扉

小苑

小苑連山起平欄入水浮花低時觸防藤蔓好維舟黃鳥墻陰囀紅箏座上畱

蔡以敬處士郊園

桃李三年盛湖山一臥長種蔬逢好雨送客在殘陽何日還鄰汝西郊舊艸堂

西洲渡

吾愛西洲渡當壚候客程橋門映水直釵柱壓花橫春情問深淺波面綠痕生

重過淸江訪施湖西宿石溪寺作

去歲去湖西淸江艸色齊今來尋碧嶂江雨又淒淒何事畱江郡逡巡上石溪

祗爲經年別難忘千載情不因歸國緩豈是愛江淸朝雨隨人至春云滿寺生

雨過春城暗云深古寺開毛甡畱榻處盧肇讀書臺山色門邊起江聲城外來

西子

西子持紗女羅敷賣酒家衣紅因染茜足濕爲澆花江上商船系門間闔扇斜

晚春郊行

綠水前溪漲丹花出郭稀柳邊門影靜日下雨絲飛村店重沽酒山亭一換衣

同南士宿西資僧房

古寺淸秋暮羈人共夜闌桫欏雙樹靜梵唄一聲寒龍定開鐘鼓烏棲下井榦

重經弋陽山水

不盡江山好重經歲序更萬山午雨歇一路夏云生豈有浮家戀長隨估舶行

綠水灘仍漲靑山黛自浮新禽洲上出舊寺夢中遊一日重經意千秋萬載愁

八月十五夜懷人

涼夜靜無煙淸宵一鏡圓自推瑤海上長掛畵樓前不共佳人望於今十五年

中秋夜眞州望月懷張五客解州

涼月中秋好天涯一望愁關山堆雪滿河海蕩金流何處同相憶眞州與解州

觀競渡

每恨浮江日重看競渡時數舟迎甲士兩防走童兒斾影雲間起簫聲浪裏吹

棹發驚波逺龍過激水遙記觀淮海渡似弄浙江潮厭甚流華競悲哉樹錦標

斜日爭飛鷁淸灘起和歌樓官張席綺漿女濕衣羅誰信三閭在中流喚柰何

山家

靑山低北寨碧水到南莊夜虎仙人杏春鳩帝女桑村煙浮谷口林樹見潯陽

半卸頭效宮體詩

佳人最可憐莫若半卸頭開函雙釧落束髻一釵畱紅裳嬌不卸停燈憶逺遊

半上頭

誰家小女子半作上頭來發短鬟猶束鈿低額未開私問釵茸小何得作重臺

七言三韻律

西林橋畔

西林橋畔最堪思石路參差接野祠畵舫過時波似縠油車散盡雨如絲爲送佳人渡湖去曾來橋上立多時

題陳左軍別墅

幾曾射獵藍田外但見樓船橫海回偶倚水亭臨水曲便裁花檻對花開春深系馬花間樹日暮呼鷹水上臺

社

山村雨後動朝暉山北山南有報祈野老擕錢皆盡醉嗟予割肉未懷歸勾龍布谷祠前舞新燕尋巢屋裏飛

送張杉赴晉州幕三首

張子西遊秦晉間朔風吹雪度江關驛亭柳葉誰堪把幕府蓮花爾自攀腰下羊頭三尺鞘近前雙紐是刀環使君擁篲解梁州才子輕車汗漫遊管記肯同阮瑀幕依人還向仲宣樓計程傍臘過河水何日乘春下隴頭鍼綫密縫慈母意韋弦兩佩故人心長淮雪霽冰魚合臨晉風多塞鳥深每欲下帷畱郗子可堪倚馬送陳琳

九日登四望臺

北幹山頭野菊開登髙載酒且徘徊故鄕猶遇重陽日新磴能通四望臺況自舊遊人散後十年不上此山來

飲壚下作

流落天涯年復年酒徒招我醉花前廬江小婦偏能美洛下名姝實可憐吳寵人前歌碧玉蕭叢臉際似紅蓮山陰余氏女避兵南鄰就家母論諷陶潛詩且出手書陶集相示母以命甡

曾與班姬較石渠可憐避地到荒閭暫爲老母髙堂客偏愛淵明處士書翠帶縈防抽綠艸胭脂畵字艶紅蕖

雨歇口吟

黃梅雨歇在村西裁見晨光鳩復啼江郭幾重林裏霧柴門一綫屐頭泥春潮渡馬浮來濶曉閣懷人望去迷

墻桃爲東風所落

旅館緋桃似早霞春風昨夜度來賖起看枝上畱殘蒂最恨池西聚落花布席不須開左幌登墻空自戀東家

淮寓謝友人各餽淮酒

玉甕銀缸慰客懷依然進食在天涯深慙屈子醒何用但作劉伶死便埋終歲無家難去楚一朝有酒竟如淮

黃媛介入越感贈

漂泊明湖又一年寒花相對意茫然三秋病入蒹葭路八口貧隨書畵船南國久無劉妹賦東徵應有惠姬篇

重過楊橋

湘湖風起皺生潮十里平山一望遙坐趂涼風過湖曲重隨枯柳臥楊橋紅亭東去人猶在白鷺西飛影未消

卽事

龍岡南下大江隈一日江頭醉一回堤邊浣婦堆紅粉竹裏村酤泛白醅貼水浮萍隨棹合中流野鴨近船廻

書亭壁二首【有序】

縣城西十里永興道到江爲縣人送行地曾於此送二客不能忘今玆二十年後物攺人非送亦匪舊孱躬經行觸憶生感聊占小律書亭壁云爾

望京門外長亭路鎭海樓邊古驛臺朝陽從地起浮浮春色滿江來當年送客躊躇處無數桃花雨後開城西舊有三淸閣道上分排幾處祠徧地艸花紅漫漫參天楊柳碧絲絲曾來閣上憑欄久正是祠前送客時

與美人著棋代語二首

礱晶作子玉爲盤直直橫橫仔細安纎指防來紅甲冷淸瞳澑落碧波寒袖長翻卻重排易手快停將欲換難明星朗朗布東廂就裏聰明無過娘珠串乍連懸作結玉欄不斷打成墻沈吟慢理眉間粉懊惱將輸臂上璫

代美人答

粉豆紋楸解寂寥眼淸心格又條條守便已知吾勝失彩何妨乞汝饒阿嫂行猶有待嗟君虎口不曾超

謝友赴揚州幕

水亭髙瀉玉壼冰六月逢君下廣陵作賦參軍推鮑照辟人太守有陳登竹西歌吹應難歇幕下圖書愧未能

孔渡驛寄防州周使君三首

防陽雲樹郁蒼蒼萬里秋風雁路長重到臨川尋內史每從南郡憶周郎去年曾在章江夜十八灘前再舉觴聞君長向崆峒望我亦將尋嶺嶠來寒歲兩經安吉路淸秋一上郁孤臺𨿽無蕙艸江邊寄應見梅花郡裏開篋中尙載燕都艸川上遙看贛浦云酤酒輙思紅舫醉裁書猶有碧蒲紋願因孔渡知津吏寄與防州賢使君

遇蕃仙采山堂作

何處秋風度桂枝王孫遲暮不勝悲可憐花院人逢日正是亭臯葉下時嚴助上書須及早劉伶飲酒莫敎遲

龍安嬌女曲二首

左家嬌女鎖金繩來拜龍安寺裏僧踏索誤翻銜食雀隔牕驚聽撲紗蠅欲登鈴閣行還住羞入珠龕喚不應嬌女初來禮佛牙額頭剪髮尙垂髿從瞻白象能銜菓只問黃金好鑄花遊人指顧爭相語云是墻東刺史家

壽張母

金鳯爲寇霞作裾萱花五月北堂居自歸桓氏曾提甕爲念王孫只倚閭【時張宦遊未歸】拜母可通雞黍約稱觴願獻谷城書

泛艇

春風泛艇若耶西細艸繁花處處迷近防水牕紅槅小滿墻村女綠鬟低林邊獵火飛春犬竹下炊煙唱午雞

小艇

小艇紅油一棹橫平橋水滿綠紋生樹欹不礙斜穿入花底偏宜仰臥行山館再停應有恨鄰船一笑亦多情

丹旐詞二首

蕭蕭古樹落朝星駟馬城西悲欲停仙姥乘雲還昊闕使君扶櫬到江亭引將丹旐廻樊口送去哀風滿洞庭荒城松栢晝生陰松下誰爲丹旐吟執紼行歌虞殯意褰帷上道使君心陳芻不盡川原艸卻賻還辭暮夜金

九日登樓示王生

登樓何處送將歸縹緲長帆帶落暉對酒漫愁江樹逺捲簾時訝塞鴻稀偶同陶令探黃菊最愛王家有白衣

奉贈華蓋山鄒尊師二首

淸都仙觀華峯頭髙峙金銀十二樓紫玉欄邊晞綠發碧桃花下臥靑牛何年示我三門訣共向蓬山頂上游華蓋山人八寶紫霄宮府自盤桓虎衣嬌女彈金瑟龍節仙官降石壇何年賜我盈箱藥使我乘風生羽翰暫投湖墅吳氏園喜倪內史璠姚文學際恆對酒卽席賦贈二首

髙防正當湖墅曲良朝剛及暮秋天可憐張儉還鄕日猶是黃公對酒年流水尙環佛閣後垂楊仍在市樓前豈爲慱文思巨濟每因讀易想姚平遊來不記亡三篋老去何曾擁百城此際喜看行祕在相逢莫惜酒杯傾

六言詩

短歌行【並序】

輾轉日復日日廹人逺修遊之期難矣誰爲爲之

離丘蔓艸生花南近溪流若耶吳宮美人東家曾過前溪浣紗朝日陽春麗華相逢宛轉輕車可憐中道蹉跎前溪日凋朱荷斜日秋風柰何誰爲爲之若何

破陣樂詞【商調曲】

漢兵西出蕭關十里旌旗蔽山列陣如雲旣破分弓卻月能彎鎧虱自飛銀鎖介馬長銜鐵環金闕賢王欵入玉門大將生還

僧捨除夕答沈效見懷原韻

繞屋數竿修竹臨流幾樹梅花客程無限幽思僧捨依然舊家栢椀暗浮綠醑蓮燈深罩紅紗且畱今夕歡宴安問明朝歲華

嶺外梅花未寄江南柳色將舒故園春信難到客裏殘年又除鐘磬幽尋僧臘辛椒儼傍齋居憐君念我意气浩浩淮流勿如

行橫山過華嚴寺

溪北溪南佛寺山前山後人家望去千村紅樹行來一片丹霞

湖上吟

西子湖頭蕩槳陸公祠下當壚不是盧家少婦也勝靑溪小姑

雨後山桃舒蕚風前堤柳垂條正月看將二月一橋行過三橋

送客

梁父城邊走馬袁公浦口揚舲送君十里五里同上長亭短亭

西河集卷一百九十

