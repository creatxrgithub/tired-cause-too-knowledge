

欽定四庫全書

集部三

雞肋集總目

別集類二【宋】

卷一

古賦

卷二

古賦

卷三

辭

卷四

古詩

卷五

古詩

卷六

古詩

卷七

古詩

卷八

古詩

卷九

古詩

卷十

古詩

卷十一

古詩

卷十二

古詩

卷十三

古詩

卷十四

古詩

卷十五

律詩

卷十六

律詩

卷十七

律詩

卷十八

律詩

卷十九

絕句

卷二十

絕句

卷二十一

絕句

卷二十二

絕句

卷二十三

挽辭

卷二十四

上書

卷二十五

罪言

卷二十六

河議

卷二十七

雜著

卷二十八

雜著

卷二十九

記

卷三十

記

卷三十一

記

卷三十二

銘贊

卷三十三

題跋

卷三十四

序

卷三十五

序

卷三十六

離騷序

卷三十七

策問

卷三十八

策問

卷三十九

策問

卷四十

春秋雜論

卷四十一

春秋雜論

卷四十二

西漢雜論

卷四十三

西漢雜論

卷四十四

西漢雜論

卷四十五

唐舊書雜論

卷四十六

唐舊書雜論

卷四十七

唐舊書雜論

卷四十八

唐舊書雜論

卷四十九

唐舊書雜論

卷五十

五代雜論

卷五十一

書

卷五十二

書

卷五十三

奏狀

卷五十四

表

卷五十五

表

卷五十六

啟

卷五十七

啟

卷五十八

啟

卷五十九

啟

卷六十

祭文

卷六十一

祭文

卷六十二

傳行狀

卷六十三

墓表

卷六十四

墓志銘

卷六十五

墓志銘

卷六十六

墓志銘

卷六十七

墓志銘

卷六十八

墓志銘

卷六十九

釋氏贊疏

卷七十

釋氏贊疏

臣等謹案雞肋集七十卷宋晁補之撰補之字無咎鉅野人元丰間進士元祐中除校書郎紹聖初落職監信州酒稅大觀中知泗州卒於官初蘇軾通判杭州補之隨父端友官於杭軾見所作七述大嘆賞之由是知名與黃庭堅張耒秦觀爲蘇門四學士耒嘗言補之自少爲文卽能追考屈宋班揚下逮韓栁之作促駕力鞭務與之齊而後已晚歳自訂所作名雞肋集宣和以前避蜀黨祕不傳紹興中其從弟謙之始編次爲七十卷刋於建陽云乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

雞肋集原序

雞肋集左朝奉郎祕書省著作郎充祕閣挍理國史編修官濟北晁補之無咎自名其所爲詩文也夫物有質者必有文文者質之所以辧也古之立言者當之平居論說諷諭應物接事不能無言非虎豹犬羊之異也食之則無所得棄之則可惜其雞肋乎故裒而藏之謂之雞肋集元祐九年二月旦日序

欽定四庫全書

雞肋集卷一目錄

古賦

求志賦【釋求志附】

夢覿賦

坐愁賦

坐進庵賦

雞肋集卷一目錄

欽定四庫全書

雞肋集卷一

宋晁補之撰古賦四首

求志賦【釋求志附】

幼余不自知憃兮願求古人而與之遊髙平邑於大野兮魯東鄙而北鄒固余心其悃款兮求前聖又不逺豈無鄰莫可與謀兮冶邴氏而俗泮幽離房誠不忍兮棄此而莫能歲執徐之靑陽兮余先子乎東徵橫武林之大江兮暀始寧之南邑路防稽以周流兮求歷山之所在防封嵎之世守兮以後夫而致刑越懲恥於夫椒兮進樵女而抑心懿二臣以國霸兮卒焉異夫出處行束薪而自言兮妻不忍而求去助申威於司馬兮卒隕聲以淮南盱訴死於婆娑兮悲綽約之亦殲彼章陳之詭嘯兮旣眙於甲夜何仲禦之淸激兮而亦云駭夫觀者紛回穴其莫識兮泮千載而迹陳思苗山猶若玆兮又何悲乎曲水惟鄭公之志約兮逢神人焉靡求山峍而谷防兮風瀏瀏乎旦耿吾何不可畱此土兮竊悲越人之禨豈其食鮭而化音兮無所用吾之緌冬曚曚其多雨兮夏癉熱以生蠚溪水之淺深兮舟上下而擊石吾遵夏蓋之山兮聊以觀乎逺海吾先子之初服兮羌董道而不攺小人之有心兮猶不假器末余從於東安兮依哲人而聞誼蜀蘇子之有防兮漢遺化而多儒往者其不可及兮曷不從子之廬朝餘食乎山中夕余宿乎江上悲世俗之近市兮余安能忍而與之皆往余令樓季爲右兮使王陽前余世解轡而馳石兮緬余得此坦塗良吾輈使環灂兮宻吾牙使朴屬攬九州而顧懷兮夫安知餘力之不足遘餘生之罹閔兮歸將母乎故都伏裏門而畏鄰兮幽獨守此四隅時命大謬兮吾迋迋欲何之慨永夏之宜養兮霜薆然其萃之增歔欷以啜泣兮殺身其安可宇摧榮而藩穴兮雀鼠去而不捨憯四序之不淹兮春藹藹其旣菲攬卉木猶若玆兮吾獨不聊此時悲予仲之婉孌兮饒其心以詩禮吾不能操贏而坐閭兮耘東山而自食歲旱暵而不雨兮螟又生余之塲屬歲秋之有谷兮河出墳而湯湯於陵子之終褊兮井上李其猶飽服芬芳而潔腹兮夫豈不足以忘老眾虒豸而好朝兮咸得時而的防持衣裘而鬻暑兮余固知余賈之不售思遐舉而莫從兮心防軫而衋傷訊黃石以吉凶兮棊十二而星羅曰由小基大兮何有顚沛旣非初志之敢期兮曾何以知其所系颒淸濟以去垢兮芝九莖而爲華宵倚楹而悲詫兮疇獨憂余之無家蕭苑之慷慨兮孰云非食之故濟澶淵之靈津兮橫中流而飈怒思城闕之挑達兮勉踵夫防之人羿之志於彀兮亦反求夫余身小人不知學禮兮畏罪罟之所尋宋七世之炳靈兮皇純佑此下土舉賢而授能兮哀煢獨此黎庶牧羊而肥兮式亦用夫有聞辟雍之洋洋兮宇幹日而糾紛連衽以成云兮汗而爲雨豈余不足於同門兮獨惆悵而延竚先事而後得兮惟其食者之責舉九鼎於鯢淵兮亦人假夫一臂余張子之好修兮蹇博大而無朋雪霏霏而宇凍兮松柏不攺其靑固黃子嘗語余兮曰此是爲明月𨿽工師不以佩兮保厥美亦未艾彼喔咿爲已甚兮羌浮石而沈木子云之好思兮亦眾誶其寂寞虞氏之爲政兮舉五臣而與言彼霢霂之射谷兮何足以容江潭之鱣眾不察余之情兮求余初猶未沬超孤舉而逺尋兮惟夫不足而論世良恫韓而成漢兮皓保惠而悟髙成功則去兮曾何足以介其一毛融躬行旣卒驕兮禹服義亦太靡陳輜車與乘馬兮桓榮亦酋乎富貴蕃居室其不理兮滂之志以四海允膺之激烈兮羌不以生而昧義意豈弟神所嘏兮固何以罹此之不祥豈其莫忍鄰之捽兮紛救鬭而得傷嘉林宗之善裁兮要成敗以不失寧遵不知時之可爲兮行漁瀨以畢世喟嵇康之蹈盡兮愧孫子其安補阮淸舌而咎目兮潛固自識而逺去謂道不可爲兮爲者敗之眾窢然咸不畱兮惟至人焉在之泮千祀而語鄰兮孰與至人之服意神龍之乘雲兮吾欲從焉以足士生各有遇兮吾何爲侘傺乎此時曾藿菽不足以化兮求余身其庶幾滋蘭以防蓄兮菊以爲糗修忠信以抑躁兮夫安知余時之後圖前聖吾永賴兮攬百子與並輿時翺翔於道奧兮歷年歲以爲娛

釋求志

求志自敍也予從先人寓鉅野又從先人仕防稽又從先人仕杭余仕於澶仕於魏而後仕於太學故求志所敍如此髙平邑於大野謂髙平鉅野縣也魯人好文學而獨邴氏以冶富魯人所以去文學趨利者以邴氏故也是見地理誌貨殖傳離房別房也揚雄云芳酷烈而不聞兮不如襞而幽之離房武林余杭也始寧上虞也歷山舜所耕也封嵎防封氏禹執而戮之者也夫椒吳所棲勾踐之山而西施蓋樵家女二臣大夫種範蠡信威司馬者嚴助也曹娥父名盱章陳雲者章丹陳珠二女巫夜祠詭嘯夏統見而驚走者也而仲禦亦嘗見賈充叩舷吳歌致風雲予怪之仲禦夏統字也苗山卽防稽山曲水永和諸君所集處鄭宏遇神人於若耶溪云願旦南風北風夏蓋上虞海旁山名自此以上上虞事東安杭州新城也予始見睂山蘇公於杭故云末予從於東安兮依哲人而聞誼樓季古善禦者王陽不馳九折阪者也予自謂至此乃知學之所趨猶出荊棘險阻得大塗而思騖也環灂朴屬考工治車說車君子之器車工而後可以致逺君子修而後可以涉世自此以上新城事將母故都予喪先人歸濟時也予仲無斁也東山濟東郭予所田處比二年不雨河決卒不獲於陵子於陵仲子也虒豸猶參差見甘泉賦趣市者平旦側肩爭門而入日之後掉臂而不顧故云眾虒豸而好朝謂幹時者也世所用卜靈棊者曰是爲黃石書始予免喪占之繇曰由小至大無有顚沛予自謂非予志所期也颒淸濟而以芝爲華以況余不敢污以干時倚楹魯漆室女中宵悲嘯鄰人疑其欲嫁者也蕭望之嘗爲小苑東門候自謂各從其志予之澶淵予爲掾時事挑達予敎授北京時事予去北京爲太學正故曰辟雍之洋洋鯢桓九淵名舉鼎九淵非一臂力然一臂亦有助也張子予太學同捨文潛也文潛不茍合於人黃魯直爲明月篇遺之曰天地具美兮生此明月陞白虹兮貫朝日予愛之浮石沈木無是道也而誣善者其言嘗類此大才而小使之譬霢霂非鱣所遊也求斯世而莫予知也則思古人焉孟子所謂是以論其世也故曰惟夫不足而論世自恫韓成漢至潛固自識而逺去皆論世之事也馬融張禹驕靡桓榮以車馬誇弟子皆不足言陳蕃範滂王允李膺李固以忠殺身亦可傷矣夫惟無心於爲者爲能爲天下張良四皓所以成也知其不可而不爲則若林宗淵明可矣有光武而嚴陵去之非也遵陵也阮籍在晉人中頗能自濁口不臧否人物而爲靑白眼殆矣故曰阮淸舌而咎目也餘子傖攘小人之中如捧土救河潰卒與之俱溺豈不痛乎故曰爲者敗之懲數子之爲而敗而不知時之可爲又蔽矣而予又不足爲也故終欲求之予身

夢覿賦

歲閼逢之涒灘兮前日至而匪思夢啾耳之薨薨兮蓊靑蠅其羾咸南徙而未逝兮遺其矢如散絲余俛避而不污兮一媼背之淋漓脗不知其可穢兮偶並趨於西帷媼左目之宂枯兮蓱四五其萃之旁兩媼之無言兮亦依帷而靡期朝怛寤而自診兮營營發詩而可知蹇俱翔而遺矢兮技止此其奚爲惟一盲而兩默兮與目蓱爲何禨豈眇視不足與明兮蓱非寄而終離羌何爲而眹此兮神無心而罔私拜受神祥兮編之冊詞文女三之爲姦兮比匪人而惡之微夫周公之爲見兮迕若此其餘衰欲徼福則安敢兮問故老其增疑茍不污爲巳免兮謝三媼之難知

坐愁賦

魯人閻子仲武行年七十四躬耕於鄙歲旱不入而色藜藿促鼔其琴作坐愁之聲嘗所與遊晁子補之恐其傷也爲作坐愁賦假翁與過者語以解之其詞曰彼何人而處廓兮匪三閭而獨醒鬢毛其雪糅兮眸子了其星明塊獨守此中野兮囷無禾而防淸拂素琴之浮埃理坐愁之遺聲忽推幾而睨天送飛鴻之杳防或過其前曰有心哉然何求防林類之行歌云旣老而無憂翁年運而徳加翁何爲乎坐愁翁偶顧而若聞猶援琴而不捨曰子非魯之儒服者耶何以不知漆室女者晝輟紝而淫思宵倚楹而悲吒彼淺哉其量人匪魯憂而欲嫁豈不誤耶吾亦傷夫魯之君子防在厄而不糝賜自殖而何誅顧乘軒而中紺羌同道而恥玆廼長饑乎回憲彼林類其何人𨿽信賢而獨善或者曰未旣也請言翁之近者防蘇門之遁民縆枯桐之一弦匪無弦之寂默異五弦之啾諠對阮子惟長嘯爲嵇生才一言人欲怒之戲排諸淵勃窣而出則又粲然彼何知夫坐愁幾躚躚乎樂天矣然聖人猶以謂樂天有憂之大者也況憂人之憂豈有旣哉於是翁泛然可油然謝曰憂樂外矣吾當虛之

坐進庵賦

有物於此無梁無柱圓廣六尺非囷非窌粟米之宅上防槁稭下履瓴甋塗墁晦外中腹純白平時鼠竄俯仰不迫主人懵學敢謁之客客曰此夫外邱阜而內穴谷者歟上荷笠而下湊輻者歟首支撐而身純束者歟有登降而無阼賔者歟混沌旣死竅鑿乃張牖則有目戶則有吭橧巢營窟太古所藏周旋無間病於徳方邑都莫賢原野則良者歟𨿽然可以五人羣居宇宙有餘不可以八口次且孰知婦姑彊名坐進其實中虛聞諸博識是謂廜防

雞肋集卷一

欽定四庫全書

雞肋集卷二目錄

古賦

北渚亭賦

是是堂賦

北京官舍後梨花賦

後招魂賦

披榛亭賦

雞肋集卷二目錄

欽定四庫全書

雞肋集卷二

宋晁補之撰古賦五首

北渚亭賦

北渚亭熙寧五年集賢挍理南丰曾侯鞏守齊之所作也蓋取杜甫宴歷下亭詩以名之所謂東藩駐皁蓋北渚淩淸河者也風雨廢久州人思侯猶能道之後二十一年而祕閣挍理南陽晁補之來承守乏侯於補之丈人行辱出其後訪其遺文故事廑有存者而圃多大木歷下亭又其最髙處也舉首南望不知其有山嘗登所謂北渚之址則羣峯屹然列於林上城郭井閭皆在其下陂湖迆邐川原極望因太息語客想見侯經始之意曠然可喜非特登東山小魯而已廼撤池南葦間壞亭徙而復之或請記其事補之曰賦可也作北渚亭賦其詞曰

登爽邱之故墟兮睇岱宗之獨立根旁礡而維坤兮支扶疎而走隰跆瑯邪與鉅野兮梁淸濟而北出前湠漫而將屯兮後嶊嶉其相襲坯者扈者嶧者峘者礐者磝者障魯屏齊曰惟歷山或肺附之箕拱環連勢厓絕而脈泄兮萬源發於其間谷射沙出淫潗濈瀺灂汩泌澎濞渤潏忽瀵起而成川經營一國其利汾澮防爲井沼壅爲碓磑得平而肆廼滉漾而滂沛經民閭而貫府捨兮渚爲池之千畞惟守之居面巖背阻邈闉闍之遺址兮肈嘉名乎北渚悲經始之幾何兮牛羊牧而宇顚非境勝之爲難兮善擇勝之爲難嘗試觀夫其園千章之萩合抱之楊立而成阡躋歷下之岧嶤望南山之孱顏修榦大枝出櫩造天藐砠岫之蔽虧乍髣髴其雲煙思僊人之樓居尙輕舉而髙翻盍駕言其北遊登斯渚而盤桓岡巒忽其翔舞萩楊眇以如箸撫千里於一眒收城郭乎環堵其下坡湖汗漫葭蘆無畔菱荷荇藻蘅荃杜茝眾物居之浩若煙海歲秋八月艸木始衰乃命罾罟觀漁其脽鳴桹四合方舟順涯鱨鯉窘乎防塘兮鴻雁起於中泜復有桂舫蘭枻浮游其中榜歌流唱自西䢐東纖餌投隈微鱗掛空客顧而嬉傾盂倒鐘明月出於缺嶺夕陽眇其微紅天耿耿而益髙夜寥寥其方中駭河漢之衝波披海岱之泠風恐此樂之難畱兮願乘槎乎星渚期韓終與偓佺兮采芝英乎瑤圃庶忘老而遺死兮路漫漫其修阻於是酒含太息中座語客曰自防太公奄有此邱是徵五侯桓公用之攘狄尊周方其盛時山河十二號稱東秦臨菑遨樂中具五民秋田靑邱實囿海濵而薛又其小邑也區區之賦食三千人其彊孰與比哉觀華不注朅其孤巘虎牙桀立芙蓉菡萏尙想三周追奔執韅下車取飲僅以身免困責質於蕭同尙何私乎紀甗而齊自是亦不競矣誇奪勢窮𨿽彊安在事以日遷而山不攺則物之可樂固不可得而畱也認而有之來不可持所玩無故去何必悲此齊侯之所雪涕而晏子之所竊嗤也今我與客論古人則知迷屬有感而歔欷豈不重惑也哉仕如行賈孰非逆旅托生理於四方固朝秦而楚曽無必於一笑尙何知乎千古於是客辴然喜再拜舉觴而前曰凡主人言理實昜求而我曠然已忘防憂使客常滿使酒不空請壽主人如漢孔公主人亦辴然喜受飲反觴執客之手而言曰詩固有之未見君子憂心忡忡旣見君子云乎不樂再拜洗觴而酬客捨然大笑

是是堂賦

是是堂彭城劉子羲仲之所作也劉子讀古人書則曰文王我師也周公豈欺我哉處今行巳則欲就有道而正焉抑荀子所謂是是非非謂之智者以名其堂而居之而南陽晁子補之聞而疑之曰劉子果於自信果於不信人也哉夫理無常是事無常非使天下舉以爲非而劉子獨曰是將誰使取正使天下舉以爲是而劉子獨非之安得力而勝諸嘗與劉子問津於無可無不可之塗而弭節乎兩忘之圃夫安知吾是之所在故賦其名而連犿其義則操吾戈以伐我者逺矣其詞曰隘區中之無覩兮邈荒忽以逺求軼太始以爲元兮日與月之幾周本獲鼎之推防兮四千歲其已多謂過此或不逺兮世倐眒而謂何紛蛇身與牛首兮詭變化之莫原神與民其雜糅兮或傳之於余先川東南而辰西北兮余不知其何故憯絕維與折柱兮又孔氏所不語莽湯革之相質兮駴一世以共疑一身吾不自識兮疇莫覿而能知邅吾輈乎八埏兮旋吾舳乎四海蘄不死之遺氓兮稽吾聞之所在曰七聖至此而競迷兮羌誰使之正女朅輕舉而逺遊兮吾將從巫咸之所處離屯云以衞屬兮前犇霆使抗旌王良禦以蹁躚兮河鼔隠其砰燐渉橫潢而櫂淹兮借斗車而轟轟九虯蜿以承綏兮六鳯翼而繽紛載格澤而雉厲兮歘砉撇捩捐旬始而遺攙搶藐無朋吾孤往兮騰光景之所經俯六合以周流兮觀一气之所營叩潏湟之何居兮問黔嬴所休屯芒東西之無軌兮沕晝夜之無門追汗漫而與言兮若不見而不聞將下車而從之兮則竦身而遐徵忽寐寤而莫質兮形欺魄而獨存神黮晻而載浮兮涕淫夷而霑襟聞佺僑之達者兮將與議夫本根靳乎保巳而不失兮何足與論此之至神鵬南徙而終息兮彼安知夫天地譬井蛙之跳榦兮吾亦安知其孰智謂道非物之外兮盍反求諸世間泮得失之兩塗兮一智者之足明世混濁而智鮮兮薪得鹿而國爭曰吾不知孰是兮據有鹿而偶分待黃帝以占夢兮曠百世而莫尋𨿽人迹之所至兮如窮北之衣皮聞中國之有虫兮咀葉飽而吐絲化艸木之所染兮煥五色而陸離所不睨而戃怳兮咸莫信而我非饗香以爲朽兮視素以爲黑有迷疾而慮昜兮意是者之反疾眾謂西施美兮何髙舉而防潛魚熊掌以爲羞兮帶蝍蛆之所甘物各騖其所知兮孰爲是而正女蹇多知而博辯兮盍質諸魯之君子曰經禮三百兮曲禮三千非堯舜禹湯之適兮爲他道而勿傳守株以待兔兮卒不可得從女以決疑兮而增余之惑規吾觚以轉圜兮如二兒之干國權謀旣不用兮仁義又見賊哀失時而齟齬兮攺此度誠不能陳瓊茅以潔中兮愬神龜以吉占朝從而違兮吾安所行女意王倪蹲循乎不知兮齧缺昧瞢於同是違一世何不可兮山澤又多龍虵防林杳以無人兮雨雪雰其來加前防魖後虎豹兮狒笑而施施石嶟嶟以增波兮路阻囏以委移結幽蘭以獨立兮歲將而增唏懷同心之離居兮悵猶豫而狐疑必處廓若此而後可兮𨿽濟百世何足以嬉譬鄙夫之硜硜兮經溝瀆其誰與懷古人之兼善兮吾不忍抱吾之所獨五官異用兮物各吾之一以聞聞性兮一非有異回車昜野兮絕道九州吾旣不從夫斯人兮盍反吾之初修闔萬宇以聚閭兮載百族與並遊人羣固有倫兮生固有涯蠶桑而被兮粟以禦饑吾何以異於人兮曾踶跂而支離伯夷死名兮盜跖死利溺者入水兮拯者亦用以顚沛曾稽失之未暇兮羊固已逺去而千里重曰道無封不可畔兮𨿽千歲由今日忘彼與是兮吾何愛嫉乘虛無以爲輿兮托不得已以爲鄰忘處石而出火兮超同物而獨生

北京官舍後梨花賦

梨於經無記而捨後梨人所不賞故賦之其詞曰攬察艸木本原所起李梅紀於隕霜兮橘柚隨乎織篚木足贈而詠詩含桃可羞而記禮𨿽信微而有托兮亦不委夫厥美惟玆梨之俊茂兮羌獨逺而未揚含溫潤之秀質兮皎若和璧榮其光澹暗防其無偶兮歷年歲之已長春者陽癉憤盈羣木解膚似誇者似鬭者似辴者似頩者色非一色同嫵殊嫮玆梨娟然獨見其素繄過時兮不省滋脈脈兮後戶亦何必耀榮華兮朝日顧猶私兮露然而中唐之樗枝大扶疎以其近人人以縶駒則磨則齧則折則泄孰與夫朽壤幽薄厥植𨿽弱履屐不蹈根乃磅礡

後招魂賦

屈原作大招魂宋玉作招魂夫士以忠放濵於死故招其魂而復之予交之長者王安仁賢且孝適未仕病以夭予傷焉不敢以非吾上也借不知命之辭以愬於帝作後招魂

竊悲夫天何爲生此碩人兮蹇幼淸而宜修旣服義以時可兮又何爲委厥美而攺求天固復諸其初兮則如勿俾此昭質帝命巫陽曰有愬於下汝往聽之精神將離筮而復之巫陽曰物死與生司命有職自廢自起朕何能識帝彊之乃下招曰魂兮歸來去君七尺之軀胡爲乎大陰些捨君之靈龜而糟莩沈些人固懷慈而抱愛兮一言欲訣而怦怦些君胡樂誘於異物兮從之踶跂而逺行些魂兮歸來上天不可以遊些有神當關其視畏人些其下百鬼伺人往來執而殺之些徜佯無所倚嘆息不可些幸而得還無所求階些歸來歸來不可以久放些魂兮歸來地下不可伏些土怪墳羊狠戾突觸些蛇身鬼首蓬髮防鬖當前揺毒些九幽之府惡厲牛首得人以械獄些歸來歸來不可以久屈些魂兮歸來無止乎山中些山木蕭蕭猨狖所居些藜藋柱逕梟祥鼯怪杜鵑號呼些夔魈罔兩笑風涕雨見人揶揄些虓虎封狼磨牙吮血侁侁穴居些魂往顚隮狂惑失塗些歸來歸來久幽恐不得出些魂兮歸來君無下海些大海蕩潏日月回周些白波連天五山狂浮些巨神操蛇惟魂是囚些淫氛彌霧八方錯昜魂往安投些百怪讙舞羣出類沒更遨疊遊些霹靂掣電蛟龍直起江潮逆流些有鳥九首載鬼盈車擢筋以縻其輈些歸來歸來久淫恐不得還些魂兮歸來君無樂兮八蠻九夷些遐方異類其人似禽些烈陽慘陰韝裘裸裎涼溫不時些蔽林夜祠被髮徒跣妖魅叢嬉些魂往非族抵冒淩欺些歸來歸來恐自遺羞些魂兮歸來君無以髑髏爲南面之樂些毛枯骨化精離識落些螻蟻所寄烏鳶所搏些蚊蚋姑嘬狐貍齧嚼些髐然七孔攓擲疇覺些棘薪葛蔓交錯綿絡些鋤耰野火侵淩甚虐些歸來歸來無自遺賊些魂兮歸來八紘六合無一可以翺翔些魂孤迋迋消耗淪亡些歸來歸來反故鄕些工祝前君無迷方些崇城兩溝夾髙楊些車軫馬交康莊些日中爲市集工商些髙門懸箔襲慶祥些選閱甘防薦北堂些金昆玉季美雁行些斑衣竹馬兒嬉傍些曲欄橫牖窈洞房些長蛾曼綠含若芳些齊紈阿錫曳明璫些戛瑟鼓簧封豕羊些食前方丈釃椒漿些嘉賔雜坐紛賢良些朱顏欣欣君樂康些魂兮歸來反故鄕些亂曰龍火頽坤兮虛正宵萬物酋勑兮傷秋郊汩君䢐徵兮默誰曹天地爲鑪兮物流以銷一受成形兮巧專莫逃斯彌頤輅兮一體所交鼠肝虫臂兮忽何遭魂知復吉兮攺而超與君除祓兮三下招張君之衣兮升屋號魂兮歸來居匪遙無哀我心使予勞

披榛亭賦

舒陳儀甫官於魏覽觀公圃廢城之堞墾其土作亭堞上名曰披榛斬木枝爲梁柱菅蒯衣之目逾四垣矚五里外進客而語曰樂哉此亭客曰微主人言之固願有謁也今夫山居者遺世逺舉煙霞之府厜防之顚翠微之顏穹石曲隖上正宛中如堂如防猱玃之所處首更奔星髙出雲霧足蹈太虛下見雷雨邈乎杳防一攬九土此人以登邑門之垤蹤步齟齬若絆若禦若見阹櫓遊意無所至於平原案衍秫麥之土漫漫漠漠蔑有堆阜下澤之車短轂幎爾晝日旁午出汗霑湑此人適逢沙邱宿莽廣不防路怠而願息解轡弛負相攜傴僂忽如飛翔延頸顧慕矣若廼平時室處曚曨環堵窮年不出四壁爲伍周以闤閈域以牖戶如彼井谷潛逃之鮒衡從北南適在跬步仰而視之不識天宇此人出城而望見桑麻綠野猶將樂之況乃矗乎巍巍據城之陴出屋之危前無蔽虧俯首而窺哉夫明不求晦處內慕外各以其不足所遇生貴雍門之技悲者驚心鐘儀見縶尙猶南音主人殆倦遊窮居者耶不然何以趯然於此而志意洋溢也嘗與主人周覽五嶽岱嵩衡霍巫廬九疑白鹽赤甲靑城峩嵋歲防林攀援桂枝結軌羨門髙谿方駕赤須安期委區中之局蹐遊太上之無涯則主人樂此耶嘗又與主人服纖離驂騄耳誇父前乘魯陽奉轡超人迹馳萬里以觀乎八紘九野觚竹北戶與西王母日下之地扶桑月窟紫淵丹水大章所步盧敖所履殊方怪物齊諧之志焜煌譎誑經目而記則主人樂此耶嘗又與主人觀乎京洛神州宋魏兩都未央建章天子之居前殿武庫金闕玉除東華耀靈西華望舒復道氤氳飛閣渠渠千官鏘鏘劍佩以趨朝防而出冠蓋布途富貴潤奴衣食仁裏閭則主人樂此耶嘗又與主人挍術孫吳抗技頗牧左象弭右魚服韓厥中禦州綽爲右馮軾而寓目以觀三軍之斬伐擊刺瑯瑯風起雲防北登燕然躪轢長塞西屠石堡飲馬瀚海麒麟圖形贖死冑代則主人樂此耶嘗又與主人出咸陽經上蔡過邯鄲桑中大隄石城之間士女亟防倡樂止客杯酒相索吹竽鼓瑟鳴箏擊築六博蹋鞠宛珠之簪傅璣之珥羅裾從風眾曲入耳人生得意亦何能已則主人樂此耶主人油然而笑曰人壽幾何而時昜失細猶不果巨安可必防山大澤實生龍蛇髙明之家鬼瞰其室吾非以狹驕廣以儉笑侈也狹昜治儉昜供此吾所以樂也窮秋九月狐貍出穴宇宙隆冽時亦登吾亭而支頤藂棘之分披朱實之離離秋風鳴枝久而不去羣竅盡奏若歌若歗起左作右時亦杖藜隠幾而聽之寂寥兮無爲澹乎熙熙似遺己離物而不知飛鴻滅沒夕陽就微月出埤堄樂而忘歸則客亦樂此乎哉於是客曰我以眾誇主人而主人以少奪我主人賢哉非僕所及也

雞肋集卷二

欽定四庫全書

雞肋集卷三目錄

辭

望渦流辭

追和陶淵明歸去來辭

返迷辭

冰玉堂辭

漫浪閤辭

遐觀樓辭

樂哉侯之邦兮樂哉侯之堂兮【二章美澶守韓侯也】維夫君兮桂舟一首送梁正受歸汶陽

山坡陁辭

白紵辭上蘇翰林二首

江頭秋風辭

琴中宮調辭

雞肋集卷三目錄

欽定四庫全書

雞肋集卷三

宋晁補之撰辭

望渦流辭

渦之水西流過譙郡北乃稍南又東流入於淮包渙二水皆經其南以東歳旱防不五尺秋雨集始大而城之東北惟渦曲水防黑灌木蓊然舊有祠曰龍嘗宅焉作望渦流其詞曰

望渦流兮浼浼勢南折兮東還水沖隈兮岸圯嗟龍去兮幾年俛余進兮藂祠儼帝服兮神冠墻壁繢兮怪奇泯虵穴兮蝸盤列缺鞭兮雷輈衞兩鰻兮驂鱣老龜起兮霧遊跂瑇瑁兮鼈黿或若馬兮非人紛陪後兮導前木陰陰兮藻長科斗舞兮下顚鯈羣出兮旅嬉忽俱去兮不還意土國兮無龍恐逃桷兮藏帝有命兮時乘亦隠隠兮塡塡世鑠石兮流金將誰識兮此愆包之水可揭也渙之水可厲也前汝足其曁也後汝跗其躓也江有鯢兮橫淵海有鯤兮翔天汝隘此兮往爭滔淫水兮八埏重曰望其厓若有宅於隈不汝爭於厓汝安其隈澤不必施也【包渙二水與渦並流】

追和陶淵明歸去來辭

辭長而歌短歌有和辭無和也言語文章隨世隨異非擬其辭也繼其志也作者七人矣詞曰

歸去來兮吾無以歸奚以歸旣身不足以任責畏首尾而心悲慕往防之經世嗟吾力之莫追彼辭位而灌園豈吾今之獨非雨防防而荷笠榛莽莽而蹇衣我行野而視天覺防大而身微乃矜防蚷止驅息奔背隍築室面阪植門三綬從褫圖書尙存忘瓠落之可憂比浮海之爲樽躒太初而遊意獘無極而雕顏反國蝸而自足俯巢幕而亦安解予轡之沃濡兮脫予舝之間關識鳥鳴而物華陶陽气以流觀悟息淵而消枝亦墐戶而俱還惟文字之幼工則𨿽老而桓桓歸去來兮彼河濵之善遊或往學而喪生復褁糧其安求善陶生之達情不與世兮同憂實迷途其已逺懼斯人之莫疇或待兔守株或遺劍刻舟𨿽成事之不說聚悔逾於山邱庶西方之至言聊反聞而逆流守一靜而爲君亦何往而不休已焉哉一晝一夜成四時子之嘆川逝不畱頽光不可使東之韓終王子喬汗漫難與期俯寸田之荊棘曷不旦耘而耔悲在堂之蟋蟀慙不樂於唐詩悟死生之如夢亙今古而無疑

返迷辭

五達歧行者迷茨菉蹊蚖蜴嬉杳淒淒莽離離赫隆曦可還時日黯西與誰期往不思逢詭期死貔安可知亟反之大道夷都邑差車馬馳冠劍只志可持能足施貴名垂好爵靡儼罇巵饜粱肥窈室帷安厥妃觀盈虧浩浩移逝不遲咸若斯何綏綏不返爲從魈夔神索衰今狐疑後當悲我此詞如泰龜

冰玉堂辭

冰玉堂者始前門下侍郎睂山蘇公子由哭故廬山隠君劉凝之與其子道原之詞所謂潔亷不撓冰淸而玉剛者也鄕人聞之其賢者喜其頑與懦者皆亷且立則相與采冰玉之語以名君堂而祠之而前起居舍人譙郡張文潛又因其名以爲記蓋君父子博極羣書道原尢精史學而皆耿介守義不偶俗以沒世慕而傷焉故門下以謂夷淸而餓死惠和而三黜道不與命謀非和實得非淸實喪而起居以謂司馬談與遷文學美矣而無聞於風節疏廣與受風節同矣而無傳於文學蓋門下至借君父子以論夷惠起居合其長謂過漢四人者以是知君父子爲一時知名偉人所愛而推之無間然者如此則夫冰玉之名非鄕人故舊者之言也天下之言也補之生𨿽晚猶與君父子並世而不及識旣爲館職修國史實錄盡得道原所著十國紀年資治通鑑外紀諸書而觀之且門下補之所嘗事而起居所嘗遊也因其言以益信顧𨿽不及識與夫識而知之者自以謂防且逺矣又與君之孫羲仲遊相好元符中以罪遷玉山道出星子求君父子所葬而拜之五老巉然臨其上水交流其下松柏一徑如幢節行路耕者咸指而言曰此劉君之葬也則皆有敬容因喟然太息順塗而詠曰皎皎白駒在彼空谷劉君於是無愧乎天下之言矣旣而復曰屈原以讒放而死而君父子進不犯難退而仗淸節以沒與原異於原不更愈乎推此志也𨿽與日月爭光可也況冰玉乎哉凡楚人之詞皆傷夫中正不遇者而作也故以若詞弔之曰

論世以觀士兮集義以爲詞所非正而敢從兮日可罣而東之嗟若士之弗獲兮羌何忿而負石繄聖賢之出處兮惟遵道而守徳鳯覽輝而乃下兮雛猶恥乎腐嚇非九方之爲使兮夫何足以得馬廬岑岑以鎭楚兮洶大江之東涹分陰陽之晦明兮鐘斯人以正直惟天道與地寶兮非所求其猶愛與之全而不用兮懷斯美以固在大固不可以適兮方固不可以圓試回功謝於土谷兮夫乃同道於禹稷譬人生猶吹吷兮無得喪之可齊紛吾何指以爲正兮服吾初其庶幾

漫浪閣辭

南康劉羲仲壯輿志操文義蚤知名於士大夫年四十矣而學問亦苦蓋不欲一日棄其力於無用也築屋廬山其先人之居自號曰漫浪翁意以比元結從仕與物皆不得已也豫章黃庭堅魯直曰壯輿未至於翁行已立志不可謂漫浪者潁川晁補之無咎以爲知言壯輿曰請極其義補之曰惟其詞曰

沛髙皇之受嬴兮劉別子曰楚元羌好詩而說義兮敬設醴於穆生戊始怠而穆去兮申白笑而鉗市富傳孫而失國兮派辟疆之支子爰淸淨而少欲兮以身悟乎霍光蹇孫向之洽聞兮至耆老而彌良曰眾賢和於朝兮萬物和於野粵百世而能調兮民胥來而鳯下惟劉有後於楚兮千歲發夫道原流其芳以益逺兮偉壯輿之不愆原惟博而好直兮向異世而復起輿惟進而未已兮載向學亦不墜彼元結之信修兮羌何爲此漫浪也將履中而晦外兮其徳固天之放也惟漫浪之爲言兮匪正則之嘉名豈其懲屈之死忠兮欲猗移以保生結當昜之一爻兮幽人履而正吉輿方壯而惡畫兮棄爾輔欲誰賴吾語子漫浪之可兮遺物往其庶幾茍畏人而羣於人兮拭唾面其猶殆朝騁望乎紫霄兮夕歸次乎左蠡五老兮在上星子兮在下垂介於髙邱兮洞防林而北靡飛梁亙於三峽兮倐異景而殊世靑松屋兮桂宇辛夷房兮梅戶蘭糗兮菊粻蓀體薦兮肴若芳云駟兮霓輈歲將晏兮誰與遊煙爲衣兮水爲佩君誰須兮林之際吾以漫爲旌兮建彼太虛之上也吾以浪爲乘兮周彼八荒之外也羾萬里而不逢人兮禦謁我以宜止晻轟轟而曠洶洶兮羌何以辯乎明晦彌髙出於千仞兮羣鳯過而北南彌幽徑於雷室兮列缺驚而後先求佺僑而不得兮咸勃窣其在下乃山澤之臞兮夫何足以跂而望我茫吾不知其所如兮黔嬴告我以何捨出無陰兮入無陽旋丹崖兮匝大荒忽臨睨夫故居兮羣梯危之蜂戶傴白叟之扶童兮迎謂我以良苦返吾稼兮復吾樵山兮江滔滔輿先人之善俗兮𨿽百世猶未攺彼魯衰而齗齗兮吾老穉以知恥匪禮失而求野兮民固化於不恌輿克家而好常兮庸謹行以毋慠懷向原之遺直兮念爾祖而履薄陳洪範之九疇兮敍三統與七略以爲博而弗考兮蹇無用而束閣紛輿世之多賢兮匪曲全而好修惟仁宅與義路兮羌可居而必由結信賢而自晦兮忘其同物以迷世鳬與波而上下兮夫固非駒之所喜亂曰接輿詭而悟聖兮匪沮溺亦楚狂聖與言而莫顧兮人以爲知乎大方旣不足用吾中兮吾將從回憲之所臧

遐觀樓辭

窘墻堵之伏潛兮登斯樓以遐觀匪吾居之爲隘兮乾坤防其盂盤仰攀甍而拊楯兮宇曠曠而益寛彼何大而能舒兮吾何眇而莫閒霜肅壠而木枯兮潦収竇而澤幹蓬鳴野而相追兮知海冰而天寒左睇兮城闉右盼兮林坰商賈紛其晝合兮陶冶蓊其煙興之罘杳以在東雙柏近而靑靑物暇遽之不同兮余亦不知其何情聊浮游以相羊兮初怫郁而中淸彼坱圠之無垠兮人駒隙之暫更道本夷而世險兮誇奪饜而卒平周垣兀其跨衍兮逝千古於樵耕春與秋之不淹兮歲忽忽其崢嶸招揺指於北陸兮澹黃宮之陽生固天道之反覆兮气默防而孤萌朝捲箔而極望兮稍霧廓而日晶及暘景之方中兮晞餘發乎南榮浮雲起而景翳兮四暝合而覩星風摵摵而感軒兮雀啾啾而赴楹収百爲以淸慮兮施余裯而榻橫漠洶洶而非聲兮邈冉冉而非徵形欺魄而若存兮神無虧而靡成目瞳曨而罔覿兮坐待日之方升夜寥寥而未央兮羌不寐而無營樂哉侯之邦兮樂哉侯之堂兮【二章美澶守韓侯也】

樂哉侯之邦兮封楚宮與復關美哉洋洋水兮昆侖始乎並川桐離夫其實兮綠竹兌於邱園三年庶夫有成兮蹇吾師其永嘆營室壁而建墉兮參國一其可觀塗椒邱吾駕車兮攬予騑之嘽嘽襲予斾之悠悠兮侯降觀其於田春陽滿其親天兮乃物作而芄蘭來吾省夫在疇兮介黍稷之有年侯寧般於遊兮無非事而不煩羌信修而好我兮曷懷歸而翩翩洵侯邦之可樂兮擕手其同歡樂哉侯之堂兮髙門桀兮蘭錡切云冠之峩峩兮四牡矯兮戾止夜悠悠其未晨兮紛侯庭之徙履云容容而承楣兮日澹澹兮階戺雨雪晛其將流兮黃宮動乎子美爰俶生之煌煌兮又尙玆夫介祉嚴若植其姣服兮侯何須兮堂際進蕙幬予稱觥兮芬予席之蘭茝朱顏忽其滿堂兮五音昌兮來防藐姑射之綽約兮願慤保而爲使洵侯堂之可樂兮與日月其無圯維夫君兮桂舟一首送梁正受歸汶陽

維夫君兮桂舟酌余酒兮攬君畱君何爲兮此野菊菲菲兮蜨下韡韡兮煌煌爛金敷兮襲余堂茱萸兮芙容眾芳越兮亂五風饑咀兮靈芝君歌樂兮余和之日下兮野陰澹忘歸兮中林橘棟兮梅宇紛瓊茅兮被南榮白羽兮黑翮邀僊人兮語此文余髙馳兮世之外君猋舉兮先余至襟帶兮東方旦爭門兮汶之陽大野兮始波翔鶬鸛兮嘷駕鵞羣宿兮迷阯旅食兮殫穗霜肅肅兮葉方下君欲濟兮淹回水通道兮躞蹀冠如箕兮帶長鋏裏千室兮士一喙余不善兮紛余誶世謂折揚好兮餘白雪而莫知棄火布而以爲垢兮胡不浣炎而振之彼鏌邪而能言兮工謂余以不祥聊逍遙而挫鋭兮防黯黮而益光

山坡陁辭

山坡陁兮下屬江勢崖絕兮濤波所蕩如頽墻松郁律兮其髙百尺旁枝虯騖葛虆之仰不見日兮下可依吾曳杖兮吾僮以吾之書隨邈余望兮水中汦頎然而長者黃冠兮羽衣軒頤坦腹濤石箕坐兮石亦有趾安不危四無人兮可忘饑僊人偓佺兮自言其居瑤之圃一日一夕兮飛相往來不可數使其開口而言兮豈惟河漢無極驚余心默不言兮蹇昭氏之不鼓琴憺將翔兮山海與日月兮常在若有聞兮夢中仇池我歸路此非小有兮噫乎何以樂此而不去防余遊於葛天氏兮身非陶氏猶與偕乘渺莽良未可兮僕夫悲余馬懷聊逍遙兮容與晞余髮兮蘭之陼餘論世兮千載一人猶並時歧又有歧兮余行詰曲欲知餘者希峩峩洋洋余方樂兮譬余擊舟於水魚沈鳥揚亦不知何必每念輙得應余若響坐有如此兮人子期

白紵辭上蘇翰林二首

白紵棼莫緝紉蘭作衣袪朝兮日所暴兮雨所濡木諒微物期報乃瓊琚芳華辭甚妙贈我不如無上山割白紵山髙葉摵摵持歸當戶績爲君爲絺綌不惜潔如霜畏君莫我卽誰言菖蒲花可聞不可識

江頭秋風辭

雒陽客後車結駟傳燭食人生富貴不昜得江頭秋風旦夕起胡爲翩翩雒陽陌雒陽陌吹塵埃江頭樹安在哉秋風起菱花開鱸魚肥歸去來

琴中宮調辭

神僊神僊何處靑山裏白雲際不似人間世源上正碧桃春淸溪乍逢人住無因憶紅塵出洞花紛紛

雞肋集卷三

欽定四庫全書

雞肋集卷四目錄

古詩

擬古六首上鮮於大夫子駿

西北有髙樓

東城髙且長

亭前有奇樹

冉冉孤生竹

涉江采芙蓉

生年不滿百

建除體二首答魯直

八音歌二首答魯直

感寓十首次韻魯直

西歸七首次韻泗州十五叔父

感興五首次韻李希孝

飲酒二十首同蘇翰林先生次韻追和陶淵明

雞肋集卷四目錄

欽定四庫全書

雞肋集卷四

宋晁補之撰古詩

擬古六首上鮮於大夫子駿

西北有髙樓

西北有髙樓縹緲齊紫淸周欄十二折飛鸞結丹楹上有弦歌女充耳以黃瑛當窗弄白日顏若苕之榮陽阿奮哀響梁欐有遺聲不惜厲淸商零霜飛園英誰爲聽之者皎皎自知明幸承遺褋眷同車以遐徵

東城髙且長

東城髙且長下瞰阡與陌谷風麗百艸春華紛已白良時忽如此馳景一何逼喟彼飯牛詩終年守寒阨恭儉夙所惇葛屨傷褊窄身爲物逆旅生乃逺行客豈無百日蠟樂此一日澤美人顏煌煌奇服爛五色彈箏奪新響杯酒縱相索鬭雞逐狐兔六博呼一擲貧士悲失職坎防何所迫安知黃鵠舉隨時振六翮

庭前有奇樹

庭前有奇樹好鳥鳴喈喈朱榮被紫蕚采掇以忘懷棄置而不省秋風淒以摧不惜朝華君行殊未來

冉冉孤生竹

冉冉孤生竹托根中谷卑結髮事君子江蘺近華池江蘺榮有時迨此春冰期玉盤有嘉餐思君以忘饑棗下何纂纂朱實亦離離秋風一披拂菀其爲枯枝願垂太陽惠照妾葵藿微

涉江采芙蓉

涉江采芙蓉江上零露滋方舟不能度日白蘋悲淸波有鳴鴻蕩漾安可期幸因南風逝寄言欽所思

生年不滿百

生年不滿百一日何三秋花開苦多雨何不張幕遊行樂時不再春榮豈長在古人輕尺璧愚者昧所戒君看龍與虎飄忽不相待

建除體二首答黃魯直敎授

建策移漢都奉春緣衣布除地願見公乃以舍人故滿船載明月且復酌淸酤平旦襏襫出牛羊下來定境要兩言出處非並趣執臂欣逢迎秋蘭在堂下破甑雨生衣蹇不攺玆度危莫如人心難莫如行路成事安得悔來者其可悟収拾不須陳千言一棄屨開門見井市終歲紛遑遽閉門面墻壁少日丰暇豫

建鼓求亡子初昧學所之除去日月多及此歲未遲滿國和巴人若士誰與知平陸不推舟客行當來玆定居厭屋廬風雨勞所思執鞭慕防人孰與並此時破裘不禦冬要假完腋裨危言則來詬愼宻又逢譏成徳尙如是薄志安能期収聲復藏熱雷火忽然微開口且復歡是事置勿推閉眼可內視獨復不自爲

八音歌二首答黃魯直

金蘭況同心莫樂心相知石田罹淸霜念此百艸腓絲看煮繭吐士聽憤悱語竹馬非妙齡美人恐遲匏系魯東家今君尙天涯土膏待陽癉气至如咄嗟革薄不可廓士迫下流惡木無松柏心蠍處螻蟻托

金丹妙通靈子有遺世術石髓不成餐閔予多滯骨絲聲紡事搗聲寒事來竹葉將菊花及時同一杯匏器祀天地貴質不貴華土緣井渠繁生气泄大和革面固非性小人變丹靑木雞本無心風雨安所能

感寓十首次韻和黃著作魯直以將竆山海迹勝絕賞心晤爲韻

鳲鳩興獨居百兩誰與將未見憂忡忡旣覯爲龍光吹竽沸齊市零雨暗空桑寒歌牛軛底激烈气彌剛雁以無能亨鼠以有技竆古來達生者神不馳其胸物或似而非槁本奪芎防臧否何間然吾師阮生風倉鶊知陽春喬木聲關關白駒不食苖柰此空谷寒防有丹徒士防榔貯金槃富貴懷隠憂無寧歸故山吾期瑤之圃玉英良可采昆侖在萬里積石更磊磈學經儻無用詩禮發含琲叢臺尙何爲袨服若煙海鼔吹出西羌光華動睂額鞬櫜望酒泉面有可憐色念身匪兕虎少日四方迹百計等畫蛇老大悲故國謝公文章余幽事課伐嶺淸詩如酒胡乃淡而永得無西堂夢春艸句彌勝但使田野傳何須論銘鼎江南盛鬱蒸代北紛霰雪卞生無出遊何以得此刖一朝有天運春華未萎絕吾猶托雄鳩而彼固不拙平生莫逆交斷寄心賞相思望靑楓目極江水上念當及時節農事動春壤來者不有年何能咎吾往楚有吹竹者工作百獸音削格爲爾多滔滔寧適今嘗俾範馳驅終日無一禽復之儻或可詭遇亦何心葉公好畫龍龍固不可晤安知下其室驚駭暗楹霧昭王亦貿骨冀以得馬故相者競舉肥終然駒逺去

西歸七首次韻和泗州十五叔父

潔腹不受污防人因食薇薇亦周土生悲哉懷永饑武王與周公聖徳天動威柰此二子何猶嘆安適歸霏雨晚霑裳零霜曉被路驅車嘆時邁所遇一無故悠悠天地宇萬物各有聚閟我冰雪姿幽居從可住投古店宿夜聞狐貍嘷僕夫告行邁起視月尙髙淸霜來何許不覺滿我袍逆捨良非時求前玆已勞浮雲如遊塵倐忽蔽白日登髙念揺落歲一何疾東陵種事富貴寧可必人生無南北行樂時昜失驅馬馬走山回車車漸水塗竆我何適慟哭盈襟淚巢居識風聲穴藏知雨意救鬭曾得傷纓冠亦可已贈君彼風蘭佩之可爲璫贈君彼露荷制之可爲裳薄言玆擷掇道逺莫置傍崢嶸又歲與君同所望古人重生男豚酒慶親戚桑弧射四方言有四方役奉璋比徳性墮地要膂力如何晉公子安樂忘所適

感興五首次韻和李希孝

海鳥禦羊角飄然淩紫淸有背如泰山未覺毛羽輕鹽陽亦羣飛日景爲不明空倉自苦饑安得有此名人生須富貴如竢河之淸艸木競榮華春服亦已輕桑田自足樂未可居髙明君子順天道小人眷時名長歌遺世情滄浪之水淸鑠金在眾口折軸由羣輕君子貴同塵安事皎皎明儻在子所呼牛馬亦我名不肯埽一室顧欲天下淸少日又不羈頗復鄕黨輕長年始羞悔耳目尙聰明何須更市藥小女故知名春半寒未已今晨天气淸彈冠適新沐搔髮亦良輕但愛百鳥樂復憐一窗明幹世寧可期歸耕良近名飲酒二十首同蘇翰林先生次韻追和陶淵明

少賤足可喜險阻更嘗之爲親謀斗粟無意出競時緬焉效一官報國方在玆寧當不防緯對酒懷憂疑學道恨力淺中遭世网持

沈飲非荒宴澟然忽頽山或人欲問事已醉不能言古來亦如此名字垂千年但問酒中適豈計飲者傳陶公羣於人而無人之情詩豈世外語世語不可名東坡憐此翁同調但隔生形光來戶屨眞處人不驚得酒自醒醉放意無虧成

園林日夕好花繁時鳥飛少年玩芳物不飲成坐悲只今未白髮念防已依依紛華戰吾道決勝當有歸挫鋭培其根外槁中匪衰念方終日行輜重安得違

一眼異靑白口語來啾喧酌一不酌一用意何其偏誰似子孫子髙棲蘇門山時隨嶺雲出又與林鳥還平生但長嘯獨爲嵇生言

髙賢眾所懷眾理應取是如何濟眾事難成復昜毀功成身無與天運亦復爾軒裳役羣愚兒曹文綺庭前兩古柏淩霄燦其英問此誰榮枯雪霜見其情榮枯何足計有酒還自傾熟寐暫展轉覺來一蟬鳴歸休但如此便足了平生

功名有天命美好無定姿云夢未足吞聊可巢一枝同時金門士文學多瑰奇襆被向淮海酣放遽爾爲車蓋豈不榮野馬不受羈

城東故鹽渠自防誰所開似說全盛時邈焉一長懷穿渠引江水此計未爲乖千帆競入集浦如烏棲萬疇分白浪嘉稻擢新泥恐此太多事且當寄嬉諧疏通養魚鳥花柳共低迷時時載酒往江上亦忘回

大明唐來寺廢苑西南隅靑松拱髙阜崎嶇有微途肩輿病我皁一馬良可驅眾木媚防壑气燻時雨餘此焉可數醉何用葺吾居

蘇公士冠冕復似郭有道知士未達間趣操保耆老精鋼試九火勞倦容不槁爲州苐飲酒況此年歲好藏鋒避世故輕敵喪吾寶時來用毫末勳業自世表

東漢有兩士才智炫一時三公往訪事臥屙亦見辭偉明獨不然小道安取玆斯人似水鏡與世破昬疑憂國不爲身百世可欺舉杯相歡屬是事亦置之

齋居忽若遺不識身與境頗疑酣中似柰爾輒復醒東坡自云然挈世一裘領是事吾有師安敢囊出穎指竆火已傳豈待得薪炳

安昌漢耆儒樂飲侈亦至東坡儉不固少飲得徑醉愚敢效戴崇正復思其次旁通獲親愛公亦安所貴便坐時一巵彭宣寧寡味

幼聞錦江春欲訪子云宅叩門問奇字便埽四方迹靑雲看一鶚凡毛愧累百勞公諭伯業齒堅頭未白何當擺俗累歲月可惋惜

王道無偏黨此語聞諸經髙賢如大海亦以眾流成文饒嘆維州刀鋸人所更相如後私怨此語驚秦庭小人慮事疎妄意鹽車鳴安得如江酒洗我塵垢情

淮南夏早収晚秧亦含風連艫似雍絳千斛輸吳中使君飲酒樂歲美關梁通安得天下人俱忘楚人弓十年一麥禾此歲亦難得寄語吾州人不飲良大惑經時無死市吏責亦可塞先生門弟子佐守同一國舉杯日相屬有句安得默

堂堂門下公英發自初仕捲舒固以時出處不爲巳朝廷登儒輔徳禮民有恥岷峨更崢嶸淸風在閭裏獨醒固不惡旣醉又可紀成王訪落時百室賦盈止吾儕爲國謀私愛不足恃

黃子似淵明城市亦復眞陳君有道舉化行閭井淳張侯公瑾流英思春泉新髙才更難及淮海一髯秦嗟予競何爲十駕晞後塵文章不急事用意斯巳勤平生不共飲嘆息無與親問道伯昬室何人獨知津各在天一方淚落衣上巾歸休可共隠山中復何人

雞肋集卷四

欽定四庫全書

雞肋集卷五目錄

古詩

視田五首贈八弟無斁

卽事一首次韻祝朝奉十一丈

謁岱祠卽事

遊信州南巖

北京水後往棣州試進士

次韻王宗正定國與蘇翰林先生黃挍書魯直唱和

次韻孔著作常父館中喜雪

次韻文潛休日不出二首

次韻文潛病中作時方求補外

再次韻文潛病起

雞肋集卷五目錄

欽定四庫全書

雞肋集卷五

宋晁補之撰古詩

視田五首贈八弟無斁

河流之所濡一斛泥數斗我莊當水竆乃比石田瘦尙無東陵況有南山豆天雨不可期且復鞭牛後蘇秦不願印廼在二頃田東臯五十畝力薄荊杞塡擇髙種苜蓿不濕牛口涎拙計安足爲朝往而旋薄遊廢家務待子營糗糧莊奴不入租報我田久荒淩矜馬到門硉兀牛臥場立苗蒼耳根此防殊未長家世不爲農長安有大第官糧弗充口萬里聊自庇一從學聱牙世事百色廢賣牛姑補屋歲晚霜雪至居貧廢文字銚鎒學苦耕怪子獨伶俜久與地力爭苦耕又不時狐虺日縱橫髙原一釋耒嘆息心怦怦

卽事一首次韻祝朝奉十丈

平生交遊情獨處不可乍爲一馬飲濁水噴百馬歌髙樓上但恨知者寡丈人遺世心口語儻能借不然抱幽璞終歲褁襆帊坐令靑蠅繁暫出刑兩踝儒冠成自誤歸去無屋瓦賴逢裏中賢築室各蕭灑及時秫麥賤樽酒得同把安能效幹沒肩與市人亞居然邑裏號曾墨爲還駕況在竈奧間欲恥王孫賈東方錢二百得米稚啼嗄嘲笑坐竆辰無肉飽伏假尙聞剝啄聲聊復屣屐迓子常妙工詩蘇李掩曹謝有時醉酕醄大笑翻盞斝倒牀鼻息惡喚起對殘灺復古志尙奇眾競方獨暇捫虱與人言豈不逢譴訝崇朝潔腹坐往往食旁捨子固業少成議論嫓風雅嘗聞莊生說乃慕巨魚化平居似晏子志念能自下而我獨迂疎通人所譏罵正賴觴詠中得意自陶寫畱連接淸晤欲起不能罷是時春雨餘桑宻鳩鳴野城隅園圃近欵段亦時跨便恐百卉闌晼晚侵朱夏人生形骸累未免俗情詐此理豈外求猶煩詹尹卦淸風穆然在如渴啗甘蔗況我自散材谷口躬耕者去年秋不在匏瓠緣庭架低回迫榮利妻子憐王霸橫經亦疆顏已取或人捨但慮宰我愚松柏談三社翛然一室內黃卷開佳話尺璧競寸陰寧復當論價吟哦愁肝腎蟋蟀弔長夜鄙俚頗近情持用自悲詫功名與道義熊掌偕魚炙二事良難兼夫子賢點也

謁岱祠卽事

澤南三百里極望橫天云云端色凝黛諦視初可分崢嶸介邱像澒洞元气屯頃刻有變化慘澹殊明昬天行帝出震其位生物元不周僨西北川乃東南奔寧知六鼇死竟使二山淪不有是難傾孰維大塊根嘗聞周官說實惟天帝孫神靈所鎭守民物斯芘存幽明脗一理有道惟常尊不覺下馬拜僮奴亦蹲循廼知正直理足使冥頑惇三王有損益商人所尊神明法或不懼夜行安得逡以此輔世敎庶幾驅驁民防太平驛不眠慮絲棼明朝好天色萬象開胚渾勢橫恆碣盡支壓齊魯蹲五色冒日觀一握通帝閽恢拓下嶊嶉靑蒼上氤氳泉石競沮洳煙嵐互紛綸髙舉躐風海深蹯跆火輪濤波捲堆阜一一溟渤吞棊枰視井邑匕箸藏松椿碧瓦峙雙闕紅墻繚長闉願瞻巖閟客內滌邪垢魂賜臣登絕頂一覽神秀原萬壑射窈窕三壇矗嶙峋莽不覩項領何能窮防跟稍稍指鳬繹依依數亭雲松列大夫爵驘識將軍墳瑣屑澗花麗霏微崖藥燻廣大良有以奇險安足論瑰詭有形上頽然徳彌惇得無希夷子仿世逃深蓁亦有黃冠士相對如麖麏此曹嚙艸木語道良未聞解榻坐中觀洗心馳大鈞形气要得一不然隨物泯是事亦姑置幽尋聊可勤初疑無字碑瑩潔誰敢文又怪玉女井髙絕何由奫俯穿鬭仙巖鳥下天壁垠側度五賢堂熊經背逡巡劍石危數履女蘿柔屢捫揮斥八極逺風來袂軒軒廖廓自無梯猶疑天可賓陰谷不敢視恐落魑魅羣安得遂獨往身如黃鵠翻周流徧五嶽采掇芝英繁卽欲憩圓嶠或當止昆崘眾眞迎我語一笑顏玉溫是中差可樂子胡戀塵樊答此太遺物身間猶事君重華迹巳逺秦漢事方煩成功屬吾宋五禮垂後昆皇帝二載春臣備太史貟防繹自帝典頗識康哉言泥金白玉字願頌無前勳有志類韓愈無書愧文園臣發將雪素臣心猶日暾今此在林藪跳身同玃猿徒觀眾山小愁絕下天門

遊信州南巖

南巖夫何爲山作天倚蓋山南豁山腹飛頂覆其外初如鵬將翔膺擊羣麓背乍似海大魚呀口噞而嘬當空橫廣頟架屋喉舌內仰窺駭憑淩俯進愁壓墜嘗聆釋氏說仰覆各世界千間未可著五畞良不隘淸泠气射人熱惱從此潰崖奔木疎瘦谷逺鳥幽怪問僧何年居投老四五輩問客何人來官滿或一再而予與二子髙興偶相戒松舟下淸江毛髮數鰕蟹藍輿上峻嶺幢節望杉檜李侯勛門冑文采山作繪趙君儒林孫嫮美蘭結佩不爲城郭遊繼月此於邁寧知老逾拙意在精賞退得居溪南山食飲與山對夔魈入奧穾雲雨出巾襘古人戒賤目慣覩誰復貴顧此誠未逢欣然與心防彭湖兩崖蹙泉作一綫霈禪月古臺空靈山自明晦搜奇獲三勝趣嬾同一慨但憂久聱牙尙喜無蔕芥平生所驅使詩酒俱好在天涯得吾侶物外從所快便欲登赤城一觀天宇大

北京水後往棣州試進士

晡時北京城行李上客槎二更無人聲騎馬黃河沙誤緣柳灘中尋炬知田家道有轉徙人𦇤負依邱麻雞鳴不安枕髣髴墟裏斜秋抱子母蕎麥亦已華賴玆野物登爾輩生有涯夜防冠氏驛旅衾魂夢嘉明發縈長阪晚開堂邑衙秋陽此方熾流汗霑巾紗處陰甘吾願聊逸豈在多有風東北來慘慘飛雨加頃時異晦明稍矚天表霞僕夫爲我言塗梗絕行車且還解吾褚中林侶羣鴉詩書維永夕蚤作從復賖豈不有王事柰此僕夫何

次韻王宗正定國與蘇翰林先生黃挍書魯直唱和

東國寬市徵西山休騎屯時淸詩人喜洗濯出佳言淵源蘇夫子河入莆菖翻軌轍挍書君駕驂盜驪奔後來得濬衝它人孰窺藩譬余學禮素婦祭盛於盆不應麾門墻尙許酌衢樽夢天九門開燦然列星繁羣公顧我喜顏若白璧溫赤城何足躡愁絕永嘉孫

次韻孔著作常父館中喜雪

冬旱及玆雪都人銷百憂墻根有防艸餘綠尙去秋新陽解薄冰大潤升介邱夜聞窗響紗髙云正綢繆明旦天津望寒花翳川流宮中聖人喜癘气一夕収史占上日祥知欲徧九州敢任肉食謀官閒欣歲休𨿽無山陰船窮巷窘若囚卻幸葛翁來湯餅有麥牟【見神仙傳】孔矦金閨彥平防慕追遊延閣排霄起登臨忘我愁何當聯轡鐶城苑佳气浮春郊日可望桑野聽行謳

次韻張著作文潛休日不出二首

張侯經濟術見遇未容心揚子執防老蔣生開徑深予亦拙造請素懷愛園林閉門鳥雀喜朝日上駸駸文史平防契淮山別離心省中並日直天上靑春深買屋近城塢往來成竹林詩模黃著作吾亦意駸駸

次韻文潛病中作時方求補外

貧鑪初著灰濁酒寒不溫鄰張病未來獨負南窗暄昨日往過之歡喜能兩餐酲醲淟然解愧無枚乘言祝君抱虛一邪气襲無門今晨有起色迎笑睂宇軒扶掖兩男兒總丱佳弟昆遣誦寄我詩妙可白玉刋平生俱豪气見酒渴驥奔賜休常苦稀晨謁良不閒約君向南邦勿厭敲撲諠公餘未忘飲何必釂十分時平但行樂臥治安足論琵琶五十面雷雨出鵾弦

再次韻文潛病起

淮浦見之子春風初策名頗訝謫仙人有籍白玉京晚遇廣文直老交心愈傾同升蕓香府偶坐華發生斯人自龍性意變難章程耆酒不疵吝身如秋葉輕自言士處世何必冰雪淸交遊滿臺省毀譽半王城不肯效俯仰畏髙侮鰥常思老伊潁紫蠏羞吳秔我輒抵掌和音同磬隨笙小人奉慈親皆嘗小人羮寒衣婦補綻學績女娉婷日欲江海去心期楊柳靑眾木構大廈豫章倚孤撐如子足醫國可容移疾行丹書紫皇告玉篆五嶽形何必陶隠居吞霞養純精訪道自素約諧心期齡但恐牽俗緣志大功不成息交屏妻子此語不須驚

雞肋集卷五

欽定四庫全書

雞肋集卷六目錄

古詩

玉溪歸逢甥李相如汴中

送學生李公裕兄弟赴省集

次韻太學舒博士堯文示同志

次韻蘇翰林五日揚州石塔寺烹茶

題四弟以道橫軸畫

桂漿

送舅氏楊通直令陽谷

贈王推官允中

之京師展墓

同畢公叔飲城東

題李成季負日軒

次韻李成季感事

同李主簿叔文飲北莊

夏季

曹州道中二首

病起呈李縣令希孝

贈金堤劉承制景文

次韻四弟以道十二弟叔與法王唱和兼示無斁弟二首

雞肋集卷六目錄

欽定四庫全書

雞肋集卷六

宋晁補之撰

古詩

玉溪歸逢甥李相如汴中

蠻鄕俟天形畏蠚復憚暑夢甥來萬里竹響風動宇如今眞似夢相對別恨吐平生窘執轡白面力如虎誰令斗指日江使墮漁罟桃僵李爲僕遺佩滿江渚常憂抱石死無復腳踏土知徼時願起廢遇明主曠調已逺迹未用矜杜舉但憂世議隘亡弓不亡楚吾甥學孔子況乃父母魯如聞四門辟未信遡洄沮上書閔魃旱膏以神靈雨北海自有人髙邱豈無女爾壯觀爾能吾歸固吾所期甥二兒上餘子不足數何以諭吾心酌此湘吳醑

送學生李公裕兄弟赴省集

閉門圍火談開戶雪一尺黃昬具杯酒知君逺行役君家三兄弟頗謂各無敵容父學知方大道通四驛吉父尢頡頏天池觀水擊仁父少而奇乃是夜光璧李侯有此子便可臥安席家居樂與餌聊以止過客豈無一束芻空谷不可食宵人操寵利徒手捕蜴蜥公等寧復然烏黑鵠自白屠龍業有用未厭所從僻富貴念防時城東雪中迹

次韻太學舒博士堯文示同志

北闕望瀛關一葦初莫渡【頃官大名堯文在髙陽】儒宮連案几防合豈非數蟬鳴幾何時庭菊下白露念當慰佳節觴酌美無度不然坐歲晚流景急飛兔區區人一馬官舍勤早經時枉見贈彌月不能賦竹齋行茗粥寂莫當屢赴此君安可得霜雪不攺故詩如戰交地髙處要先據牛羮君放飰轑鼎吾亦飫顧慙詠伐檀無補餐已素還家便卻埽況乃無戶屨

次韻蘇翰林五日揚州石塔寺烹茶

唐來木蘭寺遺迹今未滅僧鐘嘲飰後語出饑客舌今公食方丈玉茗攄噫噎當年臥江湖不泣逐臣玦中和似此茗受水不昜節輕塵散羅麯亂乳發甌雪佳辰雜蘭艾共弔楚累潔老謙三昧手心得非口訣誰知此間妙我欲希超絕持誇淮北士湯餅供朝啜

題四弟以道橫軸畫

黃葉滿靑山枯蒲靜寒水鳬雁下坡塍牛羊散墟裏擔獲來歸兒迎婦窺籬虎頭無骨相田野有餘思

桂漿

暑臥午呀呷蠲煩何所投巖桂割辛芳石滋甘柔沃以火鼎沸閟之冰井幽三日出防冪明瓊盎黃流冰火離坎類意比秫麥繆辛甘旣兩適不湎亦銷憂中年苦內熱歲願西風秋寒涼犯所畏發散資爾謀時時以觴客三獻不一酬緬思湘累語啜醨終所羞北斗酌此漿違世聊逺遊恐復迷吾往僕悲道阻修淮南歸來些憭栗令人愁百壺無此餞夙志慕林邱寧懷小山感不爲桂枝畱

送舅氏楊通直令陽谷

人言愼縣宰頗似太邱君客戶有訓遣司官無訟聞外家久寂莫舅氏少辛勤一邑何足道髙名誰與羣西來馬特特冬晚雪紛紛公朝道由砥孤士迹如雲過門苦地僻下直迫日曛防泥枉竆巷寒罏對殘熅感慨說宣子飄零綴遺文麟閣窘鈆槧魚山失耕蕓逺情等匏系歸夢劇絲棼山東接畿甸陽谷近楡枌吏防猛豺虎民如竄麖麏幸逢寬大時庶幾仁惠薰自笑下士策不殊野人芹愛民宜百祿本茂實當蕡

贈王推官允中

我生譬天星睍睆但空譽學經羞輪扁常恐老竄句南遊上會稽弱冠肆逺步便當期汗漫如鳥鎩修羽入宮又獨晚謠諑遭眾嫮坐令平生交室冷氊不具君公墻東客淸鑑美無度風期山水意千載見此遇定疑丹靑仙方我以癡顧豈繄才自疎閱世眞異趣伐柯理無逺要以一馬諭古人本不死方寸有佳處三年禹河曲日見車馬渡何知謝剝啄黃土衣昜污無人尙有子獨載城下路功名喧口實簪組托肺附請看缾罌滿取躓病不去脫黏窺本初須子遺所寓怵迫倦東西林間尙寬裕

之京師展墓

短轡馭羸馬馳驅曹濟間商飈折勁木蕭瑟道裏寒況復慕所天惻愴摧心肝遊子嘆時邁慈母憐衣單來時憑窗哭五妹垂修鬟季弟主菽粟孺妻爨茅菅悼我無令人莫奉堂上歡豈無萱艸詩終日倚門闌念防常獨立所聞詩禮難我尙未成人遭罹此憂患歲晏念墳墓仳離百哀攢何時奉靈車辛苦向此還親寡气力微傍人祝加餐願言薄志節茍生無形顏

同畢公叔飲城東

西城昔相値桃初兩三紅翩翩騖長陌春風揺馬鬃後君歸幾日遊絮已蒙蒙解鞍不待憩相命古原東芍藥𨿽俗花狂姿幸時供平生於知己千過不一逢感君欲開口淸洟出霑胸君如陶淵明不爲五斗恭胡爲靑綸上朱墨紛外防棄官能從我短後追田翁銅斗釀秫麥竹枝弋鳬鴻何必悲無衣縕黂聊禦冬九辯太髙潔五噫苦羈窮置此無滑和天情反其中市藥非市名名聞藥何庸十漿饋五漿猶畏聞者從如何酆城畔夜夜生長虹

題李秀才成季負日軒【李自號天隨子】

盧敖遊八極末至北陰墟卒然防谷幽覩一奇丈夫淚注而鳶肩防目髭須軒軒迎風舞自得樂有餘見敖默弗言慢然下臂趨敖私躡其後若士意不愉曰子亦何爲迷繆至此乎此𨿽窮荒北尙或逢日烏過是有關晦墨不可居語竟若欺魄攝身沒空虛始予讀秦記疑是忽帝徒今聆天隨言乃與誇父俱逐日下虞谷力窮尙嗟吁陽舒固物理我亦安於於若士獨何气幽沈山海隅渾沌死已久人生信多塗

次韻李成季感事

吾廬無餘他文字散堆案𨿽微淸溪鶴蓍畫亦幽玩髙人來何疎午榻動成鼾夢聞足音喜不待揺枕喚居貧少煙火饘食尙須旰出門兀何之踉蹌從欵段吾人古遺隠鳬足閔同患負日持獻君狐白不肯換商歌叩牛角長夜安得旦颼飅滿屋風黃葉散投幔楚屈若靈龜出處思過半所從聊自知何用詹尹算不如天隨生頭幘終日岸況君擊莊缶一念腸九轉人方臥大室子獨號其畔寒山來助哭咄爾勿嗟惋

同李主簿叔文飲北莊

蕭條蓐収窮疎樹失穠紺北風動地起雲攬紅日暗李君邀我遊肴蔌治寒檐相擕二三子歘若符節勘愧非谷口隠佳防良可暫茅堂兀四壁誰識此意淡古徑無俗尋陳編有幽瞰一聆君子語粱肉幾厭防歸來馬河北寂寞晚舟纜吾生事逃伏優遊亦何憾

夏季

夏季百果繁兔葵亦成實獨有野石橊幽花時熠熠熠熠非獨好芳榮賴午日翩翩彼白蜨髣髴粗采挹余起對此嘉興亦蕭瑟良非阡陌麗敢競陽春出無言以成蹊上愧桃李質幸當飽霜餘萬顆富君室

曹州道中二首

天旱久不雨四郊多狂風蕭蕭班馬鳴落日大野中君子守宮廷至樂聖所同喟予不逢辰足迹道裏重驅馬上髙原秋風吹客衣感時有所懷送目鴻雁飛羸僮惑岐道日相際稀愧彼倦翔鳥知還良庶幾

病起呈李縣令希孝

次公惡醒狂得酒要自濁病聞南鄰邀不往亦踴躍空牀成展轉假寐風雨惡中虛气襲逆妄夢時可愕每慙張隠居淩旦發囊藥曉來天境淸日出鳥語樂家人語南軒靑杏已可嚼復云竹齋前堦戺有迸籜欣然欲舉手紗帽未能著平生李夫子相得懷抱廓何當戒長須夙駕慰寂莫杯杓恐不勝快語聊一噱

贈金堤劉承制景文

漆園說海若稷下談神州長劍堪倚天語大世莫酬少狂豈其然及此日月流稍知畫足非萬事指顧休夫子更髙識未沫於前修乘流聊復駛得渚正須畱蓋有幸遇魯何能必爲周徜徉下澤車驚駭入谷騶對酒尙靑眼吟詩將白頭山陰論往事陳迹詎能収

次韻四弟以道十二弟叔與法王唱和兼示無斁弟二首

少時勇遊山說山喜動色中年謫南方廬阜得防歷當時不類謫忘腰帶之適怪人肝鬲異破賊喜折屐只今竄林下織衣而畊食緬懷玆兩士吾宗气相得吾春種桃時子曉尋嵩日似聞黃面子爲采烏頭出去年陟岱宗一士世莫識天門邀之下傾倒意已極斯人與人異龍虎兩超忽重尋亦無路顚雨石崖坼

吾人伯仲間一語可物色气自寡所諧窮乃足所歷家風藐五世不肯適人適意行無險昜又跣不著屐文詞如苦李慘腹人莫食猶矜不傳妙坐恐兒曹得學憐新又新老柰日復日伯以最恬愉何由采之出無斁能寡言猶堪謝前識叔與气尙豪搘頤視屋極斯文惡表襮枯魚戒所忽應如魯宮籀藏壁俟其坼

雞肋集卷六

欽定四庫全書

雞肋集卷七目錄

古詩

同劉景文登大安閣

次韻張文潛飲王才元家

次韻範翰林淳夫送秦主簿覯

次韻答秦覯見贈

北京學直捨對客

虛齋

直捨卽事

昨日雪已佳約李令希孝

同文潛送況之諫議十四丈守潞過成季作送梅挍理子明通守杭州

送呂承奉至山從呂龍圖晉伯辟秦州機宜曉發樓子莊

禮部移竹次韻李員外文叔

次開祖使君韻兼呈端叔大夫聖域長老次韻錢濟明贈感慈長老

送八弟無斁宰寶應

和關承議彥逺水樂

送君

上馬

試院次韻文潛欲知歸期近呈天啟愼思栽花招泗州叔父

雞肋集卷七目錄

欽定四庫全書

雞肋集卷七

宋晁補之撰

古詩

同劉景文登大安閣

劉侯先將軍忠義當代顯喑惡指彊敵卻走自相踐西坡坐首鼠勢蹙不得免天憐壯士窮有子如此鮮淸時鑄農器文字正須勉行吟畔牢愁憤悱亦足遣時來躡雲梯仰視天宇展下俯河兩涯牛馬細不辧達生匪行怪未用驚邑犬官閒尙數臨泑澤要淸淺

次韻張著作文潛飲王舍人才元家時坐客戶部李尙書公擇光祿文少卿周翰大理杜少卿君章黃著作魯直

霜雪埋百花及時鬭春陽城南有髙士買屋入花藏經時不出門爲花日日忙我居在何許近止東數坊亦有佳公子連車換帷裳隔墻蜂蝶諠開戶艸木香仙人朱桃椎發緑童臉芳此公不可見此畫來遠方竹攲廜防塢柳拂轆轤牀素兒𨿽小小亦足侑客觴尙書廊廟具气若冰壺涼忘年此賓主吾黨有輝光人生走塵土歲月顏鬢蒼曷不休沐暇過此薰修房宴坐二十年非癡實難量【王才元未四十休官】張侯不出家在家說緣忘尙擬問兩卿攜肴借紅妝妍歌聽黃子不飲亦淸狂

次韻範翰林淳夫送秦主簿覯

髙詞自班馬短句亦陰何輸寫無窮已懷山赴壑波深耕待銍艾療饑乃嘉禾機云共一時未信來者多老病愧羣豪魚山臨東阿蘇公門下客事業皆不磨孫寶暫主簿靈槎防窮河它年九功敍當使睦者歌業虡置牙羽筦簫復森羅鏞鐘欠一鐸未害大樂和卻欲從浮海瑚爛紅柯龍門𨿽箭駛此志未蹉跎丹沙還黑髮流景爾則仇池出一派分江定有沱【事見蘇詩】

次韻答秦覯見贈

修身貴日新如艸陳葉換請看弦上矢歲月不可玩文章得蛙釜虎以皮遘難玆事從古然吾黨奚獨惋秦君好學勇決勝百馬汗宵行委明月屢得按劍盼鄙夫晚更事前猛窘新愞憐君亦自喭意滿懷不散誰爲傾國媒尙此瓊英粲期君似椓罝無以無人慢

北京學直捨對客

鳥聲落檐間竹色在戶外解屨置幾前放杖當椅背黙然仰棟時往與古初防有時遺坐客十問不一對尙因呼乃覺笑自謝頑昧知非慕蘧子事去等蜩蛻一生所未免飲食與眠睡所以更頽然可樂本非內有心欲何用橋起則形累賴客同門生曠蕩乃不愧

虛齋

虛齋閉疎窗竹日光耿耿更無司業酒但有廣文冷人憐出入獨自喜往還省時作苦語詩幽泉汲修綆

直捨卽事

秋云多重陰淩旦亦可樂虛齋坐亭午寒雨依髙閣王官有憂責霖潦河未落孝先但欲眠不柰弟子謔黃花迫晚景白露下叢薄獨當慰佳節得酒自斟酌

昨日雪巳佳約李令希孝

昨日雪已佳今日雨亦好冰膚解萬木洗濯見枯槁思君對此坐孤詠廢幽討明日尙相期春禽聽淸曉同文潛送況之諫議十四丈守潞過成季作

午投李同年下馬汗如洗城南迫送客𨿽嬾聊爾耳出門繚陂陼白鳥起深葦佛宮橫晚霽窈窕間一水借問客何人諫垣有直气吾人浮伯聊可與把袂如此邂逅何得酒亦佳事官閒猶有守旋折窘六轡可憐千紅蕖的防奼晚市便當夙駕行秋風如箭駛

送梅挍理子明通守杭州

金明池上柳人折一枝春贈子意不淺東遊雲外身人生半刺史朱綬光四鄰此豈經世懷但慰垂白親錢塘我舊遊頗復識其人不應山水攺但恐猿鳥新章臺走馬客冠蓋盡要津竊祿我自慙便面聊障塵亦思一舟去共醉西湖濱時平自行樂不爲千里蒓歸來麒麟上獻納當及辰

送呂承奉至山從呂龍圖晉伯辟秦州機宜

去日劇奔驥新交非曩圖憐君事業長蔚若頤生須表東海者誰君世有顯儒端委論百揆鞭弭雄千夫二陳詩禮伯八荀紈綺雛嘗聞達大家可以濟八區功名望聖世忠孝自吾徒我昔拜秦州詞林炳於菟見謂可與言鋤荒而破觚刳中不宿穢味道因有腴斯文望若人顚沛一手扶白頭逺綏邊狐兔安足驅汲黯在朝廷永絕淮南覦平叔不鬭羌事正今日須今君撰杖屨還向府中趨問訊不棄捐寄聲亦疎迂何當質疑義賣劍老樵蘇

曉發樓子莊

曉發樓子莊淮山自玆近春風似惱客浪穩舟不進長安一回首堤桺千里潤念當整帆席快若冬蟄奮微生謝拘窘末路嗟鄙吝林花一迎笑巖鳥相借問塵埃攺顏鬢堅白畏緇燐江海慰髙情飄蓬自吾分

禮部移竹次韻李員外文叔

東南之美者見伐以直幹豈如此君疎猶作此郎玩此郎乃在此無乃材亦散平生吉甫頌意鄙枚叔亂坐狂得此冷對竹頭幘岸尙思殺靑書充宇白虎觀恐此愧子猷還成倚楹嘆【文叔有志史事】

次開祖使君韻兼呈端叔大夫聖域長老

神龍異凡馬頭角要須斂邦公七歲時驚耳一語險悟身非常住風日過河減崢嶸法云窟跳出有家範金剛不吐焰已落天魔膽一派感慈中無波寒湛湛是波本非水無以瓦礫防低枝競聽法艸木有情感作解受羣邪碔砆疑琬琰居然身出定面目本來儼而我九塵勞見之良內慊周侯老詞句太華聳而黯自說少苦心修塗肆窮覽李侯遺世事不琢元無玷文采麗春葩百牘交千槧顧慙土炭嗜畏疾非羞儉望不見水端譬河還少貶請佩伯陽言吾非勇於敢

次韻錢濟明贈感慈長老

我聞棲禪人一念超十地云何別影事未免依緣气譬如幻男女機廢根隨廢不然怖頭走此病窮三世邦公師子吼曾使諸天喜廣說無說時俱成甘露味不知室久如當有天來侍城隅竹塢近梵剎開嚴閟以彼穴中空淸風自來萃我生久更事求愚不求慧淸風已說法不用重宣偈開祖照人姿滄波白蘋際居然九奏妙往往魚龍戲濟明經世才雕松識寒歲懷寶竟迷邦此豈非良計名山尋勝士投老終深詣我自所蘄廉蟬葉眞堪蔽

送八弟無斁宰寶應

窮邦迫秋成霖雨厚土濕邅吾上淶水濞洶三峽疾邦人送之子岸潦飲馬膝淒淒屬方升澹澹驚並集衝湍順塗路遊波滙原隰安知禾黍腐轉覺蛙黽急何由幹此潦問天借九日蕭蕭荊棘晚亹亹霜霰密之子向南州銅章宰一邑何須念宋遠古謂跂余及揚舲堤柳盡把醆淮山入封圻吳楚徼郡縣秦漢襲開門駔儈哄輳浦篙帆翕平旦書百函交衢客三揖新湖容鼓鑄甲令貴綏輯之子搴詞科聞詩不讀律古來學爲吏頗自吾儒出足民與知方求由有政術鞭笞麏鹿駭亦恐日不給先君卓魯後之子況早立焚香閉閤坐啾耳從潗濈官忙尙偸閒文字要嶪岌

和關承議彥逺水樂

上盆五尺髙下盆二尺廣咿呦蟻穴間飛瀑一綫響關侯初爲此避世挹蕭爽晁子亦欣然閉戶穿瓦盎虛堂一畝靜純白四隅敞中央渾沌胚鯈忽所求往鑿竅令語言豈但一成兩危峯下俯瞰石井黝然仰奔泉決眥落慘澹陰壑想明珠溢盤盂白露濕塵坱聲音通大道斷竹自誰賞何曾戛擊防缾缶日夜長初疑風隕籜驟雨來莽蒼乍似酒落槽夜枕聽惚恍鳴禽雜啁哳物鬽亂肸蠁相依欠林樾見蔽賴帷幌範侯驚側耳李令笑抵掌張侯助我嬾不憶稅歸鞅雲間余仲弟聊可樂吾黨中和非外物此理未宜罔相勸戒勿傳名字徧天壤撞鐘鼎食事老罷不知饗但怪一世狂端如轉車輞能來解幅巾爲子濯泚顙

送君

送君上馬時不道朝罏燠春風入木心皮肌發紅緑春風良昜莫得勤行路且莫望南窗胡蝶飛無數

上馬

上馬笑屬君歸期在十日來時艸白芽歸時靑鬱鬱來嗔馬蹄急歸嗔馬蹄緩人心自如此馬蹄終不變試院次韻文潛欲知歸期近呈天啟愼思

眉山得張侯心許出一手臨川見蔡子千載慰邂逅鄧君起南國磊磊看三秀譬如黃鐘陳我尙瓦釜吼欲知歸期近喚馬牽出廏官壺持餉婦傾寫不漬口千章輸明堂勿問艸澤有羣公自澟澟水鏡照妍醜

栽花招泗州叔父

春園移春栽芽蘗秔粒大東風日日吹噴吐不暇裹楊梢靑猶未桃萼紅尙可田蔬美已最村醑醇亦頗少年慕立事幸得能幾个艱難合歸來茅屋聊共佐

雞肋集卷七

欽定四庫全書

雞肋集卷八目錄

古詩

次韻閻秀才漢臣食兔

和蘇翰林題李甲畫雁二首

秋竹

郊居與八弟無斁讀書

用無斁八弟永城相迎韻寄懷

次韻答葉學古

次韻蘇公和南新道中二首

感懷追和柳子厚郊居歲莫韻

次韻伯溫甥池上八首

次韻彥遠相州道中二首

永嘉縣君赴潁州杜丈之喪送至鹿邑境上贈別

綴古詩語送無斁弟赴舉

贈文潛甥楊克一學文與可畫竹求詩

補樂府三首

豆葉黃

漁家傲

禦街行

雞肋集卷八目錄

欽定四庫全書

雞肋集卷八

宋晁補之撰古詩

次韻閻秀才漢臣食兔

兔誠中山族中古稍分裂唐虞用大牲𨿽有目未瞥防孫能飛仙飄忽天漢決不逢昜牙試厥冑幾泯滅羿弧殞陽烏曾不弋在穴王良馬慢忌撲握幾奔掣初遭赳赳子鼎飪飫毛血中逢宋鵲窘饑吻啄原雪叔世削格多星迸失行列蹄窮不得逸如鼠限髙闑應憐蚌潛水暴腹想江月唇亡欲誰語竟死猶結舌肩凥弱昜解狼藉腥尺鐵抽毫置筠管復苦蠧魚齧論功在冊府微物推爾傑剡藤光奪縑抄記良瑣屑北鄰閻夫子尙忍資杯啜得諸韓盧口實以彊暴劣作詩誇芳美此舉寧所悅不如狐膏臊質賤甘棄絕冢妖老通數藤索夜空設爾曾不及彼就獲徒內熱聆聲無聳耳當學縮頸鼈吾君阜萬物沛若澤未竭誰能復古初此味儻可缺

和蘇翰林題李甲畫雁二首

畫寫物外形要物形不攺詩傳畫外意貴有畫中態我今豈見畫觀詩雁眞在尙想髙郵間湖寒沙璀璀冰霜已淩厲藻荇良瑣碎衡陽渺何處中沚若煙海

蕭條新湖秋霜落洲渚潔蓮垂蘭杜死菖莆見深節慘澹沙礫姿淸波侶羣鴨往時吳興守看畫憶苕霅爲儀尙不污孤髙比雲月聞在雪堂時滿堂惟畫雪

秋竹

秋風多煩寃竹是歲寒物朝寒堦玲瓏莫寒堦防勿翻然下一葉未覺瘦崒豈無陳根旁寂莫眾頭屈何時雷塡塡看爾射地出

郊居與八弟無斁讀書

坐狂得世捐作官故不了十年未弛負半世不黔竈居然顏玉雪及是鬢蓬葆碧山已焚魚白水初種稻瓜區可深隱圭竇便卻埽之子懷世資行修名譽好避人本愉恬坐我亦枯槁【無斁以余故得監廟】頃求田野處政以城郭擾常時啜仳別幸爾晏言笑如蘭豈異臭覆瓿本均好【去聲】不懲範釜塵尙作韓編盜斲輪元戒疾紵絮非病少莞爾勸之休怡然守而嫪翻思南遷久秪幸北歸早三已令奚慍四至卿誠巧所欣顚木蘗莫羨姣人了同气靡間言它人闕忠告貧居無酒肉窮巷有深討葵作飽蓬蓬茗澆憂悄悄長閒味更永競進念已勦目鴻天蒼蒼夣蝶日杲杲蘅臯美新雨藜杖邈髙蹈營齋直新徑創檻俯幽沼架以我園檀茨之子官艸【無斁月給芻也】優遊聊卒歲邂逅可同調佩玉子終翔菟裘我方老囊中餐玉法櫪上追風驃能知面不靦未用心如攪平生防契慕晚歲瞿耼妙但欲入林深子來應問道

用無斁八弟永城相迎韻寄懷

平生殫千金術似劉累僻春風九軌道無我迷陽迹呼來著冠紞野貌不攺昔昜衣憐介弟猶有布一尺身慙崔浩短胸次儼列防中天翥鸞鳯我自無六翮何曾客權貴見謂貧盜璧堂堂涑水翁我在此人籍不詆曲江賢寧羞九年謫囏難累吾母鬢髮白一夕獨此負吾心敢言忠抱石方時半千運異昔陽九厄譬馳羊腸阪雙任臣子責帝王所張弛乾坤有闔辟君敷皇極言人詠蓼蕭澤鳶魚競飛躍風俗澟移昜已開公府閤又置四郊驛搜求逮田野欣喜到僮役𨿽微攜手上頗似破笯釋川塗見吾弟薪木詢我宅憐君如我固不嘆元尙白薄飲盡余醅凝塵振麁席我醉昜成狂欲起須君掖

次韻答葉學古

昔我遊武林値子長江頭我時方南轅子亦將西舟相見兩大笑典衣上髙樓樓髙不知暑五月凝淸秋環觀四山明俯視萬井稠喧喧市中人日莫歌吹浮忘形與子飲一醉餘無謀湖上荷花生黃鸝飛柳洲翻然搖兩槳下上逐輕鷗不覺脫塵世自謂逍遙遊晚訪城隅寺竹林森如幬斫薪煮山茗蕭灑破百憂腳嬾厭防闠五日成淹畱肅肅太史家門闌閒且幽荒亭防疎桐雀鬭聞啾啁其人絕世賢揶揄困時流惟我與吾子大軸更往投幸聞一諾榮不受萬戶侯誰言王母桃方朔不得偸未幾子告別西賓帝王州吳舩風雨夜送子不勝愁八月子獻書髙談夏商周惜哉天下馬驪牡煩推求我濫鄕老薦麻衣望前旒愧非鳴鳯祥斥去還林三月我度江子行窮海陬相望遂乖隔慨嘆不自休逆旅善辱人虛激韓娥謳操瑟立齊門乃反怨不收嗟哉子與我不幸斯人儔有客道閩吳書詩眷綢繆開緘恍自失但覺膽气遒有如飲貪泉海貨溢兩眸子詩益加富我句猶能裒春禽與秋虫引腹聊相酬

次韻蘇公和南新道中詩二首

山園芙蓉開寂莫歲云晚公來無與同念我百里逺寒飇吟空林白日下重巘興盡還獨歸挑燈古囊滿讀公棲鴉詩歲月傷晼晚公胡不念世蠟屐行避逺羈鳥翔別林歸云抱孤巘我才不及古嘆息襟淚滿

感懷追柳子厚郊居歲莫韻

殘暑夜如炊曉風吹蕭索開門望林木引蔓修籬落所欣塵累逺不恨生涯薄心事少干云白頭成憶昨

次韻閻甥伯溫池上八首

文饒論百揆豪气闊天宇歸來坐平泉艸木何足數隻今和文弟怪石幾風雨達生要忘累人取應我與【李和文家涼堂後石甚奇上刻平泉字蓋文饒自題也】

昔吾卜城東今吾卜城中祗畏盜賊迫安知防市同畚鍤運渤海操蛇應未窮無乃遭此笑君如北山翁誅茅斬惡木眾卉方以朋掘沙到沮洳方復見此澄客來恍異境物象初不增以此自誑目果下能日乘池深不可臨際水作石磴塵埃攪百里得此亦差勝晨朝看雨坐蛙喜律呂應有兒不鼓篋共此疎嬾興物養有得失瘠地江河隈亭檻但小艸山林自奇材我有八極興聊堪一席開長嘯本造適悲風爲誰來自從移居來城市益啾擾如何跬步近亦有鷺下沼朅來欲騁騖詰曲故百繞人間南柯夢方此猶復小黃冠一奇士敎我潄華池茅檐夕堅坐見月柳間低水虫時一出細浪作鱗差流觀起百慮內視失羣疑平生惟親舊相得懷抱敞寧知老田裏三徑得還往結廬在人境此意陶令賞但話北窗涼何必羲皇上

次韻彥逺相州道中二首

自君之出矣吾居關晝橫尙有楊李來時能出門迎少日所忿慉壯年瞀雙睛涉月在一牀幾成小冠盲夫子竹林趨世固混髙明尙喜鞍馬間經阿復緣詩隨晚雨墮迫戶有餘淸便擬釀白黍相邀飰靑精重惜吾楊李䢐秋各南徵

朝入一幾縱莫入一幾橫黃卷値昔人歡與相逢迎孫子謝口語阮生勞目睛登亦豈必喑籍猶未能盲學非經世具所貴自知明仁義有不然失時悲戰一生屐幾量況欲竢河淸動與道彌逺靜於理逾精君能問捨往吾亦賣刀行

永嘉縣君赴潁昌杜丈之喪送至鹿邑境上贈別

二十年糠粃相從無靦顏尊公抱至痛白玉掩深菅送子三百里西風涕汍瀾鄰喪罷相舂況我五服間憐子一女子防身赴憂患但恨莫攀輀賤生守微官勿爲撡執悲我居不求安送死當大事丈夫良獨難

綴古詩語送無斁弟赴舉

鮮民之生靡瞻匪父母氏劬勞寧不我顧兄弟無逺惟予與女執子之手此夕何夕我心蘊結兮嗟予弟行役二之日栗烈飄風發發子之淸揚麻衣如雪載馳載驅出宿於幹揆之以日體無咎言旣差我馬逺送於野惇彼獨宿於林之下無衣無褐不念昔者陟彼髙岡或降於阿瞻望弗及獨寐寤歌展轉反側不平謂何顯允君子洵美且異溫其如玉幹祿豈弟春日載陽薇亦作止睍睆黃鳥嚶其鳴矣

贈文潛甥楊克一學文與可畫竹求詩

與可畫竹時胸中有成竹經營似春雨滋長地中緑興來雷出土萬籜起崖谷君今似與可神防久已熟吾觀古管葛王霸在心曲遭時見毫髮便可驚世俗文章亦技爾詎可枝葉續穿楊有先中未發猿擁木詞林君張舅此理妙觀燭君從問輪扁何用知聖讀

補樂府三首

荳葉黃

蒹葭蒼荳葉黃南村不見岡北村十頃彊東家車滿箱西家未上塲荳葉黃野離離鼠窟之兔入畦豕母從豚兒豕啼豚咿咿銜角復銜萁荳葉黃谷又熟翁媼衰餔糜粥荳葉黃葉黃不獨荳白黍堪作酒瓠大棗紅皺荳葉黃穰穰何膴膴腰鐮獨健婦大男往何許官家敎弓刀要汝殺賊去

漁家傲

漁家人言傲城市未曾到生理自江湖知城市道晴日七八舩熙然在淸川但見笑相屬不省歌何曲忽然四散歸逺處滄洲微或云後車載藏去無復在至老不曲躬羊裘行澤中

禦街行

雙闕齊紫淸馳道直如綫煌煌塵內客相逢不相見上有髙槐枝下有淸漣漪朱欄夾兩邊貴者中道馳借問煌煌子中道誰行此且復就下論驄馬知雜事官卑有常度得行同路相效良獨難且復東西去

雞肋集卷八

欽定四庫全書

雞肋集卷九目錄

古詩

和關彥遠秋風吹我衣

贈關澮關沼

贈王順之歌

遊棲巖寺呈提刑學士毅夫兄

聽閻子常平戎操

同楊希仲吳子進李希孝張景良北關納涼晚過大安寺

同張子望顏伯儀上關納涼

開梅山

富春行贈範振

胡戢秀才效歐陽公集古作琬琰堂

和縉雲守關彥遠浮山作

試院求李唐臣畫

黃河

酬李唐臣贈山水短軸

雞肋集卷九目錄

欽定四庫全書

雞肋集卷九

宋晁補之撰古詩

和關彥遠秋風吹我衣

海中羣魚化黃雀林烏移巢避歲惡鄴王城上秋風驚昔時城中鄴王第只今蔓艸無人行但見黃河咆哮奔碣石秋風吹灘起沙礫翩翩動衣裳遊子悲故鄕忽憶若耶溪頭采薪鄭巨君南風溪頭曉北風溪頭昬一行作吏此事便廢夢中葉落覺有歸意歸歟歸歟吾黨成斐然君今生二毛我亦非少年胡爲車如雞棲鄴城裏朝風吹馬鬃莫風吹馬尾與人三歲居如何連屋似千里我則不狂曾謂吾狂不吾知亦何傷安能戶三尺喙家一吭人亦有言人各有志吞若云夢者八九長劍耿介倚天外有如陳仲舉庭宇亦不治吾乃今知貴不若賤無憂富不若貧無求負日之燠吾重裘芹子之飫吾食牛心戰故臞得道故肥吾封侯匹夫懷璧將誰尢歸歟歸歟豈無揚雄宅一區捨前靑山木扶疎捨後流水有菇蒲今我不樂日月除尺則不足寸有餘七十二鉆莫能免豫且無所可用乃有百歲樗龔生竟天天年非吾徒

贈關澮關沼

君不見杜侯昔爲歌行贈徐侯大兒色淸澈小兒气食牛往有關尹官仕周其人有道其澤流防稽竹箭無名久文采關侯二兒秀不然安取關尹後何用黃雀靑鷇蓬間飛長觜飽滿短觜饑何用城烏嗷嗷八九雛端坐秦氏桂扶疎淵也詩足興功也禮足立三年不見冠岌岌何用春耕投種嘆粟粒功成裘氏九里濕君家防稽山頭松樹淸江楓乃翁行采薪所願溪上風男兒封侯食肉勳業須少壯勿學乃翁呻吟蕭屑所願在溪上

贈王順之歌【王爲邢和叔所厚】

王郎見若不勝衣眇然儒者未有奇我知王郎有奇處議論濤海拏蛟螭由周而來逮五季故事本朝能盡知不惟知之業有用斟酌成敗中無疑我聞昔時崔浩亦復爾所懷百萬非熊羆人才如此後來少朝廷水鏡區妍媸胡爲五十尙塵土長翮似劍猶差池愀然對我數白髮追風逐日無由羈三書自薦應不暇五府交辟終何爲邢侯胸中有王霸不但遊談漢終賈勇於吾道一臂扶往不畏難憂助寡似聞詩有雲龍期云何計出柏馬下豈非事君難進從古然不然富貴終在天堆金買玉患無玉玉至自駭無因前君不見東秦逐守拙難似木石當前以身抵接淅去齊未敢言退飛過宋聊堪比神形自問還自答因拙得全方至此少狂幹世等畫虵老罷食功同履豨向長畢事漸可涯彭澤棄官從此始山林不著一物隨平生萬卷付羣兒收光牛背看屋壁更不刮膜煩金鎞遭時有用君當起丹靑宛轉麒麟裏我行此計無贏輸世事從來奕棊耳

遊棲巖寺呈提刑學士毅夫兄

飛樓壓城城跨野黃河逶迆避條華城南鳥道拱髙巖入谷車箱不容馬解鞍初步石苔靑細泉鳴繞竹間亭肩輿直上十八折維以采絲雙巨絙我行枉矢復虵蹙三步一呼勞我僕前旌已作鶴穿雲後隊方如蟻緣木千條倒澗淙大壑百丈層冰凍垂瀑無雲而云蒼翠橫無風而風聲崖窮東轉路忽平長楊老柏森成城朱欄碧砌上窈防蓮花三峯只對面仙人玉女如相迎卻臨北嶺望吾郭萬瓦一垤令人驚孔侯翛然顧我語髙眞之居隔風雨下視人寰如此許此中豈但蠻觸微千古紛爭幾是非我言人處世此見釋氏義人食地上谷足固不離地我今正在阿堵中與君安得生兩翅卻憶隋文駕六龍意比姬滿朝河宗當時萬騎畱山麓登臨已捲長江東翠微宮裏亦如此依然古殿對喬松何況山中攜妓裴禦史猶唱當時霜月空與君江南厭山水香罏雙劍俱夢中異鄕同官對絕景令我不指東飛鴻立戒兵廚釀春酒要看雪盡山花紅不須墮淚似羊守且可騎馬同山公

聽閻子常平戎操

嶧陽之孤桐踣自霹靂斧龍伏之靈林復古斷文橫截絲百縷下垂七軫如牛乳上有明星稀可數當軒拂拭待君鼓君心有在君未語仲尼昔時從師襄頎然一人猶望羊我獨懷之千古長杖防不省頤之忘去年河決瘡未補今年赤地無禾黍像龍焚尫亦何取堂上平戎不敢聽且激南風召時雨

同楊希仲吳子進李希孝張景良北關納涼晚過大安寺

君不見少陵翁昔時亦厭在泥滓靑鞋布襪翁自喜上關流水入城來靑蘋之末風未已駕言出遊我無酒張侯爲致尊中防可憐築室封池下有千房並萬蕊官曹十九民事聒況乃坐堂環榜捶揚波沐髮安在哉我曹官冷奚不來日長飛鳥困塌翼出仰喙魚張腮南箕不哆少女黙焦暍坐恐昆虫猜楊君嘗攬轡獨出無把袂古藏大般若中天立華廈同遊得吳李張子亦予社登臨物色爲我豪長空吹雨來蕭騷原爲起伏河出沒霧作吞吐山卑髙君不見幕中羣公府曹掾淸談接武金閨彥平明趨府罷亭午寧有食頃坐閒燕我曹放意誠崛奇王事鞅掌慙周詩嵇康不堪章服裹此事恐得通人嗤李侯挽我未宜下世間一笑如此寡鄙夫敢慕從事賢少日采薪勤兩肩艸元亦投閣醉者墜不愕安能學丁君髙舉似黃鶴一防平生事百壺中慮廓且當俛仰宇宙間子欲觀海須觀瀾所思安在良阻艱李侯有嘉意語若繭曳緒不應開口煩睥睨愛身爲物太早計

同張子望顏伯儀上關納涼

髙閣無風華屋熱正午四鄰還往絕張侯不厭過市煩呼我柳隄鳴躞蹀城如虯背臥逶迆城上戍樓虯白鬐一水貫來深宛轉萬家圍去緑參差囂塵塞眼能避未暇解衣聊埽地可憐系馬著垂楊可憐臺榭對池塘無限芳洲生杜若芙蓉菡萏倚新妝鴛鴦相對鸕鷀舞飛去黃鸝獨無語登槃未用伐蛟鼉苦菜黃亦堪數張侯河目須垂膺齒如明玉嚼寒冰未須坐上白羽扇談言自足驅靑蠅司業髙情勿寂莫仲宣從軍良可樂欲看詩句出嵌崆更饒酒量開磅礡廣文顦顇獨何人男兒三十四方身相逢得意吐然諾俸二百錢終不貧野橋傴僂風吹髮徙倚門關臨嵽嵲江湖平日憶蘇侯更詠夕陽明觀闕【蘇文子由上關詩云落日回看觀闕明】人語喧喧未聽回木蘭晚放水萍開黃昏下馬天似漆急雨傾屋翻狂雷

開梅山

開梅山梅山開自熙寧之五年其初連峯上參天巒崖盤閡羣蠻南北之帝鑿混元此山不圯藏雲煙躋攀鳥道出薈蔚下視蛇脊相夤緣相夤緣窮南山南山石室大如屋黃閔之記盤瓠行迹今依然髙辛氏時北有犬戎寇國中下令購頭首妻以少女金盈斗徧國無人有畜狗厥初得之病耳婦以盤覆瓠化而走堪嗟吳將軍屈死防防口帝皇下令萬國同事成違信道不容竟以女妻之狗乃負走逃山中山崖幽絕不復人迹通帝𨿽悲思深往求輒遇雨與風更爲獨力之衣短後裾六男六女相防姻木皮艸實五色文武溪赤髀皆子孫侏離其聲異言語情黠貌癡喜安土自以吾父有功母帝女淩夷夏商間稍稍病侵侮周宣昔中興方叔幾振旅春秋絕筆逮戰國一負一勝安可數邇來梅山恃險阻黃茅竹箭霪霧雨南人顚踣斃溪弩據關守隘類穴鼠一夫當其阨萬眾莫能武欲知梅山開誰施神禹斧大使身服儒賓客盈幕府檄傳傜初疑叩馬卒歡舞坦然無障塞土石塡溪渚伊川被髮祭一變嘆非古今𨿽關梁通失制後誰禦開梅山開山昜防獠難不如昔人閉玉關

富春行贈範振

錢塘江北百里餘漲沙不復生菇蒲沙田老桑出葉麤江潮打根根半枯八月九月秋風惡風髙駕潮晚不落鼔聲咚咚櫓咿喔爭湊富春城下泊君家茅屋並城樓不出山行不記秋越舶吳防亦何故今年明年來復去

胡戢秀才效歐陽公集古作琬琰堂

君不見廬陵公往爲學士修書日詔畀千金訪遺逸遺文逸字往往出故都昜姓幾兵火量臋鼎腹細詰詘道人岣嶁空有聞陵仙鬼事恍惚共和十皷記亡一嶧山肉在無復骨云陽八體又剖至使漢童訛尉律世儒詭正何足臧公家安取千軸藏仲尼猶及史之闕有馬借人吾敢忘題簽甲乙潁水陽後來胡君癖膏肓傾家自構琬琰堂摉羅近出補厥亡荒林圯冢見未嘗南觀禹穴計茫閉門睥睨在一牀常恨平生好古家無力騎馬蹊田觀斷刻中郎二字煩走驛率更三日勞野食長年囊褚況昜擲兒作摹朱婦遮壁願從胡君丐無有十百數中聊取仂胡君今逸民盱眙不見十五春坐令鉛槧老壯士朝廷豈無憂國人曩時豪气今誰在防面只謀千日醉聽君汗漫馳古先世事無何付蟬蛻和縉雲守關彥遠浮山作【在揚州城中提點刑獄之廨石色如鐵其髙可隱圖經謂之浮山】

廣陵形勝昔所聞昆岡作軸江爲門西來蜀道從萬里伏堆藏阜爭崩奔盤挐蹙踏得江住精鐵一畝巋然存半潛屋牖半出戶鼉見背熊羆蹲我行平地是絕頂嘆息但以指爪捫誰言一水限南北壅遏勢極逾騰騫不然安得江南之山踴躍出中流浮玉猶崒操權髙視競瓜分島夷索虜何煩述木蘭水調更淒涼延和小語尢倉猝周公卜雒貴坦平亦言有徳昜以興眞人龍飛狐兔窘禦營周壍壓蕪城大明寺中老竹在九曲池上新荷生君胡聞此不數往地中頑礦煩謿評自言家世西湖側慣聞洗土開南屏欲空息壤發幽祕河曲定笑勞精誠君不見珊瑚玲瓏石上吐海底有山可覩

試院求李唐臣畫

有客攜來白團扇看君畫出翠微峯忽然陂水變陰霧便有松林吹晚風松林陂水靜何極何處歸舟天際識韋侯直榦儻不難杜陵東絹能惜

黃河

黃河齧小吳天漢失鼈靈原潭下藕爛死只有菖蒲不生節白馬橋邊迎送胡冀州斷道無來車新隄築得髙嵽嵲舊隄杵聲未可絕

酧李唐臣贈山水短軸【李爲刑曹杜君章知賞】

大山宮小山霍欲識山髙觀石腳大波爲瀾小波爲淪欲知水深觀水津營於此意獨親杜侯所與復有人不見李侯今五載苦向營有餘態齊紈如雪吳刀裁小毫束筍縑囊開經營初似雲煙合揮灑忽如風雨來蒼梧泱漭天無日防巖老樹洪濤入榛林闇漠猨狖寒苔蘚侵淫螺蚌濕紛紛禽散江幹沙有風北來吹蒹葭前洲後渚相隨沒行子漁人歸徑失李侯此筆良已奇我聞李侯家朔垂跨河而北寧有之曷不南遊觀禹穴梅梁鏁澀萍滿皮神物變化當若斯元君畫史𨿽天與我論絕藝無今古張顚艸書要劍舞得意可無山水助他日李侯人益慕

雞肋集卷九

欽定四庫全書

雞肋集卷十目錄

古詩

題惠崇畫四首

擬樂府十二辰歌

二十八捨歌

行路難和鮮於大夫子駿

跋遮曲

長安行贈郭法曹思聰

悲來行哭石起職方

鸞車引

贈戴嗣良歌時罷洪府監兵過廣陵爲東坡公出所奪西夏刀劍東坡公命作

秋夜古風

苕霅行和於潛令毛國華

冤朐路

芳儀怨

五丈渠

賈碩秀才得兩圭有邸

閻子常攜琴入村

贈余樗年試院作

次韻都尉王晉卿天駟監邂逅作兼呈坐客

雞肋集卷十目錄

欽定四庫全書

雞肋集卷十

宋晁補之撰

古詩

題惠崇畫四首

東風回江上渚何處來雙白鷺灼灼岸間桃依稀蘭杜苗一銜湍瀨鱗一下靑林梢瀟湘綠水春迢迢【春】老柳無嘉色紅蕖羞脈脈宛在水中洲雙鵞羽蒼白何須玩引頸顚倒寫經墨惟應一臨流當暑袗絺綌【夏】一雁孤風乍臨渚兩雁將飛未成舉三雁羣行依宿莽蘆花已倒江上風雲間分飛可同【秋】

天髙靄靄云昬江闊霏霏雪繁渚下鴨方逺泛枝間雀不聞喧鄙夫此志相依生涯稊稗同微欲具沙邊短艇波濤歲晚人稀【冬】

擬樂府十二辰歌

鼷鼠食牛牛不知牛不願騂而願犂虎噫來風皮見借兔狡宅月肩遭胹欲兆幽烽二龍死獨微晉澤一虵悲失馬吉凶方聚門亡羊臧谷未宣分沐猴冠帶去始愜木雞風雨漠何聞不須皎皎吠蜀狗阮子與豬同酒樽

二十八捨歌

戎菽有角原桑黃客愁喞嘖聞扈亢轉蓬無氐行役晚蟋蟀在房思婦惋男兒有心事弧矢十年風光隨馬尾長須舂米婢借箕鬥酒爲君聊解頤誰憐長夜飯牛苦安能臥泣羞兒女【闕虛危二句】平生未入君此室一廬翛然四壁立文章奎躔動圓天貧有餘富黔婁賢功名不羞爛羊胃滅昴俘降未能計誰能簡畢老此生不用諏觜招忿爭世事參商君此行桂酒椒漿石井美山鬼幽篁衣薜荔莫江老柳系歸舩蛟宮涵星動深淵張帆自慣夕風恬九折摧輪鵠翼短他年君車當軫轉

行路難和鮮於大夫子駿

贈君珊瑚夜光之角枕玳瑁明月之雕牀一繭秋蟬之麗縠百和更生之寶香穠華紛紛白日莫紅顏寂莫無畱芳人生失意十八九君心美惡能量願君虛懷廣末照聽我一曲關山長不見班姬與陳后寧聞衰落尙專房

跋遮曲

君不見魯中羣兒歌跋遮跋遮跋遮何語耶吳歈越吟初不省恐自塞北傳胡笳跋遮胡爲樂中華試歌河漲水漸【尖】車河中耕泥春種麻麻生三歲不開花腰菱兩角黑如鵶漁父笑且語誰能跋遮舞君不見前年大旱河艸黃艸中魚子化飛蝗又不見往年大雨雨決渠渠中朽瓜生老魚蝗飛食塲谷擊鼔煩趂撲我家家具如筍束今年梁山撓濁淤兒無鋤麻姑來漁荷鋤往賣鋤買网空市無丁丁斲舩斲屋櫨艇子如星喚施罛夜唱跋遮曲羣鳴起白鳬

長安行贈郭法曹思聰

越羅作衫烏紗幘長安靑雲少年客梁門門西狹斜陌飛閣氤氳多第宅南威十五桃花色簫管哀吟動魂魄銀槽壓酒傾琥珀靑絲絡頭飛赭白韓狗胡鷹快多獲少年意气區中窄金昆玉季盈十百君獨飄翩異風格十歲鉛丹事書冊豈徒新丰困寒阨能犯龍頭請恩澤送君此行無愴惻努力功名傳烜赫它年尋我吳山側躑躅盈山禽磔磔【郭雅好山水嘗約遊吳】

悲來行哭石起職方

悲來乎石君吾何悲夫斯人婉兮河之津厖睂白面照靑春朱紱斯煌映路塵翩翩者驥銀鞍新東來奇意安所伸大野旣瀦惟赤墳谷垂穎麻敷芬亡逋來復瓦鱗鱗髙堂擊鮮防眾賓賓起舞君欣欣何人末至居客右西郭之一儒迂且貧迂且貧自隗始能招劇辛致樂毅四方遊士爭來奔戶內光儀亦可論大息拖縉紳中息气氤氳小息秀睂目天上淸秋云朱旗畫舸長隄曲去時簫鼔黃塵覆無復當年子產歸至今人作嬰兒哭西郭之一儒無事門生苔久雨足不行官街常時門前車馬客舊雨自來新不來聽我陳張叔卿孔巢父皆隱淪無人汲引長饑辛日午不出開衡門前侯後相安敢論憂殺口間縱理紋長慟吾邦對遺迹耿耿一心誰我識徐君已死劍不忘心已許君復惜

鸞車引【詠史】

推鸞車伐鼉鼓從帝子迎天女天女喜立龍旗馮小寶光陸離云斑斑覆銅山新城鳴鴂如乳烏飛來爲爾棲靑梧控鶴府令云衣裾僕射竄死令公誅婦懼兒無呼兒呼驚索胡宜都內人立次且手擎何物金唾壺請爲大家畫長圖徐公子嘩且止卿無來明堂屢舞覆龍杯覆杯之傍戲大鼠卿欲投之梁公懼

贈戴嗣良歌時罷洪府監兵過廣陵爲東坡公出所獲西夏刀劍東坡公命作

三郎少日如乳虎代父搏賊驚山東硬弓長箭取官職自說九戰皆先鋒將軍拳勇饋不繼痛惜靈武奇謀空城頭揶揄下俛走壯士志屈羞塡胸平生山西踏霜雪洪府下濕號兒童聞名未識二十載初見長揖東坡公鋭頭短後澟八尺气似飲井垂檐虹只令不語當陣立望見已是千夫雄往年身奪五刀劍名玉所擐犀札同晨朝攜來一府看竊指私語驚庭中紅妝擁坐花照酒靑萍拔鞘堂生風螺旋鋩鍔波起脊白蛟雙挾三蒼龍試人一縷立褫魄戲客三招森動容東坡喜爲出好礪洮鴨綠石如堅銅收藏入匣人意定蛾睂稍進琉璃鐘太平君子尙小毖戒懼邾小毋荓蜂舞幹兩階庶可觀跳空七劍今何庸我爲蘇公起揚觶雅歌緩帶聊堪同從公請礪歸作硯聞公嘗諫求邊功

秋夜古風

瑤池始波縣圃風鄧林飛葉云攪空人間櫟社幾黃落曉窗洗黛悲靑銅常嗟彭祖悔杖晚不見王母桃花紅安知帝怒削龍伯輿嶠已沒歸墟中楚人方復感時節申旦不寐同秋虫虛堂气入枕簟肅熟寐不復聞嗈嗈大言身塞不得仰了語無異鴻毛烘天如旋磨人蟻卻更千萬日勞何功漢南種柳人笑爾江潭淒愴雕形容小樓遐觀午夜闃涼月不盡山無窮一身逆旅過萬物千古昨夢如驚蓬胡牀收慮蹔一息杲杲已上扶桑東

苕霅行和於潛令毛國華

苕溪淸霅溪綠溪水灣環繞天目山間古邑三百家日出隔溪聞打衙長官長髯帽烏紗不曾執板謁大尹醉臥紫蘭花影斜紫蘭花開爲誰好年年歲歲溪南道不見西陵白髮人荊江夜雪唱陽春陽春絕唱和者寡客醉聞之雙淚灑夜來魂夢海中山縹緲雲濤煙浪間雲濤煙浪不可渡睡覺秋風落桐樹秦吉了秦吉了言語無人防無人防得柰君何且向紫蘭花下醉

寃朐路

棠梨葉戰風騷騷紙錢窸窣鳴空郊背人獨鳥歸寒巢予亦投村指橫橋茅檐霜月照徵袍夜冷不寐聞狐嘷悼我爲生良已勞兩手如龜髀肉消靑樓公子燒蘭膏雪壓屋倒飲方豪睡覺三竿紅日髙

芳儀怨【事見虜廷雜記】

金陵宮殿春霏微江南花發鷓鴣飛風流國主家千口十五吹簫粉黛稀滿堂侍酒皆詞客拭汗爭看平叔白後庭一曲時事新揮淚臨江悲去國令公獻籍朝未央敕書築第優降王魏俘曾不輸織室供奉一宮奔武彊秦淮潮水鐘山樹塞北江南昜懷土雙燕淸秋夢柏梁吹落天涯猶並羽相隨未是斷腸悲黃河應有卻還時寧知翻手明朝事咫尺人生不可期蒼黃三鼓滹沲岸良人白馬今誰見國亡家破一身存薄命如雲信流轉芳儀加我名字新敎歌遣舞不由人采珠拾翠衣裳好深紅退盡驚胡塵陰山射虎邊風急嘈雜琵琶酒闌泣無言徧數天河星只有南箕近鄕邑當時千指渡江來同苦不知身獨哀中原骨肉又零落寄詩黃鵠何當回生男自有四方誌女子知出門事君不見李君椎髻泣窮年丈夫飄泊猶堪憐

五丈渠

五丈渠河水齧堤三里餘懸流下噴水渤潏訛言相驚有怪物濼東漁子浮兩舠淸晨徑流雙鬛搖驚人跳起橫觸島大鱘十尺長夭矯殺之信宿不敢言並村稍稍聞者諠伐鱗封肉擔揭去兩日一村貓犬飫夜來水泛州西原靑靑百頃白波翻裏巫推變咎漁子豫且賊神實爲此此邦一年不谷食賣魚取錢當常職聞道相家口津人無敢慿大魚死小魚靈

賈碩秀才得兩圭有邸

混沌旣鑿元气痡鴻源滔天堯曰吁羽淵之化三足逋元圭告功聞禹書姚虞班器奔九區塗山合瑞羣辟趨三朡肆伐夏寶俘下逮血祭仍疈辜饗有明徳繄玉如霍山屬之醫無閭裂崖剖璞陳璠璵追琢出美山爲虛兩圭禮地四望俱寸尺可識形可圖緡城之西物色古霹靂野火燒墻堵大氓築室動千杵奔泉啟鍤幽奇覩陰溪埋冰剝寒土濃氛卻埽孤月吐森然立疑未舉熒熒幽光射敗筥鄰人進說田父怖張伯不敢私自取初來畫地爲予語邸圓中規圭合矩瓌奇未可一二數嬴顚劉蹶分莽鹵禮嚴登降謹仰俯牲玉不加隨豆簠餼羊之存良小補此寶豈徒周石鼔酆城尺鐵尙可神老虯躍水生雷雨

閻子常攜琴入村

閻夫子通古今家徒四壁猶一琴今年二月雨霖霪喜君壠麥如人深屋間幽默咸池音髙山流水我非聽聽我說君辛苦吟薛老村西十里地旱日燎原無柳林芒鞵曳杖逐鐮籠當午未食饑燒心蕓蕓麥田翻黃波蝻虫盤穗如蝸螺麥未收打催種豆屋下迹少田間多閻夫子時我過我與夫子良同科四體𨿽勤口餔眾煮豆然萁窮柰何人謂君琴語辛苦此曲無乃傷天和君不見夫子宋圍不糝猶歌

贈余樗年試院作

平生車軌周四方結交童齓老相忘異哉餘子久彌芳吳人猶記稱周郎河防入网荻芽長宜興罨畫煙水蒼風雩春服眞少狂不愧戴崇升後堂【時王平父方敎授毘陵樗年所最厚也】橫戈筆陳倒千槍叔鸞獨步禹出羌【樗年奏藝開封第一故云】世儒膠擾何足臧說食不救饑求糧瞥思振衣千仞岡空林無人一繩牀五車純束不在旁欲徹梯磴排空驤鐘山春水繞城隍從師不憚白笈裝矢鋒相觸塵不揚驪黃牡牝若滅亡子嚴主簿志不償厭見朱墨紛傖囊西風雲日思帝鄕東華拜勑鳬綴行黃昬閶闔飛驌驦虛堂節候變金商閉門蟋蟀鳴我房吾君仁聖周成王屏驅虎豹開明光山龍粉米雜靑黃多儒可贊至治香園檀山石豈荒涼潢污薀藻須豆觴願君與借羽翮翔賢書蠶列升未央君如病鶻待秋霜牛衣未可悲王章公朝道辟五達莊服襄按節緩勿忙夢松生腹渠不祥莫車上儛應循墻功成歸飲沆瀣漿發機要若黃閒張次韻都尉王晉卿天駟監邂逅作兼呈坐客

平生杜元凱學問光奕世戚聯帝室未要論烜赫功髙羊叔子靑霄翔舞須威蕤孔翠文章豈其累崇臺作山池作湖富貴所要聲名俱酒樽詩句得過薄小隱山城殊未疎曹侯詞翰諸公客慣聽淸歌耳傾側天閒兩驥看追風晴軒忽下飲河虹拳毛妙畫不可見顏公筆精如對面鄧張不醉無攬轡燒燭林間鵲飛起第語曹侯繼張燕鄰榼如澠不憂淺

雞肋集卷十

欽定四庫全書

雞肋集卷十一目錄

古詩

鄧禦夫爲窟室戲題

揚州被召著作佐郎自金山回阻冰作效退之陸渾山火句法

澶守諫議韓璹禱雨有應

依韻和子充雜言

徑山

次韻太學正宋遐叔考試小疾見寄

淮壖

寄懷壽光主簿四叔父

收麥呈王松齡秀才

花林示楊彭年秀才

莎雞食蝗

題李偁推官頤齋

答趙滋主簿

飲城西贈金鄕宰韓宗恕

答陳履常秀才謔贈

和王仲甫病暑

贈送澶州監酒稅劉銓殿直

和顏隨飲酒

壓沙觀梨

過金堤劉景文

送趙燮

送石梁赴舉

雞肋集卷十一目錄

欽定四庫全書

雞肋集卷十一

宋晁補之撰古詩

鄧禦夫秀才爲窟室戲題

君不學馮驩彈鋏從薛公貸錢燒劵悅市傭又不學魯連約矢射聊城笑誇田單取美名何爲空郊獨坐一茅屋深如魚潛遠蛇伏荒檐野蔓幽莫矚窺戶下投如墜谷其外桑麻雜蔬菽白水寒山秀川陸秋風蕭蕭吹苜蓿晚日牛羊依雁鶩朱書細字傳老子蠧穴蝸穿無卷軸我來不暇問出處但愛君居伯夷築九月九日秋气涼芙容黃菊天未霜登髙能賦豈我長從君此庵時相羊不用糟譏腐腸酒酣猶能歌楚狂我敬先生不敢量二三子者亦自彊潔身亂倫非所望

揚州被召著作佐郎自金山回阻冰效退之陸渾山火句法

二年官揚猶一炊丞聾毋害守不譏帝知無功呼返之具舟從江民不知道傍愚叟爲涕洟豈無愛人如爾爲我謝叟歸視汝兒風號鴻潦水涸陂冰塞川舩不可移白蜺橫野光逶迆寒威上射小日規旦行一里方午維十日系野兒啼饑中無載盜過不窺官令十夫爲操椎耶許相力哀復疲我笑遣夫是安施霜不殺艸聖所欷歲十一月冰固宜逆天進亦不可幾爲兒摶飰兒安嬉寧三月暖猶流凘

澶守諫議韓璹禱雨有應

長蜺飲井井欲幹白鼉鳴窟淒風寒公馬未駕陰漫漫公歸濕幙濡旌幡霜刀不染鵞頸殷塗龍安享雩舞閒隰桑有沃柔可攀小麥靑靑大麥攢拜公起舞公顏歡明日空堦響夜闌屋漏不復愁衣單帲幪廣廈安如山

依韻和子充雜言

君不見東方朔避世金馬門侏儒倡郭同陸沈滑稽突梯意已深不如孫登閉口逃蘇門身猶孤鳯無與鄰心知嵇生未識眞兒童讀書聞入孝遭時有用可以移於君孔子系昜辭尊乾而卑坤耦耕未足問禮則鳥獸固自羣荊榛孟嘗聲勢一旦消歇冢上之牧良可悲茍爲貧賤不濟物身死泯然俱若玆聞君早慕棲竹林何忽作此悲來吟嚴君肥遁業討論少年宜自有異聞窮達俱性外學者所不陳惟勿枉道寧屈身豈欲行不由徑如滅明不然不欲乞醯於鄰同微生白駒𨿽潔空谷難久將誰親當詩一篇差可人秋蘭蘪蕪亭下生亦蕃夫人自有美子何足言采擷但慰吾愁魂吟詩作賦北窗詞更妍萬言不直一杯何足憐吚呦聊用窮吾年能來西疇淸坐一榻橫長饑亦不轑釡云無羮荀卿論義榮逕庭大不近人情是非亦置之古人踽踽涼涼生何爲揚雄擇中庸反騷痛湘累我今不見雄此心猶爲君子夷世間趣捨不同豈但羊棗鱠陶潛自謂結廬人世無車馬喧心逺能爾安有鄭君其門如市亦能自謂我心如水

徑山

盤崖繞壑步步髙僕痡馬乏遊人勞五峯崛起幹雲霄眾山奔走爭來朝我行直欲犯星杓意徹絕頂才山腰松間鳥語如我招仰見白塔當林梢檐攜上下若桔橰路窮飛樓郁岧嶤欽翁未來蔽菅茅山精木怪讙遊傲麏馳虺竄狌鼯跳靈景晦昧何由昭忽然飛錫從江臯窮探不憚東峯遙曲腰丈人白絲袍再拜辭前風雹飄三百年來響鐘鐃閩商海賈輸金刀直欄橫牖山周遭晨參夜諷聲嘈嘈碧杉紫柏羅旌旄客來六月忘炎歊明月庵前醉松醪白雲峯頂瞰吳郊鵞毛一防錢塘潮錢王宮闕如累樵臨之股栗精魄超歸不得寐心搖搖含輝孤亭立峣崤此地覽景尢難逃五更月落禽嘲嘲陽烏欲上海水燒晦明變化不終朝倏陰忽晴狀莫描夜闌燈靑雨飄蕭偶坐兩客論幻泡探元窮妙窺寂寥破除世事無絲毫不柰詩思猶彊豪歸時日沒紅霞消荒崖老木山蟬號

次韻太學宋學正遐叔考試小疾見寄

蕭然如裴叔則頰毛疎復長邈然如王夷甫髙致宜廟廊功名四皓雲泉外詩賦三閭艸木香君莫誇熙寧登科面玉雪只今未老鬢髮蒼不應彈琴酒鑪坐消渴還有禪病縛不忘相拋白社一歲長浮我杜舉須十觴結交齊東李文叔自倚筆力窺班揚談經如市費雌黃冰炭何用置我腸勝遊獨不思迎祥漾舟荷陼水中央

淮壖

淮壖日沒風捲沙黃昬飛雪如落花孤舟有客寒不飲攲枕關篷夜憶家雪飛篷底灑我額篷隙虛明來曉色紙屏布被風颼颼驚起開篷滿舩白舩頭雪重折黃蘆下有宿雁驚相呼天寒四野無行客凍臥孤舟愁盜賊厭聞淮浪打舩聲原上風號天正黑土膏已動春陽來安得長風埽霧開豁然天外見白日爲君掛席淩淸淮

寄懷壽光主簿四叔父

我初就學首未冠叔父不以童兒看我今生年二十一叔父晚作東州官側身西望不得見淚下兩臉何汍瀾靑春白日不照貧士屋使我四壁長年寒六年兩嵗從進士晚學揚雄識難字貸錢乞米出都門鼓腹吹篪入吳市讀書擊劍老死終何爲古來慷慨無人知上有九重之靑天下有百尺之黃泥收聲藏熱等雷火白楊蔓艸秋風悲生亦不可料死亦不可量荊山長號刖兩足何如舩尾歌滄浪我不能鉤章抉句攀俊造又不能赤雞白狗追年少矯首翻腸無一言歸去吳松學漁釣主簿卑官何所施秋來兩鬢應生絲阿宜已冠無成事猶憶它年冬至詩

收麥呈王松齡秀才

晁莊寂莫依東山王莊負郭容往還東山刺薊深一尺負郭家近饒盤餐穿鞋戴笠隨麥隴旱日炎炎煙燎顏賤貧辛苦事當爾君屋鱗鱗三百間

花林示楊彭年秀才

花林逺望春陽浮卒然相値東山頭犢兒初乳毛物潤鵶子欲哺鳴聲柔一生防合盡天幸萬事反覆非人謀倒頭且擬醉千日相如渴病漧咽喉

莎雞食蝗

居貧得田不百畝天賜時雨苗氤氳遲明當熟晚未刈災蝗夜至如驚軍秋風吟茅雨洗瓦葉上穗落靑紛紛常嫌莎雞聒麥壠紡車細掉喧晨昬莎雞可憐爾吻利驅蝗逐蝻羣披分豈惟秋蟬畏螳斧蝗亦爲爾森跳奔天下災蝗凡幾郡安得爾輩盈千羣揚睂振羽如屯云爾𨿽彊聒誰煩聞

題李偁推官頤齋

無捨靈觀朶頤自求口實君自知誰爲此者君名之其說不煩求我詩君家嚴君業防伊虎視眈眈雄四夷四方是維天子毗汶陽一室大澤陂我往受業拜門垂聞公一語洗然奇我歸瞠若安可追君才固是麒麟兒防讀父書壯思施不卑小官乃吾師況有內樂潛天倪荒城無人誰過之面城築室玆逶迆去年秋雨河股移百艸不生苔擁基蟻子緣礎螾糞泥夜眠不穩憂爲池今年閏早春气遲墻根隙地稍可埤初植防風種黃耆萊州石鼎靑琉璃地罏宿火風鳴枝對君長語淸未疲外輕內順生理宜問從何得聊我治【平】睂州夫子言可規麻田處士術安期今之崇歷九疑見人不語下臂馳遁逃乎陰食蛤梨君何傖囊不往隨與訪汗漫還無時還無時我何適北山之南南山北

答趙滋主簿

我昔尋幽徑山上曾傍苕溪弄菱槳南臨天目指掌間隔嶺如聞笑言響年來淸血斷徵衣碧發丹顏日夕非便欲相期煮白石與君晚入煙霞飛

飲城西贈金鄕宰韓宗恕

大夫盤中定州盞三舉檐花舞淩亂請君行盞且莫稽爲君起賦飲城西城西古道如澗深東風吹沙不見林虛堂更覺野原闊楡柳浩浩波濤吟雜花一園來逺道兩株江南梅更好櫻桃已晚猶爛漫百株如雪聊可繞常時東風無此寒常時諸君無此閒且看瓶口似魚貫莫惜面文如纈斑大夫工爲宋玉賦思不能涯字無數秀才酷類東野貧白屋靑山愁曲身借咸不肯羞北阮主簿髙材卽仇覽成詩午景已妍和罷酒花開應更多山翁歸不醉當柰峴山何

答陳履常秀才謔贈

驅車觸熱中煩滿苦無蔗漿凍金盌陳君詩卷可洗心持作終朝晤言伴男兒三十四方身布衣不化京洛塵白駒皎皎在空谷黃鳥睍睆鳴靑春子桑之居十日雨入門不復聞人語形骸正是吹一吷安用虛名齊后土文章初不用意成黼黻帝躬臨下民時花俚服誚新巧牛馬安所辭吾名禹穴幽奇行可彊江北江南正相望乘濤鼓枻何當往愛惜水仙桃竹杖不應越女三年畱相見還須未白頭蘧生知非苦不早巨壑夜半遺藏舟達人一言嚆矢疾相從琢磨悔去日菖蒲正是可憐花我獨聞名不曾識

和王仲甫病暑

吳邦憚暑如蜂蠆河曲還遭長日曬蔗槳金盌賴蠲煩內托潛陰數爲敗黃昬乍快風吹髮驅拊蚊虻坐明發靑衫主簿气如雲茂陵無事悲消渴茫洋河伯何爲者兩涘無因辧牛馬何生狂夢涸歸墟喉舌湯湯未勞瀉能來一華池津七椀淸風立有神更尋齒下微妙訣遣君體適仍魂平案頭白紙如堆雪人事紛紛日將月與君未遇尢四時利害相磨生內熱

贈送澶州監酒稅劉銓殿直

頓淇水雄朔方官收算資公藏晨朝百販羅庭堂望門逆鼻聞椒漿惜哉劉子气方剛峩冠澟澟頎而揚丈夫有志固難量短袖不足供倡佯黃河七月鳴浮梁風埃瘦馬景山長劉子何之魏北鄕悲歌彈鋏邀孟嘗馮驩一語驚齊王況如劉子足自彊讀書滿腹鉗爾吭酆城埋寶夜則光士惟不用久乃彰不見將軍家平陽遭時有用名焜煌

和顏隨飲酒

樊山夜漲河鳴鼓奎火占中知溽暑顏闔居鄰胡子都共喜夏麋登宴俎參軍河北主簿南騎馬相逢不相語市西老屋斷人居自覺天風生廣宇靑菅席坐土階濕黃綆汲泉塼井古翩翩後至王將軍開口相投律呼呂丈夫得意吐然諾杯酒形骸安足數露頂張顚且勿幘起舞我能先眾客二豪禮法空是非一斗三杯眼方白中虛嘔冷腹橫絙汗如槁壤朝陽蒸咈然煩厭暫莫遏飲蛇不省疑吞繩豨苓捲桂導停飲兩日不咀公廚冰長篇忽聽鳯皇曲卻似半嶺逢孫登君家鐺勺還應洗須我下牀仍食美西池何似漢江長誰使蒲萄變新泚醉捉蟹螯攣五指吏部拍浮非在水抱琴寧復待招邀昨夜雨涼孤與起金丹定有換腸藥不用俗醫論表裏

壓沙觀梨

鄴城旁缺通淸溝城南之水城中流白沙漲陸最宜果萬梨壓樹當髙秋去年花開往獨晚不見瓊苞腸欲斷隆冬騎馬傍髙原卻恨枯枝寒日短忽然變化何處來一夜東風吹雪滿晴川極望百畮開三山銀闕正崔嵬雜花不容一朶間照眼冷豓云爲堆堂中置酒對已好千葩萬蕊誰能繞防景氤氳一片忙蝴蝶飛來落靑艸人間浩蕩看春光豈徒田獵心發狂向人慘澹迫歸興落日峴山催羽觴故園桃李春溪沒惜哉拔去無奇術明日重尋儻可期暴雨流堦不能出

過金堤劉景文

雲間髙堞如雲白艸下深濠如艸碧逶迆隴斷出平堤前見黃河如帶直官居乃在城西原荒臺古木烏鳥翻美人芳气如秋菊坐令棄中園不憂泑澤豪不殺夜識漢中鼈在借須走馬候水曹后時此防何由再霸陵往來初避名執賈不回人更驚無心躑躅路寢養服車安用仍一鳴未若捧甖何不可二豪螟蛉與蜾臝況聞舉案良亦賢愛五花論酒錢不然憭栗坐歲晚風入衰柳催寒蟬我論李君其趣獨自諭愚公徙王屋是中聊可外形骸官閒方轡相與來【泑澤河源見山海經】

送趙燮

趙侯慷慨諸公客少日論兵今發白自言頗似韝上鷹老得一州聊鎩翮送行誰復雙眼靑斷腸紅頰傾淥醽停歌自解水蒼佩醉騎紫燕黃河冰

送石梁赴舉

鶴知半夜雞知旦歲晚淹畱客心亂功名識時貴及早不忍飰牛衣至骭家居負米有季弟能視明星弋鳬雁男兒業就可以行桃李榮時腰綬燦

雞肋集卷十一

欽定四庫全書

雞肋集卷十二目錄

古詩

送張緡子望太常簿

鄭彥能求擬江亭詩

贈楊景平

送吳黯赴闕

送陳逸之筠州

過劉季孫

贈段萬頃

次韻魯直謝李右丞送茶

與李文叔夜談

贈送張愈秀才

魯直復以詩送茶云願君飲此勿飲酒次韻次韻蘇公翰林贈同職鄧溫伯懷舊作

次韻文潛館中作

次韻太學黃博士冕仲同考試作

復用前韻贈祠部陳元輿

復用前韻呈刑部杜丈君章

復用前韻再呈黃冕仲

送龍圖範丈徳孺帥慶

初與文潛入館魯直貽詩並茶硯次韻

同文潛館中韻贈蔡天啟

次韻魯直試院贈李伯時畫詩

喜文潛自淮南歸招飲西岡呈坐客

李成季得閻子常古琴作

雞肋集卷十二目錄

欽定四庫全書

雞肋集卷十二

宋晁補之撰古詩

送張緡子望太常簿

張侯於我丈人行十年江湖心鄕往平生獨立白雪曲少時妙譽靑雲上胡爲四十尙飄蓬逢衣騎馬鄴城中將軍寶帳簪履肅開府畫筵簫鼓雄況復儒宮飽閒暇堂有叢書竹蕭灑論文不厭夜經過起看北斗插黃河相逢安得怨寂莫仲宣樓頭良可樂何當奇計出番禺未應長檄開卭筰太常句稽亦不冗少卿淑問淸時重俎豆之事則嘗聞男兒讀書業有用歸去天邊道路長東風春艸滿池塘美人不來時晼晚誰與玩此林間芳

鄭彥能求擬江亭詩

亭下流泉三畝隘誰擬西江晴一派桃李佳名聞昔人此言𨿽小可諭大寧非逐楚顦顇身當是羊裘傲漢人避世墻東王君公五經紛綸井大春端然養魚廢車馬一身環堵觀天下吾人鄭子詩句新髙堂素壁開蕭灑何當湛湛見靑楓白蘋落日慰相逢一亭兩檻更何有波濤風雨舩前後莫憶乘槎犯漢津莫憶樓舩下石城盡醉漁陽無好曲短蓑銅斗平生足

贈楊景平

君不見華陰楊君漢孔子君生其後無乃似平居恐懼西北隅力行發憤尙不媿君今鳴櫓下長淮眼明淸曉三楚開揚州行矣勿濡滯江南細雨收黃梅我今正是鳥折翼肺病三年廣文直昔時黃帽榜舟人卻向西湖當不識寄聲關子老漁樵小山桂樹不須招乘槎東海未敢必欲去天臺觀石橋

送吳黯赴闕

我初官此君未來君今去此我未往翻飛豈不慕緬邈畱滯何能悲鞅掌學道平生昧蹊徑半世端如走榛莽古人曾病田甫田切磋安可去吾黨東風消雪送鴻雁南國連山生篠簜爲當歸夢五湖中防有髙名百寮上

送陳逸之筠州

居貧百艸春靃靡制作舞雩春服美愛君欲贈華韡韡思君何處無芳卉三年眼花秪欲眠驚夢往往音跫然單金安所用吾技術成正復遷劉累不狩何由有貆特錢鎛須勤晚方積呻吟裘氏日已多恩流三族功比河告行風雨春物空催花作果黍芃芃亦從梁汴卽淸潁湛湛已見江頭楓嚴君被命分符虎昔者無襦今五袴未勞負米迂山川姑弟酒中從聖賢【一作奉甘未用君力田君弟酒中從聖賢】

過劉季孫

劉侯歲覆春堤料居不曾閒須我勞未嫌淸濁各有攜匪報瓊瑤以爲好吏訶單絞自可更兒笑接防從復倒爲憐徒步此靑袍重憶歸來著黃帽官忙未向林野疎時淸不廢詩書傲梨花如雪許重尋秋實垂墻晚方到

贈段萬頃

美人窈窕家南國可與副笄親黍稷平生寂莫鳯將雛慙愧木桃猶報璧石城三槳爲誰催萬里淸江淩不測王門酒肉傲勝詭豈有鄒陽仍下客危詞欲洗大夫寃千載獨懷吾祖賢不量腹小文籍博頗似井蜺輕飲川丈夫趣捨無南北情親非爲墻屋連子眞正用臥谷口乃有髙名諠日邊胸中傀磊契何所自笑柴愚得參魯借令好問忘足繭狐腋豈堪黃犬補吾身櫟社眞寄耳趣取無用安足數無心俎幾彘盤辱拳曲不羞人厭覩土山出火石爲融羲和當午車隆隆通渠束帶過者寡乃獨葛巾終日同傾囷倒廩用餉我我爲牙羽陳編鐘蟬聲入耳廩節攺別我整驂無愧容

次韻魯直謝李右丞送茶

都城米貴斗論璧長饑茗椀無從識道和何暇索檳榔慙媿雲龍羞肉食壑源萬畮不作欄上春伐鼓驚山顏題封進禦官有局夜行初不更驛宿冰融太液俱未知寒食新苞隨賜燭建安一水去兩水昜較豈如涇與渭右丞分送天上余我試比方良有似月團淸潤珍豢羊葵花瑣細胃與腸可憐賦罷羣玉晚寧憶睡餘雙井香大勝膠西蘇大守茶湯不美誇薄酒

與李文叔夜談

中庭老柏霜雪裏北風烈烈偏激耳誦詩夜半舌入喉飲我樽中淥醽美升堂辭翰愧非有何異還家數其齒文章萬古猶一魚乙丙誰能辧腸尾更慙頗似防稽康欲語常遭士瑤柅廣陵八月未足言曾使酲醲涊然起安得譚如子枚子

贈送張愈秀才

秋水幽幽濟河道君掛蒲帆若飛鳥西風黃葉滯公車雞黍從君懷故廬男兒自有四方誌世上相期獨榮利昔時馬周徒步動天子君今有用當如此

魯直復以詩送茶云願君飲此勿飲酒次韻

相茶眞似石韞璧至精可皮膚識溪芽不給萬口須往往山毛俱入食雲龍正用餉近班乞與麁官誠靦顏崇朝一盌坐官局申旦形淸不成宿平生樂此臭味同故人貽我情相燭黃侯發軔日千里天育收駒自汧渭車聲出鼎細九盤如此佳句誰能似遣試齊民蟹眼湯扶起醉頭湔腐腸頗類它時玉川子破鼻竹林風送香吾儕幽事動不朽但讀離騷可無酒

次韻蘇公翰林贈同職鄧溫伯懷舊作

雪堂蜜酒花作醅敎蜂使釀花自栽堂前雪落蜂正蟄恨蜂不采西山梅漫浪飲處空有迹無酒可沃胸崔嵬不知幾喚樊口渡五見新曆頒淸臺鄧公昔嘆不可挽素衣未化京雒埃山中相邀阻笻杖天上對直同金罍只今江邊春更好漁蓑不曬懸墻隈百年變化誰得料劍光自出丰城苔老儒經濟國勢定近臣獻納天顏開蜀公亭上別公處花柳未逐東風摧尙容登堂譚落屑不媿索米腸鳴雷因知流落本天命何必挽引須時來九關沈沈虎豹靜無復極目江楓哀

次韻文潛館中作

蓬山前臨九軌路三日街晴案吹土直廬鑿牖面宮垣靑壁嶄嶄看垂雨殿閣風斜碧瓦寒翅濕蒼鳶不能乳卻思窮巷亦可言一埽蚊虻通昔苦鬱蒸書課未須忙午漏傳休聽天語【傳宣暑伏午後罷挍讐】平生豪气對樽酒山雞見鏡猶能舞城南寺近晚堪過笙歌涼月聞千戶但憂伏日細君須割肉無緣待歸俎

次韻太學黃博士冕仲同考試作

日邊傳詔天街莫艸艸西城車馬聚官曹一見故情親宴語識君心志古成安長孺澶淵守昔君羇遊所爲主我窮亦號成安客文采初無君一縷【予與冕仲俱爲韓澶州璹之客】胸中萬頃復誰同正有君家賢叔度官事畱人何鞅掌廣文楊柳花飛戶好書老未置鈆槧學經晚始羞章句乘槎況自風格有病顰可形容慕成詩莫憚繼日傳靑驄禦史呼歸去

復用前韻贈祠部陳元輿

行樂曾聞戒遲莫人生波上飛鳬聚蘭亭往事如過雨山陰修竹空千古陳侯揮翰少年時三賦聲名動人主可是髙才棄繩矩自然采繡非鍼縷五十天南把一麾猶得無襦歌叔度邂逅西城築冶墟王官繼日車連戶自言春晚洞庭歸日落江南得佳句傾蓋何妨許如故執鞭況是平生慕但憂筆陳困攻堅儻許尋盟解圍去

復用前韻呈刑部杜丈君章

杜侯灑墨春云莫紛紛滿紙棲鵶聚文章不犯世故鋒牛鬼荒虛瓦棺古平生傀磊寧獨此躋俗唐虞要遭主先君諸父盡金蘭申以防姻況覼縷勞心吏捲官有程得意朋尊美無度尙憶花妍春仲時休沐黃昬來叩戶苦憐蟾桂將十分欲贈海棠無一句巷南巷北相遇稀而此從公慰懷慕安石橊紅儻可期公不來過我當去【二花兩家皆有且素約矣】

復用前韻再呈博士黃冕仲

龍津之北雙溪騖逶迆勢入龍津聚龍歸何處牛斗閒劍不可求江海古慘澹猶思八百年變化豈無神物主何當旋柂入奫淪儻可然犀照毛縷登樓有北客同把酒但看南雁度更邀桃葉逺臨水正値茘枝紅照戶入梁一曳鄒陽裾思越屢吟莊舄句竹林觴詠當日情峴山名姓它時慕一聞說盡靑鞵遊令我乘風欲仙去

送龍圖範丈徳孺帥慶

君不見先君往在康定中奉詔經略河西戎大順胡蘆盡耕稼賊書不到秦關東邊人咸識侍中子至今猶說將軍似給事文武龍圖賢大馮小馮安足言齠年書傳有肝膽二十起家車檻檻蛟龍雲雨時可用麒麟圖畫功非晚況聞馳傳厭山谷頃時河隴嚴飛挽朝廷屬休蘭防兵秦人倚慶爲長城時平斥堠正須逺軍閒畱田未宜輕東風浩浩吹楡柳相勸西城古原酒班春曷不問遺老先公逺謀尙多有女郎山下萬貔貅部曲肥馬身輕裘此曹賞賜飽無用談話豈得希封侯趙邊今日須李牧士無超距姑食肉

初與文潛入館魯直貽詩並茶硯次韻

黃侯閱世如傳郵自言何預風馬牛艸經不下天祿閣詩入雞林海上州兼陳九鼎燦玉鉉並綴五冕森珠旒後來傀磊有張子姓名並向紫府收靑春一篇更奇麗勢到屈宋何秋秋洮州石貴雙趙璧漢水鴨頭如此色贈酬不鄙亦及我刻畫無鹽譽傾國月團聊試金井漪排遣滯思無立錐乘風良自興不淺愁報孟侯無好詩

用文潛館中韻贈蔡學正天啟

蔡侯飽學囷千釜濯足淸江起南土立談頗似燕客豪快奪範睢如墜雨東城禽羽未足言柏直何爲口方乳蔣侯山中伴香火三年不厭長齋苦平生傀落有誰同要得張侯三日語晝閒自運甓忙時淸不用聞雞舞桓榮歡喜見車馬書冊辛勤立門戶自當食肉似班超猛虎何嘗窺案俎

次韻魯直試院贈奉議李伯時畫詩

東房攜捲繞幕行西房捲作墮地聲紙山間出筆陣橫李侯畫若禪眼透觀魚元沙骨竦瘦舟中淵明細若豆歸心秪愛玉花驄不須棘鍼學癡翁惱渠愁作睂鬭紅【數物伯時試院所作】

喜文潛自淮南歸招飲西岡呈坐客

春回三楚冰生漪銀臺春夢歸心馳莫言上水百丈苦淮渚東風一月期都城經春雪蔽地百花不放須君至淸晨一紙國門書走馬蓬壺下直初保康橋頭燈照夜我馬鳴嘶向君馬得君豈但官局同卜鄰況近南城下文詞翊善知名久丈人令徳於公後同年廖李蕓省郎吳門隱尉身姓張平時花發値此客隨分東墻有春色宮壺賜酒玉流巵請君但作畱春詩人生身外安所知爲君借舞杜廷尉對花有酒不醉

李成季得閻子常古琴作

昔人流水髙山手此意寧從弦上有閻侯捲舌臥閭裏意向是中畱不朽似聞綠綺置牀頭暑雨東城無麥秋趙傳和氏齋五日吳得湛盧當兩州李侯得意誇題柱成詩欲使邀諸路自有桓山石室彈深屋時聞繭抽緒無琴尙可何獨弦要識精微非度數人生有累無非失我欲心灰木爲質嬾從徽的自凝塵老向詩書逾愛日自言結習久難除猶理斷編尋止息焦城卜築近連軫歸約閻侯亦蕭瑟舊聞君祖課木奴試買瑕百株栗

雞肋集卷十二

欽定四庫全書

雞肋集卷十三目錄

古詩

同魯直文潛飲刑部杜君章家次封杜觀仲韻

次韻挍書孔彥常挍資治通鑑作

次韻蘇翰林廏馬好頭赤

送劉景文兩浙西路都監【余舊與劉同官北門】

送直閣杜君章守齊

次韻文潛瞻啟聖院旃檀像

送外舅杜侍禦自徐州移使陜西

次韻文潛憶楊翰林元素家淮上夜飲作贈麻田山人吳子野

送北京學生曹慈明之京師

東坡先生移守廣陵以詩往迎先生以淮南旱書中敎虎頭祈雨法始走諸祠卽得甘澤因爲賀

至日同文潛舍人飲錢京兆穆父龍圖家送李端叔從定州先生辟

和文潛期飲穆父家兼呈穆父

和東坡先生梅花三首

和王定國二首

次韻蘇門下寄題雪浪石

次韻和趙令僉防禦春日感懷

次韻和文潛莫春卽事

用谷字韻答提刑孔毅父治河橋

次韻孔毅父種花因送海棠防三大字求茶再用治橋韻奉送毅父按部將行

雞肋集卷十三目錄

欽定四庫全書

雞肋集卷十三

宋晁補之撰古詩

同魯直文潛飲刑部杜君章家次封杜觀仲韻

廷尉風流才絕塵最憐髙髻歌陽春兩鬟亦解倚瑟語催送花前紅袖舞黃張翰墨海內名席上生風淸夏宇封自倚筆勢豪不怕當筵賦鸚鵡對酒含情古所憐樂事幾時如過雨阮公鑪邊不擬歸陸郎班騅無用嘶長燈照出簾幙外缺月墮落藩墻西鬥酒雙魚何足貴李侯气許山東吏正須新面雜靑槐千里紫蒓江上來長舩刻玉流霞動快引不須帆櫓送自作新詞碧牡丹箸擊杯翻釵墜鳯芍藥佳名聞昔人滿插不辭歸帽重倒牀任作鼻鳴雷屋上啼烏還喚夢

次韻挍書孔彥常挍資治通鑑作

羣公愛我邀我居平生文舉情豈疎鉤陳元武在北極上帝之府森圖書趙韓魏降顯徳尾司馬蟬嫣世良史其人不見其言在靑艸生原歲陽止吾君好學由生知成湯得尹方有爲應合它年尹躬學書成泣像麒麟閣

次韻蘇翰林廏馬好頭赤

君不見昆侖龍種非凡肉不但蹄髙耳批竹區區吳蜀有二駿跳過斷橋飛出谷萬蹄縱牧原野赤汧隴收駒日復日未須天廏驚好頭冀北未空聊一歷

送劉景文兩浙西路都監【余舊與劉同官北門】

劉侯八尺力如虎遣守黃河千里堤閉門寒郊似深隱虫響秋巷墻懸棃我官北門四換歲訪飲屢過城濠西雁飛不到建章闕欲往何異車無輗詩篇驚人眾側耳蚤有髙譽無卑棲詔綏兵馬吳八郡畫船下汴光生蜺西湖靈隱天下冠幽人釋子多招提松林竹塢我行地拂拭定有塵埃題山堂淸酒小泥赤吳歌白紵雙蛾低少年放意入雲水只今塊坐愁冠笄君行日夜向佳景洞庭霜落羞鰅鮧莫誇能飰便鞍馬閩琛海賮通蠻谿時平遊宦行樂耳屬有佳客須頻攜明年我亦丐一邑扁舟江上隨鳬鷖

送直閣杜君章守齊

杜公文史不讀律平反世稱徐有功官爲列卿位亦顯臯陶事與禮樂同書生骫骳笑法令歌不媿陵陂中眾賢和豫治乃舉但願主聖朝廷公白頭典挍漢天祿未煩載酒如揚雄自言臣老應報國五馬便去如飛鴻京東耳聞事可數似說振貸倉儲空裕民誠患力不足措國豈與民俱窮才難所要遇事了仁厚未免無能防囊中飡玉百未試幹越在匣光生虹卻嗟鈆槧坐棄日伊我何補羞兒童力能如虎安敢爾鬢毛幸未成老翁亦思一郡效尺寸官卑未許伸喉嚨飽知世事秪坐嘯又看馬鬛吹西風平生放意在雲水落身塵土禽閉籠經時無酒對佳客借與歌舞開心胸公行媌曼載雙舸誰與客勸琉璃鐘

次韻文潛瞻啟聖院旃檀像

至人如幻千億身若以色觀皆世人大千初自一漚發變化誰能知本因移天宮殿著人世斷取無異陶家輪當年紫磨已殊勝後來浮海亦有神緬懷此地初啟聖眞人繼出天下春莊嚴事祕理莫測萬世鎭守無陳新寶坊千柱眾八百衣食隨念何由貧天寒急景過駒隙坐穩不去同鴟蹲歸來想象發光影一洗百慮無餘塵

送外舅杜侍禦自徐州移使陜西作

建隆以來論人物得士與古相低昻人才歷數仁祖世後生嵬瑣無復望老成寂莫典刑在杜公玉立映班行少時學問聖賢說松柏歳寒觀老節得官烏府不須臾正色空聞動帷闥鑠金眾口未必然天與名城慰蕭屑王師頃縛山西酋朝廷卻懷西顧憂涼州旄鉞何足恃歧隴須公勤傳郵平生經國有雅意乘流得坎惟所値作官施設要近民金馬嚴徐等兒戲詔書寛大人樂生吏安爲弛威不行金城可無粟守堯舜與民寧並耕茶鹽資國何必古俗儒徇名不知務精神折衝在本彊要以雍容在蒼遽知無不爲公自期豈弟君子神所私秦山渭水照車馬屬城列縣觀威儀此行屬任良不惡金魚新佩明光墀誰言直諫居內少淮南盜鑄煩撫綏時平王度日金玉歳晚汲公還見思

次韻文潛憶楊翰林元素家淮上夜飲作

老人得坐安若山畏寒縮頸衣裘間不如公子擁樽酒詩材春亂詞濤翻想見楊家美人出玉面朱唇映琴瑟冰舩著炬光照淮雪亂風筵飲方逸只今愁坐私自憐寒書凍硯塵滿前人生何者非昨夢還如歸去散花天老人已復形槁木眞幻知然不然蚓鳴小鼎藜羮熟閉眼圓蒲不是禪

贈麻田山人吳子野【余見待制李公誠之於汶上蘇密州在焉始聞子野名】

汶陽我昔見蘇李人言吳子歸未幾長嘯春風大澤西卻望麻田山萬里不逢鄭老溪上箭欲致朱公路傍米今年窮巷絲生髮馬尾吹風化衣袷定知赤鯉驀波濤何意黃冠驚僕妾瑯函萬過陰魄悲心無丹白鑪生兒山中種芝豈無侶成都醉眠未當去願從王烈或見呼試訪孫登竟無語棄家內愧非此流此身天地一虛舟未應齒豁塵埃裏乞與靑精救白頭

送北京學生曹慈明秀才之京師

魏武子孫今寂莫唐來只有畫將軍鄴城初見黃須面尙喜登堂詞若云乃公白首圖籍裏小心恐懼敎其子文章錦心仍繡腑屠龍殫家安用許半年系舩康海門官忙不共持一樽岡頭棃花吹欲盡淮口汴流來正渾鄙夫日欲向吳越官滿一封飛魏闕著書虎觀未敢言蔽身蟬葉眞癡絕

東坡先生移守廣陵以詩往迎先生以淮南旱書中敎虎頭祈雨法始走諸祠卽得甘澤因爲賀

去年使君道廣陵吾州空市看雙旌今年吾州歡一口使君來爲廣陵守麥如櫛發稻立錐使君憂民如已饑似聞維舟禱靈塔如絲气上淮西脽隨軒膏澤人所待風伯何知亦前戒虎頭未用沈滄江龍尾先看掛淸海爲霖功業在傅巖如何白首擁彤幨世上讒夫亂紅紫天敎仁政滿東南靑袍門人老州佐幹世無成志消惰封章去國人恨公醉笑從公神許我瓊花芍藥豈昜逢如淮之酒良不空一釂孤鴻煙雨曲平山堂上快哉風

至日同文潛舍人飲錢京兆穆父家

大尹孤標琢昆玉舍人骨相飛食肉裘羸馬愧我寒喚飲東齋散膚粟少時獨識孔文舉不交餘子平生足尹門如市立相躡尹心如水淸可掬鄰無惡少歸醉臥不遣長須訟騎屋閉門不出三日雪冷坐西軒花目未訪詩句敵靑春痛飲何由發還緑

送李端叔從定州先生辟

中山老帥巖廊姿不用猶作諸侯師毛錐變化有風雨餘事亦足疲羣兒龍門爭騖貨趨肆求貨安知於此市百年用捨我何有一語重輕人取是李君懷璞世又嗤世人不寶公收之乃知士固伸所知黃金鑄作鐘子期不如晏子共一時時平關鍵一臂持於何用此賓主爲鞭長未可施馬腹要以髙名詟殊俗應戴接防攜葛彊笑談過市人隘坊勿憶平山如峴首它日我名同不朽有年公昔但吟詩無事君今姑飲酒只憂我似蠧書魚無復驤首鳴鹽車一麾儻許從方伯要著韎韋親丈席登臨相與看劉公長嘯犬羊空漠北

和文潛期飲大尹穆父家兼呈穆父

野人骯髒無與鄰世人共笑子獨親沛然有餘不矜飾我亦謂子誠可人萬魚噞喁困復卻看子撇捩黃金鱗人甘如醴飲者醉我獨蜇口如姜辛淮南歸來兩鬢雪閉門自不羞甑塵無衣可換江頭醉有誰肯載樽中醇愧慙救渇京兆尹空缸尙可供十巡放言與子一傾倒非子畏人嫌我眞府中貴人玉比徳堂下和气天回春醉人多忤貴人恕來呼莫憚衝泥頻

和東坡先生梅花三首

霜晴十月玉溪村見梅開早客迷魂山阿若有人含睇跂望不到霜煙昬東西野寺通兩徑上下竹籬開一園落身麯糵盆盎裏晨坐對花無酒溫歸來山月照玉蕊一杯徑臥東方暾羅浮幽夢入仙窟有屨亦滿先生門欣然得句茘支浦妙絕不似人間言詩成莫嘆形對影尙可邀月成三樽

幽閒合出昭君村芳潔恐是三閭魂無人嶺上更儇好不與俗花名合昬蒼官森出劍佩列甲夫密裹旗槍園數株臨水欲仙去一笑向人如玉溫火維艸木百名字十月不冷常炎暾同心紫蒂宜上苑啄人虎豹司九門借令驛使能逺致要比桃李終無言豈惟千里共明月亦可千里同芳樽

梅花落盡上饒村腸斷子規啼月魂慰人獨有白玉蕊不到窗前只醉昬坐罏環甕不舉首浮花浪蕊空滿園海山有客心似水揮麈自散炎洲溫松風亭下亦如夢不見枝雪流初暾孫登一弦百韻足有山便足同蘇門似聞對客但長嘯獨謂此花終日言一篇尙可三致意聽人酌去如衢樽

和王定國二首

可憐好月如好人我欲招之入窗戶人言明日當大暑君看繁星如萬炷想君映月讀書時淸似列仙臞不肥我正甘眠愁日出朝騎一馬莫還歸

還朝便與山水疎只有此月隨吾居莫論人隔十日面猶勝犬傳千里書淸虛有物濯煩暑藤牀對月如對雨賦成鴻雁入周詩未覺宣王似吾主

次韻蘇門下寄題雪浪石

居庸滅烽惟畱屯時平更覺將軍尊鈴齋看雪擁衲坐急鼓又報邊城昬百壺髙宴棃栗圃千里未盡桑麻村天憐公老無以樂一星飛墮從天門得無遺履谷城化恐是喫艸金華魂不然荊棘霜露底兀然奇怪來無根女媧搗鏈所遺棄奔潨尙有河漢痕豈其謀國坐不用聊以永日寧復論跳梁不憂牧並塞綏納可使魚遊盆公歸廊廟誰得挽此石萬古當長存

次韻和趙令僉防禦春日感懷

春塍雪消兆坼凍柳冰蒲俱好色走馬城東眼乍驚可憐前日非今日結交從古天地間百年誰見一人閒王城塵土化衣袷五鼔驅車休夜闌況我崎嶇二三子聖恩釋累從甌蠻雄豪久鎩酒量窄耎懦新長詩辭慳王孫物外有髙興數攜王趙兩紅顏上書自去千牛衛掛席欲過三神山灰餘方烈竈下響霧廓初見巖中斑醉吟誰共可憐春江南太守舊詩人賡酬不減笙磬答秀發更爲煙霞新萬卷藏書韋杜曲憶子陳詩一言足得意鱸魚故未饜多情桃葉應相逐努力閒平盛世名歸及春風雙鬢綠

次韻和文潛莫春卽事

南歸見君百事足如何一官曾不閒寒衝雪泥暑鄣日老面只今如纈斑憐君與我自同調久渫不食猶寒泉功名櫟社眞寄耳顏色不同誰後先黒牛白犢未渠怪物理儻自相回旋愛君此語亦不出勝處紫芝睂宇間飲中八人半寂莫最豪焦遂今誰班凝祥池上舊遊處海棠亦恐非昔年春波一眼詩句好兩腋尙覺風翩翩投閒方轡政可勉何用不飲空三嘆

用谷字韻答提刑毅父治河橋

兩堤馬頭髙作山兩津車路深成谷截川夭矯莫虹背排浪參差動蚿足七牛蹴河猶怒目一牛從能【平】往不復借牛使河此聖時彊飲不須求馬玉

次韻孔毅父種花因送海棠防三大字求茶

東園老槐春不發舉頭只見中條雪江梅去國亦淒然一萼聊堪映庭月未信河灘宜海棠十株立致非所望爲君大字書堂榜報我匲中越焙香

再用治橋韻奉送毅夫按部將行

降羌當有甲齊山叛虜應無馬量谷莫憂斗米千錢貴自可航河一葦足繡衣不但捕羣偸赦書蠲租亡者復知君勞倦神亦充白髮何妨面如玉

雞肋集卷十三

欽定四庫全書

雞肋集卷十四目錄

古詩

再用發字韻謝毅父送茶

贈常州感慈邦長老【大通門人】

及第東歸將赴調寄李成季

復用前韻答明略並呈魯直

復用前韻答魯直並呈明略

復用前韻並答魯直明略且道見招不能往復用前韻答唐公唐公有一日紙貴傳都城之句且訟其不知我也並呈魯直成季明略

復答唐公並呈魯直成季明略

復用前韻呈明略

家池雨中二首

再用韻和陳伯比二首

用寄成季韻呈魯直

復用前韻遣懷呈魯直唐公成季明略

復用前韻答十五叔父任城相防見和詩任城有李白舊遊處錄於詩中

聞文潛出試縣約毅父尋春

次韻唐美述志

湯村逢陳安性

過熊耳山

送公爲之淮南

卽事呈閎中順之二年兄二首

順之將攜室行而苦雨用前韻戲之

飲謝公輔家

以蒼陵谷引水記呈毅父惠詩次韻

春雪監中卽事二首

晚春二首

示張仲原秀才二首

村居卽事

夏夜雨意

蒲萄

謾成呈文潛五首

試院中秋

直廬聨句

雞肋集卷十四目錄

欽定四庫全書

雞肋集卷十四

宋晁補之撰古詩

再用發字韻謝毅父送茶

開門覩雉不敢發滯思霾胸須澡雪煩君初試一槍旗救我將隳半輪月不應種木便甘棠淸風自是萬夫望未須乘此蓬萊去明日論詩齒頰香

贈常州感慈邦長老【大通門人】

君不見大通方丈空無物亦不拈椎並竪拂本原自性未出喉已向頂門遭一咄感慈神駿渥窪流壁上髙僧莫遣酬霹靂一聲龍破柱此中何處有裴休

及第東歸將赴調寄李成季

先輩觀濤滄海口長嘯橫槎拂牛斗野人醉著夢遊天九門歷盡驚復還嘈嘈廣樂猶盈耳出門依舊重人間不知先輩今何往仙標玉骨天應賞千里東歸莫景淸桑麻暗地日銜城黃金宮闕初回望靑艸恩袍偶自榮歸來澣濯親甘防卻嘆京塵誤遊子家人飰黍慰辛勤鄰媼壺漿佐歡喜君不見馮驩一劍星防幹短歌慷慨不堪彈男兒得意貴穎脫功名有分勞躋攀折腰正爲五斗米得飽約君尋故山

復用前韻答明略並呈魯直

廖君憤世談刺口人言寧食蔥三斗軒然齃鼻頤隠肩日日醉市驅驢還我初目病視髣髴望君有異大人間新丰兩行惜不上竹林風來虛自賞俯頭落筆千人驚一戰取齊余兩城田生龍甲賴束葦詭勝尾熱安知榮盈盈府中誰憐此爲君愧慙黃夫子論功欲識非戰罪試使喑�走楊喜君不見方朔髙才良獨難割肉要令生自彈北軍給食誰致爾羊求平昔安能攀偶然捧檄忽擲板鳥自知還云出山

復用前韻答魯直並呈明略

黃子人談不容口豈與常人計升斗文章屈宋中阻艱子欲一身追使還離騷憭栗悲艸木幽音細出芒絲間陽春絕句自云上折楊何煩嗑然賞橫經髙辯一室驚乍似逺人迷廣城隔河相和獨許我枯枿亦有條之榮廖君不但西南美誰見今人如是子多髯府掾正可謔蠻語參軍寧素喜君不見古來皆醉餔糟難沐浴何須仍振彈斲冰無處用蘭拽芙容木末安能攀只無相報靑玉案自有平子愁關山

復用前韻並答魯直明略且道見招不能往

銅斗承糟醉張口口和漁陽拍銅斗去年拋卻靑竹竿女嬃嬋媛呼我還我初不解世中語淡面那久王侯間未須頭出千人上要有廖君黃子賞竹林淸風前日生豫章防防云擁城二人不來艸木長帶鋏陸離誰與榮步行奪馬從此起談笑封侯誰氏子平生不識笳鼓悲虛讀君詩捨然喜君不見大賢逺抱與俗難何須酒盤柔指鳴哀彈二人髙韻已廖廓黃鵠之飛那得攀繩橋可度見可喜家貧馬骨髙三山

復用前韻答唐公唐公有一日紙貴傳都城之句且訟其不知我也並呈魯直成季明略

諸公辯壯懸河口唾落紛紛珠百斗井陘酣戰我已慳赤幟忽立無由還唐公斷後不容北腹背未殊秦宛間明光侯印懸天上下有死夫緣重賞書生懦志安足驚饑死索米長安城獻君賜帛等優笑覆醬未知傳紙榮泮宮先生誠國士可是同年予二子雜吟未減聽匏竹能使窮愁發孤喜君不見新聲欲至舊聲難十指勞君千萬彈平生不遇感知己過此身外誰能攀它年常侍幸見訪不因豆落悲南山

復答唐公並呈魯直成季明略

窮邦無以糊吾口嵗嵗荒山収橡斗商歌白石不勝寒非爲荊州三往還天下無人知我意得君相合一言間三書丞相何煩上再見客卿寧用賞願聞關中季布名何得此聲梁楚城論心四子誰許我百金一諾玆爲榮唐公才非今世士不見聖人見君子我今正似逃虛空聞人跫然心已喜君不見玉川月蝕詩律難不獨蝦蟇遭罵彈慿陵百怪付公等靑天蜀道寧容攀它時鄒湛名亦好常在我知因峴山

復用前韻呈明略

茅焦逆訐磨虎口何似淳於飲一斗終軍乘傳驚漢關何似富春投組還天下同心乖出處豈徒黃白馬毛間鄙夫紛紛煩觖望負日可堪希國賞竹林居士亦何營江花無限老江城那知橋上駟馬寵能作山間蕙帳榮興國寺中四月尾海棠雪落生紅子呼門日午醉不譍昨夜君恩賜聞喜君不見卒然佳防髙歡難幸值野王聊一彈人生歧路昜南北明發雲散何由攀知君未試餐玉法我亦欲返焦城山

家池雨中二首

小池初鑿新得雨一部鼓吹從何來有蟾正碧亂艸色時出汩沒西南隈井榦跳梁百不少洞庭魚龍何有哉能歌得勝莫入月涼夜與爾俱忘回

不作太白夢日邊還同樂天賦池上池上今年有荷葉細雨遊魚噞輕浪教兒讀昜不應舉幽人一爻吾得尙此池便可當長江欲榜茅齋來蕩漾

再用韻和陳伯比二首

田裏馮生寧屑去湖海陳卿時肯來詩書好在家四壁蒲柳蓊然城一隈騎上下山益疏矣鯈從容出何樂哉市橋十步卽塵土晚雨蕭蕭殊未回

築臺危可瞰坰牧朝來小雨猶十上𨿽無峻嶺有修竹不減山陰同放浪靑門正爾堪邵平雲中何必須魏尙小池更廣勿近墻畏與濁渠同滉漾【墻西有渠通舟】

用寄成季韻呈魯直

懷英名髙長史口獨以一人當北斗黃公崛起與之班奄有斯名唐以還文章破觚賴聖世筆墨未逃蹊徑間湖州太守諸儒長可獨進賢無上賞曽語黃公四座驚競吟佳句汶陽城【丁巳年餘謁蘇湖州於汶上座中爲余誦魯直詩】飲茶未勝薄酒傾若人所辱伊人榮鳯兮徳衰眾鳥恥陳蔡不憂顏氏子窮吟百軸傳未巳短髮頻搔爲君喜君不見富貴及時行樂難𨿽無趙女有秦彈夢中自古不識路月在雲際勞梯攀何時半嶺聞淸嘯相值蘇門百尺山復用前韻遣懷呈魯直唐公成季明略

涇水爲渠食萬口一石論功泥數斗嗟涇獨不似渭閒安流赴海又西還天下楩柟盡隆棟何如櫟社不材間無能飽食猶天上巧智憂勞緣利賞我無懋功突厥名橫身爲國作長城又非石堡將軍勍帶刀奪取紫袍榮世上此身愚莫比霧縠翻慙漢童子壯心𨿽欲彊自挽鳬足元慳續非喜君不見西京對筞濟時難羞死王嬙馬上彈時平鳥雀須食爾鴻羽可用髙難攀從今識路窘捷徑求我莫傍終南山

復用前韻答十五叔父任城相防見和詩任城有李白舊遊處錄扵詩中

太華玉蓮甘適口我欲求之靑壁斗昆侖不覩覩大宛何異學射中塗還平生傲世予南阮臧否未容畱齒間七賢逺迹防鴻上咸也復幸靑雲賞歸來濁酒厭獨傾疲馬卻走諸任城紅桃白李晚寂莫黃菊獨暴秋陽榮謫仙酒樓余舊址明月年年飄桂子不見山東故小吏鬥酒防魚誰共喜慟哭窮途自古難不應更待雍門彈田今嵗初自墾柴車後日復誰攀東阿下望有歸意且爲子建畱魚山

聞文潛舍人出試院約毅父考功尋春

上界官府多文書我臞猶比山澤儒閒忙態異亾羊等一月不見霜侵須𨿽無京兆白花瀝還有太官靑玉壺武安曽孫我外弟聞君得人助君喜可能餅果饜兒童不有杯槃到鄰里去年南歸飲王家把盞猶見黃梅花城南尋春成嵗事忍不省顧隨泥沙世事何須還刺口輕薄論交翻覆手自憐只似永州甿歸喜虵存視吾缶【柳子厚說永州氓爲太醫采虵者曰視吾缶而吾虵尙存則防然而臥】

次韻棠美述志

仲子甘心織屨避萬鐘淵明不肯折腰爲五斗一年鴻雁識來往終日沐猴何去取甥詩意慕兩君閒讀書要在存心久平生所談性命奧長棄不憂金石朽我今頗習鶖子定猶復晨朝怖頭走刳心先擬謝聲名不作羊鄒淒峴首雲梯雨矢集無方我已心灰同墨守恐甥自是禹門鱗未可潛逃入吾藪琢磨晚覺孟光賢畏我放言時被肘甥能鋤我靑門正午時來休老手

湯村逢陳安性

束裝淸曉來江浦痩馬羸童犯山雨解鞍入寺聞鐘聲堂上僧齋日初午故人聆我足音喜紗帽相逢坐東廡別來幾日頷生須相見驚疑更問語念昨與君俱隨書貧賤不爲人比數侍郎門館乏容悅舉子文章慙瞽言彊獻亦何有君去東州我之楚可憐今日江頭路艸艸逢君具雞黍我貧無防未容飽君祿𨿽微不猶愈如今未可計得失且作新詩致醇醑

過熊耳山

殺一不辜神所恫呂母何預於樊崇蜂螘無王求所止一朝積甲齊熊耳兩相向猶耽耽千載定林餘一龕我來捫石望荊杞此山閱人亦多矣

送公爲之淮南【陶靖節云旣耕亦已種且還讀我書此其意也】

負米萬里緣其親運甓無度憂其身讀書莫學流麥士挾防勿比亾羊人乃翁辛苦到白髮今汝彊勉當靑春昔時管鮑以君霸此兩士賈寧非貧

卽事呈閎中順之二年兄二首

蠖軒屈首詩書人自諭適志非求伸聞蟬熟寐白竹簟見客一整烏紗巾語言無味窮鬼志香火有緣居士身明年得去不汲汲種竹待筍猶須春

吾兩同年俱可人平生一爲知巳伸何由利口似虎圈應不拭吐煩龍巾卜鄰只約二三子防山擬分千百身緑鬢哦詩欲成雪朱顏得酒尙能春

順之將防室行而苦雨用前韻戲之

十旬九雨龍淫荒林蟬砌螾俱悲涼丰隆不閔行澤足猶喚脂車煩阿香我知此咎非風伯慿慿幕天爾勍敵王郎行李望秋晴莫污北飛防鳯翼

飲謝公輔家

皇天於春自著意安排未遣東皇家朝雨已教潤壓土曉風更將寒約花詩篇驅使到老得酒船拍浮卽生涯四年逢春今日好可是芳物年年加

以蒼陵谷引水記呈毅父惠詩次韻

與君莫從棲巖東有泉鏘然發深谷人言祥符行幸城無水跨野疏泉此山足後來修廢吳與李誰其記者江休復我欲重銘章聖功借君巨筆鏨寒玉

春雪監中卽事二首

愁雲欲雪紛來族微霰錚鏦先入竹舞空蛺蝶殊未下迸瓦明珠正相逐僕夫無事困薪蘇烏鳥不鳴依空屋肺病惡寒望勸酬桔梗作湯良可沃

白雲自非桃李族陽春且止聽黃竹江風吹葦暗天地鷗鳥紛紛起追逐請防萬瓦變璠璵平日塵寰無此屋閒居幽事亦堪論小逕苗生土增沃

晚春二首

春呼羣艷與偕藏殘英風勸作淸狂消愁賢聖酬酢寡破睡槍旗幽興長

春歸風雨一朝盡晝靜園林諸趣嘉蜻蜓出水羣掠蚋鵯鵊衞巢防趂鴉

示張仲原秀才二首

去年鉅野張狂瀾黃河水不到魚山焦城有屋仲子築它日能來相往還

城頭急雨昬長川城邊淸流鷗鷺閒城西云黑電腳落斜日正在城東山

村居卽事

小麥靑靑大麥稀蠶娘拾繭盈筐歸放牛薄莫古堤角三四黃鸎相趂飛

夏夜雨意

凝雲遮漢月不舒微電時照東南隅風條不動柱礎濕初夜深砌吟螻蛄

蒲萄

蒲萄新條昜扶疏椿花鎖碎滿庭除旱漧只喜雨破土潦潤不憂河決渠

漫成呈文潛五首

無心防春只欲坐偶騎馬傍春街行可憐愁以艸得暖一寸心從何處生

花如怨人不近眼深院一枝春得知東風不是不愛惜剛爲花愁眞是誰

十年閉戶不作舞爲客一整紅羅裙莫倚琵琶解寫怨朱簾垂下阿誰聞

平時無歡苦昜醉自怪飲樂顏先酡乃知醉人不是酒眞是情多非酒多

不是生情薄桃李廣陵一株名最髙俱飛蛺蝶莫猜忌端爲蜻蜓避伯勞

試院中秋

秋風吹空雁旁午長天無雲月呈露爲須通曉照淸樽莫遣中宵生薄霧

直廬聨句

上閤井泉甘若醴蓬山防茶竹陰底【耒】庚伏恩容午課休宮殿初涼朝雨洗【補之】身閒出飲官不嗔日長睡足長精神【耒】未慙便作蠧魚老拔毛濟世知何人【補之】

雞肋集卷十四

欽定四庫全書

雞肋集卷十五目錄

律詩

北山道中示公爲

和關彥逺雪

試院次韻呈兵部葉端禮並呈祠部陳元輿博士黃冕仲

吳松道中二首

濟州道中寄葉勛秀才

原上

答劉季孫

病起答關景暉

同魯直和普安院壁上蘇公詩

次韻黃奉議序致仕作【魯直仲父求作】

次韻履常見貽

次韻鄧正字愼思秋日同文館九首

聞愼思說豪塘居

陪發運右司叔父集金山次韻

送趙正夫京東漕

次韻八弟西園課經二首

千秋嶺上

蒲津系橋次李棻韻

次韻練定祥符聽法

自畫山水寄無斁題其上

贈別張堯詢

寄題寶應無斁鳬舄堂二首

憶廬山示無斁弟

秋夜西崗聨句

凝祥池上聨句

雞肋集卷十五目錄

欽定四庫全書

雞肋集卷十五

宋晁補之撰律詩【五言】

北山道中示公爲

吾方賣劍日汝正抱孫歸昭代無官守平生近釣磯靑山上野艇白水到林扉曬棗日猶烈鳴枝風已威荒陂民事少迂徑客行稀傷雨蟬知黙違霜雁見幾卜居南縣早收課北莊微行李牧兒識生涯田叟譏烝嘗了嵗事簦屩息塵機反舍從爭席行衢莫振衣潛逃多落莫放浪少歔欷文字陪吾老功名許汝非

和關彥逺雪

春雨翻成雪朝罏未覺炎拂檐驚乍響綴袖喜初霑庭薄寧堪迹空繁詎可瞻正憐風共起終恨雨同漸疏箔光來細重扉气入嚴形容樗櫟隠意象岱嵩添孤潔憐墻仞虛明快屋檐棲枯偶猜蝶穿隟暫疑蟾詩案閒飄楮妝帷誤酒匲縈盈仙縷結瑣屑女鍼銛屐上長幹足頤間甪裏髯手良欠藥膚粟重遭爓池憶秦龍死河懷漢馬潛三章滿嘗弔兩騎望能占有徳羣污化無威眾動恬堅凝我無必皎潔爾何嫌僵臥安非介甘餐武亦廉妍辭犬子簡拙興客兒鹽摶作隋珠燦垂爲紂箸尖公車貧笑跣洹水夢憂殲氅鶴淸宜繞衣狐窶莫兼且當除諷渴未暇怯樵痁戒婢當遲埽呼奴更出覘攬來眞可數消去豈堪拈便洗埋灰釜行操割畆鐮它時尙白今嵗突應黔漕府君黃綬儒宮我絳幨寒吟無與律貧病不須砭玉飯流脂滑金羮割尾纖山陰子猷興歸去爲誰淹

試院次韻呈兵部葉員外端禮並呈祠部陳員外元輿太學博士黃冕仲

盛世天休沓眞人寶歷開太任當政闥元老位公槐莫盛官人始相從試士來鳴珂咸俊彥索米獨塵埃未嘆官曹隔多慙賞鑑陪成川須澮崇廈要條枚文武中銓集丹鉛百卷堆豚魚聊可辧皮弁不應恢【左選試經義右選試兵防】虎出爭亡矢蛇成屢奪杯調鐘求雅濫烈火試瑉瑰緑暗驚庭葉朱明換律灰得梟誇艾捷聞鶴悼堅摧繭緒談飛麈澠波酒挹罍賡酬皆絕韻搜索病非才半是仙槎客曾隨禹浪雷遭時魚奮角失路劍生苔膽气沖星在詞源捲漢回聲名攺閭裏軒冕映輿臺蘐艸懷堂北燈花粲婦腮涼風吹枕夢薄雨滯城隈號奏天官近臚傳禦史催康衢驥鳴躍歸檐僕讙咍華省深扄鑰衡門翳艸萊尙懷休假逺別語重裵徊

吳松道中二首

停舟傍河滸四顧盡荒原日落狐鳴冢天寒犬吠村系帆淩震澤搶雨入盤門悵望夫差事吳山閟楚魂曉路雨蕭蕭江鄕葉正飄天寒雁聲急嵗晚客程遙鳥避徵帆卻魚驚蕩槳跳孤舟宿何許霜月系楓橋

濟州道中寄葉勛秀才

曉路入西郊新霜著鬢毛貧交借羸馬慈母授徵袍野靜狐貍出天寒雁鵠髙艱難憶親舊淸淚漬平臯

原上

閉門遺日月原上感年華久旱無場藿重陽有野花蕭蕭幾家靜脈脈一歧賖向晚悠然去秋風馬尾斜

答劉季孫

髙臺擷黃菊獨上憶同登灌木閒相揖寒鴉偶自朋酒憐旁捨熟賦喜故人能寂莫西風裏籃輿興可勝

病起答關景暉

臥病車馬絕初非遺世人逍遙乍形散邂逅卻情眞見防屏能力相扶竹亦神閒來佐歡喜漉酒用陶巾

同魯直和普安院壁上蘇公詩

畏暑聊尋寺追涼故繞池雨園鳩喚婦風逕燕將兒散篆縈簾額畱云暗井睂龍蛇動屋壁知有長公詩

次韻黃奉議序致仕作【魯直仲父求作】

聞道家書至山中不厭寒近臣多白髮此老獨黃冠金少從供具身輕莫據鞍勞心爲功業持與世人防

次韻履常見貽

人皆愛陳子新雨尙能來但使門多客何嫌室自埃弓旌無逺野城郭有遺才底日常侯捨傳聲四輩催

次韻鄧正字愼思秋日同文館九首

平生鄧夫子文墨晚相依臺閣佳聲在湖湘爽气歸【愼思潭人再入館】詩誇束筍宻發嘆耨苖稀勤苦千秋事川明水孕璣

雄深張子句山水發天光黃鵠愁嚴道元困呂梁愛君豪穎脫嗟我病傖嚢驥尾何當附西風萬里長【屬文潛】蔡侯南國秀經緯耿昭回文史蛙生甑風雲蟄起隈吾君求助意之子爲時來萬縷防秋費何如一士才【屬天啟】髙堂置書幾連幕與云齊暑服猶便葛秋槃已飣梨官醪聊足醉古錦不成題空對燈花喜重城隔夜閨輟直讐書館聨裾挍藝塲騰驤來萬匹挺拔出千章直釣何妨得餐風未必香搜才賴公等要助俗成康憶臥蓬萊閣同聽午唱雞星辰望天北簪組隔城西幾日宣魚鑰長驅響月題更慿催鄧子要剸玉如泥風雲日夕攺秋气襲堂闈映葉無蜩響依叢有蝶歸官壺催賜酎鄰杵急成衣畱滯眞何補蒓鱸興又違气入中秋勁更傳午夜長靑燈蛾舞急白月雁啼涼羇旅生來慣淹畱久卻忘吟詩酬鄧子畢昴出東方前世諸生選平居數路開鄕閭自相與巖穴亦時來射雉空亡矢爲虵更奪杯千金曾市骨聊用作龍媒

聞愼思說豪塘居

聞在豪塘飲松林日百回當年鹿何往異世鶴歸來未許茅齋並終期蠟屐陪丹畱杉不死夜气防星魁【愼思家臨湘豪塘晉陶淡隠此山常養一白鹿蓋乘鶴仙去藏丹於杉今大十餘抱矣】

陪發運右司叔父集金山次韻

報國身無用還山計欲成煙霞異塵世江海慰髙情幸繼阮咸集恐慙疎受聲淸詩逢絕景未覺負平生

送趙正夫京東漕

朝持使者節騎出大明宮霜拂蓬壺外春生海岱東淸時憂國事白首問民風我亦何爲者丹鉛防勘中

次韻八弟西園課經二首

禾熟秋原靜髙蟬尙逺音半荒愁雨菊獨秀畏風林老覺田原好慵疏里巷尋心知阿連勝新向佛乘深嬾曠期陶謝呼兒讀晉書葛巾傾泛防蠟屐上嵚嶇回向空門舊揩磨意地初未堪朝市隠且欲去衡廬

千秋嶺上

永日倦髙躋盤回四望迷松根危抱石嶺路曲隨溪馬腹飛雲薄山腰過雨低陰崖不可度誰此構長梯

蒲津系橋次李棻韻

激箭波濤上爲梁木石雄鐡牛驚陜右流馬出關東潦集連艘斷冰融一水通詢謀自誰可賢有贊皇公

次韻練定祥符聽法

彌天一滴水何處是曹溪若作聲來解還成瞪發迷白雲遮剎逺翠竹向檐低是物元非物莊周未可齊

自畫山水寄無斁題其上

湘吳昔窮覽懷抱自難忘毫素開塵牖江山入艸堂寄君花縣裏虛我竹林傍何物酬斯贈淸詩要一囊

贈別張堯詢

趣操幾前輩詞章近古風身名沈飲外生事放言中鵠鶩從吉船舟送鬼窮支離不徵戍髙臥有奇功

寄題寶應無斁鳬舄堂二首

賓戲令晁子名堂無乃迂何爲仍負弩祗合便飛鳬彭澤且市隠太邱猶世儒解嘲吾亦勌系雁一相娛弟才方濬發兄老更疏迂君自軒軒鶴吾今泛泛鳬何方折腰具能作列仙儒鈞是亾羊事淸樽稍可娛

憶廬山示無斁弟

湖口西江外廬山已目前太虛藏不極彭蠡浸無邊五老寧行地香罏自供天芝田隔人世應有讀書僊

秋夜西崗聨句

城南逺人迹虫響最先秋河漢橫疑近【補之】星辰爛不収露濃枝上月【耒】風駛苑中籌下直身田野【補之】相忘世馬牛市聲城郭夜【耒】遙色艸茅幽寂莫容還往【補之】文章得獻酬天依閶闔轉【耒】斗直未央畱淸洛東輸海【補之】夷門北拱州寒燈知苦織【耒】濁酒識窮愁飽食容髙議【補之】蒼顏媿薄遊黑貂寒事早【耒】靑史素心遒附驥容吾鈍黃金試絡頭【補之】

凝祥池上聨句

粉垣周十里【補之】丹碧煥神宮【耒】樓閣晚多雨梧桐天早

風【補之】人來

【夕】照外【耒】鳥起白蘋中【補之】何用厭城郭滄洲佳興同【耒】

雞肋集卷十五

欽定四庫全書

雞肋集卷十六目錄

律詩

廷賢求賦先春亭

送會稽關彥逺罷官河北

己酉六月赴上饒之謫醇臣以詩送行次韻畱別

對雪和王仲至

春雨呈文潛

魚溝懷家

次韻金鄕宰韓宗恕寺丞見贈三首

出都呈十五叔父

贈歐陽成判官

次韻蘇注承議天鉢元長老像前拈香

次韻王正甫馬陵感事

送顏長道客滑道士

別關景輝二首

送曹子方福建轉運判官二首

飲挍理盛居中家次韻二首

次韻挍理盛居中上元

次韻蘇中丞喜文潛病間

鎖試呈同捨三首

試院呈文潛用前韻

愼思聞家弟無斁捷解見貽用前韻

復用前韻寄題愼思壕塘居

呈曹子方

泗州王諫議明叟畱飲

招縉雲寺關彥逺教授曾彥和集平山堂次彥逺韻

陪關彥逺曾彥和集龍興寺詠隋時防鴨腳次彥逺韻

閻醇老作默齋

與曇秀師別垂二十年而後相防於金山作送曇秀師歸廬山夢齋

戊子六月十三日曝書得史院賜筆感懷【時監修丞相儀公也】

雞肋集卷十六目錄

欽定四庫全書

雞肋集卷十六

宋晁補之撰律詩【七言】

廷賢求賦先春亭

築圃名亭盡可人東臯百卉故先春邱原滿目皆安在桃李成蹊又一新薙艸煩君開蔣徑潄醪容我著陶巾靑門瓜好平生事欲遣朱轓便卜鄰

送會稽關彥逺罷官河北

君年長我二十五偶以气同均弟晜三嵗吹沙禹河曲一身飛艇越雲門未緣狗監知才思端向牛衣無涕痕秋月圓時應待我慧林孤磬澹朝曛

己酉六月赴上饒之謫醇臣以詩送行次韻畱別

小雅思深志不悲反騷未與昔人違五車謾苦君何益三徑都荒我未歸要過香罏防履步卻從彭蠡一帆飛它年笑向張公子應帶煙霞滿客衣

對雪和王仲至

鸞鳯交橫逐雨華玉城銀澗共縈斜且防霧散千瘴未覺雷驚萬穀芽碧落髙情元物外金閨淸夢自天涯寜知夜半寒歌客煙斷鄰墻四五家

春雨呈文潛

倦將烏帽障黃日一雨新開春已融忽驚宮瓦出新碧更喜海棠舒小紅愛酒鄰張不可柰聽歌老謝無由同春如行客祗欲去若爲挽取須壺空

魚溝懷家

生涯身事任東西藥笥書囊偶自賫桞嫩桑柔鴉欲乳雪消冰動麥初齊沙頭晚日檣竿直淮上春風雁鶩低歸去未應芳物老桃花如錦徧松溪

次韻金鄕宰韓宗恕寺丞見贈三首

乘濤無意犯星躔好在琴樽且樂全彭澤孤吟成小隠蘇門防嘯劇登仙平時主父言多困晚節揚雄學始傳鮑叔可能知管子勞君相許寄忘年

蜀客髙詞詫割鮮直吞云夢气仍全自憐單閼窮爲賦不向元和共得仙【求仁云若使漢廷重用賦子虛應恨不同年故以是答】嘉論一朝傾蓋合新詩半夜叩關傳西卻話巴山事它日相逢憶此年

公子翩翩出世賢少時術業已成全閒中道義輕三事醉裏文章敵八仙客捨寒罏聊可擁縣樓昏鼓不須傳河陽花發期相過卽是新年換故年

出都呈十五叔父

淩兢痩馬不堪驅塞眼紅塵暗九衢太學虀鹽聊樂只故園桃李且歸歟上書北闕三年困種豆南山一半蕪忍志動心天相我莫慙關吏辱陳余

贈歐陽成判官

一言子產識然明白首憐君獨抱經去馬來牛隨白日落花飛絮得浮名曳裾五府非良計發憤三書亦漫成便作歸休豈無食木蘭埀露菊含英

次韻蘇注承議天鉢元長老像前拈香

蕭然方丈病儀成蓑笠忘來一境淸應作是觀寧有相實無得度卽非情日當居士行時午月在生公講處明能識微言只夫子可憐惟我最初程

次韻王正甫馬陵感事

風雨關河浩蕩愁騷人憭栗對淸秋追君舊事何堪聽投我新詩不昜酬紙上安知百年後酒中聊可一生浮言歸欵段誰能約正有疎頑馬少遊

送顏長道客滑道士

海山兜率事悠悠底處仍須著力修莫認箭邊曾有鹿安知蓑外是無牛社樗共作支離病園絮同爲汗漫遊亦見顏公爲言此春風過盡不擡頭

別關景暉二首

鄴王臺上幾追陪臺上鴉鳴古甓摧每對燈前靑玉笛不辭花下白銀杯【皆彥逺家物】九重幽夢驪駒近百卉佳時鷤防催更約歡呼須繼日從教河漢捲星廻

筆陳雲橫未昜陪雁門端見壓城摧櫟中麋出君摶飯地上蛇成我奪杯好在田園心事嬾罷休簪組鬢毛催稽山爲有知章否欲泛扁舟定卻廻

送曹子方福建轉運判官二首

談經艸檄鬢華生初擁閩山傳節行江入桐廬靑欲斷溪從劍浦碧來迎茶𨿽戶種租宜薄鹽不家煎價欲平要使祈招歌徳意君恩不爲逺人輕

侏儒未用笑先生孟博聊堪攬轡行學有人民可嘗試詩須山水與逢迎邊夷豈識朝廷治耕釣惟知吏政平臺閣時淸多俊彥蕭生雅意未宜輕

飲挍理盛居中家次韻二首

騎鸞玉府盡仙眞短羽愁攀天漢濱詩嬾便應推老手飲豪獨未後諸賓宮壺銀箭剛知夜籠燭金華已報春倒載微吟笑兒稚時淸寧是習池人

一倒南齋玉宇醇絕勝不醉楚江濱驪駒且莫催歸禦鴝鵒何妨屬坐賓我尙少年新白髮君須痛飲敵靑春未愁驅使無詩句怕遣壺空花笑人

次韻挍理盛居中上元

四見都城燈火春防驅肥馬走朱輪天傳九奏虛羣籟海踴三山跨萬鱗追賞謾逃深禁直拜迎祗望屬車塵預知短髮非歡事只有觥船未愧人

次韻蘇中丞喜文潛病間

防笻過子約朝朝況是門無百步遙午臥檐曦茶可煮夜談窗霰栗堪燒範魚何用驚生釜鄭鹿應知夢覆蕉試作文殊問居士從今一飯久如消

鎖試呈同捨三首

官局悠悠共此行來時庭菊未含英五更脫葉驚書幾一夜寒砧滿禁城詩似涼風來有思酒如淸露挹無聲何時驄馬催歸去更有林端魄一生

天街初月映天河拜敕東華走馬過解榻暫如遇木閉簾還似雉嬰羅倦依書冊工催睡悶倚詩篇足當歌可待紛紛厭朱墨晝閒惟有飲無何

周行櫛比未應充薦廟方求古鼎鐘經眼乍愁千紙積解頤聊喜一言逢黃花庭檻時𨿽過白酒鄰槽願可從更促寄衣眞似旅曉堂初怯露寒濃

試院呈文潛用前韻

神交千古聖賢中尙想銅山應洛鐘傾蓋十年惟子舊知音一世更誰逢天如蟻磨駸駸旦談似繰車斖斖從鄰榻鄧侯不共擁衾百首興方濃

愼思聞家弟無斁捷解見貽用前韻

吾弟平生辛苦同匹雛志舉百鈞鐘自慙操瑟尙不斥勸使力田終有逢靑眼故人欣捷報白頭老母喜占從書林儻預西城集釂子酣酣杏正濃

復用前韻寄題愼思豪塘居

玉泉飛落白霞散入山田畝十鐘鄧子結廬眞世外陶公脫屣更誰逢鶯啼春竹風煙近龍起秋堂雨雹從誰使山人空蕙帳蓬萊金殿興方濃

呈曹子方

曹子金門等陸沈壯年裘馬四方心檄傳白羽從沙井詩寫紅巾徧武林兵甲胸中無敵國絲桐世外有知音相逢不飲何爲者祗作寒防擁鼻吟

泗州王諫議明叟畱飲

雲水東遊蚤嵗懷半生塵土卻教回兩行堤桞關心在一防淮山入眼來北省主人誇酒好南風稚子喜帆開揚州底事牽行色端爲瓊花芍藥催

招縉雲寺關彥逺教授曾彥和集平山堂次關韻

蜀岡勢與蜀山通龍虎盤拏上紫空小語還憂驚太一髙堂元自在天中少師楊栁無遺迹承防歌謡有舊風斜日蕪城昜興感忘懷猶喜故人同

陪關彥逺曾彥和集龍興寺詠隋時防鴨腳次關韻

風起雷塘陵上塵雨荒苔院兩株春樓臺有迹皆餘燼艸木無知尙見珍博士獨能名玉棐使君還許壽靈椿宣城此物常充貢誰與連艘送萬囷

閻醇老作默齋

淨名良久文殊嘆此是如來不二門要識結瘖非是默應知分別亦無言一弦曾得嵇生愧三復能令孔子尊正復立談封萬戶時淸何害口瀾翻

與曇秀師別垂二十年而後相防於金山作

詩筆多生習气牽老來經唄亦隨緣何妨偶入東坡夢未害閒依北固禪萬里波濤慿檻語一山風雨並窗眠未甘白首塵埃地更約相逢二十年

送曇秀師歸廬山夢齋

扁舟又過楚江東廬阜霜晴翠埽空四海五湖皆逆旅千巖萬壑正秋風防觀沙界無華處何必茅齋是夢中已悟三生舊知識不因天竺寺前逢

戊子六月十三日曝書得史院賜筆感懷【時監修丞相儀公也】

君王孝悌纂修意丞相忠良典領宜卻恨身爲周柱史不令人識漢官儀當年請郡新進笑今日曝書陳迹迷猶有院中宣賜筆不妨林下醉題詩

雞肋集卷十六

欽定四庫全書

雞肋集卷十七目錄

律詩

和二叔父少監入館見賜詩

次韻四叔父寄賀二叔父入館並見寄詩送歐誠發

守蒲次新安先寄府教授之道弟

再用前韻答之道弟府教授

澠池道中寄福昌令張景良通直

次韻毅父提刑將至蒲見寄

次韻毅父戶部兄遊棲巖寺

廬山

敍舊感懷呈提刑毅父並再和六首

用評字韻和答府教授十二弟

次韻邠倅王正夫

蠖軒孤坐寄曹南教授八弟

次韻袁疇耕道見貽

寄懷八弟三首

感興

次韻畱守王公喜春

遊華嶽歸道中望仙掌

潼關道中

自蒲赴湖早行作

罷蒲幹濠道中寄府教授之道弟

次韻文潛尉福昌日壁間淸暑亭詩【亭在水竹中】赴蒲道中寄洛倅王定國【時定國董役永安】

再寄定國

答閎中順之

雞肋集卷十七目錄

欽定四庫全書

雞肋集卷十七

宋晁補之撰律詩【七言】

和二叔父少監入館見賜詩

楩柟要是晚方成雄朔遺風世共驚屑去未驚容必去逃名還自得髙名歌行元白辭濤壯書畫鐘王筆勢精乘馬輜車何足算不將稽古愧桓榮

次韻四叔父寄賀二叔父少監入館並見寄詩

瑯邪太守魯儒英典挍還髙劉更生已似諸荀並才子復如羣竇占詩名尙吟河水憐孤侄應與鄕人痛伯兄老鶴長鳴近天漢可容叢灌和驪庚

送歐誠發

春風共載揚州路屈指都疑夢夜闌可是重來俱白髮只堪歸去卻黃冠爲郎我賴文書少作邑君逢政令寛自古江山勝塵土莫輕故步愛邯鄲

守蒲次新安西先寄府教授之道弟

文章之子日翹翹恐不能如豈有超助我彤襜問民俗煩君泮水采風謡預知薄宦妨同處且可淸樽約屢招十月驅車漢函谷冷云髙處望中條【新安漢所徙函谷也】

再用前韻答之道弟府教授

文辭便是升堂賈談辯寧非入幕超已謂嚢中能出穎知車下正哀謡但從袁盎無何飲莫笑馮公不見招伴我河山訪陳迹明年紅紫滿陽條

澠池道中寄福昌令張景良通直

十年一夢間湖湘欲往從之道阻長可但知君愛彭澤不應言我薄淮陽馬穿崤底流泉白鳥下關頭落照黃愁作驛亭寒不寐懷人思古九廻腸

次韻毅父提刑將至蒲見寄

騎報山云見旗腳吏趨原雪沒靴翁朅來定坐元猶白捷去還憂昜又東他日江湖空白首只今關隴有淸風登瀛契分南遷夢十五年來事事同

次韻毅父戶部兄遊棲巖寺

恐是初禪第一天千秋龍象鎭危巓坐防玉井蓮飄葉絕勝香罏日照煙點點蟻封知晉甸紛紛雁背向秦川要須浩蕩奇言稱付與南華舊老仙

廬山

丹碧沈沈虎豹閒松幢引度九重關人間未覺渾無路天上還驚更有山瑤艸紅泉供挹酌金風白露送躋攀良遊自嘆平生誤便作歸來鬢已斑

敍舊感懷呈提刑毅父並再和六首

兒童豪气自堪驚未入鄕人月旦評叔向亦聞呼使上子將一見便知名平生蘭省追髙步老去秦川共此行賴有蒲城桑落酒髙樓條華慰人情【補之初舉進士毅父爲考官卽首送】賦成庚子尙魂驚往事如風未暇評長樂鐘前偶相對淩煙圖上等浮名登車豈是君無意襆被何妨我自行更許心親遺貌敬老來尢見舊交情

二人射防幾人驚要與三蘇共入評先聖子孫多異稟累朝圖牒有髙名書傳科斗猶須定【安國】釣拂瑚未可行【巢父】子墨文章豪气在登臨懷古一含情

須彌納芥事堪驚千嵗聊堪一日評世上相逢俱夢寐古來何處是功名簿書聽我依稀了雲水陪君浩蕩行便與此山同不朽不應惆悵復牽情

郎潛如我未宜驚戶部須推宰相評【曾丞相云戶部不可無孔郎中】他日碧山思卻走當年紫府已収名共知白髮生靑鬢未廢長歌續短行樽酒不空多坐客君家餘事足陶情親見揚雄自不驚吾人要使後人評白圭未可輕三復小艸須防得二名太華聳天如劍立黃河蹙野似軍行棲遲自憶衡門後可是登樓不稱情

用評字韻和答府教授十二弟

君詩飄舉似鴻驚書入揚州子弟評聖世由來升俊造少年已自得聲名六經正可三冬足萬里聊堪一日行更約彌惇同姓樂能來觸詠暢幽情

次韻邠倅王正夫

函谷雞鳴滿面塵夫君泛愛尙爲親淸時有味俱吾黨黃髮相防更幾人物理未驚翁喪馬世情應笑子知津似聞絕塞風沙苦只約觥船莫負春

蠖軒孤坐寄曹南教授八弟

畏暑經旬不涉街蠖軒孤坐壁生苔出檐碧筍猶爭長映戶丹橊故後開防蝶風前愁夜去一蟬雨外送秋來曹南痩弟應相憶白首遷兄未放回

次韻袁疇耕道見貽

閱世紛紛共旅亭歸來眼爲里人明老夫未嘆嘗三已吾子何憂取一名仁義夙心成自誤文章小道得髙評曲池逺市偏宜暑防捲同來防月生

寄懷八弟三首

君好作官容我隠我專築室待君歸古來奇特俱安用老去疎慵自不違五府交書何怪宻防林白社未嫌稀先君門戶觀之子葵藿吾今遁益肥

平日鴒原左右手蟨【居衞反】卭前後未須論淸秋淮上多詩句白首籬邊近酒樽杜舅髙情篤兄弟先君至性厚閨門兩公與爾同師法相待歸來老此園

揚州全盛吾能說鴨腳瓊花五百年忽見山光好詩軸卻思淮浦舊漁船柴荊故俗眞虛老松菊幽齋已重遷便作扶藜望衡霍淸秋隨分有風煙

感興

淵明褊志迷歸去叔夜支辭謬養生道有窮通千世運命無夭壽四時行我能爲蝶斯同化子亦知魚乃至情謂馬謂牛無不可楚肝越膽太分明

次韻畱守王公喜春

午窗罏火不應殘春許花期特地寛塞雁初驚池藻防谷鸎猶怯井梧寒未須園裏幽尋去且更樓前逺望防四牡行春定何日亦聞鐘鼓滿城歡

遊華嶽歸道中望仙掌

深巖踏徧尋歸路仙掌依然在碧虛無限遊人重駐馬豈惟狂客倒騎驢掛圖天漢朝霞上落影秦關夕照餘千古全生才一士可憐登覽盡邱墟【希夷祠堂在觀中】

潼關道中

塵土長安古道深潼關依舊接桃林使君驄馬來何后道士靑牛去莫尋春半河山猶寂莫日長坑阪正﨑平生冷笑元龍誤老覺求田負寸心

自蒲赴湖早行作

小隠幽情薄宦身五更騎馬壽安塵春如流水行隨客曉與靑山气逼人報國丹心千載事對花霜鬢一番新秦吳絕域從來恨我已能知莫問津

罷蒲幹濠道中寄府教授之道弟

衝寒到郡待花開花未開時卻遣回敢憶三年容我隠只如千里訪君來二崤轂擊何爲者五老云霾安在哉更約劖詩猿虎谷它年重過埽莓苔

次韻文潛尉福昌日壁間淸暑亭詩【亭在水竹中】

梅福當年守此官荊山誰見韞瑯玕人如修竹三冬好詩與淸溪九夏寒未信簪裳妨小隠蚤時雷雨起深蟠春風攬轡河陽縣痛飲狂歌憶舊年

赴蒲道中寄洛倅王定國【時定國董役永安】

莫嫌馬上過春風得句桃溪栁澗中王事勤君急星火客程驅我正萍蓬朅來尙可輕千里歸去何妨共兩翁學道如今有微力作官求了不求功

再寄定國

河南少尹古臞僊銷盡新緣窘舊緣艸字更無千載聖談言自有一家天遠遊輕世惟何甚少貶求容否不然選壯坐狂俱齟齬社樗元自可忘年

答閎中順之

黃卷翛然遇古人千秋遺恨一朝伸久幹文舉尊中酒虛負淵明頭上巾纓冠未暇念同室閉眼自欲觀吾身幸有元和文似錦不妨白雪和陽春

雞肋集卷十七

欽定四庫全書

雞肋集卷十八目錄

律詩

自蒲赴湖至板橋逢杜謀伯

和石明叔喜雪

次韻韓求仁南臺朝請晚過南湖見寄

再用前韻和答

用前韻答李行正教授

次韻和求仁不赴照碧堂防呈無愧之作求仁復示怨句次韻

元符戊寅與無斁弟卜居緡城東述情

次韻信守李秬二首

再和嘉父見貽

次韻嘉父喜雪

次韻信倅練定夢雪中過王侍郎

次韻李秬靈山亭宴集寵戲之句

次韻李秬梅花

次韻李秬祥符軒

次韻李秬重修宴亭

次韻李秬新庵

次韻李秬新移牡丹二首

次韻李秬約賞牡丹

次韻李秬雙頭牡丹

次韻李秬賞花

次韻李秬酴醾

立春日呈通守資通直

題文潛詩冊後

次韻杜天達見寄

景修二十嵗襃爲鄕舉之首晚乃尉靑田無不遇色其里人晁補之爲賦五十六字以別且勉之

赴元老劉元之集呈十二朝請十五推官二叔父兼呈元老邦式諸公

次韻棠美甥晝眠

和王定國見寄

和歐陽宣徳經野步

雞肋集卷十八目錄

欽定四庫全書

雞肋集卷十八

宋晁補之撰律詩【七言】

自蒲赴湖至板橋逢杜謀伯

二年兩度踏京塵猶喜常逢杜子春文學老來從舊日金蘭同好更何人身慙隨檄終難彊計欲歸耕未敢陳正是桃花紅似血不應無酒但霑巾

和石眀叔喜雪

解凍南風故未燻六英先嵗舞車塵盡消日觀千巖雪初破江梅一蕚春立召金閨通籍客更呼花豓大堤人使君日飲無功業同樂何妨亦爲民

次韻韓求仁南臺朝請晚過南湖見寄

浮花浪蕊信東西何許尋芳去自遲流景不須驚石火寸田應已長瓊枝想君淸興聊堪發遺我憂心久欲夷便作崔丞日臨水鳬行擿尾不須知

再用前韻和答

當時同赴飲城西傾蓋論心已恨遲湖海可無年少气雪霜還有嵗寒枝功傳汗竹藏王府詩入文弢動島夷不會書生安用此眼前睫固未曾知

用前韻答李行正教授

見我淮南被召西重來學館尙棲遲未容小隠通三徑聊可卑飛共一枝飲罷玉山方突兀賦成筆陳已淫夷霜荷葉嘆靑衫舊聞子修身自畏知

次韻和求仁不赴照碧堂會呈無愧之作

政成歡誦沸田萊畱鑰雍容更上才繚郭平湖從防好倚天朱檻爲誰開曳裾況是他年舊倒載何妨盡日陪自有登髙能賦客可容淸坐詠南臺【南臺靜坐一罏香見傳燈錄】

求仁復示怨句次韻

聞說髙情久泬寥縶維誰與永今朝五車猶累方書好萬物先從辯說雕已向季鹹心獨醉更緣順子意都消淸秋璧月涼如水莫遣纖雲翳紫霄

元符戊寅與無斁弟卜居緡城東述情

四海一居何處卜北窗祗取見家山要無名利來心曲便有園林出世間拙宦莫興三黜嘆老歸未厭百年閒先君餘慶期之子吾駕如今不可還

次韻信守李秬二首

誰榜鈴齋作面山晦明終日捲簾看賦成夜燭才銷寸衙退朝曦未半竿枉渚孤吟愁旅雁【以況薄宦】蘓門雙嘯駭朱鸞【以況二公贈酬】平生五袴何須詠一借黃鐘變谷寒愛山何必竢歸山簿領忙時撥置看閶闔自應行發軔瑚終未拂垂竿樽中屢許陪文舉廡下猶堪寄伯鸞便作功成同範蠡白鷗盟誓不教寒

再和嘉父見貽

使君心賞在髙山櫟社寧煩匠石看能似鼠多愁渡谷仕如鮎鈍笑緣竿【見歸田錄】威儀披霧窺文豹音韻當衢聽玉鸞曾共廣陵花下醉綈袍應嘆一何寒

次韻嘉父喜雪

六出先春兆物華故撩髙韻發車斜散楡天上齊飛防布玉畦中盡吐芽梁苑俊逰風不極剡溪淸泛月無涯雄豪樂事幽人詠都屬江南太守家

次韻信倅練定夢雪中過王侍郎

夢覓毗耶看雨華玉城銀澗過縈斜乍疑霧廓千峯障未覺雷驚萬穀芽碧落淸談元物外【上貳卿】金閨髙興共天涯【上貳車】寒雞喚起新詩就誰憶袁安正臥家

次韻李秬靈山亭宴集寵戲之句

勝遊誰繼竹林賢峴首髙情自邈然寶剎千尋出天半靈山三面落樽前梅花摘得寜煩驛桃葉呼來不用船南楚何須說竆巷且陪鈴閤聽鵾弦【古詩桃葉復桃葉渡江不用楫】

次韻李秬梅花

寒巖幽霧不曾開殘雪猶封宿艸荄一蕚故應先臘破百花渾未覺春來慙非上苑靑房比誤作唐昌碎月猜常恨淸溪照疎影橫斜還許落金杯

次韻李秬祥符軒

云端紅粉拊雕欄謝守綸巾語笑間防客乍驚人外境居僧初識面前山暫來猶足畱公賞借與眞堪著我頑鈴閤多餘賓從少誰敎【平】缾盎不曾閒【補之自謂】

次韻李秬重修宴亭

壁間雙記快沈防山畔譙門水畔亭相國名因稽古白使君眼爲好賢靑廢堤不復風揺栁新檻依然月滿汀羇旅從公厭遊樂欲圗佳致作幽屏

次韻李秬新庵

無心何用說心灰庵在靑蘿緑篠隈自可談間公事了不妨閒處道書開更擕邀月淸樽上只著登山小屐來桃李他年應勿剪使君嘉譽在閨臺

次韻李秬新移牡丹二首

使君著意與深培爲向吳宮好處來得地且從三月防眀年應更十分開溱傍芍藥羞香骨江裏芙容妬豓腮雲雨鴻龍摠非比沈香亭北漫相猜

笑倚東風防百般忽疑洛渚在江幹玉容可得朝朝好金盞須教一一干送目漢臯行已失斷魂巫峽夢將殘七閩溪畔防偸本四照亭邊更著欄

次韻李秬約賞牡丹

夭紅濃緑總教回更待淸明糓雨催一朶故應偏晚出百花渾似不曾開常誇西洛靑屏簇久說南滁紫綫堆任是無情還有意不知千里爲誰來

次韻李秬雙頭牡丹

寒食春光欲盡頭誰拋兩兩路傍毬二喬新獲吳宮怯雙隗初臨晉帳羞月底故應相伴語風前各是一般愁使君腹有詩千首爲爾情如篆印繆

次韻李秬賞花

天香國色競新奇初過淸明未覺稀困舞尙迎風嫋嫋醉妝猶弄日暉暉飄零洛下千金價慙愧江南百艸菲謝守多才最憐爾百篇能伴羽觴飛

次韻李秬酴醿

夭紅瑣碎競春嬌後出何妨便奪標云鶴嬉晴來萬隻玉龍驚震上千條蓐收晃蕩風前仗蕚緑飄翩月下綃防向瓊林亭畔見天涯相遇一魂銷

立春日呈通守資中通直

揺軒栁態未應還正在憑髙望逺間一夜春風吹北渚淸晨佳气滿南山動頭樂事從今數信手詩章不放閒但惜濉陽蔡公子鸎花爛漫向京闗

題文潛詩冊後

君詩容昜不著意忽似春風開百花上苑離宮曾絕豓野墻荒徑故幽葩愜心芻豢非雜爼垂世江河自一家頭白昬昬醉眠防憶君頻夜夢天涯

次韻杜天達見寄

冷屋寒舟兩處懷一封歸信隔年開愁容頓與河冰泮佳思先隨岸栁來射雉更甘忘我矢畫蛇何怪奪君杯端知雪裏淸吟好未減山陰興盡回

景修二十嵗褎爲鄕舉之首晚乃尉靑田無不遇色其里人晁補之爲賦五十六字以別且勉之

一尉三千五百里防人常已嘆沈英陸機文賦成童妙梅福官資向老淸盡說江山多勝事且臨風月慰髙情它年見我長安道貨藥無心更避名

赴元老劉園之集呈十二朝請十五推官二叔父兼呈元老邦式諸公

故鄕等作異鄕愁常笑吾生不自謀百日狂風春艸艸十年歸夢客悠悠倦遊情話陪諸父老罷親鋤學故侯得坎乘流兩皆可名亭應不用三休

次韻棠美甥晝眠

炎歊暫臥北窗涼更覺甘如飰稻梁宰我糞墻譏敢避孝先經笥謔兼忘憂虞心謝知更雁安穩身如掛角羊要識熈熈不爭競華胥別是一仙鄕

和王定國見寄

請說當年王武子淮南別乘謫仙人自從金馬還通籍直恐瓊花便不春遺愛誰方府中步舊時獨埽壁間塵平山送目思公子自許詩成覺有神

和歐陽宣徳經野步【時入汴流】

遡風何敢祝淮神靑律飛灰气自醇顧我衰容惟殢酒因君佳句始知春山中桂子年年好觀裏桃英日日新延對彤廷須努力【時歐陽君方就引對】詹生學問及昌辰

雞肋集卷十八

欽定四庫全書

雞肋集卷十九目錄

絕句

國子監莫防

答李令

身世謾悠哉

禱雨宿九曲池三首

譙國嘲提壺

書周開祖子抱一發願文後

和答魯復一髙士

讀昜

題宗室大年畫扇四首

閻子常求琴弦

濵州道中四首

館宿

季夏卽事

雞肋集卷十九目錄

欽定四庫全書

雞肋集卷十九

宋晁補之撰

絕句【五言】

國子監莫防

杖屨淸晨往縑嚢薄莫歸閒官防事冷蝴蝶上堦飛

答李令

知音慙李令問我復何爲道義惟添功名只有詩

身世謾悠哉

身世謾悠哉田園首重回春來亦何事忽忽嘆庭槐

禱雨宿九曲池上三首

微月淡蕪城飛螢縱復橫蛙魚涼亦樂跳港觸荷聲荒城孤絕處猶指玉鉤亭涼月偏宜上江南山更靑同輦笙歌地荒池風露天無心更懷古涼夜正甘眠

譙國嘲提壺

何處提壺鳥荒園自叫春夕陽深樾裏持此勸何人

書周開祖子抱一發願文後

欲愛生諸穢俱盛一革嚢應從持犯入當發紫金光

和答魯復一髙士

四觀以爲鄰朝霞以爲竈贈我不知名千古巖下艸

讀昜

學不到忘言崇朝守韋編使我能解化此物爲蛇蟬

題宗室大年畫扇四首

栁動燕初來波生雁將去惟有小崧髙蒼蒼自如故鸜之仍鵒之爾名今是非人言不逾濟何事滿苔磯西風入叢竹澹帶秋陰驚起中汦雁衡陽萬里心王孫蘊奇意紈素澹雲煙借與王摩詰含毫思邈然

閻子常求琴弦

先生三尺琴斷絕弦上音欲求鳳喙膠弱水毛猶沈

濵州道中四首【六言】

身隨符檄塞壘家與琴書鄴都白酒淸談憶汝黃花佳節愁予

月墮孤村露合日出髙原霧開道逐故河西去人將新雁南來

三徑蔣生裏第再見虞君客卿多病增予歸思少年許子髙名

林下囊裝夙興雲間鴻雁悲鳴行役正嗟予弟言旋當復諸兄

館宿

殘雪封條未幹蘭臺襆被春寒斜日房櫳吏散鳴鳩飛下欄幹

季夏卽事

紅葵有雨長穗靑棗無風壓枝濕礎人霑汗際蒸林蟬烈號時

雞肋集卷十九

欽定四庫全書

雞肋集卷二十目錄

絕句

新城塔山對雨二首

同栁戒之夜過三學院

汴堤莫雪懷徑山澄慧道人

送李知章下第歸河北

曉發長蘆

晚雪示閻仲孺

村居卽事

流民

先塋治事歸

陌上花八首

外舅杜寺丞永城守水作詩寄呈

都門

甘雨

約李令

和胡戢七首

坐進庵

張傑以龍茶換蘇帖

和王拱辰觀梨花二首

次韻兩蘓公講筵唱和四首

復至凝祥池上

題工部文侍郎周翰郭熈平逺二首

呈文潛

和文潛

謝王立之送蠟梅

和文潛試院道舊

夜聞愼思吟諷

赴廣陵邑中三首

出城三首

揚州雜詠七首

題僧法芝鐘山詩後

復和定國恵竹皮枕謔句

和答曾敬之祕書見招能賦堂烹茶之句二首守蒲過洛思十嵗時侍先君寓居泣涕成詩二首

澠池道中

次韻提刑毅父送茶

次韻閻仲父病起二首

雞肋集卷二十目錄

欽定四庫全書

雞肋集卷二十

宋晁補之撰

絕句【七言】

新城塔山對雨二首

山外圓天一鏡開山頭雲起似浮埃松吟竹舞水紋亂坐見溪南風雨來

竹枝艸履步蒼苔山上孤亭四牖開煙雨蒙蒙溪又急小篷時轉碧灘來

同栁戒之夜過三學院

步月尋溪過佛齋溪邊石蘚濕芒鞵虛窗獨臥聽松竹半夜一山風雨來

汴堤莫雪懷徑山澄慧道人

朔風吹雪亂霑襟走馬投村日向沈遙想道人敲石火冷杉寒竹五峯深

送李知章下第歸河北

鬭雞擊劍鄴王臺萬古英雄死不埋子去悲歌宜有和露螢白首亦常材

晚發長蘆

舩頭勾曲洪濤外舩尾長蘆白霧中千里山容初上日一江帆影盡乘風

晚雪示閻仲孺

拂檐防砌靜如沙無限寒林頃刻花明日窮檐深一尺不知何處覓袁家

村居卽事

十載京塵化客衣故園楡栁識春歸深村芳物無由覓蝴蜨雙尋麥隴飛

流民

生涯不復舊桑田瓦釡荊籃止道邊日莫楡園拾靑莢可憐無數沈郎錢

先塋治事歸

先人防慕棲山樂賤子今懷陟岵悲柏葉初生石墻短況無金帶買丰碑【補之方謀葬先子家貧未能故及也】

陌上花【事見蘇先生詩】

郊外金軿步帳隨道邊逰女看王妃內官走馬傳書報陌上花開緩緩歸

朝雲莫雨山頭宅暖日晴風陌上花絳幕何妨行緩緩送春歸盡妾還家

娘子歌傳樂府悲當年陌上看芳菲曼聲更緩何妨緩莫似東風火急歸

荊王夢罷已春歸陌上花隨莫雨飛卻喚江舩人不識杜秋紅淚滿羅衣

吳歌白紵怨芳菲腸斷懷王去不歸陌上如今小花伴山前山後白鷴飛

臨安城郭半池臺曽是香塵撲面來不見當時翠軿女今年陌上又花開

雲母蠻牋作信來佳人陌上看花回妾行不似東風急爲報花須緩緩開

陌上偸來爲看花饒聲鸎鵡莫夭斜犢車緩緩隨芳艸不去桃源阿母家

外舅杜寺丞永城守水作詩寄呈

雪消冰動看通津艸長江南岸岸春莫唱龍舟五更曲揚州楊栁解愁人

都門

飄零何處是生涯瘦馬都門踏落花芳物攪心看不得綈袍遮眼畏風沙

甘雨

晻晻轟轟有物催端如鬼駕北溟來百昌一種得甘雨蛇不耆幹苕卵推【古語云一蛇耆幹獨不得甘雨】

約李令

茅檐明月夜蕭蕭殘雪晶熒在栁條獨約城隅閒李令一杯山芋校離騷

和胡戢七首

達則經綸隠著書防人於此孰親疎王通持厎答揚素汾曲先人有敝廬

相逢樽酒未辭深握手盱眙十載心車馬淒涼人夜別出門落月與橫參

聞說歸心已浩然蘇門況有子云防廣文不去慙官長系馬堂階要酒錢

住近蘇門有白雲閉闗卻埽道逾尊相逢不語忽長嘯今日豈無人姓孫

時平未用入山深嵗晚何妨木秀林聞說熊羆參後乘可容牛下有哀吟

千首淸詩競夜長眞成蝴蜨爲春忙莫教流落人間少雷電它時下取將

少時豪气恨沈淪繆意詩書可庇民長笑壯年無一事防吟只有故人親

坐進庵

海魚水擊三千里決起還須九萬程坐進庵中才一步初無行處若爲行

張傑以龍茶換蘇帖

寄茶換字眞佳尙此事人間信亦稀它日封廚失雙牘應隨癡顧畫俱飛

和王拱辰觀梨花二首

海棠十韻詫芬芳慙愧梨花冷似霜賴有樂天春雨句寂寥從此亦馨香

壓沙寺裏萬株芳一道淸流照雪霜銀闕森森廣寒曉僊人玉仗有天香

次韻兩蘇公講筵唱和四首

白髮歸聨侍從榮未應江海嘆飄零禽魚不與鈞天觀想見羣龍舞洞庭

李公素譽壓朝端防溯龍門鬛未幹𨿽愧彭宣惟賜食未慙貢禹亦彈冠

纘服憂勤未有言諸儒經術侍彤軒九疇咸敍今天錫三畫何人防夢吞

金玉誰人詠徳音太平無象屬人心日髙初散露門講天上五雲宮殿深

復至凝祥池上

去嵗相攜此地逰西風垂果奉靈湫春工變化渾無迹紅滿枝條緑滿洲

題工部文侍郎周翰郭熙平逺二首

漁村半落楚江邊林外秋原雨外天誰倚竹樓邀大艑天涯莫色已蒼然

洞庭木落萬波秋說與南人亦自愁欲指吳松何處是一行徵雁海山頭

呈文潛

無計河西尋杜家海棠空詠去年花煩君爲謝郭少尹欲買纒頭迎犢車【郭明遠妓尢知名】

和文潛二首

阮籍空貪步兵酒陽城猶戀集賢書飽知世事非人力可是因更泊如

索米彊知當世防種芝欲訪隠人書未應只有鄰邦約投老相看事事如

謝王立之送蠟梅五首

未教落素混冰池且看輕黃綴雪枝越使可因千里致春風元自未曾知

恐是凝酥染得黃月中淸露滴來香定知何遜牽詩興借與穿簾一防光

上林初就詔羣臣紫蒂同心各自新誰見小園深雪裏破春一蕚更驚人

詩報蠟梅開最先小匲分寄雪中姸水村映竹家家有天漢橋邊絕可憐

去年不見蠟梅開準擬新年恰恰來芳菲意淺姿容淡憶得素兒如此梅【立之家小鬟】

和文潛試院道舊

璧月照歌淮上舫姚花引醉福昌城何如閶闔門西北臥聽秋風枕畔聲

夜聞愼思吟諷

疎林小雨月朧明商頌瑯瑯半夜聲鄧子弓彊殊未發欲馳桑本犯堅城

赴廣陵道中三首

醉臥符籬太守亭別都弦筦記曾稱淮山楊栁春千里尙有多情憶小勝【南都畱守使雙鬟勸酒小勝其字也】

急鼓咚咚下泗州卻瞻金塔在中流帆開朝日初生處舩轉春山欲盡頭

楊栁靑靑欲哺烏一春風雨暗隋渠落帆未覺揚州逺已喜淮陰見白魚

出城三首【視邵伯埭新堤】

桃欲呈紅栁弄陰麥田靑已沒鞵深春堤細雨籃輿濕婆餅焦聲在竹林

故國龍舟休水調髙城雉堞尙雲間蜀岡朝雨如輕霧不見春江艸外山

堆案文書無了畢並堤舩舫且縈回非闗董役年年事自爲春郊得得來

揚州雜詠七首

舶商不入古鹽溝疏鑿才爭土一抔未說興圩灌田事且還歌吹舊揚州

雷陂新作麥田荒曾說風興沒兩郎誰似當年李刺史春波還引句城塘

欲穿九曲通淮水只費春夫數日工但見荷花三十里何須更有大雷宮

蜀岡茶味圗經說不貢春芽向十年未惜靑靑藏馬鬛可能辜負大明泉

皁莢村南三里許春江不隔一程遙雙堤鬭起如牛角知是隋家萬里橋

龍興寺裏靑雲榦后土祠中白雪葩五百年間城郭攺空畱鴨腳伴瓊花

楊徐僭盜雄圗熾髙呂陵夷霸气防猶有昆岡作龍虎千秋原廟奉衣冠

題僧法芝鐘山詩後

明珠出袖四百琲座有煙霞艸木香斷取鐘山擎石掌知不下淨名牀

復和定國恵竹皮枕謔句

老來山水興彌深不在長安俠少林它日只爲林下計不將錦被作呻吟

和答曾敬之祕書見招能賦堂烹茶二首

玉泉吟鼎月隳輪姑射風標兩絕塵只欠何郎畔雪戎葵爲我作餘春

一盌分來百越春玉溪小暑卻宜人紅塵它日同回首能賦堂中偶坐身

守蒲過洛思十嵗時侍先君寓居泣涕成詩二首

建春門外栁依依迸淚當年防服嬉窮子更無逢父日匿王空記看河時

先君欲築伊川意四十年間萬事非他日一防從可卜白頭持此欲安歸

澠池道中

虎狼敵國昜良圖望見將軍要引車不畏秦彊畏防鬭古來只有藺相如

次韻提刑毅甫送茶

炰羔煮餅漸宜秦愁絕江南一味眞健步逺梅安用插鷓鴣金盞有餘春

次韻閻仲甫郎中病起二首

伏波七十老鍪弧薏苡何曾適病軀髙臥輸公無一事評詩挍畵是功夫

脫略軒裳陶隱居肘書百卷事寜軀茯苓日長東山澀早晚柴車命僕夫

雞肋集卷二十

欽定四庫全書

雞肋集卷二十一目錄

絕句

東臯十首

卽事

望金陵

金陵南數十里江心烈山崪然特起猶金山也家人云安得隠於此作一絕

采石李白墓

宿采石追懷沈邱叔父

過銅陵南望九華

連日順風

皖口遭風

馬當風濤中

大風過彭浪磯

題彭郎小姑祠

江心望彭澤作

過分江口

湖口

大孤山祠

題廬山

開先寺前望瀑布

棲賢寺三峽橋

舊說廬山有紫芝田百畮人莫得見偶於開先棲賢林中步兩日各得一枝正紫如玉戱成

宮亭神甚靈云有婢名如願以借客有所求叩如願卽獲神又能於湖心分風使上下各得順風故劉刪詩云回艫乘派水舉棹逐分風

彥魯字號捲余擢爲開封第三用彥魯韻孔雀院後防泉

貴溪徐氏招隠園昔王表避亂居此山依之者數千家其詩云逍遙入南斗者也

遇赦北歸

移笇山五杉歸植裏第

皖口寄懷前太守陳公度

鐘山有石故名

初上安仁灘淸見毛髮其中奇石五色可掇拾也從縣令借圖經溪曰云錦溪村曰玉石村

弋陽道中

齊山怪石森聳其西峯曰小九華

次韻無極以道寄金山寺佛鑑五絕

淸口懷應書時雪中舟行

舟中卽事

魚溝遇大水

祝家墩阻水旦起舟人雲天上風花順矣作一絕

懷緡居

欲求閒局理舊學作

初望廬山

由開先萬杉棲賢羅漢入城南康守云惜君未至紫霄峯也因以此答

望香鑪峯

題周亷彥所收李甲畫三首

鵲

雁

鴨

松菊堂讀史五首

仲光寄紵袍

寄家人

雞肋集卷二十一目錄

欽定四庫全書

雞肋集卷二十一

宋晁補之撰七言絕句

東臯十首

屋名盡掛陶家牓人物應慙菊畔身解作文章肯歸去不應陶後說無人

郭外朝陽一巷斜靑槐防事帶邱麻路逢扶轡雙童問不是城東太尉家

小閣髙原最上頭下牀莫遣許公羞如今老罷欄邊意不是元龍百尺樓

壁間最好營邱筆臥防三峯憶舊過夢入幽林小谿去絕勝千騎向南柯

新植靑桐小逕成兩行萱艸一時榮春風百卉芳菲盡長夏幽花卻稱情

登登策策不須呼時動圓荷觸短蒲五步濠梁亦堪樂相忘何必是江湖

四海萍逢兩弟兄百年膠漆防張陳紅塵陌上相逢子華發林間偶坐身【屬無斁】

尺五城南未足髙只今小杜更飄颻莫煙疎雨從君勝玉子文楸聴我饒【屬天達】

李君禪味詩情裏解作黃金不潤身目斷白衣檐酒闃何妨聊破一罏春【屬子冝】

城市何妨亦隠淪賈君無意向紅塵東臯瓜豆如雲處慊我幽棲不卜鄰【屬煥叔】

卽事

半刺還爲權刺史朝衙不坐坐鈴齋案頭通事通何事昨夜東園芍藥開

望金陵

龍盤虎踞望南津餘烈崢嶸尙霸陳醉著不知風揭屋可能楊素是江神

金陵南數十里江心烈山崪然特起猶金山也家人云安得隠於此作一絕

山如浮玉一峯立江似海門千頃開我欲此中成小隠莫敎山腳有船來

采石李白墓

客星一防太防傍談笑靑蠅玉失光載酒五湖狂到死只今天地不能藏

宿采石追懷沈邱叔父同應詔渡此今二十七年矣而叔父謝世補之方逺適泣涕成篇

二十七年前應詔黃昏同上木蘭舟江山依舊人琴寂白首南遷淚迸流

過銅陵南望一山髙出云上奇秀可駭余未嘗至江南遽曰此九華也問之言是

云端忽露碧孱顏如髻如簪縹緲間驚駭舟中齊舉首不言知是九華山

連日順風

昔日肩吾上國行魚龍黑浪自堪驚我今顦顇西風隠卻是江神不世情

皖口遭風

歘起驚濤渺去程扁舟三日滯長汀無心坐使羣鷗舞莽眇吾知未可乘【莊周雲乘莽眇之鳥出六合之外】

馬當風濤中

從祖昔爲州別駕上書嘗欲徑樅陽乘危更覺思遺迹慙愧篙師戒馬當

大風過彭浪磯

山束江窮方崪起江盤山過卻重回無風此水常呼洶正用風狂水鬭來

題彭郎小姑祠

山與磯名從地誌姑兼郎號出江民世間稱謂無眞實聞說雙祠自有神

江心望彭澤作

靑山缺處大江奔江口山顏見縣門一世定無紆轡處故應來此著琴罇

過分江口

不行湓口更湖口明日廬山自此過猶恨西江不窮覽沅湘聞道亦無波

湖口

彭蠡宮亭浸全楚號呼噴吐出喉中此間曠蕩無窮水何處還容地火風

大孤山祠

江吞湖捲气俱豪崛起孤峯百仞髙歸爲嬋娟買絲屨卻應還我所防刀

題廬山

南康南麓江州北五百僧房綴蜜脾盡是廬山佳絕處不知何處合題詩

開先寺前望瀑布

白虹晝下昆侖頂半入靑林久不回下洞水輪穿地底冰崖吼怒卻重來

棲賢寺三峽橋

絕壁秋標天外劍深溪冬吼地中雷上宮未信無人到朱閣飛從頂上來

舊說廬山有紫芝田百畮人莫得見偶於開先棲賢林中步兩日各得一枝正紫如玉戱成一首

千古芝田人不到深林繼日拾瓊瑰從今爲記晁夫子曽到芝田百畮來

宮亭神甚靈云有婢名如願以借客有所求叩如願卽獲神又能於湖心分風使上下各得順風故劉刪詩云回艫乘派水舉棹逐分風

同舟自古無胡越南北東西路不同不問宮亭借如願只求四面與分風

彥魯字號捲余擢爲開封第三用彥魯韻

寂寂醒醒誰得知萬重故紙壓須彌不緣饒舌丰乾道拾得山間底小兒

孔雀院後防泉

檐頭山作屛當砌石眼泉爲鏡照窗我亦困防如可擊此泉從戶到西江

貴谿徐氏招隠園昔王表避亂居此山依之者數千家其詩云逍遙入南斗者也

鬼谷西來一丈淸三山箕拱慰髙情時平尙欲依王表南鬥逍遙畢此生

遇赦北歸

山猶故險水猶奔無復前年濺淚痕自是人心隨境別櫓聲防色盡君恩

移笇山五杉歸植裏第

一邱一壑感歸心過盡靑山防茂林自載五杉如碧鳳欲看春雨舞庭陰

皖口寄懷前太平守陳公度【龍舒人】

常愛東陵早拂衣我行曽不叩荊扉慿君天柱峯頭望看我扁舟防日歸

鐘山有石故名

江上秋濤噴玉巖風鎪月鏈白雲緘爲君一叩無人境要聽洪鐘出萬杉

初上安仁灘淸見毛髮其中奇石五色可掇拾也從縣令借圖經溪曰云錦溪村曰玉石村

行盡江南最逺山卻尋幹越上淸灘秋晴雲錦溪中過玉石瑰奇一萬般

弋陽道中

千日千程不厭行一邱一壑可憐生常憂束縛名韁死鬭健尋山卻稱情

齊山怪石森聳其西峯曰小九華

山上有山俱巃嵸谷中通谷更唅呀借君笻杖穿奇崄直至西峯小九華

次韻無極以道寄金山寺佛鑑五絕

埋頭塵土欲防年重過初禪第一天惟有兒童見河性不將老面共蒼然

不應無手是無拳且看毛端現四天似向吾家得消息鼓山餘響尙轟然

鶖子猶應昧此緣室中有久如天饒師擲過三千界浮玉西津故儼然

無極世緣如嚼蠟人言當住夜摩天此郎久學無生忍此事吾知否不然

鼔角聲中特地傳只今鼻孔已撩天不應常作裴休諾揜口何妨也黙然

淸口懷應書時雪中舟行

蚤歳單舟此水濱云花都蔽引舟人重來五馬眞何事笑雪空成鬢上春

舟中卽事

終日平沙望渺彌靑林何許近漁磯波衝側岸深蒲靡一防穿人翠碧飛

魚溝遇大水

沙行水防防江南石鬭龍求久已諳秋水故應旋面目順流東望爲君慙

祝家墩阻水旦起舟人雲天上風花順矣作一絕

依依牛馬辧平沙三日扁舟近祝家明日揚颿應復駛蒸雲散亂作風花

懷緡居

自種雙桐已四年秋來匏瓠小籬穿上牀不怕陳登嘆我欲歸求許汜田

欲求閒局理舊學作

莫求致仕且分司此等劉伶笑婦兒投老寸陰如寸玉從君了事只名癡

故園歷歷眼中分非禹誰教不入門何處功名有成遂玉初不獻足猶存

初望廬山

休說江南靑未了一庵一徑可容身宦程正迫西風急未是廬山竚足人

由開先萬杉棲賢羅漢入城南康守云惜君未至紫霄峯也因以此答

南康南麓江州北五百伽籃似蜜脾萬室千門俱面勢不應獨是紫霄奇

望香罏峯

危樓曲徑羣巖徧蠟屐靑鞵到處逢更上五峯雙劍表香罏依舊半天中

題周亷彥所收李甲畫三首

上林花妥逐鶯飛愁絕江南雪裏時嚄唶何須旁檐喜毰毸相對雨寒枝

右鵲

网羅無限稻粱防憐爾冥冥亦庶防戱鴨眠鳬滿中沚衡陽無意更南飛

右雁

急風吹雪滿汀州迎臘淮南憶倦逰小鴨枯荷野艇冷去年今日凍髙郵

右鴨

松菊堂讀史五首

不作文饒將相官野人亦罣黨人間籌邊措國俱無用空對平泉艸木閒

吾慕斯人不以官防昌一夢中興間何須更作窮愁志秋雨長時睡正閒

明光甲挫三言內悉怛謀虧一算間成敗關心不瞑目我今無此只應閒

平生精爽臯夔內一世功名貝錦間再夢令狐亦何事可能到死未心閒

當年伏地全楊李公亦何知愛惡間千古論心許公近百年歸意與誰閒

仲光寄紵袍

手裁白紵制新袍犢鼻應憐犬子勞倚仗衡門聊服此良人身不屬臨洮

寄家人

孟光家世自淸芬鴻亦幽情慕隴雲汲水挽車歸去好茯苓日日長松根

雞肋集卷二十一

欽定四庫全書

雞肋集卷二十二目錄

絕句

子固席上雪得芟字

泊舟山陽偶題

及第後將謁告先歸畱贈成甫

貴溪在信州城南其水西流七百里入江遊龍虎山舟中望仙巖壁立千仞者不可上其髙處穴中往往如囷倉棺槨云蓋仙人所居也余意大水人宅山上所作

泊思禪寺呈廖明略其地蓋幹越寺在琵琶洲上

和雒酒十二弟見降羌赴闕

和洛筍小發

叔與戱云謂我窮我嘗傷食從而嘲之

將別歷下二首

將行陪貳車觀燈

定陶舟中

栗區邨與無斁別

與子眞諸人飲求仁不預作怨詩因戱答題谷熟驛舍二首

送永嘉縣君回至鹿邑東門外作

謫宋徙亳初聞周璠琵琶

題伯時畫

虹縣逢無斁自玉山歸二首

省曹夢遊山示無斁

東坡公以種松法授杜子師爲作詩子師求同賦

自畫山水畱春堂大屏題其上

自畫山水寄正受題其上

次韻蕓叟文潛體之觀音院題名

贈許體之

呈毅父提刑

十月九日初謁衛眞太淸宮二首

寄李成季

累得周同年鍔書

譙都對酒憶玉函山

題段吉先小景三首

綴古詩懷家

題僧曇秀鐘山雜詠後

赴齊州道中

題袁耕道所收小飛來

讀藺相如傳贈李甥師藺

雞肋集卷二十二目錄

欽定四庫全書

雞肋集卷二十二

宋晁補之撰七言絕句

子固席上雪得芟字

新霜一夜艸如芟午酌臨軒雪防衫不怕夷門淸著骨故教詩句聳巉巗

泊舟山陽偶題

五歳淮山一夢新扁舟曾系市橋春津亭石磴雙垂柳見我依依似故人

及第後將謁吿先歸畱贈成甫

還家消息約薔薇眼看薔薇日日稀不踏龍頭逰碧落君恩許伴晚鸎歸

貴溪在信州城南其水西流七百里入江

玉山東去不通州萬壑千巖隘上游應防逐臣西望意故敎溪水只西流

出逰龍虎山舟中望仙巗壁立千仞者不可上其髙處穴中往往如囷倉棺槨云蓋仙人所居也余意大水人宅山上所作

稽天巨浸洗南荒尙有千峯骨立彊民未降邱應宅此舉頭天壁有囷倉

泊思禪寺呈廖明略其地蓋幹越寺在琵琶洲上

遲君幹越思禪寺彌月忘歸住翠嵐忽見琵琶洲上月始驚全室在天南

和雒酒十二弟見降羌赴闕

二鳥防恩豈有知車書混一是昌期知君不化伊川祭右倚門墻恐見麾

和洛筍小發

叔夜靑山肯長往不應石髓化山堅君防籜龍才小發恐君心未老伊川

叔與戱云謂我窮我嘗傷食從而嘲之

羊踏胸中昨夜蔬不應捫腹怪如壺婦家得餔猶須忍莫索防榔笑爾臞

將別歷下二首

來見紅蕖溢渚香歸塗未變桺梢黃殷勤趵突溪中水相送扁舟向汶陽

鴛鴦鸂鶒繞漁梁揺漾山光與水光不管使君徵棹逺依然飛下舊池塘

將行陪貳車觀燈

行歌紅粉滿城歡猶作常時五馬看忽憶使君身是客一時揮淚逐金鞍

定陶舟中

繚繞春堤去欲窮參差煙塢到還通依依潤桺侵晨雨細細吹花傍午風

栗區村與無斁別

十年投分皆卿相四海論心只弟昆老憶躬耕困隨牒春風揮淚栗區邨

與子眞諸人飲求仁不與作怨詩因戱答

結習徐看蕩刼灰天花從自落空堦似聞滿室惟澄水投礫何因出定來

題糓熟驛舍二首

驛後新籬接短墻枯荷衰柳小池塘倦遊對此忘行路徙倚軒窗看夕陽

一官南北鬢將華數畝荒池淨水花埽地開窗置書幾此生隨處便爲家

送永嘉君回至鹿邑東門外作

冬溫楡柳未全雕黃蝶飛飛綴野蒿華發不堪悲世故斜川歸興滿東臯

謫宋徙亳初聞周璠琵琶

棗園憭栗檜防寒醉倚琵琶倒鶡冠不似江州白司馬只成怨恨不成歡

題伯時畫

單於射獲明妃笑勸酌葡萄跪小胡不恨別宮昆莫老應憐超乘子南夫

虹縣逢無斁二首【自玉山歸】

淸河摻執汴河逢萬里悲歡一夢中不作常情問京雒魚山好在故園松

千載昌期尙此逢詢謀多在布韋中南歸已後鐘山集猶憶君王代麈松【鄭譏對陳主鐘山陳主與松枝令代麈尾】

省曹夢遊山示無斁

萬里歸來兄弟樂百年多病井廬思如何騎馬穿靴地只夢登山著屐時

東坡公以種松法授都梁杜子師並爲作詩子師求餘同賦

不學栽榿業種松未慙履狶笑屠龍許君盡得東坡術已與先生一事同

長錐散子巖巖徧短竹扶條嵗歲添待得烹茶有松葉不應更課木奴縑

佩牛未敢邀君出射虎何當許我從要看堂堂冠劍叟蒼然十萬甲夫中

自畫山水畱春堂大屏題其上

胸中正可吞云夢盞裏何妨對聖賢有意淸秋【一作扶笻】入衡霍爲君【一作毛錐】無盡寫江天

自畫山水寄正受題其上

虎觀它年靑汗手白頭田畝未能閒自嫌麥隴無佳思戱作南齋百里山

次韻蕓叟文潛體之觀音院題名

壁上棲鵶粉剝紅萍遊無定得風同故人妙墨何人識文豹依依霧雨中

贈許體之

樓下無心臥許公求田已約莫年同詩來正值花如雪心事春風浩蕩中

呈毅父提刑

不酌公榮有意哉可能元亮此公儕但讀離騷政須酒不應須爲菊花來

十月九日初謁衛眞太淸宮二首

虛庭下拜初形肅祕殿瞻容更魄驚何必囊函窺至妙始知塵垢負平生

帷間角麈千年白庭下髥羱一防靑當日乘雲無馬迹只今遺木盡龍形

寄李成季

聞驅傳節向秦關何日重來玉筍班猶勝譙都拙司馬苦無官況不敎閒

累得周同年鍔書

譙都司馬拙依然翻手爲云絕可憐惟有鳳翔周錄事手書連月寄同年

譙都對酒憶玉函山【齊州西樓對此山】

不遣西樓對玉函宋譙頻綴副車銜今年重污花前酒猶是揚州別駕衫

題段吉先小景三首

慘澹天雲欲雨低秋山人靜鳥聲稀似聞谷響飛黃葉恐有孫登半歸

人生何事踏塵埃閒處胸襟足自開不作終南養髙價小山幽桂好歸來

碧天無際日悠悠風靜沙平不見洲彭浪磯邊亦如此危峯獨木系扁舟

綴古詩懷家

二月已破三月來蝴蝶忽然滿芳艸正是歸時君不歸及至君來花又少

題僧曇秀鐘山雜詠二十首後

明珠出袖四百琲坐有煙霞艸木香防取鐘山擎石掌那知不下淨名牀

赴齊州道中

淮南防召鬢毛斑乞得東秦慰病顏曉整輕鞍汶陽北卻衝微雨看靑山

題袁耕道所収小飛來

藏山常恐負而走壺中九華安在哉憶似冷泉亭畔見爲君題作小飛來

讀藺相如傳贈李甥師藺

蚩蚩六共憂秦獨有相如智不羣完璧東歸何足道最賢能下怒將軍

雞肋集卷二十二

欽定四庫全書

雞肋集卷二十三目錄

挽辭

欽聖皇后挽辭二首

欽慈皇后挽辭二首

王拱辰太尉挽辭二首

趙開祖挽辭一首

蔡州叔父金部挽辭五首

蔡州叔父金部挽辭別二首

秦夫人挽辭安門下母二首

秦夫人挽辭三首

任承制挽辭

雞肋集卷二十三目錄

欽定四庫全書

雞肋集卷二十三

宋晁補之撰挽辭

欽聖皇后挽辭二首

神開大馬表坤祺象配黃龍耀母儀囏棘從權非本意憂勤復辟竟先期欲書皇極彞倫事不在關雎捲耳詩陵作因山名攺聖君王仁孝自生知

蒼黃大策中先定洶湧姦言外獨驚可但觸山憂地坼只應鏈石見天成江湖自昔波濤逺日月如今晝夜明盡作兒啼送文母不知簫鼔若爲聲

欽慈皇后挽辭二首

仙馭飄颻不可尋西陵寶冊襚衣衾禮遵章懿因仁志諡酌欽慈自聖心感泣萬人隨遣奠恩勤千古詠徽音一言能使民忠勸要識吾君孝治深

弓韣它年事炳靈紅光滿室眾潛驚人言薄氏誠君子天與文皇兆大橫聖有至情風不止邦傳慶祚日重明百神陪扈朝陵寢想象登輿動佩聲

王拱辰太尉挽辭二首

賈山辭賦妙升堂十八髙名擅雒陽遭主聖人千載事濟時賢獻萬夫望已加壇上將軍鉞未促齊中相裝曾有新詩介睂壽悲歌何忍送歸墻

童年已切耆英慕壯歳初陪後乘逰衛幕櫜弓皆廣建梁筵進牘並枚鄒雲臺生靣丹靑古馬鬛新封艸木秋是事公應付蜩甲蒼霞誰見揖浮邱

趙開祖挽歌辭

萬里歸來兩鬢霜故人如玉閟幽堂淒涼長吉無題句防黙淮南未試方空復藏書如冊府何由載酒更僧坊諸郎文字能傳業開府風流未渠央

蔡州叔父金部挽歌辭五首

文詞蚤嵗諸儒上操行當朝士期淸世急賢千載事白頭賫志一州麾

省中共襆靑綾出關內同驅五馬行何許書來一千里西風淮上淚縱橫

靑史他年羨二疏功成脫屣向迷塗薄逰竟後拋官約常愧都門長大夫

聞道一防親卜築亦求百畝伴鉏犁知湖海歸來日只及鄊閭防葬時

並直儀曹前後防當檐種竹已靑靑平生不試南宮筆可忍圗公地下銘

蔡州叔父金部挽辭別二首

書來猶勸還鄊早路梗誰令去棹遲曾綴鏘金拜先壘可堪扱衽送靈輀

學比我公常恐後身於余予似防知心驚並直儀曹夜淚盡孤吟海浦時

秦夫人挽辭安門下母二首

瓞傳仙裔鳲鳩嫓積功龍章看子貴鶴髮與夫同揄翟丹靑裏珠襦鼔吹中秋原送車淚斜日起西風城南塞冠蓋哀挽送何人吉卜郊連浚恩封號秦桓碑空復古蒿裏不知春應奪居廬念朝廷佇弼臣

秦夫人挽辭三首

指李仙源後興唐帝冑余家傳湖北句人誦嶺南書知子惟賔客揚名屬起居平生操史筆遺事一欷歔相家風獨夫人壼範如寶珈宜服象文錦合軒魚感慨溫成議光華慶壽餘非夫聞敵退應愧此生虛酷好春秋學親書列女篇胡兒吟敢並逸少字方傳餘事猶閨範髙材自世賢凱風君莫誦秋栢已成阡

任承制挽辭劉挍勘槪求作

生業淸談外浮名痛飲余誰令力如虎坐使食無魚壁冷猶鳴劍牀空未卷書呻吟待河潤秋柏只遺墟

雞肋集卷二十三

欽定四庫全書

雞肋集卷二十四目錄

書

上皇帝論北事書

雞肋集卷二十四目錄

欽定四庫全書

雞肋集卷二十四

宋晁補之撰

上皇帝論北事書

臣晁補之謹齋戒擇日昧死上書皇帝陛下臣窮年抱經志願局促綠衣紵絮多學無益竊甘野人自曝之溫輒昧廣廈重裘之燠退無屍祝尊俎之位進幹庖人操刀之職不計僭越冒言天下之事陛下赦其狂瞽而矜其市井艸莽有介然之心一賜察省天下幸甚天下之治莫大於制禮作樂而臣之愚以謂二事有在於施設之後者其所先舉者以定天下晏然則禮不制而偹樂不作而洽凡此所缺特北敵一事而已臣思之至深以謂陛下神道設敎紀綱旣正天下大定燕居而髙拱百工安職四民樂業矣而不能無一朝之事或經聖慮者庶幾在此乃臣之狂瞽而深思所至有取萬一則臣區區窮年抱經志願局促猶不爲綠衣紵絮多學無益夫豈惟天下幸甚臣之師敎臣亦若此也北敵深入敢冒故疆使天下百年有爲兵不得藏今四野肅淸邊不告遽而縉紳先生四方寒士或北首憤悱爭道利害者非願於太平無爲之時生事覓功特以中國之地前王之舊有未復而已獻言陳計者踵相接於國陛下優而容之如假種借耕久貸不償亦不以券責豈非周愼再思萬舉萬全以謂將欲取之必姑予之不欲以所重試所輕哉內治未具不遑外憂心腹旣寧手足當治以今凖昔莫利此時置而不念何以異夫防雨池科斗所泳不以時去設不害事而鼃黽日喧乃臣之所願爲陛下深思者特曰以中國之師責中國之地得地而師解不爲無名如此而已陛下知兵之道愈於黃帝復古之功過於宣王披圖在目長想逺慮則窮發龍堆較如聚米不待前箸而臣私憂過計竊不自揆忘己之愚不敢膠柱鼔瑟禦馬以書陛下一發天光使得竭忠則言而有罪非臣所敢避也夫北敵之盛莫盛漢唐而所以制敵亦漢唐爲得三王以前事則經見戰國之際人自爲防徧舉悉數則孰與四庫之書終始爲備百執之謀同異致詳故臣輒皆置而不論論漢唐之所以制其彊者其彊可制則方其弱時不論可知漢病匈奴唐病突厥至於畿內鳴鏑渭橋按轡後宮辱於氊裘宗室降於絕域其形如此之逼也然而列五單於滅兩突厥擒回紇制延陀漠南塞北皆漢之賦盧龍松漠皆唐之府臣深思至此然後知北敵之盛𨿽莫盛漢唐而所以制敵亦漢唐爲得也冒頓烏維力足以獘漢而武帝雄才數戰不倦匈奴絕幕自以漢不能至而漢率二三歳一出或二千里不見一人故匈奴至於孕重墮防罷極苦之夫搏鼠當庭善遁昜失灌垣燻穴則生無聊賴故欲戰在我則不欲戰在敵此其情自昔然也頡利突利進如飈風而太宗知兵善戰虜在其術中而不悟兩陣馳語二主坐攜六騎臨水羣酋奪魄靈朔之境曰我將滅之命有司更所與書爲詔若敕思摩孱懦至感恩流涕願爲內屬守防北門蓋五十年無突厥患臣嘗壯二主以謂得一時之權置三王之事則漢唐之事猶在中防何遽無防乎今臣又計之耶律𨿽桀驁其彊亦未有以過匈奴突厥者陛下神武不殺髙越前世制之得術可使繞指惟上之命何至越百餘年而不暇營哉臣請爲陛下言契丹可取之形五古者匈奴無大君長種落部族不相統攝捽搏鬭擊彊者爲制往往而聚者百有餘戎勝不相推敗不相愛尺地一民不自保而有也無城郭邑居故其民遷徙難制無耕田作業故其人食足不勞無文書約束故其人一而昜使無營陣行伍故其人戰自趨利彼以其智力之全不治四者而一之於鞍馬射獵中國亦以其智力雜治四者日夜不息而以應敵騎之至閒故其自視常以無法勝中國利則烏合噪而從人不利則雲散四去欲追無所自冒頓盡有北垂之地匈奴始不安其舊而有侈心尺地一民皆欲保而有之不能去也其後衛律敎單於穿井築城治樓以藏粟或者以謂彼不能守降及唐世尢以合中國之好爲重至佩印綬服爵命廢一置一皆決於朝廷降人之在中國者或樂而忘歸彼人自是益雜中國之俗乃臣以今料之則盧龍範陽中國故地又非特如此而已城郭邑居耕田作業文書約束營陣行伍四者皆因漢俗而彼無一焉雜處而交治欲其胥而彼不知彊勉之難堪此其可取之形一也冒頓烏維伊種皆席匈奴之始彊能以其力爲中國患武帝中年力盡於北敵而朔方之患無歳無之然匈奴卒不能逾塞而南以有漢尺寸之地而陰山艸木茂盛單於之所依阻者漢輒奪焉匈奴失陰山之後過之未嘗不哭也頡利突利延陀之兵皆號精悍數入寇唐一旦至渭上薄畿內唐亦以其南徵北伐之餘力完不獘日削月剝至奪之地而都護府不敢輒怨蓋未有坦然肆志薦食燕云之地臧獲諸夏之民如耶律之侈者臣嘗計之其君亦非有冒頓頡利等輩沈毅雄勇之姿阿保機恃有天命而徳光之暴以謂晉之立自我晉亦不勝其徳而屈之奉表稱孫日益侈大割地弗厭卒至滅亡此如目所未見土所不產方其一鳴虎爲逺遁而其技止此亦足悲也夫人之情勝則驕驕則不自彊乘秋未霜則水濵之腐艸猶足以爭明於陰夜天寒旣至萬物將肅則莫或使之一夕而零其理然也璟與明與賢皆柔懦不事事隆緒稱多謀不能復振焉宗眞好樂兩母爭權至內相殘當是時皆有可乘之隙而中國不取迄於今四十年彼其君茍非有過人之才臣知今日之治與璟明宗眞未大異也夫知敵之主知敵之將則每戰不殆彼曲我直我整彼亂此其可取之形二也石氏之割地當其需人之力制命在外無以異於晉惠公河外之列城買人而已無積仁累義之資一朝而有天下舉天下之大偲偲然常恐其不能守何暇重割地哉窮室之人驟獲千金不能經營販夫孺子皆得以起而制其獘富家巨室力足以仁其四鄰則四鄰之外所衣食者猶我有也尙誰得而嗇之哉石氏旣亡京師不守中國爲之一虛當時人君內憂其腹心外病其四鄰中國狼顧自救之不暇故遼人得以竊計其不及圖已而跳踉虛喝求以堅中國不動之心至於柴周天下小定以其享國之日淺乃能用一朝之議一戰而勝以復三關由是言之遼𨿽彊中國𨿽積衰之緒猶足以勝之況治朝哉律耶明時遼已浸盛柴周之取三闗蓋人有告之者曰此本漢地何惜之有然則彼其平居驁然不顧跳踉虛喝豈固敢吝其非已有之分爲所常守之資哉求以堅中國不動之心而已今國家百年太平而陛下神武不殺髙越前古心有所懷威動萬里柴周叔世臣豈敢議然以今天下言之運偶聖人時在千一富萬柴周力萬柴周將賢則萬柴周士勇則萬柴周斷而必行鬼神且避以懾小寇勢昜破竹此其可取之形三也太祖龍興不折一矢不馳一馬而有天下天下稽顙而稱臣五國委命而下吏夏商之興莫若此之捷也當是時舉中國之兵十二萬而已太宗皇帝繼以神武之資經營四方至於大定幷汾之討師久於外𨿽迄奏功然倉廩之羨士卒之鋭殫憊於河東太宗爲社稷長慮慨然太息有恢復心士不防弓馬不解勒倍道兼行越數百里一日出塞金鼔之聲如在天上敵不素備而燕城遂圍分軍收城所向輒靡天下以謂遂無事矣幽燕之人老弱登埤而望乘輿無意復戰敵之計自謂力不足抗乃爲先聲張言兵至號五十萬太宗重愛民命不肯以力服之欲退修徳以懷之而師久翺翔士馬南首亦有怠意防舉而捨燕旣釋圍而諸將所下輒復陷焉蓋臣聞之城中有謀執其帥而降者王師旣還莫不泣下𨿽然敵人自是始有疑中國之心四方已定中國厭兵景徳之役乘中國不虞大舉來寇章聖北巡天意助順彍弩竊發遂隕逹覽敵相顧自失屈首請命亦無復鬭志當時之議以謂乘勝席捲兩翼遮前大軍從後可使無遺患而天子嘉其旣服亦棄不戮敵始痛自懲艾以謂兵力不可得而恃也夫太宗以收並汾之餘力計議無素倉卒北狩然而一舉幾復章聖以寇出不虞至犯輔郡出師逆擊然而一戰遂卻況今陛下席祖宗積累之舊敵不加彊而中國之盛則倍前日肉食之謀芻蕘之言垂數十年已審已備計成而動何慮不獲此其可取之形四也太祖神武有希世之謀禦將訓兵臨機料敵出人意表舉天下之眾宰制役使如視嬰兒嘗謂敵人之眾不過二十萬吾以十縑購一人二百萬縑足矣以太祖神武左右之將不減衛霍滅越滅吳滅江南滅蜀滅河東天下已安四方之金帛充於內府士卒平居無事奕博超距志意無所騁當是時中國特不舉設有爲虜孰能禦之者天下百年無水旱兵革法度致修人物阜安以三十年之通制國用山積水委漢唐所無則成太祖之志臣以謂固在於今日陛下建學設科使爲士者知兵頒敎立法使爲兵者知戰十有餘年墮慢疲軟之气旣復拯矣而堅甲利兵羨於四邊偏州小戍不移而具臣竊以北道三數者言之通都要路一庫之藏足以衣被十萬況濟之以大司馬之備也驃騎西徵艑師南略河隍六城交州九郡歸命內附而飛挽之煩不及於邊民此其美古未有也舉事動眾宜百日之費者今千日之費不憂乏宜百金之賞者今千金之賞不憂匱蓋非徒以厚費重賞爲得也要以爲前世之所不爲者知今日之能爲之而已順流建瓴如風靡艸以臨不加彊之敵此其可取之形五也兵法曰形兵之極陛下亦旣知形則不圖而何待臣請爲陛下言所以入敵之筞夫欲興大事所病者兵不眾食不充天下之言者必曰舉二十萬眾度百日糧鳴鼔而攻之以臨不加彊之敵如孟賁之戰嬰兒何往而不可入而臣獨計以謂非勝之難所以入敵者實難以樊噲之驍悍自意得十萬之眾足以橫行於匈奴而或者曰樊噲可斬夫使好奇之人不度是非不量利害髙論而忼慨其言固甚可喜然空語無施於實事則陛下尙誰取之今臣則不然舉二十萬眾度百日糧非三年經營之不可借使以國家之盛一朝而可集銜枚縛馬口千里奄至𨿽計甚祕而人固有知之者矣綿十許州塘水之浸以彼入非昜故我入亦難阻塞而陣燕亦起而拒白溝之南兵𨿽眾食𨿽充非勝不能入也臣請爲陛下效臣之狂計蓋昔者尉陀畔越漢兵出豫章出會稽而唐防獨上書發巴蜀罪人下牂柯以出越人不意卒擒尉陀蜀姜維拒劍閣鄧艾乃潛自陰平馳無人之地七百里卒降劉禪兩人者若挍之以事而索其情則皆近乎不知迂直之計而臣則以謂論越與蜀者不如是則不可得而入今敵之勢亦何以異此臣請先爲樓舩百艘精甲萬人浮膠東待渤海而勿發使大軍出次於王畿聲言以十萬出瓦橋瓦橋敵所備出亦此入亦此在兵法則所謂以正合者也潛軍其東以五萬則自滄趨平州同時而偕發潛軍其西以五萬則自代趨云州同時而偕發平云非敵之所素備則滄代之兵宜昜入兩翼偕縱則燕之東西可擾矣東軍入平州戰且誘以稍西行附於瓦橋之大軍西軍入云州戰且略翺翔乎蔚朔之間而東以牽制敵勢敵必分軍以禦云州然後瓦橋之大軍與東軍合勢而偕入則涿州新城不戰而可收東軍旣棄平州平州備少懈然後渤海之精甲可以乘閒入平州平州下則營並舉矣乃間使渤海之師通髙麗曰中國責故地髙麗宜以爾兵從而析渤海之精甲三千背道絕險以徑中京之南繚古北之後奪闗而守之謹守勿戰敵狼顧自救然後云州之西軍鼓而東以取昜州而與大軍合吾兵益張乃稍乘勝逐北則燕城可圍矣度燕城之大二十七里而止一人而守地六尺三圍之則滿卒三萬守地無餘以二十萬眾頓燕南攻而圍之若適三萬則是野戰以拒敵之大軍者猶十七萬也度敵之大軍亦不過二十萬盡燕城之大而以五萬人實之不能容矣敵之名統軍在燕城者其所護契丹奚渤海兵馬數才滿三萬而其曰侍衛在燕城者騎一萬步一萬而止借使臣所聞未實敵能益之度燕城之大不過容五萬則旣勃蹊矣而大軍相持傖囊未決其勢不相救以三萬銳師濟以臨衝云梯之械並力而急攻間使張良陳平不愛千金從反間以啗城中臣虜之子孫能以禍福諭其眾使內附者許以封侯萬戶之賞彼其在敵或身居將相而服衣食飲不免於輿皁之賤一聞徳音宜有發憤內應如望並汾之師者一人有心則舉燕城之內其勢揺矣燕城可圖則山前後之地𨿽未盡復可徐致也臣又率臣之意料之使敵能出上防中國之師始動敵無空國逆戰亦以二十萬拒大軍而更練奇兵間道它徑反乘我隙我大軍逺戍深討而敵兵出於不意釋燕而自圖則前功一發而盡廢欲勿釋耶而自治未可安能治人然而舉塞上十許州言之大軍出瓦橋矣又五萬出滄五萬出代敵亦以其軍三析之而應我滄翼其右而霸與信安保定介其間使堅壁勿戰則虜𨿽出奇兵亦必不能入霸入信安入保定代翼其左而保與廣信安肅介其間使堅壁勿戰則敵𨿽能出奇兵亦必不能入保入廣信入安肅何則吾爲之守者素也置是數者自渤海之東言之操舟於水固非敵之所宜便而其所不當忽萬一可虞意者其西北之疆乎昔唐安祿山以範陽亂稱兵道燕中犯京兆不期月耳臣嘗考之圖志則祿山所行自燕而西其迹具存不可不察也國家方恢復河湟全秦之力河湟之所仰或者思患而豫防之益全秦之地以待敵之出於不意如此而已臣又率臣之意料之今單於之才不聞其沈毅雄勇敢爲難制如冒頓烏維頡利突利等輩比者其左右賢王谷蠡亦非有如張說所稱闕特勒暾欲谷之徒超卓過人之才帖帖然務浮誇競粉飾工語言是習爲無益安知出上筞哉敵計出於數者而皆不能遂則臣之所料不過舉國興師烏合蟻聚而已使敵先能扼古北口而守之渤海之舟師無以伺其利則我東軍扼彌老符家私亭口之右以西軍扼桃峪紫荊金坡口之左使其東西不能出奇而後大軍鼔行而陣以挑其南虜進不能拒退無所逃不力戰求勝則必有內顧自保之心此在兵法所謂窮宼臣請勿薄勿逼緩而持之置曹王居庸等闗而無奪以開其生路我亦視白溝之南塘水之浸所從歸者狹何以異於淮陰泜水之傳飡東西與北三面薄阻而背阻塘水則士卒無所往其心宜固當是時陛下得人如韓信使乘其會則攘而扼之於井陘莫利乎此顧爲陛下將者如何耳臨衝云梯器械致修士力致完以中國之善攻而加不能善守之敵則二十七里之城而已何爲而不下燕城下空其積以賞戰士以臣度之三年可以無飛挽自京東西與河朔之列郡更輦緡谷以實之臨以重臣列亭障於外燕可守也陛下以河湟六城之富孰與全燕河湟遼逺城中素空匱中國且能保而實之則全燕之富其昜守可知也惟其城郭邑居耕田作業文書約束營陣行伍無一不出中國之舊今以中國之法守之其民宜昜安燕城旣守則凡石氏之故地猶不盡舉者未之有也𨿽然臣猶有說者則在乎先勝而後戰夫入人之地欲其不迷不可以不知地索人之情欲其不匿不可以不明間地可知間可明而軍無選鋒則兵不可以交有選鋒而不較長短不合外助則𨿽多猶寡也臣請爲陛下言所以必勝之道陛下誠得數十將用之則何患夫四五者爲今之慮士已知兵兵已知戰而臣獨過計以謂今選於班列以將名官者患未試而已夫將欲興大事不可以無重臣重臣君所信功業已試可使士卒素附可使四夷知畏可使位重徳亦重可使權重威亦重可使舉一軍二十萬之眾而重臣得其人軍之命定矣千夫長萬夫長才各不同則舉二十萬之軍大吏偏裨二百人而後可也夫安能皆得重臣者而使之將委之有司之選耶則天下必有蕭何之至明然後可以知韓信之未試不然則趙括之昜言不窮天下防何其不以言而信之人之才有不能治一妻一妾者有不能耘三畝之宅者持籌挾算擐甲百萬守地千里翛然不勞乎其間忘昔之短也平居自喜袒裼而按劍志如飄風而聞金鼔之聲失气而死此人之情也然則將其可以不試哉天下之言兵曰防妙者祖孫吳然臣以謂是何以異於宋人之遺券密數其齒而曰吾富可待豈不誤哉陛下知人能哲興大事選大將帥旣已得其人矣凡此臣不敢議然臣以謂舉二十萬眾而爲之吏者二百人所試者在此而已子文之治兵終朝而罷不戮一人子玉之治兵終日而罷鞭七人貫三人耳然而君子與子文李廣之行軍逐水艸不擊刁鬥程不識之行軍嚴斥擊刁鬥自衛然而士卒樂李廣將之才固不可而一也孫武之試於吳也以婦人孫臏之試於齊也以上中下馬用之於婦人用之於馳馬非將之常也兩人者惟其無所不可用以成功故卒之武能將吳以入郢臏能將齊以卻魏豈不用其試哉驪山之閱天下擐戎服以令賢如郭元振幾以失軍容而誅而薛訥解琬乃獨有不動之軍教使然也今天下之吏以將名官握兵柄習軍事者環列於輔郡迨數十人平居無事大車駟馬洋洋乎國中與之言兵而不能者防人若此臣豈敢以爲遂乏才哉凡所以必待試而後可用者特不敢以能之於平居無事而信其用之於倉卒擾攘也陛下知人則哲能官人用人之仁去其貪用人之勇去其暴用人之智去其詐皆得其所以用則向之四王者凡可以委之夫將而已以二十萬之軍度百日而後罷廝役在焉人日糒二升則率兩日而食非萬石不可百日則百萬千日則千萬邊儲不足以給則不可不權而入之於民今天下之買爵者緡錢五千髙得一尉下乃助敎極矣爲之說者曰商賈之子孫不可以揭而加之於民上此爲說者之過也天下無賴之民遊守不業計窮力盡者皆起而爲兵能犯矢石致頭首有一日之勞則紆朱懷金美爵厚廩往往而加之民上者皆是也何獨至於民而疑之天下之民不幸而陷於盜賊白日殺人而奪之財亦可棄矣甚者竄山林晨夜聚嘯州裏爲之搖動其中有一人焉造利而自言則賞千金而命之官未始疑也則夫商賈之子孫𨿽其類則賤矧未至於盜賊哉臣請爲賣爵如漢故事惟勿爲郎而已其餘皆可昜之以它秩得比朝籍與京師官率能入粟於邊滿三萬石者爲之等級以授事定而止不過假百人粟可充也昔武帝用晁錯議卒弱匈奴乃臣區區意竊在此陛下幸焉則其詳有司可得而講也何謂之地夫四夷之與中國其土地風俗剛柔險昜之不同猶之城市之與山林並得其宜各便其欲未嘗同也百蠻之地皆阻山負海逺者去王畿數千里一隅有故不得已而應就其近者調之則兵少不足以用欲置大軍則病道裏之遼首尾衡決倉卒不救設或遂能致之其土地風俗皆非國之所習知萃百萬之眾而頓絕徼之下欲深入不可欲致敵不能譬之逐叢林遇穴而失則良鷙逸足猶翺翔傍徨𨿽巧而無所效其理然也東南西南羣夷皆絕逺致險論其近而與中國比者則莫若北敵古者北敵則本非與中國近且比也逾塞而北至於寒路逺野人迹所不至者乃稍稍屯聚蓋李牧破林胡𨿽斥地千里而敵不能吝自漢至唐迄於五代始侵尋曼衍有中國之地自王畿而言則白溝之南千里而近耳置驛十數則舉朔漠之事十日而傳之可聞城郭邑居漢也耕田作業漢也文書約束漢也營陣行伍漢也舉山前後之地而言之無爲而非漢者臣嘗披圖而觀起白溝趨燕城二百里而止居庸曹王大安黍谷崆峒之山環抱如箕而燕城峙其中自白溝而北眾山而南燕城之四隅在箕中者其地如掌由燕城之三隅東西與北眾山之塞川闗要害逺者不過四百里近乃二百里而止山非不可陟也水非不可涉也土地風气水泉百物之產又非中國之所不習也徒可徒騎可騎車可車何動而不可圖正可正奇可奇伏可伏何動而不如欲顧爲陛下將者如何耳何謂明間夫書生之論以謂仁義之兵無術而自勝此臣讀孫子至所謂賞莫厚於間事莫密於間非聖智不能用間非仁義不能使間非微妙不能得間之實臣始不信今乃知之夫使仁義之兵無術而自勝則敵眾我寡亦勝敵彊我弱亦勝敵實我虛亦勝敵逸我勞亦勝敵有備我無備亦勝而聖人者何事乎教民七年而後卽戎而其曰不敎民戰是謂棄之者又何用也夫仁義王者所以無敵於天下不得已而去焉兵可去而去仁義則不安至於不得已而用兵仁義非可忘而所謂權焉者蓋聖人亦多有之而未嘗去也孫武無王佐之才而其言有用於王者之事間非平日之所宜先也故非聖智不能用非仁義不能使非微妙不能得其實如此而已聖君參之以獲敵人之心賢將持之以制三軍之命士卒獲之以幸封侯之賞敵人取之則四境不能以是一日而安其理然也秦得由余而八國賓燕入秦闗而東胡破漢厚閼氏而冒頓解唐語突利而頡利疑此中國之以間勝邊患者也韓王信亡代而匈奴入太原盧綰居邊而匈奴入上谷中行說降敵而漢不得美幣市匈奴以至於唐突厥以萬榮侍子而寇瀛州回紇以僕固懷恩而入涇陽此亦彼之以間勝中國者也自昔兵家之用間者一勝一負不可得而數姑以漢唐以來之制勝負者言之我得間則彼懷憂彼得間則中國病此其理昜知而其事難成不可不察也今臣以北敵之勢言之山前後之民大槪皆思漢並汾之事王師在燕有謀執其帥而降者誠能得張良陳平不愛千金以致內應猶反掌耳唐周鼎失沙州州人企踵而翹首嵗時祀父母衣中國之服號慟而藏之河廣武梁故時城郭未隳龍支城耋老見唐使者拜且泣曰頃從軍沒於此朝廷尙念之乎臣讀史書至此則慨然知燕之地士大夫之子孫宜有發憤不辱飲气南首而望王師者徒患無以發之耳以契丹之舊法言之其得漢人皆僕妾役之仕宦而顯者歸見其主如舊禮殺漢人而以牛馬償之弗誅也迨蕭氏乃始徙漢人益北居而以契丹奚渤海之民雜處幽薊殺漢人者如殺人之罪自以謂漢人之子孫可懷矣然臣度之燕之人皆謹厚朴茂世懷故土終不能須防忘白溝新城崎立而相望漢之俗良美也不幸而子孫世世陷沒痿人不忘起盲者不忘視勢不可矣天下誠不乏張良陳平之智不愛千金仗社稷之神靈所麾前移所指前死五間俱起莫知其道是謂神紀裹幽薊之城百日而平使彼粟實可因而食使彼粟虛可因而墟也地可知間可明夫然後合三軍之士而表其技且勇者此之謂選鋒越有君子五千人秦之鬭士倍於晉若此皆選鋒也凡兵尙義而保气義之所勝愚可明气之所加柔可彊人之情非有鈍利之殊也顧上所以表之者何如而已一夫當死市袒裼而不呼則千人爲之失色童子按劍而先登則七尺之丈夫全軀保妻子者猶爲之卻也然則人之情豈固難知也哉前有大壑臨之則魄墮而懼狼顧卻踵則身在平地夫誰肯舉足而蹈其危使爲士卒者知有死之榮無生之辱夫然後顧平地不爲安蹈大壑不爲懼則攻何患堅城戰何患堅陣哉吳起臨陣有一夫不勝其勇遽前取首而還吳起曰𨿽勇非吾法也斬之吐蕃逼奉天渾瑊進單騎馳之挾虜一將躍而出一軍皆噪臣以爲若此者皆可賞勿誅而吳起反之此用兵之過也鋒可選然而不挍長短則臣以謂兵不可以交何則天下皆以北敵爲善用兵而臣獨計敵非能出奇合變循環無窮也顧其長在騎射而已自圖志言之多馬之地半出於邊而其能挽弓騎射蓋亦天性使然趙武靈王變服昜裝騎射而由是以取中山此其爲防之得者非以其所長制其長哉冒頓控弦百萬白登之圍騂駹驪白各以其方之色自古以馬戰未有如此之盛者也漢武帝中年鋭意馬備阡陌之間盛或成羣比戰數勝匈奴罷極矣而其後亦以馬少不能復出則度漢之能以其長獘匈奴亦在騎不在徒明矣唐薛延陀不知以所長抗中國而自恃其數以徒勝執馬者旣収而徒不能復爲卒以取敗邊人自是益自知其短於徒而中國亦暴其所長而術制之比者朝廷置騎射又教民蕃馬意良而法美矣而或者民之馬𨿽蕃而未敎故臣以謂置義勇置保甲則民馬皆可以假而習夫馬生其水土則人心可知然而敎訓之不安以之當邊馬之新羈朝夕馳騁乎荊棘斥澤之地體安而心調者恐非敵也陛下誠用臣說則義勇保甲之籍於民者方其敎時皆使之習騎騎不足則更借之乎民馬嘗入而借諸官者番假之則民力不勞而馬不病不過三年天下皆可用之馬以是佐軍則漢之戰何以昜此𨿽然猶有所需者則外助而已自昔爲國有欲防匈奴之右臂者其說以謂海濵之蚌鷸兩自斃而後人能並得之匈奴方病漢而烏孫昆彌亦自以不得與中國通漢借烏孫撫諸夷以孤匈奴之外援挍尉常惠護五將軍兵擊胡而昆彌常力戰爲漢軍鋒所殺過當匈奴遂虛於是丁令攻其北烏桓入其東烏孫擊其西而匈奴析其兵支三敵國以南與漢爭一旦之命卒以困弱至於裂五單於昆彌與有助也臣嘗譬之鄊邑之小盜三人而爲輩則百不得以力擒一人焉爭財而不平則二人者不制而自斃何則其素相知者審也陛下南面負扆冠帶而朝百夷四海之內八荒之外心有所懷惟上之所命乃者髙麗折於遼不敢越遼而西以效其一日之力於中國陛下能撫之至絕海蹈越綿數千里而入貢闕廷陛下嘉納遣賜報聘增美於祖宗之禮臣聞之其國見使者至皆懽喜擁道自慶未始獲也彼其折於遼久矣宜有以逞其志如烏孫昆彌者而臣未敢言焉凡此數者陛下得一重臣而委之與在廷一二之士嘗得預聞腹心者皆可以使之雜而議然後臣之防庶幾乎可效也兵旣定石氏之故地已復臣請謹封疆嚴斥戒邊吏無得以非中國之地而利絲毫以爲功且示聖人以天下爲度而致誠信以結之彼𨿽失燕知其本中國之舊而不以爲吝中國亦與之講好修聘懽猶昔時可使如伯氏之奪邑沒齒而無怨言此百世之計也臣身未嘗爲吏則凡國中之議是非利害不知其果何從姑以臣深思所得發於畎畝憤悱之忠而不能以自掩者獻之闕下陛下好問如虞舜亦幸擇焉韓愈曰凡此蔡功惟斷乃成故臣至此猶願致其愚者則曰必行而已以臣之幼而學壯而欲行之心而又幸出於聖人之世三代之時以戴非常之治沐無窮之休襃衣博帶學古人之事而名諸生之列每聞陛下徳音𨿽在市井艸莽欣喜自幸如第五倫其所願伸喙道說以求補於萬一者豈特此書之所敍而已然臣竊以謂禮樂爲大而必其所先舉者已定天下晏然然後禮不制而備樂不作而洽區區之愚蓋在於此臣身賤迹外其學甚野輒敢不避鈇質之誅而冒言其所不當預之事懷不能忍憤悱自致無以異於傳之所謂怒鼃而幸人君之一式陛下揭日月之光而蔀屋之幽得以容則臣疎逺之言庶防乎可采而無罪若乃安畎畝之賤而不知聖人之世三代之時非常之治無窮之休親逢之會爲難遭則臣之倀倀不出門庭其失時亦極矣伏惟陛下萬機之閒一畱神聽焉天下幸甚天下幸甚臣無任俯伏待詔激切之至臣補之誠惶誠恐謹昧死再拜

雞肋集卷二十四

欽定四庫全書

雞肋集卷二十五目錄

罪言

上皇帝安南罪言

雞肋集卷二十五目錄

欽定四庫全書

雞肋集卷二十五

宋晁補之撰

上皇帝安南罪言

臣補之昧死言臣聞杜牧曰國家大事牧不當言實言之有罪則自以其書爲罪言安南之舉賤臣輕言之亦罪也夫仁懷義率智謀信結而出之以勇闐然而鼔堂然而陣身被堅執鋭奮臂大呼以先三軍使三軍之士進旅退旅如驅羣羊如視嬰兒與之往與之來莫知所之若是者臣不能布防挾龜迎日計月望云占風觀星气雷聲雨沐虹垂霧橫暈珥光怪背建向破從孤擊虛六窮三刑生王囚死以察害凶以明利吉使三軍之士逆之以止順之以行不厭不疑至死無所災若是者臣不能畫地聚米相險度夷左靑右白前鳥後龜無當天牢無處龍首髙陵知逆背邱知向林木之隰葭蔣之陂一迂一直一亟一遲使三軍之士所由以入所從以歸交掛圯絕不失地宜若是者臣不能馳一乘之車掉三寸之舌不甲不兵以行賊營曉以禍福諭以利害使賊交臂受事屈膝請和可以無戰而屈人之兵若是者臣不能深溝髙壘淸野以待示以所害欲戰不可三時務農一時習武百姓家給人足雞犬相聞使賊不敢南下而獵於嶺東出而漁於海徹闗棄傳內外爲一若是者臣不能臣負不能之才五且少孤不幸墮在荊棘泥塗之中荒楚幽穢不得預聞下士之議而私慕庶人所以傳語者是以不勝犬馬心願效一言𨿽然凡所言者亦非曰能之特其理勢之然否可道者也自交趾犯順侵軼郡縣溪嶺騷然檄書日聞陛下仁愛逺民若保赤子憂勤宵旰思所以禁止安集者臣𨿽不備行列有目有趾莫非王臣故忘其怯懦以自試鈇鉞之誅謹參古驗今先論其所宜勝與所爲未可取者而次條愚計於後以備執事者擇焉傳曰不先時而起不後時而縮又曰敵加於已不得已而應之謂之應兵兵應者勝陛下以父道育四國四國所宜歡欣咸以子來而交趾不道乃幹大順陛下謀於心謀於卿士以逮庶民設壇授鉞應而討之兵應者勝此其理勢必勝一也兵起之初五管莫備賊至城下市合不知而邕州刺史蘇緘家世儒者不識金革汗馬之勞卒遇大變乃能奮不顧身閉城乘壘連鬭宛轉以嬰賊鋒兵敗不屈血染砧幾妻子女婦駢頭爲戮將吏偕死者至數十人逺近聳動爭欲仗節前驅者此其理勢必勝二也陛下卽位以來精意武備設監置官以董軍器金鐵皮革筋簳膠漆精良百選刀矟矛槍防楯蔽櫓矢弩冑鎧旗笳凡軍之須一切素具北益黃河之水以滿隋渠南盡豫章之木以爲舩一舩所載當中國車數十兩舳艫相銜以濟南師此其理勢必勝三也交趾之地不過中國一大郡叫呼跳梁不足以越千里疲空窶不足以支數嵗陛下神武天旋雷動莫不蠢然況此小寇制之得術捐五管一城足以當賊有餘何至嘵嘵以煩執事者今析中國之眾五一以伐之如舉岱山壓鳥卵此其理勢必勝四也陛下謀臣計士布列中外適一事命一將皆試可乃遣而比嵗更武舉之科親延於廷諏以計防天下小兒孺子莫不踴躍憤悱爭試劍馳馬指畫論議以希功名其作新振起亦勇气百倍矣交趾徼外小國其人腥臊雜處非素知兵能出奇合變也乍聚乍散非有常性鈔掠奪擊與邊人爭一旦之命此如攫鳥逸獸𨿽牙爪觜輕利足奮而不知人能以機械罔罟獲之此其理勢必勝五也𨿽然勝可萬全而有未可取者此事之情不可不察也陛下方拓西疆指圖授算以取熙河六城如探懷中物虜逃遁不敢窺境上將狃近功士飽新賞帶甲十萬乘勝南指有輕交趾心臣以謂姑無謂交趾小蜂蠆有毒不可忽也傳曰鳥窮則啄獸窮則搏人窮則詐昔魯人與邾人戰魯卑邾不設備而禦之邾人敗魯使我軍不知察此交趾示弱以堅我我迫其窮使姦謀得恃此其理勢或未可取一也中國陰陽之中土气和適其生物如之故極寒甚熱皆是傷病百越之地少陰多陽其人疏理鳥獸希毛故性能暑三月五月春艸黃茅嵐霧瘴氛上炎下潦颶風之所扇鼔且土多毒虫蚺蛇沙虱過而踣者猶十三四焉今以舉大軍宿之其間久而不召彊者病弱者死奚暇爭功利哉此其理勢或未可取二也古者興師十萬日費千金故軍無輜重則亡無委積則亡無糧食則亡臣請以漢賈捐之所論羌軍質之暴師曽未一年兵出不逾千里費四十餘萬大司農錢盡乃以少府錢續之今交趾之逺非特羌軍也且輟畿內禁卒及調河北京東戍兵五六萬以伐之倍道兼行三月而後至以臣計之人日糒二升則五萬人之費日千石也行三月日千石捨未畢陳未定而十萬石之粟去矣使其淹回未有成績其爲費可勝言哉孫子曰智將務食於敵食敵一鐘當吾二十鐘稈一石當吾二十石此計平地千里之法也今以京師直交趾五倍而言之則何啻二十鐘二十石而後可以當賊之一矧其俗又非専以五穀爲養也木實艸根魚鼈蚌蜃之爲餔且其土之所出足以給其人安坐而待我若此𨿽十年不病闕食也傳曰粟不如者勿與持久持久非逺行之利此其理勢或未可取三也平陸之軍習於車攻閒於騎鬭蹈蹂厚土大步疾走左旋右折出入往來蕩蕩坦坦不可障阨而以之入於東南之幽前則重山後則復溪左則大阜右則深谷積石叢篠車以摧輪馬以敗蹄擇土計地若不容足縱行則絕首尾衡行則絕兩翼往不知所如來不知所返而賊生死其地其人如猱下上阪險筋力百倍於華人倐起忽止適去已至從之如搏影不可得也傳曰不用鄕導不能得地利地利者兵之助故孟子所記亦先地利而後天時而將士非素知此其理勢或未可取四也畿內禁卒固天下材之選賞罰素信約束素明拳勇亦當百矣然臣竊計之設比營而擇或取左遺右或取右遺左參差不齊聚爲一軍則少非同巷長非並捨賚賜不偕受調發不俱行𨿽一之以旗鼔晝戰目不能以相識夜戰聲不能以相知則臨事難濟而河北京東之卒又半雜新軍尫孱貧窶不任田畝徒博飲酒計窮力盡之人乃起而爲兵一旦遂驅之戰不惟不足勝戈甲爲病而其往也皆有戚戚羈旅之懷夫戰勇气也气不盈不可必勝此其理勢或未可取五也凡此較然昜見𨿽五尺童子能道之而臣所以獨不自已區區爲國私憂過計者非以交趾果能爲足拇病也以謂逺勞王師戰久不決則事將不能無獘不可不察也夫交趾實古揚州之南境自三代盛時列荒服之外不及以政秦並天下略定揚粵以謫戍守五嶺與越雜處以至漢而任囂尉陀亦數以其地叛當是時有閩越東越南越東甌西甌謂之百越交趾百越之徼也其國距洛陽南萬一千里人皆雕題文身項髻徒跣俗相習以鼻飲父子男女同川而浴今其地負海倚山阻險僻迂師行之道可以爲正爲奇爲伏者非特一途而已也蓋漢初遣王恢韓安國擊越亦一出豫章一出會稽時唐防亦使越越人食防以蜀枸醬防歸因又上書通夜郎浮舩防柯以出越人不意其後路博徳爲伏波將軍出桂陽下湟水按圖湟水蓋出於連州楊僕爲樓舩將軍出豫章下潢浦按圖潢浦蓋出於廣州故歸義越侯二人爲戈舩下瀨將軍出零陵下漓水按圖漓水蓋出於桂州馳義侯發巴蜀罪人下防柯防柯卽唐防所通道起夜郎者也於是五將軍咸防越人或降或亡南越平爲九郡至建武中交趾女子側貳叛馬援將平之援始自合浦緣海而行隨山刋道蓋千餘里如浪泊禁溪無功居風下雋壺頭之路凡圖記可見往往援所行也今其計謀所長不可得而知所可知者其出入往來死生之地髣髴具在師行所從不可不察也臣又以今言之居後踵前固不必皆出前人之舊而其大槪瀕湖以南要害之地朝廷因以分屯疊進至於明越余杭海上諸郡負海無障塞中國所素不虞者臣願亦粗修守禦備遊寇凡此非特以待交趾而已臣又以今料之使賊能爲狂計固不出於三若外有合交據闗守隘以老我師我頓兵絕徼之下曠日遲久欲戰不可引去則賊又復至回軍轉陣返而赴之賊又入保如初如是數年則邊人未有息肩之期此計上也若開闗辟戶誤我以利誑我以弱設計誘我且戰且卻我昜而不戒乃亟入之以墮賊計中賊度我歸逺以奇兵斷後我進無所得欲退不能此計中也若棄闗不守鼔行出隘唐突侵軼疾戰自快輕勇悍亟分散四擊大則劫城小則掠屯其入吾之地恐不深其爭吾之利恐不及我主彼客彼輕我重我眾彼寡𨿽彊可虜此計下也賊出上計利在賊出中計利害半出下計魚爛亡矣臣又以今料之賊必不能出上計何則海外逺國固非交趾之弱所能恃𨿽近有羣獠又非固爲交趾役也況敢侮王國乎意者輔車相依唇亡齒寒有不自安之心今臣姑置逺者而不論論羣獠之近者則亦不可無所以待之今見朝廷舉大兵欲滅交趾彼其中能無介然疑似之心哉臣獨計以謂誠能擇使者如酈食其司馬相如陸賈班超等輩乘驛持節以寛大鎭之告以朝廷誅叛逆賊卽伏行罷兵矣能從中國討賊及反間致頭首者計所得以賞以身從者賞以身以家從者祿以家以鄕從者封以鄕以縣從者侯以縣縱不能悉從可以少定其志則是不戰而賊之形已窘矣臣又料之賊無他助其上計不能悉用或者猶參上計而雜中計參上計據闗守隘以老我師我𨿽眾無所用之請以大軍當其沖虛張形勢以疑賊而陰擇精兵爲三四間道絕徑或薄其左或突其右設奇取之兵法所謂攻其所不守也昔蜀姜維拒劍閣鄧艾乃潛自陰平行無人之地七百里鑿山通道﨑嶇險絕以氊自裹轉而下士卒皆緣崖攀木魚貫而進卒降劉禪此設奇者也雜中計開闗辟戶以誘致我我𨿽眾亦無必入請畱大軍屯其後而以驍鋭佯從之輕足利兵以爲前行分屯析隊伏於兩旁勿薄勿迫逺而挑之偶勝無追不勝疾歸棄金遺鼔拔眾以馳賊貪吾獲可邀於阨卒前遇伏其眾必覆兵法所謂引而去之令敵半出而擊之利者也昔北戎侵鄭公子突曰使勇而無剛者嘗寇而速去之君爲三覆以待之戎勝不相推敗不相救先者見獲必務進進而遇覆必速奔從之遂破戎師此設伏者也賊出上中而不利將悉眾偕出以徼幸於其下計是固中國之利也請克日而取之昔魏祖伐闗中賊毎一部至魏祖輒喜破賊諸將問其故魏祖曰闗中道逺賊若依險阻徵之不一二年不可下也今皆來集眾𨿽多軍無適主一舉可滅諸將皆服語曰連雞不俱棲可離而解賊眾之謂也此三說者譬之丸不能出於盤其大槪如此然兵無常數故隨所動而應之前必有減竈之說而後繼之者得以起添竈之智顧爲陛下將者何如耳賊出下計而又不利將大走逺遁亡海絕道以保窟穴臣請按甲勿從或曰按甲勿從何以立威於天下曩士卒所以犯晨夜冒白刃者懼不勝使幸勝柰何幾舉而棄之且賊窘窮無所知此如兩鼠鬭穴中將勇者勝臣則以謂不然兩鼠鬭穴中將內鼠勝且欲搏賊大海之間其勢必與之相從於舟楫夫使吾三晉齊魯之人失夷曠而爲樓舩鬭艦浮之狂瀾之中平居無事目亂心悸而況乘以倉猝微風揺檣一夫蕩櫓我眾駭矣又何暇與之挍彊弱勝負哉蓋前世語水戰以謂越人能入水負舟而杜牧所傳鄭年者能沒海履其地五十里不噎今海上賈人亦往往遇水寇鑿舟沈焉此其非中國所用以取勝故也故臣請按甲勿從而更設筞修備以待之且陛下富有天下地漸日月之窟府籠山海之藏非以交趾羸安定茍屚靡零曲陽比帶稽徐西於龍編朱防封溪望海卑陬不毛方尺圍寸之地爲足有也又非以交趾生犀馴象古貝文螺琥珀翡翠鼊皮鮫革蕉紵桂蠧詼奇不法殫瑣極細之物爲足寶也不得已而問其罪足以威懾小寇使之悔過效順歸命中國而已賊旣定臣請循古更選仁厚勇略堪任將帥者以爲五管諸州刺史太守以嵗月鎭撫其民而因其家之可任者置土兵如保甲以時敎習土兵之外乃募遊軍而就擇將吏其地平居無事謹養而善別之以周知其心有故王臣失勢欲復見其功者聚爲一卒有死事之人昆弟欲爲之報仇者聚爲一卒有貧窮忿怒將快其志者聚爲一卒有故贅壻入虜欲昭迹揚名者聚爲一卒有故胥靡負犯之人欲逃其恥者聚爲一卒加賜而時慰焉使之居其地服其俗安其水土便其械用因其糧食得以無煩執事而坐制其獘乃可以得志此百世之計也臣身非安南將吏民庶又不親與交趾接也安能周知其虛實短長利害所在曰今日出某道取某屯明日出某道取某聚某道可以爲正某道可以爲奇某道可以爲伏意者其大槪理勢之所在故臣得以臆計胸度而妄議焉若夫知己知彼每舉不殆與敵變化循環無窮提軍絜眾動於九天之上此則大將軍之任非臣所得而前知也臣愚疎外不知事體昧死陳愚計臣謹上

雞肋集卷二十五

欽定四庫全書

雞肋集卷二十六目錄

議

河議

雞肋集卷二十六目錄

欽定四庫全書

雞肋集卷二十六

宋晁補之撰

河議

洪範五行一曰水其浸爲海其發源注海爲江河淮濟實惟四瀆而河爲四瀆宗三王之祭川所以先河而後海爲務本者也岷山導江導淮自桐柏導沇水東流爲濟其道裏近而導河積石其道裏逺且源壯而流激故禹治四瀆功施於河爲多積石去中國旣逺過此人罕至至荒忽不可知若山海經穆天子傳水經雜傳記之說槪曰河出昆侖墟昆侖墟髙萬一千里爲地之中而河出其東北陬其上醴泉華亭多奇物艸木鳥獸猶不可考至言河上通漢見於牽牛客星之占而山海經又有惇夢之山者惇夢之水出焉而東流注於泑澤河水之所潛也其源渾渾泡泡郭璞說泑澤蓋鹽澤鹽澤去玉門陽闗才三百餘里安取昆侖墟乎然山海經自漢儒說皆以爲禹書其所記如此𨿽爾雅亦曰河出昆侖墟色白並渠千七百一川色黃太史公班固皆以謂禹本紀言河出昆侖山昆侖山髙二千五百餘里日月所相避隠爲光明也自張騫使大夏窮河源之後惡睹所謂昆侖者哉故言九州山川尙書近之今所論亦本禹貢導河積石及周禮爾雅史記漢書載河所經與後世隄防人事迄於宋興使有考焉禹貢天下之州九而河所道者四曰雍豫兗冀孔安國說冀以堯都不言境距黑水東據河有州曰雍故曰黑水西河惟雍州西南距荊山北距河有州曰豫故曰荊河惟豫州東南據濟西北距河有州曰兗故曰濟河惟兗州雍州云西河自西河以西也豫州云荊河自南河以南也兗州云濟河自東河以東也然則西河之東距雍南河之北距豫東河之西距兗爲冀州可知矣故職方氏正西曰雍州而釋地河西曰雍州職方氏河南曰豫州而釋地亦曰河南曰豫州職方氏河東曰兗州而釋地濟河間曰兗州職方氏河內曰冀州而釋地兩河間曰冀州雍州以其自西河而西故或曰正西或曰河西豫州以其自南河而南故皆曰河南兗州以其自東河而東故或曰河東或曰濟河間冀州以其距雍豫兗爲境故或曰河南或曰兩河間而雍州言正西不言河者則以在成周雒邑爲正西也自禹貢職方氏以考爾雅其辧四州河所經之域皆合而職方氏又曰東北曰幽州其川河沛幽州薄海蓋言其入歟九州之地雍豫髙而兗冀下幽州東北又下而河起西北所從來髙故其始猶委蛇稍南及其下龍門則流駛竹箭也禹貢曰導河積石至於龍門南至於華陰東至於厎柱又東至於孟津東過洛汭至於大伾北過洚水至於大陸又北播爲九河同爲逆河入於海自積石東流至於龍門始折而南者一又折而東者三又折而北者再然後入海其所涉之地八此河經營中國之形而秦晉之河曲戰公羊所以言河曲疏矣河千里而一曲者也自張騫通西域積石之西往往可紀出玉門闗有兩道一從鄯善傍南山一從車師傍北山皆被河西行至莎車爲南道至疏勒爲北道而西域三十六國皆在匈奴之西烏孫之南北有大山中央有河東西六千餘里南北千餘里其河蓋兩源一出蔥嶺一出於闐合而注蒲菖海蒲菖海所謂鹽澤者也蔥嶺之西旣不說有河於闐之西又水皆西注意河源爲出於此鹽澤去玉門陽闗三百餘里廣袤三百里其水亭居冬夏不盈耗皆以爲潛行地中南出於積石爲中國河云而穆天子傳說天子飲於枝渚之中積石之南河積石名南河則與張騫所謂南出於積石者又類而學者據經有導河積石當爲河源豈積石之西河自行地中故禹不治而導河積石特言施功自積石始亦不說河源也積石在金城西南龍門在絳州龍門厎柱在西虢孟津在洛北洛汭在鞏大伾在泛洚水在信都大陸在鉅鹿其地皆可考而水經諸家圖河所道蓋自積石山始西南流又東流入塞過燉煌酒泉張掖郡南與洮合過安定北地郡北流過朔方郡西又南流過五原郡南又東流過雲中西河郡東又南流過上都河東郡西然後乃出龍門而又南流至於華陰故呂覽說龍門未開河出孟門東大溢是謂洪水禹鑿龍門始南流也自龍門至潼闗與渭合至鞏與洛合而伊洛瀍澗四水合流所謂伊洛瀍澗旣入於河也與濟合成臯與沁合武徳乃道黎陽鉅鹿而北播爲九河所謂徒駭太史馬頰覆釜胡蘇簡潔鉤盤鬲津者也此九河者廢滋久獨漢成帝時許商上書言古記九河之名有徒駭胡蘇鬲津今在成平東光鬲界中自鬲津以北至徒駭間相逺百里後世因謂許商言三河三縣則徒駭在成平胡蘇在東光鬲津在鬲縣可知以爾雅之次考焉則徒駭最北鬲津最南而六枝者包其間然鄭康成謂九河齊桓公塞之同爲一河齊居東信如康成言塞其八枝以拓地則自桓公而來河所行蓋獨徒駭矣而太史公班固又皆稱禹以謂河所從來者髙水湍悍難以行平地數爲敗乃釃二渠以引其河一貝邱一漯川北載之髙地過洚水至於大陸播爲九河同爲逆河入於渤海二渠於禹貢無見不知太史公班固何從言之島夷皮服夾右碣石入於河島夷海曲碣石海畔山夾山之右溯而入河以達冀州則禹時河入海蓋在碣石也地理誌碣石在北平驪城縣西南計渤海北距碣石五百餘里而河入渤海蓋漢武帝元光三年河徙東郡所更注也而言禹時河入渤海何哉周定王五年河始徙見於周譜班固言之又秦攻魏決河灌其都洪處遂大不可復補去古逾逺移徙難得而考而言禹釃二渠又何哉孟子曰禹之治水水之道也歷三代無患以此自滎陽下引河東南爲鴻溝以通宋鄭陳蔡曹衞濟汝淮泗會於楚而禹功旣防齊與趙魏因河爲境而隄防興弛障谷之禁以鄰國爲壑鑿一孔開百竅如甕敝漏漸以不補則後世河數爲敗非天時也漢而下井源益煩以漕以漑甘利而昧害東滙西引河用屢窘使不得一日安流則狂怒衍溢亦固其理摭其著者言之武帝時鄭當時引渭穿渠起長安旁南山下至河番系引河漑汾陰蒲阪下自是之後朔方西河河西酒泉皆引河及川谷以漑矣宣帝地節中郭昌使行河北曲三所復穿渠直東魏正始中亦穿廣漕渠引河入汴晉太始中亦鑿陜南山決河注洛隋仁壽中亦塹自龍門厎臨淸闗度河大業中復開通濟渠永濟渠以引谷洛沁水開元中避三門之峻亦北鑿石渠至它川谷頗引以漑漕而亂水之理助河爲敗者往往而有始自漢興三十有九年孝文時決酸棗東潰金堤於時東都𨿽大興卒塞之而河之爲患因寖尋滋甚元光中徙頓邱東南注渤海決瓠子東南注鉅野元封中決館陶分爲屯氏河永光中決淸河靈鳴犢口建始中決館陶東郡金堤又決平源入濟南千乘建國三年決魏郡貞觀中壊陜州河北縣毀河陽中潬開元中決博州棣州大和中決棣州開成中決鄭滑幹寧中圯滑州其餘隄防人力所不備若大雨霖漂壊郡縣病人民至不可勝紀陵夷五代以迄宋興嵗屢敗其患非一朝一夕之故也戰國及秦用兵不遑暇事河而元光中再決二十餘年比塞輒復圯興役最大瓠子之歌其詞哀焉今考之武帝時至於王莽言河利害大槪十五家其言非忠而近似者一其甚疎者一其不切者一其害焉者一其一時或利或害者二其可行無害者十而十者之論其詳者曰賈氏竊以謂漢治河盡此故備論之始決瓠子田蚡奉邑食鄃鄃居河北河決而南則鄃無水災言於上曰江河之決皆天事未昜以人力彊塞之蚡要以爲食鄃計無意國事而其言未昜以人力彊塞者良可用此言非忠而近似者一也齊人延年言河出昆侖經中國注渤海此其地勢西北髙而東南下也可按地圖開大河上嶺出之胡中如此則闗東長無水災北邊不憂匈奴延年議閎大然歸於狂悖且有天地則有此河其行流有域禹不能攺而延年欲攺之此甚疎者一也谷永言河中國之經瀆聖王興則出圖書王道廢則竭絕今潰溢橫流漂沒陵阜異之大者也修政以應之災變自除王者孰不欲奉天理物然天時人事其應豈皆若符節堯猶有九年之患禹猶有四載之勤堯禹豈不知修政以應之哉此不切者一也楊焉言從河上下患厎柱隘可鐫廣之上從其言鐫之裁沒水中不能去而令水益湍怒爲害甚於故是嵗渤海淸河信都灌縣邑三十一禹治水蓋亦鑿龍門披山通道至不可勝言厎柱豈不可鐫而焉無其術故壅閼爲敗此害焉者一也郭昌使行河北曲三所水流之勢皆斜直貝邱恐水盛隄防不能禦乃更穿渠直東民便安之後三嵗河水更從故第二曲間復斜直貝邱百姓寒心孫禁以謂可決平原金堤間通大河令入故篤馬河至海五百餘里水道浚利又幹三郡水地得美田省吏卒治隄救水二者其言異而大槪利害雜故爲說同郭昌渠始通利後不便較然可知篤馬河在九河南失水之迹然以舒民財力爲便此或利或害者二也自昔之患以故道之湮與隄防揵菑與河爭勝負故凡言分河救水怒與觀水勢復禹之舊無與水爭地者其言皆可用無害馮逡爲淸河都尉言郡承河下流土壤輕脆昜傷頃所以濶無大害者以屯氏河通兩川分爲流也今獨一川兼受數河之任𨿽髙增隄防終不能泄屯氏河新絕未久又其口所居髙於以分殺水勢道裏便宜可復浚以助大河泄暴水屯氏河北塞宣房北決所爲東北經魏郡信都渤海入海蓋近禹故道防許商白不用後果復決館陶李尋解光言陰气盛則水爲之長故一日之間晝減夜增江河滿溢所謂水不潤下𨿽常於卑下之地猶日月變見於朔朢明天道有因而作也可且勿塞以觀水勢河欲居之當稍自成川跳出沙土然後順天心而圖之必有成功而用財力寡尋光要近於陰陽之學而其言觀水勢所欲居則昜爲功豈可昜哉張戎言河水重濁號爲一石水而六斗泥今民皆引河渭水川水以漑田春夏漧燥少水時也故使河流遲貯淤而稍淺雨多水暴至則溢決而國家數隄塞之稍益髙於平地猶築垣而居水也可各順從其性勿復灌漑則百川流行水道自利矣灌漑有不應導而導隄防有不應塞而塞戎之言可謂近古許商說古記九河之名有徒駭胡蘇鬲津今見在成平東光鬲界中自鬲津以北至徒駭間相去三百餘里今河𨿽數移徙不離此域商明算計能商功利且當是時三河者庶計可索惜乎其事不究也韓牧以謂可略於禹貢九河處穿之縱不能爲九但爲四五宜有益王橫言河入勃海勃海地髙於韓牧所欲穿處往者天常連雨東北風九河之地已爲海所漸矣禹之行河水本隨西山下東北去周譜云定王五年河徙則今所行非禹之所穿也使緣西山足乘髙地而東北入海乃無水災牧橫亦皆欲求禹之舊求禹之舊固無不可而嵗久難識迄於今河移徙無常處自馮逡李尋解光張戎許商韓牧王橫七人𨿽議各不同而要之逡欲殺水怒尋光欲觀水勢戎欲順水之性商牧欲求禹之迹橫欲使緣西山東北入海故其言皆近而橫與平當闗並賈氏之上防不獨在漢事𨿽施之方今大較不能攺也平當言九河皆塡滅按經義治水有決河深川而無隄防壅塞之文河從魏郡以東北多溢決水迹難以分明宜博求能濬川疏河者夫決百川距海濬甽澮距川見於書且水因地以制流故在昜地上有水比水行地上乃有隄防隄防之法爲不得已平當可謂能知經矣闗並河決率嘗於平原東郡左右其地形下而土疏惡聞禹治河時本空此地以謂水猥盛則放溢少稍自索𨿽時異處猶不能離此上古難識近察秦漢以來河決曹衛之域其南北不過百八十里者皆空此地勿以爲官亭民捨而已夫水所欲居人固不能奪始宅之河又蕩去嵗如是曾不愛獨愛百八十里哉闗並可謂能知務矣至賈氏之上防不欲與水爭地蓋與平當闗並之論合其言曰古者立國居民疆理土地必遺川澤之分度水勢所不及使秋水多得有所休息左右遊波寛緩而不迫夫土之有川猶人之有口也治土而防其川猶止兒啼而塞其口豈不遽止然其死可立而待也故曰善爲川者決之使道善爲民者宣之使言蓋隄防之作近起戰國齊與趙魏以河爲境齊作隄去河二十五里趙魏亦爲隄防去河二十五里𨿽非其正水尙有所遊蕩今隄防陿者去水數百步逺者數里迫隘如此不得安息令行上防徙冀州之民當水沖者決黎陽遮害亭放河使北入海西薄太山東薄金堤勢不能逺泛期月而定且以大漢方制萬里豈其與水爭咫尺之地哉此功一立河定民安千載無患故謂之上策自禹迹廢由漢至宋興千有餘年河決自黎陽而下逺者數百里近者數十里間耳故賈氏言徙冀州之民當水沖者決黎陽遮害亭放河使北入海西薄太山東薄金堤勢不能逺泛以今形勢所直考之猶是竊以謂賈氏之策不獨在漢事𨿽施諸方今爲久逺慮不能加者如此至難者曰若如此敗壞城郭田廬冢墓以萬數百姓怨恨蓋賈氏亦能言矣以禹治水山陵當路者毀之故鑿龍門辟伊闕折厎柱破碣石墮斷天地之性至城郭田廬冢墓此乃人功所造何足言也又以謂瀕河十郡治隄嵗費且萬萬及其大決所殘無數如出數年治河之費以業所徙之民宜亦便利自馮逡至賈氏十家考之漢事與方今其言皆可行而無害然卽目前之安舒嵗月之力則諸家者皆能道若夫始難而終昜暫勞而永逸則王橫賈氏西山黎陽之議於今猶上防至賈氏中防言多穿漕渠下防言隄防蓋無足道者昔晁錯議削六國天下皆曰晁錯愚然漢卒無禍賴錯發之夫必有大害然後有大利西山黎陽何以異此𨿽然此可謂智者道難爲流俗言也晉魏迄唐至五季言水利者不乏無著見者獨唐賈眈嘗繪布隴西且載河所經受爲圖上之亦不及治河也祖宗深憫河患治遙隄置使置判官開分水河爲斗門開減水河在幹徳二年三年太平興國七年淳化四年景徳四年其事詳於國史而開寶五年詔澶衛數州霖雨薦降洪河爲患毎閱夏書所載但言導河隨山濬川未聞力制湍流廣營髙岸自戰國專利堙塞故道小以妨大私而害公九河之制遂隳歷代之患未弭凡縉紳多士艸澤之倫有素習河渠之書深知疏導之防若爲經久可免重勞並詣闕上書附驛以聞深惟開寶詔書最爲近古聖謀逺覽慮河之意允出上防而天下未有應者豈所謂爲政善因禍而成福轉敗而爲功若管仲才者世固鮮哉其後景徳中李垂上導河書言今魏縣之左河勢東折不如書說北至於大陸又忘其迹蓋周末失道爲衡漳所湮矣而漢志禹所釃二渠曰東爲漯川者乃今泉源赤河曰北出貝邱者乃今王莽故瀆而漢塞宣房所行二渠蓋獨漯川其一則漢決之起觀城入蒲臺所謂武河者也貝王莽時旣空而澶滑比多壞者以地平不固故欲河出大伾上防太行三山之間起大伾西南八十餘里曹魏所開枋頭河之東引河北行微東挾禦河通王莽故瀆北經淸丰大名之西曆洹水東館陶南而北合赤河以通於海起大伾合赤河蓋五百七十里兩厓倍之爲一千一百四十里去岡麓古障八百四十里治新防三百里爲用力寡大槪近漢王橫欲緣西山足乘髙地而東北入海者其說九河故迹皆在平原而下獨簡河亡則與許商王橫之說異然垂之議以謂河患率在澶滑未至九河則已決矣九河奚利哉又欲自白馬派河爲六以助殺水怒則與賈氏議多穿漕渠者頗類事下任中正等中正等言垂所述自禹至漢河所流行甚詳其言起白馬派爲六者河湍激難制其勢或合而一恐不能各從所導借使必爲六是有六河口也隄防之功爲難於是垂議寢後用事者往往言水利以其無大攺更不皆載獨載孫民先奏民先奏曰竊觀舊河兩厓間相去數十里而河流常薄西岸以此知東地形髙而河欲西遷之驗也今魏恩冀之西相邢洺之東皆古陂地斥鹵東西二三十里南北數百里其西薄西山其東薄金隄其中地形下隠如故渠比河決及禦河漳水溢皆合流其間以謂是蓋洚水大陸故迹可決王供水沖使河行此地過幹寧合獨流口以入於海民先議河大較與李垂不異世多言垂民先議爲近又比嵗卒潰小吳而澶淵東故渠遂竭河果自淸丰大名西派爲三四乃東北注髣髴如垂民先所欲導云至漢王延世之徒事塞河三旬立塞世皆以爲才竊謂猶救火家以焦頭爛額見客者故不記與夫計向背度緩急版築茭薪水工河卒嵗儲月積增卑倍薄凡河之近務則有司存

雞肋集卷二十六

欽定四庫全書

雞肋集卷二十七目錄

雜著

五行說

齊物論

學說

勤說

儆陋

烏戒

雞肋集卷二十七目錄

欽定四庫全書

雞肋集卷二十七

宋晁補之撰

雜著

五行說

洪範初一曰五行金木水火土而已何以爲十哉昜曰天一地二天三地四天五地六天七地八天九地十水生天一成地六火生地二成天七木生天三成地八金生地四成天九土生天五成地十去其生成之數以言則其贏皆五五土也物非土不育故太元曰中和莫盛於五故稼穡作甘五之所生十之所成也生於陽者成於陰生於耦者成於奇一三五七九皆幹之奇也二四六八十皆坤之耦也天地父母也金木水火土天地之五子也天有此五气故爲天五行地有此五气故爲地五行故一三五七九天之五气也二四六八十地之五气也五位相得而各有合故其辧則十其合則五潤下作醎炎上作苦曲直作酸從革作辛稼穡作甘合四方中央而五位定由是大撓以生甲子容成以生歷黃帝以迎日推防堯以閏月定四時成嵗辛壬癸甲甲子之見於經者也陰陽家流不見於經日官居經以底日日禦不失日以授百官於朝此陰陽家流之見於傳者也故太史公曰因之列於九流記曰播五行於四時或謂支幹配合以言吉凶起於唐呂才五行甲子自堯舜有之物生皆受气於五行陰陽相摩八卦相蕩五气之自然盈虛消息孰能逃之才能用此以推之非起於才也自五行之爲物皆合陰陽沖气而生坎水也而含陽離火也而含陰故有陰中之陽陽中之陰十日之有剛柔猶陰陽之有老少也有老陽又有少陽有老陰又有少陰故甲乙皆木丙丁同火庚辛鹹金壬癸俱水而戊巳偕土也是五位相得而各有合也期三百六旬有六日者一晝一夜然後成一日一盈一虧然後成一月故卽太陽之日以名百刻之日卽太陰之月以名三十日之月假令合璧起於牽牛十一月爲正行周之時也則子丑寅爲春卯辰巳爲夏午未申爲秋酉戌亥爲冬然而孔子曰行夏之時夏正人統授人時從聖人爲正故寅卯辰爲春巳午未爲夏申酉戌爲秋亥子丑爲冬以一日爲嵗則夜半子陽生冬至之象也日南午陰生夏至之象也甲至癸十日也子至亥十二辰也十日所以爲五行也十二辰所以爲四時也播五行於四時故陰陽之運無窮如昜之六十四卦終之以未濟周而復始旋相爲六十日日辰昜位而納音之說生焉然而子丑一定之位也甲乙循環之气也是其所謂播之於此者也十二辰之於晝夜四時晦明寒暑一定而不可亂也播甲乙於子丑周則復起丙丁播丙丁於子丑周則復起戊巳辰有定而日惟新惟新者猶人也一定者猶位也譬日於百官之人譬辰於百官之位各以其剛柔緩急施設於事皆其人之所爲無人而虛其位位能自爲哉以此人居此位然後有此事以彼人居彼位則事亦如彼故人得位而爲事猶日得辰而生納音也日者人也辰者位也納音者此人此位所成之事也故觀吉凶者日爲事之主納音爲事之成皆日之所爲待位以行之而觀成於納音如是甲子爲木人而不爲金人所謂天元一气五行所播之气本盛衰觀此而納音者要其成耳珞琭子所謂天元一气定侯伯之遷榮觀貴賤有無必以气要行事成敗則以納音尊吉卑凶是其本說而或者專用納音故時差也五星則五行之气也二十八捨卽四時之位也播五行於四時猶之運五星於二十八捨也角至箕東方之宿也春也斗至壁北方之宿也冬也奎至參西方之宿也秋也井至軫南方之宿也夏也五星之好廟猶十日之盛徳各有在也播五行於四時運五星於二十八捨五行逄其用事猶五星得其所樂處也吉凶可知也播而無窮運而不已五行反其所用事五星悖其所樂居則其凶可知大略如此參之以其气運合防吉而凶凶而吉上下無常猶之昜爻不可爲典要珞琭所謂妙在識其通變拙說由神也然亦以五星爲人二十八捨爲位以此星居此捨以彼星居彼捨而災祥昜矣是星能爲之也非捨能爲之也然由此而有逆順所成災祥各殊猶之納音之所成也亦不同然旣曰十日合而爲五行而气之老少日之剛柔判然異用至於五星則五而已不爲十也何以合之曰五气以剛柔爲十日五星以逆順爲十用就術之一論之克我者爲官鬼夫克我者一气也乃或好而爲官或惡而爲鬼則陰陽求而言耳夫陽之所求者陰也陰之所求者陽也陰而得陽陽而得陰則爲咸恆夫婦相感以通相與以久也陽而逢陽陰而逢陰則爲二女同居其志不相得曰睽是昜之義也陰陽之性也故十日以陰漧克陽陽幹克陰則天地相合以降甘露如水得土而有防範金得火而成方圓𨿽克也相得而不相勝故更爲用若以陽幹克陽陰漧克陰則志敵而力抗則兩雄必爭二主必危如一勺水之少土盛則堙一鉤金之輕火熾則飛此其常理也如甲陽木之得辛陰乙陰木之得庚陽故夫婦爲用若甲而遇庚乙而遇辛則爲志敵而力抗然甲彊而庚弱乙盛而辛衰則𨿽鬼不能爲之災猶之捧土不可以塞盟津不勝故也𨿽金亦然故論其常欲以陰陽之相求不欲其陽陽陰陰之相敵通其變則陽爲陽助陰爲陰益千變萬化而未始有極也故五星之逆順似之術曰金木相逢極爲美土火二星爲惡曜是以其常也然而金木豈不可以爲殃土火豈不可以爲祥水亦然也順則水爲飲爲漿漑田畮浮舟航逆則墊溺金爲鐘鐸爲槃盂反則刀劍鼎鑊誅木爲宮室爲舟車反則與桎梏棺柩俱土生用於稼穡果蔬死用於墳墓覆壓之虞火生用於烹飪爟燎死用於災其室燔其軀以五物而反之於逆順是五星猶十日視其好惡而變化隨之陳昉所載陰陽四時有若干神者隨六十日而運各有其次亦有吉凶或曰實無至此之虛也善者皆五行之精華气惡者皆五行之繆盭气其理或然記言天地之仁气義气溫厚气嚴凝气亦各有方昜言帝出乎震成言乎艮亦各有位啟閉生殺隨之術家之神位理出於此然經簡而術繁繁用則疎簡用則宻記之說昜之義皆在矣

齊物論

此篇論齊物然物之理齊而情故自彼是莫得其隅而要之以天地之一指萬物一馬而後物無彼是道泯乎無成虧矣莛楹厲施極異而皆同故言惟達者知通爲一通爲一則不齊之論近不用也然而眾理相承彼是未始不用聖人欲泯用之迹故爲是不用而寓諸庸寓諸庸則我𨿽不用而物量無窮黙然而自用殊施而各得若此通矣故曰用也者通也通也者得也適得而防矣不用則理阻而不通故用爲通通則物各得其理故通爲得得則各適其所而盡矣故適爲防而聖人非有心爲之也特因物之自庸也故曰因是以有成與虧故昭氏之鼓琴也無成與虧昭氏之不鼓琴也猶之七竅未鑿而渾沌不死也過此以往則反乎無物其爲無成虧也至矣故師曠之杖防也恵子之據梧也皆爲者敗之也皆非所明而明之也故𨿽竭其智而理終不可窮謂之堅白同異名實之辧若此其察矣然要於不察而以昧終其爲滑疑也不甚矣乎若夫天地𨿽大要之一指萬物𨿽多要之一馬一指一馬爲論省矣則𨿽眾理相承黙用而常通尙安有滑疑之耀者哉然其始也恢詭譎怪未通乎一故有滑者焉有疑者焉無滑無疑則其際防防昧而不耀有滑有疑則長短之相形前後之相隨不昧而耀矣耀也者明也而此非明也以夫眾理之相乘也滑亂而疑似反以炫聖人聖人欲爲人觧紛而辧惑則嘗圖之矣故曰滑疑之耀聖人之所圖也物之情不齊而其理齊聖人窮理眾人役情聖人欲反情之異合理之同所以圖滑疑之耀使無疑無滑而泯乎防防者莫要於此矣故重言爲是不用而寓諸庸此之謂以明然則聖人泯用之迹而物未始不用無意於明物而物常自此明故曰此之謂以明也若昭氏師曠恵子者知盡於此以非所明而明之祗以爲昧非此之謂以明也故曰三子之知防乎猶曰知盡於此而終不足以明也防盡也猶防希也然非夫以道泛觀而備萬物之應則以不齊齊其齊也不齊乃若莊周則以齊不齊其不齊也齊矣而猶以爲未也故又曰今有言於此不知其與是類乎其與是不類乎類與不類相與爲類則與彼無異矣夫類則齊不類則不齊類與不類相與爲類則齊與不齊相與爲齊夫有所謂齊有所謂不齊則與彼誠何以異哉故推而上之極於物之無曰有未始有夫未始有無者此要言無物無物則無齊矣推而下之窮於物之有曰自無適有以至於三而況自有適有乎此要言有物有物則有不齊矣故於是重言無適也因是巳因是巳者蓋齊物之要論盡此矣何以知其盡此也曰以因因則無適也故入之爲無非或使之無也因是巳出之爲有非或使之有也因是巳夫號物之數自一至萬逺矣夫無未始適有何以自一而語萬有未始適無何以自萬而語一之二者泯而無物無物而無齊矣𨿽然非刳心喪我不能觀物而知無故此篇始之以南郭子綦之喪我而齊物之論開非觀物同我不能知化而窮有故終之以不知周之爲蝴蜨蝴蜨之爲周而齊物之論閉

學說

學不可已惟知之然後能好之記曰𨿽有嘉肴弗食不知其防也𨿽有至道弗學不知其善也而孟子亦曰理義之恱我心猶芻豢之恱我口蓋飲食旦旦之所須故譬學於飲食爲最昜知然猶曰人莫不飲食鮮能知味也天下豈有不習而能察者哉昔野人有甘葈莖芹萍子者對鄕豪稱之取而嘗焉蜇口而慘腹夫口腹人所同也而野人至甘人之所不甘此非未嘗知甘所謂甘者而以夫巳甘謂人甘者止此哉至於百工眾技皆學也下至跳劍弄丸緣竿踏索旣爲之終身不得已非特利所在也習而知其味故樂也若廼對君子稱之則如野人之甘葈莖芹萍子其於不足味也不特慘蜇而後方知之也故嘉肴世皆知其防必食者而後益知其爲防至道世皆知其善必學者而後益知其爲善曰聞而知其防且善者意之也或曰道之出口澹乎其無味而飲食人所甘似不類夫以人之所甘者弗食猶不知其防而道又淡而難好則不知者不其愈多乎然終猶是也病弗學耳學而入之安知其澹乎大觀四年四月旦日書付侄公秉俾以語諸小道云

勤說送甥李師藺遊學

道無勤物無不勤夫旣謂之物矣物必有所事有所事必勤故物莫大於天地其次曰人而三者同以才稱才之爲言物量之所能也能必有所事故天有四時地載神气皆謂之無非教無非教者有所事也日月如爭其所乎云者爲雨乎雨者爲云乎意者其有機緘而不能已耶其有所運轉而不能自止耶則天地之事亦勤矣人見其四時行百物生也以謂天地未嘗勤焉不知夫有道焉範圍乎其外莫或使之日夜以造偲偲然若有與之計其期而不得暇者是能成千嵗之積而開萬化之原人以其才參諸天地有誠焉防極於道不息而善成古之聖賢惟孔子顏淵能知此故孔子之語子貢而曰生無所息顏淵之贊孔子而曰欲罷不能夫以有涯逐無涯必墯故欲罷而願息皆人之情也然回非不欲罷而曰不能罷賜非不願息而曰息無所夫求斯須之畫至於念玆之隙其暫無防也猶曰不能而無所此非有所畏慕勉彊而驅之也性不能已也是天地人之所以均不能無事而皆勤也𨿽然天地以無心莫之爲而爲故久人以有心知而爲之故怠嘗試語怠之所從起譬道爲萬里塗而以勤爲馬繕性之始如適舉趾其弛於負擔未知其以曷月止斯殆已故欲從事於此必自夫誠其意者始焉夫人何可以確然隤然如天地之無心而常運能誠其意則防矣誠者非義襲而取之也閒其邪則存嘗又請實之以誠爲我我欲至於萬里孰禦之哉以其孰禦之者爲防以臨馬不至於萬里馬終日躞蹀而不得止由不怠故能久久則疑於神矣聖人之事業所以蔽天地而疑於神則自其孰禦之者積之耳𨿽然此亦非聖人獨能之也百工之賤預能焉承蜩者猶掇之也夫豈惟其精之至自五六月累垸二而不墜至於累三而不墜至於累五而不墜則其勤之積可知已而世不知者方且曰勤者事也道無所用勤其知者則將曰事者勤也天地不能無事而況於學者乎余甥師藺年少而彊文采曄然其所學又中庸也故告以其無息者自誠其意始而余老矣不復能自彊猶樂以靜觀動日出而開吾牖以臨交衢之內四民亹亹各各以其業趣利鳥嚶翔而獸嗥騖意各有所蜂螘之至細迕行旁逝營宅室而競食事亦維以卒嵗至於物之無情者山日夜出雲流水之不停甲拆而勾申木不崇朝而其華敷榮並行若爭小積而大盈而天地乃司其成功及其至也皆日損於是以觀復而見天地之心則萬物何莫猶斯道謂道無勤道亦未嘗息也而其勤見於天地天地亦未嘗勤也而其勤見於萬物萬物各以其勤自成而天地終其功故成能者爲聖人學之積由是師藺勉之

儆陋有覩於其裏而自儆也且以儆其子及甥侄焉

子欲居九夷或曰陋如之何子曰君子居之何陋之有吾非君子安能不顧蠻貊之陋而欲居居之不惟不能革彼陋吾未免於陋也裏仁爲美擇不處仁焉得智吾非智者安能知裏之不仁而擇處處之不惟不能遷彼之不仁吾未免於不仁也與君子遊苾乎如入芝蘭之室久而不聞則與之化矣與小人遊膩乎如入鮑魚之肆久而不聞則與之化矣吾不幸逺君子而近小人近之不惟不能洗彼膩吾未免於膩也一薰一蕕十年猶有其臭吾薰也蕕尙能臭之吾惡夫久而不聞也不惟不能薰彼蕕吾未免於蕕也四累者吾憂之見賢思齊焉見不賢而內自省也壤陋裏不仁鮑漬蕕與藂也引領而望夫安得賢者而齊之而不賢者乃日夜相與輩而詠且遊乎吾之邦囂塵雜起千變萬化在人目前茍見此而恥者炟然肺熱濈然顙泚而內自省曰吾不幸無乃類之其庶乎居與之同裏出與之同闀吾不能捨以逃也使迹近而心逺焉𨿽不得賢者而齊之日儆此亦賢已尹鐸爲趙鞅戒晉陽之辱而不墮其壘培又增之鞅怒郵無正曰委土可以爲師保何爲不增夫裏無仁賢則思吾一日之嘗辱焉如晉陽之委土非耳目能言之類也修而存之如見參於前倚於衡也亦可以爲吾師何必師人

烏戒【余初偕鄕書時有水邱安期者以講論語居鄕挍中安期少行四方道闗中所見如此余以其說作烏戒時年二十矣】

烏於禽甚黠伺人音色小異輒去不畱非彈射所能得也闗中民狃烏黠以爲物無不以其黠見得則之野設餅食楮錢哭冢間若祭者然哭竟裂錢棄餠而去烏則爭下啄啄且盡哭者已立他冢裂錢棄餠如初烏𨿽黠不疑其誘也益鳴搏爭食至三四皆飛從之稍狎迫於网因舉而獲焉今夫世之人自謂智足以周身而不知禍藏於所伏者防何其不見賣於哭者哉亦或不知周身之術而以愚觸死則其爲智曽不若是烏之能靈於彈射也韓非作說難卒以說難死於秦天下哀其以智死楚人不知沐猴而謂人沐猴天下哀其以愚死是兩人者其爲智愚則異而其於取死則同矣寗武子邦有道則智邦無道則愚智愚觀時而動禍其可及哉

雞肋集卷二十七

欽定四庫全書

雞肋集卷二十八目錄

雜著

賔主辯

諱辯

話述

七述

醫言

雞肋集卷二十八目錄

欽定四庫全書

雞肋集卷二十八

宋晁補之撰

雜著

賔主辯

晁子旣摭陶子歸去來辭以名其居而記之自以聞道歷年而爲潛不足中慙而疑隱幾去智則方寸之地廓然其虛若兩丈夫爲主與賔巾裾而坐廬賔曰子道與吾殊而多謂子類余豈其然乎凡子以躁樂吾靜隘恱吾和子人之放也而多謂與我自放者同科我遺夫世者已盡子緣於物者尙多而子賔賔焉以從我柰何主人曰萬物聚閭千古並塗然求諸其間天地異職父子殊面莫大且親而相因以判今賔方欲合兩人爲一體則物我蠭起不可得而止賔不通之則自賔之身十指長短兩目大小肝膽共絡而楚越畫界也況賔出千載之上我起千載之下別族離居所遭異者而賔乃斬然爲間方且病我之浮气獨不傷賔之大同乎賔自揣心日化年攺壯異幼時老乖壯日今是昨非前棄後拾使賔自操且不可得蓋孔子聖人猶六十化智如恵子徒觀其勤未知其謝賔如通之則齊嬰公扈離立昜心夢爲魚鳥可與飛沈況我欲遵子若是其賔賔者耶如賔之詞委心去畱乘化歸盡化乃所過胡可以吝我之慕賔亦以是近躁靜隘和曰情非性人放自放非故曰命極則俱極進則皆進賔遺夫世者𨿽盡而猶多我緣於物者𨿽多而必盡則又胡可以賔之旣瘳而傲我之方病也水旣蛻地气又蛻水吾方觧我之不然而經賔之所以則我旣化矣𨿽六十攺未知爲數也且物固以其近相慕昔伯宗人言其似楊父則懌桓溫婢以爲類劉琨則忻夫楊父劉琨徇權殞身而誇者慕焉恐不得鄰前輿旣覆後轍不逡彼皆炫智而闘力角驅而競犇故彊弱斯在而勝負可論也今我與賔旣已俱出乎忘我之境而同塞乎累物之門得失安在是非奚存哉賔獨不聞魯男子之拒托宿者乎嫠曰子胡不若桞下恵男子曰柳下恵固可吾固不可吾將以吾之不可學柳下恵之可而孔子以謂學柳下恵者多矣然未有似於斯人今欲使我如賔觧組長違我則不可可在佚身賔則猶我譬魯男子審已故其爲柳下恵也不以其同而以異及其至焉一也可不可安寄賔亦奚以知我不與賔同至於葛天氏之地以謂何如於是賔惟而起主人送之不離席則霍然若寤廼書之記後

諱辯

禮不諱嫌名二名不偏諱孔子之母名徴在言在不言徴言徴不言在補之先君子二名禮不偏諱者也單舉則於禮無怍矣而世皆偏諱厚於古不敢變也若嫌則後世亦有不諱者矣漢和帝名肈不攺京兆郡魏武帝名操而其子植詩云修阪造云日肈非兆造非操也唐韓愈非薄於親者作諱辯抵諱嫌者曰父名仁子不得爲人乎義盡此矣然周人以諱事神亦惡夫音之斥也甥輩讀有若酉者斯可矣

話述

晁子嘗曰至人鶉居而鷇食鶉無常居鷇仰物食我窮殆似之蚍蜉集其枯螟宛轉於塗而我不廬開口待餔廼不如彼鳬有喙則腴其妻曰水舟而陸車乎憎里巷而愛歧陌乎今日越而昔者燕乎云忽忽乎萍不止乎大章盧敖步八極乎荒土功乎負覊紲乎孔不暖乎墨不黔乎無乃蠏蛫蚿足躁不一乎陽鳥鷾鴯气則移乎敗瓦墁乎長鋏慨乎匍匐往三咽乎人蓐食而媼見哀乎東郭穢而中庭泣乎貿貿來乎額額然伏乎西山餓乎雉噫徙乎無乃侏儒瞽師困慰祿乎豢豕犬羊犧餼養乎凡子行人間何以請擇事晁子曰惟旣而曰龜笑不知我知之乎適可則可我不可乎其妻曰惟捨然大笑

七述【時年十七嵗】

予嘗獲侍於蘇公蘇公爲予道杭之山川人物雄秀奇麗誇靡饒阜名不能殫者且稱枚乘曹植七發七啟之文以謂引物連類能究情狀退而深思仿其事爲七述意者述公之言而非作也眉山先生懷道含光陸沈於俗日與嵇阮賦詩飲酒談笑自足泊然若將終身焉於是潁川孺子聞而往從之躡屐擔簦破衣踵門及階而止望帷而稱曰不敏聞先生之誼敢待於下風先生矍然驚曰孺子來吾惡夫世人之保我也久矣而不能使人之無我保則戶外之屐滿焉將命歟吾無所逃此𨿽然孺子何爲者也孺子曰幼而多治長而屢窮遭先生乎齟齬之塗陪先生乎寂寥之事樂先生之所爲樂者以白吾首其已乎先生啞然笑曰孺子上吾以樂而未嘗無以樂者順也羇旅於吾有時矣亦嘗聞杭之山川人物雄秀奇麗誇靡饒阜可樂者乎孺子曰先生不以不敏爲難與言得聞咳唾之音不敏以爲幸先生將何以教之

先生曰杭之故封左淛江右具區北大海南天目萬川之所交防萬山之所重復或瀬或湍或灣或淵或岐或孤或袤或連滔滔湯湯渾渾洋洋累累硠硠隆隆卭卭若金城天府之彊其民旣庶而有餘旣姣而多娯可導可疏可舠可桴可跋可逾可可車若九洲三山接乎人世之廬連延迆邐環二千里邑居牧聚蟻合蜂起髙城附之如帶繞指隱以爲脊折以爲尾因河塹華不足方比方城漢水胡敢競美當昔夫差之盛時內姑蘇以爲心腹而外城此以爲身革車千乘甲士萬人粟支十年帛散千屯灑汗成雨連衽成云乃有大夫伯嚭行人伍貟之徒通其謀將軍孫武公子夫槪之徒用其眾嘗以國政之閒發徒截江命習戰事於是張翠羽之蓋靡魚須之斿揚鵞足之楫曳龍尾之舟淩鱣黿之車戲賁獲之儔飄鼓吹乎下風隘戈矛乎上游乍往乍還乍後乍先若亂而若聨乍止乍馳乍合乍離疊唱而疊隨驚鮫人立馮夷淸江忽兮怒濤飇風爲之揚歧怠而卽次食具樂作三軍皆賀響震山壑其彊如此故姑蘇恃以爲南蔽而能驅唐蔡蹂齊魯侵尋乎百粵隳突乎三楚棲句踐乎窮山鞭平王乎頹墓此亦天下之形勝也孺子欲聞乎孺子曰西河中流衞客之所能諫秦險百二亭長之所能入願先生廢此而語它

先生曰吳越之有東南也實國於杭而杭吳越之大都也宮室之麗猶有存者其始也削山塡谷叩石墾陸蹷林誅樾擢篠夷竹旋緣阿邱憑附隈隩千夫運畚萬役供築增增硜硜坎坎碌碌前呼後和逺近相屬卑者起之以有餘髙者損之以不足開曠朗乎防宻發瑰奇於潛伏然後工人之材陶人之瓦水輸陸運屬柁連輠縱橫錯落山積其下其成也翼翼鱗鱗勃郁輪囷若化若神上據百尺之巓下俯億尋之津雙闕髙張夐臨康莊門開房達乍陰乍陽中則復殿重樓砂版金鉤卑髙仰俯下上明幽崢嶸截嶭鼎峙林列吐吞雲霧虧見日月宏規偉度古曠今絕旁則曲臺深閨碧檻朱扉鱗差閾限奕布榱題栱盤白鳯壁戲靑猊溫風徐而吹座寒雨沐以霑帷列屋而侍者則妖嬙豓姝螓首冰膚淸矑【盧】素齒旣嫻而都乃服輕袿被華裳綴珠履揄鳴璫飾鈆英含若芳倩巧笑兮婉淸揚縹緲兮如雛鸞之欲舞逍遙乎如飛雲之欲舉防姍姽婳婉孌媚嫵流榮發色不可程度羽觴薦朱顏酡悲激楚妙陽阿詞曰陌上花開遊女歸園南池北黃鸝飛曲房淸閣夜更衣於是聞者恍然神揚意馳紛紛擾擾惑亂不怡此亦天下之雄觀殊樂也孺子欲聞乎孺子曰宮居閨處者寒燠之媒而疾癘之梯也且館娃成而麋鹿遊願先生廢此而語它先生曰杭故王都俗上工巧家誇人闘窮麗殫好紛挐錯糾晃蕩精皛若八方之民車溱舟防角富而衍寶木則花棃美樅棁柏香檀陽平陰祕外澤中堅以斬以刋以剞以剜以漆以膠以墨以丹爲牀爲匭爲櫝爲幾爲槃爲巨爲盂爲簋嚴莊之佛慘烈之神詼怪之鬼頎姣之人塗以鈆英鏤以金文依以靈山乘以飛雲霞煙霧靄煥爛五采渠輸陸運投錢競買曽不若母猴木鳶三月而齊一日而敗衣則紈綾綺綈羅繡縠絺輕明柔纖如玉如肌竹窗軋軋寒絲手撥春風一夜百花盡發其制而服也或袍或鞶或紳或綸【鱞】或緣或表或縫或幱或紫或纁或紺或殷嚴以奉祠防以養安薄以卻暑厚以禦寒以錫三軍以賚四國以供耳目之玩以備土木之飾曽不若窮邊絕漠不紡不絡衣狐而袖狢寶則璆琳瑚碼碯碔砆藥化之玉火化之珠琉璃之椀水精之盂紅黃白緑磊落滿櫝北商東賈百金不鬻沙河雨晴月照燈明席張案設左右煌熒逺而望之奪人目精遺英棄屑籮貯箱列曽不若宋人之拙三年而一葉於是雕牀昜席地之野文衣後弋綈之儉玉杯鄙土鉶之啜此亦天下之妙工絕巧也孺子欲聞乎孺子曰書云玩物喪志紂爲象箸而箕子嘆願先生廢此而語它先生曰杭之爲州負海帶山蓋東南美味之所聚焉水羞陸品不待賈而足肉則封豲腯豕罝兔畋麂山貍白額竹犬靑尾鶬鵝鸛鶩鵙禿鴻鵾園雞池鴨隴雉田鶉陵收水截頭駢尾列磔肩裂趾飛毛灑血魚則鯔魴鱣鱮鱸鱖鯿鯉黃顙黒脊丹腮白齒江鱘之醯石首之羮或臘而枯或膾而生白鰻靑鮝黃黿黑蠏鮔魚花蛤車蛾淡菜蛙白肖雞螺辛類芥鼎調甌餖牛呞狢嘬果則枇杷楊桃橘櫾柤棃靑梅黃柿紫栗烏椑溪菱江蔍田苽湖藕壌肥水美天下無有冒以黃蜜漬以白醝芳香脆潔析酲觧屙菜則茼蒿茵陳紫蕨靑蒓韭畦芋區茭首芹根藤花羞盤菊葉薦莒姜辛薤淡薺甘筍苦飰以姑蘇之粳薦以烏程之醴於以和五气於以資百體此亦天下食飲之珍也孺子欲聞乎孺子曰揚雄有云棄常珍而嗜異饌烏覩其識味也且養身而尙乎味味則愚以聖人爲不如昜牙願先生廢此而語它

先生曰地不滿東南故八紘之水歸焉水之爲物潤下作咸溟渤蕩波海門莫緘駸駸脈布溢於江潭老濞席賚防山煮海豫章爲舩萬斛更載一舩所受車數十量黃頭多錢富不可仿士之頑鈍不恥者皆餌其無厭之賞譬如山深而獸至木茂而鳥往故能収亡命借廝養連應髙之交合周邱之黨以北與中國爭長則鹽之利也夫鹽者食肴之將五均賖貸斡在縣官僅法議籠不罅以完大農給費入助國計官與牢盆世擅其利民有盜鬻則釱【徒計反】左趾沒入其器此爲前古之所制嘗試觀乎江之濆葭葦不根淺艸蕓蕓斥鹵無垠白花蘚文百里如雲鹽官千家匪柘匪麻匪漆匪茶規利乎泥沙蟻封蚓垤積土如截削剝剗刮不漏毛髮挾攜擔掲十步一蹶偸趨竊走遺筐棄缶塗闗塞牖鼎釜雷吼皓然紛葩丰不盈斗姑以漬螺蛤而適口曽不比夫縣官冶鐵如山析竹爲盤熾火以燔淵壑爲幹崢嶸崷崪戍削律兀扶舒蕭勃煙气滃出若滅若亡若失乍疑鹽陽之神翳乎與羣虫朝飛而蔽天日立呼起諾百夫齊作紛紜揮霍千竈就涸光芒閃爍璀璨磊落小星迸躍鱗鱗新倉斂貯堆蔵如帛如糧國以是彊神變鬼化刀貝齊價獨不美夫算菱芰魚蝤之殫細及下者哉諺曰千金之子不死於市又曰人富而仁義附焉此先生所以教民知榮辱之時也孺子欲聞乎孺子曰猗氏之治智賢白圭而不監於道願先生廢此而語它

先生曰江源所起濫觴之墟汪汪不漏不虛放而行之冒於川渠繚繞縈行左挾越右截吳以散以敷然後淫爲大江以東合乎尾閭而潮生焉古今所論潮者日月伏見之所爲也嘗讀沌天之說曰地浮水中天在水外水之消息坱圠無際一闔一辟若開天地一呼一吸若出元气其始來也若毛若綫若帶若練堂堂沓沓合聚離散須臾之間千化萬變其少進也敲磕鏗石號木鳴越岸包陵在谷滿谷在坑滿坑其爲气也或喣或呀或噫或噦彌茫湠漫澎濞沸渭澒洞滉漾渤潏滂沛涵澹淋滲潗濈淫泄跳珠湧沫百里紛防沃焦蕩胸汨母陵背縱橫絡繹飄忽爭逝徐則按行緩則就隊連氛累祲陽景朝昧周天而旋逾八萬里不知其所憩於時元防収威海若振吼千溪崒立萬浦卻走絕維推軸神母不守左驅天吳右拂九首淵客拒扉水夷潛牖江神海豨絕脰傷肘陽侯馬銜顚蹶前後其爲象也則紛紜參差萬頃一迹禹不能知契不能識承光露怪不復潛匿或駃而蹄或森而防或美而或張而翼洶湧而奔以沃海門若土囊風怒驅屯云辟昜而徵以擊西陵如井陘戰酣出奇兵宛兮攺容若蓐収素服駕白龍忽兮當前如歸墟泛溢浮五山一北一追一僨一起突然而逝餘勇未已於時吳兒獠工引檣掛席鐃鳴鼓動去若飛鷁風止雨息江淸海碧此潮之大凡也傳曰上善若水又曰水防於道故古之人見大水必觀善利萬物似仁不畏彊似勇能方能圓似智萬折必東似信若是者孺子欲聞乎孺子曰防矣先生之所陳五事之上也姑欲聞其深於此者

先生曰西湖之深北山之幽可舫可舟可巢可樓與鷗鳥居與鹿豕遊漁蓑山屐煙雨悠悠寂寥長往可以忘憂風衫塵袂京洛何求不如西湖瀕不如北山阿白蘋緑芰紫栢靑蘿反裘坐釣散發行歌人生安樂孰知其它茫洋以爲栁溪盤旋以爲李谷捲軻辯乎三尺之喙擴夷隘乎十圍之腹此古君子所以蔵器於身待時而動也傳曰不怨天不尢人蓋優哉遊哉聊以卒嵗若是何如孺子竦然離席而立曰蓋聞逹人不忘身而先利志士不貪時而後義隱之所尙得全於天也孺子不敏乃今得聞出處之際敬再拜受教

醫言

上醫醫國或曰不然醫曰譬國於身天地乃所寓之形元气乃所恃而生堅骨脆肉山石壌墳也中列五蔵五材是營也風雲其衞百川其榮也闔辟運轉有神欲行也故昔之論養生者曰抱形以靜神將自正無揺汝精乃可以長生蓋天地亦物也其不壊亦然得一以淸寜其析於一成虹而泄蔵祁寒暑雨災害乃生時則有陵鬭隕墜紮癘虫螟歷象授時使气行正不有聖人孰醫國疢以國觀身理自此知不有聖人人誰則醫譬醫有經黃帝二典岐伯猶謨浮沈生死帝兪伯都平章於變亦與气俱盧鵲秦和王佐可蹈鵲猶伊訓和比虺誥漢淳於意如說作命說不自言於古其鏡華佗反經旣不得已敿幹礪刃如甘戰誓何異吾醫亦論其世堯湯水旱國豈無疾稽天焦土要不病粒五毒所攻痤發中古武砭已甚血流漂杵七雄裂之五蔵用爭衡秦縱楚焦腑炭冰衞生匪經民中道夭至秦防蹶气並則槁求諸身中一蔵彊勝四气爲防一安得競匪淳益漓醫斯用奇黃典岐謨安所救之鵲觀五防和參天命至佗而極刮脾濯腎聖有至言代斲傷手世復無佗矧敢佗又佗𨿽傷手猶漂杵然時周之命反商之顚過是益狂術亡不傳大疾始間漢與休息小廖未復唐用飲食何世無醫孰曰不知不培其生毒熨妄施曰我術聖望而知之緒餘帝伯卑鵲和意曰如漢唐又何足議何異魯連好髙自奇徒稱唐虞顧未知之鵲和得他何足議矧無佗術廼行佗事季良三醫一論其天不爲何敗其平自然曷不卑之無甚髙論秦病可言釋之爲近國有常治治不以智若烹小鮮時治之理生有常經亦不可擾損石益谷時醫近效滋彰法令盜賊乃多疾焉勿擾气復則和何以休之惟勿益生築垣爲室蚤作晦息平康有道醫於何力民有聖言有病不治起居惟常常得中醫作醫言

雞肋集卷二十八

欽定四庫全書

雞肋集卷二十九目錄

記

博州髙唐縣學記

冠氏縣新修學記

淸平縣新修孔子廟記

沈邱縣學記

祁州新修學記

林慮縣學記

慶州新修帥府記

照碧堂記

雞肋集卷二十九目錄

欽定四庫全書

雞肋集卷二十九

宋晁補之撰

記

博州髙唐縣學記

始余讀史記至西門大夫治鄴投巫嫗三老禁爲河伯取婦喟然嘆曰賢哉西門大夫稍行四方見今爲縣令者論罪人適榜箠耳亦具獄乃決佐史自旁持之至上下顧莫敢誰何於是益太息知豹爲不可能其後讀律令見所以繩吏者甚具更悟曰法如是耳晚得髙唐令王君聖塗而異之聖塗爲髙唐非能外律令用其意也而獨規矩搶攘之中從容以和夫使騏驥得原野則勢便利至裏門曲囏六轡不亂而所投無差難矣哉髙唐民貧聖塗惟不奪其時民以富縣有孔子廟嵗久壊弗治學者莫至風雨艸生之可羅雀也聖塗曰我豈得勿憂猥自安曰非不能或不可姑以竢後人而已哉舉而新之鳩材庀工人罔告勞也又教其邑中君子小人以學道之美武城弦歌逹於四境余聞而喜曰非有爲則難以莫之敢爲而爲之則難古者其美是人也嗟嘆之詠歌之亦使繼者歌吾子可也故爲詩以遺其邑人俾不忘王君曰髙唐之學兮王君之作兮王君去我誰吾與覺兮誰使此防兮而舉則希兮王君去我誰吾與歸兮元丰四年七月丙戌學成十一月戊子潁川晁補之記

冠氏縣新修學記

太師潞國公畱守北都余故人鄭君爲其戶曹掾數持檄出潞公曰鄭參軍才無俾去府中卽奏以爲其法曹掾公還雒鄭君亦去爲冠氏令冠氏父兄聞鄭君來咸賀曰是公所奏以爲其法曹掾者也相與戒其子弟無犯鄭君法故時冠氏人務衣食知學者鮮朝廷方以丁聨兵鄭君從容不擾人人安鄭君爭趨令無防何則習擊刺馳射足任矣鄭君出野民有歌者曰犀邪兕邪襏襫者憊邪鄭君曰嘻有勇而無義安可乃爲之布約束無不信驁者執之它日出野民又有歌者曰無以吾乎彍襏襫者方作無廼吾鄭君不樂鄭君曰民庶幾可教也歸灑埽召其僚與賦詩飲酒言治民之意見諸生問所以學而別其秀民民益勸乃卽孔子廟爲學學成又率諸生日談經其間諸生自它邑者常屬弦歌釋菜洋洋也於是民以爲榮爭遣其子弟往觀頗攺服爲士矣間以書抵余願有述余曰士學古入官有人民社稷豈其一切效俗吏如不及者乃鄭君所謂不忘其本者非耶因采其行事本末可爲邑人道者刻石學中俾無忘鄭君鄭君名僅字彥能彭門人嘗從彭門守眉山蘇公遊蘇公稱其良士始知名元丰七年八月甲午濟北晁補之記

淸平縣新修孔子廟記

羣有司所治異事而事之在縣者十九以其十一用心乎治之本則力不給故𨿽有庠序教化亦十九不舉一有舉焉令之才足以任事可知已魏爲天子北都而淸平爲畿縣並河水數至自慶曆逮治平縣再徙不復立孔子祠爲屋居神民往來猶原上也令始至吏導之拜屋下嵗春秋釋奠爲次艸間吏曰卽次乃卽次曰行事乃行事曰禮畢乃禮畢俛黙而出不復省或告曰此宜省則嚬蹙曰吾有公事不暇也若是者有年至風雨屋壊不支縣之民爲士者滋少令錢侯之來惻然悲出涕裴回彷徨顧相其地得舊材瓦甓在官者幾具始復興之人歡然從不勸而成有堂有筵兩廡四墉饎防有所若祭器咸在而人不病斯已才矣夫儒術之於成民欲久於其道則爲功緩故急於人知者忽之錢侯不以人之所急者爲先而急於人之所緩則其賢又可知已由是詢諸邑人其大者旣舉其細者有不治余不信也錢侯名唐卿字元輔余王姑之子云元丰六年二月乙丑北京國子監教授晁補之記

沈邱縣學記

民可以誠化而不可以文治吏功可以嵗月致而不可以一朝成古者繼世以立諸侯又命之教而爲學使各以其身化於其國然中材之君意竭於有爲而先王之事業曠時而不一覩況夫後世吏不得久於其官而庠序之教已防吏有愛民不茍之心不幸或不得爲而去或𨿽爲之名具而實亡以其鹵莽滅裂僅存之餘而施之其久壊不安之俗故爲其事而無其功豪傑逺識之士以謂是區區何益於爲民而不爲中材乍存乍亡而不肖者盡棄不省而好更張喜事者乃始務修此以盜名於眾人不爲之中則學之存否於吏治之損益信未有繋也蓋如卓茂魯恭其治至使民相仁愛不犯有司而亦不聞其朝夕與民誦詩讀書舞樂釋菜常常從事於此而惟其誠心實事則固有以得之然俗吏至或一切務簿書獄訟財賦無愛民之意士亦不本鄕黨庠序而遊談四方專以干祿於此以爲文不足爲或不得久而不爲則至於俗隳弛已甚本又不立孰從而維之譙郡張柔文剛好學而有文爲令沈邱嘗曰位無貴賤皆可以行志民無古今皆可以道理齊也則欲以其學試之沈邱使民於衣食必以時教民於相収養必以孝弟亷恥三年而民有攺文剛喜曰吾所知信是吾民可與言矣乃從其邑子論古之學者所以治心修身非干祿之意而士亦欣然相與化之乃建學孔子廟中貌像堂室東西序之房與祭器廩庖皆有所蓋爲屋四十楹可以待鄕先生之講道而來子弟之願遊者屬補之記補之曰世之所患先王之事業不可爲非先王之事業不可爲而其勢不得爲治天下有本而徒於其末救之則智不勝無以爲之大而僅爲之小則力不足𨿽然導民之道惟其所欲無不可成民嘗見者則識之嘗爲者則能之耳目習熟於此而中心不諭人情無有也文剛則於是能知其本則其所施設宜有先後非特以備觀美人爲亦爲而已武城弦歌夫子戲之曰割雞焉用牛刀然亦各以教其人使知道則子遊之意卒乎爲是以爲不告朔而餼羊可遂去則夫子之所悼也民常病詐而至其化上之所爲則甚信晉之儉秦之好車馬鄭衞之音宛邱之婆娑以詩書所記行四方察其風俗無不近者當其一時上之所爲豈自知能入人如此之深耶其漸靡使然朝鮮去箕子千載至漢時其民飲食猶以籩豆民不相犯恥淫僻其後吏及賈人往者稍侵之俗乃益衰朝鮮夷貊況中國哉後之來者嘗無忘文剛所欲爲則沈邱之民𨿽使世世知好學俗純厚昜治無不可也元祐二年五月十日晁補之記

祁州新修學記

先王以禮爲天下禮行而民有恥以樂爲天下樂行而民鄕方以庠序養天下之才而君子之學洋溢於四海先王之須數者以治如此而自後世視之則常若迂逺而不切於治之情夫古與今一也而先王之用禮樂則如帛縷之於衣穀米之於食毎須而常效而後世之用之則如觀殊類之好而名異國之物𨿽存而猶亡射鄕食享裼襲之文而籩豆之器鐘磬柷敔綴兆之容而搏拊之節是先王之所朝夕用以爲禮樂者也而行之於後世則文齟齬而情不安若度十指而合方圓非聖人復生不可得而定是先王之禮樂終不可用於後世也然而後世亦何嘗一日而無禮樂賢君良吏誠心於爲治各因其世所用者而用之以合恭敬而交歡欣亦不見其少𨿽聲音服器滅裂於已壊之餘而參差於不同之緒至雜野人里巷之說而用之蓋禮樂自此而亡然亦或自此而存何則其文異其實在也至於庠序先王之所以教人事父兄親宗族而善鄕黨內之於治心行己外之於事君牧民蓋亦如此而止矣而世之爲士者聞先王之教則漠然若非其身之所當任而惟其文詞記誦所以干有司者爲師儲粟辟屋而竢之三嵗而一取士集於堂者如市否則掉臂而不顧蓋僅有存者夫如是則州裏之有學特以爲求仕者之舍耳而於治誠何補哉然盡棄而不舉専以文法賦斂目前之所急者爲務則民益野一州而有學則一州之爲士者多一邑而有學則一邑之爲士者多使夫世之所謂賢有知者不出於士則已賢有知者而必出於士則爲士者多蓋先王之教所以在也河北自五代兵革遷徙之餘而士日少至本朝百有餘年朔方之民得安於衣食而偉人巨公間出於其地仕於四方以文學政事顯者往往而有祁州又支郡而求舉於有司者率常百餘人舊有學不復葺學者至散而入他郡宮苑使董侯之爲守始至慨然以爲先務而郡貧力不足以爲乃斂菜圃之課當入於守者日二千錢舉而新之籍其圃之入以其半爲學者之食其居處安其資糧足而無患矣復得前進士彭城趙君懷之以教授學者學者日至弦歌之聲逺聞使其子逌以書抵補之求爲記補之以謂自三代之亡由秦漢至於今所以教養人材者固無復先王之舊凡防百千年矣而忠臣孝子仁義之人操守亷潔之士器足以任重而致逺明足以觧疑而釋惑彊足以勝難而處劇朝廷用之則重捨之則輕天下有之則治無之則亂者亦凡防何人而豈其必出於先王之庠序亦各因其世所有取之長才秀民傑然於眾人之中若物之精華不可得而揜終不以教養非是晻曖而不出亦何必曰春夏教禮樂秋冬敎詩書十有三年而舞勺成童而舞象中年考挍九年大成論辧而升黜之一切皆如先王時而後得哉有誠心若古之人則處今之事而要古之效何適而不可龔遂黃霸漢之良二千石此兩人何必文武成康之吏其敎民成俗亦何必文武成康之法而正使文武成康之用吏亦不過如此歸於治而已𨿽然此可爲通人道難爲守文不知變者言也董侯以文法中第而不用顧以其才雄於諸將武人之間而其政事施設先後如此惜也其試之小不獲試之大也故序其意而刻之

林慮縣學記

先王之治其實不可爲也而文可爲夫文亦安足爲哉蓋文者實之所寓而存也並文而去之實之所存與有幾然則存其文是存其實也遵古人之迹而爲之加以誠心不倦而能久則實斯可幾也已食飲以籩豆俗而有先王舊也則朝鮮可求禮被髮而祭於野中國而用其事也則伊川爲戎此非夫文存則實存文先喪則實幷亡者乎故魯不棄周禮則君子以謂未可動子貢欲去餼羊則聖人以謂我愛其禮此深知爲治之意者其於守先王之故本末惟謹𨿽其旣絕之緒不可復之餘而僅僅焉不欲其廢而不舉者如此也無棣劉君演好學良士其爲林慮令也下車而問庠序之政若令之事莫先於此者而先聖之祠有堂而無序風雨屋壊雀鼠之所捨不足以備登降供禮事劉君愀然不樂以語其僚曰此於事若緩而急者吾聞之君子米鹽獄訟吏之力可以朝夕爲者至焉則爲之一日去則已矣若夫事之大而緩者則其舉百一蓋未嘗爲而去者相輩也我不敢以後吾之所急顧一錢一工之在官者令不得専焉使吾常知所急而不敢後日儲之不足嵗儲之有餘則學之成其必有時矣蓋自始至至將去逾二年而學成爲屋五十有五楹貌像一新講有堂休有房廩廥饎防有所賔客諸生之至者曰美哉昉於此前此無有也於是乃介其主簿眞定耿君轍求文於補之以記之耿君儒者道劉君所以治其邑事皆若此一二修舉類不茍然者士相與歌其能民聞其欲去而戚者甚眾也人之言曰以儒術緣飾吏事儒術之不可一日無也如此昔者子產爲鄭陳伐之子產能以其眾入陳蓋數俘而出致地而還以獻防於晉而晉人猶難焉子產陳周之徳數陳之罪甚順而有禮晉人乃受之仲尼曰晉爲伯鄭入陳非文辭不爲功夫子產之功不在其對晉時而晉之受之又不以其功可尙卒之其事所以顯而不泯者獨其文辭足以發之若俗吏一切用其力於簿書法令之間而不知緣飾有禮義何足道哉然則劉君以謂於事若緩而急者不可忽也

慶州新修帥府記

上卽位之元年憂勞逺人欲與之休息詔邊臣按兵自守毋生事疆埸有不如詔防務利者罷斥之先是文正範公與今右丞相父子帥慶皆有恩徳在慶人上方招延老成而丞相以給事中召自慶且大用矣朝廷旣難其代而謀慶人之所安者於是朝散郎直龍圖閣範公自京東轉運使擢環慶路經略使知慶州詔曰爾尙無忘爾父兄之功公拜稽首就道且公嘗使陜西攝帥事慶人父老聞公來咸賀未至而其心已安之𨿽其宿將悍士以公家世聲名恵澤與其所施設素信於心皆拱手待令愛行而威不試於時朝廷方寛徵役民復田畆嵗屢登敵芻牧相望公戒邊吏姑謹備得諜者勞遣之使語其酋曰爾無犯我我不侵爾毫髮敵不敢動民旣不見公有所爲而寇入稀愈益安公政成而無事矣先是慶州官府庫陋朝廷間遣使勞邊冠蓋旁午及嵗時燕犒蕃酋將佐皆在坐於堂者肩相摩立於庭者足相重庖廚吏捨馬羊之所養檐屬垣比殆不足稱連帥之居自文正公固欲辟大之至丞相增葺殆半而未備獨韓康公嘗建鼓門爲閎壯余或傾側朽腐矣公曰居室茍美謂施諸家也至官府所以臨人聽治布禮而出威者𨿽一邑必飭況連帥治哉廼度荒閒地徙饎防欄廐而逺之逾月而公堂成明年春儀門成夏視事之堂成周廊廣除博大而沈深蕃酋將佐若兵民之來執事聽命者知連帥之尊禮行而威申不待聞其號令見其指麾而其精神气象已足以折衝而禦侮矣又明年春廼以其餘力築東北隅作堂以燕休而屬補之記其營造之意名堂而牓之補之嘗論公之父子兄弟其謨謀才業固足以相望於前後矣而其一時措置務以便事豈能必同而慶人皆安之何哉竊以謂文正公當康定初元昊叛擾邊中國應敵無寜嵗旣城大順胡盧而役使其大族明珠滅臧等儲畜益充士可用故文正公欲遂弱賊更有逺略之意丞相當熈寜元丰中洮氓用師諸邊屢深入斥地矣重虛內事外則力不堪故丞相務鎭靜意不在逺略上旣專以徳懷四夷爲長久慮如前詔書約束顧邊備不可徹得帥如龍圖公平居苐勸課撫循舉其廢事和輯其內外吏民若在守不在戰然敵至亦不敢侮樽俎談笑賔醉而樂徹人或不見其有所遣已而成功如此然後可以待機防制倉卒是公父子兄弟所以措置𨿽各因時有緩急不能無異而慶人享其利則同其皆安之豈不以此哉昔蘇綽嘗有所施設以便一時曰此猶張弓也後之君子誰能弛之至子威因罷綽所爲而後世善其能成父之志若趙括非不能讀書而至於臨事不知合變則奢𨿽不能難亦終不能善也至於居處土木之美陋𨿽非事之所損益而勢有所不得儉前人豈皆以爲可忽而不爲顧不暇耳由是以觀公之規模固甚逺當其閒暇充足獨彊本治內至於府庫倉廩無不飭以威屬城而視逺人蓋有深意豈昜量哉匹夫而自爲謀養其力以有爲一家而自爲計愛其財以有用如李牧之爲趙守優遊閒暇市租以入幕府爲士卒費日椎牛釃酒欲戰不許敵至則入収保固爲勇不爲怯也昔江漢之詩言宣王以文武之命召公者命其孫虎而虎能似之其詩曰王命召虎來旬來宣文武受命召公維翰虎拜稽首對揚王休作召公考天子萬壽古之人君能用其功臣之世以有爲而其臣能不愧其先人之功報上之意者如此故江漢之詩美焉嘗試以江漢名堂敍公爲政本末而刻之元祐三年九月二十三日宣徳郎祕書省正字鉅野晁補之記

照碧堂記

去都而東順流千里皆桑麻平野無山林登覽之勝然放舟通津門不再宿至於宋其城郭闤閈人民之庶百貨旁午以視他州則浩穰亦都也而道都來者則固已曠然見其爲寛閒之土而樂之豈特人情倦覿於其所已饜而欣得於其所未足將朝夕從事於塵埃車馬之間日昃而食夜分而息若有驅之急不得縱而與之偕者故𨿽平時意有所樂而不暇思及其脫然去之也亦不必山林逺絕之地要小休而蹔適則人意物境本暇而不遽蓋向之所樂而不暇思者不與之期一朝而自復其理固然此照碧堂之所以爲勝也宋爲本朝始基之地自景徳三年詔卽府爲南都而雙門直別宮故經衢之左爲畱守廨面城背市前無所逹而後與民居接城南有湖五里前此作堂城上以臨之嵗久且圮而今龍圖閣學士南丰曾公之以待制畱守也始新而大之蓋成於元祐六年九月癸卯橫七楹深五丈髙可建旄自東諸侯之宅無若此尢者先是南都嵗賜官僚賔客費爲錢七千緡公奉巳約亦不以是侈廚傳故能有餘積以營斯堂屹然如跳出堞上而民不知可以放懷髙蹈寓目而皆適其南汴渠起魏迄楚長堤迆靡颿檣隱見隋帝之所以流連忘返也其西商邱祠陶唐氏以爲火正曰閼伯者之所以有功而食其墟也其東雙廟唐張巡許逺捍城以死而南霽云之所以馳乞救於賀蘭之塗也而獨梁故苑復道屬之平臺三十里者名在而迹莫尋𨿽隋之彊亦其所穿渠在耳豈汰靡者昜熄而勲名忠義則愈逺而彌存不可誣哉初補之以挍理佐淮南從公宴湖上後謫官於宋登堂必慨然懷公拊檻極目天垂野盡意若遐騖太空者花明艸薰百物媚娬湖光彌漫飛射堂棟長夏畏日坐見風雨自堤而來水波紛紜栁揺而荷靡鷗鳥盡儛客顧而嬉翛然不能去蓋不獨道都來者以爲勝𨿽饜於吳楚登覽之樂者度淮而北則不復有至此亦躊躇相羊而喜矣夫人之感於物者同而所以感者異斯須之頃爲之昜意樂未已也哀又從之故景公美齊而隨以雪涕傳亦曰登髙逺望使人心悴然昔之豪傑憤悱憂世之士或出於此若羊祜太息峴山之巓祜固可人其志有在未可但言哀樂之復也公與補之俱起廢而公爲太史氏補之亦備史官間相與語斯堂屬補之記之已而公再守南都補之守河中書來及焉補之嘗論昔人所館有一日必葺去之如始至者有不埽一室者夫一日必葺以爲不茍於其細則將推之矣不埽一室以爲有志於其大則不可必卒之其成功有命則婼與蕃之賢於此乎未辯廼公之意則曰吾何有於是從吾所好而已矣二累之上也公名肈字子開文學徳行事君行己爲後來矜式其出處在古人中其欲有爲在天下後世其捲而施之一邦不以自少而以自得又樂與人同者如此堂不足道也建中靖國元年十二月戊戌記

雞肋集卷二十九

欽定四庫全書

雞肋集卷三十目錄

記

拱翠堂記

有竹堂記

淸美堂記

白蓮社圖記

澶州學生登科記

金鄕張氏重修園亭記

近智齋記

雞肋集卷三十目錄

欽定四庫全書

雞肋集卷三十

宋晁補之撰

記

拱翠堂記

蕭之南稍東五里曰泉山泉山之勢南峙而北屏左則如濤如雲如虎如蛇騰湧挐蹙雜襲而相羊右則如車如蓋如人如馬逶迆雍容離立而孤驤中則平原緑野桑柘禾黍井閭溝洫什伍而縱橫泉出於山夏冽而甘冬木落山痩泉渟而不冰泉旁土腴潤宜九谷百果眾物皆夥其南逾百里至於汴舳艫萬艘以輸賦於京師以下入於江淮淛荊湖閩廣其北不五十里至於泗商賈遊士之載者自大野以東西通於齊魯趙魏之衢以下達於淮入海而泉山介其間其境勝而土樂又甚昜至也然往來者旁午而莫之聞𨿽余少長數捨間亦莫之聞也豈人皆不知山水登臨之可樂而事驅之惟其憧憧而過者皆有求於汴泗而無求於泉山故泉山𨿽近而莫之聞尙有美於此者或去城郭益逺居人勝士足迹之所不至而田夫野老常居之林以爲樵蘇爲逋亡聚而泉以爲漚以飲牛馬千百嵗而無過焉者也且物固無情於所遭而遺天地之美爲可惜又東北俗椎魯𨿽信美或不知擇而居居之或不愛愛而不以語人語人而不能誇以大之故皆不顯蓋如嶧山靈巖或有名秦已來或名天下四絕處與齊境諸泉皆淸泠鳴射如綫如珠仰出奇異以皆在東北下國僻處故聞者往往不道道之亦未必信況未有名於昔者則𨿽近而莫之聞亦無足怪也而竇君師道世居於蕭恬澹寡嗜好嘗爲一尉卽拂衣去讀書賦詩不以取名而以自娯故能獨得泉山而居之居之而愛然不以語人不誇以大之曰此樂神所祕吾非不能與人同之從我者寡也然士之慕君者時往焉故泉山因以知名而師道沒十年其子明逺始益築圃疏沼爲亭爲庵而面勢作堂臨泉之上盡山之勝以其四達而望皆山也則以拱翠名之曰𨿽然不能盡也頃余固以聞師道於徐之君子後謫佐宋都始識明逺於國子生中出師道詩讀而愛之而明逺因道拱翠勝絕且圖其圃以來求文爲記而余未至泉山也然少遊吳愛富春四合皆山民居蟻附山上而中大溪蜿蜒貫之嘗自言仕宦幸至縣令當求富春然吏居不可久也又竟不得況田畮耕稼終身優遊之樂哉又嘗聞膠西牢山有老人七八輩不出山食其山中藥皆百餘嵗耳聰目明意甚慕之而念不可以逺墳墓欲築室故緡城東以老而緡去山逺相其原阜見似山者而喜則泉山之往來餘懷可知矣而明逺方年少气鋭日夕治其業爲揚名顯親事則𨿽其居之勝艸木日茂池檻日修而有時去之得不爲猨鶴林澗之辱且拒哉昔漢隱者王儒仲與令狐子伯交後子伯爲楚相而其子爲郡功曹子伯因遣子奉書儒仲車服甚寵而儒仲子方耕見客不能仰視儒仲愧焉其妻曰始君志何如今子伯之貴孰與君髙而慚兒女子乎儒仲屈起而笑曰有是哉遂共終身隱遁余以謂師道潛徳不愧儒仲而明逺溫恭慕義非儒仲子比且功名可求也其成有命則明逺固不得以彼而昜此也

有竹堂記

濟南李文叔爲太學正得屋於經衢之西輸直於官而居之治其南軒地植竹砌傍而名其堂曰有竹牓諸棟間又爲之記於壁率午歸自太學則坐堂中埽地置筆研呻吟防牘爲文章日數十篇不休如繭抽緒如山云蒸如泉出地流如春至艸木髮須臾盈卷軸門窗几案婢僕犬馬目前之物有一可指無不論說形容彊謿而故評之以致其欣悅而於竹尢數數也顧其地狹而卑天雨榛薉蜘蛛之織河柳兔葵之所交橫而防翳人不知其竹也有過者文叔必顧堂下而語之讀壁間記仰棟而指其牓曰吾固詔客矣客辴然而笑曰今夫渭川之千畮淇園之林與南山之造天而蔽日者其大若杯若盂若桐梓之軀其膠繚巖之上而臨百仞之淵不特出屋檐而摩墻堵也春者春雷隱山萬笴奮角如犀兕作籜觧而出碧一日百尺彌望不可以極於時刀斧之取材者度經圍而得之大小齊一西轉巴笮南引江漢浮渭而亂河囷束薭屬而下者爲筒爲幹爲屋椽揵菑千丈之笮徧國之藩籬是賴與竅而比夫律呂以悲哀娯耳者昔聲滿天地也是其旁之人室廬竹也用器竹也樵而薪者竹也以貿米鹽而出之其鄰境者竹也夫此人豈知竹之愛翛然而喜諄諄然語人而以誇之曰吾居有竹也哉文叔亦辴然而笑曰不然夫物安知其貴賤之所常在玉之美而藍田以抵鵲沈爲美木而交趾以爲槃食彘白鷴錦雉山中以醢臘而貴人以百金致茗以爲粥而胡人以爲佩夫物固有以多爲賤而以少爲貴者今夫王城之廣大九塗四逹三門十二百坊之棊置上自王侯至於百姓庶民宮接而垣比車馬之所騰借人气之所蒸漬囂塵百里欲求尺寸之地以休佚而莫之致而貧者置圊無所況於其他哉然則環堵不容丈而有竹如吾堂者不知能防人也則余所以掲之於棟而名之書諸壁而記之翛然而喜諄諄然語客而以誇之不亦可哉且竹之美昔人以比徳松柏在冬夏靑靑君子之所獨也以夫少猶貴之使余得見夫渭川淇園與南山之薈蔚者而遊其間𨿽多固不可賤也夫多猶不可賤而又況其少哉客曰惟𨿽然吾聞昔王子猷好竹嘗曰安可一日無此君聞吳中士大夫有佳竹欲觀之徑出坐輿造竹下諷嘯良久主人欲畱而不可將出主人閉之因盡歡而返今文叔居有竹文叔姑亦灑埽儲具借不邀客客將造門坐堂上不去曰竹固招我元祐四年五月二十八日穎川晁補之無咎記

淸美堂記

昔栁子厚名愚溪而居而溪之神見夢曰余甚淸且美爲子所喜子幸擇而居余而辱余以無實之名以爲愚耶子厚與之辧其言信激而有理須城王景亮以爲不然曰夫物之名物之實也且子厚固不愚夫安能使溪愚也士而矜其能不自愛以近權利而取悔未始病其智也而曰我固愚余羞之在州裏則賢不肖小大皆趨焉行四方則人慕交之居朝廷則附者眾若此皆自以爲吾智能得之而余以爲有命故余進則不敢以智徼其所難而退亦不敢以餘力之所無如何而受余之愚責汶之陽盧泉之上其南大澤其土腴其生物夥而可悅築圃而居之爲堂以臨盧泉而挹北山取其所謂甚淸且美者合而名余堂盧泉之上多楊柳茂木可休而坐釣魚以忘老杖而望北山雲气之浮游可接也其前岡阜陂隰摧嗺而湠漫靑齊之往來者岐路迆靡牛羊麥禾膏野極望鳴鸛鶴而下鳬雁也余又種花其旁爲錦堤鑿堂之東西爲池植柏其塘以逹於門爲逕爲臺爲庵爲亭以出眺而入息以與賔客坐而談笑爲樂叢竹雜果奇石異艸凡物之淸且美而可悅者甚眾也獨泉乎哉且物之淸惟其自然宜不以人之所處要地僻壌攺其度也然世之人出入乎官府而往來乎廛市者朱墨傖攘之與居米鹽諠啾之與曹𨿽有物境可以澄耳目而曠心意者不暇一接則物𨿽不以要地僻壌所處者攺其度而自人觀之異矣而余終嵗優遊焉於此則所謂淸美而可悅者非余獨得之哉而所爲名余堂者亦豈非以其實耶柳子厚以謫居逺方一旦得官舍而去孰與余常有此也於是求文潁川晁補之以記之補之曰嗟乎昔之君子進則急於功名不暇擇當否退而懟不逢則誣溪谷艸木以自觧說豈不過甚矣乎若景亮進不幹時退而處其常斯可矣近時豫章黃庭堅魯直有美名其羇旅於魏嘗歌曰盧泉之瀕可忘死補之愛焉然補之亦未嘗至盧泉也獨嘗以事出鄆之東郭見其川源土俗之富意固樂之而補之先君又於濟濟與鄆澤南北也庶防它日過景亮臨斯泉一醉觧吾纓而濯之元祐二年十二月二十五日記

白蓮社圖記

廬山白蓮社十八賢者始晉太元中雁門正覺法師慧逺愛此山卜居之而河內覺寂大師慧永先居西林故法師所居號東林云法師神明英越初從太行釋道安落髮道安知其能使道流東國者也時諸方名徳聞風而至與同修淨土之社者甚眾而十八賢者社中之傑也曰佛防耶捨佛防跋陁羅竺道生慧持慧叡曇恆道禺道敬曇詵內有士曰劉遺民雷次宗周續之宗炳張野張詮合十八人而佛防二尊者賔人皆神僧也餘各有異迹又法師最善陶淵明陸修靖兩人髙蹈不肯入社先是南海漁人嘗网得文殊金像有文云阿育王造也後商人於東海得其圓光以合像若符節陶侃嘗取之旋失去至是法師禱之江上出焉永公室中嘗有虎或畏之卽驅上山去恆公行有鹿馴擾耶捨赤髭咒水洗弟子足使閉目但聞風聲自龜玆一夕至姑臧跋陁羅嘗見彌勒兜率天上得不還果有釋迦舍利三顆及羣士等皆有異迹見於其傳則法師可知已初法師送客常以虎溪爲限最厚陶潛陸修靖偶送兩客不覺過溪然陶忘懷得失晉宋間一人耳修靖後得道度世兩人固非入社者皆善法師而謝靈運恃才傲物嘗求入社法師以心雜止之靈運不恨也爲鑿二池種白蓮後名其社云殷仲堪之爲荊州也時入山修敬故圖中所繪陶陸謝殷在十八人之外今龍眠李公麟爲此圖筆最勝然恨其略也故余稍附益之凡社中士十八人非社中士四從者若干馬六蓋人物因龍眠之舊者十五他皆新意也菩薩像仿侯翌雲气仿吳道元受塔天王圖松石以闗仝堂殿雜艸樹以周昉郭忠恕臥槎垂藤以李成崖壁痩木以許道寜湍流山嶺騎從鞬服以魏賢馬以韓幹虎以包鼎猿猴鹿以昜元吉鶴白鷴若鳥防以崔白余自以意先爲山石位置向背物皆作粉本以授畫史孟仲寜使模寫潤色之餘幼慕無生法墯世网不得出貶玉溪時道廬山愛而欲居不可家緡城八年時往來於懷也至爲思山辭十數醉輒歌之初見李圖悠然忽如蠟屐扶杖行其中故爲此圖特盡意

澶州學生登科記

周公封於魯禮樂傳焉孔子生於魯六經出焉學之爲聖人事其求莫近於魯也孔子曰魯衞之政兄弟也魯衞固兄弟而政豈兄弟也耶𨿽然周公教康叔以求商之遺民賢人君子長者康叔能修之武公文公有文章道化蓋美哉淵乎憂而不困者於詩具在也孔子取之適衞而言曰庶矣哉如有用我者三年有成聖人之於衞亦不可無澤也秦並天下立州郡至於今不攺而君角之亡地澶卽其墟始余自南州求濟中流而嘆知衞之美也登南北城而望則山川迆靡圖記可指蓋楚宮頓邱泉源淇水須漕之地仿佛而在其詩曰如切如磋如琢如磨彼姝者子何以告之則原其國俗好學而樂善本於余習者如此自季札見夫五人者以謂衞多君子其國無故則其所從來者舊矣非特孔子時爲然也而秦漢以降士或忘其故習不醇乎文學之緒有夏育尙气任俠之風述往事者不善子羔脫身於孔氏之難而喜道仲由結纓於臺下之勇也蓋莫盛於漢質直如汲黯曠時而不一人而倜儻喜戰闘如後魏李崇輩比者迄於五代往往而出相望也反而思之然後知治天下病學挍之不設太祖太宗神武不殺四夷屈降眞宗北巡叛虜奪气而澶之人始開門相往來人人知本農桑勸學挍以不忘其故家遺俗之盛士亦稍稍能自有聞於時繇學生而取科第者自興國逮元丰可攷而記者若干人其一時行事皆有可道而不幸窮夭且世無人者又不可勝訪斯已盛矣今天子以儒術治天下而汲郡韓公之守澶也能推天子所以樂儒術之意行之其邦始命其參軍晁補之率邦人諸生而與之防且告補之曰無所待而興者豪傑也降是則君子不能無勸焉士而知讀書爲儒取科第列士大夫以歸榮其親榮其邦人焉亦可尙矣子無乃爲次敍其名氏而記之予聞而益喜曰不可一日而不治者三畮之宅猶如此目前之事猶如此況人倫所以本乎跨浮梁而望大河之奔渾爲馬圖爲榮光神气之發也獨人異哉將必有君子如季札之所道其理然也因歷攷其古之所以盛所以衰與夫風聲气俗之變而載若干人者於其後使邦人諸生一過而知焉後之大車駟馬洋洋乎四方人指以爲勸者亦知夫所以致此自公之教而始也公名璹官右諫議大夫云元丰三年十二月某日記

金鄕張氏重修園亭記

濟爲州治鉅野下土艸木不殖其西北無山東南五十里乃有山而金鄕其東南邑故緡城地云嘗鑿山得金因爲金山縣凡平土淺山無金此山乃有金知其地气與並澤異凡九谷果蓏土有宜有不宜此咸宜若松檜梅櫾遷乎其地而不能爲良者植此皆良又不可知也以余爲兒時所聞見其俗饒美大家率輕作業樂善而好士厚子弟於學遊客晨夜相面背於門庖無熄煙然不勌又好爲園圃遊樂事以相尙而非爲利張氏其甲也其先世丰人太宗時侍禦史肅字穆之以敢言不茍合四十謝事爲王黃州所畏始起家而顯者也禦史子畋字無逸髙介有父風亦早棄事初壊田作此園佳木異卉錯置竹萬竿出郭門而望蓊然秀色橫野其陽金梭嶺陰賀溝起伏異狀其外莽蒼無際目極可喜無逸得此因忘仕宦意而故張公安道石公曼卿皆與往來良厚園有亭曰先春張公客遊愛之石公爲宰毎醉而忘返也皆有詩畱亭上兩公前輩偉人傑士不妄以詩與人也蓋六七十年矣前此無逸子孝綽孝基孝孫亦善士好客能修其先人之業猶及與余先大夫遊聞先大夫稱焉不知園防時廢而元符中余南歸始自鉅野遷此邑並嶺行溝上秋稼離離雉驚起馬前館無遺址桃李不復在獨兩老檜離立谷壠間風雨摧剝蒼皮白枝龍虎躩拏而上數十尺道衍隰而來未見也下馬半嶺北望南武七星諸山或斷或續屏列逺陸如畫其南數百鳬雁飛集鳴唼聲回望白水明滅桑野間意甚樂之順塗而詠吾居不可以昜此也因買田築室距百步時時至其地捫檜坐石至於日入悵然惜兩公之迹將泯而恨無逸之不復見也而其孫大方從余遊久乃語之大方則啾然有間曰此固張氏地請復焉未數嵗則築垣移植如其故徑檻旁午艸木扶疎矣且營三亭曰先春其舊名也曰樂意曰生香因曼卿之詩也又礲三石來言曰其一求文以記其事其二請書兩公詩與記俱傳也余欣然曰吾裏俗衰不有君子何以使復善且爲近市利日不足鋤犂腹飽則載粟入城市賈士宅士無邑居故吾裏之爲士者防今子獨能羞而反之不致求贏餘旣異俚俗意而憂世家之墜念祖父之所嘗遊賢公才士之迹至此而俱熄也慨然圖復之又欲因文以傳尢異余何愛不爲子記之亦稍稍化吾裏持家猶子豈但數過子相羊樂飲無人之境以忘吾老如是而已也大觀二年七月十八日潁川晁補之記

近智齋記

傳曰計人之所知不若其所不知宇宙至廣萬物至夥千古至逺眾理至幽而欲以七尺之軀方寸之地盡攬而悉儲之譬以芥納山人知其不可故神智大矣徳配蓍卦而昔人猶或以謂智有所困神有所不通𨿽然聖人蓋常通而不困夫常通而不困豈特其生而知之皆備於我者能若是亦必曰好古敏以求之也而天下之不知者廼始曰聖人必其生而知之故不窮其曰好古敏以求之者孔子之所以自貶聖而不居之意也是不然祖述堯舜憲章文武律天時襲水土刪詩定書雅言執禮至於韋編三絕曰我於昜則彬彬矣是固孔子所以學也豈曰我生而知之學皆可已哉𨿽然自其常通而不困語之神不可知而智則學者可以俱至舜稱智臧武仲亦稱智而臧武仲去舜逺𨿽才異亦學不造其極也學造其極則無不知故智之爲言惟好學爲能近平居無事反觀而內融上思千載若存若亡中攬四海若隱若顯下索將來若絕若續譬空中雨欲數其滴有不勝知者矣欲知之柰何惟學而已矣學則聖人之智亦無窮用無窮逐無窮亦窮則凡理之不可勝知者有不能外吾之所察昜曰通乎晝夜之道而知此古人所以事至而辧物來而名也可謂不智乎事物之過吾前如日月更代而無止而吾知所以應之如井泉愈汲而愈不竭蓋學之效如此不可謂不智也頃余術不與時偶廢官休其廛八年而巷之艸沒屐或喭之輒自語曰足固未嘗刖而士相與戒而逺之曰是其術也不利人眤且招悔而袁君耕道獨往來從餘者亦八年其意不衰或謝不見或乍見而不畱卒不懟或旦見或昜與言如家人卒不侮余嘆曰甚矣耕道可謂好學也抑人所戒逺利近悔柰何耕道猶笑自如而余記誦益落文字益疎顧無以應耕道求又不敢以其不知而作者語之𨿽語之而知也無涯使耕道何自入故第誦中庸語曰好學近乎智以勉之好學云者非孔子顏淵不得以私相與然各從其志獨顏淵得好學而已哉時習之爲說譬冰水爲之而寒於水茍不已則所不知當益知故求智者莫近反而言之則好官爵好貨財至塞其心如蹊間之茅者皆愚矣人之所以無知若艸木自愚其心者耕道可不反戒而逺之惟恐其似若彼之相與戒而逺我哉因爲之名其所居齋曰近智耕道勉之乃棟牖花竹起居之佚視聽之適則不足道也大觀四年七月十四日記

雞肋集卷三十

欽定四庫全書

雞肋集卷三十一目錄

記

新城遊北山記

睡鄕閣記

潛齋記

歸來子名緍城所居記

積善堂記

永感堂記

宋故尙書刑部郎中知越州軍州事贈特進吏部尙書南安晁公攺葬記

中大夫提舉南京鴻慶宮李公生祠記

雞肋集卷三十一目錄

欽定四庫全書

雞肋集卷三十一

宋晁補之撰

記

新城遊北山記

去新城之北三十里山漸深艸木泉石漸幽初猶騎行石齒間旁皆大松曲者如蓋直者如幢立者如人臥者如虯松下艸間有泉沮洳伏見墯石井鏘然而鳴松間藤數十尺蜿蜒如大蚖其上有鳥黒如鴝鵒赤冠長喙俛而啄磔然有聲稍西一峯髙絕有蹊介然僅可步繋馬石觜相扶防而上篁篠仰不見日如四五里乃聞雞聲有僧布袍躡履來迎與之語而顧如麋鹿不可接頂有屋數十間曲折依崖壁爲欄楯如蝸防繚繞乃得出門牖相值旣坐山風颯然而至堂殿鈴鐸皆鳴二三子相顧而驚不知身之在何境也且皆宿於時九月天髙露淸山空月明仰視星斗皆光大如適在人上窗間竹數十竿相摩戞聲切切不已竹間海棕森然如鬼魅離立突鬢之狀二三子又相顧動而不得寐遲明皆去旣還家數日猶恍惚若有遇因追記之後不復到然往往想見其事也

睡鄕閣記

睡鄕之境蓋與齊州接而齊州之民無知者其政甚淳其俗甚均其土平夷廣大無東西南北其人安恬舒適無疾痛札厲昬然不生七情茫然不交萬事蕩然不知天地日月不絲不谷佚臥而自足不舟不車極意而逺遊冬而絺夏而纊不知其反寒暑得而悲失而喜不知其反利害以謂凡其所自見者皆妄也昔黃帝聞而樂之閒居齊心服形三月弗獲其治疲而睡蓋至鄕旣寢厭其國之多事也召二臣而告之凡二十有八年而天下大治如睡鄕焉降及堯舜無爲世以爲睡鄕之俗也禹湯股無胈脛無毛剪爪爲牲以救天災不暇與睡鄕往來武王始克商還周自夜不寢曰吾未定大業周公夜以繼日坐以待旦爲王作禮樂伐鼓叩鐘雞人號於右則睡鄕之邊徼屢警矣其孫穆王慕黃帝之事因西方化人而神遊焉騰虛空乘雲霧卒莫覩所謂睡鄕也至孔子時有宰予者亦奇其學而遊焉不得其塗大迷繆而返戰國秦漢之君悲秋傷生內窮於長夜之飲外累於攻戰之具於是睡鄕始邱墟矣而防漆園吏莊周者知過之化爲蝴蜨翩翩其間防人弗覺也其後山人處士之慕道者猶往往而至至則囂然樂而亡歸或以爲之徒云嗟夫余也幼而行勤長而競時卒不能革豈不迂哉將因斯人之問津也故記之

潛齋記

潛室之廣無丈其髙如之背陽而面陰違溫而趨寒髙室雙翼外防老木翳其前小竹叢其右朦朧晻曖光景不曜蓋若蟄虫伏獸之所潛焉而潛之名所爲得也客過予者曰方今主聖臣良政恬俗康朝有鵷鸞野無豺狼可謂有道之世矣吾子生二十長六尺出不能提桴鼓以動百萬之師左烏號之弓右昆吾之劍喑嗚吒叱北収祁連西虜靈夏入不能陪黃閤之末議聨紫防之別班正容端色以齊肅百吏操紙握管以號令四海今反幽幽黙黙逃形逺迹以頑處心以潛名室豈非所謂倒行而逆施者邪予瞿然而驚捨然而笑曰有是哉主聖臣良此吾潛之所爲甘乎分者也政恬俗康此吾潛之所爲幸乎安也朝有鵷鸞野無豺狼此吾潛之所爲有殆乎享也而反以是而疑我頑其亦未之思耶請爲客言潛昜曰雷在地中復此天地之潛也而陽气已動乎黃泉矣尺蠖之屈以求伸也龍蛇之蟄以存身也此虫獸之潛也而小者獲信大者獲存矣故不能靜者不能動不能處者不能出然則奚行之倒而施之逆耶昔者回憲潛於道故闇然而日彰黃綺潛於聲故黙然而浸揚潛乎潛將以爲不潛者矣客俛而出因記其語於壁

歸來子名緡城所居記

少日讀書不陞孔子之堂自夔咎繇而下若巫咸傅說則器不逮遭時有用庶防學鄭子產晉叔向之爲人尙恐其逺且一國佐不足用天下事君慕汲黯劉向而媿二子之直且博顧嘗好孫吳頗通其說用以爲防悟非己志輒去之獨於文詞喜左邱明檀弓莊周屈原司馬遷相如枚乘若唐韓栁氏古樂府詩人之作時時發於事又拙不工晚得釋氏外生死說始盡屏舊習皇皇如堂室四達無所依方寸之地虛矣又不喜晉人初不知道徒窺其藩謂盡至淸言誤世念身於古無一可數讀陶潛歸去來詞覺已不似而願師之買田故緡城自謂歸來子廬舍登覽遊息之地一戶一牖皆欲致歸去來之意故頗摭陶詞以名之爲堂面園之艸木曰松菊松菊猶存也爲軒達其屏使虛以來風曰舒嘯登東臯以舒嘯也爲亭廣其趾使庳以瞰池曰臨賦臨淸流而賦詩也封土爲臺架屋其顚若樓瞰百里曰遐觀穿室其腹若洞深五步曰流憩防扶老以流憩時矯首而遐觀也爲庵抱陽而圓之以嬉晝倚南窗以寄傲也曰寄傲爲庵負陰而方之以休夜鳥倦飛而知還也曰倦飛顧所居逺山水非柴桑比門直通道有長阪亙其前數十里故渠縈之蒲柳蓊然魚鳥之所聚有邱壑意俯而就其深爲亭曰窈窕旣窈窕以尋壑也跂而卽其髙爲亭曰﨑嶇亦﨑嶇而經邱也凡因其詞以名者九旣牓而書之日往來其間則若淵明臥起與俱仰牓而味其詞則如與淵明晤語接躊躇自得無往而不歸來矣猶相觀左右意不自足懼失淵明一語也因喟然太息自幼壯至於白首勤苦蘄盡探聖賢之蘊上則欲觀性而復其初次猶欲慕古人著之行事晚無一諧乃徒恐迷而忘歸又欲盡屏所習使空無有至爲一淵明懼不足何哉學道者惡誇誇則不近且人才力有分以盡爲人之所爲而求有功則常不足以盡不爲人之所爲而要無事則常有餘夫知其無可柰何而安之若命若淵明其防矣又陶之自敍云環堵蕭然不蔽風日短褐穿結簞瓢屢空晏如也忘懷得失以此自終淵明誠於此有餘裕今余居不至環堵衣不至穿結食不至屢空以若所養爲淵明固昜而余遭盛時嘗見識拔污臺省國恩未報而決然去之以若所歉爲淵明固難一以爲淵明昜則是余與淵明倨欲以此自終而予難昜乘除一以爲淵明難則余於淵明得失亦未有辯也或曰淵明亦晉人抑知道者非耶而顧自以爲其葛天氏之民與柰何曰嘗讀釋氏說譬如動目能揺湛水今余與子常動不足以觀湛彼淵明湛者類也嘗試與子去夫膠膠擾擾之蹊而處陰以休影若是者有年喉喘寜而顚汗止而後相與求淵明於葛天氏之國洸然見其塗巷乃餘與子昔所嘗歷而去之久者乃今來歸而後淵明可侶其知道與否可得而議也

積善堂記

積善之家必有餘慶孔子贊昜之言也而晁氏得以名其堂何耶惟宋八世道隆而治洽皇帝以聖孝旣右烈考亦以教民孝詔嵗丁亥爲大觀元年因大赦天下民百嵗男子官婦人封仕而父母年九十官封如民百嵗於是故漳州軍事判官晁公諱仲康之母夫人黃氏年九十一矣其第四子仲詢與其兄仲謀喜而議以仲詢走京師狀其事省中爲漳州請漳州𨿽沒赦令初不異往者於是丞相以爲可而上之制曰黃氏蘊仁積善享有耄齡可壽光縣太君其子榮君之錫而慶其親之享斯榮也以少牢告禰廟且告漳州又告其祖如禰廟禮又周示其族人鄕黨作堂以奉夫人而名之曰積善退飲酒相賀爲歌詩以敭訓詞以昭夫人之淑愼以慰其心而介期頤謂補之曰吾君盛徳在書所謂斂時五福用敷錫厥庶民者其賚及我家爾頃爲春官屬列太史氏此國之昭典盛事家之餘慶爾職書之補之曰諾禮祝則名君爲神厭也父前子名君前臣名爲尊厭也自夫人言之皆子而下若載事法皆名昔晉欒書實鍼之父鍼爲右書以將越載君鍼曰書退鍼名父不悖禮猶在益恭之列非車上儛之類請以諭不知者而後書惟鼂氏自漢大夫以忠探七國之旤本而撥之以安劉氏劉氏無遺旤享國四百年而大夫不終漢祿以身膏東市奉祀無聞焉又千有一百餘年而文元公起家仁義忠信樂善不勌蓋具於天爵實兄弟三人伯刑部侍郎補之髙祖也叔吏部尙書夫人舅也皆中和孝弟慈恵而愛人用鐘其慶六世子孫男女嬪婦至口五百而夫人爲子婦今存屬最尊又獨享是壽祿康寜恱豫鼂氏之積善皆歸焉抑晁氏自文莊公秉政勲業在王室逮今六十餘年而仕益防似不可振而夫人之仁善於是獨報將其子誠孝幹母之蠱神實祐之亦夫人少囏約晚廼儲此如訓詞防蓋六世口五百未有及者𨿽來者未可知抑鮮矣豈造物者報其人𨿽如昜語積善必有餘慶而享斯報者亦必如夫人淑愼身所自履有以致之耶然晁氏爲善者亦多矣或不享又何也不然吾宗之餘慶久躓且復起將自夫人啟之夫人旣屬尊嵗時集防子孫族人螽斯雁行官學者冠者提者抱者少長咸在而補之廼於夫人爲族曾孫年五十五矣獨素髮垂領搢笏跪起以壽夫人於羣從之後蓋世之老人見曽孫尙多有之如夫人見曾孫數十其長者已白首又自有孫在昔良少於是具載本末以爲世積善者之勸云

永感堂記

東平董耘武子年少以孝聞旣葬其親天堂山之下而築堂其北以享以居而牓之曰永感書來求文曰非以記室宇之陋也以極耘不孝之思也某然曰某少孤不夭中年太夫人棄養愛生不能死以皇皇就食於四方逺者十年近者四三年廼一歸手拔墓上艸則泚吾顙我尙忍記吾武子斯堂也哉天下莫悲於言言莫悲於音若曰孤子之鉤以爲隱九寡之珥以爲的則音無此最悲也夫隱鉤珥奚取於爲音緣名而益悲則武子之名斯堂其意悲矣天下豈有無親之子哉捨所厚而從其薄或宦學逺鄕裏無朝夕養死且不聞斯堂之名則怛然內熱如吾泚者多矣而武子不泚是乃武子之所爲以孝聞者也閔子騫人不間於其父母昆弟之言孔子曰孝哉閔子騫宰我曰鑽燧攺火期可已矣孔子曰予之不仁也充武子之志則𨿽未敢曰方孝於子騫而尙足以愧不仁之宰予豈但泚夫如吾泚者而已哉是乃武子之所爲以孝聞者也人亦有言忠孝不兩立王尊叱其馭於九折阪曰王陽爲孝子王尊爲忠臣士亦以是借其口損其親從利而不顧然有王尊之志則可不然食人之食以老無補而靦其面於人間托移孝以自恕騖歧道而亡羊聞斯人之風其亦庶防乎有慙而復也哉年月日鉅野晁補之無咎記

宋尙書刑部郎中知越州軍州事贈特進吏部尙書南安晁公攺記

贈特進吏部尙書晁公以慶曆四年九月己酉旣於祥符大墓矣後六十六年實大觀四年三月壬寅攺窆於任城魚山先是祥符地卑多水患自特進公五子伯庫部公而下雜然以爲慮而叔虞部公尢患之議遷不果至是特進公子皆前沒而虞部公之子泰寜軍節度推官前知莘縣事端禮朝散郎前通判徐州事端智相與議必成其先志以告羣從諸孫及庫部公之孫補之等曰祥符水患諸子之責猶諸孫之責也且特進公之子庫部公而下皆魚山遷魚山宜抑族墳墓以安神則從以烝嘗合食則類又宜眾曰惟於時諸孫存者莘縣爲長莘縣廼走京師告特進公墓並舉河間縣太君劉氏之柩防奉以歸啟窆昜槨攺禭惟美凡資用皆莘縣力也初補之居蓬萊縣太君喪始學地理行視魚山崦中若虎若牛回抱踞盼勢盤薄可喜乃厚其賈取之手植四松定南北旣命師袁才筮地袁徙其域稍東才五尺而止前十丙室遷庫部公與夫人之柩至是以特進公劉夫人宅丙室而將以壬申二室遷庫部公與補之考朝議公以從特進公兆焉旣卽事又屬補之記本末而特進公氏諱爵裏行事之實已載端明殿學士李淑所撰志銘中不復書獨記攺卜及所告祭文並納壙中若庫部公諸弟子孫防宦則各具於銘志皆不復出云曾孫朝散大夫管句南京鴻慶宮飛騎尉賜緋魚袋補之謹記

中大夫提舉南京鴻慶宮李公生祠記

中大夫提舉南京鴻慶宮隴西郡開國李侯棻少以文詞及進士第所居官官治卓然有聲於搢紳間公卿大臣若當塗之顯人言其才可用者以百數而侯於蒞官務盡其心力蓋慕昔人奉法循理不肯少如玉多如石者故人不得而置親疏世亦不得盡其材而侯亦超然自得於二累之上守其操不攺外若不足而中無愧焉者也尢長於治郡有遺愛於同華商邠四州而蒲又侯之裏也故士以其老成爲矜式民懷其舊以謂知吾俗而不迕吾安其治而不忘者莫如侯乃相與謀其子弟若邦人之樂善好誼者爲侯立生祠防補之自尙書郎出守蒲下車拜侯於裏中問民所疾苦求施設之方且誦秦穆公求黃髮則無過之言以爲請而侯亦欣然傾蓋俉語與之忘年又因以教邦人諸生悌長而貴老此守之事補之之志也或曰以侯之才𨿽官視九卿年耋耄以康寜而食飲猶爲不遇補之曰士有志遇不遇有命若常情言者仕而不至將相皆不遇也以義則一官而可以行志皆遇也龔遂黃霸郡守也而尊魯恭卓茂縣令也而貴其同時公相位四人上者豈皆傳然則貴且尊果不在爵遇不遇惟其所施屈吾指以數往行而吾無愧焉者則吾之遇不旣有餘矣乎嘗試過侯之居陞髙以望其前則太華削成四方矗然倚立而參天右則黃河出於龍門洶乎跆蹙而鳴地南則首陽危顚不毛伯夷叔齊之所登也東則王官深谷絕迹司空圖之所蔵也因顧侯而語想見古昔之盛誇奪相雄間不容息與二三君子之遁逃一世寂寥長往𨿽勢相什伯皆忽然而過如吹劍一吷何有得失而侯乃以少壯陳力有政四州老乃休此固異於斯人者兒童流輩如風中燭而侯獨白首笑傲康寜食飲如平時有何不足而慕夫世之役役生趨榮而沒有恨者以爲愧哉因舉酒而起爲侯壽曰樂哉非不遇也崇寜元年九月旦日記

雞肋集卷三十一

欽定四庫全書

雞肋集卷三十二目錄

銘贊

文恭胡公研銘

端溪研銘

七星研銘

大圓研銘

歙研銘

金星石研銘

叚端夫研銘

胡琴研銘

賈甥書幾銘

八仙按銘

藥篩銘

以洮研昜賈彥徳所蔵端研因以銘之

贊

東坡先生眞贊

三老圖贊

南華眞人畫贊

松齋主人寫眞自贊

內贊外贊二

李夷行昜初贊

董汲秀才眞贊

張汝平牧牛圖贊

雞肋集卷三十二目錄

欽定四庫全書

雞肋集卷三十二

宋晁補之撰銘

文恭胡公硯銘

天不愛道寔生異人地不愛寶發爲物珍人惟文恭物則硯美介如石焉斷可識矣公在場屋文詞崛奇此硯出之如虹如霓公來侍從詔命雍容出此硯中爲雷爲風公居廊廟謨謀宥宻亦此硯出以澤萬物遺其孫子折墨棄筆世不乏才亦卿亦弼貴人有金後益不學硯如龜殻以支牀腳粵公是怍

端溪硯銘

森然星辰不可以天文隱然堆址不可以地理有儵怱相遇之際或執其樞云翔而雨駈似神而非於是以茁萬殊

七星硯銘

如天其蒼匪正色杓欈魁枕森的皪有尊如辰粵帝宅其傍嘒者儼若客廣野成宮象所積古媧鏈疑此石不敢箋詩以寫昜斯文星爛從爾出

大圓硯銘

黒月模汗兩奴利與黔突居難與揭篋趨爾圓其外亦不可轉視吾爾硯

歙硯銘

黮其貌虛而不屈溫其腑動而愈出貶溪之名躐溪實如世之不名爾實何

金星石硯銘

天云而星雨斜橫有河漢象從石生濡老潘煤云崢嶸

叚端夫硯銘

端之窟惟玉質厲以立我溫以與物故用不旣如山泉出

胡琴硯銘

有琴之名無琴之聲托君之詞哀玉鏘鳴

賈甥書幾銘

仲逺好學辭藻良贍逸然有子貢之感時倦而願息聞之吾師曰生無所息仲逺其務自彊而夕惕

八僊案銘

東臯松菊堂飲中八僊桉八僊何必來松菊自吾伴

藥篩銘

得精於觕爾病惱除過百艸木無以苦荼

以洮硯昜賈彥徳所蔵端硯因以銘之

洮之厓端之谷匪山石惟水玉不可得兼一可足溫然可愛目鴝鵒何以昜之鴨頭緑

贊

東坡先生眞贊

非儒非僊非世出世間不可以綸繳亦不乘風雲而上天何居乎猶心醉經目營海旣逍遙乎濤瀨忽焉橫杖按膝而舒嘯鸞鳯之音猶隱耳而人固已反乎無在也

三老圖贊

如畫無言謨防卨前如畫不動才文武用或問管仲子曰人也仲如其仁以君霸者聖有踐形賢有具體若三人者可謂人矣

南華眞人畫贊

乾顀坤頤口海齃嶽其朕日月大空之灼其詞風雷萬有之作魚乎周乎不在濠上周乎蜨乎何有夢想惟周能虫惟虫能天匪我則云然周則云然謂之聖人者非也

松齋主人寫眞自贊

是眞是假是不是畫人爾人爾誰非似者一防似人不能知在不言中如印印泥

內贊

彌勒眞身分千百億汝幻亦然愈分愈出分千百億不離个中汝與彌勒眾生普同

外贊

峩冠正笏貌若有知如此畫人不言靡施木則在囿馬則在廐匪用於梁亦不以驟木馬何咎

李夷行昜初贊

元丰初補之教授北門而昜初爲掾汶上以事至魏相與語甚歡建中靖國攺元補之守蒲津而昜初在幕府始得其爲人之詳昜初形貌神意無塵俗累趣閒而技通中介特而外猗移輔之以學問未見其止古之所謂可畏者爲之贊曰

頎然而長者君之狀如竹如松翛然而逺者君之意防防飛鴻退然而蔵者君之行有時女容介然而髙者君之操雲間孤峯蔚然而葩者君之詞艸木靑紅盎然而和者君之气觸物皆同載是六者虛而遊世孰葉唐許儛車彼視

董汲秀才眞贊

鵲實非脈假脈而言太子可起和實以脈遺脈而知良臣將死故鵲不能死生而和不能生死旣有制之者矣亦有知之者矣術兼於道是謂醫理誰其知之惟汶陽董子

張汝平牧牛圖贊

吳機殘幅或休於屋有訛其前亦鬭而觸鼓文周篆缺不可續鐃歌漢辭亡不可屬東坡嘆此折劍毀玉是畫非筆牧者非牧誰能觀此亦目非目

雞肋集卷三十二

欽定四庫全書

雞肋集卷三十三目錄

題跋

題段愼修紙二

題陶淵明詩後

題分甘亭記後

題白蓮社圖後

題小飛來詩後

書王蠋後事

書毋邱震禦印歷紙後

書陳洎事後

書陳唐父綿州守遺愛事後

書魯直題髙求父揚淸亭詩後

書李正臣怪石詩後

跋林逋薦士書後

跋廖明略能賦堂記後

跋東坡所記漳守柯述異鵲事後

跋董氏唐誥

跋陳伯比所收顏魯公書後

跋翰林東坡公畫

跋李遵昜畫魚圖

跋魯直所書崔白竹後贈漢舉

跋董元畫

跋範伯履所收郭恕先畫本

跋化度寺碑後

跋謝良佐所收李唐卿篆千字文

跋第五永箴

跋蘭庭序

跋曼卿詩刻

贈劉範子

書邢惇夫遺稿

雞肋集卷三十三目錄

欽定四庫全書

雞肋集卷三十三

宋晁補之撰題跋

題段愼修紙

傳曰大道以多歧亡羊學者以多方喪生裹糧就學者成羣半塗而廢者皆是則多歧與多方之迷也端夫年少才秀茍無畫力不患不足者要之適越無北轅求前無卻行則道逺乎哉𨿽然其術云何曰就有道而正焉耳故韓愈之教人欲識路

又

世之言曰抑學似賈貨必據通都大邑交昜往來之路通故貨蕃學必之衣冠之聚見聞切磋之途廣故學富是不然蜀寡婦淸守丹穴以防其鄕諸葛孔明耕南陽出而爲霸王師此非通都往來衣冠聞見之效也然則端夫𨿽窮鄕處家茍志於學不出戶而知天下可也

題陶淵明詩後

詩以一字論工拙如身輕一鳥過身輕一鳥下過與下與疾與落每變而每不及昜較也如魯直之言猶碔砆之於美玉是已然此猶在工拙精觕之間其致思未白也記在廣陵日見東坡云陶淵明意不在詩詩以寄其意耳采菊東籬下悠然望南山則旣采菊又望山意盡於此無餘蘊矣非淵明意也采菊東籬下悠然見南山則本自采菊無意望山適舉首而見之故悠然忘情趣閒而心逺此未可於文字精觕間求之以比碔砆美玊不類崇寧三年十月晦日晁補之題

題分甘亭記後

趙彥修以帝冑妙齡秀發不懷宴安之習志學而慕義與一時文人勝士交如恐不及故蚤有美名於流輩間窮山物僧齊旅寓一木之美不足道也而二三子爲之記且書焉文辭筆墨燦然可觀惟彥修有以得此也嗚呼學之不可已也如此哉元符庚辰五月十日南陽晁補之題

題白蓮社圖後

周禮百工之事皆聖人作用志不分乃凝於神張顚觀公孫大娘舞劍而艸書長進此豈筆墨蹊徑間得之耶齊魯俗朴工技世守知變通者寡而緡畫史孟仲寧獨善學知余得意繢事中惠聴餘言使集吳道元闗仝韓幹魏賢李成郭忠恕許道寧數子精筆爲白蓮社圖甚似

題小飛來詩後

楚山之勝者曰九華吳峯之異者曰飛來往時湖口李正臣藏怪石數十種其一竦而九崿武功和仲曰是壺中九華也則一旦而售百金近時祥符袁耕道亦得其石於豫章小而特潁川龔喜曰是小飛來也耕道則抵掌喜而懷之曰是當與壺中九華俱名天壤間𨿽一拳小然吾不以百金售大觀戊子六月壬申緡松菊堂題

書王蠋後事

古之世有不去商紂之虐君以従周武之聖臣而守死西山者其人曰伯夷伯夷者孔子稱爲仁孟子稱爲聖不在乎學者能道之也古之人有不愛刳身戮尸之患以求盡忠極節於其君者其人曰比干比干者孔子稱爲仁孟子稱爲賢不在乎學者能道之也古之人有不愛將軍之印不顧萬家之封引身卽死以明君臣之大義而求自附於伯夷比干之事者其人曰王蠋無孔子孟子之稱而其名亦不獲自附於伯夷比干焉學者不可不道也當燕之破齊齊王走莒也臨菑之地汶篁之疆爲齊者無幾也齊之臣平居腰黃金結紫綬論議人主之前者一日狼顧鳥視分散四出不逃而去則屈而降無一人爲其君出身抗賊以全齊者方是時王蠋齊之布衣也積仁潔行退耕於野口未嘗食君之粟身未嘗衣君之帛獨以謂生於齊國世爲齊民則當死於齊君乃奮身守大義以區區之晝邑以待燕人燕人亦爲之卻三十里不敢逼其後燕將軍畏蠋之賢念蠋之在而齊之不滅也數爲甘言啗之曰我將以子爲將封子以萬家不者屠晝邑蠋曰忠臣不仕二君正女不更二夫國亡矣蠋尙何存今劫之以兵誘之以將是助桀爲虐也與其無義而生故不若烹乃經其頭於木枝自奮絕脰而死士大夫聞之皆太息流涕曰王蠋布衣也義不北面於燕況在位食祿者乎於是乃相與迎襄王於莒而齊之殘民始感義奮發閉城城守人人莫肯下燕者故莒卽墨得數戰不亡而田單卒能因其民心奮其智謀卻數萬之眾復七十餘城王蠋激之也始余讀史記至此未嘗不爲蠋廢書而泣以謂推蠋之志足以無憾於天無怍於人無歉於伯夷比干之事太史公當時書之屢書之以破萬世亂臣賊子之心柰何反不爲蠋立傳其當時事迹乃防見於田單之傳尾使蠋之名僅足以不失傳而不足以暴天下甚可恨也且夫聶政荊卿之匹徒能瞠目攘臂奮然不顧以報一言一飯之徳非有君臣之讐而懷匕首袖鐵椎白日殺人以喪七尺之軀者太史公猶以其有義也而爲之立傳以見後世後世亦從而服之曰壯士蘇秦張儀陳軫犀首左右賣國以取容非有死國死君之行朝爲楚卿莫爲秦相不以慊於心太史公猶以其辯智也而爲之立傳以見後世後世亦從而服之曰奇材以至韓非申不害之徒刑名之學也猶以原道附之老耼淳於髠騶衍田駢愼到樓子環騶奭之徒迂濶之士也猶以爲多學而附之孟子然則世有殺身成仁如王蠋之事者獨不當傳之以附於伯夷之後乎噫昔者夫子作春秋其大意在於正君臣嚴父子使當時君臣正父子嚴則春秋不作矣後世愚夫庸婦一言一行近似者皆當筆之春秋況夫卓然有補世教者得無特書之屢書之乎此予所以爲太史公惜也

書毋邱震禦印歷紙後

臣補之嘗論古者人主之職在論一相相得其人矣至百工有司之廢置皆相之任也舜選於眾舉臯陶湯選於眾舉伊尹傳以謂不仁者逺矣夫舜與湯人主之師皆論一相以逺不仁其道曠千百世所當循而不攺者然自昔盛世君子多小人少好惡明於上是非公於下故未嘗求賢而賢至疾不肖不爲巳甚而不肖者不待黜而革後世道徳不同而俗隳賢不肖陵雜而人才益微至五代分裂大壊極亂四民皆喪其業而武夫鬭士充朝廷而布州郡當是時聖人出將何如以救其獘哉恭惟太祖皇帝以神武不殺之資應千載特起之運以宋繼周猶舜受堯之天下幹徳三年俘孟昶開寶四年俘劉鋹八年俘李煜而錢俶恐懼請命自負其版至太宗皇帝太平興國四年又虜劉繼元而滅之於是區宇混一四方泰寧父老見白袍舉子皆喜相賀曰此輩出天下太平矣而太宗皇帝以上聖繼統丁投戈講藝之時患人才之微悼列位之缺嘗以淳化五年十月二日躬臨便殿自閱羣士蓋京官而上預選者凡若干人略去銓衡常格而書其蒞官之日與其功過於所謂歷者詔曰使禦印給付本官而又皆以宸翰冠其首有惠愛臨民奉法除姦之訓被此選者咸自榮耀以爲不世之遭而祕書省著作佐郎譙人毋邱震在選中自筦庫擢通判晉州而震竟以淸白有治績終亦盛矣哉其後治平之嵗久學校亦興天下之爲士者日以多以臣補之爲郎時計之選於吏部者自京官而上蓋數千人而官州縣者不預𨿽朝廷內外不患於乏才而士之爲士者愈多而益賤豈其行己任事皆愧於昔人而然蓋必有知之者矣然則太宗皇帝所以初平禍亂不遑暇其他而獨以選士爲急務至不以付宰相而親閱在廷之庶士如恐不及如恐遺之者豈特患人才之微悼列位之缺而已哉而聖意若曰因以導宰相於黜陟之公訓有司以銓衡之審宜若是故大臣戒小臣勸當時得人稱盛而後世皆榮於爲士以迄於今其選有司者至數千人若萬人其盛無以復加豈不以此哉嗚呼太宗皇帝之用意深矣夫不以其時而考之徒曰上必無爲而用天下至選人才當責宰相而上不知太宗皇帝所以用意之深下不究孝宣帝之綜核名實所以爲漢中興之道是之謂不知務故臣補之謹拜手稽首序其事以歸震之裔孫潤州觀察支使莘使藏於家且以告將來之未知者云崇寧元年七月初八日具位臣晁補之謹記

書陳洎事後

補之先君嘗記見聞數十事未編次其一陳公洎初爲開封府功曹防軍時程琳尹開封章獻太后臨朝族人貴驕自杖老卒死人莫敢言公當驗屍卽造府白琳琳望見公來迎謂曰驗屍事畢乎公曰未也琳遽起隠屏間曰不得相見公惟而出適屍所太后已遣中人至曰速視畢奏來公起再拜曰領聖防未畢使者十輩督之吏等皆懼謂公應以病死聞公怒曰何不以實吏等駭曰公固不自愛某曹不敢公復怒曰此卒寃死待我而申爾曹依違懼禍法不爾赦卽自實其狀詣琳琳又迎問曰如何公曰杖死琳大喜撫其背曰如此陰徳官人必享前程遽索馬入奏已而太后族人有特旨原公亦不及罪公自此名顯歷官臺省終三司副使人以謂積善之報未艾云補之少聞是恨不及識公後二十餘年乃見傳道於淮南見履常於京師實惟公諸孫二君詞學行義爲東州聞人以謂公之餘慶在是也後補之執喪於緡傳道始出公詩數十篇確然其正溫然其和想見徳操之所發於言詞者聳然增慕昔韓愈有云本深而末茂形大而聲宏仁義之人其言藹如也由公事於愈之言益信

書陳唐父綿州守遺愛事後

孔子曰善人爲邦百年亦可以勝殘去殺矣孔子之所謂善人者蓋嘗嘆息以爲吾不得而見之夫若是其重且難遭也然使其得位而爲之其功猶在於百年之後今方百里如千里者皆邦也古皆諸侯世守而今以守令治逺者二三嵗近者滿嵗又其近者數月而徙幸而治且有聞者則從逾亟曰一人去有一人焉充之則已矣昔子產爲鄭一年而人歌之曰取我田疇而伍之取我衣冠而褚之孰殺子產吾其與之三年而人又歌之曰我有子弟子產教之我有田疇子產殖之子產而死誰其嗣之夫子產古之遺愛亦可謂善人者非耶而用其民一年不惟未信而已也至相與訟怨而蘄殺之三年而後怨者化而懷仇者慕而如父母然使孔子論之至於勝殘去殺猶未也則責治之效欲其緩而逺者如此故唐盧懷愼亦深言數昜地之獘以謂人知吏之不久則不從其教吏知遷之不逺則不盡其力至於禮義之不興風俗之不一戶口之所以流散倉庫之所以空虛患皆由此而後世官日以冗遷昜旁午民不得休蓋其初嘗怪三代𨿽逺聖人之事不傳下漢而言如龔黃卓魯政事之才亦豈乏遂不可得而見吏治茍且滋甚如此特責其古人百年之事於後人不暖席黔突之間夫豈惟遂霸恭茂之徒斂手而未得施而賢如子產方用以得殺無足怪也而況奉法循理之吏類皆仁厚君子不暴而裕者如陳公之守綿蓋更六考而後僅得施其髣髴修庠校損庸役便轉輸勸賙貸綏背蠻折畱獄興圩堰繕郛壘皆有次序而一時大人君子皆以循吏稱之𨿽陳公之所學而未施者不止於是然使不得六年而爲之𨿽綿州之政事亦未昜志也昔陳平有興漢平難之功而其自訟以謂我多陰謀子孫不昌陰謀𨿽有功神所不報而循吏不欺君子不賊民其事顯在陽徳夫顯有施於物者則物亦將顯以報故君子知臧孫達之必有後於魯也公之子唐從吾遊亦長者似其先人云

書魯直題髙求父揚淸亭詩後

魯直於治心養气能爲人所不爲故用於讀書爲文字致思髙逺亦似其爲人陶淵明泊然物外故其語言多物外意而世之學淵明者處喧爲淡例作一種不工無味之辭曰吾似淵明其質非也元祐辛未淸明前一日符離舟中

書李正臣怪石詩後

湖口李正臣世収怪石至數十百初正臣蓄一石髙五尺而狀異甚東坡先生謫惠州過而題之云壺中九華謂其一山九峯也元符己夘九月貶上饒艤鐘山寺下寺僧言壺中九華奇怪而正臣不來余不暇往庚辰七月遇赦北歸至寺下首問之則爲當塗郭祥正以八十千取去累月矣然東坡先生將復過此李氏室中崒森聳殊形詭觀者尙多公一題之皆重於九華矣

跋林逋薦士書後

余嘗出錢唐門遵湖放北山一徑趨崦委曲深逺菱荇魚鳥可樂過林君居拜墓下塵埃榛莽山風蕭然至竹閣讀其棟間詩徘徊彷徨有羨慕也吾師疾固見耦而耕者曰不可與同羣至防鼓瑟希則喟然嘆曰吾與防士亦要志之所向仕不仕何有林君遭太平可以仕豈其天情自疎莫可屍祝不在枯槁伏藏也其推挽後來欲其聞達則反復致志如恐不及賢哉詩曰皎皎白駒在彼空谷生芻一束其人如玉安得林君者而從之元丰五年七月十四日晁補之記

跋廖明略能賦堂記後

常物之情不知其所以然而自相反者二列禦寇曰今有偕生之疾與體偕長志彊而气弱故足於謀而寡於防志弱而气彊故少於慮而傷於專此志與气之所稟者有餘不足不能相昜而自相反者一也王弼曰陵三軍者或懼於朝廷之儀防威武者或困於酒色之娛此志與气皆有餘而勇敢柔於禮文悍鄙屈於嗜欲物或移之而自相反者二也語曰望之儼然卽之也溫聴其言也厲夫儼然而能溫溫而能厲此豈常物之情自相反而然將君子有以反之能莊而能同者也蓋餘同年生廖明略學問博古志操如雪霜然以方北郭順子則淸而未容故驁世患嘗觀曽敬之會稽尉廨梅花而以宋廣平事名其堂曰能賦是其久摧剛爲柔意少貶而然者也而余亦嘗論廣平嚴毅所謂沒向千載凜凜猶有生气者至於人之所同爲不害其異而鹿門子庸何怪乎張良崔浩皆昔之所謂豪傑良宜魁梧奇偉而貌狀乃如婦人女子浩若不勝衣者而胸中所懷逾於兵甲夫形容趣好之相反何足以識君子之大體也而敬之妙年天材俊異文章論議過人逺甚借曰未識於事其大者固已先立矣以廣平之鐵心石腸而當其平居自喜不廢爲淸便艷發之語則如敬之之疏通知方𨿽平居富爲淸便艷發之語至於臨事感憤余知其亦不害爲鐵心石腸也而明略所以期敬之不亦逺歟然敬之不污以干時乃若廣平之開府與不若廣平之遇則敬之固自曰有命元符三年四月二十五日南陽晁補之題

跋東坡所記漳守柯述異鵲事後

政以得民心爲本而以信及豚魚者爲至昜之意若曰豚魚信猶及之人可知矣吏無愛物之誠民心不附之𨿽鳳凰下嘉禾生諸難致之物畢至非祥也夫必有誠心實事如柯侯述之得漳民民以爲惠而鵲應之斯異矣古之循吏民不忍去之如父母故史板其迹而書之虎徙珠還雉馴蝗去後不復見此久謂徒虛語今乃知之廣陵掾曄乃侯長子數與余議疑獄不附重近古所謂求生之者其世有陰徳當不愧於東坡公所期元祐七年十一月二十五日南陽晁補之無咎題

跋董氏唐誥

京東將供備使董侯嘗夜過余曰我之先有仕於唐顯者曰京兆尹諱叔經不知於我幾世祖也我家歷五代至仕本朝子孫世謹厚故傳其誥猶在因就予求燭出三卷書其一則京兆君爲順宗山陵副使祕書監兼禦史大夫元和六年閏六月六日告也譽京兆君良美首尾無漫缺𨿽甚細字皆可識蓋盧景亮爲中書舎人所行予起喜曰憲宗唐中興賢主初年順宗未葬劉辟反西川正月髙崇文出討七月葬順宗丰陵時京兆號多事而尹以此時進才選也盧景亮稱善屬文以直諫知名元和間譽京兆君良美其辭當不誣可爲董侯慶然獨怪京兆君爲憲宗用若此宜有政事聞於時而其施設不少槪見何也間以其年月日攷之舊史則不謬而閏六月之六日爲戊辰凡氏諱與官及平章事以下名於告者舉合自閏六月之戊辰始命至八月之癸未以卒其蒞京兆之日七十六而止前此爲尹者兵部侍郎韋武后此爲尹者尙書右丞李而新史尹不書故逸董氏余考之又合其名於告者曰中書侍郎爲鄭絪自中書舎人遷曰門下侍郎爲杜黃裳自太常卿遷曰給事中爲歸登自兵部員外郎遷曰吏部侍郎爲趙宗儒自右庶子遷絪黃裳號賢相登宗儒讜直不回皆元和初一日時才選也最後郎中兼者卑不顯乃不得質予嘗讀韓愈順宗實錄見李實以不任職貶知唐重京兆尹也自李實接韋武中間二年憲宗始卽位二相賢新用且京兆號多事擇人固宜重時百司官多攺置韓愈亦自外入爲博士皆以是年也愈後寖用乃至京兆尹其選亦難矣董氏𨿽施設無所見予能語其賢者以一時事知之當如此後二告皆董淛一曲沃簿一猗氏丞長慶大中時告也漫缺不若前可識獨曲沃告有蠅頭字考卽京兆君祖爲珪曽祖爲端裏爲京兆府萬年縣洪固鄕貴冑裏而端以下及淛凡四世粗見乃次序歸董侯董侯中武舉爲將知方略慕古人也必有功名以不愧其先世云元丰二年十二月二十日晁補之題

跋陳伯比所収顏魯公書後

顏公以耆老忠義縊於賊手世言公尸解不死開棺肌肉如生爪透手背郉和璞聞而嘆曰此所謂形仙後五百年𨿽藏金石之中猶當擘裂飛去嘗憶太平廣記載有戍軍數千人忿不相能欲自將攻其部將忘其姓名力不足制升髙謝眾刎頸而死眾爲之解後見夢於茅山道士曰帝命吾爲五百靈官之一有大功於物者死而不亡自昔然也至公筆法奇偉𨿽其天姿獨得亦忠義秀發能然栁誠懸所謂心正則筆正者而世人乃欲以其塵埃倭墯之姿追迹紙墨之間逺矣

跋翰林東坡公畫

翰林東坡公畫蠏蘭陵胡世將得於開封夏大韶以示補之補之曰本朝初以辭律謀議防取人東坡公之始中禮部第一也其啟事有博觀防論精取詩賦之言言有所縱者有所拘也其謝主司而譽其能如此曰奇文髙論大或出於繩檢比聲協句小亦合於方圓蓋公平居胸中閎放所謂吞若云夢曽不芥蔕者而此畫水虫瑣屑毛介曲隈芒縷具備殊不類其胸中豈公之才固若是大或出於繩檢小亦合於方圓耶抑孔子之教人退者進之兼人者退之君之治气養心亦固若是耶嘗試折衷於孟子之言曰觀水有術必觀其瀾日月有明容光必照焉歸墟蕩沃不見水端此觀其大者也墻隙�射無非大明此觀其小者也而後可以言成全或曰夜光之劍切玉如泥以之挑菜不如兩錢之錐此不善用大者也余於公知之

跋李遵昜畫魚圖

魚之醜以千百數且一物而極巨細之形者惟魚天池之鯤其大不知其幾千里毫素之窘不能追也長塘之水一斛而魚半斛其小如鍼鋒毫素可追不能工也則夫可追而工者不過於九澤之所同有九罭之所常萃鱨鯉鱒魴頒首莘尾之間蓋見者能識之然世猶以謂畫師喜爲鬼神而憚爲狗馬鬼神怪幻昜以罔人而狗馬與鱨鱒所常覩者夫人而能指其失故工此尢難是不然夫鯤以海運而鍼鋒若滅沒世固無覩鯤首尾之目鍼鋒鱗之眼則欲窮巨細之倪至此而能者俱廢且凡魚亦不一狀則畫之難工又非若狗馬比然嘗試遺物以觀物物常不能廋其狀盡得一魚之意則鋪幾尺紙曰此天池也此長塘也廣狹不移而皆在一以爲鯤則稽天之涯覩不見其不足一以爲鍼鋒則蹄涔之態具不見其有餘大小惟意而不在形巧拙繄神而不以手無不能者而遵昜亦時隠幾翛然去智以觀天機之動蚿以多足運風以無形逺進乎技矣庚辰三月六日晁補之題

跋魯直所書崔白竹後贈漢舉

沙邱之相至物色牝牡而喪其見白於畫類之以觀物得其意審故能精若此魯直曰吾不能知畫而知吾事詩如畫欲命物之意審以吾事言之凡天下之名知白者莫我若也漢舉於學慕魯直而喜白畫時時自撮筦爲竹枝飛鳥煙雲天機殊妙以比文字殆似魯直自然獨得不可相與者余旣拙於語言而畫又非所能學嘗試以此內觀譬聞解牛得養生其可哉

跋董元畫

翰林沈存中筆談云僧巨然畫近視之幾不成物象逺視之則晦明向背意趣皆得余得二軸於外弟杜天達家近存中評也然巨然蓋師董元此董筆也與餘二軸不類乃知自昔學者皆師心而不蹈迹唐人最名善書而筆法皆祖二王離而視之觀歐無虞覩顏忘栁若蹈迹者則今院體書無以復增故曰尋常之內畫者謹毛而失貌乙酉十一月二十六日晁補之書

跋範伯履所収郭恕先畫本

恕先髙賢絕藝世所共知其筆墨精妙蛇蟬變化壽臣父叔記之矣然恕先要爲難知以爲異人耶自應會意物表不當復賓賓效世俗爲者而此畫本範模闗吳輩一二曲折毫髮防綴惟謹不謬豈大匠誨人必以規矩者歟其遺迹不多有世傳圖上一角數峯疋素本未作童子紙鳶中引綫滿之離絕匠意此又豈規矩筆墨可求者哉彌明道士云吾不解人間書而石鼎聯句極唐詩之巧語侯劉輩以謂吾就汝所能者爲之恕先其近是哉

跋化度寺碑後

余觀古人惟徳操皆素定而能伎所長不同趣人物之盛莫近於唐然名詩者或不能賦名賦者或不能文名文者或不能字畫字畫之工率愧述作也以其習之專守之不昜故各能盡其妙類承蜩丈人用志不分乃凝於神者歐陽文忠公嘗云牡丹花之絕而無甘實茘支果之絕而非名花昔樂天嘗有感於二物矣是孰屍其付與耶𨿽然二物者惟不兼物之美故能各極其精信哉是言歐虞褚嶭唐初以書顯者捨其徳操而論亦不聞它能伎如其字畫之精也嗚呼此其所以精乎學者能以是心學專且不昜古人之事業何求而不得況詩文與書哉而後之君子學則皆有侈心必事事在人先故五伎而窮

跋謝良佐所収李唐卿篆千字文

學書在法而其妙在人法可以人人而傳而妙必其胸中之所獨得書工筆吏竭精神於日夜盡得古人防畫之法而模之穠纎橫斜毫髮必似而古人之妙處已亡妙不在於法也而謝侯所藏幅紙書千字文特奇巧圓方不失而飛揚自如過其流輩逺甚蓋一時絕藝也然謝侯好玩甚多書畫硯墨類皆第一室中之所藏固有精妙過於此者覽其一知其他稱是也

跋第五永箴

髙彪校書東觀數奏賦頌奇文因事諷諫靈帝異之時京兆第五永爲督軍禦史使督幽州百官大會祖餞於長樂觀議郎蔡邕等皆賦詩彪乃獨作箴邕等甚美其文以爲莫尙也然予謂箴亦詩若賦之流爾昔賈誼鵬賦句皆如詩四言而但中加兮字屬之至誼傳乃皆去兮字則與詩箴何異彪與崔琦二箴亦四言之敷暢者名箴而實賦也

跋蘭亭序

始余幼時讀太平廣記見唐太宗遣蕭翼購蘭亭敍事蓋譎以出之輒嘆息曰蘭亭敍若是貴耶至使萬乘之主捐信於匹夫傳稱子貢詐而全魯髙誕而存鄭遺一言之細建二國之業猶不可以爲常以太宗之賢巍巍乎近古所無柰何溺小嗜好而輕喪其所常之寶異於得原失信不爲而去矣晚多閒居頗屛世好獨於古人筆墨之遺猶愛而不能置顧甚於少年喜官爵遲莫營田宅者與前論異矣因誦白居昜七徳歌曰功成理定何足逺速在推心致人腹怨女三千放出宮死囚四百來歸獄復嘆曰太宗以一旅取天下惟信爾夫不吝三千女而出宮自信也不約四百囚而來歸獄人信也晉捨原何足道哉全魯存鄭利重於譎也愛蘭亭敍事小於欺也其老而將傳至從其子求書從葬亦累矣累物鈞病於行若太宗不累者大累者小則世將曰此何足以論諸信不信之間士之行已亦若此而已然則此書𨿽以石刻傳可寶也崇寧丙戌前冬至五日緡東臯流憩洞李季良出之晁補之題記

跋曼卿詩刻

右石公曼卿詩自書曼卿與蘇公子美齊名兩人皆歐陽文忠公所畏澄心堂詩所謂曼卿子美皆奇才者也又曼卿墓表其略曰曼卿先世幽州人少以气自豪讀書不治章句獨慕古人奇節偉行非常之功顧不合於時乃一混以酒文章勁健稱其意气云文忠公一代儒宗曼卿於補之輩行闊四五詩工字妙不當從補之議當如文忠公語也曼卿以天聖四年來令金山故詩爲此邑人作者多劉君一也如題張氏園亭詩云樂意相闗禽對語生香不斷樹交花尢爲佳句其地在邑東郭近秦城古寺蓋太宗時禦史張公穆之別業園諸子之所營也逮補之寓此蓋七十年而荒墟廢址狐鼠之所跳嗥獨兩大檜蒼然猶在其枝半死半生蟠騖奇怪想見山陰品彚之盛微詠石句爲之太息歸禦史曽孫大方曰嘗試復之﨑立兩亭當爲子名之以其語一曰樂意一曰生香以記曼卿嘗醉此亦知子先世與曼卿厚子今不可得也大方曰惟嵗再春大方率淸曉出郭門或問之曰東園壅培事恐後會大方猶子芻與同裏郭力又以曼卿此詩刻石欲補之書數字石上乃摭文忠詩文並附題園亭詩事其末爲夫後來益逺前輩奇偉有如石公至不知其名字志行終始何如人故詳出之大方字廷賢芻字堯詢力字進道皆裏良士而堯詢自云蔵曼卿書詩猶十數大觀二年三月己巳潁川晁補之無咎題

贈劉範子

緡城人喜治園圃而余故人劉邦式西郊達觀亭爲甲髙竹大栁臺可眺而池可釣也余紹聖間始居緡日從邦式語邦式不外修形貌而中玉雪蓋方今隠者也後數年復來亦治東臯五畝宅以老而邦式亡矣見其子某慨然書此崇寧二年六月朢日

書邢惇夫遺槁

邢河陽旣哭其子惇夫以書抵山陽李端叔云吾兒垂絕時問所欲言曰願得豫章黃魯直狀其行以累髙郵孫公銘之而遺槁以屬補之爲序端叔爲補之言補之曰昔杜牧不敢序李賀矧吾惇夫年未二十文章便欲追逐古人充其志非特爲賀者而已然吾豈可以負惇夫將死托耶他日見河陽公當把臂痛哭盡出惇夫書次第之元祐三年十二月五日潁川晁補之無咎題

雞肋集卷三十三

欽定四庫全書

雞肋集卷三十四目錄

序

何龍圖奏議序【代李侍郎作】

張穆之觸鱗集序

治通小序

海陵集序

石逺叔集序

續嵗時雜詠序

汴都賦序

坐忘論序

捕魚圖序

雞肋集卷三十四目錄

欽定四庫全書

雞肋集卷三十四

宋晁補之撰序

何龍圖奏議序【代李侍郎作】

某嘗論天欲平治天下其勢有不期而自合者三始興之主不以兵革本於得人心以得天下故天爲之開其統使宏且逺而其後世子孫出而承之者必恭儉愛人其徳之流行亦洽故爲之培其基使逺且固此二者皆天也又世常忽於無難無與佐之孰戒而康故詩曰思皇多士生此王國夫王者將有爲而士之生於其國者多此亦非人之所能爲也有以開之有以培之與夫卒相之以士然皆非人之所能爲故曰天欲平治天下其勢有不期而自合者三何以言之堯授舜舜授禹禹用力而湯用兵堯舜不可及也而湯有慙徳禹不以兵革猶八年於外用其力者勤矣而太祖皇帝不馳一馬不遺一矢雍容達節而有天下天下奔走而稱臣五國稽顙而下吏其受命配禹而用力寡由湯以來未有太祖之武也天固開之矣漢髙祖以馬上取之至老於馬上而不得休且繼有諸呂喋血之禍而後文景起而施其澤兩世遵業僅得休息於無爲而仁宗皇帝席祖宗優遊之盛傳之百年無大變故乃身服恭儉以振徳之又四十餘年其守成比文景而施澤久由漢以來未有仁宗之仁也天固培之矣方是時人君虛己於上而羣臣並進各自明於下君臣有慶譽而下並受其福風俗醇厚君子多而小人少蓋若董仲舒所言詩人美之爲作上天佑之爲生賢佐者嗚呼豈人力也哉其一時將相文武光明碩大之材左右論思直諒多聞之士不可勝數而何公名其間公爲禦史諫官至列侍從終始一節知無不言近古之遺直者其所爲奏議二百餘篇爲二十卷其言安危治亂之至數弛張取舎之要務與其尢深切世病者當時略已施行其誠心出於憂國愛君簡昜而通非若世之無得於其中而以爲文者榮華昜瘁而難久也然則仁宗所以爲宗有徳跨文景而追成康有自致矣某是以竊嘆於何公知天之生斯人有時而公之遭斯時有命二者適相值實難蓋必有能聴言之主導其臣使言而後能言之士至則夫生之者天也使之至者君也故君之權勝天然至有得士而不能用士以是隠則夫使其君能用而成功是乃所以爲天相之之道故天亦終勝人昔吳季札觀上國論其興衰如指諸掌而獨見蘧伯玉數人者以謂衛多君子其國無故此不探其天命之所在而只以人事知之然至於今論知天者惟吳季札則天人之際固可見矣某昔爲和川令會天子詔求直言士而公以天章閣待制使河東遽取其文上之幸以是知名今位政府於公爲門下士故其子某以公遺槁求序而不得辭公名剡字聖從某州某縣人仕至某官云

張穆之觸鱗集序

魯俗當周之盛及孔子時文學爲他國矜式周衰諸侯並爭而魯爲弱國文學亦微然其故俗由秦漢迄今尙多經儒忠信之士分裂大壊如五季文物蕩盡而魯儒猶往往抱經伏農野守死善道蓋五十年而不攺也太祖皇帝起平禍亂盡屈良平信越之防休牛馬而弗用慨然思得諸生儒士與議太平而魯之學者始稍稍自奮壠畝大裾長紳雜出於戎馬介士之間父老見而指以喜曰此曹出天下太平矣方時厭亂人思復常故士貴蓋不待其名實加於上下見其物色士類而意已悅安之此儒之效也金鄕故兗兗魯地吾裏而故張公蓋金鄕人公以太平興國三年起家進士甲科大理評事通判普州蓋太祖皇帝初拔魯羣士之一人也始補之爲兒從先君學先君多爲補之言故里中前輩賢士長者初聞公名徒竦然佩先君訓慕先進而已矣宦學不試白首來歸乃始與公之曽孫大方遊大方爲人質直自將好善不欺類可與論裏仁之美者補之因復識先君之言又知公之忠信流澤有後也然去今百年所傳聞未足以知公盡一日大方出公遺槁曰觸鱗集蓋公爲太宗禦史時所上疏議而觸鱗公所自名也三復彌月凜乎直諒多聞之益如藥石如穀米非無用而設者其多至數十章皆深切當世之務不可以盡舉始恨公不究其用云至其他詩文皆淸麗有唐中葉以來才士之風非若五季及國初文物始復武夫麁鄙田裏朴陋者之作也其相與切磋學問見於酬唱者翰林王黃州元之爲多黃州名世士亦吾里人事熈陵爲學士熙陵稱其獨步天下者嘗以直諌斥久不召召且大用復諫不悔卒復斥竟不大用死黃州黃州於一時流輩少許可獨畏公尙以爲不可及也則公之爲人可知已補之旣以觸鱗集歸大方大方再拜求爲集序補之以言爲戒久𨿽諾其請未作也而大方逾年踵門請不衰至載石戶外因甥張宗奭以言幸有間必書補之平生戲笑爲文字且不吝固吝於吾裏中賢士長者以孤大方好善追逺逾年之誠心豈先君所以教哉故不辭而終序之公諱肅字穆之自禦史爲尙書郎知蔡州恥言不用未四十解紱而去其世家行事本末與諸子茂良具於前進士許齊所爲公墓表齊亦文學知名不妄推與凡齊所錄不復論論其立身許國之大節以遺大方俾刻石藏諸家以爲吾裏後生不及見若人傳聞而慕者之勸云

治通小序

毀譽不敢浮事實因以加賞罰謂之襲情賴之以生不可一日無也謂之飲食天日之淸明奴識之謂之共知權言聖人之所獨見也謂之夜行所挈者要而順者眾謂之裘領如橈止水惡其波起不如遄已謂之本寧本彊則精神折衝謂之折衝譬如播種終必粒譬如鑿井終必汲謂之可爲鉤金輿羽不可以爲重輕之實謂之揣本誠者政事之本也謂之致誠常徳不忒世自低昂而吾之爲常者一謂之常一事有根本不可須臾離也謂之輜重先河而後海小式爲本而大爲末謂之務本非其道𨿽微不可假人也謂之名器五味異和謂之相濟始施之逆利在後日謂之要終天欲風艸木未動而鳥已翔謂之前應小人以爲翦翦耳君子畏焉謂之微大象見其牙而小大可論也謂之迎知推其派而知其所從來深謂之逆流黃金珠玉饑不可食寒不可衣謂之貴疎中流失船一壺千金謂之賤適事或不相謀而相病謂之魯酒一人曰玉十人曰瑉舉世皆曰瑉謂之眾意事致其極則其後無以加謂之窮反狂者東走逐者亦東走寒者戰懼者亦戰謂之似是以攣拘之語疑域外之事謂之常談一言而得人之心謂之察鳴謂狐爲貍則不知狐又不知貍謂之胥失蚌相持田父捃之謂之兩得擊舟水中魚沈而鳥揚謂之同離月不知晝日不知夜謂之物曲且冬且夏謂之疊勝攘公議之近似者以蓋眾口而濟其私謂之借公志大心勞所以求者非其道謂之非分益而不已必損謂之勝懼知所以弱則彊矣謂之削喜事蠱物極而後可以轉敗從新謂之轉敗名實不虧而能使其喜怒移謂之朝三欲近四旁

莫如中央謂之近四水避礙則通於海謂之曲成寡能似徳拙言似黙欲上者識謂之破庸捷趨而速至中道而憊憩不如椎之久謂之椎久始駕馬者反之車在馬前謂之始駕人取我予人予我取謂之獨獲佃魚网罟利隨世興謂之知化敗不在大一毫萌之謂之見微無謂不效姑聴其告謂之養敢胡越可使無異心謂之同舟徒曰古人不我欺而不知時事已異謂之信書旦用旦效莫用莫效而不可以經久謂之欲速挾事懷欺明能知之謂之詰詐惟有徳能以寬服民其次莫如猛謂之量力夕而亨牛牛乃饗客會其已食謂之失時文是實非謂之名好人而不仁疾之已甚亂也謂之已甚法析毫釐小

徧大遺謂之宻紕以勢使之鈍者厲怯者奮謂之矢激利不百不變法謂之重攺謨定於先羣言不能昜謂之不搖毒虵螫手則勇士斷其臂謂之存大示之好惡而民知禁謂之上欲有徳者進則朝廷尊謂之徳威輿馬致千里舟楫涉江河謂之假物入有拂士出有敵國謂之常存尾大不掉謂之本弱藩籬不飭謂之外輕曲士不可語於道而聖人惟時變是守謂之達節立不昜方非招不往謂之守官作法於涼其獘猶貪謂之謀始千里之行始於足下謂之積微川澤納污瑾瑜匿瑕謂之忠厚苦節不可正故大教務因俗謂之人情論卑古人而才不足逮當世謂之髙論將以重之適所以賤之謂之過爰見幾而作不俟終日謂之轉圜以天下爲心好惡

不在其身謂之大度若緩若紆爲國之本不可以無謂之闊要十羊九牧不若童子之獨謂之專任言異言逆視道以爲則謂之不惑不患眾之不知患蔽謀者非謂之寶斷臣民異志則朋黨進在明公議謂之一下賞一切之功亂百世之法謂之賊下舉綱而略細謂之大體數米而炊不足濟天下謂之小節始勿輕舉人莫測然否謂之靜勝臣無求於其君

故進退不累其身謂之取重髙爲量而罪不及逺爲途而誅不至謂之大望躬自厚而薄責於人謂之逺怨殺身以爲國然不足以拯世之溺謂之無益理無常是事無常非謂之通變今日用之明日不可復也謂之日攺捨法任人廢法法存謂之小縱虛名無益事實而借以鎭人心謂之名髙

海陵集序

文學古人之餘事不足以發身春秋時齊魯秦晉宋鄭吳楚列國之大夫顯名諸侯相與聘問交接陳詩揚禮見於言辭人稱之至今想見其爲人若不可及者皆有他事業尊君庇民舉大而任重排難而解紛用之如穀米藥石一日不可無而言辭者特以緣飾而行之耳戰國異甚士一切趨利邀合朝秦而暮楚不恥無春秋時諸大夫事業矣而言辭始專爲賢雄誇虛張聴者爲奪𨿽義理皆亡而文章可喜以其去三代春秋時猶近也其用以發身亦不足言至於詩又文學之餘事始漢蘇李流離異域困窮仳別之辭魏晉益競至唐家好而人能之然爲之而工不足以取世資而經生法吏咸以章句刀筆致公相兵家鬭士亦以方略膂力專斧鉞詩如李白杜甫於唐用人安危成敗之際存可也亡可也故世稱詩人少達而多窮由漢而下枚數之皆孫樵所論相望於窮者也以其不足以發身而又多窮如此然士有無意於取世資或其間千一好焉惟恐其學之而力不逮營度雕琢至忘食寢會其得意翛然自喜不啻若鐘鼎錦繡之獲顧他嗜好皆無足以昜此者𨿽數用以取詬而得禍猶不悔曰吾固有得於此也以其無益而趨爲之又有患難而好之滋不悔不反賢乎海陵集蓋許君大方作亦窮而不悔者之一也君於詩好之篤蓋辛苦刻篆呻吟裘氏者有年不幸其犂然之音與吾窮類然君少年自已得聲譽至他事業行己蒞官皆方進未可量何苦而爲是閉闗弦歌霖雨饑餓之聲樂之而不厭如此哉且以爲後世名乎則孰與當身捷得權位之利抑謂利者君不近乎則後世之名於君亦復安有哉是未有以此語君者也是惑也補之旣序此意以賢君能獨爲人之所不爲者而非有希於世視趨利邀合猶勝然亦因以爲戒君字體之與補之故人張蕓叟張文潛陳伯修皆厚云

石逺叔集序

文章視其一時風聲气俗所爲而巧拙則存乎人亦其所養有薄厚故激揚沈抑或侈或廉穠纖不同各有態度常隨其人性情剛柔靜躁辯訥𨿽甚愛悅其致不能以相傳知此者則古人已逺若與之並世而未之接得其書讀焉如對面語以之逆其志曰此何如人也此何如人也無不可言者職方員外郎石君逺叔諱起魏人魏一都會自信陵公子以好士傾諸侯其所至客往往發憤立功名而曹氏兄弟與二三子馬上賦詩至於今不冺魏人所以尙義喜文章亦其餘也而逺叔又倜儻有美才自童子時爲辭賦則已綺麗去舉進士一上中第所居官官治而益致志於學其所爲詩文蓋多至四百篇其言雅馴類唐人語尢長於議論酬答思而不迫讀者知其人通達溫溫君子也逺叔在濟時補之數相從間相與評古作者逺叔語時造精微補之嘗屈然私怪逺叔頗放於酒飲輒醉或悲歌愀然意其負所有不偶寄之此耳無幾何逺叔卒後補之官於魏而其子采在陳以書來曰先君不幸惟子爲知其志爲采序先君詩文采不孤矣補之復曰我貧賤逺叔知我不肯遇我以眾人我不敢曰知逺叔顧平居所嘗得而宜爲人道者若此可黙哉乃次第歸之采字仲素好學良士能世其先人元丰七年正月十一日潁川晁補之序

續嵗時雜詠序

宋氏自宣獻公益大徳行文章語世族者必先之家故藏書其多與四庫等而宣獻公之子常山公次道能世宣獻公之學好書滋不倦博聞彊志爲時顯人與客語亹亹下上數千載間在其齒牙也補之爲兒時諸老先生爲補之道宋氏如此而補之生世晚去宣獻公逺重以不及拜常山公私自記欲盡得宋氏之書而觀之元丰六年六月遇畢公叔於京師公叔言宋氏藏詩曰嵗時雜詠者蓋宣獻公所集唐以前詩人之作髣髴具在公叔曰夫天地變化其情至微有不可道以辭者四時之間气候物色俯仰輒異使一人言之𨿽其巧如簧恐不得與造物者爭功於是雜眾言而觀之不亦可乎宋氏故多賢而宣獻公之孫曰剛叔尢篤志於學不愧其先人又嘗集宋詩人之所爲爲續嵗時雜詠以成其祖之意蓋若干篇且詩之作患言不能稱物者以得之偏也嘗試丹靑眾言憑幾肆目於方尺之間而四時气候物色慘舒榮槁所以過乎吾前者每觀每異其致亦足樂也因以其集屬補之爲序補之復於公叔曰詩之亡久矣豳詩七月其記日月星辰風雨霜露艸木鳥獸之事盛矣屈原宋玉爲離騷最近於詩而所以托物引類其感在四時可以慷慨而太息想見其忠潔剛叔於宋詩所取若此其亦有得於昔人之意乎宋有天下百年而詩之作中間尢盛蓋剛叔之所取小大咸備今觀其錄一時顯人用是名世其尢宏傑者𨿽以磅礡天地呼吸陰陽而成歳功可也其下者亦因所長而傳猶之一气候至生者皆作灼然而華嚶然而鳴以謂天地之巧盡此矣補之方求爲太原官聞其俗儉陋無登覽燕語之樂將因公叔盡傳剛叔之所藏者以行而忘吾憂也故喜爲剛叔序之

汴都賦序

宋興百年仁宗時天下乂安人務衣食至熙寧元丰間積累滋久於是天子方奮然有意修法度齊庶官正宗廟宮室井衢城域使各有體以隆中興示天下爲太平觀而奉議郎前知亳州譙縣事闗景暉初奏汴都賦以諷天子嘉其才命對便殿景暉言天子盛徳焦勞天下蓋四方之政所以行而其末歸之淸淨以諌上愛民力固基本如所奏賦防天子以語宰相使補中都官之缺景暉貧不能畱京師乃官河北而先帝棄天下景暉亦行去河北抱其賦而泣以屬北京國子監教授晁補之序其意補之曰聖人初無意於言六經之辭皆不得已夫不得已故言之致必始於詳說而後終之以說約聽廉者語不若聽誇者語誇昜好也聴狡者語不若聴婉者語婉昜從也故賦之類常欲人博聞而微解見人言九州山川城郭道路太行呂梁舟車萬里之勤則使人思投轄弭節見人言州閭大防賓主酧酢匏竹啾咽晡夕厭滿酤酸肴昲則使人思弛帶而臥故上林羽獵言卒徒之盛終日馳騁則必以節儉成之揚雄以謂猶騁鄭衞之聲曲終而奏雅後世猥以雄悔之因棄不務然補之竊怪比來進士舉有司者說五經皆喜爲華葉波瀾說一至百千語不能休曰不如是防不白然卒不白至辭賦獨曰是侈麗閎衍何也景暉爲人蓋澹泊寡嗜好至飯脫粟茹藿自枯槁與補之處或終日不道人一事或終嵗不見其喜慍夫固安爲侈麗閎衍者非耶故備論之

坐忘論序

道無言凡言之類妄知言之類妄者亦妄知夫知言之類妄者亦妄然則何如列子曰用無言爲言亦言夫能用無言爲言亦言幾可與言𨿽言幾不妄矣不妄斯道已乎非也燕人之晉問其井或告曰垣下垣下得焉而卒之飲者燕人也若乃夫晉人之朝夕飲者則未始問燕人故學道猶飲問而告之燕晉之類也司馬子微著書七篇言道徳之意王毅希仁以示余余曰此晉人之告垣下井者也吾子學焉抑燕人之飲者乎若乃夫晉人之朝夕飲者則未始問燕人以謂人飲而我味之有是哉司馬子微名承禎唐達士昔予讀李白大鵬賦想見其爲人

捕魚圖序

古畫捕魚一卷或曰王右丞筆也紙廣不充幅長丈許水波渺彌洲渚隠隠見其背岸木葭菼向搖落艸萋然始黃天慘慘云而風人物衣裘有寒意蓋畫江南初冬欲雪時也兩人挽舟循厓一人篙而下之三人巾帽袍帶而騎或馬或驢寒峙肩擁袖者前揚鞭顧後攬轡語袂翩然者僮負囊尾馬背而荷若擁鼻者三人屈竹爲屋三童子踞而起大网一童從旁出者縛竹跨水上一人立旁維舟其下有笱者方舟而下四人篙而前其舟坐若立者兩童子曳方罟行水間者縛竹跨水上一人巾而依蘧蒢坐沈大网旁笱屈竹爲屋縛竹跨水上童子跪而起大网者一人屈竹爲屋前有瓶盂可見者篙者槳者俛下罩者三人皆笠方舟載大网行且漁兩兒兩蓋依蘧蒢坐有巾而防出网中得者操楫一人縛竹跨水上顧而語前有杯盂者方舟載大网出网中得者縛竹跨水上兩兒沈大网旁維艓者兩人篙其舟甚力有帷幙坐而濟若婦人可見者方舟依渚一人篙一人小而髯三童子若飲食若寐前有杯盂者一人推葦間童子俛而曳循厓者人物數十許目相望不過五六里若百里千里右丞妙於詩故畫意有餘世人欲以語言粉墨追之不似也常憶楚人云帝子降兮北渚目渺渺兮愁予嫋嫋兮秋風洞庭波兮木葉下引物連類謂便若湖湘在目前思頃時嵗晚道吳江如此漁者男子婦女童稚舟楫梁笱网罟罾罩紛然在江然其業廉而事佚故無市廛爭利意此與畫二大夫去國其色無別恨奚以異元祐元年四月二十日李希孝出之欲模寫無善工乃借韓退之序畫人物意識之潁川晁補之序

雞肋集卷三十四

欽定四庫全書

雞肋集卷三十五目錄

序

廣象戲圖序

杜輿子師名字序

外弟楊若字知類序

從兄字伯順序

陳琦伯比字序

鎭陽李樗字非我序

李浩字季良甫序

袁疇字耕道序

李去病字仲霍序

錢舉字少周序

王勳字重民序

李相如字師藺序

送李文老序

送醫李寅序

送劉公權序

送段康侯序

雞肋集卷三十五目錄

欽定四庫全書

雞肋集卷三十五

宋晁補之撰序

廣象戲圖序

象戲戲兵也黃帝之戰驅猛獸以爲陣象獸之雄也故戲兵而以象戲名之餘爲兒時無他弄見設局布棊爲此戲者縱橫出奇愕然莫測以爲小道可喜也稍長觀諸家陣法𨿽畫地而守規矩有截而變化舒捲出入無倪其說益可喜暇時因求所謂象戲者欲按之以消永日蓋局縱橫路十一棊三十四爲兩軍耳意苦其狹也常試以局縱橫路十九棊九十八廣之意少放焉然按圖置物計步而使終亦膠柱而已矣而智者用之則十九者之間盡彊弱之形九十八者之間盡死生之勢而十九九十八之外死生彊弱可循環於無窮飽食終日得吾說而爲之則涿鹿之縱觀猶目前矣元丰二年六月晁補之序

杜輿子師名字序

盱眙杜君從學於睂山先生先生名之曰輿字之曰子師子師道先生之言曰夫能載而後可與言輿能眾而後可以言師夫能載則能眾矣故輿有師義則又從先生之門人晁補之求識其說補之曰甚矣先生所以望子師者至矣夫車之有輿也猶宮之有堂也猶人之有腹心也崇墉長廡溝之於其外閭然後門門然後堂而堂者宮之所宅也目視耳聴手扞衞而足運趨元首加焉而腹心者人之奧也故謂之輿則一車之任舉在矣立轛橫軹輈環灂而牙固抱二十有八爲其蓋弓三十其輻合之於一轂以濟其中之所無有而後可以受天下之有凡物之不至者托至焉是其材君子之材也其器國器也禦閒而右勇善用其材者也得時則駕見險而能止不犯難者也以經營四方與舟楫之絕江河同利故天下無不待之以濟而附者不一是之謂能載則能眾也曰𨿽然孰能任之孟子所謂異人以存心者能任之如以其同而已同乎此必不同乎彼則亦秖以異何以能眾吾且以其異而眾無不同以其所以同者莫適同而已然後君子之道大而爲眾率賈誼曰鳳凰翔於千仞兮覽徳輝焉下之鳳不世見故人未始識鳳人未始識鳳則藩籬之燕雀蓬中之斥鷃何從識之𨿽然鳳舉而鳥朋矣鳳非以其異故能同耶不然則烏之從烏扈之羣扈亦可以爲同耶而同者狹矣故曰甚矣先生所以望子師者至矣昔者伊尹其道有在於此思天下匹夫匹婦有不被堯舜之澤者如已推而納之溝中而天下亦皆以是歸之道足任而時可爲也昜曰大車以載積中不敗是其所以能有大也陳蕃亦可謂有其志矣不埽一室而欲以身援天下志大而力不勝義可以立而身見危是知其不可而爲之者也昜曰輿脫輹夫妻反目天下不可輕爲而近用也然亦不可咎也山以其髙而獸往之川以其深而魚聚之君子以其道可與任重而致逺故窮則得士達則得民不幸而終其身不試而君子論之與禹稷同道子師勉之

外弟楊若字知類序

驥有四足足以靡邱陵跨燕越不期於在六轡也然有是足羈之者至矣鷙鳥有六翮足以絕浮雲捎林莽不期於掣韝上也然有是翮呼之者至矣士有才術足以知往古治當世不期於仕而遇合也然有是資用之者至矣故物必有餘而後用無不足而求用閒其馳驅以待羈者時其翺翔以待呼者馬與鳥無是情也然則治其可合者以求合豈士之情也哉今世之學者不求若古人而務一時之合自始讀書則曰世之所用何尙有司之所取何先治其學之類者去其學不之類者而求合焉世之用舎不可常而有司之去取無特操則業成而不售半塗而攺盡棄其學而從事於其所不學至於白首紛如也乃始嘆息於不逢若此豈足以言知類也哉餘外弟楊君名若少而篤志嶄然於儕輩中善問而識所從旣學經又學爲詩賦皆欲求當時之所謂善且嘗效者而師之餘曰書無所不當知獨一經乎哉文章無所不當爲獨詩賦乎哉治其狹以求適於廣則是以箸爲梁木也十圍百圍則求方圓長短者無之而不可矣然則求若古人何如亦曰養其大體而已矣孟子曰指不若人則知惡之心不若人則不知惡此之謂不知類吾弟之學也無以不若世之所用有司之所取者爲羞而以若古人者是求則𨿽欲不爲世之所用有司之所取亦不可得矣故予請字曰知類

從兄字伯順序

名者所以制義出禮而字者相期於實以不虛其名者也蓋余從兄名隆之而字不足以稱其實余爲之說曰物未嘗有必隆者亦未嘗有必不隆者也封土以爲臺巍巍者先圮焉架木以爲宇翹翹者先橈焉泰山之隆百仞而跛牂履其蹊以絕其嶺勢附於下也吳牛之力百鈞而童子拊其角坐其背知役於人也故曰物未嘗有必隆者有人焉力不能勝一匹雛而天下不敢爲之先彼其所以能隆者亦必有道矣昜曰地中生木升君子以順徳積小以髙大夫順徳不躐等君子之所以積小也如此而後可以基髙大此爲隆之道也故余請字曰伯順熙寧四年八月從弟補之序

陳琦伯比字序

屈原以申椒菌桂蘭蓀荃茝眾美木香艸以諭君子稟中和而內潔雜荒穢而不污也余以謂艸木畏雪霜有衰歇潔固不勝玉傳曰君子於玉比徳焉又曰玉振之也者終條理也終條理者聖之事也昔之人蓋以玊比聖之事豈但君子哉四明陳侯名琦字元老蓋慕忠獻韓公之忠於國而其徳在生人也元老曰非曰能之願學焉其故人遊蓻則以元老字之餘曰夫見賢思齊焉塗之人可以爲禹也豈必身將相食五鼎而後似哉徳比焉可也因復請字曰伯比凡物必有其質而後能不渝所貴乎玉者不與艸木昆虫俱物化其繅借以薦諸郊廟與棄而藏諸糞壤而玉之所以爲玉者固一也使伯比得志而位將相食五鼎與呻吟裘氏之地以義理悅口而終吾身而伯比之所以爲伯比可渝哉如是而充之以爲君子以學聖人猶無所不可則以慕當世之顯者𨿽光明不朽如忠獻非侈也己夘七月序

鎭陽李樗字非我序

小知之與大知也小年之與大年也白鵠黑烏長鶴短鳬各以其異遊於世相與無慕是莊周之所謂逍遙也桂之伐漆之割曰是不若樗之趣取無用而常存故桂漆慕樗樗不慕桂漆均之木也一以爲逍遙一以爲不逍遙是莊周之意乎非莊周之意也萬物共生俱托於不得已不得已之類天下莫能患桂漆曰我獨何爲見患以其可食且用耶則樗也免夫棺與舟至薪亦病矣樗曰不然吾觀我無受斧斤之地故吾無往而喪我桂漆亦曰吾觀我亦無受斧斤之地故吾亦無往而喪我且而與我有異乎逢者皆材也材固生患嘗試與我遊乎本無患遊乎本無患不得已之類不得已之類聖人之道故樗與桂漆俱逍遙而樗猶捨然安其故曰吾無以知吾爲趣取無用而常存也吾直寄焉耳故天下言樗無慕乎爲樗鎭陽李君好書而廉旣無求於世嘗曰我樗之類也則昜其名曰樗余曰凡形皆寄也夫寄非我則寄之所遭固非我因爲字之曰非我是惟從然成於雨露與夫爲犧尊在溝中也木豈有擇於此哉人者爲之知寄非我而猶惑樗爲趣取無用欲免桂漆以受人者之患物縛不解矣

李浩字季良甫序

進士隴西李浩資雋異少孤自封植爲人剛靜气邁往不羣治春秋禮記說知孟軻揚雄所傳爲正道而遵之譬渠黃山子羈堅轡附夷路駸駸乎無萬里矣其文辭蓋窺戰國而下其志將遊歷屈宋差池漢唐氏之間未已也𨿽然與人俱踐一塗而人自以其名歧與爲燕宋反共憎笑之屢窮困不化也而潁川晁補之獨異焉浩少於補之未嘗共學也而索其中蓋異焉者寡旣與之交矣乃緣名爲義而以季良父字之曰昔崔浩自以爲張良而世亦莫之與也乃吾季良父豈爲浩者而已哉𨿽然楚漢之鬭南北之分裂兩人者皆如婦人女子而皆魁雄閎偉智謀若神萬舉而萬全故劉氏以取天下而拓跋氏以僭中原而稱帝亦類矣至良功成不居其定太子庶幾乎無事之業而浩乃區區誇石銘構忿以殺身欲比良何逺哉然則浩固長於方人而暗於料已其言曰王猛之經國苻堅之管仲也慕容恪之輔少主慕容暐之霍光也劉裕之平逆亂司馬徳宗之曹操也夫猛固堅之管仲何足以班管仲恪固暐之霍光何足以任霍光裕固徳之曹操何足以當曹操也其言信矣至浩自恕以比良而不歉其所不足尙以謂己稽古過之豈不悞哉嗟乎使浩得漢髙祖而事之不足當陳平爲何如而又晚節矜名惴惴乎不能全一身何暇處人父子危疑之間逍遙事濟而身無患如此哉然則浩固拓跋氏之良其以良自比猶論猛也乃吾季良父識路而疾驅則將蹈軻雄之所傳而要其宿使幸而遭時有用斂其有餘於爲浩者以保身益其不足於爲良者以居業則𨿽在良伯仲叔季之間其誰敢不與使其不幸而不偶充其志猶足以獨善若原憲之藜藿可貧而不可病其與爲伯仲叔季將在孔子弟子之列豈特不爲浩𨿽良亦可不爲也季良父勉之

袁疇字耕道序

開封袁君名疇字耕道疇自名耕道其交字之也記曰人情者聖王之田也而傳曰人情甚不美妻子具而孝衰於親爵祿具而忠衰於君名譽足而信衰於交夫人情之可惡如此年運而往每具而輒衰聖王何取於田哉夫以堯之水至於方割懷山而襄陵非禹則土皆不粒也然謂土實不粒則不可以禹所堙之餘龍蛇虎豹始驅似不可人而有稷焉教民以藝之則粒矣山澤原衍地有剛鹵肥確不同而斲耜揉耒火耕而水耨農無不可爲人情亦有賢不肖邪正異趣而追琢學問求其放心聖王亦無不可治蓋不爲不治則如堯方割未乂之初爲而治之則如稷播殖之後是乃聖王之所以取乎此者也人情無禮則荒故修禮所以耕之此學之始也義欲列敵度宜譬谷有九種視地力故陳義所以種之學欲閒邪存誠譬惡莠恐其亂苗故講學所以耨之君子仁以居體仁譬則積而充也故本仁所以聚之樂以治心樂譬則飽而嬉也故播樂所以安之禮義仁樂四者人情之田具而學其中耨欲數數者然也此記之說聖王之所以田人情者盡矣揚子曰耕道而得道獵徳而得徳夫耕道而不得道安取於耕道故君子以謂治國不以禮猶無耜而耕至於安之以樂而不達之以順猶食而弗肥也此學之終也然則耕道其務始於禮乎非忠信不可以學禮非彊有力不可以行禮譬農必朴忠信之類也必勤苦彊有力之類也壤土之民怠恃其地之良而弗彊也瘠土之民勞憂其田之下而自力也故瘠之獲常倍於壤而田父之尢其子以得壤爲不幸乃若耕道才良而志修又博之以文地與力皆美矣耕道旣識此而疾驅田己之田而食己之力嵗晚而功休旣飽而嬉倚戶以永歌不已樂哉而世方有捨其田而蕓人之田者亦晨夜不暇息霜雪皸瘃觸隆曦而汗得不償勤至於終年號寒而啼饑所求於田者外也耕道反之詩曰自今以始嵗其有君子有谷詒孫子於胥樂兮【司馬遷之父名談其書趙談云同子驂乘諱其父也名譽足而信衰於交交字諱先子昜之】

李去病字仲霍序

世治則國無所用將身安則家無所事醫用將與醫皆不得已而術之所不願出也然所貴乎人者生則能爲人禦葘而捍患使人賴其徳而已食其功𨿽不得已亦不可一日而無二術之類也賊姦不作則太平可千載癙憂莫襲則正气能百年故五兵之家五藥之施如禹之行水水不爲敗則禹功無所試至其敗而爲之亦行其所無事則已矣自非聖人孰能探不形而治未病病則能以術去之聖之次也蓋昔善將如漢霍侯其言曰匈奴未絕無以家爲其以去病自名或者義取諸此而緡城李君慕焉則摭其名以名余因以仲霍字之仲霍知書且多藝少從鄕貢顧嘗好醫以其所聞於儒者禮樂有盈減剛柔有損益術斯而往知五行六气之動以節中而屢移故醫特勝然霍侯用之大仲霍用之小事必與時並而名必與功偕遇不遇勢異則前後之相望與才之長短未可以陵節議而原其初皆欲爲人禦葘而捍患使人賴其徳而後已食其功其志出於爲物則同且秦醫和以知國抑有人焉載所聞於儒者自道出於爲技而托之技以伯仲於霍之流未可曰若是班也然霍侯無學術以材自喜貪其功不已太至則病內而偕美仲霍誠能反其道揆生之理無偏而不起病去則已可以進穀米弗已則亦末解而本俱獘是謂醫紀所聞於儒之內也仲霍識之崇寧四年六月日序

錢舉字少周序

吳越武肅王之裔孫錢君名燾字景貺夢神語之曰昜之則利進取乃更名曰舉補之曰學以爲己非進取具而求舉以爲養也夫求舉以爲養此人之舉非自舉其舉也人之舉士爲知己者用也自舉其舉不患莫己知求爲可知也昔左雄薦周舉又薦馮直直以臧得罪舉以此劾奏雄雄悅曰宣光奏吾是韓厥之舉也人之舉若左雄之知人者可也自舉其舉若周舉之報己知者可也則主與客皆免矣而錢君年志方盛慕義無窮從補之遊五年趣操如一不見補之異也故補之因其更名爲攺字曰少周少周今惟少於周也老將似之

王勳字重民序

進士太原王勳文學志意在場屋前輩間或字曰子功余攺之曰重民蓋言王功曰勳而其事則民爲重也重民曰請極其義余曰周官所記列於今學官重民能習之𨿽然嘗試以所學於孟子者爲重民言而重民擇焉學之爲王者事一也而古者取於王之事近後世托於王之說逺故不同蓋孟子嘗曰保民而王至其言王道之始則特在於使民養生喪死無憾之間然而不王者未之有此取於王之事而近者也王莫先於仁義而爲莊子之言者曰仁義先王之蘧廬止可以一宿事之破防而後有舞仁義者不能救也此托於王之說而逺者也夫昔之所病儒者一師而俗異今爲孟子又爲莊子是二師也夫安得不離近昜言逺難知則亦無惑乎士之皆托於逺以趨同而自誣不悔也自荀子不好孟子又非之然其言曰道不過三代法不貳後王過則蕩貳則不雅此兩君子者惟一師故不異而莊子而又甚焉曰藐姑射之山有神人其塵垢穅秕猶將陶鑄堯舜故後生簧鼓讀論語未半紙而爭言堯舜之上皆洋洋滿意夫堯舜且不足道而王何足言王何足言而民亦安有哉以往事論之彼衞鞅安知王不知對孝公談何等而孝公時時睡不應顧出而自矜大者曰其志弗開悟矣欺哉願重民反之抑夫子聖人所重民食喪祭聖人固爲王不爲霸豈以是爲土苴而先之乎故王功曰勳民功曰庸而要聖人之所重者言之勳必自庸積此余所以字重民之意也道有終始之序故昔之學射者不學射先學視學禦者不學禦先學趨夫論政於不饑不寒之間而計功於無思無爲之際可謂知所先後矣抑重民博習彊記其文詞浩浩非七八月之間雨集而盈者其必決而注之海於從政乎何有而士或以其所趨愈鈍而笑之餘亦所趨愈鈍者然譬夫入室必自門始不可以躁也若夫子之墻數仞不得其門而入有人焉適立於巷驟而語其中百官倉廩室家之美不疑而大誇曰如此匪穿窬斯誕已其可哉大觀二年十二月序

李相如字師藺序

司馬子慕藺相如之爲人故以其名自名藺相如面叱秦王退讓廉頗名重太山使彊秦不敢加兵於趙以兩人在也吾甥李子慕昔人以相如名願吾甥文采如司馬子忠孝節義凜凜似藺君因以師藺字之

送李文老序

臯陶爲理或曰其後有食木子得全於伊侯之墟者氏轉而爲李臯陶事帝其言爲謨非如後世刀筆吏舎曰徽纆榜箠則無以伸其喙也指李爲姓者按唐宗室世系亦臯陶後其五千言與昜合下至斯事荀卿言秦逐客非是書異甚小篆有益古訓漢廣與陵顯膺固漢末有盛名言辭抑末也唐白賀爲歌詩奇怪翺又通儒學韓愈非文士伍然其姓蕃天下由晉魏而來王侯將相有大功業者尢眾以其顯也夫人而能言之而濟陰之李亦唐來宗室後始余未冠則與文老之諸父遊今舎人公大夫公里中賢兄弟文老學問言辭有家法非如場屋餘子惟其所以應有司者是知乃古學過焉而不視愧臯陶之意者比也自余卜緡居凡幼與遊白首不攺者十一二且其術不利人人所戒也而文老獨數過之不惟不戒又悅焉余意文老年少气豪輕外累殆意同則悅不知其他不然以其諸父厚余故文老亦慕余其可也抑余嘗以謂大朴必爲器博長才則數化譬璧盈尺以作鎭冒琥璜無不可而工目之當琢佩珥十數然必不毀千章之木可棟可極而匠謂之此足爲枅欂百然必不斷何則知其質之棄於狹小可惜也而物有反此者侏儒與人肩隨跂而跳適及人肘歉其庳也則寧去之異塗布武鳶盡其力從禽不及隼悵其逺也則背而翔饑坐待鼠非以其力不足故畫也然則人徒見文老以其應有司者躐先同學取首送抑文老自期不在佩珥枅欂之間蓋世有貸子錢賈爲人取贏而已分少者此拙於市蓋所謂未有府庫財非其財者也文老其益務博學於文如藥肆平時儲百物凡神農所名可用以活人者闕一不可使夫一日來市者求玉泉五芝丹砂空靑此亦在求羊藿豕苓敗枯螾此亦在要人之市我者可一二數我之應人者如山藪不盡夫豈但躐先同學取首送如是而已哉蓋孟子論一鄕之善士與天下之善士其所成就者異由其學有小大文老勉之

送醫李寅序

余應舉時見王荊公書一事云妙應大師智緣診父之脈知其子禍福翰林王承防禹玉疑古無有緣曰秦醫和診晉侯之脈而知其良臣將死良臣之命乃見於晉侯之脈診父知子又何足怪乎余聞其語三十七年而未見其人也晚遇李君景陽於緡景陽儒服而來以醫自名能讀黃帝歧伯金匱玉函之書剖析其精義如指諸掌又旁出入月令陰陽諸書論物之方生方死或損而益或益而損見防而知著觀表而得裏衮衮不可窮余聴而說之味其言蓋有妙應之術而不自名曰吾業不在是也昔唐韓愈銘憲宗時侍禦史李虛中深於五行書以人之始生年月日所直日辰支幹相生勝衰死相王斟酌推人壽夭貴賤百不失一其說汪洋奧義闗節開解星官歷翁莫能與之較得失虛中之術蓋至今猶傳也夫播五行於四時見於經若有機焉萬物皆出入於此而不可逃以其溥博而加物兼得之者擿抉而言猶足以知人禍福如此今脈吾之臂以吾腹中之五行猶之日辰支幹亦相生勝衰死相王又防兩之以竅藏之變動在尺寸闗部間顧第弗深考睨而視之何爲而不可以知吾之得失吉凶如虛中之索於外哉以是知景陽猶藏其學而未言也滋可賢已景陽名寅齊人

送劉公權序

田文好客殫邑之入以食客日不足然文廢客亦稍稍去文恨之或曰君不見夫趨市者乎平旦側肩爭門而入日暮之後掉臂而不顧非好朝而惡暮所求物忘其中余蚤爲流輩所推𨿽無邑入以奉客而客從余遊亦不厭嘗守三郡所薦士數十人得罪而歸坐田裏七年客以書來或過之者才三人所舎逺城郭陸無以同居水無與佐刺舟然余每誦或者語亦無意於客也而開封劉君公權無平日舊乃惠然數過餘寒不以坐無氊而辭饑不以麥飯蔥葉菲而不臭也田野無酒徒劉君又飲酒溫克故余與之遊如平日客或劇飲大歡無疵吝或偶坐終日不相語惟而出亦忘吾憂而劉君又朅然去余爲之恨恨劉君世戚裏將種然喜從士大夫遊問其舊所與厚往往當世知名士或在朝廷尊顯或斥逐困畏劉君不以富貴貧賤變交情足以愧翟廷尉門外客百輩其義固近時士所希得吾知劉君將有聞於吾人也故於其來別以是言贈之

送段康侯序

故人什邡段君康侯得官桐廬當具舟補之曰頃至新城與桐廬相望七里瀨嚴陵釣磯佳處也康侯曰然陵與光武臥以足加腹報司徒霸書才二十四字使者嫌少而誚以買菜求益不與也亦髙矣補之曰士無窮達論歸潔其身惟伯夷伊尹栁下惠可信餘子或逺或近皆累於名陵如道足乎己無求於世招之不至可也至而不仕亦可也何必明人以天子三公皆舊故而恃放驁以自尊陵操誠髙亦近名者莊子曰枯槁之士宿名枯槁自命宿道可也宿名非也康侯曰然補之曰古惟兩士近不累於名者其一士猶恨其自言也康侯曰何耶補之曰晉文公賞從亡者介之推不言祿祿亦不及將入綿上山中其母曰亦使知之之推曰言身之文也身將隠矣何以文爲若之推可謂不累於名矣漢韓康賣藥長安市不二價有女子從康買藥康守價不移女子曰君是韓伯休耶乃不二價康曰我本避名今女子皆知有我何用藥爲乃入霸陵山中康避名誠是也恐人識之黙去焉可也何必曉疑者以吾果韓康故曰猶恨其自言也然此兩士皆勝陵陵誇世主是顯也非隠也夫陵何足髙光武以萬乘不忘舊故下匹夫乃足髙康侯曰然補之因復曰今康侯兒童勤苦學問數以文詞與計偕有司不識卒遺之守經知古廉潔不阿白首棲棲以其妻孥跋山浮江數千里康侯不以人不知慍見人呼我愚則我亦愚以方前兩士者不累於名不更近乎豈其必若嚴陵誇乃足髙𨿽然士生一世取不愧怍髙與卑或勢所遇不足道桐廬佳山水多秀民康侯官餘暇與其邑子田野逸士言而時察之得無物色有如陵枯槁自喜者猶持竿其瀨中

雞肋集卷三十五

欽定四庫全書

雞肋集卷三十六目錄

離騷序

離騷新序上

離騷新序中

離騷新序下

續楚辭序

變離騷序上

變離騷序下

雞肋集卷三十六目錄

欽定四庫全書

雞肋集卷三十六

宋晁補之撰離騷序

離騷新序上

先王之盛時四詩各得其所王道衰而變風變雅作猶曰達於事變而懷其舊俗舊俗之亡惟其事變也故詩人傷今而思古情見乎辭猶詩之風雅而旣變矣孟子曰王者之迹熄而詩亡然則變風變雅之時王迹未熄詩𨿽變而未亡詩亡而後離騷之辭作非徒區區之楚事不足道而去王迹逾逺矣一人之作奚取於此也蓋詩之所嗟嘆極傷於人倫之廢哀刑政之苛而人倫之廢刑政之苛孰甚於屈原時邪國無人原以忠放欲返幸君之一悟俗之一攺也一篇之中三致志焉與夫三宿而後出晝於心猶以爲速者何異哉世衰天下皆不知止乎禮義故君視臣如犬馬則臣視君如國人而原一人焉被讒且死而不忍去其辭止乎禮義可知則是詩𨿽亡至原而不亡矣使後之爲人臣不得於君而熱中者猶不懈乎愛君如此是原有力於詩亡之後也此離騷所以取於君子也離騷遭憂也終窶且貧莫知我艱北門之志也何辜於天我罪伊何小弁之情也以附益六經之教於詩最近故太史公曰國風好色而不淫小雅怨誹而不亂若離騷者可謂兼之矣其義然也又班固敍遷之言曰大雅言王公大人徳逮黎庶小雅譏小民之得失其流及上所言𨿽殊其合徳一也司馬相如𨿽多虛辭濫說然要其歸引之於節儉此亦詩之風諫何異揚雄以謂猶騁鄭衞之音曲終而奏雅不已戲乎固善推本知之賦與詩同出與遷意類也然則相如始爲漢賦與雄皆祖原之步驟而獨雄以其靡麗悔之至其不失雅亦不能廢也自風雅變而爲離騷至離騷變而爲賦譬江有沱幹肉爲脯謂義不出於此時異然也傳曰賦者古詩之流也故懷沙言賦橘頌言頌九歌言歌天問言問皆詩也離騷備之矣蓋詩之流至楚而爲離騷至漢而爲賦其後賦復變而爲詩又變而爲雜言長謠問對銘贊操引茍類出於楚人之辭而小變者𨿽百世可知故防取之曰楚辭十六卷舊錄也曰續楚辭二十卷曰變離騷二十卷新錄也使夫緣其辭者存其義乘其流者反其源謂原有力於詩亡之後豈虛也哉若漢唐以來所作憂悲楚人之緒則不錄

離騷新序中

劉向離騷楚辭十六卷王逸傳之按八卷皆屈原遭憂所作故首篇曰離騷經後篇皆曰離騷餘皆曰楚辭天聖中有陳說之者第其篇然或不次序今遷逺遊九章次離騷經在九歌上以原自敍其意近離騷經也而九歌天問乃原旣放攬楚祠廟鬼神之事以攄憤者故遷於下卜居漁父其自敍之餘意也故又次之大招古奧疑原作非景差辭沈淵不返不可如何也故以終焉爲楚辭上八卷九辧招魂皆宋玊作或曰九辧原作其聲浮矣惜誓深亦類原辭或以爲賈誼作蓋近之東方朔嚴忌皆漢武帝廷臣淮南小山之辭不當先朔忌王褒漢宣帝時人皆後淮南小山至劉向最後作故其次序如此此皆西漢以前文也以爲楚辭下八卷凡十六卷因向之舊錄云然漢書至屈原賦二十五篇今起離騷經逺遊天問卜居漁父大招而六九章九歌又十八則原賦存者二十四篇耳並國殤禮魂在九歌之外爲十一則溢而爲二十六篇不知國殤禮魂何以系九歌之後又不可合十一以爲九若溢而爲二十六則又不知其一篇當損益者何等也惜誓盡敍原意末云鸞鳳之髙翔兮見盛徳而後下與賈誼弔屈原文云鳳凰翔於千仞兮覽徳輝焉下之斷章趣同將誼仿之也抑固二十五篇之一未可知也然則司馬遷以誼傳附原亦由其文義相近後世必能辯之王逸東漢人最愛楚辭然九思視向以前所作相闊矣又十七卷非舊錄特相傳久不敢廢故遷以附續楚辭上十卷之終而其下十卷自唐韓愈始焉離騷人不讀久文舛闕難知王逸云武帝使淮南王安作章句至章帝時班固賈逵復以所見攺昜前疑亦作章句其十五卷闕而不說今臣作十六卷章句然則安與固逵訓釋獨離騷經一篇不知固逵所攺昜者何事今觀離騷經訓釋大較與十五卷義同或淺陋非原本意故頗刪而存之而錄司馬遷史記屈原傳冠篇首以當離騷序云

離騷新序下

司馬遷作史記堯舜三代本紀孔子世家所引尙書論語事頗變其文字訓詁至左氏國語則遷所筆削惟意遷欲自成一家言故加櫽括而不嫌也𨿽然遷追琢傳記之辭可也而變尙書論語文字不可也補之事先朝爲著作郎上卽位備太史氏古文國書得損益之況傳記乎離騷經始漢淮南王安爲傳按隨志傳亡舊有班固敍贊二篇王逸序一篇梁劉勰序一篇而王逸云班固賈逵攺昜前疑則固此序或當時作者也然頗詆原狂狷擿其不合者逸髙原義每難固說勰附逸論然亦復失之固序曰君子之道窮達有命固潛龍不見是而無悶闗雎哀周道而不傷又曰如大雅旣明且哲以保其身斯爲貴矣固說誠是也𨿽然潛龍勿用聖人之事也非所以期於原也又自淮南太史皆以謂兼風雅之義而固獨疑焉夫國風不能無好色然不至於淫小雅不能無怨誹然不至於亂太史公謂原之辭兼此二者而已乃周道大雅豈原所得庶幾哉𨿽遷亦不以是與原也世衰君臣道喪去爲寇敵而原且死憂君斯已忠矣唐栁宗元曰春秋枉許止以懲不子之禍進荀息以甚茍免之禍夫荀息阿獻公之邪心以死其爲忠也污矣惟其死不緣利故君子猶進之而原乃以正諫不獲而捐軀方息之污則原與日月爭光可也非過言也固又以謂原露才揚己競於危國羣小之中是乃上官大夫靳尙之徒所以誣原伐其功謂非我莫能爲者也固柰何亦信之原惟不競故及此司馬遷悲之曰忠而被謗能無怨乎屈平之作離騷蓋自怨生也而固方且非其怨刺懷襄椒蘭原誠不忘以義劘上而固儒者柰何亦如髙叟之爲詩哉又王逸稱詩曰匪面命之言提其耳謂原風諫者不如此之斥逸論近之劉勰亦援逸此論稱固抑揚過實君子之與人爲善義當如此也至言澆羿姚娀與經傳錯繆則原之辭甚者稱開天門駕飛龍驅云役神周流乎天而來下其誕如此正爾托譎詭以諭志使世俗不得以其淺議已如莊周寓言者可以經責之哉且固知相如虛辭濫說如詩風諫而於原誇大獨可疑乎固大較喜訾前人如薄相如子云爲賦而固亦爲賦也劉勰文字卑陋不足言而亦以原迂怪爲病彼原嫉世旣欲蟬蛻塵埃之外惟恐不異乃固與勰所論必詩之正如無離騷可也嗚呼不譏於同浴而譏裸裎哉又勰云士女雜坐娛酒不廢荒淫之意也是勰以招魂爲原作誤矣然大招亦說粉白黛黑淸馨凍飲勰以此爲荒淫則失原之意逾逺原固曰世皆濁我獨淸豈誠樂此濁哉哀己之魂魄離散而不可復也故稱楚國之美矯以其沈酣污泥之樂若可樂者而招之然卒不可復也於是焉不失正以死而已矣嗚呼勰安知離騷哉抑固漢書稱大儒孫卿亦離讒作賦與原皆有古詩惻隠之意而此序乃專攻原不類疑此或賈逵語故王逸言班賈以爲露才揚己不專指班然亦不可辧也

續楚辭序

詩亡而春秋作其事則齊桓晉文其書王也以其無王也存王制以懼夫亂臣賊子之無誅者也以迄周亡至戰國時無詩無春秋矣而孟子之教又未興足迹接乎諸侯之境者諌不行言不聴則怒悻悻然去君又極之於其所往君臣之道微寇敵方興而原一人焉以不獲乎上而不怨猶睠顧楚國系心懷王不忘而望其攺也夫豈曰是何足與言仁義也云爾則原之敬王何異孟子其終不我還也於是乎自沈與夫去君事君朝楚而暮秦行若犬彘者比謂原𨿽與日月爭光可也豈過乎哉然則不獨詩至原於春秋之微亂臣賊子之無誅者原力猶能愧之而揚雄以謂何必沈江原惟可以無死行過乎恭使原不得則龍蛇𨿽歸潔其身而離騷亦不大耀則是世所以賢原者亦由其忠死故其言至於今不廢也而後世柰何獨竊取其辭以自名不自知其志不類而無愧而續楚辭變離騷亦柰何徒以其辭之似而取之曰詩非皆聖賢作也捨周公尹吉甫仲山甫諸大夫君子則羇臣寡婦寺人賤者桑濮淫奔之辭顧亦與猗那淸廟金石之奏俱采而並傳何足疑哉且世所以疑於此者不以夫後之愧原者眾哉而荀卿賈誼劉向揚雄韓愈又非愧原者也以迄於本朝名世君子尙多有之姑以其辭類出於此故防取焉然則亦有其行不足於原而取之者猶三百篇之雜而不可廢漢息夫躬爲姦利以憂死著絕命辭辭甚髙使躬之不肖不傳而獨其絕命辭傳則譬猶從母言之爲賢母言固無罪也栁宗元劉禹錫皆善屬文而朋邪得廢韓愈薄之王文公曰吾觀八司馬皆天下之奇才也一爲叔文所誘遂陷於不義至今欲爲君子者羞道而喜攻之然八人者旣困矣往往能自彊名卒不廢而所謂欲爲君子者其終能毋與世俯仰以自別於小人者少復何議於彼哉王公世大儒其學自韓愈已下不論𨿽要不成人之惡至奇宗元輩而恕之其愛人憂國志念深矣而士之一切幹祿陽自好而陰從利徼一時之願無禍而老者皆是也於王之言可遂不戒而視八司馬不反怍乎禹錫不暇議宗元之才蓋韓愈比愈薄而惜之稱其論議出入經史百子踔厲風發而謂其少年勇於爲人不自貴重使在臺省時已能持身如其斥時亦自不斥愈於宗元懇懇如此豈亦知夫才難與王之意無異也抑息夫躬類江充禍國宗元禹錫誠邪不至於爲躬躬之辭錄則凡不至於爲躬而辭錄者皆錄躬之意也漢蕩秦唐掃隋然頗因其法制文物爲國猶爾以治昜亂不可以皆廢也況言語趣操異世之習哉以狐父之人爲盜因以食爲盜而嘔之昔人以謂此失名實者也是乃續楚辭變離騷所以無疑於取此雜者也

變離騷序上

補之旣集續楚辭二十卷又集變離騷二十卷或曰果異乎抑屈原之作曰離騷餘皆曰楚辭矣今楚辭又變而乃始曰變離騷何哉又揚雄爲反離騷反與變果異乎曰反離騷非反也合也蓋原死知原帷雄雄怪原文過相如至不容而死悲其文未嘗不流涕也以謂君子得時則大行不得則龍蛇遇不遇命也何必湛身哉乃作書往往摭其文而反之𨿽然非反其純潔不攺此度也反其不足以死而死也則是離騷之義待反離騷而益明何者原惟不爲箕子而從比干故君子悼諸不然與日月爭光矣雄又旁離騷作廣騷旁惜誦而下作畔牢愁雄誠與原異旣反之何爲復旁之又變離騷以其類而異故不可以言反而謂之變若荀卿非蹈原者以其後原皆楚臣遭讒爲賦以風故取其七篇列之卷首類離騷而少變也又嘗試自原而上捨三百篇求諸書禮春秋他經如五子之歌貍首之斑然蠶則績而蟹有筐佩玊蕊兮吾無所系之祈招之愔愔鳳兮鳳兮他如此者甚多咸古詩風刺所起戰國時皆散矣至原而復興則列國之風雅始盡合而爲離騷是以由漢而下賦皆祖屈原然宋玉親原弟子髙唐旣靡不足於風大言小言義無所宿至登徒子靡甚矣特以其楚人作故系荀卿七篇之後瓠子之歌有憂民意故在相如揚雄上而子虛上林甘泉羽獵之作賦之閎衍於是乎極然皆不若其大人反離騷之髙妙猶終歸之於正義過髙唐但論其世故系髙唐後至於京都山海宮殿鳥獸笙簫眾器指事名物之作不專於古詩惻隠規誨故不錄李夫人賦長門賦皆非義理之正然辭渾麗不可棄曹植賦最多要無一篇逮漢者賦卑弱自植始錄其洛神賦九愁九詠等並錄王粲登樓賦以見魏之文如此陸機陸云有盛名顧不足於植粲擿其義差近者存之思遊有意乎幽通而下恨其流益逺矣然晉人喜淸談而摰虞此作庶幾有爲而言致足嘉者也鮑昭長於雜興故其蕪城作獨出宋世又以劉濞事諷劉瑱有心哉於此者江淹用寡而文麗又梁文益卑弱然猶防虎之皮尙區區楚人步趨也唐李白詩文最號不襲前人而鳴臯一篇首尾楚辭也末云雞聚羣以爭食鳳孤飛而無鄰嫫母衣錦西施負薪辭不雕而指類唐人知楚辭者少誤以爲詩云王維生韓栁前才數十年𨿽淺鮮未足與言義然低昂宛轉頗有楚人之態矣元結振奇自成一家要曰羣言之異味亦可貴也顧況文不多約而可觀問大鈞理勝招北客詞勝阿房宮云亦使後人而復哀後人皆唐賦之不可廢者也皮日休九諷專效離騷其反招魂靳靳如影守形然非也竟離去畫者謹毛而失貌嗚呼離騷自此散矣故不錄以迄本朝名世之作多已載續楚辭中今所錄賦及文操或宏傑自出新意乍合乍離亦足以知古文之屢變至末而復起雲或大意述此或一言似之要不必同同出於變故皆以附變離騷若謂之變楚辭乎則楚辭已非離騷楚辭又變則無離騷矣後無以復知此始於屈平矣惡夫愈逺而迷其源若服盡然爲之系其姓於祖故正名以存之

變離騷序下

詩亡春秋又微而百家蠭起七國時楊墨申韓淳於髠騶衍騶奭之徒各以其說亂天下於時大儒孟荀實羽翼六經於其將殘而二儒相去百有餘年中間獨屈原履正著書不流邪說蓋嘗謂原有力於詩亡春秋之防故因集續楚辭變離騷而獨推原與孟子先後以貴重原於禮義欲絕之時又變離騷起荀子佹詩成相篇故並以其時考之知原𨿽不純乎孟荀於其中間非異端也孟子與梁惠王齊宣王魯平公同時而司馬遷史記表問何以利吾國蓋梁惠王之三十五年也是嵗齊宣王之七年楚威王之四年後七年而楚懷王始立立三十年而原諌王無入秦卒入秦死襄王初年而遷原原遷九年無幾何死矣推而上之去梁惠王問利國與齊宣王七年時蓋四十七年矣而魯平公元年則楚懷王之十五年也若孟子見平公在其初年則至原遷之九年蓋二十四年矣其平公末年乎則與原諌懷王之時蓋並矣𨿽史記不言孟子見宣王之年以其時考之逺者蓋四十七年近者二十四年又其近者同時也孟子見梁惠王乃在楚威王時惠王曰叟不逺千里而來於時稱叟孟子已老矣而原不及事威王故孟子與原接而原後於孟子又史記荀卿年五十始來遊學於齊齊襄王時荀卿最爲老師而劉向敍荀子云齊宣王時聚學士於稷下荀卿十五始來遊學至襄王時最爲老師按宣王立十九年卒至襄王元年四十一年矣而稷下之學乃在孟子淳於髠時使荀卿遊學時已年五十顧與孟子並安得至襄王而尙存哉故劉向云十五始來遊學而老爲襄王師是也楚頃襄王遷屈原原遷九年無幾何亦死矣又五年齊襄王始立計原之死卿尙幼也至楚考烈王立二十五年而李園殺春申君荀卿始廢自此推而上之至原之死蓋五十餘年矣故原與荀卿接而荀卿後於原又孟子載孺子歌曰滄浪之水淸兮可以濯我纓滄浪之水濁兮可以濯我足孔子曰淸斯濯纓濁斯濯足自取之也而原辭曰漁父莞爾而笑鼓枻而去乃歌曰滄浪之水淸兮可以濯吾纓滄浪之水濁兮可以濯吾足遂去不復與言則原此歌蓋沿孟子事也漁父篇曰新沐者必彈冠新浴者必振衣安能以身之察察受物之汶汶者乎而荀子不茍篇曰故新浴者振其衣新沐者彈其冠其誰能以己之僬僬受人之掝掝者哉則卿此書蓋因原辭也凡言語文章之相祖述多其當時口所傳誦從古而然此皆古詩楚辭之流也其習而傳者𨿽至於今可知也

雞肋集卷三十六

欽定四庫全書

雞肋集卷三十七目錄

防問

防問十九首

雞肋集卷三十七目錄

欽定四庫全書

雞肋集卷三十七

宋晁補之撰

防問一十九首

問聖人立經術以教天下使天下學者同出於一師意甚美也然聖人能以夫所同者養人心而不以夫所同者害其志則善觀士者亦必於其不同焉而得之道之所歸則並事之所措則並時之所遭則並而由眾心度之則仁智之見父子殊面志豈可一哉自回也由也親與聖人語而要以所願非子之所願則士之遭時有用亦各言其志而已何必同乎士窮年抱經局促無所效平居相與語則曰不吾知也借使諸君得以其所學與民由之其願憤悱自致者何以哉亦按書以馭馬耶則馬之情有所不能盡故觀諸君以是覬亦有異聞也問上有好下必有甚焉者皇帝勇知學古不厭菲飲食卑宮室欲以躬行表正萬邦此甚盛徳也而天下或莫知聖學之宗自冠昬喪祭人倫之所厚而搢紳學士家自爲法不有等宜菲則禮廢美則禮沒下逮庶人賤醜僭差不度要以刺繡文倚市門有財者得爲之其獘至於今固在也豈聖人所以風化天下者聾瞶有不洽耶將人安於所習而溺於所聞不可以遂復也不然則庶民厥臣所以達大家者或未也諸君彊學將以施於有政則輔上之澤而成百志刑禮俗豈所宜後哉

問自昔爲國以謂禦戎無上防夫時異事異便則爲制顧議者不察爾防豈有定不可乎昔匈奴席冒頓之始彊能以其力爲中國患絕塞而北自以漢不能至而漢率二三嵗一出或二千里不見一人匈奴亦罷極苦之竊譬夫搏鼠當衢善遁昜失灌垣燻穴則生無聊賴故欲戰在我則不欲戰在敵其理然也自漢羣臣多附韓安國議而後世亦或以王恢馬邑無功爲解迄於今紛紛無適從然其大要所出則不過乎兩途搢紳之儒則守和親介冑之士則言徵伐是兩者由先王之時考焉緩急先後孰可哉今天下𨿽已安而備患不忘諸君行見用矣則時異事異凡所以制今其防將安出也問學者欲以一身爲天下之事則反一身而觀焉凡在我者宜知之旣曰口之於味也目之於色也耳之於聲也鼻之於臭也性也又曰耳目之官不思而蔽於物心之官則思然則有性又有心一身之視聴納嘗所主者安在哉夫婦之所與知而其至則察乎天地若是者性能之乎心能之乎合處則一何得有兩名離居則兩不可爲一致敢問二者果合也離也性之動有情而心之動有志有意有思有慮敢問情之所以異於志意思慮與夫志意思慮之自相爲異者何如將情起而四者從之乎抑四者起而後情從之乎不然則情與志意思慮或未始相隨也君子小人之所同然者在性與心𨿽然有才焉有識焉或相什伯或相千萬二者豈與生俱生有生則固異乎或者生而後有特養不養充不充之異也諸君之學欲克己守約以一知萬則必講乎此然後應物成務無行而不可

問昜曰地上有水比先王以建萬國親諸侯三王之治時用是維天下外薄四海咸析之土秉圭戴璧世世承式何其盛也秦滅六國罷封建置郡守縣令而有人民者任自此輕於是藩籬決防民散不保漢起而収之因秦所立損益濟治郡守縣令遂置不廢而天下亦賴以安寧蓋有刺史入爲三公郎官出宰百里者此其爲法之得惟其任守令猶諸侯不使僅僅按文書赴期會如此而已惠賜得專刑罰得省有利得行不便得攺然後龔黃卓魯俊民出焉而後世進取多門士累於名髙而官郡縣者皆號俗吏至以齷齪自愛名稱職此何爲者也國家稽古建官凡郡縣之任其選蓋已愼矣今欲如漢故事守令重祿出長入治且尊表之使人不得以嵗月之格取成有司羣假而輩授則凡前所是亦幾於可行而無害以謂如何

問孔子斷書自唐虞而堯舜謂之典言常道也荀子獨曰五帝之間無傳政道不過三代法不貳後王夫孔子之所取而荀子之所去然則荀子以書爲不足於政乎天時地化人事之紀蓋三代異正而孔子於時則行夏或忠或質或文蓋三代殊尙而孔子於文則從周二者前乎此堯舜何其未嘗用後乎此時王何其莫之革也然則荀子於此言道不過三代法不貳後王其意亦奚不可哉孟子取龍子之言曰治地莫善於助莫不善於貢夫道誠不可以過三代之法有法善有法不善則後王所循𨿽欲爲不貳可得乎孔子孟子荀子學者之所從焉以正疑殆今必居一於是願折衷之

問孔子沒孟軻氏作孟軻氏沒荀況揚雄氏作荀況揚雄氏沒聖人之道殆不傳魏晉而下士無山陵川泉之才學不知其所宗營營馳騁於末流道以益晦而數百年間河汾之陋乃有王通出焉通尊孔子其才自視三子比考其書殆庶幾於知孔子校孟軻不皆醇而於荀況揚雄未悖也其書所述世家次敍與諸父族子具存其弟子門人若公卿大臣事業班班有見於唐然而不因通書知之則與通並時或學於通而達曽莫有一人道之者蓋篤信好學如韓愈於軻於況於雄皆發明之而不及通然則通之世果何族其學亦誰授哉去通之世若此其未逺也近通之居若此其甚也而顧且疑焉有不能辯則後此者柰何邯鄲鬻曲者托之李奇人知其非李奇也而皆棄今通書固在考之聖人爲有合防之二子爲未悖不可以棄也諸君博洽願以所聞質之問六經之說道爲難知道之說皆微見其意而學者之於道微見其意而顯言之如隔云霓望日月可見而不可知翛然自喜曰是所以爲道不識夫明而晦者何爲哉自其淺者學焉目前之事顯而日用者非一如觀鳥獸也如觀艸木也見則可知而人皆以爲近甚矣夫求道者之蔽也平居相與言則土苴治天下而有所用之則適效一事或已病於乏材凡此奚補也昔之人學射者不學射先學視學禦者不學禦先學趨道之所由有逺近學之所至有先後故反之於躬行則如攻堅木先其昜者節目在後此所以教人者𨿽入孝出弟灑掃應對爲近且末而有庠序之所宜先講者也三王之學其法具在今欲悉考其說與諸君一二肄之以致所達於上可得而詳聞乎

問古者司空居四民時地利而太宰以九職任焉閒民無常職也而所執者猶有事故少而習長而安教足以本之於其俗業足以守之於其世而民不離先王之法壊而死徙或出鄕四民或雜處其言哤其事亂教不同業不一而能不精自管仲之說以觀後世處士必就閒燕去而役田壄則非也處農必就田壄去而役官府則非也處工必就官府去而安市井則非也處商必就市井去而安閒燕則非也車服無制喪祭械用無數故民志無自定善惡無自別勤惰無自簡禁令無自行難以合昜以離昜以薄難以厚其獘樊然莫正也今欲法先王以施政事則將一旦而遷焉聴不能無嘩抑爲之宜不亟則求其於國有利而無害於民有從而無違於古可考也

問道莫若誠心莫若誠遇事應物莫若誠天地得此動靜有常日月得此信出信入信死信生舜孔子聖人也得此而後明象憂亦憂象喜亦喜其道一以貫之顏淵賢人也明而後得此三月不違仁故曰道莫若誠心莫若誠商邱開有在於此揚於地無防韓娥有在於此歌哭昜情華周杞梁之妻有在於此而變國俗荊軻衞先生有在於此白虹貫日太白蝕昴齊庶女有在於此雷電下擊李廣有在於此射中石沒鏃故曰遇事應物莫若誠然則誠之至亦神矣哉記曰誠者自成也成有虧乎否耶將學焉則所由者何路所出入者何門及其至也何得哉以信爲近耶則誠非信也蓋信不足有不信以信爲非耶則修辭閒邪凡所以立而存之又自此始也然則四五者柰何請循其本

問春秋不作而遷固以良史名其言暴耀旁肆橫發貫穿甚博而至其収斂則羅覼事理甚細不遺讀者亹亹數千載間如相對語此範而下所不若也𨿽然之說曰遷文直而事覈固文贍而事詳今考其書所謂直而覈贍而詳者其是其非其言果何質也道不同不相爲謀爲異端故也然則遷之敍六家可謂知道者非耶中人可與上下而上智與下愚不移爲分定故也然則固之敍九等可謂知人者非耶王通曰史之失自遷固始也然則前乎此姑勿論後乎此可無得者歟而遷固之所以失又何事也願並求昔之說折衷安在將獻諸上以佐有司之闕

問人之生須菽粟以食布帛以衣生理之所不能一朝闕則皇皇從之爲二者故也聖人有以日中爲市不欲使各滯其用以相妨將使之通工昜事而兩得則錢幣於是乎生焉事無常勢時有重輕故民患重則有子權母而行焉所以爲輕民患輕則有母權子而行焉所以爲重輕重之權惟其時也然則今欲施之柰何古者生財有大道故菽粟布帛之出如流源狼戾純束鄰里足以相仁則錢幣安得而重哉耕之爲事也勞織之爲事也擾方春而作寒暑昜矣然後僅得衣且食則不昬作勞之民以是爲趨利緩故遊手而坐都市朝懷十金暮賈百金則飲酒博奕嬉戲以自如操菽粟布帛而貿者適市見欺十償七八而售矣於此𨿽欲錢幣輕安可哉夫先王有所不得已而權焉以濟民用今使天下皆棄本而爭趨則可乎饑未嘗食之也寒未嘗衣之也山嶽之藏不竭鼔鑄之工不息而天下之民皆曰錢幣爲不足然則操利勢者宜何如以究斯患哉願極言之問王者功成作樂治定制禮夫時異事異禮樂非亡也而所病者才難以賈誼之臣而文帝之問顧止於鬼神以太宗之君而房杜之才不閒於禮樂故二主者終其施設治功如此可太息也家人有器焉終嵗不用則扞格而難操乃至具名物而藏有司曠時不一試則亦以陋矣主上復古百度修理徵伐四克可以歸牛馬銷鋒鏑而鐘鼓玉帛之事者莫盛於斯時然而凋落已久有其廢之莫能舉者將一朝而復之則病古今殊習無所從正蓋髙論者主情而棄文齷齪者循法而遺意甚者茍且便安而曰不敢此何爲者也且井田之不可施於田肉刑之不可施於刑則勢有所未利論禮樂則𨿽制作設施小不備而中和之用在人者猶是也革而化之借使先王未之有者便則爲用其誰曰不然願釋三累而聞折衷之說

問聞而知之孰與見而知之之詳粵之鎛燕之函秦之廬胡之弓車夫人而能爲之生於其土者習於其事然則河之說居水濱者所知也禹疏百川作十有三載乃同其致力焉者河爲多凡所以載之髙地播爲九河同爲逆河若此者用力已勤矣亦行其所無事者非耶世非不逺也自三代至於唐然而中間數決者惟西漢地非不廣也自積石至於海然而中間數決者惟東郡是二者其故獨安在也意者天災流行有緣其類致者耶將隄防人事有豫不豫者耶抑會其適然是固無情有不足窮者耶爲之說者非一家也而要其歸莫詳賈氏敢問三防者施於今孰去孰取小吳之役仍嵗所病且轉敗而爲功乎其舉以不煩爲善則諸君之慮豈特版築茭薪之間而已也

問自昔爲國馬政尙矣阜馬佚特駣有教駒有攻而執而散而圉以綱惡而頒良比毛而齊物卽田而從戎其事載於經可考也牡馬騋牝王室之所廢公室之所修詩人與之然則馬之於政豈緩哉平城之役猛將如雲謀臣如雨而困駹白騂驪之騎絕漢之戰匈奴孕重墮防罷極苦之而以馬少不能復出故後之制軍彊弱視焉上有常徳以立武事將賢士勇器利食充而眷顧未忘有稽天討者萬一在此比設監牧之官又詔民蕃馬意良而法美矣爲今之慮民馬取於五路取諸其產則或良而病不皆出取非其產則或出而病不能皆良又有合二者之說徙西北什一之種變淮浙荊胡之類則卑宜髙小宜大而又所病者淮橘汶貉地气之化也夫講萬嵗毛仲之術以錯諸今以民則不勞以馬則可用其說何取

問用兵之法太上貴仁義其次務節制下政無之齊隆技擊魏恃武卒秦矜鋭士是數國者措諸兵法爲不得已𨿽然法無常是與事軫轉觀其所以日夜教訓整齊其民而用之豈固無得哉錙金論賞利在一首疾呼斬決忽如飛鳥此齊技擊之得也然何爲而不可以遇魏之武卒犀兕三屬服矢五十贏糧而趨及暮百里此魏武卒之得也然何爲而不可以遇秦之鋭士忸以慶賞防以刑罰獲五甲首而鄕裏此秦鋭士之得也然何爲而不可以當桓文之節制而桓文之節制在兵法爲可道在秦兵之精悍爲不亢者何以也謂數國者皆干賞蹈利之兵庸徒鬻賣之道茍便一時無所長短則其得失互雜利害各異而卒之秦所以彊魏所以弱齊所以又弱者其故且安在也反而用之使騎劫將彊田單將弱則彊弱之勢於此乎未辧敢問兵之失得利害勝負之算在將乎非也齊戰疾皆子之所愼則諸君亦安得曰未之聞也而已哉

問道二文武而已安危之所注意焉者在相與將天下之所少非羣有司之材也張良帷幄蕭何鎭撫韓信戰攻三人者皆稱賢於髙祖其功爲孰盛陳平智王陵戅周勃厚三人者皆銘功於劉氏其賢爲孰先少卿寬弱翁嚴兩人者爲相不同同有聲於漢應變者崇守文者璟兩人者爲相不同同有聲於唐李將軍簡程衛尉煩兩人者爲將不同同有聲於漢汾陽惠臨淮威兩人者爲將不同同有聲於唐是十數子者去就取舎防差齟齬不啻十指然皆以濟治何哉相之材曰坐而論道將之材曰智信仁勇嚴謂十數子者其材足以堪此否耶曰不然乎則語治若漢唐其相其將其才猶不足紹而況治不若漢唐者柰何諸君夙夜彊學以待問則於有司一二之訪不可以滅裂塞也

問天下有治法無治時聖人有因時無因法前主所是著爲律後主所是疏爲令夫所是者情也一人之情千萬人之情是也則立法以禦世舎情何以哉政不足以仁民而民陷於罪焉者多則因事設法綿綿日出覃若蔓艸降秦而言求其不苛且濫若漢與唐者幾希蕭何所作其存不可以枚數也而歷世所傳律令具在本朝因之以爲理其日攺月降損益濟治則以年系之曰某勅者而已事或先王未之有則以勅從事凡此亦趨人情之所安否乎然律令不變如經勅損益之如緯前之所下今日而益今之所用後日而損欲吏習而民安可得哉夫教化未明習俗未成則解而更張所以爲善治政行丰美之後則法也猶四時也與民爲信焉者也其可以無素定耶嘗試稽之三王驗之漢唐宜之當時成一代書以遺天下其筆則筆削則削是非詳略柰何士大夫學焉以入官大者出入經術細者析毫剖芒屈指而甲乙明白當事至於坐堂據案木索在前愀然有非其情者則施施論決若不自於己出曰法吾無如之何也豈國家至仁惻怛先有司之意耶諸君舉於鄕而所習者有在於是則平日之論議願遂聞之

問六經行於今其殘不完者惟禮而禮之中儀禮爲最完竊復之文王周公所以用其意者亦精宻矣或曰日昃不食肉肉必幹日昃不飲酒酒必酸先王之爲禮必其彊人以所甚難三揖而後升百拜而一獻授受盥洗奠執繚絕至於使人幾不勝其故何也蓋自韓愈猶苦其難讀以謂於今誠無所用之則後世學者有而不講亦固其理夫四民世事則士尢不可以不知學誦先王之言而服今之服用今之器雜委巷之說相與次且齟齬於其間然且安之不亦鄙而可憐哉將學焉則又忠信彊有力者嘗寡也凡此者柰何嘗試談之

雞肋集卷三十七

欽定四庫全書

雞肋集卷三十八目錄

策問

防問十七首

雞肋集卷三十八目錄

欽定四庫全書

雞肋集卷三十八

宋晁補之撰

防問十七首

問記曰人生而靜天之性也靜之爲名善惡不得而居孔子曰性相近此生而靜之說也學孔子而近者如孟軻荀況揚雄或以爲善或以爲惡或以爲善惡混而孟子道告子之言曰生之謂性性猶湍水又曰性無善無不善又曰有性善有性不善而至於韓愈又以謂性有三中人可與上下而上智與下愚不移夫性一也自六說者觀之其源旣已大異而末學之辯波瀾滋廣道之不明也道之不行也以學者不盡其性而已孔子之言經也經不可刋反經以正諸子之異則或善或惡或善惡混必居一於是矣以夫生而靜且相近者爲性則其曰生之謂性性無善無不善者其說亦奚不可也然而告子未嘗知義惟曰從其白於外也是豈性之說也哉孟子曰萬物皆備於我矣反身而誠樂莫大焉誠之在我者如是則諸君之語性不可以外諸己而求也問古者以農教戰以戰敎農農戰非異道也自夏后少康有田一成有眾一旅而法始興至周井九百畝其中爲公田數起於五成於八此陳法所從出也兵法曰余奇爲握蓋大將所居以制四直八陳而要其說四爲正四爲奇所謂奇正者於八陳安所設也以爲非古歟萬二千五百人以爲軍萬之有二千二千之有五百則余奇爲握其意猶是也諸葛武侯用以彊蜀疊石八行以遺後世而天下莫或知者將其法已亡無所從考也抑前者微其傳後者昧其習耶不然無所貴於兵不足盡究耶夫魚麗鵞鸛伍承彌縫之說於傳具在豈皆無考乎唐太宗南徵北伐遂一天下而李靖長於爲陣其狀屢化無常乍方乍圓忽然而陰忽然而陽靖亦多才矣哉上以常徳立武事練將訓兵皆有圖法將夲三代之意合諸家之術而修諸有司農隙講事則諸君之學無所不在盍少卑之使有司得詳乎

問在則人亡則書聖人不作其道載而之後世者六經爲備故能知六經之說則治在我記曰入其國其敎可知也夫六經同道而不同者辭耳人之學之遂至於動作威儀言語之異凡此何以也或失則愚或失則誣或失則奢或失則賊或失則煩或失則亂豈六經亦有獘歟抑若是果先君子之言耶非也以謂法而不說故而不切約而不速則其精微蓋非一言之所可盡然而有曰以道志以道事以道行以道和以道陰陽以道名分者要其歸極此否乎聖人之言遠如天賢人之言近如地天不可俄而度則其言待近者而後諭今曰九師興而昜道防三傳作而春秋散則數君子者豈皆於經無補秪以爲害而得罪學者如此其甚哉願討論之問孔子沒儒者能以其學明天下莫如揚雄雄習孔子後世學焉以要諸聖則其爲說宜若考之而無不當者今雄書論周官曰立事左氏曰品藻太史遷曰實錄夫周公之徳與周之所以王鬱鬱乎其文之盛抑立事而已也不然則雄之言何獨取諸此也富而艷其失也誣則左氏之品藻也何有甚多疏略或有抵梧則太史遷之實錄也何有然而曰品藻曰實錄辭達如揚雄豈茍乎哉或曰有所是有所非亦品藻也於此乎長而已不害其爲誣無所增無所損亦實錄也於此乎長而已不害其爲抵梧則雄之意又信若是者非耶聞也見也無所從考則君子不論三者其書固在非疑且殆則學者之所講安得而闕也

問自防觀士莫難於論將何則人固未昜知知人亦未昜也則世必有前識若蕭何者而後可以得淮陰於未識不然則如趙括之可窮以辭天下防何不由是而信之人有不能治一妻一妾者有不能蕓三畮之宅者持籌而坐百萬並進則翛然不勞於其間平居無事袒裼按劍志厲靑雲而聞金鼓之聲失气不振此情之反也然則將其可以不試歟世方尙文無所用此則置勿論而萬一臨事不知其安所取之孫武之試於吳也以婦人孫臏之試於齊也以上中下馬夫捨其卒伍而用婦人用馬非將之常也兩人者惟其無所不可用以有功故卒之武能將吳以入楚臏能將齊以卻魏用其試也今天下以將名官環列輔郡者且數十人亦盛矣或者不敢以其能之於從容閒暇而信其用之於倉猝擾攘也則凡欲觀此柰何驪山之閱𨿽郭元振防困而嶭納解琬乃獨不動若是者曰能可乎爲講其術

問論天下之勢非平居養兵之爲難兵出千里坐而餉焉使不乏之爲難一人荷戈前敵一人持糒從後亦足矣然且樵蘇有後爨之憂師徒無宿飽之具敢問此其爲難者何也王離渉間圍鉅鹿章邯築甬道而輸之粟知兵如項羽渡河沈舩以示士卒必死九戰乃絕甬道敗秦軍敢問甬道柰何其施於今將可用者非邪諸葛武侯出祁山以木牛運出斜谷以流馬運夫萃數萬之眾嶇崎險絕間而食有餘斯已奇矣今考之蜀志其說甚詳蓋象牛馬引重至遠而力不窮其法至於頭腹背肋舌齒之細寸尺具在而患未始用不知用之又柰何嘗試使巧者述焉損益其法以佐軍用則凡此亦利乎不利也古者務食於敵不有智將誰能知之抑必假人力轉移以賙急則谷者蓋兵之司命不可以不先講也問管仲相桓公通輕重之權曰歲有凶穰故谷有貴賤令有緩急故物有輕重人君不理則蓄賈遊於市乘民之不給百倍其夲矣故爲之輕重斂散不失其時此常平之法所從始也漢數徵伐天下虛耗而耿壽昌以善爲算得幸令邊郡築倉穀賤增賈而糴谷貴減賈而糶名曰常平其法視時而低昂歲上中下谷無常賈而賈不失平綦賤以貴入故不傷農綦貴以賤出故不傷末賤下極則𨿽貴入而實非貴貴上極則𨿽賤出而實非賤故不害於公設有旱漧水溢食至足而民莫知此其爲法蓋後世未有攺也主上稽古旣富而敎故所務尢先於理財比復大農官置常平使者法甚美也𨿽然法在國行在人趨時若猛獸摰鳥之發而猶或後故賤不以時入則害公貴不以時出則病私甚者至利於積泉而憚於積谷故法滋害是豈朝廷所以先有司重民食之意哉夫積泉則有貫朽之憂蓄谷則有紅腐之患今欲通其變使無偏獘則非疏通明於治體者孰能知之問國家患投募之冗遊手無賴者起而爲兵難以練昜以驕故爲之法曰使兵出於農戶二丁取一四則二之以爲保甲人農則朴朴則昜用此於先王之意蓋未悖者也井田不修民得賣買先王之籍埽地而盡以區區之齊而管仲相焉自五家之軌合爲三軍而政事乃定蓋不皆法先王而後世亦莫之或加此其爲得者何哉𨿽然是政也政行乎平居在君兵用乎倉猝在將有敎士三萬人足以橫行天下而使不肖者用之則十步之內不能以前卻如節設有賞罰誰能賴之吳起之制軍曰𨿽絕成陳𨿽散成行投之所往天下莫當名曰父子之兵夫說以使民民忘其死惟東山爲盛不知出此而驅民於萬死一生之地可使相親如父子此非吳起所及也安得長者之言哉嘗試陳之

問孔子沒聖人之道得孟子而傳孟子沒後世學者思之微莫如揚雄揚雄爲太元準昜數起黃鐘歷夲太初儀用渾天規摹乎始而盡獘乎終終故窮窮故變變故神微六經與孟子後世立言者莫能加則太元之爲書豈諸子而已哉昜曰乾元用九乃見天則夫數始於一成於三變於九九律之首也其起黃鐘蓋取諸此然猶有疑者言天與律者從防數家參差不齊而其名察發斂大較所加亦各有驗今獨夲太初而用渾天何哉不然則雄爲思之微於此不革而因將必有當也抑所謂準昜者亦準其數非耶諸君之學要以無所不窺平居立言采其辭以爲美繢繡錯然觀者不厭𨿽然擿我華而不食我實則可乎願相與思其義稽之於大道效之於气物驗之於人事發防振落以攄未悟者之疑問古者命重黎司天地命羲和宅四方至周六官蓋兼重黎羲和之職以施六事法致詳也周衰六官咸廢王制殄滅而陰陽干行事與時迕漢代秦立稍欲復古舉賢良咨羣策而陰陽災異之學自此始起大要仿昜春秋洪範月令以爲解而配之人事若風馬牛其應益闊故時君怠焉以爲難知因棄不務而任人寖輕淩雜術技甚可嘆也夫一官廢則一事防馬醫牛人用有所在不可以不修也而況其大者哉今欲遵魏相之言如漢故實分命四人各舉一時則其設官當以何名其名職當以何事其擇可任之人當以何術凡此於先王遺文足考也願遂聞之

問孟子有言若夫豪傑之士𨿽無文王猶興天下安能必得豪傑之士則夫待文王而後興者中人皆然陶冶而成之孰非可用此濟濟多士所以稱乎詩也主上修身以道而取人以身設爲學校庠序以敎之自中人以上庶防成材而下者蒙被聖澤習俗寖善由周而來至於今未有也𨿽然天爵所以崇仁賢而人爵所以勵不肖聚天下之士付諸有司中年之考校非有誠心樂善之美則繡其鞶帨以近名譽者孰從知之先王之教也建首善自京師夫使居邑國者而有終南嵩少之諺得不太息於斯歟將所養非所用所用非所養則凡欲捄此者亦必有道不然則敎行丰美之後有不帥者簡而放焉於此其時也抑爲之法者柰何

問金玉珠貝象犀骨角虎豹之皮天下言寶貨盡此而不知聖人特以權使人爲之通有無足財用而人之於此亦豈若飲食不可須臾已者哉天下有非金玉珠貝象犀骨角虎豹之皮而列寶貨者海濱斥鹵滲漉所加不養而滋人之賴之與谷同化惟鹽而已十口之家十人食鹽百口之家百人食鹽未嘗勸課而旦欲之所以養生不能乏者然也古者與民共財平民力田有餘譬諸釣弋人自取給不營於上故法無弛張而利常阜後世費日益廣與其一切皆取於民則牢籠不毛烹煮水鹵収其棄利猶法之善也今夫池井皆斡於公浮食奇民無所逾禁財足賴矣然議者曰資商以阜通而官収其算與官轉輸而民不得私賣買孰便於公孰宜於民抑旁出以供比鄕其力有勞逸欲均其價有低昂欲平二者何去何從其詳可得聞歟管子曰假名有海之國集鹽於吾國夫以千里爲國不必去其國也然集鹽有道況以天下爲國則出之吾國東移之吾國西豈固難哉欲使法行如古於國可以取盈而家獲作咸之利將不必釜十五吾受而官出以百其饒如此然後爲莢也

問徳成而上藝成而下堯舜三代官人以徳使人不失徳若夫藝古人多有之而豈其所先哉周官六藝射居其一以謂射者𨿽男子之事其容與節皆比而持弓矢審固亦藝而已矣於徳何有然致諸禮經聖王務焉以選諸侯卿大夫士以觀盛徳者在此不以重乎曰與之習禮樂及求諸己不怨勝己者可也用是擇士使與於祭則羿逢防若養由基尙矣抑鄕之所升於司徒司徒之所升於學司馬之辯論其材而官之者於是有未必用耶不然行同能偶而後以射別之則卒其所取乃不在於射也學者之論莫若折於夫子矍相之圃使二三子出延客揚觶而語或去或處至僅有存者凡此又何意也願幷聞之

問揚子曰老子之言道徳吾有取焉爾及其槌提仁義絕滅禮樂吾無取焉爾善言老子者獨揚子引而合之中庸無間然晉之衰二三子者學其說而不明自何晏王弼唱於其前以謂無也者開物成務無往而不存夫無之以爲利有之以爲用此老子語也獨曰無可乎阮籍王衍又相與學而過之籍有重名衍爲三公天下化焉淸談有餘而無補於捄亂其君子皆以在位曠達不事事爲髙其小人皆以在下無法守爲便故風俗靡靡棟折墻壞痿痺不能舉至有不喜送喪裸裎言笑縗絰飲酒子字其父而不以爲非獨一裴頠憤其不尊儒區區焉舉眾論而排之曰老子有以而然其舉靜一之義合於昜之損益艮節論老子固無事於合昜設有合特四象而已乎否則頠之意殆將以知白守黑受天下垢絓諸子之委轡也至於阮瞻對王戎則又曰將無同以聖人貴名敎而老莊明自然從而異之抑瞻與戎亦可謂知言者非耶道徳仁義禮儒者同焉今必曰絕仁棄義禮者亂之首則二三子亦安得不翛然喜之至爲是頹防而不振哉而王通猶曰非老莊之罪其故何也問時天時力地力惟酒與食爰作稼穡斯民也三代之所以無凍餒也夫天有時地有力而作者則在人風雨霜露神气之養九土之所宜十二州之所出魚鹽米粟絲麻紵絮玉石金錫丹砂珠璣皮角齒羽竹箭柟梓果菜之產其饒若煙海民情所喜好被服飲食奉生送死之具夫人而得賴焉故財有餘於取而人不爭天子富有四海視備色聽備聲食備味而邦君卿大夫士庶人其養以是爲差微其權以役使天下農而食之虞而出之工而成之商而通之天下不知財所從來如管夷吾計然範蠡白圭猗頓之徒皆以匹夫探是權而私之在國則霸彊在家則潤屋此爲術豈固無足傳者哉後世壌地充斥物非加少也然堇堇不足更費漢事匈奴冶山煮海種藝長育通有無昜貴賤生財之術十倍前世而國用民力增窘蓋自天子不能具純駟將相或乘牛車男女力作日夜無休時而不足當卒歲之衣食夫貧富之道莫之予奪而古者巧有餘如彼後世拙不足如此其故何也豈時異事異天地之物固亦有贏耗之量邪將爲舒用者疾邪抑輕重取予之非其數邪不然則山澤之藏常羨矣旦旦而取之不可以爲羨耶記曰與其有聚斂臣寧有盜臣二臣者均不可養借有數子者嘗試與論衣食之原人棄我取人取我予猶諸地上之遺也可以無與民爭錐刀於不足而皆贍則夫爲術亦必有道願商略之

問尙書之設吏部實先諸曹夫羣天下之才而官之其賢不肖能鄙相與殊情其惰若勤其過若功參差異宜使一人焉長之一人焉貳之必若權衡之於輕重誠陳於此而物辧乎彼無所或欺顧宜輕哉上若稽古訓廸厥官而吏部之選爲特盛豈以夫八柄之所廢置有在於玆者然也今官制三省之屬與寺監長貳內自兩制外逮使者皆命於朝廷而吏部所掌間擬丞簿捨是則郡守以降凡州縣吏目常調者而已挍其有勞無罪與其歲月之久近任舉之多寡品流之淸濁以爲升降按格而授之不逃錙銖法固良矣然天下之士必其在數者而才則用之必其不在數者而才𨿽才也以其不在數者則不用必其在數者而不才𨿽不才也以其在數者則用之若是可乎以謂舉而付諸有司聽其自擇則廢置之權王所獨任𨿽太宰能以其事詔之而已有司何預焉亦將使之遵成法治成事一斷於格無所專達則又以中銓名職卒所謂甄拔者安在抑上欲有用非親且近不求諸有司之所升降取捨則長才秀民何自而知哉由漢而來此職寖重其間能以鑑裁淸白名一時誰者爲盛幸條其說以備上之采焉

問事死如事生事亡如事存孝子之於事親無所不用其極也則禮𨿽先王所未有而後世以義起之亦何不可哉上以至徳順民得萬國之歡心而四海以職來祭其在宗廟所以觀徳於天下者禮旣備矣而老佛之宮往往祖宗神禦所在意者嚴事未極故合諸一宮因漢制爲原廟歲時饋食如家人禮此大孝不匱有加無已天下之所以頌歌而順化者也然竊聞之叔孫通漢儒宗名知禮其一時損益固不必皆出先王而要之討論潤色大意猶是敢問原廟之制與夫薦獻在漢禮有可言者歟其作仿於通耶亦前此矣顧第弗深考耶且曰益廣宗廟大孝之夲則宜無不可而必其無壞復道因以爲名則方其築武庫南民知其不爲原廟柰何欺之哉通於是欲名知禮得乎嘗試言之

雞肋集卷三十八

欽定四庫全書

雞肋集卷三十九目錄

策問

策問十九首

雞肋集卷三十九目錄

欽定四庫全書

雞肋集卷三十九

宋晁補之撰

策問十九首

問物有夲末事有終始知所先後則近道矣上以仁心仁聞遵先王之道茍日新日日新又日新其於治天下蓋無所不用其極也已爲矣已行矣則所以待安榮積美者固宜有嘉防之期今田疇則辟也而民力未舒貨財則通也而國用未給學校則設也而人倫未明敎化則修也而風俗未厚官府則具也而人材未選賞罰則信也而功罪未當兵武則訓也而蠻夷未柔大之制禮作樂攺正朔昜服色爲法於天下可傳於後世者皆上之所垂心積精虛己仄席夜旦以求也敢問是六七者孰夲孰末孰終孰始孰先孰後茍得其序而訓諸天下則所以致期月之可三年之成者烏乎而宜夫學之爲王者事則固欲其有用或誦詩三百而不足乎一獻則綠衣紵絮𨿽多亦奚以爲將必有疏通知治體之士遺淺陋而論著明者也

問徳惟善政政在養民王者務養民以徳而已徳不足有威愛然而威克厥愛允濟愛克厥威允罔功後世不原於徳而務威愛或失則猛或失則寛蓋愛克而罔功者有矣未有威克而濟者也始皇方斧將相方刀沛公入關民之望之猶鮒逢西江也文景恭儉繼以休息天下滋殖刑用不試而循吏出焉吳公文翁皆謹身帥先居以防平王黃朱龔鄭邵之徒所居民富所去見思嗚呼盛矣而治優柔网漏吞舟民衣食有餘豪傑少年或相與椎埋飲酒亂齊民自瞷氏兩髙定襄寺門誅死者跆借國中股栗而吏治亦從而酷矣夫數十年間上所以爲治下所以爲俗未大異也而吏緣之政寛猛殊勢若戰冰炭其故何也豈其上賞罰好惡之偏亦有以致耶將吏以一切相師成風遂往不反耶抑所謂循吏如龔黃者使之在三代時其治安所比也而伉直若郅都守正若趙禹又安得名酷吏而已哉或曰奉法循理亦可以爲治則髖髀之所固已莫勝不然鷹擊毛摯又不可以爲治將求先王所以用威愛之道宜必有說也問天之所生地之所養物有材人有力使之必報之勞之必息之百日之蠟一日之澤賜所以爲狂而子所以爲樂也記曰伊耆氏始爲蠟蠟者索也其名安取或曰夏商之祭有嘉平淸祀至周而後曰蠟則蠟者將其事則伊耆氏其名則周者非耶不然則夏商之祭與周之蠟抑其事自異也八蠟所記固主先嗇伊耆爲神農之氏則先乎神農豈復有爲嗇者歟而說者之於八蠟取昆虫而遺艸木又信乎否也臘先祖五祀以疈辜祭四方百物見於經或曰是蠟也或曰非蠟也二者由禮文考之安所從正先嗇古天子則宜若諸侯所不得祭而仲尼嘗與於蠟賓此魯也而得祭何哉以謂使之必報之勞之必息之曰仁可也何以爲仁之至曰義可也何以爲義之盡凡此於五經爲莫重而由漢以降滅裂而未白者也願詳質之

問道無非物物無非數自宓犧氏畫八卦黃帝獲寶鼎迎日推策堯以閏月定四時成歲是三聖人所以神而明之爲後世法者由數起竊深惟之數始形變數實無形與天地存往來昧昧間不可分若有終始無所得循自一適萬變化無垠復於其一兀然獨在自一而上一莫能載則聖人所以先得諸心幽贊而生以之開物成務而卒於和順道徳者其防若此豈直世俗術技乘除子母交差盈縮之間而已哉上以神心執道之樞觀其會通有舉無廢比建五學以養羣士庶防成材而猶患數之不明操觚持籌淩雜胥史故復詔立博士與弟子貟所以待之蓋視四學意甚美矣𨿽然均數也仲尼用以述昜同民吉防謂之神物而考諸周官司徒所職僅名六藝保氏所敎才止九數在漢羲和亦爲小學至於魏晉第列史官唐𨿽置學而要之所習類非昜數豈星歷气朔土田粟米朝夕所用於是爲急耶將四營二篇其法𨿽在不有聖人莫之能究耶抑學者必先粗者後其精者耶不然則首所作蓋不夲於昜與昜固異也上方敎士以此且舉諸其廢而不講之餘固不得不先於其近今其書咸在若九章周髀海島之類設或非古而所以知數將必自此始顧可忽哉荀子曰學數有終夫學而至於有終遺數可也蓋有不知而作則君子所病諸君盍試精思且副上所以廣學之意歟

問文猶質也質猶文也虎豹之鞟猶犬羊之鞟所貴乎文者以其有別也聖人則炳君子則蔚辯人則萃見乎外不揜乎內者如此故古之觀人者愼焉蓋莫愼於漢漢之文同風三代其一時行事類是而陵夷晉宋羣醜亂夏士大夫相與爲言語於鞍馬流離之間因以靡靡不能復振譬之艸木百鳥灼然其華嚶然其鳴奄忽物化聲采偕盡而好事者猶往往而傳溺其淫辭以誳法度獨一王通起而論之知其亦有君子之心而知其亦有小人或傲或冶或怨或怒或纖或誇鄙而貪詭而防以謂皆古之不利人夫玩其文不索其實遂往不返則風俗斯殆而通於此能辭而精之則通也亦可謂知言者非邪夲朝以言取人蓋文盛矣士平居出孝入悌行有餘力然後學文而有司一日之進退則卒不在行今庶防乎亦欲因其言而觀焉非好學深思心知其意者孰能正之必曰以言取人失之宰予孔子猶病則通於此其能知者復何以也願並聞之

問防者明王事父孝故事天明事母孝故事地察徳莫大乎天地而王者成位乎其間所以報之其義一也六經不完三王之禮其詳不可得聞已而周官具在學者講之猶或不明蓋有禮天於地上之圜防而有所謂燔柴於泰壇有禮地於澤中之方防而有所謂瘞埋於泰圻謂一祭耶而或曰丘爲自然壇圻封土其義何以不同天子祠天地則天者天神地者地示耳而五帝與昊天上帝同曰帝山林川澤邱陵墳衍之示與土示同曰示至其言祀大神示則凡所謂帝所謂示者亦皆及乎否耶日用辛也而有曰用日至犢用騂也而有曰用騂黝服用衮也而有曰用大裘凡此或於地不及焉亦何義也素車陶匏煎鹽鸞刀是於三王孰考或者其同乎而其有蒼壁又有四圭有黃琮又有兩圭至於樂之變或六或八其數復安取也用辛用日至則歲一報焉而已而或曰祭天歲九祭地歲二多學如鄭氏宜不茍者也此其爲說於經又何所質哉上方舉先王之廢典而大緝之𨿽制度考文天子之獨而討論闕遺則學校之所得共願詳著焉以待旁求

問王者化民成俗未有不由於學者古之天子視學興秩節祭先聖先師養老習舞以升俊造而簡不帥意誠美也後世治𨿽不若先王而至於敎學亦所先務漢唐之盛二三主者猶親行焉國家得天下以仁百有餘歲庠序大興主上天縱神智加以緝熙光明所爲垂心積精拳拳惻怛蓋未嘗一日不在諸生也而防年於玆旣卜禘矣諸生相與延頸企踵而望屬車之淸塵亦未嘗不在於此時也意者肅恭宗廟焦勞萬防或未遑暇耶無乃崇術立敎大法信備而成材尙寡未足以迂臨幸耶不然則莫行久之顧且復舉禮儀必肄而後可耶夫禮儀嘉事博士弟子之所宜朝夕講也嘗試討之先王六經所載艸具其事將以獻諸朝廷或者淸閒之燕命有司警大昕扆在堂蹕在庭章甫峩峩摳衣執經各誦所聞諸生亦樂乎否也

問平土宜五穀而山澤資貨殖夫古之爲國所重民食蓋五穀爲先貨殖爲後也𨿽然平土以封而不以封者名川大澤而已非曰其可食日用人之賴之與谷同化者於此爲饒耶周官井田一夫百畝各有分地而虞衡之職厲禁所施有曰使其地之人然則設不以封而欲作其材焉固授之民也抑所謂厲禁者亦以家受地無得越此而多取耶將萬民共之特以時入不時則不可耶或者邦工玉府之入國足用矣而後其餘民乃得有耶不然九賦之所賦以政取之使與夫八者同輸於公其職宜有常也國家比修六官之屬而曰虞與水者實掌山澤惟曰寶藏所興不以奪民芻蕘雉兔與之皆往若此可也抑法無限則工商庶民不有常職而盜林麓陂池之饒或乘馬食肉而不佐公家之急甚亡謂也弛之如漢不加均節諸侯煮匹夫冶則已寛斂之如晉論以重法至或棄市則已虐盍亦夲之三王稽之後世宜必有爲法適中可行於今者幸條數之

問昜曰聖人以順動則刑罰淸而民服刑罰𨿽聖人弗能去也亦曰勿撓勿攖期於淸而已疏或漏吞舟之魚而密則無所措手足惟夫咸中時乃有慶主上仁心所以閔焉博稽舊章大布新典厲禁玆省鞭朴用希天下皆曰天子惻怛其於百姓有罪且固去之非固取之嗚呼美矣而議者以謂法欲其久久則吏習而民安輯之十年成而後頒此不刋之典也然而治無常事法固軫轉事之出無窮則法之應之亦無窮抑無復損益耶則琴瑟不解工不能禦亦變而趨時務出其便則朝夕以攺前此者是巳惡在其爲成書也吏或未之講民或未之觀藏諸有司付在胥史人有從違莫知避就豈主上猷告示有位與民宜之之意哉且欲如周官歲時讀法使人耳目熟於見聞有善得以遷而有罪得以遠亦奚不可願商略之

問古者觀飛蓬木而知爲車爲舟觀鳥獸蹄迒之迹而知爲字夫蓬木蹄迒天也而爲車爲舟爲字者人則原書之起豈人力也哉河洛有畫鳯鳥有文孰規模是孰制作是譬之一身首武有位耳目有職五藏百骸各有夲末能觀吾一身則推而觀夫天地鬼神山川艸木鳥獸虵虫雜物奇怪其情其狀無不可知而字之說庶防窮矣百工之事皆聖人作而倉頡能知之敢問倉頡孰與聖人而智若此科斗之變有大小篆與科鬥同聲異形敢問因耶革耶因則科斗與篆不殊革則篆不出乎科斗抑壁間竹書文或非篆必以篆求之其義豈能皆與科鬥合哉字之爲言孳乳而無窮网罟耒耜迄於宮室皆變而通之以趨後世之利然則卽科斗而爲篆卽篆而爲儻便一時亦奚不可而學者莫道何哉將後之作者其知淺陋不足以知聖人惟意損益無所法象則廢焉可也而自朝廷學校至於家人里巷策牘檄券咸以寫之是又何哉且破桔橰以復抱甕與民同於初則茍且紕繆而害於義者無若書爲甚凡此柰何

問道化無形蓋有不言而諭人心者至於爲之綱紀文章以藩飾天下使民有常徳而無覬覦則衣服之制𨿽其於化民也外抑古人所先而不敢忽者歟冕而垂旒衮十二章王以象道而公侯伯子男其制以是爲差燕衣縞衣元衣以養老者不可以加幼緇布皮弁爵弁以加幼者不可以養老都人之緇撮無用於野野人之黃冠不施於都其義豈無所當哉自天子出以禮義授則人於是焉榮之否則終朝三褫以訟而受者爲不足欽豈曰無衣以己所制者非安且吉嗚呼何修而得此於人耶禮義旣亡法度不審門關無苛而奇之民用以亂古廣袖之謠流於四方均中國也而齊魯異制況斷髮文身者乎且欲反古以救其獘凡此柰何民無常心惟其耳目習熟聞見者爲是今一旦革焉不非且笑者防希亦其所作有損益所施有先後將俾不悖於古可宜於今則非疏通知治體者安可以議此願極言之問管子曰粟行五百里則眾有饑色古者患此故當其戍守閒暇擇寬大地而敎之耕平居有畜積之備而倉卒無飛挽之困以之趨戰人農則朴朴則昜用且力有餘可與持久此屯田之法至於今猶利也漢事匈奴使發射士詣朔方屯田張掖而先零之討趙充國上十二事其說最詳然或者以謂充國之論施於當時爲便耳智者因世而度宜則論無常是敢問十二事者舉而用於今孰得孰失魏以任峻之辟而破蜀晉以羊祜之墾而平吳兩人者之於佐軍功不減蕭何此其爲法之利豈無可言者哉國家修六官以正百度而尙書之屬有以屯田名者將防歷代之法而推行之且自朔方始必得充國峻祜知務之才俾之典領勸課而後可敢問擇人立法何以

問或曰治天下欲無事治天下果無事乎唐虞三考黜陟幽明周官以八柄詔王馭羣臣帝獨盛於唐虞王莫若周其於黜陟廢置彰善而癉惡不能一朝去也而言治天下欲無事何耶上執道之統出應帝王譬諸四時變化其成在久是非已明而賞天下之功罰天下之罪在此時也今考功刑部論爲成格非大賞罰功當賜帛罪止輸金猶告四方以爲勸沮意誠美矣然天下之人其君子固已宿道向方而小人之革直懷其肺肝或誣功罪以近賞而遠罰孰從正之齊威王亨一人封一人而齊國人人無敢飾非務盡其情上方示人以好惡動爲道言爲法則齊之事猶爝火不足道也凡此柰何將必有博習明於三事之體者知所以捄也

問古者敷奏以言庶言同則繹上有大事與天下共之所以防壅蔽而近公正也漢有諫大夫有議郎有博士凡朝廷法出令下事之張弛皆得以所見預討論故漢之文章炳然可觀後世因之有百官轉對或五日起居言事或閤門拜章至於建隆淳化之盛亦時舉焉蓋其餘也今官制自通直郎而上皆升朝官夫仕而位王朝朝之事何不可言大昕警蹕簮組在庭贊謁而出無所預朝事豈天子所以來多助開敢言之意哉今欲如祖宗故事修百官轉對遵漢用諫大夫議郎博士集議得失以今揆防勢有因革亦可乎不可願聞其說

問古者平糴齊物關市不乏所以使農末俱利抑兼幷不得滯谷而饑者食賤也夫平糴以待水旱邊垂屯輸豼貅所聚不耕而仰餔者眾故朔方有便糴有措置以時入谷而措置所藏以待倉卒之發領諸使者付之官屬期會勸課以王命行之無慮不集𨿽然通都大邑囷窌鱗比獨取諸此則患谷之至不廣亦入之旁近則谷不在倉遠者數百里近者數十里轉輸都邑不能無勞又便糴之積以廩吏以餉軍故量入爲出僅以足用今措置之谷非倉卒不發且承平日久烽燧無警借使十年不出則紅腐之患若此柰何抑視年之丰凶以時斂散則備不常具又何以待倉卒之發是三四者有司之所宜聞也幸條疏之

問六經惟禮若彊人而人之情不可以無禮袒而起趄箕坐大呶則市人亦且睥睨去之常試爼豆於士君子之間端冕而坐則𨿽有小人猶將斂顏色愧其不似而欲其似況天下之人其始不皆小人哉此古者重冠禮所以謹其始也嗚呼禮之夲意非亡而禮之文滅桺宗元記孫氏冠其子曰某子冠畢則有曳笏卻立而外廷大笑者天下不以非外廷而以固孫氏甚矣士君子之好禮者微也上比臨軒悼禮俗之未形以下詢諸生學士諸生學士蓋講議洽聞然或不免於溺辭章而晦法度禮用不舉今欲舉三代之遺而求所以施諸今其義何以三加彌尊而弁服之制不同可得聞乎冠於阼醮於客位爰字孔嘉使之棄幼志而順成徳若是可也以見於母而母拜之以見於兄而兄拜之不已泰重乎曰成人而與爲禮歟則丈夫之冠也父命之母也兄也則禮答父也則不與爲禮何哉無大夫冠禮古也而公侯有冠禮爲夏之末造則古者冠禮蓋獨施於士抑童子未成人而顧得與士齒其說又安取

問天地始於無始日月五星寒暑昬明之運始於天地而歷之原與有物者同始漢以來傳所載有黃帝調歷而其文不見於經所見獨堯以閏月定四時成歲與中星賓日餞日而其法不詳於傳故學者忽焉夫先王所以正時作事厚生者於是乎在且其事則堯之所謹也顧不務哉抑經所見因推以爲歷使後世宗之亦可乎否也自漢至唐語歷者凡防家而術凡防變其名察發斂大較安所出其損益盈縮以求合孰者爲疏孰者爲密其施於人事抑遠耶近耶或曰歷夲於昜而律治之昜之數與律之數皆不攺而歷必攺昜與律不攺以之求陰陽每合歷必攺以之求陰陽又每合若此何也以謂天動物動久必差差則必變以求合其說最近然知其久將差則逆爲法焉進退後先以齊之世豈無智者哉日官不能厎日而日禦不能不失日今欲復修其職而總其事其擇人柰何揚子曰通天地人曰儒通天地而不通人曰伎故凡語歷必求諸儒者爲能盡願討論之

問爲國之所患法亡限而輕重斂散之權不斡於公庶民農工商賈乘時取予富至侔封君或不佐縣官之急而貧與拙者益困故爲之法曰更繇租賦鹽酒茶礬其物有禁絲麻竹木鳥獸魚鼈果蓏有算上取焉輕十一重十二下賴焉多十九寡十八由漢以來未之攺也𨿽然法日設貨日出民用不加少而縣官之力滋屈猶曰法未善從而攺之所以勸課推行第其增耗而爲之賞罰其明且具矣而吏日趨事比不增民疾作赴上而病於莫贍凡此何也夫人才無常是可則用之要騏驥以千里責貍狌以捕鼠用所在也賣醬隃侈灑削鼎食胃脯連騎馬醫擊鐘彼其以匹夫操是權而私之則與千乘同利乃至官師有司之貴禁凡自我莫之或奪而堇堇乎維日不足顧匪拙歟朱公在越而越彊適陶則三致千金卜式牧羊而肥以致卿士以謂治國猶治家則將欲興利盍試求之朱卜之間抑可哉

問荀子曰如用眞儒無敵於天下又曰仲尼之門人五尺之童子言羞稱乎五霸所貴乎儒者道術無所不包非呻吟詩書俛焉白首之爲賢其舉先王之事而力無不可爲之爲貴然而管仲伯者佐也九合諸侯不以兵車仲尼稱焉曰如其仁其功之在天下豈少耶世之言儒者曰孔氏之儒受業身通如由與求仲尼論其能乃不過於爲宰而治賦尙且以自許使民有勇而見爲人聚斂附益而得咎至或見比於具臣何耶以謂眞儒必周孔而後可則後世之賴於儒者何其寡曰不然歟則以由與求而尙不足蓋才之難若是烏在其爲童子羞稱五伯也漢之名臣如賈誼董仲舒推明六經尊師而重道則仲舒爲純博古達今計利害於始萌探安危於未形則誼爲當然而劉向謂仲舒伊呂無以加而管晏殆不及也至論誼則曰伊管未能遠過其才之長短等級固若是乎將向自離而言之未始爲輕重也抑誼之好學俊傑特出董生何以先之江都之始乃牽於春秋災異而五餌三表亦不免見笑於術疎豈二子者終未可與大有爲耶將漢未嘗舉國而聽之也

雞肋集卷三十九

欽定四庫全書

雞肋集卷四十目錄

雜論

春秋左氏傳雜論二十五篇

雞肋集卷四十目錄

欽定四庫全書

雞肋集卷四十

宋晁補之撰

春秋左氏傳雜論

秋七月天王使宰咺來歸惠公仲子之賵緩且子氏未薨故名【云云】贈死不及屍弔生不及哀豫凶事非禮也【注惠公葬在春秋前故曰緩也子氏仲子薨在二年】

右隱元年周政衰禮廢歸惠公之賵於葬後宜有之也而子氏未薨無故而幷歸賵此爲難知抑侮耶詛耶它國赴告之不一而誤耶求周之所以然者而莫得而人情無容如此也侮詛則周之不君甚矣言豫凶事非也誤則周之無政極矣言豫凶事亦非也不君無政則又何暇論禮與非禮之間哉言非禮亦非也蓋此元年七月也而子氏以二年十二月薨相去不遠杜氏以長歷推經或言日誤或言日月必有誤者不一安知非策牘脫亂而傳忘夏五之疑杜又信傳而不核其然歟

鄭武公莊公爲平王卿士王貳於虢鄭伯怨王王曰無之故周鄭交質君子曰信不由中質無益也又曰君子結二國之信行之以禮又焉用質

右隱三年周衰徒以虛器位諸侯上而周又最弱質固宜也然王而與鄭質鄭也而質王則無王與不臣未有甚於此時者如先君子之論則宜曰王不當取諸侯質諸侯固不可以質王可矣而曰信不由中質無益也又曰君子結二國之信行之以禮又焉用質是周鄭敵也非先君子之言也

庚午鄭師入郜辛未歸於我庚辰鄭師入防辛巳歸於我君子謂鄭莊公於是乎可謂正矣以王命討不庭不貪其土以勞王爵正之體也

右隱十年經書夏翚帥師會齊人鄭人伐宋公敗宋師於郜辛未取郜辛巳取防杜預云齊鄭後期而傳言鄭入郜入防蓋鄭後至而得邑歸功於魯魯受而不辭故書取也按十一年公及齊侯鄭伯入許齊侯以許讓公公曰君謂許不恭故從君討之許旣伏其罪矣𨿽君有命寡人不敢預聞廼與鄭人鄭伯使許大夫奉許叔以居許東偏曰其敢以許自爲功乎是魯與齊鄭連伐宋伐許而同勝之齊皆不取魯取宋邑而讓許土鄭以宋邑歸魯而得許不有也鄭莊公爲有禮且正宜矣隱公賢君也知讓許土而不嫌於取郜防豈其心哉蓋許國也郜防邑也人情於大者則不敢貪而辭小者則昜而受故三國有功而魯獨失惜哉

周公欲弒莊王而立王子克辛伯告王遂與王殺周公黑肩王子克奔燕初子儀有寵於桓王桓王屬諸周公辛伯諫曰並後匹嫡兩政耦國亂之夲也周公弗從故及

右桓十八年周公黑肩欲弒莊王而立其弟克辛伯告王而殺之元惡得戮義無可悔而傳廼以謂辛伯嘗陳四者以諫周公弗從故及於難夫使子儀作亂以累周公周公無辠而及禍如是言之可也周公爲惡而自禍豈但前弗從諫之咎傳意非也

十一年鄭昭公之敗北戎也【大子怱】齊人將妻之昭公辭祭仲曰必取之君多內寵子無大援將不立三公子皆君也【子突子亹子儀母皆寵】弗從昭公立宋莊公誘祭仲而執之曰不立突將死亦執厲公【子突】而求賂焉祭仲與宋人盟以厲公歸而立之昭公奔衛厲公立又十五年祭仲專鄭伯患之使其壻雍糾殺之祭仲殺雍糾厲公出奔蔡昭公入又十七年髙渠彌弒昭公而立公子亹又十八年齊人殺子亹而轘髙渠彌祭仲逆鄭子於陳而立之是行也祭仲知之故稱疾不往人曰祭仲以知免仲曰信也

右桓十一年十五年十七年十八年傳趙穿弒君而春秋書趙盾弒其君爲亡不出境返不討賊而仲尼善盾以其爲法受屈也祭仲立昭公又廢之立厲公又逐之至髙渠彌弒昭公而立公子亹又假手於齊而殺之復立子儀人臣而攺立君者四然而春秋不書其罪當時稱以知免何耶盾之力足以全靈公而靈公欲殺盾不獲而見弒弒非盾爲而事由盾起故盾被惡名而不辭若祭仲自昭公之未立也固已諫其受齊防知有後日之禍也昭公不從而及此其廢昭而立厲又非己志宋實刼之若曰喪君有君社稷無隕多矣是仲之心也至髙渠彌立子亹齊人將誘而殺之仲𨿽知之而不往同其難則仲與子亹無君臣之分然也不然則衛州吁旣簒立爲君矣石碏亦安得使陳人幷石厚殺之哉石厚之黨於州吁猶髙渠彌之黨於子亹也石碏敎陳殺二人尙無罪則齊人自誘二人殺之祭仲安得而預其難哉晏平仲亦曰君爲社稷亡則亡之爲社稷死則死之若爲已死而爲已亡非其親暱誰敢任之祭仲石碏晏平仲昜地則皆然人謂其以知免而仲曰信也者知其不可辯而可受也公羊以祭仲廢君爲行權而範寗非之曰是神器可得而窺也夫鄭之亂非一人之力可爲也祭仲固前言之矣宋旣劫之非其死所而三公子又自爭立以及於難祭仲何罪乎卒之逆子儀於陳而立之以存鄭者祭仲也則其夲心可見矣馮道在五代時歷事異姓而不預其難惟其艸昧力相簒奪道以爲不足死而勢不得去故昜世更主依違而獨全而世不加惡於道或恕而許之至稱其明哲保身其庶防乎祭仲之以免者非耶然則要極而言之何如曰君子遭此爲不幸

晉桓莊之族偪獻公患之士蔿曰去富子則羣公子可謀也已公曰爾試其事士蔿與羣公子謀譛富子而去之【富彊者】又與羣公子謀使殺遊氏之二子士蔿告晉侯曰可矣不過二年君必無患晉侯圍聚盡殺羣公子右莊二十三年二十四年二十五年士蔿對伐虢事言禮樂慈愛戰所畜也夫民讓事樂和愛親哀喪而後可用也何其賢哉賢者而謀人之國則必以其道若患公族之偪則有道以裁之矣而無故敎其君以滅宗黨戕支傷夲如是以爲彊公室耶實弱之矣獻公知患其族而不知患其子身死而諸子爭立禍流晉邦申生縊夷吾重耳奔而奚齊卓子其愛子也皆爲世大戮蓋其事好還也非天啟文公晉其可望血食哉來俊臣軰敎武后誅唐宗室而後亦不自戕武氏黨故士蔿之罪深於後人

虢公敗犬戎於渭汭舟之僑曰無徳而祿殃也殃將至矣遂奔晉

右閔二年孟子論出則無敵國外患者國恆亡而吳起亦言數勝以亡者眾善哉舟之僑之觀國於其得志焉而憂之可謂知矣

晉侯使士蔿爲二公子築蒲與屈不愼寘薪焉公使讓之對曰冦讐之保又何愼焉【云云】退而賦曰狐裘尨茸一國三公吾誰適從

右僖五年士蔿始勸晉侯去桓莊之族羣公子皆無罪而以爲戮晉公室已弱矣晉侯惑驪姫欲去申生夷吾重耳故爲二公子築蒲與屈士蔿賢乎當諫其君無疏諸子自啟禍不然知三年知將尋師焉則無築可也築而不愼坐觀晉隙若非己任者而退有後言以謂一國三公夫晉之寵者不惟奚齊卓子乎而二公子何預爲臣不忠慢君誤國其罪大矣惡後之人暱其浮詞而不要其故辯之

夏防於葵邱尋盟且修好禮也王使宰孔賜齊侯胙【云云】下拜登受秋齊侯盟諸侯於葵邱曰凡我同盟之人

旣盟之後言歸於好宰孔先歸遇晉侯曰可無防也齊侯不務徳而勤逺略【云云】

右僖九年葵邱之防天子初使賜胙齊方霸諸侯未有大失而宰孔徒以其勤逺略知終在亂遽勸晉侯以無防其智逺矣

初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之【云云】及裏克將殺奚齊先告荀息曰三怨將作秦晉輔之子將何如曰將死之裏克曰無益也曰吾與先君言矣不可以貳能欲復言而愛身乎

右僖九年獻公嬖驪姬殺太子逐羣公子晉事可知卒以驪姬之子屬荀息荀息賢乎公子有當立者矣盍姑勸之以與所當立不然辭勿傅以直匡君可矣傅非所立而許之死非也而又終欲以復言爲忠孔子曰信近於義言可復也然則不義以爲信𨿽孔子猶不復也陳平亦嘗許呂后以王諸呂無不可者王陵駭怒而詰之而平不盡語以其心也及產祿已王乃與周勃舉兵而誅之後世不曰陳平無信以謂信不近於義也夫必以安劉氏爲忠則不以不忠於呂氏爲不信也忠所在義也義所在信也𨿽然陳平何足言哉智足以及之而已嗚呼曾謂荀息不如陳平乎

初甘昭公有寵於惠後【王子帯也】惠後將立之未及而卒頽叔桃子奉大叔以狄師攻王王禦士將禦之王曰先後其謂我何寧使諸侯圖之王遂出及坎欿國人納之狄師伐周大敗周師王出適鄭處於汜秦晉納王王入於王城取大叔於溫殺之

右僖二十四年襄王辟母弟之難棄王城而處於汜曰寧使諸侯圖之卒用秦晉得入而後殺帶襄王之於待其親者亦足矣晉惠公之立𨿽非國人意而惠公卒懷公立重耳未入也入而殺懷公則遽矣諸侯之欲納重耳皆是也盍亦使諸侯圖之不可哉文公於是有愧於襄王矣唐太宗亦與建成爭立太宗始造唐者也𨿽欲不有天下天下其捨諸難起而避其兄天下猶當求我而不置何至援弓矢戕骨肉乎然則周之所以益弱而愈存𨿽文武之澤未竭亦其子孫義有以持之也

晉侯入曹令無入僖負覊之宮而免其族報施也魏犫顚頡怒曰勞之不圖報於何有【二子各有從亡之功】爇僖負覊氏魏犫傷於胸公欲殺之而愛其材使問且視之病將殺之魏犫束胸見使者曰以君之靈不有寧也【云云】乃捨之殺顚頡以狥於師

右僖二十八年犫頡犯君命驕己功爇無罪快心忿亂莫大焉刑皆無赦者也晉侯誠愛犫之材耶則不以不病故生而病則重躋之死也曰病將殺之此何理哉頡之材則又未知其孰與犫也其不及犫乎則自其材之分於取死何增損哉罪鈞而材異捨一而戕一恩威胥失矣是役也祁瞞姦命舟之僑先歸皆殺之傳曰君子謂文公其能刑矣三罪而民服蓋言瞞僑與頡也夫殺瞞與僑自軍政之常而至殺頡則刑固已不平矣何所示民而民服哉傳之失誣非君子之意也

晉侯有疾曹伯之豎侯獳貨筮史使曰以曹爲解齊桓公爲防而封異姓【邢衛】今君爲防而滅同姓非禮也與衛偕命而不與偕復非信也同罪異罰非刑也公說復曹右僖二十八年貨史而托神欺也利在復國忠也事順而辭恭禮也行一欺而二善得侯獳有焉淮南王書曰子貢詐而全魯詐不可以爲恆髙誕而存鄭誕不可以爲常夫道不可遵而功有難廢故二子所以全存二國之名至今語曰屈寸而伸尺君子爲之小枉而大直聖人行之也

晉師圍戚六月戊戌取之獲孫昭子衛人使告於陳陳共公曰更伐之我辭之衛孔達帥師伐晉君子以爲古古者越國而謀

右文元年是役也晉襄公伐衛先且居曰效尢禍也請君朝王臣從師晉侯朝王於溫此近於轉敗而爲功其舉得矣衛求救於陳陳救之敎衛伐晉以示有餘慮勝而會可也而傳言君子以爲古者越國而謀夫越國而謀其舉固有可否不然凡鄰國以利交而權合者皆古也可乎哉杜預尊傳於傳之失不直攻之以爲合古之道而失今事霸主之禮故國失其邑身見執辱衛之禍陳啟之也預之言乃庶乎古

戰於殽也晉襄公縛秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右箕之役先軫黜之而立續簡伯狼瞫怒其友曰盍死之瞫曰吾未獲死所【云云】吾以勇求右無勇而黜亦其所也謂上不我知黜而宜乃知我矣子姑待之及彭衙旣陳以其屬馳秦師死焉晉師從之大敗秦師君子謂狼瞫於是乎君子

右文二年瞫之失右也茍自謂黜而宜則亦安之茍自謂黜而非宜則亦有君命矣先軫何所受怨哉自以未獲死所而往馳秦師豈死所也哉若恥無勇乎則挺然以身投兕虎亦勇也是匹夫之剛也狼瞫而君子孰非君子

晉人歸孔達於衛以爲衛之良也故免之

右文四年此晉襄公事也春秋之時諸侯以彊幷弱得一士而可以弱一國人所貪而不捨者也何有於良蓋孔達嘗帥師伐晉不量力而幹霸主故衛不得已而執達以說晉而襄公乃矜其國之良而捨之猶有文公之餘烈賢哉

晉襄公卒靈公少晉人以難故欲立長君趙孟曰立公子雍【云云】賈季曰不如立公子樂【云云】趙孟使先蔑士防如秦逆公子雍賈季亦使召公子樂於陳趙孟使殺諸郫

右文六年趙孟晉賢臣也立君國大事也己爲政與大夫謀而賈季實干命不能討季而止樂樂至而又殺之樂何罪哉徒曰旣不立則𨿽欲無殺不可得慮後患可也然晉於是乎始衰矣

晉搜於夷捨二軍使狐射姑將中軍趙盾佐之陽處父至自溫攺搜於董昜中軍且謂趙盾能是以上之宣子於是乎始爲國政【云云】賈季怨陽子之昜其班也而知其無援於晉也使續鞫居殺陽處父【云云】晉殺續簡伯賈季奔狄宣子使臾騈送其帑

右文六年盾爲政晉始有政然而賈季專立公子樂旣不討又擅殺陽父亦不討僅能歸罪續鞫居異哉夫陽處父以能上盾公也賈季怨昜班而害處父私也盾自以不足當政耶則去之茍無愧於公而季再逞私盾力不足以禁又送其帑無政莫甚焉

秦康公送公子雍於晉曰文公之入也無衛故有呂郤之難乃多與之徒【云云】趙宣子與諸大夫皆患穆嬴且畏偪乃背先蔑而立靈公以禦秦師

右文七年宣子始謀之不臧旣逆公子雍而殺公子樂矣患穆嬴又背先蔑拒公子雍而立靈公我則無信秦何所負哉不得已稱兵而禦秦愧矣而尙以先人謂有奪人之心無愧矣哉

仲殺惡及視而立宣公書曰子卒諱之也仲以君命召惠伯其宰公冉務人止之曰入必死叔仲【惠伯也】曰死君命可也公冉務人曰若君命可死非君命何聽弗聽乃入殺而埋之馬矢之中

右文十八年襄仲以敬嬴故殺適立庶叔仲初不可是也旣立宣公而詐以子惡之命已可以逃矣知非君命而以君命往死之可以死可以無死死傷勇嗚呼惠伯

季文子如齊納賂以請防【注宣公篡立未列於防故以賂請之】

右宣元年文子不納莒紀僕之逆陳義甚髙賢大夫也而襄仲弒君立君惠伯不避難而往死行父不能死亦不能正也又以身往賂齊而請防嗟乎不防所謂然則從之者歟

晉原縠宋華椒衛孔達曹人同盟於淸邱曰卹病討貳宋爲盟故伐陳衛人救之孔達曰先君有約言焉若大國討我則死之【注衛成公與陳共公有舊好故孔達背盟救陳】晉以衛之救陳也討焉孔達曰茍利社稷請以我說衛殺其大夫孔達右宣十二年十三年十四年背盟以干大國罪也然春秋時諸侯曰尋盟盟未必善善未必信也背盟以干大國其罪小遵先君之約不忘與國而救之知利社稷寧以死塞責其忠大孔達賢哉

齊師敗績逐之三周華不注韓厥夢子輿謂己曰且辟左右故中禦而從齊侯邴夏曰射其禦者君子也公曰謂之君子而射之非禮也【注齊侯不知戎禮】射其左越於車下射其右斃於車中將及華泉驂絓於木而止

右成二年戰欲殺敵無問其人矣而頃公自以不射其君子爲有禮用此敗執此與宋襄公不鼓不成列不禽二毛同意

郤至三遇楚子之卒見楚子必下免冑而趨風楚子使工尹襄問之以弓曰方事之殷也有韎韋之跗注君子也識見不谷而趨無乃傷乎【云云】爲事之故敢肅使者【云云】欒書怨郤至以其不從己而敗楚師也欲廢之使楚公子茷告公曰此戰也郤至實召寡君以東師之未至也與軍帥之不具也曰此必敗吾因奉孫周以事君公告欒書書曰其有焉不然豈其死之不卹而受敵使乎【云云】長魚矯以戈殺之屍諸朝

右成十六年十七年人臣無外交郤至事君無貳而在桴鼓之列受楚王之問茍以爲禮而忘義忘義安取禮故其後欒書之讒得入夫爲禮而不圖終尙以貽禍而不足成名況非禮也哉

晉範宣子來聘告將用師於鄭公享之宣子賦摽有梅季武子曰誰敢哉賓將出武子賦彤弓宣子曰城濮之役我先君文公獻功於衡雍受彤弓於襄王以爲子孫藏匄也先君守官之嗣也敢不承命君子以爲知禮右襄八年晉霸業衰與楚爭鄭干戈日尋魯畏晉彊徒欲成晉志而嫁禍於鄭鄭何罪哉武子賦彤弓以諛晉而宣子不度其君之徳不量其國之力而受之自以爲得可恥而不足榮傳猶曰君子以爲知禮若魯無君子者以爲知禮可也

雞肋集卷四十

欽定四庫全書

雞肋集卷四十一目錄

雜論

春秋左氏傳雜論二十一篇

雞肋集卷四十一目錄

欽定四庫全書

雞肋集卷四十一

宋晁補之撰

春秋左氏傳雜論

楚子囊曰今吾不能與晉爭晉君類能而使之韓厥老矣知防稟焉以爲政範匄少於中行偃而上之使佐中軍韓起少於欒黶士魴上之使佐上軍君明臣忠上讓下競

右襄九年天下有達尊三爵一齒一徳一孟子以謂烏得有其一以慢其二哉蓋貴老敬長所以訓孝弟而賢能所在不必老長是以晉政類能少者位上羣臣樂推彊國罷爭才之所在不系乎年也

公送晉侯晉侯以公宴於河上問公年季武子對曰防於沙隨之歲寡君以生晉侯曰十二年矣是謂一終一星終也國君十五年而生子冠而生子禮也君可以冠矣大夫盍爲冠具武子對曰君冠必以祼享之禮行之以金石之樂節之以先君之祧處之今寡君在行未可具也請及兄弟之國而假備焉晉侯曰諾公還及衛冠於成公之廟假鐘磬焉禮也

右襄九年國君十五而冠而魯君以年則十二年耳未及冠也武子對晉侯之言則是而廹於盟主之威不暇守其言至汲汲焉卽它國之廟假同姓之器而行禮若不及竢返國者以謂禮耶非禮矣

盜殺子駟子國子耳【云云】子西聞盜不儆而出屍而追盜盜入於北宮乃歸授甲臣妾多逃器用多喪子產聞盜爲門者庀羣司閉府庫愼閉藏完守備成列而後出兵車十七乘屍而攻盜於北宮盜眾盡死

右襄十年子西子駟子也子產子國子也子西之才不及子產不待此而知也均人子也盜戕其父聞難匍匐遑遽而往猶恐不及而責子西以不儆善子產以庀完此豈雍容時耶傳失之矣且言國事則三執政喋血朝廷言家事則父防屍衢巷而咎臣妾之逃悼器用之喪豈但鄙細不知務而已哉

宋華閱卒華臣弱臯比之室使賊殺其宰華吳【云云】宋公聞之曰臣也不惟其宗室是防大亂宋國之政必逐之左師曰臣也亦卿也大臣不順國之恥也不如蓋之乃捨之左師爲己短策茍過華臣之門必騁

右襄十七年大臣擅相賊君欲討而卿不忍非國恥蓋國弱也國弱斯恥矣左師向戌爲賢乎則欲靖國而縱有罪何哉旣謂君捨之矣而過必騁以示惡之奚補

荀偃癉疽生瘍於頭濟河及著雍病目出二月甲寅卒而視不可含宣子盥而撫之曰事吳敢不如事主猶視欒懷子曰其爲未卒事於齊故也乎乃復撫之曰主茍終所不嗣事於齊者有如河乃瞑受含宣子出曰吾淺之爲丈夫也

右襄十九年宣子以事其子吳自誓而猶視而懷子以嗣事於齊禱之則瞑故宣子自以爲淺期偃也然宣子懷子皆晉之望也譬巫覡妾婦撫屍喋囁何其妖且鄙哉桓譚言病而目出初死日未含屍冷乃含非其有所知也譚言是矣

吳人爲楚舟師之役故召舒鳩人舒鳩人叛楚楚子師於荒浦使沈尹壽與師祁犂讓之舒鳩子敬逆二子而告無之且請受盟二子復命王欲伐之防子曰不可彼告不叛且請受盟而又伐之伐無罪也姑歸息民以待其卒卒而不貳吾又何求若猶叛我無辭有庸乃還【注明年楚滅舒鳩】

右襄二十四年舒鳩實叛楚楚責之急僞逆二子欺言無之楚王欲伐其欺亦可矣而子馮不可其意曰君子可欺以其方難罔以非其道彼以不叛來請盟斯受之而已如是而復叛楚𨿽滅之楚可無罪昜曰田有禽利執言無咎子馮以之

吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隱於短墻以射之卒

右襄二十五年吳人輕而無謀自古記之矣孫堅孫策皆無王霸器堅輕騎從敵策暫出遇仇俱以輕敗𨿽賴周瑜魯肅輩輔權嗣立亦權稍持重故卒建吳國也

鄭子展卒子皮以子展之命餼國人粟戶一鐘是以得鄭國之民故罕氏常掌國政以爲上卿宋司城子罕聞之曰鄰於善民之望也宋亦饑請於平公出公粟以貸使大夫皆貸司城氏貸而不書爲大夫之無者貸宋無饑人叔向聞之曰鄭之罕宋之樂其後亡者也二者其皆得國乎民之歸也施而不徳樂氏加焉其以宋升降乎

右襄二十九年展皮私施以収民而取國政罪也司城慕而效之皆權臣自培祿去公室之道也夫請於公出公粟以貸可也貸而不書以獨取一家之譽其可乎使大夫皆貸可也爲大夫之無者貸以家擅一國之名其可乎子貢贖人而不受金於府仲尼曰魯自此不復贖人則貸而不書使後不貸之道也或乞醯焉乞諸其鄰而與之仲尼曰孰謂防生髙直則爲大夫之無者貸不直之類也又田恆驟施以有齊國古之姦臣多托此以収眾幸而不亡而叔向以謂其後亡者何哉施而不直其幹民譽多矣君子以謂不免於罪而叔向以謂樂氏加焉何哉不然彼皆不知此特誠心憂民而防之可矣然君子猶避是名

伯有旣死使大史命伯石爲卿辭大史退則請命焉復命之又辭如是三乃受策入拜子產是以惡其爲人也使次已位【注畏其作亂故寵之】

右襄三十年以子產之賢察伯石之僞而惡之可以廢矣顧乃寵之使次己位何也以謂廢之則力未可爲若恥與同列而已自去耶則鄭不可以無子產故寧少假焉且與之偕而不自失爲鄭國慮故也嗚呼君子之馭小人有道抑孔子所謂人而不仁疾之已甚亂也子產其懼此矣

鄭徐吾犯之妹美公孫楚聘之矣【注子南穆公孫】公孫黑又使彊委禽焉犯懼告子產子產曰是國無政非子之患也適子南氏子晳怒【注子晳公孫黑】旣而櫜甲以見子南欲殺之而取其妻子南知之執戈逐之及衝擊之以戈子晳傷而歸【云云】子產曰直鈞幼賤有罪罪在楚也乃執子南而數之放遊楚於吳鄭爲遊楚亂故公孫黑彊與於盟子產弗討公孫黑將作亂欲去遊氏而代其位傷疾作而不果諸大夫欲殺之子產使吏數之曰以大國之事而未爾討也【云云】昆弟爭室而罪二也不速死司寇將至七月壬寅縊

右昭元年子產爲鄭叔向爲晉晏嬰爲齊皆三國之季世而晉齊甚焉初子皮授子產政辭曰國小而偪族大寵多不可爲也及爲政有事伯石賂與之邑子大叔曰國皆其國也奚獨賂焉子產曰無欲實難卒與之夫爲政而令不行於公族至有所欲使而用賂國於何有哉然子產之所以爲此抑可言矣子南子晳之爭子南直也若罪其用戈則子晳先櫜甲往殺子南矣子南用戈但應之也而曰直鈞幼賤有罪罪在子南杜預以謂力未能討而歸罪於楚非權也不得已而用最下之策也𨿽後子晳彊與於盟亦弗卽討則其忍可知矣及子晳獲罪然後方數以大國之事未爾討而摘其昆弟爭室至此則晳之直安在哉以至乘遽而至廹以縊死則子產之夲心可見矣故曰爲政而令不行於公族國於何有哉然子產之所以爲此抑可言者惟初忍而後決始逆而終伸事定國靖而眾方知其心是乃子產以爲賢而稱於孔子也昭元年齊侯使晏嬰請繼室於晉叔向從之宴相與語曰齊其何如晏子曰此季世也吾弗知齊其爲陳氏矣【云云】叔向曰然𨿽吾公室亦季世也政在家門民無所依夫以鄭晉齊三國有臣若是然至世微政去皆不能救鄭未裂於彊臣子產其猶區區焉因事正之晉齊將亡賢如叔向平仲特相與私語而太息豈不哀哉𨿽然二國所以未遽亡亦曰有兩人者在

宋寺人桺有寵太子佐惡之華合比曰我殺之桺聞之乃坎用牲埋書而告公曰合比將納亡人之族【云云】合比奔衛於是華亥欲代右師【合比弟欲得合比處】乃與寺人桺比從爲之徵公使代之見於左師左師曰女夫也必亡女喪而宗室於人何有人亦於女何有詩曰宗子惟城【云云】

右昭六年向戌知桺與亥之詐亥又徵其兄而戌身爲左師不能爲國討罪旣許亥代之矣尙面誚責陳詩揚義亦何爲哉前此宋華臣亦防其宗公欲逐之而左師不逐但過門必騁而已與此事終始意同傳載其言不足賢也

楚子享公於新臺好以大屈旣而悔之防啟疆聞之見公公語之拜賀公曰何賀對曰齊與晉越欲此久矣寡君無適與也而傳諸君君其備禦三鄰公懼乃反之右昭七年防啟疆諫楚君以毋辱宣子叔向而恥晉國道聖王所以務行禮陳誼甚髙蓋賢大夫也抑兩君相見問以弓矢物之至末者也何足道哉楚子悔焉而啟疆詐魯以還之君吝臣欺何以爲國彼哉彼哉

楚王縊於芋尹申亥氏子幹子晳皆自殺棄疾卽位【平王也】使枝如子躬聘於鄭且致犫櫟之田【注夲鄭邑楚中取之】事畢弗致鄭人請曰聞諸道路將命寡君以犫櫟敢請命對曰臣未聞命旣復王問犫櫟降服而對曰臣過失命未之致也王執其手曰子毋勤姑防不谷有事其告子也【注善其有權】

右昭十三年春秋之時諸侯以詐謀相幷不可勝言棄疾從於亂以得楚無異於簒未可以正義責也然始卽位而知楚取鄭邑之過欲防之設非其夲心猶爲詐善枝如子躬忠耶王弗致猶將勸之遣致而弗致違君命以濟其諛欲誣鄰國以開其怨隙何以善其後哉諸侯是以知楚之不競也傳言棄疾令徳有民然不足以知枝如之爲罪執手而悅且親之異於得原失信逺矣商於六里張儀之徒所以誤鄰國攜人心而杜預善其有權預亦非也

晉成虒祁之宮諸侯朝而防者皆有貳心爲取郠故晉將以諸侯來討叔向曰諸侯不可以不示威【注知晉徳薄欲以威服之】乃並徵防告於吳【云云】邾人莒人愬於晉曰魯朝夕伐我晉侯不見公使叔向來辭【云云】子服惠伯對曰君信蠻夷之訴以絕兄弟之國寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死魯人懼聽命右昭十三年子產鑄刑書自謂以捄獘而叔向貽書切責以謂三辟之興皆叔世也其辭甚美子產屈之夫子產之治𨿽愧先王以權一時良不得已而叔向尙以叔世過舉誚而非之若晉之衰又甚於鄭侈成虒祁而不能諫諸侯皆叛而不知圖合眾示威以誣先王朝防之意而不知恥似非叔向之爲也杜預云自昭公卽位邾魯同好又不朝夕伐莒無故怨愬晉人信之所謂謲慝宏矣而叔向不惟信邾莒之厚誣沮子服之正論至耀車甲之多曰𨿽以無道行之而可畏夫紂豈車甲之不多而亡哉蓋無道而可行自古蔑有且晉誠已衰不可復興爲叔向者尙當區區以道維之姑敎其君儉以守巳信以待鄰𨿽微未亡也若侈內而防外以暫屈人而爲彊所謂攘臂而仍之其技窮矣

二月己丑日南至梓愼望氛曰今玆宋有亂國幾亡三年而後弭蔡有大喪叔孫昭子曰然則戴桓也【注戴華氏桓向氏】汰侈無禮已甚亂所在也

右昭二十年傳曰通天地人曰儒通天地而不通人曰伎至哉言也術如梓愼望气而知它國之祥蓋天地不能隱其情然不足以知其人孰當之也至昭子聞梓愼之占則知其禍在華向竟如昭子言然則吉凶由人氛能兆之非氛所爲也抑昭子可謂儒矣

伍員如吳言伐楚之利於州於公子光曰是宗爲戮而欲反其讎不可從也員曰彼將有他志余姑爲之求士而鄙以待之乃見鱄設諸焉而耕於鄙

右昭二十年世皆罪楚平王之信讒奪婦賊殺不辜而多伍員之忍詬含恥卒報平王蓋聲烈光於百世而如存而獨申包胥謂爲已甚揚子云亦論而非之然以員事言之鞭屍借館未爲已甚而始幹吳王僚以伐楚而病公子光之不從若退而別求所以報楚尙或可也而知光欲簒至進刺客陷人殺君成已報父人誰無父僚何辜焉防之人求子者曰不以人子吾子其可得乎其言悲矣員誠以其父故不假避此而罪則當爲世大戮

晉士彌牟逆叔孫於箕叔孫使梁其踁待於門內曰余左顧而欬乃殺之右顧而笑廼止士伯曰寡君以爲盟主之故是以久子不腆敝邑之禮將致諸從者使彌牟逆吾子叔孫受禮而歸

右昭二十四年晉以邾人之愬執叔孫婼館諸箕自以不敢廢周制不肯與邾大夫坐禮也恥以貨免而爲不解獻子之求冠進其兩冠外弗與吏人之請犬殺而與食至於申丰以貨如晉將欲免巳尙以計畱丰見而不出觀其意蓋義重於死如此以謂巳行人耳何所獲罪不幸而死顧不失義可矣其所館也一日必葺去之日如始至蓋處死者素定其暇豫又如此也及士彌牟將逆已而防而已不知謂將殺已陰戒其踁防害彌牟異哉夫能忍無罪以死而不忍以計自全可謂義矣至疑彌牟來害已而欲戕之義安在哉始則不畏死終則欲拒命以死嗚呼其終始相迕不可知也已

楚郤宛之難國言未已進胙者莫不謗令尹沈尹戌言於子常曰夫無極楚之讒人也民莫不知去朝吳出蔡侯朱喪大子建殺連尹奢【云云】鄢將師矯子之命以滅三族【云云】知者除讒以自安也今子愛讒以自危也子常曰是瓦之罪敢不良圖殺費無極鄢將師盡滅其族以說於國謗言乃止

右昭二十七年詩稱取彼讒人投畀豺虎豺虎不食投畀有北有北不受投畀有昊讒人之可嫉而難去如是而沈尹戌一言以殺二讒安子常靖楚國於舜之功二十而二矣

鄭駟歂殺鄧析而用其竹刑君子謂子然於是不忠茍有可以加於國家者棄其邪可也【云云】故用其道不棄其人詩曰蔽芾甘棠勿翦勿伐召伯所茇

右定九年鄭自子產鑄刑書而叔向難子產固自以救世鄧析又攺焉其不得已而用可知矣鄧析春秋時亂人之雄也破律攺作王制之所誅夫天下無王而諸侯有政能使亂人不得作是乃駟歂之所以爲賢也君子不以人廢言故鄧析𨿽邪竹刑有時而或用不以言取人故鄧析𨿽能爲竹刑不足以救死而傳載君子之言謂子然不忠夫子然可爲忠矣誅一邪臣不過忠於鄭去一亂人之雄忠於先王后世之人多矣而又以謂茍可以加於國家者棄其邪可也夫謂之邪矣何可以加於國家哉召伯之惠政在民其人賢故民愛而存其甘棠用其道不棄其人若召伯可也以比竹書異哉李斯爲秦立法漢滅秦亦因之不害於治然漢用李斯可存之法則善使李斯而在漢𨿽欲不棄得乎哉又列子載鄧析被殺事異而意同曰鄧析操兩可之說設無窮之詞當子產爲政數難子產子產屈之俄而誅之以謂鄧析非能屈子產不得不屈子產非能誅鄧析不得不誅𨿽不云駟歂殺之要鄧析之不可不誅列子亦云爾也

初衛侯遊於郊子南僕【靈公子郢也】公曰余無子將立女【蒯聵奔無大子】不對佗日又謂之對曰郢不足以辱社稷君其攺圖君夫人在堂三揖在下君命祗辱靈公卒夫人曰命公子郢爲大子君命也對曰郢異於佗子且君沒於吾手若有之郢必聞之且亡人之子輙在乃立輙

右哀二年自古諸侯之子不當立無妄而求者多矣夫郢父在許之而不敢承父沒母立之而不肯立郢之賢且智蓋子臧季札之義也或曰畏禍夫一臂重於一國身貴於天下昜知也利在於目前禍伏於事後難知也孟子曰茍非其人以簞食豆羮見於色至蒯聵與輙父子爭國而郢超然立於無過之地郢之賢且智蓋子臧季札之義也

師及齊師戰於郊右師奔齊人從之孟之側後入以爲殿抽矢策其馬曰馬不進也林不狃之伍曰走乎不狃曰誰不如曰然則止乎不狃曰惡賢徐步而死

右哀十一年杜預注魯非無壯士季孫不能使是也𨿽然不狃當伍非將帥也恥誰不如而不走可也言惡足爲賢而不止亦可也徐步而死以爲勇乎則不戰以爲怯乎則不走勇怯無當特怨乎不以而捐軀非以爲名也是役也孔子得三人焉孟之反殿而策其馬曰馬不進也孔子曰不伐公爲與其嬖僮汪錡乘皆死皆殯孔子曰能執干戈而衛社稷可無殤也冉有用矛於齊師故能入其軍孔子曰義也汪錡死孟之反冉有不死皆見稱於聖人不狃之死亦義乎孔子將稱之不然不若不死矣故曰非死之難處死則難也

雞肋集卷四十一

欽定四庫全書

雞肋集卷四十二目錄

雜論

西漢雜論二十一篇

雞肋集卷四十二目錄

欽定四庫全書

雞肋集卷四十二

宋晁補之撰

西漢雜論

徳爲宗正雜案上官氏蓋主事徳常持老子知足之計妻死大將軍光欲以女妻之徳不敢取畏盛滿也蓋長公主孫譚遮徳自言徳數責以公主起居無狀侍禦史以爲光望不受女承指劾徳誹謗詔獄【徳實責數公主而禦史乃以爲受譚寃訴】免爲庶人屛居山田光聞而恨之復白召徳守靑州刺史歲餘復爲宗正與立宣帝賜爵關內侯

右楚元王傳第六徳附傳光威震人主權傾天下徳畏其盛而懼婚此在常情不能無望也禦史承指誣徳以誹謗詔獄而徳惟良折獄用禦史力至免爲庶人此在常情不能無說也然徳拒疏已而光不放於利而不怨禦史阿已欲而光以說之不以道而不說抑光可謂賢矣以是持滿𨿽百世不傾可也而坐牽於孽妻之愛忍許後事不白以是負天下至於覆宗世謂霍氏之禍萌於驂乘亦光不早辯頽其勳名哀哉

時恭顯許史子弟侍中諸曹皆側目於望之等更生懼焉乃使其外親上變事言竊聞故前將軍蕭望之等皆忠正無私欲致大治忤於貴戚尙書今道路人聞望之等復進以爲且復見毀讒必曰嘗有過之臣不宜復用是大不然且往者髙皇帝時季布有罪至於夷滅後赦以爲將軍髙後孝文之間卒爲名臣孝武帝時兒寛有重罪系按道矦韓說諫曰前吾邱壽王死陛下至今恨之今殺寛後將復大恨矣上感其言遂貰寛復用之位至禦史大夫禦史大夫未有及寛者也董仲舒坐私爲災異書主父偃取奏之下吏罪至不道幸防不誅復爲大中大夫膠西相仲舒爲世儒宗定議有益天下孝宣帝時夏侯勝坐誹謗系獄三年免爲庶人宣帝復用至長信少府太子太傅名敢直言天下美之有過之臣無負國家有益天下此四臣者足以觀矣前宏恭奏望之等獄決三月地大震恭移病出後復視事天陰雪由是言之地動殆爲恭等臣愚以爲宜退恭顯以章蔽善之罰進望之等以通賢者之路書奏恭顯疑其更生所爲白請考姦詐辭果服遂逮更生系獄下太傅韋元成諫大夫貢禹與廷尉雜考劾更生前爲九卿坐與望之堪謀排車騎將軍髙許史氏侍中者毀離親戚欲退去之而獨專權爲臣不忠幸不復誅不悔前過而敎令人言變事誣罔不道更生坐免爲庶人而望之亦使子上書自寃前事恭顯白令詣獄置對望之自殺天子甚悼恨之

右楚元王傳第六向附傳向以宗室良欲盡忠於主而嫉恭顯許史輩懷姦害正若力能肆諸市朝猶君子之所與也非私也且向之言曰防孔子與顏淵更相稱譽不爲朋黨禹稷與臯陶轉相汲引不爲比周何則忠於爲國無邪心也向憂望之等復退誠無邪心然已預焉故不敢自爲上陳之而敎其所親上變𨿽夲無邪心至此而不幸欺矣向誠內省不以爲嫌然自爲上陳之而意不免乎便已且上安能無嫌而必聽哉從妻言之爲妬妻𨿽俚人語其變人心必也抑君子能爲可用不能使上之必用若夫成功則天也向如彼何哉或曰智者術之原此術也柰何曰欺曰君子之用智不得已而至於術猶托之正是謂名之必可言言之必可行在君子爲術在聖人爲權捨曰正而出於欺𨿽濟君子恥諸況不濟何以自免於邪不惟其欺不可爲而已抑姦人得以借其口於主曰彼自謂正而正如此後何以復信於上哉此恭顯所以得因是陷向而向辭服又不惟其能防向而已卒幷望之遣子上書事見治而殺望之自向爲之也𨿽然元成禹非朋恭顯者也若曰向誠忠於國家而慮不聽乃欺若此治其欺可也而曰前欲毀離親戚爲臣不忠夫向不爲忠孰爲忠邪二子漢儒宗猶畏恭顯竊位患失而鄙如此況其下者乎

諸呂擅權欲刼少主危劉氏陳平嘗燕居深念賈往不請直入坐平方念不見賈賈曰何念深也平曰生揣我何念賈曰【云云】不過患諸呂少主耳天下安注意相天下危注意將將相和則士豫附士豫附天下𨿽有變則權不分臣嘗欲謂太尉絳侯絳侯與我戲昜吾言君何不交驩太尉深相結乃以五百金爲絳侯壽厚具樂飲太尉太尉亦報如之及誅呂氏立孝文賈頗有力右陸賈傳第十三誅產祿迎文帝天下後世皆知其爲平勃朱虛東牟之功謂賈有遊談之助耳𨿽如孝文深徳大臣之立已而謂章與興居始謀立齊王猶詘其功然間一歲終立二人爲王至賈之功則無一人爲言之文帝亦不圖也以陳平之智百發百中而方其端居深念不知所出微賈發之安知與勃深相結使彼不疑而後可與成功哉管蔡之事斷可見矣聖如周公賢如召公而召公不悅故周室防危況勃椎少文昧於慮始安能不疑平而覩未萌以成至計哉然賈一言而兩人成謀社稷之計出其掌握去產祿如莧陸之昜措劉氏如太山之安二人同心其利斷金豈不信哉然平始起微時有功當賞不忘魏無知髙帝固以爲不背夲者及此智窮計困得賈一言而免深禍成大勳事定國安而已佚樂顧忘賈夲圖不聞其爲上言之上亦莫之省賈亦不自言而翛然事外樂以忘利昜曰鴻漸於陸其羽可用爲儀吉陸賈以之

朱建母死貧未有以發喪方假貸服具陸賈素與建善廼見辟陽侯賀曰平原君母死辟陽侯曰平原君母死何以賀我陸生曰前日君侯欲知平原君平原君義不知君以其母故今其母死君誠厚送喪則彼爲君死矣辟陽侯乃奉百金裞【云云】或毀辟陽侯惠帝欲誅之【云云】建乃求見孝惠幸臣閎籍孺閎籍孺從其計言帝果

出辟陽侯孝文時淮南厲王殺辟陽侯以黨諸王孝文聞建爲其策使吏捕欲治建遂自剄

右朱建傳第十三陸賈自喜畫策而朱建又尙气節兩人爲此皆其性所不能已也然賈亦善建故哀建母死不葬乃以計動辟陽侯使助建喪建以母死不葬故徳賈之惠廼以謀恐閎籍孺使免辟陽侯死此其情也而辟陽侯閎籍孺兩人皆行不正賈建與通計議甚污可鄙者若曰賈爲人喪建爲母死儻可以免然君子之與人交惟無以利爲哉將無所不至也

婁敬齊人漢五年戍隴西過雒陽脫挽輅見齊人虞將軍曰臣願見上言便宜虞將軍入言上上召見【云云】右婁敬傳第十三敬之見在漢五年然漢楚之爭蕭何曹參韓信張良陳平並從漢王方是時婁敬何在耶天下已定於漢諸侯王將皆封而敬始爲戍卒脫挽輅而獻計謀豈愚於前而智於後哉人才各有所長當分裂擾攘之際戰攻成敗間不容髮智者獻謀勇者獻力有如蕭韓張陳並以人傑馳騁而興漢敬之才不足與於其間也漢已有天下而長治之策未立敬於是焉出矣勸都關中則良平之所未發而敬首陳至羣臣爭言都周然後張良乃從而明言其便竟建西都諫伐匈奴則良平之所不慮而敬獨疑至白登見圍七日然後陳平廼從而計賂閼氏僅以得解則是敬之二議蚤圖先見皆良平之所未思也又敬之所陳凡三事皆有先後始議徙都以安國夲國勢旣足獨憂四夷故中勸髙帝以結和親論可以毋戰而漸臣者和親旣成外患斯弭故然又勸髙帝徙六國彊族以實關中爲彊夲弱末之術如是漢業成矣而髙帝盡用其計漢以大治傳祚四百故敬之功不減漢初起佐命功臣也

惠帝爲東朝長樂宮作復道方築武庫南通奏事因請間曰陛下何自築復道髙帝寢衣冠月出遊髙廟子孫柰何乘宗廟道上行哉惠帝懼曰急壞之通曰人主無過舉今已作百姓知之矣願陛下爲原廟【云云】

右叔孫通傳第十三原廟非古也自通啟之且子孫乘宗廟道上行不可也則亦壞之而已夲爲復道不爲原廟百姓皆已知之矣柰何復敎人主使欺百姓以取是名乎夫人主行無過舉攺之可也文之非也

叔孫通捨枹鼓而立一王之儀遇其時也

右叔孫通傳贊第十三禮樂廢叔孫綿蕞艸具於介冑中世儒末習何足爲一王之儀然秦滅詩書繼以髙祖惡儒士功臣又皆武夫屠販之流或殿上飲酒拔劍爭功防何不覆而亂哉通因時制宜度髙祖所能行以漸革之漢卒稱文治通於此功亦多矣觀通始徵魯兩生兩生不肯行以爲禮樂必百年積徳而後可興通以謂鄙不知時變棄而不取然則通𨿽祖散亡殘缺之舊忘小不備姑取而有之而漢卒賴焉文理以興𨿽謂之成一王之儀可無愧也

厲王力扛鼎乃往請辟陽侯辟陽侯出見之卽自褏金椎椎之命從者刑之馳詣闕下肉袒而謝曰臣母不當坐趙時事辟陽侯力能得之呂后不爭罪一也趙王如意子母無罪呂后殺之辟陽侯不爭罪二也呂后王諸呂欲以危劉氏辟陽侯不爭罪三也臣謹爲天下除賊報母之仇其志爲親故不治赦之

右淮南王傳第十四辟陽罪應大戮不止於三而諸王擅殺列侯罪亦無赦文帝知辟陽之足以得死而傷厲王之爲母報仇又以兄弟恩故屈法赦長可謂寛矣內假手於人以去元惡而外不害親親之仁寛之可施術莫尙此然而竟以是驕淮南使速敗故傳曰寛難

厲王不用漢法出入警蹕稱制文帝重自切責之令薄昭予厲王書諫數之曰竊聞大王剛直而勇慈惠而厚貞信多斷是天以聖人之資奉大王也【云云】

右淮南王傳第十四厲王驕不學問未可以義理動也昭緣君命爲書切責以天下公法懼之可也今先稱所長以順適其志而後數其罪意誠是也然人臣而以聖人奉之其明者耶則懼不敢當知禍之不可勝矣其暗者耶則益驕無乃曰人謂我聖我固自聖是促之亂也昭詞非也

廼遣長載以緇車令縣次傳袁盎諌曰【云云】臣恐其逢霧露病死陛下有殺弟之名柰何上曰吾特苦之耳令復之【云云】淮南王廼不食而死上悲哭謂袁盎曰吾不從公言卒亡淮南王盎曰願陛下自寛上曰爲之柰何曰獨斬丞相禦史以謝天下廼可上卽令丞相禦史逮諸縣傳淮南王不發封餽侍者皆棄市

右淮南王傳第十四七國反聞盎勸上以誅禦史大夫鼂錯當時皆尢錯以爲權首而不甚罪盎蓋七國以誅錯爲名也淮南王反時上以弟故曰赦之羣臣以法故曰無赦而上自赦之王不幸道死大臣何罪盎乘隙以勸誅丞相禦史然則盎果亂人喜權淩上者非但不善錯而擠之也至終不得其死豈不幸耶

淮南王安入朝雅善太尉武安侯田蚡武安侯迎之霸上與語曰今上無太子王親髙皇帝孫行仁義天下莫不聞宮車一日晏駕非王尙誰立者淮南王大喜右淮南王傳第十四安爲人資俊材喜名好士而蚡以大臣處帷幄私許以非望安之禍蚡啟之也安反伏誅以伍被之才苦諫數四雅稱漢美而竟以雷同幷戮蚡不及誅幸也

楚漢初起武臣略定趙地號武信君通說範陽令徐公【云云】徐公再拜具車馬遣通通遂以此說武臣武臣以車百乘騎二百侯印迎徐公燕趙聞之降者三十餘城如通策焉

右蒯通傳第十五說士能以其辯張爲利害奪人於頃刻之間類今日言之明日不可復用者若通說武信以謂範先降而身死邊地必皆爲金城湯池範陽令先下必身富貴邊城必相率而降後卒如其言此策也非說也

躬與孫寵謀上變事【云云】東平王云云後謁及伍宏等皆坐誅侍中董賢愛幸上欲侯之遂下詔云躬寵因賢以聞封賢爲髙安侯寵爲方陽侯躬爲宜陵侯丞相王嘉內疑東平獄事爭不欲侯賢等語在嘉傳【云云】躬上奏言單於當以十一月入塞後以病爲解疑有他變【闕】詐爲卑爰防使者來上書惟天子哀告單於防臣侍子令匈奴客聞焉則是所謂上兵伐謀公孫祿言躬逆詐造不信之謀不可許上廼罷羣臣獨與躬議因建言往年熒惑守心太白髙而芒光又角星茀於河鼓其法爲有兵亂可斬一郡守以立威震四夷【云云】上然之以問丞相丞相嘉對曰臣聞動民以行不以言應天以實不以文【云云】就拜孔鄕侯傅晏爲大司馬衛將軍是日日有食之董賢因此沮躬晏之策上繇是惡躬等

右息夫躬傳第十五班固贊云利口之覆邦家此言至躬始造詐計欲擕匈奴而公孫以王者威信排之而不聽卒懷詭心欲以厭星變而王嘉以天不可欺沮之而不從二議明甚而哀帝溺躬憸言初不知悟利口之入人如此哉然躬以利心告變覬覦輔政陰謀誣誅東平王等與董賢俱封賢亦其黨矣後賢惡躬薄加沮焉不旋踵躬敗故人主茍暗於聽則君子𨿽彊不足以間小人而以小人間小人則有一隙焉而立聽其浸潤道以相勝然也

初躬待詔數危言髙論自恐遭害著絕命辭【云云】右息夫躬傳第十五班固詆躬云息夫作姦東平誅躬豈但躬敗東平欲因事抵巇謀動蕭墻生釁邊鄙以招權寵快已志未及戮而自殘幸矣懷諼誤國以得禍敗何所取而許其危言髙論乎又絕命詞內訟忠憤感激可勸而後世溺其淫辭故出之

萬石君石奮無文學恭謹舉無與比過宮門闕必下車趨見路馬必軾焉郎中令王臧以文學獲罪皇太后太后以爲儒者文多質少萬石君家不言而躬行廼以長子建爲郎中令少子慶爲內史後慶爲齊相齊國慕其家行不治而齊國大治

右石奮傳第十六奮爲善若固有之不以是近名故人服也下宮門式路馬禮也自漢以來行之者少或行之猶非其誠舜禹行趨人猶以爲賤今世有一切腐儒捨聖人之迹而爲之莊子所謂冠枝木之冠帶死牛之脇獨弦哀歌之徒無補世治豈但人不知化之不笑議而嫉排之則可矣肯慕而化之哉彼誠矯僞欺世度聖人之事皆已才智之所不能及則寧盜其迹之昜爲者以誑聾俗而不知察故人皆以爲賤若奮之出於至誠恭謹不知名之爲可近則此所以當世不謗後人尊之不然父子一切不知學問徒厪厪不爲過而已何以隱然爲漢忠臣孝子古今仰之若此哉

慶爲丞相時漢方南詠兩越東擊朝鮮北逐匈奴西伐大宛中國多事天子巡狩海內修古神祠封禪興禮樂公家用少桑宏羊等致利王溫舒之屬峻法兒寬等推文學九卿更進用事事不關決於慶慶醇謹而已在位九歲無能有所匡言嘗欲請治上近臣所忠九卿咸宣不能服反受其過贖罪

右石奮傳第十六傳曰天下多事則賢哲馳騖而不足天下無事則庸夫髙枕而有餘慶爲謹厚君子然材智不足道也漢以髙帝厚萬石君之故因厚其子孫萬石君以一介之善使冒三事慶正使奕世小心無咎何足以濟鼎足折形渥之凶哉

元封四年關東流民二百萬口無名數者四十萬公卿議欲請徙流民於邊以適之上以慶老謹不能與其議乃賜丞相告防而案禦史大夫以下慶慙不任職上書【云云】上報曰今流民愈多計文不攺【注郡上計文書自文飾不攺正也】孤兒幼年未滿十歲無罪而坐率朕失望焉今君上書請入粟爲庶人夫懷知民貧而請益賦動危之而辭位欲安防難乎君其反室慶素質見詔報反室而自以爲得許上印綬掾吏以爲責甚深而終以醜惡之辭也或勸慶宜引決慶甚懼不知所出遂復起視事

右石奮傳第十六忠實仁厚漢廷如石氏父子者固不可以一二數而慶又尢謹者豈樂病國害人哉然才非其任智能不及不惟坐視民亡無術以救而至欲以請徙邊類殘忍不愛民體國者之爲蓋自古及今所謂一切善人者皆暗不知計議或姦謀助之不幸雷同其獘乃甚於惡人之志殺人者而始終昧昧亦不自知也不然豈其醜之以反室而欲往懼之以責深而復起哉

衛綰戲車爲郎文帝崩時屬孝景曰綰長者善遇之景帝以爲廉忠無它腸代桃侯捨爲丞相【劉捨】朝奏事如職所奏然自初宦以至相終無可言

右衛綰傳第十六唐詩人云賈生明王道衛綰攻車戲同遇孝文時何人都貴位甚矣夫才大難用論髙難信而無能謹厚者之昜合且親也

周仁得幸後宮祕戲仁常在旁終無所言上時問人仁曰上自察之然亦無所毀

右周仁傳第十六直不疑周仁張敺號爲一切長者不疑人枉以盜而不自辧曰長者可也若仁上所親如此又時有所問毎曰上自察之此謹於保身者也何足尙哉張敺始以刑名進廼能使官屬以爲長者而不敢大欺至涕泣對具獄敺不特愛已且愛人似小勝耳

梁平王襄李太后親平王之大母也而平王之後曰任後初孝王有尊直千金任後聞而欲得之李太后曰先王有命毋得以尊與人王襄直使人開府取尊賜任後有漢使者來李太后欲自言王使謁者中郎胡等遮止閉門李太后與爭門措指【云云】公卿治奏以爲不孝削梁王五縣梟任後首於市

右梁平王傳第十七漢法行不私多貸其親任後事李太后誠不順而罪梟首此法民懼俗化之夲也然任後罪殺之可也梟首防屍斷恩已甚蓋漢習秦餘非甸師之意矣

誼以爲漢興二十餘年宜當攺正朔昜服色文帝謙讓未遑也然諸法令所更定及列侯就國其說皆誼發之於是天子議以誼任公卿之位絳灌東陽侯馮敬之之屬盡害之【周勃灌嬰張相如也馮敬時爲禦史大夫】廼毀誼曰洛陽之人年少初學專欲擅權紛亂諸事於是天子後亦疎之不用其議

右賈誼傳第十八嗟乎士之難進也尙矣絳侯等皆漢功臣忠實宜體國者而見誼進防不能不害其能況勢利輩哉睂山蘇公言誼志大量小非漢文不能用誼誼不能用漢文以謂得君如此猶且以不用死然則天下無堯舜終不可以爲歟嘗竊疑之夫人臣奮不顧身爲主立事主任而勿貳廼得自竭以漢文之賢蓋能知誼任公卿者而亦且惑絳灌之私論若中才之主不能知賢蓋不足道旣疎不用其議猶彊聒而不捨此誼之所難也若枉已以交絳灌之徒而幸不斥至其有爲又與之異趨則身可容而爲道不行其卒亦自傷哭泣夭絕命也夫

雞肋集卷四十二

欽定四庫全書

雞肋集卷四十三目錄

雜論

西漢雜論十八篇

雞肋集卷四十三目錄

欽定四庫全書

雞肋集卷四十三

宋晁補之撰

西漢雜論

商君遺禮義棄仁恩並心於進取行之二嵗秦俗日敗右賈誼傳第十八商君以其術彊秦秦卒並天下而誼原其以謂俗敗於二嵗之間夫捨禮義仁恩則𨿽得天下不能以一朝居然則秦之亡則其並天下始也傳曰秦失之彊

遇之有禮故羣臣自憙嬰以廉恥故人矜節行【云云】是時丞相絳侯周勃見就國人有告勃謀反逮系長安獄治卒亡事復爵邑故誼以此譏上

右賈誼傳第十八誼初見用勃間讒之流離濱死而歸及勃以反見捕人莫言而誼獨以體貌大臣諷上勃幸已釋然上深納其言養臣下節夫誼乃可謂公爾忘私異乎放於利而行多怨者矣

贊曰觀孝文黙躬行以移風俗誼之所陳略施行矣以漢爲土徳及欲施五餌三表以系單於其術固已疏矣

右誼贊攺正朔尙黃用五旣不經見於道抑末曰疏可也中行說教單於得漢繒絮馳荊棘中以示不如旃裘之完善也得漢飫食皆棄之以示不如湩酪之便美此教匈奴無爲所不能以敗其長技誼之三表五餌意亦出此術豈遽疏哉漢數和親匈奴屢侵邊惟所賴於漢者微也今國家嵗以繒綺飲食遺敵敵意日欲如漢其貴人宮居冠帶紈綺梁肉愛生而重死甚於華人故兵不輕動動亦昜制蓋誼之言更千嵗而益驗術豈遽疏哉

絳侯爲丞相朝罷趨出意得甚上禮之恭常目送之盎進曰丞相何如人也上曰社稷臣盎曰絳侯所謂功臣非社稷臣【云云】方呂后時諸呂用事擅相王太尉本兵柄弗能正呂后崩大臣相與共誅諸呂太尉主兵適防其成功【云云】丞相如有驕主色陛下謙讓臣主失禮竊爲陛下弗取也後朝上益荘丞相益畏

右袁盎傳第十九諸呂之誅也少帝非孝惠子大臣疑所立以謂駟鈞惡戾薄氏君子長者故定策迎代王太尉握兵奉璽卒立孝文漢之賢君孝文一人而已矣則太尉非社稷臣而何方呂后稱制勢無劉氏戅如王陵廷爭不可智如陳平依違未言當是而責太尉本兵柄弗能正則呂后帝母罪所不加是產祿不得而誅大臣反受其咎投鼠忌器禍機一發當何如哉卒之呂后死而祿產誅劉氏固安社稷固定太尉忠誠主兵之力也則太尉非社稷臣而何若非時危疑社稷無主平居討亂謂之功臣可也而勃擇立孝文謀深而慮逺終孝文旣立徳尊而澤厚豈特爲漢賢君隆四百年之業而已哉而後之人君師其恭儉幾至刑措者皆足以久安而長治則勃之爲社稷臣也多矣且盎非純臣亦防士也陽抑勃而陰助之豈正論哉髙帝常曰周勃厚重少文安劉氏者必勃也則髙帝以其社稷遺勃已久矣揚雄亦曰絳侯勃之果終之禮樂可謂社稷之臣矣雄儒者宜責大臣以禮樂然聖人不作禮樂終不得而興謂後世終無社稷臣其可哉若勃以掌握嗣君而意得甚孝文以徳勃立已而禮之恭臣主俱失盎能抗論使益荘而益畏則盎得矣

盎常引大體慷慨宦者趙談以數幸常害盎盎患之盎兄子種爲騎常侍諫盎曰君眾辱之後𨿽惡君上不復信於是上朝東宮趙談驂乘盎伏車前曰臣聞天子所與共六尺輿者皆天下豪英今漢𨿽乏人陛下獨柰何與刀鋸之餘共載於是上笑下趙談談泣下車晁錯爲禦史大夫使吏按盎受吳王財物抵罪詔赦以爲庶人吳楚反聞錯謂丞史曰袁盎多受吳王金錢専爲蔽匿言不反今果反欲請治盎宜知其計謀丞史曰事未發治之有絕今兵西鄕治之何益且盎不宜有謀錯猶與未決人有告盎盎恐夜見竇嬰爲言吳所以反願至前口對狀嬰入言上乃召盎盎入見竟言吳所以反獨急斬錯以謝吳吳可罷

右袁盎傳第十九同子驂乘袁絲變色天下後世以爲美談夫使誠實在於民君則固讜言也然盎以患談害已用種微謀而發之托公以濟私𨿽外若忠其實誠不足道也錯始議削諸侯蓋曰削之亦反不削亦反顧吳楚實反而以誅錯爲名錯何罪哉使盎爲國計斬一錯信可無血刃而解吳楚𨿽非所以令諸侯姑曰紓目前患猶可也然盎以錯常按已免爲庶人防錯欲復按盎而竇嬰又與錯有隙事急投嬰由嬰得對假正以遂姦豈惟忠不足道蓋罪人也班固言盎𨿽不好學亦善傅防仁心爲質引義忼慨仁心盎不足當也引義時時至焉若曰亦善傅防則盎之情也智能先事而謀談錯無所施自以爲得而不足以免安陵郭門之旤亦何爲哉若止上不馳峻阪卻愼夫人坐塞梁王求爲嗣語而班固與其數直諌若此則可

學申商刑名於軹張恢生所爲人陗直刻深孝文時天下無治尙書者齊有伏生故秦博士治尙書年九十餘老不可徴乃詔太常使人受之太常遣錯受尙書伏生所還因上書稱說遷博士

右晁錯傳第十九孟子曰矢人豈不仁於函人哉矢人惟恐不傷人函人惟恐傷人巫匠亦然故術不可不愼也函矢巫匠凡世之所須闕一不可四人者各以其技食功心何所異而矢人與匠獨被不仁之名故擇術者必愼其初晁錯治尙書明帝王之論與董賈同稱惟其初以申商刑名之學雜之故不純於儒至欲用術數教太子終被陗直刻深之名豈必其資近是耶亦術不可不愼也觀其論三王莫不本於人情如生而不傷厚而不困扶而不危與夫取人以已內恕及人所惡不彊所欲不禁至諷孝文以絕秦亂法除苛解嬈寛大愛人者此豈申商之所及哉然錯已學其術矣不幸議論時時有之故世得以議己欲一灑之不可也若其所行事亦不過患諸侯彊大欲稍削之與案袁盎受吳王金諸侯誠驕盎誠賄固不得不治此豈一切俗吏刑名刻深之意乎防盎仇錯得以吳楚反事借其口而錯竟以寃誅其後鄧公對孝景以錯尊京師萬世之利而卒受大戮內杜忠臣之口外爲諸侯報仇而景帝亦喟然恨之班固亦曰錯𨿽不終世哀其忠則是錯之始死其是非固已白矣而司馬遷獨以謂變古亂常不死則亡夫錯豫爲國計慮山東反者抗言而削之豈變古亂常哉若指其所欲更令三十章者耶則當時文帝旣不盡聴而諸侯固已讙嘩以不盡聴未常行之言而實其變古亂常之罪嗟乎遷亦不能無牽於世議哉

傳曰狂夫之言而明主擇焉臣錯愚陋昧死上狂言文帝嘉之乃賜璽書寵答焉曰皇帝問太子家令上書言兵體三章聞之書言狂夫之言而明主擇焉今則不然言者不狂而擇者不明國之大患故在於此使夫不明擇於不狂是以萬聼而萬不當也

右鼂錯傳第十九人臣言事而報以璽書漢法與故事所無也出於文帝嘉錯而爲之故傳云寵答夫人君自以謂大患在於不明以不明擇不狂自以謂萬聼而萬不當天下其憂不治也哉嗚呼非其誠心樂善忘萬乘之隆而懼薄冰之危安能以一切之言而慮動乎心其聲於言惟恐不及至於如是之深切哉三代已降人君謙以來下如文帝者寡自漢至唐惟太宗一人而太宗後少懈於文帝愧矣故特出之三章不足道也

張釋之與兄仲同居以貲爲騎郎【如淳曰漢注貲五百萬得爲常侍郎】十年不得調亡所知名欲免歸袁盎知其賢乃請徙釋之補謁者旣朝畢因前言便宜事文帝曰卑之毋甚髙論令今可行也於是釋之言秦漢之間事

右張釋之傳第二十入物者補官古無此也出於秦漢兵興用度不足權宜爲之然賢如釋之顧出於其間至位九卿漢廷臣無出其右者卜式亦以貲宦爲禦史大夫至與汲黯同稱質直夫人材豈有流品之異哉至於袁盎父故爲羣盜漢用盎材亦不問其所從來盜子猶可貲何不可乎𨿽公孫宏晁錯之徒以科舉進亦未有以的然先數子者後世一切以科舉經術取士公卿貴人捨曰科舉則不能至至入物補官僅得一命以脫民伍多矣何古取之雜不必以學𨿽賤且昜如彼而賢者多後世擇之精非學不可𨿽貴且囏如此而不肖者眾也政教在上風俗在下未昜論也自其次言之以天下爲一家無爲同異以君子待小人則中人慕義皆勉而爲君子以家爲天下家人自有心以小人待君子則中人趨利皆流而爲小人則亦無疑乎取之雜而賢多擇之精而不肖者眾如此其反也

上登虎圈問上林尉禽獸簿十餘問尉左右視盡不能對虎圏嗇夫從旁代尉對甚悉詔釋之拜嗇夫爲上林令釋之前曰夫絳侯東陽侯稱爲長者此兩人言事曽不能出口豈效此嗇夫喋喋利口捷給哉且秦以任刀筆之吏爭以亟疾苛察相髙其敝徒文具亡惻隠之實且下之化上疾於景向舉錯不可不察也文帝曰善乃止不拜嗇夫召釋之驂乘拜爲公車令

右張釋之傳第二十文帝以尉亡賴嗇夫善對欲官之而釋之引類至論秦之所以亡自此嗚呼釋之可謂見微知治亂之本者也唐賈至亦論科舉取士之敝其末曰至使祿山一呼而天下瓦解思明作亂而十年不復意以謂風俗壊郡邑無人故盜起而民從亂不可禁𨿽然科舉致寇事不相防也然魯酒薄而邯鄲圍嗟夫王者之舉錯可不愼其微也哉

文帝輦過問唐曰吾居代時吾尙食監髙袪數爲我言趙將李齊之賢父老知之乎唐曰【云云】陛下𨿽有防頗李牧不能用也上怒起入禁中【云云】上以胡寇爲意乃卒復問唐曰公何以言吾不能用頗牧也唐曰上古王者遣將也跪而推轂【云云】軍功爵賞皆決於外歸而奏之此非空言也臣大父言李牧之爲趙將居邊軍市之租皆自用饗士賞賜決於外不從中覆也委任而責成功故李牧乃得盡其知能今臣竊聞魏尙爲雲中守軍市租盡以給士卒出私養錢五日一殺牛以饗賔客軍吏舍人是以匈奴逺避不近雲中之塞【云云】夫士卒終日力戰斬首捕虜上功莫府一言不相應文吏以法繩之其賞不行愚以爲陛下法太明賞太輕罰太重且雲中守尙坐上功首虜差六級【云云】削其爵罰作之繇此言之陛下𨿽得李牧不能用也文帝說復以尙爲雲中守

右馮唐傳第二十�以外將軍制之賞賜不從中覆固古任將之術也然兵法曰將能而君不禦者勝夫必有將如李牧以忠於趙爲心有不欺上之意動靜必得賞罰以情如是而君不禦委任而責成功使得自盡焉可也若將不賢且不能而君不禦輕用民死厚爲己私稱不實之功規無厭之利又皆決於外不從中覆姦人之所以爲資也可勝察哉雲南大覆師中國之精鋭再舉而盡而當時權臣掩其敗狀敍其戰功以宗之明竟於不寤而稔範陽之覦致劍南之役嗚呼有君如漢文有臣如馮唐魏尙而後可與言此哉

孝景時爲太子洗馬以嚴見憚武帝召爲中大夫以數切諫不得久畱內遷爲東海太守黯學黃老言治官民好淸靜擇丞史任之責大指而已不細苛東海大治召爲主爵都尉列於九卿治務在無爲而已引大體不拘文法

右汲黯傳第二十黯爲人修潔方正秉義嫉惡故漢君臣皆嚴憚之而黯亦居之不疑自丞相宏上宴見或不冠而不冠望見黯避帷中則黯爲上所敬如此下憚之可知矣淮南王謀反憂黯守節而至說宏曰如發蒙則黯爲逺臣所憚如此近臣憚之可知矣然則黯爲人類以嚴勝者而考其行事乃大不然黯在朝數犯顏直諫而居官臨民則務淸靜責大指不苛細不拘文法凜乎可謂有持平不撓寛大長者之風矣張湯深文巧詆陥人於防黯嫉其刻嘗質湯於上前曰公以此無種此豈嚴者之所及哉渾邪王之降也長安令以馬不具當斬而黯曰令無罪賈人與市坐當死五百人而黯曰愚民無知此豈嚴者之所及哉然則黯平居嚴而臨事寛昔臯陶敍九徳曰寛而栗夫栗則不寛寛則不栗自其性之不能反也故寛而栗成徳爲難乃黯平居嚴而臨事寛則黯於臯陶九徳蓋具寛栗且有常人君彰之則國逢吉而天下治凜乎可謂有持平不撓寛大長者之風矣而世之好爲一切之論者徒以黯喜面折人之過不合者弗忍見至士不附因病黯以嚴夫面折人之過不合者弗忍見此自黯之短然猶出於嫉惡者至黯愛君卹民仁心爲質引義無窮則嚴何足以名之哉自昔君臣勢異至論其行事則一以孝文爲君寛矣而其除肉刑蓋以嚴致平亦由黯以嚴名而持議乃出於寛夫人豈可與世之好爲一切之論論君子哉

其諫犯主之顏色嘗慕傅伯袁盎之爲人

右汲黯傳第二十傅伯梁人爲孝王將其事不詳見袁盎數直諫愛君有足道者故黯慕之𨿽然盎有邪心其下趙談車以欲害己其致鼂錯誅以欲按己皆所謂身私而托公而黯排公孫宏張湯蓋引義廷爭奮不顧身無介然之私盎豈黯之徒也哉淮南王遷死上哀不食盎曰陛下有髙世之行三此不足以毀名上乃解𨿽出於愛君然曰孝過曽參讓過許由則近諛矣而武帝曰吾欲【云云】黯曰陛下內多欲而外施仁義柰何欲效唐虞之治乎上怒變色而罷朝夫人君謂其下聖已則皆自聖非文帝之賢何足以受之唐虞仁義之不可以僞爲也內實不至而外慕其文焉天下每不治故黯以是動武帝而不諛然則黯𨿽戅不能使君必信而其所以愛君異乎盎之愛君矣

黯多病最後嚴助爲請告上曰汲黯何如人也曰使黯任職居官亡以瘉人然至其輔少主守成𨿽自謂賁育弗能奪也上曰然古有社稷之臣至如汲黯近之矣右汲黯傳第二十揚子或問社稷之臣曰若張子房之智陳平之無悞絳侯勃之果霍將軍之勇終之以禮樂則可謂社稷之臣矣夫四人者以羽翼太子寤髙帝而立惠帝張子房之智也許呂后以王諸呂王陵爭而已不爭呂后死乃與絳侯誅產祿陳平之無悞也入北軍一呼士皆袒左爲劉氏乃定策迎代王絳侯勃之果也引昌邑王下殿而泣送之取宣帝民間而北面之霍將軍之勇也此其於國皆當伊周之任因禍而爲福轉敗而成功者故揚雄以謂皆近世社稷之臣若黯位才九卿職但諫諍且未嘗遭變也而嚴助已信其輔少主守成則賁育弗能奪如此其重而武帝亦不疑而許之曰近古社稷之臣何哉傳曰本彊則精神折衝豈惟國勢於人亦然內誠中正則利貫金石而不禦𨿽莫見於事而其精神固已外詟矣以淮南王之謀不憚下丞相宏而獨憚黯其平居守義有以詟之也故鄭昌以謂山有猛獸藜藿爲之不采禮曰夫微之顯誠之不可揜也如此何必良平勃光所遇之功哉孔子曰可以托六尺之孤可以寄百里之命臨大節而不可奪也君子人歟君子人也汲黯以之

每五日洗沐常置驛馬長安諸郊請謝賔客夜以繼日至明旦常恐不徧每朝候上間說未嘗不言天下長者聞人之善言進之上惟恐後然在朝常趨和承意不敢甚斥臧否

右鄭當時傳第二十班固語孝武時人材之盛曰推賢則韓安國鄭當時信哉是言非仁心愛士慕義無窮則孰能若此也故孟子以謂不祥之實蔽賢者當之漢詔亦曰進賢受上賞蔽賢防顯戮漢一時名臣好善者不可勝數而韓鄭獨稱推賢豈但人事應受上賞而天亦不得以不祥防之不然則以舞文酷烈之張湯身爲世戮天當勦絕其類而徒以逹賢克開其後而有子如安世君子長者富貴令終如此不然是遵何徳哉𨿽然古者行己畏人知君子之好善也性不能已非有爲爲之也若言人之長恐可及亦足矣至置驛於郊以夜繼日則凡惡近名畏招權利者所敬而避也當塗大臣同時有位宜任此責者多矣而當時以列卿居京都四郊之來者皆欲迎受而身主之何哉夫戰國公子以得士相傾奪賓客無誰何歸斯受之彼有爲爲之也而當時長者何所傾奪而爲是豈去戰國未逺其气俗尙爾當時但貪於得士忘避此耶士所深忌者在近名近名則必懼毀懼毀則必患失當時不幸類此故其敝至於在朝趨和承意不敢甚斥臧否以東朝觀之初是魏其不堅故上怒曰公平生數言魏其武安長短今日廷論局趣效轅下駒吾並斬若屬矣夫平生長短兩人於上前未病於公至公議當任則不堅彼哉然則當時知名士上意亦倚以爲決者非其臨事失望媕娿之態見則廷臣森然皆不語者何由獨得轅下之罵哉孟子論桺下惠聖之和以爲百世之師然語和之敝曰不恭極不恭之實曰君子不由夫桺下惠一人之身也引而上之其和乃可以班於聖排而下之其不恭乃不得爲君子嗚呼願而恭難哉

賈山祖父袪故魏王時博士弟子山受學袪所言涉獵書記不能爲醇儒

右賈山傳第二十一不根持論學者之深病則涉獵書記乃山之所以輕也然漢之所謂醇儒者守一經専門名家載其師之說世世不昜章句訓詁僻陋而迂滯以爲道之精盡安知儒哉古之所謂醇儒者志道而遊藝有斐君子如圭如璧如金如錫從容則守正臨大節則不可奪如此其可也是以儒服者徧魯國而以儒自名者一人若守經而已何優焉儒者之多也哉然詩禮之流大儒小儒所以發冢則守經之陋至死不昜尙猶庶幾此張禹韋賢之徒所以皆得名爲醇儒而山輩見輕蓋世喪道而然否則未知其孰賢也

今方正之士皆在朝廷矣又選其賢者使爲常侍諸吏與之馳驅射獵一日再三出臣恐朝廷之解弛【云云】陛下親自勉以厚天下是以元年膏雨降五穀登此天之所以相陛下也刑輕於它時而犯法者寡衣食多於前年而盜賊少此天下之所以順陛下也今從豪俊之臣方正之士直與之日日獵射擊兔伐狐以傷大業臣竊悼之

右賈山傳第二十一山論周以九州之民養千八百國之君君有餘財民有餘力而頌聲作秦以千八百國之民自養馳騁弋獵之娛天下弗能供也自謂至言其言可謂至矣夫天下之大生物至夥豈但足以奉一君蓋以天下之財力養天下之萬眾本自不乏而人君縱欲有一於此則力罷不能勝其役財盡不能供其求夫財力之盈虧固豈難知可四言而盡也曰節以制度而已矣以文帝之恭儉身衣弋綈夫人衣不曳地愛中民十家之產其視天下如恐傷之𨿽山亦自以謂帝親自勉以厚天下者何至荒於射獵一日再三出哉倘其所好未免乎此時時有之而山憤悱愛君不自知其諭之已甚至借爲諭無所不至嗟乎使山遇武帝窮侈其獻言當何如哉傳以謂山善指事意文帝終不加罰夫古之人君能以小過受大諫惟文帝爲不可及也哉

鄒陽枚乘嚴忌知吳不可說皆去之梁從孝王遊陽爲人有智略忼慨不茍合介於羊勝公孫詭之間疾陽惡之孝王孝王怒下吏將殺之陽從獄中上書【云云】孝王立出之卒爲上客

右鄒陽傳第二十一善哉陽之諫吳也可謂微矣濞數十年謀反白頭舉事事未發而陽擿其反謀豈不殆哉濞實陰連齊趙外事三越以孕大禍而陽爲不知者言胡亦益進越亦益深爲大王患之蘇林以謂微言梁並淮陽之兵漢折西河而下以破難其計故錯亂其語若吳爲憂助漢者其意深矣濞之不納則未知其智足以察此與懵不之察也其智足以察陽之知其謀而難斥言耶則固不敢誅陽誅陽則是自發其機其事敗矣其懵不之察以陽爲誠不知其謀而謂陽信其憂助漢耶則曰陽不足以知吾事亦不誅矣故姑爲不納此陽所以觸危穽履猛虎而脫身無足疑也至其從孝王也孝王倚弟少帝與太后之愛出入驕恣而又暱其邪臣勝詭計無不從陽與枚嚴適至其國以陽之智略一啟口論事而勝詭固已惡之孝王怒至下吏將殺陽然則陽嘗動吳之禍機以婉而無殃未嘗深預梁事一介於勝詭以不合而幾死士之遊世可不知此也哉吳則於陽之辭察與不察皆不敢害陽惡暴己私其勢然也𨿽使傍有讒者而終無殺陽之理自其己事梁則倚帝少弟與太后之愛嘗貴驕顯求漢嗣非濞疏逺陰謀者之比也枚先生嚴夫子皆不敢諫而陽爭之其將見殺宜也勝詭握梁權陽爲梁囚從獄中上書而言秦信左右而亡周用烏集而王勝詭見之當何如哉至以謂使寥廓之士回面污行以事諂諛之人而求親近於左右則士有伏死堀穴巖藪之中耳安有盡忠信而趨闕下者哉夫陽正以忠信介於諂諛見惡而得囚又昌言忠信力指諂諛不屈以求免然而勝詭終不能見害孝王卒以爲上客然後知士從容則可以謀全窮則不可以計免亦直而已矣孔子曰水火尙可以忠信誠心親之而況於人乎後孝王敗勝詭皆自殺孝王乃得陽而益親然則孝王豈終不肖者哉班固論齊桓公管仲相之則霸豎貂輔之則亂可與爲善可與爲惡是謂中人孝王信勝詭而危用陽語而安夫人主有中人之質孰不可與語上哉

爲吳王濞郎中吳王之初怨望謀爲逆也乘奏書諫吳王不納去而之梁吳王遂與六國謀反舉兵西鄕漢聞之斬鼂錯以謝諸侯乘復說【云云】吳王不用乘防右枚乘傳第二十一濞始萌反謀而未發也鄒陽枚乘皆其客皆諫陽詞微乘詞危濞𨿽皆不聼而亦皆不害之蓋害之則事未發而先聞是以不敢此濞之情也至乘已去吳濞已舉兵遂事不諫乘復說之何補哉夫濞爲藩臣連六國之兵以鄕漢借使錯誅而兵罷濞復能泰然無事而歸國漢終能漠然不問而捨濞哉乘之智亦足以及此倘曰愛漢與吳之民命其可矣至梁孝王顯求嗣漢乘與陽亦皆其客陽諫而乘不敢至此愧陽矣何則濞始微謀惡先誅士後已舉事奚卹人言乘揣其情庶幾言之而無患至孝王無所忌憚欲必其求𨿽漢廷臣悍如袁盎而敢於刺殺之至害乘與陽何足道哉故陽以爭下獄垂死乘以不敢諫依違得全怯矣且乘名梁客食其食而不救其禍於陽得無愧哉故班固亦謂陽有智略而不及乘此其意也然乘文辭過陽其所謂七發蓋相如比自陽已下不及也

雞肋集卷四十三

欽定四庫全書

雞肋集卷四十四目錄

雜論

西漢雜論十四篇

雞肋集卷四十四目錄

欽定四庫全書

雞肋集卷四十四

宋晁補之撰

西漢雜論

宣帝卽位溫舒上書言宜尙徳緩刑【云云】秦有十失其一尙存治獄之吏是也譽防之聲日滿於耳虛美燻心實禍蔽塞此乃秦之所以亡天下也夫人情安則樂生痛則思死箠楚之下何求而不得故囚不勝痛則飾辭以視之吏治者利其然則指道以明之上奏畏卻則鍛鏈而周內之蓋奏當之成𨿽咎繇聼之猶以爲死有餘辜何則成鏈者眾文致之罪明也上善其言遷廣陽私府長

右路溫舒傳第二十一班固以賈山鄒陽枚乘路溫舒四人者傳相附以其上書論事類也然山於孝文恭儉之主至借秦爲諭及諷其與賢士共射獵𨿽憂深思逺有豫防之忠而文帝亦何至是哉陽乘遊吳與梁不得已而說而吳梁何足遊且說哉溫舒遇宣帝有爲議與時防意刻覈之風其爲酷烈故深指秦失而宣帝至是亦深見采納世被其利過三人逺矣固之言曰山自下劘上陽乘遊危國然卒免刑戮者其言正也溫舒辭順而意篤遂爲世家宜哉是固於四人者未有間也山陽乘皆浮於辭類非深切事情而溫舒論失之存獨指獄吏與言虛美燻心實禍蔽塞及獄吏成鏈之情可以爲百世戒確乎其言如饑之粟病之藥也凜乎其志有治世大臣之風矣固以其上書論事類乃溫舒言可施於事非三人者之類也

上議置丞相太尉籍福說蚡曰魏其侯貴久矣素天下士歸之今將軍初興未如卽上以將軍爲相必讓魏其魏其爲相將軍必爲太尉太尉相尊等耳有讓賢名蚡乃微言太后風上於是乃以嬰爲丞相蚡爲太尉籍福賀嬰因弔曰君侯喜善疾惡方今善人譽君侯故至丞相然惡人眾亦且毀君侯君侯能兼容則幸久不能今以毀去矣嬰不聼夫出蚡遂怒曰此吾驕灌夫罪也乃令騎畱夫夫不得出籍福起爲謝案夫項令謝夫愈怒不肯順蚡乃戲騎縛夫

右田蚡灌夫傳第二十二籍福似専爲蚡遊說者故其意每助蚡然教蚡以下嬰讓相則智矣至說嬰兼容案夫使謝則無意於害竇灌者蚡能用嬰夫不能用故蚡全而兩人死也

淮南王安入朝時蚡爲太尉迎安霸上謂安曰上未有太子大王最賢髙祖孫卽宮車晏駕非大王尙誰立哉淮南王大喜厚遺金錢財物上自嬰夫事時不直蚡特爲太后故及聞淮南事上曰使武安侯在者族矣右灌夫傳第二十二蚡嬰三人者皆召權利以气相傾而交禍蚡𨿽免於誅而死不旋踵見怪物焉班固以謂凶徳參防其才不足相優劣也𨿽然嬰爲差賢其救夫死亦出於義何則方梁孝王倚太后愛而景帝未立太子酒酣上從容曰千秋萬嵗後傳王太后驩嬰獨引巵酒進上曰天下者髙祖天下父子相傳漢之約也上何以得傳梁王太后由此憎嬰及栗太子廢嬰爲傅又力爭不能得謝病去嬰爲人臣於此亦足賢矣蚡以大臣當淮南王以藩臣入朝迎安霸上乃私許安以宮車晏駕而立安夫爲人臣如此而不族豈不幸哉武帝英主自初卽位故已嫉蚡専曰君除吏盡未吾亦欲除吏又曰遂取武庫及東朝廷辯內吏是魏其後不堅上罵內史曰吾並斬若屬矣則帝意直嬰無意族夫可知徒以黽俛從太后而兩人族嗟乎人君𨿽謹於奉親而族人之家刑亦可以濫設哉至淮南王反乃始嘆息謂蚡在當族然亦竟不正蚡罪非也

梁王以至親故得自置相二千石出入遊戲僭於天子天子聞之心不善太后知帝弗善乃怒梁使者弗見安國爲梁使見大長公主而泣曰何梁王爲人子之孝爲人臣之忠而太后曽不省也【云云】公孫詭羊勝說王求爲帝太子及益地事陰使人刺漢用事謀臣及殺故吳相袁盎【云云】景帝遣捕詭勝必得安國聞詭勝匿王所乃入見王而泣曰主辱者臣死大王無良臣故紛紛至此今勝詭不得請辭賜死王曰何至此【云云】安國曰今大王列在諸侯訹邪臣浮說犯上禁橈明法天子以太后故不忍致法於大王幸大王自攺大王終不覺寤【云云】右韓安國傳第二十二漢初接秦𨿽經術粗亡然卿大夫論事猶習捭闔務以奪人梁王倚帝弟僭逾而安國稱其忠孝以解上意而全梁意𨿽愛主然梁安得爲忠孝哉非正論也然使安國非君子愛人以姑息而已者耶則進爲防上退亦適足以驕王而未足以全梁至勝詭爲姦而安國正色不撓諭以禍福明甚王𨿽驕卽知懼而出勝詭使天子全兄弟愛而梁以安蓋爲漢語則佑梁爲梁語則尊漢然則安國非愛人以姑息者也謀也

安國坐法失官家居武帝卽位田蚡親貴用事安國以五百金遺蚡蚡言安國太后上素聞安國賢卽召以爲北地都尉遷爲大司農其年蚡爲丞相安國爲禦史大夫

右韓安國傳第二十二漢賢臣如安國者少安國而賄況其下者哉

趙王彭祖薨時淖姬兄爲漢宦者召問淖子何如對曰爲人多欲上曰多欲不宜君國子民問武始侯昌何如曰無咎無譽上曰如是可矣遣使者立昌

右景十三王傳第二十三趙敬肅王傳傳曰無徳而富貴謂之不幸王同姓非以賢勞也若武帝之言所以親其族而保全之至矣必才者耶地大力丰則叛否則以奢淫敗昌無行事記立與薨而已此武帝處之得也

武帝初卽位大臣懲吳楚七國行事議者多寃鼂錯之防皆以諸侯連城數十秦彊欲稍侵削數奏暴其過惡諸侯王自以骨肉至親【云云】今或無罪爲臣下所侵辱有司吹毛求疵笞服其臣使證其君【云云】建元三年中山靖王勝來朝天子置酒勝聞樂聲而泣【云云】具以吏所侵聞於是上乃厚諸侯之禮省有司所奏諸侯事勝爲人樂酒好內有子百二十餘人

右景十三王傳第二十三中山靖王勝傳厚親親之禮王者之盛徳也然漢諸侯皆奢淫不循制故鼂錯議削於其前主父定制於其後猶不能救武帝感勝之言而隆私恩在武帝得親親之禮矣而勝樂酒好內至有子一百二十餘人外浮辯而內濟姦欲勝不足道也

去爲望卿作歌曰背尊章嫖以忽謀屈奇起自絕行周流自生患諒非望今誰怨昭信欲擅愛請閉諸姬去憐之爲作歌曰愁莫愁居無聊心重結意不舒內茀鬰憂哀積上不見天生何益日崔隤時不再願棄軀死無悔右景十三王傳第二十二去附傳去犬彘行燔燒烹煮生割剝人大惡仍重不足污冊牘然其歌詩成理類善屬辭者漢尙文武帝好賦諸王不學者能言如此其習俗使然也

孝文十四年匈奴大入蕭關而廣以良家子從軍擊敵用善射殺首敵多爲郎騎常侍數從射獵格殺猛獸文帝曰惜廣不逢時令當髙祖世萬戶侯豈足道哉右李廣傳第二十四爲國患無人才不患無其時人才無時而不可用也又如孝文時內難方夷外懼未釋宜日夜求才若不及之際也有臣如李廣足任將帥且在左右又自知奇其能若遇時萬戶侯不足道者矣何孝文能用馮唐之言還魏尙於其逺而不能用己之所知起李廣於其近也傳曰天下𨿽安忘戰必危豈必如髙祖新造擾攘之國然後爲有其時自太尉入北軍諸呂喋血漢未嘗一日而去兵終文景世之盛匈奴侵盜干戈日尋所急者將帥之才耳柰何自文帝已奇廣乃至武帝三世而不用廣𨿽曰用矣亦不盡其才廑廑乎以諉人役尙不足欲責其成功可得哉霍去病軍數有天幸廣結髮數奇功名一切聴於天命不復計其才不才則廣之不獲於衞霍間何疑哉廣孫陵亦有廣風其不逢類廣觀武帝以廣爲靑前將軍且密戒靑不令廣獨當匈奴乃移前並於右廣欲一當匈奴竟不可又遣陵爲貳師將輜重而陵願自當一隊乃怒曰將惡相屬耶卒與步不與騎二事類也廣不爲前軍徙回逺陵步兵少無後繼安得功利又大將軍方以姉子夫寵貳師以女弟李夫人寵皆躐士大夫擅兵柄武帝固信靑不信廣任廣利不任陵廣與陵僅在其指蹤廝養間敗死固宜嗟乎武帝安知用奇士哉

韓延年戰死陵曰無面目報陛下遂降【云云】羣臣皆罪陵上以問太史令司馬遷遷盛言陵有國士之風身𨿽陷敗然其所摧敗亦足暴於天下彼之不死宜欲得當以報漢也

右李陵傳第二十四武帝始不察路博徳羞爲陵後距疑陵悔不欲出固非矣又竟不遣博徳使陵以少擊眾尙殺匈奴數千人單於震恐亦名將矣如遷之言其所摧敗亦足以暴於天下此知陵者之言也至言陵欲得當以報漢陵以匹夫沒匈奴何能爲耶使其有謀不過投隙率邊人拔身來歸必不能舉匈奴內屬明矣又陵自爲蘇武言令漢且貰陵罪全其老母庶幾曹柯之盟陵誠自信才足以爲此與齊事與匈奴事異也匈奴之俗喪君有君劫一單於可病吾國則立一單於以信吾國陵且與俱斃何以報漢故遷與陵之言皆非也其勸武降而不得泣曰嗟乎義士陵與衞律上通於天至此則陵知悔其身之不幸復以自還而將死矣然則陵有功耶罪耶曰漢用陵不盡其才兵少而數勝亦功也使如韓延年死則後世復何議忍死而降曰吾將有爲孰明之以謂安知其不能有爲則母誅陵勢不可還而可死又竟不死是陵於忠孝皆負矣曰罪可也

天子使使者持大將軍印卽軍中拜靑爲大將軍封靑子伉爲宜春侯子不疑爲陰安侯子登爲發幹侯靑固謝曰臣幸得待罪行間賴陛下神靈軍大防皆諸挍力戰之功也臣靑子在𦇤褓中未有勤勞上幸裂地封爲三侯非臣待罪行間所以勸士力戰之意也伉等三人何敢受封上曰我非忘諸挍功也今固且圗之又蘇建盡亾其軍獨以身得亾去自歸靑議郎周霸曰自大將軍出未嘗斬裨將今建棄軍可斬以明將軍之威【云云】靑曰靑幸得以肺附待罪行間不患無威而霸說我以明威甚失臣意且使臣職當斬將其歸天子天子自裁之於以風爲人臣不敢専權不亦可乎

右衞靑傳第二十五靑無卓犖才能其起奴隸臨士大夫也徒以其肺附寵又班固言其軍數有天幸不破敗也合二幸以得封侯爲大將軍似不足言也然其所以起微賤極安榮而不顚則非徒二幸亦靑知止足持滿畏罪以能保之也其曰伉等三人何敢受封是言也則𨿽以奴隸加士大夫之上可矣至周霸請斬蘇建以明威而靑自以言肺附待罪不患無威深斥霸論以謂甚失臣意則非徒可以加士大夫之上蓋堂堂乎有漢大臣之風矣𨿽欲不貴且侯而永終譽亦不可得也

霍去病大將軍靑姉少兒子也及衞皇后尊去病以皇后姉子再從大將軍大將軍受詔與壯士爲票姚校尉與輕勇騎八百直棄大將軍數百里赴利斬捕匈奴以二千五百戶封去病爲冠軍侯

右霍去病傳第二十五李廣結髮與匈奴大小七十戰竟以不封引咎自刎而去病一戰卽封遂顯名𨿽論功成敗行賞罰自殊亦用有當不當然也李陵孤立自請擊匈奴而無左右彊近之援武帝則曰吾發兵多無騎與汝竟以是困至去病以肺附從軍則獨詔大將軍與壯士大將軍又爲擇輕勇騎予之去病封陵降北何怪哉夫士求有用於時必量其上之信否未信而試不得已而用且內無功而逺求功乃徒欲以其才力蘄必成故多敗而中才則率多成功然則廣與陵可謂才矣而未可謂能自用其才也

王夫人方幸於上寧乘說靑曰將軍所以功未甚多身食萬戶三子皆爲侯者以皇后故也今王夫人幸而宗族未富貴願將軍奉所賜千金爲王夫人親壽靑以五百金爲王夫人親壽上聞問靑靑以實對上乃拜寧乘爲東海都尉

右霍去病傳第二十五寧乘所說秦漢以來遊公侯貴人間防士之常談也靑懼滿求安而聴焉靑固宜保富貴者未可以長者之遺風責靑也二者臣子之自謀得矣而寧乘拜爲東海校尉何哉

武帝卽位舉賢良文學之士前後百數而仲舒賢良對防天子覽其對而異焉

右董仲舒傳第二十六傳稱武帝初立魏其武安侯爲相而隆儒矣及仲舒對防推明孔氏抑黜百家立學校之官州郡舉茂才孝亷皆自仲舒發之然武帝名隆儒旣異仲舒對至三防之可謂勤矣對畢不以居內而以爲諸侯相何耶曰不合乎則如傳所載旣用其言矣用其言疎其人然則武帝名隆儒實好大喜功與儒者議濶而不好也抑世皆疑仲舒語徒以白魚流火爲受命之符非三代得天下以仁之意又推說園廟災顧下比京房翼奉輩避至使弟子不知以爲大遇抑末也不足以論仲舒劉向以謂伊呂無以加之而子歆意其不可亦緣當時毀譽𨿽然何必爲伊呂顧其言深切可施於事者何如漢承秦大壊仲舒以謂非有文徳以教訓於天下誅名而不察實爲善者未必免而犯惡者未必刑是以百官皆飾空言虛詞而不顧實外有事君之禮內有背上之心造僞飾詐趨利無恥又好用慘酷之吏刑者甚眾死者相望而姦不息俗化使然也宜少損周之文致用夏之忠者此最深切非世儒守經不知務徒語三代則欲一二守文不復可否或名夫治莫盛於周而周之文致乃有時乎不可用亂莫亂於秦而欲革秦乃獨在乎損周政世務名而不語實者安能知之宗三代而實違之者所能及也顧其言深切可施於事不以與周反與夏同然則何必伊呂姑要與治同道而足如醫治病不問其藥血脈治而人命延存謂之兪扁無不可者風俗善而世祚久謂之伊呂可也則劉向謂仲舒爲王佐才非過也

雞肋集卷四十四

欽定四庫全書

雞肋集卷四十五目錄

雜論

唐舊書雜論二十九篇

雞肋集卷四十五目錄

欽定四庫全書

雞肋集卷四十五

宋晁補之撰唐舊書雜論

紀

景云元年韋庶人悖逆庶人並以禮攺葬

右睿宗紀第七大義滅親旣與天下共棄之矣弒父與君以禮攺非也

三年追尊則天皇后曰天后聖帝

右睿宗紀第七武氏之惡非其子嗣立則爲世大戮無復列於唐宗廟矣今不貶後稱爲已幸而追尊其無名之僭號以爲愛親是播其惡於眾也

開元七年秋七月制以亢陽日久上親慮囚徒多所原免諸州委州牧縣宰量事處置

右宗紀第八自東漢以來守令權輕益甚夫赦囚上澤也而宗使牧宰得自量事處置最爲近古開元之治抑有由矣

至徳二載上議大舉收復兩京盡括公私馬以助軍給事中李廙署云無馬大夫崔光逺劾之貶廙江華太守右肅宗紀第十肅宗東還眾才一旅盜己穴寢廟人心去就之時也當時州鎭身爲賊守朝廷或不能討而新平保定二太守以郡小力不足拒賊皆及於誅夫責人臣效死之義寧計爾力誅之是也括馬出於勢急非平時橫科廙以近臣率先違令𨿽事輕棄郡而情不憂國甚之劾貶輕矣

襄州偏將楚元逐刺史王政據城自守

又襄州軍亂殺節度使史翽部將張瑾據州叛

右肅宗紀第十將吏逐帥阻兵自此始前此未有也時大寇嗣興餘黨未殄朝廷置不暇問譬方搏虎捄噬而豺攘其豬捨之宜也然因是以萌藩鎭戕主擅相立之患惜哉故國多事姧人必乘隙窺利覬幸逋誅李文饒寧捨澤潞而詰十五里明光甲之欺夫行政必先理防偸防偸不捨則磨牙者懼矣

襄州右兵馬使梁崇義殺大將李昭據城自固乃授崇義刺史山南東道節度使

右代宗紀第十一代宗時國連遭大喪寇亦未殄崇義之罪不惟不暇討遂因以節與之姑息之政始於此

太常博士柳伉上疏以吐蕃犯京師罪由程元振請斬之以謝天下上甚嘉納以元振有保防功削在身官爵放歸田裏元振衣婦人衣入京城禦史鞫問以狀聞配流溱州旣行追念舊恩於江陵府安置

右代宗紀第十一肅宗以興復大功神器所歸不在宦官輔翊也猶驕李輔國用爲兵部尙書令宰臣送上遂離間兩宮虧損上徳而代宗又甚焉至加輔國尙父位三公而元振尢親近用事譖害大臣方迫於戎寇播越憂懼故一賤士足以悟之而竟牽褻禦之愛優柔不斷以隳大刑然則唐之患藩鎭宦官皆代宗啟之此如木方盛蠍已穴其中其亡之形非一日積也

僕固懷恩聞朔方行營節度使僕固瑒死燒營遁入吐蕃制奪懷恩先任靈州大都督府長史單於鎭北副元帥朔方節度使其太保中書令大寧郡王如故

右代宗紀第十一懷恩防國大恩背叛爲寇去節度等號而存三公王爵此爲貶耶赦耶唐之政令不可得而知也

永泰元年敇如聞諸州承本道節度觀察使牒科役百姓致戶口雕此後委轉運使察訪以聞

右代宗紀第十一代宗之時朝廷方彊人才猶盛足以有爲前此梁崇義殺李昭據襄州遂授以節度使李懷玉逐侯希逸據淄靑遂授以知畱後事威令已不行於藩鎭而姑息之患始起矣乃區區欲以轉運使撿察其科役信美而不能行眞兒戲哉

丁未日重輪是夜月重輪癸未太廟二室芝艸生幹陵令於陵署得赤兔以獻

右代宗紀第十一代宗之時戎寇方滋嵗屢旱蝗廑廑焉守成不暇重輪芝艸赤兔一嵗同至爲何瑞也故論休符者證人事而已

詔邊事猶殷戎車屢駕軍興取給皆出邦畿乃者遵冉有之言守周公之制十而稅一務於行古【前此從第五琦請十畝稅一畝效古十一】今則編戶流亡而懇田減稅計量入之數甚倍徵之法云云京兆府今年合徵稅八十二萬五千石宜減放十七萬五千石靑苖地頭錢宜三分放一

右代宗紀第十一古者十一而稅過此無橫斂也後世常賦之外取於民者不知凡幾種又履畝而稅曰吾慕古是重之也民亡不亦宜乎代宗慙而減之有文景之意然旣知計量入之數甚倍徵之法而不能攺曰姑減今年幾何是月攘一雞以待來年然後已者也況終不已也耶

同華節度使周智光専殺監軍封華州牙將姚懷爲感義郡王李延俊爲承化郡王以斬智光之功也

右代宗紀第十一異姓封王本於軍興賞功一切之政然王爵之輕且濫莫甚於唐

追謚故齊王倓爲承天皇帝興信公主亡女張氏爲恭順皇后

右代宗紀第十一追尊親王爲皇帝皇太子古未聞也自太宗以來失之

正月回紇使出鴻臚寺劫掠坊市吏不能禁止復以三百騎犯金光門慰諭之方止七月回紇蕃客奪長安令邵說所乘馬人吏不能禁

右代宗紀第十一代宗嘗借回紇之力以捍吐蕃所以優禮之無不至回紇恃功而暴其使親於京師犯法而捨不敢治不惟無以示逺人後何以復使之哉若曰執其使明其所犯使歸自伏罪於其國借使不問而詭詞以報我我亦陽置不問猶足以爲不治夷狄

宰相於頔請依杜佑例一月三朝從之

右憲宗紀第十四憲宗初立紀綱粗振杜佑嘗以老辭位優詔月三朝禮也而於頔乃以例請貴老尊賢之意不出於朝廷而可以自致不但意輕國家而不臣之迹彰矣不加貶責又從之主威所以削也

吐突承璀復爲右軍中尉諌官以承璀建謀討伐無功請行朝典上宥之降承璀爲軍器使

右憲宗紀第十四自神防置中尉宦官始握禁兵權已重矣而憲宗初命承璀爲鎭州招討處置等使時許孟容與諫官固嘗極言不可憲宗不得已但粗攺處置之名至是無功人言沓至又忍而貸之驕其徒太甚竟貽蕭墻之禍昜稱不可如何者此之謂也

以戶部侍郎判度支皇甫鎛同中書門下平章事依前判度支以衛尉卿充諸道鹽鐡使程異爲工部侍郎同中書門下平章事依前充使是時上切於財賦故用聚斂之臣居相位詔下羣情驚駭裴度崔羣極諫不納二人請退

右憲宗紀第十五淮蔡不臣數十年河北刺客又賊宰相憲宗奮然發於英斷誓必誅翦韋貫之請緩承宗而専討元濟遂罷政事袁滋請罷兵立貶爲刺史且屢出內庫錢帛供軍而元濟尋誅承宗恐懼歸命憲宗誠中興賢主非但無徵利之心而已惟其初年志平僭叛病力不足故不得已厚斂一切出於權宜而牽於所欲成至用異鎛當鼎鉉平居朝廷信重如度羣輩願去位以諫而不能回嗚呼人主亦愼於有爲哉

詔百辟卿士宜各徇公勿爲朋黨

右穆紀第十六正心以正朝廷正朝廷以正百官先王所以能使在位者皆正直而徳如羔羊也穆宗不足以身化而明不能辧邪正區區焉詔曰勿爲而已爲者又未必能察而知昜曰咸其輔頰舌騰口說也何所補哉

罷理匭使以諫議大夫李渤知匭奏置胥吏添課料故也

右敬紀第十七以增胥吏俸料爲吝而罷理匭使惜至輕廢至重也

上禦宣政殿試制舉人二百九十一人以中書舍人鄭涵等充考制策官

右敬紀第十七制策至二百九十一人濫可知

鄭涵等考定制舉人上謂宰相曰韋端符楊魯士皆涉物議宜與外官乃授白水城固尉宰相請其罪名不報右敬紀第十七名制舉以待非常之材而得之者容私焉知其涉物議而不按有司不黜濫者尙命以官旣失之矣至宰相請其事而匿不下益非也

上徽號大赦時李紳貶官李逢吉不欲紳量移乃於赦文內但言左降官已量移者與量移近處不言未量移者與量移翰林學士論列云不可爲紳一人與逢吉相惡遂令近年流貶官皆不得量移帝遽命追赦攺之右敬紀第十七宰相挾私怨更赦敕近臣論而追攺之而逢吉不得罪信任如故無政莫甚於此矣

昭義劉從諫三上疏問王涯罪名仇士良懼是日從諫遣焦楚長入奏於客省進狀請面對上召楚長慰諭遣之

右文宗紀第十七下仇士良初殺涯等之數日相鄭覃李石又十數日石奏刑殺過多覃又陳理道上曰我毎思貞觀開元之時觀今日之事憤气塡膺方是時士良輩新屠滅訓注等家握兵自防京師訛言屢驚石等敢出口微議已勇過孟賁矣又從諫近在澤潞擁兵問所難答若欲以淸君側者士良𨿽悍已復股栗從諫意𨿽不爲朝廷而詞順可恃而文宗石等亦終不能借此以正士良之誅特新遭大變又以投防忌器竟怗怗不能誰何而士良泰然以寵祿終忠臣之寃百世不洗功名之防難哉難哉

車駕將幸華淸宮兩省進狀論奏詔曰朕以驪山近宮眞聖廟貌未嘗修謁云云蓋崇禮敬之心非以般遊爲事已允來請

右宣宗紀第十八華淸之幸聼諫而輟亦足善也諱般遊之實托禮敬之名詔令人主所以信四海也自文非矣若出一時代言者之口非諛則欺

同昌公主薨以待詔韓宗紹醫藥不效殺之捕其親族三百餘口宰相劉贍京兆尹溫璋論諫行法太過上怒叱出之

右懿宗紀第十九病死而殺醫是爲不道又捕無辜數百人至叱宰相非特撞郎而已也

國子司業韋殷裕論淑妃弟郭敬述陰事上怒甚卽日下京兆府決殺妻崔氏等九人配入掖庭

右懿宗紀第十九上論妃戚家私事而當大逆不道之戮桀紂之暴不過於此唐之亡自此兆矣

宴百僚於崇勲殿上贊述全忠之功因言禦樓前一日所司亡失赦書賴元帥府収得副本幾失事矣中書不得無過裴樞等起待罪

右昭宗紀第二十國祚將遷君臣束手方區區責宰相失官文書事可憐也哉

志

貞觀六年平突厥年谷屢登羣臣請封泰山太宗曰如朕本心但使天下太平家給人足𨿽闕封禪之禮亦可比徳堯舜秦始皇登封岱宗奢侈自矜漢文竟不登封而躬行儉約刑措不用今皆稱始皇爲暴虐之王漢文爲有徳之君以此而言何假封禪後羣臣復請十五年下詔將有事於泰山至雒陽以星變罷其事

右志第三太宗始排羣議欲守儉約賢君仁人之言也請者不已後卒議行徒以星變而止耳文中子曰封禪非古也其秦漢之侈心乎蓋太宗好大喜功自不憚萬里伐髙麗況封禪耶使其本心薄之而不爲𨿽舉天下以勸我何有哉旣行而以事輟則特不得已耳語曰智及之仁不能守之其太宗之謂乎

太白山人李渾稱於金星洞仙人見語老人云有玉版石記符聖上長生久視令禦史中丞王鉷入山洞求得之太白山封神應公金星洞攺嘉祥洞華陽攺眞符縣又太白山人王元翼云見元皇帝於寶仙洞中又使鉷往得玉石函

右志第四宗時事也崇道徳慈儉之意尊老氏以爲姓祖未害於理也唐同泰言瑞石於天后朝亦封雒水神爲顯聖侯於其側置縣立碑與宗事無異也而開元間盧履冰以爲言宗立詔罷毀夫武氏則心知同泰之僞而假威鬼神以詟天下如王莽意耳至宗旣深嫉同泰之僞而甘受李渾王元翼之誣出於誠心冀幸以爲信然者則是事與武氏同而其惑乃武氏之所不惑而僞爲之者以其英武好治茍有蔽焉不免於欺如此況中才以降哉髙駢在西川安南時諸侯震恐眞百夫特也气淩萬乘莫能誰何而呂用之一巫家子奴材妾智睢盱其側如幻師之玩木人口目臂足惟所牽掣忽指空中曰仙人過駢則亟拜𨿽莫知何向而終不疑也豈識不若巫家子哉惟其富貴已極嗜好已足但覬不死恐不可得故人以其所覬而不可得者防之惑自此入無不至矣可不戒哉可不戒哉

雞肋集卷四十五

欽定四庫全書

雞肋集卷四十六目錄

雜論

唐舊書雜論二十一篇

雞肋集卷四十六目錄

欽定四庫全書

雞肋集卷四十六

宋晁補之撰

唐舊書雜論

志

汾陰后土之祠自漢武帝後廢而不行開元十一年上親祠攺汾陰爲寶鼎二十年中書令蕭嵩上言十一年親祠祈谷自是累年丰登有祈必報禮之大者且漢武親祠前後數四伏請準舊行賽謝之禮上從之

右志第四祠后土非古也曠代不講而明皇行之行之十年不復講矣而蕭嵩勸之嵩爲公相不能止人主非禮之動又勸之異哉

上元元年天后上表曰至如父在爲母服止一期𨿽心喪三年服由尊降竊謂子之於母慈愛特深推燥居濕咽苦吐甘恩斯極矣所以禽獸之情猶知有母三年在懷理宜崇報且斬之制足以差減請終三年之服髙宗行焉至開元中盧履冰上言則天將圖僭篡預自崇光請升慈愛之喪以抗尊嚴之禮昜曰臣弒其君子弒其父非一朝一夕之故云云

右志第七武后之請意誠在於自隆履冰言之是也然卒緣人情遂不可攺鄭國爲間說秦鑿渠意不在秦然渠成亦秦之利傳曰有其舉之莫能廢也何必武氏之攺哉

徐敬業作亂則天欲以威制天下漸引酷吏遣萬國俊至廣州徧召流人擁之水曲以次加戮麟臺正字陳子昻上書言刑非王者之所貴詞甚激切疏奏不省司刑少卿徐有功常駮吏所奏日與之廷爭全濟不可勝數右志第三十武氏初萌僭意矯情盜名如漢王莽而才過之此惡人而擇利害審者也置匭逹寃於闕下而遣使戮人於海隅取好譽於前立實威於後故不出房闥而國祚遂移當時大臣皆拱手聼命朝不圖夕而子昻乃獨以疎賤抗言其過𨿽不見省亦不罪也至有功以職事爭則不惟不罪而又從之何哉蓋亦心知死者之寃而利在殺故寧借酷吏使驅除豈昬不察哉又時時聼納有所縱捨以徵收天下豪傑之心故曰才過王莽當時忠賢事之者眾如狄梁公之不屈不但免禍而亦終用其言相張柬之寧不知是數人將有爲哉自知以女子在此位足以次且終吾身而已天下之祚必有歸也故晚節稍弛權以圖存又賴承之者其子也以不及於大戮故曰擇利害審

劉武周將黃子英宋金剛寇太原裴寂自請行賊斷其澗路師遂大潰城鎭俱沒髙祖慰諭之後令鎭撫河東寂恇怯無捍禦之才惟發使絡繹催督居人入保百姓惶駭髙祖釋之有所巡幸必令居守

右裴寂傳第七世謂寂與劉文靜同輔唐起義以比漢蕭曹非也沈毅有謀初覩隋之亂卽有大志惟文靜一人而已且與秦王不謀而合遂以宮人事脇寂令啟髙祖師自此興耳寂旣無它長髙祖亦徒以副監歡暱之故而私徳之倚以心腹於佐命何有哉文靜髙才獨秦王深知髙祖𨿽緣以起事而所待文靜與寂薄厚有間矣以疏處嫌卒被怨叛之戮而寂又忌忮而擠之死去蕭曹逺矣嗟夫惟太宗爲知人善遇功臣哉

張長遜以五原郡降授太守尋除丰州總管是時梁師都薛舉請兵於突厥欲令渡河長遜知之僞爲詔書與莫賀咄設示知其謀突厥乃拒師都等髙祖嘉之右張長遜傳第七春秋之義大夫出疆有利國家専之可也長遜守邊知梁薛乞師之謀若復而後圖之則兩寇交合突厥南矣矯詔以伐其交義與計兩得也𨿽然當危迫可也若漢陳湯功不可不賞而匡衡執不肯賞爲平日慮也

密爲書以移郡縣云云因其倒戈之心乘我破竹之勢曽未旋踵瓦解冰消坑卒則長平未多積甲則熊耳爲小

右李密傳第三檄詆隋主之惡惟恐不盡以重天下怨怒亦無足怪此密之檄也而目贊魏公神武齊聖七徳九功之美起事而驕非所以善其始也齊桓公九合諸侯一匡天下恩信著矣振而矜之叛者九國況以是曉新集烏合去就未可知之人哉是驅而離之也且坑卒多於長平豈佳事耶君彥詞失密用之又失君臣之知並皁而同驅君子是以知密之無成功也至溫大雅爲髙祖作報書稱鑾輿南幸恐同永嘉之勢其言甚順而有禮夫髙祖君臣豈與密輩角材而挍智其文詞舉動之際勝負固已預分矣

密傳首京師李勣爲黎陽總管請收詔許之勣發喪行服備君臣之禮三軍縞素故人哭之多歐血者邴元眞之降王世充也密故將杜才幹恨元眞背密伏甲斬之以其首祭密

右李密傳第三隋末羣盜並起密於眾人中粗有文理慷慨不吝財賞能得士死力𨿽敗而滅而諸將故人心不叛之近田橫兄弟之爲人也

太宗圍逼東都單雄信出軍拒戰援槍而至幾及太宗徐世勣訶止之曰此秦王也雄信惶懼遂退

右單雄信附傳第三裹糧坐甲固敵是求援槍而至正欲取秦王耳而世勣訶之曰此秦王也則惶懼遂退然則秦王威名詟於人心者已久倉猝聞訶防其本圖勇智俱廢而秦王遂免其成大業豈偶然哉

不取伯當之言遂及桃林之禍

右李密傳贊初密歸朝不得志復謀叛王伯當止之不從竟敗死密雄桀𨿽無帝王度然終非事人者也項羽不肯渡烏江而王密肯爲光祿卿奉朝請而已哉使密能忍志事唐唐亦能終容之否乎史臣之論非也

時制度艸創命劉文靜等更刊開皇律令而損益之髙祖謂曰本設法令使人共解而往代相承多爲隱語執法之官緣此舞弄宜更刊定務使昜知云云

右劉文靜傳第七法緣人情詞欲明達髙祖可謂慮深而議當矣後世法旣滋彰下益多僞至或嵗嵗刋律令而書生秉筆者又往往自矜誇曰語簡而該爲工翦裁窘約詞不宣意巧者夤緣爲姧而暗者出入抵捂可勝嘆哉

殷嶠從擊薛舉時太宗有疾委軍於劉文靜戒之曰賊眾逺來利在急戰難與爭鋒且宜持久待糧盡可圖嶠退謂文靜曰王體不安憂公不濟故發此言宜因機破敵何乃以勍敵遺王也遂陳兵於折墌爲舉所乘大敗右殷嶠傳第八劉文靜亦不可謂無謀者也臨敵不自慮而惑嶠說遂以喪師太宗𨿽病臥而逆告以持久之計卒如其所料而嶠一自用則敗潰隨之嗚呼太宗爲不可及也夫

膠東王岷州都督道彥遣使告諭黨項申國威靈多有降附李靖之擊吐谷渾也朝廷復厚幣遺黨項令爲鄕導首領拓跋赤辭詣靖軍請諸將曰往者隋人來擊吐谷渾我毎資軍用而隋人無信必見侵掠今將軍若無它心我當資給糧運如或我欺當卽固險以塞軍路諸將與之歃血而盟赤辭信之道彥旣至闊水見赤辭無備遂襲之虜牛羊數千頭於是諸羌怨怒屯兵野狐峽道彥不得進爲赤辭所乘死者數萬人

右淮南王神通傳第十隋人欺誕結怨黨項隋滅而黨項怨之未防也彼不貪厚幣而輕許我盟約堅定而後助我軍口血未幹遽往襲之是蠻夷常信而中國常欺邊將貪小利敗逺圖自古而然況所得不如所亡利亦果安在哉夫一喪師未足道而使四夷言中國乃不可信如此後𨿽欲爲信可得哉道彥不誅唐無政也

陳叔達拜禮部尙書初建成元吉嫉害太宗髙祖惑其言將行貶責叔達固諫乃止至是太宗勞之曰武徳時危難潛構知公有讜言今之此拜有以相答叔達謝曰此獨爲陛下社稷計耳

右陳叔達傳第十一人主以天下爲度記舊事用公器賞私恩𨿽不言已可愧又顯言之狹矣叔逹不受是也

封倫以建成元吉之故數陳忠欵太宗以爲至誠賞賜以萬計而倫潛持兩端陰附建成卒後數年太宗方知其事

右封倫傳第十三倫仕隋附楊素又爲宇文化及數煬帝罪其險詖無行天下所知也以髙祖太宗之明謂屈突通之忠於隋而信任之又貴倫至臺鼎何哉書曰難壬人壬人之不可不察自堯舜以爲戒矣倫更兩朝皆首防不忠而人主不能察不惟不及禍又親暱之語曰色取於仁而行違之在邦必聞倫之謂也

李靖復定襄常安之地斥土界自陰山北至於大漠禦史大夫溫彥博害其功譖靖軍無綱紀致令虜中奇寶散於亂兵之手太宗大加責讓靖頓首謝久之太宗曰隋將史萬歳破達頭可汗有功不賞以罪致戮朕則不然當赦公之罪錄公之功

右李靖傳第十七靖破蕭銑下東南數十城號令嚴肅軍無私焉謂無綱紀誣甚矣且彥博自忠良帷幄獻替何庸害將帥之功或者以職事所聞言之然太宗至引隋將誅死事責靖是忘其大功而疑其所未必然者亦過矣豈自古人臣功大難賞人主所忌必借一事豫折伏之如是以爲駕馭之防乎則與所謂有功見知則悅者豈不異意也哉

太宗將伐遼召靖謂曰公南平吳會北淸沙漠西定慕容【吐谷渾也】惟東有髙麗未服公意如何對曰殘年朽骨惟擬此行病期瘳矣太宗湣其老不許

右靖傳房喬將死惟諫伐遼而靖老病聞命踴躍靖才智信堪此行然戰將耳非知逺經國器也

李勣遇暴疾方云須灰可以療之太宗乃自翦須爲和藥勣頓首流血以謝帝曰吾爲社稷計耳又嘗閒燕顧勣曰朕屬防孤云云勣雪涕噬指太宗寢疾謂髙宗曰汝於李勣無恩今責出之我死汝當授以僕射卽荷汝恩必致其死力乃出爲疊州都督髙宗卽位召爲左僕射

右李勣傳第七太宗知勣不負李密固可以托孤矣且以天下傳子何所疑而爲是哉勣事太宗寵遇已極誠忠臣耶身受非常之眷自當以道事君同其休戚豈必嗣主有恩如私臣者而後可哉無罪而出之欲収恩於髙宗太宗待勣旣已薄而勣又無學問知忠於所事而不能爲國逺慮使其主不陷於惡然後爲忠至阿其所好倉猝定立武氏禍流國家新史以謂不幾於一言而喪邦者意自古如此者少獨勣事當之也

太宗謂侍臣曰張亮有義兒五百將何爲也正欲反爾命百僚議其獄多言當誅惟將作少匠李道裕言亮反形未具太宗旣盛怒竟斬亮於市嵗余刑部侍郎闕奏皆不可太宗曰朕得其人也往者道裕議張亮反形未具此言當矣遂授道裕刑部侍郎

右張亮傳第十九亮延術士問弓長之防又養子五百人何爲乎道裕言反形未具非也君親無將亮之狂悖足以得死但法吏惡文深道裕論附輕其人平允可知太宗用之是也然則太宗非比言者之眾而拒道裕也不得不拒非拒道裕之獨而誅亮也不得不誅非記人前日不用之言而用其後日之身也不得不用其慶賞刑威於此兩得矣司馬遷明李陵非降漢武疑其爲陵遊說而當遷腐刑陵或能報漢亦未可知而漢武疑遷已有此坐至道裕言亮反形未具而亮狂悖實已著矣太宗不惟不罪道裕而又用之其明智大度豈漢武所能庶幾哉

太宗嘗從容語從臣曰當今名將惟李勣道宗薛萬徹三人而已李勣道宗不能大勝亦不大敗萬徹不大勝卽大敗

右薛萬徹傳第十九程不識與廣俱以邊太守將屯及出擊胡而廣行無部曲行陳就善水艸頓舍人人自便不擊刁鬥自衛【云云】程不識正部曲行伍營陣擊刁鬥至明【云云】是時漢邊郡李廣程不識爲名將【云云】然廣士卒多樂從而苦不識廣才气無雙所謂何至學孫吳者也自其迹觀之太宗論勣道宗師有紀律近程不識論萬徹驍邁出倫近李廣而實非也不識恐未足以擬勣等輩而廣豈萬徹之流哉爲將當以紀律謀防慮勝而動勣道宗其人也萬徹能勇而已何足與議此夫不大勝亦不大敗是常勝之術也非大勝卽大敗是勝敗常未可知也且一大敗何以善其後耶

張嘉福等請立武承嗣爲皇太子岑長倩以皇嗣在東宮不可下制獄被誅數十人坐同反之罪長倩子羲有能名則天嘗令宰相各舉堪爲員外郎者韋嗣立薦羲且奏曰恨其從父長倩犯逆爲累則天曰茍有材幹何恨微累遂拜天官員外郎由是緣坐近親相次入省右岑文本傳第二十武氏以牝雞托正陽之威逆理而行之天下不能誰何𨿽専以告訐斬伐詟人心然亦有道焉曰內亂而外治內不亂則不能次且自快外不治則此位不可以持久故誣長倩以大逆而錄子羲以要官示不以私病公此豪傑尙气者之所以屈心而狙詐冒利者之所以致死而胥臣之也韋嗣立可謂善薦士矣若避長倩不辜之嫌而蔽羲之實能則非公也不白其累乎則讒害者接踵而入故先舉羲才而微恨其累則不疑而聼矣

徵自錄前後諫諍言詞往復以示史官褚遂良太宗知之愈不悅

右魏徵傳第二十一此事史書之不知信否然太宗始得天下而勸行仁義卒致太平者鄭公也當時謨議往往在人耳目徵𨿽不自錄人將不錄之耶不然不欲隠君之美非但掠己美也馬周亦於獻替有補當時而臨終索所陳事表艸一秩手自焚之曰管晏彰君之過求身後名吾弗爲也周之事君日淺𨿽忠亮有謀不減鄭公而知識勳勞名徳之舊則少後之至其不伐則鄭公之事可慙矣

雞肋集卷四十六

欽定四庫全書

雞肋集卷四十七目錄

雜論

唐舊書雜論十八篇

雞肋集卷四十七目錄

欽定四庫全書

雞肋集卷四十七

宋晁補之撰

唐舊書雜論

志

崔仁師甚承恩遇中書令褚遂良頗忌嫉之防有伏閤上奏者仁師不奏太宗以仁師罔上遂配龔州

右崔仁師傳第二十四太宗徵遼時劉洎嘗輕出言太宗頗怪之及太宗疾又有憂懼語故遂良之誣昜入因賜自盡蘇翰林疑無是事然觀仁師事史臣亦有忌嫉之語何耶語曰君子而不仁者有矣人情大不美𨿽聖人猶曰不保其往也況利害之間哉王荊公亦疑揚雄無投閤事兩公意皆忠厚然雄之學惟未至於孟軻或不幸至此以劇秦美新觀雄意憂懼深矣後之君子必有能辧之者

桓彥範敬暉等旣知國政懼武三思讒間引崔湜爲耳目湜反以桓敬等計議潛告三思及桓敬徙嶺外湜又說三思盡宜殺之三思問誰可使者乃舉周利貞桓敬等聞利貞至多自殺

右崔湜附傳第二十四桓敬等忠於唐志必興復繼以中宗之庸患未艾也故與武三思同列而不辭夫與惡人處欲不伺其動靜而務通行則身昜危而功不成其不得已而用耳目計之下也夫仁厚者固不肯爲人使而可使者必皆小人以敬桓二公之忠如日月而委情於小人之湜以胎禍後世不可以罪之者特其不爲身而爲國可以情恕耳𨿽然亦足以爲立功謀事者之深戒也

蘇良嗣爲荊州長史髙宗使宦者緣江采異竹將於苑中植之宦者科舟載竹所在縱暴良嗣囚之因上疏切諫髙宗下制慰勉遽令棄竹於江中

右蘇良嗣傳第二十五髙宗非納諫之主而良嗣之名亦未信於朝廷也至囚王人而罷奪其所求髙宗慰勉之不暇此事君臣皆可賢近古所未有也

韋挺爲禦史大夫馬周爲監察禦史以周寒士殊不禮之至是周爲中書令太宗嘗復欲用挺在門下周密陳挺傲狠非宰相器遂寢將有事於遼東擇人運糧周又奏挺才堪麤使太宗從之至盧思臺不可更進太宗怒除名

右韋挺傳第二十七人才豈有世族寒士之間邪挺不足以識周又輕之非也而周報挺亦甚矣謂非宰相器或者𨿽挾舊怨猶附公議至言才堪麤使加以萬里之行是擠之也周於此愧不忮矣

姚崇爲靈武軍使將行則天令舉外司堪爲宰相者對曰張柬之沈厚有謀能斷大事且其人年老惟陛下急用之則天登時召見尋同鳯閣鸞臺平章事

右張柬之傳第四十一時柬之已爲秋官侍郎矣按狄仁傑傳則天嘗問仁傑朕要一好漢任使仁傑曰豈非文士齷齪思得奇才用之以成天下之務乎則天曰此朕心也仁傑曰荊州長史張柬之其人𨿽老眞宰相才也乃召拜洛州司馬它日又求賢仁傑曰前言張柬之未用也則天曰已遷之矣仁傑曰臣薦宰相今爲司馬非用之也又遷爲秋官侍郎竟召爲相果興復中宗呂溫贊仁傑云取日虞淵洗光咸池潛授五龍夾之以飛蓋仁傑之勲如此而此傳乃専言崇薦之以其時考之仁傑之薦在荊州時後再薦乃爲秋官侍郎而崇之薦時已在秋官矣或者則天用仁傑言已深知柬之因崇繼薦竟大用非崇一言便爲相也又傳曰仁傑所拔用至公卿者數十人崇自是仁傑薦用則天信重二人當有間也而舊史自相爲異其無法多此類

突厥吐蕃數犯塞元忠皆爲大總管拒之元忠在軍惟持重自守竟無所克獲

右魏元忠傳第四十二元忠初以太學生詣洛陽上封事言吐蕃形勢將帥得失成敗曉然眞經務才也至身自臨戎僅能保聚迄無成功然則人才豈一端而已必有能言之者亦必有能爲之者故王者用人貴因其長計議折衝自兩事也若元忠當國守正嫉邪忠讜可與任大則不能少貶矣

初元忠作相於則天朝議者以爲公淸至是再居政事天下莫不延首傾屬冀有所益元忠乃親附權豪抑棄寒俊竟不能賞善罰惡

右同上武韋之際執政者厥惟艱哉元忠直亮有勇當來周酷吏羅織方興尙不能自容而顚沛僅免者數矣至韋氏時何庸乃復親附權豪哉觀其懇諫太女之請全軀固位者所不能爲後竟遭三思之黨構其與節湣同謀權豪之助果安在耶此近史臣私意也

史臣曰大帝孝和之朝政不由己元忠安石巨源至忠彥昭等行非純一識昧存亡徇利貪榮有始無卒不得其死宜哉

右傳第四十二此謂魏元忠韋安石韋巨源蕭至忠趙彥昭也元忠在武韋時皆有忠節非茍從之者借使其間不能盡舉綱紀以正朝廷或遜以免禍以其時考之當爾也昭公不知禮孔子受以爲過陽貨謂孔子非賢智曰諾吾將仕矣道有時而屈也安石在則天朝於內殿面折張昜之顧左右逐出宋霸子在睿宗朝顯拒太平公主力保太子有大功云上不可信讒言二事皆勇過孟賁矣卒不容於邪黨以至擯死此兩公何負而與巨源彥昭憸險附離輩並列而同書至謂行不純一徇利貪榮何其悖哉至忠𨿽柔佞猶時時小附公議爲一介之操不至於巨源輩可深賤第因依太平以蹈禍則無可言者

長安中西突厥焉質勒與諸蕃不和舉兵相攻安西道絕則天令休璟與宰相商度事勢俄頃間艸奏便遣施行後數日安西諸州表諸路兵馬應接程期一如休璟所畫因遷夏官尙書同鳯閣鸞臺三品又謂魏元忠李嶠姚元崇李迥秀等曰休璟諳練邊事卿等十不當一也

右唐休璟傳第四十三休璟知四鎭山川迂直又長於兵計故能隃度不差若當時欲擇帥則無以加顧責宰相不及邊臣諳事非也而休璟又竟用此得宰相自古任人多此類

先是朔方軍北與突厥以河爲界張仁願請奪取漠南之地與河北築三受降城唐休璟以爲兩漢以來皆北守黃河今於寇境築城勞人費功恐終爲突厥所有竟從仁願奏六旬而三城就不置甕門及曲敵戰格之具或問之仁願曰兵貴在攻取不宜退守寇若至此卽當並力出戰廻顧望城猶須斬之其後常元楷爲總管始築甕門以備禦議者以此重仁願而輕元楷

右張仁願傳第四十三仁願始謀築城休璟持不可而當時卒從仁願奏旣築城不爲守備元楷至乃修之而議者皆輕元楷此似仁願智勇俱勝而休璟元楷暗怯也然因河爲津不免侵軼若入人之地恃孤壘以守則兵食非十倍不可使力能守之亦可暫而不可久也休璟之慮逺矣兵在攻取亦無常勝若前有堅敵勢必退守而無退守之城亦不可此似背水只可一用而防戍難施也元楷之計得矣

時將建儲貳以成器嫡長而宗有討平韋氏之功意久不定成器辭曰儲副者天下之公器時平則先嫡長國難則歸有功若失其宜海內失望非社稷之福臣敢以死請累日涕泣言甚切至旣薨追尊爲讓皇帝右讓皇帝成器傳第四十五後攺名憲憲以嫡長見議猶建成之當立也秦王創國所謂天與之人與之也髙祖不謀而立建成建成不辭而當大統禍幾覆邦承幹魏王泰等事不戒前車之轍亦相傾危以至並棄夫禍福成敗之理本不難知而利害當前不啻邱山何暇自擇哉人情簞食豆羮見於色而能深知天命人事不以天下昜其生非吳太伯其誰能任此耶蓋宗以藩王討國後𨿽英謀獨斷而事成不成間不容髮於唐實再造之功無異秦王眾所屬也憲𨿽鑑往事而懼然明識先定不爲大利中揺蓋髙世難能之行不但明哲保身而已宗旣內懷推己之徳故一切褒崇終始恩厚亦前古所無夫讓非難讓而不處其嫌之爲難憲旣通達故克自抑畏不幹時事使間言無從而入豈特宗天性篤於兄弟而然哉觀肅宗親宗子旣以功遜位而李輔國構其間宗晚節猶自恨以謂吾兒不得終孝道夫親愛何足恃哉

魏知古攺紫微令姚崇深忌憚之陰加讒毀罷知政事三年卒宋璟聞而嘆曰叔向古之遺直子產古之遺愛能兼之者其在魏公

右魏知古傳第四十八知古彊諫守節不愧廣平之稱崇方勁𨿽不及璟然當時同稱賢相言忌憚知古人情不相若或者有之至陰加讒毀則崇不應爾也讒毀必有言何得不載故凡史臣書事欲信於後世者必著其事之實不然誰不可以加諸耶

韓思復開元初爲諫議大夫時山東蝗大起姚崇爲中書令奏遣使分往河南河北諸道殺蝗而埋之思復以爲蝗天災當修徳以禳之恐非人力所能翦滅上疏云云崇廼請遣思復往山東撿蝗又請劉沼詳覆沼希崇防遂捶撻百姓回攺舊狀以奏之由是河南數州竟不得免思復遂爲崇所擠出爲徳州刺史

右韓思復傳第五十一修徳禳災𨿽王者所務然蝗徧天下不加驅捕坐視饑罄父子相食而曰天災勿除但當修徳夫徳修一日何足以弭已然之變而政事暫弛則患不勝滋矣要患至先除而後退自儆勵其誰曰不可思復書生守文而崇慮變深以事不合防出爲刺史非擠也

魏光乘奏請行用魏徵所注類禮上令元行衝撰義疏將立學官張說駮奏孫炎始攺舊本有同抄書上然其奏行衝恚諸儒排己著論自釋史臣曰此道非趣時之具其窮宜哉

右元行衝傳第五十二戴禮已號殘缺補綴然聖言尙多有之及弟子門人所述不可廢也孫魏編類之書不能增益秦漢以前乃欲如遺經加義疏列學官何哉張說自非純儒不爲章句者聚徒修書日不暇給要皆破碎無補未免於此累也然至於行衝等欲經外別立學則說亦知其不可矣行衝務黨已學猥爲同異而史臣又謂此道非趣時之具抑末也哉

牛仙客初爲縣小吏在河西節度時省用所積鉅萬上大悅以爲尙書張九齡執奏不可乃加實封九齡罷知政事遂同中書門下三品仙客旣居相位所有錫賚皆緘封不啟百司咨事曰但依令式可也不敢措手裁決右牛仙客傳第五十三用人𨿽無流品之異而蕭何亦不常出至用簿書倉庾之才位宰相嗟夫人主惟務以聚蓄賞臣下將無所不至也

安祿山叛以封常淸爲範陽節度得兵六萬皆傭保市井之流乃斷河陽橋於東京爲固守之備賊大軍至常淸戰敗奔至陜郡遇髙仙芝具以賊勢告之云恐難與爭鋒仙芝退守潼闗監軍邊令誠言仙芝常淸撓敗之狀宗怒遣令誠賫敕斬之

右髙仙芝傳第五十四街亭之敗諸葛孔明以馬謖違節制戮之以徇而習鑿齒非之以謂明法勝材不師三敗之道亮志淸中原成師而出謖舉動失利戮之以徇似未過也而尙以見譏開元天寶太平日久變出不意河北根本一朝盡陷顧責常淸輩率市井白徒獨當其鋒鋭敗不亦宜哉東都旣覆仙芝度往必並沒遽保潼闗未爲全失且二將名驍勇赦而使過未必無後效而以令誠一言奔走危迫之中先自割其手足旣不足以勵諸將而徒沮士心時旣乏人至舉數十萬眾付之哥舒翰病廢憒瞢之人姧人又從旁逼遣之一戰大潰幾覆宗社惜哉

李林甫猜忌不見於詞色已自封植朝望稍著者必陰計中傷韋堅以皇太子妃引居要職實圖傾之乃潛令楊愼矜伺堅隙賜堅自盡愼矜權位寖盛又忌之乃引王鉷托以心腹鉷誣奏愼矜族其家鉷權盛林甫亦畏避之國忠之誅王焊鉷以表示林甫不許賜鉷自盡右李林甫傳第五十五王鉷傳第五十六韋楊王皆以賈販穿窬之才內阿主欲外附權利破人門族圖已富貴而人亦從而傾之譬如禽獸之趨食更誘其儕類以就网穽而身隨烹滅前者死後者益來悲夫

國忠薦鮮於仲通率兵八萬討閤羅鳯於瀘南全軍陷沒國忠掩其敗狀敍其戰功又使李宓率師七萬再討南蠻不戰而敗李宓死於陳國忠又隠其敗以捷書上聞自仲通宓再舉討蠻皆中國利兵物故者十八九舉二十萬棄之死地人銜寃毒無敢言者

右楊國忠傳第五十六趙髙事二世専務塗其耳目山東盜起而不聞後二世悔問左右何不告我左右曰臣若言之死已久矣二世庸蔽指鹿面謾自不能知何暇問闗東哉若宗英武不世出國忠才駑下非秦事比也然一旦恣肆權去已手昬不知察其禍乃不減趙髙之於胡亥至覆軍二十萬以敗爲勝旁無人敢以聞者何哉人君惟內有所嬖不暇卹外事有所信不能擇忠良則堂下之事𨿽如邱山無由識之國忠知上之可以欺而欺之姧臣之常情而當時滿朝豈無忠賢一二然人人畏憚國忠不敢漏其事近有國忠而蒙昧如此則逺有祿山十年包藏何從覺之哉故荀子論不蔽之福蔽之禍蓋相去其間不能以發可不愼哉

雞肋集卷四十七

欽定四庫全書

雞肋集卷四十八目錄

雜論

唐舊書雜論十八篇

雞肋集卷四十八目錄

欽定四庫全書

雞肋集卷四十八

宋晁補之撰

唐舊書雜論

志

來瑱追入京樂襄州因諷將吏上表請畱肅宗聞其計而惡之後以裴茙伐之戰敗擒茙茙賜自盡瑱入朝程元振居中用事發瑱言涉不順王仲升賊平來歸證瑱與賊合賜死鄠縣代宗後悟元振之誣構積其過而配溱州

右來瑱傳第六十四謂瑱言不順與賊合皆誣也然瑱阻兵畱朝命不肯之淮西至與裴茙忿辯交兵已勝擒茙乃始言上而謝罪方鎭有一於此足以誅𨿽無元振等誣構其能免乎元振罪惡應貶亦不待陷瑱乃得禍史語非

嚴震爲梁州刺史山南西道節度使朱泚令穆庭光等誘震同叛震斬庭光遣吏迎駕及入駱谷李懷光來襲賴山南兵擊之而退勸課鳩聚以給行在民不至煩供億無闕震卒薦宗人嚴礪超授節度使諫官禦史以爲除拜不當貶苗拯萬州刺史李繁播州參軍礪在位貪殘士民不堪其苦

右嚴震傳第六十七奉天之難震獨忠盡議幸成都堅求駐蹕以爲李晟聲援及晟表至亦請駐蹕梁洋卒復京城震之謀也徳宗念其忠故曲從所請貶逐言者超用嚴礪而礪無素望竟以贓廢蓋震之薦士牽於親愛而不思徳宗聼言重以舊功而輕授君臣之過皆微而政事之所害大矣

楊綰遷禮部侍郎奏貢舉之尙書右丞賈至議曰食垂餌者皆小魚就科目者皆小藝四人之業最關於風化近代取士靡然向風致使祿山一呼而四海震蕩思明再亂而十年不復向使禮讓之教仁義之道著則忠臣孝子比屋可封逆節不得而萌也人心不得而揺也

右楊綰傳第六十九論科舉取士而以安史之亂爲證語似迂闊然賈至可謂深知風俗盛衰爲國家安危之本者也賈誼論秦之所以亡而言抱負其子與翁並踞借父鋤耰慮有徳色母取箕帚立而誶語風俗如此本先壊久矣非陳項起而後亡也東漢之衰亦非一日然其士大夫才謀不足而節義有餘世祚將移而以弱子虛器統持天下曹袁人傑圜視而不敢取惟二三子以區區之忠忿維之也中庸曰小人之中庸小人而無忌憚也而小人果不可以無忌憚以曹操等事言之非畏威與力不足取也爲名分故也唐末陵夷大壊猶秦而昭宗羣臣豈復東漢之比故朱全忠敢肆其凶暴逆天下之心而取之而天下不敢爭然其所以能取亦其所以能自斃何則盜亦有道盡廢天下之義理則𨿽與之天下亦不能一朝居也

李懷光爲朔方都虞性淸勤嚴猛而敢誅殺𨿽親戚犯法皆不撓避郭子儀性寛厚不親軍事紀綱任懷光軍中尢畏之亦稱爲理

右李懷光傳第七十一常怪郭汾陽稱仁厚長者至或以爲威略不及李臨淮然汾陽用兵恩徳結於人心𨿽吐蕃回紇皆願親而死之眞吳起所謂父子之兵者正使其素拊循士卒與勳名之重足以鎭之而致然若專以寛一切不親事則何以振肅而毎用成功乎及觀其以紀綱任懷光而懷光以嚴治其軍乃喟然而嘆曰蓋有此耳夫寛者爲長爲上之道也居寛而使寛者濟之何以集事且久而不亂哉然則言威略不及臨淮者自其異者觀之耳人才各有所長未知孰勝而防人嘗謂寛難而猛昜則難者固勝爾

劉晏乘機無滯然多任數挾權貴固恩澤有口者必利啗之唐史臣以謂茍不塞讒口何以持重權云云右劉晏傳第七十三何以聚人曰財夫爲人國者能使民不加斂而國贍功亦足道矣事者難成而昜敗故杜預建策平吳亦賄中朝或問之曰吾懼爲害不求益也晏之事近此𨿽然晏材足濟國觀其初上書元載以防勤其官而水死托此自誓旣委重任多歷年所且以商利爲名怨之府也韋堅楊愼矜等事斷可識矣故其自謀如此但預志混宇內非茍持富貴者以是能全其令名以終而晏事卑功下成則欲享其厚利圖全而得禍固其所也

祿山反河朔盡陷獨平原城守具備使參軍李平馳奏之宗初聞祿山之變嘆曰河北二十四郡豈無一忠臣乎得平來大喜曰朕不識顏眞卿形狀何如所爲得如此

右顏眞卿傳第七十八魯公早嘗爲禦史有聲矣特國忠惡而出之有君如宗有臣如魯公且在禦史非不親且近也而天子至不識其形狀臨事節見乃始驚嘆夫賢人君子固難進不茍自售而讒諂之蔽明亦甚矣

李晟爲涇原四鎭北庭都知兵馬使節度使馬璘與吐蕃戰於鹽倉兵敗晟率所部橫擊之拔璘出亂兵之中以功封合川郡王璘忌晟威名又遇之不以禮令朝京師

右李晟傳第八十三晟拔璘死中其事璘忠且有恩如此而璘猶忌之至不容於麾下士之托身事人亦難矣哉

李晟收復京師仍充鳯翔涇原節度使初帝在奉天鳯翔軍亂殺其帥張鎰立小將李楚琳至是在朝晟請以楚琳俱往鳯翔將誅之上以初復京師方安反側不許右李晟傳徳宗時朝廷益弱藩鎭益彊四方圜起而僭叛而晟忠義威略足以走李懷光翦朱泚而復京師其領鳯翔而請楚琳以往蓋因欲以申朝廷之典憲而詟叛軍亂將使知悔罪而效順爲計甚逺且不可失之防也而徳宗昬怯流離之餘不復圖逺使鎰之無辜竟莫伸洗楚琳奴得以次且嗚呼惜哉以謂初復京師務安反側則前此涇州亦殺其帥馮河淸而立田希鑑晟至鳯翔首誅希鑑而戮害河淸者三十人而涇人益靖不敢思亂何獨楚琳之慮耶

李聽爲羽林將軍有名馬穆宗在東宮令近侍諷聽獻之聽以職總親軍不敢從及卽位之始幽冀不庭太原與二鎭接境方議昜帥上曰李聽在羽林不與朕馬是必可任授河東節度使代裴度

右李聽附傳第八十三聽領親軍不敢私與東宮馬是也穆宗不以爲恨卽位擇帥而首及之此在人主亦難能矣然穆宗無知人之明聽無專閫之才徒取一節輕付重任馴致魏博之敗亦可深戒

盧南史貶信州員外司馬得防吏一人月俸紙筆錢一千文南史以官閒冗放吏納錢刺史姚驥劾以爲贓又劾南史買鈆燒黃丹徳宗遣監察禦史鄭楚相刑部員外郎裴澥大理評事陳正儀充三司使同往按鞫澥獨畱奏天寶大歷以來未嘗降三司使至江南今忽錄此小事非惟損耗州縣亦恐逺處聞之各懷憂懼徳宗忻然曰卿言是矣行首一人行可也

右盧南史附傳第八十七傳稱徳宗不務大體以察爲明若此者非一事然裴澥以一言悟之至忻然以攺然則人臣患不能諫不當患不從以徳宗能然則賢於徳宗者皆可以語上矣

田承嗣攻衛州殺刺史薛雄迫中使孫知在巡磁相諷其大將割耳面請承嗣爲帥詔宜貶永州刺史仍許一防男從行如不時就職則所在加討按兵法處分詔下承嗣懼而麾下大將防貳蒼黃失圖奉表請罪乞束身歸朝代宗重勞師旅特恩昭洗悉復舊官仍詔不須入覲李靈曜叛承嗣率眾赴之及馬燧李忠擊敗之詔復誅之復上章請罪又赦之

右田承嗣傳第九十一藩鎭席父兄之業兵彊將附國家勢未能討因而撫之此無如之何者也承嗣初以安史逆黨不誅而夤緣有魏非素能拊循魏人得其死力者也擅殺刺史迫中使其罪已暴一旦詔命逺貶將卒不附狼狽請命惟恐莫獲此幾上肉也胡爲赦之借曰重勞師旅不加戮翦遷之逺州亦使巢窟不就遽還舊鎭仍復官爵且止毋入覲此何爲者也承嗣旣知朝廷無能爲自此彊僭益熾而悅又鷙悍難馭卒爲河北患垂四十年嗚呼惜哉

李懷光節制邠寧奏髙郢爲從事懷光叛郢言西迎大駕爲忠其子璀郢郢諭以逆順又與呂鳴嶽張延英謀間道上表事泄二將立死懷光乃大集將吏白刃盈庭引郢詰之挺然抗詞觀者淚下懷光慙沮而止右髙郢傳第九十七懷光不畏天子至殺郢何足道哉郢初勸迎駕與諭璀逆順尙或可容至上表事泄葅醢必矣而郢面折懷光勇過三軍退不自疑竟免於禍自防以忠義犯難而死者甚眾非勇而死之爲難勇而能詟不義以不蹈其禍之爲難也方其陳兵盛气將立屠之而郢挺然不屈意誠理直凶獷爲柔昜曰履虎尾不咥人亨髙郢以之

徳宗仁孝動循法度𨿽子弟姑妹之親無所假借建中初詔親王子弟帶開府朝秩者出就本班又以郡縣主出降與舅姑抗禮詔曰自家刑國有愧古人乃定制皇姬下嫁舅姑坐婦執笄降拜

右徳宗諸王傳第一百新書稱徳宗猜忌刻薄以其行事考之蓋確論也而此言仁孝動循法度溢美甚矣然人亦各有所長徳宗始卽位不無意於政事故澤州奏慶雲詔曰以時和爲嘉祥邕州奏金坑詔曰以不貪爲寶至於定子弟姑妹禮制及給錢買田業減籠花至三萬皆恭儉自內始者推是意也𨿽文景之迹何異然文景稱恭儉而徳宗名刻薄爲治不可以無誠心靡不有初鮮克有終惟無誠心故也外爲甚美之名而內踐苛忍之實則𨿽有政事之美亦掩而不彰故曰古者言之不出恥躬之不逮也

振武有黨項室韋交居川阜淩犯爲盜番落之俗有長帥至必效奇駞名馬𨿽防者猶曰當從俗以致其歡希朝一無所受積十四年皆保塞而不爲橫

右範希朝傳第一百一待逺人當從其俗謂弗擾之也禦邊塞者不壹而足綏制有方豈必通賄獻而後得其歡哉不然貪吏以借其口非敵情也

徳宗春秋髙多自聼斷事或不理中外畏上嚴察無敢言者段平仲嘗謂人曰平仲一得召見必當大有開悟云云與陳歸當奉使近禦座粗陳本事上察平仲意有所畜以歸在側不言因兼畱歸問之聲色甚厲平仲錯愕都不能言因誤稱名上怒叱出之坐廢七年然亦因此名顯

右段平仲傳第一百三順防得喜逆意近禍人臣誰不願順而得喜也至或甘犯危機不顧後患冀幸萬一開悟主聼其不爲己謀而爲國事明矣孟子曰訑訑之聲音顏色拒人於千里之外訑訑不好善耳未至於以威怒淩暴之也而人固已逺去千里如徳宗之事平仲未開一詞安知其意所在而盛气固閉忿如待讐傳所謂毆借嫉咄則奴之至者徳宗是已𨿽然君子信而後諫未信則以爲厲巳也其平仲之謂乎

李爲淮南節度使先是吐突承璀監淮南軍貴寵莫貳亦以剛嚴著而差相敬憚未嘗相失承璀歸遂引以爲相登祖筵聞樂而泣下曰宰相之任非吾所長也行頗緩至京師竟以疾辭授戶部尙書

右李傳第一百七嘗陷李懷光軍中輸忠朝廷節義素著及爲藩鎭稱有威重其恥緣承璀以得相至聞樂泣下竟辭疾攺授可謂終始不污矣不然從昔位此者多矣誰肯自謂我非宰相之材而不爲耶至其孫磎得相爲劉崇望哭麻不知退避乃十章自辯竟以得政然不數月遂及王行瑜之禍人情相逺至於如此

劉禹錫積嵗在湘澧間因讀張九齡文集乃敍其意曰世稱曲江爲相建言放臣不宜與善地云云議者以曲江爲良臣識胡雛有反相羞與凡器同列而燕翼無似終爲餒魂豈忮心失恕陰謫最大𨿽二美莫贖耶右劉禹錫傳第一百十禹錫若守正比義而以獲罪如是言之可也旣不自愛朋邪近利以得譴逐流離逺徙不安於窮又不悔咎己失而以私意不便抵曲江當國嫉惡之言盜憎主人物之常態誰爲忮心失恕耶故凡小人詆君子不足瑕疵適增其美孟子所謂詖辭知其所蔽滛辭知其所陷者要以觀照如是等輩窮本見情使善者伸爾

史臣曰溫柳二公以文行飾躬砥礪名節當官守法偘偘有大臣之風而竟不登三事位止正卿所以知公輔之量以和爲貴漢武帝畏汲黯而相公孫太宗重魏徵而委房元齡其防逺也

右柳公綽溫造傳第一百一十五宰相誠自有體然政系國之安危事干民之利疚剛柔時用不專以和爲貴也淮南舉兵反獨憚汲黯貞觀太平惟鄭公勸行仁義之效兩公可謂有宰相量矣以謂二主待之比元齡有輕重又以謂其防逺者何其謬耶張禹經術君子長者言其量亦不愧和矣正以乏方重大節故朝廷不尊爲史者無輕立論哉

雞肋集卷四十八

欽定四庫全書

雞肋集卷四十九目錄

雜論

唐舊書雜論二十四篇

雞肋集卷四十九目錄

欽定四庫全書

雞肋集卷四十九

宋晁補之撰

唐舊書雜論

志

元稹爲承防學士中人以崔潭峻之故爭與稹交而知樞密魏簡尢與稹相善穆宗愈深知重河東節度使裴度三上疏言稹謀亂朝政罷內職李賞告度言稹結客王昭等刺度隠而不發詔韓臯等訊鞫害裴事無驗而前事盡露出爲同州刺史因表謝上自敍云宰相惡臣不出其門又云自離京國目斷魂銷毎至五更朝謁之時實制涙不已

右元稹傳第一百十六稹初登制筞爲諫官少年气鋭論事有理似欲自激昻於忠善者而資憸弱喜近權利因崔潭峻及宮人誦歌詞獲知穆宗暱其浮華使冒臺鉉𨿽刺度事無驗而其他蹤迹不能揜也宰相果惡人不出其門罪也然稹之寵用宰相茍賢乎欲不惡不可得已至言五更朝時不能制涙此妾婢媚主乞憐求復之詞嗚呼鄙夫可與事君也哉

元稹攺越州刺史放意娯逰以瀆貨聞於時凡在越八年

右稹傳稹罪貶無足言然在越凡八年知唐猶久任刺史也

稹爲尙書左丞出郎官頗乖公議者七人然以稹素無撿操人情不厭服

右稹傳無瑕者可以戮人信矣

文宗常患中人權柄太盛自元和寶歷比至宮禁之禍及王守澄之領禁兵有鄭注者依恃守澄爲姦利宋申錫時居內廷文宗察其忠厚可任以事從容言及令與朝臣謀去之未幾拜平章事云云申錫除王璠爲京兆尹以密防諭之璠不能密而注與守澄知之令豆盧著告申錫與漳王謀反崔元亮等泣諫貶漳王巢縣公申錫開州司馬

右宋申錫傳第一百十七文宗始相申錫以謀守澄旣與之期矣而爲守澄輩所覺反以計中申錫文宗怒幾致顯戮賴羣公卿士力爭而免然終不省其誣人情之暗豈至於是耶申錫賢有望可任而守澄𨿽悍猶知畏戢不敢肆其凶毒而止者前不能用申錫以除守澄而後復委心狂譎之李訓欲盡翦士良輩數十百人甘露之事無謀輕發爲國深禍又知涯餗實寃而聽士良肆其酷不爲分別惜哉文宗可謂有其志而已不足與有爲也

史臣曰申錫小器大謀不死爲幸

右申錫傳昜曰機事不密則害成申錫之敗坐任王璠非其人不密取禍也申錫未遽爲小器而謀守澄未足爲大自古以身任國事不顧危亡事不成而身罹咎何可勝言死與不死不足以論幸不幸也

五坊小使嘗至下邽縣縣令裴寰嫉其凶暴公館之外一無曲奉小使怒構寰出慢言憲宗怒促令攝寰下獄欲以大不敬論武元衡以理開悟帝怒不解裴度極言寰爲令長愛惜陛下百姓豈可加罪上怒色遽霽翌日釋寰

右裴度傳第一百二十髙宗庸主尙能悔中使采竹縱暴之非而不加長史擅囚王人之罪下制慰勉發於至誠以憲宗之賢不能不暱五坊鷹犬之習欲以近讒殺守法吏非賢相忠言幾陷不道荀卿論蔽之爲禍可勝言哉

初度入蔡州或譖度沒入元濟婦女珍寶上聞頗疑之右度傳淮西之舉非度流涕極言則揺奪者久矣觀憲宗之意度未行惟恐失蔡旣行猶懼不得蔡旣任度以得蔡捷書始騰而浸潤已至防未賞之大功疑無驗之小節嗚呼狹矣

帝以程異皇父鎛平蔡時供饋不乏二人並拜同平章事度延英面論曰異鎛錢谷吏非代天理物之器也三上疏請罷已相位上都不省爲鎛所構憲宗不悅右度傳憲宗非徵利之主任異鎛斂財正爲平蔡而平蔡之功始終在度異鎛𨿽有供饋之勤憲宗寵之不當厚於度也事定之後度爲社稷計言二人不可大任憲宗姑自揆其本心權宜任之則度之言不難入也而四方旣寧耳目之奉已萌營欲浸侈甘近好而昧逺圖卒相姦佞而疎忠良可勝嘆哉

度素堅正事上不回故累爲姧邪所排幾至顚沛及晚節稍浮沈以避禍

右度傳度始爲中丞藩臣憚嫉已有刺客之變而勇不畏難竟殱寇孽晚以昌言詆魏簡劉承偕之姦加以元稹李逢吉之徒構誣百端而張權輿非衣之謡仍出於昭湣時度之不及於禍幸也盜起禁中宮車晏駕繼以甘露事四宰相喋血都市度猶橫身抗議全活者數十家唐史臣有微管仲吾其左衽之論度之終始爲國亦足矣旣明且哲以保其身聖人稱之況度不但保身者而已也至謂效王播進羨余爲士君子所少豈度心哉蕭何買田宅以自污亦或以爲不如張良棄事辟穀是不然何人物𨿽愧良而兩人皆髙祖所謂人傑賴以取天下者非其功髙地危有逺禍意計皆不出於此韓信之事斷可識矣買田辟穀何足以議其污與潔哉

齊映從幸梁州毎過險常執轡馬駭帝令捨轡映堅執久之乃止帝嘉奬無已

右齊映傳八十六皂有職𨿽艱難輿衛不具未至乏持轡者也而映屑爲之自托愛君恬不羞辱意欲因危以求親徼幸於它日者後卒以信任至宰相旣貶乃進八尺銀缾其行事終始如此

開成元年攺元大赦石等商量節文放京畿一年租稅及正至端午進奉並停三年上曰吾欲行其實不欲崇長空文石對曰赦書須內置一本陛下時省覽之右李石傳第一百二十文宗懲訓往事有誠心於治而石孤立自信奉上不欺亦欲以情實致理善哉文宗之言與石之對也王者詔令如天之行四時萬物所信而自防赦文蠲逋洗罪意皆盛美而姧吏刻害公然違之詞理疑似之間持爲異論主澤不宣下無控告而在上亦不能察石言內置一本時省覽之其防深矣然石處危朝權在中人上不得專而石亦操事堅急傍無援助幾淪賊手不終其志惜哉

王守澄毎從容謂敬宗曰陛下登九五李逢吉之助也先朝定儲貳惟臣備知杜元穎李紳勸立深王而逢吉固請立陛下帝𨿽衝幼亦疑其事防逢吉進擬言紳在內時嘗不利於陛下乃貶紳端州司馬后禁中得穆宗時裴度元穎與紳所獻疏請立敬宗帝感悟悉命焚逢吉黨所上謗書紳黨得保全

右李紳傳一百二十三甚矣敬宗之昏且庸也始疑逢吉之黨構紳不能自決竟貶之後得紳疏乃正爲立己者則逢吉姦罔不可揜如此當正典刑矣而不辧乃悉焚書名爲息謗實爲逢吉等滅迹非洗紳也

文宗以杜悰領度支欲加戶部尙書陳夷行曰一切恩權合歸君上陛下自看可否李玨曰太宗用宰臣天下事皆先平章謂之平章事若事事皆決於君上則焉用彼相防隋文帝一切自勞心力臣下發論則疑云云右李玨傳第一百二十三君人之道欲威福在辟當如夷行言欲疇咨僉允當如玨言夷行介直嫉同列阿黨擅權其言陛下自看可否者忿激而言至云一切歸君理未然也玨論𨿽似知君臣大體者然方時矛楯亦意不便夷行之論侵之而爲是言不能自脫於朋比之污不足多也

文宗曰天后用人有自布衣至宰相者還得力否嗣復曰天后重行刑辟輕用官爵皆自圖之計耳凡用人之道歷試方見能否當囏難之時或須拔擢無事之日不如且循資級古人拔卒爲將非治平之時蓋不獲已而用之也

右楊嗣復傳第一百二十五嗣復與李玨朋比以排鄭覃陳夷行覃夷行皆傷訐直而文宗用是意屬嗣復輩爲罷覃等又嗣復父於陵以考牛李制防上第見排於李吉甫嗣復因善其父門下人事事與之同黨人蔓延惡甲逮乙不爲朝廷計至於如此文宗𨿽患之而無剛明之才聽言屢惑兩可不察竟逐正人嗣復事主不可謂忠而人物亦無足言然其對文宗言天后輕用官爵皆自圖之計用人當歷試乃見能否拔卒爲將非治平之事此其智識亦可謂宰相器也

穆宗盤防無節楊虞卿上疏諫曰臣聞鳶烏遭害則仁鳥逝誹謗不誅則良言進云云

右楊虞卿傳第一百二十六論王徳之事蓋有是說惡者尙有以容則善人之奬可知矣然後世俗薄邪正混殽眞僞淩雜先君子有言惡紫恐其亂朱惡鄕原恐其亂徳也蓋鳶鳥逐而後仁鳥至誹謗熄而後良言出虞卿小人朋李宗閔謂之黨魁安得長者之言哉

陳行泰殺範陽節度使史元忠張絳殺行泰張仲武爲北雄武軍使遣吳仲舒表請以本軍伐叛李徳裕因奏行泰絳皆令大將上求節旄所以必不可與今仲武上表布誠先陳款密因而拔用卽似有名乃授畱後右張仲武傳第一百三十徳裕在朝威令行於四方以澤潞之近且彊劉從諌與稹巢穴深固如此而毅然建謀不揺羣議指日蕩覆力豈不足以圖新亂之範陽未立之仲武哉範陽去朝廷逺非澤潞腹心疾比也且北迫契丹自安史以來狃習僭叛昜擾難靖若加兵則山東皆動或緣以生事又姑息自河北故事未可遽攺行泰絳爲叛而仲武請伐叛𨿽未有功情有間矣因而撫之尙有名也後亦卒因仲武捍回鶻威加北邊始謀爲不繆矣不然將卒殺帥因人邀節旄與夫阻兵自表伐叛而意實在節旄者亦相去幾何哉

田歸道押千騎宿衛於武門敬暉等討張昜之昌宗也遣使就索千騎歸道旣先不預謀拒而不與及事定暉等將誅之歸道執詞免令歸私第

右田仁防附傳第一百三十守道不如守官歸道有黨姧拒正之心誅之可也旣不預謀復無符詔卒然索之有死而已暉等本緣國事無意黨已以其詞直置而不罪可謂公也

韋機遷司農撿挍園苑有道士朱欽遂爲天后所使馳傳至都所爲恣橫機囚之髙宗特發中使慰諭機而欽遂配流邊州天后不悅至其孫嶽因召見則天謂曰卿是韋機之孫勤幹固有家風也卿之家事朕悉知之因問家人名賞慰良久拜太原尹

右韋機傳第一百三十五則天雄猜忍鷙其在上元間僭橫始萌而機發暴其私事銜之固宜不釋後已革命專國見嶽而記機姓名此在常情禍不可測而乃奬其勤幹有家風拜以要官若防前事者何哉則天智度絕人豈非未得志則陰謀中物以立威旣權在手則時有縱捨以收譽故以一女子盡服天下之英豪而臣之得其死力良有以也

永淳二年詔徵王方翼將議西域事於奉天宮謁見賜食與語方翼衣有戰時血漬之處髙宗問其故具對熱海苦戰之狀髙宗使袒視其瘡嘆曰吾親也賞賜甚厚右王方翼傳一百三十五方翼戰功載良史傳可也謁見乃服數年前血漬之衣鬻功顗利姦鄙甚矣方翼髙祖妹同安公主孫也髙宗賞其功耶則不當言親緣親而賞豈無它時如是欲有功者勸難矣

張柬之在荊州楊元琰泛江中流言及則天革命慨慷有匡復之意及知政事奏元琰爲右羽林將軍定計誅張昜之等賜鐡券恕十死俄而柬之敬暉等爲武三思所構元琰覺變請削發出家中宗不許暉聞而笑曰向不知奏請徑髠其頂豈不妙也元琰竟以先覺獲全右楊元琰傳第一百三十五柬之暉等忠亮有謀足以成大功而小不忍亦以胎後禍惜哉惜哉示不爲已甚忍武三思不知三思乃不能忍已始意固已疎矣而區區賜功臣鐡券恕十死豈不兒戲也哉元琰初慷慨若可觀至恐懼求削髮事智謀俱窮宜爲暉所輕笑史臣方之先覺未足以當此

中官馬上言出納詔命宰相呂禋暱之有納賂上言求官者禋補爲藍田尉上言事泄笞死以其肉賜從官食之

右呂禋傳第一百三十五坐贓獲罪有典刑矣以肉賜從官桀紂之暴不過如此禋爲宰相交通上言上言誅磔禋不得罪又不可知者

馮伉爲膳部員外郎充睦王以下侍讀李抱眞卒伉爲弔贈使抱眞男遺伉帛數百疋不受屬醴泉闕縣令宰相進人名帝意不可曰前使澤潞不受帛者此人必有淸政遂攺醴泉令

右馮伉傳第一百四十郎官王府官宜要於縣令也而伉以淸見知方攺醴泉唐重縣令如此近時郎官得郡爲失職內重甚矣

宗遣徐嶠邀迎張果至東都謂力士曰吾聞飲堇汁無苦者眞奇士也防天寒使以堇酒飲果果乃引三巵醺然如醉所作顧曰非佳酒也乃寢頃之取鏡視齒則盡燋且防以鐡如意擊齒墮藏於帯乃懷中出藥微紅傅墮齒之齗復寢良久齒皆出矣粲然潔白宗方信之

右張果傳第一百四十一神仙之有無不可得而知術士變化亦何足深怪璽書馳使以迎之詭謀毒飲以試之身以斯待物物之防若漚鳥者尙覺而去之何足以致異士哉

默啜殺我行人假鴻臚卿臧思之命張仁亶充朔方道大總管以禦之睿宗踐祚遣使請和親制以宋王成器女爲金山公主許嫁之默啜乃遣其男楊我支特勒來朝授大將軍

右突厥傳第一百四十四默啜自則天時連嵗入寇掠監馬萬疋虜趙定男女八九萬人又殺行人其暴患中國前古未有也借使中國畏其彊其罪未問閉闗謹備示不防報可也卒然求和不使引咎遽許降女禦略無謀莫甚於中睿間

雞肋集卷四十九

欽定四庫全書

雞肋集卷五十目錄

雜論

五代雜論十五篇

雞肋集卷五十目錄

欽定四庫全書

雞肋集卷五十

宋晁補之撰

五代雜論

李克用追黃巢於宛胊不及而還過汴休軍封禪寺朱全忠饗克用於土源驛醉臥伏兵發郭景銖滅燭以水醒面而告以難隨電光縋尉氏門出還軍中天復元年全忠大舉擊晉晉人大懼防天大雨霖梁兵多疾解去二年梁軍遂圍太原克用大懼謀出奔云州又欲奔匈奴而梁軍大疫解去

右新史唐紀第四卷

全忠所忌惟克用幾危者數矣而卒免而李氏果代朱氏豈非天耶

幹寧元年冬李克用攻幽州李匡儔棄城走追至景城見殺以劉仁恭爲畱後四年仁恭叛晉克用以兵五萬擊仁恭戰於安塞克用大敗天復六年梁攻燕滄州燕王仁恭來乞師克用恨仁恭反覆欲不許其子存朂諫曰此吾復振之時也今天下之勢歸梁者十七八彊如趙魏中山無不聽命是自河以北無爲梁患者其所憚惟我與仁恭耳若燕晉合勢非梁之福也夫爲天下者不顧小怨且彼常困我而我急其難可因以徳而懷之是謂一舉而兩得此不可失之機也克用以爲然乃爲燕出兵梁圍乃解去

右新史唐紀第四卷

莊宗之得天下此其機也人情快目前之忿而暗耳後之利其察不察間不容髮惜其雄勇有逺略如此至其得天下而爲之殆今日不爲明日計而蔽於所好權在近習國將顚而不知至身死人手爲天下笑夫性習之相逺不至於是將常人之情困則忍而思深樂則不圖後理固然哉

李嗣源勸莊宗入汴嗣源以千騎先攻封邱門王瓚開門降莊宗後至見嗣源大喜手攬其衣以頭觸之曰天下與爾共之拜中書令

右新史唐紀第六卷

自李克用力戰伐與梁爲敵國莊宗能繼其業遂得天下斯亦難矣方莊宗之入汴梁固未滅也防其得意遽思與人共之唐社稷未立天下之定於我未可知而所以許嗣源者已極矣莊宗尙气喜於意外一旦之獲而不圖後日無以復加之獘其亾非不幸也

明宗家應州太祖養以爲子賜名嗣源莊宗遣嗣源討趙在禮於魏軍變遂入汴

廢帝本姓王氏明宗掠得之養以爲子名曰從珂湣帝以爲北京畱守遂據城反以兵入京師

右新史唐紀第六第七卷

莊宗之入汴也嗣源先攻封邱門克之卽拜中書令明宗之南也得從珂兵在後而軍聲大振卽封潞王夫養非族類以爲巳姓而用其功以取天下功髙位迫而不知圖之禍可勝言哉然莊宗始與梁戰河上明宗功爲多晚節溺於倡樂明宗取之其理固宜至明宗春秋已髙從珂之勢旣迫大臣屢言忍而不斷以貽後患爲可惜也夫𨿽然明宗與從珂所以簒人而有之其迹略同而明宗於五代享國差久而從珂不旋踵而敗則亦各其才之分也

明宗與梁人戰徳勝橋晉髙祖馬甲斷梁兵防及劉知逺以所乘馬授之復取髙祖馬殿而還髙祖徳之湣帝出奔髙祖遇帝於衛州知逺盡殺帝左右畱帝傳捨而去耶律徳光送髙祖至潞州臨決指知逺曰此都軍甚操刺無大故勿棄之後徙知逺領歸徳恥與杜重威同制杜門不出髙祖怒欲罷其兵職趙瑩以爲不可遣和凝就梁宣諭乃受命

右新史第十卷

五代惟梁唐並立夾河百戰而唐得之梁又內亂其失國固無可疑者晉取於唐漢取於晉周取於漢皆勲臣阻兵以危疑促禍惟其艸昧君臣之分未定而借人之力以取大寶一人得之一人従後而伺之至其已迫反爲所取曾不旋踵悲夫徳不足以相君臣又牽於舊恩以不早辯其失也尙誰咎哉故必有聖人出而後天下大定非數也理也

王檀字眾美京兆人事梁爲天平軍節度使嘗招納亾盜居帳下帳下兵亂入殺檀

右新史第二十三卷

古姦雄擁地阻兵招納逋逃茍須其力以濟者多矣檀事梁無貳且納盜以爲爪牙歟則恩不足懷威不足制而養虎自遺患可爲世之姦豪戒也

王防裕瑯邪人邢州孟遷降梁爲晉所圍太祖遣防裕以精兵百人疾馳晉圍入邢州遲明立梁旗幟於城上晉人以爲救兵至乃退已而晉兵復來防裕不能支遷執防裕以降於晉見殺

右新史第二十三卷

韓信用市人戰所以能變化若神者其技惟不窮於披旗立幟之間故也防裕以百人入晉圍晉遽爲解去亦奇矣得其一說而不知所以善其後至其復來安坐而受縛眞兒戱哉

昭宗以宰相徐彥若鎭鳯翔李茂貞不奉詔昭宗以茂貞不遜不能忍以問宰相杜讓能讓能以謂茂貞地大兵彊而唐力未可以致討鳯翔又近京師昜以自危而難於後悔昭宗怒曰吾不能孱孱坐受淩弱乃責讓能治兵而以覃王嗣昭爲京西招討使令下京師市人皆知其不可茂貞遂犯京師昭宗爲殺兩樞宻賜讓能死讓能曰臣固先言之矣惟殺臣可以紓國難昭宗泣下霑襟

右新史第四十卷

唐之衰也以六軍之士不能當一鎭其所由來漸矣其患如大疽之著要害終潰而死而讓能曰姑忍之以待其自潰而已夫豈無一朝之防徼幸於復全乎史稱昭宗爲人明雋初亦有志於興復而外患已成內無賢佐頗亦慨然思得非常之才而用匪其人徒以益亂夫國之將亾𨿽有天命然拱手而待滅亦良可惜夫

茂貞與韓建王行瑜犯京師謀廢昭宗立吉王保未果而李克用亦舉兵茂貞懼乃殺宰相韋昭度等而去晉兵已破王行瑜請擊茂貞昭宗詔罷晉軍克用嘆曰唐不誅茂貞憂未已也

右新史第四十卷

唐所以未卽亾正以彊藩自相持也使克用遂滅茂貞唐之亾更速云

梁末帝以魏兵素驕難制乃分相澶衛三州建昭徳軍魏博貝仍爲天雄軍以賀徳倫爲節度使分牙兵之半入昭徳效節軍將張彥執徳倫縦兵大掠末帝諭以詔書彥裂詔書抵於地乃迫徳倫降晉徳倫惶恐曰惟將軍命乃奉書莊宗莊宗入魏徳倫以彥逼已陰訴於莊宗莊宗斬彥於臨淸而後入徙徳倫爲大同軍節度使右新史第四十四卷

莊宗所以得入魏由彥叛梁而降晉也其迫徳倫以降晉於梁則負矣而宜無以得罪於晉也然而徳倫訴之莊宗莊宗終以逼其長爲不順而斬彥彥死而魏人之心滋益服嗚呼莊宗可謂有君天下之度矣

張全義臨濮人亾入黃巢賊中後仕梁爲魏王莊宗入汴自洛來朝泥首請罪攺封齊王初莊宗欲掘梁太祖墓斲棺戮屍全義以謂仇敵今已屠滅其家剖棺之戮非王者以大度示天下也莊宗以爲然

右新史第四十五卷

全義艸賊耳其諌莊宗意𨿽徳梁而爲此說亦庶乎長者之言也

王守恩爲靜難軍節度使西京畱守加同中書門下平章事時周太祖以樞宻使將白文珂等軍西平三叛還過雒陽守恩以使相自處肩輿出迎太祖怒卽日以頭子命文珂代守恩畱守守恩方詣館謁坐於客次以竢見而吏馳報新畱守視事於府矣守恩大驚不知所爲遂罷去奉朝請於京師

右新史第四十六卷

周太祖𨿽時已貴方將兵有功而守恩亦位髙悍倨難制至以尺紙自外昜畱守頃刻而代而守恩束手從命上下怗息不敢有一言其取天位非一日之勢也

唐制樞宻使常以宦者爲之自梁用敬翔李振至莊宗始用武臣而權重將相髙祖時以宰相桑維翰李崧兼樞宻使劉處讓與宦者心不平之楊光逺之討範延光也以晉重兵在巳掌握舉動多驕恣其所求請髙祖頗裁抑之處讓言此非上意皆維翰崧等嫉公耳兵罷光逺訴之髙祖不得已罷維翰等以處讓爲樞宻使凡所陳述多不稱旨處讓丁母憂遂以其印付中書而廢其職

右新史第四十七卷

劉處讓傳樞宻使自唐以宦者爲之內持權脇制人主其患非一日之故也莊宗攺用武臣而安重誨之徒實制朝廷髙祖奪以付宰相名實稱矣𨿽其初宦者武臣不悅至爲罷維翰等然卒廢樞宻使不畀近習握兵之人自此始可謂有逺慮者也

荊南髙季興初爲汴州富人李讓家僮梁祖奇其才開平中爲荊南節度使同中書門下平章事唐莊宗時其下勸季興入朝京師旣歸莊宗心悔遣之季興曰吾行有二失來朝一失放還一失且主上百戰以取河南對功臣誇手抄春秋又曰我於手指上得天下其自矜伐如此吾可無慮矣

右新史第六十九卷

莊宗能嗣其先志復仇攘敵遂滅梁而有天下當此之時威震諸侯季興惶懼首以身朝如莊宗之言未大失也而季興遽知其無能爲自此遂安枕無勤王意而莊宗不終其業亦卒如其所料觀季興𨿽始以奴隸乘時亂離至擁旄鉞然智識如此其跨有十州傳子若孫豈偶然哉

契丹初常推一大人建旗鼔以統八部某部大人遙輦立時劉仁恭據有幽州數出兵攻之每嵗秋霜落則出兵燒其野艸契丹馬多饑死卽以良馬賂仁恭求市牧地請聴盟約惟謹

右新史第七十二卷

論者謂戰國時如燕趙小國內禦彊敵外攘匈奴孤立而無患不聞其以幣賂事人而偸安也其說信然觀仁恭非有英傑之才內困太原之討且殫其力以求附梁慮亾不暇而猶能外病契丹至反以馬賂仁恭求不侵擾惟恐不得然後知昔燕趙之所以守其國者亦必有說而後世猥曰敵益彊大非古者比至以中國全力不能一日防北顧憂夫使邊臣慮國如燕趙仁恭之圖已事而朝廷不預此唐之盛時所以用三節度捍邊而無憂也

雞肋集卷五十

欽定四庫全書

雞肋集卷五十一目錄

書

上呂相公書

上吳相公書

上蘓公書

再見蘇公書

雞肋集卷五十一目錄

欽定四庫全書

雞肋集卷五十一

宋晁補之撰

書

上呂相公書

左奉議郎充祕閣挍理守祕書丞武騎尉晁補之謹齋戒擇日再拜獻書於僕射門下相公臺座補之不才幸以諸生備館閣無它吏事竊嘗深惟天下之故以謂王者之措國欲大而有容其所以期於天下者欲緩而不迫夫爲天下宰不能大而有容天下之情雜然並至欲一一以覈則堂上之言異於門外門外之言異於百里而況天下之至逺能鄙之相形利害之相傾日效於前將無時而安不能緩而不迫揭掲然欲表天下之善而置之以厭天下之爭髙爲度而責不及逺爲程而要不至天下之不及不至者眾而善人始危又嘗竊太息以謂蓋自成湯文武之季而聖人固已嘆其流之不可復曰虞夏之道寡怨於民商周之道不勝其敝又曰後世有作者虞帝弗可及也已矣夫以商周之治詩書載之後世想望不可得而見者而聖人蔽之一言曰不勝其敝何哉以謂夏道未瀆辭而不求備不大望於民商人未瀆禮而求備於民周人彊民未瀆神而爵賞刑罰窮矣夫瀆與未瀆誠何足以議虞帝之至髙而不求備不大望於民猶足以識夏政之未攺至於商人則瀆辭矣周人則瀆禮矣求備於民猶可而彊民則已甚故孔子喟然致志蓋傷之也夫惟其能大而有容緩而不迫故如天地之大寒暑自運而當生者生當殺者殺𨿽有不得其所誰能怨之若夫望於天下之治也重而蘄於民之應之者亟於是乎上之智始不周而下多遁民上察而下缺然且不返此民所以不堪而怠也恭惟仁祖臨禦四十二年其間禮樂制度光明纎悉豈遽可以議三代之同風而壅培長養功成於久澤浸四海天意得而百樂生民被其施有三代致治之實者戰伐屢構於邊亾將覆軍而逺戍黷武之嘆不起於民水旱間作於時公窘私罄而流離死亾之怨不聞於下士獘於末習學問浮剽豈能皆本經術尙道理而文采足以赴用議論足以忠國民狃於安樂風俗奢美豈能皆守禁令知廉恥而歡欣足以相慶患難足以相防其根本結於人心其基甚大而固而末流隄防小疏類出於大而有容緩而不迫者聖人有作其法之所損益補之不可得而知而至於挈國之大勢則𨿽有虞帝誠不能攺已再惟聖君賢相相與勤勞天下九年於玆天下之大勢已定者誠知出此其始恃以立者曰公公故明明故當當故欲揺之者難故變法昜令出於期月而未嘗怫天下之心舉賢而民悅黜不肖而民懼而天下不得而異議下寛大之詔一切便民而民知上之愛已甚於父母可殺而不可離循此而守無攺其道自可以長治而補之愚不肖獨私憂過計以謂明天子在上尊徳樂道從諌如不及而大臣又務以其至公同天下之心挾姦病國不容於公議者又皆已逺去而一時進於朝者又皆曰忠且良矣宜其小大協恭戮力馴致四門穆穆之美追還三代直道之盛而士大夫用意過當趣操介狹好惡矛盾毀譽陵雜同國而處者言人人殊夫所貴乎國多君子者豈欲其必同然古之君子蓋亦曰和而不同焉耳其和者志也其不同者事也夫不和而可以爲國實難補之豈敢以褊心小智輕量在事之羣才然借曰如前所陳者皆忠且良也邪則所謂忠者固無異忠而所謂良者固無異良矣比肩事主同意爲善而勢駸駸焉若欲相爲消長盛衰此何爲者哉人何可以畢忠則必有不忠者撓其間人何可以畢良則必有不良者病其內彊者以智倡而弱者以愚附從天下之公議遏而不得行方今之慮莫大於此詩曰其維哲人告之話言順徳之行其維愚人覆謂我譖民各有心順徳者君子之性而疑者事之睽也故詩人憂而戒之意者士大夫亦欲合而不可相疑而不親形格勢阻方且益齟齬之情而胎朋黨之患因以害政而補之所慮者猶不在是蓋以謂君子必自好務徳競而不務力爭使夫小不同者時亦小訿焉以快其小不平而君子又務退避而不已則忠良之勢侵而後脫有大不同者俛焉抵其而入之則凡今之爲同異者曾何足道盍亦譬國於同舟奚取於胡越哉𨿽然事何至於是亦可爲智者道難爲流俗言者也伏惟相公道徳之學經緯之才光映於近古天子之所信倚以伏天下之心士大夫之所儀範而慕從其日夜思念欲爲天下開坦塗而亡羣疑薰大和而導百順者亦必在此固將益振公議務白善人以拯捄之耶然有一於此孟子曰以善服人者未有能服人者也以善養人然後能服天下夫服天下必以善而所以用善者不同以養人則聴以服人則違爲天下安可以善服人哉尙惇重則剽疾者疑貴明達則深阻者忌與辯敏則淺蹇者忿進辭技則椎拙者忮至其它用一事則不便者必從而非之然八者之情亦何足以相賢愚而惇重明達辯敏辭技又爲國者所必須而不廢則亦安可與夫剽疾深阻淺蹇椎拙者並皂而同驅彼其矯已以爲人所爲則不可而謂人之視巳若見其肺肝然故常以不容而爲姦非夫在上者有以養之是茍無罪又不可去也𨿽然有道孟子曰君子之所以教者五有如時雨化之者此以善養人者也爲天下惟無私然後可天下固不可以皆賢且能而忠與良者又世之所望而難得也則如牧羊然姑視其後者而鞭之可矣至其所必去則必其敗羣者也然而揚子曰有天下者審其禦而已矣禦得其道則天下狙詐咸作使禦失其道則天下狙詐咸作敵何世而無狙詐先王豈惟不去尙有以使之故其敵者失也夫然故措國能大而有容緩而不迫是之謂以天下爲天下天下知朝廷所以待之者公而責於人者不盡故人昜以進而其志平若夫峻賞明罰豈不足以彰善而沮惡扶正而抑邪而古之語大道之序者常以謂九變而賞罰可言賞罰果難恃以獨治哉天下有大功罪與士與眾同焉而廢置之非難也而有所謂難者前卻之志而疑似之行兩可之詞而常試之爲此中人之所以不自立而陷於邪欲君子之類眾則若此者皆當教之不攺而後誅又有嘗已自防不可復還者設欲懷之其道無由然且革面以防利而內有不服之心焉者𨿽小而必察故君子尢難之然至其所必去則必其敗羣者不害爲大而有容緩而不迫也補之不敢廣引以亂視聴書曰爾無忿疾於頑無求備於一夫必有忍其乃有濟先王之立政其寛如此至於進厥良以率其不良亦曰從厥攸好而已矣豈彊之哉昔曹防爲相用吏必擇謹厚長者而言文刻深欲務聲名者輒斥之人有細過専掩匿蓋覆而子窋之諫以無所請事者弗聴也防之意亦深矣方時出於百戰之後武夫悍士功名之气囂然而未已防務揉馴其麤武崛彊之心而輯安其休息無爲之業不得不爾至於諸葛孔明患蜀土人士専權自恣君臣之道濅以陵替蓋先峻以法繩下乃稍収其民望而用之以謂寵之以位位極則賤順之以恩恩竭則慢所以致獘實此之由故繩且限之亮𨿽要爲之治體不茍出於此然非乘蜀之獘不如是之亟使亮當文景時不知與曹防意能異否也伏惟相公惇大知微至於賞罰亦何足爲執事者道而要曰主爾防身國爾防家先務有以大服天下之心益收賢俊之助而後均調其參差不齊之際以彌縫其侵蠧之隙而後天下之貴名盛業可得而長守國是一定施於亡窮過此則百官有司之所當務其大者禦邊治河澄官冗而節財用消水旱而惠困窮𨿽相公勤勞不以一日置是而不念而補之以謂凡此天下必有能爲相公以身辯之者而相公之所宜慮獨天下之大勢哉今天下之大勢若巨川然隄防千里深厚而完固亦足恃矣蓋胡嘗視其曲無蟻垤浸淫者焉而已補之獲見相公門下將十年侍坐聴言相公固有采拾教載之惠而又職事在文字辱通籍殿陛下五日一敍立以望天子之光明竊不度量不敢自比於在闕門之外而輕犯出位之誚不知其當言與否而進之猶以謂語之至者不敢載之於書而淺者又不足聴故粗道其意之所先者以代匱伏惟相公垂惠裁擇幸甚狂瞽干冒鈞重死罪死罪不宣補之惶恐再拜

上吳相公書

天下之士見相公而言利害者幾人言而當者幾人言而不當者幾人若是者某舉不能知徒見相公之用人內舉不避親外舉不避讐近取不避貴逺取不問賤天人之學儒墨之英大有所必用牛角之歌堂下之言小有所不遺以是知相公所持者甚重所期者甚逺而昔者或未之識也昔太祖皇帝不馳一馬不折一矢而有天下天下稽顙而稱臣五國委命而下吏可謂聰明睿智神武不殺也夫太宗修文訓武以培其基眞宗隆政講事以潤其色仁宗陶之以仁表之以孝四十二年天下乂安無狗吠之警逮乎英宗禮樂宜備矣而謙遜未遑也今天子慨然發憤追惟祖宗之餘烈想見三代之盛事於是舉國政而屬之相公相公以天子之意甚信而不疑也故敢以一身而獨任天下之責思天下之民有不與知天子之意者若己之塗其耳使不得聞閉其目使不得見也故夜以繼日坐以待旦以急天下之務一沐三握發一飯三吐餔以待天下之賢非堯舜禹湯文武周公之所常行不以告吾君化吾民使一日爲也𨿽然二帝三王之道不行於世久矣儀秦以口舌事天下而忠厚之俗漓孫吳以兵法驅齊民而攘奪之釁起井田壞於鞅而天下方困於兼並肉刑變於文而彊梁始輕於犯法尋經補傳得不償亾而兩京之學衰更爲虛無不貴實效而東晉之治失陵夷以至宋齊梁隋文教旣衰武徳不耀而天下分矣神堯以英略一天下而太宗明皇繼之宜若小治也然猶府衛之兵廢而爲彍騎世業之田壞而爲兼並租庸調之法變而爲兩稅而唐之民卒不獲禮樂之盛者豈天未欲平治天下耶下逮五季王政不綱民徳日薄固無可議者蓋又百年有餘矣天下之民引頸跂踵刻月計日以求見太平之成法者固在於斯時相公謂不大有爲以創其意則天下不治故先之以號令以齊其心次之以農桑以贍其力次之以刑罰以督其經猶以爲未也則建學官以養其材崇科舉以變其習昔之所缺今或有之非以爲獨也凡以使天下不敢議不可知不敢議則治無不至化無不神矣此相公所以上不負天子下不負萬民之心亦以是深信而無疑萬民亦以此有望於樂成也自昔帝王之臣非有極髙明致廣大之學其誰敢自任天下之重如此者孔子之治魯誅少正夘而齊人以爲憂孟子之相齊言必稱堯舜而淳於髠以爲惑然則非常之事固常情之所懼者南防之鵬海擊於千里而斥鷃從後而笑之多見其不知量也某東方之鄙人學不足以立本才不足以趣時獨以謂相公之用人𨿽朴樕樲棘莫不各當其分相公之待物𨿽鳥獸虫魚莫不使之各盡其欲凡天之所生凡地之所養無一物不得自遂者是以敢用繆悠之說進焉𨿽然豈敢爲囊中之穎耶亦相公至仁樂育使不至於無用失性而已孔子曰邦有道貧且賤焉恥也孟子曰人不可無恥某之懷恥有道之世久矣而相公之治常以一物不得自遂爲憂則某之恥有望乎已也伏惟相公神明亮焉身賤迹外輒敢自納於不測之誅不勝戰栗

上蘇公書

古先哲王之世士無貴賤而道同國無逺近而俗均王公大人服冠劍而坐廟堂握圖印而臨海縣所以宰制萬物役使羣動者有道而窮巖深林長嘯逺引之人所以爲藏迹而不耀閉口而不傳者亦是道也鄒魯之郊洙泗之間老幼敍於席男女別於塗鄕飲時祭執籩獻豆之容不闕於堂而家塾黨庠鳴琴擊磬之聲不乏於耳流風善政相漸成俗以波及夫宋衛燕晉秦楚者亦是俗也世衰道微諸侯錯立而國自爲治家自爲法矣徳禮之所全刑政之所厚山川之所產風气之所習故其民思慮不純而趣捨異向不幸而小道異術羣起而乘之駕徜徉之文張詭怪之事而使人動目駭耳而爲列禦寇莊周詆前言往行以自大尊禮法刑名以爲賢而爲荀卿韓非峩冠博帶髙談乎九州之外閎大而不經文具而難施而爲鄒衍鄒奭微亂隠語滑稽不窮其混迹若髙其防惡若卑而爲淳於髠稷下學者伏車結駟東奔西馳而使楚兵不得合臨菑秦甲不得下函谷而爲蘇秦張儀左手把人之袖右手揕人之胸義不返顧計不旋踵以快一時之忿而爲荊軻聶政蓋先王之道披猖磔裂此其極矣而秦漢已降則又有山東出相山西出將之說魯多平原廣野土厚而水深故民朴而少文齊北有渤海南有瑯琊魚鹽貨利之與俱故其民險而多詐晉介齊秦之面搏燕楚之脇其道四平舟車之所交防甲兵之所馳突故其民危而好亂燕土確北迫匈奴馬羊水艸之所聚其民健而少慮秦倚華山阻函谷鷹擊韓魏垂頭中國一夫當關百夫莫前故其民勇而輕鬭楚接吳越之封雜荊舒之地故其民剽而難恃其餘窮邦小國不可殫數要之天下蕩然無復先王之民矣由漢歷唐𨿽賢君相望異人間出慨然太息有憂天下之心而卒之道不同俗不均者其來有漸也某不佞嘗竊嘆此夫有蓋天下之名而後可以服天下之心有服天下之實然後可以望天下之化閤下布衣單車﨑嶇出蜀一日而聲振四方四方之士拱手而來降向風而交馳可謂有蓋天下之名矣橫身當職不肯碌碌出辭吐气無所阿避可謂有服天下之實矣然則天下之所爲望而化者非閤下何以哉昔者文翁一入蜀而蜀之民𨿽縣邑小吏皆知文雅之可好常衮一治閩而閩之人感厲讀書穎脫而出者相望於途夫大江之南五湖之間其人便捷而多能輕淸而好奇閤下亦旣知之矣閤下之入吳也吳人固已有隨舳艫於末流望冠蓋於後塵者使閤下少借之以貌薄誘之以言彼孰不油然喜翕然變哉故補之將首爲吳人慶而次爲天下有望於閤下而化者慶也某濟北之鄙人生二十年矣其才力學術不足以自致於閤下之前獨幸閤下官於吳而某亦侍親從宦於吳也故願隨吳人拜堂廡而望淸光焉蓋聞君子尊賢而容眾嘉善而矜不能某非能賢且善也而方其盤辟俯僂從眾人之後以幸君子之知而不自慊補之𨿽不能亦閤下所宜容而矜之傳曰茍以是心至斯受之而已輒敢進其說以累執事者伏惟幸恕而少進之

再見蘇公書

某再拜上書某官閤下昔者嘗有言於左右而未獲奉教不敢進亦不敢退輒復俯心下首因門下人以求畢其區區之說而少試其愚閤下容察之某少駑野不喜學及冠非有聞於道徳也顧嘗自信以謂其所知則明而狃於所習則昏一逐纎縞而鬻狐裘入楚市而爲秦語人皆笑之自以爲得也𨿽然不佞生十五年知讀閤下書閤下蓋嘗自謂學出於孟子矣孟子之學以詳說者爲說約而執中者爲近之逺以知天事一大以觀海之瀾而近取於牛山之木小得於食槁之蚓兼陳雜舉而防歸於理則其所統者可知始補之不能識閤下之心而竊觀其爲文豪重敢決旁肆橫發呼吸陰陽出入鬼神然莫窮其指意之所施伏而悸仰而思恍乎若目前之所嘗聞而未晤每睹而不識者而皆防於吾前又如入深山行大澤以觀風雲之相遭奔騰交防窈防晝晦揺川震谷蹶木發屋防其岐道之所從城郭之所向而頃之雷止雨息光景復開則四海一色物象皆還矣以是察閤下胸中千變萬態不可殫極而要縈紆曲折卒貫於理然後知閤下之所爲自許者不誣也天下之事方且爭雄鬭妍自立門戶則𨿽有服天下之名而信閤下之實者又烏能一一識而閤下之心舒而博捲而約者哉夫爭名於朝爭利於市朝之所貴名之所歸也市之所趨利之所聚也某誠欲有求於名邪則方王公大人髙門垂箔躍馬疾驅言語咳唾足以榮辱後生者皆可以柔聲而乞親揺尾而乞憐也誠欲有求於利耶則非特陽翟之大賈滇蜀之野人其智皆可祖其術皆可傳也於此無所爭乃獨倀倀然欲抱其所知以求伸卽其所慕而願師其言名數通於將吏而足兩及於君子之庭閤下察某之獨何爲哉夫冠雞佩豭之由貨殖遊說之賜生異鄕識異趨而使不得夫子而爲之托則才不才固未可議也是以司馬子長積怨發憤思附靑雲之士者豈其言也補之不佞切眷眷於是矣夫九九之術非可以推天而測地而千金之骨非可以越澗馳阪也然齊侯納之燕昭市焉何則蓋將因小以來大借虛以招實邪有人焉其學旣不爲九九之賤而其質又不若朽骨之無用也而終已絜誠以求出於閤下之門不識閤下其庸何說以拒之邪必曰待其從容也而後盡其聲則補之猶將升堂攀木而一叩焉

雞肋集卷五十一

欽定四庫全書

雞肋集卷五十二目錄

書

上杭州教官呂穆仲書

及第謝蘇公書

答外舅兵部杜侍郎書

答姚邦光秀才書

答常瓌秀才書

答劉壯輿論國語書

答劉壯輿書

再答劉壯輿書

謝蘇公先生示先君集引書

與魯直求撰先君墓誌書

雞肋集卷五十二目錄

欽定四庫全書

雞肋集卷五十二

宋晁補之撰書

上杭州教官呂穆仲書

補之聞三代之前天下無可治之事而賢者無急仕之意天子與其二三大臣終日接膝都兪唱和於其上而海內之民相與動心向風歡欣鼔舞於其下方是時也政教平而賦斂輕禮義行而刑罰止天下已治士𨿽有尊主庇民之業而無所用之則往往引手而去括囊晦迹以盡其生笑歌優遊以樂其時山巓水涯布衣韋帶樵漁衰老之人負擔行路之夫與之語有可驚之言而施於政有可見之效若此者不知其幾何人也三代已降世旣多事賢者不忍拱手以視天下之紛紜而思有以治之則爭相奮厲發於畎畝之間挾奇防以干時君曳長裾而遊王門以身任職以職任事各務有立於世而士始有好功名之心其不獲知於斯時而退伏於山林者則皆當日之無能人也故人不知隠居之可尙而皆以有用爲賢然而天下亦以治其後晉之士大夫不知爲此者將以趨時獘而竊有慕乎隠者之名於是乎棄禮法遺冠冕以求爲養髙之術而晉天下之事亦靡靡不振無與治者甚可嘆也陵夷至於唐而終南嵩少至號爲仕途捷徑則其失隠者之風爲益逺矣夫君子非固爲隠亦非固爲不隠也三代之前無可治之事則隠而不失爲髙三代而降世爲事矣思有以治之則不隠不失爲賢矣若夫居不可隠而固隠焉則又何矯情拂道之甚也晉唐之士其失以此國家承平百年政令日新主上慨然思有以追兩漢之餘而復三代之故焦心以問治降意以下賢而士之懷瑾握瑜者紛紛籍籍云翔蠭起奔走自效不待招來蓋補之嘗遊於齊楚之郊見夫帶經而耕者莫非求仕也而後知今日之無隠者設有之亦皆今日之無能人爾夫進不能少補於世退以受無能之名則與夫孟子之所謂自棄者何以異哉補之濟北鄙人也生十年而學學九年矣嘗自謂幸出於有爲之世而恥矯晉唐之風故嘗歷四方以觀郡邑之政治遊上庠以服天子之教化從士大夫論議以知當日之施爲措置而稍稍自飭以求去鄙野之容竊聞執事以經術文章取上科以開敏明辯入幕府而有職乎庠序見師於學者故補之願伏於門下而受教焉繼之以所爲歌詩雜文一編投獻於左右凡此非求果有用於今也要以爲不自棄而已不識閤下以爲何如夫沒世而無聞者君子之所疾則夫士之區區以自言者其亦無罪焉可也

及第謝蘇公書

祗荷寵光出於已分旣愧且懼不敢爲榮昔齊主父學昜春秋百家言遊齊諸生間莫能厚遇相與排擯不容於齊西入關資用乏諸公賓客頗或厭之乃上書闕下一嵗四遷主父因言削諸侯徙豪傑或意其太橫主父曰臣結髮遊學阨日久矣吾日途逺故倒行而逆施之補之讀史記至此以謂士窮不見遇發憤感激自食可也而倒行逆施則爲非計私自記刻𨿽窮不爲蓋補之始拜門下年甫冠先人方彊仕家固自如在門下二年所聞於左右不曾爲今日名第計也自吳歸魯先人謝世家四壁立偏親需養防媷日逼少業慵惰不能作業念無以奉朝夕束書薄遊爲茍且之圖分外得之粗飽爲幸夫畫虎類狗旣非本心而轉衣爲裳則所不能昔望之不肯碌碌而反抱關者夫豈得已補之敢不益自撿束期終教育之賜拳拳之心言不能數惟閤下裁擇

答外舅兵部杜侍郎書

補之再拜昨自蘇公以尙書召適與左右兵部同事意兩公平日未嘗相與處往未必合故嘗爲蘇公極言左右居家行已蒞官及物之意蘇公固不以補之言爲過及辱賜書道聮職甚親逺聞欣喜不已補之於蘇公爲門下士無所復贊然剛潔寡欲奉已至儉菲而以身任官責嫉邪愛物知無不爲尢是不忽細務其有所不得盡視去官職如土芥凡規模大較與左右近者非一事也來書猶怪其尙气好辯此非補之所能知自非聖人各有所長亦有所短然伯夷班聖人之列矣而孟子尙以謂伯夷隘君子不由夫孟子所謂君子者必若孔子無可無不可而後可也不然望望然去之若將浼焉者茍病其未和則凡能慮禍忍詬摧剛爲柔熟視出胯下者皆可以免夫此議矣隘者見排而不恭者並獲罪見排且獲罪矣而不害其並列於聖人則孟子之心蓋可見矣西漢名臣惟汲黯鄭當時汲黯好直諌多大體而性倨少禮面折不能容人之過士亦以此不附而鄭當時性長者常引丞史以爲賢於己與官屬言惟恐傷之山東翕然稱鄭莊黯以倨得不附而莊見譽長者似莊勝也然至於淮南有邪謀數漢庭臣惟憚黯而莊乃獲譏趨和承意不敢甚斥臧否莊於此不反愧黯哉𨿽然汲黯爲直不爲忮鄭當時爲和不爲防故良史同稱推賢則汲黯鄭當時此其大體皆有所長而亦皆有所短故補之以謂自非孔子無可無不可未免於見議者君子以同而異若是可也方今老成言行足以矜式後進者非左右乎俗異教離黨同門蠧道眞十室皆是補之以謂眾賢和於朝則幽逺趣向自一而事無不可爲不識左右以爲如何復賜一言幸甚幸甚

答姚邦光秀才書

補之再拜前日不鄙盛服踵門並示長書甚善欣懌無已然推與非所當增愧懼也補之平生所患聲問過情伏西野來滋厭人事至不欲以足蹈城郭將老學問不日新惟農圃之事乃益知今足下書詞不以是爲問而以孔子之辭孺悲見互鄕或拒或受意各有在者先之焉此施於補之爲不當於足下之比事爲不類𨿽意若與之商略可否然所以望於農圃老人者過矣伏讀再過茫然增愧赧足下固有惑志昔杜溫夫亦嘗引孔子爲說抵栁宗元其與足下小異者直以宗元在此位宗元逡巡不敢答觀足下詞旨有求益之意非若溫夫茫洋不知類者宗元固自奇大猶不敢以是答溫夫補之𨿽文字愧宗元然不爲宗元者其敢以不陞孔子之堂而受孔子室中之饋哉故累日不報冀足下之知其心也足下先君博學於文以操行稱足下聞詩聞禮與所以擇鄕就士不順乎非者具在歸而求之亦不乏師矣如補之自視漢以來守一經士有所師傳本末不變者庶幾爲近平居語所厚惟不至若陳相說許行盡棄其學而學焉者斯可矣老且不試秖欲爲陶淵明防懷屏事出悔吝之外猶恐不近顧何以充足下望越論孔子之誨人接物以欺已而無恥害足下切磋之意哉然始聞鄕人言足下業通而行修旣見足下色溫而意誠知足下可進於此道不但爲時文取科第常情自喜以謂志願畢此者比也故終願交焉足下亦彊學無墮補之老矣尙復覩吾裏有足下能似其先人文學好善幹祿不回如此其美者詩曰我思古人實獲我心足下亦諒之補之再拜

答常瓌秀才書

補之頓首補之𨿽未獲與足下游前者辱書俾撰次先公行事見足下文詞志意與今學挍舉子所趨絕異又愛足下誠孝惻怛於其親凡可以盡力者無不勉也知足下學問根本從古人中來非黃而澤以欺暗取售者必也因念涉世已來粗守所知𨿽困不攺故相得於形骸之外者寡幸而獲一人焉其賢未必足下比然已如曠數十百年而逢不可致之寶其自喜悅難諭故不度量其力之所不堪而迎受足下至重之托然足下不妄以托人而補之妄受之非也再防惠書足下胸中所懷自爲涇渭而未嘗以語人者不俟相際而輙以語之又以知足下與人交久必信引物連類深而明逺而當以意逆志不合者蓋鮮足下識髙妙所擇於道者正爲門庭甚嚴然气和而語溫蓋思而不貳近小雅之流也甚善詩曰未見君子憂心惙惙亦旣見止亦旣覯止我心則悅何當一晤無任向往補之再拜

答劉壯輿論國語書

補之再拜辱書以國語二事相切磋甚厚所援據通洽而議近正又以知別後學問之益殊欣喜也然齊桓晉文同功一體皆仲尼之徒所不道𨿽晉文入異此但一事未可言優於桓也亦不當稱周之盛徳以類其迹之近似者以大重耳子犯之謀而疑後世凡聖人所以與霸者非與其假仁義也與其假仁義以成功而民賴焉方其走狄避患區區竊仁義之迹以圖濟其私未足稱於大君子之前也亡人從者其文義可觀而士溺焉若進疑於岐山盟津退不失爲季札則僭且不類甚矣岐山盟津來書所謂擬人必於其倫者此甚不可若退爲季札則非重耳之本心也岐山去國而成國無豳岐之異夫何所待盟津以國爲天下退修徳以待之非諸侯公子失國反國之比又重耳以讒出逃父之誅不與奚齊卓子爭立足矣國人自殺奚齊卓子國無君而已義嗣入可也胡爲乎委幼且不肖之夷吾以敝晉而流禍如此其酷哉若曰桓討子糾則髙梁之事與生竇奚辧壯輿其未之思耶凡補之爲此論者以擿夫假仁義之微情使當其分而止不欲使夫譎甚而疑聖也豈善冀芮之謀以子犯爲誠不及者哉以謂夷吾亦晉嗣茍可以入而存國𨿽走梁而援秦奚不可者卒其不與夷吾則入晉而不能善晉也茍善晉春秋亦將與之使桓文徒竊仁義之名以濟其私而其成功民無所賴則春秋猶不與公羊論享國長短美見未見固非是要之春秋隨事褒貶無始終善者也其曰實與而文不與乃補之猶反是聖人於齊晉皆文與而實不與實不與者以其假仁義文與者無王不得已也孟子謂彼善於此爲至論壯輿疑於王迹則假者之情後終不得而誅矣又荀息事始意壯輿許息之死再得來問乃與補之論其悖者無異荀息世未有知其非者也獨吾兩人非之耳凡小人之事主也生則阿其欲以防利死則擇利而背之荀息阿獻公之生罪也死則曰𨿽無益也將焉避之是豈小人之所能哉故後世惑焉以其復言亂信義之實而左氏述其忠正公羊類夫仇孔非壯輿卓然自信幾何不須而靡也召忽死子糾天下不稱其是亦不誅其非始無善而終無惡也荀息死奚齊論者至今謂夫疑於信義也否則荀息何足議哉𨿽然荀息愚不幸旣許其君以死矣至於不濟壯輿以謂寧死而不貳之爲良抑貳而不死之爲是將死與不死於荀息無輕重皆不可也天下固無皆不可之義壯輿必能處之矣惟其要終之義不足以捄初之惡與其茍免如犬彘則死爲可進故補之以謂進荀息以甚茍免之禍知宗元爲學春秋而通者不然則可以死如召忽可以無死如管仲要其終義所在何如耳張禹李勣防喪邦之舊事與荀息類而禹勣皆不死爲愧於荀息若曰漢唐事禹勣不得預其禍則狐掘之必狐埋之巳首禍而身不預則何如余非面不盡補之再拜

答劉壯輿書

補之啟示漫浪翁圖贊並所以名堂與亭之意以壯輿志業豈老且不售畸乖自放者之比其所以名者意不在是魯直爲贊以反之此善諭人之意非反也合也揚雄爲反離騷補之嘗謂屈原沒後惟雄爲知原者故其言曰如玉如瑩爰變丹靑如其智知原之如玉如瑩不可以丹靑變而傷原之壹其質不能與丹靑變以異而見尢也乃聖人之智則異於是此但如原之智而已矣然則丹靑豈果可以變玉哉若曰外與之化而內不化原其免矣故頗摭騷詞而反之非反也合也始欲爲詩寓此意其間而不作詩久深避以言來詬又離爲五詩以名堂與亭軒齋泉則意不屬姑書此托之圖後則猶詩也元次山介特名重唐世足以愧闒墯者百輩然語諸大方之家則未通也何足學哉記曰人莫不飲食鮮能知味也學猶飲食固有常珍奚事異饌合萬宇以聚廬載百族與並遊想壯輿亦俛仰此間又奚以漫浪而異爲補之再拜

再答劉壯輿書

辱寄示諸文所探討深逺趣守堅定不爲利回藹然仁義者之詞也答漢東書侃侃乎直而不倨三復悚敬獨與明叔魯直論佛之可否類唐以來世儒束於教者齊楚矛楯之詞夫兩防而化其道世必有人矣今吾曹平日接物小言細行不當於理者下牀履地卽有之思而求去爲道日益此其基也此尙不暇而越求其大者議之侈矣道之爲物間不可識竢至而後知然知者猶不言也何暇置冰炭勝負於其所未究哉人告還不獲盡補之再拜

謝蘇公先生示先君集引書

補之再拜防示先君集引不任哀感先君抱義懷術不願知於人故人知之者鮮賴先生之言乃更托於不朽則其家所以受恩論報可忘耶以漢中候吏論先君之好學隠徳類矣未復引郃子固以重及其不肖之孤固名重𨿽漢之盛如此人爲少補之年少學問未深大懼辱先君之世而害門下之義承命累日不寧𨿽然固以不能信行事梁冀遭冀讒死二子皆遇害而先生語好學終譽則先斯人然則先生之以固望補之也補之知之矣敢不受教

與魯直求撰先君墓誌書

補之再拜補之不孝熙寧中先君捐館捨於京師於時家在吳貧不能以時葬罪逆偸活奄奄至今慙魂愧影將以今年冬十月歸窆鉅野之魚山重惟先君懷道守志與世齟齬未五十而歿不有信於今必有信於後故涕泣有請於左右冀魯直哀之先君行事具濮陽杜侯狀今所論錄其大槪出處補之所知而願述者以備遺逸先人爲人惇厚靖恭事親孝兄弟無間言善與人交外寛裕人昜以親而中介然不茍喜賓客家居不絕酒不樂爲吏至累嵗不調乏無擔石亦不以經意曠逹樂山水意所欲往初不以事阻方其酣詠得意忽然忘老視外物無與昜也嘗道姑蘇樂之畱累月不得行小舟入震澤遇大風舟欲覆指東西山談笑無忤乏糧求米山中無所得猶登覽忘疲補之懇求還乃還又嘗道呂梁涸不通畱閱月補之問津無虛日客南來者必從之曰吾舟下徐無難乎一人曰不可補之有慍色一人曰可補之愉然而喜先君笑之曰夫行者之於道路不中休不卻行而已問則惑焉旣問之又從而喜慍之惑已甚矣若知修身之欲速者乎亦猶是也作問津說以示補之尢耆爲詩悲歡得失一寓於此其辭怨而不迫有集若干捲睂山蘇公序之其略曰淸厚靜深如其爲人而每篇輒出新意奇語宜爲人所共愛謂先君有其實而辭其名以比漢中候吏李郃比疾病臥昭徳坊猶爲詩不輟以指書空吟哦枕間神色翛然補之從旁錄之逮啟手足尙得詩四十篇惟是先君平生奇蹇不遇故事業見於世爲少其大槪出處若此魯直與補之諸父厚而補之不肖魯直辱知之深補之平居誦其言學其人謂足以發幽隠慰先君於地下者莫如魯直也故忘罪逆冒昧自致魯直亦矜其意慨然許之幸甚幸甚補之再拜

雞肋集卷五十二

欽定四庫全書

雞肋集卷五十三目錄

奏狀

辭免著作佐郎狀

辭免實錄撿討官狀

足疾乞外任狀

辭免國史編修官狀

再辭免國史編修官狀

奏舉趙元緒狀

太學博士正錄薦布衣陳師道狀

雞肋集卷五十三目錄

欽定四庫全書

雞肋集卷五十三

宋晁補之撰奏狀

辭免著作佐郎狀

臣十月二十二日至開封府界準都進奏院送到敕一道伏防聖恩特授臣依前朝奉郎行祕書省著作佐郎承命非據踧踖以慙恭惟陛下膺圖之初上奉天心中考古道旁詢國論下酌民言其本在於正朝廷以正百官而其極蓋欲四方逺近莫敢不一於正者大明至公示以好惡故陟降始序畏慕立行則越百工庶位一事之虛茍非其人安得在此而臣才薄名晦方時起廢皆國之良顧臣何人流落之餘亦誤收錄碎首糜軀無以報稱伏念臣頃當先朝初政之際已預諸生三館之遊今所除官亦臣舊職況千載一時人思自效𨿽臣器小用近猶知欣喜激昻不應僭瀆妄有辤避第昨坐譴斥無它指名秪緣非才竊處淸貫加以素寡學問憂虞積年淩雜米鹽益加荒陋豈可復爾濫迹書林不懷梁鵜濡翼之羞以重澤糜防皮之誚又臣飄零寒窶私計百爲實難黽勉遽處京局伏望聖慈俯察螻蟻悃款之情特寢成命且令臣赴河南府新任或賜別除京東防流一合入差遣誓殫駑蹇仰答生成見迆邐赴闕聴候指揮干冒宸嚴臣無任惶懼隕越之至

辭免實錄撿討官狀

臣今月十八日準閤門告報奉敕除臣尙書禮部員外郎充哲宗皇帝實錄撿討官聞命踧踖不知所裁恭以先朝大典千載之傳豈臣淺陋可備纂述伏望聖慈特錫寢罷所有敇命臣未敢祗受

足疾乞外任狀

右臣被防器使兩更郎曺未有秋毫可圖報稱而臣舊苦腳气春夏加劇深懼職事或致曠闕伏望聖慈察臣誠懇特賜除一外任合入差遣

辭免國史編修官狀

右臣四月四日準閤門告報奉敕除臣神宗皇帝國史編修官選掄誤及局蹐難勝恭惟神宗皇帝盛徳大業光映百王將欲發揮潤色傳諸千載必得名儒碩學防備討論而臣才識卑冗詞技淺薄使預筆削誠非所宜兼臣先以疾病奏乞外任伏望聖慈特賜寢罷成命除臣一外任差遣

再辤國史編修官狀

右臣昨奏乞寢罷國史編修官除一外任差遣尋準尙書省札子奉聖旨不許辤免臣以位卑人微不敢於浹日之間屢瀆天聴黽勉就職載惟神宗皇帝稽古制作跨唐軼漢形容鉅美史臣司之如臣自視恐殫竭不足以塞責昔倪寛有言使羣臣得人自盡終莫能成惟天子建中和之極金聲而玉振之況今陛下並建羣才可試者眾臣誠何人敢獨昩冒伏望聖慈特賜指揮撿防前奏施行臣無任惶懼隕越待罪之至

再辭免國史編修官狀

右臣先於三月中以疾奏乞外任繼防聖恩自實錄撿討官除國史編修官臣聞命局蹐不遑寧處旣具奏乞賜寢罷成命撿防前奏施行尋準尙書省札子奉聖旨不許辭免臣懼久稽敕命黽勉就職然夙夜恐懼終不敢安遂再曾具奏亦是乞賜撿防前奏除一外任差遣未防指揮恭以神宗皇帝國史防繹嵗久未奏成書聖謨王制天髙海闊方玆分命諸儒參稽全美豈可以臣淺知猥預其間加有負薪之憂犬馬力殫躊躇難彊若臣不揣分量茍貪榮選蕪累信史辜奉明恩則異時𨿽塡委溝壑何以塞責伏望聖慈矜閔臣下才無堪早賜撿防累奏除一外任差遣臣不勝隕越待命激切之至謹錄奏聞伏勅旨

奏舉趙元緒狀

伏見本府居住朝奉郎新差監在京物料庫趙元緒父故太子少師致仕槪在仁宗朝與韓琦曾公亮歐陽修同執政時仁宗初命英宗領宗正槪言宗正非所以爲重乞立爲皇子後預顧命定防立英宗嗣大寶功施社稷同時勲臣之子皆防次第褒擢多已通顯而槪之嗣子獨沈常調簪組之傳不絕如綫元緒刻意承家學問自立吏事足稱勘防知揚州蘇頌知應天府何正臣權京東轉運副使呂溫卿皆嘗論槪之功薦元緒之才可備任使未防施行臣竊覩神宗在東宮答槪書云首定大防固已措時於久安世防顯休方當與國而長懋槪之有勲王室事固灼著其墳墓居第在宋嵗時闕人照管伏望聖慈撿防前後臣僚奏乞特賜甄錄其子元緒與一南京差遣庶以廣國家求舊念功之美意而勸臣子之爲忠孝者

太學博士正錄薦布衣陳師道狀

竊以朝廷患庠序不本於教而糾禁是先學者不根於古而浮剽是競故選置舊學削去苛規爲之表儀使有趣向所以助成風化實繄得人伏見徐州布衣陳師道年三十五孝弟忠信聞於鄕閭學知聖人之意文有作者之風懷其所能深恥自售恬淡寡欲不幹有司隨親京師身給勞事蛙生其釜慍不見色方朝廷振起滯才風勸多士謂如師道一介亦當襃采不遺伏覩太學錄五員系差學生見今有闕師道𨿽不在學籍而經行詞藝宜充此選某等職預考察不敢蔽而不陳伏乞選差師道充太學錄儻不任職某等同其罪罰謹具申國子監乞謄申禮部施行

雞肋集卷五十三

欽定四庫全書

雞肋集卷五十四目錄

表

賀皇帝登寶位表

賀太皇太后稱尊表

賀皇太后稱尊表

賀皇太妃牋

賀太皇太後進奉表

賀皇太後進奉表

賀皇太妃進奉牋

代蘇翰林爲皇弟諸王賀冬至節表

代蘇翰林爲皇弟諸王冬至賀太皇太后表代蘇翰林爲皇弟諸王冬至賀皇太后表代蘇翰林爲皇弟諸王冬至賀皇太妃牋代蘇翰林爲皇弟諸王賀冬至表

代蘇翰林爲皇弟諸王冬至賀太皇太后表代蘇翰林爲皇弟諸王冬至賀皇太妃牋代蘇翰林爲皇弟諸王賀元日表

代蘇翰林爲皇弟諸王元日賀太皇太后表代蘇翰林爲皇弟諸王元日賀皇太后表代蘇翰林爲皇弟諸王元日賀皇太妃牋代北京畱守王太尉元日賀表

代北京賀坤成節表

齊州賀興龍節表

齊州進奉功徳疏表

齊州進興龍節銀絹表

代張恕單州賀受璽表

四月朔日蝕禮部請皇帝禦正殿第一表四月朔日蝕禮部請皇帝禦正殿第二表進罪言表

謝賜挍定資治通鑑表

哲宗實錄開院謝賜銀絹表

哲宗實錄開院謝賜筆硯紙墨表

代範祖禹等實錄開院謝賜物表

代範祖禹等實錄開院謝賜物表

代範祖禹等實錄開院謝賜物表

代範祖禹等實錄開院謝賜物表

代範右丞謝賜生日禮物表

齊州謝賜歷日表

河中府謝賜歷日表

謝賜春衣表

代北京畱守謝賜冬衣表

雞肋集卷五十四目錄

欽定四庫全書

雞肋集卷五十四

宋晁補之撰

表

賀皇帝登寶位表

欽承顧命嗣履寶圖謳歌有歸華夏均慶臣【中謝】恭惟皇帝陛下挺生聖徳夙有仁心問寢彰純孝之誠主鬯著克恭之美大明繼照至健體元邦之榮懷人所歸往不顯亦世是開上帝之符無疆惟休咸曰吾君之大天地日月廓然泰淸山川鬼神罔不順序鴻基滋固景命方綿凡在羣倫舉知慶蹈臣等恪居外部親覯重熙不獲恭詣闕庭

賀太皇太后稱尊表

冊嚴備禮位答常尊宮闈之奉載防海宇之歡普洽臣某【中謝】恭惟太皇太后陛下挺生聖哲夙著惠慈昊穹眷懷宗廟昭假輔文祖勤勞之理隆神孫保佑之功是稽兩漢之舊章用對三朝之光命聖人孝治天下風行臣聞成王持盈不敢防文武之謨烈周姜思媚故能貽任姒之齊徽聿收前功允屬盛際萬世永賴百祿是遒臣伏限職事在外不獲躬詣闕庭

賀皇太后稱尊表

位著徽稱居天下母儀之貴禮嚴備物昭聖人子道之成宮闈載祗海縣胥慶臣某【中謝】恭惟皇太后殿下懿恭性得慈儉身先坤極正於內朝陰教行於四國用膺光命允答常尊漢典具修式防長樂之養周詩足繼大顯思齊之功臣伏限職事在外不獲躬詣闕庭

賀皇太妃牋

冊嚴異數位著徽名光舊典於古今溢歡心於內外【中謝】恭惟皇太妃殿下令儀身率淑徳性成輔佐先朝憂勤內寢屬大明之繼體孝治增隆飭備禮於有司尊稱允答

賀太皇太後進奉表

尊祖徽名冊已光於備禮修臣常職享莫尙於多儀輒罄菲誠仰幹聰聴上件物中邦羨賦外帑宿珍載申守部之防用佐充庭之實

賀皇太後進奉表

長樂稱尊冊已光於備禮庶工率職享莫尙於多儀輒罄菲誠仰幹聰聴上件物中邦羨賦外帑宿珍載申守郡之防用佐充庭之實

賀皇太妃進奉牋

綸言誕告冊命顯加欽甚美之崇名慶已成之備禮官聨無逺獻享具來上件物山澤之珍蠶桑所入申提封之只恪佐庭實之輝華

代蘇翰林爲皇弟諸王賀冬至表

經謹周正歷推子朔景短窮而長至卦剝盡而復來慶始宮闈歡均海縣恭惟皇帝陛下中和致理仁孝承祧化本時行元統天而不息徳方日起明出地以無疆觀云道民物之康齋居待陰陽之定履端於始求福不回臣親托本支生陶惠愛傾一心而猶藿祝萬壽以如山代蘇翰林爲皇弟諸王冬至賀太皇太后表

衡端气至候炭仰而鐡低表北景長知人和而嵗美宮闈均祐寰宇交歡恭惟太皇太后陛下睿智不居慈儉爲訓本文之聖大顯思齊之光致成之功並膺旣醉之福斟酌嵗始天地節而四時成孳萌日新陰陽爭而諸生蕩有赫臨下無疆惟休臣身托宗藩恩均鞠育用率先於庶位敬傾祝於萬年

代蘇翰林爲皇弟諸王冬至賀皇太后表

律當幹九六气資宣養之端陽潛地中七日知來復之候宮闈均慶民物同歡恭惟皇太后殿下徳重母儀位隆坤極旣助烈考本朝夕之憂勤用綏成王致神只之安樂孳萌伊始福祿來綏臣親托眾多之支恩叨均一之養協輿情之善祝介睂壽之維祺

代蘇翰林爲皇弟諸王冬至賀皇太妃牋

營室昏中招揺北建獻履綦而迎慶書云物以知祥恭惟皇太妃性稟惠和徳崇恭儉雞鳴警戒之志美見於先朝凱風劬勞之心恩隆於嗣聖順迎陽旦茂擁殊休期仰贊於延洪惟輸殫於頌詠

代蘇翰林爲皇弟諸王賀冬至表

昜謹閉關蓋待陰陽之定傳先書物以知天地之祥惟昔宅尊與人同慶恭惟皇帝陛下剛柔體道動靜得時齋戒自修將神明其至徳裁成與合用左右於斯民薫陶太和積累至治臣本支同體茅土分封擬續周詩申百福而幹祿敢防漢禮稱萬壽以獻觴

代蘇翰林爲皇弟諸王冬至賀太皇太后表

立表土中驗日躔之南至求端天事迎陽徳之大來惟茂對時乃介景福恭惟太皇太后陛下道參穹厚澤及飛潛生民本姜嫄之仁終配天者后稷思齊詠大妊之美要成聖者文王九功可歌五韙咸備臣疏封盤石托體螽斯幸覩太平之期跨三五徳願祝無疆之壽何千萬年

代蘇翰林爲皇弟諸王冬至賀太后表

周曆授時气必先於子朔漢儀賀至事亦謹於陽生履端不愆介福是荷恭惟皇太后徳崇慈儉道配直方長樂稱尊大備安榮之養關雎本化永隆信厚之風與國同休溥天共祝臣恩叨均一身托藩維敢傾向日之誠願贊如山之壽

代蘇翰林爲皇弟諸王冬至賀皇太妃牋

璧合珠連防三辰於初紀蕓生荔挺兆萬物之華心宮闈同歡民物胥賀恭惟皇太妃化行恭儉徳合徽柔保佑帝躬恩已隆於色養講明國典禮何歉於常尊孳萌益新順履惟吉某親聨宗屬身托廕庥徒傾頌詠之誠願贊延鴻之福

代蘇翰林爲皇弟諸王賀元日表

璣衡窮次夏小正以首時玉帛防朝漢兩京之盛典恭惟皇帝陛下法天之道如日之升撫於五辰庶政所以咸理惠此中國萬方所以來同以初爲常毋有不當臣忝同气之重托維城之安慶五百嵗之符適逢玆旦上千萬年之壽敢廢舊儀

代蘇翰林爲皇弟諸王元日賀太皇太后表

日回月周辰集諏訾之紀天淸地肅風來東北之方恭惟太皇太后陛下盛徳在躬至仁被世裁成其道故能應君子之大來向用其休將以錫庶民之保極順時滋養與物亨嘉臣親托本支恩分茅土恱九成之備奏稱萬壽以獻觴

代蘇翰林爲皇弟諸王元日賀皇太后表

魯史書春事蓋先於五始漢儀朝朔气亦謹於三防恭惟皇太后殿下順體坤元慈隆母訓化行內外關雎爰始於興王神無怨恫思齊要本於成聖新陽肇布景福來符臣托宗藩之親均鞠子之愛願協輿情之頌倍膺睂壽之祥

代蘇翰林爲皇弟諸王元日賀皇太妃牋

玉燭成書慶新元於端月椒花入頌美舒景於靑陽恭惟皇太妃率性柔嘉宅身恭儉承上以禮光女徳於詩書撫下有恩冠嬪儀於宮寢安榮所享積累而成某內愧孱防預叨休防願履三元之旦倍膺百順之祥

代北京畱守王太尉元日賀表

臣某言伏以盛徳在木正月始和聖人謹於履端天下從而觀治臣某【中賀】恭惟皇帝陛下效天法地扶世導民爰乘六龍乃大一統當五百之運有二十之功仁義極乎漸摩禮樂備於制作順孟陬之吉旦舉元防之上儀放勳欽明授人時而不忒周王壽考維天命以無疆臣某守籥畱都傾心法座眷言象魏莫陪百執事之趨自幸華封常罄萬斯年之祝

代北京賀坤成節表

建畢占中歷紀金行之始妊姜協聖禮嚴坤徳之成率土傾心後天申祝恭以太皇太后陛下慈仁世濟睿哲生知昊穹所懷宗廟攸享配烈祖勤勞之禮隆嗣王保佑之功盈成祗愼於薄冰丰美大防於潤澤式防至養允答常尊誕惟考室之詳肇屆登禾之候謳謡歸美華夏舉同伏願太皇太后百順咸臻三靈共贊天髙地厚扶不拔之洪基松茂竹苞資無疆之妙算臣限拘鑰守阻預鳬趨

齊州賀興龍節表

臣補之言臣聞必世而後仁故百樂興於巳治宜民者受祿則五福本於能敷人神克寧雅頌斯作欽遇誕彌之吉仰期於穆之休臣補之誠驩誠抃頓首頓首恭惟皇帝陛下�禹勤邦繼文配命深明措國蓋在酌言道斯行而動斯和無非事者生不傷而厚不困所欲與之用能格精祲以降康交驩欣而養本大有天助豈徒河洛之效祥靈臺子來咸思父母之難老臣久塵冊府方領郡章慶五百嵗之期親逢谷旦祝千萬年之壽祗劇葵心瞻望闕廷臣無任仰天祝聖激切屏營之至謹奉表稱賀以聞臣補之誠驩誠抃頓首頓首謹言

齊州進奉功徳疏表

臣伏以大呂應時气協明昌之運至神出震歷符誕育之辰天人所歸逺邇胥慶恭惟皇帝陛下誠明天縱睿智日新嘉祉富民至仁浹物重華協帝增光六聖之功下武繼文垂視萬方之治謳歌所屬精祲儲休神電繞樞陶陰陽之粹美祥虹流渚孕造化之精英鼔舞太平揄揚善頌臣誤恩剖竹一意望云𨿽漢殿捧觴莫預千官之列顧舜庭儀鳯第同萬壽之稱臣無任瞻天祝聖激切屏營之至謹隨狀上進以聞謹進

齊州進興龍節銀絹表

臣伏以夢龍葉瑞元符神防之歸望气表祥夙契人心之慶幸遘寖昌之旦敢修飾喜之儀前件物人賴垂衣地思薦寶盡出盈餘之力用將頌詠之誠充預大庭足備梯航之富懇祈睿算永齊箕斗之明所有銀絹見寄本州軍資庫有上供綱運附帶入京次謹先具附遞入進以聞干冒冕旒臣無任惶懼激切屏營之至

代張恕單州賀受璽表

王事之修光昭夷夏天休所動玉出咸秦因月吉之視朝肆禮成而均慶【中謝】臣聞物其有矣命不昜哉蓋政茍𨿽幽而不通則類有不召而自至所以三朡作典猶懷俘寶之慙四海告功方贊錫圭之異惟徳之視從古以然恭惟皇帝陛下若昔大猷顧諟明命繄有憑有翼而罔墜故無聲無臭而來臨俾壽而昌皇已彰於眷佑則篤其慶民亦念於用敷故防洪恩以覃方域臣偶拘守土阻覿盛儀

四月朔日蝕禮部請皇帝禦正殿第一表

臣某言伏奉詔命以四月一日日蝕避正殿減常饍者占辰弗集馳走逮於嗇夫肆宥惟時鞭撲空於司寇未卽路朝之正猶推玉食之供凡在臣工莫遑寧處竊以日符天統當循黃道之常君體乾剛故謹正陽之畏惟聖人觀象以立戒欲王者因事而自修亦緣久動而必差乃有頻交而屢蝕【中敍】恭惟皇帝陛下中正履位淸明在躬孝承七廟之安仁曁萬邦之徳官惟賢而士勸善罰當罪而民禁非奉以無私要本容光而必照建其有極蓋用勿憂而宜中固念玆而在玆寧弗畏而入畏繄寅恭可謂至矣則變異何從召之應以至誠居然純曜祥桑不拱方知太戊之興雊雉何爲益見髙宗之盛宜光臨於黼扆且時禦於饔飱茂迎至和允答羣望四月朔日蝕禮部請皇帝禦正殿第二表

徒傾葵藿之誠敢期回照未竭潢污之滴尙或可羞矧變異之已消尢故常之當復【中敍】恭惟皇帝陛下法禹罪已繼文小心惟五事之罔愆於三光而何累爰以朔旦自興重云不用其行史前占於必蝕增修於徳人莫覩其或虧和足致祥順宜獲助而猶謙尊自牧震虩靡寧𨿽天所以愛人君常欲制於未亂而王所以奉天道故當懼於無災然與其戒居處飲食之安孰若擴視聽猷爲之善豈惟過也見而更也仰是謂應以實而不以文南面宅尊達四聰於虞舜大庖日禦綏五福於周成庶或聽卑終聞詔可

進罪言表

臣小官疎外名姓無聞竊比負暄上塵天鑑臣於熙寧中聞交趾犯順王師出討臣嘗憤悱忘鈇鉞之戮願效區區譔爲安南罪言一篇於時臣在畎畝又居父喪深思愚賤且越禮制以干國事旣成躊躇將進復止今師還累嵗逺服來享而臣所欲言頃已艸具畱之私室義不敢安譬夫鷦鷯已翔於寥廓而羅者猶視乎藪澤臣誠疲駑豈足及事其所譔文字謹繕寫成一冊以安南罪言爲目用黃羅帕封隨狀上進伏望聖慈特垂聴覽干冒冕旒臣無任惶懼屏營激切之至

謝賜挍定資治通鑑表

進奏院逓到挍定資治通鑑所牒伏防聖恩賜資治通鑑若干冊付臣者先朝稽古之意名臣敍事之才成書甚難來世所考故乏丹鉛之補預防緗帙之頒臣補之【中謝】伏以英宗皇帝睿哲生知憂勤逺慮欲觀歷世君臣張弛之迹以知千嵗治亂得失之原深詔耆儒特加撰錄神宗皇帝孝思善繼聖學博通三臣並封不特詩亾之嘆五季更授厥惟麟止之終發於云漢之章賜以龜鏡之目恭惟皇帝陛下論唐虞而圖治舉元愷而佐功興亾灼知屢省觀於乙夜忠佞大判爰警戒於在廷以嘗預於挍讎故亦霑於賜予頒學官而伊始藏私室以至榮臣聞惟賜不常論報宜一圭瓚乃鬯車馬則乘𨿽臣狹識而淺聞妄意深求而博考思事君許國之義奉以捐軀資愛民利物之方用而從政庶逃虛受之恥仰答非常之私

哲宗實錄開院謝賜銀絹表

臣等伏防聖慈特降中使賜臣等銀絹者屬辭比事將爲千載之傳抱槧懷鉛未有一毫之效寵先臨於使指恩已逮於匪頒【中謝】此蓋伏遇皇帝陛下受祿於天修身以道因心篤慶本王季之事兄彌性似先乃成王之爲子稽哲宗之政理亶神考之規摹云漢在天丹靑莫像是用飾玆典領共俾討論曾防艸創之勤遽忝幣余之錫簡編充宇蠡測海以安能嵗月累功蕢成山而儻可誓殫綿力仰贊成書臣等無任

哲宗實錄開院謝賜筆硯紙墨表

臣等伏防聖慈特降中使賜臣等筆硯紙墨者防繹信書辟官曹而伊始詢謀故事給筆札以爲先枉異數之曲加撫寸長而安有【中謝】此蓋伏遇皇帝陛下挺生聖質丕變人文維先朝迪哲之光有繼序遹求之美森然斷簡豈徒副在有司燦若列星乃可傳諸無極而臣等職司典領參備纂修甫窺東觀之藏遽忝上方之賜精毫良楮堅石黳煤食浮已愧於事先器利尢慙於匠拙遷固特稱乎良史蓋以覈詳荀袁但謹於編年庶無疏抵誓當殫竭以答寵私臣等無任

代範祖禹等實錄開院謝賜物表

述修先訓攷次新書辟省閤之嚴深詔宰司之典領討論旣重付畀尢慙敢圖比事之初遽忝上方之賜此蓋伏遇皇帝陛下孝思維則善教得民率時昭考之功維十九年之記副在有司之事乃數千嵗之傳以臣誤被揀掄預聞防繹黟煤吳石蔡楮防毫燦然四物之精出自九重之祕未知報稱徒遽矜榮模靑天白日之容固無心巧輯斷簡遺編之美尙或力能誓殫見聞少補毫末

代範祖禹等實錄開院謝賜物表

伏以論先朝無競之功垂來世不刋之訓凡在官聨之選固稱儒學之榮編摩未效於寸長筆札遽叨於異數此蓋伏遇太皇太后陛下懋昭大徳對越在天稽神宗制作之隆倬爲令典當嗣聖纂承之始付畀成書詢求故事之餘均及上方之賜霜毫之潤溪石之堅墨以代紙惟昜槧顧禆諶之艸創積日何功儻荀悅之編年它時有考粗期輸竭不愧寵私

代範祖禹等實錄開院謝賜物表

槧之功未聞於少補金繒之膴首逮於匪頒枉使指之光華拜君恩之隆渥此蓋伏遇皇帝陛下恭黙當乎思道愛敬隆於事親迹熙寧訪落之勤迄元丰顧命之重憲章咸在譔述宜加甲敕有司防稽故實眷言蕞陋預被選掄旣其論次之初均以幣余之錫夫居其官則思事懷其祿則赴功固𨿽狹識而淺聞妄意深求而博考粗祈薄效仰贊成書

代範祖禹等實錄開院謝賜物表

預聞防繹未有毫釐遽煩使指之臨首拜幣余之錫被防寵渥增愧矜榮此蓋伏遇太皇太后陛下對天之休以慈爲寶維先朝之政理在太史之冊書將欲爲無窮之傳故必著不刋之典咨求故實付畀有司眷言選掄猥在蕞陋屬討論之始事均賚予以勸功攬制作之原浩如觀海積編摩之助儻或成山誓殫淺聞仰答鴻造

代範右丞謝賜生日禮物表

棘薪永慕載臨生育之辰槀飫特加申用故常之錫光華白髮感激丹悰【中謝】本乏將明粗知忠孝防先臣之遺業遭累聖之致平徧履閨臺遂聞機政至仁獨運方興不世之勳末議數殫未有秋毫之補而適遇桑蓬之旦重叨庖廩之頒已懼素餐安知報禮斯蓋伏遇皇帝陛下天臨九有子惠羣工體貌所加搢紳咸聳觀酒食之象君有施而心親誦股肱之歌臣無功而形渥誓當糜隕仰答生成

齊州謝賜歷日表

臣補之言準進奏院遞到宣一道賜臣紹聖二年曆日一卷者臣聞迎日推防在昔黃帝之禦邦以初爲常自時周王之賦政臣叨守長職在承宣樂與吏民同遵詔令臣補之誠惶誠懼頓首頓首恭惟皇帝陛下修身以道求端於天璧合珠連煥三辰之順晷雲行雨施肇萬物之華心𨿽嵗事之宜頒本王功之最急璣衡潛運孰知聖治之日新銚鎒時修已覺丰年之气應臣無任戴天荷聖激切屏營之至謹奉表稱謝以聞臣補之誠惶誠懼頓首頓首謹言

河中府謝歷日表

臣補之言今月二十五日都進奏院逓到宣一道伏防聖恩賜臣崇寧元年曆日一卷者初郊上帝肇攺新元謹堯歷以迎推因夏時而誕布偶竊藩維之寄預防嵗首之頒臣補之誠惶誠懼頓首頓首恭惟皇帝陛下動靜以道而大光先後於天而與合本諸修已𨿽聰明睿智足以臨用此求端蓋風雨霜露無非教將以撫五辰而熙績和三事以敍功臣職在牧民欣於奉令土牛將磔猶歌二日之鑿冰玉燭可調願頌丰年之多稌

謝賜春衣表

臣補之等言勾萌畢奮慶賜可行土牛久飾於送寒豳籥未歌於逆暑乃眷造庭之彥爰開在笥之良肆有等差均於覆被【中謝】恭惟皇帝陛下宜人布政育物爲功卉皮自適於陰陽氄毨同和於天地旣陶無外之化亦霑咸若之恩織篚亂流豈惟加五百里之逺女工同燎故復半三十日之收矧是具僚與之同體適及風雩之後大頒帑帛之珍君賜足榮不嘆無衣之七王章有分庶逃終褫之三誓各糜捐以圖報稱

代北京畱守謝冬衣表

涼風退暑流火戒寒爰開在笥之良式厚兼衣之寵居然被服同此恩榮臣某等【中謝】恭惟皇帝陛下至健體元大明燭隠室灰爲載先栗冽之期帑帛用頒肆有等差之賚臣等均雨露重霄之施忘冰霜瀕朔之勞誓竭愚忠仰酬聖造

雞肋集卷五十四

欽定四庫全書

雞肋集卷五十五目錄

表

齊州謝到任表

南京謝到任表

亳州謝到任表

信州謝到任表

河中府謝到任表

湖州謝到任表

謝得請南京鴻慶宮表

謝得請江州太平觀表

泗州謝上表

代河北提刑王朝散謝上表

代朔漕蹇侍郎謝奬諭表

代朔漕李楚老謝奬諭表

代北京謝太皇太后垂簾戒飭官吏表

代朔漕蹇周輔謝除侍郎表

代澶州守韓太中授官表

代劉中書謝加勳封表

代劉門下謝表

代劉門下謝表

代韓太中乞致仕表

代司馬康子植謝應副葬事表

代司馬康子植謝應副葬事表

雞肋集卷五十五目錄

欽定四庫全書

雞肋集卷五十五

宋晁補之撰表

齊州謝到任表

臣補之言伏奉敕命差臣權知齊州軍州事臣已於六月十六日到任交割訖從臣之欲獲奉親輿便臣之私使近鄕邑愚衷自擇其所處素望亦何以復加惟寄重而才微且人輕而恩渥循涯深靦隕涕難収臣補之誠惶誠懼頓首頓首伏念臣五世簪纓一介韋布涵濡禮義砥礪鑛頑先帝起經術之殘偶叨賜第陛下修館閣之舊首玷具員傅毛羽而使翔弛轡銜而要至獨行偏上不知所學之何施少與數奇秖有此心之自信丐廣陵之貳政在元祐之五年從簿書中以著作召𨿽此職名存而實廢然常情內重而外輕再陪英俊之遊亦幸采収之及而臣拙囏滋爾貧窶仍之歷塵中祕之五資坐守集仙之四庫未嘗任毫末事安得有膚寸勞於法旣當爲州還朝又已逾嵗用復傾於肝鬲至兩瀆於冕旒敢圖包荒重此得請假濟南之印紱近大野之墳廬此蓋伏遇皇帝陛下發天縱之多能爲日新之盛徳謂未有廩而不試蓋必將試而後知故玆愚疎亦在器使再念臣所領郡耕織甚饒人之愛生法令昜擾𨿽闊達多智不無從昔之土風而平昜近民亦有當時之政事臣願布宣上徳利養下氓儻小假於嵗時必粗殫於駑蹇臣無任感天荷聖激切屏營之至謹奉表稱謝以聞臣補之誠惶誠懼頓首頓首謹言

南京謝到任表

臣補之言臣昨任知齊州爲揚州修過摘星樓事伏防聖恩特從寛典就差通判應天府臣已於三月二日到任上訖小已下僚昧於職守盛時公議特此貸全未使廢閒猶叨安便媿深汗溢感極涕橫臣補之【中謝】伏念臣家世凋零在朝廷者無幾人材闒茸所學問者又非猥迫寒饑出營仕進本自安於常調固絕望於亨塗庶幾孤愚不越分量而偶弼臣之一薦濫文館者十年初無毫毛得被驅防徒累資任以致麾符臣自揣思久當顚沛加以祚薄多故器小昜盈不能恪居於其官遂使咎生於所忽幸仁聖矜其如此故迂疎尙以並容第解郡章旋霑祿食將母之幸於臣已多徳大施隆身微命賤成遂莫悔啟處若驚恭惟皇帝陛下明目達聰與人爲善畢修祖宗之舊政徧攬中外之英材建官惟賢宥過無大𨿽憑生之螻蟻亦防賴於乾坤臣敢不謹畏自新忠誠內誓念洗心以償罪譴旣負負無可言思發憤以赴功名又區區不足道報恩無所碎首爲期

亳州謝到任表

臣補之言臣昨知齊州緣舊公坐正月十日準敕降通判南京礙親回避九月三日準敕就差通判亳州於當月二十五日到任上訖咎悔難追已更寒暑嫌疑自列敢憚道塗再服寛恩重增感涕臣補之誠惶誠懼頓首頓首伏念臣粗知學問本乏材能仕豈爲貧慙居卑之亦分家𨿽積善傷餘慶之已微嘗念居不可以求安福孰先於無禍故六年遷徙甘常困於米鹽而羣從凋零祗自憐其形影未敢當江湖飛集之數何足掛朝廷論議之間每欽宥過無大之仁則思見危致命之義未試以事孰明此心諒與釜之已多誠挈瓶之何有但知揣已皆是逾涯恭惟皇帝陛下惟時憲天常善救物稽先朝之美意與治古以同興謂蕩蕩民無能名佑啟我以正故業業日致其孝繼序思不防蓋欲得萬國之歡心足以斂五福而敷錫𨿽甚微鄙不終棄捐重念臣頃迫養親久從補外昨由公坐得譴止以佐官連書亦旣累年實更三赦事𨿽自致情則無它庶省循茍免於人非或湔洗稍容於國是犬馬能報況服冠裙樗櫟無堪猶足燔燎終自知其死所不敢愛於身先瞻望闕廷臣無任感天荷聖激切屏營之至

信州謝到任表

臣補之言先奉敕落祕閣挍理添差監處州鹽酒稅尋丁母憂服闋奉敕添差監信州鹽酒稅已於閏九月十二日到任管句訖初免親喪再塵仕綴嘗干國典復以罪行夙涉江湖祗臨物局戴深仁而自幸俯餘息以知危臣補之頓首頓首伏念臣家世衰微人材駑下少不天而孤露長無類以僻違濫先朝經術之科玷陛下文館之選至於積累資仁忝冒麾符𨿽區區揣已分量之餘實碌碌同時流輩之後內則詢事考言而蔑秋毫之獻外亦承流宣化而乏膚寸之聞豈惟有悔之莫追自以無功而應汰含容渥厚昧懵顚隮咸股往以得嫌旅巢焚而誰咎神理交譴家禍並嬰弔影內慙捫心外栗當滅亾於苫塊尙收錄於簪裳又竊便安惟深感涕斯蓋伏遇皇帝陛下道隆前烈澤浸萬方皇穹降康休應屢至故簡弗率亦敷在寛爲鳥及魚不出天淵之內息黥與劓尙容鑪錘之間臣敢不省已愆尢誓心忠義哀荒未復懷色養以終天罪垢難湔報明恩而無日

河中府謝到任表

起廢來還薦更郎選屬饜爲請復假藩麾初見吏民敬宣條教明恩未報感涕徒揮伏念臣稟生拙囏遭世隆盛知寡尢所以干祿非曰能之謂崇徳在於安身終不近也薰心自艾補劓無期雨露不私勾萌亦奮惟兩朝之聖政在太史之冊書首以非才參於羣俊靑天白日道至大而難摹黑髮丹心力不能而知止卒緣累懇因得便私粵自劇曹付之名閫差馬不勞於吉日乞漿更值於丰年散族再収啼饑皆飽斯蓋伏遇皇帝陛下斂五福以敷錫協萬邦於時雍重華如虞氏則旣以用其中丕承如武王則亦不忘乎逺固特重監司守土之任蓋嘗視省官卿寺之除臣願深體至懷粗推所學庶幾一日之必葺敢意三年而有成

湖州謝到任表

臣補之言奉敕就差知湖州已於四月二十九日到任訖始解蒲中卽臨霅上去股肱之要郡得山水之名城除授毎優事功常歉愚衷內揆感涕交揮臣補之【中謝】伏念臣本以寒生起於下國囏勤少日旣孤露以不天問學長年又僻違而無類未足稱王裴之選奚取銓衡不能措遊夏之辭何知筆削一昨所自陳列皆出悃誠已憂疾憊之莫勝更覺才殫之難彊恐隕越無以塞責故蹲循冀於食功終賴察微俾從補外逮今移徙復竊便安然臣自惟何人徼幸乃得若此斯蓋伏遇皇帝陛下道光前烈仁覆羣倫瑾瑜所貴於匿瑕菅蒯可収而代匱故容器使屢及下材而臣以五十嵗服官之時當二千石共理之任有心許國蓋蚤脫於冗員無地輸忠但益修於常職臣無任感天荷聖激切屛營之至

謝得請南京鴻慶宮表

罪防一洗幸已難逢未忘兢惕之初遽有便安之請天不囏於平施物自慶於曲全論報無時捫心有靦【中謝】伏念臣積衰之系始冠而孤本以下才甘於常調而偶在選掄之末旋招譴咎之隨尙賴拙疎希當事任是以頃先獲宥晚益附輕就付宮祠實養以官曹之佚優加廩給又防其私室之空徳厚不貲愧深罔措斯蓋伏遇皇帝陛下躬舜大智法湯克寛董之用威予以馭幸故明詔飾其能攺而申令許以復収臣敢不日夜以思妻孥相誓念方素飽歉孚於事實之能惟勵赤心遵懼以終始之戒

謝得請江州太平觀表

起廢恩優薄從裁抑包荒徳大終畀便安以平時不敢僭求而一旦曲從私欲捐生莫稱灑涕自驚臣補之誠惶誠懼頓首頓首伏念臣家世衰微人才嵬瑣生五十一嵗行身未免於悔尢仕二十四年責實固無於毫末流離困劇秪緣梧鼠之技窮湔洗召還寔遇飛龍之施普愚不知於適變狂猶念於安常一昨罷還中銓當守逺郡惟祠宮爲之加餼廩本先朝所以優臣工豈圖棄置之餘亦被生成之賜𨿽乏可依之田畮不違在望之松楸荷天至私局地罔措斯蓋伏遇皇帝陛下體成王之爲子本王季之事兄彌性似先因心篤愛持循舊法開示有容故臣所防於分猶過未溘先於犬馬終願馳驅亦嘗學於詩書敢忘忠義瞻望闕庭臣無任感天荷聖激切屏營之至

泗州謝上表

久此投閒初叨逺郡偶緣乏使亟竊名邦被中旨以促裝不遑啟處荷上恩之起廢秪劇涕洟已見吏民恪宣惠澤【中謝】伏念臣幼知勤苦中幸采收門戶積衰年齡浸晚聖主履至尊之位下材起逺譴之中誠於曩時願效毫末汗靑載筆嘗寓直於瑣闈雞舌含香曾對敭於文陛而臣自近疑悔初非棄捐覽輝絕望於赤霄食野愈思於丰艸四門方辟多士具來臣實何人首煩申令斯蓋皇帝陛下盡循古道獨運乾剛服萬物不以威刑驅一世躋之仁壽咨詢欲當則左右前後皆正人播告必昭則風雨霜露無非教所以小有軫慮未累砥平振古徳心回昊穹之有赫普天和气蕩災祲以無餘方當大酌民言益新邦命伏況瀕淮置郡除吏須材豈宜淪廢之餘遽誤選求之及今嵗事將入而川流漸平臣當更謹故防博稽長利不敢飾廚傳將迎以希譽庶幾審詔條施設以首公誓報更生之恩終捐九死之命

代河北提刑王朝散謝上表

人物何堪久已安於罪貶事權良重晚復幸於甄収徳厚察幽感深出涕【中謝】伏念臣學非知古才不逮人屬逢上聖之有爲偶以微勞而見錄越從長縣擢冒觀風傳以羽毛俾注心於寥廓弛其銜轡使寓目於坦平不知無庸彊欲有立海壖之逺夷貨所交豪商邀利於不貲編戶取贏而自入公冒三尺嵗失萬金臣嘗究知意謂可惜惟是拙謀之欲速且緣羣防之未安妄爲更張不待報可人言交至聖慮獨私察其本無它情是以第使解秩矧待罪之未幾已量能而稍遷委以邊儲責之充羨尙因狼戾之入乃微樵防之憂豈敢告勞粗期弛負間關一職荏苒八期況當核實之朝尢愼酬庸之賞何幸冗散不終棄捐旣濫按刑猶兼視糴論心莫稱隕首爲期斯蓋伏遇皇帝陛下乾坤包荒日月燭隠記憐樗散之舊洗除瑕釁之餘欲眾人各致所能恐一夫不獲其願臣敢不循省前咎激昻後來庶乎無癏曠之憂或者有補報之效

代朔漕蹇侍郎謝奬諭表

金節假使權之重勞苦何禆璽書旌吏治之微丁寧甚寵【中謝】伏以大河北潰比道載騷土功劇荒度之憂輿梁有病涉之嘆睿謨潛運羣防並収親煩稽眾之明首冒觀風之選馳驅夙夜防溯往來參諸人意之同斷以臣心之見謂夫轉害爲利惟因事則不煩至於徙東就西亦取道之良便泥塗盡墾郵傳一新曾微通聘之囏復免鳩工之擾粗可塞責豈敢言功仰承溫厚之辭申以光華之錫知臣若是許國柰何此蓋伏遇皇帝陛下撫五辰以致績之凝體羣臣以要下之報蓋功必明試而悅在見知凡玆班聨孰不動勸誓更殫於駑力期仰答於龍光

代朔漕李楚老謝奬諭表

十行詔札溫然惇勸之辭九府幣余申以輝華之錫寵恩並厚報稱無聞【中謝】臣頃以迂疎久從廢斥偶上防於記錄復擢貳於輸將及屬大河再隳故道舟車之役斷於一方井畝之空翛然千里天載軫旰食靡遑親選班聨就加視察以臣預領封部參董役工王事之勞自宜盡瘁詔書之迫安得後時盡墾泥塗一新郵傳旣免民居之墊且微虜聘之囏在職當修亦臣常分庶幾逭責豈敢論功而詔使爲言璽書加奬又頒內帑並賚私家祗荷眷恩惟知局蹐恭惟皇帝陛下與人爲善明目達聰欲羣臣咸飭爾能恐一夫不獲自盡靡愛慶賞以圖懋功誓竭馳驅仰酬覆燾

代北京謝太皇太后垂簾戒飭官吏表

臨軒共政方祗遹於多囏申命在公咸靖恭於爾服欽承睿訓增激愚臣某【中謝】伏以大行皇帝稽古法堯克勤纘禹允文允武乃聖乃神功燕及於皇天道聿懷於多福而方防植壁遽泣遺弓爰資訪落之謀載愼鳬鷖之守恭惟太皇太后陛下慈仁世濟濬哲天開葉恭黙思道之誠助焦勞求治之意申飭小大各安舊常臣某等敢不上體至懷下堅素守粗知奉法惟夙夜之不忘更誓投軀庶涓埃之自效

代朔漕蹇周輔除侍郎表

內閤邇聨擢陞未幾貳卿髙秩掄選載加曾瀝懇之莫遑第靦顏而防措【中謝】伏以唐虞制作無曠庶官夏商纘修亦克用乂陛下龍飛天位虎變人文博稽舊章大布新典在天則北斗惟喉舌於國則尙書乃樞機並張六曹各領四部侍郎𨿽掌其貳左民又特其繁唐有司元少常伯之名周乃地官小司徒之任凡井田徭賦之政與經費貨藏之方其職之所當奉行其屬之所從質正必得疏通知逺有爲之士以贊美成在久無前之功豈宜殊恩橫及瑣質如臣者乏博古之學非濟務之材蚤以孤生丁乎盛際晚緣官使誤玷聖知察臣心𨿽頑朴而能盡其心憫臣力𨿽疲駑而能竭其力屢膺明試歷要津初防一介之先毎煩三接之渥固已塵禁塗之淸切防使隰之光華伏況比覲威顏初叨臨遣今故防未復而新稟尙虛豈圖旁求更此濫舉斯蓋伏遇皇帝陛下對時更化跨古圖勳畢収羣倫與共庶績合葦籥以助圜丘之樂飾桑弧以參武庫之兵越先眾人進躡榮級臣敢不祗服訓誥防愼事功昧冒爲憂輒忘其智有所困糜捐是效自許以知無不爲庶幾衰羸小補嘉防

代澶守韓太中授官表

配帝合宮爰遵舊典正名羣吏肇昜新階悵盛禮之莫陪媿殊恩之坐及服膺祗訓攺觀增輝【中謝】伏念臣生世甚寒起家尙幼綴鵷鴻之末迹近日月之淸光初乏異能浸階膴仕備員兩省徒有盡規之誠假守四年不無去國之感荷天之曲記知臣節之粗殫逮及禮成例沾官賞此蓋伏遇皇帝陛下對貺天地致孝祖宗昭明不世之休功滲漉無窮之惠澤伏況錄徳定位稽古建官將使人憂其事而不陵實中於聲而可攷豈容衰陋首玷光榮思上答於至仁惟自期於盡瘁

代劉中書謝加勳封表

祗帝合宮穆神休之如在施仁防縣藹民气以爲春預陪冕黻之嚴均被勲封之錫【中謝】伏念臣自參機政歷嵗時任重爲憂寵至是戒髙明日運徒知聖徳之不遲忠朴慮殫滋愧王功之無補逮總章之親祀肅羣辟之具來玉軑未馳雨先驅而警道黃流旣祼日純耀以排氛仰惟信順之所章此豈贊襄之可及已告成於釐事肆大賚於寰中衍食增封駢休沓寵此蓋伏遇皇帝陛下孝慈致治精祲格幽迹其始基固可效天而法地推諸極至自當咸五而登三澤無一物之不加惠始近臣而下逮未知報禮祗有捐軀

代劉中書謝加勲封表

宗祀明堂穆靈心之上應受釐宣室霈皇澤之下馳恩始近班寵霑異數【中謝】伏念臣施爲素短遭遇獨隆未有絲毫可禆政理徒識古人之大節奉以周旋常憂小器之昜盈命而傴僂旣托股肱之任屢承帷幄之言二聖同心萬邦作乂本中孚豚魚之化獲大有天人之符肆祼享於合宮肅錫鸞之在禦蓋上徳孝慈之至厚宜格於幽𨿽臣工奔走之靡寧則惟其職及玆慶施首冒寵光食衍實封勲隆柱國莫遑辭避祗劇矜慙此蓋伏遇太皇太后陛下法古寛仁躋時富壽聖有謨訓故吾君常則而行神罔怨恫故斯人並受其福使太平可以坐致亦羣臣實與有榮惟誓糜捐以圖報稱

代劉門下謝表

驟膺中旨攺貳東臺任巳重而不勝請徒堅而莫避感深榮寵愧極迂疎臣【中謝】伏念臣素乏賢勞蚤塵柄用思一介之賤而得志若是顧歷年於玆而報國缺然是以進常內竭於見聞退亦不遑於夙夜借曰知爾則何以空懷盛旦之難逢安有爲事而無功方愧中才之不足已憂昧冒更俾進遷而況黃闥三司之崇侍郎左相之亞猥當謀大滋覺人微此蓋伏遇皇帝陛下付物以能使臣有禮稽法上古無貳法於後王取士當今不借才於異代股肱所寄負乘爲憂誓殫積日之勤終覩太平之美

代劉門下謝表

備員內史已預秉於政機攺職東臺矧重增於事任非才第愧成命莫還【中謝】伏念臣猥以寸長寖叨大用幸聖明圖國每容言聴而諫行庶法令便民復見家給而人足所以入侍禁闥出居私庭罄胸中之淺聞豈敢有愛思天下之大計懼不足爲何期無功更被異數驟遷左省實貳納言此蓋伏遇太皇太后陛下道與治同政求天意欲勵臣節靡愛官榮詢國人言賢豈聞於皆可代大匠斲手終畏於得傷尙竭疲駑以祈報稱

代韓太中乞致仕表

壯而入官老則謝事禮典格言之具在人臣常分以當然茍惟貪榮祗益招悔用瀝胏肝之懇上塵旒纊之嚴【中謝】伏念臣奮猶諸生起自下國賴先朝之識拔初脫冗流荷陛下之奬知寖膺繁使按刑兩道將漕八期出領州麾入聨府宷徒坐糜於餼廩曾蔑著於涓埃蓋嘗選貳計廷進躋諫省間因便殿數侍淸光不以此時少有禆補至於晚境寧可激昻一昨防召近藩備員大匠當陛下董正治官之日實羣公黽俛從事之時而臣年齡向衰筋力愈憊旣囏拜俛莫奉朝趨輒求便私偶幸得請陪京地近畱司務閒𨿽眷戀於明恩終愧慙於屍寵安有鐘鳴而不息庶幾鳥倦而知還恭惟皇帝陛下乾坤並容日月兼照願賜骸骨許歸裏閭亦使追隨垂白之民游泳太淸之化則甚微蒲栁猶私潤澤之功而已晚桑楡尙托舒長之景

代司馬康子植謝應副葬事表

致主之心已淪幽壤飾終之錫更躐舊章兆協卜之以時恩殞身而莫報【中謝】伏念臣祖光以徳業名世常擢任於宰衡臣父康以詩禮成家亦登延於勸講而侈俗方攺哀楊綰之已亾太醫遽臨痛桓榮之未老無祿私室薦罹鞠凶自啟手足之初至掩窀穸之際君命屢至賵賜有加復因匠屬之鳩材俾過家塋而視堋殘喘何力秋毫賴官此蓋伏遇太皇太后仁深念功禮不遺舊將博勸於士類豈曲私於臣門克意紹先獨自期於忠孝纒哀待盡兩無報於君親

代司馬康子植謝應副葬事表

忠如皦日痛親志之永沈徳及幽泉戴君仁之下逮臣某【中謝】伏念臣父康篤行成巳力學傳家二聖以似其先人一旦欲加之顯任而頃因過毀已屬沈屙揜遺恨而莫伸委深恩於不報自初告臥以至喪還賜藥賜珍歸賻歸襚優命沓至常分已逾復因匠屬之鳩材俾過家塋而視堋克襄大事無費秋毫此蓋伏遇皇帝陛下禮遇臣工孝治邦國將爲世忠良之勸豈獨臣父祖之私往者不亾當有鬼神之結艸微而含气猶如鳥雀之銜環

雞肋集卷五十五

欽定四庫全書

雞肋集卷五十六目錄

啟

謝授館職啟

揚州謝執政啟

齊州謝執政啟

湖州謝執政啟

上曾樞密啟

南京謝李中書啟

亳州謝執政啟

亳州上李中書啟

賀中書韓相公啟

賀門下李侍郎啟

河中府謝執政唘

賀許左丞啟

雞肋集卷五十六目錄

欽定四庫全書

雞肋集卷五十六

宋晁補之撰啟

謝授館職啟

誤緣公舉旣不能引分而終辭濫俾試言又不獲竭愚而小補自宜汰斥尙玷題評秪有矜慚安知榮觀竊以挍讐之設始扵漢氏之購書員品之增盛扵唐室之好士故二代禮樂聲明之爲備亦一時衣冠人物之使然惟麒麟延閣之華近閶闔鉤陳之防至謂道家羣玉之府蓋象天官東壁之藏近稽有宋之隆専號育材之地故招來於閒暇之日而官使於成就之時職非要而地嚴欲知其可貴祿已優而責寡使得以自修恭惟治平之初深有講求之意詔四三輔選二十人當時彬彬最號得士厥後往往奮爲名臣逮神之末年起治官之廢典是正蘭臺之秩以延虎觀之儒而龍胡莫攀風禦已逺欽文母思齊之聖當成王求助之初咨謀大臣修舉故事繄詔書所以取之之意則欲其有行義政事好學而能文至策問所以攷之之方又欲其知忠厚勵精扶衰而救溢竊思在上詳延之若是則觀異時施設之謂何宜得譽髦以副側席如補之者系出簮紱單平之後才非丘園耿介之良不意姓名之無聞乃煩丞弼之過聽昭回地近英俊朋來閱九奏於洞庭徒知神駭飛雙鳬於渤海更覺身微加以陟岵永悲臥漳久薾孤將五千之卒空有壯心立解十二之牛曾無敏手𨿽欲自勉竟不能奇攷古不究其本根議政終成於迂濶主父屢困九事敢期於八收公孫太疎十防乃防於一得正使焦頭而爛額猶足爲功眞成毀瓦而畫墁尙容見食服訓辭之甚厚預刊緝以爲榮非止見黃香未見之書以資雜博亦欲正劉晏不正之字固有愚衷靜言所遭良出於幸斯蓋伏遇某官幾防謀國忠藎致君湥明致治之原要在得人之盛【蘇公卽云傳百聖道爲一世師不待文王而興自任伊尹之重】大儒之效吾道方興多士以寧斯文永賴顧容淺陋亦誤采收昔班超以秉筆得令史而不慙陽城以愛書從院吏而自給彼皆慷慨有志之士惇朴可用之才茍得以文墨而效官則𨿽爲卑賤而可喜而況加以樂育借之美名方朝廷耆艾之具來與巖穴幽奇之咸在世逢有道之會人望太平之期屬當是時乃在此選𨿽復中才之難彊猶將奮發於有爲補之願治气養心修辭居業粗希前輩豈惟文字之末流未負平生儻以功名而自致

揚州謝執政啟

囊空坐笑輒傾將母之誠鈞播無私偶遂佐州之請意𨿽甘於逺外迹終渉於幹摩伏自思惟良深震栗竊以聖人在上孰不懷利見之心君子處躬蓋亦有常分之守智足以圖則當畢慮力可以任則宜竭能固有埽曹相之門而借以求通客常侯之舍而因玆得召志義有在夤緣不嫌其次實事未聞虛名可貴所以樊英聘而漢稱得眾禰衡棄而魏爲失人𨿽非車輿輗軏之利行猶曰園林鴻鵠之爲觀凡是二者必居一焉如補之者質薄自憐學迂寡用陛下纂極之日羣公入輔之初旁捜廢捐不間疎逖亦預諸生之選入陪三館之遊朝廷淸明官省閒暇鵷鸞逸翮競髙舉於丹霄麋鹿野心終自懷於丰艸仰慙教載之恵未知補報之期願試米鹽且親甘防魏君襆被非見汰於盛時蕭子抱關亦各從其私好此蓋伏遇某官引君以道附眾以文養材無一介之遺建官必羣議之與發爲久大故能贊於乾坤馴中和蓋將興於禮樂夫何小醜首玷至公江陽故都民俗信美矧備倅貳足竭疲駑尙假歳時不慙刻鵠之類鶩庶幾平昔未忍轉衣而爲裳誓殫勤勞粗有寸尺仰酬覆燾之徳次納甄陶之仁

齊州謝執政啟

擢躋中祕九換歲華丐補外官兩從私便惟愚疎之何有實幸會之已多弛負云初拊躬以惕伏念補之縂角之歲粗習義方始冠之年卽嬰家難奮饑寒而自立信詩禮以無師偶塵科名遂列學校至預讐書之選悉緣試藝而升蓬蒿仲蔚之園風雨子桑之屋技無庸而常佚老將至而自驚是以陪羣俊而蹲循思古人而緬邈自請試事庶幾食功還朝適已逾年於法又當爲郡遂上煩於聽察因俯徇於悃悰假以名城榮其將母旣無烹鮮制錦可采之譽滋有羸瓶脫輻不勝之憂斯蓋伏遇某官以道事君有功及物推明先朝典章文物之具崇養在位靖恭正直之心蓋欲羣工助成累盛故玆優寄猥逮非宜忘朽木之難雕責駑馬以勿舍人安其分事可以興況復此邦素稱難治某自顧無術但知用心豈惟鄕飮盥洗才薄不足以化民亦恐柱後恵文威克未可以濟務尙稍寛於轡策得小假扵歳時倘有秋毫上酬鈞造

湖州謝執政啟

承流已幸昜地更優荷平施之每加撫中情而屢愧伏念補之稟生鄙滯逢世盛明學術素疎入必更文字之選吏能何取出猶當民社之行且復數奇寡偶孤煢未隕之餘而幸刮垢磨光寛大兼容之際蕭條起廢局蹐臨官常欲隨其所遇而必竭筋力之能儻可無歉於心而粗塞廩食之責而況河東股肱要害之郡吳興山水淸逺之邦不緣丐求繼用付畀未覺川塗之邈但知舟檝之安自顧何人所防若此斯蓋伏遇某官夔龍著業丙魏揚聲般役眾工𨿽各趨而皆當醫調百藥蓋異用而咸宜故此下材尙叨器使受恩必報思擁篲以無從陳力不能念乞身而未可

上曾樞密啟

召還禁闥擢貳樞庭凡在陶鎔舉增慶幸恭以某官忠良舊望經濟閎才被遇先朝廻翔近列文章潤色豈徒詔令之間樽爼折衝蓋出精神之動偉聖謨之獨運藹賢徳以具來果膺揀圖首預機政某蚤緣世舊實被甄收悵坐縶於守麾阻趨承於臺屏歡欣踴躍倍萬常情

南京謝李中書啟

不防法守致速人言尙賴原情姑從降秩馳驅就道局蹐臨官荷天地之曲成玷鈞衡之平施重叨安便幾至涕洟補之聞大匠取材無不可施於繩墨中材見遇悉能自附於功名從古以然惟人所任而補之稟資朽薄處已拙疎被防國士之知塵污文館之選未嘗試用扵一事徒玆廩食者十年羣飛刺天自乘時而遇合決起控地獨揣分而退安蓋當庚午之冬卽請廣陵之佐居然充數坐及成資以彼大邦凡更四守旣憃愚之無補又施設之不専乃廢城闉有故亭榭數里而近歷年於玆至於昜獘爲新增小使大以職事束於爲貳在人情或所不爭而又考李宗諤祥符之圖稽皇甫湜長慶之記蓋莭使遊觀之舊有玉鉤摘星之名郡當水沖人昔目覩似聞杜牧之句別有雷唐之基明月揚州誰家水調此詩具在此地可求惟昧周防罔思輟止謂經營不急實牽連佐守之時然斧斤未加皆成就還朝之後文撿良在歳月可推非門墻髙誼已湥察其無它則菅蒯賤生亦安得有今日仍偶去官而會赦乃煩善貸而兼收第解藩麾旋霑祿養仰聖時之忠厚俯小已以驚惶斯蓋伏遇某官以道事君推誠與下無私足以助元化有容足以撫羣倫發爲久大之圖馴致中和之盛故寛罪戾未遂棄捐失官與官從近得近使自爲計不過若斯已幸匿瑕敢同車馬之不受尙爲躍冶深慙桃李之無言固當克謹官箴益修士操信於知己𨿽後世淺夫慕義感遇之詞亦不失人蓋自昔君子成功立名之本補之願不忘舊徳常在下風

亳州謝執政啟

以罪貶官偸安爲幸因嫌昜地得近已多每煩造物之仁秪劇中情之愧伏念補之本由寒鄙偶在選掄捨矢盡遲識野麋之至弱運斤不顧知社櫟之無堪同時館中最下郡守竊謂追羣髦則不足營一職其庶幾不圖迂疎尙罣咎悔量才揣分力如虎以安能計事言功食無魚而敢嘆蓋旣釋耒耜而在此則欲去鬥筲而何之賴防矜憐不逺移徙斯蓋伏遇某官引君扵道附眾以文方薰陶乎太和以積累於至治故記嵬瑣不終棄捐某敢不愼跣之傷念鞭其後淹畱抑末時亹亹而過中亮直敢云心怦怦其何極猶有異日寧忘至恩

亳州上李中書啟

夙被采收久知幸會訏兪地重敢復恃於門墻犇走位卑自宜疎於竿牘載寢興而念此終震疊而怛然蓋以十年之遇未酬一切之儀又闕坐恐魚鳥池林莫還遂令階庭踵武長埽飄零自力企慕更勤恭惟邇來調燮燕閒神明勞相伏以某官贊天化育爲士宗師學隘囷倉曠山川之受納文非纂繡耿經緯之昭回旣剛毅以有容亦柔嘉而維則此老氏嘗稱君子之盛徳抑仲尼所謂善人之爲邦加以遵正考父之益恭兼萬石君之至愼良法美政世但見於持循密議逺圖中已殫扵裨補要使禮刑達而內敍兵食足而外賓副主上求舊之心終先朝用儒之效此大雅意寧眾人知而補之幸逢休明偶脫泥滓亦欲憤發自見毫毛孤植難伸良辰不與平生狂狷之尙中年期待之私一事莫諧三嘆何補獨竊比漢臣之自誦忘本則難豈徒如魏虜之感恩必報而去第以賦分薄而造物不能厚稟資拙而匠石無由工開籠鵠失而始驚捩手羮空而自笑迷塗未返壯日已賖惟激烈之素懷則蕭條而長在每羞王密謁楊震之意猶鄙谷永謝王鳳之詞使愚無似有宣光不比之稱則賢我公乃獻子可賀之舉然而志濶事迕才疎效遲下若戰國公子之市名當時羣豪之赴義猶可蒯緱彈鋏預三千客而有魚或能左手捧槃招十九人而俱歃此自不果它復何言第依庇存姑逭疵悔念虛死不如立莭而止謗莫若自修鶴鳴逺而終聞蘭生幽而亦佩誠足動金石則有不誠無不動信可行蠻貊則有不信無不行奔踶可馴千里要煩於良馭鉛刀且獘一割更繋於善操重惟左右以主張吾道之公有識拔後輩之譽取人以恕得士多賢彚茹而升簮履皆在醫門容疾富績仁鄰寧其中棄之乎旣已辱收之矣用此自信獨無介然若唐兩生奏記當路至願爲燎供席蒸芝效祥顧有義焉何至是也更望日崇令問益被眷圖早正臺衡大庇倫品不惟一士獨荷至私方屆寒涼尙賖侍省伏乞爲上自壽副人所瞻下情無任鄕往傾頌懇切之至

賀中書韓相公啟

伏自頃者初膺眷任入預政機屬時三館之虛已在諸生之選間因造請似辱收憐然闕門之外已疎而朝廷之間甚密絕編志墮越俎義慙言不獲伸事無所試上辜期待分絕激昂旣流落於州麾旋顚危扵筦庫伏遇左右捲舒以道從違在公𨿽均佚於畱居尙倚平於世論慮以罪蔑仰玷生成故門墻之問莫修而魚鳥之情愈濶側聞枚卜峻陟鼎司遐徼同音歡呼共慶卽日伏惟圖國有道自天降休恭以某官剛大直溫柔嘉寛栗山嶽不動江海有容蹈君子之中庸知古人之出處皇天祚聖治世立賢煒仁祖之規模有魏公之風烈大數已得末流昜防一昨初聞命行繼覩章下忠合上慮義激士心豈惟以千秋一言而取封蓋將試元崇十事而後入以謂可否分年而異處忠邪指類而並驅米斗至於千錢民室幾於九去此方今公患之至急與當寧軫憂之最深乃大臣先已究知則天下夫復何慮然可否但繋於審訪而忠邪正懼於難分虞氏豈非用大中成周可謂建皇極旣憂讒說之震亦病叨懫之欽嘗聞去蟻以培隄未有畱蠧而蕃木毋疾之已甚則固可姑存而勿論則實難彰癉不淆勸沮廼立理有萬慮行非一歧同何必親疏豈皆異魏舒始似無取鄭朋初若可通安得遽知要因久見必使左右皆正直內外無欺誣則可否自陳於前是非不覈而定成周虞氏乃得庶幾皇極大中扵焉攸敍憂糴防莩尙何足言休兵務農便可無患然補之處疎逺而謀近懷蹇淺而計湥亦恃十年嘗承一盼重念補之稟資頑鄙賦命奇窮勤苦幼能乖違壯日憂虞晚莭摧絕盛時不別不白以得嫌無拳無勇以防垢遭譴逺徙重罹閔防終亡僅存再被竄逐邅回五六年內往返九千里餘未省蹊田亦遇奪牛之罰何嘗盜肉猥逢鬭犬之還不死濤淵稍佐民社世當至徳之運人望太平之功拾穗行歌問百年而如此飯疏沒齒甘一介之當然豈敢謀身尙懷報主耿耿自信昭昭實臨更願尊所聞之髙明躋斯民以仁壽造次啟沃終始持循然後朝廷四海防逺猷大夫庶士無遺患國是永建家聲益隆以副上之倚毗以慰人之頌望旅瑣方困閽髙莫親

賀門下李侍郎啟

伏自頃者端亮得讒畱居均佚旋失芘休之賴卽懷顚沛之憂茫無事倪若有期會滄溟不攺嘆自蕩之波臣天雨何心笑流行之木偶單舟將母逺道遘凶忠兼孝以兩虧影與形而相弔人理斯酷生望莫蘄矧未至於怨仇仍重罹於竄辱實虞罪垢更累已知故卵翼之恵山隆而寒暄之儀響闃諒惟大雅闊此細圖不然孤生安取今日再聆柄任增激懽悰伏惟卽日鼎燮勞心天休助順恭以某官江河逺柱石扶危文能附而武能威剛不吐而柔不茹體和爲決以厲濟溫中正而通優遊以法謀議逺而始驗誠信久而後彰故扵仁聖之勃興復以勲賢而首用雲行雨施魚躍鳶飛九重開皇極之言三事起協恭之慮不爲巳甚廼見至平民誦斯言士知此意然有道也由是廣之而補之稟資甚頑賦命至薄駑駕難企龍門誤登垂十五年間挽推已至行五十歳矣跋疐柰何抱瑟自憐毀車欲去奪蹊田尙爲有罪況廼初不蹊田赦食馬猶足求功而又未嘗食馬滌器不慙市上受經自所獄中糠覈而肥卑濕亦壽似鴞集者多矣何必更占異雞鳴者有之惟知不應旣非意可以遣者亦往事安足論哉第以少嘗妄計於進爲老欲不虛於期待屬重光之撫運與百執以同升偶脫濤淵稍佐民社起死之恩旣厚捐生之誓益堅且緣心困而慮衡更識言難而行訒噎因戒食折自知醫審曲則全悟孫以出正爾局促轅下何由穎脫囊中重惟左右學窮象先識際綿炳固曰有容所以大無私謂之王而惟危故能論心非幾何以成務且事有可否昜辯廼人有忠邪難分則欲開大中無忽近慮疏豈皆異同未必親袁盎始議絳侯後更獲助鄭朋初通蕭傅卒反見傷若此實繁胡可槪視察就義若渴之故審應問如響之情借曰比常好先亦意隨必有事造次啟沃終始持循顯則欲馬不敗羣隠則欲木無藏蠧公是若建朋黨必消如此而後天下國家防遠猷大夫卿士無遺患觀海恐漫睨柯足知𨿽未乏戴崇宴見後堂之頃然可無陸賈防言深念之間竊自比智能靈人誠不思蠺飽不爲己乃曹丘顧金掠美則安敢若魯連解紛無取其庶幾亦有命焉非所期也更望日崇令問益被眷圖蚤正冢司大庇羣品豈惟一士獨荷至私方戒寒涼尙賖待省

河中府謝執政啟

明恩起廢首玷劇曹衰疾便私尙叨名閫盡出鈞陶之巨賜寧同艸木之無知引分每逾撫躬深愧竊以讀書非無用之具固將圖試而求行事君當有爲之時孰不願知而幸遇賢者奮身而任大中材隨類以效長寸陰尺璧之匪輕贏糧躍馬而恐後又如出蔀見日去盆望天所宜欣對亨嘉鮮明注目安有自爲連蹇俛黙向隅惟能技之不同故防逢之相邈如補之者稟生至薄渉世又疎違道徳之初心獲聲名而過實畫蛇之足嘗奪飲而固宜防虎之皮或得攻而何怪一昨初湔謫籍卽備史官以半生文字之中而白首江湖之遠忽防此選豈是素期故始榮所得而冒居終揣不能而知止屬饜爲請與郡復優使自爲謀不過如是此蓋伏遇某官柱石扶遠蓍見防直方大以正邦周徧咸而濟物𨿽良樂所過絕足爲已空然和扁一經沈痼猶皆起將益收羣俊之助與共底太平之功況補之嘗履閨臺今守民社未負虀鹽之學敢忘卵翼之私

賀許左丞啟

再膺制命入秉政機仁賢類升華夏均福恭惟某官徽猷甚遠廣譽早施文能附而武能威濟之以學剛不吐而柔不茹蓋出於中徇公滅私以退爲進故能使兩朝而一莭冠百吏而獨先上方總攬權綱詢謀治體務進中和之士以期久大之功民俗利疚之悉知人材能鄙之素識欽惟圖舊靡不防休而補之書生後來曲士寡與同形骸於樗櫟寄蹤迹扵萍蓬伏念門下召還坤維之年再升鼇禁之日實緣典挍嘗蒞諸儒眷言賤疎以備三館不以年輩官聨之夐隔每扵勞問與進而甚溫旋躋廟堂復在甄冶困屢空於甘防求自效扵米鹽似防奨憐不忍棄外藏中心而敢廢報知巳以未遑而素拙少思緣公獲坐尙以頃年之眚復更數赦之餘上煩貸全猶竊安便奪麾符者彌歳徙佐貳者兩邦尢悔寧追省循已屢長鞭莫及固駑蹇之難驅大廈方成亦飛鳴而自喜悵坐縻扵官守阻趨奉扵鈞閎

雞肋集卷五十六

欽定四庫全書

雞肋集卷五十七目錄

啟

賀門下吳侍郎啟

代上北京韓丞相子華啟

謝何相公啟

賀侯樞密啟

謝韓儀公啟

泗州謝執政啟

代外舅杜侍郎賀姚舍人輝中啟

泗州謝監司啟

謝泗州倅曾丞議啟

謝泗州教授啟

答賀直閣林次中啟

謝龍圖吳雍薦論啟

髙麗人使回遠迎狀

謝髙麗使送人事物狀

送髙麗使副人事物狀

北朝國信大使先狀

雞肋集卷五十七目錄

欽定四庫全書

雞肋集卷五十七

宋晁補之撰啟

賀門下吳侍郎啟

誕膺制撿再秉政機已光選眾之求更竦具瞻之望凡居庥廕靡不欣愉恭惟某官致主忠誠濟時賢業寵冠三朝之舊譽髙百辟之前蓍治忽之所昭柱石安危之攸恃久玆均佚未替告猷聿逢圖任之明復貳納言之重國政弛張之素達人材能鄙之盡知只賴和衷以成累洽伏念補之稟性朴野賦命奇窮早薦歷於閨臺晚屢更於麾守嘗遭尢悔旋被洗湔皆朝廷及物之私與門墻好士之徳尙叨寄委敢怠承宣今川流已復而無虞歲事將登而甚美吏知免咎民識樂生仰大廈之帡幪固無不芘撫孤蹤之踸踔當有所歸卽日再惟燮理宴閒神明勞相屬拘官守阻造臺閎

代上北京韓丞相子華啟

孚告治廷攺司畱鑰逖聞新命竊忭丹悰恭以某官道重躬行望隆世濟翊亮四朝之老儀刑百辟之師黃閤調元意比勞扵鼎鼐赤松嘉遁興已傲於林泉屬訪落之云初固思賢之方急茂惟安集尙輟保釐開府加崇擁旄增重居然全魏隠若長城伯教素明愛玆棠而敢伐公歸寧遽有是衮以宜封某蚤誤陶甄復叨庇賴𨿽簡書之良窘繄履幕之匪遙幸防居多欣愉倍劇

謝何相公啟

峻騭鼎司誕敷制命嘗致門墻之慶粗申簮履之防偉天地之休明曠山川之受納故惟幽介畢獲昭蘓民知至善之不忘物識太平之無象卽日恭惟持國有道自天降康三接益隆百祿是擁伏以某官剛柔體撰文武憲邦尊主逺猷隠申甫之維翰宜民善政粵丙魏之有聲寛足以得眾而恵足以使人湥可以通誌而幾可以成務大臣絕傷手之斵小人懷隔面之從本於中和成此淸靜所以不勞施設坐致安榮伏念某稟生拙艱擇術迂滯以塲屋粗知文墨故閨臺誤有姓名然而未嘗當一事權任一言責是以初從輕坐終獲蕩除齒髮衰齡妻孥滿目晚已無心於事業老猶有累於寒饑及此分符益知幸會念使功孰與使過況屬盛時儻成仁可以殺身敢忘異日顧惟逺迹阻望臺閎

賀侯樞密

光膺褒制峻執鴻樞國有儒臣以裨上治民知聖澤當復下流相與歡愉固無逺近伏以某官髙明篤實寛裕直方岌然髦士之中夙有大臣之气果逢盛旦自防周行辭章炳蔚足以鼓動四方操莭冰霜足以整齊百吏事無施而不可才屢施以皆宜曾未十年遂登兩府漢千秋之寤武帝何足慕哉唐馬周之遭太宗無以尙此洪惟聖主以孝事宗廟思率由於舊章以仁育幅員欲誕敷於文徳務進溫良之士聿求久大之功必有同寅來膺至眷豈惟精神折衝於樽俎之上固將中和明備乎禮樂之間而某稟資拙疎賦命蹇薄以塲屋粗知文墨故閨臺誤有姓名不慮冗材旣盈小器故暫膺於識防已旋致於顚隮然而未嘗任一事權當一言責用汔逢於淸問遂終削於丹書儻非獲依仁賢當路之餘光何以克全孤介末塗之晚莭重念補之頃親講習又接鄕邦竊比然明辱知子產敢同貢禹恃舊王陽不能自躍於鴻罏乃獨長鳴於峻阪盡煩湥察更欲何求貧未脫於寒饑尙資廩入老不愆於忠孝猶累生成念賀廈之可同悵埽門而無自

謝韓儀公

伏念近者特造門墻願親杖屨康寧貌悅千巖松竹之間蕭散情長一世塵埃之上不覺聳慕膝屈永嘆意消顧蚤預於甄收非敢言於婣婭髙明廣逮疎逖咸依尙憐孤根未必墜雨生芻一束窘窮巷之坐愁淸酒百壺陪後堂之宴笑曾忘禮絕滋愧人防緑野放談過晉公之髙蹈黃花佳唱比陶令之將歸醉猶貸於歐茵狂豈誅於落帽顏間和气席上陽春以此使人何人不盡旣貪知己特達勿貳之意遂罄平居湥念欲效之言而莫戒轉喉幾成捫舌𨿽禮不禁嫌諱字亦有同音如肇者和帝名也而漢郡存京兆之稱又操者世祖諱也而植詩有造日之句載在傳注可以考知乃唐鉅儒若韓吏部亦著宏辯欲開後疑晉進旣殊釗昭不避仰惟大雅固已包荒然令公以三朝徳望之尊而不肖有十年門下之舊昜知罕犯每愼偶疎豈止汗顏眞成芒背自違鈞席愈攪蓬心悔訟稍瘳蕪詞始敍伏乞略此細故要諸後圖間順下風且詢公議似聞芝撿已拜玉音想遂促於曹裝行復調於伊鼎卽日恭惟神明來相寢餗鈞休補之田野益疎光儀乍阻蕭然形迹失此庇依已戒僕夫將趨道左庶欲贊輿誦具瞻之意豈獨伸恩閎私戀之情

泗州謝執政啟

久此投閒初防起廢已膺近使更竊名邦荷天地之曲成玷鈞衡之平施迂疎內揆感涕徒揮伏念某家世久衰人材甚冗早預諸生之選與從三館之遊羣飛刺天同時遇合者自其能爾決起控地無庸不足者安所尢哉幸未忽於省循終獲逢於湔洗退無仇怨寧論三歲之不興進有盛明未廢十年之乃字裏閭浸鄙文法逾疎顧𨿽懷遭時有用之心實亦負陳力不能之責斯蓋伏遇某官忠誠尊主賢業濟時蓍治忽之所昭柱石安危之攸恃豈惟丙魏有聲於漢蓋非堯舜不陳於王邦之榮懷必歸其美於上上有大澤必行而致之民災祲聿消歡謡允塞恭惟挈國尢愼官人敢圖赦過之餘廼在選能之列泗𨿽支郡地實控淮舳艫上下以相銜冠蓋往來而旁午今秋潦收涸而川流底平稼已兆於丰登吏茍逃於曠失顧承人乏適在此時逢歳有餘乃幸乞漿而得酒於生無愛尙欲捨魚而食熊誓以肖翹仰酬造物

代外舅杜侍郎賀姚舍人輝中啟

拜命中宸升華西掖側聞新命預劇懽悰竊以舍人制行溫恭修辭敏達夙蘊濟時之業中懷防俗之情決科從仕者不四三年閉門著書者逾二十載化行閭裏共畏陳君之知名動京師咸髙鄭子之趣二聖垂衣之始羣才連茹而來首登老成次起遺逸以謂處阨窮而不憫則宜素富貴而能行議禮曲臺眾果推於適變讎書東觀士尢服其多聞豈徒居遺闕而抗辭司言動而直筆𨿽亟躋於法從已久屈於公才出則代言許劉超之淸愼入而承問倚徐邈之博通朝廷得賢中外胥慶某早塵近列竊企下風未修墻屏之防先辱緘縢之貺永言欣佩莫罄敍陳

泗州謝監司啟

久幸投閒初防起廢拜明恩而局蹐奉中防以馳驅偶蒞屬城遂依大庇州素稱於繁會力尢病於拙囏視事云初撫躬以愧伏念某材能甚薄學問又非越自諸生蚤升三館再更郎選四領藩麾惟被譴之獨輕故滌瑕之前逮付以要郡俾其赴功野鹿情疎念蒿蘋而常在疲駑气索見車蓋以內驚伏遇某官寛厚愛人公忠蒞事提封一路撿察百城仰惟攬轡之邈然孰不望風而惕若更願小寛撿防稍假歲時必有毫釐自圖報稱官守所拘不獲趨門墻

謝泗州倅曾承議啟

恩兪守郡幸防同僚平居想望之深今此從遊之便伏以某官賢猷開濟雅趣靖良事業藹其家傳聲名籍於眾口方紆佐郡良屈逺猷然而素履允修防謙更篤宜入預淸華之選寧久從關決之勞惟此拙艱劇於延跂歌襦袴之慕深愧非才詠海沂之康終煩敏手方圖馳問遽辱恵音黼繡之辭蔚然累幅衰頺之質煥若增輝展晤非遙欣愉可旣

謝泗州教授啟

比防恩撿攺蒞便州悵馳問之未遑辱流音之先及眷言披玩但極感銘伏以某官早擅俊聲躐登科第偉該通之經術煥藻麗之文辭暫屈討論亟躋要近某衰遲假守邂逅爲僚敢辭奔走之勤行有晤承之便方玆殘溽更厚自持

答賀直閣林次中啟

升華內閣增秩列卿𨿽揚歷之固宜亦東掄之重竊以府之設非止於藏書文館之名固先於延士大則典領譔述或次補法從之崇卑而是正挍讎猶擺落常流之賤嘗思所以置此之始又念所以待之之殊豈欲虛名相矜而徒以廩食豢養於燕休深廬黙坐而不聞朝廷議論之毫末世務旣趨於一切書生亦習於自輕迨玆陵夷最號閒冷聖明繼照員品復修方將敷求久任之俊良稍以惇勸方來之遺逸猥同聲气預有光輝恭惟某官少以藝文早收科級本於髙才達識之自致濟以彊學好問而旁通明白不私敏防立斷事每試而皆可居所去而見思烏府郎曹屢更於繁要蘭防都省稍陟於髙華果奉明恩更躋祕職猗歟父子之相繼藹然兄弟之嘉聲儒者之榮眾人所慕行超騰於近列益開發於逺圖致主之功計日以竢補之備員中祕絕企後塵乃防齒記常僚講修故事交馳牋牘暫輩行之非宜藏置縑緗傳子孫而爲好

謝龍圖吳雍薦論啟

陳編窺竊何補諸生華衮褒榮敢煩一字誤防代匱祗劇厚顏補之稟生旣愚聞道亦淺少日狂狷頗復激昂長年艱難稍亦咎悔不幸先子蚤棄諸孤居然爲貧初此求仕賣刀買犢行藏獨可以自期觀頤捨失得不足以相補朅來泮水三昜歳華無它時捧檄之勞有平居肄業之樂譬彼倦鳥聊復投林坐令摧頺滋用迂濶風雨子桑之席促軫屋穿蓬蒿仲蔚之園披書案朽間偶好事恵然晤談務閒偸安考滿當去豈圖過聽乃此誤加謂鳬足非長而雞肋可惜收置門館論諸朝廷此蓋伏遇某官髙才得君彊恕待物統綏一道刺舉百城如般之運斧斤曾防擁腫若良之操轡防安有疲駑曲憐孤生爲借餘潤昔張安世不樂私謝而李習之嘗賦感知趣非不同義各有處更願寛其不及須以後來豈無毫釐可卜報效

髙麗人使回逺迎狀

伏審航琛入貢館飫言歸瞻九雉之崢嶸夢回天上指三韓之縹緲色見眉間祋來聞使軺將及參承可卜欣抃良深

謝髙麗使送人事物狀

玆緣迓勞初獲晤瞻入覲日畿慶賜牽之成禮言歸海國辱展幣以交驩盛意難承珍藏敢置

送髙麗使副人事物狀

州僚備位郊犒常儀蚤欽俎豆之風先煩委贄願報瓊瑤之好敢廢實笲薄物將誠別封具列

北朝國信大使先狀

玆者歷紀嵗端禮欽鄰問眷使軺之於邁幸館之可休冒涉寒威乂寧福履趨承良邇欣詠徒深

雞肋集卷五十七

欽定四庫全書

雞肋集卷五十八目錄

啟

與謝寶文啟

謝淮南漕彭元施啟

與京東漕黃朝散啟

答謝華守趙子剛賀入館啟

與亳守向宗旦啟

上河北漕呂進伯所業啟

代胡唐臣授蘇幕與使者啟

授澶州司戶答韓諫議璹請充教授啟

回鄆城孫簿啟

賀教授陳履常啟

答謝狀元李常寧啟

答謝宗室奉議啟

答賀李祥攺宣徳啟

答亳州趙教授啟

太學答學生林自啟

答王勲謝貢啟

答陸倅啟

雞肋集卷五十八目錄

欽定四庫全書

雞肋集卷五十八

宋晁補之撰啟

與謝寶文啟

竊審再膺宸撿還鎭淮邦副朝廷因任之求慰民吏去思之意伏惟歡慶恭以某官忠藎耆徳文詞宿儒蚤記淵衷徧躋法從長人京邑豈徒前有之趙張控馭藩垣眞是禁中之頗牧惟江陽气俗之舊有棠陰恵化之餘農絕帶牛尙未忘於勸課兒騎竹馬願復見於行春惟暫屈於統綏固不勞於經理而補之倦遊文館得請佐州曾未造於門墻將獲依於麾棨自惟幸防尢劇欣愉方冬沍凝取道遼逺

謝淮南漕彭元施啟

吏能何補公舉過優迂疎內循光價已倍伏念補之無自得之學非適時之才間關一名黽俛十考庠校五歳館閣四年不能穡而取禾退黙旣慙於素飽未操刀而欲割進爲又懼於得傷故嘗冒請於外官庶幾自試於民事而托部封之未久辱咳唾之獨先靜言思之何以得此斯蓋伏遇某官忠以事上恕於取人過譽斗筲俾參瑚璉李長樂之許文舉非爲通家防公子之知不疑儻緣一語人之幸防勢豈偶然誓堅許國之心終得報恩之所感荷激切不知所裁

與京東漕黃朝散啟

伏審祗膺眷擢榮總漕將已擇剛辰初臨治部伏惟慶慰恭以某官才髙當世聲發妙齡行誼規於古人文章固其餘事鴻幹以序美旣載於兩朝玉立而溫威自宣於百郡屬河朔流移之始復而山東罷瘵之未蘇庶幾小丰有望卒歲故暫假問民之寄豈久迂攬轡之行補之頃濫麾符方玆譴謫何意周旋之舊乃依刺舉之嚴捨曰蘇孺文之天迂疎敢有或者李將軍之地寛大所爲非輒病於至公實少伸於知己永言幸防莫罄敍陳

答謝華守趙子剛賀入館啟

頃者效官河外托庇府中違離屢昜於歳華傾想第勤於魂夢疎慵成癖問訊闕修伏惟坐鎭安閒履時休裕補之才能甚薄學術亦迂比緣明詔之求偶用輔臣之薦道山羣玉之地濫迹莫遑長林丰艸之思此心固在斯蓋某官忠信好禮彊恕行仁吹噓所加隠伏皆奮蓋嘗勉裁尺牘槪敍鄙誠置幾塵生開緘字滅旣後時而莫致滋撫事以爲慙乃防眷私特枉慶賀辭極璆琳之美情逾骨肉之親顧惟感銘尢劇衷悃新元肈布介福來同

與亳守向宗旦啟

頃緣契援嘗奉標儀去墻屏之已賖托麾符而湥幸恭以某官溫良植已忠藎在公勳名烜赫於相門婣戚蟬聯於帝室不由此進自以才稱騫翔省寺之華更踐藩垣之重居有善政去嘗見思而補之疎拙領州乖違得譴未更歳律仍避親嫌仰寛大之足依俯飄揺而自慰奔馳敢後參對可期

上河北漕呂進伯所業啟

艸木有榮逢春乃耀鳥虫含響得气則鳴物誠甚微情乃如此士有知識志宜激昂自憐孤生誤喜末學執技不化知己益消寅緣官曹統蒞使部竊以畏大人於早歳事君子於一朝向塵長趍人進亦進登堂危坐眾言則言不圖髙明見假顏色問訊所學開擴其愚昨成至言所要知道退念空語滋不欲陳然而殫廢楮毫棄滯箱簏憤悱已吐蕪蔓莫刪猶望牛歌足觀蠅墨可綴察鄙心於寧子成拙繪於曹生則𨿽孔門未廢由瑟尙或有取不爲無庸

代胡唐臣授蘇幕與使者啟

此者忝命宸廷備員州幕仰威容之固久托封部以爲光竊自思惟良湥幸防伏念某才出中下譽乏鮮明𨿽任使之粗更顧毫末之未立祗惕譴尢之後摧頺禍罰之餘豈敢進求智挈缾而安取庶幾分守恩弛負之已多此蓋伏遇某官忠以事君恕於接物蕭生論議寧忘意於本朝範子澄淸蓋有心於天下寅緣竊食邂逅望塵捧檄束裝計官期之良邇登堂聞教況吏政之可師欣忭之情倍百常品

授澶州司戶答韓諫議璹請充教授啟

竊以貴賤位殊義非均則有所不答賢愚術異勢旣絕則無以相求蓋明公在上之達尊而不肖眾人之晚遇解褐一命從軍大邦以未嘗知名而過聽獨收故不待望履而陳書犯分罪實出於不韙誅宜獲於非常敢謂伏防某官寛裕有容威嚴曲霽猥以世間之盛禮施於麾下之鯫生屈記室以裁牋賜家童而返報往來嫌於敵體進退越於常倫愧汗莫堪駭情無措炳若文章之目跫然藜藋之驚心上煩開府之知下無國士之稱至於假資助乏輟乘代徒自惟平生得此固寡三復敢置累息弗寧蓋補之才實窳疎學尢拙陋幼𨿽有志壯益無聞幸遘明昌預霑教養庶幾同小子之有造未敢與先生而並行正使米鹽效勤猶病弗稱若復庠序肄業尢非素長伏況門下徳誼之最隆府中衣冠之甚美鄒枚毫牘之侍應劉樽俎之陪足以議論古今酬酢左右豈宜下陳無似之賤吏乃辱大人當路之末光拜教至榮拊心益忝請自隗始私不忘築臺之初卽以遂行倘或有奉盤之頃斂板就列計日有期托庇門防終身悃愊惶懼激切之至

回鄆城孫簿啟

麋鹿情疎但記蒿芩之樂鵷鸞迹逺無心羽翮之追忽被除音復叨守土發星星而久墯綬若若以增慙敢圖眷奬之湥首辱緘題之慶徒欽雅致夐越常流偉初奮於仕塗藹已揚於才譽身相爲援豈無用力之公卿意獨與親乃在退藏之農圃將髙懷之固異實近世之所稀補之自信良堅與庸已甚枉瓊瑤之爲好撫蓬甕以生輝感荷之誠倍百常品

賀教授陳履常啟

擢領掾曹歸臨鄕校與從遊之良舊私慰喜以居多竊惟國之求才病取捨之膠於法士之渉世患進退之失其中設科舉爵位以誘人假誦數詞章以干祿須其出試則鄕黨自好者恥夫屢獻不以禮際則山林長往者豈其肯來故上安於有司之區區糊名以爲公而士惑於古人之皇皇載質以爲辱莫聞覽徳之鳳率多食餌之魚恭以某官行獨而通誌潔而降不落落以如玉矧泛泛其若鳬窮無立錐術可濟國至於博覽之學絕出之文要其平生固曰餘事尙不屑去安有求聞聲自籍於諸公章數騰於當寧防起閭裏朋類之榮收還妻孥親黨所喜未促公車之詔聊從泮水之行庶觀成山必自累土辭尊及富仕何往而非安有爲與行志茍存而皆可貽牋良幸修慶獨稽傾詠之誠倍於儕等

答謝狀元李常寧啟

摛詞中禁擢秀羣豪一鳴而驚閭裏爭傳於盛事三道之要朝廷相賀於得人伏以某官藏器於身待詔而往文非時好近灝噩之商周經本心通無異同之王鄭囊錐出穎郵傳馳聲望冠蓋以傾風固其素願過蓬茅而委質非所宜堪豈徒一戰而稱雄庶觀千里之自此忻愉良劇敷敍何窮

答謝宗室奉議啟

程文入等恩詔換官起身玉牒之華通籍金閨之貴伏惟慶慰竊以邦國之建本支是崇變商余風周化行於麟趾懲秦孤立漢勢定於犬牙豈徒魯衛兄弟之俱賢固宜向歆父子之間出逮觀近世莫盛李唐持鈞軸以當朝適之首出以文章而傳世長吉獨先聲明迄今想象未泯恭惟聖世尢篤宗盟惜夫飽祿廩而宴安故使學詩書而進取及玆歷歳寖得聞人新恩奉議稟性茂良修詞敏邵恥從派屬輩居環衛之中欲以功名自致薦紳之上果緣藝選驟攺文班同列相矜一時盛觀竚騫騰於夷路益開發於逺圖先枉緘封過形謙挹感銘良劇敷敍奚殫

答賀李祥攺宣徳啟

延對宸廷攺榮京秩從遊玆舊慰喜良多恭以宣徳懿行不羣令儀可度粵從幼學夙有俊聲下帷未省窺園持竿寧悟流麥其精如此故資之湥珠玉蘊含山川輝媚自當名世豈獨傳家補之气合相求心均莫逆絣防洸之何取橛株枸之自畱臨水送將牛羊方下望風懷想鴻雁欲來庶幾逢聲子之班荊且復過孟公而投轄未遑馳慶先辱流音尙阻盍簮惟期彊飰

答亳州趙教授啟

玆緣罪譴復避親嫌跂才譽之素勤聯官曹而湥幸恭以教授推官端良可度超犖不羣早收科第之榮方蒞膠庠之佚粹精古學本自得於下帷敏捷髙辭咸相傳於倚馬操惟幽而不攺聲乃大而逺聞倦飛聊比於一枝築室尙容於三徑先煩慶問尢認眷私感服忻愉並增誠悃

太學答學生林自啟

竊審論秀辟雍登榮造士伏惟慶慰上捨先輩懿行可度美才不羣負笈徒行豈辭李固之千里違親忍志未厭何蕃之五年故能通達大成文史足用升諸鄕而有素告於王而可官以補之預在膠庠特貽牋翰推先非據感服徒湥

答王勳謝貢啟

數從升補初預賔興𨿽學制之同然必鄕評之所與竊以貢士先輩幼稟儁異早勤編摩敏七步之修詞飽五車之彊記李廣百戰未立寸功何蕃一歸動輒累歳阨窮已甚操守更堅果緣考察之公往偕造秀之選國有道化方革浮華士惟忠良乃稱推擇九層始於累土一鳴可以驚人豈但顯親固將行義願思飯粟務正學以言而發身毋侈輜車稱稽古之力以辱士先承緘翰但劇感銘

謝陸倅啟

輟自班聨屈臨州郡涓辰之善視事云初伏惟慶慰恭以某官經術博通文詞敏贍賢關論秀蚤成金玉之章卿寺須才久躐鵷鴻之綴英猷方顯雅致不羣自求外官欲試民事聳聞交印已揚慈恵之聲卽見賜環復在淸華之選補之田閭托迹萍梗因風當趍墻屏之嚴以伸桑梓之恪屬玆被命旣廹赴官愧流問之辱先悵參承之莫遂

雞肋集卷五十八

欽定四庫全書

雞肋集卷五十九目錄

啟

赴揚州上太守王資政正仲啟

與交代範峒啟

與淮南提刑賈殿院啟

與淮南監司啟

答揚州教授曾旼啟

上揚守王正仲啟

與淮東提刑王司諫啟

答揚守判官趙奉議啟

答致仕劉敏大夫啟

與京東漕張道順啟

與京東提刑趙景仁啟

答淄守啟

與淄倅啟

與提舉鄭彥能啟

與京東漕呂直父啟

答滑守李孝純啟

賀知府趙待制移鎭啟

謝提刑上官正言啟

畱臺韓朝請到狀啟

答濰守啟

揚州泛用賀冬啟

元日賀啟

元日賀啟

答交代中散啟

與李中大啟

謝呂大夫啟

答通判朝奉啟

代韓太中賀徐中丞啟

與淮南監司啟

謝解啟

公爲求親啟

送幣啟

公似求親啟

代謝求親啟

許親啟

送幣啟

求親啟

雞肋集卷五十九目錄

欽定四庫全書

雞肋集卷五十九

宋晁補之撰啟

赴揚州上太守王資政正仲啟

比者得請宸廷備員州佐蚤在陶鈞之內久辭墻屏之嚴寅緣庇依欣喜幸會恭惟某官道徳世範文詞儒宗龍虎之得風雲主威益重山淵之有珠玉國勢增華加以仁厚不矜直方有體倦經爲於機政思宴息於藩維而補之冊府後來書生孤立慙梧鼠之五技窘侏儒之一囊江海之思日縈魂夢麾符之防與有光榮春冰已生吳艎當具尙曹裝之未促儻荀禦之可容鄕往之誠倍百常品

與交代範峒啟

防恩外補承乏後塵惟慕誼之素勤獲趨風而自慶恭以某官夙懷賢業藹有令名行已不撓而眾推居官所至而民願尙淹器幹屈佐藩維補之質薄自憐學迂寡與陪英髦於中祕非所宜堪奉甘防於宴閒蓋其私便企靑雲而𨿽舊繼白雪以良難行造門墻粗窺矩範欣愉幸防悃幅奚殫

與淮南提刑賈殿院啟

防恩外補竊祿便親望履幕以良勤去門墻之未久敢圖官守遂在部封恭惟某官道業古人之期風聲列位之冠以義出處系時重輕𨿽雅意不忘於本朝而直諫自難於居內久傾公議尙屈逺猷補之質薄自憐學迂寡用糜丹鉛於府固乏毫犛佐條教於藩城足殫駑蹇趨參良邇庇賴爲榮瞻詠欣愉並深悃愊

與淮南監司啟

防恩補外竊祿便親仰風望之素隆傾誠心之固久敢圖官守遂在部封恭惟某官賢業藹聞公才屢試奉行寛大之令威亦暢於屬城愛養疲瘵之甿財不虧於成賦尙淹使指行副褒延補之質薄自憐學迂寡用糜丹鉛於府固乏毫犛佐條教於藩城足殫駑蹇趨參良邇庇賴爲榮瞻詠欣愉並湥悃愊

答揚州教授曾旼啟

比者請外便親防恩佐郡往歳周旋之舊彌年契濶之懷又此從遊良爲幸會恭以某官精智洞物髙才邁羣倚相讀書博洽窮於世表正平作賦敏捷出於坐中科甲先登名譽早立當居要近寧久宴閒補之自以拙艱安於疎逖靑雲魏闕初驚日月之遙春水隋河已夢江湖之上聊復爾耳慙爲米之淵明於時言言喜班荊之聲子淸和在導養適宜先辱音題尢增感刻

上揚守王正仲啟

近承恩撿叨備府僚嘗貢郵牋僣塵臺幾敢謂謙尊之盛徳曾無疎賤之遐遺飭書記以染修付兵而傳致奨收逾分感愧並心伏審得請過家方春展墓散黃金之百鎰見白髮之故人鷁舟歸濟於晴江虎莭還臨於治部卽日鎭撫多暇神明用休補之蚤被陶甄久辭墻屏載勤舟楫奉甘防以知榮適及郊圻聽歌謡而自慰意行調於元鼎難久托於後車用此傾馳不忘魂寐淸和當拜伏可期

與淮東提刑王司諫啟

被選中宸攺臨東部獲趍風之良舊思去徳之未遙側聆除音尢喜幸會恭以某官學術知古才謀適時直莭在於諫垣能聲聞於省闥訪民恫苦姑暫屈於登車副上褒延已久虛於前席補之才質人後趣操眾違比緣將母之求偶遂佐州之請敢圖官守預占提封庶自竭於疲駑蘄永依於庇賴欣愉鄕往並劇下情

答揚州判官趙奉議啟

辟書畫可賔幕攺除惟跂慕之素勤獲從遊而私幸恭以某官美才自立佳譽藹傳鳳穴一翰殊有超宗之質龍門獨上早膺元禮之知念契闊之未遙辱音題而尢喜炎歊方熾款晤可期

答致仕劉敏大夫啟

竊啟風聲未親晤語枉書郵之先貺審舟禦之將臨卽日順履凝嚴茂迎福祉某官賢誼甚美公才素髙浮榮如過於蚊防苦莭自期於松栢幸緣寓止當遂從遊載惟欣慰之多非復敍陳之究

與京東漕張道順啟

念趨風之良舊復去徳之未遙遂托部封實爲幸會恭以某官博學知古通才適時揚歷省闈名獨髙於羣彥從容使指威自詟於屬城方聖政之又新豈賢猷之久屈補之內慙竊祿自乞試州歳比不登民逃未復撫循有道在躬守於詔條施捨不煩可面承於教約炎歊方熾參奉有期

與京東提刑趙景仁啟

光膺帝制出領使權已次封圻初交印莭伏惟慶慰以某官髙才敏達雅操靖嘉玉立班行固朝廷之妙選風生羣聽藹臺省之休聲尙屈逺猷俯臨一道行著澄淸之績亟歸侍從之華而補之請外便親得官屬郡竊伺張之邇將申守土之恭欣忭之誠倍百常品

答淄守啟

去闕廷之伊邇防負擔之云初畫界相望親仁良幸補之世家單系府後來文無取於將明武不足以捍衛每自慙於索米姑求試於長民伏遇某官忠藎事君中和布政顧何功於制錦竊自喜於分光未暇染修先承慶問感銘殊厚敷述難窮

與淄倅啟

著述寡功迂疎畏罪輙自陳於將母偶得請於爲州敢圖弛負之初乃辱馳書之貺感銘殊厚傾詠益勤恭惟某官懿行溫良公才敏邵題輿以俟偉仲舉之髙名投傳而歸小巨卿之獨操宜入聨於省寺寧久困於簿書而補之曩昔宦遊寅緣晤接回首十年之舊相忘數捨之間尙阻合並重增鄕往

與提舉鄭彥能啟

頃寓都城偶連墻仭自惟疎拙方力請於郡章亦值髙明將出宣於使指幸趨風之頗數復去徳之未遙間關行路之勤倥傯交符之始仰依大庇內激愚衷伏念補之素不逮人猶知信已少時薄技誠何取於屠龍長歳虛名固無堪於挹酒窘中塗之防防賴十手之挽推矧在仁賢最爲知舊當法令再行之際屬疲駑承乏之時庶幾平均未廢詢采恭惟某官忠以事上恵於撫民嘗力學夫古人知爲政之大體淸河恃孺文之故敢有是心渤海遇勝之之賢儻緣今日官曹冗甚書牘闕然尙阻參承重增延跂

與京東漕呂直父啟

被防中宸攺臨東部凡居庥庇舉集欣愉恭以某官業履忠純才謀敏達當先朝之愼柬在羣俊之上游使指屢將守麾薦擁居有顯效去常見思方聖政之又新豈賢猷之尙屈而補之自惟疎拙頃辱交承復幸提封獲依刺舉恵畱多袴民借宼以無由威暢連城盜奔秦而先攺趨參甫邇頌詠尢湥

答滑守李孝純啟

久托姻盟未親賢度一麾假守釋負擔之云初千里贈言想音容而如接媿慙旣厚欣喜並湥恭以某官懿行自將髙才挺出蚤踐揚於要宦方烜赫於能名列防映門固大家之流澤褰帷行部有循吏之遺風側聆交符幸此授館將獲踵門求見之便以慰慕義無窮之心契闊未間傾馳尢劇

賀知府趙待制移鎭啟

光被制書攺司京鑰凡居庥庇舉集歡愉恭以某官中正而通優遊以法蘊經邦之逺業在志學之妙年入奉淸光文采昭回之上出臨方面折衝燕笑之間自當綱紀朝廷訏謨帷幄尙玆均佚咸謂非宜補之疎拙守藩乖違得罪敢圖恩宥乃佐畱居仰大廈之足依俯孤蹤而自慰妍和取道順履逢休

謝提刑上官正言啟

奉法不防防恩薄譴何意拙疎之迹乃依刺舉之嚴蒞事云初省躬湥幸恭以某官風猷甚逺徳操不回學蓋在於誠身仕不蘄於遇合少馳妙譽蚤掇上科夷考平生實皆餘事尙出將於使指行歸侍於禁垣而補之樗朽無堪萍蓬惟寄去門墻之滋久備官屬以爲榮收堂下之言𨿽仰煩於大雅效囊中之穎玆方窘於末塗更願須以歳時寛其轡防庶幾報稱可積毫釐感愧之懷倍百常品

畱臺韓朝請到狀啟

奉法不防防恩薄譴敢圖佐守遂隸分臺眷言離索之情獲此從遊之幸恭以某官慶傳累世譽滿本朝子產知然明之心殊非今日文舉待正平之少固與忘年馬伏櫪而長思萍因風而相值人生投分勢豈偶然念布敍以未遑辱音題之良厚欣愉感荷倍百鄙懷

答濰守啟

自以拙艱安於疎逖抗章得請交印云初傾心徳誼之勤引領疆圻之邇願馳書之固久特攖事而未遑恭惟某官慈恵爲春淸明可鑑帶牛緣畝不但格於頑民渡虎去封已先柔於異類將入補公卿之缺豈惟錫車劍之榮慙制錦之難工幸分光之無損首貽慶問倍荷眷私屬守郡符阻親履幕

揚州泛用賀冬啟

銅儀軫轉肈南陸之景長緹室飄颻知黃宮之气至人惟剛徳天與介休恭以某官篤實方中柔嘉暢外世大來而小往時陽息而陰消用此進爲孰量事業悵坐縻於官局阻趨慶於賔墀欣頌之誠倍越常品

元日賀啟

羊雞祓惡導四气之始和椒栢泛醇薦百年之難老惟人視履與物咸新恭以某官中正以通柔嘉維則入陪嚴禁屢輸竭於忠猷出總連城暫布宣於恵澤順迎端月茂擁介休悵拘縶於郡章阻參承於戎幕永言善頌數倍常情

元日賀啟

羊雞祓惡道四气之始和椒柏薦醇介百年之難老惟人視履與物咸新恭以某官中正以通柔嘉維則佩牛還畝知警夜之可虛竹馬迎郊想班春之方暇順迎端月茂擁殊休悵拘縶於郡章阻參承於賔幕永言善頌數倍常情

答交代中散啟

拜恩中禁假守瀕河念仳別之尙新獲交承而自幸恭以某官徳誼粹美材猷敏彊久柬在於班聨暫屈臨於刺舉將聞顯用諸大夫皆曰賢固有規模舊令尹必以告未遑修問先辱流音參晤可期欣愉良劇

與李中大啟

倦遊郎省得請藩麾平居慕望之勤今此晤承之便恭以某官志履端潔才能敏長學穉齒而蚤成徳耆年而彌邵踐揚臺閣蓋政事之猶存穎脫雲泉固風聲之可尙馳書尙闕流問辱先傾蓋足榮驅車竊抃

謝呂大夫啟

請外便私防恩補郡去闕庭之伊邇弛負擔之云初問俗何先聞風增慕補之世家單系冊府後來文無取於將明武不足以捍衛每內慙於索米姑求試於長民伏遇某官脫略軒裳燕居裏第顧何功於報國竊自喜於親仁未暇染修先承榮問感銘良劇敷述奚殫

答通判朝奉啟

得請宸庭出分郡寄惟傾風之素切偶聨事以爲榮恭惟某官徳誼致修聲猷自奮揚歷閨臺之舊回翔藩閫之遊咸謂非宜安能久屈庶幾有政賴別駕以不空固願無何如淮陽之髙臥參承良邇欣幸尢湥

代韓太中賀徐中丞啟

躋榮螭陛進總霜臺恭惟慶慰伏以某官天才俊良神气宏偉起於磐之鴻漸爲溟海之鵬摶操行古人之期謨謀當代之映賈誼之遭文帝千載所難馬周之遇太宗一言而合亟任掌綸之選迅陞專席之雄光華儒林洋溢士論側聆新命俯愜素誠限繋外官阻申慶謁永言欣忭曷罄敍陳

與淮南監司啟

罪譴佐州親嫌昜地倚門墻之良舊托封部之云初內顧迂疎尢深幸會伏念補之少而孤立壯不適時誤貼職於書林本無學業濫承流於藩郡秪用資塗敢攀鵷鵠之髙嬉自笑缾罌之昜滿黑生白犢寧論無妄之災醜效美顰宜取求全之毀賴聖時之忠厚俾愚分以便安每自揣循惟知憐惕伏遇某官至誠樂育大雅不羣恕常用於一言威自行於千里尙寛刺舉小假歳時倘不重於悔尢或粗收於毫末

謝解啟

伏覩解牓偶被薦送者廹彊敵以當前初虞逐北挈孤軍而冒戰遽預先登進叨非據之榮退積循涯之愧竊以治非一道三代之所同功學非一師百聖之所並宇更末流於淺鮮之後追大本於芒忽之爲五官猶具於天根六鑿未仍於物僞行義忠信粹乎常得於固存言語文章卓然皆出於可用教化之所被及風俗之所影隨中國無異於四方野人知學於君子王者之迹未熄古人之體尙存少變而爲晚周大壞而爲戰國處士以詖行自售公子以得人相傾離騷濫於辭章兵法窮於威武禁遊說者縱橫以辯顯任使者推理以雄俗僻則吳越無秀民照奇則鄒魯無異行陵夷百世鹵莽一塗漢沿秦餘而莫醇唐因隋舊而未善際眞人之撫運混雜霸之餘墟英宗廣於規謨仁祖備乎文物今上辟圖書之府重禮樂之司息誦數爲腐儒廢雕虫爲土苴奮乎百世之後覩此六經之難以是取人謂宜得士如補之者拙非世用僻與眾違有轉喉觸諱之窮無炙手可熱之助流離百狀辜負寸心搢紳之所未信而無庸鄕黨之所共輕而竊笑踽踽自守無意於捨倀倀何從迨同於卽鹿亦嘗側聞長者之論庶幾得上君子之堂十載屬文七年論學蚤濫舉首輒困退飛托患難之餘生守迂疎之舊習仰箕裘而莫繼俯蓬甕以增羞望絕亨嘉分投窮籍詩常招隠書或絕交它人誚其逆施智者以謂非異不覺歳月之昜失竊省功名而自驚逺舉何爲聞虛弦之已怯相忘可樂忘芳餌以復來然而學不能偶當世之方圓材不足當大人之取捨僶俛自力攣拳莫堪一字固防屢經營於燥吻萬言良富愧滂沛於搖毫尙賴庶明過辱題品掇其片善躋以上游斯蓋伏遇某官大雅不羣至誠樂與譬之水正錯而不動與夫衡誠陳而不欺有形焉得而茍藏無物不可以自試故容蕞陋亦預甄收某敢不增益淺聞激昂壯節鵬摶有待固未忘九萬之程狗盜爲功猶不愧三千之客

公爲求親啟

慶長舊望𨿽懷齊鄭之殊投分明時實許晁張之並輒恃防金之好曾忘倚玉之嫌仲孺侄孫吏部長男公爲不逮於人粗教以義伏承賢弟龍圖位第十一小娘子閫儀世邵女美幼聞妄伸納采之誠私幸宜家之慶不忘故分終恵好音

送幣啟

近者輒布私誠仰希髙援愧山川之能受報金玉之好音不鄙單平更篤盟好及泮冰之未幾羞束鹿之惟時念孔李之通家寧慙於舊庶嬀姜之五世殊未可量永言欣愉莫罄陳敍不腆禮幣具如別牋

公似求親啟

通家奕世如蘭未諭於夙心繼好諸孫投李敢期於厚報載惇合姓敢替問名伏承某人女善慶所鐘徳容兼茂某人男屬方幼學期以成人男旣彼甥女惟此出契援逾於它族禮律可以通昏鳴鳳其昌已篤嬀姜之舊同車信美不遑齊鄭之嫌跂望良勤好音無閟

代謝求親啟

近枉行媒特傳嘉命髙門絕企實懷賈詡之私見子良勤願附王謙之義仰慙眷厚敢布悃誠伏承某男蚤聞俊良自立孝悌無綺紈餘子之好有詩書寒士之風某女方妙年齡未警戒采蘋南澗𨿽法度之可追如舜同車顧徳音之未著承言感佩難遽遵承

許親啟

比念鄙宗難攀髙援輒布敢辭之義重煩同好之言詠魴鯉之詩𨿽有慙於齊宋思冠冕之冑誠竊慕於崔盧矧繾綣之已勤欲逡巡而安可願言托附實有光榮感刻良深敷陳莫究

送幣啟

疊煩信紹申篤嘉盟煥然純帛之儀寵以問名之耗蘿施松柏後方昌而莫與京桃報瓊瑤物𨿽薄而用可重不腆實篚具如別牋

求親啟

臺鼎髙門金蘭重義已幸趨風之舊矧煩繼好之修令弟某官制行孝恭稟資英爽幹蠱優於用譽視履宜於考祥某房第幾孫女蚤愼閨儀粗知婦教乃求葑菲俾結絲蘿承命愧慙披詞榮耀竊欽慶善方膺五世之昌輒昧單平願布一言之諾其於銘感豈盡敷陳微物將誠具如別幅

雞肋集卷五十九

欽定四庫全書

雞肋集卷六十目錄

祭文

北京爲神宗靈駕發引告祭文

河北轉運司告祭文

河北提舉司告祭文

禮部爲欽慈皇后發引百官告祭文

北京祭畱守王太尉文

北京國子監奉詔封孟荀揚韓告先聖文詔封孟荀揚韓告先師文

筮地告先考著作文

告六叔父寺丞文

北京祭措置李宣徳文

除夕祭北京教授廨土地神文

罷齊州先塋焚黃告祭文

代澶州韓諫議祭河文

代祭龍女文

國子監祭司馬溫公文

館閣祭呂申公文

代尙書侍郎兩制祭魏王文

祭歐陽文忠公夫人嶭氏文

同李昭玘陳察祭贈太師李公文

代王資政祭李少保文

祭陜州二叔父文

祭外舅兵部杜侍郎文

祭南京畱守刑部杜侍郎文

雞肋集卷六十目錄

欽定四庫全書

雞肋集卷六十

宋晁補之撰

祭文

北京爲神宗靈駕發引告祭文

薤露朝晞嘆九齡之夢闃宮車晏出驚七月之期臻崩天增杞國之思喪考切堯人之慕因山克就同軌具來羮墻痛劇於中宸弓劍哀纒於羣辟安知帝所逍遙廣樂之觀空有人間惆悵汾河之詠戒塗雒鞏接軫大伾竊守提封是防告享風雲攺色羽衛無暉背通汴之神臯指淸伊之吉壤惟宗祧傳聖謳歌訟獄以咸歸而功徳在人禮樂政刑之未悖不顯亦世無疆惟休臣等祗奉官箴阻瞻墻翣攀號莫逮灑血摧心

河北轉運司告祭文

昊穹不弔仙馭難追爰諏七月之期是屆萬方之軌邈鼎湖之龍去天上景長空汾水之雁飛人間事攺纉服懋重熙之化見墻昭大孝之思矧玆臣鄰以逮黎庶仰瞻何所擗踴寧堪法仗載嚴悲笳互咽乘白雲而安往刪黃鳥以無從惟夫神功莫大而難知固與景命俱傳而不息臣等各縻官守阻望靈輴徒有忠誠攀號灑血

河北提舉司告祭文

因山之制七月遄臻同軌之期萬方咸在弓劍畱鼎湖之慕衣冠余渭水之思憭栗䢐秋已變風雲之慘淒涼入夜更增笳鼔之悲虞墻徒劇於見堯夏服仍勤於纉禹蓍告吉陵寢卽安刪黃鳥以無從訴蒼穹而何所惟神功不宰固妙物以難知且聖祚有歸宜與天而俱永臣等孤忠徒切行奠莫追西望靈輴攀號雨血

禮部爲欽慈皇后發引百官告祭文

嬀爲舜氏本明徳之方興陳以滿封實故家之始大豈特活千人而有祚固當流八世而莫京允屬盛期篤生碩媛葛之爲綌儉可化於女工雞則匪蠅庶無憎於朝事是用膺天眷命開國慶基肇鳥至之禋郊肆龍飛之澤防而不逮東朝之養已驚仙馭之遙抱泣珠襦初啟南阡之宅伸哀寶冊載嚴西寢之封邈永裕之眞遊靄欽慈之徽號云章五字忍聞追逺之聲風動萬人咸識因親之化將以貽休有煒垂佑無疆臣等陳力官聨羞誠祖奠靈輴莫駐摧隕何堪

北京祭畱守王太尉文

維元丰八年八月某日某官某等謹以淸酌庶羞之奠致祭於故畱守彰武莭度王公之靈曰書載箕子爲武王陳洪範向用五福竊嘗有言天不能畀人福也曰有向用者焉惟君子好徳故能受福於天昔賈誼以能誦詩書屬文起家洛陽生十八年豈如公孫區區春秋雜說白紛始也如推上乎菑川惟仁祖以仁覆天下天下含餔鼓腹不知上徳之然其文章爾雅同風漢氏繄公所以潤色公不有而誰先其入翰林丞禦史尹開封使三司而士相與賀者公且執天下之權其領十五州守三都以使南院班二府者公𨿽不大用而位亦益遷粵主上稽古思道未有命戒先耆艾者將以乞言乃方叔元老維曰壯猷豈其驒驒久董夫戎旃謂公當促舍人之裝而公方且導引辟穀欲棄人間之陋從赤松以翛然奄乎不知何往意者以形爲蜩甲其不與物盡者固已飄乎委去而登仙躋公堂以縮酒猶髣髴乎平日而僾然帷幾莫我覿而悲塡若夫勤勞啟沃心存天下垂五十載者則豈惟其僚屬之所私詠而燦然不泯有旂常兮玆傳

北京國子監奉詔封孟荀揚韓告先聖文

維元丰七年月日河南府左軍巡判官充北京國子監教授晁補之謹以淸酌庶羞之奠敢昭告於至聖文宣王曰昔周失厥道紀綱用微惟時夫子杲杲出日披其重祲爲萬世明夫子旣沒楊墨是肆爰有孟氏詞而辟之荼蓼旣薅嘉苗孔殖於今其功人以配禹俾遇夫子蓋顏淵徒自時百家蠭午並作承孟氏後荀況揚雄降秦終漢教用不隕俾夫子道炳然復彰魏晉而還文事滋落學不爲已其舌肆好猗歟韓愈始以文顯廈屋將覆勇於敢扶唐三百年斯人惟偉天啟我宋咸秩無文追求四賢崇以爵號從夫子後不瑕有光更千萬年學者咸仰今有司承詔封孟軻爲鄒國公與兗國公同配食荀況爲蘭陵伯揚雄爲成都伯韓愈爲昌黎伯並従祀謹撰吉日以告尙饗

詔封孟荀揚韓告先師文

維元丰七年月日河南左軍巡判官充北京國子監教授晁補之謹以淸酌庶羞之奠敢昭告於先師兗國公曰昔我夫子有徒三千惟公好學未達一間爰有孟氏聞而知之與公異時合若符莭孟氏旣沒荀揚嗣興是三大儒吐詞爲經末流至唐篆刻是騖有賢韓氏奮而學古達道之塞於儒有功微言賴玆不絕如綫粵宋七世咸秩無文卷龍鷩冕曰公若伯從我夫子興吾先師洋洋俱傳百世不熄今有司承詔封孟子爲鄒國公配食文宣王荀子爲蘭陵伯揚子爲成都伯韓子爲昌黎伯並從祀謹撰吉日以告尙饗

筮地告先考著作文

維元丰七年十月日男補之將之謹以淸酌庶羞之奠告於先考著作之靈曰昔我先人率徳顧弗永年乃不肖子補之將之不能必成葬不以時乃尙宦學四方惟歲時望祭有靦肆卜我先祖魚山故兆惟吉土十月乙酉是堋用大定我先人之宅遣車旣飭惟不肖子補之將之淒愴怵惕殞越於地則亦靡及尙饗

告六叔父寺丞文

維元丰七年十月日侄濠州團練推官知壽州壽春縣事充北京國子監教授補之謹以淸酌庶羞之奠告於六叔父寺丞之靈曰昔我叔父事親竭力夙以孝聞薰然慈仁見謂鄕黨宜貴宜富宜壽考多子位祿弗究以不永年承其後者藐然一女補之念此常痛於心惡衣菲食用克歸匶於魚山之宅十月乙酉是堋前我先祖後我先人筮曰宅此惟安乃歲時薦享則有先人之不肖子補之在乃先人之祀未墜於地則我叔父飲食如生惟我先祖先人實聞斯言尙饗

北京祭措置李宣徳文

維元丰七年月日具官晁補之謹以淸酌庶羞之奠致祭於故措置司句當公事李君漢舉宣徳之靈曰嗚呼漢舉志如鴻鶴可使戾空而獘羽毛乎污澤才如泉阿可用剸玉而頓鋩刃乎鮏羴仕弗充乎其位壽弗究乎其年理有是而更非喟誰者其使然抑造化之範人亡予奪之或偏謂人心其不平分薄厚乎愚賢嗚呼漢舉別幾何時黃葉在戶而車而馬翣者稱遽酤酸肴昲君往不禦惟有涕洟東門之路何以遣哀歸安其故尙饗

除夕祭北京教授廨土地神文

維元丰七年十二月晦具官晁補之謹以淸酌庶羞之奠祭於土地之神曰聞之福莫長於無禍故古之君子祭不欲祈補之不才承乏三年於玆將代而去矣賴神壅培弗罹於咎祈則何敢報可忘乎恭薦菲詞惟神鑑此尙饗

罷齊州先塋焚黃告祭文

紹聖二年二月八日男左承議郎充祕閣挍理新就差通判應天府南京畱守司畿內勸農事武騎尉補之謹以淸酌庶羞之奠敬祭告於先君著作晁公之墓曰補之不肖始葬先君之三日還官於魏其後忝命入館登朝爲州逮玆謫官凡十一年而後始獲拜奠墓下楸柏盡拱而不肖子補之尙宦遊四方不能反田裏奉灑埽怵惕隕心今天子以元祐壬申十一月甲子冬至郊見天地凡在庭之士皆得追榮其先人初以左奉議郎告於第恭承光命旣慙以哀惟是先君之潛徳隠行天其或者尙將大之在它子孫非不肖子補之獨能致此謹撰日以告尙饗

代澶州韓諫議祭河文

維年月日具官韓某謹以牢醴之奠告祭於靈源王之神曰天子以季秋祗見合宮禮成告祭及河喬嶽罔不率舉而某位古諸侯境內之祭得預行焉惟神聰明正直國有典祀靈長之性並千七百載厚地而不泄坎徳旣平則惟神祥以茂昭聖天子之功神之血食終古豈不韙歟尙饗

代祭龍女文

維年月日某官韓某謹遣某奉命服詔敕以牲酒之奠告於神濟夫人之神曰有天下者祭百神故五嶽四瀆古有典祀而山川之靈其福足以仁其一方者則天子亦爲之崇禮秩嚴貌像所以爲施報甚美也惟神聰明產徳於幽其亦歆天子之嘉命允翕巨川厎寜北方則神之名號恵澤洋洋與河亡窮豈不休哉尙饗

國子監祭司馬溫公文

維元祐元年九月日具官某等謹以淸酌庶羞之奠致祭於故丞相司馬公之靈曰嗚呼公乎寛栗柔立根於明誠進禮退義世爲重輕千乘不居古稱好名公乎不然志合則行布被脫粟他人爲詐公乎不然則以身化公臥洛師閉關卻埽湥衣講道將以是老公歸朝廷路車乘馬扶攜𦇤負民拜於野聖母神孫在宮載祗公率其官正人具來誠心行義令出而聽國安九鼎大勢已定民以法治法勝則煩譬如魚噞則淸其源賣刀緣畆盜豈得發茍無欲之𨿽賞不竊裴公處內如不勝衣問其貌年威行四夷楊公入輔曾未幾何毀第減騶人去其華忘身憂國晚以骨立生非其厚所愛民力有來逺縣廢食與言問民而沒反席未安帝祗合宮公薨訃聞徹尊往臨追胙故溫公薨季秋甲戌暮雪民憂歳寒相諺未褐聞諸道路信有斯言曰公在天胡俾我寒以勞定國人曰宜享何以知之家有公像生爲民望其沒亦神公乎何憾悲者世人尙饗

館閣祭呂申公文

維元祐四年月日具官某等謹以淸酌庶羞之奠致祭於故平章司空呂公之靈曰嗚呼大人之徳如山如川作鎭九州經營幅員國有大人君尊而榮地有山川气傑以靈豈惟寶藏百貨所養惟其髙湥物則固往善觀國者庶其在玆無象太平望而知之季札觀樂興衰以諭見蘧伯玉知衛無故秦使入楚楚寶爲陳昭奚防在知楚有人楚衛區區何足與謀有是二臣以雄諸侯如虎在林如龍在淵何必風雲其威自然小才近用則不若此方圓殊施文武異事一官得人則一事行比事得失非國重輕嗚呼公乎惇大中和代天之工道固逶陁處厚持滿彊者莫先淸心守黙辯者莫前是惟元宰三公之徳豈如淺智物我異職魏公典籌初不自矜旣執弓矢人服其能徐公行義亦旣有常世自奢儉吾無低昂巍巍兩朝盛徳髙名內則國幹外則長城沈幾入告成敗先定家人不知矧復百姓羣言並進不屍其徳使公議安人享其澤二聖統臨公秉政機垂紳搢笏百辟是儀徵繇不興盜賊先攺商賈阜通九河輸海謂法未具滋章已除謂財未充民气已舒謂人未用忠賢旣立謂逺未賓羌戎貢入太平之功可指日冀人之無祿天不憖遺兩宮震悼庶民嗟咨哀榮典禮盛一時某等在廷辱公品職陶冶之公無所歸徳旂斿簫鼔送公國門攄詞隕涕侑此酒尊尙饗

代尙書侍郎兩制祭魏王文

維元祐四年月日某官某等謹以淸酌庶羞之奠致祭於故魏王之靈曰周建同姓錫之山川康叔伯禽魯衛惟賢漢懲秦餘非劉不王矯枉過中尾大股彊魏之宗盟禮勝恩疏給羸卒百徒隸與居粵千載來以州郡理宗子維城名存實廢作蕃於國匪地惟賢惟賢有徳亦國之蕃漢於孝王欲常常來以家人禮燕喜且諧兄弟無逺曰親親仁畱不之國亦以厚親嗚呼魏王仁孝忠誠威儀卒獲近其性成豈惟河間講禮修樂豈惟東平爲善最樂惟神母子惟帝叔父尊無與隆恩何可貳在人之情再命儛車貴極富溢以勤儉娛作邸於京寔親賢宅俾宗室良咸有矜式玉帯魚金顏如渥丹云何不淑而不永年兩宮悼驚豈惟在廷詔追榮之以魏大名使河山防與國永寧五月而葬禮則有制卜逺歲宜以恩奪禮衣裳在堂旂斿在門詞以伸哀侑此一尊尙饗

祭歐陽文忠公夫人薛氏文

維元祐四年月日某官某等謹以淸酌庶羞之奠致祭於故文忠歐陽公夫人嶭氏之靈曰嗚呼夫人慶累世儲簡肅惟父文忠惟夫象服委蛇湯沐大都世間所乏豈富有貴髙門鼎食裏屬垣比惟有徳者愈久彌長或防或興防興有光惟昔文忠名擅一時於今學者孰不仰之矧夫人子聨職文館升堂拜母恨相從晚生乎可拜沒饗亦禮庶幾誠心歆此醪醴鳴呼哀哉尙饗

同李昭玘陳察祭贈太師李公文

維元祐四年月日某官某等謹遣某以淸酌庶羞之奠致祭於贈太師李公之靈曰自昔布衣起家之士必其學可用徳可立而才可爲近可以利當世而逺可以遺後人兼是三者公侯之器至其莫施時則不曁公魏大姓世豪以資散其千金負笈求師爰以進士得官天聖抱其所能而止一令造物報人防與之期是生左丞出秉政機河齧其原用攺斯卜襚以龍章西山之麓曰子曰孫有公及士服其命服承此祭事生𨿽莫施而沒顯名有表其阡邦人所榮某等於公其生旣後咸以賤貧左丞所厚不獲相事一官所攖馳詞侑奠亦以抒情嗚呼哀哉尙饗

代王資政祭李少保文

維元祐六年月日具官某謹遣某以淸酌庶羞之奠致祭於故致政少保李公之靈曰天之生才初罔不艱旣畀之才其施復難王侯戚裏兒童綺紈豈無其人鴆毒宴安宴安不懷於公見之非此其賢其才足施眞宗之甥冀國之子五朝三世恩無與比鳳雛驥駒其生固奇置樊櫪間世寧識之仁宗恭儉四十二年峩冠大羽文武並肩知公於親欲任心膂匪親則嫌或以嫌沮英宗退托未攬萬機公不自嫌語祕莫知念先朝意滋欲分政知而不以時則有命何以樂之樓觀池園退老於家虹蜺屈蟠嗚呼哀哉自昔和文折節好士人賢其賢不榮其侈公生又似好善有能富貴益恭人以是稱交遊滿國搢紳有聞髙堂擊鐘驪駒在門尙想孟公投轄拒戶庶見聲子班荊道路嗚呼哀哉別幾何時人事變昜蘭亭觴詠俛仰陳迹襃終之典時則有加豈惟故人出涕咨嗟寓詞千里侑此尊俎衣裳在筵髣髴一舉嗚呼哀哉尙饗

祭陜州二叔父文

紹聖二年十月四日從侄承議郎充祕閣挍理通判亳州軍州管內勸農事武騎尉補之謹遣人以淸酌庶羞之奠敬致祭於二叔父故知陜州祕監學士之靈曰我宗之牒鼻祖澶淵起國之初大於文元務徳不華中微以艱自我先君諸仲叔季蟬聨世科將隕而起先君嘗謂叔父溫文捨叔父賢孰知先君施及不肖如親父子匪瓞之私自爲知己嗚呼哀哉天禍我家先君早世孰憐其孤亦叔父志教之譽之人莫間之誤意先君鳴陰必和不知其子弱不克荷廼爾代匱丞中祕書叔父爲監聨驂並裾貧得守齊亦旣陛遣病休不省臥憂展轉愚觸罪悔佐守宋京書來九返勞撫於行仕何足云匪姑息故愛緣其私則以尊祖今年在宋聞疾請州問安六輩信無報郵謂昔不然知憊莫勉如何不淑隕命館痛我家世善人日微非此其承其來益衰念此如焚血溢爲泣怛然寐哭寤追靡及一官所攖奠不撫筵孰知此哀彼蒼者天尙曰幸哉其子如此不鄙爲兄猶同父弟誓當與約彌逺益親如我叔父與先君存往不其亡此舌不吞嗚呼哀哉尙饗

祭外舅兵部杜侍郎文

紹聖二年十一月二十八日第五女壻承議郎充祕閣挍理通判亳州軍州兼管內勸農事武騎尉晁補之謹遣外孫女晁氏十五姐湘以淸酌庶羞之奠敬致祭於故修撰侍郎丈人杜公之靈曰補之少日愚無師聞聞詩與禮於我先君先君爲言公孝而賢汝長而師則公莫先從先君南年十有五方舟蘭陵遇公於旅會先君出出拜侍公籠鳬於階翛然異容曰此何爲玩物喪志若斯其年一日千里念先君語竦然起驚公嚴而和導我以情卻後五年初隨鄕舉過公濮陽與坐咲語謂爲可教而不瑕疵申以婚婣眷言自玆歸宜其家惟公淑女使寡悔尢亦公女助公仕浸顯官常百秩祿仁其宗逮孤與疾堂堂在廷如臯如夔至其胸中百不一施謂公仁人宜壽宜貴何辜於天而不憖遺國士之喪國士之哭失聲相駭迨於僮僕嗚呼哀哉人誰不死死誰則哀哀在哲人匪婚婣懷念公自養後己先人公疾而憂公非愛身眾雛墯地則各有命矧公賢子而憂不競生無世累穅秕紛華沒反其眞孰爲我家謂公之知進乎此矣此言之聞公悲可止念公之女毀不圖生去五百里勉之使行一官所攖奠不親傴有孌其笄公外孫女庶幾平生禦此酒脯嗚呼哀哉尙饗

祭南京畱守刑部杜侍郎文

維元符元年四月日第五侄壻孤子晁補之謹以淸酌庶羞之奠敬致祭於故南京畱守修撰侍郎七丈人杜公之靈曰嗚呼公乎如金如玉如松如竹雜於物而不變稟諸天之所獨而一旦毀折遂不可作耶移孝於事君移家於爲治賢勞記於先朝名譽流於當世而竟不大任遂止於是耶恵故民愛之如父母敬故士戚之如兄弟而堂堂去此惟民與士驚心而隕涕嗚呼哀哉昔我先君與公元昆義均同產人靡間言施及諸穉申以世婚兩宗一家無復彼此矧公與我自爲知己我始筮仕教授北京公爲主知而有盛名數言我才於公於卿自謂內舉退無愧情我後登朝亦官京師同衢接屋十歲於玆宴休戒我遊觀載我忘年比義良朋待我而我少公十有六歲匪其志同於公敢輩公於學問尢長禮經至談百家顧嘗喜兵間同我論挺出崢嶸能賦與銘文章爾雅書記翩翩致足樂也自爲余事故罕知者年垂六十侍郎秋官平生經緯虹蜺屈蟠白頭不召竟死爲藩嗚呼哀哉我守濟南後公五載問民所安流風固在前有範李后有曾王粵有杜公於前有光嗚呼哀哉惟我不孝獲罪於天奉親南徙中罹禍還唁我弔我五書並馳期我自逺匪婚姻私如何堊室泣血未殞斬焉縗絰承公凶問嗚呼哀哉自今以往我無知己𨿽其知者亦從風靡傾腸倒胃舌可捫矣尙想山立英姿傑气庶幾神交百世之外嗚呼哀哉公喜我文喜同酒尊尙舉此尊尙聞此言嗚呼哀哉尙饗

雞肋集卷六十

欽定四庫全書

雞肋集卷六十一目錄

祭文

特進攺祭告文

祭大資政李公文

祭左丞梁公文

祭端明蘇公文

祭郭大夫文

亳州祭土地神文

祭大孤山女郎文

河中府謁文宣王文

河中府系浮橋告河文

祭告舜廟文

追祭呂村山川神文

開隧納志石祭告文

湖州移天王祠告祭文

卜居金鄕祭神文

遷居安建土地祠文

修井祭告文

新居鑿井告神文

上梁祭土地文

祭西宅旅瘞文

祭西園旅瘞文

祭戴氏地旅瘞文

祭故推官黃君夫人安康郡太君李氏文齊州祭社稷祈雨文

謁文宣王廟文

謁諸廟文

代保之等告先叔推官文

著作局敕祭文

著作局敕祭賢妃某氏文

代尙書侍郎兩制祭樞宻趙公文

雞肋集卷六十一目錄

欽定四庫全書

雞肋集卷六十一

宋晁補之撰祭文

特進攺祭告文

維大觀三年歳次己丑十月壬申十三日甲申孫前泰寧軍莭度推官知大名府莘縣事端禮等謹以淸酌庶羞之奠祭告於祖考特進吏部尙書晁公祖妣河間縣太君劉氏之墓曰聞之夫子旣得合於防門人後雨甚至曰爾來何遲也曰防墓崩夫子不應三言之乃然流涕曰吾聞之古不修墓夫旣反其極矣岸谷變遷何由必之故古不修墓者禮也然流涕者情也夫禮可以不修而情不得視其壊而不悲是夫子許其修也而端禮等以祥符大墓土庳有水患𨿽我祖考妣昔以禮垂七十年可已矣而端禮等以人揆神情不得安將遷匶任城魚山吉卜且我祖考妣之子孫往者皆從此地烝嘗以時不愆歳事抑族墳亦禮也以人便之知神欲之亦情也故端禮等以違古不修墓之訓爲輕而伸然流涕之思爲重雜然相恕令月吉日奉柩以東我祖考妣實恵聽之不震不驚往安於行嗚呼哀哉尙饗

祭大資政李公文

維年月日門生具位晁補之謹遣人以淸酌庶羞之奠致祭於故北京防守大資政李公之靈曰王迹之熄詩亡不嗣春秋又微戰國橫肆惟其可者尙與聖鄰詞出其口輪囷郁紛觀左氏言何國無士馳其戎車陳詩說禮秦儀賣國斯廼燔書韓非孫武是固非儒至其文字孰敢貶諸漢興息民殘編出壞經儒詞士學自此派班王兩馬河漢奔渾胡不及古華勝其根乃獨揚雄爲書準昜昜不可準相如是式卻後得唐才一韓愈躒魏踵漢侵尋千古宋以文治百七十年瓌儒偉士軼古並肩公以文鳴起河之北如彼神鳳云翔覧徳惟我神考文王之文謂公所作經誥是羣官名用正禮閣其修此公餘事粵有大猷論秀百人宥死四千人車上儛而公退然輔弼三朝時異操同幾顚者數不自爲功上建皇極以消羣疑斂時五福惟公助之爰開大公旁作穆穆九闗晝靜累累士復惟古良臣善則稱君造膝之語家人莫聞嗚呼哀哉匪歲龍蛇正月己卯賢人之憂庶氓是悼嗚呼哀哉補之昔者自魏䢐京公以其名上之朝廷羈堅附夷千里爲輕顧慙幽介文采安有無鹽刻畫秪增其醜士報知己匪以其私潔身有義尙畏人知惟不仰愧神其聽之嗚呼哀哉天不憖遺而喪宗工胡牀昨夢過雨驚風燕子穿閣池臺半空嗚呼哀哉安陽之吉逺不臨壙扁舟東下形以神往寓辭千里以侑酒尊庶平生言公猶我聞嗚呼哀哉尙饗

祭左丞梁公文

維年月日從表侄具位晁補之謹遣人以淸酌庶羞之奠敬致祭於故資政左丞梁公十四丈之靈曰補之少日隨親上都公在館閣有聲諸儒間從先君及諸父語童子無知見公而慕其後推擇正字祕書公由太常擢諫大夫買屋城南與公居峙休旬杖屨從公宴喜公後秉政旣有賢勞玉立班行羣邪晛消徳髙來讒亦不旋踵豈公獨傷邦國之痛自昔忠義若此者多天實爲之人其謂何臧孫諫違以有魯祀孰孝嗣之惟忠臣子丰碑不琢無以圖徽尙曰萬里以丹旐歸埋光百年一旦射鬥詞以伸哀惟其素厚嗚呼哀哉尙饗

祭端明蘇公文

維年月日門人具位晁補之謹以淸酌庶羞之奠致祭於故端明尙書蘇公先生之靈曰孔子在位獄訟文詞可與人同不獨有之至所罕言所不可聞曰天道性與利命仁莫大匪天莫難匪利若性命仁皆深逺矣夫惟道大則知者希有所卓爾回猶病之天下紛紛皆以利往吾豈難之利不可長凡是五者皆微不傳譬彼爲國魚不脫淵𨿽微不傳然見其緒千載一人尙如旦莫秦漢而還輕失此學徒旣其文謂爲廣博聖言所罕與不可聞初莫之聞矧尋厥根匪根之出其華昜悴昜悴之華惟文士愧馬遷韓愈好古而奇六家原道顧未知之今其所作匪道惟詞後生如簧談天與利飾性命仁以之賈世篤生蘇公幹櫓聖門跆韓躪馬匪以其文知孔子聖文莫猶人若大且難以藏厥身世無孔子孰明其至更百斯年曰此文士豈不炳蔚鏗轟似之至反說約窢然過之何以實斯粵有自來馳騁千古經營九垓破百家往躐阜逾堆朅其山立送者自崖曰此勤矣乃人之開反而湛思道不在逺罕言不聞一以是貫宅道之奧眇其獨存有不得已文廼其藩固嘗自謂吾言如水行所可行止其當止此但言語聊以爲嬉惟昔人賢事業若斯遭時有用從本出之誠身有道忠廼孝移如麟如鳳胡可僞爲嗚呼哀哉旣曰仁賢宜貴宜壽亦貴壽矣於徳不究間闗嶺海九死來歸何嗟及矣梁木其摧嗚呼哀哉補之童冠拜公錢塘見謂可教剔垢求光顧惟防頑汔未聞道愧負公語以無成老窮秋訃至沈痛刳腸扁舟東泛道哭公喪作此鄙詞惟公所喜伸哀一慟絕弦自此嗚呼哀哉尙饗

祭郭大夫文

維元符元年某月日晁補之謹以淸酌庶羞之奠祭於大夫郭公之靈曰人之相知千載一時千載不逢亦不可知公年長我二十而八平生出處參辰超忽亷平爲吏自昔所聞達識髙談則猶未親遭患來南邅回千里偶公倦遊亦歸臥裏斬然在疚閉戶薰心我不往拜公來見尋屬气收洟爲公一語不知何爲傾蓋如故過累百士得一人焉以千載語則猶並年爲公數臨亦恵慰我如何不淑玉毀破驚呼往弔雪涕霑胸尙想霜髯老鶴孤松嗚呼哀哉公守曹南古循吏比吾弟爲僚橫經泮水頃於吾弟推轂先之晚於此逢我又見知兄弟窮人論心誰與公獨厚之人所莫顧百年一慟晤語無期何以舒哀鬥酒只雞嗚呼哀哉尙饗

亳州祭土地神文

維紹聖三年歲次丙子十一月戊子謹以淸酌庶羞之奠祭於土地之神曰聞諸聖言聰明得道者沒乃爲神而神之所職以土地名譬諸人間則有社稷人之休戚系焉者也補之以罪來此行將解去顧其疎愚何以免咎惟履正蹈常無以庇物亦不害物神用臨之亦允助之使老幼安處而苛慝不作用此薦誠匪曰祈也以爲報也尙饗

祭大孤山女郎文

維元符三年歲次庚辰七月癸酉承議郎武騎尉晁補之謹以絲网碧屨及酒酌時果之奠敬祭告於大孤山女郎之神曰補之仕不遇合不敢忘忠而爲權臣所憎陷以朋黨於歲己卯竄諸靈山季秋揚帆挈婦與子旅拜神幄陳詞靡它神賜吉占曰歸甚邇偶讀舊載或行遇神神與之言爲買絲屨客自都返無從致之防屨水邊遺刀石上發去已逺猶不悟知魚跳客舟刀在魚腹因發歌詠庶神若玆肹蠁有聞而非夢寐旋上干越湍流迅奔常所玩穿金山革履前夕墯瀨旦乃覺之去百里餘不可求訪而一漁得於上流履不足云神其可信因語室內我言敢欺爲神作玆彩絇繶純俟我歸日答神之休今防國恩全室還北跪獻幾下𨿽菲而誠尙蘄他時爲記若贊敍之本末警彼聾頑名非淫訛靈實烜赫尙饗

河中府謁文宣王文

維年月日具位晁補之謹以淸酌庶羞之奠敢昭告於至聖文宣王曰昔桓榮學尙書仕漢得輜車乘馬矜而陳之曰稽古之力也補之恥之夫士行其志而取償魯連猶知以爲商賈之事而榮乃以是矜其門人陋哉補之承乏此邦視事之初恐材不稱祿負所聞於先君子之言以羞當世之士𨿽稽古不及榮尙庶幾乎知恥是故擇日而薦誠尙饗

河中府系浮橋告河文

維崇寧元年正月八日朝散郎權知河中軍府兼管內勸農事兼提舉解州慶成軍兵馬巡撿公事晁補之以淸酌庶羞及羊二沈諸河敬吿祭於河伯之神曰蒲之爲邦條華障其南龍門隘其北而河出龍門勃怒箭駛以經其郛於此爲梁謂之蒲津則民之畏神威懷神恵舊矣廼潦集梁絕往來者病於濟貨用不通民用恐不寧相與愁苦吁神而乞憐神依民者也豈可以數威其所依忘恵之哉今有司庀具告橋可復用徼福於神庶神許之無揺其成吏免於罪民以懋遷康厥生神亦飲食百世尙饗

祭告舜廟文

維崇寧元年正月八日朝散郎權知河中軍府兼管內勸農事兼提舉解州慶成軍兵馬巡撿公事晁補之謹以淸酌庶羞之奠敬告祭於帝舜之神曰禹治洪水功施於河爲多迄今河濵濟者呼禹且蒲帝之所嘗居而帝使禹者也今梁絕病濟有司圖復之帝相斯人河受其職俾無壊於成則禹之功猶賴蒲之民克永事帝尙饗

追祭呂村山川神文

維年月日孤子晁補之謹以制幣淸酌之奠敢昭告於任城縣之呂村山川百靈丘墓阡陌道路之神曰補之不孝獲罪於天頃自丹陽遭罹母喪護匶北歸逾二千里日月旣廹不能按禮法之舊奉不腆幣牲牢時物謝咎徼福於諸明神惟是畚鍤窀穸之事大懼瀆犯以重罪悔於玆不孝躬今免喪矣尙以誠心薦玆薄奠惟神其貸之尙饗

開隧納志石祭告文

維年月日孤子晁補之將之謹以淸酌之奠祭告於先妣壽光縣太君楊氏之靈曰補之等罪逆不孝頃奉喪北歸卜日斯廹旣襄大事且終制矣惟孝恭慈儉之美未遑圖紀誠無以詔後人慰諸孤廼故南陽守杜侯紘實惟世婚許以撰述用成斯志差是吉日納諸隧中惟補之等號慕永逺則亦靡及尙饗

湖州移天王祠告祭文

維年月日具位晁補之謹以淸酌庶羞之奠敬祭告於天王之神曰聞之神民異業欲敬而不瀆前此守居作樓城上虛其中以望而寓神其西楹爲壁限之望者日至而無求於神若此瀆矣今作堂樓左𨿽庳而嚴吉日甲子告神以遷正位乎其中而以私俸飾神之像凡壁間儀從海波煙雲之觀復繢如初使非夫祈謝潔齋而來者不以其時不敢以覿神以爲敬而不瀆者在此尙饗

卜居金鄕祭神文

維元符二年歲次己卯正月丙辰孤子晁補之謹以羊頭一豬頭一靑幣酒果之奠祭告於金鄕縣東郭山川土地之靈曰補之家世僑居此州六十餘年矣防先之澤不絕如綫而補之不肖不知修身服生業爲齊民廼以其空言曲學欺取國家之名第以出入閨省遊行四方就食取容無愧慙於心忠不足於君孝不足於親天用丕降禍罰於其不肖躬大困而歸怵惕隕心垂死未絕念不可以不畏天重怒而訛厥衷故卜淶之東尙以休老而芘其孥𨿽曰五畮廣而盜天地之利已多惟神其假之若厥心神所臨不敢徼福於神覬厥躬光大惟寢斯安無恫瘝於其家曁厥後以康則神力能鑑助玆尙饗

遷居安建土地祠文

補之攺居市南旣告神以遷矣寒暑一周畚鍤無方寢安而動吉非神不害何以得此是用擇日還神之舍將加塗塈繪寫衛從以嚴事神惟神終相之尙饗

修井祭告文

昜攺邑不攺井補之居於此惟井因舊而歲久且泥至於不食以虛神之恵廢養而不窮之功將修復之尙懼畚鍤觸禁以重其家之尢悔用以誠告惟神猶知之尙饗

新居鑿井告神文

補之相宅此地實故民居棄壤而無井飲民棄己取凡以不爭然叩門戶而求水則亦病矣吉日丁卯位不觸禁爰具畚鍤有謁於神神恵聽之假方仗土俾冽而食則豈惟其室是賴亦用勿幕以仁四鄰神之休如井不匱尙饗

上梁祭土地文

維大觀二年正月壬子朔十六日丁卯具位晁補之謹以淸酌時果之奠祭於土地之神曰補之自郊坰攺宅邑廛旣告於神矣以日之吉架梁於其室不逺之復自其素心將休老此境尙克永康以裕其子孫方久事神惟神其祐之尙饗

祭西宅旅瘞文

維年月日具位晁補之遣私從趙采芝以楮幣酒食之奠致祭於縣牛驢街東西地內無主骸骨之靈曰補之買此邑中地輸租王府而居之眷言爾曹僑瘞玆久主至客避則惟厥常幽明不糅亦各其願且處世若夢是身非汝蛇蟬能蛻人豈不如超然去之亦汝所樂況方春掩骼著在舊典敞園漏澤時惟新政往卽爽塏我非不恩尙饗

祭西園旅瘞文

維年月日具官晁補之遣其從者趙采芝以酒食吿祭於新居西圃旅殯之靈曰聞諸往記世人所以多責過疾癘困畏不如欲者皆緣冢訴夫盜破冢取貲與好事者利冢中玩掘取與主知取地而不防暴骨如棄瓦礫若是而冢訴能祟之可也今主以錢買此居爾死者或家貧賣地取給自攺瘞爾與家無人而主言諸官官以法與爾地及斂具而藏之又爲置守使無侵犯歲時得食飲豈不幸哉往從所安主無所任咎嗚呼哀哉尙饗

祭戴氏地旅瘞文

維年月日具官晁補之遣白直王立以淸酌餅餌之奠告於北坎旅瘞之靈曰爾等或生貧賤葬不具禮掩坎窞間潦集之患固非其所安今朝廷辟漏澤園徧於天下主欲用地而請於官以爾骸遷又飲食送汝爲詞以曉之髙原可宅爾永無患亦爾之願也尙饗

祭故推官黃君夫人安康郡太君李氏文

維元祐六年九月日左宣徳郎充祕閣校理通判揚州軍州事晁補之謹以淸酌庶羞之奠致祭於故某郡太君李氏之靈曰李望隴西世徳之延作嬪於黃黃江左賢雍雍睦睦閫內之儀不見夫人視其諸兒補之頃歳倦遊北門見夫人子今挍理君輔我以仁挽之近古定交一言匪婚姻故其後挍理單車過魏入拜吾親如母姒娣吾親顧語惟愚補之君辱與遊實雕琢之補之忝命亦登文館聨驂並室笑語宴衎入拜夫人謝臥疾久扁舟來南不問安否如何不淑而不永年泣涕竹西銘旌在船雙井之裏山奔水委往休於宮從其君子恩封大郡詔賻其喪夫人何憾後方大昌嗚呼哀哉尙饗

齊州祭社稷祈雨文

吏慢不徳無政事無以奉社稷而臨民人夏潦爲災此邦之失業未復者戶十一二且他邦之轉徙廩食者寓焉今冬又不雪至春不雨將大饑疫吏何以爲吏民何以爲民神食於其土吏可罰民不可窮也何爲使至於此極哉顧吏無辭以謁於神而誠可哀庶幾潤澤沛然一灑之尙饗

謁文宣王廟文

補之學經從仕逾三十年蓋更守四郡矣才出中下不足與語任重而道逺以趨米鹽期防且不給盥洗登降有靦其顏語不云乎有人民焉有社稷焉何必讀書然後爲學則雞鳴而起坐堂對吏旦旦設施皆嘗所聞於先君子之言也安敢墯哉故因視事撰日以告尙饗

謁諸廟文

吏視事三日則謁於境之神舊矣承宣主澤則吏之責而水旱疾疫休戚其一方者神實司之吏可以不任其責而忘徼福於神哉恭薦菲詞神其相此尙饗

代保之等告先叔推官文

維年月日男保之付之謹以淸酌庶羞之奠祭告於先考推官之靈曰保之等不孝童幼嬰禍綿力弱志惟慢葬是懼旣窀穸及吉卜而誄行琢石於今缺然惟我先祖父之孫先伯父之長子今朝散大夫管句南京鴻慶宮補之少與先君同硯席先君愛之猶同气實爲銘詩用發潛徳慰先君之不遭納諸埏中以詔後世如先君在尙饗

著作局敕祭某官文

惟靈受才宏傑被擢先朝忠能致身武足敵愾入長親衛出帥徵徒精神折衝爲國威重宜膺介福奄及淪亡爾惟虎臣予用震悼襃終有典不在牢羞嗚呼哀哉尙饗

著作局敕祭賢妃某氏文

惟靈夙以恭恵嬪於先朝警戒之美宮闈所範宜膺介福壽考而康云何不淑奄忽淪謝歳月之吉閟神有期視秩一品則惟古制尙其不泯歆此寵榮嗚呼哀哉尙饗

代尙書侍郎兩制祭樞宻趙公文

維元祐四年月日某官某等謹以淸酌庶羞之奠致祭於故樞宻趙公之靈曰天之於人若絕而通人之戚休天實與同國之方興視所生賢天將啟之推往引還有煒其初以厚其名中勞苦之後使大興嗚呼公乎令徳嘉言何以知之治平之元堂堂數公如鳳如麟秉義正辭引君於仁匪忠則難視功何如俾羣疑安爲萬世圖方冬沍陰公對延和帝指公言天意儆予堯言民誦民聞子來使民戴堯功孰與偕中和信誠有政在民畱安去懷黃霸宼恂蕭公在外雅意王室匪身詘信惟道枉直心廣體胖不泰而康公不爲名耆老益光二聖當天問於遺訓凡公數人皆起輔政用公西府柔逺弭兵夷蕃在庭耕旅不驚河安北流羣議東之民洶洶憂裹糧坐堤公持不回如治平時人言踵聞詔休役屯此豈人力皇愛下民嗚呼哀哉帝虛相席竢忠與勲謂公帝圖公訃奄聞兩宮悼驚悲逮庶氓況於某等位皆近臣承顏接語周旋昔時咨嗟涕洟則匪我私百夫引輀送公還裏壽貴有聞公於何悔尙饗

雞肋集卷六十一

欽定四庫全書

雞肋集卷六十二目錄

傳行狀

張洞傳

朝散郎充集賢殿修撰提舉西京嵩山崇福宮杜君行狀

資政殿大學士李公行狀

壽安縣太君公孫氏行狀

雞肋集卷六十二目錄

欽定四庫全書

雞肋集卷六十二

宋晁補之撰行狀

張洞傳

張洞字仲通開封祥符人曽祖光祖緒皆不仕父惟簡太常少卿洞防敏悟卓犖不羣惟簡異之抱以訪裏之卜者曰郎君生甚奇必再策名後當以文學政事顯旣誦書日數千言爲文詞甚敏未冠曄然有聲於同列間遇事慷慨自許以有爲時趙元昊叛擾邊關隴蕭然困於飛挽且屢喪師仁宗旰食太息思聞中外之謀而洞以布衣求上方略因得召試舍人院擢試將作監主簿尋舉進士中第調漣水軍判官遭親喪去再調潁州推官民劉甲者彊其弟劉桞二使鞭其婦旣而投杖夫婦相持而泣甲怒逼桞二再鞭之婦以無罪死吏當夫極法知州事歐陽修欲從之洞曰律以教令者爲首夫爲從且非其意不當死眾不聽洞卽稱疾不出不得已讞於朝果如洞言修甚重之晏殊知永興軍奏管勾機宜文字殊儒臣喜客遊其門皆一時豪俊名士而尢深敬洞攺大理丞知鞏縣事防殊畱守西京復奏知司錄司殊晚節驟用刑幕府無敢言洞平居與殊賦詩飲酒傾倒無不至而當事有官責持議甚堅殊爲沮止而洞亦自以不負其知樞宻副使髙若訥參知政事吳育薦其文學宜爲館職召試學士院充祕閣校理判祠部時天下戶口日蕃民去爲浮屠者眾洞奏至和元年敇增嵗度僧舊敇諸路三百人度一人後率百人度一人又文武官內臣墳墓得置寺撥放近嵗滋廣若以勳勞宜假之者當依古給戶守冢禁毋樵采而已今祠部帳至三十餘萬僧失不裁損後不勝其獘朝廷用其言始三分減一知太常禮院宰相陳執中將葬洞與同列奏諡執中榮靈其孫訴於朝詔孫抃等復議廼攺曰恭洞復駮奏執中位宰相無功徳而罪戾多生不能正法以黜之死猶當正名以誅之而竟從抃等議初仁宗後郭氏忤防得罪廢近臣屢以爲言後旣沒上亦悔詔追復其號二十餘年矣至是有司請祔於廟知制誥劉敞以謂春秋書禘於太廟用致夫人致者不宜致也且古者不二嫡當許其號而不許其禮洞奏後嘗母天下無大過惡中外所知陛下旣察其偶失恭順洗之於旣沒猶曰不許其禮於義無當且廢後立後何嫌於嫡此當時大臣防已然之失乖正名之典而敞復引春秋用致夫人按左氏哀姜之惡所不忍道而二傳有非嫡之辭敞議非是若從變禮尙當立別廟不行轉太常博士判登聞鼓院上方向儒術而洞在館閣久數有建明上以爲知經防覆攷進士崇政殿因賜飛白善經字寵之洞獻詩謝復賜詔奬諭出知棣州事轉尙書祠部員外郎河北地當六塔之衝者嵗決溢病民田水退還彊者冒占弱者耕居無所洞奏一切官爲標給蠲其租以綏新集河北東路民富蠶桑敵中至謂之綾絹州朝廷以爲內地不慮洞奏今滄景敵可入之道兵守多缺敵時以販鹽爲名舟往來境上此不可不察願度形勢置帥增屯戍以控扼之時天下久安薦紳崇尙虛名以寛厚沈默爲徳而於事無所補洞以謂非朝廷福又嘗謂諫官持諫以震人主不數年至顯仕此何爲者當重其任而緩其遷使端良之士不亟昜而浮躁者絕意致書歐陽修極論之召權開封府推官英宗卽位轉度支員外郎英宗哀疚或經旬不禦正殿洞上言陛下春秋鼎盛初嗣大統豈宜久屈剛健自比衝防之主當躬萬機攬羣材以稱先帝付畀之意厭元元之望大臣咸以爲言遂聽政差考試開封進士旣罷進賦題曰孝慈則忠時方議濮安懿王稱皇事上曰張洞意諷朕宰相韓琦進曰言之者無罪聞之者足以戒上意解詔訊祁國公宗說獄宗說恃近屬貴驕不道獄具上以爲辱國不欲暴其惡洞曰宗說罪不宥𨿽然陛下將懲惡而難暴之獨以其坑不辜數人置諸法可矣上喜曰卿知大體洞因言唐宗室多賢宰相名士蓋其知學問使然國家本支蕃衍無親疏一切厚廩之不使知辛苦婢妾聲伎無多寡之限至滅禮義極嗜欲貸之則亂公共之法刑之則傷骨肉之愛宜因品秩立制度更選老成教授之宗室緣是痛詆呰言陛下亦起藩邸賴上察之不罪也轉司封員外郎權三司度支判官對便殿稱防上欲遂進用而大臣忌之出爲江西轉運使江西薦饑民賦至積嵗不入洞奏盡蠲免民輸防絹不中匹者舊皆成匹輸洞命計尺寸輸以錢民大便之移淮南轉運使轉工部郎中淮南地不宜麥民艱於輸麥洞復命以錢輸如江西旣糴不逾時而足至今江淮人誦之初在棣州夢人稱敕召者旣出如拜官然顧視旌旗吏卒羅於庭寤而自驚逮移淮南夢如初自以年不能永教諸子部分家事無幾何而卒治平四年七月十二日也年四十九爲人長大睂目如畫樂義而好施論事鋒起不能下人尢精於聽斷人不能欺云

論曰嗚呼仁宗之用人至矣其大臣中正仁厚而有逺謀其士大夫文學彬彬皆可與有爲如仲通固未嘗大用也然以身任朝廷事居官不茍遇事敢奮無不言亦可觀已故英宗初立有大論議一時忠賢相與諍辯扶持建久安之業仁宗蓋遺之也人臣不患位卑至百工瞽蒙皆得以所聞輔上而士大夫喜言長厚至務以持重不激發似是者爲髙慷慨喜別白是非者則以爲招名而近禍茍曰不在其位不謀其政誠如是天下事將孰與共哉如仲通可以不愧矣

朝散郎充集賢殿修撰提舉西京嵩山崇福宮杜公行狀

公諱純字孝錫杜氏濮州鄄城縣人諱堯臣尙書司封郎中兼侍禦知雜事贈尙書刑部侍郎曽祖也妣馬氏永安縣太君繼馬氏萬年縣太君諱曽尙書吏部郎中直史館贈吏部尙書祖也妣劉氏彭城縣太君諱彭壽尙書虞部郎中贈特進考也妣朱氏太寧郡太夫人自侍郎立朝有淸名尙書以文學政事顯杜氏始大而公生警異重厚不類常兒方四嵗乳母抱立尙書側尙書指庭前物作詩句戲之卽能爲儷語尙書大驚以防爲郊社齋郎未冠知彊學尙義理不妄笑言有成人之操族父沒官東南海上其孤弱柩不能還其從兄當行迎喪公曰世母依兄兄不可以逺卽自請往眾猶難焉特進嘉而遣之及期而喪至時杜氏四世二十喪未葬聚族而謀曠年不決公卑且弱毅然而起陳義甚髙眾慙戚乃定葬舉進士兩預鄕書不第卽捨去調曹州乘氏縣主簿攝令南華野人有持鋤剽商者商詣縣言而去後獲二盜伏罪而商太原人也移文太原待報盜以應久系泣請公得一至家訣公惻然許之左右諫不聽盜感恩皆如期還攺泉州司法參軍舶商嵗再至一舶連二十艘異貨禁物如山吏私與市者價十一二售幸不誰何徧一州吏爭與市惟守關詠與公不買一毫人亦莫知後事發逮獄而公不預詠猶以不覺察免官且檄參對公憤然陳書使者白詠無罪而虛其廨居詠卒得平反丁朱夫人憂旣除爲河中府河西縣令熙寧初自外上書言事宰相王荊公異之卽日召爲制置三司條例司撿詳文字尋爲大理寺詳斷官刪定編敇荊公旣奇其才數與論天下事謂可顯任亟薦於上擢光祿寺丞充審刑詳議官樞宻院撿討官兼管句樞宻院宣敕等庫或議肉刑難悉復而姑欲以刖代死刑之輕者公言今盜抵死萬室嵗或至五十人以死懼民民常不畏死若但刖民知不死犯益眾是名輕而實重也事乃寢又論禁軍亡律疎敇宻律從軍徵討而亡十五日絞敕上禁軍逃三日斬若三路防邊徵戍及它徵戍與化外接者皆以敇從事而平居亡伍稍附律疎其期嵗可活壯夫命數千因収其用後敕期滿七日斬自公啟之也又論商貨犯禁至黥配非國籠利則皆良民一遭此終身不復今加役流本死刑尙有嵗月免復之限若持仗行賈而捍鬭者黥配余以貨重入罪止加役流恩無涯矣不報時秦鳯路經略使郭逵管句秦鳯防邊安撫司公事王韶互訟不公執政遣公往訊韶實違法用官錢而朝廷方倚韶以熙河事不欲竟其詞卽授公大理寺丞撿詳樞宻院吏房文字而未下也而公遽以其欺狀聞文潞公富韓公見其奏嘆賞而心危之防遭特進喪以監察禦史裏行蔡確代公而韶無罪公免官於是始忤當路矣免喪韓康公爲宰相差京西計置糴運又爲提舉三司防計司撿詳文字而荊公還朝公乃自請監池州酒稅一年復入爲刪定編敕始遷大理寺丞攺宣徳郎爲詳定官制所撿討兼兵部主簿遷通直郎大理正上言京師聚萬姓昜以宿姦朝廷非不惡告訐而有覘事者以發姦非擾人也比來或徒於官司觖望或民自相嫌怨或但冒賞無端倪泛曰某有罪某知情官不識所鞫之因囚不省見逮之故若告者許有司先取實後不實以誣坐則所告皆當竟之詞矣又刑寺積習官不敢制吏吏操事白官官曰如此乎則以爲近嫌必反聽吏至吏先具曰某欲追某欲鞫某欲釋則隨而判曰某追某鞫某釋上下猜質嚴於合劵今許官有異見皆自書其牘卽行後不當不以累吏則官得伸吏無以借其口皆不報而公持此自如吏抱案至無疑則大書其尾曰如此因語吏我有筆墨在可免爾口語相稽也然其獘久力不能獨勝隰州商尹奇貿溫泉官礬或告引外有餘礬冒禁而奇對實官潤之也寺議械奇河東就訊公言奇情應若是不惟傅致傷事恐民相驚不復貿礬則數百萬之貨皆爲土石且失邊計弗已則請沒其餘而釋奇事粗行防曹州民王坦避水患以其車載人貨取直至京師都稅院欄頭甲紿之曰車無火印匿稅也賄我則免民遽遺錢三百免其徒告之寺議又當甲與民因稅事取與皆黥配公曰車民當所用舊物不稅而甲以詐乞取應杖民無罪也爭累不決長揚汲貳呂孝廉以爲言民竟不免乃並尹奇事坐前後異議奪通直郎廢於家韓康公畱守洛奏爲神宗山陵司句當公事恩復階遷奉議郎賜服銀緋上之元年詔舉直言士樞宻範公門下韓公與尙書王公存尙書孫公永皆薦公才任諫諍時已擢河北轉運判官矣初更役書獻議詳盡宰相司馬溫公至以書稱之曰足下在彼朝廷無河北憂舊河防但隸轉運司後都水置外丞專領公言前隸本司決溢不加多後置丞決溢不加寡𨿽天災不繋彼此而大抵出財之司則常愛費而後不急用財之官則寧過計而無不及臣行洺州水浸城且壞調急夫而漳河都大司乃有卒七百不敢用遣應急修捍則稱當稟外丞曁關外丞則執不可此由事責各異條禁相妨不如使歸一昜曰簡則昜從也後外丞廢置不常然卒委轉運司兼領澶州跨河南北爲二城北爲海鹽土鹽通商地而南則解鹽禁地公言南兩縣亦產土鹽利之所在刑不能禁故兩縣解鹽課常不登前此有司屢請並濮陽衛南許通商三司亦知其獘以郡扼河欲姑存之爲解鹽藩籬故旣不許通商而亦不立解鹽嵗額所以持循經久官與民陰便兩亦所失微也自立額殊失三司本意官不免配賣而土鹽滋冒禁可且仍舊朝廷深然之而議不決先是宗室租免女聽編民通婚皆予官民爭市婚爲官戶公言入貲得承務郎以上猶不爲官戶蓋嫌其逃賦役困平民也今遐僻賤人爭以國婣自召商較財幣僅同貿昜坐堂而拜者爲舅姑同牢而食者爲夫婦非以尊國示民範也朝廷始嚴其法召爲尙書刑部員外郎尋攺大理少卿遷承議郎擢侍禦史復論中外吏久而官不常權常在吏吏鮮知卹人於是利害陳請惟恐阻閼之不宻事勞功賞惟恐破除之不盡理財予奪惟恐斂沒之不多誣枉赴訴惟恐深文之猶略又使者以不按吏爲忠厚昏暴病民非髒污皆一切容養此爲害之大者復論禦史呂銜等欺同列遂忤防而禦史中丞胡宗愈不便其爲僚因排詆無不至罷爲尙書右司郎中尋知相州遷朝奉郎知徐州移陜府西路轉運使入對賜服金紫關隴控邊務繁公計度不勞閱牒訴立判情法皆當吏驚私相視曰一筆盡矣時方患陜西幣輕貨重公屢陳嵗給本路諸司鹽鈔實以飛錢然西州有來商無還貨又鐡錢不出境獨鈔無腳稅朝至國夕爲錢旣以備本路夏秋糴而商賈非以兩時至則鈔歸兼並家不貴售不出若鈔畱京師賣錢貯之而別爲公據與本路凡入谷若錢者給之至京師歸以鈔錢則貨幣平不行攝帥平涼兩月決滯訟百餘民讙舞旣去遮畱不得行歸朝爲鴻臚卿遷朝散郎又爲光祿卿擢權兵部侍郎嵗余感疾除集賢院學士知汝州謝不能遂提舉西京嵩山崇福宮防廢集賢學士乃攺修撰以紹聖二年九月甲子沒於潁昌府之私第卽其年十一月甲子葬於開封府祥符縣黃溝鄕臨黃村特進之兆享年六十有四前夫人閻氏先公二十六年卒追封眞寧縣君今夫人晁氏安平縣君二子開承務郎欽卨舉進士欽卨蚤卒三女長適瀛洲防禦推官知益州錄事參軍馬希說次適承議郎充祕閣挍理晁補之次適進士崔延孫孫男女八人所爲詩文奏議二十卷其詞喜根原仁義不爲浮華辧析事理要近於可用嘗論虞而卒哭非百日虞而俚術百日卒哭內百日爲凶葬不禁外百日則更筮吉嵗月世牽其說慢葬者眾乞下其議禮官亦不行爲人忠恕不欺恬澹寡嗜欲學問以誠身爲本遇事應物惟懼惻怛之不至嘗曰士常不忘在溝壑則事無不可立故久而能著尢嫉近名類畏人知者蒞官事主惟義可否進不懾髙明彊禦退而與愚弱卑下者處如恐傷之奉已過於菲薄猶恐其泰至賙給族姻已厚矣而慙不足急人危殆伸人抑枉寧以身受困畏而不悔此其大節也好昜中庸能精其義至浮屠老莊皆探索微妙曰與吾學同出也家居昆弟無間言見者鄙吝爲消似陽城元徳秀惇大不撓淸而容物似陸象先而至其立朝識大體究精吏道與時之利疚知無不言則近左雄黃瓊政事之才非特處士獨行鄕黨自好者之比也公與補之先君厚故補之所述公大節多嘗聞於先君之言若公平生施設則有當時大人君子之所共知者編次懼不盡𨿽親不愧也謹狀

資政殿大學士李公行狀

崇寧元年正月己卯資政殿大學士右光祿大夫知大名府兼北京畱守司事大名府路安撫使李公薨訃聞上震悼詔輟視朝贈金紫光祿大夫官子若孫六人且賻其家甚厚其孤祥祉祓禠考次事迹以諉前史官晁補之爲公行狀謹按李氏系出臯陶唐虞之際臯陶爲李李之字或爲理而二姓同出陳郡苦縣其出漢將軍廣後者爲梁武昭王暠暠之後爲唐故李氏蕃天下公諱淸臣字邦直贈太傅宗壽曽祖也配尹氏繼周氏周韓二國太夫人贈太師曹國公士明祖也配周氏秦國太夫人贈太師冀國公革考也配陳氏冀國太夫人而陳氏實生公曹國公而上兩世不仕冀國公始中天聖五年進士第調邢州任縣令以卒世爲魏人至公始以河患徙家洛師而卜安陽吉以其三世喪遷焉故其族或從居安陽公少孤七嵗自知讀書日數千言所暫經目輒誦已能戲爲文章客有自都來道浮圖火者公立兄旁言曰是所謂災非火也或者其蠧已甚天固警之乎作浮圖災解類成學兄大驚年十有四預鄕書髙等其試禮部家人抱以送羣目盡傾忠獻公韓琦異焉妻以其兄之子中皇祐五年進士第調邢州司戶參軍內邱令李鼎以事械州獄而實誣也吏阿守意掠使服公辧其誣守前以狀抵使者移訊得釋遷晉州和川令時朝廷方崇制舉轉運使何郯行縣取公文藳讀卽以材識兼茂明於體用科薦之文忠公歐陽修見其文大奇之曰蘇軾之流也以治平二年試祕閣試文至中書未發也修迎語曰主司不置李淸臣第一則繆矣開視果第一考官韓維亦曰李淸臣有荀卿筆力時大雨霪京師叵異數見言者多咎濮邸議及廷試同發策者四人或語公宜以五行傳簡宗廟水不潤下爲證則必優等矣公曰此漢儒說以某異應某事淸臣不能知民間得無疾痛不樂可上者乎因言天地之大譬之於人腹心肺腑有所攻塞則五官不寧民人生聚天地之腹心肺腑也日月星宿天地之五官也善止天地之異者不止其異而止民之疾痛不樂者而已又以謂縣官百須皆出於農比者陳鄧許亳饑農民皆死而他業之人自如也今爲令雜徵苛取使出於它業之人則農勸又論吏而奪農與商以其彊力徧爲之而不役不徵甚者願還之於農商無以爲吏則吏警且欲崇禮制黜無功然竟以不附時議在次等授祕書郎簽書蘇州節度判官初公以和川考滿舉者逾十人應攺官矣而轉運使薛向以爭驛事未可用判流內銓張掞曰何不以狀白無用向削公曰人以家保已而已捨之薄矣願待之掞離席曰能如是安可量然公竟自以制舉遷英宗皇帝記公姓名嘗語王廣淵曰韓琦固是忠臣但於避嫌太審如李淸臣公議當用尙數以親抑之旣而詔舉堪館閣之選者文忠歐陽公乃首薦公防遭陳夫人喪服除始詔試神宗皇帝內出孟子爲政本農桑論並學士院所策皆入三久虛等也擢集賢挍理編修觀文殿禦覽同知太常禮院久之齋宿於南郊參知政事韓絳攝事客去畱公曰學士平居不及執政門形厚而神深貴人也未幾絳宣撫陜西卽奏公掌機宻文字就遷太子中允撿正中書吏房公事故事賞軍功給空名宣敕或畱不塡至是宣撫司以爲請務信且速潞國公文彥博以爲不可給公亦執故事白絳而好事者因詆公不當與韓公異防慶州兵亂其家屬應誅者凡九指揮公言慶兵造意初不謀妻子宜用恩州故事配隸將士爲奴婢絳從之絳之貶也公尙以中允爲撿正官公曰我豈負韓公者因求還所遷秩補外復以祕書郎通判海州防直舍人院孫洙出守海州與洙同制科館職一時觴詠傳淮海爲盛事寬役法免漕渠夫去而民思之遷太常丞復同知禮院忠獻韓公薨公被防祭奠因爲其行狀神宗謂王珪曰李淸臣敍韓琦事甚典麗良史才也時公請補外得知宿州上復謂宰相王安石曰可與一路乃除提點京東西路刑獄建言剏涼牢寒則窒之遂徧行天下京東盜賊爲天下劇公設耳目方略購捕且盡遷太常博士召充國史院編修官初劉攽以史官召而侍禦史蔡確言其不可執政復擬它官以進上曰朕有人矣李淸臣可旣對上曰卿博通古今近時罕卿比史官朕妙選也卿其悉意因賜五品服公爲河渠律曆選舉等志文覈事詳人以爲不減八書十志初安南用師公在京東因撰平蠻書言漢以來用事於南者上之防郭逵奏大軍已至桄榔村上以語近臣頗不能知上曰桄榔至某所五十里而近至某所百里而逺崄夷迂直如指諸掌左右皆驚孫洙以書抵公曰上比論安南事近臣不知頗思通洽士矣公然後知上於奏牘無不覽且采其說矣無幾何遂召仍權判太常寺一日公方召客飲而中貴人踵門客曰中貴人何爲來哉俄呼曰傳宣李學士公遽出拜則有防撰楚國夫人墓銘楚國夫人者英宗乳母也時孫洙王存顧臨在坐曰內制不以屬代言者而以命子異眷也尋差詳定郊廟禮文正其訛繆數十事事具禮閣新編時安燾使髙麗修起居注闕上復批出曰可李淸臣權俄卽眞兼直舍人院後延和殿侍立上顧益溫蓋載訪以禮樂之事公於經訓成誦敷奏尢悉上亦自言古先述作之義窮本極要與講磨久之慨然有意三代之英矣逾年召試以右正言知制誥上又嘗與公言前人文章自漢以來不復師經唐一韓愈名好古亦不過學漢文章耳公對如上防防上以府左右院曁司錄獄無以雜合訊辧三司混金穀視獄不專詔曰稽參故事宜屬理官初置大理寺命公爲記公以謂王者立政以詔天下必辭尙體要則書爲近乃仿古立言所以導事者詞灝噩奇甚其載上訓之略曰五教未訓五法亟下是曰暴民治用弗格以成上徳意先教後法之序旣進上曰卿文逼近經誥所增三十四字非不完也崔臺符等願掛名其間耳旣命撰修都城記公又變其體以進詞尢宏放上益喜曰與大理記文頓異自成一家假龍圖閣直學士使大遼防禦史獄簿責公唱和詩事甚急且辭上曰卿朕所自知逺行無用此戚戚獄具有司猶欲寘公重比上曰詞臣難得孫洙沒後止此一人廼第令贖金旣還爲翰林學士時錢藻充慈聖光獻皇后山陵頓逓使又以公權知開封府上分命近臣艸答髙麗詔旣奏上曰王徽答詔已用卿者上欲厚慈聖光獻皇后家封曹佾郡王謂公曰卿何日當直欲宣佾麻異姓而王非例也爲朕述此意其寵異於它學士如此上欲更定官制公具言所以損益者上曰亟編類以進尋差詳定官制寄祿官承議郎視正言執政擬公本官試吏部尙書上諭宰相王珪曰安有尙書而猶承議郎者乃授朝奉大夫故事宰相與參知政事同進擬差除官制獨中書省取防而尙書門下不預持權者病之數於上前言聞防之迂公請對具陳尙書門下所以不便之意上乃命公仍領官制有疑滯就質之執政怒摘前奏中語謂公有不當議者欲出之上惜其去復俾贖金旣入謝因許以大任遷朝散大夫上復曰吏部掌銓衡閱人才多卿宜具姓名以聞公卽以徳行政事文學論議爲四等百餘人以進後頗収用而公絕口不言人亦莫知之也元丰六年拜中大夫守尙書右丞初禦史中丞許亶嘗以事劾公至是亶以用官燭飲食過常數吏議從贓坐執政惡亶是吏議公獨以謂亶誠有罪非贓也同列曰淸臣黨亶耳公曰亶固不愛臣臣何爲黨之其論事持平類如此神宗不豫久執政入問公行語門下侍郎章惇曰延安郡王何不來侍藥淸臣將出白之惇曰未可恐壞大事退集都堂公又語惇曰相公在此門下侍郎何不早定議惇連問王珪曰如何珪徐曰上自有子然須垂箔議旣定公復曰若臨事有異者鼎鑊所不敢避也遽命取紙書延安郡王爲皇太子又取紙書皇太后權同聽軍國事俱入稟哲宗卽位遷大中大夫神宗祔廟遷通議大夫徙尙書左丞時元丰九年也初神宗以上聖之資而躬問學未明求衣欲繼三代絕迹制度文理燦然一新而吏推行久元祐初大臣欲有所損益公自以終始遭遇報上之意發於誠心固爭簾前𨿽與時議忤然官制免役將法保甲冬教亦不復議而言者攻之益急遂罷爲資政殿學士知河陽又知河南府嵗饑奏給祠部牒振囏食者所活以萬計畿右倉粟不足支一月又奏乞轉江淮米助經費仍請自省曹擇官防一路嵗費計其所不足仰給中都官朝廷從之爲嵗給二十萬緡謂之陵寢錢至今畿右賴之移知永興軍兼永興軍路安撫使治尙夷昜不務奇聲近效而民亦不敢犯雍人爲之立生祠召還爲吏部尙書給事中姚勔駮之攺知眞定府兼眞定府路安撫使眞定公舊遊人聞其來也老穉迎者夾道自欒鄗屬邢相有王宗正者使臣也盜公庫物安撫使謝景溫發之宗正忿陰走其妻詣使者告前後帥饋送逾例逮獄至數百人道路洶洶公至立奏罷之除宗正名竄千里外其治如治雍而尢號無事復以戶部尙書召爲宣仁聖烈皇后山陵禮儀使未還拜正議大夫中書侍郎時元祐八年也姚勔復駮之上詔他官讀趣行下紹聖元年執政官及近臣繼出補外或得罪去而章惇自提舉杭州洞霄宮起爲宰相嫉元祐用事者稍加貶逐後復籍太師文彥博司空呂公著已下三十餘人欲盡竄嶺外公乃與一二同列爭上前以謂更先帝法度不爲無過然彥博公著等皆累朝舊老若從惇言必駭物聽非聖世所宜因出捨它館懇請避位上敇行李無出東府門命中貴人蘇珪趣赴省供職惇持議如前上曰豈無中道如呂公著更無預渠事也於是始議敕牓朝堂有餘置不問之語西夏兵入鄜延破金明寨去經略使呂惠卿遣將襲逐而張輿戰沒奏至惇怒曰失主將全軍斬蓋應斬者四千人公曰亾將亦多端或先登爭利輕身與敵今全軍斬異時亾將全軍降虜矣上於是令下呂惠卿隨宜裁處後得惠卿奏誅牙兵十六人而已初宰相呂大防等貶荊湖間逾年應期敍公令中書撿舉議復沮不行後同列與公進當貶人姓名或指姚勔曰此南方博徒也意勔嘗再駮公除召以激之公徐前曰勔或所見不同豈可以臣故重之上以爲然勔罪得薄公在中書旣論數不合有飛語搆大獄意在中公公懼復丐罷政章六上賴哲宗察其無他拜資政殿大學士知河南府又移知成都府不行嫉公者猶風指監司窺公而公謹審至無隙以伺廼摘中書舊事奪公大學士初宰相蔡確貶死至是毋明令其孫渭上書訟確寃前此宰相劉摯等亦貶矣因爲奇禍誣摯等以自解書畱中不出渭又請待漏訴之公心知其誣而念渭嘗以聞矣卻之不可乃封其狀省中而嫉者竟以是擠之復知眞定府兼眞定府路安撫使今皇帝卽位以禮部尙書召覃恩復大學士遷左正議大夫月餘拜門下侍郎時紹聖四年也哲宗祔廟遷右光祿大夫時太常議父子曰世兄弟曰及事下給事中舍人等議或異太常以謂今天子承哲宗統則哲宗自當爲一世公上防是太常議廼定上欲息朋黨論開天下以至公詔士大夫以無彼時此時之異乃攺建中靖國元年而同時大臣與公恊謀以輔上意盡還諸遷者除瑕累起滯廢稍復其舊恩數秩品士气爲平公一日在府第坐胡牀假寐夢爲春詞詞甚美卻有返遼東之語遽書以示子祥愀然曰非佳證也因移疾甚懇復拜資政殿大學士知大名府兼大名府路安撫使無幾何薨有大星晝隕阜昌門外蓋公所生第側遼東之詞驗焉享年七十有一卽其年四月甲子葬於相州安陽縣蔡村之原公性恬夷曠達將啟手足卻左右掖者而坐以手整巾猶索紙筆作字付從侄襗而顧子祥曰速辦速辦問日蚤莫或報申時矣卽閉目不復言而逝公三爲執政徧踐三省勲封爵至上柱國開國公食邑實封所共加至六千九百戶爲人寛大中和而容物事陳夫人及兩兄盡孝敬人所難堪者處之常昜在窮約時所遵家訓至富貴不攺也家人之老者云見其三十年間未嘗厲聲色居官奉法循理要在愛民至守節秉義則不可撓以私臨大事則常辯且勇其學務探聖人意以修身治心而記覽文章爲餘事尢蚤爲忠獻韓公歐陽文忠公所器異未壯連擢科第一篇

之出後生爭傳去爲式旣知制誥爲史官代言之體敍事之法髙文典冊瓌雄雅奧曄然一代之俊也其小心事主出入省闥白首無過故神宗終始眷遇造次訪問而公亦自以得君無不盡其平生奏議蓋多至數十百篇而世亦莫之知也本其總吏部選被防薦士至百餘人頗見収用而皆若出於上所自拔人臣不得專者知其於淸愼不矜最隆也嗚呼其可謂善則稱君古之良臣者耶配韓氏魯郡夫人繼孫氏趙郡夫人皆舉以祔男七人長祥朝奉大夫太學博士次祉承議郎京西路轉運副使次祓承奉郎次禠承務郎三未名而亾女二人長適獲鹿縣尉姜休次防皆前卒孫男四人長承道承事郎次承邁承奉郎次承遘承務郎次承造未仕孫女五人長適承事郎陳翼余未嫁所著防論記序古律詩制誥冊文銘志一百卷奏議三十卷平南事鑑二十卷藏於家補之出公門下故於序次公世家爵裏行事義不得辭謹狀

壽安縣太君公孫氏行狀

尙書虞部郎中贈中散大夫南陽晁公諱仲參之夫人公孫氏其先梓州郪人後徙棣州商河諱渥梓州錄事參軍曽祖也諱昉莫州莫縣主簿祖也諱簡祕書丞郡牧判官考也祕書君直諒有文疾惡如風嘗召見論事忤眞宗防出爲建徳令前令死二女不能嫁爲嫁之夫皆仕登朝而祕書君以郡牧判官沒京師一子亦死獨女三人其母長安縣君常氏有賢操日夜誨三人以女徳起居惟謹故三女皆卒爲士妻季則夫人防審詳有威儀燕處如齊不妄訾笑人以爲天資近禮其歸晁氏文元公文莊公在朝而舅尙書公方顯用晁氏隆盛諸婦固多賢世而夫人尢恭儉敬戒夙夜宮事不違衣服飲食無華好內外言不交於閫非晨昏定省祭祀烹飪不下堂老者曰善事我防者曰撫我恩姒娣曰是宜爲我儀也中散公淸徳涖官有聲名嘗攝舒州有之逺官者遇風船壞暴江上窮無依挈其妻孥投公夫人親解衣衣之不足則並取女婦衣與之大小皆有衣乃去蓋急人之難如此近祕書君之風也中散公捐館捨夫人奉其匶自江上歸無兼曰儲而攻苦食淡喪葬用如禮不覺有乏春秋髙矣嵗時饗宴溫克如始嫁婦盛暑未嘗絺綌對子孫如賓好文史泛覽不倦晚知無生說滋恬淡不累事以元祐元年六月二日感疾卒於京師享年七十有七始封永康縣君子登朝又封壽安縣太君四男子端仁朝散郎行太僕寺丞端義奉議郎監在京粳米上第九界端禮前泰寧軍節度推官知大名府莘縣事端智磁州司法參軍監開封府防邑縣酒務五女子長適前衢州開化縣令石端次適奉議郎河北路轉運判官杜純次適朝散郎直龍圖閣權發遣環慶路經略安撫使公事知慶州範純粹次適通直郎簽書崇信軍節度判官聽公事胡僧孺季適恩州淸河縣令田忱而適田忱者早卒諸孫男女十七人曽孫男女三人蓋天人之福祿備矣諸子將以某年某月某日祔於濟州任城縣魚山中散公之墓且乞銘當世賢君子而補之於夫人實從孫自始讀書夫人愛之諸父曰汝當狀夫人之行補之涕泣謹具述世載鄕裏令儀淑徳可以範閨門告後人者如右謹狀

雞肋集卷六十二

欽定四庫全書

雞肋集卷六十三目錄

墓表

寂默居士晁君墓表

廣州推官楊府君墓表

鄧先生墓表

雞肋集卷六十三目錄

欽定四庫全書

雞肋集卷六十三

宋晁補之撰墓表

寂默居士晁君墓表

寂默居士晁氏諱端稟字大受居開封之昭徳坊太子少保文元公曽祖也給事中參知政事文莊公祖也其世家爵裏諡諱詳於國史文莊生祠部員外郎祕閣挍理諱仲衍挍理生居士居士世冑蟬聨非少長山林人且有盛名塲屋間嘗爲參佐州郡令大縣矣卒不用以沒寂默云者蓋嘗以此自名而未嘗以此語人補之曰道隠於小成言隠於榮華道之不明也言之不行也以夫小成榮華者隠之也寂默而道與言顯矣無成與虧故昭氏之不鼓琴也居士曰吾琴故未嘗鼓吾何虧其族人之知居士與其交遊而厚者則皆相勸號之以寂默以實居士嘗有志於時不遭而爲此也居士七嵗奇警過常兒絕逺見而名聞而識二十嵗而盡授六經百家說又雜取他類書小說叢脞人不勝覽者皆成誦於口用以自娛爲文詞防敏如水就下騄耳行遠幹將立斷無肎綮者旁睨其同學兒方濡墨蹙頞如拾沈如憶昨夢不可得而居士已四顧滿意寫紙腹背欲盡矣用此蚤有名譽熙寧中與補之同試開封嘗暫出謁客客壁間石刻合序千言蓋手詔賜史臣者居士曰能一再過誦乎則俱默讀居士曰誦矣某曰亦誦矣偕誦偕止而居士盡習補之遺二字焉無幾何居士舉詞賦爲開封第一主司駭其策豪贍異聞難字非他時舉子比展其捲堂上自屏及陛紙窮顧相詫曰盡識此可以爲三千士先登矣然是嵗屈於禮部又三年始以經術第進士意不自得欲從制舉曰此吾漢大夫之世科也時王湖州石父亦制舉喜根持論气豪老師宿儒少所屈然獨厚居士居士數從石父道往古石父通洽猶自爲不及居士博也石父因以直言舉勸之而居士故倦遊不復萌意亦防其科廢云爲人和裕明白不作畛域藏覆言辯濬發有所作意必先人外視之類欲速者而中平夷實與事闊也又事母潁川夫人孝重去左右兩從伯兄使淮浙居閒不調者十年愛西湖瑯邪山水曰是可以忘老有詩數十百首至今傳杭滁間善爲長歌怪處似玉川子平處似香山居士至雜文數千言敍事極古今得失之辯則唐人獨以詩名如郊島者不能逮也文莊齊安夫人宰相王祁公之姑初王公之自舒來貢於禮部也猶少出入姑氏如家後貴爲宰相居士以布衣年少往遊如平時不怵於其貴或飲醉其堂上劇譚大笑傾一座退而與裏閭賤者遊亦傾竭無吝情初不見其異人皆曰如居士蚤有名譽使能稍自矯拂逶迆以蘄合必獲然居士不志於其獲而樂於不矯拂視不合如其躬之遂其知者則以爲气完而守全其不知者方且以世禮睢盱一二誶諑之嗚呼此其所以窮也哉然居士自以少孤依潁川夫人辛苦學問欲嗣其家聲甚力旣失夫人養已得疾鬱鬱又官不偶抱所長莫試滋與世闊不復自金玉類李將軍旣困負其才能數與虜角忘意於無益者常人不知愛惜恐一失不可得必其誠心好士知才爲難者方復悼其窮也晚尢自放於酒一日過故人飲甚樂忽悲歌起舞泣數行下顧補之曰吾若是乎已矣人暫見之不知其爲開封晁大受也或竊語以爲狂居士笑曰琴張輩所謂狂狂者進取吾進取乎哉補之輒從旁贊曰魯漆室女獨處趯然不寐而悲嘯亦狂者邪鄰人疑其欲嫁鄰人則淺矣然數月而居士卒異哉補之嘗論聖人有中道若伯夷桞下惠俱非中者故從伯夷之淸則和爲不恭從栁下惠之和則淸爲隘然二子蓋百世師不有聖人知之則揚雄所謂餓夫詘臣非過言也然人豈可以皆至於夷惠如陳遵張竦長短不能相效𨿽未足與論中不中之際要曰外輕者差獨樂至所遭薄厚學者不道也居士嘗主簿博野又爲保徳軍掾洺州推官知堯山縣事其爲令與邑子講習經藝有惠愛於人然居士終無意於爲吏昔魯肅論龎士元非百里才其治不治後人固不當求之耒陽之間至其言克涪作樂非仁者之兵豈惟異於魯肅所期治中事𨿽孔明猶當自恨前所以待士元者未也故韓愈謂千里馬常有而伯樂不常遇居士卒以元祐五年四月丙午葬以其年五月戊寅地則鄭州新鄭縣之旌賢鄕也配王氏潁川夫人之侄潁川夫人爲晁氏婦矜式王氏恭儉似姑居士二子覺之貫之皆文學善士貫之已得科名爲新鄕令後十七年而貫之始以書來曰頃先君不幸葬日廹太僕林旦嘗銘之痛其遺也知先君之深者孰與兄願爲文表旌賢阡上抑先君不至要官職四十六年而沒施爲者少然孔北海志不就士議處以豪傑陶淵明一縣令後仰其髙窮達成敗信不足論論其人物如何耳補之曰孝哉是足以大吾族父爲不朽系曰

天之髙明地之無疆中不知嵗之幾何長人不七尺當物之一乃若傅說以其事業沒而上比於列星之光何必傅說有陵客星有白長庚彼微者也而動其芒豈皆如說富貴有功徳於商乃如是其昌嗚呼居士世人以爲狂自謂我非狂旣隕於霜亦揚其芳此如陵與白也身𨿽沒其才气俊偉猶耀而不亾也

廣州推官楊府君墓表

元祐二年正月辛酉廣州觀察推官楊府君卒喪未還也其後侄洵一日晡時昏然如醉歘見府君乘馬從徒而來洵遽迎拜旣坐神色翛然如平生問何之曰今爲忠孝節義判官矣所主人間忠臣孝子義天節婦事也從容竟夜人但見洵拜且自言也將行有二紫衣畱語曰府君好範山下石臺何不卽彼立祠洵忽悟謂家人曰適廣州叔父至如此眾悲駭因呼工爲像工良拙而像惟肖人益以爲神然府君宦不顯當塗無上其事者祠竟未立也眾復曰府君生有徳於此沒能震其靈響其存不朽不以祠立與否惟嵗時野祭尙足以慰吾人之思廼敍府君行事並記洵所見來言曰府君裏冠冕不可使其較然著於耳目之迹久不傳也子實爲文表諸其阡上補之曰諾府君諱緯字文叔濟州任城人也少願敏事親孝儀狀端重長七尺忠信豈弟好學而愛人遇鄕人無少長必以敬而鄕人亦無少長皆敬而親之未嘗有官府而民聽之如官府至就評曲直而府君固退然君子非預人事者也曽大父諱超五代末藏匿不仕大父諱善基初稍稍以經術教授鄕裏生子諱昪者府君考也諱早尙書比部郎中諱景尙書駕部郎中皆經明擢第有能聲故府君大父累贈尙書刑部侍郎而府君亦以皇祐五年經明中第嘗爲太原府司理參軍活縣所上盜在死罪者三人其黨應死者猶感泣語家人曰楊參軍遇我盡今且死尙當爲楊參軍求佛追福我死不寃矣徙鳯州梁泉縣令教民以孝弟力田爲先守史千之不知其能嘗薦其錄事參軍張革等數人革呼同列詣千之言梁泉循吏而公不薦革等以爲愧千之踧踖曰吾過矣吾過矣因並薦之遷沂州防禦判官嵗大饑盜蠭起守霍交屬府君督捕四縣盜吏爭以殺盜求賞多至數百人府君獨哀之開諭首減所全者眾狂人李逢聚亾命淘金境上有異謀郡疑不時發而逢敗誅府君亦坐廢二十年優遊守道化行其家河決曹村灌七郡鉅野大溢防秋谷大登塲事未畢民有舟者爭救谷老防多死府君盡棄其田中積不載而以其二舟躬救人於津口所活日數十百人後民相見者皆曰楊府君生我上纂極復爲廣州觀察推官嘆曰欲老於此故恩不及考妣今往幸滿嵗得休官追榮邱墓不憾矣無幾何卒於官年六十有二夫人翟氏有淑行逾年亦卒子三人涓滌渙皆進士學問修立後方興未艾也其沒後數年嘗有羣盜白晝行剽輒呼相戒無犯楊府君家過其門猶俛而趨蓋府君不特生爲善人怙而沒爲小人懼者如此然於時府君未葬也其詳猶具於銘焉補之嘗竊以謂行徳於幽人不知而天知之天之所予不必貴富使正直好義所居以爲民命是謂不泯其動於怪異亦時以勸善而警惡抑府君生誠實不欺沒豈其欺尙曰吾父母邦庶或福之豈利其饗哉系曰生無職於爾土民固聽之如其有官府沒無封於爾土民固神之如其山川主意有道者其徳全畸於人而侔於天莫之爵而常自然範之山兮石如砥木蕭蕭兮艸靡靡侯愛我邦兮歸萬里山中人兮春復秋日慘慘兮云幽幽侯壯長兮所居遊侯之來兮民喜風飄帷兮雨霑幾鼓淵淵兮舞侯戺紛進拜兮侯鄰里侯不可見兮徳可思侯行不來兮民心悲謂侯飲食兮無去斯福爾之土兮以慰民之思

鄧先生墓表

孔子曰舉逸民而天下歸心焉孔子之所謂逸民者必若夷齊若少連七人其行有當於聖之事者廼素隠無述則孔子不與沮溺子路能非荷蓧矣此學者之所誦而識也自漢聘樊英如待神明至竟無它異故李固以謂處士純盜虛名無益於用然厥後益衰士一切趨利遂往不返夫安得如古作者而言之惟夫行已有恥惡衣惡食而不恥而知違患之當逺也猶足以捄俗壊故範曄因固論而極之曰後進希之以成名世主禮之以得眾原其無用亦所以爲用有味乎斯言也而吾裏鄧君異於是昔魯黔婁先生不幹世生無以養死覆以布衾而其妻以謂有餘於富貴嗟夫鄧君其殆庶幾先生之遺風乎君諱禦夫字從義濟州鉅野人防辛苦讀書嘗試太學異等蚤爲司空平章事呂公所知而性薄榮利方壯則褫舉子服去布裘芒屩犯晨夜身自力作以供祭祀仁鄰里而退甘其菲如食五鼎非農圃入不以昜所無亦難矣平居頽然順靜望其貌知有道者與鄕人言老者以慈愛防者以孝悌防裏工駔以勤儉不欺故人慕交之或就評曲直皆滿意慷慨尙義急難必赴身結茅北郭水濵牛羊鳬雁之所牧集蒲桞蓊然下窺如墜谷有石幾丹墨作老子注寒暑昜節乃一再出吳人項傳見之心服書其石幾云昔聞河上公今見濠上翁姓名字時異道徳經解同辭𨿽俚然實事也又作農曆一百二十卷言耕織芻牧與凡種蓺養生備荒之事較齊民要術尢宻州守王子韶爲上其書朝廷請頒之不報乃棄家入廬山學釋氏說將老焉防得疾其家彊之歸有詩三百篇皆蕭散方外言也無幾何卒大觀元年正月十六日也享年七十有六有子二人長曰汮次曰洵能守其業以是年二月初九日葬於鉅野縣宋善村山之原女三人長適鄕貢進士髙處約次適右侍禁張寛次適鄕貢進士程延禧將亾一夕過所與遊呂奐論死生之際曰吾去矣呂莫知其故是夕呂復夢之言塵累未盡今當至蜀都爲一富家子呂怛寤馳候之殂矣死生聖人難言此非補之所能知然觀羊祜探環事世固有於此不昧者系曰

孟子論君子之行不同也而曰歸潔其身而已矣大哉潔乎惟君平生潔則有餘以是銘君亦忱不誣

雞肋集卷六十三

欽定四庫全書

雞肋集卷六十四目錄

墓志銘

資政殿學士李公墓銘

右朝議大夫致仕晁公墓志銘

朝奉大夫提舉京東路保馬兼保甲事楊公墓志銘

朝請大夫致仕陳君墓志銘

朝散大夫提舉河北糴便糧艸髙公墓志銘太常少卿分司西京石君墓志銘

文安郡君陳氏墓志銘

安康郡君龎氏墓志銘

錢唐縣君葉氏墓志銘

駕部員外郎李君墓志銘

雞肋集卷六十四目錄

欽定四庫全書

雞肋集卷六十四

宋晁補之撰墓志銘

資政殿學士李公墓銘

惟天生才於世之平气蒸爲祥卿云景星降而在人中和炳明仁宗大徳好生如天天爲衮衮生才與賢如泉不盡遺其後昆逮於英宗旁招洽聞公於是時海運鵬騫神宗稽古出百王上上以文求公以儒往國有誥令公口出之國有政事公手裁之公豈能然曰上所知至於哲宗亦再用公惟天子聖我祖考同三朝是毗歷三省闥小心長慮白首一節不流於信不躓於疑皇建其極五福是施惟君舟之柔是胡越又何濟之惟公是楫開是大同至於式序天子萬年公有令譽

右朝議大夫致仕晁公墓志銘

元祐元年三月甲戌右朝議大夫致仕上柱國南陽縣開國伯食邑七百戶賜紫金魚袋晁公卒卜紹聖三年正月丙申吉葬於濟州任城縣諫議鄕呂村之原諸孤聚而言曰我君樂善好義而畏人知詩固有之曰相在爾室尙不愧於屋漏又曰君子無昜由言耳屬於垣圖我君之言行𨿽州閭懼莫之盡惟垣屋漏其不可欺諸孤尙識之廼相與諉公之壻承議郎知開封府祥符縣事王仲博敍次世家爵裏行事而以告其族孫補之使銘曰凡親者亦不可欺也補之涕泣言曰以屬卑且不肖則何敢謂宜抑毋使公之事墜於地則誄且稱諱亦不得辭也公諱仲熙字子政其先澶州淸丰人後徙開封祥符贈太師中書令諱某曽王父也贈太師中書令諡文元諱某王父也贈金紫光祿大夫諱某父也光祿娶趙氏南安郡夫人繼趙氏南陽郡夫人而公南安出也文元公以儒宗耆老令徳事眞宗爲翰林學士賞延其孫初授公將作監主簿遷太常寺太祝監單州酒卽以才稱故宰相王公珪爲三司判官亟薦之再監鄧州酒歷評事光祿大理丞撤酤區復墻鉤撿出入摘其積年姦蠧皆不得隠課乃大登應賞不自言且當爲縣矣而以南陽夫人隨季官河間復監瀛州倉便養嵗得圭田粟數百斛以分其同列之無者又監泗州稅淮溢浸城且壊守以下皆乘城捍淮公力居多以勞選通判憲州州近塞守武臣喜爭公獨與歡而於事未始屈凡金穀犴獄纎悉疑似皆陰爲辧而守不知也徙通判鄭州復州皆有聲歷太子右贊善大夫國子博士虞部比部駕部員外郎監店宅務左藏庫遷虞部比部郎中知均州攺朝散朝請大夫民有僞稱官者自云給事公府賫供武當山飰僧所過邀饋犒初謁見公公卽知其欺語吏隨至館捕之得僞禦寶文書以抵法逺近皆驚判南京國子監遷右朝議大夫管句鴻慶宮監東嶽南嶽廟皆寓濉陽凡十餘年杜門蕭散幅巾燕坐樵蘇不入而幾微未嘗見於色故人親戚過者爲公嘆息而公意不在是怡然自得若顧南山言爽气者聞之莊周稱北郭順子使人之意也消補之不能名順子何如人而對公未語胸中之膠擾者已定譬諸飲冰內熱立解順塗而往知古人之所以近於道者必有在也享年六十有八娶張氏崇徳縣君男端弼登進士第朝請郎端介宣徳郎端修太平令端粹虞城尉端厚假承務郎女長適王仲博狀公行者也次適通直郎通判安州鄭猛次適羅田尉髙道華次適相州錄事參軍髙公秉孫十人曰資之登進士第相州司理參軍順之完之頌之葵之述之疑之頡之蓻之槱之未仕曽孫一人曰公紹公少孤事南陽以孝聞篤愛其弟有人所難能者爲人忠信平夷寬裕不矜伐趨事靜以敏自奉養儉薄而遇人之急至解衣賙之恐不足其罷均州尙彊卽求散局不以家空竭爲慮尢不喜權其樂彼與此同而自謂得於此者多也昔文元公嘗言吾自防及老歷官臨事未嘗挾情害物傾人售進其晚節著書垂訓多愼刑戒殺之意而公性中和敬人而愛物蓋近文元之風自南陽歿凡三十年其院無期喪康寧令終人以爲積善之報云銘曰道不可知而恬愉者常近之不僞者幾得之其嗜欲深者其天機淺鷗舞不下肺肝已見若此者其生世役役沒世有餘患嗚呼公乎厚性近仁誠應乎眞生無累於明其安者身沒無責於幽其安者神粵天所以爵人者不惟其貴惟其徳視後之人

朝奉大夫提舉京東路保馬兼保甲事楊公墓志銘

公楊氏諱景芬字祖徳河南府洛陽人也其系蓋出漢太尉震而坊州司馬贈尙書左丞慶者生子偕少知名其學長於論議剛直廉潔而愛人事昭陵爲翰林侍讀學士其弟任防而樂誼不及仕以卒生子恂爲奉寧節度推官贈通議大夫退儉不矜伐兩世宜大矣皆以不期人知人亦莫知之以鐘其慶於後而生公公端靜而開警內剛而外和敏於從政善與人交薰然忠厚君子也少治春秋未嘗與人言遇事發其論議亹亹不可窮以侍讀任爲試挍書郎調定陶主簿曹州司理眞符今攺大理丞七遷至朝奉大夫勳上輕車都尉服三品嘗知永城縣事知化州事通判亳定二州擢石塘催綱都水句當公事提舉淮南折納河北東路常平京東保馬保甲皆有能聲化州並海亡城郭嵗賦竹葦爲藩風至飄捲爲虛居者不安民疲於賦且土防不可城君奏乞庫錢百萬陶甓城之嵗以無患海旁諸州皆圖去爲式宣徽馮公京守亳事無大小皆諉公公爲一二裁處而陰推其意於守若不自己出者馮公心善之定守多重臣尙威通判視簿書無可否公曰州事吾職也豈出位者有害於理戾於法者爭之帥憲肅韓公絳亦深知公其領淮南折納諸路皆有使及還爭求對冀得遷公曰事隸有司且復命矣尙求對何爲獨不求對河北前常平官庸人騖功文檄山委州縣不能應則被譴去公至省十七八諭州縣以法如此戶部反詆其不如法請罷公然朝廷益知之防得疾卒元祐二年正月十一日也享年六十一以元祐七年某月某日葬於河南府洛陽縣平洛鄕張封村從通議公之兆夫人張氏某縣君子規云安軍司理夫郊社齋郎二女長適進士孟安防未行公事後母以孝聞廩入不私楊氏之吉凶禮事皆資焉尢爲太師文公司空呂公所知補之聞之孔子曰士任重而道逺仁以爲巳任不亦重乎死而後已不亦逺乎天下之求於聖人之言者過而期於士者薄曰仁必伯夷必顏淵故後世之爲仁者微孔子不云乎茍能一日用其力於仁矣乎我未見力不足者夫能一日用其力於仁而孔子與其無不足則自斯而往曰是可與爲士矣可與任重而道逺矣何不可哉楊公始於事親而親安之以施其族人而稱慈行已則人愛其政之在民者民不忘也其庶乎所謂求仁莫近者非邪補之先君與公善初補之教授北京國子監貧無以葬先君公問所乏賙其半乃克葬而公未始以爲徳也今公葬矣補之不能身相事尙忍銘公然以謂其故舊銘之耶則非公之故舊有信之者矣銘曰

徳藏於中故人不知人不知者天知之天實知之其後昌有時

朝請大夫致仕陳君墓志銘

君陳氏諱知和字徳時按其譜博州人也六世祖翔唐末從事成都府王建有異志翔屢沮之廢居閬州之西水孟昶以蜀歸曽祖諱省華始來自蜀爲祥符人仕本朝爲左諫議大夫有能聲贈太師尙書令兼中書令秦國公秦公生三子皆以儒學擢髙第位將相有勳勞於國樞宻使尙書右僕射同中書門下平章事贈太師尙書令兼中書令英國公謚文忠諱堯叟君祖也英公生尙書都官郎中贈金紫光祿大夫諱師古光祿生君光祿前夫人賈氏永年縣君後夫人潘氏安福縣君而君寧國縣太君賀氏出也光祿當任子以與其族人而君從祖太尉康肅公方觀察宿州任君右班殿直及長知書嘆曰吾家世如是吾父教我以學何如而吾可用此進耶乃上書願昜所得官從左選仁宗嘉其意且以其文忠後從之初調河陽節度推官事四守梁適李淑張觀蘇紳皆當時顯人其趣操不必同而君介然若一四人者皆賢之再調寧國軍節度推官竄卒誘耕民剽裏中卒殺人民從旁止之傷而免守欲並論民死君爭之力守怒而入君立廡下不去守悟爲讞諸朝民果不死遭安福憂免喪擢衛尉丞知硤石縣事縣當陜衝卒苦於役作僞印帖隠民間前令比獲以要賞君一日執六人且嘗度關法應死旣不忍以要賞見其尫然誠苦於役者爲移文所從來無他過取僞印帖焚之還其役戍兵道縣中羣博犯法邏者執於庭數百人噪縣門且奪之吏趣閉門君徐出坐堂上命開門眾莫敢入因陽叱邏者解縱之旣行宻疏其名河南府皆正其罪攺簽書彰徳軍節度判官事未行遭寧國憂免喪遷大理丞知緱氏縣事英宗卽位遷右贊善大夫昭陵采石聚兵緱氏城中萬人倉無儲粟而輸者未至君度不可竢報乃下令借富人停粟約與之息匿者沒官令出而辦比輸者至則兵仰食縣者十五日矣事已旁縣吏皆遷而君不自言賞亦不及遷殿中丞又遷國子博士通判果州事神宗卽位遷尙書虞部員外郎賜五品服還朝用薦監左藏庫不就通判趙州事遷比部員外郎曽孝寬察訪河北奏君偕行朝廷方議省郡縣寬力役吏希防爭言可省而幹寧保定順安三軍在議中俾君往視還言防邊城犬牙相制以利守禦而便轉輸此祖宗深意不可攺朝廷然之爲不廢三軍中人程昉建言徙漳河洺州使者以君權知洺州董其事漳河役大昉欺朝廷以昜集務減人徒人徒以故怨之百餘人燒民廬爲暴君盡捕得誅其始謀者八人事且畢防新守至君還趙州昉以君爲暴其短乃歸功新守而君亦不辯也丞相王公安石雅知君可用使人諭君歙故難治而朝廷方行法欲以倚君君不得辭擢知歙州事遷駕部員外郎自以不能當執政意至則求閒局差管句嵩山崇福宮民上書願畱者以千數房州地僻守屢以贓敗又擢知房州事郡阻山城西有谿所從來髙望之洶洶在城上舊有堤圯不治餘三十年君議增築不欲調民乃以術招竄卒廩之益以州兵凡用工萬髙其舊丈二尺而廣如之人初以爲煩防明年谿大漲得堤而定人乃服君奏課京西第一遷虞部郎中擢知泗州事郡當水沖屬霖潦君度淮汳洙泗滿必大下因預爲守城備水至浸城且壊吏倉猝不知所爲而君規畫素定語吏如此如此城旣無虞而民賴以活萬計璽詔奬諭擢提防廣南東路刑獄事攺朝奉大夫番禺南粵都防守俸月七萬守方對詔獄君攝州事竟八月當得錢六十萬君不取曰我豈緣人不幸而自裕耶宴賓客爲撤樂其忠厚如此遷朝散大夫盜起梅州去治所更四郡君以爲道驛而往恐後乃自南雄州絕山倍道﨑嶇茒竹間蒙霧得疾幾殆後良愈因求上印紱時方六十一上卽位遷朝請大夫賜三品服勳上柱國爲人淸愼退約不幹權貴善與人交自以無怨惡於人明白立斷所至民愛之善楷隸喜爲詩旣謝事作燕譽堂於第之西北隅蓋以訓辭名之日從賓客飲酒談笑其間以疾卒壽六十四元祐二年五月丁巳也夫人鄭氏安居縣君男曰適寧鄕縣尉逾鄭州司戶適臨河主簿女長適朝散郎潘行次適通直郎王鎭次適道州錄事楚衝次適宣徳郎周昕防在室孫男女七人諸孤以君卒之明年七月壬申葬於河南府宻縣義臺鄕之武泰岡來求銘銘曰

仕可以借其世而公不賴之進可以遇合而公不競之時未可以去也而公去之事取其先得取其後名處其薄功處其厚造物者報其天不報其人其人不亾在其後子孫

朝散大夫提舉河北糴便糧艸髙公墓志銘

君髙氏諱旦字子明其先眞定府元氏人有諱化者事昭陵爲武安軍節度使贈太師中書令尙書令諡恭壯始自元氏徙家祥符贈其父珪左領軍衛上將軍恭壯生莊宅副使惟慶莊宅生君以君贈左武衛上將軍而君亦防用恭壯防爲左侍禁世將家喜兵而君不樂以武名自力讀書爲文辭遂以皇祐五年及進士第擢太常寺奉禮郎未幾以親憂去免喪知新鄭縣事並郭有瀦水嵗比溺人人以爲神祠之君塞焉人以不惑而其患除簽書奉寧軍判官事盜殘人以母篤疾應減死守宋公祁議不貸君曰法如是不可重宋公悟乃止繇此知君累遷光祿寺丞著作佐郎知臨城縣事臨城人不知學爲興庠序教以學來者常百數縣大治至比嵗無死罪囚年饑勸鄕豪貸貧人粟約秋償之人相率赴令累遷祕書丞太常博士簽書荊南判官事又遷尙書屯田員外郎熙寧中舊臣有薦其才者防復將作監執政議擇丞上曰髙旦可旣不出執政意而君論事不能阿同列旋以讒去通判保定軍事雄州戍兵過保定邀中使求請銀錢至閉門不得行君往執其爲首者諭使去事聞安撫使檄治之君爲言眾不可驚卒論爲首者而止通判保州事遷都官員外郎元丰中以階昜官攺朝散郎擢提舉河北常平事初君在荊南嘗論役法非是不報至是復撰成徳軍役法上之又不報然朝廷卒攺役法累遷朝散大夫還朝擢提舉河北糴便糧艸未行以元祐元年五月十八日感疾卒壽五十七爲人孝弟恭寛敏於技能殆其天性得之工爲室成指其翼曰是卻三分引繩度之不差人服其精尢長於吏事數上書治平間言契丹所以固吾盟者利幽薊耳願姑無求邊功以竢之又言河北屯田議者欲一切募民耕出租不如仿古以卒耕嵗入厚且及其暇時教以戰其計皆深逺爲今太師文公丞相司馬公所知未及用而君亾矣娶馮氏仙源縣君繼楊氏仙居縣君繼文氏福昌縣君今夫人壽安縣君王氏治內有儀法五男子省華卒道華茂華衝華禮華皆未仕三女子長歸蔡州錄事參軍張紱余在室諸孤以君卒之年九月癸酉葬君開封府開封縣大邊村之原補之先君於君爲同年進士而王夫人晁出也以是求銘銘曰

髙奮北方維恭壯虎臣乃及大夫以其文發身而世其昌粵有功在人自昔恭壯卜浚都之南曰考降無有近悔尙爾世不忘視樅柏之美

太常少卿分司西京石君墓志銘

君石氏諱輅字君乘濮州範縣人也曽祖諱溫祖諱文舉皆不仕考諱崧益州司理參軍贈工部侍郎工部以明經入官而好文自君防學則諄諄語之曰汝當以文顯卽大感發晝夜誦讀貧無燭至梯屋就月視書無幾何則以詞藝中進士乙科調靑州推官攺知萊陽縣事縣負海民習爲姦利君治明恕賊民多攺或遁去康定中夏英公經略西邊奏掌永興書記管句機宜文字方元昊叛君時獻防畫多見聽用再從辟涇州渭州用特敕薦攺著作佐郎賊圍鎭戎急後騎日益諸將以謂利疾戰且深入牽其勢君起席末言曰賊鋒鋭未可大將葛懷敏怒曰兵因敵而制勝石君安能逆知往先馳之軍盡沒或走入塞者猶道懷敏臨死而悔曰坐以書生待石君至此君旣從軍母老與諸子安土不肯行欲解官歸帥惜其才使部尉氏還戍因督送軍衣京東間從範縣過問母或欲以事疵帥者擿其違法坐責監長葛酒稅稍徙知昆山縣事簽書陳州判官通判綿州邛州事防嘉祐間朝廷以諸路計不入詔三司薦可任吏君在書中擢廣濟河輦運廣濟輸尢不計數十年或置或罷君究知其獘奏更法數事軍大將有罪不敢決三司得專治自君始明年東州之粟至京師者百萬石擢知眞州又攺防州韓魏公聞其名召至中書與議鹽事以便宜措置防十邑綿地千里民狡善訟文案如山守僅僅不能省君治不煩而威甚行三獄爲空以疾求北歸知光化軍復領輦運移梓州路運判攺提防兩浙路刑獄事疾病分司西京熙寧二年七月十八日卒年六十二自佐著作九遷爲太常少卿階朝奉郎勳輕車都尉爵河東縣開國男食邑三百戶娶孟氏長壽縣君四男子伯宗古內黃尉仲宗彛通直郎季宗彭皆前卒而叔宗壽揚州錄事參軍廉平而文能裕其蠱者也君少孤事兄悌遇族人恩嘗請於朝願納兩官授兄一致仕官不行乃以任子恩任兄之孫宗壽卜以元祐八年十月十七日葬君河南府澠池縣大塢鄕鳯皇山之原屬補之銘銘曰

親教以學𨿽淺以聞推此而往可與事親君任以事𨿽輕以成推此而往可與事君小試必立豈大不能壽貴不稱短窮亦福寧此有餘而彼不足惟此有餘小人無知惟彼不足聖賢有之

文安郡君陳氏墓志銘

太中大夫權判北京畱司禦史臺韓公璹之夫人陳氏泉州晉江縣人三司戶部副使尙書兵部員外郎贈兵部尙書諱詁之女夫人防警惠嘗閱白居昜詩一過能誦其兄汝奭異之韓公未冠舉進士有聲尙書曰吾女宜歸斯人乃妻韓公丞相申國呂公當朝夫人母家隆盛嵗時集防內外命婦十數環坐綺紈曄然夫人以儒者妻在末座衣無繢繡語言容止不矜慕一座皆聳舅苦風痺侍疾憂見於色居舅喪盡禮焉韓公以材遇主仕寖顯再封夫人潁川仁壽二縣君閨門雍穆福祿美矣而不幸感疾卒熙寧元年二月十八日也享年五十有六初夫人未筓嘗事僧伽像嘗病劇像見夢曰無苦旣而遂瘳晚尢燕靜將沒無戚容曰生必有終也韓公後貴爲右諫議大夫追封夫人潁川郡君又追封文安郡君以元丰六年八月甲申葬於衛州汲縣招賢鄕之原七男子祗祖奉議郎祗師宣徳郎祗嚴瀛州推官祗徳奉議郎祗勤鎭東軍推官祗言祗諫承務郎皆有才技諸孫男女三十七人盛矣補之少貧賤韓公辱知之又與夫人諸子遊屬補之銘銘曰

猗嗟夫人女徳少成十嵗鏘鏘見異其兄匪惟其兄父曰實難卜所宜嬪乃從於韓於韓斯令舅曰孝我夫曰匪予予妻助我燕及其子以惠宗人曰夫人慈於我有恩凡民有生莫愛惟死死能不憂男子之美我爲此詩質於幽宮惡乎大之有昭管彤

安康郡君龎氏墓志銘

國子博士彭城陳侯之夫人安康郡君龎氏紹聖二年三月壬戌卒年七十有七將以其秋七月丁酉祔於彭城白鶴之呂柵博士之兆其子江州彭澤令師道以書來曰師道不幸先君之喪也髙郵秦觀嘗銘矣不克葬今舉天人以祔惟子實銘吾母補之曰惟龎氏單州成武人故丞相贈司空兼侍中潁國莊敏公籍忠厚有謀功在王室夫人考也妣邊氏秀國夫人初潁公從其考魏公格宦於彭城魏公始見夫人之舅三司鹽鐡副使贈工部侍郎洎而賢之語潁公必與厚故夫人歸於博士陳氏故儒者有家法夫人宜之始封南安縣君徙封郡皆潁公恩也三子二女皆令孝師黯光山令師仲河中府司錄師道其季也淑嫁張舜民媛嫁章珙皆先卒舜民今以直祕閣爲陜西轉運使而師道好古自修而有文恥以其技幹時將老焉鄕人推之士嘗與遊者扳而出之其在位有力者以其行聞於天子而官之乃以亳州司戶參軍教授其州又教授頻州旣迎夫人還自潁已疾病夜次東阿步星墮其旁賈人舟上如丹如槖出芒下尾無幾何而夫人沒且瞑西向臥諷彌陁不絕口亦異矣爲人慈儉所知甚逺蔡女子於不嫁稱師聚徒傳一世以爲僊自大人顯族爭奔向之夫人獨不然曰道貴淸淨反此禍也後於卒敗博士推貲以業羣弟夫人安之不以累其夫旣從其子仕州縣禦菲而甘不以累其子人皆曰生貧賤若是固昜以大家子爲此而泰可哉銘曰

嘗儉而爲奢一飽已多由丰而得約則難以樂居難而裕惟龎公有女惟陳侯有婦士不其爾或養以移志我銘夫人以媿世之士

錢唐縣君葉氏墓志銘

元祐元年夏六月戊子補之從父朝散郎太僕寺丞以母夫人壽安縣太君公孫氏喪去職將以其逺日歸柩魚山祔舒州府君之兆問吉於史史曰天徳在日辰加大明七月乙酉葬不觸禁無有後囏先是太僕之夫人葉氏以元丰三年七月壬戌卒太僕泣語補之曰昔我不天先君棄諸孤諸孤尙防所與朝夕事吾母吾母安之不知有貧賤憂者實葉夫人予助將並舉其喪於魚山諸父咸曰宜爾銘補之尙安得辭葉氏江南大姓自縉雲徙錢唐有諱曖者舉進士得桂州司法參軍以卒贈光祿卿二子昌言昌齡同年進士皆以朝奉大夫老於家夫人父兄也光祿歿時夫人未筓事母萬年縣太君宋氏能致其孝而於二兄順資慧淑纂組音樂凡女子之事無不工年二十二來嬪太僕太僕少有髙材篤學不遑暇家事夫人躬儉菲以養少有則以奉宗黨賓客故太僕得一意於業遂中甲科成令名壽安蚤多疾夫人侍側不以勞苦懈至已有疾不欲以憂壽安起居笑語如平時竟以歿得年四十有七追封錢唐縣君四子損之臨之晉之渙之一女未嫁聞之卑不誄尊然婦人無外事非其家人孰信故粗撰所知以成太僕之志而慰其子之思太僕兄弟伯仲叔季以仁義禮智四端名皆冠以端太僕伯也因使後有攷云銘曰

蕙茞可充幃誰使有此丰也椅梓則爲器物各求所同也錡釜以湘之又甚宜其宗也副筓其委佗獨不見此容也魚山兮岑岑屬綆兮及深松爲城兮石馬吾宮旁兮乘者下作好歌兮以謂來者爲可窮兮如此大野

駕部員外郎李君墓志銘

君李氏諱太字用之冀州信都人沈厚尙气節旣冠以通禮中第調鄆州司法參軍開封縣尉王畿賦省民墮不力穡急則椎埋爲姦利君行野必諭民本業知盜所捨止發輒得遂以知名徙洋州錄事參軍服喪不赴再調澤州推官太師潞公爲轉運使亟稱其能州獲盜十餘人獄具且論死矣君摘案謂守曰此爲首應死此應減守執之力君以狀議其不可防潞公至視之驚曰微推官民死無訴矣吾知人不繆也守亦竟從君議時元昊擾邊轉輸深入多覆通判懦不肯行君請代之綏禦甚恩人急而不離亦不遇冦守與使者爭薦之攺大理寺丞知寃朐縣事就差知藤州遷太子中書藤夷獠吏北人不相通訟或十年不決君因其俗爲條理民大悅不欲其去遷國子博士知雷澤縣事雷澤嵗苦水田不入君教民作堤乃屢登民於今賴之遷尙書虞部員外郎通判兗州又簽書永康軍判官遷比部知軍悍不防事戍兵以糧惡噪營中欲爲亂君聞遽馳入諭其長曰倉儲惡非知軍一人罪也速往自陳尙可免不者當殺我而後起事眾皆伏泣曰某誤我某誤我因得其倡者氏名執送知軍斬之遷駕部潞公當國記其澤州時事差催發諸道錢帛又差監在京麯院且用之防疾卒嘉祐六年六月二十有六日也爲人質厚不茍合旣仕盡推其田園資用以與兄弟族人人稱其長者焉娶劉氏封某縣君二子希罕罕舉進士中第左宣徳郎知某縣事四孫宜進士中第恩州司戶參軍丕亙至皆學問自立罕以君嘗官於兗而樂之兗人又思君不忘旣卜居矣乃奉君之匶以紹聖元年某月日葬於仙源縣大庭鄕壇山之陰而以左朝奉郎太祝蔡君申之狀來乞銘罕宜補之塲屋舊銘曰

仕豈不遇名旣以聞世豈不昌視子若孫生樂其土死藏其原使過者然而語曰此故吾愛人之李君嗚呼𨿽亾不其存

雞肋集卷六十四

欽定四庫全書

雞肋集卷六十五目錄

墓志銘

晁夫人墓志銘

穆氏墓志銘

進士李公裕墓志銘

通直郎權通判環州錢君墓志銘

朝奉大夫常君墓志銘

通直郎充徳淸軍使兼知澶州淸丰縣事魏君墓志銘

四防縣尉劉君墓志銘

奉議郎髙君墓志銘

右朝議大夫梁公墓志銘

知涉縣閻君墓志銘

雞肋集卷六十五目錄

欽定四庫全書

雞肋集卷六十五

宋晁補之撰墓志銘

晁夫人墓志銘

前達州司理參軍葉君助將葬其夫人晁氏於蘇州吳縣之靈巖鄕寶華山北元祐八年某月甲子吉以書屬夫人之弟補之爲銘補之泣曰姊爲女與婦以徳稱以我銘姊懼不信以人銘姊懼不知𨿽然爲可信者而已乃序之曰夫人世家開封後徙鉅野尙書刑部郎中贈特進吏部尙書諱某之曽孫尙書庫部員外郎諱某之孫而先君之第二女也先君諱某祕書省著作佐郎鼂系出於周景王之子朝朝之字或爲鼂朝死葬南陽西鄂縣故西鄂之鼂氏皆自謂子朝後事見裴駰史記而漢禦史大夫錯以忠見殺其後因不顯蓋千有一百餘年至宋而後文元公文莊公父子復以文學政事位朝廷鼂氏始大宗黨至數百人而夫人端丰婉慝自少不妄語言作止有常度而中洞徹事至能辧先君曰是女姿靜甚名之曰靜姊若妹則皆以靜字之族人喜咸曰嫁靜必眾爲議對也而司理君吳名家子舉進士知名乃歸之時年十有九矣葉大族有家法而夫人沈詳莊儉宜其家雞鳴而起治其婦事無違處其長少親疏間恩稱而禮得竭其力以助孤嫠而分不足退而享其薄以爲安司理君豪邁不茍合數舉有司見抑有不遇嘆夫人輒酌酒飲之陳義甚髙則矍然起曰能如是乎吾可不愧故窮居十年終不以不合於有司變其業以求合夫人助之也元丰四年從其舅大夫君提舉兩浙常平倉事八月二十六日暴得疾以卒年三十男曰蘊舉進士好文自立曰蘩卒女長適左奉議郎通判達州事李騊次卒次防銘曰

葉宗有祉姊不逢其祉姊賢若是我言不可悔以昌其子

穆氏墓志銘

故丹陽進士吳君諱磐之夫人穆氏其先洛陽人後徙廣陵曽祖諱彥璋以閤門祗候采訪兩浙有能聲祖諱琪爲鄆州觀察推官父諱之武舉進士皆有學行而夫人少莊靚惠和年二十有一歸於吳君二十有八而吳君沒服喪以禮綱紀其家事甚飾顧其子敏修始六嵗矣藐然弔影或勉以再行夫人輒泣曰自吾父沒吾母惟我一女子尙能老今置是兒何地且吾用爲吾母女自爾屏不與婣黨接日夜誦佛書躬箴縷以杜外事而吳氏尙饒於資敏修之諸父求異籍夫人愀然不能止旣教敏修惟諸父所與乃取鄕人異之間覽書傳至陰陽數術無不總益訓敏修於學敏修遂以好文修潔稱四方之遊士豪傑至者必見焉夫人常躬視食飲捨館以厚其子使與客處切磋成名於是鄕人亦以夫人爲賢其母丁氏寡且老猶寓廣陵夫人懷思不忘因嘆曰生女不生男昔人以爲恨顧我與子處足自爲矣乃迎丁氏捨吳氏防甘定省無違迄十有一年恭謹如一而丁氏以壽終又禮葬廣陵而夫人號慕成疾嵗余亦不起紹聖二年四月甲子也享年若干敏修以其十二月甲子葬於丹徒縣崇徳鄕官唐之原從其夫之兆屬補之銘敏修字彥達舊相與遊後補之佐淮南防翰林沈公存中來與彥達俱益熟其爲人彥達學問不茍徇世好爲文詞甚工與人交終始不失義知夫人之後方興也孫六人男曰某曰某女曰某曰某皆茂慧銘曰穆之嫠無子有女如有子養葬祭以禮穆氏播其美其嬪於吳氏吳氏復無祉嫠亦不失義以訓子於理吳氏且復起嗚呼賢矣

進士李公裕墓志銘

進士李君公裕字好問濟州金鄕人尙書工部郎中直史館定之孫而奉議郎通判潞州事眾之子也防自立事親孝學問文詞蚤成其意以爲富貴功名可以力挽取非命也再舉禮部不中退而發憤益治其業窮日夜不懈家事無鄙辱必身任之曰不以累吾親其自勤苦如此其諄諄以教諸弟不以人言間亦如此已而得疾歐血幾危者數矣其妻晁氏先君之第六女也少淑愼敏於女工吾母尢鐘念嫁七年年三十生二子而夭無幾何其防子又夭而好問已疾病年三十二亦夭於時吾妹未祥也其親哭之爲三日不食其存兒伶俜慕不絕聲鄰里過者爲墯淚傷心吾母聞之哀甚語補之曰汝妹不幸其夫又不及祿以夭吾憐其用力無所就其心可悲也汝爲作銘豈惟而甥是慰尙以紓吾悲補之曰諾旣而奉議君書來如吾母言乃敍好問之志爲之詞極其悲使納諸壙中好問卒以元祐四年七月四日葬以某年某月日地則其縣之某鄕從其祖史館君之兆也銘曰

此邦之砠兮雲气族而慿天此邦之濋兮瀦爲野之瀾謂此邦之人兮胡不變化而嬗防裏兒兮長邑士生於此兮死於此羽成而飛兮忽墯地其不舉無婦以哭夫兮況欲卹而子四方莫可告語兮非而親戚孰憐爾騏驥也而不以紲絺繡也襞而幽之室視其藏不爲碧兮爲楸柏之實霜萃兮木萎春風至兮豈無時謂人往兮無返期我不敢慟兮畏而子聞之

通直郎權通判環州事錢君墓志銘

錢氏臨安人自武肅王鏐有吳越至歸本朝其子孫仕宦常數十百人有諱禹卿字仲謨者天下兵馬大元帥尙書令兼中書令秦國忠懿王諱俶之曽孫保靜軍節度觀察畱後贈太尉宣惠公諱惟濟之孫而中大夫諱暌之子也以父任爲太廟齋郎調云安尉徙令繁昌以行法不擾攺大理丞擢通判霸州遷通直郎年五十元丰五年三月丁酉卒夫人仁和縣君楊氏悲哀無幾何亦卒二子誴詡女嫁進士石仲堅元祐二年十二月庚寅葬應天府楚邱縣固胡村之原以楊夫人祔其弟山南東道節度推官唐卿來曰吾母君之從祖姑而吾兄君所知也願以數言藏其墓補之曰諾君舉進士博達彊力所居官可道在霸州有告防場火者眾相傳虜至守陴警備君曰何至是遣捕之果小偸也在環州屬靈武用兵守辟君提舉糧艸虜縱抄輸者不繼而君﨑嶇獨全霸環西北要害郡朝廷方以此觀君而用之而君死矣補之旣悲君不遇而志之且申其事以爲銘曰杭錢姓武肅顯遭亂離匿負販鑑山石衮龍儼奮八都五王逺世阻江不絕獻宋龍興致其版愛生人流斯善將及相卿士衍自忠懿胙秦墟子保靜有旐旟粵其孫中大夫世不乏發仲謨令繁昌發迹初佐兩邦政有譽火邊市人驚郛饋靈武行者瘏克揜捕莫告劬秩通直五十殂夫人楊殞戚吁子誴詡儒冠裾女一人石氏夫嵗丁卯月極塗十二日歸其居何以識原固胡

朝奉大夫常君墓志銘

元祐元年冬補之守齊太學生商河常瓌以書來曰瓌宜見未有間也今瓌舉首則見歷山行則一日至齊矣其引物連類慨然想見前古之英而悼今世之不及者補之異焉復書曰足下學問非黃而澤以欺暗獲售者比也幸教之甚厚防明年春補之去瓌不果來又七年補之還朝瓌復自商河以書來曰先大夫沒無以銘敢累子補之曰禮知生而不知死弔而不傷知死而不知生傷而不弔今我非大夫舊不可謂知然吾有與人遊三十而莫我知吾亦莫之知也而大夫官有聞其子信我於未見我亦未見而信之不可謂不知也銘其可辭常姬姓河內人君諱諤臣字彥輔其系蓋出於唐相國衮五代之亂猶仕不絕有撿挍職方員外郎徳方者始東徙棣州今爲商河人曽祖諱峻安邱縣主簿贈太子中允祖諱仲容不仕考諱億幹寧縣令贈左朝議大夫而妣桃源縣太君劉氏也君防警悟不羣十二嵗失怙恃已能自發憤晝服事兄所不懈夜則取室中書讀之至音句無所從質稍長始能自是正遂通書禮左氏春秋及出入他書傳甚博嘉祐中朝廷厭詩賦之獘詔置明經科視進士君一上中髙等授試挍書郎朝城縣尉凡府遣其挍督尉事尉皆禮答至君不然乃故慢君君杖遣之守奇其能不罪也民劉旻訴盜殺兄令以狀屬君君疑焉問旻安在曰去矣亟追還之嚬蹙曰爾賊而兄何盜也旻驚立伏曰不親殺實使牧者白現殺之君曰其然卽自往捕而白現已叩頭馬前矣曰何敢逃鞫治伏辜或告井中有死婦人出屍驗之民聚觀籍籍莫知誰何一人持籋立眾後君熟視之色動遽語吏收持籋者其人惶懼自露嘗爲其家兒剃髮因誘婦人取貲而殺之眾皆大驚再調汝陰縣主簿用舉者充國子書庫官又權主簿自朝廷新學校有司喜事果於行法有不可君輒持之後起大獄其不及者皆君之持而不果者也攺光祿丞知蓨縣事民至終年不見吏過門至當輸租若錢揭而書之縣門皆如期至吏旣無所取民民自謂今但輸常嵗半也有爭田者君閱其訴不問忽回語一吏曰若得何等饋乃教爲此吏叩頭不能匿人亦莫測其故蓨古邑城門塹深夏潦溺人君董夫河上歸以其羨工塞塹爲大道再宿而成民大便之嵗旱裏婦產魃譌雲龍母官迎致捨謹祠之當雨吏白宜如故事君不聽取婦系庭下責以妖狀曰魃能神三日不雨杖而母防卽日雨嵗亦大稔監堋口鎭時天下初行市昜吏或禁民私賣買君獨謹大貨薪蘇魚鳥聽民賈息入亦羨又嵗課茶息數萬緡前此文書多不得休君從容至午則閉局去放意山水以爲常而課亦登堋口瀕江嵗暴漲壊民廬君募工爲石岸三里居民以安通判成都府成都去京師逺守貴官體大吏相習不知有監司至參佐取充位事無復可否君奉法不撓革其因循威甚行通判登州前守尙气喜事君數裁抑之事以適平後守一切委事於君君謝不能而陰贊之政亦不弛知均州事均僻佐守喜以無事自處獘日積君首按流吏一人有大吏喬老舞文罪莫得畏君明摧斂不敢踵故然竟不自安一日丐去爲浮屠州大稱治徙徳州又知博州博有河患薦饑君勞來甚恩囹圄數空方議決積水繕城壁爲長利無幾何卒元符三年秋八月癸亥也年六十有五自光祿丞昜宣義郎七遷爲朝奉大夫勳騎都尉服五品娶李氏封金堂縣君男玨瓛珫璹前卒瓌仲琥季也瓌再應得任子恩以與琥及弟之子希閔今皆郊社齋郎女歸左侍禁兪渙瓌等卜以建中靖國元年秋九月庚申葬君於商河縣龍興鄕之原以金堂祔君爲人剛潔樂善嫉惡出於天性然其歸忠厚嘗讀尙書張乖崖公談錄抵捲曰是皆吾所力能者吾不用耳遇人貴賤殊絕無低昂親疏意然未嘗一言求於人元祐中丞相劉公摯左丞梁公燾皆嘗遣人致君且用之君聞命輒避去後哲宗召對便殿曰卿何從識許將黃履君方知爲二公所薦也徐進曰臣老不足爲陛下用矣因罷去其爲詩頌書記銘序一百三十篇好佛學晚益幻視世間爲文字如其說千言立成無畱礙其亾不亂有舍利出柩上下光明異甚然嘗聞之佛但以無心通達一切法其神變末也其言曰若作聖解則受羣邪爲夫莫知而議者故略云銘曰

天下蚩蚩皆以事爲師事求有功則以智出奇中民榮之去其本絕馳反而觀內夫世安足爲捨所爲事以學道必至寸功不施而無名之累一朝之息可以宅萬世是故徳人以所過爲蛻猗歟大夫庶其是

通直郎充徳淸軍使兼知澶州淸丰縣事魏君墓志銘

余頃爲澶州司戶參軍以事至徳淸過軍使魏君相與語甚歡飲輒醉不能起方午吏抱牘趍廡閉戶去庭中虛無人風至葉翻然墮有鳥集其庭旁睨其几案文字秩秩私太息以爲能後予教授北京國子監去徳淸不逺書數至余知其於余厚也居無何君感疾卒其孤深狀君之行事來告曰將葬無以銘爲之出涕敍其語歸之君諱通字擇之族魏氏世家平原曽祖象祖超考可法皆不仕君生五嵗能誦書日數千言十四嵗以尙書中第爲壽州壽春滄州淸池石州離石尉廣安軍恩州判官擢大理丞知武彊縣遷太子中捨充徳淸軍使兼知淸丰縣攺通直郎蓋初以階昜官也其佐壽春能察盜盜不敢肆得盜當賞不自列人以爲廉其在廣安門卒殺犯關者或當之死獨爭宜不死比聞於朝果不死人以爲平於淸池離石如壽春於恩州如廣安而滋有聲嘗忤使者意使者督過之君不屈廼更知君人以爲直其在武彊徳淸號難治獨從容不廹其治長於發姦而愛平民故民樂之當路者以爲才數言於上且顯矣而君卒元丰五年十二月二日也享年五十有二其爲人短小鳶肩面黧黑目視有光睂間骨隠起異於人喜賓客稍有則以買田賙族人娶劉氏平原縣君七男子泳洙深泗蚤卒深以君卒之明年八月壬申葬於安徳縣擊壌鄕之原銘曰

十五入官五十而死能乎如彼施如此墓門有石慰其子

四防縣尉劉君墓志銘

君劉氏諱師愈字道甫其先保塞人後徙雍邱曽祖諱審奇太祖創業之初嘗倚以事奏爲泛水關令未及用而卒贈右千牛衛大將軍祖諱文質內園使連州刺史佐曹瑋有邊功考諱渭尙書比部員外郎妣趙氏天水縣君而金華縣君晁氏繼母也君防爽悟翰林學士李淑稱愛之嘗舉進士不中用伯父尙書毅公渙恩補試將作監主簿初調某縣尉民劉豬兒凶悍數犯法以气蓋其里人君攝邑事召豬兒數以罪杖之戒曰復見我不汝容於裏豬兒卒攺行爲良民再調醴陵縣尉民嘗亾牛訴於君君曰汝何以識牛民曰以門鑰烙其角君曰吾知之矣第去勿復語無幾何捕殺牛者烙處信是眾皆服又調增城縣尉民葉氏兄弟出販兄獨歸而弟爲人殺賊不得君疑之召語其弟妻曰汝夫於家宜有負妻曰夫何負顧家饒財且伯氏出時攜鍤往何用也君黙然遽索兄屋間得其鍤血猶在卒致之於法又調廣州右司理參軍經略使與轉運使爭私忿數牽制州獄君務平反兩人者亦不能害後廣州竟起制獄帥與使者皆得罪官吏相連逮譴去而君獨不與復調四防縣尉兼主簿民妖言有神曰何巡檢能禍福人所至輒具幡蓋威儀迎導之或爲出錢米委積君遇於路捕主者送縣取其仗焚之妖乃息君官於南久晁夫人在北未嘗亾思忽慨然語曰吾家世如是而吾老不遇侶虫虵於此不得從母夫人養吾愧焉無幾何以疾卒壽五十六娶錢氏三子長寂業進士餘二人夭女六人皆夭晁夫人聞而傷之防寂自端州以書抵夫人求補之爲銘將以某年某月某日葬於某州某縣之原夫人於補之爲王姑義不得辭銘曰

家朔漠兮以武名死一尉兮海之濱謂我非南人兮兒夷聲若魂气則無不之也從先人

奉議郎髙君墓志銘

君髙氏諱元常字復明其先齊太公之後食采於髙其出渤海漁陽遼東河南廣陵者爲望姓而君世家符離符離蓋廣陵髙也曽祖諱士宗尙書屯田員外郎贈禮部尙書祖諱覿給事中集賢院學士贈金紫光祿大夫考諱秉右朝議大夫朝議前夫人晁氏眞寧縣君後夫人薛氏仙居縣君而君眞寧出也給事公以進士通貴而符離之髙始大君防開敏用給事恩爲試將作監主簿十嵗能自力於學嘗病嬉戲廢業至維其帶於座食至乃起方時外家晁文莊公隆盛篤愛無不至然防而不驕君年十四遭母夫人喪哀戚有加初調滑州司戶用舉者攺京兆府司理監滄州都作院守李復圭豪舉役視其屬獨以詩知君遂見客遊樂必與俱徙嘉興丞嘉興劇縣令不任事則求持檄出旁郡訟牒如山君暫領其事一朝剖遣立盡先是佃戶靳輸主租訟由此多君揭而書之曰田人田嗇其入杖且奪田民競往償訟於是衰華亭戶欺詐田已獲而撥其荄引水沒之嵗比訴菑吏不能察除租多上又譴之至君行田爲十等號參相驗欺者輒得民不能欺守吳安世黷貨私諉令市竹君語令毋受令阿安世飲其欲安世後系獄令欲告之君曰前戒君毋受而告之可愧今狼狽卒自露遷忠武節度推官知泰州錄事轉運使陳倩與監如臯酒侍禁方曖者仇也入境卽以疑似逮務胥屬君訊鞫必欲造曖事莫脫者君明曖無它倩怒欲劾君不能也攺宣徳郎知郪縣事以親老不行求監呂梁鎭酒娛意文史轉運使侯利建見而嘆曰君非居此者也轉通直郎知山陽縣事縣當江淮道吏窘將迎隳事而君優遊辦治過者亦皆滿意旦坐堂民肩摩入常前其座迫庭呼民一二開諭或戒敇俄頃皆去民各自以爲得盡邑子李南夫與其兄鬩兄告欲害已然但犯之也君曰南夫誠可論使人曰弟緣爾訴得刑爾亦辱矣其兄感悟丐不問因爲薄罰而南夫後亦自悔人有以過笞其子婦婦雉經死者其兄訴殺之驗者三輩未白守彊君往君卽呼畫史自隨人殊不能知至則語史圖俯仰左右四人狀其傷無遺皆非所以死者訟乃已支家渠可通以漕鹽轉運使黃隠初獻言濬之隠愛公家費欲姑調楚海及髙郵九縣夫且促其期君曰凡土工人日竭力爲方且深丈不可加也頃山爲渠六十里調十七縣夫而足今以裏計支家如山且塗泥甚起夫少則爲日長是重費也眾然其言防隠去呂溫卿爲使因求民私出錢募夫事欲害隠屢語君君不應溫卿怒欲並中之已而代去不獲竟在山陽三年獄爲七空轉奉議郎服五品勳武騎尉又差監泗州糧料院復以親疾不行元符二年三月庚辰卒於家享年五十八夫人向氏繼掌氏皆名族女淑愼男渾洞澈湍汭皆舉進士彊學女長適進士張知剛次未行君爲人和厚潔廉好書不倦爲文尙理然所得多用以爲詩至其精於吏道有人不能及者性孝謹侍朝議藥經時不解衣旣喪過毀因得疾不起可哀也已渾等卽其年六月癸巳葬君於宿州之蘄縣蘄城鄕世墓之次以二夫人祔而湍狀君之行事來曰吾子我君外黨知我君盡敢乞銘銘曰

童子而厲已壯所就如此使白首可知巳一官而盡巳居所施如此使爲大可知巳抑云者爲雨或族而不雨風實引去抑復明所遇吾不知其故豈非命耶

右朝議大夫梁公墓志銘

紹聖二年西鄙進築諸城而潼關控陜衝難守臣詔曰右朝議大夫梁彥通可廼以公知華州事屬嵗不登米防錢五百公至括廩粟得數十萬斛平賈逾半開門坐府躬視糴糴者踵入老防癃寡皆得食所活以萬計民頌其惠事聞朝廷詔使者閱實使者奏如民言卽召對將顯用而疾不果對廼以知兗州事無幾何卒其孤以補之家世舊來請銘廼序之曰公梁氏諱彥通字貫之鄆州須城人天平軍節度判官諱文度贈太師中書令兼尙書令魏國公曽祖考也妣某氏韓國太夫人翰林學士諱顥贈太師中書令兼尙書令周國公祖考也妣閻氏唐國太夫人中書門下平章事諱適贈太師開府儀同三司陳國公諡莊肅考也妣任氏越國太夫人自翰林與其世父固有文眞宗時舉進士皆第一而莊肅公相仁宗稱忠厚梁氏閥閱冠於山東而公防警異無綺紈好力學博古尢長於毛鄭詩從丞相防爲祕書省正字遷太常寺太祝嘗舉進士五不中益自勵將舉方正防罷制策猶慨然以墜其世科爲恨丞相經略秦州奏書寫機宜文字逮帥雍帥並皆奏以自隨遷大理評事光祿寺丞在太原時中人蘇安靜爲鈐轄不法頗陰厚公公察而疏之防丞相徙三城而使者發安靜事尙疑公與交通求索無秋毫廼更知公丞相當國公每入侍未嘗以一言幹朝廷事間有所論奏以屬公亦絕口不言謹敬無過丞相甚器之自大理寺丞遷太子右贊善大夫又遷殿中丞皆以英宗神宗登極恩序進服五品勳上騎都尉矣丞相歸印紱臥汶復丐公簽書天平軍節度判官遷國子博士丞相薨執喪盡禮旣除不忍去墳墓守邵公亢憐之再辟知須城縣事移簽書昭徳軍節度判官民吳氏異籍久忽詣府言求兄弟復同居守郭公逵難之公曰民而知義可旌已廼如其請吳氏畫其像祠之涉縣胥犯法應徒而以自首當減從杖州僚希使者防議不減守亦疑焉公獨爭甚力竟以減論人服其公遷尙書虞部員外郎通判澶州事詔塞曹村決河聚兵夫十萬務日百出就委公剸決河上分郡事什七遷比部員外郎初澶魏定置三倉廣糴備邊至是朝廷又委公計置力爲多丁越國憂哀毀垂絕族人索棺食具意公從丞相久多珠玊發笥蕭然人服其淸還朝攺朝散郎熙河用師吏相繼以不才免選通判永興軍事始至大軍已趨靈武諸郡皆督夫負糧從軍且受數矣使者陰諭指夫增負若干人莫敢言公獨曰計已受數恐不滿又重之是必壯者逃弱者踣卽詣中軍言之初猶不從爭久廼定夫賴以還者眾鄜州支使石蒼舒冒取俸給積數千百緡使者屬公治蒼舒雅爲當路信猶簧鼓自辯解使者反疑焉公不爲揺竟坐贓去自是寖益有聲上卽位由朝請郎遷朝奉大夫復以才選爲神宗山陵專句司自塞決河督軍饟有功逮此三應賞格各減課二期擢知沂州事遷朝散大夫移知洺州事洺近漳城庳下前此泛決壊城死者相借守以罪去累年矣而水備仍不修嵗秋霪潦民相恐欲潰去公出午橋躬飭備諭民姑安堵水至守以身當之敢惑眾規利者斬旣而大漲公登髙望水北溢則病郛郭南激則害田疇公曰當先其急者卽開王家灣走水南陂城用無患遷朝請大夫加上柱國服三品又移知邢州事河北薦饑詔禦史巡撫至洺州民擁其馬言守不卹民困願得前守活民禦史問前守爲誰曰邢州梁公也禦史因遣洺人皆就食邢見公猶涕泣再拜富人感公義不閉糴粟出日倍流徙如歸安撫使及使者交薦其能考課優等遷右朝議大夫加封保定縣開國男食邑三百戶防復行免役法詔使者與州縣議或欲胥徒毋頒祿公曰是差也且非先朝意眾無以奪卒定令如元丰時虜使王遵義等入覲公出郊勞遵義意公不服金帶禮薄公曰國有官儀猶使者著蕃服不可攺也相持逾再宿竟不復見代還上嘉諭在華時鄜延修城調七州保甲華在調中眾聳懼公召諸令以意慰遣且版示眾曰旬浹之役近在邊隅不與頃嵗入界同也眾乃趨命然政尙嚴以抑彊扶弱自任所至盜賊爲衰在兗時嘆曰此先丞相舊治且桑梓近吾能無恝然意乎爲霽威嚴人益愛之紹聖五年四月十日卒於官舍享年六十八爲人開敏深博喜論議恬澹不妄交遊官居事無大小必身任之尢以興庠序勸學爲先嘗疏新法十事達於利疚又奏乞計邊備講馬政編役書皆詳辯時元丰末年也家居言必稱父母奉身儉菲無聲妓之好遇宗黨誠且愛推丞相遺恩己子所當得者以與不當及之孤著令大臣後禁毋折賣居第墓田因刻石以警族人教諸子必以學問發身諸子皆有立而子是遂登進士科晚尢薄於進取名其莊曰平野名其園曰佚老時往來其間數懇求謝事命未下而沒有平野雜編二十卷藏於家娶張氏淸河縣君繼張氏福淸縣君男子誨宣義郎子恕宣徳郎子是曹州司戶參軍女長適董正封承議郎次適鞏燾濠州定逺縣令次適王蕘瀛州防禦推官孫曰祗祖郊社齋郎曰行祖偱祖幾祖未仕諸孤以其年七月己酉葬公於須城縣登庸鄕執政裏從丞相之兆銘曰

梁世有人翰林始興發其徳幽以基九層顯允莊肅乃曁乃成相我仁祖有丙魏聲何以似之保定開國又何大之匪車馬飾彼徳而微則大由小此用而微不瑕有耀相爾嗣矣士有造矣自我率祖維其瓞矣有陂者澤其水泱泱有汶斯原如其世長

瀛州防禦推官閻君墓志銘

君閻氏諱師孟字醇老濟州鉅野人光祿少卿諱貽慶之曽孫贈衛尉卿諱詢之孫而尙書比部郎中諱仲甫之子也母長安縣君賈氏君中元祐九年進士第調徐州彭城縣主簿卽以才稱初攝尉下邳民有不事作業者其妻與前夫女謀去之妻與民鬭而女從傍自斃其子以誣民民莫能辧君疑焉未送縣以捨逆旅而伏吏牀下伺之夜中母女議誣狀吏遽出持之不逮於獄而事已正眾大驚彭城號難治君至復攝令事逾月庭訟爲衰夏潦害稼郡檄邑毋多受訴君白不可而受如令民用不困城西北汴泗匯也嵗苦水菑君疏渠以殺其怒水至遊渠中不肆因以衛城無患民大利之當塗者益以爲才而爭薦焉嵗滿遷瀛州防禦推官知潞州涉縣事將行以疾卒元符三年七月六日甲子也享年四十夫人晁氏先君朝散大夫之第五女而補之之第三妹也子七人璩琮珌璘瑋璹一未名三女防卜以崇寧三年十一月甲子葬於鉅野縣黃澗鄕長直村之原璩來求銘君爲人警敏和裕儀狀秀整贍於文詞初喪比部公與賈夫人尙防號泣自傷志欲以學問顯鄕閭所與遊多知名長者事其兄恪居官臨人事事欲以諸老先生爲矩範而不苟也故始仕而得譽眾以逺大望之而君死矣銘曰

裹糧以期萬里志駸駸焉無燕越矣而不千里百里發軔而止匪志則然曰命止此如黼斯繡爲衣裳不就有子七人寧莫慰爾後

雞肋集卷六十五

欽定四庫全書

雞肋集卷六十六目錄

墓志銘

李氏墓志銘

李氏墓志銘

黃君墓志銘

黃君墓志銘

夔州錄事防軍江君墓志銘

羅氏墓志銘

闞氏墓志銘

齊氏墓碣

貴溪縣丞馬君墓志銘

王君墓志銘

彭城劉君墓志銘

尙書司封員外郎胡公墓志銘

蘇門居士胡君墓志銘

雞肋集卷六十六目錄

欽定四庫全書

雞肋集卷六十六

宋晁補之撰

墓志銘

李氏墓志銘

前封邱縣主簿豫章黃君叔敖字嗣深之夫人李氏防字幼龜龍圖閣直學士平原郡開國侯諱常之季女也十八年而行二十有二而夭一男一女皆不育歿後四百六十八日元祐癸酉九月甲申祔於分寧縣之雙井山其舅給事中諱廉之兆黃李俱江南望姓世相婚媾而平原侯與給事少相好如同產嗣深又好學未冠舉有司髙等貴人求婣者踵門防聞罷求者皆去平原侯曰是生顧不足於科名者耶防吾奇之當與一異士生眞吾女對也則歸之黃氏咸喜舅曰婦事我順娣姒曰幼龜和少且勞者曰夫人遇我慈也旣而得疾憊舅亦疾病不以己臥故忘舅之疾問藥餌惟時聞其篤則自力盥颒禱於神願代舅死徧呼其室中人與訣勉以事上撫下各當於理語久不差且禁使毋哭自說其當往之日及期而給事卒亦卒嗣深以謂孝於其親而益悲異夫荀粲之哭其婦者故補之爲銘曰

世固有夭且不後者豈惟爾悲如玉而毀行道之人皆悲之

李氏墓志銘

夫人李氏諱仲琬字徳華贊皇人後徙武昌尙書都官郎中贈中大夫無競之女也幼慧異甚所見書立誦十嵗能爲詩代大夫公削牘敏妙時裁其室中事有理大夫公撫之曰使吾女男也必大吾門年十七以歸東平董君文和字景仁蓋眉山蘇先生嘗稱之曰此古君子者也夫人歸宜其家其舅沔以直龍圖閣知陜州一日外嘩甚夫人遽窺牖則白刃夾戺而立問之羌初入貢故嚴兵見之夫人曰異哉所以示逺人者乃爾耶弗已則勒監軍陰儆偹可也龍圖公從之羌頓首曰前所過州皆遇我如囚今乃覩中國大體大悅而去景仁爲司戶曹州性方潔不能軫轉俗子間防將葬龍圖公而爲部使者故劾以事不得行因大哭欲卽解組去夫人止之曰君須祿我董氏冢婦挾而子以往何憂不集遂及其吉卜以堋景仁爲招安主簿卒於官賻累百金夫人不受曰平生董子以淸聞死不可污之昜衣而具木焉於時大夫公已歿母安丰君呼延氏又歿夫人悲哀甚且貧無依乃與其子耘俱來京師教耘讀書爲娶婦婦又亾而夫人益不自聊間語耘曰我甞夢吏卒逆我大第而謂我相君一人持牓大書曰辰辰今嵗次吾死矣因得疾逾年竟歿實建中靖國元年四月甲子也卽其年十一月甲子葬於鄆州平陰縣之天堂山耘嘗舉直言有志操詞藝所防皆豪傑來求銘聞之夫人於書無不讀讀能言其義至百家方技小說皆知之其爲詩晚益工至它文皆能之而書尢妙麗然端莊不妄語言有才智家事甚理云補之嘗論載馳柏舟之詩不作而漢蔡琰曄然以文字稱自蘇李死中間寂寥而琰五言絕出世多言琰臨難不能死然琰以一言濟其夫垂死此豈常女子所能哉亦其文義足以發之而夫人則異於是蓋間闗成其家又教其子爲賢良有立不但其文義足言也銘曰

惟古於詞取美多外以賈患中焚和玉憂其玷不可磨木固不願爲尊犧聲名如彼瘡痏何而焉用此弦哀歌猗歟夫人窺百家匪虎則炳桃之華士萎其秀女也葩取天之美神所訶畀以其榮不以遐有子而藝惟其波

黃君墓志銘

雄州防禦推官知鳯朔府麟逰縣事黃君汝翼將葬其先人以書來曰汝翼家世得姓之久𨿽仕者中防而吾祖以好施不爲富聞於鄕吾父不以殖爲賴教子讀書汝翼用以得進士科爲親黨榮自汝翼之少時聞鄕人之長者二三君未嘗不往就焉而吾子汝翼之所從遊也願以親銘累矣吾父諱京世單州之碭山其爲濟州之金鄕人自五世祖而下卒以元丰五年七月七日年五十八葬以元祐四年八月二十三日而其地則吾邑之髙平鄕新興村從吾祖之兆也娶黎氏子四人汝翼其仲也汝介汝爲汝霖未仕二女爲士妻長闗嵩次牛武仲聞之吾父之幼也頗亦有意於讀書矣頋吾祖已老勞於家事而思佚吾父則以其身衣食百口而買書數千卷藏之家曰吾以畀吾兒喜施予嵗凶細民之無食者皆從吾父食如歸此汝翼之所知而願因吾子以傳者也余應之曰齊魯爲士者微俗貴農桑本業而賤遊學遷徙其子弟能世其作業平居堇堇不交閭裏賢矣知教子讀書爲榮如子之親又卒見其子擢第有成斯豈可以不銘也耶銘曰

不以富以仁自憙世家農桑士者子嗚呼黃君可無悔

黃君墓志銘

黃君諱某世爲單州碭山縣人或仕或農後徙濟州金鄕縣自其父祖則稍稍以謹信好施聞於里人而家產作業亦益進君有智度奉父母恪嵗凶糴騰踴而家積谷數屋或勸其以時出可得十倍利輒不肯而以丰年平賈出之糴者皆之黃氏立盡盜猝入其裏指其居曰是出谷救人黃某者邪或對曰然於是獨不犯其一毛而慰遣其家人有男子跣而走盜執之遽紿曰我黃某子也亦得免然自是其家滋益丰語人曰我無以致丰吾富疑有命也年七十卒以元祐四年八月二十三日葬於其縣之髙平鄕新興村其孫汝翼舉進士中第今爲雄州防禦推官知鳯翔府麟遊縣事嘗從補之遊來求銘乃掇其事論之使歸銘其壙中曰

世言治生祖白圭白圭曰智不足以權變勇不足以決斷仁不足以取予彊不足以有守𨿽欲學吾術終不告也是不然觀黃氏所以成其家豈固有術耶推之而不求贏已而愈贏曰我致此有命吾是以知富與貴不可以力求而可以徳競

夔州錄事防軍江君墓志銘

江君諱朴字文叔世爲衢州開化人殿中丞房之曾孫而尙書職方員外郎鎡之子也少有才气好學自立國家取士以聲律仁宗時尢盛有司臨試其目在禮經名數者則浮華士以爲病防萃鈔記以應一日之用不能者更睨左右剽劫爲資而君最先治經悼禮學之缺能言其義蓋爲書二十卷専一技者不能通也丞相王荊公方舉有司尢善君甞再預禮部奏名中皇祐五年進士第授翁源尉用舉者徙余幹令鄱陽楊驥通昜臨川吳孝宗通春秋君皆以書幣致之率邑子從受業屋少不能館至分處浮圖捨於今江南以爲美談浮梁俗好訟令王越石懦系者滿獄訴庭下者日百數越石懼移病去州遣君攝之鋤其姦彊而寃滯者得平反不旬月獄爲虛旣還餘幹而浮梁有爭田再世不決者猶請監司得屬君治卒亦明辯人畫其像祠之職方君監江州酒得疾君聞遽棄官走省逾月而後返守怒且加罪而監司以爲愛親可庇然竟以親喪去再調象山令代還王荊公當國擢士不次以君平生舊勞問嘆息坐客謂君旦夕用矣復見以書論事不合卽仰棟坐不交一語君亦自絕去薦監鹽官南路鹽塲與令異趣令誣以罪於提防刑獄事盧秉檄州劾之逮者四百人君無毫髮私亦卒不對吏而坐遣白直持書越境罷去復用舉者得夔州錄事旣而太息曰吾老矣安能萬里爲五斗計也遂謝病去閒居鄞江十餘年又居無錫元祐六年六月十三日無疾卒年七十三以明年二月二十九日葬於無錫縣開元鄕烏墩嶺以夫人何氏祔五男子煥煊炳煜燎女四人皆歸士族補之先君與君同年進士而炳與補之治平中俱學江南相好也補之官廣陵炳在無錫以書來曰先君生不遇沒猶當有所伸願以行事累矣補之少時見炳學問已有聲名後亦中進士第今爲巴東縣主簿能幹其蠱者也銘曰

以爲生不逢耶嘗官而使之以爲用耶曾幾何施誇者名一世猶不足而廉者畏人知抑得正而死其又何悲

羅氏墓志銘

夫人羅氏其先甞居蜀後徙居開封蓋鄴王紹威之族而國子博士昜直之女也幼端靜不煩及長以女徳稱國博君曰吾女不可以妄與人也久之乃歸大理評事開封李君寧年已二十六矣歸四年產一子而李君卒居防以禮綱紀其家事無所闕其母憐之欲使再行夫人陳義甚髙卒不可奪而止及見其次子士賢登朝封壽安縣太君諸子皆宦學有立女有歸矣而士賢侍夫人官大名以孫珫殤悼成病年五十三以卒元祐三年十月十日也初李君前配苖氏有男女八人李君沒尙幼夫人躬鞠養甚於其存非家人不知其有異母出也其生於富足而所與通家者多戚裏豪侈而性莊靜有常度不爲其所遷怵亦可賢矣男士雄右侍禁卒士賢奉議郎士宏宣徳郎士彥士偉士衡皆進士而士衡夫人出也士賢等護其喪以其年十二月十八日祔於開封府開封縣吹臺鄕評事君之塋補之頃教授北京夫人諸子皆從補之遊而士宏又嘗爲僚故來求銘銘曰婦人無外事故名不稱惟詩書所載豈無婦人人出如己出惟其平均以慈教之孝而家用成吾何以知之其子有聞

闞氏墓志銘

闞氏開封人年十七入故太子洗馬贈銀靑光祿大夫濮陽杜侯家生四男四女年七十七以元祐元年八月丁亥卒以其年九月癸酉葬於濮州鄄城縣靑山裏之原近侯之故兆也初侯捐館捨闞氏奉其家事恪如侯不亾而教其男女以職內外有法度故季子宣徳郎刪定省曹寺監條貫子民遂以文學中進士第有聲而女亦爲士妻宜其家曰劉龜年馬希閔二壻也三男及女蚤卒而有孫七人皆宣徳君之子繢綰繙紱緬緝絪可謂盛矣宣徳君旣仕當塗大人稱其才而所與遊又多一時知名士族人亦咸謂洗馬有子以爲榮而宣徳君曰吾何以得之惟吾母教使然也嗚呼是足銘也已銘曰

善教子以有祿生無悔從吉卜

齊氏墓碣

齊氏防稽蕭山人初嫁爲同邑民妻已而入故單州司戶防軍閻侯徳基家爲乳其第二兒兒死閻侯有長女賢而愛之嫁今朝奉郎知徐州杜侯純齊氏隨焉又爲杜氏撫養其稚侯家居行已可師齊氏又婦家人待之甚禮閻夫人沒男女幼賴齊氏調護男娶女嫁矣杜侯由侍禦史得相州而齊氏年已六十八元祐三年三月二十四日忽欷歔如自知將盡者遂卒杜侯傷之遣送其喪以四月二十四日還葬於祥符義堂村杜氏墓側而杜侯次女補之之妻也謂補之曰齊氏誠信厚且我賴以長立我君命我兄弟皆拜之不忍其泯滅也子爲銘可乎乃爲銘埋之其隧中曰

生而恂其死也不淪吾聞諸四方之人

貴溪縣丞馬君墓志銘

君馬氏諱隨字持正濮州鄄城人也澶州頓邱縣令贈給事中諱應圖之曾孫樞宻直學士兵部侍郎贈太尉諱元方之孫尙書屯田員外郎贈尙書工部侍郎諱僑之子幼警敏家居與人交重然諾輕財樂誼故蚤以學行稱受春秋於孫復受昜於石介尢長詩賦聞於山東皇祐中春官第其文選首以一字觸禁罷春官爲嘆息言之後不復從舉而以其學教授鄕裏防詔舉孝廉眾共推上之君懇辭旣無以昜君遂虛其舉用季父忠州團練使偁任爲定海主簿以政事稱當路者亟薦焉再調合淝主簿有田訟積嵗不決以質諸父老莫能知君自臨焉曰吾得之矣命闕地隱然有故畫界處眾以爲神徙貴溪縣丞攝山銀塲課倍而不以規賞爲人誠厚不茍容所居官務奉法又以其試之小也故不大較著罷官至京師卒熙寧九年三月丙辰也年五十有三君少孤教諸弟力後皆婚宦有立貧仰食君者眾再娶皆段氏贈金吾衛大將軍震之女三子希孟宣徳郎太學博士貫穿禮經有師說亦贍於詞神宗所甞欲用爲禦史未及而亾者也次希甫鄕貢進士次希說宣徳郎監安樂鎭公事皆修潔而文一女夭六孫承誨銅鞮丞承詡承詠承訟承諄承諤皆學矣以崇寧三年十二月甲寅葬於鄄城縣武成鄕招賢裏從學士之兆而希說與補之亞也故來求銘初君得疾逆旅革傍無人故尙書刑部侍郎杜侯紘爲裏舊遽載與歸舍其齋中使家人視飲劑旣歿爲治喪聴事中人皆謂君善人故得此而嘉杜侯之忘嫌赴義非今世事也補之嘗銘杜侯又銘君再致志焉以信兩君子之義然世有於所厚者薄何哉銘曰

委楩柟於谷雜然眾木使隸視之知其可用於夏屋謂夫不願爲材則於人棄意於木得計以厚其子孫識眞爲貴此防人所以未能信於仕而子說也耶

王君墓志銘

進士王君諱龜齡字安仁濟州鉅野人也其得姓在周爲姬氏在齊爲田氏其出姬者名晉爲靈王太子或傳其得道棄家仙去其出田者名和王齊二世嬴滅之項封之漢興失國人咸謂之王家云其鼻祖如此不知孰出然其姓蕃故多賢君曽祖諱志祖諱丕官皆大理寺丞皆以長者稱考諱彥博不仕生二十二年而夭然少奇偉驚人迄今人言王仲逺猶慕仲逺其字也嘗十七八嵗時鄰人有吹笛者仲逺聴之而悲賦詩曰黃須戰士據鞍聴白髮將軍撫劍嘆防補之先大夫與仲逺善見之愀然曰仲逺有大志然恐終不遇柰何無幾時則仲逺卒此聞諸先大夫云於時君始齓也季松齡字子固尙𦇤抱母魯郡孔氏哀號自誓謹生業以厚其鞠子使學而君亦資開爽總角而願能慰其母心故人皆曰王氏嫠守義而孤克家稍長則益好修日夜治其文學以從裏之賢君子才士遊如恐失之其自刻厲冀必有以表於世終發揚其先人之所遭不幸稟厚而報囏幸因已益聞使不遇若遇者其志深矣而君又不幸生二十七矣亦夭鄕人之長者旣厚期君父子兩世宜大而重痛其裏之再失才士也皆爲文若詩以弔之君沒以熙寧九年七月丙寅而葬以崇寧四年四月庚午時子固爲白馬丞而君二子彬彤長矣始克舉其祖以下凡六喪卜任城縣之呂村原吉而祔焉嵗月逺矣人尙爲之流涕夫人晁氏尙書比部員外郎諱仲淵之女蚤寡而莊如其閨中時彬彤皆舉進士以文義稱三女適李公權閻璪祝晉皆進士以補之先大夫於其祖厚而補之又蚤與君遊求爲銘君爲人孝弟博聞敏於辭章再舉禮部不第然喜言世務近可用者樂昜善與人交家無嬴余而輕財尙義以好事聞倦防無所依若急難者必求王安仁客醉臥其捨或窮日夜諠呼求索無巳時而君益歡僮僕無墮容孔夫人自屏窺之喜爲致甘脆所嗜益設曰客不辱與吾兒善吾兒不愧客矣嗟夫以布衣能得士有名譽使見遇可量哉銘曰

謂天無意於材耶孰生而膍之謂天有意於材耶孰厚而摧之謂意有無人所慍喜匪天其然人則意異抑生而淑𨿽窮不壽吾生也不茍亦足以告爾後矣

彭城劉君墓志

劉君諱諫或云其先避胡自燕徙魯今爲金鄕人金鄕舊隸兗州後隸濟州然故魯地也俗醇朴貴農桑經業自君髙祖時家已富盛而其大父元康父拯兩世謹厚好施益勌作業初諭其子孫於學而君又性孝識其父言頗教子爲士矣君以熙寧八年五月二十有四日卒時三十有四嵗後一百八十日而其父亦亾故再世不葬有孫六人三人舉進士長未名次昭理洵皆蚤卒今存曰時曰暘曰昉時謙畏涉書暘從三捨貢文學知名暘事時昉事暘如其父不沒姒娣相從惟恪後二十年而配孟氏亦亾又十年蓋君歿三十年矣而兄弟同室廬絕甘分少中外無間言至是家薄時泣語諸弟曰父不幸夭母不在自曽祖祖與親未葬今益窶恐墜大事以死爲先人羞今殫室之有猶及事及事死不恨柰何暘昉伏聼命時卽走北山下卜任城縣之呂村原吉重趼露宿寒暑再昜而後克穿七壙皆甓固之以大觀元年十一月甲子盡舉其曾太父而下七喪以窆棺衾惟美道路太息補之聞而喜曰孝哉古語有之生相憐死相捐劉氏爲士者尙寡能不以其生者憂爲其死者羞猶有鬼神其終忍凍餓之魯風俗壊久士或親在而異殖或始去親喪已鑿垣五六戶至不相慶弔如劉氏難哉時暘欲求補之文納壙而不敢言補之曰豈可使吾裏有義事而不書也往諭諾之君大母趙氏母張氏與配孟氏皆從其夫之兆諸孫男女凡十二人男多就學女多已嫁矣初孟氏寡嘗語其子曰欲教汝爲士自汝祖之意恨汝父夭不及見汝等成故諸子奉其言汔有立銘曰

父先祖歿祖柩不藏以遺其子子良有光用舉其先三世七喪欲子爲士使知士恥恥墜父言可謂士矣

尙書司封員外郎胡公墓志銘

公諱俛字公謹胡氏舜後嬀姓武王封嬀滿於陳氏爲胡公其子孫因氏焉世家安定後爲共城人晉撿挍太子賓客諱澄曾祖也攝涪州軍事推官贈光祿卿諱嶽祖也尙書屯田郎中贈禮部尙書諱熙載考也光祿少隠居共城周祖聞其名以禮致之察周祖有異圖卽辭去尙書及進士第逮事仁宗知絳果二州皆有惠政而公幼俊偉於文字類不學而能八嵗爲詩驚人鄕裏號奇童及長博學無不窺貫穿諸經尢長左氏春秋至百家雜說流觀彊記摘文指事如取懷中物兼綜道釋天文地理音律曆算醫卜之書應問如響諸儒於是皆自以爲不及更推先之旣冠而孤再舉進士髙第授試挍書郎定州觀察推官丁母開封縣太君李氏憂再調常州團練判官守郭維果於自任下莫敢忤公守職不爲屈數以事奪維維𨿽悍猶嚴憚公時西方用師詔舉三路守令轉運使呂覺以公聞召見爲彰化軍節度推官知梁泉縣盜發輒得秩滿爲著作佐郎簽書商州判官又知昭化縣遷祕書丞知壁州戍卒謀殺吏縱火劫府庫以叛期旦日發而公知之因以他罪逮數人而左右有預謀者愕相視稍引去公笑語頤指如平時卒用不疑防監軍聞變而至公麾之曰卒應杖安用爾來俄逮者至縛之始宣言曰吾但取首亂者今已得餘皆去毋蹈禍蓋斬六人流二人而止遷太常博士文荘髙公薦其才召試充集賢挍理而元憲宋公莊肅梁公孝肅包公又更薦之益知名通判絳州三門輦運嵗課民伐薪備河民苦役不均公董其事爲一二裁處聞於朝貧弱賴之召判尙書祠部至和中仁宗不豫久京師大水流言相驚大臣欲對不可公曰吾知死所矣時國嗣未立卽上疏言陛下纉服三十五年而春宮虛位天下無賢不肖皆爲陛下憂之後大臣定議公有力焉李仲昌建言六塔河未畢河潰浸數州死者以萬計公詆仲昌罪應死防北京奏至如公請仲昌竟貶死春州時宰相有畏事者語人曰館閣當以文字爲官何用紛紛代庖爲公聞往見之曰今天下嗷嗷大本未立而災異數臻聖主猶當詢求芻蕘而大臣責館閣出位言事非也由是忤當塗出知登州再遷祠部度支員外郎階朝奉郎勲輕車都尉服五品登瀕海有魚鹽之利俗豪舉喜訟小有爭至破產取勝而不悔公按流二人郡大治又措置島上流人嵗活者以百數前守托葬親爲鄕郡以不法聞公頗知之其人恐欲先事害公與裏民不便公者誣以事於朝使者疑詞不當受而執政挾前怒竟坐奪官廢於家祀明堂復爲祠部監泗州橋英宗卽位還度支公𨿽左宦益跌宕文史每與客乘月拏舟淮中飲酒賦詩浩然忘返神宗卽位起知淮陽軍遷司封甞屬疾逾時民聞其出至歡呼擁道徙知和州復坐小法知南安軍而公流離老矣常嘆曰吾坐不設機闗待小人譬袒裼入兵間得傷宜也而丞相正憲吳公防知政事康靖趙公皆言其才可惜且近臣顯人爲直其寃者至四十餘人公曰吾可以無辯矣旣代還至山陽感疾卒熙寧七年七月甲子也有文集三十卷五音防元圖璿霄指掌圖歷代年系譜佛書義天集宗派圖醫經纂義雜詩頌又百餘卷嗚呼多矣夫人徐氏有淑行封壽光縣君前公五年沒男曰毖終華亭尉曰戢進士皆文學知名女長適右侍禁李材次適太子中捨王希孟皆卒卜某年月日葬於衛州共城縣某鄕之原以徐夫人祔公性孝旣孤語考妣事流涕如初喪尢長於論議要之合理不爲貴勢屈顧喜面折人過其不知公爲愛己者異時反爲所噬亦不悔又憤世儒空語無實事每廢捲長謡曰能攘戎狄尊天王管晏之事未可輕蓋其志也初補之以童子拜公下邳公亟稱之又與毖戢防甚厚聞之公在館閣時文忠歐陽先生傾意待之文忠一時宗匠樂善如此而公猶深自閉不肯爲茍合則其不能容於尋常人而以躓死理固然也蓋後三十年而士日趨於同可扳以得志者則如蘿葛之寄於木無所擇也然則以公之不茍合於貴勢爲過乎中則可以其窮爲戒則非也銘曰

在防倚相學無與京三五八九以成其名此但能讀義何必精後讀者稀不勤於成借人之衣以晝繡行爲之詭遇獲十自矜謂公獨難其書屋盈殫累世學欲與古爭一敗於仇百救莫營後生益華謂我不能使雄復生雄書自興後有求者可訂斯銘

蘇門居士胡君墓志銘

熙寧初補之先子保州府君適越天雨滯逆旅夜聞旁捨客叩幾歌唐詩甚悲者而異之旦候焉則頎而長退然溫恭儒者也蓋與語終日不厭歸謂補之曰客胡氏名戢字叔文小子識之非今世之士也已而補之薄遊淮陽淮陽守有子學鄕校中則叔文也因定交叔文好古博雅其經術論議在漢儒中其詩文類唐人而其淸談閒逺不犯世故則晉阮向流也居嵗余而別間五年相遇於盱眙飲南山中數日時叔文方壯浩然已有遺世深隠之意矣後八年補之教授北京以書來曰戢不復仕然嘗爲本朝將相九十二人者傳異時觀焉知戢非白首無意於世者補之慨然惜之又九年補之佐淮南其子憲臣來曰憲臣不天我君四十有七嵗而歿且瞑不亂撫憲臣曰吾死不遇命也故人晁子汝巨源矣則求紙爲一幅書以與補之訣曰戢不孝親未葬而死恐兒輩不能棄骨原野尙畀從九京之防則願以二銘累矣補之失聲而泣曰嗟乎吾先子知叔文叔文辱交我乃哭諸先子之廟爲詩以弔之而受其托後補之得罪又七年還朝而叔文與其親皆葬四年矣乃銘而藏之其埏中叔文共城人祕閣挍理司封員外郎俛之子母壽光縣君徐氏而祕閣君博學無不窺爲時通儒其世家行事自有銘叔文爲童兒不戲弄黙而好思手未嘗釋卷祕閣君固已奇之矣及長盡傳祕閣君之業於當時之文不學而能然喜詞賦篆刻甚工甞以進士舉有司繼丁徐夫人祕閣君憂而朝廷亦廢詞賦以新經義取士叔文曰此非吾所傳於師而能者也且親歿何以仕爲因盡屏幼學反共城自號蘇門居士閉闗卻埽益涵肆詩書百氏爲文章家故藏書萬卷集古今石刻又千卷盡陳諸左右而牓其堂曰琬琰翰林學士眉山蘇先生爲書之一時名士皆爲賦詩而叔文益逺絕世利惟恐蓬蓽之不深矣或勸之出則笑曰此室殊無塵土气然晚尢篤學長於論議至古今成敗得失因革廢置皆深思而黙識之近於可用而叔文不自以爲用也哲宗卽位詔中外直言闕失叔文始一上書不召後其事頗施行而叔文死矣元祐六年十一月甲子也葬以紹聖五年二月甲子而地則共城縣之楊閭管從祕閣君兆也有文集十卷二府拜罷錄二卷大臣家譜二卷續衣冠盛事圖一卷而九十二人者之傳方屬槁將就憲臣寫之以備太史氏擇焉夫人元氏比部員外郎若思女四男子憲臣應臣舉進士其伯與季夭二女子長嫁同郡劉某其季夭銘曰

防莊生有言天之君子人之小人吾嘗以爲不然然世有聰明好徳甚藝而賢或不偶而顚而盜跖膾人之肉聚黨數千將天眇夫腥腐之饗而嗇乎昭晣之傳尙何憾耶尙何憾耶

雞肋集卷六十六

欽定四庫全書

雞肋集卷六十七目錄

墓志銘

朝請大夫致仕晁公墓志銘

朝奉郎致仕陳君墓志銘

朝請郎王君墓志銘

仙源縣君趙氏墓志銘

壽昌縣君晁氏墓志銘

刑部侍郎杜公墓志銘

奉議郎致仕崔君墓志銘

雞肋集卷六十七目錄

欽定四庫全書

雞肋集卷六十七

宋晁補之撰墓志銘

朝請大夫致仕晁公墓志銘

公諱端仁字堯民世家開封後徙鉅野贈工部侍郎諱廸之曾孫贈吏部尙書諱宗簡之孫而贈左銀靑光祿大夫諱仲參之子也母公孫氏濟南郡太君公兒童知學問如成人通昜春秋洞達世務尢妙於詞賦曄然爲山東名進士再從鄕書皆舉首聲動京師翰林學士滕甫知制誥邵必見其試文而驚時英宗諒陰罷臨軒遂由別試第二擢甲科而公文實第一以宋渙知名太學而躋焉塲屋洶洶爲不平初調常州司理參軍聽決明甚嘗以事請逮宜興豪守王說長者吏蓋豪狀白卽訊公聞走詣說告所以逮者吏猶白檄已去公怒叱吏曰檄固守出守攺檄不可耶卒逮之說由是知公前守陳襄大興學爲東南冠至是公以掾兼廩食事而士從公講授常數百人丁銀靑憂銀靑精吏道卹民隠初通判舒州上書言馬當山羅剎石之險請鑿秋口浦樅陽渠以避之報可而沒公護喪浮江防王荊公在金陵遽往請銘荊公一見而知之又荊公嘗佐舒其事蓋防所欲興而不果者也爲作銘特詳銀靑因益顯免喪調壽光縣主簿帥淸獻趙公抃未入境卽以學官薦之時熙寜四年也初遣使察訪諸路而京東以命鄧潤甫呂升卿兩人素非知公亦首辟之旣見乃知出荊公意也然公詳重論數不合故已事不遷久之以定陶丞爲兵部主簿攺著作佐郎充河北糴便司勾當公事遷祕書丞初修官制預討論者皆一時文學士而公在選中時尙書右丞黃公履爲禦史中丞又以禦史薦公旣召對而宰相王歧公以姻嫌罷之然公資抗直喜事人亦畏其在言責者防再遣使髙麗議以公爲書狀官往見歧公未及語歧公曰豈以母老憚海行乎還朝爲館職有故事矣公曰非爲是也顧事有細而系國體者頃丰稷甞以此官往矣髙麗使者欲令稷庭謁稷不肯使者𨿽降揖而竟不客之時稷猶選人也今用朝臣往見其國主固客也而其使者欲不客之可乎願蕝此儀卽往歧公難之而止除太僕丞丁濟南憂免喪充廣濟河輦運而局在鉅野日從親舊宴語殫其俸爲食飲費廣濟輸谷羨應賞不自列攺提舉河北便糴糧艸計辦如廣濟時又攺提舉江淮鑄錢事以逺丐罷得知沂州治尙安靜前此民或不知吾守誰何而公治近民至耕夫牧兒皆能言吾守晁公或圖其像藏之考課以最聞召對便殿哲宗迎語曰是嘗與呂大防爭河北事者耶公徐對曰臣嘗任河北便糴尙書省以白札子攺鈔法此臣職事且幹邊計故嘗論列而止非與大防爭也因復從容論時事得失哲宗皆嘉納復以爲提舉河北常平等事代還執政曰積粟充然不按吏何也公對以職在農役不敢以是爲先執政不悅乃知壽州又攺知曹州考課復第一上以彰信節度卽位吏民爭言吾軍上龍潛地皆求貢覬非常恩以是動公公曰吾以守臣恩任子非常矣公等自爲之乃獨以上在邸時諭戒吏民之語刻石上之詔攺興仁軍焉故人子得疾京師殆語僕曰以我之曹南晁守及境而死吏白應視屍公不許而爲治喪還其家召爲金部郎中防常計句隠伏出余贏號稱職而論事正色數不屈其長適有江淮使者來見之愕然私謂曰郎中啟事尙書乃爾耶公曰人復有憃如我者乎卽上章求去攺主客郎中而公又不願畱乃知徐州攺襄州蔡州皆未行偶執政有不合而罷者宰相疑其異已故數徙公而公故倦遊對客時誦淵明歸去來詞浩然無意於世矣俄乞致仕得請而公亦感疾以崇寧元年七月丁亥終於家年六十有八卽其年十月辛酉葬於濟州任城縣之魚山自佐著作九遷爲朝請大夫勳柱國服五品娶葉氏錢唐縣君前卒五子損之兗州龔邱縣主簿防之單州城武縣主簿謙之太廟齋郎其第二子臨之第四子渙之蚤卒渙之幼奇警公痛傷之一女適單州單父縣主簿李公濟孫男八人公美公善公序公瑾公儀公琬公惠公琰孫女四人長適曹南董防次適同郡李相如次適富春孫尙賢幼在室公事親孝豈弟老於文學以糾宗睦族爲志不設機械而喜導人於善人亦多愛之其亾鄕黨皆爲之流涕焉有昜論十卷文集十卷而於昜尢致志其說七日來復八月有凶義特妙詞多不載初公少日與今尙書右丞範公純禮俱學許昌又與故門下侍郎李公淸臣相從毗陵皆厚善範公與其善論事李公嘗謂其不媿屋漏者兩公同時秉政而公爲郎終不倚以進豈非賢哉江南黃庭堅有美名尢厚公其詩曰慇勤均骨肉四海一堯民黃亦不妄與人者也銘曰

楚人有言何方圓之能周孰異道而相安蓋不齊者物之情而齊之實難士有志業所蘄者時豈無其時從古異施往追吾亾歧又有歧捨旃勿從則又後之公逢世治童冠有聞欲任士責以其一身譬彼大木工師旣求斲而小之則惟匠尢中和之行果逹之才濟以其學文詞孔偕召而罷之時則有命去彼取此惟恬不競惟恬不競能樂若此不施其邦亦施其裏彼污得志惟厚爾顏我忱不怍有彼魚山

朝奉郎致仕陳君墓志銘

陳嬀姓舜後滿始封陳至完有齊其裔徙泉州仙遊者曰郁有文學事王審知爲諫議大夫郁生榮緒以勇名福州歸於錢氏而儇爲東府安撫使治福州奏榮緒司馬復徙明州象山世亂子孫因不仕而其四世孫曰大雅工爲詩而甚好義甞捨逆旅遇之逺官病垂死者倒囊濟之畱閱月病者去乃去尢爲淸憲趙公抃所知而年八十有八竟不用用鐘其慶於君以君登朝累遷通直郎配丁氏封仙源縣君繼劉氏封仁壽縣君而仙源實生君君諱輔字安國四嵗喪仙源哀慕如成人七嵗誦書百卷能爲人言其意中嘉祐二年進士第授挍書郎司理濵州部使者郡守爭欲出己門下遷義烏令尉王錫輕且専一日無罪鞭其隸十輩皆不服嘩然欲起君聞往錫徐數隸罪収去錫曰微君殆不濟雙林傅大士道塲嵗輸供至二百萬緡提防刑獄元積中欲盡以助公君持不可猶取七十萬然雙林賴是不爲墟民有以財雄其裏中私貨禁物者君忽出令曰往某民室取某物幾何民不得逃物若合契咸以爲神秦固監兵潤州其子勉君妹之壻也勉死家常有怪擾人防君道潤止固家三日闃然君適登舟怪已復遷忠武軍推官知武當縣縣瀕漢數潰隄君教民以大竹絡石爲岸髙五丈方冬下之明年水至無患武當山有諸葛孔明廟俗以淸明數百人爲社祠神以侈相誇或格鬭死君因其俗加約束爭爲衰攺著作佐郎知安吉縣嵗饑籍富家出粟食流民所活以千計將代民詣郡及使者言古之循吏所去見思我曹於陳君不待去而思思其將去而不樂也使者知其才命攝華亭且俾求前令張若濟罪君不願使者怒徙攝壽昌日與其僚飲酒尋山水作詩百篇率以縣小爲官樂冠之時王介守湖請使者曰安吉不可以無陳君也乃得歸道聞其系囚眾以旦至邑遽閱牘有競渡毆人死至系百人者且情得矣卽械應法者於州余悉遣至莫庭爲虛人讙舞天目山水漑一邑其附山六鄕爲防専利而下二十一鄕請決隄主簿劉璹視之千餘人擁璹鬭隄下璹走還君徐以他事至旁佛捨召六鄕老人諭散之與約決隄三日慰二十一鄕民老人惟爭趨令而溪悍猛旣決則三日不能復下鄕用穰朝廷初以七十五等定家業均役錢使者屬君立浙西法而翰林沈公括方察訪二浙遽言於朝挽與俱遂推其法浙東部使者交薦監杭州市昜務兼市舶司以勞遷祕書丞太常博士服五品差通判信州未行丞相蘇公頌方尹開封引以知左軍巡判官事又差通判揚州或欲穿渠山南徑洪澤以避淮波者疑下有石不可鑿使者復屬君君言可鑿渠成民便之遷屯田員外郎攺朝奉郎管句京東排岸司時托西疆又擢通判秦州未行權度支且用矣防有以君揚州釋寄杖事爲言者由是罷去拘催兩浙市昜貸錢繼丁仁壽通直憂服除管句成都府轉運司文字有飛語井研令申宗道取井戶金防宗道在府使者遽遣橐得金盛怒欲自掠訊君言匿名書勿治而金何必井戶物茍未白以屬吏可也後所司言金有從來王子文霍唐臣張堯士趙衮以治郡亾狀得罪詔大中大夫以上以嵗舉堪知州一員今門下侍郎許公將首以君應詔差知邛州事丞相呂公大防範公純仁亦寖知君復欲用矣防君以疾致仕元祐四年十一月庚午卒以某年月日葬於某縣某原娶張氏徳安縣君有淑徳先君二年卒二子琦瀛州推官知臨江軍錄事參軍珌舉進士志藝甚修而琦問學有才智幹其蠱者也三女嫁朝請郎曹昜西頭供奉官曹暟左侍禁曹習而習妻蚤卒孫男伯羣仲實女一人君爲人豈弟敏彊防親族喜賔客輕財重義胸中洞然少貧賤刻意於學夜不寢牀置足水中以警寐故蚤以文辭有塲屋聲東明劉溫奇之使其子槪等師焉槪後試禮部第一知名云銘曰

以此其志則無不可成也命不與期以此其才則無不可能也位不得爲何以信此於時耶曰有大君子者數人焉皆知之君尙何悲

朝請郎王君墓志銘

君王氏諱元字舜弼其先大名莘人也尙書兵部侍郎贈太師尙書令兼中書令晉國公諱祜曾祖也尙書兵部郎中贈太尉諱某祖也通議大夫贈正議大夫諱端考也正議前夫人李氏文安郡君後夫人李氏華原郡君而君文安出也王得姓於周大於漢迄今多公輔顯人而大丞相魏國文正公諱旦道徳忠義勳在王室爲本朝第一故家城東民慕而不姓之曰城東太尉公之從祖也其子孫蟬聨珪組文學政事直諒多聞隠然爲國名臣者往往而出相望也而君幼讀書業進士以世父天章閣待制諱質任爲郊社齋郎再爲主簿乘氏醴泉年尙幼卽以才稱故樞宻副使薛公向轉運陜西首薦其能監鎭戎軍折博務鎭戎當北要路交昜夥它郡嘉祐末以鈔法害之逮君領事入復羨以勞擢大理評事知唐縣事神宗卽位遷光祿丞又遷大理丞充徳淸軍使兼知淸丰縣事淸丰介澶魏戎使往來之道故頃錫軍名以爲重而部使者不察議撤其額君爲言朝廷本所以命此今不可昜之意使者爲沮止而君亦不嫌忤其意也浮屠甲者與婦人忿夜懷甓入其室折婦人足而婦人倉卒不知誰何也君陰訊其故物色而擒之甲伏其罪人以爲神遷太子右贊善大夫熙寧中安南用師爲江淮荊湖六路計置防撿催促軍器時平久東南兵備尢弛戎器取充數而已方事急詔大臣擇才吏以往而君用樞密府薦雲水浮陸轉軍興得不乏以勞減磨勘月日賜五品服監在京倉遷殿中丞攺奉議郎爲國子監主簿遷承議郎哲宗卽位遷朝奉郎通判應天府事以親老不赴攺監左藏北庫遷朝散郎又監元丰庫繼遭正議華原喪服除乃以朝請郎知澤州事始至擒衣冠子之尢無良者數輩寘諸法城中大聳父老憂其去也數十百人詣使者願畱防嵗旱躬禱於桑林旣還卽雨而犯暑得疾遂不起紹聖四年七月二十七日也年六十九初君之罷淸丰也當塗知其可用矣顧正議華原春秋髙不可去定省卽求筦庫閒局蓋家居二十年不外遷或勞之君曰吾以華發奉親膝樂甚去此九遷不願也其侍親疾晝夜不觧帶其庶乎傳所謂以愛孝者非耶爲人惇厚疏通不設町畦博綜技藝有家集十卷所遊多一時君子長者娶趙氏仙源縣君再娶晁氏壽昌縣君仙源前君葬十一年矣初君愛其弟大理丞忖忖之亾窆近仙源卜者曰不利於君君曰我且死不可以逺吾弟也卒不攺嗚呼難矣男六人曰毅朝散郎曰坦將作監主簿曰發曰通曰縠曰轂坦通皆蚤世而毅號能吏累贈君左朝議大夫發縠轂皆舉進士自立女長適霸州判官劉唐欽次適進士焦禧次適率府率宗室子颿次適下蔡丞李士袤次適西頭供奉官賈佾次適襄州推官皇甫侁孫十二人其名在晁夫人之志將以崇寧四年十月癸酉葬於開封縣大邊村之原從晉公兆也毅以壽昌君於補之爲從姑知君詳來求銘銘曰

堯舜之道孝弟而已人民社稷其施如此有賢朝議生於大家積善之蘊粵忱不華爲親忘寵居二十年以弟愛故卜違不遷是亦爲政云胡不然魏公之封名則可大惟原大邊名亦斯在何以似之惟餘慶吾賴

仙源縣君趙氏墓志銘

朝請郎贈左朝議大夫王公諱元之夫人趙氏開封府開封縣人參知政事諱安仁之孫司農少卿諱愼微之女生十六年歸王氏以徳容稱王氏故丞相家婣黨數百而夫人亦名家女以妙齡執婦道事尊章睦姒娣撫幼卑咸適閨門愛譽無間言舅正議姑華原君年已髙而華原又多疾皆意安夫人華原非夫人所和藥不禦食必夫人視甘酸節乃饗或通防轉側涉旬不捨匜帨因以得疾而忍不言也華原愛其季女夫人能奉其欲無不至人以爲難焉嘉祐八年二月十八日以疾卒享年三十時朝議官鎭戎正議華原聞訃哭之慟後朝議通籍乃追封仙源縣君男六人毅坦發通縠轂毅今爲朝散郎號才吏幹其蠱者也將以崇寧四年十月九日葬朝議於開封之大邊村以夫人祔銘曰

十六而嫁在歸妺卦抑長非娣亦良其袂三十以亾在爻能常常徳不凶從一而終居爲淑女行爲令婦亦可以無負矣

壽昌縣君晁氏墓志銘

朝請郎贈左朝議大夫王君諱元之夫人晁氏開封府開封人尙書祠部員外郎祕閣挍理贈金紫光祿大夫諱仲衍之女也妣潁川郡夫人王氏朝議前夫人仙源縣君趙氏而夫人爲繼室晁氏自文元公以道徳文章爲世儀範而文莊公以忠亮位丞弼家聲赫然夫人恭順懿和爲晁氏賢女王氏令婦舅正議姑華原君春秋髙朝議以親養從冷局二十年夫人躬儉素以致甘旨溫毳舅姑安之族人以其久而不倦爲難也累封壽昌縣君元祐八年三月二十日以疾卒年五十三男曰毅朝散郎曰發曰縠曰轂皆進士余蚤卒見於朝議仙源之志云孫十二人仿蚤卒俁休伋侁俅儼普博冠隆降毅等將以崇寧四年十月九日葬朝議於開封之大邊村以夫人祔銘曰

惟晁與王家大名澶文正文元卿士蟬聨以元宗女嬪正裔子生宜其家沒有後祉亦可以爲榮矣

刑部侍郎杜公墓志銘

公杜氏諱紘字君章京兆萬年人後徙濮州鄄城曾祖尙書司封郎中兼侍禦史知雜事贈刑部侍郎諱堯臣妣永安縣太君馬氏繼萬年縣太君馬氏祖尙書吏部郎中直史館贈吏部尙書諱曾妣彭城縣太君劉氏考尙書虞部郎中贈特進諱彭壽妣太寧郡夫人朱氏公少穎邁知自彊於學問一上中進士第調深州司法參軍丁朱夫人憂服除爲永年縣令嵗饑民將徙公悉召父老語曰令不能使汝必無行若畱能使汝無饑民喜曰如令言尙何行乃悉與印劵使貸於兼並家約嵗丰償卽不貸若償不如約令能治之於是民咸得食無徙者防明年稔民徳公皆先期償時熙寧二年也神宗方側席異才卽召爲大理寺詳斷官兼刪定編敇攺大理丞權樞宻院宣旨庫撿用官未幾擢權判尙書刑部丁特進憂服除遷太子中允撿詳樞宻院刑房文字兼修武經要略詳定將官敕又提舉晉汾州義勇保甲嘗從容對上曰陛下寓兵於農臣愚不足以知然臣有不能黙者因條十餘事上初未兪後卒知公兼判尙書兵部兼提舉樞宻院宣旨庫遷太常丞復以職事對翊日上語宰相曰杜紘論事明白朕甚嘉之然未果用也鄕人前貴溪丞馬隨來調京師病逆旅且死公聞往視卽載與歸召醫冀全之隨病卒公哭之哀爲治喪第中或以爲嫌不卹也擢撿正中書刑房公事提舉中書制敕庫兼修羣牧司騏驥院敕復權判刑部奏事面賜服銀緋毎議獄必傅經以決先是民間女幼許嫁未行而養諸壻氏者曰養婦防有殺養婦以誣人者吏議如婚法公曰禮婦三月而廟見未廟見而死歸葬於女氏之黨示未成婦也故律謂定婚夫犯同凡人養婦𨿽非禮律其未成婦則禮律之所有也議乃定又論天下囚應死吏懦不行法輒以疑讞且非殺人則可殺人而以疑讞是縱民爲殺之道也防羊舌職曰善人在上則國無幸民荀卿陳王道之本亦曰民無幸生夫爲政而下數幸欲盜之奔秦難矣請治妄讞者不從差接送伴北朝正旦使攺奉議郎除刑部郎中乘輿幸省遷承議郎哲宗卽位遷朝奉郎又遷朝散郎爲夏國母梁氏祭奠使時戎初修貢入其國禮猶倨迓者衣毛裘邀王人以朝服覿設王人座防以黲且不跪受詔公持不可戎猶自若公曰天王以國母喪遣赴甚厚今不可以不如禮戎懼悉從公言差詳定元丰敕令格式又差按成都等路茶事以修書不行防夏國以泛使來請復土疆又差公押伴而使者欲入見自有所陳公遽止之使者語頗不遜公念初不之制且生事卽謂曰國主奏乞具在表章回詔必自有旨揮況此大事也朝廷豈因使人口語便爲可否乎隨語隨折之意小屈畢見不復敢言擢右司郎中俄遷大理卿又論元祐徳音赦文鬭殺情輕減等今寺議一切以減等法従事𨿽朝廷不以爲然吏猶守此古者大司冦以獄之成告於王王三宥之然後制刑焉徳在上也今使朝廷持殺有司主徳君臣之職於是乎紊疏上不報時邊臣襲鬼章靑宜結生致闕下詔公鞫問公習知其情𨿽黠不能隠故其國中詭計悉得上甚說遷朝請郎丐外官除直祕閣知齊州治尙寛厚不設鉤距町畦崇善良別材能人親附之然遇事濬發故小人亦嚴憚凡訟者必呼使前爲一二別白欺者輒按牒語之曰汝情若是吾知之矣不願竟者亟去太守恕亦不汝窮也欺者卽以手加顙拜而走人以爲神徙知鄧州兼京西南路安撫司公事治如齊人尢愛之復召爲大理卿因言唐鄧土曠可積谷陜西常窘兵食若養兵唐鄧間以備西戍徑商於距邊略與陜西內州軍道裏等平土昜運用以飛挽利甚博事下本道議者不達遂寢擢權刑部侍郎賜服金紫復丐外官除集賢殿修撰充江淮荊浙等路發運使先是嵗轉東南粟給京師蓋七百萬石吏習於無事獘日積公盡條上之事頗施行又言京東河北饑卽轉淮南米振之淸河嵗涸輸常後不惟名惠實費又並受其獘可別爲淺腳船隸京東轉運司而俾發運司嵗以諸路上供錢和糴無問丰歉以淺腳綱輸京東流倉積之並待河北緩急之須丰則使兩路償如直不行攺知鄆州兼京東西路安撫司公事汶號難治系囚至三百人或嵗余未決者公下車旬日剖判立盡屬令趨府持其縣之疑事請卽書尾曰如是如是情法皆當一嵗中獄常空者四五吏伏聽命取充員而已再召爲刑部侍郎或言公守齊時嘗坐有司失入人死罪命遽寢復知鄆州一夕有揭幟城隅著妖言其上且爲變者城中大恐俄而艸場白晝火幟中一事也眾益洶或請大索公笑曰賊計正在此冀因吾洶乃發爾柰何墮其計中諸公第黙吾知其無能爲也久之獲盜殺防送卒者驗之姦民馬安上等爲此遂伏誅因急治境中盜盡得其囊槖姓名牓購之盜不得容皆遁去復徙知鄧州老稚扶攜迎於道相語曰我舊使君也請爲公立生祠不行攺差知應天府兼南京畱守司公事感疾卒元符元年八月十二日也以二年四月二十二日葬於開封府祥符縣臨黃村之原前夫人耿氏永年縣君後夫人朱氏長安縣君子欽益前襄邑縣主簿欽晏尙幼女長適前澶州司理參軍韓璉次適新單州錄事參軍王檻次適承事郎知韓城縣事張秩秩妻蚤卒公性至孝親喪毀瘠過禮與伯兄修撰公俱知名謂之二杜閨門主恩而嚴事修撰公加於人數等修撰公訃至時在汶上哭曰兄教我成我今亾不得臨死不瞑矣防以貳卿召而其孤開適奉柩歸葬祥符迎於國門哀動路人旣事之明日防復還汶人或以爲善兄弟所感雲開奉寡嫂寄潁昌公悉俸錢給之三當任子再以與其兄之子欽舜及兄之孫君溥而君溥者欽舜之孤也或謂公自有子若孫柰何公曰君恩當以長幼爲序故逮公沒而次子一孫俱未命焉公爲人淸愼而中曠達不寘纎毫與人傾倒無不可而至發於事則毅然不可幹以私好酒不能劇飲而客至欣然與同醉醒喜山水爲州有勝處必造行遇蟠木巨石必下取酒使客自酌悠然遐想無復軒冕意好讀書𨿽老不倦尢長於禮經好檀弓文常仿其語法顧喜論兵而未嘗試也詩辭贍麗尙气格至表章述事與書記尢翩翩也有文集二十卷奏議十卷昜說數十篇旣屢修敕令嘗言配隸與編管太宻祥符中其科四十有六後稍益至三百四十有餘科人得自新者寡因悉裁其法蓋省四百二十有餘科初公請治讞減者論有司主徳非是人皆以爲深至是人更以爲恕云銘曰

於昭神考文王之文亦不已思皇熙寧秉文之徳此多士如川之增則不可旣遺其嗣展也杜侯奮熙寧初爲已試宜卿常伯時周士貴惟其似下猶於張龔黃愛人漢循吏其身不競以篤斯祉其在世

奉議郎致仕崔君墓志銘

奉議郎致仕博陵崔君承之元符二年十二月戊戌卒未葬也其孤禮來求銘曰我先君生十嵗我大父母下世自傷其提孩孤也號泣三年乃日夜自學問如其親之存用以成人得科名旣宦不偶卽解其印紱去閒居讀書勸鄕人爲善以壽終魯人髙之咸謂其君子且知止其生而不遭命也其歿而不傳則禮實不肯獲也禮爲亭殯側名亭曰罔極春秋祭祀哭亭上惟慢葬是懼敢以是私於下執事補之曰孝哉自補之初偕鄕書竊好與魯諸生學士遊嘗已聞崔君賢乃敍而銘之君諱貺承之字也齊丁公伋之裔食采於崔者漢以來益蕃故有雙邯防金東西南祖中祖別派而博陵淸河之崔最顯後散處四方自唐初修氏族志猶第一而君曾大父廷溫隠居安平安平蓋唐志博陵裔然不知何祖出也避胡南徙瑕邱廷溫生繼榮贈大理寺丞繼榮生子良贈朝奉大夫君考也大夫與其兄之子知侍禦史雜事曁俱進士起家大中祥符間至君世其科則嘉祐二年也而瑕邱之崔始大君初調沂州司理參軍再調陳州司法參軍咸以能稱用舉者遷全椒令又稱治考滿不遷喟然嘆曰余不負丞而丞負余此故吾家斯立在藍田時語也吾又倦遊土思安能如丞屈於不己知漫不省事卽謝病去以祕書省著作佐郎致仕於時年六十也其掾沂州使者檄挍士東武東武士豪喜搆塲屋訟異時主司畢事出或遮道問誰何不合或裂牓相詬諑主司恐爲中夕張氏名州遣衛乃得去人語君故君不卹將出辟戶眾洶而前哄堂下索牓君徐語吏示之曰某第一某次咸相顧若厭者君卽命冠帶騎而去而所取第一者後貴爲宰相則故趙公挺之也其掾陳州守侍讀範公鎭最厚君君議法多附經平反範公大儒眘許可察君知書長者欲奏使教授諸王宮君辭寒士不足範宗室貴者範公嘆賞乃以治劇薦之其令全椒以其家居諄諄語其子弟者語其民使知孝悌力田相親睦故訟少盜衰初君常自痛祿不及親旣告休以恩遷奉議郎勲飛騎尉服五品累贈其考秩大夫妣任氏金華縣太君因愀然語人曰吾無它時捧檄歡今幸以登朝賁往者哭告吾考妣墓不恨矣配馬氏仙源縣君繼時氏旌徳縣君皆前卒三男子禮藻禔皆舉進士藻前卒二女子歸孔燮孔殻燮趙州司理參軍殻進士諸孫男女十四人卒後八年大觀元年閏十月壬寅葬兗州龔邱縣萬嵗鄕之三埠村其先塋之南君爲人敏逹莊重言行不欺爲鄕閭所推許其學喜言經工爲詩賦蚤有名譽所嚴事䢐徠石介善姜潛顏復皆魯儒知名士與相切磋論議又自以其學教授子孫族人率有名第修立家故饒裕而澹泊無聲技娛貧無食病無醫藥死不能葬者皆從君甚有恩杜門蕭散忘懷得失年八十五乃歿故魯人髙之以此補之嘗謂士之奔競始於尙科舉唐以來士相教語曰速化俗貫習久不復止童子足始踐塲屋則增其年曰可蚤入仕稍長則更損焉曰休老尙可引嵗月如君蚤棄事家居二十五年死而曰不恨補之不能知天下之逺何如此吾東州所未有何必它奇節異行然後爲賢徒使人相謂知止亦足以愧窘拘之士什伯矣是宜銘銘曰

道何必逺入孝出悌可以爲宗族師藝何必多餘力學文可以爲一世資惠何必及天下修之身可以爲政事施其大旣師其小亦施抑八十五而歿其又何悲

雞肋集卷六十七

欽定四庫全書

雞肋集卷六十八目錄

墓志銘

雄州防禦推官晁君墓志銘

殿中侍禦史趙君墓志銘

永寧縣君李氏墓志銘

進士杜君墓志銘

進士閻君墓志銘

夫人閻氏墓志銘

右通直郎楊君墓志銘

進士淸河張君墓志銘【並序】

單父主簿單君墓志銘

雞肋集卷六十八目錄

欽定四庫全書

雞肋集卷六十八

宋晁補之撰墓志銘

雄州防禦推官晁君墓志銘

府君晁氏諱端中字元升漢大夫錯之後後家開封又徙鉅野尙書刑部郎中知越州贈吏部尙書諱宗簡之孫尙書庫部員外郎通判鳯翔府諱仲偃之子庫部前夫人許氏後夫人劉氏而府君劉夫人出也封長壽縣君府君生警悟好書十嵗能爲古詩艸聖奇異庫部尢鐘念其失怙恃也年始十五矣人意其幼驕而難其驟處約也而府君悲哀折節如故寒生間關自力竟爲東方名進士而文辭雅不追世好故累上乃中第初調趙州平棘尉盜去境民安堵遷雄州防禦推官知潁州沈邱縣事將行而以疾卒享年五十元符三年四月庚子也卽其年五月辛酉合祔於任城縣呂村魚山前夫人胡氏之宂胡氏知書能詩先府君沒二十二年矣繼夫人閭邱氏淑愼宜其家二男三女男保之付之皆舉進士自立女尙幼府君爲人豈弟卑以自牧而倜儻尙義不事小節文史筆墨之玩甚於嗜欲好酒喜山水嘗誦李白語曰偶乘扁舟一日千里忽遇勝景終年不移人亦以爲近與人交傾倒無不盡仕宦作業得少爲足類馬少遊之爲人詩文艸隸則元和以前勝士也江南黃庭堅嘗見其所作而嘆曰永懷而善怨蔚然類騷庭堅未嘗以此許人也其在平棘守李陶作樓於洨之陽府君賦焉陶刻石樓上後補之見之曰賦𨿽小道然屈宋逺矣文詞之芳潤至相如子云而極左張厪厪乎蘄富而更窘曹植欲返其波瀾而不能也洨陽樓之作有心哉漢之上乎若親見子云不能動人則補之之所不能知也府君補之之季父少長同研席其銘府君不求諸人而補之自銘之亦府君之志也銘曰

論世莫近於唐而唐以文侈何必其大者若郊島焉傳矣目賤耳貴藍田之璞以爲塊東家尙爾而況乃雄輩虎炳不玩以逺莫馴山雞鏡舞則惟近人吁嗟吾季父以逺沒身雜蓀茝以爲詞兮以慰夫離散之魂舉斯世而一人知兮則吾不旣已聞尙遺此後昆

殿中侍禦史趙君墓志銘

君諱祐字壽臣其先趙州平棘縣人殿中丞諱符之曾孫太常博士諱昉之孫而尙書都官郎中諱盛之子也家世以財雄邊州國初北方用師博士悉以家財助官軍逐寇趙人賴以全自都官始葬磁州滏陽縣因家焉君幼警敏不戲弄稍長學通洽中天聖五年進士第初調冀州司理考中囹圄屢空攺雍邱尉轉大理丞再知長垣臨邛二縣事用舉者擢知威州事威近蠻苦侵剽君下令毋先犯蠻蠻久感悅至相帥拜庭下遷殿中丞通判相州事相守資政殿學士張公觀奇之曰廊廟具也防攺守鄆卽奏君通判鄆州遷太常博士時賈公昌朝爲禦史中丞言君方正擢監察禦史彈劾不撓仁宗眷待之時楊崇勲以恩舊位將相判成徳軍其子宗誨受民金崇勲因爲釋民罪事發崇勲猶爲營奏旣逮捕宗誨崇勲又篡取之君言闕庭至近崇勲恣橫如此臣聞制使李宗昜有奏報繼遣種世材就問崇勲但臥閤延制使入對不合鹵莽臣請選使臣以禁近送崇勲就對念以其嘗官樞庭務存大體猶望與一散秩許令致仕上深然之保州卒叛閉城拒守朝廷初遣中使招撫繼又發兵攻討君言保塞近敵境偵邏日至今發兵速破則謂我邊壘不固未下則謂我戰士無勇使遂克之老幼魚肉帑廩灰燼可卹也又聞已遣樞宻副使富弼宣撫河北龍圖閣學士歐陽修爲都轉運使宜下弼修倍道走城下曉諭歸順不可淹久啟戎人窺覬之心生逆黨變詐之計或叛兵有邀請亦務俛從事定自可裁剸上優納之而鄭公文忠公卒平保州賈公爲參知政事君引嫌請外官遂以監察禦史知棣州事仍不廢言事俄遷殿中侍禦史興利除害州以治參知政事王公堯臣引爲三司戶部判官恩得任子以與其弟禩補郊社齋郎時敵通耗朝廷難奉使者假君朝散大夫守太常少卿充接伴北朝國信使還經趙宴其族人語曰終願復爲平棘人與族人處因以錢二百萬爲貧者營產旣還遣視汴口陛辭上曰卿此行歸當峻任卿而君得疾汴口旣還卒慶曆五年四月六日也年四十有五上聞之嘆息曰趙祐乃止此問誰後者賈公以嗣子滋聞而有司白君遺奏不應錄子上曰與太廟齋郎君平生以建明時事爲己任言多爲民自佐郡爲州至官臺省內外如一嘗疎決刑禁河北鞫獄陜西旣畢皆以其道所見利疚聞凡切於事者六其一慶曆二年星變又春大旱上避殿寅畏敕寺觀爲道塲齋醮事君言邊患未寧民力重困此聖慮所宜先軫者也佛老亦化民趨善然未聞遂以此答天譴也其二河北配糴民粟至二百萬石民蓄谷盡籍加督責戶不聊生君言陳新未續恐谷翔貴轉致流亾民爲邦本不可忽也請俟秋成聴民自入粟其三京東水患令民各塹田畔以走水因其土爲防植木防上君言民田有多寡而塹深闊若一可施之廣不可施之狹請下田欲塹者從民便其四鄆州戶輸幹食鹽錢【君言鹽錢名幹食者】但嵗抄浮戶計丁配之皆里正鄰伍専增損丁數又變輸絹若防費數倍恐京東盡然請悉輸以錢以當預買直官入優民費省其五陜西防鹽較通商時民不爲便君言始攺法盡収客鹽官貿之已盡則必配民輦致或衙前督運多破產又戶無髙下給食歷貧食圭撮官不圭撮貿爲病請通商如舊其六陜西令戶運糧至延州保安軍又不許飛腳賫貨就糴其地君言陜虢以西米鬥錢五百至六百此但輸直以五六谷價臣聞邊入粟甚耗中都錢今解鹽以席計猶四百萬請入粟皆償鹽且稍潤之則逺民紓中都實事多施行君疎財尙義識吳公奎於嘗僚未有名時吳公從制舉爲空室給其資卒大顯韓魏公文潞公亦與防皆器之武功蘇子美以詩豪少所許可與唱和盈笥娶李氏封永寧縣君子滋終漢州錄事參軍二女長適內殿崇班秦某次適宣徳郎王定五孫崇厚崇烈崇徳崇仁崇卞皆進士崇烈嘗舉禮部後以貢士垂釋褐卒崇仁崇卞皆夭錄事君以滏陽葬有河患攺卜下邳之新安未及事而歿故崇厚崇徳刻意能幹其蠱以大觀三年十月甲子舉君及永寧縣君之匶合葬於新安並舉錄事君以祔成其先之志也銘曰

惟天祚宋削平僭亂如舜禹升逮於仁宗休養生息文景致平其同亶時天爲生賢碩大光明庶尹百工亦罔不正可庸可承猗歟禦史崛起平棘有直亮聲士欲愛君愛民爲本本固邦寧尙率爾祖毋壊爾成則後其興

永寧縣君李氏墓志銘

故殿中侍禦史趙君諱祐之夫人李氏鄴大姓如蜀程鄭氏夫人幼孤鞠於其叔父母年十八適禦史君生一子漢州錄事參軍滋也幼莊靚寡笑言禦史亦少孤事母恪夫人不愛奩橐奉姑甘旨日夜勉禦史以學禦史立朝淸白有內助焉累封永寧縣君姑老癕發胸間殆夫人吮癕出血信宿愈禦史年四十有五而歿姑繼歿夫人哀痛垂死其二叔求異籍詐其資二百萬錄事君幼不能平夫人止之曰無以累爾父鄕裏賢之以熙寧某年月日卒二女五孫見禦史誌孫崇厚崇徳自滏陽舉禦史之匶攺窆於下邳之新安以夫人合葬銘曰生富侈躬淑靜嬪髦士勉以正姑曰孝與爲命或分財棄不競洵女子能力行寧爾後微厥慶

進士杜君墓志銘

寛伯姓杜氏諱欽卨濮州鄄城人也杜氏固多賢而寛伯之髙祖某官諱某曾祖某官諱某祖某官諱某皆以文學政事顯於時杜氏始大而今爲宣徳郎詳定官制所撿討官曰純鄕人尢以爲賢而師之者實生寛伯寛伯爲人頎然而長質直且願人以爲稱其家兒也補之十餘嵗時先君爲補之言宣徳君君子也若人乃可事之及補之長爲補之求配以爲莫良杜氏而補之所與奉先君祭祀者實於寛伯爲第二姊寛伯與補之遊七年飲食起居不見其有過也讀書能知其意爲言語皆質直事親竭力不薄於其所厚與兄弟族人處竊竊然愛不能捨也元丰四年五月八日不幸感疾以夭年十九娶閻氏無子卜以十月某日葬於開封府祥符縣某村之原初寛伯疾亟補之入視挽補之衣泣曰恨不與吾姊別補之悲之寛伯孝弟人也銘曰

生而不壽無男子生莫毒斯而寛伯罹之求其所以至此極者不知其爲誰嗚呼已而

進士閻君墓志銘

進士閻君蓋字天錫世鄆州人有諱寶者仕梁爲保義軍節度使後降晉晉以寶同中書門下平章事胡栁之戰晉敗莊宗欲退保臨濮寶獨以謂梁兵窘蹙其情已見持不可卒逐梁軍寶沒封太原王逮周割鄆州之南邑爲濟州治鉅野故鉅野之閻皆寶後中散大夫光祿少卿諱貽慶君曾祖也楚州錄事參軍諱化基祖也宣徳郎致仕諱仲宣考也君生而茂良兒曹有志於學嘗謂揚名於後世以顯父母爲孝隨父官縉雲病其僻絕無與言乃自獻書其親願受業太學不以逺膝下故自防以貽親憂乃孟子所說五不孝終身保不犯也其詞逾千言至論死生窮達有命不敢借勢而欲速嗚呼是誠有志也然觀其詞汲汲若與日月競疊微猶茫然如不及者感慨異甚蓋居太學才一年輿疾而歸卒於家其親念其平生言而痛之其族人見其勤苦而望其有成者惜之而鄕人之知其誠孝宜顯者以不盈而得害咸嘆其不可知也有詩六十二篇率多志士幽隠良玉毀棄騏驥不乘冶容巧舌但悅兒女反掌凋謝之意寂寥可傷也娶趙氏大理評事某之女亦卒評事無子而女得其父產以歸君甚厚宣徳君謝事良窶因得以養有餘則以分族人不私也子一人闓業進士亦愛孝操心慮患欲不墮其先人之志甚恪女一人嫁王應臣亦進士闓卜某年月日將葬君於磁州某縣某鄕之原以君嘗與某遊其求銘寓書五返而益堅某旣知君不得辭銘曰

梗柟豫章可成棟梁拱把而毀傷藜莠蓬蒿實害嘉苗雨露以翹翹曰山虞老農之罪而山虞老農不願其如是豈非命耶

夫人閻氏墓志銘

故大理寺丞充刑部詳覆官晁君諱端本之夫人閻氏濟州鉅野人也考單州司戶參軍贈宣徳郎諱徳基蚤卒妣孝感縣太君張氏寡而材教其女甚修士爭與防故夫人年十九歸晁氏而大理君復蚤世夫人恭儉守義族婣更賙之嘗從其兄今奉議郎致仕仲約官江州因受道家籙逮補之爲尙書郎及守河中也皆迎夫人以居而補之之以太平觀食而居緡也夫人不果來崇寧二年六月甲戌歿享年六十有五生七子皆不育一女嫁故集賢院學士杜公諱純之子承奉郎開又以產夭夫人由是得疾悲啼不捨榻竟以歿且瞑猶綱紀其後事不亂前此杜氏以其外孫君渥従始孩矣隨其柩而號行路傷之而大理君於補之爲叔父補之痛君之無祿也旣以嵗甲子冬十月乙酉葬君魚山矣故夫人之亾十八日七月辛夘克袝於魚山之塋且嘗誓於大理君曰惟嵗時薦享則先人之不肖子補之在乃先人之祀未墜於地則叔父飲食如生今夫人之葬也言猶在我先祖先人尙聞之銘曰

生無以養旣養矣死無以葬旣葬矣抑富貴而多子相去乎此其能幾吁嗟夫人可寧止

右通直郎楊君墓志銘

元祐八年二月戊辰右通直郎新通判河中府事楊君卒於家其孤若狀君行以抵其外兄晁補之而哭曰若不夭我君志義宜承吾祖後光大我家以垂裕我不肖孤而位與年止此若念此痛於心我君嘗言吾所與遊眾而吾甥知吾志然則非外兄誰銘尙慰我不肖孤補之哭曰自我爲兒時従壽光夫人於外氏舅愛我厚導我於學甚恩竊不自少謂舅才業可任重而迄不偶其敢嫌於戚以沒舅美謹按楊氏系出農華陰漢興有喜爲郎騎追項羽初封赤泉侯喜後有寶王莽時不應聘蓋救黃雀山中而夜有童子致白環四云後當出三公如此者寶生震震有令徳亦致三鱣之異震生秉秉生賜賜生彪皆忠孝竟四世爲三公如童子言𨿽其後分裂猶世多大人顯士非他姓比而君諱某字節之世家單州成武自曾祖諱超以上遭五代之亂遁逃不仕祖諱善基始徙濟州任城以學術行義教授其鄕生二子爲郎累贈尙書刑部侍郎而尙書比部郎中贈右朝議大夫諱早君考也幼彊學事親孝慷慨有大志聲聞山東旣冠以經明起家歷畿令州守數決大事疑獄不侮鰥寡不畏彊禦有古循吏風顧喜言兵挽弓至一石平居論議慕班超之爲人近臣亦屢以此言不果試前夫人鄭氏先沒繼夫人向氏封福昌縣太君而君向出也故以其外祖父龍圖閣直學士傅式恩任郊社齋郎生警悟異甚年十六舉進士以髙等薦卽知名尢爲吳申江淵諸生進名士所稱文采贍逸造端立語則破的驚人初調蜜州諸城主簿再舉進士又首薦不第遂盡屏其少所學益治經考古去華而居實矣諸城劇邑令以病不勝事去君承令乏吏少君君爲晦圭角調聏不遽吏稍縦因微得其宿姦狀盡置諸理一邑大駭時淸獻趙公抃方安撫靑州亟言君才於朝又以吏事稱再調開封府襄邑縣尉初教保甲君行法不擾而辦嵗終以其伍見庭下旍旗弓矢甚整坐作甚習神宗喜又嘗有獲盜功應並賞卽擢大理評事諭執政與畿內大邑以觀其能而用它事忤當塗得知眞州六合縣又左遷監荊南府酒轉運使趙鼎提防刑獄事周尹爭薦辟各欲爲己辦事者移監鄂州都作院攺承事郎守朱壽昌數移疾輒以郡政屬君而幕府熟君名亦不以爲嫌也丁福昌憂免喪知廬州愼縣江南俗喜訟而愼多豪右率以財陵其里人而屈之少忤則使其黨毆借或擿其陰事於官無不至君發其尢無良者一人以徇訖其去無復以此至庭者有吏犯賕覺而當法輕君繩之急吏反賄民往誣君以事於戶部君爲不知者而民詞窮自歸君諭以誠釋之巡撿王軫嬖其親卒而禦其下慘眾洶洶欲爲亂軫懼求解其官去君曰我在君無恐卽召軫所嬖懲之而諭安其眾眾不敢動軫用以全父老以謂自皇祐逮元丰四十年才兩令前李處厚後君也再知鄆州陽谷縣政如愼而滋有聲民以小忿夜與奴殺田客獄未竟防君蹔出其人賂吏求去奴絕口因以奴病聞君已知之衛奴甚謹計不得逞卒伏辜有殺其鄰之子者尉視之類刀傷而得斧屍旁不可詰君獨陰使人探其簀得刀而藏之因語囚悉上汝家刀囚數其狀悉而諱簀中者君出刀示之曰此誰物也而不數卽叩頭請死轉運使範鍔每行部至境輒反其斾曰此故愼縣才令必刃有餘地也京東多盜而陽谷接河朔君勸民以衣食之本盜爲衰囹圄屢空吏無所措其手民相與謡曰吾邑有難遇事十今令自爲令一也蓋歷數其能皆聞見所無者吏𨿽初不便君旣束君法人人幸無過久反自慶以謂令保我至此擢通判河中府未行一日防其昆弟族人飲甚歡將休忽坐帷後瞑不語家人就呼之逝矣享年五十一歷官宣義郎宣徳郎右通直郎勲武騎尉服五品娶錢氏丞相文僖公惟演之孫而殿中丞曄之女封樂壽縣君有淑徳善於舅姑宜其家二子若鄕貢進士彊記而文能幹其蠱者也革少卒一女未聘將以某年月日葬於任城縣千秋鄕千秋裏從朝議公之兆也君忠信和裕孝於親生事死葬無愧者敬伯兄猶父而鞠其嫠妹恩爲人風儀修整書畫妍楷談議翛然晉王夷甫衛叔寶之流也至其居官有守遇事剛果所至人受其惠則又人不可及者好書多所觀覽而尢善昜於文喜韓愈嘗道黃州以所爲詩賦贄睂山蘇公公嘆息爲文美之上卽位之初上書言時事大槪欲久監司守令之任考百司課均坊市昜捐牧地租略已施行初補之先君以文詞徳義寛厚愛人有美名州閭人慕學之舅以童稚從先君先君固言舅少成矧補之壯長聞見如是懼不肖述事不能白矧曰敢以其暱私舅詩曰言念君子溫其如玉桃李人且猶蹊其下如舅玉也不繅借以奠諸廟而毀於櫝中是可以爲求者惜銘曰

天固不愛物不然何以鐘其美而與之不爲用以屈物固不自愛不然何以輕吾寶而喪之昜所徇於外爰有至理是不自期繄厥所遭孰知妍媸彼玉而美而未始以爲美珷玞佩爾而玉亦不自謂其如桃李嗚呼舅氏

進士淸河張君墓志銘【並序】

君張氏諱鼎字正之張氏得姓逺周宣王時有張仲春秋時有張老兩人最顯其後杜陵人張湯以法律取漢三公傳子安世至純凡七世侯蓋班固嘗言馮商稱湯與畱侯同祖而司馬遷不言又怪漢興以來侯者百數而未有如富平久者意湯𨿽酷烈以其推賢故有後而余嘗竊以謂畱侯豈特其才智漢無雙而輔漢救民於亾秦虎狼塗炭之中生息二百餘年事成乃翛然推而不居本其處心使世果有辟穀不死之說非妄者如良乃當得之而良死僅傳子不疑卽絕此不可知者及得商所稱然後乃知湯之忮刻𨿽其逹賢恐不足相補而富平之所以久殆良祖以來君子長者之風故迄今𨿽分裂微晦然張姓徧天下亦盛矣而君之先蓋鄆州須城人自五代之亂累世隠居以孝稱逮君曾祖始徙濟州鉅野而諱宗孺者君考也富而好施以壅培其子讀書爲士君用勉礪有立初泰山孫復家居傳經聲聞山東其一時貴人賢士爭師之後仁宗召復居太學而君往執弟子禮因盡得與其門人髙第遊受復春秋尊王說然猶以取科名慰親意爲事而於時翰林鄭公獬滕公甫塲屋聲借甚亦與君厚乃以詩賦舉進士不中第治其業益勤防其父病就養者累年因嘆曰士遇合有命若可以力挽取非命也遂不復措意尋遭父喪茹蔬摧瘠自是益外名譽略威儀鄕人之賢不肖善惡皆與之齒窮閻寒家慶弔必在𨿽塗潦不乘曰無以見裏之老人家故饒於財而奉養薄不以饒故欲可侈而昜其所聞於儒者也至賙人之急則竭其力恐不逮故食客常滿堂嘗買田三百畮以待宗黨之貧無防者使葬且養焉嵗凶出粟數百斛食流殍所活以千計爲人寛厚坦夷喜讀書樂善而好信鄕人有爭者至就平曲直勸譬而去無不滿意此其身旣不偶而退行之家一二之大槪也母房氏有淑行老疾危甚君夜禱於庭卽夢得期三年後如期亾人以爲孝誠所感云娶許氏繼孫氏皆善其內事子一人仲原嘗以進士舉禮部講肄有聞工爲詩溫恭樂義致客之多如其先人五女嫁房經薄演髙修房之才程獻夫皆同郡良士而經以明經獻夫以進士俱嘗預計偕諸孫男女八人男紳詢績綱紹女長適進士翟光弼餘二幼以元祐六年六月甲辰卒年六十有八初君考以上皆葬鉅野之比干村而地多水君疾且革語仲原曰欲爲先人攺卜今不能以爲恨汝無忘吾志則是吾不沒也仲原泣曰諾旣而卜任城縣之諫議鄕呂村吉乃遷其先柩及君與兩夫人之喪祔焉實元符二年九月某日也仲原與余兒曹俱學相好求銘昔馬少遊常哀其兄援慷慨有大志以謂士生一世取衣食裁足乘下澤車禦欵段馬使鄕裏稱善人斯可矣致求盈餘且自苦爾而援後遭光武立功萬里之外光於竹帛亦可以無憾而當其臥浪泊時至念少防平生語若不可得方餘年少意援老憊志昜不然何媿於少遊者後余宦學四方無所成就旣未有援毫髮可以厭足加齒未若援老也而已非元龍上牀之意從許君問捨之事不自知與前日之慮昜然後益知少遊逹識果足以愧援而君亦優遊耆艾無慕於世當昜一爻不出戶庭無咎者以是銘君其誰曰不然銘曰

士生委質功業林匪學問意皆侈心使成烜赫固莫任況事與志常嶇嵚尾閭其損得蹄涔一羽之徇捐千金少猶穎脫中悔侵念平生語安可尋但自惡影忘息陰有良裏士裂冠襟不與一世驅駸駸髙明之室有物臨取裁足爾吾良箴缾轠於瓽惟久淫澹泊可守寧適今畏名勿取神所歆後枝葉茂由根深

單父主簿單君墓志銘

君諱拯字濟甫淮陽下邳人家故饒於財而祖翼考琇以樂誼好施聞琇生四子皆爲士而君結髮遊學嶄然兄弟間彊有力知恥爲文辭敏麗太學諸生交譽之嘗四舉禮部不中同時流輩或蚤得科名通顯獨潦倒庠校而志不屈年五十始中進士第調登州文登萊州膠水二主簿困窮久閱義理多知道以愛人爲本教民次之故所居官輒欲行其志嘗攝令文登民有怒其子屏諸戶外者旦視碎首而死其家疑鄰父執之鄰父不能自明且具獄矣君疑不情夜就訊方泣稱寃遽破械出之捕得其殺者一邑歡駭然君未始以爲功也沈於銓選者二十年晚復調單州單父縣主簿未至以疾卒大觀二年某月甲子也享年七十娶同裏莊氏男許學問有立女二人適進士聶綸郭辟之以卒之年四月甲子葬於下邳縣某鄕之原君爲人豈弟尙气遇事便發不藏宿怨怒故迕物而物不忌或戒以昜言近悔自以義當出此不化也其家數世不異籍無親疎若一淮陽守龍圖閣學士趙公卨欲上諸朝旌表之君辭曰此在民爲難於士爲常不敢以是徼名旣仕不遇欲投紱去卽所居爲東齋呻吟論說其間悠然自得國子祭酒顏公復爲文以記之初某未冠遊下邳君亦未壯平居學問相好也得罪家居一日君過門歡然道故意加篤夜逾半忽索馬去挽畱之不可無幾何而聞其卒悲夫君尢與里人隴幹令聶循矩善聶良士自言嘗從君學乃狀其行來聶謂君單姓官單州單父爲以歿與栁子厚死栁州事符𨿽戲論亦異矣銘曰

士生欲其志之成也家人欲其仕之榮也交遊欲其義之行也志𨿽捲然亦成仕𨿽屈然亦榮義𨿽不試然亦行所得在此所失在彼在此而得展余喜在彼而失匪余恥嗚呼賢矣

雞肋集卷六十八

欽定四庫全書

雞肋集卷六十九目錄

釋氏贊疏

觀世音菩薩摩訶薩像贊

豬齒臼化佛贊並序

陳氏繡觀音舍利贊

畫入定僧贊

佛鑑大師語錄序

跋戒公疏後

答揩老別紙

無名庵銘【爲居士劉範作】

脫黏庵銘【爲陳元老作】

夢齋銘【爲曇秀師作】

東臯子宴坐內誦文

雞肋集卷六十九目錄

欽定四庫全書

雞肋集卷六十九

宋晁補之撰

釋氏贊疏

觀世音菩薩摩訶薩像贊

阿防婆婁吉底輸我觀世音本名號菩薩昔自禮佛足憶念無數恆沙時有佛出號觀世音教我從聞思修入無有一機非耳悟是故名爲觀世音菩薩乘彼佛威神與彼佛慧正齊等從聞入流初亾所所入旣寂相不生聞所聞盡覺亦無忽然超越世出世獲大圓明二殊勝三十二應度眾生我一名號與眾多恆沙諸佛等無異一首三首至百首八萬四千爍迦羅二臂四臂目亦然惟無心能通一切說一一咒一字義其音徧滿十方空悉知罪性無從來是故名爲施無畏諸大菩薩阿羅漢亦各自說初悟門文殊師利普宣揚贊觀世音爲第一旋機反聞聞自性是佛一路涅槃門方便堪以教阿難是故我今頭面禮弟子補之歷千劫循聲流轉得飄零人天鬼獄無不攖乃今日逢甚深法種微善根如芥許因緣防遇聞此言然我不斷三業根云何得取無學證涕淚悲泣作是語大悲灌頂開我頑我亦常得二殊祥一耳所聞一夢覩我今日復爲眾說稽首菩薩在世間有海傍士族姓賀三世妙繢莊嚴相一貧女髽提魚笱晨朝過戶言善哉汝善畫此觀世音見觀世音能識不若士不悅因誶語汝安能識觀世音髽女忽化白衣僊彼魚笱成百花筥然稱嘆欲作禮菩薩與女恍皆亾此但衣食爲善緣而已獲是感應力於今十方普供養稽首賀氏觀世音又復我昔居河壖有大比邱號覺海我從覺海求見性教我自問還自譍我緣宿障未能證於覺海言不悟入系心成勞勞發瞖悲魔入腑悲作狂夢觀世音奇特容而左手端起猛焰於猛焰中有佛首滿月嚴淨而憂嚬我時覺已自思惟將菩薩慈加護我無明毒火燒佛性無嚬佛性佛無嚬爾時便得心淸涼悲狂頓消諸惱息未成念佛三昧果而已獲是境界祥於今我在行住間稽首菩薩不思議我今爲眾說是事聴者同我增善根亦復隨順文殊言贊聞思修爲第一令汝離苦得解脫是經所說非我言未信與信皆信持無子能背父母者弟子補之夙供養與具信士弟子諶從佛方便作此緣或以文字或財施妙甘棠林它山質以佛力故成旃檀刻此無相慈威容觸光遇影成休復願補之諶先父母乘此願力勝因緣在天修羅人非人乃至一切受生處常聞菩薩救苦誓如海潮音震三千此音歷耳報無邊於眠睡中而大覺願補之諶先父母乘此願力勝因緣過去未來及現前所作諸因對復苦譬蠶作繭龜藏六不知懺悔無脫時聞無畏施自了知如劫波巾六結解願補之諶先父母亦復隨順文殊言從觀世音耳門修決定入此三摩地願我此一報身盡亦得乘是勝因緣生菩薩處爲眾生復得見我先父母以身力命報父母如虛空盡無有時斷身口意不善根如維摩詰眞懺悔汰除砂質求佳饌心淸淨故佛現前如缾撲落水散時十方一切俱消殞普願幽顯諸大眾信與未信同一音窮娑婆界稱南無如菩薩音震天地

豬齒臼化佛贊【並序】

豬齒臼化佛者崇寧二年三月一日衛州獲嘉縣民職氏殺豬祭神而民劉氏獵犬得其棄首骨銜之狺狺四日不食民使其子析之其左牡齒臼中得肉如拇色酣酣由醉玉諦視之如來像也髻有珠如粟瞑目跏趺瞳子隠然莊嚴畢具觀者萬人補之從弟新鄕令載之目覩其事記於石以示補之補之聳然曰佛菩薩誓救苦眾生菩薩至不愛頭目髓腦度人畜鬼出無量苦而具縛凡夫以利養故殺害不已俱入劇苦大火坑中號呼恐怖過又不攺佛菩薩動於威神爲警此輩因懼生信令諸闡提隳彌戾車於沸鑊湯蓮花湧出是佛菩薩心欲此事流布十方諸惡眾生有芥子許過去善根皆大恐怖戒悔殺害普作回向諸佛現前不覺心喜身躍復作是言従不可說劫民有齒牙知相食故無日不殺由大地艸萬死萬生而佛哀湣故動於希奇如優鉢曇花時一現耳夫以不可說劫無日不殺萬死萬生之中而佛之威神才得一現而乃獨動於職氏之豬與劉氏之犬現已應傳而若覩若不覩若信若不信至千萬人夫於千萬人中而我兄弟兩人者又獨得而記且贊之則凡職氏與所祭若神所使若屠所殺若豬與劉氏所銜若犬所析若子與記者吾弟贊者補之於過去世是一段事本末輕重皆有因緣惟有佛眼悉知悉見次第顯出終始圓成令四天下與未來世因此希奇與此文字辯意不殺決定自知如利寶刀斷多羅木意已斷故業不復萌無始怨仇俱爲眷屬由是增長深般若因一切諸佛之所護念豈不勝哉豈不大哉三年七月二十七日初夜援筆爲贊頃刻而成若佛力助文不加防云吾觀鳥獸

諸食肉形

鉤吻鋸牙慘劇羅剎

如是一類

是彊非彊業力所驅

啖彼養已

是遭食者死已能生

反誅其償

如汝啖我版築上下

無有盡時

此業甚深佛所不度

牛馬艸食

口方齒平業淺昜超

無對復苦

人非牛馬齊貝瓠犀

食穀果蔬

形善應爾云何不若

牛馬異生

無凶吻牙而作鋒刃

鷹虎受報

形凶則然人形佛形

而慘鷹虎故死受報

甚於馬牛

我誦此言

普勸橫目血入牙故

殺生不休

至人無心同仁一視

視人如我

視豬如人人自不知

是豬何等或其前世

諸眷屬因

云何無明

日殺眷屬刺心取血

血大壑流

揚湯燖毛毛須彌聚

死者不捨

萬豬常隨汝莫鼓刀

謂豬賤畜

是熱血裏有丈六身南無佛陀南無僧佉

我不敢殺

諸佛現前

一切眾生若飛若走若潛若穴

小大妍媸

其血肉中

各具一佛

云何見佛而欲鼔刀

汝欲殺豬

應作是念賓國主

殺尊者時未及捨刀

臂已墯落

白乳湧出

六種震驚亦如此豬

腦破佛出

佛不在外佛不在中

佛不在空佛不在色

是豬不死

彼佛儼然

世分別心自說人貴

謂羊豕業本以供人

彼以業來

我何故受

受則羊豕業歸我身往有大豬

生不啖穢

食薄荷艸

度羣業豬菩薩威神

示入異類

汝自肉眼

何由識豬藏汝之刀

莫加豬首

驚齒臼內跏趺坐人

稽首世尊在我齒臼

我不敢慢

無豬無人

惟願現前諸見聞者

如菩薩誓念念勿疑

以此勝因普薦三世

父母師長

若冤若親

化柔軟心

去毒害意捨熱血汁

獲甘露漿

苦海悉幹同一安隠

陳氏繡觀世舍利贊

信爲道元功徳母

大方廣佛華嚴義

由堅固信生萬法

維舍利子名堅固

心無心中植此信

如地捨種雨卽生

地猶有形種有差

姜不爲芋芋不薤

然以此兩一味故

無種種性一味生

況此無生法無差

從無盡藏來無自

或求不得不求得

得與不得不自知

是名不壞金剛幢

佛與眾生具此勝

我今稽首先贊佛

佛神耀力以無心

黙良久頃按指時

海印生光地金色

是光與色爲實幻

謂實非有幻非無

以佛神力光色呈

是光色從佛心出

我今神力與佛等

如鼔不擊終不鳴

眾生身具一觀音

各現其身而說法

觀音常不離汝眼

而汝眼不見觀音

旃檀繡畫與紫金

無是觀音無非者

誰能信此不二義

當執緘縷如虛空

是堅固作海無邊

舍利生如海泡湧

非觀音力非爾力

如旱气透雨自滂

或說菩薩妙吉祥

欲信眾生未信者

惟眾生以未信故

舍利從此不復生

闡提魁膾酒血林

是堅固子血中滿

投刀捨業拭面目

如熱病汗濈濈生

或說闡提身所無

是波旬說非佛說

我觀陳氏此殊勝

非出家女和合僧

一念圓成三業空

十方菩薩爲巳伴

雲中金毛希有事

佛說作解受羣邪

常樂我淨亦佛言

決定義中無決定

我今頂禮菩薩足

善護念此陳氏慈

爲眾生作佛因緣

一浮囊濟大海水

畫入定僧贊

開眼見明

名爲見外

閉眼見暗

名爲見內

此二俱離

無諍三昧

彼上人者

難於酬對

佛鑑大師語錄序

佛以無心通逹一切法而以一音演說之故法法皆心說說皆法半字滿字有離有解有假名字而無一物四句百句千萬億句乃至不可說防由他句其字有盡而義無窮始自四十二章西來而佛書徧中國能言之類無以復加如經所說山河大地皆是菩提瞪發勞相譬菩提心爲一大鏡而山河大地一切眾生艸木根牙之類皆淸淨本然中所現物故隨取隨用而其取其用皆不外吾鏡中則其能以無心通達而一音演說字有盡而義無窮能言之類無以加豈不以此哉然佛以無言言故如刀畫水如空中鳥迹過不可尋而昧者欲求畫於水求迹於空故觀一藏教如大海普雨而欲以淺智悉數其滴至不可得則生迷悶於千萬億句計常計斷見中見邊如步屈虫腳移後躡前終不得捨而曾不知反滴爲海則千萬億句畫亡而迹失有大智人菩提達摩具佛知見憫此震旦爲敎所縛而來解之最初一語廓然無聖有求心了不可得者卽以付之故面壁不立文字而一藏教咸露無餘佛音人音鳥音獸音一切風水百物之音是音皆說是說皆義乃至墻牖棟柱無說亦說隨其根性使各悟入如是解脫無量之眾譬五百比邱各有悟門言人人殊而佛告舍利弗以彼皆正說無揀擇也粵有佛國禪師白公天衣懷公之裔孫法云秀公之嫡子提祖師印爲一切雄而佛鑑大師惟仲又佛國之嫡子始從佛國悟庭柏義卽師子吼盡眼色界隨類拈出物物皆金而佛國故不作如是言佛鑑亦不作如是解也或舉庭柏義問者則曰莫謗我師然靑靑滿前用亦不盡旣住金山龍遊道塲皇帝數遣使降香學者雲集震於江南防補之至金山師傾蓋欣然語以家弟無極宰說之宗旨夙契嘗赴初請桃園鼔山亦以補之於道有少分因出門人所集語錄求爲序引補之聞之防佛一時取恆河岸一葉告諸比邱我所覺了一切諸法如大地艸木爲眾生說者如手中葉佛以爲葉葉皆舉累劫不盡故舉一葉使自趣入而縛於教者始葉葉而求之非祖師具佛知見則安能不立一指而盡佛之蘊無有餘哉知此則如來祖師無異禪也故因佛鑑語錄而伸之

跋戒公疏後

元祐七年翰林東坡先生守揚七月石塔禪師將還山其徒詣府請畱公書其狀後與之曰傳語長老三十日奉謁議去住卽以其日從僚屬過師出疏袖間師去而復畱初師欲去甚確眾以爲非東坡故不畱也師畱而公去室中塵凝師坐宴然如公未去時也補之不學道不足以知師得道之淺深而徒識其貌淵然而靖不可澄撓忘其初不爲東坡而去亦忘其終爲東坡而畱也姑畱而已矣後九十八日晁補之記

答楷老別紙

弟子補之黒業鈍根歷劫飄零可憐憫者竊不自意以何因緣年二十許時卽知歸依正法更不生疑而業力牽纒投身世网飲酒食肉作眾不善晚𨿽懺悔未有脫期曾禮圓通覺海二士嘗防接引自不承當今年五十七發白气衰歸仗無所仰聞和尙徳名心生歡喜恐是宿緣曾獲親近故昨覩了了庵頌不覺便伸偈贊熱鐡入水作種種聲亦不自由非敢發露見解求大善知識剖判也伏防寄賜答偈茫然自失如大空中無安腳處旣而內省若朽木不可雕和尙豈肯開甘露門也惟願慈悲更加誘誨令浮海盲遇木得歇幸甚幸甚補之稽首

無名庵銘【爲居士劉範作】

無空名空在大覺中如海一漚無生滅同大千居空漚體億一是中無庵名庵非實無庵何銘況庵中主曰我不知芭蕉自諭有來畸人亦不自知敲門試喚睡裏揚睂

脫黏庵銘【爲陳元老作】

鴉鳴不鳴問庵中人是聞不聞聞不聞生不聞聞滅黏不可脫無黏何脫離生滅本十方消隕

夢齋銘【爲曇秀師作】

夢中頭落以手捉覺知夢已黙自笑我今無生妄爲有如鬼詬口是非我是鹿非鹿何時了請循其本二俱滅我今何爲復夢語門闗墮地忽驚覺

東臯子宴坐內誦文

平居宴坐閉目収慮恆作是語汝身今者非男非女非孫非祖無古無今無來無去淸淨本然妄生國土被塵染識根乃結聚久不可洗如衣受漬妄有形骸妄有名字是張是李是男是女汝旣非此此亦非汝譬如蠔相被石黏住認石爲我千劫受苦是義不然吾有一諭譬吾如空被丁釘去住是空非物釘無著處便得脫然離我我所正恁麼時揩眼看取一念相應是湼槃路

雞肋集卷六十九

欽定四庫全書

雞肋集卷七十目錄

釋氏贊疏

勸緣造大藏經疏

請則和尙說圓覺經疏

請則和尙說金剛經疏

龍泉寺修五百阿羅漢洞募緣疏

齊州齋僧祈晴疏

甥杜氏小五娘披剃疏詞【並序】

鵞湖長老開堂疏

請崇寧長老疏

請普照長老疏

題大寶篋經後

雞肋集卷七十目錄

欽定四庫全書

雞肋集卷七十

宋晁補之撰釋氏贊疏

勸緣造大藏經疏

伏以諸佛出世本緣說法利生眾生鈍根不能見性成佛所以托胎卵濕化爲正命認地水火風爲自身將盲引盲從苦入苦大可厭患況無出期故如來警之以雷震法音示之以天然覺路設有七寶布施滿恆河沙不如四句受持等虛空量而此小邑其中萬家𨿽建梵宮猶虛龍藏醍醐上味至死不嘗摩尼寶珠曠劫常棄豈不共生慙愧同作因緣今聞上國伽藍適有古教緗帙題緘萬卷價直千緡欲置六師殿堂不妨八部衛守普願聞見咸發慈悲大事圓成諸方慶贊若僧若俗得誦得持十地一乘性陸蓮而不染三塗八難罪湯雪以無餘或素或緇曰男曰女不以多寡便爲重輕惟能運喜捨心則必獲法施福恭惟大覺証之謹疏

請則和尙說圓覺經疏

伏以修多羅教者如來本起因地正受住持大湼槃門妙莊嚴路十二部經諸決定義十二菩薩所修行因流出無量一切吉祥眞如超過恆沙十方文字譬諭若廣說說者千劫不盡若無說說者一句不煩然而末世勤勞益逺正法眾生眼目必有導師和尙徳性純明道鋒孤迅具三次第爲一總持固嘗振錫遊方爲證此事拈香說悟已契古人於我此邦夙植善本願興慈閔普爲宣揚夫性覺圓通初無此觀彼觀因地漸次故有齊修單修欲令見聞不生差別幸對人天之眾尙無金玉其音

請則和尙說金剛經疏

六百卷義總般若以題籖四大部中以金剛爲教髓如是住如是降伏法固已傳若以色若以音聲佛不可見所以徳山受具而精究曹谿采薪而聳聞蓋達心則四句無餘故上根以一門超出和尙離我我所得機故知筏諭本空然欲濟者盈於涯涘夢觀不實而臥鼾者喧於牀帷況此小邦魔彊法弱賴覩若士雲開日明庶幾興行從此紹續昔逹磨見梁武帝則不立文字而天女告舍利弗以無離語言師今對經所說何法我不取相亦無是經願諸見聞同一解脫如病得汗如鳥出籠

龍泉寺修五百阿羅漢洞募緣疏

伏以瞬靑蓮目付法藏以黙傳結白疊巾指心源而直授爰有迦葉首悟慶喜先聞夙習大乘已超無學假修小果欲接下根故十二大菩薩之所總持與五百阿羅漢之所證入波不離水水卽是波此皆爲一因緣酥乳流出𨿽復說三次第羊鹿亦無知性空則法空如我說爲佛說諸祕文之略出眾聖號之具存肅恭僧儀炟赫靈迹或經行四世界或宴坐一嵌巖受請天宮應供海殿擲錫飛去投杯渡來龍虎伏馴仙鬼陪隸少別萬里蹔休千年亦有混迹和光入防化俗遊戲自在變化無常近者淮泗塔中袖藏逺施天臺橋上茗結餘花不違本心示常住世覿面不識有緣則逢永吉是用運廣大心募淸信侶建長檐及深廡閟異相與奇容平地起山凡境成聖大千無有盡我願不可窮亦使見聞同生歡喜贊佛一偈施佛一錢在經有云獲福無量

齊州齋僧祈晴疏

伏以佛等慈誓𨿽蚊蟻以不傷民業報身於衣食而常歉幸嘉苗之極望乃霖雨以涉旬非民獨招系吏不徳是用潔誠念咎歸命求哀不違本心來受此供敇天龍之休燕賜田畮之收成仰冀威神必垂拯防

甥杜氏小五娘披剃疏詞【並序】

濮陽女子杜氏小五娘【法名】故朝散郎集賢殿修撰提舉西京崇福宮故眞寧縣君閻氏今安平縣君晁氏之孫今宣義郎知潁昌府陽翟縣丞故晁氏八姐今晁氏二十一姐之女年十八嵗其家議以從人矣念其前母以產歿已當爲婦而悲忽自截髮如頭陁儀颒粉澤屏葷見請於親冀他日爲比邱尼以報生身之恩學出世之法其尊屬防然傷而聴之其壻氏悵然恨而捨之自嵗丙子至嵗戊子十有二年其志益堅行益熟而朝請郎監西京中嶽廟晁補之之妻永嘉縣君杜氏修撰公之女而宣義君之姊也憐其侄之意以錢一百三十千輸諸官得祠部度牒施之命以善月日享佛飯僧落髮受具又以告補之曰子爲作文贊其事成此女子願且普慶懴使杜晁兩宗往者居者向佛菩提獲大饒益其詞曰

伏聞山河大地尙因瞪發而生血肉幻身豈是金剛之法爲泡爲沫爲無量腥臊聚爲苦爲惱爲百一疾病纒爲火宅已燒爲邱井將墜晝作猖狂而不暇夜夢怵惕而自驚無常大鬼之所驅有情更生而何往所疑厭患出離而反欣喜控搏乃淸淨童女杜氏小五娘【法名】賢公之孫信士之子初聴結褵之議便盟落髮之誠至於視姑姊妹之行譬若觀雀蚊防之過蓋戒定宿修於前世故因緣適防於此生親杜姓中咸從本起之願姑晁氏配爲營披剃之資解紒著盤諸天八部而皆嘆登壇受具大覺六師而現前當有無舌瘖啞人教汝讀經生盲擿埴人指汝見性滋長聖種斷除愛根用以加持晁杜兩族俱乘勝因回向幽明二途永脫苦趣及此防中盡未來際助緣隨喜男子女人證明此比邱尼令得不退轉同悟無生忍曩謨佛陁耶

鵞湖長老開堂疏

蓋聞大空非界認華自是迷人陽焰無波守魚眞成癡鶴徒以無始妄業有爲幻因說寂說常別名別相室羅筏河見佛影正似夢中毗捨俱家入聖胞未知來處有病必求藥到岸不須船佛性在阿防邊兩頭雙動般若以何爲體大笑一塲談此者多達此者寡又恁麼去也當如何接之曾經黃蘗三頓來直得困徹便是曹溪一滴水更不疑他固知戴頭覓頭就屋添屋也要春來冰解日出煙消況鵞湖山水之名藍馬祖子孫之遺範𨿽復骨藏十世未妨名播九州法席比虛緇徒猶盛必得如龍如虎乃堪度馬度驢伏惟某和尙悟祖祖心提方方印黙時淵妙體用推向一坑語則雷驚縱橫流出千偈彼緣已熟此正是時捲舒皆欲爲人去住亦豈由我今者不動一莖艸不逺千里塗直須救取貓兒也莫輸卻山子慈悲肯顧歡喜普同

請崇寧長老疏

蓋聞大圓頓教不以世求妙淨明心不緣他悟旣眾生本來成佛則祖師何以爲人皆由流轉塵勞多生認賊所以顚倒迷悶終日怖頭有大智人緣在震旦面壁無語不妨滿谷淸風隻履西歸依舊一天明月𨿽它方之已熟眷此土之未敷今皇帝陛下紹述聖猷嗣隆法寶合百工歸美之意建萬壽崇寧之名妙喜擎來化城跳出是用騰封章而有請屈道徳之肯臨恭惟和尙受祖祖心提方方印等慈不擇貧富任運無有東西視不見聴不聞在三藏鼻孔上立遇者死當者壞從徳嶠棒頭出來願垂悲憐副此翹竚不用變生作熟自然識路知家以不盡燈度無量眾葛藤具斷阿誰曾縛汝來皮髓兼忘防个是不精底上資睿算永洽純熙旁沐民生普離菑咎不勝懇倒之至

請普照長老疏

大圓頓教不以世求妙靜明心不緣他悟旣眾生本自成佛則祖師何以爲人但救沈流聊加警防面壁無語不妨滿谷淸風隻履西歸依舊一天明月自玆而降得度者多況普光淮上之靜居大聖唐來之顯化久虛法席蓋俟名流齊公長老上人授祖祖心提方方印黙時淵妙體用推向一坑語則雷驚縦橫流出千偈今者諸方咸說四眾同音不逺千里途不動一莖艸剎卽至燕坐宛然光弼得子儀之軍何煩申令韓信奪成安之壁也要作家阿誰曾縛汝來个是不精底空劫前三世無佛時一言如是接人方名傳法

題大寶篋經後

眞覺大師志添傳其逺祖百花巖主之道受持大般若波羅宻多安忍精進靜慮之戒誦百千旋陁羅尼降伏諸魔拯拔眾患有大名稱於四方補之戊辰嵗拜大師於京師已防教誘丁丑嵗遭太夫人楊氏喪於丹陽哭詣金山修水陸供大師忽於眾中念舊拊孤惻然慈閔後數日入船臨柩宣祕宻音如出金石宴坐収足忽起唱言汝母無苦我佛如來有大寶篋陁羅尼能爲一切眾生在生死者開大黑暗滅罪增福作金剛幢獲不壞報若頂若佩若安捨宅若冢墓中所在之處則爲有佛乃授此經補之奉行如大師教戊寅嵗遇妹之壻陳琦於金鄕琦不知補之嘗受此經也蹙頞而言我聞人言大寶篋經昔在朽塔諸佛涕泣所共宣賜願以薦先行求積年了不可得補之驚愜出經帽中爲琦贊說再拜授琦琦卽書寫命工刋印普勸人子亾失父母如我苦者恭敬供養頂佩藏置安像腹中仗眞正力爲升濟資四月六日晁補之記

雞肋集卷七十

