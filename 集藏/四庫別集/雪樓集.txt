

欽定四庫全書

集部五

雪樓集目錄

別集類四【元】

卷一

玉堂類槁一

制詔

諭

冊文

祭文

齋意

靑詞

祝文

卷二

玉堂類槁二

制詞

卷三

玉堂類槁三

制詞

卷四

玉堂類槁四

制詞

表

牋

致語

卷五

玉堂類槁五

敕賜碑

卷六

玉堂類槁六

敕賜碑

卷七

玉堂類槁七

敇賜碑

卷八

玉堂類槁八

敕賜碑

卷九

玉堂類槁九

敕賜碑記

應制詩贊

卷十

奏議存槁

卷十一

記

卷十二

記

卷十三

記

卷十四

序

引

卷十五

序

引

卷十六

碑銘

卷十七

碑銘

卷十八

碑銘

卷十九

碑銘

卷二十

碑銘

卷二十一

碑銘

卷二十二

碑銘

卷二十三

銘

箴

贊

說

祭文

祝文

書

啟

卷二十四

題跋

卷二十五

題跋

雜著

卷二十六

詩

卷二十七

詩

卷二十八

詩

卷二十九

詩

卷三十

詩

樂府

臣等謹案雪樓集三十卷元程鉅夫樓鉅夫初名文海以字行建昌人雪樓者郢州有白雪樓鉅夫嘗以名其寓故世卽以是稱之鉅夫少與吳澄同學宋末從季父飛卿入元遂畱宿衛世祖奇其才攺授應奉翰林文字累官翰林學士承防追封楚國公諡文憲事迹具元史本傳鉅夫宏才博學被遇四朝忠亮鯁直爲時名臣虞集嘗稱宋季士習卑陋以時文相尙病其陳腐則以奇險相髙江西尢甚鉅夫始以平易正大之學振文風作士气元代古文之盛實自鉅夫創之蘇天爵元文類亦錄鉅夫古文十餘篇大抵皆制誥碑版紀功銘徳之作而不及其詩蓋生平所注力者在此其順宗諡冊諸篇元史亦有取焉誠以廟堂制作溫厚典雅有合於訓誥遺風足爲歐陽修王安石等嗣音固非南宋以來雕鏤藻繢者所可及也鉅夫所撰如玉堂類稿奏議存稿及詩文集雜著本各自爲部其子大本合輯爲四十五卷門人掲傒斯校正之此本並作三十卷乃至正癸夘其曽孫溍所重編刋校未竟至明洪武甲戌詔取其書入祕閣越明年始刋成之云乾隆四十五年五月恭校上

總纂官臣紀昀臣陸錫熊臣孫士毅

總校官【臣】陸費墀

雪樓集原序

聲音與政通文章與時髙下原其始則理與气合道與時合要其歸則亦泯然而無間三代而上醇乎醇者也漢猶近古其文則雄偉渾厚由其气質未漓故其發爲聲音者似之魏晉以降剝剖分裂作者厖乎不醇豈風气乖而習弗善與至唐韓栁氏出起獘扶弱剗垢易新遂爲後世作者之宗匠宋盛於前而靡於後金則無以議爲也我國家以泰初混龎之气開辟宇宙世祖皇帝合南北爲一家於斯之時人物之生辟猶春陽始達生意奮發甲者畢坼勾者畢出挺英揚防駢榮競秀條逹暢茂滋息雨露而收其實者也公生於宋淳祐巳酉當我憲宗嗣服前之二歲至至元丙子江南始平遂以侍子入見尋命入翰林年方壯也自始識學至於有立其所以儲精畜思藏器待時郁而未施者固天所以遺聖明之世膺作興之運以恢宏大業黼黻太平者也公之文悉本於仁義輔之以六經陳之爲軌範措之爲事業滔滔汨汨如有源之水流而不窮曲折變化合自然之度愈出愈偉誠可謂一代之作者矣初世皇之在潛邸也已喜儒士凡天下之鴻才碩徳靡不延訪招致左右爰曁卽位乃考文章明制度興禮制樂爲天下法一時名士彚徵並進文采炳蔚度越前代如王文康公鶚王文忠公磐李文正公冶太常徐公世隆內翰圖克坦公履之儔多前金遺逸皆爲我用惟公南來際遇隆渥逮事四朝四十餘年𨿽出入顯要而居侍從之列者有半仕履之久一人而已故其謨謀獻納輸忠盡職一寓之文古所謂立徳立言而不朽者公其有馬今其存者內外制詞及諸雜文若干篇詩若干首樂府若干首摠四十五卷仲子大本之所錄也嗚呼盛哉公諱文海字鉅夫後避武宗禦名以字行雪樓其號云至正十有四年歳在甲午四月生明前一日後學李好文謹序

欽定四庫全書

雪樓集卷一

元程文海撰玉堂類槁

制詔

諭冊文

命中書省從新整治制

朕自卽位以來累降詔防圖治惟勤績效未著蓋司民政者撫字乖方居風憲者彈劾失當不能副朕愛卹元元之意今命右丞相達爾罕左丞相阿固臺中書省官從新整治其布告天下凡在官守自今以始洗心易慮各盡乃職貪污敗政者責罰黜降亷勤公正治有成效者特加陞擢期於政化流行黎民安業共享和平之治合行事理條列於後

命左右相詔【至大元年七月】

中書政本也軍國之務大小由之朕自卽位以來厲精求治爰立輔相以總中書而期年於玆大效未著豈選用之不當歟何萬幾之猶紊而羣生之寡遂也今特命左丞相塔斯布哈爲中書右丞相太保奇塔特布濟克爲中書左丞相統百官平庶政便者舉行獘者革去一新綜理諸內外合行大小事務並聽中書省區處聞奏違越者論罪於戱設官分職愼毋紊於條綱持盈守成務先安於黎庶

皇慶攺元詔【至大四年九月】

朕賴天地祖宗之靈纂承聖緒永惟治古之隆羣生咸遂國以乂寧朕夙興夜寐不敢怠遑任賢使能興滯補敝庶其臻玆斂時五福用敷錫厥庻民朕之志也逾年攺元厥有彞典其以至大五年爲皇慶元年

延祐攺元詔【正月丁未】

惟天惟祖宗眷佑有國朕自卽位於今四年比者陰陽失和星芒示儆豈朕躬修徳之未至歟抑官吏之未選而政令之或乖歟思以回天心召和气側身修行實切余衷庸勅攸司各共廼職爰布惟新之令誕敷濟眾之仁可攺皇慶三年爲延祐元年於戱以實應天爰聿新於庶政用孚有眾同保合於太和

諭立魯齋書院

諭陜西行省行臺大小諸衙門官吏人等中書省奏禦史臺言故中書左丞許衡首明理學尊爲儒師世祖皇帝在潛邸嘗以禮徴至六盤山提舉陜右學校文風大行西臺侍禦史趙世延請依他郡先賢過化之地爲立書院前齊哩克琨總管王某獻地宅以成之延請前國子司業某同主領教生徒乞降防撥田養士將王某量加旌勸準奏可賜額曰魯齋書院仰所在官司量撥系官田土入學奉朔望春秋之祀修繕祠宇廩餼師生務在作養人材講習道義以備擢用從本路正官主領惇勸行省行臺常加勉勵其王某令有司別加旌表仍禁治過往使臣官員人等毋得在內停止防瀆飲宴聚理詞訟造作工役應贍學產業書院公事毋得諸人侵擾彼或恃此爲過作非寧不知懼

順宗皇帝上尊諡冊文

臣聞顯親所以爲子追逺所以厚民矧必百世祀而位弗隆爲天子父而養弗逮流光積慶爰集眇躬亦旣踐阼而纘先猷是宜稱秩而躋廟祏以循彞典以逹純誠欽惟皇考皇帝淵穆有容神明莫測文孫文子鐘至愛於兩宮宜君宜王膺具瞻於四海當璧之祥未卜棄屣之迹已遙興言欲報之恩昊天罔極對越有成之命夙夜惟寅昭哉徳之升聖矣生知之異衍莫衍於昌後嗣而有天下孝莫孝於配前烈而茂本支念玆繼體之初實切終身之慕謹遣攝太尉某奉冊寶上尊諡曰昭聖衍孝皇帝廟號順宗伏惟明明降監序於祖宗攸躋攸寧永錫祚謹言

皇后玉冊文【皇慶二年二月】

皇帝若曰朕荷天地祖宗之佑皇太后之訓嗣大歷服思底於治必樹元配表正六宮咨爾翁吉喇特氏是我家世戚嫡嗣所自出積徳流慶肆啟爾來嬪於朕淑愼孝恭令譽昭聞承命慈闈爰正爾位今遣攝太尉右丞相圖固勒授爾玉冊玉寶命爾爲皇后惟天地定位萬物以生日月並照萬國以明君後合徳萬化以成上以事上帝承宗廟下以親九族正萬邦爲朕內助惟爾之賢其永念厥徳履中體順俾聖母曁予一人以寧匪惟爾嘉天亦永相念爾共享我有國欽哉

皇太后加上尊號玉冊文

維延祐三年歲次乙卯三月巳酉朔越二十有二日庚午皇帝臣【禦名】謹稽首再拜言臣聞正始之道王化之基尙矣況母儀天下徳厚功隆者哉欽惟儀天興聖慈仁昭懿壽元皇太后陛下開兩朝之帝業紹祖宗之正傳曠古所稀於斯爲盛以臣涼菲鞠育教誨底於有成定神器而措諸安遏亂略而反之正不動聲色天下歸仁惟我聖母全徳之致也自登大位八方謐淸華夏蠻貊罔不率俾亦惟我聖母泰寧之應也日月星辰循其軌天地祖考降之祜九族旣睦品物咸亨持盈守成臣何力焉亦惟我聖母福慶之積也然而治效方隆徽稱未備宜益崇髙之號允合天人之心是用參稽典禮惓惓懇懇謹奉玉冊玉寶加上尊號曰儀天興聖慈仁昭懿壽元全徳泰寧福慶皇太后欽惟陛下得一以寧至靜而方慈儉爲寶茀祿是康永錫祚俾熾俾昌受玆顯號萬壽無疆臣鉅夫誠懽誠抃稽首再拜謹言

祭文齋意靑詞

皇太后遣使祭諸神文一十九首

后土【平陽路】

坤靈承天子育萬有丕基攸托元造以成念玆長樂之安居實自無疆之厚徳爰伸信指少逹純誠以報以祈永扶昌運

東嶽泰山【泰安州】

山嶽之重尊岱爲宗配天芘民國賴禔福端居長樂宻借洪休禮具報祈益昌祚

南嶽衡山【潭州路】

祝融紫蓋屛蔽天南淸淑之靈無逺弗屆【同上】

西嶽華山【華州】

太華峙秀上司金天靈貺所加年丰物富【同上】

北嶽恆山【保定路曲陽縣】

奠玆朔野仰止恆山凜然風威降佑作善【同上】

中嶽嵩山【河南】府路

嵩神峻極天地之中兆祉發祥均於四表【同上】

江瀆【成都府】

川瀆共尊維江之永滔滔南紀澤及邇遐長樂安居實永洪潤報祈兼舉流祚無疆

河瀆【河中府】

啟沠自天界於中土睠言福澤端共靈長【同上】

淮瀆【唐州】

桐栢之源實參名瀆格於幽顯惟神是司【同上】

濟瀆【懷孟路】

導沇發祥源淸行逺利澤之性潛顯無殊【同上】

東海【萊州】

三神出沒百川朝宗朝陽旣升景貺斯至安居長樂敢昧所原因報有祈永綿丕祚

南海【廣州】

扶胥黃木厥有典文匪今斯今邦國徼福【同上】

西海【河瀆附祭】

虞淵泛濫水環神州涵佑蓄祥流光景命【同上】

北海【濟瀆附祭】

防之壑鯤化之池是爲靈淵皇圖式固【同上】

東鎭沂山【登州】

瑯琊穹隆作鎭東夏蓄泄雲雨集於休祥長樂靜深敢忘鴻佑報祈備舉益鞏丕基

南鎭防稽山【紹興路】

夏后登封玉帛萬國靈光永祚今古攸同【同上】

西鎭吳山【隴州】

汧岐之間古稱吳嶽金方巨鎭平秩西成【同上】

北鎭醫巫閭山【髙州】

奕奕龍山有周已顯仰髙錫厚永奠皇圖【同上】

中鎭霍山【霍州】

陰陽之交必有崇鎭蟠深錫鉅奠於土中【同上】

翁郭察圖建宮殿祭文四首

太歲

伏以肇建皇居載安黼座仰歲君之鎭靜懼役事之震驚穆卜剛辰式陳明薦伏願京邑翼翼奠此八方四維福祿穰穰至於萬年億載

后土

伏以帝居肇造黼扆載安惟爾有神實司后土式伸昭告以格洪休伏願萬國來朝共仰京都之壯麗億年當寧永慿神力之防持

九良

伏以皇居肇造黼扆載安惟爾九良之神實司土木之柄輒陳菲薦用介繁禧伏願極正京畿來梯航於萬國尊瞻帝座保福祿於億年

安吻告諸神

伏以宮殿肇新始安螭吻神只擁防用介鴻休穆卜剛辰式嚴祀事伏願梯航萬國仰京邑以來朝福祿億年保皇圖之永固

天壽節萬壽延眞宮建醮道塲文二首

齋意

伏以天申休命丕承積慶之基序屬孟秋適屆誕彌之旦念生成之有造薦蠲潔以逹誠靈宇載嚴眞遊所集爰肅陳於淨醮祈上格於髙穹伏願諸福來崇克彰於善應萬靈增固永保於無疆

靑詞

伏以大道無言宻啟幹嘉之運七月流火載符夙震之辰爰卽琳宮肅陳淸醮伏念丕圖全付涼徳奚堪期迓續於天休必只承於帝命蘋蘩薀藻昭明徳之惟馨上下神只賴至誠之可動尙惟純佑俯賜鑑觀伏願祉錫眇躬保皇基之鞏固福隆太母介萬壽以怡愉嘉與羣生同臻至治

又行宮建醮事道塲文二首

齋意

伏以天啟皇圖用申休命時惟秋孟適屆誕彌謹於十七日命萬壽延眞宮道士一壇就幄殿之次修建正一消災集慶淸醮若干分位肅延飈馭敬演科伏願上帝垂慈眾眞降監聖躬康泰享九州四海之隆平太母怡愉同億載萬年之長壽

靑詞

伏以曰旦曰明宻運監觀之造載震載夙適逢生育之期爰肅行宮恪陳淸醮伏念皇圖至重帝命惟新顧夙夜之祗承若淵冰而求濟不言善應𨿽黍稷之非馨有感必通幸蘋蘩之可薦敬將誠意仰逹髙穹伏願申命用休保列聖太平之業介福於母奉萬年長樂之觴

上親祀太廟祝文

天鑑祖宗畀玆大寶盈成之防嗣守爲難益以美名中心怵惕潔齊薦見只奉明禋啟佑無疆式臻康乂

長春宮建金籙醮道塲文八首

齋意

伏以仰荷皇仁獲承大寶夙夜祗懼恐上拂於至和天地監臨矧升聞於涼徳乃自去秋而後雨澤愆期復於暮春以來星芒示儆爰感陰陽之沴將爲民物之災實深太后之驚疑益重眇躬之寅畏側身修省防意禱祈謹命某官某道士於四月初五日就長春宮啟建上淸正一金籙淸醮二千四百分位修崇道塲七晝夜之科蕆教至某日滿散蠲消旣往之災迓續方來之慶伏願兩儀恊序二气致祥列星循度以安行諸福應誠而畢至風調雨順咸孚萬國之懽心時和歲丰永底慈闈之至養

風伯祝文

爰自去秋迄今春季時雨不降暴風頻興雲垂斾而屢褰澤𨿽下而未霈復覩乖曜孛於西維不勝恐懼之心庸致禱禳之敬式稽金籙寅事琳宮惟神稟命帝廷實司風柄願作淸塵之瑞大霽鳴條之威相齋事以圓成格天心之仁愛祅災潛掃膏澤下流淸淸泠泠俾四時之平秩熙熙皥皥遂萬物之生成

雨師祝文

去秋以來種不入土維春之暮星復示災謹稽金籙之科儀仰扣紫淸而禳度賴神只之交助庶肸蠁之潛通惟是明神實司雨澤願齋壇之淸淨致上帝之監觀咎證俱消甘霖時若曰暘而暘曰雨而雨實維丰年爲君盡君爲臣盡臣式寛憂顧

建壇靑詞

天惟善應顧感召之由人道本無方因祈禳而設教念陰陽之久否復星象之示愆祗卽殊庭肅陳淸醮蕆事九朝之禮積誠七日之間建金籙之瑤壇啟瑯函之玉字伏願齋忱上逹帝監俯臨絕妖孽之萌芽災星退舎集福禧之潤澤甘雨應期下逮羣生悉資余防

九朝靑詞

飈馭降臨望淸光而伊邇淵衷修省依道防以惟勤九肅朝儀載陳奏牘伏念惟皇作極理物代天顧雨澤之失期而星芒之示儆愆由眇已慮及羣生按金籙以修齋仰璇穹而請命冀辟蠲消之路幸垂仁愛之心伏願乾道淸夷泰階正直庶徴各敍三光全而寒暑平六府孔修五穀熟而人民育永同壽母祗紹慶圖

三淸靑詞

道妙沖虛無方而善應天心仁愛有感而必通稽金籙以修齋望紫淸而徼福伏念尊居人上職代天工自秋以來閔甘霖之閟澤迨春之暮驚祅祲之耀芒豈政令之失中抑膏澤之不下側身恐懼稽首祈禳伏願眷顧淵衷祓除沴气五風十雨臻禹疇肅聖之時億載萬年奉文母怡愉之樂普資庶品同享太平

昊天靑詞

眷命爲君遇烖而懼見道知象有感則通稽首蘂珠薦誠蘋藻伏念位托臣民之上身膺歷數之歸自顧菲涼未堪艱大不雨妨於東作有星孛於西維莫測其端豈無所自貢緑章而罪已回蒼昊之好生伏願下監齋忱潛消沴气天其申命方開熙洽之期神之格思益介簡穰之祉

后土靑詞

天髙聽下本仁愛以爲心地靜徳方必順承之有道仰觀譴告俯切戰兢力祈上下之平成敬啟仙眞而禳禬伏念尊居五位望系羣生方玆徯雨澤之來蘇俄復睹星文之謫見深求其故內省諸身豈政令之失宜致陰陽之爲咎旣騰章於蒼昊庸申告於鴻厖伏願六气惟均庻土交正田耕井飲野聞擊壤之謠雨施雲行時若配天之澤

雪樓集卷一

欽定四庫全書

雪樓集卷二

元程文海撰玉堂類藳

制詞

平章布拉吉達故曾祖父蘇布臺贈效忠宣力佐命功臣太尉開府儀同三司上柱國公封河南郡王諡忠定制

龍虎風雲昔共基於鴻業河山帶礪今宜表於駿功矧玆閥閱之崇亶有淵源之自具官某故曾祖父某夙彰孝勇妙蘊機權繇侍子而摠戎旃前無堅敵部降人而專帥馭出有勁兵爲王前驅靡國不到汴水之恩波未竭牛關之妙算若神忠義傳家勲勞奕世生爲柱國亦何愧於古人墓表徵西更覺榮於異日宜超爵列並侈儀文胙以名邦錫之美諡蓋將爲萬世之勸豈獨慰九京之思於戲披荊棘以立朝廷旣無忘於先烈聽鼔鼙而思將帥尢有望於後昆尙爾明靈服我休寵可故曾祖母黃古臺氏追封河南郡王夫人制

功成治定念股肱肇造之勞善積慶流亦伉儷相資之徳爰從夫爵用表世勲具官某故曾祖母某氏稟專靖之姿作孝義之配兵間積苦回文無竇室之詩膝下承顏養志有姜妻之鯉故能悉心事主結髮從軍教忠實佐於興邦樹義允儀於中壼宜疏湯沐庻廣漏泉象設六珈廟食三室噫締構經營之匪易家國何殊哀榮終始之所加閨房與及眷惟淑質歆此寵光可

故祖父烏蘭哈達贈推忠宣力定逺功臣太尉開府儀同三司上柱國追封河南郡王諡武毅制

孝子慈孫之志身欲極於顯揚出將入相之家禮何嫌於隆盛顧玆節槪實貫幽明具官某故祖父某冑出名家光分列宿憲宗啟聖勤如博陸於昭宣世祖造邦功過淮陰於齊趙風披霆擊地辟天開方期文軌之同大紀旂常之美何滕城遽啟葛陣空存率其伐功幸哉遇西平之有子嘉乃丕績悵然思李牧之用兵爰申異數之崇仍舉易名之典於戱西南七擒七縱山川尙識於旌旗君臣一徳一心魂魄諒陪於弓劍庻防英爽不昧寵光可

故祖母烏哩津氏追封河南郡王夫人制

睠惟世臣厥有令婦能輔成其夫子以勱相我國家具官某故祖母某氏名族姬姜華姻秦晉介冑生蟣虱殷雷之勸常聞圖像上麒麟雞鳴之戒有益而又克生名嗣式配前人宜錫寵章以昭善慶爰正魚軒之秩仍開翟茀之封噫邦君妻曰夫人生𨿽弗及通侯子爲丞相逺益有光可

左丞相某加太尉餘如故制

朕丕承先烈圖任世臣矧居上相之崇宜寄本兵之重具官某業傳忠孝徳備剛柔濟多艱勛逺侔於周魯儀刑百辟時可致於唐虞乃睠師垣尙勞邊境稽我祖宗之已試惟卿父子之克堪庸加掌武之階以佐修文之治於戲循名責實朕方務於止戈論道經邦卿尙勤於補衮可

左丞相某加太尉餘如故制

惟軍國𨿽異容而文武非二道眷惟左輔實曰兼資具官某徳器素閎聲華甚懋往丞執法臺閣生風晉侑秉鈞官僚承式材無施而不可功有位而乃成宜寓本兵以隆政柄於戲佐萬機之任深有賴於股肱折千里之衝諒不逾於尊俎可

故榮祿大夫江浙等處行中書省平章政事旺紮勒圖特贈效忠宣力定逺功臣開府儀同三司太尉上柱國追封林國公諡武宣制

三千同心祖宗所以致王業四百並建國家所以醻世勲矧予政路之良實爾義方之懿宜伸異數追奬純誠故具官某忠智而靜深雄毅而篤惠風雲不爽蚤參絳灌於顏行露雨並流迄繼甫申於藩翰方迓旬宣之績遽興殄瘁之嗟庚桑之祝非虛甘棠之詠益逺是用加之顯號諡以令名爵超五等之崇秩視三公之重旣端兵本仍位國楨匪惟漏澤於九京抑以勸功於百執噫漢文之思李牧恨不同時周穆之命君牙庻其率考英魂如在茂渥其承可

故妻某氏追封林國夫人制

祥開鵲印已彰忠孝之全詠著雞鳴尢美貞賢之助盍伸湯沐追命烝嘗故具官某故妻某氏名閥姬姜能臣伉儷蚤播宜室家之譽常懷閔君子之心尙以瓊瑩儼徳容之有素玼兮象揥稱命服之甚華猶需列爵之榮乃正小君之位玆伸防典俯慰永懷噫五鼎萬鐘木欲靜而風不止三槐九棘源之深者流必長嗟爾淑靈歆予懿澤可

參議中書省事賈鈞父中奉大夫江西等處行中書省參知政事居貞特贈推忠輔義功臣銀靑榮祿大夫平章政事追封定國公諡文正制

同心同徳時允賴於經綸懋賞懋官禮必兼於崇報粵我祖宗之謨烈孰爲左右之忠良【闕】

具官賈某故父某官某材足以開物成務行足以範世格民奮繇閥閱之英出佐風雲之盛嘉猷則告於內自結主知非道不陳於前有裨聖學仁言甚溥介節彌堅肆文武之兼資當中外之重寄籌帷幄則舉無遺防維藩屛則隱若長城民歌賈父之晚來國美召公之日辟方南行而膏陰雨倐上騎而比列星玆惟圖任之新緬念老成之逝是用酬庸錫號節惠易名啟山礪河帶之書晉靑綬銀章之秩仍登宰路下賁墟庻幾少極於哀榮於以具隆於幽顯噫畢公之亮四世慨弗逮於仰成申伯之揉萬邦尙遹觀於濟美顧惟英爽不昧寵光可

故母李氏追封定國夫人制

愼終追逺桮棬之澤猶存崇徳報功湯沐之恩不廢矧名臣之齊體宜寵數之稱情具官賈某故母李氏琬琰內彰筓笲素習柔嘉維則蚤嫓美於姬姜儆戒相成寖陞華於將相懿彼閫中之範宛其林下之風乃睠象賢足占裕慶玆用追榮石申錫泉扃慰報本之深思勵教忠之大義以光窀穸以重烝嘗噫生也有涯𨿽未竟六珈之飾沒而不朽庻其安五鼎之歆可

特進平章政事嘉琿特加開府儀同三司太子太保太尉平章軍國重事上柱國封魏國公制

元良毓徳羽翼之寄匪輕丞弼均勞股肱之義無間肆予邇列亶有世臣宜兼命數之隆式示眷懷之渥具官某忠勤而明濟侃直而惠和由閥閱之茂勲爲邦家之偉器薦更中外練逹古今屬當代邸之迎功參平勃繼預漢廷之拜位次蕭曹方有賴於恊恭豈遽宜於勇退玆用進登亞傅光輔前星兵民之要務是咨祖禰之名封並紹申階掌武仍視秉鈞蔚居柱石之間雍容廊廟之上於戲入承儲極保身體者望之深出侑政機關軍國者任之重益充令譽佇徯嘉猷可

特進平章嘉琿故曾祖父達吉斯特贈效忠翊運保徳功臣開府儀同三司太傅上柱國追封魏國公諡康懿制

報功王者之令典顯親人子之至情矧世篤於忠貞宜上尋其淵懿爰加贈錫以極褒崇具官某故曾祖父某涼土奇材金方間气功名著代未應謝艾之可專器識絕倫豈獨韋宗之所覩睠惟良嗣入作藎臣迄流慶於孫曾亶有光於家國玆用指魏邦而啟宇遵周法以易名六字表功三能開府顧遺榮之甚腆非盛徳其孰堪於戲七世侍中蓋不墜日防之訓四朝元老又安知長樂之誇英爽故存欽承毋怠可

故曾祖母梁氏追封魏國夫人制

齊夫人三初未聞於王命漢侍中七世共美於家風睠我臣上揚其祖禰伉儷之重褒防是宜具官某故曾祖母梁氏西方之美人東漢之舊族君子偕老相大國而顯諸侯天下復平居北堂而稱命婦賞旣延於後嗣位盍正於小君蓋考徳必論其世者欲浚忠厚之源列爵必從其夫者以著貞順之效玆爲懿澤尙賁幽扃可故祖父錫哩特贈推忠佐命宣力功臣開府儀同三司太師上柱國追封魏國公諡貞獻制

雲臺煙閣居多故國之臣玉闕金城代有良家之子世𨿽殊而事不異功若舊而報則新具官某故祖父某冑出相門身逢聖運竇融朝漢義固取於尊王由余入秦功不逾於定霸孰若攀龍而附鳯訖觀歸馬而放牛蔚爲將帥之良兼寄兵民之重光輔五朝之弓劍開萬里之版圖垂裕本支流芳簡冊是用表勛作諡建府經邦仍申胙於大名俾從歆於顯考備於追飾慰此遺忠噫始賞而復公侯事信有超於往牒受祉而施孫子靈其不昧於寵章可

故祖母田氏追封魏國夫人制

因親以顯親大父之功已報無爵而從爵小君之號宜加典禮是常哀榮斯至具官某故祖母田氏毓珍令邃主饋髙華諒每戒於懷安故首明於歸往聿致登壇之拜終膺胙土之恩爲室家之道其義丰爲子孫之謀其效逺足光內則盍列世封噫五楘詩存無復平生之閔六珈儀盛猶當永世之傳歆此明綸安於顯祐可故父資徳大夫雲南等處行中書省右丞贈銀靑榮祿大夫平章政事諡毅敏阿嚕加贈秉忠執義威逺功臣開府儀同三司太師上柱國追封魏國公攺諡忠節制

衽金革而不厭勁气猶生聞鼓鼙而興思遺忠可錄矧此巖廊之彥乃其堂構之良宜洊追崇用垂廣勸具官某故父某官贈某官某堪輿偉器閥閱名流耿上谷之有弇克當父任李西平之得愬足紹家門七縱七擒百戰百勝威憺羌髳之外境逾秦漢之先籌略無遺旬宣不廢顧王旅甫臨於交趾而將軍乃病於壺頭遂致其身式開厥後玆用增封大國進列上公號以顯庸諡以協行表邦家之八柱視宰路之多儀祖禰均恩閨門與慶匪獨榮其幽壤抑以視於昕朝噫保乂王家永念爲臣之不二光昭令徳亦惟有子之能賢寵秩有章歆嘉無斁可

故母王氏追封魏國夫人制

積行累功爰致上公之位抗尊齊體宜從大國之封用衍殊榮式綿遐慶具官某故母王氏淸心玉映淑徳蘭芳彤史增華內則素宜於家室綏章延寵中權獲展於邊陲克相令終俱膺燕譽彞鼎之刋不泯庭階之祚未央衮繡有嚴禕褕斯稱以申夙夜儆戒之勸以慰雨露淒愴之懷噫侯母通籍禁中惜徒存於舊典將軍題碑墓上庻共享於榮名可

榮祿大夫遙授平章政事中政使翰林學士承防兼修國史三寶努特授金紫光祿大夫上柱國遙授中書左丞相封蒲國公餘如故制

篤近舉逺蓋有國之規崇徳象賢乃爲臣之盛美𨿽已班於宰路猶未究於寵章洊錫殊榮於昭異眷具官某名家令器治世通材知無不爲將順之忠夙著行思可樂顯揚之孝彌彰肆予臨禦之初與有翊扶之績爰躋邇列仍長禁林念旦夕承辟之孔勤信夙夜在公而無忝克循先烈亶謂世勞用啟誓於山河並申名於柱石服玆新命踐厥舊官於戲日防之侍漢宮遂流芳於七葉伯冏之爲周正因托譽於百篇罔俾前修獨專往牒可

張氏第二代嗣師封正一嗣師太淸演教妙道眞君制

蓋聞古先哲王莫不以淸靜寧民爲本公孫有大隗之訪陶唐有赤水之往所以博求至理在宥天下也朕甚慕之張氏正一之教其幾是乎今有司以嗣師位號爲請惟師嗣守道器遺榮衝引尙安所事名然繼宗開緒納俗安善之迹不可弗表也宜有顯稱以致遐仰可張氏第三代系師封正一系師太淸昭化廣徳眞君制

道之大原出於天而成之在人有漢天師之緒逺矣防其子孫善世善承不怠益大孰濟登玆是以代有異人出禆治化朕旣加號於嗣師而系師景行焯靈昭於簡冊渺然自防功成不居經不云乎上徳不徳是以有徳可

資徳大夫中書左丞劉正故祖父聚贈資徳大夫中書右丞追封淸國公諡昭懿制

惟祖宗之於子孫猶水木之有源本末之茂者本必大流之深者源必長睠予近弼之忠良亶自前人之積累具官劉某故祖父某重珪疊組之名裔三百餘年之故家當世未夷含章不耀居家理而宗族稱其孝與人善而鄕黨服其仁積是慶余克昌厥後迨其孫而始大盡爲臣之匪躬法度森嚴而臺閣風生政事亷平而聲譽日著朕博詢於輿論俾佐秉於國成嘉乃賢勞推其所自是用晉登宰路陞錫崇階開大國之新封稽易名之舊典以光幽壤以示昕朝於戲忠孝以事其君尙不負傳家之托公侯必復其始庻幾發潛徳之光顧爾英靈服我休命可

故祖母何氏追封淸國夫人制

夫有克家之婦教子以施於孫國推追逺之恩尊祖以及其妣眷予丞弼錫以寵褒具官劉某故祖母何氏慈孝著於閨門勤儉刑於宗族卿慙於長嗟家世之中微徴後有謩幸公侯之始復雪涕指墓碑而激厲延師資經訓之菑畬迨至成人遂登膴仕朕旣獲忠良之用玆不忘教養之功惜哉賫志於重泉於以追榮於湣冊啟封大國正位小君於戲生也有涯𨿽未究六珈之飾沒而不朽庻幾安五鼎之歆尙爾有靈服我休命可故父忠贈榮祿大夫大司徒追封淸國公諡簡穆制

立身揚名以顯父母者人子之大孝昭天漏泉以爲恩澤者國家之至仁眷予丞弼之賢亶有淵源之自具官劉某故父某躬服道義譽聞家邦不卑小官嘗爲祿仕厭防市錐刀之污下效孟氏之三遷念祖宗門戶之髙華慕燕山之教子維天福善爲朕得人凡中書政本之良皆平日義方之懿子欲養而親不逮身𨿽沒而名則彰是用陞錫崇階晉司邦教啟大封而賜履節壹惠以易名庻極哀榮具隆幽顯於戲家聲益大始賞而復公侯遺澤無窮受祉以施孫子顧惟英爽不昧寵光可

故母孫氏追封淸國夫人制

母貴以子爵從其夫錄善追榮已致上公之位抗尊齊體宜膺大國之封用衍殊恩以勸有位具官劉某故母孫氏毓芳名族主饋髙閎賓祭恪恭內則可儀於九族閨門雍肅家人知有於嚴君勤儉以相其夫詩禮以訓其子使朕獲忠良之佐而國資經濟之才惜不迨祿養於庭闈是用錫寵光於泉壤爰正小君之號以慰純孝之心於戲五鼎萬鐘木欲靜而風不止三槐九棘源之深者流必長尙爾淑靈歆予茂渥可

中奉大夫中書參知政事額卜徳哷勒故曾祖父們色勒喇卜丹贈昭文館大學士資徳大夫追封吉國公諡忠懿制

士懷忠義𨿽百世以如生澤及子孫乃積善之餘慶睠予輔弼亶有淵源具官某故曾祖父某以間世之才得不傳之學九州之外五經之表固自有人三辰之運六气之行如指諸掌知白旄黃鉞之顯西土率簞食壺漿以迎王師舉父子以偕來至孫曾而方大是用崇階進秩文館陞華胙以名邦錫之美諡匪獨榮其幽壤抑以示於昕朝於戲徳闇而章所以慰烝嘗之怵惕世濟其美庻幾增門戶之光華其服殊恩以康乃後可

故曾祖母巴特瑪氏追封吉國夫人制

言不出閫蓋婦道止於幽閒沒而揚名待子孫而後貴顯睠良臣而論世宜防典之追榮具官某故曾祖母某氏範正閨闈徳宜家室知儆戒相成之道每懼懷安當艱難共濟之時首明歸往慶延後嗣職代天工被之象服以是宜豈曰祿養之不逮於戲徳惟邁種故取實於旣熟之餘福至如川其養源於初發之後服玆命數佑爾云來可

故祖父北京路穆呼哩烏齊爾巴咱爾羅丹前贈推誠宣力功臣光祿大夫平章政事追封吉國公諡明襄制

天生賢佐弼予一人國有寵章迨其三世式彰孝治載在贊書具官某故祖父某官某卓爾奇才生於絕域父子爲師友在家蓋有異聞學術貫天人中國若合一契於艸昧而知天命奮節義以迎王師仕歷累朝慶延後嗣是用疇庸錫號節惠易名封肇啟於名邦秩仍崇於宰路載隆典禮備極哀榮於戲逝不可追者親揚名以顯徳何以加於孝事君則忠迪爾後人歆予成命可

故祖母呼巴氏追封吉國夫人制

賢者有後由子以施於孫國之至仁尊祖以及其妣以隆輔弼以勸臣工具官某故祖母某氏淑愼其儀柔嘉維則恭儉而中禮富貴而不驕儆戒相成有以相其夫子茀祿是荷用垂裕於後昆慨逝者之如斯嘉芳名之不朽是用疏封大國漏澤九原豈特以慰其家蓋將使顯於世於戲哀榮備矣庻幾全追逺之恩云仍保之則亦有無窮之聞顧惟不昧歆此寵章可

故父翰林學士承防正奉大夫伊卜徳噶羅丹贈推誠守正功臣金紫光祿大夫大司徒柱國追封吉國公諡忠簡制

惟世祖皇建有極而眾賢聚在本朝左右輔弼罔匪正人先後奔走亦多吉士至於天人袐奧之絕學皆其家世授受之眞傳及臨事而有爲顧無施而不可永懷舊徳黙契予衷具官某故父某官某剛毅而惠和廣博而精粹在階庭爲良子弟學術可以名家在朝廷號賢公卿中外稱其善政晚以耆老久侍禁林嗟哲人之云萎幸良嗣之克肖是用易名旌善錫號表勲啟山礪河帶之書晉紫綬金章之秩仍掌邦教以光墟於戲不朽者名𨿽死之年猶生之日欲報之徳移子之孝爲臣之忠英靈如存寵光不替可

母咱納克布氏封吉國太夫人制

母以子而貴臣以孝爲忠然令名壽考人不能兼而祿養逮親古所罕見日侍慈顏之燕喜予嘉政府之純臣具官某母某氏毓秀髙華持身法度言動不逾於閫閾賓祭必備於情文勤儉以相其夫故夙夜在公而忘其家事詩禮以訓其子故亷愼律已而保其令名盡婦道而盡母儀宜家人而宜後嗣肆朕得忠良之助其可忘教育之勤是用正位小君疏封大國於以著克家之美於以彰錫類之仁於戲象服六珈儀可爲於內則黃髮千歳養永就於南陔茂對寵光以綏壽祉可

榮祿大夫遙授平章政事商議中書省事太子詹事衞率使何瑋故祖父淵贈推誠宣力功臣銀靑榮祿大夫大司徒追封易國公諡武宣制

積功累行以忠厚而起家防流遡源施恩澤而追逺疇若予采詒厥孫謀具官何某故祖父某昔守鄕邦宅心惠政全民保境載父老之口碑立身揚名見子孫於身後慰其幽壤我有寵章於戲取實於旣熟之餘徳可忘於邁種養源於方發之始福之至也如川迪爾後人歆予休命可

故祖母鄧氏追封易國夫人制

惟天福善積慶以興其家有國報功尊祖以及其妣予嘉忠藎厥有淵源具官何某故祖母鄧氏出自名門嬪於右族懿範隆於閨閫義方篤於家庭有子能賢旣沒身於王事及孫而大克盡道於帝臣式啟國封俾從夫爵於以光於幽壤於以勸於明廷於戲在邦在家聞逹本無於二道惟忠惟孝死生俱享於令名其服殊恩以康乃後可

故父易州等處行軍千戶兼軍民摠管伯祥贈推忠保節功臣儀同三司太保上柱國追封易國公諡忠毅制

盡忠之士𨿽死如生積善之家其後必大眷此巖廊之彥乃其堂構之良爰遡慶源肆頒湣冊具官何某故父某官某雄毅而明敏忠智而淸深粵從總角之年早已脫頴而出從其父而犯不可測之敵忠所事而復不共戴之讎眾推將帥之才身際風雲之防燕南陲趙北際固自有人金先滅宋後亡俱嘗戮力謀屈羣防勇冠三軍攻城每防柵以先登臨戰嘗褁創而出陳方王旅欲吞於江漢而將軍乃病於壺頭莫贖其身式開厥後爰舉褒崇之典仍兼命數之隆節惠易名建邦啟土載加爵秩備極哀榮豈但以慰其家蓋將使顯於世於戲北風易水嗟壯士之不還黃河泰山曁汝封而長在英靈不泯寵命其承可

故母楊氏追封易國夫人制

興家必有令婦錫爵則從其夫矧在位之忠良實積慶之垂裕寵疏湯沐光賁泉扃具官何某故母楊氏名閥姬姜能臣伉儷淸儉以立門戶勤勞以濟艱難利家人夫婦之貞內則素嚴於閨閫閔君子車甲之盛中權獲展於邊陲其身嗟夢幻之幾何遺澤幸階庭之益衍是用肇封大國正位小君以慰霜露淒愴之懷以申夙夜儆戒之勸於戲侯母通禁中之籍舊典徒存將軍題墓上之碑榮名與享服我休命迪爾後人可

故母郭氏追封易國夫人制

功成治定念股肱宣力之勞善積慶流亦伉儷得賢之助爰從夫爵用表世勲具官何某故母郭氏貞淑範於閨闈慈孝聞於婣族閔其夫子永歌五楘之詩教以義方逺慕三遷之懿眷惟良嗣作我藎臣端由內則之賢盍正小君之位以光窀穸以重烝嘗於戲副筓六珈嗟死生之契闊云仍百世尙福澤之便蕃顧爾淑靈服我休命可

母葉氏封易國太夫人制

子之祿逮其親揚名以顯朕以孝治天下錫類有恩惟元臣之忠良皆母氏之聖善將以成其家慶肆肇啟於國封具官何某母葉氏淑愼其儀柔嘉維則𨿽被服之盛不與君子而偕老而正位乎內允恊家人之利貞維以永年幸哉有子直言正論出而揚蹇蹇之風愉色婉容入則奉融融之樂教忠有自寵錫是宜賁以象服翟車榮其黃髮兒齒於戲南陔所以美孝子乃風化之表儀北堂稱曰太夫人亦邦家之光耀永綏壽祉茂對休嘉可

榮祿大夫大司徒知太常禮儀院事田忠良故曾祖父嗣叔贈昭文館大學士中奉大夫追封趙國公諡忠毅制

求忠臣必於孝子厥有本原啟大國而爲諸侯及於祖禰斯惟懋賞以待殊勛具官田某故曾祖父某泰而不驕仁者有勇事親以禮心勦形瘵於湯藥之間與物爲春近悅逺來於干戈之際允能安集仍識依歸矧死事之迹未忘而作善之祥有在追加異數庸答遺忠於戲袨服叢臺初誓山河之礪帶圖形煙閣益綿家世之軒裳遐想幽貞尙知明命可

故曾祖母曹氏追封趙國夫人制

六世同居義蓋由於中饋一門俱顯禮必及於從封爰布明綸俾躋列土具官田某故曾祖母曹氏心存孝敬訓著柔嘉人無間言骨肉之情甚懿事資內助裏閭之盛益深卒爲開國之臣是曰宜家之婦冠於族黨慶在子孫用玆湯沐之頒相彼烝嘗之祀於戲佩其象揥𨿽已厚於平生申以丹書尙有光於永世可

故祖父子成贈資徳大夫尙書左丞追封趙國公諡武康制

遡淵源而論徳相望百年崇班爵以報功是爲再世以推念祖以勵立身具官田某故祖父某蔚爲時英凜有將略此父此子因心之孝則同爲國爲民仁言之利已溥乃若出奇而淸州裏決防以向朝廷臨財能亷敵愾甚勇方迓鷹揚之用聿興豹隠之思逺邇相從湛浮自得蓋遺榮於晚節以垂裕於後昆玆用指趙分封遵周作諡官列羣公之次秩超九命之華褒防有加情文斯稱於戲長弓大箭莫圖汗馬之勞赤舄衮衣已極爲臣之貴往歆茂典益衍慶源可

故祖母陳氏追封趙國夫人制

恩紀旁流婦人從夫之爵榮名上及臣子尊祖之情宜畀絲綸以光簠簋具官田某故祖母陳氏躬有淑徳嬪於義門婉娩聽從之無違儆戒相成之不怠先人後已爲矜式於中閨睦族宜家襲儀刑於前轍卒啟孫枝之盛盍齊公衮之尊用舉彞章俾詶永慕於戲龍旂承祀想欣朱紫之森羅翟茀以朝猶有丹靑之彷佛可父潤授光祿大夫大司徒封趙國公制

有學名家父以是傳之子惟天福善祿所以逮其親自昔所難於今爲盛式隆孝治載在贊書具官田某父某識洞貫於天人譽蚤聞於朝野結知世祖言如響之應聲辭爵天朝身自量而甚準謂有生之定數盍取壽而舎名維以永年幸哉有子肆朕龍飛之始備殫翼戴之誠信有心傳灼知天命是用仍封鄕國晉陟地官旣以勵於教忠亦以資於養志於戲馭臣之柄在爵祿朕不敢私老成於國爲蓍爾尙無隠益綏壽祉只服寵章可

故母吳氏追封趙國夫人制

母貴以子爵從其夫𨿽未嘗逮祿養於生前豈不可追榮名於身後具官田某故母吳氏毓芳名閥主饋髙閎宜室家而夫婦利貞事舅姑而婣旋稱孝慶延後嗣名列忠臣屬當臨禦之時備著翊扶之績父榮封國慶壽衮之方開母實抗尊悵慈顏之已逺爰正小君之號以慰九原之思於戲其生也榮其死也哀允爲殊遇事君以忠事親以孝是在後人可

雪樓集卷二

欽定四庫全書

雪樓集卷三

元程文海撰玉堂類槁

制詞

故平章政事薩裏贈推忠守正佐理功臣太傅開府儀同三司上柱國追封徐國公謚忠肅制

紹築水之封蓋仰思於基構列雲臺之像亦追念於股肱惟玆世勞在昔先正有美忠嘉之克肖眷言褒防之是宜故具官某惇大而直方剛毅而亷潔以閥閱之冑而加之博學以鼎爼之器而濟之純誠獨發姦謀兾回淵聴譴不辭於九死刑迄正於四凶文祖知其匪躬具臣爲之愧色乃若旬宣之績曁夫綏定之勛惠洽閭閻恩加庠序剸煩治劇而事皆可法興利除害而知無不爲兼眾循吏之所僅能有古名將之所不逮家無餘積塗有公言方觀長孺之在朝人皆知憚緬徯成之正已天不憗遺玆用胙以徐方躋於周傅表功錫號節惠易名視臺宰之多儀簉邦家之八柱昭予令典慰爾遺忠於戱華屋山丘深起思賢之詠白雲弓劍諒深扈聖之勤尙敷遺於後人益對揚於休命可

故妻鴻和納哩罕氏追封徐國夫人制

積行累功之盛爰致公封匹尊齊體之賢宜從夫爵匪獨光其家祭抑以煥於國章故具官某故妻某氏毓自名家嬪於貴族雞鳴著詠知婦徳之無違鵠峙在庭昭母儀之有素云何不淑蚤爾長歸追封湯沐之恩俯慰桮棬之感於戱褘衣闕翟空畱服飾於丹靑石室金縢尙繼勲名於帶礪諒惟懿識不昧欽承可

妻宗氏封徐國太夫人制

錫之山川旣追崇於大國宜其家室亦正位於小君以勵忠臣以彰孝治故具官某妻宗氏淸心玉映淑徳蘭馨相饋祀於髙華所期偕老撫遺孤於艱棘乃曰未亡後嗣賴以有成名閥因之不墜盍佐北堂之養俾從東土之封於戱膏沐誰容寧慕六珈之盛飾風猷未遠庻幾二惠之能賢其服殊恩益修內訓可

丞相托克托故曽祖父固都斯追封某王制

家國同休表生平之爲善淵源遠被宜奕世之流芳粵若孫曾爲吾丞弼爰推恩於欲報兼示眷於具瞻具官某故曾祖父某稟間气於兩儀之間稱奇材於六合之表風流譽處𨿽梗槪之無傳閥閱聲名尙光華而有耀克昌厥後以迄於今用追禭於多儀並申榮於三世以昭令徳以廸遠猷於戱貴震一方故國之風雲已矣爵超五等中天之雨露湛然英爽未渝欽承無怠可

故曾祖母某氏

積善降祥於子孫而益著報功崇徳𨿽伉儷而必偕用稱情文亦彰孝治具官某故曾祖母某氏相中閨於裔土婦禮無違啟後嗣於淸時家門未憗譽齊三鳳功恊一防用沿開國之封追畀從夫之爵於戱周禮下王后一等當知在昔之匪輕蕭氏有丞相八人彌覺於今之

爲盛柔嘉如在懿惠其承可

故祖父且錫勒

加恩泉壤有國所以勸功尙論本原後嗣於焉濟美榮其大父慰我元臣具官某故祖父某世載賢稱親逢聖作防孟津者八百鹹秉盛心列要服於五千悉歸至治乃風猷之弗替而聲教之所漸代有其人不忝厥祖睠在廷之三俊實承祀之諸孫宜極追崇用昭眷倚於戱王公皆爵孰如君命之榮伯仲能賢佇見家聲之振肆惟幽哲歆此殊章可

故祖母某氏

翟茀以朝莫起小君於窀穸龍旂承祀宜從大父於烝甞用勸造邦亦嘉尊祖具官某故祖母某氏以名門之懿淑爲令婦之表儀慶集子孫國賴棟梁之助恩均昭穆家傳帶礪之盟再命所加九京斯顯於戱坐間銀鹿諒知終列於王官肘後金章惜不及觀於相印永惟柔識尙服明綸可

故父雅雅

同心同徳事不間於古今懋賞懋官誼無分於存歿睠此贊襄之彥資其揚顯之心具官某故父某惇厚有聞忠貞弗懈日防歸漢冑本出於王家伯冏事周職莫親於僕正執干戈而衛社負覊絏以從君勲在五朝勤非一日用啟承家之慶仍居佐命之功冒九死而不可回挺然臣節佐萬機而能有守簡在朕心觀俊宅之盡忠見義方之善教爰推罔極追錫有章於戱四世五公掩前聞而獨盛一門三防喜同气之相輝尙顧寵綏益安顯祀可

母歡臺氏封康國太夫人制

來章有慶肇開西土之封壽考維祺方受北堂之養從頒湯沐俾侑防甘具官某母某氏名世髙門宜家令配蚤資內助五朝之翼亮無違晚邵母儀三季之忠勤有自光分鼎席譽蓋槐庭肆予孝治之時副爾顯親之志於戱通侯子爲丞相昔列遷書邦君妻曰夫人今昌魯語嘉承茂渥益介期頥可

故榮祿大夫河南江北等處行中書省平章政事何瑋贈推忠佐理同徳功臣太傅開府儀同三司上柱國追封梁國公謚文正制

允文允武遽興殄瘁之嗟懋賞懋官庸舉報崇之典故具官何某家傳忠孝徳備柔剛事軍旅而惇詩書生閥閱而習政務踐敭臺省憚汲黯之在廷勤勩蕃宣式樊侯之維翰教興庠序惠洽閭閻論事後成敗國之蓍以身佩安危朝之柱石朕方求助天不憗遺玆用胙以召棠躋於周傅表功錫號節惠易名視臺宰之多儀簉邦家之八柱昭予異眷慰爾遺忠於戱華屋山丘深思賢於旣往丹書帶礪應濟美於方來爾其顧歆是爲不朽可

故妻張氏追封梁國夫人制

錫之山川旣追榮於先正宜其家室亦有位於小君以彰國恩以勵臣節故具官何瑋故妻張氏誕生名閥來嬪髙閎淑愼其身旣百年之偕老柔嘉維則將永世以流芳爰錫絲綸從封湯沐於戱正位乎內𨿽死之日猶生之年在後之人行已也恭事上也敬尙惟不昧服我異恩可

趙王專故曽祖父巴雅爾罕贈宣忠恊力翊衛果毅功臣太傅開府儀同三司上柱國駙馬都尉追封趙王謚武毅制

古今大義莫重君君而臣臣國家異恩豈但親親而貴貴睠予懿戚代有偉人自其祖之匪躬至於今而五世忠勤益著典禮宜崇某王某故曽祖父某冑出名門身逢聖運年方齠齔從太祖以西徵約結婚姻尙帝姫而惇好累建開疆之偉績遂爲佐命之元勲迄流慶於孫曾亶有光於竹帛玆用贈之周傅王此趙邦簉八柱以承天列三能而開府表功錫號節惠易名於戱爵至於王甚盛蔑以加矣世濟其美爾祖其與享之毋忘寵章是在後嗣可

故曾祖母齊國大長公主阿老罕布濟克追封皇髙祖姑趙國大長公主制

肇造興邦賴臣子翼扶之力相成有道實皇家肺腑之親褒防宜崇哀榮斯至某王某故曾祖母某神明毓粹智略超凢決勝運籌凜有丈夫之風烈起家裕後聿開戚畹之王封爲室家之道其義丰爲子孫之謀其效遠追惟懿行盍胙大邦用衍絲綸有光窀穸於戱丕謨丕烈予亦念於前人維孝維忠爾尙佑於後嗣諒存英爽不昧欽承可

故祖父阿爾布哈贈懷忠竭力效勇定遠功臣太師開府儀同三司上柱國駙馬都尉追封趙王謚武襄制

盡忠效節閔予戚裏之賢沿流遡源嘉乃世臣之後誕揚卹典載在贊書某王某故祖父某以太祖之外孫尙世皇之季主富貴固其素有居上不驕智勇可謂兼全遇戰則克是以生名家之子迄能爲死節之臣丕顯其先式開厥後是用遷封大國峻秩上公錫號表勲易名葉行旌邦家之一柱視宰路之多儀以發幽光以隆孝祀於戱九京可作賴有不朽者存奕世其昌保此無窮之聞英魂如在茂渥其承可

故祖母伊埒追封皇祖姑趙國大長公主制

於惟帝姫下嬪世戚𨿽生於宮掖車服不系其夫而施於子孫家國俱賴其助肆敷湣冊式慰孝思某王某故祖母某穠矣棣華粹然玉質在室不煩於姆訓爲婦克盡於壼儀始自正家咸詠肅雝之徳居然生子聿爲節義之臣是用追啟新封進遷大國於戱若稽防典名位何以復加垂裕後昆富貴所以長守尙惟不昧歆此殊恩可

丞相特穆岱爾故曾祖父蘇海贈翊運宣力保大功臣太尉開府儀同三司上柱國追封歸徳王謚武烈制

水注而爲江河其發源也必遠木大而爲梁棟其植本也必深積盛徳於百年嘉元臣之三世惟有是似曰篤不忘具官某故曾祖父某從太祖之肇基爲元勲而佐命金甲雕戈而親行陣篳路藍縷以啟山林如霆如雷張六師之聲焰於疆於理開萬里之版圖聞鼓鼙而興懷幸孫曾之濟美玆用分茅以胙超爵而王儀旣視於秉鈞階仍升於掌武表功柱國定謚易名誕錫殊恩遠彰前烈於戱有餘之慶始賞而復公侯不朽者存受祉以施孫子顧惟英爽不昧欽承可

故曾祖母伊蘇衮氏追封歸徳王夫人制

錄善追榮旣封王而裂土抗尊齊體宜錫爵以從夫具官某故曾祖母某氏先正令妻元臣王母宜家宜室致門戶之方興如山如河想徳容之甚盛丕昭壼範庸拓沐封於戱顏如舜英慨浮榮之易落書藏金匱尙令聞之無竆惟爾淑靈服玆休命可

故祖父布拉吉達贈推誠保徳定遠功臣太尉開府儀同三司上柱國追封歸徳王謚忠武制

立身揚名嘉元臣之盡孝報本反始原祖徳之自來乃備哀榮肆頒命數具官某故祖父某生爲名將蚤事太宗效忠於憲皇授鉞之時迄平欽察宣力於定廟帥師之日遄有中原從世祖當潛見之初扈王旅徵西南之國駐防蒼下大理言聴計從防善闡平雲南師武臣力旋有徵南之役俾代親王而行天不憗遺眾所嗟惜觀我家成大一統之業皆累朝有不二心之臣流慶本支爲今柱石是用表勲作謚掌武視儀聿作國楨肇開王爵偹宻章之異渥慰泉壤之遺忠於戱一門萬石之家蓋益修於孝謹四世五公之盛尙永篤於忠貞佑爾後人欽予寵命可

故祖母額森氏追封歸徳王夫人制

雲臺麟閣越在昔之造邦翟茀朱幩盍從夫而有爵載揚防典庸備追榮具官某故祖母某氏名閥姫姜能臣伉儷柔嘉維則旣正位於室家儆戒相成迄流芳於彛鼎宜其象服衍以脂田於戱五楘詩存無復平生之閔六珈儀盛猶當永世之傳歆此明綸安於顯祏可故父穆爾呼察贈推忠佐理同徳功臣太師開府儀同三司上柱國追封歸徳王謚忠貞制

盡忠之士𨿽死猶生積善之家其後必大睠予良弼慶自前人具官某故父某智勇而靖深雄毅而明敏左右世祖平定雲南旋扈聖於武昌入與謀於家國維時中統討叛濟南攻城每防槊以先登對壘嘗褁創而出陣方王旅借虎臣之力而將軍遺馬革之屍莫贖其身式開厥後玆用顯庸賜謚超爵分封躋三事以經邦表一柱而開府追榮身後式慰孝思於戱龍虎風雲秉國嘉象賢之嗣山河帶礪剖符峻異姓之王益闡幽光永垂來裔可

故母蘇爾臺氏追封歸徳王夫人制

忠於君孝於親旣極報崇之典正乎外位乎內宜旌伉儷之賢是生偉人爰立作相盍防湯沐以重烝嘗具官某故母某氏琬琰自將笄笲素謹身閒內則蚤積順於閨門慶衍後人寖陞華於宰輔玆用從封茅土光賁幽扄慰報本之深思勵教忠之大義於戱孰不美副珈之飾生也有涯庻幾安列鼎之歆沒而不朽可

故丞相和拉布哈贈【闕】

功臣太師開府儀同三司上柱國追封歸徳王謚忠獻制

皇皇帝業念祖宗創始之難翼翼世臣備國家報功之典故具官某奮由閥閱勇赴勲名相我世皇時維中統省臺院寺詳酌古以建官文物典章新造邦之立政致規模之宏遠備左右之勤勞胡不百年可爲一慨玆用王之大國位以太師旣晉陟於階勲復兼崇其謚號以彰舊徳以勵羣工於戱異姓封王命數蔑以加矣長富與貴忠孝所以守之尙迪後人欽承休命可

故妻某氏追封歸徳王夫人制

念舊追榮朕所以王異姓抗尊齊體邦稱曰君夫人爰均國恩俾從夫爵故具官某故妻某氏必有令徳乃嫓元臣朝廷有儀諒閨門之有度仁義相接亦夙夜之相成何間幽明益崇命數於戱夫夫婦婦澤旣被於重泉君君臣臣義當明於奕世淑靈不昧寵命其歆可故知樞宻院事達勒達哈贈效誠正義安遠功臣某官追封某謚某制

洪惟皇祖於鑠武功厥有禦侮之臣備著捍邊之績用防防典式表殊恩故具官某起自世家奮爲名將前無堅敵旣累奏於膚公願爲忠臣遂益堅於大節究觀終始盍備哀榮賜謚表勲增秩超爵於戱國家之恩侔天地無間顯幽君臣之義昭日星惟殫忠孝尙迪來裔欽承寵嘉可

故妻某氏追封某夫人制

嘉我世臣已備報崇之典閔其君子亦惟伉儷之賢爵俾從夫恩昭追遠故具官某故妻某氏篤生華閥作嫓髙閎宜於而家豈但矜其車甲勸之以義諒不廢於君臣迄致良人終爲名將載嘉懿範爰畀湣章誕啟新封以光窀穸於戱萬鐘五鼎惜無偕老之年副笄六珈祭以如生之禮尙惟不昧欽此來歆可

故中書右丞相達爾罕哈喇哈遜故曾祖父達爾罕奇吉裏贈推忠佐命宣力功臣太師開府儀同三司上柱國追封順徳王謚忠武制

觀宰相系年之表近閔良臣慕帝王有眞而來遠思乃祖爰稽防典誕播明綸故具官某故曾祖父某卓識超羣沈幾先物我太祖當在潛之際怯烈氏有害正之謀聞姦宄刻期而肆凶乃晝夜間行而上變我故有備彼乃成擒方涼土之未臣帥師克夏出金人之不意反斾平燕惟此有不二心之臣是以成大一統之業澤流孫子世篤忠貞嗟宰木之成陰盍分茅而列壤是用秩三公之貴爵超五等之崇節惠易名表勛錫號於戱風雲龍虎尙想見於當時帶礪山河期有光於奕世英靈如在寵命其歆可

故曽祖母喀爾沁氏追封順徳王夫人制

勛莫大於造國念昔先臣爵所貴於從夫昭玆懿範爰申贈典以旣朕心故具官某故曾祖母某氏生有淑姿長諧嘉偶室家閔君子諒每戒於懷安食漿迎王師故首明於歸往足光內則盍列世封於乎通籍禁中惜音容之已遠題碑墓上庻名譽之俱傳歆此異恩昌於後裔可

故祖父達爾罕博囉齊贈葉忠翊亮定遠功臣太師開府儀同三司上柱國追封順徳王謚忠毅制

皇皇帝業念開國之元勛翼翼世臣嘉象賢之有子身亡而功固在骨朽而名如新爰著贊書式隆防典故具官某故祖父某惟昔厥考乃心先朝義固有於君臣情實均於父子防勛盟府推第一之蕭何爲將世家亦無雙之李廣延賞作千夫之長平金收屢戰之功迨及賢孫蔚爲名相瞻言先正有慨予是用儀視公臺封開王爵表崇勛而錫號節二惠以易名於呼功加於時澤乃垂於後嗣世濟其美名勿墜於前人尙爾有知服我休命可

故祖母旺紮勒岱爾氏追封順徳王夫人制

考徳必論其世者欲浚忠厚之源列爵必從其夫者以著貞順之效伉儷之重褒防是宜故具官某故祖母某氏靜柔其徳淑愼爾儀夫旣象其父賢汝亦稱其家婦誕敷漏澤光賁幽扄於呼異姓封王蓋以勛勞之舊父業傳子勉旃忠義之家尙爾淑靈歆予寵命可

故父達爾罕囊嘉岱贈宣忠孝節保大功臣太傅開府儀同三司上柱國追封順徳王謚忠湣制

事君致身克紹前人之烈生子似父聿爲名相之家萃忠孝於一門歷祖孫而五世載敭異渥光賁重泉故具官某故父某沈深善謀果毅冠世蚤從憲廟有事西川轉戰無前旣累奏駿功之防忘身臨難不幸遺馬革之屍世憐死事之忠天厚積善之慶成季之勛未泯紀於太常西平之子復賢光於奕世是用爵躋極品號表崇勛旣視秩於三公復易名於二惠以旌大節以勵羣工嗚呼旣死無復生惟榮名之不朽盛徳必有報在爾後之能承國有異恩朕之篤意可

故母托遜哈納氏追封順徳王夫人制

光榮累世睠我忠臣之門赫奕殊恩顯爾夫人之徳維玆之澤實自其原故具官某故母某氏慈順可貞靜嘉有則良人節義必是妻能勸其夫後嗣忠賢非是母曷生是子爵至王而極矣國之禮亦宜之於呼如山如河旣追錫小君之號宜家宜室實有開奕世之祥益衍慶源永垂來裔可

禦史中丞托歡母旺紮勒氏封順徳王太夫人制

車服之系是夫者妻之道身名之顯其母者子之賢肇錫嘉名有光世閥具官某母某氏篤生賢嗣世我良臣致忠孝之有傳亦保懷之能教是用因先王爵稱太夫人於呼召虎旬宣惟召公而是似魯侯燕喜壽魯母以攸宜欽我寵章受玆介福可

皇太后故曾祖父追封濟寧王謚忠武阿齊諾延濟勒追封魯王仍諡忠武制

洪惟壽母用宏濟於艱難肆朕眇躬獲丕承於上下推毓慶兩朝之本宜追崇四世之親尊號皇太后故曾祖父追封某王某天挺英豪世積忠厚服勤太祖奄有庻邦逮事世皇遂爲懿戚惟當今之聖善皆先世之沖和𨿽已啟於王封猶未蔽於朕志庸加異數攺錫大邦仍忠武之嘉名備哀榮之盛典於呼黃河如帶泰山如礪國其永存新甫之栢䢐徠之松廟斯孔碩尙歆景命允建外家可

故曾祖母某氏追封魯忠武王妃制

世爲後族實顯有功夫乃婦天故從其爵式衍東朝之慶益防戚裏之封尊號皇太后故曾祖母某氏徳爲母儀言爲內則風化素彰於閨壼祚乃正於家邦是生吾母之慈大受天下之養玆用貴其象服胙以蒙庸昭泉壤之榮以副宮闈之望於呼賢如明徳惜馬氏之未王福萃太任底周南之美化尙其幽懿服我休嘉可開府儀同三司知樞宻院事額森特穆爾故曽祖父嘉木和爾贈純誠保徳翊戴功臣太尉開府儀同三司上柱國追封泰安王謚武毅制

維師若尙父載嘉繼志述事之賢修法有魯僖爰舉崇徳報功之典誕敷湣澤光賁幽扄具官某故曾祖父某慷慨激昻果毅沈鷙東徵西伐必斬將以搴旗左翼右張實亡身而許國惟太祖之神聖識名臣之子孫用集殊勛大開厥後是用表東岱而賜履超五等而追王旣錫嘉名復頒渙號於呼故國非謂喬木丕勞爾先孝子必出忠臣永垂後裔英靈不昧休命其承可

故曾祖母翁吉喇特珍氏追封泰安王夫人制

爲婦配名世之家必有令徳封王受曾孫之慶是豈常恩爰溯淵源式隆命數具官某故曾祖母某氏貞靜著於閨梱孝儉儀於族婣夫子無回顧之憂尊章有善事之譽立功者成其業爲國者忘其家維爾之賢克正乎內是以弼亮至於四世忠孝萃於一門俾從列爵之封庸表爲善之報嗚呼茫茫我土亦曰安若泰山蟄蟄爾孫尙惟生此王國眷焉幽懿歆此明嘉可

故祖父蘇爾呼圖克贈推誠宣力佐運功臣太尉開府儀同三司上柱國追封泰安王謚忠定制

有大勛勞必世享其祿位追榮典冊宜先逮其祖宗睠惟閥閱之家可後寵章之防具官某故祖父某謀而能斷勇而不矜專摧陷廓淸之功而弗居備險阻艱難之嘗而弗挫述乃祖帷幄之寄啟厥子柱石之隆至於孫而益昌皆其徳之未艾是用泰嶽中土也以爲爾邦王章大名也以爲爾爵申以嘉號備其異恩嗚呼慨念先朝可謂得人之盛尙迪爾後亦克惟朕之承與國同休其命弗替可

故祖母唐古珍氏追封泰安王夫人制

婦之爵從其夫古今之達道祖之榮及其妣國家之至恩旣積顯庸宜臻異數其官某故祖母某氏謹身節用嫓徳娠賢家門增盛大之基朝寧獲忠良之佐上不墜於祖訓下益衍於後人所謂世臣亦惟爾敬是用分茅泰嶽襲爵眞封永以王夫人之稱配食忠定君之廟嗚呼魚軒翟茀何殊貴盛於當年瑜珥瑤環尙迪子孫於百世幽靈不昧休命其歆可

故父某官贈推忠宣力贊運功臣太傅開府儀同三司上柱國追封泰安郡王謚武穆博爾歡加贈推忠宣力贊運功臣太師開府儀同三司上柱國追封泰安王仍謚武穆制

開國承家惟克篤於前烈定功行賞以啟佑於後人爰備哀榮庸嘉忠藎具官某故父某官贈某官某勇智佀乎祖父勲業冠乎朝廷在世祖成宗之時備出將入相之績誓師南指淮海來歸轉饟西徵闗隴晏臥降王斬帥絕施勞伐善之言執法秉鈞得憂國愛民之體上旣委以心腹爾亦竭其股肱蔚爲名臣載在史氏𨿽已加乎寵命猶未愜於朕心是用節惠表勛錫爵啟土追恩旣往垂勸方來嗚呼天有柱地有維不憗一老河如帶山如礪其永世王禰廟有光朕命無斁可

故母追封泰安郡王夫人克哷展氏加追封泰安王夫人制

夫得賢婦子有賢母惟家之隆生違至養死獲至恩斯善之報爰防異渥庸表幽扄具官某故母追封某夫人某氏柔順利貞恭儉節用以爾茂族相我元臣立非常之功有無竆之聞篤生令子復列中朝襲數世之勛勞保一家之忠厚是用錫河嶽之履爲湯沐之封以示寵綏式昭湣防嗚呼木欲靜而風不止嘗聞孝子之悲源之深者流必長尙衍後人之慶眷惟魂爽服此休嘉可

母紮拉展氏封泰安王夫人制

報功者君之仁顯親者子之志用章孝治誕布明綸具官某母某氏有林下風蔚閨中秀嫓徳元老宜於而家教子義方利於吾國兼爲婦爲母之懿備從夫從子之榮是用錫之山川隆其命數昭世閨範稱君夫人於戱象服是宜𨿽君子不能偕老正位乎內而家人見爲利貞益介壽祺茂對休命可

雪樓集卷三

欽定四庫全書

雪樓集卷四

元程文海撰玉堂類槁

制詞

榮祿大夫平章政事同知徽政院事左都威衞使王桓故曽祖父永安州都監增贈榮祿大夫平章政事追封冀國公謚武康制

尊祖敬宗思廣天下之孝序功錄徳遂及勲臣之先以勵事君以勸教子具官王某故曾祖父某官某齊家有法裕後惟仁基四世之忠良備累朝之任使出則爲良將帥入而爲名公卿具有顯庸實由積徳是用表勛錫爵節惠易名誕布恩榮式光泉壤嗚呼河山渺渺載瞻大國於岐梁子孫繩繩永底厥後爲堯舜尙迪爾後式副朕心可

故曾祖母李氏追封冀國夫人制

爲國以禮恩宜體於羣臣致位崇班封乃及於三代具官王某故曾祖母李氏惟和惟一有徳有功主饋共稱其賢率下咸服其愛遂鐘賢子克收名世之勛施及文孫屹作中朝之佐是用尊以小君之號從其列土之封庻極哀榮以示恩意嗚呼積善有餘慶必基閨閫之間爲國生良臣允副笄珈之盛幽靈不昧明命其歆可故祖父金吾衞上將軍知中山府事左副都元帥善贈銀靑榮祿大夫大司徒追封冀國公謚武靖制

有功當封𨿽遠必錄無徳不報旣往可追矧予宣力之臣復有詒謀之美宜隆命數以備哀榮具官王某故祖父某官某以忠孝立身以仁義發迹用士致其死力治民得其懽心入眞定之兵三百餘人定中山以南四十二郡不殺降以規賞常捐已以活人爲吏則稱其防循爲將則號爲智勇宜子孫之盛大皆徳澤之深長是用仿周法以易名表兾方而啟宇仍躋崇秩庸示殊恩嗚呼仕至執金吾緬想勲勞之舊名在太史氏榮書邦邑之新英爽如存休命勿替可

故祖母李氏追封冀國夫人制

我有世臣其功可及於古人稱賢婦厥徳猶誦於今爰錫寵章儷封大國具官王某故祖母李氏勤儉慈愛柔嘉靜恭宗族視爲範儀舅姑稱其孝謹內勉君子外濟時艱發倉廩以賑嵗饑脫簮珥以紓民責有脂澤以遺後宜湯沐之從夫嗚呼詒厥孫謀夙夜每勤於儆戒烝畀祖妣春秋永治於禴祠苗裔相承昌熾未艾可故父榮祿大夫平章政事僉書樞宻院事兼徽政副使左都威衞使贈金紫光祿大夫大司徒上柱國追封冀國公謚忠穆慶端加贈推忠宣力功臣太傅開府儀同三司上柱國仍追封冀國公攺謚忠武制

居朝廷之上必有腹心之臣在軍旅之中則有爪牙之士惟是二者鮮能兼之緬懷勛舊之賢爰舉褒崇之典具官王某故父某官贈某官某番番良士翼翼小心世祖識其有爲裕皇知其可任出則扈從警蹕入則守衞宮庭營威武而儲峙富彊軍神鋒而訓習明練平山東鎭淸口遇賞則辭饟和林剪乃顏有功不伐庻幾古之良將信爲國之重臣𨿽握樞衡如在筦庫宜後人之允蹈致大賚而啟封表四字以防勛視三公而開府載疇偉績攺錫嘉名嗚呼金城湯池嗟不憗於一老岐山壺口今以作於爾邦永襲休明式昌嗣可

故母追封冀國夫人李氏仍冀國夫人制

爲臣居丞弼以顯其親推恩及祖宗況在其母用光泉壤申衍脂田具官王某故母追封某夫人李氏育徳髙閎來嬪茂族夫能盡臣道皆內助之得人子復列臺衡亦義方之有訓𨿽偕老之詩莫賦而孝養之禮無從是用因子致崇從夫錫爵嗚呼父子亦旣濟美宜大其家名器所以馭臣匪私於汝服予休渥保爾利貞可

妻劉氏封冀國夫人制

國家凡賚於臣工恩澤必加於伉儷蓋內有主饋之寄則外盡事君之忠於以見夫婦之體齊而君臣之義大具官王桓妻劉氏相其夫子宜於室家春秋克敬於烝嘗夙夜諒多於儆戒用能保其祿位以不墜於箕裘宜錫脂田式昭婦道欽予休命對爾新封可

故金紫光祿大夫平章政事翰林學士承防祕書監領崇福司事秦國公愛綏贈推誠恊力贊治功臣太師開府儀同三司上柱國追封拂林王謚忠獻制

功大者位隆勞多者賞厚備國家之防典必勛舊之良臣故具官某有服大僚克勤小物旣宣力於憲廟復受知於世皇使於四方挺節竆荒之外列於庻位正色周行之間早已歷於機衡晚乃分於茅土太息九原之不作若爲千載之可傳夫官莫隆於師而爵莫貴於王且號以表其勲而謚以著其行具此眾美可謂特恩豈惟旌爾之賢所以爲後之勸嗚呼身沒而名不朽足慰平生邦舊而命維新益昌乃世英靈有濯寵渥其歆可

故妻沙喇氏追封拂林王夫人制

王封異姓特隆念舊之恩妻曰夫人盍俾從夫之爵故具官某故妻某氏位正乎內徳恊於中其夫歷事於累朝有子咸躋於膴仕盛大固由於世徳訓戒亦本於閨門庸啟拂林之邦式慰焄蒿之感嗚呼死生契闊百兩之禦百兩之將終始哀榮五鼎而養五鼎而祭歆予漏澤佑爾後人可

榮祿大夫知樞宻院事穆呼哩封廣平王制

國非謂喬木必有勛勞之世臣爵莫貴封王宜畀子孫之賢者具官某乃祖先父累朝元功逮予纂承之初資爾翼助之力左右厥辟握掌武之樞機夙夜在公長周廬之禁衞是用超之五等胙以大邦嗚呼丕勞爾先故有生而富貴克篤前烈尙永保於忠貞明聴朕言對揚休命可

太保庫楚故祖父某追封祁連王制

昔在初載粵有藎臣濟朕於艱難保朕於衝防必乃祖之攸訓至厥孫而始彰宜異其湣防之恩以稱其積累之善具官某故祖父某忠厚爲本勤儉爲基徳可致富貴而弗居謀可建功業而弗有故其施於後也大所以食其報也丰是用防西土而啟封超五等而錫爵皆推原其所自庸垂勸於方來嗚呼思克犖之邅回以有今日望祁連之峻極庸建爾邦魂兮如生歆玆成命可

故祖母某氏追封祁連王夫人制

論忠臣之功莫大於保其體求孝子之志莫先於顯其親載疇爾庸遂及祖妣具官某故祖母某氏靜恭可則勤儉有常惟積善以深培本根宜再傳而致位臺衮蔚爲元老輔朕眇躬旣加異姓之王宜命從夫之爵有光門閥式表國恩嗚呼魂魄故鄕想天山之不攺烝嘗禰廟諒翟茀之如存不昧祗承式昌嗣續可

故父某追封祁連王制

惟國家之大臣應天地之昌運𨿽鐘河嶽之秀實本祖父之賢具官某故父某簡質繼其前人忠信篤於後嗣乃左乃右在朕有保翼之良惟艱惟勤於今爲柱石之重欲報之徳每念其先爰啟大邦超上公而命爵載防美號詔太常而易名增閥閱之光華慰焄蒿之淒愴嗚呼父爲師子爲保旣備哀榮君以禮臣以忠尙全終始英魂不爽漏澤惟歆可

故母某氏追封祁連王夫人制

母之鞠育其子正欲大其家聲君之寵綏其臣孰若尊其先世爰防異數昭示至恩具官某故母某氏功見於宜家徳足以裕後篤生良輔以保朕躬翼衞於防衝之時扈從於艱危之際始終盡瘁夙夜在公遠追古之名臣蔚爲今之元老推其積善之自錫以從夫之封稱王夫人建祁連國嗚呼非此母不生此子果若人言有其徳必得其名時乃天道歆玆明命慰爾幽靈可

開府儀同三司上柱國江浙等處行中書省左丞相拜布哈故曾祖父某官達實端多卜贈服勤濟美功臣太保儀同三司追封居延王謚安敬制

父傳之子萃忠孝於一門祖逮於孫備哀榮於三世具官某故曽祖父某官某志在功烈心無死生力戰則聞皷而不聞金臨事則見義而不見利威稜憺乎羣國武勇冠於三軍方太祖之在潛知歷數之有屬故見危而授命寕殺身以成仁共憐李廣之數奇尙想張巡之眥裂是以王加異姓國啟新封錫號以贊其忠易名以表其節嗚呼龍翔黒水昌期曾感於風雲蚓食黃泉漏澤仍沾於雨露精神不爽休命惟歆可

曾祖母和斯徳濟徳哷氏追封居延王夫人制

漏澤九泉莫厚於國家之典追榮三代惟施於宰輔之臣矧忠義之相傳由閨門之有度具官某故曾祖母某氏儆戒成於夫子教訓及於兒孫國爾忘家世載其美追原懿徳盍啟新封嗚呼在昔艱虞厚報豈圖於今日致身富貴長守是在於後人苖裔相承昌熾未艾可故祖父達爾罕托恰勒贈推誠保徳功臣太傅開府儀同三司上柱國追封居延王諡莊敏制

事君致身人臣之大節封王列土國家之異恩旣忠於前宜榮於後具官某故祖父某驅馳百戰終始一心𨿽身沒而名存況父忠而子孝亦天啟於昌運故世產其英賢將軍豈惡於生恐傷於義壯士旣得其死甘喪其元此汝所以存心於理宜其有後是用誕頒爵號以答勛庸昭乃辟之弗忘俾爾孫之有勸嗚呼聞皷鼙而思將帥如見平生指帶礪而誓河山庻幾不朽精神如在恩渥其歆可

祖母額森諾郭蘇徳哷氏追封居延王夫人制

君臣以義合故有死事之臣夫婦以徳從必獲稱家之婦克兼是美宜享其榮具官某故祖母某氏淑愼其儀柔嘉維則若夫若子繼沒於三軍爲母爲妻獨守於一節是用乃孫之貴載加大國之封嗚呼如山如河緬想克宜於象服於疆於理尙惟永胙於脂田昭爾幽靈歆予休命可

故父贈揚武守正功臣太保儀同三司追封延國公諡忠節布哈穆爾加贈揚武守正定遠功臣太師開府儀同三司上柱國追封居延王仍諡忠節制

朕思良將爲有死之將軍世選爾勞惟象賢之濟美錄功惟重頒爵故超具官某故父贈某官某業紹祖宗才兼文武杖節邊陲之外甫脫命於累囚息肩卿監之中復聞謀而上變大建徵西之府以爲逐北之圖彼乃懼而詐降爾竟歸而遇害惟天福善生子世家𨿽已錫之山川宜益尊其名號以勵後世以慰當年嗚呼馬革褁屍獨殺身而報國虎頭食肉終啟土以封王爾魄如生朕命維允可

故母阿爾臺呼塔噶氏追封居延王夫人制

盡忠爲臣旣封王而列土正家有婦宜錫爵以從夫具官某故母某氏妻道可書母儀可則其夫死事力求屍於莽中負骨來歸上祈哀於闕下鞠躬盡瘁守節持家防然母子之依致此公臺之貴緬懷賢範益厚徽章嗚呼副笄六珈尙想宜家而宜室萬鐘五鼎庻幾事死如事生佑爾後人歆予寵命可

故母托裏氏追封居延王夫人制

嫓賢伉徳旣克稱於名家厚本浚源乃篤生於良輔慨違至養庸畀防章具官某故母某氏幽閒之姿貞順之行內而正其閨閫外則和於族婣生備嘗於艱難沒宜躋於祭祀是用攺從王爵封以居延下齊夫子於防上配爾姑於禰廟嗚呼母之愛其子咸願致於公臺朕以廣其恩故特隆於命數其歆景命允迪後人可

妻布雅木齊氏封延國夫人制

惟國家推恩而命爵於夫婦齊體而抗尊彰厥有常達於庻位具官某妻某氏生於盛大之族嬪於忠孝之門貞靜純和旣克勤於中饋儆戒畏愼諒多贊於夫君宜加湯沐之封以爲伉儷之重益勉婦道用相爾家可禦史大夫巴圖母某氏封泰安王太夫人制

官徳懋者莫大於親榮濟世美者實原於母訓誕敷命數光賁庭闈具官某母某氏蚤以名家嬪於華冑事尊章而盡禮處婣族而可儀夫克成其大勲助由中饋子能繼其先志教有義方宜疏泰嶽之封庸正小君之位嗚呼三牲五鼎養喜逮於親年副笄六珈貴盍齊於王者其承景命永介壽祺可

銀靑榮祿大夫安南國王遙授湖廣等處行中書省平章政事陳益稷加金紫光祿大夫餘如故制

委質歸朝旣去逆而效順以爵馭貴宜崇徳而報功誕播明綸用孚眾聴具官陳某知畏天者事大期保境以全民慕帝王之有眞見幾而作懼祖宗之不祀自防而來以忠孝之誠受知於世皇蒙天地之恩嗣封於故國始者周王之赫怒伐罪弔民終焉舜帝之誕敷班師振旅彼迷不復爾守彌堅拯溺救焚從王師凡一再舉適館授粲畱湖右幾三十年身歷事於四朝志不渝於初節肆朕踐阼亟其來朝是用增新秩以示恩仍舊封而授職嗚呼內寧外撫朕不忘銅柱之南近恱遠來爾益拱辰星之北祗若休命永肩一心可

仰山慧慈靈感昭應大通禪師加封慧慈靈感昭應大通正覺禪師制

佛法本空實慈仁而利物神道設教大變化以無方某山某禪師自唐防昌以來有小釋迦之號因緣出現知幾刼之修來願力宏深致二神之獻宅大哉徳施之普巋然江水之西爰卽舊封肆加美諡嗚呼求神通索妙用未嘗有爲畏天命閔人窮是乃正覺陰翊王度永鎭名山可

仰山顯徳仁聖忠佑靈濟王加封顯徳仁聖忠佑靈濟廣慶王福徳聖仁忠衞康濟王加封福徳聖仁忠衞康濟順慶王制

山川出雲爲雨者是名曰神功烈在民則祀之乃古之制有嘉靈迹爰錫贊書某山某王能自得師聿來胥宇乘蜿蟺扶輿之气爲聰明正直之神水旱疾疫之不常遇烖輒禱伯仲塤篪之相應如響隨聲玆旣達於予聞其並增於美號嗚呼爲民請命故致力於山靈明徳惟馨繼自今其世享祭則如在感而遂通可

太保庫楚妻旺紮勒臺氏封應國夫人制

朕聞家人正而天下定鵲巢應而王道成蓋國之本在家而女正位乎內有嘉賢淑作儷元臣具官某妻某氏生後族之中服女師之訓配其爵位宜而室家是用貴因其夫榮開大國肆誕敷於明命其祗服於訓詞於戱邦君之妻曰夫人乃古之制婦人以義勸君子惟汝之賢欽念寵嘉益勤敬戒可

禦史大夫伯都母王氏封泰安王太夫人制

國之名臣必有內助之美家之孝子必有母訓之嚴自昔予聞於今乃見具官某母王氏貞靜表於閨閫慈儉儀於族婣方良人任社稷之勞必勸以義及有子任耳目之寄克教以忠勛庸備載於鼎彛命數猶稽於象服爰錫從夫之爵以慰愛親之心於戱被山帶河𨿽君子之不待前周後魯於賢嗣以攸觀永篤忠貞以介眉壽可

通奉大夫侍禦史趙世延故祖父蒙古漢軍徵行大元帥按紮爾贈推忠勛庸功臣太保儀同三司上柱國追封秦國公諡武宣制

應天順人惟祖宗之仁聖建邦啟土亦將帥之勤勞睠比盈成申之褒贈具官趙某故祖父某官某才兼文武徳備忠良挺不世之姿佐方興之運率師滅夏莫不望風而降假道破金咸謂自天而下以帝王之兵不殺爲本故秦蜀之眾長驅而平遂收百戰之功迥出諸將之右慕興唐之英衞老不辭難方佐漢之良平謀無遺策九京不作千載如生是用進位臺衡表勛柱石冠四字以錫號節二惠而易名榮開白社之封載在丹書之府嗚呼望三千之組練古名將何以加渺百二之山河爾嗣孫其是似尙維英爽歆此寵嘉可

故祖母白氏追封秦國夫人制

夫將帥之後有淸白之名必閨閫之間有勤儉之教具官趙某故祖母白氏出於令族配我良臣起從諸王歷事五帝南徵北伐當建業之難內撫外攘受總戎之寄賞則均於士伍功必讓於偏禆惟爾謹身節用以正乎家勞心焦思以淑於後施於孫子允稱執法之中在我國家宜贈從夫之爵以正位號以極哀榮嗚呼生將門歸將門獨秉詩書之訓始婦道終婦道是膺象服之宜魂而有知歆予景命可

故太傅錄軍國重事錄太醫院事依前開府儀同三司宣徽院使領大司農司事特爾格贈推誠佐理翊戴功臣太師開府儀同三司上柱國追封秦國公諡忠穆制

丰水有芑儲材式遺於子孫南山得賢圖任正資於耆舊遽亡一鑑孰作九京故具官某喬木世臣髙山景行推前人未防之志廣太上好生之仁全活知幾百人出入將五十載貳公宏化爲商鼎之鹽梅事君致身作周邦之屏翰弼亮四世終始一心生𨿽極於顯庸沒盍伸於防典是用胙之大國躋以上公錫號而表勛易名而府於戱載瞻西土永懷徳義之言啟迪後人益贊邦家之固英魂不爽寵命其承可

故妻輝和爾通郭囉氏追封秦國夫人制

愼終追遠本蓋系於家人崇徳報功恩式隆於防典故具官某故妻某氏毓芳名族作儷元臣約婚爰自於初年曆夫艱阻歸國竟尋於舊好宜其室家事姑備孝養之隆教子熟義方之訓緬懷賢範加厚徽章𨿽文駟雕軒生未正小君之號然鸞誥象服沒猶荒大國之封尙克歆承式昌嗣續可

故妻冉氏追封秦國夫人制

朕聞生榮死哀禮無先於爵賞男外女內義莫重於人倫所以錄旣沒之勛庸推而及平生之閨閫故具官某故妻冉氏慈孝而恭儉貞靜而淑和作配世臣號稱賢婦胙旣開於大國封可後於從夫於戱副笄六珈豈異當年之榮耀山河百二尙貽後嗣之昌隆咨爾幽靈服我休命可

妻張氏封秦國夫人制

咨爾故具官某妻張氏婦人從夫爵者也爾夫以四朝元老爲我近臣九京不可作矣用開大國以封之躋上公以贈之惟爾盡婦道以正家篤義方而教子肆頒異數以慰爾死生契濶之思其益敬恭永對光寵可

某官布拉吉達封河南王制

撫帝業之艱難爰恩將帥啟功臣之盟誓宜及子孫咨爾在廷聴予作誥具官某知明識遠心廣體胖勛名克篤於前人藩翰久勤於外服昔將平於內難朕大投艱方深計於中途卿獨決進志存弼亮身佩安危所謂社稷之臣盍享尊榮之報廼復煩於機務非示寵於忠良是用命汝襲諸侯王以長守於富貴歸丞相印以自養於壽齡旣不遠於京師可以時而朝覲允資重望坐鎭一方於戱表河之南念爾乃祖乃父爲國之屏敬哉有土有民永建厥家母棄朕命可

光祿大夫同知徽政院事趙國公常布哷齊故曾祖父資贈效順功臣太保金紫光祿大夫上柱國追封趙國公諡安穆制

朕惟徳盛位隆勞多賞厚故爵有五等之制恩有三世之推豈朕所私乃國之典具官常某故曾祖父某鐘河嶽之气逢祖宗之時助玉食之調和佐瑤圖之開辟出參輦轂入侍禁闈惟風夜不懈於忠勤致孫曾益躋於顯盛是用詔太常而定諡命中書以授官以賁九原以勸百辟於戱表恆山而賜履惟爾之賢建上公以錫名亦榮之至尙迪爾後母忝世臣可

故曾祖母侯氏追封趙國夫人制

掌先朝九重之養厥有內臣啟名家累世之昌必資賢配允爲餘慶宜渙異恩具官常某故曾祖母侯氏惟儉惟勤克淑克愼至曾孫而建土皆積善之降祥是用正位小君儷封全趙於戱魚軒翟茀已無及於當年礪山帶河尙永存於奕葉眷惟幽爽不昧欽承可

故祖父烏爾圖贈推忠守義功臣太傅儀同三司上柱國追封趙國公諡恭敏制

一善必錄聖哲所以得人五世其昌忠良故宜有後風雲不攺茅土方新具官常某故祖父某大節傳家小心事主負覊絏而從巡狩知無不爲和鼎鼐以輔經營死而後已迄啟孫曾之慶聿開閥閱之華載錫公封俾從禰祀於戱洗而揚觶豈無杜蕢之正言書以汗靑不遇董狐之良史朕方慨想爾尙顧歆可

故祖母孟氏追封趙國夫人制

洪惟我祖建官必得其人粵若汝家得君最親於眾何愛從夫之爵以副尊祖之心具官常某故祖母孟氏徳嫓臣工禮明閨閫上致舅姑之養下教子孫之忠宜啟世封式綿家慶於戱母儀婦道早稱徳耀之賢象服脂田永顧邯鄲之胙服予休命相爾後人可

故父資善大夫同知宣徽院事約爾珠贈推誠宣力保徳功臣太師開府儀同三司上柱國追封信都王諡忠懿制

祖宗創業時非一手足之爲家國同休古有萬子孫之祝矧惟邇列亶是世臣爰推漏澤之恩以慰在廷之彥具官常某故父某官某致身得地稟性自天方當就傅之年已識事親之禮近耿光於世祖承明眷於裕皇由鼎爼以造邦小試阿衡之事業指鹽梅而諭相諒多啟沃之謀猷迨予訪落之初念爾老成之遠克昌後嗣益茂前聞是用躋異姓之王封視多儀於公府表駿功而作號錫美諡以易名少極哀榮用光幽顯於戱周家五等列爵顧玆命數之已超金氏七葉侍中尙衍聲名於不朽肆惟英爽不昧欽承可

母馬氏封信都王太夫人制

胙之民社固追念於世勞相其階庭又丕昭於母訓盍防湯沐以賁晨昏具官常某母馬氏有內則之修勤得老氏之慈儉周旋中禁閨門儆戒以相成燕坐北堂簮笏怡愉而就養由國命婦陞王夫人於戱從夫爵而爵旣崇保家聲而聲益振受玆祉福宜爾子孫可

妻徐氏封趙國夫人制

小君之稱所以正位乎內從夫之爵所以勸功於朝宜畀恩言俾榮志養具官常某妻徐氏居然令徳所謂家由婦興嬪於世臣豈特母以子貴何愛魚軒之寵以成翟茀之華夫豈眷私蓋彰孝治於戱怡愉鶴髮無以夫人而自安敬戒雞鳴庻幾君子之偕老可

加賜普庵禪師塔名制

朕聞佛氏以空寂爲宗則凡學其道者寧欲建名號殊稱謂以示天下後世哉而國家非此無以昭尊徳樂道之意也朕自卽位以來聞袁州大慈化寺普庵寂感妙濟眞覺昭貺大徳慧慶禪師印肅紹臨濟之緒超華嚴之境徳映當代澤被方來其道甚尊顯心切慕之旣累錫大諡惟塔號未稱可加賜定光之塔曰定光靈瑞之塔主者施行

表牋

致語

天壽節中書省賀表【大徳丙午】

誕開熈運合九五以毓乎聖神丕衍鴻圖撫億兆而膺乎壽富欣逢華旦喜溢中秋【中賀】欽惟皇帝陛下大徳體元功致泰無爲而治猶勤典禮之修不令而行益廣恩言之布當千齡之慶防得萬國之懽心臣等幸列臺衡光依宸極河淸海晏龍飛常禦於中天星拱雲從虎拜敢先於率土

翰林院陞從一品謝表

天開文運治載睹於熈朝地切禁林恩比崇於極品具僚胥慶斯道增華【中謝】欽惟皇帝陛下徳與日新聖由天縱遇儒臣而特異相古所無進院秩以示優自今而始親授銀章之重益爲玉署之榮臣等學愧前修位隆往代典謨訓誥敢忘黼黻之勤元首股肱願效賡歌之盛

進三朝實錄表【皇慶元年十月九日】

一人禦極聿嚴金匱之藏三後在天實監玉堂之紀粵若稽古克底成書【中謝】欽惟皇帝陛下孝友慈仁溫文睿哲統之垂業之剏今昔繼承功以著徳以彰在玆纂錄首崇筆削之任式宏鑑之圖臣等職忝禁林才非良史系年系月豈足盡於先朝作典作謨庻有徴於今日

興聖宮元旦中書省賀表

正月始和禮聿嚴於元防聖人教愛養莫大於尊親宇宙維新臣民均慶【中賀】欽惟皇太后陛下身爲內則徳嫓周南興明聖於兩朝皇圖益衍昭慈仁於四海帝治彌昌是宜宮壼之基克底邦家之盛臣等職慚百揆忠守一心地久天長願岡陵之齊壽風和日麗普覆載以常春

中宮元旦中書省賀牋

三陽肇序彰泰道之方亨萬物皆春表坤元之厚載歡騰海宇喜溢宮庭【中賀】敬惟皇后殿下寛裕有容柔嘉維則功宻孚於宗社徳允稱於禕防輔贊皇猷廣二南之風教昌延聖祚茂百世之本支聿增彤史之光式衍椒房之慶臣等幸逢盛旦忝備臺司仰日月之儷明誕昭內治在璣衡而齊政永紀長年

文廟落成祝聖致語

伏以建國君民學爲先務歸美報上頌必有祈方追蹤三代之宏規敢推本一人之大徳欽惟皇帝陛下承天禦極繼聖受圖虞夏商周所弗臣悉同文軌風雨霜露無非教咸被聲光肇卜上庠首營新廟宮墻翼翼聿來學禮之徒爼豆振振共蘊祝堯之志臣等夙叨化育幸際平成爰酌禮於古今庸致嚴於朔望思皇多士於樂辟雍作之君作之師首善系四方之本教以忠教以孝感恩同萬歳之呼

雪樓集卷四

欽定四庫全書

雪樓集卷五

元程文海撰玉堂類槁

勅賜碑

平雲南碑

國家繼天立極日月所照罔有內外雲南秦漢郡縣也負險弗庭乃憲廟踐阼之二年歳在壬子我世祖聖徳神功文武皇帝以介弟親王之重授鉞專徵秋九月出師冬十二月濟河明年春歷鹽夏夏四月出蕭闗駐六盤八月絕洮逾吐蕃分軍爲三道禁殺掠焚廬舎先遣使大理招之道阻而還十月過大渡河上率勁騎由中道先進十一月渡瀘所過望風欵附再使招之至其國遇害十二月傅其都城城倚防蒼山西洱河爲固國王段興智及其柄臣髙泰祥背城出戰大敗又使招之三返弗聴下令攻之東西道兵亦至乃登防蒼臨視城中城中宵潰興智奔善闡追及泰祥於姚州俘斬以狥分兵略地所向皆下惟善闡未附明年春畱大將烏蘭哈達經略之上振旅而還未幾防善闡得興智以獻釋不殺進軍平烏蠻部落三十七攻交趾破其都收特磨谿洞三十六金齒白衣羅鬼緬中諸蠻相繼納欵雲南平列爲郡縣凡總府三十七散府八州六十縣五十甸部寨六十一見戶百二十八萬七千七百五十三分諸道立行中書省於中慶以統之大徳八年平章政事伊蘇岱爾建言所領雲南地居徼外歷世所不能臣先皇帝天戈一麾悉歸王化今其民衣被皇朝同於方夏防長少老怡怡熈熈皆自忘其往陋非神武不殺之恩不及此惟防蒼之山嘗駐蹕焉若紀聖功刻石其上使臣民永永瞻仰於事爲宜中書以聞制曰可以命詞臣臣某再拜稽首而言曰世祖皇帝之徳大矣譬如天地之無不持載無不覆幬而生生之意恆寓於雪霜風雨寒暑變化之中物之防者薰然而溫灑然而濯翕然而同靡然而順有不自知其然而然者故其功烈之崇基業之廣貫三靈而軼千古夫以大理之昏迷旅拒虐我使人若奮其武怒俾無遺育可也而招徠綏緝終釋其主弗誅嗚呼微天地之徳孰能與於此乎今陛下建中和之政凡以繩祖武厚民生無所不用其極中外欽承無遠弗屆是以藩方大臣於錢谷甲兵之外惓惓以光昭令徳爲請其知爲政之本也已漢世宗從事西南夷天下爲之騷動蜀民咨怨諭之諄諄鑿池涖習再駕而後取之其視今也孰愈穆王周行防縣必皆有車轍馬迹焉初非疆理天下也而世猶誦之至今其視防履山川灑濯其民而納於禮義之域孰多彼碧雞金馬與夫防蒼皆其山之望者也漢使祭之唐季盟之夫各有所畏焉耳今也鐫未始磨之崖紀無能名之績桓桓與世無極豈惟足以震百蠻榮千古其餘光所被山川鬼神與嘉賴之嗚呼盛矣哉臣事先皇帝早受眷知今復待罪禁林發揚蹈厲職也不敢以荒落辭謹再拜稽首而系之詩曰

於皇維元載地統天大噫小噓曰寒以暄粵西南陬水駛山風霆流形气交神州跂息蠕蠕勾萌鮮鮮谷飲巢居燕及跕鳶繄誰之恩聖祖神孫武烈文謨湔祓生存旣有典常被之服章我吏我民我工我商萬國一家孰爲要荒防蒼蒼蒼禹迹堯墻井鉞參旗終夜有光威不違顏作善降祥嗟爾耄倪視此勿忘

拂林忠獻王神道碑

皇慶元年春天子若曰我太祖皇帝肇受天命太宗憲宗惟艱惟勤逮世祖奄有萬方子孫承承底於朕躬元功大臣宣力載勞褒崇弗稱朕甚憫焉於是制贈故金紫光祿大夫秦國公愛綏推誠恊力贊治功臣太師開府儀同三司上柱國追封拂林王諡忠獻詔臣某撰文刻碑墓道顯休之謹按公西域拂林人祖巴阿喇父博囉穆蘇公剛明忠信能自致身立節於西域諸國語星歷醫藥無不研習有列邊阿達者以本俗教法受知定宗薦其賢召侍左右直言敢諫爲世祖所器中統壬戌春詔都城二月八日大建佛事臨通衢結五采流蘇樓觀集教坊百伎以法駕迎導公進言曰方今髙麗新附李壇復叛淮海之壖刁鬥達旦天下疲獘瘡痍未瘳糜此無益之費非所以爲社稷計也上嘉納之是月望上幸長春宮欲因畱宿公趣入諫曰國家調度方急兵困民罷陛下能安此乎上方食愕然盡以賜公拊其背曰非卿不聞斯言促駕還自是日見親近公亦無所隱至元戊辰春大搜於保定之新安日且久公於上前語供給之民曰得無妨爾耕乎上卽日罷從幸上都新涼亭成大宴諸王百官競起行酒公進曰此可飲乎上悟抱公膝上啐其頂左手挽公髯飲以酒顧謂皇太子曰有臣如此朕何憂焉癸未夏四月擇可使西北諸王所者以公嘗數使絕域介丞相博囉以行還遇亂使介相失公冒矢石出死地兩歳始達京師以阿魯輝吾所贈寶裝束帶進見令陳往復狀上大悅顧廷臣嘆曰博囉生吾土食吾祿而安於彼愛綏生於彼家於彼而忠於我相去何遠耶拜平章政事固辭初上登萬歳山瞻望四郊惻然累累欲遷之及將盡徙南城居民實大都皆弗果賜宿衞士廬舍禁殺胎夭防置西域星歷醫藥之署立廣惠司給在京疲癃殘疾窮而無告者皆以公言罷行之成宗卽位眷益隆賜腰輿出入大徳癸卯上弗豫政出闈闥秋八月京師地震中宮召謂公曰卿知天象此非下民所致然耶公對曰天地示警戒耳民何與願熟慮之曰卿早何不言公曰臣奏事世祖及皇帝𨿽寢食未嘗不召見今曠月日不得一入侍言何由達數年之間災異日起公力陳弭變之道辭多激切弗納丁未上棄臣民公時在祕府有祕文非禦覽不啟中使奉內防迫取公厲色拒之今上皇帝奉皇太后至自懷州悉誅姦黨迎立武宗以公爲忠爵賞特異方倚柄用至大攺元六月癸卯薨於上都之私第年八十二三宮悼惜不已贈賻有加某年月日葬某所公起家爲定宗近侍中統間掌西域星歷醫藥二司事至元戊辰兼廣惠司丁亥拜祕書監己丑領崇福使甲午加翰林學士承防兼修國史大徳丁酉遙授平章政事丁未封秦國公積階至金紫光祿大夫今而有是命前後以功以言被賞賚及卒葬賜贈黃金爲兩者四百有奇白金七百有五十楮幣十五萬水晶金玉器珠衣防寶帶錦衣白馬不可勝計六男四婿三孫皆爲大官近侍長男額哩葉先祿大夫秦國公崇福使領司天臺事次防爾哈翰林學士承防資善大夫兼修國史次哈斯光祿卿次克哷濟蘇太中大夫同知泉府院事次老哈昭信校尉提舉廣惠司事次約尼宿衞興聖宮長壻榮祿大夫宣徽中政使訥古徳勒次中順大夫同知崇福司事蘇爾坦次資徳大夫章佩院使烏呼納次更直禁衞士赫赫長孫布格次搜克次安圖皆直禁衞盛矣竊謂古之有天下者皆以得人爲基我朝以神武仁恕定四海羣方萬國忠良亮直雄偉傑雋之士莫不都兪廟堂之上歷數世而彌光若公者得輸肝瀝膽致位丞弼自公而王載美太史垂榮子孫稱社稷之臣豈偶然哉銘曰

於戱皇元赫赫巍巍聖祖神宗超姚夷羲東集扶木西臻虞池嚴嚴在廷文凝武思我有爭臣拂林之支衣義飫仁載公轢私佐定翼憲世皇是儀靡言罔從靡徳弗施我車爾輔我舟爾維惟公之來廢寢忘饑惟公之言堇荼如飴杖節遐徼信威四陲朝霜茫茫夕雪霏霏旣復而往復往而歸蒙彊突勁睨險如防彼畱而安寧歸而危皇華以遣出車勞之大徳之末蕭墻禍基牝雞晨雊猩猩夜啼圓儀示儆方載陳規弗悟弗悛竊弄潛窺在朝惟公謇謇不移我皇赫怒艸刈榛夷大業載安天平地熈惟公始終不詭不隨漢軼武騫唐擬徴珪何以賚之寶帶珠衣何以貴之大冕桓圭膴膴拂林爾封爾提惟君之聖惟賢之知欽於世世視此貞碑

趙氏先廟碑

先王之制諸侯廟五大夫廟三父爲士子爲大夫葬以士祭以大夫禮也是以君子將營宮室宗廟爲先祭器爲次居室爲後而宗廟之器苟可銘著者無不著焉所以慶所以勸也忠孝之道備矣今天子稽古右文一本於禮河洛之思羮墻之見慨然延念先正之臣克左右亂四方其股肱心膂之績固以彰於彛常煥乎其足徴矣乃若國家所以報往而勸來者猶以爲未底極也爰命公卿舉先猷展故實而隧章之典行焉於是陜西行禦史臺以永古特氏父子勲伐列上公車有防集博士禮官議議旣上詔故徵行大元帥按紮爾爲推忠佐運功臣太保儀同三司上柱國追封秦國公諡武宣配白氏秦國夫人故蒙古漢軍都元帥國寶爲推誠佐理功臣光祿大夫平章政事柱國追封梁國公謚忠定配雲氏梁國夫人明年公孫世延入參大政政以咸熈天子嘉焉又贈其曾祖故羣牧使逹衮彰義保節功臣資徳大夫禦史中丞上防軍追封雲中郡公諡貞毅配鄂喇琨氏雲中郡夫人繇是參政之先三世六人皆蒙加恩又明年參政拜中丞自中丞遷右轄分治雲南天子顧中丞非君不可復拜中丞以乃祖乃父勤勞皇家宜撮其平生著之閟祀庻幾永啟厥後爰詔臣某文其家廟麗牲之石臣惟上之下下郅隆者恩也大復古始者禮也感激奉詔謹按永古特氏雲中世族武宣公幼孤育於外氏曰卓裕勒嘉因姓舅姓轉而爲趙宣武智略沈雄弓馬絕世未冠材器已顯攻城略地所向無前扈太祖平河湟從太宗下岐鳯馘彊俊取平涼慶原邠涇如風隕籜金源固守闗河幾二十載一旦武宣假道搗虛如天墜而地湧良平之智不及施賁育之勇無所用心潰膽裂莫之能支睿宗深所嘉賞金源繇之遂墟已而奉律西徵隴右遄定進兵蜀道首奪階文守漢陽制三邊納吐蕃收後效成都夔門之戰江油張掖之師皆其功之較然者多謀尙義厚下卹民所至捄殄戮贖俘囚輯降附則所惠蓋廣矣然則開國之功不後諸將而略不滿假退然若無所謂勞謙君子者歟忠定𨿽出將家自防學問雍容閒雅言貌甚都蓋武宣𨿽積苦兵間而敬禮儒生恆戒軍中無毀文籍是宜有佳子弟之報慷慨倜儻能得人之懽心勇於當敵愛卹士卒有古名將之風焉重慶刪丹之戰皆居軍鋒或降或殱無不如志火都受首防之彌精思立奇功以承先志乃招屬戶修廢州虎視西南別授元戎之寄於是徼外羌渠畏威欵塞列於王防初不自以爲功降羌爵命反出其上殷勤遜謝益簡帝心君子有終世濟其美古之名將有不能及者矣竊嘗防觀成功之臣弗居者百一而矜以致敗者何多也若武宣忠定爲而弗有有而弗恃簮組蟬聯式克至於今日父子祖孫並受顯服胙之秦梁躋之廟祏將遂爲百世不遷之祖非盛徳孰克登玆嘗聞雲中據西北河山之奧原野髙博風气凝厚炳靈異而生其間者不出則已出則必瑰偉絕世之材若永古特氏之達已數世而方來者彌昌其不謂之間气之鐘歟且家奮於韜鈐而中丞服膺詩書動必以禮髙材姱節負天下重望尊天子之命考先王之禮於報本返始敎孝移忠之義蓋惓惓也詩不云乎以似以續續古之人斯可謂能似續者矣揆厥淵委宜有雄詞發揚蹈厲老臣何能然大君有命謹摭其大者而系之銘銘曰

皇帝禦防天蓋地函萬有咸鬯施仁錫類幽遐闓通恩明在上矧玆世勞崇功廣業禮有攸當永古特氏方叔召虎父子相望揚休纉慶光於邦家以將以相桓圭衮爾祖其從同尊與享馨香惟徳子孝臣忠世世無曠刻此貞石以昭淵猷以迪永養

應昌路報恩寺碑

城應昌之四十有一年上卽皇帝位制公主星格喇實封皇姊大長公主子阿爾嘉世立嗣封魯王命下之日主謂王曰應昌有土肇自太祖皇帝成於世祖裕皇而順宗皇帝今儀天興聖慈仁昭懿壽元皇太后實已所自出上篤親睦之誼承成宗武宗惇敍之志以有今日欲報之徳惟佛焉依至大二年嘗規建佛寺於宮之東曰報恩盍竭力成之旣成請文勒碑昭示無極上以命詞臣臣某謹按太祖初興魯國忠武王阿齊諾延以佐命元勲有分地約世婚而昭睿順聖皇后歸於我世祖太祖之孫色徹肯公主下嫁王子納沁主元八年始置應昌府以封其子特穆爾尙帝季女囊嘉特章公主未防陞府爲路十四年特穆爾北徵有大勲賜號阿勒逹爾圖諾延元貞元年封濟寧王主爲皇姑大長公主子惇布拉尙星格喇實公主乃今皇太后之中子也大徳十一年武宗卽位封皇妹大長公主惇布拉魯王逮今嗣王祖孫凡五世國益大爵益貴恩數益異爲之傅以輔之爲之羣有司以治之於是鴻吉哩氏𨿽古塗山有娀不足擬隆寺之建所以歸美報上昭忠孝也殿堂廡門庖寮庫庾庋經之室棲碑之亭金碧焜華棼橑宏宻繚以周垣亙以修塗一木一石必出乎已一夫一役不煩乎民簡僧之有行業者曰智以主之日帥其徒誦演祝讚梵唄洋溢諸佛降監祖考來格帝室王家福祿攸同謂之報恩不亦宜乎洪惟聖祖神孫覆斯天載斯地廣大慈仁與佛一徳皇姊嗣王克永孝思克廣徳心以崇佛乘宜聖上親親之道彌至而臣子報稱之誠無斁贊皇圖於億載保王國以匹休猗與盛哉臣某謹拜手稽首而獻頌曰

在昔太祖龍興朔方惟鴻吉哩忠武洸洸佐定中原遂開大荒約締世婚申錫土疆實生昭睿相我世皇光天之下徳盛仁彊應昌旣邦魯國是王貳館繼承奕葉重芳連城列邑沃野相望設官分職乃紀乃綱婉婉皇姊愛積厥躬帝弟帝兄承於祖宗洎我聖母澤濬恩隆何以報之佛法是崇乃集羣材乃徴六工於城之中於宮之東爰作爰謀爰蔽我衷以奠覺皇以展孝恭飛殿峩峩列屋周阿丹題藻棁電轉星羅彤雲承霤翠霧凝柯天花夕雨貝葉晨哦慧日曬光祥風扇和寒松沃色碧海澄波永底佛慈百祿是荷磐石其宗礪山帶河聖母萬年帝壽且多佛法廣運皇道無頗

魏國趙氏先徳之碑

夫立徳制行外有以孚於人內有以孚於家善亦審矣若其晦顯則系乎時焉而非爲善者之所急也金源氏之末有趙令宰元城吏民愛之旣沒相與封樹其墳至今謂之縣冢此可謂善孚於人者矣令之冡婦曰袁防至擕二兒逃於鄰穴不納則棄已所生者於艸抱前室子以免明日防退艸中兒亦無他眾義而賢之此可謂善孚於家者矣其孫爲禦史使東南還過潤適秋濤大溢冒田廬毀城郭失亡甚眾存者無所得食輒以便宜發官粟以賑全活無算其後乘貳車防訪浙部又值饑疫躬歷民廬勸分所活如上然則好善其家法耶先是朝廷興舉防典以勸臣鄰視厥子孫之秩追命其先有差乃延祐二年冬禦史臺言曰侍禦史趙簡自始通籍以迄於今宣猷多矣其家贈封之恩敢請循令甲制曰可贈大父琛資善大夫大司農卿上防軍追封魏郡公諡安僖父楫榮祿大夫大司徒柱國追封魏國公諡敬惠大母袁母李皆追封魏國夫人明年春再以表墓爲請有防命臣某文之於碑謹按趙氏魏人曽大父藻元城令大父琛潛徳韜輝七十二乃終娶於李生汴而卒再娶於袁生楫卽艸中棄者也袁有志操勤以裕貧儉以養節衣食必先汴而後楫旣長則遣楫婿於李而爲汴娶董氏焉汴亦終不仕以養曰進曰徳其子也又皆賢楫𨿽出居然不忘其親事之極孝趍義尙交俶儻自憙中統初宣撫張公某材而辟之辭不許則願下就工官以便定省張公益賢之後遷承事郎織染司提舉善於其職嘗輸幣於宮府獨以精良受美錦之賞以老上印綬去陳書樂賔不復與世事張夢符書其堂曰餘慶李受益爲之記盧處道爲之銘名士數十人皆歌詩以屬之大徳癸卯正月十三日卒得七十有四年李慕用君姑之徳順而貞睦而肅以服飾易書敎子故皆有成後夫四年卒得七十有四年子男四曰簡中大夫侍禦史曰亨襄陽三司大使曰潤山東宣慰司照磨曰循雜造織染提舉皆能官有譽簡端深闓亮服膺詩書向自淛部入爲刑部侍郎遷南臺治書河東憲拜治書侍禦史參議中書河南參政晉居臺端建白宜開經筵講聞治道及選儒訓迪宮邸上嘉其忠賜貂裘犀帶至是又有今命父子祖孫逮於閨門咸食善報所謂降之百祥者歟書云臯陶邁種徳夫臯陶亦豈若農圃然日夜眷眷遲其所殖之孳茂且實而享有其利哉世或不察而以種徳自名持陿而望奢尅期延佇小有不遂則已固疑而怠眾亦且笑而議之矣夫以一婦人當危急存亡之時身且不保何暇他有所計特其眞誠卹孤保抱鞠育同於所生及顚沛造次之頃能不失其本心耳又豈知今日之報乎惟趙氏之善發於元城濬於魏郡而澄涵於敏惠然非有爲而爲之是故充於中而弗外見必有後嗣若此然後大襮君子曰幸哉不然爲善者何恃臣旣奉詔敍次爲之三嘆申以銘詩曰

太上貴徳肫肫其誠道旣隠只有實有聲抑又防譌課功責贏或觖以對或恑而馮是以在昔戒母近名顯允茂宰維魏之華嗣有明哲實昌厥家夫出婦居眾奔以嘩曰冦至矣績捐其麻左抱右提孌孌呱呱蒼黃怔營一母二嬰誕棄其一豈獨寡情顧此失恃我所素矜棄彼在我此棄孰生天兩全之載歸載寧自玆繩繩時乃天道我初何心人謂其報司徒司農崇封顯號湯沐大名配食祖考懿彼淑人維神所勞天道無親恆與善人天何言哉委於大君允爾趙氏茀祿用新言與其善言昭其厪咨爾云來爾朂爾遵

匡氏褒徳之碑

天子旣興聖人之治忠孝貞節之旌徧天下而下邳匡氏尢以挺特聞延祐二年九月三日遂以集賢大學士臣顥請賜匡氏褒徳之碑臣某奉詔爲之文曰匡氏漢丞相衡之裔世居滕后有諱友者與子珍耕於邳皆甚賢鄕人慕之號其居曰匡家穴珍娶劉氏生一子曰才是爲元帥公公雄勇多智好讀孫吳書仕金爲武略將軍邳徐兵馬都巡使嵗壬辰金亡甲午率所部歸國屬大帥岱齊麾下令招收散亡還守邳境公言邳徐逼宋北邊而銅郡孟山宿遷桃源睢口皆要地今不早乘勝攻取則邳徐不可守矣帥大然之益兵俾與禆將百家奴進擊不旬月五城皆破獲馬都統王都統以歸板授沂邳東河監軍丙申邳人袁萬作亂陰連宋將李都統兵襲邳公出戰大敗之獲袁萬加沂邳東河監軍諸路兵馬使戊戌徐守張彥叛合宋將鮑太尉等來攻復敗之擒其將丘太尉等二十餘人進沂邳東河元帥兼建武軍節度副使壬子宋兵大入境戰不利死之時年六十五夫人髙氏儒家子亦負奇操歳庚子公計事幙府邳賊夏興乘虛襲破邳執夫人以去夫人大罵不屈賊怒防刀斮面僕地賊以爲死獲免百家奴破賊分其產以畀之幙府因名其田曰夫人荘以旌之公死時夫人年始三十五誓死不嫁子國政六歳而孤所依惟母一日宋兵暴至母子相失母哭曰天乎吾子死匡氏絕矣我生不如死乃冒鋒鏑求於亂屍中得之卒幸全中統三年李璮叛宋人伺間擊破邳盡俘邳人國政與母與焉居之淮安至元十三年宋亡國政率其眾三百餘戶北歸從淮東行樞宻院伯奇爾穆蘇朝於上都賜宴便殿錫以衣服鞾防授承事郎揚子縣丞歷睢寧汶上主簿丁母艱起佐濮州遷睢州判官虞城縣尹所至以廉惠稱事母尢極孝母年五十疾甚刲肝活之復疾復刲肝後數載又疾又剔腦和藥以進疾竟愈母聰眀康彊八十九而終國政廬墓終喪有麞時至廬所若素豢者郡邑聞而異之曰父死忠母守貞子盡孝有一猶難矧兼之耶上其事表其裏曰貞孝女一適毛閏孫男二曰傑曰慶女四長適陶英次適屯田提舉單禎次適劉江次適金師古公之墓在裏之先塋夫人髙氏祔謹按昭文館大學士太醫院使完顏致所狀如右臣某曰匡元帥屢立顯功殺身爲國𨿽三遷官皆出幙府時官制未行也髙夫人不辱其身國政克致其孝有司旌之宜矣而國政間闗數千里率眾來歸僅得貳一逺縣世祖之惜名爵可知已國政陸沈州縣四十餘年曾無幾微顧望心不亦賢乎匡氏一門大節焯焯如此然非臣顥不能上達非聖天子不能嘉憫而褒顯之則是舉也豈不君君臣臣哉銘曰

匡氏維邈有相於漢徙滕蓄懿耕邳遘亂仡仡元戎沈幾獨斷爰歸有徳振我南翰刈旗馘將捐軀折叛輸忠未究居然永嘆阽危反覆全家就難蹀血僵戶南遷北竄防戎斫面馴麞繞竁婦貞子孝赫焉炳煥嗣子歸朝素髮州縣徳隆報爽造誰算文臣爲言睿渥遄渙穹碑旣掲河昭宿爛抒誠播辭永激頑懦

均州武當山萬壽宮碑

皇慶元年春三月京師不雨徧走羣望不雨詔武當山道士張守淸禱而雨明年春不雨禱而雨夏又不雨又禱又雨旣霑旣渥乃大有秋上寛憂顧下蘇饑窮道術以及物爲功諒矣初均房之間有山曰太和又曰仙室以武神居之名武當踞地八百里峯七十有二最髙曰紫霄之峯峯之最勝曰南巖巖前有洞天二曰大安皇涯之天曰顯定極風之天上出浮雲下臨絕澗猿啼鳥嘷豺虎所家人可投足者僅尋丈許道家言龍漢之年虛危之精降而爲人修道此山道成乘龍上飛是爲武之神至唐貞觀益顯天下尊祀宋理宗時詔道士劉眞人作宮此巖不克漢東異人魯大有隠居五龍觀艸居菲食四十餘年救災捍患預知人禍福時人神之天兵破襄漢去渡河訪道淸和眞人西絕汧隴北逾陰山至元十二年歸與道士汪眞常等修復紫霄五龍諸宮獨結茅南巖或請作室廬曰非爾所及也其人將至矣二十一年秋九月師自峽州來年二十一願爲弟子大有欣然曰吾遲子久矣卽授道要明年春正月大有仙去師躬執耕防墾山鑿谷種粟麥爲食繼帥其徒剪薈翳驅鳥獸通道自山趾三十里至五龍觀又七十五里至紫霄宮又八十里至南巖歳三月三日相傳神始降之辰士女防者數萬金帛之施云委川赴乃構虛夷峻揵木穹谷刋石窮厓卽巖爲宮廣殿大庭髙堂飛閣庖庫寮次旣嚴且防炫晃丹碧轇轕云漢像設端偉鐘鼓壯亮引以石徑防以松杉積工累資巨萬計歷二十餘載乃成墾田數百頃養眾萬指至大三年今上皇帝儀天興聖慈仁昭懿壽元皇太后聞師道行遣使建金籙醮徴至闕賜宮額曰天一眞慶萬壽置提防甲乙住持制加神號天元聖仁威上帝神父啟元隆慶天君明眞大帝神母慈寧玉徳天后瓊眞上仙賜師號體妙應太和眞人延祐攺元春二月皇太后命師乘馹奉香幣還山致祭冬十月集賢大學士臣顥請加賜宮額曰大天一眞慶萬壽宮詔翰林學士承防臣某撰碑文集賢學士臣孟頫書丹中書參知政事臣世延篆額臣某竊惟聖天子原淸靜之本躬垂拱之化父天母地懷柔百神陶成萬類子育兆姓宵衣旰食期底於治可謂至徳也矣師以雲棲霞舉之侶而能振道濯徳焦心苦志奮樹堂壇以承天休亦可謂豪傑之士矣師闓防果毅方嚴質茂𨿽大祠祭不待沐浴更衣所感必應𨿽身被顯寵如始入山其有道者耶若神之徳廣大混茫變化無方謂列宿所鐘詎不信然從師至京者曰唐道云臣某謹拜手稽首而獻詩曰

翼軫之墟均房間白雲峩峩武當山根盤千里阻且艱七十二峯羅煙鬟帝遣武驅神姦被髮長劍衣黫黫穹修蛇猛且閒乘雲而來馭風還跂予望之杳莫攀眞人學道鐫堅頑飛上千仞誅榛管斡旋天樞啟天闗瓊樓珠宮翠回環霞披霧暎黃金鐶湛恩大號帝所頒神來居之佩寒松蕭颼水潺湲飛香滿空馥黃蘭願神永永哀民囏泛掃穢濁撫恫瘝我皇萬嵗禦九寰興聖怡愉長朱顏

雪樓集卷五

欽定四庫全書

雪樓集卷六

元程文海撰玉堂類藳

敕賜碑

大元國學先聖廟碑

皇慶二年春皇帝若曰我元百聖之統建萬民之極誕受厥命作之君師世祖混一區宇亟修文敎成宗建廟學武宗追尊孔子所以崇化育材也朕纂丕圖監前人成憲期底於治可樹碑於廟詞臣文之臣某拜手稽首奉詔言曰臣聞邃古之初惟民生厚風气漸靡聖人憂之越有庠序學校之制天下之治胥此焉出中統二年以儒臣許衡爲國子祭酒選朝臣子弟充弟子員至元四年作都城畫地宮城之東爲廟學基二十四年備置監學官元貞元年詔立先聖廟久未集大徳三年春丞相臣哈喇哈遜達爾罕大懼無以祗徳意乃身任之飭五材鳩眾工責成工部郎中臣賈馴馴心計指授晨夕匪懈工師用勸十年秋廟成謀樹國子學禦史臺臣復以爲請制可至大元年冬學成廟度地頃之半殿四阿崇尺六十有五廣倍之深視崇之尺加十焉配享有位從祀有列重門修廊齋廬庖庫爲楹四百七十有八學在廟西地遜於廟者十之二中國子監東西六館自堂䢐門環列鱗比通敎養之區爲間百六十有七制加孔子大成之號祠以太牢贊釋奠雅樂江南復戶四十肄之春秋二祀先期必命大臣攝事皇帝禦極陞先儒周惇頥程顥程頥司馬光張載邵雍朱熹張栻呂祖謙許衡從祀廣弟子員爲三百進庻民子弟之俊秀相觀而善業精行成者歳舉從政又詔天下三歳一大比興賢能於是崇宇峻陛陳器服冕聖師巍然如在其上敎有業息有居親師樂友諸生各安其學咸曰大哉天子之仁至哉相臣之賢工曹之勤其知政治之本源矣臣竊謂天地至神非風雨霜露罔成其功斯道至大非聖君賢相罔致其化人性至善非詩書禮樂罔就其器列聖相承謂天下可以武定不可以武治所以尊夫子建辟雍復科舉誠欲人人被服儒行爲天下國家用耳然則黎民於變時雍顧不在玆乎於戱隆哉臣某謹拜手稽首而獻頌曰

皇元受命誕惟作京以撫萬邦旣訖武功載修文教登其俊良於穆宣聖垂範罔極首尊而彰曰爾冑子弗典於學曷風四方學以聚之廩以餼之日就月將大徳嗣服乃建孔廟乃經辟雍考制程材審時相宜遹成厥功辟雍洋洋冕服皇皇羣士景從聖道旣明渙號旣加我皇禦天執道之中軌物牖民翼翼幹幹帝學益宏庶政惟和我化用宣躋祀儒師賔興羣材丕紹厥先相古盛時訏謨逺猶罔不由賢天錫皇祖神聖文武以有萬國威何不加令何不行求何不獲惟學是務惟才是育下民允廸越厥左右咸有一徳以匡乃辟惟帝時憲惟臣克念濟濟茂碩禮明樂備永作神主播頌無斁

林國武宣公神道碑

世祖皇帝有天下將帥用命士卒效死謀無遺防戰無堅敵以成混一之功夐掩前古而非偶然之故也威足以服其彊武足以賈其勇知足以竭其謀仁足以結其心功必賞過必罰六者皆任將帥之具惟帝兼之此其無敵於天下哉逮夫聖子神孫繼志述事懋延之恩交於忠良之裔崇報之詔集於勲舊之門所以勸賢勵能報本反始之道亦未有如今日者若林國武宣公防迹行陣列功帝室生都顯官沒胙大國君臣之際胥盡矣皇慶二年冬天子復命臣某表其世系詮其行事掲諸墓道以著功臣之思於戱何其盛耶臣昔待罪行禦史臺識武宣於揚州嚴威篤實偉人也臣今幸得執筆史官奉明詔𨿽甚朽鈍不敢辭讓謹按公諱旺紮勒圗巴圖爾欽察人自丙辰歳以材武從軍己未扈從攻武昌先登中統三年從諸王噶必齊徵逆璮於濟南再合戰再破之至元四年略地荊南至襄陽與宋師遇戰勝之洎攻襄樊水陸大戰凡四連勝之遂梯樊城焚樓櫓勇冠軍幙府上功授武略將軍新軍千戶從丞相巴延丞相阿珠破沙洋新城繇沙武渡江功多賜金符十二年春與宋將孫虎臣戰丁家洲敗之攺武義將軍夏戰楊子橋秋戰焦山冬破常州明年夏攻泰州新城功尢多江南平防勲賜虎符遷信武將軍管軍總管髙郵軍逹嚕噶齊軍陞路仍達嚕噶齊進懷逺大將軍加昭勇大將軍十八年閩賊陳弔眼亂詔以鎭國上將軍福建等處徵蠻都元帥往討之賊防三饒千壁嶺明年破其營擒之至漳州斬以狥又明年加管軍萬戶兼髙郵路達嚕噶齊又明年攺髙郵萬戶府達嚕噶齊二十三年入朝進驍騎衞上將軍江浙等處行中書省左丞兼管本萬戶軍未幾行省遷揚州置宣慰司浙西以中書左丞行浙西宣慰使初江淮行樞宻按塔哈出徵日本難其代有司以公奏上深然之未行而院革防福建置行省復奏公爲左丞上方倚公以逺不許遄有江浙之命二十五年遙授尙書左丞兼管本萬戶軍馬宣慰如故復行省於杭立淮東宣慰司於揚州行淮東宣慰使二十七年攺資徳大夫江西等處行樞宻副使兼廣東宣慰使元貞元年入覲拜榮祿大夫江浙等處行中書省平章政事大徳元年閏十二月八日以官薨年五十九明年二月二日葬於髙郵城西十五里茆塘之原至大元年制贈效忠宣力定逺功臣開府儀同三司太尉上柱國追封林國公謚武宣配某氏追封林國夫人最公前後以功被賞者凡八白金以兩計者六百成器者一楮幣以緍計二千四百有九十織金服一襲馬一匹鞍轡弓矢各一副公自荷戈戎行摧堅挫鋭小大十七戰戰輙勝及爲髙郵興學勸農政平訟理年谷丰熟人無夭札四方之民𦇤負而至郡有虎手格殺之生致其二人爲立生祠浙盜猖蹶煮海爲鹽爲公私害公下車收捕籍爲軍民以無事烏乎諡法折衝禦侮曰武宣力四方曰宣易名武宣不亦宜乎此固天授聖主然非世祖知人之明當天下方興之運𨿽有超世之姿防俗之材孰能樹功立業若此哉矧當軍旅用事而治民獨懇懇焉如古循吏抑又難矣臣又聞有同人郭萬戶者援公例求虎符上謂參知政事特穆爾曰彼戰勝攻取若之乎輸忠竭力若之乎所至無不合朕心若之乎所授無不如朕志若之乎彼胡可比旺紮勒圖巴圖爾樞宻院量其功賞可也方至元入見時公感疾敕太醫往視尙方賜飲膳又數數賜問疾未間則憂小差則喜及其愈也賜醫者楮幣萬緍烏乎待臣若此而有不盡忠者乎公誠千一之遇矣曾大父某大父某父某子男十四人長特穆爾特古斯襲髙郵上萬戶府達嚕噶齊遷資徳大夫遙授右丞淮東淮西道宣慰使兼管本萬戶軍馬次伯勒齊固圖繇江浙行省左丞爲資善大夫燕南河北道肅政亷訪使次婁圖武徳將軍常州路無錫州達嚕噶齊次布哈次伯勒齊武略將軍湖州路長興州達嚕噶齊次察爾特穆爾忠顯校尉髙郵打捕屯田提舉曰達嚕噶齊次拜布哈次成格勒次徹伯爾琨爲浮屠氏次巴拉次赫赫次察察爾次佛保次華善女四人長適昭勇大將軍戶部尙書且實勒次適司徒洪塔喇海次適張托音次適揚州路泰興縣丞防徳宣孫男二十三人長曰錫桑襲明威將軍鎭守揚州髙郵上萬戶府達嚕噶齊女十三人曽孫男一人女一人銘曰

桓桓武宣奮自戎伍精銳霆行猷謀神與始從王師江漢之滸山東俶擾奪其旗鼓我師載南洸洸虎旅方城失險淮海遄沮城必先登戰莫能禦豈惟天命亦以公武何以報之綰符疊組蹈江躒閩跨吳兼楚以蕃以宣爰遏爰撫賊授其首鹽無私煮防有歸頑野有遺黍嚴嚴生祠穹碑翊翊惟公之疾憂勞聖主惟疾之愈喜形當寧惟帝之知惟功之敍云胡不憗摧我梁柱何以贈之大爵廣土我思世祖光宅海宇知人善任相照肺腑寒者煦之淸風其暑夙興夜寐如覿堯禹我瞻武宣髙原膴膴平生之言永隔幽阻天子聖仁徳嫓皇祖勒銘貞石式憲千古

武都智敏王述徳之碑

有元延祐元年春閏月癸未晦上禦嘉禧殿詔賜大司徒瑪努勒父武都王述徳之碑命平章政事翰林學士承防秦國公孟諭詞臣爲文夫褒功崇徳無逺弗錄以勸百工弼成孝治者天子之事也追求往牒論撰世美播之金石勒示永久者史臣之職也臣幸得待罪太史敢以穢陋辭謹按武都王諱黙色斯伯什巴里人世出輝和爾族大父諱巴拉瑪妣曰伊徳根父諱阿爾齊蘇爲本部都統妣曰巴噶呼圖克王防負奇質年十五盡通本國書太祖聞其名徴至闕下一見大恱曰此兒目中有火他日可大用授之睿宗俾視顯懿荘聖皇后邑入防計愜當復事世祖日見親用憲宗賔天王首勸進曰皇帝奄棄臣民神器不可以久曠太祖嫡孫惟大王最長且賢宜卽皇帝位諸王塔齊爾額森格哈丹等咸韙其言乞從所請世祖踐阼眷賚益隆防立中書省平章政事王文統奏以爲相不拜南徵時與近臣布紮爾爲斷事官及諸王阿哩克布克叛相距漠北布紮爾有貳心王知之奏徙中都親監以往上以爲忠數命收召豪俊罔羅側陋使車所至凡所引薦皆極其選詔與安圖並拜爲丞相又固辭上語丞相安圖丞相巴延禦史大夫伊囉勒諾延等曰賢哉黙色斯求之彼族誠鮮矣夫王剛嚴闓敏周愼端信早居帷幄謀謨宻勿世莫得聞方倚之鈞陶天下柱石廊廟謂宜銘功象鼎圖形麟閣竟以至元四年四月六日薨年六十二三宮震悼庻尹流涕曰奪我良臣昭睿順聖皇后出內帑買地京城之西髙良河之上以禮焉特諡敏惠公武宗繼聖追念先猷制贈推忠同徳佐理功臣太師開府儀同三司上柱國追封武都王攺諡智敏配輝和爾氏曰布色穆爾翁吉喇特氏曰齊逹勒並追封武都王夫人布色穆爾生子四托音榮祿大夫宣政院使太府卿特穆爾布哈通奉大夫翰林學士承防賽音哲爾朝列大夫安西路同知總管府事伊徳爾平梁府逹嚕噶齊女二長適平章政事防某次適輝和爾氏齊逹勒順聖皇后諸妹也生子五瑪努勒今開府儀同三司大司徒章佩卿阿實特穆爾終翰林學士承防金紫光祿大夫領太常禮儀院事贈推誠保徳濟羙功臣開府儀同三司上柱國追封武都王諡忠簡奇塔特布哈早世舒克丹懷逺大將軍吉州路逹嚕噶齊額古爾布哈資善大夫中書左丞女二長適輝和爾氏次適杭州總管劉紹慶他姬子二和尼齊雲南都元帥唐古特中奉大夫四川等處宣慰司副都元帥孫男二十四女三托音子曰察罕雅遜資徳大夫四川等處行中書省左丞僧家努行大司農少卿布尼雅錫哩同知澧州路總管府事烏舎唐州逹嚕噶齊防納錫哩宿衛士瑪努勒子曰阿勒坦早世多爾濟巴勒翰林侍讀學士女長適都水監卿特穆爾格次適翰林待制王哈喇布哈次適大司徒阿僧格阿實特穆爾子曰拜特穆爾廬州路達嚕噶齊呼圖克眞州達嚕噶齊科綽太常少卿和尼宿衛士伊埒布哈子曰格爾檀州達嚕噶齊長安特穆爾布哈子曰哈噶徳福托裏布哈長壽伊徳爾子曰阿斯蘭開成路達嚕噶齊和尼齊子曰舒蘇布哈唐古特子曰多爾濟嘉琿伊伯格勒長尙巴延徹爾曽孫男琳沁巴勒女二人皆大司徒孫也竊惟太祖皇帝仁聖神武聞一介童孺之賢卽萬里徴聘而不疑卒能收功帝室垂裕後昆前古帝王所未嘗有武都王生遺華要沒享榮名慶流子孫光輔累聖聯輝竹帛襲迹王侯非天之所啟耶銘曰殷湯聘莘周文獵渭賢知斯立遐邈誰棄於赫太祖髙視曠世曁曁武都防自童稚萬里就徴罔敢或貳聖子神孫男女大器目光爛爛出類防萃儲精槧牘防足委積謀猷帷帳摧堅拉銳翼戴功成再辭相位聯姻戚畹身忘其貴海內延頸思圖至治云胡一不憗埋忠九地載鐘賢嗣克述克繼夙夜在公鞠躬盡瘁羣公列卿分符析瑞中朝讓能遐壤懷惠河山啟土如帶如礪光融奕葉期且千祀丰碑有辭天子錫類

海云簡和尙塔碑

達摩以襌宗倡南海上六傳爲大鑑又五傳爲臨濟又十六傳而爲佛日圓明海云大宗師師歷事太祖太宗憲宗世祖爲天下襌門之首沒後五十八年攺元延祐春三月丁未集賢大學士臣顥昭文館大學士臣明埒棟阿奉詔加諡光天普照佛日圓明海云祐聖國師修其塔命翰林學士承防臣某爲文刻石臣某謹按師名印簡宋姓嵐谷寧逺人七歳授孝經開卷問開者何宗明者何義父母奇之俾從浮屠顏公祝發明年師沼公授經論通講說居嵐州廣惠寺日乞食以養余卽爲粥以食餓者金宣宗聞之賜號通廣惠大師天兵破嵐州以師及沼公歸賜號寂照英悟大師稱之曰小長老沼沒弟章公住燕之慶壽寺有名往依之章昔夢師來卽請爲記室又思沼沒時屬師有賀八十之語心獨喜年十九住興州仁智寺歷燕之慶壽竹林易之興國興安之永慶昌平之開元眞定之臨濟雲中之龍官華嚴諸大剎而主永慶者二慶壽者三放浪遼海上手刺血和金泥書大乘三聚戒本十有六部布之天下爲國祝釐焉四方賂遺洎累朝賜予金帛珍寶巨萬惟以之建寺齋僧振貧乏而已凡主大防七度弟子千餘名王才侯受戒律者百數士民奔走依向者以千萬計皇太后尢深敬禮累號燕趙國大禪師佑聖安國大襌師光天鎭國大士丁巳四月三日趣畫天風海濤飛雲之狀於華嚴之西壁詰朝而逝年五十六喪車行諸主鉢納合等秉鑪前導火舉有黃金梵相飛出白鶴羣舞於上煙燼所泊皆成舎利五色或大如彈丸還葬慶壽之西南隅賜諡佛日圓明大宗師諸大弟子分舎利葬秦趙間者爲塔七始師由山西來燕夜宿松鋪巖下因擊火大悟復參一公公章公諸碩師道大顯白與公卿大臣言必語以輔國安民時相夏裏之徒方事嚴刻師勸以平政息役以弭災蝗體仁本恕以正刑賞選俊乂罷防獵以養國體孔孟之道萬世帝王法程宜加表樹以興學校世祖在潛邸數延問佛法之要在家出家異同對曰佛性被一切處非染非靜非生非滅何有同異殿下親爲皇弟重任藩寄宜稽古審得失舉賢錯枉以尊主庇民爲務佛法之要孰大於此防朝廷將試天下僧丞相以問師曰山僧元不看經一字不識固問師曰國家先務節用愛民鉏姦立善以保天命我輩烏足計哉上聞而嘉之裕皇始生師摩頂訓之名壬子夏授以銀章領天下宗敎事非所樂也以其徒朗公輩攝之是年新大興之普濟禪寺特更賜額海云至元四年城京都有司定基正直師塔命遷三十步許環之惟師之道髙廣洞達慈濟篤實儒言而佛歸其道易知其化易行所以致褒寵於列聖揚休光於奕世非偶然也有語錄曰雜毒海行於世銘曰

粵若達摩肇迹南海廿有七傳至師而大惟師生知黙識頓悟秉時鐘運歸我聖祖少躋講肆長歷璮場孔艱且勤厥道用光智而弗作惠而弗有彌虛而塞彌靜而久雷行四朝風動九壤飛琛走貨云謝電往濟濟王侯揔揔學人問法指心求治以身徳敎並流內外揔綂弗合弗離弗滌弗壅汝懸我觧汝溺我援泮渙萬流忽爲一源惟師之道倬爾有煒寺標海云塔遷城阯惟明天子是信是尊渙號孔嘉宜爾萬年

靳同知墓碑

天子治隆海內仁周天下閔勞卹善罔有內外言朝以入恩夕以出榮生哀死達於顯幽聖人之徳至矣哉延祐二年春正月己巳上禦嘉禧殿集賢大學士臣顥言在昔金季平陽人靳和能識帝王之眞率眾三千歸我太宗皇帝太宗嘉之錫以虎符官以鎭南大元帥俾擊葛伯鰲背彈平靑龍諸砦防之壬辰秋復從破河南授絳州軍民長官以死其子用服勤州縣出入臺憲民懷其惠吏畏其威者五十餘年今天不憗遺奄然死矣父子忠藎未及大用臣實悲之冡上之刻惟陛下幸焉於是詔翰林學士承防臣某撰文臣賡篆額集賢侍讀學士臣倜書丹臣某謹按府君諱用字佑之漢汾陽侯彊之後世爲平陽曲沃人父和勇而好義以乙酉歸國甲寅致仕至元二年秋八月朔年六十七終府君六嵗學於張理之日誦數百言十六見諸王防都命長平陽工人遷曲沃翼城令有能聲至元六年攺榮河尹奉法循理勸農興學賦役平允人用大和十二年移汲汲當南北衝民鮮事夥防江南新破饟給緐重吏多引去府君曰君命也我不可以效之乃發倉廩以賑匱乏開東道以便輸役悉視民之利病而罷行之歳中墾田至七百餘頃部使者王博文郡太守董文用察舉防能尹襄陵居數月入爲右警巡副使事至立斷豪貴側目二十二年拜監察禦史二十四年僉陜西漢中道提刑按察司事二十八年僉嶺北湖南道肅政防訪司事所向風動而湖南地控嶺海郴桂之間部使罕至吏暴民困防盜時作府君入境招徠逃散震斥頑獷民賴至今大徳攺元知解州解人多借煮鹽怙威淩冒發其姦狀盡繩以法使府卻立莫敢抗八年擢嶽州路治中防建寺五臺山詔選可任本寺規運所提防者有司以君應詔到官期月廩庫充溢乃上言乞骸骨歸裏以朝列大夫同知晉寧路揔管府事致仕日與山僧野老彈琴詠詩以樂餘齡皇慶二年十有一月某日乃始生之旦家人以次上壽畢坐而言曰吾壽命已終永訣於此言訖而沒春秋七十有六越五日權厝宅之西園送者數千人嗚呼惟府君公忠廉愛剛直謹簡故能臨民以徳執法不阿所至立祠勅頌不忘厥懿而敭歷五十餘年十九在外不獲宻邇淸光大展厥猷爲可憾爾嘗聞府君爲禦史時禦史大夫伊埒諾延引至上前適有獻白海靑者上顧曰卿爲禦史摧姦擊暴亦如此禽乃不負耳府君拜曰敢不欽承天子威命嗟夫君臣之間一見之頃遇物相戒如此而有不治者乎今上𨿽弗及親用其人猶以臣顥一言追褒前美不遺疏逖羣臣於此得無感於心乎至矣哉聖人之徳也府君娶賈氏有子六人徳政進義校尉邳州判官徳仁早世徳信將仕郎泗州等處打捕屯田提舉徳謙徳淵禁直宿衞徳昌好學善屬文將以某年某月某日葬府君於某處銘曰

在帝太宗握符禦干天威所加鳥駭獸遷仡仡鎭南其徒三千歸於有仁金虎是懸功不待竟去不待年孰成其忠大夫翩翩煦之春陽濯之秋鮮野有禾稼邑有誦才長景促南陌東阡逖逖晉郊洋洋平川彼髙者丘懷哉此賢鷙鳥之諭其言如天有詔勒辭過者下焉

云國公楊氏世徳碑

農楊氏自太尉震有功烈於漢重休襲嘉達於我朝益烜其光皇帝嗣位之二年夏六月制開府儀同三司壽國公燕京閭爲云國公明年詔以馴象五曳丰碑樹先塋命詞臣撰文大顯楊氏嗚呼楊氏之先其盛徳矣乎其有忠孝之節匡濟之志而不克究施乃大啟於今乎將水不積不深徳不積不昌衍大熾盛固自有時乎謹按云國公五世祖諱興隆始居汴事金章宗爲軍帥年三十八而卒生子諱永昌值金亂湛浮井邑以壽終有子諱福一諱阿里忼愾多大略年十六襲祖父官國亡率眾來歸從憲宗攻潼川將炮卒萬餘戰釣魚山死之子諱徳榮年防失怙徙家大同輕財好義有鄕曲之譽是爲云國公之父中統五年外祖母魏國慶育夫人巴氏薦其名裕宗召至京師命給事順宗邸至元二十二年某月某日卒葬京城北之狼冡夫人富察氏陳氏祔是歳云國公夫人李氏入宮爲今上乳母大徳十一年春三月云國公佐上平內難武宗卽位立上爲皇太子錄阿保翼戴之勞封壽國公李氏爲壽國夫人至大元年正月授開府儀同三司四年秋閏月追贈曾祖父資徳大夫中書右丞上防軍諡安惠祖父儀同三司大司徒柱國諡武荘父開府儀同三司太傅上柱國諡康懿並追封壽國公曾祖妣富察氏祖妣陳氏妣陳氏富察氏並追封壽國夫人李夫人以受封之秋卒祔葬先塋惟云國公自世祖以來歷事累朝咸被顯寵前後受賜金幣奇服重器不可勝計皇帝禦天下皇太后受天下養眷遇益隆恩賞益厚遂封兩國贈先世賜甲第官其子安寧典寶大監弟篤思繇中議大夫太子右庻子起家徧歷淸要九轉爲資善大夫領北等處行中書省左丞妻張氏封農郡夫人蓋楊氏數世願忠而不假以命願孝而不遂其志積慶浚澤以底於今一旦聯圭而朝列鼎而祭髙爵厚祿榮及祖孫乃基於慶育之一言而以李夫人興豈非天之所命耶昔漢東武侯母嘗養武帝被恩穠渥貴重一時而其子孫奴從者弗率防危於讒賴帝慈仁獲守富貴若楊氏父子兄弟事上克勤遇下克恭難不顧身寵不忘危其能保功名垂竹帛光祖宗刻金石也宜哉抑其先固建之以徳耶李夫人乃不少延悲夫銘曰

茫茫陜郊逖矣農太尉興漢代侯世公金流大梁乃樹元戎材與時違賫志以終受命天朝魚山繼忠太傅忠厚起家大同竟辟云土大開厥逢婉婉淑媛養帝九重英英伯仲執事東宮出入艱勤夷險匪躬翼聖扶危載纉武功羣蒙褰披日升於中列爵旣疏茅土是封胡在先世徳盛而窮胡在今日位髙而丰匪善之埤曷報之隆惟帝之徳惟臣之恭作此銘詩式示顯融

袁州大仰山重建太平興國禪寺碑

皇元有天下佛法益尊大天下名山思致崇極以稱徳意皇慶元年袁州大仰山重建太平興國禪寺成有司圖上其事詔加刲開山祖師小釋迦曰慧慈靈感昭應大通正覺禪師二神曰顯徳仁聖忠佑靈濟廣慶王曰福徳聖仁忠衞康濟順慶王命詞臣發揚烈休勒垂堅瑉臣某謹按唐宰相陸公希聲塔銘師名慧寂世韶州族葉氏文宗朝從潙山大圓師悟曹溪心地直指之奧又從國師志和尙得機境智之妙又按宜春圖經防昌元年師來自郴遇二白衣神指其地居之蓋方是時國正侮蔑佛法學徒陵遲幾不自立而師應七葉之運龍縱此山歷歳數百其道大暴於天下斯亦奇矣神蕭姓伯大分次隆初宅水上游忽夜半風雨遷廟於堵田漢晉以來或淖髙原爲田或助官軍弭盜禦災捍患神怪不可度已迄今水旱疾疫之禱輒響應廟而祀者防半天下非聰明正直能致然耶神得師而化乃宏師得神而道益彰故合祠於師之室封秩必俱大徳癸卯冬十有二月乙亥寺災明年長老希陵圖復厥宇冰涉暑陟不懈輸幣薦貨者川至爲殿閣各四樓亭各二堂六祠一若方丈眾寮若門廡軒庭若庾庫庖湢以區計廿有八丹碧煥燦制度宏宻廣員倍於舊而加美焉攢峯突嶂靈潭健瀑風景不攺於昔而增勝焉十方來者莫不驚異讚嘆惝怳四顧而忘歸又建棲隠禪院於城南門爲出入祝釐之所噫勤矣陵何氏世以儒顯金華去爲釋嗣雪嵓欽師之學爲臨濟十八葉孫外而內峻學禪而行律故施諸其徒則尊嚴整齊而學成者眾示諸行事則感動聴信而業樹者隆凡三錫命曰大圓佛鑑禪師於戱是道也藏用於體則靜無不爲推體而用則動無不虛慧慈以之承六祖開名山二神以之輔有道惠四方佛鑑以之廓敎基宏法緒其致顯累朝宣光聖代北儕泰華南友衡廬巋乎大江之右微而著毀而完豈徒然哉系之辭曰

惟大仰山周八百里據楚之袁昔有神人伯仲赫靈廟食其間在唐武宗粵小釋迦至自郴山歷澗絕谷神獻異境瓶鉢以安躪危躒難道防不悖旣固旣完湜湜曹溪益澽而防流爲大川畎滌澮決廣治混冥防於一源道得其正地得其勝來學日緐後五百年室燬徒適啟聖元莫盛匪今莫髙匪禪或鐫而刓幹幹佛鑑統壹儒釋有光厥先揚潙激濟惡衣糲食以示學人學人若林直指其心有覺有聞表正失惑遐邇丕變順風駿奔崇構拓阯髙朗博碩如只陁園靑山爲城白雲爲屯翼翼言言由甲底壬克潰厥成孔勩且勤職司上言天子嘉之景命攸惇於赫慧慈洎於大神鼎峙齊尊靈宮旣抗休號允鑠尙迪恩綸天淸地寧保有無疆壽我聖君太史稽首播頌萬億永殿山門

雪樓集卷六

欽定四庫全書

雪樓集卷七

元程文海撰玉堂類槁

敕賜碑

南陽書院碑

皇帝卽位之四年冬十有二月集賢大學士臣顥言臣幸得待罪周行在帝左右位崇智下無以仰答聖明有能推尊聖人之道表章大賢之業作興民俗敷宏治化者此眞人臣之職而上之所宜聞也臣謹按南陽城西五里有岡阜隆然隠起曰臥龍岡有井淵然渟深曰諸葛井者相傳漢相忠武侯故宅民歳祠之巫覡雜揉薦獻無節黷禮慢賢君子病之至大初故河南行省平章政事何瑋行農至郡率官吏老長伏謁祠下顧瞻徘徊愾然興懷謂守臣史烜曰孔明三代而下一人而已武昌相去千有餘裏猶建廟學而尊祀之況其所遊處也哉出步祠東得隙地焉曰是足以建廟學矣遂以諉烜烜下邑主簿趙守訓董其役乃合僚吏祿入之贏以備傭相山之有良木石官者以具材審制度地與設官養士之宜上於省以聞報可至大二年春卽工大修侯祠而加廣焉祠之東爲孔子廟廟之後爲學凡堂序門廡庖湢庫庾肄業之齋庋書之閣官守之舎咸備屋以間計祠十有二廟學四十有六皆端壯廣直不務侈麗皇慶元年秋落成割官之廢地四十頃籍於學置山長一人掌其敎而訖功且再歳矣廟學之顏麗牲之碑惟陛下幸焉卽日下中書平章政事秦國公孟與翰林集議臣孟等言夫子廟宜因舊制殿曰大成之殿門曰大成之門侯之祠宜曰武侯之祠侯曰非澹泊無以明志非學無以廣材非靜無以成學學爲侯作也宜以講堂爲靜成之堂東序爲明志之齋西爲廣材之齋閣所以崇羣書也宜曰崇文之閣合而名之曰南陽書院制曰可其命翰林學士承防賡書之翰林學士承防某爲碑文書篆並以付賡臣某竊謂周道旣衰孔子作春秋而萬世君臣之法定曹操簒竊羣雄並起而爭之春秋防廢昭烈掲大義發大號再造劉氏侯首稱漢賊不兩立王業不偏安間闗百折期復漢祚春秋之義煥然復明至今三尺之童猶知賊曹而帝漢者侯之功也傳曰有功於民則祀之侯之功萬世之功也況又居其鄕哉烏乎我朝聖祖神孫武定文承薄海內外罔不臣妾諸學子以及有位之人師聖人之道仰大賢之業夙興夜寐可不思廟學之所以建聖天子之所以命豈徒誇前人聳後觀哉所以敎天下知爲君臣之道也烜世有勲伐今守饒州守訓供俸翰林云詩曰

惟皇上帝降衷於民惟皇作極以君以臣皇風旣邈王覇攸作乃修春秋褒善黜惡漢有天下擬迹舜禹厥徳旣衰冠履易處不有昭烈孰扶天綱不有武侯春秋以亡河漢之間南陽之郭盤盤臥龍惟侯之宅山縈川絡霧矯霞舒尙想君王顧彼艸廬惟侯之學伯仲伊呂惟侯之志光我漢祖躬耕之憂廊廟是蹈義信志詘四海其悼廟學之設惟侯之思天子之錫惟侯之儀髙山景行君子所履詞臣作詩永作臣軌

武都忠簡王神道碑

太祖時國字未立凡詔誥典祀軍國期防皆用輝和爾書時武都智敏王居部中年十五盡通其學冠諸部名動京師廼徴詣闕召對稱防詔侍睿宗世祖南徵以爲斷事官及卽位有翼戴之勤再命爲丞相不拜然內外尊禮咸視丞相凡與上謀議未嘗出以語人推轂天下賢俊未嘗有徳色故位列卿佐而名出宰相上有子男十一人孫男二十四人皆爲顯官女四人孫女四人皆嫁世族羣臣之盛鮮與爲比世其學者惟忠簡王王生有異質彊敏過人爲裕宗宿衞起家至元十五年從徵有功授從仕郎樞宻院都事徽仁裕聖皇后召入內廷以字學訓成宗晉王十九年進朝列大夫樞宻院斷事官雪邊帥之誣眾譽翕然大徳二年遷翰林侍讀學士太中大夫復命輔迪武宗今上九年陞翰林學士正議大夫武宗卽位以師傅恩特拜榮祿大夫大司徒翰林學士承防知制誥兼修國史至大元年加金紫光祿大夫領太常禮儀院事餘如故明年九月十日以疾薨於京師年六十一三宮弔賻制贈推誠保徳濟美功臣太師開府儀同三司上柱國追封武都王諡忠簡以某月某日葬髙良河之濵智敏王之兆延祐二年某月上思舊學之懿欲永其行於石而以文屬臣某臣念嘗奉明詔爲智敏王碑以臣荒陋方懼弗稱今復以命臣豈以臣與忠簡王嘗獲同僚知王爲審耶敢不欽承謹按王諱阿實特穆爾輝和爾人世居伯什巴裏入國朝乃徙於燕曽大父諱巴拉瑪大父諱阿迪斯世有名位父諱黙色斯至元四年薨特諡敏惠公大徳十一年贈推忠同徳佐理功臣太師開府儀同三司上柱國追封武都王攺諡智敏母曰齊達勒翁吉拉特氏昭睿順聖皇后諸妹也追封武都王夫人生子五長曰瑪努勒今爲開府儀同三司大司徒翰林學士承防領章佩監次卽忠簡王至大中權臣用事公道壅底上𨿽聰睿剛斷樂聞直言羣臣恇怯畏忌惟王知無不言言無不聴朝廷舉諸大典多出王請蓋王好謀而善諫上方眷倚而天不憗遺哀哉王之配曰托克托鼐氏封武都王太夫人有子男二科綽同僉太常禮儀院事多爾入宿衛曰和爾章氏有子男二拜特穆爾廬州路達嚕噶齊呼圖克眞州達嚕噶齊女一錫錫適尙醖局都提防溫都爾曰科爾沁氏無子惟智敏以長材宿學際明時遭聖主辭尊榮於再命保貞固於初心所以風當世澤後人者深矣而王師傅三朝益侈先業都淸華之貴襲異姓之封昭旂常播簡冊豈曰過哉乃敍而銘之其辭曰

遐哉邈矣慨彼先覺窮深滌逺智敏之學方其逢時鳯嘴麟角日月耀彩風雲附足人具仰止髙揖恬漠爰集忠簡克承於家夙夜通明從容承華旣傳徳義復篤忠嘉直如朱藹若春葩菀兮莫贖萬古興嗟惟王之世功丰徳隆三秉鈞衡七守疆封兩典邦敎二領元戎或掌詞垣奉常大農曽未百年重卿累公嗚呼王哉曷起而從武都逖逖伊王之國赤舄奕奕伊王之服峩峩穹碑斯王之徳王𨿽不作服美無斁尙迪後人輔我皇極

陳氏先徳之碑

天子旣用潛邸舊臣陳顥爲集賢大學士以制書就第拜其父榮祿大夫大司徒上柱國封趙國公母李氏楊氏並趙國夫人配完顏氏封亦如之又贈曾祖考昭文館大學士中奉大夫護軍諡通憲祖考資善大夫大司農卿上防軍謚康靖並追封趙郡公曾祖妣劉氏祖妣樊氏並追封趙郡夫人前妣王氏追封趙國夫人陳始居盧龍遷覇之信安復遷河間之淸州延祐元年夏五月顥自覇啟曾祖祖及伯父三世之封攺葬淸之司馬荘明年春三月天子復賜先徳之碑而命臣某撰其辭謹按顥五世祖諱山以材勇仕金累遷穆琨監軍大安初守居庸闗聞太祖神武仁聖必有天下以兵內屬爲平陽太原等路軍民都元帥後以年老歸信安金主南播河北山東羣盜並起有號兩淮張者防信安元帥單騎入謁說令北歸弗聴環信安百餘里皆水澤有蒲藕魚鼈可賴以食春秋積潦車馬不得進冬以水沃城則凍不可登張恃以爲固數諭以禍福終不聴壬辰將帥滅金乃慷慨言曰今天下已定君保一孤城欲何爲耶生民何罪城且屠矣張感動從之元帥娶禇氏邢氏生子課徳松課卽通憲公禮賢下士繇千戶都綂爲萬戶與金人戰死是生康靖公徳娶孫氏常氏無子松娶趙氏生廥菑畬廥生昉畬生暉昕康靖修潔自好生國祥國瑞剛國瑞是爲大司徒樂善喜賔客今年八袠猶聰明不衰國祥嘗提領稻田事實祔葬新塋娶徐氏殷氏有子曰克溫克良克恭克遜克立剛善騎射終同知固安州事娶孟氏呂氏蕭氏有子曰克信克誠克忠惟顥寛敏信厚彊學好義從翰林學士承防安藏事徽仁裕聖皇后安藏深釋敎後乃命顥祝髮受戒及從上覃懷入侍春坊益見親用武宗命以資徳大夫爲釋敎都總綂上卽位遂易冠服以榮祿大夫位集賢恩寵甚渥臣嘗觀前古士君子積徳累行不獲其報必有賢子孫出遭聖明大顯其道若陳氏之先知時審變輸忠伏節磊磊若此而顥果能遇非常之主朝夕左右言聴計從名在賢公卿之列親老益壯生享大國之封豈不信哉顥王夫人出夫人有賢徳爲九族儀軌配完顏氏金翰林學士銀靑榮祿大夫貞簡公蘇都爾之曽孫左諌議大夫蘇哷之孫也銘曰

乾剛兮坤柔陰陽兮曷畱何滄海兮不縮不盈何艸木兮一春一秋豈積之有厚兮其培之有弗固惟先哲之孔明兮克置予於度嗟虞舜之大聖兮氏玆陳於旣衰或受命而君兮或良弼而碩師歷周漢以防於今兮猶昭晰而弗虧孰夕風而朝露兮孰冬盛而夏腓伊盧龍之茂族兮旣益熾而彌章俯黃流之奔猛兮吾將沂夫昆岡遭明哲而際運兮是果誰之所造匪夫傳之有則兮而繼之有道冠岌岌綬緌緌兮曰載錫此趙土旣尊乃父兮遂及厥祖今視前而丕纉兮後復祗承於厥今何祚之有窮兮何福之不任世世鑑此貞石兮乃爾祖之志天子之心

姚長者碑

皇帝在春宮時嘗幸勝因寺棟宇華潔象設嚴穆顧昭文館大學士頭陀敎宗師溥光而美之溥光對曰都民姚長者之力也因歷歷道長者平生由是長者名姓簡在帝心長者卒之明年十有一月集賢大學士陳顥言於上願表其墓以風厲天下之好善者詔臣某爲之文臣謹按長者諱仲實字仲華河南人和粹謹厚好善不倦父守信仕金爲千夫長沒於王事金亡奉母趙家於京師至元十三年爲京敖鹽局使二十四年遷眞州三務使居半歳慨然曰剝下以事上非我志也棄官而還以爲京師天下之都防也東至於海西逾於昆侖南極交廣北抵窮髮舟車所通貨寶畢來可廢居以爲富行之十年累貲巨萬乃曰積而不散禍之招也於是耳目之所及力之所至緩急患難知無不爲謂人莫悲於死無以葬買雍荘地十餘頃爲義塋以藏之歳將冬地且凍預爲竁以備之人莫病於男女失其時貧不能婚嫁者資以助之人莫不幸於失身爲奴贖而齊民者數十家饑則爲食於路以餉餓者寒則置席於獄以借囚者天子建辟雍獻美木十章米五十斛織金帛二端役夫羊裘九十襲勝因之剏也致幣五萬餘緡大藏經一藏若元正若天壽節若車駕行幸還若國有大慶必率諸耆耋執贄入賀元貞初裕聖皇太后冊寶禮成詔賜防繒百二十匹復其庸調又命爲京師諸耆耋長念無以報上徳乃於萬安寺建水陸防淸本庵藏黃籙醮施大藏經三藏於元國慈濟興福寺捐金永安寺白雲觀而祝釐焉至大庚戍春匄貧民責五萬餘緡還其劵前後施予不可勝計至元初於城東艾村得沃壤千五百餘畝構堂樹亭繚以楡栁環以流泉藥闌蔬畦綺錯棋布嘉果珍木區分井列日引朋儕觴詠嘯歌其間聘名師課子孫洎然無所幹於世優遊四十餘年以至大四年正月十有七日無疾而卒年七十三越五日葬漆園之先塋送者數千人塗祭巷哭哀聲徹天皆曰善人亡矣娶劉氏亦好善二子積中由禦史臺譯史遷太史院積善四女孫男曰永安臣讀太史公書劇孟郭解輩事甚義而不軌於道白圭猗頓術可富而不聞其能散孰若長者一介之士名動萬乘聲流四方稱於後世豈不以好義而軌於道積而能散也歟烏乎賢哉銘曰

於嗟長者生獨不羣視人如已與古爲鄰孰不爲富暴刻是循孰不閔窮施者何人於嗟長者佩義服仁徳被死生惠及疎親相古之人卓孔之倫義豈不髙匪道之遵吁嗟長者生遇聖神恩下九重名垂萬春藹藹天都鬱鬱漆園史臣勒石過者書紳

涼國敏慧公神道碑

昔者聖人範金合土飭化八材以利天下後世者夫豈一手一足之爲哉必有感防契合之數焉是故羲軒不並興倕般不並世我世祖聖徳神功文武皇帝受天景命以有九有之師思闡能仁安集率土乃中統元年西召帝師帕克巴俾之爲上士綽爾濟斡建黃金浮圖於吐蕃以天竺泥波羅國良工之萃也發詔徴之國王奉詔搜羅得八十人令自推一人爲行長眾莫敢當有少年獨出當之問之年曰十七矣主以其防對曰身防心不防也遂使部眾以東帝師見而異之因使督役明年浮圖成自請歸養帝師奇其材勉以入見天子且爲祝髮授以祕典日誦數千百言心印大明慧解殊勝因以薦聞上趣令侍臣往召旣至上目之久乃問汝來大邦得無怖耶對曰聖人子視萬方子至父前何怖之有汝來何爲對曰臣世家西土奉詔構塔於吐蕃者二載見彼土兵難願至尊安輯之特爲蒼生來耳汝何所習對曰臣以心爲師粗知繪塐鑄鏤上大恱命取古銅人示之曰此王檝奉使宋時所進闗鬲脈絡咸備嵗久缺壊命匠繕葺皆辭不能汝能之乎輒諾奉詔至元二年乙丑補銅人成上閱之悉大喜呼辭不能者皆來使之諦觀曰爾辭不能此誰所補皆頓首謝曰天功非人所及也延祐三年春以集賢大學士邦寧顥之言有詔樹碑於涼國敏慧公墓道翰林學士承防某爲之文臣某謹奉詔公諱阿爾尼格泥波羅國王之冑卽前少年補銅人者也祖考宻迪哩贈中奉大夫防軍漢中郡公考拉克納贈資善大夫上防軍漢中郡公祖妣琨徳楞齊黙氏妣蘇黙哈達氏皆贈漢中郡太夫人公生三歳父母攜以禮佛公仰視塔曰此心木及相輪寶瓶誰所爲歟聞者驚異知爲夙緣髫齓端嶷如成人入學誦習梵書未久已通兼善其字尊宿自以爲弗及尺寸經者藝書也一聞讀之卽黙識之少長每有所成巧妙臻極旣補銅人上深簡注工事無不命之若佑聖廟之肖貎如生若防國仁王之荘嚴無上若西園之玉塔陵空皆公心匠之權輿九年忽病中使宣問踵至而病益甚廼夢遊鈞天帝所下憇居庸之巓四天女饋以食食已曰公可歸矣旣寤沈屙頓失詔給衞士十人尙方日供珍饌賜以飾金腰輿十年立諸色人匠總管銀章虎符命公長之統四品以下司局十有八鑄黃金爲太子寶安西北安王印金銀字海靑圓牌內廷大鵬金翅雕尙醖巨甕又創爲鑌鐡自運法輪行幸掲以前導十一年建乾元寺於上都制與仁王寺等上都國學始成肖祀夫子十哲詔公爲之賜宅京師咸宜裏金幣皆有差十三年建寺於涿州如乾元制初公之夫人某氏猶畱鄕國順聖皇后嘗遣黃金賜之族薰利賜金輒匿之而以夫人適他姓弗從則幽之絕食者浹旬死拒得免是年特出中使賫黃金五百兩乘傳往召卽涼國太夫人也十五年詔公返初服授光祿大夫大司徒兼領將作院印秩皆視丞相賜冕服玉帶錦衣金帶燕衣二十四襲貂裘防鞍轡車馬妻以宋景獻太子孫女郡主趙氏凡景獻府庫田宅悉賜之十六年建聖壽萬安寺浮圖初成有奇光燭天上臨觀大喜賜京畿良田畝萬五千耕夫指千牛百什器備十七年建城南寺二十年建興敎寺二十八年創渾天儀及司天器物世祖上賔公於私第爲水陸大防四十九日以報又追寫世祖順聖二禦容織幀奉安於仁王萬安之別殿元貞元年建三皇廟於京師又建萬聖祐國寺於五臺裕聖臨幸賞白金萬兩妻以戚裏女囊和爾沁資送中給崇眞萬壽宮成詔公位置像設大徳五年建浮圖於五臺始構有祥雲瑞光之異又命織成裕宗裕聖二禦容奉安於萬安寺之左殿六年國學文廟成復命爲之肖位遵先猷也公奉詔感激益盡心思焉八年建東花園寺鑄丈六金身九年建聖壽萬寧寺造千手眼菩薩鑄五方如來於是公已老矣最其平生所成凡塔三大寺九祠祀二道宮一若內外朝之文物禮殿之神位官宇之儀器組織鎔範摶埴丹粉之緐縟者不與焉嗚呼勤哉蓋自列聖肇基往往艸創至我世祖始建都邑統一函夏中外乂寧年谷屢熟故得以日力之餘展其工事又得不世之巧智如涼公者奉而成之可謂天地之盛時今古之慶防也公平居恆誦生滅滅以寂滅爲樂先於五臺北山構招提一區四年而成浩然有退休志大徳十年閏正月甲午顧左右曰我若瞑目當帷堂設榻使我安寢以逝翌日沐浴而朝朝退示疾中使禦醫相屬丁酉竟薨於寢上聞震悼輟朝詔近臣營防其家賜銀鈔二萬五千兩勑有司治事是夕星隕於庭眀日木稼越七日癸卯從本國闍維之禮夏五月癸酉塔於宛平縣香山鄕岡子原壽六十有二夫人賽音徳哷齊黙氏贈涼國太夫人次郡主趙氏繼夫人囊和爾沁蒙古氏次夫人中山湯氏焦氏天水趙氏隴西辛氏蒙古黙爾奇斯氏淸河張氏太原閻氏子男六人曰阿僧格榮祿大夫大司徒涼國出也曰阿卓勒嘉議大夫諸色人匠總管府逹嚕噶齊閻出也曰阿濟格焦出也曰額布根張出也曰阿齊雅辛出也曰阿齊拉張出也女八人曰黙徳訥齊黙涼國出也適拉塔納新曰嘉納克實哩郡主趙出也爲比丘尼曰額森徳濟湯出也壻平章政事巴咱爾曰展徳勒張出也適鄧州達嚕噶齊和拉布哈曰布延徳濟湯出也適中書舍人布哈曰呼圖克徳濟辛出也曰旺紮勒黙爾奇斯出也俱在室阿僧格娶道安氏武都王之孫大司徒翰林學士承防瑪努勒之女孫男二曰阿咱爾曰永安女一曰楚通俱幼至大四年加贈公開府儀同三司太師涼國公上柱國賜諡敏慧至是又蒙恩建碑焉惟公生自金方𨿽智由天性然所知不出其本及逢聖人之興不間萬里來歸於廷觀慕感效益開厥機故隨命獻功以成一代之偉觀固曰時運亦人事也不然豈能承休光膺顯服若是之烈哉夫備物致用立成器以爲天下利者聖人也而巧者述之若公之巧未知與古何先然而名則過之矣不亦盛乎銘曰

聖人旣作萬物斯覩聞而知歸如父如母如輻之湊如川之赴展體乘心各獲其素允我世祖天生聰明靡有弗燭靡爲弗成翼翼涼公維金天精衣壊色衣介焉東徵曠若發曚云披日杲聿觀其辭旣諒旣好爾來伊何西民無告式廣徳心亦昭慈寶於焉定契君聖臣賢仁言利溥巧乃非先萬國來瞻事則宜然有創有承咸則千年我觀於前抑豈皆拙力有未暇或非所屑惟此涼公金紉玉切土木生輝嚕吰嶻嵲孰云覉旅命服在躬遄返其初對是顯庸榮生哀死愼始令終有子世官嘉聞曷窮宛平之原司徒之兆松檟陰陰岡縈水繞積慶在玆永世克肖何以銘之史臣奉詔

信都常忠懿王神道碑

夫春秋疊運日月逓照必時和而後物生古今豪傑之士亦必有聖哲之主而後能依乘風雲聲流後世蓋運之所啟气之所防固自有時也初太祖皇帝旣定中原選兾人常公資入宿衞八年復選掌內宰是生諾敏總管奴婢贈太傅烏爾圖太傅以父職事憲宗二年夏防諸侯王於驢駒河之上命宿張具河忽大漲列鼎橫潰太傅身救獲免防無廢禮上深嘉賞然竟以此得疾賜白金三百兩爲湯藥費傳歸療治而以其奴拉忻代事且出宮女妻之明年卒實爲信都王之父王諱約爾珠世祖南徵還至順徳思太傅之勤問有子乎曰有召見復俾侍中居四年敕以拉忻還之王固辭曰拉忻奉至尊久豈宜復爲臣奴臣死不敢上嘆賞良久賜楮幣二千五百貫償之因謂侍臣曰約爾珠忠純出於天性宜友賢成徳遂命與董文忠出入宿衞又問丞相色珍禦史大夫博囉曰約爾珠室乎曰未也賜白金二千五十兩乘遽歸娶自是日益親幸至元九年裕宗在靑宮求可總宿衞者上以王畀之一日復召入近臣諫曰畀之而復奪之無乃不可乎上笑曰朕特戱耳賜巾服寶環佩刀還侍太子徽仁裕聖皇后亦召王之夫人加以本朝冠服慰賚甚厚頃之賜金束帶及獲十人扈從北徵恩渥彌至昭睿順聖皇后聞王之賢亦賜織金服錦段及楮幣萬五千貫三十一年授奉訓大夫典膳署令攺中順大夫家令司丞成宗卽位賜珠衣防及楮幣三萬五千貫元貞二年轉嘉議大夫吏部尙書內宰司丞大徳二年進資善大夫同知宣徽院事八年某月某日以疾薨年六十一葬玉泉山之陽王娶馬氏生二子長曰布哷齊至元十四年生始八歳裕皇養之宮中年十七太夫人疾篤刲股和藥以進疾愈而終不言裕皇以爲孝選宮中良家子徐氏妻之丁信都王憂哀毀逾制再三詔之起乃起賜玉帶加資善大夫同知宣徽院事武宗踐阼入侍興聖宮賜以裕皇遺服一襲進徽政使固辭乃以爲同知徽政事皇慶元年陞光祿大夫封趙國公仍賜尙服錦綺衣黃金寶幣白鶻延祐二年冬加紫金光祿大夫徽政使次曰小和尙大徳九年以奉訓大夫代其兄爲內宰司丞尋遷少中大夫領皇子碩徳宿衞士女一人適正議大夫吏部尙書諾鸞孫男女五人趙國公之子曰雅克布哈甫齔成宗愛之召居禁中賜稱太子及長爲娶禦史大夫博囉之女爲夫人內帑備奩具親迎之日貞慈靜懿皇后幸其第內族畢至旣而夫人早世生四子皆天博囉復以季女繼之自武宗至今上繼統官凡四遷爲集賢學士領典瑞卿階四遷爲資徳大夫三賜海靑俊禽他物以巨萬計加榮祿大夫守司徒不拜司丞之子邁珠婁拉克善舒紳女一在室王之子若孫旣益貴盛延祐二年特贈王推誠宣力保徳功臣太師開府儀同三司上柱國追封信都王諡忠懿祖效順功臣太保金紫光祿大夫上柱國諡安穆父推忠守義功臣太傅儀同三司上柱國諡恭敏皆追封趙國公祖妣侯氏妣孟氏皆追封趙國夫人配馬氏封信都王太夫人明年春正月集賢大學士典瑞卿曹勛帥卿佐僚吏卽臣某家傳詔爲王神道碑文臣謹奉詔按其家所述及考之國史敍次於右惟太保之純恪恭愼太傅之憂國忘身王之孝友忠敏出參入陪勤勞帝室其所積蓋已深且厚矣宜乎貴列三能王封異姓子孫咸建大邦上承殊眷湛恩景命被於五世開國以來羣臣臻此亦鮮矣夫天之所厚在徳聖人之所貴亦莫如徳天與聖人一也世方區區覬海嶽之報於防埃之功不亦逺乎然王非運之所啟气之所防際吾君之聖且明亦不能底是也嗚呼時哉銘曰

粵若稽古君臣所遭伊負鼎爼太公鼔刀書載一徳家傳六韜振古如斯仰之彌髙繼軌並馳世豈無之皇皇我朝廼有太師太師訏訏繩其祖武位超列爵國啟廣土其嗣伊何天子所倚其孫伊何帝視如子惟此常氏頻恩積賚胡然而盛胡然而大世篤忠貞帝心簡在詞臣作銘天子命之子孝臣忠永監於玆

袁州普庵禪師塔銘

袁州大慈化寺普庵寂感妙濟眞覺昭貺禪師加諡慧慶大徳之四年冬十月乙酉以光祿大夫三藏普覺圓明廣照法師布爾尼雅實哩復加號其塔曰定光靈瑞之塔集賢大學士顥昭文館大學士都功徳使明埒棟阿傳詔中書以刻辭屬臣某惟禮樂刑政聖人所以致天下之治也此旣不足然後凡有血气者皆欲肆其趍利避害之心而是非之理冺矣當是時有能以空言誇譬福禍猶足以恐動脇誘使趍於善此慈氏之學亙百世曠四海宗之而不能已也況學其學而以濟眾利世爲功不失其傳者乎惟師之生當炎祚板蕩之際象敎陵遲之後遂指心之夢於壽隆𨿽父母莫能抑其勇契歸一之妙於大潙𨿽鬼神莫能窺其會情忘體合天動物與而師之道成矣楮衣糲食藜杖芒屨而民歸於儉廣津梁崇塔廟禦災捍患而民懷於惠而師之化漙矣迨師之沒騰英厲響赫赫隆隆不加寸威奔走千里不賴尺壤食指萬數歷祀二百六被大諡再表靈塔臨濟以來未之有也欽惟皇上禦歷紹統憂勤黎元以師澤民之久褒而顯之使民知爲善之利是亦慈氏之仁也淵乎防哉銘曰

聖人制治隨世而異循源達本用而不匱方古之隆不敎而從洎古之逺敎之或窮玩常嗜詭翳世之靡合離反眞其道乃信於皇我元居檏之刓毀剞折劂我治用完儀軒法昊翼以慈寶僞旣靡遁眞亦克保惟普庵師沒二百年其道之昭猶火之然弗迫而卻弗驅而前仰沬承流被乎大千彼濟於深此夷於彼禳此祈惟普庵是師惟師之學允罔或覺惟聖天子以優以渥師諡孔嘉師塔孔華惟億萬年贊我皇家

雪樓集卷七

欽定四庫全書

雪樓集卷八

元程文海撰

玉堂類槀

敕賜碑

梁國何文正公神道碑

延祐三年春三月丁卯太保庫楚丞相舒古言故平章政事何瑋蒙恩追錫寵章已極尊顯而墓碑未建惟陛下矜念之敢昧死請詔曰可其命臣某文之臣謹按何氏世家易之淶水至處士國淸之後始大處士之孫葬易縣之貯梁原因徙家焉處士娶湯氏生淵終易州太守以孫貴特贈推誠宣力功臣銀靑榮祿大夫大司徒追封易國公謚武宣娶鄧氏追封易國夫人生伯祥爲易州等處行軍千戶兼軍民揔管從世祖渡江死鄂州贈推忠保節功臣太保儀同三司上柱國追封易國公謚忠毅三娶曰楊氏郭氏並追封易國夫人曰葉氏封易國太夫人楊夫人生子瑛瑛子徳陸俱爲千戶死軍中太夫人生公諱瑋字仲韞年十六從張蔡公柔見世祖世祖感其父之沒授易州太守兄子繼死泣曰我先世功其乎乞解印綬從軍遂攺行軍千戶鎭亳丞相巴延南徵署帳前都鎭撫遷管軍揔管江南平轉太平路安撫司達嚕噶齊進戶部尙書行兩淮都轉運使阿哈瑪特用事謝病歸阿哈瑪特敗召參謀中書出爲江南浙西道提刑按察使大名路揔管湖南道宣慰使以參知政事召不拜除侍禦史又以母疾辭攺禦史中丞尋兼領侍儀司大徳十一年命爲中書右丞固辭武宗卽位聞公名遣使賜白金五十兩曰以識也拜太子副詹事加遙授平章政事議中書事賜玊帶衞率府立拜太子詹事兼率更復爲中書左丞進右丞遄以子徳嚴代爲衛率使拜公河南江北等處行中書省平章政事提調屯田事賜錦衣貂裘尙書省建復以爲行尙書省平章政事累官至榮祿大夫惟公之用兵也鎭亳時國家悉賦事襄樊宋將夏貴帥師乘虛至城下公先保城東北扼其衝貴縦兵燒北關進趣東北萬戶托歡布哈統軍賈文備登城呼公引避公怒奮兵出戰宋師大敗南徵丞相巴延令軍中敵我者屠之多殺戮公首諫丞相伐罪弔民以不殺爲本丞相善其言涉溧過郢克黃家灣沙洋新城三障命公入撫則沙洋已屠矣進攻楊羅堡夏貴盛舟師上下援江丞相遣將先武磯以分其力搗虛渡江上流明日會楊羅公將其軍爲先鋒與平章阿珠溯四十里至靑山磯夜半接戰江中黎明亂流衝之抵南岸揚旗先登大兵悉渡貴敗走丁家洲之戰公首奪戰艦千餘宋師數十萬皆北公之爲政也易民負先世錢者悉焚其券在太平破貪將之謀保三湖民不爲亂爲參議極言徵交趾括民田選民間女子非計不用竟去浙西捕賊黃華俘良民三千餘下車治俘者還其民又致豪民十虎罪民大安大名民祠神儀衞弗度坐法公以愚無知釋之湖南大豪朱揔管奪民田訟有司久弗決公至立服公曰何不辧跽曰公拔浙西寃民三千餘人我死不敢欺參政之召以政府貟冗願汰自已始不拜爲中丞剛直無頋護陳十事以紓民力制國用備荒政重吏祿開賢路爲急務且曰丞相安圖甚賢而相業前後異者蓋初則有史丞相廉平章許左丞輩爲之佐復相則諸老去矣成宗深然之地震上疏咎在大臣明日政府洪楚實勒茂巴爾斯阿喇卜丹皆罷逐臣薩達克齊巴特瑪新等復召連劾不報忿之欲更亷訪司爲觀察司公辧而止監察禦史郭章劾一郎中前在樞府受賕旣抵罪忤貴奏捕治章公入言曰陛下殺郭章如祖宗法度何上意解復陳十三事首曰信賞罰定律令和大臣杜僥幸未幾以議南郊不合去趣還臺太子徳壽成宗繼賔天公言於禦史大夫圖齊公社稷大臣盍亟言定大計圖齊尋卒中宮召議成宗祔廟事公曰國朝舊典惟宗藩親王得與此非臣敢知左丞相阿固岱變色以則天爲言公曰彼有廬陵王何可同也出以勸右丞相達爾罕及中丞塔斯布哈急白今上及太后早爲之所旣而羣姦伏誅武宗至自上都問孰爲何中丞及見諭曰聞卿忠藎其竭力匡輔無有所隱進十四策以擇相爲先諸王圖列封越欲自賦置吏托克托等議建尙書省易幣法皆奏格之及來河南尙書省竟立河南無賴業掠賣良民悉捕治之行屯田至揚州民負鎭南王府錢舉家入傭歲滿沒爲奴白王釋之王府又以民易田不可奪之田白王還之妄人趙萬兒造妖言連黃南陽歸徳汝汴數百家驗問皆農商萬兒伏辜增河南屯田米十七萬石又經理荊湖屯田廢地歲可出粟百餘萬所至尢以興學薦賢崇孝弟長恩信卹孤寡爲任甞奏請割田千九百畝入大名校官出禦史臺錢五十萬建國學以地三千畝立書院於南陽祠忠武侯三千畝入揚州三皇廟又請置洪澤芍陂屯田萬戶府儒學教授自太平還購書數萬卷迎劉因先生爲師參議中書薦劉宣等十餘人晚年數以母疾謝事天子感動賜尙醖嵗給十日侍養婣族不能自存者養之不能婚嫁送教育者資之正喪祭之禮嚴內外之分明本末之要審經權之義故入爲孝子出爲忠臣嗚呼賢哉以至大三年九月五日薨於官年六十六十月三日葬貯梁原以夫人張氏祔夫人參知政事容實勒之女貞靜慈孝儀於九族有子三徳嚴嘉議大夫衞率使徳巽早世徳溫武略將軍副萬戶女一適張彥敏夫人之侄也夫人趙氏有子二徳讓徳謙孫二長曰杲武略將軍副萬戶次曰景皇慶某年某月贈推忠佐理同徳功臣太傅開府儀同三司上柱國追封梁國公謚曰文正臣旣奉詔撰次因竊伏念聖君賢臣一時遇會者有之矣至論其終始一致或罕能之若文正公言議風旨益逺而在益思而不可忘沒已久矣而恩頋之勤不憖若此嗚呼凡百君子得無勗哉謹爲之銘曰

叔虞啟韓韓別爲何司空相漢寖逺而波千幾百禩乃振於淶培深積隆紹挺雄材武宣起家専城以居忠毅奮忠星隕江蒲洸洸梁公投筆從戎我先孔勞我功曷終旣存亳師遂涉大江於蕃於宣樹弱蹶彊風厲湘壖雷輥吳陬躍義踴仁威信澤流再入黃扉一陟霜臺襲和抑乖揚嘉斥回言𨿽寡由舌不可移卒開聖明弼我丕基雍容承華心膂股肱苗豈不治羣螟復興乃殿雄邦於浚之都梁熈楚懷我黍與與其功孔多其命則那惟帝念功可頌可歌謚美封崇易水淵淵貯梁之原永矢弗諼

秦國昭宣公神道碑

翰林學士承旨塔海旣以忠勤左右天子爲賢公卿延祐二年詔特贈其曽大父察克圖資徳大夫中書右丞上護軍追封隴西郡公妣某氏追封隴西郡夫人大父琳沁光祿大夫中書平章政事柱國追封秦國公謚安僖妣濟黙防郭勒氏追封秦國夫人父哈答孫推忠效義佐理功臣太傅開府儀同三司上柱國追封秦國公謚昭宣母伊埒哈瑪爾氏封秦國太夫人次徹辰氏追封秦國夫人明年春上復思太傅之勞命詞臣某文之碑以休顯之謹按太傳公蒙古人世居關中憲宗時安僖府君扈從至和林家焉公十五宿衞世祖藩邸號稱謹篤眷遇有加中統初命掌玊食至元二十年以昭信校尉爲生料庫提防後四年納延叛從徵有功加武略將軍又二年從至杭海元貞元年遷明威將軍宣徳云州銀埸都提舉大徳攺元陞懷逺大將軍淮東淮西屯田打捕揔管武宗卽位進鎭國上將軍淮東淮西道宣慰使至大四年盜起四明賜三珠虎符拜資徳大夫中書右丞浙東道宣慰使都元帥往捕之驅以入海因感瘴癘以某月某日薨於位年六十五以某年月日還葬京城太師莊之先塋有子五人長卽塔海娶塔海徳濟氏蚤世追封秦國夫人有子曰托克托穆爾繼伊木圖氏封秦國夫人有子曰塔海呼圖克曰巴延布哈女五人珠克娶納雅珍氏有子曰都訥曰巴咱爾巴尼女一人拜珠娶托克托鼐氏有子曰六十二女二人埒裏娶伊蘇楞氏有女一人鼎珠娶托裏氏有子曰達忻公之子皆賢而塔海尢爲累朝所器重方數歲世祖一見奇之命肄業國子學十六繼父內職從至杭海及事成宗爲樞宻院防事官天徳之末輔立武宗轉同僉樞宻院事陞副使尋爲大司農遷同知宣徽院事今上在東宮或建言立黑軍衞帥府力諫止之由是寄以心膂知無不爲及上踐阼歷集賢大學士太醫宣徽院使遂爲翰林學士承旨知制誥兼修國史累階自太中大夫五遷爲榮祿大夫益見親幸推恩錫類爰及其先焉臣甞謂國朝用人頗類漢初懷一藝抱一能莫不畢效其長立功當世故能成一統之業開萬世之基然功臣之後其盛且大者又必由先世積累之厚所致觀於秦公可見已夫自安僖以世族起關陜北事憲宗固知所歸矣一傳至太傅遂握藩維之寄分茅土之封豈無故而然耶杭海之役值歲饑防人無生气公請於上賑之不足又出私帑相之全活不可勝計四明之亂一方騷然公驅除安集奮不顧身民用相保而病則危矣簡在上心終受顯服蓋先旣栽之後益培之宜再傳以有今日嗚呼天道福善其可誣哉銘曰

上古邈矣爰徴有元列聖垂裳百辟聨軒位事惟能建官必賢幽遐並興矧此連根懷哉安僖鞭弭櫜鞬策足門右晞光日邊備艱載勞乃啟昭宣幼事世皇屬於天官夙夜在公忠篤貞堅執豆贊祭如臨於淵再從北徵厥功茂焉卝賦旣成來旬來宣成宗武宗蓋著其勤髙牙大纛東甌是藩厥聞載馳遣車已還齒嗇於徳誰執誰專惟子克承有隕自天奕奕衮裳我寶以桓二華八川國之以秦何以報之爾子爾孫何以表之隧石有文

嵩山少林寺裕和尙碑

皇慶元年春制贈少林開山住持光宗正法大禪師裕司空開府儀同三司追封晉國公命詞臣文之碑臣某奉職惟謹佛法相傳有信具至達摩持以渡江梁武帝問語不契去之魏隠於嵩山少林寺面壁九年爲禪宗初祖六傳而至惠能曰大鑑師爲曹溪祖裕所居達摩處也其宗以湛然當寂爲眞空洞不虛爲實廣大不蕩爲際其教人亦惟曰性善其論曰推一而適萬則事無非眞混萬而歸一則眞無非事曰當仁又曰能仁陰有以心而贊格君皇猷未甞以福田利益嘐嘐語人而慈雲法雨陰覆陽被歷代帝主意欲淸心靜治使萬姓蒙福謂浮屠言可底行奉之罙至歳乙已時世祖居潛邸命師以明年於少林大作資戒防戊申太宗詔住和林興國辛亥憲宗召至北庭行在所居累月其言上當帝心洎世祖卽阼命揔教門事賜號光宗正法俾建精舍於故里曰報恩給田若物以飯眾師去世若干年今上皇帝寵以贈典言行而道大也皇帝若曰洪惟世祖神武不殺本仁祖義以一天下朕欲昭我祖徳持盈守成惟爾克紹乃初祖永孚於仁以宏濟我兆民頋先哲其逝朕弗克見於玆邈焉𨿽去來夢幻無得而名而封贈哀榮豈不在我其尊爾官隆爾爵以寄予思以迪後人以永譽於萬世師之住世也三閱藏經而成誦誘掖後學無倦色通羣書善翰墨吟詠提唱普說幾十萬言播在叢林而師未始以爲能事幼遭世變防然無依道逢老比丘勸以學佛曰能誦法華經足矣師曰佛法止是乎比丘異之與偕謁古佛於仙巖曰此龍象種當爲大器卽爲祝發授具與雙溪廣公同執事者七年遊方來燕親炙報恩萬松師者又十年道益隆學者益廣其住少林也萬松海云二老實爲之主屬少林煨燼之餘蹔憩緱氏之永慶已而興僕起廢訓走說法施者如丘山來者如歸市嵩陽諸剎金碧一新洛陽白馬經筵不輟皆師力也而師瞑目燕坐張寂而黙若無與焉至元八年春詔天下釋子大集於京師師之學徒居三之一嗚呼盛哉師剛果彊毅公勤防明平居風神閒敞襟度夷曠復嵩山如祖師再出世倡道垂教於天壤間如鼓雷霆而掲日月所謂大善知識標凖斯世存而不朽者與字好問人以雪庭稱之太原文水張氏子九齡入學日了千言鄕閭曰聖小兒方娠母有異夢及生家有吉徴其說法也池出泉古殿有光諸瑞非一云者其徒詳之矣此載其大者銘曰

佛以仁傳聖以仁治其仁伊何此心而已混未嘗混照徹大地推未嘗推淵澄止水梁皇有爲不諧其防誰直其原曹溪東逝逮我裕公道還北矣師少不凡見稱州裏休林古佛眞源指示至老遊參持戒律已萬松海云合辭招致參從渡河防三百指緇俗趨走營施山委嵩陽諸剎金碧翚跂洛陽大講經嵗不弛二百冊區羣廢盡起僧無徭役大眾歡喜曰一佛出世遇明天子其人已滅其道不死不空不住天地終始前人之遺後人之思帝命曰咨章服是宜百世其承之四方其則之惟爾法是依惟爾言是師臣拜稽首聖敬不違播爲聲詩永之玆碑

太原宋氏先徳之碑

皇慶二年夏車駕幸上都羣臣扈従獨昭文館大學士宋超弗克從於是儀天皇太后命仿古制爲安車驛赴行在所且給裝錢甚厚明年攺元爲延祐元年二月二日制詔中書以超爲翰林侍讀學士中奉大夫知制誥同修國史秋八月天子至自上都駐蹕龍虎臺公卿百官奉迎上顧翰林羣臣曰宋超於朕非他人比朕深賴其力用僚寀其善遇之羣臣敬聽欽承三年夏又詔臣其大父禧嘉議大夫戶部尙書上輕車都尉追封兾寧郡侯謚敬敏父和集賢侍讀學士中奉大夫護軍追封兾寜郡公謚文康大母李母李繼張妻王皆追封兾寜郡夫人秋某月又詔臣某文其先墓之碑嗚呼上恩至矣謹按宋氏世家太原之樂平縣長壽裏髙祖某字徳謙宋宣和時進士博學多能名與趙國器埒三晉以西皆宗之貴冨子孫欲昭其先者必徳謙文爲重逺近學者輻湊率皆有聞故晉之言師道者必首宋氏娶王有子曰洪在金爲名進士父子以家學相傳自樹益茂其子卽敬敏公禧也生文康公和字君和幼值亂離轉徙云朔然猶嗜書不肯舎長通六經大指慨然有及物心遂刻意爲方無所不習又博聞深辧之由是大通求治者塡門均予善劑無間於顯晦約丰至其窘憊不自勝者旣藥之又従而負米分賑之或親爲調餌乃去活者滋無算皆曰非宋君和吾何能生貧者感冨者謝宋氏名實俱積矣家破而完完而益振遂大時兵荒循環白骨彌望公自代地歸見而焉曰此皆鄰里鄕黨也傾貲取瘞之又率邑中旅祭之王生者其師也子父不相遇乃構堂迎致養其夫婦終身爲之棺衾墳墓又戒子孫四時附祭無廢其篤行類此以至元二十七年正月己未卒年七十有八娶李氏以至元九年三月卒繼張以至元三十一年三月卒惟文康承詩書之緒不幸蚤阨乃能奮而自立蓄其盛心然慮其不可必遂則遊藝以暢志觀其處心積行𨿽古之君子不過也蓋自徳謙以來旣已三世爲儒而力丰時嗇至於文康蓋幾泯矣而歘然以伸內外兼飭復開厥家可謂英特之士者矣而超其季子也幼已不羣經方兼誦而師不煩文康甞撫而語人曰吾活人多矣天其酬以是乎少長卽以尙友天下善士爲急防料民爲兵家與焉憤發曰世儒而今兵耶不脫非夫也乃辭親徒步來京師有忽吉甫者中山名儒也爲諸道醫學提舉聚徒教授因往兼受二業僦舎五里外日啗虀粥戴星往來師嘉其勤苦使分教數十人乃立程度課督整勵眾皆有成師喜而薦之得太原醫學正二十四年轉將仕佐郎大都醫學教授距辭親時十載旣而名聞禁中方用丁文康憂居喪一凖於禮有旨起直尙方賜以居宅俾視太師及公主疾愈賜衣鈔扈蹕栁林上顧林木不懌隠幾而臥問侍臣以枯悴故歷十餘人皆不愜獨對曰栁水木也往者河經林間土潤木榮今河徙益逺故耳上悅矍然起坐稱善者久之二十九年詔除其更繇覃懷有禦藥園設官提舉嵗従中遣使采制則中闤闠而立局逺屏行人聚民執役局中爲公私大患其年使往盡革其獘民爲歌謡稱頌之先是州醫官與提舉官屬有隙一日誣以用禦局藥鼎烹所盜狗者有司置對方殷使適至察其迹可疑試語有司而兩造知不可隱皆首實遂止坐盜狗罪不然坐不敬者數十人哈喇楚巴圖爾上愛將也有疾上憂之奉詔往視旣愈上大悅勞問從容因乘間以儒而爲兵請上卽諭中書樞宻曰哈喇楚巴圖爾萬人敵也宋超活之與活萬人同其削兵籍而醫二府奉詔施行遂遂脫兵之志魯國長公主及駙馬魯王皆得危疾詔馳傳視之至則遄愈主王皆感其更生奏以爲應昌總管賫以妻妾奴婢金寶幣帛車帳駞馬牛羊甚眾悉謝不受告歸不許爲畱者二年主以圉人竊賣駿馬縛將殺之時適在坐爲陳貴人賤畜之義力諫免之比還王之中外𨿽孩穉亦無一物故者三十一年詔視庫克楚太子疾愈上甚喜賜之衣鈔元貞元年壽寜公主伊埒哈雅公主小太子相繼有疾詔治皆愈上喜召至便殿迎笑賜坐慰勞賜以玉食時服裕聖皇太后因俾兼直隆福宮十一月太后小不安療卽差賞以衣鈔貂防布達實哩公主下嫁髙麗王阿穆噶太子持節送之詔使護行貴賤萬人跋履皆無恙道經廣寧廣寧民行賈髙麗以罪爲髙麗流竄耽羅者十一人耽羅絕島也非人所居至是其家邀訴至則語王追之存者七人耳爲之衣服飲食而歸之且戒王毋得復然又具白太子申禁是後髙麗不敢流竄中州人大徳元年阿穆噶太子疾視之愈二年又視魯國長公主疾又愈皆有重賜今上皇帝居潛小不安命往視尋可裕聖大喜褒賞再四今上設燕命坐手贈寶鈔白金且豫命宮人制金衣卽燕所出以衣之今上視其宜稱甚悅寵豫優洽四年裕聖不安茹藥尋差賜衣鈔攺承事郎掌醫署丞成宗皇帝疾時得少愈輒受賞六年陞承務郎十一年陞本署令遷奉訓大夫至大元年進正議大夫掌醫太監皇太后有防盡蠲戶役二年視碩迪巴拉太子疾愈賜衣鈔他如奉詔視療貴臣帝師愈而蒙賜者不列今上居東宮綜軍國事有防充昭文館大學士皇太后錄前功加賜寶鈔甚厚三年遷中奉大夫仍職昭文自昭文拜今職碑紀先世事而及此者以著有是祖父必有是子孫也今年六十矣而恂恂謙勤居閒危坐讀書至昃不廢自世祖時入侍宮闈出入四朝或畱中彌月非獨以方進蓋正言讜議而將之以朴忠純誠故聞者不厭而所益宏多退無自矜之色與人忱恂表裏若一故列聖眷之亦終始若一中饋久虛上以內人汪氏繼室封兾寧郡夫人前後所得賜予及樂平租入常分遺二兄若姻友之賢者家無畱貲技能𨿽髙未常自祕以惠淑後進爲喜嗚呼制行立心若此可謂克肖者矣其躋榮介福孰曰不宜故因纂其前烈而牽連書之抑以啟後之觀感而勸慕云爾文康有三子伯曰越先卒仲曰起終汾州吏目孫頥江淮鹽引局副使豫中官位下都總管府掾泰衞王府侍官復掌醫少監學行能世其家恆印鈔庫大使有剸治材伯仲之子皆由季父以仕又以恩復其家孝敬振振蔚爲太原名族然則今之恩紀郅隆者豈上之好賜下之幸致哉由其義故也新塋在某所文康而下四世皆葬焉越與其配李氏祔銘曰

聖緬世殊術闊效防蠖屈螾伸若有若亡顯允徳謙握懷瑾瑜不韞不沽大畀其徒維晉武國我以詩書惟守單平我貴曰儒我有子孫我道不孤卓彼文康奇肱之車乘風而䢐復還於初此我堂構此我菑畬仁宅禮門辟義爲塗襲其家珍與神聖俱彼墊以危我安我舒彼饑且渇我餔我濡彼以爲命此以其劬野有其竁裏有其居諒曰古人不逺是逾子濬其徳維川維澤諸爲忠誠於以醫國簡在帝心溫恭朝夕豈無他人惟爾之特式公式侯帶裳幅舄報厥攸生烝甞廟祏噫嘻宋氏其盛匪棘樹之百年於焉始穡功無不酬酬無不極凡百周行毋怠而力世萬子孫視此貞石

秦國先墓碑

書曰王人求多聞時惟建事又曰所寶惟賢則邇人安臣竊獨究觀我世祖聖徳神功文武皇帝之治天下以道爲車以徳爲馭揭日月而載雨露括宇宙而宏紀綱聖智亦云睿矣然於一技一能苟有以自見者防不舉而措之得用得行之地而致其功蓋兼愛一視初無冨貴貧賤之分也故能大一統而垂萬年丕顯丕承式克至於今日陛下法天憲祖於多聞建事寶賢安邇之大經有加彌光故凡左右景従雍容廊廟者皆當時弼成基命之後昆也嗚呼不其盛歟至大三年詔追贈貝和中奉大夫護軍漁陽郡侯配鄂摩克氏追封漁陽郡夫人伊徳實托郭琳資善大夫上護軍漁陽郡公配約蘇鼐氏漁陽郡太夫人大乘多自翰林學士嘉義大夫贈榮祿大夫柱國薊國公配奇齊葉齊徳濟氏追封薊國夫人皇慶元年加贈郡侯爲金紫光祿大夫上柱國大司徒秦國公謚康懿加贈郡公爲懷忠保節功臣太保金紫光祿大夫上柱國秦國公謚安惠加贈薊公爲推誠宣義功臣太傅開府儀同三司上柱國秦國公謚文敏三夫人氏皆攺封秦國夫人焉是爲今翰林學士承防光祿大夫崇福院使大慈多之曽祖祖父母也延祐三年詔樹碑於其先墓命臣某爲之文謹按秦國康懿公伯什巴里人也世令徳爲有國中貴臣至文敏公學業益懋中統中自其國來覲天光世祖旣知其家世甚盛又知其學問有源隨問隨對上大器之卽命通籍禁門恆侍左右誦說經典益久益親賜侍宴衣冠貂裘防金帶銀器白玉佛像銀鈔等前後相望恩顧良勤且謂皇孫阿南達曰遺爾良師爾願學否對曰果有良師乃所願也遂詔爲阿南達師未幾莽噶拉木太子薨皇孫嗣爲安西王出鎭順聖皇后爲之請於世祖願載師自隨上不允曰大乘多我所湏也餘人則可旣而後又面請曰大乘多學業甚精聰明方正俾往訓導數年諸子有成然後乃還若何上不得已許之辭行三宮皆贈良馬金錢詔其子大理多入侍裕宗於東宮以文學供奉順聖又俾諾海駙馬巴薩大王從之學上又詔其子大慈多入侍禁中與托音俱以文學備顧問文敏旣西行抵開城阿勒坦布哈阿多展三皇孫皆師之久而王將逺徵曰巴克實老矣其畱平涼少休矣巴克實者漢云博士也異時文敏亦曰吾老矣西來二紀矣吾思見至尊也使請王許之遂自平涼歸京師值世祖上賔成宗卽政入見上深嗟閔曰先帝所篤敬忱愛者也今老矣其以三品祿之遂拜學士嘉議之命賜第於長安賜寶鈔以養之大徳三年庚子寢疾薨於賜第年七十有二葬於某所太保生二子長卽文敏公次曰大悲多終於宣政院提防所達嚕噶齊文敏有六子曰大理多終中順大夫樞宻院參議曰大慈多自州守陞轉運副使入爲詹事集賢平章軍國凡十四遷而陟一品忠誠闓敏以文學侍中知無不言多所獻替中外以大用期之曰拜特穆爾終中順大夫陜西怯連都總管曰布雅尼錫哩未仕他姬子二曰僧努承務郎烏程縣達嚕噶齊提防有四子云云孫若干人惟我國家初基其邃古結繩之治未攺及四方畢服逺或數千萬里則號令之明期會之一始不得不驅策諸國字書以爲我用若秦公父子蓋彼之授受有源業精而學博者也適當寤寐俊乂之朝謳歌來歸契合於一見之頃文子文孫爲賔爲師出入中外者三十年卒階淸閟二子又克篤前人成烈日近耿光延寵歷朝世濟其美及考論其所自文學之外無他岐也然則守身之専得君之盛可謂絕無僅有者矣猗歟休哉臣旣奉詔纂敍申之以銘銘曰

於惟皇家統天載地肇修人紀建國君民教學爲先無有逺邇矧是本支宜君宜王舎學何以可渠可摹孰克堪玆西方之美廣廈細旃啟心沃心見晚興喟詒謀輟愛輔彼緑車偕其行止邁彼壠坻亦再終星爰閔而憩言歸自鎬乃際鼎成嗚呼丰芑後聖一揆恩無不周世濟有子益顯於初相命公珪尊其簠簋丰碑桓桓發自徳音以慰以禮非學何立非孝何行非忠何仕老臣奉詔詔爾云仍其思其企

雪樓集卷八

欽定四庫全書

雪樓集卷九

元程文海撰玉堂類槁

敕賜碑記

薛庸齋先生墓碑

聖天子思以二帝三王之道致太平是故表章六經尊寵儒生所以風厲天下者意甚深也國初河南薛元防之制行立言穎然當世搢紳尊之曰庸齋先生先生之子友諒今直翰林爲學士天子知之延祐三年夏四月有詔爲先生樹碑而俾臣某壽其事於石臣與友諒同寅習知先生名徳固願有述也況又奉詔謹按薛氏自漢晉爲汾陰大姓有東西南三族之別徙下邽者西族也先生家本下邽世有顯者大父珪讀書力田不躡世好父沂明春秋經傳再與計偕廷防輒見卻歸而聚書窮理不復出眾仰其髙以友諒貴贈中順大夫禮部侍郎上騎都尉河南郡伯配郭氏追封河南郡君先生生而不羣幼而有詩聲冠而載書入少華晝夜誦習不以辟地廢束枯葵學書泉上石爲之窪其勤類是又從明理學者遊遂一以聖賢爲宗國初遊大同過應州髙韓二帥喜而薦之中令耶律公得應州教授俾子弟學焉公與間語輒擊節賞防沙門萬松問先生以孔子之教何者爲要答曰君君臣臣父父子子松黙服時進兵襄鄧中令薦聞授撿察使督衞輝河南餽未幾攺軍儲轉運使軍以無乏明年召還賞白金百兩貂裘一楊奐秦中名士也防訪河南慕欲與遊辟居幕府先生従之始定居洛西甫閱歲謂竂寀曰進不能行其道徒羈塵网無爲也卽棄去一時英俊若中山楊果縉雲李防虞鄕麻革雲中孟攀鱗蒲城郭鎬李廷河中竇獻卿洛陽宰沂皆友也王文統柄國嘗羅致沂爲眞定勸農使不得已而受陽爲不事事至亡其告身及金符於酒家文統知而迹得之沂因自免歸文統聚歷代奇謀詭計爲一書先生見而責之曰士君子如欲平治自有聖賢格言此何爲者遂絕勿與通中統初召爲平陽太原宣撫不起授提舉河南學校亦不起日與女幾辛願栁城姚樞稷山張徳直太原元好問南陽吳傑洛西劉繪緇川李國維濟南杜仁傑解梁劉好謙講貫古學且以淑人伊洛之間復蔚然矣洛西山川明麗先生卜築其要防重以花竹池臺之觀良時勝友觴詠遊衍浩如也自中令公以下咸謂洛西神仙先生髙明樂易誘掖不倦及門者後皆知名官洛師者多名卿材大夫昕夕造席請益過者以獲識爲幸遇異時瞻遺貌過故居慨然贊詠而不能忘二子友直終於龍陽州判官友諒蚤以文學記室事安西王王薨官州縣三十年勝殘伸枉興利去害皆有實狀最其大則武陵涔陽活餓莩餘三十萬晚媾精舍於洛西招徠教育迓續先生之盛心義方之明堂構之美蓋兩盡焉先生臨終不茹藥具湯沐授治命爲書別親知又題七言詩四句投筆而沒時至元八年秋九月冬十一月葬北邙山之陽今贈集賢直學士亞中大夫輕車都尉追封河南郡侯謚文靖配徐氏追封河南郡夫人生友諒及王郝楊三婦次王氏生友直次任氏女八壻曰太常博士王顒曰陜西漢中提刑按察使郝繼祖曰孟州知州劉遹曰永寧張經洛陽焦厚孫惟徳楊師孟永寧張成孫男九曰濟終山陽尉曰貽孫蚤世曰恭曰鼎安蚤世曰寛國子生曰裕曰信曰敏曰惠孫女十有四先生爲文辭得於心有易解中庸注聖賢心學編皇極經世圖說道徳經解陰符經論說有詩三百篇曰適意集嗚呼若先生者可謂生有以樂死有以歸俯仰天地不愧不怍者矣恩加烝甞延及奕禩不亦宜乎碑宜有銘銘曰

大道之行三代之英元聖所志有紀有經未墜在人或措或舉顯允薛公其適惟魯吾師吾友莫或稗之匪以旦暮與千古期野有黃吾有緗素飲水曲肱夢與天遇維伊之左維洛之西昔程今薛室豈逺而湛露及泉道隆時泰夫豈公榮百世永賴邙山之陽林深石蒼嗚呼逺矣其存者長

秦國文靖公神道碑

孔釋之道爲教𨿽異而欲安上治民崇善閉邪則同後世之士各尊所學更訾疊詬莫歸其極自故翰林學士承旨秦國文靖公始以佛法見知天子至於忠言讜議敷宏治化者孳孳焉悃悃焉悉本乎孔氏孔釋之道克協於一夫天之生斯民也豈無意哉初其父方燕坐作觀音觀想忽有抱一童子付之者已而其母有娠及產紅光發屋鄰曲爭以失火來救生五歲一日臥三晝夜始寤問其故則曰文殊方爲吾說法不久畱耳自是日聞父兄講誦經論卽了大義九歲始従師力學一目十行俱下日記萬言十三能黙誦俱舎論三十卷十五孔釋之書皆貫穿矣十九被徴召對稱旨爲特賜坐世祖卽位進寶藏論元演集一十卷嘉嘆不已因勸上宜親經史以知古今治亂之由正心術以示天下向背之道遂譯尙書無逸篇貞觀政要申鑑各一通以獻上深納之親王阿里克布克潛謀不軌天子重以骨肉之情命公往調護之而反狀益聞乃遣近侍黙色斯特穆爾布哈亟召以還曰毋害善人旣至慰勞久之公因舉任賢勿貳去邪勿疑與治同道罔不興與亂同事罔不亡有言逆於汝志必求諸道有言遜於汝志必求諸非道敷繹詳暇以諫上大悅特授翰林學士嘉議大夫知制誥同修國史尋商議中書省事奉詔譯尙書資治通鑑難經本艸成進承旨加正奉大夫領集賢院防同館道教事公旣以碩徳重望爲上所信幸每賜對必以開言路廣聖慮愼刑節用爲言未甞不稱善至元三十年五月二十有二日丁丑忽端坐若禪定者左右扶就寢至夜聞異香馥鬱卽視之已薨矣是夕有大星隕於庭圓相凝室不散見白毫出西南去天子聞之震悼遣中使致祭賻贈有加五日辛巳闍維於國西南門之外得五色舎利不可勝計塔葬其骨於宛平縣七園之原詔收其家遺書得歌詩偈贊頌雜文數十卷命刻梓傳出延祐二年贈推忠贊翊協徳欽臣太師開府儀同三司追封秦國公謚文靖明年集賢大學士臣顥請刻石表墓而以文命臣某臣謹按公諱安藏字國寶輝和爾人世家伯什巴裏自號龍宮老人祖諱小乘多贈銀靑榮祿大夫大司徒父諱徳桑特克薩和爾徳贈太保儀同三司並追封秦國公祖妣布延徳濟妣額森郡主並追封秦國夫人配張氏封秦國夫人男二威喇托多齊中憲大夫同知徽州路總管府事女一適荊湖北道宣慰副使耶律希圖中書左丞相鑄之子也孫男二闕閭朝列大夫徳安知府九九其門徒之賢者則太師天藏沙津宻護赤爲之首臣常與公同僚並受世祖之知觀公爲學有根柢制行有繩凖論事有本末憂國如家視物如已忠信豈弟有古君子之風是以四海之內黔黎之防緇素之流希聲光而談道徳者翹首跂踵莫有間焉其能生爲大臣沒享上公宜矣銘曰

佛以教離儒以習衰哲人之憂愚者之疑於鑠秦公孔釋兼融振衣金維與道俱東展也生知允矣上智搜羅羣經攄發祕義以儒輔世以佛洗心嘉言罔伏如玉如金出入承明餘三十載窈窕禁林遺風猶在音容𨿽邈命數維新茫茫秦郊原隰如鱗吁嗟秦公百世之士繼之承之惟爾後嗣

大防國仁王寺恆產之碑

皇元以仁得天下其愛衞社稷福綏生民之道甚備惟佛法慈悲智慧大無不包細入無倫參天地贊化育功博且逺尊信尢異若昔太祖龍興列聖相承世祖奄有四海成宗垂拱而治武宗立功邊陲今上撥平內難以正神器皇太后慈明仁愛受天下之養𨿽天命所歸人心所戴萬有億載而陰相黙佑之者豈無所自耶初至元七年秋昭睿順聖皇后於都城西髙良河之濵大建佛寺而祝釐焉肇基發迹天人之應神物之感雲臻霧集昭爛赫奕三年而成時裕宗在東宮襄善贊美所以奉慈闈尊梵王宏法海之盛心無所不用其極以佛法不徒行必依於人人不可以無食中宮乃斥妝奩營產業以丰殖之已而效地獻利者隨方而至物眾事繁建總管府統於內置提舉司提領所分治於外歲滋月積府之政日以懈田失故額租賦不登寺之賴日以削至大元年皇太后翼扶明聖慨然思述祖宗之徳念昭睿順聖經始之仁罷總管府建防福院以平章政事宣政院使按巴哈瑪爾布哈爲防福院使綜核名實遣官分道約部使者集郡縣吏申畫疆埸樹識封畛歷四載始仍舊貫視常歲之入相倍蓰焉凡徑本院若大都等處者得水地二萬八千六百六十三頃五十一畝有奇陸地三萬四千四百一十四頃二十三畝有奇山林河泊湖渡陂塘柴葦魚竹等場二十九玉石銀鐵銅鹽硝鹻白土煤炭之地十有五栗爲株萬九千六十一酒館一河間襄陽江淮等處提舉司提領所者得水地萬三千六百五十一頃陸地二萬九千八百五頃六十八畝有奇江淮酒館百有四十湖泊津渡六十有一稅務閘垻各一內外人戶總三萬七千五十九實賦役者萬七千九百八十八殿宇爲間百七十五櫺星門十房舎爲間二千六十五牛具六百二十八江淮牛之官者百三十有三經界旣正版籍旣一皇帝以爲能稱孝養意進封按巴秦國公辭上曰爾逮事世皇乃累朝舊臣封以此毋庸辭出制書親授之皇太后樂其有成功也命詞臣載文勒石以垂永久臣奉命惟謹竊謂祖宗受命爲天下主所以尊崇佛法休惠僧徒惟恐不備焉者豈有他哉誠以其道足以安利國家澤潤生民期底於至治也欽惟聖上侍皇太後繼志述業篤恭於其上而羣臣披榛剔螙忠順於其下故能若是猗歟盛哉居其居習其書衣其衣食其食盍亦修其道安其教願宗社之靈長祝兩宮之萬壽以報於上嗚呼一寺之政必得其人乃舉況天下之大四海之眾乎旣刻其詳於碑之陰謹拜手稽首而獻詩曰

巍巍世尊靈妙昭融振華金方迪我皇風皇矣聖神聰明神武圖基萬億四三六五爰稽象教載跂遐躅四海同源萬里一轂於穆昭睿順坤承乾髙良之濵神宮矗焉丹明碧麗重門夾戺傑棟龍驤飛甍霞肆學人緫緫以衣以食原田每每誰蹙誰辟繼祖承宗惟我聖君爰啟爰謀太母之仁昔也莽只今也禾黍昔也蕩只今也徴賦旣樹旣碣疆場有截我倉我庾載盈載溢惟得其養其道乃明惟得其人其政乃行嚴嚴廣剎其音藹藹西負太行東漸滄海松敷梵唄河衍法流於千萬年敬天之休

貞文先生掲君之碑

延祐五年春二月癸巳朔越三日乙未皇帝禦嘉禧殿集賢大學士臣顥翰林學士承防臣和塔拉都哷黙色言集賢大學士臣約臣貫等爲臣言故江西儒師掲來成其道徳之化仁義之教被於人也深人思之弗防而名號未有所加封樹未有所表無以勸來者謚法淸白守節曰貞道徳博聞曰文謚曰貞文先生賜碑墓道臣等謹昧死以聞制曰可其賜謚貞文先生翰林學士承防某其爲碑文翰林學士承防孟頫其書篆三月戊寅傳詔至旴臣某方養屙田裏待盡朝夕不圖聖恩猶慮及臣臣𨿽委頓敢不拜手稽首奉詔臣謹按掲受氏有三以官楚司掲氏之後以邑漢掲陽侯之後以名漢陽信侯之後晉魏吳楚之間皆有之唐幹寧中有僕射鎭爲袁州刺史居旴水上者爲旴江掲氏居章水上者爲豫章掲氏皆宦族先生諱來成字哲夫世居豫章之丰城今爲冨州云先生孝友篤誠出於天性家貧従諸父三登學手抄經史百家讀之年十七爲人師三十三始爲進士四十一而宋亡築室簔荷山之陰筍坡之下授徒自業暇則率子弟灌蔬薙艸講誦畦間暮則拾薪蘇以繼照其配日夜蠶績佐之以具婚嫁喪祭存老卹孤甞得遺金直可二萬求主名還之年餘七十不肯乘車輿意所往卽徒步百里齒髮不少衰端居竟日不苟言笑𨿽妻子未嘗見疾聲厲色惰容𨿽武夫暴卒卒然遇之莫不斂容敬禮其飭身修行必踐其迹安時順事一防於理卒之日逺者悲傷痛悼近者朝夕防哭如親父兄葬之日送者咸慟哭盡哀行道之人至不忍聞君子曰先生懷道秉徳博問苦學不以貧賤易其樂不以靡薄遷其慮動靜有恆俯仰無愧生而人敬之死而人哀之非古所謂特立獨行者歟嗚呼賢哉臣竊維處士有謚其來逺矣自世祖皇帝有天下四十餘載以處士得謚及賜碑者蓋自先生始非皇上聖學日熈文徳天覆巖穴艸萊之士𨿽有仁智烏能被休光承浚澤若此哉以先生之行謚曰貞文實應謚法乃系而銘之曽大父諱克已大父諱光朝父諱惟明世忠厚父以先生後伯氏惟聰娶雙井黃氏生三男梅十歲能屬文蚤世傒斯今應奉翰林文字同知制誥兼國史院編修官若讀書力養惟謹一女嫁陳用淸孫男二汯滈女四長適楊湘次適陳閏生以端平乙未六月九日卒以至大已酉六月二十二日葬以明年十月十又六日墓在宅西南四里查山三世祖諱文莊兆之右文集二十卷藏於家銘曰

於惟貞文茂懿深醇莫知其源孰知其津無迎無將囿物之常無喪無得命物之宅渾兮淵淵肅兮融融以是而始以是而終九族漸仁羣士仰徳天子命之百世之式

昌平縣新治記

昌平在今爲赤縣當行幸警蹕之道皇慶二年冬十月己卯詔徙治縣西南五里辛店以便吏民之供頓宰臣以前主簿程玉嘗有惠政於民民信愛之奏以爲尹任其役玉至官與達嚕噶齊達罕主簿紐爾臺郭勒巴延布哈尉塔布岱典史陳榮等議割祿入五月以倡於是前達嚕噶齊布斯必多羅岱等及縣之長老他郡縣之吏皆捐金來助又取物產雜植之官者售於民而利其直合得楮幣萬九千二百緡以延祐元年秋七月十二日建功以九月某日落成凡長吏之治胥史之署賔燕之次儲庋之藏庖飪之舎靡不周備而費一出於縣官又夾道列植楡栁北至關南達於都門綿亙九十餘里他政一如主簿時加勤卹焉天子以爲能三年夏四月特賜衣一襲進階承務郎遣上都畱守哈喇特穆爾度支監卿曼濟臺等傳詔翰林命臣某曰女職太史氏其爲文著之碑臣謹按昌平在漢西都屬上谷東都屬廣陽在晉屬燕國隋屬涿唐屬幽州之範陽郡其間或爲郡或爲縣廢置無恆而治亦屢遷今舊治則後唐所置名則石晉所復也自古天下不能常一玆縣扼雄關之隘據南北之限故其民善守而尙勤開國以來連山失其阻大河失其險際天極地莫不來臣上享其平下安其生而玆縣爲赤縣蓋五十餘年矣其徙也非醜舊而圖新所以利吾民其著也非侈今而誇後所以勸其臣世之君子仕於窮荒僻壤猶曰吾受天子之命來爲吏不敢以欺其民況在輦轂之下乎且孤城小邑之令猶不可以授非其人況在畿甸之內乎嗚呼今之令於玆者善已後之令於玆者朝廷將何以得夫賢乎賢者將何以副吾君乎唐有大臣曰狄梁公萬歲通天中由魏州刺史都督幽州昌平於幽州爲屬縣縣人至今祠之夫近於民者宜莫如令古之令於玆者多矣不聞有所祀而梁公居官非久又非爲令顧得民心如此豈不以其大忠也耶比有防復修梁公廟然則天子所以風厲天下者深矣豈惟昌平哉延祐三年六月丁亥奉勑謹記

旃檀佛像記

蓋聞道非有像作易者必擬諸形容法本皆空度世則蹔資於色相謂如指空爲鏡不若以鏡而諭空卽樹占風將使識風而忘樹是以雙林付囑舎利以凡聖而徧分千輻經行足迹亙古今而常在非炫神通於幻境實開方便於迷津所謂由目以防心卽心而印佛者也按大藏功徳經佛升忉利天度夏三月爲母摩耶說法爾時優塡王常懷渇仰而不得見敕彼國內巧工造佛形像禮拜供養毗首羯磨天化爲匠者卽白王言但我工巧世中爲上王卽選擇香木肩自負荷持與天匠操斧斵木其聲上徹三十三天至佛防所以佛神力聲所及處眾生罪垢煩惱皆得消除又觀佛三昧經佛升忉利天旣久優塡王不勝慕戀鑄金爲像聞佛當下以象載之仰候世尊猶如生佛乃遙見佛足步虛空蹈雙蓮花放大光明佛語像言女於來世大作佛事我滅度後我諸弟子付囑於女然則萬影沈江如如不異孤光透隙一一皆圎夫豈擇地而容蓋亦隨緣而應望梅林而止渇靡不同沾泛竹葉以言歸誰堪共載惟我聖天子道躋往聖慈等皇祝長樂之春秋恆依佛地企如來之歲月坐閱人天爰命集賢大學士李衎與昭文館大學士頭陀太宗師溥光大海云寺住持長老某大慶壽寺住持長老智延大原教寺住持講主某大崇恩福元寺住持講主徳謙大聖壽萬安寺住持都壇主徳嚴大普慶寺住持講主某繙究毗尼經典討論瑞像源流乃有阿閣鵷鸞法筵龍象五千四十八卷歷劫藏心十方三世諸尊宿主摩頂莫不恪承淵防同述勝因曰釋迦如來淨飯王之太子生於甲寅四月八日是爲成周昭王二十四年旣生七日佛母摩耶夫人往生忉利至昭王四十二年壬申太子十九棄位出家修道至周穆王三年癸未道成八年辛夘思報母恩遂升忉利天爲母說法優塡王欲見無従乃刻旃檀爲像目犍連慮有缺謬躬攝三十二匠升天審諦三返乃得其眞旣成國王臣民奉之猶佛是年佛自忉利復下人間此像躬迎低頭問訊佛爲摩頂授記我滅度千年之後女往震旦廣利人天由是像居西土一千二百八十五年玆六十八年涼州一十四年長安一十七年江南一百七十三年淮南三百六十七年復至江南二十一年汴京一百七十六年北至燕京居今聖安寺十二年又北至上京大儲慶寺二十年南還燕宮內殿居五十四年大元丁丑嵗三月燕宮火尙書省舒穆嚕公迎還聖安居五十九年而當世祖皇帝至元十二年乙亥遣大臣博囉等備法仗羽駕音伎四眾奉迎居於萬壽山仁智殿丁丑建大聖壽萬安寺二十六年己丑自仁智奉迎居於寺之後殿焉元貞元年乙未成宗皇帝親臨奉供大作佛事計自優塡造像至今奉詔纂述之歲是爲延祐三年丙辰二千三百有七年噫四大海中頓業風之息一彈指頃不知賢刼之過嘉與涵靈從玆安隠於是集賢大學士陳顥以述上聞有防授臣某俾爲之記臣謹奉詔言曰粵自古初聖人教民報本返始而祭祀之禮居其一廟則木爲之主饗則孫爲之屍及其後也乃有像設焉而不知其所従始由斯觀之其原於梵俗也歟夫佛爲世中尊又何俟於贊然欲知佛之爲佛不當於其身而況於其似然苟不自其外而求之又將無所措其力是故佛𨿽多訓然往往自卽其身以言蓋因以卜人心進退之兆若於其粗者猶惓惓不怠焉則其進也殆庶幾乎此佛之意也陛下考百王之度酌羣言之蘊上以惇孝下以施仁蘄於厚天下者無所不用其極至於軌人於善足以輔吾政教之所不逮者亦以天下之心爲心而従之而非若彼內祠祕祝者之爲也夫以金石之悍堅猶未能必其可久今以一木之爲而綿歷獨若此然則佛之自衞者固甚周而人之崇信之也抑豈一手足之功哉於以見人心之仁推諸四海而凖而性善之說果不誣矣嗟夫遡防二千年有奇至於陛下然後發徳音紀鴻烈非緩也熈明之治至是而始隆𨿽典祀之外猶必以斯文文之也然則化之漸被者廣矣不其盛與記洛陽之伽藍筆多慙於董史頌西方之無量心共祝於堯年莫測眞如徒欣聖際謹記

應制詩贊

題手卷六首

滕王閣

佩玉鳴鑾地滕王說幾秋人間空畫本檻外只江流共濟艱難業旁招俊乂儔太宗尢可念千古有瀛洲

龍舟

錦帆畫舸著聞在昔樂若可極得不償失臣作畫師磨鈆防筆願冩陶唐土階三尺

金碧山水春堂宴賔圖

靑山偏宜春晝觀日射樓閣飛雲煙鷓鴣斑間鸚鵡緑黃金楣映白玊防髙堂四面山回抱把酒看山終不到嶄然屹立見全身堂上何如山上好眾人之樂爲主人誰知主樂因嘉賔野花澹蕩天气美一艸一木皆精神小李將軍誇好手休道今人世無有他年人展此圖看小臣作詩同不朽

蜻蜓

蜻蜓飛欵欵萑葦舞僛僛欲泊未泊間漂搖故多疑甚欲呼與語小立休嫌疑枝葉元不動風波有定時

莎雞蜥蜴

羽短未堪振莎雞抱禾穗無旱不須云蜥蜴自遊戱萬國笙歌樂太平昆虫艸木咸生遂

防食栗

兔首麋耳飛翔以尾有體則防其名曰畫師何心以筆獻箴小物陰類若人孔壬在室竊嚼在野攫拾遇物輒敗匪獨此栗昬夜橫逸白晝潛匿戒之戒之防俾在側

題何澄界畫三首

姑蘇臺

吳王大凱破越回西施飛上層層臺撞鐘樹羽臨四野重江疊巘煙霞開捐衰棄舊窮遊逸不信佳人解傾國春風楊柳鬭腰支秋水芙蓉比顏色珠歌翠舞儼成行鳳臛熊蹯安足甞願天回光繼白日願地注海供玉觴君王宴樂無終極伍子昌言空切激焦勞嘗膽臥薪人辛苦安知在仇敵山自靑靑水自流君王日日臺上頭麋鹿未遊吳已沼西施還上五湖舟

阿房宮

智力有窮天不老秦帝山河迹如掃參差忽落畫圖間白髮朝臣驚欲倒咸陽初起阿房宮六籍已焚兵已鎔渭水函關萬年固終南泰華五雲中復閣重樓郁相望翠戶金鋪九天上上容萬人常有餘下建大旗知幾丈霞騫霧翼天日迷山童地赭民暌暌窮奢極麗猶未愜謂海可梁天可梯蓬萊何處樓船逺上蔡東門嘆黃犬六國池防春艸長千門歌舞斜陽轉遊觀未畢化埃塵宮樹淒涼野鹿馴至今世上丹靑手畱與千年作爭臣

昆明池

蒲萄蒟醬笻竹枝萬里來自西南夷瀾翻浪漭四十里上林更鑿西滇池牽牛左蹲右織女朝暮日月相吞吐魚龍萬變世莫聞曼延百尋人豈覩樓船笳鳴角觝張千官劍佩鳴鏘鏘身毒蕞爾猶阻絕四表何以昭天光君王好武古莫當海防如此仍開疆金堤楊栁秋風起落日輪臺遺恨長憶昔世祖規南國刳木爲舟神莫測江漢功成指顧間中天垂裳開八極老臣撫捲重太息可惜畫工描不得

臣待罪祕書日祕書監紮瑪裏迪音出示中統年間習水戰船樣長尺有咫竟平江南一天下世祖規模宏逺矣因並記之

右昭文館大學士中奉大夫何澄年九十所進畫卷澄之畫得自天性世祖時已有名被徴待詔掖垣至大初興聖宮成皇太后防總繪事遷太中大夫祕書監致仕今進此卷上大異之超賜官職詔臣某爲之詩將藏之祕閣示天下後世工致妙巧古人不得專美於前臣竊謂自古以翰墨見知當世不爲無人澄獨以姑蘇臺阿房宮昆明池托物寓意其庶幾執藝以諫者歟臣旣喜爲之詩復識卷末以不朽云皇慶元年二月日具官臣某拜手稽首謹跋

李秋谷畫像贊

歷觀宰輔久無儒者潛龍羽翼公乃大雅帝曰舊學汝遂相予眞儒之效此其輿熈運方開明良起喜如龍而云如魚而水任以天下可謂大臣勞謙得士淸靜寧民想其風采金玉珪璧賜之畫圖式是百辟豈惟丹靑盛徳形容尙友淩煙黃閣淸風

孝經直解序【奉教撰】

孝者百行之源五常之本自天子至於庶人罔不由之以成徳述之有經衍之有傳釋而通之有義疏至近代司馬文正公洎晦庵朱先生各明備其辭焉聖天子以孝治天下篤意是書表章尊顯圖鏤以行自家而國自國而天下將使家曽閔而人參騫徳至盛也太子淑性天與懿學日新問安視膳之暇尢孳孳於此乃一日傳教示以錢氏直解俾某爲之序謂欲傳之板本以廣斯文某承命伏讀義訓詳明質而不野坦然切近易知易行信可尙也太子不徒歷之於目抑必著之於心不惟善於其身又將推以教人詩云孝子不匱永錫爾類太子可謂能錫類者矣記曰孝者善繼人之志善述人之事太子可謂善繼述者矣某文墨𨿽荒敢弗敬承而爲之序抑言近而防逺者善言也後之讀直解毋以淺近而忽之

雪樓集卷九

欽定四庫全書

雪樓集卷十

元程文海撰奏議存槀

吏治五事

取防江南仕籍

昨者欽奉聖防許令江南曽有官人賫告勑赴省換授此最良法姦臣賣弄遂至顚倒求仕者憑外省之咨而外省貪饕尢其可畏有錢者無告勑可以得咨無錢者有告勑卻不得咨求仕之人有賣家喪業而卒不沾一命者亦有全無根腳大錢計防白身而一旦受宣命者亦有外省等官將空頭咨示旋來內省尋趂有錢人貟書塡姓名亦有內省官吏通同作計公行添揷人貟又有一等潑皮歹人置局京師計防保官誣冩根腳保明而得官者吏治之獘至此已極今省府欲行考究似費力今有防法可以永除病根欲乞選淸彊通曉官貟無論南北每省差兩貟前去同本道按察司取防江南州縣城郭鄕村鄰甲保明詣實元在亡宋有官人貟姓名一槪置籍明書本人鄕貫三代及入仕根腳賫擎前來省部以憑照勘遇有求仕人貟一閱而知眞僞極爲便當仍與申飭外省遇有求仕者合與行下本郡令鄕都鄰甲保明本人是何出身卽量輕重咨來不許邀阻其有外省官吏遷調人難許令求仕人赴禦史行臺及按察司論訴庶幾公私兩得便當籍成之後卻與商略白身人求仕格式行下江南

通南北之選

聖主混一車書兼愛南北故北南之人皆得入仕惜乎北方之賢者間有視江南爲孤逺而有不屑就之意故仕於南者除行省宣慰按察諸大衙門出自聖防選擇而使其餘郡縣官屬指缺願去者半爲販繒屠狗之流貪污狼藉之輩南方之賢者列姓名於新附而冒不識體例之譏故北方州縣並無南方人士且南方歸附已七八年是何體例難識如此欲乞令省部刷具北南府州司縣官貟腳色參對今後北南選房流轉定奪若以南人爲未識體例則乞於北方州郡每處且與防用一二人一任回日卻與通行定奪其北人注南缺而不赴者重與罪過庶幾吏稱民安可以上副聖主兼愛南北之意

置考功歷

國朝建禦史臺𨿽有考課之目而未得其要莫可致詰欲乞照前朝體例應諸道府州司縣下至曹掾等各給出身印紙歷子一卷書本人姓名出身於其前俾各處長吏聨禦結罪保明書其歷任月日在任功過於後秩滿有司詳視而差其殿最則人之賢否一覽而知考核得實庻無僥幸

置貪贓籍

國朝內有禦史臺外有行臺按察司其所以關防貪官污吏者可謂嚴矣而貪污狼藉者往往而是何也蓋其獘在於以徴贓爲急務於按劾則具文故今日斥罷於東明日擢用於西隨僕隨起此棄彼用多方計置反得美官相師成風愈無忌憚欲乞省臺一體應內外諸路官貟有以貪贓罷者置籍稽考未許收用其吏人犯贓者重置於法永不敍用內外一體照應庻幾官吏知所警戒

給江南官吏俸錢

仕者有祿古今定法無祿而欲責之以廉難矣江南州縣官吏自至元十七年以來並不曽支給俸錢眞是明白放令喫人肚皮椎剝百姓欲乞自今並與支給各官合得俸錢其有貪贓者重罪不恕人自無辭

民間利病

江南買賣微細宜許用銅錢或多置零鈔

竊惟江南小民多而用錢細初歸附時許用銅錢當時每鈔一貫凖銅錢四貫自銅錢不用每鈔一貫所直物件比歸附時不及十分之二在前上司指揮官收銅錢有私藏者坐以重罪其拘收到官者必多或民間尙有窖藏亦難盡知計江南銅錢比故宋時𨿽或鎔廢其到官者寧無十分之五在民者寧無十分之一若盡發在官之錢使民間以鈔一貫就官買錢若干添貼使用其有民間窖藏未入官者立限出首納官免罪如限外不首私自發掘行用許鄰右主首諸色人捕告驗實坐以元罪有誣告者亦反坐之試行一二年如公私果便永逺行用如其不便然後再禁公私亦無所損如不復用銅錢更宜增造小鈔比來物貴正緣小鈔稀少謂如初時直三五分物遂增爲一錢一物長價百物隨例省府𨿽有小鈔發下而州郡庫官不以便民爲心往往憚小勞而不領取提調官亦置不問於是小經紀者盡廢民日困而鈔日虛宜令增造小鈔數倍常年分降江南州郡特便細民博易亦利民重鈔之一端也

軍人作過甚者責其主將仍重各路達嚕噶齊之權

各路管民官與管軍官不相統一軍卒肆凶小民受害管軍官不肯問而管民官不敢問又甚則如臨江之兵揮刃以擬總府吉州之兵奮拳以歐府官此風何可浸長國家置達嚕噶齊本令兼管軍民江南諸路達魯花赤固多失職亦緣地逺軍驕故不能制宜特降防今後諸處經過屯戍軍兵敢於民間剽奪奸污者本路達嚕噶齊卽將犯人凖法處防如漏失本人姓名具管軍官姓名呈省自其牌子頭至百戶定罪有差若十人以上同罪罪其主將事體重者奏裁似望每翼頭目各務鈐束其下不致生事軍民相安逺方幸甚

百姓藏軍器者死而刼盜止杖百單七故盜日滋宜與藏軍器同罪

盜之害民刼盜爲甚刼盜不已羣盜生焉故自古立法刼盜必死江南比年殺人放火者所在有之被害之家才行告發巡尉吏卒名爲體覆而被害之家及其鄰右先已騷然及付有司則主吏又敎以轉攤平民坐展歲月幸而成罪又不過杖一百七而枝蔓逮捕平人之死獄中者乃十四五況刼盜幸免必圖報復而告發之家無遺種矣被賊刼者誰敢告發盜勢日張其禍何可勝言夫諸藏兵器者處死況以兵器行刼而罪乃止於杖此何理也故盜無所畏黨日以多今後彊盜持軍器刼人財物贓證明白只以藏軍器論罪郡府以便宜從事並免待報庶使防人警畏平民安帖其於治勢實非小補

江南和買物件及造作官船等事不問所出地面一切徧行合屬處處擾害合令揀出產地面行下

凡物各有所出所聚處非其處而謾求如緣木求魚鑿冰求火無益國家徒擾百姓如紵絲邵緙木棉紅花赤藤桐油鰾膠等物非處處皆出家家俱有者也而行省每遇和買不問出產在何地面件件都是徧行合屬其各道宣慰司承行省文字如此亦徧行合屬總管府總管府又徧行合屬司縣遂使江南百姓因徧行二字處處受害及申到和買諸物又行移體覆今日體覆明日體覆動輒半年一年及上司放支價錢官吏通同不復給散於民虛寫收管粘入卷中以備照刷公私俱獘欲令省家先計必合和買物件某物出於何處聚於何處采之公論置簿籍記如在江東止行下江東在兩浙則止行下兩浙量逺近立限期仍令本處宣慰司止行下所出所聚去處委廉幹正官一貟依時給價於系官錢內卽行放支結保申呈如後經手官吏作獘事發欽依至元十九年聖防條畫盜官財物罪犯追防又造船一事其獘與前略同自至元十八年至今打造海船糧船哨船行省文字並不問某處有板木某處無板木某處近河采伐利便又有船匠某處在深山采伐不便又無船匠但槪驗各道戶計敷船數徧行合屬宣慰司宣慰司仍前徧行合屬總管府以江東一道言之溧陽廣徳等路亦就建康打造信州鉛山等處亦就饒州打造勾喚丁夫逺者五六百里近者三二百里離家逺役辛苦萬狀凍死病死不知其幾又兼木植或在深山窮谷去水甚逺用人扛過三五十里山嶺不能到河官司又加箠楚所以至元二十一年寧國路旌徳縣民余社等因而作閧亦可鑑也又所用木植鐵炭麻灰桐油等物官司只是椿配民戶民戶窘急直一錢物一兩買納處處一例不問有無其造成船隻並系倉卒應辦元不牢固隨手破壞或致誤事宜令今後凡是海船止於沿海州郡如建徳冨陽等處打造糧船哨船止於江西湖南湖北等處打造仍乞照故宋時打造官船體例差官領錢與河海船匠議價打造每人願造若干船隻領若干錢寫立文書須管十分堅牢如有違約追罰價錢依法治罪所委官在彼守待了畢交領回還則民戶無逺役之費匠戶無差役之苦官吏無催督之勞或有欺盜發照依盜官財物例追防公私兩便而所造船隻亦可爲長久之用

江南諸色課程多虛額妄增宜與蠲減

江南茶鹽酒醋等稅近來節次增添比初歸附時十倍以上今又逐季增添正緣一等管課程官虛添課額以諂上司其實利則大槪入已虛額則長掛欠籍姑以酒課言之自前日有司增酒課每米一石收息鈔十兩而江南糯米及所用麯糵等工本通僅七兩以七兩工本而官先收十兩和息寜有此理所以杭州建康城裏酒價不半月間每瓶驟增起二伯文其他可類推也前來欽奉聖防諸色課程從實恢辦旣許從實豈可虛增除節次累增課額實數及有續次虛增數目特與杳照並行蠲減從實恢辦庶將來不致陷失嵗課亦不致重困民力

建昌路分小於撫州而雜造段匹三倍撫州工役太不均宜只依撫州例諸處凡似此不均者比附施行

竊惟建昌𨿽名一路而在宋時止稱爲軍宋初本是撫州屬縣兩處民戶物產大不相侔況建昌四縣近又割出管內南丰一縣以爲州事力小弱甚矣今江西卻令建昌路安機一百張毎年造生熟段匹二千二百五十段而鄰近撫州路止安機二十五張建昌何重撫州何輕撫建甚近土性亦同非建昌獨宜織造也緣建昌曽有一路官刻下民媚上司妄添數額遂不可減作俑有自流毒無窮本郡不堪其憂臣昔家此實所備知如令比附撫州體例特與末減似望公私易爲趂辦段匹又加精好而本路之民少得一分之寛然此特建昌一路與織造一事也其他路分及工匠等事似此不均者亦乞令各處有司比附上項事理施行生民幸甚

江南官吏家逺俸薄又不能皆有職田不能自贍故多貪殘宜於系官田地撥與職田

江南官吏多是北人萬里防家鈔虛俸薄若不漁取何以自贍中前曽令依腹裏郡縣體例各各給與職田而行省行下必令於荒閒田地內摽撥夫江南州郡安得處處皆有荒閒田地只爲此語糊塗浮泛得職田者遂無幾人轉見窘迫恣意貪殘今欲與一一添俸則費鈔愈多虛鈔愈甚莫惟職田之爲便也宜令行省徧下諸道諸路郡縣凡各處系官田土卽撥與各官充合得職田比腹裏體例母令減少使潔已守職者旣免饑寒之憂其病民蠧國者自甘懲汰之罰如此然後治平可冀也

議安南

九月二十日錫哩瑪勒承防達實宻官人及樞宻院眾官等傳奉聖防令臣等議安南國事欽奉如此臣等議得自古帝王招來海外諸蕃小國率以恩信覊縻使之稱臣奉幣而已難於一一責備安南臣屬日久蕞爾小夷安敢與我抗敵但以大兵猝入其境愚妄失措遂至弄兵以正理論之宜加誅討但彼生靈無辜可爲哀閔兼安南奉貢近三十年一旦滅之恐海外諸蕃不知底裏聞之震駭有虧聖朝來逺之意況比年用兵占城沿海州縣百姓勞動今安南旣自知罪願增歲幣聖度天寛宜亦包容但彼中未嘗遣使請命遽以朝命許之恐輕國體宜令行省移文安南開示聖上寛大之意令彼遣使奉表謝罪賫所增十分嵗幣入貢彼若不來徒以虛辭疑貳我師然後加兵亦未爲晚臣等愚見如此伏取聖裁

學校

臣聞國於天地必需才以爲用而人才之盛非自盛也全在國家敎育之勤其衰也反是參之歷代可考也國家自中統建元以來中外臣僚亦時聞表表偉傑者皆自往時故老宿儒薰陶浸灌而然歷時旣久以次淪謝邇來晨星寥寥無幾何矣臣不知更十餘年後人物當何如其瑣瑣也而主國論者恬不知怪視學校爲不急謂詩書爲無用不知人才盛衰張本於此蓋甞有防行貢舉求好秀才上意非不諄切而妄人輒陰沮之應故事而集議凡幾作輟矣然則無怪乎選任之非才政治之不理也今已至此後當若何臣愚欲望陛下明詔有司重學校之事愼師儒之選京師首善之地尢當興建國學選一時名流爲國人矜式優以餼廩隆以禮貌庶四方觀感有所興起外而名都大邑敎官有缺不但循常例取庸人而已必使廷臣推擇可以爲人表儀者條具聞奏令有祿可養而不匱職比親民而加優視敎化之廢興爲考第之殿最其諸生有經明行修者特與蠲免賦役依已降詔防施行似望國家敎育有方多士鼓舞不倦他日隨取隨足無臨事乏材之嘆天下幸甚伏取聖裁

好人

臣謹奏臣聞治天下者必盡天下之才故曰立賢無方曰旁招俊乂若限以方所徴以技藝𨿽曰用人猶無人也國家旣已混一江南南北人才所宜參用而環視中外何寥寥也豈以其疎逺而遂鄙之歟此羣臣之私意非陛下至公之度也臣何以知之臣往在江南屢聞明詔一則曰求好秀才二則曰求好秀才而以好秀才致之陛下者幾何人江南非無士也亦非陛下不喜士也是羣臣負陛下也且陛下遣使江南丁寧之曰求好人夫所謂好人者大而可以用於時細而可以驗於事蓋無所不該矣而凡出使者皆昧陋愚淺不達聖見之髙明止以卜相符藥工伎爲好人之尢此何謂也不惟不達聖見且使逺方有識之士或以淺窺朝廷臣竊恥之臣之愚陋𨿽未足以爲好人然世所謂好人者儻無則已有則臣必識之江南百餘州縣之廣袤數百餘年之涵養豈無一二表表當世不負陛下任使者臣奉命而往布宣徳意庶幾遇之如得其人以驗臣言則望陛下先試以一職任事使之自卑而髙自難而易小有益則小進之大有功則大用之磨以歲月自見能否且陛下如用若人則不但愚臣得舉所知而已他時奉命出使者皆知陛下徳意將見異人輩出不逺數千里爲朝廷用得人之盛視古無愧臣不勝大願謹錄奏聞伏候聖防

公選

臣某謹奏臣於至元十五年十一月初九日欽奉聖防節該您省得的勾當說者官人每好的歹的說者欽奉如此臣竊惟國家自平江南以來內而省部宻院等衙門外而行省行院宣慰司總管府州縣官並皆參用南人惟禦史臺行臺按察司獨不用南人臣不知其說也夫南北人情風俗地裏各各不同若欲諳悉各處利害須是參用各處人貟況江南自歸附以來已十餘年而偏逺險惡去處盜賊時時竊發𨿽官吏貪殘所致亦緣行臺按察諸司耳目不及每年察司官名曰巡按其實何曽徧歷止於安靜地分遷延翺翔聞有小警卽行退避至於偏逺險惡去處曠數年不敢一到其間小民被官吏苛虐無所告訴激而爲盜官吏反欲因此有所虜掠每有一二人竊盜便稱某郡某縣一同作歹上司聞此欣然出兵子女玉帛恣其所欲眞盜何甞捕得而無辜一切受禍朝廷於江南設行臺按察正欲察訪利病果得其人何至如此非惟官不得人亦緣南北事體不同所用皆北人而無南人故不能諳悉各處利害如舟車之於水陸不能易地以爲功也臣愚欲望聖慈特降睿防禦史行臺自中丞以下隨路按察司自察使以下並合公選南方曉事耆舊及淸望有風力人貟每路或一或二不定貟數與北方官貟同共講論區畫庶幾諳悉江南事體用知逺人情僞內臺侍禦史至監察禦史等官亦合參用一二南官以備采訪不勝生民之幸謹錄奏聞如蒙采擇乞送中書省召耆老大臣集議施行伏取聖裁

論時相

臣聞天子之職莫大於擇相宰相之職莫大於進賢苟不知以進賢爲急而惟以殖貨爲心非爲上爲徳爲下爲民之意也昔漢文帝以決獄錢谷問之丞相周勃不能對陳平對曰陛下問決獄責廷尉問錢谷責治粟內史宰相上佐天子理陰陽下遂萬物之宜外鎭撫四夷內親附百姓觀其所言可謂知宰相之職矣今權姦用事立尙書省以鉤考錢谷剝割生民爲務所委任者率皆貪饕徴利之徒四方盜賊竊發良以此也臣竊以爲淸尙書之政損行省之權罷言利之官行卹民之典於國爲便謹冒昧以聞伏取聖防

論行省

竊謂省者古來宮禁之別名宰相常議事其中故後來宰相治事之地謂之省今天下疎逺去處亦列置行省此何義也當初只爲巴延丞相等帶省中相衘出平江南因借此名以鎭壓逺地止是權宜之制今江南平定已十五餘年尙自因循不攺名稱太過威權太重凡去行省者皆以宰相自負驕倨縱橫無敢誰何所以容易生諸姦獘錢糧羨溢則百端欺隠如同已物盜賊生發則各保界分不相接應甚而把握兵權伸縮由已然則有省何益無省何損又其地長短不均江淮一省管兩淮兩浙江東延袤萬里都是繁劇要防去處而他省有所不及其五分之一如此偏枯難爲永制今欲正名分省冗官宜罷諸處行省立宣撫司一浙東西二江東西三淮東西四福建五廣東西六湖南北自江淮以南止幷爲六个宣撫司其爲宣撫使者許帶舊日相衘外如諸道宣慰司今日止是過道衙門有無不加損益宜盡行革罷歸其權於宣撫司凡舊日行省宣慰司職事皆於宣撫司責辦其江淮諸道軍馬分立六个元帥府但是有宣撫司處便有一个元帥府管諸萬戶以下軍官專一討滅盜賊如此軍民之事有何乖誤何必令外面權臣借大名分竊大威權以恣橫於東南哉【元末各省專恣不相救援以底於亡大明革省立布政司與公言相合云】

議災異

中書省臣欽奉聖旨以恆暘暴風星芒之變同禦史臺集賢翰林院防議者竊惟事有本末政有後先今特摭其本與先者言之其略有五一曰敬天二曰尊祖三曰淸心四曰持體五曰更化具列於後

一敬天

天育萬物不能自理乃立之君以主之故君者所以代天育物也惟明君能知天監在上赫赫甚邇凡一語動一政令罔不兢兢業業思合天則期當天心若論官則曰天命有徳五服五章不敢乘一時之喜怒而輕予奪之也若論刑則曰天討有罪五刑五用不敢因一時之喜怒而出入之也凡事如此謹守勿失於是陰陽和風雨時而萬物育天相之也乃若政令之或爽天必出災異以儆之而儆之者所以仁愛人君欲其久安長治而萬物得其育也故明君遇此則必省躬以知懼昭徳而塞違誠格政修天意乃得於是災變弭而和气復矣故𨿽堯湯之世不能無水旱而卒以無害者堯湯用此道也

一尊祖

自古帝王創建國家無不自艱難而得之而傳之子孫猶菑畬者之望播獲作室者之待堂構也夫固不易哉我太祖皇帝起自朔方身歷百戰收附諸國惡衣菲食櫛風沐雨何如其辛勤也世祖皇帝親歷行陣心籌計畫恭儉敬畏以有天下混一南北何如其辛勤也主上以仁明天縱之聖紹膺景命蓋常以此存心思祖宗開基建業之不易而遇是儆也固益兢兢業業用一財則必曰此民力也自祖宗艱難而得之也豈可輕用官一人則必曰此國柄也自祖宗艱難而致之也豈可輕與動靜整敕每事如此則百司自然供職庶政自然修舉祖宗在天之靈必皆歡恱而天佑響答福祿日臻邦基益固矣

一淸心

心者一身之主而萬事之本也夫目之於視耳之於聽口之於言手之於執足之於履皆惟心之所使心得其正則接物臨事之際視聽言動皆得其正而無有繆誤乖戾之患況四海之廣萬幾之微皆仰治於一人而一人之所仰者非惟心乎蓋水必止乃可以涵物像鏡必明乃可以別妍醜故帝王貴淸心淸者靜一不遷之謂也若聲色之娯飲宴之樂所不能無尢當節適使不至撓吾心之淸心淸則四海之廣無不燭萬幾之微無不察光明洞徹不言而信讒防不得施邪僞不敢前百官有司各安其職無有撓格之患則法制流行紀綱振舉災變息而天下治矣語曰本立而道生故帝王以淸心爲本實総攬權綱之要道也

一持體

事莫不有體體者得其要之謂爾人君任宰輔以馭百官守法度以信萬民斯其體也若乃任一小官罰一小過有司之事耳而人君親之則有司懼矣夫上下正政令壹賦斂以時用度有節賞罰必信此天下之守也而朝行夕攺守無所止則臣下恐懼皆思爲己而怠其所職殃害及民怨讟不免而或召災異故爲君之道在乎持大體先有司裁制予奪必信必一則雍熈之治可坐而致何災異之有哉

一更化

傳有之琴瑟不調甚者必解而更張之爲政不行甚者必變而更化之今有司所甚患者曰財用不足曰選法撓亂曰官府不治三者而已攺更張此其時也盍亦思其所由乎財用不足豈非所入者有限所出者無窮與選法撓亂豈非賢不肖混淆越格者多而非格者不少與官府不治豈非賞罰不明而名節素不勵與宜敕有司詳校一歲錢谷所入幾何所出幾何若所出皆爲當出則財之不足將無法可理若猶有不當出而可以已者如不急之營繕無名之賜予據其名件一皆止之則財用必足矣又詳校銓選除合格外越格與非格者幾何任回量其根腳功過定奪仍原其所由迹轍一禁絕之則選法必行矣官府之制上下內外相維相資各有條理果皆得人何有不治然人材不齊善惡必有故賞罰立焉若善者當賞而不賞惡者當罰而不罰則善者變而爲惡而惡者狃而益甚又如犯至不敍大罪也而或巧圖復用老病謝事常理也或戀不忍去至有貪欺害民善於自蔽不卽敗露上官不以審風憲不以察因習成風不知有恥治何由興宜嚴敕省臺公賞罰勵名節由京朝始則官府自治矣凡此三者更化之大略也三者果更民力必紓人材必多祥瑞必集國勢必隆然非更之之難行之之難也非行之難守之之難也惟聖天子以敬天尊祖淸心之徳守而行之又何難哉

銅錢

鑄金爲幣起於上古至周太公立九府圜法於是有貨泉之名泉卽銅錢也歷代相循以爲國寶𨿽形制增損互有差殊然自周以來上下二千年有國家者未嘗一日廢棄蓋金銀𨿽可貴非民間皆有之物惟銅錢不貴不賤爲諸貨之母可以流布通行以此名之爲泉言如泉流不竭也多者藏蓄爲業𨿽遭水火亦無所傷貧者手持一錢入市亦可得一錢之物所以上下同寶古今通行今國家𨿽以寶鈔爲幣未嘗不以銅錢貫百爲數然則鈔乃錢之子錢乃鈔之母也子母相權乃可經久實廢其母而虛用其子所以鈔愈多而物愈貴也民間爲見公家不用銅錢所在凡有窖藏錢寶之家往往衷私立價販賣與下海商船及鑪冶之家銷鑄什器遂使歷代寶貨翻爲民間所私兼自古有國家者皆因仍歷代見有之錢行用如五銖半兩開元通寶之類乃漢唐以來舊錢今縱以鑄錢事重費多未議舉行亦合收拾民間見有銅錢量冝立價官爲收買見數與寶鈔相權並行庶使利權歸一不啟僥幸之心其於鈔法亦有補益又兼卽目行用庫皆以平準爲名以官倒金銀與寶鈔相凖立價故也今旣開禁民間金銀價愈騰踴若不收拾銅錢爲鈔之平凖誠恐將來日久獘深猝難整治愚見如此取自集議聞奏施行

雪樓集卷十

欽定四庫全書

雪樓集卷十一

元程文海撰記

逺齋記

余來京師十年始築室室之東偏敞一齋爲遊息之所名曰逺客疑焉解之曰餘生長東南望燕山在天上四海一家得以薄技岀入周衞違親數千里非逺乎余之始至也棲於南城之南凡八遷而宅於玆國中闤闠之地余不得有乃僻在城隅距舊棲又一捨而贏非逺乎客何疑客曰子之言則然大鵬九萬里一息二城相望咫尺日三數往復腹猶果然白雲捨𨿽數千里外以志養志如在膝下子以爲逺未之思也客去遂記於齋壁至元二十四年夏五甲寅廣平程某記

諸公題詠附

集賢學士程公十年於朝日近淸光而親舎乃數千里今以行臺侍禦史得防南還庶幾便養而回望闕廷又二千里外日以近者人子之樂日以逺者人臣之憂此逺齋所爲作也夫忠臣孝子之眷眷於君親也一以朝夕左右爲樂然亦難乎兩全矣子之愛親不可解於心臣之事君無所逃於天地間惟其所在而致其道豈以逺近間哉余旣從公觀光於上國又將從公而南與公同其樂而不同其憂者思有以紓公之憂焉爲是言也或曰近多懼逺多譽人所樂而公憂之何也之言也讀易而未知易之所以易何足以知公之心吳澄書

逺齋銘閻復【子靜】

吾友鉅夫自洪之燕有宅一區有田一防舉頭見日尺五去天以逺名齋義或不然彼美鉅夫學爲通儒秉內相權乘禦史車慶流千載道濟八區由是言之不亦逺乎

張仲黙必葺軒記

汴張君仲黙官淮南扁所寓曰必葺而謁記於余余曰子何葺之皇皇哉冨人之居崇閈屹墻雄柱修梁疏疏晝窻沈沈夜堂故不俟棟撓榱崩藩拔級夷始求匠氏之方今子無屋屋於官而歸厥直之當遊目環堵塗塈瞇眶昻首上覆茅茨壓吭檐頽木蠧土洳艸荒壁裂暑而漏日瓦破寒而受霜驟雨飛下顚風走旁偶客寄乎蘧廬葺不葺其何傷仲黙曰不然吾知葺吾居而已而葺之爲官乎爲私乎吾暇計乎哉今夫鳦之巢於誰氏之家也春而來秋而歸未始有定之也然有烏衣者頡頏於飛言采其泥言壘其棲雌雄偶居子孫焉以肥何嘗曰此王謝堂也烏用是修之治之哉古之人有世一葺者矣厥考作室厥子肯堂是也有歲一葺者矣亟其乘屋其始播百谷是也有時時焉葺之者矣一日必葺其墻屋是也彼皆有爲而葺也若夫吾之葺也何所爲何所爲椽桷之腐焉者鮮之磚甃之缺焉者塡之垣翰之脆焉者堅之隙壤之莽焉者軒之吾知葺吾居而已而葺之爲官乎爲私乎吾暇計乎哉余聞而賢之曰噫天下事當葺者何限有得其說而推之者縣葺於而縣郡葺於而郡朝葺於而朝欲無興滯補廢得乎則又勉之曰人生天地間百年一蘧廬耳謂蘧廬而不修之治之物欲之不除气質之不攺棄安宅於漂搖委廣居於蕩析則所以與天地相爲不朽者烏在此獨非葺之大者耶仲黙聞餘言躍然曰吾知葺吾外公獨敎我葺吾內葺吾外一日而必葺葺吾內終食造次顚沛而必葺外且不可不葺而況內乎哉余嘉仲黙之葺有大於墻屋者也次第其說以爲之記

沖虛通妙先生王君祠堂記

至元壬辰春將奉母喪歸於兆薙艸穿壙畚土輦石事嚴積雨泥潦大懼弗克葬徧走山川家君曰此邦有王侍宸人謂司陰晴柄冰澗鄧主簿寔嗣其法有禱輒應盍求諸二月甲子朔往叩蚤猶陰晦雨垂垂欲下已而云破日漏午大霽自是再旬不雨至甲申掩壙已乃雨竟月餘嘆曰異哉一日主簿君來謂余曰侍宸道法能呼吸爲風雨在宋嘗被遇徽髙二朝沒而邦人事之如生歲已丑旱禱而雨辛卯旱又禱而雨祠在天慶觀廡下卑防弗稱今卽其昔所寓地於觀之左而攺祠焉所以報也徴余文爲記余寓盱未二十年客外之日十九不能悉盱故實獨識君久知君爲侍從家賢子弟又因君知侍宸爲此邦人所嚴事且於余之有禱也其應如響是可記也侍宸事迹具實錄主簿君名桂孫字芳逺自號冰澗道人至元壬辰四月旣望程某記

此君軒記

古之爵五等而有土有民者曰君非有土有民而蒙是號必其徳有可尙者也人而能是亦希矣竹物也而何以得此稱於子猷哉竹之徳固可尙心虛而神淸貫四時而不攺也晉人尙雅趣頗以不事事爲淸虛吁比徳於竹者如斯而已乎吾至官借宅於人而植竹於西軒之外復借子猷所以號竹者名吾軒吁吾軒借於人也軒之名借於人也皆非吾所自有也獨所以如竹者非可借於人而意子猷或未之知然則子猷之君此君亦借耳借歟非歟是未可知也吾將問之此君至元三十一年五月五日記

寧徳縣重修學記

福州舊領縣十有二二百年來士學爲東南最寧徳較他縣若弗及𨿽然此以科舉之士言也初無與乎人才之實閩故家星錯棊置爾來潛深伏隩不見人而人不見者多矣若余所及見寧徳孫君駪者又豈敢以科舉之士例視之哉君少年遊太學方眾人汲汲進取之時獨能師其同舎之先輩兪君晣從事於經學世務及旣成進士官於浙往來猶造其師之廬而考業焉今老矣務學如少年時一日詣余請曰寧徳自宋嘉祐始有學近歲邑再燬於冦火將及孔廟輒息異哉若或相之者宋末割長溪之半置福安縣國朝遂升長溪爲福寧州而以寧徳焉至元二十六年州之守行縣視廟學弗修畀金俾前邑令葺講堂新四齋兩廡三十年冬提學者命駪掌敎事學無廩養士之粟歲貯於私家非便首營搆之而縣大夫議大修完乃捐俸以倡諸生亦各出力以助縣主簿董其役鳩工度材成先聖殿眎昔加崇朶室回廊靡不更理繚以宮墻二百八十堵有奇從祀金鄕侯以下舊圖於殿壁兗公郕公沂公配饗西靣坐而三公之父立於後於禮爲未協乃遵彛式分繪於左右廡以今年五月告成欽遇皇帝禦極播告於天下上承祖訓嘉惠學校士類莫不聞風以興然勉勵宣明部使者之職也盍與本原古者建學造士之意以誨飭於邑之諸生乎爲是敢有請某竊惟朱子以道鳴於建閩之士家藏其書人誦其說而能實傳其道者蓋鮮前此猶曰有科舉之累也而今無之有能一日實用其力者乎謂朱子之後不復有朱子余不信也寧徳𨿽下邑居若是其近世若是其未逺而孫君又嘗於科舉之外有所講聞矣余何言哉余何言哉惟聖朝之惇儒崇化州縣之爲政知本與夫孫君之不失其所以敎是則可書已邑尉髙顯主簿李榮令寧柄其長曰超爾齊前令方秀仁守白璧也孫駪云至元甲午八月朔記

漳州路重建學記

異時東南之學行天下漳爲文公過化之地學官禮樂他郡則之按宋慶曆二年始建學於州治之東南政和間移置治左紹興九年復慶曆舊基中燬於兵至元二十有八年重建禮殿孑然於艸莽瓦礫中卑庳苟且過者不知其爲夫子之宮也聖上龍飛首詔各道肅政亷訪司勉勵學校雷行風動其曷敢不共僉事趙君道分司南還亟稱漳學興復一出郡博士郭廷煒之力廷煒以二十九年夏五月寔來時廟之東西各有隙地有司據之以聽訟以畜馬廷煒喟然曰此而不復不可以爲學白於公歸侵疆乃鳩工度材首崇殿宇像四公十哲明年儀門成又明年學門洎東西廡成又明年講堂成修髙廣深翼翼嚴嚴廊塾垣墉內外有截幾席炊防百須具備郡人士又言屬縣廟學廢未復延煒造漳浦班荊以祭觀者感泣是營是度捐俸爲倡而漳浦廟學亦成長泰龍巖放焉余聞而異之旣而漳之士以圖及創修顚末來求余記於是道之言益信惟學校廢壞比比相望前修雕謝大雅寂寥持牒來爲校官匽薄歲月忽不省存郭君乃能不愧於其職拮據捋荼卒致完美可謂難矣方今遭逢聖明惇儒崇化無有逺邇漳之士子藏修遊息於斯盍亦相與厲而行精而業爲詞章者母拘拘於科舉而用力乎詩書六藝之文明理義者母嘐嘐於訓詁而篤志乎聖賢體用之學孝弟忠信以養之禮義亷恥以維之求放心黜陋見而嚴恭祗畏以守之以盡其材成其徳不至於古人不已是則朝家建學立師之意亦文公所望於漳之父老之裔孫也抑文公記漳學敎授防壁有云敎授之爲職惟自任重而不苟者知之夫人能以自任不苟之心爲心則天地萬物孰非吾事況一學乎郭君蓋非苟然者其自任之重必能以是充之矣郭君莆人紹興旌表孝子之孫少擢進士第文行皆可書元貞元年四月朔記

臺州路學講堂記

夫子之道與天地並繇周敬王庚申距今千七百七十四載攺物凡幾代未曽不右斯文我先皇帝混一函夏詔天下郡國士習先聖之術者並復其身厲賢也新天子嗣位訪落重申前詔以惠博士弟子貟繼志也某際遇兩朝亷問七閩奉條奬勸屬所選行義年尉薦宣化也凡職於斆者築室館士儲書聚誨思其居也臨海敎授新安許某不逺一力以書來諗臺舊有學學有明道堂歳乙亥於兵朔月月半部使府侯至坐直舎如斗大餘皆露立灌莽中前乎此師氏忨嵗愒日忽不省存某始至卽謀此邦耆宿得錢氏屋五間修髙廣深以儒人所助泉布倍直庚之移爲講堂翼翼嚴嚴右祠先賢左庋器服從祭象似樽罍胡簋應圖合禮齋廡庖湢昔蕪今治幾席炊防百須具備經始於癸已陽月落成於甲午相月又辟小學於門左侗稚師必士民之選章逢來者都授已課試署甲乙猥曰居官無官官之事處事無事事之心非敎授職也事若鮮淺願賜一言以紀顚末某竊謂官先事矣士不先志可與不也吾儒何儒斯文何文文王而下惟周公謚文憲夫子謚文宣周公之文制作之文也夫子之文𨿽不得位而制作豈止性天道云乎哉文不在玆之嘆豈止刪詩定書明禮正樂修春秋云乎哉如有用我東周可西時輅冕舞規模四代泰伯堯曰歷敍唐虞夏商周聖學之傳治道之盛此則吾夫子之儒之文宇宙宏闊學問浩大今儒無科舉之累而或昧辭遜羞惡之端間有志理義之實而或欠經天緯地之略平居講貫無半知解異時臨事必錯路歧故不患百年之無善治決不可一日而無眞儒俗流變俱溝瞀嚾嚾解果其冠屈奇其服羣稟孔氏之門直視越下之茠若斯儒也有之無益無之無闕人材器也敎授造就人材官也儻以餘言朝夕誨儒書者庶幾臺之人士一一成材大器逺識時乃之徳領聞髙風時乃之功某年某月某日記

建昌路重建太平橋記

盱居江閩間南北往來必道竟上郡東舊有橋橫江之壘十有三跨梁之楹七十有三中爲亭東西爲門至元丙子燬焉民病渉爲梁以濟壬辰六月郡侯章公總管趙公帥同僚洎郡寓公大家度材鳩工癸已十一月始事越明年七月落成柱石棟宇髙廣雄麗視舊有加惟盱爲江閩要處而橋又爲盱要處是不可不復成之日適際聖天子龍飛之始河海晏淸霄垠軒廓郡人名之曰太平旣請書於余則又來告曰是役也君之父若叔與有力焉敢以記請余不得辭夫一物廢興莫不有數由丙子至甲午幾二十年而橋始復太平之世民有餘力一橋𨿽微可以觀治矣其自今始舟車之輻湊商賈之都防千萬里重譯之逺夷然而安曠然而四達凡自此塗出者其可不知君上之所賜乎旣以諗盱之父老於是乎書且詩之曰

維盱爲郡江閩通衢郭東有橋又盱要樞前此檐楹星斗可中厄於數或艇或泭而後來者思濟輿徒梯梁𨿽駕風雨則虞比來一載木運石驅鴈齒翚飛鬼呵神扶日東西行萬武奔趍邦人士語疇昔所無伊誰之功公侯大夫拜稽對揚臣何力乎明明天子澤被我盱涼颸暖曦晴江漫湖童謡老壤載歌袴襦祝橋壽耉其樂居居【國語音魚】臣賦此詩天保嵩呼

道一堂記

余來閩之三載實大徳初元雷雨作解獄訟不畱文書頓省自公退食時與仙翁釋子談方外事一日髙士劉采山介僧中順來余識劉而未識順也問奚自則曰固儒也願有謁焉鄕邑懷安北五里曰桐谿山水峻淸谿上之士曰樊世顯師呂公居仁友林公少頴構堂象孔老瞿曇氏而祀之子朱子書其顏曰道一且爲之記端平燬於鄰攺作西山眞公復書之復齋陳公續記之至元廢於兵今樊氏子孫廓而大之之書之記未有復者敢請余笑曰是非可以言語盡也虎谿三笑今日之事非歟畫史圖之道一在是矣奚而記𨿽然余孔子徒也知其一而非知其二也二子盍各言而一餘將因而一而究吾子朱子所謂一者可也曰太上寶者三西方戒者三曰是其粗者耳又曰無爭三昧則不爭善勝也和光同塵則不垢不淨也曰亦其粗者耳乃又曰進是則道徳同焉心性同焉生死異而所以出生入死死而不亡者同焉敎亦多術矣殊塗而同歸余又笑曰是於吾儒人生而靜積善積惡之義大學正心誠意洪範向用威用之旨似有合者二氏之道有以異乎無以異也二氏之於儒者之道有以異乎無以異也子朱子之所謂一儻在是乎嗟夫一陰一陽之謂道繼之者善也成之者性也孰無性也民之秉彛好是懿徳孰非民也故以迹論之則一而三以道觀之則三而一初非比而同之而自有不能以不一者也推是以往𨿽萬者可一而況於三乎朱眞數君子復起不易吾言矣抑又有說焉異而同則三固不能以不一同而異則一亦不能以不三故古今三者各自名家先儒亦有以爲鼎立於天地間而闕一不可者然則各有一一試索言之黃冠者曰吾抱一爲天下式也方袍者曰吾萬水而一月也余方營脗未皇二子詰之不置則應之曰弗貳以二弗參以三因次第其語而遺之俾記之堂上夏五月記

福寧州學記

予爲孫君駪記寧徳縣學之三年而又以記福寧州學爲請按長溪唐武徳昉爲望縣閩王氏析爲寧徳宋末又析爲福安皇元一統肇州福寧二邑焉初惟夫子廟在縣治之東慶曆癸未遷城東南陬始有學自元祐庚午更新而堂宇備自師公古鄭公樵敎授而經術明自鄕儒先防紫陽之門而弦誦衣冠盛歲久屋且敝至元丁亥白侯璧攺作而颶風壞之元貞乙未樊侯忠又攺作而颶風又壞之丙申陳侯翼請於省臺命同知州事孫璧董其事協謀悉力樹防門作禮殿繢從祀祠先賢防講有堂肄業有齋畚土輦石燥濕崇卑翼翼嚴嚴規宏而工宻可書已然予前記學其說殊未竟校庠序古矣明倫之外無他說也詞章勝徳行微先儒有憂之歸而求之性命大雅不作假性命之說以媒利達而世道與人心俱往矣夫詞章性命之學猶不能無獘則夫管攝人心扶植世道必有攸在不然羣居終日翕翕訿訿相與商功利而較智術獘又甚焉聖朝一視逺邇制度考文嘉惠儒者名者不役於有司其以徳行文學進者胥此途出新州者新學之兆也新學者新士習之機也士無科舉之累盍亦思古人所謂明人倫者爲何事修其孝弟忠信於家爲孝子於鄕爲善人於國爲忠臣斯無負於國家設學之意若夫工詞章而不窮其理談性命而不踐其實其不爲功利智術之歸者無幾矣吾爲此懼

閩縣學記

閩爲縣自隋始縣有學自宋慶曆始學在九仙山之麓粥民地爲之廟成於熈寧方尹叔宅修於崇寧莊尹誼至元戊寅燬焉越五年剏禮殿又五年剏西齋苟完不旋踵而敝門逕欲蕪士非無志往往畫於力不足元貞二年春敎諭韓君挺特寔來以興復爲已任謀於予乃諭縣官勸學子協力圖之鳩工度材修廢補闕繚以重檐護以防楯新像設繪從祀而廟始嚴防講有堂易桷與瓦置二齋設小學而學始備以至門垣階序墁甃漆丹悉如式於是故老來觀讙謂前所無有諸生詣予徵記董子曰設庠序以化於邑然則邑學古庠序也所以明人倫也人而不倫則物矣科目興月書季攷姑設利祿毆靡使從豈道徳果盡信哉故明倫之說爲書生常談其於化民成俗之意戾甚閩爲福附庸非深山窮谷比士風之盛五百年於此矣科舉廢後生無所事聰明日以放恣詩書而刀筆衣冠而皁小有材者溺愈深居近利者壊愈速不能不蹈先儒之憂天朝嘉惠學校名者復其身徳行文學必繇此選是學校重矣況邑於民尢近哉今堂宇新士習盍與之俱新讀書窮理必思聖人所謂敎者何事充而仁義禮知之性盡而君臣父子兄弟夫婦朋友之職求無愧於爲人由一邑之善士爲一國天下之善士庶幾庠序不徒設道徳可盡信且以解先儒溺深壊速之憂是惟明時崇儒重學之意而亦司敎化之責者所望於斯邑之士也尙勉旃哉韓君故孝亷孔惠公之子家學有淵源故於斯文篤意如此

同文堂記

若昔聖人之興必有大制作所以通神明之徳見天下之同人心而出治道也皇犧闡天苞神禹著地符一用此道皇元混一區宇日月所照共惟帝臣開辟以來所未有制蒙古字與正朔同被曁位諸字右其開闔布置井井有截與卦畫相表裏變動周流天造神化備前古之闕遺垂億載之矩矱還淳反朴約繁就簡舉而措之天下之民謂之事業百姓日用而不知烏乎至矣乃建翰林院設學校道有提舉郡有博士置弟子貟肄業者復之業成者官之際天薄海蹈詠鼓舞初福州路學客寄儒宮校官漫不省元貞乙未江陰宋君友諒寔來戶外屨滿請於公得舊廨省鞠場輦糞壤易朽腐不旬月庭堂門廡齋序庖湢悉完諸生列幾研旦暮誦聲瑯瑯亷訪副使商公晦爲扁其門曰蒙古字學君名其堂曰同文請予書且願有述夫書學尙矣先儒論六書七音之略以音諧聲以字母部諸字𨿽重百譯而文義如出一口蓋唇舌喉齒牙之相須宮商角徵羽之相宣輕重髙下淸濁之相錯自然之同也四方之音各殊閩又甚然而占畢之士知類通達若建瓴破竹無畱難者同可知已𨿽然字藝也學道也精粗本末初無二致天理民彞菽粟布帛知其同而不知其所以同可乎予將以予所知者語子字字從子學字從子事先生則爲弟子必恭事父母則爲人子必孝事君父則爲臣子必忠傳曰車同軌書同文行同倫今天下車同矣文同矣學於斯者其必相與薰淑扶植倫紀人人皆有士君子之行是則同周官六藝書居其一賢者能者胥此焉興此聖朝敎育之意也諸君幸勉之哉宋君精敏篤實有志斯文故樂爲之記而又以予所知者告之大徳元年陽月朔日記

金谿縣防壁記

金谿直撫之東竟宋淳化中攺鎭爲邑至元丙戌予自集賢奉詔出使道之所經目其溪山之勝邑無大川有山橫亙數里名爲幕山治所所面也官署敝陋曰丙子燬於冦艸剏未暇完美後十有二年予歸自閩明年十一月僉事曽侯以書言曰金溪蕞爾邑往年公過之官署之敝陋旣更修矣蓋自元貞二年濟南吳君來貳令與邑長協謀次年正月經始七月落成冨者助資而不爲費貧者效力而不爲煩治事之所壯麗顯敞於舊有加焉左典史舎右架閣吏房狴獄悉易而新又遷舊廨於後爲公館若宣聖之宮社稷之壇烈女之祠亭以送往而迎來關以衞內而閒外廢者具舉尉馬君實相其事僚吏士民咸樂其成願紀諸石以公之嘗至斯也敢以爲請予謂朝廷爲民設官邑於民爲最近於官爲最難其近也行一善民遄被其福行一不善民遄被其禍其難也拘於文法迫於督責而窘於公私之供給資用故其賢者靳靳自守齪齪不敢爲或受成於吏以奉文法免督責而已其不賢者招權納賂瘠民以肥妻孥虛民以實囊槖秩滿則去視官署傳舎耳而暇完美之以爲方來計哉斯邑之長貳能如此可謂賢矣繼至主邑簿者蕭君乂賢邑之民庶其有瘳乎昔召伯之於南國也所憇苃舎民愛之而不忘況朝夕治事之所哉凡治事於斯者其必徇今之文法而以古之循良爲師避上之督責而以下之疾苦爲念有所守有所爲無所制於吏則民之不忘將有甚於南國之棠也諸君勉乎哉馬君名某蕭君名某吳君名某邑長名某時大徳二年歲在戊戌十有二月朔具官程某記幷書

通眞觀記

道家無爲又曰無不爲猶之水焉無爲者其止無不爲者其流也昔之人由其說以之佐天下以之全身以之致時載之當年頌之後世予郢人也郢中父老爲言長森有眞牧先生者持老氏之敎絕江而東興瑞慶靖於九宮山孚惠先生其徒也又興壽聖靖於潯陽於今彌昌予聞而識之旣而馳驅王事往往道出江淮間見所善洞淵法師雷君又興通眞靖於白沙之江滸曰此吾先師之故祠也蓋孚惠昔嘗治疫有功民徳而祠之且百年而燬矣本江海故地泥沙斥鹵君畚土輦石峙板榦而基之繇至元甲申迄大徳丁酉積十四年而殿堂門廡室房庖庫園田倉庾罔不畢備與九宮潯陽相髙盛矣守其敎者顧可諉曰道無爲而已哉然而始基也予過之觀其煩而守之以一勞而處之以安成也又過之觀其處守無異焉然則無爲無不爲之旨不在玆乎嗚呼學無小大咸欲其傳也久而益非其宗至或自畔所受下至百工之事亦或然者余每竊喟焉今若雷君體無爲而用無不爲眞老氏之徒歟噫傳眞牧孚惠者雷君也傳雷君者誰乎後無有竊喟者焉斯傳矣君名希復號凝和沖妙崇正法師爲通眞第一代祖云

髙峯書院記

髙峯者勉齋黃先生晚年所以名齋也宋嘉定癸酉勉齋宰新淦六十年間流風未泯也咸淳癸酉先叔父西渠公寔來爲政一以勉齋爲法致其尊慕以示風厲於是捐俸錢三百緡市曽氏宅一區爲髙峯書院塈屋壁建門廡堂設勉齋像朱子而上別有祠歲十一月合九鄕之士行鄕飲酒禮至者二百七十有五人延致徽庵程先生若庸爲諸生講說一時文物之盛觀聽之新逺近相傳以爲希闊殊尢之舉次年三月剏燕居堂於西以祀先聖方將請賜額儲粟以待四方之學者而不幸以憂去乃命邑士張元晉鄒奎董云章相其成陳茂謙韓謙復相繼長之公起復佐防江制閫又守建昌歸國朝入覲爲翰林侍讀學士𨿽去新淦而髙峯未嘗不往來於懷也有之臨江新淦者必囑之護視書院之剏也鄧氏首助田若干畝新淦爲州部使者分畀賔賢貢士在官之田而歲入倍他日然猶輸民田之賦於官元貞丙申楊震仲白之當路轉聞於上而始免輸大徳戊戌臨川周棲梧奉行省命來爲長修廢補敝於勉齋祠側設侍讀公祠又新內外重門增塑先師四國公像更造祭器燕器百用以完相與左右者廖毅楊景囦嚴志仁張應樞楊洪張戊孫書來謁記予昔者蓋嘗親見叔父剏始之勤而慮善後者之難其人也楊君周君能若是敢不書以爲來者勸𨿽然書院之設豈徒然哉西渠希勉齋者也勉齋希朱子者也朱子希夫子者也由勉齋之學遡朱子之學由朱子之道遡夫子之道有能一日誌於斯事者乎不然居於斯遊於斯爲之師者官滿而去爲之弟子者食已而出今猶夫人也後猶夫人也是豈勉齋之所以學於朱子而西渠公之所以望於後人者哉大徳四年八月朔日記

崇陽縣社壇記

鄂屬邑七崇陽爲望乖崖公舊治有異政焉大徳五年春餘來觀風考其遺迹僅有存者而社壝窊陋最甚乃擇善地示以禮經俾之攺築越三月而成其邑長來言曰下官魯不知文然鄕者宰邑江山邑中修營咸刻石記今玆之役尙不可無以寧神而非公亦無以示逺意者亦欲如江山刻石不識可乎予曰可哉𨿽然張公之政非一事一物之謂也張公之政之異非求奇於撫字催科之外也爲邑長於斯者尙其思之壇四在美美亭前東社西稷居前東風伯西雨師居後其制一本於晦庵朱子所定云達嚕噶齊瑪哈穆特尹李謙主簿髙義府尉孫玉翁日北至具官程某記幷書承事郎僉江南湖北道肅政亷訪司事郭貫篆額

鄂州路新社壇記

入其都邑視其民人社稷其政可知也鄂爲荊部大邦社稷之祀宜嚴以顯而顧弗然蓋自宋淳熈十年更築新安朱子爲之記記石故在而地久入浮圖郡吏相承綿蕝望祭於是嵗比不登民多流冗大徳四年春緫管安侯祜以妙柬來首勤於民民鄕治矣則與部使者謀築新社予爲之行視得地於城東北隅髙明夷曠面勢具宜乃屬徒就事越明年成其數度悉本朱子所記且輦樹其石齋廬東又請予記予惟國家之所委寄者在是民人之所生息者在是可弗重歟守者眾矣侯獨能知之聖人先勤民而後致力於神侯又能承式之可尙也已謹書其事以爲受民社者勸侯有風裁屢冠豸冠故所爲類非俗吏所及云具官程某記幷書

武昌路記

大徳四年某月鄂州守臣安祜言祜幸甚欽承天子明命守此民社賴國家憲章修明之力所守幸以無事洪惟世祖皇帝肅將天威寧一方夏鄂率服爲南國先地居上游荊湘廣海之所走集爰建外省而州仍舊名殆非所以旌武功重方鎭也宜易州爲府敢昧死請於是州上外省外省咨中書中書集學士禮官議咸曰鄂武昌故境先皇帝駐蹕之地也克集大勲寔本於此請如守臣言賜名曰武昌明年冬十一月中書以聞制曰可卽日攺鄂州爲武昌路邦人大夫士趍讙族語共慶大賜乃合樂於公堂以樂之而謁於部使者程某曰願有記謹按州本江夏郡之沙羨孫權破敵樊口因制美名曰武昌隋以爲縣而卽沙羨爲鄂州唐之中葉鄂爲節鎭假邑名以名軍而郡通爲武昌矣五方雜居四面輻湊江漢間一都防也世祖皇帝受天景命肇造區宇四徵弗庭罔有不服觀兵南夏首幸於鄂黃鵠山之陽有車轍馬迹焉威靈所加至今過者悸汗不敢仰視方是時東望而天吳稽首南指而祝融先驅武功之所被蓋逺矣越十有五載舉成算授元臣枕席過師尅日獻凱於闕下光嶽分而復合車書異而復同烈烈巍巍超軼今古𨿽至仁無敵於天下亦以伐功實始此州執其樞紐而進退之形格勢禁大江以南若運之掌矣孟子言天時人和而不遺地利者豈不以天人機括之所在非聖哲亦莫能用之歟故能臣妾覆載之內宗廟饗之子孫保之於戱之功之徳可謂武而且昌矣皇帝躬仁聖纂基圖保大定功無競維烈革州爲府之請慨然兪之先聖後聖其揆一也然則孫吳肇於前李唐僑於後蓋駁乎無以議爲亦孰知有開必先兆見千載揚休嫓美乃在此而不在彼乎使臣𨿽魯嘗以文墨受簡知宣昭遺烈誼弗得辭謹再稽首爲之記抑上之兪下之請豈相與誇美爲快哉誠欲使自今以始無小無大凡従事於此土者體國家之勤勞念皇業之不易防一樹殺一獸猶必思其所以生而不敢縦矧於受任保其赤子可安居自豫而無祗懼惻隱之心乎然則是尢不可以不記也具官程某記

重修南陽書院記

大徳五年冬重修南陽書院成大成殿楚梓堂日新養正尙志立本四齋凡新屋百八十礎従祀兩廡武侯祠鄕先賢祠尊經閣凡葺屋百八十八礎木千有奇瓦甓十四萬八千工萬二千二百而殿之役最大南陽書院者宋淳祐中忠襄孟公所建也時襄漢受兵士之流徙者聚於鄂公立學館六十間以處之括田租地利以養之聘賔師陳爼豆以敎之又肖祀先正諸葛武侯以表厲之故名某異時觀遊其中而知公盛心也後四十年以使事來則藩防級夷僑祀夫子於講舎爲之愀然欽惟詔書表章斯文冠軼百代宮墻宗廟休有烈光而名具實隳若此甚不稱聖天子崇儒興學化民成俗之意也且成於季世而荒茀於隆平武侯忠襄固不言諸君獨不愧於心乎乃俾亟圖之議旣協有官守者輟俸以倡鄕人邑子勸趍之故不以屬吏煩民而材良工堅細大弗苟經始於暮春之初訖役於十一月之望噫事未始不可爲也人秉此心此屋豈使至此今一倡而翕然悉心展力復底於成庶足以稱表章之盛矣然思往者扶攜顚沛之人一旦有所芘賴中流一柱蓋不足諭上旣不鄙夷之且期以古人之事下亦相與求志達道共守所學以期無負而今之悉心展力者往往其子孫也詩云以似以續續古之人蓋似之斯能續之國家長育人材之意不在玆乎嗟夫君子之於學亦猶此屋矣知恥則學無不成滅私則事無不集悉心展力者孰無子孫尙其敎告之嗚呼昔者南陽之人躬耕艸廬而已是役也實賴鄕人前進士王應龍率之儒學提舉武乙昌相之餘執事者山長史時敏書之碑陰具官程某記

又題名記

勉勵學校使臣之職也僕受命此來思服厥事而南陽近在治所陊剝荒圯最甚乃弗獲已而一新之念創始之難因循之害伐石記其說矣然是豈一手一足之力哉協恭和衷事以克集不可忘也用紀名氏嵗月於右

靚淵堂記

監察禦史完顏公按事海南道過武昌予始識之承顏接辭肅而寛正而不亢知爲愷悌人也時爲大徳四年之秋旣事而返每見益親又明年奉使湖廣語者彌月前之所見益信不誣一日謂予曰吾昆弟四人蒙恩皆綰章綬吾獨膺選任俾冠豸冠吾心常自以爲非據每爲之惕然懼蹙然不寧且慨然曰仕至此亦足矣尙安所求而不知止哉吾心蓋澹乎如止水之淵矣盍爲我言之予曰噫知足不辱知止不殆其言行於天下二千年於此不知者不必問知其說者亦莫能守也嘗泛觀僨臣敗子禍其身以及其國家者往往由此蓋十七八焉且人心誠若水然其不風而波或流而不返或鐘聚污潦或孟門瞿塘態亦多變矣今君以彊艾之年退然不以冨貴自驕而以爲戒澄不淸撓不濁誠止水之淵已乎賈太傳有云澹乎若深淵之靚其幾是耶君笑曰子善爲說辭吾奚以當然吾欲構一堂以靚淵題之何如予曰美哉夫淵之爲徳澄渟防蓄而不泄深故能靚靚故能照妍媸自形毫髮無隱可鑑而不可玩可親而不可犯望之者凜乎不可測而淵之爲淵自若也豈非君之所以嫓美者乎詩云不競不絿不剛不柔君其有焉堂成請以是爲記君小字都服勤中外多歷年所不務赫赫名不爲容容計而其所就則已加於人倍蓰矣然人罕能知之海南之事近故尢著云

雪樓集卷十一

欽定四庫全書

雪樓集卷十二

元程文海撰記

嶽州路三皇廟記

充宇宙而無垠者气而已通則平塞則病聖人生於天地之間得其气之至完上參贊而下曲成天地萬物無不各得其平功蓋莫先焉故下至百家有用之學亦往往托之爲宗豈不曰開物成務非聖人莫能與於斯耶三皇非獨有功於醫也而言醫者必宗祀之亦豈知聖人之於民必先憂其或有以病之而後至於憂民病恭惟聖朝功成治立乃俾郡邑建學敎醫懿哉古昔聖人憂民之心乎巴丘水國也左江右湖霧雨之所蒸薄漲潦之所蕩汨土瘠吏繁民或內外交病太守王君耀卿欽承上心布宣中和之暇構禮殿以崇明祀辟講肆以懋醫徒翼翼嚴嚴華而不侈工旣告備圖來徵文某惟王君在民之心之切如此則其爲政豈復有病民者哉喜而爲之識𨿽然醫非苟道也學非觀美也三皇聖人而非土木也今方有其書藥有其物而實實虛虛誰之過歟治民亦猶是也有民人焉有社稷焉又授以治之之具焉而曰不治獨不愧於心乎亦獨不懼於心乎予旣嘉王君之能憂民又慮學醫者之費人也於是索言之復以告來者

黃龍寺修造記

豫章鄂嶽之交有山焉曰黃龍綿地五百里唐之季沙門誨機事佛其上迹用焯著鄂別帥溫遷約迎至唐年刺史秦裴又迎至郡以防國寺處之遷約割田百三十頃奉之裴又奏超慧號以錫之敎益昌徒益集眾本其所自目防國曰下黃龍六傳而當宋大中祥符五年賜額延禧又十三傳而當崇寧元年郡以建萬壽禪寺南渡攺報恩光孝今郡中黃龍山也大徳七年秋山之主僧徳冨來言曰冨所居山寺古寺也自隋已名護國度長絜大城中莫先焉故爲祝聖人之防冨以元貞丙申來首爲敗屋請命於平章政事程公公忻然主之冨又內嗇外贏以益之於是經藏成旣而樓若鐘偕成宣慰楊公又樂新之以勸以率凡尊者閣經樓亭僧房庖庫咸以次可成其未卽成者冨究心力將俱成之所以爲佛事也願有述焉其可予惟事佛所以事君臣子之心也學之斯能似之佛弟子之事也悟空而苦由苦而空至於無所蘄乎世而世蘄之無意自厚而世厚之而學成矣故不烏巢肩栢生肘不足以得其忍不投崖不截割不足以得其捨其敎曰衣壊色衣匄食自給不三宿桑下此特聊指其所従於道裏之岐直初未諭也而已鮮能之不襲其迹故耳世之崇塔廟而奉焉者曰此恭敬心丰田廬而處之者曰此慈悲心是慕其所學者之事非學其所學者之事若夫聚而長之者則有不得已於斯焉蓋曰耳目嚴而後中乃存體膚安而後業可定此固常情之防而長之者之慮也然則是誠有不得已焉然由其學而言之則曰小乘耳欲障耳嗚呼學佛之難如此夫而非學佛之難也學佛者之難也今冨介然單人以其願力上分侯封旁啟覃祴泛掇俯仰之資蘄於世者切切矣而非爲已也其衣食自奉又如其敎卒能糞除黯昧毀折之餘嵽嵲烜赫盤盤閎閎佛事熾然於是乎在而以愛君之心來者亦有以發其莊敬於顧瞻之頃其視尸居鼠息者顧不大有逕庭矣乎然則學其所學者學師焉學奚難者今𨿽未潰於成吾知其必大成也已宮居旣然其徒又可知也已乃書以遺之𨿽然此非師之成也或曰是非師成而誰成曰欲知師之成師知之程公名鵬飛光山人今爲榮祿大夫平章政事議湖廣等處行中書省事楊公名漢英播川人今爲龍虎衞上將軍侍衞親軍都指揮使紹慶珍州南平等處沿邊宣慰使行播州軍民宣撫使徳冨號宻印圎照大師凡木石幣粟工徒楹架之若干與用其財若力者之甲乙冨將別識

武昌路學修造記

大徳四年某奉命觀風湖右來武昌以使事有防乃率其長吏課學校而整比之其年冬郡學禮殿與祠祀之廡櫺星之門俱一更張情文粗稱又三年講堂成觀瞻粗完於是文學掾蔡君天麟求記記者所以詔今而傳後也夫子之敎有本有末其所以詔今而傳後者初不在乎耳目之間惟武昌有苗之封畛三代而荊舒漢晉隋唐之衰於以宿兵設險顯徳攺物者久之然後彬彬者稍出若文簡馮公其傑然者也學𨿽不止此猶幸而若此母亦敎之者固若此耶今朝廷淸明聿興文治所謂學非曰扶木而編瓦備物而象容以飾此土也有明人倫之訓焉是則所謂本也或者本之不知知之不務猥塗舊而爲新文一而爲百言言然曰吾之於學也亦盡心焉耳矣嗚呼不其罔歟蔡君則不然童冠誾誾辰入未出相與講切聖賢之言甚力曰敎曰授期副其名而未已至於興作蓋出於不獲止而非以爲功也非以爲功而求記焉蓋欲後之掌敎於斯者不當倚席而偃然尸居耳是獨不可詔今而傳後乎若夫非無師也而弗師非無學也而弗學是固任敎事者之責矣亦顧主領惇勸者何如數年之間安侯以西臺侍禦史牛侯以東廣宣慰使繼領郡符皆能知爲政先務故任斯責者得成其志是又凡二千石所當知者然則可弗記諸

忠武侯祠亭記

楚有材尙矣至於丞相忠武侯遂爲古今冠冕南陽書院所以名所以祀者書院成六十年而敝部使者廣平程某來新之內外完好祠亦補舊而加飾焉行省都事尉氏楊君處恭又卽祠前築臺爲屋江夏尹滑臺趙君仁協謀幷力於是亟成翼然華防其髙山景行之意蓋惓惓也夫孔明不可作矣觀其﨑嶇一隅所就不酬所願自太平之時之臣視之曽何足芥其襟懷而君輩神交意悟有爲平原執鞭之想有志事功之士固非流俗所能並哉𨿽然嘗試言之使孔明生當建武中元事固未易可知使徳顧不至三其亦終於躬耕而已蓋古之君子未嘗無志於天下然亦不以所遇而制吾身之重輕此孔明所以不可及已旣與南陽耆舊慨嘆之餘因俾刻之石使學者知所勉且無忘楊君之美趙君之勤大徳七年某月某日記

重建乖崖祠記

愛其人以及其所經従所遊處彌逺而親久而益不忘故覩河洛而思禹見棠如見召伯焉此一念之眞也乖崖張公有遺愛於崇陽邑人祠之至今嗚呼可感也已按公之終更而去也民思之生祠公於所建美美亭春秋祭祀不絕紹聖中移置淨剎院紹興復於美美隆興二年邑令陶楙以北峯亭亦公遺迹乃徙焉而命梵安浮屠主祠事郡誌云爾今郡別駕白雲翁介其父老言曰美美舊有公祠前令新亭而祠廢大徳庚子邑長攺建社壝於亭前因復立之伐石傒祠夫一念之不忘則窮天地亙萬世而猶存初不系辭之有無也居而惟恐其久去而猶忌其復來彼亦人也何以得此於人哉有民社者可以鑑矣仁人心也吾以此心彼獨無是心乎所謂一念之眞也有民社者又可以勉矣此吾所以重有感於斯也因書以遺白雲翁使刻之

通城縣社壇記

社稷郡邑通祀也而或廢不立立或不式予乘軺行春武昌境中見其具且式者無幾耳乃自郡始旣而咸以新告通城與焉予或記或否者顧其吏民有請弗請也越二年秋郡治中以公事至其邑其邑長以治中好學而文請碑其事治中謙以諉予予謂治中曰民人社稷王者受於天以授於下而分理者知一而不知二或幷忘而遂怠且虐之可乎夫民神之主神依人而行祀固不可廢也政亦不可慢也至治馨香感於神明之謂何民爲貴社稷次之之謂何任其寄者皆不可莫之知也且吾之所能言者治中亦能之盍不遂記諸治中曰公之言我之心也請以爲記

停雲軒記

孰不知君臣父子夫婦兄弟朋友爲天下之大倫而獨謂聖人人倫之至豈不於斯五者咸盡其道而無以復加故耶晉宋崇尙淸虛此道不絕如縷獨淵明皎然自防於俗天倫大義惓惓不忘後世知言之士無不資以爲名髙至於停雲一詩與伐木風雨諸篇相表裏其厚於朋友之倫又如此此所以爲淵明也吾屬有文子方者以停雲名軒問之則曰少長宦學四方每一陟望云𨿽孤飛而親亡已久中心防然還坐一室無與語其憂悲則又惟朋友之念此軒之所以名者義若同而意則有異意𨿽異而其本則同蓋因云而思親因親以及友此心常若室中有云之孤飛矣然則謂之停雲亦可也嗟夫木欲靜而風不止子欲養而親不畱予嘗深感於古人之事矣今則又有感於子方之言也想其居於是軒聽於無聲視於無形而惟親是慕不苟訾不苟笑而惟懼不爲親榮有朋自逺方來則侃侃焉切切偲偲焉而惟此之講求也然則是軒者其孝子之羮墻益友之筌蹄乎予往築室京師因去親之久而題之曰逺齋以著予念今室邇而逺者竟逺矣停雲之感實同此心乃書其說以贈焉夫子不云乎孝始於事親中於事君終於立身子方敏者也立身事君之事其肯忽諸

南湖書院記

教之之地不患其不多教之之人不患其不眾而惟道之不明不行是憂者何也厥今百里之區數十百家之聚自非獷鄙荒殘莫不有童烏之學焉𨿽其所修者甚野亦可以見此事之不可一日無矣況夫設官分職各司其局非不備且專也而徒有其文可乎南湖書院者起於宋季原於藩臣屋數十楹以爲居祀七賢以爲望田數百畝以爲食來者養而敎之意甚美也歳久而敝繼之以燬田侵業荒幾無南湖書院矣大徳五年春予行春至其邑乃俾經營之越三年其山長趙某來言曰書院敝矣非公言莫能攺新今講肆齋房門廡與夫七賢祠咸以就緒念締創之不易傳守之無常凡紀今勉後非金石莫可而無辭以刻敢請予爲之言曰文武之道在人非徒入而櫺星而大成而髙堂而修廡之謂學也然實旣陋而文則又然是無以稱淸時右文之盛意此其所以必葺也若稽古書院天下惟四而已𨿽郡縣亦不敢咸建校官而文士彬彬若此今書院郡縣學星分棊布國家所以責望化民成俗者在是可無勗哉夫文武之道布在方冊人患不求之求之有餘溫故知新亦在乎加之意而已趙君年方壯材方茂學方進而不休能修其文必思其實予豈獨以南湖之師望之而亦豈獨爲南湖之學言之君歸而刻之乎異日過而視之所見進於吾之所言則南湖爲有人矣

南城縣重修學記

南城漢豫章郡之大縣也縣大則其學當亦大而獨否者以縣建郡不能兩大故也非惟不能大抑且陋焉者以學廩之不大而來者之相循故也大徳靑龍之歲敎諭黎君過予盤辟而進若有所請問之則曰先是學宮奧渫狼藉不可顧瞻大徳五年恭可寔來職思其居而力不支郡判官叚君立夫命郡校歸石粟七十五佐其志於是扶補剗磢覆墁築甃之工咸興鄕役之四年郡長華峯公督建學門功未畢而公受代至是就畢之郡博士又佐以米石十有五乃繚周垣易殿瓦立三賢祠茍完矣庶幾可以逰目舉足匄公一言碑之予曰修學者非扶木比瓦塗塈而丹雘之之謂也而居庠序者率以此爲功陽享其名陰享其實眾又從而誇之曰是善於其職嘻可笑哉然不猶愈於坐享而坐視者果若君言君亦難矣乎抑今之所謂修者在人目古之所謂修者在人心俱毋以碑爲也黎君曰不然僕政以學者不聞斯言是憂願金石刻之予曰未也前之所謂大者非吾學之所謂大也天地囿於其中而況於一棟宇之間乎茍能知之則冨貴不能滛貧賤不能移威武不能屈是之謂大丈夫十室之邑豈無其人顧好學善敎何如耳君其毋謂邾小

龔氏舎田記

盱江城中有善男子名曰龔有冨與妻陳氏妙靜發阿耨多羅三藐三菩提心詣大景徳寺僧伽塔廟合掌恭敬而白佛言願買稻田布施常住供養十方三寶結緣福徳使過去見在悉得安穏快樂作是念已有冨命終妻子眷屬持田及劵授比丘可仁已稽首於白雪道人請現宰官身而爲說法道人爲說偈言我聞天人師身空無所有莊嚴布金地念彼長者恩長者本無心以有我佛故我佛竟何在不離長者心三千與大千何者非淨土虛空一微塵於中見三界云何得如是過眼塵亦無人我與眾生究竟不可得而我心所作一一俱見前如耆闍崛山又如河沙數業風不能蕩欲火不能燒善男子女人汝今當諦聽汝等捨難捨回向於所親若生布施心我相眾生相我佛無所得於我亦無求是名福徳多過百千萬億道人說是偈已舎田受田僧俗眷屬皆大歡喜信受奉行大徳八年暮春初記

主一書院記

今之書院三代之家塾也粵自曹戚肇端延及於今日進不衰豈非斯道之亨吾黨之幸哉往年豫章掲君某客武昌懷省檄詣主一書院爲長過予辭行予問主一何在曰湘潭何爲而有也曰自鐘氏又問而未能知也今年自主一來予盱上手一錄目請予文予讀之曰鐘君如愚師顏廣漢張宣公之弟子也年十六以書問仁因畱受業弱冠中進士科刻意學而不仕晚官嶺海引年而歸除南嶽書院山長監南嶽廟師顏沒其子割田畝五百建講舎祀宣公奉師顏配因師顏之號而請名於官曰主一書院中更燬廢田入豪家元貞甲午鐘氏捐己錢以贖之益之以己田合畝一千復立主一書院請於官官從之乃建燕居之堂講肆一齋廬二某至之初年鐘氏謀攺作禮殿兩廡儀門櫺星門藏書閣兩先生祠官署公庖凡作屋若干間以燕居之堂爲問仁之堂講肆爲厚徳之堂凡攺屋幾間又增齋廬爲四架溪橋而覆之以瓦大凡爲屋幾百間其材悉出鐘氏鐘氏者師顏三世孫夢鯉也今爲彬州宜章縣敎予曰嗟夫以彼其心敎一邑而止邪又讀之曰書院之復也夫子以燕居之服坐於堂而四公侑今旣殿矣則從秩祀儒以屍於主一者若干官所定也予曰止河汾氏不云乎通於夫子受罔極之恩使儒之於主一者若鐘氏之於主一焉則一不爲少不然𨿽多亦奚以爲抑又言之家塾而從燕居禮也冕而殿焉是乎非耶𨿽然鐘氏亦勤矣設其地立其官儲其財備其友俾専且裕焉隳之而廢之而有之而愚之今鐘氏非怵於威利於贏也而若此可不謂勤且賢乎然予知鐘氏之志不止此也不止此而欲進於此焉則是有在彼而不在此者矣是𨿽鐘氏之志而亦鐘氏之事而敎之與學之者咸不可不求以稱其事焉者不然崇居丰養誨惰誨貪誠不若相忘於寂寞之濵之愈也君往而訊之不疑吾言則以爲記

松臺記

欲爲山水之觀則必之乎其萃然後足以兩盡西南之陬天下之山之所出也其萃必甚冨冨而又必皆雄特秀偉瑰詭不凡而後能曼衍四出以行乎天下而天下之山有能得其祖宗之一體亦足以自名而世已取雄特秀偉瑰詭不凡之美盡歸之亦孰知猶有未觀者乎劉君時中瀘人也而居於播播固西南之近藩亦山之萃也其居曰松臺吾不知有松幾章臺髙幾仞然意其如化人之中天又如上方之郁蘿蕭臺也蓋劉君慷慨邁往有國士之風其非雄特秀偉瑰詭不凡之地則必弗居吾固因其人而知其地也劉君曰吾臺未記盍記諸夫地之勝以人不以文至其久也亦或以文不以地譬之於臺茍非托君吾固不知而君非與太原公俱吾亦不知也太原公雋厚而文又有君貳其府曰地曰人俱可以久顧屑屑於金石之辭者豈不以吾之說山有可錄者乎劉君曰然然則吾益因其人而知其地矣可無述哉

正中堂記

大徳八年之夏時暑早熾余方坐白雪歌南風命此君爲歲寒之曲顧有一士在門視之吾幼淸之子士一也相勞苦已問幼淸何如及其家務纎瑣未竟士一進一卷書曰文自先世家崇仁之西南民稠俗淳安居數百年矣並先廬之陰而行不一里有谷焉廣可十畝山冠水帶宻衞環趨前曰淸後曰白流之合而近者也南華蓋北臨川西北芙蓉峙之逺而最者也蒼翠不可悉數明靄不可得摹虛中而按衍意若有俟乎人者於是吾父卜大毋之兆而屋其傍越三年兆徙而屋畱屋之東偏山形如字之个因曰个山負山構堂於焉讀書過庭請名扁以正中跪求其義則訓之曰陽始於北長於東極於南陰始於南長於西而極於北元亨利貞天之道仁義中正人之徳正者體之定貞者陰之靜屬夫北者也中者用之應亨者陽之動屬夫南者也是堂之北在天則一辰常居而不易在地則一山屹鎭而不搖吾之靜而正者似之是堂之南在天則眾星隱見而互更在地則眾水流注而不息吾之動而中者似之文敬受訓不敢忘惟質下學新不足以探索賾隱敢請一言於父師以覺其所未覺俾朝夕顧諟焉予旣閱因念幼淸方客淮海不得共此朝夕今聞其義方之言亦足以慰然中正之義大矣經卦六十有四三百八十四爻以正中言者無幾今専之於一堂名信美矣又仰之天文俯之地理參以己之動靜義旣備矣抑東家之東卽西家之西庸詎知卜居是谷之外者辧方正位獨不與是堂等乎然則吾有此南人亦此南吾有此北人亦此北其不同者一動靜之間耳況吾方以爲似彼而彼或者初未始似吾是固宜聽於無聲視於無形若孝子之於其親不敢斯須去心而蘄以似之也不然堂曰正中耳士一气遒才穎肯構之子裕蠱之良名方獵獵以起書不云乎往省括於度則釋是亦一正中之說也士一試思之歸而以告防淸

靑田書院記

道不系於地也然由迹以知其事防事以見其人使後之學者有所觀慕感發則地亦若與焉者此靑田書院之所爲作也謹按陸氏居靑田至象山文安公時已十世不異爨先代復其賦表其閭文安公兄弟又以道徳師表當世而靑田陸氏聞天下中更防燬星分瓦解陸氏先祠亦不能屋矣至元二十三年廣平程某以侍禦史將防江南過金溪顧瞻遺址閔然興懷鄕之耆舊咸請復復其家且建三陸先生祠遂以語郡郡下之縣縣無其人文書茍具大徳五年公諸孫如山慨然謀諸賢士大夫且懷牒郡庭以爲請眾咸義之爲助其費適縣令尹張居懌政最方茂有志斯文欣然自以爲功乃卽義居故址剏屋數十間春秋有祠講肄有堂廡門室房略備扁曰靑田書院而請某爲記某蓋嘗冀其成而今始克成可喜也抑可嘆也傳曰堯舜之道孝弟而已使家皆陸氏人皆文安弟昆治民者豈復勞其心哉亦旣不然而於風厲示效之方又藐然曽不訾省是不亦可嘆已乎美哉張令君能知所先務也懿哉賢士大夫能助其子孫繼志也大哉公之道徳久而彌章也公與徽國朱文公生同時仕同朝學同志其不同者立言有丰儉之間是以今之知學之士知文公者甚眾而知公者甚鮮知不知非道之所計然以義居數千指若此不幸遇患又若此行道之人猶念之況大賢之裏居政敎之所急而可藐焉略不訾省若此乎無他不知之過也某𨿽未足以知公抑嘗知學公嘗有云就使吾不識字要當爲天地間堂堂正正大丈夫今家之子孫與其裏之秀民勞於作樂於成庶幾藏修遊息於永久其亦奚所見乎是必有所慕矣然慕其人不若師其心居其居不若履其道不然名存實廢室邇人遐適足以來無窮之慨嘆而已然則父兄師友可弗念與是役也以七年二月建十月成明年三月記

太一觀記

太一尙矣靈均歌之茂陵祠之曰此天之貴神也迹效不可得詳而後之尊信有加焉是誠可貴矣乎不然何其微而著僕而起莫能尼之也太一黃老言也學黃老者類貴之往往托爲名髙新城梅峯之祠浮丘師弟子之祠也而曰太一昔者炳靈中以火廢道士饒元初復起之覺庵道人朱明逺請記之人之言曰物之成毀有時又曰有數時也數也皆有所制而非人所能爲者也非人所能爲而物之毀者又必人也然後乃能起而成之然則爲人者不亦又可貴已乎是以列於三才靈於萬物而裁成輔相之功天地猶將賴之聖人惟慮人之不能踐其形而失其類也是故指之仁義之塗教之君臣父子夫婦兄弟之懿以綱紀幽明垂裕無極此聖人之道不可一日熄焉者今其起此廢也凡一土一木能悉取具於身之膚革筋發初不蘄於人乎則人之類誠可有無矣然吾聞明逺之言曰觀已無屋王沖和者募財與材而爲之屋觀本無田元初以所得於其父母與明逺之田而爲之田然則非能不假人矣人之類亦誠足賴而誠可貴矣民神之主也不其然哉不其然哉而人必自棄其類者何元初之爲黃冠師也明逺與其室實資之其興太一觀也又經紀而佽助之嗟夫人之於神若此吾不知神之於人何如也幽者不可知其可知者終又當何如也明逺名通安陸人室陳

本善堂記

昔者聖人之制宮室王公卿士大夫以至於庶人皆有正寢以安其身今之堂古之寢也寢而曰正非獨辧方正位蓋惟正可以久安耳予友喬達之居京師榜其堂曰本善善夫其命名之義也已聖人之訓修齊治平爰有次第然皆本於此身身必本於此心心又本於此理知其本則知所止故曰在止於至善又曰知止而後有定定而後能安然則達之之學粹矣予與達之別多而聚少驅馳四方家如傳捨欲如達之安其居一日不可得而達之數十年馬迹不出國門予嘗心羨而不知其何以能然今然後知其居之得所止也或曰人有一善必本於其父兄師友厚之至也達之之意庸非取於是乎予曰是同一本也蘊玉者必潤滋蘭者必馨吾未始見茨之生於梓也且將仰事俯育於斯繼繼承承舎善奚本懿哉乎其名也達之聞而請予文以記夫言者行之枝葉也君方務本文非所先𨿽然予固友也暇日升堂是爲談本

歷山書院記

歷山書院歷山公所建也山在古東郡鄄城相傳舜嘗畊之民因祀之尙矣公大父國初來居其下有斬將搴旗之功沒於王事慶鐘其子是爲提刑公提刑公少長戎行克肖先正嘗以郎中佐徵南軍眾議屠長沙公獨爭之彊曰殺降不義且皆吾民也由是活且百萬人終浙西提刑按察使歷山公以名臣子奉宿衞受世祖皇帝眷知起家持憲節歷七道入尹神臯參宥府勤於勸學所至必先之蒞官之餘且淑於其鄕而歷山書院以成聚書割田繼以廩粟以曹人範秀爲之師其子弟與鄕鄰凡願學者皆集又慮食不足率昆弟嵗捐粟麥佐之提刑公之封樹在焉則爲書與昆弟約謹烝嘗防松檟相與爲忠信孝弟之歸又與子侄約凡勝衣者悉就學暇日習射禦備顏行曰毋荒毋逸毋爲不善以忝所生也又曰再舎而謁醫若疾何復藏方書聘定襄周文勝爲醫師以待願學者與鄕之求匕劑者於是郡邑上其事有司乃定名曰歷山書院就俾範秀爲學官而督教事焉廣平程某聞而嘆曰斯古人之事也有三難焉非其時而爲其事難也崛然特爲於眾所不顧又難也矧資非有餘而黽勉爲之噫難哉其慮之周者愛之厚也愛之厚者以君之所仁親之所親也推親親仁民之心以及是忠孝之道備焉且彼知舜之當祀必知舜之當法故也雞鳴而起孳孳爲善獨非舜之徒歟顧善敎善繼何如範秀聞而請曰是固我公建學之志也請以告而刻之某曰諾哉若夫棟宇簡編畎畝之大凡則碑陰在公大父諱固都斯姓巴約特氏爲百夫長其先以北方君長歸國世有戰功提刑公諱華善治法徵謀聞望甚偉歷山公名齊諾今爲嘉議大夫參議中書省事篤於學問博通古今有經濟之具其家方大云

安仁縣新公署記

大徳十一年扈從上都暇日與安仁倪君仲寶語因及吏治予以爲束皂簡追胥布徳化於獄訟寓撫字於徴科有一於此亦足賢已仲寶曰敝邑大夫庶幾焉近民而不瀆勤事而不僿始至以官署偪而弗飭與僚史率巨室共圖之材以善賈工以優直徙辟新址爲聽事爲吏舎爲鼓樓閱幾月而成崇麗閎不與前等此𨿽於治無與然民之過之者心目相撿弗敢玩也濟之以善政善教其庶幾乎予曰然嗟夫望其車服而心革念其所嘗芘而相戒勿犯美矣俗習之良而彼亦何以得此於民哉司牧者不得不思乃揆其終則亦父老之事也仲寶曰惟父老政願記署之成請因以告而刻之邑大夫常山趙某主簿東陽葉某

萬里防記

臨川鄒眾仁舉名其居室曰萬里防旣請涿郡盧處道書其顏又請予記鄒蓋名族眾之祖嘗爲達官諸父皆聞人身爲名家子材又美茂有志當世誠欲泛蒙汜而上昆侖以馳騁其長故特寄所寄於朝夕之地云然也夫體不盈匊而大無不包處於深幽而逺無不至物而不物非神而神者獨非吾心乎故不出戶而知不窺牖而見無向與背無出與處而八荒恆在我闥也奚獨萬里此防爲自其昏蝕相禪町畦分而崖谷異茀乎而詰屈冥昧蕩乎而汨沒湛浮繼之風烈火駛方寸悉燃則𨿽一舉足猶躓斯時也防於萬里何有且子方有四方之役蘧廬之蹔然逆旅之茍然防與偕平抑委之也予故曰特寄所寄焉耳然則又焉用記𨿽然嘗試爲言之養心莫善於靜以子之懿謹自將好學不倦潛心以日進此道靈者聚而明者發旁薄於四方上下之宇入出於往古來今之宙深造絕詣莫之能先是則吾將無以贊子窻之功矣豈直萬里哉其請記也實自楚來燕之歲是爲至大元年

禪智院記

黃州歐陽山禪智寺比丘道淸以宋庚申渡江至吳城辟地作室肖其師庋其書書門曰禪智不忘本也不二年而沒二弟子曰永昌永材當材主事時里人金文福夫婦輟衣食助締構爲度弟子一人曰正璨越五年爲至元二十三年正璨繼材因自悉益治其室使粗列於招提蘭若之間而文福夫婦又悉其田畝百有奇施之於是佛有殿經有藏僧有堂而常住始有田其人可飽食安居矣今年冬璨寓其事來京師請余記佛事熾矣余尙何贊惟彼匹夫匹婦之治其生也甚勞忘饑渇犯寒暑商較於微茫追逐於汗漫積銖累寸然後免於饑寒之阨復思庀蓄以遺子孫也相顧益老一旦親舉而輸之他人𨿽福利之說錮其中抑豈治生之初志哉若文福夫婦者蓋可念矣則夫食飽而居安者是宜思之不忘而欲托於不朽也乃爲之記婦曰駱無子云至大元年月日記

鹿泉先生賈公祠堂記

鄂江介要區我世祖皇帝疆理南夏嘗觀兵焉已而廟遣元臣鄂爲王土乃妙柬忠良文雅鎭撫之地利人和不二年而江表大定禹迹所至其吏民父老感念父母再造之恩不能忘也鄂於是有大元興寺又以爲未足昭伐功鄂於是爲武昌路而忠良文雅者鹿泉賈公亦旣屍祝於校官至大元年統天繼聖欽文英武大章孝皇帝嗣大歷服凡先正之臣克左右亂四方者罔不襃顯爰贈公推忠輔義功臣銀靑榮祿大夫平章政事追封定國公謚文正配李氏定國夫人鄂之士民共戴聖天子崇報之仁而公之功庸如新乃請於有司願新公祠而記諸石廣平程某適以使來因以文請程某曰公之盛徳偉材天下誦之匪獨鄂也至其淵源終始閟在史官世容有未知者盍遂記諸咸曰幸甚公之大父河東襄獻公守謙父蔡州觀察判官頥母曰孫夫人公四歲能誦孝經當定宗時爲省從事或夜餉黃金一鋌拒卻之上聞嘉嘆月班銀如金數世祖皇帝踐祚召寘宰司寄以腹心喉舌扈從北徵馬上時時進說通鑑或言民富且畔公進曰盜由饑寒不聞以冨或曰山東非冨耶公曰璮權太重耳且今獨見市民之奢郊野固有殍者上深然之金亡貴家或爲公悉奏免上集百司命公曆數其奉至已奉上訝欲增之大臣謂祿秩不可紊進公執政公曰宰屬猶非才固辭上命太傅貞憲王巴延南徵而以公行宣撫商議中書省事多資其畫防功公獨辭賞不受王師東下畱公於鄂搜兵峙粟弛賦蠲徵養士興學饑者食疾者藥赴愬者予平禮接耆艾詳諏利害而興除之鄰境鄕慕歸者載塗百城従風而靡然此緒餘耳公之居宰司也以國器契上心佐興運與太保劉公諸賢酌古今之宜立一代之制建學求賢緩刑薄斂循名責實爲官擇人中外各稱其職中統至元之初號爲極盛典章法度萬世可遵嗚呼逺矣蓋公嗜書如飴未嘗一日廢猷爲一出於經以仁愛爲本三年鄂二年洪善政不可毛舉其最較著人不能忘者亦弗可弗述也蘄黃亂公命將往將曰鄂必畔請先鄂同列聳公曰吾畱三年矣此必無他請以百口保之鄂遂免冦平議東兵捕竄者公曰彼民何辜飛檄武寜馘之豫章饑公適至欲賑眾不可曰必咨中書公曰然則民魚矣責償於我乎取計口賑活數萬拊循勞來殷勤纎悉一如居鄂時民嘗受故國署有司急之詾公下令俾自焚其署獲都昌僣號者辭延平民公曰囚覬少挺耳立誅之秉心往往類是順性理而志躬行事親孝居處恭辭章髙防稱其人詔使至鄂士民章上公功公取章歸曰我何功雲中嫗三子一従軍一戕兄議原以養公奏曰殺兄大惡也卹母冝免子従軍談者於今爲美傳不云乎凡防五刑必卽天倫習司空城旦者尙知之公子五人亹亹皆負時材伯牧濟寧仲參廟論髙山仰止蔚然如公之猶存天道無親恆與善人玆非然哉玆非然哉公世居鹿泉名居貞字仲明年六十薨於豫章墓於眞定獲鹿北牛山召南之事尙矣述之者曰敎明於南國化行乎江漢言之者詠嘆滛液而不能已愛之者至不忍犯其所茠焉及求其設施言行之略邈乎不可得聞返而徴諸世家不出六藝之文蓋求之愈不可得思之愈不能忘徒三復其詩想象慨慕而已故予於公之事竊有感焉而備載之使後之來者有以得其詳師其心履其迹忠君而仁民千載而下觀者猶有所興起也豈徒想象慨慕云乎哉此記之旨尙不厭其煩云

雪樓集卷十二

欽定四庫全書

雪樓集卷十三

元程文海撰記

漢川縣學記

九澤旣陂云土夢作乂然後其地始有人漢川其域也土夐水長人之歸者以佃以漁耳有能興爼豆之事視之當如卿云景星固不易遇也予嘗行春斯邑焉顧謂邑教季國珍曰庠序不飭不興如政教何乃示以宮墻之制俾與邑吏謀新之士寡而吏媮莫屍其事大徳十一年邑令鄭國惠君來士誦前言令慨然率邑教李孝純相與徙舊廟爲講堂而作新廟至大元年秋庀役二年春禮殿成深四十二尺廣加四尺崇殺十尺廡列四齋中敞防門庖庫內備繚以尺垣三千立櫺星門以出爲工萬餘糓石六百緡楮四萬有奇皆取諸儒與富而賢者然邑儒之籍戶九耳是誠不易矣甫成而予以使復來武昌孝純國珍率諸生來言曰今之庠公之教也令之功也不可不識敢告予語之曰邑於民最親教於民最急學校若無與而實功也且璽書相望下勸敢有弗欽聲教與土同敷訖於四海其可自鄙今爾令長士民務所當先宜矣美矣然立教之基爲學之地乂有在也令長士民盍亦分任其事乎治化學業之成視棟宇之成孰愈歸而見賢令長士民試以斯言告之且識不忘焉令名政字舜卿董役者直學曹諤知書張至道林文瑛

黃龍佛殿記

武昌黃龍大比丘宻印圓照長老作禮於白雪道人曰我佛如來有大福徳善知識是名靜山居士常現宰官身於我佛如來道場防持恭敬能捨難捨莊嚴種種以爲供養願報國恩爾時持地菩薩心生讚嘆顯大神力於寶坊中湧出白金布施我佛如來常住十方諸善男子善女人聞是因緣悉發皈依三寶正智無有愛恡是故我今志心增廣莊嚴我佛如來寶殿如大梵天宮於中供養現世無量壽佛寶座祝願讚嘆我今思惟云何我報恩大招提希有功徳悉得圓滿佛事熾然我今發回向心一如居士所願乃至居士及諸大善知識乃至過去現在未來眾生乘此功徳因緣悉得安穏快樂佛法住世亦復如是世世生生無有變壊諸苦我今禮請願畱一言亦復堅固如是道人曰善哉善哉長老成就一切種種功徳甚深微妙又不自貢髙懽喜回向實爲希有我於經藏樓閣堂房已曾授記今圓明寶殿欲就我又復來我應與佛有緣我今亦發大回向心資報國恩一如居士如長老所願同心視讚無有退轉我今爲汝說四句偈言我佛無所住亦無所不住無生滅增減是名大道場道人說是偈已十方三寶四眾懽喜證明如我所說刻石奉行時至大二年某月某日

武昌路觀音閣記

人非水火不生活及其爲患也或使人不能生沙羨爲郡地窪風悍居者不免水火患水防矣猶厄於火至元二十七年長民者以父老之言搆重屋於市中祀白衣大士而禜焉某頃嘗詢諏於斯當其爲患儆庀或無虛夕而救至輙息父老語予曰此大士之力也至大二年秋復以使事來則屋加崇而又廣望之崢嶸粲絢勢如中天之臺予畱數月融風罕作父老又曰此官之賜也問之則曰先屋敝矣行省郎中上稟下承力興是役自上宰以降若僚屬若郡邑若士民咸欣贊其爲今郁攸之變益少非賜而何遂請爲之記予讀春秋凡火非人所致者皆書曰災獨哀公二年五月魯司鐸火延及桓僖二宮則亦書曰災寜非以守先君之廟祧而備豫不嚴若此欲直書之則非爲魯諱之義故寜曲筆遷就之耶傳者不知乃矯聖言誣天意且宋鄭嘗災矣其有司或先事而備或事過而防觀其設施纎悉具備然後命禳於防回祿用馬於四祀盤庚命四鄕敬享大爲社祓禳於四方然則禦災捍患之道自有次第先後也歟丞相達爾罕公之在沙羨也別籍役徒千專以待塗徹縣鐘於髙堠望所起節鐘號召之故甫起救輙至今禜祈之地又益嚴則夫先後旬宣於斯者鹹致心民事若此是誠不可不記也𨿽然甍棟之比如櫛倘徒徼神幸怙官賜而積薪不徙突決晏如一旦變生所忽則𨿽化身千百億身各具手目千猶恐倉卒救有不逮然則人所當盡者固有在也可不愼哉父老其惟時教告之遂俾刻爲記省宰故丞相額森布哈平章曰程鵬飛曰呼喇美曰格濟格右丞曰斡魯參政曰伊巴喇忻郎中曰王柔曰必都喇卜丹員外郎曰托裏曰沙木斯迪音都事魏弼郭時可張徳榮喬憲而屍其事者郎中布達實哩也

疎山白雲禪寺修造記

大雄氏之宮布天下得地者什六七得人者什二三西江之西之山之宮仰爲大疎次之疎爲近故予知疎爲多昔疎之興也蓋有記之者矣故予獨記云住師之能熾焉自住之住是山也於今八年矣一年而僧堂攺觀二年而宮殿塗塈丹雘莊嚴像設供養之工畢舉三年作下院於撫州又作於金溪縣四年鑿山爲園蓺桑蓺桐蓺茶凡四千五年宰堵波小大之屋皆完新以其餘力復取化城洲地六年又鑿山種栁株餘二萬役水舂磑而屋幬之七年架萬嵗閣八年閣成設飾咸具刻畫肖像萬身剏二庫以丰財八年之間無日不事無事不有功然後祝堯之廷布金之地始淵麗廓大崇桀輝赫居者過者無不生懽喜贊嘆瞻仰尊敬心曰住眞善住者住曰未哉明年吾新香積矣又明年吾又新西堂矣明年明年無量吾事亦無量於是山中之人皆驚且服願記其事夫佛之道非假宮室以爲殊勝也非資田園以爲贍博也然以人而學佛之學則非人莫能爲者毋亦宜先爲之乎且佛固人也彼爲刻躬閼性無暇於此今學焉者旣未能學其爲又不爲人之爲則予於斯也誠有不能名之者矣今疎之熾也得人之效也記之而使繼之者繼之其所謂無量無量者非耶住番人也器資尙書之冑也楚山上人之法子也大徳六年山寂疎無人疎眾枚卜十人於佛住獨吉再卜住又吉乃以上聞錫之璽書而爲疎主遂自徑山來歸歸而以潔身自誓於佛然則佛固許之且復訊之矣住蓋能於無所住而生其心者耶然則疎之熾也奚足爲住言哉至大四年二月八日記

承慶堂記

上卽位之明年攺元皇慶懋官延賞澤流八荒百官七品以上序榮先世有勲勞於國而子孫官未至者錫異恩若寶源庫提舉渾源孫君諧之祖考是已三月制贈曾大父中奉大夫武備院使護軍謚忠惠大父徳大夫中書右丞上防軍謚正憲父正奉大夫大司農上防軍謚文莊爵皆神川郡公其配皆郡夫人諧旣拜命白於廟集賢司直趙君克敬爲作書名其堂曰承慶以侈上賜冬十有一月介趙君謁文於予按孫氏之先始以函人受知太祖從軍徵討得名位子繼孫承皆能著勞績致大官爲時名臣所至以保生靈樹風節爲己任故世稱勲臣之家必曰孫氏慶之源逺矣夫人之於其世也孰不欲光前而裕後而天之於人也善惡災祥之感曾不少爽若李英公輩依乘風雲勒功帝籍臨終惓惓焉戒其子弟爲門戶計不再世而家覆族夷及觀其起家乃從羣盜人之所以遺其後者固自有本末哉善惡之積子孫之賢不肖隨之形修者影長聲大者響振若孫氏者其庶幾乎積之者旣善而所以承之者亦不惡初諧提防利器庫時防制未行也丁父艱去官泣血三年服除尙書省建又不願仕於是投閒者七年乃拜今職嗚呼人亦孰不欲富貴哉其所存若此得不謂之賢乎孫氏自忠惠以來把麾持節聨圭疊組赫然照人而未始一日捨先業又足以觀其所承者矣孟子曰函人惟恐傷人矢人惟恐不傷人故擇術不可不愼也推是心也以往何所不用其厚使孫氏之子孫常若忠惠正憲文莊之世則斯堂也其慶可旣乎朂哉其承之諧字和伯其弟兄子侄皆孝友克世其家云

升平橋記

臨筠之交鵠山之陽梁於灝江之上曰升平橋灝迅急嵗輒壞至大元年春里長者黃君應瑞相橋下流勢少殺謀遷之易族子田以立其址買晏氏山以礱其石更爲石橋掘地丈餘得故橋株十數石佛像十有三乃故橋所也心獨喜經始於是年四月二十有六日落成於明年三月八日修丈十廣去其七髙如廣之數上爲屋七楹工凡六千五百費緡萬五千有奇又爲庵其涯以祠石佛廩道者守之配鄒出簮珥以相焉橋成之日行者歌休者誦煙峯流泉獻狀增勝皇慶二年其諸孫允武來京師謁記曰此鄕民之志也且言君平生好義嘗於上髙之境爲二橋曰新曰大滸又鑿新諭檀嶺道數里作捨道傍以便防山之役者若此甚眾余觀萬金之貲世常有之不拔一毛利天下嘐嘐曰我爲善我爲善不過謟土偶實巫覡求福田而已他弗知也黃其庶乎昔有結茅度蟻奪髙第者黃所濟多矣黃固涪翁之苖裔也盛徳之門又浚以益之其大也必矣君年八十餘耳目聰明齒髮不衰子若孫皆謹願篤學未必非其報嗚呼此亦鄕人之言也君何心焉書畀允武歸刻於橋之上君字國祥人卽其居號之曰曉山老人云正月日記

致樂堂記

周之族盛於番咸淳進士名垕者其族之賢者也與廬陵劉防孟廣信李明通同登丞相江文淸公之門有名皇有江南授同知廣州事不赴子應極字南翁又賢弱冠失怙事母孝謹宦逰四方乃心罔不在膝下大徳丁未待制翰林事上於春宮詔許迎養且勅有司禮遣明年奉母至京師又明年侍皇子說書月廩餼其家遷集賢司直於是集賢大學士郭君名其堂曰致樂來謁余記之夫爲臣子之道忠與孝而已耳人有常言忠孝不可兩全余則曰忠孝無二道也今天子以孝理天下推錫類之仁使子事其君得兼養其親上之賜大矣而親之樂奚而致也母豈不曰吾之子所以致養於我者上之賜也可不盡忠乎忠以報於上者母之所以樂也食焉而怠其事謂之養且不可況可致其樂耶忠之道何盡心焉耳矣必事其君能致其身必事其親能竭其力必防於兄友於弟信於朋友居上而不驕爲下而不悖仰不愧俯不怍而後可以言忠忠之道備而後可以致其親之樂樂則孝在其中矣故孝者必忠忠者必孝忠孝之道非有二也南翁勉乎哉不然傳有之𨿽日用三牲之養猶爲不孝也以子之賢且材如此何所不厎吾猶云云爾者此天子之望其臣母之望其子賢者之望其友之意也南翁勉乎哉皇慶二年二月日記

遺音堂記

皇慶二年春正月八日余過左司唐古公之廬環堵蕭然有梅花一樹鳴琴在牀左圖右書余驚焉促席與餘言曰古人之所以爲古人者何絕人逺甚遺言遺行具在可效可師而卒莫之由何哉豈今不古若耶吾行古之道亦古人已而必曰古之人古之人乎哉余益驚焉他日出遺音堂三大字示余曰吾以此名左丞野雲廉公之堂且爲書之羣賢見之歌詠君其記諸餘曰余何言哉公前與餘言而忘之耶此遺音之說也夫音者出於虛入於寂鏘然而起杳然而止古之音寥寥不可聞已可聞者非其遺言遺行乎考其言求其行若有聞焉若耳提面命焉遺音從可知已夫廉公吾聞其人矣以勲伐世家致位疑丞政平恕行公淸無貪無刻苛親賢而下士方盛而已辭歸而友木石狎魚鳥玩天地之盈虛閱寒暑之往來泊然若無與於世得古人之髙吾敬之公宦學朔南謹敏博達由禦史歷吏部佐省闥受知天子進則竭心陳力以贊其治退則彈琴讀書以樂吾天蓋與廉公齊心而擬迹易地則皆然者庶幾能言古人之遺言行古人之遺行矣以遺音名亷公之堂豈無意哉非公不知名此名非亷公不足稱此名也音乎音乎吾懼夫聽者不識二公之趣而求古人於上也故次第其語而詳道之

應州覺興寺長明燈記

余寓居京城東北隅與今知樞宻院開府公鄰且有再世之好一日謂余曰先王積徳累行竭心本朝天子聖仁思念舊勲曾祖考以下皆追封泰安王曾祖妣而下皆追封王夫人餘慶所鐘忝處宥宻夙夜凜凜無以報稱上恩奉先而裕後惟今世人求福慧利澤者必於佛乘而致防焉心竊慕之去年夏承詔祝釐五臺山還過應州造覺興寺向佛作禮仰見長明燈炯炯靜照若有所感因念曰俾吾子孫世世克忠克孝毋忝乃祖聨輝繼燭不當如是燈乎遂捐白金五十兩楮幣五百緡於寺以續是燈之明子其爲我記之𨿽布施之末不足以勤翰墨庶幾賴子之文昭吾之志於後耳予曰善哉善哉予於佛書未深究然長明之理蓋可知已明者燈也所以長明者人也燈無不明而不繼之以膏則明熄矣人無不善而不繼之以徳則善熄矣若公祖孫顯融四世卽是燈之明四世也由四世以至於百世繼之以徳卽是燈之明百世也善不可熄當如此燈矣推公之心可以卜公之世焉夫目非無見也待光而明心非無知也因觸而感公旣因燈之感而明夫善必又將感公之之善而續燈之明者是公之布施無窮而福徳不可量也以是而報上奉先裕後可謂善矣公娶完顏氏甚賢子小和尙福安等皆佳兒吾又知其必能世守忠孝承於父祖益逺而彌光如是燈之長明也公名額森特穆爾階開府儀同三司云

永新州醫學祭田記

國家仁民愛物無所不用其極天下郡縣建醫學置官吏與儒學等醫有功於民甚大誠有國者所宜先昔人方之相業可見已大徳初王東野爲吉安路永新州官醫提領七年遷本路副提領至大四年赴調京師攺臨江未行徽政院使羅司徒薦其名興聖宮命爲太醫嵗年之間三錫楮幣凡七千五百緡皇慶二年夏又命乘傳還江南迎妻子初爲永新時手建廟學嵗三月三日九月九日有事於三皇惟取給醫家至是盡以所受上賜買田五十畝入學奉春秋之祀還朝謁余記東野永新人也大父文信父慶隆皆有善行其祖母又賢日夜課東野學不懈而東野長好倉公之術遂稱良醫及被寵用凡所錫賚不以仁妻子不以事緇黃惓惓買田鄕校以蠲誅求可謂不負矣嗟夫永新之學者旣無公上供給之勞又當國家崇重之日益勵所學以擴其仁民愛物之心此則東野之志而國家之望也凡吏於玆學者其亦勉之哉延祐攺元二月朔記

虎林山大明慶寺重建佛殿記

佛鑑慧照淨戒大師居杭州虎林山大明慶寺之三年寺災旣復且完大徳癸卯復災師大懼曰豈余之道涼徳薄致然與抑物成毀有數地隆替有時與嘻其甚矣且昔者三吳之士輸仁馳義曾不旋踵而重以愬之予獨何心乃鬻私田之在越者率先走白行宣政院使張閭公公亦發帑倡之於是效材薦貨者復四面而至嵗丙午正殿成基隆於初構加於時俯仰陟降攺觀動色寺僧子永莊嚴諸天梵相端儼妙麗如親示見於虖非師之彊忍堅摯疇厎是耶按寺肇於唐盛於宋景定有佛慧大師者以律教焯於玆遂爲國祠壇場至我元而益大嵗時百官防集祝聖人壽師名嗣良道行髙峻多遊天臺鴈蕩間居是寺凡再棄去再還遭寺薦災乃以興復爲己任卒賴以振惟佛法之大固無待於傑棟廣宇而非此無以致崇極寄瞻仰師曰是役也我執事之人亦惟勤哉不可以不記因集賢侍讀學士趙君孟頫求文於余謹書以記延祐攺元月日記

太和州重修快閣記

廬陵有閣最一郡之勝在太和東南城上邑令太常博士沈遵名曰快閣迨黃太史庭堅繼至賦詩其上而閣之名聞天下蓋自豫章流五百餘里江盤峽束牽挽郁隘驚心怵目至是而山平川舒曠浪褰開躍然如龍蛇之伸鵾鵬之息跂而四顧快可知己邑爲州官事繁逰覽廢閣壞爲廐爲驛爲獄訟之庭旋葺旋毀豈復知有所謂快者哉至大四年邦侯聖陰徒貳車楊學文議攺作而侯以監察禦史召畱俸五百緡屬寓公髙安尹嚴用父成之已而郎侯祐來議克合掄材徴工撤而新之爲屋三重重十楹前爲閣後祠太史中爲燕休之堂三年而畢弗亟弗徐屋加於舊而民弗與知登斯閣也天髙水夐陽開陰翕禾黍滿野舟行如飛仙地之勝若始辟焉明年髙安之孫莊侍其諸兄威來京師以圖請記且道侯之政予𨿽未登玆閣竊爲之一快告之曰州曰太和至治之稱也閣曰快自得之謂也治欲其至而民欲其自得蓋相須也民不自得求其治之至難已山川𨿽勝而暇登覽乎哉於虖太和邑也而爲州守尊而親於下民下而敬乎上上下各安其素非自得之驗而至治之候乎知此則是閣之勝獨最於一郡乎哉書以遺之俾刻之石董是役者劉衝蕭佐延祐元年九月朔記

古衞城崔府君廟裏門記

衞之汲有古衞城在其境廟於東北隅者漢崔府君祠也府君諱瑗字子玉順帝時以茂才爲汲令居七年數言便宜開稻田數百頃民祀之至今廟屢廢輒興累朝皆有封號至元中封靈惠齊聖廣佑王皇慶二年居民吳徳建裏門以表之子實益加藻麗焉介以記請嗟夫王去今千數百年民之思不泯非爲令者之善鑑哉延祐元年冬十有二月朔記

婺源山萬壽靈順五菩薩廟記

五顯神莫知何所始在徽之婺源吳楚閩越之間皆祀之累朝封號甚尊顯宋徳祐元年燬於宼時里人汪元龍守鄕郡弟元奎爲邑宰復建之施田若干畝奉時祀曰景福莊世祖旣定天下禮百神奉香幣致祭至大四年再燬元奎之子僉廣東肅政廉訪司事良臣某路治中良垕首樹正殿眾爭獻貨幣門廡樓觀庖庫之屬皆成焉壯麗宏大甲於郡初廟附智林寺寺亦再燬再構皆出汪氏延祐元年賜廟額曰萬壽靈順五菩薩之廟寺曰萬壽之寺明年良臣請紀於石惟神赫奕變化著靈效順海內所共聞而廟有再興之功汪氏爲大不惟神在國初元龍兄弟保民之功尢多仕皆至治中伯朝列大夫仲奉直大夫良臣嘗爲監察禦史有能聲是爲記夏五月十五日廣平程某記

廬山重建廣福觀記

廬山廣福觀古匡先生祠也宋南渡燬於李成之亂五十年道士王大成始建正殿其徒孫元道加堂庭門廡像設而庳隘儉陋茍備棲息而已又百四十年爲大徳乙巳沖和明素逺大師提舉觀事陳啟宗觀復大師知觀事王徳修首飭越國孟忠襄公珙所構道藏而更覆之撤兩廡及贊拜之庭而崇之而殿益弗稱始丁未訖辛亥裒仁斂義殫慮畢力斬木絕谷伐石他山又大新之旣成髙明洞深邦邑攺觀陳君復捐嵗給之田四十畝茗園果林百餘畝益觀之稍凝和沖妙學正法師教門髙士揚州妙觀提防雷希復曰是不可以不紀以請按匡先生名續字子孝事周老得其道廬於彭蠡之濵虎溪之上相傳以爲仙去人卽其居而祠之山之得名曰廬曰匡以此晉惠逺法師東逰至虎溪顧而樂之太守桓伊奪其地爲東林西林寺遷祠谷口唐開元中詔大其宮遣使致祭號曰仙廟南唐主割都昌劉建營田以奉祠事宋治平中賜額壽聖觀後避髙宗尊號易以今名匡先生初號大明公建中靖國初封四極靖明眞君凡水旱疾疫無不禱禱無不應邦人賴之惟神仙之說肇自中古覽老氏之書豈得已哉秦漢之君不務逺徳廣爲祠宇壇場以致神人以求長生惑矣後世因之又加侈之非滋惑與若匡先生旣善其身又大福其民歷二千餘嵗猶祀之宜矣陳君王君竭志興復以彰神休以祝上釐雷君不蔽人之善皆可書遂爲之記

杏山藥室記

醫家者流率以董仙杏林爲美談亦有以爲稱號者求其有董仙之心蓋亦寡矣夫醫功莫大於濟人禍莫慘於欲利持濟人之術而有欲利之心然且不可茍術之未精利之是嗜其禍可勝言哉今夫庸醫以病嘗其術故有峻其藥以急功多其藥以幸中能醫以病舞其術故有左其藥以厚勞迂其藥以盈取以濟人之術而禍人皆欲利者之所爲也盱江陳庚杏山醫三世矣予觀其爲人質而不浮聽其言簡而不審其術信而有功怵然有急人之容泊然無茍利之心其庶乎有董仙之心者歟年方弱冠時鄕之儒先秋潭周君嘗以杏山表其室於今二十年矣醫二十年而鄕人信而用之如一日畱京師七年出爲江西官醫提舉司都目人信用之亦如一日積三十年之間名不少貶而家不益饒者得非心董仙之心然也今年春予苦末疾杏山來京師畱逺齋者益久且益嘉其爲人故樂爲之記且以朂其志云延祐二年秋七月旣望廣平程某書於逺齋

楊氏先塋記

古之初不封不樹中古墓而不墳成周之時始以爵等爲丘封之度與其樹數設官掌之漢律列侯墳髙四丈自是以降其制益明天祿辟邪之屬亦各有差等所以辧貴賤定民志也聖天子以仁孝治天下加惠臣鄰無有幽顯孝子慈孫之心咸翼然以奮嗚呼教孝勸忠之政不其美與梁國楊文懿公之墓在大梁祥符縣魏陵鄕白楡村先是公之二子敬直元直遵禮經廣兆域至於表羨道識堂猶有俟也二子旣受簡知至大三年秋七月詔推恩其祖禰明年夏四月又賜碑墓道遣將作院使伊納克傳防集賢大學士李謙爲之文冬十有一月又加贈錫謚時敬直以轉運使官兩淮元直以太醫院使侍禁中皇慶元年夏六月元直請歸修治先人塜及樹所賜碑不許乞聽兄離職行事乃許敬直承恩奉詔惟謹明年春正月元直復泣請於興聖宮又不許請至二十餘終不許曰爾爲爾親吾爲吾子孫也且爾兄在豈必爾其命河南行省給費爲爾成之元直曰以公給私不可固辭從之乃賜楮幣萬五千緡仍督行省相其役二月復遣刑部郎中楊某賜河南丞相尙醖二壺以申敇之明年三月壬子丞相身率僚佐共建勅賜神道碑於墓右寓公鄕老及四方來觀者萬數莫不咨嗟嘆息曰非盛徳之後能若是乎攺作祠堂三楹秦國公李孟爲榜曰致嚴壙未有銘集賢侍講學士趙孟頫銘之墓前有表參知政事賈鈞書之墓南二丈有石門刻禦史中丞郝天挺之字曰楊氏先塋塋前石人獸如制又南去二百五十尺華表雙髙國子祭酒劉題其衡顏曰梁國公神道有碣路左書曰大司徒梁國公墳則鄂國公史弼書也中以畝計者十五垣以甓外以丈計者六百繚以墻樹楡栁栢松數萬鬱鬱如屯云翼翼嚴嚴遼遼極目前臨官道過者竦瞻咸曰此非教忠之原發祥之兆乎蓋是舉也金工石工木工土工凡六千有奇其費上賜之外竭家之有猶不足也冬敬直元直乃圖其成請記於所知程某曰兄弟幸賴先訓歷事累朝被遇兩宮隆恩異數顯寵若此非勒之金石何以表君上示子孫且辱知於子餘三十年矣其爲我記之某曰余聞仲尼之言封崇矣有若堂者有若防者有若覆夏屋者有若斧者合從於防從若斧者焉此足以觀聖人愼終之一節也君子不以天下儉其親聖人亦從事之宜而已故有其位有其財與其時君子莫不盡心焉非以爲汰也非以爲觀美也所以勸也所以事君事親也昔有身爲冢宰乃家廟之不營而祭於寢司寇劾之者有傷其生無以爲養死無以爲禮聖人非之者適於宜而已若楊氏兄弟之廉敏端惠孝友敬篤其事君也外則於藩於宣而致其理內則夙夜在公而致其勤其事親也生事葬祭咸致其誠則於事君事親之禮講之亦久矣宜能位並九卿澤及三世軌物備制遂其所俟嗚呼此忠臣孝子之事也至於啟發人之善心使之思教子思立身以及於事君事親之本其得於觀感羨慕者又不知其幾何人也詩云孝子不匱永錫爾類其是之謂乎是宜有記嗟夫楊氏之子子孫孫毋怠母荒丕念爾先丕敬厥徳其克永世哉文懿公諱澤字潤夫凡再被贈恩階曰榮祿大夫官曰大司徒勲曰柱國梁國其封文懿其謚也其行已載所賜碑敬直今爲榮祿大夫江西等處行中書省參知政事元直昭文館大學士資徳大夫太醫院使掌醫卿延祐二年十月日記

魯齋書院記

邠岐丰鎬之間周之故都也三代之文莫尙於周周之文莫盛於文武周公江漢逺矣其化猶存於小夫弱女況千里之近者乎無他聖人之道與天地並立日月並明孰有外天地日月而能久其生者吾意有能復興文武周公之教於其地特易易焉耳世祖皇帝經營四方日不暇給而聖人之道未始一日不在講求觀兵隴山首召河內許仲平先生衡入見先生亦首謂聖人之道爲必可行嘉言篤論深契上心時自陜以西教道久廢乃命先生提舉學事於是秦中庠序鼎興搢紳縫掖川赴云流文事翕然以起其所成就皆足以出長入治由是聖人之道乍明世祖皇帝踐阼先生又以其道入佐皇明施於天下卒能同文軌而致隆平由是聖人之道復著蓋有是君必有是臣陰陽之消長日月之晦明聖賢之用捨固各有其時也今天子以天縱之質繼列聖之緒向用經術尊禮儒先彬彬雍雍著者益彰而且廣矣先聖後聖顧不同條而共貫與先是雲中趙侯守長安嘗議建書院如他郡先賢故事不果後以西臺侍禦史復來因請以先生從祀夫子且申前議乃有王氏欲斥居宅爲之得前太子家令薛處敬贊其決士民承風勸趍前禦史張崇推官李益匠府同知韓祐相與董成之前爲夫子燕居之殿以顏子曾子子思孟子侍坐後爲講堂左右列格物致知誠意正心四齋以張子厚先生昔講道於橫渠乃爲室東偏合張許二先生而祀之庫寢庖廐畢備屋凡若干楹事聞有詔賜名曰魯齋書院乃諭陜西省給田命官設禁如他書院故事有司旣奉詔而祐等請紀以文夫文者何也以西伯周公之聖而止曰文今郡國校官往往而具宮居而師事者亦無不同及觀其效則彌闊而遂疏者何耶無亦文非其文而然與夫子不曰斯道而曰斯文學於此者亦可以深長思矣古昔儒先自伊洛關輔以來相望百年不絕而續若朱子之立言使聖人之道復明於簡籍許先生之立事使聖人之道得見於設施皆所謂豪傑之士也觀先生之於朱子信其道從其言尊之爲父師敬之如神明嗚呼殆所謂𨿽無文王猶興者與終際昌時出其所學有以當聖人之志建不朽之功可謂開物成務之材矣詩云亹亹文王令聞不已聖祖有焉樂只君子邦家之基先生有焉侯於先生有慕用之誠而不能忘凡所以尊先生者無不爲也然非私也所以爲道也所以廣聖天子之教也所以使學者知所宗也所以志先生之志而學先生之學者也一舉而眾美具焉可無述哉侯名世延字子敬今爲資善大夫禦史中丞斥居宅者王庭瑞嘗爲吉林副總管詔旌其閭以褒之嗚呼聖天子之欲化民成俗可謂誠且篤矣承學之士奚可以不自力乎自今邠雍之間鬱鬱乎復如文武周公之世吾猶有望延祐二年十有一月朔記

東庵書院記

書院昉近代視郡縣之學在昔爲尢重非名足以厭時論學足以任師道者弗與是選人才亦往往於是焉出世漸靡法漸疎賢否並進義利易處其教始大壊近年書院之設日加多其獘日加甚何也徒知假寵於有司不知爲教之大徒徇其名不求其實然耳翰林侍講學士渤海解君之構東庵書院其立義獨不然其言曰國朝以來中州之學自許文正公旣沒師道之不立未有如今日者予幸賴先生之遺訓承文明之休運身列儒臣之目乂薄有負郭之田足以支緩急而不求所以承先裕後化民成俗之萬一乎吾將拂防而歸率鄕裏子弟之俊秀者擇師而教之毋使吾邦仁義之風詩書之澤一旦斬焉於聖人之世而已又何用假寵以混我哉而屬予記按解氏世以儒術起家歷宋金多名進士家藏書萬數千卷而君於書無不讀至元十三年詔試天下士君中首選由是階以入仕用廉勤以效於朝用循良以治於外凡天子擇任華要君必與焉由集賢太常三入東觀再署詞苑名與學躋徳與位隆蓋敭歷三十有餘嵗矣其位也方駸駸而未已而學也方勉勉如未至年未耄老而退然方求爲千載之計不亦善乎書院之建旣不於有司無勢以撓之嵗時假給從己出無利以汨之又必擇良師友而爲之教則無厖茸冗穢之患矣故教者用其明學者保其聰教者循循焉而不知其所化學者充充焉而不知其所得嗚呼使天下之學他日不取法於此耶書院在居第之東偏中樹髙堂爲羣書之府翼以東西序爲師友講習之地吭以重門爲內外之別中庭防以松栢冬夏靑靑自延祐元年之冬至二年之秋其經始落成之嵗月也屋凡若干楹君名節亨字安卿東庵亦其自號云

溥濟廟記

延祐三年詔封臨江路中聖洲洞庭行祠故焚修道師謝宗壽爲端惠靈濟眞人賜號曰溥濟之廟從有司之請也大川三百支川三千憑依爲變化禍福者往往而有考論其最莫江湖若也南方之湖洞庭爲大洞庭之神君山爲大則湘君湘夫人之神今余不得而知之矣彭蠡之逼而有洞庭之祠者川行之人無所不畏敬則無所不崇事也且神旣神矣況又有異人者出而以其所修習者震耀出沒其間人之視之如在其上其左右由是楊謝之功用日著而洞庭行祠曼衍四布矣楊著於白沙江口今爲九江孚惠眞人謝楊之弟子也著於昌邑山則中聖之自也予弱冠行乎四方今老矣溯船風波之上亦屢矣嘗以爲福善禍滛天之道也行險而不失其正人之道也予𨿽守聖人之訓聽造化之權則聰明正直之謂神者亦豈矯造化者足以爲之哉然則彼之所修習者予𨿽不能知若其功用之所被𨿽余亦有時而利賴之矣況欲暘而暘欲雨而雨禦災捍患有出於風波之外者乎是宜錫之璽書躋之典祀而恆爲民福也𨿽然川澤之气孰非能神今以謝君之靈又濟以有司之請非遇聖天子勤卹民隠之至抑烏能延恩致命若是之侈哉嗚呼山川鬼神其毋忘諸

宜逺樓記

天之蒼蒼其正色耶其視下也亦若是而已惟山亦然予得請南歸宗人琦來送因與閒語琦曰吾父以野處自名早疎世事近者架樓於屋西字以宜逺予曰記有之君子居髙明逺眺望自非衝襟逸韻中無柴棘亦孰知髙明眺望之爲快哉予不知君家公言論風防何若然卽其處樓者逺則自處於寛閒壙埌之野可知惜予不得相與登臨觴詠其間也且宜逺者非謂山乎予寓於盱之上南逾百里有筆峯焉不知其幾千仞然自豫章南望翠筆頴然於天末其去之也猶將四百里也然上其鄰峯則見諸峯並列尊卑巧拙不能相過也或返下視之者及去之益逺則望之愈髙攬之益秀而向之並列者皆風斯下矣然則山之爲物信外逺而後宜耶琦曰公之言可因爲斯樓記予曰可

雪樓集卷十三

欽定四庫全書

雪樓集卷十四

元程文海撰序引

王寅夫詩序

詩所以觀民風凡五方九州十二野如禹貢職方司馬遷貨殖班固地理之所載其風不一也而一於詩見之古者至於是邦也必觀其詩觀其詩則是邦之土物習俗可知已故曰詩可以觀當時所謂詩蓋民間所作也陳靈以後無風則民間不復詩矣民不復詩而欲知四方之風者其何觀風再變而爲騷騷固楚大夫之作而非民間詩也然九歌可以觀楚俗之鬼天問可以觀楚祀之滛芳艸嘉植楚產之名於山海經艸木疏者觀之騷十而七八也則夫民間不復有詩之後士大夫之詩𨿽欲不作可乎哉繼風騷而詩者莫昌於子美秦蜀紀行等篇山川風景一一如畫逮今猶可想見他詩所詠亦無非一時事物之實謂之詩史信然後之才气筆力可以追蹤子美馳騁躪借而不困憊在宋惟子瞻一人其平生逰覽經行及海南諸詩使讀之者眞能知當時土風之爲何如詩之可以觀未有過於二公者也今禮部王君寅夫酷嗜坡詩噫甚似而幾矣去年冬被命繇京師渡江而南履越之絕徼走數千里足之所經目之所見滂沛衍溢而爲詩不能自禁也天時地气民俗物宜靡不曲盡未數月而成帙好事者將以刻之梓閩人邵光大以予嘗與寅夫相倡和也請爲之序引予方觀風於閩閩之土物習俗惟懼夫知之有未悉得寅夫詩則𨿽未適閩亦可知其槪也喜而爲之書抑古者六詩九夏豳雅豳頌凡詩皆掌於禮官之屬民間詩無復可采也久矣寅夫歸以其所自作藏諸禮官之府他日陳而觀之其亦可以補閩風之闕至元甲午立夏廣平程某序

上賜特穆爾參政海靑詩序

聖天子嗣位之二年詔以丞相東平公之子萬戶公參福建等處行中書省政事賜海東靑二勸忠也七閩爲東平公賜履之地錫命象賢纉戎南服報功也欽惟世祖皇帝英明神武混一六合時則有若先正左右宅師帝嘉乃績開省江淮賜海東靑四翰苑諸公播之歌頌亦越參政公追配於前人光以今所賜合而圖之侈上恩昭世美曠代之榮也在昔諸侯宣力王室彤弓盧矢錫盾雕戈以旌寵賚未有以精剛撃搏之禽比徳而況功者少皥氏以爽鳩名官方斯劣焉惟世祖皇帝嘉惠勲臣惟大徳天子祗遹先志亦惟東平公一家父子之懿實當是賜天地貞觀明良相逢猗歟盛哉小臣程某謹拜手稽首而作詩曰

煌煌先正殿南邦有子重來憩舊棠鐵劵丹書藏漢府介圭赤舄啟韓疆鷙禽軒翥歸圖畫好爵駢蕃拜寵光卻笑磻溪慳遇合馘黃項槁始鷹揚

楊彥寛禦史心逺堂詩序

僕遭際天朝得以末技出入淸邃去家數千里而逺客京師築室於北城之北又逺焉因名其齋曰逺及來閩望逺齋則逺益甚監察禦史黎丘楊君彥寛將防詳讞弭節之暇名其所居之堂曰心逺俾書扁且徴鄙語請問其義君曰吾驅馳王事燕云之北嶺海之南閩粵之陬皆至焉非逺乎他日歸偃息堂上感念平生逰歷一一在目將爲書識之名曰四逺志庶幾太史公自敍之意云爾抑此其迹也若夫周行而心閭閻一室而心萬里今人與居而神逰千載之上是則吾之所謂逺者然而閭閻萬里念之卽到聖賢千載想之斯存則又見其爲近何也余矍然曰子不云乎未之思也夫何逺之有君言近防逺犂然有當於余心者遂敍其事繋之以詩諗於三山校官潘景大與諸生共賦之

端居對鑪燻宇宙腔子裏皇皇求仁義直面隔千里名堂意云何輾轉生議擬飛鴻碧天外我夢方隠幾平生所周逰北戒達南紀山川渺無際歷歷在馬箠作書志四逺壁上掛雙履客來勿與言請自諭其防感君語超詣我意亦復爾班荊談未了王事趍行李坡陀路漫漫霜霰寒靡靡念君何當從推枕夕九起相期在千載室逺人伊邇

送黃濟川序

數十年來士大夫以標致自髙以文雅相尙無意乎事功之實文儒輕介冑髙科厭州縣淸流恥錢谷滔滔晉淸談之風頽靡壊爛至於宋之季極矣窮則變敝則新固然之理也國朝合眾智羣力壹宇內自筦庫達於宰輔莫不以實才能立實事功而淸談無所用於時若吾盱江黃君濟川以殷之士而用於周其通才修能有今之實無昔之虛所謂應時而特起者也始爲盱江書院長當路者奇之俾攝郡文學設施注措異於腐儒識者固知君之才非可以閒官散職拘也未幾剡上尹武岡新寜縣新寜俗雜猺獠寛縱羈縻猶不易治況徴令之嚴乎弛者不能以奉上刻者不能以安下往往而敗也君至官之日進其民與之約上命茍如是必如是應它一毫不汝動民感其誠唯唯而退後竟如約官民兩不相背質事無不辦集民無不歡悅者視君如慈父母信惠旣於下而孚公勤亦於上而著觀風者入境讚誦洋溢願借畱者雜沓至遏之莫可於是聲實旁流譽者交口薦者交章省臺以君政績爲邑課最秩滿咸謂君且踐華要赴部乃取龍興徵官以歸六典之經邦國大學之平天下於理財一事甚諄悉也而士大夫顧不屑爲直度其不能而不敢耳詭曰淸流以掩其不才之羞此淸談之所以誤晉尙忍言之哉近制錢谷官與司民社者一防選而加優焉勸人以事功之實如此也而爲之者猶或不得已其能洗濯自奮慨慷自試如君者幾何夫宰千室之邑與百乘之家一以治民一以理財聖門蓋難其人新寜之民非止千室之庶也防府之財非止百乘之富也君前於治民而可則今於理財吾知其可也而君之才豈但於治民理財爲可哉試於其小固將試於其大君行矣吾又當有以贈君

虛口談仁義通儒固所羞是間惟爾可劵外豈予求出淤紅蓮淨經寒翠竹修朂哉須逺業古有濟川舟

盧疎齋江東槁引

疎翁意尙淸防深造絕詣犖犖不羈故其匠防輯辭往往隔千載與古人相見向者遣教余以其詩文一編曰江東槁挹其風味如在疎齋時也余擕以自隨泛舟江漢相與臥起噫孰使余欣然於風波之上者非此槁也耶詩不古久矣自非情其情而味其味則東籬南山眾家物色森防凝香防常富貴於陶韋乎何取疎翁於此殊不疎今又弭節騷國抑尙有起予者乎槁還因以訊之

嵗寒亭詩序

大徳四年秋餘之官沙羨旣至得老屋數楹於黃鵠山下以居居數日旁出而後望則莽焉坡陁糞壤椔翳之叢雙栢出其中如弟昆如古丈夫冠服並立若有所待余意升髙可以見逺而未暇也風霜益淸使事益有緒退食之餘試命僮奴剗除蕪穢求一徑以上則江湖湛然雲煙在下凡西南可覽者無不獻狀自是亭與心目謀矣然旣月而址始平又月而茅竹僅集烏銜鵲構未就而天大雪起視則卉木無小大方僵立受雪獨雙栢意韻沈雄蒼顏防白相對增媚嫵亭旣成栢亦謖謖有喜气余戲語坐客曰黃鶴歸於此乎欵當名欵鶴客延目久之曰無鶴有栢耳之二栢者待公已久亭又成於雪中語不云乎嵗寒然後知松栢之後凋嵗寒何如余喟然曰善𨿽然無此君無以相之遂益種以竹而題其顏曰嵗寒噫雨露亦勤矣其閱歷之久近余不得而知之有所待與否余亦不得而知之獨念其蔚乎相扶於朝菌之墟貫四時而不攺又幸斧斤之屢逃得至於長以老乃一邂逅於余是亦可念已余旣念之深又念吾亭艸創不數弓材工弗良覆又不以瓦其能與爾相壽於無窮耶噫亭栢不可相無也繕完封殖後日誰非嵗寒亭長乎是又不得而知之系之以詩曰

防心不在遠數步江漢明開荒豈不勞我僕汗且頳把酒酬天風雙栢遹有聲崢嶸首陽姿愧此盡瘁情念爾亦苦心紅紫聊合並時一日費買植數寸萌芳菲信可翫搖落亦足驚不如翳把茅隠幾觀平生徘徊能幾何王事固有程尙堅嵗寒意永與雙眼靑他時兩蒼龍相見白玉京吾詩亦贅耳此君在前榮十二月十八日廣平程某書是日也乃立春積雪滿庭

揭曼碩詩引

臨川以二謝故爲詩鄕往或爲餘言東溪甘君者善鳴丰城壤與撫接多師甘君予識其言久今年坐暑黃鵠山有示予詩一編曰丰城揭曼碩作也予聞爲丰城人因憶前語爲停箑讀數解淸風與俱喜曰人言蓋不妄夫一技一能𨿽甚鄙且賤亦皆有所本亦必疲精力渉嵗月乃能精而況古者列六經之文乎未可以一技一能小之然或專志於是而忘其身或務以驕人至防心自敗則又一技一能之不若掲君其愼之哉非予喜弗及此言其戒之哉或曰揭故廣昌徙也予又喜

送陸如山歸靑田創先祠序

靑田陸氏異時名聞江南義居五世而象山文安公出焉名遂聞天下家益蕃熾幾五百房又五世而燬於鄰防火三日不滅凡異時遙瞻仰指敬嘆不容口者一旦如雲收气散莫可摹獨石刻道義裏與表堠故在至元二十三年予將防東南因諭有司以先賢之裏宜加崇祀然具文書而已於是子孫或徙或亡其猶環居故址者饑寒顚沛不能皆賢象山之基幾易姓矣不謂饑寒顚沛之中有如山父子者猶能自奮於義不肯委之無可柰何且謀建祠堂以杜豪奪之想建孔廟以嗣弦誦之音力甚弱而事甚難抑其志可尙已重趼來鄂求書其顏於是進而告之曰議論多而事功少儒者之通患也予蓋以南陽之屋知之夫南陽子所見也豈悠悠且且調筆墨所能成哉今子以匹夫而欲謀百堵之室片楮而欲集不貲之財余深懼其議論多而事功少也𨿽然義路也惟君子能由是路使子能修禮以親之陳義以告之皇皇然卹卹然其將無惻然而慨然者乎使又能勤篤如布福之長者堅忍如發願之沙門弗爲則已弗成弗止文安有靈亦必曰予有後弗棄基夫如是斯謂之爲人子孫也已謂之大賢之後也已然則議論多而事功少未可謂通患也他日東歸當酌酒新祠且謝予言之過

雙峯先生文集序

書者修齊治平之方也聖作明述昭昭具存猶之於醫定標本察虛實按而用之無難焉而猶云方多效少者非方之罪也理學至伊洛而大明逮考亭而益精學者家庋其書歸而求之有餘矣而拘者束章句虛者掠聲稱專門戶以爲髙防辭說以爲達若存亡愚智交病雙峯饒先生最晚出徒得從其髙第弟子遊乃獨泳澤窮源抉根披枝共而分流異出而同歸廓然煥然於此也僕不肖少獲事徽庵程先生知雙峯之學爲詳蓋二先生之志同其造詣亦同今觀雙峯之於言抑何其富也大道之不明非書之不多若雙峯之書政患其未多耳其子轍抱以示予凡若干捲且求言以發夫雙峯之書顧待予而發哉獨念前輩典刑漸落後生聞見之外誦詩讀書而不知其人可乎因爲序其梗槪蓋雙峯慕學甚早力棄場屋防師取友刻意斯文故卒成一家之學如此嗟夫士誠不可不尙志也後生可畏詎不信然好徳之士有能刋而布之四方則後之學者𨿽不幸而不遇親發藥焉而得是書讀之其亦庶乎不終病也已

南陽智夫人劉氏貞節詩序

予旣爲南陽智君仲謙書其旌表十二字曰貞節坊曰節婦智夫人劉氏之家淸苑郭君安道又爲求予言夫人者仲謙之母也少而嫠居仲謙甫髫齔夫人杜門教以詩書長而宦學有聞家日以盛今仲謙年逾彊仕而夫人壽康安輿就祿忻忻融融無逺弗屆仲謙之孝四十年如一日而夫人之愛猶髫齔時也當路諸公敬而慕之爲請於朝乃命旌表其門於是中書報外省下屬城俾從事如律夫夫夫婦婦人道之常故曰彛倫又曰天倫是以古之王者建國君民教學爲先誠以人得於天而爲人者在是也載籍備矣易象論家人獨首曰利女貞爻義取於正家有嘻嘻失節之戒蓋謂梱內者一家興衰所系而必修身以爲之本焉耳故世有寜蹈水火而不肯踐二姓之庭者其心豈異於人哉夫人之夫蚤世予不得而知之然因夫人之節疑其平生修身以道相敬如賔所以刑於家者有素故沒𨿽不盡其年而存者政未艾也則夫夫人之徳固有所本而然歟𨿽然彼背義失身者豈必待其人之身後哉今也不以一死一生異其心乃出於血气未定之女子可不謂貞乎貞正也正位乎內之常道也豈無他人而傳之與否是乂在子之何如嗟夫使不幸而短折者得配如夫人何必托孤於其友幸而有子如仲謙則立身揚名以顯父母生者怡愉於髙堂逝者亦無憾於九京矣予蓋爲之三嘆因又爲詩一章以遺仲謙請歌以爲太夫人壽三從義甚明千載事殊少南陽智夫人此志獨能了當其秉節初遺孤一何藐緬思身世事前路極繚繞防防髙復下竟得出深窈淸風梧竹間鸞鵠正輕矯扶迎上潘輿日月光皎皎斑衣北堂春金章公府曉皇心在美化有命建華表恩重子孫榮門髙嵩華小獨慚吾筆弱嫋嫋如風篠升堂仍未卜佳气瞻縹緲請壽太夫人新詩當淸醥

送向省吾序

古郢向丈省之者余季父內翰西渠公乙卯同貢進士也襄陽歸國朝君攝其郡文學掾裒拾爼豆整比書詩三招諸生而三沐燻之以事夫子於垝垣眢井之間居十七年而殘者完無者有廢者舉峴谷之下若緇帷之林然由是諸公貴人閔其勤敬其志交口薦之得新諭州博士道經沙羨不鄙左顧噫君故儒冠乎僕毀齒時識君名氏於牓帖旣壯識君譽處於西南士大夫而季父捐館捨二十有一年矣及來荊部訪問乙卯同升諸君落落一二意謂如君者進之則已結駟橫金旣貴且富退之亦不失乘下澤稱循良而今故儒冠乎夫君不難於襄顧難於新諭乎今人防而學之壯而弗得行則太息其誤耳甚則裂而棄之耳孰有能如君者乎曾子以傳不習日省其身如君者可謂能傳而能習之矣使人人如君固夫子所望於天下後世者然則其忠於爲人信於交友蓋不占有孚也故因君之字而敬易君之號曰省吾且爲詩一章以代縞帶鄕先軰楚山王君率同文諸公詠歌以壯其行俾予爲序夫新諭文獻之鄕也倫魁所寄先生巋然爲今壽俊其爲問訊焉

嫋嫋風生楚戶砧幾年相望愧相防君家大耐畱眞譜吾道多艱見盛心定有諸生碑峴首政須名士樹薌林耆英幸甚倫魁在鄕校胡寜金玉音

送範晉教授江陵序

至元丁亥余以侍禦史奉詔求賢馳驛至杭眾言範君晞文之賢余因薦於朝時範君諸子侍父旦暮來逰麟角鳳毛雝雝詵詵皆不失家法余旣入奏範君由是連佐憲府自爾契闊不四三年而聞範君沒雝雝詵詵者未知何如也大徳壬寅孟夏之月餘方坐雨黃鵠山下乃有二士踵門俾僮奴問焉曰杭範也延之而望之長身顒昻接武以進予驚曰藥莊固在乎曰其仲子也年若何四十一矣斯爲誰仲子之子也二十二矣嘻予至杭時範君未老仲子弱冠其孫甫勝衣別半世而未老者不復可見可見者駸駸中嵗防者亦挺然成人余之齒髮蓋可知己人生眞能幾何窮達短長皆聽命於造物而造物又不足恃其可恃者政在我而或者又捨而不爲則𨿽生世千百載亦復何有今範君有子若孫如此亦足覘其平生矣蓋範君起家儒業博謇好修好交四方名士又能束諸子以詩禮故身𨿽沒而猶存諸子皆爲郡博士而見余於武昌者江陵教授晉也晉字誠之綽有父風故余初見而驚以爲藥莊不死夫死不死不必計也茍生者不能生其生則死者誠死矣荊州古稱多士麗澤之藪也愼擇而淡交博聞而約取尙友千載問津聖賢異時余再見之豈止曰藥莊猶在哉

送僉憲郭安道遷部江西序

沙羨當江漢之匯四顧平臯曼衍積水空曠山則借於江北曰大別招於湖外曰八分皆艸木荒寒來無因而去無繼黃鵠𨿽朝夕近眼然亦伯仲也突兀穹隆岌爲郡脊城郭宮府蟻附之憲府獨坐其脇予與淸苑郭君安道間嘗相語以爲山者仁人之所樂而或者以爲人物風俗之基也今沙羨之山若此君嵗時將指以出若鼎辰沅澧沔嶽之山亦異於此乎未幾安道以奉使稱職遷部江西夫江西固山水之聚予郢人也適彼土𨿽有年而官牒驅馳席未暖輒去登臨防觀之事甚鮮然聞談山水淸麗秀偉者咸曰西江今安道乘軺褰帷轍環所部所謂淸麗秀偉者當悉獻狀予固欲因安道而覘人言之信否也且彼自南州髙士而下至於歐曾王黃書聲至今不絕果淸麗秀偉者基之乎登臨防觀𨿽非使者事亦惟山巓水涯杖屨幽隠乃得近民而悉其疾苦江西往往皆山安道不憚遐且險而幸一至焉庸非父老之所願望羅列所見參伍所聞其亦有以教我哉抑又聞之山若增而髙水若辟而廣信斯言也是山川政有待於人今顧以人物風俗責之可乎安道於此旣已大稱厥職矣移之於彼直易易焉耳予固未暇爲山川賀且將爲人物風俗賀也麻源第三谷有書室焉予又寄聲爲山靈賀

送虞徳常序

一畝之宮必嚴祀典一卷之書必崇師道夫子之道可謂達矣然道不能以自達而達之在人今國家郡邑凡幾千百所逢掖凡幾千萬人一旦防而立於一州羣士之上匡坐而臨之北面而事之是可謂身之達而未可謂道之達也古者政教不分今則各有攸職言政者或不及教言教者未始一日可無政也政者正也身非一學之正乎徳常家有相譜義方之訓素明不患無以教亦不患無以爲學之政惟毋以易心處之斯可矣且吾聞龍陽昔有木奴頭千其人爭相傳以治生爲俗以治生爲俗則旣庶且富教之有其基矣在吾所以達其道者何如耳今學校之獘滋甚予常言之子常聞之尙其懋戒之哉

送朱芾序

書吏有朱芾者從余湖右三年矣承臺命將舉而進之察院袖巨軸願序其顚將以謁諸公贈行之詩餘謂有詩而後有序序先詩非古也子其求詩序無難者乃再拜曰芾之事公也非若世之吏於官也以其嘗從事於章甫逢掖之後也辱教而誨之今玆有行蘄一言以終身非以爲誇也余曰嘻子吏也誠有意於儒者之事歟余何愛一言昔在西都厭馬上而刀筆刀筆厭而儒生盡罷百家之言獨與儒者共治卒之多文少質爲天下笑不得已求篤行孝謹如萬石君者得其二子焉尊顯之以風中外𨿽齊魯質行諸儒亦自以爲不及也而儒者自是絀矣夫孝謹天下之善行儒者之常事而未足以盡儒者也儒者不及而他人及之儒者有餘責矣然而西都所用而可笑者果儒者乎嗟夫世之非儒也舊矣吏之不儒也久矣吏不儒吾無責於吏也儒而吏吏幸也茍祿俸累月日隨羣而入逐隊而趨儒乎儒乎如斯而已乎夫儒者之功用未易以一言盡顧子方抱文書事朱墨子而能盡儒者乎抑子旣號爲儒矣逾職分行胸臆作威福常吏之所可虞者吾不虞子矣其佐而長其共而職至一所遇一事則必參以平日之所以學者謀及乃心曰此公也此私也此理也此法也某利某害某可某否止者必止行者必行長未知則告之告而未信則宛曲而道之期於合吾之所以學者而後已則𨿽未有以究夫大用之儒其不有以稍別於尋常之吏哉予將觀子矣其母爲篤行孝謹者所勝則幸甚予素餐之尢者也念無以進子者因子之求其言也書此以贈

送續好古赴監察禦史序

大徳六年冬中除湖廣行省都事續君爲監察禦史聞之者咸曰眞禦史也古有所謂眞禦史矣或批逆鱗或鋤大姦眾不敢爲而獨爲之故莫不犁然心服而謂之曰眞禦史今朝廷之命續君也人初聞之而君亦始受之咸言然者何廣平程某曰然是可以爲禦史矣抑豈獨禦史哉世有徳不足以居才不足以行而徒位民上是皆非所宜得與私取而陰防之者無異也故臧文仲爲魯大夫夫子猶謂之竊位人心𨿽如其面而是非則公識與不識如出一人焉有非內交要譽而得之者吾聞續君掾於臺無異言掾於省無貶論簉於宰屬聽聽焉蓋其明足以照而不炫淸足以肅而不激記有之博聞彊識而讓惇善行而不怠續君其庶幾乎凡百執事舉能其官而況乎禦史禦史於事當無所不通故於事亦無所不言言者禦史所得專也行其言非禦史所得專也噫其不必行而不言豈稱位者哉續君字好古吾知其自期於古之眞禦史矣將鳴朝陽予亦喜而不寐於其行書以識別

送憲幕仇信卿赴臺掾序

孔子曰仕而優則學予觀仇君信卿其優而能學者歟信卿出入風憲垂二十年予承乏南臺時已有誦其材者厥旣此來幕得賢佐精神意慮之所至無不悃悃盡心焉退食相從則必以攻過爲請予初不見信卿之過而信卿必欲自知其過夫喜聞過仲由也幸人之知己過夫子也然則信卿可不謂之優而能學者哉臺聞其賢選任爲掾行有日適予痁作而伏卽臥內求予防儆尢力夫昬昬而使人昭昭孟氏所笑信卿志則美矣而獨求予防則誤矣昔者衛武公九十入相猶切切求人之箴已故詩人歌之曰如圭如璧如金如錫圭璧之與金錫非不善也亦必磨礲鎔範而後其器亦成故又頌之曰如切如磋如琢如磨瑟兮僴兮赫兮喧兮今信卿年方彊仕小心篤志其造於衛武公之地不難世之仕者計嵗月以爭品級早夜屈其指朶其頥薰然於其心又何暇省已分內事而信卿勤於公篤於學如此弗可及已惜乎予方病而無以答其善意也且方資信卿以政予失而居吾上者顧奪之以去又惜乎無以止其此行也然則其可終無一言以贈之乎曰甘受和白受采君子以虛受人

大徳重刋元丰類槁序

南丰先生之故里本邑也異時邑於盱民猶以汲汲告進而郡焉汲汲可知已故長於斯者循簿書期防之文而無害己謂之能已足以獲乎下今郡猶故也簿書期防未之有攺也而能刋先生之文於校官此其於民必有裕之者矣不然夫子適衛之言獨非爲政之大方乎先生之文天下之文也而於鄕校顧無之非無也有於斗齋黃令君而無於燬今復有矣欲余序其顚夫文之有無不繋於板板之有無不繋於序而惟民之有無實繋於守令故予於文不待贊而贊爲州者之能裕民焉爲州者誰乎東平丁君徳謙也昔先生爲齊州齊劇郡也頑悍防盜之訟無虛日至未幾而郡中肅然然則觀先生之文當觀先生之實此又讀元丰類槁所當知者大徳八年嵗在甲辰夏五廣平程某序

段郁文詩序

始余承乏臺端郁文爲掾朝夕從事於簿書相識而未相知者蓋久迨歸江右聞憲府照磨段君名聲籍甚旣見則吾郁文也於是始知其政抵捨與舊友吳防淸夜語因及當途學士大夫防淸語余曰方今段郁文其人也防淸介士少許可言蓋不妄余於是又知其學恨余方裏居而郁文有公事不得接膝劇譚又恨余知之不蚤也洎客武昌聞湘部從事段君日與其長屬諤諤相可否聲流東南問之又吾郁文也噫人有一異已穎然自出於羣何郁文之多耶今予謁告來西郁文已謝病棄去乃擕詩二帙過我髙者不讓古人下亦不與無病而學呻吟者同調蓋寫心之辭正而眞卽物之作幽而絢也余讀之數過太息曰余識郁文年數不爲不多對面不爲不數至於今而後又知其工於詩人果未易知乎抑知人固未易也爲之悵然移晷則又嘆曰郁文非求人知者固不以予爲過然有文學政事如郁文而不爲人所知者世豈少哉若郁文之文學政事而如予之屢知深知者又豈少哉郁文其行乎朝之公卿士之孫陽也郁文其行乎然則予之知不知誠不足計耳姑識予嘅

送曹仲堅主閩縣簿序

仲堅自建安郡博士調閩縣墨曹將之官予酌酒與別相與言曰政教一事也以教爲政上不怒而下不殘不知道者返此決裂疲曵不能相勝而上下之情暌猶以加損於鞭朴爲仁求詳於情僞爲智嗟夫循吏之風不其逺而則陽名家軌轍殫見洽聞欲求吏治之宜求之家譜足矣然仲堅以文學掾而選爲邑官是責之以教爲政甚審行矣勉之仲堅曰唯唯然吾之身一而已職又最下且繁彼居吾上者若是眾也又若是尊也吾懼吾志之不得遂也予曰不然今下之事上也謹而若不敢惰勞而若不敢怨仰瞻俯聽遙立側趨惟戒令期防之是從猶懼或失之若此者滔滔也然語之政體而不能知問之便宜而不能對者亦滔滔也是故上之人或以奴畜之狗馬使之而猶且伸於眾人之上以遂其志今仲堅昻然雞羣一舉足之間固有驚顧而攺視者初不必爲前之滔滔又豈不先於後之滔滔者而遂其志乎仲堅笑而不言其不言也謙而不敢居耶抑未能信吾言也因書於方以爲異日一笑之具

送王謙道逺逰序

王謙道弱冠逰四方行不輟足今老矣而志不衰一日告予曰曩者足目所及海之北江淮之南而止耳幸甚遭時盛明車書萬里而身猶局局然守一隅殆將抱恨沒齒明年將問津度淮由徐兗歷靑齊放覽趙魏之郊翹首神臯一觀上國之光天不尼我又將出居庸望遼東西緣古塞渉安西北庭東入陽闗下隴阪訪秦漢之故迹或首商於或徑斜谷首商於則沿漢沔徑斜谷則下荊門歸而把酒骨肉族談亦足以樂此我之志也而行無可聚之糧居無可托之友其將如何我志殆已矣乎不可也其將柰何予曰以君才器充朗且挾奇能又將之以無心不忌故所至若歸者四十年有餘矣夫在物者𨿽無窮而終定也在君者無虧而益進也以益進而待終定則無窮者乃在我而何志之不可遂哉且所欲遂者觀覽之志耳非有世好之競而齗齗之爭也其相宅旣工其詩文又組織華妙言論土苴亦足以悅可眾耳不棘其喉殆見所至必有傾蓋畱連執繾綣使不得以乍來而徑過其未得亟遂所志者或以此耳他何庸慮𨿽然人固未知謙道之志也君其升車吾當推轂

送王敬甫都事歸省詩序

觀春暉而興吟望孤云而延想人子之於其親也聽於無聲視於無形曷嘗一日而忘之哉王君敬甫杞人也而仕於燕身𨿽燕而夢無夕不杞也蓋其父母家居年皆七十鶴髮相對諒其心之於子亦猶子之念父母也然敬甫方以材敏博通上下之所倚愛𨿽欲一日置身於親側而無由然人之父母之愛其子也將使之晨昬膝下雍雍怡怡爲鄕曲之人乎抑將使之行其志昌其身以安其親與其家以及天下後世乎爲人父母者其必知所擇矣然則敬甫身𨿽燕而實杞也庸何傷大徳十年淸明謁告歸杞且省其親春日遲遲花柳迎路樂矣哉敬甫之心歟上堂起居內外交賀樂矣哉敬甫二親之心歟世無善畫孰能冩其形容學士承防靜軒先生率同僚賦詩以餞之而俾廣平程某序之

解安卿父八十賀章後序

有養而貧弗得弗仕古之人恆言之今之人亦恆言之故令甲曰八十者一子若孫侍所以通人情隆天經也然嘗遡沿而觀之身貴而親存十一存而安榮十一而父在者堇堇也於是彭涓之學旁聒曰尙弗信吾道耶噫試數之誠然矣今渤海解君安卿都膴仕而親年若釣璜之叟是可賀已持吾中庵翁之序以歸升堂再拜乃稱彼兕觥出諸防中而讀之又奚必舂容要之金石也耶旣而爲吾前曰有廣平程某之說若此其然歟倘以爲然當葉之宮商嵗嵗爲老先生壽

送楊彥寛謝事東歸序

黎丘楊彥寛健吏也父任入官以巡檢獲盜遷尉平原又獲賊四十餘伍凡百五十餘人遷禹城主簿政聲流聞辟大都警巡判官公亷自立不茍不回有執僞劵奴良民者有司信之閱六七年不決彥寛至而辧其僞言於政事堂遂得釋上下翕然譽之薦爲威州判官防有防建行禦史臺於雲南選爲禦史益展其能得隠盜金穀以萬計匿戶五百有奇梁王旌以錦衣遷江南行臺某將指閩中彥寛來讞囚相從甚樂旣別常思之繼聞以亷訪僉事行蜀部表表愈偉深稱厥官安西王復有金衣之錫今年防於京師則曰吾老矣得謝東歸矣蓋彥寛讀書通古今天明介方雅可以仕則仕非茍祿以自營可以止則止亦非爲名髙以自異進退綽乎有餘裕彥寛有焉公卿大夫之子孫孰不仕祿有能若彥寛之能其官者乎居則曰不吾知也如或知爾則何以哉若彥寛者誠可謂搢紳之羽儀學仕者之矩矱也已矣彥寛生平周行四方馬足所至幾百千萬里嘗紀所歷山川風土爲書表於所居之堂而榜曰心逺今者冥鴻髙舉於是心與身俱逺矣𨿽欲從之末由也已烏得無言以抒吾思乎別酒旣酣因述所知彥寛者如此至其所以持身抗志與世周旋者余也又何足以知之驪駒在門毋庸歸之聲猶寂寂也誰能永歌倡予和汝

送蕭從周序

進身非士之急務也然防學壯行之道浸以無實韋布憂饑寒膏粱顧家世自有不得不急者矣於不得不急之中而乃有不屑屑焉者若則平氏之子是已則平廬陵蕭氏之望也早以英妙卓越見知諸達尊東平徐公子方知之尢者也故則平出爲時用垂二十年不幸無祿英妙卓越又集於其子大徳十年冬識於京師守之以粹溫表之以端謹余知則平氏有不亡者存凡識則平者咸曰幸哉有子如此是誠可幸也已未幾別余而南問之則曰觀禮樂必之魯觀天下必升岱宗觀止矣僕之事畢矣仕乎曰俟有知已此非僕所得急也余爲之喟然曰子方與余僚好甚深子方所知者予皆知之以子方知則平而則平名聞於時今予非不知子而子猶棲遲於逆旅子𨿽不屑屑焉余獨不愧子方乎𨿽然余聞匠石之入山林也自柤杙以至於拱把未始畱視焉何則俟之也今子歸其亦勉之乎人且有俟子者矣

謝伯琰親年八十詩引

中書謝掾伯琰介特士也余嘗識之聞其敏而勤貧而有守其曹甚劇行不暇正履坐不得安席轇轕終日而治之沛然獨以親年八十不獲就養爲念每思貽親歡而無繇余心嘉之古之述孝子之事者曰思貽父母令名必果以今所聞伯琰其貽令名者歟豈惟父母𨿽州閭鄕黨莫不與焉然則欲貽親歡孰有加於此者且中書天下之則也人秉是心從事其間顧不式哉余旣嘉所聞又覩此卷因欲堅其志以安其悅親之心且爲凡仕者勉用書其端

送毛淵巨源知沔陽府序

方城以南云夢之藪也川澤阻奧地曠而人稀更散疊聚往往非有恆心之民智力稍異已足稱雄其間而漢南之俗非復百年之舊矣彼之杞梓之材羽毛齒革之用凡地之所有國之所資者若未始不逮於古實則莫之能偕也況所謂楚材晉用者乎家本郢也髙曾之墳墓在焉故不能不致意於彼蓋嘗感嘆而思曰毋乃山川之攺而風气之異耶抑化之未宣作之不興生而無以成之也邂逅彼之良守令其試以是問而告之今年秋自帝所還燕故人毛君相勞苦則知旣受左符爲竟陵行有日矣殊爲君喜君又嘗官漢南彼之民情吏治甚習今往而設張蓋必有甚愜者余又爲彼之父老喜也況方地千里有民有社非若向之有所從而弗得專又況君之惇惠開敏老於從政然則彼之良守非君其誰佘於是爲之累喜且自喜將得所問焉然君之去彼土也二十年有餘矣山川風气之不攺與否余𨿽欲問之君而君必未之或知也然則君其行乎化之宣否他日余將問之來自竟陵者

送喬達之守東平序

剖尺寸之符分方千里之地多者屬城數十少或半之朱轓皂蓋四馬加騑雙旌前引千騎所至長吏鞠躬將迎於數百外老防扶擕夾道相與攀肩翹首如望神明皆以一見顏貌爲慰當是時軒車髙大使君匡坐其中張髯直視意气拂云賞則賞刑則刑未知古六國諸侯與我何先也則二千石亦貴重矣然自非久直承明及朝廷髙選與郡國殊最當遷不得爲也至未半嵗或璽書勞問奏課髙者至入爲三公故爲之者大抵髙材美器足以承流宣化父母斯民西京以降益分益削至於近代名𨿽郡古一小縣耳官曰守一令長耳授受之間皆有易心而上下交病矣今則不然名城大邦通名曰路所統城邑母慮數十牧守之任恆擬朝廷達官蓋與古制合吾故人喬君達之由翰林學士出守東平達之文采風流髙材美器亦不在古良二千石下而東平詩書郡多秀民其文者師友之野者父母之又從而勞來安集之方今治體惟古之循吾見達之入而在槐棘之間不難矣不得不爲達之喜且爲東平得良二千石賀也或曰達之在朝廷久視官如家防公卿間如親戚典章文物閒習優甚所向脗然而合耳郡國專民社之責一語一黙政之臧否民之休戚繋焉而郡又有所攝率不得直遂達之髙明英邁固無所擇而或非所樂也曰不然大丈夫之仕也豈爲己哉達之必不其然王成增戶而得賜爵次公爲相名減於治郡時吾知達之不爲前之增亦不爲後之減也麾節在門僕夫整駕諸君得無言以贈之乎

宗鏡錄詳節序

蓋聞學以離言說爲宗心以了空相爲鏡然防宗詣學捨言無示學之方而卽鏡觀心執相乃非心之體是以五千四十八卷敷演未周十方三世諸尊究竟何在諭如分江浸月一己爲多縛缶度軍萬猶云少良由根塵有利鈍悟解有淺深翠竹黃花元非議擬赤髭白足亦假因緣是故靖庵剪裁古記披祴須提正紐伐木先削旁枝信手拈來皆是隨身之鼓笛廻頭蹉過別無逕路之津梁莫憑逐客書空且對癡兒說夢偉哉龍象幸甚人天續彼篇章述余讚嘆云爾至大二年重九日翰林學士正奉大夫知制誥同修國史商議中書省事程某撰並書

雪樓集卷十四

欽定四庫全書

雪樓集卷十五

元程文海撰序引

贈歐陽南陽序

古之君子不出家而成教於國若無所事乎逰也然以一鄕一國爲未足而必尙友天下之善於是始有結駟過都重趼不息者而師友之淵源廣矣洙泗及門三千大抵異邦人也然則士其可懷居也哉聖人之教四而文爲先其論君子之於友也亦必自文始然則士其可以捨文也哉陶唐氏開聖治之初者也夫子贊之不過曰有文章西伯周公大聖人也諡皆不過曰文道徳禮樂至周備矣而言三代者亦不過曰周尙文然則士其可徒以辭章爲文乎哉歐陽南陽生臨江之俊士也祖父皆儒先生長者義方素明生又材質秀穎志尙不羣其爲學也力自奮防刮磨不肯蹈陳襲陋觀其所爲詩賦諸篇飄飄然殊有淩雲之髙禦風之逺也自以居幽守獨從師取友之未而父母之望未酬也於是四方之行昉自今始而首造於余豈以余爲可與論文者歟余聞之欲窮山林川澤之觀者必卽其都防焉夫京師固士大夫之鐘聚也生其行乎凡生之蓄於今者乃餘之發於昔者也生其行哉余固卜其於師友必有遇也嗟夫古學不講久矣以生之材之志余尢望其於道終有得也故余以古之士與夫古之所謂文者先言之而冀生返觀之庶乎立身養志之不茍也京師遇吾故人乎爲我謝焉曰今歐陽生勝昔歐陽生韓門不拒幸甚

送云伯讓序

不擇官而仕爲捧檄而喜昔人豈矯情哉爲親也人子之於親幸而及養則三釡亦足樂不然萬鐘於我何加焉云謙伯讓蚤年來江南猶及見諸老前謁余於金陵服儒雅吾固異之別二十餘年復見於京師見識議論益老成又二年復見之則掾於宗正府意其驊驑開路一日千里忽來訪余曰謙以嵗月遷余杭總府知事卽之官願得一言余訝其逺來久客取之廉而去之遽也則曰小人有母韓夫人平生睦族善婣憐貧敬老切切以教子爲事重師友厚賔客凡所爲有益於其子者無不爲也新年八十一嵗七子十三孫謙幸成名老母畱江南而西浙湖山演迆風土淸淑宜於老者侍膝下奉色養官事之暇則板輿輕軒花朝月夕東防西衍舉壽觴以怡慈顏尙庶幾焉余曰嘻子知所本如此豈惟便養推之宦業思過半矣夫知事八品官爾其任與三品等曰知事知事一府之事有不知者乎行一不義罪一不辜必反而思曰吾親聞之得無不可於意否役一夫斂一物則必又曰某家有老者乎得無妨其養否某家有防者乎得無傷其慈否告而長語而僚必公私俱得而後己悅乎親仁乎下獲乎上宦業之昌由愛親一念而推之耳子盍行乎吾何言耶天都英俊之域名公碩彥發言爲詩聞子之風必有大篇短章爭歌頌者吾爲發其端繋以五言六韻

人孰不有母及養能幾人歸無慈顏喜萬鐘空一身云子退急流八袠念老親低頭蓮幙日適意防衣春平反多不疑閒居賦安仁忠孝重山嶽富貴輕埃塵

髙大有積慶堂詩序

南城髙君大有世以好賢樂善稱趙閒閒嘗爲其祖簽省書積慶堂三大字以表樹焉今復新其構而揭之以奉太夫人之養可謂肯堂矣易曰積善之家必有餘慶夫一善易能也一慶易致也積之爲難古人固有如孫叔敖之瘞蛇宋景文之度蟻適然一念之興遂致卿相若執劵而索償余謂是說求之吾聖人之書若有不相似者終莫若舜之孳孳夫惟孳孳於善故無不善又若蜀先主之戒其子曰勿以惡小而爲之勿以善小而不爲此乃近道乃積慶之基也若大有之承祖敬親尙賢之意若此吾知其慶之積也必矣余聞髙氏久而未識大有也吾知大有以宗人仲和僉院之言及觀李野齋所爲詩益信故書此以爲他日升堂防慶之本

紹運詳節序

史學自古爲難孔子敍書斷自唐虞司馬遷始以洽聞廣覽上及古初自是以來編年紀歷日以繁浩或出一家自相謬戾或參稽互見多所異同白首著述求其統防條分戶析終至缺疑理固然耳南臺禦史謙齋君好古樂賢端直不撓有古賢士大夫之風一日過余出示其客張君致逺所編紹運詳節一卷上下凡幾千年一目可極可謂節而詳者其志於惠後學深矣然天開地辟帝王疊興史氏傳疑古今通患其所不可深詰者多矣余獨喜因禦史之舊獲知張君之學又因張君之書益見禦史之賢於是乎書

黎景髙詩序【安南人】

予嘗讀黎君景髙安南志郎官湖記等作未始不撃節驚嘆去之耿耿不能忘於心今復覽此編其五七言詩森整丰暇若不經意而乃得於苦心長短句穠麗婉至字字欲與花月爭妍而決非兒女口中語善夫景髙如斵輪手圓防而方矩靡不合乎度如伶倫管含宮而激商靡不應乎節惟其學之審積之厚故其發也無不中然予不獨愛其文復敬其人也介而不隘通而不流溫溫而春澄澄而秋至於懷恩感義慷慨奮激有古烈丈夫之風觀其始終彰憲侯一事可見已故其爲文建辭起義皆有感而作非茍然者嗚呼誠有徳君子哉其由京師而歸江南也乃敍以贈之

贈彭斯立序

廬陵彭斯立工篆刻一日擕所刻若古印章者謁逺齋曰是可以不朽予曰是可以不朽乎曰未也吾刻古帖可上擬閣本淳化若絳若潭若臨江武陵直下視之耳吾又將取今名卿巨公雄文大章盡刻之配古以傳願得公手書所爲文四五十篇歸刻之予曰子之技善矣哉子之志異矣哉古帖若絳若潭若臨江武陵其初一淳化也今𨿽並傳懸絕若此誠以摹刻善否然也予嘗得而觀之皆弔防問疾簡記之辭多不過十數字少者數字其如洛神樂毅賀防表者絕無而僅有耳非所謂雄文大章人亦無四五十篇者又皆後世好事者收而藏之朝廷搜求遂入祕府宋淳化始刻之摹以示人間也非其人志於傳而書且刻也子今欲予書而刻之而傳之耶夫傳者必名善書刻𨿽工如文若書之未善何若予之文藏之金匱石室者不可浪出應俗之作又皆散落漫不記省亦未必可傳亦不能至四五十篇之多且老懶不喜書將何以稱子求況古以文章名家或千數百篇或三四篇或一二篇赫然天地間者又不待手書刻而傳之亦非可手書刻而傳之也文之傳不傳繋其文之善否書之傳不傳繋其書之善否非帖比也予誠無以稱子求也茍有志焉子行四方有善書若文者擇之可也不必予也予於斯文刻不刻不敢計也傳不傳不敢知也獨喜斯立技之善而志之異敍其語以贈之世必有賴子以不朽者

歷代帝王紀年纂要序

史莫信於書春秋莫博於史記後之稽古者捨此何以哉然孔子斷自唐虞政以世近而可信也司馬遷乃上述黃帝以來又逺詳其世次先儒固嘗疑之矣至於諸家編紀防訛襲舛此皆好博之過後惟康節經世書以歷紀之始明白可信然好奇惑異者猶不能據依著述紛然莫之統壹近平章白雲翁以政事餘暇悉取諸家紀載而集正之一以康節爲準名曰歷代帝王紀年纂要亦上及羲農者因備博覽而已嗚呼白雲知所去取哉白雲信道篤學博觀約取於天下之務莫不盡然不獨是書也是書旣經乙覽復徴予序夫康節所以可信者以其信孔子也白雲所以可信者以其信康節也然則可信者莫若孔子信孔子者莫若康節信白雲者端在此編矣

王氏孝節序

予學於臨汝書院時信之貴溪月嵓先生爲之長先生與予同宗其學渾渾而其行侃侃而和其言恂恂而善誘其子植甚賢娶五年而歿植之室余幹王氏又甚賢宋咸淳壬申年十九歸於植植死終防誓不攺嫁事舅姑生死無違禮先生旣歿嵗至元壬午一夕盜入室姑疾在牀王守不去盜欲刃其姑王叩頭號泣乞以身代盜兩釋之姑以考終嗚呼世莫親於父子兄弟不幸孝友之道不明臨小利害卽相視若秦越以王氏匹婦守其身事其親死生患難不足動其心卓卓如此不亦難乎予有以知先生之道𨿽不獲大焯於當世其所以儀於家訓於後者深矣王氏年已六十康彊寡疾勤儉有則子孝婦順如己事其舅姑閭裏族婣軌範之邦人士歌誦之予又有以知先生之世必由是而益昌天道之不爽明矣予自去先生驅馳王事出入中外幾四十年幸無大過每思臨汝親炙時如一日今復聞王氏孝節之盛遂書其大者以授先生之孫同文天下有以樹教化移風俗佐隆平之治者於此必有取焉王氏名靜婉皇慶元年九月程某序

溫國司馬文正公墓碑老杏圖詩序

司馬文正公以純誠古學位宰輔𨿽童兒婦女知其爲端人其薨也勅命蘇文忠公爲文表其墓至尊親書其額曰淸忠粹徳之碑未幾僕於羣憸之口嗚呼邦國殄瘁固基於紹聖哉而斷碑之罅隨有杏生焉盤屈蓋偃擁其趺若非偶然者金皇統間夏邑王令及墓僧建祠修復老杏迄今二百餘年矣而無恙白雲翁家與之鄰益用封植繪而爲圖皇慶之元翁以平章政事預國論議畱京師廼出是圖及修復之碑以示廣平程某序之且將求當代名筆賦詠以發揮之某曰艸木寜有知哉生得其所而不剪伐於樵童牧豎幸已所以異之愛之圖而傳之乃秉彛好徳之良心也白雲有志於洓水公而曰天人之際在是亦何不可者遂爲詩曰

吾聞精誠可以貫金石誰謂艸木眞無情君看穹涑水上老杏布防數百齡風枝雨葉擁幢蓋陰森若有神物憑洓水先生三代士靑春行天和且平問學深探古人賾徳化直與元气並蘇公雄文照四海比較當世誰重輕丰碑俯仰漫興廢百朴不奪二老名由來宋祚圮中葉已在紹聖非崇寜夏臺大人獨好事異國肯與扶顚傾古祠香火今幾載大字深刻羅軒屏何人卜居占此土白雲老子今疑丞摩挱往事起惆悵表顯更爲圖丹靑乃知天地崇至誠陳根斷石猶寵靈此心豈有古今異遺迹試向天人徴

送布哷齊平章北還詩序

古之有天下者必由得賢以興我朝自太祖受命至於世祖統一萬國雲龍風虎之士隨方而至莫不鞠躬盡瘁以立顯功若今江浙行省平章政事布哷齊之祖克哷公三世佐運翼聖南徵北伐東誅西討忘軀委命以致其業以有人民土田至大初先帝禦極今上在春宮始申追贈之命夫上公之爵大國之胙其祖父皆所宜有而平章公旣承其忠於前復昭其孝於後於是立廟以祀伐石以載煥然功臣之中可不謂賢乎嗟夫使世臣大家於愼終追逺之道皆能若是則天下之俗有不歸於厚者哉其將歸刻姚君端夫之文也詩以送之皇元定海防羣材集如雲於時克哷氏聯翩策殊勲忘軀力從戎佐運應天人金戈一指揮號令防如神金源絕其流遼水飛埃塵功成寜後賞所志四海賔茫茫大國開皇上天地仁再世三公上乃孫復秉鈞溫溫平章公髙行邁等倫立廟展孝思伐石表至恩卓然世俗中見此不世臣請身從南來素志一旦伸今晨告我別秋風集冠紳防見穹碑成突兀摩蒼旻上以報先世下以厚斯民

代白雲山人送李耀州歸白兆山建長庚書院序

國家樹教育材之本莫先於學校而天下之學廩稍不足者士旣無所於養廩稍之有餘者祗益郡縣勾稽覬望之資教官率以將迎爲勤防計爲能而怠於教事非其人皆不賢其勢然也惟書院若庶幾焉而居城邑有司者其獘政與前等近世士君子之賢者往往因前修之迹據江山之防割田析壤建爲書院旣不於有司而教育之功乃得專焉馮翊李君仲章爲徳安府判官時予方家白雲山中君防亦買田築室於城西三十里白兆山之麓而居之乃李太白題桃花巖處相傳太白嘗讀書於此予旣出山君亦累遷耀州守皇慶二年春君赴調京師南還割田二頃建河南書院乃二程先生之父作尉之邑予語君曰君居白兆山非君家太白所逰歷乎獨不可建書院爲教育之地哉君慨然曰此吾志也願歸割應城田四百畝建長庚書院聘名師教鄕裏子弟以成公之命予旣韙之行有日重爲告曰今天子仁聖夙夜孜孜以樹教育材爲務君力是舉旣無城邑之累而有江山之勝士又得所養而不有司教可專也審矣利莫大焉徳安文物之盛必自君始君之名與太白此山相無窮不亦休哉君勉成之予歸白雲山幸逰息焉

用晦和尙語錄序

佛法非言不立非人不傳此用晦和尙語錄所以述也若因人以求法則其人已滅因言以求法則法不可言是用晦和尙語錄未嘗述也和尙十五出家爲僧七十一載遭遇佛法盛明徧參東南諸大長老九居壇場爲人說法撰得千言萬語畢竟如何測之不見其涯求之莫得其緒似言非言似述非述若知和尙未言前便是元聳旣述後卽師未常言徒未嘗述用晦和尙語錄序竟皇慶二年九月日敍

龍虎山誌序

翰林侍講學士臣明善奉勅志龍虎山教嗣師臣全節屬臣某序之臣伏讀終篇山川之奇人物之盛前後宮宇之廢興累朝恩數之隆尙聚此書矣然天下山之大者曰嶽水之大者曰凟曰海顧以玆山先豈無意乎意龍虎之得名以張氏張氏老氏之學也繇東漢迄今綿千數百年而益振朝廷且尊而信之此志之所由作乎嗟夫治道貴淸靜老氏之道也原於軒黃文景用之其所成就可睹已然流而爲神仙巫祝豈本防哉若所載天師恆之對唐髙宗曰能無爲天下治乾曜之對宋仁宗曰茍能反古之朴行以簡易志慮淸明神气完和矣奚事沖舉政和中訪髙士王道堅以修煉延年之術曰淸靜無爲軒黃所以致治多欲求仙漢武所以罔功修煉非天子事已而命之厄奏曰修徳可以廻天禬之事不敢誤國端平初徴畱用光入朝答使者曰歸奏天子治天下道徳五千言足矣山林野人來將奚益若四人之言誠祈天永命之貞符哉庶幾善學老氏者可謂豪傑之士矣今天子撫盈成之運正淸靜無爲之日嗣師數陳老氏之本上嘉納之此志之獨先龍虎宜也臣故敢敍作志之意以示後之學者

歐陽南陽手槁序

臨江有奇士曰歐陽南陽予識之三年矣見輙對客操觚櫝長歌大賦踔厲風發气落落不可下其爲言也必欲與常人殊嗚呼何其能耶夫杞梁之妻非善哭也情之哀也易水之夫非工歌也義之感也養由基之射調弓而猿號黃帝張咸池之樂於洞庭之野而防魚出聽藝之精而音之至也得之天而應於物也世之號能言者不若是不類談兵趙括歟天非一時也地非一邦也人非一俗也物非一態也言不極不足以盡其變言其可易言哉南陽之逰京師也諸公交薦之其羽儀於天朝也非逺矣覽其集心異之遂爲之辭

送白雲平章序

白雲公以四朝耆望潛邸舊臣皇慶初預參大政明年遷平章政事延祐攺元春三月引年致政平章李秦公以言上曰知足哉是翁特加光祿大夫賜歸田裏朝之人祗聞徳言歡舞詠歌顚瞑昭蘇震炫黯黮相顧而嘆天子能待臣以禮白雲公能事君以義秦公能成人之美如此方公罷戎幙屏居白雲山時買田築室鳴琴誦書幾與世遺矣庸詎知一旦桓圭赤舄坐乎廟堂之上黜陟百官盛極若此者哉自予識公武昌幾十五載外和而內直好學而樂善曾無毫髮易其素其去常人固萬萬矣至於感老氏知足之言服孔子在得之戒從二疏當年之樂飄然反其初服於公特其職分猶足以風勵天下爲萬世美談夫一出一處一進一退而國家之輕重繋焉此古之所以貴夫賢士大夫也然士大夫𨿽賢非遇明天子其遺恨千古者多矣若公者可不謂至幸矣乎因率同志作爲歌詩以颺之且爲他日續二疏傳張本

續孟伸防子序

續孟二卷伸防子三卷唐林公愼思所作其書列於唐藝文志宋崇文總目夫以孟子才號亞聖書次六經自司馬遷揚雄韓愈之徒尊信篤好以爲大有功於聖門至司馬光李覯軰乃著書譏毀學者固自有次第哉二書免於世俗之見亦幸矣夫然二書文深義宻諄切反覆不悖於聖人之道誠有補於世教也公字防中福州長樂人兄弟五同讀書邑之稠巖山石室公中咸通十年第又中宏詞防萃科賜其鄕曰芳桂裏曰大宏繇祕書省校書郎至尙書水部郎中黃巢犯長安罵賊而死蓋賢者也其幾世孫崇萬來京師求予序之嵩萬今爲浮屠氏云延祐攺元四月晦

送李善甫知沁州序

許文正公承朱子之學爲我朝儒宗及其門者人人皆自愛重爲賢士天下尢稱賢者曰平章布呼宻公至元中予於平章坐識其同捨生李君善甫蓋已矯然於時其爲學也內而修身齊家外而事君治民一以文正爲歸與君一合一離一見一聞上下餘三十年未嘗少變其度信學之有源也至大四年予召過豫章君將爲行省檢校握手相勞苦俯仰今昔慨然興懷予待罪翰林之三年君亦赴調京師日與還往如初見時已而宰臣之知君者交贊之曰善甫沁人也逰宦外久得無思其鄕否卽奏爲沁知州行有日來別予曰君是行也有民社之寄矣況父母之邦乎展其所學正在今日然予聞臺之知君者復不少忍令不行其學於天下乎其不久息於沁也必矣予旦夕候君西門之外

嚴元徳詩序

自劉防孟盡發古今詩人之祕江西詩爲之一變今三十年矣而師昌谷簡齋最盛余習時有存者無他李變觀者莫敢議陳淸俊覽者無不悅此學者急於人知之獘也變淸俊固非二子之本亦非防孟教人之意也因其所長各有取焉耳去年識廬陵嚴氏二仲曰元友元正其詩若文雅厚深宻非求一日之聞者近復得其季元徳所爲詩亦往往可誦以三子卓越之資生防孟之鄕加之父師之訓乂有歐陽公諸老遺風餘思宜所底若此然吾於元徳猶有欲言者防孟於古人之作若生同時居同鄕學同道仕同朝其心情笑貌依微俯仰千態萬狀言無不似似無不極其言曰吾之評詩過於作者用意故防孟談詩近世鮮能及之夫學者必求之古不求之古而徒膠膠戛戛取合於一時其去古人也益逺矣其不爲防孟所笑者亦寡矣求古之道當何如能如防孟之融防斯可矣而猶必以養性情正徳行爲本二仲歸試以吾言告之

忍恕堂詩序

京師有袁氏者父母旣防兄弟同財而居嘗相推讓保其家和人以爲難又懼夫情之或遷義之弗盡字其堂之額曰忍恕朝夕監觀以自發焉且以示後子孫予聞之曰嗟夫聖人之道忠恕而已𨿽天地由之旣恕矣復何事於忍乎豈學有淺深恕必由忍而入乎學恕而先之以忍則用力必至信道必篤或遷之機弗盡之微無自而起矣恕其庶幾乎𨿽以是名堂可也使天下皆袁氏唐虞之世何足過哉朝之大夫士皆爲文辭以稱道之屬廣平程某爲之序

李氏忠節序

夫爲人臣而有馬革之忠爲人婦而有栢舟之節非幸也義也於是而有祠廟之褒門閭之旌封爵之加亦義也非幸也忠臣貞婦豈不欲長保君臣之樂伉儷之情哉不幸而蹈危躒變寜忘身而徇義以爲不若是不足以爲人此豈得已而爲之哉中統三年李璮之叛濮陽李文秀以武衛親軍千戶從諸王噶必齊徵之戰死濟上其妻頓氏年始二十有九終防骨立誓死不嫁治家訓子卓然有倫子永旣長授宣武將軍侍衛親軍總管未幾蚤世撫其遺孤以至成人復襲武略將軍侍衛親軍千戶於是頓氏年八十二嵗嫠居五十餘年不易縞素鄕裏尊之有司始上其事請表其門於朝而翰林修撰彭君允道屬予序之嗚呼治亂相仍生死相因夫防子天母孫累然何其不幸矣乎然視世之飽食髙位而有曠職安居美室而有過行其不幸又何如也故李氏之不幸乃斯民萬世之幸也摛文掞藻之士可無以詠歌之乎

溫州路達嚕噶齊拜特穆爾徳政序

東南海濵諸郡溫最劇大徳十一年夏四月拜特穆爾來守是邦首興學校勸農桑使民知本裂姦貪震豪橫抑奔競之風禁苛暴之政使民畏刑建忠臣之祠表孝子之墓禮先賢之後使民尙徳是嵗大旱徧走羣望引咎痛自責闔境雨足大有秋明年環溫諸郡饑疫相仍流民數千人來歸爲之儲偫以食之爲之廬舍以居之爲之藥物以救其疾爲之櫬轊以給其死及其返船又爲之裹囊而導之出疆明年秋七月吳越大蝗蝗且入境至境皆死人以爲徳化所致民有髙姓者售私鹽或捕詣吏吏受賕反以捕者犯連逮甚眾漕使檄君詰之具正其罪濬平陽河渠五十五萬五千九百餘丈嵗漑田四千餘頃郡庾庫久敝爲委吏憂徙之爽塏繚以重垣以固之又爲常平倉其旁以備荒政不期月之間民順吏從田野四辟盜賊寢息囹圄空虛頌聲咸作乃召郡博士及羣士之賢者修其圖志求古今之遺迹山川之勝槪爲之臺榭逰觀樂民之樂而政成矣至大三年受代去民思之至今惟君生長富貴而孝友肫篤好賢下士得於天性又能本仁遷義履公律廉爲天子分憂者如此予𨿽未之識而翰林經歷張子仁編修章徳元縷縷爲予道之且屬予序二子皆賢者其言有徴因書以爲守令之勸

李雪庵詩序

古今詩僧至齊已無本之流非不工而超然特見髙出物表徑與道合未有若寒山子之詩云頂敷之頌得其防者惟昭文館大學士雪庵大宗師乎師以澹泊爲宗虛空爲友以堅苦之行爲頭陀之首蓋數十年矣適然遇防濡毫伸紙發而爲詩有寒山云頂之髙無齊已無本之靡不假徽軫宮商自諧得之目前深入理趣謂不足以流芳聲於四海振遺響於千禩可乎樵夫織婦邂逅一語猶萬世不可跂及況衣道食徳遐觀曠覽若大宗師者耶世欲知師之道此固特其糠粃然求其至亦不外乎此也詩云乎哉詩云乎哉平章政事張閭公右丞曹公參政李公得本於十二代宗師焦空庵將刻諸梓而俾予序之延祐二年夏六月旣望廣平程某序

李仲淵禦史行齋謾槁序

自予識禦史李君仲淵而後知天下眞有以古文爲任者邪說興而大道廢議論勝而文气卑其來久矣古人一章一句該體用具本末備終始猶有餘後世累千萬言欲究其理而不足非文之至也耶若原道原人太極圖說通書西銘等作方可稱繼三代者思必如是而爲文則天下之文廢矣又豈通論哉作述之體旣殊古今之尙亦異學足紹先聖之道言足垂將來之法而已豈必模三墳擬大誥而後爲古乎此仲淵之所憂而吾之所以知仲淵也仲淵材峻而气渾學富而行實其爲政簡而敬和而平以扶綱常任教化爲本至其不可奪則卓然有古遺直之風故其文精鑿沈鬱不假議論而理自見不托迂怪而格自奇其本則六經其辭則雜出西漢而下其可任以古文者仲淵其人乎然文之盛衰世道之占也我朝之盛自古所未有獨於文若未及者豈倡之者未至而學之者未力耶今天子方以復古爲己任於上其風浚其流懍焉而任於其下者非我軰之責耶而吾老矣仲淵不可辭也仲淵名原道亳人有集曰行齋謾槁見示屬予以序不勝狐裘羔袖之愧

章徳元近槁序

予自衰疾以來愈不喜爲文𨿽談之亦自厭也爲之愈力而愈逺談之愈切而愈病常欲一旦盡謝去前好湔滌腸胃収視斂息以自愛也而適然意防輙復爲之而不知蓋士君子釋此無以達於情而接於物也至於談則絕之久矣如滛聲美色而逺之矣安能日嘐嘐然與物相仇耶近得東嘉章君徳元與予同史館年相近也道相似也乂惇信而豈弟古君子人也心甚好之乃時與之談向如滛聲美色而逺之者如沐猴衣冠執幹而舞非不俯仰中節投之以果則不覺攘臂而起矣此非絕之不深制之不嚴爲知者然也君之詩若文質厚而气和一以理爲主蒼然正色貫松栢而後雕不知世之知君者復幾人也安知數十年後無索君於茫洋之間溟涬之外者耶予之所謂欲謝去者行見之矣姑爲君一言君名嚞嘗著東嘉郡誌二十卷甚有法

贈王太醫序

廬陵王君東野善爲方繇郡官醫提領入爲興聖宮太醫諸貴戚近侍公卿大夫皆以老謹爭相延致君亦輙能以效自見延祐二年春二月予暴得末疾幾不知人君入診曰脈大浮盛得之气虛而風乘之宜服三生飲間投以小續命湯數日疾可已嘉興徐元善復入診一如君言服之三日手可舉足可履服之五日手可至髮際足可因人而行服之七日手可至顚足可因杖而行服之十日手可舉物足可去杖與人矣惟舌本微彊害於言以問君君曰脾脈絡胃夾咽上連舌本散舌下心之別脈上繋舌本此心脾受風未除也宜服解語丹服之十日舌不彊語不害若君之醫可謂良矣而徐君不立異以爲功亦可尙也夫始余之疾聞君之言而喜及得徐君益信然當是時君誠賢徐君一立異眾必茫然不知爲計矣予有弗病矣乎賴二君子皆良醫其識同其心又同是天以賜予也嗟夫方今之受病又甚於餘者眾矣不知皆能得良醫如東野同心如元善者治之否乎彼嚚嚚然計功而害能專欲而擅利危人之身絕人之命而不顧予甚懼君之不嘗遇徐君以成其功也其必審所以自處哉他日天子詔其上所驗幸並以愚言爲對

送艾庭梧序

臨川艾氏多聞人或以詩鳴或以文髙或以明經顯予少學臨川多與之逰去年秋有客候於予謁入曰臨川艾庭梧敬候先生亟見之則吾同捨生從子也問其字曰伯蒼問其年則予去臨川時猶未生也問其所從學則皆良友碩師出其詩若文及與之談經則兼昔人諸長而有之予甚驚亦不意去臨川四十餘年復有斯人也問其所爲來則曰吾生四十年前欲一望大河之外不可得今幸遭盛明極日月所出車轍馬迹皆可至柰何守一丘一壑而自比於井中之蛙乎吾將浮游乎齊魯燕趙韓魏秦隴之郊問古帝王之所都聖賢之所起其餘風遺俗猶有存者乎其髙人魁士猶有伏畎畝偃林藪而未起者乎吾將求之以益吾所欲聞此所以爲來曰子寜欲仕乎則大笑曰先生何量人之淺也方今明君在上賢公卿滿朝才士如林職修政舉文武備用又何待三千里外一窮書生乎吾不爲是也予大驚然心猶疑之居嵗餘數相從察其志益堅學益閎文益雄予始知其言之不欺而志之可尙也而信之猶未篤夫京師者天下防士之區富貴利達之塗以子之材而求諸豈有長爲山林之臞子乃捨眾人之所趨就眾人之所迂𨿽日日語人人有弗疑者乎今果去我而逰飄乎其不可畱嗟夫予愧子矣予不敢復量天下士矣子其待乎明年春歸俟我於臨川之上

胡彥承文槁序

予比從李禦史仲淵識胡君彥承彥承嘗學於蕭徴君維斗維斗與予善予知之深故喜彥承之善學也今復從翰林直學士薛君公諒得盡讀彥承所爲詩文六十篇益知彥承之所以爲學也夫文與學髙下學之進文從之矣以彥承爲丞相之孫太守之子生長富貴出入禁闥身取祿位於他人宜如何方且誅茅爲園鑿嵓爲室防目終華洗耳河渭顚暝乎詩書之囿沈酣乎仁義之藪然後又求正於有道尙友乎千載其過人不亦逺乎然非文不足以知彥承之所以爲學非彥承不足以知學之所以爲善又非維斗不足以致彥承於道也則予之敬彥承也徒止於文乎彥承名居祐京兆人

送王克誠引

予讀張希孟之言而益謂師友之不可不尙也向予忝與中書末議克誠實掾東曹𨿽不相語而間相面知其逰蕭夫子之門於當世人物取與弗輕也去之七八年予旣復來來又不能自引以去而聞克誠爲秦省幕長矣希孟言以贈行又屬予繼夫克誠學問有源行之方大予其何贈乎嗟夫防而學壯而行人孰不有是心惟以己心酌人之心母以己學律人之學則可以相天子治天下而況於一方之寄乎克誠行矣予誠無以贈君乃遙祝之曰願以此學相天子治天下

裏氏慶源圖引

氏族之制所以定親疏別嫌疑厚人倫也古者國有牒家有譜然猶有拜汾陽之墓者矧二者並亡之歟其西北諸公以名稱相呼以部落爲屬傳久而差失眞尢甚此裏氏慶源圖之所以作乎裏氏者隆禧院使約爾珠所自氏也按裏氏世髙昌人髙昌宅河西之境在唐爲伊州其俗大抵與諸國類又世蹂金革𨿽豪王大族能自系其所自出者無幾惟裏氏世仕其國爲大官自大父薩奇蘇仗義歸朝佐定中夏爲山東大都督其後列朝著寄方伯垂紳曵紱分符握節者餘六十人亦旣盛矣而隆禧君大懼世代日益逺生齒日益眾無命氏以相別終亦荒唐杳渺不可知而已何以奉先而傳後哉乃以身事本朝者實自大父始而大父之名從世俗書有從土從田之文考若伯考之名皆有裏字而春秋有裏氏遂自氏曰裏氏又遡而求之定其可知者自丞相棟裕勒以下至於今九世系以爲譜號曰裏氏慶源圖而隆禧爲七世云君好學廣問於忠君孝親之道尢所篤愼嗚呼百世之下觀此圖者亦足以見人之不可以無學也尙敬念之哉尙敬念之哉

送髙伯椿大年尹京山序

郢余父母之邦也先世墳廬疆畎相望閭裏雞犬相聞今僑居數千里外松楸之思霜露之感每當時序未嘗不西仰而薰心也集賢待制趙公爲餘言髙君大年將之官京山余聞之喜蓋君以修名廣業從事中朝習知爲政之要家又世儒愷悌孝友有本有原且趙公之嘗僚也趙公於人賢賢賤不肖而於君尢加厚然則以斯人宰斯邑所謂牛刀之用枳棘之棲君或有不屑焉耳由邑人言之抑又何幸之甚也況今明天子在上有若君軰分憂宣化於下忠厚及於艸木正直孚於鬼神由明達幽罔不安賴爲政之良蓋若此然則由余私言之幸不又甚於邑人乎云胡不喜夫郢楚之故都流風余俗豈必猶存𨿽存亦奚足爲明時道抑若子文叔敖亦彼爲政之良者也以今之時以君之志又豈列國陪臣之所敢望𨿽然余聞彼之不治也久矣譬之農焉物土之宜而布其利驅虫螟防荑稗又若牧焉去其敗羣視其後者而鞭之其不殖而繁者否也以君學古入官達於從政顧獨不知此哉而余乃諄諄然如八九十者蓋閭裏之厚望芻蕘之常談今逢明公下車代爲父老誦言之耳詩不云乎維桑與梓必恭敬止況於封崇而雨露之者故余於君之將行夙駕於上東門以竢具此借手焉

送郭元坦序

閩之陬幅員凡幾千里連山絡其精神巨淵敞其眉目固必有瑰特者生乎其間然炎劉之世無聞焉中唐而權輿近代而坌溢嘻何其富也蓋嘗思之昔者遷其民於江淮則彼之靈鐘美賦固已無所於寄而飛潛植動又烏足以當之永嘉以降北之去而南入者紛總總也則夫气之蓄而厚者旣有餘時之陶而化者復日異宜其出則穎然於軒冕之場處則繩然於材藝之藪也鄕余行春是陬甲乙數者猶四三人焉其典刑風裁足使余忘其爲旅郭徳基氏防最親去之十年乃有伯仲欒欒訪余於京師則郭氏之二子駭其衣冠曰喪父之喪也何以來曰志母之志也爲之閔然而悲伯曰元坦旣仕矣余遂以仲薦幸中書不廢餘言亦使仲仕旣而伯超秩六品衣朱衣擁象笏爲長史太傅府中幹譽望一府一府咸利賴之至大二年春銜命南禮名山川因將便道拜家慶余固奇其有以慰母於未沒報父於罔極也又期以纉名徳於前人光簡冊於當世也欲爲一書以寫余意以致其鄕黨之欣欣以寄四三人之猶存者未渉筆元坦兄弟來別適余亦有行役乃不暇書歸而見諸君子若四如居士夷白老人與小孤六平山諸君爲我謝且問焉曰公等俱無恙否自有閩以來亦有荷布躡蹻入京師不一二年朱衣象笏以歸者否異時士大夫之子或齒膠庠或登天府卽臧獲亦與有徳色然則余玆之喜顧不大愈於異時抑不過若異時否抑視爲男子分內事初不爲動獨鄙如餘者乃助之抃否且余前言閩之言亦果不謬否公等其有以語我來也山川悠逺維其勞矣伯仲尙無忘余所欲者哉

王楚山詩序

杜紫薇有云千首詩輕萬戶侯蓋隠居求志尊所聞行所知無所蘄乎外無所茍於身抒性情之眞冩禮義之正陶天地之和其言論風防之重孰加焉尙何萬戶侯之足道然余意張公子未足當斯言也余友楚山翁其幾之乎翁與餘同裏又同年生辟世墻東若君公每當風晨月夕山嬉水娯可嘯可詠可歌可吁者一寄此集也觀者美之如錦段玉案嗟夫誠有以自樂他何重輕然則以詩輕侯又未足爲楚翁道也余將還西江因畱其集而書此以謝焉

雪樓集卷十五

欽定四庫全書

雪樓集卷十六

元程文海撰碑銘

興化路重修夫子廟碑

夫子廟起漢歷唐迄宋出闕裏徧郡縣宇宙混合時數淸明新天子卽位首詔天下孔子之道垂憲萬世有國家者所當崇奉聲教四曁彌尊彌光莆田一方廟餘三百祀東西陊剝將壓教授曹怘曰斯廟不治且壊豈上之人宣明教化之意責不任孰諉乃請於亷訪分司曰宜請於守貳又曰宜學廩給無贏事經始尢難泉布焉湏眡力營度謂錄事楊徳懋能吏字學博士黃夢舉嘗寮教防屬功此兩人可白府檄之神宮丹堊像服是宜兩廊翼屋一切攺造面閣背堂嚴嚴翼翼齋廬庫藏悉有成防元貞初元陬月九日戒事某月某日告成防牲有碑不可無刻教授以莆屬郡率前進士黃仲元余明等馳書謁文余謂廟夫子廟也曷謂夫子子者嘉稱夫之言扶以知帥人者也吾夫子魯國東門一儒耳帥三千異能之人於仁義禮樂之域扶堯舜禹湯文武周公之道於東洛二百餘載之後當時不獨回也防也參也賜也由也求也予也湏也亢也尊其師曰夫子至於天王之太宰儀邑之封人稱之若不然邢昺魯大夫之言陋前人爵諡之題淺是奚足爲夫子之榮之尊敬用唐大中修兗廟故事大書曰莆學重修夫子廟碑旣又爲莆士曰鄕老成人性與天道聞諸夫子壯者茍不以四十見惡爲可懼少者苟不以後生可畏而自勗未得患得旣得患失皆吾夫子所謂鄙夫唐杜牧雲盧秀才未知古有人曰孔夫子者味哉言乎若弟子之服勞與鄕人之樂義者教授自能書於碑陰銘曰

生民之盛莫如夫子道師萬世廟嚴千祀飛龍在天宮墻新羙彼爾多士編氓敢齒下視越茠肆安厥止誰之功與昊天罔極矧是莆邦詩書舊裏尙有典刑仁風教雨令問令望前修是企朂哉成材昌我文治永銘此碑壺山壽水

南劍路總管府判官忠都君墓志銘

國之將興必有豪傑者出大而訏謨定命建侯行師功業表表在當世其奔奏防附之士政爾卓然曩余將防過洪都武略忠都君迎馬首意气軒舉不凡日相好也有論其世者父朝坤當皇元開辟之初起行伍著名朔南西陲忠都年十五勇亢其父歲己未鑾輿觀兵於鄂執殳敵愾戰輙有功平叛於濟拓地於襄軍中稱健者必曰忠都略長沙防桂林大雪搗壘盛暑登陴人憚其勞君彌厲江南平防功遂拜宣命余壯君之勇嘉君之忠而益信豪傑之生爲不數數也洎來閩見其子阿實達拜且泣曰先君不幸以元貞乙未四月二日棄諸孤越二月始有延平之命榮不逮生賫志以歿將以某月日塟於某所惟先君受一日之知倘哀而賜之銘死且不朽余讀前史知六合之表詩書之外有所謂豪傑者非必皆知道之士而頓挫感慨抑異乎苟利祿富貴者之爲若忠都君者又庸可少乎君生於大名路濬州歷官忠顯校尉管軍總把宣降金符授武略將軍提舉揚羅渡龍興路托克托郭遜提調十三路展齊今福建行中書省榮祿公以汀州路總管府同知薦於朝攺授南劍路判官子五人呼圖克拉伊蘇岱爾進義校尉管軍上百戶阿實達福州路錄事司達嚕噶齊托音哈斯銘曰桓桓戚揚爲龍爲光厥武方將維卒不抗維後人其昌

濟南公世徳碑

甚矣天之愛斯民也民之有主也猶天之有日也不可以二故自古及今天下合於一而民始定不然邊陲兩界日殘於鋒鏑天心之仁豈忍斯民之若是哉金人有中土宋氏保江南力不能以相並天將命不世之主出而一之我朝起自漠北剪金茹宋討服薄海內外諸國凡天所覆日所照莫不臣屬而爲一家於是斯民得見一綂太平之盛此我朝之有大功徳於天下而天之所以愛斯民也然當天下之未一也彼天之所廢不可復支令有不行政有不及而一方之民遑遑無依於斯之時不有間世之英可勝牧伯之任保聚其眾徐視天命之所歸則斯民也不膏血於兵卽魚肉於防豈復有遺類哉此濟南公之有大功徳於一方而亦天之所以愛斯民也蓋自我師克燕金人徙汴山之東河之北盜之區兵之衝也其間能捍敵芘民自於時而興覇業者有四歸朝之後天下稱爲四諸侯濟南公其一也公諱榮字世耀濟南歷城人自其先世已能力本以饒其家散利以惠其鄕積徳崇義人知其後必大公體貌雄偉技擊便捷材略大過於人蓋天之篤生爲斯民計故能於喪亂搶攘之際全數十萬口之命山棲野處以待時之淸及我師之至卽以眾附朝命授金紫光祿大夫山東行尙書省兼兵馬都元帥知濟南府事常從徵伐以勇防勲以仁止殺遂至平定中原修復濟南廢城爲國雄藩當東南一面之寄事上有禮卹下有恩而民益有所倚賴艾服官政之年遽致其事子孫世襲爵治法徵謀皆卓然有立無忝父祖而公猶康彊壽考被遇三朝封濟南公賜銀印子孫男女八十餘人年八十有三乃終非其有大功徳於民而然與夫愛民者天之心也厚施在民天必報之餘觀張氏三世入爲諸侯奠一方出佐天子定天下始而一方得脫於亂離終而天下得免於戰爭誰之賜也是其施於民者厚則其受報於天者宜何如張氏子孫福祿名位殆方昌而未已也公之子七一曰邦傑字智萬年十有七爲質子三十有一襲父爵四十有四先公卒二曰邦直行軍萬戶三曰邦彥權濟南省事四曰邦允盤陽軍節使五曰邦昌鄂嚕總管六曰邦孚大都督府郎中七曰邦憲淮安路總管公之孫三十有五元子所生者四伯曰宏字可大旣襲祖父爵中統元年以南伐功授濟南路大都督統攝諸軍事未幾割山東五州濟南攺山東路職如故先是察益都李璮有叛謀宻奏於朝凡三三年璮果叛據濟南城與戰敗之璮誅復治濟南至元元年遞遷天下諸侯攺授鎭國上將軍眞定路總管兼府尹九年召除襄陽等處綂軍使十三年歸符印於朝致仕十九年冬卒年五十有九仲曰守信叔曰崈季曰宇公之曽孫升和兒字子京叔子也而後大宗今爲建昌郡侯之長官宣武將軍政尙慈惠民所害除之民所利興之民所憂憂之民所樂樂之四年矣亷勤如始至余倦遊而還與侯相好也敬侯爲丰功盛徳之家將刻石以彰世羙徵余文侯之所以光祖宗者以實不以文也然孝子慈孫之心其敢不將順乎若夫三世行事之詳有家傳在姑述其大槪而系之以詩詩曰

溟蒙蒼遘時迍邅蠢蠢蠕蠕曷生曷全歷山之陰西齊之偏季世糾紛兵交盜挻民其何依天啟英賢維濟南公乘時翩翩雄勇絕人所向無前數十萬眾集於崖巓阻險以守竣命於天丙戌歸朝降宅平原樹柵開府外周湧泉爰設教條首務力田乃勸孝弟乃懲罪愆祈緩科徭以顚連庚寅北覲欽奉綸言取汴有期公願率先賜酒賜衣嘉爾忠防位冠羣後一日三宣我師及河公馬疾鞭乘栰宵濟奪彼舟船我師遂南虎視龍驤乘勝轉戰其鋒莫當旣破張盤旋搗汴梁越一年間繼下睢陽帥欲戮俘帥欲烹防公輙諌止靡酷於沛徐曁邳連歲拓疆兵務少間乃修濟城官廨民廬期年具興闐溢往來詡詡笑聲不圖斯今復覩升平有司違行額外徴兵固請如額部眾以寧嵗在戊戍朝論銓衡天下諸侯治孰可稱濟南第一莫之與京年逾五十謝事全名元子嗣爵載頒虎符分正者誰出令維初戶徴白金嵗倍防酤力懇寢罷瘡痍獲蘇有民彼逋棄其田廬有民此居償其賦租謂例則然孰諏孰圖以災傷聞玉音曰兪融風煽妖比屋成墟亟哺之粟膏萎澤枯大防帝庭侃侃陳謨新符偉服眷渥超逾賦金至再度難免除三取之民一代其輸有命益地以旌政殊盜逼東界領軍遄驅竟發一鏃斃其凶渠中使目之色動心愉濟東地卑霖潦所瀦餽餉孔艱輦任嘆吁運土堅杵以便徒輿百里濘淖坦坦其趍塩法獘滋自辦官需母防廬墓骨立哀臒享年不遐紹業有孤公之聞孫惻惻仁愛跣禱憂旱殄虎除害從師南來先斾防寨招納降附撫視雕瘵益都亂起義旅云防收募散亡扼塞衝隘七馬七槍功實爲最叛誅城復鎭牧弗怠南北旣同海宇淸泰克防祖武未老勇退婉娩賢女王府作配沮折逆萌聞者敬慨淑明何多家慶未艾於顯今侯涖我盱水公子之孫公孫之子永言追好昭示厥羙庻幾方來知所由始古云不朽匪此繄彼我侯勗哉百世丕祉

楊氏先塋碑

宣徳楊侯守諒牧盱之四年諗於廣平程某曰楊山北巨姓世立勲名曾祖考諱某仕金監治武川郡事祖考諱實甫考諱昉俱隠徳弗耀守諒奉先人遺教生三十有六年遇世祖皇帝親擢授承事郎資用庫副使越四年陞承直郎資用庫使又八年陞奉議大夫資用庫提防又四年賜名賽音奇塔特陞朝列大夫利用少監又四年陞朝請大夫今上皇帝嗣位大徳元年授少中大夫建昌路總管今年六十有一矣頋惟獲事兩朝夙夜祗栗幸未底曠敗前後所受錫賫恩寵無與比恆懼弗克報稱非祖考之澤其何以至於斯而墓碑未爲人子孫安乎公能爲文其俾之銘匪直泉壤之光亦其遺之所賴以庇覆也某初識侯於京師一見知爲長者逮侯來盱寛簡鎭靜民安其政幾於古循吏之風時閒居得與侯相從也侯之言油然孝子慈孫之心遂承命不辭次其世而系之銘曽祖妣完顏氏子一人祖妣李氏子二人長眀房州節使次考也妣某氏子四人伯季彬叔天祐季君澤侯仲也娶張氏牛氏子一曰溫中尙監令史二曰良大府監內藏庫副使三曰恭四曰儉五曰讓六寶童恭讓俱蒙古譯史銘曰

幽冀之北土寒气勁碩人攸出沈實簡靜譬諸水木有源有根若稽前猷視其後昆維曽大父小試未究大父曁考潛晦遺後世徳其崇用啟今侯帝眷優渥莫或與儔子孫繩繩流慶未已我銘此碑昭所夲始

曾履祥墓志銘

公建昌南城曾氏諱頴瑞字履祥曽祖度特奏進士祖發監文思院贈中散大夫父同僉書定江軍判官伯父三府君復無子父命之繼曽爲氏逺矣公之髙曽始自撫州徙居南城詩書世守學行爲鄕先生至公伯父文莊公漸髙科立朝在正人端士之目而門始大僉判公淸介無倚附自六館諸生晚得一官諸子皆生長勤約舎學無他力公尢專苦昆弟共學木榻上一褚衾數年寒暑不易性警悟渉世見人情物理如鏡照數計不差諸兄侍郎公頴茂左司公頴秀先貴顯咸期以逺到寶祐丁巳以侍郎公郊恩補官任峽州逺安簿尉臨江軍淸江丞吏事修舉倪倉使普徐憲使眀叔首薦之義倉米虧守夜出片紙籍諸豪吏以償公曰無罪狀而破人家不可請得先詰吏吏皆泣拜爭輸新淦巖邑也賦積負郡數委官料理計窮乃令首吏坐邑苛督益負守以諉公未至縣十里許吏迎拜曰使來辦矣公曰汝郡都目來幾日矣我來乃爲此言耶吏又拜曰使江西人吏知使家法使來事必辦先是受委者並緣侵漁縣供給且不暇故也縣以例私獻緡錢三千公曰此縣賦也歸之公帑卽正版籍弛苛徵防源剔蠧繇是新淦無逋賦攝錄參有商舟遇盜死者十三人連逮盈獄誣服者兩年公閱欵疑之防有村民以他事下獄又有二囚以輕罪先在密相謂此人來敗矣公亷訊則殺人者二囚也盡釋寃系者一州稱明蓋盜殱諸商時村民附舟泣告得免盜疑其泄也時楮幣日賤朝命監司權衡其法名曰稱提憲司責富民以錢易楮緩輙沒入其貲令峻甚民重足立憲檄公督其鄕郡有喜怒風防焉公故寛之廼械系換錢溢數者一人行闤闠中捃摭告訐之風頓息民賴以安且以估籍非平世法請於憲除之黃公萬石守平江公爲屬未幾黃移福建轉運使以公任塩事吏與盜爲姦私官課大侵謾月執細民數十決遣應故事公密詰犯者得利害興除之縱囚約勿再犯私販爲絕比去官塩積本羨三十萬從黃公制置松江盜起溧陽俘入將盡殺之公審閱皆樵牧豎子入白曰是豈能爲亂者大閫初建宜以徳意示民卽破械縱之贊畫經年江東以治攷舉及格班攺宣教郎知安慶府桐城縣事未行防黃公尹臨安一日謂公賈平章問君盍往見之公唯唯他日又曰平章今日問君尢悉且曰正欲大用履祥具啟事一見何如公徐曰先生方不肯貶已以合時豈求久於此者某往見何義卒不往以防章鐫秩防敍復遇黃公制置江右客以公爲首公進言畱屯臨川非計也語稍厲同列爭進者誚公閫公亦不然公公曰事去矣謁告而歸除帶行提轄文思院主管江西制司機宜文字辭除制司參謀辭除江西提舉又辭自是閉戶不復出乾旋坤轉挾一能占一藝者各自爭奮公碩徳重望諸公貴人競欲推挽武湣李公鎭江西擬公知汀州事左丞管公行中書省擬公提舉福建儒學公曰余老矣無能爲也已固辭幸諸子卓然可傳家事纎悉一推付之幅巾野服浮湛裏閈者二十五年如一日間徜徉溪南水竹間溪南有地曰中洲先廬在焉曰此吾先人之隠處也摩挲松竹曰此吾先人之手植也異時當從先人祠於此嗚呼亦可悲已初侍郎公以勁節二字名其溪南便坐之室鄕人稱之曰勁節先生大徳四年庚子正月十二日中夜卒年七十有六以其年六月十六日庚申塟於南城縣太平鄊丰髙裏黃家塘之原子男四文種前國子進士前補國學生修前將仕郎積女五壻寗文彥前從政郎南康軍司理吳初前將仕郎吳芑孫陳異孫一未行孫男十五渶沂浚孟孫淑孫偉孫宏孫敬孫戊孫卯孫辛孫易孫慧孫丙孫定孫女十一公嘗以文種爲兄頴達後修爲從子後蓋僉判公侍郎公之意也公魁防山立軒邁朗豁勇於善而周旋世故委曲綿密仇於惡而與人語惟恐傷之不汲汲於超驟不屑屑於資計故居郊外後家城中湫隘僅庇風雨更渉憂患人所不堪其心休休然坐一室方廣不盈丈扁曰寒篷宗族姻戚名公勝士酬接其中杯酒殷勤嬉娛言笑未嘗不盡歡常語子若孫以少時艱難曰非力學不足以立身非從善不足以爲人又曰士以不辱身爲重用舎命也遇否時也辭婉而正志怡而安嗚呼斯完矣夫余倦遊而還幸前修典刑猶及見公方將結昬婣之好操幾杖相從以庻防萬一善人之歸而遽隔古今邪悲夫諸孤緝公平生行事來乞銘不敢以荒落辭銘曰

歸去來兮命與時兮撫三徑以嬉乎而歸去來兮死猶生兮樂夫天以寧乎而晉處士兮漢徵西人所命兮吾何與知溪南十畆兮有宅一區上有修竹兮下有蘭芝吾魂气無不之兮千載猶思母毀我琴瑟兮母墜我書詩噫嘻維先人有之維後人似之

故建昌路儒學教授蔣君墓志銘

至元二十有三年餘以集賢學士行防侍禦史將防江南搜羅遺逸得二十四人焉旣復命朝廷分其半掌憲諸道余悉授任有差時龍山蔣君松魁長才奧學爲眾所推余將以君入見未行而君病病而卒余爲悼之深也又十有五年其猶子宗道敍君行事來乞銘余爲之喟然以嘆曰銘吾故人而弗忍辭君世家嚴陵壽昌曾大父敬之大父震亨父焱母某氏君早負文聲學於太學者七年甲戍授初官典教盱泮以恩轉修職郎次年又以江西制置黃公萬石之辟授國史校勘江西提舉司主管機宜文字未赴而盱城歸附天朝君復掌教事時余季父西渠公守盱酬酢紛糾君雍容風議佽助爲多餘時初識君也凡在泮七年𨿽中更多故教育不廢有力於庠序爲多至元辛巳西渠公以郡事再入奏因薦於朝眾謂命下矣而中格最後余起君於丘園而君竟弗得生命也夫命也夫君爲人磊落恢廣軒然有古丈夫風其孝友信義天性然也晚隔丘墓不復能歸毎烝嘗之際執爵望哭悲不自勝暇則過余先君所與盱之賢士大夫防杯觴流行爲詩自遣詩如其人余時官中朝去家久且逺聞君徜徉甚適念不得旦暮膝下時與君軰相從及以使事來歸意謂將得相與行吟河洛之間少酬前志而事乃爾人生相知爲難相知矣患不相聚聚或弗能久此余所爲屢嘆也君字仲方生於乙未二月二十日已時卒之日實至元丙戌九月二十五日娶葉氏子男一人宗徳女一人適鄭相之孫男四人建孫昌孫福孫元孫女一人君旣歿妻子追念其志將以君歸塟乃以某年某月某日權於某所銘曰誰之不如彼豈有餘此獨嗇也誰之不容挈其平生而去之迫也銘以訊之尙能視此刻也

忠烈廟碑

國家旣一方夏薄海內外靡不乂寧乃睠西南之疆外引六詔內接三苖地險俗厖播川郡實據其防爰畀太原楊侯節印俾紹服先公之駿功侯旣稽首受事入覲以謝歸則布宣皇威一以法令從事環播川數千里箐居卉服之民咸知職貢詟行惴息以大帥府爲命於是王化浹矣上嘉其勞推恩錫類追諡侯大父爲崇徳公考爲惠敏公所以慰答忠勤者甚厚侯旣膺寵典彤弓大卣以祀以戎治法徵謀恪遵臣業所以憂邊卹眾者甚備間嵗必一述職請命示弗敢安大徳七年冬道過武昌因言於亷問使者廣平程某曰漢英不肖猥承邊寄凡所享有莫匪祖考之休慶而廟碑未刻懼無以示子孫敢敍次其事以見倘矜而貺之辭其自昭穆十六世而下咸嘉賴之某旣辭弗獲則爲之嘆曰爲人臣子不當如是耶謹按楊氏系本太原唐乾符初贈太師諱端者宦遊防稽後客長安適南詔防播州大爲邊患有防募能安疆場者太師慨然自效遂命爲將以復播州威暢恩融夷夏畏服因領其郡是爲播州楊氏始祖五季俶擾眾推其子孫世守五傳至昭而無子鄰郡帥充廣寔太原舊族贈中書令業之孫鄭州防禦使延朗之子來與通譜命其子貴遷爲昭嗣且授以家藏翰林楊大年所艸中書令及莫州刺史制誥二通自是太原之族復合而守播者乃公之後八傳而當宋嘉定六年髙祖忠烈公始考典禮建家廟以祀五世奉太師公爲始祖百世不遷余則有夾室以奉祧主其明年嘉禾生於庭戺詩人歌之咸淳四年考敏公又請於朝錫今廟號刻家訓於石榜崇孝於樓至是而播州之楊防五百載用夏變夷益逺益大傳至於侯莭義不替勛庸益著蓋侯自防已能好學秉禮以文自修尊禮老成得其忠益其承天寵召民和也固冝若夫致嚴於宗祏崇餙於本原思以微顯闡幽垂裕永永是又孝子慈孫之大莭也孔子作春秋諸侯用夷禮則夷之播爲中國郡縣嘗以朝臣出守不幸季世殘於裔戎而楊氏以晉土之望攘除湔防復此天明帯礪河山綿綿延延以至於今獲遭聖神大展忠力視春秋杞鄫之君自絕於禮而見擯於麟筆者不其藐與謹詩其事以聲皇風以廸家慶詩曰

於皇維元立極繼天電激風遒以奠九埏孰荒弗庭稽首後先越西南陬魚魚顏顏我有虎臣端坐播州折其機牙汝力汝田或觸於藩我飫其羶有向穴嘷叱之寂然虎臣維何楊系太原太師啟之旣十六傳祖徳宗功引蟬聨錫廟與名亦旣有年於皇我朝君聖臣賢煦沒崇生恩厚無前惟此虎臣允武允文殿此大邦維國之珍金甲雕戈刻印以銀謦欬一堂千里聲震屏翰旬宣有飈不塵介圭來王臣職旣陳帝曰歸哉勤卹我民飲至勞還爼豆詵詵祫礿烝嘗於此秋春嗟惟楊侯承家事君靡或間言式是臣鄰何以似之曰忠曰勤何以永之咨爾後人

故將仕佐郎建昌路儒學教授吳君墓志銘

異時場屋之士居連甍出連衡以得失爲雄雌失則悲得則肆古人之事一不槪於心務於躬也某少從徽庵先生於臨川得延陵氏之仲季焉則獨否以是皆友之三人無湏臾不偕偕而無適不樂於文蓋嬉笑諧辯以成未始棘棘然也季長於餘二年業成且精凡試輙可識用朗意悟飄灑卓然萬夫之望一舉進士遂中其科得瑞州新昌縣尉以歸重慶在堂內外歆旣而天下定於一某入仕京師季亦名聞大朝擢建昌路儒學教授後十年餘將防南歸時季已解去而盱校良防斬斬新田每每問之季氏力也盍再仕乎方藝木引泉笑而不應自是余畱升揚畱長樂畱武昌家居之日良寡而延陵氏之仲季逺則書近則面凡余家慶弔之防無不與焉者今自沙羨謁告歸意當三人復聚如往時可無不談談無不盡而季則已往矣仲又益老且病不復能行徒以書使其子若猶子來速余銘季墓嗟夫生者不常見死者遂不可見情當柰何而忍文之抑吾友兄也其可辭按前太學進士余鑰狀略曰吳本金陵五季徙弋陽又徙金溪六世祖濬徙今地曰吳塘濬孫安世又析於新田曰景立曰堯仁曰士享吳塘三世也曰安世曰以謙曰鑑新田三世也君生七歳自吳塘出繼於新田新田無父而有祖母乃奉之而依於吳塘吳塘之父字嘉甫有志不偶力學以命其三子伯徳鴻仲徳溥季君也名可孫字聖可甫十二已辦科舉之學少從仲兄遊郡中博士程君紹開毎語人曰二吳文行逺器也平居恂恂臨事毅然山立蓋自防已爲長者所知掌故胡桂芳名士也見之曰長必有成以女女之其師馮得一亦名士愛而敎之者十年遂與同升二公歿君經紀其家無所顧愛去盱學而歸也余廩粟石千有奇封識以竢代者喜飲酒然必相知者而後飲飲至無算然亦未嘗醉也文辭字畫溫雅如其人至於薄世味篤古道其天性固然生丁未四月丙戌卒辛丑十月戊寅塟癸卯十有一月庚午是爲大徳七年信州貴溪縣西山其阡也子四男曰泰卿晉卿女曰葵曰燕孫男三女二人之生非必爵祿以爲達也不辱以事親以成身以行志𨿽一日可也況中壽乎且以聖可之材諝器裁進而師尹君公奚忝亦旣得其塗矣步未攺而斂轡防馬以歸終以不出是不亦異於人乎夫異於人者天必異之或謂其子亦異於人甚余曰然銘曰

少之時弟昆壯且老兮孰存授羙人兮粹溫吾欲與言而不得與之言嗚呼蘭林在髙原

何徳載墓志銘

吾友延陵防淸氏之於人也吾不能知然其所常誦者樂安有二人焉其一曰何氏太虛吾承言而未之識則將防以出廼俾吾兒禮致之後四年歸始克識焉气勁而材穎多能而善用於是吾以獲友爲喜而謂防淸不吾欺或從而贊之曰此竹洲公子也太虛又出一帖題曰竹洲公字也則又進一編且請曰山之先考行事之狀也敢匄公銘狀曰韓何同系昌黎伯旣言之矣福家於崇仁詵徙於樂安九世而生夢龍娶於詹生三子時其孟也名天聲而字徳載季也皆舉進士得官而季尢夙悟十二而孤母兄束之於學以遂有成是爲竹洲先生初尉曲江幹掫有聲州部咸委以事無不立決州部長吏前後四軰皆材而薦之蚤緣伯氏獲識文信公及在兵間因相上下志與事異幡然來歸餐英枕石者二十有三年而後沒沒之日歳庚子十二月二十有五日得年七十有二事母孝事兄恭詩文字畫咸爲識者所尙急義樂施無戚防貴賤交得其懽晚歳蓻圃嚴溪之灣畦菊數十種聞葩蘤之奇者必致之不可致必往觀之混而不污貧而能佚自贊曰子孫孫子方寸足貽其自信蓋甚篤方試禮部也柄國者面譽其文且期之甚及射策於廷則又怒其直而殿之其自樹蓋甚深子政大父父也妣曰李訦大父也妣曰劉曰呂公娶於唐先二年卒子七人男曰山曰鳯女五孫七人三男四女塟之日大徳六年壬寅十二月庚申地爲崇徳坊之原官爲儒林郎職爲主管刑工部架閣文字都督府幹辦公事山永惟先人之用旣不克究而僅可見者又閟而弗章山之罪也故敢以銘爲請吾嘗記防淸言樂安何氏爲一家之齊魯今視竹洲君行事之狀與其子之爲豈非然哉乃語之曰子姑就館吾爲子銘銘曰

進有以行也不必崇退有以安也不必丰然不然耶尙以訊於幽宮

監察禦史蕭則平墓志銘

大徳七年八月十五日南防監察禦史蕭君泰登則平以疾卒年三十八聞者皆愕且悼或疑時某客鄂諏之自東來者曰信矣嗟防頃余在禁林吏以諸道提舉學事姓名來中有蕭某年若干余訝其少或告曰公未識耳材則老也洎來南防中丞徐子方道則平朝夕不離口後數年餘從閩歸則平方典江廣學事學者咸井井有生气眾誇語余旣僉桂憲之明年聞海南有制獄乃行都元帥沙什幹賊殺不辜爲則平所劾鞠之如章帥遂抵罪以則平爲禦史七年春南浮江漢以下余畱之酒不可余笑曰眞禦史也自始識及是不數見毎見气益老言論益深豈意自是遂終不可見耶廬陵劉將孫湏溪翁之長嫡也其言信狀其行事視余亹亹萬言曰是宜銘且助其子以請曰則平之志也按蕭氏世夲長沙徙籍安成曽大父平林先生負重名仕爲江西安撫副使官中大夫爵廬陵縣男名逄辰大父安中從仕郎徳安府觀察支使父元永中順大夫瓊州安撫副使母胡氏則平早頴防諸公皆器之弱冠試吏丞永丰涖事敏決行中書省以名聞授將仕郎湖南道儒學副提舉爲部使者賞識卽子方也子方一代耆碩言輙見聽遂擢僉廣東按察司事眾睨其所爲會有獠賊來逼城眾惶惑無所措獨奮曰督捕盜賊獨非憲部職耶我請先之卽上馬出將吏驚馳以前賊遂退走因按所部潛與獠通以人爲貨及他姦利事守令以下抵罪者八十七人又建議減韶州歳賦白金得請遂減半條嶺南積二十事身詣防言之防建肅政亷訪司繼丁胡夫人憂至元三十一年今天子踐祚思與天下更始詔罷徵南兵釋交州累臣以則平爲兵部郎中介禮部侍郎李衎往諭其國時安南旣以失藩臣禮重得罪聞有詔使疑懼參半吏民迎餽麇至諭所以來意悉慰卻之君臣卜日拜伏以聽然後知上徳意感慕歡呼而使者又亷敏開亮不與前等乃大喜過望歸所盜邊地二百里遣其臣奉表貢獻謝罪遺使者橐中裝甚厚辭不受益之再三終不受益大服旣報命授連州知州未拜奔瓊州公喪起提舉江西等處儒學所職辦治行省遣慮郡囚袁瑞州路有訹愚民自誣殺人而代死者旣具獄矣悉發擿理出之僉廣西亷訪司事始至陳便宜二十五制獄旣竟出沙什幹所掠生口八百七十五人牛馬三千六百有奇還之民栁州白蓮道人謀畔論死者二百錄之釋不知情者百三十有七人他所辧雪糾正不可勝數凡黜貪謬吏二百一十汰左右江攝貟四十一進階奉直大夫拜南防監察禦史首言十事分按江浙行中書省水旱民流議捐倉實以賑或曰咨可而發無後憂曰民命急矣毀家償之不悔也方大有建白病日侵得告卽命舟自載且治衾槥或言豫凶事曰死常事非凶也書別子詩別親友戒左右毋妄受贈禭旣戒不復言遂卒於舟明日斂於建康某年某月某日塟於某所配楊氏再彭氏皆名家子六人男若干女若干則平精悍謹密不煩不苛不爲事所詘故發必中機意悟飄灑豈弟周施與人必誠故鉅人長者咸愛之至其孝於親忠於國不媕阿淟涊天性固然故自號方厓其始爲禦史也激烈自奮或謂太剛必折曰患不剛耳折不折天也或告當自愛曰身非吾有也觀則平此言豈自爲身後計者而獨志余銘嗟防銘曰

奕奕堂堂厓穹石蒼不可蓋藏咨爾山君勿刓其方

何子宏墓志銘

公諱宏中字子宏撫州樂安人樂安尙書學聞四方由進士起家何氏爲著子宏又以博學善教爲鄕先生故其義方素修私淑尢廣及門者大抵成名而子宏終老於鄕先生至問其家則懷章綬而歸拜者前後四人安輿就養益以防勤爲訓所至諄諄不舎故仕學皆優乙亥春子宏年七十諸子來集於家冝章令霖永州教授希之道州判官堯廣昌主簿夢牛皆服其命服以次奉觴上壽裏中之謂當若陳省華且曰樂以善及人宜天報之若此其明年遂以壽終又明年伯子亦卒越四年始克塟於邑東山口陂之髙坑又二十九年爲大徳八年甲辰仲子始來求銘蓋仲與叔方相與隠居求志服膺所聞期有以顯其親者未已也曽大父思容州法大父庚父湛母詹氏娶於董有五男子最季元善出爲栁氏後二女子咸歸於劉曰祐雨曰季說壻也孫男女十八曽孫男十一盛哉文學旣盛子孫又盛所謂鄕先生家不皆若此頋不宜銘銘曰

謂夫人之間其效濶防者吾亦未卜其何如也及觀子宏氏之廬抑若此矣爲斯言者其不幾誣哉

張宗漢夫人葉氏墓志銘

天師觀妙先生之嫡曰宗漢防從人間事誦讀纂綴爲舉子未達蚤世其配同郡葉氏女也嫠居三十年誨育防孤昬宦有立人皆以爲難廣防眞人述之曰吾世母也諱柔貴溪人曾祖夣得宋中奉大夫貴溪縣男嘗爲歸州太守祖億年太學進士父繼善象州推官夫人生十六年而歸於張容徳婉嫕婦禮無違甚得上下驩心良人賴以畢志及寡中慈外厲佐叔氏以成其二子與紹今爲建徳郡治中與純烏山縣尹一女嫁進士倪日彊於是夫人志願旣酬端深以臨家政子孫先意承顏不使少有忤拂母儀子道爲逺近宗州裏以義莭上聞而夫人哭烏山感病歿矣訣語瑯然類了達者時大徳十年六月七日也生平不輙出閫長子屢駕倅車來迎就養人以爲榮而夫人輙不許防贊之終不許念弟老不得數面爲築居焉遇娣姒如同生者四十年晚坐北堂雍雍繩繩合千指無一誶語男女孫十六人曰太初祥初瑞初復初臨孫震孫壻曰臨川徐和金溪鄧章四未行沒之明年太初將其父命北上數千里至京師請銘於廣平程某遂以述來昔觀妙之嗣曰簡齋天師事寡撫孤藹然天至余逮識之因謂此誠天人蓋神仙之說無則已有則舎孝義之人孰爲之又聞人誦葉夫人事知其家風昉振內外咸有懿徳不待遐舉斯出塵矣今視其述不私宜以銘兆在某邑某鄕某里之看源塟以某年某月某日銘曰

邇也視其閭逺也炳之簡書猶室不安兮柰何彼殊樂哉義婦慈母之幽千萬年其永居

雪樓集卷十六

欽定四庫全書

雪樓集卷十七

元程文海撰碑銘

翰林侍講學士張公墓志銘

大徳七年五月癸巳翰林侍講學士淸河張公卒於亰師嗚呼公固博洽通達之士也至元二十三年某以侍禦史受詔選士南方未行聞廷紳有言公賢者旣至杭公爲博士時猶未識公而舊識識公者人人言公與所聞同也曁識而心察之又同也乃薦之明年報命有防問所薦有可相者乎對曰惟上所試以觀其材耳由是公晉居憲幙嗚呼今二十年矣豈謂當執筆銘公之墓也讀其述曰張氏系出淸河支居崇徳曽大父汝昌京學諭大父一新宋承務郎致仕贈奉直大夫父琥宋朝議大夫崇徳縣開國男母恭人葉氏家世爲儒至朝議公而門益大公名伯淳字師道防已卓然九歲舉童子科又以父任銓受迪功郎淮陰縣尉攺揚州司戶參軍尋擢進士第監臨安府都稅院凡事五府主輙俾贊其幙議最後者倚之尢專易鎭又挾與俱公亦悉心佐治功冠一府民至今不忘陞觀察推官除太學錄然自此歸矣至元二十三年授杭州路儒學教授除浙東道按察司知事在官二年五祈閒不遂二十八年朝廷重振綱紀擢爲福建亷訪司知事歲餘有頌羙於上前者遣使召問明年驛以入見若冗官若風憲若鹽防楮幣皆當時大議淸問及之對悉當上心由是大加賞識命至政事堂將大用之而辭孔力益簡注焉遂爲翰林直學士今上龍飛詔命多出其手進階奉訓大夫仍先職知制誥同修國史史成旣進無覬幸心卽請急以歸明年進奉議大夫慶元路總管府治中一府推尊之事必咨焉行部使者過之輙曰此有張治中在可無庸畱也省檄按疑獄衢秀州咸得其情事已因過家與其伯氏相從嬉遨不忍頃刻舎去牓其室曰養防若將終焉然不獲遂大徳四年卽家拜翰林侍講學士明年造朝扈從上都還請老不許又眀年夏病終於官得年六十有一有司防匶歸裏夫人趙氏前十三年卒以公治命合塟於崇徳州石門鄕通賢裏沈莊之原秋七月己未窆子男五采永嘉郡文學掾復本還皆蚤世杲尙防女四孫男四燦煥爚焌女一讀已因爲之言曰世儒於世往往扞格不能相諧惟師道也天資髙明濟之敏裕防通豈弟文事偉如事親惇宗尊賢信友述之者尢亹亹不置其蒞官臨民所歷有風采或能道之至其亷於利澹於名惟知之者知之耳嗟夫立賢無方殷士膚敏以師道之材逄時遇合何所不可爲而僅爾命也歟抑將集於其子也銘曰

景星慶雲醴泉芝艸天道地寶可以永好而不可恆保嗚呼師道

僉福建提刑按察司事曾公墓志銘

曾本鄫也國入於魯而爲曾自郕公父子遊聖門而氏遂著南丰先生出而東南諸曽爲聞家公上距先生七世其先徙居撫州金溪謙之宋贈少保貫道宋贈少傅鈺宋舉進士官至朝議大夫贈少師爲公曾祖祖父母黃氏臨川郡夫人夫人三男子鴻子吏部左曹郎官淵子參知政事伯仲皆進士甲科衝子字聖和公也少以父任補官主潭州瀏陽縣簿趙丞相葵宣撫江東西辟佐吉州節制司居三年州守移溫又辟以自助府罷調臨江錄事參軍丁少師憂服除連應杭升二府辟攺官知仁和縣嵗中提轄左藏封樁奉使督運未還除司諸軍審計遷太府主簿兼刑部郎中出守南安軍積階承議郎未幾罷郡歸至元二十四年憲臣奉詔選士公起家授承直郎僉福建提刑按察司事二十七年以老病匄閒不許明年代至乃歸大徳九年五月某日以疾終得年七十有八公生而凝粹端敏好學諸先達咸愛之少師甞病甚焚香祝天願損已壽七年以益父父病尋瘉後果止七年蚤閒吏事初仕攝太和太和劇邑卽有能聲府委以他務無不力辦裁決皆中機防由是一時名公卿辟舉交至仁和富民爭財而毒殺女兄粥獄求脫擿其姦市有刼盜官論十九人以死曰此盜也獄具而公至閱其狀曰此非盜也將理出之時盜發都城官吏皆當坐幸借手以免語共侵公公恚曰後獲眞盜吾一官不惜若十九人命何力伸之獄遂逭俄而果獲眞盜所剽具存眾乃大愧十九人遂雪閩部逺且險吏乘爲姦民迫爲亂公行部所至先以牓檄警諭感切之吏相顧聳戢或棄而去向之山藏澤嘯欲出不敢者得檄皆麇至拜庭請罪侍禦史吳公曼慶來見公所爲喜非公分部亦檄使行有囚殺人當死省貴人私出其罪約公蒞刑公曰如律則往蒞通鄰妻而毆殺己妻匄吏蔽以誤殺亷得讞正之奉職往往類是歸而益老治地於南郭命曰樂丘題其門曰生處樂死便埋至是諸子奉其柩以某年月日焉夫人氏先鄭後李男子三文樞文機文棟女子三長壻趙某公性好周人之急鄕鄰喪塟必親之年饑必振之持酒縱橫捲舒自適與人語惟恐傷之病革猶衣冠對客無憊容爲詩云云將瞑笑而逝先塟文樞輯公行事如上來匄銘某旣諾則念往者將防搜羅時公以故侯家居或以公爲言者曰生民休戚惟湛浮閭裏者知之亦必能吏而後能知吏治得失𨿽今故殊時然若斯人昔者之敏明又將之淸愼而勤力其可余曰然今視其行事信然然使未老且不病當猶有可書銘曰

死者不可復生斷者不可復續斯古人訓以哀敬折獄也然或不能審克則利令智昏播糠瞇目又烏能若此之堅決彊毅脫民於無辜之戮哉

故同知寧國路總管府事楊君墓志銘

余自爲諸生時見前太學楊君必大所爲文或有識之者曰此篤行君子也至元中余待罪防端將命旁求於野至浙東問官吏爵裏有宣慰副使楊某試問之卽太學楊君也因錄其名氏薦之自是弗相聞後二十年或以隧識介其子天合見余於京師曰父歿久矣而墓石不文敢借以請請不已噫余知之何辭費爲君字伯起世家臨海傳春秋學曽大父宋迪功郎大父定宋通直郎江陰軍教授贈承議郎父元勣宋承議郎知山陰縣事贈朝奉郎母林氏封安人君少孤能自力於學由鄕貢入上庠試藝輙冠羣遂釋褐教授南劍防長貳缺因攝其州以辧治聞擢教京庠丁林夫人憂服除爲戶部掌故升錄國子連進爲兩學博士又丁家難起知臺州積階朝散大夫官兵部郎中至元十三年以州歸國城邑賴以安全就加本州安撫使以病謝事十九年入朝授中順大夫浙東道宣慰副使屬衢婺有防行省命往治軍至則別淑慝以釋累囚獲免者餘數萬二十六年同知寧國路總管府事居三年再以病謝三十一年八月十三日卒於裏第得六十有八年以其冬十月辛卯於臨海縣興國鄕石鼓山之原循先志也初娶於鄭封恭人又娶於曹五男子天祐天任天合天說天恊一女子壻陳處約孫男女九人生平終始一亷得祿輙施故白首僅給寛厚謙挹襟度灑然善譚論爲文下筆立成有集曰中津亦曰中齋人因曰中齋先生其隧識云爾以余舊所聞君之行事具諸人者多不著然其淸介惇朴不爲赫赫以諧俗取寵益信其爲篤行君子也是宜銘天合早孤今甫世其祿能勤尊顯表發所親之志是宜可嘉不可辭銘曰

謂爲善必名揚乎則比屋可封者柰何不必揚乎則守一節者亦或載而旌其家矣君子曰彼以其少我以其多盡我而已遑卹其它嗚呼是惟楊君之墓石有泐勿磨

楊漢卿墓志銘

國子助教李君鳯言於廣平程某曰僕幸甚邂逅親承下風愛重人物頗習知公之夙心有楊希震漢卿者從母之夫也本單父人其考曰通字伯達嘗爲魏郡幙僚僑居睢陽又徙東明實生漢卿防學於鄕先生王淸之超悟不羣師逸功倍同軰有爭輙爲排解或羣質於師則爲之甲乙曲直不詭不阿師甚奇之父亦曰異時庻幾闗西夫子乎因命之名少長無所不習旁通譯書燕南宣慰同裏宋公廷秀愛其材欲與俱至京師辭以親老戮力以奉甘防考八十妣七十咸以壽終漢卿時亦半百毀瘠過禮旣免喪喟然曰仕或爲養也今孤且老尙復何爲因屏迹村墅手抄詩書乘耒耜以率子孫家由之肥漢卿天性直諒重然諾周急成羙有義俠風鄕黨宗族有難平之事不之郡邑而之漢卿漢卿聲音鴻爽身容偉如面剖是非可否無所避千金之產百年之仇皆語下立決退而相與守其言不敢少變亦有望廬而退遽畏其知者其配張氏唐鄧鎭守總管之女亦克相夫成家三男子曰謙曰讓試吏有才曰誠四女子一早卒壻曰李某王某宋某皆士族孫男若干人其家浸盛去年春漢卿屬防疾不出戶一日忽獨語曰吾止此耳聚其家人而告之曰生死常理王公猶不得免我死爾軰母戚也指臧獲曰此軰助爾服勞可均衣食毋偏也具盥沐衣冠倐然而卒時閏正月十四日也後三十七日辛酉窆於村之西南且遵治命遷祖考妣防塟焉今者僕誠以爲漢卿材器若此不幸不仕不少槪見而死心誠悲之公倘不廢言則幸而匄之銘不幸猶幸也余曰諾信如子言古慷慨奇士也然使出效一官則繳繞拘閡亦未必能行其言若是嗟夫人生貴適志耳豈必仕哉銘曰

孝於親信於人頴焉而揚英淵焉而潛珍儗之古先誰之倫歟

故紹興路儒學教授蔣君墓志銘

固陵蔣君諱世傑字俊民自防已負英稱由進士入官甞參建昌軍事云今五十年父老猶誦嘆不忘至元中余識之京師相從夜語典刑碩儒也後又識其二子於江都皆犖犖有父風於是余胥防江湖之上二十年矣今年秋其子太常博士述君裏系官次求銘然後知君物故歲月家夲光州父諱克勤宰邑象山愛其風土因家於明君生十四年而象山公沒大父母皆無恙君已能孝長慈防翕然以和學於舅氏舅氏名士也深器之宋開慶已未中進士第尉黃巖遷泰州錄事參軍母喪釋服遷錄建昌淸敏公勤受舉於前後三太守最後守念其拯饑盡瘁欲再薦之君力讓其同幙由是益知名遷安慶府司理參軍沿江制帥素知其材徳羅致幕府通署三司事至立決咸當其情帥問知君所署者輙不復視卽奮筆畫諾與總餉使者共薦君於朝帥旣去君亦還郡郡將倨甚君與抗不懾攺授宣教郎知福州閩縣遷提轄防貨務遂歸國朝浮湛閭裏者十二年授無爲路儒學教授始至卽去又七年攺教紹興居四年而代又四年病卒於家得六十有九年是爲大徳五年六月二十八日先娶於趙繼娶於洪皆先卒七年正月二十一日與二配合祔於邑西梁家嶺之先兆始君之將塟其親於此也雨君食露禱者逾月逮事而霽人皆異之生平恂恂亷譲惇厚平恕不欺長防貴賤待之如一心無宿怨口無訾短人有小善惟恐延譽之後裏有疾必調藥手飲之或遂周而振之農譚艸坐無間然焉讀書賦詩迄於沒有梅心先生集若干捲藏於家四男子汝致有篤疾汝霖佐郡幕後君五年沒汝礪博士也家方以之大汝翼亦登仕版一女子壻曰安陸府儒學教授林理孫男七曽孫男女五銘曰

懷哉蔣君古之善人彌積而長不在其身蔽芾甘棠亦有遺民懷哉蔣君

故徽政院中議田君墓志銘

至元中裕宗皇帝監國某幸以文墨待罪禁林時時與諸老近耿光承顧問退坐詹事府廷欵語移日見司徒張公平章王公以謙敏忠勤之姿表裏翊濟履屐之間無不勝任一時宮府號爲得人若田君軰是也田君字吉卿名永祚先自延津徙稾城至君始業書推擇爲吏宮府初設官屬起家爲侍衛軍掾成宗在邸俾宰常州武進兼總宮府財計辭不就升掾詹事遷提舉備用庫使撿覈鉤較無纎芥私遷大匠副總管大徳初隨府升副都總管善於其職皇太后累加賞嘆進爲徽政院長史賚以燕衣六年轉徽政院中議積階自承事郎至朝列大夫九年十一月二十九日卒於官十年十二月某日塟於稾城縣某鄕某村之原其孤以太常博士蔣君所爲狀來求銘蔣君故與若同事知君爲詳剛特明敏見義必爲其居幙中凡論一事發言盈庭人人自是君徐起而評之辭簡理盡無不犂然心服咸自謂莫及也遇有不可必力爭不屈一府深賴之每嘆俗日以薄至自忘其桑梓故於鄕黨彌加勤懇因君而仕郡邑者數十人來則館去則贐或與其子同升仁厚之言篤實之行見於居官治家者如一誠可謂賢哉丈夫也而歲僅五十有四不究其用柰何娶於陳於李子男四逺奉宸庫提防寧太常奉禮郎亨國子學生貞尙防女三長壻曰趙庸中相府譯史三未行逺嘗官武昌甚異其材今聞君大槪人信有所夲哉銘曰

大廈之構大匠之掄材無短長用有詘伸何以謂之幕中之畫何以誄之尙世其徳

故昭勇大將軍欽察親軍都指揮使巴約特公墓碑

自昔聖哲開創之初必有股肱心膂之臣翊佐鴻業無有防戚悉肩一心上之所以策厲激昻亦非必兼金聨組至論其終所成乃皆卓然非後能及嗚呼盛哉哈里幕北舊國也巴約特氏國中右族也太祖聖武皇帝初定四方哈里內附巴約特氏內徙有愛伯者來居濟陰重厚沈鷙以五十戶從軍南徵力戰死事子曰伊蘇岱爾世其官卽昭勇公也世祖皇帝命丞相巴延經略防樊公在行功多百丈山鶴子灘最賞銀鈔八十兩長圍合公被甲先登賞銀鈔百兩明年破復州兵殺其將賞以百戶主帥言賞不酬勞上錫金符加千戶督五路招討十六年攺授金虎符管軍總管江南平錄功進階懷逺大將軍管軍萬戶領江淮戰艦數百艘東徵日本全軍還有防特賜養老一百戶衣服弓矢鞍轡有加二十二年移鎭泰州時籍漸丁爲兵得萬人以公爲欽察親軍指揮使統之公於是以舊職讓其中弟余則分俸贍之納延之役功多賜金帯明錦以納延姑姊妻之大徳三年春二月以病卒於官墓在曹州濟陰之白塔原正室二人托郭先卒子曰嘉琿逹曰哈斯襲公符職繼室額蘇掄子曰哈廸牧馬戶同知曰延壽側室三人孟格津子曰巴延管領哈喇齊曰靈保次哲古子曰旺紮勒特穆爾廣徳萬戶府逹嚕噶齊次錫喇克沁子曰哈喇章尙防孫男曰呼圖克曰法保公沒後九年而當大徳十一年今天子龍飛其冬公子欽承恩防俾樹碑於公墓公子乃以公事實屬某文之於碑惟公忠勇純誠致身國事摧鋒無前聖眀在上以庸詔防卒能佐興運平四方身佩信符爲國大將建邦之略事君之誼視古無間焉聖上崇徳報功俾彰不朽誠萬世一時之偉遇公子又咸英毅有立或踐厥官將必大世其業獨惟文辭弗稱無能發揚而公子旣屢以爲言敢弗自竭申以銘詩曰稱戈防周致梟助劉有宗於斯其朝如流惟君之眀藏袴有待惟臣之忠夙夜匪懈上信下孚以勩以愉兵包虎皮遂長萬夫遹觀古初力與時奮豈無其人貴有令聞嗟爾人子孰不顯親孝爲忠基來視雕瑉雕瑉孔崇聖明與之宰木維喬子孫樹之

純徳郭先生墓碣

大徳十年三月十有八日長樂鄕先生郭君卒年六十二五月二十有七日塟獲嶺之先塋皇慶二年夏五月子履拜余亰師乞文表墓其友南雄教授陳立翁亦以書謁余曰郭先生死且塟且祠於校宮而未有易其名稱者此門生故友之闕也皆請曰純徳先生至元二十九年餘觀閩風居君家君日相從文史甚驩知之深宜莫余若也乃次第其行爲之文君諱隚字徳基其先辟梁開平之難繇期思抱汾陽廟器從王審知入閩至長樂芝山下居焉世明經號書廚郭家曽大父囦大父已千父正子第進士教授亷州著春秋傳論十一卷是爲存齋先生君生十一年而孤母林力貧節用以教育之君亦自奮厲於書無不讀尢深經術弱冠已爲人師宋咸淳中補太學博士弟子員國亡居鄕講學至元中郡舉遺逸授泉山書院山長遷興化路教授秩滿丁母艱服除攺吳江州教授代還邑長貳執弟子禮相從問學方議建精舎於六平山是年冬所居屋西偏所植梅忽槁死君見之微笑眀年春再調興化未行屬淸明歷造鄰曲親舊歸課僮僕覓葵栽兩兩植庭下至夕無疾卒聞者莫不悲啼太息涕泣沾襟曰天何奪吾徳人遽甚君平生志慕髙尙所至多佳山水遊覽談防無虛日而職無不辦又以學行文章爲人所宗名聲籍甚余去閩幾二十年思其人未嘗遺於心亦不謂如是而止也豈非命乎蓋嘗論其談經明白綂貫不刻鑿以爲異其詩若文和平沈深不琢鏤以爲工其爲人疏通慷慨謹簡易直不矯亢以爲髙其爲子爲父孝以慈其與人交彌久而孚益逺而不可忘謂之純徳不亦宜乎娶李氏二子履沈質魁防有材略由太子太傅府長史遷奉議大夫知靖州鼎好學有文龍江書院山長女嫁進士陳嵩先二年沒有易述四書述梅西集各若干捲立翁又曰郭先生性愛梅旣葬其子於墓所徧山皆植梅隆冬花間遙望如積雪若見先生之精神標度焉余旣題其墓曰純徳先生之墓故乂表其阡曰梅阡云銘曰

奕奕郭氏明經世閩載生純徳允廸前聞玉雪擬質星霞耀文可法可尊粹如春溫我思其人梅花之原嗚呼先生尙篤後人

張氏宗防亭碑

宗防有亭東平張氏所以會其宗也宗法之不講久矣相遘於塗未知其孰尊卑執手相爾女視財勢爲輕重乃至相搏捽於市朝有司顧獨曰俗不古俗不古嗚呼斯民也三代之所以直道而行也嗚呼不意猶有斯亭又不意猶以斯而名斯亭亭在博昌趙村實張氏令子某所建蓋張氏世家東平金之季年徙大梁又徙歸徳復遷於睢艱閔顚沛子孫或還東平或居博昌居博昌者爲墓於斯奉曽祖考妣衣冠以塟而遂塟其父母焉博鄆鄰也歳時子孫上塜不廢由是某意匠斯亭以聚宗族嗚呼人生兩儀中政如萍之生水不蕩於波豈不終壽駢足聚面然而非所必也於非所必之中而求盡吾情司造物者獨不念之乎𨿽然由宗而言有五世百世之分由張氏而言則有鄆博之別於此而不失其宗以防其同則以念祖宗者而念昆弟由昆弟以及子孫𨿽百世可知也語不云乎愼終追逺民徳歸厚以若張氏所爲厚之至也予雅不樂虛文覩張氏所爲矧又有請喜而誦之嗟夫人有此心亭有無非所計也家有此亭記有無不必論也然則吾多言哉

冀國王忠穆公墓碑

聖天子旣踐阼惠澤充洽宇內防防褒寵所加罔間幽顯先是榮祿大夫平章政事王忠穆公旣塟之明年朝議防典議甫定先帝鼎成公之嗣子桓帥衛兵扈翊聖天子龍飛忠勤焯著三宮咸嘉賚之由廣威將軍同僉徽政院事進階資徳大夫徽政副使有防復伸前議贈公金紫光祿大夫大司徒上柱國冀國公諡曰忠穆配李氏贈冀國夫人俾樹碑墓所有司欽承惟謹謹按公夲稾城名家考諱善金吾衛上將軍右副都元帥功在史牒公諱慶端字正甫防已卓然自異考甚愛之年十三遭父母憂旣免喪卽喟然有逺志初爲郡筦庫也眾或幹沒公獨不污亦不訐爲水軍提領也練士恆如臨敵軍帥當逺餉和林公請代行訖事而返敗齊防於老鶬口授金符爲千夫長督城大都議固以甓公請衣以葦遂省不貲上將賞公曰職也奚功且有聨職顏進在遂並賞進千戶別賜公白金三百兩旌之平李璮公與有功王師南下助戍淸口宋人覘知虛實急攻不解守將戰死城欲覆公防刀誓眾樹柵以守臂毒方劇因割去之裹瘡力戰城卒以完羣盜四起復擊走之進武節將軍官軍總管領左右中衛兵扈從北徵還遷右親軍副都指揮使進侍衛軍都指揮使時衛兵雜處因建威武營以居之經畫田廬各有攸業別命一軍曰神鋒教以蹶張之技堂曰整暇時訓練也局曰犀利匠戈甲也資食之倉以足儲康濟之局以虞疾浚渠通舟列屋取僦營之如營家於是代卒至者如歸諸衛悉來取法是役也眾始難之旣則利賴之至元十九年建詹事院就兼詹事丞時威武富儲峙有司來貸數萬石粟裕皇以問公對曰兵民等耳何間焉卽日與之上奬公爲宰相器上嘗遣近侍夜出伺察爲邏卒所執告以其故卒曰軍中惟知王將軍令他不知也近侍以聞上賞公皂貂裘東徵納延特敕公以所部扈從公時年六十餘矣在軍中與士卒同甘苦晝則擐甲執兵身與敵遌夜則引車環列臥不解衣贊畫經略小大仰成暇則俾士卒爲軍市縱其遷故連年暴露而軍中富彊東防旣平大駕北巡命公以其軍先歸公引義以請復扈北上而還僧格専政公略不附之裕宗升遐公獨以漢將膺宮朝心腹之寄備殫忠欵成宗卽位論翼戴功拜金吾衛上將軍中書右丞行徽政副使兼隆福宮左都威衛使進階資徳大夫大徳二年加榮祿大夫平章政事僉書樞宻院事兼使如故公年與位髙而勤力益不懈加以謙下仁厚濟物在心至其自奉甚簡得上賜輙以治具賔禮防閣名流次及鄕黨親戚余則班諸昆弟宗族之貧者曰是皆祖宗之枝葉也吾受祖宗余澤忍坐視而不卹哉長者爲畢昏姻孤者爲具田宅死者爲治喪塟人或有所幹援外深拒之而陰爲之地人徒賴其成而罔知所自宋旣亡有內戚久拘京師公旣常周之又請縱而歸之其在軍也請尙醫自隨士卒有疾視之如子軍中相語曰吾屬家居父母猶不若是勤也物故則必以槥歸北徵還偶遺其一必獲之乃已然紀律嚴眀不爲姑息平居瞑目匡坐一室乃至竟日不爲寒暑而變剛毅亷潔忠勇幹敏謀而善斷能而不矜懿稟自然中於大道嗚呼所謂天地之間气者耶世祖皇帝嘗賜公玉拄杖人謂表其足倚杖也初疾裕聖皇后命髙醫視之輟饍與藥畀之曰活此老所以活蒼生也嗚呼知臣莫若君豈非然哉裕宗在東宮衣帶金帛之錫相望成宗念公宣力久初卽位旣遷公官隨以厚賜及謝事臥病遣中使諭防謂公篤實家無餘財給湯藥費三萬緡且曰病起當有異恩然竟不起將終力疾謂嗣子曰以位以年吾無所憾獨蒙國厚恩不得效命邊方以此爲恨耳爾勉輸忠勤毋忝爾祖則吾目瞑矣公旣薨嗣子繼任宮朝肖徳趾羙上下交孚遂進爲榮祿大夫平章政事兼使如故三宮眷賜有加未艾被遇與公生平略等西平以來於斯爲盛公之行樞宻判官張浹述之詳公之墓翰林承防閻復志之備今公嗣子旣服上恩謂某於公生平惟舊且適當筆爰屬撰具其事於碑某因伏自念至元中親奉世祖皇帝玉音俾入翰林與諸老伍遂獲時時入覲東宮退坐宮府公輙張具促席亹亹甚驩今三十年矣名迹棲遲文字淟汨豈足光昭眀良之盛然倘獲牽聫不朽與有榮耀用不敢辭謹著其完名大節如右而系之以詩曰

大鴻力牧邈已猶徴國有藎臣奕世其承允矣王公喬木之英粵昔艸昧野有黃元帥之旗望如金湯厥佑伊何訊之鎭陽義與仁俱善積慶余萃於一躬仡然萬夫謀定功成匪棘匪徐羽林天軍其屯如雲亦有帝城奕奕誾誾視此無疆繄誰之勛翼亮三朝不愆不恌長樂未央晨門夜刁誰扈東徵大將嫖姚先公後身約已丰人分祿無贏燕及九親貴貴賢賢覊旅懷仁君聖臣忠貴富均崇甲章九原柱國上公嫓徳之良追沐冀封丰碑言言有命自天盛徳之輝彌山貫川尙列鼎彛旗常孔宣當陽之初公子實劬股肱腹心匪公曷如傳業纉名屢不一書以有殊榮以篤其慶億萬子孫式顧寵靈永弼皇家淮淸以寧

楊隠君墓銘

周君宗禹以其外舅之述來視之弟爲兄述也意郁詞悲不無望於立言之君子而周君懇懇洊以屬予予惟其天倫之愛甥舅之誼也乃爲之銘曰

南臯翁楊浩然家弋陽父元龍諸老遊惇義方翁防悟師碩師沛辭章命數奇進輙郤捲而藏家蓋肥子裕蠱樂彷徉生丁酉以未終七十霜娶於方繼以黃亦先亡方三子子應有壻趙湘壻宗禹義與文庻子雙孫有三男曰實二女郎州鈆山峯芙蓉閟幽光刻銘詩慰死生其永藏

集賢直學士同僉太醫院事歐陽君墓志銘

至元中四方旣平民物丰殖天子思得俊乂布中和之政與天下息肩凡一技一能無不召見陳所長方是時巖穴艸野之下聞聲自喜揚英舒翹頴然如景風靈雨之被也新定歐陽氏以醫聞再命而後至畱京師十七年沒而其子以狀來匄銘余惟銘墓非古也亦必有茂懿焉然余聞其郡之初勸駕也以親喪爲解後十五年使者自京師奉璽書偕二千石及門乃起應詔是其中之所存者深乎其狀曰歐陽氏自圖南者遷新定生宗禮以醫起子大莭遂有聲孫淇益箸曰吾捄人多矣後必食其報是爲君髙曽祖考君名懋字勉翁生有異質於家學夙成旣至召見應對合防命坐賜食賜貂裘防錦衾褥城東宅一區食尙醫祿加月餼復其家遣使專致其孥再賜城南宅計口廩膳凡所顧問對輙契合所進方藥常禦又賜玉帯名馬太子北上和林上愛之深意欲君從君慨然請行太子踐阼是爲成宗待君益厚意有不豫見輙釋然無時不召好賜有加歳時嘗從上上都大徳十年獨以疾不能從成宗益不豫君病亦侵十一年五月二日遂歿年六十有三歷官成全郎禦藥局使陞集賢直學士奉訓大夫加朝列大夫太醫副使又加太中大夫以直學士同僉太醫院子男印孫男同祖光祖女曰淑君將沒謂印曰吾常以素餐爲懼故不敢乘時爲爾幹祿爾其善自樹以成身噫信斯言也所存誠深矣其可銘印奉喪南歸將以某年某月某日墓在某鄕某里之原銘曰

我聞魏徐來自丹陽道與時俱冕服九章曷若歐陽若岐於黃二聖在天往哉毋忘

太平路儒學教授徐君墓志銘

往年嘗述釣防二徐之貞時徐父晞顏無恙也後二年其子蘋以史官袁桷所爲家傳來曰吾父歿矣公幸矜而又賜之一辭按其先自太原來曽祖某祖禧父景榮晞顏字子愚居宋太學中試輙髙第歸國朝歷廣信安吉二郡博士秩滿當遷曰我願爲博士耳集賢薦爲湖南提舉曰母老不可逺也乃再得姑熟所至以扶道樹化爲己任修治先賢冡請蠲諸儒力役桑門氏將夷安定胡先生墓力爭而復之性仁厚俶儻初遭父喪適歳儉悵然曰飯佛老徒曷若飯餓者乃大賑得食者數萬人兵余因以饑疫棄俘遺殍狼藉君募饑民掩死扶生身自臨視可活者拯而活之有女子气僅屬曰我儒家子也載以歸稍長治裝妻儒家事繼母盡孝妻偶一語非所宜卽自罪不內居幾月母爲觧曰無之君乃叱妻拜謝然後已母黨質田久君對母折劵請歸之在信州母偶思歸卽棄官奉以還有友客死爲治其喪又嫁其孤所爲率若此娶於某氏有九男子觀先卒頥爲族人後艮革節益晉萃復二女子曰淸曰淳皆能防身以死孫男女二十三曽孫男女三生以宋端平甲午二月二日歿以大徳丁未十月七日塟以某年某月日某鄕裏茆岡之原其兆也有集十卷將歿命其子曰我無贏餘而好周急今方薦饑我死愼毋營佛老事第爲我活裏中人足矣銘曰

古之孝者皆以善事繼母致稱蓋能盡道而格無情也旣孝矣又推其仁以及物且終始不二若徐君者始可言太學諸生哉

臨淮縣尹蔣君墓銘

濠上蔣君防龍董淮左學校八年士興於學學無闕政遷令臨淮數月棄官去有子曰培亦儒也以文無害爲行中書掾積勞當予秩將或亦爲令夫令果不可爲乎有爲之者矣可爲乎何爲而不爲也亷將軍旣棄於趙嘗一爲楚將無功曰我思用趙人蔣君儒先生長者嘗舉於鄕與儒居蓋久一旦有簿書期防之役宜不勝而自免也若培則必能爲之矣其去也就養余杭大徳乙已秋卒因塟余杭越三年培以壙記來告銘蔣以國氏期思故蔣也先繇期思遷婺其父秀升又遷濠梁而生君君卒時年七十一矣娶於周一子二女再娶於劉培有三子今年實至大元年墓在錢塘縣某鄕玉岑山官由將仕郎淮東道儒學副提舉遷從仕郎淮安路臨淮縣尹銘曰

稷嗣君衣楚制從沛公齊魯間羞稱之其後公孫丞相初入闗友人戒之曰母曲學以阿世蓋猶徵稷嗣君也觀蔣君不肯爲令與不爲主簿者何若語有之孟公綽爲趙魏老則優不可以爲滕薛大夫信夫

鄭眞人碑

夫寒暑之所以不忒天地之所以長存是蓋有其故矣昔者聖人修其可知者而其不可知者固已周流其中非必蘄於治世也而世恆以之治後有得其粃糠土苴已足自附於聖人以之爲身則身安爲家則家理爲國則國以小康然教始多岐矣猶龍氏之寶三曰慈儉不爭夫果慈儉不爭也則在宥天下者庸詎不樂於此哉今之所謂大道者其守慈儉不爭之寶者與大道之流予不能探其源其見於紀述者已十世其十一世之祖曰鄭君名進元以宋咸淳三年五月十四日生於永嘉家夲儒也防值亂離至於輝州悟眞大師黨君器其頴異畱使之學遂通孔老二氏言時年十三矣明年大道第七祖李眞人祠嶽過輝一見許爲道器且謂黨曰吾二人皆弗及見後一紀當至堂下也黨亦不諭旣而李黨二師俱逝至元庚寅君從衛輝道錄賈師來燕扺天寶居堂下適十二年矣第八祖嶽眞人異之授以戒牒道名畱之不可歲癸巳再來今齊王以紫衣旌有徳師與焉又受明眞大師神籙祕訣及親書道訓四章自是術業蓋著治病立驗賈師逝君喪之如所生進嗣其職第九祖趙眞人於君彌屬意而早逝大徳六年第十祖某眞人召之者三至則以爲都提舉付以祖師經筆琴劍爲詞一篇授之師再辭不獲乃爲詞以復遂嗣焉十祖逝喪之如賈師而加毀蓋昌平之阡爲地七十畝樹而周垣之碑第五祖太眞人之功於龍山又剙眾眞堂於天寶以祠傳教諸師買園畆百餘於故都之東種柳於宮陰古河之堧歳用以裕八年有防命君設金籙大齋於天寶宮旣事錫號曰演教大宗師明眞慧照觀復眞人明年又命君設大齋於玉虛宮又明年再命設於天寶禮畢進見喜動晬容賞延於眾甚厚然君退然若不勝一日召左右告語若將畱訓者弟子咸以謂年方彊豈遽如許十二月命召普濟大師張君於秦中明年四月當朝上京未至疾作謂侍者曰歸期至矣普濟當嗣遂以五月朔終於龍山弟子奉封於五祖之兆之左其勤者又封衣冠於初祖之兆之右又封於輝蓋以君所自也某地昔爲大元觀今爲頥眞宮君性謙慈和易畱心經史學者一見終身不忘善於奬勸鹹歸心焉雅善生財興構𨿽多而未嘗匄假若術之靈著又道之緒餘也編修朱某述其事爲詳其弟子以碑請於承防淸河公而公以諉余碑宜有銘銘曰

天地之母萬物之宗疇克尸之天下爲公囿焉洋洋猶魚於水獨擅而私匪誇伊恑慈儉之寶衍五千言蔽之以一不爲物先維觀復師自緇林氏寛柔以教孰訾其異可離非道於焉始終養生送死彌著其同噫嘻髫年橫流寸梗化爲瑯玕彼光景道無成毀時有屈伸小往大來寄之在人崆峒藐然鼎成弓墮往或驂之不右則左雲乘風禦方羊帝鄕無疆惟休刻示茫茫

郭徳基阡表

長樂郭隚徳基閩中名士也以乙巳九月二十九日生丙午二月十八日卒二子履鼎以其年五月二十七日塟之於獲嶺原先墓之次墓旣銘且志矣履鼎又不逺數千里謁余於京師謂故人之厚者莫余若也祈表其阡郭氏相傳其先由期思奉汾陽廟器從王潮入閩粵遂以長樂爲家上世皆爲儒裏中號書廚家正子者由進士入官爲合浦郡文學掾以沒是爲存齋先生徳基之父也至元二十九年餘觀閩風始識徳基時以興化郡博士秩滿家食暇日相從文史甚驩防通慷慨與人交彌久而孚於書無所不見爲詩文下筆立就雜漢唐間遽難別彼之士大夫曰是未足見其長也蓋生十年而孤育於母林天資贏溢弱冠已爲人師進而鼓篋聲喧太學中教於莆田亷訪使副張公尢知之今又受知於公耳其自莆田教吳江遊息談笑職無不辦松陵震澤猶有歌酒處在焉心不忘莆再調博士未往而終於經又粹易與四書皆有述其雜著曰梅西先生集凡若干卷二子亦競爽家尙不替一女適進士陳嵩先沒余旣表其墓則爲之辭曰

天之畀於物也不全蓋自古記之而人爲甚若斯人者進而論思獻替或揚激淸濁次之石渠東觀其誰曰非其任耶而卒乃爾嗟夫人生貴適志耳誠不如盤礡老梅之西豪歌而痛飲也

雪樓集卷十七

欽定四庫全書

雪樓集卷十八

元程文海撰碑銘

大元河東郡公布都公神道碑銘

至大三年制昭文館大學士正奉大夫太子府正察罕祖考某可贈正議大夫輕車都尉追封河東郡侯妣某氏可追封河東郡太夫人父布都納可贈正奉大夫防軍追封河東郡公母某氏可追封河東郡太夫人眀年察罕拜參知政事卽詣史官廣平程某而請曰察罕西方之人也先君慕聖朝徳化萬里來歸沐煦養生息之仁家於解抱孫長息於觧沒而埋骨於解天子不以臣不肖有列於朝褒崇之恩上逮祖考惠至渥也惟是先君冡上之表未樹大懼失墜無以顯休命發幽潛願先生哀而賜之銘謹按國史院編修官辛良史所爲行狀河東公諱布都納西域巴喇勒哈人世爲大家本俗以族顯無姓字歷三世輙不知名國初歲在庚辰大兵西徵巴喇勒哈平於是公生十有三年矣少失怙恃好奇節聚族而謀曰天方授聖元神武無敵於天下我國亦臣伏不敢後盍往從之乃悉族來歸時諸王錫喇引重兵鎭朔方公羙髯長大勇冠軍王奇之戊戌南徵圍安丰軍校巴延臺者薄城城上梃長鉤及之懸以上左右錯愕公時在後隊望見奮出大呼助巴延臺引卻人鉤俱墜禽戮陣前一軍皆驚勝气百倍城防防功賞獨厚王由是知公防置帳下名以巴圖爾初河東陜右民賦之王者以成格勒緫管之附治解州乃以公爲副因家焉辛亥春長安僧讎誣都道士謀置毒於酒將不利王有司連逮數百人死榜掠者往往而是公時使王所和林力狀其寃王悟命釋之公晝夜兼馳至長安諭教諸道士謂公自天而下相率焚香遮道哭且號曰我軰更生將何以報但願公多賢子孫秦民父老迄今誦之癸丑貢職王嘉公識大體且辯防可代成格勒緫管公叩頭曰臣得給事左右薦由成格勒王縱憐之義不可謹辭王嗟異從之賜名馬重錦弓矢以旌之至元庚午告老而歸居裏中恂恂然至於濟人利物之事則不敢讓鄕人爭訟不願詣官而詣公公諭以理鹹心服而去公不解中國書言必中義動必中法天性也切切以教子爲務嘗戒之曰我不幸少年百罹不得學爾等安居暇食宜勉讀聖人書行中國禮他日面墻悔之無及至元十四年忠宣公鄂囉齊開省湖廣聞察罕通經義練軍務辟置幕府察罕以親老辭公曰吾素教汝讀書知禮義者將以有爲也食其祿辦其事是亦爲孝不當以我爲念諸弟足養也於是察罕始出仕嵗晚敕斷家事弄孫自娛日與里社過從射燕優遊將終身焉一日至迎祥觀正襟瞑坐眾以公假寤久之撼搖已逝矣時至元庚辰夏四月七日也享年七十三葬惠政鄕曲範村之原夫人亰兆李氏父登進士第金末遷河南夫人方九歲歸戎帥成格勒爲養女靜秀丰整帥以同寅歸公焉後公八年卒子男八人長察罕也以忠宣薦起家授四萬戶知事遷行省理問行樞宻院經歷行省郎中大徳丁未妙揀東宮官僚召除僉詹事院未幾進昭文館大學士太子府正至大辛亥春今天子卽位擢置中書次博囉早世次博囉徹爾惇武校尉百夫長次博囉臺湖廣行省宣使卒次博除太倉令卒次濟噶臺將仕郎華陰縣達嚕噶齊次多羅臺不仕好琴書有至性州以純孝聞旌其門次鼐滿臺惇武校尉邵陽縣達嚕噶齊孫曽男女六十七人嗚呼盛哉嘗論皇元之興天下之一初也其人多惇龎顓蒙忠信篤實不爲言語文字而躬行實踐暗合道義庶幾古人故其福力亶厚子孫蕃衍有非後來尋常所能及者觀河東公詎不信然銘也何辭銘曰

猗與皇元開辟一初人生而純與古爲徒惟河東公泰山喬嶽不言躬行與道暗合辛勤來歸義眀君臣維忠維孝貽厥後人爲解世家作廟始祖衮衣赤舄時乃天祐有之似之魁偉沈深遇合以時冨貴何心我作銘詩用詔來裔母迷厥初永永千祀

故登仕郎吳君墓志銘

蘭林吳公之封其友廣平程某識而銘之二年友竹君亦歿孤垕子以狀來亰師曰昔者先人讀季父之銘而悲曰知我者鮑叔小子識之今言猶在耳而日月有期敢又以請嗟夫二惠弱一猶惻而並亡之因思少之時與君兄弟遊顧嵗月若與我無與年大以來漸如夣覺今則已若隔生信矣三十年爲一世也君家撫州金溪吳塘蓋數百年矣深道居士濬與汪公藻熊公彥詩軰交其孫景立饒州助教曽孫堯仁孫士亨是爲秋山翁君爲翁仲子名徳溥字時可季蘭林也出爲宗人後偕君學於臨汝精舎師徽庵程先生而友三人相得甚懽未始一日不羣居並坐旣則僕有四方之事自是契闊矣君又晚得末疾竟弗繼見以歿君姿敏甚於文如騰雲建水聲焰獵獵然部使者郡守二千石而下咸期之深季蚤策名期君者益眾君偃然不爲意或以登仕告身彊之出而已晚矣天兵南下林無安棲君外調內娛仰事俯育如他日翁老而彌剛母劉病日進君給百役以奉公上率百指以寧晨昏不使疾聲暴色小得至膝下又推其餘能以芘閭裏或勸之仕輙惻然曰吾不忍頃刻離也繇是二親逍遙壽終墓十里外朔望必一往拜不廢以至終身友愛天至季出仕久則躬往視之爲畱久之篤於交遊無所顧恡或聞風蹐門皆將迎勞徠不使觖望去嘗造官舟潯陽役人困踣十七八君亦良憊然見必拯而活之後十年猶有拜而謝於道周者娶於餘六子曰垕辰應良復來三壻曰余天麒鄧慶老余天一孫十二人男鬥孫婁孫翼孫宜孫女八人曽孫男女各一君事親孝治家勤持身恪與物仁義方之訓亹亹余澤蓋未慭也生於丁酉九月卒於乙巳八月卜以大徳十一年某月某日葬於某鄕某里梧岡之原嗚呼蚤暮相規朋友之務也而契闊若此乎昔歲志蘭今玆銘竹山陽鄰笛盡焉此心銘曰

天之生材厥惟艱哉來者不可待往者又烏能來維此良朋旣窅然而深歸吾誰與偕

黃伯云墓志

君子無幸而有不幸小人有幸而無不幸無不幸者豈獨無患禍乎非也彼之所爲固有以召之非偶然忽然而遭之之謂也君子之爲行也兢兢是故善作祥降若夫慮溢於情涯事生於意表吾亦未如之何而以身殉道亦又何不幸之有且夫髙門縣薄無不走者固矣至於專養其內者亦庸詎知異日膏猛虎之口哉余聞廬陵黃伯云之事喟然悲之伯云儒先生專門毛詩學深於六義著書盈篋其所獨悟出毛鄭逺甚江丞相搢紳大儒獨推伯云善學至元中吳防𨿽平冦盜竊出伯云一日攜所著有所詣賊妄意防中之藏斃以一矢卽之書也先是丙子初妻戴與其大女子不屈於兵以死夫又復然其長子定哀父母之若是也不食肉者三十年餘尢悲之餘畱京師定輯其家世瞿瞿然請曰父將攺封願矜而榮之一言按伯云名從龍世衣冠曽大父萬頃大父欽父秀實母劉防孟之姑也二子伯雲長仁厚孝友貧而好振定之弟曰通其大女子之壻曰沈次二壻皆曰歐陽孫男五今封地曰儒行鄕毛竹原祔於祖也死時年五十有三餘旣悲其不幸復爲推其然以祛世惑且慰其子之心而使刻其石曰

觧衣佐刺濟曲逆薏苡連車躓新息銜防文書大人惑夫禍福之不常疑似之易成蓋自昔記之矣嗟夫學以成身豈顧累之哉

兪景隆墓志銘

臨川黃君述其同郡兪景隆之事來曰炎發之故人也葬願匄銘余辭不獲蓋余與黃君善黃君之爲人也慤語有之不知其人視其友又曰達視其所舉富視其所與而孟子錄鄭人之言曰尹公之他端人也其取友必端夫薰蕕之不同器牛驥之不同皁自古記之矣是故喜中郎之似則不計其誰何見元賔所與如見元賔彼豈不知生死之道殊親疏之勢異哉誠愛切於心故也然則黃君之請不得不力而余之辭也又烏得而力哉按兪氏繇徽徙撫將十世矣隆名應元業儒博敏嘗從裏中儒先生曽子良學復肄業於白鹿洞受知江丞相及雙峯饒先生乃升居洞學講席久然後歸旣不得志於場屋則退而養志重親之心甚豫也親旣考終以禮送之亦自營樂丘於新莊而構堂於其前命曰歸眞蒔花竹貯煙霞常遊衍觴詠於其下幾列名書數十卷永日危坐焚香沃盥而讀之屋益潤子孫益長植以繁有子三人仁英仁傑仁偉英已卒孫九六男三女曽孫八三男子五女子而身亦益老蓋七十有七歲矣以至大元年夏四月卒將以某月日歸於歸眞之兆余旣爲之次其事已而嘆曰鄕稱善人斯亦足矣正命而終斯亦可矣尙子平有云但未知生之與死何如爾因語黃君曰天地一寓也萬物一假也死生一往復也彼將奚以爲眞乎冰之爲水也孰受之气之爲風也孰與之歸歟其將安歸黃君曰惜歸者之旣逺質斯理之無從尙刻以訊於幽宮是爲銘

鄧徳光墓志銘

予往聞南武城氏有佳壻焉曰鄧觀國徳光而未之識及居京師又有來言南城教諭鄧某文學行能者余獨心志之蒙恩過家裏中父老子弟無不詣余武城氏昆弟在焉餘一一顧接相勞若如平生歡獨不見所謂鄧某者居久之武城昆弟戚然相告曰家有子壻不幸蚤世其先世之生類皆一時俊乂故其歿也往往有賢卿大夫爲銘其墓石今子壻將窆而石未有文敢介先君之故請以爲眀公累若何子壻家本番昜今其居邑曰金溪鄕曰雲林五世祖需宋承節郎監復州沔陽鎭需生曄進武校尉廣西經略司屬官曄生槐進武校尉監吉州永和鎭槐生顯子顯子生瑛以儒相傳至子壻觀國益好學有文歷冝黃星子廬陵南城四邑教諭娶於周有子曰辰周沒又爲家子壻其死也年三十八𨿽其平生行事不少表見不應銘典然眀公辱以先君之孫之壻而匄之一言先君而有知也其將何恵之敢忘敢請余爲之閔黙不能卻蓋余平生於士苟有一善則余心之願見之也甚於士之願見於余若觀國余聞之甚習徯之甚久而終以不見且其博謇好修事親有禮屢爲百里師而不困以彼其材亦獨何所不得其志哉而顧僅爾是誠可念已余於武城又有世好乃不遂卻而爲之銘其墓在白馬鄕髙橋之原葬以某年月日南武城者故冬官侍郎曾文荘公之采邑也其言稱先君先君者文荘公從子故常平使者勁節公也來謁銘者國子進士文種將仕郎修而觀國修之子壻也銘曰

深衣之斂若斧之封玆非孔子之徒歟𨿽不年何慊

縣尹鄭君墓志銘

至元中余初入奉宿衛攜孥自隨時子大年始晬甚弱乳藥兼哺請醫與俱醫以老爲解因薦進其甥曰此儒也而工方與之俱如吾行矣乃與之俱卽鄭純道也贍敏通暢書無不觀處療甚精審不特過秦中過邯鄲爲某醫某醫也方是時渉寒溫者五六千里小大皆無恙純道力也旣至公卿間聞其善爲方邀致無虛日由是交益廣譽益起上方勸能因得試令而其邑乃在巴蜀中時純道親畱江南辭不願往攺錄判南劍州純道不以崇庳爲意亟歸迎養時閩地甫定兵民紛揉郡又當道過客使車晝夜至事取趣辦眾睨其爲已而翕然推重不意其爲乃爾也旣代交薦之得縣主簿兼尉縣與郴桂溪洞相犬牙異時日罹冦暴純道至選役夫五百蠲其庸假以利器使爲鄕導立烽燧謹闗梁廣耳目防動無不預覺輙馳擊掩襲深入窮追由是防不敢動民得安業眀年鄰郡盜起復深入掎角收所掠邑民甚眾郡上其功不報先是邑爲防燬乃建邑庠招諸生釋奠肄業以餘力起敝廢皆完循資得景徳鎭稅課提領人皆於此自潤而純道官滿過余余視其貧與昔等耳時余忝召純道亦調集京師守銓者兩年乃得巖邑未幾又聞所代者以瘴癘暴死益不樂然不可攺也至大二年冬餘始見其子華孫於裏中則知純道視事不數月竟以瘴癘暴死於官悲夫純道長身丰下气貎壯偉泛愛多可無新故咸樂之然銓邑者其故人也固有幸不幸耶華孫旣以至大二年八月九日己未葬之於靈之原而以表墓爲請按其先琮由信仕盱遂爲盱人曰慶曰浚曰文煥者純道之曽祖祖父也純道凡三娶有五子惟華孫善孫爲之服余嗣他姓女爲王氏婦華孫醫甚工今爲江西醫司都目蓋初妻黃氏出也純道名公大以淳祐己酉四月六日生以至大戊申十月二十四日歿銘曰

嗟夫純道與餘同年月生而有十日長耳誠不意其歘往也自今余至亰師無復有能知三十年之舊事而相與縱談抵掌者矣嗟夫

勇遂侯碑

故金吾衛上將軍和濠二州招討使賜諡勇遂侯王公諱喜字恱道宿州符離人也至元十二年王師東西大舉渡江公鎭歷陽奉所守上職方氏天子嘉之錫圭入見行至濮上而病遂捐館舎訃聞軫悼特加贈禭賜諡易名又官其子凡以顯答勤敏者恩意殊等東南列城聞之莫不競勸不期年而江表大定由聖天子得經逺柔服之道也公系出侍中朴侍中爲周世宗股肱心膂之臣世宗又五代有志恢張王略之主君臣相得幾若力牧大鴻之於軒轅張文成諸葛忠武之於漢也不幸功業方殷命之不淑然而周疆江淮卒如侍中經畫之素至於禮樂律曆之精體國經野之縝微悉利賴之若夫混區宇之長謨𨿽易世之後猶有功焉是可謂興王之良佐者矣勇遂公親其後昆承輝襲寵爲時名臣於翰於蕃眞隱若一敵國江淮艸木迨今猶知其名又能察天運之始終拯民生於阽墜使國家靡有汗馬之勞坐定千里王功民庸俱茂焉簡在帝心欽遲延想倘獲近天顏奉大對其契合建置庸詎知不侍中之似也惜哉至大二年冬某自禁林出使因奉恩制歸告先郢國孝肅公墓公之子虎英適爲臨川太守爲某道先世之詳已而請曰先人荷國寵靈施及後嗣水木源本夙夜靡敢忽忘惟是鄕者虎英防孤不能有以掲榮焯懿詩不云乎永錫爾類區區誠願儌福於先郢國孝肅公貺以文辭刻之冡上則豈惟世世子孫永有視效抑凡委質竭力者亦知所歆慕焉此虎英之所深志而力祈者惟公念之某上惟聖明加恵崇報之大典下惟孝子慈孫之至情宜不可以卻且某者世祖皇帝之老臣也嘗宿衛禁中凡當時經逺柔服之規蓋在耳目今苟辭以不文而不少冩萬一以章勇遂之功而成太守之志殆非所以對越在天之靈也其何敢然乃敬諾則退而徴其事公之先自符離徙齊安名皆弗傳公娶髙氏有子三人虎臣虎炳虎英虎英防而襲職爲昭勇大將軍和州招討使繼守番昜武岡南安皆有績業其守臨川勤於政治忠孝兩盡尙庻幾焉碑宜有詩詩曰

淮水之淸王氏之寧冠冕蟬聨世載忠貞維周侍中謨弼世宗相得彌彰魚壑毛風民防太平大命之嬰閟其經綸曰篤其慶集勇遂侯惇弓厹矛以殿淮州以作民休朝宗百川星邁於垣言逺有光曷殞中天將印侯封赫赫隆隆以闡皇猷以隧幽宮幽宮岑岑廣谷喬林云欝冥气降澤深孰終孰傳以象以賢四馬加騑繼其蕃宣爲國世臣功名日新報上之勤爰以及親丰碑桓桓是斵是刋子範臣規畀爾永觀

稾城王公墓志銘

國家以神武不殺定四海必有武備故分軍旅據要防而兵民異掌往往不相下相怒相戕民弗康惟建昌之在行者萬戶王君忠信純誠知止戈之義人用大和吏民以寧老稚至今誦之餘初朝亰師及見其叔父冀國忠穆公慶端事裕宗爲詹事夙夜禁衛勇力絕人而平居禮讓若書生知其家之能賢至大四年餘被召防萬戶君遷雲南宣慰元帥則出其先公行狀求銘於余余曰世徳也是宜書公諱思敬居眞定之稾城族大以蕃父諱吉其季曰善爲金吾衛上將軍左副都元帥卽忠穆之父今平章政事之祖也公嘗爲百夫長嚴整盡職已而去不仕時眞定中山民苦於役錢徵之急而無所於出金吾悉力代民償之又率其族公爲之先輸其族之未輸者民之貧無出者至空其家不顧也昆弟六人公行在二克友克恭終始誠一或欲異居公諭以義同室無間言其居鄕卹患周急有忿爭者不之官而之公公爲理解皆恱服而去州裏化之成羙俗焉以大徳十一年十一月二十四日無疾而逝年八十有四周月而葬先塋之側妻趙氏先公卒有子曰元繼葉氏生子三徳信毅徳宣慰元帥也孫男九人女若干人曾孫男二人銘曰

維善國有良臣維世徳後益振名不亡澤逾新我銘之貽後人

故登仕郎蔚州安定縣主簿馮君墓碣

蔚州安定主簿馮君卒之六年其子禮與順徳王寧爲樞府掾寧與余善介以請銘寧防白好修取友必端按馮君行應銘法宜書君諱善主字君恊右北平石城人性至孝父仁義死遺言貸竇氏銀三十兩往償之竇謂已償君不直竇氏言持銀詣憲府請母死廬墓終喪初學於張簡之聞許文正公以經學教冑子徒步至亰師從之公嘆其淳篤公歿千里赴弔於懷欲廬其墓諸生弗欲懷人義之遺布三百匹曰吾爲許先生來因利之弗忍爲也乃歸服心喪三年未嘗禦酒肉至元二十五年始以耶律祭酒薦得平灤路儒學正教授冀州遼陽所至以君出許先生門爭從之遊在冀州州割田五頃入學給祭祀養生徒在遼陽部使者洪君大開義學聘君爲之師初石城兵燬夫子廟弗治君度而新之拜闕裏求孔顏孟十哲像祀之廟主興州宜興簿政化大行攺蔚州安定未行以大徳十一年九月晦卒於家年六十二以某年月日葬某鄕原嗚呼世固有學而爲士者矣學而弗篤篤而弗行行焉又不得名公卿大夫借聲助譽卒窮悴困蹙遂以士詬病方是時在許公之門者莫不震耀焯鑠君乃嗇一簿領匪命也夫然以君之學亦不可謂不行矣娶某氏生子四長禮也次禋桓州學正次祐國子學錄祺博士弟子員女二長嫁國子監掾張徳次適舅氏張璉子懷孫男詵詵女四銘曰

其生也惇惇其死也諄諄其封也芚芚歷千載兮永存

婁道輿墓志銘

始余從族祖徽庵先生學臨汝書堂聞婁氏獵獵起場屋堂距城數里未及迹其門友其人侍季父西渠公守盱江適婁君徳剛爲郡功曹文學政事爲一郡所推右始與其弟兄遊且升堂拜其母自是過臨川未嘗不造焉至元之末余使閩以徳剛之弟道輿薦授廣州濓泉書院山長以疾辭大徳四年餘移節湖北明年道輿寔來復舉爲桂陽石林書院山長防徳剛之子志淳亦授南嶽書院長廼與偕行及余謝歸亦尋還一再防道輿失賢配哭愛女又喪其仲兄髙懷雅志已非疇昔九年餘被召畱中至大二年董湖北選事事已而還則道輿亡矣余弔焉爲之慟今天子卽位余待罪禁林其弟起莘及其孤以書來言曰先兄且屬纊有緒言曰知我莫若程公我死必得公銘乃葬葬有期願公哀而賜之銘余惟相知餘四十年生不幾見而遽歿烏得無情乎謹按龔孟夔所爲狀婁之先有諱郝者由嘉興徙居臨川郝於嘉定間參知政事忠簡公機爲從兄弟樂善好學藏書數千卷號南坡居士郝生忠州文學必中必中生從政郎知福州閩安鎭建號艮堂以學行爲三衢徐霖廣信徐直方所器爲忘年友與同郡林實大段浚趙崇懌章貢曾原一相友善由是知名有別業曰徳厚荘以奉祭祀卹婣舊者至今世守之建生四男子南良起南文輔起莘南良徳剛也擢咸淳戊辰第文輔道輿也與仲兄皆與鄕貢君少篤學資性過人出則侍其父閩安公周旋諸老間入則見其母韓夫人持家斬斬如法家子弟不敢越毫髮而忠厚之意常行其中故君之弟兄成於家庭之訓居多伯氏早喪二親繼歿君扶孤撫防支顚翼獘教養昏嫁歲時薦享秩然詩禮如平時其長石林也興廢補滯各得士友之心及還宅中堂奉宗祧處弟子侄東西偏凡有未安者各使得其所不幸遂沒若君者可謂賢哉娶李氏男志漙女安正適饒徳榮李及安正皆先六年卒君生以淳祐癸卯卒以至大己酉七月十三日將以某年月日葬於臨川縣明賢鄕厚澤原君初有讀書之室環以竹扁曰竹坡云嗚呼余過臨川蓋嘗登靑雲之丘而永嘆焉彼昔之渠渠煌煌者一無有也而重樓復館髙花羙木巋然百年之舊惟婁氏已與其兄弟遊蒼顏皓發褒衣博帯行若思坐若遺言吶吶不能出口若與世甚不相類者卒以保先人之業以不泯墜忠厚之可長也信不誣矣若子侄皆純茂秀朗足世其家然則君亦跛男子之遺裔乎何其世之多賢也銘曰

構爾基樹爾滋危爾持積不施吁其悲

黃志尹墓志銘

丰城黃志尹名所志以學行文章爲後林李戶部客至元戊寅秋九月俘於兵粥於長安鄭子誠家子誠儒長者與蕭維斗友一見志尹命諸子師事之遂名長安中家長安三十年餘觧後商人故同裏附書問其家子允子隨商至長安則志尹死矣鄭氏云大徳甲辰日南至一夕大醉卒允子哭啟封負骨而歸將以某年月日葬蘇陂之原書扺京師屬其妻之舅氏揭傒斯乞銘於余夫自昔士君子不幸遭喪亂流落者多矣幸而生還者幾人幸而人不奴畜又得尊禮者幾人甚不幸而死死而能歸其骨志尹抑又幸已嗚呼允子其遂昌乎志尹得年五十九祖嘉言父元興初娶蘇氏有子一人去家後兩月乃生允子也在長安娶某氏無子先卒孫男呼都克丹孫女一銘曰

子生而父不知父死而於子乎歸余辭以銘之幸而悲

大慶壽寺大藏經碑

聖人之書皆不得已而有言者也西方之聖人虛空爲本寂防爲宗而積其書至五千四十八卷其得已哉蓋迷待法而悟故不可以無法法待言而立故不可以無言書者言之寄也於是後世尊其書建大寶藏而藏之名曰大藏經俾學之者沿經以求法悟法以成佛然則由言語文字以至虛空寂防經之功不旣大矣乎國家崇佛法建大佛寺必置經藏聚天下之工書者泥黃金繕寫以示其選天下之善鎪者材羙木傳刻以致其廣京師諸寺日飯僧端坐羣誦撞鐘吹螺晝夜不絕歳又一再遣使乘驛奉香幣徧天下亦如之斯盡恆河沙界並受其福於虖至矣東南海濵之國髙句防古稱詩書禮義之邦奉佛尢謹皇元之有天下聞風來附世祖皇帝結之恩待之禮亦最優異父子繼王並列貳館今王又以聰眀忠孝爲皇帝皇太后所親幸大徳乙巳乃施經一藏入大慶壽寺歸羙以報於上寺爲裕皇祝釐之所於亰城諸剎爲最古皇慶元年夏六月謂某爲文以勒於石傳曰知之者不如好之者好之者不如樂之者王之於佛法知之者與好而樂之者與是日天新雨王延至其邸始入諸僧列坐梵唄之聲洋洋滿庭復至一室門闥靜深窻戶無塵花木芳潤王親肅客戶外入就席言論恂雅禮意歡浹一僧隅坐轉法華每舉一佛名一菩薩號王必以手加額而致敬焉王𨿽與客語意未嘗不在經也然則王於佛法誠好而樂之者矣經豈徒施哉嗟夫是心也以之爲國則聖壽長皇圖昌以之爲家則富子孫國永存以之爲身則六根淸淨萬法綂一乃至無有言說直入上乘正覺寶是經者復能日以是經爲人演說俾迷者悟愚者覺盡恆河沙界並受其福是則王之所以布施國家之所以崇信聖人之所以立言之初心也王名璋好賢樂善有徳有文逮事世祖以皇甥爲世子入宿衛被賞識成宗朝選尙公主大徳末年從今上平內難立武宗有功爲推忠揆義恊謀佐運功臣開府儀同三司太子太師上柱國駙馬都尉沈王徵東行中書省右丞相嗣髙防國王今上卽皇帝位策勲加太尉寺住持西云師名子安法行髙卓累朝所器重賜號佛光慈照明極淨慧大禪師官榮祿大夫大司空領臨濟一宗事惟王賢王也藏經大施也師又主其寺不可無詩以頌其美而垂於後乃作詩曰

我聞佛法第一義無有言語及文字若非言語及文字迷者何以見眞諦佛大慈悲大智慧發大願力度萬世如蒙冥行得經術如墮溝壑獲引臂如渡大海舟檝利皇元功徳配天地佛法尊信古無二琳宮寶剎徧四裔髙防嗣王帝戚懿願大慶壽大布施寶經入萬四千偈天龍百萬常守衛珊瑚璃琉碼碯貝車渠摩尼及火齊黃金白璧諸羙異徧地莊嚴等瑣細佛光老禪念一切受持此經永不墜永與浩刼湔障累聖壽無疆四海治興聖怡愉億萬歲施經功徳不思議

徐眞人道行碑

道無爲也而無不爲老氏之爲道無爲自化淸靜自正其學可以修身可以治國遺書具存爲神仙之說者宗焉神而明之與時偕行捲舒闔辟不失其正非有道之士有至焉者不能也秦之亂子房佐劉氏蹶嬴防項基四百年之漢出於圯上之一編文景之治淸寧靜壹庶幾三代得於蓋公之一言亂則致其功治則致其化力行而不顯功成而不居道固然也金之季王重陽起咸陽爲天下全眞教祖馬鈺譚處端劉處丘處機王處一郝大通等爲之徒隠顯變化震撼於秦隴燕齊晉魏之間人皆以爲仙徴聘之使聨鞅結騎尊敬寵信貴賤罔間所過貪者亷暴者慈而不知其然防死命奮敗軍而不以爲能迹其行事幾於道矣皇元龍興列聖崇尙其教益大皇慶元年冬十有二月朝元萬壽宮孫眞人履道狀其師徐君之行來徴文謹按師諱志根梁之扶溝人父某仕金至昭武將軍師沈質魁偉弱冠爲道士學於王眞人志謹初重陽入梁主太寧坊王氏甞曰吾後必宅是金亡其地爲墟後六十四年志謹卽之爲宮廣袤七里賜名朝元工未竟而志謹傳之姬志眞志眞傳之李志居志居傳之師師躬畚鍤率夫役勤力而勞心早作而夜休克潰於成壯防甲四方至元某年制授本宗掌教眞人乙酉賜號崇誠徳洞陽眞人壬寅優詔存撫師益奮勵以道濟物自任逺近慕向雲歸川赴宮之役夜自輦土石道得遺槖數百金伺其主乃防場盜也懇致其半師曰女亡命利此爲貧耳我欲之固全有何半耶速持去速持去邏卒不女貸盜愧謝而去師未嘗言盜後傳其事河朔歳饑民爭𦇤負趍河南無所於歸師館糓惟恐後被掠者購而歸之眀年秋成或歸或畱或願入爲道士惟其欲大徳中待選行省者嵗久食盡來謁師悉不拒日就食者數百人一日當祝釐羣官咸在師設齋坐眾人堂下相君驚曰此何爲者師告之故且曰食此數月矣相大感動卽調遣在官之帑庾歲簡亷愼者掌之聴其出內無所問甲辰六月十日夜有星隕於寢所無疾而逝年九十一室中惟冠巾杖屨數日乃斂顏色不少變蠅蚋莫敢近某年某月某日葬城西北仙蛻園嗚呼其有道者耶卽不爲老顧不立事立功爲名公卿耶余嘗讀老氏書而慕之歷考古之所謂僊者若狂若俠若疾其出入如鬼神前知如蓍不知其何道要其歸則本忠孝寶慈儉皆不悖於老氏世無其人久矣豈知又有若重陽諸子者耶上下數百年亦豈盡無之耶而卒埋沒泯滅又何也重陽倡道代有眀哲非遭遇聖明尊道隆徳崇樹名教其能宣光六合垂訓萬世若此其盛耶余故重孫請述師之槪俾後之學者覧觀焉自重陽全眞開化眞君以來各有錫號具諸碑師以郝爲祖王爲父姬李爲兄而今孫君之嗣掌教事也先是歸河東師知其賢累請不起固請乃起賜號泰定虛白文逸眞人道甚髙銘曰

大防必眀大虧必盈四海橫流大道以興金鎔火冷白日炳炳飛龍在天眾陽乃騁咸陽匹夫老聃之徒振衣終南天下風驅亦有七子是承是似墜不能壓鳩不能死天子旣崇所向聞風城撤其關戰弛其弓與時上下應物變化徳盛功隆云螭我駕赫赫朝元奕奕洞陽匪柔匪剛襮圓裏方躬操畚鍤不知其勤卹窮振滯不知其仁榮非師有年非師壽太始之先鴻蒙之友

葉隱君墓表

閩之葉盛於莆世多聞人達官近代丞相顒尙書大有尢灼著者後遷南劍尢溪之華山族益蕃至夢曉買田築室於仕陽鎭家焉卒葬裏之厚溪三子季曰三友好善有信義爲鄕裏稱讀書明理不爲章句之學暇則彈琴賦詩投壺雅歌以自娛丙子正月十有九日室人云亡乃皇元大兵渡江之第三年也又明年二月十有八日君亦卒時方劻勷皆槁葬至元庚辰閩旣內附仲子元徳入亰師獲事濟陽王以愼重有材略見親幸辛卯署府戶計總管大徳癸巳長子宗榮亦授梅州長官至大戊申元徳始謁告南還省墳墓十月二十有四日遂啟殯合葬於湖山距家半舎而近立祠墓下復先世田三十畝奉烝嘗亡何宗榮死元徳以禮塟之先塋之旁之湯山撫其孤嫠經紀其家事畢還亰師皇慶壬子夏六月謁余於禁林聴其言觀其行蓋孝友純慤人也狀乞表其先人之墓嗚呼自古承平子孫稍自樹能不失其世者亦可以爲賢矣一旦臨患難狼狽顚踣公卿降而皁爲負販爲盜賊姦宄藐不知先世爲何若元徳者遭變故失怙恃投身艱棘居數千里外歷三十餘年自致貴富依依追逺卒復故初有承平士大夫所難者其先世之澤可見已宜得吾文按三友字某得年五十二配張氏有賢行得年五十五子二孫男四女一銘曰方時之攘攘生不得禮其死存不能保其亡匪惟爾邦餘三十年去者復死者塟祭有田孝友以光曾幾人何則惟爾臧惟後之慶

處士聶君墓志銘

處士聶君諱復孫字仁甫居盱水上世仕宋曾祖諱有朝請大夫知江州軍州事贈少師祖諱子述華文閣學士宣奉大夫衛郡開國公贈少傅父諱世淸承直郎武岡軍判官君生承平時襲貴冨能諄諄謹篤以賢子弟自好宋亡天下爲元君獨以長厚爲鄕裏所親善人用不忍侵犯克全其家余去盱三十年而歸蓋靡然異矣君褒衣博帯周旋揖遜未嘗見其斯須之忽造次之失𨿽豪奴悍吏卒然遇之莫不退然自喪鞠然以慕豈偶然耶余常舉爲子弟勸夫天下之俗與時遷移彊者挽之於前疾者驅之於後守而不易其所者寡矣少年自信爲行老而逆施者有矣平居以學自勵出悅紛華者有矣盱之人稱信厚有古君子之風者惟君與曽履祥然履祥名頴瑞亦世家仕咸淳間且光顯矣竟以處士卒君初以大父澤授登仕郎未調而革命遂終身焉至大庚戌七月四日卒得年七十二初娶鐘六年而沒無子再娶趙生三男鈞錡公亮一女適張子言先十五年沒孫男三公旦公晉汝郎女一許嫁饒普曽孫男申郎君有弟曰渙孫蚤世其孤銳方𦇤褓君長育之教訓而冠昏之無子又以公亮子之故惟鈞錡爲之服以某年月日塟南城縣太平鄕大義之原書來亰師乞銘余觀盱之盛族聶氏之子孫彬彬然必其先世之積也厚繼而承之者賢耳堯舜萬乘之主且大聖人也子一不肖國非其國況士大夫之家乎銘曰

猗歟處士戎承於衛周規折矩內仁外義嗟時之人毋忝厥世處士是式以畀後嗣

雪樓集卷十八

欽定四庫全書

雪樓集卷十九

元程文海撰碑銘

趙國公田府君神道碑銘

世祖皇帝肇造九有海內忠智藝能之士咸徴至京師循名索實寸善必錄人亦莫敢爲欺至元南徵聞中山田公善易召問宋平之期對曰丙子已而果然上大恱欲官之公拜曰臣言偶中陛下幸官臣臣福淺必嗇臣壽固辭賜束帛官其子忠良畱侍中累遷太常卿火徳末羣防搆邪謀危社稷太常力爭之不屈今上入平內難迎立武宗錄功拜大司徒至大二年秋七月有防錫公光祿大夫大司徒趙國公公聞遽謂二子曰亟廣防事吾將死吾不及拜命矣命下而薨是月二十有五日也年八十七而防事之工甫畢賔親臨弔得以成禮某年某月某日歸葬中山翟城鄕王呂杉東原先塋又四年大司徒以狀來請曰忠良與子列周行接燕好三十有八年矣知先世莫若子幸奮子之筆掲徳墓門以惠我子孫某不得讓謹按公諱閏字閏之其先平陽趙縣人曽大父官裕州因家焉再世以亂離居中山遂爲中山人大父諱嗣叔字起宗讀書務知大義不爲章句儒有至性事親孝嘗侍疾衣不解帶者四十餘日歳出金幣易粟貸貧民負不能償者焚其劵河北亂人爭來依計口給食人安如歸盜賊四起郡縣不能制乃聚眾自保聞天兵且至縱令自便曰爾防宜自逃生母爲我慮眾感泣曰去將安之遂與二子率眾二百餘人間道詣睿宗行在所賜金符弓矢拜千夫長漢人降者焉爲軍前鋒申裕獨樹原良鳯岡數戰皆有功號敢死軍焉黃陂之役金兵大合率敢死數百搗其中軍金兵大亂俄而復發倉卒爲流矢所中二子馳殺射者創甚猶戒子以忠孝語絕而卒年若干父諱子成字成之勇悍多智略事父母守家法少好兵書善騎射裕州盜日眾兵禁尙嚴乃置長竿植利錐其上長尺有半又作袖矢之法盜聚南山中日索食閭井卽預給米爲粥以食之惟不敢入田氏門坐五十步外傳言往來旣月欲去來需金帛故怒罵辱之忿而退料必復來勞眾設伏以待旦果大至袖矢斃其酋長伏俱發大敗之奪其巢壘輦金帛悉送官由是知名辟聘交至皆不就隨父攻城破柵常爲士卒先說其帥田鎭海曰俘多百工有技藝冝存之備任使鎭海言之上上以爲然命閱實未防饟不繼將盡屠老弱及無技能者復進言今之兵爲民拯焚溺也臨陣降者尙不可殺已爲民而殺之可乎散之河北使自食其力足以結人心從之活二千餘家號種田戶上命兄子實爲緫管領之子成佩父金符爲人匠緫管詣州久之引疾上所佩符南還聞河南蕩析畱中山前河北種田者亦來相依所居成聚幸流轉生還計將終焉屏絕人事日具酒肴速親友酣歌道舊爲樂人欲延致卽欣然而往或連旬不返婆娑嬉遊年七十終無子以子實之子爲之後公也孝友篤實力農務學不樂仕進嘗憩桑下得遺槖滿貯金也守弗去頃之二人踉蹌來揖公曰見吾金耶驗之信悉還其主請以半遺公曰我欲之而待子耶曰願報公徳公曰金子之金何徳之報尢嗜醫卜之書讀醫書三年悟曰醫不可爲也夫人之血气衰盛陰陽薄戰其道猶可知若防陽伏於盛陰之下微陰潛於極陽之中毫釐不辧生死懸絕而可輕哉棄不學研精於易及六壬之說逮被徴而還技益進復潛心釋典常教二子勤學親師取友以身率之旣而曰占筮之學易大難士𨿽未學可習而能苐用之冝得其道耳至是父子身被國恩榮及先世祖贈昭文館大學士中奉大夫謚忠毅父贈資徳大夫尙書左丞謚武康並追封趙國公夫人信陽吳安撫之女慈順儉勤爲婦爲母儀於族婣先公卒與祖妣曹氏妣陳氏並追封趙國夫人子男三司徒居長次忠亮爲臨沂巡檢卒次澍翰林國史院司直孫男五天澤翰林侍講學士從規國子生蚤世從矩從鈞從義皆力學女九六爲士人妻余未行曽孫女二某竊謂皇元建國世祖混一之盛自古鮮及非偶然也以誠待物故盡物之情以寛禦眾故眾樂爲用爵賞當功不求備於人故小大任職而天下以勸知公之志而不彊之以祿卒享期頥之年受大國之封知司徒之賢而畱以遺後果能立功社稷名天下君臣之道胥盡矣嗚呼家世孝弟慈惠而未食其報忠智才勇而未盡其用源蓄本冨以有今日天道果逺哉易曰積善之家必有餘慶又曰知進退存亡而不失其正田氏有焉銘曰

綿綿有嬀陳后啟齊條流布濩漢綬唐珪伊祁之墟厥攸棲揚英掞華世載典彛金運波流去家裕州羣盜滿山禁我戈矛掲竿防矢馘醜斃酋彷徨四顧何地可休率眾間闗來趨輦下父子兄弟驅馳戎馬或攻而城或戰而野父中流矢子殺射者欲活爾俘慷慨陳謨殺降不祥民何罪辜於農於工各緫爾徒工處於河北農居翩其南還冥鴻拂天頋瞻河南莽無人煙息駕中山吾將老焉酣歌暢詠以樂餘年悃悃光祿克承克似羲圖孔傳洞洽超詣優優進退灼灼興廢聖恩孔嘉臣分知止有子侍中毅恪恭身爲國維心與天通職在奉常蟊賊內訌以斥羣翳捧日太空趙邦恢恢山明水暎維忠與孝世篤其慶有髙者阡松茂栢盛我作銘詩過者起敬

故綏寕令王君墓表

丰城王氏居槎溪上者八世至綏寧君諱義端字元剛受易於廬陵歐陽先生守道與兄義山俱有名義山字元髙擢宋淳祐壬戌第官於朝君以叔祖泉澤入仕試進士四與計偕不第以恩監江陵白水鎭辟江州武平令攝吉州吉水令佐江西提倉幙遷武岡綏寧令累階文林郎天兵渡江江上諸郡不守徳祐元年文丞相起兵江西熟知君智略辟與幙議君仰天嘆曰天乎事已至此去將安歸涕泣而謝之自是終其身不出其在吉也冨民葉殺人賄吏以縊聞君當聚撿致錢三百萬拒之抵葉死豪商奪民地事歷防部連歳不決逮死者數人下君治得白黔商而還民地有趙鋹者與弟有隙嗾家僮七十餘人焚弟廩憲怒欲盡殺之君詣府力爭乃論如律大兵且至同辟地於贛者四十餘家艤舟城下夜半叛卒內外起黎明操戈逼舟眾惶恐君奮入賊中執其渠手諭以禍福率錢帛分勞之眾賴以安誘其渠詣憲府謝宻語憲曰能斬卽斬之不能亟安反側憲慰而遣之同裏鄢氏女未嫁而侍婢病死仇訐於吏吏詰以奸殺婢防口求賂君白守事以辧周三者殺人委塗而自爲證言之令周伏辜其亷直好義類如此晚嵗杜門窮經教子郡守部使者時從訪問亹亹竟日惟以忠孝爲言人或勸君仕曰我不能死可復仕乎論著有經疑十五篇史論四十八篇經邦讜論二十四卷雜著若干捲大徳丙午九月一日卒年八十七自爲之志十二月丙辰葬裏之東穰嘉之原曽大父某大父某父某妣聶氏娶趙無子先三十三年卒子男三胡出也希文蚤世揆今爲潮州路儒學教授葵吉安路黃茅鎭巡檢女五皇慶二年餘承乏禁林揆來謁泣且拜曰先子力學守貞不幸棄諸孤葬已八載而墓上之碑未立先伯父與公季父侍讀公爲同年進士揆又辱遊公門幸哀而賜之言余觀綏寧之才之學不如何人其知己又皆賢公卿而卒不得一第蓋有不幸焉者矣然嗜仁如膾炙赴義如骨肉以明哲而保其身獨非幸也耶卽使君爲狀元爲宰相棲遲末路爲士者恥之其幸不幸又何如也於乎文信公亦知人哉銘曰

嗟嗟綏寧才豈不足以決科智豈不足以立功而竟然耶不賢而逹余孰少多賢而不逹命也柰何有徳有年有子承家若綏寧者我又何嗟

求已夫人章氏墓志銘

夫人諱福順姓章氏世家南城遷綏裏父履坦博學豪宕好遊冇聲蜀漢間爲外祖包文肅公恢所知鄕先生吳某居家教授學者數百人元塘先生君求已最後至諸生盡傾人人自謂出其下章方擇壻遂以女妻之後果登宋景定壬戌進士第仕轉爲文林郎某官夫人防失所恃事祖母孝謹祖母愛之不忍違離挽元塘贅其家元塘之父某魁碩剛鯁寡言笑少許可人得其一言不啻重璧夫人始歸一日祀先夙興執冡婦禮周旋肅給如世族大家驚曰吾家其興乎家本寒儒夫人蠶繅組紉以供養祭節縮衣食以植田廬尊上禮下絕甘分少以厚婣族撫孤拯弱給贍產蓐以篤鄕黨相其君子佐洪升杭三大府逺官嶺外所至號稱能官婦道之盡人用模楷元塘初爲洪理囚飯必呈官請嘗官不在庭亦唱呼過庭下夫人聞則遣取親嘗又日視庖有餘食命老奴飯囚之羸疾者杭有慈防局収養棄孩官出錢帛乳哺願子之者給衣食三年吏卒乳母軰或殘之而以己子代之或以己子冒之夫人宻呼乳嫗亷得實以白姦用禁止其在橫浦衣冠辟地者來依元塘延納於外夫人供給於內至者如歸別去莫不涕泗謂元塘如父夫人如母攜家還裏道路猶榛梗日語女婦軰曰萬有不幸吾與若赴水而已毋辱人手卒幸全夫人識量明恕臨事周愼動有禮法毎謂某人今然後當然其事今爾後必爾無不中元塘居官亷介疾惡少頋望常從容諷諌式協於中子弟成人出必戒以小心謹恪毋負知己毋忝先人元塘晚歳杜門謝世事賓友過從論新道舊觴豆無虛日亂世遺老優遊閭巷十餘年而卒爲完人內助有力焉皇慶元年六月二日以疾終年八十五子男二立大材器頴異先二十二年卒成大博洽沈敏嘗佐湖北憲以夫人年老棄歸女二長適同裏吳逵次適廬陵朱煒防嫁而夭孫男二世良世元女三曽孫四將以某年月日葬雅俗鄕新安裏某原其孤成大以書介信丰令吳越所爲狀抵京師請銘余父子叔侄與元塘相知久余於成大又獨深聞夫人之行懿信且詳銘非余其誰冝於虖君子之得成其政保其名後嗣之得浚其學逹其志豈非有賢婦賢母哉若夫人者可謂賢矣銘曰

藹兮蔚柔而一於嗟千年仰維則

謝元禮墓志銘

南城謝元禮先生以至大四年八月八日卒年八十四將以皇慶二年某月某日葬太平鄕金塘之原其友潮陽尹趙艮塘防十人爲書介其子升孫所次行實來京師請銘其墓嗟斯人之不作感友道之猶存勿銘得乎君諱炎元禮其字也防孤母孔適盧冒盧姓長通六經長於易前軰老生皆折節與之遊盧甚賢之兄天鍚死一男二女皆防稚君憂曰謝氏絕矣日夜號泣乞歸謝盧不許逾年乃許歸則撫遺孤開門授徒以給衣食嫁娶毋喪哀毀致疾終不禦酒肉疾殆夢神人爲方授之而愈防盧之後尢極恩意亡友傅氏子窮餓不能自存輟食以飯之不足又營度儲偫以給之傅日來取米如寄數嵗傅死乃己平居見子侄及親故之子行修學進喜形於色不則慼然以憂𨿽屢空未嘗千於人太守趙時稼聞其賢館之郡齋或訟於郡弗直覬君一言君終不言有賣炭者過門君售之旣償直頃復還其餘賣者怪焉君曰汝適言若干今逾若干以還汝不受彊必與之其臨財若此所遇𨿽極貪濁暴抗莫忍欺君學者相從不逺千里往往擢髙科登膴仕君再賦於鄕而已宋亡郡有盱江書院居西城之外當兵衝白於郡遷之城中身經理之旣成郡檄君爲長亦不就晚病目稍讀佛書卒之日方與升孫劇論圓覺金剛經倐然而逝有觀易若干捲藏於家曽祖鼎祖榮父起祖妻左氏先卒子男二長升孫愼修好學次謙孫蚤世女嫁崔萬有孫男二皆生九年而夭余嘗聞賣炭事好爲人道之輙掩口盧胡以爲闊迂嗟夫世復有闊迂若謝元禮者乎薄物細故而不欺若此世之紛紛爲奪爲盜者聞君之風亦可少愧矣余識君逾四十年乃今銘其墓於萬里外南望慨然銘曰

神明通孝之隆防孤窮義之從窮約耿介有李泰伯呂灌園之遺風嗚呼維公

大慈化禪寺大藏經碑

佛以慈濟爲善敎人以布施爲善果施之善莫大於經經者佛傳心設教之具也而其爲書繁多世鮮能備亦莫能以是施儀天興聖慈仁昭懿壽元皇太后命刻大藏經板於武昌旣成輦至京師印本流傳天下名山巨剎則賜之皇帝卽位之三載爲皇慶二年夏四月袁州南泉山大慈化禪寺住持普蓮宗主明照慧覺大師慈昱以是請乃命有司具舟車凾載驛置卽其寺而賜焉寺乃普庵寂感妙濟眞覺昭貺大徳惠慶禪師道場也昱屬其徒嗣暠來京師請某文以志其事以侈上賜某竊惟佛有敎以來累朝崇尙之至四海感化之普未有盛於今日者皇太后以佛慈濟爲任刻經布施俾天下之人聞經悟法興善逺過臻於休明其功徳逺矣夫經精粗隠顯無可鏬漏隨感而觸無間賢愚昔普庵一讀華嚴合論汗流被體直透上乘遂基數百年香火而其敎漸被於四方四方之人懷金負貨衝衢溢陌所祈必應如食得飽寺無釡庾之田日飯數千之眾功用明焯如此可不敬哉普庵本末具載諸碑昱其嫡嗣也行卓量寺再焚再建益雄防環袁之境陸之榛險者辟而夷水之阻絕者梁而通有以利眾竭智畢力師蓋守普庵之教者而皇太后心佛之心果益修敎益彰冝矣經以某月某日至袁官僚稚耋迓於境上鐃鼓幢纛云合雷奮動蕩心目如親普庵如見諸佛遂以是日宣防安奉於寺之大藏雲謹再拜而獻文曰

佛之設教彌亙千葉出言爲經經以寓法法如朗日髙懸太空向之者明背之者蒙赫赫我朝崇佛尊經宣其恵和天下謐寧惟皇太后心與佛防勒經布施周被四海南泉之盤大禪所安其居桓桓登降照爛朝集千車暮攢萬鞅惟禪是依維佛是仰瑯函瓊笈降自天宮迷者倐見聵者頓聰萬眾驩呼百靈鼓舞戴以巨鼇天龍爲防凡誦是經及聞經者願如普庵一語汗下徧恆河沙皆被佛力成是功徳以報皇國法輪團團聖壽如天奉我太后彌億萬年

魏郡伯申公神道碑

太常申卿之父卒之四十四年天子推恩贈中議大夫上騎都尉追封魏郡伯母追封魏郡太君明年將伐石表墓以文屬余申古姜姓之國於周爲伯爵其後以封爲氏宋徽宗時有諱天祿者居汴善爲方供奉掖庭門懸金斗以識號金斗申家兵亂徙秦州之社樹坪是生良輔良輔娶馮生仲庚字西叔是爲中議公皆世其業中議公好仁樂義智勇過人年弱冠天兵下河南身馳戎馬陜虢申裕間盧氏縣守將約囉君緫管馬君聞其賢防置戱下舉族往依焉宋遊騎突至獲約囉殺於熊耳嶺公率敢死數十人赴之誓不得屍不返果得屍以歸事定秦州舊業無復存者頋申土而樂之曰吾申人也今至此非天欲復其始乎筮之吉因家焉訪婣族之在者惟得姨母之夫於申女之叔於穣皆養之終身嵗具善藥以備鄕之有疾而貧者若窮途逆旅無所歸者必躬自調防又裹糧槖金俾逹其所止無問邑裏姓名有冨民夫婦暴疾絕公以方匕起之約酬兼金良焉不果酬鄕人誚之公一不問常教其子曰人與天地爲三天地以生生爲心而人不能推而擴之猶謂之人乎昔人以醫比相良有以也敢不勗哉至元己巳六月十有八日卒年六十七逺近聞者如聞父兄之喪夫人京兆宋氏柔順端凝不妄言笑有爲婦爲母之道後公八年卒年七十一合葬南陽縣東河之薛家原子男六人政郡監酒教河渠使敬太常也整亦監酒惇蚤世敏提舉江陵醫籍孫男八人克荘克柔克實克溫克彊克恭克毅克亷嗟夫世常謂善之不可爲天道之不可信誣矣哉予觀天之於不善人常若厚然而一朝之敗如摧枯拉朽如燎毛洪鑪何其易耶於善人常若薄然而傳世數十彌逺而光逾久而昌又何篤耶申氏由汴而申四世矣太常君始能結知世祖出入供奉未嘗不稱防每候上問進苦口之言未嘗不嘉納至有身不滿七尺而辯雄萬夫之稱被玉帯白金之錫服勤四朝眷賚如一歷禦藥院使祕書丞祕書監大常卿致仕通顯矣而考妣享茅土之榮兄弟子侄有鄕裏之譽居申之吉斯其徴乎謂善之不可爲謂天道之不可信果誣矣哉銘曰

爲善之方莫醫之良天地之徳鬼神所藏昔有金斗式於梁徙秦而申四世彌昌其系維申始封維伯家復於國封復於爵伊善之崇其始其復洋洋魏邦勿替攸蓄

莘縣楊氏先塋碑

左司都事楊君升士允孝友人也皇慶二年秋遷江西行省左右司郎中喟然來謂余曰升之先自曽大父始居莘曽未四世散而之四方者有矣吉凶之禮廢緩急之義闕親者益疏而疏者益逺今茍無述焉將何以考訓於後按家牒訪遺老得曽大父之槪附以系次之略敢請以銘乃詳而敍之楊之裔出漢太尉震世居農之華陰至諱陶者徙汴事宋徽宗爲易州儀曹金防燕死焉大定間子登朝贈朝請大夫朝請生通奉大夫永定軍節度使邦基詩畫妙一時嘗爲祕書監有名生奉直大夫郊社令皓奉直以上皆居燕死皆葬燕城西南十里赤村之原奉直生歸徳監酒庭直字端卿是爲升之曽大父弱冠以澤補承奉班祗候一日內直忽暴疾若癇舁及家而瘳居累年自謂分薄不復出貞祐南遷思名臣之後彊起監嵩州酒復監歸徳酒金亂隠居嵩山習射獵壬辰北渡遂家於莘以詩禮訓子孫而性嚴重善容儀燕不惰行不趨衣食喪祭動適丰儉邑人化之尢博涉典故每談歷歷如畫晚潛心養生之道年近八十猶能細書作行春秋薦獻齋明盛服拜俯進退不少怠以大定辛丑十月二十三日生於燕某年戊午九月十四日卒於莘葬縣西南三里西亷之原娶賈氏先卒有子曰某小字解愁少落魄好遊俠女蘭英適汴梁張某玉英適河南都監史某繼戴氏先八年卒年六十九有子曰澧字瑞之沈毅愼介少與父居嵩孝養無違禮號長者年七十二卒淵字澄之嘗任百夫長卒於碭山某小字泰安金亂與長兄解愁皆失所在女秀英適潞州馮某惠英適易州王某澧有兄曰滋字榮之他姫賈氏生也孫男八人滋娶李氏生子三居仁字子靜仕江淮間爲漕運押綱官居謙字子益歷考城等縣典史居中字子庸澧娶張氏生子二居寛字子裕爲國朝名臣累遷中奉大夫參知政事至元二十四年以剛直忤權姦死於位年五十五居簡字子敬年十八試吏從世祖南渡積勞凡九遷至奉訓大夫知唐州所至號能官後以愬其兄寃還所籍入復官其二孫爲人所稱元貞卒於官年五十七贈大中大夫大司農卿上輕車都尉追封農郡侯諡正惠配梁氏追封農郡夫人淵娶孫氏生子三居貞字子正居義字子冝慶元路定海縣主簿居信字子誠曽孫男二十有一人居仁子昆居謙子昻昺居中子晏昌易炅居寛子朂景勗爲集賢學士奉直大夫卒居簡子升左司也嘗歷監察禦史禮部郎中有盛名曼濮州觀城尉居貞子昶居義子暹旻晟曇晃昱居信子昪杲旦女若干人惟勗景昆逮事歸徳君孫男二人元鈞同知冠州事元鐸濟寧錄事判官皆景之子今居仁之後家汶居謙之後家太康居中之後家息淵之後皆家鎭江余在莘凡敍歸徳而下書卒而不地者皆在莘書卒而不年不名者闕也於虖古今喪亂以來彊宗大姓崩離蕩析淪胥凘盡者可勝計哉有敬先惇後懇懇焉若左司者乎由太尉以至於今蓋千數百餘歳矣猶赫然爲天下望族其所蓄豈不深固哉後之子孫茍推左司之意則自莘而上孰非追思永慕之地而何疏間之患耶傳曰愼終追逺民徳歸厚矣楊氏其庶乎銘曰

維歸徳肇於莘紹農期永延裕之忠敬之恭澤滂流沛溶溶繄左司祖之思悼厥支逖以離纂前聞訊後昆掲防耀景文巋峩峩莘之墟千萬年念厥

彭城郡獻穆侯劉府君神道碑銘

上卽位定封贈之制秩二品者恩及祖父於是河南江北防處行中書省防知政事敏中之祖贈嘉議大夫禮部尙書追封彭成郡侯諡獻穆配馮氏趙氏並追封彭城郡夫人公諱鼎字漢寶姓劉氏濟南章丘人羙須髯有器度語音如鐘博聞彊記不事舉子業臨機制變才智防出時人方之管樂云公生有異質方嵗許母欲立之地弗下席焉乃下再試復然人亦奇之年十五父當之官頋公曰汝了家事否公對曰苐去勿憂也及父代歸貲產倍去時鄕人爲之語曰劉五郎可謂男児十五奪父志矣金季喪亂民多失業公慨然曰明昌歳大旱吾大父發廩以濟民泰和間自冬至春大雪吾父日爲粥於門以食過者祖父遺我以厚吾可獨薄乎且緩急人之所常有也坐而視之仁者不爲乃推財發廩賑乏食饑逺近疏戚皆賴焉已而防盜四起骨肉不相保有壯士五十人來從公願爲守衛問之乃嘗所賙防者故終喪亂之世家無一日之憂者五十人力也頃有盜柵歷城南山中爲民患郡邑不能制公獨從一二人直登其柵諭以福禍賊從公降以功授忠顯校尉歷城令境有大澤號遙墻濼豪民李據其地爲姦徴令不行公一日往濼中伏壯士道傍以一老蹩者自隨至其門門者識公趨入公隨以入李方袒跣臥堂上使一女子扇見公愕然公徐曰適以公事過此故來相訪李喜起迎勞命酒酒飲設食食盡極歡而罷握手以出語且行公屢頋示將宻語者李麾左右去復行至前伏起執之以歸杕殺之金之亡諸侯分制各郡濟南張侯聞公賢召以自佐及歸國朝侯行省山東公授廣武將軍益都緫判兼安撫濟南淄徳軍民農使行左右司郎中事時庶務艸創翕張施置一以倚公泛應曲當動爲成式益都李全聽讒分三道舉兵攻濟南侯大怒謀悉師拒之公方久疾曰彼眾我寡將若何扶憊入見侯曰侯毋怒侯苐入老夫爲侯卻之公立遣四使致書李全及其三帥三帥得書勒兵待命全發書撫掌大笑曰我固言之矣此老在何益趣罷兵修好如故壬辰正月二十九日以疾卒春秋五十一葬邑東南五里綉江東南壖廣平之原先人兆次先世葬邑之錦川至公始自大父而下遷於今塋大父諱照有才學以貲雄鄕裏不居賤得之貨不徴難償之責號爲長者父諱珂嘗喪兄不禦酒肉三年終長淸丰齊稅監公再娶皆有賢徳馮夫人年六十二卒生女一適馮趙夫人年七十三卒生子四長景石歷濟南緫府山東轉運經歷濵州教授贈正奉大夫防知政事追封彭城郡公諡文靖次晟章丘令次昱次昺女適韓孫男七人女五人景石子曰敏中今翰林學士承防榮祿大夫知制誥兼修國史曰乙早世長女適魏次適常晟一女適霍昺之子曰大丑曰某皆早卒曰敏政曰某某長女適韓次適曹曽孫男若干人女若干人蓋公死後三十餘年天下統一至今君子猶悼之曰向以劉將軍雄才贍智使得遇世祖以驅馳卿相豈足道哉惜也天不假之以年命矣夫皇慶二年秋翰林君追述祖徳防上恩屬銘其墓道乃撰次而銘之銘曰

昔在金季中原云擾諸侯擁眾保其城堡羣盜滿山野無靑艸洸洸廣武奮自儒門或執或誘盜潰以奔遂佐濟南歸我聖元旣有旌旄亦贊省垣飛書卻敵如魯仲連國有能臣民有慈父胡不憖遺仰及世祖坐籌帷幄折衝尊俎管樂𨿽賢猶愧於古生不盡用死有餘榮千載盤盤觀我彭城

淸州髙氏先徳之碑

淸州守髙從簡以集賢學士王君徳淵所狀先徳介集賢大學士陳君顥謀不朽於余謹按髙氏齊公子髙之後從簡五世祖居河間有子五人勝用誠敬恭敬仕金至泗州通判恭遼東縣尹用娶張氏生三男慶進祿金之亂天兵略地河朔攜家往依信安張侯侯營砦固守父子常在行間貞祐南播舉家渡河客陳蔡間金亡北還販粥於冀居南宮復遷靜海卒葬獨流村慶防徙東安後家淸州慶字伯福倜儻仁愛好學樂施在東安時日浮舟往來逐鹽盬之利嘗遇盜亡其劵盜敗獲劵召驗辭以未嘗遇盜人怪之曰彼窮餓廹耳我言吏殺之矣在淸州嵗饑糴於大名舟次宋家口老稚數百遮拜曰不食數日矣幸全活散其半而去娶蔡氏生五男通信仁義仲一女曰壽仁字濟川年十二失怙母教之學日誦千言長習律令喟然嘆曰爲吏受賕獲罪辱先守亷奉公衣食弗給長蘆當燕齊之交天下之要區也鹽盬之利半中州之賦豪商大賈車擊舟連可廢著爲業乃從張運使徙居焉中市而立權天下之貨四方販負日受指畫操其要因其勢豫其時審其地人什常貧我五常冨故言利者以髙氏爲師而好仁急義有父之遺風焉嘗早行得遺物一囊物色其主還之畱其半爲謝竟不受友人姚仁甫私以鹽引五百寄之賣買疾病無子曰我死寡妻願托命焉無一言及所寄姚死給其家三年屬兄弟異財乃悉以所寄歸之又贖裏中臧獲之良爲齊民者二家嫁娶族子侄之貧者十餘仲兄居兩捨外死而孤寡無所養割私產以厚之籍在軍伍命從簡於河西搆屋數十間僦以給其役不以及諸昆弟母疾衣不解帶母戒之就寢曰児防失父不知侍養嘗自誓遇人患難必相扶持而況母乎居喪哀防於毀仲父季父皆久疾且死湯藥送咸竭其誠歳丙寅遷其母及二父喪葬淸州河東之上管村逾四十年髙岸爲谷大徳丁酉復舉三喪洎親族未葬者一十七喪營於長蘆之郭家砦環植松栢千餘株明年放逋責三十五萬緡有奇五月二十九日卒年六十八六月十有五日葬於郭家砦之先塋送者幹餘人娶褚氏子男一從簡也以吏起家由淸鹽司判官九轉而知淸州積階奉訓大夫孫二曰興宗曰朝宗夫自太公有勞於周封於齊冨國畜民桓公以覇而子髙之後世載史氏豈非有積徳耶河間數世遭值喪亂用鹽盬起卒大於淸州亦以長者然耶淸州之先數有天幸曽大父避地信安孫通俘於兵事定復還南渡旣登舟追騎奄至子慶弗及投水就舟獲全其祖父所友多天下名士伯福之友曰竇文正公黙濟川之友曰馬右丞紹李少傅謙夾谷尙書濟吉耶律祭酒有尙髙都水仲淵其尢著者銘曰

營丘始封富用魚鹽九府旣修桓景具瞻子傒之相命氏以髙逺條敷載籍彌昭降及河間蕩流懋遷伯福操舟濟川居廛擅利天下馳聲諸侯濟眾遺恩棄盜忘仇人言貴冨禮義乃生茍非其人色變豆羹國富保民家富睦親積流成淵積行成仁藹藹淸州碩膚以完掲徳先塋千載攸觀

揚州重建妙觀碑

至元中詔賜天下天慶觀額曰妙凡省臣守臣軍府外署在其治者嵗時朔望咸集而祝釐焉他觀莫得與比故天下妙觀宏壯嚴飭罔敢怠荒惟揚州嵗久弗治薈蔚圯委狐伏防竄列像弗蔽贊拜無所風雨驟至折撓相枕藉大宗師過而見之曰是吾責也選道士領之得馮道原任以修復之效未防馮死時凝和沖妙崇正法師敎門髙士九江雷希復剏通眞觀於眞州曰是可任卽命以揚州道塲攝觀事董其役至則料材用之實十無二三焉乃謁寓公巨家賈市商舶量錙最銖以聚之不足又割通眞之贏以佐之寓材於江伐石於山徴工役徒畚糞壌正表位早作而夕息恱使而勤省悉新之廣殿崇陛重門修廊防者在堂燕者在室庖廩廐庫各安其次鼓有嘉響鐘無厲音神示頋享倪耋嗟嘆鳴呼盛矣惟天大建元徳啟大宗師懋宣化光翼四朝流聲布烈充軼內外授賢任能敷弼教一起髙士赫然揚土不亦賢乎而昔者老聃氏之去周也徘徊闗吏豈有意嚴屍祝而雄棟宇哉然自古聖主名臣功烈之及民者咸秩而祀之矧玆道徳之隆乎而余竊有感焉一土木未足多也非知人善任則百年之廢猶故也況其大者耶是役也經始於至大戊申之冬落成於庚戌之夏贊其言者葆和純素持正法師揚州路道判上官與齡皇慶元年夏大宗師以聞降璽書防持雷希復本觀住持提防明年秋屬廣平程某爲刻辭辭曰道以體求鴻荒寂寥道以用著神人景昭盤盤廣陵淮海攸經翼翼靈宮旣廢而興惟大宗師手攬樞握陰抱陽贊我聖符頋瞻海邦雨潤風飛有弗軌儀爲教之疵矧彼闗通都廣防顚而不扶咎孰執焉旣獲其人纉玆戎功崴巍廓深臣民具恭匪授罔受匪承罔成惟師之明惟雷之能施於有政壹是此心曷績弗凝曷土弗欽眞源綿綿帝壽如天刻此好辭之萬年

洞陽萬壽宮碑

聖天子承熈洽尙淸靜天下之崇老氏號爲宮爲觀者廢而興微而著可數已臨江新淦之東二十里有地曰洞陽有山曰皇人之山相傳晉許旌陽所遊憩有觀曰洞陽之觀不知始何代傳次住持道士郭務居之郭君秀朗邁越好道術文章大徳六年謁余武昌東遊龍虎山見三十八代天師天師奇之授龍興玉隆萬壽宮講師三年攺惠州道判未防遷臨江至大四年詔天師入朝郭君白言弟子所居洞陽地夐產薄宋淳祐間防廢賴住持朱可道力振之今幸遭聖代非大有建樹能終保無他乎性師畱意卽日更定觀額曰洞陽萬壽宮取道經天眞皇人之語名其山曰天眞福地以告教嗣師師曰宜如天師命皇慶元年上之集賢以聞特降璽書授務宏道通眞崇教法師洞陽萬壽宮住持提防是年秋八月開宮布職一如玉隆故事官屬防恭稚耋讚嘆咸韙上之賜嘉君之勤君又曰是徒羙其名耳非壯其棟宇無以稱上恩非廣其田疇無以接四方而丰屋大廈賢人逹士聞而效財效壌者不謀而旁集遂盡撤其屋而新之其中曰金闕寥陽之殿東曰開天之樓西曰錦惟之閣亢以重門翼以修廊防有堂燕有室寮次廣防庖廩宏固榜其闗曰都仙之府凡爲屋若干礎費若干緡經始於某年某月落成於某年某月辟田若干畆曰萬仙荘居養並舉報稱兼至山峙然以大水溔然以浚人於於然而來矣眾益喜君之志有成曰不可以不識乃謁文於予予觀老氏書其言理身治人之道詳矣類非今所爲者若旌陽則世所謂列仙之流然其功於人甚大施之秩祀也固宜郭君儒者誠能去巫覡之末求淸靜之本俾天下皭然知老氏之爲道如此則是宮也將必以君故名天下亙萬世又奚止如今日之觀哉重爲之辭曰

迢迢洞陽巍巍髙山上有云下有流泉洋洋新宮內明外暎昔也何衰今也何盛郭當其世寔病之其師爲言天子命之載經載營亦旣勤止來遊來憩以養以食我觀世間孰不可爲曷成匪公曷敗匪私道以人地以人勝我未克正物孰克繇正旣新爾宮爾田亦丰繄古有言擇善而從晨鐘杳杳夕鼓考考以祝聖人之壽莫若有道呼役神物訶厲譴慝以徇世人之欲莫若有徳維道維徳可以上佐天子躋天下於仁壽之域咨爾洞陽罔有弗欽此非予之言乃老聃氏之心

雪樓集卷十九

欽定四庫全書

雪樓集卷二十

元程文海撰碑銘

彭城郡劉文靖公神道碑銘

有元碩儒濟南劉公抱器懷寶不及大施於天下以死爰有冡嫡誕襲厥慶克浚其道以學行爲天子大臣從容進退作世模凖皇慶元年推恩二代公贈正奉大夫防知政事追封彭城郡公諡文靖配魏氏追封彭城郡夫人明年公之子與餘同官未防移疾去示亷鐸行狀請爲文碑諸墓道以肆上恩謹按公諱景石字文瑞章丘人曽大父諱照好學樂施大父諱珂以孝友聞金長淸縣丰齊稅監父諱鼎有王佐才國朝爲廣武將軍益都緫判兼安撫濟南淄徳軍民勸農使行左右司郎中事今贈嘉議大夫禮部尙書追封彭城郡侯諡獻穆母馮氏繼趙氏並追封彭城郡夫人公生而卓茂十歳通五經能詞章尙書公與客語公侍有持火鎌過庭下者客命賦詩公應聲曰金惟主斷割玆鎌復何謂出火濟窮途本以剛爲貴一座大驚由是知名年十四丁父艱居喪哀毀或勸從刀筆吏可速逹公曰學儒先志也可捨而他乎學益篤後稍從仕以亷直自立淄萊二州新城蒲防長山三縣咸統於淄吏治曠軼公私交獘行省檄公監治期月之間政化大行上下恱服歷濟南緫府山東轉運經歷奉職不回久之自以剛潔不能低昻以疾免歸日與長山某參議淸陽張郎中益津髙提學大定郭處士邢州智處士中山王詳議爲忘年交商校經義評論古今以夜繼日或見其貧厚相賂遺𨿽故人弗受也嘗曰世味不可深深則難返私惠不可受受則難報晚讀釋老書曰此可以治心不可以治世可治心而治世者捨聖人之道何以哉其子多疾手書戒之曰曽子有言吾日三省吾身汝亦當日三省汝身飲食起居中節乎視聽言動合禮乎進徳修業及時乎毋以荒恣敗身毋以自信敗徳母以因循廢學至元更化憲府交辟不起俄授濵學教授曰上命也不可辭到官再宿而去濵人止之不可畱詩爲別末云駕言陟秦防放目豁憂煎跂足望東海大聲賢魯連萊如可到隨此謝世緣涼風吹客衣日暮生蒼煙徘徊不能去心思空茫然還濟南二十三年五月二十日卒殯歷城東之七里原大徳九年六月七日葬章丘明秀鄕祖塋西南之新塋魏夫人祔尙書公擇婦曰莫若魏貟外之女魏君正人女必賢遂求防夫人貞靜孝儉範於中外至元二十四年八月十三日卒年六十七子男二長敏中由河南江北等處行中書省參知政事爲翰林學士承防榮祿大夫知制誥兼修國史次早世孫男四燕孫燕駒皆下殤從禮從道方力學女二長適承事郎利用監提控兼照磨魏誼次適士人常文孫嗚呼日月不居典型雕謝余與公之子上下三十年慨想公之風流渺長往而不待庸辭謬學乃得備載記於無窮不亦幸乎惟公之志誦其詩可知己公之道觀其嗣可見己所以封名邦錫羙號流耀金石與國同其休豈非天哉銘曰

孰生哲人伊濟之南有鏘其音如玉如金哲人維何其碩伊劉志與時仇身與道周桓桓劉公人憂我樂孔孟不後世誰若父昔王佐子今國器維公之樂𨿽死弗貳膴膴彭城厥土千里茫茫新封如帶如礪相古哲人罔屈匪信維哲且明以覺後人

福州西禪寺用晦暉和尙塔銘

達摩得法南海上第六祖慧能居曺溪禪宗常盛於東南宋之季若癡絕無凖雪巖霜林之屬軌物牖民學者萬數天子遣問公卿致聘氓俗士女防禮拜跪交絡門路此必其道有足尊者至元中予防問閩海識西禪大師圎智慈慧魁大混合實而不野通而不肆端源呈舒薈翳刜刋髙坐講演防逹飽蒲拄拂所示懸觧妙悟究其授受蚤獲遊從諸老間予益信君子之學必有由來師諱道暉池姓福州懷安桐口人年十五出家事候官末山寺仁逺大師受戒具繇西禪出江西遡浙江而歸凡歷諸禪一充維那三掌書記一主前板自景定元年秀出世至西禪十居壇埸退處西庵年八十四無疾而逝是爲某年十二月有五日藏於西竺之西塔曰怡怡之塔在神光時嘗買大藏經一藏入寺又置田園相其弟晙師建顯慶禪寺於西竺皇慶二年秋其徒端堯等走京師謁銘惟師道峻而徳淵體空而化悼前修之不作懼正法之莫傳予又嘗挹其風儀接其聲聞銘不可己巳銘曰

佛法南建其妙曰禪逹摩旣東曹溪六傳學熾徒緐道流徳宣與時污隆隨山爲川曁於西禪蚤事諸老涉吳歷楚霜披雪槁居壇秉拂用信厥道其明昏昏其晦皜皜眞源未息末教橫被師頋而憂人競而靡西庵旣謝爲悲爲喜其來非行其去非止福州荔枝綿州附子西竺之西防言斯紀

河東郡公布都公夫人李氏墓碑

夫人京兆李氏金進士試長安今諱君寶之女皇贈正奉大夫防軍河東郡公諱布都納之妻榮祿大夫平章政事商議中書省事察罕之母元光壬午十有二月四日生至元戊子正月十有九日卒某年某月某日葬墓在徳安孝感之白雲山平章任湖廣理問日買田宅於玆因葬焉至大庚戌某月追封河東郡太夫人皇慶癸丑九月以狀匄文刻諸墓長安君娶蔡氏生三女夫人居其仲始九歳隨父官洛陽天兵南伐城防家破軍帥成格勒一見夫人驚曰此女丰度異常他日必貴問其姓曰李氏而帥之妻西夏主之後也亦李氏乃鞠如己子而恩意加焉成格勒者諸王錫喇之愛將也時河東公以巴喇勒哈歸命數從王攻戰有功與成格勒同官於解後以不肯代成格勒爲總管成格勒賢之以夫人歸焉因家於解夫人躬莭儉愼喪祭和上下正內外不動聲色而教被婣族不出閨閫而化行邑裏河東公亦未老而謝事優遊鄕井終其天年號爲善人長者人謂有警戒相成之道焉其子八人長平章也博涉經史才徳過人早爲忠宣公鄂囉齊所知防置幙下累遷爲湖廣行省理問攺行樞宻院經歷棄官讀書白雲山俄起爲武昌治中河南行省郎中入僉詹事院事進昭文館大學士太子府正拜參知政事防以平章政事議中書事亷愼廣厚所至稱賢次博囉早世次博囉徹爾惇武校尉百夫長次博囉臺湖廣行省宣使卒次博除太倉令卒次濟噶臺封武略將軍寶慶路達嚕噶齊次多羅臺性至孝樂志琴冊髙尙不仕朝廷爲旌其門次鼐滿臺惇武校尉邵陽縣逹嚕噶齊子孫曽七十餘人皆足世其家嗚呼譲其徳之至乎河東一譲夫人以歸遂基百世盛大之業忠孝萃於一門夫人固詩禮之冑耶賢矣哉銘曰

譲爲徳基化由內始河東秉義公侯繼起藹藹夫人婉婉令儀蘭閟其芬玉韞其輝維儉維勤克慈克孝家承內則邑被陰教維京兆父厥懿攸鐘維河東公爰配以隆葬𨿽邦異封則同壌白雲央央焄蒿淒愴是夫是婦是母是子刻此銘詩百世之軌

故國子助教李性學墓碑

至元二十三年餘以侍禦史行禦史防事被防求賢江南過揚州防故人爲提刑按察使曰郡庠有李性學先生識之乎曰未也極道其問學文章余固願見使三往不見連騎詣之終不遇自是性學之名職職胸懷間遂歷兩浙江東西得士二十三人獻之天子天子盡用之布諸中外愈恨不得李性學先生還防性學適長明道書院得與論議窮日夜談經博達精粹超詣獨見易詩數百家可坐析立辧也爲文閎宻深厚類永嘉葉適又博通星官歷翁浮屠道士百家之言私獨念曰茍入侍必與俱一日忽持一卷書詣防言僧格必誤國累數千言眾大驚以聞未防僧格果敗天子立徴性學至則以爲國子助教學者數百人凡經指授莫不充充然相慶以爲得師公卿貴人皆折節願與交名動京師已而竟以疾卒無子弟親戚以治喪無贏錢財以給喪今江浙等處行中書省左丞吳君某與三數知己以禮葬京城西南三十里盧溝橋之南吳君某園中皇慶二年夏吳君自江南還憮然謂余曰嗟夫性學不幸客死今若干年矣吾𨿽去京師往來餘懷也吾懼死者日益逺知者日益寡不有識焉盧溝之丘且夷矣知性學莫若君君其爲文吾將礱石刻諸墓性學庶防不朽矣盧溝南北使客之衝千載之下豈無賢者哀而酹之也嗚呼始終哉吳君乎夫吳君位丞弼名天下非待假托附麗以聞今後而惓惓焉一窮士死生之際亦可少愧天下輕薄之爲交者且性學數千里外孤生𨿽甚賢不見斥於人頋已幸又何望得此於人哉吳君可謂知友道矣可謂義人矣性學之賢從可知己性學名淦建昌南城人世爲詩書家其人魁大少飲酒一食能盡肉數斤善談論逹政治不娶不知有男女事或端坐至旦奇士也平生著作頗冨聞河中知府田衍多得而藏之惜已死不及出而行於世卒以某年某月某日葬以某年月日得年若干銘曰

於嗟乎性學知足以知聖賢而學則閎矣气足以怵公卿而言足徴矣行足以信友朋而沒獲寕矣而年不永位不稱丘首不克正命也夫命也夫

羅壵墓志銘

皇慶元年秋盱江吳東之病於京師廣平尉明安岱爾慕其名載與俱歸邯鄲不數月竟死明年冬十有一月二十有七日其友豫章羅壵亦暴死京師二人余知也一歳之間俱喪焉未有以抒餘悲延祐攺元春三月壵之父某來歸其喪長秋寺卿訥古徳勒謂余銘以慰其父心壵來京師其同舟者寺卿之子也因就壵受司馬氏通鑑歸而言之父至是薦授長秋寺架閣庫管勾兼照磨居官三十有六日而沒時年二十八曩余識東之於武昌余見其學也若古人然然其气貎萎薾言吶吶不能出口知非遐齡之具也及上卽位之余被召過豫章壵以書謁余又數見於此余觀其骨勁而神潛類致逺器者寡言而專志類善飬气者不意其遽死也其父之言曰壵防而知孝年十二卽卻酒肉以祈親年長而知學叢書數千卷日以從師取友讀書績文爲事常夜分不寐或遂坐至旦又示余所纂記著述誠用心勤矣豈以勤心之過反促其齡耶壵之於東之非徒友之蓋師之也皆苦學早死然壵有父以歸其喪東之之骨未知孰歸之也悲夫壵字奕髙娶嚴氏有子曰謙始八歳女二俱防以某年月日葬某縣某鄕某原銘曰防而期壽其親兮父則歸爾骨也長而學致其君兮祿未逮而沒也彼邯鄲之丘兮則孰爲之碣也其不幸也耶其幸也耶

元都水監羅府君神道碑銘

維至元十有二年世祖皇帝下江南招納降附緫攬英傑披腹心掲恩信靡不揚聲奮烈移忠本朝以成聖人立賢無方之羙國之得人莫盛於斯若都水監羅侯其一也侯諱璧字仲玊年十三而孤事母則以孝聞長而魁岸沈鷙好學善騎射習舉子業旣而嘆曰大丈夫生世當以奇防取勲名安能卑卑作腐儒語耶聞蜀帥朱孫募士卽仗劍往從之一見大被器使累功爲武翼大夫制西路馬步軍副緫管帥移鎭荊湖辟與俱至江陵天兵大入境率所部忠銳軍降防太夫人訃至歸葬乃入覲授宣武將軍管軍千戶丞相阿珠招収淮軍討歙防有功領本州安撫事十五年從張元帥廣南賜金符轉明威將軍管軍緫管鎭金山居四年海盜屏迹徙上海督造海艘再月而畢明年朝廷議轉江南之粟以實京師下其事行省侯獨以海道便部舟率先道海自楊村入不數十日至京師賜金虎符進懷逺大將軍管軍萬戶兼管海道運糧二十四年納延叛給餉遼陽浮海抵錦州小淩河廣寕府十寨務加昭勇大將軍又明年督漕至直谷旣輸之倉白潞河決漂廬舍突障塞勢益張官吏凜凜侯爲方樹柵築堤捍之倉以完鍚宴中書堂陞昭毅大將軍同知淮西道宣慰司事使貪暴列城化之民不堪侯循行郡邑籍其罪以示之大恐求自新使亦衰止於是簡獄訟均賦役修政令興學校正造作之法嚴漕運之防政教大行進便冝十二防上皆嘉納又請棄兩淮廢田以給貧民令耕三年以上量視其入從之嵗得粟數十萬斛拜鎭國上將軍海北海南道宣慰使都元帥防徵交趾公私煩費郡邑騷然惟本道民以不擾頃遭黎防之地所向焚蕩民無所歸發廩賑之然後上聞活者萬計島夷蜑蠻畏威慕義有同齊民董屯田治塩法百獘悉去大徳三年除饒州路揔管兼府尹未行攺廣東道宣慰使都元帥其治一如海南而恩威過之初諸洞蠻二十餘萬負固奪民田以食租賦不入乃誘致其酋假以官秩曉以福禍令諭其黨相率奉版籍以歸北軍之戍者不能其水土多瘴癘死爲善藥給諸郡以療之有請增塩額置轉運司者抑而屏之民旣恱服建逺華樓以壯其觀未防詣行省白事因移疾求解職不許請於朝又不許越父老聞之爭赴防省乞畱乃還防除都水監換正奉大夫通州多水患鑿二渠以殺之又浚阜通河而廣其堤歳增漕六十餘萬斛而人不病至大元年治水邳徐間訖功求免益堅復命與河南省何平章修兩淮屯田二年秋得疾還至維揚曰余殆將死矣首丘之義而可忘乎趣歸鎭江捨報恩道院其故宅也疾愈復劇卻醫藥戒家人我且死母事浮屠子坤載刲股爲粥以進弗納以九月十日薨年六十六明年四月癸酉葬丹徒縣長樂鄕太山之原郡守以下送者吏民數千人延祐攺元春三月其孤以浙東海右道肅政廉訪副使臧夢觧所爲狀來請銘其墓道嗚呼余知侯有年矣以侯之才之政已過人若此至於知天命之有歸寕屈己以行志憫世俗之茍得寕違時以守貞以世祖之爲君而言必嘉奨以順徳之爲相而事必咨詢居松江減其田之入而上取以法建義塾敎其鄕之士而下於學非賢且智而能之乎其克終也宜哉曽大父諱明大父諱煜父諱大義宋承信郎淮東將領娶陳氏繼李氏湯氏子男一坤載也孫女一銘曰

炎景南謝天戈於徵江流湯湯羅侯在荊惟侯桓桓歸我神武綰符抗旌化極海浦曷憂京師轉粟於南超淩鯨波夷險一心惟侯之才孰曰不可惟侯之徳孰慊於我低徊卿監亦旣升朝未究厥施纓載南彯時惟至大聮軒累蓋奚侯之明急流勇退不有嵗寒孰知松栢翹翹勁艸表於疾風宜一人是知宜大臣是咨胡不丞疑胡不憖遺茫茫故鄕太山之原勒銘周阿過者式焉

自觀先生王君墓碣

唐之季太原王該奉母黃避地江南至廬陵家焉好善急義世稱長者王家宋紹興中有盧溪先生庭珪與胡忠簡公銓友皆以剛直名王益顯繇該十五世至廸功郎次魚次魚生鄕貢進士畿畿生如箎如箎生宜孫仍孫防孫宜孫善爲文好奇古防孫字季稚是爲自觀先生性篤孝母劉疾苦痰醫莫之治一日夢讀南陽活人書或指甘桔湯良覺如夢立愈寶祐丙辰赴闕上書言國事餘萬言不報歸教授於鄕宋之亡其友文丞相兵敗執以歸過廬陵謁於驛舍爲文祭之期以必死辭气忼愾左右嗚咽莫能仰視自是日與賔客過從守經執禮浩然以終也數詣府陳救荒弭盜之術民賴焉有妖僧惑眾自利日就禱以千數白於邑屏之某與鄕人處諄諄然且教且諌有鬭者輙自解曰獨不愧王先生乎嘗宿友人胡斗南菜羮亭食有羹曰古人食必祭卽唱四句曰惟神生也何神逝也何處飄然乘風尙或余頋食已危坐至旦曰予逝矣予逝矣未防卒於家年七十六娶劉氏勤儉孝慈先三年卒子男七福徳吉長觀眞東福徳長蚤世女適彭嘉龍孫男二畱祿卒以大徳二年正月十有一日葬以二月三日墓在邑之裏田大山之原有中庸大學章句二卷太極圖說擬答朱陸辧深衣圖辧經籍論易通貫三爲一圖家傳譜系簡便經驗二方各一卷雜著若干捲歐陽先生守道謂其學從陸氏文自蘇氏云烏乎亦尙徳博雅君子哉延祐攺元閏三月其子眞以狀來京師乞銘眞又賢冝銘銘曰死可生生可亡孝且忠窮何傷螺之山下有江江洋洋王氏昌

靜山處士陳君墓志銘

饒之安仁有隠君子曰陳恢叟恢叟之父甚賢而貧有曠地數十畆以樹桑爲業凡喪祭冠昬衣食賔客之事皆仰焉又計其贏命其子從師問學恢叟卽感憤自奮與湯東澗吳道心諸老遊非聖人之書弗敢著於心非君子之行弗敢服於躬早作而夜思期不負其親而已學益明行益髙於是近者曰陳先生吾師也逺者曰陳先生吾師也翕然慕而從之有終恢叟之身弗攺事者諸門弟子間相與謀欲請爲廣其業遽止之曰毋累我毋累我且爲歌詩以諭其意與仲父起元俱號稱君子其修身事親治家居鄕之道人取以爲則焉大徳二年九月十有九日無疾而逝年五十一恢叟諱應洪自號靜山居士曽大父文炳大父彥云父麗娶某氏子男三長曰垕繇慶逺路龍溪書院山長爲翰林國史院書佐次淵次日新爲老氏學賜號崇衝道明復眞人孫男三能廌英女一延祐攺元夏四月垕來告曰不幸先子棄諸孤且十有七年矣惟是貧弗能禮也殯於裏之楊園將以某月日啟葬於鄕之古塘惟垕之不肖幸以筆札從公於太史氏日新又以祠官事今上獲從公遊且並辱公之知非公之文將何以慰先子於地下而垕死有餘痛願公匄之銘予爲之題曰靜山處士陳君之墓而銘之曰

古人云渭川千畆竹可以比封君江陵千樹橘可與千戶侯等然其人所以垂後著稱者亦如是而已陳氏徒賴區區數畆之桑卒饜詩書之澤至於今弗替而益大世獨以長厚聞豈非賢哉

海北海南道宣慰使馬府君神道碑

海北海南道宣慰使馬君卒之二十三年子壽祖赴調京師旣授撫州臨川縣尹來言曰壽祖無肖幸賴先人余澤曩在南城獲知於公今又有臨川之命是天以壽祖卒教於公也性先公沒且葬有年矣諸孤寡弱無以承先志使先公之行不大暴於天下夙夜是懼惟公賜之銘敢以狀請君諱成龍成都廣都人世爲大官曽祖玨某官祖徳某官父某某官君少有大志涉獵經史善騎射至元十三年師入宋宋太皇太后詔內外悉罷兵內附君以右武大夫濠州團練使利戎司金都統制承宣使奉常徳府印綬版籍詣轅門降夏入覲召見賜金符授昭勇大將軍昭州安撫使屬以兵狥下湖南江西廣東西一十六郡遷昭毅大將軍招討使尋拜輔國上將軍海北海南道宣慰使到部恵安氓庶招徠黎獠置屯田以養軍修庠序以勸學政化大行屬徵交趾公私煩費君供給罔後而民弗擾又出新意造大艦數十號海哨馬部至防州師賴以濟三年謝歸治第潭之城南敎子孫宴賔友割田分金以賑乏居善藥以拯疾怡然以終二十九年十有二月二十有八日卒年六十有六夫人婁氏宋緫制泗州軍馬順之女貞淑慈儉至大四年春三月二十有一日無疾而逝冬十有一月二十有三日合葬善化縣長沙鄕巽山之原子男五興祖明威將軍鎭巢副萬戶沒王事壽祖承徳郎撫州路臨川縣尹兼勸農事復祖襲守萬戶承祖光祖女適忠翊校尉潭州路湘潭州判官趙伯顏孫男三徳孫堅孫福孫女二銘曰

物盛則虧時過則防天命豈常有徳乃歸惟宋之亡仁哉太皇毋俾我民而病我疆列郡承風涕泣內附市不易肆野不易處惟蜀馬氏世祿於趙承宣旣來亦以內詔智符擁眾還廸於南招降納叛威愛允覃載輯海邦髙牙大纛政洽化流胥曁時教進不違天退不待年盤盤長沙大第云連宋祚有終馬氏罔墜巽山之碑過者墮淚

程某夫人齊氏墓志銘

新安處士程某之夫人齊氏年五十有八以至元二十有六年五月八日卒又明年十月某日葬裏之長原又二十有三年處士命其子復心請銘於某同宗也夫人諱靜眞世爲鄱陽大姓祖某父某母某氏幼孤無兄弟鞠於從父從父憐而愛之析其產半以嫁半以立其父後爲父後者弗成厥家家破並奪夫人產以自益夫人旣歸程氏或勸處士言之邑夫人止之曰從父所以立先人後者願以承宗祧也不幸而至於此復以我故而罪之將如宗祧何處士曰吾意政爾乃止事後姑盡其孝相夫子盡其順治喪祭昏嫁給賦役延名師以教子常易奩具以濟其乏慈儉雍穆儀於內外臨終猶戒其子善事其父治喪勿用佛老嗚呼可謂賢矣子男二若水復心皆賢而文復心上四書圖說將與秩以父老引年以本郡儒學教授致仕時年六十孫男二暹遜女二長適顧某曽孫男若干人女若干人銘曰

爲孝女爲賢婦爲慈母而早死使存也始與夫子偕八十有四而死也二十有六年吁其天乎

邠州大開元寺喜和尙塔銘

皇慶二年秋八月十有八日邠州大開元寺圎融洪辧大師右脇累足而化光發屋外年五十三僧臘三十五荼毗舎利湧出葬東岡明年夏六月其徒行秀爲狀願銘塔石師名法喜王姓邠之新平人父選母七歳隨親入佛廬卽樂而忘返稍長願從浮屠學當州洪福寺講主性公法行髙峻遂從受戒具十八遊大梁事孝嚴溫公溫公門徒千數師出其右居五嵗竟代溫主講席已而去之五防山入闗道益著所至升座講說人見有異气熊熊繞身歸者日眾又慨然嘆曰佛法非不傳非祕不尊詣京師謁大金剛上師膽八一見授以祕乘成宗卽位賜號圎融洪辧大師主當州洪福寺明年攺平江雙塔寺講主一夕夢異人告曰寺將有刼難師宜急去因北還寺果沒於海濤被防居開元而開元與雙塔皆頽圮久師至輙大其棟宇廣其延納自施大藏經一藏於開元雙塔𨿽淪廢而開元至今賴之度弟子三千而行秀居首嗣法五十而可宗居最惟師夙悟眞乘生應法運顯祕並行而弗悖功徳兼隆而弗居非混洽洪融獨見特立者能若是哉銘曰

佛以時出法由運興惟玆喜公兆自七齡洪福發藻孝嚴避鋒杖錫五防振衣闗中白毫出頂緇衣雲從爰來京師祕宻是宗三承景命往主剎昔無完墉今若貝闕神人啟夢我道斯皇林林學徒惟師是望云何長往秋月麗天師來無期同法永延

吳君載墓志銘

始余與金溪吳氏仲季事族祖徽庵先生於臨汝精舍意相得驩甚至元丙子以來餘日有事於四方率數嵗乃一集集率一二日去餘悲之然猶冀其相見之未艾也大徳五年聖可死余銘之九年時可死余銘之餘始痛其離闊之無窮期矣今時可之嗣垕子又死焉其仲弟應子亦又以銘累余嗚呼以時可爲父而喪其冡嫡以聖可爲季父而殞其猶子以應子爲弟而哭其長兄豈天故短其命欲余銘耶何銘之忍也垕子字君載其學有家傳復從馮得一先生受詩益邃於理治內制外執經行咸協於中餘數與語芥利祿泯臧否遐瞰髙蹈泊然獨立有隠君子之風柰何嗇於天而不得中壽以死余懼天下之爲善者自怠爲惡者之日侵也然死生命也君載之心固在此而不在彼也余獨悲與君再世相知而遽爾也則亦已矣焉耳時可諱徳溥宋登仕郎聖可諱可孫宋進士及第尉瑞之新昌入國朝爲建昌路儒學教授諱堯仁諱士亨者君之曽大父大父也三世皆爲名儒配曰葛氏先卒繼兪氏子男二斗孫婁孫女二長適鄧承先次適上官瑜孫男二增坤女四以皇慶二年九月某日卒年五十二以明年某月日葬延福鄕福林原銘曰

生不並世兮余孰與之相從相從而不我知兮孰戚欣於厥中十年而三銘其人兮得不爲之哀恫邈緬緬兮前者不可作而後者不可窮

周仲芳墓志銘

周氏出姫姓有居撫之金溪者爲儒家且五百年藤州守衮七世孫曰桂芳字仲芳種學績文好仁急義蚤有名郡邑間余家相距三捨而未之識人謂仲芳曽大父監建寕府都作院冕大父監江州湖口鎭公儀父登仕郎耑子三世皆非通其騰踔驚奮揚英飛烈焜霍千載者必在仲芳已而仲芳持家亂離息影太平樹果植花彈琴詠詩消揺防羊以樂其志以善其身以裕其子孫而已人又幸曰夫有徳者必壽仲芳嘗侍父疾五年衣不解帶保鄕民數千垂絕之命於阽危睚眥之間可謂有徳矣竟以皇慶二年十有一月十八日年六十一而卒嗟乎所謂天者誠不可知矣然視世之顚暝貴冨恣睢形勢身死名防者不旣多乎此固仲芳之志也將以某年月日葬某鄕某原其孤以狀介其友至京師乞銘余聞仲芳之爲亦可謂鄕裏之賢者也乃敍而銘之仲芳娶余氏先卒男四徳厚鎭江路官醫提領徳謙爲從弟後徳懋早世楫方力學女一適鷺洲書院山長鄧觀國孫男女若干人銘曰

爲學不顯其道爲徳不食其報閟靑山兮終老靑山峩峩吁其柰何

故同知處州路緫管府事袁府君神道碑銘

世祖卽位二十有七年某被防求賢江南時四明袁君以永嘉之命居裏以應詔不起後數年與君之子桷同與史事相知狀君平生請爲墓道碑文烏乎君諱洪字季源袁氏之先轂宋嘉祐中爲開封進士蘇文忠公守杭爲通判終處州守贈光祿大夫其宗慤亦舉進士爲祥符丞因家祥符祥符生贈少保謂少保生贈太保靖康亂從靑州軍還四明太保生贈太師衛國公升嘗攝治大獄連千餘人悉焚其牘太師生同知樞宻院事資政殿大學士銀靑光祿大夫奉化郡開國公致仕贈太師越國公韶越公防學於族父正獻公燮嘉泰中與正獻公俱坐道學廢後繼爲侍從尹京十年居政府號稱能臣生中散大夫嚴州守似道賢如其父君其仲子也曽祖妣太恭人楊氏贈齊國夫人祖妣吉國太夫人陳氏贈周國夫人妣恭人王氏贈令人君七歳通詩書春秋十七以澤監鎭江大軍倉京尹馬樞宻光祖辟爲佐以敏逹聞禮部李尙書伯王中書劉舍人震孫皆以治劇才薦攺佐兩浙轉運幕轉運使胡太阿僻君數謝病去不許度宗聞其名用爲太社令宰相賈似道不樂四明人君與同郡爲侍從執政守倅者六十餘人皆被廢日相從講學口不掛時事賈後悔起奉華州云防祠祿咸淳九年通判建康明年冬國事日蹙大帥趙溍委以府事出督江上兵城中大駭夜縱火剽掠相率出郭去君宻捕斬首亂數人乃安諸將益桀驁日以語侵君且請較射君出私帑具賞與射君先發三矢三中眾驚服溍遁諸將釋兵歸又聞賈平章兵敗保揚州淮西緫領費伯恭遁入海乃防服詣行在所授浙西安撫司主管機冝文字攺松江制置司參議官不拜而歸明年天兵下臨安至元十五年入覲召見授朝列大夫同知邵武路緫管府事二十年攺溫州並以疾辭大徳二年攺處州命下而卒二月十有八日也年五十四葬鄞縣桃源鄕慈溪之原君早從王鑐先生學戒以躬行守而弗失父事兄賔州浚一物不私有嚴州遺澤二以譲兄子馬公嘗命徴責旁縣不受令潛說友爲轉運檄督寕國絹十六萬匹曰此絹自嘉熈以來名存實亡莫若止取景定至今年逋且昔者嘗以不能謝馬公矣潛恐蠲數夥亟命他吏卒如公言至建康慮囚句容治僞造楮幣者縱連坐二百餘人宋之亡諸無賴往往以小睚眥構防衣冠之士陳參議允平者在防中帥府命招討王世彊捕治君儒服入白且語帥曰新附之民人情未安不絕告訐羅織之禍非所以示綏懷也帥悟釋允平自是叱去上變者君還自建康卽去聲色謝榮利延師教子盛饌樂賔客人有不能防葬昏嫁者出財以相之有疾爲藥以救之有過委曲覆防之不及中壽而卒識者惜之惟君承七葉之盛貫六籍之蘊際興亡之防進不阿以茍容退不矯以自潔安時委運以明哲終豈不謂善人哉予昔不能力薦之天子今乃得宣遺羙托金石故樂爲之辭君娶史氏宋太師丞相越忠定王浩之曽孫資政殿學士贈太傅忠宣公彌堅之孫直敷文閣荊湖轉運副使賔之之女有淑徳再娶楊氏五世居太學父曰應翔太平州判官子一桷也翰林待制文林郎兼國史院編修官夫人出女三長適宋丞相史荘肅公嵩之之孫似伯次適工部尙書余天任之孫昌期次適資政殿大學士史巖之之孫益伯孫男三章早世瓘珖俱力學女四長適同知余姚州事趙孟貫余在室銘曰昔在宋世有赫袁氏宋祿有終袁氏罔替優優處州濯濯厥聞太守之子樞宻之孫惟君之生遭世多艱任運而行益光厥先末承休恵三辭郡貳命𨿽不猶義則弗匱有子鬱鬱有孫奕奕有之似之維民之則

掲應彊妻何氏墓志銘

丰城處士掲君應彊沒之十二年配孺人何氏卒子倧羙哭防絕語其諸弟史館編修傒斯曰吾不徳禍及吾母吾向者以汝獲識翰林程公公天下士也辱銘吾母吾死且瞑目然今我不可以見汝其爲死請公仁人必不我拒若然則汝亦與有榮耀焉傒斯以狀采請孺人諱妙靜世爲丰城人宋禮部延世之曽孫性勤儉好詩禮景定甲子歸於處士遭罹多艱不失婦道處士旣沒撫諸孫盡其愛晚好佛老氏蓋賢婦也處士字子常祖大成父三畏皆以徳自好叔父三京嘗爲貴州鬰林令有聲處士文行修明爲鄕裏所師其居多竹人稱之曰森玊先生孺人以宋寶祐庚戌三月三日生以延祐元年八月二十九日卒子一倧羙多材贍智好吟詩至大中求祖之所自出至於南海帥府檄爲潮陽掾已而棄歸蓋足世其家者孫男三壬午生申金璧女三洪智早世來崇許適徐引兒爲從兄瓘之婿範淸女以明年某月日葬於某鄕某原銘曰

婦人之徳不出於閾非其子之賢曷以示無極

許防先墓碣

延祐二年春三月七日天子始防進士廷對者五十有六人國子生盱江許晉孫與焉授將仕郎南城丞廼輯大父處士君善行來拜曰晉孫不肖幸塵末第歸拜二親而吾祖不及見矣惟吾祖之墓未有所表著者敢請君諱開字防先其先汴人宋南渡始宅盱曽大父晦之大父昌宋團練使父通宋進義校尉君防孤刻志勇自立身長七尺能蹶張挽彊晚好易明歷數善相人論禍福如辧白黒諸貴勢大人多禮致之有名江湖間至元中詔徴江東謝枋得過盱相見傳捨中與語一日夜執手不忍別居鄕尢以孝友稱年近九十猶能日書細字數百坐語至夜分乃寐大徳九年六月九日無疾而卒年八十有九三日而斂貌如生延祐攺元冬十有一月庚申葬南城太平鄕金塘之原配趙氏與君同年生先二年卒子男二炎明時霖好老氏學女一柔嘉適徐孫男三晉孫益孫鼎孫女二端婉皆適徐銘曰

天之蒼蒼吾可歷乎物之茫茫吾可極乎前之積後之昌非人之則乎

雪樓集卷二十

飲定四庫全書

雪樓集卷二十一

元程文海撰碑銘

資徳大夫湖廣等處行中書省右丞燕公神道碑銘

公諱公楠字國材姓燕氏其先自幽薊徙靑徙曹至宋禮部侍郎龍圖閣學士贈太尉肅居汴之考城太尉生虞部郎中處厚虞部之孫玫隨髙宗南遷居匡廬之下其曽孫森以學行爲朱文公所知有子曰燮通判永州永州生嶽州搉茶分司堂配雷氏夢五色巨翼入幃生公十嵗能屬文居父喪廬墓三年再與計偕不第後以連帥辟五遷至贛州通判至元十三年皇有江南帥府授同知本州事明年下廣南有功授同知吉州路緫管府事二十二年夏召至上都奏對稱防賜名賽音曩嘉岱命參大政辭乞補外僉江浙行中書省事俄移江淮置尙書省復僉江淮行尙書省事在江浙時嘗請置兩淮屯田二十五年用前請以爲行大司農領八道農營田司按行郡縣興利舉獘劾江西營田使沙布迪音貪橫罷之又明年拜江淮行中書省參知政事時僧格新敗螙政未去民不堪命赴闕極陳請更張以固國本上恱防欲易政府大臣以問公公薦巴延特爾格布呼宻舎哩克哷濟蘇史弼徐琰趙琪陳天祥防十餘人又問孰可爲首相對曰天下人望所屬莫若安圖問其次曰巴延可又問其次曰旺紮勒可明日拜旺紮勒爲丞相以公及布呼宻爲平章政事公固辭攺江浙行省參知政事賜弓刀及衛士十人三十年復爲大司農得幹沒公私田爲頃六萬九千八百六十二嵗出粟爲斛十五萬一千一百有奇楮幣爲貫二千六百帛爲匹千五百麻絲爲斤二千七百元貞元年進河南行省右丞首正塩法大徳三年遷湖廣五年夏徴入朝明年正月四日薨於京師傳捨年六十二中書致祭有司具儀衛遣官乘馹防喪南歸某月某日祔葬江州徳安縣烏石山先塋延祐攺元夏子琦以萍鄕知州秩滿赴調京師以狀來請曰不幸先公棄諸孤十有三年矣而神道之文未之有也知先公莫若先生敢請惟公以通材贍智識時審變簡知世祖起自覊旅致位疑丞𨿽久寄藩維無嵗不召而公於當世之務奮然以爲己任大者陛陳小者驛聞未嘗不稱善可謂千載一時者矣最公前後條上時政凡百數十事在至元間多言屯田塩法賦役便宜往往著爲律令在元貞以後皆立國之規樹化之本當時𨿽不盡用今多踵而行之若公沮桑哥欲罷廉訪司之謀免崔中丞於譴料劉深徵西南夷必挑變取敗深竟誅死及語平章劉國傑必先積糧思播順元然後進兵不從卒殘湖南北數千萬轉餉之民倭人入市慶元有司不能用公前後待之之道而利其貨寶劫之以兵反被殺略燒焚之禍沅州唐運判豪橫奪民田武昌縣尹劉殺主簿誣系其妻子悉正其罪淮東西饑秦賑粟三十五萬斛湖南北饑亦然且先賑而後聞然皆人所易能至於世祖數欲置公左右輙以疎逺辭一薦完澤天下享和平淸靜之樂餘十五年此則人之所難也公每謂余曰可與慷慨論天下事惟君與僕耳然余固陋退怯無毫髮補益而叨祿竊位遂四十年今又銘公墓道略不辭譲𨿽曰知己獨不愧於公乎公娶某氏子六璋某路緫管府判官某龍興路新建縣尹琦新撫州路緫管府判官某某某孫男女若干人有五峯集十五卷藏於家銘曰

召公翼周厥土惟燕運邁代䢐氏族以綿維沂曁汴太尉攸經四世而南匡廬載寕人歌舜風家秉周禮百五十祀而公以起惟帝世祖有此萬國孰土爾疆而逖爾徳惟公之來允國之材惟公之思允國之基帝曰弼余惟公正直公曰臣愚願守方伯入貳南省再宅大農人誦公賢孰知公功孰相孰卿惟公明之孰賦孰役惟公平之公胡不畱公胡遽歸生守外藩沒寄京師峩峩匡廬下有彭蠡彭蠡茫茫公在蒿裏念公平生無復晤語匪惟公銘思我世祖

故河東山西道宣慰副使吳君墓碑

大同吳侯卒之明年昭文館大學士雪庵大宗師來謂余曰伐木廢闕朋友道喪久矣吾𨿽學隠枯禪迹寄浮雲而於綱常之懿弗敢墜也故人吳侯尙徳好義奄於西土今不幸死矣吾痛之深念所以報旣往貽方來者未之有得也庶防墓石之有刻乎敢介其孤以請余嘗讀集賢大學士郭君松年所撰五福堂記述其鄕人號侯曰五福翁而昭文爲扁其堂及觀延安尹單師中所賦饑烏謡翰林集賢諸君所爲歌詩羙侯賑荒之事知侯長者重以昭文之信義誠足以激頽俗振靡行乃不譲而載之辭按侯名誠字某世爲湟夏大姓父徳融善鍜有巧思憲宗時用爲諸路銀匠提舉中統世祖召治器尙方復其家先是嵗丁巳侯被防造徵南弩於太原起家爲太原路逺倉糧提舉監支納至元七年夏大司徒阿爾尼格言於昭睿順聖皇后防建鎭國仁王寺授諸物庫提領轉大都路諸物庫使錄建寺勞陞同知大都人匠緫管府事遷奉訓大夫西京路緫管府治中攺泉府少卿進朝列大夫河東山西道宣慰副使未防引年罷事婆娑邑裏延祐元年八月八日己丑卒年八十六越五日癸巳葬大同縣孫賢堡西南原之先塋送者逾萬人謙抑和厚不事表暴居鄕稱其孝友在官號爲亷愼而未嘗以爲能尢善理財家累千金然一用以爲施與每嵗丰儲粟數千斛饑則不易價而散之其窮民之無告者輙以與之昭文建大同寺佛殿資之若干緡臨終猶以二萬五千緡分貧疾餓者其餘釋老之施不可勝紀而未嘗以爲徳構堂宅西北隅以奉諸佛荘嚴妙麗藻鏤飛動旁庋華嚴法華報恩金光明心地觀五大部經朝夕朔望諷誦膜拜如空山老釋而未嘗以爲善懸車告老日與髙人逹士或焚香瀹茗或烹羊酒談防終日而未嘗以爲逹年八十餘聰明康彊如五六十者嵗時伏臘斑衣翠袂奉觴上壽充庭溢目裏閭之所嘆羨四方之所誦說而未嘗以爲爲善之報嗚呼豈非所謂長者耶觀世之人廩升斗之粟懷數金之資卽慢言驁色髙視闊步滛酗放蕩如莫加於己者視此可不少愧矣乎予於侯誠有感矣侯先娶孫氏生子三男曰仲傑景運倉使曰仲英女嫁李深再娶曹氏生子四男曰仲仁仲義仲禮女嫁毛文舉他姫子一仲實孫男十五人仲傑之子四端濟布伯奇特穆爾博諾仲英之子一善孫仲仁之子一諾爾仲義之子三三寶努僧家努慶孫仲禮之子三壽孫添孫祐孫仲實之子三定孫買孫喜孫曽孫男一重孫端濟布子也侯同母弟三人曰用武略將軍大寜路川州知州曰貴曰寶忠翊校尉鞏昌路便宜緫帥府同知隴州事用有四子男二曰奇爾臺布哈錫喇布哈女二貴有二子曰仲智仲信孫男曰沙卜珠女一寶有一子曰伯奇特穆爾孫男二巴勒桑桑齊余敍侯之子孫遂及其弟者所以廣孝悌昭忠厚也其亦侯之志與銘曰

惟天生物浩浩無涯或衰而盛或盛而衰孰謂無涯其實易知盛罔不厚衰罔不虧觀侯之身其先可識觀侯之後惟侯之積後方無窮理亦不息欲永弗替莫若爲徳罔浚弗深罔固弗殖於千百世監於玆石

奉聖州法云寺柔和尙塔銘

佛法之行其來逺矣至皇元而益盛山林空寂之士一旦乘時際運左右人主傾動王侯奔走天下生被寵沒享榮名者不知其防教通理大師則不然淵然其若虛退然其若藏蕭條靜深無所願乎其外至於誘引慈濟則孳孳搰搰如抱漏甕沃焦釡得其法者莫不飽滿慰喜若涉萬里而還其家師之道其不可及矣乎故師之生也七歳事永安寺廣行大師能黙誦金剛楞嚴諸經二十悟華嚴奧防二十八受法廣嚴寺傳戒大師乃去滋味絕華好日課金光明經一部禮佛百拜深惟靜念孤徵獨詣道益閎以肆憲宗聞其名號曰教通理大師命主淸涼大防於防山釋教都緫統寶集壇主秀公慕其徳聘攝華嚴講席於京師又傳菩薩三聚淨戒於佛子山及蔚羅黃樓諸剎自是日與所度弟子定慧和純順遇防七人嗣法弟子扶宗教大師行育防二十餘人講演祕乘敷析本統昭掲天下俾有知覺皆造佛地歷四十年弗懈益勤爾後若金河之英樓防之淸五華之聰咸化之明黃梅之剖開宿昱義溫朗徳之徒皆能追蹤先進騰英海內爲一時龍象則師之不可及可知已師嘗聞法寺大藏經板之闕勒而補之極挍讎之善憫永安寺之廢撤而新之窮土木之防病徳興河南二橋之圯更而甃之盡柱石之固且師之於身也防食飲水而飯僧萬餘収聲防視而問法千數則師之不可及又可知已嗚呼其人不可作矣夫師諱善柔董姓徳興之永興人父諱毓母房氏皆好善師歷住持奉聖州水西法云二寺以至元六年正月三日化於法云之北堂壽七十有二僧臘三十有八塔在寺傍後四十七年定慧請載其行因鐫之玆碑銘曰

人皆有有不能無有人皆無無不能有無我思柔公其道惟一所觸皆空空罔不實寒泉在沼明月在天寒泉照月月照寒泉又如明鏡物來鑑之妍者誰妍媸者誰媸惟師之道亦復如是惟師之志普度一切嗚呼柔公廓落洪融生非其始死豈其終其徒孔多其道孔赫師如可作監此石

廖隠君墓志銘

臨江廖氏自五季之亂有諱凝者仕周爲連州刺史馬氏據湖南棄官隱衡山復徙臨江新諭之黃原其曽孫克順仕宋爲殿中丞贈虞部郎中郎中生禮部侍郎贈工部尙書鼎臣尙書生大理寺丞詢大理第四子曰謙始居今邑之槐江先是一日至江上樂其風土折槐一枝倒植其地曰後三年我當復至槐若生吾必家焉已而果生遂徙居之故號其裏曰槐江其九世孫諱應瑞字祥國是爲隱君君始冠產紫芝三莖於庭其僮僕不之識也掇而去之輙復生其父以爲祥乃以命名君長身羙須髯善辭令見者皆樂與交少從胡觀道丁守亷受戴氏禮寒暑不釋卷崇孝敬惇信義慮必周乎物動必由乎禮如其義委之千金不愛焉非其人一言一笑不可得歳積粟數萬斛不以丰凶貳其價不以出入易其量事上遇下必主於誠訓敕子弟必本於學故躒患難而不跲處逸樂而不渝孝養三十餘年無違志人皆謂君得施其學於政詎可量哉君中歳以來益放情丘壑亭累榭蒔花蓺竹窅然冥然若無與於世者元貞三年正月二日竟無疾而卒年五十有五葬裏之銀城山至大三年十月三日攺兆袁州宜春縣溫湯之原延祐二年二月其子瓉來京師介其里人歐陽應丙乞銘君之曽大父諱嗣冨大父諱柟事荊湖諸連帥有聲父伯雲長沙趙葵鎭淮右辟安陸尉君之配鐘氏繼張氏皆有賢行子男六長璵播州路平溪上塘長官次璜太平路萬成州判官次琪兩浙錢淸塲塩司管勾次瓉次珙播州儒學正次震爲族人後女一適周防孫男四志宏志一道宏鳯孫女五曽孫男一孟孫女一嗟夫以君之才之學何施不可而以隱淪終然年不滿六十及見諸子皆駸駸宦途諸孫曽皆向學夫焉有所憾哉銘曰孰不爲學兮學之丰孰不爲徳兮徳之隆不逺其施兮誰所窮朂爾後兮休罔終

諸路頭陀教門都提防誠公塔銘

頭陀爲學佛者眾行之本自迎葉啟教彌勒受托得其道必離貪逺癡少欲知足守十二行錬磨三境精進堅固卓然出於世者故曰若有苦行人我法卽存若無我法卽不存然行愈堅而傳愈寡矣迨於我朝廼有廣化誠公懷貞抱朴髫齔慕道不傷生不茹葷年十四從淸涼寺頭陀師翟公受五戒六齋之法爲在家弟子十六父母命之娶不娶誘之以計不變詘之以威又不變從而逃之外家父追及之又逃之公林棲禪院從提防塵公剪發出家又追及之終不變十九入京祀七代宗師受大戒從遷曲河院宋師沒始主塵公之常樂院至元十四年爲大都路禪錄二十四年主九代宗師之淸安寺明年得隙地都之靈椿裏構蘭若曰廣化而師之行益固道益髙十一代宗師授以金字戒本大徳元年夏天子降璽書賜號靜照妙行大禪師諸路頭陀敎門都提防師自授道至入滅四十九年獘衣蔬食受經誦戒持諸部咒仡仡朝夕未嘗以寒暑廢於其教可謂無愧矣若乃神詭變幻至人所不道然史氏稱澄什之流多驚耳悸目之事載而不廢豈無取焉若師平居晝之所止常有異气入室結如善財像夜之所息則有白光洞胸經時不散嘗有羣雀集項如立朽株都人鄒氏女累年爲魑魅所憑以念珠拂之立止十代宗師遣其徒李純軰四人之江南逾年不返師一日坐見李至因問其介及宗教事有頃李果至又一日見許善友者從保定來言寂照師沒已而許果來若此甚眾嘗有盜入室戒勿捕或橫逆相加置弗校非其道圎滿淸淨眞實無上者歟大徳九年秋九月十五日手書發菩提心論金字戒本授弟子法云付以宗門事曰吾將逝矣越三日召云防侍焚香易服口誦如來者三右脇累足而化壽六十五茶毗得五色舍利三十有二將封平章政事通政院使多年尙書右丞同知太常禮儀院事達音達實奉皇太子教塔於淸安寺旁延祐二年夏四月昭文館大學士雪庵大宗師介其徒法云請銘謹按師姓楊氏縉山人諱志誠初從七代宗師請名問何志曰誠而已遂以命之自號寂庵父諱林以勇材仕金守居庸闗太祖南伐以其眾降命爲都元帥母房氏生子二師爲長師旣爲浮屠氏弟子五人法云法聰法麟法性法智云累被錫命爲大都路頭陀教禪錄今住持淸安云銘曰我聞頭陀眾行之首或雲杜多華言抖擻何以衣之獘袖糞埽何以飫之羮藜飯糗塜間樹下予戶予牖行之孔艱學之彌少於粲靜照舊自童防超陵眞覺擺落塵垢動如神行止若木朽瞻迦葉前忽彌勒後精進勇猛具足成就如何長往如夜弗晝師行罔加師徳罔究非死非生與天地久

故平陽路提舉學校官陳先生墓碑

近代名臣之後有世秉純白恪勤先訓綿數百而弗墜者惟河東陳氏乎陳氏自宋太常少卿累贈金紫光祿大夫刑部尙書太子太保諱希亮起巴蜀以忠正剛直防大名嘉祐中七世至平陽提學公不少貶方是時中原袵兵且百餘嵗師道久廢我元建國覃懷許文正公衡進而師於上保定劉徴君因退而師於下名賢遺老並列周行而公亦起爲河東儒師學者始有所向方矣公諱庾字子京其先眉之靑神人自太保居洛太保之孫慈州士曹揮遷臨晉士曹之孫少中大夫國子監丞克基復徙猗頓公官平陽又家焉遂爲河東人曽祖諱灝贈儒林郎祖卽克基考諱仲謙昭勇大將軍三白規措使驍騎尉潁川郡伯公少與趙定劉繪張澄同學號爲四秀又與兄河東兩路宣慰司參議賡弟東平勸農使膺齊名號爲三鳯隨親宦靑州崇慶壬申四方兵起攜家還猗頓河東破乃西涉河客華陰二載河東平出闗居洛西十餘嵗貞祐丙子兵大入轉徙無常興定庚辰隠盧氏山中元光正大再與貢再試春官不利去省親於陜丁父艱九移解梁復有母之憂服除辟聘交至乃應平陽髙雄飛之招署郡教授日與髙第弟子源李兟之徒講習問辯來學日眾防中書令耶律鑄奏置經籍所平陽命公校讎領所事世祖徴至六盤山與語大恱中統初以宣撫張徳輝薦授平陽路提舉學校官進徳義樹教化勉學戒惰風俗爲之一變明年年六十八卒嗚乎惟公之學沈潛貫穿先行後言其事親也旦暮必盛服與兄弟婦姒序拜堂下問起居受訓敕然後退居洛西日每佳辰令節具琴尊約親友奉昭勇公升籃輿登女幾山歷白馬烏喙諸峯上龍門臨八節灘徘徊嵩少訪裴司空邵先生遺迹然後歸及遭亂離父母繼沒猶執喪盡禮至兵冦相戒無犯其境其與人交必盡其道陵川劉昻霄太原元好問河中李獻卿洛陽李微奉天楊奐虞鄕麻革濟南杜仁傑曹南商挺諸賢咸相友善而仁傑豪宕滑稽善罵獨與公莫逆每謁升堂拜母或揖丘嫂索酒與客飲終始無戱言吏部尙書賈損之嘗稱爲端雅君子早居汴翰林學士趙秉文楊云翼參知政事楊慥監察禦史雷淵劉祖謙爭相薦引莫能屈太原李汾者負材使气一日防相國寺語侵公公正色曰漢有董賈唐有韓栁宋有歐蘇皆能上爲國家重下爲儒林表我軰幸遭盛明不能以道義相尙追蹤前軰徒以文墨小技陵人將安用之李沮而退坐客大服故其教人也一本諸道徳仁義或問政曰以禮曰何謂禮曰臨事以敬律身以義用人惟賢養民惟惠體風俗而施敎察過失而立防行之以寛柔簡易之道輔之以中正裁制之宜謹之以進退賞罰之節故曰有禮政事得其施無禮政事失其施也或問政之大者曰政莫大於守法愛民任亷去姦曰刑可用乎曰懇懇用刑不如行恩孶孳求姦未若禮賢且民不見徳惟刑是聞公之政殆矣或問寡過曰行不歸義皆過也反求諸義其庶乎問寡欲曰無過則欲自寡臨終手書爲學之要凡九篇以遺子孫公嘗有馬病腰醫小愈或欲售之公不肯曰安用誤人爲後鄕裏見人憸薄輙曰君是不鬻馬陳先生耶嘗暮歸得金釵玉璫道旁求主名三日不得潛瘞其所過樂安誤碎逆旅主人器償不受宻緘白金臥所而去及還主人曰是封銀償我者鄰里傳聞聚觀嘆息平居見貧乏不能自存孤孑不能昏嫁者必資給之一日語兄賡曰吾聞財多害身今喪亂若此而吾廩有餘粟藏有餘布不散不止與爲他人守孰若分諸鄰里鄕黨乎兄大喜立散之公之制行又如此人皆謂有太保之風信夫嗚呼豈性當世之師百世之師也其所著書有經史要論三十卷三代治本五卷唐編年二十卷澹軒文集三十卷方爲春秋解未成防卒娶王氏某州節度副使棟之女再娶楊氏盧氏令起之妺子男二元義解塩司判官元忠以學行聞孫男二造早世觀今翰林修撰同知制誥兼國史院編修官爲學有家法女一適麻懷祖曽孫男二仁壽同祖仁壽爲參議後女一公以中統二年秋八月六日卒以至元二十有五年秋七月二十有五日歸葬臨晉北原疑山先塋以楊夫人祔延祐二年春二月觀以予相知翰林久請文刻墓銘曰

陳基姚虞爰啟於眉太保振迹廼邦畿擁旄秉鈞世濟弗隳聨輝竹帛堅貞並持藹藹平陽古學是師剛簡易直孝友具宜河水之東洛水之西余風可想遺教足稽懷哉諸老邈矣當時五十五年追載此碑孝孫之思邦人之貽

故河東兩路宣慰司防議陳公墓碑

防議陳公諱賡字子颺退居之十年至元十一年正月六日卒年八十五後十有五年秋七月二十有五日葬河中府疑山先塋以夫人張氏祔延祐二年夏從孫翰林修撰觀請爲墓道文謹次其槪如左公之先唐廣明中有諱瓊者避黃巢亂自京兆萬年舉家入蜀居眉靑神四傳至宋太常少卿贈太子太保希亮與從子太子中允庸職方貟外郎知蜀州諭同登天聖五年進士第邑令張逸表其閭曰三俊世號三俊陳氏太保遷洛又四傳至與義遂防大政爲渡江名臣太保長嫡曰京東轉運使忱京東生慈州士曹揮居臨晉慈州生儒林郎灝儒林生金國子監丞克基居猗頓監丞生耀州三白渠規措使潁川郡伯仲謙潁川之子五人公爲長與長弟平陽提舉庾季弟東平勸農使膺齊名太原元好問號爲三鳯故乂號三鳯陳氏公風儀秀整器量閎大言論必本於理喜怒不形於色時稱長者公之仕在金以父澤起家監藍田子午酒攺陜塩塲管勾入國朝用解梁儀緫帥薦爲帥府經歷辟解塩司判官張徳輝宣撫河東張仲一建行省皆署防議又以行省言授河東兩路宣慰司防議金正大初偕弟庾入汴丞相髙汝礪専恣不道卽伏闕上封事乞斬以謝天下不報又爲書責諌議大夫陳規不早諌規入極言不聽公長嘆而去汝礪竟恚死歷事四大幕一攝宣撫事皆能推誠盡禮以事其上正身修徳以化於下故姦宄屏息謗讟不興而政以行方朝廷用兵西北日不暇給責平陽太原各輸粟萬斛公請出塩劵募民入粟民歡趨之頃之謝疾歸解與沙門道優軰遊每夏五入王官谷歷白石萬固俯西巖尋呂純陽故居登五老峯至秋乃還嵗以爲常無少間金崇慶中河南亂奉二親竄華陰還買田洛西治生產日置酒速客登山臨水以樂其親凡十餘年正大中避亂於陜居潁川公喪哀毀柴立時防盜四起所向洶洶乃奉母間行入盧氏山中數與盜遇盜輙指善道使去竟免於難弟膺之防張夫人實乳哺之稍長隨兄庾遷平陽及從軍山東有子元凱未齔公復載至解教育之遂爲名大夫居家戒子弟必以孝弟忠信遇鄕黨無少長必以和而不違於禮或步至其家相勞苦人人自以爲親已人有所緩急傾囊倒廩救之不愛也有所忿爭不之邑而之公一言感動往往自謝去或愧悔終身壬辰之亂有沈千戶者捍公一門後百計求之不可得每嵗時率弟侄設位而祭之故公沒之後聞道公姓名者必以手加額唏噓不自勝公之學閎肆演迆以力行爲本不棘棘章句不矜矜自道其爲文雄健雅防務極其意有黙軒集二十卷塢西漫錄十二卷嵩隠談露五卷獘帚集十卷尢工行艸書得筆外意公之遊在洛西則賈某損之趙某慶之麻某平甫劉某光甫薛繼先曼卿辛願敬之趙元宜之和某獻之在汴則趙秉文周臣楊慥叔玉麻九疇知防雷淵希顏李汾長源北渡則元好問裕之李獻卿欽止楊奐煥然楊道叔能趙著光甫之屬此其尢賢者嗚呼士之生也徳豈不足尙耶才豈不足貴耶學豈不足明文豈不足工耶賢而不達自古已然逄而不然又烏足賢若公之神可與元气遊名可與天地終又何乖逄之足計哉公之夫人張氏徳足以配君子先七年卒二子皆夭死從孫述爲後又死今以觀之子仁壽奉公祀三女長適金防知政事同華莭度使李仲修之侄次適王次適馮皆大姓銘曰嗟嗟陳公河嶽之英遭時多艱嵗靡遑寕扶老攜防日與憂並洛西十年乃東入京京途悠悠誰秉國程昌言罔知有弗速傾薄言還歸爰屬皇明旣佐戎幕亦撫鰥眷言頋之日月斯徵孔子戒得老氏知足皎然羙人在彼空谷緬懷萬端藏之一束惟仁吾居惟義吾轂惟孝惟弟吾帛吾粟賢必大用公獨吝之眾人慍之公獨信之賢必有後公獨靳之眾人憤之公獨順之防防諸孫於以之春秋祭祀永言愼之

宜興守王君墓志銘

大徳之末嵗凶民流東南逾甚死者無算朝廷憂之議懸賞勸分余時幸陪末議深贊其成因竊念四方賢守宰豈獨無分憂者乎後十年始知宜興王使君之事使君名徳亮字仲明大父義自陳畱避地範陽家焉父福倜儻好義以善役水爲磑有名燕趙間遂少府俾提領涿州工匠與其配胡氏俱以壽終一男一女女爲楊州塩塲管勾李鈞妻男使君也自幼知奮發力學兼習象胥弱冠舉爲中書省斷事官令史秩滿授從仕郎北京宣慰司都事以材入爲中書掾禦史防舉幹廉陞承事郎再爲北京宣慰司都事納延之亂與宣慰使伊爾蘇克俱受選任凡儲偫械器城守斥堠細大悉以委之晝夜盡瘁者十旬無乏興無敗事亂旣平有防進一階當路格不下君無觖望詣銓得江西行省左右司員外郎終更遷承務郎遼陽行尙書省左右司貟外郎轉承直郎常徳路緫管府判官未上攺大都稅課同提舉期年課羨四千定遷承徳郎上都稅課同提舉不苛而集陞奉訓大夫遼陽行中書省左右司郎中居三年進奉議大夫萬億寶源庫提舉寶源受天下轉輸眾謂劇而公甚優以才宜撫字進階奉政出牧宜興自以未更民事勤心奉職孜孜在民值嵗薦饑公私蓋藏咸竭道殣相枕藉至以妻子易一餐餐訖赴水死君憂形顏間身親勸率皆感其誠於是得捐有濟無之粟萬石有奇以賑損貴就賤之粟六千以糶山谷羸困不能出者粥活之行視荒田諭冨者資饑者分耕之宜興之菑遂瘳猛獸食人殺官軍十三行旅殆絕君齋戒禱於山神卽獲二虎一豹飛蝗大集民大駭君盡誠禜之且設方略捕絕之稼以有秋以其暇出私帑市材傭工一新州之治宇民聞歡趨之堂室樓門翼然畢備凡典州六十四朔其所興除不可計大要以利民爲本代至而君已病矣旣亟家人授簡以家事請書君抵之不答天性和易輕財好施𨿽以文爲害進然恆不樂每勵其子以學問曰吏不可爲爲儒而貧抑又何惡苟棄吾訓非王氏子孫也旣葬之秋子宏以範陽鄭守謙之述來請志墓宏之言曰先人出入省屍三十年嘉言善行多矣宏防不能知所知者宜興之略耳余惟古循吏逺矣然有能一日勤其官子其民則語黙造次皆足以及人觀使君之於宜興庻防民之父母者歟況加以用心五六年之久是宜彼之思不能忘此之情不能卻也君凡四娶曰葛氏一女嫁奉議大夫冠州知州周郁曰劉氏一女嫁某官孔特立曰唐氏一男宏曰張氏一男弼一女幼君之壽六十有一沒以皇慶元年十月庚午窆以延祐二年二月庚寅墓在範陽縣禮讓鄕史家裏初建新阡徙祖考序昭穆而葬焉銘曰

有羙王氏由宋而燕維肇其先弗徳孰延蓄之爲淵演之爲川懿爾史君厥施沛然曷以其善不以其年教一經相活千人封徳靡不報聲隨景從匪我期之大畀則丰尙力於訓爰亢於宗涿鹿之野其固惟崇

許州大洪濟寺益和尙塔銘

大雄氏一傳而迦葉二十八傳而達摩又五傳而宏忍遂岐爲二能傳而南秀傳而北由是講論興焉毗盧之書爲卷五千四十有八出於佛者什二三演於緣覺聲聞者大半其語言文字亦博矣不了其義不足以深其道不深其道不足以得其法法學矣成惟艱哉是故了義非難了心爲難義了而心未了者有矣未有心了而義不了者也許田棲巖和尙其宿根慧命者耶其在母也母夢適野而得金印野有人曰亟以獻佛母畱也卽望見塔廟甚盛因懷印以往寤而和尙生父母異之甫齓俾出依鎭陽天寜朏公父母南歸以幼復從焉十五六衣祴北徵學於燕中寶集寺又學華嚴圎頓於眞定淨公又學惟識於大梁孝嚴溫公嵗月逾滋心義向了遂卽溫講席而坐每鳴鼓升堂義鋒四起和尙惟竪十指迎其所至霧解冰消莫不捲舌低眉以就聽位於是四眾輻湊聞所未聞和尙自以教遂退修面壁觀於明月山大比丘眾全公軰謂今塵剎俱空法無所住燈昏夜永孰測迷津乃共卽山中請復設席和尙感受其言出居許州大洪濟寺思究惟識宗防母張竭資以給購防記三十餘部凡一千三百餘卷於是嵗講一周聲益以揚風益以逺傾耳席下者恆數千百人自河以南願學者皆趨焉其始至也殘屋與僧各不四五旣而敝者新無者有荘嚴殊勝如梵天宮金地福田出入衍蓋居淨侶指千悉得溫飽皆和尙之功及其徒誾與燦之力也和尙戒律精嚴終身壊衣疏食燃四指以煉心講惟識四十餘年凡三十餘周河洛之間設席以待者惟恐不足以致樵兒牧叟類皆信向之大徳中詔住持大洪濟寺汴之王公貴人皆崇以師友之禮四方欲了佛義者皆以和尙爲歸亦孰知和尙所了者不徒在此也嘗預臨壇一閱藏典一飯僧餘五十萬度臘五十有五賜號佛性圎明普照大師以延祐二年四月十日示寂嵗七十有三州別駕以下千餘人送之塔於城南八里寺篤於接引自海量以下得法者一百二十人有奇親授記度者餘二十人名具碑陰父成姓劉氏鄭州人也某寺沙門法洪纂其事來請余識余惟聖人之教不貴言而貴行今若棲巖師之劬躬守法先行後言於聖人之教亦若嘗有聞者乃錄其行而系之銘銘曰

道隠世龎厥生孰存因彼耀此昭玆侗昏有言不信自卑其尊粵古大覺啟不二門噓吸羣流躍如西奔孰遊其深惟汲之渾我觀棲巖繄古尊宿印佛者心式表前躅三衣一食無悖無辱抽闗剖鑰顕示季俗了義了緣雙林有囑性海此舟嗚呼不復

周應卓妻李氏墓志銘

廬陵周應卓之妻李氏卒且葬李子楨以狀走京師涕泣再拜言曰楨之母死且葬父命曰汝往在京師獲識翰林程公不幸汝母死今葬矣然不得如程公者銘之猶無子也楨忍死受命以行敢請志曰李氏邑士人李某之女也幼聰慧渉書史服勤女事得父母之愛爲淑女長歸周氏謹甘防恭祭祀睦族婣以相夫子得舅姑之懽爲賢婦晚爲兒女昏嫁不擇勢利家庭訓誨壹本忠厚得鄕黨之敬爲慈母合是懿行斯可銘矣生以淳祐辛亥十月十有六日卒以皇慶壬子五月十有二日葬以癸丑十一月十日裏之龍湖其墓兆也子男四祐敬鼎楨敬出爲段氏後女一適李以學孫男二岐原岐本楨弟某父命爲楨子女五皆防銘曰

生可法死可銘是謂婦人之貞

雪樓集卷二十一

欽定四庫全書

雪樓集卷二十二

元程文海撰碑銘

洛西書院碑

洛水出京兆讙舉山東流至熊耳禹導之又東至今河南永寕之長淵相傳卽出書之地地居洛邑之西故又爲洛西韓嶽烏喙明月金門諸峯列其前嶕峣鹿迹鳯翼諸峯擁其後國初賈尙書損之辛徴君願元員外好問楊轉運奐陳防議賡兄弟姚少傅樞諸儒皆講學其間下邽庸齋薛先生至風教大行誦之聲交於州裏孝友之行被乎芻牧諸老旣謝薛公云沒學者倀倀莫知攸歸公之冡嗣翰林直學士友諒思纉前志式承遺則割嵗入之奇仿書院之制爰建義塾用廸教事乃經乃營甫渉寒暑上則先聖先師堂陛有崇象設有嚴下則師承有飬講肄有序學者彬彬粲然復興又購司馬氏獨樂園故阯創五賢堂以祀伊洛諸儒以廣教飬之所延祐元年春國子監以聞陟義塾爲洛西書院五賢堂爲伊洛精舍書院置山長一人領之秋九月以從集賢大學士陳顥之請詔翰林學士承防劉賡書其額以賜於是山川澄鮮日星浮動紳佩翔舞稚耋嗟嘆若神之文始出熊耳之源載滌若諸儒先復在而親炙之噫上之化下其易如此然自三代以來庠序學校之制不廢後世義推其意爲之書院精舍教養之術備矣而學者闊疏聖人之道寖逺寖微何哉人情役於所利風俗變乎所尙有非聖人莫能制者皇上踐阼赫然發憤誕修聖人之政廣厲學官之路將俾闕裏之俗逹於海表矧河洛奧區乎薛氏之舉忠孝兼之矣初薛公以郡教授爲撿察使督衛輝河南餉遷轉運使尋謝病講學洛西中統中王文統用事以平陽太原宣撫使召不起以河南提舉學校官印綬卽家授之亦不拜著易中庸解皇極經世圖聖賢心學編諸書以終友諒居官防五十年所至興學崇教以致其治嘗請陞周程諸儒從祀孔子旣建書院精舍又構禹廟長淵之上以箕子配薛氏之學可識已書院之成摭洪範語名其堂曰彛訓東西序四齋曰好徳遵道敍倫明義尊洛書所自出也嗚呼是五者聖人所以建皇極參天地立民命學於斯者可徒以決科射防爲學哉友諒旣侈上賜屬刻辭於詞臣某謹作詩曰

遵彼洛汭瞻言禹迹洋洋其淵其沚湜湜九源旣滌九疇攸錫於皇時命作我民極惟極之建哲王所務惟建之艱惟斁之懼譬彼流水必東其注湮之汨之洪流四騖神禹不作仲尼素王轍環天下我心憂傷孟氏無言予墨予楊倬矣周程爛兮景光我皇聿興天地與侔時夏輅殷樂虞冕周有洛之西羣儒所遊翼翼薛公其音孔休人逺言存誰纉誰嗣詞林之老天子之史爰儒宮於洛之裏教之食之烝我髦士大臣上言天子命之其名孔嘉惟其稱之彼愚彼頑此砭訂之永恊於極神其聽之

故翰林待制權君墓志銘

延祐二年九月十有九日甲子旦方防飲玉堂之署待制權君不至酒再行或馳報君已死蓋未始聞其疾也眾驚且悼卽罷酒赴弔則屬纊未二十刻咸哭盡哀或畱助喪事丙寅出殯郭東門外又咸送戊寅子翰子洙衰絰踵門泣且拜曰不幸先子棄諸孤有遺言我生六十有六年矣知我者莫若程先生我死必得先生文以葬今將以壬午忍死奉柩歸葬先塋敢以狀請惟是藐諸孤暴罹大故荒惑迷亂先子言行未之能詳若夫大莭固公所知惟公念焉余哀其辭則敬諾按權氏太原舊族君諱秉忠字伯庸其先有諱平者宰潞之黎城卒於官葬縣北鳯皇山之陽子孫因家焉祖坦仕金爲懷逺大將軍隰州刺史行黎城令國亂率其民柵山以守猶聘名儒楊先生以訓諸子日夜講誦不輟亂定乃還眾皆服之考從道深藏自好再世皆葬縣北之永泰裏祖妣亷氏妣劉氏祔君防從眞定李敬齋先生學工文辭不事產業至元十三年試諸郡儒生於眞定餘五百人君中髙防例復其家明年山東東西道提刑按察使姜公彧察其行能用爲掾歷戶工二部東京遼陽二行省晝治牘夜讀書未嘗有毫髮過三十年調承事郎汴梁路封丘尹大徳四年遷同知鈞州事十年轉承務郎海陵尹治常居最海陵嵗饑出私粟以濟流民坌集授官舍以居至大三年就拜陜西諸道行禦史防監察禦史加承直郎所至拯寃滯詰貪墨吏民畏而愛之皇慶二年以平章政事李秦公之薦陞承徳郎授翰林待制兼國史院編修官循恪易良人益尊其徳年勞應秩四品而君不自言余方薦爲直學士而沒嗚呼君生後餘一嵗耳竟去我而死乎其無與論徳考行者矣余嘗謂君性嗜酒非飬生之道然𨿽多不亂志癉惡非處下之宜然𨿽直不倨庶防古之君子已乎君娶張氏二子翰與洙也洙爲國子生銘曰

木嶄嶄兮厥艸莽莽四序相禪兮忽消而已長人孔明兮君獨內朗人忌直兮君獨惡枉太行之陽兮黎之裏君生出遊兮歸以死余不知天之道兮或在其嗣

河中郭氏新塋碑

汾陽王自朔方提兵入翦畔臣其後以司空中書令領河中尹兼靈州大都督由是蒲爲朔方行營蒲帥常兼朔方節度旣又分置邠寕一鎭然朔方寓蒲如故王本華州鄭人蒲華相距數捨而近視蒲猶家鎭蒲亦最久王八子諸孫六十餘其居蒲者𨿽世次不可知然地以人著若今郭村郭原小郭村之類及石幢所刻郭氏子孫名字則其支分別於蒲者廣昔唐有天下三百年其間名將相能以功名始終如王者有防吾意其子孫宜世世克昌而乍續乍絕者蓋自上元以來姦權疊用治日恆少𨿽其君之世位亦不能自保其必傳況臣下乎𨿽如王之忠誠大節上通於天猶且急需慢棄防不免於讒口況後嗣乎吾又意其子孫韜光自照不混於時𨿽聲之不延而實則茂矣嗚呼亦孰知吾猶及見於數百載之下乎使道旁旅次邂逅逢迎知爲汾陽之猶將修容斂衽而與之言況所識又其賢者乎吾於是家先塋之述蓋有感矣其舊塋在今河中府城東三十里曰新兆村旁有古寺寺有廢石幢刻郭氏子孫名甚眾父老謂爲郭氏墳寺墳有古栢五驗之其兆蓋已九世近代多故其不能來而菆於郭南者又三世矣至中書右司員外郎思貞始別買地於城東文學村啟郭南菆塗奉髙曽祖考三世及考興元府君之柩於武昌而族焉殤女祔髙祖是爲郭氏新塋去舊十二里地凡若干畆背負崇岡大阜環擁如屏是爲古紫金之山面則中條來對自南而東連延五老諸峯髙下逄迎如有所衞其西南則黃河太華百里而近西北則馬首諸峯遙相頋挹若聚首焉蓋葬師之不謀而地自吉豈非天祐忠良之家也哉右司之考曰復亨字彥通年六十有二妣姫氏繼徐氏年六十有三祖曰信妣杜氏年皆

逾六十髙曽二代名氏皆逸彥通【缺】

一見知爲公輔器大加賞朂嘗爲錄事判官羣惡少年侮法售姦以爲常彥通至復然彥通因以計痛防絕之政遂以成權臣誣害宰司沒入其家彥通爲之疏理有防蠲半自興元赴調京師爲銓曹所抑彥通浩然便自闕下攜三子縱觀江淮湘沔間沒殯武昌歸葬於延祐元年十二月二十三日秦國公爲文以祭亹亹不忘昔太白識汾陽於微時而汾陽不忘議者兩賢之然則自元禮林宗以來二姓世有夙契也異哉右司旣以翰林侍講學士淸河元君明善之銘志其考墓又徴文於廣平程某謂將表石新阡蓋必嚴必愼孝子慈孫之心也然古人欲爲不朽則必托之金石而其所以不朽往往出於金石之外其不可恃也如此然則修吾之所能知者而已其不可知者固非吾之所能制也汾陽逺矣然喜聞而樂道其事者猶若宿昔此豈非修吾所知之故哉右司端潔靖深加之好學敏劭事業功名方獵獵以起視汾陽蓋將瞠若乎其後若乃先世松檟之所存山君川後當爲之守識呵禁亦奚以刻畫文字爲然余與右司相好因欲以其家之所修者告其子孫也乃不辭讓而仍之以詩曰

虢仲虢叔王季之穆文王之卿上公之爵事由世遷受氏維郭大河之東地望攸屬在漢有道薦紳之尊唐曰汾陽千載恆存允武允文澤流諸孫興元迆之嗣徳彌惇瞻彼蒲東新兆故刻石𨿽可隕名不可泐亦有喬林其樹維栢九世而更文學斯宅山冠水綬宛宛巍巍髙曽祖禰或啟或歸來於今阡式安以嬉淸淑扶輿祥址慶基聿觀古源爲陵爲谷豈無能存匪帛伊竹咨爾山靈視玆宰木世萬子孫不疑何卜

趙儀可墓志銘

進士科由隋迄宋凡七百年矣得士固多失人亦不少得者非善所試也失者獨以不能合於所試耳夫君子不以言取人七百年間豈無明君良臣而治效終爾者抑有由也今之科制則不然而塲屋廢久向者聞人老死且盡其能與者亦鮮矣余自弱冠聞江右諸儒先稱詞賦家必及趙儀可儀可家廬陵廬陵師友眎他郡爲眾儀可又以材力浮湛激昻其間故所就異而馳聲蚤科廢益衍其力於經史百家之言爲文盈編授徒恆滿席聞科舉令下猶攘臂盱衡不自謂其老也然終不自得以死死時年七十有七矣其先大宋人曽祖慶善祖鶚飛父惠有二子曰文儀可也曰宗彊兄弟皆防負雋气相爲師友儀可三貢於鄕入太學爲諸生國朝爲東湖書院山長選授南雄郡文學宗彊弱冠擢第以宋韶州仁化主薄兼尉客死延平不知其瘞後二十年儀可躬往物色得之以歸爲同域異穴於母易氏之墓田期兄弟合葬焉延祐元年冬十二月葬宗彊於右明年正月七日儀可亦卒其子將葬之於左遂來乞銘夫銘必功烈徳義焉若儀可殆可銘乎其配先胡後丁有九男子重厚平復初剛直潔深及五女子十二孫五曽孫宗彊死時年二十實至元丙子十月二十三日無子以剛嗣銘曰扶垂白以逺尋手足之骴捨異室之糓而就同气玆非悌歟銘其何愧

故炮手軍捴管克哷君碑銘

至大四年閠月二十有八日宣武將軍炮手軍捴管克哷君以疾卒於河南鳴臯鎭之正寢年五十五八月某日葬於鎭西北原延祐三年春三月嗣子穆延特穆爾以應奉翰林文字蒲道源所爲狀因翰林直學士薛君友諒請銘君諱實實岱蒙古人晚易名士希字及之大父錫喇濟蘇父云都世爲炮手軍千戶自太宗以來破金伐宋皆有功始屯聞喜之西薛荘後徙鳴臯家焉至元中命君世官將眾從丞相巴延南徵以渡江功賜白金三百兩授武義將軍佩金符尋遷武徳將軍進本軍總管天下旣定兵革偃息乃卽所屯建書院立社以教導民凡書院殿堂門廡齋序庖廩庋書之閣爲屋五十楹請於有司置山長一人割田千畆以傋祭養事悉如制名曰伊川書院凡社壇壝之度牲殺之數升降薦獻之文不侈不儉以祈以報事悉如制名曰里社正喪祭之禮嚴長幼之節皆身率之禮讓漸興風俗浸羙矣大徳二年以足疾匄閒大肆於學手不釋卷與中書右丞陳君天祥翰林學士承防姚君燧盧君摯侍禦史趙君簡諸老遊名聲籍甚居十餘歳公卿交薦將起君翰林防卒君之南徵也所至破軍殺將降城邑人爭取金帛婦女君圖書而已士之在俘者輙贖而歸之人旣服其賢及閒居裏有得巨黿於伊水之濵曰此濟源神周將軍也集巫覡鳴笳鼓迎而祠之畜之池中四方來祈禱者日以千數君取而烹之黿卒不能神人益畏君正直人有所訴不之邑而之君片言折之莫不感服有過惟恐君知之嗚呼若君者庶所謂古君子矣乎夫人塔塔氏呼圖克諾延之孫防古百戶薩喇之女子一卽穆延特穆爾賢而有文藏書萬餘卷無不究覧君之卒築春露亭於墓側以致其時思買田百畆以供其嵗祀今嗣爲千戶是將益昌其家女一托裏塔納適防古副萬戶齊齊克圖孫男二女四穆延特穆爾娶鄭國忠宣公鄂囉齊之孫蒙古侍衛親軍副都指揮使拜珠之女再娶張氏君𨿽生貴族長戎馬而防敏好學有詩五百餘篇曰伊東拙槁藏於家自號曰西齋云銘曰

惟天下之將治兮四海承風惟治之將隳兮家用弗從蓋自古而然兮豈在今而不同相君子之賢知兮起於朔方被詩書以爲衣兮襲仁義以爲裳豈故俗之不足懷兮而吾儕之足希惟聖道之將明兮夫亦不知其所爲劍差差而耀鋩兮雄千人於一夫何功之弗懋兮何謀之弗如頋獨好此窮固兮適遭時之謐寕旣正直而無私兮又豈弟而亷淸齊冨貴於浮雲兮庶吾道之足憑彼滛流之浩蕩兮渺四頋而靡極苟捨此以爲防兮吾將安所兮休息士有所飬兮農有祈前有所承兮後有基嗟君子之不作兮尙千載而監玆

楚淸先生墓表

延祐二年冬臨川婁泰初書來京師曰楚淸先生以今年夏五月二日卒烏虖先生服仁履義冝享百齡乃七十又六而止耶先生臨川人龔莫婣也先生自莫來後於龔莫有二兄曰若曰雷復在宋皆以進士入官先生亦再舉於鄕廷對列名第六授隆興府觀察推官兩浙轉運司幹辦公事遷臨安府觀察判官攺福建轉運司幹辦公事積階儒林郎洪杭事殷議幙轇轕先生於文法如素習決之沛然所事守帥非一皆驚服倚賴之譽以大振最後考亭朱浚尢親權臣聞而欲一識之先生不往左授閩幙歸而屏居山中與名軰相從講學求聖賢樂地如是十許年乃還名聞四方士大夫至臨川者必詣焉得其防墨隻字爲喜好善疾惡然不形於言後進有可教無識不識皆誘掖奨飾不進不休家非饒財恆以周急爲務自莫來時方幼獨與母居孽叔豪奪其貲先疇大削先生旣貴或得其劵以告謂可不勞而復先生笑曰昔誠鬻之今可彊取耶旣而孽叔子不惠蚤死叔無後或勸先生並其業先生不可曰詎可使吾叔不祀卒取契家子繼之爲之冠昏舉叔之業畀之俾共祭養余聞先生大節蓋如此而先生未嘗自異力學至老不廢夜誦如爲諸生時性剛直絕畦畛爲文辭伸紙冩心造次皆本於理有集五十卷外集若干捲友人唐浚述之曰子云有云楚兩龔之潔其淸矣乎臨川龔孟防字龍友世濟其淸人皆稱之曰楚淸先生其曽大父誠之大父良英父方母汪先生初名揚復娶晁氏昭徳文元公之後克盡婦道先三十年卒女一嫁侯敬孫亦俱卒男曰自厚有文聲先二十年卒婦鄧氏有至行孫男文潛能世其學孫女徳巽徳靜壻張觀朱夏曽孫女二先生旣卒文潛以其年六月丁酉葬先生於臨川縣積善鄕西盈之原實汪夫人墓左遂以述來徴銘余甞學於臨川先生時在仕國及先生隠閭巷余間以歸客經從每見益親然終不得朝夕見今方引年意謂川觀巖居將得從先生遊而乃不然嗚呼悲哉銘曰

前之淸膏蘭自防後之淸松菊惟恱於此歸全山榮水澈後有千年尙其來閱

吳隠君墓志銘

余在臨川時有同捨生居金溪者曰吳氏兄弟三人伯諱徳鴻字儀可仲諱徳溥字時可季諱可孫字聖可皆甚賢其伯氏𨿽未識而相知深余自去臨川四十餘年夢寐未嘗不與吳氏相接大徳五年官武昌季氏沒九年赴召京師仲氏沒今也伯氏喪余復畱滯禁林嗚呼筮仕以來家居者僅四五或半嵗或一嵗無過再嵗者使日得與吳氏相追逐其能防何況防不一二而別常八九者乎況相知數十載而猶未識者乎大徳五年至今十六載耳而喪其兄弟三人生不能盡其情死不能臨其穴語之塗人猶悲況所厚者乎然仲氏季氏之墓餘皆銘之今復請銘其伯氏亦可少慰也夫吳氏家金溪吳塘裏且十世矣家故饒財有贍卹之徳又多醇儒篤孝友之行故家政之修咸稱吳氏而五福之備乃在儀可聖可在宋得進士第爲新昌尉在國朝爲建昌儒學教授最先卒時可僅補宋登仕郎卒差後而儀可明毛氏詩工文辭又從馮先生孝揚學而試輙不偶然能自樂𨿽家事壹不闗於心其始二弟治之二弟死子治之惟日事讀書談名理飲酒賦詩而已足不至城府者四十年無喜怒憂思無疾痛苛癢年八十一而終豈不得於彼乃得於此耶儀可性至孝至元中羣盜大入渾捨驚避母劉方病末疾君守不去哀懇得免人至今誦之惟儀可於人有君子之目於徳備五福之報斯亦難已仕不仕不足計獨與君相知數十嵗不一見而死爲可悲耳祖諱堯仁父士亨配饒氏先卒子男三祥子茂子宏子女一適李人表祥子及李氏女亦先卒孫男二文孫程孫女五長適劉徳集次適余良琇次適餘一龍余幼曽孫女一卒以延祐二年十有一月辛亥葬卜明年九月某里之仙源其塋也銘曰

洪範稱五福而不及貴豈貴可致而福不可備君獨得其所難人猶不能得其所易非天也耶非天也耶

濮州臨淸縣主簿武先生墓表

至元二十有二年秋七月趙郡武威卿先生卒冬十月葬於平棘縣棘蒲鄕北邢原之先塋配任氏祔君名震攸緒之冑世居太原崞陰大父濟安始來平棘父元母趙惟君一子防入小學獨不敖惰父母愛其勤而憂其勩夕輙休之則伺親寢酣蒙牖篝燈誦中程廼止長就學於眞定李迂軒先生鄰有樞宻判官白文舉名士也聞君夜誦獨苦大加期異太尉史忠武公禮致於第俾爲諸孫師至元七年詔試儒生中者復遂中髙第十一年又詔舉學官眾以應詔遂爲州學敎授樞宻趙公微時讀書學中旣貴買田畆千五百爲祭養資君悉索賦入一新殿堂齋房大集諸生修教事由是趙學興盛爲河朔先二十一年調將仕佐郎濮州臨淸縣主簿明年春至邑發其素修一施於政寛而肅明而平不苟不迂不爲淺功近利而民之歸愛萃矣上下虛心屬目冀見眞儒之用不幸秋七月以病卒於官方革賦詠自如又爲子戢講孝經第十二章

章徹而逝嗚呼不亦好學知命君子哉壽五十有七年居官凡五朔邑中吏民無不失聲太息鄕之長者悲防者慕學士大夫相顧而唏曰自今無所考徳問業者矣蓋其稟厚質醇學奧而材逹沈黙惇簡喜慍防亡謙虛爲常不以已長格物不忮不競與人周詳朋從折簡求益者無虛日答已則燬其簡防於經史誨人亹亹無勌其辧論如貫珠如霞舉如繭絲之繰如風舩順流如抽闗而擴武庫也爲文輙棄其槁門人裒集爲若干捲理覈意精若古人之言然蓋其平生以勤自得以之立身身立以之事親親驩以之蒞民民愛而恆謙以自牧故物不忌而名彰又有古人之徳者耶卒後三十有二年是爲延祐二禩門人史灼述其行事子戢以述來請表於幽阡戢之言曰先子幸而以學發身不幸不得施之於世眾咸傷之而況其子今玆之請期慰往而導來倘獲諾焉𨿽不幸猶幸也余曰諾太史公稱燕趙多悲歌忼慨之士然則其於仁義道徳之云蓋齗齗也然秦焚書而漢興燕人韓嬰趙人食子公軰皆以儒術專門授徒數百近代廢興相尋趙魏齊魯之郊無立艸而學士大夫往往有以自衛卒存其存子貢所謂未墜於地不其然歟𨿽然若武先生者亦未可數得也配任氏先卒再娶於王四子男曰戡終平江巡捕官曰戢今爲中書掾女壻曰程世英爲晉邸侍官曰魏遵爲士戢爲宰屬有淸匂聲退食杜門惟以奉母教子爲急先務親將賴以顕傳有之幸哉有子如此則謂之曰子姑自愛吾爲子銘銘曰

曲沃武公爰始舉晉厥祚曷延唐叔之六裂三峙迄爲家人沒沒千載奮焉蜺伸亦粵安平眾慶我戚韜光襲靈吸錬泉石終以表世特立獨行代有子孫載其休聲我觀威卿愔愔大雅以道殉身不以用捨矧覺後覺聿若亨貞我以吾義彼以其名緇帷之林豈無屍祝亦有桐鄕在彼淸澳邢原旣長堂之方嗟爾子孫不匱不忘

僉廣西提刑按察司事胡公墓碣

有元僉廣西海北道提刑按察司事胡公卒之十年子修已防以容州判官陳偉狀來請銘公名夢魁字景明澗泉朋友之所尙也建昌新城人幼已頴異父師不煩未冠以明經貢於鄕郡守面試以文頃刻而成守大驚賞旣長復爲首薦遂登進士第調澧州戶曹攺丹徒尉累遷浙西制置司防議官歸國朝奉母還裏江西宣慰使檄攝本郡判官者二年旅覲得防予秩方俟命適余將防旁求遂薦於上擢僉廣西憲事嶺海吏治不律公所至發擿蕩滌之聞驚見懾同列亦爲悚海南宣慰使最貪毒皆不敢問公條其宿惡劾罷之眾大驩快居四年所決黜甚眾民爲建祠刻歌謡山谷間譽流中防防更憲號公亦久瘴癘地倦且病而歸矣自是杜門卻掃甫及掛冠卽致其事公之初釋褐也包文肅公勉之曰子少年入仕所至叵量然自大者人小之自卑者人尊之公曰謹受教故平生謙謹委曲與人語惟恐傷之性彊記自少至老諸書恆在口言論風防恆如布衣時服用稱是不識者不知爲貴人所守凝一故蒞官行法不吐不茹風績偉然惜其用之不究也予𨿽同裏閈而南北驅馳相從之日蓋寡然每一挹之郁乎其容之溫粹乎其論之篤粲然相與之情之文也今不可作矣悲夫公生於陳從母戴夫人愛而子之胡陳固同姓也戴夫人嚴甚內政斬斬家𨿽丰以古法束公於學衣不得兼帛食不得兼肉故早有成公又守其訓終身故自奉甚約曽祖儼祖孔昭父泰定公凡三合姓吳氏趙氏樊氏子十一人男克己先沒修己正己進義副尉湖南道宣慰司照磨成已女婿張蜚英呂元嘉三十九代天師張嗣成樊溥孫承祀郎郊祀署令程大本曽宗垕譚括以大徳十一年六月二十三日暴病卒年七十四以某年月日葬公於南城縣太平鄕唱歌嶺之原所爲詩文曰偶然集銘曰

山才之芚宰如之新泉澗之奫淪曠然而望如有人嗚呼生者疇親

故常州路儒學教授袁君墓志銘

有潙之後至陳轅濤塗別姓爲袁氏盛於漢演迆於晉宋隋唐之間宋祥符慶曆中有以世科雄文起豫章西山者是爲丰城搜湖袁氏之祖丰城今爲富州云至元十三年餘自盱入朝道搜湖識袁君則成廣面大耳方瞳長爪言論忼慨奇偉人也後十年餘以使事過豫章防君於校官及余廉問湖北則知君嘗仕漢鄂而分教浙西矣自是不復相聞今上卽位召赴闕始識其子中立則言君已沒矣又五年夏餘謁去將南歸中立乃以熊君朋來所爲狀請銘君諱斗楠則成其字也曽祖諱晟祖諱植宋廸功郎梧州教授考諱濟宋承信郎廣州監稅君防從世父徳慶太守漸學弱冠爲徐給事鹿卿所知延置賔館陳工部傑長君九嵗耳明於易同學於郡之東湖書院遂從受業焉聞閩人劉升伯尢擅其學又往從之盡得其道防徳慶君調髙要丞攜與俱峒獠跳梁丞當捕君出奇計佐之禽其酋太守林億上功補進義校尉東南十三副將聞母章氏喪而還服除復講易東湖徳慶君之子灝頥竟用其學取髙第而君試輙不偶繼丁父艱曽防政淵子雷尙書宜中交薦其才未及用而天下爲元至元十七年江西始建儒學提舉司首辟爲邑教諭攺撫州臨汝書院山長遷興國大治教諭郡守史棣甚尊禮之言於伯兄湖廣行省平章政事格用爲鄂州儒學正明年攝漢陽府敎授明年詔遣裴侍禦畱左司銓選廣海官以爲靜江路教授固辭明年調壽昌南湖書院山長元貞元年陞常州路儒學教授所至新黌捨辟土田嚴敎養士論恱服君旣防於學尢長於醫著書立言人以爲訓大徳八年冬十有一月甲子以疾終於家年七十八娶萬氏繼王氏俱先卒子男一人中立也萬氏出以髙材偉識克世其業居京師二十餘年名聲籍甚初授澧州醫學教授遷龍興並不赴孫男二長曰必裏克臺年十八爲成宗宿衛士今始調將仕郎耒陽州判官次曰裕勒通曽孫男二曰諾海曰布哈君所著曰自家意思者三十卷傷寒纂要百二十卷藏於家實以卒之某年與萬氏合葬裏之胡家墩惟餘與君生同郡而不相識旣識而君已老不防見而君遂沒能無情乎余幸以衰疾得與君之子相周旋猶見君也嗟前修之淪謝慨後來之悠邈乃爲之銘銘曰藹洋洋丰之旁播之勤耜又良時靡常道甚臧位弗充壽則長嗟伊人逝茫茫前之嗇後之慶

王氏阡表

將貽父母令名必果又曰幸哉有子如此余每誦之未嘗不喟然也夫修身愼行恐辱其先此固人所當勉者庸知亦爲子孫地乎人自非喪心失智孰不欲其子孫之興及考論其平生則或馮時逞私𨿽旦暮不計何暇身後之慮哉是故古之君子寕窮毋逹寕嗇毋丰蓋其志慮甚逺也胙城王興祖之曽大父克溫金季嘗佐輝州忠於國而惠於民民至今誦之餘識興祖久文雅粹溫知其漱六藝之芳潤皭然逄掖中今見世系則知家本河朔華腴世故亡其譜牒其來胙城斷自曽大母申氏始髙祖曰魏金時進士寶丰令曽大父佐輝州值兵疫民不聊生廼出私財爲粥爲藥以拯餓病生者甚眾眾旣懷惠承以捍城竟握節以死時年四十有二大父曰文立念其父因事死兵遂不仕以明經教授鄕裏父澍有雋材弱冠貫穿經史於書無所不讀而以聖賢爲歸文無不習而以明理爲主不幸二十有二年得疾卒沒之時抱興祖著膝前告母某氏及妻某氏曰人不患貧賤患無賢子孫此子異時庶防乎惟二母之望言終而沒興祖時𨿽幼已知其意之悲卽自奮稍長捐其先疇爲資逺求師友力學成身防名庠序登天官入粉省蔚焉羣士之英二母華髮朱顏坐受劬勞之報志甚樂也然則澍𨿽不幸幸哉有子如此而興祖猶以祖父居約而操狹時左而願乖爲子孫者位卑而名弗彰志勤而道苦逺無以貽親名是懼而謀於余余曰充子之心足以貽其先矣而何位卑之足計況一時之赫赫千載之寂寂乎子姑安之其愼母怠興祖有男若干人其先墓在某所銘曰

善可爲乎有貧且夭者矣不可爲乎有位髙而金不少者矣觀輝州之忠惠其子孫之學問樹立則可爲不可爲了然矣曰然弗彰則亦旣有此表矣

艾君哲阡表

世之人於儒也或聽聽焉者何曰謂其無所可用也然則君君臣臣父父子子禮樂刑政以維之養生送死以厚之此二帝三王之道周公孔子之敎也而能誦其言道其事者誰耶曰儒也然則今之治天下未始不守二帝三王周公孔子之法縱或小戾亦非故倍之也今而謂誦其言道其事者爲無所可用耶曰惟誦之道之而鄙之也嗟乎儒乎夫豈其然乎臨川之艾臨川之儒族也曰庭梧者亦儒也其言曰庭梧之曽大父棄疾年九十而不衰觀於天而知宋之將亡大父居仁有子思誠思明思明庭梧之父也族之人旣皆儒誠亦然父獨否勞以致養眾訝其獨勞祖曰我非不之卹也顧人也皆儒殆將不保異時眾賴其勞耳其後宋果亡豪奪蜂起有家者大抵皆摧敗不支而儒爲甚父所存護者獨全人始謂大父知言父生平不事作業獨好爲人排難解紛拉彊翼弱其慷慨赴義有古俠者風自州長吏以下皆諉以事嘗佐軍擒賊有功不居操心甚恪故爲父老禱榮必應有志不遂者歸之輙得故咸尊向之沒又甚悲思之今者庭梧匂文表其竁余旣許諾則謂之曰若祖所謂儒特一時一族者耳且責功利於儒或儒以功利爲事是皆道之不幸而世亦由以大不幸者是故君子體仁而行義苟用焉而體不具謂之支離之民子而爲儒亦克愼諸且子非儒父將曷書庭梧謝而畢其言曰艾本新定今臨川者十三世楊氏母也植實禮頴四弟也植從黃冠師以夢也大徳十年十一月二十六父卒日也其明年十月庚寅窆也某山某原墓也余表而又誄之傋也曰

考終卜之身逢吉卜之後人山木芚芚

雪樓集卷二十二

欽定四庫全書

雪樓集卷二十三

元程文海撰銘

玊融小孤山之子衍孫嵗甲申加元服山翁祝之曰維爾衍美有文冠而字曰季蕃後十有二年廣平程某訪梅於小孤山之下衍請其說乃爲之銘以廣其意

大衍之用一干二坤坤道資生艸木以蕃美暢四支其吉維元匪直也文徳行本根敬內義外如車兩輪孤山之子石塘之孫視我銘詩勿替彌惇

心齋銘【並序】

郭徳基爲張遊道求此心齋扁余作心齋二字遺之銘以申其義

人惟一心何彼何此天飛淵淪匪尺伊咫此之名立物我對峙是非善惡相挺而起有齋翼翼昭晰表裏專名曰心自我更始心耶齋耶心卽齋已回不違仁知者夫子如愚坐忘孔荘異指體認少差毫釐千里吾克吾已吾復吾禮歸眎吾齋靈防止水

福州路學二銘【並序】

至元癸已余至三山旣謁夫子廟卽修學宮剏大小學以來諸生作亭後圃爲防息地落成之日天新雨以時雨名之洎大徳丁酉七月乃大修廟學越三月告成以其餘力築壇樹杏於亭之前發篋中舊蔵祖庭杏壇二大字張之竹溪黨公筆也浚池左右取重兌之義更時雨曰麗澤而系以銘

杏壇

謂有人邪窅兮緇林謂無人邪洋洋乎金石之音斯道何在日用常行厥臨孔昭參前倚衡夫子之徳昊天罔極仰瞻堂壇如有所立

麗澤亭

彼滋者澤矧兩而麗宛其相漸有友之義此湮而枯挹彼有餘我潤而沃漑爾不足名川三百支川三千勉哉作聖其淵其天

趙履道履齋銘

蟻封其旋車輪其曵奚道奚徑孰平孰陂蛇虺之頭虎狼之尾危石薄冰愼哉舉趾

靜虛齋銘【並序】

寂然不動者天地之體也感而遂通者天地之用也天以陰陽化生萬物而人獨靈於其間者以方寸之中備此理耳故記曰人者天地之心夫心之體本靜而虛惟其靜故足以燭羣動惟其虛故足以納萬有倘克已之功不加此心之體不具則戰之以物欲塞之以吝驕而發揮形著於外者始與天地判然而不相合矣是以君子體乾坤之健順勉焉日孳孳焉至於體立用行範圍參贊則學問之極功也詹君云卿以靜虛名其進修之室蓋其識趣精詣志力彊敏坐進此道不占有孚廣平程某敬而銘之曰

噫靈防萬化宗如水止如鏡空鑑妍蚩靡遁容來無迎去無從一物無萬理融寂不動感而通此天徳惟聖功賢希聖將無同

尊經閣銘【並序】

南陽書院旣成乃葺舊閣謀藏書也防憲使歷山公俾提舉學事者萃列郡校官板本書至因庋之其上以待學者彚經史子集爲八架架有壁而加扄鐍焉噫匪囚之也匪以爲觀羙也匪循故常而資誇柄也亦曰讀之而已裏非無儒也家非無書也惟無常師常產之憂是以有此學也於戱宮居而師友之又爲之賦飲食以飲食之甚矣古之人不幸而不獲生於斯世也亦甚矣今之人幸而猶得聞古之人之言也可弗念歟夫聖人之言如天賢者之言如地諸子百家如萬物尊經猶尊天也銘曰

厥初生民有哲有愚表之君師身爲其樞亦旣降只繄訓之敷載陽載陰闔慘辟舒式如玉金家國貞符豈無眾言或翼或扶仰之彌髙欲近而防南陽之廬裏黨之學殿堂室門中仰崇閣集厥大成於此焉托擇焉執焉熟焉復焉惟聖希聖惟賢希賢於以潤身於以丰國左右逢原欲其自得傳道解惑亦思厥官刻此銘詩無廢後觀

藏室銘【並序】

讀書名山古人之事也三島之藏室老氏之藏也三谷之藏室程氏之書之藏也藏之云乎亦讀之云乎銘曰

前數千載在方防如見其人後數千載有方防此心此身孰不靈於物乃謂席珍孰匪秉彛而曰覺斯民吾愛吾廬豈以專壑讀書名山尙友先覺方丈瀛洲玉室金堂逺莫致之吾有華岡揷架非藏占畢非讀咨爾朋來問津三谷大徳八年嵗在甲辰暮春之初華岡子書

範陽許氏餘歡堂銘

讀書潤身治生潤屋歡信有餘意無不足人方劫劫我則愉愉心廣體胖仁宅安居不名一錢朝衣東市一一飄風所謂長喟那知許事一杯陶然欹枕前榮浮雲在天曷其銘詩予攸好徳異日升堂尙非生客

逍遙逰銘【有防】

光風霽月魚躍鳶飛熈熈皥皥浴沂詠歸彼逍遙逰意得自我是將無同孰云不可漆園非古句曲非今吾名此堂寔名此心歸去來兮吾亦荷蓧靑山白雲相望一笑

茅山劉尊師驅役風雨神鋒凜然而襟韻甚髙意悟飄灑畱京蓋久非其好也今將言旋余深愛敬而莫能畱乃爲書逍遙逰三大字以況其爲人又爲之銘以篤永好君歸而掲之榱題乎則是余朝夕與君周旋也

吳氏主靜銘

仁義中正以靜爲主主之伊何天君內處不貳不參常居其所以立人極以保天予水止之平鑑空之睹由中禦外厥用孰禦生色睟然見於其宇季札之孫請事斯語朂哉進修毋念爾祖

母不敬銘

徳之聚禮之輿出與出居與居有克念孔子徒有弗念視此書

孝裏銘

四端之宰萬善之先秉彛之懿制行之全有虞烝烝標爾萬世蔚其緇林曽閔不匱我行其野聞周於蘄使者式之書閈之眉入出昕昏目在心守孰亡蒼旻孰不黔首元聖之處奚闕而稱裏仁爲羙所羙非名亦有髙人其居曰栗黃中通理取材落實保玆之素企彼之崇通徳遐矣千年鄭公希聖希賢尙其永錫銘於閭左各共子職

自牧堂銘

人心惟危如馬不覊出入無時勝虛抵不蹶則迷地中有山髙而能卑謙則象之天地鬼神咸貴於斯君子法焉以収其馳如牧於坰白駒之維彼牧伊何不圉不奚匪我其誰維天人師訓亦如玆驕慢自髙非我法宜以瓦鉄食衣壞色衣視退轉心鞭防常施與吾聖言不期而期惟此上人白足赤髭謙光定慧我有世希自牧之名夫豈自欺吾銘其堂誦吾所知欲徴吾言徴諸聖辭

蜀冉惟良省身齋銘

聖人之學惟博惟約旣逹夫博乃守其約其約伊何忠信傳習日以三省其道乃立忠謂盡已信謂以實傳之於師習而勿失匪忠而忠匪信而信𨿽信𨿽忠於義已吝傳必由聖以戒頗僻匪傳而傳習之何益是以曽子卒傳孔道由思及孟萬世允蹈省身冉氏惟曽是企拳拳服膺是亦曽子

肯堂銘

濟其羙復其始構於此施孫子

褧齋銘【並序】

郭靖州履字元坦沈敏端實好學不名其讀書之室曰褧齋廣平程某爲之銘曰

古之君子學也爲已不患莫知患不知此如彼衣錦猶尙之褧外𨿽闇然內則甚炳玉韞山輝珠蔵淵媚苟有諸內物豈能蔽鼓鐘於宮聲聞於外謂人不聞我則已聵魚在於沼亦匪克樂謂人不見我則已惑莫見乎隱莫顕乎防翼翼其心曖曖其輝大禹不矜庶士交正顏子若虛後世稱聖敝緼非恥懸鶉非窮君子存誠執乎中庸郭氏元坦惟簡惟淡我銘褧齋以作爾監

虛室銘

卽虛爲室所苞則夥謂室曰虛其中有我由虛生白生之者誰旣云虛矣誰其見之粵有眞義獨居其奧曰希曰夷相與徑造視之不見聴之不聞我客戾止迎門

鈍齋銘

銛故恆割久則必訛驥於駑駘其行實多順流加颿抵石敗波疾走翾飛終嬰禍羅維此君子焉知其他保此鈍遲以毓天和百嵗獨長如援魯戈羙哉象賢一惟一阿匪直緒餘其徳同科吾有拙璞爾琢爾磋久不潰成錐則屢磨銘以訊之今者若何

箴贊

友敬堂箴【並序】

長樂亦山陳公請余扁其所居之堂曰友敬申友敬之義作爲家訓以儆諸孫古今言行有関於天典民彛者盡在是矣且求餘言余何言作友敬堂箴

兄弟之身初則一體癢屙疾痛孰彼孰己兄弟其弟匪曰恩斯弟兄其兄乃分之宜是惟人倫是惟天命非自外來惟友惟敬分財取少纎悉之惠食果取小直譲之細然而性善於此著形一家和順千世典刑爲兄克友弗敬非弟干戈琴弤何有於悌爲弟克敬弗友非兄煮豆燃萁靡念厥生嗟嗟手足友敬惟心其和愔愔其肅欽欽反是不思爲犢爲禽爾堂曷名敢告司箴

李府判家巴延忠武王畫像贊

烈烈桓桓如河如山功極名完盛徳之容維恭維寛幙府同心戚欣燠寒儼其當年長劍髙冠追隨淩煙尙永弗刋

喬逹之學士眞贊【集詩句】

顒顒卬卬示我周行俾民不迷俾爾壽而臧

喬逹之內子眞贊【集詩句】

如山如河如鼓瑟琴宜爾子孫秩秩徳音

武贊

數尺之藤萬之墨云勃興靈物偪仄天君跣立臨下有赫瞻之若夢捲之無迹玆其是耶知白守黒

貞義處士家傳贊

周司徒以六行教民曰孝友睦婣任卹吾觀李君其防之矣不然何惓惓於事若是而子又克肖益大之是家也其不謂之行義之家歟

危槐坡眞贊

待之不來呼之不應異哉槐坡斯之謂命

黃成性史學提要贊【並序】

史之爲書也博而雜其爲學也煩而易遺出沒浩瀚而不可執也必設羅落以張之混澒闔辟而不可窮也必立檢柙以制之此史學提要所攸出而始學者宜盡心焉故爲之贊曰

淸升濁墜厥旣滋久有物有事膠葛紛糾削牘殺靑水委海受有窺其源渉足濡首惟江夏氏操綱結紐婉而成章弼彼天牖如珠累絲如魚在罶何千萬年誦之在口吾觀世學使我心疚昔拙而臧今巧而莠襟馬牛爲世所丑此有要言母廢而手惟江夏氏顏鑽墨守心千古前身萬古後歌以颺之葉其莭奏往茂藝林朂哉不朽

李秋谷平章畫像贊

天作之君必擬之臣猗歟秋谷潛龍舊人輔羽翼藹然師友圖像靑宮徳義是取九居五位轉坤旋乾道同志合匪人伊天萬國具瞻始防天意玉質堂堂儼廊廟器身爲道寄道以身孰道孰身穆穆迓衡道不計功而功孔灼千載如新云防麟閣

白雲平章畫像贊

溫溫其恭廓廓其容堂堂乎防俗之標槃槃乎學古之胸宜夫致功則隆致位則丰身居廟堂之上神遊丘壑之中匪靑山與白雲孰與吾心而可同

王仲澤眞贊【二十四歳卒博學有名】

吁嗟乎仲澤玉質而金聲矢直而砥平胡不能以久生吁嗟乎仲澤何饜於學餒於福丰於徳歉於位富於名嗇於壽蓋所然者人也所不然者天也吁嗟乎天豈不在所承承哉

陳氏三先生畫像贊

黙軒【賡子颺】

猗嗟子颺邁世之材三鳯之首多士之魁學足以尊主芘民气足以摧姦斥回作室者方資以楩楠豫章爲禮者方賴以犧象云防四佐大幕曽未足少展其風之培邈超遙乎羲皇之上翺翔乎河洛之隈千載之下拜公像者凜然猶有生气哉

澹軒【庾子京賡之弟】

猗嗟子京古人之學四俊稱首後進先覺方力飬於洛西卿相莫能易其樂一振鐸於河東禮義化行乎幹槊豪如杜善甫望顏而气下驁如李長源聞語而膽落畱金逆旅安知墮器之誤卻賈圄人不忍病馬之鬻百世之後聞其風者不亷貪而惇薄耶

肅齋【元忠時佐庾之子】

惟公弼父嘉祐名臣八傳至君爲儒之醇刋僞落華冠義服仁其止安安其動循循天爵旣修富貴浮雲政成於家化及邦人訟者求直不言而信貸者告匱折劵予貧不忍羸牛食之終身附郭蓺桑盜者莫親惟君之學追古與鄰素髮朱顏廣袂長紳五栁有言無懷之民葛天之民

宋學士眞贊

蒼然松栢之幹霄粹然瑾瑜之出璞人稱尙徳之君子自言爲善之最樂宜其身事四朝位列九卿登瀛洲上玉堂而恐終歸於黃閣也

趙克敬眞贊

巖松海檜鱗皴磊磈與風雲會文隱於內朴見於外不知者謂此其神傳知之者以爲天繪白雪老人獨曰此鈍翁鈍翁也蓋屢百世而猶在

任東卿眞贊

邈矣千載懷哉此賢先進之後後進之先春風池館晴雪林園相逢一笑握手無言

徐佐卿墨龍贊二首

駕鴻蒙兮上寥廓風雷相纒云噴薄駭而視之墨池涸収吾丹養吾素髯君來眾勿怖

說

適齋說

物各有所適坎井之蛙東海之鰲數仭之鷃九萬里之鵬其處身之大小髙下不齊而其適一也君子之於貧富貴賤也亦然世之處貧賤者或怫然而熱中或怳然而失志焦然若不能以終日一旦而富貴則驕則盈蓋終其身而未甞有一日之適是曽二虫之不若也誰謂人爲靈於物者哉豫章胡先生誠叟名其居室便坐之所曰適先生方布衣時以明經史通詩賦進士業講授鄕裏其气浩然其容澤然其議論軒昻震蕩聞者竦立無一毫憔悴不自得之態旣而位郡博士同時行軰衮衮防省矣或以先生名聞始授朝命又屈爲海陵教官先生不以居卑爲羞處約爲怨單車之任其志气猶布衣時眞能適者也余謂適者無所往而不適不適者無所往而適富貴而適可能也貧賤而適難能也能其所難能豈不能其所可能哉先生今日之適如此他日之適從可知也夫古之當大事立大功者類非悻悻小丈夫所能也耕於野築於巖漁於水濵若將終身及其出而任天下之重若固有之不少動其心焉所謂適則無所往而不適者也先生適者也當路多知之者行防治書侍禦史李元譲工小篆旣爲作適齋二大字而中丞徐子方詩以羙之屬而和者十數余少從先生學知之尢深故爲著其說至元二十九年夏五學生程某敬書

實齋說

艸木之成爲實何也以其種是則生是而不渝其初也羽族之孚亦然故孚亦爲實人之所得於天者其生之理也實生之後而僞其人也非其天也盱之士陳櫸孟實以實名其讀書之齋初余未識人皆稱其賢謂其言也信謂其行也果純乎一實者也及旣識則誠有如人所稱者焉嗚呼古今僞言僞行以欺世盜名者多矣能譲幹乘者或不能不慍見於簞食蓋能勉彊於其蹔者未必能掩覆於其久也孟實與余相周旋於金陵廣陵凡四載今年歸自京而孟實畱吾家考其行如其言而終始如一日也則孟實之爲實也不旣實矣乎爲之作實齋說至元癸巳暢月上廣平程某書

王肯堂遂慵軒說

翰林侍講學士王君名構字肯堂自號曰安野矣買宅於京師又榜之曰遂慵僕竊惑之夫安野君以文學被眷遇有列於朝正黽勉從事不敢告勞之時也去年畱京師嘗爲賦詩曰安野標慵豈必慵所以諷也而君意殊不樂似以僕爲不諭其意者僕之惑也滋甚防出使閩海已受命不敢宿畱亟就道故未暇爲君竟其說夫人生而父命之冠而友字之名與字固未必有所取義而亦有取義者觀昔人所以名君字君之義豈不望君以作室之事歟天下猶大廈也垣墉塗塈非一日所能完棟梁榱桷非一木所能任臣之於君猶子之於父肯堂而後可以構必幹幹必蹇蹇必夙夜匪懈庶幾乎畫宮於堵而績於成也君有列於朝而欲安於野乎未可也安於野猶未可而可以遂慵乎哉人固有身在朝廷而志山林者矣大槪野者君子之所不得已而非其所安也伊尹之耕野未遇則然終身所安不在是也禆諶之適野有謀則然平時所安不在是也晉公之緑野安矣君欲效之不亦太早計耶吾故曰君有列於朝而欲安於野乎未可也安於野猶未可而可以遂慵乎哉僕之惑殆不可解而君之意誠有所未諭也客有諭君之意者曰慵一也而有二焉有可慵者有不可慵者子於父之事臣於君之事不可慵者也世之人世之人飲羽於市門之下血刄於風波之上終身役役以至於疲薾行盡如馳而莫之或止此可慵者也而慵於此者幾何人哉君之所慵在是爾吁人有其非而遂其非遂之不善者也君有所慵而遂其慵遂之善者也而子何訾焉僕於是釋然曰客言當矣爲人臣者公爾忘私國爾忘家失一心於公事國事𨿽私事家事有不暇顧而況乎聲色勢利之所以奉身者而暇勤勤乎哉君之慵是也僕之惑非也君能慵於其所可慵則必能不慵於其所不可慵不慵於其所不可慵則必能如韓子所言之匠氏如柳子所言之梓人以經營於斯世而天下皆將在廣廈帡幪之中矣他日功成名遂而安於野僕當勞君曰吾今而後知大矣哉遂慵之功敢書此以寄至元甲午四月八日廣平程某書於三山憲司之繡防堂

文矩名字說

矩所以爲方之器也物非矩無以自致於方矩非物亦莫著其爲方之用蓋矩者梓人氏所謂角尺也必上下均平左右若一然後舉此而加彼推已以及人是以君子有絜矩之道然器非人不行用之則隨所施而無不中度弗用則亦自守其尺寸之常此君子又有蔵器之諭孟軻氏以規矩方圎之至與聖人人倫之至並言夫豈徒者文掾名矩而字子方材器兼人如刄之新發木之向榮六翮旣舉而風迫之也求余說其名字之義因書所聞以復之抑又聞方者地也非厚無以載體之者輿也非輪亦無以行有弗思思則得之

靜山說

瀘川劉君求靜山說於廣平程某曰艮之象爲山山有不遷之體焉故曰艮止也爲學之道知止而後有定定而後能靜世以山爲仁者之所樂因以仁者之靜歸之而曰靜山夫山固靜矣不靜惡能爲山然山不徒靜而已也若曰山徒靜而已則觸石而出膚寸而合不崇朝而徧天下與夫不舎晝夜盈科而後進放乎四海者獨非出於山歟蓋靜其體也動其用也言用不及體無本言體不及用非道劉君體用之士也黙而識之吾言初不必竟

蕭文孫字說

文者道之著也天秉陽垂日星地秉陰竅於山川凡天地間形聲之異品類之繁孰非是道之著而因其文而文之者聖人也君爲文武臣爲周公聖莫盛於周故文亦莫盛於周而又有夫子集其大成故其言曰吾從周又曰天之未喪斯文也匡人其如予何文乎文乎豈翰墨之謂乎爲士而舎周公孔子宜何師乎吾故人蕭則平之長子文孫旣孤而字未立爲之字曰從周且敍其義以告焉尙勉之乎當使則平之友異日咸曰則平已矣幸哉有子如此

劉時中字說

古人致禮樂以治身心惟恐湏臾之或縱以離於中和也風气旣降家自爲教人自爲學賢知過之而愚不肖者不及不得已而愼獨之訓生其防之於未萌者蓋甚防且宻也然君子之中庸夫子之時猶言民鮮久矣然則不亦難哉劉君端淑老成言動有則觀其名時中而字仲謹必能守愼獨之訓而自防於未萌者中乎中乎抑將何以驗其爲中乎苟能於人所不知已所獨知之地愼之愼之而又愼之其必能知之矣劉君傾蓋平生不日而又別故爲之說以識予念

龍牙說

物之能神變無方者莫龍若也其蛻於江海之濵蓋欲遺其形迹之累以遂其神爾余嘗怪夫西方之學以逺離生死爲宗至其梏於形迹則返有甚於世俗之爲觀其於摧牙朽骨猶眷眷不舎又時出光气舎利軰以愚盲不亦可疑笑已乎今或得殘片斷株於江海之濵曰此龍之遺也夫龍旣已遺之矣靈於彼者乃取之知乎不知乎若通眞雷尊師眞得猶龍之學者也觀其赤手把茅於江幹不十五年而千柱之宮岌然以起是可謂能神變無方者矣又觀其爲規必欲千載則比夫龍之所遺厥有重輕矣太初公探龍之穴不得珠而得牙因以贈師豈亦況其猶龍之謂予謂師之猶龍非他學猶龍之學荒唐無驗不可究者之比也喜而書以贈焉

蔣沂字說

言俗化之善者必曰齊魯然觀一變至道之云齊魯固自有差防也學者舎周孔奚師欲知周公孔子之所存舎魯何適澹然公子名沂而字師魯予知其非謂前希曽而後轢尹以騖夫聲也亦非謂左曲阜右闕裏而系其迹也蓋曰周公孔子道之表也沂泗汶洙魯之望也務學必窮其源見道必於其本此命名制字之防歟師魯志尙不羣材銳而年甚茂知道之方縱靶極詣當何所不至然予聞周公之治魯也尊尊而親親孔子之於魯也恂恂如不能言者欲尋二聖人之所存此獨非耶師魯其愼所師哉師魯名父之子且所從又往往皆名師前之說固已飫聞而飽誦之矣於其南也並祝加餐

宗人萬選字說

蘄春宗人子祥之長子曰萬選字舜舉家學有源才業駿茂教邑庠錄郡校皆無煩言而有令譽余自武昌東過雪堂舜舉侍其父在焉因請余爲其字說夫選於眾而得咎繇舜之知人也而咎繇陳謨亦曰在知人人固未易知知人亦未易而性能自知者然後能知人耳唐虞君臣皆有明徳气合道同萬世師仰是以孔門心傳亦以明明徳爲學者先務夫所謂明徳卽帝典克明俊徳之徳咎繇徳明惟明之徳也人有此徳頋吾所以明之之功何如耳咎繇躬有明徳是以陳謨則謨明弼刑則刑明今子方職於學則明徳新民是爲先務異日致君澤民於雍熈之世何莫非明徳之用者然則修身待舉吾安得不爲吾宗望哉

王天錫字說

魯人誦其君曰天錫公純嘏嘏者大而且逺之福也純者全而不雜之名也天之予人者莫不善亦莫不純純嘏卽純徳之所致也然不曰福而曰嘏蓋慶有餘而後其福大且逺也不徒曰嘏而必曰純者蓋吾之所爲莫不善故其所遇亦莫不善也余友楚山王君以名其子曰天錫牧庵姚公因而字之曰純甫純甫又謁其說於余純甫名父之子方左右就飬懽聲和气雍雍盎盎其致嘏之道未可量至於純一不雜則問學之極功性分之終事是非他人所能與也子必勉之夫學問者何亦曰去其糠粃吾性者而已徳而至於純非一日之積也故又曰善不積不足以成名子必勉之

賴巋字說

平章政事安南國王來朝從行者賴安撫名巋謂余求其字與號愚按字書巋音三而訓各異切區韋者曰山貌切苦軌者曰山小而眾切丘愧者曰獨貌愚以其意推之山則山矣皆未盡其義也天下篇曰巋然而有餘靈光序曰巋然獨存然則巋之訓如曰眾山中之獨髙者庶乎盡之於是字之曰伯髙至若號之云者古無有也然而因其名之有字而復字其字以示訓抑何傷乎於是號之曰謙齋謙者地中有山之象也山髙矣而不自有其髙故易曰謙君子有終吉夫易之占吉凶悔吝四焉吉一而已而謙六爻專之髙而不自髙之功也伯髙伯髙吾爲子危之卑而不可逾吾知免夫皇慶元年鞠有黃華雪樓道人

趙克敬二子字說

集賢趙君克敬旣名其二子曰遹祖述祖涿郡盧處道字之曰承宗紹宗已而避宗廟之嫌也東平王肯堂易之曰承忠次忠禮𨿽不諱嫌名然臣子之道止於敬而已𨿽諱嫌可也克敬以余老友其子承忠又同禁林俾申其忠之義釋者曰盡已之謂忠則忠之道盡已焉耳苟盡乎已以之事父以之事君以之正夫婦友兄弟信朋友凡修齊平治之道無一不備且父敬而子忠所以承先訓後亦至矣傳曰使民敬忠以勸不在君之父子乎所謂臨之以荘則敬孝慈則忠亦盡已之謂也盡已之道無他學之古而已矣朂哉二忠

商繼子孫名字說

善者必傳乎曰君子之澤五世而斬矣善者必無報乎曰積善之家必有餘慶矣頋其所積何如耳蓋論其人則當積之至於終身論其家則當積之以世世愈傳而積愈厚是之謂善繼彼所謂斬也特以一世之善而言耳余讀集賢周君正平所爲商君繼名字之說而喜典刑之篤論也復喜商君父子以善傳家也又喜繼之善繼內能其祖考外不負鄕先生之深期也嗟夫使今之者人人同然豈非名教之望世俗之深幸哉今繼子三孫十四繼者可謂眾矣繼旣各命之以名嫓之以字訊余俾申其義繼之意蓋曰吾爲人子孫吾則若此今爲吾子孫者庶亦如吾乎嗚呼人孰不欲有子孫亦孰不欲餘慶然使爲人子孫者皆能以其祖父之心爲心豈復有不繼者哉夫所謂君子者以進徳修業爲本而進徳修業則貴於及時今繼之名子皆以時而字以徳則義方之訓切矣木之用不待贊彥之羙不容稱修而具之爲羣材舉而用之爲羣彥則繼之詒謀者又逺矣爲之子孫者可不各思其義而勵其志乎曰時敏徳修時膺徳進時中徳庸者子也棣威桓武彬文杞柔棟隆桂實楫濟栩和采禮槪平極髙格通幹直棫才者孫也今年敏初以父任詣銓余因識之恂恂易良世濟將自玆始夫以繼材望之孚事業之著而其適長年逾五十猶未登仕版是亦可見其不競不絿之教者然則余辭其費乎

祭文祝文

祭餘秋山亷使文

維至元二十有九年嵗在壬辰春二月丙戌故江西亷訪副使奉議大夫秋山先生余公之柩至自長沙次於盱江郭南門之外後三日己丑友生程某謹以潔牲柔毛庶羞淸酌告於公之柩前曰維公稟气峭剛賦形惇厖重如泰山喬嶽肅如烈日秋霜蓋其得於天者垕故其發於文學政事者類其爲人此公之所以爲公而吾之所以深敬愛也嗚呼今其死矣始吾遊學於撫得公景定甲子所校程文讀之一時預選皆名流次年悉登上第吾時尙少於是始聞公名而未能詳也國家平一土宇公官於鄂參政鹿泉賈公北方宿學涖政荊湖於人少所許可於公獨加器重吾時畱京於是益聞公名而未及識也嵗丙戌搜賢來南公適在盱首以應詔公亦勇往不辭入覲淸光大稱上意起家風憲往貳湖南於時權要腹心星布棊置舉手搖足且防譴呵公如快刀健斧不避盤錯風采大振爲諸道最化更張遷爲江右憲副鄕邦顒顒望公遄驅日月幾何凶訃遽至知與不知失聲嗟悼嗚呼惜哉公之享年六十有四有壻經紀家事護柩來歸有子𨿽尙童稚日可冀其成立公死無憾也然公於不可爲之時能爲人所不能爲之事及今新政之始乃公行志之秋也徯公共昌正气以報主知誰謂公竟溘然而逝嗚呼痛哉吾官滿還家甫終慈母喪事而公柩適至想公音容思與欵欵共談當世事而不可得矣防觴敬祭以寄一哀公之精爽能如平生少鑑吾誠也乎嗚呼哀哉尙享

重修南陽書院告成文四首

先聖

惟夫子爲郡邑之通祀崇儒乃聖朝之鉅典南陽敝甚無以掲防妥靈度材鳩工爰作新廟仲春庀役長至告成謹以粢盛制幣式陳明薦奉兗國公顏子配

武侯

三代而下論王佐者惟公一人南陽祀之爲鄕先正某鄕之願學者也欽若明命勉勵於斯修敝補廢職分當然幸底於成敢忘昭告

鄕先賢

某垂髫時來遊斯學固已服膺公之盛心將指此來則遺規隳廢已甚竊效先覺遂忘其難經始於嵗首訖役於仲冬殿閣堂房門堦窔奧庶幾苟完日長至舎菜於先聖先師告成也噫嘻防公基之今孰構之繼今以始尙其相之

司土

惟神職司此土亦有嵗年學之敝也爲士子羞學之修也爲神人喜徼福訖役工徒無虞且謝且祈垂祐永永

郢中先墓祝文

仰惟髙曽卜居古郢再世經營生計旣定林廬在原宅兆於嶺牛羊滿村鄕田同井中罹百憂遂適他境今六十年遺蹤未冷粵從徙居朱紫交映國恩固厚亦緣家慶惟宣慰叔作藩南屏郢實所部因得歸省旣封旣植且辟且整鄰曲之榮子孫之幸自玆以來又十溫淸嗟惟末孫早際明聖玆焉來鄂憲莭是秉謂邇松楸可以瞻偵欲去不能拘於簿領睠然長望徒有耿耿緘辭冩心遙酹酒茗仰惟髙曾英爽不暝尙鑑畢誠式回幽聽相我後人以安以永

又

某效官此土庶邇先塋水逺山長尙隔千里玆霜露之旣降慨瞻省之末由爰遣常儀謹修時祀仰冀靈明之格少歆追逺之誠餘慶所覃式安且永

偕庵祝文

仰惟二塋相距一望松楸連防雨露分流而合祀有堂猶循舊設近者幸成先志攺立偕庵玆旣畢工敢嚴遷奉伏望明靈共格去故就新相敬如賔受烝嘗於永世克昌厥後瞻屺岵以長春

乙已春祀西髙渠墓祝文

曩官於鄂稍近先塋今焉顧瞻又隔湖漢每遇嵗時之攺不勝霜露之懷敢飭彛儀遙陳菲薦伏願俯歆防悃啟佑後人家慶所覃其寕惟永

乙巳春祀武昌墓祝文

逺違松楸已再閱嵗向風西望寸心防然玆當雨露之新庸致蘋蘩之薦伏望俯歆防悃安裕九原佑此後人益綿家慶

已酉八月祀郢墓祝文

向官湖右稍近松楸曁列朝班𨿽専遣祭今已三載艸木蒼涼況值凶徒肆其侵伐驚動泉壌不孝罪深玆來武昌實奉朝命因再削牘直於有司就寄純誠防具薄奠霜露之感倍萬尋常仰惟尊靈俯賜歆格黙垂幽贊妥佑如初

已酉十月祀武昌墓祝文

玆以使事蹔畱武昌瞻望松楸百里而近霜露旣降中心惕然専遣門人代陳時祭使事將畢躬拜有期仰惟尊靈俯歆忱悃益安益固流慶綿綿

書啟

答黃艸塘書

某再拜艸塘黃君教授足下往者客居於洪實與足下同州裏聞而不面之日久矣儼然造予喜慰參半又辱攜教編摩二書連繙數防已窺足下之用心幸甚幸甚世無實學眞識因陋襲獘苟焉自安至於上下數千百年之間扶大經尊大緒立爲一書暢所志而垂無窮此古聖賢所爲也不意於吾州裏而獲足下太息敬羨不能已已此其爲惠蓋亦大矣而又侑之以駢文句溢口虛美殊非足下所宜施諸人者而僕亦何敢安受之乎且以足下精誠絕學大雅不羣使之防繹金匱綜理木天固當頴然出羣士之表顧猶抱其所言下教於潛深伏隩者豈非以相爲引重朋友之責而不言誰知其志不得不姑爲此屑屑耶夫薦進名士大夫當路貴人之事也異時僕在官聮有所識知未嘗不噓以防吹如戴晉人之吷今則謝病退處非事所宜故於足下不過徒太息敬羨而已方今文治煟興無昧弗燭倘足下之聲光益盛亦何待眾多之口而後哉劇思與足下談體有少苦厚意不可不報故破此黙黙而以書惟足下幸察不具某再拜

答存心何希之自修書

某與執事相知非一日獨以出處如參辰不獲一展平生之好乃若承風藝林翫芳圃其澡雪厭飫久矣今者辱書防稱謂甚厚局縮愧悚良不敢當也往者士大夫狃於流俗旣不以古人自期又復不以待人故其誇頌云云者其心豈誠謂然哉亦曰人施於我而我悅我以施於人宜以悅也言之無謟辭受之無歉色一彼一此以是相先豈非旣不自期又復不以待人乎今執事過聽曲愛而寵光之𨿽去流俗萬萬然溢美已甚終不敢當也伏惟先徳醴粹宜托之命世之筆而頋以見諉豈亦出於過聴謂可遂不朽之計而然耶此誠孝子慈孫之心也古之不朽有三立徳立功立言然徳有厚薄功有淺深未必並行而俱逺也而能使千載之下聞而知之者猶若見而知之是豈非立言君子之力哉故夫子曰言之無文行之不逺今某誠自謂拙於言辭不足以光昭先徳以塞孝慈之心而又不可咈也勉敍次來示以復盛指筆墨猥攘多慚見知何時良逢庶幾傾蓋不一一

答何端奇書

乃者與太虛談樂聞足下名徳之髙問學之懿相距數舎言防無從徒懸渇心耳學之不講久矣豈徒學者之罪亦父兄師友之過也夫子曰君子以文會友以友輔仁蓋仁其表而文其景也後之言文者或不然不鄙恵書猶及後生之學甚盛甚盛請誦所聞與足下論之文者何也猶之卉木之葩華气之所鐘郁勃充盎故其所發輪囷紛郁不主一態然皆出於有本有元初不期然而然者世俗因仿而爲之𨿽形色肖象無一不如人之見之者亦未始不以爲如也然卽而求其神气流行潤澤充滿則又若漠然者何耶其故可知己今之爲文者類此故未有無表之景也亦未有不式其表而惟景之取也蓋聞古之測景者或於陽城於滑防於交州必有定所而後以考寒暑之中若持竿而行仰而俯視曰是亦景也而可乎今者幸甚足下猶肯以文章風厲後生然後生之病無志者不論有志者政在於持竿視景耳倘足下並有以教之滋益幸也足下又不鄙欲僕爲之發題僕自頋素非能文不過少壯以來事役四方聞見積久故於玆事稍能明其寸尺若欲使之操斤執引與工師相倡和及以其氏名爲所緝之重則足下不免過聼誤計焉耳狐裘羔袖可乎然意不可孤抑亦朋友之責勉承所指或取或去政在識者紙短心長書不能盡願幸無訝

賀某學士新居啟

伏審分玉堂退食之閒開甲第富有之美南防北牖嘯傲羲皇上人左圖右書商略宇宙內事風淸日防心曠神怡問揚雄之奇方隨廈燕助右軍之筆竊效籠鵝笑而受之幸莫大矣

賀張疇齋承防續弦啟

伏審法喜重諧吉防載恊杜陵野老政湏燕玉之謀山谷閒心始笑湯婆之拙允爲佳偶永共嵗寒菲爾俗儀申賀意

雪樓集卷二十三

欽定四庫全書

雪樓集卷二十四

元程文海撰題防

題趙仲逺所藏韓幹三馬

仲逺出三馬圖不著何人作然畫肉不畫骨奚官皆唐人大類韓幹幹以畫肉見稱吁畫馬可也相馬以是不失馬哉仲逺愼諸

防魚山李氏社倉事後

官有常平私有社倉皆所以利民也常平廢不復舉社倉之存者亦無幾矣今年春餘歸母防於南城之南主於魚山李氏識魚山翁之子仁壽獨能嗣其翁所立社倉規制至於今不廢吁可謂難矣仁壽老猶嗜學其才足以用而隠居求志能不失其世守也豈偶然哉

防虞子及家蔵趙千里義鶻行圖

義鶻事子美得之樵夫傳至今以子美詩故使不遇子美一時且泯沒無聞況可垂千年乎然則未可薄待世之人以爲不鶻若也有如此鶻而名湮防者蓋亦多矣悲夫事固系乎其所遇也夷齊亙古今義人也遇夫子而名始彰𨿽然夷齊豈求名於後世哉

虞子及家寶蔵此卷蓋趙千里所畫至元壬辰夏五餘如京師子及逺餞袖以見示與鄧聞詩吳防淸同觀於吳城山之寓舎三復嘉禾葉侯防語簡而有味無庸復贅辭以子及之請也聊署紙尾而歸之時月離於畢程某識

防魏鶴山帖

鶴山翁記州縣學十數究學道之本原藥學者之痼疾黔陽其尢深切著明者也小有才則溺益深居近利則壞逾速又黔陽一篇之警防翁曽孫資深出示此卷乃在渠陽時與李肩吾賡韻筆精墨妙又復明掲二語以誨人惟恐後生晚進讀文字只作一場話說過也前軰喫緊教人如此三復降嘆

防靜恭楊文安公庭傑遺事

昔余季父西渠翁繇淮南幕府歸省甞手文一篇愛賞不置曰此同僚見山楊公之作時余尙少未能省也及余與蜀人唐靜卿同直翰苑言眉山楊氏經學文章之盛爲詳蓋靜卿楊所自出獨余以生晚不逮前軰風流爲恨則思識其子孫焉今年歸自京師防淸來相勞苦視其篋有見山公之子焱翁所述文安公遺事與王文公遣妾事大類然一出眞實無毫髮矯亢意或又過之詩曰相在爾室尙不愧於屋漏此君子愼獨之學也楊氏之世宦宜哉見山距文安六世位亦通矣而無緡錢鐘粟遺其子其所以遺之者蓋有以也焱翁字掞卿初以父澤授法曹復以進士貢禮部今隱不仕貧甚而守益堅余未見世徳如此而有不昌者也掞卿俟之至元癸巳陽月下廣平程某識其末

題姚抑齋送徐丞之崇仁序後

夫子曰吾之於人也誰毀誰譽如有所譽者其有所試矣浮光徐君繇省從事佐望邑其行也抑齋姚端夫有贈言焉端夫正人愼許可而所以與徐君者甚厚期徐君者甚深也豈徒爲是褒美而已哉君治邑未期年而賢士大夫多稱之新一堂於公署之北名之曰相山以端夫贈言至而徴大字於余相山直邑之南髙聳特起自昔以祠欒巴巴漢良吏也所至有功徳於民與杜喬周舉諸君子並受朝命爲使者行部郡縣君日坐是堂對是山追想古人之遺風而尙友之以爲世良吏則其名其堂當與是山相爲不朽余之字又何足爲輕重乎而端夫所與所期眞爲不虛譽矣夫樂道人之善余與端夫同是心也旣爲書三大字而復識端夫贈言之末如此徐君朂哉至元三十一年嵗在甲午春分逺齋程某書

書鄒次陳所蔵先世告身後

余少遊臨川覧郡誌慕宜黃鄒公之爲人公諱極登治平四年進士第元祐初提防江西刑獄事官滿匄祠未幾致仕時年猶未五十日與方外異人逍遙煙霞泉石間固急流勇退仙風道骨中人也然自昔賢人君子可大用而不及究者其後常有人而不知公之子孫爲何如癸巳冬入閩獲與公之七世孫次陳偕叩其家世乃知公之後以名登於禮部吏部者累累有之且出公提刑告身及初任太和主簿告身示余余於是重有感也嗚呼世之爲人子孫而不能保其先世所有者多矣何獨告身也哉次陳字周弼少年掇世科文學器識亦旣光於前矣而所蔵先世告身又能至於今不失以爲世世子孫傳家之寶則公之後豈不爲常有人矣乎涪翁嘗與往還集中有曰松滋令者公伯子云至元三十一年暮春之初逺齋程某識

書王西溪中丞徐容齋參政贈邵炳炎手墨後

天下初一閩士邵君炳炎詣闕上書天子下其議逾年有命貳防府兼領一道學事未期年去官再詣闕上書有命參議行省爲上介使海外不至而復於是君倦逰矣自北而南走諸公間以歸一時多贈言焉及升中丞西溪王公書歸去來辭歸盤谷序以贈及參政容齋徐公書簡齋送張仲宗歸閩中詩以贈烏乎二公之心豈特以華君之歸而已哉是誠有羨於君之歸也昔之君子之出而仕也役於人以憂人之憂者也伊尹傅說辭耕築而起若不得已然未三聘未旁求二子將終身樂其所樂而已則夫後之君子之旣出而遄歸也能不役於人以憂人之憂而得以自樂其樂非天下之至樂歟余是以知二公之誠有羨於君也余備位南防時事二公爲長故知二公爲深王官將滿告歸未及遂而逝徐之心猶王之心也至今縻於浙欲歸而未可豈特二公有羨於君而已哉余亦誠有羨於君也夫以君之得以如張如李如陶而歸也余之未得以如君而得見二公之所書也不有似越流人之見其所知乎如之何其不喜而贊也𨿽然張之歸閩致其仕也君之歸陶之倦而還耳其遂無心以出乎哉余未去將又爲君書昌黎送石處士序凡去就出處何常惟義之歸昌黎語也余於君亦云至元甲午四月晦廣平程某書於閩海憲司之繡防堂

防朱文公通鑑綱目槀

遂良出示通鑑綱目豪一幅書建武二十六年七年事曰朱子之筆維昔道學諸儒於字畫蓋不數數然也獨朱子少嘗學書而其字畫奇偉卓絕片紙流落人之好之寶之也殊尢𨿽然朱子之爲人綱目之爲書其所以可好可寶者夫豈以其字哉覧者詳焉至元甲午中秋廣平程某識

題興化路學修造防後

按莆廟學宋咸平間方著作儀所建迄今三百餘年屋老可想矣往時士大夫談所學必曰自孔氏然稽之志載儀剏始後未聞有出一語及攺作事三百年如天覆燾之澤一畆之宮輙憚其難若此而郡冷掾欲以區區之志起廢於一旦談何容易余於是且壯其志而嘉其來請也因捐鶴俸復書其後爲方今士大夫學孔氏者之勸云元貞元年十一月二十三日廣平程某書於三山繡防堂

防山谷艸書徐禧送靈源上人二詩

涪翁書徐徳占贈靈源二詩豈亦喜其淸新耶徳占永樂之舉欲因燻腐之餘以立功名此豈足以語方外之學者想其捋湏揚壺防身覆眾之狀已歷歷在源公目中矣大徳元年四月二十日白雪道人觀

防東坡帖

蘇公坐謫時有在都城見叔黨而障面者及遷儋耳鄭嘉防靖老乃能以海舶載書千餘卷爲借亦可嘉已公和淵明贈羊長史詩以謝之有好學眞伯業比肩比相如之句千載而下知有靖老士烏可不自附於靑雲哉此帖言所借書収掌如法前軰借人書籍愛防如此皆盛徳事吾黨所當服膺

防大慧帖

大慧坐張橫浦謫衡陽僧中之豪傑也前軰謂使其冠章甫衣逢掖力量气魄當是晦庵象山一軰人今觀與其徒作別書如此眞蔡子應所謂靈巖山下大脫空者合爪起敬

防啇季所蔵王鹿庵先生詩

至元丙子余至京師拜承防鹿庵王公於玉堂之署蒼然而古雅凝然而惇厖望之肅如也旣而獲近淸光防聖眷實維公奨進汲引之力公長史館余備貟末屬朝夕接緒言故知公出處爲甚悉初山東反仄公豫料其敗棄妻子脫身來歸先皇帝嘉之寵以殊禮其告老也上東門祖餞榮於防傅兩宮錫賚特厚賜田給稍官其壻於鄕郡以奉之晚嵗雍容裏閈天佚壽齒寄情賦詠蕭散閒適蓋風韻似香山而忠義剛介之气則又過之嵗月荒寒墓木已拱每念防從之舊未嘗不以之興懷來閩四載同寅東昌商公季一日示公居山東時古詩數首束祍端誦宛如侍幾硯時也惟公之趣與香山同故其詩不期而同惟商公之趣與公同故所好亦不期而同余𨿽不知詩而知商公與公之所以同者又有出於詩之外也泛濫煙雲俛仰古今不知同余心者又何人哉大徳丁酉暢月旣望謹書

防梅花集

梅花之詠萌於六朝逹於唐盛於宋以吟爲事者謂無梅字爲俗故有作者必曰梅何其多也然廣平一賦無傳後來傑作膾炙人人口者亦止一聮半韻耳又何寡也百十年來賦者百數家和者又數十家梅且遭矣抑有疑焉余畱黃金防邊二十年意雪霜貿貿非江左比此花奇絕傲兀當有大賞音而諸公間不惟無一字及梅花且未睹豈北南風气固爾殊哉余歸自閩得閩士謝君無疑百詠讀之於梅不可謂無意者屬餘多故未暇細論君年壯方有四方之事異時馳騁風雪中孤標雅韻挺然特出百詠當有新什余亦當爲君大書特書不一書罔俾此兄笑人寂寂

書何希之試防後

宋進士試訖甲戌是年甲科余首識第二人路君萬里繼識第四人熊君朋來蓋余家寓豫章二君皆豫章人也第一人王君龍澤仕國朝爲監察禦史始識之第六人何君希之臨川人聞其兄弟四人相繼中進士第晚嵗隱居無求翛然世外自守如澹防子羽之正而宰邑者每禮於其廬可謂賢已而未及識或以君所試防示余余讀之竟竟而嘆何嘆也旣往盡歸閒指防未來須竢別枝梧邵子云大徳己亥十月之望廣平程某書

題山中白雲編

梁公大莭唐一人耳太行片雲尙能感人至今因想公之忠誠所以感當世者此之充也然慈母之綫每動念於遊子是獨何心使其日在膝下仰睇云浮千貌萬態亦何足芥阿奴碌碌誠可羨也盱江山長嚴季安示余編詩題曰山中白雲余且有感矣曩畱京師去雙親萬里嘗取逺以名齋以志逺遊之過迨今回首徒重澘然盱汝一衣帶間君且歸矣山深酒熟奉以爲壽從板輿賦閒居試問天壌之內孰易此樂

題長沙譚生捲

臣子盡心力以爲其君父本人心天理之常耳自忠孝之名立世道亦槪可知宋之靖康國之大不幸也而譚君之祖得爲忠臣長沙之俘家之大不幸也而譚君之身得爲孝子余覧其銘詩爲之廢卷三嘆古人云求忠臣必於孝子之門亦懿哉譚氏之傳家也

題趙方塘作劉子逺字說後

余與方塘翁同朝者餘十年別之亦十年矣來黃鶴讀所爲劉子逺字說如旦莫語時也爲之悵然且人生能幾十年今乃屢十不一十耶𨿽然自其可久者而觀則去之千萬里後之千萬世猶旦莫耳苟營營於毀譽沾沾於耳目𨿽名喧勢震自以爲逺矣而非也然則十年夫何足嘆向余築室京師題曰逺齋蓋有志乎是而今吾猶故如文卿之善教子逺之善學庶其不負方塘翁之祝也喜而書其後

防立齋字後

吏以刀筆爲譚仁義者所賤久矣法選吏於儒防哉然冒以入者十九於聖賢立身之說如梵夾然余官中外垂三十年閱金於沙然而光目爲之持莭湖右吏有朱芾者進止气貌儒也視其言亦儒也余方以吏事責之弗暇及儒一日進請余書立齋字問之則曰小室之扁諸儒亦旣銘序之矣因出諸袖間則或奨或承其言立也章矣噫立未易言也亦未易能也以其所頌者爲規而不以爲喜庶乎其可

題楊從善捲後

大徳四年秋蒙恩使湖右舟至吳城有儒其體貌者頎然迎拜曰湖右書吏楊從善與語質溫而業廣意靜而志勤蓋稱其體貌也有字乎曰希元於是攜之偕行者半月旣至凡抱文書以前者餘一一束以吏事向之頎然者亦不見其儒矣然每思盡江行未盡之語而未暇一日持卷軸來祈一言視之大夫士歌頌其讀書之竹軒余乃知所謂稱其體貌蓋有本源而竹與軒特筌蹄耳又請余書大字曰中庵儒以無過不及爲中法家者流輕重適平爲中其義一也子方緣吏業儒倘於此勉焉日孳孳焉則余之所謂體貌特今之所見而己又豈可量哉子今遷屬湘南行有日余於竹有所不暇言湘南竹鄕也有賢使君曰疏翁簡書之暇子其端拜於庭請問竹之所以爲竹者五年三月晦前一日程某書於嵗寒亭

重題羅生捲後

後十有四年餘官湖右而恭有之子將其父命來請曰僕老矣弗能遊矣惟是辱公贈言今篋之如新敢介永徳以見且謁教焉向余承乏南防齒髮壯志气銳下筆亹亹數百言不休字畫亦勉自振飭年運而往舊迹觧後至前幾不自識若此卷者是也於是頋永徳曰老者豈獨而父哉詩則我旣言之矣進而論其本則喜怒哀樂之未發謂之中發而皆中莭謂之和表裏二者而性情之詩其太倉稊米也豪髮無遺恨波瀾獨老成昔人評詩云爾然則老而後成是固一說也子歸而求之

書趙公朂齋記後

至元二十六年權姦秉政民物騷然僕以侍禦史自行防入奏覬有所悟權姦聞而大恚請必殺之賴天子聖明屢請而屢不許諸大賢亦憐其志並加覆防幸免虎口而朂齋趙公當時大賢一人也覆防尢力蓋公以忠勩發身以愷悌接物勞於王事有年權姦之時亦多故矣彊者激弱者遁怯則附而公安步徐言於其間全正气於惡候偃巨防於橫流故彼不至極而隨敗公之功爲多而非獨於僕爲然也然公不自爲功眾亦鮮能知之晉楚離居萬里相望辱寄巨軸於武昌且命曰其爲我益一辭視之朂齋記也夫公之所以名齋者胡君之言信而有徴矣僕之文不如胡公又將何辭乎𨿽然僕蓋有所感矣是非之公固有歷千載而猶未定者毋怪乎焚林抱木之徒也然則不知而不慍者信君子矣惟朂其在我而已者斯不亦又君子矣乎僕於是而益知所勉矣抑胡君之所言或者亦僕之所知而僕之所知胡君未之見焉用告於讀斯記者至於公之所命僕蓋無以復之也

題象山先生遺墨後

朱陸二公來往翰墨情與甚眞若此帖者甚多餘家亦寶數紙恨不使妄有異同者一一見之

題王氏遺墨後

學者僅知初竂公以文章獨步一時不知其得所矜式見其出入宣靖不知其不肯詭隨蓋公及識東坡知所慕用字畫亦儼然令尹中郎復生學者其可無見聞者嘉叟從張魏公遊人品自不待論翰墨猶犖犖有奇气逮至提刑公世𨿽益近而家聲則益逺矣今徳植又能自絜於洙泗材諝美茂有絕塵之姿家聲由是將益大不逺千里需餘一言是豈非繩祖武之盛心乎惜吾無以助其見聞而徒黔紙尾耳𨿽然徳植今得庠序課最上考功金門天開穆穆布列其見聞觀感豈江海之濱之比哉固將有下堂執手以升者當是時徳植勉防請伸此卷

淮水淸王氏寧枝葉美茂他姓莫如也山長君族有三槐家有初竂所宜世濟其美今君名庭槐而字徳植濟美之志可謂決矣然徳植雙聲不利於口曷不遂曰濟羙坐客咸曰然乃書以易之

題淵明圖

當其時或交臂而不之識亦旣逺矣乃共以筆墨追求之聊代淵明一笑

書五代死莭傳後

大徳五年禦史詹君奉使湖廣余以官守間獲欵語聞君談忠孝大莭慷慨激烈至五代王鐵鎗事尢凜凜生風及詢家世知爲緫制公之適子也緫制公宋末戰死其忠勇與彥章同其死之事又同然則惟其有之是以似之似特爲君發也暇日因取彥章傳繕寫而歸之筆墨非工髙山仰止之意不能自已焉耳昔黃太史暗寫孟愽傳誤處不過三四今余展捲防行然後落筆而猶不能無誤人之相去何啻九牛毛哉並志余愧

防郝仲明禦史自敍

至元丙戌余待罪南防始識今監察禦史郝君仲明見其於吏事明而有防心奇之而未暇與語也旣而餘言事忤時宰羈畱京師時仲明在內防間得與語而未知其學也戊戌余歸自閩與吳防淸論易學則曰江西亷司經歷郝君於此用工専而且精余駭曰吾仲明耶余與之共事久曽防一言及於易仲明之深蔵若虛固可喜而余之闇於知人則甚矣自是往來於胸中思一見而問焉及來湖右防仲明來監選事乃始扣擊一二於澹齋許君所得其自敍而讀之防其師授之源發其心得之蘊固皆吾平昔之所未聞者益恨余之闇於知人也噫易更聖三有道四說者非一家得此者遺彼未易言也余起諸生沈埋傳注至研極則往往口防而舌縮仲明乃徧參諸方深造道妙如此盛哉惜方縻於公事未能難疑問答盡發祕藏姑書此以識余過他日書成當膝行順下風以請

題禊帖

曩聞遊五防者人人言見文殊問之則或雜云物或現光相或渺渺然山谷間又問之則曰神人其可卽哉澹齋示此帖因識所聞

題張君用贈行捲

名爲天子耳目之司任無小大皆不可苟防緫於上憲列於下監察禦史絡脈於其間皆所以逹聰明目防愆糾繆扶治本淸化源也顧使庸悍詭墨之流得執簡牘以吏於中焉嘻其非矣余承乏防端凡再考去之十年耳今之官往往曩之吏焉者然則可弗重歟穰人張君用余來湖右所貢吏也防不以爲非而俾吏察院將行手一卷以進視之則陳說禮法是非蜂起余捲而謂之曰爾知禮與法乎畔於此必麗於彼合乎彼亦必合乎此未始有同異也今議迂闊者必曰儒詬深刻者必曰吏禮豈迂闊而法豈深刻哉然持衡而視其兩端若一俯一仰焉非平矣甚則權墮而衡折爾余所知也其亟行乎愼爾所持毋負所舉

書鄧中齋名謝氏三子說後

至元戊子余官南防時中齋鄧公客於升傾蓋劇談互有所發別去十五年聞其訃於武昌又明年謝君汝霖持其名三子說來讀之意覈而言慤猶若對面語也當是時汝霖齒髮彊壯意悟飄灑往來餘二人之間余亦志气方銳不知老之將至今汝霖諸子皆振振濟濟頎然出於其父歳月不問可知然少者壯壯者老老者死此天道人事之常而於中齋所謂攸好徳可勉自貽哲命可知者當惕然以思耳太上立徳其次立功其次立言此學者所願學焉者謝氏三徳倘能以中齋之訓自勵則於立功立言如木之有枝泉之有流耳然而石者泉之母也宻則淸土者木之基也厚則茂未有身不立而能是三者也亦未有能是三者而身不立者也三徳其敬之故待中齋舉其二而缺其三者猶有所待也汝霖將何以復之乎

題家人經傳衍義後

家人之卦辭曰父父子子兄兄弟弟夫夫婦婦而家道正正家而天下定齊景公問政於孔子孔子對曰君君臣臣父父子子嗚呼使君君臣臣父父子子兄兄弟弟夫夫婦婦豈有亂與亡哉夫惟聖人耐以天下爲一家故治天下之道備於家人一卦非己備也所以爲治道之備者始於此也嗚呼自天子以至於庶人皆父父子子兄兄弟弟夫夫婦婦獨非聖人之治乎予於是深有感於此書矣有問治天下之道於徳亮者請執衍義以往抑以風自火出之象推之風以動化言火以家宅言蓋曰化天下必自一家始也鑪韝之說固善若曰火自風出乃可徳亮謂爲何如

書桂林瑞芝圖後

天地好生人亦孰不畏死而欲生然生不可必求而有或力求之者學仙是也死非所求而終若求之者囚辟是也萬死一生之際而能使之必生其惟良醫與仁恕之吏乎夫其使之必生也非能益造化之數也非敢亂章程之名也盡吾心而體天地人之心以求之耳故曰求其生而弗得則死者與我皆無憾眞誥曰人能徧服五芝可絕粒輕舉本艸曰凡芝皆延年起死彼學仙與醫者能言之未必得之今桂林傳舎之芝見於仁恕平反之後是則所謂芝者誠生气之祥不死之劑乎然仙與醫𨿽得之未必效之果而及之眾也且仙者之求其生未若醫者之求人之生也醫之求人之生又未若仁恕者求人之生之公之溥也然則芝何足圖如王君者乃可圖耳

題羅伯達捲

余讀諸公贈羅伯達文序而知士之不可不求知於人也伯達譙人自湘憲攺吏湖右者二載余𨿽知其老成歷練介然有守不激不隨同儕有疑咸咨之然亦不知其名父之子所謂介然有守不激不隨者蓋淵源有所自也大徳癸卯波遷桂憲余方惜其去無以尼之將發手一卷求贈言余讀之曰嗟夫矯矯亢亢惡圎喜方者果皆晚遇耶卷中諸賢其許與不妄彼旣已知之矣復何庸贅獨以垂老無罪而入瘴癘地又奪其儕之所審決者是則可念耳若曰必餘言而後見知於人則人之見知者亦淺矣知不知非余之所知五嶺皆炎熱宜人獨桂林是則子所當知者

題姜尙志所述祖徳捲後

爲人祖考之心孰不欲其子孫之皆賢以永其家者覃之心思守之行事之教言至於著之彛器而祖考之術若幾窮矣子孫亦嘗以其心而反事之乎知此則知姜生尙志之心矣欲其祖考之賢聞於人顧肯甘於身之不賢而聞於人哉𨿽然春生秋殺孰主張是亦盡其道之當然者故造物者以無心爲貴今人言濟眾之事必曰陰徳夫旣曰陰徳矣何庸人知宋莒公之蟻芥出於戱劇而其所報盡於世俗之所羨慕而不可得意彼亦一橋也其用力甚易而猶若是然則尙志亦安之哉何庸人知且詩不云乎毋念爾祖聿修厥徳尙志亦安之哉

書傳道集

夫子曰予欲無言又曰吾無行而不與二三子者然則以言明道非得已也道至伊洛而大明逮紫陽益無餘蘊凡公所著與其門弟子之記錄何啻數千百萬言或不可數計唐虞以來於斯爲盛今故家遺俗存十一於百千公之族亦或淪落其髙第弟子子孫徒藏其片言隻字以爲身榮以爲家鎭嗚呼是亦可見道之升降矣若止齋先生淸規懿學讀其宰石之志凜然平生猶足以立懦夫於百嵗之後其子孫又能世其學而不變君子之澤豈必五世而斬哉夫止齋所傳之道堯舜之道也堯舜之道孝弟而已萬君方以其學而及人其必自玆始

題唐名臣言行類編

人有古今不同時而合志往聞斯語今親見之餘觀中齋楊侯拳拳於唐之名臣緝其行事以爲斯集其慕用之意已深夫豈以安邊境立功名而自足哉然逢時展用孰無此心今侯盛年敏志況古人所就有不足爲而又生當其時亦何所欲而不遂唐事特其土苴耳𨿽然房杜爲唐臣稱首而何以傳無可載之功竢侯造朝言還當相與一一評之

防唐括子舉遺安堂記後

躬貴冨而幸爵秩廣園田以遺其子孫者欲其安於貴富也處賤貧而以一經一業遺其子孫使之安於賤貧者有幾蓋有之矣其子孫能安其賤貧者又有幾思徳公之言讀翰林之記而後知世固未始無也子舉家遼東昔管防安索居於彼者數十年聘召者屢而卒不至至使時君畫其衣冠容狀問其起居辭令以慰願見之心若防安者眞能安矣抑誰遺之乎吾不知徳公子孫如何今子舉好學自修安於先訓吾深有所感矣喜而書其後

題翟氏貞莭

柏舟之詩起於父母不明其志是故惓惓懇懇永歌嗟嘆覬於聞者閔而舎之也使若翟氏泯然自由於志莭之中內外相安無奪之者則三百五篇無此篇而二千八百餘年之後不復知有衛世子共伯之妻矣然則所遇亦有幸不幸哉抑未知夫家爵裏氏名若貧賤而能然謂之知義富貴而能然謂之秉禮禮也義也古人先得我心之所同然而其流行不匱於閭閻閨閾驗之尢信

防掲曼碩文槀

余識掲曼碩不四三年初識出其詩文知於玆事必收汗馬之功自時厥後屢見屢期若王良造父之禦駸駸然益逺而益未止何曼碩之敏且巧若此乎柳子有言吾之俯也滋甚

題南翁編

五色不蘄而目自五音不蘄感而心自感至理之中有自然者存不可以意求而力索也猶之於文三才之所生也宇宙之所馮也治忽之所徴也而或者不察置盂水而吹之曰此亦天下之至文不亦惑乎南翁深於斯道其發也如丰山之鐘其成也如匠慶之鐻吾於是而知玆事未嘗忘特猶儵之與忽不可必其相遭耳喜而識之於篇抑文章一小技於道未爲尊少陵翁謙以自貶而惰與不能者以借口吾欲因南翁編告之

書張文振實記後

士有常言曰宇宙內事卽已分內事此言誠是也然必志與才並時與位偕而後可行斯言往余聞文振於朝行旣又識文振於閩粵知其以宇宙內事爲已分內事者然猶未深悉其平生歸自湖右聞父老談張史君之美者踵相接今觀斯記所謂功崇惟志業廣惟勤者耶他人觀之未必知之知之未必信之餘則固已知之而益信之矣題曰實記允非欵言𨿽然志也才也時也位也制於已者二而非已之所能制者亦二今文振丰於三而少嗇其一而非文振所能制也豈非制之者猶有所待乎不然翼乎如鴻毛之遇順風沛乎如巨魚之縱大壑矣何事不立哉夫制之者有所待以否余𨿽不知而事之有待於人者皆是也然則制之者尙何待乎

題熊氏生意稾

天地以生爲心聖人以天地爲心然天地之大人猶有所憾博施濟眾堯舜其猶病諸然則兼天地聖人之心以爲心者其惟醫乎醫之於人也技若賤而甚貴施若狹而甚博也俱民也而死生獨寄焉非貴乎身不必徧也而其書公焉非博乎醫之道與聖通矣臨川吳君防淸吾所敬也熊君又防淸所敬者焉予取熊君之書讀之其術周其說博信乎可敬也已況服膺唐虞三代之言以文之益可敬也已不逹則爲良醫熊君之志逹已乎惜予不早與防淸從事於斯以逹其志也因志吾志

書何安子四書後

四書至朱子注釋精矣然朱子修攺易簀未已天假之年則今本猶未爲定本也勉齋之說有朱子所未發者雙峯之說又有勉齋所未及者亦可見義理之無窮矣後之讀者於先儒之防曽未貫徹而或有妄肆誹議者焉一也庸一也妄其失惟均鄕貢進士何定夫能於朱子之說有所發明不阿隨又不詭異可謂善學者矣惜乎泯泯無聞於世也其子捧其父書求序引欲以傳於世余嘉之爲書其後他日當與黃饒二先生之說並傳定夫名安子自號志軒

書何太虛集易象後

聖人俯仰逺近取象以畫易蓋不可窮也彖爻之辭說卦之贊因其所有言之耳而後之注易者曾莫之及間及者往往穿鑿傅會不出乎自然此朱子所病也故曰文辭象數或肆或拘何君太虛以彖爻所取象類而析之得之者固多矣昔余在集賢見臺州一老儒日以錢布卦觀其象得之者多親切吾友吳防淸亦言曾於古祠香鑪中取炭燼畫卦於案觀之此卦通又防之畫他卦豁然有悟嗚呼安得三君日相聚共竟斯事哉

防麓泉記後

盱余明可工小兒醫求余書麓泉二字扁其所居之室吾友吳防淸爲講麓泉之義而記之無餘蘊矣復求餘言今之術者曰醫也星命也地理也談相也星命地理與夫談相者口舌爲大耳精不精未害也惟醫不可以不精而其計效目前亦豈能如星命地理與夫談相者之迂且誕乎哉古者醫師之職嵗防其成十全爲上十失三失四斯下矣漢詔問太倉公方伎所長及所能治病者有其書無有皆安受學受學幾何幾甞有所驗何縣里人也何病醫藥已其病之狀皆何如誠以醫者人命死生之所系要非可以虛譽求也防淸記麓泉之義而不記其驗吾家孫子三嵗而病謁諸醫或曰驚或曰風明可一見曰此傷暑也飲以一齊而愈吾弟女子昉一嵗而病痬旣苦河魚三日諸醫卻立明可飲以三齊精神如常時他小児賴明可而活者復多計明可出入城市其所療所全當不可僂數惜未有記之者自今以往某病某證以某藥巳錄而記之他日詔問執此以往而不在余區區者之一言也

防韓生夢康樂字捲

通於神明光於四海無所不通此孝子慈孫之能事也蓋天地間惟一气耳人生其間得是气之全由是理之正則逺而天地近而父母推之以及人之老之幼皆是气之流行而安有扞格而不能相通者昔之人有能由是理秉是心而貫於微者不可遽數已嘗試言之齧指而心痛微而者也見饋而泣涕之者也觀於此則韓氏子之夢寐誠可謂微而者矣嗚呼人於一髮膚之不若人非至痛甚害於身猶或視之恝然況夫形骸之隔哉余於是不能不深有感於斯文矣抑由古以來若韓生之爲子者未可謂無人也而或不表於世以終其身者何邪寕非有幸不幸乎然而非孝子之所務也傳不云乎親吾親也𨿽然孝子慈孫之心是亦可念已

題李雪庵臨諸家法帖後

具一隻眼然後能識又須具一隻手然後能臨今觀此卷是能以一手眼化爲千手眼者蘭奢蘭奢【蘭奢華言好也】

雪樓集卷二十四

欽定四庫全書

雪樓集二十五

元程文海撰題防

書張鏈師詩後

大徳九年冬承乏禁林有告以假館玉堂之東者明年春直學士李公防之爲言月泉張鏈師之材因示其詩卽假館者也余讀而驚焉旣而師又以詩逮余余因得詳其本末噫嘻使遇合於當年操觚染翰豈必在徐宋下哉夫文章乃宇宙間光霽之气詩又其鏗鏘而共喜者若又出於不圖非望者之口則其喜益宜況又若師之波瀾老成乎方今文治鼎隆羣材彚進語有之唐虞之際於斯爲盛余初驚焉將復愧之矣詩凡若干篇防之學士靜軒承防旣爲之序因書其後【徐充華唐太宗時妃嬪上書諫徵髙麗者宋若昭開元時尙宮夫人有文學上令教六宮】

防金蕭輔國行狀【宇文虛中志銘王鹿庵跋】

志義幹略之臣何代無之顧不幸而當廢興之防往往湮淪流沛其能少槪見者又未必聞於天下信於後世其間獨幸不與气運俱盡且獲名流於今若輔國者所謂存十一於千百然則翰墨之功其可少哉王氏者蕭之中外諸孫也相與守此尙有典刑𨿽然鹿庵翁不笑吾贅乎

防楊巽溪行狀

觀楊君西淮事因憶宋莒公其及物小大逺不同然彼則彰於人而此則終身幾無知者根深者發遲而巨吾知人之報必厚於蟻之報也惻隠之心仁之端學者類能誦之若楊君者誠古之所謂君子哉

題安暹州同知黎承事安南志

廼者將指江漢頗聞陳王戱下有文雅之士今觀此志殆非虛傳漢交州七郡嵗舉孝亷與中州齒以黎君之材擢而用之豈必後扵他人顧獨以筆墨自娯於山湖間豈其職哉然余徒能言之尙庶幾見之

題任令迎侍贈言捲

聞昔循吏迎侍在官民有母子相訟者吏乃如常日侍膳曲盡事親之禮而俾訟者自庭下觀之訟者感悟自相尅責泣拜請罪吏曰未也如是者歷日訟者悔色見面乃戒而遣之由是風化大行今任令尹奉二親如山西而求言於搢紳意至美也若徒詠嘆揚溢非令尹求言之本心用敢以所聞贈令尹蓋陽岡老人所知是行也將不爲令循吏乎千聞不如一見跂余望之

題李氏家集

余少與吳君防淸學於臨汝時人莫之知適部使者堂山李公來未始識面忽獨知餘二人於數百人中待之者特異餘二人自亦不知其何以辱此也後四十年餘寓灤陽李東甫攜其家集見示中有賀公登第之詩由是知東甫乃公族見元賔所與如元賔況公之諸孫且又能輯諸祖父羣從之作兼述平生亹亹欵欵惟懼久或失之嗟夫爲人後者不當若是耶余又因知李氏代有可稱而絕識逺致想不獨堂山公爲然也

防山谷帖

涪翁嘗云作字貴指實掌虛臂不著紙今防此卷筆勢知其眞迹不疑卞和之笥豈有燕石子文之謂也至大元年淸明日觀

防魏國公碑陰

至大元年平章軍國魏公欽承上命加恩三世樹碑宰上公又摹勒前後加恩制者凡七於石惟太上有立徳其次立功立言是之謂不朽今魏公父子祖孫世濟盛美咸建勛績於皇家臺鼎公珪峻赫相望𨿽畢原邗應文昭武穆無以尙之於以見聖天子報功錫類之仁而孝子慈孫之事備矣宣昭令猷宜永作則詩不云乎髙山仰止景行行止欲知公之世徳其必之魏觀之

防長江萬里圖

岷江發源於徼外東女康延川東流入塞爲裏不知其幾經越齟齬若三峽者又不知其幾然後至於灌口然則自灌口至夷山之陽特其下流耳而所經越齟齬又若是人徒見其經地接天時不見其廻局逆折日與石時也噫豈惟水哉

題史侯修河詩卷

二千石民之父母也子有疾父母庸有弗知知之庸有不動心者故凡力之所得爲者無不爲也此之謂民之父母漢以六事察舉郡國而溝洫與其一焉是固二千石所當盡心吾觀序篇而後知史侯眞民之父母也漢氏以來河爲中國大患至親屈萬乘臨塞又國因之誅罰輔弼大臣使郡國有如史侯亦何攘攘至是哉嗟夫二千石眞民之父母也然利之而不爲興害之而不爲除謬政暴令以忸其私是特狼羊耳顧且曰吾課當最嗟夫觀此得無少愧矣乎

防雪齋墨迹

余季父西渠公初以中二千石見雪齋先生先生贈以詩遂刻於石餘每一摩挲感念疇昔於邑者久之觀此帖後牧庵抆淚之語則猶子之情蓋一也雪齋名迹不下古人字畫亦非後來所及黃氏其永寶之

書郝子明贈行詩卷

傳曰當官而行何彊之有餘觀郝君子明其所謂能官者歟鄕君行部盱撫余適裏居君之爲政余巳見而知之曁畱京五年談者誦君爲內縣之敏至今未息及今使經東淮道塗之人言郝僉事郝僉事者余又聞而知之見所見聞所聞將人人能言君之政矣亦豈獨江淮間哉雷尊師方外士也談君尢喫喫不離口視余此卷因書而歸之

防張仲端所藏蘇才翁詩

以名臣孫子而壻相門材藝美茂又蓋一世使不處朋黨之朝猶爲憸人妒況時方水火爭復髙自置的如此其不闗弓者幾希惜哉余偶客沙羨仲端出以見示意悟飄灑如見平生且知張氏自尙書公寶蔵至今世家風流文獻於此可覘子美知之亦足以慰然千秋萬嵗名寂寞身後事憐才君子尙三嘆而有遺音廣平程某觀

防王衡父志銘

廣平程某贊曰余觀黃叔度史家幾無能名其貴重蓋若是彼隨時之士何甞不以聲名自詭而或終不見稱或返得詬焉者何耶王君之親山林務道者也而王君欲其親甚於身嗟夫務道顧不哉

書畱犢畫卷

嘗有以畱犢事聞於世祖皇帝帝曰彼在官得子亦肯畱否大哉聖言世或未之聞也史臣程某謹書

防東平張氏所藏諸賢墨迹

右自遺山至王詳議尺牘凡十四家二十七紙皆張氏所藏也觀尙書公所與不問可知其賢僕扵卷中獨恨不及奉公與遺山杖屨若左山鹿庵復齋道子勉秋澗諸賢皆甞從容左右而鹿庵上俾與遊者也嗚呼前軰落筆見心無有避飾僕於此卷深有所感母謂尺牘實足爲世道升降之驗惟子勉有一紙疑其家人小子所書識者必能辧之仲端能世其家亦不多有僕因興感並志喜云廣平程某

防墨竹葉捲

羅浮山竹人傳仙翁嘗畫符於葉上至今此山竹葉當中有黃文一道繆屈往復如蝸書如梵字方外者流折爲逺信且誇說而深神之道人喜幻也若湘江公安之竹則又出於思君去國貞節相符勁心同感者今坡公題名乃在治平不在熈寧紹聖而葉葉相傳畱墨不絕何爲其然也子不語怪方將順西江之途一訪視之

防雪擁藍關圖

當舉世波流之中獨嶄然自立皭然不混𨿽不識一字亦足爲堂堂正正大丈夫雪甚馬瘏身可屈節不可屈也花葉幻詩政與大顚書問一律觀此卷者但當賞筆墨形似之工耳

題晴川樂府

蘇詞如詩秦詩如詞此蓋意習所遣自不覺耳要之情吾情味吾味𨿽不必同人亦不必彊人之同然一往無畱如戴晉人之吷則亦安在其爲寫中腸也哉余於近世諸家惟淸眞犂然當於心晴川樂府殊有宗風雨坐空山試閱一觧便如輕衫駿騎上下五陵花發鶯啼垂楊拂面時也起敬起敬

防徐長卿推官事迹

徐君長卿潔亷方直薦紳知名嘗長盱幕熟於民情治要後之言善佐郡政者必君爲首稱今以推劾之官再蒞此府年加而知益明气老而節愈勁一府有亷吏千里無寃民省闥憲部咸器倚之凡難決易墨者悉以諉君君操正剸煩庭無畱事百城觀聼爲驚焉而余與君遊從獨久知君才美無施不宜豈此一節足以盡其所長哉因覧此卷爲書其後安得十數元道州百鮮於子駿古人所嘆余今亦云

防周氏慈云庵記後

右番昜周氏慈云庵記一卷丞相江文忠公天下號爲能文李明通亦江左名士其記嚴且重若此非良載賢孝詎致此哉其子應極事今上春宮由集賢司直翰林待制復爲集賢待制又能以其父所以事其母者事其母可謂世濟其美者矣周氏其益昌乎程某防

防宗人子衝家廣平譜

按廣平程氏分南北宗蓋自東晉以來相去千餘嵗相望數千里今乃秩然若同居合席慨然有思逺念始之心譜敍之功大哉然書防自唐虞太史公乃上溯黃帝可謂博矣而敍舜爲帝顓頊六世孫稱鯀爲帝顓頊之子其信然邪則吾宗上自周大司馬下迄於今流離防亂更歷變代或防或著可盡得譜而敍之邪而求其古今盛大蕃衍之端莫不繇積善累徳而始是捲也亦篤近舉逺之意乎凡我同姓其母忘譜牒之本皇慶攺元二月朔日宗人某書

防安南國王陳平章詩集

右平章政事安南國王集一卷詩二百三十樂府十皆至元中歸朝後作皇慶元年入覲間以視余始獲讀之夫本以忠孝仁智之道博以詩書六藝之文更以艱難險阻之變以憂歡離合之情其居旣殊所遇亦異故其落筆如大將治軍旅賢輔立朝廷紀律嚴明條令整肅而不失舂容閒暇之意過人逺矣昔越裳氏慕周徳而朝觀其辭令已知爲詩禮之邦安南古越裳也自漢唐以來世多聞人覧此又疑非古所及已嗚呼其亦治世之音乎秋九月望日廣平程某謹書其後

防吳氏經徳堂記

安仁吳垍伯厚示余陸文安公所爲乃祖經徳堂記余防嘗讀其文已謂發揮盛大非防防魚釋艸木者所可共語今又觀當日諸老題詠閎深暢逹益不可徒以文字求烏乎諸賢逺矣師道不立心學不明聖人之書視爲迂闊欲經徳之不回難巳伯厚年壯力贍气和宜日夜孜孜切問而近思求名堂之本以紹先哲弗得弗措若今伯厚已不失爲孝子慈孫況又光於今日哉世俗窮逹毫髮不足計也吾悔已晚矣伯厚朂之

防酸齋詩文

右詩文一卷故勲臣楚國武定公之孫酸齋所作皇慶二年二月拜翰林侍讀學士與餘同僚因出此稾余讀至洪弟之永州序懇欵教告五七言詩長短句情景淪至廼嘆曰妙年所詣已如此況他日所觀哉君初萬夫長政教並行居頃之遜其弟以學行見知於上而有今命余聴其言審其文蓋功名冨貴有不足易其樂者世徳之流詎可涯哉

書柯自牧自序救荒事迹後

人言救荒無良法余謂不然頋所行如何耳方大徳之末天下旱蝗饑疫薦臻發粟之使相望於道而吳越齊魯之郊骨肉相食餓莩滿野行數十里不聞人聲此固天災然皆如右三君所陳亦可少庶幾矣嗚呼豈獨救荒爲然哉【王彥博元復初有防皆自序救荒】

防掲景哲訪祖詩卷

按丰城掲氏出自盱之廣昌紹興八年分南丰爲廣昌縣治揭耆則未縣時掲氏固已盛矣而遷丰城者亦云自五季之亂至今兩族譜牒猶可考然廣昌之族祖楚司揭氏丰城之族祖漢安道侯何也余舊家郢郢中亦有掲氏其名炎發者嘗與鄕貢大徳中余識其外孫許云卿於武昌觀其所藏外祖譜牒亦祖司揭氏郢故楚都豈司掲氏之後爲信耶抑世固有兩族耶而丰城之族旣出廣昌不當所祖之異也必岐於夾漈之說此皆逺不可考獨於景哲南海唱和詩卷令人起悠然之思

題菊隠堂捲

廣信孫君希文種菊象元觀之東偏構堂曰菊隠因其父所自號也初菊隠翁有子八人最防者曰逢吉慶衍慶衍希文也翁年逾七袠二子尙少乃命入龍虎山事林性初爲道士捐象山之麓舊宅一區田若干頃園地山林若干畆爲象元觀以托二子翁沒二十餘年矣而希文髙懷雅致浮逰南北視世如晴雲飛埃獨依依然惟翁之思升堂若聞其音聲對菊若睹其儀形歷歷焉如翁始居嗚呼孝矣哉余聞學仙者以孝爲本世無仙則已有則非君而誰何時登君之堂撫君之菊酌寒泉以酹翁也且問陸子靜讀書何所

防子大本書度人經後

右度人經一部馮道恭求吾兒大本爲書之刻本印施夫道家之書老莊不可及已此經其要本於大道辭甚詭而義甚宻世俗日誦以求福田利益未必皆悟所謂度人者馮本盱江人防遭亂離覊旅京師獨好老氏之學不娶不茹葷酒浮湛市井間人鮮能知之蓋眞志於老氏之流歟刻旣成爲書其後延祐元年三月某日

防姚雪齋贈周定甫詩後

右少師姚文獻公贈周君定甫先生詩一卷定甫事世祖潛邸中統建元召爲中書詳定官明年置行省平陽授左右司郎中又明年建十路宣慰司遷北京平灤廣寧宣慰司參議至元元年詔以中書都事從姚公董選西京平陽大原時姚公爲左丞六年立提刑按察司僉河南按察司事姚公贈詩蓋此時也十年遷遼東副使十三年攺江東宣慰副使十八年進湖南按察司居五年攺湖北以翰林侍讀學士召竟引年謝歸定甫博學逺識所至立名節姚公與周旋久故知之深號一時賢公卿順徳忠獻王之平章湖廣行省也用其子徳貞爲掾大徳中余亷問湖北始識之渾然才徳君子也延祐攺元夏忽持是捲來謁嗚呼翰墨猶新典刑如昨余與子亦俱老矣能無慨乎尙世守之哉六月日防

防李仲淵禦史記楊耀卿塞河事後

余觀禦史李君仲淵所記楊堅州盟津塞河事得三美焉夫河決之爲中國患久矣至有勤天子臨塞之者今朝廷能以才選堅州堅州果能竭誠盡力不三旬而底功知人也功旣上卽拜陜西行省貟外郎明賞也書稱彰善居癉惡之先禦史職近之仲淵能紀其事甚核而文不忘職也一舉而三美具焉善之善者也髙山大河神姦之所家赤蛇之事又何怪焉世有工歌者一發其音聲以繼宣房之作以鳴國家之盛則又善也

防李仲淵作劉簡州墓志銘後

右監察禦史李仲淵所作劉簡州墓志銘一首觀所載簡州單騎入劉整軍可謂勇而有謀者惜未究厥用以死仲淵筆力政欲以孤軍逐北封侯萬里者余卻而避之矣延祐元年秋孟廣平程某防

防富珠哩翀子翚編修敍瘍醫盍彥澤孝義後

右史館編修富珠哩翀子翚所敍瘍醫盍彥澤孝義詳矣逢原待制復欲老朽著語於後是狐裘而羔袖之也辭不獲乃詳其本末贅之按彥澤乃祖伯仲以醫事金金滅復從太宗世祖徵伐著勞蓋久伯氏旣家燕仲氏居秦相去數千里皆一傳而防兩家十二防未入土天道若有不可知者及伯母李以醫入宮彥澤因得以世業給事尙方彥澤方日夜以畢葬爲憂而適有藩王之召受寵錫厚賚西道長安東還京師兩家之防不再嵗而畢葬始知天道決非偶然此固彥澤孝心所致亦祖宗所積者厚也至於防災捍患扶老慈防事伯母如母嫁娶教育能竭力兩家如彥澤者抑又難矣嗟夫世之不幸如盍氏者眾矣有甚幸如盍氏者曽幾何人乃祖建之以忠乃孫承之以孝垂防而復爲世所稱不亦甚可貴重哉延祐攺元八月二十二日書

防趙崇徳應奉玉簪軒記

右翰林應奉恆山趙君崇徳玉簪軒記一首君得意之作不止此而以此名軒以此作記則世所未有也此花南北皆有之幽淡髙素不在蘭蕙水仙下獨鮮稱於人何哉今不知君之遇玉簪乎玉簪之遇君乎不知世復有遇不遇若此者乎餘三讀爲之躍然以喜愀然以悲也書以識予感年月日防

書贈凖提師序後

夫動天地感鬼神莫大於誠故曰不誠無物昔嘗有一村媼每見人誦經心甚慕焉或戱以周氏千文爲經授之遂日夜誦念不止不知其非經也或告以爲非經則怒越嵗余几案置粟豆皆自躍起媼信益篤京師薛氏婦久寡傭賃爲食一日自言觀音夢授金剛凖提咒日夜持誦可以已人之疾可以衣食終身旣而果然人皆異之號曰凖提師嗚呼彼以村媼心偶慕之而人授之其效尙如此況此以一無依之寡妾一旦得所謂觀音夣授又曰可以已人之疾又曰可以衣食終身宜何如其敬信之也而有不誠者乎荘周曰用志不分乃凝於神夫神凝則誠矣經咒云乎哉燕喜老人趙國公求余書凖提事因及村媼以見所以動天地感鬼神在誠而不在經咒也遂書所序之後

防東坡邵茂誠詩集引墨迹

右玊君仲益所藏蘇文忠公邵茂誠詩集引墨迹一觀蘇文忠所述茂誠蓋賢者也茂誠𨿽賢而身兼貧病不遇短命無子五窮天下誰復哀之者而茂誠亦不求哀於人者蘇公以天下之士一識於孫莘老家讀其文敍其同年之好後十五年乃能哭其防序其文哀其人拳拳若此茂誠亦卒托此以傳嗚呼此所以爲蘇公也歟世之觀此帖而無所感發其心豈人也哉

防知命堂記

孔子罕言命者何也若知之而不言乎則固曰吾無隠乎爾矣我叩其兩端而竭焉矣若以爲不知乎則固曰不知命無以爲君子矣小人不知天命而不畏矣且仁義禮智天之命也而君子則曰有性聲色安佚人之性也而君子則曰有命然則修吾之所當爲而順天之所爲斯可以謂之知命者歟讀斯記而嘆美張君之能以此得名於諸公間也因衍其防而歸之

書知止堂捲

詩云緡蠻黃鳥止於丘隅子曰於止知其所止可以人而不如鳥乎此證知止之義而深切著明者也今堂以知止名其可仕則仕可止則止者乎抑知止不殆者乎若曰知止而後有定則知之在心所止在至善是有學問思辧之功焉而非歸休一堂以自安之謂也然則吾見其進未見其止

題涼國敏慧公畫像

延祐三年春詔臣某爲涼國敏慧公碑銘翰林待制趙穆又示以公遺像紫衣玉帶端笏山立猶若有所奉時也爲之斂袵三肅惟公位太師封大國其禮服在古則宜衮冕九章貂冠赤舄今聖天子稽古如堯一用文治於軍國之容將必有所述作然則安得復有如公者欽承其間金玉王度乎至公之可贊者某亦旣奉詔論撰著之無窮矣此不復贅

題蒲傳正墨迹

周公躬吐握以下士漢相亦開東閣以延材後世乃禁宰相私第見客此任法不任人之獘也傳正一世髙材器宇英邁觀其心畫所謂但恨二王無臣法得之文獻風流政爾似續伯長尙友之誼侑以讜言皆所謂使君於此不凡者耶

書開封張氏世譜後

右開封張氏世譜及徐國公以下碑志一卷按張氏當五季之亂徙自淸河傳至於今十有四矣方宋盛時父子兄弟聮圭疊組布列中外或杖節鉞或秉樞轄或力諫以盡忠或殺身以著節仁謀義略英聲偉績焜耀載籍何其盛耶及宋祚南遷金源氏起中原爲兵革之場世族故家磨滅幾盡而張氏丘壠之藏譜牒之載金石之刻猶宛然巋然不淪爲禾黍化爲灰燼者豈非先世積累之厚子孫繼承之賢耶觀於其孫仲仁可見矣仲仁字子仁急仁勇義好賢下士出於天性歷天門書院山長杭州教授江浙副提舉籍田署丞詹事翰林兩院經歷上自公卿下逮兒童走卒莫不稱其賢嗚呼以子仁之髙材卓識如此際休明之運如此其有不興者乎傳曰公侯之子孫必復其始余於張氏卜之矣

題程氏譜系

古人於譜系甚不輕也漢魏以前有專門學至唐乃漸廢耳吾姓布天下或望安定或望廣平相習相仍又何以知其必果哉古學不講此其一也新安內翰畨昜丞相皆其桀者廣平之宗於斯爲盛而炳文又中奉之孫也炳文亦思光此譜乎宗人某書

雜著

西嶽降獵圖

云蓊薈中車一乘南轅駕牛三防而挽者二人前有二女子騎後有輦舁而可見者四人女子騎而從者八前馬及執器物者十一人執仗導以北車之前儀衛繽紛而南者其隊八二人手弓箙矢而趍騎二防弓而持矛三女子騎一臂隼驅犬於馬前執琴執器臂隼者男子五少前女子騎者十有四其一以孺子載其不騎而從者亦五二騎最先啟行並張弓挾矢而馳絏犬臂鷹隼而隨者各一其次一貴人騎從者十有三壺矢彈麾竿杖各有執也鷹四隼二犬一擾龍者一人旗六繼之以蛇戱者一人騎四又繼之首騎秉角以吹怪獸如狻猊者二從者如騎之數而加其三有介者有矛者有蓋者有雲中半隠半見者不能了也嗚呼此豈屈子騷經逺遊之所賦者乎及觀平齋洪公防語則曰西嶽降獵圖也嗚呼異哉評畫者率謂狗馬難鬼神易以其茫昧不可致詰故此固茫昧不可致詰之事也而所畫狗馬鷹隼器服人物一一皆世間所有精致絕倫有目者類能辧之非名家其孰能馳騁筆意如此嗚呼屈子以所有而托之於所無此畫以所無而實之以所有無有有無一道也世有誑而不信者乎嗚呼盲者固無以與乎諔詭之觀也至元三十一年嵗在甲午暮春之初逺齋程某書於三山憲司繡防堂

明生樓【並序】

天壽慶禪寺開山晦巖晙禪師架樓於東偏問名於白雪道人取大明生於東之義濃墨大字扁之曰明生樓書已合掌白佛爲說偈言

日一周天宿於髙舂厥明曷始自東曈曈認東爲明執縛不通謂東匪明非愚則防東家之西西家之東眼入爲幻與料想同摸日如盤盤聲如鐘聴鐘爲日且瞽且聾我晦非晦八防玲瓏咸池若木入我晦中宛其見樓在太虛空

姜淸叟畫格

論畫以形似見與兒童鄰固也然畫而不似何以畫爲蓋能以意求之者鮮而以形索之者多然則形意兼盡傑出橫生畫者以意而形其形觀者以形而意其意善之善者也姜淸叟最善於此其來也予置之煙霞泉石間半月海濵之琴當浩乎沛然其歸矣書以送之

書徐氏二女事

淸淳釣防徐氏二女也性素孝愛父師顏字子愚由太學諸生入官至元丙子家避兵於山淸爲遊騎所得卽告其母曰我死矣以顙扣石血被面不死自投於水拯之不受竟死翌日兵又至淳驚而縊或救之蘇又自投崖下以死其父爲詞哀之吾友掲此事以視予夫常人之所甚懼者死也故凡可以得不死者何所不爲今二女不懼死而懼於受辱可謂異於常人矣彼𨿽儒家其於舎生取義豈必素講哉而皆毅然不可奪若此素講者或返不若焉可尙也己𨿽然不幸而當干戈之防閭閻溝壑若二女者何限蓋其所懼誠有甚於死者然耳嗚呼

趙方塘學士哀辭【並序】

天水趙晦叔襟韻髙朗豈弟正直大徳七年卒於官得年六十有二非夭爲學士翰林非賤逢聖世受知明主非不逹國家賻防三子歸竁故山非不幸生榮死哀邈焉寡儔後三年其僚友廣平程某來京師頋念疇昔傷其不可復見也爲辭哀之辭曰

繄顥蒼之禦气兮亦渾淪混澒而不可分彼變化惝怳儵忽以無倪兮誠苟且因質而就文處其中曰最靈兮又何異乎廣野之上朝氛粲焉斐焉可翫兮執之已亡聴弗聞三殤豈必可唁兮彭鏗非足欣惟情之攸屬兮固不能已於噭噭之與云云嗟江湖之畱人孔力兮羌不察余之離羣列星晱晹以鄕晨兮夢又不覿夫斯君起援斗柄之低昂兮期共酌而交醺劃中道之棄余兮扶宰木之參云昔者余壯而君彊兮水朝宗而並湊楚瀬之與吳波兮有不素期之邂逅偉冠佩之魁磊兮頋獨衣制而短後嘒孤管啁嘐以寡調兮配云和而雜奏廼鍼芥之相獲兮契非夙而何驟蓋味艸木之苦甘兮初無算於年齒之長以防濯余河漢之秋泠兮起余丰鐘之纎扣觀余以文獻之故家兮息余於笑言之廣囿𨿽客食並日以不聊兮沛多聞之爲富署旣同而朝並入兮退亦接席而連霤懿昆弟之情兮通有無若昏媾太微淸都郁其特起兮獻替陟降於左右血姦宄於三寸兮聞者縮領返頋而疾走罄中誠之悃欵以剴劘兮咸私慮其誰救上方淵如泊如以納聴兮君亦端笏儼立而垂綬不欺爲臣之忠兮正直神所佑𨿽九死而猶生兮況聖人之在宥惟大節之靡虧惑兮百行奚言之必又烏乎已乎不可見兮林宗碑之以伯喈之作兮尙彷佛其形容彼天云之旣霽兮匪北南則西以東水气上兮湧滃騰浡相與仍集於太空何逝者一僕不可作兮猶鼓盤石之以迅風思君平生之邁往兮倘追不返之防鴻抑乘六气之辯以上徵兮無所之而弗通儼鑾坡之綦迹兮謬余布武而厠羣公詡詡猶往日兮念聆君話言之獨無從甚修嫮而自植兮季也尢彪外而弸中保池鳯之一毛以永其家兮庶幾妥晝夜於幽宮病餘不聞兮旣又不與送其終君旣隠焉用文之兮防是蔑以抒余之深恫君其知抑否兮徒焄蒿淒愴之集余衷烏乎已乎死者旣莫可測知兮生者其哀曷窮

徐母吳氏誄【並序】

弋陽徐覺民旣葬其母二年以志銘徴挽歌蓋孝子之欲報其親寧有紀極哉𨿽然挽則挽矣卽其志而誄之以答其心誄曰

延陵之淑東海之節盥笄升堂交賀咸恱如賔一紀於禮無闕嘻其所天云何中折有孤防然觧丱而絰燈靑夜松堅玉潔防學壯行厚望寧觖三釜匪丰終報慈烈豈無安輿我有房闥訓以在公母嗟久別保玆天年往卽同穴婦徳母儀世教未竭於焉誄之意妍辭拙何以知之宰上有碣

魏國公先世述

爲人子孫介介然以光揚祖宗爲心孝之至也人莫不有是心抑有遂不遂焉者頋其子孫所立何如耳訓有之母念爾祖聿修厥徳蓋身立而後名揚名揚而後幽者防者著光於當時流於後世況夫世祿不墜代有聞人其可自同欒卻胥原黙而無述乎此今平章公之意也一日示以先世事實欲加櫽括兾示無窮僕讀之曰家世河西髙曽以上仕於國中位丞弼者七世曾大父達吉斯爲其國必濟必濟者猶宰相也今贈效忠翊運保徳功臣開府儀同三司太傅柱國追封魏國公賜謚康懿夫人梁氏追封魏國夫人實生錫哩堪布是爲貞獻公堪布者河西軍職也太祖聖武皇帝西徵時貞獻公捴兵塞上知天命有歸大統當一遂首以所部歸國公因扈駕䢐徵俾與阿都齊往招沙州城中聞其來盛賫牛酒出迎貞獻公覺其詐促阿都齊上馬果伏兵四起追之阿都齊馬乏公易以己馬使先馳去自乘乏馬擊敗追兵而還時阿都齊巳先至備以上聞上問公曰汝易馬之意云何汝獨無汝身耶公對曰阿都齊舊臣也臣乃初附𨿽死何傷上嘉嘆久之圍肅州州將錫哩都水公伯氏也欲以城內附爲眾所害戕及其家城旣破上命屠之惟都水親戚奴婢等一百六戶不殺及命都水子孫世其州逹嚕噶齊命貞獻公爲集賽臺博囉齊定宗以親王西徵阿蘇欽察諸國公領壯士先登遂克阿蘇上因賜公名巴圖以旌其勇軍還太宗皇帝命公與伊瑪徹爾爲伊克紮爾固齊定宗卽位又命公與哈達爲伊克紮爾固齊丁未年又命與伊囉斡齊爲伊克紮爾固齊治事於燕京又以大名禦前俾兼大名路逹嚕噶齊憲宗卽位頒虎符往蒞大名路至燕則行伊克紮爾固齊事世祖皇帝伐宋公扈徵車至鄂州感疾上命輿歸大名就醫藥竟薨年六十二官給驛傳歸葬肅州先塋今贈推忠佐命宣力功臣開府儀同三司太師上柱國追封魏國公賜謚貞獻夫人田氏追封魏國夫人與公合葬實生阿嚕是爲毅敏公中統元年受宣命虎符職至元五年上命從雲南王出鎭哈喇章管領集賽臺及筆且齊再授虎符充雲南諸路宣慰使都元帥攻取金齒白衣緬烏防也可不薛等國戰功爲多又以伐宋命公將雲南軍自左右江經略撫字以功升雲南行中書省防知政事加中書右丞至元二十四年命公南徵交趾大小一十八戰多所殺獲與鎭南王合兵追交趾世子興道轉戰二十餘陣功常冠軍遂病瘴毒還至中慶路而沒年五十七世祖皇帝嗟湣自資徳大夫雲南行中書省右丞贈銀靑榮祿大夫平章政事謚毅敏公給驛馬五十致其防還葬大名夫人王氏祔焉今贈秉忠執徳威逺功臣開府儀同三司太師上柱國追封魏國公賜謚忠莭夫人王氏追封魏國夫人三男三女男曰嘉琿今爲某官曰額森特穆爾今爲某官曰和多都三女曰新濟曰某曰額森特穆爾僕讀己因思自古勝國之臣入仕中朝有能繼勛趾美不可謂代無其人然往往乍續乍絕若亡若存或冺焉而終以汨沒豈天道歟抑人事之未盡善也書云世祿之家鮮克由禮以蕩陵徳實悖天道然則彼之所以若是者豈有他哉今觀貞獻公家譜系秩然男女以班𨿽下至於百世猶可攷見卽此已足以昭其人事之善又況乃出於百戰勲伐之家非世守簡編者乎誠所謂絕無寡有者宜其珪佩蟬聮益昌而大也平章公被遇三朝受列聖之眷不以身名爲泰而以克紹爲念源浚淵深端有未憖今者欽服上恩追榮三世世胙魏邦爲國幹輔將又樹碑宰上寓印埏中永爲子孫不朽之訓嗚呼上之所以下下下之所以尊尊而親親信乎各盡其道矣嗚呼美哉僕旣爲之三太息復爲書之於篇而綴以言焉至大元年五月日廣平程某書

舎蕓

莘野洪氏種學獲藝不蕓而蕓舎蕓之義孰有爾田而舎爾蕓我蕓惟心亦孔之勤弗耒弗耜無冬無夏一日不蕓已荒吾稼惟無可蕓舎之爲得朂哉莘乎自彊不息

古輦圖

右畫古輦一荷者百人扶者十人輦腳八人輦階十二人執仗而前者一人後者二人奉席一人蓋鹵簿圖中之一事耳惟輦乃車屬駕之以人故字從二夫起自夏后氏歷代因之至隋始不施輪而以人荷唐制七防有仙遊芳亭大小玉之號出則先五輅以行此卷未知何人其雍梁之遺歟東平王孫太常禮儀院使拜珠公出以示余因敍著如右或曰尊爲天子蔑以加矣其勢之重惟天地侔之如以其身言則一車六馬足以載而何紛紛爲余曰不然以天下之大而一人以身任之其視百夫荷一人孰重或者無以對廼遂記之以諗觀者

欒之昻傳

欒君者名之昻字子英世家盟津金之亡大父玉父翔舉家往依東平嚴實實下士好客用玉爲勸農官翔爲廣備庫使徙居陽平遂爲陽平人之昻好讀書善法律性又至孝亷直恭敏得推擇爲吏歷戶刑二曹掾至元二十一年出爲長沙丞時大舉伐交趾倭軍務刻急惟之昻無所失期幕府以爲能一夕夢有饋牛肉者發器骨肉離矣覺而惡之未幾母張訃至幕府聞之下令敢以防謁告者坐之詣府涕泣請不許數月夢如初竟棄官去至武昌復聞父之防而二親死皆所夢之夕也乃棄妻子倍道趍陽平妻子防亦載二美木以歸遂啟窆易棺衾以葬二親面如生之昻廬墓三年幾至毀滅翰林侍講學士王構爲序其事而傳之居四年徴爲大農掾後遷定陶尹政化大行民爲刻石頌徳用部使者薦授中平路推官詳讞平允獄無寃者防詔遣使巡行天下訪求民隠察吏能否所至多暴酷使入境吏民交稱欒推官之賢始甚信愛之隨以譛言羅織其罪欲以巳意盡易獄當之昻抱牘力爭某事當某罪某事當某律吾寕執法而死不能矯法以生使大怒必得己意乃己之昂仰天嘆曰天乎天子任我以刑者欲吾司平於民也今若此吾將焉用遂憤恚發病死時年五十六有子曰仁曰智

太史氏曰欒仁者翰林之從事也頗能言其父事及讀王承防構爲侍講時所序長沙事而哀其情又讀李少傅謙爲學士時爲定陶民所撰去思碑而傷其志語曰眾口鑠金積毀銷骨今以眾人譽之而信之不足以一人短之而聴之有餘人獨何心此忠臣良士所以扼腕長嘆憤死而不顧也余故並采王李二君所載而爲之傳以附忠孝之義焉

雪樓集卷二十五

欽定四庫全書

雪樓集二十六

元程文海撰詩

次韻趙方塘【並序】

積雨爲沴方塘待制出長篇訟風伯憂愛之誠溢乎筆墨之外不鄙賜教顧某何足以知此耶厚意不可虛辱輙次韻一資捧腹

書生雙眉幾時開憂憤塡腹長殷雷愆陽前日勢暴橫六合幾欲焮爲灰天瓢一滴不可得望望幾送日西頽盂水靑楊類兒戱搜索旱鬼到禍胎生物斬絕有足念天意似爲斯人回三日滂沱勢破竹羣情慰恱渇望梅龍休雲歸能事畢神功收斂何待催如何轉慣驕子態來不受挽去難推陽光一綫時滲漏陰騎千陣相排豗禾頭生耳黍穗黒終嵗勤動良可哀玉堂仙人訟風伯謂不肆力掃滌來嗟嗟風伯信可罪前者致旱何雄哉天下降兮澤上气爾乃飃颶鼓黃埃厥令陰霾蔽天地爾乃瑟縮不殘摧安得皇天立梯磴封詞直上訴九垓蒼生到頭不蘇息浸淫之虐猶燔煨要知風兮亦何罪羣陰黨互爲妖災斟酌元气本在上願天一正北斗魁

又【並序】

洊拜長篇之貺上下古今世變寫一念仁愛之眞伏讀再四發我深省韻嚴步窘自合閣筆而老天劃然開霽至誠感神矣某敢不拜謹載以謝

煤炲滿空撥不開老虯鞭風駕百雷暘烏旬日受掩翳團團一鏡埋寒灰黃流亂注山嶽暗凜凜天地就傾頽晨興劃然玉宇淨火龍珠飛出蚌胎哉神機速旋斡豈伊人力能挽回誰知仙筆驅造化詩壇自著今歐梅卬首奉辭叫閶闔一章未報一章催時乎震霆轟復止意者有物尼其推時乎癡云聚復散意者有物排其豗安知天帝不下耳聞之惻然爲興哀亦曰斯民生已久一脈肇自開辟來九潦七旱亦勞止五風十雨安在哉好生自是天職分忍使變滅隨煙埃鯫生因此重有感歷閱今古心爲摧彼蒼仁愛靡不至胡乃光霽靳九垓欣欣熈熈能幾見憂愁嘆恨半煎煨是豈天兮不悔禍抑亦人也自作災安得君詩見諸事毋負老天生傑魁

題蓮葉舟圖

如此風波惡舟中坐晏如此時不經濟借問讀何書

送顏北城歸漳州

出山未了便還山見見聞聞定不凡此去人間呼處士曽來天上換頭衘簞瓢活計仍顏巷霖雨蒼生自傅巖我亦徵塵袍袴滿眼穿江上理歸帆

送八畨安撫司趙僉事

功名成邂逅此事正多端車取富民易班封定逺難蠻荒今甸服吾子昔儒冠我欲歌黃鵠誰憐範叔寒

送人赴浙東木綿提舉

曽歷金華三洞天風流歷歷記山川桕林白綻梅花小柿實紅垂橘彈圎訪古但聞羊化石因君又喜木生綿霜風渾似當時峭愁絕雙溪八韻篇

趙菊山挽詞【九月四日卒】

菊花今嵗失重陽應爲先生減妙香市駿千金惟骨在嗟麟一角與詩亡無人去問病摩詰有客來幹死孟嘗我奉蒲輪猶昨日忍看丹旐逺還鄕

送茶藥與唐靜卿三首

珍重家人寄藥心將來康濟自家身自家性命麼麼甚送與蓬萊頂上人

谷雨前期収雀舌立冬三日到燕城不闗天上春風晚要趂先生雪水烹

冬來覊旅無家夜雪下官人禁酒時虧殺麄疏黨太尉銷金帳裏飲羔兒

己丑送趙縣丞世賞入官之任【父號肯堂】

肯堂生此肯堂兒五葉崇蘭第一枝世賞法應爲邑長縣丞亷不厭官卑遙知浙水扶笻老定說尊公衣繡時是處甘棠有遺愛郎君勉力繼前規

己丑除夜畱逺齋十絕

無防子美千間處且管相如四壁休風雨震淩都過了一年直爲逺齋畱

無柰星翁苦見尢嵗君己丑我何仇殷勤欲且畱君住街鼓無端送土牛

排行弟妺捧椒盤應說癡兒未了官昨日有人江外去家書只寫道平安

去嵗金陵坊裏住疏梅的皪兩三花今年閏後花開早定到墻陰蕚緑華

老大庭闈在盱水漂零兒女落秦淮感時懷抱思親甚料得吾兒說逺齋

何年呼得竈爲君鼻是煙窓耳是鐺深夜乞靈余不防但令分我膠牙錫

鐘馗曾是開元見從此人間鬼日多明是將無來作有撐眉努目柰人何

今年悟得修眞訣巷栁園桃一並無卻笑塵緣終未斷杜詩韓集當麻姑

都無柏酒與椒盤止有年華上鬢端一盞油燈充蠟炬夜深烱烱寸心丹

十載班行沐異恩歸來未望屬車塵沍陰明日東風動萬嵗聲中拜聖人

題劉須溪徐容齋所贈按達拉吉琳禦史名字說後

謹嚴書法須溪筆說到容齋渾渾哉名字而今俱典雅只消功業上云防

辛卯九月行防觧組西歸十四日泰州教授適齋胡先生送別眞州是日乃先生初度

滿江風雨太多情送了重陽送我行祖帳逺來慚弟子壽觴初度喜先生功名千古文章印師友平生父子盟遮莫蒓鱸堪久戀雞豚只合社吳城

廿一日過建康送朱埜翁教授當塗

男兒自合致靑雲天上何須問故人選部四年無力挽除書萬里待身親司文鄭校官寧冷迎侍潘輿地卻鄰去去新篇定驚我采江月夜有詩神

廿四日偕包鼎新吳巖翁登蛾眉亭

牛渚磯頭看落暉亭荒檻折怕慿危江山欲暮涵元气舟檝無風玩小兒百怪可堪重出世雙蛾安得蹔開眉酒澆不到靑山土應笑新詩有許悲

天門山

萬里彌漫地天門據要衝乾坤大開辟江漢此朝宗往事空多壘千年只二峯舟人亦癡絕遙認兩眉濃連日飽飫嘉魚示包吳二君及陳孟實志道

江行日日侶漁郎風味中含翰墨香巨口細鱗蘇赤壁槎頭縮項孟防陽杯盤喜具雙魚美詩賦慙無一字長賴得此身逃吏責素餐只是欠文章

十月四日過兩孤山

兩山相望幾曽孤應是髙峯不可梯千載何人廟雙姥我評只合祀夷齊

過湖口

瞬息風帆湖口縣山川便自帶鄕情孤峯蒼翠嬋姢老二水靑紅防蝀明江自西來尢可愛波隨東下直能淸吳城見說明朝到山下靑靑是祖塋

風帆迅甚今夜徑宿楮溪渡有孤鼎新遊匡廬淸興詩以觧之

淸逰有約到廬山到得廬山風作難三老狡謀捎楮渡雙帆盡意度揚瀾紫煙斜日空相照白鹿他年許再看世事心容輙相左請君方寸與君安

六日到吳城山

過家上冢一畱連風景依依故可憐自嘆蒼顏如此樹偶逢老父使之年趙灘緑是幾時長廬阜靑還萬古鮮卻恐錢郎笑寒乞只將詩句裹山川

贈汪郎中

此老今年八十三江濱獨擅漢衣冠文書銜袖龍蛇字須髮如霜熊豹顏耆舊於今足塵土典刑畱此重家山醴牢略具髙年禮萬一神丹乞九還

余解官歸省舟過吳城山下耆舊雕落有嘅其嘆忽老人厖眉皓髮衣冠偉然恵詩一卷使之年曰八十三矣復遺三枚不一語而去余意其異人也坐有潘俊卿謂余曰此盧潭老人汪郎中也屬余西溯未暇細論令人餽之羊酒將以此詩至元二十八年龍集辛卯十月十日

至洪王肯堂治書見示芙蓉詩次韻二首

春風歇桃李秋雨深莓苔蕭然公館間得此奇種栽九天淸露零一道紅雲開勾牽緑衣隊酣宴瑤池杯穠妝月鑑懸防服霜刀裁瑞蓮湧平地妙色分五防蹔陪飛仙遊偏稱幽人懷終疑閬苑去嘉防何時諧此日眼雙明臨風漫低回長當歌楚騷招得花神來

幽居有佳人頳顏暈紅玉飽承仙掌露晞沐蠆髮曲一望西風塵倚竹翠袖拂閒臨淸水照靜對逺山矗向來涉江人見謂江成陸楚楚靈均裳貯防爲誰鬻惟應妙手畫掛壁薄夫肅後皇植眾芳艶艶列金屋詎知漆室憂不在春睡足結言遺吾相髙舉郢書燭

徐容齋參政王安野治書更倡疊和飲酒止酒各極其趣次韻二首

推篷誦公詩窺豹乍披霧信知醉鄕後一一克自樹向來胸塊磊澆灌不停駐至今傳衣記燈燈續前炷時因太和湯繰出繭絲句從教馬爲牛而況作與馵至人全於天此是酒中趣吾家伊川翁言行極稽慮當時半醺意所得各有處欲辧言已忘公眠我姑去

右飲酒爲安野公賦

渾家醉眠時孤城黯酸霧十年江左恨遺曲傳玉樹從公淮海上弔古馬遙駐夜歸證前史繞幾黃雲炷朅來髙士州止酒誦佳句方此防歸途短褐困騏馵諸公羅爼豆排日得深趣靦余乏剛制肆口弛防慮三復童羖章放心有歸處秫田亦何須淵明故山去

右止酒爲容齋公賦

題九方臯相馬圖後【並序】

至元辛卯秋杭張師道寄余此卷是嵗十月防安野侍禦於洪臨岐出此以當贈防就題廿字

萬里出市駿九京誰作歅多因毛色似誤殺眼明人家園見梅有懷疇昔同僚諸君子因成廿六韻奉寄徐容齋王肯堂趙元讓曁正父文瑞諸公

往時姑射仙夜墮江南村江南冨嘉植梅花眾中尊九地閟凝先天占春暄的皪冰雪姿不受風塵昏孤淸愜幽意賸馥醒吟魂愛之玩不斁防契終無言羅浮本幻境前夢覺已諼蹇蹄滯京華倦翼棲淮垣後先靑雲士表裏白玉溫我形自覺穢交道久逾惇貞節保松柏芳心共蘭蓀信知嵗寒友何異連枝昆獨賢天所矜家山問雞豚歸來適仲冬平旦窺荒園依依故人面竟日對傾罇淸池疏蘂影澹月新梢痕冷然絕埃恍若逰昆侖忽憶如花人髙談霏露繁眼中不可見思纛風翩翻頗慙標致似逺近殊托根洪鈞轉嚴令靑皇畀新恩坐看佳實長適口塞眾喧徧遺實中仁生意彌乾坤平生識賞心皎潔明朝暾淩寒折一枝殷勤寄王孫又恐逺莫致作詩當重論

壽吳防淸母夫人【十一月廿五日】

淸時冨貴亦易得吳子甘心臥艸廬慈母自能安菽水髙年忍使倚門閭此時爲壽奉巵酒豈必閒居要板輿卻笑毛家兒子俗區區喜色動除書

送前玉隆副宮嶽麓劉蒼云

官已我方來問道道成子卻去爲官出山不爲功名在有眼要知天地寛定力千年衡嶽峻浮生一葦洞庭寒玉函只在遊帷近何日歸舟覓剰丹

餘秋山憲使挽詞

薦稾因君重古靈官衘何事上銘旌西山大學曽經進涑水深衣儼若生江右澄淸方有意長沙卑濕竟無情韓公賴得門人在文集千年以序行

試傅崇陽墨二首

三生筆硯有良緣與子交遊四十年吾亦少恩忘子報安排佳語傅陳

商家良相命三篇學字眞開萬世先雒誦長謳傳不泯客卿有藝更光前

刻字熊生

精藝令人注意深斯文百世得追防伏經口授終非古周鼓體訛猶至今子已萬言歸一黙誰知隻字抵千金鉛刀可是傳心具有畫無心畫是心

三十六代天師挽詞二首

雞犬曽聞防鼎餘一朝形化豈神俱千年漢日王章在萬里燕云錫命殊政此天仙司下土遽之帝所宴淸都嗣師入侍金壚側生死榮哀近代無

龍虎山齊浩刼灰胡然夜半失崔嵬有言白鶴東歸者何許靑牛西度哉騎气一朝成獨往吹笙千載尙同來拍肩挹袂噫難再逺托長風送一哀

送畱道士

樂得淸閒了此生靑鞋布韈尙探防巖巒謾寄孤云影霄漢常懸野鶴心幸破樊籠天廣大豈無泉石地幽深他年心迹雙淸了更覓新詩爲子吟

題趙仲逺伏生授書圖

龍鐘九十餘猶及漢三葉哀哉窮獨叟有女幸傳業授數才四七錯歸已徳色遂令讀書人終古猜梅

送王子厚【並序】

王子厚以醫名家六世矣與余家聮姻婭在郢同居裏去郢同寓裏別二十年餘將造朝過吳城爲仲父宣慰謀醫鄕人合而言曰有名醫在都昌亟命舟迎致則吾子厚也切脈如見用藥如神信乎名不虛得臨別賦此

髙談稷契不謀身作計岐黃自活人六世名家孫肖祖萬金良藥眾疑神傳來白雪千年調散作靑雲五老春若遇無形可憂處未須驚走且逡巡

次韻肯堂學士冬日紅梨花二首

黃菊臥階雨六花舞天風壁凍室生白手僵肉作紅秀句忽墮前光怪侵簾櫳至人宴坐處元气含沖融無情及枯株嫣然爲修容坐令玉華君來從蘂珠宮防妝凝祥雲明眸轉驚鴻豈非散花手試君情所鐘老我嗜好淡空詩亦雷同秪願酌花時毋忘北鄰翁

傾蓋幾何年黟黒俄半雪寜有結願香復此共朝闕去年賦芙蓉佳句動江浙我時增意气未覺老衰歇新詩出懷錦酒酗劇眼纈今晨豈冬艸木爭簡潔東闌別種花紅芳忽漏泄天工變化手誰能料時節要是文字祥因緣爲君結開樽當嚼之和露餐玉屑典衣勿踟躕無花嘆空折

題肯堂學士遂慵軒

東臯記醉非眞醉安野標慵豈必慵頗憶吾家伯淳語閒來無事不從容

樂山【劉東厓學士爲唐承防立號】

不受東華一防塵靑靑靜閱幾畨春朋儕欲表公心事只有西山象得眞

覃懷宋氏義門【東厓作序】

淸朝恩渥新旌表玉署詩文互發揮從此義門聲價大兒孫莫遣古風微

送趙月卿教授江州

六館才名三十年冷官還取舊靑氊不辭越水逺千里要看廬山障百川栗裏風流今在否濓溪源委故淵然乾坤生物無窮盡觧有鸞膠續斷弦

送三山陳格山教授髙郵

師儒不比他官職太息難逢本色人覆盎一城如斗大臯比重席得儒眞宗門況味從來冷近日詩書漸可珍淮海秦郎天下士試防恐有再來身

富州教授馮君茂叔蜀珍也將之官出涪翁所書隠求二字索賦

身隱何求更入思山人觧有出山期君民位置耕莘日禮樂規模陋巷時逺志不爲安石小北山一任徳璋移冷官未必埋藏得定有龍光出劍池

送月浦鄭貴道教授揚州

眾芳搖落士林嗟喜見先生兩髩華問道曾爲諸老客亢宗元是廣文家典刑四柏亭前樹聲譽蕃禧觀裏花玉署卽今重人物冷官何得久天涯

瘍醫三茅蔣法師

輦路逢醫捴上醫到頭誰與問瘡痍隠居昔住茅君洞靈藥新傳蔣法師術妙鵲鍼投血脈眾疑獺髓補膚肌藥錢不辦將詩凖詩病依然欠事治

送陳笠峯【並序】

笠峯陳君教授紹興有聲秩滿謁選僅得舒州教授以歸士論稱屈笠峯怡然曰是豈不可爲哉將行養防送之以序盡之矣廣平程某故永歌之

笠峯前在防稽時教授堪爲教授師誦幾曽一朝廢宦情頓起百年衰丈夫得志是行已亷士居官不厭卑去去舒州寧久滯玉堂學士印心知

輔正臣按察使挽詞

中原耆舊今餘幾天奪任南有底忙閩嶠淚碑生叔子孔堂屍祝死庚桑公言從古出鄕校輿誦傷心入些章福善依然銖兩定照人丹桂一枝芳

送程萬里尹曲江

縣尹官卑亦名宰曲江邑獘尙堪爲溪頭香水有佛性江上靑山似舜時韶石鳴琴應古澹禪関得句定新奇是中人物多名世試問張余今有誰

吳進學挽詞二首

己恨相知晚如何忽棄予十年只私第一剡始公車知爲人才計遑思功令書可驚生世短揮涕重踟躕所謂溫如玉於今有此人家庭三代意襟度四時春幾月文園病何方圎澤身欲求難再得西望暗傷神

送景星山長吳此民謁選

古今通途十五戾契致嗟余就衰懦羨子方猛銳手提靑冥靶欲厲黃河水明時急需材諸老虛席俟

寫眞吳若水

畫手吳生妙如今豈後身知人古未易下筆爾能親顏貌隨年運風流落世塵若爲傳不朽千載防如新

送胡適齋先生教授瑞州

大冶平生鑄金手幹莫鼎彛隨質就蕭騷霜髩海陵風兩眼眵昏數科斗陋邦文采貍豹變潮永他年說韓柳天官銓材定銖寸還我耆儒善江右髙安道院士素淳近來與化移易否安定傳家教條在培植嘉生待薪槱莫言冷官只文字錢谷簿書更紛糾幾何出入漫不省詭對未冝師戶牖韋編一束當韋佩大耐規模當大受此日沙頭一杯酒先生東下僕南首坐看安定門人多四海同風軼嘉祐

和王寅夫郎中元日立春二首

馬蹄塵裏度芳辰帶得陽和到七閩山翠倚天迎好客風光滿地屬吟身髙情古柳仍靑眼時態夭桃自絳唇從此不憂江海逺春官袖有十分春

聖徳如天气序調立春元日兩相遭陽和忽送千林喜天闕遙瞻萬里髙詩酒風流憶諸老簿書塵土愧吾曹焚香覓句多閒雅旅思絲棼得孟勞

寅夫惠顧公宇適有倉庾氏之役不得晤語明日武仲經知事擕示寅夫登樓佳句用韻以謝不敏

皇皇使節下靑冥談詠登樓尙典刑人物山川增壯觀文章河嶽炳英靈浮雲過眼紛紛白逺樹涵窓隠隠靑我亦登臨興不淺此時應是避文星

倉中兀坐憶寅夫雨夜佳篇用韻呈似

唱籌聲裏過新元凖擬崇墉大有年午夜淋漓聴雨響炎方枯槁解民懸老梅謝事畱靑子稚麥乘時漲緑煙佳句聮翩與春競幾宵諷詠不能眠

日與寅夫約登鼓山二月十一日竟獨往而不我告繼聞是日乃寅夫初度卽事爲壽

朝天笏拄西山頥忽此來窺南海奇平生亦有觀山癖已約同題石鼓詩誰知靑雀防桃至竟著先鞭了不知東望蓬萊半明滅想應獨受長生訣天風海濤萬里寒髙人題扁知未漫眼中定有驚人句我今想象何能賦佛成靈運誰後先重期一指蓬山路

題武仲經知事獅貓畫卷

金絲色軟坐常溫飽食深宮錦作墩若使爰書無法吏詩人應嘆防翻盆

獅貓蓋舊時禁中所養好潔善饞而不捕防吁養貓所以捕防也以捕防爲職則目不停伺爪不停攫庶幾無負所養者是貓也褥溫而坐安毛澤而體肥養之者至矣而澹乎若無營焉所職何如哉豈無崔祐甫乎將執筆以議

次疏堂中丞詩韻【並序】

潘景梁出示中丞疏堂公贈言細讀之有味哉仁人之言也紙末見及深佩不遐遺之盛心因風敢次韻以謝

漆園物外人是非一槪齊防心兩忘辯玩世鄰滑稽淫辭懸崖險一防莫可躋吾徒自潔白粲粲毛與西庶以厲頑薄勿俾傷孩提廓然公好惡於斯見天倪淸談寖成風可否幾謬迷饑溺不闗心誰其拯顚隮哀哉延頸民萬目徒睽睽有嚴疏堂公澹約甘朝虀贈言教戒備居要磨有臍潘侯持示餘溫潤獲琬圭維彼不比鐘左右殊髙低徇激等一偏詎可航且梯蹇余惕瘝曠凜若臨深溪公言眞菽粟致逺終當賫投身蹔炎燠每憶寒風淒公能隨器使儻似蹣跚奚

次徐亷使贈潘僉事詩韻卻寄徐公

持節南閩逺帝庭每懷東魯舊儀刑讀書至老眼如月憂世常多髩轉星興到湖邊增漲緑詩來物外見空靑於喁有唱不易和小知閒閒愧大寧

寅夫惠敎逰鼓山四詩細讀如在屴崱杖屨間想象追和用堅重遊之約

城市林泉隔幾闗半生幽興欠閩山久聞屴崱髙寒處一望蓬萊縹緲間有約同看紅日上無端獨占白雲閒錦囊収拾奇觀了物色分畱肯破慳

足力猶堪敵瘦笻擬乘寺頂最髙峯杯吞東海一勺水鞭起南湫久臥龍佛界須臾三萬劫神仙杳靄幾千重煩公更泚如椽筆摹寫雲天不盡容

炎方春淺未如焚花木迷人意欲曛福地同逰勝獨往中天一覧破千聞於今難擬髙唐賦何日重開衡嶽雲眼底流求彈丸耳樓船曾見漢家軍

去天萬里此相遭攬轡無功敢告勞賸貯冰霜消瘴厲尙疑風雨隔淸髙一年花事成佳防二月春江息怒濤細嚼公詩如橄欖挽回塵俗入風騷

禊前一日西齋小酌立道有詩次韻奉酬

誰解愔愔誦徳音樽前喜識舊纓簮頗矜此客吾能有一見交情如許深久耐好看靑荔色旋栽未展緑蕉心醉中狂語疑多謬記錄何堪托彥霖

次韻寄謝建昌監郡

京國歸來嵗告成使君一再及前榮每聞美譽中心喜況見可人雙眼明公事餘閒詩味永要官雅澹俗流驚遄驅頗覺從容少千里緘辭續短行

次韻寄謝盱守

學道生平慕廣成過家將防若爲榮曾憂霜後堅冰漸得遇雲間皎日明人事變遷終有定吾心寵辱本無驚風流太守情何厚飲至渠渠更贈行

次韻寄謝盱江學院諸先軰

半生事業竟何成冷笑猶然愧宋榮日逐黃塵雙袂暗夢回緑幙一燈明交情欵欵知君厚佳句翩翩使我驚皓首相期崇令徳殷勤逺寄白絲行

呼喇美禦史還防索詩二絕爲別

曾此觀風慣土風老榕能識舊花如何又踏秦淮月不待炎州荔子紅

耆碩堂堂集柏端定應問俗及閩山爲言部使無功狀減卻吟詩一半閒

寅夫示再登鼓山四詩僕𨿽不獲同遊然來詩不可虛辱次韻奉謝且致歸班之餞

大壑厓邊覆小舟摩挲舟腹得舒憂山神何意回吾駕客子逢春負此遊靈運一時遺鴈蕩少陵千古擅牛頭且看平地亦不惡暖日晴風麥隴秋

勝處心知只耳聞卻因君句得奇芬海天昏黒龍行雨樓閣靑紅蜃吐云仙境煙霞從痼疾詩家風月要平分悠然佳興誰能敗俗吏當前自糾紛

眼前培塿足縈纒去去瀛洲大洞天一息南溟能幾月再行東海定何年江淮巨浪千堆雪楡栁中原萬里煙觧視歸裝還不俗有詩曾酌瘴鄕泉

我亦修持不動尊少曾一迹印空門居然慧力照法界卽此深心報佛恩有道臨民只淸靜無塵到慮盡囂喧公餘更得新詩和洗盡人間種種煩

四月之六日是爲遂良經歷初度乃避客於聖泉寺寅夫有詩因賦五言爲壽

此君眞益友爾吏得嚴師松柏羣稱壽莪蒿獨廢詩聖泉防淡味佛界受淸規我亦代說法修行在勿欺建寕醫工提領虞益之謁予三山出館閣諸公詩文欲得予語爲賦五言

絡從兩馬去帶取五禽還何意求榮逹微身備險艱爲齊太倉令入漢玉門闗會有憐君者田園復故山

次韻寅夫晚涼感事

初夏微風作嫩涼傷春一夜鬢毛蒼紅芳寂歷午陰緑白晝須臾晚照黃濺淚露葵空滴滴鎖愁煙柳自行行絕憐熠燿倉庚羽曾帶千門麗日光

生綃團扇十將以五十六字奉餞譚公植提學謁告蹔歸

君畱南嶠兩經春愧我玆遊落後陳今夏相期同食荔先秋何事忽思蒓團團明月隨歸路處處淸風認故人休戀小山幽桂好重來要及菊花新

次韻韓明仲教諭

日力縻三尺風聲系百司中年勞作吏累月懶吟詩衮衮只如此悠悠何所之可人佳句在每誦輙移時羅山長用曾畱畊僉事二詩韻見貽次韻奉答

半嵗觀風熟越山頗驚機事防黃間昏昏書牘煩塡委落落詩筒缺往還郢曲髙低渾欲忘越人喜戚正相闗只應拙黙差彊巧不厭天孫賦授慳

此士堂堂早覺奇品題合入外孫碑都亭司馬【羅居城外】今容與湖海元龍舊夢思一世才名終有實千年事業可無詩古人羇旅猶堪忍會見鳴機織素絲

鼓山閩之望湧泉寺之勝有二美焉寅夫凡三遊而僕未一至每遊賦詩必四不鄙下教只益吾愧次韻奉酬

不辭使節滯甌蠻贏得期程飽看山成佛誰教遜靈運上人今復遇髙閒詩盟未冷宜防載禪鑰𨿽嚴許叩闗到底內觀更奇絕只消面壁了區寰

貯來胸次爾多春詩境長隨眼界新气至再盈渾未竭計成三顧不爲頻雲間屢宿犬能識海上熟觀鷗亦馴豈是逃禪忘歸意定應法喜賽如賔

韓公嶺海杜防州轉覺篇章興味幽試問何人聴白雪敢教此客臥朱樓【寅夫時寓朱府樓借用對】眼花自蘭苕翠心地不驚稊稗秋頗恨南音尙啁哳期君邊幅制橫流薰風景候雨防防壬癸居然勝丙丁五日防常賜衣節三人瀟灑望州亭亦思奇觀供吟筆苦泥淸齋隠內屏卻把來詩容易和二分聲響八分聴

次韻趙道僉事見寄

熈朝新渥及癃疲臣子孤忠誓不移千載淸風畱瘴海一心皎日報明時已嗟聮事相逢晚要乞閒身更願遲君獨行勞吾坐嘯多慙民瘼未周知

奉餞寅夫使歸

王君世儒雅不厭州縣勞一持秋霜簡徑署春官曹平生風月懷筆勢江海濤靑冥使節下防履閩嶠髙兀鞍了古今滿目餘詩騷盤桓無諸城嵗月驚滔滔寒梅昔飛花暗柳今鳴蜩繼明瞻日馭歸覲馳星軺愾余定交晚傾蓋如久要君行勿遲畱耆俊方盈朝

行省賈掾母劉以貞節表門閭寅夫有詩因題其後

婦人謹三從生死不二天鄘風風已變而有共姜賢去古益以遼卓行同貞堅淸朝厲薄俗令子貴俱傳柏舟二千年吾作刪後篇

次韻張道判

有客遊方外從容問所如口哦五字句手授一編書爲看東溟水潛回西極車蓋公經濟略應笑賈生疏

次韻奉餞傅巖甫歸院

別後流聲落耳間炎風何許駐旌幹種花往日洛陽句食荔今朝海上山舊事見前如泡影新詩向老更波瀾多君修得鑾坡福倘有餘丹乞大還

久晴方欲禱祈仲經知事出平逺亭途間遇雨之作次韻二首

海田將陸擬箋天海水何知有旱年帝念民貧欠蘇息一時風雨散飛錢【海陵黃尋家先貧困大風雨散飛錢至其家後富至數千萬】辧獄無寃可動天眞卿事業在他年【顏眞卿爲監察禦史使河隴時五原有寃獄久不決天且旱眞卿辧獄而雨人呼禦史雨】此時避暑山亭意應笑岑公眼見錢【岑丈本山亭避暑有人叩門云上淸童子元寶冠靑圎角冠衣淺靑衣問其冠服答曰僕外服圎而心方正上淸五銖服也言訖出門去至墻下忽不見岑使人掘之一古墓中得一古文錢】

雪樓集卷二十六

欽定四庫全書

雪樓集卷二十七

元程文海撰詩

徐君允諧以長篇將荔枝爲貺艸艸二絕奉謝風雨作秋西齋兀坐細讀來章念不可不報遂又次韻

荔支樓下繡衣譜授記傳來卻到予得見伊家玉樹種絕勝展翫樂天圖

何人日啖三百顆輕缷霓裳見玉妃自得君詩冰雪味不知世上有甘肥

我行炎方見子都粟肌皻面身橛株中蔵至美不自露風姿皎皎隱煆鑪土人謂此玉樹貴兵間幸不供樵蘇李生五品竟汝遺太衝竊取誇全吳不材防木神所扶有果可食終剝膚君不見深山毛羣絢文彩織毳寜免充毹大枝小枝折泄余空畱碧葉冬不枯塩蒸蜜漬意可逺盛之寒露淸冰壺廟朝豈諳艸野味猥以櫻實當醍醐蜀珍曾被眞妃污此事頗近寗子愚東閩猶是山澤臞遼遼道裏懸中區倘經薦進亦爾耳始信禍福相乘除嶺南酸薄同黔驢香山只作巴峽圖莫嗤齊人識管晏知己賴有東家謨殊鄕殊嗜多受誣朔南酪茗更相奴詭名好化赤松子甘液下注根丰腴

漳境向治流逋四歸道有詩次韻志喜

按臨建邵總稱賢又復深深入瘴煙自古淸名能化暴及今赤子得安眠如雲冠蓋誰曽識帶雨犂鋤爾自田従此海瀕霑聖化吾曺逭責樂餘年

寄賀道僉事攺除江西

聖明初服選掄新易地觀風著此人會見西江民吐气久聞南嶠政如神只今寮寀情何極恵我鄕邦事亦均說與山中吳處士淸時錫汝保閒身

畏獨恵中秋詩次韻邀月共發一粲

萬里陰晴此夜秋天容竟日故幽幽要教好月特然霽蹔遣癡云凝不収隱隱淸光上東海堂堂勝賞賽南樓作詩合共閩人翫早放髯劉出一頭

夜深邀月不至悵然而睡再讀來詩次韻以謝

天上人間各自秋姮娥不管下方幽暗陳瓜果充籩實冷聽梧桐觸井収已至三更仍抹漆空餘逸興欲登樓夢中桂影成金粟癡絕前身顧虎頭

暇日偕行臺唐古特禦史登九仙山

蹔停驄馬共防幽倚杖鼇峯頂上頭海淨潮平萬里眼風光月霽一天秋九仙定有重來約三島寜無可去舟古字苔深半明滅新詩聊復記曽逰

送道僉事之官江西

趙侯丰骨冰千層入眼壁立淸且熒烏府當年小盛卻崇防獵獵寒颼生淸問顚崖辛苦急我亦直指江南行雲龍上下逐東野讜論感激令人驚別來不作揚州夢獨想豸角搖風聲浮雲聚防抑何定王事靡盬無畱停去年驅車下閩嶠驄馬卻在西南坰闗山明月長耿耿逺欲見之悵未能邇來傾倒連牀夜議論頗覺深逃形書囊無底談未了一札又促飛鴻冥江山共恨畱不住私喜桑梓防餘淸萱近北堂春日榮白雲望望雙眼明我家有老且望八倘許錫類遺君羮霜風飄飄榕葉鳴酒餞江頭須滿傾願言努力鋤荊棘浩歌天保答升平次劉云卿禦史同達勒達禦史逰鼓山詩韻【並序】

屴崱峯距城二十里而近欲一往未能也去嵗禮部王君寅夫獨逰辱寄詩盛談云夢之樂僕亦想象髙唐以對今毅云卿二禦史暇日登髙覽勝紀之扵敍冩之扵詩使人心曠神馳恨不並轡橫翔排埃而出廖廓也率爾用韻

登臨有約墮鴻防拄笏防云空復情笑我北山文久勒輸君南嶽記先成林深谷窈車聲轉海闊天髙筆興生何日得將塵俗耳倚欄同聽澗泉鳴

再次韻呈毅禦史

驄馬行行出杳冥笑擕僚屬敍幽情陰森竹樹芟夷去軒豁江山指顧成坐石傳杯懸瀑濺倚嵓扶杖亂雲生何時共臥超凡閣月滿空林翠浪鳴

寄賀盱江張監郡初上

帝錫盱城保障哉朱轓皂蓋凂雄才濟南書許人間見博望槎従天上來聞道門庭淸似水不愁田裏冷扵灰同寅太守今劉寵努力驅車共挽推

送蘭與盱守劉東厓

結綬年時白玉京只今江海若爲情蕭蕭六轡馳荒徼赫赫雙旌擁大城桑梓何時容我住蕙蘭微意況君淸黃金橫帶渾餘事千載相期不朽名

郭梅西息齋

陰向秀葽測陽従小雪防千年啟龜蟄六月養鵬摶隱幾天機熟閉門人境寛悠悠八十返靜處得奇觀

題趙仲逺所蔵趙大年鵝鴨圖

鵝鴨池邊畫作防輸他鳬鴈意幽閒王孫下筆厭覊束移在長汀短渚間

題仲經知事家蔵錢舜舉折枝

花鳥徐黃死不傳筆端那得許淸妍錢郎狡獪老猶在字畫翻騰作少年

題采蓮舟杯

攀翻葉上露釀作杯中酒可能君不醉負此摻摻手

題仲經所蔵馬圖

食之三品芻豆飾以千金轡環誰能解棄徽纆縦渠汧渭中間

題仲經家江貫道瀟湘八景圖八首

平沙落鴈

翩翩數行下灘磧俯蒼波此處稻粱好人問矰繳多

煙寺晚鐘

僧定鐘聲緩依稀聽不眞渡頭風正急喚醒未歸人

洞庭秋月

萬頃玻瓈上輝輝玉一環望中靑似粟約莫是君山

瀟湘夜雨

昏昏風浪裏瑟瑟打篷聲騷客千年恨靈妃萬古情

漁村夕照

落日寒潭靜西風黃葉鳴鱸魚新出网分我一杯羮

山市晴嵐

旂亭新酒熟下馬試従容頗勝老兵對夕陽三兩峯

江天暮雪

六月三山底城中似甑中客來開短軸亂雪舞江風

逺浦帆歸

八景瀟湘妙歸舟更色絲招招煩小住我賦式微詩

題歸去來圖

春晴苦旱心如醉暑雨妨農鬢欲斑眼底家山歸去好吾生端的幾時閒

送李副使赴行防治書侍禦史

暑風防霖霪宇宙一淸快靑驄金盤陀夙駕趣行邁先聲所震薄已被江浙外兩年七閩裏赤手理雕瘵髙明副縝宻通綽主剛介淸時簡賢哲美績先奏最崇防借君重橫榻政非泰蹇余忝嘗僚朝夕得箴誨瞠其塵埃中矯首飛霞佩男兒附靑雲肯掇防壌嘬浮榮一瞬息醜好有千載期君天下寶玉雪善自愛

魏知事求樂閒字謾與一絕

人人忙裏羨人閒到得閒時樂最難會著此心眞樂處山林朝市一般防

九日宿璜坑

重陽天借登臨便北上岡巒步步髙馳傳觀風忘路險無功及物愧民勞山深气象涵千古風靜塵埃絕一毫萸菊旅中無覓處明年何許約遊遨

十日山行午炊衝頭

上山竹輿下山行據鞍穩坐須路平豈惟人力欲調適馬有肺腑亦求生閩山叢叢石壁立一嶺未了一嶺迎峯回路轉蹊徑小上如登天下如傾隙中梯齒度田畆亦有流水濺濺鳴老農終嵗營一飽大熟龠合論収成我來行縣當九月風髙云朗气適淸平生心地一平直見此巇險魂爲驚僕痡馬瘏亦良苦未必原隰周隱情箋天夜半借霹靂盡削磊磈除縦橫皇皇大道坦然共四通八達朝瑤京

十一日浯畬登舟十絕

天開圖畫作步障連日山行已大奇換得漁舟更奇絕大年小景少遊詩

﨑嶇復嶺到江津倒臥舟中靜閱人山上行人昨日我我思昨日始傷神

瀨頭流水緑如油急取春芽試一甌揚子江心堪伯仲茶經従此合重修

頗厭山蹊百險艱輕舠暫借一隅安灘頭力盡不得上行路人間是處難

江淸照見石粼粼貌得逰魚態度眞說與長年輕蕩漿放他深處著潛鱗

上頭石壁下驚湍一似龍蟠一虎耽幽獨莫教方士見山靈怕喚小仙嵓【石壁一帶類龍虎仙嵓】

重陽落在萬山中物色黃花杳不逢天恐詩人要題目江邊木末出芙蓉

山容彷佛似盱江亦有人家占夕陽陸走舟行方未了晨飡何日奉髙堂

桑田滄海兩茫茫一道淸流自久長定有幽人在空谷說仙說佛說文章

說仙說佛說文章自是山林不耐閒試數聖賢名世者話頭那有許多般

又五言一首

斷岸刀裁出淸湍磬折流山尖微見樹石罅劣容舟羣鷺驚人起雙鳬盡意浮哦詩忘行色徵騎又江頭

板橋午食

縣郭二十里板橋三五家西風熟禾黍陸地富桑麻去嵗遭洪水髙林帶舊槎他鄕豈不好無柰此生涯

十里頭

夾道驩迎盡古松龍吟虎嘯滿天風吟詩未就人攔馬落向荒煙莽蒼中

次郭珙畱逺大卿韻二首

鏟彩韜光幾嵗寒深叢依舊炳斑斑心如止水絕防滓屋與閒雲分半間蹤迹久疏客城府篇章聊復主溪山後生不識龍鐘老少日聲名播九寰

閱人多似粵中山客有可人千一難驚見貞元朝士在敢同絳縣老人防珠蔵大澤祗自媚木臥空山不受寒朱墨沈埋無好語和篇首首出衷肝

次韻王蘭思

月露精神入筆端泠然雅韻洗髦蠻知章淸味鑑湖水景髙標句曲山炊黍功名隨舊夢種蘭嵗月自蒼顏何時乞得身無事分取閒雲一半間

百蝶圖

政爾翩翩去其如栩栩何夢中千億化未覺百身多

張萱唐宮搗練圖

月杵輕揮快似飛霜防熨帖淨輝輝詩人不識書師意微詠周南澣濯衣

書月樓

長年南北事馳驅閒卻西樓架上書削迹市朝専靜退羨君事業付乘除神光淸夜照千古素魄中秋朗太虛我欲借眠還肯否靈明回向此心初

次韻張仲豪禦史見寄

荔支熟後與君違羅髻猩紅又及期官冗不知爲客倦詩豪猶足起吾衰田園亹亹生歸興江海悠悠感舊知千里相思無以贈明時行道復奚疑

答王魯山

江海交防白髮新眼明猶及識斯人縉雲氏接三皇舊鳬繹山蔵萬古春舉世誰能客毛遂髙風今始見元賔秋光未老黃花健把酒相期萬里身

答張仲豪禦史

山川相望風煙隔寒夜時時夢見君焜燿繡衣浮紫气崢嶸椽筆倚靑雲月隨淮水明千里春減江城凍幾分老我三年閩粵國無才何以稱斯文

韓孔恵孝廉挽詞

杜門三十載辟世抑何嚴身隱一時屈民彜萬古瞻徵君宋康節處士晉陶潛題墓眞無媿三山韓孝廉

寄題李總管效忠堂

恭惟湯武師仗義行以仁阿衡相鳴條尙父翼盟津霆聲才一鼓六合皆陽春後來用武者艸菅視其民功成荷圭爵萬骨隨荒燐懷哉平江南時有臣如彬焚香對士卒誓不戮一人至今靑史上厚徳誰與鄰天朝大一統皇靈被無垠桓桓巴延公秉鉞兵如神舟揚有澄波矢落無驚塵策勲談笑間視彬亦其倫誰歟贊籌幄李侯兩經綸拔鍪起襄樊一掃云雷屯論功冠戎幙蚤合登要津胡然二十載尙爾朱兩輪皦如一寸忠寢飯常書紳爲堂識不忘巨扁髙嶙峋邇來又遷轡三載建水濱淸譽播海隅最聲徹嚴宸我聞忠之報豈止在一身斯堂貽子孫千古長如新髙門矗霄漢華屋如魚鱗金珠醉夢中歌舞紛前陳誰持芹曝心惓惓到君親感玆名堂意肝膽增輪囷窮爲畎畝士達作廊廟臣功名儻來耳命義當自珍我語如可采庶幾附堅瑉

次韻張仲豪禦史

世塗九事八欺謾安得春風處處懽人徯銓衡孚物論我知玉雪在臺端心遊肯綮屠牛易眼著驪黃相馬難紙尾不爲子木署要畱選格與人防【宋以蔡廓爲吏部尙書廓謂傅亮曰選事悉以見付不然不能拜也亮以語錄尙書徐羨之羨之曰黃防以下悉以相委廓曰我不能爲徐子木署紙尾】

爲曺仲堅題漁父圖

風煙浩浪拍天百防齊開爭一先輕舠蕩漾自來去詩人曽賞古漁父山圍別浦樹參差水淨沙明人迹稀大罾小罟較得失魴鱮暗作枯魚泣直鍼爲鉤餌亦無煙波不見眞釣徒林中茅屋是誰子袖手無言方隱幾

李憲甫惇好堂

如許聲華重情知計未能臨池思靖節愛石讓平泉此事淩千古斯文系數椽相逢惇友好心誦大夫賢

書郭將軍墓銘後

不用汾陽拜將軍閱世深虎頭當日相馬革老年心穎自囊問出詩畱槊外吟能文欣有子安得過山林送余率翁秩滿謁選並寄容齋承防肯堂學士

江南四月梅子黃衣袖已試荷風香出門有客欲萬里使我憶得西山蒼西山何處云半發夜深斗極回寒芒磴泉自紅澗自碧樓倚白雪歌滄浪容齋遂慵兩相好劍气耿耿龍騰驤我曽握手極千古逢之滿腹生琳瑯曉天一笑江水長燕鳴岸雨催牙檣

別余瑯山教授

憶昔京華別誰知碧澗來一杯春事老兩度冷官回喜色迎椿樹明時仗杞材可能熟巧防袖照蓬萊

皮充齋挽詞

宦籍公侯貴鄕評齒徳尊捲舒民寄命生死客塡門美譽空遐想遺文欠細論傳家詩禮在賸馥茂蘭孫

送黃友章過南浦並寄蕭許二提舉

咫尺朱簾外梅黃正釀酸谷云雙井濕江月一天寒懸榻畱徐穉開帆借子安斯文有宗主愼勿嘆儒冠

上官秋旦挽詞二首

妙年植門戶壯志就功名汲汲尊倫紀諄諄似老成文功同武事茂實發英聲太息天何逺摧殘到紫荊黃金防畔路文彩憶鵷鸞大雅淡無語諸公爭欲官可憐蒼黛色不及雪霜寒賴有新詩在江湖興未闌

題趙雲趣梅圖

燭龍一步九徘徊便恐昆明焮作灰避熱雪樓無去處天畱半樹補之梅

題傅雨巖所蔵蕭臺二賢與雞山賡和墨迹

蕭臺二妙競當年下筆曽期百世傳不是傅家惇世好只今誰與拾遺編

題傅雨巖所蔵劉龍洲與牧庵賡和墨迹

四海龍洲客三生杜牧之篇章唐大歷人物宋淳熈雅道還諸老風流自一奇雨巖寶遺墨先友百年思

黃有山挽詞

江右多文獻夫君獨槪量一官相始末十載了存亡夜月閩闗黒秋風盱樹黃有兒終大事百世此桐鄕

曾寄防千戶挽詞

家有元丰稾逢時又六韜水鳶従霧潦鞍馬尙風騷王府奇斯士皇恩選爾勞中營妖石隕新塜戢畬髙

次韻王楚山見寄二首

嵗寒特立憶長松陡覺龍蛇落眼中學問靑箱傳嫡詞華白雪尙鄕風田園到底還元亮城府曾先識徳公矯首詩筒頻餉我艸書元不礙匆匆

江山信美重登樓嵗嵗年年客裏畱逺景記成懷蜀裏孤云望斷感邠州白鷗江上天連水黃鶴磯頭月滿洲歷歷楚山靑不老防時握手話曾遊

送黃隆吉司獄

兩辭有生死司獄定初情愼勿卑官職徒然記姓名如君自良吏佐邑著能聲章貢修何行行防獄市平

送嚴春山

不是春山無釣磯要將喜色動慈闈一官豈爲蘇洵冗百里欣同季路歸椒酒盡堪爲壽獻梅檐趂得未花飛斯文衡鑑明公在千仞岡頭試振衣

陳中方挽詞

秋風蟻戰萬人防回首眞成半夢間博得風流歸泮水任將文物起賢闗靑衫才著陵遷谷紫紼重來日薄山阡送南陽家咫尺梅花寒絕淚潸潸

鴈塔李君擕艸廬記來索詩戱題二絕

看了除書損道心浮屠何事著虛名華山處士多閒管記得麻衣三字評

君來喚醒少年狂淡墨春風鴈幾行塔頂夜寒星斗近尙堪爲我說文昌

曽勁節恵梅二首

任他桃李滿人間千載心期托嵗寒盡有江頭佳實在不妨身作老龍蟠

臒仙歡舞送春來醉我新篘白玉醅索笑花前誰與共一尊合爲主人開

趙安宇恵梅二首

何必園林欲雪天問渠交友已忘年尊前一笑成珠玉知是詩仙是酒仙

誰遣飛虯下九天人間小住卻千年秪應標格孤山似肯與移來配水仙

曽勁節挽詞

愁絕寒蓬對此君尙疑月夜有歸魂黃粱夢裏常平粟晚節香中獨樂園養志従來誇有子問安誰復辧諸孫千年馬鬛知何許不盡春風淚一樽

題靖夫弟畫屏折枝十二首

紫牡丹

豪貴說長安爭先紫牡丹我無池館地畫與子孫看

梨花

神淸體綽約云澹月朦朧道是玉環似輸渠林下風

雞冠

瑤臺欹綘幘秪欠一聲啼獨立西風裏由人喚木雞

月桂

本是堯蓂莢翻爲月月紅殷勤煩好手移向玉除東

碧桃

紺髮緑毛冠瓊裾縹碧衫人間何處著除是補陀巖

黃蜀葵

玉杯蒸栗色那得許精神稽首黃金相天然妙色身

櫻桃

雨洗紅珠重香浮乳酪寒筠籃風味在消得赤瑛盤

來禽

翡翠圓成彈胭脂與防腮園丁休盡采怕有眾禽來

梨子

滿面黃金粟盈科白玉漿可能燒二顆口腹累君王

石橊

朱房含玉醴玳殻錯金鈿不枉煩符節﨑嶇十八年

木

珍重宣城貢瓊瑤直得詩霜餘風韻在細字冩胭脂

枇杷

翠葆擎珠琲金丸貯蔗漿雪中記髙樹花發傲羣芳

跋叚立夫詩卷【並序】

予初識叚君立夫扵南臺持憲嶺南甚有聲予使閩嶠不相聞五六載矣問之則曰寓武昌也自閩還盱君適來佐盱郡以一道淸澄之才行千里牧養之政一府之視聽爲之新予寓扵是而官扵是者得見如斯人焉如之何不喜暇時輙相従意謂可以忘老也而予又被命有湖右之役君舉酒爲別且出示武昌一時名人送行詩卷學士姚公端夫敍實居其首予行匆匆不能悉已然君之不詟不戚不待端夫言而後知之也方今聖君賢相在上用人必當其才如君英英豈久沈郡僚底哉將欲爲盱民借君一年恐不可得系二詩扵卷末以識別後之思云

君從武昌來我又武昌去南樓秋月髙永夜望盱母君如霜後鶻縶此轅下駒借畱亦我意匪朝有除書

壽萬媼九十八嵗

康彊九十八嵗壽四子一女俱耋耆身見曾共五世一門二十四男兒阿誰積此善者慶萬母鄭姓家靑綏此誠希有合旌異有未省錄徴吾詩

送白敬父赴江西理問

斯人官此孰能知江漢天成一叚奇南國樹能思召伯西風塵豈爲元規相防未穏渾疑夢一笑無何又別離好溯澄江吾所飲思君還讀寓齋詩

題張知事所蔵王黃華墨竹姚雪齋詩卷二首

黃華不見見瑯玕蒼雪紛紛六月寒盡日搖毫描不就若爲持與墨君防

軒髯猶記雪齋老筆法詩情兩入防莫怪再三開卷軸近來耆舊眼中稀

送蕭深可尹漵浦就呈分司郭西埜僉事

荒服今州縣提封古子男瀘溪遺愛在漵浦去程諳尙續臺衡八何妨令尹三林宗方問俗气象故渾涵

題雪寺歸僧圖

石頭元路滑更著雪皚皚不敢辭辛苦諸方應供來

奉餞學舟老先生之武陵

疾風吹云云不裂南紀酣酣三日雪辰陽冷掾故不冷破防棕鞵來作別先生自是我輩人錦袍丹紱曾靑春黃金築臺不肯上水晶宮中一角麟一朝忽著儒冠起泛宅浮家五千里系船花岸茹蒸霞爲展臯比說詩禮仲尼未始三年淹我亦鳴榔下湘水蕭云曹志上所知銓量當遣教五溪先生行止無不可瓜期況爾來遲遲問君此行何所之武陵思我還當歸是間少長致足樂采花食實薪桃枝落日天低洞庭野木葉蕭蕭風上下畱君小住君掉頭前有十槳先饋者蒼蒼煙水解迷人莫倚川原物色新漢家會有蒲輪使珍重修程穩致身燕五峯右丞用安總管雪詩韻見貽次韻二首

開門鷺羽舞僊僊時序崢嶸又一年萬象好防俱幻處兩儀渾似未分先挿空粉筆誰供畫散路銀杯不直錢狐兔只今難遁迹長弓俊鶻快三田

五老峯頭不老僊詩來喜雪兆明年閒吟公自如忠獻懶讀吾方似孝先杯酒賸思澆磊磈街泥猶惜濺連錢斯時雅稱官居冷防擬僧伽衣稻田

燕五峯詩附

比見諸名勝所賡安侯雪詩病中偶成兩章錄呈一笑

疑是瓊樓上界仙防花布地又年年玉龍松老猶擎重翠羽梅寒敢占先甲冑戍邊思挾纊貂裘換酒不論錢舊家風味都休說預喜丰年賦大田

銀潢剪水出天仙此瑞今無二十年南紀歡騰三白後北枝春遜六花先此時沙漠應如席曩日京都屢賜錢臣子願丰無補報負丞只恐愧藍田

再用韻敬謝佳句之辱

凡花頃刻未爲仙天上瓊花占大年鑱斸黃精憐我老詩成白戰覺君先吟只想銀河瀑凍屋空驚玉蝶錢稽首君恩同一飽明年我亦賦歸田

髙寒驄馬自神仙氅玉風標見盛年梁苑賦成驚嵗晏郢樓曲好占春先鑪灰我愧懶殘芋茶沸君髙陸羽錢忽憶西江擕手去漁簑江上看瓊田

次韻奉酬趙儀吉並柬問嘉會陳孟實

雪灑溪藤捲復開雙魚能爲故人來一官水國家千里三谷山房夢幾回安得淸逰繼韓孟喜聞白戰起歐梅嵗寒亭下春初折試嚼君詩咽一杯

又題嵗寒亭

吾廬不暇理且復理斯亭風雨従渠破雲山送我靑蒼龍千嵗質黃鶴九霄翎相與成三友今年聚徳星題廖克讓所蔵喜酸圖啄木畫卷二首

甕天従蚋集駢首欲何爲倘使眞知味應無浪皺眉山禽啄木響野客抱琴防我有芳春調無人爲一彈

送禮部侍郎喬元朗使安南

一士賢扵萬甲兵文星兩兩使星明林箐北戶迎霜雪江漢西風送斾旌道路只今如咫尺男兒従此見生平經行賸著奚嚢貯更恐驩州有貢英【唐賢相安公日南貢士也】

寄閻子靜唐靜卿二翰長

故人天上近何如白玉堂中足寶書燭徹宮蓮三鼓後露漙仙掌九秋初江湖政共丹心老魚鴈全如緑鬂疏西北闌乾天咫尺欲乘黃鶴卻躊躇

因羅衝夫行寄臧魯山二首

夢裏西江潑眼靑隔林遙見繡衣明覺來得句無人寄恰有新秋鴈一聲

兩鬂淸秋半席風歸裝無物有詩窮南樓那似西山好十二珠簾捲雨中

確齋侍禦見寄方鏡新篇奉和二首

老我平生坐惡圓又因秦鏡得新篇一方明月恰如此幾載磨磚竟炯然不必防魚銘表裏定無麞防鑑妍憑君穩著髙防上爲助淸光照大千

掛壁従教鬼魅驚誤隨書劍又江城神光內照初無用仙藥重磨漫有情此日容顏誰老大向來肝膽自分明蕭蕭萬象秋經眼安得同防更細傾

與郭西埜【並序】

家有小犀帶一相傳寶晉齋故物得之有自宜不妄也敬歸之西埜主人共服玩之萬一𨿽元章或未足嫓盛美而是物遷徙去來每不失所托政可爲此帶賀乃詩以送之

書畫船中物文犀獨未銷通天従過眼辟惡且圍腰尢物今何幸伊人故自超願君勤結束早晚立淸朝

次韻寄謝譚梅屋四首

盡日馳驅尙自彊得詩題案復題墻梅花正繞深深屋不記麄官薛許昌

寒溪對月影成三千里相思北斗南石白窪尊無限意譚君殊憶共君譚

平生吾亦愛吾廬松桂成行蔽芾初料得山中人笑我豈無熊掌去求魚

洞簫聽徧韻能和小爲諸君更倚歌須信新詩如白髮一畨離別一畨多

次韻寄謝郭梅心三首

劭農

摩壘誰如此敵彊平生屈賈爲君忙已尊詩律今功父更識交情古子桑

甘棠池上

羊角峯前水墨池嵗寒心事幾南枝可憐獨見荼防面又值春酲未解時

社日

詩課無聊謾日供不如初震醒羣聾武昌樊口春寒夜夢嚼梅邊雪片松

耒陽譚子實出少陵祠古今題詠求詩就題其後

金粟無人酹夕陽耒江行客奠椒漿風騷何與乾坤事山水長姓字香蘭畹大夫空浦漵錦官丞相有祠堂遙知一一忠魂在來往乘雲共帝鄕

用従周學士韻奉題竹岡二首

淡墨重防帶路塵去年今日正行春不知誰有千竿玉我欲林中著此身

江湖滿眼嘆殊鄕寒碧沈沈華子岡輸與咸寧吳令尹此君長伴兩相忘

餞詹禦史

相知不在早所貴得此心馳驅三十年見此玉樹林蒼蒼古顏色蔽芾喬木陰豈無雪與霜獨覺春意深懸知棟梁具不受寒暑侵髙枝有逸響聊以驚凡禽誰云節目多正直神所欽淸風爲我彈明月爲我斟非酒味已長無弦浩知音我欲罄一歡回首千云岑願共千嵗期昻霄政駸駸

寄尙參政

黃鶴山前舊使星十年今在泰階明西江紫气南樓夜長憑闌干到五更

江天暮景圖

昏鴉零亂掩荊扉煙樹防茫水四圍我願卜鄰還要否門前恰有釣魚磯

題段郁文所蔵錢舜舉畫二首

梨花

一枝寒食兩落紙不沾濡他日成秋實還能寄我無

白菊

黃中𨿽正色潔白見芳心折得無人把何如晚逕深

雪樓集卷二十七

欽定四庫全書

雪樓集卷二十八

元程文海撰

詩

次韻廣西王景韓憲僉見寄

江漢飄零一夢初少年心事了無餘雙鳬乘鴈妨賢路五栁孤松憶獘廬黃鶴樓前塵隔扇碧蓮峯下雨隨車新詩乍見如公面有使頻將慰索居

次韻郭西埜見寄二首

我本山中一倦民出山猶幸挹眞醇何妨共結雞豚社鬭取樽前見在身

自別君來肺欲塵淸泉那得取諸鄰夜來夢與山靈語華子岡頭見異人

次韻盧疎齋就以贈別二首

百川晝夜流萬折不能止羣山勢崩奔終古乃在此人生費推挽三嘆中夜起瀟湘有佳人朗月鑑秋水思之不可見曠若隔千祀相逢在嵗晏使我寢食美又言當逺別東去數千里何由小躊躇招招彼舟子

芥拾琥珀鍼不言自相得畱君我無辭送君我無力願君加飡飯努力崇明徳江空餘深寒出入愼扶翼梅花照淸頴夢寐耿玉色矯首東南云金門幸回憶

寄王寛夫侍禦

墨池曽別右軍來回首何時笑口開昨夜東風吹好夢故人今上鳯凰臺

寄趙子敬治書二首

父老猶能記福星煌煌今在太微庭五年江漢煙生土惟有甘棠一樹靑

南北參辰十五年狂奴狂態故依然何時握手平生事夜夜南樓月滿天

寄潘景梁都事二首

美人天一方思如江漢不勝長東風喚起三山夢月滿庭花防樹香

憔悴江湖見在身十年前事只淸塵鳯凰臺上闌干曲應念天涯有故人

觀空軒

焚蘭登上方倚策得幽觀塵心一昭曠風篠正淩亂道人欲觀空花臺對香案融融雨初潤靡靡春將半未詳姚與魏縠葉瑚榦豈無豪貴惜亦有子孫看風光本何有可愛不可玩殷勤道人心邀我揭柔翰故知非佛事聊用標讚嘆無根優鉢曇過眼河沙算書成小窺檐紛紛現霄漢

舜舉畫棠棃練雀

霜暈棠棃臉風梳練雀翎含毫心欲醉開卷眼還醒

送孟子周禦史

翰林逼華蓋學士如堵墻我昔従東來白鷗入鵷行又如彼棲苴稊米扵太倉無補舜裳衣幸識堯文章孟氏古作者周鄒漢平昌當時梧竹間鸞鵠今髙翔瞻前忽在後復若揚粃糠相知始相識此樂殊未央非無酒與肴三嗅不肯嘗英韶發孤奏二柏失老蒼何以傲嵗寒篋笥畱耿光何以慰別懷願保濟逺航

送劉欽夫禦史

乘驄萬里行光華動南極江漢及早春艸木皆喜色欽夫吾所欽握手如舊識詩書與禮樂談笑出珪璧寒亭列山尊我欲勞逺客再四招不來威鳯方覽徳使我心恧而無以見雙柏忽辭黃鶴磯遄返烏衣宅瞻言在中河杳杳浪花白天空雲水闊欲送無羽翼輕舟行順流頗以戒潮汐努力重明時壽身壽家國

周耐軒總管挽詞

總角誇神秀懸車見達尊雙旌傳宦學千里賴生存馬鬛山扉夜厖眉繐帳昏嵗寒畱屐齒淒斷不堪論

鄧中齋挽詞

中齋吾所敬一別防飛螢栗裏蔵名字歐鄕有典刑龍蛇那起起鴻鴈已防防淚眼河汾述猶占處士星

送劉仲誠歸潯陽

不見匡山久髙人得飽防遺民甘入社中允竟辭官南極光芒逼東風紫翠寒君歸煩問訊五老近平安

寄郭西埜憲僉二首

風淨防花陌上塵遙知露冕正行春麻姑定向方平語三十年來第一人

投林心似後棲鴉黃鶴畱連老嵗華千里家山棠防好春風何日岸烏紗

送尹生歸江西

江漢秋深鴈過稀悠悠歸思夢先知輸君去住無多事顧我畱行待防時野岸曉光千棹急平湖寒影數峯欹拍肩試向洪厓說倘有黃花覓一枝

家山飛雲圖

吳云楚客兩覊孤我亦先人有敝廬風雪江湖歸路逺不知誰爲冩成圖

次韻程文卿並束憲府諸公

嵗晚江湖一舸歸故人水驛寄新詩風霜客鬢非前日冰雪梅花似舊時閩嶠十年常在望西山千里重相思喜逢官府淸平日林下従今生有涯

寄陳止善繡使

王春煦萬宇八使來宣昭使君古徳星所至聞虞韶憶經沙羨陌弭節睠久要相望江北南鄙吝一日消漢江鴨頭緑奉以磊磈澆驪駒曲未終渺然但淸颷匡山防雲起繡衣已當霄迢迢江閩際往往山嶽搖豈意桑梓間猶得親華鑣衡門劣容車聊以永今朝至今謦欬畱使我神思超瞻言旣匪易旣見終成遙遙知按行處气壓滄海潮繙經有晉石水底字未銷山靈知素約寤寐苦見招使君幸踐之毋謂方乘軺

次韻王山仲見貽

淸退庵中老風流昔所親江云猶薄暮宰木早先春文采傳家舊詩章發興新朝宗秋水在去去自知津

次韻王子炎見貽

每逢佳句百憂寛頗覺鷗盟尙未寒傳語烏衣兩公子頻抄新作寄人防

西湖小景

一片無情水笙歌日日春至今圖畫裏輸與眼明人

送南丰曾敬齋學正歸省

芹藻香中識嵗華滿懷霜橘苦思家來時賸載螺江酒要及枝南第一花

畫牛

觳觫春來苦羣兒未必知良工如有意好冩駕犂時

張山泉自愚荘來往仙巖

曾宿喬林絕壑邊月明終夜聴山泉宮商斷續初無譜欲問張君借五弦

甲辰秋三谷山房落成次人韻二首

隨牒年年東復西歸來結屋傍叢祠詩書何地不千載山水扵人有宿期傳後莫忘初葉祖落成恰是菊花時君防石上晉人字一一琳瑯金薤垂

書是先人屋壁蔵牙籖重理鎭山房一鑪香火見尊祖百世兒孫尙肯堂著在名山期眾共向來遺愛豈民忘詩成難盡意中事石磴蒼蒼澗水長

送益淸陳君

齒宿如何意更新黃花淸露共精神絕憐康樂經行地還遇淵明行輩人樓對夕紅誰拄笏澗秋碧蹔垂綸區區太史占星聚不見髙陽有後陳

次韻趙卿月見寄

林泉遺世味幕府念平生尺玉偏勞寄雙魚不忍烹有山隨李廣無酒飲公榮戱問朱簾客應知暮雨情

用前韻送閻伯雍

期子銷殘臘寒江水又生宦途謀北運客味厭南烹早就金門獻先防玉樹榮家公應問我泉石正闗情

題畫屏折枝十二首

牡丹

天香銷卯酒國色艷朝暾無地堪池館畱防到子孫

雞冠

旌節餘空樹金錢失舊妍蕭蕭風雨夕獨立貂蟬

棃花

淸香發妙質皓齒映明眸惆悵東防俗移來白雪樓

長春

生意春長在人間自四時紅衿映肉色消得簡齋詩

黃葵

金椀傾初日檀心颭曉風殷勤挹黃露擬進建章宮

碧桃

平地碧雲起明璫冠翠種時和玉露折處宴瑤池

來禽

婀娜骨仍瘦勻圓韻有餘折來配靑李如對右軍書

棃子

玉屑金莖露蒙之緗色裘霜刀爲發蔀內熱得眞防

枇杷

磊落黃金彈梢頭萬顆饒詩人如識面未必賦椒聊

木

糝糝金沙面宣城出貢余倘令和鼎食豈必愧瓊琚

櫻桃

百顆輸先獻圓疑火齊甘赤瑛盤裏好味不攺筠籃

石橊

珠囊碼碯裏玉醴水晶房三咽華池潤仙家辟糓方

送章明叔

相看未足又相違鴻鵠東風接翅飛兩槳吳船人易逺一篙春水鱖初肥驚心防度經年別握手何時萬里歸早向斯文収汗馬華岡南岸有漁磯

寄陸義齋憲使

闗山不礙暗香來枝北枝南樹樹開花外有人持漢節防詩應上越王防

寄姚牧庵參政二首

黃鶴山頭楚觀鐘喚醒陳夢欠従容歸來坐聽春林雨還憶簾前翠萬重

牛斗之間气更明三臺星裏見文星滕王閣上新碑刻處處人家有素屏

陳氏山居書院前剏橋名道山

共說山居好煙霞幾許深架中書有種橋下水無心酒聚陳遵客花畱蔣詡吟宿舂應可到吾亦慣登臨

補之畫梅

開卷見橫枝逃禪不可期忽思霜月夜獨坐小時

陳小庭求詩戲贈

羊角峯前擬峴防竹林深處小庭開遙知日日吟詩苦損卻空堦幾寸苔

李生北行

白玉堂容四海黃金臺貯千年好去江南年少薰風一路朝天

麓石圖

云根無數壓溪灣萬里擕來只等閒我有澗邊蒼玉筍如何空寄夢魂間

送霍可與晉卿理問

素履詩書在明時獄訟稀鶯花梁苑酒金紫老萊衣外省分天縡南河近帝畿平反須作意回首是黃扉

劉敬之尙書挽詞

儒效通今古尙書獨邁倫風沙臣節苦禮樂國容新地隔龍泉夜庭畱玉樹春曲終無限思並憶舊平津

白無咎素軒

下基厚地上髙天饑卽加餐困卽眠幾度詩成還閣筆恐將文字涴天全

少陵春逰圖

杜陵野客正防詩花栁前頭思欲迷一樣東風驢背穩曲江怎似浣花溪

喬達之畫江山秋晚圖三首

遮日西來正暮秋買魚沽酒醉船頭如今見畫渾疑夢知是南湖第防洲

千山木落鴈飛初樵屋漁梁路有無京國貴人眞巨力盡移生計入新圖

別來事事可名家獨我空添兩鬢華天際有山歸未得逺峯休著澹雲遮

寄題終南遇仙宮宮在甘泉之下渼陂之上

甘泉祠祀渼陂逰盛事曽傳古雍州故國風雲逢聖世化人宮殿倚髙秋神仙可學妨吾懶詩句難成愧客畱聞道終南多防徑定應容易到昆丘

李氏奉親圖

髙唐李家宜入史世世順孫並孝子今人創見古防常養志承顏政如此春風秋月花滿川小車長耳相後先生綃二尺粉墨具中有至樂無由宣坐中親賔歌拍手宇宙之間一尊酒黃犬東門竟不歸靑牛西去知存否何如我翁八十彊紅顏雪鬢雙電光醉歸不怕驢自穩有兒左右扶車箱長聞貞觀開元際老大升平飽嬉戱丹靑不見見殘編好護新圖示來世

鳯林李以翁教授父主簿公行實

場屋知何事丘園有宿儒一官聊慰藉萬竹自蕭疏玉樹春回後黃花酒熟初典刑今益少五字當生芻

文明門外劉氏野春園二首

杜曲桑麻韋曲花靑山遙共酒旗斜閒時也欲防詩去長夏門前第防家

東風如海畫難眞沁水平泉逺近鄰卻是野亭春最好題詩題字有聞人

石上三生圖【圓澤峽猿精也其歌可見然古今皆無人及之】

巫峽三聲斷王城一夢回坐橫牛背穩不道故人來

雪騎圖

都城五月已炎歊咫尺西山迹謾遙何處只今如此雪煩君小住我聨鑣

張子恵院判孝顯堂

日出北堂諼艸緑冷艷生香防華屋荊花七樹樹樹髙一一種時如種玉主人今住天中央曉從西府朝明光歸來一曲塤箎合共羨張家孝顯堂

寄題吳氏晚香堂

山有髙人樵歸得秋菊種之淸溪岸繞此白雲屋華滋無早晏所貴受命獨朝來濃露下芬芳出巖谷未知叢上金何似庭際玉更欣萱艸長色入眉鬢緑松桂相與榮棃棗況已熟東籬一尊酒千載有餘馥願保黃中姿餐英寄遐躅

冰雪相看堂

每過髙堂意颯然卻疑身近廣寒邊雲霄直上無多路冰雪相看別一天勁竹喬松心有托方壺圓嶠畫難傳六街紅透炎官傘借我風櫺一榻眠

次韻王寅夫尙書述懷

皇家盛制作後進殊未諳眷言廓齋老有如車指南髙者秩天秩下以商周參恭惟建官百佇之錫命三君懷秋雨霽空碧何恬恬北南三十年取世亦已廉近聞鉅鹿下一騑駕兩驂復言江漢民船尾紛相衘競迎新使君使君裝已嚴皆喜遇好官淸介侔張堪誰知跂望久各抱空歸慙華國賴典刑潤下資流謙五字賢長城何幸獲或擔傳之寄千載雅頌俱縢緘願言隆鼎彜無窮在遷談

解安卿恵紅藥嘉種

風翻花藥春當堦平生謝朓縈吟懷我還於京三百日空庭枉費東風來人言秋半宜求種公籞私園勞僕従集賢解君解我心對面珍叢肯移送狂香浩態根裏蔵露珠葉葉凝恩光主人帝城東畔住一花一木都向陽知憐我屋偏城北雪早霜多禁不得行行繞徧屋西東旋爲佳人覓佳宅手提井華不敢澆造次恐傷黃玉苗天公念花仍念我夜深暗雨鳴蕭蕭復疑猛灑兼繁滴拂曉來看三嘆息初逢無以效殷勤佇待紅燈照瑤席

胡紫山挽詞三首

一尊淮海話相逢抵掌揚眉四海空落日逺山依舊紫眼前回首但霜風

召節曾趨供奉班許教孤鶴綴鵷鸞鵷鸞不肯防常出孤鵷無端自往還

太息何人似此公未輸天下頌中庸何時絮酒平生足蒿裏三章一夢通

贈燕恊律

洞庭之野有遺音木葉蕭蕭自滿林欲向此中防節奏天空人逺夜云深

蒙節婦

江上山頭望夫石當年顏貌誰曾識行人疑是復疑非長使往來緣絕壁何如秦中雷寡妻少擕雙稚畱空閨徵夫不返頭雪白旌表在門嚢有詩

牟陵陽八十

陵陽先生八十時白須紅頰身深衣靑門熟有伏臘磻溪釣直無是非門前載酒欲問字亭角倚杖方尋詩少防政爾光不夜髙士若匪先生誰

題祁提防秋山圖

仙人縮地古今同何處移來水外峯我與白鷗曽有約可憐相見畫圖中

贈接花孟老

看朱成碧酒闌更訪街西白牡丹今日看花人白髮接花容易接春難

題髙彥敬煙嵐圖

西南多連峯東北多大野大野少人耕連峯有人冩冩之紿臥逰誰爲識眞者獨有房山公癖山如癖馬向宦浙河幹収拾不盈把雲煙何慘澹水木亦蕭灑匪徒妙丹靑秀句蔚騷雅胸中殊磊磈筆底聊復且君防諸可翫何者獨非假削平藝稻梁庶以飽天下

樺陽谷十韻

樺陽谷

天上官班地上行樺陽泉石托幽貞自従再踏蒼龍尾毎望西南眼倍明

養浩堂

不向髙堂日撃鮮歸休何以度流年紛紛移體兼移气獨對靑山養浩然

向日亭

寛閒何地不容光況是親扶日轂長未信城南天尺五每家亭樹對朝陽

招隱亭

不見朱欄十二幹繞檐叢桂想團團但招雲月休招隱云盡無心月耐看

貯月溪

水底空明透防重溪光全似水精宮可應只貯涼蟾在無限魚蝦亦見容

靜芳池

風裳水佩錦廻環南蕩西湖六月間卻是主人心更苦滿衣秋露曉憑防

代竹園

逺近蒼雲接水雲沁園花許鴈來分當時淇澳靑靑艸千載人言是此君

比徳泉

泉將比徳徳無涯相暎相輝玉絕瑕一尺自渾千丈潔下寜流處莫淘沙

鬭檞軒

槐棘春風日夜新檻前山木老能神兩賢豈是眞相厄大樹將軍此後身

肄射砰

觀徳仍觀絕藝希虱懸秋髮射侯防従今谷口榛中石夜夜須防獵射歸

三生圖

三生石上性長存死別如何不斷魂開卷故人還滿眼此情今更不堪論

劉單州棄官赴兄臺州之防

一手有急一手赴左不良行右須駐人心取捨有重輕所以劉侯如脫兔好官尙有兄則無死今不死孤不孤久思古人今始見我欲書之寄董狐

王氏嘉遁齋

東山太傅寧無意少室遺公自得名雨露四檐天尺五未應嘉遁了平生

送洪子蘭奉使歸髙麗

靑禁虛心待上賔鋒車就遣遇庭人龍城【遼東廣寧府】日近歸裝暖玉署花寒別夢新洗馬陳情曽有表乘軺拜慶古無倫天東嘉樹知多少喬梓如今最得春

寄題韓云卿漁莊

太行之陽有盤谷別有漁莊在東麓基云匠月三十年突兀眼前成此屋汲中明府昌黎公平生往哲將無同愛山未辦茅一把且種五栁搖髙風只今盤盤知防礎堂構殷勤遵雅素玉龍擎重棟梁新不數王家老槐樹門前洹水行漁舠沙平浦逺無驚濤天開圖晝屏周遭秋風蘋蓼春風桃搴芳拾翠輟所操月明舉网登銀刀侑以大白湘溪毛醉看太行首獨搔長歌欵乃淸而豪聲飛於天鶴九臯喚歸羽儀萬仙曹天闗虎豹不敢嘷太淸云翳無纎毫此時此屋更突兀午橋花竹中天髙

送程君儁學正歸潯陽

五老催歸客天寒道路長殘冬渉易水防日到潯陽學見吾宗盛身隨聖道昌未應嗟晚達松菊近柴桑

郝氏世徳詩

啟漢優三略興周冠九人王功今古在侯服嵗時新奮建名相亞臯防徳有鄰向來忠孝傳彌覺眼前眞

申屠大用挽詞

故人爲別防秋風竟爾難防一笑同表表自能尊素學行行都憶避靑驄殊亭雪卷詩初換甓社珠移事已空老我只今看宿艸短章那更後諸公

榮歸亭

昌邑淮陰欠此亭繡衣髙暎鐵衣明至今無限遺榮在玉樹欣欣繞砌生

王秋澗先生挽詞二首

六藝流名舊諸生屬意深雄文探虎穴妙墨過雞林不朽絲綸重無端齒髮侵故應持斧日早有掛冠心解瑟淸王度馳環聚老臣江闗聲气合輦路笑言親去住猶如夢存亡已隔塵獨餘秋澗水顧影一傷神

華隱

禦風來往不畱塵水墨何由染此身我亦平生一丘壑防時閒似畫中人

漁翁圖

漁翁牽纑漁婦紡膝上兒看掉車響溪南溪北趂冬晴水急船多欠新网祝兒休啼手正忙网成得魚如汝長

枯木

野樹無心緑寒鴉作意飛向來回首處疑是復疑非

危橋

危橋那可試獨步更堪驚不見當時畫空懸異日情

樗亭

幸免斧斤厄常驚嵗月新少年欺擁腫老子愛輪囷

奉賀國王太傅丞相受封

龍飛天子答勲勞疊組重珪極衮褒周室同心惟呂伋漢家異姓有張敖天垣斗極星辰貴煙閣云防地位髙千載國傳彞範舊好毗湯舜選伊臯

宣和畫馬

夜半房星下九闗渥窪龍種入天閒宣和得此渾無用神駿爭雄粉墨間

五王避暑圖

淮南恩少難爲弟有庳天回始念兄得似開元全盛日一樓華蕚友於情

壽劉樗庵八十

名父佳兒世所希此身端合享期頥掛冠神武聊存我序齒耆英復讓誰師呂不論千載上相周猶待十年遲新求盛事人能說文獻公家好本支

寄劉中庵參政二首

不得劉公一紙書酒情詩思近何如太初巖下涼多少亦有工夫燕坐無

河南父老望車音早有淸風慰所臨他日劇談三太息政應聊復試初心

中庵詞附

人至承以二絕句見貺淸簡幽深情意都盡披閱諷詠如接芝宇感慰可勝言哉輙有小詞錄奉一笑且以寄企向之意云劉敏中上

短夢驚回北一陣芭蕉雨雨聲還住斜日明髙樹起望行雲送雨前山去山如霧斷虹猶怒直入山

深處

送李景山侍郎使安南

北戶之東旭日升容光必照破羣防防風後至心何在陸賈重來語可聽化洽不聞冬吠雪气先遙想夜占星交州九郡皆王略他日殷勤話所經

贈杭州開元宮王眉叟法師

星宮浮逰隨所躔上極始下九煙出沒無迹合自然誰能居之惟列仙虎林之宮曰開元飛光躡景與時遷我持絳節曾東騫仙人種杏邀我前翺翔接羽逰木天云庭坐詠太一篇赤明日月如千年方平羽駕初來還黃姑去捨空瓊田超然而止開金堂玉室千萬間中正炁廻靈淵洞眞神章大帝頒九刼無始環中環溪分素河月流灣至虛生白心甚閒又乘剛風九豹闗我欲従之不能攀靑瑤爲簡緑玉編托之胎禽寄飛軒黃庭之師爲我言東行何時相後先

李渙母八十詩三首

乳下孤兒已了官眼前銀鹿共盤桓欲知八十年間事雪皎霜寒在鬢端

髙門大扁裏閭驚孝子慈孫女婦貞別有河東李渙母不曾旌表眾知名

截髮供賔手斷機従來烈女有佳兒劉家中表熊家學文采風流定可知

送完顏總管赴平陽

汾水西南古晉州雙旌五馬漢諸侯庭無坐吏官班重地有遺民帝化畱荊樹春風誇列土甘棠淸防羨髙秋徵騑莫嘆長安逺回首朝陽是薊丘

送何仲韞平章赴汴省

梁楚冰川大半開懸知鈞軸載春來淸都雨露流中土左界星辰接上臺別意謾言書數寄去思終見詔頻催安輿翼翼鳴珂引夾路人爭拜老萊

題盧君用所蔵手卷二首

己未禦書小景

流落殘春筆名蹤定可知君王方旰食猶爲一題詩

盧學士詩卷

渺渺蒲江逺年年桂樹秋空餘詩卷在天地與長畱

寄壽張天師母周七十

雙鶴飛來墮碧牋上淸金母慶希年恵風和暢先三日南極逍遙自一天星逐馬蹄催逺使露分仙掌趂初筵従今嵗月吾能測靑子蟠桃色正鮮

送嶽州馮道錄

夜半黃金化石頭洞中人向玉京逰丹砂欲度三千士月斧先修十二樓位托星辰須北拱道行江漢與東流相逢紫極崔先叟爲問秋聲好在不

題扇面

葫蘆纏蔓急菜葉鬭花妍爲問將雛鳯丹成爾亦仙

疏山云老半間三首

常住元無所住非空畢竟俱空長老半間何在問他明月淸風

三界十方周徧千門萬戶防常喚取雲歸管業老僧自有禪房

萬嶺松杉宻宻兩闗雲气深深防見重來矮佛樹生肘上成林

賡牧庵與李仲元詩

世祖攬天下盈庭盡瑰奇聮翩萬國士慷慨皆已知嚴嚴許文正扶道應昌期李君此時俱好學何常師駢肩謁萬乘天光煥倫彜相顧各少壯自許涅不緇別來能防何嵗月忽吾欺出入三十載嗟君位猶卑但聞徳日充足慰心所馳今上繼聖明左右豈一防君方贊南省厚祿我何禆還歸養屙瘵暫與軒冕辭忽覽古人書恍覿君子儀常恐前修業易爲後世嗤君獨保厥初進退各有爲君如巖上松昭質終不我如道旁馬筋力今已疲許公不可招諸老誰憗遺瑯瑯姚君篇傾倒無所疑豈獨君所知而亦我所私因風繼斯作聊用豁餘思

李仲元所蔵畫卷

髙人意在飛鴻外使者空餘立馬心可是涼州最知己従今薤谷更須深

寄壽吳閒閒二親

東閣眞人擁紫鸞來従帝所奉親歡番君舊裏開新國吳猛天仙拜地官萬里罡風參玉佩百壺宮露輟金盤華堂未覺秋香晚冰雪相看正耐看

山水圖

挺挺短長煙樹嵬嵬逺近云岑爲待濟川舟楫江邊立到如今

趙克敬耘庵

甕竇蓬樞慣田裏雨笠風簔親耒耜汗肩龜手剪蓬蒿甌窶污邪年髙秭不應牛角掛書策誤引鶴書招祿仕筆耕紙耨不堪煮饑啼寒號長滿耳君侯奕葉卿相家小卻鑾坡弄文史民庸吏績來奏最步玉登金不違咫便當華屋開朱門車馬駢喧誇世美胡爲宴坐立名字逾我裏兮折我杞大篇短章來羣公說古論今精義理老儂了不辦許事擬買烏犍歸教子

遁軒

錦韉金絡玉花驄血汗黃塵赤日中何似茂林修竹裏陶家一枕北風

畫竹

生來有節照云端蒼雪崚嶒傲嵗寒欲問平安無便鴈眼明一叚碧瑯玕

臨右軍帖

漏痕釵腳悞無神空向墨池防右軍欲輟平生艸手爲書一幅弔藤文

李庭訓禦史挽詞

天爲斯文地胡然奪此翁士林嗟博洽言路惜公忠儒術今方貴書生命自窮箕裘有傳業積厚報須丰

趙閒閒畫松自題詩

詞華推哲匠才大古云難如許明堂具偏宜畫裏看

答陳玉峯覓紙帳

城南有詩老贈我意綿綿住久家猶客更長坐不眠來防白紙帳去敵紫茸氊我愧蘇司業賡酬欠酒錢

寧山耆艾圖詩二首

桑陰栁影團圞坐瓦鉢甆甌陸續傳名字不須排甲乙相忘相與作忘年

洛下耆英吾不見香山九老昔曾摹可憐白首明光殿卻羨五陵年少圖

題山水便面

煙水防迷山逺近髙山臨水更淸寒畫樓迥倚風前構商舶遙従海嶠還雲起亂峯生巧思鳥飛殘照入遐觀生綃盈尺無窮意誰識經營慘淡間

吏部郎中韓希賢父九十叔八十六

及壯抽身下九天歸來兄弟伏生年古今人爲功名老福壽天扵孝義偏松柏相看忘嵗晚芝蘭競秀喜階前二疏翻被黃金惱得似韓家二叟賢

七眞山洞云觀

七眞之山白雲裏綘闕神宮半空起祁君有志於君成更賜雄材自天子東臨滄海西昆侖森森翠節排天門三更日射芙蓉色六月石掛冰霜痕山頭髣髴淸虛府洞底陰岑太行路靑苔能識六龍車明月長懸萬年樹峯盤澗復气絪緼瑤艸金芝日日新君王自有長生藥端拱無爲萬國春

安山朱琰

聞說朱家擅二難安山山下大河幹骨無疏戚還蒿裏地有膏腴築杏壇種徳何曾期厚報服田猶恐抱空餐力能掩骼仍興學誰信爲農卻了官

洞明祁眞人像

篛笠簑衣七尺翁掀髯猶似舊相逢只今無路隨靑竹自昔疑君是赤松明月在天元不老精金蔵火豈能鎔七眞巖谷長春境惟有浮雲盡日封

舜舉梨花折枝

粉面丹心淺綘淸明時候古城隅一枝獨背春風老盡日巡檐撚白須

舜舉黃蜀葵

淡黃衫子道家妝露白風淸殿眾芳只有向陽心尙在紛紛紅紫任低昻

送王景開長官

楊栁陰陰燕子春東風萬里動遊塵還將碧澗紅泉夢又送靑原白鷺人子壯有才須逺噐吾衰無計乞閒身南歸若見沙鷗伴莫道遲廻忘卜鄰

厓云

道人家住祝融尊漭漭蒼蒼不可分何日相從靑壁下焚香把酒看氤氳

雪樓集卷二十八

欽定四庫全書

雪樓集卷二十九

元程文海撰

詩

薩迪勒黙色謙齋禦史瑞竹

江南禦史彈琴處揷竹爲楥竹自成不見稚叢緣節上渾疑鄰筍過墻生淸陰已比甘棠愛直气先占衣繡榮廻首荊防舊亭下髙枝應有鳯凰鳴

龍眠二馬二首

蕭蕭騣尾傍塵埃曽際風雲萬里開卻憶少年河畔路鳴鞭落日驏騎回

廻顧飛龍玉轡頭還思閒臥逐犂牛何時放與江南好艸軟沙平得自由

張鏔君哲淸節堂

張君少也孤鞠育賴母慈母也貞且潔堅苦力自持教兒讀詩書不見兒貴時兒豈不欲養養已無所施娟娟寒梅花皎皎叢菊枝芳時苦冰霜未春已離披天地何不仁古今同一悲巍巍淸節堂行坐常見之何以報阿母勿負母所期聊爲淸節吟庶補南陔詩

吳道人息庵

厭盡人間尙愛詩結茅投老已嫌遲翛然鳥倦雲歸後正是風淸月白時斫桂欲將枝並折畫江漸與扇相遺死灰槁木蒲團上又到身中子午期

楊唐州挽詞【子士允】

天道由來逺楊家重可憐阿兄忠見嫉乃弟善無年往事成孤憤修名竟兩全唐州千載意有子幸能傳

蘇李相別圖

漠漠陰風吹艸低蕭蕭漢節對羣羝少卿心事元無異家共長安萬里西

淵明髙臥圖

手撫髙松石更奇披襟脫屣醉眠時壺中酒盡琴無軫說著羲皇總不知

鄄城陳景新賑粟辭賞

伏波躬耕輕萬斛卜式還聞辭爵祿潁川太守復何人往往挾持求大欲陳君好義不言功猶落玉堂揮翰中見說鄄城諸邑子近來相尙起廉風

衛州王景先省郎祖母八十

萱艸花開宿雨幹北堂稱壽玉杯寛幾千蜀道陳情易八十京華就養難忠厚已従今日見艱虞莫忘昔年看阿婆心事諸孫福河朔聲名庶不刋

周南翁悠然軒

開軒臨四野野艸細扵毛白鳥湖上起靑山云外髙援琴忘舊譜洗盞對新醪落日防幹角詩成漸逼陶寄題郎官湖太白祠亭【黎僉事崱景髙所修】

昔持黃華節觀風漢陽城城南十頃湖空有郎官名太白不肯顧髙祠風雨傾亟召郡博士爲我時經營我復棄官去無由觀厥成再以王事臻夙夜有期程豈無濟勝具對面慙髙情安南古交州黎子眞豪英好事竭肝膽摛文嚴且明連年湖上住日愛湖水淸殘碑出沈翳繚垣制縦橫象設儼邃穆飛檐郁崢嶸蒲荷取次發竹樹皆光晶素月濯古華澄波送新聲黃鶴怨崔顥鸚鵡愁襧衡歘若張李來復與岑輔並仍歌五字詩酌以白玉觥由來磊落士況值天下平萬古爲一時四海爲一神交溟涬外气合如弟兄遂使郎官湖流芳榮我歸玉堂署君亦來上京示我新記文忽疑夢乍驚題詩謝謫仙心與孤鴻徵

徐防訪母

大梁進士邢家女嫁得徐郎在覊旅姑章但識寄來衣阿婦未聞堂上語姑章不待阿婦歸升堂空有淚沾衣可憐積善生男子不見婦歸兒貴時諸姑歸閻新無夫迎歸事之如舅姑有男我娶女我嫁阿姑自言今世無頃聞父死惟老母輦致平陽奉朝暮邢家子侄各有歸誰識良人心更古良人已沒諸孤長富貴聨翩照鄕黨門庭日廣車馬多但恨姑章隔泉壤

寄鄭信卿參政

闕下相看未忍分過門誰料不逢君竟參華省江南去定有新聲天上聞夜靜每勞瞻紫气春深幾欲和停雲豫章防下南歸路何日論心到夕曛

題陳天賜載之詩後

亹亹辭家日悠悠上國心闗河題欲徧雲海夢初深捲裏英雄迹人間正始音成連舟已逺空對伯牙琴

書韓氏八十詩卷【宋筠作序】

八袠更齊年兒孫孝且賢衣冠驚乍見今古防能全徳是耆期本家宜福祿綿國初人物在獨對宋公篇王仲庸八十李受益書養志以扁其堂

大興王氏世忠厚乃祖向來醫國手活人千萬不論功富貴浮雲亦何有隱君八十字仲庸同牢孟光壽且同妻賢子孝萬事足有善可樂酒可中皇慶天子初嗣位賜帛髙年興孝治此時二老拜恩榮新搆華堂名養志李侯八法元蒼蒼奮筆爲挽千鈞彊三牲五鼎亦易得楣間歘見三鳯凰薄俗悠悠不堪數君家盛徳天所與聖朝望治猶渇饑敢信今人不如古羨君有子眞賢孝澤滿鄕閭犯無校祝君壽命金石堅永與聖朝扶世道

賀亨復都事榮親堂

勸忠褒徳感恩私風木無情喜又悲五等已分茅土貴百年莫忘蓼莪詩但令報主存先訓更覺榮親永孝思遙想茫茫濟陽路棠棃千樹擁穹碑

上賜潘司農龍眠拂菻婦女圖

拂菻迢迢四萬里拂菻美人瑩秋水五代王商盡作圖龍眠後出尢精致手持玉鐘玉爲顏前身應住補陀山長眉翠發四羅列白防覆頂黃金環女伴駢肩擁孤樹背把閒花調兒女一兒在膝嬌欲飛石橊可憐故不與涼州舞徹來西風琵琶檀板移商宮娛尊奉長各有意風俗𨿽異君臣同百年承平四海一此圖還従袐府出司農潘卿拜賜歸防染猶須玉堂筆天門蕩蕩萬國臣驛騎橫行西海濵聞道海中西女種女生長嫁拂菻人

題濟南安氏章服捲

笏滿牀頭酒滿鐘家能孝友國能忠一門又見安員外八葉寧論漢侍中賸種葵花傾曉日深培荊樹貯春風江州陳氏三千口七百餘年防養同

趙一徳季潤忠孝詩

南昌趙氏子早嵗遭艱虞骨月不相保萬里爲國俘釋縛燕趙間遂爲鄭家奴蕩蕩天宇濶亹亹日月䢐轉瞬四十年朝夕勞且劬主翁豈無恩不得齊民俱主翁父子沒悉力持且扶有客南昌來解後談厥初問知家中事五內猶摧刳父兄死未葬有母八十餘再拜主母前涕泗下漣如委曲陳其情願母哀其愚主母爲之悲暫許奉康娛星言整去裝策馬登長途山川日以異旬朔奄相逾日暮不畱行忽已臻其廬升堂拜慈母再世得相於慟哭父兄前鄰里皆欷歔生者幸少慰死者歸黃壚主恩不可忘母養不可虛黽勉與母辭復返鄭氏居主母驚且喜左右咸歡呼趙子令至前授以咫尺書汝孝通神明汝義薄天衢永爲故鄕民汝去勿躊躇趙子再拜謝灑血滿襟裾主恩一未報何用早歸歟主翁積忠勞封諡焉可無穹碑表墓畢逝將還故墟主翁有遺嗣無罪倐見誅奮身伏王庭誓死訴寃誣白日廻其光天道劃昭蘇豈獨全鄭門髙風動皇都滔滔天下者廻首成榛蕪安知磊落人淪此氓徒飛檄下九天大字旌其閭鬱鬱文獻邦盛事暎梅徐母壽渉千齡聞有駟馬車吾聞善必報此理天不渝我作忠孝詩永激頑懦夫

送傅道士

新拜天書領故山飄飄歸鶴振髙翰九霄風露秋標格萬里雲霞玉佩環舌齒存亡眞大訓精神淸淨勝還丹由來孝敬神仙事莫遣山林有厚顏

趙際可天馬圖

天馬出西極神龍不能追目爲紫電光歕作風雷飛天馬不常有晝中或見之見之夢寐不可得得之不用終何爲穆王無復瑤池宴漢武秦皇不相見何當眞馬生渥窪來與天子駕鼓車

趙母八十

梓潼八十趙氏母內外之孫廿又五生長兵凶老太平盛徳沖和天所與臺中濯濯兒更賢捧觴百拜阿母前願將忠孝報天子桃花海上春如煙

和陶詩

秋風吹庭樹宻葉潛銷落燕寧久翔白鴈紛南泊淸晨得尊酒防然還獨酌年運倐䢐謝春秋焉能托依依仰先哲緬邈空述作江漢日東流寒花繞叢薄開卷撫休運振衣望丘壑

葛老竹軒

開軒忘寵祿種竹作幽人霧罷淸陰合霜侵粉節勻虛中堪體道直上似持身應有同心者移家與卜鄰

早行圖

萬山廻合路紆縈獨策羸驂欵欵行卻憶麻源三谷裏畫橋擕酒聽溪聲

寄喬達之

東魯相逢兩見秋忽傳南牧古筠州向來不負甘棠訟此去眞分黃屋憂政裂多門従古患民罹百病自今瘳中朝人物如君幾縦樂江南得久畱

丰城熊蒙泉挽詞

故國三吳暮橋門六館秋文章歸自志賔客拜荒丘但覺風流逺誰將嵗月遒靑山延慶裏落日不勝愁

壽李秋谷

薇省星辰近鑾坡日月遲上公開瑞旦舊學蔚明時玉琯微陽動宮壺喜气隨已傳蕭應昴復說傅騎箕琥珀蒼松液瑚碧樹枝茂生豪傑士來作太平基憶昔公初起方時事已隳艱虞身保障謀議國蓍龜赤手除蛟虎丹心見藿葵一朝周典禮萬世漢官儀宗廟重鐘簴乾坤再柱維泰階寒耿耿遐壤日熈熈大小陳綱紀神姦鑄鼎彜桂枝增秀發蔓艸極芟夷鄕校惟聞頌朝廷總得宜端由天子聖亦在哲人推昭代才何盛斯文柄獨持立言成凖範析理貫書詩餘事歸靑史新篇藹素期朝趨雙闕內夕夢北山陲顧問常前席論思每執規力援寒畯溺已視庶民饑姓字喧童稚仁恩被等衰功髙門似水心靜爵空縻報主期堯舜爲臣志呂伊山河分陜地勲業太常旗早達謙盈理居多寵祿辭戰兢存夙夜贔屭負安危卽此觀天道宜能永福綏直爲天下祝不是老夫私

次韻秋谷西郊書事

車馬城西何處村靑山緑酒鴈紛紛天開勝日晴如洗地轉微陽气欲醺應倚長松詢白髮還臨絕澗望紅雲髙賢自古閒難得夾道爭瞻李相君

贈李肖巖

海內畫手如雲起冩眞近說中山李一入都門天下聞半紙無由及田裏羣公列卿日闐咽過眼得皮仍得髄含毫泚墨笑且談忽見威儀在屏幾精神遒遒出眉目炯若寒蟾映秋水自言貌盡千萬人不獨形殊心更異邪正惟存了眊間英雄多在風塵裏我聞其人未曽識姓名籍籍常在耳皇慶元年秋九月退食詞林方徙倚黃花繞屋白日寒風罷天髙鴈如蟻忽従集賢趙司直剝啄叩門到堦戺掃堂展席開淸尊相對蒼然感衰齒京華出入四十載顧影周行若疣贅只堪杖屨老林丘何用形容污縑紙解包拂硯起盤礡落筆童奴亦驚喜平生傳冩盈筐篋豈有疏髯白如洗懸之素壁日相看従此嵗寒吾與爾黃金百鎰未能報贈君肖巖兩奇字君王思治方旰食夙夜求賢每虛已願君莫問江南北徧歷幽遐閱多士魚塩版築鼓刀徒今人豈無古人比莫待九重勞夢寐便合圖歸獻天子

緝熈殿禦題紫薇花扇面壽郝中丞【十一月廿五日】

江南千里花茫茫紫薇靜對中書堂畫工防得無窮意一枝宛轉畱芬芳緝熈殿裏日月長禦筆落處蛟龍翔花前未覺風流逺扇底猶含雨露香烏府先生黃閣老髙敞新齋坐霜昊聊持此畫托千年従今永伴中書考

壽白雲山人

白雲山人起西域陽春爲心玉爲徳初従南土佐元戎萬里聲名已輝赫頃得雄藩展驥足武昌城裏初相識黃鶴秋風庾亮樓大江落日曹公壁此時防好安太守旦暮過従豁胸臆君爲郎署向河南我欲江西老一庵再承天詔還京闕君已中書坐贊參萬國山河歸美化千年治亂入髙談紫薇紅藥天光轉翠竹蒼松客夢酣聖明天子今軒昊敬老尊賢古來少皇恩忽先一陽回大政仍資共探討天教初度臨長至我識仁人多壽考安得移家與卜鄰嵗晚風流成二老

禹柏圖

我昔觀風江漢域大別寺中觀古柏皮空骨立二千尺扣之鏗然若金石雙龍盤拏爪角怒白晝歘恐風雷黒小枝旁出勢蜿蜒復似逰龍顧深澤蒼蒼數葉森北向貞心不受螻蟻蝕我時見此獨驚怪僧言相傳禹所植別來夢寐常髣髴恨不圖之堂上壁安南國王住漢陽府中好事黎侯崱皇慶元年同入覲忽持墨本來相覓開緘蕭蕭朔風起半幅生綃萬鈞力恰如大禹疏鑿時天斧雷硠鬼神役自言得之寺僧手寺僧得之故侯宅舊本糢糊鎖暗塵上有東坡手題墨臨摹欲遣天下知國王命我來索詩此柏防有摧朽日此卷豈有消磨時我聞此語坐太息神禹至今防興衰人間老樹亦無數此樹應以人而奇門前馬鳴君欲歸黃河東去浮雲西歸語山僧謹護持莫令此柏淩空飛

次韻吳閒閒梅花

故園爛熳看花處愛月畏風愁夜雨漱芳亭上一相逢忽似江南花下語薄裁瓊靨嬌難狎細剪冰須繁可數卻憐主人閒更閒病眼摩挱吟欲舞亦擬南城覓數株安得萬錢買連土

題蘇黃遺墨【並序】

伯杭郎中示余所蔵蘇黃二帖惓惓忠孝如見其心兩翁遺墨流落天下者多矣君獨寶此可尙已夫爲之詩曰

兩翁心事幾人同二帖惓惓孝與忠惟有太平賢禦史時將舒捲挹髙風

送羅元發教授應昌

擕書別帝京王國得儒生路出開平逺云連絕漠橫鳯瑤諷夕吹龍海夾寒城善教無南北因成萬里名

送髙君尹尉氏

聞君別親故宰邑出王畿靑天大梁道落日黃河西尉氏古稱劇長材無不宜民心如蹄涔微撓卽濁之但使各生遂豈在信嚴威撫字考寧下防信謹所持勿謂百里小可爲天下師宿麥日夜深農務將及時君行不可遲君防不可期努力樹嘉政足慰平生知

九歌圖

瀟湘南下洞庭深無力能援楚國沈縦使九歌堪入畫何人冩得放臣心

題雪景圖五首

竹所每徑造雪溪俄夜逰人生適意耳何去復何畱家近長安市居然靜勝喧爲言賢令尹不爲雪闗門布被冷扵冰紙明似月推枕理殘書未肯甘汨沒天地玉淸境郊原瑤樹林無邊詩興在只向防橋防介矣閔仲叔髙哉井大椿夫君見何晚大雪不幹人

舜舉梅竹折枝

吳興畫手早相知粉墨淒涼嵗月移惟有寒梅並翠竹京華相對獨題詩

黃華老人墨迹

讀罷黃華水調歌漁簑鶴氅柰情何溪邊梅樹湖邊石怪底新年入夢多

送王義父還黃陂重建河南書院

少年匹馬逰淮浦雙鳯亭前憶同譜黃陂老尉有佳兒伊洛洸湟接東魯黃州精舍久寂寥河南故號無今古江漢奔渾想源委宇宙褰開見規矩惟有中書白雲老幾度扁舟爲凝竚思賢撫迹意無極慷愾伊誰辟榛莾郡人好事王義父手擲千金如糞土去年赴調來京師解後乃與中書語願公早歸白雲下看我崢嶸抗新宇我有良田二百畆永與諸生共勤苦京師聞者皆嘆息磊落新篇慰覊旅期君努力成此志坐爲江山發蒙瞽文光夜揷翼軫寒聖道春融天地溥待君業就當識之盛事千年照淮楚

謝西溪

君住西溪第防灣靑原白鷺思漫漫灘聲夜應書聲起樹色朝連野色寒昔在蓬山歸是夢今防湘水去爲官過家誰共臨流賦試拂沙頭舊釣竿

成翛然孝感詩

世祖舊臣成太史笑人拘忌說陰陽但憐墓艸臨衢路敢許棺花結祲祥千疊香山新攺兆一枝玉樹已傳芳由來孝是昌隆本狐首靑烏信渺茫

寄商季顯防使

商侯守官四十年淸如冰壺直扵平生知己惟霜竹捲蔵淇澳懷渭川七閩同寮許相寄日月悠悠今幾嵗每過聊城不遇君想見珍緹鎖寒翠玉堂望望北歸鴻何日霜枝在眼中不是人間無處得捲舒長揖故人風近聞歸自西江側況復家居臨大驛也知愛竹仍愛詩若得吾詩當兩易

雪樓探梅圖

竹樹參差老不才四山壁立雪皚皚淩寒何許龍鐘老獨對梅花待酒來

玉荷杯壽內

曾預方平防金盤捧玉杯蓬萊幾淸淺又見碧蓮開

天山胡氏春暉堂

春暉堂前蘭葉齊春暉堂後萱艸肥阿兒日晏王府歸上堂稱觴舞僛僛兒能讀書母所教兒能爲善母所導兒孫滿眼才且賢母恩深厚何以報天融地和日載陽願母壽年天地長

利翥彥祥樗亭四詠

柏龍

庭前老柏苔蘚澀拔地盤拏奮須鬛變化愁隨霹靂飛摩挱若有風雷入主人獨抱嵗寒心苦節貞姿日月深門外黃塵三十丈何時乘此去爲霖

松石

地底流脂成琥珀地上枯枝並爲石皴皮剝落棟梁材瘦骨崚嶒風雨色根離葉盡碧枝空此心不轉與誰同前身不是赤松子安知獨非黃石公

太湖石

震澤波濤日夜翻澤中老石久都穿何人掇取樗亭看白玉圍腰下九天

春月菊

開徧幽花不待秋不當重九更風流惟應細嚼枝頭蘂爛熳靑春醉不休

眞樂亭

闗右山水邦竇氏煙霞人讀書不求官爲樂得其眞孤亭抗林表嘉樹藹氤氳野色雨餘逺天香風定聞見月爲素秋逢花卽芳春詩成寄逺客酒熟分比鄰閒雲時獨畱馴禽日相親一與物情遣安知賤與貧

送李宗明

賈公門下客李氏舊名家萬里辭京去孤舟背郭賖吳山新店雨楚樹故林花定有懷賢者逢君久嘆嗟

子昻爲閒閒畫竹石作別

仙舟發禦河別楮灑蒼波雙樹尊前出叢篁石上多月明行亂影風靜倚柔柯還似看棊處防云入薜蘿

孤云

渺渺従何起亭亭只自飛朝隨風鶴去暮逐雨龍歸幾度超滄海多應防翠防何時能借我裁作羽人衣

壽額森特穆爾知院【四月初三日】

開國元勲後明公食肉飛山河雄帶礪社稷寄樞機禁直星辰近天光日月依因君弧矢旦梅實記初肥

白鶴歌【並序】

右丞李君明之性至孝弱冠時父有罪當刑君請代之曁赴刑所世祖皇帝宻防緩刑遣近侍候之君欣然就死略無不滿意馳報詔並釋之母病盲君日防其目目乃復明已而爲昭睿順聖皇后所知擢爲大護國仁王寺總管寺之役方興髙深大小之宜君實度之梓匠工役之勤君實董之簿書之期防錢谷之出納一無私焉迄致重門復殿金碧交輝巍巍煌煌爲京師諸寶坊冠冕一日羣鶴翔舞所居檐間人皆以爲孝感所致翰林王鹿庵李韋軒商左山諸大老賦詩美之繼作者無慮百家凡數大軸皇慶二年夏餘被防撰碑文至寺與雪庵宗師偕來徜徉觀覽緑陰鬰然師指庭中喬松鉅柏曰此李君手植也今年防八袠官且一品子貴孫茂而君方聰眀康彊日婆娑嬉逰扵是間其人必有大過人者言未旣君擕所蔵瑞鶴詩卷出示且索餘詩餘旣美君孝行之盛又悲卷中諸老無復平昔乃作白鶴之歌以著余感云

白鶴來羽毰毸舞且鳴久徘徊白鶴非鶩雞何由致庭階主人孝行深可哀父當刑子代之天子哀其情父子得並生母方盲子防之天地哀其誠母目得復明主人孝行世所驚白鶴𨿽禽鳥豈無性與情白鶴去還復顧靑天遙遙髙且逺但願主人世世還相似白鶴長來庭下住

劉處士挽詞

處士眞終始文康若父兄各求千載志豈爲一時名花下琴尊在階前竹樹榮精魂渺何許日暮玉河聲

題何澄畫村田樂

番番白叟宛宛黃童飽食而嬉樂與嵗同白叟番番黃童宛宛今日何長舊日何短明君在上良臣在下今汝樂只誰識憂者

右三章章四句

楊士允郎中將赴江西省幕出示勉庵記因題其後兼以贈行

髙齋對時雨竹樹藹靑靑手披勉庵文忽念君子行君子今何行江右撫列城君子當世彥累世飄華纓忠貞所服襲孝友日光明自従列中朝海內仰淸聲云何有逺適天意在黎氓顧惟大江南去國數日程貢賦天下九舟車日無停有民此有財暴本必傷生井法廢已久貧富始相形貧以食其力冨以蓄其贏貧多富恆少相養乃相成俗吏守一隅上下蕩無經民心國之本可正不可傾願君執其綱一視使其平矧今用文治禮讓漸可興勉哉君子政素學此足徴

題楊士允志雅堂

楊君志大雅百行繩祖武庋書充棟梁列噐雜今古退食卽披玩朋來共容與書以味其道噐以觀其度蔵之貽子孫用之奉明主

題米元暉忘機圖

扁舟輕不渡斷岸斜初轉白鳥波上閒靑山意中逺已知江湖樂還驚嵗年晚海翁那有機相忘自應遣

菊圃王朋益挽詞

忠讜人皆忌剛防性獨存初還淮土節又作魏城藩勇退中年志全歸聖主恩悠然堂下菊白露滿空園

封氏節婦

中山節婦人所無年二十六身孀居朝躬蠶繅夜辟纑上事尊章下惸孤自食苦淡奉甘腴力持門戶勤且劬只今春秋七十餘一生皎潔冰霜如堂前陰陰槐栁楡堂後藹藹萱花初兒衣斑斑白玉壺方瞳素髮紅氍毹阿婆髙節摩天衢阿孫聲名滿皇都阿婆壽命金石俱阿孫世世髙門閭中山節婦人所無

題楊紫陽跋盧諮議詩卷

二老已靑山斯文尙世間傳家欣有後開卷若承顏治亂何堪說乘除只等閒秪應存世徳珠去自能還

南

緑樹陰陰鳥自啼薰風寂寂日長時客來欲問南意庭下蕭然半局棋

送司徒錫喇卜法師歸秦州

秦州法師沙羅巴前身恐是鳩摩羅讀書誦經逾五車洞視孔釋爲一家帝聞其人徵自遐辯勇精進世莫加視人言言若空花我自翼善刋淫侉雄文大章爛如霞又如黃河發昆阿世方浩浩觀流波五護尊經鬰嘉防受詔翻譯無畱瑕辭深義奧極研摩功力已被恆河沙經成翩然妙蓮華大官寵錫眞浮苴捨我竟去不可遮靑天蕩蕩日月賖何時能來煮春茶

虀庵

甕裏靑黃碧緑卷中防婦受辛欲爲冰壺作傳酒醒雪夜何人

薛氏佚老園

客至自洛陽爲說永寧城城南十畆園風物有餘淸園中有髙堂佚老以爲名紅紫昻復低時至自敷榮廻溪防弱栁長渠泛落英好風來無期幽鳥相和鳴況有賔與客美酒長共傾借問主者誰闗輔舊諸生爲官伊洛中扵焉委餘齡斯人骨已朽但有名與聲玆園𨿽未荒令我懷典刑幸従公子防同列在王庭題詩繼茂躅永言播芳馨

陳氏宗敬堂

堂前眾花發堂上春酒香上有百嵗翁語笑何瑯瑯下有四世孫醉後相扶將翩翩舞且歌五防曳朝陽祝翁金石壽勸翁白玉觴朝吟屋東麻暮賦池西楊富貴豈不榮孰若壽且康園有果與蔬田有稻與梁甘腴豈不美稼穡不可忘古來賢達人敬仲誰敢當卜齊事已逺遺尙髙唐

筆歌贈張進中

宣城諸葛無消息京師張氏雄江北張氏之筆如秋鷹神王骨勁隨縦橫又如囊錐乍脫穎毛生歷階楚王驚朝廷年年冩佛經千人萬人集佛庭張氏施筆知防萬寶蔵赫奕騰金英張氏施筆眞施筆有口未嘗言福徳至尊得之猶愛惜眾人區區豈常得張氏初年學劉逺劉逺之名翻有靦始知一技足名世況乃窮年究墳典我行偶出鐘樓南馬前長揖求停驂坐我土牀勸我酒不得公句終身慚學書豈但記名字用筆貴能知筆意莫愁世無王右軍且合相我太史氏

送武當張眞人赴召祈雨南歸

聖主憂凶嵗眞人下碧岑云辭武當黒雨入薊門深獨抱回天力常存濟物心兩宮宣賜罷歸鶴杳沈沈

張儀之餘慶堂

炎宋南遷日羣公従六龍徳門張氏最戚畹主恩重國敗家仍破身全慶尙鐘髙堂帝城裏千載亢名宗

集賢直學士文學山挽詞

身是忠臣後心懸聖主朝瀛洲才接武炎海逺乘軺敢謂都門別俄成楚些招靑原在何許南望颯風飈

曹承防擲雙陸得畫犬一卷索賦

四海爲家天地開諸侯方物集燕防豈惟雉自越裳至亦有獒従西域來依依母子防且乳或寢或行緣復顧區區禽獸猶如此況乃君臣並父子夜戶不閉不可忘犬四方無虞不可忘戰黃金千鎰璧十雙不如曹公一擲得老厖畫師畫此豈無意安得猛士守四方

林縣尉救火

懷寧林少府爲政近來無大火中宵起驚民四面呼炎煙和月黒猛勢挾風驅卽恐全城燬那能大屋塗朝衣當烈熖頓首望天衢臣職多遺闕斯人何罪辜誠深如見帝言訖欲忘軀倐若銀河決仍將碧海輸參差餘萬室歡舞立千夫火本無情者君眞有徳歟存心皆惻隱何物不沾濡天地原無間豚魚尙可爭吾詩非溢美庶作後人摹

長江歸櫂圖

靄靄天始晴蒼蒼景將晚江波日東流逰子何時返

張道挽詞

辭家隨叔父結髮學飛仙短死非闗命長生不在年壽寧增母算心已悟眞筌何意人間事猶勤聖主憐姚文獻公汾晉水玉山和尙二詩墨迹

汾晉祠前水自流玉山老衲亦荒丘數行殘墨姚公帖霜日閒看雪滿頭

題樊川別墅

嚴家賣藥長安市種徳流芳已三世孝思獨在神禾原更築樊川植蘭桂亭防髙下春風香神禾正相望白雲時負防幹起翠柏應參云漢長終南山色年年好富貴榮華似秋艸但能嵗活千萬人對酒看花可終老

秋江釣月

荷簔非避世持竿不求賞夙抱江海心寧爲利名鞅天明紫煙裏日暮淸波上四顧無人知孤舟自來往

畫兔

君王罷防獵重徳不重射狡兔秋田中食粟得閒暇

云雷詩

四十年前春夢裏魚龍晝起陸成池云收雷罷須臾事正是靑天白日時

題許仲仁墨迹

殘雪詞林退食時小開卷鬢如絲音傳正始誰同調气逼元和稍自持文字不隨前軰盡風流卻許後人知霜淸日冷梅花瘦獨對鑪燻看欲癡

壽李右丞八十

八袠康彊似壯年平生忠孝得扵天居鄰金地心如佛坐對雲山興欲仙瑞鶴時聞賔客賦防衣爭羨子孫賢功成名遂身先退久視長生自有傳

張母貞節

歌罷柏舟心欲無此生寧用表鄕閭雲中白髮張君母絕勝人間偉丈夫

題歸來圖

山多兮險幽龍騰兮虎逰山人去兮乘雲忽歸來兮躡浮縣厓兮木欄防蒼松兮望流泉流泉兮在下白團團兮誰宇巖扉兮石戶去不見迹兮來無所餐露芳兮月腴將子無去兮吾與同居

黛石山壽張宗師

蓬萊山上白雲根鑿得嶙峋黛色鮮不受神人梁碧海曽供媧氏補靑天懸厓日暖生靈液深谷春回響細泉看到後天終不老長盛香案玉皇前

江臯雪霽圖

茫茫積雪霾四野一葉扁舟順流下不知前村雪防深早有擕琴探梅者小橋初日暎靑林隔岸樓防玉岑對此窅然思郢曲朔風滿面獨長吟

王東泉八十二首

懸車三十載閉戶自長吟鳥語日移席花香春滿林龜蒙五畆宅箕頴四朝心獨往吾𨿽愧當時憤更深先生今八十千嵗以爲期花竹年年好溪山處處宜東阡復南陌美酒與新詩放浪樊籠外世人那得知

送諭道士歸漢中白雲觀

秦公有揖客身著羽人衣玉井一爲別白雲長自飛還従京國見又向漢中歸廻語故人道吾生已息機

汪忠卿禦史梅庵

家住新安生虎林繡衣風節老梅心客來若問封侯事笑指庵前月色深

胡景淸得母

三十餘年失母慈闗山阻絕塞鴻悲一朝相見灤河上卻話初逢離亂時

題元裕之贈劉濟川詩後二首【濟川齊王豫之孫】

赫赫齊王化古墳還従文字識王孫王孫不向齊中老目斷並州何處村

元子文章學老坡百年人物擅闗河風流並逐浮雲防況我看詩鬢已皤

王梅叟溪山對月圖

明月照飛瀑倒瀉淸溪曲溪上一株松亭中人似玉

題盧仲實歸養詩卷

昔君滁州佐戎幕棄官歸養何其樂今君調官向京國心𨿽欲養寧復得一別滁州已十年阿翁三載隔重泉平生爲養可無恨但恨無由再相見東風吹花楊栁新金河水暖波鱗鱗京華之樂春復春少年馬上知何人

雪中行吟七賢圖

長庚自是謫仙人子美逢時稷卨臣風雪茫茫五君子凍吟猶得望淸塵

送吳思可守汀州

同袍趙濟寧夙昔說君名京國初相識閩山忽逺行分憂天子寄平政庶民情但使心如水能令瘴癘淸

葛推官平反

大梁秋官仁且明刑者復續死者生昔無一兒慰目前瓊枝玉樹今森然力田種苗苗或荒君家種徳子滿堂子孫世世不可忘

用韻賦解安卿雙頭牡丹【並序】

瑞云紅牡丹兩花並蒂詩人以爲解氏子孫競爽之祥是矣而詩中比之麗人亡是公也輙用韻反騷

並蔕開花自一奇人鐘和气物何私文華軾轍趨京日風韻機云入洛時定與子孫呈上瑞肯同兒女逞多姿防幹穩護紅雲著實在枝頭驗我詩

送紮法經歷赴山西幕

我昔居南防與君日相従回首三十年謂君已飛翀及玆復相見微名不償功𨿽蒙聖主知進退何従容好爵誰不縻君視如飄風寜爲正直窮不爲壬巧通歘起佐西幕激烈孝與忠別我升車行念我雙鬢蓬君行展髙材一罄平生胸我志在丘壑睠焉息微躬冥冥朝陽鳯夏雨生梧桐寂寂澗底松蒼然嵗寒中朂哉君子心庶用存始終

雪樓集卷二十九

欽定四庫全書

雪樓集卷三十

元程文海撰詩

題劉將軍墨迹

芝山山前湖水春行人尙說劉將軍將軍百戰能百勝髙興獨與煙霞親平生橫槊三千首流落知爲幾人有殘篇忽向嗣侯看燕山落日天風寒

送薛卿

裁云以爲裳制霧以爲衣朝辭赤墀下日暮歌采薇世味淡如水髙情誰可希還持江南夢送子山中歸

白雲山八詠

白雲隱岫

靄靄天際云還自靑山起昨夜爲雨歸今日靑山裏

緑野芳春

平原藹初緑時鳥變芳聲還同世外客閒看齊民耕

古塔標峯

浮圖上空翠遙望是層峯落日照峯頂化爲千丈龍

憨泉灌圃

流泉淸且甘誰遣姓爲憨搰搰抱甕者泉頭仍結庵

楚山秋霽

坐對連峯曉悠悠楚國秋山中深幾許時約白雲逰

石人晚照

何人化爲石朝朝還暮暮只見亂山晴不知石人處

棠店霜晴

霜凋棠梨樹爛爛如春花日照樹間屋晃然成綘霞

菟村夜雪

楚國但荒榛子文無故宅年年村中獵雪上扵菟迹

送白雲平章歸故山

賜姓出朝班今朝始是閒恩隆光祿貴名配白雲山進退君臣際聲名宇宙間巖花千萬樹日夜待公還

蕭山圖

廻首江西最上逰山隨人姓尙爲蕭客行天下三十載家住溪南第幾橋日冷雲松朝漠漠月明風谷夜迢迢夢回枕上聽春雨記著東園長藥苗

送榮上人歸洛陽白馬寺

榮公逰上國又向洛陽歸白馬開新寺緇塵濯舊衣吟詩江月冷振錫野雲飛此去千餘里無令消息稀

鄧教授致仕還江東

積學今成老遺榮不待年歸心彭蠡外客思薊門前孤棹隨飛鳥長河合暮蟬知機誠可尙忽別獨愴然

送慧心和尙

或坐或行無不可一來一往本難期滿輪明月天如水正是孤舟到岸時

四駿圖

四馬同一槽同槽已蹄齧豈不愛神駿所貴還在徳題李宗師所蔵李仲賔李雪庵趙子昻墨竹

李侯防戱竹三昧葉葉枝枝分向背卻憶王猷徑造時一防淸風驚百代雪庵筆力老且堅神蔵气宻如枯禪繁霜雕林雪積野虛堂宴坐方寂然最後數竿更森竦髙節猶含老龍種一枝欲費百金求松雪道人世所重羨君一朝得三絕五月對之若冰雪我但従君覓竹栽滿植中庭貯秋月

謫仙捉月圖

牛渚磯前白錦袍蛾眉亭外月初髙江波滿眼如平地醉倒長舟一世豪

祖生得母

二十八年南北阻三千里外死生疑一朝見母唐州地昨日官軍破賊時

貢士鄒國祥挽詞

開辟乾坤後浮沈吳楚間著書成白首把酒看靑山空憶鄕書薦惟求聖代閒京華聞永已南望一長澘長沙李主簿棄官隱居東湖孺子祠側築齋曰仰髙寄題

一尉髙安政已佳桂陽拂袖更長沙簿書期會諸君足泉石山林兩鬢華賴有蘇卿余舊圃況依徐孺作鄰家仰髙堂上琴書罷自灌畦蔬種好花

題宋復古古木寒泉

老樹倚寒泉空山鎖翠煙麻源三谷裏白雪小樓前地僻無人到神交有畫傳題詩自惆悵何日問歸船

李叔行成都寓居萬竹亭

岷江之西雪嶺東蠶茨溪頭萬竹中孤亭已去世人逺髙節惟應君子同兄弟一家皆玉立子孫千古更淸風四松寂寞浣花裏卻笑﨑嶇子美翁

李仲賔風竹橫披

平生著處惟栽竹爲愛干云度雪姿何似卷中三五个閒來舒捲看參差

次韻解安卿石假山

夜騰光怪晝生輝數尺嵌巖舊見稀欲獻楚王憂刖足怕逢織女誤支機斜當明月偏宜照近逼紅塵不敢飛中慶堂中蓬島客相防不覺戀柴扉

畫馬

耳峻蹄髙目有隅肉磊磈立奚奴承平誰用千金買空使閒人畫作圖

畫牛

東華塵裏度年年每見春風憶故園曾是江南新雨過閒看稚子引烏犍

釣防圖

先生只合桐江老幸有生涯釣與農偶被羊裘勾引去客星早已不相容

桃江圖

大仰山前宿雨餘桃枝江口正樵漁何人乞得身無事賸買雲山小結廬

山水圖

誰能如此住相對兩忘情屋上靑山色前流水聲

墨竹

舊篠斜依石新梢怒出林平生讀書處手種盡成陰

睡鳬圖

紅蓼不禁霜雙鳬夢正長世人那得似江海永相忘

滕王閣圖

防度滕王閣憑防看晚晴西山與南浦相送復相迎

蕭禦史取稧帖圖

稧帖屋梁上世人那得知不闗蕭翼黠自是老僧癡

笓子墨迹

北去南來鬢已皤風沐雨閱人多謾誇編竹能除垢柰此蕭蕭短髮何

塔海布哈孝行詩

治定功成萬化開遐方驚見產奇材養生送死如東魯致樂遺榮類老萊禮豈専爲中土制孝元根自本心來北堂日永萱花好安得千金佐壽杯

吳君載挽詞

竹罷繁霜徑蘭摧白露庭不堪垂老日頻作故人銘生世無中壽傳家謾一經最憐歸故里何處望儀刑

濠梁劉孝子詩

濠梁孝子劉將軍名在乾坤旌在門少年攻戰策殊勲袵席干戈獨好文父死寢苫仍枕土母疾減年兼剔股阿母孀居五十年阿兒孝行俱千古西園種李生李枝東園種桃桃滿蹊將軍之孝天所知世世子孫還似之

韓滉牧牛圖

農爲天下本萬世此心同晴日開圖畫方知宰相功

李氏八十詩

憶昔申公八十餘故人曾爲辦安車太平天子思文治會向山中訪禮書

題龍眠二圖

孔訪萇

聖人何常師小技亦有道至今圖畫中若聴文王操

曹楊讀碑

以彼禍賊深遇此智識淺道旁十六字方爾較近逺

夏可軒挽詞

身分棲雲壑名誰動玉墀神仙付兒子詩禮自吾師瀛館徒雲貴山翁元不知淸風蓬島在何用紼謳爲

範氏貞節

海內傳貞節誰如範母賢八旬壽者相五十寡居年門有名王表家多勝士篇裏閭增嘆羨詩禮見曾

王氏節婦

鄆城王氏孝且慈年未三十身孀居上有姑章下二雛仰事俯育何勤劬二雛已長姑章沒四十餘年心玉雪二雛食祿母亦亡天地茫茫眼垂血大兒棄官守墳墓小兒奉檄還當去一家孝友誰能似王氏世世還如此

題劉武敏公整子墀學臣字說後

衣冠儀羽立丹宸百辟師師學藎臣獨羨世家家訓在淸風千載鎭如新

王生大字筆

王生袖有筆如椽早自通州道者傳笑我蒼蒼頭已白不闗太極冩雲煙

壽李右丞八十一嵗

富貴康彊八十餘當階上馬不須扶已知忠孝千年壽況復升平一事無案上楞伽閒每讀杯中醽醁醉仍呼雲山滿眼春如海爭羨朱顏照白須

安氏積善堂

大同有安氏積善人皆聞食比黔敖敬粟無秦晉分遺金且不愛負劵常對焚止酒猶好客居肆仍尙文雲霞暎髙誼蘭桂延淸芬天道苟可憑有報寧非君農人力菑畝繼之還在勤

雲中四老圖

白髮雲中老衣冠有古風婆娑松竹裏莫是采芝翁

樂廷玉西村

南土信云美西村還是家侵防新嵗月夢寐舊桑麻汶泗靑山逺荊吳白日斜政成聊自樂繞屋種名花

畫兔

足撲速眼迷離嬌兒宛頸雌雄隨安知搗藥明月裏夜夜天寒月如水

李澤節義詩

母知柏舟誓兒知麥舟恵節義萃一家慈孝非二致天書爛爛照裏門李氏之徳難具論母壽八千爲秋春兒身富貴及子孫老夫作頌天應聞

劉氏濟美堂

燕山有徳門孝義子傳孫家誦同居樂人懷必報恩酒香花气合琴靜樹陰繁濟美堂中客無忘劉氏言

春江小景

翠栁紅桃春滿天鴛鴦鸂鶒亂平川東風閱徧閒花艸惟有人無再少年

訪友松竹居圖

流水靑山淨似苔竹松多處有樓防只愁寒夜來相訪雪擁重門喚不開

周文矩畫髙僧試筆圖

南康遺墨紹興題京國傳看白髮時一片古屏秋似水山僧把筆未曾知

白鶴圖

昻昻十八鶴云是宣和冩長鳴月滿臯四顧天垂野相従上寥廓三嘆非仙者

周介夫稽中堂

紛綸接構勞反覆梏亡患伊人炯獨立髙堂啟淸晏四壁惟詩書前榮或賔饌時従退食際發此喟然嘆前瞻慮已逺卻顧懽猶緩暗室儼有臨春冰凜將泮防求天下本歘見古人面淸風日正髙明月夜方半持之應萬物至理何由畔

題趙子昻畫羅司徒家雙頭牡丹並蔕芍藥

並蔕連枝花亂開沖和元自主人培集賢學士春風筆更冩天香入捲來

葉處士挽詞

君在山中住靑山深復深泉聲傍戶細樹色過墻陰接竹惟澆藥看松亦抱琴如今無復見空有夜猿吟

送戴道士住天臺

君承恩命住天臺萬壑千峯繞綘防門外霞川浮溟涬杯中雲海接蓬萊時同野鶴看桃去或領山猿采藥廻三十年前吾亦到舊題應入白雲堆

題召秀才孟陽處士詩卷

孟陽處士入京師身著山中舊補衣坐對王侯常極論行逢水石忽如歸韓康賣藥逃名姓陶令休官覺是非何似行蔵隨所遇無心處處可忘機

題趙敬甫先徳詩

君不見趙侍禦大父昔宰元城日恵政旁洽四海聞身死百姓負土至今猶號縣家墳又不見趙侍禦祖母袁氏遭亂離獨抱前母之子棄己兒孤兒哀哀艸間啼冦盜滿眼若不知兩兒俱全天與之豈知孤兒孫絕類更離羣出入耳目股肱地吸爲凜秋噓爲春一朝天子賜恩寵白日赫赫懸髙旻上公大國及祖父漏泉之澤無涯津乃知爲善必有報當時未必求報如今人嗟哉侍禦何以報永以忠孝書諸紳

朱陵別館圖

悠悠淸川動靄靄朱陵曉宿霧猶空蒙行雲方縹緲谷深嘯陰虎峯髙礙晴鳥應有仙人來巢居謝塵擾

何澄馬

畫馬非眞馬猶擅千金價南山猛虎多安得馳之射

宋學士所蔵五馬圖

朝飲幽並暮秣吳龍膺鳯脊紫方矑承平得此寜無用可惜人間只畫圖

李仲賔爲劉明逺畫竹

李公畫竹眞天成疏枝宻榦皆有情偶然縦筆作長幅颯颯坐覺聞風聲古松偃蹇連蒼柏怪石崔巍如積鐵李公心事劉子知嵗晚相期飽霜雪

王氏貞節

李家孀婦王家女翠柏爲心未云苦故廬蕩盡起新廬子爲縣官女有夫一生孝敬無與比徳被親婣照閭裏紛紛薄俗安可論幾人玉雪懷終始

重送戴道士【並序】

余旣作霞川詩送戴君提防其所稱述翰林従事邵生爲餘言如此後數日太常博士虞伯生來言君所適者越也非天臺所謂霞川乃在桃源蓋用以自號者請更賦

被命將居越扁舟指防稽海云迎棹起江月照人低有道蟠龍虎無生混鶩雞霞川隨處是何必武陵溪

一初

一従何處起初自幾時名昨夜山中夢梅花雪乍晴

南陽太守射虎圖

一箭何妨一害除使星歸進兩珠欲知太守忠勤事請看南陽射虎圖

題晉寜申氏家慶圖

申家盛徳暎當時家慶圖中始見之盡出槖金援滯獄潛輸囊米濟鄰饑已驚賢婦能齊壽復見名郎有七兒最是舍旁覉旅者感恩猶自說流離【右軍帖吾有七兒一女皆同生】

題吳閒閒擬剡圖

和風翼輕舟平碕防嘉樹依依流芳在渺渺層波去未知圖畫情稍葉滄浪趣眞人與道息宇宙隨所寓季眞亦已逺陳迹寜足慕環樞本無方矧有濟勝具何許川上亭政在防心處

劉恩州挽詞

籍籍甘陵守依依白下民甘棠初蔽日宰樹已經春昆寵家畱譜龔黃代有人須知淸白吏名徳久逾新

李伯時馬

龍眠畫馬眞是馬一疋猶當萬金價參差粉墨見龍媒渇飲長江栁陰下我今老病無所求但願早賜歸林丘肩輿飽飯百不憂閒看稚子騎犂牛

折枝桃橊圖二首

長眉添粉重媚臉醉春暄百囀東風裏如何獨不言西國移根早瑤池染露新靑禽舊相識來送鳯城春

謝安對奕圖

晉代衣冠不可尋空餘畫史筆間心東山絲竹西州淚卻是羊曇恨最深

郭熈小景

一路秋光百里溪行人行急趂前期船頭別有鳴琴客仰面靑天信所之

雪晴圖

沙際風廻雪乍晴偶然雙鴈下靑防山禽共向木居士不見靈芝一朶生

夏珪山水

隠者多依泉石間結廬相對共幽閒誰知泉石更多事日夜鬭聲來撼山

趙大年小景

疋馬衝寒踏落花杏園深處曲江涯何如相對風軒坐喚得漁船傍酒家

賜歸後讀趙閒閒遂初園八詠

得閒已羨閒閒早得去何妨去去遲偶讀先生遂初賦扵今不愧八篇詩

韓滉田家移居圖

韓公豈獨丹靑妙出入周旋足令猷坐擁荊吳兵百萬不忘田舍有漂流

饒陽葛文元嘗題詩眞定趙定國臨碧亭西壁上重來則穿壁之竹覆之矣爲賦一絕

臨碧亭中題壁處重來花鳥總無言惟餘亭下靑靑竹透壁穿墉護墨痕

樂府

漢宮春壽劉中齋尙書

記得年時向爛柯山上問訊山君神仙當日機杼付與何人猿驚鶴怨道煙雲久暗楸紋秪有个畱侯好在玉梁千尺崢嶸老子當筵國手曽看書賭墅決策推枰而今長垂衫袖捲卻機心後先翻覆一従他局面虧成旁觀者不求他訣只從乞與長生

喜遷鶯壽大人【四月七日】

天南天北記嵗嵗今朝白雲凝目遙想羣仙擗麟作脯鶴馭丹霞三谷此日癡兒多幸引領諸孫盈屋齊防服對緑陰紅子緩斟醽醁和睦保吾門一家詩禮个是生籙官不在髙名何必大無用滿堂金玉但願太平無事日用莫非天祿従今去防壽如磐石鬢須長緑

酹江月寄壽京山宣慰叔

嵗時荊楚渺淮海相望竹林淸逸掛了豸冠歸去也側耳中郎消息見說旌旗行春江上也報歸來日嬋娟千里如今猶共天北應是南國甘棠緑陰新長未放春風歇料得淸香凝燕寢兵衛森然畫防回首塵蹤轉篷未了又欲馳京陌浩歌金縷殷勤遙寄銅狄

木蘭花慢壽忠齋【三月廿七日】

春光明媚日萬紅紫鬭芳菲算幾許韶華脂銷粉褪蝶懶蜂稀誰如半山解道道緑陰幽艸勝花時天與誕生元老壽延長占佳期功名富貴轉頭非滋味總曽知且鸞坡鳯掖文章議論玉佩瓊琚癡皃那知許事須安排名字作【去聲】公師豈識遼東歸鶴只今壽國元龜

臨江仙壽崔中丞【四月十日】

永日緑陰庭院靜最憐紫燕翩翩舊巢已墮不堪黏主翁情愛重親手卷朱簾恰則五龍同浴佛崧髙又報生賢殷勤深意倩誰傳呢喃如對語富貴出長年

又【有序四月廿五日】

予生之辰先養學士旬日亦旣拜臨江仙曲之賜謹次韻爲養蒙壽且賀新除

捲起黃庭聴壽曲蒙齋可賀綿綿安排機防實闗天生辰今日是新命此時傳宣室曾聞前席語偉哉龍象初筵斜飛取勢玉堂仙太平遲公等大拜定今年

養蒙詞附

臨江仙曲仰爲座主雪樓相公先生壽

前幕下士張伯淳頓首再拜

白雪樓頭淸晝永新來喜事連綿朱明緑暗麥秋天繡衣何日去丹荔已香傳前夜團團明月好淸光畱照華筵錦囊隨處地行仙庭椿闗望眼同慶八千年

靑玉案壽趙方塘學士【五月五日】

昌陽初薦長生醑又好日逢重五緑鬢神仙家玉署每年今日防鸞齊駕排日歡初度今年天上恩榮異道壽也還他富細葛香羅難比數醺醺醉了卿卿一笑巧結同心縷

沁園春【並序】

五峯大卿寄示所和繡江參議沁園春詞一以退爲髙一以進爲忠二者皆是也區區愧未之能焉倚歌而和情見乎辭

十載京華騎馬聽雞自憐闊疏防春風葵麥敷舒如此故園桃李憔悴知歟要乞閒身聊追故步雪艇煙簑一釣夫君恩重卻許令便養欲去躊躇竹西凖擬寜居詠不到娉娉嫋嫋余又橋邊巷口燕尋舊壘天東海角月上新衢屍素有慚澄淸無補豈不懷歸畏簡書堪時用得卿如卿法吾自吾廬

金縷歌壽大人

新月溶靑荔望天邊壽星一防白雲千里又是吾翁初度日兩見童顏十四多綘縣老人一嵗想得姑仙麟脯宴進蟠桃滿引霞杯醉羣玉樹可人意癡兒未了公家事喜此中堂名繡防晨昏如侍著个斑衣渾欲舞卻把壽巵遙跪祝翁壽三山一似已潔淸香凝寢處奉安車弭節徐徐至就祿養看孫戱

沁園春和王寅夫樓居妙曲兼致惜別意

天上仙人只愛樓居眞成故常自五云深處乘風冉冉三神山畔弭節陽陽醉裏乾坤閒中嵗月興到謝家春艸塘憑髙望防塵間萬事翻覆蒼黃好畱此意要荒想坡老風流肯獨當況日邊紅杏空迷蝶夢眼前緑樹嬌囀鶯簧明媚時光溫柔地气倘可棲遲老是鄕花神訴怨春歸閬苑自有天香

淸平樂以茗芽防扇壽長樂尉弟【四月三日】

潮來潮往百里遙相望喜見夘君初揆度好寄海南拄杖蕭然四壁坡翁要求黃木無従受用一般苦味奉揚千載淸風

品令壽譚公植提學【九月十日】

黃花的皪更著意妝秋色三神山外九仙峯頂輝騰奎璧聚逺樓髙人在靑雲千尺輕車屴崱度窈窕穿丹碧翠橙香沁玉醪春艶笑摩銅狄數防梅花己報調羮消息

滿庭芳壽曽勁節

天地爲鑪昆岡欲燼此君興味何長深林蒼雪特地作淸涼甲刃摐摐陣裏翠旌纛佩玉鳴璫須知道生來有節晚嵗更昻蔵詩人閒品藻似衛公九十淇水徜徉任風花髙下蝶亂蜂狂有客長途苦暍貪美防欲買陂塘推門去何妨枕藉三萬六千場

靑玉案壽趙定宇

梅花杯酒年年早有个詩人未老恰則蛾眉新月巧人間春信水邊仙影共約今宵到少年回首都休道算只有紅泉快幽抱贏得池塘閒夢艸堂開二樂客添一笑長似梅花好

金縷歌壽胡澗泉憲僉【二月七日】

八桂歸來後又十年泉紅澗碧蟠桃春曉老子精神眞滿腹合借福星當道怎長寄東臯舒嘯是則顚厓人渇想柰一川風月多情好攀琪樹拾瑤艸耆英洛社尊胡杲問何當棕鞋桐防率先九老嵗月天長畱石磴此約他時須早定分我香山歌笑未論桑田滄海事比諸公他日猶年少政恐有鋒車到

摸魚兒壽燕五峯右丞

記江梅向來輕別相逢今又平楚東風小試南枝暖早已千林煙雨春幾許向五老仙家移下瓊瑤樹溪橋驛路更月曉堤沙霜淸野水疏影自容與平生事防度含章殿宇隔花麼鳯能語苔枝夭矯蒼龍瘦誰把冰須細數千萬縷簇一防芳心待與和羮去移宮換羽且度曲傳觴主人花下今日慶初度

五峯詞附

繡使雪樓先生歌摸魚詞華餘初度次韻敬謝盛心荒唐愧甚

又浮生平年六十登樓悵望荊楚出山寸艸成何事閒卻竹煙松雨空自許早搖落江潭一似瑯琊樹蒼蒼天路謾伏櫪心長防圖翅短嵗晏欲誰與梅花賦飛墮髙寒玉宇剛腸還寜馨語英雄操與君侯耳過眼羣兒誰數霜鬢縷秪夢聽枝頭翡翠催歸去淸觴飛羽且細酌盱泉酣歌郢雪風致美無度

水龍吟次韻謝五峯

不知今夕何年飛來五老峯頭月淸輝無限殷勤回照嵗寒蒼雪冩入宮商鋪成紈素盡情誇說倚胡牀老矣若爲消得除卻是杯中物自笑半生長客正沈思故林幽樾兒童驚走龍鸞雜還兩山排闥風雨蕭蕭冰霜耿耿相看髙節問此君學和龍吟水底幾時成闋

漁家傲次韻謝郭西埜僉事

出世自憐居佛後眼前萬境眞何有曲調最新情卻舊重湖右林宗一笑同擕手西埜有云初出岫浮空肯學纎絺縐須信此中無雨久君識否老夫只羨無官守摸魚兒次韻盧疏齋憲使題嵗寒亭

問疏齋湘中朱鳯何如江上鸚鵡波寒木落人千里客裏與誰同住茅屋趣吾自愛吾亭更愛參天樹勞君爲賦渺雪鴈南飛雲濤東下嵗晏欲何處疏齋老意气經文緯武平生握手相許江南江北尋芳路共看碧雲來去黃鵠舉記我度秦淮君正臨淸句【宣城水名】歌聲緩與怕徑竹能醒庭花起舞驚散夜來雨

疎亭詞附

樂府摸魚子奉題雪樓先生鄂憲公館嵗寒亭詩卷

爲君歌嵗寒亭子無煩洲畔鸚鵡江山勝槪風霜地要近魯東家住丘壑趣應素愛昻霄老柏孤松樹登髙作賦想白雪陽春碧雲日暮別有倚樓處金閨彥尙憶西淸接武年來喬木如許團茅時復羲皇上我醉欲眠卿去歌欲舉還自悟君亭琢就瓊瑤句疏齋試與倩倚竹佳人湘弦赴節涼滿北雨

大徳辛丑五月廿二日書扵長沙肅政公宇之澄淸堂涿郡盧摯頓首再拜

感皇恩次韻姚牧庵題嵗寒亭

翠節下天來通明誰侍地有髙齋要名士相逢恨晚老矣酒兵詩帥嵗寒同一笑千年事黃鶴覉情暮云離思半掬心香火初熾梅花滿樹又是一年冬至政相思恰有江南使

牧庵詞附

捧讀雪樓憲使嵗寒亭記撃節之餘扳疏齋例亦賦樂章姚鐩再拜

尋丈嵗寒亭何多環侍煙節云旓萬靑士旄頭鐵甲更兩蒼官爲帥落成天雨雪皆奇事不獨冬偏生幽思六月淸風失炎熾三年轉燭君去豈無人至惟應無坐嘯文章使

臨江仙以鴛鴦梅一盆壽程靜山平章

千嵗蒼虯成玉樹江南江北孤芳平生何處最聞香五更江上路幾度月中霜休笑梅兄今老大年年靑子雙雙風流消得喚鴛鴦和羮眞个也莫忘水雲鄕

淸平樂壽王楚山

楚山淸曉借問春多少松菊深深香縹緲萱朶蘭芽交照丹霞洞口紅泉従來慣醉飛仙不是稱觴獨後後天長似先天

臨江仙餞拜都禦史

海北天南千萬里繡衣霄漢乘驄飛來黃鶴喜相逢淸霜鸚鵡月寒食牡丹風仙闕曉班催玉筍馬蹄還上春空江頭官栁得春濃不如江漢水萬折與俱東

防綘唇送王藎臣

緑鬢靑雲王郎故是乘驄侶阿龍風度想在烏衣住帶得春來又共春歸去江頭路美人何處官栁吹風絮

又送王世英

執法星邊從前合著雙星佐近來添个轉覺光明大到得長幹想見鶯花過情無那王郎知麼喚起思歸我

摸魚兒次韻謝張古愚

漢江東舊家文獻風流意气相許金臺早集荊山鳳聲振一庭鵷鷺春幾處須信道甘棠樹樹含淸露平湖古步妙一曲鈞天魚龍出聽未數應鐘呂吾衰矣鬢防吳霜防縷劉郎忘卻前度千年黃鶴歸來晚山色謾畱眉翠東北注羨衮衮雲濤去接西江水仙塵異趣但極目朝陽淸光萬里阿閣送髙翥

鷓鴣天壽郝仲明禦史

庚暑初消酷吏更秋風新動仕途淸生辰長占中元是今嵗欣逢二美並冠獬豸掌銓衡鏡般明了水般平手中一卷山翁啟人道延生北斗經

蝶戀花壽齊諾監司【十二月朔】

黃鶴山前梅半吐嵗嵗年年誰是冰霜侶自有使君來共住黃昏不怕風吹雨見說和羮天已許帶得春來又怕將春去記取澄淸堂上語八千眉壽従今數

南鄕子壽程靜山

報道杏梢紅又報新添老令公好个平章風月手成功畵防金釵各幾重七十未爲翁彭祖當時丱角童家慶圖中須著我吾宗嵗嵗年年壽酒濃

浣溪沙題湘冰行吟

風雪交加凍不醒抱琴誰共訪湘靈數峯全似故鄕靑流水落花何處路緑陰幽艸可憐生行人小待我同

行

滿江紅送陳正善繡使將指江閩

楚甸春濃早重染甘棠舊緑天又念海深江闊達聰明目漢使只今應遣十周官自古須防六羨繡衣遙暎衮衣明人如玉論別恨猶未足還怕見徵車速待相隨千里試騎黃鵠無柰江山分去住漫教風雪欺松竹問使君如肯酌紅泉尋三谷

掃花逰寄贈西埜赴臺都事

別離況味嘆自古難禁最闗情處暮簾捲雨念徵衣乍拂故人良苦見說麻姑也怕方平節斧正凝竚又報道待回天上官府誰與傳尺素想玉簡頻催防云難駐中防獨步便迆金門近連沙路野鶴江樓爲囑仙翁記取耿無語倚山亭黯然平楚

摸魚兒次韻謝張古愚

又山亭一畨春老歸遲黃鶴何許殷勤天上乘槎客還記渚鷗沙鷺憔悴處柰靑鏡難蔵一一都呈露空庭細步念一笑三年相思千里他日看嵇呂西門栁煙雨千條萬縷人誇張緒風度誰知聳壑昻霄意春樹漫搖柔翠杯滿注願回壽松喬一曲淸如水壺中得趣問日麗扶桑風來閶闔應許共遐翥

浪淘沙次疏齋韻題楊生捲

城上望宸樓夢裏神逰山無重數水悠悠惟有江西楊處士來往扁舟金鳳落何洲君試回頭呢喃檣燕替誰畱誰道明年如斗大借問沙鷗

防綘唇壽王楚山

幾日春寒楚鄕山色偏濃秀雪前云後相對靑如舊洞府沈沈聞道花開又烘晴晝蟠桃結就共慶千年壽

木蘭花慢壽胡澗泉

耆英圖畫裏笙鶴擁地行仙是曾識舊家南宮禮樂餅餤春筵海南早迎駰轡凜霜威風度肅蠻煙笑引霓旌綘節歸尋碧澗紅泉軒然過卻古稀年戶濕壺天甚小車花外醉呼麟脯滿泛金船蒲輪晝榮相錦福蒼生此筆健如椽辦了調元勲業丹霞小住千年

浪淘沙壽譚梅屋

瀟灑水雲鄕樂事難忘鳳書無柰又相將繞屋江梅猶未白簡上飛霜小住政何妨院院秋香今朝何處按伊涼一曲一杯千萬意地久天長

海棠春壽胡澗泉

年年二月風光好佛出世有誰知道無量壽如來昨夜先來報澗邊玉樹泉邊瑤艸千嵗和春未老莫羨澗泉間有鳳啣書到

六麼令壽聰山

海鶴松間襟韻梅花雪後精神皇家蓍蔡老元臣彞常千載事品物四時春人道聰山毓秀秀如嵩嶽生申壽身壽國壽斯文三階明紫極一气轉洪鈞

臨江仙壽晉軒

久矣君家無此客年年天際遙瞻文星明佀半規蟾槐防風細細蓮燭夜懨懨尙記當年飛鶴譜重隨賀燕呢喃逢迎一笑捲疏簾花開春未減日永酒頻添

蝶戀花壽陳北山

月掛新年弓未彀璧水溶溶已覺春光透國子先生松竹友一尊請爲斯文壽況是雪中萱樹茂華蕚相輝天長地久何處東風吹雅奏孔堂絲竹千花晝

又戱疏齋怡云詞後

長憶山中云共住出處無心只恨云無語今日能歌還解舞不堪持寄山中侶誰道解愁愁更聚自有卿卿慣畵雙眉嫵問取慳風並澁雨相逢認得怡云否

菩薩蠻次韻郭安道探梅

孤根自是春憐惜一苞生意何曾息南北本同枝先開先得詩風來元不約冷暖憑斟酌花落又花開年年去復來

千秋嵗壽劉中庵

報梅開處又報君初度冰雪種瓊瑤樹重逢仍嫵媚方發非遲暮春滿靣廣平消得平生賦觀裏桃應妬無耐風霜沍香不斷淸如許從教吹笛裂自有和羮具花防否明年相見沙堤路

天仙子壽杜左丞

一自壽星臨杜曲嵗嵗小春春意熟泰階相向更分明調玉燭扶鈞軸突兀眼前惟此屋折得嵗寒枝上玉擬祝翠尊還覺俗何如繡防在庭前看未足杯方續周魯後前光汗竹

太常引壽髙麗王

沁園嵗嵗菊畱芳待此日慶眞王金鼎爕和元造壽域同開八荒帶河山礪一傳千嵗地久與天長晴日上扶桑便先照璚階玉觴

鵲橋仙次中庵韻題解安卿盆梅

南枝春盛斜斜整整猶帶孤山光景相逢索笑耐尊空向老瓦盆中自省風霜人老闗河路永賴得生成慣冷憑誰移傍太初巖待雪月交光對影【中庵有奇石號太初巖】

臨江仙壽尹畱守

六月灤陽天似水月弓初上新弦一篇來壽我同年帝京賢牧守人世妙神仙年甲偶同人卻別我今早已華顚羨君福祿正如川印章金磊磊階樹玉娟娟

淸平樂

西埜使君自遼左寄詩詞至灤陽猥承見及次韻代訊且謝不忘

新來酒戶想勝看花處帶得春行平壤路同笑同歌同住灤陽卻近山家芒鞋夜夜丹霞流水落花歸思蒼煙白石生涯

太常引壽李丞相

雪消一半鳳城春杏桃小帕嚴辰獨有柏屏蒼翠便似南華大椿露濃天近玉魚金印恩共嵗時新多少太平民願眞个朝堂秉鈞

碧桃春壽廣微天師

琵琶峯上曉雲光遙聞薇露香雲中王母九霞觴碧桃今日嘗開大國佩重章舊家張子房靑山虎踞復龍驤梅花江路長

沁園春壽李秋谷平章【十一月朔】

河漢無雲澹月疏星玉宇初澄漸金仙掌上露華髙潔西風陣裏霜气崚嶒浪蕋浮花狂茨怪蔓此日紛紛一掃平誰歟似有天公錫號秋谷山人須知與物爲春向揫斂中間寓至仁是紱麟盛旦黃鐘應候一陽方動萬彚俱萌億兆蒼生鈞陶繋命壽國端如壽此身梅花逺倩新詞描冩來侑芳尊

玉樓春次韻王彥博右丞詠梅

梁園賦客情無柰嚼到梅花和蠟愛偏憐初日透宮黃怕染春風成野黛逰蜂怪底隨飛蓋揀得繁枝償酒債玉堂開卷已春殘紅紫紛紛都異態

淸平樂壽李秋谷

蔥蔥瑞色岑蔚亭前客一防梅花蔵太極總是春風消息去年今日西山哦詩賭酒忘還到底黃扉紫閣不如未老淸閒

天仙子壽白雲平章

玉漏遲遲髙閣報枝上梅花春又透紅雲宮闕白雲山人盡道如君少江北江南行處好試聽陽春歌楚調調鼎勲名都做了人生七十古來稀仁且壽誰能到有酒滿斟南極老

雪樓集卷三十

欽定四庫全書

雪樓集附錄

元史本傳

程鉅夫名文海避武宗廟諱以字行其先自徽州徙郢州京山後家建昌叔父飛卿仕宋通判建昌世祖時以城降鉅夫入爲質子授宣武將軍管軍千戶他日召見問賈似道何如人鉅夫條對甚悉帝說給筆紮書之乃書二十餘幅以進帝大奇之因問今居何官以千戶對帝謂近臣曰朕觀此人相貌已應貴顯及聴其言論誠聰明有識人也可置之翰林丞相和爾郭斯傳防至翰林以其年少奏爲應奉翰林文字帝曰自今國家政事得失及朝臣邪正宜皆爲朕言之鉅夫頓首謝曰臣本疏逺之臣蒙陛下知遇敢不竭力以報尋進翰林修撰屢遷集賢直學士兼祕書少監至元十九年奏陳五事一曰取防江南仕籍二曰通南北之選三曰立考功歷四曰置貪贓籍五曰給江南官吏俸朝廷多采行之賜地京師安貞門以築居室二十年加翰林集賢直學士同領防同館事二十三年見帝首陳興建國學乞遣使江南搜訪遺逸禦史臺按察司並宜防用南北之人帝嘉納之二十四年立尙書省詔以爲防知政事鉅夫固辭又命爲禦史中丞臺臣言鉅夫南人且年少帝大怒曰汝未用南人何以知南人不可用自今省部臺院必參用南人遂以鉅夫仍爲集賢直學士拜侍禦史行禦史臺事奉詔求賢於江南初詔令皆用蒙古字帝特命以漢字書之帝素聞趙孟藡葉李名鉅夫當臨行帝宻諭必致此二人鉅夫又薦趙孟頫余恁萬一鶚張伯淳胡夢魁曾晞顏孔洙曾衝子淩時中包鑄等二十餘人帝皆擢置臺憲及文學之職還朝陳民間利病五事拜集賢學士仍還行臺二十六年時相僧格專政法令苛急四方騷動鉅夫入朝上疏曰臣聞天子之職莫大於擇相宰相之職莫大於進賢茍不以進賢爲急而惟以殖貨爲心非爲上爲徳爲下爲民之意也昔漢文帝以決獄及錢谷問丞相周勃勃不能對陳平進曰陛下問決獄責廷尉問錢谷責治粟內史宰相上理陰陽下遂萬物之宜外鎭撫四夷內親附百姓觀其所言可謂知宰相之職矣今權姦用事立尙書省鉤考錢谷以剝害生民爲務所委任者率皆貪饕徼利之人江南盜賊竊發良有以也臣竊以爲宜淸尙書之政損行省之權罷言利之官行卹民之事於國爲便僧格大怒羈畱京師不遣奏請殺之凡六奏帝皆不許鉅夫旣還行臺二十九年又召鉅夫與胡只遹姚燧王惲雷膺陳天祥楊恭懿髙凝陳儼趙居信十人赴闕賜對三十年出爲福建閩海道肅政亷訪使興學明教吏民甚畏愛之大徳四年遷江南湖北道肅政亷訪使至官首治行省平章家奴爲民害者上下肅然八年召拜翰林學士商議中書省事十年以亢旱暴風星變鉅夫應詔陳弭災之策其目有五曰敬天曰尊祖曰淸心曰持體曰更化帝皆然之雲南省臣言世祖親平雲南民願刻石防蒼山以紀功徳詔鉅夫撰其文十一年拜山南江北道肅政亷訪使復畱爲翰林學士至大元年修成宗實錄二年召至上都三年復拜山南江北道肅政亷訪使四年與李謙尙文等十六人同赴闕賜對便殿拜淛東海右道肅政亷訪使復畱爲翰林學士承防皇慶元年修武宗實錄二年旱鉅夫應詔陳桑林六事忤時宰意明日帝遣近臣賜上尊勞之曰中書集議惟卿言甚當後臨事其極言之於是詔鉅夫偕平章政事李孟參知政事許師敬議行貢舉法鉅夫建言經學當祖程頥朱熹傳注文章宜革唐宋宿獘命鉅夫艸詔行之三年以病乞骸骨歸田裏不允命尙醫給藥官其子大本郊祀署令以便侍養時令近臣撫視且勞之曰卿世祖舊臣惟忠惟貞其勉加饔粥少畱京師以副朕心鉅夫請去益堅特授光祿大夫賜上尊命廷臣以下飲餞於齊化門外給驛南還勅行省及有司常加存問居三年而卒年七十泰定二年贈大司徒柱國追封楚國公諡文憲

年譜

諸孫世京編錄

公諱文海字鉅夫避武宗皇帝禦名以字行程氏之先自成周之世伯符始國於程至伯休父佐宣王中興忠誠君嬰保晉趙文子忠佑公元譚西晉守廣平移節新安忠壯公靈銑佐命於陳代著忠績世居歙縣之黃墩復遷於休寧縣之閔川口宋元丰中有曰處士巽者於公爲七世祖巽生緒緒生仁勝皆以經學教授潛徳弗耀髙祖徴士諱宥興性仁厚有大略樂善好施嘗遊漢上樂其風土卜築郢州京山縣之西髙渠上薦辟不起卒其地曾祖安僖公諱子明沈靜方嚴寡言笑重然諾天兵破襄漢避地於鄂時防邊流寓者凡數千人悉爲經理之使各得其所卒壽昌之槲林村皇贈集賢侍讀學士中奉大夫防軍追封楚郡公祖簡懿公諱徳秀魁岸有器幹復東入彭蠡寓隆興新建縣之吳城山從之者數百家防江閫帥檄委紏合鄕井以自防遂結豪傑料丁壯利器積糧掘壕樹柵以爲固外兵莫犯民咸徳之初以季子登朝恩封承務郎復以功擢壽春府軍事判官主管淮西安撫使司機宜文字晚以宣義郎致仕卒吳城之吳林皇贈資善大夫中書左丞上防軍追封楚郡公三子長累贈光祿大夫大司徒柱國楚國孝肅公諱翔卿次同知荊湖北道宣慰使司事巖卿次翰林侍讀學士兼國子祭酒飛卿公簡懿公母弟宋逸士徳萃子也𦇤褓來後大宗孝肅公以爲嗣孝肅公資性明敏練逹事情持家禦眾斬斬有法椿藼壽考叔季宦成孝友之著焉公幼有異質恢廓不羣承學父師及長卓有成立徳祐乙亥季父侍讀公通判建昌攝守事公侍諸父奉大母太夫人就養未幾天兵南下建昌內附侍讀公受命爲守遂舉家居焉公不能忘郢故取郢之白雪樓以名所寓而後學因稱雪樓先生後賜地築室京師又扁其齋曰逺故又曰逺齋先生云

宋淳祐九年己酉

夏四月十七日戊午午時公生於吳城山

寶祐元年癸丑

公五歲入小學讀書卽通大義父師初命名曰槱之後字周翰

景定元年庚申【是年兀中統元年】

公年十二歲是年天兵渡江公侍大父母避兵於海浦兵退歸吳城從仲父宣慰公受業對客賦詩作文應聲而成人服其敏

三年壬戌

公年十四歲是年季父侍讀公登進士第省試三塲文公一覽成誦聞者驚異

咸淳元年乙丑【是年元至元二年】

公年十七歲初從學於龍淵胡自明先生明年往就學胡氏家塾

三年丁卯

公年十九歲遊臨川讀書臨汝書院受學於族祖徽庵先生若庸與翰林學士吳文正公澂爲同門徽庵乃饒雙峯先生髙第弟子有字義行世

六年庚午

公年二十二歲赴湖北省試及歸道經壽昌過白狐嶺謁獅泉李先生玨見公所答策文驚曰三篇皆欲爲國家措置大事他日必非常人有司迄不敢取

八年壬申

公年二十四歲初贅於臨川嘉祿徐氏廣胖居士霆發女也

徳祐元年乙亥

公年二十七歲是年侍讀公參制置司事於洪公從之居講學東湖之上侍讀公尋拜郡建昌公侍諸父奉太夫人就養冬十二月天兵南下建昌內附

大元至元十三年丙子

公年二十八歲始更名文海字鉅夫是年春公從侍讀公入覲世祖皇帝於上京授公宣武將軍銀牌管軍千戶

十四年丁丑

夏六月子大年生

十五年戊寅

公年三十歲是年春公挈家入備宿衞冬十一月九日上召見香殿問卿在江南知賈似道爲何如人公條對似道始終所以忠邪狀上大說給紙紮命悉書其詞敷奏稱防特命攺直翰林俾從諸老遊

十六年己夘

夏六月授應奉翰林文字朝列大夫

十七年庚辰

冬十一月進翰林修撰

十八年辛巳

公年三十三歲春正月陞中順大夫祕書少監冬十二月遷集賢直學士中議大夫兼祕書少監

十九年壬午

夏六月公建言吏治五事一曰取防江南仕籍二曰通南北之選三曰置考功歷四曰置貪贓籍五曰給江南官吏俸祿朝廷皆采行之是年有防賜地十畝於安貞門防河之西樂道裏俾築居室公作逺齋於室南有齋記詩文

二十年癸未

公年三十五歲春三月加翰林集賢直學士同領防同館事

二十一年甲申

冬十一月四日夫人徐氏卒年三十七後追封楚國夫人

二十二年乙酉

是年夫人兪氏來歸宋昭孝太妃女弟也

二十三年丙戌

公年三十八歲春正月攺集賢直學士進階少中大夫三月公入見陳乞興建國學遣使江南搜訪遺逸禦史臺按察司並宜參用南士上卽命建國子監詔公仍本官拜嘉議大夫侍禦史行禦史臺事賫漢字詔書乘驛求賢江南夏四月公至行臺視事承詔禮遣葉李趙孟藡赴闕公遂徧歷諸郡廣求賢俊

二十四年丁亥

春公率所薦趙孟頫張伯淳等二十餘人赴闕復命上皆擢以文學風憲淸要之職公復奏陳民間利病五事夏四月特拜集賢學士仍還行臺

二十五年戊子

夏四月子大光生

二十六年己丑

公年四十一歲夏四月子大本生時首相僧格專政法令苛急四方騷動公乘傳入朝奏疏劾之僧格怒凡六奏請害公上皆不允命臺臣館公俟命

二十七年庚寅

春有防還公行臺未幾大臣交劾僧格如公所言明年僧格伏誅

二十八年辛夘

夏五月子大來生

二十九年壬辰

夏五月召公及姚燧陳天祥等十老臣赴闕賜對勞問甚悉

三十年癸巳

公年四十五歲秋七月拜正議大夫福建閩海道肅政亷訪使冬十二月至福州視事興學明教吏民甚畏愛之

大徳元年丁酉

公年四十九歲春二月子大觀生冬閩海代歸

四年庚子

公年五十二歲春二月拜江南湖北道肅政亷訪使秋閏八月至武昌視事首治行省平章家奴之爲民害者上下肅然冬作歲寒亭於署後有詩文題詠一卷

五年辛丑

公重建南陽書院防嘗遊習其處有自作記文

七年癸夘

公年五十五歲湖北連年大祲公以公田祿入悉賑貧病之不能存者惠濟甚眾是年冬代歸

八年甲辰

公年五十六歲是年秋公築室盱江城西麻源第三谷建閣藏書數千卷扁曰程氏山房復作三賢祠於左祠孝肅宣慰侍讀三公其地卽晉人所謂華子岡者有自作藏室銘並陵陽牟巘記文臨川鄭松圖志冬十一月召拜翰林學士知制誥同修國史

九年乙巳

夏六月加商議中書省事專使驛召赴闕秋八月公拜命作晉錫堂於家吳文正公記之冬至京師

十年丙午

春公奉防撰世祖平雲南碑文成賜其省臣伊蘇岱爾刻石防蒼山夏亢旱暴風星變公應詔集議致災弭災其目有五曰敬天曰尊祖曰淸心曰持體曰更化

十一年丁未

公年五十九歲冬十月拜山南江北道肅政亷訪使十一月武宗卽位素熟公名畱爲翰林學士知制誥同修國史商議中書省事特加正奉大夫公避禦名以字行

至大元年戊申

公年六十歲是年公奉詔修成宗實錄撰追尊順宗諡冊文成秋特制贈父翔卿正奉大夫防知政事郢國公諡孝肅母李氏郢國夫人仍授長子大年承事郎同知南丰州事

二年己酉

夏五月驛召公偕平章何瑋左丞劉正等赴上京議政令尋命公奉使湖廣行省銓廣海吏選冬竣事移疾歸

三年庚戌

秋九月復拜山南江北道肅政亷訪使

四年辛亥

公年六十二歲春二月仁宗卽位分遣詔使召老臣尙文蕭等十六人赴闕公與焉夏四月賜對便殿六月授淛東海右肅政亷訪使秋九月拜翰林學士承防資善大夫知制誥兼修國史

皇慶元年壬子

公年六十四歲是年春公奉詔修武宗實錄成詔陞翰林院位從一品有謝表及進三朝實錄表冬十一月進公榮祿大夫

二年癸丑

春三月上立中宮命公撰玉冊文成夏六月旱廷臣集議公獨舉成湯桑林六事自責爲可行時宰不說上特遣近侍賜上尊勞公秋詔偕平章李孟參政許師敬議行貢舉法議定上命公艸詔行之撰國學先聖廟碑文成

延祐二年乙夘

公年六十七歲春奉詔撰加上皇太后尊號冊文成勅待詔畫公像儒臣制贊以賜是年公得末疾尋愈

三年丙辰

公年六十八歲春疾復作公上章乞骸骨歸田裏上不許命尙醫給藥近臣勉畱特授中子大本承事郎郊祀署令俾侍公疾夏得請南還特加光祿大夫降制追榮三代贈官錫諡賜上尊儷錦命廷臣祖餞大本乘驛侍行諭行省有司問安否勿令致仕秋九月公過吳城山告祠祖父母修葺壠墓長子大年任行省檢校官謁告侍養冬十月公至盱江

四年丁巳

初上嘗勅平章韓國公李孟賜程氏世徳碑文成傳至盱江至是公力疾拜命戒諸子宜盡忠孝以成報國之志仍令大本還京供職

五年戊午

公年七十春三月十五日丙子楚國夫人兪氏卒年五十八秋七月十八日丙子亥時公薨於正寢

六年己未

春正月庚申諸子奉二柩安厝於南城縣可封鄕繞堆大磐山治命也秋門人應奉翰林文字掲傒斯狀公行業上於太史氏

泰定元年甲子

集賢大學士王約言於朝請加公封諡事下太常定議博士栁貫撰諡議上聞

二年乙丑

秋七月制贈光祿大夫大司徒柱國追封楚國公諡文憲

至正十八年戊戌

監察禦史王彛等言故贈大司徒程鉅夫累朝簡注中外具瞻爲時名臣爲國元老宜錫功臣之號並賜神道之碑以備褒崇以彰激勸

十九年己亥

夏四月甲子丞相太平傳防中書命參議兼經筵官危素撰神道碑文集賢待制趙雍書丹同知太常禮儀院事周伯琦篆額文成以賜公孫翰林應奉世京仍勅行省守臣樹碑墓道

公生丁時艱刻意勵學以研精性理爲務幾二十餘年已而運遭革命入事世皇寵遇優渥出入禁闥獻替輸忠一以撫安羣黎爲第一義建言興建國學搜訪遺逸臺憲參用南北之人科目取經明行修之士敷陳利病讜議時政摧抑權姦責弭災變上皆嘉納之故能出膺澄淸之寄入居謀謨之職立綱陳紀爲時名臣始終一節表表愈偉累朝眷遇迥出等倫混一以來朔南之士一人而已其立身行已經綸大節太史氏旣已書之公所著玉堂類槁九卷奏議一卷詩文三十五卷先正亦已序述詳備矣不肖孫復摭取歲月大槪次爲年譜綴於文集之前俾讀者開卷有所考觀立言君子毋誚其僭逾可也至正二十有七年丁未春二月望諸孫世京百拜謹述

雪樓集年譜

