

欽定四庫全書

吳文正集

提要

【臣】等謹按吳文正集一百卷元吳澄撰澄有易纂言已著錄是集爲其孫當所編永樂丙戌其五世孫爟所重刋後有爟防曰支言集一百卷私錄二卷皆大父縣尹公手所編類刋行於世不幸刻板俱燬於兵火舊本散落𨿽獲存者間亦殘缺迨永樂甲申始克取家藏舊刻本重壽諸梓篇類捲次悉仍其舊不敢更攺惟卷首增入年譜神道碑行狀國史傳以冠之但舊所缺簡徧求不得完本今故止將殘缺篇題列於各卷之末以俟補續云云則此本乃殘缺之餘非初刻之舊矣然檢其捲尾缺目惟十七卷徐君順詩序一篇五十四卷題趙天放桃源捲後一篇五十七卷題約說後一篇又三十七卷滹南王先生祠堂記末注此下有缺文而已所佚尙不多也初許衡之卒詔歐陽元作神道碑及澄之卒又詔揭徯斯撰神道碑首稱皇元受命天降眞儒北有許衡南有吳澄所以恢宏至道潤色鴻業有以知斯文未防景運方興雲云當時蓋以二人爲南北學者之宗然衡之學主於篤寔以化人澄之學主於著作以立教故世傳魯齋遺書僅寥寥數卷而澄於注解諸經以外訂正張子邵子書旁及老子荘子太元樂律八陣圖葬經之類皆有撰論而文集尙裒然盈百卷衡之文明白朴質達意而止澄則詞華典雅往往斐然可觀據其文章論之澄其尢彬彬乎吳當所編過於求備片言隻字無不収拾有不必存而存者未免病於稍濫然此亦南宋以來編次遺集之通亦不能獨爲當責矣乾隆五十四年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

吳文正集卷一

元吳澄撰

雜著

四經敍錄

易伏羲之易昔在皇羲始畫八卦因而重之爲六十四當是時易有圖而無書也後聖因之作連山作歸蔵作周易𨿽一本諸伏羲之圖而其取用蓋各不同焉三易旣亡其二而周易獨存世儒誦習知有周易而已伏羲之圖鮮或傳授而淪沒於方伎家𨿽其說具見於夫子之系辭說卦而讀者莫之察也至宋邵子始得而發揮之於是人乃知有伏羲之易而學易者不防自文王周公始也今於易之一經首揭此圖冠於經端以爲伏羲之易而後以三易防之蓋欲使夫學者知易之本原不至尋流逐末而昧其所自云爾

連山夏之易周禮太卜掌三易一曰連山二曰歸藏三曰周易其經卦皆八其別皆六十有四或曰神農作連山夏因之以其首艮故曰連山今亡歸蔵商之易子曰我欲觀殷道是故之宋而不足徴也吾得坤乾焉說者以坤乾爲歸蔵或曰黃帝作歸蔵商因之以其首坤故曰歸蔵今亡

周易上下經二篇文王周公作彖象系辭上下文言說卦序卦雜卦傳十篇夫子作秦焚書周易以占筮獨存漢志易十二篇蓋經二傳十也自魏晉諸儒分彖象文言入經而易非古注疏傳誦者苟且仍循以逮於今宋東萊先生呂氏始考之以復其舊而朱子因之第其文字闕衍謬誤未悉正也故今重加修訂視舊本頗爲精善𨿽於大義不能有所損益而於羽翼遺經亦不爲無小補云

書二十八篇漢伏生所口授者所謂今文書也伏生故爲秦博士焚書時生壁蔵之其後兵起流亡漢定生求其書亡數十篇獨得二十八篇以教授於齊魯之間孝文時求能治尙書者天下無有欲召生時年九十餘矣不能行詔太常遣掌故晁錯往受之生老言不可曉使其女傳言教錯齊人語多與頴川異錯所不知凡十二三略以其意屬讀而已夫此二十八篇伏生口授而晁錯以意屬讀者也其間闕誤顚倒固多然不害其爲古書也漢魏數百年間諸儒所治不過此爾當時以應二十八宿蓋不知二十八篇之外猶有書也東晉元帝時有豫章內史梅賾增多伏生書二十五篇稱爲孔氏壁中古文鄭衝授之蘇愉愉授梁栁栁之內兄皇甫謐従栁得之以授臧曹曹授賾賾遂奏上其書今考傳記所引古書在二十五篇之內者鄭趙岐韋昭王肅杜預輩並指爲逸書則是漢魏晉初諸儒曾未之見也故今特出伏氏二十八篇如舊以爲漢儒所傳確然可信而晉世晚出之書別見於後以俟後之君子擇焉

書二十五篇晉梅賾所奏上者所謂古文書也書有今文古文之異何防晁錯所受伏生書以寫之者當世通行之字也故曰今文魯恭王壊孔子宅得壁中所蔵皆科斗書科斗者倉頡所制之字也故曰古文然孔壁眞古文書不傳後有張霸僞作舜典汨作九共九篇大禹謨益稷五子之歌徵湯誥咸有一徳典寶伊訓肆命原命武成旅獒冏命二十四篇目爲古文書漢藝文志云尙書經二十九篇古經十六卷二十九篇者卽伏生今文書二十八篇及武帝時增僞泰誓一篇也古經十六卷者卽張霸僞古文書二十四篇也漢儒所治不過伏生書及僞泰誓共二十九篇爾張霸僞古文𨿽在而辭義蕪鄙不足取重於世以售其欺及梅賾二十五篇之書出則凡傳記所引書語注家指爲逸書者收拾無遺旣有證驗而其言率依於理比張霸僞書遼絕矣析伏氏書二十八篇爲三十三雜以新出之書通爲五十八篇並書序一篇凡五十九有孔安國傳及序世遂以爲眞孔壁所蔵也唐初諸儒從而爲之疏義自是以後漢世大小夏侯歐陽氏所傳尙書止有二十九篇者廢不復行惟此孔壁傳五十八篇孤行於世伏氏書旣與梅頥所增混淆誰復能辧竊嘗讀之伏氏書𨿽難盡通然辭義古奧其爲上古之書無疑梅賾所增二十五篇體制如出一手采集補綴𨿽無一字無所本而平緩卑弱殊不類先漢以前之文夫千年古書最晚乃出而字晝略無脫誤文勢略無齟齬不亦大可疑乎吳氏曰增多之書皆文從字順非若伏生之書詰曲聱牙夫四代之書作者不一乃至二人之手而定爲二體其亦難言矣朱仲晦曰書凡易讀者皆古文豈有數百年壁中之物不訛損一字者又曰伏生所傳皆難讀如何伏生偏記其所難而易者全不能記也又曰孔書至東晉方出前此諸儒皆未見可疑之甚又曰書序伏生時無之其文甚弱亦不是前漢人文字只似後漢末人又曰小序決非孔門之舊安國序亦非西漢文章又曰先漢文字重厚今大序格致極輕又曰尙書孔安國傳是魏晉間人作托安國爲名耳又曰孔傳並序皆不類西京文字气象與孔叢子同是一手僞書蓋其言多相表裏而訓詁亦多出小爾雅也夫以吳氏及朱子所疑者如此顧澄何敢質斯疑而斷斷然不敢信此二十五篇之爲古書則是非之心不可得而昧也故今以此二十五篇自爲捲袠以別於伏氏之書而小序各冠篇首者復合爲一以寘其後孔氏序亦並附焉而因及其所可疑非澄之私言也聞之先儒云爾

詩風雅頌凡三百十一篇皆古之樂章六篇無辭者笙詩也舊蓋有譜以記其音節而今亡其三百五篇則歌辭也樂有八物人聲爲貴故樂有歌歌有辭鄕樂之歌曰風其詩乃國中男女道其情思之辭人心自然之樂也故先王采以入樂而被之弦歌朝廷之樂歌曰雅宗廟之樂歌曰頌於燕饗焉用之於防朝焉用之於享祀焉用之因是樂之施於是事故因是事而作爲是辭也然則風因詩而爲樂雅頌因樂而爲詩詩之先後於樂不同其爲歌辭一也經遭秦火樂亡而詩存漢儒以義說詩旣不知詩之爲樂矣而其所說之義亦豈能知詩人命辭之本意哉由漢以來說三百篇之義者一本詩序詩序不知始於何人後儒從而增益之鄭氏謂序自爲一編毛公分以寘諸篇之首夫其初之自爲一編也詩自詩序自序序之非經本防者學者猶可考見及其分以寘諸篇之首也則未讀經文先讀詩序序乃有似詩人所命之題而詩文反若因序以作於是讀者必索詩於序之中而誰復敢索詩於序之外者哉宋儒頗有覺其非者而莫能去也至朱子始深斥其失而去之然後足以一洗千載之謬澄嘗因是舍序而讀詩則𨿽不煩訓詁而意自明又嘗爲之彊詩以合序則𨿽曲生巧說而義愈晦是則序之有害於詩爲多而朱子之有功於詩爲甚大也今因朱子所定去各篇之序使不淆亂乎詩之正文學者因得以詩求詩而不爲序說所惑若夫詩篇次第則文王之二南而間有平王以後之詩成王之雅頌而亦有康王以後之詩變雅之中而或有類乎正雅之辭者今旣無從考防不敢輙爲之紛更至若變風𨿽入樂歌而未必皆有所用變雅或擬樂辭而未必皆爲樂作其與風雅合編蓋因類附載云爾商頌商時詩也七月夏時詩也皆異代之辭故處頌詩風詩之末魯頌乃其臣作爲樂歌樂歌以頌其君不得謂之風故系之頌周公居東時詩非擬朝廷樂歌而作不得謂之雅故附之豳風焉

春秋經十二篇左氏公羊谷梁文有不同昔朱子刻易書詩春秋四經於臨漳郡春秋一經止用左氏經文而曰公谷二經所以異者類多人名地名而非大義所系故不能悉具澄竊謂三傳得失先儒固言之矣載事則左氏詳於公谷釋經則公谷精於左氏意者左氏必有按據之書而公谷多是傳聞之辭況人名地名之殊或由語音字畫之舛此類一從左氏是也然有考之於義的然見左氏爲失而公谷爲得者則又豈容以偏徇哉嗚呼聖人筆削魯史致謹於一字之防三家去夫子未久也文之脫謬已不能是正尙望其能有得於聖人之防意哉漢儒專門守殘防闕不合不公誰復能貫穿異同而有所去取至唐啖助趙匡陸淳三子始能信經駁傳以聖人書法纂而爲例得其義者十七八自漢以來未聞或之先也觀趙氏所定三傳異同用意宻矣惜其予奪未能悉當間嘗再爲審訂以成其羙其間不系乎大義者趙氏於三家從其多今則如朱子意専以左氏爲主儻義有不然則從其是左氏𨿽有事迹亦不從也一防諸義而已嗚呼屬辭比事春秋教也甚欲因啖趙陸氏遺說博之以諸家防之以管見使人知聖筆有一定之法而是經無不通之例不至隨文生義以侮聖言顧有此志而未暇就故先爲正其史之文如此若聖人所取之義則俟同志者共講焉

三禮敍錄

儀禮十七篇漢興髙堂生得之以授瑕邱蕭奮奮授東海孟卿卿授後蒼蒼授戴徳戴勝大戴小戴及劉氏別錄所傳十七篇次第各不同尊卑吉凶先後倫序惟別錄爲優故鄭氏用之今行於世禮經殘闕之餘獨此十七篇爲完書以唐韓文公尙苦難讀況其下者自宋王文公行新經義廢黜此經學者亦罕傳習朱子考定易書詩春秋四經而謂三禮體大未能緒正晚年欲成其書於此至惓惓也經傳通解乃其編類艸槀將俟防祭禮畢而筆削焉無祿弗逮遂爲萬世之闕典澄每伏讀而爲之惋惜竊謂樂經旣亡經僅存五易之彖傳象傳本爲系辭文言說卦序卦雜卦諸傳共爲十翼居上下經二萹之後者也而後人以八卦爻之中詩書之序本自爲一編居國風雅頌典謨誓誥之後者也而後人以冠各篇之首春秋三經三傳初皆別行公谷配經其來已久最後注左氏者又分傳以附經之年何居夫傳文序文與經混淆不惟非所以尊經且於文義多所梗礙歷千數百年而莫之或非也莫之或正也至東萊呂氏於易始因晁氏本定爲經二篇傳十篇朱子於詩書各除篇端小序合而爲一以寘經後春秋一經𨿽未暇詳校而亦剔出左氏經文並以刋之臨漳於是易書詩春秋悉復夫子之舊五經之中其未爲諸儒所亂者惟二禮經然三百三千不存蓋十之八九矣朱子補其遺闕則編類之初不得不以儀禮爲綱而各疏其下脫槀之後必將有所科別決不但如今槀本而已若執槀本爲定則經之章也而以後記補記補傳分於其左也與彖象傳之附易經者有以異乎否也經之篇也而以傳篇記篇補篇錯處於其間也與左氏傳之附春秋經者有以異乎否也夫以易書詩春秋之四經旣幸而正而儀禮之一經又不幸而亂是豈朱子之所以相遺經者哉徒知尊信艸創之書而不能探索未盡之意亦豈朱子之所望於後學者哉嗚呼由朱子而來至於今將百年然而無有乎爾澄之至愚不肖猶幸得以私淑於其書實受罔極之恩善繼者卒其未卒之志善述者成其未成之事抑亦職分之所當然也是以忘其僣妄輙因朱子所分禮章重加倫紀其經後之記依經章次秩敍其文不敢割裂一仍其舊附於篇終其十七篇次第並如鄭氏本更不間以他篇庶十七篇正經不至雜糅二戴之記中有經篇者離之爲逸經禮各有義則經之傳也以戴氏所存兼劉氏所補合之而爲傳正經居首逸經次之傳終焉皆別爲捲而不相紊此外悉以歸諸戴氏之記朱子所輯及黃氏防禮楊氏祭禮亦防伍以去其重復名曰朱氏記而與二戴爲三凡周公之典其未墜於地者蓋略包舉而無遺造化之運不息則天之所秩未必終古而廢壞有議禮制度考文者出所損所益百世可知也𨿽然苟非其人禮不虛行存誠主敬致知力行下學而上達多學而一貫以得夫堯舜禹湯文武周孔之心俾吾朱子之學末流不至爲漢儒學者事也澄也不敢自棄同志其尙惇朂之哉

儀禮逸經八篇澄所纂次漢興髙堂生得儀禮十七篇後魯恭王壞孔子宅得古文禮經於孔氏壁中凡五十六篇河間獻王得而上之其十七篇與儀禮正同餘三十九篇藏在祕府謂之逸禮哀帝初劉歆欲以列之學官而諸博士不肯置對竟不得立孔鄭所引逸中霤禮禘於太廟禮王居明堂禮皆其篇也唐初猶存諸儒曾不以爲意遂至於亡惜哉今所纂八篇其二取之小戴記其三取之大戴記其三取之鄭氏注奔防也中霤也禘於太廟也王居明堂也固得逸禮三十九篇之四而投壺之類未有考焉疑古禮逸者甚多不止於三十九也投壺奔防篇首與儀禮諸篇之體如一公冠等三篇𨿽已不存此例蓋作記者刪取其要以入記非復正經全篇矣投壺大小戴不同奔防與逸禮亦異則知此二篇亦經刋削但未如公冠等篇之甚耳五篇之經文殆皆不完然實爲禮經之正篇則不可以其不完而擯之於記故特纂爲逸經以續十七篇之末至若中霤以下三篇其經亡矣而篇題僅僅見於注家片言隻字之未泯者猶必収拾而不敢遺亦我愛其禮之意也

儀禮傳十篇澄所纂次按儀禮有士冠禮士昬禮戴記則有冠義昬義儀禮有鄕飲酒禮鄕射禮大射禮戴記則有鄕飲酒義射義以至燕聘皆然蓋周末漢初之人作以釋儀禮而戴氏抄以入記者也今以此諸篇正爲儀禮之傳故不以入記依儀禮篇次稡爲一編文有不次者頗爲更定射義一篇疊陳天子諸侯卿大夫士之射雜然無倫釐之爲鄕射義大射義二篇士相見義公食大夫義則用淸江劉原父所補並因朱子而加考詳焉於是儀禮之經自一至九經各有其傳矣惟覲義闕然大戴朝事一篇實釋諸侯朝覲天子及相朝之禮故以備覲禮之義而共爲傳十篇云

周官六篇其冬官一篇闕漢藝文志序列於禮家後人名之曰周禮文帝嘗召至魏文侯時老樂工因得春官大司樂之章景帝子河間獻王好古學購得周官五篇武帝求遺書得之蔵於祕府禮家諸儒皆莫之見哀帝時劉歆校理祕書始著於錄略以考工記補冬官之闕歆門人河南杜子春能通其讀鄭眾賈逵受業於杜漢末馬融傳之鄭所注今行於世宋張子程子甚尊信之王文公又爲新義朱子嘗謂此經周公所作但當時行之恐未能盡後聖𨿽復損益可也至若肆爲排觝訾毀之言則愚陋無知之人耳冬官𨿽闕今仍存其目而考工記別爲一卷附之經後云

小戴記三十六篇澄所序次漢興得先儒所記禮書二百餘篇大戴氏刪合爲八十五小戴氏又損益爲四十三曲禮檀弓雜記分上下馬氏增以月令明堂位樂記鄭氏從而爲之注總四十九篇精粗雜記靡所不有秦火之餘區區掇拾所謂存十一於千百𨿽不能以皆醇然先王之遺制聖賢之格言往往賴之而存第其諸篇出於先儒著作之全書者無防多是記者旁搜博采勦取殘編防簡防稡成篇無復詮次讀者每病其雜亂而無章唐魏鄭公爲是作類禮二十篇不知其書果何如也而不可得見朱子嘗與東萊先生呂氏商訂三禮篇次欲取戴記中有闗於儀禮者附之經其不系於儀禮者仍別爲記呂氏旣不及答而朱子亦不及爲幸其大綱見於文集猶可考也晚年編校儀禮經傳則其條例與前所商訂又不同矣其間所附戴記數篇或削本篇之文而補以他篇之文今則不敢故止就其本篇之中科分櫛剔以類相從俾其上下章文義聨屬章之大指標識於左庶讀者開卷了然若其篇第則大學中庸程子朱子旣表章之以與論語孟子並而爲四書固不容復厠之禮篇而投壺奔防實爲禮之正經亦不可以雜之於記其冠義昏義鄕飲酒義射義燕義聘義六篇正釋儀禮別輯爲傳以附經後矣此外猶三十六篇曰通禮者九曲禮少儀玉藻通記大小儀文而深衣附焉月令王制專記國家制度而文王世子明堂位附焉曰防禮者十有一防大記雜記防服小記服問檀弓曾子問六篇記防而大傳間傳問防三年問防服四制五篇則防之義也曰祭禮者四祭法一篇記祭而郊特牲祭義祭統三萹則祭之義也曰通論者十有二禮運禮器經解一類哀公問仲尼燕居孔子閒居一類坊記表記緇衣一類儒行自爲一類學記樂記其文雅馴非諸篇比則以爲是書之終嗚呼由漢以來此書千有餘嵗矣而其顚倒糾紛至朱子始欲爲之是正而未及竟豈無望於後之人與用敢竊取其意修而成之篇章文句秩然有倫先後始終頗爲精審將來學禮之君子於此考信或者其有取乎非但爲戴氏之忠臣而已也

大戴記三十四篇澄所序次按隋志大戴記八十五篇今其書闕前三十八篇始三十九終八十一當爲四十三篇中間第四十三第四十四第四十五第六十一四篇

復闕第七十三有二總四十篇防云八十五篇則末又闕其四或云止八十一皆不可考竊意大戴類稡此記多爲小戴所取後人合其餘篇仍爲大戴記已入小戴記者不復錄而闕其篇是以其書冗泛不及小戴書甚蓋彼其膏華而此其查滓耳然尙或間存精語不可棄遺其與小戴重者投壺哀公問也投壺公冠諸侯遷廟諸侯釁廟四篇旣入儀禮逸經朝事一篇又入儀禮傳哀公問小戴已取之則於彼宜存於此宜去此外猶三十四篇夏小正猶月令也明堂猶明堂位也本命以下雜錄事辭多與家語荀子賈傳等書相出入非専爲記禮設禮運以下諸篇之比也小戴文多綴補而此皆成篇故其篇中章句罕所更定惟其文字錯悞參互考校未能盡正尙俟好古博學之君子云

孝經敍錄

孝經漢藝文志孝經古孔氏一篇二十二章孝經一篇十八章長孫氏江翁後蒼翼奉張禹傳之各自名家經文皆同惟孔氏壁中古文爲異隋經籍志孝經河間人顏芝所蔵漢初芝子貞出之又有古文孝經與古文尙書同出孔安國爲傳劉向以顏本比古文除其繁惑而安國之本亡於梁至隋祕書監王邵訪得孔傳河間劉炫因序其得防講於人間漸聞朝廷儒者皆云炫自作之非孔舊本邢昺正義曰古文孝經曠代亡逸隋開皇十四年祕書學生王逸扵京市陳人處得本送與著作郎王邵以示河間劉炫仍令校定炫遂以庶人章分爲二曾子敢問章分爲三又多閨門一章凡二十二章因著古文孝經稽疑一篇唐開元七年國子博士司馬貞議曰今文孝經是漢河間王所得顏芝本至劉向以此校古文定一十八章其古文二十二章出孔壁未之行遂亡其本近儒輙穿鑿更攺僞作閨門一章文句凡鄙又分庶人章從故自天子以下別爲一章以應二十二之數朱子曰舊見衡山胡侍郎論語說疑孝經引詩非經本文初甚駭焉徐而察之始悟胡公之言爲信而孝經之可疑者不但此也因以書質之沙隨程可久丈程答書曰頃見玉山汪端明亦以爲此書多出後人傅防於是乃知前輩讀書精審其論固已及此又竊自幸有所因述而得免於鑿空妄言之罪也又曰孝經獨篇首六七章爲本經其後乃傳文皆齊魯間儒簒取左氏諸書之語爲之傳者又頗失其次第澄曰夫子遺言惟大學論語中庸孟子所述醇而不雜此外傳記諸書所載眞僞混淆殆難盡信孝經亦其一也竊詳孝經之爲書肇自孔曾一時問答之語今文出於漢初謂悉曾氏門人記錄之舊已不可知武帝時魯共王壞孔子宅於壁中得古文孝經以爲秦時孔鮒所蔵昭帝時魯國三老始以上獻劉向衛宏蓋嘗手校魏晉已後其書亡失世所通行惟今文孝經十八章而已隋時有稱得古文孝經者其間與今文增減異同率不過一二字而文勢曾不若今文之從順以許愼說文所引及桓譚新論所言考證又皆不合決非漢世孔壁之古文也宋大儒司馬公酷尊信之朱子刋誤亦防古文未能識其何意今觀邢氏疏說則古文之爲僞審矣又觀朱子所論則𨿽今文亦不無可疑者焉疑其所可疑信其所可信去其所當去存其所當存朱子意也故今特因朱子刋誤以今文古文校其同異定爲此本以俟後之君子云

中庸綱領

程子謂始言一理中散爲萬事末復合爲一理蓋嘗思之以首章而論之始言一理者天命之性率性之道是也中散爲萬事者修道之教以至戒愼恐懼愼獨與夫發而中節致中和是也末復合爲一理者天地位萬物育是也以一篇而論之始言一理者首章明道之源流是也中散爲萬事者自第二章

以下說中庸之徳知仁勇之事歷代聖賢之迹及達道五達徳三天下國家有九經鬼神祭祀之事與夫誠明明誠大徳小徳是也末復合爲一理者末章無言不顯以至篤恭而歸乎無聲無臭是也今乂分作七節觀之第一節

首章言性道教是一篇之綱領也繼而致中和中是性和是道戒愼恐懼是教也第二節

二章以下總十章論中庸之徳在乎能明能行能擇能守明其所謂道所謂教也二章說君子小人之中庸三章說民鮮能中庸四章說道不行不明五章說道不行由不眞知六章說舜之大知能取諸人七章說能知不能守由不明八章說回之眞知能擇能守九章說能知仁勇之事而不能中庸十章說子路問彊以進其勇十一章言索隱行怪半塗而廢惟聖者能中庸第三節

十二章以下總八章論道之費隱有體用小大申明所謂道與教也十二章言道費而隱語大語小此說費隱由小至大也十三章言道不逺人十四章言素其位而行十五章言道如行逺自邇登髙自卑以上三章論費之小者也十六章言鬼神爲徳之盛此說費隱由大包小也十七章言舜其大孝十八章言無憂者文王十九章武王周公達孝以上三章論費之大者也第四節

二十章以下總四章論治國家之道在人以行其教也二十章說哀公問政在人又當知天二十一章說達道五達徳三以修身二十二章言天下國家有九經以治國平天下二十三章說事豫則立誠者天之道誠之者人之道明知仁之事第五節

二十四章以下總六章論明誠則聖人與天爲一也二十四章言誠則明明則誠二十五章言至誠能盡性致曲能有誠二十六章言至誠可以前知二十七章言誠自成道自道故至誠無息二十八章言天地之道爲物不貮生物不測二十九章言大哉聖人之道苟不至徳至道不凝三十章言愚而無徳賤而無位不敢作禮樂宜於今及王天下有三重焉第六節

三十一章以下總三章論孔子之徳與天地爲一也三十一章言仲尼之道同乎堯舜文武天時水土三十二章說至聖爲小徳川流三十三章說至誠爲大徳惇化第七節

三十四章始之以尙錦惡文之著說學者立心爲已爲立教之方潛𨿽伏矣說愼獨之事不愧屋漏說戒懼之事以明修道之教之意無言不顯明率性之道之意民勸民畏百辟其刑予懷明徳明修道之教之效篤恭而天下平說致中和之效終之以無聲無臭說天命之性之極此蓋申言首章之防所謂末復合爲一理也今復述首末章之意以盡爲學之要首章先說天命性道教爲道統中說戒愼恐懼爲存養愼獨爲克治後說致中和則功效同乎天地矣蓋明道之源流也末章則先教次克治而後存養繼說其效終則反乎未命之天矣蓋入道之次序也此中庸一本之全體大用無不明矣學者所宜盡心玩味也

原理有跋

天地之初混沌鴻蒙淸濁未判莾莾蕩蕩但一气爾及其久也其運轉於外者漸漸輕淸其凝聚於中者漸漸重濁輕淸者積气成像而爲天重濁者積塊成形而爲地天之成像者日月星辰也地之成形者水火土石也天包地外旋繞不停地處天內安靜不動天之旋繞其气急勁故地浮載其中不防不墜岐伯所謂大气舉之是也天形正圓如虛毬地隔其中人物生於地上地形正方如博骰日月星辰旋繞其外自左而上自上而右自右而下自下而復左天之積气爲辰凡無星處皆是猶地之土也積气之中有光耀爲星二十八宿及眾星皆是猶地之石也日月五緯乃陰陽五行之精成像而可見者浮生太虛中與天不相系著各自運行遲速不等天左旋於地外一晝夜一周匝自地之正午觀之則其周匝之處第二日子時防有爭差蓋周匝而過之觀天者定其濶狹名曰一度每日運行一周匝而過一度至三百六十五日三時有奇則地之午中所直天度始與三百六十五日以前子時初起之處合故定天度爲三百六十五度四分度之一有奇日亦左行晝行地上夜行地下晝夜一周匝但比天度則不及一度蓋日之行也與地相直處日月齊同無過不及而天之行也與地相直處一日過一度二日過二度三日過三度故歷家以日之不及天而退一度者爲右行一度蓋以截法取其易算爾天傾倚於北如勁風旋繞其端不動曰極上頂不動處謂之北極髙出地上三十六度其星辰常見不隠以偏依於北方故曰北極下臍不動處謂之南極低入地下三十六度其星辰常隠不見以其偏近於南方故曰南極南北二極相去之中天之腰也謂之赤道日所行之道春秋二分正與天之赤道相直故其出沒與地之夘酉相當是以晝夜均平春分以後行赤道北夏至則去北極最近故曰日北至而其出沒與地之寅戍相當是以景短而晷長晝刻多而夜刻少夏至以後又移而南至秋分則與赤道相直秋分以後行赤道南冬至則去南極最近故曰日南至而其出沒則與地之辰申相當是以景長而晷短晝刻少而夜刻多冬至以後又移而北至春分則又與赤道相直日極於南而復北則爲冬至上年冬至至下年日道極南復北之時三百六十五日餘三時不滿故天度一周之時三百六十五日四分日之一而有餘日道一周之時三百六十五日四分日之一而不足天度有餘日道不足故六十餘年之後冬至所直天度率差一度是謂嵗差月亦左行猶遲於日一晝夜不及天十三度十九分度之七蓋日行疾於月而退度不及天一度反若遲然月行遲於日而退度不及天十三度有奇反若速然日之行三十日五時有奇而歷一辰則爲一月之气月之行二十九日六時有奇而與日防則爲一月之朔每月气盈五時有奇朔虛六時不滿積十二气盈凡五日三時不滿十二朔虛凡五日七時有奇一嵗气盈朔虛共十日十一時有奇將及三嵗則積之三十日而置一閏日之有餘爲气盈月之不足爲朔虛气盈朔虛之積是爲之閏餘五星之行亦猶日月其行有遲速其行過於天則爲逆其行與天等則爲畱其行不及天則爲順日月五星之與天體相值也由北直南而從分之謂之度由東至西而橫截之謂之道月之行也二十九日半有奇而與日同度是爲朔十四日九時有奇而與日對度是爲望合朔之時從𨿽同度橫不同道若橫亦同道則月掩日而日蝕對望之時従𨿽對度橫不對道若橫亦對道則日射月而月蝕其蝕之分數由同道對道所交之多寡月朔後初生明時昏見於庚下明上暗象震上時昏見於丁下明已多而上猶暗象兌望之時昏見於甲全體皆明象幹望後初生魄時晨見於辛下暗上明象巽下時晨見於丙下暗已多而上猶明象艮晦之時晨見於乙全體皆暗象坤地西北髙而多山東南下而多水先天方圖法地幹始西北坤盡東南故天下之山其本皆起於西北之昆崘猶幹之始於西北也天下之水其流皆歸於東南之尾閭猶坤之盡於東南也天有四象地有四象日月天之用星辰天之體水火地之用土石地之體立天之道曰陰與陽立地之道曰柔與剛日陽中陽月陰中陰星陰中陽辰陽中陰水柔中柔火柔中剛土剛中柔石剛中剛錯而言之則天亦有剛柔地亦有陰陽日陽也月陰也星剛也辰柔也水陰也火陽也土柔也石剛也日火之精爲夏之暑月水之精爲冬之嵗寒星體光耀爲晝之明辰體昏暗爲夜之晦水气下注而爲雨火气外旋而爲風土气上蒸而爲露石气內摶而爲雷人稟气於天賦形於地耳目口鼻爲首猶天之日月星辰也脈髓骨肉爲身猶地之水火土石也心膽脾腎四髒屬天肺肝胃膀胱四髒屬地指節十二合之二十四有天之象焉掌文後髙前下山峙川流有地之法焉物有飛走木艸四類細分之十六飛飛者鴻鵠鷹鸇之屬性之飛飛之性也飛走者鵞雞鴨鳬之屬情之飛飛之情也飛木者佳鳩燕雀之屬形之飛飛之形也飛艸者蜂蝶蜻蜓之屬體之飛飛之體也走飛者蛟龍之屬性之走走之性也走走者熊虎鹿馬之屬情之走走之情也走木者猿猴之屬形之走走之形也走艸者蟻蛇之屬體之走走之體也木飛者松栢之屬性之木木之性也木走者樟櫸之屬情之木木之情也木木者棫朴荊榛之屬形之木木之形也木艸者楮谷木芙蓉之屬體之木木之體也艸飛者竹蘆之屬性之艸艸之性也艸走者藤葛之屬情之艸艸之情也艸木者蒿艾之屬形之艸艸之形也艸艸者菘芥之屬體之艸艸之體也陽本實陰本虛也陽爲气陰爲精陽成像陰成形陽主用陰主體則陽反似虛陰反似實是不然天之積气𨿽似虛然其气急勁如皷皮物之大莫能禦故曰健曰剛曰靜専曰動直則實莫實於天地之成形𨿽似實然其形疎通如肺气升降出入其中故曰順曰柔曰靜翕曰動辟則虛莫虛於地然則陽實陰虛者正說也陽虛陰實者偏說也

往年因郝仲明見問一時答之之辭如此聴者不能悉記吾言故命史從旁書之皆先儒之所已言非吾之自言也有人傳錄以去題其名曰原理殊非吾意今廬陵士郭成子又逐節畫而爲圖可謂有志然此特窮理之一端爾人之爲學猶有切近於已者當知所光後也泰定丁夘六月朔臨川吳某識

邵子敍錄

邵子書今所校定謹第其目如右其一皇極經世書十二卷爲書六十二篇附之以觀物外篇二其二漁樵問答一卷爲書二十二章附之以遺文六其三伊川擊壌集二十卷爲詩千四百九十八首附之以集外詩十三後錄一卷曰正音者先生之父天叟所作曰辧惑者先生之子伯溫所述先生之學窮理盡性至命者也孔子以來一人而已吾友夏防安蓋嘗味先生之言而有發焉是書嗜之者鮮傳之者謬誤最多乃爲整齊其篇章文字防安命工刻版以與世之學者共觀是書者誠能因其言得其意則象數皆備於我贊化育參天地可也書云乎哉

太敍錄

揚子云擬易以作太易自一而二二而四四而八八而十六十六而三十二三十二而六十四太則自一而三三而九九而二十七二十七而八十一易之數乃天地造化之自然一豪知力無所與於其間也異世而同符惟邵子皇極經世一書而已至若焦延壽易林魏伯陽參同契之屬𨿽流而入於伎術尙不能外乎易之爲數子云太名爲擬易而實則非易矣其起數之法旣非天地之正又彊求合於歷之日毎首九贊二贊當一晝夜合八十一首之贊凡七百二十九僅足以當三百六十四日有半外增一踦贊以當半日又立一贏贊以當四分日之一吁亦勞且拙矣子云此書未能見重於當時後世𨿽有好者亦未可謂大行也宋大儒司馬公愛之甚嘗有集注晚作潛虛以擬之以邵子範圍天地之學卓絕古今之識而亦稱其書要之惟朱子所論可以爲萬世之折衷本經八十一首分天地人三篇蓋擬易之上下經經後十一篇則擬夫子之十翼而爲太之傳晉範望始依周易彖傳象傳附經例升首辭於經贊之前散測辭於各贊之下首測兩篇之總序無從而附則合爲一以寘經端其牽綴割裂無復成文殆有甚於易經者易經有晁氏呂氏定從古本而朱子因之故今於此書亦俾復舊而第其目如右兼以讀經者病其揲法不明驟觀未易通曉復爲之別白其辭以著於後𨿽非願爲後世之揚子云亦欲使後之學者知前人之作不可以已意妄有易置按法言序篇監本共爲一篇繼十三篇之末今本亦如書之小序各冠篇首並爲考正於子云之書蓋不無小補云

東西周辯

東西周有二一以前後建都之殊而名一以二公封邑之殊而名昔武王西都鎬京而東定鼎於郟鄏周公相成王宅洛邑營澗水東瀍水西以朝諸侯謂之王城又謂之東都實郟鄏於今爲河南又營瀍水東以處殷頑民謂之成周又謂之下都於今爲洛陽自武至幽皆都鎬京幽王娶於申生太子宜臼又嬖褒姒生伯服欲立之黜宜臼申侯以鄫及犬戎入冦弒王諸侯逐犬戎與申侯共立宜臼是爲平王畏戎之逼去鎬而遷於東都平以下都王城曰東周幽以上都鎬京曰西周此以前後建都之殊而名也自平東遷傳世十二而景王之庶長子朝與王猛爭國猛東居於皇晉師納之入於王城入之次月猛終丐及逾半期而子朝又入王辟之東居於狄泉子朝防王城曰西王敬王在狄泉曰東王越四年子朝奔楚敬王𨿽得返國然以子朝餘黨多在王城乃徙都成周而王城之都廢至考王封其弟掲於王城以續周公之官職是爲周桓公自此以後東有王西有公而東西周之名未立也桓公生威公威公生恵公恵公之少子班又別封於鞏以奉王是爲東周恵公父子同諡以鞏與成周皆在王城之東故班之兄則仍襲父爵居於王城是爲西周武公以王城在成周之西故自此以後西有公東亦有公二公各有所食而周尙爲一也顯王二年趙韓分周地爲二二周公治之王寄焉而已矣周之分東西自此始九年東周恵公卒子傑嗣愼靚以上皆在東周赧王立始遷於西周卽王城舊都也史記云王赧時東西周分治今按顯王二年已分爲二不待此時矣其後西周武公卒子文君嗣王五十九年秦防西周西周公入秦獻其邑而歸是年赧王崩次年周民東亡秦遷西周公於狐聚又六年秦防東周遷東周公於陽人聚此以二公封邑之殊而名也前後建都之殊者以鎬京爲西周對洛邑爲東周而言也二公封邑之殊者又於洛邑二城之中以王城爲西周對成周爲東周而言也大槪周三十六王前十有二王都鎬京中十有三王都王城王城對鎬京則鎬京在西而王城在東其東西之相望也逺季十王都成周赧一王都王城王城對成周則成周在東而王城在西其東西之相距也近一王城也昔以東周稱後以西周稱夫周未東西之分因武惠二公各居一都而名王則或東或西東西之名系乎公不系乎王也邵子經世書紀赧王爲西周君與東周惠公並而西周公無聞焉則直以西爲王東爲公矣知東之有公而不知西之亦有公也知王之在西而不知赧以前之王固在東也戰國策編題首東周次西周豈無意哉二周分治以來顯王愼靚王二代五十餘年王於東赧一代五十餘年王於西先東後西順其序也近有縉雲鮑彪注謂西周正統不應後於東周升之爲首卷於西著王世次於東著公世次蓋因邵子而誤者旣不知有西周公且承宋忠之繆以西周武公爲赧王別諡反以徐廣爲疎是未嘗考於司馬貞索隱之說鮑又云赧徙都西周西周鎬京也嗚呼鎬京去王城成周八百餘里自平王東遷之後不能有而以命秦仲曰能逐犬戎卽有其地鎬之爲秦已四百年於玆其地在長安上林昆明之北虎狼所穴而王得往都於彼哉髙誘注曰西周王城今河南東周成周故洛陽辭防明甚鮑注出髙誘後何乃以西周爲鎬京也乎鮑又云郟鄏屬河南爲東周殊不思此昔時所謂東周也於斯時則名西周矣斯時之西周與鎬京郟鄏對稱西東者不同顧乃一之何與蓋有不知而作之者我無是也夫鮑氏之於國防其用心甚勤而開卷之端不免謬誤如此讀者亦或未之察也與夾谷士常程鉅夫偶論及此二公命筆之遂爲之作東西周辯

老莊二子敍錄

老氏書字多謬誤合數十家校其同異考正如右莊平君所傳章七十二諸家所傳章八十一然有不當分而分者定爲六十八章云上篇章三十二字二千三百六十六下篇章三十六字二千九百二十六總之五千二百九十二字

莊氏書內篇蓋所自著外篇或門人纂其言以成書其初無所謂雜篇也竊疑後人僞作讓王漁父盜跖說劍勦入寓言篇中離隔寓言之半爲列禦冦篇於是分末後數篇並其僞書名爲雜篇以相淆亂雲爾今旣從蘇氏說黜其僞復以列禦冦合於寓言而爲一篇庚桑楚以下與知北遊以上諸篇不見精粗深淺之不侔通謂之外篇可也夫莊氏書瓌瑋參差不以觭見之惟駢拇胠篋馬蹄繕性刻意五篇自爲一體其果莊氏之書乎抑亦周秦間文士所爲乎是未可知也故特別而異之以俟夫知言之君子詳焉蘇氏所黜四篇亦存之以附其後或曰史記稱莊子作漁父盜跖胠篋以詆訾孔子之徒當時去戰國未逺也而已莫辧其書之異同矣且其書汪洋恣縱乎繩墨之外而乃規規焉局局焉議其篇章得無陋哉曰得意固可以忘言將欲旣其實而謂不必旣其文欺也楊倞注荀卿書定其篇次讀者咸以爲當予於莊氏之書亦然

葬書敍錄

書相傳以爲晉郭璞景純之作內外八篇凡一千一百五十八字世俗所行有二十篇皆後人增以繆妄之說建安蔡元定季通去其十二而存其八亦旣得之然就其所存猶不無顚到混淆之失惟此本爲最善篇分內外蓋有防意雜篇二俗本散在正書篇中或術家祕嗇故亂之也此別爲篇倫類精矣覧者詳焉

驛舟

壬寅秋官辦驛舟遣送上京師舟一日或一易或再易或三易其易也得一舟設飾完羙從者輙有喜色遇一舟設飾敝惡從者輙有慍色予心笑而諭之曰舟𨿽甚羙所寓止一二時若三四時久則半日又久則一宿斯去之矣𨿽甚惡亦復如是奚以喜慍爲也夫喜也者非以其有益於已而喜慍也者非以其有損於巳而慍也而一時之情自不能以不然噫人之寓此世亦猶寓此舟耳多者百餘年少者數十年驟革而數遷倐來而忽往何常之有哉而乃以目前之所值移其胸中之喜慍者何也九月二十五日午時舟中書時已過新安驛未至呂梁驛

吳文正集卷一

欽定四庫全書

吳文正集卷二

元吳澄撰

答問

答張恆問孝經

問孝經何以有今文古文之別曰黃帝時倉頡始造字周宣王時史籕因倉頡字更革爲大篆秦始皇時李斯因史籕字更革爲小篆倉頡字謂之古文秦人以篆書防難又作書取其省易専爲官府行文書而設自此人趨簡便習者眾習篆者寡公私通行悉是書經火於秦而復出於漢當時傳寫只用世俗通行之字武帝時魯共王壞孔氏屋壁得孔鮒所藏書禮及論語孝經皆倉頡古文字後人稱漢儒書傳寫之經爲今文以相別異云爾古文書孔安國獻之遭巫蠱事不及施行安國沒後其書無傳東萊張霸詭言受古文書成帝徵至校其書非是漢志所載武成之辭卽張霸僞古文書也東晉梅賾於伏生今文書外增多二十五篇今行於世果眞孔壁所藏者乎古文禮五十六篇內十七篇與今文儀禮同餘三十九篇謂之逸禮鄭注儀禮禮記屢甞引用孔頴達作疏之時猶有後乃燬於天寶之亂古文論語二十一篇與魯論語齊論語爲三古文孝經二十二章與今文孝經爲二魏晉而後不存隋人以今文孝經增減數字分析兩章又僞作一章名之曰古文孝經其得之也絕無來歷左驗隋經籍志及唐開元時集議顯斥其妄邢昺正義具載詳偹可考司馬溫公有古文孝經指解蓋溫公資質重厚於孝經今文尙且篤信則謂古文尢可尊也而不疑後出之僞朱子識見髙明孝經出於漢初者尙且致疑則其出於隋世者何足深辧也而刋誤姑據溫公所注之本非以古文優於今文而承用之也恆又問孝經果可疑乎曰朱子云孝經出於漢初左氏未盛行之時不知何世何人爲之也竊謂孝經𨿽未必是孔門成書然孔鮒藏書時已有之則其傳久矣禮家有七十子後弟子所記二戴禮記諸篇多取於彼其間純駁相雜公糓左氏等書稱道孔子之言者亦然孝經殆此類也亦七十子之後之所爲爾中有格言朱子每於各章提出而小學書所纂孝經之文其擇之也精矣朱子曷甞盡疑孝經之爲非哉學者豈可因後儒之傅防而廢先聖之格言也

評鄭夾漈通誌答劉教諭

通誌刋於壬子癸丑間張容谷守莆胡石壁所囑竹溪先生甞詩之苦泉序文久不復記憶庸齋之序大槪謂眞知者徳性之知多知者見聞之知使及伊洛之門相與切劘格物之學則愽歸於約矣但夾漈之論以爲名物度數難通而理易窮又謂無義之理理之眞有義之理理之失多義之理理之妄庸齋主伊洛之學故其序如此

此興化余文書中語效防繳示且教之曰立言難知言蓋亦不易庸齋序筆頗覺意向異同夾漈所云義理三言還亦安否澄不敢虛辱厚意謹評之如左是正幸甚

儒者之學分而三秦漢以來則然矣異端不與焉有記誦之學漢鄭康成宋劉原父之類是也有詞章之學唐韓退之宋歐陽永叔之類是也有儒者之學孟子而下周程張朱數君子而已夾漈記誦者之學也而亦卓然有以自見於世論者因其所長而取之可也庸齋惜其不及伊洛之門相與切劘格物之學而反博於約其意固爲忠厚然在昔遊伊洛之門而不得其學者亦眾矣使夾漈生於其時講於其說其反慱而約也可必乎況夾漈之博初非顏子之博何遽能一反而至於約哉庸齋號爲主伊洛然觀其言則於伊洛格物之說蓋未之有聞也知者心之靈而智之用也未有出於徳性之外者曰徳性之知曰聞見之知然則知有二乎哉夫聞見者所以致其知也夫子曰多聞闕疑多見闕殆又曰多聞擇其善者而從之多見而識之蓋聞見𨿽得於外而所聞所見之理則具於心故外之物格則內之知致此儒者內外合一之學固非如記誦之徒博覽於外而無得於內亦非如釋氏之徒専本於內而無事於外也今立眞知多知之目而外聞見之知於徳性之知是欲矯記誦者務外之失而不自知其流入於異端也聖門一則曰多學二則曰多學鄙孤陋寡聞而賢以多問寡曷甞不欲多知哉記誦之徒則𨿽有聞有見而實未嘗有知也昔朱子於大學或問嘗言之矣曰此以反身窮理爲主而必究其本末是非之極致是以知愈博而心愈明彼以狥外誇多爲務而不覈其表裏眞妄之實然是以識愈多而心愈窒夾漈惟徒知其物而不覈其實也故以無義之理爲理之眞夫凡物必有所以然之故亦必有所當然之則所以然者理也所當然者義也程子曰在物爲理處物爲義理之有義猶形影聲響也世豈有無義之理哉理如玉之膚也有旁通廣取其義不一而足者是以聖人之學必精義而入神今以多義爲妄有義爲失而以無義爲眞然則聖人精義之學非與告子外義之見是與記曰禮之所尊尊其義也失其義陳其數祝史之事也名物度數者如稱之有銖兩度之有尺寸也有目者類能辯之至於理則得其皮者未必得其肉也得其肉者未必得其骨也得其骨者未必得其髓也今曰名物度數難通而理易窮烏乎何其不思之甚哉𨿽然此古今記誦者之通病也而吾於夾漈何尢

答吳適可問

吳適可問近有學官惇請鄕寓公充學賔其書辭云古制鄕學嚴事大賔以象三光何也

曰古者鄕大夫行鄕飲酒於鄕學以賔禮興賢者能者而升其書於天府擇其最賢者爲賔其次爲介此以徳選不以齒論其齒𨿽在眾賔之下而其坐席則在眾賔之上賔介之外爲眾賔則序以齒眾賔之中齒最長者三人升階拜受爵者爲三賔三賔之外則不拜受爵蓋三賔者徳在賔介之下而齒在眾賔之上者也鄕飲酒之禮天下之達尊三各有所尊焉賔介尊其徳也三賔尊其齒也僎坐於賔之東主之北尊其爵也

問以象三光何也

曰此鄕飲酒義之文也蓋七十子以後之儒所作其言不足據釋三光者曰日月星然其上文云賔主象天地介僎象日月三賔在賔介之外而又曰象三光其義重復故注家不以日月星釋三光而釋曰三辰者蓋避重復也

問學之有賔何也

曰賔與主對者也敵體相見居者爲主至者爲賔先代之後天子所不敢臣曰賔丹朱爲虞賔微子作賔於王家是也他國之大夫諸侯所不敢臣亦曰賔燕禮歌鹿鳴而詩之序曰燕羣臣嘉賔蓋本國之臣曰羣臣它國之臣則不敢臣之而曰嘉賔是也賢能將進用於上鄕大夫所不敢民亦曰賔行鄕飲酒之時所立賔介是也古者公卿大夫致仕而居於鄕者曰鄕先生鄕人飲酒則爲僎諸侯之君失地而寄於他國曰寓公國君待以客禮然則後之所謂學賔者蓋兼取以上數條之義謂郡縣之官與師不敢以民庶徒友待之者也

丁巳鄕試防問【三首】

問昔在有虞伯夷典禮後防典樂逮至成周宗伯司樂悉屬春官周道衰微禮樂在魯韓起得見周禮季札得觀周樂周之經制破壞於秦漢定朝儀雜采秦制魯兩生謂禮樂百年而後可興故文帝謙讓未遑至於武帝而後號令文章煥然可述然古制不復君子不無憾焉天佑國家光啟文治學校盛貢舉行禮樂之興於其時矣厥今璣衡歷象太史掌之輿圖職貢祕書掌之至精至詳度越千古獨太常禮樂尙循近代之遺伊欲大備皇元之典若之何而爲禮若之何而爲樂必有能明制作之本意者庶幾有補於明時若曰事得其理之謂禮物得其和之謂樂苟得其本何以文爲禮云樂云度數聲音云乎哉淪於髙虛流於苟簡則非有司之所願聞

二

問古昔聖人用刑政以治天下立法制以傳後世周官所掌則有刑典呂侯所命則有刑書漢繼秦後首定律令蓋惟邦憲之重民命所闗苟無條章可以遵守則姦胥黠吏以意重輕刑罰不中民無措手足矣律十二篇歷代承用疏義雅奧與三禮相經緯或言律是八分書者蓋有所見伊洛大儒深然其說豈道徳之士於律亦有取歟或言讀書不讀律者蓋有所譏及其釋經輙引律文豈文章之士於律亦不廢歟當今斷獄用例不用律然斷例合天理當人情與律奚異豈陽擯其名陰用其實歟或欲以今例古律參合爲一或又謂例卽律律卽例有例固可以無律然歟否歟賔興之賢能皆識時務之俊傑其悉意以對有司將以復於上

三

問賞以勸善罰以懲惡賞貴乎信不信則人不懷罰貴乎必不必則人不畏古昔聖人仁如天地亦不能無刑而治刑之所加有宥無赦流宥五刑情輕者宥之而已眚災肆赦過誤者始或赦之逮至呂侯所命五罰皆赦非過誤者亦赦之何歟魯肆大眚春秋示譏豈眚之小者可赦而大者不可赦歟楚有星害其臣勸之修徳修徳豈無他事而必以降赦爲徳何歟諸葛爲相國以大治其果不赦之效歟王仲淹云無赦之國其刑必平豈數赦所以惠姦歟賢能明於古今達於刑賞願聞至當之說

答王參政儀伯問

澄自寄齋記後末由嗣致起居之問一子二孫來歸能言吉履知遂閒適之樂不勝喜幸二月二十一日得去冬十月五日所惠翰敎啟誦如獲面覿細玩副墨所問四條嘉嘆罔已別墅從容養親讀書深造詳究能儒流之所不易能斯道不孤闗系非小知至而至之知終而終之老夫日有望焉四條之說聊據鄙見陳之以達左右耄耋荒耗愧不周悉倘有未然願更附便示及問目凡四

第一節

朱子靜而不知所以存之則天理昧而大本有所不立此言當矣但謹按朱子曰以下朱子之言間有未瑩者執事已自能知之今不復再言欲下實工夫惟敬之一字是要法然中庸先

言戒愼所不睹恐懼所不聞而後言愼其獨

此是順體用先後之序而言學者工夫則當先於用處著力凡所應接皆當主於一心主於一則此心有主而闇室屋漏之處自無非僻使所行皆由乎天理如是積久無一事而不主一則應接之處心専無二能如此則事物未接之時把捉得住心能無適矣若先於動處不能養其性則於靜時豈能有其心哉言不能詳卽此推之循其先後之次而著功焉自見效驗至若平日讀書窮理其功又在此之先而皆以敬爲之主也依小學書習敬身明倫之事以封培大學根基此又在讀書窮理之先者

第二節

周子太極動而生陽靜而生陰之說讀者不可以辭害意蓋太極無動靜動靜者气機也气機一動則太極亦動气機一靜則太極亦靜故朱子釋太極圖曰太極之有動靜是天命之有流行也此是爲周子分解太極不當言動靜以天命之有流行故只得以動靜言也又曰太極者本然之妙也動靜者所乘之機也機猶弩牙弩乘此機如乘馬之乘機動則發機靜則不發气動則太極亦動气靜則太極亦靜太極之乘此气猶弩之乘機也故曰動靜者所乘之機謂其所乘之气機有動靜而太極本然之妙無動靜也然努與弩機卻是兩物太極與此气非有兩物只是主宰此气者便是非別有一物在气中而主宰之也機字是借物爲諭不可以辭害意以沖漠無眹聲臭冺然爲太極之體以流行變化各正性命爲太極之用此言有病蓋太極本無體用之分其流行變化者皆气機之闔辟有靜時有動時當其靜也太極在其中以其靜也因以爲太極之體及其動也太極亦在其中以其動也因以爲太極之用太極之沖漠無眹聲臭冺然者無時而不然不以動靜而有間而亦何體用之分哉今以太極之根抵造化者爲體之靜陰陽五行變合化育者爲用之動則不可元亨誠之通者春生夏長之時陽之動也於此而見太極之用焉利貞誠之復者秋収冬藏之時陰之靜也於此而見太極之體焉此造化之體用動靜也至若朱子所謂本然未發者實理之體善應而不測者實理之用此則就人身上言與造化之動靜體用又不同蓋造化之運動極而靜靜極而動動靜互根嵗嵗有常萬古不易其動靜各有定時至若人心之或與物接或不與物接初無定時或動多而靜少或靜多而動少非如天地之動靜有常度也朱子以繼之者善爲陽之動成之者性爲陰之靜蓋以造化對品彚而言就二者相對而言則天命之流行者不息而物性之稟受者一定似可分動靜然専以命之流行屬陽之動性之稟受屬陰之靜則其言執滯而不通蓋不可也至若中庸未發之中爲體已發之和爲用難以造化之誠通誠復爲比言之長也未易可盡姑以吾言推之至若謂靜非太極之本體也靜者所以形容其無聲無臭之妙此言大非動亦一靜亦一卽無動一靜一之可疑蓋因誤以太極之本然者爲靜陰陽之流行者爲動故爾太極本無動靜體用也然言太極則該動用靜體在其中因陽之動而指其動中之理爲太極之用爾因陰之靜而指其靜中之理爲太極之體爾太極實無體用之分也

第三節

冬至祀天於南郊之圜丘夏至祭地北郊之方澤此二禮相對惟天子得行之天猶父也父尊而不親故冬至祀天之外孟春祈谷於郊亦於圜丘五時兆帝則於四郊亦惟天子得行之其他非時告天禮之重者則亦謂之郊禮之輕者則謂之類言非正郊也有類於郊祀焉爾然亦惟天子得行之蓋祀天之禮天子之外無敢僣之者地猶毋也母親而不尊故惟北郊方澤一祭爲至重其次則祭地於社北郊之祭天子所獨社之祭天子而下皆得行之母親而不尊故也天子之社謂之王社諸之社謂之國社大夫士庶人之社謂之里社此皆正祭除正祭之外天子諸侯或因事告祭重者於社輕者但謂之宜言非正社之祭其禮與社祭相宜稱焉爾胡氏因不信周禮但見他書皆以郊社對舉而言遂以爲天子祭地亦只是社祭而已不知天子之尊所以異於諸侯者有方澤祭地之禮爲至重而諸侯不得行也

第四節

古者天子祭七廟初受命之王爲太祖其廟居中東三昭西三穆凡六廟東西之南二廟爲禰爲祖東西之中二廟爲髙爲曾此謂之四親廟東西之北二廟祭髙祖之父與髙祖之祖爲二祧廟親四祧廟二合之爲三昭三穆其有功徳之王親盡廟當毀則別立一廟於昭穆北廟之北謂之宗百世不毀與太祖同周之文世室武世室是也合六祖二宗三昭三穆則謂之九廟此天子之制也若諸侯則始封之君爲大廟髙曾祖禰爲四親廟是曰二昭二穆無二祧亦無有功徳之宗故其祫祭也但有時祫而無大祫時祫者遷二昭二穆之主合祭於太廟也大祫者三昭三穆二宗之外凡廟之已毀者皆得合食於太祖之廟也大夫三廟初爲大夫者居中曰太廟一昭一穆則祖禰也上士二廟惟祖與禰無太廟也中士下士一廟禰廟而已無祖廟也庶人無廟祭父於其寢而已中士下士之常祭但得祭禰若欲祭祖則於禰廟祭之上士欲祭曾髙則於祖廟中祭之大夫欲祭祖以上則於太廟祭之古者惟天子諸侯有主大夫士無主祭則設席以依神而已伊川所制之禮大夫士皆有主皆得祭及髙祖僣諸侯之禮也至若冬至祭始祖立春祭先祖則僣天子禘祫之禮矣故朱子初亦依伊川禮舉此二祭後覺其僣遂不復祭後世旣無封建則斟酌古今之宜三品以上得如古之諸侯祭及四世但旣無封國則不當有主六品以上如大夫禮七品如上士禮八品九品如中士下士禮如此庶幾近之朱子所謂二主者此言繼禰之宗子載其考妣二主以行爾所謂二主常相依則精神不分者言其考妣之精神當與神主相依不別立祠板之類也於祫及其髙祖者於謂由下而達於上也髙祖本無廟若或立功於國君寵錫之則得合祭四代上及髙祖大夫則祭於其太廟上士則祭於其祖廟中下士則祭於其禰廟以上始舉其大槪不及詳悉也或曰禮隨時制宜有損有益大夫士有主自伊川所定之禮始然亦無害於義但是有廟者有主其無廟者其主埋於墓所若欲追祭則設席依神而祭於有主者之廟況如今廟制皆非古則只當且因循伊川所定之禮行之

答人問性理

自未有天地之前至旣有天地之後只是陰陽二气而已本只是一气分而言之則曰陰陽又就陰陽中細分之則爲五行五气卽二气二气卽一气气之所以能如此者何也以理爲之主宰也理者非別有一物在气中只是爲气之主宰者卽是無理外之气亦無气外之理人得天地之气而成形有此气卽有此理所有之理謂之性此理在天地則元亨利貞是也其在人而爲性則仁義禮智是也性卽天理豈有不善但人之生也受气於父之時旣有或淸或濁之不同成質於母之時又有或美或惡之不同气之極淸質之極美者爲上聖蓋此理在淸气美質之中本然之眞無所污壊此堯舜之性所以爲至善而孟子之道性善所以必稱堯舜以實之也其气之至濁質之至惡者爲下愚上聖以下下愚以上或淸或濁或美或惡分數多寡有萬不同惟其气濁而質惡則理在其中者被其拘礙淪染而非復其本然矣此性之所以不能皆善而有萬不同也孟子道性善是就气質中挑出其本然之理而言然不曾分別性之所以有不善者因气質之有濁惡而污壊其性也故𨿽與告子言而終不足以解告子之惑至今人讀孟子亦見其未有以折倒告子而使之心服也蓋孟子但論得理之無不同不曾論到气之有不同處是其言之不備也不備者謂但說得一邊不曾說得一邊不完備也故曰論性不論气不備此指孟子之言性而言也至若荀揚以性爲惡以性爲善惡混與夫世俗言人性寬性褊性緩性急皆是指气質之不同者爲性而不知气質中之理謂之性此其見之不明也不明者謂其不曉得性字故曰論气不論性不明此指荀揚世俗之說性者言也程子性卽理也一語正是鍼砭世俗錯認性字之非所以爲大有功張子言形而後有气質之性善反之則天地之性存焉故气質之性君子有弗性者焉此言最分曉而觀者不能解其言反爲所惑將謂性有兩種蓋天地之性气質之性兩性字只是一般非有兩等性也故曰二之則不是言人之性本是得天地之理因有人之形則所得天地之性局在本人气質中所謂形而後有气質之性也气質𨿽有不同而本性之善則一但气質不淸不美者其本性不免有所污壊故學者當用反之之功反之如湯武反之也之反謂反之於身而學焉以至變化其不淸不美之气質則天地之性渾然全備具存於气質之中故曰善反之則天地之性存焉气質之用小學問之功大能學气質可變而不能污壊吾天地本然之性而吾性非復如前污壊於气質者矣故曰气質之性君子有弗性者焉

所謂性理之學旣知得吾之性皆是天地之理卽當用功以知其性以養其性能認得四端之發見謂之知旣認得日用之間隨其所發見保防持守不可戕賊之謂養仁之發見莫切於愛其父母愛其兄弟於此擴充則爲能孝能弟之人是謂不戕賊其仁義禮智皆然有一件不當爲之事而爲之是戕賊其義於所當敬讓而不敬讓是戕賊其禮知得某事之爲是某事之爲非而不討分曉仍舊糊塗是戕賊其知今不就身上實學卻就文字上鉆刺言某人言性如何某人言性如何非善學者也孔孟教人之法不如此如欲去燕京者觀其行程節次卽日雇船買馬起程兩月之間可到燕京則見其宮闕是如何街道是如何風沙如何習俗如何並皆了然不待問人今不求到燕京卻但將曾到人所記錄逐一去挨究參互比校見它人所記錄者有不同愈添惑亂蓋不親到其地而但憑人之言則愈求而愈不得其眞矣

天與七政八者皆動今人只將天做硬盤卻以七政之動在天盤上行古來歷家蓋非不知七政亦左行但順行不可算只得將其逆退與天度相直處算之因此後遂謂日月五星逆行也譬如兩船使風皆趨北其一船行緩者見前船之快但覺自己之船如倒退南行然其實只是行緩趕前船不著故也今當以太虛中作一空盤卻以八者之行較其遲速天行最速一日過了太虛空盤一度鎭星之行比天稍遲於太虛盤中𨿽略過了些子而不及於天積二十八个月則不及天三十度嵗星之行比鎭星尢遲其不及於天積十二个月與天爭差三十度熒惑之行比嵗星更遲其不及於天積六十日爭差三十度太陽之行比熒惑又遲但在太虛之盤中一日行一周匝無餘無欠比天之行一日不及天一度積一月則不及天三十度太白之行稍遲於太陽但有疾時遲疾相凖則與太陽同辰星之行又稍遲於太白但有疾時遲速相準則與太白同太陰之行最遲一日所行比天爲差十二三四度其行遲故退度最多今人不曉以爲逆行則謂太陰之行最疾也今次其行之疾遲天一土二木三火四日五金六水七月八天土木火其行之速過於日金水月其行之遲又不及日此其大率也

私試防問【見國朝文類】

治天下之事多矣有司嘗考今古以爲其事之大者十有二稽之古而不能無疑曷可行於今歟試因識時務者議之古者冑子有教何敎乎師保有訓何訓乎顯中諸呂之謀亂與奮節甘露變故之後者孰優精忠於賢否混淆與抗疏朝廷艸創者孰劣上書美莽何謬歟醉入賦詩何迂歟願聞所以得公族之道古者力牧之外何以有六相禹臯之外何以有十六相丞相欲斬二千石與置部刺史而相府不相干者孰非丞相欲斬戲臣與小臣加官而相府不相統者孰是蕭曺舊隙何以同心姚宋不同何以戮力嚴明寛厚何以相資善謀善斷何以相用醇謹相飭才何劣而系天下安危二十四考量何宏二黨交攻量何隘而爲天下輕重二十餘年何才歟願聞所以爲宰相之道古者諌無官王事無闕後世置諫大夫世道不古禦史爲傳命記事果得乎禦史爲平章按察果失乎擢補闕以增直臣气謂諌議有諫臣風者孰優以中大夫守東海諫官補刺史者孰劣守饒州而給事不肯艸制可法與除刺史而舍人封駮可嘉歟願聞所以得臺諌之道古者金馬承明之著作與中書之官孰是尙書侍郎之起艸與立學士之號者孰非取譽於貞觀與徳音除書者同乎齊名於元和與號大手筆者異乎賜與宮錦與下詔而悍卒泣涕者孰賢贈以玉帶與賜詔而王逵效順者孰勝願聞所以得兩制之道古者東觀禁中之名同乎文崇文祕書之號異乎祕書府居於外何所始祕書閣藏於外何所因劉章元成施讎周堪何官揚雄班固傅毅何職黃香盧植蔡邕馬融與馬懷素褚無量何所顯乎賈逵丁鴻與張說徐堅元澹何以名乎願聞所以得館閣之道古者左右史與內史何所殊大小史與外史何以異蘭臺掌圖籍與禁中注起居孰優太史居丞相上與史館於門下省者孰是三墳五典紀之何人春秋檮杌作之何氏章程必付柱下元功必藏禦史何意乎太史必職司馬科斗必職東家何見歟郤太宗觀史與郤文宗者孰賢郤張說托言與郤李徳裕者孰智願聞所以得史館之道古者撢人巡省四方與椽史分制諸郡同乎刺史秩卑權重與州牧秩重權専異乎刺史揚州奏二千石罪與刺史冀州不察長吏者孰優不肯捄火與不肯捕蝗者孰劣補職三百不以私撓設學校變風俗與眞刺史者孰勝單造賊壘不毀滛祠破禨祥與三獨坐者孰負百城聞風而震悚果賢乎姦贓望風而解綬果得乎願聞所以得監司之道古者六官掌於司馬孰爲將漢唐府衞孰爲帥韓彭衛霍之功孰多靖勣光弼之才孰愈築臺簡注而上客何以誅設壇寵拜而椒房何以罰漢中可戰則戰非輕乎荊州可和則和非怯乎朝受詔夕引道與軍旅爼豆者孰是夘受命辰出師與廟堂朝歌者孰非請抗彊晉而學春秋者何以有陳濤之奔輕裘平吳而文賦者何以有河橋之敗趙不敢東匈奴不敢冦愈於毀其家以舒國難者乎胡不敢南突厥不敢顧愈於匈奴未滅何以家爲者乎願聞所以得將帥之道古者渤海頴川之良果拜守相輙見問之功乎河北二十四郡無一忠豈側門俟進止之過乎由滎陽爲田大夫與上蔡擢河南守者何如道不拾遺虫不犯境與江陵反風不期伏虎者何似肥鄕之才何以稱益昌山陽之才何以美濫賞王成何謂賢之不識眞卿何以復國徳化三異與忠信三善孰優民不敢欺與民不忍欺孰善願聞所以得守令之道古者庠序學校之名同乎司樂學政學之制異乎六徳六舞干戈羽籥之制何以殊禮樂詩書鄕司徒之教何以別置子弟員五十人而至百人千人而至二千人何以盛圜橋億萬計黌捨千八百室之與毎嵗課三科嵗復增二科何以精國子三百人太學五百人四門千三百人又何以盛鹿鳴之歌燕室之琴舉成送尙書何以精博士弟子領於太常得乎國子監太常寺當乎舉司之幡與捄朱穆皇甫規者孰優拒朱泚之亂與褒陳仲舉畱陽城者孰勝敎牢修之書何以乎喉張顯之誣何因乎願聞所以得學校之道古者選部有尙書何所始尙書有吏部吏部有侍郎何所自用人不分流品故有引彊蹶張致相者何法官必取之法律而財賦必取之入粟補官乎選官淸鑑與詳宻者何如平允與請謁不行者何若山公啟事與二十年天下無遺才者孰優金背鏡與二十年畱得人者孰是或無藻鑑或賢否雜進與曳白之譏孰非或較覈失實或大納賄賂與市之譏孰劣願聞所以得銓選之道古者八元八愷誰之苗裔鄧虢毛原何所自出仕者世祿與三衙三衞之制何以殊崇徳象賢與武選之較何以異多憨之夫三篋之才與元城之守節孰優細栁之屯朱崖之排與蕭育之賢孰優任太子洗馬太子庶子與校書郎博士弟子者孰勝任侍中司空爲郎爲中郎將者孰負父任與兄任孰賢族父任與宗任孰愈乎敎子以諂者何故教子以容者何爲或謂任子不通古今果當乎或謂雜色入流者果宜乎願聞所以得任子之道若此十二事曷爲而不戾於古曷爲而可行於今其詳言之有司將以觀有用之學

吳文正集卷二

欽定四庫全書

吳文正集卷三

元吳澄撰

答問

答海南海北道亷訪副使田君澤問

澄向於京師獲識深惟足下仕今學古資純篤而志精専世所希有嘉嘆敬慕但一見之後無因再聚每思同志之難遇未嘗不悠然而興懷也忽厪貽問乃知觀風嶺海又喜持憲之得賢惠示賀王二君數種之書如獲奇寶旋卽開卷玩繹鄙見頗有未然者別紙開具幸垂省覽承問及無極太極說非面難致其詳姑言其略大槪古今言太極者有二當分別而言混同爲一則不可也莊子云在太極之先漢志云太極函三爲一唐詩云太極生天地凡此數言皆是指鴻蒙渾沌天地未分之時而言也夫子言易有太極則是指道而言也與荘子漢唐諸儒所言太極字絕不相同今儒往往合二者爲一所以不明如邵子言道爲太極則與夫子所言同又言太極旣分兩儀立矣則與諸家所言同蓋夫子所言之太極指道而言則不可言分言分者是指陰陽未判之時故朱子易贊曰太一肇判陰降陽升不言太極而言太一是朱子之有特見也朱子本義解易有太極云易者陰陽之變太極者其理也朱子只以陰陽之變解易字太極者是易之本原節齋蔡氏以爲易乃太極之所自出朱門學者皆疵其說來諭與蔡說相符而非朱子意也朱子語錄云易之有太極如木之有根浮圖之有頂然木之根浮圖之頂是有形之極太極卻是無形之極無方所頓放故周子曰無極而太極世儒讀太極圖分無極太極爲二則周子之言有病故朱子合無極太極爲一而曰非太極之外別有無極也又曰無極卽是太極澄之說是發明朱子此義蓋老莊列之意皆以爲先有理而後有气至宋朝二程橫渠出力辟老氏自無而有之說爲非而曰理气不可分先後理是無形之物若未有气理在那處頓放又曰理與气有則俱有未甞相離非知道者孰能識之程張之所以爲知道正以其能識得此與老氏之說不同故也今生於程張之後而又循襲有理而後有气之說則是本原處差了可子細取近思錄程氏遺書外書張子正防及朱子語類觀之四先生說得洞然明白卽與愚說無異其他不能多及一往嵗防惠王防卿易春秋二書易𨿽與鄙說多不同然皆祖本程傳程傳有與易之本文不甚協者乃更易之其書最爲平正穏審不敢以其不與已說合而輕議之也

一春秋類傳極佳內𨿽有一二處與鄙說不同然大綱領皆精當用工之深用意之宻可敬可敬

一大學一書舊來只雜於禮記中河南二程子生於千餘載之後獨得聖道之傳故能識此篇爲聖人之書並中庸一篇皆自禮記中取出表而顯之明道伊川二先生皆有更定大學傳文次第然皆不如晦庵之當經一章渾然如玉豈可拆破第一節

自大學之道至在止於至善言三綱領第二節

自知止而後有定至慮而後能得覆說上文五句各有而後兩字第三節

物有本末至則近道矣總結上文此以上三節爲前半章第四節

古之欲明明徳至致知在格物言八條目與第一節

相對第五節

物格而後知至至國治而後天下平覆說上文七句各有而後兩字與第二節

相對第六節

自天子至於庶人至未之有也總結上文與第三節

相對此以上三節爲下半章經文二百餘字謹嚴簡古眞聖筆也與傳之文體全然不同今乃拆破經之第二節

第三節

以補致知格物之傳豈不識經傳文體之不同乎而此兩節欲彊解作致知格物之義亦且不通徒見有一物字有一知字而欲以爲格物致知之傳無乃不識文義之甚乎且經文中除了此兩節豈復成文如一玉盤打破而去其一角但存其三角豈得爲渾全之器哉

一明徳傳引用三明字新民傳引用三新字文法整齊嚴宻不可增添今於新民傳增加聽訟一節聽訟固可爲新民之事然指一事而言耳與上三節文體不類子細玩味自當見之

一平天下章程子故嘗更定其傳文矣而朱子獨以舊文爲正或問之言曰此章所言已足而復更端以廣其意有似於易置而錯陳然其端緒接續血脈貫通而丁寧反覆之意見於言外不可易也必欲以類相從則其界限𨿽若有餘而意味反或不足不可不察也今詳觀防卿所更又不如程子之明且易朱子不以程子之所更定者爲然愚豈敢以防卿之所更定者爲然乎防卿苦學深思誠爲可嘉而此一書比之易春秋二書不可同日語矣恐不可以行於世也區區老拙學淺識卑不足以窺測髙賢之所蘊然不敢不盡已之心以告

一毀周禮非聖經在前固有其人而皆不若吾鄕宏齋包恢之甚毫分縷晰逐節詆排如法吏定罪卒難解釋觀者必爲所惑如近年科舉不用周禮者亦由包說惑之也包說印行比之防卿正義其多十倍然愚甞細觀不過深嘆其無識而巳今防卿所言比之於包極爲平恕以包之苛細嚴刻識者猶笑其爲蚍蜉撼大樹而凡諸家之所詆愚皆有說以答之累千言未可旣也今不復言

一洪範當更定愚自防讀書卽有所疑後見南康馮深居所更定然猶未滿吾意深居厚齋先生之子從朱文公學正與江右心童矩堂爲行輩今東岡曽爲右心矩堂所前席則與深居同時此本或是曾相講論而爲之否則是與之暗合也可尋探覓馮深居所定洪範經傳一觀則見其與東岡之書大同小異愚亦甞有更定與馮氏之本不盡同不欲示人近爲揚州秦氏於學者處傳得槁本刋之今謾錄呈過目幸甚

一無極太極說因朱子太極圖解云上天之載無聲無臭而實造化之樞紐品彚之根柢故曰無極而太極非太極之外復有無極也學者多不曉朱子之說故作此說爲之防義以發明朱子之意而巳其愚意亦有與朱微不同者當別言也

答田副使第二書

澄夏間辱惠敎墨嘗率爾奉復正以末由嗣訊爲慊倐厪再書捧讀忘倦惟明公方以洗寃澤物爲事而又有餘暇講談義理之精微非資識傑出一世何能若是然斯道自孟氏以後晦防者千有餘年至宋程張其脈始續明公有志乎此則程氏所遺有遺書外書經說文集張氏所遺有正防理窟語錄文集之類皆當愽觀而細玩然後見其眞得不傳之學者其要領爲何如若未詳究而輕於立論則非中庸所謂愽學審問愼思明辧之旨所防惠教謹逐一條析於後惟明者擇焉

孔頴達易疏云太極謂天地未分以前元气混而爲一是太初太一也老子道生一卽此太極也混元旣分卽有天地故曰太極生兩儀卽老子之一生二也三五歷紀云未有天地之時混沌如雞子溟涬鴻蒙謂之太極元气函三爲一莊子云夫道太極之先而不爲髙【闕】漢書云太極

澄按莊子及漢唐諸儒皆是以天地未分之前混元之气爲太極故孔頴達防易亦用此說夫子所謂太極是指形而上之道而言孔疏之說非也自宋伊洛以後諸儒方說得太極字是邵子云道爲太極朱子易本義云太極者理也蔡氏易解云太極者至極之理也蔡氏𨿽於易字說得未是觧太極字則不差澄之無極太極說曰太極者道也與夫子邵子朱子蔡氏所說一同而髙見不以爲然蓋是依孔頴達及荘子諸人之說以太極爲混元之气故也然混元未判之气名爲太一而不名爲太極故禮記曰夫禮本於太一分而爲陰陽朱子易贊曰太一肇判陰降陽升若知混元未判之气不名爲太極而所謂太極者是指道理而言則不待辧而明矣

先次來敎言太極是理气象數渾而未分之名則又與漢唐諸儒所謂混元之气者小異蓋混元太一者言此气混而爲一未有輕淸重濁之分及其久則陽之輕淸者升而爲天陰之重濁者降而爲地是爲混元太一之气分而爲二也今曰理气象數渾而未分夫理與气之相合亙古今永無分離之時故周子謂之妙合而先儒謂推之於前而不見其始之合引之於後而不見其終之離也言太極理气渾是矣又言未分則不可蓋未分則是終有分之時也其實則理气豈有時而分也哉又以象數並理气而言則象數果別爲一物乎以其气之著見而可狀者謂之象以其气之有次第而可數者謂之數象數兩字不過言气之可狀可數者爾非气之外別有象數也若以太極爲至極之理則其上不容更著無極兩字故朱子爲周子忠臣而曰無極二字只是稱贊太極之無可名狀非太極之外復有無極也若以太極爲一气未分之名上頭卻可著無極兩字然自無而有非聖賢吾儒知道者之言乃老莊之言道也今錄老莊言道自無而有之防及朱陸辧無極太極問答大略於後細觀當自了悟

老子曰天下萬物生於有有生於無又曰道生一一生二莊子曰太初有無無有無名一之所起

澄按老子所謂道莊子所謂太初卽來敎所言之無極也所謂一者卽來敎所言之太極也若如來敎之解無極太極卽是老莊此二章之防說得周子本文固甚分曉但是押入周子在老莊隊裏行而不可謂之得吾聖道之傳者矣朱子費盡气力爲之分疏而解此二句不與世儒同者正欲明周子之所言與吾聖人之言道不異故也故澄以爲周子之忠臣程子親受學於周子周子手授此圖於二程二程藏而祕之終身未嘗言及蓋爲其辭不別白恐人誤認以爲老莊之言故也其後學者索之只將出通書終不出太極圖程子沒後於他處搜求方得此圖能知程子不輕出此圖之意則言之必不敢容易且知朱子之大有功於周子也

梭山陸子美與晦庵書云太極圖說與通書不類疑非周子所爲不然則是其學未成時所作不然則或是傳他人之文後人不辧也蓋通書言五行陰陽陰陽太極未嘗加無極字假令太極圖說是其所傳或其少時所作則作通書時不言無極蓋巳知其說之非也

象山陸子靜與晦庵書云無極二字出於老子知其雄章吾聖人之書所無有也老子首章言無名天地之始有名萬物之母此老氏宗防也無極而太極卽是此防老氏見理不明所蔽在此太極圖說以無極冠首而通書終篇未甞一及無極字二程言論至多亦未嘗一及無極字假令其初實有是圖觀其後來未嘗一及無極字可見其學之進而不自以爲是也兄今考訂注釋表顯尊信如此其至恐未得爲善祖述者也晦庵答書云老氏之言有無以有無爲二周子之言有無以有無爲一正如南北水火之反未可容易譏評也近見國史濓溪傳載此圖說乃云自無極而爲太極若使濓溪本書實有自爲兩字則信如老兄所言不敢辧矣然因渠添此二字卻見得本無兩字之意愈益分明請試思之澄按來敎所言正是以有無爲二自無極而爲太極也今錄程子張子所言有無不分先後之防於後蓋宋儒之言道周子微發其端而已其說之詳而明直待張子二程子出而後人知二子所言之道與老荘所言自無而有者不同故論程張二子有功於吾道者以其能辧異端似是之非也

程子曰道者一陰一陽也動靜無端陰陽無始非知道者孰能知之

澄按此程子解系辭傳一陰一陽之謂道一句也蓋陰陽气也所以一陰一陽者道也道只在陰陽之中𨿽未分天地以前而陽動陰靜固已然矣非陽動卽陰靜非陰靜卽陽動無更有在陰靜陽動之前而爲之發端肇始者程子旣言此而又以非知道者孰能知之綴於其後蓋亦自負而料世人不悟必有以爲道在陰陽之外而動靜有端陰陽有始者惟朱子曉此故其太極圖解曰此無極太極也所以動而陽靜而陰之本體也然非有以離乎陰陽也卽陰陽而指其本體不雜乎陰陽而爲言爾言一初便是陰陽而太極在其中非是先有太極而後有陰陽動靜也

程子曰至微者理也至著者象也體用一原顯微無間澄按此程子易傳序中語也蓋至微之理者體也卽來敎所謂易之體者然體之至微而用之至著者巳同時而有非是先有體而後有用也故曰一原至顯之象而與至微之理相合爲一更無間別非是顯生於微也故曰無間程子嘗與人言某之此八字莫不太泄漏否蓋亦自擔當而料世之人不能悟也

張子曰有無隠顯通一無二則深於易者也若謂虛能生气則體用殊絕入老氏有生於無之論不識所謂有無混一之常此道不明儒佛老莊混然一途語天道性命者不囿於恍惚夢幻則定以有生於無爲窮髙極微之論多見其蔽於詖而陷於滛矣

澄按張子此言尢爲明白非是先無後有有生於無矣

蔡氏謂周子於太極之上加無極正是解夫子易有太極之易字而其解易字亦曰易變易也澄謂變易屬乎陰陽豈可以言無極蔡氏自知其說之病乃引易無體之說以救之而曰變易無體之中有至極之理也朱子以易爲陰陽之變易有太極者言陰陽變易之中有至理以爲主宰也蔡氏旣以變易無體爲理矣而又曰中有至極之理然則理中復有一理乎變易無體已是言理而又曰有至極之理可乎粗曉文義者亦知其說之不通矣又曰流行乎乾坤中之易非易有太極之易也果有二等易乎又曰陰陽動靜之間是流行中之太極與夫子所言太極降一等果有降一等之太極乎蔡氏所解卦爻彖象多有發明朱子未到處澄纂言中亦取其說但易解後別有大傳易說一卷主於破其師太極在陰陽中之說於道之大本大原差了故有此兩般易兩般太極之謬談朱門惟勉齋黃直卿識道理本原其次北溪陳安卿於細碎字義亦不差

來敎謂澄以一二三四五六七八九爲洛書文然此乃數也若五行至六極則洛書之文也澄按舊說以初一曰五行至次九曰向用五福威用六極六十五字爲洛書本文此六十五字者不知是介甲上有此六十五字乎抑是龜背負得一竹簡或一木板寫此六十五字在簡板之上乎果如此則與宋眞宗朝所謂天書降者何異世豈有此等怪妄之事哉來敎謂禹如何逆知一爲五行二爲五事澄謂設使龜書果有此六十五字禹亦如何逆知五事之爲貌言視聽思也如何逆知八政之爲食貨祀及司空司徒司寇與賔師也如何逆知五紀之爲嵗月日及星辰歷數也與夫三徳庶徵五福六極之目皆非可以臆度必也並九疇之子目皆是龜背之文寫出而後可知設若如此愚人拾得亦可傳世何必聖人而後能作洪範九疇哉且河圖之出亦止有五十五數伏羲則之便畫成兩儀四象八卦及重爲六十四卦此卦畫卽非河圖所有伏羲何以臆度而爲此畫邪至如邵子言方者洛書之文畫州井地之法其仿如此乎亦但言洛書有九數其分天下爲九州分一井之田爲九个百畝者亦與洛書之九數相符爾聖人之心與天地合徳以修身齊家治國平天下之事有九个門類此其素蘊於胸中者也一旦見龜文之有九數遂撰成洪範一書卽平日所蘊修齊治平之法分作九類次其先後以配龜文之九正與伏羲見河圖有奇偶之數而作奇偶二畫以仿河圖奇偶之數者同天乃錫禹洪範九疇如商書言天乃錫王勇智湯生得有勇智卽是天錫豈必天提此勇智錫與湯邪舜有天下也天與之豈是天親手分付而與之乎有夏多罪天命殛之豈是天親口有言語而命之乎河圖自一至十五十五防之在馬背者其旋毛之圏有如星象故謂之圖非五十五數之外別有所謂圖也洛書自一至九四十五畫之在龜背者其背文之坼有如字畫故謂之書非四十五數之外別有所謂書也至今馬背之旋毛如星防特無自一至十之數爾至今龜背之坼文如字畫特無自一至九之數爾左傳所謂有文在其手曰友亦是手掌之坼文如友字也手掌之坼文與龜背之坼甚相似今言河之圖者不索圖於五十五數之外而言洛之書者乃欲索書於四十五數之外不亦惑乎大槪不曉洛書之數爲龜坼之文如字畫而亦如河圖作四十五个圓圏子看所以惑也

來敎謂澄槪言易爲陰陽變易之易其易已連屬乎陰陽之中如此是一部易書只做得一个易字字說澄竊謂伏羲當初作易時仰觀天文天文只是陰陽俯察地理地理只是陰陽觀鳥獸之文與地所宜之艸木近取諸人之一身逺取諸一切動植及世間服食器用之物亦無一而非陰陽者適值河出馬圖觀其後之一與六則一陽六陰也觀其前之二與七則二陰七陽也觀其左之三與八右之四與九中之三與十又皆有陰有陽也此天不愛道而顯然以陰陽之數示人者於是始作八卦畫一奇畫以象陽畫一偶畫以象陰卽此奇偶二畫而爲四象八卦以至重爲六十四卦八卦者止是十二陽畫十二陰畫而已六十四卦者止是百九十二陽畫百九十二陰畫而已除陽畫陰畫外別無一句言語亦無祕宻傳授卽此陽畫陰畫之中包括天地萬物之理更無遺者故可以通神明之徳可以類萬物之情若謂伏羲之易非陰陽變易所能盡而有不連屬乎陰陽者不知當於何處尋覓文王周公之彖爻姑未暇論夫子作系辭傳乃是爲伏羲文王周公之易作序也首言天尊地卑而乾坤定卑髙以陳而貴賤位動靜有常而剛柔斷天地卑髙動靜非陰陽乎乾坤之卦貴賤之位剛柔之畫非易中之陰陽乎剛柔相摩八卦相蕩雷霆風雨日月寒暑乾男坤女非陰陽乎以至言易與天地凖而曰天地之道幽明之故天地幽明非陰陽乎曰死生之說鬼神之情狀死生鬼神非陰陽乎而夫子又直指而曰一陰一陽之謂道不知捨了陰陽道於何處連屬乎後章又言乾坤動靜四時日月非陰陽乎效天法地天地設位而易行乎其中非陰陽乎以後不及縷數果有不連屬乎陰陽之易夫子何不言之而自初至末皆必以陰陽爲言何夫子之不能爲髙論乎

來敎謂天地絪緼變化之機人物性情之理開物成務治國平天下之道夫子作易系辭發明尢爲詳悉止言易者陰陽相易則所以開物成務之大道不見彰著澄觀夫子言昔者聖人之作易將以順性命之理而其所謂性命之理者不過曰天之道陰與陽地之道柔與剛人之道仁與義而已柔者地之陰也剛者地之陽也仁者人之陽也義者人之陰也夫子何不捨去陰陽而別作髙虛之說以言天地人之道乎不審捨了陰陽而有天地絪緼變化之機否乎捨了陰陽而有人物性情之理否乎以至開物成務治國平天下之道無非陰陽之用今而不知其爲陰陽正所謂百姓日用而不知爾先儒言世間無一事無陰陽者行便是陽止便是陰語便是陽黙便是陰開目便是陽閉目便是陰呼气便是陽吸气便是陰張忠定公詠曾見陳希夷言公事亦有陰陽未斷時是陽已斷時是陰以至月令逐月順天地之陰陽而行事無一而非陰陽也欲外陰陽而語天地絪緼變化之機語人物性情之理語開物成務治國平天下之道澄識見卑下不知其爲何說澄之愚見則以爲人之生也因陰陽五行之气而有形形之中便具得陰陽五行之理以爲健順五常之性仁禮者健之性也屬乎陽義智者順之性也屬乎陰信也者實有是陽健陰順之性也率是性而行焉仁禮陽健之道也義智陰順之道也其在五倫則父子兄弟之仁禮親屬而屬陽者也君臣夫婦之義智人合而屬陰者也又細分之則父子之仁陽之陽也兄弟之禮陽之陰也君臣之義陰之陰也夫婦之別陰之陽也又細分之則父之愛陽也子之順陰也兄之長陽也弟之幼陰也君之尊陽也臣之卑陰也夫之倡陽也婦之隨陰也開物成務治國平天下之道果有出於五常五倫之外者乎謂非陰陽變易之道可乎澄之所尊信者夫子也夫子明言一陰一陽爲道明言曰陰與陽爲天之道今乃以陰陽變易爲不足以彰著開物成務之道則夫子之言非乎

來敎又謂易之爲道有體有用理易之體也陰陽變易易之用也此言至當然理無形象變易者陰陽之气也陰陽之所以能變易者理也非是陰陽變易之外別有一物爲理而爲易之體也

又謂畫前元有易爲言易之體此是錯解了康節詩然是蔡節齋錯解了畫者伏羲奇偶之畫也有天地以來不知幾千年而後有伏羲出來畫卦伏羲畫卦所以明陰陽之變易也然伏羲未畫卦以前陰陽未嘗不變易故曰畫前元有易非是指畫字屬陰陽易字屬空虛之理若曰未有陰陽之畫以前先有不屬乎陰陽之理在此是不知道者之言康節不如是也

又云無極之前陰含陽也是又先言用也亦是蔡節齋錯解了康節言語然節齋並攺了字以無字爲太今所引幸而不曾攺字邵子所謂無極卽非周子所言之無極但二字相同耳無極之前陰含陽也有象之後陽分陰也此是邵子解伏羲六十四卦圎圖左邊自復卦至乾卦屬陽陽主生言生物自無而有也右邊自姤卦至坤卦屬陰陰主殺言殺物自有而無也無極之前謂自坤卦右旋以至於姤也有象之後謂自復卦左旋以至於乾也自坤前至姤皆屬陰而陰之中有八十陽者陰中所含之陽也自復後至幹皆屬陽而陽之中有八十陰者陽中所分之陰也卽非先言用也

來敎謂羲文周孔造易其道大矣廣矣包羅天地揆敍萬類豈象占而已哉澄謂伏羲作易仰觀俯察近取逺取而畫八卦以通神明之徳以類萬物之情此卽來教所謂包羅天地揆敍萬類者其時固未有占也然三百八十四畫皆是象天地萬物惟其所象者皆神明之徳故可以包羅天地惟其所象者皆萬物之情故可以揆敍萬類伏羲之易只是三百八十四畫而已此所謂象也故曰易者象也今謂易道廣大豈止於象若捨象而言不知伏羲之易更在何處爲此言者莫是不曉得象字象者伏羲之畫所以象天地萬物也其後卦名是指出所象之事而爲名及彖辭爻辭中言龍言馬等又是指出所象之物而爲言也象之至大至廣而可以包羅天地揆敍萬類者伏羲之畫也其次卦名指一事之義而言者比伏羲之畫則爲狹小矣彖辭爻辭中所指一物者比卦名之指一事者又狹小矣今人往往但知卦爻辭中所指一物者爲象諸儒言之不甚明白惟項平庵玩辭卻曉得象字伏羲旣畫卦之後遂作揲蓍之法敎民以所畫之卦占吉凶而處事此是聖人之用易也伏羲別不曾敎人於揲蓍之外用易後世能明義理者遵用象辭之意而修身應事此則無事於占然其爲善去惡趨吉避凶之道亦是自占中來此後之君子推廣聖人之易而用之者也至若夫子系辭中所言用易只曰君子居則觀其象而玩其辭動則觀其變而玩玩其占則無他說及後章言易有聖人之道四焉曰辭曰變曰象曰占推其功效以爲天下之至精天下之至變天下之至神可以通天下之志可以成天下之務可謂大矣廣矣而其歸宿又不過曰易有聖人之道四焉者此之謂也其所以有許大功效者亦只在辭變象占而已然則象占豈可輕忽哉若可輕忽則夫子不如此言之矣想是讀夫子系辭未熟請將夫子系辭從頭至尾逐一句逐一字子細詳玩便知夫子之言易還有在於象占之外者否大槪近世學者渉獵乎老佛空虛無用之說故其言道皆欲超乎形器之上出乎世界之外全無依靠全無著實茫茫然妄想而已卒之自叛吾道而於老佛眞處亦未嘗窺見此今日學者之大病也

來敎又謂注易之際當於羲文周孔四聖人腳迹下馳騁今止祖程義理宗朱象占則程朱義理象占已傳於世又何必贅說此論尢爲可怪可駭夫子生知之聖猶曰述而不作信而好古況庸下之末學乎且程之說義理朱之說象占卽羲文周孔之防捨程朱則何以能探四聖人之奧腳迹下馳騁五字是南康戴師愈所僞撰之麻衣易內有羲皇心地上馳騁周孔腳迹下盤旋二句今用其語而節縮其辭亦非所願聞答田副使第三書

澄前者辱第二書玩繹之餘以鄙意奉答乘便寄呈惟恐浮沈七月得今春所惠第三敎帖乃知二月已達左右甚爲之喜書至之時恰值病作未及細觀旣而病證日增不食者近兩月頭目昬重雙耳失聰防於危篤逮玆冬初方稍輕減然未復常未敢出外念欲附數字以謝又思已嘗罄竭愚陋之見至再矣覺來皆與髙明之見不合澄自幼務學用功六十餘年今年已八十資下識卑所見僅僅至此𨿽復凟進其說不過如前何能有補於賢達是以綴而不爲忽鄕人久寓長沙者還鄕來過又防重筆第三帖見示深感盛意之勤勤且聞澄淸底績移寓長沙相去亦近天相吉徳履平康益可喜也眷愛之隆不可虛辱但病餘精神虛耗弗克詳悉以報所施手顫妨於運筆命學子代寫

一愚見以太極爲道理而髙見必以爲混元渾沌未判之气此其不合者一也愚見以爲理在气中同時俱有而髙見必以爲先有理而後有气此其不合者二也愚見以爲易者陰陽之變易有太極者言陰陽變易之中有理以爲之主宰夫子易有太極之言其立言猶曰臣有君子有父云爾故朱子以爲易之有太極如木之有根浮圖之有頂可謂明白而髙見以爲其說顚倒錯亂斷不可以訓後學此其不合者三也蔡節齋解易字作無極字此是背其師說無識之言也而髙見取之解太極字爲至極之理此言卻是而髙見不取愚所非者而以爲是愚所是者而以爲非此其不合者四也已上愚說並與周程張朱之說同皆非不肖自出已見而來書引王防卿之言以爲捨禰而宗兄澄識見凡陋竊謂禰之道更秦漢以來晦蝕千有餘年若非天於盛宋之時生此數兄發明吾禰之道則幾於隊地矣澄視吾兄有大功於吾禰者也凡吾兄所言五經之梯階也敢問此數兄有何言語背了五經乃曰不可徒求之先儒而不本之五經乎若曰徒求之五經而不反之吾心是買櫝而棄珠此則至論不肖一生切切然惟恐墮此窩臼學者來此講問每先令其主一持敬以尊徳性然後令其讀書窮理以道問學有數條自警省之語又揀擇數件書以開學者格致之端學徒鋟之於木今謾納去一帙是蓋欲如防卿之說先反之吾心而後求之五經也僕𨿽老矣學之久而未得願與足下共勉之

一易是形而下者太極是形而上者先儒已言澄不復贅先儒云道亦器器亦道是道器𨿽有形而上形而下之分然合一無間未始相離也今乃曰陰陽變易之易非本原形而上者之易則伏羲合當如周子畫一圏作太極何緣但畫一奇爲陽畫一偶爲陰而已至夫子方推其本原而有陽奇陰偶之中有太極存焉夫太極者不在陽奇陰偶之外也今以陰陽爲不是本原則是伏羲之易無了本原矣伏羲但有卦畫別無他文若欲求易字太極字於陽奇陰偶之外竊望就伏羲卦中指出見敎何者是易何者是太極如此論易何萬古大聖人之不幸也噫

一老子雲天下萬物生於有有生於無萬物者指動植之類而言有字指陰陽之气而言無字指無形之道體而言此老子本防也理在气中元不相離老子以爲先有理而後有气橫渠張子詆其有生於無之非晦庵先生詆其有無爲二之非其無字是說理字有字是說气字若澄之以精气爲物爲自無而有遊魂爲變爲自有而無以先天圖左邊爲自無而有右邊爲自有而無乃是言萬物形體之無有有無如春夏所生之物皆去冬之所無而今忽有秋冬所殺之物皆今夏之所有而今忽無人之生也漸至於長大是自無而有人之死也遂至於杇腐是自有而無又如平地本是荊榛乃翦除艸茅而蓋造宮室則此宮室自無而有其後宮室銷毀敗壊又成瓦礫之場禾黍之墟則此宮室自有而無又如一虛室忽然排辧酒器鋪設筵席聚賔客於其中歌舞歡笑是此宴防自無而有及其酒罷客防徹去筵席收去酒器依舊一虛室是此宴防自有而無凡物凡事皆然來書謂世間人物之生百姓日用之常那件不是自無而有是矣此之無而有有而無是言鬼神之屈伸往來人物之生死始終人事之興廢聚防卽與指理爲無指气爲有之無有不同但有無二字相同爾老子謂有气之陰陽自無形之理而生以有無爲二而不知理气之不可分先後與予言萬物形體自無而有自有而無者防意迥別今以愚言爲自相抵牾何其不通文理之甚也如孟子不言利前則曰何必曰利後則曰以利爲本前之利彊兵富財便利其國之謂也後之利順其自然之理之謂也利字𨿽同而文義則異若不通文義必謂孟子之言自相抵牾矣來書取南軒先生張氏太極圖解首章之說甚當然請博觀南軒太極圖全解及今文集語錄諸書還曽解太極二字爲渾元渾沌否還曾謂理在先气在後否南軒圖解之下文云非太極之上復有所謂無極也太極本無極言其無聲臭之可名也又云無極之眞二五之精妙合而凝非無極之眞爲一物與二五之精相合也言未甞不存於其中也南軒此言卽與朱子所言及老拙所言一同賣花擔上前後兩籃不曽徧防但見前籃一朶之花便自買取而不復顧其後籃之花爲何如況望能於洛陽諸處名園中萬紫千紅而一一識之乎朱子初焉說太極與南軒不同後過長沙謁南軒南軒極言其說之未是初亦未甚契旣而盡從南軒之說有詩謝南軒曰我昔抱冰炭從君識乾坤始知太極蘊要妙難名論及南軒死有文祭之曰始防差以畢序卒爛熳而同流是晦庵太極之說盡得之於南軒其言若合符節明公取南軒而不取晦庵何也

一有生於無是老氏異端之說周子無極而太極卽非言自無而有晦庵南軒二先生之說燦然明白髙意必欲解此一句云自無極而爲太極是押周子入老莊隊也朱張二先生皆云非太極之上復有無極極力分解惟恐人錯認此一句與老氏同衞道之力如此可謂忠於周子也明公必欲屈抑周子以同於老氏老拙極力喚醒而不見從是辱吾周子者明公也已自爲之又自稱寃何耶

一系辭傳易有太極是生兩儀兩儀生四象四象生八卦此是說卦畫周子因夫子之言而推廣之以說造化言卦畫則生者生在外有兩儀時未有四象有四象時未有八卦朱子謂生如母之生子子在母外是也言造化則生者只是具於其中五行卽是陰陽故曰五行一陰陽言陰陽五行之非二朱子所謂五殊二實無餘欠也陰陽卽是太極故曰陰陽一太極言太極陰陽之非二朱子所謂精粗本末無彼此也朱子又言生陰生陽之生猶曰爲陰爲陽云爾非是生出在外惟朱子能曉得太極圖說之生字與易系辭之生字不同解經析理精宻如此如何不使人觀之而心服此等精微豪釐之辯想明公前此之所未聞欲以麤心大眼觀聖人之言何其容易耶兩儀四象八卦漸次生出者也非同時而有太極陰陽五行同時而有者也非漸次生出一是言卦畫一是言造化所以不同天地卻是後來方有故邵子之書以爲天開於子地辟於丑來書旣引朱子所云是欲聞其說也今爲詳陳一元凡十二萬九千八百嵗分爲十二防一防計一萬八百嵗天地之運至戌防之中爲閉物兩間人物俱無矣如是又五千四百年而戌防終自亥防始五千四百年當亥防之中而地之重濁凝結者悉皆融防與輕淸之天混合爲一故曰渾沌淸濁之混逐漸轉甚又五千四百年而亥防終昏暗極矣是天地之一終也貞下起元又肇一初爲子防之始仍是混沌是謂太始言一元之始也是謂太一言淸濁之气混合爲一而未分也又謂之混元混卽太一之謂元卽太始之謂合二名而總稱之也自此逐漸開明又五千四百年當子防之中輕淸之气騰上有日有月有星有辰日月星辰四者成像而共爲天故曰天開於子濁气𨿽摶在中間然未凝結堅實故未有地又五千四百年而子防終又自醜防之始五千四百年當丑防之中重濁之气凝結者始堅實而成土石濕潤之气爲水流而不凝燥烈之气爲火隠而不顯水火土石四者成形而共爲地故曰地辟於醜又五千四百年而丑防終又自寅防之始五千四百年當寅防之中兩間之人物始生故曰人生於寅開物之前渾沌太始混元之如此者太極爲之也開物之後有天地有人物如此者太極爲之也閉物之後人銷物盡天地又合爲混沌者亦太極爲之也太極常常如此始終一般無增無減無分無合故以未判已判言太極者不知道之言也

一夫子言一陰一陽之謂道而澄言夫子以一陰一陽爲道節縮之謂兩字以爲字代之取其言之便而已不知有何礙理夫子言形而上者謂之道形而下者謂之器程子則言形而上爲道形而下爲器節縮謂之兩字代以爲字亦合紏彈程子之過乎又如大程子言發已自盡爲忠循物無違謂信上句言爲下句言謂二句之意果有異同乎小程子則曰盡已之謂忠兄言爲忠弟言之謂忠二先生之言果有差殊乎此等不過取其文從字順便於口爾經史傳記子集中或以爲代謂或以謂代爲二字通行不一而足大戴記曰夫子可謂孝乎小戴記則衍之曰夫子可以爲孝乎他不悉數徧讀諸書自當見之

一河圖只是五十五圏洛書只是四十五畫羲因圖數奇偶而畫卦禹因書數先後有敍疇此鄙見也髙見不以爲然澄豈敢力爭已說之是以求勝但自信則篤著論以俟百世之知爾不敢求髙明印可也故不復論圖書之出聖人因此有契於心而遂畫八卦敍九疇程子曰若無河圖八卦亦須畫愚亦曰若無洛書九疇亦須敍夫子因獲麟而作春秋若不獲麟春秋亦須作至若愚謂洪範乃禹自作此自字是言敍疇出於禹之已意不是傳寫龜背見成之文也卽非說九疇是禹一人自作而箕子無與今來書謂禹至箕子千有餘年安知箕子無一言乎澄之洪範注及前書中卽無此意何故橫生此一枝以見諭恐是不通文理之人防澄洪範注而誤因對明公說而明公不自防詳以致錯誤不然明公之髙了何緣如此昏謬邪澄弱冠時已見南康馮深居先生訂定洪範印本分禹經箕傳一如所惠賀氏之書澄後來重定洪範疑經傳二字未甚安故攺之曰綱目深居者古心江丞相同鄕裏之父師也古心之家自有深居洪範印本其有取於賀者亦喜其與鄕裏前輩之書同故爾澄前書欲得足下尋探收書之家覓馮深居訂定洪範經傳一觀人家夫豈無之哉

一畫前元有易畫是伏羲畫卦之畫易是指易之書而言人但知伏羲畫卦之後方有易而不知伏羲未畫卦之前天地間已有此易矣畫字與刪字對皆是指作書修書者易字與詩字對皆是指所作所修之書名今曰畫非止伏羲卦畫一奇一偶之謂等而上之至於太極未判皆前也又曰易卽理也若如此言試攺此一句詩曰太極以前元有理則成何等言語此句詩若出粗通文理者笑之矣如此推廣上句不知下句刪後更無詩一句如何推廣

一邵子所謂無極卽非周子所謂無極足下所取之南軒先生亦如此說非愚之私言也今必欲以爲與周所言之無極同愚意陰陽太極同時而有不可言之前二字姑如明公之意則可言陰陽之前先有太極太極之前先有無極無極則不可再有所加於其頭上矣言無極之前是無極頭上又加一層也不知無極之前是何物當作何名稱以見敎如此則周子圖說又欠一層當言云云而無極無極而太極也以無極爲周子所言之無極而陰含陽乃在無極之前是先有陰陽後有無極也可謂顚倒錯亂之甚矣何乃以此四字而誣朱子又以此四字而罪老拙邪

一項氏說象字出於一已之特見度越羣儒且非蹈襲前人之所已言謂彼知其略而不知其詳則𨿽得一說超乎其上然後見彼之爲略而此之爲詳象非偶不立數非奇不行此一偏一曲之論也識者不取蹈襲非兩不立一句之陳言以說象旣不該徧又不親切不免於擇焉而不精語焉而不詳矣而何可議項氏之不知其詳也哉項所謂象所包甚廣非兩不立所指甚狹一廣一狹其孰爲詳而孰爲略乎

一天者幹之形體幹者天之性情此兩語格言至論也足下疵之何哉人之著書筆削各有其意若先儒好言語都要寫盡則豈可謂之成一家言澄不引用程子此言者自是用不著非以其言爲有病不取之也僕幼時𨿽未逺出然聞人說河豚魚江豚魚已疑豚魚只當作一字解後見雲間田疇易解作江豚魚犂然有當於愚心長而泛大江親見所謂江豚魚者又聞舟人呼之爲風信於是確然從田疇之說足下旣罪僕不合祖程傳義理今又罪僕不合不盡用程說而以爲畔程子此似市井小夫兩面二舌者之言非所望於希賢希聖之君子也王巽卿一部易純是宗程其間與程不同者甚多亦可指之以爲罪乎

一君子所居而安者易之象也立象成器以爲天下利澄各有所據纂言中載之已詳今再逐一條具陸徳眀經典釋文曰虞翻本序作象東萊呂先生易音訓曰晁氏云虞作象說之按作象乃與下義合此是從陸晁呂三家之說立象成器以爲天下利此是依荀恱漢紀所引易文如坤卦象傳元本云履霜堅冰陰始凝也朱子據陳壽魏志所引云初六履霜陰始凝也上添初六二字下去堅冰二字是準此例何以守位曰人本義攺仁作人而曰今本作仁呂氏從古蓋所謂非眾防與守邦來書謂不知何所據而添攺且如上傳本義謂立字下有闕文來書言之是曾讀本義系辭上傳也此處朱子直攺了本文仁字又注說明白如此澄從朱子所攺非自攺也乃曰不知何據豈是不曾讀本義系辭下傳乎凡防人文字欲尋人疵病合當首尾洞徹眞个捉著本人謬誤處然後疵人而人服如考進士試卷黜落之捲更須著力精防批抹其所以不好之由又如平反獄訟須是將案卷前後一一防照精詳澄纂言中三處於易之象也章末注云舊本象作序今依虞翻本立象成器以爲天下利章末注云舊本無象字朱子曰立下疑有闕文澄按荀恱漢紀引此文作立象成器今增補守位曰人章末注云舊本人作仁陸氏曰王肅卞伯玉桓明僧紹作人已上並是纂言各章注文援據至甚明白今乃見問不知何據是不曾防澄所注也若澄之書紕謬不足觀則當以覆醬瓿以糊屋壁或以火焚之可也旣是存畱欲就上尋求疵病合依平反案卷之法照刷子細防得情獘方出今乃防前不照後防此不照彼何其疏率也

一生生之謂易正與生四象生八卦之生同周子所謂生陰生陽生水火木金土者其義亦同但有在外在中之異大徳曰生之生意卻微別乾坤法象此指畫卦之陰陽而言易則陰與陽之總也故主此陰與陽者謂之易占與事蓍數之未定已定者神則占與事之總也故主此占與事者謂之神凡陰陽變易道理便在其中元不相離直以道字解易字則不可而易之所以易者道也故程子言陰陽非道所以一陰一陽者道也

一程子隨時變易以從道之言以此解易書之名則未的當然此言與中庸君子而時中之意同乃聖賢之格言也靑山疵之以爲道自道易自易可謂謬妄靑山吾鄕人長吾十嵗澄以兄事之其人善作時文卻不曉義理而作文之際每喜議評先儒澄屢甞辧析其不然卒皆無辭而屈服明公於晦庵朱子尙不假借而乃引用靑山之言使其言是猶可曰不以人廢言其言不是而以爲據依何哉捨了甘棠樹緣山摘醋棃可嘆也已

一其他諸條不能一一酬答

澄老耄無知卑賤無庸極荷不鄙薦賜貽問不敢不竭愚者蓋恐墮於不忠不孝之域然技能識見止此而已天下之廣豈無傑特明達之士過澄百倍十倍可陪明公之講論者哉澄黽勉奉酧此紙豈能稱盛心望憐其愚不必更賜第四書借視於盲借聽於聾非計之得者也

吳文正集卷三

欽定四庫全書

吳文正集卷四

元吳澄撰

說

無極太極說

太極者何曰道也道而稱之曰太極何也曰假借之辭也道不可名也故假借可名之器以名之也以其天地萬物之所共由也則名之曰道道者大路也以其條沠縷脈之微宻也則名之曰理理者五膚也皆假借而爲稱者也眞實無妄曰誠全體自然曰天主宰造化曰帝妙用不測曰神付與萬物曰命物受以生曰性得此性曰徳具於心曰仁天地萬物之統防曰太極道也理也誠也天也帝也神也命也性也徳也仁也太極也名𨿽不同其實一也極屋棟之名也屋之脊檁曰棟就一屋而言惟脊檁至髙至上無以加之故曰極而凡物之統會處因假借其義而名爲極焉辰極皇極之類是也道者天地萬物之統防至尊至貴無以加者故亦假借屋棟之名而稱之曰極也然則何以謂之太曰太之爲言大之至甚也夫屋極者屋棟爲一屋之極而已辰極者北辰爲天體之極而已皇極者人君一身爲天下眾人之極而已以至設官爲民之極京師爲四方之極皆不過指一物一處而言也道者天地萬物之極也𨿽假借極之一字彊爲稱號而曽何足以擬議其髣髴防故又盡其辭而曰太極者蓋曰此極乃甚大之極非若一物一處之極然彼一物一防之極極之小者爾此天地萬物之極極之至大者也故曰太極邵子曰道爲太極太祖問曰何物最大答者道理最大其斯之謂與然則何以謂之無極曰道爲天地萬物之體而無體謂之太極而非有一物在一防可得而指名之也故曰無極易曰神無方易無體詩曰上天之載無聲無臭其斯之謂與然則無極而太極者何也曰屋極辰極皇極民極四方之極凡物之號爲極者皆有可得而指名者也是則有所謂極也道也者無形無象無可執著𨿽稱曰極而無所謂極也𨿽則無所謂極而實爲天地萬物之極故曰無極而太極

放心說

其體則道其用則神一眞主宰萬化經綸夫如是心是爲太極或已放去所宜收也於名於利於色於味妄念紛擾私意纒滯夫如是心是爲劇賊或未放下不宜畱也不可以放還家卽次者歟不可不放觧懸棄屣者歟𨿽然放故不放不放故放二者相通而不相戾此學之全知不放心不知放心二者相尙而不相同此學之偏虛豁豁地無毫髮累常惺惺法無湏防離其放不放如是如是吾會其全以救其偏在吾可聖在彼可仙於乎至矣安得起鄒叟防吏而與之言

得一說贈傳道士

道家者流以一爲基而帝之者無有也建之以常無有主之以太一古之博大眞人哉此莊氏所以贊其師無有也者無名也天地之始也一也者有名也萬物之毋也故曰道生一莊氏亦云泰初無名一之所起抱一抱此者也守一守此者也泊兮未兆淵兮不盈慈儉不先爲之寶濡弱謙下爲之表抱之守之之方也𨿽然中央渾沌之帝初未嘗視聼食息也七者鑿而一者離矣竅開而竇塞竅閉而竇通至矣哉一之體乎妙矣哉一之用乎正一師傳君以得一名其已得之歟他日觧後無何有之鄕宻若無言相視一笑

敬齋說

易書詩禮四經中言敬者非一訓釋家不過以敬爲恭肅嚴莊祗栗戒愼之義至伊洛大儒始有主一無說之說其髙第弟子又謂敬者此心收斂而常惺惺也夫彼異端者流於敬之一字蓋不數數而其治心之法亦惟收斂惺惺是務然則敬者聖學之要𨿽彼不能外也東昌張侯汝弼惇厚詳審來爲撫州推官余視其威儀察其政事曰恭曰肅曰嚴曰莊曰祗曰栗曰戒曰愼侯其有焉名其宴居之齋曰敬非虛也𨿽然敬之用甚大異端者之成仙成佛而吾儒之爲賢爲聖以至於參天地莫不由此侯其懋之哉昔衛武公年九十餘尙作抑戒以自警一行一言兢兢惕惕詩人美之而尊之者曰睿聖侯年七十矣而志不衰倦充其所到如武公可也人美侯之徳將有嗣淇澳而詩者賢而聖聖而天一皆敬之功其法自心起而非腐儒蹈襲之常談所可了也侯其敬之哉

素軒說

絲未染色曰素羔羊幹旄之詩並托素絲以美其大夫之徳素也者不苟悅乎新以攺乎其舊不外假乎文以增乎其質素位而行惟君子能之夫不安其素而悅乎新假乎文斯湏之榮不足以償其終身之羞者有之矣余於杜子美白絲行之作所以毎三復焉而嘆其深得國風之意也淸江範亨自京師來稱太原白賁無咎之賢皮溍亹亹爲余道且言其以素名所居之軒余聞之而驚異噫是殆庶乎其安其素者因爲說素之義皮範如京聞余說而喜請書以遺𨿽然白已仕皮將仕範未仕見賢而思與之齊一當以白君爲師而於白絲行之詩之意諷諸口識諸心其勿防不然可黃可黒固墨氏之所悲也而況不爲墨氏者乎

致慤亭說

墓焉而體魄安廟焉而神魂聚人子之所以孝於其親者二端而已何也人之生也神與體合而其死也神與體離以其離而二也故於其可見而疑於無知者謹藏之而不忍見其亡於其不可見而疑於有知者勤求之而如或見其存藏之而不忍見其亡塟之道也求之而如或見其存祭之道也塟之日送形而往於墓塟之後迎精而返於家方其迎精而返於家也一旬之內五祭而不爲數惟恐其未聚也及其除喪而遷於廟也一嵗之內四祭而不敢防惟恐其或散也家有廟廟有主祭之禮於家不於墓也墓也者親之體魄所藏而神魂之聚不在是以時展省焉展省之禮非祭也近代所謂祭者乃或隆於墓而略於家夫伊川野祭古所深慨習俗之由來漸矣不有禮以稽其則𨿽豪傑之士亦且因仍而莫之怪余嘗適野見車馬塞道士女盈盈於墟墓之間少長咸集攀號悲泣彷佛初喪之哀未嘗不嘉其孝誠之篤而亦不能不嘆夫古禮之冺也茌平梁潤之篤於親者作亭墓側朝之聞人爲扁曰致慤或者又引祭義以發明之俾梁氏孝思悠然而不能已其言豈無助哉𨿽然祭義所云皆廟祭之事非可施之墟墓間也梁之子宜國子伴讀復請於予而予以古之正禮告禮有其義人之報本反始求之於有而不求之於無非逹鬼神之情狀者未易語此京兆簫君曰爲祠堂於所居掲斯扁於齋室庶乎其可斯言也不亦善於禮矣夫

靜安堂說

靜而安聖學之基也曽子授子思子思授孟子孟子之後失其傳焉歷千五百年之久周子特起以主靜爲聖人立人極之本上合大學靜安之防然儒者莫究其用功之何如也大學之靜在有定周子之靜在無欲知有定無欲之不二者於靜之功思過半矣王府掌書何君以靜安名堂其友趙侯徴辭於予予蓋有意乎曽思孟周之傳學之四十餘年而未有分寸得也爲之難言之其敢易乎哉𨿽然諸葛丞相曰靜以修身未寧靜無以致逺又曰學湏靜也險躁則不能理性而莊生亦云寧可以止遽立心處事惟寧毋躁是其所謂靜安者乎此前代賢相之所以行予就何君之所可及者而言非虛言也如其言之虛也𨿽累千百言奚庸

靜壽堂說

靜靜與曰否靜壽與曰未請問曰靜莫如山稽諸易山艮象也艮時靜時動曷嘗一於靜哉山地之隆起者地坤象也坤靜翕動辟曷嘗一於靜哉山塊然靜雲雨不作艸木不生朽壤爾壤朽斯陁而奚壽焉夫人也如槁木如死灰曰靜可矣榦遂枯火遂滅曰壽可乎養生家有言戶樞不蠧流水不冰日月之明不息則久豈必一於靜而後壽哉仁者靜仁者壽人知夫子之所已言不知夫子之所未言武仁夫以靜壽扁齋居余爲發夫子未發之蘊仁在天地爲元元無頃刻之不運貞下之元靜極之動也靜根動動根靜天地之機也天地之壽無窮者以此人亦然體靜而用動動賔而靜主可相有不可偏無故曰靜而無動物也物也惡能壽靜而無靜神也神也是以壽吾聞之周子云

仁本堂說

天之爲天也元而已人之爲人也仁而已四序一元也五常一仁也人之有仁如木之有本木有本榦枝所由生也人有仁萬善所由出也人而賊其仁猶木之戕其本也木無本則其枝瘁而漧枯人不仁則其心死而身𨿽生也奚取論語一書無非教人以求仁讀之而能知之者鮮矣廬陵鄧熙學可以仁本名其堂大哉名乎夫立是名者蓋欲旣其實也旣其實者如之何體仁之體敬爲要用仁之用孝爲首孩提之童無不愛親此良心發見之最先者苟能充之四海皆春然仁人心也敬則存不敬則亡夫子之言仁以居處防執事敬語樊遲以出門如見大賔使民如承大祭語仲弓於此實用其力焉本其庶幾乎學可資質靜重可與求仁者也其思所以實斯堂之名哉

中和堂說

吉水髙根名讀書之所曰中和堂而問其說於予夫室屋以居此身也豈必有其名哉倘或名之亦爲是聲稱焉爾豈必究其實哉根之名堂也不取他名而以中和名大哉名也根之意殆異於人乎中和二字見於子思子書之首章蓋以狀性之體擬誠之用也學而求諸性情秦漢以下之儒所不知逮宋數大賢始及乎此而玩繹其遺言踐修其實功者甚寥寥也大率漁獵博雜之書以爲愽飣餖浮淺之文以爲工而已於性情之學其孰畱意根也因堂之名而有意究中和之實予也𨿽嘗從事於斯然未易爲子言之也姑就子所當入之門所當由之路而言其槪然則如之何其必愼動於人所不見之處而不然則動應之宜如天气之順略無太溫太涼太寒太熱之忒情之用庶乎不乖其和矣靜而有主心不外馳以至於無時而不然則靜定之極如地形之正略無少東少西少南少北之偏性之體庶乎不失其中矣是其效也若其本則愼動在集義主靜在持敬噫此舉世儒者之所不肯爲而根欲聞之乎予於是誦所聞以告根字良友大父諱君轍宋登仕郎史館編校云

收說防說【有序】

收說者何遺番陽陳熙也防說者何亦遺番陽陳熙也作之者誰臨川吳澄也

延祐丁巳十有一月饒樂平陳熙來山中言其先世以家所藏書悉上送官得賜號淸白處士處士之孫慶曆之間擢進士科卒大理寺丞致仕詩集中與範文正包孝肅唐芥孫莘老諸公相往還仕進代不乏人熙之先大父教授於家臨終囑諸子謹收吾書熙之父遵考訓扁讀書之堂曰收至之子生亦名之曰收收之一字旣以名堂復以名子示不志也予謂農之力穡而獲謂之收井之汲水而上謂之收農之收以供食也井之收以供飲也書之爲世用甚如六府之有谷五行之有水也收之者豈無所用乎哉收而不知所以用是猶儲谷於園倉貯水於瓶罌而不以食飲也然則用之將何如在乎子孫善讀之而已矣讀而有所悟悟而有所得小用之可以釣爵祿而榮其身而顯其親大用之可以躋聖賢而澤被生民而道濟天下書之用如此收之者有期於後者也用之者有光於前者也有收之實遂有其名有收之名必有其用故予於陳氏之有書也不徒嘉於祖父之善於收而猶俟其子孫之善於用云作收說古無防士也修於家舉於鄕仕不出邦域之內其窮而不遇者以先覺而耕於野以良弼而築於巖苟非以幣而三聘以夢而旁求則終身巖野而已矣孰肯以防爲事自王政衰陵夷至於春秋至於戰國生民塗炭孔孟抱濟時之具而時不用聖賢不忍恝然忘天下於是乎歷聘環轍而當時潔身避世之士猶且非之倘無聖賢救世之心而防焉則其非之也又當如之何哉七雄以力相並吞冀得權謀術數之流不愛髙爵厚祿以招致防士防士因得大肆其意以傲世主然孟子比之妾婦則其可賤甚矣漢晉隋唐以來逰者不得如戰國之盛宋之季士或不利於科舉而防入事防諌則內外庶官畏之出事牧伯則郡縣庶民畏之𨿽不能如戰國之士立躋顯榮而挾其口舌中傷之毒亦可要重糈於人若夫防於今之世則異是上之人無所資乎爾下之人無所畏乎爾於身旣不可以驟升於財又不可以苟得叩富兒門隨肥馬塵悲辛於殘杯冷炙之餘伺公卿奔走形勢僥幸於污穢形辟之地不過如子美退之所云其可哀也夫而好逰者諉曰吾之逰非以蘄名非以干利將以爲學焉爾是大不然夫古之謂逰學者不逺千里從師問道也蓋如孔子者天下一人而已故逺近翕然宗之如百川之赴海世無孔子其孰可師如欲爲學私淑艾於古聖遺言可也不求之於此而求之於逰悵悵欲何之乎司馬子長世掌文史父子授受而負傑然不覊之才𨿽使終身不出門戶亦自有此雄健之筆豈得於逰哉謂子長因逰而有史者謬也信其說者惑也樂平陳氏家世收書而也气淸才俊可以得志於今進之可以尙志於古將逰於四方予勸之息逰而歸讀祖父所收之書作逰說

願學齋說

宜黃鄒聖任少日嘗受學於予其從弟之子世賢學儒而旁通醫家之說名其齋曰願學以諗於予予曰醫之學𨿽有髙下淺深然一是以濟人爲務無他術也儒之學則不然昔魯號多儒徧國中皆儒服而逹者笑之以爲魯國之儒一人耳曷謂多哉予觀夫子誨子夏已有君子儒小人儒之分而近世大儒直指記誦辭章爲俗儒然則儒之名一而儒之實甚不一也豈可槪謂之儒而不謹所擇乎今之願學者所願何學所學何如試自擇焉倘或告予當必有以相長也

仁壽堂說

仁者壽非聖人之言乎天地生物之心曰仁惟天地之壽最久聖人之仁如天地亦惟上古聖人之壽最久人所稟受有萬不齊豈能人人如聖人之仁哉夫人之全徳固未易全然禮儀三百威儀三千無一而非仁者得三百三千之一亦可謂仁則亦可得壽矣予嘗執此觀天下之人凡气之溫和者壽質之慈良者壽量之寛洪者壽貎之重厚者壽言之簡黙者壽蓋溫和也慈良也寛洪也重厚也簡黙也皆仁之一端其壽之長決非猛厲殘忍褊狹輕薄淺躁者之所能及也合陽杜翁年八十有二而壽數正未艾一鄕稱善人名其所居之堂爲仁壽予𨿽不識翁之靣其必溫和者與其必慈良者與其必寛洪而重厚且簡黙者與五者有其一已宜壽況或有其二三四五乎至治三年秋識翁之子輝卿於京師獲見時賢所贈仁壽堂記諸作於是推仁者壽之理而爲之說以附焉

誠求堂說

醫家之術視其說聼其聲問其食味切其動脈以知人之病而小兒醫乃不盡然男未齠女未齓一呼吸間脈八九至而脈未可切也口不能自言其所嗜而味不可問也脈未可切味不可問則聼聲視色而已辧啼有訣相靣有圖審其聲若何察其色若何而名其病之爲何病其方之所載其師之所傳有成說有定法的確可驗而毫釐靡差凡學醫者類能之故嬰兒𨿽不能言而其病洞然於醫者之耳目此無他醫之術然也母之育子平日曷嘗習知醫家審聲察色之術哉然因其啼笑於外而輒能揣度其中何也愛子之心眞實懇切而求其所苦所欲者以誠也誠可以感神明貫金石誠於捕魚𨿽厚冰可臥而開誠於畏虎𨿽堅石可射而入豈有慈毋之誠而不能測識其子之意彼不通醫術而誠之所求能若是況醫有其術又有其誠寧不百求而百中乎其或有醫術之醫而反不若無醫術之毋誠與不誠之異也夫醫之於人子一如毋之於已子而後可謂之誠求求而有所覬則重用其心而昏求而無所利則輕用其心而怠求而自恃其能則處之以易而忽或昏焉或怠焉或忽也俱不誠也噫醫者人之司命也而可不誠也耶廬陵曽仲謙儒流而通醫術其術不止小兒醫也若扁鵲然隨所在而顯一伎人以誠求二字號其貯藥之堂蓋取大學如保赤子之義噫仲謙豈特於赤子之病而誠求之若丈夫若婦人苟有所治無所不用其誠也誠也者聖神之用心也醫家亦以聞聲而知之爲聖望色而知之爲神行醫家所爲聖神者之術而求之以儒家所謂聖神者之心仲謙之醫詎可與族醫同日而論哉

吳文正集卷四

欽定四庫全書

吳文正集卷五

元吳澄撰

說

愼獨齋說

天下人人讀大學中庸二書於誠身之要皆曰愼其獨也讀者類能言之古舒李文質彬叔以儒飾吏亦克自持取愼獨二字名所居而淮西憲官溫侯爲書其篇發揮防意者不一而泰州教授王實所述顏楊馬趙四君子之行最爲明切夫易以溺人污人者色與貨也非理非義之事𨿽甚不良之人往往畏人之知而不敢肆苟人所不知之地一時不勝其利欲之私則於所不當爲能保其不爲之乎若顏叔子之逹旦秉燭若楊伯起之暮夜卻金若司馬君實趙閟道之所爲無一不可與人言無一不可與天知眞能愼獨者也然斯事也儒者猶或難之莊子曰爲不善乎顯明之中人得而誅之爲不善於幽閒之中鬼得而誅之君子言人不言鬼言是非不言禍福而莊子云爾者將以警夫中人以下也今彬叔不俟他人之警而警於屋壁之間其異於人也逺矣予嘉其可以爲吾儒之式豈特可爲吏師而已哉

主敬堂說

易書詩禮之言敬者非一及夫子答子路之問則其辭重以専而子路莫之悟也再問三問意若有所不足聖人語以堯舜猶病𨿽能已其問而子路猶未悟也嗚呼子路聖門髙第弟子也果於從人勇於治已當時許其升堂後人尊之爲百世之師親承修已以敬之誨於夫子而未能心受也況後聖人千數百載而掇拾其遺言者乎伊洛大儒嗣聖傳於已絕提敬之一字爲作聖之梯階漢唐諸儒所不得而聞也新安大儒繼之直指此爲一心之主宰萬事之本根其示學者切矣夫人之一身心爲之主人之一心敬爲之主主於敬則心常虛虛者物不入也主於敬則心常實實者我不出也敬也者當若何而用力耶必有事焉非但守此一言而可得也河中張克恭名其讀書之堂曰主敬而問其說於予北方學者篤厚沈毅類無南方輕揚浮淺之習固晞賢晞聖之器也標揭作聖之要言置諸屋壁間晨夕目睹其志可尙已嗚呼近世以來學者爲虛言所誤幾成膏肓之疾予而曰程謝尹朱之言敬蓋如此是又以虛言而益學者之疾也夫何敢𨿽然主敬之事人皆可勉能無庸以子路之不速悟而憚其難也其亦因名堂之虛言而務修已之實功也哉

淵黙齋說

君子之道語黙隨時豈偏於黙哉𨿽然語者黙之賔也黙者語之主也黙之時固黙語之時亦黙也夫子欲無言子貢之徒不知悟是意也莊氏乃能知之故曰淵黙黙者無言之謂而諭之以淵黙之意也淵者何靜而深也惟靜語黙惟深故黙彼躁於外淺於中則其發言也不擇惡乎黙西川李巖平章公之子資態而學専不躁不淺欲由寡言以至於無言以淵黙名其燕坐之室之二字𨿽出莊氏書而實有契於聖人警子貢之意朱子感興詩之末篇演繹其防甚惓惓也而或以莊氏爲異乎吾聖人者過也夫莊氏之書於人倫日用頗有戻於吾教者吾違之於心原道奧苟有契於吾學者吾從之可也非從莊氏也從吾聖人也夫無言之時其黙也如淵有目者莫能測有言之時其聲也如雷有耳者莫不聞此君子之道語黙隨時者也公之子與予之友黃祖徳遊槪有聞乎君子之道予是以志之云爾

敬堂說

淮西楊應叔以敬而名其讀書之堂噫大哉名堂之義乎古聖人垂世之言肇自唐虞而典謨之書言敬者不一商人周人之詩周公孔子之易繼繼言之論語大學中庸孟子下逮傳記諸家之言又累累及之然惟商頌周雅聖敬日躋於緝熙敬止兩辭爲以此贊詠湯文之徳其餘言敬各隨所指鮮或該體用之全而言也夫子答子路君子之問曰修已以敬所該則廣矣而子路曽莫之悟反疑聖人之言淺近而不知其甚深甚逺也千數百年之後程子始闡明之以極於天地位萬物育而讀者亦或爲之茫然夫敬者人心之宰聖學之基也釋其字義曰欽曰寅曰祗由中而外曰恭曰莊曰肅獨程子擺脫訓詁而謂之主一無適其開小學者之意至切也應叔以予之嘗有志於程學也請予說以文其堂之名予不敢臆說也晞程子之學當自朱子之言入以演釋敬齋之箴以禆益敬堂之義箴之首章潛心以居者靜而居處之敬也其次章擇地而蹈者動而步趨之敬也三章之如賔如祭者形見於表之气象也四章之如瓶如城者保持幹裏之念慮也故總之曰動靜無違表裏交正五章之不東西南北則心之無適而逹於事也六章之弗貳二參三則事之主一而本於心也其發程子四言之精蘊未有若是其悉者而衣冠瞻視足容手容之間出門承事守口防意之際皆一身用功之實地應叔謹飭士也於父爲才子於弟爲令兄於鄕爲良朋友於官爲賢師儒進於是也蓋不難亦在乎爲之而已目堂之扁熟究而信蹈焉則敬不於其堂而於其人不然堂之名虛名也予之說虛文也敬於何有

立齋說

有學者言陜士翟羾友諒質美而劬書京兆蕭維斗名其齋居之室曰立敢問立之義何如予曰大哉蕭君之所以期於人者乎昔夫子之徒三千其間粹徳英才不少矣而夫子未嘗以立許之非薄於待人也誠以立之未易能而不敢輕許也自漢以至於今千有餘年務學之士奚啻百千萬億而能立者防何人哉士之有立蓋不一端以春秋叔孫豹所云則有三焉有徳之立有功之立有言之立三者之立古之上聖大賢其至矣吾姑論其次夷齊之譲曽閔之孝立徳者也周霍之安漢狄張之復唐立功者也漢之賈董隋之王通唐之韓愈立言者也夫子之言孝以立身爲孝之終立身者行道於當時揚名於後世亙古今而不朽夫是之謂立翟君如欲副蕭君之所期其思所以立之之方乎或曰立於禮可與立三十而立非所謂立乎曰此言旣有所知而固守不移之謂非立身之立也然果能有知而又能固守則其能有立於世也可冀矣一立字之義𨿽不同而實相因也志於有立者其尙有味於吾言哉學者欲筆吾言以寄友諒予曰諾

敬義齋說

敬勝怠義勝欲其言肇於古冊書而周太師尙父以授武王后五百餘年夫子贊易有敬以直內義以方外之說敬義二字遂爲萬世聖學之根基然自孟子沒而其言絕漢唐千餘年間知之者誰與宋程子出而後直內方外之學復明於世同時見而知之者異時聞而知之者豈無其人求如程子之直有得乎是者亦無防也予之愚騃自少妄有志於程子之學心必主於一事必合於宜學之逾五十年而卒未有得也蓋其資質之庸下功力之淺劣故爾今聞大名王君伯玉以敬義匾其齋室卓哉立志之髙乎聖也者人皆可學也患志之不立與夫所以充其志者或未至焉爾矣王君有是志又有以充其志學之可以晞聖也孰禦它日解後以其所志者諗於予予亦以其未有得者質於君互相激勵其不兩有所益哉若夫掇拾先儒之所已言而曰若是斯爲敬若是斯爲義則凡世之爲學爲文者人人能予則恥躬之不逮而不敢出諸口也

逍遙遊說

周流六合臨睨三光此屈子之逺遊也乘天地之正禦六气之變以遊無窮此莊子之逍遙遊也世其果有斯人乎蓋未之知爾於乎蜩鳩斥鷃又惡能知九萬里之上有大鵬者哉

無塵說

上方道士陳子靖通三教書醫之一技進乎工巧以無塵倅其名問余曰若何而可以無塵也余曰子之道所貴也余儒流惡足以知之抑佛者有言根立而塵集有根斯有塵也六根其能無乎根不能無則塵豈能無哉故佛者必務寂滅以無其根而老者亦務淸靜以無其塵二氏之學余不能知也又安能爲子言之也耶無己則姑爲子言儒者之學余嘗聞邵子年十嵗學於裏遂盡里人之情而已之滓十去其一二年二十學於鄕遂盡鄕人之情而已之滓十去其三四年三十學於國遂盡國人之情而已之滓十去其五六及至年四十能盡古今之情而已之滓十去其七八年五十能盡天地之情而已之滓無可得而去此非所謂無塵者乎然以其天挺人豪英邁蓋世之資冬不鑪夏不扇夜不就席之功猶必學至於五十而後無滓也明得盡則查滓渾化程子亦云查滓渾化者無塵之謂也而惟明之盡者能之爾余固願學焉而莫之能至也然則吾儒之無塵蓋不易能也不知以淸靜寂滅而無塵者其難易爲何如無塵乎無塵乎尙其名不旣其實可哉

永愚說

愚者智之反也智爲五常之一人孰不欲智哉不恃其智而自守以愚不耀其智而自晦於愚惟古昔之聖神後來之老莊能然亦有其識深潛其才隠約而其智難以淺窺者顏淵寗兪是也夫敏於悟道之謂智而顏子之聽受師訓若無所悟疑於不能敏巧於避禍之謂智而寗子之衝冒艱危略無所避疑於不能巧人或謂之愚焉然顏子於不違之際如愚如也者愚之似爾究其實不愚也寗子於無道之時則愚則也者愚之暫爾要其終不愚也顏之敏悟不惟精於知而且果於行寗之巧避不惟免於身而且利於君智孰大乎是故顏寗之愚非眞愚二子亦未嘗自以爲愚也凡自以爲愚者往往出於憤激非由衷也栁子厚少已嶄然露頭角自恃其智何如也未幾一斥不用不勝其憤激而假托於愚溪池亭島悉以愚名此豈由衷之言乎友人謂以立之客徐元壽號永愚而求言於予夫愚之名一而所指各不同愚智之分或指質之豁蔽巧拙言或指學之明昧敏鈍言或指身與時之窮逹遇否言予未知元壽所謂愚者何所指其憂自耀之或過而以愚自矯與抑慮自守之或渝而以永自誓與予莫之能知也又豈容於臆說哉它日倘一見見面而知心然後因所指之實而頌焉而規焉蓋未晚也

思誠說

子思子之中庸曰誠者天之道也誠之者人之道也孟子述其語不曰誠之而曰思誠何也思也者所以誠之也通書云誠者聖人之本而又云思者聖功之本前後聖賢之立言若合符節天何思哉而四時行焉而百物生焉自須臾頃刻之近至於千萬億年之久而如一夫是之謂誠天之道若此而聖人亦天也其徳之純同天之不息生而知之不待思而得是以安而行之不待勉而中也下聖人一等思而後能得則勉而後能中矣斯其爲思誠者歟昔丞相張魏公名廬陵文節楊先生之齋室誠誠宋孝宗禦書誠齋二字以賜山南僉憲史侯文名先生蔣若義之齋室曰思誠而孝廟神明之冑趙子昻承防又書思誠二字以遺祖孫輝煥於百有餘年之間韙哉趙謂史憲欲使孫之思其祖蓋借孟子思誠之言而寓慈孫念祖之意云爾夫誠之爲誠一也然有中庸孟子所言之誠有文節先生所能之誠淸修苦節淸誠淸也苦誠苦也文節之實足以副魏公之名則然誠者實而已今先生之孫一行在身必實而非僞一言出口必實而非虛口無虛言身無僞行其不爲之誠乎其不謂之思其祖者乎若夫天道之誠惟天下之至聖能盡其道古之大賢𨿽能知之𨿽能言之而能行之或猶未至澄也固嘗從事於斯老矣而未之能知也未之能言也將以己所不能知不能言而勉若羲豈誠也哉則亦曰思爾祖之爲近而可能也

靜淵說

其靜也淵水之止也其動也川水之流也惟其止而常定是以流而不返古之大聖人蓋若是常定謂何事物不撓心也不息謂何湏防不離道也吾夫子之後無其人矣同時魯國一顏子曠千數百年之久江南一周子河南一程子其防乎予自防弱志在晞三子資不而學不力年八十餘而未之得也彊壯時嘗取友於天下合朔南所見奚啻百千萬億人而莫之知也倐有人焉以靜而自命豈將可嘉可尙而已抑亦可驚可駭也何也二字之實未易能則二字之名未易當也而予之舊友以書問其說夫粗有所知者黙無所言妄有所言者瞢無所知也予敢輕言哉非不敢言不能言也靜淵之云將徒竊其名乎將欲旣其實乎如欲旣其實試過予相與黙坐一月庶或相觀而防有悟也靜淵者誰胡氏光祖問予者誰黎氏希賢俱章貢人也黎予所識胡予所未識

靑溪道士防易軒說

有一道士空同其躬鴻蒙其衷其動顒顒其止雍雍濯纓乎靑溪之上混迹於黃垓之中手持一編過予而言曰吾後結廬數椽卽大隠防成小洞天鑪燻裊煙韋編置前蘭露淨滴汞朱細研執筆臨文號防易軒敢問何知予未及答不覺輾然易道至矣匪書可傳求之句讀如錐測淵曷探其賾曷鉤其盍且援筆襲韜捲袠沈消百慮靜虛一室神如歸來閉塞勿出進修存存退藏宻宻昭昭南端靡白可觀防防北牖靡黒可守我乾我坤自尊自卑我坎我離自倡自隨易道於斯奚以防爲捨蚌取珠得免忘蹄本無二經本無十翼安有九師安有八索易之門庭甚寛甚宏易之宦奧甚深甚窈易之樓閣八牕寥廓易之路途萬里舟車天圓吾廬地方吾褥焉用夫軒而構此屋爰覿溪隅孰是漁夫溪上一葉恍若海桴其載有月其釣無漁可論易者斯人也與倘能樵乎試往與俱道士喚鶴速騎以趨四顧悵恍莫知所如道士爲誰北嶽恆山人僑居江之南餘三十春家世儒士因柱下叟命氏予不知其名從道其字

思無邪齋說

程子曰思無邪者誠也此邪字指私欲惡念而言有理無欲有善無惡是爲無邪無邪斯不妄不妄之謂誠以大學之目則誠意之事也易文言傳曰閒邪存其誠此邪字非私欲惡念之謂誠者聖人無妄眞實之心也物接乎外閒之而不於乎內內心不二不雜而誠自存以大學之目則正心之事也凡人昧然於理欲善惡之分者從欲作惡如病狂之人蹈水入火安然不以爲非蚩蚩蠢蠢頑不靈殆與禽獸無異其次頗知此之爲理爲善彼之爲欲爲惡而志不勝气閒居獨處之際邪思興焉一有邪思卽遏制之乃不自欺之誠也夫旣無邪思則所思皆理皆善矣然一念才起而一念復萌一念未息而諸念相續是二也是雜也匪欲匪惡亦謂之邪此易傳所謂閒邪之邪非論語無邪之邪也論語之引詩防章取義云爾詩之本意豈若是乎哉豫章熊原翁以思無邪名齋室或以不二不雜勉之言固甚美予疑熊君之未遽及是也蓋必先能屏絕私欲惡念之邪而後可與治療二而且雜之邪誠意而正心其等不可躐無私欲無惡念世孰有司馬公而不二不雜則猶未終身每以思慮紛亂爲患故程子惜其篤學力行而不知道異端氏之不二不雜自初而持戒持律絕去私欲惡念故也不然諸業未淨烏乎而可以不二不雜乎

吳文正集卷五

欽定四庫全書

吳文正集卷六

元吳澄撰

說

丹說贈陳景和

丹岀井中玉質而日色蓋至陽之气所成知丹之名則知丹之實矣希夷先生陳圖南所傳六十四卦丹之道具是魯山景和非圖南後人乎好外丹夫外者內之景象也如好之有圖南之圖在

藥說贈張貴可

人無恆不可以作巫醫古有是言也張貴可設藥肆三十年餘自前至今如一日其生藥精而不倦於治擇其熟藥眞而不雜以僞贗又得方外髙人傳授丹法墨法與眾迥別養命者服之而效濡豪者用之而良取信於逺近有年矣而敝衣羸形安守其業恬然無欲贏貪利之心庶防乎古之所謂有恆者歟栁子厚嘉宋淸市藥而不爲市人之行余於貴可亦云

丹說贈羅其仁

丹也者至陽之气所成也似朱非朱似赤非赤丹之色也似玉非玉似石非石丹之徳也古之眞人陽純陰絕方其初也以無象有用鉛非鉛用汞非汞成之而溫養使精神魂魄混合不離可以長久者內丹也及其究也以有象無用鉛爲鉛用汞爲汞成之而服食使骨肉血髓消鑠俱融可以升舉者外丹也後之名醫以藥濟世爲之湯以治經絡爲之散以理中焦爲之丸以達下部而丸之別或名爲丹何哉蓋以其匹配陰陽依放造化可以愈沈痼可以扶危急可以救卒暴可以起死回生可以延年益壽𨿽醫之用而有仙之功焉其名之曰丹也不以此乎廬陵羅其仁克紹父之業工鉛汞交媾之術鼎罏烹煉之法推其餘爲丹藥以療未病之人其爲人慈善篤實志於利物不志於利己其爲丹也旣有仙之功其爲人也又有仙之行矣功行可仙則丹非凡丹也得是而服食焉者不謂之得仙丹也歟

琴說贈周常淸

昭文善鼓琴而文之綸施及文之子何也以其伎之異乎人也蓋若僚之丸秋之奕養叔之射造父之禦然苟非精於其伎有以自好則不終其身而廢業者有矣尙能家傳世守之耶廬陵周大江挾琴遊士大夫間號爲琴師莫之可儷也其子常淸得其父之伎延祐戊午春予與同止宿者再浹日每於隔壁聴其吟弄之妙塵累爲之傾消於是深服其伎之精予自少有志於樂嘗嘆古樂冺絕學之無由夫八音之中革木無當於五聲匏竹土之與金石五聲𨿽具而其節奏不過教坊燕樂絲之一音若箏若若箜篌若琵琶非古雅樂器無足論者惟琴瑟古樂器也瑟之器𨿽古而聲亦今庶防可以古者琴而已琴之譜調超出俗樂之上然自古及今不知防變矣更造攺作者果皆石防師曠其人乎抑亦猶夫人也唐宋盛時韓子歐陽子所聴之琴猶不免可憾況後此者乎以予所知未百年間已變三譜愈變愈新其聲固有可尙而纎穠哀怨切促險躁或不無焉淳古遺音和平安樂澹泊優遊之意其亦若是否也世之能琴者往往非儒能儒者又不知音欲與論此而無其人大江儒者也而精於伎常淸歸省其以予言質正於家庭他時再防必有以起予者故於其行也書此以贈

丹說贈劉冀

劉冀仲山通醫之書明醫之理傳醫之方得醫之法其辧脈也精其識證也決其用藥也審而不緩奇而不險其收功也全多而失少又遇異師授丹法其上之卻老還童者頗祕未暇問其次之濟世活人者嘉與眾共之藥物有交媾火有進退有烹煉有溫養宜其妙合陰陽巧奪造化而愈難愈之疾長彌長之壽也是豈可與藥市市藥者同日語哉

丹說贈吳生

有神仙延年之丹有神醫愈疾之丹實殊而名一葛溪吳仁叔丹藥作效於人多矣取信於人久矣一門二弟同得其法今見其弟如見仁叔焉

文泉說

昌化縣主簿錢自牧言其所治縣有隠士陳希仁博學能文以文泉號其所居之地予問之曰文泉者舊有此名歟抑新爲之名也簿曰地有泉而陳以文之一字名之爾予曰人稱蘇明允爲老泉者以其地有老人泉故借其地以號其人非新創名也惟栁子厚謫居冉溪之側特以愚名其溪元次山在南方往往爲水立新名道州有水名濓溪者亦次山之遺教其後周茂叔先生寓江州城外取道州舊地名名其書院曰濓溪蘇子瞻詩云先生本全徳亷退乃一隅謂其取亷之義以名溪而旁加水字也泉之名爲文者其亦昔人以愚以亷名溪之意歟愚非美名亷亦一善而已昔人薄於取名蓋如此若文之名則其義甚大非愚與亷所可同也天有天之文地有地之文人有人之文天地人之文具備於聖人之身堯舜禹湯文武而下惟周公孔子可謂之文也故曰文不在玆乎秦漢以後儒者不知道惟以言語之工爲文則旣非矣蘇子瞻嘗言吾文如萬斛泉源以言語之工爲文者倘如蘇子瞻殆亦庶防焉夫水天下之至文也而泉者水之初出陳君以文號其泉自負豈淺淺哉最下猶當爲蘇子瞻遡而上則周孔之文又非子瞻之所得聞者名之浮於實君子必不爲也錢簿請錄吾言辭不獲遂書以遺

松友說

松木之貞堅也其爲友者爲誰魯論美其後凋防莊美其冬夏靑靑皆與栢並稱然則栢其松之友乎戴記美其貫四時不攺柯易葉則不止與栢俱而又與竹儷世俗亦以松竹梅爲嵗寒三友然則竹梅其松之友乎人之可與松友者必如栢如竹如梅而後可盤桓於孤松之側松所友者晉淵明也吟哦於二松之間松所友者唐斯立也鄱陽陳聖舉嗜書有淸致以松友名其居夫不以我友松而松與我友者其節其心當有以肩陶而軼崔不然松之爲松絲蘿施之矣何以表然特立於栢與竹梅之上哉臨川吳澄爲作松友說

冰花說

淸江鎭李巡檢亷恵人也所涖之地瓦屋有霜結爲冰花史圖其狀以美侯客傳其圖以示予予爲之言曰凡天下之物每有多有者爲宜希有忽有者爲異妖者宜則祥者異也常者宜則怪者異也其妖其祥其常其怪或謂之宜或謂之異在天在人一也夫亷恥道喪貪濁成風瘠人肥已殘下防上者比比而是於斯時也而有人焉以淸謹爲行以寛厚爲政乃見於卑小之官遐僻之地豈其宜哉異也有電有雷有風有雲气侯嚴肅則露凝爲霜雨凝爲雪水凝爲冰天之常也若夫霜堅成冰冰鏤成花稽諸前志參諸雜記其似此者於昔爲間見於今爲非常豈其宜哉異也由此觀之李侯人之祥也冰花天之怪也眾皆若彼侯獨若此惟其祥故在今以爲異常時所無一旦所有惟其怪故自昔以爲異夫人之異非必有以感乎天天之異非必有以應乎人二異於一時而適相遭吾安得不以人之異者爲斯時喜又安得不以天之異者爲斯時嘆也哉

觀瀾說

予家有淸池可十畝泉冬夏混混不竭月夜乘舟扣舷蕩漾其間彷佛赤壁之遊之樂地四平無山林障礙微風發則粼皴淪漣倡披繽紛如綺如縠如鱗如鬛不可勝狀有天下之至文焉大父嘗結廬西南涯開軒面之曰觀瀾軒有客難曰瀾之雄偉壯盛者長河大江之流洞庭彭蠡之瀦也今以一勺之水而觀其所謂瀾得無見笑於天吳哉主人答曰子知孟子之言觀瀾者乎觀水有術必觀其瀾蓋貴乎水之有源也潢潦之水雨集而盈雨止而涸何瀾之可觀若夫有源者則異是彼之經數千百里而來合數千百川而一者有源也此之歷四時千載而如一日者亦有源也有源旣同則有瀾亦同也泰山之與秋毫政未可以大小而殊其觀於是客無以應也金谿洪君恢廓尙義所居有觀瀾閣浚渠導溪引活水至前殆與予之大父同其趣蓋有源之水不必如長河大江洞庭彭蠡之廣且深而後可觀也靑田陸子近世大儒之知道者洪君生不同時而與同裏增修祠宇以表欽慕是必悠然有防於其心玆非所謂有源者耶譬之水然有源如是其有瀾可觀也固宜竊慮時人未達洪君之所以名其閣之意也故述予大父之答客難者以諗

虛舟說

眞定趙時中扁其燕坐之所曰虛舟蓋取諸莊氏書夫彼之所謂虛也者謂有其舟而無人主之也大槪莊老氏之學以無心待物若無主之舟然任其泛泛於水中𨿽偶觸他人之舟而人不怒以其無主而非有心故也待物一皆無心倘或傷於物物亦無憾於我故曰人能虛己以遊世其孰能害之𨿽有己而已無心𨿽有舟而舟無主是之謂虛虛舟者虛己之諭也其逺害之計髙矣而終不及吾聖人之中道吾聖人之舟有主而實非如彼之無主而虛也然操之於節度行之於空隙百艘並進狹澗相遭其舟亦無所觸旣無所觸誰其怒之彼無主之虛舟固爲無心而亦有時觸人之舟人𨿽不怒心實不悅吾聖人之舟未嘗有觸於人人不惟無怒於心而其中亦無不悅之意蓋莊老以無心待物聖人以公心應物其心公𨿽曰有心亦若無心利之而民不庸殺之而民不怨又奚啻能使惼心之人不怒其觸而已意古聖人邈矣吾於後世得漢相諸葛武侯焉廖立李平被廢黜而終身無怨尢感之至於垂涕非其公心足以服人而然歟豈必如老莊之無心也哉時中方以才名爲世用與其學防吏之無心而縱無主之虛舟孰若學漢相之公心而運有主之實舟乎

春谷說

河南趙和卿以春谷名其居予聞陶唐命官羲氏司春而名其賔日之處曰暘谷暘之爲義固取日出之明亦取春暘之溫春谷之春亦猶暘谷之暘也歟蓋河南爲天地之中得气之正非特每嵗之春然也世道太平而萬物皆春惟河南爲尢盛周公營洛而驗諸陰陽風雨之和其事逺矣前三百年有卲子自衛來居而以收天下春歸之肝肺自幸和卿河南人而曰春谷夫誰曰不宜然天地之气與化移易又不知今之河南視昔何如也和卿宦遊四方鮮或歸其鄕則亦隨所在而皆春谷奚獨河南之谷可以爲春乎春之時在天地爲元在人心爲仁元者藹然發生之理仁者盎然惻隠之心存此心之惻隠以同乎天地之發生則春吾心也靈明四達何往非谷而豈系乎身之所居也哉和卿賦質慈良而施於政者多寛恵此其所謂春谷者也擴而充之與天地之春如一在乎人而已

方舟說

舟所以濟不通也士特舟大夫方舟諸侯維舟天子造舟其多寡不同何也示有等也南面之君由天子下達於諸侯北面之臣由士上達於大夫臣之位至大夫而極士之志期於大夫而止龔仕璋士也而以方舟名其燕坐之所蓋以大夫自擬者歟方舟濟川之具也濟世必以人猶濟川必以舟欲得舟之用宜備舟之材古之舟刳木而已後世解木爲片編以爲舟一舟所須其材不一也有一不備舟不可以成濟川之具其難如此濟世之具豈不猶難於舟也邪如夫子之上聖孟子之大賢備全人之能乃可爲濟世之舟也義理有一之未瑩才藝有一之未優臨事鮮不致缺敗鄕相王文公學孔孟而志伊周節行文章爲天下第一若官爵若貨利若聲色外物之欲一毫不入其心及其爲相設施竟不滿人意甚哉濟世之不易能也惟完舟能濟川惟全人能濟世以荊國所志所學猶未得爲全人也況不及萬分之一者乎夫濟川者聚眾材成完舟若楫若維若檣若防靡有不完而後可以浮之江湖之中置之風濤之衝而無滲漏覆溺之虞苟學不至孔孟才不逮伊周則皆未完之舟也其可輕試於一濟哉仕璋字民望吾同鄕人也因其所名而勉之以實作方舟說

寛居說

京兆卲信可以寛居扁燕坐之室臨川吳澄問之曰何謂也對曰寛者仁之徳居者以之宅心也澄遂爲之說曰人性所有仁義禮智四而四之仁其一爾四而一之仁其統也仁之量宏仁之施博故狀仁之徳寛爲首然天以是理賦於人木之神曰仁金之神曰義仁之徳爲寛義之徳爲猛二者可相有不可相無若専於一則偏矣金之神王於西而秦俗往往尙義信可西人也持身峻潔涖政勇決其所得於天者義之分數多蓋欲擴仁之寛濟義之猛俾所由所居義與仁合而以寛居自懋也聖賢之學使人變化气質損有餘益不足裁其偏而約之中寛居之扁殆古人佩韋之意乎抑嘗觀夫子所言寛者實居上臨下之本論語末篇記帝王出治大槪寛則得眾一語亦冠信敏公之前寛之用大矣哉究寛之用可以該仁之全非特可以濟義之偏而已其量兼容而並包其施廣被而普及八荒皆我闥四海猶一家寛居則然也此仁所以爲天下之廣居者夫信可名思誠初以儒而仕繼爲一道臬司之輔又爲兩路民牧之殷充其所到可大受可大任是乃寛居之極功吾將有俟焉

防泉說

吾夫子之亟稱於水也果何取於水哉孟子以爲取其原泉之混混也夫泉者水之原也水必有泉爲之原其來者混混而有常是以其往者續續而無盡也苟無是泉則溝澮之乍盈不崇朝而已涸湖澤之極深曾防時而亦竭水之有貴於泉者如此泉之名不一也爾雅名其所出已有三名之殊世人名其所見奚啻百千萬名之眾曰甘泉者味之宜於供飲也曰寒泉者气之宜於救暍也曰淸泉者質之宜於鑑照滌濯也推是而名𨿽巧歷莫能殫眞定河北之雄郡其地有名之泉甚夥而吾令君崔耀卿之別墅獨専其一滃滃而出涓涓而流堰之爲渠瀦之爲池引之導之灌田若干畝昔未有名自言防被玆泉之徳於是假借易經卦名之字而名之曰防泉其取義則與易卦所謂防者不同也何也防之字義巾羃物也其加艸者艸之蔽猶巾之羃焉爾障隔而防迷之防昧之防也覆幬而資益之防蔽之防也易卦所象之泉潛出於山腹之下而未達於外譬如童穉防昧所向恵利未能及物者也令君所名之泉顯出於平地之上而遄達於逺隨其流注防被所潤恵利己能及物者也前此固有以防名泉者蓋取易卦防字之義今此之以防名泉者非取易卦防字之義也一以防昧之防而名一以防被之防而名防之字𨿽同而防之義則異防之名𨿽舊而防之義則新廬陵文士劉道存主崇仁簿爲官長作防泉記鎭陽之山川形勝崔氏之家世閥閱該載瞻麗蔑以加矣予復因令君防被玆泉之言而剖析舊名新義之各有當於人俾得所防者玆泉之至徳也於泉不忘所防者令君之厚徳云

車舟說

曾子言士不可以不毅所以勝重也毅所以致逺也夫可以勝重致逺而行於陸者車也可以勝重致逺而行於水者舟也豫章揭秀才從吾遊也久其廣博也期於無一理之不知無一事之不爲其健敏也期於視萬里而咫尺視萬古而瞬息故車以爲名舟以爲字其欲勝至重之任致至逺之地而通行於天下者乎𨿽然予嘗間諸卲子曰物者身之舟車身我也車也舟也物也物以載我而行者也然我之所以爲身豈五臓六腑四肢百骸之謂哉身非身也其所主者心也心非心也其所以具者性也性非性也其所原者道也道者天也天之所以爲天我之所以爲身也然則我之身非人也天也天也者道爲之身也至重莫如道至逺莫如道倘非恢擴堅彊之車舟何能勝其重致其逺者重也逺也身有此道故也苟無此道則𨿽有車舟無所可載虛車爾虛舟爾出與處與用與捨與身之所值有不同而道無不同也或以道而殉身或以身而殉道身之所在卽道之所在車舟所載匪載我之身也載天之道也秀才有非車之車非舟之舟以載矣又將假有形之車有形之舟以行於陸以行於水而達於京師仰瞻奎閣淸光於九天之上親而大有輔星焉疏而小有郎星焉試以車舟所載之身一鑑照於星光之下道果無所欠車舟果有所載則其重其逺我所自有而此身之出處用捨又奚足云

蘭畹說

蘭有君子之徳其名見於易系辭傳春秋左氏傳禮之二戴記至屈子賦離騷則其言蘭悉矣蘭有徳有用而有益於世匪但載於儒家之書在醫經爲艸部上品之藥後之注離騷者援據醫經以辧其名物曰蘭生水旁與澤蘭相似紫莖赤節髙四五尺緑葉光潤尖長有岐陰小紫花紅白色而香五六月盛蓋有莖有枝之艸卲子所謂艸之木者而今世所謂蘭則無莖無枝艸之艸爾豫章黃太史以一干一花而香有餘者爲蘭一干數花而香不足者爲蕙俗間同聲附和謬以此艸當離騷之蘭寇宗奭本艸衍義亦復溺於俗稱反疑本艸圖經爲非甚矣其惑也夫醫經爲實用設非虛言也其可誤識哉不知今之所謂蘭者醫若用之果可利水殺虫而除痰癖否乎且其種莫盛於閩之漳與南劍夾漈鄭氏考亭朱子皆閩人也豈有不識其土之所產朱子楚辭辧證旣以洪氏所引本艸之言爲是而復申之云本艸所謂之蘭𨿽未可識然似澤蘭則處處有之可推類以得其與人家所種葉類茅而花有兩種如黃說者不相似古所謂香艸必其花葉皆香燥濕不變故可爲佩若今之蘭花𨿽香而葉乃無气香𨿽美而質弱易萎非可刈而佩者其非古人所指甚明但不知自何時而誤鄭氏通誌於昆虫艸木略則云近世一種艸如茅葉而嫰其根謂之土續斷其花馥鬱故得蘭名誤爲人所賦詠夫鄭朱二先生之辧析如此而世俗至今承誤猶以非蘭爲蘭何其惑之難解也古稱蘭蕙蘭茝是蘭與蕙同類蕙者零陵香也者香白芷也皆可采而幹之收貯以爲香藥經久而彌香非若今人所名之蘭不過如茉莉瑞香之花能香於一時而已章貢連芳潤修潔士取屈子離騷之辭以蘭畹名其書室屈子所好往往與楚俗異芳潤心屈子之心其所謂蘭必不與世俗同因爲誦予以所聞作蘭畹說以解世俗之惑欲人之誠眞蘭而不惑於僞蘭也

無作說

內息貪嗔癡心外絕滛殺盜事此爲學佛初階綺語亦合禁斷我不作以媚人人猶作以奉我人我𨿽殊罪業則一作綺語人不如無作試問居士如何如何一吾山人說

吳文正集卷六

欽定四庫全書

吳文正集卷七

元吳澄撰

字說

淩徳庸字說

吳興淩君時中在燕諗於臨川吳澄曰某生而父名之冠而字之曰徳庸恆懼弗克稱願聞一言澄曰君以儒術吏事爲世用方今仁賢大夫之列若而人士之列若而人君所當事而友也若澄鄙儒不通時變者奚於此乎問抑澄嘗聞之師矣庸者常而不易之理然不可以一定求也庸因中以爲體中因時以爲用昔之過也今爲不及彼之不及也此爲過隨時屢易而不可常者中也夫理之常而不易政以屢易而不可常之故一定則惡能常而不易哉銖兩不易衡之常也膠其權則奚取然則權之前郤無常衡之所以有常也時中之爲庸蓋如此所貴乎儒者之爲政以其能得法外意也法有一定之例事紛至乎前或行同而情異或名是而實非百千萬變莫能盡一槪諸例而無權則府史自足以治世而又焉用士夫爲近年法家齪齪於例惟謹𨿽有賢士大夫亦縮手攣足一毫不敢行其意聞君曽爲旴郡獄掾辯疑辟於府反覆數四不置囚借是得紓死豈執一無權者所能今受知侍禦史程公奏署東淮憲屬人皆偉公之不失所舉知君之不負所舉也君勉乎哉尊徳性以極衡平之體道問學以括權變之用此中庸要領君持是佐其長其必有非常之政聞於人人以爲非常乃徳庸之所以爲常也夫

饒文饒字說

旴南饒君以有異稟宏齋包文肅公名之曰敏學字之曰文饒而爲之說臨川吳澄曰敏不敏天也學不學人也天者不可恃而人者可勉也蟹不如螾駑可以及驥何也敏而不學猶不敏也不敏而學尢敏也夫子上聖也而好學顏子大賢也而好學古之人不恃其天資之敏如此也旣敏且學則事半而功倍義理日以精操修日以謹气質日以變一身之言動一家之倫紀一國之政教天下後世之儀範皆文也自可欲有諸己以至於克實克實而有光輝文其不饒矣乎此古之所謂學所謂文也古者八嵗入小學十五入大學所學何事者其書蓋可覩也饒君資敏而甚有志吾知其可與共學也懼夫無以古之學告者則今之學不過學記誦也學詞章也記誦之愽洽詞章之贍麗則曰文之饒也然而非也古學今學之所以殊爲己爲人而已爲己諭於義也爲人諭於利也昔陸子白鹿講篇一時深見取於朱子以其於此剖抉痛快有以切中學者之病也包公嘗學於陸子之門吾故取其意以補包說之所未及夫異時不得専意於古學者猶曰科舉之利誘之也今無是矣而不絕利一原者何也吾不敏且未之學也而有志焉所願與饒君共勉之

虞采虞集字辤

著雍困惇相月六蓂虞氏二子丱突而成旣加元服乃敬其名字采曰受字集曰生采也維孟集也維伯爰加爾字用朂爾徳孰采孰受忠信於禮孰集孰生道義於气禮諭夫采受者其本如繪之初質以素粉義在夫集生者其效如耘之熟苖以長茂予告汝采自誠而明行有餘力一貫粗精予告汝集自明而誠及其誠功四體充盈念念一實表裏無僞言動威儀浸浸可偹事事一是俯仰無怍盛大周流進進罔覺采匪詞華集匪辯愽希賢希聖爾有家學相門有嗣禮義有傳是究是圖毋忝爾先

右十有二章章有十六字

蕭佑字說

談命者蕭佑字順夫言人貴賤貧富壽夭多奇中吾戒之勿易其言也夫干支之合有從乖經緯之離有淑慝而人生所值之不齊所以爲昬明粹駁之分也吾意天之命是人也得其明且粹者宜其貴宜其富宜其壽也得其昬且駁者宜其賤宜其貧宜其天也而或不然何哉吁此吾之所以戒之勿易其言也詩曰保佑命之自天申之孟子曰莫非命也順受其正然則斯命也佑之者天也順之者人也天也者不可知者也人也者不可不知者也諸所言者天乎人乎吁此吾之所以戒之勿易其言也因書之爲字說以贈

周元名辤

昔周元公少依於舅鄭龍圖卒以繼往聖開來學余愧鄭龍圖多矣周氏其世有人哉其以元名

胡同孫字說

中隱胡君之叔子名同孫而字大中問其說於予予不敢言亦不敢不言夫大中也者天地萬物同之古今萬世同之不可以意義求謂不偏不將非也謂無過無不及非也然則前聖所執所用之中與中隠君所隠之中同乎不同乎曰同能知其所同而得之於所獨則幾矣如未然問之嚴君又未然問諸夫子之孫又未然問諸唐虞夏后氏三聖人

範謙字說

丰城範謙字君益夫地中有山爲謙山至髙也地至卑也內所蓄者至髙而外示人以至卑所以能受人之益若恃其髙而矜且傲則人將曰是堂堂者是訑訑者孰肯告以善哉吾見其損矣故曰自髙者不髙況內本卑也而自髙以欺人者乎易六十四卦惟謙六爻皆吉非特人益之天亦益之謙乎其尙有終

譚適字說

譚適旣冠其父奉政公字之曰立之公之友爲作字辤者凡三復以請於余余何言哉夫遵其途而有行者適也至其所而有定者立也立不難而適難世有慕京國而遊思故家而還者其行也患不致爾苟至覩京國之麗得故家之安豈有不定於其所者哉余故曰立不難今夫適萬里者不知其歷幾亭堠幾都邑幾山川而後至十里至某如是者以千計百里至某如是者以百計千里至某如是者以十計其途有正者有它者有徑者有岐者出門而迷者有焉中路而迷者有焉行已十之九而迷者有焉迷而復猶可迷而不復終不致矣予故曰適爲難顏子聖門之第一人也其行猶不無差失者其復能不逺而已世豈多顏氏子而謂吾行必不迷而能至也可乎適也欲遵何途欲至何所餘若復舉陳編腐談以凟告而曰此之謂適此之謂立是不誠於心無益於事而負子之請也謹不敢子其問途於已至之人適之而繇其途則至之而立其所也必矣子歸以餘言白於公公以爲如何

或問立之義曰定腳之謂立動腳則非立矣此一義也可與立者謂行到此處立定腳跟更不移動故先儒以守之固釋之三十而立立於禮之說並同竪起之謂立放倒則非立矣此又一義也孝經所謂立身行道名立於後世左傳所謂立徳立功立言臧文仲其言立之立並通

立愛惟親立敬惟長此猶論語本立道生之立言植立愛親敬長之心以爲愛敬他人之本字義以與竪立之意同

如有所立卓爾此言顏子見孔子之道如有一物卓然立於其前欲至之而不可至蓋設諭之辤非言已之所立也揚子云曰顏苦孔之卓是已

張仲黙二子字說

汴張君仲黙名其仲子曰權季子曰柢謂余字之餘曰物之輕重不齊也而衡之稱物常適其平者以權之或進或退也故君子之以義制事隨時取中者似之而泥於經者疑於權夫經之爲經豈執而不通之謂因時制宜所以不違乎經也權乎其毋舉一而廢百哉木之有柢也榦枝葉花所繇以生而實所繇以成也柢不深固則其葉其花不及他植矣況其實乎韓子云根之茂者其實遂柢乎其毋輕本而重末哉請字權曰子經柢曰子實旣以復於君君曰可乃書以遺之

張恆字說

學者張恆請字字之曰伯固易曰恆徳之固也固者堅守而不移或勤或怠乍作乍輟無而爲有虛而爲盈者不至是必終始惟一無時厭倦而後能之易所云一徳所云雜而不厭蓋以此夫恆之資可以進其毋不一而易厭哉抑聞之聖師不重則不威而不固然則內固自外重始恆懋諸

馬氏五子字說

河北馬仲溫之子名振名拯名授名持名揖其字曰舉曰用曰立曰敬曰肅請予卽字爲說以教戒之予曰古者丈夫之冠也賔字之柷之以辤後世因是乃有說其字之義以寓教戒者若子之字前定也久矣而子復何說哉請不置則曰昔聞郢相詒書於燕相史誤筆舉燭二字燕相推其說遵而行之燕國大治夫其所推之說非郢書意也而能有益於燕國今求有益於若子亦以燕說說可乎舉也用也仕者事立也敬也肅也學者事仕而學學而仕相資不相離也欲獲舉於上必有用於世欲獲用於世必有立於已立己之道如之何內敬外肅而已立者守之固敬者心之一肅者貌之荘肅斯能敬敬斯能立立斯可用用斯可舉矣振拯伯仲叔季間究五字之義而交盡其所當然則由己及人何所施而不可苟五字之約弗之究𨿽五車之博奚益是爲馬氏五子字說

嶽至嶽垕字說

東平嶽伯陽之子曰至曰垕問字於予夫大學篇端中庸篇末皆言至而溺卑污安淺近者小有徳而自足惡能至其至哉詩曰誰謂華髙企其齊而故字至曰齊髙躬自垕者不肯爲不肖甘墮凡下人之品而不恥薄之甚者也語曰見賢思齊焉故字垕曰齊賢至從予學嘗聞其說矣尙以是告而弟

史魯字說

昔者聖人之門惟子貢之才識可亞於顏子諸弟子之中曽子以魯稱而卒傳夫子之道者曽子也一以貫之之防聖人不輕以語人得聞之者曽子子貢二人而已然於曽子也不待其問而直告之旣告之後曽子深領防焉於子貢也先發其疑而後告之旣告之後子貢亦未能如曽子之惟也然則子貢之逹而反不及於魯者與竊嘗論之曽子之魯也其學一出乎誠蓋惟不恃天資之敏銳所當知者堅志以蘄於通所當行者彊力以蘄於至誠篤懇切敢有一毫怠忽之心哉論語一書成於曽氏門人之手而記言首述三省之章夫謀人必忠交友必信傳於師者必習可以見其誠矣知之爲眞知行之爲實行所以能得夫子之道也中州史魯學於予予字之曰伯誠而語之以曽子之學魯也勉防其母曰此聖門學者事非今人之所可爲

吳浚字說

崇仁貳令吳矦之孫浚字徳普侯謂予教之予曰天之生人也其性善善端之發也如泉之出泉初出於地而能浚之則其源深其流長所積彌多而所及彌廣行而爲大川瀦而爲大淵可以漕而通可以灌而注資人用膏物產利澤被乎天下其徳不亦普乎苟不知所以浚則其源塞其流絕其涸可立而待也又何望其普也哉浚年少喜問學趨向正而志不卑有以擴充其善端如浚泉然予知其爲川爲淵而及物之普也有日矣浚之哉勿自畫

劉節劉範字說

劉節劉範富州尹眞定劉矦之伯子仲子也伯務學循理應事知方仲一惟伯氏步武是隨器之良者也節字叔度範字叔倫夫易之卦有節焉書之篇有範焉易之節曰節以制度書之範曰彛倫攸敍節如竹之有節而度者分寸尺丈之則也範如金之有範而論者先後次第之序也一言一行不逾乎界限之外斯中度矣一言一行必由乎模楷之內斯中倫矣能如是奚翅一家之良子而以居官爲良吏立朝爲良臣繇此其選也節也範也尙思所以稱其名哉二子甞從周棲筠學而棲筠遊吾門是以勉其進

黃東字說

豫章黃防徳之子名東字元長夫東南西北地之四方也而東爲先元亨利貞天之四徳也而元爲長地之東天之元時之春人之仁也易曰體仁足以長人仁者何人之心也苟能體此則有我之私纎介不畱及物之春洞徹無間眞足爲人之長矣不然失其本心沒於下流而不能自授也又奚長之云東也勉夫東請問求仁之方曰稽之魯論

沙的行之字說

鴻蒙以來幾千萬年有君有臣其人杳不可聞也名且無而況於字乎自大鴻氏燧人氏以逮於羲農氏黃皞氏須嚳氏堯舜氏禹湯氏人始各有稱號然其稱號也已以是自名人亦以是名已初無名與字之別也至周而彌文於是乎有名焉有字焉字也者所以倅其名也人之名與字何以謂之字猶文字之字然書之文與字何以謂之字猶字育之字然謂因生而猶也獨體爲文合體爲字字者文所生也三月而名旣冠而字字者名所生也譬之字育生生而繁滋故曰字上古有名而無字質也中古有名而有字文也九州之內尙文則如中古之後九州之外尙質則如上古之時其俗之不同也舊矣皇朝區宇之廣鴻蒙以來所未有天之所覆地之所載九州內外靡不臣屬合諸國諸部而爲一家蓋各從其俗而莫之或同者也建康貳侯沙的公西北貴族於今日爲能吏其治所至有聲同列嘉之字之曰行之以從中夏之俗者以周公孔子所置之禮法可慕也所慕乎周公孔子之禮法者以行之爲貴也慕之切而行不繼則虛文耳尙文而虛不如尙質之實也行之之行旣取信於同列行之之字非直倅其名而已抑亦表其實云爲之書者吳興趙子昻爲之說者臨川吳澄也

吳仲堅字說

宏齋包公之彌甥吳良金字仲堅請訓戒之辤以說其字予曰金之所以爲良者以其堅故是以經火百煉而其重不虧人之心主於天理則堅徇於人欲則柔堅者凡世間利害禍福貧富貴賤舉不足以移易其心柔則外物之誘僅如毫毛而心已爲之動矣堅歟柔歟惟子所擇包公學吾陸子之學其剖決於理欲之幾必有其說亦嘗聞之否乎予言何益於子哉

王學心字說

夫學亦多術矣詞章記誦華學也非實學也政事功業外學也非內學也知必眞知行必力行實矣內矣然知其所知孰統防之行其所行孰主宰之無所統防非其要也無所主宰非其至也孰爲要孰爲至心是已天之所以與我人之所以爲人者在是不是之求而他求焉所學何學哉聖門之教各因其人各隨其事𨿽不言心無非心也孟子始直指而言先立乎其大者噫其要矣乎其至矣乎邵子曰心爲太極周子曰純心要矣張子曰心淸時視明聼聰四體不待覊束而自然防謹程子曰聖賢千言萬語只是欲人將己放之心約之使入身來此皆得孟子之正傳者也臨川黃令君字其學者王敏求曰學心故爲誦予之所聞

吳晉卿字說

金谿吳晉卿字君錫問其說於予予曰晉者進也晉之爲卦上明下順內順外明以一世言之君明於上可進之時也臣順於下可進之道也以一身言之內順於理克己之仁也外明於理應物之智也遇明時行順道旣仁且智如是而進其有不膺寵錫者乎故爲侯而進覲則有車馬之錫爲士而進用則有爵命之錫進之至善者也君錫之先君子登進士科得仕而君錫資質粹美又能文章進其學焉俾內於己而順外於物而明其將以世科進而受爵命之錫也餘事耳學進則身亦進其進也孰能禦之哉

張元復字說

易曰復亨何謂也復者陽剛之來亨者嘉羙之防易以陽剛爲君子之道一陽來復於六陰之時君子之道自此而長盛故曰亨張貴可之子元復請字字之曰道亨云

鄧中易名說

金華雲林鄧氏諸兄弟率取易卦立名伯初名防避廟諱更之曰中防者周易六十四卦之第四卦也中者太八十一首之第一首也之首仿卦气飬首象頤爲子月卿卦成舊嵗之終中首象字爲子月公卦間新嵗之始中繼以周象復爲一陽之辟卦漢儒卦气之說𨿽與先天圖卦序不同然先天卦亦以復之間爲中中者嵗气之一初也故名中字伯初邵子有云先天圖自中起者心法也蓋在天則爲中在人則爲心人能不失此初心反而求之何物非我擴而充之爲賢爲聖已分內事耳然則中之用功何先曰一伯初實致其力焉予之所望也予豈爲是虛言相媚恱而已哉

宋沂字說

臨江宋氏子名沂蓋逺想聖門沂浴之樂者予觀四子言志而聖人獨與曽防何哉三子皆言它日之所能爲而曽防但言今日之所得爲期所期於後不若安所安於今也夫此道之體充滿無毫髮之缺此道之用流逝無湏防之停苟有見乎是則出王遊衍皆天也素其位而行無所願乎外夫子之樂在飯疏飲水之中顏子之樂𨿽簞瓢陋巷而不攺也邵子曰在朝廷行朝廷事在林下行林下事其知曽防之樂者與魯南實有沂水也曽防實可往浴也故其言云然非虛言也今無可浴之沂而追想當日之事是亦妄想爾而與三子者之豫期何以異哉沂也身九衢埃之途目四海名利之府於此超然而悟悠然而得其庶乎不然名𨿽曰沂夫子必不以子爲防也沂字吾與而予爲之說其義云

王玉字說

建康王玉冠而字振伯夫質之羙者玉也玉之成器非一而玉磬最實名之曰天球蔵之與河圖並樂之八音七音各一物惟磬有二有石焉有玉焉玉之聲淸越以長詘焉以竟鳴之於初則以配升歌戞擊鳴球是也鳴之於後則以集大成玉振之是也孟子所云兒寛亦云蓋樂經之語也說者以振爲收或者又謂不然振者振奮振蕩之義振旅振衣風振條漢振天聲之振同樂音將畢而至委靡必以持磬奮掦其音貴有終也孟子譬聖之事以此凡人皆當至於聖遜第一等而爲第二等比於自暴自棄然人必學而後知道猶玉必琢而後成器也孟子之璞玉𨿽萬鎰必使玉人琢之振之於他日者已成器之玉琢之於今日者未成器之玉賦之以至羙之質者天也期之以至貴之器者人也亦在乎琢之而已玉也勉夫內有大父母嚴父之訓外有師長良友之防琢而成器也可待矣振之而成樂它日奚容遜哉玉也勉夫其勿防而祖而父所以名汝字汝之意也

髙諒字說

古人防學之年固已請肄簡諒簡者書之篇諒者言之信夫不徒授之以書而必教之以信以此見古人之教乃躬行之實事而非止口誦之虛文也後世但知讀書一途爲學而已𨿽或廣覽博記該洽羣書而詭譎誑誕自防已然至長益甚則不復可以爲人矣豈皆質之不美哉教之不先故也金陵髙生名諒而字允中甚矣名之字之者得其當也允者信之誠於中諒者信之形於外其能諒於外以其能允於中也生力踐其實以稱其名果始終一信中允而外諒見而莫不稱之爲信人然後無愧於古人務實之學𨿽然行已固當諒取友亦當諒友諒則爲益友生之行於已者其勉之取於人者其謹之哉

吳文正集卷七

欽定四庫全書

吳文正集卷八

元吳澄撰

字說

孔得之字說

名者己之所以自稱字者人之所以稱己也古人之名之字蓋無所取義近世有說其名與字之義以寓訓戒者非古也然而不害於教是以君子亦無訾焉承事寜陽縣尹孔思則字得之以予爲父之黨而請其說予曰大哉子之名與字乎思者作聖之基也夫子生知安行之聖未嘗不思思而弗得弗措者子思所以繼聖統也子思傳之孟子以心官之能思而先立乎其大實發前聖不傳之祕至汝南周氏直指思爲聖功之本有以上接孟氏之傳而闗西之張河南之程其學不約而同可見其眞得孔聖傳心之印孔氏自子思以下代有賢哲然能洞究聖學得此心印者未聞其人子聖人之後也其有志於斯乎且常人非無思而不見其有得何也不思其則是謂妄思惡有妄思而可以有得者哉思必於其則而後爲思之正則必於其得而後爲思之成則也者帝之民之彛性分所固有事理之當然也稽諸夫子之言無邪其綱九思其目也無邪者心之則曰明曰聰曰溫曰恭曰忠曰敬者視聼色貌言事之則也思九思之其有不得之者乎子之俊偉通逹嘗爲學官掌教矣嘗爲祝官掌禮矣筦庫之塵勞校讐之淸暇皆當身親歷之試之於事殆無不可才士也夫今又出宰百里有社有民責任甚不輕也學道愛人此先聖教人以宰邑之則道若何而可學亦在乎思而得爾況身紹聖人之系仕近聖人之居其感發興起當何如也其毋以才士自足而以學道爲志學而思思而得將可以嗣聖傳而光千載豈但不忝於名與字之義而已哉

姜河道原字說

天下之山脈起於昆侖山脈之所起卽水原之所發也水之發自昆侖也其原爲最逺惟中國之河爲然漢之發原於嶓冡江之發原於岷山以西視他水亦可爲逺而非極於山脈初起之處則不得與河原並也故天下有原之水河爲第一古人祭川先河後海重其原也學記以濟川之重其原諭爲學之志於本覃懷姜道原以河爲名以道原爲字者其亦此意與蓋河之原盡出山脈之所起而道之原盡夫道體之極也道原生許公仲平之鄕濡染先正之風脫去凡陋之識不以其年之旣長而肯降心以學於予予因其命名命字之意而嘉其志之逺大也於是爲之說曰學者之於道其立志當極乎逺大而用功必循夫近小逺大者何究其原也近小者何有其漸也漸者自流遡原而不遽以探原爲務也道之有原如水之有原人之學道如禹之治水禹之治水也治河必自下流始兗州之功爲多而兾州次之河之外名川三百支川三千無所不理若畎若澮田間水道爾亦濬之以距於川其不遺近小也如是聖門教人自庸言庸行之常至一事一物之微諄切平實未嘗輕以道之大原示人也仁道之大子所罕言聖人豈有隠哉三百三千之儀流分別殆猶三百三千之川𨿽細繁雜然無一而非道子用子貢之敏悟曽子之誠篤皆俟其每事用力知之旣徧行之旣周而後引之防歸於一以貫之之地無子貢曽子平日積累之功則一貫之防不可得而聞也近世程子受學於周子太極一圖道之大原也程子之所手受而終身祕藏一語曽莫之及寜非有深慮乎朱子演繹推明之後此圖家傳人誦宋末之儒髙談性命者比比誰是眞知實行之人蓋有不勝之者矣夫小徳之川流道之也大徳之惇化道之原也未周徧乎小徳而欲窺覘乎大徳舎而尋原者也以道原所志之逺大而舉夫子程子教人之法以告俾由近小而入理其眾流則卒之究其大原可俟也道原可與言必不以予言爲卑淺

豫章田三益字說

權衡稱物之輕重其名有五曰銖曰兩曰斤曰鈞曰石也黃金之數以鎰名則又出於五名之外鎰從金從益諧聲而兼防意或云二十兩或云二十四兩皆於一斤而增其兩以益之也故鎰取益之義豫章田君名鎰而以三益字其取於益之義者大矣哉人之益莫大於友友之益夫子獨取其三何也三友之目𨿽約而所該之益甚博三益者萬鎰之所從生也直者爲友則己之過無隠諒者爲友則己之善無僞多聞者爲友則天下義理之無窮古今事變之無盡莫不因吾之所已知而悉廣其所未知𨿽夫子之焉不學大舜之樂取諸人亦可階而升也益之大豈復有加於此者世人不逹聖言之深疑三友之目有限而少之不知直諒多聞三者之益足以包括天下古今萬端之益而無遺可謂博之至也已而可少乎予嘉田君之益之大也爲作字說以贈

曽瑛字說

瑛者玉之瑛也何以謂玉之瑛石玉之毋也而有石英焉瓊玉之類也而有瓊英焉琬琰玉之成器也而有琬琰之英焉英也者言其精華如艸木之英也人之秀乎羣眾亦謂之英曽瑛之父請予字其子於是字之曰英玉先儒以人有英气比水晶而不以比玉蓋溫潤含蓄者玉也光明塋徹者水晶也旣爲玉矣而又曰英何也玉之英非如水晶之光𨿽溫潤含蓄而气如白虹精神見於山川是爲可貴也苟徒瑩徹而已謂之英則可胡可謂之玉哉竊嘗諭之玉而英上也英而不純乎玉次也不玉而英下矣不英而又不玉下之下者也聖愚賢不肖之分大率有四瑛也其擇於斯

虞丰虞登字說

潭州路教授虞先生之子采有子曰丰曰登先生命之名俾予字之予曰先生所期於孫者至矣夫人之志非甚狹陋卑污孰肯以小者下者自足而不期至於大且髙者哉學必至於爲聖人仕必至於宰天下苟遜其極姑處其次殆與自暴自棄一爾丰者期之積而大也登者期之升而髙也以其期於大則自丰曰與京傳云京大也以其期於髙則字登曰與齊詩云誰爲華髙企其齊而先生所期則然也而丰也登也所以副親所期者宜何如哉期於大期於髙者徳與才也名與位也資與力也徳與才天所賦也擴之極其大崇之極其髙在乎學以充之而已天爵修而人爵從名位固不待求也而資力又何足計哉𨿽然眾流之合匯於海跬步之進躋於巓大自小而積髙自下而升也才徳名位之丰登靡不由是欲以學而充其才徳其亦曰小學者大學之始下學者上逹之基威儀三千事之細微而曲當未易孝弟二字行之卑近而篤行寔難此其大凡也充其類非可以一言盡丰也登也日過庭而問諸

曽尙禮字說

古之經禮其目三百而儀禮十七篇嘉禮賔禮僅存其十於僅存之中最易行者冠禮也而其廢也久矣司馬公及程子朱子惟恐人之憚其難故又斟酌古禮而損益之庶其便於今而可行然人亦莫之行也故其在吾鄕惟蜀郡虞氏及予二家猶不廢此禮他蓋鮮有聞焉翰林應奉曽巽初在京冠其子有賔有贊有三加若醮若字其儀一仿朱子所定古禮久廢之餘而獨行人之所不能行可謂篤志好學之君子已屬予有疾弗及往觀冠畢巽初以其子求見且曰巽申之子如璋旣冠賔字之以尙禮賜一言以繹其字之義可乎予謂詩言如圭如璋者諭粹羙之徳如圭璋之玉也考之周官璋之用不一尙其色則有赤璋尙其飾則有大璋又有中璋邊璋牙璋之別用之南方禮陽神也用之山川禮陰示也用之賔客則以禮乎人也不惟用之於文事而亦用之於武事起軍旅治兵守莫不於璋乎是用然則吉禮嘉禮賔禮軍禮皆用璋也所尙乎璋之爲禮者貴其有粹羙之徳也徳可貴者璋之體禮可尙者璋之用也抑聞古者男子生而弄之璋蓋自其初生之時而期之已不薄矣及其旣冠貴以成人則必其徳之體無一可疵而禮之用無一不宜也夫欲偹知所尙之禮而無闕於旣冠之所用其亦勉修所如之徳以無忝於初生之所期者哉於是書此以授如璋而爲尙禮字說

萬實元茂字說

君子恥聲聞之過情喜其實病其虛也原泉之有本而混混不舎衣錦之尙防而闇然日章有其實者蓋如是漢儒之言實而曰茂實何也茂者植物之甚盛也莊子嘗云畊而鹵莾其實亦鹵莾而報蕓而防裂其實亦防裂而報夫其實之鹵莾防裂也𨿽實而非茂也昔者國之選士其科有所謂茂材君之厲臣其語有所謂茂功才而茂甚盛之實能也功而茂甚盛之實效也彼鹵莾防裂之實安敢望此乎然則實固難實之茂者尢難也防章士萬氏實名而元茂字淸江範徳機敍其名與字之說以勉之範之淸操廉節實淸實廉者也益貧而益堅彌久而彌光斯其爲實之茂也己元茂從之遊其有所師法歟子方嘅斯人之不可復見而幸見斯人之所與遊者焉如見吾徳機也是以識乎其說之左

戈直伯敬字說

戈直初字以敬予爲更之曰伯敬請問其說予曰敬以直內夫子傳易之言也程子謂夫子言敬以直內而不言以敬直內蓋主於敬則內自直非以敬而直其內也以敬者夫子之所以教子路子路問君子而夫子答之曰修己以敬敬以直內者成徳之事也修己以敬者自始學至成徳皆然始能修己以敬則終能敬以直內矣修己以敬者如之何坐如屍坐之敬也立如齊立之敬也張拱徐趨者手足之敬聼必恭視毋回者耳目之敬也如執玉如奉盈如見大賔如承大祭無一時一處而不如斯則事不二三心無他適內之直將有不期然而然者焉直者心正而不斜倚之謂然事未易言也子姑從事於敬

戈宜字說

戈直之弟名宜字叔義求言於予噫予言之易也而行之實難予言之弗能行虛言爾奚益哉義者宜之理也處事各合乎天理之宜則爲義義與利對或分毫有計利之心斯忘義矣義與欲對或分毫有狥欲之心斯賊義矣日月之間惴惴然惟恐入於利防於欲必事事皆由乎天理夫是之謂宜夫是之謂義宜也有嘉名有嘉字尙勉行之以稱其名稱其字哉

湯盤又新字說

盤從皿或從木所以承盥手餘水將欲盥手別以一器盛水寘手盤上用杓斟器中之水沃之所沃餘水落在盤中故盥文從水從臼從皿兩手加於皿而以水沃其手也皿卽盤也內則曰少者奉盤長者奉水請沃盥盤不以盛盥水而以承其餘水武王銘諸器載在大戴禮記於盤曰盥盤明盤之爲盥器而非沐器浴器也考之玉藻浴蓋用桿考之他書沐蓋用盆盆也桿也皆以盛水漬髮於盆之內祼身於桿之內漬髮祼身旣防且污不可刻文盥盤承餘水者不防不污故可刻文而銘也按內則凡家之夫婦上而父母下而男女及內外使令之人毎日晨興必盥故曰日新不特晨興一盥而已𨿽無事一日大約五盥有事而行禮又不止五也至若沐浴五日然後請浴三日然後具沐亦或過三日五日之期無一日一沐一浴之禮不日日而沐浴不可謂日新矣湯所銘之盤與武王所銘之盤皆謂盥盤也鄭注但言刻戒於盤不言盤之爲何用孔防乃以盤爲沐浴之盤朱子仍襲其誤蓋考之未詳而不及修攺也日新者何毎日洗滌其手之舊污而新之也苟之爲言猶曰若謂若自今以始每日而新之則當繼今之日每日而新之又於繼今之後每日而又新之也如此則每日而新無休息無間斷矣武寜士湯氏名盤字又新因正大學傳文注釋之誤而書以遺焉

黃璧元瑜字說

玉之爲器不一也有圭焉有璋焉有琮有琥有璜焉而禮天必用璧則璧之視他玉尢爲貴昔有一璧當十五城天下皆欲得之而不可得者蓋非他玉所能同也宜春黃君名璧而字與其名不類予爲更其字曰元瑜瑜者玉之至羙也非至羙之玉不足以成至貴之器元瑜之質純然粹然無暇可揜無垢可磨接於人者溫如斯可謂之瑜也己所成之器吾知其宜於禮大也吾知其重於連城也實之稱其名者夫抑人有言天下之寶當爲天下惜之言乎人之貴乎自貴也元瑜爲轉運司屬官持身謹淸瓊異儔輩家素丰殖視身外物有之若無漠然不以動於中其能自重也如是所以全其羙成其貴者又豈常人所得而同哉予旣更其字因爲之著其說而俾異乎元瑜者知所勸也

朱肅字說

國子祭酒鄧俟以敬之字浙士朱肅肅問其義予曰先儒以敬爲攝心之具作聖之基淵矣予未之能也惟朱門黃直卿先生謂敬字之義近於畏者最切於已凡一念之發一事之動必思之曰此天理與抑人欲也苟人欲而非天理則不敢爲惴惴儆愼無或有慢忽之心其爲敬之也己尙勉之哉

陳防實思誠字說

陳防實請更其字字之曰思誠人之初生己知愛其親此實心自防而有者所謂誠也愛親仁也充之而爲義爲禮智皆誠也而仁之實足以該之然防而有是實心長而不能有何也夫誠也者與生俱生無時不然也其弗能有者弗思焉爾矣五官之主曰思孟子有云思則得之周子亦云思者聖功之本思於行之先則能知其所當知思於行之際則能不爲其所不當爲所以復其眞實固有之誠也防實之資篤實而不己於學其進於是也蓋不難大哉思乎其學誠之階梯乎

黃玨玉成字說

天下之可寶莫如玉玉者寶之至羙者也雙玉爲玨玨者玉之至重者也人而如雙玉之玨是有至純至粹之羙者也吾郡黃提舉之宗孫名玨生長素封之家而慈良溫恭藹然王謝子弟丰度方且及吾門問修已接人之道如之何玨之字曰玉成玨之志蓋以玉𨿽重寶必琢而後成器亦知人有羙資必學而後有成也問學於予而將以成其羙亦如玉之求琢於工而將以成其器也予嘉其志而朂之以學予所謂學非欲其學記誦以誇博非欲其學辭章以衒文也其學在處善循理在信言謹行在孝弟忠順在睦婣任卹於家而一家和於族而一族和於鄕而一鄕和於官而一府和推而廣之無施不宜果若是則昔猶二玉相合之理今猶一玉琢成之器爲圭爲璋爲璧爲琮爲瓉爲斚爲盤爲惇爲諸多珍玩遂成天下有用之至寶此玨之所以爲玉成者歟

陳君璋伯琬字說

玉有瑑飾之文謂之章詩言追琢其章是也然圭璋璧琮琥璜皆玉也而貴莫貴於圭桓信公糓琰琬皆圭也而貴莫貴於琬何也六玉者或以禮神或以接人其用不同各有所執而七命以上乃得執圭故圭之視六玉猶尊凡圭者或取其方或取其直或取其恭已或取其飬人或取其除慝而琬圭所以象徳故琬之視圭爲尢重陳氏子君璋以琬爲字夫璋者篆玉之文華琬者象人之徳羙君璋渉書通務習國字諳國音嘗觀光於天京逹人樂與其進所謂瑑飾之章固有之矣而內之事親長外之事尊貴又能始遜順而無違則所謂象徳之琬豈亦外是哉予考圭之制均之剡其首而鋭其上琬獨不鋭而無鋒芒蓋琬之爲言婉也婉有圓之義焉然則琬圭所象之徳非以制行之婉應世之圎而削除鋒芒也邪韓子詩云磨礱去圭角琬之徳是以副章之文者在此予與璋之父同裏而相得嘉其子之有嘉名嘉字也於是作字說以貽之

沂州曹茂字說

沂州曹茂字蜚英漢書云蜚英聲騰茂實茂者學業之羙盛也英者才智之過人也蜚與飛同在內有羙盛之實能在外有過人之聲名也

陳文暉道一字說

陳文暉字道一或議其名與字之不相當袁用和與之厚善以問於予予曰人之踐行者爲道道非物外幽隠之事也道之著見者爲文文非紙上工巧之言也明乎此則知文之炳煥而暉卽道之貫徹而一也惡得爲之不相當也哉世之人論文則淪於卑近論道則防於髙逺往往離文與道而二之失之於卑近俗儒之詞章爾失之於髙逺者異端之虛寂爾吾聖人之所謂文所謂道不如是散而爲暉斂而爲一而已矣顯微無間斯之謂歟用和曰請書此以爲字說而遺道一可乎予曰可

饒氏四子字說

臨川饒心道之教子也以禮故其名子也皆於禮乎有取伯名約仲名絢叔名經季名紀而請予字之予字約曰伯本博而約之以禮者末而反其本也字絢曰仲儀素而絢之以禮者質而偹其儀也字經曰叔常傳云夫禮天之經經者言其常也字紀曰季理記云禮義以爲紀紀者言其理也蓋理也者所以固人肌膚之防筋骸之束以之治身則莊敬斯須不莊敬而慢易生焉人之於禮也可不學乎昔闗西張子教學者先學禮程子善之饒氏四子之承父訓也其必內而主一無適以立乎其大外而三百三千以謹乎其小庶其無忝於父之所期者夫

楊忞楊惪字說

河南楊友直之子曰忞曰惪請予字之予考六書之義忞從心從文徳從心從直𨿽諧聲而兼防意心之所欲言者傳之於文是之謂忞心之所得乎天者其理則直是之謂惪忞者心之傳也字之曰心儔惪者心之得也字之曰心得凡古聖先賢之書皆所以傳其心者苟能博學詳說而反約言則此心之傳其傳在我矣五常萬善之理皆吾之得於心者苟能精思力踐而妙契焉則心之得其得不失矣忞也惪也有良質可以受學有暇時可以務學家有嚴父歸求而有餘師心之傳心之得可計日而有功也其勿自隋自棄也哉予旣爲字又爲之說以贈

書武仁夫字說後

聖門教人無它事曰仁而已樊遲司馬牛門人之下品其問仁也亦未嘗無誨言蓋仁者人所固有人人可求也然勇如子路藝如冉有習禮如公西華夫子各稱其能至於仁一則曰不知二則曰不知何也仲弓顏氏流亞徳行顯聞者也而亦曰不知其仁噫仁之難能也如是夫能之難言之易可哉恆山武寕仁其字所師吳民瞻爲作字說而嗣作者十餘人自孟程以來名狀夫仁者援引無遺矣復徴子言噫已言可損未言不可益也予敢易於言哉𨿽然讀戴記得卄有七言曰九容讀魯論得卄有八言曰九思容容如其容思思如其思仁其幾乎𨿽然此非徒言之所可能也尙允蹈諸

王章伯逹字說

金谿王章將冠請予字之予字曰伯逹章從音從十蓋數至十而竟樂音之竟則爲一章凡樂之節前章旣成而後逹於文學之循序漸進亦若是儻未了其一遽及其二是欲速也烏乎而能達哉吾未見躐等以進而其學有得者也故曰君子之志於道也不成章不逹因章請字而語以進學之法章其勉諸

吳文正集卷八

欽定四庫全書

吳文正集卷九

元吳澄撰

字說

玉元鼎字說

學者阿魯丁以玉氏以元鼎字其先西域人也始祖玉速阿剌從太祖皇帝出徵同飲黑河之水爲勲舊世臣家名載國史今其苗裔乃能學於中夏慕周公孔子之道可謂有光其先者矣以其字而請教訓之辭予語之曰鼎者重大之器烹飪以養老養賢享帝享親皆鼎之功也其在於易巽下離上之卦爲鼎蓋取卑遜於內文明於外之義卑遜者進徳之基文明者進學之驗進徳在於克己以變气質進學在於窮理以長識慮气質變而若下巽之遜識慮長而若上離之明此所以成其重大之器也元鼎讀大學論語甚習所謂窮理克己豈俟他求哉於二書格言實用其力而已筆之爲元鼎字說以贈

賴致廣字說

豫章士賴致廣字其淵善讀四書推繹其文義亦可謂有志者然其命名命字一取諸中庸之書予切異焉夫致廣也者充其徳性之用而至於彌滿賢希聖之事也其淵也者全其徳性之體而極於靜深聖希天之功也人皆可以賢可以聖固在學者已分內然學而能以聖賢自期者幾何人哉尋行數墨出口入耳往往近於侮聖言所謂淵淵其淵是豈常人之所能窺測知造之之難則言之何敢易也若夫致廣之事尙其勉之勉之將如何充其所不忍達之於其所忍則凡所忍者皆不忍而仁不可勝用矣充其所不爲達之於其所爲則凡所爲者皆不爲而義不可勝用矣由是而進進不已𨿽未可以希天亦庶乎可以爲賢人也不然徒擇格言之羙者以自誑而實之不稱其名寧不重可愧矣夫

熊井仲洌字說

水潔淸謂之洌井之洌者其水潔淸而爲人所用井之泥者其水污濁而爲人所棄故井卦五爻莫善於五莫不善於初丰城熊生井名而洌字蓋以水之潔淸自擬也人之容貌修於外徳行修於內是其潔淸如此水誰不取而用之儻不修而惰焉外則塵內則穢人將見其污濁而逺之矣邵子云外內俱修何人不求外內俱惰何人不唾生殆庶乎外內之不惰者吾知其爲可用之井而人之求之也可計日以待豈或有唾而棄之者哉

余淵字說

抑嘗觀聖門諸子之名與字乎水之回旋者淵也人之由行者路也六材之合而雍和者弓也九旗之垂而偃蹇者斿也農畊旣獲有服箱之牛上賜旣受有報禮之貢物損少則騫求索則有以至予之字我商之字夏其名略無誇大其字姑以配名未嘗取甚尊甚髙之義而使之莫及也近時之人往往擇第一等之言以名已字已而不復計其義之何如曰天曰聖曰性曰道昔人不敢以自稱者皆稱之而不以爲慙惑也久也吾郡余氏子名淵弱冠及吾門而字深道屢請予書訓戒之辭爲字說予曰淵淵其淵此中庸論聖神之極致深於道而後能子之年猶未隨羣逐隊學世俗爲人之學者爾而遽以聖神之極致稱可不可也盍更諸旣而又請予爲之更予曰禮名子者父字之者冠賔予非父也又非冠之賔也輙更汝字豈禮也哉淵請字說益勤乃爲之說曰子以深道自期太早太易太僣然斯道也子所固有天與以仁義禮智之性則有此仁義禮智之道義禮智後於仁而仁莫先於孝弟孝弟子可能也若何而善事親當效內則所記若何而善事長當效曲禮所記或入或出實踐而無違勿謂其淺階之可造而深也𨿽至於堯舜亦不過是道故曰堯舜之道孝弟而已矣淵乎其勉哉

徐基士崇字說

淸江徐基字士崇其先汴人宋開禧乙丑進士廣西運使之後裔咸淳戊辰進士第三人黎先生之外孫也年少有志於學請予作字說而示以爲學之方予爲之言曰基者自下而起崇者積至於髙也故曰髙以下爲基九仞之山基於一簣之覆九層之臺基於尺土之累爲學亦然有其漸而不可驟也有其序而不可紊也若躐等若淩節驟而不漸紊而失序學之𨿽勞而無所成矣正心誠意自格物致知而基致知格物自明倫敬身而基明倫基於孝弟敬身基於恭謹以其序以其漸則徳之積也不期於崇而崇終之崇肇於始之基也𨿽世儒凡近之學亦未有不立基而能崇者不究百家說必無吏部之文不讀萬卷書必無工部之詩恃小小之才思資淺淺之見聞非如韓杜之先立其基而曰可以文可以詩是不猶屋之不堂而構田之不菑而畬者乎俗學且爾而況聖學哉士崇欲其徳之崇循序積漸而學焉以爲之基可也

陳壵伯髙字說

防定三年十有二月辛酉陳壵冠字之曰伯髙其父升可請爲說其命字之意俾知所矜式夫冠而字禮也字而有辭亦禮也然其辭載在禮經祝頌之微寓訓戒焉爾及考大戴禮公冠篇所記亦有別爲冠辭者近世彌多而予爲人作字說殆不啻數十是以升可之請宜諾也文三士爲壵蓋積土之多也土積而多則髙矣故字書以土髙釋壵積土者自下而起以至於髙髙以下爲基也務學而欲學業之日崇治生而欲生業之日廣此皆期於髙者也治生而期於髙必勤於理財不可謂已足而惰必儉於用財不可恃有餘而奢或惰或奢則已髙者將有替之漸豈復日進日長而益髙也哉務學而期於髙亦若是汲汲而求之勉勉而爲之不敢自滿且自畫也先哲有云自下者人髙之身之才能家之貲力𨿽髙出眾人之上惟當退然謙下而不驕庻可保其所已髙而增其所未髙也倘佩服予言而勿忘予見伯髙之不自髙而常髙已夫

遊通喆仲字說

萬理無不洞達之謂通明於其事之理之謂喆喆今俗書作哲與悊晢並諧折聲義俱訓明周易之明辧晢其字從日月之明也漢書之躬明悊其字從心心之明也從口之哲口在下或在左禽聲嘲哲之哲陟轄切假借爲明哲之哲倉頡古文嚞讀如折喆者省文也事理苟明動防不吉故合三吉二吉而成字王文公云上喆能官人下喆能保身可謂吉矣由明於一事之理推而明於十事百事千事之理以至於萬事之理無所不明萬理而貫於一此名通而字喆者之義也然豈初學所易能哉吾將勉通以其所可能夫喆也者萬理均所當明也而其要在於明倫五倫均所當明也而其首在於明父子之親聖門閔子騫人不問於其父母昆弟之言夫子亦以宗族稱孝語子貢記禮者又以州閭鄕黨稱其孝爲人子之道乂以國人稱願曰幸哉有子如此爲君子之孝然則明父子之親親者宜如何樂其心承其志有聴從無違咈而已必得乎親而後可以爲人必順乎親而後可以爲子其順乎親也何以驗其順必父母稱之必昆弟稱之必宗族稱之不惟親者稱之也防而二十五家之閭五百家之黨亦稱之不惟近者稱之也逺而二千五百家之州一萬二千五百家之鄕亦稱之不特此也𨿽大而一國羣庻億兆之眾靡不稱之如是乃可無愧於爲人子如是乃可謂明於父子之親而喆者所當務者莫先焉先所當喆而充其類其馴至於通也孰禦不然昧其所先匪喆也惡乎通是爲遊通哲仲字說

崇仁縣元侯木撒飛仁甫字說

昔我世祖皇帝建國號曰元元者眾善之長天地生物之仁也皇元之仁如天地惟仁足以長人故能臣妾萬方混一四海而爲天下之君也郡縣設官實分天子所仁之民而牧養之者一郡一縣各有官長一員統治於守令之上以令官制參合古訓今之長官古之所謂元侯也豈非期之以長人之仁而命之爲民官之長乎崇仁夙稱壯邑生齒之繁習俗之羙他縣莫及木撒飛承務郎自州倅陞縣長承天子之命統治崇仁前時足迹不到江南而民情靡不通達事體靡不諳究涖政以來凡所施設無一不當人心而使民悅服咸曰仁哉元侯二三十年所未嘗有也侯慕效華風欲立字以副其名夫字者匪但副其名而已蓋將表其徳也以予嘗位於朝忝文史之職則討論命字之義所不容辭於是表其可表之徳而字之曰仁甫亦因聖朝之重長官而喜崇仁縣之得此仁侯也

吳成三子字說

周氏甥歸吳成山則子三人肯務學其名俱以年其字俱以久而代伯仲請予爲之字長子名芳年騷人之辭以眾芳比君子之徳芳年者久其徳也字之曰久徳中子名彭年養生之家謂彭祖享八百之壽彭年者久其生也字之曰久生少子名當年用世之士當年壯盛汲汲仕進惟恐後時者意在久其用也字之曰久用久徳也久生也久用也一者兼該其三三者總貫於一何也靜能保其生動能顯其用惟久於徳而後能內可常其徳外可永其用惟久於其生而後可此心之徳旣久此身之生又久其久於用世必矣三久同而異異而同一而三三而一也𨿽然三久其效也有本焉學是已爲學譬諸爲山始一簀終九仭是爲山之成也陸子曰拳石崇成泰華岑三子之於學進進如父之成其山則徳之能久生之可久用之必久蓋不期然而然

柴溥伯淵字說

豫章柴溥以淵爲字數造吾廬請問其說予曰子之名與字蓋取中庸溥博如天淵泉如淵之語也此言聖人至徳之極溥也者如天之大而不可窮淵也者如海之深而不可測豈初學可與議哉𨿽然人皆可以爲聖人特患不爲爾學世俗之學而外聖賢之學心利欲之心而喪義理之心則將淪於非人爲常人且不可況賢人乎又況髙出賢人之上而爲聖人乎至聖之徳𨿽如天如海然亦有從入之門也子思子於中庸末章承溥博淵泉之後反本而言示人以入聖之門甚明且切首引衣錦尙防之詩俾學者先立志也次引潛伏孔昭之詩俾學者急修行也立志在務內修行在愼獨務內者篤實不衒爲所當爲而其志不求人知也愼獨者幽暗不欺不爲所不當爲而其行可與人知也能遵子思子之言而立其志如此修其行如此則其本正矣繼此而學問何患不可以晞賢晞聖溥其無忽予之言哉

聶誼字說

宋侍郎聶公之裔孫名誼字隆道將如京師肄行業於國子學來告行予勉之曰聖朝養士之恩爲甚渥用士之途爲甚捷士之遭遇斯時者當懷其恩之渥而圖有以報稱不當幸其途之捷而妄有所希覬也漢董子云正其誼不謀其利明其道不計其功朱子取其言載在小學之書國學之敎首以小學書爲入門就學於彼而志道誼不志功利是之謂能遵其教合人事之宜者誼也循天命之性者道也誼其用道其體二者一而已思勤行業人事之宜也而天命之性存焉誼不失則道日隆矣夫志於道誼者功名利達不足以累其心然豈無功之道不利之誼哉不謀利不計功其利其功實不出乎道誼之外也故曰修其天爵而人爵從之旣以斯言勉之因書之爲字說以贈

吳椿年久聞字說

壽者五福之最先人情之所同欲也荘子所稱上古大椿之壽寓言而非實也人孰不知其非實也而每期長年必竊比於椿者於以見其願慕之至也樂安吳學則名其子曰椿年而子字之曰久聞慈父所期於子之壽者豈徒曰日飫晨晡之飯日復一日以至於無盡之日嵗易寒暑之衣嵗復一嵗以至於無盡之嵗而爲久也哉亦期其有聞於世而已小而揚名顯親大而化今傳後生於世愈久則其聞於世也與之俱久夫子極言後生之可畏又言老而無聞之可戒欲人於少壯之時而自彊使其學行有聞也所以勉人警人者厚矣夫所謂聞蓋非過情之虛譽也在乎有實學有實行可以取重於世焉爾椿年方遊洪以廣交務得予乃詒之字說而督其進學修行雲不然年之久如椿而無一善之可聞𨿽久奚益

李安道字說

縣尹李仲淸甫名其季子曰寧而字之以安道年旣長欲聞庭訓而不可得以其父名已字已之意問於予予曰甚哉慈父之愛子也其所以期於子者蓋厚矣無一事撓心之謂寧然惟安於道者能之或曰道豈易言哉予曰不然道者日用常行之路非有甚髙甚難之事甚髙甚難則非道也孔門四子言志曾防獨見與於聖人曾防不過安其日用之常而已日用之常所謂道也其常謂何淨垢於沂水之溫泉散煩於雩壇之涼風行而歌詠以歸此防之安於道者而寧豈不能哉寧借先世緒業室廬足以居衣食足以給內而兄弟之聚處外而賔朋之過從歡然而可樂夫孰得以撓其心彼之不能安於道而無以自寧者皆其自取也窮則夢富貴達則夢神仙妄想外慕𨿽夢中猶且役役而況覺之時乎寜不如是也俚諺曰生事事生省事事省人之於世事不能以盡絕省之可也省之則心不爲事所撓而寧矣斯其所以爲安於道也夫

曹防君與字說

郡士曹璧字君瑞數及吾門其弟防字君與訓授生徒於郡庠求字說於予予爲人作字說多矣然字之有說非古也古人之名之字非有意義孔鯉字伯魚因一時之饋物而名之字之也卜商字子夏假二代之國號而名之字之也何義之可說防羙玉也玉從與者諧與之聲爾無所取於與之義也防名而與字其可彊爲之說邪𨿽然兄璧弟防皆用玉而名已者非以玉爲天下至可貴之寶乎君子之言行渾然如玉之溫粹而無瑕玷是亦天下至可貴之人也豈非人之如玉者哉倘欲以諧聲爲防意而釋其義如吾荊國丞相之巧說則必曰與者人所親比許可也徳羙如玉而人與之斯其爲君與名璵之義也已

雅徳思誠字說

雅徳彌實養阿北庭鉅族慕華風請予爲立字其髙祖武都王開府儀同三司國朝重臣予願王孫晨夕念爾祖之忠實忠實者誠也於是以思誠字之

吳肜文明字說

學子吳肜年未弱冠就孫先生受學肜字文明問其字學於予予諗之曰書有髙宗肜日篇許氏說文云肜祭名也訛傳肉傍從彡戴氏六書故以肉彡二文之合非防意又非諧聲義無所取遂廢其字而謂肜曰之肜蓋彤字之假借彤丹傍從彡以丹餙物也徒冬切而亦有融音攷之韻書融與彤通用注援張平子思元賦爲證今按思元賦中之彤彤本祖左傳其樂融融之融而冩丹傍從彡尋聲畫戴氏之言假借不爲無防也融鬲傍諧虫聲釋爲炊气之上出而散融亦訓明詩曰髙明有融朱子曰融者明之盛南方陽明其气融散是爲文明之地人之陽明勝則徳性用而天理春融是爲文明之人也融肜二字一義爾肜之字文明其以此歟

黃鐘仲律字說

昔黃帝命伶倫取嶰谷之竹防兩節間爲管而吹之其長九寸本此九寸之管遞相損益各因其長三分之或損其一或益其一而爲十一管幷初管之一凡十二以每年十二月之气是之謂律吹十二管之聲管最長者聲最下管以漸而短則聲以漸而髙於是各如其管聲之髙下而鑄十二鐘焉其聲合於九寸之管者其鐘名黃鐘其鐘聲如十一管之以漸而髙者名大呂名大簇名夾鐘名姑洗名中呂名防賔名林鐘名夷則名南呂名無射名應鐘此十二名鐘之名也旣定各律之聲遂以管聲而鑄各律之鐘旣各立鐘之名就以鐘名而名各管之律蓋十二鐘之聲由律而起十二律之名則由鐘而得也黃氏子名鐘而字仲律予爲推言鐘律之義十二管之稱爲律何也律者行節也十二管聲有髙有下爲樂之節猶行之節也第一鐘之稱爲黃者何也黃者中也黃鐘之聲中聲也其聲比十二鐘爲尢下而曰中聲何也十一鐘者樂所有之聲也但以樂所有之聲而較則黃鐘之聲最下通以樂所無之聲而論則黃鐘之聲正當髙下之中也聲下者濁聲髙者淸樂聲陽也貴輕淸賤重濁惟黃鐘爲中聲截自中聲以上輕淸者用之其中聲以下重濁者不用也故樂有黃鐘以上之聲而無黃鐘以下之聲用其淸不用其濁也律管之長短黃鐘之九寸適其中他律皆短不及黃鐘之管則爲淸聲而可以入樂倘若加長過於黃鐘之管則爲濁聲而不可以入樂矣黃鐘介乎淸濁之間其聲非淸也亦非濁也所以謂之中聲歟君子無過無不及之中徳爲眾行之本其亦猶黃鐘不淸不濁之中聲爲眾律之本者哉

曹貫字說

曹氏子年未弱冠而勤於學𨿽從俗學舉子業畱吾門數月獲聞道徳性命之說欣然若有領防蓋可與語上者貫其名也奉世父曁父之命請予字之而予字之曰伯通繩穿錢謂之貫夫子以貫之一言諭門人惟子貢曽子得聞之爾朱子之釋曰貫通也凡學之大端有二知必致也行必篤也子貢之於知每物而致焉曽子之於行每事而篤焉及其日久而功深也物物無不致事事無不篤夫子乃舉一以貫之之語以告俾其所知所行之十百千萬豁然渾然而通於一故曰貫𨿽然此未易到也今之學舉子業者亦欲其經明行修然而經豈易明哉行豈易修哉必也逐字逐句而防諸經隨明隨處而謹細行防之防之而於經益以明謹之謹之而於行益以修則子貢曽子之眞知實行漸可睎而夫子一以貫之之傳又豈待借力於人而後可幾也哉貫乎其志於通也亦爲之而已矣

何自明仲徳字說

讀聖經者先四書讀四書者先大學大學篇首第一事則明明徳也讀之者幾千萬億人其能知明徳之爲何物而明之之法宜何如者果有其人矣乎予毎嘆世之讀書者大率如梵僧之誦咒依其字作其聲而漫不究其所以然江州瑞昌之何世科世儒自昔多才子弟若宋景祐進士禦史中丞宣敏公之十世孫名自明字仲徳者其傑也始予聞其名聞其字固驟然異之及見其人方役役郡從事之勞而超超塵埃外之趣益有以驗其資質之羙旣而以其名以其字請其說於予予久病夫大學篇首之三字讀者往往忽視今以是爲名以是爲字而有所請其殆知此三字之不易能乎徳者人人所同得也而鮮或明之何哉有查滓以混淆於未生之先有邪穢以污壊於旣長之後徳之所由不明也必也銷鎔其查滓必也杜絕其邪穢而後可使吾气血所成之身如無身使吾耳目所接之物如無物明之防半邪穢漸無矣明之十全查滓悉無矣噫亦在乎明之至於盡而已爾明之之法不一讀書爲入門亦其一也然讀而不過尋行數墨之讀縱使精通訓詁洞了意義亦外也而非內也虛也而非實也而況訓詁之不通意義之不了者乎噫見孺子入井惻然不忍是心從何而萌聞犬馬呼已艴然不受是心從何而起舉世倀倀如無目之人坐無燭之室金玉滿堂而防然莫知其有此寶也倘能感觸前聖之所已言歸求吾心之所同得而一旦有覺焉譬猶目翳頓除燭光四達左右前後至寶畢見皆吾素有不可勝用也此仲徳之徳而能自明則如此凡予所云願與今世之士共學而未有肯同者也仲徳將思稱其名稱其字乎暇時尙當竟所未竟之說

張彛字說

益都張志道之子名彛彛者常也予謂字之曰伯常彛之訓爲常何也彛尊也常旂也尊之屬有六而彛以盛郁鬯灌之所酌也彛在六尊之外視六尊爲尢貴旂之別有九而常則繪日月王之所建也常在九旂之中視九旂爲最重凡人臣之功銘之於彛書之於常取其常用常存之器物與宗廟國家同其永久也是以日月之旗名爲常郁鬯之尊名爲彛而亦訓爲常也張彛之父今良吏彜勉勉進修克常所學異日學成其事業將如古之銘於宗彛書於太常者此予所以字之之意云

吳文正集卷九

欽定四庫全書

吳文正集卷十

元吳澄撰

字說

雍吉剌徳新字說

雍吉剌脫脫貴戚鉅族司臬事能發姦擊彊名聲振於天朝公選爲江南等處行禦史臺經歷徳新其字也某爲之說曰凡天下之物新必敝有十九年之刀而刄若新發於硎者何也善於用其剛也不然一用之而缺再用之而折新其可得乎世有剛者也山不可防防之石不可摧摧之虎豹豺狼具於前攘臂而攖折箠而笞徒手摶之而目不瞬而色不變一而作再而盈此戰士之剛不能保其不竭也徳之新者不如是人孰不謂徳新之气之雄而力之堅與風采之振揚常如浙東持憲時斯爲新也已𨿽然雷霆終日而轟轟冰霜終嵗而稜稜是其可常之道哉善用其剛者蓋必有道矣易云徳日新書云徳日新盤之銘大學載之偉哉徳新之剛徳也吾將見其學之益新而徳之常新也其可量也哉

程世京伯崇字說

翰林承防程公之孫有名世京者今翰林應奉大夫之嫡長子也問字於予予字之曰伯崇蓋京者盈髙之山崇者言山之髙也然字以表其徳欲其徳如山之崇也徳者何曰仁曰義曰禮曰智曰信稽之古訓智崇效天崇其智也惇厚崇禮崇其禮也樊遲問崇徳語之以先事後得崇其仁也子張問崇徳語之以主忠信徙義崇其義與信也五者之徳性所固有日進於學日增其髙譬如爲山始於一簣至於九仭以成乎極天之峻夫是之謂崇抑古者顏回字淵人稱顏淵言偃字防人稱言防惟一字而已上加伯仲叔季以別長幼也下或加甫以爲美稱也今曰伯者表其爲嫡長而不曰甫爲其年幼不敢遽當美稱示謙讓也

趙以文兄弟字說

夫子之以文行忠信立教也四者之施有先後爾非専於一偏於一而不該不徧也故學其一而於三者兼通焉於四者全備焉斯可謂學之成也已何也聖人之道書所具載首之以學文而講習之究索之則能明其道於心矣所明之道我所固有加之以學行而修踐之持守之則能履其道於身矣所履之道或不誠實是欺也是誣也盡已之誠爲忠循事之實爲信繼之以學忠與信而內外一於誠實則踐眞守篤無虛僞矣旣能明於心又必履於身旣能履於身又必誠於內實於外聖人之教人也始終該徧如此哉郡倅趙侯以四教之文行忠信名四子而請字於予予字以文曰元明文也者所以明此道也字以行曰元履行也者所以履此道也字以忠曰元誠忠也者所以存於已也字以信曰元實信也者實之接於事也各從其一以兼全其四是四者聖門之爲教而與世儒之所以教不同四子欲聖門之教乎予甞竊志於是他日當爲言之倘能有契於予言庶其無忝於父之命名也夫

易原以淸名字說

天下之淸莫如水先儒以水之淸諭世之善人無有不善之性則世無有不淸之水也然黃河之水渾渾而流以至於海竟莫能淸者何也請循其初原者水之初也水原於天而附於地原之初出曷甞不淸也哉出於巖石之地者瑩然湛然得以全其本然之淸出於泥塵之地者自其初出而混於其滓則原𨿽淸而流不能不濁矣非水之濁也地則然也人之性亦猶是性原於天而附於人局於气質之中人之气質不同猶地之巖石泥塵有不同也气質之明粹者其性自如巖石之水也气質之昏駁者性從而變泥塵之水也水之濁於泥塵者由其地而原之所自則淸也故流𨿽濁而有淸之之道河之水甚濁貯之以器防之以膠則泥沈於底而其水可食其濁固可使之淸也況其濁不如河之甚者乎世之治性者非惟無以淸之而又有以濁之性之污壊豈専系乎有生之初哉有生之後日隨所接而增其滋穢外物之淈多於气質之滓者奚翅千萬不復其原之淸而反益其流之濁情其性之罪也𨿽然原之淸天也淸之濁人也人者克則天者復亦在乎用力以淸之者何如爾廬陵學者易原字以淸問其名與字之說遂書此以遺

余浚字說

浚說文曰抒也徐鈜曰抒取出之也浚井者抒而取出其土以深其井故易有浚恆之辭而夫子之傳以爲始求深也由是觀之夫子固以求深釋浚之義矣學者之爲學亦如浚井之求深然必以敬爲之本朱子注論語之首章引程子之言者再一則曰思而時繹則所思浹洽此浚於知以求深也一則曰行而時習則所行在我此洽於行以求深也而又以謝氏坐如屍立如齋之說繼其後非欲人以敬爲知行之本與子思子揚尊徳性於道問學之先者其意蓋若此臨川余浚之父以丞相張魏公之名名其子而以南軒先生之字字之所期於其子者豈淺淺哉浚將何以副其父之所期乎求其學之深亦惟實用其力於敬而已持敬之方朱子之箴備焉予以口述不復筆傳也浚其勿以虛言視吾言於此而不實用其力是不爲也非不能也

畢光祖宗逺字說

今戶部畢侯敬甫名其冡子曰光祖而字之曰宗逺比其壯也問學於予因得悉其父所以名子字子之意夫逺而自他有耀者謂之光春秋傳所載筮史之言也彼以陳公子生於陳顯於齊爲應筮史光逺之占然其所謂光者得仕於齊烜赫其名位焜煌其寵祿焉爾侯之期其子殆不止是何也名位寵祿未足爲光而自陳適齊未足爲逺也外之光必由乎中之實故曰充實而有光輝實充於其中則光發於其外大而道徳之光次而功業之光爲法於天下可傳於後世者其逺也昔司馬文正公之父名子曰光而以君實字蓋取實則有光之義文正公能稱其父之所名是以道徳可法而功業可傳名位寵祿則天下之相非但如陳公子一國之卿而已光之逺孰有加焉光祖習儒書達時務起家而仕煒然有能聲充而至光哲之道徳賢臣之功業其不在已乎所學所行一以文正公之篤學力行爲矩範可也斯其無忝於嚴父之所以名所以字者哉

鄥畇兄弟字說

吾長孫當之婚兄弟四就田之一類立名各以其傍之諧聲字焉伯名畇字勻仲名畹字宛叔名畸字奇季名疇字壽畇者農功之均也畹者畆數之號也畸者懇辟之餘也疇者界畫之分也所建之類同而所諧之聲異其爲聲𨿽四而其爲田則一也有一家之田有一身之田一家之田土地是也一身之田性情是也地之爲田也起土曰耕播谷曰種去艸曰耨納稼曰獲情之爲田也耕之以禮種之以義耨之以學獲之以仁夫禮耕義種學耨仁獲者古之聖王所以治人也學者用聖王之所以治人者而治已則於其耕種耨獲之務可不循次而致其力哉畊之以禮習其節文也種之以義者達其事理也耨之以學者精其智識也獲之以仁者全其心徳也約愛惡哀樂喜怒憂懼悲欲十者之情而歸之於禮義智仁四端之性所以性其情而不使情其性也耕也種也耨也獲也皆由治田之務也而自耕始禮也義也智也仁也皆治情之具也而自禮始鄔之伯仲叔季將治一身之田其必先學禮乎學禮之條目枚舉未易盡儻其學之也繼自今一一言之

解觀伯中字說

鄕貢進士解觀天歷己巳曁其弟防聨貢禮部至順壬申春造予山間畱數日曰觀於名之下增一言而爲字或不吾可請於內外之尊者更字伯中僉謂之允何如予曰字者名之表也大哉予之所以表其名者乎易坤下巽上之卦名觀觀者觀九五也九五在上徳稱其位在下觀之爲法式夫人之聚觀於五五之爲人所觀以其中故爾聖之盛莫盛於堯舜而堯之傳舜惟允執厥中一語舜復以是傳禹湯之去堯舜逺矣而孟子亦曰湯執中然則堯舜之中禹見之湯聞之四聖所執同一中也及文王周公系易之彖系易之爻每於卦之二五爻之二五若獨貴重然而含蓄不露也孔子始發其蘊曰得中曰以中而後文王周公之意粲然可見文王周孔之中堯舜禹湯之中也孔子旣沒其孫惟恐其傳之冺絕特著一書以中庸名孟子而下知者殆鮮千數百年之久周子作易通統論易之大防以剛柔善惡中五者別气稟之殊予甞合之於易易以剛柔得位爲正上五下二爲中剛而正者剛之善其不正者剛之惡也柔而正者柔之善其不正者柔之惡也剛柔之正者𨿽善而猶不無或過或不及之偏善至中而止斯其爲善之善也已觀卦九五五剛正而中下之觀而化者甚神速也而今之所觀與古異古所觀者當代之君師今所觀者前代之聖哲內而反觀外而汛觀人倫之大日用之防於其當然之則觀之而善歟未也一毫之過不可也一毫之不及不可也蓋善有不中也而中無不善也必曲當必具宜必無少乖戾子思所謂中節之和是乃無過無不及之中也𨿽然其觀之也必有所事觀之於物而知其性盡其心所以明此中也觀之於我而養其性存其心所以誠此中也觀而若是其幾乎因筆之爲字說以遺伯中焉

陳幼徳思敬字

仁義禮智之得於天者謂之徳是徳也𨿽同得於有生之初而或失於有生之後能得其所得而不失也君子也蓋徳具於心者也欲不失其心豈有他術哉敬以待之而已矣昔子路問君子夫子以修已之敬爲答敬也者所以成君子之徳也堯舜禹之欽卽敬也傳之於湯爲日躋之敬傳之於文王爲緝熙之敬夫子修已以敬之言傳自堯舜禹湯文王而傳之於顏曽子思孟子者也至於程子遂以敬字該聖功之始終敬之法主一無適也學者遽聞主一無適之說倘未之能且當由敬畏入事事知所謹而於有不當爲者有不肯爲念念知所畏而於所不當爲者有不敢爲充不肯爲不敢爲之心而進進焉凡事主於一而不二乎彼凡念無所適而専在乎此程子敬字之法不過如是敬則心存心存而一靜一動皆出於正仁義禮智之得於天者庶幾得於心而不失矣乎裏中陳幼徳有志務學予甞字之曰思敬於是復作字說以貽之

陳毅誼可更名更字說

陳於予婚婣之家也數數謂予曰某以聖爲字非所安也旣而出其族譜以示曰某髙祖之從昆弟名炳吾其敢以所謂名乎請更名曰毅先生其字之予曰己孤不更名禮之常也己名不可犯族髙祖之諱誼之冝也字曰誼可可凡發彊剛毅誼之用也夫毅也者力气精神之健彊立而能耐久堅忍而能致逺者也夫子六十四卦之象自彊不息冠其首自彊不息其毅之謂歟臯陶之謨以毅濟擾曽子之言以毅配蓋馴擾之善必有果毅之剛以濟其柔寛之器必有勇毅之力以配其量毅之爲用大矣哉而毅之徳則根於誼之性字曰誼可世俗通行之字從羊從我爲義此假借字爾當以從言從宜爲誼字字誼之正故曰誼可云

關和鈞可權字說

江南憲府關可權和鈞其名也古昔聖人制器以稱物之輕重於是乎有權權之數五而鈞其一也鈞在石與斤之間以兩計之則四百有八十以銖積之則萬有一千二百五十也鈞之體一定而權之用不一定鈞之所以和也輕重適其平之謂和蓋六十分其鈞而益以百有八十則爲石石重於鈞者也六十分其鈞而損其五十有八則爲斤輕於鈞者也以石之重而減輕之非權之入而向內不可也以斤之輕而加重之非權之出而向外不可也輕之重之石者減斤者加及鈞而平焉斯其爲和也歟鈞者體之定權者用之應鈞之和由於權之可此物之則也人之道亦然甞稽諸論語之言自可與共學至可與立凡三必至於可與權而始備又甞稽易大傳之則自履以和行至井以辧義凡八至於巽以行權而後止是知權也者學而修已之大成仕而處事之極致也關掾昔焉而學今焉而仕可於權而不凝滯於執一吾見其和於鈞而所稱之物無有不平也勉之哉

鄧衍字說

友人鄧善之子衍字慶長請字辭於予予曰古者冠禮始加再加三加醴若醮以至於字俱有辭蓋悉備於周公之禮矣亦有自修其辭者若戴記公冠篇所載是也而近世能言之士多有稽諸禮經則冠者之字也賔爲之字字者之辭也賔爲之辭往年虞子及之子集冠予辱爲賔甞辭而字之衍也今旣冠且字矣而予凟爲之辭得無非所宜乎善之曰子其母譲予思之君子不自教子而易子以教予也因善之請而寓勸戒於辭以廸其子是或教之一道也乃爲之說曰慶也者人之所願慕也惟其願慕也是以期於長易之前民用也期於亨期於利期於吉洪範之所向用者期於壽期於富期於康寧亨也利也吉也壽也富也康寧也慶之屬也冠禮之辭曰祺曰福曰祥曰休曰慶大率人之所期不過是字辭云宜之於假釋者以假爲大朱子曰非也假嘏通福也然則古之字者期之以嘏今之字者字之以慶豈有異於古哉𨿽然慶也者其獲也其報也不先其難於何而獲不有其施於何而報其難其施也慶之本也其本維何易曰積善之家必有餘慶善其慶之本與善者天所與我而根於心封而茂之彍而彀之韞之內而有美章於外而有輝可以儀天下軌後世慶之長也孰加焉世俗所謂福祥休祺又奚足算哉故甞謂慶之長有三上焉者徳立次焉者功立下焉者言立其長叔孫穆叔所謂不朽也保族宜家令聞長世餘事爾夫徳立者顏曽其人功立者葛狄其人言立者董韓其人也而周公孔子兼之吾善之行粹才優而文古固有立徳立功立言之具矣衍歸求於家而得師朂之朂之進進不已𨿽董韓葛狄顏曽周孔孰云不可馴至哉抑予譬之於水衍者流之盛也流必有源源者水之初也源源者流長善之名原其所積者深而未發將至其予而大予是以云然

劉又新字說

新者對舊之稱也不仍其舊之謂新凡天下之務久則必則必新之而後可有數嵗而一新之者有一嵗而一新之者有數月而一新之者有一月而一新之者有一日而一新之者焉起坐之室一日不灑掃則塵坌而不可居飲食之器一日不滌濯則污穢而不可用日日而灑掃日日而滌濯此一日而一新者也其在身也亦然乎經宿而不盥洗則亦塵坌污穢矣是故無貴賤無長少晨興必盥洗也盤者所以盛盥洗之餘水也湯以苟日新日日新又日新九字銘之於盤者此也然湯之銘不但爲盥洗其手者言也蓋以諭徳也手不可一日而不新徳尢不可一日而不新也手有形可見也欲新之可能也徳無形不可見也欲新之豈易能哉徳𨿽人人所固有而人不知何者之爲徳也旣不知何者之爲徳則又何從而致其新之之功也哉升人名徳新字又新者求又新之說於予予不敢以虛言應之也昔趙忠憲公日中所爲夜必告天司馬文正公平生所爲皆可語人如欲自新乎每日省之事之可以告天可以語人者爲是其不可告天不可語人者爲非非則速攺昨日之非今日不復爲也日日而省之日日而攺之一年十二月爲日三百五十有四攺其非者亦三百五十有四是之謂日日新又日新倘或不然非而不知省省而不知攺今日猶夫人也明日猶夫人也一月復一月一嵗復一嵗不過人其初則終身猶夫人爾猶夫人者陳人也陳而不新新則不陳名新字新而實不新𨿽得予之說奚益有志於自新者其勉諸又新劉氏爲之求予說者方外士也

彭訓永年字說

臨川彭訓字永年治書經應進士舉父之命其名與字用古文書畢命篇中語蓋尊其所治之經也予觀古文書𨿽晚出而其間多格言以能訓爲永年之基以徳義爲大訓之實淵哉乎其言也九疇之五福一曰壽年之永者人之至願也人之永年不過幸其取數於天者多爾而孰知其有所基也哉不以喜怒情欲傷其神不以鬭狠刑辟傷其形保其身全其身此永年之基也而惟有徳有義者能然徳也者天命之性得於心而靡有失也義也者率性之道行於事而各有宜也得之靡有失義之各有宜自修道之教始書經之能訓其中庸修道之教與訓也因父之名已而於其訓以修其徳義則年之永在已而不在天也劉子謂養之而以福夫子謂培之而必得壽聖賢之言豈欺我哉訓畱吾門三閱月气質之謹慤識趨之敷暢不負其父之經訓可期也於其歸省也以其父之名之字之者爲說以貽焉

宋誠字說

古之冠者賔字之有辭以致祝頌載在儀禮後世因此或別作字說以寓規戒焉然必出於所師尊之人而後可非冠之賔而祝頌諂也非教之師而規戒凟也予客江州一二學者以其名字求規戒語姜道原援例而爲宋文卿請韓子有云非師而教云乎不欺予將誦斯語以謝道原曰宋官沠也儒流也某所與逰之友能受教者也先生其勿拒予觀文卿名誠而字文誠者中之實也文者外之華也中有其實外有其華所謂誠於中形於外也然實與妄對華與澆對純乎天理之實爲誠狥乎人欲之妄爲不誠名誠而實不稱則文之華者流而澆應對之便捷鸚舌爾丰儀之秀整翠羽爾豈誠中形外之文哉惟能以天理勝人欲一念不妄思一事不妄行仰無所愧俯無所怍庶幾其誠乎習之熟蘊之久充實積中英華發外小而華身大而華國此文之至也而誠其本也倘或不誠𨿽有規戒之言置座右亦猶誦慈懴於屠門講客經於倡館適以資識者之笑文卿殆不其然勉之哉

吳琢玉成字說

學記以玉之琢而後成器譬人之學而後知道其言善矣而或有未盡何也玉者質之粹美者也一琢可成良器未琢之先亦不失爲良璞也若人之气質則有粹駁美惡之殊上智大賢以下豈能人人而如玉哉苟不能以如玉則必變化其質乃可求至於道學者詎可自比於玉而期其成乎昔在聖門惟顏子之資深潛純粹渾然無疵𨿽曽參之賢其魯亦與柴之愚師之僻由之喭均之爲一偏其他如賜之辯察商之廹隘求之退懦予之昏惰須之麄鄙棖之悻狠皆不可無矯揉變化之功故曰學者以變化气質爲先盱江吳琢字玉成客防江州比予之至請受學焉予旣嘉其志奇其才因其名與字之有取於學記也是以發明其未盡之意俾之自省自勵而爲進道之基久而如粹美之玉則琢之而成至良之器也何難程子教人克己之偏而難克者藍田呂先生謂變化气質則愚可明柔可疆皆至言也若夫變化之所當先則平居講論之際蓋已甞隨事言之琢也甞繹予言而實用其力哉

丁儼字說

前大學進士豫章丁君之孫儼從其父防宦溢江數數抵予寓聽言議予曩識其大父峭直不苟徇今見其父長厚有幹略而儼端謹肯問學三世俱吉人可尙已其父請余爲儼命字予觀戴記援引古禮經之辭儼若思之上先之以毋不敬釋之者曰禮主於敬蓋儼者敬之形於外敬者敬之立於中中有所主而後外有所形乃字之曰主敬夫敬之一字自書詩易以來談者熟矣曰欽曰寅曰祗肅曰恭恪曰齋荘皆敬也朱門黃直卿先生謂近於儆畏者其意尢切實若程夫子之云主一無適謝先生之云常惺惺尹先生之云其心收斂不容一物則推而極之以爲聖學之基也初學𨿽未易語此然姑就欽寅以下八字之義究竟持循念念若是事事若是常如黃先生之所謂儆畏庶其可以藥放肆慢忽怠惰狎侮之病養之久行之習聖學之基亦由是而積豈俟於他求哉中心無時而不敬則外貎無時而不儼然敬之功不亦大乎敬勝怠者吉太師尙父得之於丹書之訓太師固丁氏之所自出倘能不忘逺祖之心傳以不忝近祖之家聞則賢子也儼其懋敬之哉

吳文正集卷十

欽定四庫全書

吳文正集卷十一

元吳澄撰

書

與程待禦書

去夏望湖亭下日短風帆悠悠別後之思繼得維揚所賜翰墨下邑僻處一隅無便使可致興居問邇辰兩間陽長眾正道亨敢共爲天下賀忠賢得路自古所難畏天命悲人窮君子大公至正之心焉事業不必出於己名聲不必歸於己竭吾誠輸吾所學有能用之天下被其福則君子之志願得矣此外何求哉此不可爲鄙夫道惟閤下則可天下顒顒望治如饑渇事半古功必倍得賢守令數百布滿郡縣公亷之人十數典持風憲俾貪濁者不敢肆則治平指日可冀機括轉移易易耳諸君子同堂合席一心一徳甞致思及此否乎往年當寧赫然發憤去邪任賢旬月間天下攺觀如久陰乍晴久疾得瘳此閤下所親見機括轉移之易豈不信哉孔子曰三年有成諸君子用事日久而天下之望猶缺艸茅書生所以不能不深疑也閤下入覲淸光日與諸君子處豈相爲賜哉陸宣公上下不負之心要必於此時見之婦之於周漆室之於魯皆出其位而有憂艸茅書生何預天下事心慮豈出一女子哉然則出位而言不爲僣越也閤下采其意而深思之斯世幸甚

答孫教諭詵書

博文約禮者聖賢相傳爲學之方也自周以來千五百餘秊而後其傳續又自周程張子以來至朱子歿而其學失近世家藏朱子之書人誦朱子之說而曰其學失何也非復聖賢慱文約禮之學也夫以約禮爲事者誠不多見以博文爲事者未甞無也而曰非復聖賢之學何也窮物理者多不切於人倫日用析經義者亦無闗於身心性情如此而博文非復如夫子之所以教顏子之所以學者矣而眞能窮物理析經義者抑又幾何人哉澄取交於四方有秊矣今玆來閩獲見足下亦半世一奇遇觧後之初不及從容別後無日不往來於懷也逺厪手書益佩繾綣且承惠教講義三篇俾之評論非徳盛禮恭忘年折行以下交於晚學其何能至是顧淺陋何足以知之然不敢不答厚意也第二篇

所講七月詩發明朱子集傳之說透徹最爲平實穏審第三篇

中一節猶合商量蓋風雅頌乃樂章之名其音節各異如今慢詞小令之分𨿽欲以彼爲此以此爲彼而不可得非編詩者可以已意移易令若曰七月本可列於雅然雅有篤公劉矣故寘之豳風生民本可以列於頌然頌有思文后稷矣故寘之於雅如此則是風雅頌初無一定由人以意安排也七月乃夏時之詩豳國民俗所作自當爲風其後周公取其詩以教成王俾知先公風化之由周家王業之始非周公追想當時民俗於千載之後而擬作也生民乃祭姜嫄之後飲酒受釐時所歌施於人而非施於鬼神者自當爲雅蓋祭祀之時歌之於鬼神者頌詩也受釐之時歌之於生人者雅詩也況頌詩與雅詩之體制亦自判然有不同也哉【云云】

與憲僉趙道書

半生悚慕之至來洪僅及一見驅馳公務獨賢獨勞從古以然然畏天命悲人窮者豈敢自求安逸哉天之生是人也此爲智爲賢且貴而爲公卿大夫也彼爲愚爲不肖且賤而爲庶人也固將使賢智而貴者治其愚不肖而賤者此行其道而彼被其福也故禹稷居位視天下之饑溺猶已實饑溺之伊尹𨿽耕於野而未仕見匹夫匹婦有不得其所者若已推而納之溝中焉孔門弟子問夫子所志亦曰安懷老少而信朋友夫老者年髙於己者也朋友年齊於己者也少者年卑於己者也舉天下之人凡年髙於己齊於己卑於己者吾則安之信之懷之是使之一皆得其所也三者之人欲其無一之不得其所故曰聖人之心猶天也若夫自處其身於無過之地而視人之得其所不得其所若無與吾事然是則楊朱爲我之學而聖賢之所深辟也若曰時不可爲不若全身避害之爲得又曰今與古昔聖賢所遇之時不同也所居之位不同也切謂不然夫時不同爲其時之所可爲者而已位不同爲其位之所當爲者而已若復瞻前顧後趨利避害之私則是於義命未能灼然無所惑也夫賢人君子於眾人之中千百不一覯焉幸有其人矣而所爲有未合於聖人之道此固有識者之所惜也是以不得以交淺言深爲辭而敢布其愚如此惟髙明擇焉

復董中丞書

正月十一日臨川儒生吳澄頓首再拜中丞相公閤下澄聞學者非以求知於人也欲其徳業有於身而已矣仕者非以自榮其身也欲其惠澤及於人而已矣澄江南鄙人也自防讀聖賢之書觀其迹探其心知聖賢之學得之於心爲實徳行之於身爲實行見之日用施之家國爲實事業資之不敏力之不勤學之四十年矣而未有成是以日夜孜孜矻矻惟恐無以自立於已而不敢求用於時也閒居方冊中以古之聖人爲師以古之賢人爲友而於今之世位尊而有徳位卑而有學者皆所願事皆所願交也往年閤下分正江右側聞閤下之風剛正公亷卓然不倚皎然不滓特立獨行於眾醉羣沔之中心切慕焉二年之後始得與同遊之友甞出入門下者一望道徳之灮以一朝之所見而益信二年之所聞未幾澄居山中持防而閤下自南臺入覲足迹無復再至閤下之庭勢位之相縣道裏之相隔如九地之視九天無一言可以逹閤下之耳無一字可以逹閤下之目疎賤姓名何翅一艸之微意閤下且忘之矣不謂克勤小物過取其所不足取而以聞於朝聖上聼言如流賢相急才如渇繇布衣授七品官成命旣頒而閤下又先之以翰墨惇請諄諭如前代起處士之禮澄何人斯而足以當之夫朝廷用人之不次公卿薦人之不私布衣之受特知防特恩如此近世以來所希有也𨿽木石猶當思所以報稱而況於人乎然夫子勸漆雕開仕對以吾斯之未能信而夫子說之何哉說其不自欺也然則開之可仕不可仕𨿽夫子不能知惟開自知之耳閤下之舉古大臣宰相之所爲也澄敢不以古賢人君子之所以自處者自勉而事閤下哉邇年習俗日頽儒者不免苟求苟得鑽刺百端媚竈乞墦不以爲羞防痔甞糞何所不至今之大臣宰相當有以微斡其機而丕變其俗若俾疎賤之人驟得羙仕非所以遏其徼幸冒進之萌也澄以古人賢人君子自期則其出處進退必有道矣不然貪榮嗜進亦若而人也閤下奚取焉愛人以徳成人之羙是所望於今之大臣宰相能如古人者愛之以徳而成其羙豈必其仕哉康節邵先生詩云幸逢堯舜爲眞主且教巢由作外臣登𨿽不肖願自附於前修成之者在閤下澄感恩報知匪言可殫未繇庭參敢冀爲家國天下保重臨筆不勝拳拳不宣

答鄧以修書

曩嵗於喬木林中覩玉樹筍立心固灑然異之第倐聚忽散未獲欵宻叩底裏望望有俟於再防旣而逺客三載不相聞去冬歸視蕪園得之東西行者知尊仲父梓材公已髙謝人間超脫塵外未能炙雞絮酒一酹宿艸云黯玉笥愴然西悲足下英英賢冑挺然自防於流俗能以玩繹前言防竟精理爲務使古之聖賢復生於今且將引與共學況淺識謏聞者乎苟有寸知片能何敢有愛於左右哉邵子著書本祖於易直可上接伏羲文王周公孔子之傳而非管輅郭璞袁天綱李淳風軰小小術數者之比也祝泌乃一風角鳥占壬課遁甲之流起卦推占小事不無小驗其視管郭袁李尙如九地之視九天而於邵子又何知焉但邵子之書舉世無能通曉止有祝泌稍以小術見知於當路附托其說鏤版以行世無有識莫不受瞞萬人一律同聲附和曰此經世書觧也澄屢爲人道哲者頗領吾言惑者終莫能悟近年丰城徐覺則仁以祝泌之學自名澄弱冠時見其在人家望气聼聲往往奇中而陰察其不中者亦多澄甞詰之云祝氏不明經世書也與處數日旣狎習徐自首曰某術蓋有祕訣實於經世無干慨然欲以相授而澄家貧無貲不能學也其言率是推測揣摩眾莫不神之而澄竊不以爲然足下欲通邵學姑就其書熟觀久久自得端緒若祝泌所附托卽非邵子本防它日指摘一二當自灼見其繆大抵不可錯認邵子爲豫知算數之徒其能前知在人不在書也在心不在數也故其言曰若欲學須相從山間林下數年令心中無一事方可又況人之爲學宜又先後次第足下有資有志政當於四書用功字通而句悟心體而身驗之於此洞然無疑則它書有如破竹之勢倘忽此以爲俾近而曰人人能讀初無深微則是麤心大眼入頭處艸艸放過本之不立詎可躐等而通它書也哉荷不鄙夷誠懼虛辱厚意一得之愚輙敢直布明敏其審察焉後便過貴州又得簪蓋以悉

與鄭提舉書

昔夫子學夏殷之禮必欲徵杞宋之文獻文也獻也二者不可得兼則如之何詩曰𨿽無老成人尙有典刑記曰文武之政布在方冊人存則舉二說不同也夫典刑方冊是之謂文老成人存是之謂獻詩人所嘆蓋不得已而云澄謂與其有文而無獻不若有獻而無文也夫所貴乎獻也者非以其防壯官學之所歷父兄師友之所漸無往而非前代憲章故家軌物與然則獻在是文卽在是矣澄生二十有七年而爲太平新民及今三十年眼中先進落落衰謝前之嵗因緣幸防識閤下於京師明憲章習軌物所謂杞宋之獻不在玆乎是固夫子之所欲徵者而況於愚不肖也哉文乎文乎不能以徧考矣得見如是之獻臣斯可矣夫何畱處止數月合並僅三四每見又輙卒卒無從容之暇而澄南還閤下旣膺江廣儒司之命未幾銓衡者又進末學爲閤下副若曰同寮則澄豈敢庶幾繇是相與朝夕見見聞聞以償所願焉耳天速閤下之來兩道士子之幸也而澄也抱微屙方將遊喬嶽名山甞艸木之味冀遇善藥已吾疾深恐期防遙只墮闊疏懈慢之愆是以一訊起居而後行未遑覿間伏惟以道自重不宣

與祝靜得書

共惟赫赫盛名疇昔聞之熟矣比至京師所聞有加焉繼畱東淮所聞又有加焉夫京師名利之都府東淮南北之通道也人之好惡不同從古以然況或出於怠忌之私者乎今也不間戚疏賢否眾口同聲稱贊徳羙是豈聲音笑貎之末所能得此於人哉大才辱臨江右气類津津有生意澄也旅而未家去年十月來歸養屙衡茅往來言及閤下如冬之日秋之月夏之風春之雨靡不愛悅快慶獨區區猶遲於一識晨夕慊慊不自安眷眷不能已不以此與顧惟索居五十年於世不數數而垂老一出誰其汰之又俾沙礫在精鑿之後祗自愧耳𨿽然簡靜謙和人人佩服盛徳匪規曷隨波及方來者閤下之餘也澄將往觀衡霍繇南而西西而東還期不邇防晤未可幾也而姓名不以聞於左右不可故亟亟奉此有古之意無今之文惟閤下亮之

與叚郁文書

近於盱江覩所惠雪樓書陳誼甚髙愛悅网已欲一見蘧使問夫子何爲則追之不及矣曩在豫章𨿽相防不數而相知最深蓋以剛正公亷有志立身立事以自見於世者足下其人也直道難容於己何慊仕途﨑嶇是固有命所謂博懸於投不在徳願益自勉自勵爲天地間好人勿以州縣之勞自沮幸甚

與鄭提舉書

去冬上問之後今春謀爲衡霍之遊初以冰雪阻繼以水潦阻夏且半矣黽俛出門則饑莩塞道炎熾如火每日同間道進數里遇可休息之所卽止稍適意或宿或信或數日畱陸而舟舟而陸如是再閱月猶未越西江之竟沿途往往避人不與吾徒接所值非緇褐之流則樵牧之伍也坐是不能詳通都防府事臨袁之間聞靜得變故疑不敢前而不敢詢亦不欲詢不忍詢也家童疾趨而至詢之果然尊謙惠愛未屬招之速前甚以早獲親炙老成爲喜第於舊政不及一聆告新之令猷而遽隔今古良亦可悲承命之日遄東其轅殘暑猶劇夜興晝伏未免遲遲而顏色如赭到家又湏澣沐齋祓而行俟華祝嵩呼禮畢乃能一舸東下先期不煩再遣卒隸蓋處士門閭無用此軰爲也於新淦已耳公牘囑州學專逹淦之東鄙又得再移感悚愈深亟走一介報命所賜教墨又稽回答大懼不敏亦就旅次拜先施之辱擾擾匆匆辭不贍蔚維是前托交承之好玆聮長貳之署宿緣宿契依倚正殷欲謝欲言防悉未易並需覿侍以淸澄不酒不肉二力攜簞瓢從所至如全眞道行腳僧斗室自可安單至目徐圖之不宣

伏防賜書重以禮幣然禮尙往來施而不報非禮也家無靑玉案難酬羙人錦叚之贈況在旅中尢不能辦曲禮有云貧者不以貨財爲禮閤下與澄俱不可謂富請遵用曲禮所云可乎來幣二兩卷還九書畱下是亦領厚意矣邵先生集澄所訂定視番陽舊刻舛誤錯脫者大不侔其文字之提挈髙低章節之離合次第考校詳審布置精宻並有意義可備觀覽行槖偶存一部庸敢以伴回字管城子二十軰與偕此非貨財之比勿訝幸甚

答姜教授書

辱書知前在京師時嘗防恵顧失於承接負愧負愧髙兄年𨿽少而擇交嚴視所與遊相悉不待相識也人來自洪多談盛羙聚防必在嵗晚方觸暑西行將追躡昌黎公祝融石廩之遺迹中道忽得公牘趲近赴官程期司長有命而足下申之藻句葩辭照耀客舎此意勤甚澄迂避人也於仕素非所欲亦非所諳散職何庸冒處林林時俊之右它無能焉惟曰一豪有所希覬浸漁於學校以益其私則決不爲耳近年貪濁成風在在而然

行之不以爲非言之不以爲恥防溺至此蓋有爲也何爲爲飲食之費妻妾之奉子孫之遺而已澄酒肉俱絕而無所於費也中饋久虛而無所於奉也二三兒軀幹壯健寫字讀書之餘各務耕桑自營衣食於家可以不饑不寒而無俟於其父之遺也蕭然一身二竪給使令紙帳布衾如道寮禪榻隨所寓而安案上古易一卷香一炷冬一褐夏一綌朝夕飯一盂蔬一盤所至有學徒給之無求也而無不足身外皆長物又焉用防所守以取贏爲哉此區區自樂之實而無所資於人若夫不能不資於諸賢者有矣教養重事也詔防每詣諄焉思之能無曠缺乎協力齊心整治而扶樹之俾實交底於成而毋徇虛文以爲欺夫如是上可以不負下可以不負敬輿此志澄與諸賢所同也足下能爲數十郡之倡乎澄所深願及是閒暇其率佐屬熟講詳防有可開諭者勿吝旅次艸艸復來施非久至洪又得面布

答趙儀可書

澄方業舉子時連嵗覩薦書防名若防頷下髭然固已竦異其後潛深伏隩讀書人以靑山初槀售乃知向之逐時好者又轉而追古作矣繼又有見焉而又有加於初而又知進進之未已也然玆事大難大難未嘗實用力者忽之以爲易而孰知良工之心苦哉建紹以後可名一家者誰與昌國正則之上亦有其人與邇來舉子業廢稍能弄筆遣辤者英華無所發泄拈掇小詩之外間或以此爲務合東西數道可僂指者不三四而足下其一焉當路屈耆年碩學主湖山講席而澄以鄕裏後進亦將至洪喜有合並之期逺辱貽書齒尊而禮卑不敢當不敢當今之學院目爲師儒如鄕先生足下者有幾此在上所當敬禮在下所當嚴事也而憂於迫而病於鎭服之難何哉古之君子有所得於中充然不渝其樂外境之變於前或順或逆殆如浮雲空華之過目終身順適而自樂者未足多滿前拂逆而處之泰然者深可貴也足下蓋甞以此意論顏子以論顏子則未當獨不可自受用斯言乎吾徒以心同以義合尙直道而不苟爲悅故𨿽未見顏色而不敢隠不自知其爲躁且訐也足以亮之它俟面白

與馮廉使書

澄昨嵗因蕭令行附致數字違離之久合並未期晨夕爲之惓惓閤下博古通今明理習法旣往方來之世故了然如燭照龜卜時無不可爲之時事無不可處之事豈弟君子神所扶持亦惟謹其在我者安其在彼者而已智欲圎行欲方有定見有定力豈不綽綽然有餘裕哉稽諸易大畜之故曰有厲利己大畜之泰曰何天之衢亨夫畜之初則厲畜之極則亨固理勢之自然聖人之辭示人變變之道也澄相望數百里不獲奉命承教便風訊起居殊愧厓略惟爲國爲民自愛幸甚

答何友道書

朋友中能文辭可與商略古今者舎足下其誰玆防恵書累數百言言皆有用之實而非無益之談𨿽古人相勉相成之道何以逾此三復之餘什襲而藏之矣昔時子道齊王之意俾孟子爲諸大夫國人矜式其意甚厚而孟子亦豈不欲爲此者哉又豈不能爲此者哉而曰夫時子惡知其不可也孟子言其不可而不言其所以不可何與事固有未易言者而非可以言相授受也抑韓子有云知言之人不言而其意巳傳庸詎知夫不言者之非深言之也邪足下言者也豈待言而後知故於答足下之意不以言而以不言惟髙明諒之不宣

答吳宗師書

曩卿過顧又荷養浩令侄恵書索及觀記詩序年耄才荒聊爾塞命乃防勒之堅瑉壽以文梓今見刻本惟有慙怍二月下盤中使到持示臘月十二日教墨督嶽廟宇二文久病之餘精神遐漂然盛意不敢虛辱謹選東嶽碑付盤中使回轉逹應不遲緩但此文關系古今大典禮倘不鄙棄於內不可有所攺換蓋一字失當恐貽將來識者之嗤誚而其文不可以傳仁靜觀中先開府之祠以宇爲扁所該甚廣今崇眞宮所建上復加仁靖二字則宇但是代祠堂二字之名四字聨屬義不通貫竊疑未安大槪此等名稱垂示久逺惟當正大平常不可如近時人家花圃亭榭館舎取其名之新巧奇異也或曰仁靖眞君祠可乎更望審定其名以諭小孫當俾於家問中附來文成之後亦附便俾小孫奉呈也元之道所忌者盈所惡者誇故曰保此道者不欲盈夫惟不盈故能敝不新成言不欲盈滿使之常如舊物之敝壊不使之如新物之成完也又曰行於大道惟施是畏朝甚除服文采帶利劍飲食資財有餘是謂道誇非道哉施者誇張也與論語無施勞之施同言以宮庭之美服飾之盛飲食之丰貨財之多誇張於人者違悖之道也又曰去甚去奢去泰言不欲其甚而常處於微不欲其奢而常處於儉不欲其泰而常處於約又曰大小多少終不爲大言𨿽大而常自處於小𨿽多而常自處於少始焉未大固不敢以爲大終焉旣大亦不敢自以爲大也凡此皆是不盈不誇之意所謂良賈深藏若虛先開府之盛徳眞能若是近日月如在山林接防賤不異貴顯衝慈儉不自髙大黙契凡之道後之人崇其祀亦當以榮誇爲戒庶其與開府之盛徳相稱也蓋禮有以多爲貴者有以少爲貴者苟貴其多則少者固若簡略苟貴其少則多者亦似防凟古者萬乘之尊與世之賢士大夫追孝其親之心何有窮已然立廟皆止一處豈是簡略於其親哉漢代祖廟之外郡國有原廟近世俗人之家祠堂之外墓所庵堂及寺觀又立祠以奉祀夫其廟祀之多似若加厚於其親矣然知禮者不以漢世郡國原廟爲隆於三代不以俗人庵堂等祠爲優於賢士大夫何也以此推之報本之禮與其多而爲防凟不若専於一者之爲嚴敬也且唐開元以前孔聖惟有非時之特祀而無毎嵗之常祀如今毎嵗春秋釋奠可謂尊崇孔道之至而南丰曽氏獨以爲非禮非其見識超卓何以敢如是立言開元以前祀禮之簡也孔道不爲之而輕損開元以後祀禮之數也孔道不爲之而增重南丰之言𨿽乾道淳熙間之大儒亦不非之近年張夢符作揚州學記乃詆南丰之非以爲設使後世有不令之主因其言而遂廢孔祀豈不爲大害是不過以事之利害言而不以禮之得失言豈足以服知道知禮者之心乎因筆泛及不覺覼縷未繇覿面惟冀茂毓天和以凝道中之福

吳文正集卷十一

欽定四庫全書

吳文正集卷十二

元吳澄撰

書

回劉參政書

防惟國家興賢興能將與共治此誠重事閤下以中朝名臣出膺保釐分正之寄欽承明詔惟謹謂考言校藝不可輕卑其人而當愼擇誤於聼聞下逮老拙治書奉幣輝賁林藪非所宜防者澄𨿽散材靡用於世然苟有寸長可以自獻則必持以報上不敢靳愛延祐初科再科省府以閱卷之責見諉當時聞命就道略無辭避今相去十有餘年年齒加多耳目心思種種不及於昔而又自六月中旬一病殊劇逾月猶不脫體是以願趨侍相公而不能也事與心違自增慨嘆而巳讐言不足以報先施同堂諸相公聚防間爲白區區之忱幸甚北望泰階晨夕色齊不勝耿耿仰瞻之至不宣備

與曹伯明書

別教三年無問訊便中間於旴江防仲堅主簿得聞動履之適私以爲喜數千里相望何由靣覿罄竭所懷諸郎爲學想日有進益玆因親友袁主一行附此以敍眷眷之善之學士不果別紙防次幸及澄名言不盡意惟祈保重不宣

復谷總管書

澄家在撫之支邑去旴境宻邇前後賢侯善政接於耳目見聞者非一相公下車以來聲譽旁逹恨未識靣忽辱貽書展誦驚喜治績之暇畱意憲章文物此豈俗吏所能通典一書歷代禮樂刑政之大槪備具攺鋟善本甚幸但更湏妙選通儒詳定校正庻與他處所有不同承索序引老拙荒蕪立言奚足爲重盛意不敢虛如命撰至托直學轉徹左右竊惟相公刋書老夫作序皆職分所宜豈當受禮篚幣之貺謹用捲還就以爲賞賚工人之助與巳拜賜均也病中答書艸略多愧良覿未期冀保愛以迓天渥不具

復趙亷使書

澄自京還家荏苒八年矣老病浸加臥不離牀坐不出戶者連月去秋去冬長子一房洊罹喪婦喪孫之禍而同居各房又喪一孫婦異居至親又喪一妹一弟半載之間凡五喪朝暮戚戚今嵗五月以後就飬於少子客寓郡城炎暑中得所恵翰教悠然動久別之悲先府君潛徳弗耀有子顯聞於時固應不朽過防不鄙欲取蕪陋之文以示永逺無乃左計乎不敢逆孝子追慕之情黽勉奉命其何足以稱塞憂患之餘筆硯荒廢報先施不謹三藥之珍二墨之寶承貺就此聲謝合並末由遙祝厚加保愛前膺大用不具備

復王總管書

往嵗相公任江西理問時竊聞大名愧不及識陳山長至特辱惠翰錦繡駢儷之辭筐篚表裏之贄璀璨於前自揆何以當此哉相公民政之餘扶植儒教學院之營造俗吏視爲不急者公汲汲焉惟恐後見趣之過人逺矣有是偉績固宜有雄文記其實但老病昏耗不足以承隆委彊顏爲之聊以塞命焉爾先相公盛徳尢未易以形容力辭則拂孝子慈孫之意故亦不掩其蕪陋而具槁以達垂覽幸甚相望三千里外末由晤對惟相冀保重進迓殊渥不具

與子昻書

自離金陵後相去隔逺問訊浸疏緬惟水晶照徹心迹防淸履多福廬陵二劉兄白屋好修篤志文學與劉湏溪諸子遊處求鄙文碣其父之墓然吾文豈可傳者當借羲獻之字以傳爲是有請尙冀憐孝子慈孫之心特賜揮灑幸甚未期防晤願安眠食以答昭代特異之眷不備

與李伯瞻學士書

澄日與深山之木石俱而病魔相尋坐臥之時多行立之時少遙睇舊知於數百里外欲一見而無由恭惟西雨南雲晨夕佳趨何時得分半席乎裏中士吳尙伯達有行有文數嵗畱敝舎教諸孫穉玆造洪府慕望玉堂耆彥願覿丰儀不敢冒昧而前求羽言爲之介防與其進幸甚未合並間冀保愛以迓殊渥病中不能秉筆命兒曹代書上干照亮不具

答胡主簿書

澄異時道經南劍訪延平李先生遺事往往得文字所不載世人所未聞者至於今欣欣焉不忘新安朱子父母邦也百餘年間君子之澤未斬或識其大或志其小應有足徵之文獻嘗欲一至省想流風以起予髙山景行之思而未能也足下顯揚世羙創建家塾逺惠書札陳誼甚髙此區區之所樂聞然近年所在增置書院不一初若可嘉要其成績卒無可紀虛設其名而巳足下其與敬教授詳慮審處延禮名儒招集俊士精勤修習於其中眞實用功俾數年之後果有明經者出踐今所言償今所志是乃無黍於先師有光於先世而亦區區之所願見也記文就附汪簿遣逹謹此謝來施之辱所期於後非止如今足下其畱意不具

復崇仁申縣尹書

澄跧伏山中未能再造琴堂下忽承教墨備見愛民憂旱之誠心然縣宰爲百里諸侯諸侯所當祭者境內山川先儒嘗論禱雨之事其言曰名山大川能興雲致雨今都不理防卻去土木人身上討雨土木人身上果有雨乎世俗之敝政在乎此至若道流建醮此乃前代亡國君臣作此兒戱之舉防凟甚矣循習至今不攺良可嘆恨靑詞之類皆矯巫僣亂之辭適足以獲罪於天耳豈足以感格哉若欲致禱當用祭文禱於山川之神罪巳哀吁庻乎其可今錄去韓昌黎袁州禱雨謝雨文三篇爲格式宰公所惠書辭甚佳祭文亦不過如此而巳張令史能言宰公所見與鄙見略同謹此以復來施伏惟照察

答解推官書

澄去冬舟過西津臥病不能入城造謁良用慊慊日來舊病稍減彊勉到邑引領東望百里殊劇懷仰忽承貽問矜憐老拙特有嘉果之貺受之銘感謹先此申謝卽辰四郊時雨三市春風諒惟公務從容履安適末由靣對尙祈葆衛前膺不次之擢不具

與元復初書

自去年九月離儀眞後問訊三四而未知達與否雪樓之趨京也亦有數字托其客轉致卽辰冬日可愛防惟政事之暇文章之娛義理之樂悠然自得誰與共之澄自素如昨來春將爲名山之遊不知何時可以胥防袁主一異姓兄弟也偕其友觀國之光因之起居相望遼隔敢祈保重以迓殊渥不具

與崔縣尹書

學者吳景尹淳謹畏法勤學能文館寓逺方於其來歸久仰名徳介造庭下予進是幸

答吳淩雲書

未獲識靣倐厪惠書辭甚髙而問甚防展玩起敬知爲當今英才詩賦雜著等作穎然出羣文不患不工機不患不熟𨿽然進未巳也本之經証之史參之諸子充其識充其學廬陵又一歐陽子矣年少力彊爲之不難後生可畏勉之勉之不宣

復顏可逺書

澄𨿽未獲識靣康兄來叩其底裏一則曰顏先生之教二則曰顏先生之教於是因其徒而知其師砉承貽翰辭義髙逺益信所聞士之自修者爲巳之外任其自然而巳君用之則安富尊榮子弟從之則孝弟忠信士之用功於人在此然其一可期其一不可期吾惟勉盡於其所可期而不希覬於其所不可期吾之心所以泰然無事而常樂也世俗之榮辱曾何足爲吾之輕重哉足下之文暢達可窺大郡歐陽子之門末由聚防相與細論且此復先施之辱病餘弗克自書諒察幸甚不具

答曾巽初書

夏間辱枉顧山中艸木至今衣被餘光窮鄕寂寞弗克少淹騶從別去黯然繼厪貺禮非所宜防感愧何極卽辰秋暑尙熾諒維凝神定慮一靜可以敵炎敲淸風穆如也承不鄙斥令撰記序今錄去呈以過目是幸外一二未下筆者輙陳卑見言其所以非怠於報命君其鑑裁之擬一觀書院規制私務縈絆欲出未能俟稍暇卽當至彼來期以前不煩伺未防晤間祈保重以迓殊渥不具

與夏紫淸眞人書

澄畱京師三年相與眞若符契每恨俗塵障隔弗少得從容劇論別去各天一方晨夕延佇逺想防表玉中道體安適自謙使還謾寄字以何似甚時防晤旣所欲言不具

與虞邵庵書

澄頓首再拜學士相公伯生足下澄老病侵加匪藥可治惟習忘以勝之耳過客多不及見宜春夏判官再舉登科考滿赴部欲造庭下懼姓名不能自通是以輙爲之請人才難得舉子中有如斯人表表穎出者也儻被容接逺方下士之榮何如哉病體作字疏率照察幸甚

復栁道傳提舉書

客嵗七月後一病數月冬仲始漸輕減嵗晚微進今春人日又作熊太古來適遇病中不能出見至牀前奉示教帖披翫一再沈屙頓覺減半文星照耀吾野鬥牛爲之增輝朝家促還伊邇𨿽欲更借以私江右之士而不可惟劇慕戀力疾拈筆復先施殊愧厓略惟茂對穠郁之景滿懷皆春以迓天渥不具

回忽都篤魯彌實承防書

澄頓首再拜承防相公執事澄三嵗得托末僚席庇不淺別來末由申起居先辱惠翰仰見篤愛不忘之盛心澄去臘抵家閒居幸無他苦公朝厚恩賜以禮幣但老病非才愧無寸勞曾不能略效忠力於國而受錫賚於義不當也謹巳奉表闕庭呈覆省府懇辭倘防當朝諸公望助一語俾得從請爲幸且承寄貺紋綾領外榮感無以爲報懷慊然弗克周悉尙容嗣狀惟冀保嗇以膺大用不具

回散散學士書

澄聫車二年餘如日近良玉見其爲貴老病侵加不能久作京華之客逺餞於郊情誼厚甚別來倐攺嵗矣劉自謙來辱語教字披讀有如晤對喜懌何極學士質美而學不倦僕𨿽衰耗亦賴以自勵焉諸書𨿽間有鄙見未有學徒抄出俟有錄本續當寄呈未期合並願保重以迓殊渥不具

回王儀伯學士書

澄自別後病體甚不安帖以此闕於問訊防索齋記亦不果作去臘抵家始得驗方合藥略加調攝自謙春季來至山間袖出翰教得之喜懌齋記就便附納諒惟侍養優遊尙友聖賢於千載之上此至樂也但未易與人言爾末由合並惟冀以久大徳業自任幸甚不具

回曹子貞尙書書

澄於別後嘗一附書巳逹未逹不可知也自謙來辱惠教字把翫喜如靣覿澄老病無用於時尸位竊祿內省巳劇羞愧退後又荷朝廷厚恩此𨿽聖君賢相之大徳然揆之分義非所敢當是以拜表闕庭具呈政府致懇辭之誠子貞相知之深望於當路一語儻得勉從區區所請則此心安矣表槁及呈省公文抄錄見至幸一過目爲澄審處之自謙行急奉答先施不詳必防鏡燭不待覼縷也願言保重以稱大用

與許左丞書

防惟先文正吾道之宗家學淵源今獲展布逺方賤士亦復竊被餘光至幸至幸澄尸位三年多厪鉅公過愛惜年齒逾邁疾病侵加𨿽欲久客京華而莫可還家治藥扶護衰齡庻或緩死以觀太平未去之先荷政府勉畱巳去之後荷公朝錫予比聖天子賢宰相眾大臣優老禮賢之大徳施非其人豈所敢當澄旣非勲舊又無勞績一旦濫叨重賜爲之慙怍驚悸是用攄誠懇辭伏惟寅防同恊肯爲轉旋使澄於心得安致免逾分愆義榮莫大焉相公以先文正之心爲心而澄亦願以先文正之學爲學辭受貴乎得其宜庸敢奉白區區之私切冀垂察相望遙逺惟爲國愛重是祈不兌

與髙堯臣侍禦史書

澄去嵗秋歸舟及廣陵巳聞美除王陽得位貢禹能不喜乎士患不見用用則必行所學因時度宜稍異於眾乃同志相望澄服藥扶衰幸免他苦忽防公朝賜賚非逺臣賤士所宜得是以懇辭當路諸公儻或胥重旁助一言俾遂吾意爲佳便風艸艸附字不能詳也愛重幸甚

回吳宗師書

去秋都門之外辱早出逺餞極感盛心而爲政府諸公所畱滯緣此遲遲深以不得靣別爲慊自謙南來辱惠教墨讀之儼如親覿老病席庇晨夕粗遣公朝厚禮賁於丘園然旣非勲舊又無勞績受之於義未安是用懇辭宗師知我者諸公防次傍助一言得如吾意則幸矣未期盍簮祈爲道保重不具

與王參議繼學書

澄老病不堪久客去秋將歸辱在廷諸公枉問且勉其畱此意甚厚歸舟幸得善達山中尋藥褁以扶

衰憊天使忽臨頒下公朝錫賚之禮此施之於勲閱世家者豈疎逺賤臣所宜得驚悸不寜再三揆分度義非所敢受是用懇辭切惟疇昔先承防相公愛念不薄於今參議沗爲世契必能諒區區之而幹旋之所貴乎士者辭受得宜也幸鑑裁焉邱參議相公同協之際乾道澄名朔南遼隔敢冀保重以承殊渥不具

吳文正集卷十二

欽定四庫全書

吳文正集卷十三

元吳澄撰

書

回全平章書

某自聞閣下保釐大江之西深爲兩道士民幸惟是老病之軀筆硯荒廢不敢容易奉興居狀以凟崇嚴忽辱先施存問備悉且致香供於深山之野人似此厚意非所宜防感謝感謝又承付下彥祥亷使之書尢見盛心第耋耄之年言不足采何以發逸民之潛徳稱人子之孝思乎炎暑中低垂昏倦報字殊愧簡率未期參覿敢冀爲明時厚加保愛不具某再拜

與張淡庵承防書

某自防玩閱史冊每見其間所載正人君子之事忻忻慕之恨不與之同時老年一出竊祿三年𨿽可慚怍然得屢遊正人君子之門承下風望餘光亦此生莫大之幸澄去秋後公一月而出嵗晚至家日尋藥褁以扶憊庶幾緩死以觀太平今春聞公賜環禁林增重私切喜懌相去遼邈無由親炙偶承便風敢冀頥神復命爲時自愛不宣

與王伯宏中丞書

澄老病不能久客京華去秋南歸在途得聞相公還朝私竊慶抃卽辰槐夏淸涼恭惟栢府嚴邃神明多福偶承便風附訊起居澄客臘至家日尋藥褁幸免他苦暇則相對聖賢自尋樂處相望遼邈伏願體道怡神爲時保愛不具

與烏伯都刺平章書

某竊祿三年足迹未嘗一至庭廡相公不責其簡每加愛念自惟逺方賤士誤忝明時錄用老病日侵靡有寸長可效報補去職之後公朝復遣禮幣此聖天於賢宰相諸大臣優老育才之盛徳但澄虛老而已無才可稱國家恩貺過於隆厚旣非勲舊又無勞績豈所敢當是用攄誠懇辭乞相公宻贊上宰特爲奏聞收還所賜庶幾於義得安不揆防賤輙具書控告伏惟鈞慈鑑之澄防惠藥物領外榮感瞻望相垣晨夕睠睠式冀善調元化以福四海不具

回饒睿翁書

澄嵗首嘗畱金谿宻邇珂裏甚恨不獲一造西園覧觀勝景爲欠事惟澤火旣革之後地天重泰之初文獻故家能如經冬之木榮於春經宿之火然於旦非其先世福澤之深厚後嗣才能之優異其曷能然東西行者往往道名門盛事伏承尺書示以諸公記詠數字逺寄聊訂後防之約政恐林慙澗愧爾秋暑猶熾治復不能詳謹未究懷尙儲嗣訊以旣不具

與馬伯庸尙書書

澄近暏除目恭審渙頒綸渥晉長春官叨名世之才充盛世之用敢爲公朝得人君子得路賀鄕中凃雯種學績文有年矣懷玉防錦知之者希玆觀上國之光介之造庭下進之教之使得以數於一士之列則感恩知己終身勿諼也澄相望數千里外未由合簪切冀爲時愛重不宣澄再拜

與龔國祥書

澄往嵗一解後間竦然起敬知爲昭代有用之器別去每以嗣防無緣爲欠區區客京華三載移疾南歸得聞小淹長材試仕敝郡養屙衡茒之下未能振衣相從以話契濶一雁南翔倐枉嘉問五云絢老眼爲之增明司丞項氏之譽洋洋盈耳其子同知在都下亦相聞所需銘文敢不如戒第恐筆墨枯淡不足慰孝子慈孫之心爾上介告旋且此酬先施之辱合簪未卜快覩優擢尙規後便以賀以謝不具

與胡石塘書

澄去秋豫章貢院晨夕親炙此樂何極別去數月始得所惠翰墨乃知尙畱盱江尊體服藥想巳安愈相望二百里間苦無承接之由懷人柰何三規圖新本未得到手舊有背成二軸附便申納區區衰老又不免再北行一次不知何時可復屠羊之肆未期合簪伏惟保愛前迓殊擢不具

與董愼齋書

澄玆審三陽泰長眾正咸和溥此春熈施及四海凡在一艸一木之列莫不欣欣向榮惟是去天萬里無由致履端慶逺惟府中賔從同納維新之祉可喜可幸謙齋節使遊志希夷俾其晚景囿淸靜自然城中亦公之徳也袁主一偕其友上國觀光因得問起居未參覿問敢冀爲時保重不具

復孟中書

澄壯嵗客小田稔知名族爲喬木故家時有往來蕭門者間嘗交談其後又於永丰得防橫舟主簿然族之俊秀未能徧識也往嵗令嗣惠顧適值逺役勿及從容怱怱而別今嵗重來不厭飯疏飲水之窶同處甚安淳謹重厚志學勤敏此固令嗣天稟之異亦必庭訓素嚴而然專伻及門辱賜華翰重以貺禮誼不容郤受之殊增惶感蒲節日感冒不能出盛伻告旋病中艸艸布復深愧厓略不宣

復蕭次張書

澄於先大夫判簿在小田承教數數今有名家子克紹世羙深以爲喜令甥處此屢嘗問及動履玆辱貽書且有華牋之貺深感故家遺友不忘舊交之意佳篇且畱俟詳玩卻當附數字求教也奉酬先施愧不周悉惠徼臺照不具

答黃浮山賀生日書

澄自去秋別後𨿽屢交訊而竟無承顏之便惟晨夕延佇而已今嵗始生之期值雨水連日泥潦妨途恐勞賔友之沾體塗足也遂出至鄰邑之近鄕二十日昏黒始還家乃見專使在門啟書受禮備悉眷愛之厚忻感罔懌區區忙邊酬先施不謹旦夕到邑卻得靣旣謝私不備

與於五云書

澄比嵗郡庠胥防於久別之餘得重論之喜其時方有逺役應接紛紜不暇從容話舊殊覺悵怏澄一去三年客臘至家今春郡間二三少俊來訪問之俱嘗及門竊知齒徳俱尊教誨不倦能以餘力淑後進晨夕延佇思未有良晤之期令子逺臨防惠教墨驚誦如在左右欣懌倍常令子家學淵源躬履篤實同來二士俱有駸駸騰上之勢可望其成不肯久畱遽至告去於其還侍謹此謝先施之辱炎暑困人伸紙不能周悉謀欲就近城擇寛閒之所相約一見以罄底裏未償此願以前且蘄善調眠食以壽斯文

答吳養浩書

春末有倪秀才攜至臺翰知防示下令叔宗師近稿日以俟之今秋孟已逾旬而始得肅觀何其遲也涼風漸新諒惟文淸佳侍奉多慶澄老病侵加日來感冷泄防不能出戶適值專使之來亦不及迎見宗師詩律自足孤行於世誰不愛悅序語祗增塵穢爾力疾數語聊以塞命可用與不可用惟養浩與盤中裁焉體倦奉復疏略照亮是蘄長子長孫俱出辱問甚感並此聲謝未期防晤願自珍以迓殊渥不具

答袁修徳書

澄向者雨澤淋漓溪流浩渺之時徑詣屏墻於震淩而借廈屋之帡幪於造次以奉尊爼之談笑欣感何極別來無因嗣見轉眼數月卽辰秋水一洗炎毒東籬又見花矣悠然眞意應不減淵明莫能共話南望曷勝繾綣先閫相銘文昨承靣命何敢懈怠惟是衰耗荒疎未必能發盛羙爾忽沐專翰貺以厚禮揆分非所宜防然不敢郤也祗受增愧數日疾作不能出彊起以承來施之勤匪謹匪防諒不我尢統幹臺照不一

復曽所性書

澄於英嗣於難弟俱獲識面而獨以未識其賢父兄爲欠忽沐貽書展誦再四𨿽未識猶識也玆審仕途發軔行槖載書前問通津往涖邑校賔朋祖餞鄕裏榮觀惜老病之軀勿得與此盛事中昨先府君墓石承索鄙文黽勉供去惟恐不足以稱孝子之心何以謝爲篚幣之貺領外知感力疾報先施之勤殊愧厓略尙祈照諒

復董容窓書

澄衰老之軀無所用於世前嵗一出至中途而病劇滯畱江淮間治疾將及三載今秋始得還家徵塵滿襟思一遊名利勝地挹幽防以淸俗抱而未能也乃防眷念貽問勤劬重之以貺禮緑蟻春盎黃雞秋肥酌之烹之殆不減謫仙人山中初歸之樂繄容窓之賜也其何以當此盛意哉祗受惟增慚感而已泚毫拂楮聊復先施之辱愚叟以次不及枚謝晨燈暮鐘之暇一一道及澄名爲幸欲言莫旣尙儲面敍

答康思濟書

澄衰疾纒綿近方小愈倐英嗣過顧辱貽嘉問展視欣懌堂構一新先大夫有靈必曰予有後矣無任贊慶名篇煒煌允哉切實康氏之占於焉而占數語效勉進之忠殊愧荒陋言者𨿽耄聼者勿藐行之惟艱名父子尙畱意焉

答樂諒齊書

去冬甫及回去春之書甚愧遲緩新年政切懷仰朱兄逺來相就於荒僻之境又辱惠翰展誦備見成人之厚徳愛人之盛心朱兄立志堅彊用功謹宻眞可進於學惜相處未久區區又有行役不能不孤其意來教稱李宰之賢令人嘉嘆拙逸之記甚恨不到仙邑又不接其人漠乎不相及無因由可以措辭黽勉爲之便中附至他日必經月眼是正之可也

答和卿書

澄舊嵗客江州聞公來貳郡政深以爲喜意謂可有參承之期旅次養病不便秋風吹動歸興遂尋山中采茹之樂逺想廬阜湓水光風霽月之景與淸白之操循良之治兩相宜稱碧雲千里企予望之濓溪舊山長黃次思與澄同裏名家羙彥與碌碌爲學官者不同昨以母疾請假歸養侍湯藥半年之上竟爾遭喪以易練服矣當可給由惟公其造就之喪滿赴都必拜庭下而後往也澄席庇晨夕粗安防疾時復發動惟賴先聖格言日接乎目可以忘憂忘老末由防晤惟冀順時保愛進膺大用不具

與希元書

昨畱湓城晨夕借庇別去未嘗忘也逺思郡政優遊福履駢集惟以末由重防爲欠濓溪黃山長在任之時多感提奬不幸遭喪今巳期乎之上當可給由相公以舊日參趍之故特成全之此盛徳事也

與可立書

澄在湓城日深感眷與之厚別去年餘末由問訊晨夕馳仰濓溪黃山長舊來多荷提撕母喪之後給由凡百望郎中早與成全幸甚經歷郎中未及防靣不敢具記事以凟協恭之際得防道及區區意尢拜盛徳也

與皆山書

相望不百里間常思一見以敍兄弟之情而衰病侵加舉動良難是以有願而莫遂卽辰秋月十分諒惟對此淸景履多適延佇南云曷勝繾綣永丰陳立仁畱敝舎數日慕名徳甚至欲造庭下自謂見長者之禮莫或爲之先則不可而以見告予以其名家之子純善之士非干謁者比用敢令其前因得通問訊字進而教之幸甚不具

與總管書

澄往嵗客湓城數月屢造寓府得與令親談話於時公畱官所不獲胥防別久懷深晨夕睠睠玆審貳郡政最解組錦還諒惟燕適優遊淸風滿坐人間炎暑所不到臺起處多福澄之鄕人潘叔瑀老成諳練系出儒家素優吏才善辦公事公所知也今爲運使末屬都運以下諸公皆無舊識敢幹重言於其在上官長處道其爲人庻幾見知得以安心展其才具惟公畱意焉

與人書

澄臥病山中濶焉興居之問因陳教諭人來得知文星移照百粵分野霜晨炯炯芒寒色正羅浮梅花待公之至久矣贑信丰縣教曾仁向嘗受學在彼岑家願從公遊一紙春風幸勿靳也陳教諭能道其詳不復覼縷偵伺還佩又當嗣問不具

答劉道存書

澄嘗獲交於令兄主簿君每愛其文如行雲在天悠悠揚揚如流水赴海汨汨防防有布濩周徧無凝滯齟齬讀之必爲三復其遲回閩嶠也常切懷思後聞得代深以爲喜適聞治病畱江淮間不相聞問及至還家則聞先我而逝矣豈特如尋常朋友喪亡之悲而巳哉執事之文宛然伯氏丰度斯文如女有正色不待效矉穠妝爲羙可與語此舎昆季其誰今又弱一个猶幸有道存在也逺防惠書細味辭意皆相厚之道𨿽老病衰耗何敢方命謹如來狀敍述附獨淸持去一覽幸甚次兒京去秋同還亦苦鼻痔之疾玆辱念及敬謝繾綣不忘之盛心未期合並願節宣眠食居易俟命以遂逺業相望數百里溯風無任拳拳

答譚宣使書

澄老病侵加所親惟藥物目尙能視而耳之聞言巳不聰足尙能步而手之運筆巳不便用是於朋逰問訊侵侵濶疎𨿽欲復如少壯時之交際不可得巳兀坐一室政此厭厭好風東來吹下云朶四壁頓爲之光輝二竪亦爲之驚郤困悴之體蘇醒者數日昔人云痊風驅瘧豈不信然永愚手卷不敢以荒陋而靳於言第不甚相知措辭不能的切聊以塞命爾疾余作字艱苦呼兒代書不克效先施之贍麗勿罪幸甚末由良覿宵夢飛繞乎髙邱聞龍駒鳯雛駸駸有騰雲衝宵之勢何當再登君子堂一覩英物乎崇令徳愛景光諒不欠區區之囑

與人書

澄往嵗客湓城聞相公至意謂必獲防面旣而離去不及見至今抱慊轉眼又八九年忽辱詒翰展誦喜劇相公精神方健已致懸車之請勇退可嘉且審先相公榮被追贈天恩之厚家慶之隆不勝歡抃老拙疎謬何足發揮幽光然盛意不可辭謹撰碑文一通畀令嗣舎人回呈未由合並惟冀保重不具

賀何存心生日書

澄五月望日在鰲溪書院聞尊體小小違和擬往問盛暑中恐勞降接將進復止嘗托令侄代致下意玆審瑞紀初辰壽登八袠在前朝爲髙科黃甲之貴在今日爲髙年黃髮之老天相斯文福祿未艾不特家庭兒孫所甚喜抑逺近气類所同慶也澄本圖趨侍舉酒稱壽適苦河魚之疾不能如願書以寫區區之忱惟冀滿飲壽觴茂迎新祉躋於千嵗之祝

答熊貴文書

澄往嵗豫章驛中幸甚識靣一向無由嗣見近長兒歸自鄧林能言萬安羙政深以爲喜且防惠翰以先府君碑文見囑恰七月以後抱疾至初冬方能稍離臥席然猶未復常也力疾撰成墓表一通就附劉季平處轉達外承貺禮難於郤回領外感愧

答項菊山書

澄於是疏濶久矣劉季平至倐厪惠書啟誦欣懌足下生長富家超出流俗不爲塵埃所汨此眞卓卓髙世之識常切敬嘆礱石作橋追念先大夫未就之志孝心善事永逺垂譽乃區區所樂道者記文已納之季平囑其轉達過目幸甚

答劉季和書

澄足迹不一到大郡於後來俊彥往往有未識面者蕭眞士來過逺勤惠翰展誦一再備見至情先府君髙才厚徳偉然可稱思發其幽潛之光人子之孝也顧惟老拙荒陋恐不足以稱所期𨿽然盛意不可孤謹摭事實敍而銘之錄本就付獨淸持去以達於左右末由胥防冀立身揚名以盡顯親之道區區所望於賢伯仲者如此不具

與蕭道士

澄於盛伻及郭秀才之來兩防惠翰俱以不及回答爲愧諒惟山水佳處道气常存獨淸眞趣每寄托於吟風弄月之餘共此樂者其誰乎某有請淸江舊友彬溪楊信可壯嵗以能詩見知於盧疏齋學士又精探古今文字之本源自編鐘鼎古韻刋板盛行於世嵗晚倦遊安貧自守恬淡循理無纎毫妄求妄作之事喪母喪妻二喪在淺土不能劉居士世以好義著聞今介之進煩爲引見桂平五昆季道及區區意能氈毛助之俾得終此喪事則此福徳勝於其他功徳百倍也

與元復初書

久別之餘湓城一防奇甚然公行有期某亦少暇弗獲從容以罄底裏寧能紆去後眷眷之懷乎鳯儀於天庭鴻漸於云衢所以瑞盛治而系羣望時措之宜何施不可舎執事將誰屬宜黃樂順吾門學者好讀易𨿽未深造而多能小伎逰京師就令問訊起居進見之士豈能窺公旦之萬一然杞包葛累木惟從者見之幸甚病手作字震掉願保愛以迓殊渥不具

回趙樗堂書

先世久附金蘭气味之同近年又忝葛因依之幸情誼厚矣𨿽疏濶之時多而親宻之心罔替也卽辰獻嵗發春欲雪未雪共惟樂善循理動止安裕神相百祿政以未由訊興居爲欠乃沐深眷不忘衰朽一札之慇勤六提之防謹非所宜防者重之以腆貺將之以嘉果朔羝博碩舊醳醇醲益非所敢當然盛意不容辭郤肅使祗受無任榮感病體龍鐘勿克效先施奉報牘殊愧少文

吳文正集卷十三

欽定四庫全書

吳文正集卷十四

元吳澄撰

書

儷語

賀劉熈載承旨八十啟

承旨相公惟齋先生閣下玆審日臨初度天益遐齡憐同丁未之端明重際丙寅之元祐恭惟某人國中碩老海內耆英身居鑾坡最長之班家貯鴻苑長生之訣璧門金闕防看宮井之槐花禁直玉堂共泛仙舟之蓮葉紅桃臉嫩翠柏命堅每一添年如元經目一而三添爲九二衍八積數若算法旣以其十積至千二澄舊忝末僚新知慶事隔西江之白浪拳拳瞻北斗之紫垣僻在勾吳之區正勤采藥遙祝公劉之壽弗及躋堂乘風寄辭流電垂盻不備

回何道心啟

鯫生遁野誤沐異恩専使臨門辱貽儷語褒宇逺逾於繡黻餘光近照於布韋三讀以還十襲惟謹某學非有用年已無聞斯道在耕頗有樂堯舜之迹時人縱許敢前比管樂之心偶然貴公之見知遂以賤士而獲薦職親至矣才薄柰何爾雅之文章深厚之訓辭馳騁乎古今貫穿乎經傳豈云易易政此兢兢效卲子賦巢由外臣之詩冀樊生勉宋李虛名之誚胡乃過情之譽發於知己之言玆蓋伏遇某人早防桂宮壯雄蓮幕望實貞元之士詞華正始之音其愛我也甚深故談之而不置考評舊典擬度前修抑揚反覆之間奬惜褒嘉之極如鄒輿喜樂先之得政如貢禹爲玉陽而彈冠非所敢當何以爲報小艸一出恐慚逺志之天全除目休看敬慕道心之日長先施意渥後防面陳

回溪山賀啟

春間畱邑飽聆淸露之談夏五居家倐枉彩雲之翰麥霏雪粉籠貯霜毛旣珍貺之駢臻又衮褒之溢美顧憐晚景叨遇明時政祈園公綺季之間豈覬疏傳桓師之寵而上恩之過厚非下走之敢當乃防四六駢儷之辭特致再三勤拳之賀秪領盛意愈增厚顏絕妙來書誰不髙故人之誼厚贈知報何能成織女之章未究心孚尙圖面契

回何太虛賀啟

皓首趨朝厚顏如甲寤寐圖還於羊肆夤緣幸脫於雉樊早賦歸來儒於我乎何有自憐老去誰與子以爭先政此息肩懷哉防面今雨淨洗塵埃之袂好風吹墮綺繡之章蟬蛻重封虹彩回壁伏念澄生處窮僻學鄰怪迂弗顧人之笑且排惟恐身之傳不習丁年垂壯遽罹革命之屯己志寖睽甘作隨時之遁以日之過河有暈而云之出岫無心竊意商天民可終莘野畎畝之樂豈料陳公子猶爲齊國覉旅之臣進用旣非所長退耕未逾其業又況迫西頽之景詎堪厠北共之星至漏盡而不休惕若涪翁波上之戒嫌旣老兮貪祿美矣摩詰山中之歌敢云慕晝錦之榮聊爾解暮途之誚葩奇儷牘藻借溢情援昔者伊傅程朱難當倫儗訝今之歐蘇韓栁易縱衮褒蓋惟某人一代文豪萬鈞筆力良由仁弟愛兄之道相勉大賢希聖之心甫實憐才疇能敵三千首之風月期同壽願共躋五百嵗之春秋誤辱虛擲之黃金愧乏報贈之靑玉復言猥臨紙躊躇

回遊和叔賀啟

昔也娶齊久托維私之好今焉頌魯過厪永錫之祈謂符祁國之八旬喜殿坡仙之一月實由云庇得衍天年辱備物之多儀華孟陬之初度羊宜稱壽伴朋酒於豳堂鵝旣饋生勝萬鐘之蓋祿以親親之誼重而老老之情深敢不拜嘉謾有三肅使人之敬將何報贈愧無七襄織女之章莫究心孚尙儲面巽

回余半隠賀啟

變元成皓已驚霜雪之二毛對白描黃快覩雲霞之五彩文旣呈於錦繡禮宜費於貨財緑蟻浮香黃雞侑酌厪再三之盛意慶八十之衰年有其實有其華甚隆甚厚無以酬無以報多感多慚衷悃未殫斐辭申謝

回黃建可賀啟

雲鬢霜髯自憐枯槁天心月脇獲覩瑰奇低佪四六近體之中超越數千大家之上費貨財而行盛禮致滋味以養衰年若施於冩經問字之人而備此羞豆酌尊之物愛我誠厚豈所宜防蓋非友以面而友以心用是旣其文而旣其實施隆錦贈闕焉靑玉之報何襲謹篋藏虛此黃金之擲巳謾裁短語略寄謝悰

賀程雪樓生日啟

伏審四月維夏初度揆予坐中和堂藹佳气蔥蔥之瑞飲懽喜酒融蒲懷拍拍之春違咫尺之天邊作神仙之地上共惟某官一元間气四朝舊人早依日月之光髙翥雲霄之翼立登要路偏立好官黼黻王度潤色皇猷霧防晝永風采朝廷謀謨帝右霜簡秋淸薦攬轡於南彊復錫環於北闕際龍禦九五之位躋鸞坡第一之班久顯文儒超前代五更之貴若稽爵秩極上公九命之榮𨿽承雨露之深恩久負煙霞之雅志昔焉不得巳而復起今也未致仕而先閒光祿歸田縉紳嘉嘆大夫知足鄕裏誇傳式逢麟紱之期盛舉兕觥之慶過今年年七十恥吟學士之未宜休滿人世世三千直如活佛之無量壽某夙托參苓之籠晚慚松柏之姿且老且貧弗克筯力貨財而爲禮是嘏是頌益加昌熾耆艾以錫公仰混鈞衡俯祈鏡鑑不備

回蕭獨淸賀啟

澄爰自違離嘗思簮盍鳳臺蕭史底處吹笙龍沙吳仙防時得道新年八袠舊習兩忘誰憐鬢雪之衰齡乃辱彩雲之儷牘華予嵗晏盎若春陽尙期半死之眞人分授長生之祕訣養神千二百嵗若何塞有漏之身皈命三十六天當共超無色之界便鴻寄謝傒鶴飛來

答鄔君行賀啟

病不造朝遂起浩然之歸志情如會面忽承絕妙之來書𨿽云絲羅締好之新有甚膠漆論文之舊禮勤意厚喜極感深共維鉅族名門英姿義槪豈媕娿肯處人之下必卓犖能出世之間嘗於岷峩諸友之家識此湖海一時之傑在吾爲素所敬恨不可得而親豈期北山愚公之孫誤中東牀佳壻之選毎自嘆羇旅遊行之逺弗卽敍昏姻繾綣之懷辭彼三旌幸獲返屠羊之肆甫玆安宅遽防徵鴻之還輝駢四儷六之文慙恧掛一漏萬之報三肅使者什襲藏之忘官爵宦遊於退居之餘以佚吾老悅親戚情話於歸來之後其始自今未究謝私尙容嗣問

疏

趙法師曹女喪求賻疏【並序】

楊林法曹有商孫子於今爲庶況復食貧季女云亡久未克裏中吳澂代爲陳情諗於仁人庶有矜而振之者

娟娟閨中秀眉目如在於斯防防泉下人骨肉未復其所慈情豈恝誠難欲周於身且周於棺必得其財乃得其禮人父良可愧矣君子寧不惻然爰忍恥以有言冀興哀於無用倘或急範舟之義卽堪題拏壙之銘空宇寂寥試造笙竽之北裏季女婉孌將依蔚薈之南山此時載稇而歸他年結艸以報

胡性初化修造疏

頗嘗見有此客物外畸人吾不知其何名性初胡氏問汝問汝誰乎誰乎貫穿經史馳騁古今彌綸天地出入造化諸法是同是異曰將無同羣居或合或離繄各有合斯亦奇矣其遇何如飛吟北海蒼梧袖靑蛇袖浩蕩南山淸渭波白鷗波半生未辦蓋頭茅防時遂了行腳債烏鵲繞樹三匝遑遑鷦鷯巢林一枝易易舉買田買園故事在好仁好義鉅公鳩松栢良材龜花竹佳處𨿽乾坤水上等爲信宿蘧廬然日月壺中便可逍遙蓬島擬占方丈共話圓機坐令眼前萬間之安不過閣下一朝之享

回楊賢可縣尹賀生啟

伏以桃李春永之時喜逢茂宰松栢嵗寒之誼篤念衰翁孟陬之度初貞一瓣之香敬爲麥塵雪色潔白誰如蠟炬月光幽元畢照自以比徳推之及人遂令耄耋之軀獲領珍重之意若金華黃仙之化石皆河南赤尹之俸錢毫端葩藻之文駢四儷六天上蓬萊之曲倡一嘆三況公侯挺生是雛俾左右驚見此客窻裾下顧苔逕增輝愧我八十之有餘幸而未死擬諸五百之名世豈所敢當聊復先施他須後防不具

賀楊賢可縣尹續弦啟

玆審金泥一續玉鏡再圓堂上鳴琴操久揮於孤鳯邑中制錦紋重織於雙鴛蓋惟君侯蒞百里之男邦合得主婦治一家之女事星期晢晢雲從祁祁鸞鏘顯出迎之光鷮集喜覯新之燕遙瞻仙聚薄效客羞桃室內宜外溥河縣潘桃之春意桂娥上照下催燕山竇桂之秋香慶賀心長悚慙辭拙不具

吳文正集卷十四

欽定四庫全書

吳文正集卷十五

元吳澄撰

序

出門一笑集序

唐人詩可傳者不翅十數百家而近世能詩者何寡也場屋舉子多不暇爲江湖逰士爲之又多不傳其傳者必其卓然者也往年鑑溪廖別駕以名進士爲學子師旣宦逰徧歷嶺表始有詩曰南冠吏退其從子業舉子未仕亦有詩曰月磯漁笛吏退之語淸而韻漁笛之�奇而婉𨿽不傳於人吾固知其詩也云仲亦別駕君從子自選舉法壊而其業廢遂借父兄之餘爲詩且韻且婉鏘然不失其家法顧取黃家詩題其集曰出門一笑黃詩自爲宋大家然諸家中一家耳水仙之辭又一家中一句耳而奚獨有取於是哉此句與老杜寒江山閣之句同機於此悟入橫竪透徹則一句而一家一家而諸家諸家而數十百家躋於晉魏漢周可也詩至是其至矣云仲其然之乎

癡絕集序

昔予弱冠與郢程鉅夫同學臨汝書院時月香林君以鄕先達日坐前廡位予二人朝夕出入以諸生禮詣位趨揖然後退不十年事大異各去不相聞也而鉅夫爲達官位於朝予爲農夫耕於野林君亦歸隱於市又數年君暫出爲縣大夫客始相見予旣壯君亦老矣俱忘言不暇相問且相悲也一日君以詠史一編示予予每謂作詩難詠史尢難安得有人能一洗胡曽之謬者如君銅雀臺詩胡曽有是哉君謂觀者必笑其癡而自名之曰癡絕意必有在予不敢易度讀至申包胥楚人一縷垂亡命盡向秦庭哭得回至魯仲連六國旣亡秦一統如何卻道帝秦非矍然曰誰謂君癡感嘆久之再讀至馮道那知老子癡頑福曾見官家歷五朝至顧愷之可憐幾幅通神畫只入桓元夾道中爲之掩卷抵掌曰誰謂君癡誰謂君癡謂君癡者誰乎君謂癡者誰乎嗚乎三代以至於今夢也今君有詠夢語也予謂君語爲夢亦夢語也彼此皆夢也而於癡人焉語之則其謂君癡也亦宜

秋山翁詩集序

嵗在庚辰予客於鄭鄭之婚兄曰秋山翁亦客焉余曰從之逰知翁刻厲於詩舊矣越十有六年翁過予山中劇談詩於是悉翁平生所吟翫之不忍釋而繼之以嘆且泣也蓋翁與先君子同年生其詩自余始生之嵗以逮於今幾四十有七年爲詩始數百篇中間名人勝士爲選其尢十或存其五六或存其三四或存其一二亦旣精矣然己酉至己巳安樂之音也存者無幾丙子以後所謂哀以思者乃層見疊出詩固窮愁發憤而後能多歟近一二嵗又漸造和平其亦幸時之稍無事得生全於天地之間以自適其性情之正饑渇之易爲飲食如此哉翁今年七十有一而詩凡三變翁不自知其然也時則然爾詩可以觀信夫然則翁之詩存誠足以爲觀風者之一助而不能不動觀物者之深慨云翁康氏字敬徳父溫柔惇厚天質也非特其詩爲然

戴子容詩詞序

裏中謝從一丈長於詩鄧聞詩兄長於詞余於二者皆未知能也戴子容詩見取於謝詞見推於鄧可矣而余又何知焉然一有怪者謝非不能詞也鄧非不能詩也今爲子容序引似各以其所長自好而不合於一主詩者曰詩難主詞者曰詞難二說皆是也第以性情言詩以情景言詞而不及性則無乃自屈於詩乎夫詩與詞一爾岐而二之者非也自其二之也則詩猶或有風雅頌之遺詞則風而巳詩猶或以好色不淫之風詞則淫而巳𨿽然此末流之失然也其初豈其然乎使今之詞人眞能由香奩花間而反諸樂府以上達於三百篇可用之鄕人可用之邦國可歌之朝廷而薦之郊廟則漢魏晉唐以來之詩人有不敢望者矣尙可嘐嘐然不揣其本而齊其末哉子容以餘言爲何如也

董震翁詩序

宋參政簡齋陳公於詩超然悟入吾嘗窺其際蓋古體自東坡氏近體自後山氏而神化之妙簡齋自簡齋也近世往往尊其詩得其門者或寡矣吾鄕董震翁新學詩觀其古近體一二不選不唐不不江湖問曰君嗜簡齋詩乎曰然夫學者各有所從入其終必有所悟大音希聲未必諧於裏耳君能勿以人之好不好爲意而嗜之不厭其可畏也巳參政公得專羙哉

參同契序

參同契有可知者有不可知者悉可知則泄天悉不可知則絕道此書意也彭眞人知其所不可知而不知其所可知鄒道士知其所可知而不知其所不可知葆眞道人之述其在彭鄒之間乎他日相與言請闕其所不可知者而旣其所可知者可哉嵗先天大過月辟幹日後天井辰直九二臨川眞隠道士贊

鄔性傳詩序

吾裏中近代自有吳公詩其言藹然其味悠然吾愛其詩而不及識後讀晴窓鄔君所作光彩透紙背精神奪人目蓋亦似其爲人吾識其人而不及事晴窓君有子性傳七律工甚字有眼句有法光彩精神旣不減其家傳而又有所謂藹然悠然者文章與世道相爲升降每嘆前軰流風餘韻不可復得一旦見有似之者焉如之何其不躍然而喜哉性傳之詩方進而未巳他日不涉宋人陛級而詣唐人窔奧者也

聶詠夫詩序

往年有爲余誦詩一二章者余驚怪曰是無場屋舉子气又非江湖逰士語作者其誰與曰梅山聶詠夫後數年始識君悉其故知君少登淸江蕭氏之門詩法固有自然君所到不限於所見也君願慤而博洽其志堅其思苦遭時之變𨿽傾覆流離不餒不懈詩日益精工今閱新舊二槁防意處愛之不能忘蓋津莆陽溯山陰分派江西拾級半山而睥睨唐人者也

鄧性可刪槁序

國風雅頌列於經說者云自三千刪之而三百爾曾經聖人手議論安敢到漢衛以來諸詩入蕭選者刪非不嚴而識者有遺憾焉然則詩固不易而刪亦未易也唐人佳篇世共嗟賞觀其全集輙令人弛然𨿽詩中數大家猶不無可揀擇去取所存至簡而至精惟近世簡齋陳去非詩蓋其所自刪也友人鄧性可亦自刪其詩曰刪槁吾讀之欲再有所去取而不能吾鄕詩人如趙成叔甘泳之他處所無也流風餘韻之所霑漑往往能詩而能如吾性可者寡矣詩旣不多得而又刪之則其不輕於示人而欲必於傳世可知己昔人詩至老而益工性可年方彊而詩巳若是吾及見其老也成叔泳之豈得專詩名於斯郡斯邑哉

繆舜賔詩序

春秋諸國君謚穆者左傳谷梁作穆而公羊傳皆作繆故姓氏家以繆爲秦繆公之後繆穆二字通也河南伯長以古文嗚宋初而吾邑之繆亦爲著姓以至於今舜賔少逰梅亭李氏之門見聞旣富矣而所得於詩爲尢長然隠約不矜人或未之知也吾評吾邑詩人未知其孰爲夫子舜賔其不與之中分魯歟

蕭粹可庸言序

觀書貴乎有識而學者之病有二卑者安於故常髙者喜於新奇安故常則踵訛而習陋喜新奇則創意而鑿說二者皆非也予於贑蕭君粹可交逰二十載聴其議論輙推服焉蓋其觀書如法吏刻深情僞立判搜抉防杳毫髮畢露有評詩二十餘條曰粹齋庸言乃其善者機耳如是而觀書眞有識者也非安於陋喜於鑿者也君名士贇詩人冰厓公之子能詩固其餘事云

孫少初文集序

世之詩人文人能爲今之作者特也能如昔之作者亞也旣不能以名於今又不能以方於昔而有作焉妄人爾庸人爾噫皆是也予讀丰城孫少初集其於今𨿽未至自成一家言其於昔則固弟陸務觀兄劉潛夫而有餘矣孫氏之族多羙才詩文往往可傳以予所逮見逮聞未有先於少初者也少初名素咸淳之季以進士貢不第年未五十死家甚貧平生撰述散軼無存槁其族弟懷瑾輯其遺詩得若干篇印吾復輯其遺文得若干篇淸江皮潛嘗學於少初並爲刻板以傳於世板成以畀其子予嘉是心之可以拯頺風而厲薄末也彼有師死而遂倍之者果何人哉果何人哉

饒汝成詩序

吾裏多秀士山川風土固然饒汝成閉門讀書自爲詩年如此詩巳如此謂非山川風土不可也見聞益廣詩與年俱莫可涘巳何羨於長吉惇夫哉

皮季賢詩序

淸江皮野季賢年未老而詩巳老詩未多而可取者巳多矣昔人或以一字一句而名後世此集奚翅一字一句而巳哉他日年愈老詩愈多可傳又不止此吾猶及見其大成也

曾志順詩序

人病不學耳學斯肖肖斯成學而不克肖肖而不盡肖者其資與志之不齊也宋詩至簡齋超矣近來人競學之然學而肖肖而成者幾何人哉曾志順年未三十學簡齋直逼簡齋可畏也巳其未盡肖者百不一二底於成也夫何難𨿽然世間之事所當學者豈惟詩世間之人所可學者豈惟簡齋以君之志以君之資何人不可學何事不可成詩固遊藝之一端也君家自有世間第一希有之人第一希有之事其學之乎歸而求之先世之遺言

諶季巖詩序

丁酉冬見諶季巖詩詠物工而用事切謂曰詩誠佳然吟詩必此詩或非詩人所尙爾壬寅春又見之則體格與昔大異問曰近讀何詩曰簡齋余曰得之矣乃題而歸其篇

平寃集錄序

邑人姜斯立業吏學而通儒書以洗寃錄折獄集今古考證抄類成編名曰平寃集錄余每怪夫食天祿司天民者於人命曾不介意痕傷則或以無而爲有或以有而爲無情欵則或以重而爲輕或以輕而爲重壹惟己私是徇豈復顧天理畏天刑哉斯立居閒其用心若此俾得膺事任移此心以治獄則陰徳之及人也庸有旣乎

黃懋直詩序

余友鄭特立何太虛數爲予言迂厓黃懋直善談而能吟後見其人信見其詩尢信夫詩孰不吟而能者鮮矣亦或能之而近古五七言俱能者鮮矣曷謂能謂諸體中格致俱髙意趣俱新字句俱不苟云爾黃氏詩人有櫟澗集有東窓集懋直其能有光於父兄也夫

謝仰韓詩序

澹山謝君仰韓昔年與餘同預秋貢途行邸止必偕相與如手足君福建運判野航公之元孫淮西總幹秋巖公之元子气勁行方識趣正而見聞博家學固有自來詞章其餘事爾贑秋磵蕭君大方評其詩曰長篇浩如江河短章絢如雲錦余讀之信然然獨君家大謝猶不無靳惜衣鉢意異時浩乎流轉中有波而無波絢乎羙麗中有文而無文𨿽別起江西一祖可也此衣此鉢舎君將誰歸

傷寒生意序

生意者崇仁熊君景先所輯醫方也熊氏世以儒科顯而景先之大父業尙書義專門爲進士師從之逰者至自數百里外景先得其家學毎較藝輙屈軰流幾於貢而不偶於是大肆其力於醫醫亦世傳也然脈理明晰法審療疾無不愈進於工巧蓋其所自得多矣暇日輯家傳之方常用之藥累試而驗者成此書以公其傳夫天地之徳曰生爲人立命而生其生者儒道也醫藥濟枉天餘事焉爾景先之儒未獲施而醫乃有濟所以贊天地生生之意其功爲何如哉

何友聞詩序

詩貴有其影有其神而無其形何友聞詩篇無滯句句無俚字機圓而響淸𨿽未遺於形而巳不形於形可謂能也巳余最愛艸亭何君詩又愛何山太虛詩友聞艸亭之從子太虛之族父何氏三世而能詩者余見其三盛哉

徐侍郎文集序

故兵部侍郎云屋徐公明經登進士第以能治劇縣政聲聞於朝廷擢升臺諌歷官至侍從公之子必茂輯公奏疏若干篇余讀之暢達懇切壹是以仁義陳於上前薦李文二公可當大事卒能有所立可謂知人之明他文亦醇潔似其爲人韓子曰仁義之人其言藹如豈不信哉公又有四書諸經太極圖通書等說在集外余不及識公而得見其遺文幸也庸敢附名篇端以致追慕前修之意云

記纂提要序

古之遊於藝者禮樂射禦書數是也今亡其法秋山康敬徳父記纂提要之書非遊藝者之一助乎其功勤矣其心仁矣或曰呻其占畢多其訊言及於數學記所以訾今之教者也予謂不然生今之世爲今之人遊於藝而先通其名數然後窮其理而得於心由今之教達古之學在乎其人而巳而於是書奚訾焉

許士廣詩序

樵屋許士廣詩無一字一句不工其韻度品格𨿽至吾鄕相不難也鄕相窮經有實學修身有實行經世有實用三實者盈乎中而溢乎外詩其支流爾士廣得其詩進而究其所以詩又當爲吾鄕一大詩人

聶文儼詩序

學詩者若有適也適必以其道以其道則未至而可至【原闕三十行】

謂有光於師門者夫

張達善文集序

昔之爲文者曰不蹈前人一言一句或曰此文人之文爾儒者之文不如是儒者托辭以明理而非有意於文也𨿽然周子之太極圖易通張子之訂頑正防程子邵子之易傳序定性書觀物篇前無是也朱子祖述周程張邵而辭莫有同者焉誰謂儒者之文不文人若哉彼文人工於詆訶以爲洛學興而文壊夫朱子之學不在於文而未嘗不力於文也奏議仿陸宣公而未至書院學記曼衍繚繞或不無少損於光潔若他文則韓柳歐曾之規矩也陶謝陳李之律呂也律之呂之規之矩之而非陶非謝非陳非李非韓非桞非歐非曾也是豈區區剽掠掇拾者而猶有詆訶者乎噫儒生之立言也難矣東平教授張達善父以誦習朱子之書爲一時名公卿所禮子弟從之逰者詵詵如也其業也專其說也明其考索研究也精覈南北之士鮮能敵之知之深始終敬愛不渝者江東宣慰使北燕竹公也至元中予識達善於金陵出一二著述相與細論後十六年予畱儀眞許昌趙思敬率其同門友攜達善文集來曰先師遺槁竹公將爲鋟木以傳敢請表其篇端余讀之竟而嘆吾達善之學殆非庸淺者之所能窺議論正援據博無一語不有根柢貫穿縱橫儼然新安氏之屍祝也苟有闗於人心世教可矣而暇獘精神爲誇末俗計哉序記筆勢翩翩尢在諸體之上經說等類達善旣不可作而予亦何能獨審其至當絕伯牙之弦過惠子之墓夫孰察予之悲慨也夫

胡器之詩序

豫章胡璉噐之古體詩上逼晉魏近體亦占唐宋髙品蓋自騷選以來作者之辭志性情渟滀胸次見趣議論往往度越軰流非特其才之淸逸亦其學其識有以副之是三者一由乎天一由乎人人者日進日崇則天者與之俱他日當自爲胡器之詩不止肖魏晉唐宋某人某人而巳

蔡思敬詩序

唐人詩數百家一集中可觀者無幾豫章蔡黻思敬集七體無一體不佳每體無一篇不佳若與唐人集並行此集當爲第一𨿽然體凡七題止七十五惟約故精繼此約者博精者不雜縱橫顚倒自成一家則爲曹爲阮爲陸爲陶爲陳爲李爲杜爲韋吾何間然

詩府驪珠序

嗚呼言詩頌雅風騷尙矣漢魏晉五言訖於陶其適也顏謝而下勿論浸防浸滅至唐陳子昻而中興李韋柳因而因杜韓因而革律𨿽始而唐然深逺蕭散不離於古爲得非但句工語工字工而可嗚呼學詩者靡究源流而編詩者亦漫迷統紀胡氏此篇其庶乎緣予所言考此所編悠然遐思必有超然妙悟於筆墨蹊徑之外者

曹璧詩序

乙巳春予客盱白雪樓公以余逰麻源第三谷防雨中有士至問其姓名曰曹璧餘同郡英甫之從子名甫之子也手詩一編以呈於公且以請於余試閱一二蓋閴然屏絕時俗哇麗之音塗抹之態余驚異焉謂曰子詩巳得第一詩體惟益培其根益浚其源則語意不求髙而髙不求新而新不求奇而奇不求工而工至是其至矣然子才可應世非止以詩行世者勉之餘將期子於詩之外

黃純仁詩序

近年裏中諸英俊往往能詩黃純仁逰湖湘得一集其五七言長短句多妙音純仁儒家子又徧識當代鉅人以博其趣詩之妙也固宜見見聞聞日富日新而詩與之俱此特泰山一毫芒耳

皮照徳詩序

詩之變不一也虞廷之歌邈矣勿論予觀三百五篇南自南雅自雅頌自頌變風自變風變雅亦然各不同也詩亡而楚騷作騷亡而漢五言作訖於魏晉顏謝以下𨿽曰五言而魏晉之體巳變變而極於陳隋漢五言至是幾亡唐陳子昻變顏謝以下上復晉魏漢而沈宋之體別出李杜繼之因子昻而變柳韓因李杜又變變之中有古體有近體體之中有五言有七言有雜言詩之體不一人之才亦不一各以其體各以其才各成一家信如造化生物洪纎曲直靑黃赤白均爲大巧之一巧自三百五篇巳不可一槪齊而況後之作者乎宋氏王蘇黃三家各得杜之一體涪翁於蘇迥不相同蘇門諸人其初略不之許坡翁獨深器重以爲絕倫眼髙一世而不必人之同乎己者如此近年乃或淸圓倜儻之爲尙而極詆涪翁噫羣児之愚爾不防詩之全而該夫不一之變偏守一是而悉非其餘不合不公何以異漢世專門之經師也哉淸江皮潛才優而學贍其爲詩也語工而句健蓋諸家無不覧而守涪翁法嚴甚余深喜之而意晁張者流或未然也故具道古今之變以與能詩者共商焉

吳景南詩序

吳景南家臨川南鄕之種湖市向來曾從空山雷講師學詩尊敬其師旣歿而拳拳不能忘也講師之詩雄健景南之詩婉麗其子寵以示予惜予不能詩寵也其請於工詩之士刪其所可刪存其所可存斯足以章其父之羙矣八十五翁吳澄序

吳文正集卷十五

欽定四庫全書

吳文正集卷十六

元吳澄撰

序

診脈指要序

俗間誤以脈訣機要爲脈經而王氏脈經觀者或鮮旴江姚冝仲三世醫周秋陽周嘉防儒流之最也亟稱其善脈其進於工巧可知增補斷病提綱殆與錢聞禮傷寒百問歌同功診脈一編父經子訣者也爲醫而於醫之書醫之理博攷精究如此豈族醫可同日語哉余不治醫而好旣其文臟腑之脈各六三在手三在足醫家所診一寸九分乃手太陰肺經一脈爾於肺之一脈而並五臟六腑之气其部位也脈要精微論言之下部兩腎中部左肝右脾上部左心右肺心包與心同位所謂左內以膻中是也而不寄諸右尺命門之部陳無擇脈偶蓋十得八九而未之盡何也脈書往往混牢革爲一有牢則無革有革則無牢夫牢者堅也經云牢爲實又云寒則牢堅革者寒虛相博之脈也而可混乎脈之名狀浮流實虛緩數遲滑濇長短之相反也弱猶弓之有張弛牢濡猶物之有堅碝匹配自不容易抑有難辧者焉洪散俱大而洪有力微細俱小而微無力芤類浮也而邊有中無伏類沈也而邊無中有若豆粒而搖揺不定者動也若鼓皮而如如不動者革也洪微也散細也芤之與伏也動之與革也亦其對也二十四者之外促結代皆有止之脈疾而時止曰促徐而時止曰結𨿽有止非死脈也代眞死脈矣故促結爲對而代無對總之凡二十七冝仲有脈位脈偶二條因附鄙說其然歟其不然歟裁之可也

地理眞詮序

漢藝文志宮宅地形二十卷蓋相地之書也然官有其書民間無之無其書亦無其術通於其術如晉郭景純輩曠代一見豈人人能哉楊翁給使唐宮祕書中得此禁術後避巢防至贛爲贛人言地理術盛於江西自此始長安蒼黃出奔時防渉萬里九死一生僅保餘息惡有文自隨大率指授曰受面命心得不在書也此術之傳漸廣而其書之出日富好事者增益附防之爾極於宋末儒之家家以地理書自負塗之人人人以地理術自售郭楊曽殆滔滔而是噫何其昔之祕而今之顯昔之難而今之易昔之寡而今之多也余評諸家地理書郭氏書𨿽不敢必其爲景純之作而最爲簡當俗本亦復亂之以僞余黜其僞存其眞才千餘字若建安書市所刻地理全書繁蕪穢雜丰城儒流所撰玉髓經假托欺誑柰之何舉世惑焉而莫之察也噫可嘆巳吾裏王謙道於諸書中去所可去取所可取輯地理眞詮三卷衍者十無一二擇之不亦精乎以此而相地必不苟以此而授人必不惑矣謙道遊四方四十年工於詩前輩鉅公皆許可之儒家之術術家之儒書之精也宜哉

黃成性詩序

余戊寅嵗初客旴其後或中嵗一至或數嵗不一至旴之俗旴之人不悉聞悉見大略可知也黃成性金溪人而防處多在旴旴金溪接壤土气頗相類詩文往往奇倔峭厲直講先生其表表者南丰和粹昭晣蓋防茹於經而然然稽其立已行事不減防伯以吾陸子有得於道亦且壁立萬仞非土風然與乙巳春於程氏館讀成性詩一二已矍然驚自吾客旴以來未嘗有也讀竟率稱是夫生長山間林下師友不出乎一家之聞見上無所承下無所麗而挺然防起如此器固直講器也澤之以南丰之經原之以金溪之道磨礱浸潤光瑩透徹查滓盡而衝莫存徳人之言如玉才人之言如金逸士髙流如水晶雲母心聲所發自然而然先進又何能多彼浮沈气中作意仿像𨿽形似超超於靑冥風露之上而人也方與蜣瑯蠅蚋同夢而未醒詩乎文乎言焉而已非余之所敢知也非成性之所肯爲也

興善錄序

古聖先賢之立教行事具載方冊可效可師然其世邈其防奧譬之海焉或浩無涯涘譬之山焉或峻絕莫可躋攀非睿敏所到未易一觸而省悟感發者旴江周嘉防紹述先志取近代前修及鄕裏聞人凡一言一行之善賅而錄之易知且易行也如名醫單方一艸可愈一疾不必逺方難致之物用力寡而收效速豈不爲爲善者之一助乎嘉防甞纂家庭所聞義訓一皆淑人心扶世教警厲學者語斯錄也又義訓之毗輔云

皇極經世續書序

邵子之書其初十二篇以元經十二防而系之以運與世其次十二篇以九防經二百四十運而系之以世與嵗又其次十篇以十運經一百二十世而系之以嵗與字元之經防始月子訖月亥效天也防之經運始星已開物訖星戊閒物法地也運之經世始辰子二千一百四十九訖辰亥二千二百六十八紀人也紀事起二千二百五十六世內之甲辰止二千二百六十六世內之己未唐帝荒以前不紀無考也周顯徳以後未紀有俟也鄭松特立甫爲續二百七十五年自庚申宋興至甲午金亡近述邵子經世之事逺繼夫子春秋之志用意宏矣邵子所紀三千三百一十六年間頗有更定書法視昔尢謹論國統絕續離合謂興國無所承亡國無所授者各爲系漢魏晉宋齊梁陳統代一系魏周隋唐梁唐晉漢周宋十代一系也遼金國朝又一系也斯論也世儒未之及也噫鄭續邵之書它時豈無續鄭之書者乎𨿽千世可知也特立在前代三預進士貢不第在今日隠處三十年不仕獨折行軰與澄友古今因革聖賢心迹毎共細啇焉是書之成以澄能知之而俾題其端所纂經說拾遺亦多可取云

唐山鄭君詩序

唐山鄭君器識超邁記覧愽贍少年三試禮部不利甞學詩於翠屏曽氏蒼山曽氏中嵗乃與予善靡所不談令老矣窮山讀經日有新得技不止於詩也謝仁叔從之遊授其詩若干篇將以傳於世可嘉已鄭詩蓋出曽氏而其後所到頴然二師之上工詩者能辧之

黃少遊詩序

詩人說仙說禪精妙脫透無如坡翁者而竟未實得也故曰知者不言言者不知廬陵黃少遊往年同吾兒逰旴父知其爲俊士覧近作數十篇仙禪悟解上逼坡翁而其詩超超不凡噫吾所畏也𨿽然子於二家眞有得而有成吾不爲子願之而況簾視壁聼之悟徒以資言語文字之神乎神而傳焉亦言之立而已身苟立不待言之立也子之能詩已三世拳拳欲壽乃祖乃父之言以傳於人孝子慈孫之心也揚已之名顯親之實必有其道子將求之言乎似坡而可矣如將求之身乎坡未足多也而子之志何如哉

內經指要序

醫家內經與儒家六經凖其三才之奧諸術之原乎然其辭古其防深醫流鮮能讀儒流謂非吾事亦不暇讀何望其能探奧而究源也哉吾兄李季安自爲舉子時慱洽羣書纂事記言細字大袠堆案盈篋余甞嘆其用心之宻用力之勤中嵗從事於醫其心力之悉又有加焉所輯諸家方論靡不該偹抑其末耳若素問若靈樞若難經傷寒論所謂醫家六經者融液貫徹取素問二經綱提類別較然著明一覧可了名曰內經指要余夙嗜此經毎欲與人共論而莫可今獲見此能不抵掌稱快是篇布濩乎天下俾觀者有徑可尋有門可入人人能讀內經而得其奧而得其源則於儒家窮理盡性之方醫家濟人利物之務其不大有所禆歟季安應人之求不擇貴冨𨿽貧賤不能自存必拯其危急皇皇惟恐後蓋以儒者之道行醫者之術此其實行也非止善著書而已

馬可翁詩序

馬可翁簡直任气故人不皆好之餘於眾不皆好之中而知其可取者焉詩效昌谷者逼昌谷效山谷者逼山谷它作亦往往賢於人裏中先軰如甘如許逝矣詩之不亡也於子寕無望乎韓子有云磨礱去圭角浸潤著光精請以斯言爲子修辭之則亦爲子修身之則夫如是其誰不子之好𨿽不好也將奚疵

東麓集序

主簿石君以東麓張君詩文四卷示余余讀之理勝气勝詩文以理爲主气爲輔是得其本矣其詩不尙纎穠不拘拘於法度以文爲詩者也其文不尙俳麗不屑屑於言辭以質爲文者也夫生長中州返朴之時而老死昭代右文之日上奚所於師下奚所於友而有詩有文如此不謂之卓然特起者歟大學箴一篇有見於聖賢爲學之道蓋聞魯齋許公之風而興而於考亭朱氏之書嘗致其力又豈詩人文人所易及哉石與張兄弟也閔其不霑一命將遂沈沒余故爲之序云張君名桓字武叔東昌人

陳善夫集序

宋三百年文人未有過吾荊國丞相者詩人亦未有過吾荊國丞相者詩人名其後有二謝氏文則未有嗣焉者也近年邦人類多學詩陳君善夫最久最能淸才逸思洋溢動蕩丙子以前初槁已不肯作江鮑以下語況年彌老彌變詩彌變彌工乎詩之外有文又難已老杜詩如此而拙於文老蘇文如此而短於詩兼此二長有鄕相在山川之奇秀郁發何幸再見其人哉陳家詩如伯玉如履常如去非家法自不待它求文乎文乎一惟鄕相是式𨿽唐桞韓漢班馬復生且將引而與之並而它奚足云

鰲溪羣賢詩選序

詩經有十五國之別土風各不同鄘皆衛也而不系之衛魏亦唐也而不系之唐何也國別之中又有不同者來者不容不本其地編者不敢不離其篇也國風逺矣近年有中州詩有浙間詩有湖湘詩而江西獨専一沠江西又以郡別郡又以縣別豈政異俗殊而詩至是哉山川人物固然而然土風自不可以槪齊也撫江西望郡統縣五而樂安最後置割永丰之東鄙合崇仁之西鄙而爲縣故其風有撫吉之雜宋之季文風特盛進士科得人甲諸邑以詩鳴者蓋不數數也有不局於舉子業者乃或兼通焉或専攻焉夫江西之有撫撫之有樂安樂安之有詩以古凖今如衛之別爲鄘唐之別爲魏非一國之風乎采詩無官編詩無人其詩浸浸湮沒艸亭何君壵少年擢第仕爲諸殷五長於詩老而猶以此自好閔鄕裏前修善之或遺搜獵邑之能詩者得若干人詩之可取者得若干篇題曰鰲溪羣賢詩選夏防安命梓工刻之於鰲溪書院知者可以興不知者可以觀噫惇厚之教也

丁英仲集序

嘉興丁英仲吟古近體詩又善樂府長短句又工四六駢儷語挾三長客諸侯有名聲時命革依皮南雄老於淸江之野予及見之嚴厲振整蓋𨿽遊客而自貴重玉霄滕君推爲文人行心服可知也平生著述多軼子埴錄其存槁予讀之而嘆斯人之不可復見也埴克紹先業廩廩緒言之墜遺可謂能子矣英仲諱傑人號爲山臞先生

皮逹觀詩序

詩之自然者所到各隨其所識迹已然之迹聲同然之聲則意若辭不繇已出使然耳非自然也淸江皮逹觀素不以外樂易內樂其識固已超邁邇來太極先天之理融液於心視故吾又有間矣偶然遊戲於詩蓋其聲迹之髣髴所到可涯涘哉𨿽然時露一班或從管中窺見將得以名我聚則文成五彩散則寂無一有其猶龍乎何豹之足云余期逹觀之進乎是也

光霽集序

嘗聞旴江包氏從朱陸二先生學一日自建寕至金谿陸先生問曰元晦何言曰某爲朱先生求數大字扁堂室悉得之獨光風霽月之亭六字有靳色曰姑少俟將歸再請又曰姑少俟陸先生曰吾固知元晦不肯書此然人人有此光風霽月吾當爲子書之至今其家揭陸先生之字於亭間廬陵蕭氏道心翁以光霽名詩集亦吾陸先生所謂人人有此者也靑山趙儀可摘集中好句光霽端倪已呈露一二矣其子樂昌教諭卿元汲汲揚父之羙復以示予夫周子气象惟大程子有焉翁希程則光風霽月其人也詩云乎哉

四書言仁錄序

仁人心也然體事而無不在専求於心而不務周於事則無所執著而或流於空虛聖賢教人使之隨事用力及其至也無一事之非仁而本心之全徳在是矣四書而後惟張子訂頑最爲切實同郡嚴肅類聚四書中言仁者爲一編綱舉目張靡所不偹學者苟能玩繹於此而實用其力旣得其隨事之用又不失其本心之體其有補於求仁也其功豈淺淺哉

增廣鐘鼎韻序

倉頡字世謂之古文其別出者謂之古文奇字自黃帝以來至於周宣王二千年間中國所通行之字惟此而已史籕始略變古法謂之大篆李斯又略變籕法謂之小篆小篆大篆古文名則三實則小異而大同今世字書惟許氏說文最先然所纂皆秦小篆爾古文大篆僅存一二宋薛氏集古鐘鼎之文爲五聲韻𨿽其所據有可信者有不可信者然使學者因是頗見三代以前之遺文其功實多淸江楊鈞信可重加訂正有所增益其文蓋愈賅矣此世所不可無之書也若其所取之或可疑兼収可偹慱攷而未易立談判好古之君子其審諸

左傳事類序

杜元凱讀左傳法曰優而柔之使自求之饜而飫之使自趣之若江海之浸膏澤之潤渙然冰釋怡然理順然後爲得淵哉乎其言也豈惟讀左傳宜然凡讀他書皆然朱元明以徐安道所輯左傳事類示予夫作文欲用事而資檢閱記纂不爲無功也用心如此亦勤矣以此之勤循元凱之法俾左氏一書融液貫徹於胸中倘有所用隨取隨足無施而不可其功猶有出於記纂之外者安道試就季父半溪翁質之

一笑集序

詩人网羅走飛艸木之情疑若受役於物客甞問焉予應之曰江邊一笑東坡之於水馬出門一笑山谷之於水仙此虫此花詩人付之一笑而已果役於物乎夫役於物者未也而役物者亦未也心與景融物我俱泯是爲眞詩境界熊擐君學其可與議此矣遂以斯言題於其集之首

熊希本詩序

熊希本訪余於淸都一見知其爲才子弟旣而見其詩一覧知其爲能文辭𨿽然文辭學之末也詩又文辭之末也若曰吾詩如是足矣奚事它學夫誰得而彊之𨿽然工之義工其於鸝音翠羽有辧乎若曰此不足爲吾學則有上於此者子試求之

丁暉卿詩序

李太白天才間气神俊超然八極之表而從容於法度之中如夫子之從心所欲而不逾矩故曰詩之聖槌黃鶴樓倒鸚鵡洲此以夢語觀太白者丁暈暉卿破厓岸絕畦徑而爲詩志則髙矣才气果能追太白矣乎可也暉卿交東原趙少府久少府如程將軍龍伯髙暉卿如李將軍杜季良余固以謫仙人相期待少府君以爲何如哉

富城醵飲賦詩序

酒所以合歡歡而有文歡之尢也古者於燕享歌詩以道志自歌詩禮廢而文士之飲或自爲詩以敍其情東都以來則然然文字之飲難矣蘭亭之集勝流咸在詩不成者有之二詩成其一者有之至今不無遺憾也臨川周筠昻霄夙與富城諸能詩者遊別三年而再至於是各持鬥酒貲詣朱有源氏具盤飱劇飲盡以竹深畱客處荷淨納涼時分韻賦詩賔一主八朱士坦元明趙用信以誠黃中克正蔡黻思敬胡敏仲遜胡然文彬胡璉器之富城人淸江聶埜廉翁與韻有十眞定劉節叔度補其一嘗學詩於周者也詩十首或明潔或淸淳或精深或古澹蓋一時之勝萃是已來者可以觀焉

春秋防傳序

邵子曰聖人之經渾然無迹如天道焉故春秋書實事而善惡形乎其中矣世之學春秋者率謂聖人有意於褒貶三傳去聖未逺已失經意而況後之注釋者乎哉棄經而任傳或臆度而巧說幾若舞文弄法之吏然觀者見其不背於理不傷於教莫之瑕疵又孰能防繹屬辭比事之文而得聖人至公無我之心哉漢儒不合不公無足道千載之下超然獨究聖經之防惟唐啖趙二家宋淸江劉氏抑其次也澄甞因三氏研極推廣以通其所未通而不敢以示人今豫章熊復庶可所輯防傳同者已十之七八諸家注釋未有能精擇審取如此者也熊君謹厚純正篤志務學其可爲通經之士云

易簡歸一序

近代醫方惟陳無擇議論最有根底而其藥多不驗嚴子禮剽取其論而附以平日所用經驗之藥則旣兼羙矣王徳膚學於無擇易簡三十方蓋特爲窮鄕僻原醫藥不便之地一時救急而設非可通於久逺而語於能醫者流也是以不免於容易苟簡其有以來施盧之攻也宜且如瘧痢之證病源不一法自殊世有執無痰不成瘧無積不成痢之說而槪用一藥者或驗於甲而不驗於乙人但咎其藥之不靈而孰知由其辧之不明哉數見病瘧者對證依施氏用藥又數見病痢者對證依嚴氏用藥證各不同無不應手愈信夫辧証之明而處方之當者其效如此徳膚局以四獸斷下二藥豈可不笑也邪徳膚以來增補其書者凡三曰孫曰施曰盧豫章徐若虛昔以進士貢儒而工於醫又取四易簡而五之名曰易簡歸一其論益微宻其方益該偹施盧且當避席而況王若孫乎𨿽然微宻非易也該偹非簡也非易非簡而猶曰易簡蓋不忘其初吾取其有功於愈疾有徳於人而已於書之難易簡也夫何計

服制考詳序

凡喪禮制爲斬齊功總之服者其文也不飲酒不食肉不處內者其實也中有其實而外飾之以文是爲情文之稱徒服其服而無其實則與不服等爾𨿽不服其服而有其實者謂之心喪心喪之實有隆而無殺服制之文有殺而有隆古之道也愚甞謂服制當一以周公之禮爲正後世有所增攺者皆溺乎其文昧乎其實而不究古人制禮之意者也爲母齊衰三年而父在爲母杖期豈薄於其母哉蓋以夫爲妻之服旣除則子爲母之服亦除家無二尊也子服𨿽除而三者居喪之實如故則所殺者三年之文而已實固未嘗殺也女子子在室爲父斬旣嫁則爲夫斬而爲父母期蓋曰子之所天者父妻之所天者夫嫁而移所天於夫則降其父婦人不二斬者不二天也降己之父母而期爲夫之父母亦期期之後夫未除服婦已除服而居喪之實如其夫是舅姑之服期而實三年也豈必從夫服斬而後爲三年哉喪服有以恩服者有以義服者有以名服者恩者子爲父母之類是也義者婦爲舅姑之類是也名者爲從父從子之妻之類是也從父之妻名以母之黨而服從子之妻名以婦之黨而服兄弟之妻不可名以妻之黨其無服者推而逺之也然兄弟之妻之服己之妻有娣妹婦之服一家老防俱有服己𨿽無服必不華靡於其躬宴樂於其室如無服之人也同防且服緦朋友尙加麻鄰喪裏殯猶無相杵巷歌之聲奚獨於兄嫂弟婦之喪而恝然待之如行路之人乎古人制禮之意必有在而未易以淺識窺也夫實之無所不隆者仁之至文之有所或殺者義之精古人制禮之意蓋如此後世父在爲母亦三年婦爲舅姑從夫斬齊並三年爲嫂有服爲弟婦亦有服意欲加厚於古而不知古者子之於母婦之於舅姑叔之於嫂未嘗薄也愚故曰此皆溺乎其文昧乎其實而不究古人制禮之意者也古人所勉者喪之實也自盡於己者也後世所加者喪之文也可號於人者也誠僞之相去何如哉每思及此而無可與議豫章周成大服制考詳可謂究心於禮矣嘉其有補於世教因附愚說於其篇端俾共世之知禮者講焉

吳文正集卷十六

欽定四庫全書

吳文正集卷十七

元吳澄撰

序

皮魯曕詩序

魯瞻皮氏之賢子從其族父逰京師有紀詠數十篇儼然如醇儒端士讀之益信其賢吾友元復初自負才髙於人寡許可獨進魯瞻當路又薦之試吏余爲子以吏諭詩夫吏以文無害爲善一變則深文巧詆之吏再變則舞文弄法之吏吏不可如是詩不可不如是方見其爲醇儒端士倐見其爲天仙化人詩之變也變至此詩之至也余將徯子之至

熊君佐詩序

豫章熊君佐嗜好推敲能自銳於一切世味之中是以詩似其人若艸木生天香若花盡春容不事雕琢而近自然細評古今難爲別則予亦未能窺其何如也

劉志霖文槁序

近年齊陵劉太博以文鳴沾丐膏馥者不少然學之者字其字文其文形模謦欬事事逼眞儼若孫叔敖之衣冠竊意善學者不如是志霖居與之鄰而日親炙者也太慱之後尙有嗣其響儀可分其光而又有志霖焉文之病或頗僻或淺俗或冗羨或局促或泛濫或滯濇或防直或繁碎或浮靡或枯槁而志霖一無有色炳炳聲瑯瑯勢滔滔汨汨不太博而太博其可謂善學矣哉其可謂能言矣防𨿽然文有本非徒能言而已若韓氏若栁氏若歐陽氏若老蘇氏縷縷自陳其所得志霖於四家熟之復之必知其所得之由他日轉以告我

長岡防飲詩八十韻序

防防有詩建安以來始盛然蘭亭之集督之以嚴罰賦者猶或止於五言四句靑谷劉志霖長岡之歌成詩至八十韻才之慳贍不同固如是乎防或比之南山南山未足多也丰而不余約而不失古之作者如是一時情思因酒而發浩瀚淋漓欲禁莫可志霖不自知其多也

黃體元詩序

黃體元妙年有詩評者謂似江西余謂不然氏黃也詩不黃也何也黃沈重此輕飄黃嚴靜此活動黃宻塞此防通黃硬健此軟美不必其佀而惟其可最爲善述前人者妙年能此奇矣余欲剟其英參翏太虛已先之句句如郭所摘字字如何所防又大奇也行當見之

切韻指掌圖節要序

聲音用三十六字母尙矣俗本傳訛而莫或正也羣當易以芹非當易以威知徹牀娘四字宜廢圭缺羣危四字宜增樂安陳晉翁以指掌圖爲之節要卷首有切韻須知於照穿牀娘下注曰已見某字母下於經堅輕牽擎虔外別出扃涓傾圈瓊拳則宜廢宜增蓋已了然晉翁純篤力學至老不倦豈徇俗踵訛者所敢望防故其著述有見如此而余之爲是言亦可與言而與之言也

新編樂府序

詩騷之變至樂府長短句極矣韻人才士之作不絕乎耳午牕坐困夢逰鈞天忽聞此音爲之醒然而起作手妙選手尢妙選者爲誰淸江嚴以仁氏

運气新書序

天地陰陽之運往過來續木火土火金水始終終始如環斯循六气相生之序也嵗气起於子中盡於子中故曰冬至子之半天心無攺移子午之嵗始冬至燥金三十日然後禪於寒水以至相火日各六十者五而小雪以後其日三十復終於燥金丑未之嵗始冬至寒水三十日然後禪於風木以至燥金日各六十者五而小雪以後其日三十復終於寒水寅申以下皆然如是六十年至千萬年气序相生而無間非小寒之末無所於授大寒之初無所於承隔越一气不相接續而截自大寒爲次年初气之首也此造化之妙內經祕而未發啟子闕而未言近代楊子建昉推而得之夫醫家運气之說惟陰陽大論七篇具存而啟子取以補內經醫流之究竟及此者蓋鮮鄧焱景文貫通儒書精専醫伎純厚謹審而篤於學演繹七論條分類別目曰運气新書經文注義采拾靡遺凡著書欲以明運气者未有能若是賅且悉也予又因楊氏所推特表古聖先賢未發未言之奧於其篇端鄧氏此書之行於世也可無毫髮罅漏矣

黃飬源詩序

詩自風騷以下惟魏晉五言爲近古變至宋人防以微矣近時學詩者頗知此又往往漁獵太甚聲色酷似而非自然黃常飬源詩淸以淳進進而上當與世之學魏晉者不同然飬源年少有志其學豈止工詩而已乎予之所期蓋在彼而不在此也

淝川書塾序

淝川書塾旴江包淮仲邳所以名其讀書之塾也包氏自贈太子少師克堂公早防朱陸二先生之門而資政殿學士文肅公掇儒科登政府文學政事爲一世師表淮文肅之曾孫少師之孫也克承其祖武亦可爲聞人矣乃逺推所自取龍圖孝肅公所起之地名其塾淮之所志逺矣昔周子家舂陵而稱汝南朱子家建安而稱新安皆不忘其初也蓋與太公封於齊而不忘周者同意是意也豈俗儒小生所能知防仲邳年少才俊博古而通今由文肅上遡孝肅文學政事之美固已不待他求又充其所到而朱而周則包氏世世有人將有光於其先仲邳勉之防

楊桂芳詩序

淸江楊桂芳工詞賦而善歌詩詩甚淳美然桂芳才與年俱盛非山澤枯槁田野閒曠者由詞賦而歌詩由歌詩而上達屈騷風雅頌之防聲其聲實其實則爲子而孝爲臣而忠政可以官言可以使詩之爲詩蓋如此豈徒吟詠風花雪月如今世所謂詩人而已防予將有俟於子

周立中詩序

自進士業廢而才華之士無所寓於其巧往往於古今二體之詩然稍有能輙自負曰吾能是足矣豈知士之爲士有出乎詩之外者防豫章周逷立中純謹俊秀能進士業而又能詩所到處古可逼魏晉律可如唐人世之不能立是者已自足而立中不爾也使其進而益力則知本之不在是予是以嘉其識而不但美其才也夫才力所及蓋難能之然才力之外更必有見焉其尙以語我也

運气考定序

邵子謂素問宻語之類得術之理鄆城曹君大本彥禮父嗜邵子書而尢究意於素問宻語運气之說裒集大論三卷宻語七卷亦勤矣吾鄕有醫士鄧氏所編運气新書相近而微不同予嘗爲之序噫世之言運气者率以毎嵗大寒節爲今年六之气所終來年一之气所始其終始之交隔越一气不相接續予嘗疑於是後見楊子建通神論乃知其論已先於予彥禮父好邵學予請以先天後天卦明之夫風木冬春之交北東之維艮震也君火春夏之交東南之維震巽也相火正夏之時正南之方離也濕土夏秋之交南西之維坤兌也燥金秋冬之交西北之維兌乾也寒水正東之時正北之方坎也此主气之定布者也地初正气子中而丑中震也地後間气丑中而夘中離也天前間气夘中而已中兌也天中正气已中而未中乾巽也天后間气未中而酉中坎也地前間气酉中而亥中艮也地中正气亥中而子中坤也此客气之加臨者也主气土居二火之後客气土行二火之間終艮始艮後天卦位也始震終坤先天卦序也世以嵗气起大寒者似協後天終艮始艮之文然而非也子建以嵗气起冬至者防契先天始震終坤之義子午嵗之冬至起燥金而生丑中之寒水丑未嵗之冬至起寒水而生丑中之風木寅申嵗起風木夘酉嵗起君火辰戌嵗起濕土己亥嵗起相火皆肇端於子半六气相生循環不窮豈嵗嵗間防於傳承之際防然則終始乎艮者可以分主气所居之位而非可以論客气所行之序也彥禮父於經傳之所已言采拾詳矣惟此說乃古今之所未發敢爲誦之以補遺闕彥禮父天資淳實於書無不讀而慕邵子甚至昔司馬公與邵子同時而師尊之注太譔潛虛篤學淸修吾彥禮父之資其防乎予忝與之聚處國學獲覩其書遂爲志其卷首

伍椿年詩序

詩本乎气而形於言伍椿年有气有言者也詩宜工又因詩而治气審言焉俾气調而言度則詩浸浸乎古矣其爲人溫柔惇厚而不愚深於詩者如是古之教也余將觀气察言以驗子之進

石晉卿易說序

上古聖人作卦象以先天而其體偹於八八作蓍數以前民而其用衍於七七八八之象本於一而一無體七七之數始於一而一不用合卦與蓍是之謂易中古聖人體卦用蓍系之彖系之爻其辭𨿽爲占設然擬議所言理無不貫推而行之占云乎防秦漢而下泥術數者陋演辭義者泛而易道晦矣至邵子極探卦彖蓍數之原而易之道大明夫子以來一人而已而於文王周公之辭有未暇及也若程子之傳則因文王周公之辭以發其眞知實踐之理推之爲修齊治平之用宜與三古聖人之易而爲四非可以傳注論昔夫子年將七十有假我數年卒以學易之語是經豈易學防主簿傅君以其師石君晉卿所著易說示予予讀之喜其說理之當說象之工蓋於象學理學俱嘗究心世之剽掠掇拾以爲說者何能防其十一聞石君兩目無見古之瞽者爲樂師取其用志不分也樂一藝耳易之道詎一藝所可比瞽而爲易師亦其外物不接內境常虛故能精専若是歟或曰子之於易與石君不同何也曰予補朱義者也石廣程傳者也君釋象予亦釋象則皆程朱之所未言者𨿽有不同而言固各有當也予又安敢以予之未必是而廢石君之是防

虞舜民禮學韻語序

古之教者子能食而教之食子能言而教之言欲其有別也而教之以異處欲其有譲也而教之以後長因其良知良能而導之而未及乎讀誦也教之數教之方教之日與夫學書計學防儀則旣辧名物矣而亦非事夫讀誦也弟子之職曰孝曰悌曰謹曰信曰愛曰親行之有餘力而後學文今世童子甫能言不過教以讀誦而已其視古人之教何如也然古人豈廢讀誦防戴氏記拾曲禮遺經句三言或四言管氏書載弟子職一篇句四言或五言六言皆韻語句短而音諧蓋取其讀誦之易而便於童習也古書闕而教法泯俗間教子率以周興嗣千文李瀚防求開其先讀誦𨿽易而竟何所用士大夫之家頗或知其無用而舎旃童習之初遽授小學孝經等書字語長短參差不齊往往不能以句教者彊揠而學者苦其難又胡能使之樂學防程子嘗欲作詩略言教童子灑掃應對事長之節而不果作陳氏五言禮詩近之而有未偹君子病焉江東虞舜輯古經傳記成訓補而綴之裁而成之名曰禮學韻語其事該其辭雅凡程子之所未及陳氏之所未詳一旦悉具而無遺又有名數韻語一書相輔而行旣非千文防求無用之言又無字句參差難讀之患防而復熟於此長而階之以稽全經可不謂之有功於初學已乎仁矣哉其用心也舜民年逾五十志學彌篤其師謝氏節義士也淵源所漸蓋有自云

荘子正義序

荘子內聖外王之學洞徹天人遭世沈濁而放言滑稽以玩世其爲人固不易知而其爲書亦未易知也魏晉以來注釋奚翅數十𨿽淺深髙下不同大抵以已見說荘子非以荘子說荘子也學講師侯大中蜀產也澹然朴素好南華經聞淸江道士杜充符有唐劍南道士文如海南華正義命其徒徑往繕寫以歸如獲珍器近以示予予嘉文氏方外之人乃能獨矯郭氏虛之失而欲明荘子經世之用噫可不謂拔乎儔類者防昔在天寶間宗蓋嘗賜見正義十卷宋太平興國八年成都道士任奉古鋟諸木而世不傳講師將爲重刻故敍其所以得書之由若夫得意忘言奭然四觧進進乎南華眞人之逍遙逰師其自知之矣

詹沂仲文集序

樂安詹君沂仲戊辰試太學第一處太學七年而歸隠防郡侯慕君文名彊起之教授於邑校余自防喜聴君談文談當世事明峻激發英英然有永嘉諸君子之風惜防不獲究其用也子天麟收拾遺槁廩廩恐泯墜於乎沂仲不可作矣觀於斯文尙可想見其人蓋非特才進士而已

詹天麟慙槁序

樂安詹沂仲往年試藝補太學諸生名次冠天下其雄文髙論震撼一世子天麟能傳其家學有詩有文如此沂仲爲不亡矣

象山先生語錄序

靑田陸先生之學非可以言傳而學之者非可以言求也旴江舊有先生語錄一袠所錄不無深淺之異此編之首乃其髙第弟子傅季魯嚴松年之所錄者澄肅讀之先生之道如靑天白日先生之語如震雷驚霆𨿽百數十年之後有如親見親聞也楊敬仲門人陳塤嘗鋟板貴溪象山書院至治癸亥金溪學者洪琳重刻於家樂順攜至請識其成嗚呼道在天地間今古如一人人同得智愚賢不肖丰嗇焉能反之於身則知天之與我者我固有之不待外求也擴而充之不待增益也先生之教人蓋以是豈不至簡至易而切實防不求諸我之身而求諸人之言此先生之所深閔也今之口談先生心慕先生者比比也果有一人能知先生之學者乎果有一人能爲先生之學者乎嗚呼居之相近若是其甚也世之相去若是其未逺也可不自愧自惕而自奮與勿徒以先生之學付之於其言也

女教之書序

女徳之懿以柔靜淑愼堅貞修潔爲貴𨿽其天質之至美亦未嘗不資於教古之女教略見於內則曲禮之篇而今世之女子或教以紋繡之工或教以詞章之麗非矣相臺許獻臣搜獵經史傳記摭其嘉言善行名曰女教之書凡爲女爲婦爲妻爲母之道靡所不具女子於女功之暇而能誦習焉則知如是者之可慕可效而爲之不如是者之可羞可惡而不爲其於世教豈小補哉夫自王公至於士庶人未有不須內助之賢家之興廢往往系於女徳之何如教之何可以不豫也獻臣喪親而孝涖官而防其身固可以立教而又取前言往行筆之於書倘其書之所以教者盛行於世閨門之內奧室之中莫不感發於其言薫沐於其行而與之俱且將人人偹女士之徳不惟世之父母得有賢女而爲舅爲姑皆有賢婦爲夫爲子皆有賢妻賢母化成俗厚駸駸防二南之風蓋不難也然則是書其可與朱子小學之書並行者乎

譚晉明詩序

詩以道情性之眞十五國風有田夫閨婦之辭而後世文士不能及者何也發乎自然而非造作也漢魏逮今詩凡防變其間宏才碩學之士縦橫放肆千彚萬狀字以鏈而精句以琢而巧用事取其切模擬取其似功力極矣而識者乃或舎旃而尙陶韋則亦以其不鏈字不琢句不用事而情性之眞近於古也今之詩人隨其能而有所尙各是其是孰有能知眞是之歸者防宜黃譚徳生晉明天才飄逸綽有晉人風致其爲詩也無所造作無所模擬一皆本乎情之眞瀟灑不塵略無拘攣局束之態世之以鏈字琢句用事爲工者或不相合而予獨喜之之深蓋非學陶韋而可入陶韋家數者也故觀其詩可以見其人彼詩自詩人自人邈乎不相類者又何足以知之

劉鶚詩序

有客攜廬陵劉鶚詩一袠來予觀之五言七言古體五言七言近體五言七言絕句凡六體無一體不中詩人法度無一字不合詩家聲響夫人之才各有所長學詩者各有所従入唐宋以來詩人求其六體俱可者亦希如之何不爲之嘉嘆觀詩竟觀諸人序引而又知鶚之早慧年二十已能詩北走燕趙南走湖湘等處廣覽山川風俗以恢廓其心胸耳目志气卓犖不羣詩之不凡也宜卷首一序乃其大父桂林翁所作年過期頤訓其孫作詩貴實蓋知作詩作文之要領且謂當推此實於言行則其學識知所根抵非但文士見趣而已世之訓其子孫而能若是者防何人防聞翁九十有五時人以衛武公日誦抑詩自警之事美之武公固未易及然抑之詩曰斯言之玷不可爲也又曰相在爾室尙不愧於屋漏其愼言愼行者至矣翁以實其言行詒孫謀殆亦武公之意與劉氏祖孫壽而徳少而才一家有二瑞焉天之厚於其家必有由也翁字叔正長吾父三嵗今一百有二鶚字楚奇與吾諸子之年相後先今三十有六予喜翁之壽敬之如吾父嘉鶚之才愛之如吾子於是書此而授之客以遺劉氏

張達善文集序

蜀儒張須立達善父少從金華王氏逰王氏之學其源出自朱子門人黃勉齋先生故凡達善所聞格言至論皆足以範俗垂世國朝奄有南土中州士大夫淑其弟子以四書者競延致達善而講說焉或薦於朝特命爲孔顏孟三氏教授鄒魯之人至今服誦其遺訓東昌張遜謙叔得其文若干捲刻梓以傳好善樂學之意可尙防達善長予十有三嵗予視之猶兄也前此江東宣慰使拔不忽嘗欲板行其文余序其端今謙淑之従子徳光又以序爲請餘悲達善之無嗣而幸其遺文之不泯防後進之士因前軰所聞而知其所未知禆益於人蓋不爲少是則謙叔之功也

徐君頥詩序【缺】

吳文正集卷十七

欽定四庫全書

吳文正集卷十八

元吳澄撰

序

澹軒康氏詩槁序

予髫丱時已聞澹軒翁詩名而不及識也翁平生悉其精力於詩同時詩人爲之選摘皆防其尢今可見者淳祐槁耐軒呂開選抄八十七首寶祐槁同郡陳蔵一選抄三十六首東樵掲齋邱拾遺八首開慶槁後林李義山選抄三十一首景定槁約山朱漢選抄四十五首防泉李濤選抄三十二首大山蕭山則初摘五言一十句七言一十二句全篇一十一續摘五言三十六句七言一十二句全篇六小山蕭泰來又摘五言一十句七言一十四句全篇三各系之以和章益之以褒辭矩山徐經孫雪坡姚勉止庵林實夫蕓荘蕭澥冰厓蕭立之亦有題句防語一時聞人相與盛矣防翁𨿽已歿而其詩光彩爛然至於今不冺子同老請爲選咸淳槁予適未暇嗚呼詩祖三百篇學詩者以邇之事父逺之事君爲切實受用翁有子汲汲揚父之美務表其詩以傳於後事父若是非有得於學詩之實者乎父之能詩子之能孝俱可傳也翁康氏諱應弼字輔徳同老字聖與云

周易略例補釋序

伊川程子易傳未成之時每令學者觀三家易一曰王輔嗣二曰胡翼之三曰王介甫蓋漢儒好以術數談易以義理注易自輔嗣始唐初諸儒作防義悉廢諸家之注而獨取輔嗣者以此也輔嗣觧經之外著略例二篇其上篇析論彖文卦象位各一章其下篇先之以五凡終之以十一卦略總一經之大槪云耳唐邢璹有略例注今潮陽陳禧爲之補釋多所發明王氏之忠臣邢氏之益友也禧年甚少而篤志於經世武功而従事於文諸侯之子而齒於庶士以共學是其天質之異於人者也

李學正小艸序

袁州路儒學正李長翁昔年従予學其資頴然特異教諭石城金谿二邑綽有聲譽觀其文不苟作韻語儷語皆工得如斯人百軰布滿州縣學官文事其興乎𨿽然又有進乎此者譬之木然文猶枝柯葩華也明經以培其本修行以美其實文乎文乎非但末技虛言而已

葉氏瞽譚序

宋乾道淳熙間一時士學之懿人才之盛幾及嘉祐慶曆之際其名實彰彰者旣如彼若吾臨川葉英叔先生者韜光弗耀觀其所著瞽譚一編讀經讀史評古評今識見之髙議論之正有非區區文人才士之所敢望丞相益國周文忠公之深許之也宜防當時亦與朱陸二子交防去今百有餘嵗往往先得我心之所同然視世之實無所知而剽掠以著書者奚翅相倍蓰也先生之孫誼棲棲貧窶汲汲揚其先祖之美資力於人鋟木以傳其書仁夫予喜吾邦之有是人又喜斯人之有是孫也是以志之云耳

王實翁詩序

黃太史必於奇蘇學士必於新荊國丞相必於工此宋詩之所以不能及唐也王實翁爲詩奇不必如谷新不必如坡工不必如半山性情流出自然而然充其所到𨿽唐元白不過如是前永州教授何君周佐評其詩曰興寄閒婉得詩天趣當矣又評其人曰神情曠夷光霽被面噫非此人安得有此詩

息窩志言序

吾兄李季安詩矯矯如雲中龍翩翩如風中鴻其古體仙逸奇怪有翰林玉川之風其近體工致豪宕有工部誠齋之气其絕句淸婉透脫而又有張司業王丞相之韻度夫人於是數者或能於此不能於彼今乃兼眾長而無不可固曰天才絕異於人而亦有由焉學詣防識超凡近非可徒以詩人目也是以縦橫顚倒無非妙用豈紛紛調聲響絢采色者之所可企而及防息窩安樂窩也志言擊壤集也世有知言者乎無名公不同時之髙第弟子也

續文鑑序

昔東萊呂成公編先宋文鑑新安宋文公讀之猶有非議其言載於文集語錄可考也今廬陵李文翁輯太元文鑑其用心之公廣立例之謹宻果已如成公所編乎其尙審取精擇之防人也必其人之眞能文文也必其人之眞可傳如是而取焉擇焉毋俾不如文公者或得而非之議之則善矣

虞氏三子字辭序

子生而名冠而字字有辭載於古禮經父自爲辭以教則猶孔庭道詩禮以命伯魚晉卿書訓戒以示無卹之意也辰州路儒學教授虞槃徳常字其子宣曰雷旦曰新豈曰悅而授以辭其言曰雷在地中爲復雷行天下爲無妄知善而愼守知不善而速攺復也知之明飬之充動斯無妄矣又曰旦者初日新明之時苟能於學如夜復明而更新如日方旦而未已則昏可明弱可彊又曰學以悅於己孝以悅於家忠信以悅於國人斯言也至矣聖人復起不易斯言矣宣也旦也豈也其踐斯言乎庶幾如伯魚之克世其學奚翅如無卹之甚習其辭而已防子及先生吾兄也槃猶子也宣旦豈猶孫也是以識於其字辭之右方

皮棨字說序

父之愛其子何所不至防愛之至則期之深仕也期其位之極於人臣用也期其才之益於人國皮氏子名棨而字維楨棨者公之儀位之髙也楨者國之榦才之大也位髙足以展其才才大足以勝其任斯無愧於人臣無負於人國矣棨也平江州判官之子南雄路總管之孫也其如所期以宏父訓而光祖烈防

朱元善詩序

不能詩者聯篇累牘成句成章而無一字是詩人語然則詩𨿽小技亦難矣防金谿朱元善才思俱淸遣辭若不經意而字字有似乎詩人𨿽然吾猶不欲其似也何也詩不似詩非詩也詩而似詩詩也而非我也詩而詩已難詩而我尢難奚其難蓋不可以彊至也學詩如學仙時至气自化元善之於詩似矣比其化也則不見其似吾猶將徯其至焉

鐘山泉聲序

王翊聖韶以鐘山泉聲號其詩爲之序引者三爲之選防者一引者任耳聴於無聲曰錝錝曰泠泠疑若殷師之鬭牛石勒之聞金鼓其曰沈沈蓋進於聰者也庶防乎耳病減矣選者任目視於有形采其四句者曰萬室機杼夜千村塲圃時山中有癡事秉燭報新詩曰蒼白雲邊天上下紫洞口日方圓三千世界殘棊局百萬塵身一蛻蟬采其二句者曰不見重來燕空令半捲簾曰不知春防許兩月住江城曰炎涼翻覆手絡緯夜如何曰細雨斜風裏池亭得此人曰江城昨夜西風急明月寒砧十萬家曰衣冠不羣俗眼笑山川出色韻士來采其一句者曰無言領取靑山意曰江湖路熟水雲酣殆猶紀昌之視虱秦越人之視五藏精矣防非詩人安能識詩如此予不敢再爲殷石之耳故且同於紀秦之目

甲子釋義後序

十干十二支之名立而相配爲六十不知其所始世傳黃帝命大撓作甲子或然也漢之時術家以六十之四十八配周易八純卦之六爻謂之渾天納甲不過以寅夘二支爲木己午二支爲火申酉二支爲金亥子二支爲水辰戌丑未四支爲土而已後之所謂納音者毎支五行偹而毎行周乎十二支榦則否壬癸各二水而四金四木丙丁各二火而四土四水戊己各二土而四木四火庚辛各二金而四木四土甲乙不爲木而四火四水四金焉予嘗謂納甲之五行猶先天之卦納音之五行猶後天之卦也且納音始於誰乎五行之上曰某水某火某土某金某木者又始於誰乎疑末世術家猥瑣之所爲也予壯嵗過徳化縣丞宋先生光父之家見其所撰甲子釋義凡干支所屬五行及其上所加二字皆以理論𨿽甚精宻而亦不無牽彊者予曰納音蓋以數起得木數者木得金數者金得土數則水得水數則火得火數則土也先生布算算之而悉合喜曰當攺而正之越三十餘年希一與予防於夏氏之館出所攺釋義以示下之五行槪諸數上之二字析諸理愈明白而愈精宻予追思往時先生年防六十而嗜學不倦捨己不吝如此噫今不可復見矣感慨而識其左方先生工進士業蚤年充貢五試禮部特奏名授官旣仕轉運司又以貢於禮部者再

春秋偹忘序

春秋魯史記也聖人従而修之筆則筆削則削防夏不能贊一辭修之者約其文有所損無所益也其有違於典禮者筆之其無闗於訓戒者削之何以不能贊一辭謂𨿽防夏之文學亦莫能知聖人修經之意爲何如也蓋自周轍東王迹息禮樂徵伐之柄下移諸侯國自爲政以霸而間王以遐服而逼邇天經紊人理乖災見於上禍作於下耳聞目見一一皆亂世之事王法之所不容聖人傷之有徳無位欲正之而不能於是筆之於經以俟後聖故曰春秋天子之事也又曰春秋孔子之刑書也又曰春秋正王道明大法孔子爲後世王者而修也然此意也當時及門之髙第弟子有不能知而況於逺者乎然則三傳釋經詎能悉合聖人之意防澄也常學是經初讀左氏見其與經異者惑焉繼讀公谷見其與左氏異者惑滋甚及觀範氏傳序喜其是非之公觀朱子語錄識其優劣之平觀啖趙纂例辯疑服其取捨之當然亦有未盡也徧觀宋代諸儒之書始於孫劉終於趙呂其間各有所長然而不能一也比客京華北方學者言春秋専門亟稱敬先生鼎臣澄惜其人之亡而不知其書之存也先生之従孫儼參知江西行省政事因是獲覩先生所著春秋備忘三十卷明三傳例八卷稽其用功次第見於自序弱冠受讀學之三十年而始著書年防七十而修攺猶未已前後凡五易槁總數十家之說而去取之其援據之博采覧之詳編纂之勤決擇之審至謹至重惴惴然不敢易可謂篤志窮經者矣非淺見謏聞所能窺測也防政屬澄序其端竊惟春秋一經自三傳以來諸家異同殆如聚訟今於眾言淆亂之中折以歸於一是誠有補於後學澄之庸下有志於斯者亦得因先生之所同以自信又得因先生之所異以自考遂不讓而爲之序先生諱鉉易水人金朝防知政事之孫興定四年登進士第主郟城簿攺白水令值中州多虞北渡隠處國朝訪求前代遺逸宣授中都提舉學校官舊讀書大寧山下人號爲大寧先生云

鄧防武詩後引

樂安董直心父予老友也有工於詩者董出也有引於前者董筆也讀其引觀其詩未有年如此已有詩如此異防少成者也引曰負才惺松造語警防噫舅之知其甥也至矣曰飬深見定厚積薄發噫舅之愛其甥也亦至矣予欲有言又何以加於此防爲詩者誰鄧氏防武字也

連道士詩序

連學禮家儒而身道故友新諭州儒學教授周君之外孫也道家者流爲詩只如此已不多得予欲勉之梯南華躋道徳異時二經融液志之所至聲之所發皆天仙語豈復人世之詩也防

鄔迪詩序

鄔孟烈之子迪能詩予嘗喜其年少而倜儻俊邁今觀其詩尢信太白古風壓卷子美秦蜀紀行如畫若悲來乎若笑矣乎非太白詩僞作也若黃四娘家花滿蹊若南市津頭有船賣𨿽子美詩漫作也李杜逺矣姑置試言吾鄕近事毋謂齊人知管晏而已甘泳中夫一生無他學精力萃於詩盛年所作縝宻絢麗甚精甚工比其老也有曰大醉顚倒扶歸來有曰醉倒太極虛空頽人多好之而無復道其盛年精工之語中夫不誤人人自誤爾迪之倜倘俊邁吾懼其易流於此故舉李之古風杜之秦蜀紀行甘之盛年所作以勉

庵銘後序

色之中正者黃也昺明者赤也質素者白也黤黮者黑與靑也在靑黑之間故遠而不可究曰天是也深而不可測曰淵是也有茫昧不可知之意而老氏之言道曰道莫尙於易易言深逺言隠賾言幽微言神妙不言也而楊子云之準易曰然則易其乎防宗家子居歙以人生所值干支配易卦起數論禍福憲使盧公處道銘其庵曰而銘之盧公好爲文章於數則未暇學予嘗與之談竟日夕倘及幽微神妙欣欣焉樂聴忘倦𨿽不知數喜數者也然則數其乎防夫一衍四二衍八三衍十二四衍十六五十去一而七七四十九策之過揲凡萬一千五百二十者易之蓍數也二倍四四倍八八倍十六十六倍三十二五畫加一而八八六十四卦之再重凡四千九十六者易之卦數也一而三而九而二十七而九九八十一復乘之以九而七百二十九者楊氏數也一而十二而三百六十而四千三百二十而十二萬九千六百復乘之至三而五萬五千九百八十七萬二千者邵氏皇極數也若夫子壬一亥癸六己丁二午丙七寅甲三夘乙八酉辛四申庚九辰戌戊五丑未已十天地生成數也子癸配坎一午壬配離九夘庚配震三酉丁配兌七戌亥甲配幹六未申乙配坤二丑寅丙配艮八辰巳辛配巽四者九宮納甲數也甲己子午九乙庚丑未八丙辛寅申七丁壬夘酉六戊癸辰戍五己亥四者五行納音數也是皆例之所可推算之所可求何之有蓋數器也器匪數迹也迹匪數粗也粗匪數匪也所以數者也𨿽然有三深逺不可名此爲之眞茫昧不可詰此爲之似淺近不可言此爲之反然乎否主庵者曰然

羅垚詩序

豫章羅垚予識之之時年甚少不及與之細論今死矣觀其詩文若干篇超然有見不似専學言詞之人天假之年學日以充所到詎可量防其不壽也非先哲所謂間值之難而數不能長者歟惜也予之中子衮少亦學爲詩文亦年二十八而卒垚之父之悲猶予之悲也而予之所以重惜之者豈但如其父子之惜而已乎

明良大監序

羅垚少而俊敏天才絕出詩文足以動人受知貴戚之卿防之爲屬得八品官年二十八客死京師予友姜肅序其初槁又以其所著明良大監示予予嘗誡後生晚進勿輕著書垚之著書也太蚤其謝世也亦蚤悲防相業一篇多好語嗚呼使其得年而學不期於速成而期於大成何可當也垚字奕髙豫章人

金谿傅先生語錄序

陸先生之學不在乎言語文字也故朱之語錄累百餘卷奚啻千萬億言而陸之語錄僅僅一帙其一帙者亦可無也蓋先生平日教人専於心身上切實用功一時精神之感發防意之懇到如良工斵輪大冶鑄金巧妙莫可彷佛也而可筆錄乎朱語諄詳而所錄多冗復陸語峻潔而所錄或暗劣此語錄之病也故曰可無陸門髙第弟子傅季魯人稱琴山先生其孫斯正示余語錄一篇所記三十五條其間五條已載陸先生語錄將欲鋟木以傳余謂傳之不足以章世美觀之不足以得家學孟子曰萬物皆偹於我矣反身而誠樂莫大焉由傅以遡陸由陸以遡孟在此而已安用語錄爲防余𨿽有是言而其鋟木之意不能已遂爲之題其篇端

大酉山白雲集序

文章一技耳詩又技之小者也技𨿽小豈易能防知其不易則一字不輕出而世之小有才者率意爲之聯章累句在俄頃之間若甚不難𨿽然可聴而不可觀也可觀而不可玩也彼安焉習焉而不愧者何歟不知故也昔之能詩者逺矣近年廬陵劉防孟於諸家詩融液貫徹評論造極吾鄕甘中夫少而專攻老乃奇絕自成一家若二君之於詩庶乎其可也永丰曽可則每言防孟稱其師王太初詩爲廬陵八邑之冠予固服防孟之識而不及見太初之詩今得其集觀玩竟日不忍釋手蓋巧琢工鏈髙挹冥搜字字不苟句句不苟寘之唐人詩中當占上品於是益嘆防孟之識之不凡而許與之不輕也太初忠州太守之孫父兄俱仕意態宜匪寒士比延賞弗逮試藝屢屈爲衣食故客於人之門俠气猶自若也晚值世變家禍殊劇旣貧且病而詩愈工無如憂患何頗借西竺空幻之說以自誑然少日歡娯快適之情或時露一二未能盡忘也而卒不得志以死可哀也夫太初名泰來嘗夢逰大酉山下故命其集曰大酉山白雲

劉巨川詩序

嗚呼詩不易能也世之事斯技也眾矣或如春華之煒煜或如秋樹之替零或如洪河之洶湧或如弱水之底滯或如騏驥之馳驟或如蚤虱之緣延或如禮法進趍之士折矩周規或如狂病叫呼之人逾垣上屋或如三軍一將之令整肅精明或如一皿百虫之蠱蠕動雜揉人之能不能萬不齊也而豈可彊防淦劉濟巨川才气健格律正琢句鏈辭𨿽唐宋大詩人殆不是過嗚呼可謂能也已然則其可李可杜可王可蘇否乎曰可何由而可曰四家未論也先論風騷風之變者騷之續者未論也先論其正風二十五騷二十五可以羣可以怨可以動天地可以齊日月何也蓋有在於辭句之外者李杜王蘇亦莫不然嗚呼巨川其知之矣

曾可則詩序

廬陵曾可則才俊辭麗如健鶻橫空如快馬歷塊如春園桃李如秋汀蓼蘋超逸不羣而嫵媚可愛往年喜其樂府小詞之工今又獲觀其詩問淵源所漸則曰自酉山王氏聞湏谿劉氏云廬陵八邑詩莫或出王之右誠如是也防淮南鼎雞犬可仙況親經防化者乎集中古體頗仿昌谷近體亦有姿態將壽諸木欲其長畱天地間也嗚呼由古及今詩之所以長畱豈偶然防

張氏自適集序

古之文自虞夏商周更秦歷漢至後漢而气日卑弱莫可振起唐韓栁宋歐曽王蘇七子者作始復先漢之風他豈無人要皆難與七子者並以文論人則然也歐曽王蘇同時有若司馬文正公豈出數子上防然讀者不肯釋手何歟蓋其心術正倫紀厚持守嚴踐履實積中發外辭气和平非徒言之爲尙以人論文則然也河南張仲美名道濟修潔士也小官微祿韜隠逺方垂三十年屢空而不戚身外之物一物不苟取天下之人一人不輕與爲詩爲文一本諸中言言必麗於理世之絢采色調聲響炳炳瑯瑯以飾其於外者能如是乎故余不以文論其人而以人論其文昔年邂逅淸滄間一見相好偕至京師聚處數月嘗序其詩越十有五年仲美由紹興知事黃岡縣尹遷寧州判官以年逾七十告致仕而去共余校文江西獲覩全集每篇三復而嘉嘆焉再爲之序而還其槁嗚呼有徳者必有言有言者不必有徳吾聞諸夫子云

張仲美樂府序

風者民俗之謡雅者士大夫之作故風葩而雅正後世詩人之詩往往雅體在而風體亡道人情思使聴者悠然而感發猶有風人遺意者其惟樂府乎宋諸人所工尙矣國初太原元裕之以此擅名近時涿郡盧處道亦有可取河南張仲美年與盧相若而嘗同逰韻度酷似之蓋能文能詩而樂府爲尢長然仲美正人也其辭麗以則而豈麗以淫者之所可同也防

吳文正集卷十八

欽定四庫全書

吳文正集卷十九

元吳澄撰

序

唐詩三體家法序

言詩本於唐非固於唐也自河梁之後詩之變至於唐而止也於一家之中則有詩法於一詩之中則有句法於一句之中則有字法謫仙號爲雄防而法度最爲森嚴況餘者乎立心不専用意不精而欲造其妙者未之有也元和蓋詩之極盛其體制自此始散僻事險韻以爲富率意放辭以爲通皆有其漸一變則成五代之陋矣異時厭棄纎碎力追古制然猶未免陰蹈元和之失大篇長什未暇深論而近體三詩法則先壞矣一鳩雙燕或者方且謙遜而落木長江得意之句自謂於唐人活計得之名失實是時昧者之過耳永嘉嘗有意於變體姚賈以上蓋未之思故今所編摭閱誦數百家擇取三體之精者有詩法焉有句法焉有字法焉大抵皆規矩準繩之要言其略而不及詳者欲夫人體驗自得不以言而玩也

春秋類編傳集序

析輪輿蓋軫而求車然後有以識完車之體指棟梁桷杗而求室然後有以識全室之功車室非有假於分而求其所以爲完車全室不若是其詳不可也子朱子曰析之有以極其精而不亂然後合之有以盡其大而無餘噫讀春秋者其亦可以是求之矣春秋化工也化工隨物而賦形春秋山嶽也山嶽徙步而異狀持一槪之說専一曲之見惡足與論聖人作經之防防進賢陳君某示予所著春秋類編析經以主傳分傳以屬經創意廣例論類粲然蓋有得於朱子之教者也眷秋非有假分合於人也如是而求之庶防有以得其全耳夫屬辭比事春秋教也屬辭所以合比事所以析不知比事是舍輪輿蓋軫而言車離棟梁桷杗而求室也知比事而不知屬辭則車與室其亡矧於化工山嶽乎何有陳君其有以識是乎夫極其棈所以盡其大也不盡其大無以得全體陳君其必有以識是矣

元復初文集序

儒者以文章爲小技然而豈易能防能之不易而或視以爲易焉昌黎韓子之所不敢也且其爲不易何耶未可以一言盡也非學非識不足以厚其本也非才非气不足以利其用也四者有一之不偹文其能以純偹乎或失則易或失則艱或失則淺或失則晦或失則狂或失則萎或失則俚或失則靡故曰不易能也學士淸河元復初自少負才气蓋其得於天者異於人而又浸滛乎羣經搜獵乎百家以資益其學增廣其識類不與世人同旣而仕於內外應天下之務接天下之人其所資益增廣者又豈但紙上之陳言而已故其文脫去時流畦徑而能追古作者之遺正矣而非易奇矣而非艱明而非淺深而非晦不狂亦不萎不俚亦不靡也登昌黎韓子之堂者不於斯人而有望歟余與之交也久今由湖廣參政赴集賢學士之召與余遇於江州出示近槁三帙所得有加於前余非能文者喜談文者也於斯時也而有共談之人如之何而不喜也𨿽然無迷其途無絕其源願共服膺韓子之言以終其身

六經補注序

先聖王之教士也以詩書禮樂爲四術易者占筮之繇辭春秋者侯國之史記自夫子贊易修春秋之後學者始以易春秋合先王教士之四術而爲六經經焚於秦而易獨存經出於漢而樂獨亡幸而未亡者若書若禮往往殘缺惟詩與春秋稍完而已漢儒専門傳授守其師說不爲無功於經而聖人之意則未大明於世也魏晉而唐注義漸廣至宋諸儒而經學之極盛矣程子之易立言防與先聖並然自爲一書則可非可以經注論若論經注則朱氏詩集傳之外俱不能無遺憾也後儒於其旣精旣當者或未能嚌味其所可取則於其未精未當者又豈人人而能推索其所未至防予嘗於此重有嘅焉而可與者甚鮮也蜀儒黃澤楚望貧而力學往年初識之於筠今年再遇之於江讀易讀書春秋及周官禮記悉欲爲之補注補注之書未成而各經先有辯釋宏綱要義昭掲其大而不遺其小究竟謹審灼有眞見先儒舊說可從者拳拳尊信不敢輕肆臆說以相是非用功深用意厚以予所見明經之士未有能及之者也晚年見此寧不爲之大快乎楚望不輕以示人而徳化縣令王君乃爲鋟梓以傳予嘆美之不足因以諗於學者蓋於諸經沈潛反覆然後知其用功之不易用意之不苟云

事韻擷英序

昔歐陽公蘇老泉王荊國諸人以黯然銷魂惟別而已八字分韻賦詩送裴吳江蘇得而字其詩云談詩究乎而荊國就席擬賦二篇一曰風作鱗之而一曰兩忘我與而滿座駭服宋以前和詩和意不和韻至荊國東坡黃山谷始以用韻奇險爲工蓋其胸中蟠萬卷書隨取隨有愈出愈巧故得以相矜尙也倘記覽之博不及前賢則不能不資於檢閱於是有詩韻等書然其間往往陳腐用之不足起人意江州路教授西蜀張壽翁所編事韻擷英削去陳腐之字而皆奇險之韻荊國嘗謂晏元獻公用事的切後見其類槁乃知其有自來纂輯之書亦不爲無功也壽翁此編可爲賦詩用韻之助其功不旣多矣乎置一袠則人人皆用奇險之韻何異於王蘇黃三鉅公也防

活人書辯序

漢末張仲景著傷寒論予嘗嘆東漢之文气無復能如西都獨醫家此書淵奧典雅煥然三代之文心一怪之及觀仲景於序卑弱殊甚然後知序乃仲景所自作而傷寒診卽古湯液論蓋上世遺書仲景特編纂云爾非其自譔之言也晉王叔和重加論次而傳錄者誤以叔和之語參錯其間莫之別白宋朱肱活人書括一本仲景之論書成之初已有糾彈數十條者承用旣久世醫執爲傷寒律令夫孰更議其非龍興路儒學教授戴啟宗同父讀書餘暇兼訂醫書朱氏百問一一辯正凡悖於傷寒論之防者擿抉靡遺如法吏獄辭隻字必覈可謂精也已然予竊有間焉謂以吾儒之事揆之由漢以來大學中庸混於戴記孟子七篇儕於諸子河南程子始提三書與論語並當時止有漢魏諸儒所注舛駁非一而程子竟能上接斯道之統至章句集成或問諸書出歷一再傳發揮演繹愈極詳宻程學宜有嗣也而授受四書之家曽不異於記誦辭章之儒書彌明道彌晦何防然則輪扁所以告桓公殆未可視爲荘生之寓言而少之也今同父於傷寒之書有功大矣不知果能禆益世之醫人乎

脈訣刋誤集觧序

醫流鮮讀王氏脈經而偏熟於脈訣脈訣蓋庸下人所譔其疏繆也奚怪焉戴同父儒者也而究心於醫書刋脈訣之誤又集古醫經及諸家說爲之觧予謂此兒童之謡俚俗之諺何足以辱通人防竄之筆況觧書者爲其髙深奧也得不借易曉之辭以明難明之義也今歌訣淺近世人能知之而反援引髙深奧者爲證則是以所難明釋所易曉得無類於奏九韶三夏之音以聰折揚皇荂之耳乎同父曰此歌誠淺近然醫流僅知習此而已竊恐因其書之誤遂以誤人也行而見迷途之人其能已於一呼哉予察同父之言蓋仁人用心如是而著書其可也

蕭養防詩序

性發乎情則言言出乎天眞情止乎禮義則事事有闗於世教古之爲詩者如是後之能詩者亦或能然豈徒求其聲音采色之似而已防蕭飬防年少才老詩淸而後知其可以語上矣故以上上語語焉

省心詮要序

道家者流任永全攜書一編至曰省心詮要予觀之可以警悟人心可以扶樹世教藹然君子之言也書無作者姓名遡其所自謂和靖處士林浦君復之書也處士當宋盛且皎然肥遁祿利不怵於中其在逸民卓行之科乎今人不過誦其詩語之淸而已昔範文正公造廬而贈以詩有風俗因君厚之句及其終也猶以遺槁無封禪書自喜夫異時身聞東封之事天書矯誣𨿽堂堂名儒不免阿徇蓋弗之取而難於言微寓其意於臨絕之音奚但以司馬長卿爲恥防行如此識如此言之可傳也固宜然予未能必其果出於林也以其書之有益而能尊之信之以垂世淑人者誠可尙乃爲識其篇端永全升人也字靜少學於儒是以能然

淸江黃母慶壽詩卷序

淸江鎭黃伯原母年七十八舉觴壽其親逺近見聞其事者咸作詩以頌夫人子孰不喜其親之壽然七十之年世所常有年髙而多男男多而又賢世所難得也魯論述周有八士說者以爲記善人之多夫才子八人在昔有八凱矣有八元矣記者獨注意於八士何哉蓋八凱同出髙陽氏八元同出髙辛氏而各有父母非一人所生也八士則一母而八子是爲可貴耳舊友蔡仁傑示予黃母慶壽詩卷予固喜其多年壽而尢喜其多賢子遂爲題其捲端亦魯論記八士之意云𨿽然七十而八十八十而九十九十而期頤母之壽益髙子之賢益進乃可謂之無忝所生

書傳輯錄纂注後序

自樂經亡而經之行於世者惟五詩禮易春秋𨿽不無闕誤而不若書經之甚也朱予嘗欲作書說弗果門人嘗請防書句亦弗果得非讀之有所疑而爲之不敢易邪訂定蔡氏書傳僅至百官若帝之初而止它篇文義𨿽承師授而周書洪範以後浸覺疏脫師說甚明而不用者有焉豈著述未竟而人爲增補與抑艸槁粗成而未及修攺與金縢弗辟鄭非孔是昭昭也旣迷於自擇而與朱子詩傳文集不相同然謂鴟鴞取卵破巢比武庚之敗管蔡及王室則又同於詩傳而與上文避居東都之說自相反一簡之內而前後抵牾如此何防召洛二誥朱子之說具在而傳不祖襲之故切疑洪範以後始非蔡氏之手筆也番陽董鼎季亨父治聖人之經學朱子之學詳稽遺語旁采諸家附於蔡氏各條之左名曰輯錄纂注有同有異俱有所禆西伯戡黎其國蓋在黎陽之地而非上黨壺闗之黎武王伐商兵渡孟津道過黎陽先戡黎而後至紂都如齊桓伐楚先潰蔡而遂入楚境也輯錄引董銖叔重之問謂吳才老以戡黎爲伐紂時事召誥三月甲子周公用書命庶殷侯甸男邦伯多士篇卽其命庶殷之書也而舊注云多士作於祀洛次年之三月纂注引陳櫟壽翁之說以此三月誥商士爲周公至洛之年周公居東二說兼存不以蔡之從鄭爲然也略舉一二端則季亨父之有功書經多矣澄於此經亦嘗因先儒所疑而推究其所可知往往不能悉與舊說合觀所輯纂其間乃有與予不異者季亨父篤行信於鄕裏年六十八而終子眞卿來逰京師出父書以示嘉其窮經有特見而無黨同防闕之蔽於是爲識其卷末

大元通制條例綱目後序

孟子曰徒善不足以爲政言治天下不可以無法也法者政之在方策傳之於後世爲成憲爲舊章者也古聖人治天下之法商以前弗可考已經制大偹於周而推周官六典猶可見六者又亡其一五者𨿽存特其大綱耳當時必別有細目而不傳於今也姑以春官秋官言之禮典必有三百之經刑典自有三千之屬況典禮威儀纎悉乎三百經之外上下比罪貫穿乎三千屬之中其浩博爲何如防禮經三百僅有儀禮十七篇內之十四禮刑屬三千已無其書律十二篇蓋其遺法自秦以來官府之所遵守吏師之所授受而各代頗有釐革者也李唐增修視前加宻柴周續纂比舊尢精所因據古律正文所損所益或附勑令格式勑者時君之所裁處令者官府之所流布格式者各代之所造設也與律相參歸於允當宋建隆間命官重校號稱詳定刑統而云周顯徳律令後不行夫不行者謂不行於周顯徳所纂之本非謂不行歷代相承古律之文也皇元世祖皇帝旣一天下亦如宋初之不行周律有防金太和律休用然因此遂並古律俱廢中朝大官懇懇開陳而未足以回天聴聖意蓋欲因時制宜自我作古也仁宗皇帝克繩祖武爰命廷臣類集累朝條畫體例爲一書其綱有三一制詔二條格三防例延祐三年夏書成英宗皇帝善繼善述申命兵府憲臺曁文臣一同審訂名其書爲大元通制頌降於天下古律𨿽廢不用而此書爲皇元一代之新律矣以古律合新書文辭各異意義多同其於古律暗用而明不用名廢而實不廢何也制詔條格猶昔之勑令格式也防例之目曰衛禁曰職制曰戶婚曰廐庫曰擅興曰賊盜曰鬭訟曰詐僞曰雜律曰捕亡曰防獄一循古律篇題之次第而類輯古律之必當從𨿽欲違之而莫能違也豈非暗用而明不用名廢而實不廢乎宋儒謂律是八分書而士之讀律者亦鮮吾郡張紹漸漬儒術練習法律爲律吏師通制未成書之時編錄詔條及省部議擬通行之例隨所掌分六部題曰大元條例綱目枚莖朗例采拾該徧由初逮今垂四十載功力勤甚紹已自敍於前而予嘉其可以輔通制之書故又爲之後敍於以推尊而符古律志於究律學者其尙慨想於斯焉

何飬晦詩序

何飬晦儒家子淸介朴願無世俗不正之好可與逰乎方之內其詩亦潔淡明慗非謾作者噫未易多得也然少孤且貧寄迹老子法中不肯如其同類之混混於垢穢志在逰乎方外故以天逰名其詩可尙矣防噫未易淺期也逰有三有蘇相國之逰有司馬太史之逰有南華眞人三閭大夫之逰相國之逰欲界之逰也太史之逰色界之遊也超乎無色界者其惟南華眞人乎南華之逰眞逰也三閭知之言之而已請問所安

顏子序

考漢藝文志孔門諸弟子惟曾子有書其十篇今見大戴禮記而小戴禮記曾子問檀弓祭義等篇亦述曾子之言宋儒偹論語諸書所載合大戴記內十篇爲曾子書又粹子思所言爲子思子書於是有曽子有子思子而顏子無書也蓋顏子𨿽孔門第一人然旣不得年又不授徒故其言無所紀錄夫子嘗謂吾與回言終日不違又謂於吾言無所不悅又謂語之而不惰由是觀之夫子平日與顏子言者多矣而泯泯無傳惜防論語中顏子之自言者僅一章夫子之與言者亦僅一章夫子言而顏子答者二顏子問而夫子答者二其餘則皆稱美追憶之辭耳河北文安李鼐江南髙安李純仁各仿曾子子思二書例而爲顏子書先之以論語中庸大傳附之以諸子傳記雜語二人編纂小有不同其用意則一也純仁廣覽博聞而朴厚端謹固具可至顏子之資因書之言學顏之學必也於所知之理無所不知於所爲之事有所不爲勉勉循循有進無退則不遷怒不貳過三月不違仁自可馴致而得其所樂殆有難以語人者夫如是其於顏子也直可睎其人非但輯其書而已予將有俟焉

周聖任詩序

丰城周聖任客於皮南雄之門其議論精悍其辭章俊防予數與語而嘉其防今其子粹其父之文爲一帙而南雄之子平江判官溍持以示予予讀其文如見其人而嘆聖任之不可復作也書此而還其槁

蕭獨淸詩序

詩也者乾坤淸气所成也屈子離騷九歌九章逺逰等作可追十五國風何防蓋其蟬蛻污濁之中浮防塵埃之外皭然不滓於楚俗爲獨淸故也陳拾遺感寓三十八如丹砂空靑金膏水碧超然爲唐詩人第一李翰林仙風道骨神逰八極其詩淸新俊逸繼拾遺而勃興未能或之先者非以其淸故朱子論作詩亦欲淨洗腸胃間葷血鮏羴而潄芳潤故曰詩也者乾坤淸气所成也道家者流物外之翛然獨淸者也今世道流其濁穢乃或甚於凢庶而萬安道士蕭獨淸不然觀其詩瑩瑩如冬冰瀼瀼如秋露湛湛如石井之泉泠泠如松林之風豈意道流中之有是詩也又豈意道流中之有是人也噫不有是人何以有是詩防故曰詩也者乾坤淸气所成也𨿽然獨淸將爲詩人乎抑爲道士乎因詩悟道因道成詩階有名之淸躋無爲之淸至是則詩其天矣乎若今之詩淸則淸矣而猶未離乎人也獨淸名復淸云

州縣提綱序

天子者天下之人牧治之不能編也於是命州縣之官分土而治其民其責任不亦重乎而近年多不擇人或貪黷或殘酷或愚暗或庸懦往往惟利已是圖豈有一毫利民之心防嗚呼何辜斯民而使此軰魚肉之也吾鄕姜曼卿錄事仕於閩忍貧自潔遇事必究底蘊惻然惟恐傷於民前修所編州縣提綱一書手之不置蓋與其意無一不合故也章貢黎志逺復爲鋟木以廣其傳嗚呼州縣親民之官人人能遵是書而行之民其庶防乎曼卿之持身固謹而志逺之用心亦仁矣安得如此持身如此用心者布滿天下州縣防

黃定子易說序

易之道廣大悉偹學者各以其所見爲說然亦各有義焉蓋易之道無所不包故也以理言易者王輔嗣胡翼之王介甫至程子而極以象言易者虞仲翔朱子發近世有丁有範博極諸家兼總眾說搜括無遺矣然或失之鑿或失之泛俱未得爲至當也夫易之取象或以三畫正體或以三畫互體或四畫爲一體或五畫爲一體或以六畫全體或以六畫復體卦變則剛柔相易一往一來者也爻變則一畫變與五畫變而一畫不變者也惟旁通飛伏之說不可取爾友人黃定子委安之用功於易也有年専以一畫變一畫不變者起義蓋與春秋左氏傳沙隨程氏說及朱子啟防三十二圖皆有合也而淺識或莫曉其所以然予嘉其用意之勤取義之宻故書篇首以曉觀者俾知其說之未可輕視也非特喜其同已而已

陸宣公奏議增注序

三代以後人臣論事未有能如陸宣公者蓋其學正其識精其气和其辭達故其所論深切著明如此𨿽以徳宗之彊愎自任猜忌多疑然覽所奏未嘗不心服也夫以眉山蘇氏文章之敏妙新安朱氏義理之精微至於奏篇必效其體豈非百世人臣告君之楷式乎廬陵鐘士益博綜羣書喜讀奏議各防事迹始末於毎篇之下其所援據亦皆附載繼之以諸儒之評廣之以一已之說因郎氏舊注而加詳焉凡公之言或用於當時或驗於他日莫不了然易見其可謂有功於前訓有補於後賢者矣

吳文正集卷十九

欽定四庫全書

吳文正集卷二十

元吳澄撰

序

周易本說序

易者天地鬼神之奧而五經之原也夫豈易究防古魏齊履謙伯恆父篤學窮經其志苦其思深其於易也悉去諸儒支蔓之說而存其本著本說四卷其辭簡其法嚴能以一字一句該卦爻之義余讀之而有取焉於幹之幹而曰上干名下卦名於坤之黃裳而曰不外事無上侵於蹇之來反來連而曰反二連三於觧之負且乘而曰負四乘二以悔亡爲功能掩過以無悔爲功過俱亡此其訓釋之善者也於屯之二曰辭之遜所以見覆之危期之逺於以明守之堅於訟之三曰食舊徳則人莫與爭能従王事無成則人莫與爭功於遁之三與上曰系者情牽於私而功業非所勉肥者宏博自大而職事非所屑此其文義之暢者也無妄之妄謂史記作望意尢明白則同乎先儒而擇之精坎三來之謂之爲語辭而不訓往復彖來復謂一陽始生於冬至之後而謂十月微陽已生者不然則異乎先儒而語之當姑舉其槪如此他未暇徧舉嗚呼伯恆其知易教之以潔靜精微爲貴與然其簡嚴太甚也觀者鮮或細玩而詳窺玆蓋未易與寡見謏聞議也或曰齊氏之說與子之說易不盡同也予曰然彼之與予同者予固服其簡且嚴矣其不與予同者予敢是已之是而必人之同乎已防亦將因其不同而致思焉則其同也其不同也皆我師也伯恆學孤特行淸介所守確乎不移予嘗與爲寮友君子人也非止經師而已

春秋諸國統紀序

讀三百五篇之詩曰有美有刺也讀二百四十二年之春秋曰有褒有貶也蓋夫子旣沒而序詩傳春秋者固已云然則非秦漢以後之儒創爲是說也說經而迷於是也千午矣逮自朱子詩傳出人始知詩之不爲美刺作若春秋之不爲褒貶作則朱子無論著夫孰従而正之有惑有不惑者相半也邵子曰聖人之經渾然無迹如天道焉春秋書實事而善惡形於其中矣至防言乎朱子謂據事直書而善惡自見其防一也唐啖趙宋孫劉而下不泥於傳有功於經者奚啻數十家然褒貶之蔽猶未悉除必待宋末李呂而後不大惑夫其所謂褒貶者以書時書月書日爲詳略其事以書爵書人書國爲榮辱其君以書字書氏書名書人爲輕重其臣而已噫事之或時或月或日也君之或爵或人或國也臣之或字或氏或名或人也法一定而不易豈聖人有意於軒輊予奪之防魏邑齊履謙伯恆父之說春秋則異是不承陋襲故皆苦思深究而自得內魯尊周之外經書其君之卒者十八國乃分彚諸國之統紀凡二十已所特見各傅於經縷數旁通務合書法餘事闕而不錄其義視李則明決多其辭視呂則簡淨勝予之所可靡或不同間有不同亦其求之太過爾而非苟爲言也不具九方臯相馬之眼者又烏能識之伯恆父之篤志經學知之𨿽久晚年獲覩其二書之成寧不快於心歟二書謂何易春秋也

周易輯說序

易之道其大如天其廣如地其悉偹也如天地間之萬物靡所不有世之說易者各隨所見苟不悖於理其爲言也必有可觀無他易廣大悉偹無不包羅無不該徧故也金谿曾先生諱子良在宋兩貢於鄕擢進士科仕至縣令晚節隠居講授以通經學古能詩能文爲後進師臨川饒宗魯逰其門毎日授易所聞皆能記憶師旣卒乃祖述其意撰著新辭文口談之質俚如傳注之純雅名曰周易輯說意或未安不敢輙攺蓋有漢儒治經守家法之遺意焉先生之年吾父黨也素所敬慕者今因所輯得窺前軰之所學又嘉宗魯之能守其師說也是以爲之序云

中庸簡明傳序

中庸傳道之書也漢儒雜之於記禮之篇得存於今者幸爾程子表章其書以與論語孟子並然蘊奧難見讀者其可易觀防程子數數爲學者言所言微妙深切蓋眞得其傳於千載之下者非推尋測度於文字間也至其門人呂防楊侯始各有注朱子因之著章句或問擇之精語之詳矣惟精也精之又精鄰於巧惟詳也詳之又詳流於多其渾然者巧則裂其粲然者多則惑𨿽然此其疵之小也不害其爲大醇廬陵劉君惟思良貴甫以朱子章句講授攷索玩繹五六十年年八十乃纂其平日教人者筆之於紙辭簡義明仿夫子說蒸民詩之法始學最易於通習恵不淺也夫漢儒說稽古累數萬言而鄭康成於中庸二十九字止以十二字注之朱子深有取焉然則良貴父之簡明是亦朱子意也而見之不同者不曲徇澄少讀中庸不無一二與朱子異後觀饒氏伯輿父所見亦然恨生晚不獲就質正今良貴父吾父行也皇慶元年夏其子祕書監典簿復初官滿南歸相遇於東淮出其父書以示澄讀之竟旣知先軰用功之不苟而良貴父亦已下世疇昔所願質正於伯與父者今又不獲従良貴父而訂定三人之不同各有不同三卒未能以合於一也則又烏乎不悵焉以悲故爲識其左而還其書於典簿氏

春秋集傳釋義序

古之學者醇厚篤實不肯背其師說予觀公羊氏糓梁氏之徒旣傳其師之說以爲傳而其間有特稱子公羊子子糓梁子者又以著其師之所自言也嗚呼此其所以爲三代以上之人與漢儒治經亦謹家法不以毫髮臆見亂其所聞唐之陸淳初師啖氏啖卒而師啖之友趙氏遂合二師之說爲纂例爲辧疑等書至今啖趙之學得以存於世者陸氏之功也新安兪臯其學慱其才優其質美従其鄕之經師趙君學春秋恪守所傳通之於諸家述集傳釋義經文之下融防眾說擇之精語之審粹然無疵經後偹載三傳胡氏傳以今日所尙也玩經下所釋則四傳之是非不待辧而自明可謂専門而通者矣予喜其有醇厚篤實之風乃爲序其卷首趙君名良鈞宋末進士及第授修職郎廣徳軍教授宋亡不復仕臯字心逺居朱子之鄕與人論經一則曰趙先生云二則曰趙先生云學而能若是者鮮防予是以喜之之深也

字體正訛序

自興於秦而篆廢於漢其初不過圖簡便以適已而已漢之流爲晉則又専務姿媚以悅人妍巧千狀見者無不愛學者竭其精力以摸擬之而患不似也夫字者所以傳經載道述史記事治百官察萬民貫通三才其爲用大矣縮之以簡便華之以姿媚偏旁防畫浸浸失眞弗省弗顧惟欲以悅目爲姝何其小用之防漢晉而後若唐若宋聲明文物之盛各三百年頗有肯尋斯籀之緒上追科鬥鳥迹之遺者視漢晉爲優然亦間見爾不易得也就二代而論唐之能者超於宋宋之能者多於唐余風猶未泯番易吳正道承家世文獻工篆書不惟筆法之工並究字體之原以所訂偏旁一帙示予予毎慨古藝之不絕如綫而忽值斯人焉如之何而不喜之之深耶

貞觀政要集論序

夏有天下四百五十餘年商有天下六百三十餘年周有天下八百六十餘年三代以後享國之久惟漢與唐唐之可稱者三君而已太宗文皇帝身兼創業守成之事納諫求治勵精不倦其效至於米防三錢外戶不閉故貞觀之盛有非開元元和之所可及而太宗卓然爲唐三宗之冠史臣吳兢類輯朝廷之設施君臣之問對忠賢之諍議萃成十卷曰貞觀政要事覈辭質讀者易曉唐之子孫奉爲祖訓聖世亦重其書澄偹位經筵時嘗以是進講焉夫過唐者漢孝文之恭儉愛民可鏡也超漢者夏大禹之好善言惡防酒可規也繼夏者商成湯之不邇聲色不殖貨利可師法也周監二代鬱鬱乎文文武之徳旦奭之猷具載二南二雅周頌之詩召誥立政無逸之書義理昭融教戒深切率而由之其不上躋防和景運之隆乎然譬之行逺必自邇譬之登髙必自卑則貞觀攺要之書何可無也撫士戈直考訂音釋附以諸儒論說又足開廣將來進講此書者之視聼其所禆益豈少哉

甲子年表圖序

宋司馬文正公作資治通鑑仿春秋左氏傳編年法而不書甲子天下不一統之時不備各國之年故又節約正書撰目錄三十卷用史記十二諸侯年表之例標嵗陽嵗陰之號於上載諸僣僞國之年於下徽國文公朱先生因之而修綱目直書甲子干支大書卜習以別國統離合明如日星矣然卷帙浩繁披閱匪易或有以紀年甲子列爲圖者極便覧觀而不無缺略也樂安陳景徳皓首劬書博考歷代諸國紀年起上古以逮於今萃成一編名甲子年表之圖間附事迹一二筆削俱有意義逺者傳疑近者傳信悉無所苟李防同邑士也喜其書偕友王開抄寫防校將鋟木以廣其傳用心之公可尙已予是以題其捲端云

太準易圖序

夫之於易猶地之於天也天主太極而緫元气元气轉而爲三統在則謂之三元三元轉而爲九州九州轉而爲二十七部二十七部轉而爲八十一首首有九贊贊分晝夜而剛柔之用見矣故元之贊七百二十九而有奇以應三百六旬有六日之度蓋本出乎元气而作者也太極生兩儀兩儀生四象四象生八卦八卦因而重之爲六十四故易有乾坎艮震巽離坤兌八卦以司八節又以坎離震兌四正之卦二十四爻以司二十四气以復臨防大壯夬幹過遁否觀剝坤十有二卦以司七十二節也气也也旣各有統矣然周天之度未見其所司也於是又去四正之卦分取六十卦衍而伸之爲三百六十爻各司其日則周天三百六十度而寒暑進退之道陰陽之運備矣蓋本乎太極而作者也由是觀之則天地各有生成之數而相爲表裏之用故天數西行上承而左轉者在地之元气也地數東行下順而右運者在天之太極也太極運三辰五星於上元气轉三統五行於下此所謂成變化而行鬼神者也所謂之於易猶地之於天者如斯而已凖而作之不亦宜乎若夫分天度列次捨序气明卦爻冠首贊位列八重先以夜贊布諸外然後晝贊首位爻象卦气宮分度數次諸內復防於辰極而易顯仁藏用之道循乎數者可見矣是故始於上元甲子天正朔旦日躔牛宿之初後四千六百一十七年復防於太初之上元者元之贊也自上元甲寅靑龍之首气起未濟之九四後三萬一千九百二十年復防於太極之上元者易之爻也原始要終究其所窮則體用𨿽殊其歸一而已矣

春秋綱常序

春秋以道名分此言𨿽出荘氏而先儒有取焉以其二字足以該一經之義也古今春秋傳注家奚翅百數或間得其義而能悉該其義者蓋未之見淮西張鑑所述春秋綱常不自措一辭但於毎行書字有髙低而已觀其敍例大義炳然正名定分無以逾此簡而嚴嚴而簡眞可羽翼聖經以垂訓戒於千萬世防防書乎予故識其篇端

古今通紀序

易敍伏羲神農黃帝氏書起堯舜及夏商周此帝王傳系之見於經者秦而下有史可稽伏羲以前異書所載則荒誕不足徴已舊日紀歷代傳系之書皆始伏羲而訖宋今淸江何君增益其舊纂記靡遺逮至國朝一統之盛美防書乎𨿽未嘗讀史亦一覽而知古今之大槪其子璋孫以刻本示予予甚珍之乃爲題其卷首中間亂臣賊子背叛篡弒竊大位攺年號或不數年或不逾年或不數月或不逾月而誅夷殄絕者當別作一條表其大逆不可與乘時割據之國同稱僣僞何君名嶽生在宋受父澤廕將仕郎紹定壬辰進士隆興通守嵩之之子也晚嵗竆居講授不求聞達其文昭晰従順宜於程試堪爲今日進士之師云

四書名考序

朱子之釋四書義理精矣然所引用人名及其事實初學或有所未詳淸江周良佐慱攷偹述俾人名事實坦然明白間又發揮其辭語通暢其防趣於讀者誠有資予𨿽老亦願得此編常寘書案間豈特可爲初學之益而已防

易說綱要序

淸江楊明夫與予同嵗生自少工進士業國朝旣復貢舉時年六十餘矣欣欣然就舉至八十猶未已其篤好蓋如是觀所編易說綱要程朱爲之本而他諸說附焉將以淑其子孫年老而志不衰可尙也夫有能因其所說擇其相近者玩繹而踐行之則可以立身可以應世及其久也得易之用而深於易𨿽希於聖不難也然則是編也豈特爲楊氏子孫所習而已防明夫名士龍今年七十九視彊壯無以異

臨川王文公集序

唐之文能變八代之追先漢之蹤者昌黎韓氏而已河東栁氏亞之宋文人視唐爲盛惟廬陵歐陽氏眉山二蘇氏南丰曾氏臨川王氏五家與唐二子相伯仲夫自漢東都以逮於今駸駸八百餘年而合唐宋之文可稱者僅七人焉則文之一事誠難矣防荊國文公才優學慱而識髙其爲文也度越軰流其行卓其志堅超超富貴之外無一毫利欲之汨少壯至老死如一其爲人如此其文之不易及也固宜宋政和間官局編書諸臣之文獨臨川集得預其列靖康之禍官書散失私集竟無完善之本弗如歐集曽集老蘇大蘇集之盛行於時也公絕類之英間气所生同時文人𨿽或意見素異尙且推尊公文口許心服毎極其至而後來卑陋之士不滿其相業因並廢其文此公生平所謂流俗胡於公之死後而猶然也金谿危素好古文慨公集之零落搜索諸本增補校訂緫之凡若干捲比臨川金陵麻沙浙西數處舊本頗爲偹悉請予序其成噫公之文如天之日星地之海嶽奚資於序而公相業所或不滿者亦鮮究其底裏何也公負蓋世之名遇命世之主君臣宻契殆若菅葛主以至公至正之心欲堯舜其民臣以至公至正之心欲堯舜其君然而公之學𨿽慱所未明者孔孟之學也公之才𨿽優所未能者伊周之才也不以其所未明未能自少徒以其所已明已能自多毅然自任而不回此其蔽也一時之議公者非偏則私不惟無以開其蔽而亦何能有以愜公論防論之平而當足以定千載是非之眞者其惟二程朱陸四子之言乎

通典序

古先聖人竭心思以治其天下必立法度以繼其心思而貽永久紀載尙存者書有禹貢禮有周官是已司馬遷之八書班固之十志仿效禹貢周官者也以後諸史之所紀載大率皆祖遷固然各代不相聯絡國異家殊渙無統屬至唐杜佑乃合周秦以來之法度萃爲一書分食貨選舉職官禮樂兵刑州郡邊防九類凡二百卷名曰通典使求治之主佐治之臣志在興禮樂修政刑者考證於此而損益之所因所艸近如指掌故先哲鉅儒亦有取焉不以其爲記纂之書而少之也況今以時務策試進士酌古凖今尢不可以無所考證則此書寧不爲有實用乎惜無善本旴守谷侯治郡之暇將崇文物精擇詳校鋟板郡庠命直學吳漙來索序引其措意逺矣此書旣成侯及一郡之士無不明習法度它日進當要路儻時有剏建而身與其間必能光輔聖君賢相制作之盛事則此書之功其有補於國家豈小防侯名嵓輔河南人

綱常明鑑序

三綱二紀人之大倫也五常之道也君爲臣之綱其有分者義也父爲子之綱其有親者仁也夫爲妻之綱其有別者智也長防之紀其序爲禮朋友之紀其任爲信之二紀者亦不出乎三綱之外何也因有父子也而有兄弟以至於宗族其先後以齒者一家之長防也因有君臣也而有上下以至於儔侶其尊卑以等者一國之長防也因有兄弟也而自同室以至於宗族其互相助益者同姓之朋友也因有上下也而自同僚以至於儔侶其互相規正者異姓之朋友也舉三綱而二紀在其中故緫謂之綱常人之所以爲人而異於物者以其有此綱常之道也旴江吳琢纂輯經史傳記所載嘉言善行凡有系於五倫者聚爲一書名曰綱常明鑑人能以此爲鑑可以爲人矣予喜其書之有禆於世教也於是爲之題其端云

曾子音訓序

夫子旣沒傳其道者曽子子思孟子也漢書藝文志有曽子十八篇子思二十三篇孟子十一篇孟子書卽今孟子七篇及趙岐所黜外書四篇是也子思子書無傳焉史記孔子世家謂子思作中庸中庸果在二十三篇之內乎曽子書存者十篇而已漢戴徳取之入大戴禮記戴聖又采十篇之一入小戴禮記祭義篇中宋淸江劉淸之病曽子之粹言有非十篇所該別輯新曽子七篇篇分內外雜朱子識其卷首予竊玩繹惜其釐析之猶未精也意欲以論語大學孟子所有爲內篇而小戴記所采大孝一篇則附於內以小戴記曽子問與內則諸篇所載爲外篇而大戴記所存立事等九篇則附於外就中擇其言之粗者並諸家羣書之言共爲雜篇然又思之若論語若大學若孟子若小戴記人所常讀曽子遺言未嘗不接乎耳目是書𨿽不輯庸何傷惟古曽予十篇文字多缺誤不可不考正豫章周逷參合諸本訂其同異明其音訓用志不苟可謂篤好曽氏之書者矣逷字立中醇厚願朴少有餘力工於詩今又斂工詩之華惇劬書之實其益詎可涯也防

吳文正集卷二十

欽定四庫全書

吳文正集卷二十一

元吳澄撰

序

存古正字序

正書之變三俗書之變二正書者何黃帝時倉頡所造也後世謂之古文別出者謂之古文奇字歷數千年而周宣王之時變爲大篆又數百年而秦始皇之時變爲小篆古文大小篆三體略有攺更實不相逺也故於六書之義無差殊俗書者何秦時所作書也當時取便官府吏文而已人之情喜簡防而厭繁難自此以後公私通行悉用書而古初造字之義浸冺後漢許氏叔重爲之嘅況距今又千載乎變而楷則惟姿媚悅目是尙豈復知有六書之義哉六書之義不明則五經之文亦晦何也五經之文古人之言也古人之言而書以後世之字字旣非古則其訓詁名義何從而通苟欲率天下之人而廢俗書復古篆勢固有所不可惟於世俗通行之字正其防畫之謬訛偏旁之淆亂則𨿽今字而不失古義昔臨卭魏公華父蓋嘗有意乎此而於字未能悉正也至元之季於金陵識先達李君仲和父精究字學所輯稽古韻深契予心後三十年其孫桓示存古正字一編又因稽古韻而約之者也凡華父所未及正者仲和父悉正之其有功於字學大矣而予之尊其書也非特以其與已同好也仲和諱旬金宋淳祐庚戊進士出身官至承直郎淮西節制司屬官

篆書序

秦興而篆書廢漢四百年莫有能者觀於漢代碑刻可見矣三國六朝間亦無聞焉唐三百年李當塗一人而已自秦丞相逮於宋初蓋千年而僅有徐騎省以能繼當塗自許何斯學之寥寥也宋人能篆書者頗多於唐蜀魏文靖公至今爲人所稱陳伯英魏公鄕人也遊藝之暇及此所書千文字體整防其可上晞文靖者夫陳之先世少師公於蘇文忠公如大父行參政公當朱南渡之際以詩名家咸淳季年別院省試春秋第一人伯英季父也一家文學之傳不絕伯英名瑛受朝命爲郡教授

書存古辯誤韻譜題辭

自三倉之篇旣亡僅有許氏說文解字爲文字一家之宗而其義不盡得夾漈鄭氏略正一二未悉正也近時永嘉戴氏之書出六書之學始大備然俗書行世𨿽爲士者鮮究文字之本原況非士者乎夫古之聖人作書契以代結繩所闗系豈小哉秦人苟簡之政取官府之便易而有也者輩所書爾未嘗以此律士甘於降爲而從其書士之不尙志也由漢逮今循襲已久不容廢而偏旁之訛謬當正就之中稍革訛謬而不全失頡籀斯之意其可也番昜吳正道儒官名家志在正俗書之非嘗輯傍旁訛誤子固嘉之今又增廣其書爲辧誤韻譜此書倘行庶防無不識字之士矣予自少有志於斯然術業非専攻心力有不暇見有人能爲予所欲爲而不及爲者是以喜之極而爲之題辭焉

經傳考異序

金谿余國輔輯經傳考異以予之亦嘗用力於斯也俾序其首予少時讀經書疑其有誤字錯簡處必博考詳訂而是正之一日有先生長者見其一二叱責曰聖經如在天之日月千古不易何可攺耶汝何物小子而僣妄如此予鞠躬謝過曰父師之教敢不承乎第古書自秦火之餘炎漢之初率是口授五代以前率是筆錄口授者寧無語音之訛筆錄者寧無字畫之舛語訛字舛爲經之害大矣不訂正而循襲其訛舛彊解鑿說不防於侮聖言與予之訂正也豈得已而不已者哉況一一皆有按據曰某本作某字或先儒曾有論議曰某字當作某字未嘗敢自用己意防竄也先生長者不領予說予亦不能從其言而遂止然於此每兢惕謹審而不敢苟國輔老成之儒顧亦同予少時之癖而所去取不悉與同何當聚談細細商略以歸於至當之一

陶詩注序

楚三閭大夫竭其忠志欲彊宗國懷王信讒疏之國事日非竟客死於秦襄王又信讒放之江南原不忍見宗國駸駸趍於亡遂沈江而死韓爲秦所滅韓臣之子子房自以五世相韓散財結客爲韓報讐博浪之椎不中則匿身下邳以俟時山東兵起從沛公入闗立韓公子成續韓後秦亡而楚霸王沛公於漢又殺韓成良乃輔漢滅楚而後隱去諸葛孔明初見昭烈已知賊之必亡漢而勸昭烈跨有荊益圖霸業復帝室後卒償其所言晉陶淵明自其髙祖長沙桓公爲晉忠臣及桓篡逆劉豫起自布衣誅勦又滅秦滅燕挾鎭主之威晉祚將易旣無昭烈可輔以興復又無髙皇可倚以報復志願莫伸其憤悶之情往往發見於詩蓋四賢者其遇時不同其爲人不同而君臣之義重則其心一也子房孔明得伸其志願者屈陶二子抑鬱無聊因其情每托之空言然楚騷二十五篇解者莫能名其心自朱子作集注而原之心始得白於千載之下陶之詩人亦莫能名其心惟近世東澗湯氏略發明一二不能悉解也吾裏詹天麟徧歷廬阜之東西南北則卽柴桑故居訪淵明遺迹考其嵗月本其事迹以注釋其詩使陶公之心亦燦然明著於千載之下蓋其功與朱子之注楚辭等予旣悲陶公之志而嘉天麟之能發其隠祕也故爲序其捲端嗚呼後世有厚於君臣之義者必有適讀是詩而流涕者焉

陶淵明集補注序

予嘗謂楚之屈大夫韓之張司徒漢之諸葛丞相晉之陶徴士是四君子也其制行也不同其遭時也不同而其心一也一者何明君臣之義而已欲爲韓而斃呂殄秦者子房也欲爲漢而誅曹殄魏者孔明也𨿽未能盡如其心然亦略得伸其志願矣靈均逆覩讒臣之喪國淵明坐視彊臣之移國而俱末如之何也略伸志願者其事業見於世末如之何者將沒世而莫之知則不得不托之空言以泄忠憤此予所以每讀屈辭陶詩而爲之流涕太息也屈子之辭非借朱子之注人亦未能洞識其心陶子之詩悟者尢鮮其泊然衝澹而甘無爲者安命分也其嘅然感發而欲有爲者表志願也近世惟東澗湯氏稍稍窺探其一二吾鄕詹麟若麒因湯氏所注而廣之考其時考其地原其序以推其意於是屈陶二子之心粲然暴白於千載之下若麟之功蓋不減朱子也嗚呼陶子無昭烈之可輔以圖存無髙皇之可倚以復讐無可以伸其志願而寓於詩倘使後之觀之者又昧昧焉豈不重可悲也哉屈子不忍見楚之亡而先死陶子不幸見晉之亡而後死死之先後異爾易地則皆然其亦重可哀已夫晉興寧乙丑嵗淵明生越六十有三年而卒自昔丁邜至今丙寅九百年

古學權輿序

曲禮三千今不可得而見矣小戴記首篇之首所引四言先儒以爲古經之遺也句止三字意欲童幼之便於口誦也歟然禮篇中亦猶有三字爲句者廬陵士劉我綴輯之附益戴記篇首之四言視陳淳安卿五字句禮詩尢馴雅並取朱子所釋弟子職及一二防訓通作一編其文易誦其事易行眞古學之權輿矣夫

毀曹操廟詩序

夫篡逆之賊𨿽去之千載見其姓名猶起人惡怒廟而祀之何居山南江北道憲司巡歷至夷陵毀除冀牧曹操廟甚快人意當塗轉凶悖炎精遂無光朱子嘗有詩憤嘆矣而斯議自掌書申屠駉發之申屠之父禦史君擊姦嫉惡有聲駉又好讀書講聞乎義理故能啟其長爲是舉也諸君子喜談而樂道之宜哉

蒼山曾氏詩評序

宋末江右之能詩者若章貢若廬陵若臨川若盱江若淸江皆有人焉所入所造𨿽殊而各有可取其學識則章貢曾子實爲諸詩人之冠詩評一篇乃其同鄕之士黎希賢所輯可與朱子畣鞏仲至一書相並而又發其所未發備評諸家詩未有若是其的切周悉者也得此不惟可以見前輩觀書之眼目抑眞可以爲後進之階梯子實諱原一居寧都倉山之下三貢於鄕又以平寇功免文解四試禮部不偶朝臣列薦授官官至承奉郎知南昌縣詩文有集沒六十八年矣希賢名文明寧都東韶人也天質惇厚自少攻詩其志於羽翼詩道者乎

學則序

周官三徳之教一至徳二敏徳三孝徳至徳者何能知能行明誠兩盡徳之極至者也敏徳者何知有未徧行無不篤徳之惇敏者也孝徳者何百行之中莫先於孝庸徳之行專務其本者也蓋知行兼該者上也二者不可得兼則篤於行而知未逮者抑其似也夫行之而不知有矣知之而不行未之有也知之而不行者未嘗眞知也果知之豈有不行者哉故行而未知者𨿽未爲至徳亦可爲敏徳若徒知而不行𨿽知猶不知也是以不得與於三徳之目然所行非一端而已苟未能一一純備先務其大而有孝之一徳者又其次也朱子以至徳當河南程伯子敏徳當司馬文正公孝徳當節孝徐先生善夫莘野王徳新君實事親以孝聞養生致樂送死致哀州裏稱之出而在官也處而在鄕也他行悉無玷焉由孝徳而達於敏徳者也一日見其所述學則二篇爲之驚異何也異其讀書之審析理之精也以昔者所聞力行之實旣如彼而今者所見致知之實又如此其不造於至徳之盛乎𨿽然夫子聖人也汲汲然好學之功無終窮也君實之所得異矣不以其所已得自足進進而未止所得遽可限量也

吳文正集卷二十一

欽定四庫全書

吳文正集卷二十二

元吳澄撰

序

徐中丞文集序

禦史中丞徐公伯父之文如谷粟之可以食桑麻之可以衣也彼爛然紅紫之花蔚然蒼翠之艸可玩而已矣公之子守義曩從予於冑監而予及識公歿後贈資政大夫中書右丞封平陽郡公諡文靖

吳間間宗師詩序

物之有聲而成文者樂也人之有聲而成文者詩也詩樂聲也而本乎气天地之气太和而聲寓於器是爲極盛之樂人之气太和而聲發乎情是爲極盛之詩自古及今惟文武成康之世有二南雅頌之聲焉漢魏以後詩人多矣而成周之太和不再見其間縱或小康而詩人大率不遇身之轗軻窮愁則辭之淒涼哀怨宜也何由而得聞治世之音乎教大宗師吳特進當四海一統之時際重熙累洽之治出入禁闥晨夕淸光歷仕六朝眷渥如一一世亨嘉之防如此一身希曠之遇又如此醺酣唐虞三代之春醲郁蓬瀛三島之馥太和之气貫徹於身表裏沖融居天上人間第一福徳其發於聲而爲詩也韻度何如哉舊有瓢槁不啻千篇泰定二年被防代祠江南三神山四年還京天機天籟觸處吟詠詩凡二百餘首曰代祠槁其徒李盤中提防將鋟諸梓而其從子吳養浩待制請序捲端其詩如風雷振蕩如雲霞絢爛如精金良玉如長江大河蓋其少也嘗從碩師博綜羣籍蚤已闚闖唐宋二三大詩人之門戶況又遭逢聖時防泳變化其气益昌太和磅礡可使畏壘之民大壤可使藐姑射之物不疵聲詩特餘事耳偶然遊戲字字鳴國家之盛詣於英莖咸韶之樂固非寒陋困悴拂郁憤悶者之所可同也幸哉此生之在此時也盛哉此時之有此詩也李盤中名某宣授體文翊教淵素眞人云

周棲筠詩集序

世有學術貫千載文章妙一世而詩語或不似者唐宋六七百年間有學有文而又能詩不過四五人而已玆事豈易言哉善詩者譬如釀花之蜂必渣滓盡化芳潤融液而後貯於脾者皆成蜜又如食葉之蠶必內養旣熟通身明瑩而後吐於口者皆成絲非可彊而爲非可襲而取棲筠自少壯客遊以詩好每出一語何其似也正而不陳腐奇而不生硬淡而不枯槁工而不靡麗觀其所作期其所到殆將梯黃杜而窺陶曹猶慊然不自足蓋其才髙其思淸不待苦心勞力天然而成𨿽得之之易而能知其難非眞有悟於中不如是晚年學造乎理文進乎古則其詩之愈超也固宜

李侍讀詩序

韓子之論文謂气盛則言之短長聲之髙下皆宜夫詩與文之有資於气也尙矣翰林侍讀學士李仲淵心易直而气勁健其爲气也肖其人古體五言如生在魏晉略不渉齊梁以下光景七言雜言翩翩遊乎鐘山丞相雪堂學士之間而無畱難約之而爲近體也亦然蓋其平日淹貫古今諸名家詩芳潤燻漬乎肝脾英華含咀乎頤輔藏蓄旣富而气之盛又足以驅役左右之俾效供給而各職其職非若孱懦之帥擁兵百萬而拙於調用故出乎喉吻溢乎毫端與名家詩人之態度聲響無一不似彼肆口肆筆漫成音韻而曰詩者何能窺其彷佛哉所謂言與聲之皆宜者由乎气之盛詎不信矣夫予於仲淵之詩所以三復諷詠而不敢易視之也爲識其左而歸其編

劉尙友文集序

西漢之文幾三代品其髙下賈太傅司馬太史第一漢文歷八代浸敝而唐之二子興唐文歷五代復敝而宋之五子出文人稱歐蘇蓋舉先後二人言爾歐而下蘇而上老蘇曾王未易偏有所取捨也如道統之傳稱孔孟而顏曾子思固在其中豈三子不足以紹孔而劣於孟哉敍古文之統其必曰唐韓桞二子宋歐陽蘇曾王蘇五子也宋遷江南百五十年諸儒孰不欲以文自名可追配五子者誰與國初廬陵劉會孟氏突兀而起一時气焰震耀逺邇鄕人尊之比於歐陽其子尙友式克嗣響夫一家二文人由漢迄今僅見眉山二蘇而尙友之嗣防孟不忝子瞻之嗣明允嗚呼盛矣然歐實宗韓明允乃以爲非韓子之文而歐陽子之文劉與歐同鄕而不專宗歐予亦以爲非歐陽子之文而劉子之文也明允雄渾奇峭永叔擬以荀卿直躋之周秦間子瞻長江大河一瀉千里評者曰子瞻之文非明允之文也若防孟之諔詭變化而尙友浩瀚演迆評者亦曰尙友之文非防孟之文則爲知言也已嗚呼百世之下有深於文者其亦然予斯論否乎尙友之門人曾聞禮編輯其文曰附於韓門李漢予與尙友善素喜其文辭又嘉劉門之有南紀也是以序其卷首云

孫履常文集序

予家崇仁之極境距郡城二百里餘故於郡之名流聚防不數數孫君履常有學有行撫士之巨擘予心所敬畏者也輒十年僅一見平居聴人傳誦其詩喜之如聞韶音而猶以鮮或覩其文爲欠至順壬申予至郡舊學者王逺抄錄履常之文二編約百五十篇予取而觀之明潔整嚴紆余曲折本原混混而愈有議論衮衮而不匱蓋根茂實遂膏沃光煜韓子所謂仁義之人其言藹如者夫文章固儒之末技然其髙下興衰闗系天下之气運亦豈可易視哉予𨿽不能而自幼好讀先漢盛唐盛宋諸文人之辭因履常所作而幸韓歐之緒可不墜是以書於其編

遺安集序

唐宋二代之文可與六經並傳者韓文公自幼專攻古學旣長人勸之舉進士始以防論詩賦試有司歐陽文忠公王丞相曾舍人蘇學士皆由時文轉爲古文者也桞刺史初年不脫時體謫官以後文乃大進老蘇亦於中年棄其少作而趍古前進士宜黃鄒次陳悅道甫精於時文少年魁鄕貢成科名名成而不及仕隠居講授日從事於文若古近詩若長短句若駢儷語固時文之支緒其工也宜餘力間作古文浸浸逼古之人蓋其才气優裕義理明習故文有根柢非徒長於辭而已子成大輯其槀凡十八卷諸體畢具森然如武庫兵予爲序其首俾有志於文者觀焉

盛子淵擷槁序

予每過揚論文必之盛氏教授君以年碩望老於家而子淵得家學擅名東淮捨是殆無可與論斯事者矣夫文小技也予幼亦好之好讀誦好評議用力多而見功寡或發於聲不過能爲今人語以達於意而已求一言之防乎古不能也比年涿郡盧學士處道所作古詩類皆魏晉淸言古文出入盤誥中字字土盆瓦釡而倐有三代虎蜼瑚璉之器見者能不爲之攺視乎今覽子淵擷槁一二何其形制之似也蓋與盧遊從也數家學之外薰漸固有自云子淵不自是而就正於予顧予藜羮糲食野人所共笑豈有物外奇玩如金膏水碧者哉度不足以愜所期聊書此以開異時細論之端

金谿劉大博文集序

宋太學博士劉君之詩文僅存若干篇皆典雅溫潤明白敷暢讀之可見其爲正人胸懷皎潔坦易略無塵滓嵚崎蓋其天資超特人物偉然自宜居當世之第一流年十七而登陸子之門二十四而入學二十九而釋褐四十四而遽終予深惜其達之太早不得久於親師又惜其逝之太速不得竟其務學是以所就但如是而已其族曾孫立大收拾遺文及年譜行狀等鋟之於木故爲之題辭以表予之所敬慕亦以致予之所惋惜焉爾

詩珠照乘序

古之詩或出於幽閨婦女山野小人一爲采詩之官所采以之陳於天子肄於樂官至今與雅頌合編人尊之以爲經采者豈爲無功於詩哉後世不復有是官則民間有詩誰其采之廬陵郭友仁窮閭之士也以采詩自名而行四方詩有可取必采以去鋟之木而傳之人俾作詩者之姓名炳炳輝輝耀於一時譬之珠然所生之處澤媚而厓不枯固異於凡物不有人焉采之以獻則潛於深淵世無知者又烏得覩其照乘之光乎詩之不可以不遇夫采者蓋如此𨿽然唐之翰林工部當時有采其詩者否今五百餘嵗而光焰萬丈愈久愈明又不止如珠之照乘而已詩若二子𨿽不采庸何傷

吏事初基詩注序

吏事初基詩注一部四表橫浦何君之所撰述也綴五言爲詩以提大綱輯諸說爲注以備眾目凡聖賢訓戒古今禮法公私應接大小事務靡不該載經史子集律令條例舊聞新見嘉言善行靡不援引上自帝王次而公卿次而府史下逮庶士皆有禆益皆可遵行也其爲詩也標一句五字於上如書篇之有名詩章之有題淺近明白𨿽若質俚而不可忽且易也其爲注也累數十百言於下如經解之有防史書之有志諄復詳悉𨿽若繁雜而不可厭且憚也然非徒撰述之者爲難而觀覽之者亦難故予讀之數日而後能竟於是而嘆其學之博贍識之周徧也其所援引其所該載𨿽儒流或未研窮豈但可爲吏師而已何君幼習儒壯而試吏入官初遇之於豫章已聞其翊贊風憲之美再防之於京師又見其眈玩經史之勤稽其撰述而昔之所見所聞猶信抑嘗謂周興嗣以王右軍所書一千字次而韻之非有意著書立教也其間之知過必攺靡恃已長心動神疲逐物意移等語𨿽聖賢遺論奚以尙玆何君此編特爲吏事設耳而有曰道合生諸妙神凝湛一則浸浸乎窺闖聖賢仙佛之域吏事云乎哉予旣爲之作序復摘出此語以旌君所學所識云

周天與詩序

梅南周天與詩二十篇靑山趙儀可所選精矣而猶曰待刪以請於予予謂詩可選不可刪也何也自商頌逮周文武訖陳靈皆夫子所刪自楚騷逮漢魏晉訖齊梁皆蕭紀所選刪非聖人不能選則才士可爲也韓子曰曾經聖人手議論安敢到邵子亦云刪後更無詩刪詩豈易言哉選之可也然靈均九章選僅存一淵明諸詩選止畱四詎可執以爲定乎然則刪固不可能選亦未易能也周君才气情思如雷雨交作紅紫競妍森不可遏其二十篇泰山一毫芒耳云興泉湧日富日新予𨿽老拙尙當嗣儀可爲君選之

胡印之詩序

近年以來學詩者浸多往往亦有淸新奇麗之作然細味深玩不過仿像他人之形影聲響以相矜耀𨿽不可以其人而廢其言亦不可以其言而取其人也若胡氏印所作則不然達意而不巧飾於言纂古而不希合於今捲端自序其志欲進於道庶幾乎可與言詩矣夫道也者天所與我已所固有也不待求諸外有志而進進焉有見有得可立而竢非止能言而已斯志也余嘉之故期以逺者大者而還其槀請姑置是而求其所謂道

何敏則詩序

天時物態世事人情千變萬化無一或同感觸成詩所謂自然之籟無其時無其態無其事無其情而想象摹擬安排造作𨿽似猶非況未必似乎近代參政簡齋陳公比之陶韋更巧更新今觀臨江何敏則句意到處淸俊絕倫蓋亦參透此機彼鈍根下品孰敢仰視防者評者一一摘抉示人矣他日不新而新不巧而巧防者莫能著一筆評者莫可措一辭是又詩之最上乘

董雲龍詩集

幼深弟出驪海獨吟一篇示余余讀之喜曰此何人也何其詩之似簡齋也讀之竟其於簡齋有未似者有近似者有酷似者於以見其其進之未已誄文一篇爲其師而作殆與後山妾薄命之詩同其悲夫溫柔惇厚爲有得於詩教所從受學之師生而尊慕焉死而哀慕焉可謂不忘本矣惇厚人也其詩之進進而未已也宜哉吟者爲誰董氏雲龍其名

空山漫槁序

予壯嵗遁身巴山之陰屏人讀書一日有空山雷講師自郡城至求大木以營搆聚處談老子甚相契後屢防每見師與人論詩羣雌孤雄聴者披靡蓋才髙學廣气盛辭贍橫說竪說無施不可孰敢迎其鋒所謂長袖善舞者歟師沒將三十年其徒孫周惟和攜所鋟詩集過予讀之精深工致豪健奇傑大槪從杜韓中來早師趙而與趙不同晚友曾而與曾亦異與甘俱出於趙而各擅一體者也師嘗注道徳經及南華內篇三詩其一伎爾少業進士應舉不偶乃寄迹老氏法儒中之巨擘非道家者也師名思齊字齊賢甫空山其號云

管季璋詩序

贑之寧都宋末多有以詩名蒼山曾子其巨擘也蕭管二姓之爲詩者皆宗之予年八十四矣始得見管如圭季璋之詩讀之驚異曰此地乃有此詩人乎蓋不尙辭之工辭之奇而篇篇有意感今懷古今人興嘆興悲而莫能自己由其讀書有眼目故其形於言發於聲達於事變止乎禮義非無源之潢潦所可同也予懼夫世俗之觀求備於其辭而不識其爲至寶是以爲題其捲端

李元吉詩序

廬陵郭以是博記覽工詞章予嘗許其可與議杜韓以書介裏中士李業來見有詩一袠而郭爲之序昔昌黎韓子勉李翊曰養其根而竢其實加其膏而希其光仁義之人其言藹如也今郭之所以勉業視韓之所以勉翊若合符契業字元吉詩淡婉可愛與郭居相近志相得遊處親宻漸漬長益月異而嵗不同他日至而詩與學俱進予將嘆美曰魯無君子者斯焉取斯

孫靜可詩序

孫靜可詩甚似唐人或者猶欲其似漢魏夫近體詩自唐始學之而似唐至矣若古體詩則建安黃初之五年四愁燕歌之七言誠爲髙品然制禮作樂因時所宜文章亦然品之髙其機在我不在乎古之似也杜子美唐人也非不知漢魏之爲古一變其體自成一家至今爲詩人之宗豈必似漢似魏哉然則古詩似漢魏可也必欲似漢魏則泥此可爲圓機之士道執一廢百者未足與議也予方喜靜可之似唐詎可勸其捨故行而習新步歟

胡助詩序

金華胡助詩如春蘭茁芽夏竹含籜露滋雨洗之餘馥馥幽媚娟娟淨好五七言古近體皆然令人愛玩之無斁頌雅風騷而降古祖漢近宗唐長句如太白子美絕句如夢得牧之此詩之上品也得與於斯者其在斯乎其在斯乎

金陵集序

鄕相王文公辭位退居畱金陵其詩傳播至於今與大江秦淮鐘阜石城同其流峙吳梓南傑自吾鄕來遊於斯有詩一編曰金陵集追躡前塵非苟作者將俾臨川詩人之景響炳耀鏗鍧往往爲佳麗地而畱與充之充之又一半山可也宗人澄書

谷口樵歌序

唐初創近體詩字必屬對偶聲必諧平仄由是詩分二體謂蕭選所載漢魏以來詩爲古體而近體一名律詩善古體者詆之曰古體之律尢精也近體惡得專律之名哉予解之曰彼所謂律非謂詩法也特以其有對偶平仄之拘而謂之律爾若以詩法爲律則二體詩各有律近體誠不得專其名也方與客論此未竟適旴士吳君定攜其谷口樵歌至予讀之驚喜蓋於近體詩尢長雜之李唐諸家傑作中防莫可辧竊以比之許郢州而穠麗工致猶或過之但其處僻出稀相知未眾惟教大宗師吳成季一見而奇之爲鋟木以傳者凡百餘篇可謂有目能識寶矣予亦有取焉二人非黨同姓而偏稱奬也尙瀟散貴豪健者不與同調乃其所習之殊而然世間至寶人人共珍予所取者公一世其所殊者私一己而已有寶在斯韞匵以待四海之內寧不再有如成季與予者乎君定名閏孫南城人也

劉復翁詩序

古之詩皆有爲而作訓戒存焉非徒修飾其辭鏗鏘其聲而已是以可興可觀可羣可怨漢魏猶頗近古齊梁以後靡矣流連光景摹冩物象敝精竭神而情性之所發意義之所托蔑如也唐宋詩人如山如海其追躡風騷者固已卓然名家然有之靡益無之靡損者亦總總而是吉士多俊流或呈露於詩大率能奇能工有如劉君復翁者乎百不一二也蓋篇篇寓訓戒而不苟焉假於聲辭今見其詩而恨見之之晚也復翁軀幹雄偉志气豪邁才可爲世用而年且耆艾肥遁若將終身由是推之世之人才其沈晦於下而不獲顯庸者豈少哉噫

丰城洪先生文集序

丰溪洪先生前宋鄕貢進士皇元以儒學教授致仕給半俸養文士之防恩鮮或有是自號永齋翁生端平甲午年八十一而卒旣卒之十三年其孫寄示所刻環中集十卷翁天資敏邁少工進士業𨿽時異科廢猶喜談而不厭接人坦易和厚盎然如春晚耽邵子易學掲先天方員圖於屋壁扁曰環中得此洗心滌慮固宜髙出物表視彼終身沒溺於利欲之海者奚翅相去萬萬哉集中論井田論封國皆千載未明之疑而援引該博議論贍蔚如江漢波瀾衮衮不竭民數气運二篇玩之再三而不忍釋焉疇昔聚防之時往往造次未嘗共評此等奧義今也撫捲太息而翁不可復作已士之勤苦每患無以傳後不獲與翁並世而觀於其文則翁所學所識大槪亦可知也

黃養浩詩序

世所選諸家詩每令人手披口誦不忍釋及閱其全集則又不然𨿽李杜大家亦不篇篇可人意於以見詩之不易爲也獨近代簡齋陳參政集無可揀擇蓋自選之而凡不可者不復存也樂安黃養浩有詩一帙不滿五十題亦必自選而不以多爲貴也意態聲響宛然參政公之彷佛作詩如是可謂不苟作者矣披誦至三四因書卷首以志吾之喜而歸其編

秀山小槁序

宋從政郎建寧府節度推官南丰鄧元實咸淳戊辰進士元至元戊寅秋卒仕未十年年止四十七平生遺文僅僅存此皆一時隨俗應用之作非有意傳後者然葩華光彩至今晃耀人目亦其才思之超邁而然子旣昭旣以鋟諸木孫允文又以授諸人蓋欲永其傳廣其傳也孝子慈孫之心哉

東湖集槁序

予在京師時嘗對東平申屠駉言豫章老詩人李庭桂最工近體及至申屠氏掾江西省始與李相聚一二年間倡和成集於喁之前後泠飄之小大此兩間奇絕之聲孟韓聨句蘇黃賡韻迨今令人嗜之如膾炙何也兩相值而互相發則詩亦神世謂敵手棋好觀是已子迪駉字也庭桂之字予偶忘之人稱棲碧山人云子迪寄示東湖集槁因爲題其捲端

吳伯恭詩序

吾猶及見裏中甘許謝三長者言詩而吾家周棲筠亦以詩自好毎聞謝周稱吳肅伯恭之才今春畱邑始獲見其詩蓋气質剛毅不爲貧賤所移使易地而處夫豈淫於富貴屈於威武者哉如是而爲詩宜非凡流所可到而伯恭方且研經務學以培其本他日本亦深理亦明則其心聲所發理爲之主气爲之輔𨿽古之大詩人何以尙玆𨿽然學以充其才理以長其气必有事焉當不但能詩而已吾其止以詩人期伯恭乎抑猶有在於詩之外者也

吳文正集卷二十二

欽定四庫全書

吳文正集卷二十三

元吳澄撰

序

丁叔才詩序

唐宋以來之爲詩出沒變化以爲新雕鏤繪畫以爲工牛鬼神蛇以爲奇而周南樛木等篇何新之有何工之有何奇之有臨川丁叔才教授生徒以其餘力爲詩章辭達而已不惟新惟工惟奇之尙大篇舂容短章參錯如和陶諸詩皆淸淡有悠然之興可嘉已𨿽然詩言志寧髙無卑寧純無雜寧正無邪君之詩進進乎周南矣唐宋以來之詩奴僕也

張君才詩序

作詩自成一家固難酷似前人亦難或有似者矣似其一不似其二才气各有偏也能諸體畢似者鮮哉廬陵張櫸君材古體五言似蘇州七言雜言似昌谷近體五七言八句四句無一不似唐人樂府髙處防逼無住或泊然衝澹似霞外超逸之仙或嫵然輭媚似花間孌婉之客不專一長無施不宜可謂全能也已非蹈襲非摹擬其似也天然益丰其本而自成一家其不爲一代大詩人乎君材通古通今多學多藝吾觀其人當以才顯不當以詩窮也果如余所期將無暇於工詩

璜溪遺槁序

璜溪張瑞輔先生年先於予十有五宋咸淳庚午同預進士貢宋運旣革鄕裏諸大家延致禮之爲賓師未及六十而終生平博覽多記胸次浩瀚隨取隨有用之不竭嬉笑怒罵皆成文章詩詞駢儷等作甚富身後無人收拾散逸靡遺王徳泰卽其舊遊處搜求抄錄得詩詞凡若干篇此先生負才不獲小試享年不及下壽文章又將無傳噫可傷已今𨿽僅能存其十百之一二猶爲可幸也

陳景和詩序

夫詩以道情性之眞自然而然之爲貴秋塘陳居士吾裏之徳人平生非用力於詩者其季子以禮傳其晚筆一二所謂有徳必有言也以禮幼從予學亦未嘗教之作詩隨所感觸而寫其情皆沖淡有味陳氏自昔多大詩人伯玊甫唐家第一卓然爲李杜所師宋履常去非傑出於半山坡谷之後極深極巧妙絕一世不可及矣揆之自然不無少慊焉今以禮不事雕琢而不庸腐庶其近於自然乎黍離之詩曰知我者謂我心憂不知我者謂我何求此情之至也亦詩之至也予之詩以禮盍以是觀之景和以禮之字也

王友山詩序

宋三百年文章歐曾二蘇各名一世而荊國王文公爲之最何也才識學行俱優也弟平甫子元澤亦卓爾不羣英哲萃於一門出於一時噫難乎其繼矣文公季弟純甫之逺孫雲起字霖仲胸懷坦坦如靑天白日無掩蔽無晻曖言論挺挺如迅雷烈風無阿倚無畱藏其徵於文也亦然韓子云昭晰者無疑優遊者有餘霖仲蓋是也平甫元澤之後而復見斯人乎王氏其世有人矣哉彼深險也而辭易直鄙狹也而辭宏敞輭媚也而辭勁峭穢濁也而辭淸整若是而爲文者表裏不相肖予不知其可也

行素翁詩序

予觀湖南行素翁之詩如鷙鳥之迅擊如駿馬之疾馳如丸之流而下峻阪如潮之退而赴歸墟略無畱礙阻遏者凡其目之所經足之所到都邑雄麗道途險艱遐方異俗前代遺迹一一備載於詩蓋𨿽嵚﨑歷落奔走勞瘁境變而才不匱年老而气彌壯抑所謂詩豪也與噫翁之詩今人詩也而有往昔李蘇二豪之才气此今人所無而翁有之是以其詩能然予不識翁在京識翁之子翁王氏名約嘗仕西南徼外倅潤州今老於家云

曠若谷詩文序

廬陵曠若谷抱才負气自少不肯齷齪浮沈於鄕裏值天下一統時足迹之東西南北靡所定也其才气郁發吐爲辭章超然有乘風淩雲之趣視尋行數墨者奚翅據崇隄而俯深壑人皆驚異其能往往歸功於其遊以爲得山川之助𨿽其自敍蓋亦云然然斯論也自子長遊一篇贈蓋邦式者始後人徒玩其華而未暇究其實也子長世司典籍其雄才間气天寔與之使其不遊江淮不上防稽不窺九疑不浮沅湘不渉汶泗不經齊魯梁楚則遂無史記乎況子長二十而遊史記之作乃在中年以後距其少遊之嵗月亦已逺矣豈其遊之所得至久而忽然郁發於一旦也哉然則爲斯論者近於誣而或然之者幾於愚矣若谷之才之气固其天之所與者厚其詩其文𨿽不借助於山川自足以度越常流必如昔人所云見陰風怒濤而後能奔放浩蕩見朝雲暮煙而後能妍媚蔚紆吾不信也旣獲觀其詩文之偉而又嘆世人惑於一部史記在天下名山大川之說因以志其捲端

吳非吾葦間挐音詩集題辭

昔有一道士示予風月吟予甚好其詩問曰子將爲詩人乎抑爲道士乎彼未有以答再問曰爲道士固有詩矣爲詩人亦有道乎亦未答又問曰詩人而詩者人也道士而詩者天也子之詩人乎天乎竟未答予乃不復問今見三吾山道士葦間挐音詩尢超逸詩家者流頗怪其攙行奪市而予之好之也視昔所見又有加焉欲以問昔之道士者爲問而不可得因大瀛海道士往俾以予言問之其必有以語我願聞願聞

閤漕山陵云內集序

甘叔懷心契百世之師楊林文身際萬乘之君此閤漕之人物閤漕之文章所以卓絕殊尢而他山莫與齊也山云彭氏輯山中髙人詩以繼甘揚之後名曰陵云內集其淵然之光油然之潤足以輝映此山矣𨿽然此山之重以葛仙師重也仙距今駸駸一千年隠處自修於其間者何啻數十百人而未聞有一葛何也豈其瑞世者多而遺世者寡歟吾將問諸山靈

漕舊作皂黒色也古無此字按字書艸下從早讀如造化之造釋爲斗櫟實以其可染黒故俗稱黒色爲艸此字旣借爲艸木之艸恐其相亂遂去早上之卝而加丿則不成字矣後人借爲皁櫪之皁漢書音義云食牛馬器以木作槽然則皁櫪字正當木旁從槽而借用此同聲字也又借爲皁之皁則因養馬之器而以此稱養馬之人也早字日下從甲書省甲爲十後又屈十之尾而爲七則愈不成字矣韻書言以水通輸曰漕俚俗亦以水流之自髙趨下者曰水漕漕者水通流之名也丰城之鄕有地名爲同漕而此山名爲閤漕皆是兩山之間中通一水謂兩山之水合同爲一而通流也故曰同漕閤漕者並合之合借用閨閤之閤爾漕字去聲皁字則上聲之讀如去聲者少時嘗偕丰城孫素少初樂安周棲梧朝陽自皮氏之家至閤漕山各賦一詩予詩不能記但記第三第四句雲水交流處地橫分山四圍中天一握蓋言山之所以得名與山之形勢也今書漕字人必以爲擅攺山名不容不著其說通古通今之士幸詳究予言而訂其是否

毉方大成序

以一藥治一病者本艸也以數藥治一證者毉方也毉方祖於本艸而其合數藥以爲一方也審其五气酌其五味定其君臣佐使如樂師調律如軍師布陣主對處置一一得宜非心通乎大化智周乎小物不能也是蓋出於上古聖神之所爲而後世名毉以漸增益焉者也然上古之方如所謂伊尹湯液論不復可見今之所存惟傷寒論之方最古而千金次之後賢增益以至於今多矣公家之聖惠則太繁私家之易簡則太略上方觀道士陳子靖賦質淸粹務學精謹用力於毉尢專類古今諸家之方而去取之名曰毉方大成所取率皆嘗試有效者備而不繁要而不略實毉方之至善其可以參贊上古聖神後世名毉宏濟生民之功行者夫

古今通變仁壽方序

世之毉方不一惟有所傳授得之嘗試者多驗予最喜嚴氏濟生方之藥不泛不繁用之輙有功蓋嚴師於劉其方乃平日所嘗試而驗者也淮南張道中學脈法於朱錬師永明朱之師劉君名開劉之師崔君名嘉彥傷寒一科專學於李祖李氏意集諸家所用藥分門類證名之曰古今通變仁壽方觀其中風傷寒二部藥皆精當視濟生方加詳焉是亦有所傳授得之嘗試豈苟然也哉其所學於崔劉者深探本原別有編纂又不止藥方而已

醫說序

旴江名醫黎民壽嘗著論輯方至今盛行於世毉學教授嚴壽逸亦旴江人用藥去疾隨試輒效何旴江獨多工巧之醫與觀所述原脈原證原病原治四篇亦可見其伎之大槪矣周官疾醫之職有云參之以九藏之動蓋言察脈之巧也又云兩之以九竅之變蓋言辧証之工也邪气有所侵犯之謂病正气有所虧偏之謂病外攘以克其邪之謂治內修以復其正之謂治精於察脈精於辧證以究其病而或短於治者有焉脈證病俱善而又善於治此醫豈易遇也哉壽逸字仁安予試其所治知其於醫也非但旣其文而已旴江之醫有嚴氏黎氏惡得專美於前乎

瑞竹堂經驗方序

人有恆言防方三年無病可治治病三年無藥可療斯言何謂也謂病之有方不難而方之有驗爲難也旴江郡侯歷任風憲民社愛人一念隨處而見有仁心有仁聞人之被其惠澤者奚翅百千萬而蒞官餘暇猶注意於醫藥方書之事每思究病之所由起審藥之所宜用或王公貴人之家或隠逸髙人之手所授異方率和劑三因易簡等書之所未載遇有得必謹藏之遇有疾必謹試之屢試屢驗積久彌富守旴之日進一二醫流相與訂正題曰瑞竹堂經驗方爰鋟諸木以博其施一皆愛人之仁所寓也旣仁之以善政復仁之以善藥孰有能如侯之仁者哉噫世之醫方甚繁用之輒效者蓋鮮今之所輯悉已經驗則非其他方書所可同也侯名薩徳彌實瑞竹堂者往時侯挿竹爲樊竹再生根遂生枝葉人以爲瑞而侯以扁其堂云

地理類要序

昔之學佛者北宗神秀博綜羣書南宗慧能不識一字非但佛法然也葬術亦然少時嘗觀書市所賣地理全書書盈一車靡有不備兵火後其書不全矣吾裏饒敬徳家蓄地理書甚富類其要凡三帙予向所覩咸具焉加以近年新術舊所未有者亦載其中約而足以該其博美矣哉𨿽諸術異同不貫於一亦在乎擇而用之者何如爾尙記予壯嵗遇一贑葬師而與之論彼應曰子博文之通儒吾不識字之愚夫若問吾術無一字可傳無一語可說予不能答信夫術家之有神秀又有慧能也二術未知其孰優有能於斯二者而權衡之乎

葬書注序

新諭劉則章前賢之後其上世公是公非二先生博極羣書靡所不究今其苗裔兼通方伎術數可謂不忝其先矣世所傳葬書被庸謬之流妄增猥陋之說以亂其眞予嘗爲之刪定擇至精至純者爲內篇其精粗純雜相半者爲外篇其粗駁當去而姑存之者爲雜篇縱或觀者鮮或能知予用意之宻則章獨能承用將爲注以傳予謂之曰予所刪定去其蘩蕪子又增其蘩蕪可乎注不必有也則章笑曰諾乃書以遺焉

唐仲淸先生遺文序

吾郡治春秋者自前進士李宗叔先生歿惟唐仲淸先生爲專紹其學宋亡科廢猶有及門從學之人貢舉旣行其徒浸盛先生賦質剛直不瞻狥不苟且於眾寡所諧蓋古之所謂狷也抑亦近伯夷之淸乎卒年八十九生旣不遇死又無後可哀已乎壻嚴士淸輯其遺文並其所著講義經義將鋟木以傳其偶像等說十數篇破異教誑惑愚俗之妄詆時俗迷昧禮教之失辭確義正足以扶樹教道予嘉其識之達閔其命之窮而爲之敍云浚先生名也

吳文正集卷二十三

欽定四庫全書

吳文正集卷二十四

元吳澄撰

序

滕國李武湣公家傳後序

上天生不世之主將建不世之丕績開不世之丕基必生命世之才而羽翼之而爪牙之有漢髙祖則有何參良平信越布噲有漢光武則有禹恂異弇彭復宮俊有唐太宗則有靖通紹髙敬徳世勣聖元世祖皇帝平一海內極天所覆盡地所載靡不臣妾開辟以來未之有也一時文武將相或效智謀或奮勇力各展所長以佐興運如雲之從龍風之從虎共成丕丕不世之勲業視漢唐諸臣蓋有光焉滕國李武湣公西夏人大考以貴戚命邊城天朝兵至城防死節惟忠甫七齡將殉父死兵帥奇其幼慧以獻皇弟得之甚珍後作州牧治淄州子十三人公次居四結髮從戎熟歷行陣技精气鋭所向莫禦廟算平南自荊襄始公長萬夫率眾在行築圍絕援以孤敵勢由是得樊得襄勁卒前導與宋力戰額中流矢彌壯彌毅殪彼驍將挫彼老將師遂渡江洞庭防而嶽陽附沙市破而江陵下有防分三道進軍一徑趨浙一收湖廣公以副帥偕大帥定江西師薄洪城僅一交鋒不支卽降撫及建昌瑞及臨江相繼皆降移師指吉吉人偵師所過不殺不擾嘆曰此仁義之兵開門迎師贑南安聞之亦來納欵民按堵不動不知干戈之臨運代之革也臨安順命宋臣有揭益衛二王航海者立於閩中江西近閩之郡逋官遺民聚眾以應公馳至旴眾俱敗散洪起大獄誅籍巨室公聞亟歸平反其辭全活百數時席猶未寧它師往援公獨鎭洪遣偏裨蕩淸贑境半年之後宋之藎臣又自汀出公以精兵逐之循贑之鄙追及吉之鄙支黨悉平宋益王終衛王嗣立列舟駐廣之厓山公曁張範並膺防古漢軍都元帥之任期於必取至元十六年春二帥師集彼敵𨿽小堅勁未易摧相持逾二十日二帥舟師合攻大戰自朝至於日中宋師踣相陸秀夫朝服抱宋主蹈海後宮及文武官弁妻子從死者萬餘人將張世傑潰圍奔南恩後數月溺水死宋祚乃訖公生平戰功此其最大者公畱洪五年遷湖廣省治潭越二年治鄂又二年扈皇子徵交趾明年抵其國則已空其國逃逮夏水漲師還中途毒矣傷膝轉戰愈力擁防皇子脫於險行七日次思明州竟卒公之官肇端淄萊路安撫司郎中繼授諸軍總管繼授副萬戶繼兼益都淄萊兩路軍職陞副都元帥同知江西道宣慰司事遙領福建道正使尋攺使江西由宣慰使除行中書省參知政事由都元帥除行中書省左丞階宣武明威宣威將軍定遠昭勇大將軍以鎭國上將軍換資善大夫贈銀靑榮祿大夫平章政事諡武湣加贈推忠靖逺功臣太保儀同三司追封滕國公公之長子榮祿大夫江西等處行中書省平章政事世安長孫翰林直學士中議大夫屺澄所識也因閱公行狀神道碑載公之忠武勤勞夥矣而澄數奉教於中州諸老竊聞世祖皇帝篤信孟子能一天下之言習知曹彬前平江南之事睿謀神斷專以不殺爲心故南行將相必丁寧戒勅其能欽承上意者固有而亦豈人人如曹彬乎惟公天資仁厚江西之受其賜爲獨優公之去洪適潭也老稚嗟惜垂涕攀畱如失慈父然夫天道好生而道家忌世將爲其世將多殺也今公之子孫政事文學表表顯庸方興未艾之福如長江大河源源而來混混不竭觀天之所報於公則知公之所勉於人其何如哉予於公之盛徳身所親見者樂爲江西之人道之而凡公之雋功難以徧舉者碑狀具存不復一一論述也公諱恆而字徳卿云

趙國董正獻公家傳後序

上天命皇元一四海多生碩才以擬其用河北史董二家最著董氏由龍虎衛上將軍俊始歸國竭忠力戰而死越四十餘年其門子文炳竟佐丞相伯顏取江南功第一其季子文忠以近臣侍左右朝夕諷議有裨君徳國體兵謀民病者甚夥恭謹讜直人比之石奮魏徴官至資徳大夫僉樞密院事加贈體仁保徳佐運功臣太師開府儀同三司上柱國追封趙國公諡正獻適嗣士珍資政大夫禦史中丞贈純誠肅政功臣太傅其餘官勲封國並如父諡淸獻適孫守中今參知湖廣行中書省政事謂正獻公行狀墓志神道碑事迹有缺遺囑其客修成家傳纂述該悉夫論撰稱揚其先祖之美勒在烝彛嘗鼎以眀示後世此古昔孝子孝孫之心記禮者嘉之參政之心同乎是心也嗚呼爲人臣下克忠於君爲人子孫克孝於親忠孝之行萃董氏一門其世美之久而彌彰也有以哉

崇仁三謝逸事編序

邑西謝氏有諱九成者字子韶子貴贈承議郎嘗往見臨江謝尙書諤尙書稱爲宗人書前賢訓誡之辭貽之承議六子長公旦字淸父一字景周淳熙壬寅十一月生嘉定癸酉貢士明年登科初授迪功郎主永新簿班攺通直郎知通城縣轉奉議承議朝奉三官直寶章華文煥章三閣外歷制機郡倅內歷監察禦史崇政說書遷太常少卿丐祠而去起知贑州持憲浙東浙西終閩漕淳祐乙巳卒年六十四次洪字申父申父一字景範淳熙丙午二月生開禧丁夘嘉定壬午兩預貢寶慶丙戌免舉登科初授迪功郎主江陵簿班攺通直郎知萬安縣淳祐丙午十月卒年六十一其三琳字貢父淳熙戊申六月生嘉定丙子己夘兩預貢庚辰登科初授迪功郎南丰簿班攺宣教郎知郢縣官奉議承議朝奉職文思審計監三省門密院編修擬右司文字出知徽州淳祐丙午奔伯兄喪至家哀慟成疾四月卒年五十九其四公浩其五灝其季公望常卿之子東之字若水仕至儒林郎淮西總領所轄幹官萬安之子鎔之字若礪右司之子淸之字若冰父澤授將仕郎總幹之子宗斗宗禮宗周宗禮一子宗周二子一爲宗斗嗣澄之從曾祖夢雋嘉定庚午貢於鄕越五年甲戍隨長卿同試禮部自此有事契後五十七年咸淳庚午長卿之孫宗斗與予同貢欲偕予編纂三謝先生逸事多方搜索苦無文獻足徵又五十七年宗斗之弟宗周以所得一表示予冠以尙書公所貽前賢訓誡承議有跋語常卿亦有防語長卿總幹遺文若干篇𨿽厪厪一二然猶幸存此矣三先生俱無行狀墓志而三壙記敍述頗詳繼今儻再裒輯庶防世美不墜嗚呼三先生伯仲叔接踵擢科伯叔以淸節著聞仲氏亦號賢今長同門三傑焜耀一時盛哉萬安右司不幸無後而長卿之苖裔能若是可嘉也夫亦可嘅也夫

邢氏孝行序

晉散騎侍郎賀喬妻於氏養其夫仲兄賀羣之子率爲子乳哺鞠育同於己生使喬廣置側媵後有妾子曰纂於亦子之今觀大同穆氏妻邢氏子夫兄之子與夫妾之子恩勤備極二事適相類然於氏爲士大夫之妻通經史能文章咸和五年上表於朝援引古今辭義蔚然以此婦人而有賢徳固其宜也邢氏生長民間非有見聞之益斆學之功也而其賢不減於於可不謂難能者哉嗚呼近世士大夫不能正身以禦家縱其妻悍妬無道無子而不肯子兄弟之子鉗制其夫不令有妾阻隔其妾不令有子卒至絕嗣爲不祀之鬼者吾見多矣聞邢氏之風獨不內愧於心乎夫婦人無非無儀豈欲善行之聞於人而君子樂稱邢氏之賢亦將愧夫世之不賢者也

項氏守節詩序

從仕郎法物庫副使黃汝賢妻項氏年十有六而歸三十有七而嫠無子止一女守節自誓不復他適其姻親孔善卿爲予言予嘉嘆焉易曰恆其徳貞婦人吉象曰婦人貞吉從一而終也嗚呼世俗衰漓士大夫或喪其良心況婦人乎有七子而猶不安其室者有矣盛年無子而從一而終可不謂賢哉昔衛有共姜漢有陳孝婦魏有夏侯令女前聖存之於經後賢具之於史今項氏與三貞婦𨿽所遭所處時位不同其貞正自守一也好是懿徳之人安知無詩以美之書以褒之示世儀則者乎予於是紀其事以俟夫續列女傳者考焉

趙氏慶壽詩序

愛其親者欲其壽其心無所限極也上壽百嵗中壽八十下壽六十下壽期於中壽中壽期於上壽爲人子孫之心皆然廣平趙慶甫昔爲轉運司屬官慶其父八十鄕貴馬尙書徳昌以詩爲倡中朝碩彥當代名流莫不有詩一時榮之距今三十五六年矣而慶甫又八十壽且康彊行禦史臺宣使禮其孫也壽其大父如昔慶甫之壽其父自今八十中壽以至於百歳上壽而禮之所期者猶未已趙氏世世有子孫之賢能致愛親之誠世世有髙年之親得受子孫之奉夫豈偶然者非家之積善何以獲天之厚報如此哉禮也將裒諸公慶壽詩爲一卷予爲之序云禮字仲敬

贈琴士李天和序【天歷己巳】

新淦李天和儒宦之裔少倜儻任俠客四方卽襄陽而家焉防藝之暇寄迹於絲桐子嵩壽年十八已善繼昭文之綸蚤慧可尙已天歷二年秋自襄來淦於冬之仲命其子造吾門貽書評三操之殊考五弦之合意若就正於野叟夫術業有專攻天和於琴專業也叟腐儒耳頗究心禮樂之名數而非習於其藝者烏足與議哉叟之所知蓋曰匠師之目𨿽巧而不能不資規矩以成方圓樂師之耳𨿽聰而不能不資於六律以正五聲琴工之調弦也間二則按九徽間一則按十徽宮之於徵商之於羽徵之於半商皆九徽間二而協角之於半宮必進半徽焉商之於徵角之於羽徵之於半宮羽之於半商皆十徽間一而協宮之於角必退一徽焉按律定聲則然也若審之以耳而不資於律譬猶恃目力之巧不用規矩而能成方員者叟有所不能也至於琴操之古不古此又闗系乎天地之气運國家之政化尢未易以虛言也樂調之聲隨天地之气運而淑慝天地之气隨國家之政化而醇醨三皇五帝三王之盛如春之發生夏之長養秋之成熟一時民庶熙熈皥皥於洪鈞坱圠之內陶然太和充滿六合其發於聲樂而爲咸英莖章韶夏濩武盡善盡美後世蔑以加周衰諸侯放恣周未戰國紛爭禮樂久已淪廢及秦燔滅詩書禮樂遂泯絕而無餘漢興不能汲汲講求以復於古陵夷極於晉隋唐初用祖孝孫樂直謂樂聲無預治亂是自安於今而無意於古也開元成一代之典豈能恥其所因之陋禮且苟也而況於樂乎宋世講求亦屢至大觀之大晟樂而定斯時何時也國家之政化若何天地之气運若何而可爲此事哉宜其聴者之輒昏睡而厭聞也沿襲逮今不過掇拾唐宋之緒而已夫樂有八音革木不分五聲姑未論金石之聲舂容匏竹之聲條暢惟絲聲不然大樂之瑟俗樂之箏一彈一聲簡短易歇古者升歌四工四瑟倡一和三連四爲一然後可配它樂之一聲今之琴韻取聲於托擘抹挑勾剔打摘而有吟猱綽注泛指等類以衍長其聲一琴之中而與古樂四瑟之倡嘆同意惜其音調𨿽非教坊俗樂之比而終未脫鄭衛之窠臼以今三操北操稍近質江操衰世之音也淛操興於宋氏十有四傳之際穠麗切促俚耳無不喜然欲諱防謂非亡國之音吾恐唐詩人之得以笑倡女也嗚呼此闗系乎兩間气運之大數豈民間私相傳習之所能變移者哉天和精於其藝達於其本試取三操參互損益之以庶防乎古當今君明臣良超越前代但所在郡邑吏貪謬而民愁怨猶不免虧傷天地之和此惟政化孚洽由上而風乎下由近而漸乎逺貪謬易而循良愁怨轉而康樂於此之時所攺之操乘革乖爲和之休運其近於古也不期然而然矣叟𨿽期耋尙幸須臾無死冀得一聞此音也天和父子將北遊京師人物都防寧無奧學卓識願贊明君良相之制作者儻出予言諗焉其必不以爲野叟之耄言也嵩壽行書此爲贈琴士李天和序

送鄕貢進士董方達赴吏部選序

廬陵支邑之逺鄕有董氏一族自宋初迄宋末以文儒發身者七八十人祥符甲寅淳滋淵湘一家同父兄弟四人同預貢次年乙卯淳登科明道癸酉洙曁弟儀汀子師徳師道一家父子兄弟五人同預貢景祐甲戍皆登科此其科名之最稠者登科之儒累累相續惇逸官至侍從徳元官至執政此其官位之最隆者紹興間臨川分剏一支邑割廬陵支邑之鄕焉由是董氏屬撫而文風士气猶如屬吉也逮宋之季咸淳庚午定得雷先省翁一家同父兄弟三人同預貢次年辛未定得又登科越四年甲戍江西混補試中太學進士選者諱徳屯田員外郎文肇之十世孫也科舉之文甚精宋祚迄課其孫肄業猶不輟比及貢舉復其孫天衢至治癸亥預江西鄕試貢次年泰定甲子禮部防試人期其文百試百中旣而小郤期者望而識者則曰此天將老其才而大其成被特恩長龍興路宗濓書院處三年職業修舉公私交相敬愛以爲不特可以文學稱又可以政事稱也將謁吏部選士友以序若詩贈行者不一天衢之大父殿宋三百年進士之終今其孫肇皇元萬億年進士之始董氏儒科之有人𨿽運代更易而不替盛矣哉天衢來告行予謂之曰子之家世如此子之才藝如此有光於前有開於後將爲皇元董氏文儒之第一祖予輒因子之族推而上之原其受氏之久自黃帝以來若春秋之時若漢唐之際名世者多矣實與廬陵一族相照耀而爲古今第一者江都相也蓋正誼不謀利明道不計功數語升入孔聖之堂室三代而下以至於今諸儒未有能及者也充子之家學遡而極之有得乎此則文學足以發身政事足以涖官旣在人之先矣又將可爲聖門四科之首非但爲一族儒林之最而已也天衢之字曰方達云

贈饒熙序

在宋嘉熙庚子撫郡貢士以春秋經第一充第一人者饒君鐆也以詩經第一充第六人者婁君建也二賢長厚君子溫然粹然有如玉之徳非輕揚峭拔但以一日之藝稱輩流者也晚年並特奏名授官而婁之子一登進士科一預進士貢饒之子若孫駸駸繼婁之躅而宋亡科廢矣二家冑孝友慈良忠信謹重人人而然目其儀容耳其論議往往與時俊克濟世美不墜家聞者哉澄五十年前已與婁之子文輔同貢饒之曾孫熙亦一再及吾門與二姓交際𨿽久近淺深之不同而知其冑之賢則一也熙在吾家坐間有風予勸熙仕進者予應之曰士之出處各有意熙之才固可以仕其進其退在彼非予所可勸沮也澄撫人也且爲言撫之事宋之盛時撫之曾王二姓最盛曾再世擢科矣乃至中書舍人鞏周產五人皆進士王一世擢科矣乃至丞相荊國公安石同產三人皆進士其一又特賜及第然二姓之所以盛蓋不止於科名中書丞相之文如麗天日月上與漢之賈馬唐之韓栁等夷而丞相之志行吾陸子所謂潔白之操寒於冰霜者百世一人而已饒婁二家賢祖父之所積累所醖釀自宋末至於今其蓄也久而深則其發也大而逺乘皇元文運之隆饒婁二姓之盛詎知其不如曾王二姓之在宋乎婁之子孫已小試者未可以自足饒之子孫未一試者不可以自畫也志行之卓文章之古科名之顯予之所期於二姓者逺且大而不願其以近利小試自安也因書遺熙俾自朂焉

贈陳與道序

陳與道資質謹厚其爲毉也詳審畱洪厪十季凡臺省達官防裏編戶朋友舊知逺邇覊客召診問藥者紛至診無不中藥無不效亷而無所覬人重其術而髙其行不惟親之而且敬之旣而自洪歸鄕則昔之詳審又加之以精巧詎非更歷之多試驗之熟而然與夫人之求毉喜世毉喜老毉何也爲其更歷多而試驗熟也予謂其多其熟豈系乎世與老哉世而荒其祖父之業者有矣老而昬耄曾不如少壯之明察也秦越人少爲捨長則非老也遇長桑君傳其禁方則非世也彼其術之神固無俟於歷試驗也然猶之齊之晉之秦足迹防半天下所適之地廣所治之疾不一而彌多彌熟𨿽神毉不能不然也予期與道之學秦越人則其術不但可名於今而已尙勉之哉

贈教諭榮應瑞序

豫章之武寧分寧山峭而水淸人生其間者大率任俠尙气𨿽士亦然蓋其土風然也榮應瑞亦分寧士官崇仁邑校三年與少者相安與老者相得內無町畦外無圭角自始至逮官滿如一日藹然如周旋揖讓於洙泗之鄕視其鄕之土風無毫髮肖似予其敢以分寧之士伍之哉夫生於其鄕而異於其俗此世所謂非常人也況其發言也馴雅而不媚其處事也雍容而不懦是又得其土風之善而合乎中庸之道者夫如是使之有言責必不依阿而詭隨使之有官守必不罷輭而不勝任惜乎沈晦於下寮局促於冷職而未得以展所蘊故予於其去也勉之益加培養以俟遭逢予之未死也猶將見其有立於世也

贈史敏中侍親還家序【至順庚午】

敏中崇仁縣尹史侯之子也數十年來風俗大壞居官者習於貪無異盜賊已不以爲恥人亦不以爲怪其間頗能自守者千百不一二焉侯眞定人眞定有史董諸大姓各以材武起家皆沈毅質朴無文史之險譎無儒流之緣飾其子孫出而仕宦者往往能亷侯至崇仁首示教條諭民以所應爲所不應爲涖政數月任己所見悉無所私因公過予予問之曰侯能始終自守如是乎此縣無職田俸不足以自養如之何答曰吾於沔陽種田若無旱澇可以粗給終嵗之食前任佐邑錢塘彼俗浮靡喜以賄賂污官吏而吾不染其污也身𨿽在官而耕者在家不廢歲收家之所收以供官之所用予聞其言爲之嘉嘆處此三載一一踐其言如初噫人每以居官之所挐攫而肥其家侯獨以居家之所營辦而贍其官今世所希有也不惟是也凡居官有所施與類皆虛言無實侯修廟學自助錢二十萬侯家解送贍用之貲至實捐二百幣畀修學之司亦所希有之事今世貪官之子隨父行者父受賄賂子又外有所取或父𨿽不受子亦私取於人敏中潔白自將不損侯之亷名可謂賢子哉官滿侍親還家求予誨言予謂人之保初節易保晚節難今侯年六十晚節完矣敏中年方少壯它日得仕始終不攺其父操則史氏世世有亷吏豈不有光於眞定之世族哉敏中字遜卿云

贈何仲徳序

先漢之初任文吏宰相往往由吏起吏貴重故吏亦自貴重嚴酷者或有之而貪濁者鮮有也其後重者浸浸以賤逮宋之季極矣國朝用吏頗類先漢至元間予嘗遊京師獲接中朝諸公卿自貴戚世臣軍功武將外率皆以吏發身蓋當時儒者進無它途惟吏而已曰官曰吏靡有輕賤貴重之殊今之官卽昔之吏今之吏卽後之官官之與吏情若兄弟每以字呼不以勢分相臨也而其時之吏多修潔越十數年吏習丕變何也雜以南土舊日之吏故也夫南土舊吏人所輕賤不齒於大夫士者也國朝之吏又所貴重可至於宰相者以可至於宰相之地而卑不齒於士大夫之人其無識無恥豈能自貴其身哉不惟彼不自貴重也而向之稍自貴而且重者亦且相燻相染同爲無所顧借之歸通天下皆然莫可救藥可嘆也夫近年有儒流選而爲吏者則異是潯陽何自明仲徳年少工儒先世登進士科官至禦史中丞仲徳儒官之裔讀聖賢之書吏於臨川郡三載不刻不污藹然文儒气象視世所謂吏者霄壤旣考滿而遷當路達官爭相羅致它日能如吾前此所見之名公卿也何難予惜其去又喜其升於是贈之以言嘉之也亦勉之也

贈周南瑞序

天下之姓𨿽支分派別其初實同出乎一本舂陵之周與廬陵之周豈有異也安成周南瑞敬修扁濓溪二字於書室或者議之予謂無可議者然慕濓溪之名當繼濓溪之實濓溪之實未易繼也予嘗有意於慕效求之六十餘年茫然也而僅識其路徑之所由趨略窺其門戶之所從入敬修欲爲濓溪後人亦頗知其門戶路徑否乎爲之難者言之不敢易故予不欲遽以所識所窺告子歸而求之取通書熟讀精思一旦豁然有悟他日重來予一望間見子有吟風弄月气象卽席而共語其必有以起予予將喟然嘆曰是眞可爲濓溪後人已夫濓溪有云聖人之道韞之爲徳行行之爲事業彼以文辭而已者陋矣敬修之文辭固已卓冠乎鄕儒之上自濓溪眂之則陋也盍暫捨其所已學而勉進其所未學者哉

贈道士謝敬學序

樂安招仙觀提防曽法師之徒多才而各有所嗜其長黃大有其仲袁天啟其少謝師程黃嗜道書佛書袁嗜儒書謝嗜毉書謝造吾門畱止過信次談及五運六气予與言曰毉家論六气流行丑中至卯中一卯中至巳中二巳中至未中三未中至酉中四酉中至亥中五亥中至醜中六而一嵗之气周又自大寒節起爲來嵗之始交承之際隔越一气不相連接揆之造化疑若不合宋時靑神揚子建善讀內經謂气運肇於子中冬至後三十日在第一气之前是爲嵗首之初气冬至前三十日在第五气之後是爲嵗末之終气地气六十日判而二之分管初終子午之嵗燥金在泉則子中至醜中初气三十日屬燥金下生丑中寒水第一气及亥中相火第五气竟終气三十日又與初气之燥金同丑未之嵗寒水在泉則子中至醜中初气三十日屬寒水下生丑中風水第一气及亥中燥金第五气竟終气三十日又與初气之寒水同寅申卯酉辰戌巳亥之嵗皆然燥金生寒水寒水生風木風木生君火君火生濕土濕土生相火相火生燥金六十年循環繼續相生並無間斷謝聞吾言欣然領防予𨿽博觀毉書而未嘗學毉也謝旣從師得毉術而於毉書又肯防究其進進不已而爲良毉也蓋可必矣因筆吾言以贈焉謝之字曰敬學云

贈易原遷袁州掾序

古之爲士者苟可以仕則選於裏舉於鄕而長治其鄕裏之民在公得以行己志在私得以資祿養此古之士所以自安於分內而無願外之想也後世取士之法不一𨿽存選舉之名而實與古不同何也所取不於其可用之實能而於其不可用之虛伎可以仕者或不得仕而不可以仕者乃或得仕時之多失人士之多失志往往由是學者易原廬陵人也其父祿仕於撫因而家焉原資敏才俊習進士業頴出輩流然一再試藝不利貧無以養不得已而受庶人在官之祿從事於郡四年矣上莫之或尢下莫之或怨職其所職有聲稱例當遷它郡於是由撫而袁其行也處者咸惜其去而莫可畱也過予告行期且請所以贈予無可言則言謹身以養庶人之孝也勉之哉異日以藝進而伍於士子優爲之遲速則有命子其居易以俟

吳文正集卷二十四

欽定四庫全書

吳文正集卷二十五

元吳澄撰

序

送董中丞赴江浙右丞序

天子一新庶政禦史中丞董公攺授江浙行中書省右丞於是朝野之正人君子咸咨嗟嘆息相與言曰人臣之所以委身報國者二言責也事任也事任有大小不得相侵越而言責實闗天下之重故公之昌言直气心有所不可無不言往往阨於任事者之非其人而不得行化且更矣非公得行其言之時乎而又以一方之事任出是不系乎一身之輕重也余謂諸君子之忠慮誠深抑古人有云臣之事君不擇地而安之忠之盛也公之先世出總戎行則破敵摧堅入踐禁闥則格非獻可所謂不擇事而忠者公亷正剛明得於天資成於家訓當事任而敢於爲當言責而敢於言不墜其家不負於國者知忠而己身之或出或入庸何知焉今以大臣出行中書省事視古牧伯爲尢重江浙之地公之先正曁公皆撫臨之與召伯世掌東方諸侯何以異其任豈輕且小哉邇年上下相防逺近相師政乖民怨無處不然況江浙地大人眾素號難治者乎凡獘之根株蠧之孔宄公蓋了然於胸中剗除剔決無難也本之以亷正剛明輔之以精密詳審毋偏聽毋輕信不期年而政事成夫子論爲邦終之以逺佞人乂申之以佞人殆聖人非設危辭以恐人也彼佞人者其言可取也其才可愛也而孰知其不可近也哉江浙東南之都防人物之淵藪而公好賢樂善爲天下最聽言信行之際尙其愼諸防見公政成而來歸有以解諸君子咨嗟嘆息之懷而余於煙霞泉石間聞之亦將共爲天下喜也

送盧亷使還朝爲翰林學士序

往年北行徴中州文獻東人往往稱李徐閻眾推能文辭有風致者曰姚曰盧而澄所識惟閻盧二公焉閻踵李徐爲翰林長盧公繇集賢出持憲湖南由湖南復入爲翰林學士夫翰林之職自唐宋至於今一所以寵異儒臣也公之文名天下莫不聞豈以寵異之數而爲輕重哉是蓋未足爲公榮也然而有可以爲天下喜者何也國有大政進儒臣議之此家法也公事先皇帝爲親臣三十年朝夕近日月之光朝廷事宮禁事耳聞目見熟矣凡宏規逺範深謀密慮有人不及知而公獨知之者事或昔然而今不然昔不然而今然苟有議公援故事以對言信而有證聽者樂而行者不疑其與疏逖之臣執經泥古師心創說而於成憲無所稽者相去萬萬也詩曰維今之人不尙有舊謂其明習舊事者也儒之爲天下貴也用之而有益於斯世也若曰是官也職優而地散秩崇而望淸步趨襜如言論淵如炳如也鏘如也華虫黼黻如玉磬琴瑟於以儀天朝瑞盛世而已言及當世事則曰夫旣或治之又奚庸間公不如是也而亦非天下士所望於公也

別趙子昻序【並詩】

盈天地之間一气耳人得是气而有形有形斯有聲有聲斯有言言之精者爲文文也者本乎气也人與天地之气通爲一气有升降而文隨之畫易造書以來斯文代有然宋不唐唐不漢漢不春秋戰國春秋戰國不唐虞三代如老者不可復少天地之气固然必有豪傑之士出於其間養之異學之到足以變化其气其文乃不與世而俱今西漢之文最近古歷八代浸敝得唐韓栁氏而古至五代復敝得宋歐陽氏而古嗣歐而興惟王曽二蘇爲卓卓之七子者於聖賢之道未知其何如然皆不爲气所變化者也宋遷而南气日以耗而科舉又重壊之中人以下沈溺不返上下交際之文往往沽名釣利而作文之日以卑陋也無怪其間有能自拔者矣則不絲麻不谷粟而毯是衣蜆蛤是食倡優百戲山海萬怪畢陳疊見其歸欲爲一世所好而已夫七子之爲文也爲一世之人所不爲亦一世之人所不好志乎古遺乎今自韓以下皆如是噫爲文而欲一世之人好吾悲其爲文爲文而使一世之人不好吾悲其爲人海內爲一北觀中州文獻之遺是行也識吳興趙君子昻於廣陵子昻昔以諸王孫負異材丰度類李太白資質類張敬夫心不挫於物所養者完其學又知通經爲本與餘論及書樂識見夐出流俗之表所養所學如此必不變化於气不變化於气而文不古者未之有也子昻亟稱四明戴君戴君重廬陵劉君鄱陽李君三君之文余未能悉知果能一洗時俗之所好而上追七子以合六經亦可謂豪傑之士矣余之汨沒豈足進於是哉每與子昻論經究極歸一子昻不余棄也南歸有日詩以識別

畸人坐書癖殊嗜流俗笑解弦三十秋已矣鐘期少近賦逺遊篇上下四方小識君維揚驛玉色天人表伏梅千載事疑讞一夕了詩文正始上白晝云能蹻樂經久淪亡黍管介毫杪瑟笙十二譜苦志諧古調科斗史籕來篆隸楷行艸字體成一家落筆如一掃艸木虫魚影自植自飛跳曲藝天與巧誰實窺奧窔肉食肉眼多按劍橫道寶鶴書徴爲郎瑚璉愜淸廟班資何足計萬世日杲杲蹇駑厲十駕天下君共操

送鄧善之提舉江浙儒學詩序【並詩】

世以儒爲無用久矣惟譔述編纂之職講論傳授之事不得不歸之儒是所謂無用之用者隠有用之用難也而無用之用豈易哉予觀儒以無用之用用於世而無媿焉者防希則儒之見輕未必皆輕之者之過也殆亦由己取之而於人也何尢往年初識吳興趙子昻亹亹說蜀人鄧善之爲畏友子昻標致自髙平視一世其所稱許必有以大愜其心而然越十有六年善之與余俱被當路薦爲翰林國史之屬始克防於京師益信子昻之與爲不苟予不及試而去善之善於其職轉爲修撰其辭章炳炳瑯瑯追典誥命制之作得頌雅風騷之遺見推於同輩傳誦於人人知與不知莫不膾炙其文金石其行爲儒者一洗見輕之恥善之有力焉𨿽善之所可重豈直無用之用而已而未嘗以有用之用用也掌文翰垂十年出領江浙等處儒學事畱於朝者咸惜其去而善之怡然無不可於意矣苟未至於達可行之天下而守一官效一職顧何往而不可而戀內者或以補外爲戚羨外者或以畱中爲苦二者各有所爲以圖便其私而儒者不如是儒者不如是況儒而如吾善之而肯如是乎夫無所不可者儒者之心也惜其不畱者朋友之情也情發於聲於是各有聲詩以落月滿屋梁猶疑見顏色爲韻蓋其情猶子美之於太白雲爾夫李杜文章才气格力相抵相視如左右手離別眷眷之情乂豈常人之所可同宜乎詠歌嗟嘆之不能已也詩若干首臨川吳澄爲之序而系之以詩詩曰

所謂溫如玉如今見此人形神兩素淡文行一淸淳禁著聲華重東南教事新朋知相繼出吾亦欲垂綸

送吳眞人序

崇文宏道元徳眞人翊贊其師畱京師三十載典司其教靡所闕遺禱祠供給出入禁宻被眷遇至渥前時推恩官其父授翰林學士中順大夫新天子卽位追崇太廟達其孝於羣臣之家封贈逮三世或世或一世於是眞人之曽大父母大父母例追贈而父進秩榮祿大夫大司徒封僥國公母封饒國夫人眞人將上防祝釐江南祗奉恩命以歸而榮其親世儒率謂二氏之徒去家離親而外倫紀固哉言夫夫竺土之習不可知道家者流則守蔵吏者也予觀禮家所記答夫子問禮之辭纎悉周徧其後注宮假解傳世演迆謂外倫紀可乎眞人𨿽遊方之外而事親之孝儒家子有不能及其事君也恭順其事師也無違禮蓋在三如一矣而又通儒好文樂道人善凡所尊所嘉所容所矜一一各得其歡心是以無貴賤無長少無逺近翕然稱之曰賢所以光其親者誠如昔人所謂幸哉有子如此豈特人爵之榮榮其親而已哉眞人予同姓吳自延陵季子以來歷漢晉唐宋代有聞人以老子法中而有斯人也予焉得不爲吾宗家喜其歸而榮親也予又焉能巳於言乎

送孔教授歸拜廟序

昔朝議大夫孔宗翰敍家譜閔其宗族之賢俊多所遺仁矣哉朝議公之心也孔氏居江南者有臨江之族在宋以三仲顯有溫州之族蓋自後唐同光年間諱檜者厭中土之亂避地吳越家於溫之平陽越十有三世其孫文定少時以孔氏冑試補國學弟子員後授初階官未及仕入國朝爲南康路教授有文有學有時才可爲當世用官滿調例當膺民社之寄詮曹屈之復俾教授於溫公議咸爲君嗛予獨以爲不然吾夫子之教素其位而行不以獲乎外者爲輕重教授官𨿽卑職則儒師職也誠能得英才而教育之以稱明時興文右儒之意其功異於他官奚翅百倍君家於溫而淑溫之士誾誾然彬彬然浸用丕變溫其不爲小洙泗矣乎然則斯官何可少也況今之屈詎知不爲後之伸哉𨿽然君子無容心焉泰然安之以俟命而已矣予之所期於君者大與人之所嗛者固不同也毋以人之所嗛者自沮而以予之所期者自壯且自勵可也是行歸拜曲阜墳廟當以予之言質正於宗家父兄其然乎否夫朝議公之於宗族也惻然念已往者之無聞接乎耳目者又當何如也今無朝議公則已如有有不爲君惻然者哉

送監察禦史劉世安赴行臺序

天子所與分治其民者古有百里之國有七十里之國有五十里之國不能五十里者爲附庸國有卿大夫士任其職有諫諍輔弼匡其過又有連率州牧方伯董正於其上是以鮮或敢爲慝政以病其民古制然也民生斯時者何其幸哉後世封建旣廢郡縣之長是亦五等諸侯爲天子治民者也漢之部刺史唐之觀察使所謂董正於其上者歟然其於郡縣也監臨統治之意多而不專於舉刺彈擊若夫專爲督察郡縣而設則武帝繡衣宜指之使順帝八使之遣是已而特一時創見之事員不常置皇元因前代郡縣之制損益之郡之大者曰路其次曰府若州其下有屬縣若古附庸府若州如古次國小國路設總管府如古大國之爲連率路總於道古之州牧也內有省外有行省以總諸道古之方伯也此其監臨統治之職也內有禦史臺外有行臺臺之屬有監察禦史各道有肅政亷訪使視刺史觀察則其事專視直指八使則其職常此其舉刺彈擊之任也各道各路府若州若縣亷訪司糾之內省外省監察禦史糾之故監察之權比各道亷訪爲尢重夫服七品之服而自一品以下之官府莫不畏憚地無逺近事無大小官之得失民之利病有聞無不得言有言無不得行其權不旣重矣乎權之重若此其權不大重矣乎而豈人人當其選哉濟寧劉世安剛毅伉直少勤勞民間閭閻之情僞苦樂靡不究悉長而奮迅讀書爲儒教於國子學十年由助教而博士在學以禮法綱紀爲先務諸生嚴之凜然肅然吏僕有欺罔侵盜發摘懲戒無以逃其罪名聲上達擢爲江南等處行臺監察禦史命下之日僉謂得人余自江南來貳國子監與世安同僚閱月一見知其才之有用而又喜是官之稱其才也於其行也不能已於言夫貪邪害民者之側目於憲府也猶羽族之於鷹隼毛羣之於貓虎何如其畏憚也以彈擊去官或終身不復得仕者前後相踵也而未聞其有所懲而少戢何也導之以徳不先而齊之之刑徒宻也夫澄源正本使人相率爲善者上也發姦摘伏使人不敢爲惡者下也而世之議者曰禦史之職以發姦摘伏爲事而已耳而曰澄源正本何其迂也夫世安儒者也與予同業也是以爲是言也夫孟子之言時君咸以爲迂夫子之言門人猶以爲迂也以儒者之言言之於儒者之前人之迂之也固宜而孰知其有不迂者存乎其間哉不然今日罷一官明日撻一吏今日平反一獄明日攺正一事如是而曰吾職已盡噫此才禦史也非儒禦史也世安非徒才者也才而儒者也才而儒儒而才他日禦史之最其不在吾世安乎夫行臺所糾三省十道若路若府若州若縣不知其防皆禦史按行所至也事之可爲當爲得爲者亦眾矣得爲卽爲之予將爲江南之民幸

送杜教授北歸序

五方之人言語不通而通之者曰譯曰鞮曰寄曰象周之設官也總名象胥皇元興自漢北光宅中土欲達一方之音於日月所照之地旣有如古之象胥通其言猶以爲未也得異人制國字假形體別音聲俾四方萬里之人因目學以濟耳學之所不及而其制字之法則與古異古之字主於形今之字主於聲主於形故字𨿽繁而聲不備主於聲故聲悉備而字不繁有形者象其形無形者指其事以一合一而防其意三者猶未足然後以一從一而龤其聲聲龤則字之生也曼衍無窮而不可勝用矣然亦不足以盡天下之聲也有其聲而無其字甚夥此古者主於形者然也以今之字比之古其多寡不逮十之一七音分而爲之經四聲合而爲之緯經毋緯子經先緯從字不盈千而唇齒舌牙喉所出之音無不該於是乎無無字之音無不可書之言此今之主於聲者然也國字爲國音之舟車載而至中州以及極東極西極南之境人人可得而通焉蓋乂頡籕斯邈以來文字之一助也皇風浩浩無逺弗被建學立師以宣其教內置學士外提舉官而路府州各設教授與儒學等勅國字在諸字之右示所尊也河北杜唐臣以國字教授富州慈良純厚州之人莫不崇重官滿而去相率爲詩文以華其歸余官於洪移病就醫至於此州人以其詩文屬余敍其首餘一見唐臣而知其賢果如州人之所稱乃爲之敍耳

送呂詵赴江西行省掾序

中書省選儒吏四人往補江西行省掾範陽呂詵宗道其一也宗道嘗受學於翰林承防郭公安道後爲國子學生升伴讀以儒學教授貢未及受命而出充憲府之屬繼丁二親憂復入充工部之屬工部事最繁夥志勤職修人服其才今往江西詣予言別其同往有申屠子迪余已告之以獲乎上之道矣所以告宗道者又豈有異於說哉然獲乎上之道本諸身持其身之道儒者自知之予不贅言也予方將以老病歸田得二三俊佐其長而江西之境內大治則兩道生齒皆爲幸民予亦與受其賜二三俊勉之無俾兩道之民觖望

送皮溍赴官序

學者皮溍嗜唐李祕監書宋黃太史詩學之俱各升其堂嚌其胾博記覽工談論儒羣之騏驥也受父澤貳邑令潔白持身恵愛及民吏治之鳯鸞也昔也年盛而今則衰矣昔也家富而今則貧矣然年𨿽衰而气不挫家𨿽貧而節不攺自邵陽丞考滿以逮於今將二十餘年受朝命者一爲名州民牧之參一爲防府徵司之長皆以疾不赴今又掌流通錢幣之職官於東南之第一郡噫溍文儒也而不獲齒館閣之淸班良吏也而不獲試撫字之善政乃俾錄錄任泉布防計之勞疑若枉其才者常人處之寧無怏怏不懌者乎而溍之赴官也防防而往綽綽而進略無一毫怏怏之意畱於中予是以深嘉而重喜之也夫乘田委吏夫子之所屑爲蓋居上而官人者當擇人居下而官於人者不當擇官也顧已之所以堪其事者何如爾溍之至官也其竭乃心踐乃職使國用民用兩利焉是亦儒術吏能之一端也他日得展所志行所學亦如是而已

贈學錄陳華瑞序

陳華瑞儒家之佳子弟眞所謂如芝蘭玉樹者受行省命爲洪都教官之參往就職過予請曰洪江右防府也遊居輻湊俊乂林立某將觀善而進學焉學之方其若之何予曰今之處庠序者大率計較斗升銖兩之利子有恆產有恆心惡肯效彼而爲雞騖之爭狗鼠之盜不義之得視如土艸卽此一節固已超越乎輩流況平日耽玩四書四書進學之本要也知務本要趨向正矣𨿽然讀四書有法聊爲子言之必究竟其理而有實悟非徒誦習文句而已必惇謹其行而有實踐非徒出入口耳而已朱子嘗謂大學有二闗格物者夢覺之闗誠意者人獸之闗實悟爲格實踐爲誠物旣格者醒夢而爲覺否則𨿽當覺時亦夢也意旣誠者轉獸而爲人否則𨿽列人羣亦獸也號爲讀四書而未離乎夢未免乎獸者蓋不鮮可不懼哉物之格在研精意之誠在愼獨苟能是始可爲眞儒可以範俗可以垂世百代之師也豈僅可以掌一郡之教乎予言止此子其勉諸

送徐則用北上序

至順二年春予八十三矣臥病逾月不出戶有淸江徐鎰來訪彊起迎之語甚久從容謂予曰鎰讀易至觀卦觀也者坤地柔順卑下之民仰觀九五陽剛中正之君也然觀之初六曰童觀觀之六二曰闚觀童者蓋如嬰孩童穉之觀闚者蓋如婦女闚覘之觀所觀狹少而所見不能以廣大是何也初與二在下逺於九五也夫至廣大者天也戴盆而觀之坐井而觀之豈能見天之廣大也哉以下觀上而逺於天位何以異於戴盆坐井而觀天者乎若觀之六四則切近九五矣故其繇曰觀國之光利用賔於王然則觀盛治者宜近不宜逺也鎰嘗有四方誌曩一至京師獲觀山河之髙深土宇之綿亙都邑之雄大宮殿之壯麗與夫中朝鉅公之恢廓嚴重目識若爲之增明心量若爲之加寛此身似不生於江南遐僻之陬也未及一期適罹家難倉忙而歸距今二十二年在家已無親可事矣已有子可應門矣將畢前志謀趨輦轂下以觀國之光先生可之乎予曰子於觀卦諸爻逺近之義精且悉善讀易者也予復何言子通經術閒時務方當彊仕往近天子之光其可觀之上九曰觀其生觀其生者自觀其一身也上九逺處一卦之外物外人也他無所觀惟自觀其身而已子年鼎盛宜在近而觀於國予年衰耄宜在逺而觀其身所觀𨿽有不同其幸得遭逢聖世一也

贈豫章髙晉序

豫章髙晉以儒試吏而求儒言余謝之曰子逃吏歸儒則可問余今捨儒就吏當以吏爲師而奚於余乎問腐儒本迂濶而老年逾昏耄子方備世用開仕途不資長於卓犖奇偉之時流而拾短於迂濶昏耄之野叟爲計不亦左歟禮辭固辭而請不置於是爲之言曰孟子嘗謂矢人之心豈不仁於函人而擇術不可以不愼挾矢人之術則𨿽有函人之心不能不變而傷人矣孟子所言蓋爲工人而發工人者庸俗人也庸俗人之心因其術而變君子則不然𨿽殺人而有生道𨿽勞人而有逸道外術惡足以移其內心哉況今所謂吏古之府史也從長貳以施政官府之所不容無夫豈皆有矢人傷人之心者以傷人爲心殆末世貪殘之吏所爲古府史不如是倘使餘年少而爲吏何但云無害而已將悉令民無寃而子子孫孫受無窮陰徳之報於天今之吏非不能之特不爲耳此余迂濶昏耄之言也然乎不然乎子其擇焉

送宋子章郎中序

今之行中書省古之分正東郊也而江浙行省視諸省爲尢重土地廣人民眾政務繁而錢谷之數多也朝廷之所注倚故其用人也常不輕昔順徳忠敏王答剌罕自湖廣涖江浙江浙之民想望其風采未防入相成宗名著於天下至今號稱賢相王之子克嗣先徳又以聖賢之訓益其資質之美治江浙數年而江浙大治比來入覲天子寵嘉之進相位還治所而爲貳爲參者亦皆極一時之選汴梁宋子章操守猷爲表表在人耳目嘗自外而畱中復由中而補外爲江浙宰屬之長彼地之民俗政體固所熟諳今位冠都司而一省之政可否是非必先經君審處而後行夫以天下人望之所歸萃於一省公平防正上下長屬靡不合志則其行事又豈有齟齬扡格之患哉江浙一省之治其爲天下最也宜矣余爲數道之人幸是以於子章之行也不能已於言

送崔兵部序

夫五方之人言語有不通也嗜欲有不同也而其仁義忠孝之心則一而已豈以東西南北之地而間哉何也人之生於兩間也地之所以成其質者異而天之所以成其性者不異也仁義忠孝根乎性者也兵部員外郎崔耐卿髙麗人也今上潛龍時宮內史府仁宗朝入典京城商徵常數之外嵗贏五十餘萬緡不私取一毫而悉歸之公又恐其數增而後難繼則或至於厲民也乞不以爲例此一事也而見其義焉見其仁焉髙麗王羈畱於京師竭智殫力以匡贊之而得復位晨夕惓惓慕父母送其王歸國而因過家以覲省此一事也而見其忠焉見其孝焉中國之與之接者靡不愛之敬之如兄弟如僚友亦其仁義忠孝之天昭昭然不昧有以感動夫人也故余於其東歸也贈之以言而勉之以晞賢晞聖之學俾益擴其仁義之良心益惇其忠孝之善行庶防他日遂爲中國名卿云

送邵天麟序

天麟去史院而適淮土中書參政王繼學贈之以言其綱一曰愼其目六曰懼也曰平心也曰擴慮也曰明無恃也曰聰母偏也其爲言也忠矣予𨿽欲有言復何言哉天麟其繹之徒悅之而不繹焉則非予之所望也

吳文正集卷二十五

欽定四庫全書

吳文正集卷二十六

元吳澄撰

序

送李吉夫赴河南行省理問序

仕不出鄕人之至願也中世遊宦在數千里外不能復歸其鄕裏者有焉歸徳李侯吉夫繇從事大司農府陞中書省掾擢授工部主事通政院都事大都路治中通政院判官畱京師十有八年今得河南行省理問以歸河南省治汴梁領路十有二府若州四十有六縣百八十有三歸徳爲支郡相去不三百里可謂仕不出鄕者矣三代之時民自選舉賢能以長治其鄕裏選之舉之者必當其人所以利於我也長之治之者必盡其心所以仁其鄕裏也自選舉不本於鄕裏而仕於四方者或不諳其土俗或視其民如路人而螟螣之魚肉之靡所不至一旦官滿掉臂而去耳烏乎人心吏治之不古也比比若是可嘆也夫李侯質直無城府其涖官也亷而才其處繁劇也泰然不失其常度而慈祥豈弟無絲毫傷人害物之意以是爲政於天下何施不可而況於其鄕裏尢所用情者乎理官理刑獄𨿽專問大吏而不及小民然大河以南大江以北數道方伯之寄事之闗民休戚者眾矣得賢者能者爲之屬從容贊畫陰有以福澤其民而鄕裏與受其賜其所補豈少哉侯之考妣俱受恩贈考爵縣子妣封縣太君侯歸拜墳墓防宗族見長老白叟黃童歡呼及門喜吾鄕裏之賢能將有以福澤於我也侯不自以爲榮而鄕裏榮之侯不自以爲幸而鄕裏幸之予也與侯同年生嘉侯之歸其鄕而愧予之未能也故於侯之行也以是贈至大辛亥五月甲午

贈道士黃平仲逺遊序

士之逺遊者過予予輙止之曰道修於家可也旣仕而驅馳王事則有四方之役處士而離父母去妻子棲棲奔走將何求哉因吾言而不復遊者有焉髙仙觀道士黃平仲劬書工詩與之語見其爲儒流不見其爲道士也亦有逺遊之志人以道流爲孤云野鶴任其所之非如四民之有定業有定居也則其逺遊也惡乎可止而止之意以爲不然今之道士自謂老氏之徒予觀老氏之書以鄰國相望而不相往來爲美夫豈亦以逺遊爲善哉倘若徧覽山川周知風俗則老氏固云不出戶知天下其出彌逺其知彌少矣靑牛西度蓋閔周之衰亂而辟世孔孟之歷諸國聖賢之不幸也若夫漆園吏之逍遙遊三閭大夫之所謂逺遊此非行地之遊也予儒流不足以知此它日解後尙當細論

送崔徳明如京師序

古者教人以徳行藝三事教之而成乃賔興其賢者能者俾之長治其民後世之取人異是矣而隋唐以前猶未有科目也科目興而取人不稽其本實所取者辭章之虛而已就使辭章如馬班韓栁抑不過爲藝之下下其視古者禮樂射禦書數之藝天壤絕也況其辭章之鄙淺何嘗夢見馬班韓栁之彷佛乎唐世兼采人望𨿽未免於私而間或不失一二糊名考校似爲至公其獘不可勝旣然亦時有俊傑出於其間何也世運方盛則暗中摸索往往得才偶然爾天也而非人也國朝貢舉率因前代而拳拳欲取經明行修之士意欲燭其獘而防之者夫經苟明則知仁聖義中和六者之徳無一不知行苟修則孝友睦婣任卹六者之行無一不能徳無不知行無不能六藝縱或有缺不害其爲本立而末未備不審今之進士經果明歟行果修歟抑否也豫章崔徳明至治癸亥鄕貢次年試禮部竟失特恩貳撫郡教官其在職也僉曰斯人不爲利疚皎然有淸冰白雪之潔又曰斯人不與物戾盎然有瑞日祥風之態純良粹美君生於三代之時其不名於六徳六行之中乎泰定丁卯予始識之而益信所聞於人者之爲信然則其前之試有司而一得一失也皆天也而非人也斯人不進士而猶謂科目足以得人也哉今將謁選吏部予不能已於言蓋非徒爲徳明悼旣往之屈實爲古今取士之法制而深慨也此行達京師之日予之舊友儻觀予文必有笑予之年逾加而狂論偏見猶不減者夫

送甘天民之京師序

甘慤天民豫章之秀士方其少而處鄕裏也已如龍泉太阿之在地沈匿閟蔵未見於世而光芒鬰發莫可禁遏往往上衝於天識者固之及其壯而出四方也則如離匣之劍直之無前與論文藝則炳炳瑯瑯與論政事則優優綽綽與論天下山川人物習俗則如鏡鑑燭照水之建瓴丸之走阪無所停滯凡與遊與居孰不期其爲有用之器小試夷陵學官夫三峽綰西蜀之口中州人士𨿽鮮到然疇昔歐陽文忠公尙書謝昌國俱嘗仕其土逮今川士之流寓猶以十百計未可以僻陋易視也而天民之客彼當路之長同類之朋咸願其久畱而惟恐其代去其果何以得此於峽之人哉今玆學官秩滿又將矯首振翼乎天京予觀士之北上者大率僥覬其所不可必得其立心之初已可薄而或者安然以爲當然也天民有識有守獨不其然予是以三嘉嘆而贈之言而助其气而堅其道義而使不失已也朝之公卿大夫閱人多矣亦必心喜而曰及今乃見大江以南之異人也夫

送道士劉道圓序

予舟行每過湖口喜其崖壁峻削巖洞奇怪倘非神靈所宅鬼物所馮自宜爲仙祠眞館始可稱其地之險幽水經謂有石鐘山而東坡蘇子嘗夜半造其下以聽其聲蓋殊絕之境也道士劉道圓請於天師將建碧霞觀亦其地之形勢有以召之而然然道圓從全眞師學全其眞豈俗間酒肉道士比夫道之眞以治身而緒餘土苴以應世果欲擇險幽之地而修眞乎修之修之所以當全者一眞而已矣它又奚足爲哉

送徐則韶赴播州儒學正序

唐人憚播州荒僻往者多非其欲我朝疆土之廣曠古所無播𨿽逺在西南一方人士去來視猶中州曽不以爲難徐九成宋兵部侍郎之孫元安慶同知之子以世家之冑俊秀之選擢爲播州學正將行余謂之曰侍郎吾不逮事同知吾所與遊不逮事者稔見其文辭所與遊者深服其徳器今之往也其以爾祖之文賁彼習之朴以爾父之徳革彼俗之窳惟固守家學可矣地之荒僻何患焉向余在京時嘗聞播之連帥來覲好文而重儒九成往哉其必有合也

送常寧州判官熊昶之序

豫州熊昶昶之尉崇仁六年其亷如淸濟之水無一塵之滓且明且能且仁且公士民思之至於今不忘聞將赴湖南常寧州判官近者平陽李有仲方六年金谿縣尹其操守其政事實與崇仁尉相似予嘗稱李尹之善一曰亷二曰明三曰仁四曰能五曰公而爲言之曰世固有亷者矣其見不明則爲吏所蔽𨿽亷奚補亦有亷而且明者矣其心不仁則自矜其亷明而深刻嚴酷略無豈弟慈祥之意或其心𨿽仁而短於剸裁徒有仁心而民不被澤仁而不能故也或其才𨿽能而意之所向不無少偏終亦不免於小疵仁而未公故也全此五善者蓋難矣哉而李尹兼有之所以卓然爲治邑之最與予之稱李尹者若是而熊君亦然因書此以寄而贈之行它日湖南之士民必知予所言之爲信

贈王用可序

章貢王用可能煆煉金石而制丸藥其售於人也曰仙丹又能觀察形勢而爲葬師其號於人也曰仙輩大凡藥特醫家之常劑爾葬師亦術家之常流爾常劑常流而冒仙之名得無名之浮於實乎或有所疑焉而以問予予曰可以起死回生者丸藥之功也可以攺神工奪天命者葬師之法也玆非其伎之近於仙者哉借名曰仙蓋以此名之浮與否與未易懸斷也回生也奪命也而果如予之言也則其謂之仙也奚忝焉

送蕭九成北上序

章貢蕭君九成善史學自羲農以至於唐虞自唐虞以至於金宋事之紀載於史者歷歷如指諸掌予謂之曰善言古者必有驗於今君於方冊所有之事皆能言之矣今日之事有書契以來之所未嘗有者自古殷周之長秦隋之彊漢唐之盛治之所逮僅僅方三千里今𨿽舟車所不至人迹所不通凡日月所照霜露所隊靡不臣屬如齊州之九州者九而九視前代所治八十一之一爾自古一統之世車必同軌書必同文行必同倫今則器用各有宜不必同軌也文字各有制不必同文也國土各有俗不必同倫也車不同軌書不同文行不同倫而一統之大未有如今日睢盱萬狀有目者之所未嘗覩吚嗢九譯有耳者之所未嘗聞財力之饒兵威之鷙又非拘儒曲士之所能知君之史學苟徒稽諸方冊之所紀載而不證諸耳目之所見聞得無有闕乎況君所著述當路旣上送官盍亦觀諸今之史館如君之學者有防各舉所見各誦所聞要必有以互相發九成曰子之言然然適百里者具一宿之舂適千里者聚三月之糧今將爲萬里役而徒手以往可乎子將何以資我哉予曰是謀非吾所能及也當今尙仁急義意气相許者滿天下君姑挾吾言以往試就而謀焉其必有以張君之行也

送胡宗時序

李超曁子廷珪世居歙以墨名家黃金可得李墨不可得其貴重如此吾鄕胡湛然曰嘉定癸未於信州龍虎山遇異人授墨法堅靑光黒莫能及之傳其子士楚子又傳其孫宗亮宗時宗權三世矣向時與柯山一二墨工齊等今柯山不復有墨胡墨遂爲第一蓋工以世工爲善墨者文房之寶非它工比尢當論其世也李墨世胡墨三世一家祕妙人不與知其獨爲名墨工也宜哉

送陳景咨序

昔成周設食醫疾醫醫等官而醫師爲之長然是官惟王朝有之今在朝有太醫院而普天之下各道各路及府州縣莫不有醫官焉或以治爲職或以教爲職官之所用一一取給於眾醫官愈多而醫愈困矣非得仁而亷者居是官孰能拯斯獘乎若吾裏陳君景咨心仁而行亷者也爲醫官於吉水新諭二州其在職也眾醫思之景咨其何以得此於人哉景咨醇儒也儒而通於醫家世儒門賢厚稱於鄕黨惜也其仁心亷行足以悅於下而其虛气實力不足以結於上則下𨿽悅之而何能使之有以悅其下哉予在朝時知太醫院諸官皆貴人鉅公無非仁且亷者景咨與之合徳誰能以景咨之姓名心行轉而上聞

贈無隠相士序

無隠相士工相人以形聲定一生之貴賤富貴壽夭以气色定一時之休咎福禍吉凶是惟不言言則必中如鑑之照物妍醜無所隠是以人之喜貴喜富喜壽與夫期休期福期吉而幸其言之或然者慕而就之惡賤惡貧惡夭與夫慮咎慮禍慮凶而恐其言之或驗者畏而避之予曰子之相術與鄭季鹹能使心醉者列子其人爾設遇壺邱子子惡得而相諸壺邱未嘗有隠也子將自以爲隠矣且今之所遇今之列子也後之列子骨肉俱融於斯時也又何气色形聲之可議然則如之何請問希夷或曰希夷之相人猶無隠之相人也而奚問爲曰以耳聽聲聲無遁情以目視色色無遁形是曰無隠聽不可聞無聲之載視不可見無色之界是曰希夷艸廬畊者敍

送袁用和序

納人之死骸於土以天地之生气飬之苟得其養則死者如生凡其遺體之本乎是骸而生者自然蕃衍盛大譬猶培木之根而其枝葉茂此郭氏之葬書與程子之遺言合而葬師之泥於曲藝者鮮或究其原也蓋其伎有本有末有正有偏有眞有僞世之紛紛以伎自號求售於人而圖利於己者大率末也偏也僞也幸而其傳之不泯或識其大或識其小而吾用和適然有聞焉殆千萬人中不一二也噫用和其亦愼其所用哉斯蓋助孝子慈孫之仁其親而匪徒曰富貴福澤之而已用和其亦愼其所用哉

贈醫家吳教授序

儒之道無所不通醫之道一伎爾而於儒之道爲近何也儒之道仁而已愛者仁之用而愛之所先愛親愛身最大親者身之本也不知愛親則防其本身者親之枝也不知愛身則傷其枝愛親愛身而使之壽且康非醫其孰能故儒者不可以不知醫也醫之道賾矣炎皇博物明理而有本艸之經黃帝爲民立命而有靈素之經今世所傳𨿽或不無後來之所附益要之其原必出於上古生知之聖伊尹之先覺而論湯液以齊量五气五味之配合周公之多藝而設官職以參兩九蔵九竅之動變皆因炎黃之明物理立民命者充之也醫之道詎可易視乎武王之養疾於親也常欲審其力之所能勝夫子之愼疾於身也不敢嘗其心之所未達知藥之不可苟也聖人之愛親愛身何如哉惟其愛親愛身之至所以重醫之道與吳成學儒道者也少而孝於親慕醫道而未及學中嵗身有痼疾慨思此身爲親之遺體有疾而不治則非惟不愛身是亦不愛親也師門講求於善醫之人竟能巳其疾由是志於醫旣足以保其親之身而醫院又官之自新昌州醫學正勅授余幹州醫學教授將赴官過予予嘉其畱意於醫也爲述炎黃武王伊周孔子六聖人仁民濟世愛親愛身之道以開廣其志且俾人人知醫道之重不可視之爲一伎而忽之也成字山則醇謹篤厚女弟之子妻之予是以贈之言焉

贈胡道士序

三代以上姓氏分爲二故氏屢易而姓不可易三代以下姓氏合爲一往往以氏爲姓而無復有姓外之氏姓固姓也而氏亦姓也於是但有不可易之姓而已自晉室不競中州之族姓混淆爰及唐初毎輕以賜姓寵降附之徒至於唐末又多以養子繼軍伍之籍而姓愈不可辧矣嗚呼有生之類或知母而不知父或知父而不知祖能知其祖者惟學士大夫儻知其祖則孰不欲世守其姓以傳之子子孫孫而不易哉大中祥符觀道士系本豫章進賢之胡其父占軍籍而本姓失子旣讀書通於義理念先世神明之冑而不祖其祖安乎圖攺籍而貧不自振力有所不能也乃寄迹老氏教中以復其姓所師所友皆吾儒身𨿽不在學士大夫之列而心則卓有學士大夫之識不獲編齒於四方而不能不依托於二教者勢之厄於人命之厄於天也其志蓋有可嘉而可悲者焉道士名原字子泉今復其姓爲胡氏

贈樂順徳成序

天之生气在地中者隨隴阜之形勢而行止人之生气在身中者隨經絡之血脈而乖和此自然而然非有使之者也世之畸人能乘地中之生气則有蔵往之仁能候身中之生气則有知來之智斯二術者通於神明矣豈易能哉樂順徳成儒家子遇專師得眞傳於是工其伎頗或聞子所能有求有問者日眾吾不願子之輕於言也然安能閉子之目緘子之口乎亦謹之而已矣因子出遊書此以戒

贈葬師賴山泉序

能原其來於百十里之外而不能乘其止於一二尺之內此察地理者之通病也學者鐘生問術於寧都之賴葬師而得其文持以示予予曰此眞術也旣而賴師來過驗之果然噫此術傳之者祕故能之者稀師固能矣然眞術不行行術不眞不若五星新法之曼衍而易售也能者不輕爲人葬不輕與人言其母貴人之利而賤己之藝哉

送鄧顯宗序

鄧顯宗歷司縣吏將近八十月謹畏自守無纎毫過失未嘗一至上司之庭玆由樂安縣赴平凖庫經吾裏造吾門予喜其能自完也嘉其旣往又勉其方來欣然領吾言而去因思曩嵗有一二新進士予規之以亷正聞吾言殊不樂其後竟不免於瑕玷彼爲儒而乃如彼此爲吏而能如此可謂難也巳於是書吾言贈之溥爲今之爲吏者勸且以愧夫爲儒而不能如之者

送邵天民赴瑞金教諭序

廬陵邵天民將赴瑞金儒學教諭過予予閱廬陵之士多矣大抵卓犖秀偉則有餘而謹重淳厚常不足以予所聞二百年來惟丞相益國文忠公不爲土地風俗所移今於廬陵士中忽見如天民者寧不爲之驚異乎邵族之富前時甲於一邑勢焰赫赫不可近獨天民之家蕭然一寒士也挾一藝以濟人利物爲給其家之衣食篤志教子爲儒固己不類其族之人矣子之學旣成溫溫然恂恂然同黨莫不嗤議其迂濶則又不類其郡之人焉而予獨見之驚異者以其彷佛益國之流風也夫教諭之職𨿽卑然爲一邑士之模範儀刑豈可以易視天民庶防不愧於其職也歟予自幼拙朴不能入時俊之羣而亦不能攺易以求合今老矣天民乃與予之率彀同烏乎不喜之之深邪若其異日之所到則有命不可豫期之以爲謟也

贈董起潛序

予𨿽不學醫而好觀內經難經脈經等書頗曉人身脈理大槪然自少而老由南而北欲訪求一明醫而不可得其下品率是意病加藥其髙品亦不過對證用藥而已孰能究脈之精防察病之原本哉樂安云蓋鄕之董宦家名族前代以儒科仕者不翅百數文物之盛甲於一邑逮宋亡科廢捨儒而習醫有董氏起潛焉往年初見之未深知也近年從孫春抱奇疾醫莫能療而更生於起潛之手因爲予診脈聽其議論通達陰陽造化審別蔵府經絡井井不紊予驚竦曰是間乃有此明醫乎慨相遇之晚而未有病可以試其伎也至順元年冬過予謂予明年夏秋之交有重病其時當來供藥今年六月病果作其病日輕日劇醫以爲瘧起潛至曰似瘧非瘧也以瘧治之則誤矣診之六脈浮右寸口獨浮而短外證有寒熱胸膈气滯蓋由肺气內傷先以五膈寛中散暢導其气寒熱未除脈尙浮此爲客邪在表用桂枝加附子湯溫散表邪表證旣罷獨兩尺脈遲爲腎蔵虛寒用四柱散加姜桂以暖其下部又獨脾脈防用治中湯加附子以理中焦繼用參香飲參苓白術散相間飲之以漸底於平復自初服藥毎進藥一盂則病退數分再服一盂則病又退數分蓋病勢甚惡而藥力亦峻予生平服藥未有若是其速效速驗者也史遷倉公傳載淳於意自述其爲人治病名狀二十五條纎悉該備至今令人想見其醫術之神起潛於予之病凡四易藥先後倫紀毫髮靡忒今仿倉公傳所述筆而爲序以貽之非特表起潛之明於醫亦以自許耄叟之明於知醫也倘天下之醫人人如起潛天下之病人人遇起潛則可以保身可以盡年而舉世無枉夭之患良醫之功其博濟於民視良相奚異周官醫師之職十全爲上失一失二失三爲次失四爲下所謂十全者十病之中可治則治之不可治則不治或治之而生或不治而死十病皆中而不失一也起潛能於未病而言方來之有病於己病而言此去之無病脈之可疵者病𨿽輕必言其可憂脈之無虧者病𨿽劇必言其不害有言輙中斯其可爲十全之醫也夫

贈栁士有序

三峯栁先生以尙書義爲進士師門弟子擢第預貢登上庠者百餘人子士有世其業以俊異稱自進士科廢家學無所乎用遂易業習古篆鋟姓氏名號徧歷公卿大夫之門余謂士有之業𨿽易而不離文字間是亦無忝於其先然此事政未可以小伎目視昔所業尢難焉難有三識字一也善書二也工於用刀三也刀之技旣工矣若識字則前代許祭酒近代鄭國史戴通守之書與夫徐騎省李縣令之碑刻石鐘鼎之款識俱不可不詳究也今之善書且識字者在洪有熊天慵氏有司馬九臯氏試往問焉

送章楫序

昔晉氏在江左王謝爲相門一時風流文雅之懿動蕩耳目凡子弟出入前不問可知其爲王謝二家蓋習气不期然而然自非他人所能及者宋丞相杭山章公淸謹自守𨿽爲宰輔猶如布衣時季年屏居山中樵牧爭席見者不知其爲宰輔也其従孫楫一貧如此淒然蕭然學甚充詩甚工而淳如也介如也無分毫悲窮悼屈恥惡衣惡食之意非杭山公之習气燻染而成歟來遊洪庠嵗晚言歸予惜其去也而贈之言楫也益充其學益工其詩將大底於成而爲天下士視昔王謝風流文雅尙不足爲其有光於先正又豈但爲章氏佳子弟而已哉

送法易子序

富州同造之孫其習秀而文其儒喜談葬術凡地理家前所未有世所見之書往往於孫氏焉子憲獨朴而野近年有凊江皮氏好客務施遊客輻輳其門而談葬術者尢見禮然以其來者之眾也各效其長各逞其異聞者熟知者翫能以術而獲用於彼亦難已季年營葬地不它人之信而一委之子憲於是子憲之術浸以重後數年解後於富州子憲曰吾術因族祖外祖在西廣得馬道人龍髓之文又善咒符水愈疾疫變雨暘致雷電地理用天機卦道法依參同契用納甲卦二術但用卦故以法易子自名余曰若儒族之人儒家之子讀儒書以儒而飾其術豈俗師之所敢望哉方稱其用卦法易之奇忽有誥餘者曰子知水路火之說乎地仙云不須卦坐天仙云本無卦爻此又何也余於是口呿而不能答徐應之曰待余就景純平叔問之

吳文正集卷二十六

欽定四庫全書

吳文正集卷二十七

元吳澄撰

序

國學生李黼泗州省親序

頴州李黼之父曩者仕於朝鄿便養出守泗州黼偕其兄藻爲國學弟子員畱京師違定省越三載泰定甲子冬謁告往泗州寧其父母且奉其祖父母封贈之命以歸亦可以悅親榮親矣僉謂黼研經鋭學不倦其成科名受官職也可日月防親之悅親之榮將有倍於今者焉斯其爲孝也歟噫此世俗之孝也若君子之孝則不止是韓子曰事親先其質後其文盡其心不誇於外質者行也韓子文士爾而其識能及此況不以文士自足者乎夫子論孝始事親終立身立身之要愼其行也可法可傳之謂立行道於今揚名於後使世世贊嘆歆慕稱爲某人之子是顯其父母於無窮也豈止一科名一官職之榮而已哉黼之往也自監學之師以下俱有贈言同捨二三子請予序其首噫黼誠才子也其研於經也奚所志其鋭於學也奚所事予未悉知也而吾之孫當劇言其頴出乎輩流予其可不以逺者大者期之夫

送曽叔山序

曽仁叔山將赴萬安教諭過予予尙憶壯年與叔山之父吉父君談今古夜坐輒達旦凡世間可喜可愕可笑可悲可怪可疑之事靡不徧及吉父髙文雄辯介特自守不偶於時死且二十三年矣叔山生十嵗而孤能受母訓學至於有成以選試授儒官得祿以養吉父可謂有子矣叔山文辭足以動蕩今人之耳目學識足以探索古人之蘊奧豈小成之器哉今之仕人爵之發端也人爵人也而由乎天天爵天也而由乎已仕有暇時學無止法日進月升躋於天爵之極品予之所望於叔山非但人爵之進升而已萬安固多才儻有有志之士試以予言諗之

送王元直序

樂安王氏之醫五世矣一世世予不及識其三世迪功君端重如山子爲國學進士迪功之弟子異甫和煦如春未嘗見其戚慍之容予異之子誠翁造次必於儒雅誠翁之子三人長曰元直往年遊京師問藥者踵門隨試輒效太醫院官與之相厚善諸公貴人咸禮敬焉蓋他所謂醫或非世業或非儒流非世業則於術或有不習非儒流則於理或有不精王氏世醫也儒醫也習於術而精於理其表然出乎俗醫之右也固宜予嘗謂醫之用藥不越二端一則扶防眞元一則袪逐客邪而已防元气者如養民逐邪气者如禦冦養民純以徳禦冦須以兵然湯武之仁義桓文之節制屈之以不戰遏之而使遁豈必逞威猛多殺伐哉予觀王氏處方大率和平調爕是務至於猛烈攻擊之劑不得已而用之疾除卽止不過用也不輕用也是以邪气去而元气無所傷彼求快一時之意不顧異日之害者惡足以語此哉因是而推昔之善醫國者亦然伊傅周召逺矣漢之蕭曹唐之房杜所以能相其君培植三四百年之基業者往往由此商鞅李斯彊秦富秦亦以蹙秦醫國之良相有能如王氏之良醫乎天下之福也

送郭以是序

或曰爲文不可以不讀書杜詩韓文蓋無一字無所本或曰聲之精爲言言之精爲文如噫气之號萬竅隨所觸而喁於有自然之籟奚以古人已陳之糟魄爲二說孰近夫所貴乎讀書者非必襲其語以爲吾文也蜂之釀蜜不采取於花可乎融液渾成而無滓人見其爲蜜而不見其爲花也世有博記覽者其發於聲形於言乃或窒塞而不通固滯而不化觀者厭之則謂曽不若空疏者之諧協暢逹也噫是豈書之能累夫文哉廬陵郭以是古近體五七言逺躋盛唐長短句駢儷語近軋後宋漁獵之富援據之審空疏無本者頫首不敢仰視而不室塞不固滯竟日翫之而不厭廬陵自歐陽公爲百世文章之宗其後往往多能文章士以是父其可與議韓杜者夫

送張相士序

有皎然乎其中臒然乎其外者爲誰月梅相師也其談論亹亹如山林眾籟翏翏而逺聞其記誦瑯珢如江漢順流衮衮而無盡其禍福奇中如燭鏡照鑑而卜蓋師之閱人也多矣刑也而王奴也而侯廝役也而將相師一見能識之亦有小謂宜餓死夭賤謂宜隱浮屠而其後乃大不然皆師之所能辧也𨿽然人之身天所生也一受其成形而有定孟子則曰居移气養移體气也體也旣因所居所養而移則夫孰不可移彼肌膚綽約而若冰者何人哉骨肉融釋而隨風者何人哉若然者形質銷鑠人貌而天虛非陰陽五行之所能拘相之應別有法邂逅其人試以語我師金谿張氏

送虞叔當北上序

文者士之一技耳然其髙下與世運相爲盛衰其能之者非天之所與不可得其闗系亦重矣哉東漢至於中唐六百餘年日以衰敝韓栁二氏者出而文始革季唐至於中宋二百餘年又日以衰敝歐陽王曽三氏者出而文始復噫何其難也同時眉山乃有三蘇氏者萃於一家噫何其盛也三蘇氏以來且二百年矣眉之別爲陵陵之虞先世以文士立武功致位宰相數世之後有孫子及寓江之南其文淸以醇有子曰集曰槃一家能文者三而二子表乎疇眾之上防若眉之有三蘇然噫又何其盛也子及爲大郡教官倦遊而家居伯子集國子助教遷國子博士久處京師其文也人固見之其名也人固聞之矣叔子槃由書院長赴吏部選其文也或未之見其名也或未之聞也子由之文如子瞻而名可與兄齊者也昔二蘓之齊名也歐陽公實奬防之今在朝豈無歐陽公其人與槃此行也必受知焉兄旣顯名於前弟復顯名於今虞之兄弟之有光於子及猶蘇之兄弟之無忝於明允也盛時方行貢舉貢舉者所以興斯文也而文之敝往往由之何也文也者垂之千萬世與天地日月同其久者也貢舉之文則決得失於一夫之目爲一時苟利祿之計而已矣暇爲千萬世計哉貢舉莫盛於宋朱子𨿽少年登科而心實陋之嘗作學校貢舉私議直以舉子所習之經所業之文爲經之賊文之妖今將以尊經右文也而適以賊之妖之可乎斯敝也惟得如歐陽公者知貢舉庶其有瘳乎閒之於未然拯之於將然俾不至於爲賊爲妖而爲朱子所陋則善矣儻有今之歐陽公試問所以閒之拯之之道皇慶二年十月甲子

王徳臣求賻序

喪有賻尙矣賻禮也求賻非禮也然則人有宦遊數千里之外親沒力不能以歸葬者如之何求之非禮不求之非孝二者之間必有處焉河東王君爲縣令江南迎母就養其弟徳臣亦棄其仕奉母以行兄弟朝夕致養惟謹不幸夭故棺斂如禮家素貧而令之守官也亷載柩寄錢唐佛寺謀歸其鄕數千里舟車之費無所於辦賻者未之有爲子者亦弗之求也哀之者哀吁於仁人義士敍以述其事詩以道其情累累矣予謂世俗之夫不孝有三仕而不將母一不孝不將母而仕二不孝親肉未寒而畀彼炎火三不孝此蓋羽毛之族之所不忍爲而人或爲之噫是誠何心哉縣令之迎養季氏之不仕其母之喪也或以家貧道逺勸之如浮屠氏教兄弟堅拒其說之三者其不賢於世俗之人矣夫貧而亷如是賢於人又如是𨿽慕義彊仁者孰不興哀況仁人義士哉𨿽然予壹有怪徳臣之出也猶未練今祥且過矣禫且及矣當除喪而不得除累累喪容棲棲旅食皇皇無所歸敍之者有人詩之者有人而賻之者誰歟豈今之世無一仁人義士哉抑有之而不相值歟所望者仁人義士而仁者義者不可見大事其可不以終乎於此必有道語云親喪固所自盡也夫苟自盡自爲謀可也求夫仁者義者而未之見試求夫智者知禮者而與之謀其必有以當於人之心不然久淹畱於此奚益皇慶元年四月二十五日書於王氏別墅

送翟生序

洛陽翟生嘗爲學官矣滯畱金陵困於旅泊不汲汲於名不役役於利其去也懇懇惟予言是需或謂生迂生豈迂哉或謂生奇余之言與世之名若利均之爲土梗而何奇之有𨿽然不敢不答生所需也世之人遑遑不安者其崇有二曰名曰利而已苟是之不務則何往而不適然富貴人所欲生其果不欲人之所欲乎抑時之未可而姑爲是退縮乎欲貴欲富之心生不能無而亦不必無也余不病生之欲貴欲富而病生之所欲者小爾人人有髙爵崇秩安宅腴田卽而取之居而治之是爲莫可加之貴是爲莫與敵之富而生欲之乎如欲之己自求而自得不待資諸人也如得之視世間區區之名瑣瑣之利奚翅土梗之不若哉生之不汲汲役役於彼是也而或瞢瞢悠悠於此非也生其因予之言而惕然以省躍然以悟則余爲不徒言不然𨿽有言猶未言也洛陽四方中正之地古先聖賢所萃也二百年前有邵子程子遊處其間其風猶冇可聞者生試玩繹其遺言必不瞢瞢悠悠於此矣余之言止是生歸求之有餘師生名某字良甫云

贈陶人鄭氏序

古者四民各世其業故工有世工而子孫以之爲氏者冇虞氏尙陶其後閼父爲周陶正周賴其利器用而閼父之子得封於陳今東昌鄭氏以善陶名數百里間凡民之用器官之禮器咸資焉其功豈讓於閼父也予獨因鄭氏之善陶而竊有嘆夫工之爲工知今而已士之爲士知今又知古者也知今之工不失其業而知古之士或失其禮何與夫古今異宜用器可以宜於今而禮器不可以不合於古禮器而變古非禮也簠也簋也大尊也陶器也而易以金不惟陶器然而梓器亦然山著犧象壺之爲尊爵觚觶角散之爲飲器梓器也而皆範金爲之其原蓋兆於盛宋一二僻儒之口而其流遂成於季宋亡國姦諛之手陶梓悉變而爲金豈非中國將爲金之防乎馴至於今垂二百年而公廟私家之禮器一踵其繆竟無一人知其非者且不惟於古不合也於今亦不宜赤金之臭而盛飯盛酒宜乎不宜乎變古失禮而士不知其有愧於工多矣鄭氏者誰守忠其名野堂其號云

送方元質學正序

所貴乎學者以其能變化气質也學而不足以變气質何以學爲哉世固有率意而建功立業者矣亦有肆情而敗國殄民者矣彼其或剛或柔或善或惡任其气質之何如而無復矯揉克治以成人學者則不如是昏可變而明也弱可變而彊也貪可變而亷也忍可變而慈也學之爲用大矣哉凡气質之不美皆可變而美況其生而美者乎气質之生而美者甚不易得也予於交遊中得淸江方元質焉初識之於京師望其貌已知其爲美聽其言而信觀其行而尢信又稽之於人或久與之處或一與之接莫不嘖嘖稱嘆曰善士善士其何以得此於人哉非其美之弸中而彪外其能然乎哉以如是气質𨿽或未學亦不害其建功立業而不至於敗國殄民矣而元質又勤勤勉於學則其所就詎可量也耶今爲揚州路儒學正夫揚州當南北之衝四方學者所輻輳人得燻其气質之美而善良元質又以其所學淑乎人則气質之從而變者亦眾矣𨿽然學之名一也而其所以學者或不同蓋亦有表表然號於人曰爲學而逐逐於欲役役於利汨沒於卑污苟賤以終其身與彼不學者曽不見其少異是何也所學非吾所謂學也夫今之學者之學不過二端讀書與爲文而已矣讀書所以求作聖人之路逕而或徒以資口耳爲文所以述垂世之訓辭而或徒以華采如是而學欲以變其气質不亦難哉宜其愈學而無益𨿽皓首沒世猶夫人也吾元質之學不然而予亦不復有言也中山王京甫客寓揚州沈浸於周張程朱之書有年矣年將五十而不求聞逹於時元質往防試與之論學延祐乙夘十有二月己亥序

送何慶長序

予生也晚不及覩前修盛徳之事每於末俗而重慨嘆焉宋之季年士自成童以上能爲進士程文稍稍稱雄於時輒輕揚偃蹇謂莫己若者十而八九蓋不待擢科入官而後驕也偶爾貢於鄕則其驕已進偶爾捨於太學則其驕愈進誇言盛气足以撼動府縣震耀鄕裏晨夕所思始終所爲無非已私人欲之發豈有一毫救世濟物之意哉於斯之時而能超乎流俗者昔在樂安見何君伯玉父其人也何族之儒盛於一邑伯玉之文髙於輩儔而退然不自以爲能與貢處學人所尊慕而慊然不自以爲異其心恬如其行純如直道而行臧否不苟不爲願人之閒然以媚而與物爲春噫君子人也其後泯泯此天道之不可知善善者惻然爲之悲傷噫伯玉父不可見已從子季新工於醫從孫慶長世其學皆以儒流業詞章而兼技藝季新旣以醫行於近慶長又將以其醫行於逺其必如伯玉父之立心制行推之以救世濟物其效當有過於儒流者予安得不於其行而深冇望於慶長也哉

送鼇溪書院山長王君北上序

才難之嘆從古以然夫所謂才者取諭於木也可以成室屋可以成械器大小長短隨其所宜各適於用者木之才也聖如周公賢如孟子其才不可得見已生斯世爲斯人凡紛至沓來者日接乎前莫非事也不有其才將何以應之哉昔在聖門季路之於兵冉求之於財公西之擯相端木之應對皆其才之所優爲後之士淸談雅望飲食安坐而一事不理者有矣識者惡得不興才難之嘆哉予之所以有嘉於行友王君南叔也君有學有文典邑挍至再至三具有成績長書院又三四年矣廟宇之當修者無不修課業之當辦者無不辦上之臨之者𨿽欲伺察而無疵之可指下之觀之者𨿽欲誑惑而無間之可乘賔客交遊之過從待之無不得其當不偸惰以廢事不巧免以避事或厭其煩勞瑣細而君處之裕如也其才之小試者如是惜乎閒散卑防而不得以擴其用也陳獻侯之分肉陶侃公之運甓他日大用蓋於小乎覘然而用人者以嵗月以資品以私意以邪逕用不必才才不必用則𨿽周公孟子復出且未知其何如予亦曷能必王君之遇乎夫杗桷櫨楔之各施札砂箭芝之並蓄惟匠氏醫師之工且良而後能王君之才之可用也有抱宰相之方者其必知予言之爲然

送南城教諭黃世弼序

臨江黃良孫世弼爲建昌南城教官將行言於予曰旴江之爲郡有李泰伯曽子固學行文章百世師表某將惟二子者是慕是效以率其鄕人士以庶防於寡過然疇昔嘗聞先生緒言教者之所以教當進於古之聖人則似非可以如二子自畫其詳可得而聞乎余曰今之職教者苟度嵗月以俟敍遷能思其職慕效先賢以圖寡過者蓋鮮況又不肯安於小成而欲進於古之聖人子之志如是可尙矣抑古聖人之教人初非過爲髙逺而以人所不可知不可能者彊夫人也因其所固然革其所不然而已矣生而愛其親長而敬其兄出而行之於朋友娶而行之於夫婦仕而行之於君臣此良知良能之得於天而人人所同也以其所稟之气所賦之質不能皆淸且淳故於倫理之間有厚者有薄者有全者有偏者有循者有悖者於是而有萬有不同者焉聖人之教使人順其倫理克其气質因其同革其異所以同其同也契之教也順其倫理之同也防之教也克其气質之異也世弼之處父子兄弟夫婦朋友也有可稱無可議而討論講貫修省踐行又有日長月益之功所以順其同克其異者固已知所以用其力精之熟之持之勉之以此治已期於必成以此率人人其有不從者哉

贈一眞道人序

予一見一眞卽髙其人髙之者何髙其所有也所有者何一眞而已矣重來谷中出書一編皆受言於師者予不願觀予不願聞非不願觀觀不以目非不願聞聞不以耳言可廢書可焚無書無言而此獨存何物獨存一眞而已矣噫大宗豈於謳所可傳珠豈喫詬所可得哉是以道徳之經五千文不如末章之首二十四字

送彭澤教諭劉芳逺序

予之齊年友劉君景年二十入太學二十有六成進士授江陵戶曹未及祿而代攺有子五人克世父業其季俎桂字芳逺年𨿽少已能試藝中學官充彭澤教諭彭澤移治江濵非古彭澤也然靖節徴士之流風猶存予嘗過其地徘徊旁皇而不忍去往仕於彼者寧不聞其風而興起乎謹於守身熟於應務厚倫理之常明古今之變居之不失其正行之不失其宜此靖節之所以爲靖節也其發於詩文也人徒見其衝澹退遜而絢麗雄健蔵於中後之辭人盡力學之而不能到名明字亮蓋自比於諸葛眞一代之人豪也夫以士而希賢儻得其一二焉則其爲學官必異於常人他日官滿而遷歸必有以告予予亦有以觀子矣

送陳洪範序

金溪陳洪範家在石門由其家而臨川臨川而崇仁崇仁而樂安之南走三百餘里卽予之所止而見焉問所以來之意則出一巨袠有諸君子贈言予觀之嘆曰嗚呼古人所務者內所圖者實今乃務外而圖虛何也子之年方壯質甚美宜及時而勉學以成身以悅親苟如是朋友親之黨裏敬之長老喜之子弟效之推其餘又可以如世俗之人之取爵祿顧不此之爲而爲今之行子計左矣且子之鄕陸子之鄕也陸子何如人哉亦嘗頗聞其遺風乎夫朱子之教人也必先之讀書講學陸子之教人也必使之眞知實踐讀書講學者固以爲眞知實踐之地眞知實踐者亦必自讀書講學而入二師之爲教一也而二家庸劣之門人各立標榜互相詆訾至於今學者猶惑嗚呼甚矣道之無傳而人之易惑難曉也爲子之計當以朱子所訓釋之四書朝暮晝夜不懈不輟玩繹其文探索其義文義旣通反求諸我書之所言我之所固有實用其力明之於心誠之於身非但讀誦講說其文辭義理而已此朱子之所以教亦陸子之所以教也然則其要安在外貌必荘中心必一不如是不可以讀書講學又豈能眞知實踐也哉子亟歸而求之舍是予無以贈子矣它日再來予將觀子之進與否

贈許成可序

往年吾邦部使者邀至新安程君達原來臨汝書院爲諸生講說朱子之學達原父之於人少所可時余弱冠數數及門見其與許君端朝厚善且稱其子也才後廿年其季成可與余相遇於臨汝出兩世遺文及諸公往來手帖示余其言多有補於教可名世行後所交盡一時賢士大夫嗚呼如斯人者不可見已哉成可不墜家聲措意於詩文又博覽羣書務究其歸趣自是明善而誠乎身夫孰能禦十數年間欲求友一人如成可者而未之得今得之其能已於言乎

贈無塵道者序

夫太虛中一塵耳成像於其上者爲星成形於其間者爲人塵中之塵也人所值有不同塵中塵之塵也今無塵道家者流以塵中之塵說塵中塵之塵其神矣夫知無塵之無塵則知其神之所以神未有人也未有星也未有天也此無塵也此其神也

贈醫人陳良友序

臨川良醫陳良友種徳三世矣醫不擇家之富貧不計貲之有無一旦其裏之惡少以重役斂之與語未及酧則推而內之溝折兩股𨿽斷續益損竟不復常至今杖而行倚而立不能坐或謂爲善如此而獲報如此施者其怠乎良友不然益自誓以濟物爲己任至感於神明形於夢寐日理丹鼎藥裹孜孜若不及慊慊若不足吁賢哉於是肅政亷訪使程公作詩以美之命其客吳某同作而又爲之序

直躬爲恵不爲貪股折肱存幸未三施報稍乖疑有怠精堅自誓轉無慙人𨿽微疾肯坐視藥試奇功在立談丹候孰知消息事相逢一笑問圗南

送雷友諒序

劍江雷尙書之從弟友諒今之巧人也於藝無不能見器物輙肖而爲之爲之無不成成之無不精充其伎𨿽古之垂古之般何以尙哉將遊匡廬造武當尋髙僧髙道問向上事或謂之人巧如此移其巧於外者專諸內何事不可得余曰子姑捨其巧而趨拙平日之巧俱忘若無能者必至大巧蓋知不可以得珠也友諒聞之憮然

送陳中吉序

廬陵陳植延祐四年江西省所貢士也試禮部罷歸益厲其志讀書爲文不休或告之曰子之學學於古者也士貴通古而通今盍亦學於今乎於是將遊四方以歷覽山川徧識人物過予道其行之意予曰男子初生而蓬矢以射固以四方爲分內事矣人謂司馬子長之史杜子美之詩皆得之於遊未必然也然夫子大聖人也適周而問未問之禮自衛而正未正之樂徴夏殷之文獻而必之杞之宋也況下於聖人者乎覽不厭其廣也識不厭其博也見聞不厭其多也不廣不博不多則不無孤陋之譏予其敢禁子之遊乎𨿽然旣廣矣旣博矣旣多矣有反諸約之道焉未廣未博未多而徑約則不可也子其行哉俟他日之廣博而多當爲子指其所謂約者於斯時也不出戶而知天下而何事乎遊

吳文正集卷二十七

欽定四庫全書

吳文正集卷二十八

元吳澄撰

序

贈梁教諭序

南安梁君爲金谿教諭三年矣延祐丁巳春予過自金谿徴予贈言噫予將何以贈子哉夫今之仕者由儒官而民官由民官而淸要𨿽位極人臣可也然居官之大要不過曰亷曰能而已亷而不能則失職能而不亷則失已亷者徳也能者才也有徳有才誰不稱其羙子之能獲覩一二矣他日爲民官歷淸要卽是充之無難也本之以亷其不爲具羙之人乎當今貴儒而賤吏貴儒者非徒貴其能蓋貴其亷也賤吏者豈謂其不能哉惡其不亷耳子方且治儒術以應上之求從上所好違上所惡人臣之義也捨是予何以贈子哉

送李教諭赴石城任序

昔宜黃李君防友以太學名士釋褐爲贑州教不及祿而其子仲謀中教官選再任得石城教石城贑州屬邑也予少時客宜黃親見贑州之所以教其子者又見仲謀之所以學於家者往往異於常人蓋自宋末舉世浸滛於利誘士學大壞童年至皓首一惟罷軟爛熟之程文是誦是習無復知爲學之當本於經亦無復知爲士之當謹於行贑州之教子則不然仲謀九嵗以前論語諸經皆能成誦年𨿽防徳器如老成人不待父師防束循循於禮法之內逮其父時已如此父旣沒而孝飬其母謹飭其身益勵於學以能有所立今之往石城也諗於予曰新制取士以經明行修爲首好尙近古謂宜一變可以至道而學校承襲舊不知所以自新之方凜凜焉以經未明行未修爲憂鳴呼令之任教事者靡不哆然若有餘而仲謀獨慊若不足此其賢於人也逺矣哉予之少也嘗有志於古人而荒落久矣何能有所禆益於今之時俊乎𨿽然不敢不誦所聞古聖遺經先儒俱有成說立異不可徇同亦不可虛心以玩其辭反身以驗其實愽覧而歸諸約傍通而貫於一一旦豁然有悟則所得者非止古人之糟粕也人之一身內有父母兄弟夫婦外有宗族姻親朋友近而鄕黨逺而四方推吾愛親敬長之良知良能以逹乎彼何莫非吾之所當厚善者寜厚毋薄寜過毋不及夫如是經豈有不明行豈有不修者哉而非有甚髙難行之事也人病不爲耳今之往石城也試以斯言與一邑之士詳防而實踐之殆必有契於疇昔家庭之所聞也其母厭予言之卑延祐丙辰九月之望

送黃文中赴西澗書院山長序

昔夫子刪詩定書敍禮正樂讚周易五經備矣猶曰托之空言不如載諸行事也於是乎作春秋漢儒専門明經學者往往引春秋斷國論其最純者江都董相也其言以爲爲人君爲人臣爲人父爲人子皆不可以不知春秋然則春秋之爲用大矣哉友人黃孚文中家世春秋學而文中玩索遺經貫穿三傳二百四十二年之陳迹歷歷如燭照數計發言處事毎防經援傳以爲證使漢世專門之士復出未知其孰後孰先又推類以讀通鑑綱目之書一千三百餘年之得失治亂縱橫商略有若身與其間此讀經讀傳之餘效也今長瑞州西澗書院防謂西澗之難處非他書院所可同予謂不然明春秋者臨大事決大議破竹解牛靡所凝滯況於居小官應細故而有難者乎爲是說者蓋不知春秋之爲用者也蓋不知文中之爲人者也於其行也酌之以酒而書此爲贈

贈袁州路府掾張復先序

淦張復先以儒生選擇爲吏將從事大府因吾裏李道蘄予一言之益夫耕問奴織問婢宜也借視聽於盲聾則不可爲吏者自當就吏師而問顧乃於迂儒而求益焉不亦左乎𨿽然必有以也而予何敢黙古之庶人在官者曰府史受祿與下士同待之亦不輕矣當時人人有士君子之行其賢其能固已推舉爲長民治民之官至若府史之職亦必鄕裏推舉其獨無士君子之行乎自俗不古吏習於貪習於刻爲人所畏不爲人所愛於是世始賤吏而不知責今日以儒爲吏上之人蓋欲革吏之心也本之以慈行之以公不汨沒於利凡事之曲直無髙下其手無變亂其黒白文無害而人不寃詎非古昔盛時之府史乎苟其不然𨿽滿其意於一時殃於其身以及其子孫可指日而待也吾道有才略有气義與之契則復先之爲人可知已必不以吾言爲迂

送傳民善赴衡州路儒學正序

學正教授之貳其職甚不輕也傳民善妙年俊才淸文粹行選在此職豈竊祿尸位者所可儗倫也哉夫天地之气鐘聚而聳起者爲山山之髙大者嶽也衡嶽南方之巨鎭郡踞其趾嶽之靈異怪物奇寶不足以當則生偉人循嶽而南舂陵昔有周子實紹聖道不傳之統而文定胡先生父子兄弟皆於衡而講道二百年間流風未泯今之衡安知無有志之士卓然崛興能躡胡而探周者乎民善至衡試求其人而與之語若衡之士不過應舉覓官以爲學殆恐未足以盡嶽之秀也民善其擇焉延祐五年七月朔

送唐古徳立夫序

古之仕者將以行其志後之仕者將以遂其欲所志亦所欲也而有公私義利之不同唐古徳立夫故禦史中丞覃國公之子今僉典瑞院事薛超吾昻夫之弟也從事江西行省誌有所不樂而去余觀昻夫亦小試其才於此去而爲逹官於朝立夫之才豈出兄下接踵登朝蓋可期也志之得行固有其時而不在於汲汲於其遊杭也贈之言而勉之以居易俟命焉若父急於遂其欲則立夫不爲是也

贈蘭谷曾聖弼序

臨川西鄕查林曾氏惟齋翁專門治周官六典寶祐乙卯初與貢咸淳庚午再與貢其再貢也予忝同升越五年甲戌免舉試禮部登進士科授贑之瑞金尉運代遷革隠處不仕二百里間杳乎不相聞也延祐庚申上距甲戍四十七年矣有榮祖其名聖弼其字者來訪問之翁仲子也善陳卦爻察形色推人生支幹及七政躔離決休咎禍福小數曲藝不一而足巧發奇中防類東方生之覆射莫不驚駭其若神而罔或測識其所以然也其伯兄季弟亦皆出逰兄以儒得仕弟以陰陽家得仕各能隨世擇術以干名利翁爲有子矣聖弼將逰梁宋省視其兄予特敍其家系大槪俾人知其爲儒官之冑而非止伎術之流也平生所識名士大夫贈之以言者甚眾聖弼自號蘭谷云

送醫士蔡可名序

予家夫容山之東南山之西北爲樂安之境蔡氏居焉予之居與蔡之居𨿽有兩縣之分而無二十里之逺是以聲迹常相聞蔡之先曰伯珍者名毉也傳其子光叔光升再傳其孫明徳明徳又傳其子可名至於今五世矣毉之陰徳其施在人而受報於天家日進於饒裕而子孫多學儒學儒者不復爲毉守其世傳者可名而已蓋其心獨専其業獨不易以其術濟其鄕鄰修治丹丸以救卒暴危急之證尢爲有功於人夫蔡氏前之所施旣受報矣今可名益厚其施則天將益厚其報蔡氏之昌其可量也哉

贈長沙王秀才序

長沙王秀才世爲儒家家有恆產六七嵗讀書卽能爲文被慈母之教九嵗而母沒父有郡妾又有後母年十五棄家而出遊年二十歸娶妻旣娶而復出詩文雄偉俊邁震曜人耳目挾其才气不屈下於人人稍不相知輙奮怒逰之所得隨得隨喪衣破防走塵垢泥塗中湖廣江淮兩浙無不歷且將北行中州抵京師有奇之者焉有怪之者焉或謂毀節以快其欲耳防謂將釣譽以躋其身也而其中之然不然皆未易測予獨慨長沙多才士近年有才气而遊者予見其二一顯一晦然公不能以表於世私不能以衛其生可恥也而不足算屈大夫不得於君𨿽遭放逐猶依依懷戀而不忍離甚至涙哀吟而不能已所以爲千古詞人之宗豈徒文之奇哉歷九州而何必懷此都賈傳尙得爲知原者乎臣之於君子之於親一也而人子尢無逺去之理古聖人之怨慕卓矣後之王祥薛包槪可師也不順乎親不可爲子縱使文章蓋世亦何足以取人之重而有識者不爲也予毎與來朋談孔孟之道秀才頗若厭聞徴予贈言竊慮言之不相合而愼於作酒酣論詩酷愛後山簡齋予躍然曰子於二陳能喜其詩必喜其人二陳之爲人何如也秀才曰吾之遊匪爲利匪爲名也覧天下山川識天下人物以恢廓吾之卽歸理畎畆守墳墓終身與父母兄弟妻子處復何求予又矍然曰始予謂子有才气而已令有識如此人固不能知子也眞奇士眞奇士詎可以狂士而視子也哉

贈張希徳序

樂安縣之南曰云蓋鄕昔有云岫長者居其地家富而心慈其於人不間戚防新故良賤賢否待之一以慈爲主慈於弱或速彊悍之侮而亦不校不怒終不攺易其心之所安其子希徳之慈如其父溫溫然惴惴然略不逾越規矩之外重小兒醫以其餘力學焉苟有名術必訪問師事苟有奇方必求索抄錄裏中嬰孩之疾輙饋善藥而愈修治丸藥之號爲丹者以防危急慈矣哉其用心也扁鵲因秦人愛小皃遂作小皃毉彼蓋爲利爾此則出於中心之慈而非有爲也慈者仁之發而慈之所施始於防周官飬萬民之政有六亦自慈防始堯之嘉孺子文王之先防孤其心一也且人之有疾必以所疾告之毉嬰孩不能自言而聼醫者之以意揣摩設有不審危殆立至故醫之於小皃尢宜防心能於此而動其惻怛致其哀矜於以見其慈也𨿽然慈之施始乎防而慈之推則及乎眾者也大學言使眾之道不過推其防防之慈而已凢民皆吾防也是以保民當如保赤子竊怪夫字牧之官往往視民之休戚漠然若無與於己者獨何心哉得召杜數千人爲慈父慈母列布郡縣民瘼庶其有瘳乎予喜談希徳用心之慈亦將以爲世之字牧者勸也希徳姓張氏

贈塗云章序

丰城塗漢云章判官熊先生之髙弟弟子其才與進士周贊府尙之翰林掲應奉傒斯伯仲間也掲陞朝班周亦成進士而熊先生之門人人皆擢髙科獨云章挾其藝試有司再戰再北於是不能不觖觖於懷將繇江浙道揚徐中原造京師廣其見聞以紓憤郁將行而與予遇予釋之曰揆子之才成就非在周掲之下者其遲其速則有天焉非人所能必也子其居易以俟不患無位患所以立經明矣益明其所已明行修矣益修其所已修豈惟可見知於人其不見知於天乎見知於天則子所宜有者如期而至而天豈靳之哉云章聞予言欣欣然耳受陶陶然心醉若不復知世間有富貴利逹事余熟視曰子眞奇丈夫餘一言子輙悟子眞奇丈夫余未見如斯而久在人下者也

送河北孔君嘉父官滿序

今天下之俗如黃河之水潰決橫流渾渾而濁莫能使之淸者風憲一官號爲天下之所取正非有嵗寒松筠之操亦不能保其不變移而他復何責焉風憲之家至後嗣而墮其世美者有矣風憲之身至他官而攺其初節者有矣夫其若是者何哉無識無恥無守也無識則不知亷介之可尙無恥則不知貪黷之可羞無守則爲子孫之計爲妻妾之奉爲飲食衣服之不若人而厭貧羨富以至苟利防義也於斯時也有能蟬蛻於埃泥滓之中而嚼然不緇其皓皓之白者予於河北孔君嘉父見之嘉父爲諸侯佐屬位在僚底剛而不可撓明而不可欺公而不容私防而不受污民有是非曲直未分者莫不顒顒於君焉注目蓋當無所控告之時苟有可以倚賴之人則如乘亡待盡之病恃之以爲命脈甚哉斯民之可哀也君𨿽不激不衒以咈眾而取名民之陰受其賜於不顯之地者殆不知其防家素風憲而世美不墮也身嘗風憲而初節不攺也非有識有恥有守而能乎官滿將代士民咸惜其去予謂君之所至人必受惠日月所照皆天氓也而亦何能獨専其惠於吾父母之邦哉君之代予不能偵其期君之行予不能餞於路則不可不一言而別此去官益崇名益盛操益堅惠益廣予之望也因山長黃孟安來書此以寄

送姜曼鄕赴泉州路錄事序

泉七閩之都防也畨貨逺物異寶奇玩之所淵藪殊方別域富商巨賈之所窟宅號爲天下最其民往往機巧趨利能諭於義者鮮矣而近年爲尢甚蓋非自初而然也予嘗原其初矣唐之時閩地肥衍丰裕民豢於其所安溺於其所樂莫或以仕宦遊觀上國爲意常丞相來爲一道觀察使勸其民以學有能讀書作文者隆禮接之民因是知勸歐陽詹遂舉進士與韓文公齊名詹泉之人也閩人之貴進士自泉之人始由是文物浸盛波流及宋之季閩之儒風甲於東南其效顯於數百年之後常丞相之教寔開其先也民俗之美惡亦何常之有哉在乎治之教之者何如耳吾裏姜曼卿亷防公介爲漳汀二路錄事近十年一切防理法以行事而無所屈撓𨿽屢挫而持之益堅今又徙治泉州路予知其所守終始不渝者錄事之位𨿽卑而父母一城之民其任固不輕也泉之人有土著有僑寓大槪沒溺於利而罔或以義理淑其心儻能以常丞相之化一道者化一郡之民使之人人知學𨿽未能離乎殖貨者亦不知沒溺之深則非但民風丕變而易治當今進士科取士不限以疆界不拘以種類皆可以得大用將見泉之民以進士發身如歐陽詹者數十百而羽儀乎天朝其視終身沒溺於貨利者相去豈不萬萬哉曼卿不能以専行豈無賢太守如常丞相之度髙識者其以予說告之

送李道士云逰序

混成師以明眼之方逰東西南北人曰天下之盲遇師而明者多矣何其幸歟余曰然然人能知師治肉眼之盲而已世有防眸烱然而觸處障礙者其盲不在於肉眼也南華仙云盲者無以與於文章之觀豈惟形骸知亦有之師嘗見方外至人得聞至論此去以此自度又以度人使人人具正法眼放大光明照破羣妄不昬不迷則師之方何止去外障內障於五輪人廓間哉師其行乎吾將索師於混成之鄕

贈劉相師序

視其所以觀其所由察其所安夫子相人法也聼其言也觀其眸子與夫見靣盎背施於四體孟子相人法也若左氏者其說愈詳以執玉髙卑其容俯仰觀人之死生以禮義動作威儀之能否觀人之禍福以至語而偸舉趾而髙行而委蛇其應也如響而尢莫顯於叔服之相難谷竊意後世如唐舉許負之法其術皆原於叔服而聖賢之法罕究焉蓋聖賢之詳觀於言行威儀之間而後世之術法觀於容貌眉目之際使徒觀於容貌眉目而足以盡得斯人之平生則虎類孔項類舜吾何以觀之哉劉相士善相所相多奇中予愛其盛年美才出語楚楚而慮或局於唐舉許負之說之術也故舉聖賢所以相人者先焉

送方實翁序

鄱陽方實翁儒家者流孝於親而學醫持脈定未來之災祥投藥蘇已往之沈涸知來知也救往仁也推其知以醫國其謀也必逺推其仁以醫民其效也必速向年一走京師得鄕郡教授而歸今當路再薦舉以進其必得美官以試醫國醫民之事然嘗觀世之儒平居論國體談民病非不亹亹可聼一旦見於用略不符其言何哉彼所言虛言也而翁所能實也噫曾謂儒之虛不如醫之實乎翁行矣余期翁之遇急觀翁之所爲將表翁之實以愧夫儒之虛

送胡夫中序

往年爲廬陵胡大中作字說勉之以大中之道防謂余說大髙而責人以所難夫大中之道𨿽若甚難者然人所同有也苟人所同有則人皆可得而至不以此自勉自棄也不以此勉人不忠也大中將之東廣爲學官教然後知困其必日有進矣欲防大中之道莫如易子之嚴君以易決科易固子之家學也𨿽然易之爲易豈止決科而已哉郡子曰先天圖者環中也吾言終日不離乎是子試於幹之誠明坤之敬義而實用其力則於大中之道其庶防乎

贈黃生序

富城黃志以前知禍福談人命玉霄滕君書至誠二字贈之至誠之道可以前知此上智通神之事非常人所易能也防謂滕善謔而輕防若侮聖言噫未必然也夫至誠𨿽未易能亦在夫人致之何如耳至者造其極之名致者求以造其極之方至也者天也致之也者人也致斯至矣故曰其次致曲曲能有誠今之談命者往往如說士之揣摩捭合以幸其一中凡此皆不任眞術而妄語以欺人不誠孰甚焉黃生朴而厚其語也不妄語不妄誠之始事也致之致之又致之誠其有不至者乎豈特不揣摩捭合以欺人而已哉

送孔能靜序

人言盛徳必百世祀此槪論也若聖人之澤何止百世而已哉𨿽千萬世猶一日也吾夫子不得用於當時而其澤之施於後由漢至今而益隆世世襲封爵主墳廟世世宰卿邑司民社猶未也特設官教其子孫而子孫防農或士悉復其家噫可爲隆也已其遷於江之南者有三衢派有淸江派防恩與闕裏等今興文署丞亦以淸江之派宦於朝二子俱教授而季又將爲奉常之屬伯子能靜當赴常徳余安得不深有感於聖澤之逺乎𨿽然夫子爲萬世儒教之宗而儒之所以爲儒貴其能不畔夫子之教也世所謂儒防渉獵章句或綴緝文辭則已哆口而言肆筆而書以矜於時以號於人曰儒爾儒爾夫子之教固若是乎哉能靜往教其必有以異於庶姓也魯論具載夫子誨人之語未易一二數其至切近者入必孝出必弟言行必忠信篤敬行已必有恥見得必思義所不欲必勿施於人毋色厲而內荏毋羣居不及義而好小惠能靜律已範人一出於是有以丕變世儒學習之陋人必曰是眞孔氏子孫矣夫如是不惟不忝於先聖將見子之名英英而騰子之仕烝烝而升偏方初試其何足以羈也夫

送樂晟逺逰序

吾鄕侍郎樂公寰宇記一書行天下然不深考亦末有知其書之精者侍郎生於唐之後顯於宋之初在撫州登科記中褒然爲首諸子諸孫科名相繼施及宋末貢舉者猶不絕一姓文儒之盛其吾鄕之表表者與晟字防誠亦其苖裔也好吟詠多伎能往年事今翰林學士程公於閩中公甚器重之將繇江東淮東山東河北以防於四方男子之志也經所歷山川風土了了在目前有以徴先世之書眞可無忝於其祖矣匪特予嘉之也出門同人嘉之嘉之又嘉之者奚翅十百千萬其人哉

送曽叔誠序

士之貴乎多見多聞也尙矣經史傳記諸書靡所不讀所以通古也居則有過從出則有交防於郡縣山川靡不偏覧於政教風俗靡不周知所以通今也樂安曾叔誠世爲儒家不業他技專以親炙名勝傳錄文字爲務奔走洪瑞臨吉撫建數郡間以東之所見所聞言之於西以西之所見所聞言之於東使人不出戶而坐致千里之事誠足爲見見聞聞之一助故人皆望其至而喜焉予於其行而贈以言亦嘉之也

贈謝有源序

崇仁三謝其一曰野航先生嘉定癸酉鄕貢明年登第內官歷監察禦史太常卿外官歷江西提刑福建轉運操行淸介江西憲兼贑守任滿人有詩云琴鶴亦無空載月旌旗不動只疑香福建漕時有故人爲屬縣令知其不受饋遺乃獻桕燭百炬以其情舊物薄不郤亦不視逾月啟掩將取燭照夜怪其燭之重用力辧辧燭心皆黃金卽以運司官印緘封元掩命縣尉差弓兵送至彼縣取具交管元物狀回竟不顯其事淸介而厚如此其二曰萬安令君嘉定壬午鄕貢寶慶丁亥以開禧丁卯初貢之名免舉登第官至萬安宰文雅醖借治邑多惠政其三曰徽州使君嘉定丙子鄕貢己卯再貢明年登第至徽州守淸介亦如伯兄從子從一甫晚號玉谿翁工於詩翁之子壽文孫有原挾遊士大夫之門所至俱禮貌有源之於野航從曾孫也

吳文正集卷二十八

欽定四庫全書

吳文正集卷二十九

元吳澄撰

序

送崔知州序

朝列大夫知新淦事崔侯文質予初見之於京師一見𨿽未交談已識其爲才吏未防予移疾還家而侯適治新淦予所居視新凎爲鄰聞侯之政如神明人爲予言其令如疾風之偃艸其威如迅雷之破柱差役均而樂歲民得以安生賑救厪而嵗防民得以免死旣而官滿受代淦之民士作詩以頌美之者成巨編侯其何以得此於人哉吾門之徒夏志道與侯爲防姻家錄士民頌美之辭請予序其卷首吁才之難久矣如侯之才世不多得也淦之著姓曰鄧曰鄒予之舊交侯與之極厚巨室之所慕一國慕之此孟子之所以爲政而侯有焉夫侯以才吏而有志於儒術予以腐儒而亦有志於吏事今侯屢底績而予老不能有試儻予生爲新淦之民得如鄧如鄒而與交際以予迂闊之見濟侯精敏之能譬猶鹽海五味之和美調適眾口而嘗者靡不悅而侯赫赫之譽必倍蓰於今日惜哉予之不與侯值也𨿽然憐才而樂道人善者吾意也以侯之才以侯之政而淦士民之頌美若是安得不樂道之以嘉其旣往而又以勉其方來也哉侯名顯祖齊人其仕之所歷在內服在外服俱有聲稱若新淦之政則予所親聞者也

送四川行省譯史李巖夫序

予防聞先達長者云仕宦之人於交代官有子孫云仍之好於同僚官有兄弟手足之情蓋言其恩義之愈久愈深至親至垕也隴西李仲淵襟懷軒豁意气慷慨是非可否纎芥無閉藏昨爲集賢直學士予忝與之爲代今爲翰林侍讀學士予又與之爲僚共處數月其情好深厚眞有如先達長者之所云者令子師尹承家訓負時才精於國語習於國字口宣耳受指畫目別如水之注下如火之照近沛然了然略無停滯𨿽處之陰山天大漠之北與其種人未易優劣也嘗以其學教授於南甸路復以其能譯史丁雲南省隨父客京念母在蜀曠晨昏之禮思切切不置公朝體人子之心發充四川行省譯史以便養母而命其弟畱京侍父去住之間兩得其宜矣以予之於其父如兄弟也告別而後行予視之如子然其可無一語以遺之哉子之往也恭順以奉慈親於內忠謹以事官長於外名聲將日起祿位亦日進矣予也老病無所用於世賴而父翼衞以苟容於斯子年少才敏力彊志鋭其以而父之奮發就事者自勉而以吾儂之巽愞瘝官者自警可也夫能爲人子斯能爲人臣達官非子其誰乎師尹之字曰巖夫

送申屠子迪序

昔禦史申屠公淸名峻節偉然有聞於世子迪其第四子也勤學謹行以增崇其家聲其未仕也僑寓淮土訓授生徒蕭然如寒士略無外慕意其旣仕也從事於憲府從事於省部綽綽有美譽進治簿書退玩經史𨿽公務糾紛而吟詠不廢其資其識兩皆不凡亹亹議論累累著述往往可聽可觀充其所到應非小成而止今往掾江西行省而徵予贈言噫予言虛言也已有實學有實行奚以人之虛言爲𨿽然予其可以遂黙而無言哉凡仕於下位者其上有長焉長之心不能必其一一與屬同也爲之屬者如之何亦惟循理守法而已爾理法天下所同也其孰可以立異者乎如或未同則積誠致敬以感悟之可也感悟之機甚神感之而應悟之而通殆如雲翼之翔順風川鱗之永淸波也夫如是豈惟兩道士民慶江西一省之有賢屬而爲之長者且將自慶其屬之得人矣子迪行矣

送何友道遊萍鄕序

梅窻何先生四子俱擢進士科長宜章令次永州教次道州判官次廣昌主簿其季出爲萍鄕柳氏後袁柳撫何二族各以儒官著而其初實一姬姓文之昭由魯之展而爲柳武之穆由晉之韓而爲何氏不同而姓同宜章仕萍鄕時冡嗣友道生今爲宗子友道不忘所自生而爲是行也棠陰猶存有先世之遺愛焉韡然耀於他土者吾父之季也禮爲人後者不復顧私親獨於宗子無絕道何也欲其宗也本原一而支派分卒然合並之際孝悌之心有不油然動於中者乎噫典禮廢而俗之薄也久矣本本原原惟學士大夫能然余將於是而觀其則

贈李庭玉往嶽州序

宋熈寧間始以經義試進士其初體格有張庭堅書義載在文鑑逮宋之季愈變愈新浙東之溫江西之吉與撫其書義號爲利取選者吉則安福撫則樂安也而樂安縣北李氏又爲書義之大宗李庭玉之曽大父以上世以書義爲進士師受業者彌數郡爲己爲人春科秋薦指數未易悉也國朝貢舉未行時人競延致庭玉之父以淑子弟貢舉旣復撫之擢科者二人並以書義中髙甲推其師友淵源所漸咸曰自李氏則樂安書義之取選非但利於昔亦且利於今矣然宋人不手之藥市方以去者獲封而蓄方之家猶洴澼洸蓋未嘗用之於水戰也視故篋而方尙存夫何患儻用以戰客烏得而專其功庭玉勉之哉抑予聞之取貴有術守貴有道庭玉將往嶽州路湘陰州見黃張二貴官養原國賔之貴俱得取之之術者而予又欲其備守之之道焉長守其貴諸侯之孝也是以因庭玉之行而寄予意

送卞子玉如京師序

淮東卞子玉家世仕宦政事得於講聞者熟矣才識明敏器量深宏貫通乎儒書練習乎吏牘可不謂之全能乎其施於政事固宜如峻坺之流丸髙屋之建瓴水豈或有所滯礙者哉而往年於獄訟之間猶不能無失蓋以長官之所鞠問憲官之所審覆然其已然而不復立異卒乃不然遂與鞠問審覆之官同麗失之之罰由寧州判官左遷崇仁徵官日辦官課之外悉付同僚一無所計較惟與賢士友論學論文而遇事益安詳益愼宻人皆曰子玉素安詳愼宻者也今又愈加意焉詎非所謂遭一蹶得一便經一事長一知乎孟子嘗言人之困心衡慮在於有過而攺之後必以爲天將降大任於是人而然也然則子玉之不宜有失而偶失之者其殆天欲長其知而玉成之也夫處崇仁五年人人愛之重之旣受代將如京師謁選莫不賦詩以寫依依不忍別之情而予方期其此去之必爲良吏也序以贈其行雲子玉名瑄父少中大夫寶慶路總管大父以上仕宋

送傳民善赴桃源州教授序

吾裏傅師孟民善近年爲衡州路儒學正攝治教事承郡牧意一新黌宮考滿且代士友惜其去今受朝命教授桃源州其操履之潔職業之修在衡具有已試之驗一州得賢師儒可幸已金陵王雲起霖仲亦吾臨川人荊國丞相之裔昨任湖北灃州教亷聲能名洋溢四達民善至桃源之後灃州殆不得専美矣然予之知民善不在其蒞官臨事之時而知之於其平居之素知其素者何察其言行之實也夫古之學者槪以謹言謹行爲今人執筆粗能文辭則謂儒不過如是其平居之言行豈暇計哉肆口所發類多鄙倍之言任己所爲不免疵玷之行旣不自知其非而人之所以遊處者亦恬不以爲怪士之不以謹言謹行爲學非一日也民善防侍親側已異常兒及其長而與予接察其言行防於無可選擇嘗客武昌以詩防鐵峯張氏一見稱其淸苦俊防甚加奬進張於人最不輕許而獨喜民善何哉蓋其詩非徒虛文浮辭之尙謹言行之實有素而形於文辭者自有異於人也仕途方此開端積其平日所素謹之實益加勉焉用之於政事將無施而不宜何官不優爲也豈特可爲賢師儒而已哉

贈九山山人序

池之九華山巉峻刻峭如春筍之亂抽嚴嚴如酋矛之列植又如狂風逆吹幡旗之尾繽繽然向乎天予過其下爲之怵心駭目躊躇凝視而不能去三百年前有偏方僞臣専其山之名其人也工於奪人所有移人之基業以爲己功揜人之撰述以爲己能猶未也卒之並與其命而不之貸險矣哉其有甚於山之險奚啻十百也今皇圖坦蕩萬里如砥而有中州庶士僑寓江之南又専此山之名而有諸已九華先生之迹已陳而九山山人之號方新也予益怪之徐觀其人肆口議人之命往往期人以責富不惟不阨人之命且欲昌人之命不惟不奪人所有且舉天之所有輕以畀諸人而無吝辭此其心之平廣近厚豈有毫髮如疇昔先生之險者哉専山之名一也而用心有不同山若有靈其不轉禍昔之先生者而福今之山人也耶予合九華九山二名而觀始而疑俄而釋於是作九山山人序以贈山人爲誰陳其氏良卿其字汴人也

贈陳立仁序

永丰陳氏累世儒科發身有建寧僉判有建徳察推有爲信州司戶福州教授者予及識之教授之從孫立仁察推之曽孫僉判之元孫也克守世業授徒以養親方技術數多所諳習以七政躔離推人休咎甚驗挾此以遊往往取重於人予觀立仁之父安分處約不染時俗狡險之習世徳之積旣厚子孫眾多而能其後也必隆立仁惟當力善以竢命一藝之長聊寓意耳寧以此爲事子以星數推人之命予以天理子之命知窮之必通也其毋以蹔焉之不振而怠於爲善哉

贈西麓李云祥序

前輩言陳所翁黙坐潛思時疑與神物防於混茫之間或醉餘意到忽然揮灑𨿽在墻壁絹素之上如是能飛躍蓋得龍之眞也湖南李云祥居嶽之西麓今爲吉之安福人自少好畫龍毎得所翁之畫凝視終日不瞬以至防食一旦有悟恍如親得其傳焉前禦史大夫徹裏公集賢大學士李叔固俱可其藝而二人俱往矣云祥於是去京師而走四方棲棲未有遇也人謂福慧難雙全豈其慧進而福減與荊公嘗嘆二畫工未遇其詩曰一時二子皆絕藝裘馬穿羸久覊旅華堂豈惜萬黃金若道今人不如古予爲云祥歌此詩而勸之行安知無不惜萬黃金者哉安知不有如前人之二貴人者哉

送邵文度仕廣東憲府序

上饒邵憲祖文度先世擢儒科者累累文度以其家傳易學中延祐四年鄕貢次年防試於京師未能成進士退歸旣而憲臺嘉其才俾從事廣東憲府人謂文度世科之盛才名之美屈之仕僻壤踐卑位若非其所宜處而文度裕然無不懌之意其殆有悟於易之變通能隨所在而安之者古之君子之未遇也或乘田或委吏或抱闗擊柝或仕於伶官悉皆安之而不辭憲屬淸流也有權有勢人多貴之榮之非如乘田委吏之濁抱闗擊柝之賤仕於伶官者之辱也則隨其所在而爲其所得爲固儒者之安於命安於義近年憲府之選其屬者必不產於荊揚者始與其選蓋疑其荊揚之人輕狡險黠未易制禦故擯斥不用而僅得以周旋於嶺海之間夫人才苟可用隨地皆可苟其不可用則無處而可豈有不可用於彼而猶可用於此者哉三道之憲獨非朝廷之憲乎二廣之民獨非朝廷之民乎而何其待之以輕重厚薄也𨿽然所重所厚之處其所選所用果能盡得其人乎不論其人之何如而惟論其地之所產何耶噫風憲之職不輕矣下不能以其上之心爲心屬不能以其長之心其所以非諸人者往往不能無諸已居其上爲之長者不欲章其家之醜則不得不防其子之短如是復何所忌憚哉文度之往其必頴然有以異於輩儔使人知儒者之所爲果非常人所可及亦使用人者知其不用之人未必皆劣於其所用者也

贈劉泰觀序

廬陵山水奇秀其生才也往往俊邁絕羣地產然也自昔山西多名將而論者獨取蘇屬國趙營平二人何哉以其不類山西人也蓋良金美玉天下所共寶者不以所產之地論而亦非地气所能囿也廬陵人物甲天下二百年來名位之最隆福祿之最厚無如益國文忠公公未達時其心度其行業何如耶有此心度有此行業則有此名位有此福祿如形之有影種之有獲也劉泰觀廬陵俊邁士才气超然而棲棲不遇予固憐其才而尢欲大其成也故以益國之名位福祿期之先民有言有爲者亦若是其母以今之不遇而自沮

贈襄陽髙淩霄鵬翼序

東漢以來荊楚號多奇才蓋其地便於用武智計之士往往岀焉馳騖一世而立功名者常有人也斯其可謂人中之豪傑矣乎曰未也孟子所謂豪傑以其𨿽無文王猶興也興也者謂其能自感發以求文王之道也文王之道何在近則在周公逺則在孔子周孔遺文之傳於後有易有書有詩有禮以及春秋與夫諸弟子之所記子思孟子之所述者至今猶未泯也能求諸此而得其道是卽師文王也世無文王而能師之於二千餘載之下非豪傑之士而何豈徒馳騖一世以立功名而已哉襄陽髙淩霄荊楚才士偕其友張師善跋涉數千里之逺而來學予旣啟之以爲學大槪矣今其歸也又舉孟子之所謂豪傑者以勉

贈南陽張師善序

南陽張師善爲學有志通朱子詩傳能應進士舉矣不逺數千里造吾門而學焉善也如欲應舉覓官乎其爲儔類人人皆可其爲技藝人人皆能何待他適而逺求也若其志有在而非應舉覓官之謂則予嘗聞古聖賢之所以爲學者矣必明人倫究物理必去私欲存本心使一身有主而處事曲當如斯而已矣師善居遊數月每日所聞不外是今將還家省親而求言予又撮其大略以告善也尙諦思而力勉之哉

贈方無咎序

吾裏有醫日有狎習者率故常視也一旦逺方備厚禮邀迎輿馬赫奕臨其門見者驚駭又有人抱疾劇甚族醫縮手無計病家嘆嘅某邑某醫挾異能恨不克速致以救危急聞者亦且悚慕他日偶至其邑詢其能邑人掩口大笑余嘗舉此二事與客共評客曰人之情重所聞忽所見從古以然懷才抱藝者往往名於逺不名於近夫子之聖猶或以東家見輕而況其他乎今夫香材之可寶可貴者雜生嶺南山中彼之人日樵斧以供薪防孰知爲逺地所寶所貴如此諺云離落之蘇不芳豈眞不芳哉以其近而易得也是以翫視之耳余謂客之言是也而有未盡也蓋聖門之論曰聞曰達各不同焉聞者虛名之外著達者實得之內充外著者或聞於逺而不信於近內充者先信於近而後達於逺鄱陽方無咎家世儒醫年少而俊敏名未逺著也而同裏芳谷徐君稱之喫喫不容口又筆之於書其信於近有如此者古之選舉也先自五家之比推之次而二十五家之廬推之次而百家之族推之又次而五百家之黨推之以及於鄕以達於國實之孚於人由近而逺豈若虛名之聞於逺而不信於近者比哉余前所見所聞二人名勝者也古之所謂聞也無咎實勝者也古之所謂達也名勝實盈而立涸之溝澮也實勝名盈而漸進之源泉也吾未見信於近而其終不聞於逺者無咎之選舉由鄕而達於國也有日矣若夫逺方嘉羨尊敬而爭相羅致其餘事也又豈有驚駭竊笑於其側者哉

贈相士吳景行序

吏部吳公之裔孫景行儒術世務俱優仕不得志乃隠田裏嘗聞希夷風鑑之學於方外畸談人壽夭福禍期以嵗月旬日毫髮不爽人畏其神驗避之不敢卽昔莊子言鄭之季咸如是世率謂莊寓言耳今果有如季咸者焉莊氏豈欺我哉吏部公學通天人名徹宸聰有是聞孫抑亦光於祖矣然予欲戒之勿易其言夫居今之世而有季咸是可駭也惜未有如壺邱子者試使觀其何如

贈袁用和赴彭澤求贐序

昔之人善於其父者必厚其子夫爲人之子豈固望報於其父之所善者哉而人之情自有不能已也主一袁君抱才不試其爲人交也欵欵慈祥其爲人謀也惻惻周悉是以不問親防逺邇皆心悅之𨿽久不渝其子用和將赴彭澤教官告違於父之執友而後往凡與主一善者於用和之行也得無情乎

贈醫士章伯明序

昔之神醫秦越人撰八十一難後人分其八十一爲十三篇予嘗慊其分篇之未當釐而正之其篇凡六一至二十二論脈二十三至二十九論經絡三十至四十七論藏府四十八至六十一論病六十二至六十八論穴道六十九至八十一論鍼法夫秦氏之書與內經素靈相表裏而論脈論經絡居初豈非醫之道所當先明此者歟予喜讀醫書以其書之比他書最古也喜接醫流以其伎之比他伎最髙也年十五六時始與人交際逮今七十年自神京輔畿通都防府以放乎天下所聞有名之醫已往者不可見矣所見可用之醫於千百人中僅得二人焉而皆在吾郡一曰董某起潛一曰章晉伯明二人皆涉獵儒術精究醫方去秋予在家有疾董治之今冬予在城有疾章治之試之而有實能用之而有實效明脈而明於經絡者董也明經絡而明於脈者章也初得一董已喜再得一章益喜老年遇二巧醫異事異事然董𨿽奇人未深知之知之深自予始章𨿽奇人亦未深知之知之深亦自予始董之伎方今盛行於豫章章之伎此去盛行於逺邇可必也蓋伯明於近代中原諸名醫所著述博覽通貫非特研習周秦漢晉以前之醫經方論而已予以耋耄中寒气累日不粒食其所用藥三劑止八服悉本仲景如印劵勘鑰不差毫釐其驗神速儻病者人人得此醫則世豈有難愈之疾哉予之疾旣瘳將由城歸鄕不能已於言而書此以贈

送曽徳厚序

平山曽先生隠居金溪之陶原詩文自娯以終其身子觀頥亦安貧自守講授鄕裏董其徳而善者總總也從子徳厚文學不忝其世又多伎能將遊四方以數談人福禍噫子之數也所以濟其道之窮也然爲人臣言依於忠爲人子言依於孝俾善者知所勸而成其吉惡者知所懼以避其凶則數亦道也子行矣必有爇薪煮魚與子飲而論易者

贈用和謝教授序

文固士之末技也亦有可得於後而不朽者𨿽旣歿而其言立立者何謂其卓然樹立於天地之間而不僕也閩之將樂實爲程門髙第弟子楊中立先生之鄕南方講道之祖也士生其處漸被余教往往與他土異咸淳貢士謝景云精於舉業由春秋義攺治詩兼治書先輩稱其潛心理學時造根極箋表記賦詩詞雜著靡不工致年三十二而卒其學其文不可得而見矣其子中收拾文書於亂離之後僅得經義論策二十三篇讀之令人悅懌一時儔侶蓋鮮能及然此應試之文爾其可傳逺則不在是孝子於父之手澤哀慕終身如見其存斯須不釋去立身之孝顯親之本也子之立身則父之名立豈在乎文之傳不傳哉中字用和文學爲時所推寡淺者莫敢仰視其能有立於世也景云其有子矣夫

送舒慶逺南歸序

往年河間李嶽及吾門以治周易義應舉吾觀其所爲文曰可擢科矣遣之去次年果成進士豫章舒慶逺侍其親至京師亦治周易義予試之難題剖析密微敷暢明白得經之防合得之格其去而決科也豈在嶽之下哉明年值可應舉之年今侍其親南歸予旣以必能成進士期之又語之曰儒之學不止能決科之文而已爲利達而學者滔滔皆是也它日旣遂時俗之所求儻或過予又當有以告子姑去

贈墨工艾文煥序

世稱墨爲玉居其色玉諭其質也蓋墨之堅靑光黒者佳黒靑合謂之而黑易靑難但黑不靑緇爾非也堅光備謂之玉而堅易光難但堅不光石爾非玉也前代墨工未暇論宋南渡後盛行柯山之墨在後乃有有吾郡之胡焉七八十年競用湛然之墨近年又有同邑之艾焉如楚吳特起間齊晉之霸其取信於眾見售於時也豈偶然哉不有其實不能也而艾工猶欲借重於人言夫人言何足以爲重苟無其實𨿽百口交譽虛而已矣文煥之墨旣信旣售不資予言也予舊識之故書此以贈

贈朱順甫序

葬師之術盛於南方郭氏葬書者其術之祖也蓋必原其脈絡之所從來審其形勢之所止聚有水以界之無風以散之然後能乘地中之生气以養死者之畱骨俾常溫暖而不逮朽腐死者之體魄安則子孫之受其气以生者不致凋瘁乃理之自然而非有心於覬其效之必然也若曰某地可公可侯可相可將則述者倡是說以愚世之人而要重防焉者也其言豈足信哉北方之地平曠廣衍原隰多而山林川澤逺其葬又與南方之之術異惟通達者能推而用之適彼此之宜而不執滯近見北方士大夫仕南方惑於南師之說歸用其術以葬其親往往可笑曽不如其上世不通於術而用古禮以葬者之爲得也司馬公及程子之所謂葬師以方位時日論吉凶則不過陰陽家尅擇之一伎於其地理無與也今朱順甫所傳肥城孫葬法其果南方之術邪抑亦北方之術乎他日儻一防面叩其底裏則吾有以知之矣

吳文正集卷二十九

欽定四庫全書

吳文正集卷三十

元吳澄撰

序

送婁志淳太初赴石城縣主簿序

石城主簿婁志淳將赴官予昔與簿之叔父道輿甫同年貢士父契猶兄弟視簿猶從子也於其來別也惡得無言哉簿之大父艮堂翁宋嘉熙庚子以詩經貢越二十九年戊辰特恩對防授迪功郎尉饒之徳興翁之伯子徳剛甫簿之父也咸淳丁卯以詩賦貢次年登進士科授迪功郎尉袁之萬載一家二尉並轉從政郎一授福州監鎭一授吉州法曹值革命隱不復仕旣而翁曁伯先逝簿之諸父惟仲叔季在須眉皓白儀觀甚偉儼如商山老人畫像正至朔望深衣巍冠領郡子弟序列家庭接見賓友一如司馬文正公家範士大夫之家能存承平時禮法之餘風婁氏稱鄕邦第一當路爲皇朝收拾遺逸道輿甫充濓泉石林兩書院長志淳亦以湖北亷訪使程公薦長南嶽書院部注寧州教再注南康路教以至於今遂分縣寄夫石城贑之鄙邑地偏俗朴近年寧都州民苦於兩屬儻親臨之官又不憫卹之民無所倚矣簿世儒世宧恂恂慈祥燻沐乎聖賢之書講聞乎仁義之實蓋非一日潔身如秋霜之肅愛人如春陽之煦民其少瘳乎予不以居小官爲簿之慊而以遇好官爲民之幸有胡亷者石城士也簿其詢焉

送廬陵解辰翁謁吏部選序

廬陵之士俊偉卓犖之類多謹重信厚之類少昔人論漢山西諸將獨趙營平蘇屬國似非山西人物予亦嘗言益國周丞相𨿽家廬陵而泯然俊偉卓犖之迹韜於謹重信厚之中故其名位所到事業所就超出眾人之上撫州學正解應辰辰翁廬陵善士也棲遟郡邑學官十五六年其文可稱其政可稱而不矜持不淺露恂恂乎國公气象年逾六十矣方將謁吏部入教授選固不能有鄕衮之名位事業然予觀其所存所爲謹而不肆也重而不輕也信而不妄也厚而不薄也則所勝所致壽考康寧之福當必有以異於人況其先世累累以儒防勲而未崇顯其從子一貢再貢騰騰靑雲之步予將坐見解氏一門之盛辰翁吾子之同僚而意度與老拙合臭味相得也今於其去不能不怏然書此以別云

贈番易柴希堯序

番陽柴獻肅公之諸孫得仁以希堯爲字能詩有句輙動人又喜讀論語可謂克念厥紹者矣往年遊諸公間若程承防鉅夫鄧學士善之石中丞仲璋郭侍禦幹卿皆奬許之駸駸二十載棲棲無所成朅來臨川偶與老拙相邂逅與之語知其才而知諸公之奬許之者非過然猶不免戚戚於不遇汲汲於速達予於是忠告焉夫士孰不欲遇且達也而其遇不遇達不達系乎天豈人所能爲哉是以古之君子不當富貴而富貴則不處不當貧賤而貧賤則不去素位而行貧賤亦榮不義而得富貴祗辱爾君子曷嘗惡富貴而不求知其無可求之理也旣不可求𨿽戚戚汲汲其何益聖人固云學也祿在其中矣在其中者不求而自至之辭吾但修吾之所當修命一旦而通富貴之來也孰禦正不在乎戚戚汲汲以求之也子其執已讀之論語復之究之必將豁然有悟而信老拙之言爲信不然伺於公卿之門奔走於形勢之途僥幸於萬一老死而後止者此唐李願之所恥也願且恥之而況不爲願者乎故予不敢爲先正之後人願之也

贈彭有實序

彭鼎有實三世工小兒科擅名裏中幼幼矣而求老老焉受用師所傳鍜煉修制丸藥十數品救急扶衰已疾延年服之能卻老而還童取信於近將行於逺以博其施予嘉其伎之奇心之溥也遂言曰籛鏗壽逾八百而未老養生家祖之謂之彭祖子孫以彭爲氏有實豈其苗裔耶俾幼者長大以至於成人老者少壯以復於嬰兒厥功懋哉由此醫方之丹進於仙方之丹人得如彭祖之壽則躋一世於壽域矣可以上禆聖朝好生之仁奚啻名裏醫而已𨿽名國醫可也我亦有丹君信否用時還解壽斯民伊川程子云然聊舉此以爲行劵

贈碧眼相士序

昔聞有靑白眼者重其人則靑眼視之輕其人則白眼視之善輕重人莫相士若也今彭相士以碧眼自號夫碧者靑白之合合者混而一之也然則人之可輕可重將混同而不別異乎相士曰靑白相兼而爲碧碧則有靑有白二眼俱有人之輕重豈不了然在吾眼中也哉予曰善然靑者木也白者金也木必臣金金必勝木是靑之分數弱白之分數彊也木弱金彊吾恐重人之眼常少輕人之眼常多也何知相士笑而不答

贈紹興路和靖書院吳季淵序

今世之學官大率借徑以階仕進孰肯省識其職守之當何如哉才之所堪學之所至皆所不問惟計日書滿以待遷而已新安吳希顏季淵生朱子之鄕往年受知憲使盧處道勉之以進學繼而及吾門亦嘗告之朱子所以爲學之等級欣欣然若領防於心也今將長和靜書院而復請益於予予豈可以今世之學官待之乎朱子之學祖於程程子之學以敬爲本而講究以明之踐修以誠之和靖尹先生程門髙第弟子也其所傳於師専以敬爲務學之得其本者未聞或之先也書院以祠尹先生則爲之長而闡教於其間者其可不學尹先生之學而懵懵悠悠虛度嵗月也邪欲學尹先生之敬者如之何曰朱子之箴盡之矣季淵依朱子之箴而實用其力焉予之望也能若是其於長書院之職守餘事爾而予又奚言

送潘漢章序

浙東俊士潘漢章違親而遊江之東家在千里之外曠定省二年餘矣一旦幡然思歸朋友畱之莫可此良心之發見不容遏者人皆嘉其孝誠能因是心而擴充焉其孝可勝旣耶夫孝者非止顧父母之養而已至若擢儒科登仕版以榮其親亦世俗之所榮君子不以爲榮也然則孝當如之何曰生我者父母也所以生我者天地也天地吾之大父母乎吾所受於親以爲身者全之而一無所傷是之謂孝子吾所受於天以爲心者全之而一無虧是之謂仁人孝子者仁人之基仁人者孝子之極故孝子之事親也如事天仁人之事天也如事親斯言也張子訂頑具言之漢章蓋有所已學亦有所未學其尙以是自勉哉

贈浮屠師了一片雲半間序

浮屠師了一片雲字而號半間噫老氏以無名不可名爲道蓋聞浮屠氏亦然究意洞徹閉塞滲漏是名了一此法無二上復何加焉名已贅矣而加之字以倅其名字猶未也而加之號以侶其字贅不亦甚乎且夫空所有而不實所無者其法也綴以片雲綴昏翳也益以半間益障礙也妙明瑩淨不畱纎滓而何有於云虛空浩蕩孰爲宅舍而何有於間一也本無有則非一幻口幻語誰實其無若曰云曰間等是有相正覺正知盍空其有爰有居士爲說偈言六塵緫銷亡四大俱變滅無雲無片雲無間無半間珍重一上人巍巍眾中尊不減亦不增了此不二法

送廖信中序

舟也不可以梯山車也不可以航川此器之各適一用者人則不然夫豈拘拘於一而不能相通也哉故仕不擇何官官不擇何地世謂之通儒近年選部患儒選之壅凡應得儒學教授者許注各處巡檢而其地皆嶺海之鄕邊鄙之境夫以章甫縫掖之臯緩一旦使之驅馳弓馬以戢姦捕盜爲事疑若失所宜然此例一啟趨之者紛紛曾不以爲怨苦何也夫旣不甘於淹滯而幸其變通則又豈敢辭勞避逺哉臨江廖珙信中年少才俊在選十年不調黽勉循例受恵州屬縣巡檢而去吾固知其才之所優爲也然不無可閔者焉士之幹祿將以悅親也信中親在堂違之就官不可也奉之而蹈危不可也其何以處之東廣大帥府宣慰一道近例取儒官爲從事才名之士儻得與於其間公可以服勤私可以便養臣道子道兩得之矣大帥多貴人鉅公必有惻然憐才而羅致幕下者子其往哉

送周徳衡赴新城教諭序

三代以後設官立師以善天下宜自一縣始縣之有學學之有師蓋不輕也宋之季以五舉不第人尸之乃上之人所謂不才無用憐其老而恩之者進士不居是官也顯官不歷是途也於是其官𨿽重而望已輕矣今世儒者入仕格例無不階縣學官而升苟得之則顯官可以積漸致故其職浸重而求爲是者率多新進之俊流昏耄不任時用者自瑟縮而不敢進焉然選者未必皆當其人也盱周君徳衡名父之子壯年嗣其同宗兄掌學事於新城其平居所得於家庭固已髙出於人人而又不自是也勤勤走四方以增益其所見聞則其居是官也誠無媿而或者謂其人可也其年未可也余曰不然昔王通氏二十五而爲人師唐初諸名臣或以爲河汾之所培育其功不亦大哉周君之年於仲淹有加矣新城𨿽下邑何地不生才也培育而成之他日文學彬彬爲國家用可以稱明天子詔防推其功必曰自周氏君其行矣哉

送黎希賢序

瀘溪蕭令君深可詩人之子文雅風流不墜其世異時客其門蕭之父子兄弟與宗族賓友舉酒論文詩琴壺奕日不下數十人其爲樂也𨿽卿相不與易也後數年再至則深可君出而仕矣宰廣昌秩滿再調瀘溪瀘溪小邑也士民與蠻獠雜布戶才二千餘防居二十之一而爲士者不一二焉夫去其平日之樂而就其所不堪處人情所難也能人不擇官能官不擇地尺土一名皆足以行志而有所擇而有所不樂深可君豈爲是哉一日以書歸命其裏中友黎希賢爲客希賢甚少而甚度學詩之志甚劬以盛年有志而得此主也以異鄕無友而得此客也吾知其交相樂也主有樂於心而仕日以優客有樂於心而學日以進風雷之爲益水火之爲旣濟物有或同或異而相發相成者如此此吾之所以樂爲之道也彼其客主之樂無預吾事也而吾亦樂焉者此心同也此心同則此樂同𨿽言其事於數月之前想其人於千里之外庸詎知其不相感而樂乎吾亦令君客也希賢至其以吾言諗之必爲之囅然一笑也

贈數學胡一山序

數學至康節而極觀物內篇六十二演數學者五十篇始於一五乘而十二萬九千六百者年數也元防運世三十有四幹三圓支一徑其圍象天始於四三乘而一萬七千二十四者物數也聲音六呂十有六幹四唱支四和其方法地康節之數此二例而已前乎千嵗之日至可致後乎百世之事防可知數云乎哉康節之心如明鏡止水不塵不波凡物無以遁其形所謂至誠如神者此心不傳而數固在近世術家以年月日時干支起數推人貧賤富貴禍福壽夭曰先天曰後天曰太極曰皇極其名至不一而皆出乎二例之外坐市肆立標榜以自衒鬻必康節康節云甚哉醫之多盧巫步之多禹也獨範圍一家不事假托初蓋取諸圖次蓋取諸𨿽其用卦用爻未中理然視諸家則逺矣吾裏中胡君手橫布竪布口橫說竪說言之中者十七八數則同而所以用其數者又各不同是必有獨得於心而吾不與知者故樂爲之道而願與世之學數者共屬心焉

送李鴈塔序

韓子稱李虛中以人始生年月所值日辰推人壽夭貴賤利不利百不失一二昔聞其語未見其人也嵗乙亥今福建閩海道肅政亷訪使程公從其季父官於撫與餘日尙羊郡市間公與餘同嵗生書同嵗者四人年月日時就鴈塔李君問君立爲剖決無疑思其一無成而夭其一有成而虛其一因人而成也速其一自立而成也晚於時君不省餘二人爲何若人餘二人亦不以君言爲然也後驗之則所謂無成而夭者不數嵗竟死所謂有成而虛者時已繇太學成進士授戶曹以歸未幾革命不及仕所謂因人而成速者公也是嵗十二月公之季父攝守盱歸附入覲賞獻城功公以從子得宣武將軍管軍千戶旣而入質以文字被眷知歷翰林祕書集賢出爲行臺侍禦史由侍禦史爲亷訪使所謂自立而成晚者余也自乙亥至今二十餘年於三人皆驗不驗者余爾𨿽韓子所稱李虛中之術其能有以過是哉或謂君之驗者盡其術以窺天也其不驗者不盡其術以悅人也夫盡其術以窺天則泄天不盡其術以悅人則欺人君之名日起而術之行也日廣欺人固不可泄天亦不可君其無易其言哉

送黃通判遊孔林序

余弱嵗聞江西部使者薦人以黃吾老丰城之政爲五十四縣第一因是得君姓名而未識也後十七八年始識君於盱時君爲黃初幼安永初元毫矣又後八九年再是君於洪則君年益老气益壯容甚澤而言議亹亹不衰方將東遊魯拜孔林闕裏墳廟或謂君將於是求夫子之道君求之久也孟子云見而知聞而知知不知不在乎其居也亦不系乎此行也而君此行豈他遊比哉余故取其意焉君於昔爲才進士歷官所至有能聲人所想望以爲可爲有爲於斯世者今以紹定遺老徳祐朝士年六十有七猶能跋涉數十里縱觀宋氏百五十餘年欲至而不得至之邦其可喜也夫亦可悲也夫

贈星禽詹似之序

東七宿象龍西七宿象虎南七宿象鳥北七宿象蛇其來尙矣其後以十二辰肖十二物又因其類附益之防兔馬雞之屬各三牛虎龍蛇羊猴犬豕之屬各二十二而又十六總之爲二十八宿禽蓋予有所未諭而日者以之定吉凶占者以之晴雨兵家以之一眾志測敵情其法尢神以至術家用之以推人命亦往往而驗云舟詹似之得其術於中州比南方舊法差一宿余嘗泛舉人生年月日時以叩隨聲應答而不竭凡人之所稟定於有生之初所值於有生之後甚不一也其气質意態禍福影響言言切中其實百不失一二何其神哉然其所論者人之命也人之命同乎物而不皆同乎物也以人下同於物夫旣知之矣以人上同於天猶有不知者能不物於物者其惟天人乎

贈張嘉符序

聖人言天下國家之經以重祿爲勸士之道古之府史與下士同祿薄者食五人厚者至於食九人祿足以代其耕當是之時人人有士君子之行𨿽府史亦然何也惟其有養是以能有守也國朝官吏之祿未嘗不厚然自中統以來至於今物價之相懸奚啻數十倍物日以重獘日以輕而制祿如其舊於是小官下吏或有不能自給者矣彼不能自給而欲其不疚於利難矣哉其間卓然自守不移者非其資識之明漸習之美不能也大名張嘉符以世宦之子試吏方其從事列郡時已表表獨異於人及以亷幹擢爲憲府掾歷江東江西二道八九年如一日始終無毫髮之玷人莫不難之夫其所養之祿與眾人同而其所守之行與眾人異則古之所謂重祿而後勸者亦常流爾若夫不以常流自居詎肯以祿之輕重變易其所守哉嘉符家有嚴君淸謹自持典司風裁儼然爲憲府之望平日家庭漸習耳聞目見固已一出於正而又日讀四書以充其資識宜其非常流之所可企及也吏秩滿且入官矣以其所守移於官所至必有亷循之政事予安得不嘉其已然而期其未然者哉嘉符諸子亦務學右古圖書手不釋卷與今之士同其趨世世子孫淸白著名其在張氏一門乎

贈成用大序

成用大於時流靡不交於時務靡不達蓋亦有用之士延祐六年春自和州來與予遇於金務欲學易予告之曰易在我不在書也堅子之志充子之才斂藏其精神専一其智慮先之以小學之明倫敬身繼之以大學之窮理愼獨夫如是可以爲士矣由是而希賢焉希聖焉所謂進徳修業所謂直內方外勉勉循循而不已易之道有不具備於我者乎蓋得之心踐之於身者上也索之辭驗之於事者次也聒聒於口耳而姑以爲名焉者下而已古之學正其義不謀其利明其道不計其功苟道義蘊積於中豈有無功不利之道義哉舜跖之分毫釐之間耳系辭傳三陳九卦曰履也謙也復也恆也子欲學易於此深思之

贈洪徳聲序

人皇命蒼頡制字開萬世人文之先至周太史籀一變秦丞相斯再變而其事形聲意之妙無變也行篆廢人文幾泯矣況又姿媚而楷簡略而艸乎繇漢以來千年間篆法靡聞唐李縣令陽冰宋徐騎省鉉二人僅僅名世嗣徐之後夫豈無人而超絕者鮮則古學之不傳豈不重可嘆哉金溪洪震徳聲有志於此余喜古學之不墜而又察其筆法之可進進於古也故書此以勸焉

贈周尊師序

今上之初元法師周鶴心從天師至京國其明年夏歸故山朝之文人各贈言以華其歸有序焉有詩焉或美其進見受恩之榮或蘄其退修成道之髙夫中朝人物之淵海詞章之叢藪也而其所美所蘄於師者不出乎二端若師之意則或不然師之意若曰上恩𨿽厚身外物耳吾不自知其崇也仙道𨿽神分內事爾吾不自知其髙也夫以眾多文人之爲說舉未足以得師之意則師之遐情逺趨茫茫未易涯涘也詎可以淺窺而臆度乎而予復何說哉蓋聞古之至人有衝而無盈也有隨而無迎也似敝而常新似詘而常伸師其歸矣晨鐘暮燈

贈郭榮壽序

或問相地相人一術乎曰一術也吾何以知之從藝文志有宮宅地形書二十卷相人書二十四卷並屬形法家其敍略曰大舉九州之勢以立城郭室捨又曰形人骨法之度數以求其聲气貴賤吉凶然則二術實同出一原也後之人不能兼該遂各専其一而析爲二術爾廬陵郭榮壽善風鑑又喜談地理庶乎二術而一之者夫二術俱謂之形法何哉蓋地有形人亦有形是於各於其形而觀其法焉𨿽然有形之形有不形之形地與人皆然也形之形可以目察不形之形非目所能察矣余聞諸異人云

贈建昌醫學吳學錄序

宜黃之宗人有諱霆發者宋咸淳庚午與予同充鄕貢士後五十七年而其孫一鳯爲建昌路醫學錄或譏儒學子而易業於醫予謂醫儒一道也儒以仁濟天下之民醫之伎獨非濟人之仁乎彼以稱號曰儒而瘠人以肥己害人以利己者不仁甚矣惡得謂之儒蓋儒之爲儒非取其有日誦萬言之博也非取其文成七步之敏也以其孝悌於家惇睦於族忠信於鄕所厚者人倫所行者天理爾今𨿽以醫進而能修孝悌惇睦忠信之行是乃醫其名儒其實也而又何譏焉予於貢士君猶兄弟視一鳯猶孫也故贈之以言

贈曹南壽序

夫成形之至大者地也有形而最靈者人也地之形工於目者能相之人之形工於手者能像之曹南壽一身而工二藝可謂難矣予謂相地像人𨿽以形而取果但索之於形而已乎古之相地者曰察理曰觀法今之像人者曰傳神曰寫眞理也法也固不離乎形而非形之所可盡神也眞也亦不外乎形而豈形之所能圃哉曹之二藝各有師授二師俱劉氏其像人也人人曰似則形中之神形中之眞余知其得吾裏劉師之妙矣其相地也予未之見而形中之理形中之法其術無祕尙當防雩都之劉師細叩其何如

送李仲謀北上序

宜黃之士李敬心有學有文太學釋褐進士贑州教授迪功君之子也生質粹美方齠年已儼然如老成人咸羨李氏之有子摭曹孟徳嘉嘆孫氏之子之語而字之曰仲謀後以字行更字敬心其學足以浸灌其文足以藻飭而其才又足以荷大任勤小動邑校燬職之者不職其職而去眾士友推舉典興造事省勞者費期年落成壯麗十倍於昔旣而主教石城臨川二邑修補廢缺振拯頽敝俱煒燁可稱遷教建昌州值連年荒旱學計悉空人所不能爲而猶能爲之於表章前修啟迪後進靡須臾怠也秩滿剡名而上謂予曰某將如京師欲徧事諸達人鉅公事之當何如予曰豈有他道哉言必信行必敬而已矣坐間有客詰予曰君子之贈人以言也或因其所劣而禆之或因其所短而規之無一毫虛僞之謂信無一毫慢忽之謂敬竊觀敬心之言行素謹言無虛僞行無慢忽蓋其所優所長者也而復援此以告無乃陳腐庸常而非所以益也乎予曰告人者推已之所能而語之也予之所能僅止此若厭其塵腐庸常別爲新奇之說語人而不由其衷是誣也予何敢夫子答子張之問行不過此二者其答幹祿之問亦然𨿽敬心之所素能愈加勉焉可也捨此予無以爲贈敬心瞿然起立曰先生之訓是也某𨿽不能如子張之書紳謹拳拳服膺而弗敢墜

吳文正集卷三十

欽定四庫全書

吳文正集卷三十一

元吳澄撰

序

贈李漑之序

濟南李漑之以卓犖之才駸駸向大用一旦辭官而去將求深山密林以處泯泯與世不相聞而韜其聲光此豈人之情也哉或曰君子之仕也以行其志也不於其志之行而惟祿之苟君子恥之漑之之去蓋亦若是或曰漑之儒者也儒者遊乎方之內有遊乎方之外者與之言始悟人之有生爲甚重世儒役於物以疲敝其身而不自知殆不免乎以珠彈雀之蔽觀彼之所以自爲不離一身之內而身之外纎芥不以動於中恍然如夢之得覺醉之得醒而今而後而知四十四年之非也是以然爾之二說者其果足以得漑之之心乎余嘗聞諸先哲人之所行朋友皆可效忠益惟出處聽其自決非他人所當與然則漑之之出處余不復問已而或者以爲方外人之重其身吾儒有不能及則未敢以爲然夫儒者之學何莫非反求諸身其所以存主而全天之所畀付蓋有甚於彼也彼所存主乃吾之所常存主者彼所保愛亦吾之所常保愛者也由吾之道則公且廣能與天地同體用由彼之伎則私且狹防防然獨善一身而已蓋此足以該彼彼不能以知此也惟夫末流之儒逐外徇名而防所本榮華於表柴柵於裏彼視吾之出其下故得易而轔轢之使吾聞彼之言而驚異焉余竊意漑之之必不爲彼所惑而何羨於彼哉昔人語邵子以物理義理性命之學斯人之品不在邵子上也而邵子後來之所造詣實權輿乎此以漑之之資器而與斯人者解後其不爲駕風鞭霆蓋世之人豪也與余旣疵或人之說因誦之以爲吾漑之贈

送南安路總管趙侯序

自秦罷侯置守郡守之職視古諸侯爲尢重何也諸侯之國大者不過地方百里秦之一郡方百里不知其幾也漢之郡小於秦唐之郡小於漢及至宋以後之郡又小於唐然亦大於古者方百里之國守一郡者其不猶古者牧伯之任歟吾故曰視古諸侯爲尢重也兩漢郡守若龔若黃若召若杜彬彬光耀於史冊由漢以來循良之政代不乏人當時之視郡守甚重而不易其選也國朝之選居此職者有四武職以軍功選文吏以年勞選侍禦僕從之使令煇胞翟閽之供給以恩寵選其間亦有公卿貴冑聞望儒臣在選中則若欒陽趙侯伯昻父其人也侯世家也好尙奇記覽博才思淸識趣卓治郡屢矣近年吾臨川郡士民喜得賢守未幾四民之外有以晻曖之事撓之於其上在上無張忠定包孝肅之明決早爲辧正侯喑啞以待三年而去曾未略展其所施士民惜之今自臨川遷安南安西江之上游控東廣往來之衝地𨿽僻無異於中州也侯其可以伸其志矣乎昔眉山蘇文忠公辭章妙一世初仕鳯翔受陳公弼挫抑蓋不許之以吏事也其後蘇公守密守徐守杭守頴皆有遺愛則夫父母斯民之寄豈刀筆俗吏庸凡儔之所能爲哉蘇公之文雅風流吾伯昻已窺其髣髴南安多蘇公遺迹試往訪求而省想其標致必有悠然契於心者焉吾將以密杭徐頴之政望於侯也

送亷訪司經歷莫侯序

職風憲之職而貽風憲之羞者有二穢污而不持已罷輭而不勝任也幸而無二病或苛細而不知大體或嚴刻而不近人情其失蓋均矣莫侯京父皎然冰雪之防確然鐵石之堅是其素行也今擢海北海南道憲屬之首將行而餘贈之以言何言乎不患其不及而患其過爾夫俗之波流非一日之積未易障而回也臨吾之上者有長並吾之列者有僚處吾之下者有府史豈能必人人之與我同哉獨淸於眾濁之中孤雄於羣雌之表固人之所忌也吾之自重吾身而已彼之自賤其身可閔而不可嫉也其毋以我之所能而愧人其毋以彼之所不能而薄人也哉矜而不爭羣而不黨此大中至正之道可以終身由之而無獘老子之書云亷而不劌方而不割直而不肆光而不耀斯言也君子亦有取焉

送左縣尹序

宋初割撫州之南城縣置建昌近郭多石山巖險麤礪故其民俗剛毅士生其間其行往往峭峻介特蓋其形勢然也南城之東南鄙與閩接壤析爲新城縣其山獨奇秀明麗而民俗士習亦肖之宋三百年儒科相尙撫之縣五建昌之縣四九縣之中其八縣之登進士科者豈無長才異能而僅占第二人以下惟新城縣有進士第一人謂人物之無闗於山川形勢不可也宋亡儒科廢後四十年始復而士以善書服勤於翰林國史院者歷月九十則出仕與進士之髙等同恩數渥矣然南士之得與斯選者厥惟艱哉貢舉初行時予於校文得一士曰饒抃新城人文工行淳良士也其明年試禮部報罷以特恩厠儒學教授選中予薦之於集賢充國子助教而未用也今承乏詞館又於史屬得一士曰左祥亦新城人才優守固良吏也新受承直郎廣州路香山縣尹而去予於是益信新城之山川多產英彥也夫其才之優也必能有禆益於民其守之固也必能無玷缺於身祥也往哉聞東廣之郡縣有以良吏稱者必子也夫

贈楊謹初序

丁亥之秋餘自燕還至金陵始識蜀楊君求仁翁翁之孫謹初與余之子文同年生生十有三年矣淸楊姢姢可念夫教子嬰孩謹其初也十數年前凡大夫士庶人之子能言有識之初導以趨利幹祿之術是自其初壊之無怪夫人才大靡以至於淪亡絕利一源不在今日乎謹初來前吾告汝謹初之目順而親恭而長降心以從勝已之友毋狠毋傲色必愉以莊言必婉以正事事究其理而身力踐焉聖門曾子之學不過如是吾一以是教吾子今爲汝告謹初汝其識哉求仁翁負文武材數奇不偶其後也必大謹初汝其勉哉

送黃文中遊京師序

士之生斯世也其必有以用於世也用也者其肖於器耶𨿽然是有三上焉者不器用可也不用亦可也次焉者器也用則可不用則廢下焉者器之未成未成而用而用適其事者鮮矣然則士非用之難而器之成者難也夫器豈一而取之取其適於用而已舟車之可以利天下也防檣柁楫輪轄軫蓋其器也室屋之可以蔽風雨也棟梁楹榱杗桷節棁其器也矛盾弓劍之爲兵者也鐘皷笙磬之爲樂也惇牟巵匜之以食以飲也皆器也是數者體不相同也用不相通也其適於用一也士之成器類乎是黃孚文中嘗學於予予知其爲有用器也不逺數千里遊京師將見見聞聞以益其器方今聖君賢相在上其用人也如工師聚眾材長短大小各有施也得如子者數百參錯中外無一職一守不得其人不亦斯世之幸歟余有望矣夫有用者之得以展其用而無用者之得以安其不用吾有望矣易曰出而有獲成器而動者也其器也成其動者時其出有不獲者哉子其行乎

贈邵志可序

五藏六府之經分布手與足凡十二脈魚際下寸內九分尺內內分者手太陰脈經之一脈也醫者於左右寸闗尺輙名之曰此心脈此脾脈此肝脈此腎脈非也手三部皆肺藏脈而分其部位以他藏之气焉耳其說見於素問脈要精防論而其所以然之故則秦越人八十一難之首章發明至矣是何也脈者血之流派气使然也脈居五藏之上气所出入之門戶也脈行始肺終肝而復防於肺故其經穴名曰气口而爲脈之大防一身之气必於是占焉人受天地之气以生智愚賢否貴賤貧富壽夭其系乎所受其淸濁輕重緩急大小長短悉於脈乎見是與相形推命之法同而知之者鮮上饒邵君志可得其術於舅家前知休咎窮達人咸以爲神予訊之信蓋亦於肺之一脈而並心脾肝腎之气分屬五行而配先天卦數後天卦位其術有理哉然先天易自君家堯夫而大明其觀物也以聲色气味夫古昔神醫之望聖醫之聞工醫之問未嘗以色以聲以味也今神聖工三法不存獨巧醫切脈气一法行於世而堯夫觀物以色气味者其學亦無傳惟聲音之數具載皇極經世書而所以觀之之法莫可知也或布算以起卦末矣堯夫之學固若是其陋乎爲堯夫之學者曰色有一萬七千二十四人之目不能盡其覩也气有一萬七千二十四人之鼻不能盡其嗅也味有一萬七千二四人之口不能盡其嘗也惟一萬七千二十四聲可以字別故舉聲之一例而色气味可類推予嘗學之而未及竟志可能因巧醫切脈气之法防其一而以類例通其三則君家觀物之學有傳矣神聖工巧云乎哉

送番陽陳仲江序

番陽陳仲江質美而學劬行完而文懿執事爲翰林國史之屬有年矣予在國子監時數數同遊處予旣南還逾年而仲江亦去其職延佑二年冬顧予於山中論學者累日且易其名曰浣其意若曰物之至防者水也水之至大者江也凡有垢必防之以水浣之於江則防之尢防者也髮曰沐靣曰颒齒曰潄手曰盥身曰浴足曰洗器曰滌衣曰浣皆以防其垢也人之不能爲賢爲聖者垢畱於心也吾將如浣衣之垢以浣心之垢庶其可以自新乎予察其意而嘉嘆焉乃言曰江漢以濯皜皜乎不可尙曽子有得於夫子之道者如此故其傳大學也述湯盤之銘以諭自新之功苟志於夫子之道其不由於自新之學乎濯去舊見知之新也滌除舊習行之新也知日以新行日以新愈新愈防垢盡而誠存始也有事乎浣終也無事乎浣而今之仲江非昔之仲江也浣之哉浣之哉

送袁用和赴彭澤教諭詩序

劉祖桂芳逺袁梅瑞用和皆吾故人子也相繼爲彭澤教諭昔芳逺之行也予旣贈之以言今用和又行而裏中諸友咸爲賦詩予於是序其端曰桂之芳也以秋華梅之和也以夏實士之重於世惟其華與實而已矣彭澤淵明仕國也往仕於彼者其亦想淵明之遺風乎淵明千載士也有華焉有實焉其實也事業不及試其華也文章猶有傳玩其華可與王風楚騷相上下究其實當與子房孔明相後先然其爲詩也衝澹華而不衒如防裏之錦讀者莫知其蔵絢麗之美也其爲人也隠退實而不沽如匣中之劍論者莫知其負經濟之略也然則淵明之華之實知之者鮮矣彭澤當此時沈一世豪空餘詩話工落筆九天上知淵明之實之華莫豫章黃太史若也予今之爲用和言者猶言之爲芳逺言者也亦惟曰師淵明而已華其華實其實立名立功光國使時其不以此與若曰靖節徴士髙人也何敢企而望則非所以尊己也尙無然哉尙無然哉

送林鴈山序

孟子將逺行人餽之則受曰行必以贐也獨怪公西使齊之役非逺行乎冉子嘗爲有請矣然請粟而與釜請益而與庾與者若有所靳何也以子華肥馬輕裘之富不必資於人也士君子辭受取予何常夫固各有當爾當時魯鄒齊宋間其行逺不過千里今教授鴈山林君謁選如京師歷揚徐靑兗而兾涉湖江淮濟而河非止十里之逺也家徒四壁囊無一錢非有肥馬輕裘之富也舟車之費焬舎之給何所從出哉靑谿陳君爲之請於人持是以往必有與粟五秉而餽金七十鎰者君其受之勿辭

送李庭秀序

湖北亷訪使程公論詩論文法度甚嚴於人無所不容而愼許可大徳六年秋餘過武昌訪士於公公曰居於斯者某遊於斯者有番昜李英庭秀一日解後與語異之問其鄕裏曰番昜固疑其爲李君也審其姓名果然翌日造其所寓語移時益知君之爲可愛可敬也君任武昌學正防朝廷遣官定西廣選選爲韶州教令之教官凡學正及書院長滿三年自可執左劵取非其才非其望者十七八嶺南僻逺得如斯人掌教事不當爲君賀爲韶之士賀余行卒卒不獲磬君之防裏而私喜程公之知人公喜教官之得人又喜韶之士有所宗也是以不能已於言

贈相士葉秋月序

余不善相人而善相相人者秋月葉道人相人多矣余相相人者亦多矣毎見相人者以人形貎如是如是則云是可貴是可富是可福且壽其不中是則反是驗或十一二而不悉驗竊意古之善相人者不然今道人之相人也亦不然餘如是知道人有道眼非肉眼也其號於人曰秋月也宜哉

送李文鄕序

古之仕者三後世行可之仕幾於無而際可之仕亦或鮮矣大率皆公養之仕也夫旣曰公養則有親者凡以爲其親而已於養不便不仕可也蓋人之大倫五父子其首也孝於父斯可移於君自非貴戚大臣身系社稷安危膺托孤寄命之重不得不以公義奪私情苟守一官一職去就繇已而諉曰委身爲國不顧其私𨿽曰不貪榮吾不信也余猶記數十年前仕而少虧於子道淸議不容不以人類比數坐是終身淪廢者有焉而竊怪海宇混同以來東西南比之相去地理遼絕有違其鄕而仕逺方者於其親也或五六年或七八年或十餘年而不一省不惟安否之問甘防之供闕至有畜妻抱子新美田宅於它所而其親自營衣食自給繇役於家窘窮勞苦而莫之防老矣而無歡或不幸永訣而不相聞甚者聞而不奔又甚者匿而不發飲食衣服言語政事揚揚如平時噫是豈獨無人心哉其淪染防溺之深而然與其未嘗講聞禮經之訓而然歟可哀也已邇來國典許人子以終養終防此孝治天下之第一事也頹風流俗之中能自防者誰乎饒陽李文卿溫溫有君子之徳其家七世不分異其太毋逮見孫年九十九而終其父年逾八十文卿佐漣海兩州戎幕力請解官歸養期年而後遂買舟北渡於是兩州人士及見者聞者莫不爲詩文以褒美之夫文卿是舉人子之所當然然行之於人所鮮行之時亦其天資之粹卓然有以自防於世也歸侍其親諸弟諸子諸孫林林乎其前一家自爲師友卽論語孟子周公所制之禮戴氏所輯之記漢魏唐宋諸儒之注防論說杜氏通典司馬氏書儀及刑統等書參稽熟究見古聖先王禮律所載所議其與今日國典異世而同符緣是悉人子事親之道則立身揚名將俾天下後世聞風而想慕不但二三子區區之褒美云爾

贈王士溫序

古者公卿大夫之子凡未仕必學學以明義理仕以行政事所明者本所行者用也本之所培者深則用之所逹者優予處國子監時今平章政事王公伯之子思恭爲國子學生予去官七年道過金陵而思恭爲行禦史臺掾學於國學者學義理也仕於憲臺者學政事也朝廷大臣苟欲官其子卽日可躋崇顯不待議而陞也平章公固抑其子俾就勞職躬細務此其逺識豈常流所能及哉思恭質粹美行醇謹無貴遊驕惰之態學之所造仕之所到未可量也然古人十五入大學四十始仕所以培其本者久今人學之日速則學必數倍其功數倍其功𨿽仕亦不可以廢學也予在京見平章公在此見中丞趙公位旣穹年旣耆而且孳孳焉好學不倦況子年猶少也位猶下也其力於學當何如也義理非可以淺窺政事非可以易視詎可以粗有所知粗有所能而自足乎子之在家也日侍平章公今之在官也日親中丞公宜必有所視效而興起矣平章爲國之良臣思恭爲家令子人之所屬望也其將何以塞斯人之望哉復有請於予焉予不可以無言也

贈鄭子才序

古之治經者先小學唐昌黎韓子亦言爲文宜略識字蓋不通字義則訓詁失眞用字失當此治經爲文者之所以尙字學也自書盛行筆史惟簡便是務類知有今無復知有古矣刀筆工爲人刻姓名印章獨不可廢倉頡籕斯三體之文然亦依隨舊刻往往襲舛踵訛孰能正之哉建康鄭子才業此技三世矣士大夫多與之交非徒取其刀刻之精也所作之字分合向背擺布得宜上下偏傍審究無誤於用力也見其藝之工焉於用筆也見其識之通焉藝工而識通求之治經爲文之儒或未至此予之進之豈敢直以工師視之而已哉

贈周文暐序

大徳庚子朝廷用薦者言授某應奉翰林文字命旣下明年春郡太守學官將勑命詣門畀付與俱來者周文暐也泰定丙寅予以翰林學士告老家居文暐再過予相別二十有六年矣前之郡太守學官各已物故獨予及文暐無恙文暐昔年未三十今逾五十矣困瘁不得志其少也嘗從技藝人赴闕多傳奇方祕術後試吏不樂爲醫官又不樂而受道所一職非其意也蓋頗知畏法安分不汲汲於嗜進貪利值命奇蹇是以成之艱予無勢權貨財足以振之裕之閔其未通惟永嘆而已其去也書此與之別

贈羅以芳序

新建教諭袁梅瑞用和亹亹言羅烈以芳之學之行訓導於縣學三年而歸養其親退然自守充然自得無一豪外慕意諸贈言者亦稱其爲人而惜其未有以進身予謂其學其行如今所聞蓋不待卜筮而知其必遇必逹也豈以無由進身爲患哉惟以芳益勵其學行韞玉而待賈藏器而待時未有玉美而不沽器成而不獲者也

送王東野序

吉永新王氏世執醫伎而東野始以發身提領官醫自州而路比至京師因貴近上其名遂得給事聖宮洊膺寵錫徽政院請立廣恵局以濟民病實自東野倡其議被恩命受同提舉官又陞提舉官一時榮遇有如此者其後局廢東野不復仕年六十三將其帑歸故鄕予觀嗜進之人舎舊者必圖新出此者必入彼有所未饜則顧而之它奔走伺無休息時鑽刺罅縫營求百端以僥幸於萬一孰肯輕去名利都府而退就田裏也哉今東野未耋老而知止足之分回車復路以修其初服脫然無所系戀超超乎有髙尙肥遁之風其賢於人逺矣東野所受賜賚不貲悉以買田贍其鄕之醫學家藏集驗方鋟木以傳夫財者人之所祕而皆不私諸已其用心之廣爲何如儒流或未之能而醫流能之予所以再三嘉嘆而於其歸也書以爲贈

送樂順序

宜黃樂順譚防俊士也及門請學而曰欲學易夫易昔夫子所以教門弟子無非日用常行之事使之謹勑於辭色容貎之間惇篤於孝弟忠信之行其於書於詩於禮蓋常言之而言及易者鮮假我數年卒以學易夫子自道也是時夫子年幾七十矣夫以生知之大聖猶必年幾七十而後學易則知易之不易學也子貢之在聖門聰明頴悟下顏子一等而超乎七十子之上凡夫子言所未言往往能以意測之而得其防然且嘆夫子之言性與天道不可得而聞也今也年甫逾於弱冠而學夫子年幾七十而後學之經資𨿽或可以語上而遽欲聞子貢之所不得聞何哉大槪古之學者切已而務實非以罔世而取名也姑欲爲其所難以稱號於人不幾於僞乎夫誠而學學而不得者有矣未有學之以僞而可得者也果誠有志於學歟則有其道循序漸進毋躐等毋陵節行逺自邇升髙自卑及其深造而自得則視世俗之圖小成徼近利者相去萬萬矣𨿽然易豈終不可學哉易之爲易具於心備於身反而求之在我不在書邵子於羲卦之畫極乎大道之防程子於周經之辭該乎人事之顯啟防明邵之已明本義啟程之未啟占法粗見於春秋內外傳象例略露於唐李氏所集虞翻等說若夫窮神知化之奧夫子發之朱子釋之亦旣粗且詳焉總是數家信其是訂其非融防貫通殊萬同一本之於身心証之於天地非學入聖域與造化同流者未易至此嗚呼此豈可以僞爲也哉二生欲學之乎學之必以其道順之歸其以予言告防也

吳文正集卷三十一

欽定四庫全書

吳文正集卷三十二

元吳澄撰

序

淸江皮氏世譜序

長沙醴陵之皮分而爲新淦安國之皮再分而爲淸江崇學之皮有商焉有農焉有士焉有預貢者有擢科者以至於有百里之宰有千里之侯其於醴陵參政公之宗亦可謂無忝矣𨿽然範宣子言其虞夏以來保姓受氏之逺而叔孫穆叔以立徳立功立言告夫徳之立功之立言之立三者有其一則光其祖顯其族莫大乎是而非徒世宦之謂南雄總管之子潛示予世譜故以穆叔之告範氏者告皮氏皮氏勉諸

井岡陳氏族譜序

有起自犁鋤之公相有降在皂之世家從古以然爲人子孫者思自立而已矣族姓之或微或著何算焉能自立歟𨿽微而浸著不能自立歟𨿽著而浸微盛衰興替亦何常之有惟自立之爲貴丰城井岡陳思式譜其族自殿中丞始而中丞於晉公爲伯兄其族可謂著矣余欲其知所警知所勉也而爲題其端苟有省於是則亢身亢宗其庶幾乎

廬陵王氏世譜序

自宗子法廢而族無統唐人重氏族故譜諜家有唐以後不能然苟非世貴富多文儒族之派系往往湮淪而莫考廬陵王氏自河東遷江南至今廿有餘世名選舉者眾矣中行述世譜以傳庶幾不忘本者王氏子孫繼此能自修以振於時則此譜之傳將愈久而愈光

詹氏族譜序

樂安多詹姓而崇仁簿一族文物尢盛詹族多文儒而貢士叔厚君學行尢卓何也其學同乎理其行殊乎俗也嘗仿歐陽氏世譜譜其族所以孝夫本原仁夫支派者用意甚厚斯亦足以見其學行之一端至於家庭父子之告語俾惇天秩隆學殖貧賤者明義富貴者好禮則其言可爲天下後世之丕訓非但可施之一族而已噫叔厚君不可復得子世忠以所修族譜示予予閱視竟於是爲識其右方而重有慨焉

丰城縣孫氏世譜序

同造裏之孫丰城鉅族也沂唐沿宋五六伯年子孫蕃衍綿延以至於今代有科名而官不甚貴家有恆產而貲不甚富人人被服儒術其間通經通史工文工詩之人卓爾不羣求之它姓鮮或可儷𨿽遭歷運遷革之餘一族聚處彬彬文物視昔無衰殺也其裏距吾崇仁之境僅隔一嶺風聲气習大略相似而予嘗與其族之耆俊防故知之爲悉泰定元年秋予在京閱其世譜第一譜吳興以後曠數百年失其系第二譜五世以後亦闕一二世莫詳所自姑置勿論防自第三譜南唐倉監行琰爲初祖以來凡十六世其六世宋元祐戊辰進士永丰知縣發號曰敷山其七世紹興乙卯進士江州司理褎號曰楚山其八世廸功郎奇號曰玉隠皆以能詩聞亦有雜著當時稱爲三孫其九世淳熙甲辰特奏名監潭州南嶽廟約之於乾道癸巳始仿歐陽譜譜其族其十一世紹熙癸丑進士臨湘知縣伯溫於慶元已未輯事迹以附其譜之左方前之譜未及載後之事迹未及錄者咸淳乙丑其十二世沅廣之大元至治辛酉其十四世隠求又廣之譜之重修已再而三事迹之續編亦再而三矣考據之審纂述之勤豈一耳目之力哉於此不惟見孫族才人之盛而舊家文獻之足徵其可無夫子之宋之杞之嘆也與示予譜者沅之族孫隠求之族兄用拙也

鄧氏族譜後序

金谿多著姓爲撫州五邑之甲鄧其一也鄧自初祖至三四世派別爲六第六派尢盛鄕部所貢士太學弟子貢進士科及第出身者不一仕於邑仕於郡爲部使爲朝官俱有之宋懲唐末藩鎭之獘兵農判爲二農不知兵而募無籍之人爲兵國勢之弱由此靖康之變金谿鄧氏與傅氏起民兵翼衛有功終宋之世不廢民皆習戰猶有周唐之遺風二百年間鄰防無敢犯邑以鄧傅民兵故也宋亡矣而鄧之子孫猶有貴富者豈特與國咸休而已哉今通山縣主簿希顏在宋時咸淳癸酉秋貢以詩賦選中第一名與予素厚善因觀其族譜爲志其末云

羅山曽氏族譜序

鄫之去邑而氏曽猶邾之去邑而氏朱也曾以國滅攺氏未及百年而武城子輿父子以學顯於魯歷秦漢晉隋唐又千有餘年而南丰子固兄弟以文顯於宋子輿師孔而友顏氏子固祖韓而禰歐陽其聲實殆將與天地日月相終始曾氏之有此它族之所無也予於曾氏之傳系嘗獲觀南丰松江二族所敍記而知武城之後在漢爲都鄕侯都鄕之後王莾時避地豫章豫章境內南城之甘山有曾崇仁之咸溪亦有曾蓋皆都鄕苗裔也甘山之族一畱居水口一徙居藤山一徙居南丰者於子固爲四世祖計其伯仲季之離居當在唐末五代間而咸溪之族有遷於吉之松江者卒葬金龜惟其葬之地楊曽所卜則其自咸溪而遷松江者亦在唐末五代間松江之六世有居羅山者其八世有居流坑者予家距咸溪十里知之爲詳其族𨿽不大熾盛然比它族人丁最蕃衍年代最久逺自盛唐時已然松江之有咸溪而分藤山南丰之自甘山而分先後蓋同其時甘山咸溪爲二宗原藤山松江乃其支派而或疑咸溪之曽出自藤山者無乃考之未詳歟夫藤山分自甘山之時咸溪已有分適松江者矣焉有數百年前之宗原反出於數百年後之支派也哉大凡族系惟據譜諜信以傳信疑以傳疑苟以意料而臆說則必至抵牾曽聖賢之後也羅山之派派自松江而居近咸溪至於今尙存詩書禮義之風將有復興之漸予觀其族譜識而歸諸曽氏

廬陵婁氏家譜序

婁姓之顯在漢莫顯於建信侯在唐莫顯於譙郡公宋之季四明之婁亦有一二著名者今廬陵歸仙之譜本譙郡第七子之系在宋擢科者幾十與貢者幾三十然未有卓然名世者也婁天章以其父止善所修家譜徵序語予謂族之顯晦不專系乎富貴貧賤也苟位極乎公卿財雄乎鄕裏一時固號顯族矣數代之後而消歇則昔之赫赫以顯者能保其不昩昩以晦耶然則何以使之常顯而不晦曰魯叔孫穆子所云是已在乎徳立功立言立也夫立也者表表在天地間久而不僨不躓也世之譜其族者不知其幾至今人稱歐譜蘇譜者何與以永叔明允之言立故也是豈以富貴而顯哉功之立則漢建信唐譙郡其人也繼今婁氏之子孫能如先世之立功斯亦漢唐之婁也況或能立徳則又有過於二人者乎婁氏子孫勉之它人之序奚足恃所以久存其譜者蓋不在是也

睢陽王氏家譜引

王氏最蕃衍於天下考之姓氏書其所自出不一大率皆古王者後典午南遷爲江左右族系亦有二曰臨沂之王曰太原之王今睢陽之王不知出自何系杭州推官家譜曽大父大父無名諱而墓爲河流所齧其譜當以諱用娶時氏韋氏葬忠義村鳳凰岡者爲第一世用生珪生贇生昕爲第二世昕初從事浙東宣慰司授將仕佐郎主丹徒縣簿擢充江浙省掾調省檢校轉承事郎晉陵縣尹又轉承務郎杭州推官推官能吏治有聲績宜足以昌其子孫夫它族之譜蓋以存旣往譜之者何恐久而失次不可稽故而睢陽之譜蓋以俟方來譜之者何俾三世至於百世續續而書也漢於公髙其門曰吾爲吏多陰徳子孫必興王氏之有譜意亦若此與永嘉林君記之而予復有言是爲睢陽王氏家譜引

靑雲吳氏族譜序

初建昌之吳主崇仁簿壻於靑雲鄕之張而家焉其地曰蕭家巷後攺稱石橋浸以蕃衍宋淳熙丁酉庚子癸卯如山如陵禮翼相繼與鄕貢嘉熙戊戌方叔入太學淳祐乙巳遂爲釋褐進士族之文聲大振邑南之滄原臨川之彭澤皆其分派也亦可謂盛矣時運旣更凡舊族鮮不陵替獨此族之人治儒業有恆產視昔未替非其先世之所積者厚所遺者逺而然歟以視予者其十九世孫任字景尹故爲識其端云

橫岡熊氏族譜後序

族可不譜乎上無以志本原之所自中無以志枝條之所分下無以志流派之所系不譜不可也熊氏鉅族也在上古則三皇之最盛在中古則五伯之最彊所從來逺矣天下諸郡之熊未論姑以豫章一郡之熊言之其族之別奚翅數十族而昭穆莫相通也何也同姓而不同譜無可考也苟親族之譜不傳則數世之後其枝條流派亦將如旁族之不可考此熊氏原翁所以汲汲於譜橫江之族與自敍其譜幾千言文辭博贍如廣藪深澤羣奇眾怪層見疊出觀其文之浩瀚滂沛不可覊束因以占其族之蕃衍昌大未可涯涘云

丰城徐氏族譜序

丰城富城鄕之徐自宋末資政公以宿學碩望在朝鄕裏遂稱爲名族公旣歿而宋祚終今𨿽時異事殊然族之人猶有好習儒恥作非者其可期於復盛也與資政族曽孫宗禮之子本以其族譜示予爲識其左而還之

珠溪余氏族譜序

華蓋山之東麓有修谷曰珠溪余氏一族居之靡它姓間雜且三百年矣其初一人之身蕃衍至二三百戶六七百口𨿽無甚富之家亦無甚貧之人皆有土田或自食其力以給父母妻子之養尙質實不尙浮虛所謂山深民俗淳縣逺官事少者逮予之外舅玉甫始爲儒應宋末進士舉玉甫之族孫璲嗣爲儒應今日進士舉璲愼行循理庶幾乎學有根柢譜其族自祖傳四世五世二幹分五支十世而五支之分凡三十有一亦族之盛大永久者哉或有去故里居於它所尋究裒集紀錄罔遺惇本厚倫之道也予是以嘉之而序焉

東川陳氏族譜序

家之有隆有替猶國也天朝得南土以來微賤崛起赫赫稱雄者比肩接踵舊家之能如昔者固間有之而亦寡矣樂安東川之陳自宋代號爲著姓旣富且文入國朝五十年而族之隆視昔未替它族鮮或能及也非其先世之所積者厚所遺者逺而然與庭芝惇謹士多子多孫而皆肯學萃族中之不隊其世者重修族譜以示後人所期一族之子子孫孫殆未易涯涘也庭芝名文秀云

桐木韓氏族譜序

宋東都百六十餘年間氏族之大莫盛於韓呂二家而韓氏二族尢莫盛於桐木韓家桐韓繇參政忠憲公億始盛其盛也非但名位功業而已皆知以禮義學問爲事少師維兄弟常親二程南渡後丞相絳五世孫元吉最厚朱呂其寓洪者予識國材梓炌炣其二子也是爲忠獻第四子職方繹之後國芳桂之子炳正是爲忠獻第六子丞相績之後曰壵曰珪則忠獻第二子舎人綜之後於梓爲諸孫行春秋之晉大國也國猶競而世家貴族已或降在皂自金人取中原皇元一四海更二大變而韓氏至於今有子孫宋之祚已終韓之澤未泯炳正以其族譜示予卷首南澗公一序足徵之文獻也因有感於家國隆替興亡之故而志其左以寄悲慨云

宜黃譚氏族譜序

宜黃譚氏之族宋末號爲盛大家富而有貴焉其在國朝受朝命亦五六然盛大者一二支而已衰微者固多也甚則絕族有舊譜而不該徧今之新譜上所逮知者推爲第一世之祖下所逮見者載至十五世之孫廩廩然懼久而失其緒紊其次也其心蓋厚其慮蓋逺矣哉修譜者誰十世孫觀也

竇氏世譜序

燕山竇諫議一椿五桂自宋興之初逮宋亡之後傳至於今餘三百年乃有住世間而出世間者尙友箕子管防安於千載之上是豈但與它族之賢子孫相等倫而已哉斯人爲誰諫議公之十三世孫名神淸字神淸者也

龔氏族譜序

樂安諸鄕之族其久且蕃者龔坊之龔其一也蓋出宋初至於今十六傳中更冦禍室廬燬而譜牒逸一徳字汝明者始追修之克昌字士龍者又補完之任字希尹者及士龍俱敍其端惟恐前之逺而迷其原後之多而紊其派也立心厚矣在先𨿽未有甚貴甚富之家而亦鮮有不才不肖之人惇尙詩書持循禮法各務本實以殖其生依稀淳古之風焉張子曰子孫賢族將大然則龔族之渟防而未大發泄也其將有俟張子之言豈誣也哉

宜黃吳氏族譜序

吳爲宜黃崇仁大姓也舊矣而宜黃之吳自朝散大夫公以五舉特奏名佐邑奉直大夫公以一舉正奏名參制置司議遂以貴顯又其一初也奉直之子有世祿而官至儒林者有世祿而官至通直者有鄕貢而恩科如其祖者其孫一與貢一登科而其曾孫一又有以武爵仕者其元孫一人貢於宋一人仕於國初爲永春主簿予與主簿君交遊如親兄弟惜其不得年以卒之二十四年其從子京玉以其伯父所修族譜示予覽之慨然噫吳自朝散以來至於今殆將十世而六世之間正科者二特科者二貢者凡五仕者凡七富而賢者振振如也其族可謂盛也已覘國之興者以其人才之眾驗家之興者以其子孫之賢吳氏之興其未替也夫予悲主簿君之不可復見故爲書此而還其譜且以傒於其族之子孫云

龍云李氏族譜序

嬴秦以前國國有本系李唐以前家家有譜牒宋以後微矣賢士大夫往往自譜其族如歐陽氏如老蘓氏其章章可稱者也予所見諸族之譜不一或志在追逺或志在合異不免渉於傳疑今觀永丰龍云李氏之譜譜其所可知而已逺不必追也異不必合也確乎其爲傳信之書可以爲修家譜者之法矣譜自諱徳昌字天徳者始譜之者其八世孫慧孫字景能以示餘者其九世孫濟老字濟可嘉其譜之善而識其端者臨川吳澄也

宜黃曹氏族譜序

凡世之望族莫不以仕宦科名而顯宜黃未置縣以前有曹姓膺郡檄監黃田鎭鎭旣陞縣畱而不去家於縣西之十五里今其地名曹坊監鎭爲曹初祖其三世當宋熙寧間以特恩官太常奉禮郎者其五世有以邊賞由承節郎遷保議郎者又有一家父子三人俱以捍防功補承節郎者至六世靖康丙午鄕貢終攸縣丞者奉禮之曽孫將也至七世崇寧乙酉鄕貢次年丙戌登科者保義之孫時修第八世嘉定丙子鄕貢者保義之曽孫萬也逮九世尢盛開禧丁卯鄕貢嘉定戊辰登科者工部員外郎錫也繼此鄕貢者次貢庚午金旁睪也次舉癸酉其弟鎰也又次舉丙子而金旁睪與其從弟鑑族父萬聨貢焉嘉熈戊戌入學者鏜也金旁睪再鄕貢嘉定癸未又入學十世而其子衍端平甲午鄕貢嘉禧乙未登科仕至衡陽縣令應升亦與族父鏜同年入學應旂以寶祐戊午轉運司貢名金同是年鄕貢林咸淳癸酉鄕貢而宋之儒科止矣曹族登科者三入學者三貢於鄕貢於運司貢於國學者十三四特科而官防授而官子貴而官者累累有在宋季所以號宦族儒族而望於其邑者也宋祚已訖其子孫能保守家產傳習儒業者猶有人其十一世直翁名金之子也嘗因其族譜類韓一世至十世之年壽卒葬及仕不仕頗周悉其十三世理衍之曽孫也又以其舊譜求予序予嘉其克世先世之美將期後世之昌也不自隕隊可稱曹氏之賢子孫乃爲序其譜云

巴塘黃氏族譜序

樂安一縣四鄕之富家大姓非一予防年稔聞眾口誇談宗支之蕃衍文物之光華聲譽之烜赫者巴塘之黃爲盛相去𨿽不甚逺而足迹未嘗一造間在它處邂逅其族之士流不滿十數老年便道經由行人指示諸黃興隆之地徒有蒿萊瓦礫閴寂慘愴爲之傷心然不獨諸黃之居爲然也及今乃見其族譜頗究黃族舊日聲譽之所以然它族有唐五代以來五六百年之家或三四百年之家而黃於宋祥符七年甲寅始自華容僑寓於此蓋止父子兩人第二代葬其第一代考妣之二防於巴塘第三代兄弟凡四其仲生康定庚辰距來時二十七年矣兄弟悉巴塘所生也其初力穡務本一傳後家產漸饒叔氏無曽惟伯仲季冑眾多仲爲最伯次之季微不及逮宋旣南渡浸浸雄大子孫日趨於文祥符甲寅越百九十一年爲嘉泰甲子肇端預鄕貢寶慶乙酉至咸淳甲戌五十年間而貢於鄕郡者九貢於漕司者二升於太學者亦二正科仕爲縣宰官承議者一特科仕爲縣倅官從事者一太學捨選庭對仕於京國官修職者亦一此黃族極盛之時也今稍衰替而猶有人不隊世資不廢儒業淳熈末名筠者譜其族系紹定庚寅冠燬譜亡寶祐中名栝者重修名崇實者將鋟木不果景定中名楷者因栝所修而增續之名三傑者作序皇元至大戊申名紹復者潤色舊譜鋟之以傳並刻初三代所葬地圖九栝之孫復亨又備其所未備請予序之予觀黃族之盛𨿽不如昔而其苗裔汲汲欲傳其譜於逺久黃氏其將復振乎昔之作序者字用之老儒飽學予七十年前所識令之請序者字見可俊秀能文近年數數過從焉

呂城劉氏族譜序

樂安忠義鄕呂城之劉云蓋鄕雙龍之分派也族人𨿽不甚蕃衍而吾所及見心術皆良善倫紀皆篤厚習尙皆文雅無它族輕浮澆薄詭譎麤鄙之俗昔有東甫娶吾祖姑季平季徳祖姑之二子也季說與予同嵗生老而愈欵宻其餘之尊卑長防亦多舊識祐甫治進士尙書義馳聲子季行儒業行俱修不忝其先拳拳用意於族譜之一事旣成有檄檄其族有序序其譜韓子云仁義之人其言藹如也讀其檄與序信矣夫而予所以嘉其族之良善篤厚文雅者豈溢美哉季仁之子祖衡季說之子潤之持季行所述示予故爲識其捲端而歸諸劉氏

金谿吳氏族譜序

嘗見番昜吳氏世譜推而上之以達於畨君又推而上之以達子延陵季子續續相承罔有間防蓋悉心勤意防合諸郡諸族之譜而成自喜其備予獨疑焉夫吳以國氏儻非其後以攺姓以胃姓以異姓爲後亂其族則天下之吳無一不出於防伯仲雍不待世系可考而始可信也司馬氏作史記時諸國譜諜具存然燕世家召公九世至侯已缺其傳次名謚彼有國之君也漢初去古未逺尙有不可考者況國滅宗防子孫降爲士庻人而由周至今寥寥將二千載果何所稽慿何所證驗而一一皆欲譜其世得其名哉昔南丰曽氏自敍遡漢都卿侯上接子輿子晳歐陽公不以爲是豈非欲其傳信也乎今觀金谿譜以宋初諱詞者爲初祖傳至於今十有四代如荊國王丞相世家譜所不載族分派而失其次者不追補而彊合譜其所可知不譜其所不可知最爲得其實其族貲產盛文儒盛宋之季以科名顯者相踵而宋亡矣詩書禮義之習逮今猶前日其盛未替也予嘉其譜之善故識其端以爲駕虛翼僞自欺自誣者之戒云

云蓋鄕董氏族譜序

唐攺臨川郡爲撫州疆域之廣亞於洪吉贛而文物聲明甲於大江以南之西宋三百年間一家一族儒宦之盛樂曽王蔡晏五姓爲首稱爵位之崇王曽晏最樂蔡次之科名之稠曽蔡晏最王樂次之樂安云蓋鄕之董計其科名多於曽蔡與晏校其爵位亦在樂蔡之上而論者不以擬於撫之五姓何也蓋宋南渡以前董極盛之時猶於吉紹興中年撫增置樂安一縣始割吉之云蓋鄕撫由是董氏乃爲撫之屬民今董之撫也久矣則尙論撫之世族其可遺董氏乎董之裔有慶重修族譜甚悉其弟天防持以示予予於是而益詳董氏之盛毎貢舉之年預薦名或七或六或五或四自祥符八年乙卯至咸淳七年辛未擢進士科近三十人武舉特奏世賞異路而仕者不與通撫之六族而論仕宦之眾莫之與倫至於今從事辭章者不匱𨿽然昔晉範匃具陳其家族歷千數百年之久而魯叔孫豹以爲保姓受氏世祀之不絕不若立徳立功立言之不朽六族之儒科仕宦則均而惟南丰曽氏荊國王氏可以當言之立繼此董氏之子孫儻能立功立徳則其不朽之實將與孔門之顏閔周室之太召有商之伊傅唐虞之臯契並其徳立其功立下視曽王二氏之言立且不足貴而超越五族蓋有在科名爵位之外者董氏之子孫其懋哉

中山趙氏家譜序

人之爲人也有大經焉有大本焉其當然者與生俱生其固然者不與死俱亡也而能不虧天地之畀付者幾何人哉中山趙徳齊自敍家譜以述祖四言詩及思親五言詩聨系於後哀死事生篤近追逺藹然良知良能之發見惻愴懇至字字由與身不行其事而口姑爲是辭者迥絕不侔也嗚呼徳齊於倫紀之大經若是眞篤行君子哉𨿽然二五之運參差雜糅气質所賦不一槪也肫肫切寔者或不能不防曖乎其大廓廓髙明者或不能不忽昜乎其小自聖人以下鮮有不偏予始遇徳齊敬其端慤而已浸浸親宻而與之語乃知其洞徹大本如披雲霧而覩日月也蓋渉歷二氏約而歸之吾聖人旣升切實之堂又入髙眀之室斯世也而有斯人也卽累然山澤之臒被褐懷玉世莫之知抑亦以知我者希爲貴歟昔臧武仲言有明徳而不當世其後必有逹者弗父何宜有宋而不有故其後有正考父之賢孔尼父之聖也夫以神明之冑於今爲庶而希賢希聖猶有其人則所謂明徳不當世而其後有達者詎不信矣乎徳齊名由齊秦康惠王之苖裔云

吳文正集卷三十二

欽定四庫全書

吳文正集卷三十三

元吳澄撰

序

送彥文贊府序

彥文之先西北人也往年父倅臨川郡而彥文生比長能屬文皇朝貢舉取士以其藝試於有司至治癸亥與貢防定甲子賜進士出身授華亭縣丞將赴官蘄言於予彥文少年擢儒科移其才施於政必頴然異乎眾顧予耋耄昏憒𨿽有言亦何能有所禆益哉竊觀吏選入仕之人循資格歷嵗月戞戞乎其難而儒科之變化甚速人所歆羨以爲榮我仁宗皇帝之貴儒抑吏也蓋以吏多貪殘而儒流知有仁義故也仁者之臨民惻然有慈愛之心義者之律已凜然有髙潔之行或不能然如當道之豺狼傷人害物以自肥而無盈饜如倚門之妖冶目挑心招以求利而無媿恥夫如是則饞獸爾賤娼爾吏之稍自重者猶有所不爲而儒流乃爲之寧不爲彼所笑而亦何以報答明時崇隆優奬之意乎夫人其靣而獸其心官其身而倡其行不惟君子所不齒抑亦眾人所同惡也彥文知仁知義之儒防防不爲是有不能如彥文者儻以吾言曉之庻其疾之有瘳乎

送趙宜中序

汴人趙宜中先世任徵商之職而家於歙其父學易爲通儒仕不擇官官不擇地序庠之淸淡州縣之塵勞靡不渉歷處之裕如有不怨遺逸不閔阨窮之量宜中受教家庭以易義試進士科防定甲子春賜出身丞廣陵郡之如臯辰旅人夕品官變化甚速非若其父之備嘗艱勤矣蓋易之功也𨿽然易非梯利祿之具也令幸以易而獲仕凡律身凡字民一一於易之道無違焉其殆庻幾乎豫之時孰不迷溺於豫獨六二以中正自守而上下之交無謟瀆此持身之得其道者也在上而能益下謂之益上九以剛居上不能益其下故民莫之與而傷之者至此臨民之失其道者也易之道不可勝窮也姑舉其二以爲之兆子之仕宜必有以異於人使人人皆曰仕果不可以不知學學果不可以不知易如是而後可不然豈特招儒科之尢抑亦詒家學之羞宜中字心道云

送葛州判南歸序

豫章葛君貴純甫潤玉其名其爲人也潤如玉其爲文也潤如玉可謂實稱其名者矣授教臨川郡六年終始如一日學校之政一皆公心直道粟布之出納毫髮不以自污詞章囿韓歐法度中非率意肆筆而書之紙者官滿造吏部授南丰州判官予時在詞館心欲得如是之人而時之所尙不論實能必也工鑽刺善伺而後可僥幸於萬一以遂所求而君豈肯爲是哉不惟足不一躡權勢之門𨿽如予之最相知僅僅一再見見則談問學談古今一語不及利逹部注甫定則翩翩南還噫如斯人者吾見亦鮮矣君之家世以儒顯其大父貢於鄕者再其伯父貢於鄕者三其父繇再貢登進士科官承直郎兩浙運管其父翁王水監亦名宦其淵源漸漬所以陶其徳噐暢其辭枝者固與白屋新進之士迥不相侔然昔吾夫子已起鮀朝之嘆而況今乎君亹亹淸言而恂恂不爲侫短小不逾中人又不能以軀幹雄偉駭眾視苟取人以言貎何從而遽知君也耶予向之居鄕也以鄕之得此師儒爲幸今之居官也以官之不得此僚佐爲愧故於君之去也不能無介然於懷焉

送曽巽初序

世家冑子仕於朝慱記覽尢諳於典故能文章尢工於制誥者吾於今見翰林侍講學士袁伯長應奉翰林文字曽巽初二人焉巽初前代監察禦史追封武城伯之季子近時翰林直學士益初之介弟也處翰苑垂十年方將循序而升一旦浩然有歸志余以老病竊爲慙聞巽初之歸欣然願與之偕巽初儒中之傑而樂與方外髙人遊終夜靜坐世慮澹然碌碌嗜進戀戀人爵者庸詎測其髙情逺志爲何如哉昔錢澹成學士未逹時陳希夷嘉其有神仙之風骨麻衣道人以爲急流勇退人也其後澹成繇翰林學士知制誥躋政序盛年解機政果如麻衣所云然則急流勇退者𨿽未至於神仙其亦神仙之流亞歟巽初歸矣其俟我於武城之塾

送畢宗逺序

昔漢之取士每以先聖之術當世之務並言蓋不通世務者不能以有所爲不明聖術者不能以有所守二者有一之不具不可也故必兼能而後謂之有爲有守之士今之用人於儒學吏事不偏廢亦以是歟汴梁畢光祖僑寓湓江其父出仕命之居守於家秩秩然無不理也截截然無不齊也一一順承其父之志而無違徳化縣學素無廩給禮殿將圮官職往往以不可支吾而去郡縣推擇其才俾攝學事曽幾何時能勸率鄕之士類一新孔廟宏壯鉅麗爲諸學甲甓甃巧鏝廟貎器物纎悉完整若不勞力然以其治於家者覘其他日之移於官以其試於小者覘其他日之於大於是而信之其才之能有爲矣剛直而不苟徇寡特而不妄交日問學於予與之言聖賢之道悠然有防欣然有得而非耳聴靣從者所可倫於是又信其志之能有守也憲府辟爲屬吏可謂用之適其宜矣乎𨿽然吾猶有虞於子才之優而優者不可恃也志之介而介者不可滿也恃則常哆然若有餘滿則常慊然若不足哆然則所爲有時而大過不慊然則所守有時而不及彼未知學者未可與議此子旣知學矣而知之非艱也其尙惕然思所以自警自勵哉

贈淸江晏然序

吾座主淸江黎先生之孫婿氏晏名然所同字也任播州儒學正滿如京師謁選過予而行然之婦翁與吾子年相若然與吾孫年相若予視之猶孫也於其行旣無財以贐之可無言以贈之乎然之才藝自足爲今世用前應奉翰林文字範惇徳機所授之徒故翰林學士元明善復初所造之士也徳機淸苦自持家徒四壁其淑人也甚不苟復初英邁自恃眼空四海其進人也甚不易而然之學也得不苟於教者爲之師然之仕也得不易於合者爲之主是豈可與常流例視哉今然之行也將求人之所貴而已夫人之所貴在國有定法在身有定分無巧智術可以助然之求無奇計謀可以速然之得予𨿽贈言何能分豪有益於然哉而不能已於言者以寓吾之情焉爾抑予之所聞貴有二有人之所貴有天之良貴求之有道得之有命者此人之所貴也求之在我得之可必者此天之良貴也然也旣得人之所貴而以長者遇予予當以天之良貴告斯貴也然固有之然之然聖人亦然故曰先得我心之所同者斯貴也不考格於吏部不受恩於宰相自初品至極品皆可自致而不資借於人然今其往哉斯事姑竢他日

送李晉仲序

金陵李桓晉仲爲上饒縣教諭至治癸亥與進士貢防定甲子春試禮部小郤聖恩隆厚以龍飛初榜特加優異受余幹州教授去晉仲金陵著姓也其逺祖襄國公慶曆六年登科其大父通直君淳祐十年登科晉仲狷介之行精深之文人謂掇世科如拾地芥易易爾今𨿽未成進士然亦解褐衣服命服矣知之者猶以爲屈而晉仲凝然不以動於中彼得志則驕倨盈溢旁若無人不得志則隕獲沮防幾欲無生眞所謂斗筲已夫蓋士之所尙者噐識予以器識觀人而知晉仲之可大受也喜之之至是以不能已於言

送李見翁巡檢序【並詩】

往年儒學官之至吏部者貟多缺少當路通其變凡應注教授之人俾借注警邏之職吾鄕李見翁以將家子讀儒家書而又工象胥譯鞮之學防公朝差官定兩廣選由象州防古字學正授栁州栁城東泉鎭巡檢將赴官詣余別竊惟文武之伎能畨漢之語音軍民之政事見翁靡不諳練予復何說獨惟儒生習气素慕栁栁州之文每誦羅池碑意栁子猶生也儻有公事上府其往訊前刺史之靈昔之春猿秋鶴精爽今何如也它日官滿來歸尙以告我詩曰

武事家聲久文儒國語精初官嚴警邏美譽聴匉訇南海鯨蜺靜東泉牛犢耕儻因公事出一酹栁先生

李季度詩序

李季度吾之異姓兄博覽彊記眞豪气數奇不偶家貧身賤發於聲音往往泄不平之鳴才贍思敏所作詩甚富存者無幾孫宏祖嘗持月航舊槁至予序其捲端令歸収拾墜遺今再示一袠曰近槁殊未能得數十之一也不幸沈泯其人又並沈泯其言乎惜哉季度儒流傍及方伎渉獵長生之說精専救死之術予昔養親毎借助焉予親旣逝後三年而季度亦歿大徳庚子也噫三十年矣見其詩惡乎不思其人

送臨汝書院山長黃孟安序

臨川郡城西南門之外有臨汝書院規制崇敞宋淳祐間常平茶塩使者所建也予昔遊處其中有宿儒揭領於上有時彥曵裾於下肩相摩踵相接而談道義論文章者彬彬也晝之來集者如市夜之畱止者如家皇治聿新黌捨仍舊予於城府之迹浸浸疏矣臨汝爲弱年遊處之地便道經行間嘗一至則霤外之蓬藋如翳楹內之塵坌如積不聞人聲檐雀之啾啾不見人影而見穴防之累累其墻壁室屋東傾西頽上漏下濕爲之悒然撫然而已又其後也舊存之樓閣逾六十年而一夕燬於火新竪之棟宇費萬餘株而一旦摧於風不特人禍亦若有天罰焉無他長之非其人也敝極必復蓋理勢之循環數年以來聞見頓異廩有餘粟矣帑有餘幣矣齋廬有誦之人矣傾頽漏濕者修且完火燬風摧者亦復巋然跂翼翚飛矣何以前如彼而今如此也得人焉爾人爲誰山長廬陵黃顉孟安也一書院之弛張隆替闗系其人信乎用世之不可以無人也孟安部郎官之曽孫部以儒科儀範鄕裏至今人誦其遺文孟安不墜其家學不泯其家聲畀以黨庠遂序之事恢恢乎辦之有餘而未足以展其才也至治二年冬考滿受代將謁吏部選有數千里之役予無財以贐其可無言以贈乎孟安气貎溫然粹然館閣器也家學誠善矣益思所以懋其學家聲誠美矣益思所以宏其聲未有學優而仕左聲大而響微者他時館閣之望固亦今時庠序之餘也官怠於官成尙其毋怠於官成之後哉

送江州路景星書院山長呂以能序

士大夫以家事視官事則何事不可爲然自人心不古苟非利於其身私於其子孫者往往不肯爲肯爲之者亦不敢爲其不肯者志之偸也其不敢者气之餒也於是乎習以成風凡蒞官之處視猶傳捨俟滿而代則脫屣而去誰復以家事視之而爲永逺計哉修水呂以能名家也累任學官所在以才能顯生徒之養靡不周也黌捨之修靡不完也一切當爲之事靡不舉也前之教南康縣學也有稻田一區約數石畝爲豪家所有者八十餘年以白於上司而復其土後之長景星書院也有魚湖八所通數百頃爲豪家所有者四十餘年又以白於上司而復其土夫贍學之產諸人毋得爭占綸音昭昭布在天下疇敢不欽閣而不行罪莫大焉學官豈不知之一發其事則公府有對辯之勞私家有仇敵之怨是以畏憚退避而不肯爲且不敢爲爾非以利於其身非以私於其子孫而曠日持久悉心殫慮不憚其勞不避其怨卒使彊者狡者力無所措謀無所施辭窮理屈而服學院養士之產得還其舊非視官事如家事其孰能然以能篤意文學尢工古詩事上接下各得其懽任旴江學錄時甚爲寓公程承防所禮每推許其文墨議論可謂才士也已長景星將受代諸儒有詩章美其政予適畱盆浦獨摽前後二事以序於捲端以爲世之居官辦事者勸嗚呼移是心以辦他事於事何所不濟推是事以居他官於官何所不宜呂爲許國申國之後目北而南綿綿延延以至於今遺澤不泯聞人不匱以能猶未然也海也月也果且有消長盈虧乎哉蘇子不云子亦知夫水與月乎知海之無消長月之無盈虧則人命未嘗有榮悴休咎也斯不惑矣而世蓋未有能知之者也

贈王相士序

中州王生年少而多能旣能醫又能相寓荊門之當陽謂京師眾大之區人物之淵藪於是挾二技而來遊將博其所施廣其所覽也夫二技者能其一已難而兼其二尢難竊嘗聞古之神醫望人顏色以見其病不待問證切脈而後知斯殆與相人同一法扁鵲得長桑君之傳洞見人之肺肝則不但能察外色之顯並與內藏之隠而一目了然矣其目亦神矣哉以此目而相人𨿽咸負又何加焉然則醫與相二術固可通爲一也又嘗聞相人之術相形不如論心形顯而易見心隠而難知故也生於所相之人每言某賢某否某正某邪是隠而難見之心且能燭之則夫顯而易見之形其孰爲貴孰爲富又何難辧之有故予喜生之能相心愈於世之徒能相形者也然生之至此也燻炙名利之都府所相皆逹人顯官其貴其富各已前定予不復問他日寛閒之野寂寞之濵有耕釣之夫果爲賢果爲正而可伊可呂者儻識其人予之所願聞也生以徳元名朝佐其字

贈篆刻謝仁父序

古之天下書同文書之用大矣而右武者云書止記姓名不其小歟然自篆廢興晉唐以來楷書相尙而古書法泯如也近代圖書之表識竿牘之緘題古書法乃猶以記姓名而存一二謝復陽仁父儒家子工篆刻予毎視其累累之章而喜豈眞爲其筆法刀法之工哉蓋庻幾其存古而將與好古攷文之君子徵焉

贈竹隠醫士序

昔扁鵲秦越人得長桑君之術以醫行天下徧歷諸國往往各隨國俗所尙變易其名以售其術或爲帶下醫或爲小兒醫吁秦氏誠多能然巧於售其術也亦甚哉故一望桓侯而識其有疾可謂見病於未然者矣桓侯之不信也反疑其好利而以不病者爲病竟至於死夫孰不以桓侯爲愚噫豈惟桓侯哉世之安其危利其菑防疾而忌醫者緫緫而是也醫能治之而弗使此洛陽年少之所爲痛哭流涕也豈獨桓侯於扁鵲爲然哉然則爲越人計者宜何如曰深藏而不市必俟夫人之求不得已而後應自貴自重於已庻乎其見信見用於人也或曰子爲醫者計則可獨不爲病者計乎且無乃楊氏爲我之學而非仁人扶危救急之心乎曰然救急扶危仁人有是心也危且急者不我信不我用也則柰之何哉必夫人之見信見用也而後救急扶危之心得以遂善售其術者無他亦惟自貴自重而已矣吾是以於竹隠醫士之行懇懇爲是言也竹隠隠於醫者也一旦羣然以詩從臾之行四方是欲顯其術也吾之意惟恐其術之不隠愈隠則愈貴愈貴則愈重愈重則愈信愈信則愈用愈用則𨿽以隠自名而其名豈終於隠哉歸覿蕭令君試以吾之言問焉

送謝見山序

人有一憤激感發而前後若二人者故曰士別三日當刮目相待謝峴見山以地理術遊臨川淸江諸郡所至避席樂安夏氏尢尊信之旣而夏從他師窺破祕妙禮謝頗不如昔謝慊然自愧竟去未幾再來則其術頓進較夏所得靡毫髮殊而又加宻焉夏乃大敬服其師亦大敬服唶唶語余余初未遽信驗之果然於是益大敬服夫江西之有是術也蓋自唐末通禁有祕文者避亂而南授之贛人流布浸廣然其術往往祕而不傳傳者非其眞也剽其似冒其號叩人門戶而自售者奚啻百千萬人見山之術已盛行於時能不自足深入雩都禮碩師而師焉遂得其眞一蹴而可接楊曽二氏之傳吁異哉余觀今世所謂儒能捨己從人而至其所未至者寡矣儒家不能而術家能之可不謂百千萬人中不一有者乎𨿽然余竊有慮已之能不多有人之知者亦不多有百千萬人而不一知也今而再過昔所經從之家彼視其外猶昔也孰知其中乃大不然而其目非復昔時之目哉屠龍技成而無所用其巧古所嘆也𨿽然世無智人福人則已有則必識必遇見山其行將有竦然驚駭以爲天仙降於人間之人也聰明絕人者也天將昌其家者也

贈鄧自然序【並詩】

天地間六气少陰君火之暄和不爲病陽明燥金之淸肅𨿽能爲病而其病亦微非如厥陰木之風太陽水之寒太陰土之濕少陽相火之暑中人傷人之甚也然寒暑濕之中傷也或専一气或合他气其名證亦不繁雜故治寒治濕治暑者曰寒曰濕曰暑而已獨風之一病不止曰風而曰諸風蓋風善徧善散不一名不一證必曰諸而後足以該之寒濕暑之病則不曰諸也今世醫流大率治四气中傷寒爲先務若風之多名多證或不能一一徧治也於是風有専科焉有祕傳焉論者遂視風疾與勞气腫三疾同謂非専科祕傳之醫不可也嘗見病風者醫不能治又不遇専科祕傳之人或久而不痊或危而不救悲夫靑雲鄕祈眞觀道士鄧自然専科醫風其祕傳有自能愈數十年不愈之疾吾覩聞其神驗數四矣有此奇術而知之者猶鮮自然亦珍重而不衒鬻因嘆古之爲國毎患無賢及至有賢不知不用何以異於此哉醫能治病而不使賈太傳之所以痛恨也與乃作詩贈自然曰

治風徧了諸風狀論病推爲百病先林下散人它想淡槖中祕訣此科専屠龍不費家金學扁鵲親逢禁藥傳多少世間醫國手實髙名晦亦堪憐

送陳景和序

人而無恆不可以作巫醫裏中陳景和自祖父以來有恆產值數多奇防其土田𨿽無恆產而有恆心自若也以其力從事於醫資質惇厚端謹與人言惟恐傷其意所行惟恐有愧於天恂恂善士也如是而爲醫庻乎其有恆者矣夫醫者伎也而景和有士行躬士之行執醫之伎是豈専方伎家所可等倫哉余聞醫者必有陰徳況有恆之醫乎有陰徳者之受報於天也如種之必有獲然則景和豈終困哉

吳文正集卷三十三

欽定四庫全書

吳文正集卷三十四

元吳澄撰

序

送何太虛北遊序

士可以遊乎不岀戶而知天下何以遊爲哉士可以不遊乎男子生而射六矢示有志乎上下四方也而何可以不遊也夫子上智也適周而問禮在齊而聞韶自衛復歸於魯而後雅頌各得其所也夫子而不周不齊不衛也則猶有未問之禮未聞之韶未得所之雅頌也上智且然而況其下者乎士何可以不遊也然則彼謂不出戶而能知者非歟曰彼老氏意也老氏之學治身心而外天下國家者也人之一身一心天地萬物或備彼謂吾求之一身一心有餘也而無事乎他求也是固老氏之學也而吾聖人之學不如是聖人生而知也然其所知者降秉彛之善而已若夫山川風土民情世故名物度數前言往行非博其聞見於外𨿽上智亦何能悉知也故寡聞寡見不免孤陋之譏取友者一鄕未足而之一國一國未足而之天下尢以天下爲未足而尙友古之人焉陶淵眀所以欲尋聖賢遺迹於中都也然則士何可以不遊也而後之遊者或異乎是方其出而遊於上國也奔趨乎爵祿之府伺乎權勢之門揺尾而乞憐脇肩而取媚以僥幸於寸進及其旣得之而遊於四方也豈有意於行吾志哉豈有意於稱吾職哉苟可以寇攘其人盈厭吾欲囊槖旣充則揚揚而去爾是故昔之遊者爲道後之遊者爲利遊則同而所以遊者不同余於何弟太虛之遊惡得無言乎哉太虛以頴敏之資刻苦之學善書工詩綴文研經修於已不求知於人三十餘年矣口未嘗談爵祿目未嘗覩權勢一旦而忽有萬里之防此人之所怪而余知其心也士之能操筆僅記姓名則曰吾能書屬辭稍協聲韻則曰吾能詩言語布置粗如往時所謂舉子業則曰吾能文闔門稱雄矜已自大醯甕之雞坎井之蛙蓋不知甕外之天井外之海爲何如挾其所以能自謂足以終吾身沒吾世而無憾夫如是又焉用遊太虛肯如是哉書必鐘王詩必韋陶文不韓栁班馬不止也且方窺闖聖人之經如天如海而莫可涯詎敢以平日所見所聞自多乎此太虛今日之所以遊也是行也交從日以廣歷渉日以眀識日長而志日超迹聖人之迹而心其心必知士之爲士殆不止於研經綴文工詩善書也聞見將愈多而愈寡愈有餘而愈不足則天地萬物之皆備於我者眞可以不出戶而知是知也非老氏之知也如是而遊光前絕後之遊矣余將於是乎觀澄所逮事之祖母太虛之從祖姑也故謂余兄余謂之爲弟云

送亷充赴浙西照磨序

皇慶元年春正月國子司業吳澄以疾去官就醫於江南三月勅國子學生亷充授江南浙西道肅政亷訪司照磨兼承發架閣命下給驛騎趣就道夏四月充至江南過家省親余畱金陵適相值喜充之學而仕也充表願中昭耽書如理絲射侯必循縷尋緒端括審的試之事𨿽勞偞不辭使之言善達彼此情未嘗不底於成未嘗不稱人意號才辯者俱讓其能未之或先也余已是知充之有用仕其可充勲閥家也不以勲閥進而以學業選異哉憲官之屬此其底職優事簡莫是官若培徳植藝莫是官若學矣而仕仕矣而學烝烝日罔已他日勝巨任實由此基之將光於前勲俾亷氏休聞逾大逾逺其不在充乎不然非余之所幾於充也

送趙仲然赴循州長樂縣主簿序

新安趙仲然生朱子之鄕讀朱子之書而尢專意於易夫易未易眀也皇羲始畫一奇二耦二而八八而八八其圖大不盈尺而天地萬物悉具其中學不至知天者未之或知以之而筮則其用之一端也文王周公本諸其畫系之以辭𨿽爲占筮設事則民用言則聖蘊是以如天如海莫可窺測夫子十翼以來眀之者幾何人哉漢魏至唐注釋非一李鼎祚集三十餘家其大槪可覩已宋代諸儒漢唐所未有皇羲之畫邵子眀之矣文王周公之易則亦各眀其所明明理至程子而極明占自朱子而始項氏平甫宗程而明辭蓋得其六七朱子發祖虞而眀象十僅得其一二也朱子非不知象之當眀本義惟大壯說象他卦則否豈非以其不易言而不言歟蔡翼朱者也徐翼蔡者也師之所闕亦復闕之近年談象者紛紛愈博愈詳而終不免於疵也然則易豈易眀哉予之愚陋有志於斯者數十餘年然黙識而不敢一出口蓋在我則未易言於人則未易與言也若仲然者庶幾可與言易矣去年初識於金陵以有行役而不暇於言今年再遇於金陵又有行役而不暇於言不知何時可以竟其言乎仲然昔爲師儒今趨惡地爲小官或疑其下喬而入幽予謂不然易之書言若卑淺而實至髙至深易之道𨿽曰髙深而不離乎日用常行之間地無美惡官無大小道固無乎不在至官之日時其飲食適其寢處使邪气不能滲勿以荒逺而鄙夷其民撫之如赤子治之一如中州內郡心無愧於天地事可質於鬼神易之道蓋如是憲使鄭公非它吏比視其所行必有得焉異日北歸過予予先觀所以能合乎易之道者然後相與共論易之書

送陸教授序

自漢以來郡有文學而以教授名官自近代始蓋授可能也教不易能也呻其占畢習其句讀授而已教不與焉夫教也者此行而彼效之之謂也虞廷五品之教曰六徳六行孔門之四教曰文行忠信文者豈占畢句讀之謂我國朝設官循唐宋之舊路府州俱有教授余至中朝觀彼所謂教授者聚生徒數十人日從事於占畢句讀𨿽未能知其教何如而授之職則不曠矣江以南或不能然凡授之事往往於教授之下別立一職以掌授且如此教其可知也問教授所職何事則曰吾有政問其政安在則曰稽錢谷也繕治黌捨也夫是二者貨殖家一奴營造家一胥所可辦也而教授之職固若是乎噫緫緫而是也可嘆已浙西陸君經爲教授孰朴詳謹其始至也士之嘩者或侮或慢或笑或嘲而君弗與較越一年翕然定越三年靡然化深者革心淺者革面似若不令而從不言而信非能以身教者歟若是而教其可也彼授者其末爾陸君於財計一毫不私而人服其亷於房舍一日必葺而人服其才玆其所以不令而從不言而信也越六年代者至人士愛之敬之如父兄而惜其去華其贈送之言盛其祖餞之禮而君之所以得此於人也夫豈偶然之故近年繇教授而司民社者率以貪敗以庸不任事棄君不但善教也而又有政屢攝州事沈審簡重吏不敢易視充其亷充其才使之從政也何有教授云乎哉

送皮昭徳序

聖門之可使從政者賜之達求之藝由之果也淸江皮溍昭徳承父澤出仕例當赴省部給使以試其能其行也西江數郡之士相率爲詩文以贈之而請益於予予謂三子之達之藝之果𨿽未易能而子於國典俱諳曉亦云達也已於世務俱練歷亦云藝也已於談鋒事機俱敏決亦云果也已槪以異代取人之志如所謂言辭之辯正如所謂楷法之遒美如所謂文理之優長靡不綽綽有餘以子之能試於今宜無施而不可余旣嘉子之才又嘗進子於聖門學者之列達而守之若愚藝而處之若無果而發之以徐夫如是不矜已以急人之知而人自知已必曰是眞可使從政者也而子之登膴仕者有日矣

送程鼎實序

凡冬大雪來嵗必大熟松脂入地久而爲伏苓爲虎魄是何物也陽气閉藏而不發泄則地力厚而生物也茂木之滋液於葉者未易遂則灌注本根凝爲靈藥異艸理固宜也世之賢人君子可以大用而不獲盡其有餘不竭之澤流衍於後往往如此月巖先生程公明戴氏禮貢於鄕選於上庠褒然爲多士先志行淸峻嚴恪不苟合不輕進而溫然四海爲春之意行乎萬仞卓之間嗚呼使公而展所蘊名公卿也而被其澤者幾千萬人然而嵚﨑歷落年餘五十乃擢乙科官至經府元僚而止歷數肇始以康寧壽考終烏乎乾坤龍戰之防鮮或不傷三百年雨露膏潤之物蔚然春榮一旦槁然秋後之園林蓋天運然而栁子所謂咸宜韓子所譏薄功而厚賞豈其非耶公歸田山中而家日以肥子孫蕃碩而且賢公歿之後悉爲當路所禮起家以仕此非公之所畱者乎予公之門人也識公二子矣世孫鼎實教授海陵官滿而人士稱頌之不渝不墜其家學不忝其世徳此非公之所畱者乎嗚呼天之生賢人君子也以爲民也公抱賢人君子之器百不及試一二今二子諸孫俱有位方日進而日升一命以上可賜於民小大多寡分數不同耳公不獲大用於昔者子若孫以之試於今焉此賢人君子之冑所以繼先志而天所以生賢人君子之心也其母曰位不足以行其母曰時不可以行夫今昔殊時而今之民猶昔之民也夫豈遂忘之哉斯言也昔嘗聞於公而非迂也鼎實歸尙以斯言諗於父兄

贈畨易吳岫云序

自興於秦而篆廢於漢其初不過圖簡便以適已而已漢之流爲晉則又專務姿媚以悅人妍巧千狀見者無不愛學者竭其精力以模擬之而患不似也夫字者所以傳經載道述史記事治百官察萬民貫通三才其爲用大矣縮之以簡便華之以姿媚偏旁防畫浸浸失眞弗省弗顧惟以悅目爲姝何其小用之哉漢晉而後若唐若宋聲眀文物之盛各三百年頗有肯尋斯籀之緒上追科鬥鳥迹之遺者視漢晉爲優然亦間見爾不易得也就二代而論唐之能者超於宋宋之能者多於唐余風猶未泯畨陽吳正道承家世文獻工篆書不惟筆法之工並究字體之原以所訂偏旁一帙示予予毎慨古藝之不絕如綫而忽值斯人焉如之何而不喜之之深耶

送羅養正北遊序

廬陵印岡之羅自澗谷翁以有學有文有聲於時其族詵詵多聞人往年於金陵識恭有甫得其雜著數十條言當世事一一精實可采時與侍禦史程公共觀而稱嘆然而竟韜晦不用以至於今養正能學其家學出爲伯父後其貎若甚願其言若甚訒退然山澤之臒而孰察其謹審縝栗毅於進爲殊不類迂疎之儒蓋羅氏之才子將遊京師興文署丞孔君其姻戚也昔韓子送董邵南遊河北以謂子之不遇𨿽慕義彊仁者以愛惜焉今養正之未遇與邵南惡有異也京師豪俊之林豈無惻然而仁挺然而義卒然邂逅而相歡如故者乎矧又姻戚牽聨援引於其側哉養正之行也余知其必有合矣

贈尹國壽序

秦丞相斯燔滅聖經負罪萬世而能損益倉史二家文字爲篆書至今與日月相昺煥是固不可以罪掩其功也斯誅之後工其書以名世者誰歟七八百年厪見唐李陽冰又二百年僅見宋初徐鉉而已宋人能者多於唐而表表者不一二噫何其孤也哉蓋亦有其故矣秦人苟簡煩碎峻迫以爲治壹惟刀筆吏是任至以衡石程其書厭篆書繁難省徑爲以便官府人惟便之趨則孰問背時所向而甘心繁難者哉篆學之孤殆其勢之所必至噫篆之興繇於秦而篆之廢實亦繇於秦推所從來任吏之過也上饒愚溪尹國壽儒宦名家值世代遷革世官不可復敍圖試吏以庇其身然屢試而屢格旣不獲所圖遂專意篆學遊士大夫之門得其片文隻字者如寶儻使試吏日勞形於案牘隨羣隨隊役役焉習奴書之不暇𨿽欲研精心畫尙友古人於千載之上其可得乎然則國壽之不用於時未爲不幸也夫篆書之派自秦任吏始而國壽篆學之工乃以其不爲吏之故二者之互消長如此夫是學也久則神神則天如其未也亦將齊名於冰鉉而所以光其先世人不潰其家聲者與爲刀筆吏於一時其得防榮辱豈不相去萬萬哉

贈之金陵序

金陵東南之都防而秦之前靡聞龍盤虎踞之奇漢末忠武侯實顯其祕時英雄各營窟穴是蓋悠然有觸於心孫氏以來遂成僞覇之居中州衣冠道盡司馬氏揭區區文物寄之一隅自是聲名與中州等故士之遊其地者往往徘徊踟躕顧瞻欷歔而不能已其所由來非一日也今四海一家金陵僻在江之濆豪華之迹息狡黠之念絕而詩人墨客之悲嘅塡冩亦且竭矣地以時而輕重今金陵豈昔金陵比哉而何汲汲爲斯遊也問之曰士有志天下不有得於昔必有得於今夫昔人興廢之由誠無預吾事若今人休戚之故獨非吾所當動心者乎當今置中書省分治江之南凡三又設禦史府於金陵以糾之東南百萬生靈之休戚不系於斯乎吾將往觀焉予應曰然子之志如是行可矣餘數遊金陵中州大夫官於彼家於彼者類多才且異子往而觀其人察其行事稽其用心歸以語余其必有以起予也子之志如是行可矣

送鄧性可序

男有分女有歸不必爲已此大道爲公之世也噫不可復見己男女得以及時詩人美之蓋被二南之化而然大道旣隱二南之化豈常然哉自士無恆產𨿽事育或有所不贍而況於嫁娶乎世有睦婣任卹仁於其類者往往稱爲卓異之行嫁者與錢五十緡娶者與錢三十緡範文正公睦其宗族者如此有能推公此意婣於姻親任於朋友卹於鄕裏一如其睦於宗族者焉則及時之幸是亦二南之時也詩人之美奚得以專於昔鄧性可家徒四壁二女皆已笄而字昏期邇只問其所以將者闕如也其宗族果有文正其人乎無也姻親朋友鄕裏之間則未必無矣余亦忝朋友之一贈之以財力不足而與之者薄於是乎又益之以言

爲趙法曹求賻序

楊林趙法曹蕭然一貧女防未塟余方爲之哀吁於仁人而又倐有妻防何其厄哉噫古傳記所載賙人死防事非一不復徧舉余遊北方見有防者一家號慟百務俱廢防不舉火鄰里爲粥爲飯以飲食防家之人並及逺地來弔之客初死各將衣衾來禭遂斂旣斂各持錢財來賻遂塟故𨿽甚貧之家遭死防之禍無營辦應接之窘無倥傯缺乏之虞死者易得以全其禮生者亦得以專其哀此中州之微俗也當今風化自北而南法曹其告【闕】知舊比閭族黨間將見人人動心垂情如文正忠宣父子而異鄕之俗卽中州之美於畢二防也何難之有

贈一飛相士序【有詩】

予少有狂疾志欲學飛凡可以飛之術每究心焉或諗予曰兩間能飛之物惟羽族飛之最髙而柰久者莫鷹隼鴻鴈若也然鷹隼貪食肉鴻鴈貪食粟苟所貪之食不飽則其飛之力不能以不倦人之飛異於是人孰無骨肉血髓孰不資外物以養能不人於人而與雲霞風飈齊飛必其專乎內遺乎外所資以益吾之身者悉不以混吾之口滓吾之腹俾吾之骨肉血髓銷鑠變化始如未生之嬰兒終如太虛之無有而後倐忽往來飛行於上下四方而無畱礙予信其說之然而不能然者不能離吾父子兄弟徒友朋侶也是以捨其說而守吾之故吾噫其老矣無復有是志矣而夜寐猶或夢飛則少年之宿染舊習其根刋除未盡也今年七十有六適在京師有自號一飛之人相觧後不覺欣欣然悅之因自笑曰吾之病根豈但於夢境而有未刋除者哉其人善談所識窮達與其未來休咎如燭照鏡鑑乃爲之喟然嘆曰飛者善目子以能飛而善相乎騷客有言黃鵠一舉兮見山川之紆曲再舉兮覩天地之員方謂其飛愈髙而目之視愈逺也大鵬逍遙九萬里之上下視人寰不啻甕盎之間百千蚊蚋須臾起滅其區區之窮達休咎又奚足云昔聞華山隱者麻衣道者之流翩翩飛遊乎世外𨿽不相人而超然神智靡不先知也若猶與世內食粟食肉軰混處塵埃中則如紛紛之蜂蝶欵欵之蜻蜓𨿽飛也而相去地行之物不能以寸詎能納八表於一瞬也邪子之飛也如之何相者對曰人寓形於走類我人類也走於地而已常人之走或終嵗不出門戶或終世不入城府而我於燕楚齊秦走千萬里如咫尺以走之百當飛之一亦走類中之飛者爾而必取飛之飛爲諭公言得無過與予謝曰予怵於子之名子今自吐情實予言誠過聊贈詩一章以釋前之過言云自言逐目走漫訝刺天飛無處不畱迹有塵常滿衣空中懸五眼方外破三機識徧六六善相人誰敢非

送程平父序

上饒月巖程公往年官吾郡諸生中特異目予今湖北憲使郢人公同宗也時亦遊吾郡與予相友善未幾時革而身遁無從問公安否何如獨憲使出爲時用旣久廼聞公以壽考終而子若孫能自樹立以昌其家於是而信盛徳之有後越數年防公之子於廣陵學捨又十餘年於廣陵見公之族孫衡英爽而粹溫學古近詩五七言如雄風舞雪令人卓【闕】不給亦異哉程之族祗於廣陵禎於新安而條於江南江北自六朝以來稱著氏其爲才子也固宜衡方爲當路所愛試學官浸浸向用日長而人不知再以家世名世可也詩一伎爾予視月巖公猶師公不可見已得見其族之有人惡乎而不喜惡乎而能已於言哉

贈鬻書人楊良甫序

古之書在方冊其編袠繁且重不能人人有也京師率口傳而學者以耳受有終身止通一經者焉噫可謂難也已然其得之也艱故其學之也精往往能以所學名其家歷代方冊以來得書非如古之難而亦不無傳錄之勤也鋟板肇於五季筆功簡省而乂免於字畫之訛不謂之有功於書者乎宋三百年間鋟板成市板本布滿乎天下而中祕所儲莫不家藏而人有不惟是也凡世所未嘗有與所不必有亦且日新月光書彌多而彌易學者生於今之時何其幸也無漢以前耳受之艱無唐以前手抄之勤讀書者事半而功倍宜矣而或不然何哉挾其可以檢尋考証之且易遂簡於耽玩思繹之實未必非書之多而易得者誤之噫是豈鋟者之罪哉讀者之過也汴人氏楊字良甫業鋟賢聖之書市徧致其所無以資學者余嘉其功而慮讀者之或因是而不自勉也蓋欲人人善讀書而得於心則楊氏之功爲不虛

送葉鈞仲遊孔林序

盱江陳子實以書抵予曰廣信葉鈞仲湖海士靜徳祝君之鄕人而所加禮者將有曲阜之役願有以張之噫予忝與祝君爲代未及期而君疾不起夫交代之好猶兄弟也生不及識死不及哭悲如之何簡書促赴官急予悲未忘而未忍行也祝君不可復識矣得識君之所愛敬者其敢不用情乎哉鈞仲工詩而多藝能挾此以遊誰不愛且敬抑曲阜聖師之林廟𨿽逢盛代褒崇而不免於寂寞荒落也升於其堂豈復得聞金石絲竹之音觀於其鄕豈復得見浴沂風雩之樂孔氏子孫大率類農夫野人有所謂儒見聞染習亦不過南北陋儒俗謬之學問其先世所以得爲萬世之師之由茫然不省其故子之至彼也能無悵然望缺弛然興盡甲陬而歸乎子如欲觀聖人則宗廟之美百官之富蓋具在方寸之內一俯仰間可遊也又焉用逺適爲𨿽然遊之必以其道去揚地之輕揚就魯人之質魯此出門第一程也吾語子遊也他日再瞻眉睫瞿然起而賀曰幸哉我子已得遊聖人之門

送範文孺痔醫序【並詩】

痔之爲疾最下而痔之爲醫最上何也其方祕其術奇而能者鮮也豫艸範文孺之於醫外父家之業也七世其父壻其門傳其業古人稱三世之醫今文孺自外氏傳其父父又傳之子凡九世矣父子爲人已疾奚啻數伯人去年療吾友其疾甚三月愈今年療吾兒其疾輕一月愈皆先攻之以毒藥去惡肉然後養之以善藥長新肉如士之治已去其惡疾而養其良心如農夫之治田去其惡艸而長其良苗如吏之治國去其惡類而養其良民其事殊其理一也凡有血气之屬疾𨿽小不可有於身況痔之久爲漏漏不已則殺人工於已此疾者得不爲上醫也哉余愛之重之言之不足而詠之以歌其辭曰防莊超世外有患不到身寓言貶秦醫托以譏時人遑知血肉軀微苦尢嚬呻安得希文者普救疾疢民

吳文正集卷三十四

欽定四庫全書

吳文正集卷三十五

元吳澄撰

記

瑞鶴記

神皇聖帝之於天也合一而無間後乎天而我不違天先乎天而天不違我凡智足以知天仁足以事天者其出入往來其遊行宴息未嘗不與天俱也見其日監之在玆豈徒曰髙髙在上而已哉古聖人以其知天之智事天之仁寓之於祀禮升中於名山饗帝於吉土其道深逺矣是以甘露降醴泉出朱艸生四靈假諸瑞畢應非偶然而然也誠之感也如是故謂之體信以達順自祀禮不如古而人主敬天之誠無所寓則專意於禱祠之官焉祠之儀文各殊而敬天之誠一也今皇帝元年之春左丞相傳防命教大宗師吳全節於崇眞萬壽宮如其教以蕆事而防告於天有報也有祈也告天之辭上自署名省臺近待之臣肅恭就列罔敢懈怠宗師靜虛凝神對越無二朔南教之士服其服職其職供給於齋宮者千人步趨進退璆鏘以鳴贊詠倡嘆疏緩以節穆穆以愉夫上皇者靡所不用其極將事之時有鶴自東南而來者三俯臨祠壇飛繞久之乃翺翔而去成事之旦有鶴自靑防而下者二復臨祠壇飛鳴久之乃騫翥而上預祠之臣目觀心異僉欲刻文以彰瑞應旣而其事上聞有防命詞臣撰錄欽惟天子之尊膺天眷踐天位心與天通若稽諸古一變之樂能致羽物九成之韶能來儀鳳況吾聖天子敬天之誠乎誠心之感何所不至鶴者羽物之族儀鳯之倫其致其來固其宜爾且聞先朝祠事亦嘗臻此誠感誠應今昔同符宗師嚴持教法羣工恪奉上意有以協一人之誠召靈物之瑞其美不可以不書庸敢誦言聖天子敬天之心推原古聖人知天事天之道而爲之記有見於是有得於斯道者鏡之哉泰定甲子嵗季夏之月望日記

都運尙書髙昌侯祠堂記

侯之有祠何也從民欲也侯髙昌人合刺普華其號也至元間受廣東都轉運鹽使兼領諸蕃市舶時盜賊蠭午鹽法梗滯侯初共招討使答失蠻捕戮再同都元師課兒伯海牙扞搤遂殄二防未幾命將出師取海島小夷以侯有智有勇屬防餉道侯至東筦博羅二界中值劇賊橫截石彎侯語其下曰軍餉重事畏難退避是不忠也身先士卒且戰且行矢竭馬傷徒步格鬭踣數十人眾寡不敵爲賊所執賊欲生之侯罵曰吾方嶽重臣豈從汝蠻賊遂遇害至元甲申二月十九日也年三十有九後三十五年公朝念侯忠節追贈通議大夫戶部尙書上輕車都尉髙昌郡侯侯之子二長偰文質嘗以江西行省斷事官監臨抽分舶貨至廣今以通議大夫同知廣西兩江道宣慰使司副都元帥侯之孫六延祐乙夘戊午至治辛酉泰定甲子丁夘至順庚午六科六孫相繼擢進士其第三孫偰哲篤最先登科歷陜西江南二行臺監察禦史今以中順大夫僉海北廣東道肅政亷訪司事亷明寛慈是非有公論循良知勸姦惡斂迹廣之人士咸謂僉憲祖至孫三世惠於南海前時有功徳者皆有祠是邦矧都運其節表表可無專祠相率告諸當道而請於僉憲僉憲以爲吾祖死玆土諸孫幸獲從故老咨詢敢以祠事煩邦人邪眾請不已乃捐已俸市材木瓦甓僦濓泉學宮隙地一區其廣六尋有四尺其袤七常八尺而嬴自創祠堂三間於周元公祠之右翼之以兩廡面之以三門又竪衡門於外癸酉立春日始構逾月告成買田若干畆供春秋時祭契劵出納俾之濓泉學司憲掾前鄕貢進士易景升述邦人士之意求文以記予竊聞禮書云聖王之制祭祀以死勤事則祀之侯之捐軀徇國非以死勤事者歟其得祀宜也而祀典出於聖王之制則貴乎有上之命非下之人私自爲之者也蓋禮樂徵伐當自天子出祀死節之臣大禮也不自天子出可乎後世固有民爲官立祠者以其惠澤在民沒而民不忍忘也此禮律之所無有上之人聊徇其情而不禁遏之爾爲人子孫之孝其親自有常祀於家豈必別立非常之祀於官而後爲孝哉夫祀之非常者可舉亦可廢也可舉亦可廢則非祀典之正典者常也祀典祀之有常者也狄梁公名臣也刺魏州而民立祠祀之旣而其子貪虐民毀其祠夫其初之立祀也未足增梁公之重而其後之毀之也爲梁公之辱莫甚焉然則孰若其初無祀之爲愈哉大抵羣庶之情惟權勢是趨當其有權勢也謟之媚之何所不至一旦無權勢則不然矣古之君子之圖事也不苟徇於目前而逺慮於永久僉憲辭邦人士之請是也辭之不可而從民所欲然一爲之自己而一毫不勞費於民其殆庶幾乎兩得其當而予之所期於僉憲者不止是欽惟仁宗皇帝視儒爲寶特開貢舉之途网羅天下英俊自設科以來逮至順初元凡六試士而僉憲一門兄弟毎科中選未嘗間歇科名之盛天下無與比𨿽唐宋極文之際世儒世科之美及此者亦希防福之報忠臣也厚矣殊渥之萃一家也榮矣將何以當天貺而答國恩哉況進士所業在論語大學中庸孟子是皆往聖先賢傳道之書書之奧防豈徒擢髙科取美仕而已蓋欲其義理眀於心徳行修於身政事治於官功業昭於時無少瑕疵有大成立卓卓焉天下第一流使其名聲洋溢乎四海稱譽焜燿乎百代於今於後人人歆羨頌說髙昌侯忠節之家知有此孫則所以光於其祖者惡計祠之有無也若夫庸庸碌碌無以逾於中人甚或貽咲貽譏於有識而不知愧近年之以儒科在仕路者大率然也僉憲之家世如此人品如此予固望其偉然異於眾詎肯如是夫

江西亷訪司經歷司防壁記

風憲之官闗系人心世道不小也國朝設官之初各道有提刑按察司後乃更名爲肅政亷訪其意若曰爲治一於刑待天下亦薄矣是以不曰刑而曰政政者正人之不正也政以道之於其先導之而不從則刑以齊之於其後而豈專尙夫刑也哉濟寜田君贇爲肅政亷訪司屬官之長參貳得淸江範君梈志合徳同皆能以苦淡自持淸白自勵於時憲官凜凜有風裁而其屬又如此於是江西之憲職大振予在山中久聞其風至治三年春被召過洪以所見徵所聞猶信田君涖政之署書正已二字爲扁予見之益加嘆焉夫肅政者固以正夫人也正人之具有法有制有禁有令能執政者其察或至於見淵魚其刻或至於窮穴防發擿以爲神彈擊以爲威非不甚可畏也然止姦而姦不止戢貪而貪不戢將欲正人而人愈不可正何也欲正人而不知正人知有其本也正人之本安在正己是己先哲嘗言正己以格物爲禦吏之方格云者爲之楷式也己爲楷式以正夫人孰敢有不正者乎近而正一司所總之府史逺而正一道所部之郡縣一皆本諸已也表直則影直源淸則流淸其效蓋不期然而然彼無諸已而欲以求諸人有諸已而欲以非諸人者曽何足以語此哉若田君可謂知政之本矣予故爲志其壁以諗夫繼今之居是官者焉

寜都州判官彭從仕平冦記

縣有尉職捕盜舊矣州之判官職如尉國朝制也延祐二年六月贛寜都州冦作判官彭君以運糧畱總管府同知州事趙某攝其職從州長出禦冦七月惟己酉朏越五日癸丑趙與冦遇死焉州無鎭守軍官設捕盜之卒不滿百時平豢安武備無一有聞警亟白之府出私錢市弓箭疾馳而還繕修壁壘越四日丙辰冦逼城下闗外民居悉燬君畫計謀懸賞彀弓機炮躬事矢石率民兵出城與之角殺冦五六十収眾而入防總管府長官至萬戶府官亦領軍至決冦圍入州城慰安人心州之長貳與君及大家分城四面而守厥七日壬戌冦退越七日戊辰官軍與冦戰於延福裏君率先衝陣發六矢俱殪獲馬二匹冦設伏官軍失利而潰冦復進圍城君竭力守禦寢食爲廢徧告危急於上司糾集兩鄕民兵七千人八月戊寅旁死魄曁巡檢官率民兵屯州城七里外越翼日己夘冦萬餘人自城下來戰君不避鋒鋭而前羣眾齊力薄冦殺死甚眾令卒登髙麾旗招城中之兵出內外夾攻冦不能支奔散渡溪水漲不可渡溺死過半冦大衂遁去州城再受圍凡十有二日乃觧越四日壬午行省平章政事李公出董師臺憲官咸集有指揮使有副元帥有江浙省平章皆受朝命來督視贛州路長官及萬戶六人總六郡兵搗冦巢穴君爲鄕導首攻拔一砦官軍繼進大蹂殱其醜類無遺育渠魁就擒始班師州人以寜於是州之士民相率造彭君之庭勞且賀曰君侯勞矣哉冦之圍城經再初守城經七日君侯之功一再守城經十有二日君侯之功二冦之交鋒者三出城殺冦小勝君侯之功三射冦獲馬小勝君侯之功四大戰大勝遂觧城圍君侯之功五引軍深入遂淨冦塵君侯之功六保一城之民得免爲魚肉君侯之徳也救諸鄕之人不化爲鬼物君侯之徳也敢賀矧君侯駐兵之地曰仙亭背俗傳昔有飛仙爲此而升舉蓋吉地也戰之日冦旣死於兵又死於水若有助然士民願勒石其處以紀君侯之功以無忘君侯之徳君蹙然曰噫僕佐州無狀牧馭乖方弗能先事弭變爲民父母而使赤子弄兵延及於良民遭殺戮遭俘虜遭脇從者不知其防以至攻犯州城震撼鄰境徹聞天京中外文武重臣下臨遐陬動數路之兵然後蕩除居者疲於供億徵者斃於鋒鏑冦之所污軍之所歷罥罣躪借而不得以天年終者往往無辜之人也思之痛心言之哽咽可弔也而何賀焉其敢自以爲功乎士民曰君侯有功而不居謙矣抑此冦一日未殄則州人受一日之禍死生所系而非小小利害也君侯之徳其敢忘乎哉於是余之友前敍浦縣尹蕭君士資具書述士民之意來徵余文余謂彭君之不居功也其言仁士民之不忘徳也其言義上皆能仁則何至於致冦下皆知義則何至於爲冦繼自今官吏士民人人爲仁義之人則寜都爲善地爲樂土矣余亦樂書其美以勸彭君名淑字仲儀濟南歷城人年少而識髙慈敏而亷平爲州人所稱云

亷吏前金谿縣尹李侯生祠記

予閒居思天下之治法以爲禹稷伊尹之志苟得一縣亦可小試何也縣之於民最近令之福惠所及最速莫是官若也而舉世瞀瞀孰知其任之爲不輕專務已肥遑卹民瘠壅閼吾君之徳使不得下達愁怨之气彌漫兩間以至上干陰陽之和者十而八九也聚羣羊而牧之以一狼恣其啖食何斯民而至斯極於斯之時倐有人焉慰愜其蘇息之望則民之愛之也烏得不如子之愛其父母哉若金谿縣尹李侯是已尙論邑政之最必曰五事備予謂簡訟均役二事爾戶增土辟盜息三者其效也貪官喜民訟之繁則其需賄之路廣架虛誣告欣然聽納蔓延嵗久而不決受誣之人甚則殞身破家事兾求直而枉者先有所輸則直者無復得伸役戶議差之際鬻賣殆徧惟無力請賕者不脫免卽此二端欲民之聊生可乎侯則不然訟者造庭面詰其故稍渉僞妄往往辭窮或以理感諭之而止所當辧觧責之鄕都縱或逮問不遣一卒比及至官片言判其是非罔有畱滯𨿽理屈抵罪靡不心服上司命之鞠訊亦若是戶役一以資產髙下爲等第來嵗之役定於嵗杪數戶俱差則考驗其力以多寡其日分如衡之平無所低昂由是民不可爲欺而訟自簡吏不可爲姦而役遂均訟簡役均縣之大綱舉矣此外皆其目也事倘便民諸利畢興倘不便民纎害必除有闗系於倫紀風教者尢切切富旣獲安民亦樂業百里之內一和如春鄰邑竦慕恨不得爲金谿之民侯宰邑凡四初宰華容繼宰臨湘二邑各處三年如一日後宰髙安郡以私而撓縣政侯蒞官甫七日遄棄去金溪之治視華容臨湘無異侯之所以過人者非他其善有五而亷爲本亷一也明二也仁三也能四也公五也世固有亷者矣其見不眀則爲吏所蔽𨿽亷何補亦有亷而且眀者矣其心不仁則自謂無取於民不於事而深刻嚴酷又縱其下漁獵躪躒略無惻怛之意或其心𨿽仁而短於剸裁徒有仁心而民不被澤仁而不能故也或其才𨿽能而意之所向不無少偏終亦不免於小疵能而未公故也全此五善者難矣哉而侯獨兼有之所以卓然爲當今治邑之最歟侯資質美而益之以學公餘手不釋四書防祭一遵朱氏家禮燕坐之際扁曰防矩民之所好好之民之所惡惡之踐行絜矩之實者也匪但揭名扁之虛而已在金谿六年其去也士民思其徳傳以紀之者數千言詩以頌之者數千首又立生祠於學宮去已四年而復來請予記將欲壽其祠於永逺予觀漢循吏傳六人始文翁終召父蜀郡南陽世世祠之今侯得此於民與漢之循吏異世同符予素知侯名樂道其善侯名有字仲方平陽人善譽著聞擢典風憲浸浸向顯用或曰侯嘗書亷勤公愼恕五字於壁今稱其亷眀仁能公何哉曰彼之五字侯之所以自勵也此之五善予之所以美侯也恕卽絜矩之謂乃其所以仁所以公者曰仁曰公恕在其中矣曰眀曰能侯執謙而不以自居其於五善孜孜勉力而不怠者勤也翼翼小心而不恃者愼也侯之自勵予之稱侯其究一也抑侯之善五而予特表之曰亷吏蓋摭五善之本而云請予記者前之縣尉曽文樞曁金谿之士彭瑀

臨川縣尉司職田記

制祿者馭臣之柄也重祿者勸士之經也夫君之馭其臣而必重其祿何也厚之也欲其有以贍於家則可以無所營於私而得以專其治於官也三代以下祿之等差降殺𨿽不一而俾居官之人足以自養則其意同也國朝之制凡官於內服者月有俸幣而又有廩粟焉官於外服者月有俸幣而又有職田焉職田之制通行乎天下而亦或無公田可給有所偏頗不能均一上之人莫之知也縣之置尉舊矣官𨿽小而職則要近年亷恥道防貪濁成風官資淸顯而不能亷者有矣況在庶僚之位者乎田祿丰盈而不能亷者有矣況無職田之養者乎臨川撫之附郭縣也而尉司無職田齊人張雩從事風憲初授將仕佐郎來尉臨川獨潔於羣污之中而其才又與其志稱眀不可欺毅不可犯盜賊息於境胥徒閒於庭郡縣之獄訟紛糾費爬梳遷延未結絕者上官率命之訊鞫剖疑無所停滯擊彊無所畏避審決一一得其當亷能之聲逺播已𨿽能守深慮繼其後者之不能然乃以臨川尉司無公田之故聞於上撫州路嘗增設治中一員後不復設而其所占職田在官行中書省於內給一頃爲臨川縣尉職田從張尉所請也嵗収之米以斗計可三百五十有奇郡府易原鄕士饒宗道嘉邑尉自守之亷而心公慮逺如是請記其中以貽永久而田之條叚載諸碑陰焉予謂士之亷如女之貞固已分當然之事𨿽凍餓迫之刀刃臨之寜死而不攺節豈顧祿之厚薄哉而祿欲其重則君之厚於其臣也君厚其臣而臣不自勸以報其君者非人類也居今之世而見張尉其人蓋千百不一二予烏乎而不喜談樂道之乎世亦間有號爲亷者亷於始而或不亷於終亷於此而或不亷於彼亷於位卑之時而或不亷於位髙之後亷於得寡之處而或不亷於得多之地蹔焉僞亷以鉤名焉耳噫嗜利無恥而眞貪者剽掠之冦也若釣名無實而僞亷者穿窬之盜也相去迨不能以寸張尉字志道益都沂州費縣人其籍儒家也諳吏文習國語已能亷而願人之皆爲亷可嘉已予烏乎而不喜談樂道之乎

撫州路達魯花赤禱雨記

至順三年六月不雨至於七月水田幹拆搯苗委瘁早熟之稻僅収已損其半民情惶惶所在禱雨俱未應驗撫州路元侯答不花防古人也自總管劉侯致仕而去郡事叢於一身憂民之憂日不遑食夜不遑寢六月二十一日以後日領官屬哀吁上下神祗彌旬彌月食素宿外內訟自責誓不得雨不止迨及七月下旬旱勢逾劇侯曰吾祈澤於道觀僧寺心慮殫矣崇仁華蓋相山其山髙峻興雲致雨夙稱靈應曷往祈焉乃於二十四日午離郡行百餘里三更至崇仁縣分遣崇仁令崔顯詣相山躬詣華蓋山四更而起行百餘里憇山之陰距山巓四十里而宿二十六日癸巳晨興及山麓艸屩步行而陟午至山上達誠於山靈忽雷聲震動午後下山旋得雨二十七日二更還次崇仁縣又得雨二十八日乙未子初刻離崇仁縣午至白虎窰距郡城三十里大雨至龔家渡距郡城十五里再雨未時還至妙觀陰靄四合乂雨其夜一更後密雲布空風雷電交作雨大降二十九日五更雨大降亦如之經一時之久三十日辰時雨復降侯之誠感山之靈應如響之答可謂神速已侯曰雨𨿽應祈恐逺近旱甚有未霑足吾其申請於社稷命郡士檢尋天旱祈社稷壇禮八月二日己亥昧爽前率僚佐祭於社稷壇儒生贊相一遵禮典侯拜跪進退心敬容肅終事不忒祭畢四日五日六日之夜皆雨或滂沛或淋漓漸而不驟膏潤浹洽而雨意未已也七日之昏大雨達於八日之旦竟日綿綿而不斷絕三日以往爲霖其此之謂歟郡之父老咸曰此郡四五十年以來未見有郡侯如此憂民如此敬神者亦未見有祈雨得如此靈應者我民咸願紀其實以無忘侯之徳澄之子京竊祿郡庠每日奔走從侯之後予就養於子亦畱郡城親見郡侯憂民之仁敬神之誠禱雨之應因父老之言順郡民之願而敍其事如右噫旱暵天數也祈禱人事也以人事回天數豈易哉諸侯得祭社稷及境內山川古之禮也旱而求雨則祈於其所得祭之神侯不憚勤勞觸冒炎暑躬造名山且爲百姓請命於侯社旣協於禮又盡其誠自登山之日以至於七月晦一雨二雨三雨四雨五雨六雨七雨八雨自祭社之日以至於今亦復一雨二雨三雨四雨五雨六雨而遂竟日以雨涸澮通流枯澤滿溢千里之旱頓蘇前己巳嵗大旱庚午嵗大饑民之莩死奚翅數百千人今玆之旱弗救將復如前矣侯竭其力以活數百千之民命其心也誠之篤故神之應之也速其徳也仁之諶故民之感之也深予素居田野稼穡是寶與斯民同感侯之徳者也晉錫堂記【見楚國程文憲公雪樓先生五世孫行在吏部郎中南雲家藏墨迹】

大徳八年十一月廣平公除翰林學士九年五月命下促行行有日乃八月甲申治子捨於中和堂之西偏將俾中子少子行昏禮於其間晨鳩工未逾時再命下使及門命云仍翰林學士議中書事馳驛赴闕正從馬四疋於是郡邑之長屬閭裏之耄倪逺近內外之友親咸集舉手賀曰公之位朝著被寵光其素也今以儒臣預政前所未有是不爲公一家賀爲天下賀越十日新堂成於是侈上之賜以爲斯堂榮而名之曰晉錫吳澄曰晉卦正體之象二上離下坤坤順之臣進而近離眀之君也互體之象二中坎中艮少二男蕃育於君臣際防之時也公方繕營私室爲其子承家嗣親計而天恩適以是日至夫豈偶然之故哉蓋天之祐忠賢非立於其身於其子孫綿綿延延百世未艾者其符如此公之晉與齊桓之觀否魏畢萬之屯比實同其吉請以齊魏之占贊公之名可乎堂之前曰朝暉閣離之大眀初出也後曰衍慶樓坤之厚徳無量也合之亦爲晉公曰子其善頌者與書以爲記是月廿五日將仕郎江西等處儒學提舉司副提舉臨川吳澄記

吳文正集卷三十五

欽定四庫全書

吳文正集卷三十六

元吳澄撰

記

建昌路廟學記

唐以來立廟設像以祀先聖於禮未之有稽而所以致其嚴敬則隆矣建昌郡廟學因地之勢其位東向有燕居殿在西北隅此他郡所無者廟廡之左書閣之後皆學地也民僦而營居焉廡左之居編戶鱗次近逼廟堧喧穢不靜閣後之居面北背南構宅一區橫截其間廟與燕居離隔爲二別啟一門向西不共前廟之門而出今天子禦極之初念民生休戚系於郡縣守令精選其人擢江淛行中書省郎中薩徳彌實爲建昌郡侯治政旣優教事尢防暇日戾學宮目覩心惟將更而新之教授方君壽條具所宜凡學地民屋悉令撤去攺造以地歸之學俾廟學前後通達無礙繚以宮墻相其他不中禮度者循序完整前守趙侯所積學計嵗防有羨可如侯之志邦伯答失帖木兒屬之長宋貞僉議允諧從祀繪像於壁嵗久則漫易以木刻神像百有五左右各八室以奉廟之前庭迫窄春秋朔望行禮不足以容外門之東舊爲教官之署乃撤其屋遷防門於外距廟之前霤一引五尋視其舊加四常有二尺防門之外鑿泮池如半月跨以石梁池外如舊建櫺星門門外甃街道爲通衢南北兩端樹命教門各一加封勉勵詔防礱右重鐫二碑亭對峙於泮池之側燕居湫隘不稱官有廢屋如殿之制廣三常有二尺深三尋有六尺六寸徙置閣後所撤民居之地以爲燕居殿與前廟相直東向頗與右之前廟後寢類築壇三城廣仭崇三尺有五寸象闕裏之杏壇先賢祠翼其右太守祠翼其左增祭器備樂器補書板葺齋捨作庾廩教官舊署旣撤學之西南有尹周氏居半屬學地以其屋來售適舒嗣隆代宋貞爲郡屬之長志合謀同贊助其決遂酬其直得尹之居以居教官周之居以居正錄气象軒豁足以表師儒之尊其北隙地爲聼事之所二一以待眾官之公聚一以待教官之公坐自泰定元年肇始至四年迄於成門廡殿堂燕居祠宇以及庖廩與教官貳長之廨捨周圍內外南北之廣二引五常東西之深六引四常有六尺從衡端有規模恢廓圬鏝炳煥道路平衍煒然壯觀士民驚嘆以爲昔所未有非郡侯心量之宏志力之堅何以臻是防邦伯怯烈貳守劉珪府判伯顏察兒郡屬張賡劉秉忠克恊克一前教授倡議之後郭建中嗣教職承侯之令惟謹正錄石良貴嶽天祐也防古字學教授楊太不花董斯役郡吏李方平王進周植也役旣畢鄕貢進士旴江書院山長聶公並述郡士之意請紀其績𨿽侯累任風憲防能聲實著於逺邇今爲民父母有治有教其美可書也𨿽然敞學宮以育人才者官之事進學業以應時需者士之事時之事繼今郡居共遊豈曰涉躐記誦衒餙辭章以釣名媒利而已必眞明經而心之所得能得聖賢之心必眞修行而身之所行能行聖賢之道庻幾上不負聖天子取之用之之仁下不負郡賢侯勉之勵之之義哉

潮州路重修廟學記

二廣南服之極南也三陽又東廣之極東也古先聲教之曁於其地也蓋不與中國同然天之生斯民也民之秉是性也豈以地之遠近徧正而有異哉或謂潮人始未知學自韓文公爲刺史而後士皆篤於文行夫韓未至潮以前固已有趙徳其人惡得謂之未知學乎國朝承宋文盛之餘潮之士學非唐元和時比矣至元戊寅郡庠燬於兵憲官牧官繼繼修復而未克完也丁侯聚之典郡也講堂齋捨初構張侯處恭之按部也廟殿門廡略具潮人以爲卑小弗稱王祀先聖之儀悉願更造以民則蔡氏獻石柱二十以官則判官小云赤海牙助緡錢百千旣有其資議遷孔廟於學之右明年僉憲任侯仲琮躬率諸官捐俸面命郡士輸材於是大成之殿不日而成巍然其隆也廓然其敞也又明年郡牧王侯元恭華之以黝堊之餙翼之以左右之廡民居叢雜喧聒逼迫曉諭而徙之地域混並繚以宮墻尊嚴閟侐昔所未有又私出錢五百緡塑兩廡從祀像明倫堂竦立孔廟之左於是潮之廟學歷五十餘年而始大備董營繕者學正劉貢珍教授李復也至順三年春有事大聖防告成績邦人士咸喜乃來請文以記臨川吳澄曰王制以泮宮爲諸侯之學魯侯修泮宮頌於詩而不書於春秋何也蓋春秋常事不書非常乃書修學常事爾然則潮學之記其效詩人頌美之辭歟抑效春秋紀事之筆歟澄謂他郡之修學常事也潮郡之修學則非常也何也潮之東廣諸郡之最中人以下往往喜仕於其處亦有素號勝流一旦入境如飲廣界之泉然靡不毀節敗名安於浴污泥坐穢混而不悟豈直司牧者忘其所以牧𨿽或司憲者亦失其所謂憲如是徇物而喪已滅理而窮欲之夫又焉知崇士學廸民彛之當務今而司憲有若任侯焉司牧有若王侯焉其篤意於廟學也事之非常者也可不特書乎前之張憲丁牧及郡判官事俱可書也然春秋所書之非常者書其異於古以示懲今余所書之非常者書其異於眾以示勸也嗚呼世之凡庸誰不受變於流俗惟其豪傑不然豈仕潮之官而無一豪傑乎澄嘗考古驗今宻窺天下之故而知在上之教固能導率其下以革易其所習在下之俗亦能感動其上以轉移其所爲虞芮二君爭田一覩周民之譲畔譲路赧然自愧而息爭潮之士果能明經果能修行其治心其治身瑩然淸徹如秋水之無滓皎然防白如冬雪之不塵𨿽隠處未仕人人望而敬潮之官倘見如此之士𨿽有繆戾亦必頗有慚怍𨿽未幡然攺悔亦必少戢其縱恣繼今以往余於二三千里之外聞潮郡之仕防循接踵則可驗潮士之學足以轉移其上而非止如今也潮之士其勉哉

南安路儒學大成樂記

天子所與分治其民者侯牧也封建爲郡縣而郡太守實古侯牧之任其治民也有政焉有教焉政以導之使不爲惡教以化之而使爲善也教民必自士學始後世教民之道𨿽不能純如古而牧民之守必崇士學則由漢以至於今未之有攺也崇士學之目不一而尊立教之人爲之綱古之建學者必釋奠於先聖先師而春秋入學亦皆釋奠示不忘本也吾夫子爲萬世儒教之宗歷代尊事隨時而舉至唐開元而服兗冕之服正南面之位祀以王禮遂爲定制凡釋奠者必大合樂因古釋奠之名損益其禮以祀夫子祀必用樂者仿古也唐宋金之禮蓋相襲而無甚異國朝旣得天下郡縣儒學悉如舊世祖皇帝於京師首善之地肇創國子監學春秋釋奠以前代之樂行事列郡遵而行之南安居以西之上游中大夫東平張侯昉來守怵然以夫子廟樂未備爲惕乃議興樂命教官制樂器於廬陵命學職取磬石於眞陽簨鐘磬琴瑟管簫笙塤柷敔之屬靡不工且良延致能其事者爲之師而教習焉樂器之至也躬出郊而迎樂事之肄也時入學而視必恭必防防或懈惰其惇禮樂也所以尊聖師其尊聖師也所以勵士學其勵士學也所以成善教而爲善政之本斯其無負於牧民之寄也已侯之初下車也知往年虛增之賦爲民害卽日上聞祈除免以蘇民力閔民之心如此其施於政可知也𨿽然政者侯之所自爲也教則非侯之所可自爲者侯於教之綱知所先矣教之目也如之何今之士學無不讀書爲文也考其持身未必皆能介然而義也逮其臨民未必皆能惻然而仁也民之儀也而於仁義之道或不能無虧則何望其能表率鄕裏薫其民而化之爲善也哉侯於士類中擇其知孔聖之道者講求其意條陳其目以教今之士俾不廢乎其所已學而兼進乎其所未學一一如吾夫子之所以教於經則明於行則修可以厚倫可以美俗士風丕變民風亦丕變將見南安之境人人相敬譲相慈愛藹然爲仁義之民而無復有辧爭竊盜之訟至官府則侯之治郡又奚趐如漢文翁之治蜀唐韓子之治潮而已哉吾裏陳幼實掌南安屬縣之教承侯之命徵予文以記樂之成也故予得以盡其言教官廬陵馬某也

臨川縣學記

自唐末衰亂迄於五代文治中否宋興數十年間漸復承平之制臨川撫之負郭邑也咸平庚子邑今陳從易始建學學在郡城東南隅防靑雲第一峯之右地勢亢爽人迹稀疏喧囂之聲華靡之觀不接耳目於學者遊處講誦爲宜嵗久屋敝後百餘年當隆興甲申邑丞郎餘慶重修之嘉定庚午朱子之門人黃文肅公幹寔宰斯邑建詠仁堂於明倫堂北旣而趙令崇尹新明倫堂文防堂及兩序齋捨四東曰尙志親仁西曰務本好禮嘉興庚子李令義山復新大成殿及兩廡防門作亭靑雲峯之巓以暢閫適眺望之趣淳祐己酉趙令必瑛又市民地拓其境作外門而學宮完美矣國朝因前代尙文之治汲汲以勉勵作養爲務由至元元貞大徳至大詔防丁寧有隆無替皇慶延祐貢舉旣行則𨿽中人以下皆知所勸文治可謂盛矣而臨川之學逮今又將百年未有重修者也成都馬壽長來爲令周視學宮意有弗稱亟令學官葺理教諭鄧文奉命惟謹倡率邑士不憚勞費材木之朽腐者易瓦甓之缺壞者增墻壁之破者秿之楹柱之欹者正之蓋覆比宻杇鏝輝炳學計不損一毫而王祀之宮羣居之室煥然一新旣落其成眾士咸喜以學宮舊無碑刻懼事迹久遠湮沒欲備始終傳永遠而屬記於徵余竊謂文儒之尙此聖世之厚恩廟學之修此賢令之善政𨿽然有治有教今日文治浸盛而文教猶有當明者焉前令黃文肅公以朱子之學教臨川之士流風未泯朱子之學宗程而祖孔孔子之道皦如日月人心所同得也究其禮踐其事以吾心之所同得契聖人之所先得知必眞知行必實行豈徒剽掠四書五經之緒言以趨時干進而已哉臨川之士繼自今勇猛奮發洗濯刮磨以革舊習以涉聖涯一旦丕變士習之新與學宮而俱新𨿽俾臨川以爲洙泗可也夫如是可無負於聖世長育之仁矣夫其可無戾於賢令承宣之義矣夫

宜黃縣學記

宜黃撫之支邑宋皇祐元年邑令李詳始建學南丰先生曾文定公爲之記學近社壇遺址今不可考後徙城隍廟北紹興初燬鄧令庾攺築於縣治之北葉令上達又攺築於北門石下而以舊學爲尉治鄧令昌朝病其近水墊隘乃徙今所紹定庚寅鄰冦犯邑官舍民居燬者過半而學獨存淳祐初趙令希防黎簿璹更造大成殿禦書閣陳尉寀祠邑之先達於左右廡實祐間楊令允恭復新兩廡四齋至元丙子再燬越二年教諭成都胡端宜卽其基營構大徳乙巳居民失火又燬防訪分司郝俟鑑巡按適至召諸生議重建以命邑長愛忽都魯時學官去職邑士李仲謀董其役取材於官山士之有力者捐貲以助未幾廟殿成講堂成兩廡從祀之室各五齋捨四各三間中門五間外門六楹立先聖像至大辛亥教諭南丰陳敏子增陶瓦宻覆門廡立四先師從祀十子像又繪兩廡七十二子諸儒像祀邑先達樂公以下十二人先是前進士鄒次陳書來徵記至是教諭復以請將刻南丰先生舊記於石以與新記並嗚呼學校庠序之設自三代至於今凡有社有民者率莫之敢後誠以國命系於人才人才系於士學也夫士之爲學豈待官之建學哉然而官必建學以居夫士俾爲學者於是乎學焉厚之也上之厚之者如此士之自厚者當何如耶故居學而不爲學自薄也爲學而不知所以學自誤也所以學如之何如南丰先生之記之所云是已嗚呼三代而下正學湮沒士各以其質之所近意之所便爲學學其所學非三代之士所學者也若南丰先生之記在孟學不傳之後程學未顯之前而其言精詳切實體用兼該有漢唐諸儒所不得而聞者宜黃𨿽小邑自昔多良士繼自今士之爲學人人能如南丰先生之記之所云則合乎程接乎孟以上達乎孔氏不待他求也於心有得也於身有守也於時有用也斯無愧於居是學矣不然不學者業荒行毀其爲學者又不過誇記覽衒文辭以釣名聲幹利祿而已是豈上之人所期於邑之士者哉

樂安重修縣學後記

皇慶元年樂安陳仕貴以前學錄攝教邑學承邑令劉汝弼命與諸儒恊心重建夫子廟殿余爲之記其成然講堂齋捨左右廡內外門未及一一修也延祐三年豫章鄧鎔爲教官時邑長倒刺沙提調學事議修之四年冬邑令黃棟孫至長倡其議令成其謀而教官不憚勞以躬其役有富家捐至元楮一百貫專修講堂諸儒率皆有助由內曁外靡不用工若左右四齋若東從祀室傾者支闕者補楹檁桶之朽者易若西從祀室敝壞已極不可支補則撤其舊而構架中門當廟殿之前外門在東南之隅黃令悉命新造宏敞其制靈星門亦新竪立崇廣逾於舊賢牧有祠以示有功於學者必報又創公廨三間於外門之側庖廩位置各得其所凡上而陶瓦之覆下而瓴甓之甃內而鏝餙之麗外而墻堵之周咸煥然而一新繒繪兩廡諸賢像銅鑄爵尊罍洗簠簋等器於是樂安之學旣完且美復請余作後記余謂官之修學職分所當而能加意勤力若是蓋可尙已至於士之爲學其當加意勤力甚於官之修學可也苟官修其室屋而士不修其行業則遊居於學將何爲哉宋末儒科之盛樂安甲於諸邑皇元肇興貢舉而樂安得士又他邑先𨿽曰士所以學不止乎是然乘其气數之新勉勉勿怠異時學術大明端自今日學捨一新始俾見者聞者莫不嘉嘆敬慕不其偉歟此亦一邑治官教官之所願望也

武城書院記

武城書院吉永丰曾氏之所建也其名武城何本曾氏之所自出也按史記仲尼弟子傳曽參南武城人其苖裔有自魯國徙江南者故南丰之曽追述世系以爲曾子之後而永丰之曽亦然蓋武城之曾盛於魯越千數百年而南丰之曽始盛南丰之曾盛於宋又數十年而永丰之曾繼盛兄弟俱仕翰苑其父前進士宋之監察禦史元之儒學提舉也因子貴追封武城郡伯於是設書院祠先聖先師以及其考以處宗黨來學之人翰林之長移文集賢院轉而上聞朝議可之俾推曾氏子孫之儒而賢者掌其教予自京師歸而曾氏請爲記其書院興創之由予觀前代書院皆非無故而虛設者至若近年諸處所增不可勝數襲取其名而已有之靡所益無之靡所損曾氏自謂先師之冑而爲請於朝者且以上傳道統下繼祖風期之其待之至厚責之至重矣豈可復如他處書院之有名無實也哉然則武城之教宜何如學曾子之學可也曾子之學大槪切已務內無一毫爲人徇外之私必孝弟必忠信行必無玷言必無僞使近而宗族遠而鄕邦萬口一辭稱之曰君子而後可以庻幾焉不然有一疵疢人將議笑而徒以涉獵故實衒飾詞華爲學恐非所以繼祖風也況於道統之傳而敢輕議哉澂也氏𨿽非曾而所願學者在此用敢爲武城後世之子孫勉武城伯名晞顏翰林直學士名徳裕者其仲子也應奉翰林文字名巽申者其季子也

廣州路香山縣新遷夫子廟記

廣爲百粵之地三代政化之所不及漢晉而唐俗漸漸易至宋彌文香山縣最後置其初東筦縣之香山鎭也紹興壬申始陞爲縣距宋亡百二十年耳而士風亦然能與他邑相頡頏國朝崇文仍前代之舊教之所曁無遠弗屆而教事之隆替亦擊乎治官之能否焉旴江左祥職於翰林之國史院十五年防定乙丑勑授承直郎廣州路香山縣尹其在院也傳言而言達辦事而事集余覘其才之能官也久矣及旣赴官余亦歸田然江廣相去三千里餘聲迹了不相聞越四年戊辰調潮州路經歷以書來言曰祥以非才濫膺民寄思治之本在乎教也涖官之初首謁先聖廟廟直縣治之西卑濕隘陋於嚴祀弗稱謀之同僚擬更諸爽塏再至學俾教官召集郡儒議咸曰縣東有文廟舊基後枕崇崗前瞻筆峯土質燥剛山勢拱抱宋末遷於今所遷之後士風頽衰今復舊所爲宜乃與同僚往視其地果如眾言有前直學楊仲玉起而言曰倘或遷廟與前教諭髙生願獻棟梁柱礎已而郡士各備大小材木以供用節縮養士余貲市瓦甓等防定丙寅孟秋興役次年春先構大成殿崇三尋有六尺廣倍其崇深視其廣殺四之一仲秋落成次構儀門九檁九間其崇常有二尺廣十有三尋深三尋有一尺季冬落成惟明倫堂東西廡未完祥旣去亦儲木石屬同僚嗣成之至順辛未左尹來過曰祥官潮陽香山縣之舊僚及其教官與邑士營造明倫堂東西廡已畢其堂十一檁中五堂崇常有二尺廣七尋有七尺深三尋有一尺夾室左右各二其崇殺於堂三尺其深如堂其廣五常有一尺天歷己巳冬構次年春成東西廡七檁各十一室其崇視堂之夾室深亦如之南北之修七常有一尋至順庚午冬構今年夏成祥在潮陽已歷一載之上謁告二親來歸靖惟仕於嶺海間至再幸免瘝曠而香山小邑獲遷廟學於吉地始謀𨿽出於祥而終成其事實賴邑僚邑士之力邑之長那海邑之貳張仲谷教諭陳介湯思義黎某邑士之輸材竭心者楊仲玉髙生陳志袁玨也敢蘄先生紀其始末垂示永久以無忘僚友士友成終之勤予謂左尹有三善令之居官者惟私於己何卹於民而尹無私於己有志於民其善一也或優於政不睱於教而尹旣優於政又及於教其善二也官之政教去官則已而尹𨿽已去官猶不忘在官未竟之事視官事若家事焉其善三也嘗稽郡誌宋紹聖間廣守章楶以郡學在中城西近市喧雜諸生百五十一人合辭請擇地而徙遂參陰陽家之說遷學於牙城東南隅左尹之遷縣學也由西而東與二百年前章守之遷郡學時異事同昔章守自作遷學記期廣俗丕變如齊魯今左尹之屬記於予也所望於香山之士者其亦如章守之心乎然則廟學旣遷而新矣士習之遷而新者宜如之何曰貢詔頒行具有謨訓爲士者亦惟明經修行焉廓志破愚趨義舍利存理去欲長善消惡此明經之效也能孝能弟能慈能睦能忠能信能恥能讓此行修之實也經不明行不修而徒綴緝程試之文瞇主司之目以攖科名苟官祿而已則豈惟近負聖朝之恩遠負聖師之教抑寧不有負於邑宰新廟學以新士習之意哉

樂安重修縣學記

宋紹興乙巳割撫吉崇仁之四鄕置樂安縣置縣之六年令魏彥材始建學建學之七年淸江謝尙書諤時爲攝尉令王植委之考進諸儒不滿二百蓋創縣未久教猶未洽也其後十倍於初迨宋季年升國學貢禮部登進士科者甲諸邑𨿽其所尙未離乎文藝然以後創之邑百年間士學彬彬如此亦可謂盛也矣縣學之建百二十有二年而地歸於大元壤土遐僻干戈搶攘人士逃生救死不贍遑及弦誦俎豆事哉足迹之布於學者無幾宮墻之內鞠爲茂艸固其所也旣而兵難稍紓軍官王佑周視廟學惻然興懷不謀於邑僚不資於士民躬役卒伍取沒官廢屋之材構講堂一新之越數年堂復敝邑士陳士貴率其弟進市民屋五間輦任以至徹其舊再新之又新中門三間葺廟殿並兩廡從祀有室肄業有齋繚以三門庖廩具完令王英薄董進教官前大學進士董徳曁諸儒力也皇慶初元廟之前宇將壓令劉汝弼議更造築基崇於舊二尺教官闕具以陳仕貴攝事資取於其家材取於其山先爲之倡而學之士及邑之好事者損費以助仕貴之弟善司其出納令於公事暇督視不倦八月鳩工九月竪楹明年秋告成奉聖師從祀神像復於新廟行上丁釋奠禮士咸集僉言曰當今文教懋明於上士气未大振於下而吾樂安自甲申辛夘甲午至於壬子廟學棟宇四新矣官不敢以不切而弛未遑而慢士不敢以有費而辭有勞而憚昔夫子之作春秋凡興造之事新延廐書新作南門書新作雉門及兩觀書僖公修泮宮詩人頌之而春秋不書何也春秋刑書也常事不書失禮失儀乃書書之者貶之也所以示懲也詩之有頌頌其美也得禮得宜而頌頌之者褒之也所以示勸也廟學之新也事之得禮得宜孰大焉旣未能效史克之頌而遂使冺冺無傳焉以勸後殆於不可於是請記興造嵗月於石以傳方來予稽樂安建學之始攝尉謝公首爲之記其所期於樂安之士者甚厚期之以臨川之王期之以南丰之曾期之以廬陵之歐陽淸江豫章之劉若黃而猶未已也將借之以問津以詣聖門以歸於仁義道徳不欲令人有愧於古士之自期其可不如公之所期者乎鳴呼聲利紛爭身外事也道徳仁義性所固有求則得之不待資借於人振防而追前輩之髙步謝記已云予何言哉夲其末而末其本髙其卑而卑其髙非所以答官府修學之意非所以副朝廷用儒之實也

吳文正集卷三十六

欽定四庫全書

吳文正集卷三十七

元吳澄撰

記

嶽麓書院重修記

天下四大書院二在北二在南在北者嵩陽睢陽也在南者嶽麓白鹿洞也其初聚徒受業不仰於公養然嵩陽睢陽白鹿洞皆民間所爲惟嶽麓乃宋開寶之季潭守朱洞所建其議倡自彭城劉嶅而潭守成之也時則陸川主簿孫邁爲之記紹興燬於兵乾道之初郡守建安劉珙重建時則有廣漢張子敬夫爲之記徳祐再燬於兵大元至元二十三年學正郡人劉必大重建時則有奉訓大夫朱勃爲之記逮延祐甲寅垂三十年矣陵劉安仁來爲郡別駕董儒學事覩其敝圮慨然整治木之朽者易壁之漫者圬上瓦下甓更撤而新前禮殿傍四齋左諸賢祠右百泉軒後講堂堂之後閣曰尊經閣之後亭曰極髙明悉如其舊門廡庖館宮墻四周靡不修完善化主簿潘必大惇其役朱某張厚相繼爲長具始末請紀嵗月餘謂書院之肇創重興與夫今之增飾前後四劉氏道同志合豈苟然哉開寶之肇創也蓋惟五代亂離之餘學正不修而湖南遐遠之郡儒風未振故俾學者於是焉而讀書乾道之重興也蓋惟州縣庠序之教沈迷俗學而科舉利誘之習蠱惑士心故俾學者於是焉而講道是其所願望於來學之人𨿽淺深之不侔然皆不爲無意也考於二記可見已嗚呼孟子以來聖學無傳曠千數百年之久衡嶽之靈鐘爲異人而有周子生於湖廣之道州亞孔並顏而接曾子子思孟子不傳之緒其原旣開其流遂衍又百餘年而有廣漢張子家於潭新安朱子官於潭當張子無恙時朱子自閩來潭畱止兩月相與講論闡明千古之祕驟遊嶽麓同躋嶽頂而後去自此之後嶽麓之爲書院非前之嶽麓矣地以人而重也然則至元之復建也豈不以先正經始之功不可以廢而莫之舉也乎豈不以眞儒過化之響不可絕而莫之續也乎別駕君之拳拳加意者亦豈徒掠美名而爲是哉其所願望於諸生蓋甚深也且張子之記嘗言當時郡侯所願望矣欲成就人才以傳道濟民也而其要曰仁嗚呼仁之道大先聖之所罕言輕言之則學者或以自髙自廣而卒無得論語一書大率示學者求仁之方而未嘗直指仁之全體蓋仁體之大如天之無窮而其用之見於事無所不在邇之事親事長微而一言一動皆是也飲食居處一不謹焉非仁也步趨惟諾一不謹焉非仁也溫凊定省一不謹焉非仁也應接酧酢一不謹焉非仁也凡此至近至小甚易不難而明敏俊偉之士往往忽視以爲不足爲而仁不可幾矣嗚呼仁人心也失此則無以爲人曾是熟於記誦工於辭章優於進取而足以爲人乎學於書院者其尙審問於人愼思於已明辧而篤行之哉

瑞州路正徳書院記

瑞州路正徳書院防山銀場提舉侯君孛蘭奚所創建也夫荊楊貢金從古以然周官丱人掌其地守之以禁而取之以時蓋猶祕其寶於地藏其富於民而不盡括其利於官也防山跨瑞袁臨江三郡之境固爲寶藏唐以前未之聞宋之中世山近之民頗私其利而置場設官自國朝始職其職者旦旦惟利之是圖旣無治民之責誰復有教民之意哉當衮衮興利之場而切切興學之務其人識慮蓋遠矣然創建之初功未完而侯君去至於今二十餘年田租薄少不足以贍給室屋日就敝壞延祐二年夏提舉陳君以忠至祗謁先聖顧瞻憮然卽日修葺殿堂門廡煥然一新塗徑堦除甃砌端好聖師像位龕帳案座靡不整嚴置田增租嵗入可二百斛比舊多十之七八其費一皆已出無所資於人延請師儒招集徒眾誦習其間公退之暇躬自勸督佐其經畫者前龍興路學錄鄒民則也予嘗嘆天下誘於其名於其實者緫緫而是若此書院之設豈徒徇其名而已固將責其實也防山僻在萬山之偎近於寶貨則其民貪遠於都邑則其俗陋身不遊於庠序則耳目不濡染乎禮義殆如孟子所謂飽暖逸居而無教者矣故夫居之以羣居之地教之以善教之人俾學者於是而學其當學之事此陳君所以繼侯君之志也而諸人所以副陳君之心者何如哉是有在於學者而猶有系於教者焉今之所以教所以學其最下不過追隨時好以苟利祿其稍上不過采擷華藻以工辭章又稍上不過記覽羣書以資慱洽其最上亦不過剽掠先儒緒論以談義理之四者皆虛也而非實也古者二十五家之裏門有塾塾有師不特爲士者學民之朝夕出入必受教而後退是以風俗厚倫紀明人人親其親長其長族姻鄕黨相交相助扶持藹然仁讓忠敬自家庭達於道路𨿽閭巷之民莫不有士君子之行當時之教必有異乎今者今之教於書院者誠能如古舊習丕變而防山之民新矣不然教之數十年猶夫人也書院之名曰正徳而於正民徳之實安在陳君之所期果如是乎陳君瑞之髙安人寬易倜儻重義輕財嘗冶銀於興國所獲嬴余悉以施與客遊天京爲貴近所喜受中防來蒞是官先是課不辧民力重困又取木炭於瑞州龍興不勝其擾爲言於當路凡場所輸殺四之一官自買炭擾不及於二郡律己公防而辦課優敏公私便之觀其所職於己者若是其實則其所期於人者從可知也

明經書院記

六經之道如麗天之日月亙古今常明者也夫明者在經而明之在人聖學榛塞俗學沈迷人之能明之者鮮矣漢明經専門其傳授也章句訓詁而已唐明經專科其對問也文字記誦而已宋初學防卽唐明經也後罷學防而進士攺習經義名非不嘉要亦不過言辭之尙逮其體格之變至宋之季年而敝極識者慊之新安胡氏之先唐末有以明經舉者十四世孫澱建塾於始祖讀書之析日從其父曁諸父講學其間旣而病其湫隘也乃與弟澄族父炳文議攺築西山之麓爲屋數百楹右先聖燕居之殿左諸生防講之堂又其左齋廬四又其前二塾扁曰明誠敬義山巓構亭據髙望遠經始於至大庚戌落成於皇慶壬子畀之土田輸其嵗入以飬師弟子澱所畀以須計者三澄所畀以畆計者五十知州黃侯惟中命炳文掌教事彰旣往之美貽方來之謀請於上而以明經書院名逾年貢舉制下取士務明經學與所名若合符契介其鄕人樂安主簿汪震祖來言俾記其始末余謂明經之名一也而其別有三心與經融身與經合古之聖人如在於今此眞儒之名經也句分字析辭達理精後之學者得稽於古此經師之明經也簾窺壁聼涉躐剽掠以澤言語以釣聲利而止此時流之明經也漢唐未暇論三代而下經學之盛莫如宋其言禆於經可傳於後者奚趐數十家防山之孫安定之胡其尢也所守所行不失儒行之常固其天質之異抑其學術之正於經可謂明已而未離乎經師也必共城邵子必舂陵周子必闗西張子必河南二程子而後爲眞儒之明經蓋其所明匪經之言經之道也嗣邵周張程者新安朱子也易詩四書之說千載以來之所未有其書衍溢乎天下況新安其鄕遺風餘響猶有存而未冺者乎然則胡氏振振之子孫新安彬彬之俊秀與夫四方來遊來觀之士覩書院明誠敬義之扁若何而明若何而誠若何而敬若何而義於心身必有用力之實而於經也豈口吟手披尋行數墨而可以明之哉噫未易明也忽之以爲易不可也憚之以爲難亦不可也志於斯者其思之其勉之思而通焉勉而至焉眞儒明經之學復見於朱子之鄕不其傳歟不然知不實知能不實能漫漫焉曰明經髙則昔之經師卑則今之時流而已志於斯者思之哉勉之哉澱受初命主龍泉簿炳文前長信州路道一書院明經府君諱昌翼所居曰考川在婺源之北三十里

潮州路韓山書院記

孟子而後儒之知道蓋鮮矣西漢諸儒文頗近古賈太傅司馬太史卓然者也徐考其言論識趣大率非鞅儀秦之緒餘於道竟何如哉降自東漢不惟道喪而文亦獘歷唐中世昌黎韓子出追蹤西漢之文以合於三代而原道之作直以堯舜禹湯文武周孔之道傳至孟軻而止是又爲文而有見於道也豈三代以下文人之所能及哉嘗因諌佛骨事謫潮州刺史其後潮人立廟以祠宋元祐間廟徙州城之南七里逮淳祐初又於廟所設城南書荘俾學者居焉遊焉皇元奄有此土屋室灰燼於兵至元甲申韓山書院重興卽廟之舊址爲先聖燕居先師兗郕沂鄒四國公侍而韓子之專祠附唐時先聖配祀獨一顏子宋儒推孟子之傳由子思由曾子上接孔氏其言本諸韓子送王塤序於是配孔者四祠韓而繼一聖四師之師也固宜然書院僅復規模隘陋營繕多闕前守擬更造不果至順辛未夏總管王侯至偕其長防裏沙其貳哈里蠻恊謀命山長陳文子計其費乃撤舊構新韓祠燕居位置相直寬袤齊等後有深池廣十丈許畚土實之建講堂其上扁曰原道兩廡辟齋館生日食之供有庖嵗租之入有廩教官之寢處祭器之貯藏一一備具宏敞壯偉倍加於前五月經始九月落成海陽縣長忻都實董其役越明年山長將潮士之意來請記予謂書院之肇基也以韓之能有見於道也書院之增修也以王侯之能有志於教也潮之士其如之何必也學韓子之學業精行完進進而賢則奚翅貢於王庭如韓牒所期而已由是學四先師之學道明徳立駸駸而聖則奚趐篤於文行如蘇碑所褒而已不然學於書院昔人夫人今猶夫人欲與趙徳並且不可是爲深有負於君師之作飬又何望其髙睨聖賢之蘊奧乎陳文子曰潮城之東隔水有山文公平日憇息之地手植木尙存潮人稱其木爲韓木山爲韓山後取城東韓山以號城南之書院云王侯名元恭蠡人也

丹陽書院飬士田記

黃池鎭有書院舊矣自宋景定甲子貢士劉君肇建郡守朱公以聞於朝錫丹陽書院名額撥僧寺沒官之田二頃給其食厥後僧復取之而書院遂無以養士至大戊申憲使盧公議割天門書院之有餘以補不足令旣出防公去不果如令人匠提舉陳侯分司黃池暇日與羣士遊習知書院始末慨然興懷移檄儒司上之省省下之郡郡太守主之力竟如憲府初議俾天門書院歸田於丹陽以畆計凡四百侯猶以爲未足以贍乃勸士之有田者數十家曁官之好義者一二人各出力以助或十畆或五畆有八畆七畆者有四畆三畆二畆者積少而多所得之田以畆計凡二百噫丹陽書院之剏垂五十年而教養之闕餘三十年今一旦有田六百畆盧公開其始陳侯成其終盧公勉勵學校固其職也陳侯典治絲設色之工而用心儒教有出於職分之外者屍祝越樽俎而治庖可乎唐風之詩曰職思其居又曰職思其外夫居者其分也外者其餘也唐風思之遠者也於職旣盡其分而兼及其餘所思可謂遠也已陳侯有焉侯所勸率匠籍者五之一儒籍者十之八此豈以气勢利害動而使之從哉能得其心說而樂助蓋有以也非才之優識之定其孰能感人如是田之疆畎名數久則湮羣士請勒諸石而陳侯之功尢不可冺春秋常事不書侯此舉非常也宜得書若夫士旣有以飬必知所以學是不待餘言也侯名童單州人

都昌縣學先賢祠記

秦漢而下孔道之傳不續歷千數百年乃得宋河南程子遠承孟氏之緒而道國元公周子實開端於其先徽國文公又集成於其後二子當熈寧淳熈間俱守南康郡南康偏壘也傳道二大賢嘗過化焉都昌南康屬縣也疇昔仁風之所披拂教雨之沾濡流芳遺潤百世猶未冺社而稷之屍而祝之也固宜考江丞相修學碑周朱二子有専祠在縣學邇年廢而莫舉詎非掌教靡人不以爲意歟天歷已巳教諭萬鈞用至惕然大慊白主簿黃將士孚轉達縣丞何進義其縣尹李承務某僉議諧恊遂營明倫堂之西翼室設二子扁曰先賢祠允謂知教之本者鄕賢舊亦無祠若朱門四友西坡黃氏梅坡彭氏厚齋馮氏昌谷曹氏萃祠於明倫堂之東翼室彊齋彭氏深居馮氏曁古心江丞相配扁曰鄕賢祠表章尊奉之餘靡不竦慕興起其於人心世教豈小補哉況聖時崇義理之學二子皆從祀孔廟學者倘不惟二子是師循習卑陋猥同時輩徼近利迷遠志則負公朝愧先師矣師二子宜何如也定而無一物畱於心應而無一事乖於理思必通微動必審幾慱文以明善約禮以誠身敬主諸中義制諸外其庻乎教官其朂率邑士精熟朱子所釋諸經諸傳周子所著一圖一書反求之已而眞識實踐可也抑自古逮今有教必有政區區邑校於教幸知所務聞明倫堂北豪民侵疆久弗克正職典往往誘於其餌而不顧今教諭踵前官之所已行具牘於縣簿贊丞尹督府史防竟根株上事於郡卒能歸六十年已失之地於黌宮教外之政此其一爾主簿孚少從余學請爲作先賢祠記而余因及一縣治官教官之可書者並書之以勸方來

臨汝書院重修尊經閣記

宋淳祐戊申馮侯去疾提舉江南西路常平茶鹽事至官之日以其先師徽國文公朱先生嘗除是官而不及赴乃於撫州城外之西南營髙爽地創臨汝書院專祠文公爲學者講道之所明年己酉書院成位置分畫率仿太學故其屋室規制非他書院比左个之左竪危樓貯諸經及羣書於其間扁曰尊經閣大元延祐乙夘樓燬於火官命重建越六年庚申四月廬陵黃鎭來長書院始克構架又三年至治壬戌九月工畢事完輪奐復舊同知總管府亞中大夫馬合睦提調其役相之者前經歷趙諧繼之者金經歷張允明也是年春予往金陵過撫山長以樓成請記予有行未暇作其冬還自金陵而總管大中大夫杜侯至與巡按官防訪副使董侯登斯閣周回瞻視且嘉山長之勤又一新外門齋捨廊廡曁池亭靡不修葺而以書來促記命山長躬詣吾門以請噫漢賈生有云俗吏所務在於刀筆筐篋侯下車坐未暖席而惓惓焉以儒教所當務爲急其賢於俗吏遠矣哉書院之創逮今七十餘年矣未嘗刻石記其興造始末非闕歟今侯急人所緩而補昔人之所闕余何敢以固陋辭夫尊經云者豈徒曰度羣書於髙閣以爲尊也哉尊之一言何所本始曽子嘗言尊所聞子思嘗言尊徳性尊者恭敬奉侍不敢防慢之謂經之所言皆吾徳性內事學者所聞聞而已所聞於經之言如覃懷許公所謂信之如神明敬之如父母而後謂之尊讀其言而不踐其言是侮聖人之言也謂之尊經可乎昔日馮侯名此閣今日杜侯之重揭斯扁也其所期望於學者爲何如余少時一再就書院肄業不常處也退而私淑於經一句一字不敢輕忽資凡力小用志亦甚苦然老矣而無聞僅能通訓詁文義之粃糠於道昩如也其有負於馮侯之意多矣繼自今學於書院者其可不深以余爲戒而惕然驚懼動息語黙必知所尊以求無負於杜侯之意哉杜侯名毓賢而有文常爲勉勵學校之官故其加意於儒教若此云

湖口縣靖節先生祠堂記

晉靖節陶先生家潯陽之柴桑嘗爲彭澤令後析彭澤創湖口縣湖口亦彭澤也故其境內往往有靖節遺迹孫侯文震宰湖口因行其鄕至三學寺民間相傳以爲靖節讀書之地旁有望月臺舊基猶存乃出私錢屋於臺基之上且就縣學東偏建祠堂三間以祀先生湖口小邑凋獘特甚扼江湖之防當驛置之衝侯興補滯廢應接往來精神光昭意气閒暇處難若易任勞若逸固其才略之優而又追慕先賢尊崇表章以勵末俗是豈俗吏所爲者值余舟過湖口而請記其事竊惟靖節先生髙志遠識超越古今而設施不少槪見其令彭澤也不過一時牧伯辟舉扳授俾得公田之利以自養如古人不得已而爲錄者爾非受天子命而仕也曽防何時不肯屈於督郵而去充此志節異時詎肯忍恥於二姓哉觀述酒荊軻等作殆欲爲漢相孔明之事而無其資責子有詩與子有疏志趣之同苦樂之安一家父子夫婦又如此夫人道三綱爲首先生一身而三綱舉無愧焉忘言於眞意委運於大化則幾於同道矣誰謂漢魏以降而有斯人者乎噫先生未易知也後人於語文字間窺覘其髣髴而已然先生非有名位顯於時非有功業著於後而千載之下使人眷眷不忘其何以得此於人哉予於孫侯之爲惡乎而不喜談樂道之也侯燕人所至有防能聲

滹南王先生祠堂記

滹南王先生槁城人金朝登進士科至今誦其經義以爲法式博學卓識見之所到不苟同於眾遺言緒論之流傳足以警發後進槁城王董趙三氏勲閱世家平居尊禮父兄子弟師其言而薫其徳久遠而愈不忘故三氏偕裏中儒生協心建祠於縣學講堂之右以致報事之誠國子助教董士防請爲作記余聞古者詩書禮樂之教𨿽至曲藝各有所師嵗時入學必釋奠釋菜焉示敬道也況先生之行學識垂世不朽眞古之所謂鄕先生歿而可祭於社者其有祠也固宜亦可見槁城風俗之厚矣非先生之教有以漸漬其心而然乎先生諱若字從之立朝侃侃有正气仕至翰林直學士金亡後十年遊防山及山之半坐大石凝然而逝時年七十

吳文正集卷三十七

欽定四庫全書

吳文正集卷三十八

元吳澄撰

記

建康路三皇廟記

自天開地辟而萬物生人與飛走艸木翾狉莾蒼混爲一區不有大聖者作君之師之其何以得生其生而自異於羽毛鱗介之倫哉鴻荒以來載籍莫考蓋不知幾千萬年而有伏羲氏神農氏皇帝氏仰觀俯察畫卦造易寔開人文民用之先醫藥方伎肇端發源又在十三封備物之外三聖人之有功徳於人也其猶天地歟夫有功徳者必有報能定九州而祀以爲杜能殖百谷而祀以爲稷況三聖人與天地同其大者乎古者旅上帝之禮以五人帝配所謂木徳火徳土徳之君者此三聖人也祀之以配天其尊不亦重乎古禮缺廢唐開元間三皇與五帝俱列廟祀皇元新制路府州縣醫學立三皇廟視儒學孔子廟等可謂不忘三聖人之功徳也已建康大防府也江南諸道行禦史臺在焉而三皇廟庳陋弗修將及傾圮臺臣目之謂弗稱明時崇古重本之意以監察禦史言命有司修理惟廟學地隘弗堪展拓於城中西北隅得官地十有餘畆宋時公館舊址也度之以度衡之廣八常有二尺從之深三十有七尋有半諭有司曰廟遷新基宜得新構舊木石其一切勿用乃市材鳩工卜日興役旣而禦史公榮祿大夫伯顏自京師至禦史中丞資徳趙公簡治書侍禦史奉政公帖木歌帥其屬曁諸監察諸從事各捐俸錢以助於是郡邑官吏以及醫家以及士民莫不捐俸捐資建康所轄一司二州三縣悉來輸力延祐五年之冬肇創而六年之秋且完正殿中峙前中門後講堂以間計各七中門之左右有塾以間計各四外門之楹六東西兩廡各七間東西齋捨各九間若庖若廩若便門亦各五間崇峻宏敞規制偉然爲江南諸郡之甲又得官地若干頃俾收其嵗入以充廟學春秋祭祀經費蓋非臺察注意之專郡邑奉令之防莫克臻於玆也世謂風憲之官惟監臨督察其務夫孰知天地生民之所本古今治道之所始而有此遠大之思者哉竊嘗論之聖君賢相之心欲民得生其生而已遂民之生者陟之是以有字牧之寄賊民之生者黜之是以有紏治之職勸農桑通啇賈俾之衣食餘饒財貨阜通勵學校明教化俾之由於禮義免於刑戮凡爲斯民計者皆愛之而欲其生也疾病癘疫慮其無醫藥也則恵民有局猶以爲未也醫有學學有官俾醫流之習業一如儒流幸其達脈病證治之因審溫涼寒熱之用而不誤人以致枉夭仁矣哉是心也推防斯民生生之初而思三聖人之大功大徳爲兩間開物之祖聖君定其制於上賢臣承其意於下殫其崇極以報本者一以爲民也若曰壯麗其棟宇設餙其像貌以竦人之觀瞻焉爾則何足以知聖君賢臣之用心與是役者其名各書於碑陰是年嵗在己未七月十有一日甲子記

撫州重修三皇廟記

自李唐以來至於今天下徧立孔子廟於學以表儒道之所宗國朝繼金宋而興郡縣各設醫學與儒學並乃立三皇廟於醫學以昭醫道之所祖夫天生億兆人而人類之中有聖人者卓冠乎眾天命之以司億兆人之命一元混辟幾百千年而有包犠氏神農氏黃帝氏是爲三皇纂其緒者少昊氏也顓頊氏也髙辛是也而堯舜焉而禹湯焉而文武焉此十有二聖南面爲君者也北面爲臣則有周公焉此十有三聖達而在上者也窮而在下則有孔子焉此十有四聖或以其道而爲天下之主或以其道而爲天子之宰或以其道而爲萬世帝王之師徳天徳心天心而生天民之命者位不同而道一也體其道之全俾世享安靖和平之福而民得以生其生者儒道也用其道之偏俾世免紮瘥枉天之禍而民可以生其生者醫道也曰儒曰醫其道聖人之道有偏全之異而其生斯民之生固無彼此之分也國朝之設醫學均齊以儒學者豈苟然哉以其同囿乎十有四聖之一道也三皇於十有四聖爲最初孔子於十有四聖爲最後儒學之祀其最後者尊其集羣聖之成也醫學之祀其最初者尊其開羣聖之先也易傳敍三皇之制作起自畫卦訖於書契民之食飽而衣暖生養而死藏利興而害除與夫禮樂刑政紀綱法度凡以生斯民之生而易所未言者何往非三聖人開先之功聖人天錫之上智曲藝無不通也試卽易卦三百八十四畫觀之何所不包何所不備本艸之辧藥性內經之究醫理今世所傳𨿽不無托附而大率必尊歸於聖人以此見三皇之有功於人之生如天之大蕩蕩乎莫能名也恢恢乎莫能外也奚翅醫之所祖而已哉醫學祖之尊其所尊蔑以加者矣撫稱江右名邦儒學雄於他郡而學之建亦已數十餘年至順二年秋僉憲聶侯巡歷至撫謁三皇廟相老屋弗稱報祀民牧劉侯承意重修戎帥章侯一力協贊適官有所廢所積之材可以爲資二侯首捐已俸近而僚屬遠而士庻謀從志合者欣然共給興役毎日當政之暇郡牧躬自督視木之朽蠹者革瓦之缺檁者益隆隆其棟翹翹其宇蓋覆之宻塗墐之周雨淩風震而無虞廟殿中峙後聳一堂前敞三門殿傍達兩廡之翼室二廡由門而北繞殿東西各七間齋捨左右各五間外門之號櫺星者其楹六旣完旣美煒然光華從祀配神之肖像十昔無今增壇席於東序西序新構易服之館一費不取於民一勞不及於民秋季肇土冬孟底績郡從事南丰李士宏寔董營繕事畢勒石紀重修之嵗月二侯述憲官之意徵予文聶憲劉牧予所未識竊聞聶侯之行部也肅肅然正已律人恂恂然明倫化俗韜襲威稜愼審彈擊而姦貪懍懍警畏斂戢可謂才部使已又聞劉侯之治郡也拳拳然鑑古得失諄諄然詢今利病皎潔如秋慈祥如春而禁令必伸獄訟無滯可謂良郡守已章侯余故舊也門冑而尙文雅軍職而諳民務其謀人也忠其與人也和前後憲官之暫臨郡官之淹處乍見久交靡不隆禮貌孚心腹焉三賢吉徳參防斯役也爲臣而欽聖代之所崇重居今而思太古之恵澤涖官而知民命之所闗系一舉而三善具予之所以樂書其事也聶侯名延世懷孟人奉政大夫僉江西湖東道肅政防訪司事劉侯名承祖東平人亞中大夫撫州路總管兼管內勸農事章侯名伯顏汝寧人明威將軍鎭守撫州萬戶府萬戶醫學三皇廟在郡城東隅之慶延坊

宜黃縣三皇廟記

醫有學學有廟廟以祀三皇肇自皇元前所未有也夫上古聖人繼天心立民命開物創法以爲天下利至於今賴之者莫如三皇也然歷代以來未聞立廟以祠唐天寶間制立三皇廟與五帝廟同置命有司以時祭享蓋曰祠古聖云爾非如今日醫學之專廟特祭也當今路府州縣儒學有孔子廟皆因其舊醫學立三皇廟與儒學孔子廟等則新制也宜黃縣儒學重修孔子廟甲於諸邑而醫學三皇之廟無其所毎嵗春秋設主於廢社之屋以行禮延祐元年資陽史君薦爲宰政治明敏民用丕諴乃及神祀以三皇祠宇未備慨然曰是豈所以尊古聖欽上制哉於是慤意興造辟廢之壇以爲基伐官山之木以爲材人樂助其費身樂親其勞三年二月禮殿成又一月左右廡內外門成不數月而功畢繚以周垣四圍新甃具完具美設伏羲氏神農氏皇帝氏三聖人像配享從祀名數位次悉如朝議書來請記其事嗚呼吾聞諸韓子云古之無聖人人之類滅久矣爲之醫藥以濟其夭死其一事也三聖人之功在萬世如天地之覆載日月之照臨奚趐醫藥一事哉然神仙醫藥之伎往往根極先天之卦圖而本艸之明品內經之答問𨿽或有後人之所依托增飾者然至今爲醫家方論之祖亦以聖人之無所不知無所不能故其聰明睿智之緒餘猶足以周於小物如此皇元崇尙之制類非議禮聚訟之流所得聞而天下守土之臣欽承帝制無敢不防若史君之爲可謂能官也已抑君非獨於醫學爲然儒學西偏局於地隘莫可展拓君爲節縮冗費市學外隙地於邑之大家而廣其居又累石作址構書樓三間於明倫堂之後扁曰仰髙書儒行篇於壁以勵來學史君之仕也所至有能聲宜黃之政此其可稱可觀者焉

江州城隍廟後殿記

城隍郡縣之土神也土神之祭有社又有城隍何也社兼祭五土而城隍專祭城隍也夫祀典莫重於天地然天尊而地親尊者惟一人得祀親者人人得祭也故有天下者祭地於北郊又祭之於社有國者祭於社而已大夫及士庻人所居之裏置社其祭土神以報地一也而地有廣狹之不同王社大社天下之土神也侯社國社一國之土神也里社者一里之土神國立社而家立中霤中霤者一家之土神也蠟以祭四方百物𨿽隄水之防瀦水之庸咸得與祭古人於報地之禮周且悉也如是地之險山川丘陵而建邦設都必依險以爲因或因山與邱陵以爲城平地則累土築城以擬山之險或因川以爲隍燥地則掘土浚隍以擬川之險曰城曰隍其名肇於古史之造字其用著於周易之系爻所由來遠矣而禮經國典無祭城隍之文儒者謂社祭山林川澤邱陵墳衍原隰則城隍固在其中然予竊有疑焉防與水庸尙於祭社之外有專祭城隍以扞冦敵以保人民其功豈出於防與水庸之下而獨不專報其功乎今郡縣各有城隍祠所謂禮𨿽先王未之有可以義起者其若此類也夫夫土神當祭於壇墟而城隍祭於廟予嘗求其義矣蓋祭必有配社以句龍氏而爵尊徳尊齒尊之人往往而得祭於里社俗稱土神是也里人或爲之立廟城隍之有廟殆亦以棲配食者之靈試以祀天之禮諭祭地之禮祭社神於壇而配以人猶南郊之祀天也祭城隍神於其配食之廟則猶明堂之祀帝云爾江州地扼荊揚之交面崇蠻背大瀆其城其隍山川自然之險形勢之雄他郡莫與倫也城隍配食之人相傳以爲漢丞相頴陰侯灌嬰郡誌言髙帝六年侯築湓口城卽今江州地則侯之配城隍也宜或謂他郡城隍亦皆侯配食豈以侯嘗定豫章諸郡而然歟舊江州城隍廟在郡東東北民之祈禱不便宋宣和壬寅郡守遷於今所嵗久屋淳祐乙酉沿江制置使以其屬帥郡民修完之外門竪景福樓巍然臨乎通衢有錢氏者先世河北人名安道紹興初江淮招討使張浚命之世掌城隍祠其來孫大通攻陰陽方伎涉三教緒言熟諸人情世務士大夫善與遊病廟地窄隘弗可以恢廓勤力經營市廟後地數畆興造寢殿材鉅工良視前構有加修廣穹隆與外樓稱翼以兩廡規制偉甚家無銖兩斗斛之儲好善樂施者相與捐資以就其志非其誠足以感於神才足以動乎人何以能壯麗其神之居以至於此哉皇慶壬子創始延祐己未落成值予過江州大通請紀嵗月予嘉其爲人遂不辭而敍古今祀典之大槪以俟後之議禮者攷焉

崇仁縣社稷壇記

天子之命諸侯也畀之以社稷人民而使之主其祭掌其治秦罷侯建郡縣郡有守縣有令猶古之侯也故守令膺民人社稷之寄崇仁撫之壯縣土樂而俗醇民社之官多善於職舊社稷壇在縣之東南往年有人獻議謂建國之神位右社稷儻不如禮者宜變置前縣尹王侯承郡檄遷於縣西之巴陵坊小溪拱其前大川繞其後羅山杯山遠聳其右普安禪寺近映其左面平疇數百頃廣衍如棊局巴山一峯嵂嵂云表以其地之吉故神享而人安壇壝門垣嵗久圮今縣令史侯憮然興懷而完美之已捐俸以倡人助資以繼東社西稷北風師雨師其壇四築甃如式壇側之階階下之塗大門一達旁垣四周修禮具齊塗防增麗掄材召匠撤舊營新乃斷乃度乃繩乃斵作齋廬三間於坎方爲行禮之位作次捨三間於艮隅爲易服之所日計其役竹木斧鋸之工凡七百有四十瓦甓圬鏝之工凡一百有五十他役稱是所用諸物悉以時直布於民齋廬之崇上棟常有三尺下宇尋有五尺其深倍宇之崇其廣倍棟之崇而殺防定四年八月經始致和元年七月告成輪奐有光觀者咸喜土民請紀嵗月夫社稷人民皆縣令所主掌也職其職則有先後焉孟子曰民爲貴社稷次之春秋傳亦曰先成民而後致力於神侯一淸如水而與物爲春民視之爲父母旣知所先矣又能嚴祀社稷一新其堂構愛民敬神允爲兩得而防其本也世之防吏或暫或僞侯之防出於眞心而始終不渝豈但一邑之所無蓋舉世之所希也因士民之請而特爲之書侯眞定史氏景讓其名

迎恩橋記

迎恩橋在宜黃北門外邑人鄧應元獨力所成也天下之險險莫如水一水中隔則兩岸之人不得相往來古聖人作舟以濟不通水大且深必以舟亂流而濟非甚大之水者防舟亙岸謂之浮橋詩言造舟爲梁是也非甚深之水者竪木爲柱而架梁其上不必浮舟於水也木柱有朽壊時後人易之以石墩浮橋不如木柱之安木梁不如石墩之固而斵石之費比之竪木奚啻百倍宜黃縣二水合流於東北一水自南繞東趨北者源遠而流稍大一水自西繞北趨東者源近而流差小舊日橋於東岸濶而橋長又趨郡之途稍紆橋號百丈圮易修難宋末橋於北溪狹而費省又趨郡之途差捷橋名丰樂人甚便之東之長橋遂廢然溪狹岸髙水不散漫春漲流急橋柱亦不堪水勢國朝縣主簿以橋梁專職疲於屢葺防定甲子主簿謀建石橋官欲辧而帑無可支民可資而眾不易集僅立二墩石多脆裂功弗克竟天歷庚午邑宰何槐孫勸名出力竟前功而鄧應元慨然以一家力獨當之命良工伐堅石結新墩二移舊石防兩岸墩之縱廣七尺橫袤常有四尺其崇五分其袤之三巨木委積疊加於墩實土甃甓屋以覆之凡十六楹梁之修十其墩之崇役始於仲夏畢於仲冬計費至元凖緡錢萬二千有奇將告成而何尹以憂去楊尹景行繼至爲更丰樂之名曰迎恩自書其扁以示嘉奨眾覩石梁牢彊堅耐卓偉壯觀讙頌防已來請文以記鄧氏昔居南鄕之極境父興家好義予嘗客其門應元季子也甫及齠齓比長偕叔氏宅於邑家業丰盛日進稱一邑之甲循理畏法未嘗幹混官府不侈於用不吝施今年逾六十矣若此義事心所樂爲利於民甚大而可久公則賢宰一邑之政私則善事一家之惠俱可書也

奉新縣惠政橋記

新吳豫章郡之屬邑也有水橫貫於邑之中曰馮水馮水之源出百丈山行百有餘裏及邑之西其流分爲二經流在北繞邑治之南而東支流在南徑南市之北至邑之東西與經流合二流各有橋梁以渡水勢漂悍橋不能支屢修屢壊南橋之袤逾二百尺而北橋之袤殆七尋故其壊尢數數其修尢難宋初邑大家胡氏架木爲梁太平興國中胡之家有國子監簿仲堯嗣新之弟祕書省校書仲容請於楊文公億爲之記名其橋曰安固於後攺作浮梁而易其名曰安濟淳祐間浮梁敝晉城鄕羅鑑曁奉新鄕王珣率諸大家合力結石爲墩至元末石墩亦敝邑之令佐用民力竪木爲柱置板於上而易其名曰行教財力夫力一皆取於民九臯王徳全珣之孫也輕財重義克蹈祖武視役戶嵗遭督責之苦役夫時被鞭箠之虐惻然興憐遂以修橋爲己任大徳戊戌損資造新橋五十餘丈不籍勢於官不假力於眾明年春爲水所壊則造二舟以濟至冬復完其橋自後轍壊轍修不以其事諉官府買晉城鄕杉林數百畆長養其材爲久遠計嵗乙巳相視水勢平緩之處於橋之上流二十步兩崖疊石重構新橋廣袤一仍其舊其將終也遺命囑其子文炳兄弟勿墮前勞以田租六百石及晉城杉林專備修橋之用延祐甲寅橋又壊文炳兄弟又造二舟以濟至冬又成新橋其南橋舊名惠政大徳以後修理一出王氏之力至是南流漸微乃用七千餘力運土石實築垾道壅水北流南橋旣廢得以萃其工力於一橋而移彼惠政之扁易此行教之名邑人咸喜求予文記其事予謂古以除治橋梁爲官政而今亦然但官無可用之財而惟民是資則惠未及民而厲先及後矣王氏以一家獨任其功俾官不勞心而得惠政之名民不勞力而防惠政之實賢已且人之好助修橋梁者固有之然能同於眾鮮能成於獨也能爲於暫鮮能歷於久也竊聞大徳以逮於今橋之壊而復修者五每一興役用木不趐千株用工不趐千人而用財計楮幣萬其間水所摧殘或比年一修或半年一修其費又在此之外方將世世繼述而無倦嗚呼其孰能有此肯心者哉徳全字義甫生平好施賙卹鄕鄰之事不一賑饑賤糶該受賞典則以老辭將官其子則仲子文炳叔子文謨俱讓而以防其季子文傑仁讓之徳如此王氏之昌其未替乎昔邑之胡氏種徳而二子並膺朝職子若孫登進士科者八九王氏之種徳如胡氏天將不以報胡氏者而報之乎王氏孫其益思所以善繼述哉

龍泉濟川橋記

防定五年正月龍泉縣新石橋成邑之人請記始末曰龍泉左右一江俱發源於栁衡演迆百餘里而防爲一橫界邑市而中分之架木爲橋以通南北燥濕疊更木易朽腐支傾補敝勞費防已宋末有大家施田嵗輸所入以備修完橋賴是不圯宋亡其家毀田宅屬官而橋無賴焉今官府每以橋梁爲急務大率令里長驅編氓廹促而成之成之苟而壊亦速壊而復修修而復壊橋壊則舟濟春夏暴漲舟弗敢前秋冬淺澁舟復難動待渡者遲遲病涉者累累公私兩阻末之如何項司丞振宗資富好義惻然興懷至元辛夘斬木鳩工而橋之遠邇大悅然三嵗輒一易易者數矣司丞謂與其如此孰若攻石爲之使永久堅固歷數百年而長存乎訪求良工未獲而司丞逝事遂中止其子丞事郎同知永昌府事時俊追念先世得瀏陽工人甲子初元乃興其役及今將五年而工畢費緡錢約十二萬五千石墩凡六墩之相距三常有奇其崇二尋羨尋之半其修四尋其厚一尋羨亦如之墩之上疊木七重木之上布板其廣如墩之厚板之上構屋以間計三十七袤四十二尋有四尺兩崖升降之道至岸尋又七尺屋之南北端爲門其中爲神祠自是人無待渡病涉之憂橋無數壊數易之患南北往來如在家居如履平地不復知有一水之隔莫不嘉嘆而歸徳儻無文以記恐後人昧興造之由此非邑人之私喜也敢請予素善時俊知其能世父之美父嘗新邑校則拓之所已爲父欲作石橋則成其所未爲有繼志之學有濟眾之仁所費不貲不以爲意自忘其富超然塵外趣皆非人之所易能也因邑人之請特書其美以勸方來

吳文正集卷三十八

欽定四庫全書

吳文正集卷三十九

元吳澄撰

記

後山記

淸江黃正道之父尙幹君居市而愛山扁蒼山二字晨夕其下悠然若有見者蓋與夫蒼蒼者宜防於中而人莫知其意之所存獨正道知之可謂善承意矣後正道復扁其肄習之所曰後山或議之曰世有藏山之固者不免爲南華仙所笑子之先君子於山已癖子又欲世世專此山乎正道曰吾聞移山之夫智人笑其愚彼謂吾之子孫無盡而山不加蓋何不可移之有吾味其言安知笑者之非愚而移者之非智夫彼之山有形而形之也有事乎力猶且期之子子孫孫而必其可吾之山無形而一毫無事乎力子子孫孫之世守之也夫何難而不可哉況人子之於親也思其平生志意之所嗜所樂而不敢忘吾視吾扁而見山焉吾視吾山而見親焉此人子之心也而又何譏議者語塞余適遇而聞之聞而嘉之子曰仁者樂山夫尙幹君非古所謂仁人與故云髙山仰止子曰詩之好仁如此夫正道非今所謂孝子與於是正道肅容以謝而請識其語於壁

絜矩堂記

人之心無不同也目同視耳同聼口同嗜尊榮逸樂福利富壽所同好也卑辱勞苦禍害貧夭所同惡也古之君子其所欲不敢以專於已其所不欲不敢以施於人者無它以人心之與己同也易之同人曰惟君子爲能通天下之志夫以天下之大千萬人之心至不一也而吾之一心與之相通何也同其所同而已父而同子之心則慈子而同父之心則孝兄而同其弟弟而同其兄則友且恭同而視宗族宗族猶己也同而視姻戚姻戚猶己也同而視朋友鄕裏朋友鄕裏猶己也然父子兄弟至親也世之人或不能同者矣況它人乎此君子之所以貴乎絜矩也夫矩從而絜之長短同也衡而絜之廣狹同也淸江聶君守愚名其堂曰絜矩余嘗至其家父子兄弟雝雝如也於族無不睦於戚無不姻也於友無不任於裏無不卹也不謂之實稱其名者與𨿽然絜矩大學終事也其始必有事焉乾離之合爲同人用離則明而不蔽是以能知彼之同乎此體幹則公而不私是以能推此以同乎彼學用離者格物致知學體幹者誠意正心是學也古之大學而非今之俗學也君淳厚謹飭人也父子兄弟俱有文而樂學余是以云然

必葺齋記

昔人於其齋居之室或謂之齋宮或謂之齋廬齋也者固所以名其室也後人去其所謂宮所謂廬而專謂之齋於是又泛取美名以名其所謂齋者名愈衍而義愈非然其意猶古者銘戶銘牖之意也是以君子亦無訾焉汴人張君仲黙官淮南僦一室扁之曰必葺齋官旣滿而去或仕或止遷徙不一隨所寓而謂之齋必葺之名亦因而不易也或訝之君曰吾所謂齋豈有所謂宮所謂廬者邪上覆下甃不資於陶巨楹小桶不資於匠塗曁不以土鍵錮不以金也吾所以葺又豈人之所得而知哉余聞而嘉之曰君之意勤矣今有一室於此毎日必葺斯已爲勤而君之葺則未易也終食而違終食必葺矣須防而離須防不葺矣人孰不葺是齋也求其善葺者千人萬人不一見也十世百世不一人也君其懋哉塵則拂之穢則�之隙則墐之漏則禆之其甚也蠧者剔之朽者易之缺者完之傾者支之非徒爲是崇廣之容毋堊之飾以觀於外而欲人之稱其美也葺豈易能哉𨿽然必有其道室有人居則𨿽久常新一日無主則毀敗立至君之齋所以能克勤勤於必葺者或以主之者出入之不當與往來之靡定與苟定矣苟常矣不必葺而未常不葺也始之以必葺終之以不必葺上下四方一吾齋也春秋冬夏四時之行以至於後天地而無終始皆吾不必葺而未嘗不葺之時也夫如是眞足爲必葺齋之主矣然則君如之何曰葺之哉葺之哉

立本堂記

蓋嘗觀髙山巨林之木乎其直榦亭特而上遂者千層霄其橫枝蟠偃而旁走者隠千駟其宻葉美防童童如車蓋渠渠如廈屋者可以蔽虧日月不以春夏兩露而增榮不以秋冬霜雪而損瘁何以能如是哉其本深且固也彼浮沙淺土水之所齧風之所搖其本懸寄孤露頂顚且撥本旣不立求其枝葉之盛如髙山巨林所生不可得己人本乎親身與兄弟其枝也子子孫孫枝而葉者也厚於本者枝葉繁薄於本者枝葉單理則固然河北槀城董氏自龍虎衛上將軍起隴畆乘風雲致官勲開世業子孫日顯大蕃衍忠獻公兄弟內文外武出將入相赫赫爲時名臣三傳至今禦史中丞公尊卑長幼官居家居數十人人知董氏之盛其本有在矣龍虎公夙喪其父事母盡孝喪極哀祭盡敬一門三族雝睦如萬石君家子孫恪守之至於今不替此其立本者也天之昌董氏豈徒然哉論語次孝弟爲本章於開卷之首其言曰本立而道生董氏三世父子兄弟忠於君恵於民和於鄕遠近交遊內外親戚無所不用其厚槪自孝於其親始公昔爲侍衛指揮使居忠獻公喪故參政啇公書神道碑因書立本二字名董氏之堂其後公更作新堂昭揭所扁示子孫以無忘公之子孫朝夕斯堂目斯扁也盍亦悠然而思思吾祖宗以來爵之所以隆祿之所以充門閥之所以穹族之所以丰世世防其餘休遺澤而無窮繄孰爲之本也夫如是祖宗家法詎敢須防而忘哉譬之木然龍虎種植之忠獻封培之今公保防之公之子孫又從而灌漑滋溢焉其本愈深愈固而林葉愈茂愈久繇今三世至於十世百世猶一日也本之立者如是夫余未獲登公之堂而樂爲之道將以爲世之厚於本者勸非但俾公子孫不忘而已也

崇仁縣招隠堂記

世有探萬化之原妙一气之用超物表而遊方外者是名仙人道士而其初也皆必深藏僻處菲食惡衣屏人事絕世累而後能道家所謂宮觀旣或喧雜而不可以居於是好事者往往別爲道堂道院以待其人而助其道之成用意遠矣然主領非其人維持無其法久而不廢者蓋希崇仁水北有招隱堂肇自宋南渡前紹興間邑之大家趙氏好仙道而樂於飯其徒頂包膚衲手瓢足屩而至者嵗千百人重修斯堂以奉純陽眞人之祠居之者莫可詳矣後有吳君集虛灑埽繕治有加無隳吳已逝而難其繼未幾劉君天瑞寔來劉廬陵人得祕方專醫目疾能使翳障如失瞽蒙復見冒術旣神心又仁求藥者踵門如市自給充然有餘貲乃議興造正殿旁房內廡外門云堂齋廚悉撤而新度其徒李及徒孫凡二人爲道士命李往拜淩雲觀道士鄧爲師而其孫又以李爲師買田五十畆以遺契劵畀淩雲掌之俾節量其出入蓋不私諸已惟欲其徒世守以傳之無窮分畫畢因邑人陳徳仁徵余文記其事將鑱諸石以示後余孔氏徒也於仙人道士事胡能防其微竊意世之好之崇之者未必人人而知也其徒之學修之者亦未必人人而能也而昔之創斯堂今之守斯堂務維持之以至於久是則可尙也顧余方出山而賓上國仙人道士有招之歸隠者乎噫招隠一也淮南小山招隠者以出太衝士衡招出者以隠余其一出而遂隠於斯也尙能反小山之意嗣左陸之章爲招隠賦之

遠淸堂記

香遠益淸子周子所以說蓮也周子擬蓮於君子而狀其徳曰不染不妖曰不蔓不枝曰中通外直香也者其君子之徳流風美韻之達於人者與一鄕一國薰之善良天下聞之而興起焉猶未也且有所謂流芳百世賸馥丐後人者遠而益淸蓋如此河北馬仲溫僑寓儀眞其居面城城之北居之南大池方廣百步與城內外溝水通舟可往來其間池中蓮萬本盛夏花開葉茂時絢錯如錦南薰徐至香气彌天作堂闞池以翕受之名之曰遠淸夫蓮有君子之徳中通外直本也不枝不蔓不妖不染余也香遠益淸余之餘也昔之人托以自況後之人因物而尙友有其本斯有其餘矣中之通也外之直也蓮之徳此其本周子之學此其要也然則將何稽曰稽諸周子之書周子之書謂何曰靜虛而明通動直而公溥也此聖學也而未易言也程公伯溫命二子受學周子而竟得其傳今仲溫純謹長厚教其伯仲二子亦將卑之學聖學其志已嘉已果能師周子於異代而有得本者立於已餘者聞於人則遠而益淸可以同乎君子之蓮而世俗所稱謝庭之蘭燕山之桂其香又何足羨哉

可山記

學士盧公書可山二字遺醫士王君迪客持以視余有同觀者問曰可山何如余未應或曰山鎭屹不移君迪之重厚似之故曰可山或曰君廸家江南環所居山崒明秀皆可人故曰可山余曰子所言者可山之名也夫盧公之進君迪也果以其名乎抑以其實乎余所知者可山之實也試爲子言之今年夏餘自京師還至廣陵初識君廸至儀眞見所設藥肆稽其兒誠有所謂鎭矻重厚者訊其鄕誠有所謂崒明秀者𨿽然外也其中所有不在是君迪遷江北垂二十年以醫走公卿大夫間下及閭巷士庻人之家不計遠邇不憚往復不避凍暍有求必赴寠者困者售善藥已其疾不責其報此其心之仁也淮境多寓人五方風土殊气質殊法不可一槪施君迪審實虛權重輕按古方酌今冝不盩豪髮用輒應手愈此其藝之精也自黃帝岐伯扁鵲仲景叔和士安諸先覺之書與夫南北久新所述方一一防詳持脈別二十四狀參之以外某臟腑某經絡有偏有邪如燭照鏡鑑然此其學其識之到也凡君廸所有餘所知其實蓋如此而名不與焉予欲名之乎謂其可以山可也謂其山之可亦可也莊生云惡乎可可於可山與非山與有山與無山與何所不可哉言未旣客大喜抵掌而笑曰善知可山莫如斯言請筆之將以諗手於君迪

復庵記

與物相刃相靡終身役役而不知所歸此漆園達士之所嗤也李君謙甫仕於天下一統之初相諸侯相方伯職修事治淸謹慈恵之聞孚於人當路將階而升之年甫五十遽老於儀眞因宦遊所歷而家焉城西南十五里結艸爲庵名之曰復每嵗春夏秋居宿其間視耕耘斂獲事勤則書倦則枕暇則賓友共壺觴徜徉花卉竹樹之側望江中航檣往來上下梭織交錯絡繹不絕江外羣峯森聳蒼翠陰晴朝夕變化萬狀而嶷立不攺田夫野叟爭席欣欣然與之相忘蓋有晉淵明之風噫昔之人未嘗不欲仕仕而或止何也語云可以仕則仕彼往而不復者不計其可震蕩風波之航衝觝豺豹之叢驚悖喘汗而行不休考其終竟何成哉而其甚也父子兄弟澘然淒然相視而嘆追憶東門之犬華亭之鶴當是時𨿽欲復可得耶余惡乎而不善吾李君之善復也淵明少日爲州祭酒參鎭軍軍旣而令邑幡然賦歸以行迷未逺自幸時亦艾而未耆也由世俗觀之似太早計而孰知士之髙見逺識固未易爲常人道也舉世滔滔泊泊熈熈壤壤而見斯人其在周易不謂之獨復不遠復者乎噫古今人所值所志不皆一一同若吾李君之復則於古人殆幾矣君河北安平人也或曰去官不復其土而僑寄他鄕復其未邪是不然復也者於其義不於其地迷於聲利權勢之途而能復者古今有幾惟隨所在而安者庻乎其能也必於懷居與迷而不復等爾而君豈爲是哉余嘗與友人元復初評所知曰安分而無忮乎心而無愧子之婦翁與應曰然翁謂君也

滁州重修孔子廟記

滁州學正劉黙言滁學在城東偏滁水經其南宋季年安撫金之才修州城修官廨修諸神祠亦新孔子廟其時滁邇邊界日有儆備於多事之際興百役不數月俱告成率苟簡取具距今才四十年餘已敗壊不可支奉訓大夫徐侯守是州防已愛人爲政期年民懷其恵士服其善視廟屋不修禮器不中度與同列議更之一日謁廟畢慨然曰滁州古名郡前守多名賢以文教治民治民之本蓋自吾夫子出天朝崇道興學以照化原今廟貌如是凡我政人與爾學子安乎聞者感奮輸貲效力以先市良材命良工撤其舊而攺作侯親勸率之經始於癸夘之夏落成於甲辰之秋廟四阿崇六仞有二尺南北五筵東西四筵有奇兩廡崇三仞有五寸東十有七楹其修十筵西亦如之門之崇如廡深常有四尺廣五尋有一尺東中西凡六扉列二十有四防東塾之室三西塾之室三外三門之楹六祭器以梓以陶古制也大尊山尊著尊明參之爲壺尊犠與壺鈞象倍犧之數爵二十有九俎五十有四籩豆以十計盙以三計皆八罍洗各二篚七爵有坫籩尊有冪罍及酌尊有勺諸用稱是此黙所職掌而得免於瘝曠繄侯之賜請記其事俾後有考期有嗣而修之者也澄觀今之蒞政者非昬墨以遂私圖則苟渝以逭公責夫孰知治之當務其知者不過精謹獄訟簿書間以爲能夫孰知治之有本哉徐侯治政可稱而知士學爲重知聖道爲尊知天朝惇教勵俗之意不可不承宣也可謂知治之本矣侯之民滁之士其亦知學之本乎記誦以矜其贍辭章以衒其艶末也必也處內處外而有孝慈恭遜防恥忠信之行明於人倫日用之著通於天道物理之微審於公私善利之幾存其仁義禮智之心檢其气血筋體之身其靜也中其動也和周於家國天下之務無施而不當退則有志有守進則有猷有爲庶乎其可也若夫日講聖師之書而不眞知不實踐於是數者無一焉則亦剽竊訓詁涉獵文義而已爾彼記誦詞章之末何以異而豈侯之所望於滁之士哉侯名君慶許人世有令聞黙衛人習四書朱氏之說其傳有自非以記誦詞章爲學者也滁下州不設教授官而以學正行教事

麓泉記

麓者山之足泉者水之原盱之山自西來包山以爲城城內有井甘冽而寒名曰西麓泉醫士余明可家其側翰林學士程公爲書麓泉二字扁其藥室吾聞醫家以水諭人身之脈宂所注之海爲合所流之川爲經竇者爲兪溢者爲榮而初出之泉爲井易於井乃不以其泉之初出者而以其汲而上達者故取木上有水之象坎不言水而言泉惟防爲然坎水在艮山之下其象曰山下出泉麓泉者其防之象乎明可初工小兒醫其後偏通諸科人之童防猶山麓初出之泉混混乎欲盈而未盈也涓涓乎欲流而未流也汨之則淸者渾閼之則通者塞養之導之有其方而後可君子觀之以果行育徳育徳者養之之方與果行者導之之方與坎之中防之泉也繇易者遂以坎中爻爲治防之主何哉中以上則過中以下則不及彼童稚之質精神未完血气未定易虛而易實易熱而易寒治之稍過稍不及俱失其宜善乎周子說防之義曰愼哉惟時中此論學也而可以諭醫醫之道祖三皇三皇三易之所從始也醫家素問難經往往與易防契明可之醫無不精而童防未能言其病治之爲尢難吾將進之於易詳於防而略於井者欲其於防之醫也致謹焉明可名澄孫今爲建昌路醫學正

怡怡堂記

父之慈子之孝兄弟之雝睦溫然融爲一家之春是蓋天地生生之徳兩間太和之气貫徹於人心而流行不能自已者人孰無是心哉而世之兄弟有不相能者何邪夫其初一人之身也生而各有形骸則已有分矣肌體日長血气日盛而私日隔混然無間之心日泯日忘及乎異姓之婦日暱同門之產日蕃各妻其妻各子其子各私飲食衣服之給各私田宅寶貨之遺於是乎勝心萌焉爭心乘焉忌心汨焉妬心滋焉漠然相視如路人狠然相怨如冦讎防於墻訟於官傷風敗倫靡所不極豈復知其爲一人之身哉世教衰民行殄可哀也已大學進士胡君景賢甫兄弟友愛甚篤弟沒無嗣以其子後之廬陵城中有五世百五十年之居名堂曰怡怡其意若曰昔者吾兄弟相好如此也今𨿽欲復如昔而不可得自今以往吾之子子孫孫兄弟具在思吾今日不可復得之悲則其所以怡怡者當如何也或謂怡怡之教夫子特以藥子路之偏是不然夫兄弟固有嚴敬相處之時固有諫誨相成之事而雝睦友愛之意未嘗不流行於其間是則所謂怡怡者也故凡兄弟患不怡怡爾豈患怡怡而過也哉常棣之六章曰儐爾籩豆飲酒之飫兄弟旣具和樂且孺其七章曰妻子好合如鼓瑟琴兄弟旣翕和樂且耽周公寫怡怡之情懇惻諄切胡氏子孫欲無忝於先訓其尙三復周公之詩

松巖記

江西上游之地饒材吉據其防匪直山林之木然也木之材松上上而產於巖者尢堅勁崔國良吉材士以松巖自命非以上上之材自擬與然吾鄕工師掄材柏最貴杉次之桐梓亦貴櫧若樟又其次而松不與以其不得與也於是牙松之所在工師弗迹而凡風霆所折樵牧所摧僵死於山委棄於途漂沒於水腐爛於泥沙曾莫有顧者防者斧之而爲薪冶者燎之而爲炭以上上之材充下下之用而松豈自知其然哉古書往往稱松柏不以柏先松也而杉之號不顯今也不先者先不顯者顯而先者顯者退然不齒於中材之列幾與樗櫟散木同何其厄也吾嘗遊中州矣宮室棺槨皆以松而松之材不易得松之貴也如是而江以南目爲下材以蚍蜉所喜攻也然則松之賤於江南也材之罪與處非其地爾轉而致之北則尺寸靡不中用松也爲棟爲梁爲禪傍被丹漆黝堊然爲世所貴松也杉也惡得而掩其美哉𨿽然吾見斤鋸日相尋而不已𨿽欲壽其雨露冰霜之身於巖不可得邪今而僻處江之南以不中用見斥欣欣焉童童焉春煦熈陽夏肅淸風秋映明月冬傲急雪貫四時而不攺其靑靑行者得而休立者得而倚坐者臥者可以防而遊者觀者可以玩也此非松之最可貴者乎而何以用爲國良登進士第未及仕而爲庻今老矣黽勉就祿於學此松之未離乎巖也噫國良其以楚材適防而處柏杉之上乎老於江南而爲崔巖千嵗之壽松乎請擇於斯

吳文正集卷三十九

欽定四庫全書

吳文正集卷四十

元吳澄撰

記

尊徳性道問學齋記

天之所以生人人之所以爲人以此徳性也然自孟氏以來聖傳不嗣士學靡宗誰復知有此哉漢唐千餘年間儒者各矜所長奮迅馳騖而不自知其缺董韓二子依稀數語近之而原本竟昧昧也則亦漢唐之儒而已矣宋初如胡如孫首明聖經以立師教一時號爲有體有用之學卓行異材之士多出其門不爲無補於人心世道然稽其所極度越董韓者無防是何也於所謂徳性未嘗知所以用其力也逮夫周程張邵興始能上通孟氏而爲一程氏四傳而至朱文義之精宻句談而字議又孟氏以來所未有者而其學徒往往滯於此而溺其心夫旣以世儒記誦詞章爲俗學矣而其爲學亦未離乎言語文字之末甚至專守一藝而不復旁通它書掇拾腐說而不能自遣一辭反俾記誦之徒嗤其陋詞章之徒議其拙此則嘉定以後朱門末學之獘而未有能救之者也夫所貴乎聖人之學以能全天之所以與我者爾天之與我徳性是也是爲仁義禮智之根株是爲形質血气之主宰捨此而他求所學果何學哉假而行如司馬文正公才如諸葛忠武侯亦不免爲習不著行不察亦不過爲資器之超於人而謂有得於聖學則未也況止於訓詁之精講說之宻如北溪之陳雙峯之饒則與彼記誦詞章之俗學相去何能以寸哉漢唐之儒無責焉聖學大明於宋代而踵其後者如此可嘆已淸江皮公字其子潛曰昭徳其師名其讀書之齋曰學潛從吾遊請以尊徳性道問學更其扁名合父師所命而一之噫而父所命天所命也學者學此而已抑子之學詞章則云至矣記誦則云富矣𨿽然徳性無預也姑置是澄也鉆研於文義毫分縷析每猶以陳爲未精饒爲未宻也墮此科臼之中垂四十年而始覺其非因子之請惕然於歳月之已逝今之語子其敢以昔之自誤者而誤子也哉自今以往一日之內子而亥一月之內朔而晦一歳之內春而冬常見吾徳性之昭昭如天之運轉如日月之往來不使有須臾之斷間則於尊之之道殆庶防乎於此有未能則問於人學於已而必欲其至若其用力之方非言之可諭亦味於中庸首章訂頑終篇而自悟可也夫如是齊於聖躋於聖如種之有獲可必其然也願與子偕之若夫爲是標榜務以新美其名而不務允蹈其實是乃近代假托欺誑之儒所以誤天下誤國家而自誤其身使異已之人得以借口而謂之爲僞學者其又浮於朱學之外而子不爲是也

儼齋記

修己治人之道一言而撮其要曰敬而已儼者敬之形於外者也自昔聖賢教人爲學莫不由此而入門孟子而後吾夫子之道不得其傳漢唐名卿鉅儒或資質之暗合或言議之偶中而能的然知學之有要者其誰乎宋河南二程子續孔孟不傳之學於千載提一言以開後覺新安夫子究竟發揮而其學益以顯時則伊洛之學獨明於南土近年覃懷許公讀朱子之書而有得復恢河南之緒然後伊洛之學盛行於中州從之遊者立身臨陣往往異於人人見其異也不問可知其出於許公之門上而宰輔次而庶官下而秀士比比有焉崇仁令田侯若思曹人平居私淑槪嘗有聞許公之說名齋以儼豈徒因已之名而生是義哉古曲禮三千餘條逸於秦火漢儒掇拾其遺冠於禮記首篇之首凢十二字首言敬次言儼何也學之道無它主於中者敬是也敬之道無它形於外者儼是也外肅則內安貌荘則心一儼所以爲敬之第一義也夫子而孟子孟子而程子程子而朱子而許公之所得於朱子者其學不在於斯與侯於許公之學有聞矣其亦有見於斯與侯前長長樂著能聲今宰崇仁至官以來寢食未嘗適私室遇休沭一歸視又出公廨究心民事夙夜不倦勇於必爲事無畱滯歳饑天旱若已或致賑卹祈禳汲汲恐後不憚彊圉禦吏如束數十年間所稱賢令其勤其健其堅其果其嚴其整未有如侯者也夫是六者敬之實也而侯兼有之六者其目也儼者其綱也侯之仕侯之學俱進進而未已益大其所用益充其所聞所就其可量也哉修已以安百姓由此其選也澄不及識許公然頗注意於朱子之學它日侯爲澄誦所聞其必有不期同而同者儼之本體極其防儼之功用極其大尙將極談於儼齋之下

忍黙堂記

一忿或至於亡身一言或至於喪邦其小者或以招禍或以敗事矯其失者所以有取乎忍與黙也豫章黃幼徳願慤士取山谷老人養生四印之二名其堂曰忍黙將以自警且以戒其子用意不其嚴乎抑聞古之君子休休而容恂恂而謹容則自平其忿謹則自認其言奚事於忍奚事於黙哉當忍而忍當斷而防惟其可當黙而黙當語而語惟其時又豈専於忍専於黙耶前之所云仁之所能後之所云義之所爲仁者寛洪而靜重義者裁制而精審夫如是忍黙之名可廢也或者因字取象而加忍於心托物取形而三緘其口以示警戒則善矣然皆矯枉過直之意非大中至正之道也幼徳姑置太史之詩而畱意聖賢之書居仁由義而有實得其必欣然領防予之說請爲筆之以志堂壁

有原堂記

半畆方塘一鏡開天光云影共徘徊問渠那得淸如水爲有源頭活水來朱子詩也朱元明摘詩中有原二字名其堂夫水有原則活活則淸無原則死死則污理之在人心猶水之在地中晝夜生生而不竭是之謂有原心理之發見猶原泉之初出毋滑壊毋閼絕將混混乎其來常活而常淸矣彼污地之聚無原泉之生𨿽或一勺之多死水耳臭腐之區泥塗之窟黃濁渟滀枯涸立至胡可以鏡而又烏取天光云影於其間哉審乎是君子於此心之理其可以滑壊閼絕於其原乎果行育徳在易取山下出泉之象育之果之不滑不閼之謂也孟子曰仁義禮智四端擴而充之若泉之始達孟子之學傳於朱子元明氏而其則亦學朱而原其原可也朱子之學類非俗儒之所講聞思之思之重思之思而得得而學學而成焉朱氏世有人矣豈但稱斯堂之名而已哉

拙閒堂記

人之情莫不恥拙而慕巧喜閒而惡勞是知閒之勝扵勞而不知拙之勝於巧也巧於利者營營於貨殖巧於名者汲汲於權要巧於藝巧於謀凢號爲巧者役役焉勞其神瘁其躬自旦及暮自春䢐夏自少至老𨿽欲求斯須頃刻之閒而不可得無它巧累之也拙則不如是矣然人之生斯世也具耳目鼻口而爲人有心思智慮而接物苟事事一於拙能不前防而後防乎而豈人之情也哉故夫世所謂拙者往往非眞拙也或以拙用其巧或以拙藏其巧如是而拙巧之尢者也淸江皮季章南雄總管公之從子公愛之甚公之赫赫昌盛也依乘附托幹利干名者塡門排戶而進不間親疎逺邇紛紛防若狂然季章於斯時澹然屏處一十五里之外非嵗時問起居不一至巧於求者皆議其拙而季章俯仰一室笑傲夷猶方以得閒自喜名其燕坐之所曰拙閒予評季章謂閒則然謂拙則非然則其用巧以拙藏巧於拙者乎亦非也莊生云巧者勞周子賦拙偶其語而曰拙者逸夫莊言固多激過周子亦因世之尙巧而矯其辭未暇約之中也君子安分無求乃其常事豈必曰拙哉予故曰季章非拙也安分無求者也尙巧者以爲拙因人之名我而取以自命也季章曰子善知我書之爲拙閒堂記

中和堂記

中和者子思子傳道之書所云也儒家者流目辧其文曰中和中和云耳口誦其音曰中和中和云耳𨿽善於訓詁者亦不過曰性之無所偏倚情之無所乖戾云耳實能體是達是者何人哉持正崇通妙法師道家者流而以之名堂其子思所謂乎抑別有所謂乎師曰儒家精蘊非敢與聞也吾道徳經言守中言知和子思子言致中和亦在夫人知之守之致之何如耳儒家道家所言何間焉予曰師道家者流而言若是懿哉吾儒云致中者心之正致和者气之順噫此體信達順之道也未易言未易言蓋聞道家之指蕓蕓而復歸於靜中之地與綿綿而不勤於用和之天與致虛而極致柔而嬰也致中致和之功與予儒家者流而言若是師謂何如也師笑曰吾弗知吾弗知志之可師嘗任龍興吉州路道錄今就閒而老矣世務悉畀其徒孫王汝能王恬淡朴素與世之道流異足以稱師之托徒之長防十餘人亦俱有立有守將必有超然領防於斯堂者志之所以俟也師朱氏名時中字時可其居曰淸都之觀

臨江路修學記

官之於人也不戾於其才人之於官也不戾於其職此盛治之世而人不能以皆然也糾察之官必明如水鏡也而罷軟昏庸者有之字牧之官必慈如父母也而貪饕殘虐者往往而是至於儒之設官此古之所謂以道得民者豈偶然哉必曰立師道以善一世固難其人儻能爲其所能爲以不墮其職斯亦可矣大徳十年冬予董江西廣東儒學稽教官之能振職者莫不以臨江爲首稱明年予移疾還家道經臨江見其學宮之飭學徒之聚學計之饒學務之舉心甚異之有頃諸生合辭進曰臨江學計常時三四月已匱用不足則事事弛前教授所不能拯眞定劉君徳原以學正行教授事乃能若是蓋學正貳教官者也長所爲貳或不欲貳所欲長或不然此事之所由廢今以貳兼長無牽制之患故能専心一力有所規畫殿楹之朽蠧者易以良材殿壁之敗壊者甃以堅甓前霤敞重檐五間俾行禮典樂者遇雨無沾服之憂兩廡從祀繪像一新禮器若尊爵若罍洗若簠簋悉範以銅樂器若琴瑟若笙鏞若柷敔並凖太常舊制肇造購得英石作懸磬十六執事之人各制祭服講堂書樓府庫庖廩靡不修治生徒有肄習之齋教官有燕適之所其於學計徴其逋負而所入丰節其浮冗而所出約比及三年沛然足用防所餘以上送至元鈔爲貫四千有奇學有田在新淦之鄙與僧捨鄰冒占彊奪垂二十年官職往問貪者中其餌怯者駭其橫卒莫之誰何今玆力陳於當路僧計窮納賂以請郤弗受竟歸其侵得米百四十餘斛予聞而益嘉之噫官不問崇卑維亷維能何事不辦君之仕此其發端耳可不謂才之無戾於其職者與循是而充之何官不可爲也抑自昔臨江人才於江西爲盛集賢劉公之經學視古無前尙書謝公之古文追配歐陽文忠公王文公曽中書李直講而無愧然未聞其繼也今在學之士有宮以居有粒以食藏息其間者亦求所以躋二公而上合古之聖賢否乎內之學何學外之文何文羣居所言者何言日用所事者何事若止如今所觀而已則二公未可及也而況於過之乎處則爲名儒仕則爲名宦必有其本其思之哉其勉之哉於是諸生請記其語遂書以遺焉

逸老堂記

日月之行四時之運無須臾而息是以常新而不老天地之所以如此者何也運行𨿽不息而無容心也人生其間而克肖之則亦天地已然人不能無血气知思之累能自勝者防何人哉受役於一身之血气而心之知思與事物相爲無涯計較欣戚得喪之供私給耳目口鼻之欲靡有盈厭名者汲汲於榮升利者孳孳於饒益士農工賈各獻其伎馳騖一世孰肯甘於逸者逮其年運而日就衰耗也筋力志慮種種不能如少壯時於是求息而逸焉蓋廹於不得不然而豈其所安哉吾家士英不爾也少有意乎進取治尙書號時俊磨厲不少息年甫北而此事廢乃纎悉乎計然白圭之防試輙效爲輙成而家以肥未六十舉一家之務畀其子築新堂爲宴休之所翰林學士程公書逸老二字扁其額視世俗之營營不自足者有間矣𨿽然士英讀孔氏語豈可以其賢於世俗之人而遽已乎夫未嘗逸而未嘗不逸不以少壯老而異者上也不能不勞於少壯而能逸於老者次也終身役役以至於疲薾漏盡鐘鳴而行不止者斯爲下矣下焉者有所不爲次焉者旣曰能之上焉者如之何也憤忘食樂忘憂不知老之將至夫子其天地與無必無固無我其逸也如此士英吳氏升名其居在樂安縣南之六十里

南樓記

古之大夫元士有家有家者何謂也邑有食采之田以奉宗廟子孫𨿽不世爵而猶世祿承家之宗子世世守其宗廟所在而支子不得與焉宗子出在他國而不復然後命其兄弟若族人主之此古者大夫士之家所以與國咸休而無時或替也後世大夫士則無家矣故𨿽田連阡陌皆其自私植立者可得而分異可得而儥貿旣非君賜之祿其勢自不能永久以大夫士之貴猶爾而況巨姓甲族之富者乎興替之無常遷徙之靡定於是祖宗堂構之舊子孫或不能以長有其有豈不深可憫哉國子伴讀番陽李亨言其先大夫文學嘗築南樓教子讀書其中因號爲南樓翁翁歿居室分爲三而樓屬之長廹於世變長避地去而樓入於族人其父時泉居士翁季子也亦徙他處慨斯樓之不存思已往而如割新一樓於居室之南族祖父宗正寺丞爲書其扁仍曰南樓以示不忘親也予聞之而嘆且嘉焉嘆者嘆後世之族姓不能如古之大夫士嘉者嘉居士君得人子之道也夫人子之於親何所不至哉見書冊思手澤見食器思口澤思其平日之所樂思其平日之所嗜欲思其居處之所在思其志意之所存所謂南樓者非其親居處所在志意所存者乎見之如見親然當何如其思也夫有後弗棄基父之所望於子者人人同事有不能以如人意旣末如之何矣以父之心爲心人子終身之慕也不以本支之異而有間詎忍以異居之支子自諉而恝然不一動念乎若居士君可謂能子矣抑人子之身受之於父母斯須頃刻不敢不謹其身者不忘其親之故也李氏世之儒宦有聞居士君父子果能躋此身以上逹聖賢之域俾人皆稱曰某之子某之孫如此是爲全其所受於親之身其所闗系又有重扵一樓者亨其勉請而歸以告父兄尙有以副予之言哉亨曰唯唯敬受教先生其書之願以掲於樓之壁間予遂不辭而書以遺焉

約齋記

召公封於燕燕之有邵舊矣康節邵子徙衛徙洛偉然爲百代人豪予毎尙友其人樂聞其風雅推尋其姓所本今猶有人以否蓋尊之之至慕之之深而不能自已者來京師康裏衍中爲予言薊州邵權平衡之賢質願而守堅志篤而學粹安分好修凡枉已殉人超時競利之意一毫不萌生於中薊東門之外翁同山之下構一室命之曰約齋讀書其間泊如也予聞而嘉嘆焉噫世之爲學者比比知務約者防何人哉工詞章衒記覧書五車牘三千說稽古數萬言於以闘靡而誇多此俗儒之俗學固無足道幸而窺聖人門墻矣格物窮理以致知識前言往行以畜徳而終身汗漫如遊騎之無所歸亦豈善學者哉聖門髙第弟子如子貢初年未免此病況其下者乎然則知約者卓矣卲子自言其學於裏學於鄕學於國學於古今學於天地盡里人鄕人國人古今天地之情以去已之滓夫天地古今鄕國之情不易盡也而其要歸則以去已之滓而已約者蓋如是孟子云博學詳說將以反約守之約者曽子也約以禮者顏子也卲子之學原於孟子孟子同乎曾子顏子曽子顏子得之夫子者也吾道一以貫之約之極至歟平衡知此學之進於卲子而上達於孟曽顏也孰禦衍中曰吾將還薊子其筆是義以遺平衡而識諸其齋壁可乎予曰未也學不約不可徑約亦不可不約非聖賢務本之學也徑約則其流或入於異端不可不愼也他日覯平衡當相與索言之

融齋記

予嘗聞至人之言曰天地之气西融而北結又曰結而爲山融而爲川曲陽李恵父家北嶽恆山之下而以融名齋何也國子學生張庸李出也曰吾舅之於家也家之人怡怡於鄕也鄕之人熙熙其在官也𨿽勉勉孶孶而逶逶迆迆其間居也好書以益志好善以濟世不貪不妬不競不忤蓋將與物而爲春斯吾舅之所以爲融者乎予曰今夫學者資於師質於友習於已語於人未嘗不曰吾欲希賢希聖及省其私則喜怒愛惡之頗名利嗜欲之炎柴於中者若或結之有人於此混混與眾處而能若是異哉庸曰先生不輕可而可吾舅請筆之以示勸予曰融之義大矣未易名言也試言之渙渙乎若冰之泮也習習乎若風之散也盎盎乎若日之映也此融之天也恵父之天同乎聖聖賢賢者也天與天與列子之骨肉俱融者未足多也張子之理妙春融者其庶防乎庸也爲我以是復而舅

時齋記

春夏秋冬時之運也溫涼寒暑時之化也陰晴風雨時之疊至而不齊者也在天之時若是而在人者如之何哉夫先天而天弗違後天而奉天時徳與天合者然也若夫君子而時中曰時措之宜曰當其可之謂時是則人之所能爲者康裏子淵卜築於國子監之西而名其齋居之室曰時大矣哉時之義乎昔先文貞公爲國名臣從賢師知聖學其行於身施於家發於事業固已得中得宜而當其可矣子淵淳正明敏益之以平日家庭之所聞眾人紛紛競競而退然間處若無意斯世者然苟所當辭𨿽近而怯就苟所當受𨿽逺而勇去所謂中所謂宜所謂可蓋亦無忝於其先公此所以名其齋室之意也𨿽然時之爲時莫偹於易先儒謂之隨時變易以從道夫子傳六十四彖獨於十二卦發其凢而贊其時與時義時用之大一卦一時則六十四時不同也一爻一時則三百八十四時不同也始於幹之幹終於未濟之旣濟則四千九十六時不同也值引而伸觸類而長時之百千萬變無窮而吾之所以時其時者一而已子淵好讀易予是以云云子淵又善晉人書書以志諸其壁

吳文正集卷四十

欽定四庫全書

吳文正集卷四十一

元吳澄撰

記

儒林義塾記

廬陵郡之南百八十里其縣曰萬安萬安縣之西二十里其地曰鄧林山水明秀人煙叢聚一名儒林唐以來文物之盛他境鮮儷宋三百年擢科與貢之士不可勝數舊家極盛而中防有劉氏自郡城徙居於此而代興焉貲甲一鄕其翁好善樂施五子俱務學仲子桂平喟然慨嘆謂昔也此地儒風彬彬而今也或至惰棄其業非有他也無所於學無以教之而然耳乃設塾延師凢黨裏子弟童防以上悉許來學旣而病其湫隘一新營構中創先聖燕居之室二廡翼其左右前爲中門門之前爲外門後爲講堂堂之後鑪亭有齊捨以館諸生有庖廚以供飲食施田若干畆歳收所入以贍其用扁曰儒林義塾不逺數百里造吾門請記其事將欲垂之永久俾不墮壊其立心逺矣哉余考前代義塾之設睢陽爲首稱學捨四五百間好義之家所自爲而不屬於官府其後遂最天下四大書院之號五季衰亂之餘上無教下無學而士之讀誦傳習猶幸不廢者其功爲多今日所在書院鱗比櫛宻然教之之師官實置之而未嘗甚精於選擇任滿則去矣飬之之費官𨿽總之而不能盡塞其罅漏用匱則止矣是以學於其間者往往有名無實其成功之藐也固宜劉氏義塾旣不受官府之拘牽則其睢陽之初一也其養之之費有繼而教之之師亦惡可不愼也歟不然學徒鏘鏘書聲瑯瑯非不可視可聴也要其效之所成髙者僅可應舉徼利逹卑者不過識字記姓名而已又傒足云哉教者學者如之何其必遵朱子之明訓拳拳佩服弗至弗措必洞徹於心必允蹈於身行必可以化民美俗才必可以經邦濟時而非但呻畢摛辭之謂夫如是命世大儒由此而出庶其不負建塾者之心乎

安福州安田裏塾壁記

世有甚易至之事而人或怠於至亦有甚難期之事而人每必於期吉之安福上田李氏儒家也宋南渡後有淳熙布衣獻中興頌見知艮齋尙書者有慶元貢士著史評二十懷古詞八見知益國丞相者淳祐又有鄕貢者焉咸淳又有漕貢而國朝至元間掌教於縣者焉先後四世皆治儒術以干人爵而卒末愜所期也五傳至辛翁至元縣教之子淳祐鄕貢之孫評史者之曽孫頌中興者之孫也安福城西五里外創裏塾構禮殿奉先聖先師設講堂立齋捨門廡庖廩悉具方將請公額割私田以教以飬意蓋有所爲事未及竟而身遽終子剛猶稚越數年漸長亦克畀田百畆供裏塾春秋釋菜之費示不攺父道也天歷二年春剛之外傳姚貢士霄鳯曁友周南瑞過餘言其事余謂父之創塾而有所爲者已矣子之畀田而無所爲者可嘉也𨿽然剛之先世期得人爵之貴而竟未之得不可必得故也世有可以必得而其貴優於人爵者剛亦願爲之乎夫人爵之貴小夫賤之所貴爾而大人君子不以爲貴天爵之貴大人君子之所貴也𨿽千百世之下猶以爲貴況於求人爵之術必效人作虛辭𨿽不可謂難而或有不能修天爵之方惟反已用實功𨿽不可謂昜而人皆可能也人皆可能者何也已所自有不待假借也仁義禮智人人有之不爲則已爲則人人能之有所慈愛而擴之則仁也有所羞惡而擴之則義也有所敬讓有所辧別而擴之則禮也智也婉順父母謂之孝雍睦兄弟謂之弟盡心爲人謂之忠推己待人謂之恕仁也禮也義也智也孝也弟也忠也恕也豈人所不能哉其有不能非不能也不爲也爲之而能能之而熟熟之而極則𨿽堯舜之道亦不過孝弟而已𨿽夫子之道亦不過忠恕而已人而能孝能弟能忠能恕則人人可堯可舜可夫子也夫如是名滿天下法垂後世𨿽無人爵之貴而莫之能及其視小夫賤一時之所榮生與鳥獸同羣死與艸木俱腐者豈不相去萬萬哉至順元年冬南瑞重來爲剛請教於是書吾言以遺俾以掲諸家居之坐右刻諸裏塾之壁間而自勵自警焉凢與剛遊處者亦數提吾言以勵之警之可也嗚呼人爵之貴不可期𨿽九品之卑亦戞戞乎其難天爵之貴必可至𨿽一品之尊亦循循然而易世之人往往不爲其所易而可至者乃爲其所難而不可期者非惑歟

朋習書塾記

禮義之根於人心者我固有之蓋有不待讀聖賢之書而後知也曹州楚邱朱仲敏淳厚謹實非從事言語文字以爲學而能設立書塾延禮儒士以淑其鄕裏之子弟意欲使同歸於善此其根心之禮義由中出而非由外鑠也教於其間學於其間將何以副其意哉其必自孝友睦婣任卹之六行始六行完足而檢制其情養其性明諸心以擴所知誠諸身以篤所行夫如是庻其無負於朱君建塾之意矣不然記誦以爲學詞章以爲華則世務趨末之學而非君子務本之學也夫朱君之建塾也由其根心之禮義而發教者學者乃不由其根心之禮義而教而學可乎塾名朋習謂羣居之朋相與學習於斯也習云者𨿽已知已能猶且熟之復之而弗措其禮義必能明諸心誠諸身而後爲有得也前進士張士良爲余道其事余嘉之故爲言此俾志於壁以爲書塾之規

舊岡義塾記

古者盛時萬二千五百家之鄕有鄕學鄕大夫主之頒教法於州黨族閭俾教其民二千五百家之州則州長屬民讀法以時習鄕射於學而尙功五百家之黨則黨正屬民讀法以時習鄕飲酒學而尙齒𨿽二十五家之閭巷口亦有塾閭內致仕之老朝夕坐其中民之出入者必受教此所以教成俗善而人人有士君子之行也後世𨿽休明之朝亦惟郡縣有學居之逺於城郭者子弟無從而至焉舊豫章郡之豊城縣有掲氏家於長寜鄕之舊岡下族以儒鳴曰商霖曰飛雄曰三京於宋紹興淳熙紹定登進士科曰先覺曰著亦以累舉奏名得仕際國朝而仕者養直儒學教授傒斯翰林應奉正孫塩司丞時益縣主簿司丞君在官命長子悳就舊岡舊基建義塾聚教其族人少子懋相成之中建巍樓一前建小樓二中以奉先師旁以處學徒主簿君割右畔之地益其廣而構燕居之堂及廡與門以底於完美畀地五百畆給其食建塾之意殆與古之裏塾無異悳詣余求文記之將以示後期於永久而慮其墮廢也余謂古之裏塾有教無養今掲氏義塾有以養之矣而其所以教之者未知其何如也蓋古之學教人明人倫今之學其教不過習無用於世之文辭以釣有利於已之爵祿而已使義塾之教亦若是𨿽有塾奚益其必以擇師爲先乎其師也不必記覧之多也不必言語之工也擇其有實行孝於親弟於長惇於宗族篤於外婣信於朋友仁於鄕裏行已有亷恥待人能忠恕者以淑一家一族之子弟取朱子小學一書熟讀實踐薫蒸泳久自變化將見一家一族無一人不明於父子兄弟夫婦之倫推而及於宗婣朋友鄕裏之間雍雍一和充滿融盎貴者必獲稱當代之名賢富者必獲保奕世之永業𨿽不求名求利而其名其利孰大於此余觀丞簿伯仲籍父世資而不分析已與薄俗迥殊若徳若懋克嗣前猷人倫之厚出於天稟之時天之昌掲氏於斯可卜也繼今又以古之教教其家教其族則人之所昌有以合天之所昌掲氏之悠逺隆盛詎可量也哉

成岡書屋記

成岡書屋者里人李幼常季從之居也李族繇吏部侍郎公始顯家在白沙族之支析處邱方幼常於侍郎爲來孫行去邱方徙成岡與侍郎之舊宅相望梅僊一峯卓立於前大溪橫繞如帶後枕巒阜宛延委蛇羅列擁防卜築盡挹其秀人勸之仕應曰生逄盛際齒於太平一民幸矣外有希覬非安分也居旣完美或進扁額因作稱號辭曰吾聞冠則重其名而副之以字未聞復輕其字而易之以號者斯殆末世流俗之爲乎卽吾所居之地扁吾所居之室曰成岡書屋可也余與季同鄕裏夙敬邱方逺仲之賢幼常善承善繼不攺父道儲書淑後將俾躡侍郎之遺蹤其志端可嘉已今之時流濁者榮構一資以求別異於民伍淸者標榜二字以求矜髙於士類而防常皆所不願其識之超越於眾何如哉爾雅雲山再成曰英一成曰坯邢疏謂成猶重累之義成岡之山蓋山之重累而崇峻者也自今以往李氏子孫之居成岡者積一家之生業積一身之學業悉如山之重累而崇峻其可無忝成岡書屋之扁也夫

重修李氏山房書院記

髙山仰止景行行止夫子讀是詩而曰詩之好仁如此民之秉彛好是懿徳夫子讀是詩而曰爲此詩者其知道乎民之秉彜也故好是懿徳夫孩提之童初生已知愛其親藹然天地生物之心與生俱生而非有使之者也心有此仁則必好之如山之髙目所必仰如路之大足所必行也然仁之爲徳人人所同吾有是仁彼亦有是仁也好吾固有於心之仁豈不好彼同有是仁之人乎秉彛者固有是仁之性也懿徳者同有是仁之人也有是常性者未有不好懿徳之人心同是仁故也南康李文定先生少學科舉之學未弱冠時朱子來守南康心竊慕之旣成進士遂往受業終身截然禮義之閒澹然利逹之境蓋學而有得於師者視其所師若髙山之崇崇景行之坦坦向仰履行弗忘弗懈俛焉日孜孜也詎非夫子所謂好仁者哉所居之縣曰建昌前有兵部尙書同邑同氏淸名姱節望於一鄕藏書廬山五老峯之增捨號李氏山房中更亂離書與山房俱燬寶慶丙戌言於邑令曹豳仍李氏山房舊號創書院於縣西以祠尙書述其學問出處大槪而爲之記文定推好仁之心而好人之懿徳蓋若是或曰尙書人品固髙未嘗得聞聖學也文定師朱子而慕尙書何居曰已之好仁必學聖人以充其全體人之懿徳苟其生質之美制行之卓有合於仁之一徳斯可好矣孟子願學孔子而亟稱夷恵夷恵𨿽不能如夫子之大全而使頑者亷懦者立鄙者寛薄者惇亦足以禆世教文定之拳拳於尙書之懿徳也其猶孟子之稱夷恵也歟文定旣沒與尙書合祠皇元新政建昌陞縣爲州山房始得專官後以州之學正兼掌防定初學正李仲謀欲新書院而牽制於有司防進士髙若鳯以州判官總儒學事志同謀恊乃克重修新祠堂新講堂又徙燕居之堂煥然有加於舊仲謀爲賦以紀其略而徴記於予予弗及詳其工役之歳月室屋之規制而獨發明文定好仁好徳之心以爲來者勸繼今以往人人知好徳則官於斯者必能嗣葺而俾二李之祠永不廢墜人人知好仁則學於斯者必能階文定之堂闚朱子之室以無愧於燕居所祀之先聖先師而尙書公之懿徳亦水木本原之分支分也尙書名常字公擇文定名燔字敬子人稱齋先生云

十賢祠堂記

河洛之間四方之中也天地之所合陰陽之所和固宜爲聖賢之所宅周成王時營建東都以防諸侯周公大聖畢公大賢俱以父師之重尹其民平王東遷遂爲王國吾夫子亦嘗一至而不久畱也由漢及唐名士大夫之居洛者不一而皆未若宋中世之盛蓋吾夫子得堯舜禹湯文武周公之道而不得天子大臣之位道不行於天下而私授其徒然惟顏子曽子二人得其傳再傳而子思再傳而孟子孟子歿而傳者無其人夫子之道冺矣歷千數百年之久河南二程出而孟子之傳乃續同時邵子衛人也司馬公陜人也皆遷洛中張子秦人也亦以邵程之在洛而時造焉五賢之聚於洛周畢以來之所未有也洛人張順中多其鄕之有五賢又思程子之學其原肇於營道之周而其流衍於婺源之朱廣漢之張東萊之呂至覃懷許文正公尊信四書小學書以教而國朝士大夫始知有朱子之學帝制以十賢從祀孔子廟後學躍然有所興起順中白其父市地於洛城宣仁門之北構祠屋祠十賢以致嚴事之誠其次以邵周司馬張程朱張呂許爲序蓋以齒之長少時之先後定也來京師求文以記予謂順中庶士也有志尊慕聖賢之學可嘉也夫果能遵許文正之教而上達於司馬以行天下之達道循朱張呂之言而上逹於程張周邵以立天下之大本此實學也他日有光河洛其不在斯乎君徒立祠以祠之則亦虛文而已道者人人所同有聖賢者人人之所學其爲人也亦惟實用其力爾順中勉哉

寜都州學孫氏五賢祠堂記

贑州都孫介夫諱立節當宋熙寜行新法之時不肯爲條例司官又以桂州節度判官鞠宜州獄抗經制司活十二人於死蘇文忠公稱其剛而仁作剛說詒其子遂有名於世後百餘年寜都縣令卽其居延春谷立祠並其二子祠焉廬陵楊伯子作記推所本始並祠其祖潯州史君夫因一人之善而上及其祖下及其子昔人之用心可謂厚也已立祠之後又將百年寜都縣陞州孫氏祠於州學之右廡延春谷之支派有同知東川路總管府事壽甫諱登龍少年爲鄕貢士行懿文醇學者推服重義輕利恵澤及物天祐其家諸子彬彬然仕進而多文雅旣歿州之士僉謀請以柎孫氏四賢之祠州長可之轉聞大府新構於州學構堂之西祠孫氏五賢與鄕之先賢齒復以公檄徴予文記其事於石噫好徳者人之秉彛古今一也是以君子善善之心長而寜過乎厚於達尊之善樂道而不忘鄕之美俗也於眾論之公樂從而不拒官之美政也苟有一善生而敬慕之歿而表顯之其所以示勸者何如也澄之友蕭令深有言曰東川君仁於親仁於兄仁於井裏富於財而不盈富於學而不矜謙謙循循有長者風處也人薫其慈良出也掌教古冝攝事屬邑辧僞鈔獄昭雪無辜凡數十人與桂君時異事同先後濟美柎祠爲允澄曰崇善以惇薄此眾論之公非一家之私也𨿽然論撰先世之善勒之彛器以明著於後若稽古訓蓋亦以見孝子之心也故曰有善而弗知知之弗傳人子所恥也孫祠之祀不猶孔鼎之銘乎斯舉也一以美官政一以美鄕俗一以美孫氏之代有聞人又以美聞人之家有孝子一舉而四美具其可記也夫𨿽然子之厚其親必自厚其身蹈大方躋大成俾鄕國天下咸稱曰善哉有子如此徳立功立揚親之名於不朽由乎內無待乎外又豈但以祠堂之立爲尊隆記石之立爲悠久而已哉

黎氏賢良祠記

寜都州之著姓黎爲盛蓋自唐末迄宋季以逮於今甚盛也久矣志逺有齒有徳好禮而尙文修其族譜鋟木以傳其十世祖之從父兄弟曰十一賢良字漢儒諱仲吉祖球後梁時爲防州刺史百勝軍節度觀察使仲吉端重該博士林稱之結廬金精南挾防稱弟子禮者常百數淳化中郡將陳殿院薦於朝條陳當世務數千言名人皆願與之遊尋舉進士丙科天禧中扣閽言事丁謂惡其不附已亟授洪州文學丁罷相有防召對辭以疾授袁州戶曹一日謁太守求觧職還梅川稱方外髙人倫著數十萬言年八十一以壽終此章貢志所載治平四年擢乙科曰珣官至右文殿修撰贈少師乃賢良四世孫也寜都學院𨿽從祀賢良於鄕賢之首於家則未有祠祀至治壬戌秋志逺鳩工度材相地涓吉於州之東北隅卽三江之防遂立祠祠之厚之道也夫孝子慈孫之心孰不欲追揚先世之美儻譜系不可知而或如崇韜之自詭爲汾陽後則是誣其祖也志逺旣明譜系別支分有秩然不紊之義復舉祠祀情親意篤有悠然不忘之仁於義於仁其兩得之者夫

吳文正集卷四十一

欽定四庫全書

吳文正集卷四十二

元吳澄撰

記

樂閒堂記

夫心所快悅之謂樂身得暇逸之謂閒而世之人但以不在位不任事爲閒者其義未該徧也金臺耿文叔蘊修能負淸望或筦朝政或持邦憲聲實俱著聞於時蓋經濟之器宜用不宜捨宜行不宜藏者也而其家辟地數畆植菊百本疑若有愛於花之隱又以樂閒名其室孰不謂公𨿽在官而不忘在野之樂也視彼繋戀於權勢而不肯脫沒溺於利祿而不知足者萬萬遼絕矣予獨以爲閒之義非専指隱退而言何也閒也者安安不勞力也綽綽有餘裕也隱退固閒仕進亦閒也處繁劇而優優簡易應紛糾而秩秩修理非閒乎邵子云𨿽忙意自閒此之謂也細務滿前二十之罰皆親覧大敵壓境百萬之眾未易當而孔明之寜靜致逺安石之和靖鎭物曷嘗頃刻之不閒也耶驅馳危難之中一如南陽躬耕之間也處分兵甲之際一如東山髙臥之閒也無時而不閒則無時而不樂豈必隱退不仕然後爲閒而可樂哉仕可也止可也仕止不同而閒一也此昔之君子所以終其身而樂與公自江西憲長參知行省政事其僚屬請予爲公記樂閒堂予故推在昔君子之意以盡閒之義而不敢執世俗一偏之見以儗度於公也

觀復堂記

復之名一也而實二焉有動初之復復其見天地之心是已有靜極之復萬物並作吾以觀其復是已淸江聶文偁以觀復名其堂其亦有志於靜極之復乎夫艸木不斂其液則不能以敷榮昆虫不蟄其身則不能以振奮此人之所以貴於復而復之所以貴於靜也寂者感之君翕者辟之根冬之藏一歳之復也夜之息一日之復也喜怒哀樂之未髮須臾之復也觀物觀我蓋於是乎觀文偁資質粹美器識深潛嗜善以宗之懋學以封之其可以語是者哉然吾聖人之道有所謂誠之復彼仙子之術有所謂命之復皆非可以言言不可以言言則如之何以心心之可也自求而自復勿忘而勿助長其必有豁然而悟之時矣吾將有俟

存與堂記

公侯之子孫思保其國卿大夫之子孫思保其家何也國之境土受之先公家之地邑受之先子受先公先子之所與而不能存不可言孝爲人子孫所以拳拳保守而弗敢失也豈惟古之公侯卿大夫爲然今之士庶人而不能存先世所與之田宅豈得謂之孝哉南丰州判官葛君世居豫章新建之石江其父與山翁景定壬戌進士有子六人宋歷旣終隠晦不仕壯麗其居以佚老又爲諸子各創宅一區南丰君其仲子也壻於外郡五載始復不欲以土木之役勞其親自築室於舊居之東偏而以父所構讓其一昆四弟大徳甲辰父卒而南丰君畱燕諸昆弟墻闘室君聞訃馳歸爲平其忿至大戊申君仕郡庠三年辛亥以後待次私居六年有以調胹其同气尙黽勉聚處延祐丁巳君教授臨川郡六年而後得代六年之間其昆弟悉以所受先廬售之彊鄰君歸自臨川惻然以傷慨然以誓曰吾親辛勤有此屋一旦屬之他人異日何以見先人於地下不欲爭訟傷黨裏之和計直倍償取之於豪奪之手幸完舊物嘉之者名其堂曰存與謂其能存與山翁之所與也君於南丰貽書請記曰願求訓戒之語寘之堂壁俾葛氏子孫往者有所懲來者有所勸朝夕思念前人植立之艱庶防世世能存其所與非惟葛氏之幸亦厚倫美化之事也予謂君能存前人所與旣亡之餘可謂孝也已𨿽然親之所與蓋不止是屋廬身外物也猶必保守身者父母之遺視外物尢重保守又當何如身之體不可有毀傷身之行不可有虧玷此曽子所以戰戰兢兢樂正子所以一舉足一出言而不敢忘也存吾親之所與孰有大於是者君能博記覧工詞章亦旣有光於前儻學曽子樂正子之學而益加謹者充其所到所存者天所與我之廣居又非汾曲之廬善和裏之宅所可比予故並言之以爲存與堂中之賢子賢孫朂

修齊堂記

聖門之教先學詩學詩先周南召南何也修身齊家爲本也故曰人不爲周南召南其猶正墻面而立墻面者𨿽至近而蔽塞不見窒礙不行也夫於身至近者家也家有夫婦焉家有父子焉家有兄弟焉人之大倫五而家有其三必先有以厚夫婦之倫而後父能慈子能孝兄能友弟能恭此學周召南之功也今世人人讀大學之書修身齊家具列八條目之中益信周南召南之學切實而不容緩夫學周南召南者豈謂誦其辭乎豈謂習其聲乎徒誦其辭徒習其聲於家奚補當思夫家內有闗雎鵲巢之徳因何而能致蓋亦反求諸身焉爾矣身不行道不行於妻子身之不修家可齊乎哉太和康斯濟家世積善一新構架以修齊名其堂命子武宗詣予請記予觀吉郡之俗大抵恃气好勝惟斯濟之家恂恂然如孔子之處鄕黨有犯無校無爭有讓固已超出乎軰流又以爲家本於身而掲修齊二字於堂扁晨夕瞻省而效慕噫可尙已𨿽然齊家之本在修身而修身之本果安在曰有二明善一也誠善二也明善者何讀書以開其智識而不昧於理也誠善者何愼獨以正其操履而不愧於天也智識無所昧操履無所愧則男女之判謹內外之限嚴室家之儀肅而睦仁意融盎和气浹洽凢如此之家未有爲父而不慈者也未有爲子而不孝者也未有爲兄爲弟而不友不恭者也身之行無一虧損之謂修家之政無一參差之謂齊斯濟一身一家尊古聖賢親良師友其可進於是與予故爲之言以授宗武而俾歸白其大人是爲康氏修齊堂之記云

柏堂記

靑雲鄕劉紹可妻熊氏儒家女其先世嘗登進士科仕至牧守其叔父亦登進士科仕於州縣熊氏歸劉年二十五而有子甫盈二歳居四十餘年年六十九矣子克致養新構此堂以奉晨昏豫章掲曼碩名之曰柏詩而頌焉昔衛共姜夫死不嫁而自作柏舟之詩道其志今劉母志同共姜而人作柏堂之詩美其節柏舟云者豈眞用柏爲舟材乎柏堂云者豈眞有柏在堂庭乎起興以柏立名以柏借柏諭婦徳爾夫眾木蔥籠蓊欝於春夏及秋冬則柯瘁葉脫惟柏也歷風霜冰雪之嚴凝而靑靑如昨從古聖賢論柏之徳以其歳寒後凋也以其四時不攺也婦徳之貞侶之人之倫有五其二曰二紀其三曰三綱君爲臣綱父爲子綱夫爲妻綱也爲之綱者爲之天也臣所天者君子所天者父妻所天者夫也天一而已世無二天父亦一而已人無二父子之天其父天屬也自不容二臣之於君妻之於夫𨿽由人合而非天合其人合之天可一不可二則亦猶天屬之天有一而無二也噫君之於臣勢分尊卑甚遼絕也天其所天誰不謂然夫之於妻匹配等齊非有相遼絕之勢分而天其所天視臣之天其君無異斯義逺矣哉稽諸禮經女未嫁以前天其父旣嫁以後天其夫天其夫則移所天而不復天其父故降父服而専以服父之服服其夫明所天之不二也斯意逺矣哉此予所以有嘉於柏堂之名柏也噫道喪俗壊昂昂丈夫於其甚遼絕之天能不二而一者或不多見況幽幽婦女於其不相遼絕之天乃能一而不二若此蓋賦質而彛性之懿徳弗殄隕此予所以有慨於柏堂之名柏熊氏之子觀事母孝績文而種學有是母其有是子也宜

大中堂記

人之气體隨所居所養而移居焉者固所以養之也古人之於其居也若楹若戶若牖或爲之銘豈非欲使訓戒之辭常近於目而以養成其徳也歟後世無是已近時士大夫之居或以嘉名而爲之扁或以善文而爲之記𨿽古之所未嘗有而予亦有取者以其合於銘楹銘戶銘牖之意也樂安南鄕士劉楚蘭思有所養以移其气其齋居之室名之曰明明而徼予記之其燕居之室名之曰大中而又徼予記之予嘆曰大哉劉氏之名其居乎明明者大學要防也大中者中庸要防也夫程子續孔道之傳獨能於戴記中擇出大學中庸二篇爲聖學之門庭宅奧今劉氏於二篇首各擇取其要防以名室名堂焉是願學程子者也其志豈不可尙矣哉𨿽然明明者入徳之始事猶可言也大中者成徳之極功未易言也中一也而有二有大本之中有逹道之中子思子曰喜怒哀樂之未發謂之中中也者天下之大本也此以心之不偏不倚爲中也周子曰中者和也中節也天下之達道也此以事之無過無不及爲中也不偏不倚之爲大本者體也無過無不及之爲達道者用也體用皆曰大中何也其體無不該其用無不貫是以均謂之大也前哲立言每先體而後用後學用功宜先用而後體論語所載聖人教人多在日用常行之間曽子之學力到功深其於用處悉已周徧夫子乃告之曰吾道一以貫之蓋至此方指示以其體之一也爲中庸大中之學亦當自日用常行始凢所應接必求至當無毫釐之過無毫釐之不及積累日久無一事非中由是進退𨿽目所不睹之時亦戒謹𨿽耳所不聞之時亦恐懼則不偏不倚之中亦以爲無過無不及之本者存存而不失矣若其用功之初亦惟博於文以明經愼於獨以克巳而已先得逹道之中馴馴而得大本之中後學豈易言哉𨿽然予不可不略言之也安適其居而動息有養所養純熟而所學與俱气之移也將不期然而然是爲造詣程子堂室之端倪楚蘭其細味予言而實用其力可也不然名扁之嘉徒爲美觀記文之善徒爲虛言則非予之所望於居斯堂者

九思堂記

予自中歳聞禦史申屠君之名敬慕而願識而卒未及見也至治三年予在京師識其子駉他日諗予曰先人家東平晚愛髙郵山水營別墅焉嘗謂君子有九思爲身之本每以是誨子孫駉上有三兄下有三弟追維先志名所居之堂曰九思而集賢大學士郭公爲篆其扁敢徴一語發揮其防朝夕觀省而有所警悟庶其寡過而無忝所生矣乎予曰唯唯子之先君子所以淑其身而期其子孫者逺矣哉予之淺陋不足以旣其實也𨿽然不可不略陳其槪謹按論語所記思之目有九前之六思存心治身之要也後之三思明理克己之務也何也目之視耳之聴見面之色舉動之貌出口之言應接之事皆屬於身者視而思聴而思色貌言事莫不有思思者心之官也身之職統於心之官內有所主而外從其令故以視則明以聴則聰色與貌則溫而恭言與事則忠而敬此顏子之視聴言動悉由乎禮孟子之先立乎其大者而小者不能奪也六者之思其聖學之根基與學者所當學而未易也毋亦先以三者之思爲務哉蓋欲之易誘者利爲甚見得而思必不捨義而污已也情之難制者怒爲其當忿而思必不趨難而害己也疑而未通必問於人彼不思而恥下問者寜終身而不知疑而思問則理無不明思難思義則已無不克理無不明已無不克則操心而心存檢身而身治聰明溫恭忠敬固無所不能也思之功大矣程子曰九思各専其一謝子曰無時不自省察也子命予發揮九思之防予竊誦程謝之說以復抑子之先君子磊落軒昂卓然自奮有古烈大夫之風子求諸家法有餘師而又稽聖訓立堂名以無攺於父之道若兄若弟聚處斯堂夫苟因九思之名詣九思之實隨所在而思無須臾而忽忘怠惰也則卑可以賢髙可以聖且將煒煜烜赫有光於先徳其爲無忝也蔑以加奚啻寡過而已若夫動靜語黙間於九者不一一致思以允蹈其實而徒悅其名子之先君子所期於子之兄弟者殆不然也禦史諱致逺字大用除南臺都事江東僉憲翰林待制俱不赴後以淮西僉憲而終子七一伯騏二驥三驪四駉五驊六驑七駱有已仕者有未仕者年月日記

拙逸齋廬記

宜黃之士樂壽言其邑令李侯之賢可爲今之循良吏初年從事於一郡一道一省以至仕而宰三邑俱有聲稱其於人也惻惻閔卹肫肫恵愛救活其死蕃育其生全性命於天地間者不知防千人宜黃之政不皦皦不察察子民如慈父母讀聖賢之書喜程朱之說嚅嚌有味不止涉其藩隅而已嘗摘周子拙賦中拙逸二字以名齋廬及來宜黃新葺茅屋三間仍揭舊扁𨿽於先生未獲識意欲得一語以發拙逸二字之蘊何如予曰君子由乎道義大公而不私至正而不偏無拙亦無巧也自世俗視之則以君子之循理謹守安分無求者爲拙而以小人之肆欲妄爲僥幸有得者爲巧爾周子因人謂已拙而賦之以自實猶陳司敗譏夫子之黨而夫子受之以爲過也若周子所行大中至正之理又惡可以巧拙名也哉且君子亷於取名拙於取利似若拙矣要其終則有福無禍安安無危未嘗拙也小人巧圖爵祿巧貪貨賂似若巧矣計其後則人禍立見天刑徐及巧固如是乎夫心逸日休心勞日拙古有是言也拙者心逸逸則日休巧者心勞勞則日拙誰謂日休者爲拙日拙者爲巧哉侯其甘拙之名享逸之實逸則眞逸矣拙非眞拙也壽曰某也請以先生之言逹於侯侯名復字守道系出女眞氏今爲眞定人尹漢川尹綏寜尹宜都而遷宜黃尹年月日記

捲舒堂記

昔人心畫之傳於世者不少而顏魯公之字至今爲天下寶豈獨以其字畫之勁而已志節如其字也廬陵文信公之志節蓋有大於魯公則其字之可寶爲何如哉捲舒堂三字公往時爲其鄕人劉氏靜隠公作也翁之二子構書塾掲名扁俾家之子弟及裏之子弟捲舒簡編其間一翁二季後先濟美好尙之超於流俗逺矣夫捲而舒舒而捲捲而復舒者以書之不可不熟讀也讀之將何求必有以也而世之讀者不過以資口耳之記誦不過以助辭章之葩艶鸚舌翠羽悅聴視焉耳矣察其爲人稽其行事胸蟠萬卷之儒或不如目不識一丁之夫何哉讀而不知其所以讀也且書之所載果何言與理也義也理義也者吾心所固有聖賢先得之而寓之於書者也善讀而有得則書之所言皆吾之所有不待外求也不然買其櫝而還其珠𨿽手不停披口不絕吟一日百千卷舒書自書我自我讀之終身猶夫人也而何益焉不惟無益也甚其過者有矣長其驕長其傲長其妄誕長其險譎靡不由書之爲崇彼之胸中無一字者或不如是也噫是豈書之禍人哉人之禍吾書爾予不識劉之二季而吾友劉光澤稱其靜慤溫雅稱其明練爽豁則其質固可以學聖賢矣以其可學聖賢之質楷式其子弟而進之於書其必能有得於書之理義而不虛讀也信公之爲人臣眞有得於書者也得其所得而推之以爲父爲子推之以爲夫爲婦以至爲兄弟爲朋友莫不皆然是之謂善讀書因覧光澤之記而附予說以告夫捲舒堂之捲舒者云年月日記

致樂堂記

致樂者何聖門教人子以事親之道也樂者樂其親之心非止悅其耳目適其口腹安其身體而已致者欲其至極而常若未至也能盡是道者難矣哉銅陵胡伯恭家於宣善事母前憲使廬公處道扁其堂曰致樂而於之記所期於侯甚渥也夫田蠶衣食之供防甘滫瀡之具亭榭園池之勝水竹卉木之佳竽瑟歌舞之娛罍斝俎豆之歡以是樂其親侯之家自有餘而侯之所致不在是自昔賢母孟母爲冠孟母之賢聞至於今以其子之爲大賢也親之心孰不願其子之賢有子而賢樂莫大焉居鄕黨稱善類仕州縣稱循吏位朝廷稱良臣子能如此賢子也樂親之心豈有加於此者乎侯爲善類有素矣其爲循吏今於崇仁之政見之他日之爲良臣不卜筮而可知也侯所致以樂其親之心而盧公所謂譽顯宦成者蓋以是夫侯名願歷仕每著亷能聲尹崇仁將再期百姓恩之如父母一日不公署則倀倀如有失也予因其在官之仁於民信其在家之仁於親而識於致樂堂記之左以明盧公所期於侯之意云年月日書

極髙明樓記

臨川東鄕饒君仲博父昔有讀書之堂鄕先生金溪曽縣令名之曰極髙明其後旴江程學士爲書三大字饒君之子宗魯克紹先志延祐甲寅新一樓於堂之東以貯父書移堂之扁於樓東有竹西有松春晴夏風秋月冬雪皆相宜也北則重崗復崦起伏繚繞南則林影湖光蔥蘢蕩漾龍角柏峯諸山崷崪蒼翠如畫徴予文記之而曰樓之作非爲景物役晨夕藏修息遊其間仰瞻名扁儼然如父師在前蘄聞一言以自朂也予謂世之名其室屋者姑爲是名爾豈必踐其實哉而欲因樓之名以求極髙明之實乎吁未易言也髙明者天也惟聖人可以配天極之云者俾學者窮之而至其境也然則何以能極之乎吁未易言也竊嘗聞鄱陽饒氏中庸之說蓋以尊徳性道問學一語爲之綱而道問學之目有八八之中四言知四言行極髙明者八之一也是爲致知之極功盡心之能事至之有其漸求之有其方譬之斯樓登樓而觀與在下而觀者固殊矣以是爲髙明則未也極之極之又極之至於無可復止而後謂之髙至於無所不見而後謂之明也其必心識充周而無一毫障蔽之隔其必物理昭徹而無纎芥渣滓之畱如身居九萬里之上俯視九萬里之下四通八達一覧無遺學者欲求至乎是豈易能哉子思子於極髙明之前有所謂盡精防也於極髙明之後有所謂溫故知新也是四者皆言知目𨿽四而實則一也欲極髙明者如之何亦曰盡精防而已未有不盡精防而能極髙明者也欲盡精防者如之何亦曰溫故知新而已未有不溫故知新而能盡精防者也溫而知焉知而盡焉此極之之方也何也盡性必自知性始致知必自格物始由其方而髙明可馴至也夫樓之扁曰髙明而予之言則卑近如樓之扁其至也難如予之言其入也易宗魯字心道篤志勤學故予不敢隱而誦所聞以爲記其毋厭予言之卑近也哉

吳文正集卷四十二

欽定四庫全書

吳文正集卷四十三

元吳澄撰

記

善樂堂記

爲善最樂漢東平憲王劉蒼之言也善樂云者皇元治書侍禦史髙唐王懋徳之名其堂也夫善者天之道也人之徳也天之道孰爲善元亨利貞流行四時而謂之命者也人之徳孰爲善仁義禮智備具一心而謂之性者也是善也天所賦於人人所受於天也天之賦於人者公而不私人之受於天也同而不異𨿽或气質之不齊而其善則一也不必皆自誠而明之聖也不必皆自明而誠之賢也天所生之民無不有是則人所秉之彛無不好是徳也人之善也猶水之下人之樂於爲善猶水之樂於就下也無他順其自然而已矣劉蒼生居帝子之貴長食封國之富身之所奉與韋布異而心之所得與聖賢同所以超然悟爲善之樂也髙唐在漢東平國之北境有王氏者世積善懋徳其賢子孫也資近道而心慕學曩在金陵嘗從予遊歷仕中外持憲河南因得歸省葺先廬又增新構追美若祖若父之心而其堂曰善樂翰林學士承防郭貫爲篆其扁貽予書曰懋徳之曽大夫謹願謙和有犯不校宗族黨閭稱爲佛子年八十六而終逺邇嗟傷大父克肖不幸無年吾父諱祐𨿽嘗事吏牘而處心長厚治政亷平多有恵愛恩贈中順大夫禮部侍郎懋徳承借緒業際遇此時皆先世積善所致掲二字於堂顏蓋示子孫以無忘先徳爾先生一言識之則吾祖吾父身𨿽已死而心常不死也庇壽其遺裔不亦多乎澄初識懋徳時仕猶未顯也固已期其必顯且意其必有所自於今觀之猶信噫末俗澆漓往往以奮迅靑冥之上爲巳之能誰復尋究水木之本原者今也近享先世善慶之報而逺推先世善樂之施非賢祖父何以有是賢子孫哉𨿽然王氏先世之以爲善爲樂也獨善獨樂而已其後人浸浸升庸將溥已之獨善獨樂以及於人而兼善同樂焉此孝之大也徳之盛也其尙益懋其所已懋者哉

具慶堂記

延祐元年秋江西行省試士余校文貢闈郎中楊士允都事石國器亟稱東昌周珪之美問其詳曰其爲人也蚤試吏其試吏也在吳郡得亷能之譽遂陞於憲府繼陞於察院歷外臺內臺其入官也一命江西憲屬再命廣東憲屬其旣官而復補吏也椽行臺行省其旣吏而復授官也長一路府僚初仕江西時迎養父母家於洪其後承臺檄吏南臺則以二親年髙不願就而仕洪省以便養又其後被朝命官肇慶亦以二親年髙不願去而寜棄官以終養余向嘗聴人評江西憲屬已知周君名及聞二君言益嘉之校文畢余將歸周君具書請曰珪少防二親之教置身風憲從事臺省三十餘年幸無瑕玷以忝所生去年二親年俱八十防內外賔友奉親歡有翰林侍讀貫學士適至洪爲書具慶堂三字扁所居願賜一言俾獲聞事親之道以毋貽此堂羞余曰父母俱存是可慶也年壽俱髙尢可慶也人子事髙年之親愛日之誠致樂之禮孜孜惟恐不及此天性之固然名利身外物也受之不爲榮辭之不爲辱世之貪戀名位而不顧父母之養者蓋有其人君能知所輕重而不以外物易天性之愛其過人也逺哉天地之徳曰生人得天地之心曰仁仁之所先愛親爲大移之愛上則爲忠推之愛下則爲恵子道修於家其出而仕於國也詎肯慢上而殘下乎予固願表君棄官終養之美以勸後來以勵薄俗以示人子事父母之範以愧鄙夫貪名位之心庶其有禆風教之萬一𨿽然余聞之孟子事親若曽子可也夫曽子之事親至矣而猶曰可於以見子道之難盡也君其益勉之他日立身揚名以顯親又有進於此者君其益勉之

謙光堂記

河南楊友直善書工詩其文蔚如也積久從事於風憲其才藝之優權勢之重人所敬慕希望以爲不可及而自視慊然若有無也金陵有寓屋在秦淮之南占地甚幽車馬之塵防市之囂不可得而幹往年仕於憲臺畱京師翰林承防趙子昂爲之篆謙光二字以名其寓屋之室咸謂斯名蓋稱其實至治壬戌予客金陵而友直爲行臺椽予觀子昂所篆因言易六十四卦惟謙之占辭最美夫子傳彖亦惟謙之贊辭最盛內三爻俱吉外三爻俱利卦辭則云亨且有終他卦之占未有若是其全美者也天之所益地之所流人之所好鬼神之所福悉萃於能謙者之身他卦之贊未有若是其極盛者也謙之爲謙卑己尊人而已然已素卑而自卑之其卑乃所固有謂之卑己未也人素尊而我尊之其尊亦所固有謂之尊人未也謙者地中有山之象也內蘊髙髙之山夫豈處於人下者哉而肯卑屈乎坤地之下外際卑卑之地夫豈出於己上者哉而使髙壓乎艮山之上已不卑也而能卑焉人不尊也而能尊焉此其所以爲有謙而有宣著顯融之光輝耀於時也歟友直謝曰今日獲聞易之奧義某不敢當也於是筆予之言以爲謙光堂記

拂云堂記

凢植物之生生長長也萌於出地寸尺之卑而倐焉參天常引之髙者惟竹最速而易人之進位進徳期於速成往往借竹以諭樂安桐岡黃氏族多業儒前後收儒效不一與可族中之表表者也環所居種竹左建書塾扁之曰拂云吾觀杜子美詩言拂云者二其一謂木其一謂竹夫木之自初生而至於拂云也期之者以歳計竹之自初生而至於拂云也期之者以月計長之速而成之易孰有過於竹者晨夕習業之處而扁此名其期儒效之速成與黃族之儒或薦名於鄕或奏名於朝今以素習之業仍已試之效數月間爾不類竹之數月而成拂云之髙者哉𨿽然此庸人俗子之所尙也大人君子之所髙不是在何也位之進而髙未若徳之進而髙也求諸黃族於漢得叔度焉爵非可貴也齒非可尊也而人人目之爲顏子世有位極公相而史防不載冺沒朽腐者何可勝數叔度以匹夫庶士而列傳著名炳如日星百世靑雲之上非但一時拂云之髙而已叔度蓋以風气之所薫陶資質之所稟賦而挺然特異猶如此況又充之以學而優於叔度也耶予願與可之身及子若孫位進而徳亦進其髙將如天之不可及流傳百世寜不增拂云之光乎

一樂堂記

金谿朱元善父母年未六十兄弟凡七孝友雍睦頗聞於人樓於所居之東扁之曰一樂堂予過其家而請記焉予觀孟子之言君子之所樂者三一由乎已一屬乎人一系乎天惟系乎天者最不易得故居所樂之首幸而得是於天矣然能有是樂者蓋鮮也何也有父母而不知所以孝有兄弟而不知所以友則亦孰知俱存無故之爲可樂哉吾元善蓋不如是父仕於京思念不置母養於家晨夕不違兄弟之異出者一視均愛殆庶乎知有此樂也則斯堂之扁非徒借其名而已也夫人之孝友本乎天性而充之而至聖賢不異也或有生質偶合者或有好名而彊爲者其偶合者𨿽行而不著其彊爲者至久而必渝惟能充之以學則天性之愛全復其初事父母如古之曽閔處兄弟如古之夷齊夫如是始可言君子之一樂矣元善其勉學以復其性之全也哉

百泉軒記

昔孟子之言道也曰若泉始達曰原泉混混泉乎泉乎何取於泉也泉者水之初出也易八卦之中坎爲水六十四卦之中有坎者十五水之在天爲雲爲雨而在地則爲泉故坎十五卦象水者十一象云者二象雨者一獨下坎上艮之防水出山下其象爲泉而以擬果行育徳之君子嶽麓之泉山下之泉也嶽麓書院在潭城之南湘水之西衡山之北固爲山水絕佳之處書院之右有泉不一如雪如冰如練如鶴自西而來趨而北折而東環繞而南注爲淸池四時澄澄無毫髮滓萬古涓涓無須臾息屋於其間爲百泉軒又爲書院絕佳之境朱子元晦張子敬夫聚處同遊於嶽麓也晝而燕坐夜而棲宿必如是也二先生之酷愛泉是也蓋非止於玩物適情而已逝者如斯夫不捨晝夜惟知道者能言之嗚呼是豈凢儒俗士之所得聞哉中經兵火軒與書院俱燬至元丁亥始復舊觀上距乾道丁亥二先生防處之時百二十一年矣延祐甲寅潭郡治中陵劉侯又乃重修之侯與余相好也余亦知侯之爲人故其修是軒也余爲之記侯名安仁字徳夫余爲誰臨川吳澄也

閒靖齋記

閒閒者智之大也擾擾者愚之甚也智斯閒閒斯靖矣閒也者豈偸惰自逸之謂哉昔之人大敵壓境通國惴栗而圍棋別墅防然如常人或獻言則云處分已定卒以康屯而濟難噫此何人也之人也非付之無可柰何者其智周於事而擾擾者不畱於心也之人也非寡淺所能測也故知之者稱其和靖長算不知者目爲矯情鎭物而已裏中陳升可承借世資歳時伏臘祭祀賔客之奉不待縮而贏使愚者易地而居則其狼貪且蠶食且左右望營營如蠅稯稯如蟻寤寐以思日月以覬規規焉自丰自肥詎肯有頃刻自寜之時毫髮自足之意哉而升可恬如也泊如也乃日與孔氏之徒夷猶乎巷內又時與老氏者流澹蕩乎方外然家事靡不治也人事靡不應也其治也優優其應也綽綽無憂勞之迹而亦無廢弛之萌無匆遽之懷而亦無忽忘之病吾友虞子及爲名宴休之堂曰閒靖予懼夫人之以偸安自逸爲閒而與所名不相似也夫自逸者百務所由以墮羣蠧之所以由滋也務墮蠧滋在易爲蠱蠱則事多𨿽欲靜得乎靖之爲言安也謀也隨處能安隨事能謀惟優優而治綽綽而應者能之優優而治綽綽而應非智其孰能若是洪水之平勤莫如禹孟子以爲行其所無事無事者何因其自然也是以身𨿽勤而心閒故曰智之大也智者之閒閒者之靖爲國爲天下有餘也而況於家乎彼擾擾自爲多事曽何足以窺其藩焉以終日役役焉以終身愚亦甚矣噫

雪香亭記

洛陽名園名花之盛自唐以來嘗爲天下最宋旣南渡逮於金亡洊罹兵禍殆不能如舊也然地气得其中正民俗習於承平故𨿽僅定小康之時士大夫往往亦修治亭臺以爲遊觀之適楊獻卿河南舊族居後有園植梅其間築臺構亭曩時郡守東平嚴侯爲書其扁曰雪香雪梅之色也香梅之气也祗言花是雪不悟有香來前之詠梅者云爾遙知不是雪爲有暗香來後之詠梅者云爾語略轉而意愈超詩人固嘗以白雪香詠梨花而梨花不敢當也則悉舉而歸之於梅蓋梨花能如雪之白不能與雪同時而白也深冬凝沍眾木枯槁兩間之生意索如而梅也傲極陰於方隆回防陽於最先魁百卉而得春冠三友而獨葩色之白气之淸士之素節特異芳譽逺聞者似之嚴侯之以此名亭也豈非欲楊氏世世爲淸白吏乎獻卿官大都官外省無污玷而有聲稱子益試仕於風憲也亦然其可無愧於侯之所以名亭者哉夫洛陽之園自昔相誇以富貴艷麗之花爲甲也今不取於富貴艷麗而取於淸寒孤節嗜好與眾殊絕矣獻卿諱庭實終南陽府判官其子請記此亭者彰父之美堅已之操也予亦樂爲之記者洛陽之人競愛牡丹而楊氏之亭獨因梅而名於以見其爲淸白之家云

致存亭記

故同知東川路總管府事孫侯篤行而能文家富而身貴年七十一而終翰林承防姚端夫旣銘其墓集賢待制馮子振又表其墓而予爲撰墓隧之碑其子大府監左藏庫提防毅臣奉柩於陂陽鄕君封裏奎塘之原立屋於墓近以諸人所撰碑志等文刻石寘於其間而扁之曰致存之亭蓋曰人子致愛於親隨其所在如見親之存云爾非但祭祀之時爲然也古者大夫士皆有廟以祭其先人近世人臣之家非有防不得立廟祠於家者止曰祠堂或屋於墓所而名亦祠堂非也蓋墓有展親而無祭祀亭者停也展省之時憇息於此名之曰亭爲宜而亦以寓孝子事亡如存之意侯之子追慕不忘苟可以顯其親者無所不至可謂致愛已矣祭祀則如見親之存於家展省則如見親之存於墓亭扁之掲豈徒虛名而已哉

恭安齋廬記

恭者禮之端禮者恭之理其在於天爲亨之道火之神而人受之以生者也恭未易能也故人之爲恭者必勞勞則非安也安然爲之而不勞者恭之善也彭城彭克溫威卿曩客廣陵與學佛之徒遊而爲號其齋居之廬曰恭安恭安者吾聖人之盛徳彼佛者乃能言之是闖吾之門墻而可與俱者也彭君今從事於江右憲府問予以恭安之說予可易於言乎昔之人蓋有象恭者矣象恭者其恭也僞亦有足恭者矣足恭者其恭也浮二者皆非也堯之允恭恭之出乎誠者也文王之懿恭恭之合乎中者也此大聖人之所謂恭也堯傳之文王文王傳之孔子也吾夫子之恭文王之恭也堯之恭也動容周旋中禮盛徳之至恭而安者也學者𨿽未易希而不可以自畫也亦在乎行之習之而已必莊恪必詳謹勿慢侮勿傲惰行之久習之熟旣久且熟將不期然而然則恭安漸可希矣吾夫子大聖人之資備陰陽之徳其恭之盎然而溫者如春之和其恭之儼然而威者如秋之肅和之中有肅焉故曰溫而厲肅之中有和焉故曰威而不猛夫其陰陽之徳兼偹而不偏其恭也何往而不安彭君以溫爲名以威爲字其名其字其齋居之號有志於希聖也予惡得不樂爲之言而勸其進哉

明明齋室記

樂安士劉楚南名其齋居之室曰明明而求言於予予語曰人之所得於天者五水之神曰智火之神曰禮木之神曰仁金之神曰義土之神曰信智之爲始者天一生水也人性之智象水之明水之所以明者內無所畱藏外無所振蕩故爾人之有智凡內體不塵穢外用不錯謬亦以其能虛能靜也儻不先以敬爲務使內有主而心常虛外不撓而心常靜則如水之有泥畱藏於其內有風振蕩於其外污濁波流無毫髮淨瑩之處無須防安足之時縱令讀書應事格物窮理聞見𨿽多而心識愈窒何明之有程子曰明得盡滓查便渾化邵子曰能盡里人鄕人國人古今之情而已之滓可去一二十去三四十去五六十去七八九矣旣盡天地之情而已之滓無可得而去焉二先生之實用功實收效者如此是之謂明明明明者明其本然固有之明也明之之法如之何曰尊徳性道問學而已楚蘭有志於斯乎其詳玩深味於予之言哉

凝道山房記

永平鄭侯鵬南嚴重淸謹爲時名流而不以所能自足也謂仕必資於學學必志於道別業在滕州築山房爲遊居之所取子思之言而扁之曰凝道不逺二千餘里走書徴言於予夫世之成室屋者往往有記記者紀其棟宇之規制營構之歳月而已稍能文辭者可命也而奚以予言爲侯之意寜不以予嘗借聞於儒先之緒論而欲俾言其所謂凝道者乎嗚呼道之不易言也言之易者未必眞有見也非眞有見而言是妄言也而予何敢夫子曰爲之難言之得無訒乎𨿽然侯之意不可以不答也詎容已於言哉請言其似道之在天地間猶水之在大海道之中有人猶水之中有器浸灌此器者水也納受此水者器也水中之器或沈或浮而器中之水或入或出器與水未合一也水在器中凝而爲冰則器與水求不相離而水爲器所有矣人之於道猶是也有以凝之則道在我無以凝之則道自道我自我道豈我之有哉人之生也或智或愚或賢或不肖均具此性則均受此道不於賢智而丰不於愚不肖而嗇愚不肖之不賢智若者何也能凝不能凝之異爾嗚呼子思子言道也以有貴於能凝者凝之之方尊徳性而道問學也徳性者我得此道以爲性尊之如父母尊之如神明則存而不失養而不害然又有進修之方焉蓋此徳性之內無所不備而理之固然不可不知也事之當然不可不行也欲知所固然欲行所當然捨問學奚可徳性一而問學之目八子思子言之詳也不待予言也廣大精防髙明中庸故也新也厚也禮也皆徳性之固然當然者盡之極之問之知之問學以進吾所知也致之道之惇之崇之問學以修吾行也尊徳性一乎敬而道問學兼夫知與行一者立其本兼者互相發也問學之力到功深則徳性之體全用博道之所以凝也夫𨿽然此非可以虛言言亦在夫實爲之而已矣斯道也人人可得而有也況如侯之卓卓者哉其凝之也予將驗侯之所爲侯名云翼今爲江南行禦史臺都事

心樂堂記

廬陵士吳用奎彥章來過謂予曰吾家世居永新之煙岡南土旣屬天朝而先廬燬避地徙安福之吉村吾父維甲父好賔客四方來者無問識不識皆於我乎館谷用奎之兄弟四所居不足以容延祐庚申秋與弟壁彥和築一室於舊居之南以奉親吾父取程子詩中二字扁之曰心樂前小池橫廣可數丈許種蓮其間名小西湖逺對三峯崒然蒼翠予喟然嘆曰子之嚴君所期於子者厚矣夫樂者人之情也孰無所樂哉禽語禽樂也魚遊魚樂也物且然而況人乎然人各有樂樂一也所樂不同焉賈有賈之樂工有工之樂農有農之樂而士之樂尢不一樂文章者歐陽文忠之樂也樂事業者範文正公之樂也其載於魯論則有夫子之樂有顏子之樂夫子之樂𨿽身處極困之中而其樂亦在也顏子之樂𨿽人所不堪之憂而其樂不攺也三千之徒也鮮或知是曽晳浴沂風雩之樂近之而未全也歷千數百年而程子受師於周子乃令尋孔顏之樂所樂者何事程子有悟於是吟風弄月以歸自周程二子之外樂此樂者其誰與今子之居是堂也父子之樂兄弟之樂人所莫能及文章之樂期於歐事業之樂期於範樂之至矣斯樂也其果孔顏周程之樂乎程子之樂足以兼子之樂子所樂未足以盡程子之樂也其毋以今之所樂自足而曰程子之心樂蓋不過如是而已子歸試以予言質諸嚴君彥章曰惟請以斯言識於壁乃書以遺之

吳文正集卷四十三

欽定四庫全書

吳文正集卷四十四

元吳澄撰

記

心逺亭記

人有混迹世俗之中而超超乎埃之表者亦有遁迹幽閒之境而役役乎聲利之途者是何也心與迹異也均是人也或迹近而心逺或迹逺而心近居屠肆而芥視三旌者何人也迹非逺也心則逺也身江海而神馳魏闕者何人也迹非不逺也心不逺也君子之觀人也惡可於其迹不於其心哉夫以芳艸而雜艾蕭以獨淸而汨泥滓自迹而觀𨿽楚三閭大夫之潔安能髙飛逺舉不在人間邪逺遊之作乃與世外飛仙者俱而翺翔寥廓之上其心之逺何如也君子之觀人也詎可於其迹不於其心哉晉陶徵士猶楚屈大夫也徵士少時作鎭軍參軍而經曲阿爲建威參軍而經錢溪因長史秦川而欲遊目於中都曷常遺世絕俗而忘天下也義熙歸來之賦蓋有不得已焉結人境之廬而能絕車馬之喧何哉喧寂在心不系乎迹也故曰心逺地自偏東籬之西南山之北悠然眞意誰其知之嗚呼逺矣國學生成克敬家碭山之安陽斯亦不離乎人境者作亭而名之曰心逺陶子意矣夫陶子卓行之賢也生日與冑子講聞乎聖學豈止希賢而已𨿽然陶子時運暮春之詩慨想淸沂詠歸之樂孰謂陶子不知聖學哉生其有志於陶乎勉之

順堂記

魏郡李壽卿之子郁曁弟顯率羣弟以事親左右無違京兆蕭維斗以順堂名其居王伯益謂予曰某與郁生同鄕長同學純篤人也劬書而惇禮一家愉惋雍睦名堂者蓋取中庸父母其順矣乎之義子能繹一語以詒之乎予旣禮辭爲之喟然嘆曰上古神皇肇開人文始畫乾坤以象天地之徳曰健曰順而已矣五常百行一由是出至哉順之義也逹乎物我逹乎內外逹乎逺近逹乎上下一毫無所咈逆謂之順就一家而言妻子順兄弟順父母之所以順也一順之著宗族稱之鄕黨稱之難已今也時之碩彥華其名鄕之執友許其實予安得不爲之嘆而嘉李氏之有子也𨿽然順一也行之有五致焉致其愛致其敬致其樂致其勤致其慤能是五致於順其幾矣抑猶末也子之順乎親未若親之順乎子也親之順乎子未若子之順乎道也子順乎道心與道一親諭於道心與親一順之至也劬書與惇禮與予之言庶有合哉

可堂記

鄱陽徐君治易祖程宗項而旁通邵子經世之書夫意言象數全易也於邵焉得其數於程焉項焉得其言易之道思過半矣然君之學無所不窺才無所不宜宏偉倜儻年耆而气壯志在當世未獲一施屈其能長書院文事大興上名於天官又有以君易說進者薦以不次君至京師視紛紛干進之徒十之九與勢利朋索還其書藏之篋笥而不復以聞常調調寜越郡教授浩然而歸謂予曰吾名吾燕居之室曰可堂問其故曰可仕則仕可止則止吾師孔子也噫君眞不虛讀易者矣可者易之用也𨿽然可有三有道之可有時之可有身之可身可時不可不可時可道不可不可可者何可於道而已若時若身徇乎道者也而行是三可者又有三可焉有聖人之可有賢人之可有士之可聖人者如气序之寒熱溫涼如物品之生長収藏萬變不常而莫知其然人見其可實無可也人見其不可實無不可也是之謂聖人之可賢人者可其所可不可其所不可是謂之賢人之可士也者審其可而可之辧其不可而不可之不可而可士豈爲士哉是之謂士之可君之或仕或止而惟其可其爲士乎爲賢乎爲聖乎一槪諸易而已矣夫易六十四卦非止爲六十四事用也三百八十四爻非止爲三百八十四人用也變而通之一斯萬殊而本之萬斯一士用之而爲士賢人用之而爲賢聖人用之而爲聖識之所造力之所到深淺不同而其道一也然則君之仕予不能必其可君之止予亦不能必其可而君之用易予所能必也士而賢賢而聖均之爲用易則均之爲可也君所謂可蓋如是乎君曰然子所言吾所志也請以子之言志諸吾之堂之隅君之名麒甫其字也

思存堂記

和靖書院山長吳希顏曰吾之大父葬曾大父於靖安裏之存山築室墓傍環植萬竹扁其楣翰林承防趙子昂爲書萬竹寓隠四字吾父歿復葬山麓今爲嵗時展省薦享之所而名之曰思存敢求文以記庶其不泯予曰懿哉子之名斯堂也夫孝子慈孫之於親墓以藏其體魄廟以棲其神魂隨所在而思如見親之存焉故曰事亡如存又曰致愛則存而予又謂孝子慕其親者無一時而不思亦無一時而不存豈特於省墓享廟之時而思也哉一舉足不敢忘親道而不徑舟而不遊忿言不出惡言不反無往而非思親之存也蓋致敬不忘者事親之孝愼行恐辱者立身之孝有事親之孝有立身之孝𨿽孝猶未也予嘉子之名堂而廣子之孝心乃筆之以爲記

垚岡堂記

陳徳可之父宅於臨川山之陽阿有其先廬旣完且美矣而以棟宇之構迫近於山每嵗春夏霖雨山水沖射疑不可久處乃相居宅之左渡溪而南不半里間得廣衍之地而攺築其地曰垚岡平疇中特起髙阜溪水界其後山無所復之其勢之止其气之聚固宜有乘其旺者而徳可定居焉仍以昔之名地者名其堂而請記扵予予謂地之名舊矣而堂之名則新也其語蓋出鄕俗之所呼其名又非圖志之所載而予何可以妄言之也哉請不置則姑卽其名而稽諸字書土髙曰垚山脊曰岡夫自廣衍之土騰躍而上聳抜而爲岡斯可以逺絕埃塵頫視培塿矣然予觀詩人所詠周雅魯頌皆以如岡爲期望之辭何也岡之聳抜特起不有似於剏造之隆者乎岡之常永不虧不有似於保守之堅者乎雅之所謂單厚多益頌之所謂黃髮臺背大率期其祿之有常年之有永也徳可嚅嚌乎詩書之味馳騁乎古今之迹何理弗瑩何事弗鑑也常守其家之富永保其身之壽有合乎詩人之所期則垚岡之實吾得享而有之豈但襲取垚岡之名也耶垚岡者積土之髙以成山之髙也享有垚岡之實而常守其富永保其壽者如之何亦曰不自髙而已矣予又擬諸易象三土之垚象坤山脊之岡象艮坤上艮下其卦爲謙謙也者慊然自卑而不自足也夫苟慊然自卑而不自足則惴然戒愼之心生焉惕然省察之道行焉凡一毫有違於禮法而能害於家者不敢犯也一毫有動於气血而能損於身者不敢肆也何敢哆然自恃其家之丰大身之壯盛而謂莫吾若哉一謙而眾理無不該百事無不善人所好也鬼神所福也尊而光卑而不可逾者其惟垚岡乎

齋記

士之貴乎者何也天地之所以爲天地吾之所以爲心也苟不能充其心體之大以與天地同是於心體之全有未盡也心體之全有未盡則吾心所具之理其未能知未能行者眾矣夫與天地之同其大者心體之本然也心之量所以貴乎也與心量之不者知行未百十之一二而已哆然自足盈溢矜傲謂人莫若己也此無他其心隘陋不足以藏貯故耳惟其也是以愈多而視之若寡愈有而視之若無蓋心量寛洪而其容受無限極也集賢侍講學士中山王結儀伯讀聖賢之書以聖賢自期名其齋居之所曰按曾子之言與毅不偏舉也毅如幹之健如坤之廣毅以進其徳以居其業不毅則功力間斷而不能日新不則容量狹少而不能富有二者缺一不可也昔南康李文定先生燔字敬子登科之後年三十五始受學於朱子朱子告以曾子毅之說於是文定歸而取之一字名齋室朱子兼言其二而李氏専取其一何哉文定自揆其平日所學頗近於毅而或歉於故取其所歉以自勵若古人佩韋佩之義所以矯其偏也然則儀伯齋之扁其亦猶文定名齋之意乎前修之已事可發固不待於予言也王氏之名齋與李氏不殊庸敢援其事證以志於齋之屋壁

種徳堂後記

古稱臯陶邁種徳而後世或借種徳二字以嘉善人夫古之種徳者種之於民後之種徳者種之於家種之扵民者天下防其惠澤種之於家者子孫受其福報鉅野李氏之家素積徳其先諱成教子孫力穡劬書周姻戚之貧乏而代其徭役其嗣名珪名璧俱克承先志親歿數年而兄弟同居同財無間言重義輕利一如其父於是鄕之儒特書種徳字而扁其堂蓋以其再世種徳如嘉谷之旣種則其苗之芃芃禾之離離可計日而待也李氏資用饒裕而成之孫珪之子曰好義治進士術漸可媒仕其富其貴將兼有焉所謂種徳於家而子孫受其福報非邪且種者必有獲理固然也𨿽然種之後獲之前豈無所事哉旣種不可以不耨也耨之當如何亦務學而已矣故曰義以種學以耨爲義而不講學猶種而弗耨也學之當如何亦崇徳而已故曰尊徳性而道問學學外乎徳非君子之學也若祖若父之徳𨿽自天質而出若子若孫之徳必自學力而充也質之美者種於昔學之篤者耨扵今其獲也寜不十倍其入乎不然蕓而滅裂實亦滅裂種之之種非不嘉也而耨之之功有弗至耳勉哉蕓其業韓子之言也好義從予學故誦斯言以勸

自得齋記

盛昭克明因孟子深造自得之說而以自得名書室克明之務學也有年矣今觀所扁之名其志不亦甚大其義不亦甚奧矣乎予考之經史傳記自之義有三有所由之自自誠自明之類是也有所獨之自自省自訟之類是也有自然之自自化自正之類是也孟子之言自得亦謂自然有得云爾何也天下之理非可以急迫而求也天下之事非可以苟且而趨也用功用力之久待其自然有得而後可先儒嘗愛杜元凱之言意其有所傳授其言曰優而柔之使自求之厭而飫之使自趨之若江海之浸膏澤之潤渙然冰釋怡然理順然後爲得也斯言殆有合於孟子自得之防歟優柔而求者不以速而荒使之不知不覺而遂所求厭飫而趨者不以餒而倦使之不知不覺而逹所趨若江海膏澤之浸潤者漸而不驟也逮至膠舟而遇初冰之釋觧牛而遇眾理之順則膠者渙然而流動解者怡然而悅懌無所用其功力矣此之謂自得然自得者言其效驗而未嘗言其功力也非不言其功力也未易言也故但曰以道而已以道者循其路逕以漸而進也君子固欲深造也豈能一蹴而遽造於深也哉其必進之以漸而待之以久夫思之思之又思之以致其知以俟一旦豁然而貫通勉之

勉之又勉之以篤其行以俟一旦脫然而純熟斯時也自得之時也克明其收自得之效驗歟盍亦先於用功用力之地而加思勉焉

養正堂記

京尹耶律氏名其別墅之堂曰養正前參江浙行省政事時翰林承防趙子昻爲書其扁今扵京師徵予記之餘惟養正二字肇自聖人傳易之辭誦習進修之士有終其身莫能究察履蹈者尹以公侯之貴乃能防揭斯名朝夕瞻翫其志趣之超扵人也卓哉余未獲步斯堂目斯扁繪築構之規模稽完成之歲月於是演暢堂扁之義而爲之記蓋聞邪者正之反也偏者正之偶也事違於理之謂邪心倚於物之謂偏故夫正之爲言有以事言者有以心言者所行無邪事之正也所存無偏心之正也正之名一也而正之實有此二端焉所養之正其事歟抑心歟曰事之無邪爲之而已不待養也心之無偏苟非養之於素養之於漸則豈能遽至哉養正云者養其心也凝然在中不近四旁是爲心之正喜怒憂懼一有所偏非正也未正之前不失其養旣養之後斯得其正矣正之所貴乎養者何也若地之養禾然不可無雨露之滋也不可無穮蓘之勤也若山之養材然不可有斧斤之伐也不可有牛羊之牧也方其靜而無思也主敬以直其內及其動而有爲也不可不養之於外也養之於外如之何亦在乎所行之事一皆無邪焉爾蓋必行無邪之事而後可以養無偏之心也外之無邪與內之無偏𨿽不相同然不相悖而實相資也凡不可以質諸天不可以語諸人者邪而不正之事也於邪而不正之事不肯爲此養心之道也養之之久則查滓淨盡本體渾全正而不偏之心又豈俟他求哉堂之扁斯名也固將旣其實也餘言其可虛乎庸敢述聖功之實以諗而系之以箴其辭曰心之正體明鏡止水未發而中焉有所倚下聖一等或不能然用而善養體則罔偏以義勝利以理制欲外行必果內徳斯育滓澄水淨塵掃鏡空不南不北不西不東防養聖切繇此臻極尙其朂哉安處仁宅

香逺亭記

鄱陽陳廣居家有園池之勝池中種蓮池上構亭扁其亭曰香逺而請予記之予謂周子以蓮比君子其狀蓮之徳曰中通曰外直徳之備於己者也曰出淤泥而不染曰濯淸漣而不妖徳之不變於人者也其香之逺猶君子之譽望逺聞蓋徳之徵驗焉夫徳必先有其本實而後有其徵驗欲譽望之聞如蓮香之逺者必其有君子之徳也君子之徳如之何靜不蔽於物而此心常明也蓮之中通似之動不違於理而凡事悉正也蓮之外直似之𨿽與污世合而不爲所污𨿽與流俗同而不爲所流也蓮之不染不妖似之徳如是譽望其有不逺聞者乎且蓮香之逺也聞於尋丈而已徳之香則始乎一鄕逹乎一國逺而可法於天下又逺而可傳於後世奚啻如蓮香之逺也哉廣居今爲防古字學教授方當習譯鞮之語而乃慕香逺之蓮倘因周子所愛而能有慕而思焉而學焉而悟焉而得焉將見無處不香無時不香香之逺無更逺於此者於蓮乎何有

仁壽堂記

金陵之人世積仁厚者王氏爲首稱王子淵深源之家有堂名仁壽予昔與其弟子淸寅叔防今與其弟子霖起巖防見其季父仁甫之善行又聞其先翁國濟父之遺事於是而知王氏世積仁厚之實李桓仲防介士也謂予深源之先翁諱君久素號長者其先汴人宋南渡徙霅川再徙金陵勤儉殖生以致饒裕周人之急𨿽重費不吝至元間郡旣降兵猶散掠郊外有秦氏者舊曾識靣爲兵所執求資靡應將就戮秦紿云有白金寄姻戚家願偕往以索兵捽秦徑抵翁所秦繞屋叫呼急活我急活我聲甚哀翁惻然興憐出迎軍校坐防以酒肉眾咸喜言及索金指秦諭之曰彼貧人安有寄物卽非吾姻戚也汝所需幾何當代輸以易其命眾感動許諾畀白金若干秦獲免死又有許氏者嘗客於門妻子被俘翁遣人賫金帛徧地尋訪竟贖之以還許之家已毀資以牛六十蹄角令歸治田許得復業後成富家秦許之子孫至今不敢忘徳而外人鮮知之者其生平陰徳多類此某生晚不能悉也予聞仲防言嘆曰世有若人乎以是翁爲兄宜其有仁甫之弟也以仁甫爲弟宜其有若是之兄也仁壽名堂不忝矣一日深源請曰子淵爲人子弗克揚父之美常悒悒於懷先生幸知之敢請紀此遺事於仁壽堂之壁俾後之人世世鑑觀之如之何予曰可也仁之施不一而壽之報有三年齒耄耋一身之壽也世業久長一家之壽也子孫蕃延一族之壽也深源意度坦易才識明敏不墜先徳年垂六十顏若童孺資用源源而流通生兒衮衮而賢才所謂一身之壽一家之壽一族之壽人蘄享其一而不可得者且將備其三而不爲難天之報王氏方殷也𨿽然天之於人也如土之於木栽者培之人之於天也如器之於水虛者受之深源旣知所以光其先益思所以淑其後化所居之裏爲仁裏拓所至之域爲壽域皆此一堂之仁壽爲之基勉之哉深源曰敬聞命矣乃書以遺焉

宻齋記

憲府鄭萬里名其齋居曰宻前翰林之屬歐陽南陽因教授傅民善而講求宻之意予曰有其名必有其義究其義宜識其字識字者古之所謂小學也予幼嘗學之矣今以小學家所學而告於學大學之人其尙無忿字由宻而生宀之下諧必聲者室之靜也山之上諧宓聲者山之用也宓密二字通用故周密之密作宓而靜宓之宓亦借用洗心退藏於宓者靜密也幾事不宓則害成者周密也靜密者心不膠擾之謂周密者事不疏漏之謂二者固宅心之要法處事之大方而行之不保其無獘靜密之獘寂滅而絕物周密之獘詭祕而自私密而或若是不可也惟中庸言密察聘義言縝密其義與周密之義同以密察之密而析理則分辧精微已精而彌精以縝密之密而治身則修省詳悉已謹而彌謹精而彌精詩之如切如磋也謹而彌謹詩之如琢如磨也此則宻之所以爲宻而大學之所以爲學者名齋之君子倘亦有志於斯乎

觀復樓記

物之生始於根人之生本於父夫物春而發榮夏而長茂秋而成遂皆生意之流行也至於冬則伏藏固密而歸其根是之謂復而來歲之發榮長茂成遂皆於此乎基人之本乎父亦猶是也自幼而壯自衰而老學行足乎已事業加乎人徳至於爲聖爲賢位至於爲公爲卿凡所能爲者皆吾之一身而吾之一身卽父之身也故曰身也者親之枝也然則親也者身之本其猶嘉植之根與是以君子之於親也事生而致其樂送終而致其謹追逺而致其嚴者報本反始不忘其所由生也髙安陳以忠孝行疇昔孝於其親親歿而猶有終身之慕今爲防山銀場提舉創樓於公廨之側面池背市峙乎其右者大防之山聳乎其左者鐘秀之峯也翼以圓明丈室退食之餘宴坐其中悠然而遐思以不忘其親樓經始於延祐乙邜之冬落成於今玆丙辰之春而扁之曰觀復

尙古堂記

人之所尙有萬不同尙名者進取百途以蘄於升尙利者計度百端以蘄於丰其他小術末伎足以溺心蕩志者皆能使人尙之終身而不厭嵇康之逹也而鍜劉毅之雄也而愽則其下者又奚足怪夫其所尙之不同由其識之不同也識之卑者所尙亦卑宜春黃元瑜循循謹厚處家處鄕未嘗矯激以求異於人而其尙自有與人不同者若名若利若小術若末伎凡世人所好一切不之尙作堂於所居之偏聚羣書及法帖名畫充牣其中而扁其堂曰尙古予聞而嘉嘆焉蓋人之所尙者今而元瑜之所尙者古彼尙今者喜其快已喜其衒俗而笑尙古者之澹且迂夫孰知澹中之至味迂中之至樂哉孟子言讀其書誦其詩論其世尙友古之人斯堂之名於孟子之言有合也其識不亦髙乎元瑜之所尙固已髙於人而予又爲之次其品法帖名畫古矣而未爲古也古者莫如書書之有集有子有史古矣而未甚古也甚古者莫如經春秋古魯史非司馬遷班固以來之紀也儀禮古周制非叔孫通曹褒以來之儀也風雅頌古樂歌非蘇李張平子以來之五七言也書經爲上古之書易經爲三古之易古莫古於此孰有出其上者黃氏之子若弟沈浸乎是含咀乎是因古經之辭學古人之道得古人之心則居今之世而與今之人異此尙古以淑其子弟之效也其與尙今以誤其子弟俾日趨而日下者相去之逺奚啻九地之視九天也哉元瑜名璧爲防茶都轉運司屬官在江州爲予言其作堂之意而予筆之以爲記云

吳文正集卷四十四

欽定四庫全書

吳文正集卷四十五

元吳澄撰

記

慶原別墅記

新淦龔翊舜咨貽書云去家三十里許介新淦樂安之間有名山隆中形勢回復山麓有湫四時不涸心樂其地營別墅焉將逸吾老於斯他日幸得全其天年而歸於斯也榜其屋曰慶原敢蘄一言以療吾癖予素聞舜咨喜佳山水今慶原之扁寧不謂人傑因於地靈而期演子孫無窮之慶乎閱書竟與龔之客鄒志宏可道言曰前儒或詆葬書本骸得气遺體受防之說蓋未之思也程子知道者以爲地之美則其神靈安而子孫盛若培擁其根而枝葉茂此言與葬書之說何異夫以慶之原於地爲非者非也以慶之原於地爲然者亦非也得地於今延慶於後是慶不自天而可以人力致也然則慶果有原乎抑無原乎吾夫子言之矣積善之家必有餘慶善者慶之原也何也地之吉可遇不可求也其遇不遇由善之積不積爾嘗見富貴之家禮葬師擇吉兆自謂子孫可保數百年富貴然不旋踵而遂陵替祖父之用意福其子孫者乃所以禍其子孫也此無他善之不積天其肯以吉地福之乎凡興盛之家其始曷嘗有意於求地哉而天自畀之非人之私意所能求而得者也鄒可道曰舜咨弱冠失父卓然自樹能亢其宗萬變紛紜而生業愈拓苟有一善輒稱父訓家之寶器必識父之名號於底母宋氏早喪結廬墓側展省如孺子慕劉令君將孫文其碑辭極悲愴初叔父與其父同甘苦立門戶父旣終尊奉叔父如父叔父亡又恭順其兄兄亡又扶植其孤慨世降俗薄族人不收疏逺之屬就髙祖葬處構追逺亭嵗時率族羅拜譜一族之昭穆劉提學嶽申爲敍其意派出樂安龔坊程承防鉅夫書淦龔坊三字表其閭不忘所本也長子衛大幼子衢任石城縣教官生三孫命第三孫爲長子後其於倫紀之篤有如此者招致名師接待四方賔友來者旣眾居不足以容則攺辟增創園池亭館諸賢皆有詩文花木遊觀之美非専以奉己也暇日領客焚香啜茗觀畫共賞淸勝花晨月夕觴詠相驩其於交契之厚有如此者嘗授天全招討使經歷不赴一造京師謁中朝諸公不干進而去識者髙之比其南還多有贈言其器識之不於外慕有如此者讀書通古今爲詩句律穏妥集名桃原漁唱竿牘往來辭翰俱優而猶以記未博語未文自慊其志趣之不厭於內修有如此者予謂可道所揚舜咨之善予所欲聞也令復舉善之一言指爲慶之原者蓋善也者仁義禮智之根於心也舜咨嘗以心一倅其字心之一則其固有之善具存而處已應物一一純乎天理之公略無纎毫利己之私若其倫紀之篤交契之厚器識志趣之不羣固皆善中之一端也夫如是則心合乎天而天之福龔氏者如水之汨汨滔滔而來也斯其爲慶之原也歟地之吉不待求而自遇其慶也非原於地之吉原於心之善也可道曰大哉言矣其可愜舜咨之所蘄也夫請書以遺於是系之以詩詩曰猗歟舜咨挺拔之資有光其先超越等夷廣交好賢劬書工詩表表已偉謙謙益卑靡靡俗學誇博尙辭予諗舜咨學不在玆本心至善天命之性孳孳爲善古有大聖雞鳴而起未與物應爲善伊何曰惟主敬曷其謂敬心一不二吾聞舜咨以此自勵一者無適一者無欲惟心之一萬善具足涵養擴充達泉決川淨盡已私上合於天惟心之一惟心之善其原深逺其流迆衍其流迆衍施及孫子孰爲慶原心一是已

十章章四句

相泉記

吾鄕吏部侍郎李公家在巴山之陰山下有源泉自南而北可十里許達於宅西乃自西而東繞宅之南合於大溪而復北流侍郎之從子陽春令濤工於詩扁吟屋曰防泉以其泉自山下出也陽春之孫允思追念祖先扁所居曰相泉蓋鄕人敬漢尙書欒叔元山巓祠之爲仙山麓祠之爲神叔元諱巴嘗爲沛國相避神之諱故謂巴山曰相山而巴山下之泉謂之相泉焉昔陽春以卦名名泉者疑取果行育徳之象今其孫以山名名泉者不忘繼志述事之孝也夫不捨晝夜盈科而後進孟子稱泉之徳行如此固陽春之所願果育者也允思持已溫謙應務通洽所繼所述無忝於祖吾將見其如泉源之有常吾將見其如泉流之有漸斯泉也防卦所象也亞聖所稱也孫之所名卽祖之所名也其源混混其流涓涓世世不竭是爲李氏之相泉乎允思字汝徳云

墨莊後記

莊之爲字艸下諧壯聲蓋艸之盛也假借而他用容貌之致飾曰莊路途之交防曰莊與夫田業之所在曰莊皆有盛之意焉農之業在田士之業在書士之書猶農之田田謂之荘則書謂之墨莊可也然農之治莊其用一以養其生而已士之治莊其用亦一自世降俗陋而其用力或不同用之以明義理而爲聖賢者上也用之以資博洽而爲詞章者次也用之以媒利祿而取富貴者下也莊一也而用有三志之髙卑各異爾古先聖王之率其民以義種仁獲者無不由夫四術之教書之用甚大也後人謂經訓乃文章之菑畬抑末矣況以靑紫之拾推本於明經車馬之防歸功於稽古何爲小用其書如此哉宋初三司磨勘劉公夫婦目其家所蔵書爲墨荘而朂其子以學殖逮一傳再傳果以篤志勤學成名登進士科累累特餘事磨勘之孫集賢學士公是先生敞中書舍人公非先生攽學貫古今名塞宇宙而芳百世遂稱江西儒宗所以用其墨莊者固已占上等之次次等之上而二先生之族曽孫淸之與新安朱子契猶恐人疑其治莊之志出於下等也乃請朱子發揮其先代之所望於子孫者蓋在上而不在下卓哉斯志乎中書之冑一派居撫之金谿其八世孫自得自持朱子墨莊記來示蘄予增益其語予遲遲數月而不敢僭其請不置於是書此於朱記之左夫士之立志在我人莫能奪也疇昔墨莊之子孫每從知道之大儒遊繼今讀書防防乎不志於下遡公是公非二先生之學以上達於周公孔子吾於劉氏之莊何幸及觀其道畎之春畊仁谷之秋熟也邪

西園記

園池之勝非有補於治道也而君子之觀治或以驗焉豈不然哉臨川山水淸逺不以險固爲恃田疇之力完厚嵗之出者敏博其風俗尙文雅昔多大儒先生以爲之儀則而又涵煦國家徳澤之盛者數十年居是郡者宜必有名勝之士治亭榭樹花竹以極視聽之娛者焉然而予數過之未聞有園池之可名者也將昔人之風流漸泯莫或繼之將孤迥自處者以山川之奇爲己足厭薄於役心事耳目耶將敏爲生徇勢利而不暇爲此也以江左之名郡而又當國家太平極盛之世幾復有寡陋之嘆者何也延祐戊午餘復過焉客始以棠溪饒睿翁西園爲言者於是知其締構之壯麗樹藝之瑰異賔客之盛遊覽之樂而又得園之主人能以文學世其家嗟夫余固疑其有是而予未之聞耳夫力足以爲西園者非止一棠溪也而饒氏獨以西園名者存乎其人也棠溪之爲棠溪非一日矣而西園之勝獨見名於今日則遭時升平故也不然其孰能有此而樂之也哉予將求訪於西園之下上以歌詠聖朝安富之盛而下爲棠溪極其盛以賦焉則俟予重過可也

小隠源後記

撫州金谿縣東二十里朱氏族望於其鄕昔有倜倘不羈之士前乎崇寧大觀之時挾弓劍防駿馬走大梁之墟意將頡頏取世資竟不偶則歸治園池亭館植奇花異木名之曰小隠源日與賔客飲食宴樂而以仙翁自號身旣死子孫不能保其族人所有垂二百年其族之賢子孫得之新園池亭館如舊仍其名不攺也有客過之言曰夫所謂隠者道不行身不用潛伏而不見也非求顯不顯之謂所謂仙者鏈气銷質不寒不饑離羣絕俗髙騫逺騰逍遙乎山巖海島之中縹緲乎煙霞雲霧之表人不得以見其彷佛聞其依稀其視人間一切所有同於查滓糞壤污穢臭腐之物棄之若遺而惡得有如朱翁所有者哉今子復能有翁之所有而不攺其名也何居主者曰小隠吾家舊物也物如舊名亦如舊奚以攺爲且昔吾仙翁樂於此吾將於此延師儒講義理聚宗族鄕黨子弟來學飬而教之其樂又有大於昔吾於仙翁之小隠名𨿽因實則革矣客曰偉哉子之是舉也因先代名徳之厚也不私耳目之樂於已而公理義之樂於人識之殊也𨿽然子之志安在或謂五代竇禹鈞嘗爲是舉多所造就一家五子俱顯於宋初此爲可慕若子之志如是則陋矣五代之季干戈紛紜弦誦息絕竇氏於斯時篤義方之教而及乎人亦爲可尙當時所教者何人所學者何事一家所成不過如儀儼輩奚足多慕邪今文軌大同自京師至郡邑詩書理義之教洋洋盈耳子興私塾以助明時大有禆益而後可何也所教所學必有異乎今之所教所學者也主者曰可得聞與客曰幹淳紹慶間大儒學徒徧東南今其書行天下人人誦說然其所教所學往往非世儒之所與知與能子之是舉將以助於時也將以光於宗也充此志也所造所就果有如洙泗之門顏曽閔冉其人乎上也果有如伊洛之門謝尹遊楊其人乎次也不然昔之源旣徒爲是詭激假托之名今之塾又秪爲是鹵莽滅裂之實後視今猶今視昔也其何能有以光於宗而亦何能有以助於時也哉以斯源也爲斯塾也教者何以教學者何以學非可以鹵莽非可以滅裂此朱氏也彼朱氏也安得起雲谷遁翁於九原而問諸主者曰客之言是也小隠翁曰子平今主者元善元善之弟受益來遊爲予道其顚末遂記之

景雲樓記

初毛侯總戎柄長萬夫居松滋二十餘年其弟自廣平奉二親就養官所侯之悅其親者無不備至有遊處之地有寢息之室又建一樓以極登臨眺望之樂二親旣以壽終禮葬畢侯驅馳王事於外弟畱佐戎幕守墳墓越數年樓敝敞而大之以書問名於伯氏侯然曰吾尙忍名斯樓也邪斯樓也吾親疇昔之所登臨眺望者也吾嘗觀唐史狄梁公登大行顧瞻白雲孤飛而曰吾親捨其下悵望久之而去古人懷親追逺之心無一時而或替今吾親已歿而樓復新吾尙忍名斯樓也耶無已則取梁公顧瞻白雲之意而名之曰景云志不忘吾親也時侯年逾六十而有孝子終身之慕侯於是過人逺矣臨川吳澄曰漢諸葛孔明自比管樂人莫之許惟知孔明者信其然孔明卒無忝於二子而又有光焉侯之竊效梁公亦猶是梁公唐社稷臣其忠之盛皆孝之推也侯歷官臨事悉心竭力固已得移孝爲忠之槪俾當大任決大疑其不爲梁公矣乎然則侯之自期豈止名一樓而已哉侯名淵字巨源弟名洧字巨濟樓之未名景云也曰先月樓

山間明月樓記

龔舜咨居於新淦之逺郊志气卓越嘗遊京師將有命自天而登仕版矣一旦幡然而去別予於禁林曰吾欲歸玩棲碧山中之月予甚髙之贈之以詩末句有云浩歌歸去渾無事棲碧山前月上東舜咨旣歸而余亦歸過客來言舜咨有樓扁曰山間明月予味其樓之名益髙之夫萬古常峙者山也萬古常明者月也眉山蘇子指山間明月爲用不竭之無盡蔵是矣又謂月之盈虛如彼其卒莫消長則不無疑焉月固無消長也而豈有盈虛也哉古今人率謂月盈虧蓋以人目之所覩者言而非月之體然也月之體如彈丸其遡日者常明常明則常盈而無虧之時當其望也日在月之下而月之明向下是以下之人見其體之盈及其也日在月之側自下而觀者僅得見其明之半於是以之月爲半虧及其晦也日在月之上而月之明亦向上自下而觀者悉不見其明之全於是以晦之月爲全虧倘能飛步太虛旁觀於側則之月如望乘淩倒景俯視於上則晦之月亦如望月之體常盈而人之目有所不見以目所不見而遂以爲月體之虧可乎知在天有常盈之月則知人之曰盈曰虧皆就所見而言爾曽何損於月哉登樓玩月其亦有悟於斯乎若夫春之花月夏之竹月秋之桂月冬之梅月影淡香淸興致無極足以快賞心足以供樂事如蘇子之所謂用不竭此眾人之玩月者而已客喜予言書以詒舜咨龔之主與客試其登斯樓對酒浩歌而以予之所言問諸月

蛾眉亭重修記

姑熟之水西入大江其汭有山突起曰采石橫遏其衝江之勢撞激齧射浩蕩而不可禦山之骨峻削刻露巉絕而不可攀其下有磯曰牛渚晉溫常侍嶠然犀燭怪之所也其上有亭曰蛾眉宋元祐張守環之所創也俯眺淮甸平晲天門一水中通三山旁翼修曲如蛾眉狀亭之所以名也據險而臨深憑髙而望逺水天一色景物千態四時朝暮變化不同𨿽巧繪莫能殫也頻江奇觀未能或之雙者元祐至今餘二百年亭嗣葺蓋亦屢矣延祐五年秋予舟過之又得寓目而嘅亭之將敝也明年夏畱金陵姑孰郡侯命其客持書抵予曰采石鎭距郡三十里自昔號爲重地多事之際英雄豪傑鷹揚虎鬭承平之世韻人勝士醉吟醒賞流風槪可想見防恩守此土幸與千里之民相安境內凡有前代遺迹不可坐視其廢壞蛾眉亭三間榱之朽者易矣瓦之闕者補矣壁之圮者今以甓矣塗之以堊繚之以楯肇謀於嵗初訖功於春杪一時聞者樂趍其事中朝達官大書其扁亭與名額煥然一新重修嵗月不可以無述敢徴一言惟侯嘗仕江西行省綽有令譽其牧郡也防正如江西時聲實孚於上下郡事治而心思靡所不周一亭之防可以觀政他日郡民思之觸目皆遺愛也豈特四方來遊來觀之人唶唶嘆美而已哉烏乎近年气習日異仕而無媿恥者十八九也旦夕蠒絲其民苟獲盈厭則翩翩而髙翔官府猶傳捨爾事之當爲者有不暇爲況可以不爲者而肯爲之乎如侯之爲其識慮逺矣然侯之聲不待今而著也侯之實又豈以久而渝哉侯名鐵柱亞中大夫太平路總管翰林學士承防司徒公之子也是嵗五月丙辰記

道山記

崇仁山在縣之西北一名羅山巍然髙大爲一邑之鎭縣郭之南阜橫如几案與羅山正對前無障蔽極目逺眺盡見縣北峯巒之秀山下之水北流而東至南門外瀦爲大池渟涵如鏡是謂南湖湖山之北爲樂安縣尹李氏所有尹之子道新構面湖臂山地據南郭之勝山有神館以祠旣往之仙靈以俟方來之仙隠而名之曰道山道山之主人諗於客曰嘗聞海中蓬萊諸山飛仙所宅人迹不得而到漢以來圖書祕府淸嚴幽邃眾所尊慕視山如道家蓬萊山故祕府有道山之稱彼擬其似此期其眞山之名同而所以名者異也客曰幸哉玆山之得斯名也乎道也者大而天地莫能載小而人之日用莫能遺未易以言語繪畫也唐韓子略言其用於原道之篇蓋自堯舜禹湯文武周公傳之孔子以至於鄒孟氏周之衰也世喪道失柱下守蔵史著書五千言論道其防以淸靜無爲爲本孟子旣沒孔道失傳人但見老子所言超乎末俗因是專以老氏爲道家學孔之徒名曰儒家者流而不得與於道之名韓子作原道𨿽極其辯而卒莫能奪比及宋代孔道大明於下非漢唐所可等倫然老氏専道之名猶如昔也戰國之際燕齊之間目蓬萊三島曰三神山後世遂易神山之名爲道山焉道云道云神仙云乎哉淸靜云乎哉山之主人家世皆出仕同乎孔氏用世之道異乎老子之淸靜無爲也況道家之流一降而爲神仙再降而爲法術爲符籙爲科教愈降愈卑逺於老氏矣是烏可以名道也今也治民能言遊之愛治材能冉有之藝無一非孔道之用何羨乎圖書祕府之擬於蓬萊者哉語曰仁者樂山又曰義重如山有樂山之仁而人防其惠有如山之義而事合其宜則道山之道韓子所謂合仁與義而言者也彼老氏去仁與義而言之道又奚足云於是道山主人囅然而笑曰客之言是也深契我心之所同然請筆之以爲道山記

靜虛精舍記

心學之妙自周子程子發其祕學者始有所悟以致其存存之功周子云無欲故靜程子云有主則虛此二言者萬世心學之綱要也不爲外物所動之謂靜不爲外物所實之謂虛靜者其本虛者其效也江州栁從龍云卿家闤闠之中厭喧囂之聒擇幽曠之地爲蔵息之廬晨省之暇燕休其間飽玩聖賢之書而扁曰靜虛將俾外物不能波其止水之停窒其靈府之空也卓然斯志云卿年長矣而學於予予故爲之陳其槪周子言靜而程子言敬敬者心主於一而無所適也夫苟主於一而無所適則未接物之前寂然不動非靜乎旣接物之後應而不蔵非虛乎靜虛二言敬之一字足以該之學靜虛者亦曰敬以存其心而已所存之心何心哉仁義禮智之心也非如異教之枯木死灰者仁義禮智四者統於一一者仁也仁者天地生生之心也而人得之以爲心故愛人利物之心滿腔皆是而傷人害物之心一毫無之由父母兄弟而宗族婣戚朋友鄕裏欲人人各得其所溫然如九州四海而爲春視人之所願成全之視人所患救防之蓋同生天地之間皆吾之同气同體也或傷害於彼而便益於我且不爲也況無便益於我而傷害於彼者其肯爲哉周子所謂前之艸與已之意思一同程子所謂靜後見天地萬物自然皆有春意者卽此也能存此心則妄念不起惡事不畱此心廓然豁然與天地同其靜虛聖學之極也然豈易至哉期學而至之惟當主敬以存吾心之仁此其大槪也其悉則有周子程子之書在云卿躍然翻然於此實用其力再見之日其必有以異於今

吳文正集卷四十五

欽定四庫全書

吳文正集卷四十六

元吳澄撰

記

梅峯祠記

撫崇仁之境環南西北百里間山之聳起而髙大者五俱有仙靈神異之迹寄托其上最南一山曰華蓋由華蓋而西北一山曰夫蓉夫蓉之北支迆而西曰杯山杯山之東北曰羅山夫蓉之東支迆而東曰巴山巴山之東北爲梅梅峯者世傳以爲因漢梅子眞而得名子眞昔爲南昌尉而此地在漢南昌或子眞所嘗經行棲息或後人祠之於此而以名其山蓋不可詳已子眞諱福九江壽春人少明尙書春秋成帝時外戚王鳳擅權京兆尹王章以忠直忤鳳下獄死人莫敢言王氏愈熾五侯僣侈新都受封宗室劉向極諫成帝嘆息悲傷其意而不能用永始間子眞上書引呂霍上官三危社稷爲鑑乞抑損外戚之勢其逺識深慮逆知王氏之必不利於漢以遐方小吏越職言事可謂忠君愛國之至者矣其後賊莽勢成遂棄妻子變名而遁有人見之於防稽竟莫知其所終或傳以爲仙云蓋賢人哲士沈困下位不忍坐視移國之禍而力不能救則潔身全命逍遙物外髙風凜然猶將使百世之下聞而興起省想其遺迹所在敬仰而祠祀之此好徳之良心不可冺沒者也人以仙祀子眞宋代封靈虛妙應眞人旣合祠於巴山又専祠於梅峯故吏部侍郎李公劉家梅峯之陰曁弟愽古捐貲築室買田備諸器物度胡守眞爲道士奉其祠其子修從子濤又度羅日新爲道士以嗣胡期於永久不替而中更防燬守者失次有乘間而據有之者侍郎之曾孫允思言之於官始克復舊乃度鄒嗣昌爲道士以嗣羅求余文記其顚末余謂子眞忠淸而仁箕子伯夷之流亞固不以祠不祠爲輕重而梅峯峻防特立气之鐘聚而秀美者山之靈異配子眞之名莭亙古亙今同其永久也宜李氏子孫善繼先志能得道流之勤謹者世守此山其事皆可書也是爲記

相山四仙祠記

凡山之巍然髙峙者其气盛其气盛則其神靈大而五嶽次而五鎭下而一郡一邑苟有挺拔聳起之山爲一方之望往往靈異而禱祈者趨焉古禮惟諸侯得祭境內名山今庶人以上俱有禱祈然其所祠不主於山之神而假托於人以爲靈若山之所托必曰仙其所謂仙非必禦風乘雲飛騰天宇之中或其功行術法有可濟人利物則祠之矣撫州之西南其縣曰崇仁崇仁之南六十里其山曰相山所祠之人曰梅曰欒曰鄧曰葉謂之四仙考之史傳梅尉南昌欒守豫章山在所治境內鄧葉皆唐開元天寶間道士方伎之流也山初名巴唐時號臨川山而俗稱不攺其舊巴乃欒仙名也僉曰宜避而欒嘗爲沛相故易名相山雲山巓有祠屋其地髙寒雷風之迅烈雲霧之濕潤冰雪之凝沍木石不能堪易於朽腐摧裂屋𨿽頻修而不久復敝住山道士黃守正集聚材木未及營造而去泰定丙寅六月黃本初來貳其職增益所儲之材七月巳未構新屋十有八楹從之深曰尋衡之廣如其深而羨一尺適上淸孫慶衍被防長是山遂底完美本初來言曰仙祠一新黃師實肇其始孫師實成其終本初獲效微勤相其投願刻石記嵗月以爲後之葺治者勸予觀宋咸淳之季郡守黃侯震爲道士羅端英作仙祠記嘆典祠之人攘取微利是思今山之提防提舉不私其利不私其名公其心爲永久計是可書已況此山迥絕人境超出物表有地之靈宜有人之傑居山者倘虛吾之心不便有一毫埃塵滓之畱六合內扶輿淸淑惟所収拾以實吾之腹逍遙逺近堅固久視且將與四仙合靈玆山亦道家分內事也因及之以爲今之奉祠者勉

玉華峯仙祠記

吾家之南有山名華蓋祠浮邱王郭三仙逺邇禱祈奔趨如市竟嵗彌月無休息時撫吉兩郡之境山之秀特者必設分祠往往以華爲號淸江郡東南之三十里玉華一峯聳立防起水旱疾疫有求輙應裏俗相傳亦曰王郭二仙所憇則與華蓋所祠同此仙也然華蓋有屋以祠而玉華之祠無屋山近郭氏敬神好善父子再世擬搆仙殿而未果及孫汝賢汝敬繼承先志乃聚木石乃興工役泰定乙丑九月丙辰墾辟基址十月乙未竪架楹棟山形險絕俯晲巖壑跂翼翚飛冠冕其巓不勞人力若或陰相俾陳道人掌其灑掃吾友人皮溍範梈爲之請記予家華蓋山之下數世矣禱祈之盛目見耳聞而莫能究仙迹之實竊嘗思之自古名山有功於民者受報而惟諸侯得祭境內之山今下逮士庶旣皆可祭古諸侯之所祠其人不祠其山庶猶未至於黷乎蓋山气之欝發眾心之歸向必有所寄寓故其靈托諸超離氛埃翺翔寥廓之仙始能與山之孤峭峻削者稱唐詩人謂山有仙則靈予則以爲仙因山而靈也玉華之峯予𨿽未至而嘗至者言葛仙之岫令威之壇拱其左雷公之壁瑞云之巘揖其右扆其後者聖嶺爛柯卓其前者淩雲一峯曁三十六峯也奇花幽艸嘉生之祥不類凡品其尢足以駭人觀聴起人敬信者旦暮之圓光靜夜之天燈也夫其靈異之迹大率與吾鄊華蓋同而郭氏兄弟近亦有出而從事於時者克成其父之志孝也予又重皮範之請是以記之云爾

塗山庵記

塗山庵者撫宜黃塗君允瑞墓所之廬也塗之得姓本自塗山故生時以之爲號而其墓所仍以之名庵焉宜黃之塗由豫章徙彬彬文獻之盛百有餘年矣允瑞名立可以宋咸淳丁邜六月庚子生其先三世鄊貢進士曽大考驥子紹定辛夘貢大考良佐嘉熙庚子貢考登寶祐乙邜貢而開慶己未入太學塗姓固爲一邑之望允瑞尢爲一時之傑蓋詩書芳潤克紹於昔而才識經綸足稱於今者也其孝友恭讓也規矩繩墨從容禮法之內然英遊豪彥契如膠漆莫或病其其俊邁倜儻也精神意气瀟灑塵埃之表然純儒莊士親宻如弟兄罔或議其縱東西南北往來太夫士以成交獲識爲榮築亭江臯俯臨遐眺因其浦防寺鐘影響之彷佛而扁曰小瀟湘三字其趣逺矣哉一兄一弟早逝撫其孤教育冠昏之與己子無異子塤子均子坦俱務學其二人尙防天歷己巳七月乙亥卒十月丁酉邑南仙桂鄊之上池邇先塋也嘗自營構於其側題曰於斯其子復名曰塗山者蓋於斯如見其父也予每過宜黃允瑞禮予若其父師及其卒也逺近莫不嘆憶以爲不復有斯人而予亦云然其將也友人侯恭述之以狀其旣也宜春夏鎭志之而銘坦傳二兄之意求庵記乃爲冩予之所以嘉於允瑞者如右而所已述己志者不再書

豫章甘氏祠堂後記

爵之爲公侯伯子男官之爲卿大夫士皆有廟以奉其先古制然也自封建罷郡縣置人臣之有國者鮮矣馴至叔末𨿽處卿大夫之位或以官爲家而終身客寄於外豈復有國有家而有廟以愜其報本追逺之心乎秦漢而下惟宋儒知道河南程子始修禮略謂家必有廟廟必有主而新安朱子損益司馬氏書儀撰家祭禮以家廟非有賜不得立乃名之曰祠堂古者庶人薦而不祭士無田亦然蓋度其力之有不足故爾遵朱子家禮而行亦惟薦禮而已視古祭禮則爲簡然古之卿大夫士祭不設主庶士之廟一適士之廟二卿大夫亦止一昭一穆與太祖而三今也下達於庶人通享四代又有神主斯二者與古諸侯無異其禮不爲不隆旣簡且便而流俗猶莫之行也豫章甘君景文獨拳拳於報本追逺推其族之統系以記其家之祠堂建昌州學正曾仁復述其意俾予一言予謂奉先之禮孝子慈孫之所當自盡者奚以人之言爲哉𨿽然禮久廢之餘而君之好禮甚非其質之得於天者厚而然與非其識之超於人者逺而然與君豫章奉新人先世自丹陽徙其族蕃而久以儒吏出仕持身謹恪懼辱先也初從事憲府繼爲郡牧之屬云

雪崖書堂記

臨江貢士黃先生鉞宋淳祐壬子寶祐乙夘戊午咸淳丁夘四貢於鄊議論慷慨才猷卓犖無曲士齷齪之態今袁州路儒學正良孫其子也曩從予遊家有閣扁曰同予擬予經過則館於其中嵗久敝壊學正在袁時冡子振祖新之又於閣後創書堂將以祠其祖其父歸而嘉其意今年五月訪予山間請爲之記越數月振祖復來溫請予嘆曰孝子慈孫之厚於其親也如此哉貢士君四舉無成子若孫堂而祠之者欲其名之永存也然名之存不存不系祠堂之有與無記文之傳與否也蓋聞顯其親者在於立其身而已身能自立則身之名揚而親之名與之俱顯所以立身者學也而非如今世之士所謂學今世之學不過應舉覓官幸而得焉志願畢矣必欲永存其名殆未可也立身揚名之學竊嘗聞之先儒而未之能振祖資質粹美可進於是倘欲聞之乎他日當爲言之雪厓者貢士君所自號也

臨川饒氏先祠記

饒氏先祠者臨川唐坑之饒施田於武林寺將以久存其展墓之禮也古之大夫士家有廟而墓無祭近代非有賜不得立廟先儒定家祭禮遂易家廟之名爲祠堂而墓祭之禮亦從俗然旣祭於墓而又立祠於僧捨不知於禮爲何如禮未之聞而孝子慈孫之心不能不然者其意可悲也何也古者居不離其鄊各姓皆族墓之地域有墓大夫之官時巡其塋限而無相侵且設官寺於中以守其墓防宅兆禁樵牧不專諉其家之子孫也時世非古人家守墳墓之子孫或遊宦或遷徙不能不去其鄊矣縱使不去而家業或不如前則嵗時展墓之禮豈無廢墜之時哉深思逺慮者謂人家之盛終不敵僧寺之久於是托之僧寺以冀其永存其意不亦可悲矣乎予昔在金陵同一達官遊鐘山寺見荊國王丞相父子三世畵像香燈之供甚侈達官憮然興嘆焉蓋以二百餘年之久荊國子孫衰微防處而僧寺之祠獨不冺絕此孝子慈孫愛親之意所以不能不然者與臨川唐坑之饒爲著姓也舊矣居士君元衍諱從木從區卒裏之葉方叔暘諱鐆者其子也中神童科又中嘉熈庚子鄊貢苐一晚以特恩授廸功郎主石城縣學卒裏之武林武林寺距墓不逺施田入寺以祠居士君石城君二世其孫文甫諱成功祔葬居士君之兆其曽孫睿翁諱璿祔石城君之兆其孫熈又增施田並祠髙曽祖考四世饒自石城君以來種學績文篤行好義至於熈益進益修有隆無替表表在鄊閭間可謂世濟其美之家已初施田者熈之大母黃氏增施田者熈與也寺僧曰慧顏曰妙碧熈請作先祠記殆又欲托之文以永其祠予嘉其愛親之篤也深思而遠慮故不以古禮所未嘗有而沒其美云

靈傑祠堂記

有蜀西艸木之秀是以產蘓氏父子之才名有江東山水之奇是以毓孫氏兄弟之雄略其見於經則甫申之生者崧髙之嶽也人傑之系乎地靈尙矣爰自後世術行而人家之盛必歸功於地之美其說曰本骸得气遺體受蔭某事某應牽合防碎甚於漢儒洪範傳之所云致逺君子或厭其說之泥而莫之信然譬之於木本根得所托者枝葉茂𨿽程子蓋亦云然則其說未可少也夫古人冨貴福澤往往推其苗裔所出故世有本系族有譜牒其興必有所由後世或徒步而取卿相白屋而擬封君無可推原不歸功於本根所托之地則無其說矣撫金谿之世族視他邑爲盛與宋祚相爲始終奚啻數十至於國朝而邑有王氏代興焉望於鄕黨禮於官府資甲一邑而名齊二三百年之舊家非地之靈而能若是哉於繞城者君傑也其子謙亨謙道構堂墓側爲嵗時展墓奉祠之所扁曰靈傑而謁記於予予謂地之靈已往而已然人之傑方來而未艾蓋人之特立如木之特起者曰傑王氏子孫駸駸向文學充其所到如蘇如孫如甫如申分內事爾衍於後所以增光於前修於人以增重於地玆傑之方來而未艾者乎余將有俟

吳文正集卷四十六

欽定四庫全書

吳文正集卷四十七

元吳澄撰

記

禦香賚江陵路妙觀記

皇慶二年總攝道教所掌書記唐洞云欽奉帝制授誠明中正靜法師江陵路妙觀住持提防兼紫府眞應宮住持後又兼領本路諸宮觀事教所嘉其能畱之弗遣遙領其職而已延祐六年冬被防賫香詣武當山及江陵妙觀祝禧將行防國卹不果至治元年冬被防如前又被中防兼詣紫府眞應宮武昌武當宮廬山太平宮二年春馳驛至武當山次至妙觀建大齋醮以殫報上之誠宿徳馮提防主齋醮事提舉胡道隆副觀胡道安都監任惟杞曁逺邇徒眾莫不肅恭就列宣防二司軍民諸官咸集對揚於齋壇俛伏稽首如侍淸光之側同與齋宴以侈恩榮一時歡聲和气充塞上下續往眞應武當太平三宮一一蕆事畢乃復於教所江陵道流僉言宋大中祥符肇創天慶觀視諸宮觀特爲崇重我世祖皇帝至元間攺錫妙名額其崇重如昔而江陵妙之承天寵也未有若斯今之盛粵帷吳大宗師際遇熙朝嗣闡教將防使臣不辱使命用顯皇猷宜有所紀述以昭示永久予適召至京師來請譔文竊謂道教之源逺矣專掌禱祠蓋自近代而然我朝列聖降香祝禧益加防敬禱祠之臣奔走供給惟恐弗逮拳拳報上實與天保之詩同意予於其君臣之義有取焉故聊敍梗槪而俾刻於石

南山仁壽觀記

開府張公際遇世祖皇帝待詔闕庭晨夕宻勿歷事五朝寵眷如一秩號崇進而彌不自髙錫類稠數而彌不自泰天子視之如腹心宰臣視之如賔友近依日月而退然類山林之隠逸接防賤不異顯貴在朝垂五十載上下之交人人心服其徳厚以沖虛不盈爲裏以慈儉不先爲表妙契元之教生質固然非學而後知利而後行者也至大辛酉年七十四翛然懸解嗣教子孫奉委蛻還故山今聖上敕有司禮葬泰定丙寅嗣教宗師特進上卿吳全節將防祠信州建康臨江三名山旣竣事乃以十有二月甲申蔵公冠劍於貴谿縣南山之月嶠陰雨連旬是旦忽霽風和日暖明麗如春信饒二郡及所屬諸縣軍民官奉勅防督惟謹官僚士庶僧道防葬不翅萬人生榮死哀可謂甚盛也已其地北距龍虎山十有五里兩山旁峙一水中通僅一徑可入行至其中劃然開豁平疇廣衍四山環拱如列屏幃月嶠西北創仁靖觀殿名混成堂名範開府公之祠以輔成二字扁其南軒曰悠然總爲屋若干楹庫廩庖湢器物具備命其徒世守供香燈省塋兆有土田給其食山之東又營別館繚以外門榜曰南山道域落成於是年治葬之先董其役者李奕芳也凡特進之所以報事其師悉如孝子之於父開府公欲有所爲而未及爲者一一繼承靡或廢墮予嘗論人心之天惟親所親者能尊所尊特進昔也於父致其孝今也於師致其隆親親尊尊同一心也或乃以爲道家者流遊方外出人間人綱人紀有不屑屑爲是說者豈知道者哉特進𨿽以元之道立教而其親親也本乎恩以盡其義其尊尊也本乎義以盡其恩蓋與周公孔子之道符予所深嘉也是以因其徒之索觀記而特爲之書

金華玉山觀記

樂安鄕之櫟步澄先塋在焉塋面金華山之陰山之陽有道觀名玉山舊觀在東華山之下久廢宋建炎間闔山道士謝居義剏道院於金華山麓之金石原謝之徒衝隠大師杜行正工詩善奕淸江謝尙書諤攝樂安尉時甚禮貌之廣拓道院遷於山麓之左或謂道院不屬官終不可久乃爲請玉山廢額而杜之徒詹季立言於官以爲東華山山下舊基形勢迫隘地僻人稀難以建觀遂以舊額施之於金華山麓之道院今觀是也詹之徒李拱辰自出力首營殿宇而好施者爲造門廡自此道院陞爲觀嘉泰甲子構經蔵嘉定己夘鄕士鄔克誠爲之記後四十年景定庚申李之徒丁寅賔始刻記文於石觀舊無恆產丁三傳至謝若玉於國朝至元丙子以後買田數百畝以食徒眾竪樓一所以禮天神觀浸興盛至治辛酉游泳祥裝塑諸像益美觀瞻觀之道士保眞明素衝靜法師鄒嗣昌分處崇仁梅仙峯受天師命提舉華蓋山崇仙觀數過予請玉山觀記予未暇作泰定丁夘予省先塋至玉山與鄒之祖師陳文亨鄒之徒孫康仁壽接察其地觀其人而覘其觀之興盛未艾也金華山一峯崔嵬特起气脈至觀而盡水繞其前山環其外泛觀諸處道流有悠悠廢務者有汲汲營私者有悻悻好事者有蕩蕩逾閒者是數者倘有其一不免於敗道而招愆而玉山一無有也予是以知其興盛之未艾也杜師之字曰正甫詹曰孳齋李曰筠窗丁曰蒼檜謝曰石屋遊曰滄州陳曰山居鄒曰梅康曰虛碧嗣康者姜興渭再傳則鄒性善也而淸溪南華二觀亦皆玉山道士分處故稱玉山爲祖山云

瑞泉山淸溪觀記

撫州西南二百里外其山之髙者華蓋上有浮邱三仙祠華蓋而西北曰芙蓉芙蓉之東一支爲巴山西一支自上阜嶺而爲杯山杯山之下溪水分而二不一里復合而一二溪之間有道觀以淸溪名無碑記可考莫知其興創之由俗傳以爲華蓋三仙祠之分也且謂嘗有異人甘其水味號之曰瑞泉後人立觀因曰瑞泉山淸溪觀小鐘一宋咸平辛丑嵗道士徐徳所鑄大鐘一宋宣和壬寅嵗道士蕭延宰及其徒鄧處謙陳處正所鑄傳系中絕宋南渡後臨江閃山道士詹季立來主玉山觀而其徒一人李拱辰者畱居玉山一人鄒指南者往居淸溪鄒之徒黃黃之徒陳陳后七傳至今觀復保眞大師李泳沂李之徒康紹莊於延祐丙辰創一殿甚偉不百日而歸徳流民止宿於觀遺火焚燬左右前後新舊屋廬靡孑遺者越三年戊午李師自出己資建法堂次年己未康師再建寢堂等屋俱丙向道寮廚庫咸備泰定丙寅康之徒黃文靜勸率好事有力之家建金闕寥陽寶殿及三門俱庚向裝塑神像圬墁甓甃具完具美康師黃師奉李師之命來請記予向聞淸溪罹人火之厄共爲惋惻迨今不十年間營繕克底周悉非其心之公力之堅才之優何以能若是嗚呼捲懷世間有用之才寄迹方外無爲之教而有未見者安能使人不慨然思其人哉幸而獲見其人又安得不深喜樂道而奬與其能乎是以爲之記而不辭

樂安縣招仙觀記

撫之支邑樂安最後創縣𨿽小北郭有僧寺曰郁林南郭有道觀曰招仙其地幽雅可隠處招仙舊基在今縣境之東五里外及其創縣乃遷今所是名鉛田招仙觀紹興以來道士杜譚李曽詹陳董許相繼主祈禳事許當宋之季新其棟字於時市叟有歸生業於觀而托以終身者未幾國朝得南土遐僻之陬兵寇躪躒觀亦凋敝許𨿽受靈逺大師掌其教而未遑營造也太和誠一仁靜法師曽徳貴始竭已所儲合人所施構殿堂兩廡太虛沖妙髙逺法師黃有大協志同力不怠不嗇肇建蔵室善士各致助而軍官夏鎭撫夫婦崇信尢篤者畀田以丰其食捐資以益其居度人以永其傳而觀之興盛倍於昔矣曽法師妣澄祖姑也爲內外兄弟偕徒孫謝師程過余請作觀記樂安縣內舊頟之觀有南眞焉縣外新頟之觀有石泉焉招仙實爲之總而其徒分處之三觀道眾十八九人一派之流演也觀占勝地而子子孫孫皆能觀之興盛而未艾也宜哉

崇仁縣仙遊昭淸觀記

仙而曰遊何也以仙之能飛行乎六合之間也遊者非行之謂陰質銷盡陽精渾成倐往忽來無所滯礙咫尺八極瞬息萬里漆園眞人所云逍遙遊楚國騷人所云逺遊郭景純之稱爲遊仙佛氏書之目爲十行仙槪以仙之飛行者爲遊也夫仙遊之翺翔空虛也或值天際孤峯海中絕島而棲止故凡世間山之崇峻而特起人之隔逺而稀到者往往以儗仙遊棲止之地而建祠宮崇仁縣百里之內山之髙出羣山者四曰羅曰巴曰芙蓉曰華蓋皆於山巓祠仙靈而華蓋之祠人之信向防奉尢眾山形之近似者輒爲行祠縣東五里有山𨿽不崇峻然南望華蓋諸山崒嵂奇聳上接寥廓眼界所極昭昭太淸無纎塵防滓予每一至其處泠泠然超超然有禦風乘雲意則此山𨿽在人境實同仙居名仙遊宜哉前代有昭淸道觀占地五畝環觀之山畝二十有奇贍觀之田畝三十有五觀無碑刻可考不知創始之由傳聞觀基山田俱邑人吳氏所施開山道士汴梁周覺之也中間重修建炎丁未秋貢士吳沔爲記而碑防缺不可讀國朝有此土以來居之人旣死居之室亦壞至元中玉淸觀道士姚時升起廢畀其徒居之買田二十五畝益其食大徳乙巳北裏謝錄出力葺仙殿逮泰定乙丑居者非其人觀復敝東裏陳祥協從姚時升之謀與祥符觀道士黃守正公舉道士余希聖掌觀事陳施財新三門黃施財新道寮余又自新庖廚等屋施粟施田施山者累累有別載碑陰於是觀再興盛希聖宜黃縣南華山招福觀道士也徧歷羅浮天臺武當東嶽等處亦嘗一造京師澹淨持身通變諧俗玆山可借以永久而仙遊之勝迹庶其如仙道之無墮毀時也陳祥陳毅及上方觀道士彭南起求予文記始末予因言仙遊之遊以俟夫有志仙道者印證焉

撫州都觀藏室記

都觀者前道教都提防張師次房之所肇剏觀之蔵室則其徒孫黃仁之所新作也師本臨川梅仙觀道士至元間従天師北覲畱侍闕庭數載宣授崇道防法妙法師江西道教都提防住持浮雲山聖壽萬年宮撫州梅仙都觀以歸凡得近日月沾雨露而復還山間林下者寵渥焜煌位望殊特人人誇之以爲榮師乃不然曰皇澤誠優非吾徒所宜防非吾教所宜有也二教設官一如有司每日公署蒞政施刑師曰吾教淸靜無爲奚至是哉彼有司所治地大民眾非政不整非刑不齊今吾所治皆吾同類何事當訊何罪當懲而以勢分臨之而以囚撻待之乎其時主教天師簡易不擾所在宮觀晏然寧處師之言己若是旣而習漸變道流不勝困苦夫然後知師之逺識先見仁心厚徳不可及也道官出入騶從甚都前訶後殿行人辟易視都刺史郡太守無辧惟師不攺其素間不騎乘或以勿太自卑爲諷師曰吾豈乏馬然故舊滿眼不下馬則人議其傲數下馬則己受其勞孰若緩步徐趨遇所識則肅揖而過於身甚便於心甚安也都觀初在郡城南隅後徙今所按唐時舊觀其中止有元一像逮宋中葉裝塑天神增益名號矯誣防慢莫之或正都觀獨循唐舊制卽此一事師之定是非審取捨髙出千萬人之上師旣厭世其徒周秉和將營蔵殿於元正殿之左蓋以元嘗爲周蔵室史故也市材未畢而周亦逝仁已克承其志至治辛酉始構次年壬戍底成崇深宏偉聳動觀瞻中蔵聖賢經傳歷代史記與夫諸子百家之書靡不存貯仁已請記予謂佛寺有蔵蔵諸品經佛經蔓衍繁複而貴其多非蔵莫可蔵也老氏以約爲記以不博爲知而貴其少道徳二篇五千文爾𨿽南華之汪洋亦不過六萬餘言非若佛說之蔓衍繁複而何以蔵爲故道觀之有蔵追仿元所守蔵書之室而非擬釋教之經蔵也𨿽然元務約不務博也及至答孔子之問禮纎悉細防詳盡曲當則其上智之知兼該普偏豈寡陋以爲約者哉張師道行純美黙契元慈儉讓下之寶其徒世世相傳不忝祖教亦匪紛紛道流所可例觀是以備述張師之善而爲都蔵室之記云張師字紹隠號松穀道人一初者仁己之字也造吾門時與徒孫毛允執俱

仙原觀記

仙原觀者乃宜黃縣仙原鄒氏之所創建也鄒儒俗世居縣市之西隅宋治平丁未進士諱極官至度支郎中提防江南西路刑獄歿葬縣南之小麓墓近有赤松僧寺掌其泛掃至今二百餘年得所托度支公生湖北轉運永年轉運又數世而生石城縣丞子宜縣丞兩與鄕貢晚以五舉推恩就祿伯子次傳叔子次陳咸淳癸酉聨貢於鄕甲戍次陳登進士科未授官而宋祚訖徙家刺桑貢士君次傳三子其一友直仕國朝任韶州路儒學教授從事廣東憲府其二眾武岡路儒學教授俱先貢士君而卒無子其季明善承父命嗣伯兄眾子其甥明善娶同縣樂氏相夫畢伯兄伯嫂若父若母之防無闕禮頗務生殖夫年四十得疾革顧謂妻曰以弟後兄於禮不安且吾亦未有子乃求族兄之子壽珍繼伯兄之後而已歸奉貢士君之祀鞠叔父次陳之孫蕒蔞爲己子遂以疾終樂氏遵夫遺言一無所違夫卒之明年泰定丁夘二月葬待賢鄕之蕭家原營雙穴以俟同蔵請於道教所得仙原觀頟建道觀直墓宅之右前有殿後有堂像設鐘鼓如儀左廡右廡外門內庖悉具堂之後祠屋一間以祀其舅姑與夫施水田計畝七十有五並畀陸地山林以資守觀者之食用予孫女壻譚觀來乞文將俾貽諸永久鳴呼予與縣丞君貢士君父子兄弟交遊見其一門之內惇睦慈良宜無人非鬼責而世珍無傳可爲惻愴度支公之墓幸托於佛寺貢士君父子之祠仍托於道觀匪禮之經而中事之權其可也樂氏名徳順孝敬舅姑貞順於夫年未四十而存其夫家之祀於旣絕思深慮逺不以盛隆衰替二其心從一而終有古今女節婦之風書之可厲薄俗云

上方觀記

上方觀在崇仁縣之靑雲鄕崇仁撫之壯縣也縣之西北聳然特起而髙大者曰羅山羅山之陽宋初時侍郎樂公父子兄弟接踵擢科故名其鄕曰靑雲其後羅文恭分與丞相趙忠定公同時秉政安宋社稷山之靈異鐘爲偉人其蜿蜒磅礡郁積不盡者往往爲仙佛之徒近年以來道觀之最盛者上方也俗傳晉代嘗有飛仙往來其地因以立觀三徙而宅旗峯之側今觀是已中間道流傳系泯絕道士陳逢吉派出東京壽聖觀苦行淸文受知邑令範淸敏公嘉定季年來主觀事觀之重興自此始數傳之後至吳惟一朴素直諒爲眾所向田園嵗入增三之二駸駸日趍於盛繼而陳次摶陳復宗志宏才優同心協濟用克樹立世緒彌昌廣其所居益其所食不啻數倍於昔煒然以光巋然以隆聲實與巨室富戶等縣大夫以下莫不敬禮焉復宗嘗奉其師次摶命來索觀記而予未暇作也防有集賢之命以予行之有期督之逾亟予謂家國之興替系乎其子孫臣下之能不能𨿽遊乎方之外者與人家國一也上方之盛基於吳而成於二陳非其才之與志合而能若是乎視彼寄身淸淨教中而營營自丰靳靳自私不以一毫公於其徒利於其後者其用心之廣狹爲何如哉予旣有嘉於昔吳與今陳而人之尊之也各以號稱吳曰竹隠次摶曰林居復宗曰昶山昶山長於文恭公之族其初以羅氏若其構架之廣凡若干楹壌土之益凡若干頃不能悉記也年月日記

吳文正集卷四十七

欽定四庫全書

吳文正集卷四十八

元吳澄撰

記

紫霄觀記

至治元年十月甲子紫霄觀道士張惟善來言紫霄觀在南丰之西南八十里巖洞之勝世之稀有而逺於通都要途故搜奇探幽之士鮮或至者惟遁身絕俗之人保神煉气棲息其間而亦昧昧鮮有聞也其入山之逕石巖削立中鑿石磴百餘級至梯云洞洞之上右一逕入華陽洞正路逶迆而升又石磴七十餘級而後至觀門立正殿以禮天神屋三分之二居巖下其前宇飄雨所及乃覆以瓦正殿之左爲屋以禮武神右爲屋以處道流其前爲法堂又前爲藏室藏室與觀門相直正殿之後石竇中有蛻骨色如金長八尺許又上小巖中有仙牀又上一巖形如甕盎名曰經洞觀之左有掛冠石赤松巖及蛟湖金坑之屬觀之右有丹井四時不竭由丹井入中巖有張丹霞讀書山房中巖而上至山頂爲上巖有浮丘祠祠下有小巖曰妙仙洞踞髙望逺軍卓然諸山聳秀盱水如帶縈紆橫陳軍之下水流小澗繞觀之前如綫通於山石之間五七里內凡九曲出雙蓮橋合於大溪觀之後方如屏觀之前一山名香鑪前後左右小巖洞不可勝數觀肇自唐開元名妙仙觀五代時頽廢宋大中祥符道士王士良重興之治平初攺今名額淳熙間道士吳源淸知書能詩錫號善逺大師賜紫一新殿堂今百餘年惟善忝主此山大徳丁未善士施財修葺其舊惟善已紀其嵗月於石延祐丁巳又以善士施財創建經藏正月興役九月畢工十有一月開藏運動施者王子茂陳哲諶檝曁逺近諸善士王應祥承父之志竟所未竟惟善昔年遊江右江左自兩淮荊襄至武當而還今老於山中矣蘄一言以傳久逺可乎予聞其言泠然有禦風之想欲飛至其所一觀幽奇而不可得惟善通儒家道家書朴素而不俚逍遙而不危方外畸人也以此地宜有此人非此人不足以宅此幽奇也予旣以未獲至爲欠則筆其所誦授之以逹予意於山靈尙期他日往遊而賦詠焉

西陽宮記

文章之傳世𨿽聖賢之餘事然其盛衰絕續之際實闗系乎天地之气運周秦以前尙矣先漢賈馬二子以來八百餘年而後唐有韓子唐韓子以來二百餘年而後宋有歐陽子天之生斯人也固不數也是以百世之下萬口一辭稱爲文章之宗工尊其文則敬其人尊其人則敬其親苟敬其親也則其敬無乎不在而況其墳墓所在乎此予所以不能已於西陽宮之記也西陽宮者何歐陽子之親之墳墓所托也昔韓子三嵗而孤先世墳墓在河陽時或往省歐陽子四嵗而孤二親俱葬吉永丰之瀧岡終身不能一至蓋其考崇公官於綿而生子官於泰而遽終妣越國太夫人鄭氏以其子依叔父隨州推官越一年崇公歸葬於吉葬後還隨歐陽子年二十預隨州貢年二十四登進士科歷事多在江北及畱中朝年四十六而太夫人防次年歸附崇公之兆葬後還潁崇公之葬距越國之葬逾四十年越國之葬距文忠之薨又二十六年六十年間欲如韓子之一省墳墓而不可得其墳墓之托幸有西陽宮焉宮在永丰沙溪鎭之南舊名西陽觀莫詳何代肇創宋至和乙未道士彭世昌起廢掘地得鐘識云貞觀三年己丑西陽觀鐘崇公諱觀聲異而字同乃請於朝攺觀爲宮宮之後有祠堂合祠崇公父子阡表世次二碑竪於一亭中間祠堂敝里人陳氏新之淳熙丙午誠齋楊先生爲之記其堂後復敝陳氏子孫重葺咸淳丙寅巽齋歐陽先生爲之記莆陽方侯崧卿守吉出錢十萬命邑尉陳元勲修築瀧岡阡之門與墻紹熈辛亥艮齋謝先生記其事尢該備獨西陽無片文可稽祠堂初記丙午至今一百四十四年矣祠堂續記丙寅至今亦且六十四年矣而宮之道士鞠文質始遣其徒蕭民瞻來請記建宮本末民瞻之言曰宮面山枕溪供抱明秀金華桃源翼其左龍圖鳳岡峙其右地之廣袤六畝而縮禮神安塟室屋俱完宋南渡後道士賜紫者四劉師禹陳宗益彭宗彥曾若拙也田之嵗入米以斗計三百而贏則宮之可借以永久宜也而予竊有慨焉常聞諸禮士去國止之者曰柰何去墳墓也子路去魯顏子俾之哭墓而後行然則古人未嘗不以不得守其墳墓爲戚也而唐宋二大文人棲棲無所於歸末年就京就潁而家悉不得歸近墳墓豈其心之所樂哉今瀧岡之阡嵗時展省如其子孫者西陽宮道士也據禮之常揆義之正𨿽若可慊倘非歐陽子之文上配韓子如麗天之星斗光於下土與天無極人之尊仰推之以愛敬其親者亦將與天而無極則亦何以能使其親之得此於人哉夫能使其親之得此於人也其不謂之孝子哉夫得謂之孝子也而但謂歐陽子爲文人可乎哉噫此予所以不能己於西陽宮之記也

仙巖元禧觀記

信之山水固奇秀而龍虎山都其最山之西十餘里厓石嵌嵁下瞰溪津洞穴百數有名者二十四號爲仙巖地勢險絕人迹不到陽顯陰幽若或宅於其間龍虎勝境寄身老子法者宮之逮及國朝盛極甲天下一本三十六支冠褐千餘其崇隆丰厚位望儕於親臣資用儗於封君前代所未嘗有蓋其地气之積郁發逹而然開府大宗師以龍虎道士際遇世祖皇帝依日月光歷事五朝眷渥如一嗣其統於神奇者若而人演其於故山者若而人分設宮觀布列朔南郡縣者不可勝計至若仙巖之卓詭殊特自應乘其旺气而開府之徒孫張師嗣房始建觀於巖之陰面玉屏鉢盂天馬諸山名元禧觀師恢廓慷慨剛直自立人有過輒面折人有急周之無吝情好讀書能吟詩毎謂富貴浮雲死生夜旦爾倘不聞道如未出世擇地營搆俾其徒安內養忘外想蘄守淸虛謙讓之教前傳後續永不失墜也嘗從開府入覲仁宗皇帝制授體道通淵靜法師主潭州路嶽麓宮乃以元禧觀事屬其徒何斯可致和元年制授斯可明素通隆道法師主仙巖元禧觀何之諸孫薛羲具建觀始末薛之諸孫曽吾省詣予求文載諸石羲曰元禧觀延祐三年丙辰肇建六月己未落成殿名宗元鐘樓鼓樓翼於左右堂名範東西二廂曰楚樵曰愛梅東西二館曰淸眞曰寶外設聴事之所其二廡曰興仁曰集義中門扁曰漁樵眞隠一池前曰環翠池一澗橫繞橋以便往來曰通徳橋觀之後有閒機洞有芳潤圃有玉泉井茂林修竹名花異果羅簇蔥蒨買田若干畝以飯眾經畫四五年而功大集泰定三年丙寅張師化去何師克紹先志凡營搆未備者一一修完觀之陽諸巖嶄峭或唅呀而中空或瑰瑋而外見川流中貫風防上下探僻搜怪者時時而至昔陸文安公偕文學士七十八人遊覽畱其名氏今元禧之建可無記乎願得一言與文安之記並刻以志後觀予夙聞仙巖之名而足不一履未由模寫其態狀之彷佛因嘅龍虎上淸闗系地勢然亦有天焉亦有人焉天運將昌其教而教門之繼繼承承莫非人才之傑人才之傑有以當地气之靈地气之靈有以符天運之昌天地與人三者合一龍虎上淸之極盛於今也豈偶然哉仙巖之元禧則傑才之衍靈气之波昌運之瀦也

淸溪道院記

希夷處士名允字從道氏老子之氏年未六十須髯皓然貌老子之貌不求身顯不與時競隨俗浮沈隠遁於市行老子之行也察其心若混兮其無物觀其迹若衝兮其不盈又將道老子之道者焉其先河壯曲陽人也少負豪气常登恆山瞻海曰意欲挾百嶽而跨東溟騰九霄而隘六合也其後渉大江而南遊望龍蟠之阜瞰虎踞之城喟然嘆曰此偏方也形勢乃有類京洛者乎遂畱居而不去尢愛淸溪之浮涵瑩徹買地數畝搆室數楹前俯淸溪而中以祠老子扁曰淸溪道院泰定乙丑冬予過金陵謁予文記之予謂今之處士殆非昔之處士也不然何以有是祠之又必有悠然黙契者矣方將和其光方將襲其名方將如良賈之深藏不示人以可見天下不出戶而徧天道不窺牖而知乾坤一萍也人間外世奚啻塵垢糠粃曽是足以滓吾哉且處士也老子也二歟一歟其氏同也其貎似也其行可幾及也何獨於道而猶難之老子固言其道之易知易行而嘆人之莫知莫行也小則私一已而葆眞大則公一世而還浮存乎其人而已如志之果在於斯道乎予有道徳經注二卷可以實藏室之藏而亦焉用予之文爲

大瀛海道院記

外察乎天內包乎地三旁無垠而下無底者大瀛海也非沖融混防智周寥廓能納六合於方寸未易與語此而有客授予以大瀛海之圖爲之瞿然以驚謂客曰此惡可圖也而孰爲爲之哉展而視之則荒厓斥澤之間浮沙淺水之上一勺之沮洳一撮之埆瘠夫豈沖和淸淵明秀之所鐘乃或堂而構焉以爲棲霞餐露之館而冒之以是名也又爲之喟然以吁授圖者曰逹人奚索之之深也鄞之東南壯裏逹於海舟行八十里曰象山有縣縣之東二十里曰爵溪潮汐齧衝賈舶絡繹東望日本南走天臺世傳神仙安期生之往來也故其名至於今好仙道其鄕曰遊仙至元癸未鄕之人王翁棄妻子攺名一眞結屋其隈延接方外之交前代善書之人嘗有大瀛海三字購而得之因以爲扁大徳丁未天臺崇道觀道士呂虛夷爲縣令禱雨有應王翁一見而莫逆也遂與共處王逝而呂嗣主教者命之世守方將資眾力大其居又欲資一言久其名也爲是手圖以來蟻之於垤也蝸之於殻也涔蹄之於廣居大囿也亦各適其適也而逹人奚索之之深耶予於是進道士與語曰子生長海瀕請爲子竟瀛海之說禹貢敍事至訖於四海而止訖者地之盡處也海之環旋東西南北相通也而西海北海人所不見何也西北地髙或踞髙窺下則見極深之壑如井沈沈然蓋海云東南地卑海水旁溢不啻萬有餘裏中國之地廣輪方三千里耳而東連海岸以勾股稽之水之所浸倍於中國之地二十而羨其間洲島國土不可勝窮若三神山者蓋不知其幾也奚獨蓬萊方丈瀛洲也哉載籍之所不記人迹之所不及而惟長年度世之流形質銷鑠神气澂凝逍遙飛步乎太空之中者得而至焉人也𨿽非彛教庸行而胚間气秉絕識超越凡庻萬萬也企而慕之者人人而然能幾彷佛者誰與名不混世實不離世稯稯營營卒與耎肖翹之類俱爲塵泥其亦可哀也夫今子出乎四民之外不與遊方之內者爲徒詎可但以大其居久其名之爲務哉必有事焉可也他日朝燕暮越瞬息八極泠然禦風過三神山之頂臨觀舊鄕而一笑下覷人間自稱爲道人非子也耶道士攺容曰謹聞命敬聞命於是乎書以遺之

仙城本心樓記

龍虎山形勢之奇秀莫可與儷自宜爲神君仙子之所棲止其後岡名象山金谿陸先生亦嘗搆室而講道焉至今使人尊慕而不忘上淸道士劉立中致和生長儒家寄迹老氏法好尙迥與眾異得地於龍虎山之仙城築宮以祠老子若仙巖若臺山若琵琶左右前後森列環合一覽在目而象山直其東乃相西偏作棲三間以面之樓藏書數百卷扁之曰本心焚香讀書其間儼然如瞻文安在前也致和來京師語其事且請記予嘆曰致和之見固及此乎夫人之生也以天地之气凝聚而有形以天地之理付畀而有性心也者形之主宰性之郛郭也此一心也自堯舜禹湯文武周公傳之以至於孔子其道同道之爲道具於心豈有外心而求道者哉而孔子教人未嘗直言心體蓋日用事物莫非此心之用於其用處各當其理而心之體在是矣操捨存亡惟心之謂孔子之言也其言不見於論語之所記而得之於孟子之傳則知孔子教人非不言心也一時學者未可與言而言有所未及爾孟子傳孔子之道而患學者之失其本心也於是始明指本心以教人其言曰仁人心也放其心而不知求哀哉又曰學問之道無他求其放心而已矣又曰耳目之官不思而蔽於物心之官則思先立乎其大者而其小者不能奪也嗚呼至矣此陸子之學所從出也夫孟子言心而謂之本心者以心爲萬理之所根猶艸木之有本而苖莖枝葉皆由是以生也今人談陸之學往往曰以本心爲學而問其所以則莫能知陸子之所以爲學者何如是本心二字徒習聞其名而未究竟其實也夫陸子之學非可以言傳也況可以名求之哉然此心也人人所同有反求諸身卽此而是以心而學非特陸子爲然堯舜禹湯文武周孔顏曽思孟以逮邵周張程諸子蓋莫不然故獨指陸子之學爲本心之學者非知聖人之道者也聖人之道應接酬酢千變萬化無一而非本心之發見於此而見天理之當然是之謂不失其本心非専離去事物寂然不動以固守其心而已也致和朝於斯夕於斯身在一樓之中心在一身之中一日豁然有悟超然有得此心卽陸子之心也此道卽聖人之道也夫如是則龍虎山之奇秀又豈但以老子之宮而名天下

紫極淸隱山房記

夫心不混濁之謂淸迹不章顯之謂隠古之淸靜無爲隠約無名者予於周室守藏史老聃氏見之粵稽聃書淵兮湛兮淸之極也小而隠於柱下大而隠於西徼隠者孰能及之哉漢初尊其教目爲道家言張畱侯曹相國拾其緒餘猶足以佐漢以之治一身寜不綽綽乎後之道流寄身老氏法中豫章諸宮觀紫極獨擅江山之勝其道流之分而七一自玉隆管轄孫師元明始孫傳章傳孫傳魏而至余師永和嘗名其堂曰淸隠余傳胡傳汪傳劉而至余師天熙其於淸隠之餘在家爲同宗之從子出家爲繼祖之孫號稱穀道人宅通都闤闠之地靜坐塊處不願與事接不願與物競將虛其心以期於淸晦其迹以期於隠其徒傳以誠善應世緣逺近士大夫無不與之親厚優優於應者其師之所以得安安於定也至治辛酉余命傅創樓而扁曰太古意甚深逺至順辛未傅又命其徒蕭自頴於堂之前築丹室奉其師繚以中門而榜曰淸隠山房予觀前余師首標淸隠之名而後余師遂蹈淸隠之實傅又善事其師俾無或撓其心滯其迹者虛之又虛進進而無爲晦之又晦駸駸而無名谷師之能全其髙也可待矣予每客豫章必造紫極獲識孫師安定防定乙丑還自禁林泊舟宮門之外而畱信宿與余傅二師聚談嘉其師弟子之不相沿而互相成也後八年至順壬申傅師過予敍其淸隠山房顚末於是悄然嘆曰予讀易窺聖人洗心齊戒者其淸也遁世潛藏者其隠也然聖人之心常淸而迹之隠顯隨時不必於隠也老氏與夫子同生周季専守無爲無名之道固亦吾夫子之所尊至今能立其教與夫子並允謂博大眞人哉囿於其教味於其道者殆鮮道流之宮而睹淸隠之名已可驚喜況又有睎淸隠之實如谷者焉惡乎而不敬異之也昔嘗爲詩太古樓矣故今復爲記淸隠山房云傅者梅巖師也

崇賢館記

龍虎山之北十里許有白雲嶺嶺峻而徑凡之龍虎者必由斯徑也貴賤老少緩步以渉無不气促而力憊上淸外史薛卿靜中觀動而閔其勞也乃於嶺之東構二亭嶺之西構一館俾得憇息焉又買田若干畝収其嵗入供湯茗之資以待過客而沃其喉吻之焦其心亦仁矣哉或曰卿學老氏老氏貴之道而賤煦煦之仁今之爲是煦煦也得無以其所賤待人乎或曰勞瘁於斯者少賤有所不獲免老者可以休貴者可以逸而胡爲乎來哉其必有所牽也終身役役薾然以疲可大哀己而彼不自哀也是豈可以言而諭使之駐足斯館遊目斯亭覽羣峯之奇勝納六合之廣大當勞瘁之餘而悠然遐想恍然頓悟將外境俱忘內慮冰銷知閒閒靜退之髙而攘攘飛奔之癡也是蓋善以之道覺斯人者而豈徒以煦煦以爲仁乎哉或又曰卿之於老氏寄迹焉爾其心則儒也儒之心寒者思暄之暍者思淸之𨿽見一牛之喘聞孤獸之號猶且惻然動不忍之心而況於人乎救餓必發廩利渉必成梁固也廩未發而粥以食餓梁未成而輿以濟人亦時措之冝而賢乎已詎可謂之小恵而不爲也耶是三者之說各不同予歷舉以問卿卿笑而不言於是筆之爲崇賢館記

吳文正集卷四十八

欽定四庫全書

吳文正集卷四十九

元吳澄撰

記

冝黃縣杜熂興祖禪寺重修記

冝黃小邑也寺之以禪名者八數杜熂其一也寺後枕崇岡前頫大溪北之山曰筆峯南之山曰南搭東之山曰重華西之山曰西華他山不能悉紀也恆產不滿二百畆水毀其四之一貲力防薄而寺僧世守之逮於今不替𨿽曰地气之鐘聚人心之信向有以致然亦主之者能維持保葺而然也寺無碑記莫考本初攺律爲禪自雅師始雅師而新師十四傳矣至元丁亥新之徒行元主其寺節縮所出積儧所入又得諸大家樂施若佛殿若法堂若樓閣若廚庫東廡西廡中門外門或後或先以漸修建月增嵗益完美偉然有隆盛之勢裝飾像設瞻者竦敬蓋自至元壬辰訖延祐甲寅二十三年之所經營也元之徒四人曰宗敏曰宗祐曰宗愷曰宗義延祐丁巳宗義嗣其師爲寺主泰定丙寅鑄洪鐘竪巍樓聲聞振揚規制寵峻鏝艧甓甃倍加雄麗於昔亦皆眾力之助成也義之徒五人曰自亨曰自泰曰自智曰自恵曰自璋致和戊辰春主僧來言先師艱難興創於前宗義刻厲繼承於後懼事迹久而湮泯將勒石以垂不朽丐文文之且於碑陰並存施財爲鐘與樓者之姓名予嘉其意之公廣悠久也不辭其請而爲文以畀宗義秉戒防應務熟僧俗咸欽重焉烏乎世之公卿大夫士所以謀國家而詒子孫有能長計逺慮若此者乎

淨居院記

崇仁一縣六鄕而崇仁鄕之地最廣鄕之南鄙不二十里間僧之院有九貲力則長興院爲甲徒眾則淨居院爲盛其初同鄕陂頭袁氏施田一百八十畆共一區田之兩旁山林園野皆與焉宋紹定庚寅院遭防冦殘燬旣燬而修久而後完景定甲子僧覺應建法堂及東廡咸淳丙寅僧覺升建佛殿及西廡前所建法堂鏝以采甃以甓而猶未周備也皇元大徳甲辰僧道正重修佛殿兩廡增益陶瓦鱗比縷密加以鏝甃越三載造新庖延祐乙夘造中門外門回環四圍繚以墻屋次年鑄大鐘又次年新覆法堂又次年題助於樂善好施之人以造鐘樓望之巋然卽之偉然而院始周備矣予適家食道正求文記之嗚呼晉唐以來佛法與儒老二家並而爲三教三教兼崇無所偏重者皇元之徳也前此僧自置司徴取無藝力不能支往往僧逃而院廢皇上禦極嘉恵僧徒罷去専官四海之內咸仰聖恩大小寺院浸以興隆淨居在深山之中非若大禪剎日費浩瀚然數年以前防不能以自立今而得以安居暇食香燈鐘鼓晨夕供養優防自樂有此室廬非賴吾皇天地育之賜其何以臻此哉僧道正丰城徐氏其師曰永順其祖師曰覺應道正之下其徒殆將十人九院長興修祈華嚴芙蓉各有僧義興石繩龍泉龍興皆淨居之徒分處

海云精舍記

不廬而居不耕而食者浮屠氏也其初蓋不以奉身之物累其心爾後世尊重其教優異其徒而宏敞其居丰饒其食則至貴至富之奉亦或蔑以加焉其初豈若是哉不惟處者然也而行者亦有奉或行千萬里之逺或歷千萬日之久不問捨而有歸依止宿之適不齊糧而無覊旅窮乏之虞奢之者曰此佛教之所以爲盛佛徒之所以爲能也臨川海云精舍當一郡闤闠之衝而爲僧人接待之所僧之遊行至是饑者得以飼勞者得以息無不容納如大海之於百川任其去住如浮雲之於太空供給日仰於人而未嘗不足主之者誰與僧文煥實肇其事煥過姓郡城人也爲僧於金溪之靜思院至元甲申遊閩遊浙謁防山和尙而有契久之還鄕結茅白水渡離郡而孤棲家有二兄嘉其厲行大徳戊戉仲兄良弼首讓己宅爲今精舍伯兄仁亦割己田助其日費旣有以居旣有以食乃精専自冩四大部經由是感孚賢善競捨財粟皇慶士子始大營繕寶藏法輪金仙正殿巍然壯觀輪奐一新綱條具舉延祐乙夘煥年四十有一端坐入防二兄念煥開基勤篤思得其繼僉言靜思院僧文恢煥之同派戒律素嚴善譽久著必能成煥之志於是合辭以請恢來嗣業一遵成規有崇無墮庖廚府庫僧堂旁捨備所未備上瓦下甓蓋甃完整丹漆艧塗煒煜美觀純金裝飾梵相五身又市鄰屋撤而擴之則出富室吳仁甫之力損俸起立華嚴寶閣上塑觀音及善財五十三參像裝嚴圓滿又市近地辟而拓之則承郡牧閭閭公之意諸方僧眾二教勝流來往過從殆無虛日轉藏徼福繩繩不絕施財施田月益嵗增鐘魚震揚香積芬飶防若十方大禪剎之風恢之成終可無負於煥之創始也已郡牧徴予文爲記精舍始末予惟二師先後相資其善心公溥共願力堅固有可書者遂不辭抑嘗聞釋氏經教言飯善人福最深重而謂飯善人不如飯五戒飯五戒不如飯四果況諸菩薩佛又在其上毎日飯於精舍之人莫能知飯者之人品髙下等爲何如則飯之者福徳深淺重輕固亦莫可知也師之意若曰佛心慈悲佛門廣大來者飯之而已不問彼之人品也又奚暇計此之福徳哉文煥師號稱懶牛文恢師號稱了如雲

泰元院記

泰元院者崇仁雲峯院僧恆可之所肇創院在冝黃崇賢鄕之笁南磜其初山谷深阻艸樹防翳狐貍豺狼之所窟宅防魈盜賊之所藏匿延祐己未春恆可翦除荊榛墾辟基址於其西偏東偏構供佛棲僧之屋各一泰定甲子始建佛殿於中旁有樓閣前爲三門繚以廊廡曰泰元院廣其田以食眾度其徒以繼緒請予記其肇創之由以貽永久恆可福之候官縣人而於撫之崇仁爲僧嘗從講主演說經論後遂披法衣坐講席欽奉國恩受袈裟之賜至再受大師之號亦至再初號圓悟繼號教淨明此俗僧之所誇以爲尊所羨以爲榮者而恆可不然方且幽尋人迹不到之地以營梵宮不私其所有而與眾共殊無一毫貪癡畱滯於胸臆予以爲當於佛法中求之而非可與世之族僧例例視也故於其請記也不復辭文以畀之俾歸刻於石

雲峯院重修記

崇仁縣之鄕凡大而崇仁一鄕地最廣山最多鄕之雲峯院距縣八十里在重岡復嶺間東南有馬祖巖西有山曰龍滇有峯曰疊石院蓋肇於唐前時廢興無碑記可考至宋末將圮國朝初僧法旻道建鐘樓徳杲徳鑑新佛殿及佛像恆可恆敬新法堂及供器又立外門繼而恆恵修一二門造廊廡徳郴徳義備其未備以底於完美僧寮派別而各寮俱肯悉心協力用能使營構周足設飾輝煌壯梵王之居聳眾目之觀有如此者由其心公力勤故也僧來謁記予聞洪之分寧亦有雲峯院昔南曽氏作記薄其土俗而稱院僧道常斥散有餘淡泊無累獨與彼土之敝俗異今吾崇仁民俗素厚非如分寧而雲峯僧眾皆閩人饒人心無所私力無所靳與吾鄕之善俗同予安得不嘉之重嘉之而樂爲之記乎

元眞院長明燈記

噫佛氏之教四大俱幻萬緣俱空以天地父母生成之身爲大累況身外物耶爲佛氏之徒崇佛氏之教夫孰敢云非是而不之貴然而著貪癡者營營自私汲汲多積視外物重於身愈有而愈不足倘俾公其所有𨿽毫毛之防如邱山之重靳靳然難之或乃甚於市井殖貨閭閻畜帑利者之爲噫是誠何心哉佛教固若是乎古丰城之防昌鄕有元眞院廢也久矣而淨居眾僧恵空興之其徒惟敍惇土木之事功半而空入防敍竭力成之殿堂樓閣門廡館庖捨僧之室供佛之器咸具靡闕捨己所有之田悉歸於公以飯徒眾其用心也公矣又作長明燈三炬一供佛一供普庵師一供后土祗別施己財買田嵗入以斗計者三百詒之後人專給燈費期於永久續續如初其爲謀也逺哉心之公謀之逺於佛之教其庻防於佛之徒其亦可尙也已𨿽然燈之長明果何謂所以象佛之性常明也朝朝暮暮嵗嵗時時常明不防彼燈如是吾性亦然融大圓光普照世間黒闇防迷剎剎塵塵同囿淨恵正覺之內是又佛祖禪宗所傳之燈歷千萬刼而長明者諸有等是虛妄畢竟銷亡惟此一燈眞實自如吾今說是燈己見在未來一切僧眾皆當歡喜踴躍信受奉行

五峯庵記

自佛氏之教行乎中土其始也福田利益之說足以誘庸愚其久也明心見性之說足以悅賢智是以智愚賢不肖莫不翕然信奉而尊事之由晉隋唐宋以逮於今可謂盛矣百年之前袁州慈化寺僧號普庵師得正覺法了悟自性作慈閔念濟度眾生住世之時固己起人之尊慕入防之後威靈气焰震燿逺近信奉之者跨越江淮奔走祠下一嵗不知防千萬億人僻在荒服亦且航海梯山而效布施圖刻像貌家家而然凡有天災人禍必叩普庵普庵云僧道興者瑞州髙安諶氏之子幼年辭家捨身臨江寶慶院苦行勤力徧遊諸方道路橋梁種種方便事不憚勞瘁獨力修完嵗在乙亥歷撫州冝黃於時疫癘煽熾憑普庵師威神發願救治是年六月行冝黃南鄙之仙符坪左黃山右華蓋五峯森聳乎其前照鏡石仙人塔隠暎乎其後水口無路可通沿流而下有九龍淵幽閴寥迥亢爽顯敞拱衛旁羅襟抱環匝於佛境界爲冝遂結艸爲庵名曰五峯地屬袁氏卽日喜捨庵之四畔林阜原陸悉以歸焉墾辟荒蕪自給衣食毎冇祈禳應答如響趍之者如市至元壬午有樂貢士祈禳獲安施杉木一千株搆佛殿及藏殿運轉法輪大徳庚子於東建觀音閣至大己酉時西建華嚴閣門廡庖廚一一周徧又設普庵道塲曰玉泉庵命其徒覺了主之又造僧寮一所曰桂溪庵命其友江生主之夫道興赤手而來於萬山之間人迹不到之處誅茅菅剪荊棘驅狐貍豺狼而立佛祠乙亥至癸丑垂四十年鼓舞羣動赫赫如小慈化𨿽曰福利之誘人然非堅志長才足以辦事亦安能成就若此故嘗謂世之士大夫學孔氏之教者食君上之祿膺民社之寄使人人能如佛氏之徒何事不可辦而素餐尸位怠其事者比比可嘆已吾安得不於道興之所爲而嘉其志其才之不易及哉興之爲僧也續吉州三學派禮臺山禪寺僧大顯爲師興傳之徳通通傳之恵深是以五峯開山以來相傳之次

小臺院記

小防院在撫樂安天授鄕杯山之灣唐僧肇建而宋僧徳聰神寶自滿智淸守寧紹端嗣海了印道洪道源道溟經咸淳辛未院廢大元至元甲申洪丰城靜安寺僧法成來起廢院再興成而智敬敬而得寧寧而恵昌亦且四傳矣考之舊碑宋元祐間自滿主院事時里人陳若谷兄弟肯有所施象設一新滿之徒智淸請記於遊主簿極紹熈間僧了印宏敞其居開禧嘉定里人鄭安國父子續有所施營構大備印之徒道源請記於劉居士迂院之再興也大徳庚子里人黃一元殷正吉造佛殿至大庚戌塑一佛二菩薩於法堂者亦一元所施也延祐甲寅僧恵昌自出己槖諸善士曁黃助之起鐘樓修殿宇並完三門兩廡諸寮及羅漢像十八泰定丁夘作大佛像七福海上覆香案前橫金飾花果羅列璀璨甓甃內外鏝艧輝煌者又一元所施一元翁年八十矣過予求文以記將欲佛像僧廬之永久不敝壊也俾眾目觀瞻想佛气焰駭佛神靈而勉於爲善懾於爲惡翁之用意厚矣哉嗚呼自佛法之行乎中國也鼔舞一切智愚翕然信從之然智者之根有利鈍愚者之疾有微劇信從則一而所以信從之實奚啻百千萬品之不齊約其大較則有四上焉者超於無徑造頓悟諸緣悉空智根之利也次焉者猶未免滯於有或由教入或由律入或由禪入而以漸至智根之鈍也下焉者徼其福謂佛眞能貴我冨我壽我康我愚之疾防也其最下者直不過怖其禍爾必有所感觸必有所嚴憚境變心移庶或可防其畏威寡罪愚疾之劇也然則佛教之誇靡烜赫於其居處像設者殆劇疾者之藥歟遊之記曰闡教敬言俗劉之記兼存普攝蓋亦如予所云予以黃翁昌師之發念積旣可嘉尙故爲申前碑之說而記焉

雲峯院經藏記

藏者何藏經之所也昔釋迦牟尼佛以世外法爲天人師凡一言之出聞者莫不恭敬作禮圍繞讚嘆何也以其言誠可尊重故也匪特其徒爲然後千餘載傳入中土中土之人尊之重之亦如其國譯以華言名之曰經不敢輕慢也措諸塔廟貯之以藏不敢防瀆故也藏之所在經之所在其尊其重如佛在是無智愚無貴無賤人想慕其功徳烜赫其威神焉雲峯院經藏者僧自新及其徒妙鑑之所建也院占冝黃縣南之上游距縣六十里宋初有里人樂黃琮譔記亦莫詳其肇創之年代無城市之喧囂有山林之幽寂事佛者居之爲稱自新父母家裏之樂氏侍郎史之族裔也離俗爲僧謹朴淳厚不畔佛之戒律自至元己丑主院事三十年餘艱勤備嘗以克禃立至治壬戌授其徒妙鑑抄題眾力於癸亥嵗建經藏一所將底周完而鑑先逝新再主院畢其前功金飾二龍於兩楹爲防衛甚偉其徒孫曰道隆曰福廣曰慈玨咸知輔翼其長玨徧告善士得所施助購四大部經滿足一藏新來文記之以示永久予謂經藏所藏之經悟觧之者超最上乘其次上乘其次中乘又其次下乘其下持戒修福亦可成就種種福果藏制之圓象天擬法輪之運轉無息也院僧之所崇奉善士之所信向豈徒爲是美觀而已哉新能率其徒爲永久計以不墜其教可嘉也夫

吳文正集卷四十九

欽定四庫全書

吳文正集卷五十

元吳澄撰

碑

崇文閣碑

國朝以神武定天下我世祖皇帝以武之不可偏尙也廣延四方耆碩之彥與共謀議遂能禆贊皇猷修舉百度文治浸浸興焉中統間命儒臣教冑子至元間備監學官成宗皇帝光紹祖烈相臣哈喇哈孫欽承上意作孔子廟於京師禦史臺言冑子之教寄寓官舍隘陋非冝奏請孔廟之西營建國子監學以禦史府所貯公帑充其費逮至仁宗皇帝文治日隆僉謂監學櫝藏經書冝得重屋以庋有防復令臺臣辦集其事乃於監學之北構架書閣閣四阿檐三重度以工師之引其崇四常有一尺南北之深六尋有奇東西之廣倍差其深延祐四年夏經始六年冬積成材木瓦甓諸物之直工役飲食之費一皆出禦史府雄偉壯麗然增監學之輝名其閣曰崇文英宗皇帝講行典禮賁飾太平文治極盛矣臺臣請勒石崇文閣下用紀告成之嵗月制命詞臣撰文臣澂次當執筆今上皇帝丕纂聖緒動遵世祖成憲於崇儒重道惓惓也泰定元年春誕降兪音國子監立碑如臺臣所奏臣澂謹錄所撰之文以進臣聞若古有訓戡定禍亂曰武經緯天地曰文武之與文各適所用然戡定禍亂用於一時而已經緯天地則亙古亙今不可無也何也日月星辰天之文也山川艸木地之文也人文與天地相爲經緯則亦與天地相爲長久而可一日無也哉我世祖怱怱用武日不暇給而汲汲崇文惟恐或後此其髙識深慮度越百王宏規逺範垂示萬世以爲聖子神孫法程夫豈常人所能測知蓋創業之初非武無以彌亂守成之後非文無以致治武猶毒藥之治病病除卽止文猶五穀之飬生無時可棄也有文治之君必有文治之臣文治之臣苟非教習之有其素彼亦然孰知文之所以爲文者故建學以興文教暢文風育其人將與人主共治也斯文也小而修身齊家大而治國平天下言動之儀倫紀之敍事物理義之則禮樂刑政之具凡粲然相接煥然可述皆文也古聖賢用世之文載在方冊不考古人之所以用世不知今日之所以爲世用者也然則聖朝之崇文豈虛爲是名也哉門之所庋古聖賢之文也立之師使之以是而教設弟子員使之以是而學教之而成學之而能則遊居監學者濟濟然彬彬然人人閒於言動之儀登於倫紀之敍慱通乎事物理義之則詳究乎禮樂刑政之具他日輔翊吾君躋一世文治於堯舜三代之盛由此而選也夫如是其可謂不負聖天子崇文之明命休徳己若夫不能潛心方冊眞有得於古聖賢之所謂文而涉獵乎淺末炫燿乎葩華曽是以爲文乎上之所崇下之所以爲世用者蓋不在是臣澂再拜稽首而獻頌曰皇元肇興於赫厥聲天戈所指如雷如霆聖聖繼承六合混一威命逺加丕冒出日神謀英略敷遺後人徵誅以義持守以仁旣成武功火闡文治尊道隆儒勸學講藝京師首善教冑設官孔廟巍巍四方來觀執法之臣職務糾慝爰矢嘉謨弼我文徳於廟之西黌捨翚飛於黌之北傑閣云齊其閣伊何有經有史傳采旁羅有集有子昔在中古鬱鬱乎文式克至今用宏玆賁詵詵多士被服聖術鳯翥鸞翔虎炳豹蔚維身之章維國之光匡扶盛化上躋虞唐民物阜蕃禮樂明備允顯崇文昌運萬世

通州文廟重修碑

皇元有天下文教自京師達郡縣𨿽遐陬僻壤莫不建學設官以闡教事通州近在畿甸素聞廩給學官毎至輙去不惟教事廢弛而孔廟亦且不葺將就傾圯永平楊齊賢繇丰潤縣教諭來爲通州學正思振厥職擇民間子弟可教者得三十家籍之入學課之誦書白之官府而復其身州之參李侯與州之長協心主張於上於是其人咸願出力以修廟學孔廟正殿東西兩廡爰及外門上瓦下甓杇鏝四周奐然一新至治二年七月役興八月績成講堂敝壊上兩旁風蓋覆而塗墐之前後窗牖中外甃砌悉備其所未備其南則敞門塾一間其北則續檐宇三間以益堂之深學者遂有藏息之所廟之南竪穹碑刻加封詔書示永久積年之頹靡一旦而完整𨿽曰學官之勤防州官扶樹之功胡能致是哉古之牧民者常以教民孝悌忠信爲急務通州之官能用意於廟學不敢後庶防不愧古良牧之政矣齊賢詣國史院請書其事予固樂稱其美以爲後來治官教官之勸州長名速朗吉大其官承直李侯名也先其官承事在州多恵政通民便之初楡河之西有間田欽依至元三十一年詔防撥州學後運官奪取造廬舍而私其僦利齊賢遡於官戶部禮部曁監察禦史直其說以畀州學如初今齊賢又以餘暇率所轄三河縣之民修其縣之廟學槪可書也

大都東嶽仁聖宮碑

天子祭天下名山嶽爲眾山之宗岱又諸嶽之宗也東嶽泰山之有祠冝矣而古今祠祭禮各不同嶽者地祗也祭之以壇壝而弗廟五嶽四瀆立廟自拓拔氏始當時惟總立一廟於桑幹水之陰逮唐乃各立一廟於五嶽之麓若東嶽泰山之廟徧天下則肇於宋氏之中葉古者祭五嶽之禮視三公蓋天者帝也地者後也諸神諸祗皆帝後之臣也天之日月地之嶽瀆臣之最貴者三公爲臣之極品故祭之禮與公齊等祭之秩次如公而非以公爵爵之也唐先天開元間謂漢以來王亦爵也位公之右於是封嶽祗而爵之曰王宋大中祥符間致隆嶽祠猶以王爵爲未崇極於是尊嶽祗而號之曰帝意在乎尊之而已禮之可不可有不暇計吁咈哉若神僣竊同天地所以起大賢之嘅也旣廟之又爵之旣爵之又像之地祗而肖像若人焉至於今莫之或攺也我世祖皇帝平一海內制作之事未遑尙仍前代之舊東嶽舊號天齊仁聖復加新號曰大生郡縣並如金宋時有廟以祭東嶽大都新築規模宋逺祖社朝市廟學宮署無一不備獨東嶽廟未建教大宗師張開府畱孫職掌禱祠晨夕親密欽承上意買地城東擬建束嶽廟事旣徹聞仁宗命政府庀役開府辭曰臣願以私錢爲之倘費國財勞民力非臣之所以效報也上益加賞遂勑有司防持毋得沮撓方將涓吉鳩工而開府遽厭世嗣宗師吳特進全節深念師志永畢竭心經營不惜勞費於壬戌春成大殿成大門於癸亥春成四子殿成東西廡諸神像各如其序魯國大長公主捐資構後寢勑賜廟額曰仁聖宮特進以書來請記予觀先開府之報上恩今特進之繼師志忠敬出於一誠其美可書也而余因及古今祠祭循習之由以俟議禮者之討論方今襲累朝積徳之餘際百年興禮之防明聖在上仁賢布列必將追復二帝三王之懿盡革魏唐金宋之駁其於東嶽也禮以地祗而不人其像尊比三公而不帝其號兆之如四望而不屋其祠庪縣於其方嶽而不徧祠於郡縣夫如是𨿽聖復生必無曽謂防山不如林放之嘆乘太平之基新一代之典昭示萬世之法程斯其時矣何幸吾身親見之哉

南安路帝師殿碑

宣政院臣奏請起立巴思八帝師寺殿王音曰兪各省各路臣欽承惟謨中順大夫南安路總管府逹魯花赤臣常山言先太傳開府儀同三司冀國忠武公先臣右侍儀使資徳大夫中書右丞歷事先朝世篤忠貞臣被命守土爲臣之禮敢有弗防於是躬董其事得吉地於郡之東購良材集良工棟宇崇峻規模宏敞大稱明時尊尙有人之意遣其屬縣儒學臣陳幼實走臨川俾前集賢直學士奉議大夫臣吳澄文其碑守臣所欽者上防也𨿽老病退閒之小臣何敢以固陋辭欽惟世祖皇帝混一區夏創建法度逺近大小文武之才各適其用帝師佛教之統也翊贊皇猷爲有力焉爰自古昔聖神君臨萬邦因時制作各有不同鴻荒之世

民淳事簡結繩而治之至於黃帝始命其

臣蒼頡肇造書契乃有文字以紀官政以糾

民慝更數十年而周之臣籕頗損益之名爲

大篆又數百年而秦之臣斯再損益之名爲小

篆且命程邈作書以便官府行移遵而用之逮今千有餘嵗矣其字夲祖蒼頡而略變其體然觀漢臣許愼說文所載字以萬計而不足以括天下之聲有聲而無字者甚多也皇元國音與中土異則尢非舊字之所可該帝師具大智慧而多技能爲皇朝制新字字僅千餘凡人之言語苟有其音者無不有其字蓋舊字或象其形或指其事或防其意或諧其聲大率以形爲主人以手傳而目視者也新字合平上去入四聲之韻分唇齒舌牙喉七音之母一皆以聲爲主人以口授而耳聼者也聲音之學出自佛界耳聞妙悟多由於音之學於中土有曰娑陀力有曰雞識有曰沙識有曰沙侯加濫有曰沙臘有曰般贍有曰俟利箑其別有七於樂爲宮商角徴羽變宮變徴之七調於字爲喉牙舌齒唇半齒半舌之七音此佛氏遺教聲學大原而帝師悟此以開皇朝一代同文之治者也聖度如大無所不容聖鑑如日無所不照所以徇近臣之請而致隆致厚以示報也先是南安守臣教養防古字生徒新其學舎可謂知所重矣及是帝師殿成中大夫總管臣張昉同知總管府事臣某判官臣饒某曁經歷知事提控照磨臣梁某臣安某臣饒某若長若正若貳若參莫不同寅恊恭以竭尊君敬上之仁而於是役也惟恐或後猗歟欽哉臣澄旣爲書其事而復系之以詩詩曰兩間初屯狉狉榛榛蒼圖黃書載基人文醨醇散朴變逮秦邈世異文同未或有作於昭皇元一統九垠挽今追古六典四墳天賚西師躡籕轉斯妙悟佛音國字滋滋帝臣有心帝有兪音隆師重本咸用丕欽新字翼翼遺像有赫報祀惟崇永永無斁

撫州路帝師殿碑

欽惟世祖皇帝朝八思八帝師肇造防古字爲皇元書同文之始仁宗皇帝命天下各省各路起立帝師寺以示褒崇今上嗣服再頒特防聖心眷注俾加隆於文廟不與其餘不急造作同恩綸誕敷雷震風動越在外服臣欽承惟謹宣武將軍撫州路逹魯花赤臣閭閭躬董是役卜地於寶應寺之左廣壽寺之右髙明爽塏宏敞行迆從度之其深六十尋有奇衡度行其廣五分其深之二中剏正殿崇二常有半廣視崇加尋有五尺深視廣殺尋有七尺後建法堂崇視常九尺廣視崇加尋有二尺五寸深視廣殺尋有二尺五寸前立三門崇二常冇四尺廣視崇加一尺深視廣殺尋有二尺堂之左右翼爲屋各五間其深廣與堂稱門之左右有便門有二塾爲屋各十有四間其深廣與門稱兩廡周於殿之東西前際門之左右塾後際堂之左右翼爲屋各十有三間左廡右廡之中有東堂有西堂各三間環拱正殿上合天象如紫防太防之有垣三門之外櫺星門其楹六楹之竪於地者通計二百有五十屋據髙厚俯臨闤闠望之巍然彪炳雄偉足以稱皇朝尊奉帝師之意工役重大而民不病其勞官不病其費蓋惟郡臣防恭勤恪剸裁運調有其才是以不期嵗告成極崇侈壯麗之觀可傳示於永久猗歟盛哉竊謂自有書契以來爲一代之文而通行乎天下者逮及皇元凡四矣黃帝之時倉頡始制字行之數千年周太史籕頗損益之行之數百年秦丞相斯復損益之秦又制爲字以便官府倉頡古文史籕大篆李斯小篆程邈書字體𨿽小不同大抵皆因形而造字防古字之大異前代者以聲不以形也故字甚簡約而唇齒舌牙喉之聲一無所遺倘非帝師具正覺智悟大梵音從衡妙用無施不可天實賚之以備皇朝之制作其孰能爲之哉宜其今日受崇極之報也聖上逺繼世祖之志近述仁考之事以致奉先之孝天下臣子咸用丕欽以盡奉上之敬繼自今徳教所被一皆以孝心敬心爲之本而聲學字學之用使太平之治光輝烜赫於千萬世由此其基也逺方小臣爲記其成非但嘉郡臣有成之績蓋以贊皇治無疆之休也

華蓋山雷壇碑

風雨雲雷均之爲有功於民也祀典有風雨而無雲雷然屈原九歌有雲中君則楚俗固祀云神矣今黃冠師禱祈必禮雷神禮𨿽先王未之有而可以義起者此類也夫吾家之南三十里有山崒然而髙曰華蓋能興雲能致雨常多迅雷烈風山峯卓立下臨懸厓厓石空洞如頥天將雨雲气一穟如鑪煙直上俄而雷聲殷殷由空洞中出以弁於天此予之所親見而雷震之威俗傳其神異可駭可怖不可勝計山祠仙靈禱祈不絕徼福之人往往不吝財施祠仙有屋祠雷無壇吾裏鄭子春命工琢石累壇三成爲禮雷神之所考之古禮祀日祀月祀星曰王宮曰夜明曰幽宗皆壇也風師雨師亦於壇而祀以義起之雷爲天神其有壇也宜邑二令李粲嘉之而記其事鄭之友陳種爲予言其嚴敬天神之誠予之嘉之猶二令也爲是爲作迎享送神之辭俾有禱有祈者歌以祀焉辭曰

起巖穴兮行蒼冥騰騰以上兮逺邇聞聲神之來兮雨八紘砉然大震兮天下驚蘇團蟄兮發屯萌翼元化兮生萬生云收兮日晶神功若無兮藏閟其鳴山共長天兮萬古靑靑

崇仁縣孔子廟碑

夫學校之設三代至今今數千年矣所以明人倫而善風俗所以育人材而禆正教其闗系豈小哉而學之尊先聖也自漢以來未有一定之制亦未有通祀之典唐開元間定孔子爲先聖廟而衮冕南面每嵗春秋祀焉由是廟學之禮益備凡有學者必有廟示其尊也撫崇仁江右壯邑縣學據一邑之中近橫淸漣逺矗蒼翠山水之秀鮮儷前五十年遭兵火而毀後買民間舊屋起立爲殿爲堂苟簡取具而已泰定三年冬眞定史侯景讓來作尹視孔廟敝陋將謀更造邑丞祝彬相與恊贊四年春召匠以計未防丞去尹獨屍其事旣得良材乃於九月壬子興役十二月己亥竪楹悉徹其舊易以新構用竹木瓦甓曁石若干斧之工千三百鋸之工百五十度以工師之度其崇三尋有二尺其廣五尋其深三尋有六尺五年三月告成巍巍赫赫大稱聖朝崇儒重道憲官勉厲之意侯其有見於風俗之機政教之本也與夫崇仁學產之入嵗用且或不給而克臻是者侯之用心公而用人當也邑人陳祥慷慨有幹略前時倡議修縣治之譙樓輿論偉之及是知邑宰之用心於廟學也率先乎眾而出金濟急代任其勞而市財惇匠又與教官榮應瑞勸在學職員各捐己俸在邑在鄕好義之家咸樂致助蓋率眾而人先之則有義者孰不願輸其財代勞而肯任之則有職者孰不競效其力此費之所以辦事之所以集也𨿽然侯之所以新孔廟豈徒然乎將以聳動觀瞻振起偸惰居防於學之士於是警發而厚於倫可以端羣下之表儀而優於才可以侍公上之選舉焉耳況崇仁近世之先逹徳行則有若尙書何公事業則有若僉書羅公博洽則有若侍郎李公奧學則有四吳淸節則二謝皆後來之所當睎慕者進而有聞乎孔道則又有光於前夫如是庶防不負邑宰作興期望之心邑之士其可不自勉哉

江西等處行中書省照磨李侯平反疑獄之碑

李侯名楫字濟川番陽人自袁州路經歷遷新淦州判官大徳壬寅至官丁未得代明敏公勤精於吏事佐州六年令行政舉聲譽著聞當路毎委用焉朝廷命使者巡行天下彰別淑慝臨江官吏俱受譴責至新淦侯迎謁應對得宜使者嘉之分遣詣安福永新出吏賍鈔以貫計凡六千二百有五十六年之間平反鄰州鄰縣疑獄者四其一新諭民求姦弗獲殺死婦人七嵗女在旁並殺之以滅口時暮夜無證左囚不肯伏輙畨易牽連無辜七十餘人三年不決侯設法鞠問精辦器仗衣服詰囚囚駭然無辭遂伏辜釋所罣罥歡聲如雷其二奉新庖人治庖於豪民之家不返其兄偵伺不得蹤迹與谷千斗囑其兄俾勿訟其兄受劵聞於官豪民結連華校數人指言其兄已得其弟溺死之屍於某水中焚之以歸吏受賕曲是其說鍜鏈其兄以爲誣告校寘獄將議罪侯視豪民自書與谷之劵曰豈有無慊於中而私賄人者究問乃庖人通豪家之婢豪民之子見而殺之投其屍於水遂脫庖人之兄所荷校以校豪民之子干系三十有八人悉免一邑稱快其三靖安有獄謂甲姦乙妻勒死乙或謂乙與丙交爭乙折丙齒懼罪而自經於丙之門檢官以死者項後痕不交匝遂定爲勒死侯取他文卷參考有自經死而痕不交匝者又以洗寃錄所載自縊者屍下地三尺有炭依其法驗之於所縊柘樹下掘地二尺五寸果有炭塊數十遂定爲縊死其四奉新甲告乙盜葬山地官吏監攺職役人黨甲不待乙至掘其父棺乙與甲閧至丙之門而甲之僕丁鬭毆死官謂乙盜葬謂盜葬縱或侵越謂盜葬則非也官吏職役擅發乙父之棺以致交閧而遂毆死亦偶中傷而非故殺前二事失出後二事失入累年掩昧至侯始得明允非眞見定力不能也侯母夫人年近八十侯出問事歸有所平反夫人輙喜年與夫人相若者侯客之升堂把酒爲壽善畫者作家慶圖賦詩誇揚以娯其親侯於橋梁道路加意修治州郭外有嶽祠傾圯侯曰嶽於祀典最重捐己費葺之其他興滯補獘率類此僉亷訪司事李公嘉侯薦之曰亷潔詳明宜寘風憲今授江西等處行中書省照磨朝廷所以旌能也淦人摭侯平反事實爲傳又將勒諸石餘乃因其傳次敍其辭而系之以詩曰

粵若古者欽卹惟刑於昭皇元惻惻哀矜奏讞審詳有愼無輕貪人庸夫弗念弗承彼詘孰信彼曖孰明韙哉李侯善治流聲有獄未直汝往司平靡防弗章靡隠弗徴姦狡膽落展如神靈家有慈親天錫遐齡陰徳之報其昌其榮朂哉李侯徯汝澄淸

天寶宮碑

泰定二年春予以養疾寓天寶宮之別館其宮之道士李天瑞任進福王進瑞崔進貴合辭言曰吾教之興自金人得中土時有劉祖師避俗出家絕去嗜欲屏棄酒肉勤力耕種自給衣食耐艱難辛苦朴儉慈閔志在利物戒行嚴潔一時翕然宗之繼劉而陳陳而張張而毛毛而酈酈始居天寶宮際遇國朝名吾教曰眞大道自爲一支不屬在前道教所掌酈之後有孫有李有嶽而吾之師嗣焉吾師張氏幹州奉天縣人儒宦著族大父徳開爲軍官掌千夫父永興襲其職母呂氏師長身古貌瞻耳美須肅然埃之表望之知其有仙風道气自防惡殺不啖肉味年十六從天寶宮李師爲道流錫名淸志然獲歸養父母年十八辭家入太白山越一年往覿李師復還省親久之辭親入終南山大父年老招之出山乃家居侍養年二十六剏長安明道觀又適鳯翔扶風縣立天寶宮及李師死師事嶽師畀以扶風道教之職年三十三爲永昌王祈福於五嶽四瀆名山大川旣徧復來闗中修理前所剏宮觀居太白山龍虎洞三載妖魅障厄亟至一皆不懾聞大母喪歸服喪如禮防陜西行省官有疾治之而愈有所贈遺皆郤不受彼乃爲辦葬資服闋至京師嶽師試以勞事喜曰是子所矣又遣之出曰他年再來吾師曁徒二人入東海大珠宇山結茅而居山舊多虎穴虎避他處頗爲人害吾師曰吾奪其所可去之於是遊山東諸州爲人除疾應驗之速若或相之云已嶽師死吾師還喪之喪畢潛遁逾大慶渡至河東居臨汾五紀居云庵地大震城邑鄕村屋廬俱摧壓死者不可勝計獨師與其徒所居中裂爲二得免於患師徧尋木石問聽呻吟聲救活甚眾復歸華山舊隠而天寶宮二趙一鄭攝掌教事五午之間相繼殞滅鄭臨終語其徒曰天降凶災死亡薦臻得非教條有違逆與吾聞張淸志躬受嶽師囑咐蓋仁人也可奉之掌教庶有在乎於是宮之徒眾尋訪吾師得之於華山巖谷旣至眾皆悅服師諭徒眾曰吾教以慈儉無爲爲寶今聽獄訟設刑威若有司然吾教果如是乎繼今以始凡桎梏鞭笞之具盡廢之眾曰諾自是眾安害息五年宿獘一旦息除詣奉聖州酈師所建大宮及縉山香水園值車駕臨幸嘗移文集賢院欲觧職而去弗可歸鄕展省墳墓因至河南廬時山仁廟兪集賢之請加防進號英廟命住華嶽太白山祝釐今天子卽位有防促還師曰山澤之臒於國不能寸補何敢乘馹騎乎步行而前圍人牽馹騎以從吾師之孝其親也大父母父母之存膳必親視藥必親嘗出入必告應對必謹淸溫定省靡或有闕母嘗病疽殆甚口吮其膿去毒遂得蘇瘥又患滿气疾防不救師禱神進藥不寢食四句忽吐涎塊如漸底平復居喪至哀於儒家喪制不悖師之敬其師也塵賤之役人不屑爲者皆不厭倦澣衣執防汲井剪厠一無所辭師之持其身也衣布衲攜銅鑵自爲粥以食終夜危坐未嘗觧衣其寢衣絲纊及氊皮毛之屬至於乳酥酪密亦未嘗嚌也師之濟於人也少能力耕其鄕土厚泉深艱於得水盛夏時毎日於農務之餘汲水貯石槽中使盈而不竭以待鄕裏放牧牛羊及禽之渴者來飲之宗戚之家親死子壯葬娶愆期則傾橐爲之葬娶饑饉之嵗見不能自存之人輙賑卹令不至餒死行禱嶽瀆山川時自賫錢三十緡隨行以濟所在惸獨無告者鈞州趙家河民居近山麓莫可鑿井逺取河水以飲師爲相土脈俾井其處果得甘泉人甚便之新丰戱河地在髙原亦以無井爲苦或告以師前在趙家河得水之事眾請師師曰前特偶然耳其可再乎請不已竟爲掘二井師之逹於命也汴有狂民以逆取敗其所罣與師同姓誤執師以往治獄者鞫問師師凝然不動無一辭辧觧拘系年餘省臺官徐察其誣特與釋免吾師謙沖損抑掌教將二十年教風日盛於天寶【原闕】

門中豁三夾旁附正殿之西竪西閣與東閣對峙東廡西廡以問計凡一十前後左右旣周且備乃作正殿掄才於逺郊礲石於鄰郡爲柱爲礎必良必堅四阿巍巍四宇翼翼阿之所幬方五尋有半宇之所環其室十有二規制朴偉視昔相倍蓗正殿之比居屋之南造法堂及東西房負柱之楹六惟西偏東向之屋八間仍其舊餘皆一新像設壇位輝赫整肅自丁巳之冬至己巳之夏十餘年之所經畫而妙之精神气象奚翅復其舊而已哉非意度之廣才具之優能若是乎防其費當緡錢一十二萬昌祖臨川彭塘人禮師受業於仙蓋山之龍堂觀善繼善述輪其居充拓其產有光於其先矣往往繞山觀振極於頽敗之餘內外構架具足捨所買私田百五十畆贍公廚其所進益一如罷堂焉永崇觀廢舊額猶存重爲啟立度人嗣守其所完美又如繞山焉以至白雲開山而樂畀觀近之土相山兼職而大築仙祠之宮最後再興妙優爲之也蓋長於理財而不私聽有凡諸觀營造悉用其私積一毫無所取於公帑妙之役城中諸善士施助約萬緡此外無所資於他人也嗚呼羣動總總終身孳孳利身肥家是圖貪其入吝其出重外物尢重於一己達者固癡之而況棄家遺身遊方之外非有仰俯之事畜非冇世冑之縻系而貨殖辟地靳靳自私靡異流俗之編防則其癡殆有甚焉若全迹昌祖之達千有不一二也世之士大夫學孔氏以治國平天下自許授之以事鮮或能辦私其一身一家者比比而然熟能於已無私於事有成如全師者乎師以其法嗣萬得一連學禮分掌妙觀務來請記營造如果予因是嘆士大夫之冇不如師亦賤土苴而貴

其眞缺

稱繞山道人云

興聖五公寺碑

五公寺在今淸江鎭鎭古淦陽縣也舊傳梁僧寶公朗公唐公化公約公飛錫所駐故建寺而因以名焉寺初涉江後值岸圮遂徙東已廢而重興者宋紹興年間僧師善也旣毀而重構者宋嘉定年間僧明悟曁覺慧也嵗久復敝大元大徳庚子僧自宏謀新之弗果皇慶壬子僧祖震白其師志澄命其徒寶印惇役更造而好事之家二黎氏曰鎔曰棟二黃氏曰遵曰莘二周氏曰寅孫曰仕奇楊氏三登陳氏以忠諸人咸施財助力於是供佛之殿縣鐘之樓旁兩廡前三門講法有堂財物有比公庖私寢內外一新崇廣之度視昔加羨延祐庚申告成寺有藏經中使嵗至集僧繙閱特賜興聖二字冠寺額且錫師號及金紫之服旌印之勤寧具修寺始末諗於史氏曰昔寺之重建也紹興時則有楊補之所譔疏然禪師所譔記猶存嘉定後則有寺僧淨師獄麓退居與鄕貴向範李王諸公遊�詠未泯今延祐營繕功倍於前不冇鉅筆雄辭文諸堅石永作實鎭其何以示方來唐宋文人不吝分餘光以照叢林庸敢布其予觀都上國梵宮造天金碧焜煌小冇壊墜官爲完嘗言王公大人主之於上其烜赫固冝若夫遐陬幽寺非有提挈維持之援而寺之僧世世克承以興廢補敝爲事𨿽運代冇遷革而佛靈無休歇其心也公其謀也逺是豈等一切有爲於夢幻泡影者所能哉予固不得以學佛之徒少之也持印之役者僧道安僧義壽予並嘉之而人以精嚴僧律紹述師志爲來者勸

長興院碑

天下名山僧占多世有是言也崇仁一鄕之居數十長興院距縣最逺而形勢最佳山勢自北而來形如城垣環繞周四方三隅惟東南隅爲出入門戶院之初起不知自何代唐時已有之院基背北面南負山之正脈乘其王气後徙右畔之西南舊基蕪廢院亦浸不如昔有僧祖瑩善吟詩遊士大夫間持身甚淸苦而莫克復其舊數傳至僧如昌新褠於舊址之上而院日以隆盛創法堂創佛殿創正門廊廡樓閣府庫庖廚僧廬賔館及左右前後之室屋靡所不具至元癸巳肇役逮延祐丁巳二十餘年乃底完美一出己力而不資人之助吁難矣哉營造旣備而詩文以記予固喜其形勢之勝又嘉其興復之勤於是樂爲之記而不辭蓋長興之中否而復泰也以得其地以得其人焉爾竊嘗怪二氏之徒丰其儲積而沾沾自肥甚若編氓之欲以遺其子孫然工於營造則廣受布施以崇侈甚居而利其嬴餘者或不能免也今昌師有所儲積而於已無所私有所營造而於人無所求夫其不求也貪之疾除矣其不私也癡之疾瘳矣應接盎然如春而好醫術以寓其慈閔普濟之仁則嗔之疾又無有也爲佛之徒而去此三疾豈不可貴乎院之抵吾家不滿三十里予之識昌師不啻三十年無私於已也無求於人也有功於院也皆可書也

吳文正集卷五十

欽定四庫全書

吳文正集卷五十一

元吳澄撰

【原闕】

欽定四庫全書

吳文正集卷五十二

元吳澄撰

【原闕】

欽定四庫全書

吳文正集卷五十三

元吳澄撰

銘

潛齋銘

衛李君宗伯名其讀書之齋曰潛嗚呼君其果於潛也夫夫六經莫奧於易四書莫奧於中庸君讀其書矣潛也者周公所以始夫三百八十四爻子思所以終夫三十三章者也其義不淵且矣乎徳之未成歟藏而不行潛也徳之已成歟晦而不顯亦潛也及其進修之極而不容隱也充積之久而不可掩也則有不終於潛者焉何也藏也者不急於時而不必其不遂行也晦也者不衒於人而不必其不遂顯也隱者身之用揜者名之彰君之自賦亦云然是君之潛名是也情非也𨿽然君子亦何惡於不果潛也人之彚不一槪也隨其所至而有所就身之用也名之彰也人情所同好也而何惡於不果潛也君曰子之言然也吾以潛名吾齋而子欲從吾情違吾名吾寧從吾名違吾情也予曰君之情不必違也君之名固可從也予將從君潛之名君能從予潛之實乎君所謂潛藏而遂行晦而遂顯始於潛不終於潛者也予所謂潛主而不賔家而不旅始而潛終而潛不可一時而不潛者也是潛也非易之潛非中庸之潛潛者孰謂謂潛心也是潛也法言嘗言之未必能盡之敬齋箴嘗言之匪徒言之也曰靡他曰弗貳潛之實也易之退藏於宻也中庸之不可須防離也潛而至是其至矣請以箴敬齋者名潛齋可乎君曰可哉於是爲之銘銘曰

宜壑幽鱗蟄冬躍春今而膏屯後也厲云文錦宏聚表黯炯初而避景卒也脫頴寂寂而張寐寐而光理也固然義也何傷爰有大物善潛防逸害防維離害宅維宻水貯於壺火宿於鑪維水弗泄維火弗滅嗚呼潛只維敬斯潛守防禁訶夙夜具嚴

蜦山銘

旴東有山挺防嶙峋山中有人蔚秀淸純蜦山維季旭山維昆各已専壑誰復爭墩山以人重名當永存伊人曰山伊山曰蜦亦名之寄奚實之論彼蛇彼蜧夫豈不倫

訥齋銘

君子之訥不盡其有餘小人之訥將言而囁嚅得善敏於行近仁者歟是爲君子儒非小人儒

忍恕堂銘

百字可以睦九世一言可以行終身中人之行聊以寡怨君子之道將以同仁苟內有宿藏渙兮冰雪之銷則外所周被盎然天地之春是知有事於恕者忍不必有無事於忍者恕不容無斯其可與論元氏名堂之意乎

中倪庵銘【爲陳又新作】

渾渾沌沌非合非分窅若無朕秩然有倫問地何所問天何時於起處起此中之倪

省齋銘【爲文士昌作】

了了省省而無不知瞿瞿惕惕而有不爲謂盈難持謂髙易危醉夢昏昏彼何人斯

虛室記後銘【爲危功逺作】

室則有居曷其爲虛虛則無質何者爲室旣無有室曰虛奚謂室豈其名虛豈其字弗可以字而烏乎記弗可以名而烏乎銘古古今今信信宿宿了無一有萬有具足

梅泉亭銘【並序】

木之先花者梅也水之初出者泉也以其先花於冬而不同乎桃李之春也以其初出於地而未渾乎泥滓之塵也故梅之於木也爲獨淸泉之於水也爲最淸而他木他水莫得而擬倫焉廣平毛巨源往年總戎荊州構亭別墅有獨淸之梅有最淸之泉主是亭者逍遙容與日參乎雙淸之間山南憲副馮壽卿過而喜之名亭曰梅泉夫梅之淸豈有資於泉泉之淸豈有資於梅而二物者偶相值乎亭之側亭中之人又與亭側之二物交相值焉皆得天地之至淸其气類之相求蓋有不期然而然者然非二者之淸景不足以稱斯亭之淸非斯人之淸操不足以合二物之淸非壽卿之淸致亦不足以發巨源之淸也巨源有政事有文學持憲節綰郡符所至有名聲予聞之舊矣今始識之乃因其亭之名而爲之銘

幽然一枝防玉晴雪然一規明鏡皎月作亭者誰配此孤潔資而羮之眾口調適流而行之羣品膏澤梅乎泉乎於以比徳

勉庵銘【並序】

勉生於不足不勉生於足不足則勉勉則進足則不勉不勉則止昔之聖賢兢兢業業孜孜汲汲不自足故也世之自以爲有餘者反是莘縣楊氏代有聞人行省郎中楊士允學足以堤身才足以周務仕登要路矣而慊慊不自足也其進而未止詎可量也哉臨川吳澄爲作勉庵銘

硜硜鄙夫哆然有餘柴柟厥防肛爾軀怙恃孤雄气淩萬夫矜持小黠術籠眾狙視今之人曽莫我如欲其勉也不亦難乎謙謙自牧欿然不足深藏若虛上徳若谷海納百川如秕一粟山崇九仭如簣初覆視古之人思蹈往躅儻其未逮何敢不朂溫溫楊君允藝允文維學是種維業是耘維事克敏維職克勤弗辭勞瘁弗憚紏紛光於世美懋乃官勲勉哉無斁尙永有聞

王景瑞墨銘

磨研靡堅防染彌贍彌堅彌贍艶艶

靜齋銘爲學子王章作

羣動飛奔擾擾紛紛雞鳴度闗馬迹轍環智人內觀淨室蒲團九淵鯢桓息龍蟠

自如軒銘

自自自寂無事如如如綽有餘惟委順靡固必由由然坐一室陳福叟自如軒銘者誰吳澄文

眞止軒銘【並序】

老莊氏及學佛之徒言眞三代以前儒家之書無言眞者周子程子朱子始言之書易大學皆言止而二氏之學亦言止淮西黃仲亨儒也而以眞止二字銘軒其取儒家所言乎抑老莊佛所言乎余嘗聞之矣眞者實也曰誠是也止者物各得所不相侵越之謂於是銘其軒銘曰

惟皇斯極有實無僞一物一則各至其至主敬閒邪內誠斯存明究萬微沠別枝分如是而忠如是而孝天秩天敍不紊不撓粵若二氏亦云悟眞靜定爲止以息外因視聖聖心似防差殊鑑𨿽空洞衡靡錙銖世逺言湮此學幾絕弗知弗蹈騰駕虛說儒讀儒書眞止何如銘示正途展也匪誣

寶敬齋銘

吾聞老氏有三寶提舉薛卿學老氏道而三寶之外有一寶焉曰敬夫修己以敬吾聖門之教也然自孟子之後失其傳至程子乃復得之遂以敬之一字爲聖傳心印程子初年受學於周子周子之學主靜有如老氏守靜篤之意而程子易之以敬蓋敬則能主靜矣卿之所寶者敬𨿽同乎孔氏而亦老氏歸根復命之靜與銘曰

惟周學聖云主乎靜惟程學周則主乎敬惟敬故靜惟靜故定定故不遷心得其正定而無適虛明若鏡應而無二公平若稱湛然澄瑩不將不迎斯敬之功存我恆性卓哉卿學有印證所寶非他上帝正令

遜齋銘

兵部員外郎崔君字耐卿名其齋居之室曰遜銘曰粵稽商訓惟曰遜志聿觀周誥亦曰遜事遜之爲言其意曷謂謂當早順謂宜退避卑順伊何順理順義退避伊何避權避勢理義謙謙致福之原權勢炎炎召禍之門謙君水流永久滋液炎如火熾奄忽滅熄心常卑下不欲尊己身常退後不敢先彼自下者尊自後者先一遜之餘百嘉萃焉有扁有銘朝夕警惕神所扶持俾爾多益

防壽翁墨銘

凡木之類松之壽爲最其液防而下者爲琥珀壽可千嵗其气升而上者爲墨壽可萬世惟爾不朽此所以久惟此可久爾所以壽壽以此乎壽以爾乎此壽爾壽両相無窮爾壽此壽一將無同莫明初終問之墨工墨工爲誰防卿壽翁

履齋銘

中有實地下澤上天初行其素終視其旋毋輕於夬虎尾在前大道不徑履之坦然余旣爲之銘又爲之說曰履言虎尾者三釋之者云幹有虎象兌躡其後履虎尾也然虎尾一也卦之象履之而亨四之象履之而吉三則咥人而凶何也一陰不中不正而當羣陽也履者愼諸

詹見翁墨銘

以磨則燐以湼則緇一時之施其昭不緇其久不燐萬世之信孰全孰虧往問詹尹

和樂堂銘

兄弟二人初實一身未俗薄惡各視其槖郭氏善門相好克惇異株同根罔有間言內無私貯外無私與或出或處奚我奚汝旣翕旣具且湛且孺子孫繼武贍此堂宇

鹿外亭銘

身在塵內塵在身外身之所在塵之所在身不出塵塵內有身塵不入身身內無塵我身非身則如太虛彼塵身塵而奚乎外作亭何年黃氏體元銘者誰與伯淸父吳

明極閣銘

佛性如天佛慧若日彼哉防翳黒暗抹漆雲霧劃天大明東出蕩蕩晴空普照纎悉講僧惟覺有明極閣銘之者誰吳澄所作

淸寧齋銘

純气晃朗炯然瑩淨元形漭廣頽然安定斯宙斯宇斯防斯處所戴所履所用所體惟虛之極惟靜之篤心旣虛白命根靜復湛兮獨尊此不塵昏寂兮長存彼自飛奔西慶之孫南華之昆廓廓屯屯我乾我坤齋居淸寧薛氏卿誰其爲銘臨川吳澄

山鐘琴銘

八音悉諧於律然律之於鐘名者四他音不與焉律豈特爲金之一音設乎曰非然也金者八音之長也長屍其名屬從之矣金音之鐘可以名八音之律豈不可以名絲音之琴哉此琴之所以名山鐘也與琴自饒而升號爲眾琴之甲前後銘者不一臨川吳澄復嗣銘之銘曰

橫理庚庚流響泠泠日暖風輕月明露淸吾志所貞觸指成聲如山鐘靈气應自鳴主姓四更今旣昔程賔一其名壽百千齡

黃雲仙墨銘

前湛然後云仙得一研可千年

觀瀾亭銘

防防江河浩浩湖海水天混茫風力撼擺雷轟電擊冰湧雪灑晴揺目神悸心駭乾坤一亭今古萬態傍觀靜觀大慨永慨初而漣淪倐爾澎湃奔騰哮吼變現奇怪

省吾齋銘

吾之爲吾凝气成軀前有深阱亦有坦途惟吾所擇任吾所趍兢兢惕惕愼乃驅馳私邪險艱省之鉏之公正平易省之劬之已如不疚內省而愜彼或不賢自省而懾耳聞雷震吾省斯懼目覩機張吾省斯度曽省者三臯省則屢夕省及朝晨省至暮晝之所行夜可告晨夜之所思晝可語人俯仰無愧心安體舒省焉若是吾知免夫

率性銘

錢原道字率性爲之說者奚翅數十又索餘言余謂率者循其自然之謂非人之所以用功也有志性學者宜如何其用功有二曰知性曰養性知之精養之熟則率而行之庶其少虧缺歟爲作率性銘

仁義禮智性同一初隨其气質而有萬殊惟性所稟湛然粹然率其所性無一不全苟非聖人其率各偏或相伍什或相百千在物尢賤窒塞蔽防問有含靈一鏬僅通物不能人人則可聖蓋由乎學以復其性復性之學其功有二知性其先養性其次若何而知格物窮理若何而養愼行克己知則知天養以事天孟子之云子思所傳天之自然率而循焉人之當然知而養焉有實造詣非虛語言因孟遡思勉防勉防

墨銘與袁自心

袁自心墨最晚出前山後溪幾若一其堅如石黒如漆光焰透紙又宜筆得此圭鎭石室我爲銘之著其實

又

儒而墨有此黒體剛堅耐磨研用濡染髮光焰文印千年東魯所傳

舟銘

匪舟之舟又之小則己疾大則延年其功在醫其道通仙鼎鑪造化傳自先天

落月古鏡銘

淸池月霽靑萍防綴月中微云如月生翳葆光混塵用晦以涖風刮萍開瑩淨無滓全體圓明普照一世寶匣韞藏堯舜之智

緝熙銘

客示實得實見緝煕頓悟八字予曰悟未易頓也見豈易實哉況於實得乎

夜光壁一團夜明珠一顆奉持常在手永永不失墮

著樂堂銘

弗耗吾神弗戕吾眞耆匪以天其耆也人匪醲而鮮匪管而弦樂弗以人其樂也天時定時省百嵗永永嵗獲嵗耘四時防防侗然逰嬉如漢畆翁冺然識知如堯衢童田心逸民今代皇風耆樂常春誰之與同

舟銘

細藥成九嘉名曰丹銘生已死可溫沍寒卻老還少扶危卽安煉治維謹功行其完

杏壇銘遺陳應元

洙泗之上太和融盎累士功崇嘉植天降元造無聲花開實成丹腮艶艶蠟彈盈盈暇日從防春風歸詠頫仰靜觀盡心至命兩間生意萬古在今覩物思人如侍緇林

新城縣觀音寺鐘銘

嵗侯月九會日丹防煽鑪韝巧治鑄隧景帯金之剛永不壊聲逺聞醒眾瞶耳悟入得佛鮮觀音寺新鐘成一吾山吳澄銘

菊庭王時可墨銘

黃金盈庭玉韞匵無價之珍有待而儥

崇厚堂銘

猗嗟邃古巢木冗土旣基旣構層級峻宇有修其楹上干杳防有累其臺下絕塵逹士苟完近臨逺觀仰戴巍巍俯蹈安安不棟而隆不廬而穹不蕢而覆不版而築所崇惟徳其智湜湜所厚維倫其仁肫肫

存齋後銘

存存何事吾有吾天孟後千年斯祕失傳誰其嗣之宋代儒先臧塾掲名希古聖賢柴筆摛辭耀今簡編聞孫克世守防彌防玉韞於山珠潛於淵爲之難甚言若易然前修邁美來者勉防

南軒書院山長臧廷鳳朝瑞之先大父扁其書墪曰存柴獻肅公銘之臨川吳澄復觀遺墨申之以三章章六句系於左方云

明徳銘

此心此徳如鏡如水物來畢照明徹底裏云胡或昏塵集風起雲胡復明塵去風止靜無撓心動則察理明斯昭昭大用全體

誠善銘

此性此善我固有之是曰天眞而匪僞僞云胡未誠或間以私人所未覩謂彼不知神也與俱豈其可欺誠斯慥慥莫顯乎微

吳文正集卷五十三

欽定四庫全書

吳文正集卷五十四

元吳澄撰

題防

題程侍禦逺齋記後

集賢學士程公十年於朝日近淸光而親捨廼數千里今以行臺侍禦史得旨南還庶幾便養而回望闕庭又二千里外日以近者人子之樂日以逺者人臣之憂此逺齊所爲作也夫忠臣孝子之眷眷於君親者壹以朝夕左右爲樂然亦難乎両全矣子之愛親不可解於心臣之事君無所逃於天地間惟其所在而致其道豈以逺近問哉余旣從公觀光上國又將從公而南與公同其樂而不同其憂者思有以紓光之憂焉爲是言也或曰近多懼逺多譽人所樂而公憂之何也之言也讀易而未知易之所以易何足以知公之心

題李赤傳後

宗元之傳李赤善矣王韋之門非大厠混歟過者掩鼻而宗元出入陽陽則固視猶鈞天淸都也奇袤之與齒少自好者羞之而將倚之以興堯舜之道非以厠鬼爲殊麗而妻之者邪其友之號而捄者蓋有矣而宗元不悟竟以殛死死且不悟易曰迷復凶於赤尙何罪哉

題朱文公武夷棹歌遺墨

朱子早年肆其餘力於詩章字畫甚雄偉不凡而晚乃若不暇爲武夷棹歌年五十有五時作吾詹叔厚父得遺墨寶藏之夫詩章字畫妙一世固人所共愛而朱子片言隻字流落人間而人之愛之也又豈直爲詞翰之工而已哉萬世之後有知其解者是旦暮遇之而余於其詩與字也夫何言

題術士彭時觀贈言後

相地相人二術一術也並形法家占算以推吉凶則蓍五行之支與流裔耳漢儒序數術爲六種而彭生渉其三吁何其多能哉彼儒而不通天地人者何如耶

防樊教諭六峯

六峯臨卭山名邑校先生樊君墳墓所依也君去蜀四十年墳墓在萬里而遂以六峯偏之寓屋以示不防孝子慈孫之心也吾求所以藏吾親體魄者猶未獲而君悠然六峯之思烏乎吾目中亦安得見如六峯者哉

防吳適可先世誥歷

吳守正適可持其先世誥歷示余曰某之髙祖紹興登科初授廸功尉臨桂再授從事今通城官至正郎典郡而終曽祖受澤爲總領所屬官祖貢禮部始由臨川遷樂安父業進士教生徒至某益貧困而懼世緒之殞家藏臨桂誥身僅存至兵冦流離之際身與之俱罔敢失也一日至丰城畈有宗人名演字慶長就某行囊中索廸功誥一視因言往年有以從事誥並印歷質錢於先大父者惻然久之曰固君家物歟取歷歸於某某再拜受與初誥並藏之惟謹烏乎適可賢矣慶長又賢也𨿽然爲人子孫於先世遺物何莫非所當保受此身亦其所遺也而視他物爲尢重適可棲棲旅泊衣食無所於給卒不易業猶以文墨議論奔走士友問不謟不屈不爲一毫非僻以辱其身忝其先則適可之所以賢於人蓋在此而不在彼也

防胡剛簡公奏槁

宋三百年權姦之誤國亡國者五初亡以蔡後亡以賈開禧之敗去亡無幾紹興寶慶𨿽未有亡國之禍然挾敵勢貪天功誣上行私使不得盡爲臣爲子爲弟之道則二凶之惡殆浮於三凶當是時以小臣而敢於言國家之大事以扶天地之常經者廬陵二胡公也忠簡忠憤激烈驚悚一世剛簡援引故實敷陳倫理明白懇切而不危辭又不抵悟時宰而貽書以感動之忠簡之言似簡誼剛簡之言似陸贄二公知愛君而不敢愛其身一也夫人臣之告君冀其悟爾豈欲觸其怒哉夫子之請討陳恆也所以告其君大夫嚴正而不廹如此後之忠君徇國者其尙有味於吾言

題樊教諭齋名六峯

教諭樊君墳墓在臨卭六峯之下去蜀來南寓臨川乃以六峯名其齋居之室蓋以故鄕不可歸識墳墓常在目其意豈不悲哉君昔以辟亂出時也故鄕淪落於異國終其身無復有首丘之望豈料天下爲一家也今則東西南北舟車無所不通君歸故鄕易易耳而未之能者貧故也觀君之所以名齋𨿽夢寐曷嘗不在先人丘隴之側然轉徙艱難年逾六十無五畆之宅百畆之田以養其生棲棲邑學椽苟升合之祿以畜其妻子且不給詎能裏糧徒步萬里而一省其松楸哉此其所以益重無涯之悲也世之仕者或生中州絕漠足涉大江南養生之具取諸寄種種便利則依依畱戀市肥田美宅老子長孫於荊楚視其所自生之處如棄敝屣生者是利死者何知焉人生天地間孰無所本始哉墳墓之思一也或欲歸而不能或能歸而不欲其心之厚薄何如也

防黃則陽藏烏朴齋石璧詩

黃則陽出示爲其大父所賦石壁詩永題防於人是欲揚先世之美於無窮也孝子慈孫之用心逺矣去之千載而其言立是爲有以稱君之心也夫

題餘震伯撰父行述後

予觀分寧餘震伯撰其父貢士君行述凡二十條且以四方之能言者系其後仁人孝子之心哉夫以貢士君之徳宜有立而潛於時今而猶可以不朽子之言立也𨿽然若是而已乎蓋將進乎是立如之何以身不以言也身立則名揚而親顯矣震伯之所以厚於其親者庸有旣耶

防吳瑞叔藏舅氏墨帖

吳瑞叔父祖以上占籍臨川而毋家在豫章其舅前進士魏君書山谷與外甥洪駒父帖遺之世謂山谷詩人耳此帖所言曰本以孝友忠信曰養以惇厚醇粹曰立身行道以事親曰寡欲寡言以進徳曰思不如舜禹顏淵曰一日克己天下歸仁充是言也詩人乎哉惜駒父所到三未有以副其舅之所期也魏君謂瑞叔因是有省他日豈止駒父而已此意厚甚瑞叔勉之母俾後之議者如今之議駒父焉則非徒舅家之光抑亦吾宗家之幸也瑞叔勉之

題郭友仁佩觹集

書契代結防以來歷幾千年而有郭氏佩觹蓋許愼之忠臣徐鍇之益友書契代結繩以來有郭氏佩鐫豈其家之傳器耶然前之觹有其名無其器而猶有所解也後之觹有其名無其器而亦無所解焉不惟無所解也人之解其所以解者方且累數萬言而未已何哉吁有所解而解人將以一智智眾愚無所解而解於人乃以一智愚眾智二郭之佩觹孰優曰後出者巧

防蕭寺丞書梅山扁銘後

先漢梅子眞尉南昌後漢欒叔元守九江聲迹所曁人至於今祠之爲仙有山焉曰巴山或謂以叔元之名名之也有山焉曰梅山其亦以子眞之氏氏之歟梅山有聶氏居其下淸江蕭寺丞山則爲書二大字以貽聶洪父洪父卒授其從子詠夫寺丞公又爲作銘詠夫卒乃還畀洪父之孫方春洪父耆儒也詠夫詩人也方春年少而才俊寶藏前代鉅公之字與文於玆三世矣𨿽然字以人重文以人重地亦以人而重也字之重文之重重在彼地之重重在此方春其思所以重其地者哉故吾舉子眞以告庶幾聞其風而興起焉

防誠齋楊先生學箴

昔人忘言處可到不可會還湏心眼親未許一理蓋詞章特其餘君巳得其最當知鄒魯傳有在文字外此南軒先生贈誠齋先生詩也觀誠齋爲陳氏作學箴其言如此則其忠於告人也尢厚於爲己賢矣哉屏山曽君陳之自出得墨迹於舅家以遺其子其子志順篤於學夫苟因鄕先賢之訓而有發焉𨿽逺紹先聖之緒以無墜其世可也是豈在言語文字間哉他日當驗之於一惟之時

書秋山嵗槁後

壬寅四月旣望於龍溪康氏梅花吟院觀秋山翁戊戌己亥庚子辛丑壬寅嵗槁畢翁云鳴吾天籟發吾天趣若局局於體格屑屑於字句以爭新奇則晚唐詩也非吾詩也知翁此言乃可觀翁之詩昔衛武公年九十五而作抑戒編詩者附之大雅翁今七十八矣至武公之年猶及見其大雅之作

題羅縣尉遺事後

羅君士廸辭華足以擢髙科才具足以仕邊郡夫文士之於同業也毎忌之而輕心生焉武帥之異於己也每惡之而慢心生焉能使所同者心服而不敢輕所異者心敬而不敢慢非果有以見於人其何能致是惜哉時命之不偶而死於盜塟不偹禮墓石未樹其子臨抱此戚不可解於心切切然圖其不朽孝矣夫予未及識之而詒吾書頗及當世蓋亦有辭有才者士廸爲不防矣臨也尙思所以成行立名其顯其親也哉士廸諱恵孺吉州永豊人戊辰進士及第任武昌節度推官防湖鎭撫司湖北制置司幹辧公事所事參政髙公達也乙亥棄官歸隱居十年死之時五十有餘

題彭澤尉廨後讀書巖亭記碑陰

人子不能行三年之喪久矣俗頽禮廢之餘廣平【原闕】之孝聞朝廷旌其門而授以官歷三任爲江

州彭澤尉尉廨後怪石數十其間有巖舊傳宋時縣尉石振興宗教三子讀書其下豫章黃太史爲書讀書巖三字境固奇勝因山谷字益重名士大夫多逰焉石刻姓名具存率漫滅不可識後二百餘年仲寛宴來芟剔蕪穢拂拭苔蘚巖前甃地廣輪二丈許可列坐作六角亭於外賦詩以落其成翰林侍讀學士王公徳淵記之大徳六年餘如京師九月朔舟過彭澤宿水驛初識仲寛遂至尉廨觀所謂巖亭盤桓而不忍去夫今之居官者務在刀筆筐篋而已仲寛昔爲人子而親於親今爲人父而知教子讀書之爲美想慕前修表顯爲遺迹以示不朽蓋有本者如是其可以爲良臣可以爲亷吏可以爲字牧之賢父母也宜哉

題孔居曽侍圖

古者跪坐席地夫子如今僧人坐曽子如今俗人坐各踞髙榻固古然歟𨿽然此迹爾觀者得其心可也相對儼若非一貫曰惟授受時耶

題張仲黙夢元遺山授詩法圖

張君未覺乃夢旣夢乃覺恨我不識遺山翁耳

題董氏家傳世譜後

槀城董氏家傳元明善撰世譜虞集撰傳詳核譜簡明吳澄曰董氏世將也而昌有以哉孝友於家忠於國仁於民始也啟之後也報之天也抑有人焉語云成難登天覆易燎毛子子孫孫如萬石君世祀宜矣

題髙縣丞去官詩卷

髙文琬官於吾撫者再久聞其廉且賢由撫而丞南城南城之民去思如此則余所聞猶信

題香逺亭記後

騷人以香艸比君子獨芙蓉荷一品華葉並取非他品可題至舂陵翁命名君子遂専美焉騷所列眾芳悉不得與夫蘭蕙茝若薜藥蘺蘼荃菊桂椒胡繩棍車杜衡畱夷可以纕可以幃可以服媚俱有香也微風徐動達於數千里外而益淸諸品有之乎曰無然則香固可愛香之逺者尢可愛君子孰不有徳而出類者難也鄒傁千五百嵗而後舂陵翁生憲僉趙侯君子人也名亭以尙友豈志乎近者所能哉持憲事能洗寃澤物蓋公之餘用云

贅槁防

贅槁吳君信中詩也平山翁引曰復所以遡贅而返且曰一非贄而又斯贅吁又祖實云是可贅乎夫而𨿽贅不贅也不然𨿽不贅贅也蕓蕓並作必觀其復君於祖教熟之而猶以槁授命謂余試出其贅以入於謝非聖奚敢君師吾裏空山翁平山翁翁友也師友固自成一家言二翁俱往矣弗獲與語以大契於同豈贅邪復可也復有二斂眾妙而一祖道經所云也散一而眾妙聖易傳所云也二而一者也君迹祖而心聖其不達是哉

題西齋倡和後

宗弟此民教授待選畱京師張野夫修撰賔而師之野夫家世文儒詩詞淸麗固風塵表物暇日主賔吟詠多至累百蓋其意气相似才力相當云翮川鱗不足以諭甚適是以無倡而不和也余在京師時察其交道與苟合彊同者遼絕賔之忠直主之愛敬始終如一而不渝此民得官南還依依而不忍別追錄主賔倡和之什猶存五十餘篇野夫爲之引惻然興風俗日衰師友道缺之嘆嗚呼逺矣古之吟詠所以厚倫而美化言辭聲音云乎哉凡今之交有如二君者乎余將進之宵雅伐木不廢谷風可無作也

題茅亭詩後

闗中白君君舉工詩餘未獲覩其全有人爲余誦一二巧妙穠麗錯諸吳楚歌謡中幾莫可辧蓋無復有古秦人之風風俗與化移易詎不信然然君舉嘗似中朝以直道不容退居頻山之南渭水之北結茅爲亭朝夕其間若將終身焉及再出而勞郡縣之職則又能廉能勤能彊力能堅忍能不憚驅馳略無絲毫驕惰罷軟意眞秦之人哉非是人孰可居是亭者嗚呼余讀國風至秦毎一章必三復或至流涕其慕秦也秦故周也畢原原上翁不作夢久矣何當從君茅亭入紫芝深谷問園黃綺用精爽今何如耶

題曽母墓銘後

故朝諸大夫監察禦史東軒曽公之季子巽申與予之子衮同年生生十有七年已教諭樂安縣學予見其少有老器驚異嘆羨其後毎見則學與年俱進如春山之木當路嘉其文行屢薦之浸浸向用矣前應奉翰林文字陳郡閻宏爲其母丁氏撰志銘予讀之又知是子之才且賢也由母訓而然嘻孟子亞聖以有母故人稱孟母至於今以有子故巽申若希孟子是使其母爲孟母也孝孰大焉朂哉

同知英徳州熊侯墓志後防

英徳熊侯沈毅重厚其施於時者八年教育之徳其垂於世者六傳編纂之功若廣東一道若英徳一州俱未獲展布而以憂以疾去昔也豈天固靳之而畱以遺後歟內翰修史盧公之敍事約而周蔚而覈無飾美無蔓辭可謂不愧幽明矣埴衰絰走數千里而得此庶其恔於心乎塡眞孝子哉

九臯聲防

鶴鳴於九臯其聲上聞於天然猶未離乎人間也倘與飛仙相頡頏於九霄而其聲聞於天下九霄之聲又有超於九臯之聲者廉翁詩挾仙气非人間所得畱願洗耳以聼其一鳴

沔陽尹氏家世防

自昔荊楚多奇才劍客其气勁其才可用異於江以南之俗沔陽尹氏避地南遷初寓豫章之吳城鎭繼而居臨川城中居士君年老愛仙佛言不肯阿隨其子仲富善談辧優幹略有排難解紛之長浮湛州縣從事幾三十年同時自京襄南來者或至顯官俱其親故也而尹氏獨安其分無攀援嗜進之想噫玆其所以爲荊楚之人與仲富字伯壽其子孫日蕃衍云

題徐云韶雙喜

翾翾蝡蝡或申或捲惟虫能天任其自然而無所憂也旣無所憂何者非喜

題臥龍圖

謂其臥與則己見矣謂其見矣則非龍也𨿽然能大能小能有能無蓋不可測而可盡乎斯翁可作吾將問諸

防熊君佐詩

豫章熊君佐嗜好雅淡能自蛻於一切世味之中是以詩似其人若艸木生天香若花盡春容瘦不事雕琢而近自然細評今古難爲別則余亦不能窺其何如也

防聱齋集

淸江楊氏名其讀書之齋曰聱猶元次山自稱贅傁云爾其詩詞甚淸淳其爲逃禪翁之諸孫文學君之令子眞可謂不隤其家聲以名齋之名名集表斯集爲斯人所作也非有意義而人人因其名以序其文曰聱曰不聱曰聱而不聱曰不聱而聱或曰聱於俗或曰聱於命累十百言反覆繚繞而聱之一字不捨置噫是豈所以評詩詞也哉然則作者本爲明順之辭而序之未免頗僻之見聱者其誰乎

皮昭徳北逰雜詠防

秦蜀詩非秦蜀以前詩防峽詩非防峽以前詩昔之詩人則然淸江皮昭徳少學詩得老杜句法前作固多佳大徳十年秋如京明年憂南還有北逰雜詠一編視前作逾超蓋詩境詩物變眼識心識變詩與之俱變也宜非素用意於詩者何能因外而有得於內若此哉計其一往一來半載間爾往而過呂梁洪也曰豈知極深畜險莫倚波靣如鏡平還而過徐州洪也曰洪中平無濤不見湍石激觀乎此不但詩進而學亦進矣

吳文正集卷五十四

欽定四庫全書

吳文正集卷五十五

元吳澄撰

題跋

題厲直之行捲

以孝爲行以溫柔篤厚爲詩則逺之事君授之政而使於四方何施而不可哉

題吳節婦傳後

余每愛東平李公之文事覈而辭達不借難識之字難讀之句爲艱深蓋庶乎可進於古之作者其序晉城王氏節孝始末防矣人知吳爲節婦寧爲孝子者公之文也嗚呼好徳之心人人所同苟可以厚人倫禆世教君子尢拳拳焉善善所以示勸惡惡所以示戒施之於政托之於言其功一也王氏一門之令徳如此爲政者未能旌表以厲當時則立言者爲之紀述以厲後世曷可以已乎抑聞令徳之家有餘慶起宗節者之孫孝者之子尙思樹立以光其先徳哉

題廬陵公楊邳徐沛鄆保樓桑涿鹿八詩

三閭大夫旣放逐知宗國之必爲秦所有感觸憤悶而有聲盡其辭而後死讀者至今悲焉然其時郢尙無恙也若廬陵公北行之作於古今廢興存亡之際痛慨如割殆與麥秀松栢之歌齊其哀此時此情爲何如又豈三閭可同日語哉徳庸得此卷於燕之館伴者讀之欲不作蒯生癈書狀其能乎

題瓶城軒後記

余有守瓶防城法卽孟子飬气持志之學夫子之欲無言與無意則其究也他日坐瓶城軒中相視黙防此解

題劉中丞事迹後

故禦史中丞劉公剛正聞天下鬼神所畏也自古邪正不相容如水火彼凶邪稔惡自知不爲正人所喜公未深嫉彼彼已深忌公意誣搆擠防公以至於死或謂公之死傷勇嗚呼此鄙夫貪生惜死不顧羞恥者之言也以耳目重臣無罪而被逮問浮雲蔽日如此豈善類可望生全之時耶使公不死忍恥以對獄吏奚翅理色辭命之辱假而得生亦臧獲婢妾苟免者所爲耳若公臨絕之音豈不毅然大丈夫哉人孰不惡死不曰所惡有甚於死乎公之所以寧死而不辱也公死之明年餘至金陵所聞與今霍侯所記合公嘗持憲江西有遺愛其後識公於吏部尙書出使時讀此卷抆淚而書其左

書胡氏隠幾堂

胡璉噐之築一室隠幾於其中噫子知南郭子綦之喪我乎不知誰是我復以何爲幾彼無可隠此無庸隠我之外有幾爲隠之之具幾之外有室爲隠之之所我我相形將不勝其多我矣是豈今之隠幾者哉無我焉用幾無幾焉用室然則如之何曰室之用在無有謂余不信請質子綦

跋晦庵先生禮書

僞學之禁嚴甚而拳拳禮書弗置彼李斯之師固曰禮者僞也

跋魚圖

荷枯水冷萬意俱秋而圉圉洋洋從容自得如此知此樂者其誰乎

跋黃寺薄與媒氏帖【黃帖附】

吾儕我軰娶婦則但願能承宗事敬禮其上而慈撫其下家道旣昌莫大之利不然𨿽堆金積玉百兩盈門何有於我哉嫁女則但願往之

此帖僅存半紙吾裏寺薄黃先生之門子將成婚禮時以與媒氏程子建其言娶婦嫁女豈特一家一時事端可爲天下後世家範所言內外上下尢足見先生家道之懿黃氏子孫多賢而家方昌豈偶然哉

題楊開先講義後

爲文辭敷演經意誦之於稠人廣坐之中而使之聴謂之講義蓋自宋末始盛前無有也余未暇論其有益與否而不能不於其辭有慨焉夫子嘗云辭逹而已矣夫以精深之義理而托之於辭以暢之𨿽甚善於言難必其不粗淺也況遣辭而不足以逹昔人精深之意則昔之昭昭於今而昏昏奚可哉余讀建安楊開先講篇明白諄復無滯辭無昧意說經不得已而用此法若是者余其可無慨也夫

題詹慶瑞詩後

詹慶瑞以環中名其詩夫莊子邵子所謂環中者苟眞有防焉眞有得焉則詩可無也慶瑞蓋不溺於俗學余故爲之言

跋石鼓歌後

凡古噐物古有之而後不復見者比比古未之見而後忽有焉者往往可疑六一公謂石鼓可疑者三餘嘗至燕都孔廟南艸莾間手撫遺迹踟躕久之今又見此刻文裝禙甚整附昌黎東坡二詩於後余於是而深敬宗茂之好古也宗茂多蓄古人墨迹名畫而家無銖兩貲處之裕如吁是豈可爲俗子道哉

題謝徳和詩後

旴江謝徳和以儒試吏剛防明敏持憲者固寵嘉之其詩如利刃健斧所向直前不識盤根錯節磊磊落落無絲毫伈伈倪視意觀此又可以知其政云

題歐陽世譜後

文忠公撰歐陽氏世譜載在文集行於天下如掲日月人所共見公之子孫畱頴而二百年後永丰之裔以此石本示余余何人余何人敢贊一辭哉噫歐陽受氏以來歷周秦漢晉隋唐至公譜之始大顯復有如公者出當有續譜行世歐陽氏子孫勉之授余譜者惟梅山人吉翁也

題撫州陳教授東山捲

上饒陳君隠居東山之下旣出而仕矣廣平李文都書東山二大字以贈之官必挾以自隨是其志未甞一日不在東山也夫伊尹之於莘呂望之於渭諸葛之於南陽苟不遇湯文王劉徳則終其身而已偶逢其時行其道而豈有心於仕哉陳君兩食學官之祿而閒散朴野之趣翛然猶如東山時其仕也蓋非世之徇物忘己者比處則負重望出則致大用謝安石之東山如此文郁之贈有以哉文郁僉江東憲事五年代者不至自免去耕牧大江之北其交也不苟觀其所與可知其人而不待以他事徴也

跋牧樵子花卉

人與飛艸木之屬貌像姿態萬之又萬莫可勝窮而無一同者畫史乃能以筆擬之淸江牧樵子寄予卉實四小幅逺視眞以爲宰物所生也充齋皮公稱其傳神之筆如化工且得相人之妙若鄭圃君子見之當亦心醉夫生物之巧自己出而別其所生貴賤壽夭賢不肖何如易易事爾然予嘗命畫者畫予輙閣筆命相者相予輙緘口或彊作終不似彊言終不應何也物之生曲盡其巧獨予之醜惡無物可比蓋大巧所外則畫者之手相者之目無所施其法也宜抑又安知予疇昔所遇未有如牧樵其人者乎何時於淸江之上聼牛背之笛和谷口之歌以予示之

題牧樵子花木

宋代經學公是先生爲天下第一南渡後作古文艮齋先生爲天下第一下至曲藝防巧如逃禪翁之梅亦然更數十年牧樵子花木當與逃禪翁梅同價何淸江才人之多歟

跋牧樵子鵪鶉

往年冬在京師日以此充旅食之羞今得此十數把玩於手活動如生其悅吾目有甚於恱吾口者

防黃祖徳廬山行捲

左湖右江界截地脈其气盤郁無所復之聳防突起而成至髙至大之山此廬阜所以爲江右第一其峯嶺泉石之奇晨日陰晴之變日光月華雲情雨態煙霏霧靄譎怪萬狀固宜爲仙聖所巢梵釋所都神靈之奧宅物之幽棲而供髙人勝士之逰者也余嘗東沿彭蠡西遡大江舟過其下思一造其問以極超絕偉特之觀荏苒二十餘年此志竟未遂也而浮山黃祖徳一旦先之行捲紀逰覽次第及唱酬題詠數十篇蓋有此遐趣有此妙筆然後能追白蘇之迹於旣往悠然心與境遇目與心遇累累至前而誰與領防誰與發揮古今遊者不一而能若是逰者幾何人哉附記所見塵間遺迹所聞方外異談一一皆可喜可愕之事余𨿽不獲從祖徳後已若在此山中矣𨿽然非足履身歷終與親見親聞者迥隔余將必遂初志先至先知者能爲之道乎祖徳曰諾敬題卷左以訂後逰之約

題四淸堂散人家乘後

大徳九年六月八日癸未居士易君伯壽甫卒余旣哭而退越三月其門人醫學教諭鄧焱爲其孤濤來言濤將以十有一月十有七日己未葬父於長安鄕福祚裏之墓背父平生大槪有自述家乘在先世名諱辱先生代書之卒葬月日不可不補記也濤斬焉衰絰中不能踵門敢因內兄焱以請余惟邑之耆舊獨居士君曁制參李進野翁俱生嘉定辛巳衣冠儀狀如商山老人間暇過從自樂所樂蓋𨿽在世而實遺世制參卒之年餘畱京不及哭今哭居士焉嗚呼耆舊盡矣居士徳稱其齒八十有五無疾而逝允好徳考終命者

跋汪如松詩

汪如松詩喜淡而於花獨愛梅此趣髙甚飬吾李君所摘五聯己得之集內哭碧梧哭文山哭疊山訪李飬吾四題能效老杜八哀體作四哀四篇又當照耀千古

題沛公踞洗圖

古今率謂髙帝嫚誠有之觀其師子房將韓信相蕭何亦嘗嫚乎無也然則此畫得其嫚士之一短耳其知人之長誰其畫之

跋樂氏族譜

撫州登科記宋初自樂氏始少保公十八世孫淵咸淳末與餘同薦名於禮部嗚呼古人以與國咸休爲期今時代已革而樂氏子孫福澤猶未艾所謂盛徳必百世祀詎不信然

題金谿吳節婦黃氏訓子詩後

金谿新田前貢士吳君叔可甫第三子泰發之婦黃氏年二十七而其夫逺賈溺死黃氏守共姜之誓長其二子一女俾有室有家年且五十矣作教子詩三十韻以朂其子曁從子辭義蔚然不忝曹大家節操文學兼有難已其從孫綬錄以示子予嘉嘆焉予仲子衮之婦亦生於至元壬午及至大己酉餘子喪時有孫男一孫女二少者才二嵗今各嫁娶畢此婦與黃氏婦徳頗同但不能文爾

跋曾翰攺名說

乙卯進士李路戊午進士李嶽往年從子遊病其名之不雅馴予爲更令名更名後二人各登進士科或以爲所更之名吉予曰不然士之遇於何年也蓋前定名之當爲何名也亦然定皆天也觀豫章熊先生夢中爲其門人曽仲巽更名曰翰其事甚神斯殆未來之先兆形見於夢者爾仲巽用所更之名應舉庚申初試未驗癸亥再試卒驗熊於夢中更仲巽之名予於覺時更二李之名夢猶覺也覺亦夢也其名之前定久矣非熊與予之所能更也借人之口以發天之機也仲巽名在防定甲子進士第三人旣與熊之所夢所說符矣他日悉如熊之所期固仲巽分內事也熊以仲巽與貢之年五月逝惜哉不及見其夢其說之驗云進士唱名竟吳某識

跋王令有人耕緑野無犬吠花村圖

金谿令王侯才卿慈祥和粹十年乃得代邑之士奉此圖以贈別有人耕緑野無大吠花村何謂也謂田野辟盜賦息於以見侯之徳云爾侯繇金谿宰龍泉四年恵愛如金谿繇龍泉宰崇仁不數月羅無妄之禍而去何崇仁之民獨不得如金谿之民哉

題郝令徳政碑後

大徳六年秋予過金陵人稱禦史之才必以盧龍郝公子明爲最聞於天朝特陞五品僉江西憲事按治所及姦貪悉無所容二十年來攬轡澄淸之人鮮或有是十年冬予至豫章初識公公前令樂壽時防明敏恵靡政不舉民愛之如父母旣去而有去思之碑前代禦史之官多自親民而選匪獨國朝爲然蓋以其諳下淸周庶務謹宻詳審而非徒擊搏苛察之爲能是以賢邑令郎才禦史也公於前之撫字也可愛如彼於後之司臬也可畏如此夫威姦貪所以慈吾民其心一而已矣誰謂今之可畏非昔之可愛者哉

防曽氏墨迹

吾鄕文物之盛無逾曽氏一門者南丰兄弟之後有艇齋景建焉艇齋之聞孫廣賢防示先世墨迹讀竟爲之暢然噫樂其所樂憂其所憂安得復見斯人也哉

題鬥酒集

古丰城有寶劍焉沈鬱地中其气上衝於天光怪四逹至發泄變化乃已地之靈鐘而爲人人之未用世猶劍之未出土也故近年往往多能詩之人人人負鬥酒百篇之气亦其沈鬱於下而光怪之不能自掩者方將百篇百篇而復百篇然則何時已耶其必遇有識者取去進之相國則此光怪陸離於華虫黼黻之間其不鏗戞而和璜琚珩瑀之音乎

防吳昭徳詩

萬松吳昭徳奔走宦途萬里如咫尺歷落未遇夫必於進入者文辭婉軟嫵媚巧佞如脂如韋困於時命者志气雕防沮抑摧折如枯如萎而昭徳不然其堅心勁气飽經風霜冰雪而顏色自如眞有似於松也故其詩象之仿古作序記趍時爲駢儷亦皆可觀不以其身之未昌而其言與之俱余以是而知其中之所有得未見其言之昌如此而身有不昌者也昭徳名徳昭番昜人蓋番君之苖裔云

題李縉翁雜槁

往年餘見李縉翁詩而未見其文也今見之而驚驚而喜喜而懼何喜喜若人之有斯作也何懼懼時人之莫之好也噫唐宋六百年間雄才善學之士山積能者七人而已不其難乎近年人人奮筆不譲文若甚易何哉然其最不過步驟葉氏孰有肯闖七家門戶者余安得不爲縉翁喜而大音未必諧於裏耳則亦不敢知也余竊有問子於何處得之答曰喜讀大蘇文夫如是宜其然也𨿽然勿矜其實勿恃其光益漑其根益加其膏如斯而已矣

題峽猿圖

遷客覊人偶經是處忽聞哀啼一聲不覺心碎涙下殊無今玆展捲把玩之樂境一也而哀樂異何哉眞幻異也𨿽然何者非幻

題李皆春防頭後

廬陵李家春少喜讀坡文其文甚似之而未有知之者世無歐陽公則己若有終必知之坡初出蜀時家貧無貲老泉公自作書請於當路竟賴其力以逹京師而成其名今皆春之北行也貧尢甚老且孤矣豈復有能爲請於當路者當路乃能代爲之請於好義之家此又坡所未嘗有也是行必有遇矣其逹於京師而成名也可數日以俟余願諸君子有以速其行也

十公遺墨防

周趙楊朱呂陳崔十公十四帖楊子眞羅子行家所藏今廬陵王氏得之嗚呼宋季名流斯其極矣寶之者豈以其翰墨哉若人之噐業若人之學術若人之風節不可得而見此焉爲之三復而歔欷

題野航謝公遺墨後

玉溪謝從一父以其族父野航公元日詞一首除日詩四首示予墨迹宛然得見前軰之流風餘韻更革亂離之際人間何物能有而此紙獲存異哉從一父之子攜以客淸江鎭寄於逆旅主人而他之大徳丁未冬鎭大火延燒數千家主人所靡有孑遺獨於烈焰中全此以還畀火後往索而得之疑若有守防者然昔顏魯公字所在必有雷神公之淸節勁气視顏無愧則有神物司其字也亦宜余之諸大父從公一門兄弟遊嘉定甲戌族曽大父與公同試禮部咸淳庚午予又與公之孫同預鄕貢而從一父折行軰與余爲文字交於謝氏可謂世好矣故與公之片文隻字淒然感憶如見先世遺言云

跋誠齋楊先生易傳艸槁

誠齋楊先生易觧板本行天下久矣王若周得其艸槁有序及泰否二卦凡先生親筆攺定之處比初槁爲審獨初名外傳而後去外字余謂當從其初蓋易之道廣大悉備無所不包程子被之於人事所謂一天下之動者由王輔嗣胡翼之王介甫至此極矣朱子直謂可與三古聖人並而爲四非過許也楊先生又因程子而發之以精妙之文問有與程不同者亦足以補其不足然皆推行易道之用而經之夲防未必如是人以國語爲春秋外傳非正釋經而實相發明今先生於易亦然故名曰外傳宜

吳文正集卷五十五

欽定四庫全書

吳文正集卷五十六

元吳澄撰

題防

題劉愛山詩

至後八日天寒閉扃有客及門啟扃出迎髯翁姓劉世居廬陵愛山其字濟翁其名諸公貴人禮爲上賓以其能醫以其能詩醫有還童卻老之方詩有去文就質之章余愛其方而不敢甞余愛其章而不敢忘誦者瑯瑯聴者蹡蹡𨿽窮冬沍陰而春風滿堂昔歐公於詩尊韓柳杜甞云老夫淸晨梳白頭都道士來相訪韓必不肯道或應之曰昔在四門館晨有僧來謁非此類也耶歐遂語塞然則杜爲詩家冠冕固亦以如此詩而鳴於盛唐況其集中如黃四娘家花滿蹊如南市津頭有船賣此類非一蓋杜詩兼備眾體而學之者各得其一長翁詩不専學杜而與此體合聲情自然不事雕鐫眾之所同其籟以人翁之所獨其籟以天

題孝感詩卷後

於乎孝豈易能哉聖門之以孝名者曽子也其門人嘗問夫子可以爲孝乎而曾子以參安能爲孝答曾子之父亦聖門髙弟樂道亞於顏子曽子之事親極其孝矣而孟子僅以爲可豈謂曾子之孝爲有餘哉蓋子之身所能爲者皆其所當爲也是以曾子終身戰兢惟恐或貽父母羞辱逮及啟手足之際然後自喜其可免於此見孝行之難也晉王祥以至孝之子遇至不慈之繼母每虐使祥俾求所不可致之物隆寒冰凍而欲生魚祥惟命之從將去衣剖冰而偶獲雙鯉以塞其母之虐鄕裏甚憐閔之幸其得解以爲有天助故推言其孝感至若州守吳侯之賢曁其子少府可初之賢吾所知識一家孝慈和气藹如胡可援祥奉不慈之母爲比圖買魚供親饌而巨鯉出適然而然爾交遊之友附防王祥故事驚異奢美稱其孝行之能動天形諸歌詠累累諛辭益友固應如是夫澄與州侯父子素厚不敢然也願少府思孝道之難盡愈勉其所當勉而以曾子自期焉

題鄧立中所得贈言後

吾郡鄧淸曠以詩名其子立中爲臨汝書院諸生已而試吏不相聞廿年餘忽解後於豫章將赴龍泉典史出其所得贈言一通示余其間蓋多隱居肥遁之士余讀之曰異哉夫巧於仕進者其求知也必於有權有勢有位之人今立中不彼之求而此之好觀其所與言類皆理義之談規誨之語立中旣樂聞之又珍重之如防至寶然於是而知立中之識其度越軰流逺矣夫自儒而吏者一措意乎刀筆筐篋之間心術變移與疇昔殆若二人今立中不以儒之言爲迂不以儒之行爲拘方切切求益而將以之律己治人焉於是而知立中之識其度越軰流逺矣古昔設官治民司其案牘文書者曰府曰史繇周以來未之有攺也國朝又於府史之上設官以總之典史則一縣府史之總也百里之內凡民事之逆復官賦之出入無不掌其所系亦不輕矣立中之爲人如此則龍泉之爲邑也其庶幾乎余旣喜彼邑之得人不貽彼民懟又喜吾郡之有人不貽吾徒羞又喜詩人之有子足以爲淸曠翁之光故爲題其後

題須溪劉太博贈彭眞觀爲兩書院復田序後

彭眞觀復鄕校久失之田耕之至今士賴以飬其功茂矣此知眞觀之小者也眞觀自耕寸田旦暮不輟苖而秀秀而實觀其自飬不爲飬他人口體而已是豈人之所得而知哉治己之田將無暇於蕓人之田不然何以爲眞觀

跋唐國芳詩

觀子之貌今人也觀子之詩乃如與數百年前唐人相對如夢偉哉識趣進學力進子詩可仙

跋文信公封事

信國丞相開慶封事比忠簡胡公紹興封事尢懇惻周盡胡初以罪謫卒以壽終惟公不幸值國運之去他日一節難於忠襄以一身而備二忠之事偉哉王若周以公手槁示予讀之然

跋楊補之四淸圖

尙書月湖何公之弟之子竹居君好尙淸雅得楊補之梅蘭竹石手卷一於從公遊宦時徧求鑑賞紹興癸丑錫山尢公等七人題字於左而此庵羅公有書嘉定庚午吳興沈公等十人題字於左而梅亭李公有跋何羅李吾鄕三先逹二次一十六人同觀皆一時鉅公至今見其姓字莫不竦慕夫補之墨戱有名不待他人鑑賞而後重竹居君猶拳拳借重於人惟恐不及蓋貴遊習气如此君後以此轉授子婿袁主一兩家寶蔵之且百年餘主一又每持以示人意度一如其婦翁所謂冰淸玉潤者歟

書何此堂詩後

此堂何先生壯年擢甲科而有學有文一時莫不竦慕尙記戊辰嵗私塾課試先生選餘一論爲第一所以奬借期待者其厚惜居逺鄙弗克朝夕左右請益先生亦復去家而之官初任永教再命江東運司之屬而卒子始三嵗扶櫬及家而時事異家亦毀焉於是平生著述漫無一存子伯大旣長惻然痛父書之不可見此片紙乃永教時勸進永士之詩得之如獲拱壁然噫此孝子之至情也伯大質美行粹而力於學必將卓然有立以光其先余也願與伯大共勉之以不負先生疇昔奬借期待之意云

題百魚朝一鯉圖

此圖侍郎李公得之於成都故以八印印其左一大服百小公乃病其未化何也夫大猶未離其類化則出乎類矣苟至於化能大能小能有能無尙何以一服百之足言

題侍郎李公畫像

生世何用早我已後此公然朝夕升其堂如見其容焉固不待拜遺像而後致予之恭也

題柳山長墓志後

通守之子能業進士與丞相遊如兄弟然時旣革而家自如志不挫身不辱壽且考終有子克紹其可謂吉徳之人歟前年識其子元善今得丞相之弟所作志銘爲識其末

題陶庵邵庵記後

往年嘗於吾廬之側治一室寘文成張司徒靖節陶徴士希夷陳先生康節邵先生畫像其中晨夕瞻敬後以防擾弗靖遷徙不常而廢吾友國子助教虞伯生取靖節康節二賢之氏名其庵與予意豈異也夫二賢所志所學有未易窺測者於其言語文字之遺時或瞥見彷佛焉至今尙論其人不過見所能見而巳身之所寓心之所防要不可一槪齊而其所以同者一也子欲合陶邵而爲一蓋有世內無涯之悲而亦有世外無邊之樂悲與非有爲而悲也樂與非有意而樂也一皆出乎其天予又欲並悲樂而両忘之陶庵亦可無也夜根其靜晝握其動首擊而尾應風起而水湧有能從吾惜生控浮游以上徵者乎

紹陵賜楊文仲詩後跋

咸淳間將作監楊公文仲両侍經幄所得賜詩如右不十年而歷攺一元肇始太原壹正八字皆詩中語幾若防語異哉防亂流離中公之子焱翁防敢失墜戊辰巳巳至今逾四十年奎畫如新公之孫紹祖出以見示嗚呼宋三百年禮儒臣尙經訓前代莫及𨿽季世家法猶未替天命之與人文固藐然不相闗歟

題進賢縣學增租碑引

士大夫治官如治家則何事不可辦官府學校之間大率視如傳舎苟且以俟代去孰有視如家事者哉進賢學產隱沒虧折前後學官安視而不經意教諭萬君始搜括究竟悉革其獘學計頓增然萬君能復其舊而已非有所增也什一中正之賦通古今可行至今官之取於民者不過此惟豪民私占田取其什之五以上甚矣其不仁也而近世公田因之亦十五以上耕者不堪逃亡荒廢者過半於是官抑配於富戶以取贏焉學產與公田一也其賦𨿽不能如什一之輕幸未至如豪民之取而姦民或增租入以餌職掌之人而求奪佃予提舉儒學時凡若是者必沮遏夫萬君有功於進賢之學而予慮規利者不知大體緣是以增租爲能則是厲民以自飬也其可乎故題其碑之陰一以示勸一以示戒云萬君有理財之長視官如家爲洪郡學錄值洪學獘極予欲移其施於一邑者試之於一郡而同列不悅之遂不果

題彭學正圗書講義後

彭方升早擢科第晚爲學官咸池浴日之初在京師版授太常博士居之數月棄官而歸來臨川示予太極圖通書講義一編善爲文辭以發明朱子注義敷暢條逹亦多有警於學者語焉而詳旣有之矣擇焉而精更加之意焉他日所得又不止如余所觀

題吳徳昭世家譜

世家譜何爲而作也使爲人子孫者知所本始也吳自太伯居勾吳爲一初開國之祖季子邑延陵爲百世受氏之宗源同流分曼衍乎天下番易宗人以畨君譜示予觀之油然有尊祖敬宗之心吾夫子稱太伯之至徳太史公稱季子之仁心慕義俱以其讓也讓者禮之端予願與徳昭共朂以無忝於先徳

題戰國防校本

戰國策字多脫誤予嘗欲合諸家本校之而未及後見鮑本喜之然其篇題注義頗有乖謬廬陵羅以通悉心考訂定其篇章補其脫正其誤釋其大意譜諸國之年冠其首凡鮑氏之失十去八九讀此書者得此庶乎可爲善本矣以通於經亦有見非止精專此書而已

題貢仲章文槁後

理到气昌意精辭逹如星燦云爛如風行水流文之上也初不待倔彊其言蹇濇其句怪僻其字隱晦其義而後工且奇噫玆事微矣名於宋者五而已亦惟難哉仲章江南之英與吾善之伯長俱掌撰述於朝各能以文自見蔚乎其交防炳乎其爭輝予有望焉予來京仲章將有上京之役示予新作數十溫然粹然得典雅之體視求工好奇而卒不工不奇者相去萬萬也讀之竟喜之深書此而歸其夫上有所規下有所逮正有所本旁有所參韓栁氏自陳其所得甚悉暇日善之伯長切磋究之又必有以起予也

跋李氏家集

畨易李周卿嘗聞詩法於南康三馮又嘗見莆田劉潛夫故其詩多可傳其從孫南甫裒聚得數十篇而以周卿之兄之父之大父之曾大父凡生平吟詠可追錄者冠其顚其從祖祖父及其二從祖兄所作亦附載四世八人詩百餘首標曰李氏家集汲汲然欲存先世之美惟恐或冺沒廢墜也予於是而嘆南甫之孝愛逺矣哉周卿諱敏膚其曽大父日新諱楙大父信夫諱孚先父君誠諱嘉績兄宋卿諱敏求南甫名元宋卿嫡孫也至大己酉予貳國子監南甫之弟亨充國子伴讀出其家集視予李氏累累以儒科顯宋咸淳間有提舉江南西路常平茶鹽事諱雷奮盛徳君子也予嘗辱知焉八人之中其一恩補初階官其六俱由進士貢特奏名者一正奏名者一至於今遺教未替亨也不逺數千里宦學京師他日歸兄弟自相儆勵尙知所以光其先世又有當求諸內而無事乎外者謹勿怠

題蘇徳常誠齋

廬陵楊文節公學行文章爲一代儒宗號誠齋先生孝廟親灑誠齋二大字以賜其注易也與伊川程子並行世稱蘇楊詩法其古文儷語與丞相周文忠公相頡頏二家各成巨袠曰廬陵二交文集晦庵朱子於人多所譏評少所推許而於文節公揚其美贊其詩章書翰倡和往來敬禮而凡事之尊之可謂至矣惟獨不滿其名齋之義南北相去不知其幾千里也後百餘年兀氏蘇徳常又復以誠名齋而采亭楊君爲書其扁夫古今人同不同未可知而號則同矣徳常能儒能吏主縣簿判錄事司居官亷能未六十而勇退則亦有可稱者焉夫朱子不以文節之號爲可而予不以徳常之號爲不可豈與朱子異見哉朱子之意以爲誠者天道非聖人不能當是則固然然誠者實之謂也全體之實誠也一行之實一言之實亦誠也不誠無物蓋無一物而非誠猶水之在地中蓋無一處而無水必曰大海而後爲水可乎況人之取一字以名齋者非必以己之有餘而爲此誇示也大率以己之不足而致其勉慕焉耳誠者聖之事人人可以希聖勉慕乎此以名其齋亦何不可之有

題常道士易學圖

眉山則堂家公如箕子歸周而不仕周其外孫臨卭常君不肯爲農爲賈爲胥爲吏以賤辱其身而寄迹於老氏淸靜之教公遂爲言老氏所以同於吾聖人之易者而並及陳邵周子之學所望於其外孫者不其逺乎常君籍記外祖之訓罔敢墜遺述一圖以廣羲文八卦之說可謂不羞其先世不忝其外氏者矣邵子曰老子得易之體又曰孟子得易之用進退存亡不失其正家公有焉消息盈虛與時偕行常君有焉祖孫之所得於易者如是邵周授受之次則頗與予所聞異予所據者邵子文所記陳授穆穆授李李授穆親授於陳而非轉受於種也種亦得陳學之一支傳於南方劉牧承其緒或以周子與牧同出此一支者非也周子之學乃其自得而無所師授至謂穆傳之周尢非也朱子發進易傳表蓋踵訛而失其實何也周在南穆在北足迹不相及也何繇相授受哉𨿽然不足深辯也予願常君忘言而用易忘象以體易言可忘也象可忘也之者又奚足云

題朱巨觀道宮薄媚曲後

李杜文章在光焰萬丈長惟子瞻贊太白眞介甫贊子美像能得其似蓋蘓學李王學杜知其詩是以知其人也金儒朱瀾巨觀效黎園十曲贊杜有爲予言朱之爲人及出處者予讀之悲其志云

題羊舌氏家傳後

禮不防其本君子謂之仁何也以其心之厚也凡物知母而不知父眾民知父而不知祖人之本乎祖也非心之厚者其孰能推本而不忘羊舌受氏垂二千年武義將軍繇東平徙固安恐墜其氏諄諄然命其孫孫禧承大父志南走山陽訪求宗人旁考譜牒以明所本旣不獲則姑述所知托諸能者著家傳以傳信用心不亦厚乎禧字吉甫號本訥翁夫貎木言訥質之近仁者也卽此一事近仁可知矣又奚待稽其貌與言也哉司業尙文蔚亟稱其賢故予爲識傳左

防趙運使錄中州詩

唐人詩無一句一字不切題者宋詩蓋不能然夫詩或言志或冩情或感時或卽事固各有當而詠物尢難於精工運使趙侯以近世中州集錄出七言八句三十七篇畀王子寧俾初學不至失於支離由此可入唐詩門戶矣

題陳徳仁通書解

聖門諸弟子聰明卓識者顏子爲最子貢亞之然以夫子之言性與天道爲不可聞何也聖人教人隨其資質所可到未嘗躐等陵節而語此其所以不可聞也晚年贊易始發性與天道之祕率皆當時弟子之所未得聞者濓溪周子至於千載之下不由師授黙契道妙本夫子贊易之防作太極圖通書蓋幾於生知而可比聖門顏子矣新安朱子訓解周子之書亦旣該備裏中陳徳仁篤志於學道經釋典俱頗搜獵又取通書敷暢其言俾讀者易曉良可嘉已予嘉其志之不凡而期其識之詣極也故書此以勉焉

題蔡人傑詩後

人未易知也蔡人傑淸俊好修余喜其標格而未知其詩今始見之五言若古體若近體七言若八句若絕句殆無一不中度恃才任气狂呼亂噭者豈知其字字句句不苟哉蓋自後山簡齋二陳法中來而無摹擬蹈襲之迹學詩而若是庶乎其可矣彼皓首苦吟或不能通其解餘言非過知詩者試觀之

題宏齋包公巽齋歐陽公遺墨後

玉谿翁嘗登旴江宏齋先生廬陵巽齋先生之門予於二先生皆聞其風而不及識今見翁所蔵六詩一書如見其人焉得包之卓偉則於道可以進取得歐陽之醇厚則於非道有所不爲觀者因是踴躍奮迅以睎前修可也豈可但珍其遺墨而已哉

吳文正集卷五十六

欽定四庫全書

吳文正集卷五十七

元吳澄撰

題防

題致堂胡公奏槁後

致堂胡公此書忠直敢言似賈傅至今讀之流涕淸江曽忠節公娶胡公孫女封新平郡夫人藏此書槁槁有塗抹攺竄字易世後弗能有曽之曽孫以授長樂張圻得其判而闕其前其前幅予及見之於豫章蔣鈞之家二家各寶其所寶嗚呼安得好事者合而一之乎此書建炎己酉嵗上第三己酉嵗人觀於第四己酉嵗之前二年人謂臨川吳澄也

題長丰鎭廟學志後

以廟貌祀先聖先師禮歟前世未之聞也民間立廟設像如郡縣禮歟近世未之聞也古莫長丰鎭張儀父知綱常所系歸功於聖人廟焉像焉以示報本郡守縣令嘉其心春秋仲月上丁日分僚屬詣其廟行釋奠禮繇是一方之民知所勸俗爲之移其於世教不無助也是以談者尙之嗚呼古者飲食必祭先代始爲飲食之人不忘本也毎嵗八蠟𨿽百物之防無不報仁之至義之盡也有家者祭戶竈門行中霤有國者祭社稷及境內山川有天下者祭百神至尊至重者皇天后土也夫孰非報本也哉然而各有分限何也曰禮然夫子之功如天地豈直四方百物一飲一食之所可比王仲淹有云太極合徳神道並行吾於夫子受罔極之恩然則人人當知所報也而報之有其道張氏之心誠厚矣而郡守縣令之嘉之也亦宜𨿽然予之所期進乎是因報本之心而求其所謂道者考文以益其質循名以得其實於事之已然理之當然洞究而無違知道之在是而報本之心將日加厚焉而不能自已其眞見卓識有協於理蓋不待於予言也

題晉周平西攺勵圗

剛惡之害人類蛟虎柔惡之毒人類蛇虺攺過遷善之勇惟剛者能之周處少年之惡剛惡也是以一悔悟間爲善如此其力千載之下觀其圖尙慨想其風烈人亦何憚而不爲善哉世之柔惡者藏戈矛於談笑中而終身不知悔悟又周處之罪人也

李宗明詩防

予在鄕與丰城諸詩人防憲使陳公逺矣若掲養直若趙用信若蔡黻胡璉掲傒斯鐵中之錚錚者來京師又見李宗明詩胡蔡趙掲伯仲間也豈非猶有龍泉太阿之餘靈鐘而爲人發而爲詩與何其詩之超超如此哉宗明今爲參政公客晨夕見聞必有出於詩之外予將問焉

馮竇二子善事敍後防

北平馮竇二家之子償金辭金其事與童防訓所載包孝肅公尹京時事正同二家非有所稽而慕仿於所行偶與之合蓋良心之天自然而然時異而心則一也然包公之民有此善行不知其姓名爲誰馮氏竇氏因僉憲潘澤民上其事於臺故至於今有知之者翰林張仲勉與之同鄕知之尢悉往往喜爲人道而吾祭酒先生劉熙載又爲敍述以傳於世三君子之用意厚矣夫彼之一善何暇計名爲之哉而君子能俾其事不至冺沒流布廣逺萬一貪鄙有聞緣此愧悟寜不可以興防譲之風乎是則豈惟二氏子之善抑亦三君子之功也

防廬陵公書後

廬陵公魁多士歷二十年位不至通顯蓋其時非媚柄臣者不可以得志也國將危亡猶爲江西安撫招集烏合之眾入衛不見容於內又以江廣宣撫出未及行而國事去矣大兵臨逼邀宰相詣軍前陳相遁吳相泣不知所措眾推公爲右相往軍前祈請至則拘畱夜逸趨閩間關險阻卒以就俘求死不獲在拘囚中乃有鄕人爲求志墓者此其答書也嗚呼悕矣

題陸傳甫墓志後

文安先生兄弟六人其伯兄從政君之孫傳甫粹行逺識不殞家聞號燕居之室曰頤庵葬時江西運管黃侯爲撰志銘事覈辭逹足章厥美後復攺葬季子士楀自記碑陰痛惻懇至允克孝慕於是知陸之世有人也士楀字景薦介特寡合博記工文

題河南世系後

大程先生仕金陵宋淳熈間祀於學旣而有専祠旣而有書院猶以爲未也乃立五世孫奉祠事期而殤又以名防學者承五世孫後先生爲往聖繼絕學而諸君子爲先生繼絕世亦云厚矣嗚呼曽是足以報罔極之恩哉二百年來家藏程子之書又誦程子之言口說沸溢或謂洛學盛行嗚呼果有一人能明斯道者乎然則世之已絕而復續也若可幸道之已續而又絕也寜不重可嘆矣夫

題澶淵孟氏族譜後

昔周公大聖著大勲勞於天下元子侯於魯歷八世十四君至桓公桓公之庶長子爲卿傳家曰仲孫氏一曰孟孫其別曰孟戰國時有亞聖大賢居鄒漢唐代生聞人皆以儒學文藝顯聖賢之流澤逺矣哉臨川之孟其先自澶淵伏道村徙開封長垣縣開封之初祖端拱間明經及第卒贈太子中舎一傳而贊善傳而侍禁三傳而特進公南渡四傳而中太公始居臨川臨川之系且八九世矣自端拱訖徳祐垂三百年仕宦不絕與宋相始終而族親雍睦家庭禮法藹然聖賢遺風臨川故家文獻之盛未有出孟氏右者中太公之六世孫濬川寄示其父登仕君所敍族譜予三復焉噫古者公侯伯子男有國國統於君卿大夫有家家統於宗後世無建國之封無立家之任宗法廢而族無統是以族之蕃衍者往往散漫不可考今孟氏子孫𨿽當更運之後猶能自振防以不隕墜修其譜牒明其世次繩繩不紊以有俟於方來用意逺矣其可謂無忝於聖賢之後者夫

題咸淳戊辰禦賜進士詩後

咸淳辛未嵗予與朱光甫先生同試省闈試畢同途而歸今四十三年矣其子希一以戊辰特奏名時所得禦賜詩墨刻示予觀之然

題文公贈朱光父二大字後

朱光父先生工律賦爲舉子師尢精於校文少年貢於鄕五舉推恩得官又兩與轉運司貢咸淳壬申主吉州太和學事縣學春試時文公天祥張公槐應皆家居春試取中第一名賦出自文氏第二名賦出自張氏人莫不驚駭曰暗中摸索而得二掄魁之文異哉其年秋試文氏子弟賓客投賦卷六十考校畢無一中選文公閱卷見先生披抹大敬服謂遭黜落宜當遂書古香二大字寄贈云先生名桂發古香者其書室之扁也官至江州徳化丞子希一醇儒不墜其家學

題朱望詩後

父黨朱贊府之孫友人朱希一之子曰望年未三十而能詩不陳不腐美矣哉吁望前來吾語汝陳腐詩之病彊學俊逸語亦詩之病望也審諸

防梅亭李侍郎二絕句

記曰親親故尊祖尊祖故敬宗敬宗故收族宗子法廢而族人無所統收族之道難矣哉故吏部侍郎梅亭李公爲崇仁逹官其族伯父巨川少嘗從公之王父藏修翁學長而出贅樂安石陂之鄒同宗幾不相聞公自成都運使奉祠家居而巨川之子春卿來謁公頗憶幼侍王父時知有巨川名字春卿出巨川手抄藏修翁與其兄縣尉外舅周府君倡和詩一編公覽之愴然欵畱繾綣其去也賦二絕句贈別春卿自敍於左方珍襲以貽子孫公不以貴而遺其族春卿不以逺而忘其宗蓋兩得之公之從子濤孫畬畿曁曽孫孫元升各有和篇而春卿之孫善述曽孫文從文應文定孫仁壽溥守防遺墨惟謹中更亂離屢失復得前旣鐫諸石矣今又並刻所和之詩厚之至也亦以見李氏子孫之多賢也夫

題先月老人自志碑陰

逹士之自爲志者有之而諶君道夫之爲是也似太蚤計然予觀世人志墓或太丰而涉虛或太損而失實孰能如自敍者之覈乎君胸次明瑩無畱滯故其形於文辭者亦然懇懇焉恐子孫以多財益過朂之以力學朂之以好賢朂之以孝友其貽謀訓逺矣君之子孫宜何如哉

題安湖書院始末後

漢循吏化潢池弄兵之赤子賣刀劍買牛犢史傳以爲美談吾樂安何侯初登進士科尉廬陵已著吏能署臨江錄曹仕彌進學彌優反宰其國建安湖書院於邑之衣錦鄕惇以詩禮能化一鄕素不可化之民訖今不復弄兵𨿽漢之循吏何以尙玆於乎士君子有志斯世大而宰天下小而宰一邑皆可以行志顧其人何如耳斯髙用而盜賊徧山東林甫國忠用而盜賊徧河北卒以亡秦而亂唐一郡縣之小用得其人則如此以天下之大用不得其人則如彼人才之有關於斯世豈小哉天下不難治也安得如侯者千古布澤郡縣哉侯諱時字了翁後輩尊稱爲見山先生采季侯之同年進士安撫江南西郡侯主管嚴宜文字朝今提舉江南西常平茶鹽事不及上未幾銜石塡海之志不遂匿姓名曰堅白道人市藥民間數年後還家以壽終

題讀書說後

人之異於物者以其心能全天所與我之理也所貴乎讀書者欲其因古聖賢之言以明此理存此心也此心之不存此理之不明而口聖賢之言其與街談巷議塗歌裏謡等之爲無益與已了不相干冝其愈讀之而愈不知味也故善讀者如啖蔗不善讀者如嚼蠟讀書者當知書之所以爲書知之必好好之必樂旣樂則書在我苟至此𨿽不讀可也

防竹居詩卷

尙書月湖何公盛徳尊爵爲吾鄕之望人其從子仲躬父淸致雅懷爲其家之賢冑所居多竹因號竹居當時名士竹溪李君爲之賦詩竹林陳運使野航謝常卿又嗣爲之賦尙書公集中有詩亦所以狀竹居也李聶二侍郎皆屬和尙書公之韻諸賢辭翰前後輝炳百有餘年矣竹居君之曽孫潤襲藏之以至於今時運遷革而故家之流風猶存見者固爲之驚喜又以嘉竹居君之有後云

題實堂記後

曩嵗聞人稱江西行省省掾王暄君寶之美不知其爲何官也延祐三年冬盱江饒抃士悅來言其邑宰之防問爲誰曰王君寶也於是始信曩嵗所聞之不虛士悅曰君寶處新城五年矣終始如一日予於是益嘉嘆焉近年防恥道喪仕者往往爲利而仕殆如市門之倡穿窬之盜失其身犯法所禁爲人之所不爲苟可以得利不顧也故不能自守者十之九間有不取者僞也僞於初任者至任而變僞於一二年者至三四年而變君寶省掾時如此邑宰時又如此初年如此五年時亦如此則其防之實非僞也審矣君寶恵於民能於事多可稱而予獨深喜其防防爲本也苟無其本𨿽有他善不足稱也已君寶以實名其堂有爲之記爲之說者予聞士悅之言因著其防之實而附書於左方

題李伯時九歌圖後並歌詩一篇

九歌者何楚巫之歌也巫以歌舞事神手舞而口歌之九歌之目天神五人鬼二地示一俱非楚國所當祀而況民間乎物魅一又非人類所與接也然則楚巫事之而有歌何耶古荊蠻之地中國政化之所不及先王禮教之所不行其俗好鬼而多淫祀所由來逺矣三閭大夫不獲乎上去國而南覩淫祀之非禮聆巫歌之不辭憤悶中托以抒情擬作九篇旣有以易其荒淫媟嫚之言又借以寄吾忠愛繾綣之意後世文人之擬琴操擬樂府肇於此琴操樂府古有其名亦有其辭而其辭鄙淺初蓋出於賤工野人之口君子不道也韓退之作十琴操李太白諸人作樂府諸篇皆承襲舊名撰造新語猶屈原之九歌也太一天神也按天官書中宮有太一星非此之謂禮記云禮本於太一莊子云王之以太一太一者天地之始也主宰之帝故曰上皇祠在楚東故曰東皇猶秦祠白帝於西疇也司命亦天神也周禮所祀有司中司命注以爲星非也司命者萬物之母也有大有少在周禮一爲司中一爲司命中者民受中以生之中命者陰陽五行化生萬物之命也東君日神也禮云春朝朝日又云王宮祭日祀於東方故曰東君雲中非云神也周禮祀風師雨師而不言祀云雲師雨之屬也固宜有祀或謂楚有云夢二澤云澤謂之雲中夢澤謂之夢中雲中君云澤之神也考之歌辭曰日月齊光曰龍駕帝服曰猋逺舉曰橫四海乃天云非云澤也湘君湘夫人之稱黃陵廟碑楚辭辯證備矣太一尊神歌辭獨簡質而莊重擇日辰盛服飾潔器物備音樂以致其尊奉臣之修其忠善以事君猶是也司命云日言神旣來而遄去以況君始親已而後疏之於皇英欲一見而不可得以況己欲見君納忠而卒不答也河伯與巫旣別而波迎魚媵近於古者三有禮焉之遺風而楚之於原不如是故集注有云原豈至是而始嘆君恩之薄乎八萹並以神況君山鬼物魅耳不可以況君也故原特變上八篇之例不作巫語而作鬼語言鬼欲親人而不親之以況巳欲親君而君不親巳也夫此歌假設之辭與戱劇何異而惟恐引諭失當有乖尊卑之禮敬之至也九歌之後有二篇國殤者爲國死難之殤禮魂者以禮善終之魂年十九以下死曰殤不終其天年而死亦曰殤春蘭秋菊終古無絕四時祖考之嘗祭也前之九歌原托以伸己意後之二章無所記意且爲巫者禮之辭而已蓋與前九篇不同時後人從其類而附焉此畫李伯時所作伯時畫妙一世而或傳此畫若有神助然蓋其尢得意者予在洪都郡守毛侯出示予旣爲作解題而復隠括九篇歌辭成詩一篇與歌之意𨿽防不同而明原之心其趨一也嗚呼千載而下能有契於原之心者尙有味於予之言哉

李家畫手入神品楚賢流風淸凜凜誰遣巫陽叫帝閽爲招江上歸來魂音紛紛音紛紛柱髙辰逺聰不聞扶桑初暾海橫云二妃涙灑重華墳司命播物泥在鈞洪纎厚薄無齊勻公無渡公無渡衝風起螭黿怒夜猿啾啾天欲雨天欲雨迷歸路嵗晏山中采蘭杜靈修顧顧復去莫怨瑤臺神女妬坎坎鼔進芳醑恥作蠻巫小腰舞千年往事今如新摩挲舊畫空愴神騰身輕舉一回首楚天萬里江湖春

題楊氏忠雅堂記後

人之所志有雅有俗志之雅俗不同亦猶雅言之於方言雅樂之於燕樂也貴防所事非聲色之娛則奇珍之玩而漢河間獻王獨好書史稱其大雅不羣有以也楊氏莘故家前代嘗掌書監近年二政府位中朝職外服者累累有亦顯且盛矣家不聚貨寶以愚子孫惟儲書及名畫墨迹今郎中士允曩從其父唐州使君宦四方又購書二萬卷並其先世所藏作堂以貯扁曰志雅其亦有慕於古之大雅不羣者歟予聞異端者流之訾吾儒也曰儒家器械備具竟不一用吾持寸鐵卽能殺敵蓋譏儒之博而寡要云爾博而寡要猶譏儲而弗用其譏又當何如且夫大雅君子之儲書以遺後固將有所用也請言書之爲用通天地人曰儒一物不知一事不能恥也洞觀時變不可無諸史廣求名理不可無諸子防戱詞林不可無諸集旁通多知亦不可無諸雜記錄也而其要惟在聖人之經聖人之經非如史子文集雜記雜錄之供涉獵而已必飲而醉其醇食而飽其胾我與經一經與我一使身無過行心無妄思其出可以經世使心如神明身非血肉其究可以不世是則書之有功於人人之有資於書而儲之者所以有期於將來也不然一一垂牙籖新若手未觸李鄴侯之初意豈如是哉楊氏子孫其勉諸堂有記

題鶴山魏公所撰二李墓志後

宋東都二百年間崇仁未有顯者南渡後四吳始以有學有文顯然居士布衣不仕國錄免解法身吏部特恩補官惟司封繇進士選僉書羅公尙書何公侍郎李公進士成名者也侍郎之考次琮父王考仲實父所學與三吳伯仲爲鄕裏後進師宜顯不顯臨卭魏公爲之志墓嘆其不逢嗚呼當時取士拘進士一塗而崇仁一邑若吳若李數人皆於是科不利進士果足以得人乎哉魏公所撰二志銘髙古栁韓近代之文鮮有其比亦李氏一寶也侍郎之曽孫稹出示魏公眞迹因識其左云

防黃革講義後

黃革文炳別去不翅十餘年今觀其史評講義等作辭逹理長俱有可采革之先君子淸節恵政天所必佑其多聞子也宜哉

題約說後【缺】

吳文正集卷五十七

欽定四庫全書

吳文正集卷五十八

元吳澄撰

題跋

題延祐丁巳諸貢士詩

江西省試士與選二十有一人省府命其屬吏王君質持檄詣門禮請赴省惇遣諸所貢士蕭然淸寒頺檐敗壁冰雪相防其禮使人也各賦一詩爲贈而已君質跋履辛勤資屨匱乏而以气味之同得所贈詩如寶珠玉於是度越時流逺矣便道過予喜而書其贈詩之卷首

題李太白二詩後

太白詩中之聖其語有似乎天仙此二詩尢超逸然其指歸不過借醉以遣累耳太白嘗見司馬子防亦聞所謂坐忘者乎倘得聞之𨿽不飲一滴而百慮俱消豈必如劉伯倫阮嗣宗哉惜乎其有仙才而未聞道也

題鄧希武喪母雜記

儀禮曰繼母如母其傳曰繼母之配父與嫡母同故孝子不敢殊也樂安鄧希武於繼母彭氏之喪哀疚痛切情見乎辭有通乎禮者有從乎俗者𨿽不一一仝於古而其孝心則至矣哉史稱昔賢之孝於母大率皆繼母也希武質美學贍彌老彌篤凡事過厚況親喪乎喪過乎哀不及不可也觀過斯知仁矣吾於希武見之

題王景淵道書

世祖皇帝焚毀道家說謊經文此其一也宜黃王景淵畱意仙學博覧異書引用修眞語言多有可采何不效張平叔石得之薛道光軰自成一編以行於世又安用依附其所不足依附者哉紫洞賔題

題習是病中所書字後

臨江習是六七嵗已善書廣輪或五尺許運筆如飛似不經意而勁健遒美𨿽老於觚翰者嘆奨不已外省上於朝一時傾動逹官巨人目爲奇童發充國學弟子員予囑博士助教令授之業以大其成越三年予以疾去官是年習生亦以疾還家其明年竟死年十有五噫人言早慧者不壽豈其然乎顏子賢而夭李賀才而夭一藝絕人而亦不能久於世何哉其父悲哀以其病中所書示予予亦爲之然

題葛教授家蔵雪齋姚公墨迹後

雪齋姚公辭翰逸邁近世鮮儷曩在京師識公之從子端夫綽有諸父風今覩葛教授家所蔵墨迹把翫不忍去手於乎中州遺老如斯人者不可復見矣爲之悲嘆而志其左方教授得之於其外舅王水監水監嘗客公之門者

跋姜淸叟畫

郡人姜淸叟工畫嘗進之翰林學士程公公曰吾往來臨川數數乃不知有此畫史與同逰別墅畱半月學士公旣善之天師眞人又喜之二人貴且富蓄古今名畫非一其於畫品髙下了然心目間得二評亦可以収名定價矣夫

題山南曽叔仁詞後

予久聞新城邑長之賢且能昨嵗吾老友山南曽君作詞以美之己足實前所聞矣因公事經吾鄕過吾門得望其眉睫聴其言論察其心胸益知其人之眞有識有守如此爲之民者一何幸哉他時名位益峻聲實益孚苟有良史傳循吏舎斯人其誰樂道其善所以勸也

跋皮昭徳蔵李士所臨書譜

延祐五年澄以集賢直學士召修撰虞伯生將防而南侍讀學士河東李士亦被命祠衡嶽訖事過家是年五月與平江州判官淸江皮昭徳防於豫章畱月餘欲俟澄與伯生至澄以疾病六月始克就道至則侍讀公行矣臨別時以其所臨孫過庭書譜贈昭徳意甚不輕蓋侍讀於皮氏昔爲故舊今則婚姻而伯生與澄素忝其相知以士之俊邁超逸而於親故慇懃繾綣如此亦其徳之厚也

題李承防贈吳璉手帖後

廬陵吳生儒家子中罹兵變掠賣於鄆之蘇家蘇爲婚娶生往見承防李公告之故公勉令報蘇待遇之意藹乎仁義之言哉生遵所教不敢有離心其後蘇竟焚劵放還吳之知恩蘇之知義可謂兩得然皆自李公發之有徳之言其有禆於世若此吳旣來南寢食不忘公之徳蔵公畫像出入與俱晨夕敬事焉子昔拜公於京師今爲識其左方蓋以嘉吳生之厚抑以嘆李公之不可復見也生名璉

題姚博士與洪汝懋贈言後

豫章四洪黃太史之甥也玉父之後有夙慧文工才俊繇國學生預貢禮部防特恩出長東湖書院行之時博士姚君所以教戒之者至矣尙思無負於博士之言哉

題甘公成詩集

延祐四年秋鄕試校文畢於東湖書院見一士問其姓字曰甘公成示予書二帙皆律曆度數之學此𨿽末藝然爲士者往往不知而能究之不差可尙已今又見其詩文一篇語甚俊防噫才士也夫𨿽然詩文度數之外猶有當學者亦知之乎

跋馮元益詩

頴川馮元益詩效陶靖節韋蘇州欲其衝澹自然而然非求工於一字一句者元益𨿽受特恩提舉江西等處儒學事而科舉進取之文尢長且將以才進士名一世不止於爲詩而已

跋慈云庵記

昔番易周君有慈云庵以奉母當時鉅公及近時名士俱爲作記君登進士科天旣報其孝矣周君之子任翰林集賢十載出補郡爲貳乘而君之孫多賢而文比比取世科可待天之報之者未巳也苟子子孫孫能立身顯親蓋不假夫鉅公名士之記而流芳也

題吳眞人封贈祖父誥詞後

吳眞人全節寄迹道家遊意儒術明粹開豁超出流俗初從其師入覲大被眷知遂嗣其師主教錫號崇文道徳眞人扈蹕日久特嘉其勞以翰林學士中順大夫官其父越明年羣臣例有封贈眞人恩及二代生者封一品死者贈二品寵光榮耀儒臣或不能及制誥諄詳又前代詞臣所未嘗有也眞人供給禱祠之臣也而能致此者固聖朝之厚恩而亦有由焉蓋其立心也異故其獲報也亦異其善不可一二數而其大者則好賢也夫天下之善莫大於好賢天下之惡莫大於妬賢世謂妬賢之人猶妬婦非特妬其得近於夫者𨿽見他人之姝亦妬𨿽見圖形之麗亦妬徐察之信然夫治天下者在得人相天下者在用人用人必自好賢始周公大聖也而急於見賢一食三吐其哺一沐三握其髮趙文子賢大夫也所舉筦庫之士七十有餘家嗚呼當時周公所見文子所舉豈必皆其親舊而有所請求者哉好賢之臣能容人而天下治妬賢之臣不能容人而天下亂此大學平天下章所以引秦誓之言而深切教戒也眞人非居用人之位非秉用人之權而人有寸長惟恐其不聞惟恐其不達嗚呼安得相天下而有是心也哉故推原眞人顯親之由而歸美其好賢之心以告夫千萬世之相天下者

題嚴氏四世家傳後

昌黎韓子曰文書自傳道不仗史筆垂廬陵士嚴鳯陽自爲其曽大父夷伯大父恕作傳又爲其父前進士逢元作銘其父之傳及其身後之傳皆其友朱同孫所撰𨿽無史筆書之而四世有四傳豈非欲如韓子之以文自傳者歟其五世之冑嚴有孫復以四傳俾人題跋若疑其文之不孤傳而外資於人庸詎知其資於人之文果勝自作之傳乎有爲之求予文者予聞命羞恧禮辭曰嚴氏蓋欲文之傳永久以顯其親揆予之文與艸木俱腐瓦礫同棄者爾奚可以塞孝子慈孫顯親之意哉𨿽然欲顯其親者當務其本此非予之言也聖人之言也顯親本於揚名揚名本於行道夫行道也者持循天理不使有一毫私意人欲之萌身心粹然如無瑕之玉與世儒浮華務外之學絕不同漢之黃憲當時目爲顏子故以庻人而名載史冊憲亦不過生質純美而已人稱其淵乎似道似道且爲人所稱況眞能行道者哉能行道則名揚矣旣揚名則親顯矣徒欲托文以傳則歐陽子送徐無黨序之甚詳文固不足恃也欲傳莫若行道道在我求之巳而有餘無所資於人也嚴氏子孫其勉諸

題天文小圖

天如彈丸歷官範銅爲象外圓中虛通竅爲星於內窺之或易以繪其圖有三上規自北極常見七十二度際赤道南下規自南極常隠七十二度際赤道北中規以四宮半見半隠之星爲橫圖上際北極下際南極三圖若合爲一則於上規圖外增赤道至南極五十六度贏此圖是也一百七萬一千里之圍而盡之於不滿尺之徑中外官之名三家赤黃黒之象靡不具精矣老眼昏華不能細辯得意忘象庻其可哉

題何太虛近槁後

夫言之秩然次序條理者謂之文文無待於作也後之人口之於言雜亂無紀則必締構於思撰造其辭而後筆之於簡牘古之人𨿽不作文孔子嘗云辭達而已此固作文之大法也而柰何作者之不知此哉東漢以來气弱體卑無復有善作者至於今殆千餘年唐宋盛時號爲追蹤先漢而僅見韓栁歐陽曽王二蘇七人焉若李習之若唐子西若張文潛非不遊韓蘇之門而竟未與韓蘇合一也玆事豈可易視哉表弟何中太虛少負逸才弱冠已能詩而亦用意於文至順二年春予臥病顧予於病中錄示近作十數予讀之蓋優優升七子之堂矣予不勝其喜非私喜也喜斯學之不孤也斯學也𨿽非儒者之本務而其格力之髙下實由气運之盛衰關系又豈小小哉病餘倦於書喜之之極不能自已爲書其後而還其槁

跋鐘攺之詩

予未冠已聞永丰鐘攺之先生爲名儒今五十年餘始識其子士安而見先生所著之書所作之詩嘆慕斯人之不可復得也乃識其右方

跋長淸趙氏述先錄

集賢趙克敬以盧龍世家譜來眎濮尹趙子敬又以長淸述先錄來眎譜克敬作錄亦克敬作也蓋盧龍之趙以遼太師衛國公爲初祖衛公之子十有二按譜克敬在第五支下而子敬述其父祖至曾祖止以上不可攷曰聞之先人出自衛公第七支克敬所譜不載故特爲之錄以補其闕嗚呼遼始終二百年所得中國之地燕山一道耳衛公遼之重臣子孫世祿不絕遼之未亡也必無去其國而分適他國者盧龍而長淸不知自何年始其在金人有中土之後乎蓋不可詳矣夫文無所於稽人無所於詢𨿽夫子不能以徴杞宋之禮況喪亂流離之餘而推明一家之系乎長淸之趙三世以醫科濟人慈祥豈弟而不規利子敬爲吏亷平是皆有陰徳陰功宜足以昌其後而子敬之子有方進進於學者繼自今子子孫孫果能使才行聞於時勲名見於世自立自成日大日衍則長淸一盧龍也嗚呼由昔觀今盧龍信有光於長淸由後觀前安知長淸不有光於盧龍也哉長淸之子孫其勉防

題盧龍趙氏世家譜後

唐自中葉以降河朔弗靖豈無雄傑生於其間歟抑有之而沈泯弗獲振奮以見於世與盧龍趙公思溫生唐末材勇絕倫事幽燕而幽燕弗能存歸沙陀而沙陀弗能有值遼室將興遂爲開國功臣贈太師衛國公子孫蕃衍爵祿累世不絕衛公十二子其五特進延威特進二子其二節度使匡禹節度八子其七團練使爲翰團練三子其長團練使相之生七子七之三曰團練使洧生六子六之二曰觀察使公爲觀察之子鎭國鎔鎭國之子驃騎居常九世皆仕於遼驃騎生建春徴士植徴士生瑉仕金爲三司使三司生鈍軒逸士鉉逸士生穆今爲集賢司直以其世家譜示予予覧之竟爲之喟然嘆曰朱三移唐祚中原無人五十三年更八姓十四主遼人起自荒服之外乘時拓疆得中夏燕山一道年代獨久屹然與宋氏對峙爲兄弟之國金人因之而有天下之半皇元一之而有天下之全遼金至於今日國統三易而趙氏一家歷仕三國垂四百年綿綿若此何其盛也中更亂離諜記湮沒司直君攷詳纂述無所遺墜於以見其祖宗根本之逺族屬枝葉之廣賢已司直君字克敬賢而知學是以能然嗚呼趙氏之昌其未艾哉

題曾雲巢春郊放牧圖

春盎郊原十牛在牧或奔或馴或行或息或前或隨或飲或食或鼻浮水或背負人各適其適牛不自知也牧者亦何心哉噫善牧民者亦若是而已矣

題毛宗文梅花二百詠

毛宗文梅花二百詠其開也曰客折一枝頭上挿我繞花邊行百匝忽然客問花如何防得入神渾忘答其落也曰海風捲水攢飛箭戰退花神人不見芒鞋破曉出門防萬玉枝頭無一片昔之詩人一句亦可傳名今於二百之中得其二焉多矣乎

題臧氏家譜後

世稱族之大者若晉之王謝唐之崔盧盛矣然王謝至唐崔盧至宋巳泯泯不復有聞然則族之大者常有之大而久者不多有也臧氏自隋驃騎將軍傳七世至工部尙書之父始居饒之浮梁而尙書七子布濩流衍其世爵之延家業之富本支之蕃遂爲江東右族七百年而未替可不謂之大而久者哉噫三百年之唐三百年之宋此享國之最久者其間乃有七百年之世家歷唐歷宋而至於今傳曰臧氏其有後乎以今觀之猶信

題範氏復姓祝文後

大徳十年二月乙夘眞州範之才祝於其先攷宣教君曰我祖派衍文正歷世旣逺考君贅居唐氏生之才與兄頥不幸防失所怗隨母適周借玆飬育以成長大習學藝術粗賴溫飽以至於今旣感其恩勉隨周姓每傷所思敢忘本祖姓久未復罪莫大焉不幸先兄去春早世歸宗之義有孤嗚呼哀哉我母巳往於周所生一子亦旣有孫克承祭祀周氏有後範氏歸宗無遺憾矣我母謹蔵先世誥命可以慿依子孫之幸也伊我文正公防隨母適朱長歸本宗當時韙之以爲美事爰玆末裔亦舉斯典今涓吉旦祠廟復姓髙曾祖考庻其來格皇慶元年國子司業吳澄移疾還家道過眞州之才之子有元從沔陽教授蔣華子來見具道復姓始末澄按儀禮喪服篇齊衰不杖期章繼父同居者傳云夫死妻穉子防子無大功之親與之適人所適者以其貨財爲之築宮廟嵗時使之祀焉妻不敢與然則古之隨母適人者𨿽與繼父同居而未嘗易其姓廢其祀也後世或有貧不能自存防未能有知依托於人至於易姓廢祀者可悲也已範文正初冒朱姓舉學究旣知所自出則復範姓舉進士卒爲宋名臣今有元克相其父效文正此舉不亦善乎然文正所以光其祖大其宗不在復姓一事宋三百年參知政事凡幾人而範文正公惟一人耳繼自今有元用心立身一以文正爲法則人將曰是眞大賢之後矣不然不可也有元其尙兢兢勉勉於玆是年四月望日

跋楊顒諌諸葛武侯之辭後

開誠心布公道集眾思廣忠益諸有忠慮於國但勤攻吾之闕漢丞相諸葛忠武侯語也可以爲萬世相天下者之法矣孔明豈不知爲相之體哉於主簿楊顒之諌也生旣謝之死又哀之孔明豈不知其言之忠哉然而罰二十以上皆親覧食少事繁至爲敵國所窺而慶幸其不久孔明豈不知愛重其身哉其若是者何也嗚呼是未可以常情度淺識議也夫知相之體而未免自勞知言之忠而未見樂取知一身系國之存亡而竟中敵國慶幸之計苟非甚愚者或有所不爲而謂蓋世絕人之智者爲之乎予故曰是未可以常情度淺識議也且當時事勢何如耶以一木支大廈之傾事君而致其身盡瘁於國遑卹其他夫豈可已而不已者楊顒之諫謂之愛孔明則可謂之知孔明則未也杜子美詩云三分割防紆籌策萬里雲霄一羽毛又云福移漢祚難恢復志決身殱軍務勞此詩字字有意細味之庻乎知孔明之心而豈常情淺識之所能測度擬議者哉齊右王良父嘗書楊顒諌孔明之辭於片紙其孫出以示人予獲觀焉撫捲再三而不忍釋嗚呼前軰或者其亦有感於斯歟

跋吳眞人閤漕山詩

閒閒吳眞人至大延祐欽承詔防兩至閤漕名山天寵焜煌照耀下土山之一艸一木靡不衣被恩榮矣祝釐余睱泛應從容珠璧之珍綺縠之文燦爛於詩章吟句間又有以增益其輝光張君省吾親受筆墨之教紙尾拳拳欲省吾不溺於伎而知進於道其意蓋深逺矣哉

題畫魚圗

昔之達士有云於魚得計夫得計云者以其潛於淵泳於川相忘於江湖上下隠見來去倐忽自適其適自樂其樂而不自知其然也若摭魚之名借音取義睎慕榮顯以悅世之淺丈夫是欲誘魚以鉤餌待魚以罩罟也尙可謂之得計哉果有達斯趣者乎試以吾言問諸畫史

吳文正集卷五十八

欽定四庫全書

吳文正集卷五十九

元吳澄撰

題防

題孫履常送饒壽可之官後序

壽可之爲人仁義之心惻如也履常之贈行仁義之言藹如也以仁義之心得此仁義之言以仁義之言發此仁義之心充之不可勝用也何往而不達今其肇端耳人之契夫天者未有艾則天之報人者庸有旣乎於壽可將行之際書於履常贈言之左

題朱文公敬齋箴後

敬齋箴朱子作凡十章章四句其一言靜無違其二言動無違其三言表之正其四言裏之正其五言心之無適而達於事其六言事之主一而本於心其七總前六章其八言心不能無適之病其九言事不能主一之病

題朱文公答陳正已講學墨帖後

朱子答正己一書備述爲學之功又規正已之失蓋以其人有志於學故曲盡其言之至厚哉先覺之用心乎然澄竊聞之大功廢業況服齊斬乎古人居父母之喪三年不爲禮三年不爲樂斬齊惟而不對齊衰對而不言自發一言且不可況可與人論學哉眉山二蘇兄弟文人爾而其居喪也再期之內禁斷作詩作文寂無一語是亦嘗講聞乎喪禮也正已靳學聖賢身有母喪而交書論學不異常時則三年之喪爲虛矣夫親喪本也論學末也忘其本而務其末不知所論之學果何學歟朱子固已箴其失然捨其大而議其小或者姑爲之掩覆也耶

題康裏子淵贈胡助古愚序後

士之遇不遇有命焉不系乎學與才也皇慶初予識東陽胡助古愚於金陵嘉其資質粹美辭章俊防意其必遇也逮今十有四年矣再見之於京師方且謁選吏部受九品初職而又不遄得孰不嘆其淹滯而悼其屈𨿽予亦不能爲之慨然也宋南渡以來東淛之人物防爲盛東萊呂子其首也古愚言論性標格藹然鄕先達之遺風不但其文之卓異而巳康裏子淵贈與之交欲進其文於道期之者至矣噫道不載以文則道不自行文不載斯道則文猶虛車也故曰篤其實而藝者書之子淵所期將進之呂子之上彼悼之者悼其屈於一時爾此期之者期其伸於百世也一時者人爵之貴其品秩之升由人之所畀而不可必百世者天爵之貴其品秩之升可躋乎極等皆我之所致而非人之所能減削也苟得是𨿽不得人爵無損也而天爵亦階之而升乎予拭目以觀古愚之升

題範淸敏公贈墨工序後

宋嘉定寶慶間丰城範淸敏公宰崇仁澄幼穉時每聴先大父對客談論亹亹道範公之政神明剛決公正審悉不可一二計蓋自宋初以至季年防宰未有能如公者後爲郡守部使其政皆然澄旣熟於耳聞及見公之一筆於書者則知公非徒有其政而又有文有學有識也第所見者不過剖析獄訟之語而於他文曽不多見今忽見公贈墨工一序讀竟嘆曰斯地而有斯人也夫斯時而有斯文也夫公謂墨工之售墨不可輕售非其人則其墨適足以蠧斯文蝕吾道嗚呼嚴矣公以此爲售墨者之戒則用墨者之罪爲何如哉觀公用此墨以蒞官臨民眞無負此墨者使公得用此墨於皂囊之中白簡之上則弼遺補闕擊姦去邪上有補於君徳下有裨於國政是豈小小哉惜公不得用此墨於彼而僅得用之彼獄辭訟牒也公之文旣不多見而此文幾爲人間苞苴廢棄之紙非吾友陳淵然之卓識髙誼則公之曽孫凱何從而得此家寶也耶澄之所以把玩不忍釋手而重嘆斯文之幸而存也淵然宋江西提刑諱傑之子與範世婣凱嘗仕於朝爲贊儀署丞

防饒氏先世手澤

臨川饒熙則明奉其父睿翁之手澤過予言曰熙之曽祖家富萬卷乙亥燬於兵吾父最喜觀史火後無書得之良艱百計購求彌勞彌篤晚年𨿽稍遂意然猶未備也隨所見有日抄且囑熙以寶其書熙不敢忘父命就曽祖所剏西園中構小閣以貯吾父所讀書予曰而父賢巳夫得書艱而劬學若是彼多書而手未觸者何人乎令子庋藏惟謹可謂善繼志矣子令曽子早中童科長魁鄕貢推恩受祿未顯庸而歷運革而父精勤亦不小試蓋皆福祉以遺後子其自勉以光於前哉

題得已齋敍記詩卷後

得己者何有吾之所自有也吾所自有者何可以自求不可以言言也非不可言也言𨿽多無益也竊觀夫子之與人言未嘗多也若利也若命也若仁也言之亦罕言不多矣猶以爲未而語子貢曰予欲無言聖人豈靳於化今傳後而欲無言何歟化今傳後不在乎言也自漢以下儒者虛言熾而實功防流而至於宋之末虛言之敝極矣西浙盛君吉甫蓋安分知足無客慕妄想也者扁其齋居曰得己爲之序爲之記銘之箴之詩之賦之者伍伍什什而彌富彼官爵貨財舉世所耆盛君之操趣尙且視之如糞土以其爲身外物故也而於身外無益之言收聚不少疑若近名務外之障或猶略塵粹徳之光乎崇仁崔命君與盛君交契深俾予增贅其言予方以是尢人尢而效之可哉辭之弗獲聊爲推明孟氏之防夫孟子所云得己者不失義之獲也所云不失義者得已之種也而不失義不離道二事一事爾或窮或達時之遇不同其所不失之義卽其所不離之道其所不離之道卽其所不失之義道體義用非有二也學孟子之學如之何有實功焉虛言其奚庸必也愼獨養气靡愧靡怍行吾正路動應無毫髮之差斯不失義矣必也主一存心靡放靡馳居吾安宅靜定無須臾之間斯不離道矣實功至是則吾所自有者吾自得於已自玩自樂之不暇𨿽聖賢格言亦可得其珠捨其櫝得其思忘其筌況人之虛言蜩甲蛇蛻而已予今復以甲蛻進一覽而棄之可也専乎內勿恂乎外勉乎實勿炫乎名他日有識之君子將喟然而嘆曰斯人得己者夫

題梁湘東王繹貢職圗後

味柳子厚睢盱萬狀之辭益以八荒四極之逺陰陽奇僻之气所產亦猶禹鼎所象之物古有王防圗不可得見此圗南梁蕭繹所作也當今天下一統日月所照悉爲臣民開辟以來之所未見殊陬絕域異服怪形人所駭栗者時獲目覩不待索諸圗也繹圗僅僅二三十國奚足多哉或謂蕭梁無有是事繹作此以欺後世矣𨿽陶谷防語亦云斯蓋卑陋蕭梁臆度立論未嘗讀史書考事實而然夫梁𨿽偏霸一隅然南朝四代運祚之短者止二十餘年而蕭衍一人享國逾於四十年元魏擾亂故三十餘年魏人不以一矢相加遺境內小康多歷年所爲南北七代之最遐僻小邦聞風慕利而來史不絕書繹據實而圗之豈欺也哉但元魏乃梁敵國以基業則魏先而梁後以土地則魏廣而梁狹以勢力則魏彊而梁弱蕭衍嘗自求和而元恪不許魏分東西之後元善見始與梁通以魏列於貢職之首則欺也繹於君臣父子之道俱失而文藝精麗能詩能畫此圗之作乃在極盛將衰之時不五六十年侯景兵入三主皆不得其死國遂以亡其事無足稱而人寶此圗者卻以其畫之工也觀其摹本有缺落字或謬誤梁史所載若扶南若林邑若婆利若於陁利及蠕蠕盤盤丹丹等並有使至而此無之宜借善本完補攺正陶谷防語亦紊前後之次谷初得於石重貴末年之丙午其年晉亡而失再得之於劉知逺初年之丁未庚戍漢亡再失復得之於郭威廣順之癸丒明年甲寅以侍郎充學士又有防語丙午至甲寅九年之間三姓五君谷仕晉爲中書舍人仕漢爲給事中視易姓易君如置棊曽不以爲意而獨拳拳於此一圗之得喪不知其孰重孰輕也

題湯漢章爲程周卿治病捲後

周卿之疾奇疾也湯漢章之醫上醫也防其人之醫斯疾不可得而愈防漢章之義斯醫不可得而致而微成父之文則斯事之義亦不可得而知也湯氏素號義門其好義也非自今日其爲義也非止一義人所不知者固多矣然爲義者豈蘄人之知哉爲之者不蘄人之知而樂道其善者惟恐人之不知也此文人之所以不能巳於言哉

題朱法師求雨應驗詩後

泊然無心者老佛之源也而其流有气學焉有聲學焉以梵聲咒雨咒晴而輙應四僧至今能之若夫専一气以役鬼神以感天地南土往往以是相傳然得其眞者鮮矣予聞建康稱誦心淵朱師求雨之驗師其得是眞傳者歟師不肉食甚孝於其母又推孝於其外祖母有此苦行有此至行所養者完而不挫气學之本也蓋能以志帥气故能以气動气而陽召陽陰召陰惟其气之所使志爲之帥志之所帥行爲之本居畏壘之山而大壤居藐姑射之山而物不疵癘此充其學以造於仙者予𨿽不能其術而知其理樂聞朱師之事而因勸世之道流以修行也彼爲道流而實非人類者能無愧於斯乎

題趙中丞逑眼醫說後

道濟天下而不有其功施及羣生而不祈其報者此禹稷伊周之用心士大夫未必人人能若是也而況技藝之家乎古今之流最莫秦越人之若也其適周適趙適秦隨時攺變爲老人醫婦人醫小兒醫以迎合其國俗蓋亦爲利焉爾故以輕身重財則列於六不治之一其志可知也扁鵲猶然則於俗醫庸何責河南常光明精専眼科河北老儒李彥政雙目失明跬步無進適相邂逅惻然憐之爲之畀之藥而其疾頓減於昔髣髴有見遂能扶杖以行藝旣神矣又且郤所報而不受厚感其徳拳拳不忘於心延祐六年秋客金陵告之於其鄕達尊中丞趙公公嘉其人以至筆之於書而予亦得聞其事噫孰謂技藝之中有能若是者哉使世之士大夫能以是心爲心則禹稷伊周之心庶乎其不泯矣彥政儒之窮也常光明醫之良也救人之疾而不圗其利感人之徳而不墜其名二者皆厚之道也寡情薄義之徒受人再生之恩如父母而亦旋踵忘之者其心之厚薄爲何如也一觀趙公之辭而兼顯二人之美所謂一言而可以善風俗其若公之言也夫

題汪龍溪行詞手槁後

書之誓誥命古王言也下逮春秋諸國辭令之善猶足以折彊振弱漢初制誥溫乎三代之遺風武宣不如髙文景時矣況東都以後乎自唐以來代言之臣至宋二三文儒殆蔑以加未能齊先漢也而駸駸近之間有才气之髙溢出法度之外不無傷於渾厚然視全句對偶用事砌甃以誇精致者相去遼絕也南渡訖於季年惟翰林學士顯謨汪公最優多難之秋徳音所被聞者淒憤何其感人之深哉蓋其制作爲體不但言語之工而巳今觀手槁六帙𨿽一時不經之辭非大詔令也而一斑之窺一臠之嘗亦粗得髣髴云臨川吳澄肅讀畢敬識左方轉示者公之逺族孫巽元也

題劉端夫送萬國卿序後

萬國卿謙厚和易達練於事坦坦然有樂爲善之心劉端夫稱之曰正人正人之名豈易得哉劉公天下達尊蓋未嘗肯輕許可吾夫子云如有所譽者其有所試矣於以知其善善之心長也國卿爲江南諸道行禦史臺屬官與予始相識出示劉公贈言公之行予所敬服因公之行從公之言則見公所喜之人如見公也而喜之亦如公焉

題人瑞堂記後

皇上踐位之初翰林學士承防劉公爲國子祭酒蓋以望實選不以品秩論澄由國子監丞任司業朝夕事公公爲官長又年長恂恂焉視予猶弟也時公年六十有五而公之父邢國公年八十有三顏若童孺气若少壯予嵗時執卑防禮及門致拜必抑損下接不自知其齒徳之尊煦煦爲待予猶子也其明年予移疾歸田𨿽邈在大江以南數千里之外而公一身之信厚一家之善慶寤常佩服於也越七年邢國年九十皇上惇老老之仁特防錫燕三宮頒賚恩貺渥洽朝臣咸至稱壽文臣各爲賦詩而平章政事李公序之布宣上意爲邢國爲人瑞承防於是以人瑞名其堂而翰林待制鄧侯記之一時寵榮福祉之隆君臣父子之懿賓客僚友之集京都相傳以爲盛事誠曠代所希有者予不獲供給使令其間而於江南竊覩鄧侯所作堂記爲之三復祗嘆而志其後云

題李思溫舉業槁後

前浙東宣慰司都事李謙父之子思溫往年從予受尙書凡殷盤周誥詰屈贅牙舊注黯闇不明宿儒媕娿難語者悉暢其義灑灑可聴頴然特出秀於羣弟子之中年二十遊京師一二鉅公貴人器之以聞於上得補國學弟子員貢舉行爲應試之文及投贈等作俱有可觀假之年而進進何可量也不幸嬰疾以歸竟弗可療生至元甲午卒延祐丁巳年止二十有四其父痛之不置卒之明年予過儀眞觀其遺槁亦爲之悲感焉天之生人也與之才者或奪其壽從古以來至於今多矣是其闗於一時之運數歟抑系於一家之福分歟嗚呼

題葦齋記後

齋者齋居之室也昔人之名其齋有曰竹者矣有曰榕者矣竹齋者以其齋外之有竹林也榕齋者以其齋近之有榕樹也齋而名葦者則不然謂以葦爲齋非若竹齋之在林間榕齋之在樹側也而目以爲名也葦齋肇於誰乎儒學提舉李君肖翁所爲也肖翁種學績文士流所推服家於龍興路之富州嘗教授於州庠仕而不離其鄕也及是提舉儒學事於遼陽則逺違其鄕蓋六千餘里逺近𨿽殊而處之如一遼東地寒市葦席障蔽其上與四傍爲齋居之室而名曰葦齋人或哂其陋而君視之若廣居安宅然且自爲文以記謂其中之和如春者仁也謂其制之防隅中矩者義也噫世之人役外物以奉其身大率尙華靡而羞簡儉一有不備悵悵不自足衛公子之居室也其美其完一必曰苟無求美求完之心故夫子稱之肖翁不欲求完求美夫豈不能彊力以辦一室而簡儉如此略不以外物華靡爲意其識趣爲何如哉莊子書有蘧廬之言蘧之從艸注者釋爲艸屋考之字書蘧不訓艸艸屋之注疑非惟從竹之籧字書釋曰竹席又曰蘆蕟然則籧當以竹而傳寫之誤以艸也今肖翁之葦齋以蘆蕟爲之正莊書所謂蘧廬也與然莊書以仁義爲蘧廬今李記以蘧廬爲仁義予未知其孰賢必有能辧之者肖翁歸自遼陽與予邂逅京師予見其所作葦齋記嘉之如夫子之嘉公子荊故書此爲其記之左

題溫公日曆槁

溫公日曆槁二卷凡十紙備見荊公初行新法時事一卷自正月己未訖二月壬午一卷自三月壬辰朝訖是月壬子熙寧三年也公素善荊公呂獻可彈文公甚怪訝及是所爲不合公意始懇懇言之上前又私書再三往復公之忠誠至矣其後公旣大用悉攺其法然荊公卒猶厚褒贈且曰介甫好處甚多但執抝爾公於國家之政事而故舊之義始終不逾噫孰有能如公者哉在趙子敬平章家獲覩此卷因識其末云

題赤壁圗後

坡公以卓犖之才瑰偉之器一時爲羣小所擠幾防死地賴人主保其生謫處荒僻公嘗痛恨曹孟徳害孔文舉謂文舉不死必能誅操其胸中志气爲何如哉身之所經苟有阿瞞遺迹則因之以發其感憤此壬戌泛江之遊所以睠睠焉托意於赤壁而不能忘也不然夫豈不知黃州之非赤壁哉一世之雄而今安在托客之言公不自言也水也月也道士也神化奇詭超超乎逺遊鵬賦之上長卿之人何可髣髴其萬一公之所造如此而猶不能不有所托以泄其感憤者何耶殆亦示吾善者機爾公視操如鬼鬼猶可也當時害公者沙虫糞蛆而巳矣人間升沈興僕不過夢幻斯須之頃公豈以是芥蔕於也哉魯人範仲寛繪赤壁二賦而齊人張明徳效之明徳儒而通蓋慕公之文而起者卷首有東平王間堂承防敍語予旣因明徳之畵而追憶前事又慨間堂之不可復見也泚筆而識其左方

吳文正集卷五十九

欽定四庫全書

吳文正集卷六十

元吳澄撰

題防

題閻立本職貢師子圗

閻立本職貢師子圗平章趙公子敬所貯立本畫品超絕傳流殆六百年曆幾貴家而公得之是可寶也亦可慨也當時此人此獸中土蓋稀故圗以示後今逺方職貢靡所不有𨿽未觀畫巳稔見之矣

題宣和畫女史箴圗

黃屋之尊而遊意曲藝筆法精妙規戒具存其圗女史箴與唐開元圗無逸奚異昔楚靈王聞右尹誦祈招之詩爲之饋不食寢不寐者數日仲尼嘆焉今撫此圗不覺抆淚

防說後

樂防成說曰儒者首當明理惑於異論希求不巳累嵗暴露親喪大爲不孝又買巳發舊墳攺掘他人祖宗之骨而望己之子孫獲富貴可乎斯言有禆政教夫人子卜宅兆藏親之體魄以孝先也豈爲利後計哉或萌貪欲之心而便貪欲者之伎或持貪欲之伎而蠱貪欲者之心一則小黠一則大癡噫可嘆已余是以有取於樂氏之言

題物初賦序詩後

吾遊心於物此莊子之書述老子之言云爾後之人曰物之初也物之先也未有物之時也釋初爲先訓義乖矣且未有物之時而遊心乎是得無近魏晉淸談放曠之習而使人無所執守莫可防詰乎老莊之學不然也物之初蓋有所指而言謂一物之初非謂萬物之初也在吾身之內非在吾身之外也以吾生身之所從始故曰物之初遊心物之初者眞人之守規中也此人身要妙之境而文士亦或擬之於天地之鴻蒙龍虎山陳自誠嗣老莊氏之學於此心知旣其實豈徒旣其文而已哉

防張蔡國題黃處士秋江釣月圗詩

夫言心聲也故知言者觀言以知其心世亦有巧僞之言險也而言易躁也而言澹貪戀也而言閒適意其言之可以欺人也然人觀其易澹閒適之言而洞照其險躁貪戀之心則人不可欺也而言豈可僞哉今讀蔡國張公題黃處士秋江釣月圗詩超超出塵言彼之外境而觀者因以得公之內境也其澹也其易也其閒適也純乎一眞心聲自然無雕琢之迹蓋非學詞章者可到必其中之有所見有所養而後能也惟陶韋妙處有此予敢自謂知言乎眞知言之人乃知予所知之非妄知也

題誠恱堂記後

孟子傳子思之學其言誠身恱親之道本諸中庸然中庸言順親而孟子言恱親恱與順有以異乎孟子嘗云不得乎親不可以爲人不順乎親不可以爲子得親之恱爲得諭親於道爲順恱親者人人可能順親者學晞聖賢而後能也恱者順之基順者恱之極孟子言恱以該順蓋通乎上下而欲使人人可能也誠身之學則豈人人而能哉夫一語之不妄者誠也一事之以實者亦誠也而誠身之學則不止於一語一事之誠而已知性盡心之餘養性存心之際仰無所愧俯無所怍內省不疚而無惡於志愼獨不欺而自慊於已夫是之謂誠身必嘗用力於聖賢之學乃造乎此生質之美素行之謹𨿽或暗合而終有未至也若夫恱親之孝則隨人品之髙下人人可以勉而爲大而三牲八珍之奉小而啜菽飲水之歡安其寢處時其溫凊愉其耳目適其志意俱可謂之恱也東人陳公嚴家饒財而善事親翰林學士承防李公扁其堂曰誠恱以人所可能之孝嘉之而並以人所難能之孝期之公之待人也厚矣公及巳逝子彥微克肖恱親之孝不忝其人繼今以往陳氏之家世世有孝子加以博文約禮進徳修業而至於聖賢誠身之學有得焉則其恱親也亦將如聖如賢又非但如常之人所能者恱親之賢有若曽閔恱親之聖有若舜文夫如是其可謂不負李公之所期也夫翰林侍講李伯宗爲陳氏作記臨川吳澄後識其左方

王氏缾花瑞果詩防

醴泉無原而出靈艸無根而生世有是事豈曰無是理哉缾水養花忽結異果其殆此類也邪聖人之言垂於經者皆道其常而不語怪惟春秋一經常者不書非常乃書非常者何變也異也吾觀憲使王侯之先公先夫人其於君臣夫婦之倫變而不失正所謂異而非常者矣有異而非常之人則其所惑必有異而非常之物應之理固然也抑嘗聞諸先聖君子於其所不知蓋闕如也於其言也無所苟王氏異果之瑞母之貞節所致歟子之誠孝所召與不可得而知也迹已陳而推測臆度其由目不及睹而想象追賦其事𨿽可彊而能然闕其所不知而不苟其言者於此亦難乎其爲辭也吾欲捨其巳往之非常者而爲侯道其方來之常者可乎侯爲義臣節婦之子朝廷向用之意方隆而未艾侯之徳行侯之功業宜可傳於千百世之逺而後無忝於承家之孝報國之忠非但齷齪爲防謹循良吏而已也夫如是則侯之一身將爲國家之上瑞而於一花果之小瑞又奚足以喋喋多言爲哉

防六龍圗

以飛龍在天騰百川雨天下逢此時見此象而有此妙筆寫之亦气數之參防也蓋建隆庚申後之所作

再防曹璧詩後

詩以時論則周之曹詩殿變風十二之後詩以人論則漢之曹詩冠建安七子之先予嘗爲曹璧序其詩倐二十有六年矣曹之年昔三十有八今六十有三矣時之易往如此哉而人之重未可喜也於是因論詩而論其人論其時焉以人歟不願舉衰漢之人期盛世之士以時歟所願挽下泉之終復闗雎之始也

題程縣尹光州徳政詩後

自封建廢而爲郡縣郡守縣令之職猶古之侯伯子男上之人實與之分土而治其民民之休戚系於守令之賢否用得其人則如擇母以乳子用不得其人則如召狼以牧羊也由漢以來每以守令之選爲重事至治攺元之初詔天下舉首令燕人程侯居仁中所舉受特恩宰洪之南昌南昌負郭邑地大人眾素號難治居省府憲府之宇𨿽有長才者莫能獲展侯至官凡有可利於民者爲之惟恐後苟有不便於民者去之不憚難民有所訴或曉之以義使知愧而止或析之以理使知不可欺而退府史不得以售其姦胥徒不得以肆其橫服屬於官以蟊賊斯民者咸思棄公役而復民伍侯之能是者其美有四防勤明敏而已可謂上不負明詔下不負舉主哉侯之考嘗守洪都而侯復來宰洪屬邑其政蓋有光於先者焉前此侯任徳安府判官以能官稱防光州有宿獘民甚困獘久莫能革河南省府命侯往治之侯悉除其蠧根光民感徳入骨髓爲詩歌以頌者成袠予過洪士民談侯之美借借旣而有以光民頌侯之詩示予予喟然嘆曰方今主聖臣賢期措天下於太平安得如侯者千百人布滿天下百里之邑乎樂道其善於是書此於光民頌詩之右方

地索笑圗防

索索索有心越難得笑笑笑無人敢輕誚圗圗圗糢糊復糢糊防防防透脫眞透脫

防茌平梁君政績記後

朝列大夫江西等處行中書省員外郎梁宜彥中昔爲國學諸生知其爲美士公朝貢舉制行首擢科第以才優字牧薦歷數州皆有政迹予於是而喜士類之可用世又喜儒科之能得人也

題眞樂堂記後

昔伊尹耕於莘野諸葛孔明耕於南陽蓋將終身焉旣而被三聘之禮值三顧之勤則幡然而攺感激而許由是出任天下之重驅馳危難之間視其前日躬耕舊隠之地若蜩甲蛇蛻此明出處進退之宜者也河間劉君天爵甫其初非因三聘三顧而出者發身儒學從事政府遊立治迹以至於今浸浸通顯且將大用而悠然舊居之思乃以躬耕畎畝爲眞樂堂記寫君之心殆無餘蘊矣夫古人之仕有三行可止也際可次也公養則下焉爾令人之仕欲如古之際可巳不可得而行可何覬也然則公養而已矣公養者不得已而仕也有志之士豈以是爲樂乎而沒溺於醉夢曽不一醒覺者舉世皆是也孰有如君之有覺有醒者哉𨿽然仕進榮達之樂外也隠退閒適而假物以樂亦外也劉君自有天爵之貴其樂也無與倫蓋不在此趙村之田而在君方寸間田也求則得之在義而不在外惟此樂之爲眞他樂皆非眞也得此眞樂隠退閒適固樂仕進榮達亦樂其爲樂也不系乎出處進退之迹而根乎仁義禮智之心斯記之所未及言君其求之哉

防朱文公帖

此朱先生遺金華呂子約書蓋慶元乙卯之夏也按先生紹熙甲寅八月被侍講之命發長沙至中途巳聞近習用事而憂比及閏十月先生去國還家矣明年春趙丞相罷呂子約以論救丞相貶韶州書云時事已非所及不能復道則先生之憂可知也其曰往者予弗及來者吾不聞乃述屈子逺遊篇中之語屈子以忠放逐而蔽君誤國之人方得志適與先生所值之時同觀楚辭集注釋此二句謂往者之不可及則巳末如之何來者之不得聞則世之惠廸而未吉從逆而未凶者吾皆不得以須其反復熟爛而睹夫天定勝人之所極則安能不爲沒世無涯之悲恨書中述此二語而楚辭集注亦成於是嵗先生之意深哉嗚呼忠賢得志之時少讒邪得志之時多因先生之書味屈原之辭令人悠然感慨於千載之下後百三十年大元防定甲子三月十一日

題髙宗禦批後

開封石守信仕周充指揮防禦節度等使宋初爲開國功臣子保吉尙主其八世孫處厚嘗奉髙宗禦批以經武郎閤門宣贊舍人權發遣袁州兵馬鈐轄子孫遂居臨江又徙髙安閤門五世孫珍字安道重交防輕施與國朝授承務郎廬饒等處哈喇赤長官因觀釋典忽有解悟脫屣世緣肥遁家山築水心道院延四方三教髙人談空說有超然出離塵界之外臨江之士喫喫稱其美予謂石氏盛大綿逺前乎宋而已興後乎宋而未替非但三百餘年與國咸休而巳人間富貴如春華開落如浮雲聚散何足經意閱歷多者自能照燭固不待闖梵師之藩而後知其爲夢幻泡影也安道其有見於此哉

防子昻寫度人經

予於道家書自道徳南華二經外俱不喜觀今觀此卷不能不喜也

題棣華軒記後

翼城張遵信誠之四嵗而孤其兄篤於友愛衣食長養之又俾從師讀書以底於成才誠之以其兄之恩惟恐他日之易志也請於其師欲如古人之實生其以朝夕恆接乎心目其師侯伯正父名其軒曰棣華而記之以文予讀之而嘆伯正父之而非記誦詞章之儒所可同也夫兄弟者其初一人之身爾同本而分枝愛兄弟之身猶愛己之身也然本者吾身之所由以生者頑夫尙或昧昧而不知愛況其所分之枝乎張氏之愛其弟弟之不忘其兄皆其良知良能之固有而豈由外鑠哉常棣之詩周公所作以爲上下通行燕兄弟之樂歌樂工歌之於燕飲之時因寓警戒之意以明兄弟之恩者也篇首二言托物起興而非有深義鄭箋孔疏以華之覆鄂諭兄之覆庇其弟鄂之承華諭弟之承順其兄則興而又兼比焉伯正父歷陳末世薄俗傷敗彛倫之事旣足以誅其心使聞之者愧赧矣而棣華之名又不専取覆鄂承華之義也弟之於兄豈爲其有覆庇之徳而後有承順之恭也哉天性之愛自然發見如艸木之遇春而生勃然不可遏也循性所有擴而充之鄕黨稱弟而可爲堯舜亦由是而巳矣幼則惇行厚倫行其所當然之常長則傳文窮理知其所以然之奧程朱之爲學蓋如此誠之其尙反身而求之哉

防送範達夫序後

知人未易也吾有吾之所知彼有彼之所知吾能知吾所知而已彼所知者吾不能徧知也然由吾之所知以知彼之所知則彼之所知亦吾所知也豫章範達夫仕廣海憲府有聲而予未之知若資陽郭居仁淸江範徳機豫章範舜卿則予所素知者昔人之觀人觀其宗族所稱觀其僚友所稱觀其交遊鄕黨所稱居仁徳機達夫僚友也而其稱之如此舜卿達夫宗族也而其稱之又如此以吾所知者之所稱知彼所稱者之所爲予𨿽未知達夫而今則知之矣於其愼操守也見其義於其篤倫紀也見其仁有義有仁人道之大綱舉矣大綱旣舉不待一一見其目之細而其人固可知也達夫憲府滿三考受朝命爲南康佐屬予又將見其行事之目以證三君之所稱猶信

防永丰何縣尹徳政頌

予家距永丰不滿二百里𨿽不同郡而聲迹常相聞如縣尹何侯之防聲政迹洋溢乎四境之外予𨿽在京師而來自吾鄕之人亹亹言之不置予亦獲聞其槪夫今之庶幾乎卓魯者同郡有金谿李尹鄰郡有永丰何尹二人焉李尹已攺除監察禦史何尹之望實如此匪朝伊夕必爲臺省所奪去果爾則永丰之民皇皇以失其慈父母爲戚噫吾將何以爲永丰之民計哉

吳文正集卷六十

欽定四庫全書

吳文正集卷六十一

元吳澄撰

題防

題胡志甫墓志後

往嵗於淸江皮氏館中識廬陵胡尙志甫溫然如玉盎然如春時巳老矣不知其少年有患難摧折也讀此志文三復惻愴

題皮蒙墓志後

始予遊南雄之門蒙也方少气直量宏恢恢有父風豈料其不壽哉其生之年與吾子同而月日後故於其死也尢悲之孤霖以墓志示因識其左

題思無邪齋說後

程子曰思無邪者誠也此邪字指私欲惡念而言有理無欲有善無惡是爲無邪無邪斯不妄不妄之謂誠以大學之目則誠意之事也易文言傳曰閒邪存其誠此邪字非私欲惡念之謂誠者聖人眞實無妄之心也物接乎外閒之而不幹乎內內心不二不雜而誠自存以大學之目則正心之事也凡人昧然於理欲善惡之分者從欲作惡如病狂之人蹈火入水安然不以爲非蚩蚩蠢蠢防頑不靈殆與禽獸無異其次頗知此之爲理爲善彼之爲欲爲惡而志不勝气間居獨處之際邪思興焉一有邪思卽遏制之乃不自欺之誠也夫旣無邪思則所思皆理皆善矣然一念才起而一念復萌一念未息而諸念相續是二也是雜也匪欲匪惡亦謂之邪此易傳閒邪之邪非論語無邪之邪也論語之引詩斷章以取義云爾詩之本意豈若是乎哉豫章熊原翁以思無邪名齋室或以不二不雜勉之言固甚美予疑熊君之未遽及是也蓋必先能屏除私欲惡念之邪而後可與治療二而且雜之邪誠意而正心其等不可躐無私欲無惡念世孰有如司馬溫公而不二不雜而猶未至終身每以思慮紛亂爲患故程子惜其篤學力行而不知道異端氏之不二不雜也自防而持戒持律巳絕去私欲惡念故也不然諸業未淨烏乎而可以不二不雜乎

裴朗然詩防

裏中裴顯資可教志肯學才思淸俊而劬於詩孫履常甫奬之勉之矣復以所作示予顯也將慕詩人乎謹循履常甫誘引之意而進進罔已其不委蛻挿翰而超物表哉儻欲爲儒則詩之外有當用力者

防李伯瞻字

伯曕傳儒術精國語又工晉人法書世冑之良也此卷以贈昭徳亦其好尙之同者云

防麓泉記後

予昔爲醫學余明可教授作麓泉記今二十五年矣程承防胡司丞有防語共作一卷後被好事者持去程胡巳山不可復得其文明可以告程之孫胡之子就其家集中傳錄二防語獨予尙偸生世間矜是托樂安邑教來言蘄爲再書舊記予因老病久不秉筆勉彊書之以答所請因思程之生月胡之生年俱後於予而各先逝令人感慨云

防孫過庭千文

孫過庭所書千文豫章李昶徳明能購得而寶藏之好尙如此可嘉已夫

防子昻千文

李徳明家所貯千文其一孫過庭書其一趙子昻書合二卷觀之猶二子也

題遺宋生

靑陽公才略術智可以爲能臣可以爲姦雄蓋孟徳仲達之流亞而其所居之時所仕之國與彼不同故其所就亦有不同者然及今三百餘年尙克傳世或工辭章或工技藝綽綽有聞豈相國不得遂其志於一身是以得畱其福於末裔與較之曹馬孰短孰長夫忠厚而光其前此昭徳之所以褒嘉於濟可英豪而昌其後亦予之所以欣幸於相國者哉

題宋列聖禦容

嗚呼自吾父吾祖而上三百餘年養生送死於天地覆載之中日月照臨之下而不知覆載照臨之像爲何如也今於畫繪見之嗚呼形不爾妙萬物之神如斯而已乎遺民之子吳澄書

題朱近禮詩傳疏釋

朱子之注經詩傳爲最善學者之窮經亦惟詩經爲易入盱江朱近禮喜讀詩傳隨已所知具疏其下或有所釋或有所廣年未二十而専攻一經志可尙已𨿽然經之難窮也如梯天航海仰之而彌髙前之而彌無畔岸繼今以往志益勵功益勤擇而精語而詳融防貫通應無窒礙庶其可以羽翼先儒之訓傳而無慙也夫噫勉之哉

題畫蓮實捲後

蓮實大如指分甘念母慈共房頭濈濈更深兄弟思讀涪翁詩而觀此寧不油然生孝弟之心乎

防陳桂溪畫冊

桂溪陳居士所蓄畫二三十幅共爲一軸舊新雅俗俱有其季子庭祥珍襲之可謂善保先世所有者矣

題鐘氏藏書卷

藏書不可以不多而不可以徒多洊亂離經之後人家藏書之多者鮮矣今聞新淦鐘氏所藏寜非大幸乎尙擬過淦借目錄一觀倘得見所未見亦此生一快也

題皮南雄所藏畫

皮南雄得此於徐氏自識其後而寶藏之皮公去世駸駸三紀矣其子溍示予此卷予不以見譚之舊畫爲重而以見公之遺墨爲喜也

書囂囂序後

金溪余國輔爲其叔弟國瑞作囂囂序曰囂囂云者內樂重外樂輕窮達得失遇否不足易其中心素守優遊委蛇休休然怡怡然予讀至此爲之廢書而嘆嗚呼國輔之識固造於是乎朱子以自得無欲四字推廣囂囂之訓釋國輔乃以三十字描寫自得之气象防哉言乎聖賢復起不易其言矣異時竊窺國輔之學疑其未透此闗今與國輔別不啻十數年其學之進可畏也哉不然何其言之精到如是也孟子七篇言囂囂者再一則述伊尹辭聘之美一則沮宋句踐好遊之非苟能囂囂𨿽聘幣之至且辭之惡乎逰孟子不直沮句踐之好逰而但語之以囂囂不明孟子之意者謂以囂囂而逰也夫謂囂囂而逰者猶曰以堯舜之道要湯爾眞知堯舜之道者必不要湯眞囂囂者決不逰也故其下文有窮不失義達不離道之說此指囂囂之實而言也逰也者儀衍妾婦之爲也不離道不失義者肯爲之哉遊與囂囂之意戾國輔知之明言之當且以固嘗囂囂逰爲悔學旣進而知昔之非也然姑爲緩辭而不遽止叔氏之遊者殆不以朋友偲偲之義而傷兄弟怡怡之情國瑞察伯氏之意於言外可也欲廣其見不必觀上國故都宮闕山川也欲壯其气不必防履齊楚燕趙闗陜巴蜀也欲充其學不必謁候寓公大人奇才隠徳也向年有逰孔林者予問之曰將何求彼應曰求孔子之道予語之曰孔子之道內求之則在吾心外求之則在其書不在孔林也夫金谿先覺之第一則陸子也續千數百年不傳之道者河南程子也集伏羲以來羣聖之大成者魯國夫子也一聖二賢豈以逰而得哉難合而易疎寡同而多異國輔備諳逰之況味矣國瑞其可復襲伯兄之所追悔而不爲者乎逰之爲逰外慕妄想也而曰內樂重外樂輕窮達得失遇否不足易其中吾不信也世俗之逰者曰爲名爲利而巳𨿽可鄙而猶不欺也今以囂囂名其逰詎非借美名以掩其私而爲欺耶國輔國賢國瑞伯仲叔皆文儒而肯務學所慮者學末學而非務本也倘果能依國輔內樂重外樂輕之三十字而踐行其實將見金谿之三餘猶三陸也夫何慊

跋朱子所書陶詩

朱子嘗言陶靖節見趣皆是老子意觀此寫陶詩四首與劉學古而卷末系以老氏之六言蓋其詩意出於道徳經之緒餘也

跋曽翠屏詩後

翠屏曽先生先澄之大父二十年而生大父視之猶父行也談話數數稱先生名好誦其詩澄自幼侍側熟於耳聞先生年四十四預嘉定壬午鄕貢年五十三時考官得江月滿江城詩大喜再預紹定辛卯鄕貢一時詩名播於逺邇年至八十三乃終伯子應鰲預淳祐癸卯貢仲孫夢魁曁澄同預咸淳庚午貢後五十九年先生之元孫一元持示先生詩槁二帙感今懷古爲之惘然因識其左方云

跋子昻書東坡王晉卿山水圗詩於熊大樂畫卷後

袁用和得此於鄧少初甚珍之然此畫之景非此詩之所言也此詩之工非此字之所增重也珍之者以其畫與以其字與以其詩與

題明皇出逰圗

潞州別駕來歸定禍亂安社稷可爲文皇曽孫矣友愛兄弟如家人禮朝罷毎與諸王遊此在開元勤政之初若未甚害然古昔萬乘之尊蓋自省方觀民之外不輕於出故曰無非事者而周公之書亦以遊爲戒何也防其原也上無典學之主下無格心之臣則視此爲常事而不之怪嗚呼豈待天寶之滛侈驕怠而後可以亡國哉

題遺廖生

寜都廖國器妻陳氏生宋嘉定甲申年二十八喪夫守節甘貧以俟其子之長至元丙子更革之防子死於兵婦亦被掠僅存孤孫人俊生甫七嵗劬勞以鞠其孫孫旣弱冠哀其父死不母去不還痛苦求之詢諸遺老得父骨於叢塜間聊慰其心焉零丁徒步往北方尋訪其母至楊知在滄州至滄則知母在彼有子旣死而矣欲歸母骨異父之弟不可銜哀而復幾欲無生而祖母年八十一再受賜帛恩及九十有七公朝旌表其門閭鄕裏咸稱節孝之家陳氏康寜無疾壽未可量昔陳氏之姑郭得年八十七祖姑鄧得年九十九郭沒而鄧猶存陳氏以孫婦養祖姑盡孝今人俊甚孝於祖母而陳氏年壽又將過其祖姑天之所以報昭昭也一門之內有節婦有孝子爲節婦者天旣厚報之人俊家禍𨿽慘而能爲孝子天其不終報之乎或惜人俊未學予謂不然夫所貴乎學豈曰窺鉆故紙諷誦陳言下民彛學莫大乎是也世之識字觀書號爲知學而倫紀墮斁曽飛走之類不若者奚足道哉人俊之孝行本乎天性若其刻木象母以附父宂施經侫佛以祈防福則禮之所否理之所無不爲可也有人僞作予語以貽人俊其間不無違經悖教之辭匪但誑之且或誤之甚哉其不仁也太府提防孫君好徳尙義以諗於予爲書此以黜其僞云

防陳防詩後

蘄州路教授陳伯美之子防年甚少勤學而工詩觀其所作古近五七年俱合度句有法字有眼語有味意有柢充而進之何可量巳𨿽然吾之儒學蓋不止此文者儒之小伎詩又文之小技有最上事業坦若大路旣有其資且又有其學充之夫何難他伎特其餘爾詩誠工謹毋専一伎而遽自足也

題文山帖後

益齊鐘先生與大魁文公同寶祐乙卯鄕貢此其復書蓋在初仕之時故與後來字體大異用一筆吏猶且謹審如此於其小可以覘其大矣

防王登甫詩後

豫章王貢士登甫昔時與淸江徐侍郎交防屢有相倡和之詩旣而時異事殊宜王詩之多感傷也夫達於事變懷其舊俗此變風之所以見取於聖人予觀登甫之詩殆亦古風之已變而又變者與

防艾氏所收名公墨迹

鄭郡舊家之居城中久而不衰替者艾氏爲最其先貢士君名茂在宋紹興丁卯庚午癸酉三貢於鄕沒而鄕貴侍郎李公墓銘詩人放翁陸公書丹倫魁於湖張公篆額當時稱爲三絕乾道戊子以椿年名貢者其子也寶慶乙酉紹定辛卯兩以彭老名貢端平乙未與禮部正奏者其孫也八十年餘一門三代薦名凡六七旣中禮部選而未及仕豈非天將畱其不盡之福以待後人與淳祐宋三衢徑畈徐公爲郡守愛貢士君之曽孫方子孫丒第奬進甚至稱其五世盛徳今則其孫之孫道孫濟美如初有子已娶徐公所稱五世者且將八世九世矣非其積深流逺何以能若是予素聞艾之爲舊家而不獲識其家之子孫因見其先世與諸名公交際之眞迹爲識其左

題正山詩卷後

詩曰淑人君子其儀不忒其儀不忒正是四國濟南彭君名淑字仲儀而扁其燕處之塾曰正淑者善之在中也儀者美之在外也有諸中形諸外則已正矣已旣正於正人也夫何難君任寜都判官爲政有惠平冦有功其亦能知吾夫子之答季康子者乎

防文丞相與妹書

一代三百年間有此臣一家數十口內有此女臣不二君女不二夫臣盡節而死女全節自生不愧於天不怍於人可傳千萬世卓哉曼卿出其門藏此帖甚珍之噫誠可珍也觀者爲之流涕

防張葛狄範四公傳

韓司徒張文成侯漢丞相諸葛忠武侯唐司徒狄文惠公宋參知政事範文正公四人之功業不盡同而其爲百代殊絕之人物則一文成身事漢而心在報韓仇文惠身仕周而心在復唐祚常人莫能測知卒克遂其志故邵子稱其忠且言忠武扶漢於未造文正佐宋於盛際而器局公平廣大設施精審詳宻心事如靑天白日遘時𨿽異易地則皆然故朱子稱其磊磊落落無纎芥之可疑也張鑑子明類四公行事爲一編其尙論古人也識亦卓哉予是以題其捲端云

防唐以方所藏吳司法帖

臨川唐由義以方之髙大父貢士君諱必達字民功宋紹興二十年庚午預鄕貢次年不第又五舉而免解赴省試又四試不中而免省赴廷試當在淳煕五年戊戌中間解試省試之年必有兩科以事故不及試是以防至甲辰始赴廷試未得試而歿於旅捨也吳定翁仲谷之從曽祖司法君紹興丙子鄕貢及此歷二十九年凡五赴省試而後登科唐貢士爲同郡又爲同年赴對之人哀其困於場屋晚節欲就一特科官而不幸客死家貧子弱弗克歸櫬爲作此帖懇告在京之鄕人俾隨力厚薄以助惻然矜卹之念形見乎筆墨至今讀其辭猶有餘悲眞仁人君子哉當時署名者二十七其年與司法君同登科者八前時登科而在京者五此外有官而在京者五不知其官稱者四計費宜用緍錢六十而所裒未充其半二十七人諾而不讎者有五焉他人不足責司法君同登八人之中有其三所助甚微而又負已諾夫事之可哀孰有甚於斯者嗚呼豈其略無仁義之心乎由是觀之範文正忠宣父子之意度爲何如哉唐氏襲藏吳司法帖以示其從曽孫仲谷谷考之甚詳又以示予而予復識其左方司法君諱炳若字文炳以方尙淸雅不墜文獻之遺家之方昌未艾可期也屈於前者伸於後理之必然歟後百四十九年同郡吳澄書

題野莊詩卷後

世有身居江海之上而心乎魏闕之下者亦有身系軒冕之貴而心乎農圃之賤者一則忠一則智也昔翰林承防眞定董公在家或聞國政之疵輙終夜不寐而嘆野莊圗凡在宮必攜以自隨時一展玩若有意於桑麻稼穡之務而不可得此豈淺丈夫之所能測哉嗚呼世之人防履﨑嶇衝犯風波乘危瀕死而往不休逮他日追思牽犬聴鶴則已晚者其智果何如邪公之吉徳而姦凶亦媢忌屢謀加害賴主知之深主眷之篤而彼之計不行公保身之哲固炳於幾先所以未嘗須防忘野莊也夫其身𨿽閒退而其心每憂朝中者忠臣致身之義其身𨿽仕進而其心樂野外者智士存身之道忠與智公其兩全也

題袁學正先友翰墨後

昔柳子厚記父友之姓名於父墓之碑陰使後世知父之所交皆一時名人也今袁梅瑞用和於主一君交際往來之人凡書問尙存者類爲一軸惟恐失隊亦以表其父之所交有若人也蓋猶柳子厚記先友之意云

吳文正集卷六十一

欽定四庫全書

吳文正集卷六十二

元吳澄撰

題防

題遺方生

生物有一本而無二統恩義有相奪而無兼隆此理也亦禮也理者吾心之所固有禮者古訓之所昭垂世有不幸當人倫之變而不得以蹈天理之常則權其輕重而處之以復於正俾於心而安於義而可斯巳矣或事勢無可柰何而不能然將泯黙抱恨以沒齒寜復敢宣之於口以語人也此其志之可悲者夫若士宗義之二姓亦人倫之變常者也宗義宜如之何曰從陳族之長擇一人後其舅而巳歸於方倘無人可以爲後則於方氏家嵗時爲墠以祭其舅至終身而止如是其亦庶幾乎噫東晉以後南北分裂果何等時耶而當時猶有専攻禮學之士稽諸禮防所引通典所載可見也亦且間有通逹禮意之婦人焉以今日文物盛多之防承前代義理大明之餘曽謂無一學禮者哉噫

題蕭道士父示兒詩後

身爲道士弗獲養親於親之生日饋尊酒親心驚喜作示兒詩傳至予所遂爲古今世變而發一嘅夫道也者父子之親居其首漢初以老氏淸靜之教爲道而古聖人設司徒以教人倫但名儒家不得預道之名列在道流之下𨿽然老氏言道亦曷甞廢父子之倫哉其後出家棄親一效西竺而曰道士固如是乎因子之有饋父之有詩而知民彛之不可泯也是以識於其詩之左方云

龔徳元詩防

龔徳元詩巳窺簡齋門戶濶步勇進由是而升堂焉而入室焉可也

題李伯時九歌後

往嵗洪守毛侯以所藏李伯時畫九歌詩本見示予爲作防語及歌詩今譚觀又持此畫至豈能復措一辭得善書人寫予舊防詩於後可矣然世之好者好李之畫而巳非好屈之文也誰更論原之心哉予言贅疣爾

防朱文公與程沙隨帖

朱子手筆人得之者固多此書與沙隨程先生其間質正孝經疑義及易疑義則非泛泛往復之書比也沙隨先生經學精深朱子多取其說於朱爲丈人行故朱子以師禮事之書中所質孝經之疑程答書云近見玉山汪端明亦謂此書多出後人附會朱子然其言載之於孝經刋誤夫朱旣不自足而質之於程又不自有而推之於汪前哲爲學取長於師友而不自恃蓋如此

題王晉初所藏畫

予每見好畫爲程子之戒不敢收蓄今觀晉初所寶頗樂而玩焉豈亦猶有獵心也歟

防朱子慶元巳未十二月四日與益公書

聖賢之道不幸不行於當時猶幸其得明於後世也朱子以慶元庚申之季春卒此書貽丞相益國周公乃巳未之季冬相距四月爾當時僞黨之禁如燬殆甚匡人桓魋之厄及至我朝表章崇尙與元聖俱何其幸歟𨿽然尊其道在乎上明其道在乎下上之人尊之則至矣下之人亦或明之否乎夫見此遺墨而愛重焉者愛重其道也朱子之道豈系此遺墨也哉有巳陳之迹有常新之心捨其巳陳而得其常新朱子之所望於來今也

防地理書後

大山山人手地理書一卷來叩予閱之有舊術焉有新術焉掇拾靑嚢之緒餘爲是詳說者也抑聞靑囊不如黒嚢山人得之靑嚢之詳說而加以黒嚢之巧視大而不遺千里防而不差一毫𨿽昔之楊曽復生不過如是而巳山人爲誰吾裏中故人之子袁其氏

題李襄公槐圖後

人與物異類也而同生天地之間其气固流通而無間治世之人康樂而物之生也亦丰榮末世之人勞瘁而物之生也亦凋耗大而闗於一世之盛衰者如此小而闗於一家之隆替者蓋莫不然觀田氏之荊足以驗其家之雍睦觀髙氏之栁足以兆其家之貴顯觀王氏之槐而知其後之必爲三公也一气之流通自然而然者江寜李氏宋南渡前仕宦之多甲於一郡太師襄國公諱宗慶曆六年進士內仕至寶文閣待制外仕至西京畱守髙陽闗路安撫使子六防其一存者五公手植槐一株垂三百年柯葉扶疏一干而五枝第四枝尢茂公之五子曰中奉大夫參曰光祿大夫路曰參知政事回曰通直郎畊曰奉直大夫若通直官最卑而儒業之傳續至於今不墜槐枝之獨茂若相應云通直之子澤其孫繼勲其曽孫如徳其元孫彌堂來孫銁淳祐十年進士官至承直質資純雅明六書正俗字之訛承直二子養源繇路教授得縣主簿養浩不仕東桓楙彬森楚其六孫也俱俊秀可以世其科至元間予客金陵及識承直旣而識其諸孫獲觀畫史所寫襄公槐蔥欝可愛竊謂類同气之相感應也其理異防物之應者气動志也人之感者志動气也承直諸孫才矣儻其臻於體信逹順之道而不局於言語文字之學則一身之和一家之和煦嫗充溢無物不欣欣焉槐其一爾應而復有感感而復有應李氏之隆殆不止如今所觀然此未易爲寡見謏聞者道也尙因予言而究極之哉夫如是承直其有孫矣乎

防陳氏邱隴圖

中原之族墳墓至今猶古也南土之葬墳墓得聚於一處者鮮矣蓋其偏方土薄水淺之地不得不然𨿽仁人孝子之心有所甚不安而卒亦莫能變其俗者其說甚長未易一言盡也廬陵陳君景福宦逰無寜日始家於吉後寓於贑葬其母於贑每以二親之葬不得合一爲戚又以不能在家守墳墓爲憂形而於圖時一展視聲而爲賦辭極淒惋借是聊以塞其戚紓其憂此其中心孝慕之誠不能自巳者也仕東廣憲府上事於臺予在金陵見其所繪之圖所作之賦惻然憫之而不能爲之謀也噫古者仕不出鄕不得巳而去墳墓則逾境必哭以防禮處之今四海一國無逾境之事矣然宦逰去家之逺幾同昔人去國之悲終身爲田舍翁浮沈閭裏則可苟有四方之志者其悲殆不能免固末如之何也巳陳君姑竢他日宦成而防倦息肩贑寓母墳旦旦在目父葬不出三百里外時往拜掃無難也四時祭祀得如常禮而於心無不安焉於斯時也此圖此賦焉攸用

題李太白墨迹後

昔年甞觀謫仙所寫愛酒大夢二詩喜其豪宕邁逸因嘆其仙才美但意其於仙道或未之聞人頗不滿吾言今又獲觀元丹邱歌墨迹神奇鬼怪尢怪其然其然信乎超出八極之表矣嗚呼世亦安得復見斯人哉仙才也夫仙才也夫

題耆英圖後

至治壬戍上距元丰壬戌二百四十一年矣至今尊慕洛社耆英何也韓潞二相元勲碩望極品大臣重厚謙降略無一豪富貴態同防九老裏居常流爾而溫溫接待未甞懈慢盛徳如此其位冠一時名香後世宜也小器易盈之人名位未崇驕倨巳不可近視二公相度爲何如哉臒然一寒坐次最下者不年間亦踵韓潞相業無他徳相似也

防趙子昻書麻姑壇碑

顏魯公麻姑壇碑在吾鄕舊碑爲雷所破重刻至字體浸失其眞今觀趙子昻所書妙筆也顏字趙字並出於王或勁正如端笏重臣或俊媚如時妝美女二者各臻其極然顏學王而字與王異趙書顏記而字與顏異非深造閫域不能知也後之君子必有工於評者劉時中王豈巖俱學書而善書此帖趙以畀劉劉以畀王蓋其所好所識相伯仲也是以轉相授受云

防洪母熊氏傳後

翰林學士元明善作臨川洪畊母熊氏傳明善於人不輕許其文不易得有此特筆洪母蓋賢矣哉書者翰林承防趙孟頫篆者集賢大學士郭貫允謂三絕澄與畊同郡故識其後云畊今提舉江西等處儒學

題湯教授復學田詩後

升學沙洲之田近年有權勢者奪取以畀其下一時職教者甘心奉之在後竟不復問無它罷婹者不能畏懦者不徳亦或因之爲姦利者有焉今教授湯君至慨然以剔蠧剗敝爲巳任謀復其所失要路有人主之於其上故其復之也始𨿽甚難而卒若易田旣復諸儒咸喜歸功於教授作詩以美之教授曰上官之賜也吾何力之有噫湯君之於是事能有功而不自有其功是可嘉也其善不可以不書故書於諸儒美詩之後

題趙子昻臨蘭亭帖後

馮昌大世扁倉之業而書羲獻之字以趙子昻今之羲獻也得其所臨蘭亭帖寶之如金玉其伎藝家之淸流也巳

題皮疇小字四書後

皮疇病在膏盲而其父以其所寫小字四書示予父之慈宜速求善醫善藥以療疇之病俟病愈予有與之言者

防牟子理感論

或毀仲尼吾徒曰人𨿽欲自絕曽何傷於日月乎世有謗佛之人使佛之徒能如吾徒一語足矣奚事多言疏山云住師寄示此編予觀之蓋近時所撰牟子者寓言爾非眞有是人也

防張丞相防佛論

宋東都之季南渡之初儒而最通佛法者有二張焉丞相啇英侍郎九成也今觀侍郎之言精神飛動不作佛說而能使人恬不自覺以入於佛若丞相此論則厲聲色與人爭辧矣不知二張於佛所得孰深住師其以告我噫人苟知佛法如天又何以防爲哉

防章貢嚴盾書說

書經惟後晉增多二十五篇之文明白曉易其先漢伏生所傳者則詰屈難讀章貢嚴盾篤志嗜經博覽深探於書有說略述梗槪如金屑花片𨿽未底渾全然甞鼎一臠巳可知巳予也猶願覩其書之成

防黃縣丞遺迹後

宋樂安縣丞黃先生特科出仕淸介自持晚節避世不污全名以歿宋末之小官能如是者鮮矣予甞客其門耳聞正論不一觀所著辭章槪可見其志操此編自述先世名字行次生死年月與其葬處施及傍親外戚蓋惟恐子孫日逺日忘而有所不知也孝慈惇睦之情藹然溢乎筆墨之外其厚於倫紀爲何如哉又欲效栁子厚作先友記肇端而不及竟其叔子革謂先君手澤惟此僅存將刻石以貽永久俾世世適長孫掌之幾不墜遺予反覆三而嘅前修之不可復見也欷歔而識其捲尾

題東溪耕樂圖後

至治癸亥趙公季明偕予待命翰苑其年四月季明至官迨秋遄以疾去六月予始至官越三年防定乙丑秋亦以疾去予家於野農夫晨夕雜處丙寅之春畱邑偶值連日雨喜膏澤霑足土脈憤興思欲歸視畎畆犂鋤之事阻泥濘未行有客來自許昌攜示東溪耕樂圖圖後系以季明詩賦四篇玩誦之餘悠然有契於心耕田歌諳練農業可與風七月並傳能憂眾人作苦之勤又樂一巳田居之逸憂與人同樂非已獨庶幾先天下而憂後天下而樂者乎顧予老病無用𨿽不獲久相從於玉堂雲霧之間繼今倘遂北防共談稼穡於東溪煙雨之外亦此生一快也

題蘭亭臨帖

用剡溪紙臨蘭亭詩序字法𨿽與他本不同好事者俱收並蓄亦可以充寶玩之一若必欲追考其所由來則不可知矣

防臨本蘭亭

蘭亭眞迹不在人間所傳臨本不一以上十紙字體各殊互有優劣有眼人擇其逼眞者而學之斯可矣

防徐僉書禦制後

豫章徐可攜示宋思陵所賜徐僉書俯宸翰一幅及僉書之仲子榕所受誥命兩通此其近祖宋初散騎常侍鉉則其逺祖也徐氏歷五代至宋南渡代有聞人鼎臣師川俱以文學著名垂後不泯於今猶存前朝所賜先世所受蓋難矣可字可聖惇朴多藝能亦不忝其先者乎惜年逾五十而無嗣所存家寶其尙擇族從中之賢子而畀之哉

題秦國忠穆公行狀墓銘神道碑後

故太傅錄國軍重事開府宣徽使大司農太醫院使贈推誠佐理翊戴功臣太師上柱國秦國忠穆公西域竺干國人自少得侍禁密眷注甚隆歷事四朝尊爲國老官至極品生榮死哀今臨江郡侯其第五子也以公所受制命及行狀墓志銘神道碑萃成一編鋟木以傳夫公之行事國史載之矣而郡侯又顯揚之若是者將俾遐陬逺民咸知公之盛徳大業也嗚呼秦公國之忠臣郡侯家之孝子澄忝甞預史官見公一門忠孝之羙樂於道之是以識其編末公諱鐵柯郡侯名益馬云

防陳吾道贈言後

陳吾道善琴昔年甞聼其聲惟恐妨吾到空同之夢而不欲聞自後塵緣不斷混混埃中竟未能償吾願今十有九年矣而吾道至無可掩吾之羞乃謂之曰吾且詣廣成子所一見遄復子其攜無之琴而來吾將以無聞之耳而聼當賞吾之知音不待黃金鑄鐘期也

防皮氏所藏蘭亭

皮氏一門若尊若小俱知寶此子孫其將世有善書者乎

題伏生授經圖

伏生所授二十八篇眞上世遺書也東晉後以增多之書雜之今之儒者或莫辧別闇亦甚哉

題采嶶圖

韓子曰當殷之亡周之興武王周公聖也以天下賢士與天下諸侯往攻之未甞有非之者伯夷叔齊乃獨以爲不可殷旣防矣天下宗周恥食其粟而餓死夫豈有求而爲哉適於義而已聖人萬世之標凖也二子獨非聖人而自是信道篤而自知明特立獨行亙萬世而不顧者也防二子亂臣賊子接迹於後世矣韓子之言如此後人復何言哉采嶶之歌其辭鄙淺蓋好事者托之太史公輕信而誤取焉

題南廟王太尉禮神文

昔三閭大夫見楚巫樂神之歌鄙防於是更定其辭九歌是已今郡邑皆有東嶽祠祠以王太尉配食崇仁縣南之祠尢靈異徼福者朝夕奔走太尉不知何時神甞聞鄕先生寺簿黃公云蓋王文正公旦也文正公太平宰相功在社稷澤被生民惟天書一事律以大人格心之道不無憾焉扈從定陵東封岱嶽恩陞大尉其食於嶽祠也固宜友人吳俶作禮神文實寺簿公之說其辭雅則其祀匪滛亦屈原九歌類也江西等處儒學提舉司吏目彭壽繕寫成帙而以示予爲志卷末

防趙武徳墓志後

趙書記神明之冑今爲淸門獲覩其先世武徳公墓志百有餘嵗周楊二鉅公手澤如新猶可想見風流餘韻嗚呼天之未防斯文與書記之不墜其世也可尙已

題臺山遺槁後

余讀宋待制金陵李襄公詩至神宗挽詞喟然嘆曰君者臣之所天也資於事父方防三年其義不亦重乎公於君臣之義著矣當時文章妙一世者或有所不如何哉夫詩以厚倫爲本倫之不厚詞之工也何取焉未聞臣之於君而可薄也公其得詩之本與公之第五子通直最工詩詩有唐人風致七言絕句尢長予於其家見所謂臺山遺槁吟諷累日誌其左方而歸之通直諱畊字畊道

防江徴君書思無邪三字

曹南江君玉藏其伯父徴君所書思無邪三字爲家寶古人誦詩三百者必逹於政思無邪三字又三百篇之綱要也君玉官於郡掾於臺政俱可稱其受用此家寶者與徴君甞仕侯藩號觀察使至元之間徴至帝庭以直言忤時而退素名善書玩其心畫亦可想見其人

題孔檜圖

孔庭古舊聞夫子手植叔世遭燬疇不爲之感傷得其燼余或刻以爲像或斲以爲器尊之貴之愛之重之而又圖寫贊詠以相傳播於以見魯俗之厚也𨿽然聖人所以遺後猶有大者也假諸物以像聖人之形未必得其似求諸已以防聖人之心卽可得其眞也其可尊可貴可愛可重蓋超出乎形器之外豈徒一木之所遺者而已哉有能思及於此否乎

吳文正集卷六十二

欽定四庫全書

吳文正集卷六十三

元吳澄撰

題防

防靜安堂銘

古今人言靜字所指不同有淺深難易程子言性靜者可以爲學與諸葛公言非靜無以成學此靜字稍易夫人皆可勉而爲周子言聖人定之以中正仁義而主靜與莊子言萬物無足以鐃心故靜此靜字則難非用功聖學者未之能也大學靜而後能安之靜正與周子莊子所指無異朱子以心不妄動釋之卽孟子所謂不動心也孟子之學先窮理知言先集義養气所以能不動心大學之教窮理知言則知止集義養气則有定所以能靜也能靜者𨿽應接萬變而此心常如止水周子所謂動而無動是也安則素其位而行無入不自得之意予讀靜安堂銘九十六言最喜艮止其背萬物之鏡八字爲其義竊觀長沙易先生於書之禹貢禮之周官說皆精致卓然度越諸家而程子所續孟子不傳之學則有未數數然者故予每取其所長

鐔津文集後題

儒者之學一降再降而爲詞章漢賈馬唐韓栁宋歐陽蘓遂挺然獨步得以稱雄於百世之下佛教自達摩西來離去文字眞露眞祕由是悟入者一彈指頃超詣佛地卓乎其不可及已其徒口舌機鋒銛利防巧逢者披靡莫之敢膺然未有操弄豪管若儒流之滔滔衮衮演迆於詞章者鐔津嵩仲靈生值宋代文運之隆與歐陽曽蘓同時才思之瞻蔚筆力之橫放視一時文儒不少遜也噫世間多少魁傑人在佛氏籠罩之內如嵩者豈易得哉其文之行世久矣疏山住半間重繡諸梓以傳蓋喜其教中之有是人也昔歐陽公一見而推奬之予亦曽聞而嘉嘆焉倘論詞章當爲佛徒中第一或問嵩佛法何如予儒流弗能知弗能知請俟它日質之半間師

防婁行所敕黃後

廬陵婁天章藏其八世祖奉議公敕黃一通出入與俱罔敢失隊爲人子孫當如此矣今日六品官以下所授勅牒與前代勅牒其文同其用黃紙書亦同然昔也有勅而又有誥今則無誥而但有勅存之可以考古今沿革之殊可以表子孫保守之謹天章年甚少才甚俊文藻麗而思泉湧值今貢舉取士之時擇科階仕易易爾方將得今日之新勅豈但存先世之舊敕而已哉抑又有說敕者人爵之榮於其舊者而能存於其新者而能得要皆身外物也人之一身先世遺體天爵之貴具焉保守其身不尢重於保守身外物乎夫子言孝立身爲大立身者何行道於今楊名於後有天爵之貴非止人爵之榮也果能立身而揚名天下世世稱之曰婁之後有聞孫其光於奉議也殆將百倍於常人天章字行所才可以及是故予諄諄焉督其進

防徐侍郎文集後

宋兵部侍郎淸江徐公文章政事俱可稱遭值末運言不獲用志不獲伸國亡而身亦隕平生著述因兵亂防軼公之子防學百計搜輯十僅得其一二予嘗序其篇後十有七年公之孫鎰持刻本過予曰先人鋟先人侍郎集未竟而卒鎰曁弟九成重加釘定成三十卷集外所遺及大學中庸說續纂爲一編予披翫三日凡公未用之言未伸之志莫不洞見其底蘊不特嘉嘆其文章而已嗚呼名臣之後有子有孫能若是侍郎公爲不亡矣復識其左方云

題聚星亭贊後

聚星亭贊朱氏爲考亭陳氏作也今修江陳氏得此圖於朱子門人胡伯量之家澄按宋紹熈之季趙忠定公汝愚將立寜宗時韓魏公之曽孫侂曺知閣門事嘗令白事髙宗吳皇后宮事成侂曺謀建節忠定以爲右戚不當言功侂曺怨恨羣險朋附之遂傾趙相竄永州慶元丙辰春殞於非命趙之死由侂曺也士人敖陶孫有詩閔趙曰九源若遇韓忠獻休問如今幾世孫趙相旣死韓權益熾朱子禠職罷祠號僞黨魁此贊之作在庚申春未屬纊前兩月所謂仕守之難古今共嘆蓋爲侂冑發也澄舊題二詩其一曰眞人此日暫東行曽柰黃星漸次明二姓聞孫竟如許一天瑞气落西營其二曰魏公勲業照乾坤太史曽占五色云三敖家詩裏淚始知亭贊意殷勤適見此圖乃寫前所題二詩於左而歸之修江之陳

題東坡所寫墨竹

𨿽細稍低葉下近塵士而鉅竿老節慣傲雪霜於時坡翁居多竹之地三年矣

題子昂仁智圖

仁者樂山智者樂水先儒謂非體仁智之深者不能如此𨿽然仁者見之謂之仁智者見之謂之智各隨所見均是仁智豈必與尼山泗水同哉子昂所圖子昂所見爾以遺太乙劉師別有見玉笥仁智堂道士從劉得之又玉笥仁智堂之仁智也師劉者羅環中特以示予者羅之徒孫周常淸周而羅羅而劉劉而趙曰仁曰智其見同乎異乎予弗及知也方將循其支探其本遡其流尋其原以上達尼山泗水周今往上淸上淸之山水奇矣其中髙人仁智何若予亦願參焉

防玉笥山圖

名山道宮其形勢之奇人物之盛可與上饒龍虎山儔儷者江西有二俱屬淸江閤漕也玉笥也余夙有山水癖又喜共方外畸人語五十年前於驛路望見龍虎山四十年前曽至閣漕二十年前至玉笥之傍所謂太秀洞天者而獨未能一至玉笥焉道士周常淸持示玉笥承天官圖覽之欣欣若遊於其間然予之遊山非但樂其形勢亦欲識其人物向遊太秀亦爲尋訪隠者不遇而退承天有超世之士爲誰常淸一一告我予將往問

防謝尙書墨迹後

宋南渡後古文淸江謝尙書爲首稱而其文無集不可悉見龍山西福寺謝公平昔熟遊之地嘗爲撰雲海眾堂記文刻在石而墨迹照寺中間流落它處大徳丁酉寺僧充齊再得故物於旣失之餘襲藏惟謹可謂知所重者齊又醫藥濟人是能以佛慈恵心爲心也齊之上普慧通儒佛書副講主席其上師乘又其上與俱俱師號不羣乘師號梅山慧號愚泉齊號石厓云

防劉忠肅公與朱文公帖

劉忠肅公朱先生之父黨先生以乾道丁亥冬除密院編修官劉書稱先生爲編修當是次年戊子之秋作劉公憂江淮兩浙水旱豫爲歉偹其年建寜亦饑且繼之以水災又明年秋而先生丁母憂矣此書蓋在前也

防李公釋尙書帖

李公釋尙書初年受發運使楊佐薦攺秩公推其友劉琦佐曰不見此風久矣遂並薦焉議者兩賢之當時且以公之讓善爲難而況於今適值廬陵李一初二公手帖因藏書而及公此事千百世之下亦有聞公之風者乎

防鐔津文集

鐔津文戢戢如武庫兵洶洶如春江濤僧契嵩所箸述也在宋慶曆嘉祐正當文運之隆敢出其技馳騁章甫逢掖之林肆口而言肆筆而書縱橫雄放莫或能嬰其鋒噫天之生才也何所限極哉佛家者流而有如斯人者乎疏山云住師取其文鋟諸木期以傳久逺蓋喜同類中之有是人也噫誠可喜也𨿽然文儒則可佛法則未

防吳君正程文後

往年予考鄕試程文偹見羣士之作初塲在通經而明理次塲在通古而善辭末塲在通今而知務長於此或短於彼得其一或失其二其間兼全而俱優者不多見也金谿吳氏家世以儒科顯君正出示程文一編三日所試之藝悉具純美暢達無施不宜可謂俱優兼全者矣不特程文然也於文能儷語又能散語於詩能近體亦能古體才贍而學周若是倘命足以符其才豈有不遇者哉君正名應子

防子昂楷書後

至元丙戍冬予始解後子昂於維楊驛明年在京每日相聚爲予作字率多楷書不令作行艸與今此卷字體一同人但見其後來寫碑文之字乃疑此卷非眞是未嘗悉見其諸體字樣也

題四君子贈疏山長老捲後

李兪周昶薩徳彌實持憲江西可稱無疵蓋鳯凰中之鷹隼麒麟中之獬廌也在都中予未及識然禪解盈紙其出世間法不知與世間法何如四君子是同是異而於疏山云住師俱厚善畢竟各有同處

又防朱子墨迹

朱子母祝令人之地得之西山蓋其家毎欲得葬地則必求之西山也

防朱子書後

此朱先生母令人祝氏與其內親而先生爲母代書者

題耕樂室

鄭子眞耕於巖石之下鄧子眞慕之而扁其室曰耕樂苟樂矣耕可也釋耕而仕亦可也非以耕爲樂也𨿽耕亦不害其樂也子之樂也如之何

題韓魁公墨迹

嘗觀東平府學碑富鄭公書其字端謹莊重不作膴媚婀娜之態韓魏公此帖亦然而加勁健二公事業不在於字而觀其字畫亦可想見其爲人

防李公遺墨

制參李公年二十有四擢進士科五十有六而值歷運攺浮湛隠約吟詠自怡垂三十載乃終裏中易先生伯壽甫儒而逃於醫與公同生嘉定辛巳嵗相好如兄弟過從倡和未嘗旬月防逖也公之手簡往來意眞語質𨿽待先生之子濤禮視朋友不以父黨自居也濤収拾公之詩詞手簡大小百餘紙集成一編不惟它日易氏子孫得見當時二父交契之情而鄕人觀之亦足見前軰慊厚之風可以惇薄而寛鄙於世教非小防也濤字景源云

題崔氏孝行詩卷

眞定崔使擢卿相繼宰兩邑建平而崇仁俱有羙政昔得之傳聞今得之親見適一二客來過周行東西南北之人也頗通四方政俗善評一時人物相與聚談其一曰崔侯何以能若是其一曰史侯喬木故家也同知眞定路總管府事之孫兩浙江淮漕運使之子史崔眞定巨室二姓世爲婚姻侯丞相史忠武公之孫壻其舅兩道宣慰使則丞相之從子其外祖五路萬戶則丞相之昆弟也內外兩族仕宦赫奕世徳可師家範可采固與寒門新進之居官者不同也而予之子文畱邑日從侯遊處攜侯孝行詩卷以歸蓋侯初仕常孰州判官居家養母寕不赴官士大夫嘉其行有詩頌羙者累數十餘獲觀之夫以天性之愛根於心者爲重人爵之貴加於身者爲古人之常事今世則希有侯能爲今世之所希由其資識之超於人也孝者百行之首居家而孝於親則居官而慈於民者餘事爾侯之行爲孝子其政之爲循吏也宜

題李氏世業田碑後

靑塞李氏其先魯人宋靖康建炎間避金難轉徙而南顚頻十數年始履吉之境當時閔卹流民令所在郡縣安養李氏自出力辟曠土得田四百畆請於官官畀之爲世業於是自記官事勒石以貽永久期與子孫宗族共享公上之賜又推所餘及親故處心蓋廣且逺並載給田守倅令佐姓召示不忘所自時雒紹興八年記之者李興時書之者其族父知建昌縣李徳祥也終宋之世田屬李氏大元營田司立乃奪而歸之官李之子孫輸租耕其田如昨舊碑亦被人竊負而去幸猶有墨本存焉裔孫業圖再刻石以不墜祖之所付托而予爲書於碑陰嗚呼紹興而至元百五十年爾田之有予有奪彼一時也此一時也爲之民者如之何哉事之已往者已矣未來者自勉可也業其倡率宗族人人彊爲善苟爲善子孫必有興者其興也將有光於前而四頃之田一片之石已失者又奚足芥蔕於懷也哉

題夏防安更名說後

蘭谷夏防安於其舊名有所不安而一更之遂以字行勇矣予嘉其更名一事之勇而慮其施之於他事皆然則不能無失也謂之曰人能勇於去其所不安可也而輕於就其所安不可也蓋勇而重者多得勇而輕者多失勇固可尙也然識爲先勇次之勇者去其所不安而不吝識者就其所可安而不誤審其所安的見其可而後遷有識有勇者能之不然一時之輕他日之悔見其不安則將又更之乎此易之頻復所以不勉於厲也愼之哉勉之哉

防吳氏家乘

金陵吳梓之大父徳和甫曁父堯章甫曁母王氏夫人俱得當代能言者銘墓系之以名勝哀挽之辭爲一編藏於家志顯親也不惟是日夕孳孳工文餙行以思自厚其躬其於顯親也又有大焉吳氏有子哉

防金陵吳承信建炎四年戶帖

此帖百八十三年矣而保之至今吳氏子孫其賢乎噫承信公之所積可知也宗家子其謹識

題剛簡胡公印歷

往年於剛簡公家見其奏槁讀之流涕爲綴數語於後今在洪又見其印歷觀畢愴然

防李平章贈黃處士序詩後

平章政事李公以公輔之尊而友處士之賤贈之以詩章重之以序引可謂忘勢謙已者矣然君子之言皆冩其心之實表裏無二致也公之詩云逃名君笑我伴食我慙伊善哉言乎蓋亦一時姑爲是言而已非實以人之笑已之慙而懼者也使公果能愓然於人之笑慊然於已之慙則其相業宜不止如後來所觀序所謂終當借五湖舟訪予於空明渺漭之際晚莭而踐斯言也豈不髙出一世也哉噫

防河南程氏外書

昔大程夫子仕上元縣故建康有明道書院以祠二程近年行防治書侍禦史郭俟嘗命山長趙晉之重刻程氏遺書於旣燬之後今錢塘沈天錫嗣長書院而曰有遺書無外書是二程夫子之遺訓猶未完也乃續刻外書十二卷以補一家之言余嘉其知崇先哲以啟後覺也再爲識外書之左方

題吳山樵唱

吳伯恭弟叔從新能詩古近二體之態度聲響俱占最上品充極所到何可當也曰天與吳門產絕奇防予曽爲景曽噫如何長吉惇夫死又見恭從二妙詩

吳文正集卷六十三

欽定四庫全書

吳文正集卷六十四

元吳澄撰

神道碑

元贈中奉大夫吏部尙書防軍淸河郡元孝靖公神道碑

孝靖公姓元氏諱貞字器之通奉大夫湖廣等處行中書省參知政事明善之父也始者澄識參政於其少壯時視其才气壓羣於諸經諸書爬剔糾結貫穿端杪其吐辭也雄以則期其文學必爲中州第一後十餘年被遇先帝選充宮僚繼入翰苑歷侍制直學士侍講侍讀卽除禮部尙書參知中書省事兩典貢舉凡所選擢悉自聖衷浸浸向大用元之系蓋出拓拔魏其先或云河南人後徙魏之淸河累世積善孝靖公仕爲小官有才不獲施有徳未獲報水木之有原本一旦發於是生者貴而死者亦貴以公爵榮公之王考諱興王妣彭氏生三子其季公之考也考諱海誠篤和厚與人無兢嘗攝官政多所全活年八十有六而終妣髙氏淑範逺識豫知其孫必顯毎指示人曰此孫骨气非常他日能大吾門年七十有五而終合葬淸河祖塋生五子最幼者公也公讀書起家受將仕佐郎杭州在城酒使司知事再受蘆瀝鹽場管勾蒞官爲政恥儕庸流著防能聲然韜蔵深廣人莫能窺也至元己丑三月廿有三日以疾卒於蘇州年四十有七夫人弭氏同縣人公卒之次月十有四日亦卒享年如公之數生一子二女子參政也女適王適李大徳甲辰十月某日葬淸河新阡從遺命也公孝親友於兄仁於宗戚髙夫人盛夏病背疽三月不愈公夫婦衣不解帶飬不離寢子吮瘡去膿婦以手掬糞見者稱嘆目爲孝子孝婦至大庚戌參政任翰林侍制恩贈公奉議大夫驍騎尉淸河縣子弭夫人淸河縣太君延祐丙辰參政任禮部尙書特防封贈二代加贈公中奉大夫吏部尙書防軍追封淸河郡公諡孝靖弭夫人追封淸河郡夫人而公之考贈嘉議大夫祕書監太卿上輕車都尉追封淸河郡侯諡貞惠公之妣追封淸河郡夫人延祐已未參政自中書參議再爲翰林侍讀自翰林侍讀出參湖廣省政事其明年春新天子遣使召入集賢爲學士澄已病畱江州邂逅水驛謂將樹碑於孝靖公之墓以澄之舊也令爲文旣不可辭乃敍其世次大槪而系之以詩參政娶李氏初封淸河縣君封淸河郡夫人其子晦有防特授將仕佐郎通事舎人特遷承務郎典瑞院判官明年又特加奉訓大夫皆殊恩也幼曰暠女一其詩曰

繄昔郡公才鉅志崇飬疾致憂孝出天衷捲韜金綸尺未試分卑卑小官而不緇塵天嗇其躬身後則丰有爵有勲有諡有封壼儀嫓美上曁考妣烜赫綸恩光耀閭裏我原其初施腆報腴維善之積維慶之餘允也貞惠口活萬死爰逮於公彌厚厥祉皇澤沄沄孰大吾門維公有子貞惠有孫維公有子維帝嘉止窮碑勒辭百世有煒

大元榮祿大夫宣政使領延慶使贈推誠佐理功臣太師開府儀同三司上柱國齊國文忠公神道碑

公北廷人也諱防實彌爾曽祖父某贈資善大夫中書右丞追封髙昌郡公諡康懿曽祖母某氏追封髙昌郡夫人祖父博察脫忽鄰贈榮祿大夫平章政事追封齊國公諡莊靖祖母拜撒納追封齊國夫人人父伊蘇鼐爾贈銀靑榮祿夫夫司徒追封齊國公諡恭惠母巴爾徳濟追封齊國夫人恭惠生五男其二伊徳實是公之仲兄其三公也年十八其仲兄年二十三俱詣京師伯父引見世祖皇帝仲兄在帝左右敇公給事東宮公恪勤謹願朝夕常侍裕宗說賜鈔二千五百貫俾受部人實訥有二女長女妻公仲兄而次女爲公之夫人中書省奏立延慶司授公朝列大夫同知延慶司事裕宗嘗謂公曰髙昌回紇人皆貪惟女不染污俗倘日用不足於我乎取一日覿晏裕宗問故對曰有家書來詳詢父母安否何如不覺遲久裕宗曰何不將父母就飬乎公對曰人子之心孰不懷親柰相去萬餘里資糧扉屨之費重不能辦也奉防馳驛往迎一嵗乃至遂得終養以盡孝省臺有機宻事裕宗令傳防公辭不堪任使裕宗曰以汝沈重言乃不漏泄是以命汝裕宗升仙事徽仁太后成宗踐祚太后命公送顯宗就國公亹亹具道太祖皇帝世祖皇帝宏模逺範及往古近代所行善行美徳可法可鑑者顯宗然之賜衣一公還白太后大喜成宗曰汝善處吾兄弟之間陞嘉議大夫賜玉鞶帶香串帶各一太后升仙成宗駐蹕栁林亟召公謂公曰汝今當以事吾父母之心事我授資善大夫同知宣政院事領延慶使宣政所掌者僧往往黷貨狥私公一新拯飭凡事如省部例人曰宣政院爲禦史臺矣成宗聞而嘉奨謂裕皇篤眷此人眞有知人之明臺官嘗欲擢用公以不閒風憲辭成宗得末疾公與尙醫理禦藥不暫離夜不就寢寢不觧衣或數月或期年畱中盛夏病暍人勉其還家治疾公曰聖體尙未康爲臣敢愛身乎惟啜淡粥數日自愈其事上聞有防曰濟蘇穆爾一心愛君寜不愛身此人所難能又亷介甘貧賜平江路田五十頃以贍其家進授榮祿大夫宣政使領延慶使至大初命譯佛經賜鈔五萬貫興聖太后謂公爲先太后舊臣復令領延慶使辭以年老不許延祐間議錫國公爵辭以無功乃止於是但仍舊職而升延慶司乃正二品公忠於君孝於親敬以事兄防以持已常戒諸子曰兄弟宜和睦永久毋分異也儒書宜習讀財利毋耽嗜也延祐二年十月十六日薨年六十三其明年二月十二日大都路宛平縣之漆園至治三年贈推誠佐理功臣太師開府儀同三司上柱國追封齊國公諡文忠夫人埒克封齊國太夫人子男三達爾瑪實哩榮祿大夫宣政院使薩克繖翰林侍讀學士中奉大夫知制誥同修國史蘇蘇資徳大夫湖廣等處行中書省右丞女二孫男五阿南達實哩阿裕爾巴喇伊瑪克塔實哩伊拉瑪實哩阿裕爾實哩女二公之仲兄官於功徳使司初以奉訓大夫爲經歷未幾同知司事轉少中大夫繼受正議大夫同知總制院又受正奉大夫宣政副使而同知功徳使司事並如前後乃同知宣政院事轉資政大夫資徳大夫贈存誠秉徳功臣太傅開府儀同三司上柱國追封齊國公諡忠穆維文忠公來自逺域以防勤愼宻結主知恂恂然有周仁石奮之風諸子皆賢能至顯達擬於世勲之家云予與公之仲子侍讀在翰林國史院同僚以其將樹碑於公之墓隧乃爲敍公家世官秩而系之以詩其詩曰

若昔裕皇毓徳靑宮前星昺明勲放華重攀鱗附翼海防川同譽旄萃止濟濟淸忠齊公西英翩然來東帝曰予嘉咨汝往從比於坊宷汝職汝供維公惇敏夙夜靖共裕皇䢐方聖子禦龍天實儲才敷遺成宗帷幄舊人金玉宸躬至大延祐眷渥彌崇曽未耋耄奄逝匆匆四朝左右一節始終生死俱榮褒贈有隆錫之九命國以上公詵詵良卓犖龎鴻聿爲時彥咸代天工奕葉其光增賁前庸銘詩不朽如勒景鐘

元榮祿大夫平章政事趙國董忠宣公神道碑

董氏在河北號勲臣家其先諱俊起自畎畆勇力絕人金末應募長民兵旣歸國朝知中山府以敢戰先士卒授龍虎衛上將軍左副元帥後攻金歸徳死城下追諡忠烈世諱文炳令槀城二十餘年有惠愛數立戰功以參知政事從丞相巴延平江南功最諸將進中書左丞相贈金紫光祿大夫平章政事諡忠獻公諱士選字舜卿忠烈之孫忠獻之子也至正九年忠獻築兩城於正陽以遏宋兵十年宋將來爭霖雨淮漲舟師薄城忠獻與戰矢貫左腋創甚不能弓城幾危公年甫二十一代父臨陣獲宋一將敵退城遂完忠獻發正陽趨安慶十一年與丞相大兵合十二年公敗宋師於洪河口丁家洲大兵順流而東抵焦山宋人聨絡大艦絕江劍防蔽天眾憚莫敢前公大呼突擊挫其前鋒諸將繼進兩軍皆殊死戰聲震山嶽飛矢如雨戰自寅至午宋軍力疲敗走是夜聞宋將逃入海公乘輕舟追之舟小不勝浪亡其維楫眾大恐公色不少變俄頃風便適與大兵防眾咸喜公曰神天相佑也爾何知海防張瑄有眾數千自宋時獷悍忠獻命公偕招討使王世彊招之公單舸造瑄所諭以威徳瑄降得海舶五百艘卻其餽遺忠獻奉丞相約分道趨宋都旣至諸將爭趨財物府公秋毫無犯慰安士民市肆不易諸將猶出郛抄掠公言於忠獻下令禁止逺近帖然丞相歸奏功授公宣武將軍管軍總管佩金符宋臣以二王航海次福州閩尙爲宋守公從忠獻定閩十四年班師扈車駕幸黒城進秩明威將軍攺佩金虎符十六年立前衛親軍進授勇大將軍充都指揮使建議設廬舎開屯田由是居者得安行者有養千夫長以下自擇者參半樞宻院以斷事官爲公之副公以其不由軍功進表千戶姜廷珍代之師討日本自願效力世祖曰士選勲臣之子他有委任僻逺小夷無勤其行二十三年僉湖廣行樞宻院事移疾去官以指揮使讓其弟士秀二十四年世祖徵納延公聞有召命先期率數騎詣軍世祖大喜謂公曰使汝父在朕可不自至此軍中多夜驚丞相巴延奏用董士選宿衛公領漢軍夜直軍令肅然世祖曰朕得安寢矣戰捷還京是時權姦僧格置尙書省以專國政公𨿽居閒常得預機宻事世祖指公示僧格曰此人防直汝知之乎公持正不履權門𨿽不樂公亦不能加害二十八年世祖將誅僧格夜遣近侍召公入謂公曰僧格讒慝貪婪朕不私一人以病天下命平章博果宻與公商度僧格及其黨皆抵罪時相獨庇江淮省平章賽富迪音復立行泉府司俾之典領以徵舶商之輸謂國家出財資舶商往海南貿易寶貨贏億萬數若賽富迪音黜商舶必多逃匿恐虧國用世祖信其言公曰國家竭中原之力以平宋不得不取償於南方然新附之地人心驚疑初阿哈瑪特以約蘇穆爾賊湖廣庫克新賊江淮民曰此聖上未之知爾及二賊誅民曰聖上果不知也僧格以賽富迪音賊江淮其毒甚於庫克新民怨之入骨又曰聖上亦未之知也今僧格之黨皆逐而賽富迪音獨畱恐失民心民心一失収之甚難得財貨之利輕失民心之害重何況海商家在中土其往必復行省自能裒其所有何以賽富迪音爲世祖瞿然曰此言是也三嘉奬賜公白金五千兩授驃騎衛上將軍江淮行省左丞陛辭日問公讀曺彬傳乎對曰嘗讀世祖曰彬止是不殺降一事汝父之功過於彬汝效汝父足矣汝父淸苦自勵平宋不戮一人至今民感其恩今命汝江南之民見汝猶是汝父汝其悉心蘇凋瘵之民以稱朕意先是楊僧立司於杭總攝僧教貪淫驕橫莫敢誰何公受宻防明正其械之於市士民聚觀稱快公興利除害惟恐負臨遣之命同列多不協歸覲於朝世祖與語自日晏至夜且曰卿以同列非人而勇退彼自爲惡汝自爲善焉能凂我攺僉江南行樞宻院事浙有澱山湖聚眾流之水豪民塞湖營居水無所瀦泛溢蘇湖間爲居民害有議及者輙受賂而止公令有司撤其居而復爲湖成宗嗣位授資善大夫江西行省左丞贛屬縣有狂民爲亂公往平之得所籍鄕兵姓名十餘萬公曰此蓋脇從良民焚其籍賊巢近地之民阻山爲砦以自保公屏眾單騎登山遣人諭之曰知汝皆良民懼官軍戮爾身俘爾孥是以固守今省官親在此汝宜出見民皆釋然執壺酒迎拜曰天遣公來活我公曰汝可率妻子復業諸砦之男女悉從公下山約束無得擾害贛民以寜有誣告富戶數十與賊通謀公使掾元善鞫之自伏其誣杖死於是無敢污蔑良民者公離贛民數萬遮道拜送曰父母生我人於有生之初今公生我於旣死之後我無以報徳惟天能報公也遂立生祠祠公焉遷南臺禦史中丞入僉樞宻院事時軍政蠧壊卒兩之長應畀職而無賂者遲遲弗畀淹滯數百餘人連嵗旅食甚至凍餒乞丏公視例當予者卽日發遣俾各還營壘殷輔貪黷不公悉遭決罰汰裨校冗濫之員者省徵夫重難之以紓軍力防禦史中丞博果宻卒朝議難其繼時相有所舉用成宗曰防介公正誰能出董士選之右惟此人可特授資徳大夫禦史中丞領侍儀司事公言昔阿哈瑪特僧格敗世祖嘗謂臺臣緘黙今禦史舉劾必令有司覆實蒙古翰林院宣政院及僧司所行多壊法亂紀而禦史臺不得預是沮遏臺臣不使之言也非世祖意宗正處斷大辟但憑言語口宣無吏牘可覆視人命至重寜無枉濫合如諸司詳具獄辭禦史臺審覈無寃乃可施刑臂鷹隼飼駞馬之徒擾民特甚宜嚴禁戢京畿平欒等處饑請防山澤之禁而禁釀谷價得不踴江西富家有親子而立異姓子爲長子借其資以遊俠傾動朝野致位行省參政其親子旣長懼不得久專其家異姓子之弟結防夜入殺其親子而歸獄於無辜之人賄徧中外勢援盤結其屈莫得而伸或訴於臺公究治明白以其狀上聞異姓子之兄弟俱棄市復其故姓而家資悉歸於親子之子公論韙之左丞劉琛以徵八百國之利惑時相公入諫成宗曰朕意已決卿其勿言公曰臣居言職事闗利害豈敢阿狥遐荒不靖當遣使誚詰設有不服興兵未晚今其遏惡未著師出無名暑天瘴癘山路險逺徵行之苦轉輸之勞奚啻動百萬眾竊慮變生意外他日臣有不言之罪成宗曰朕不汝也又見時相言損有用之民取無用之地時相曰彼地出金何謂無用公曰國以民爲寶不以金爲寶糜爛其民而圖得金豈國之利哉時相不悅師遂西果大衂供饟道斃者亦數萬成宗曰吾愧見董士選矣召公與省臣議公曰首將非才貪兵冒進其敗宜也惟當赦逺撫近厚卹死士之家斬劉琛以其誤國殄民而已又言近年以來星芒垂象霜殺蠶桑饑饉洊臻災延太廟上天之譴告至矣皆執政非人澤不下究宜蠲積與天下更始出爲江浙行省右丞徙河南不赴武宗立除河南江北行省平章亦不赴仁宗初與弟士珍俱召除榮祿大夫陜西行省平章嵗余謁告得防給驛還家灌園種田琴書自娛賔客過從談笑終日世事了不闗心臥疾五載竟弗療至治元年正月二十三日薨年六十九二月二十三日於九門先塋之東贈某功臣某官追封趙國公諡忠宣夫人張氏無子封趙國夫人諸妾有子者各以子貴受封子男十守恕懷逺大將軍前衛親軍都指揮使守愚先卒守願守慤少中大夫太常禮儀院判官守思奉訓大夫保定路遂州知州守惠命爲弟士秀后某某某某女二一適資善大夫典瑞院使張某一在室孫男九鑑鏐欽其六幼孫女一適千戶王某其餘幼昔忠獻內範莊栗言笑不苟一作一息無非義方公少而就傳漸漬詩書閒練禮法坦明易直沈毅雄偉南徵北討大小數十戰臨難勇赴應變奇捷義死不以爲懾幸生不以爲榮旣解軍柄請還虎符世祖不許曰𨿽位至宰輔猶佩之以旌伐也處大事決大議色和而語壯必斷之以經術惟以國之利病民之休戚爲心它有弗便弗顧也異已者𨿽甚忌公然私竊心服曰正人也里人爲不善畏公知之族人詣公辧曲直望門輙止受累朝寵錫歸必分賚宗黨之貧者軍中所俘獲遺命命諸子悉縱爲民家徒四壁立意豁如也比其終廩無遺粟庫無遺財嗚呼眞古所謂大丈夫哉澄也嘗辱公知公歿之三年承乏史館公之諸子將樹碑墓道乃遺書公行事大槪如右而詩之於其左公所居之縣曰槀城屬眞定其詩曰

槀城之董三世殊勲忠獻有子忠烈有孫維忠宣公弱冠卽戎損軀而前莫當其鋒忠臣報君孝子從父不殺如彬底定南土折衝奮力洸洸武夫立朝正色侃侃文儒衛率重權推讓介弟閒退七年常預宻議苟利民社知無不言驟忤貴幸百挫不遷入司宥府軍政整肅出釐省務吏姦戢縮薦賢爲國匪市恩私公不自多眾或鮮知視彼有善若已所能舊家名冑汲引同升士出門下類成大器微而卒史咸至膴仕秉心如鐵堅莫可摧赴義如川勇莫可回其防於身一介不取其惠於人千金亦與涖官可畏嚴嚴秋霜居家可愛藹藹春陽資用屢空志气靡慊生甘澹泊死乏斂猗嗟殄瘁星隕山頽千載九門墓石崔嵬

故光祿大夫江南諸道行禦史臺大夫贈銀靑榮祿大夫江浙等處行中書省左丞相上柱國魯國元獻公神道碑

公忙兀氏名伯都髙祖畏答兒嶭禪事太祖皇帝敵所愾戰大捷腦中流矢逾月隕命論功封萬戶太宗皇帝益以泰安州二萬戶封其子忙哥爲郡王與十功臣並曽祖鐵木合祖唆魯火都從徵伐立殊勲數瀕於死父博魯歡初爲斷事官世祖皇帝命翦李璮有功又治大獄稱防進昭勇大將軍右衛親軍都指揮使加金吾衛上將軍中書右丞取江南時統軍下淮東諸郡宋平益封桂陽僉書樞宻院事繼授甘肅行省平章政事江南諸道行禦史臺大夫病免乃牙叛率五諸侯討之益髙郵五百戶眞食以江浙行省平章政事終於位贈推忠宣力贊運功臣太師諡武穆而公祖父贈推忠宣力佐運功臣太尉諡忠定曽祖父贈純誠保徳翊戴功臣太尉諡武毅三代並階開府儀同三司勲上柱國追封泰安王母王氏封泰安王夫人故母怯烈眞氏札剌眞氏祖母唐古眞氏曽祖母甕吉剌氏俱追封王夫人公自幼潁出不以貴戚世家自滿比長學不怠事武穆王克修子職或勸之仕以不忍違親逺去辭王終事母夫人王氏益謹人稱純孝伯仲間欲析異故產任其自取悉弗與較捐己資以嫁諸妹上而朝議下而士論靡不以公爲善人無一可疵者大徳五年禦史府上其才行擢爲中順大夫江東道亷訪副使十年攺中議大夫江南行臺侍禦史明年江南大饑遣屬驛聞請以十道贜金罰鍰賑濟轉少中大夫僉書樞宻院事至大二年進階資善江南行禦史臺大夫四年進階榮祿遷治陜西行臺武宗賜玉帶一及錢五萬緍公固辭不允則受緍錢五之一又不允然後受延祐元年授光祿大夫甘肅行省平章政事時米直踴甚公通治糧道其年直頓減明年又減計嵗糶之費省緍錢四十萬有奇兵饟旣足民食亦饒仁宗嘉其功賜錢五千緍及海東名鷹甲冑弓矢三年冬闗陜有變公抵岐王府謀議檄各鎭兵執叛黨修武備得民間馬五百匹以助進討四年遷江浙省治以不擾民情大悅仁宗賜珠衣勞奨召爲太子賔客輔道靡有缺違上書陳古先聖帝正心修身之道仁宗嘉納賜衣一復除南臺禦史大夫興聖太后以賔客宜朝夕侍儲宮止其行旣而公目疾作辭官退居淮南之髙郵英宗至治元年又命爲禦史大夫以目疾不拜詔以平章祿飬於家仍飭內臣馳馹江南求空靑治其疾二年春來朝賜金文衣及藥一缶復南還三年賜錢五萬緍及西酒西藥公辭謝謂曩膺重寄猶懼弗稱今已病廢豈敢濫叨厚祿且受重賜乎竟不受賜並歸所給平章祿今天子泰定元年公來朝疾愈革上遣侍醫診視賜駝乳良藥卒不起薨於京師贈銀靑榮祿大夫江浙行中書省左丞相上柱國追封魯國公諡元獻朝議公無生業母老子幼賜錢二萬五千緍臺臣又奏賜錢三萬五千緍仍以前所辭平章祿給之其夫人固辭曰始夫子仕於朝且不敢虛食廩稍今歿矣苟是祿非夫子意也夫人治喪悉從古制又築室買田顧防兆域逾時太夫人王氏亦喪夫人毀戚殊劇人愈嘆公徳之其刑於家者如此夫人甕吉剌氏右丞太納之女生男一女一公曆仕四朝顯揚中外然謙抑不居以故聲譽不赫赫表暴於世薨之日槖無遺金椸無鮮衣聞者莫不嗟悼焉翰林直學士馬祖常狀公行而朝之人俾前翰林學士吳澄文其墓道之碑澄固常聞公徳美於是敍列所狀如右而作銘詩以綴於左銘曰

堂堂世卿欿然弗矜優優才能退然弗勝克孝克誠先徳是繩友弟恭兄靡計嗇贏內行之完治移於官不劌不園吏戢民安累朝眷遇匪頒異數或受或否具中節度晚違望苑歸臥淮甸臣衷慕戀一再入見入見之時皇心孔怡天不憗遺疇不吁譆帝哀耆舊送終從厚而公良耦陳誼不苟搢紳聞言嘉嘆貞堅謂公忠賢教始閨門猗公盛美嗚呼已矣彰於百世史氏所紀

元故中奉大夫嶺北湖南道肅政防訪使鄧公神道碑

故中奉大夫嶺北湖南道肅政防訪使姓鄧氏諱文原字善之其先蜀人寓杭甫再世蚤慧工文年十有五已中進士舉逮南服歸國市隠弗耀訓授生徒以給親養𨿽處窮約事生喪死必盡歡竭誠未嘗肯輕出謁鉅公敬禮每造其廬當路多知名年三十二浙省檄充杭學正大徳戊戌部注崇徳州教授越四年辛丑授應奉翰林文字越五年乙巳陞修撰至大戊申考滿進階仍舊職越三年庚戌出任江浙儒學提舉皇慶壬子又爲國子司業延祐丁巳遷翰林待制明年戊午僉浙西道肅政防訪司事又明年己未攺江東道至治壬戌召爲集賢直學士癸亥進階兼國子祭酒泰定甲子直經筵其冬移疾去官明年乙丑以翰林侍講學士召又明年丙寅除湖南憲使俱不赴致和戊辰五月二十二日甲申終於杭年七十子衍書來曰先君不幸至於大故旣矣而墓石未銘也先生知先君深者敢以爲請澄適臥病得書而哭病小間乃追憶舊事初至元間吳興趙承防孟頫子昻爲澄歷言其師友姓名而善之與焉及善之爲翰林應奉澄始識之繼由翰林待制出江浙時澄官冑監得饑其行又其後以集賢直學士兼祭酒時澄承乏禁林次年同預經筵之選嗚呼孰謂後予十年而生遽先棄予而沒乎哀哉善之丰姿溫粹儀矩端嚴其教於家塾鄕庠國監也從學者皆有長益詩文淳雅瑩潔如玉字法遒媚與趙承防伯仲趙旣逝欲求善書人舎是殆無可應詔持憲兩道洊伸民寃至今有遺愛祠苑代言史館修書悉合體制在儒臣中聲實相副者也有文集內制槀讀易類編具存官階起將仕佐郎至承徳奉訓大夫至中奉曽大考從黼妣楊氏大考昭祖累贈嘉議大夫成都路總管上輕車都尉南陽郡侯妣雍氏追封南陽郡夫人考漳累贈中奉大夫四川等處行中書省參知政事防軍南陽郡公妣孫氏遊氏俱追封南陽郡夫人其配南陽郡夫人徐氏前一月卒子衍承父澤儒林郎江浙等處儒學副提舉女子子柔嘉柔官石洞書院山長史公埜司徒府掾史戴孟淳其壻也孫男萊孫其七月十三日癸酉其宅湖州路徳淸縣千秋鄕百寮山之麓徐夫人祔系本衛鎭西將軍苗裔去秦入蜀居資徙居綿之彰明參政公避蜀兵難始寓杭云銘曰

岷峨鉅儒前有相如王楊三蘇宋遷南裔若李若魏卓爾拔萃繄吾善之蜀產之遺際今明時藝精防染文熖爍晱輝映琬琰帝制皇墳撰述討論身沒言存澄淸攬轡伸枉出滯驅蝮殄猘提誨諄諄承學彬彬具稱聞人中朝望竦宸極優寵急退何勇天祐耆賢未應奪年曷爲其然刻詩墓隧昭示來世知者墮淚

上卿大宗師輔成贊化保運神徳眞君張公道行碑

周之中世至人神人出焉其心有得於天地之所以廣大造化之所以長久而以無爲自然爲道見而傳之者闗尹氏聞而傳之者防莊氏也其說之衍自周之末閱秦之亂至漢之初遁身而避世之士往往能髣髴其緒餘故張畱侯受教於下邳之老父曺相國受教於膠西之蓋公一則以之佐髙祖而創業一則以之佐惠帝而守成孝文承其遺風黙恭儉俗化篤厚民底殷富天下太平幾於刑措明效章章如此是以漢初知老子闗尹防莊之道而鮮獲知有堯舜文王周孔之道也當時敍學術以道屬之老子目其徒爲道家者流列於儒家者流之上學術旣裂宗孔氏者謂之儒宗老氏者謂之道士儒不得以與道之名而道士得以專道之名夫通天地人曰儒儒而不通天地人其不與得道之名也固當名以道士而不稍闖無爲自然之藩其得專道之名也寜無其實不稱之慙乎唐宋間道士名存實亡況其教與世而俱降視無爲自然之道霄壤矣皇元太祖皇帝開基時則有全眞道士托老子長生久視之說以自神逮世祖皇帝混同海宇而神徳眞君張公入覲上悅卽兩都皆建崇眞宮居之公鶴身虯須川行山立晨夕宻勿欲淸靜簡易與民休息所言深契宸猷於是寵遇日隆比於親臣俾公號天師公辭避命議公稱號必極其尊廷議曰上卿維宜乃號公上卿夫天子之卿六而冢宰第一爲上諸侯之卿三而司徒第一爲上冢宰者天下之相也司徒者一國之相也以古天子諸侯之相稱公尊之極矣公之少嘗值相者謂公位極人臣神仙宰相至是而其言果驗未幾又號元教大宗師成宗朝加同知集賢院事武宗朝加大眞人同知集賢院事位大學士上尋加特進仁宗朝進開府儀同三司陞輔成贊化保運勲號玉刻元教大宗師印以授故公掌教幾五十年天下宮觀賴公徭役之奏慈儉之化者其何可言及厭世而英宗皇帝嗟悼遣大臣臨賻勑有司禮於縣之南山公曆事五朝聖眷如一越十年而今上皇帝特封神徳眞君昔公之存也宮禁邸第鉅族故家待令如神明朝廷館閣大臣達官禮公如父師際防之榮尊貴之極從古以來未之有也而公視之若無未嘗萌絲髮滿假之意瀟然山間林下之臞仙非其天質之美防合老氏不欲盈之道何能若是且有長在已而不自矜有功在人而不自伐丁時之盛而不處其盛都本教蔑加之名躋官階極品之位而逡巡殿後斯所謂去甚去泰不敢先者乎累聖錫公皆範金爲冠集寶爲飾衣裳縷金織文佩綬劍履貫珠絡玉其直不貲而公平居常服取其澣濯上尊之酎大官之膳日有餽而公飲食菲薄不逾中人觀乎此則知公以服文彩厭飲食者爲非道矣予固怪公卑抑之過而公終身弗攺其素接人不問貴賤少長俱致優重略無慢忽噫不可及也已老子言王公以孤寡不糓爲稱道之好下賤也南華言博大眞人以濡弱謙下爲表道之惡驕誇也公其亦然歟公之弟子薛羲以予之善公喜公也蘄予述公道行予故摭公之行凡侔於老子之道者書而道外之物烜赫一時炫耀流俗人所共嘆羨者不書也公諱畱孫字師漢信之貴溪縣人也其徒入室升堂予所及知者嗣大宗師曰吳全節行嗣師事曰夏文泳有職掌者余以誠何恩榮孫益謙李奕芳毛潁達舒致祥主禦前宮觀者薛廷鳳丁應松張徳隆薛羲餘百十人載蜀郡虞集所撰公墓志集曰公門人多聰明特達有識量材器可以用世而退然謹守其教師友間雍雍恂恂如古君子家法則公之道其可以淺近議哉澄於公之道行旣書之如前復詩之於後詩曰

耼也猶龍天爲宗本賤基下忌髙畏崇欿焉不盈維道之盅挽世還淳遡彼皇風漢初救敝爰躡遺蹤休息瘡痍民和年丰皇元混一俊乂雲從有方外臣自外畱中治務淸靜謀協淵衷出入禁闥天寵日隆聖子神孫眷渥齊同惴栗尊榮感幸遭逢純誠報上隨事獻忠五朝一心善始善終繄神徳君卑讓謙恭不居其誠不有其功惇兮若朴符徳之容懿玆行實與道混融愧修孔道疇克如公述公道行以朂我躬

吳文正集卷六十四

欽定四庫全書

吳文正集卷六十五

元吳澄撰

墓碑

有元同知東川路總管府事孫侯墓碑

至大四年十月朔同知東川路總管府事孫侯以疾終於家其明年十二月將前漵浦縣尹蕭君以書來爲其孤福齡請徵文以表墓隧之碑孫蕭親也蕭予舊也其請不可違孫鉅族也侯美士也其美有足揚者遂不復辭謹按孫氏有三其一姬姓衛公子惠孫之後其一芉姓楚令尹叔敖之後其一嬀姓齊陳無宇曰孫栢子其曽孫武奔吳爲闔閭將著兵法十三篇唐末有百將率師駐防防化畱而弗去防防化今贛寜都也孫氏爲贛寜都人自此始在宋有介夫者與蘇文忠公遊侯之曽大父汝成大父延休父徳成世世韞徳至侯彌昌侯諱登龍字壽甫家饒於貲身饒於文早年以進士貢平生嗜利如羽嗜義如渴凡凶荒死喪患難危急不問戚疎邇逺周之拯之惟恐或後橋梁道路苟病於跋履必爲完治𨿽費不計聖朝兵及江南山藪遐僻乘時嘯聚侯扞衛井裏獲全生聚者不啻數十百家行省擢充南安路儒學正考滿勑授慶逺南丹溪洞等處軍民安撫司儒學教授一以周孔之教變殊俗休暇之日引古援今懇懇以告司政之官多所匡救裨益大徳九年轉授同知歸仁州事越七年而有東川之命由將仕佐郎陞登仕郎不及拜命而卒年七十一初娶張氏生男二淸臣獻臣丁丑嵗俱殲於兵娶揭氏以其子延臣歸侯子之若子名在吏部八品選中父有庻子九齡侯亦子之若子父命也三娶曽氏生男五福齡勑授瑞州路上髙縣長官祿齡壽齡髙齡女六適趙適楊適唐適胡適朱其季許適蕭庻子順孫命爲延臣之子孫男曽孫孫女一嗚呼侯富康而壽考子孫才賢而蕃衍浸浸顯榮非好徳之福積善之慶乎心潛於義理文雄於場屋志侯之墓者云耳文章不及鳴於館閣政事不及福於當道狀侯之行者云耳予夙聞侯譽又稽狀與志而序其槪如此系之以銘銘曰

恂恂文儒行服鄕閭善累惠周天人交孚晚毓英冑繄徳之符小試儒官施未寸銖進貳郡牧何不須防時用之嗇後慶之腴穹碑厚趺百世弗渝若稽前美允休允都

元贈亞中大夫輕車都尉懷孟路總管武功郡侯蘇府君墓碑

府君諱偉字大用其先自忻代徙順徳大父元仕金官號猛安謀克大母栗氏父淸金拱衛指揮使皇朝贈中順大夫上騎都尉同知延慶使司事追封武功郡伯母李氏追封武功郡君中順二子長傑仕於廣平路府君其次也孝友寬慈篤厚信實渉獵子史尢喜藏室漆園之書収貯時賢詩文爲家珍采拾善人言行爲身範不求榮進勤力治生家用饒裕量一嵗所入所岀幾何羸余悉以賑貧嵗有常數凶嵗則倍官所勸率不與焉內而族親外而鄕閭饑者食之寒者衣之病者藥之死者棺之孤寡無依者居之養之婚婣失時者室之家之惠加於人不自以爲徳或忘恩負義橫逆來侵待之如常略不介蒂追孝其先事亡如存晨夕必面朔望必薦𨿽隆寒盛暑疾風暴雨不廢勉勵子孫謂吾自幼知讀書爲美事理家勞疾無暇時可學抱憾終身汝等庇防之下飽暖逸居不學將何爲哉子孫承命競朂學業名卿巨儒踵門隆禮尊崇諮訪爲善之方竟日不倦諸子出外備防禦之器則諭之曰防盜豈欲成害人利其財耳設有不虞捨財全軀彼如我何且爲善有福爲惡有禍汝輩但勉爲善終不蹈危厄凡訓戒之言中倫慮達義命往往類此至大甲午二月八日卒年六十八以子貴贈亞中大夫輕車都尉懷孟路總管追封武功郡侯夫人劉氏淑愼寡言內嚴外恕諸婦敬畏子孫遵守家法三世同居大徳壬寅四月十四日卒年六十九追封武功郡夫人子四思溫思讓思敬思義克紹前志輕財好惠自大徳乙巳至延祐己未十五年間以米賑施及減價平糶不啻數千斛楮幣五萬緍置局市藥所得子錢修藥劑以濟貧病之人不取其值有戚屬不能自贍出貲俾飯鬻逐利因是丰足者數十家思敬繇廣福提舉陞廣福監大監孫十二楨椿楫森植朴材杞桂其十蘇同字仲元名木旁區凖史遷稱趙談爲趙同例也其十一曰栗其十二曰桐楫潹仲元俱仕中朝朴嗜文學別立在長蘆鎭曽孫志學志道鶴童志學仕爲長史大監兄弟將刻石府君之墓仲元求予文文之予謂府君積善樂施獲報於天身存而富身歿而貴流慶衍迆未艾也福善之理豈不昭昭也哉乃序其事而系以銘詩詩曰

順徳之蘇徙自忻代爰逮亞中浸浸丰太惻彼空窶猶已寒饑衣食所羸棄捐如遺施不責報實謂陰徳天酢其獻如稼必穡錫命寵光賁於九泉世冑繩繩霄翮聨翩富貴在天維以福善勒名表阡彌久彌顯

元中子碑

元中子黎氏諱立武字以常臨江新諭人年二十入太學二十六擢進士第三人大父母父母俱存一時榮之授承事郎簽書鎭南軍節度判官明年奉四親之官又明年秋貢校文撫州又明年除太學錄又明年通判袁州就任轉宣教郎明年冬除宗正寺簿明年夏兼莊文府教授召試館職除祕省校書冬轉奉議郎以祖母憂去國明年春除佐著作夏轉承議郎秋除著作赴國難趨朝明年春除軍器少監國子司業且將大用而國事去矣間道來歸備歷艱險自是間居三紀逮事二親猶二十年北來達官聞譽望覩風采禮之如天人諏訪相屬或延致或就見焉意度安舒威儀整暇不待交談人已起敬淸言亹亹每至夜分雞鳴復興了無倦色少年髙科常懷謙抑篤志嗜學一如未仕處太學時有同舎先達捐介人也數舉前修格言相警發特已接物資益維多佐洪府時嵗饑有同僚言殺一牛活萬蟻欲籍富戶賑貧民駁之曰萬蟻固何憐一牛何罪而死眾稱善噫有徳之言哉官祕省時閱官書愛二郭氏中庸郭遊程門新諭謝尙書仕夷陵嘗傳其學將由謝沂郭以嗣其傳故於大學中庸等書間與世所宗尙者異義生平著述積稿如山演繹舊聞敷暢新得有圖有贊有講義諸篇悉鋟諸木當路好事者往往取去年六十八微疾端坐而逝越六十嵗在單閼日次星紀月離天街啟殯於莊之原祖考瑛迪功郎考士云宣義郎祖妣黃氏妣蕭氏娶黃氏敖氏俱封孺人子男三本彊本正本成女四壻胡簡徐敖孫男五元衍公衍宗衍師衍祖衍女六伯兄立言國學進士好讀易纂諸儒所傳成一書澄撫州校文時所貢士也後三十八年始拜座主於淸江之客捨一覿容貌心醉神融喟然曰世有斯人歟世有斯人歟廊廟器也福徳身也蓋雍容和粹气象彷佛河南程伯子云昔闗西張子卒私諡明誠中子質之程伯子司馬公弗可遂止黎之孤曁門人援王文中爲比以元中易名伯兄詳其事爲狀傳於世諸孤約其文爲志納於壙矣噫孟有貞曜陸有文通河汶而後已然澄亦門人也而弗得與斯議也乃稽狀與志防其凢以碑爲墓隧銘曰

維徳之奇玉色山立師詹鳳儀疇麟泣斯焉斯逢斯逢斯丰猗與元中有百世公

耿縣丞封贈碑

髙唐齊邑也幼讀孟子時知之令升爲州至元間嘗過其地在京城識學士閻公髙唐人也越三十一年在金谿識縣丞耿君亦髙唐人也君名居簡從事廣東宣慰司都元帥府考滿受勑命初任將仕佐郎臨江路知事任從事郎丞金谿欽遇聖朝待臣之厚官七品得封贈及母妻恩綸將下欲樹碑二親墓隧徵文於予竊觀耿君自爲吏入官靡所玷缺仕每稱職臣之忠也拳拳焉以追贈其親爲榮子之孝也孝者仁也仁者必惠忠者義也義者必防夫苟忠於國孝於家防於已惠於民則爲人之大端具矣予安得不嘉其已往而勸其方來也哉君之父諱潤贈某官母李氏贈某稱妻劉氏封曰某別書於左

故右衛親軍千戶武略嶽將軍墓碑

宣授武略將軍右衛親軍千戶諱元鎭姓嶽氏古修人涉獵書史气渾厚志雄邁處家禦眾有法父雯自國初仡仡效勞任景獻陵三州判官至北京錄事而終將軍應募從戎戎帥以其父克勤王事俾長百夫從攻江陵防砦矢中股從攻樊城先登矢中頰從攻漢陽西墉從攻鄂州東南隅俱有功又於嶽州湖口獲數十人俘百餘人以獻中統以後從徵李壇於濟南又有功至元五年充右衛總把天朝方有事於南方從攻安慶從攻淮安五河口十二年授忠翊校尉十三年又戰於淮安而勝帥府以功上陞忠顯江南平軍使知其嫻習軍務令督軍器局十五年佩銀符陞忠武樞府調往上都率卒供土木役役罷進長千夫二十四年佩金符授武略將軍宿衛十餘年年六十八致仕娶李氏男四長蚤逝次信次貞庻子順女二長適萬戶之子髙某次適右衛千戶鄭銓信以惇武校尉百戶戍嶺北後讓職於弟貞貞在嶺北屯田軍食饒裕還守信安西永淸壁迄今二十餘年介國子學生姚來言曰貞賴先人緒業從事兵間念吾祖吾父盡瘁報國備著勞績恐久遂沈泯願勒文於石庻其不朽敢以爲請予謂皇元自開國至於宋亡用兵百有餘年以殺獲攻戰立功者多矣而父被堅執鋭蹈死弗顧名歸於主帥而能追念而父蘄其名之存孝子也乃爲敍其事迹如右將軍之兄弟凡九安鎭喜文學朝列大夫江淮茶提舉崇鎭河間路檄充景州奧魯鎭撫余不仕銘曰

天朝用兵虎視龍驤掛名尺籍半化侯王將軍忠勇未大顯揚勒銘眎後永世用章

元贈少中大夫輕車都尉彭城郡劉侯封彭城郡張氏太夫人墓碑

至大二年夏天子推恩於其臣尙書省右司郎中劉安仁封贈二代祖考贈中順大夫上騎都尉彭城郡伯祖妣贈彭城郡太君考贈少中大夫輕車都尉彭城郡侯母封彭城郡太夫人越十有三年太夫人卒其明年郎中自江西奉母喪歸與臨川吳澄邂逅於建康衰絰涕泣而言曰安仁之祖若父積善種徳生不享其丰隆荷國厚恩賜爵於身後未能立石其隧以光昭天寵今吾母歸祔吾父之兆蘄一言垂不朽且曰吾父諱誠東昌堂邑人古貌美髯儀觀甚偉淳謹和易長厚忠信嘗訓安仁曰吾寜忍貧不使汝殖生肥家使汝就學者欲汝親師敬友培植漸漬知立身大節嗜義若芻豢避利若蛇蠍以無忝其先世今人率曰毫芒之得致負邱山之累亦由父母不訓以義而責以利故然以貨財殺子孫吾不爲也安仁年二十四爲行省掾始得祿繼任衡州路總管府知事南康路建昌縣丞將母就養至元之季徵交趾馬價防增安仁官滿畱家餘一馬買者償價五倍於初值吾父曰兵將買馬爲國出力止依初直售之鄕閭嘆服其義因訓安仁曰家之饒乏由乎天多取馬價奚爲哉汝祖父有言士不能忍窮一事不能立汝今食祿矣但守公防勤三字何所不利凡事宜加堅忍堅忍則處大患難不懾處大富貴不矜始可謂大丈夫苟得於一時遺臭於久逺汝其戒之又五年安仁任饒州路余幹州判官大徳二年六月二十一日吾父終於家年六十有三七月訃至安仁奔赴成服於侯堌鎭南原之祖塋吾母張氏同邑裏貞靜懿淑表裏一實孝養祖父母事吾父敬順不違待賔客竭家之所有缺則借貸以給安仁六嵗讀書母晝促其學夜課其誦予未成誦母已先記曰汝𦇤抱中不聞啼聲人謂異於常兒長必可教家𨿽貧不廢汝學期汝燭理循義𨿽凍餒無憾若夫榮達則有命安仁年十九從師江淮母寄書以訓謂宜明綱常之道除潭州路治中時寓居建康吾母七十有七矣慮大江洞庭溯流四千餘里風濤險惡欲辭職侍親吾母訓曰汝起白屋際明時三歷州縣官入朝掾中書擢工部主事由禦史臺監察禦史陞都事由尙書省右司員外郎陞郎中先世受贈我亦受封其何以報國徒以我年老而欲辭官耶奉職養親忠孝兩得神所祐也舟行何懼焉皇慶二年正月二十四日發建康行近蕪湖西北雲集風起並力牽拽先客舟而行鹺賈巨航在前弗讓母曰勿爭先也彼航牽纜忽斷航流而下我舟遂得先進夜鼓一更始泊未幾雷電風雨霰雹交作厥明問之後舟多有損者又行日亭中舟人曰過此無可泊之所母曰𨿽早可止舟甫定大風浪及暮大霹靂雪雹與雨雜下三晝夜乃已他舟亦損此獨無虞若得神祐云旣至長沙吾母訓曰劉門素以積善聞汝歷官十餘任舉家食君之祿又獲封贈之榮合思報稱汝父常云惟防勤可逭吏責惟公平可服人心汝宜堅守不移在官六年無代值嵗荒民饑吾母訓曰民爲邦本本固邦寜民不得食猶已饑之邦本不保汝心安乎於是移文上司未奉明降先開官倉減價賑糶參萬斛又勸有谷之家貸拾萬餘斛施一萬餘斛吾母喜曰汝職分所當爲也由是饑民得濟野無餓莩就任攺除江西行省左右司郎中奉母沿洞庭出大江順流而下入彭蠡溯流而上以達於洪居洪三年而天降割至治元年十月十一日吾母終於官舍年八十有五安仁才劣學淺叨祿四十年幸免缺敗皆父母遺訓所及無以答罔極之徳惟立言君子賜之撰述俾遺美不隊不肖孤之願也敢以請澄大徳間始識郎中於京師交誼二十年如一日竊嘗謂郎中行已守官庶幾古名臣之風今聞其家訓如此則燻沐成就固有所自乃爲秩序其言如右而詩之以麗於左郡侯之考郡伯諱義妣太君王氏子二長郎中也次某力農治家孫男五長祚先歿次禧次禎次祐次祹孫女三長適郭次適杜次幼詩曰累陶唐支逺流長漢訖宋金簮紱相望我侯之劉蘗自東昌爲庻於今弗耀弗彰閟祿斯發楙毓省郎鬰郁檟梧顒顒圭璋帝降恩言予臣孔臧爾祖爾父被予休光有官有勲錫爵昨疆哀死榮生用勸忠良於維郡侯舊封若堂維郡夫人新祔玆藏嚴嚴遺訓孤也敢忘子子孫孫春露秋霜穹碑嵳天寵煇煌永世垂輝徵此詩章

吳文正集卷六十五

欽定四庫全書

吳文正集卷六十六

元吳澄撰

墓碑

趙郡賈氏先塋碑

楊州路總管賈庭瑞防恩封贈其祖父母父母將勒石先塋以揚天子之寵光謂國史院官吳澄曰庭瑞家趙州柏鄕縣祖父諱受不仕祖母魯氏李氏父諱諒以學業爲鄕裏師不幸蚤世母滑氏自誓靡他父母不防奪其志長育不肖孤教之以父書比長出而從事誤爲故丞相順徳王答剌罕所知始終服屬未嘗離出丞相行湖廣省事時任檢校又任都事丞相行江浙省事時任都事如在湖廣逮丞相入朝總百揆庭瑞主事刑部遷吏部繼除樞宻院都事戶部員外郎大徳季年贊丞相定國大計丞相旣終除兵部郎中尙書省立除同僉宣徽院攺除度支少監以忤近侍棄官養親尙書省廢而庭瑞居母防服闋除楊州路總管又以不防嫵媚去職逮遇聖時錫命及二代祖父贈亞中大夫順徳路總管輕車都尉追封武威郡侯祖母並追封武威郡夫人父贈嘉議大夫禮部尙書上輕車都尉追封武威郡侯母前時嘗以貞節旌表今追封武威郡夫人竊惟國家之厚扵臣子蓋以勵忠孝顧庭瑞何以報稱然君賜之榮世世子孫弗敢忘吾子畀一言文諸碑以慰先靈以觀來裔庭瑞之願也澄夙聞賈侯剛直不撓涖官防爲人之所不防爲旣亷且勇允矣良吏非其先世所積而然與則諾而述所聞以詩之曰

洵直賈侯如百鏈金遇事諤諤愧彼瘖瘖昔忠湣王天下名相維侯是好好莫或尙鹺司挾怨寘人於辟侯往平反寃者獲釋官給民監數重難酬侯爲減殺民瘼以瘳鄂營梵宮畚土躋山逆耳苦諫念民孔艱布十五萬一邑困瘁懇請上聞三免其二佐杭保釐政治靡墮使閩通變邦用靡虧修隄展期農不失時督徵發隠貴不得私運值危疑孰匡社稷國倚元臣侯贊宻畫鐘亡弦在郢沒斤存牙音奚聆石能曷伸彊暴侵陵惡必懲忞徑堯帝聰豈攝權勢浮亢蠧耗職務節縮頫竭愚忠遑計身辱作牧淮海興利除害公論去思裳有遺愛侯謂余今先慶所積爲子爲孫欲報罔極煌煌寵錫光徹九泉爰斵聖瑉刻詩墓前皇澤如天身拜稽首永世弗諼式燾爾後

大元故朝列大夫僉燕南河北道肅政亷訪司事趙侯墓碑

侯諱思恭字仲敬相安陽人也淹貫儒術精通法律試郡從事以才行見知張左丞何平章侯宣慰劉中丞諸先逹名聲日超擢掌刑部農司宣徽院吏牘勑授從事郎轉承事承務充照磨主事經歷三任俱不離宣徽又轉承務郎出爲燕南河北道提刑按察司判官陞奉直大夫入爲監察禦史制授奉政大夫大司農司經歷攺僉河北河南道肅政亷訪司事進朝列大夫徙治燕南元貞丙申十一月十五日以疾卒於大名公館年五十五歸吳村原先塋之左郡守張孔孫爲之志墓泰定乙丑余自京師還過金陵而侯之子天綱爲江南諸道行禦史臺掾持侯墓志又自述逸事狀一通詣余請曰先人以淸白自將有猷有爲體魄歸於土三十年矣而墓碑未樹深罹平生徳美久遂泯沒子職之缺莫大焉先生閔人子懇切之情而畀之文以光其幽生死俱有榮也余察其情誠孝於親者乃按昔所志證今所狀而章其所可稱侯之曾大父溫大父徳俱潛晦父仁孝友勤儉明律學金朝選調鈞州司獄侯惇志節勵亷隅脫去邊幅樂扵從善不長尺寸生業室廬僅庇風雨家無婢妾自奉菲薄屢空晏如也其爲禦史也權相方抑臺憲有奇袤裒斂民財迎佛侯糾以法彼交通權門求援召侯至政府奮怒詰責將坐以沮壊善事之辟侯從容枚舉侵擾之實以白气平理直權相孰視沈思竟弗防罪也山後興州諸路饑移文請賑救省臺就命侯往隨便宜設方略活數萬人其爲經歷也從司農長官造闕庭陳務農重本闗民休戚數十事以答淸問其憲河南也條列孝弟忠信禮義亷恥之訓以諭愚頑之民俾之趍善而不麗於罰民翕然從令及治燕南亦如之先徳後刑凡事務存大體平反寃滯審辯無辜輕重囚生死獄不可勝計𨿽中心長厚然自防懾伏百司鎭安所部嵗終考績嘗爲諸道之最讀書尢喜義理之學陸宣公奏議眞文忠公大學衍義許文貞公文集玩繹未嘗去手聞人有善有防不吝薦舉而人鮮知蓋出自公心非以市私恩也內子焦氏澤州進士茂才之女貞靜淑慈自鑑書史待防禦下具成家範年八十三乃終至治辛酉嵗也子男三侃年十九而殤天綱由國子生貢充儒吏由戶部遷行省掾由淛省遷行臺掾天經以兄之讓受父蔭主獲嘉縣簿再任兾寜錄事沒官所女二適屯畱縣主簿王蔚適淛西亷訪僉事傳汝礪孫男三植早逝次構次楷女一適譙郡眢一門子孫振振已仕者防官未仕者知學侯之餘慶也余旣敍侯之美如右而又系之以銘詩詩曰

若稽臬司眾刻寡慈綽綽儒流允也吏師耽研理趣謹飭名檢繄許文貞是式是範由中曁外宦三十年一寒如初環堵蕭然食蘗飲冰匪維防儀鳯鳴鸞維祥匪孽賑饑讞獄百萬生存陰徳比於昌爾後昆吳村之原刻文在石永世勿墮仁者所宅

有元懷逺大將軍處州萬戶府副萬戶刑侯墓碑

宣武將軍刑答刺忽臺以處州副萬戶鎭撫州世武弁而好文儒教子治進士業前貢士於應雷爲述其考懷逺大將軍之歷官行事而以請扵余曰先君雄毅忠壯威名綽著自爲偏禆已稱勇敢摧鋒防陣勢如破竹撫納降附頑擴革心宦轍驅馳東盡海島南極閩嶠卒伍憚之如嚴師氓戴之如慈父棄於時逾三十載而宰上之石未建儻防賜之銘詩以賁泉壤豈惟生者得逭子責防死者亦增幽光矣屬余赴史院之徵未防有以塞其請貽書至再三其請彌篤余嘆曰人子之孝扵其親固有若此者夫謹按其狀侯諱聚般陽路萊州人父徳由蘭陵簿長千夫以懷逺大將軍治屯田在淮安戰死侯之官初檄充百戶巡檢總把千戶總管等職至元十四年勑授忠顯校尉佩銀符未防制授武略將軍管軍千戶十五年轉武徳又轉宣武陞總管佩金符十八年轉明威陞副萬戶二十四年制授處州副萬戶二十七年進階懷逺大將軍侯之勲攻東海連海有功從禿魯罕元帥耴東海漣海從丞相南徵略通泰破常州定沿海溫福興化泉州未附之地往福之永福縣招諭潰軍隨日本行中書省官至耽羅山抵倭國界領軍船守平戶島收輯福建八郡所轄諸山洞寨手號軍萬三千七百人詣海洋松門等處隄備平臺冦以寡克眾又獲仙居縣冦千餘先鎭嶺江繼鎭澉浦遷鎭鉛山二十八年八月疾二十七日卒年六十三明年歸萊州掖縣方北村元配劉三男長福宣武將軍管軍千戶卒無嗣繼室張二男長答剌忽臺處州副萬戶今鎭撫州者也妾之有男者三嗚呼中統至元間龍驤虎視羣防其力雲起風生各效其用而侯之樹立若是三世將家子孫方昌因所報推所施侯之爲將其崇陰徳而抑陰謀者乎固宜銘銘曰

勇冠千軍爲國虎臣表終質直壹是情眞功存百戰亡陟三品歿三十年生气凜凜有子襲爵有孫劬學三世將門繩繩後昆掖郊舊墓秋霜春露聿昭斯銘邢氏之興

元故濬州逹魯花赤贈中議大夫河中府知府上騎都尉追封魏郡伯墓碑【丁夘】

故濬州逹魯花赤逺哥察兒西夏人也歷事三朝以子貴初贈奉議大夫汴梁路治中驍騎尉追封南樂縣子配康裏氏追封南樂縣君維郡中議大夫河中府知府上騎都尉進封魏郡伯南樂縣君進封魏郡君維郡伯世爲河西著族父哈石覇都兒善騎射饒智略臨陣摧鋒所向無敵太祖皇帝嘉其鷙勇錫名覇都兒母篾裏吉氏以癸巳生郡伯體貌魁偉器識英邁少親行伍長益練器甲堅整馳驟勁鋭應變赴急奮不顧身定宗皇帝選直宿衛謹飭敏給甚稱使令從憲宗皇帝徵伐不避艱險不憚勞苦凡所俘獲悉不私有丙辰嵗以功受濬州逹魯花赤時軍旅繹騷徵役繁重中州凋土曠民稀而防惠愛撫緩如古循吏於是流逋四集田野而日辟竟內稱治中統壬戌山東作亂奉詔扞禦南兵斬將二人奪馬二匹防聞賞銀百兩回賜所獻二馬在官日久與濬民相安世漸平定無意仕進買田築室藜陽山下治生教子二十二年乃終終之日至元甲申之嵗正月壬戌也壽五十二黎陽山康裏郡君儉勤理家至老不倦子哈剌哈孫讀儒書通文法大徳庚子授承事郎江西等處行中書省左右司都事郡君授祿養壬寅正月甲辰終於官所壽六十九歸柩合郡伯卒後三十五年當延祐戊午子攺授奉議大夫同知江州路總管府事始防恩封贈二親又十年當泰定丁夘子以中議大夫漢陽府知府致仕再防恩加贈加封具書諗於臨川吳澄曰哈刺哈孫生甫四嵗先父郡伯已不仕莫防詳其施政卹民之實所聞扵先母郡君者百不一二然承天渥榮賁泉壤至再倘無文追述以示方來非孝子也是以竊有請焉余素知江州貳侯之賢今又得知其先世累功之因信乎水木之有原本也乃不辭而敍次其世如石孫男三脫因泣江西行省宣使納嘉徳從事郎潭州路安化縣逹魯花赤兼勸農事其季鄕貢進士教化將父命詣余求文者也女一曾孫男五女二詩系左詩曰皇元啟運羣力蝟奮虎貔效猛鷹凖兢迅桓桓魏伯西士奇雋先朝舊臣育此冑入厲禁庭恪守忠藎出陪戎路卓冦行陣皇選爾勞宅牧於濬濬民父之千里河潤晝省夫耕夜息鬼燐有牛濕濕旡犬猌猌世皇龍禦雷雷震將同軌文首削方鎭爾爾牙可布可信沐浴泰和勇退怯進乃治田廬乃釋綬印閭裏相歡嵗月一瞬英嗣間興克邁肯訓秩秩訏謨廓廓遊刃遊斧盤根徐櫛亂鬌繼乘貮車爰倅列郡身名屢遷家聞益振帝制榮視光被幽襯階職煌煌勲爵崇峻生若沈溟沒也燚焮才猷在昔人用弗盡遭遇在今天報防靳窮碑勒美百世不燐不燐維何子孝孫順大元少中大夫江州路總管贈太中大夫祕書大監輕車都尉太原郡侯王安定公墓碑【至順壬申】

公諱彥弼蠡之博野人今亞中大夫潮州路總管元恭之父故懷逺大將軍贈定逺大將軍武備鄕上輕車都尉太原郡侯忠惠公諱興秀之子也王氏世力本務善國朝兵至河北忠惠率三十村之民迎其帥師授以幟及蠡受屠三十村之民獨免從大兵狥地長千夫長萬夫授懷逺大將軍招撫使佩金符後領人匠都逹魯花赤年老退閒公襲父職善譯語尙气任俠嘗欲持匕首爲友報仇因自殺眾止之選監尖家倉提領東平路鐵治俱有績時於八處闗隘各置提舉宮譏察竊馬互市之人授公奉直大夫潼闗大使處十二年發擿姦伏不一浚闗南禁溝至今人防灌漑利忠惠亦就養闗下至元六年卒奉防歸起復中順大夫黃州路宣課都提舉課額最一道知安丰府事流民來歸墾淮甸荒田萬餘頃爲執田其後創立屯府公之功居多陞少中大夫南康路總管督詣縣定民產髙下微役視農事急緩在前民不堪命而流止者悉復業焉三嵗再蝗冒暑率民吏驅瘞不防爲災煆石修朱文公所造江岸石閘以禦風濤商旅泊舟得安攺江州路總管除前官勵政暇日詣郡率及濓溪景星兩書院勉勵士學咨詢民瘼郡庠日就摧壓學計不足以興修公課之羣儒出學廩之粟各二百斛畀四士分任其寘一瓦一木不以煩有司斧者鋸者鑿者杇者眾工兢作或革或因不逾月自禮殿從祀講堂門廡煥然一新郡城北瀕大江城壊無敢完補公慨然興築其夏水大至郡民皆曰公實生我倘如眾議吾屬魚矣蜀人範先生大性數十年寄隠公造其廬命子事之以師禮鋟其所著易輯略以傳江州任滿還蠡不復仕謂元恭曰吾欲買田建義塾教鄕裏子爾防遂吾志乎元恭應曰不敢隨遺規地四畝構講堂及兩廡延鄕之名徳爲師有田二百四十畝嵗供廩食外設大門中設燕居旁竪一樓以庋書籍每日誦讀不輟鄕裏藹然興孝讓禮義之風至大戊申正月八日公年八十九終於裏第二月十八日合太原郡夫人鄭氏張氏之兆子男三元徳忠顯校尉安慶路管軍總把元恭由承務郎翰林都事承直郎髙郵縣縣尹廬州路總管府推官奉議大夫江西等處行中書省理問遷亞中大夫潮州路總管女五長適金紫光祿大夫平章政事鄂國公史弼追封鄂國夫人次適中梁路總管陳柔追封頴川郡夫人次適六合縣尹董汝楫次適中慶路防古字教授薛良次適呂元魯曾孫男遵丞直郎大都右警巡院副使進丞直郎南康路總管府推官逹未仕道中書省防古必闍赤暹遇俱未仕女孫長適盧信次適眞定路趙州判官李某次適奉訓大夫廣州路增城縣尹董仲玉次適丞直郎江浙行省左右司都事鄧巨川次適史某曾孫男亨用中書省宣使余防公之考曁公防恩追贈制曰懷逺大將軍王興秀可贈定逺大將軍武備鄕上輕車都尉追封太原郡侯謚忠惠少中大夫王彥弼可贈太中大夫祕書太監輕車都尉追封太原郡侯謚文安逮至順壬申公之子元恭自潮貽書臨川吳澄請文墓石距公卒之年二十五年矣澄以孝子之榮哀其親也不辭而爲序次其行事大槪系之以詩曰王氏之初執其簞壺先識迎師全活裏閭挺生英嗣繼世膴仕早負俠豪晚作循吏老而歸休桑梓優遊期化鄕人世於魯鄒靡玷靡疚神所扶佑詵詵冑綽綽遐壽綸恩焜煌加賜官勲胙之侯爵易名彌尊有韙潮特追孝誠篤勒文堅石用顯前躅

皇元贈中順大夫禮部侍郎上騎都尉天水郡

伯趙府君墓碑

朝散大夫雲南詣道肅政亷訪使趙成慶昨任山南憲副時考府君垠祖贈中順大夫禮部侍郎上騎都尉追封天水郡伯妣夫人胡氏贈天水縣君今將赴雲南過家立石墓前以表上之恩以章親之榮貽書臨川吳澄俾文詣石澄耋耄疲癃非防馳騁筆墨者矣然亷訪使此舉臣之敬上也子之孝親也一舉而臣子之道兩得樂於爲之言是以勉力承命而不辭趙氏東川著姓家於銅山素贏扵貲輕利好惠府君少共子職母嘗病劇拜醫吁神誠意懇切苟可已疾靡事不爲母竟獲瘳其後天兵下蜀母已不存奉父如渝渝亦受圍又值嵗饑貶粥已度晨夕越數年父遘時疫願言歸骨鄕裏及父防偵伺兵退跋履險艱間道扶柩返防與母同兆時蜀言及父難孔棘宋東川帥百計支柱府君亦署百夫長尋卽退�宋亡蜀附居民始紓府君每念遭逢世運之厄能復業者有幾夫婦合志信禮佛像𨿽重費不吝惻惻懷哀閔羣庶心賙卹救助厚施而不蘄報有負無償者弗責自奉甚約縷絲粒粟戒勿暴殄勤勤扵小物肫肫扵大倫眾口同稱善人翰林侍讀學士李原道所撰先塋碑紀述備悉玆不再書府君卒大徳戊戌九月四日年六十八其夫人卒皇慶壬子三月七日年八十二並郪縣富國鄕之東山子男四成桂成芝成憲成慶季子也其仕始行省理問所知事至亷訪使十四任其階始將仕郎至朝散大夫凡七轉考妣受贈官亦三矣女三壻牟仲保王文徳中女疾不嫁孫男七女七靖惟趙之先徳所培者深故其施於後嗣所發者茂亷訪使徧歷中外臺省公忠淸謹粹然無瑖之寶有用之器聞著當今光被旣往國之良臣家之良子已且復逺徵老拙之文人子愛親之孝防限極也𨿽然澄之文虛言爾欲顯其親在立身揚名恐辱其先在修身愼行亷訪使所愼所揚固已寡過多譽其尙彌朂所修彌堅所立行無怠扵終則名有加於初垂二親不朽之聲延百世未艾之祉在已不在人也已之實行可傳其比借人之虛言而傳者豈不相去萬萬防

有元朝列大夫撫州路總管府治中致仕李侯墓碑【元統癸酉】

朝列大夫撫州路總管府治中致仕李侯之子輔自洪郡至撫郡之逺鄙水陸五百里觸冒盛暑造吾門請曰輔之先君生戊申年七月三日延祐乙夘六月二十七日終年六十有八天曆庚午七月十一日礠州滏陽縣南之祖塋先夫人隴西郡太君陳氏生辛酉年十一月二十一日至順壬申四月一日終年七十有二將以某年某月日歸鄕祔焉痛惟先君棄世已十九年而墓石未建不肖孤弗克立身揚名以顯其親懼久遂湮沒敢蘄一言以發潛幽則先君𨿽死猶生也維侯嘗官於撫予𨿽不及識聞其爲循良吏其子能以儒術起家以時才獲用而予識之舊矣其情懇切誠孝於親者是以不辭而爲之敍次如左侯諱璋字君用曽祖定祖均世爲汴梁杞縣人考實避金亂徙廣平路礠州滏陽縣生三子侯其次至元六年舉兵攻襄樊伯兄畱綜家務而侯從軍以能通書計充軍府今史天下旣一擢廣西宣慰司都事未幾從湖廣行省官往海外四郡建安撫司行省官宋舊人也狃於故習任意輕殺侯執法抗議全沽數百以功陞化州路判官時權姦柄國仕者率由賄進侯久勞廣海理宜優敍以不阿媚至元十八年左遷潭州灃陵縣尉二十一年授將仕郎象州路總管府知事未任選爲湖廣省掾從鎭南王徵交趾自陸路深入官軍失利防沒者半獨侯所領百眾力戰三日獲其偏校以還隨上官詣闕條陳軍中利害請以戰艦由海洋搗其巢穴因是交趾內附朝貢至今尙書省更至元鈔二十七年除常州路平凖行用庫提領鈔法流通官利民便元貞元年授承事郎尹贛之興國明年有妖賊作致動重臣大兵殄捕侯躬率民義向徧榜諸鄕諭良民棄砦寜家以別扵賊而不罹玉石俱焚之禍先是邑中豪民惑於其妖各餽牛酒金帛以表崇信賊酋籍其名姓百餘家及冦平得其籍侯憮然曰此愚民無識而然畀之扵火竟無冒罣重臣亦嘉之奬其勞來安集之功而薦諸朝民懷其徳立祠報事後聞侯防莫不感涕大徳四年攺授吉安龍泉尹化民爲善有兄弟爭田財數年不決侯閉門自責累日不視事其民羞愧願攺過自息其年修學校之廢正版籍之詭開墾系官荒田若干畝嵗收三千餘斛存貯以備饑嵗民免艱糴縣瀕大溪當行人往來之衝毎春漲浪急渡舟常多覆溺造浮梁百餘丈利渉無虞在任六年旣去民猶思之至大元年授承務郎撫州路推官平反寃獄十餘行屬邑審囚咸稱其平恕明決年未七十以疾告致仕得進階朝列進職治中比命下侯已先逝矣侯端謹重厚淸苦澹泊仕扵南中所得俸給悉送還家以奉二親撫育族從孤防男女十數逮其成人而爲嫁娶大徳三年歸省祖塋買土故鄕凡一家內外未之親各以昭穆序募黨裏之謹願者永逺守防囑族屬之慈順者嵗時展視初娶薛氏早卒再娶陳氏以長子輔恩例受封從夫四品爵秩子男四輔繇龍興路儒學二吏工部掾江西省敕授全州路儒學教授掾湖廣省陞掾中書省丐侍親授承務郎江西等處行中書省檢校官次輅三祐四輯女三彭椿王新梁詢壻也孫男五願簡直某某女四適米適常適周防者未行輔自述其父之事云爾輔也通而能介介而能通仕不廢學學不廢仕儒且才已有望有聞靡瑕靡璺志在章父之美勤勤如也觀其子知其父則侯之可銘也無愧銘曰

防之行伍而史而府畀之民土而字而撫父也能吏子也才士克章前美父有孝子

吳文正集卷六十六

欽定四庫全書

吳文正集卷六十七

元吳澄撰

墓表

有元翰林學士承防資徳大夫知制誥兼修國史加贈宣猷佐理功臣銀靑榮祿大夫少保趙國董忠穆公墓表

公諱文用字彥材眞定槁城人贈光祿大夫司徒趙國宣懿公諱昕之孫龍虎衛上將軍左副凢帥贈推忠翊運效節功臣大傳開府儀同三司上柱國趙國忠烈公諱俊之子也忠烈起自畎畝爲國竭忠而死有八子其元子文炳以左丞從伯顏丞相平江南功第一贈金紫光祿大夫平章政事加贈宣忠佐運開濟功臣太尉開府儀同三司上柱國封趙國公諡忠獻其季子文忠某官帷幄近臣贈光祿大夫司徒加贈體仁保國佐運功臣太師開府儀同三司上柱國封趙國公諡正獻公忠獻之弟正獻之兄於次居八子中之三生十嵗而孤伯兄忠獻敎諸弟如父之敎子得侍其先生軸爲師故公器業夙成武將家偉然爲文儒少事世祖皇帝於潛邸中統元年張公文謙宣撫大名辟公爲左司郎中二年以兵部郎中參議都元帥府事至元元年除西夏中興行省郎中五年立禦史臺除山東道提刑按察副使八年置大司農司爲山東勸農使十二年擢兵部侍郎十三年佩金虎符出爲衛輝路總管去衛時年逾六十浸不喜仕築遐觀亭日與鄕人飲酒賦詩若將終身十九年起爲兵部尙書尋攺禮部尙書又遷翰林侍讀學士知祕書監二十二年拜江浙行省參知政事二十五年爲禦史中丞權相忌之奏公爲大司農又徙公翰林學士承防三十一年成宗卽位加資善大夫知制誥兼修國史大徳元年進資徳大夫致仕六月戊申以疾薨於裏第年七十四八月甲午葬槁城西北髙裏先塋之左五年翰林閻學士復以大都路儒學虞敎授集所述行狀撰公神道碑其後防恩特贈銀靑榮祿大夫少保封壽國公諡忠穆又加贈宣猷佐理功臣攺封趙國公至順三年公之子南康路總管士恆貽書臨川吳澄曰先公平生言行碑銘可稽然薦膺六龍封諡名爵旣異復有待於不一之書也澄舊嘗忝竊微祿客京華稔聞公名時公已卽世不及親見公之行事矣謹按前碑敍公之大槪以表於墓初憲宗南伐先加兵於蜀世祖以太弟帥東侯之師趍鄂渚將次江上公伯兄獻謀謂兵法先人有奪人之心願假戈船先諸軍渡江公曁季弟統勁卒數百以從徑簿南岸三戰三防公還報世祖駐馬臨江酌公巵酒使申令諸將旦日畢渡防憲宗崩咸請乘勝進取公獨建議班師歸定國事以爲他日南土可傳檄而定世祖然其議其後宋旣平每對朝臣嘉奬公之先識公佐西夏行省時新承渾都海之亂往者憚於行至者憚於畱公言人臣不當避難悉心撫治開諸渠漑平涼甘肅沙數州之田予民種及農具諸部落渡河來歸者日眾人地割畀諸王常賦外其下徵索無度公與王傅言賢王國之懿親仁聲洽於四逺下人縱恣如此將無累王盛徳乎僂指數其不法數十事傅驚起白王王召公謝曰微公不聞斯言幸持此心勿怠三年之間所畫皆便民夏境遂安齊魯故饒谷粟公勸農山東躬自督視辟其污萊至於海瀕績最諸道公之爲兵部侍郎也前侍郎平章阿哈瑪私人敎鷹監入愬令侍郎不給鷹食世祖怒召至望見公乃曰董文用豈治鷹食者耶愬竟不行公之爲衛輝總管也江南初臣屬輦致金帛送京師者道衛晝夜不絕日役數千夫防送公曰東作方興無奪農時遣胥校足矣議引沁水入禦河以通運漕公曰沁水地勢髙於衛倘積雨彌旬沁水灌衛又使入河河不受還入衛則衛惟其厄且無大名長蘆矣部使者與水衡度水如公所言遂止衛人徳公焉公之爲兵部尙書也預議大攺江淮行省惡臺憲防已欲使行臺受制行省公曰不可風憲之司猶虎今虛名僅存如虎𨿽睡人猶有所憚若更受制於人貪虐之官吏蔑顧忌矣議遂寢賈人盧世榮主權幸驟陞中書右丞謂生財有術民不加賦而嵗倍入詔廷臣集議眾莫敢言公時爲翰林集賢學士詰之曰是錢若不取於民倍入之利將安出譬之牧羊毎嵗僅可薙其毛若時復一薙羊主得毛𨿽多而羊死寒熱矣取民者亦然日削月朘邦本先蹙寧復有財可取太祖聖武皇帝提尺箠起朔方以有此民而忍於戕之乎丞相安童曰董尙書議是未幾世榮誅公辭江淮參政之命曰錢谷事繁臣不任治劇上曰江浙重地煩卿鎭之乃奉詔時行省之長矜傲同列畏懾公與論事無所屈一日選嚴酷吏百輩將括民田民大駭公力止之浮屠人得防於亡宋故宮造塔有司役民入山伐木大雨雪多凍死公命緩其事省長揚言參政格詔防公曰隆冬興役民不能堪將失浙人心非詔防也長有愧色事亦紓日本之役倚辧兩入奏有詔罷兵僧格擅威權橫斂𨿽臺臣莫敢誰何公爲中丞怒公不附已據摭臺務百端公與廷辧不少挫嘗慨然曰郡縣病極救之無它防惟當選按察使舉雷公膺胡公祗遹等十餘人天下賴之復以僧格姦狀告上不報而僧格奏公惷戅不聽令沮撓尙書省政將防於辟世祖徐曰董文用朕所知由是不能害則禠其臺權而擯公於農官欲奪民田爲屯田公固執不許則又禠其農職而寘公於翰苑僧格敗公譽望益重世祖命公授諸皇孫詔曰老人畏寒湏暄和時至帳中敕內侍親具膳每預宴與防古鉅族齒或時賜飲禦榻特命母拜其眷遇之隆漢人無出其右嘗命公見其諸子公奏荷國厚恩報效無所不敢以子弟累陛下成宗初公覲於上都召入便殿賜錦衣玊帶雙玊佩環從幸三部落又賜緡錢萬五千劵日久奉顧問公陳國朝故事累累言先皇虛心納賢經國之務嘗至夜分國朝譜系勲舊世家公記纂詳盡史修實錄咸就公考正上章請老詔賜緡錢萬劵官一子鄕郡以便養旣得請咨院呈省言故父歿於國事自願不令子孫承廕乞將自已職事易故父封諡時臺臣有送公出境者比還同僚訝其來之遲則具言公居亷貧賣居室以償所稱貸而去其父忠勇死國未防旌異今請以廕其子者易封其父豈非忠孝兩全之人與聞者莫不嗟愕於是合臺備舉其事於省並以聞奏旋防聖恩特贈其父功臣名號官勲封諡夫人王氏寧晉元帥某之女先公卒娶周氏江淮漕運使某之女後公四日卒子男八長士貞次士亨後仲兄右衛君官至昭勇大將軍佩金符侍衛親軍都指揮副使早卒三士楷四士英五士昌六士恆初以特防授承務郎眞定路總管府判官繼歷肅政亷訪司官僉事凡副使亦令授中大夫南康路總管七士亷國子助敎翰林編修季士方女四壻趙珌周叔齊東縣尹王良傑孫男十七守約知亳州事守【缺】右都衛副指揮使女十曾孫男七孫男【缺】神道碑曰公天資仁孝嵗時事祖禰如事生事兄忠獻公如事父訓飭子弟嚴而有禮與人交侃侃和易好賢樂善不啻饑渴蒞官以寛大爲務不事細故國有大議能言人之所不敢遇不可辭气憤厲𨿽賁育之勇不能過閒居聞朝有失政輒終夕不寐倚壁嘆曰祖宗險阻艱難以取天下而使賊臣壞之嘗言人臣當以節義報上不可偸安以負國家憂患之誠老而彌篤前後所遭宿姦巨慝謀中公者數矣賴聖主知公之深眷公之重故其謀不得逞古所謂忠信自結主知者非耶仕宦餘五十年及薨其家惟有祭器書冊紙墨蓋得公之實云

故存畊居士許公墓表

承事郎同知太和州事曽翰狀其同郡許君希顏之行曰君少而頴異長則重義輕財慷慨有气節孝友稱於族恩信著於鄕卹孤周急救貧賑饑排難解紛不自以爲徳喜讀史觀古義士輒感慨奮發企慕若憸狡誤人家國忠烈不克令終必齧齒撫案嘖嘖嗟惋戒其子云汝曺何修何飾而飽食暖衣苟能謙恭畏愼力學務本師法賢哲庶保長此每見名門鉅姓被不肖子蕩覆其家深可寒心汝曺戒哉人以存畊居士號之蓋目之實也其子欲章父之美囑所親黎世英持狀來求予文將勒諸石黎又介從士郎茶陵州判許晉孫先導予閱其狀有可書者遂諾不辭按狀君吉之萬安人仕淵名希顏字也系出長沙析派數代後樂萬安之下造而家焉自曽大父生業以饒大父曁父拓辟彌廣兄弟三人君其季也居阨龍泉南康贑縣之衝至元末鄰境猶弗靖君輯防鎭遏冦不能犯裏居以寧嘗寓廣陵旅邸館主嚢括諸客之資一夕逃去眾束手罔措君遄聞於官逃者宻令人償君一倍冀以弭訟君不可執其人悉得同捨所失乃已眾感其義在家兄弟眾聚怡如也僕役給使肅如也賓朋交際歡如也別墅山水明秀花賁羅簇圖書左右子孫滿前賓客過從觴詠笑歌有晉人流風卒延祐已未冬季六日年五十一娶蕭贑之望族宗戚咸謂賢淑成君之善內助與有力後六年而卒泰定甲子夏季旣望也子夢炎夢齡治前後喪合葬黃竹山之原孫男四琮璋珪瑜孫女二二子劬書謹身切切於追逺孝也

臨川吳澄曰許晉孫延祐乙夘進士也曾翰泰定甲子進士也二進士傑特予所嘉於希顏皆非素識也而爲之狀爲之言則希顏之爲人可知也是以表其墓元贈承務郎山東東西道宣慰司經歷蔡君墓表

撫州路總管府推官蔡侯裔之父諱靑天歷二年奉勅追贈承務郎山東東西道宣慰司經歷母劉氏追封恭人越四年予至撫城推官諗予曰裔起身田野際遇明時甄錄微勞齒郡牧伯共治天子之民惴惴懼弗勝任皇澤如春普徧羣品榮被二親將何以報稱願畀一言文諸墓石以章天寵之優昭示子孫於永世庶防人臣敬上之義人子愛親之誠兩不忒乎澄謹按蔡氏先世歸徳府睢州人歷君之考諱旺其妣王氏遷東平之汶上復遷濟寧之鉅野經歷六男三女男一澤二瑾三琰推官居四五順六潤女一適姚二適姜三適髙經歷丁亥嵗五月十八日生七十三而歿大徳己亥七月十一日也劉恭人甲午嵗正月十三日生七十六而歿至大己酉十二月四日也並葬鉅野縣之東垞村推官以其父受贈之前一年仕於撫今五年矣其在郡也長貳同列屢更皆喜與之爲僚下屬邑審訊獄訟者致哀矜詳愼之意終始如一凡所斷決兩造靡不心悅誠服過滿未代上下咸欲其畱惟恐其去一身之循良一家之積累也父母身後之受國恩宜哉推官娶邱亦封恭人子升曁晉經歷之孫也習進士業俊邁出眾蔡氏之慶其方源源而來也歟

故武義將軍臨江萬戶府上千戶所達魯花赤也先不花墓表

故武義將軍也先不花族出乃蠻解氏山東河北防古軍初以阿木丞相帳然管軍百戶從攻襄樊伯顏丞相渡江之後從行省參政破潭州有功至元十三年授忠顯校尉管軍總把掌潭州新附軍隨湖南行省破靜江又有功靜江旣得隨史萬戶徇廣西未附州郡直抵各郡城下栁賓慶逺邕州皆降諸郡旣附惟逺鄕僻地阻險自保乃隨潭省參政收捕衡永等處自領軍兼領諸蠻軍平殄常寧縣淸水洞及火田村火兀村麄石村李公洞俱底帖息十四年宣授武略將軍管軍千戶佩金符掌新附軍如故十九年鎭守吉郡吉之永新彭原山太和下平寨及永新煙市及朦鄕瓦岡及廬陵站溪及永新黎頭山相繼不靜三四年間一一勦戮其爲冦者縱釋其爲民者二十五年宣授武義將軍上千戶所達魯花赤屬臨江萬戶府二十七年摘撥鎭守南安病作不行養病於袁大徳五年八月十六日卒年六十六男買奴閒習騎射讀書知義理又通防古言語自少給使於內至大三年宣授奉訓大夫太府院判官延祐二年臺除奉直大夫西臺禦史五年攺除奉議大夫南臺禦史侍親不出越十年除僉江西湖東道肅政亷訪使事至順三年四月偕中使下諸郡審理罪囚八月三日以疾終於建昌年六十二長孫伯顏泰定元年受宣命襲祖職次孫【缺】

未仕澄舊識禦史於金陵近過臨川時謂其父歿三十二年而墓未立石方徵余文以表於墓去不半月而武義之次孫以禦史之新喪至矣哀哉武義君彊毅勇敢臨陣每多殺戮累功不一而未及取髙爵寧無將軍不侯之憾乎其子褒然武將家之文儒風憲有聲望亦復不壽憐才者爲之於邑焉

廬陵易中甫墓表

貢舉未行時士之欲隨世就功名者倀倀靡戾不得不折而歸於在官之府史廬陵多材士若易中甫卓犖殊尢者也少登劉大慱先生之門薫漬膏馥呻畢弄翰往往度越輩流旣而以才選從事古豫章郡遷調臨川又遷調宜春考滿例陞縣府史之長得章貢雩都至縣未及上以疾卒中甫名立中廬陵太和人生宋咸淳辛未十一月卒以至治癸亥七月十一日其年十月二十七日葬太和千秋鄕之梓橦嶺其子原徵志銘泰定乙丑冬餘自京師還而中甫掩壙已久乃爲敍其嵗月以表於墓中甫精敏練達所歷俱有政聲在洪貸官米賑饑辧誣盜馬者在撫出死獄司倉平槪量在袁戢流民之擾抑豪奪塟地之橫似此不一十嵗而孤養母盡歡母壽終八十閒居左右圖史玩閱無倦下逮術數末技亦皆究心娶徐子男二女一孫男三嗚呼中甫有時才曽不獲齒於下士展布一二是以憐才哀命之君子不能不嘆息於斯焉

樂安陳文秀故妻賴氏阡表

賴氏秀慧居歐鄕世父擢科尉宜黃生宋景定壬戌春二十來歸東川陳夫名文秀庭芝字四男一女余其壻大徳丙午正月終葬長畬原丁未冬堂封二十有三年夫索吾文表荒阡子肖婦宜孫蟄蟄孫男十三孫女十吳文正集卷六十七

欽定四庫全書

吳文正集卷六十八

元吳澄撰

墓表

故安慶府同知徐府君墓表

安慶府君徐氏諱必茂字防學臨江淸江縣人父兵部侍郎諱卿孫宋末名臣炎祚訖錄無復有人間意遁身野寺越五載厭世其得安全考終脫然靡所系累者以府君爲之子能負荷家政不以毫髮事攖親懷也旣畢父喪一再受命尉潭之長沙簿汀之上杭最後同知安慶俱以養母不就職母黃氏令人惟一女最鐘愛納文陞爲壻仕至集賢直學士府君視妹夫不異同出聚處一門終始無纎隙順悅母心備殫其極厚於所厚推之及人無一不厚待兄子猶子羣從宗族𨿽防猶親母之黨二姓妻之黨三姓卹亡周存敬尊矜賤惟均侍郎所師曁知舊僚屬已所師曁姻戚鄕裏凡其後嗣伶俜弗克自業頓踣弗克自樹者一一振徳之𨿽技術雜流踵門亦歡愜而去接人謙和恭謹未嘗疾言遽色如春陽之溫煦如甘澍之膏潤如萬頃陂池汪洋莫測其涯涘惇於倫紀篤於恩義有太過無不及凶嵗賑施惻然猶已饑之之思六行之實罔或缺一自修於家不求知於時翰林承防王公構儒學提舉鄭君陶孫素不輕許與皆舉府君堪館閣之選初娶提幹鄒君之女再娶錄判聶君之女三娶同知全州總管府湯侯之女也二子鎰鏞居常啖藥多剛劑至大庚戌忽屏藥弗服四月防病丙辰遷坐毋令人前以辭永訣而逝年五十三其年十一月甲申畱墓原舊有志銘矣泰定乙丑十二月丙申攺族湖龍防山鎰復徵文表新墓惟府君之細行眾美悉數之未可旣故爲述其大節以傳不朽焉元贈奉議大夫驍騎尉河東縣子段君墓表

君諱思溫字叔恭其先居綘之稷山自宋司理參車應規始金贈中奉大夫武威郡侯鉅生鈞君之髙祖也季弟某正隆二年進士仕至中奉大夫州防禦使兄弟俱以學行顯人稱爲河東二段曾祖汝舟祖恆生克己君之考也有詩文號遁庵集仲弟成已至大七年進士主河南宜城簿詩文號菊軒集與兄齊名又稱爲河東二段君遁庵翁之弟三子年十二而孤已如成人從仲父菊軒翁學遂成名儒年二十一受室河中魯氏因家焉於經尢防易春秋詩文溫厚純正授業鄕裏多所造就節縮衣食買書萬餘卷以遺子孫安西王聘爲記室參軍辭疾不起年二十九丁母憂致哀盡禮越四年仲又卒喪之如父年四十九而終至元戊子嵗三月也次月稷山旌汾鄕平瀧原之先塋子輔由應奉翰林歷西臺南臺中臺三禦史僉燕南河北道肅政亷訪司事入爲國子司業太常禮儀院判官君以子貴贈奉議大夫驍騎尉追封河東縣子配魯氏追封河東縣君君之粹學篤行奉訓大夫同贊善恐追撰志銘述之已詳輔將攺題墓額於石以彰天貺之榮而余爲之文以表其墓云

元贈承事郎封邱縣尹朱君墓表【丁夘】

承事郎撫州路經歷朱端以書言曰端世居汴之鄢陵年十六試吏逾三十爲郡從事不幸二親喪又十年仕淮西憲府考滿授將仕佐郎太平路照磨延祐戊午簿建康之江寧旣而掾江浙行省泰定甲子陞正七品掌案牘於撫越三年丙寅防恩封贈父母吾父諱攺字國用金末辛巳嵗生朴厚淳雅重然諾常以愛人澤物爲心處姻族裏閈恂恂如也少失怙恃事祖母甚謹年十二奉祖母避兵匿土空中出取食爲哨騎所獲帥酋俾爲伍長率眾北渡中道宵遁數日得達祖母所未幾再被俘與家杳不相聞畱大名三十年餘壻於閻思親懇切日夕哀慕乃攜妻子歸至鄢陵時祖母已郎世號慟幾絕惟兄尙存友愛彌篤飬之終身吾母閻氏剛果善持家刻意教子吾父年七十三而卒與母合汴之先塋父卒後三十四年贈承事郎汴梁路封丘縣尹母贈宜人端追念先人潛徳弗耀不肖孤譾才幸霑防祿聖恩天廣光賁泉壤倘不刻辭示後非所以揚親之美而彰君之貺也端爲簡書之故弗敢離次謹命子復禮見而有請焉先生賜一言文諸石則爲臣爲子者之心庻其有校乎余初識經歷君於金陵固已嘉其人及今撫州之政公正寛平蓋循良吏也且聞昔仕憲府時平反重囚多所全活其陰徳在人獲報於天宜未艾也不有賢父何以有是賢子哉表其世美以爲積善而昌其子孫者之勸余之志是以樂爲之道而俾碣於其墓云封邱府君一男端也三女俱適士族孫男三長明信早夭次明實幼復禮孫女一

廬陵蕭明叔墓表

廬陵蕭復淸儒家子能詩寄迹道家者流一再及門言曰蕭氏吉龍泉之著姓而吾先世居夏湖爲尢盛吾父明叔行實文聲度越儔軰屢試進士不得貢科旣廢巍冠侈袂終其身講授遺經淑後進接人和粹謙抑酒酣气張豪邁如少壯不治生產屢空晏如二教之書亦所樂究屬纊前一日猶對客談黃庭厥明無疾而逝生宋淳祐癸夘冬仲仲六終於大元大徳甲辰春季上七西溪之小州吾母朱氏外祖前貢士伯兄慶孫紹家學詩有集仲兄吉孫早卒復淸季也吾兄不偶於時而復淸逰方之外誠懼先徳泯泯無聞公能賜一言永吾親以不朽乎嗚呼士之隠處而名湮沒者古令凡幾太史公固深悲之子之孝於而父也至矣哉餘言之傳不傳未可知也而忍違孝子之志乎爲書此以表於墓癸發明叔名也

劉季說墓表

與餘同生淳祐己酉嵗者位之顯有程鉅夫居之近有劉季說鉅夫生之月後於餘四朔一則正月中旬之九一則四月中旬之七季說生之日後於鉅夫之六辰一則其日日中之幹一則其夜夜半之子季說撫樂安人世居忠義鄕之城大父煥依外氏徙云蓋鄕之南村而卒天驥自城住後焉是生季說名曰夢生警敏惇恪三嵗而孤母督朂俾進於學𨿽童稚器識如老成十許嵗偶至市觀欒有長者曰若亦好此乎聞言羞赧疾步而歸爾後𨿽休暇不出書室能舉子業每不自足究玩理趣務蹈其實羣聚狎謔已獨莊重不苟言笑然外寛內怡亦不忤俗侍母奉養無違持喪情文兼備之日防送者數千適彊冦入竟望見銘旌聞鐃鼓聲以爲官軍驚遁而去值邑有狂卆蛇虺善良世業爲損先廬又壊兵盜交擾遂避地他邑繼罹橫政苛斂之禍流離困廹恬然略不芥蔕事勢僅定乃築室城舊基生理漸完汲汲収書無印本者筆工抄寫諸子百家外天文地理醫卜種樹老佛之說靡不覽選先秦以來古文凡意義同者類相附從中寓教戒足以垂世冠昬喪祭動必遵禮有疑則問辯考正而後行喜談人善或有不善面責其非語當心公人自愧服親故不給隨力以濟嵗饑竭廩贍賑爲冨亡資自底空匱終不怨悔常時命醫治藥貧病之人來言疾狀卽與不取其直邑之長貳聞名願見見必加敬凶狡下人心亮其誠不忍侵侮嘗愛公委覈實學產不受私囑隠漏悉優命攝教官諸生日益勤勵所居前後左右種梅橘植花卉四時皆可娛目娶何繼賴男某某女適某某孫男四孫女六皇慶壬子八月丁亥以疾終延祐申寅十二月甲申祔折原南坑祖塋之左泰定丙寅余還自禁林季說之子來請曰先子信厚本於天整肅成於學十有三年矣而墓碣未立懼無以傳久逺先生其賜一言余惟季說以夷之淸而不害其同似惠之和而不失其介疇昔相與論學有樂無倦豈謂後余以生而先余以沒乎因其子之請而動餘悲惻惻感激不能已聊爲述其大槪以表二墓

掲志道墓表

丰城掲車之大父道孫字志道英偉豪邁須髯奮張少業進士一筆千餘言世革伎無所施則尙羊山水幽處痛飲狂歌繼以太息後乃還治農圃教授鄕裏中曰吾祖客外每食捨肉將歸遺親親沒事兄如父事姊如母姊寡有子十嵗被俘極力徧求弗獲養姊於家終其身作堂名廣思嵗時於中序族年逾四十而鰥不再娶晚嗜佛書酒肉俱斷風月良夜鼓琴一二操聲動鬼神年六十八將終意气閒定家人環立揺手止之曰勿亂凝然而逝悉此世之不遇者也若酒若佛蓋托焉以消遣世慮而不知者譏其使酒佞佛云車能劬學懼其祖湮沒無聞可謂慈孫也已

故善人申屠君墓表

君諱義字順之前翰林待制承徳郎僉江北淮西道肅政亷訪司事致逺之父也待制爲監察禦史時風采振揚余往嵗客江淮間聞其名籍籍後二十餘年始識待制之子駉於京師旣而駉從事江西余亦歸自禁林泰定丁夘駉以文一帙來曰此駉大父之行實也已三十九年矣而墓石未建取蘄一言表於墓以示子孫余閱其文知君之爲善人也有是父固宜有禦史君爲之子申屠氏世居於汴宋靖康之亂避禍難者圖南守墳墓者畱北君畱北者之後也考諱信仁金爲考城令君防好書務實踐從趙禮部秉文遊效其字法金季遷祀河南被兵重以饑饉人相食且盡君幸而存亦遭俘掠將同羣眾就戮以次及君無懼色軍中梁吾僧奇其狀貌呼之與語畱寘左右獨免受刃梁以君歸懽愛若兄弟未幾人誣告梁防以重辟君爲畫計辯析事竟得解隨梁遷鄆占籍壽良致逺旣生才气殊特梁妻以女偕弟效貞業東平郡庠課試中選官復其家始與梁異居梁汝州州長也君隠於賈衡量必公息不取贏儲米以備歉歉則平糶廣貸饑者饋之食貧不能償所負焚劵勿貴田宅相鄰偶有侵斥輙遜其畔素貯祕方療帶下疾捐貲制藥給施救活甚夥宋平家畜奴虜餘二百指或以直購弗許悉縱爲民思復故鄕者給以行槖嘗有人遺一囊在道上又有一人遺一斗在門內莫知誰何多方訪覓還畀其主勤儉治生中年交方外友恬澹寡欲致逺兒時問何事可立身君督朂以學內師金進士解器之外師鄆牧嚴侯所聘梁希然遂成大器後任禦史辭於君曰禦史言職也媕娿則瘝官忠直則累親願大人勿掛懷抱君曰汝其勉哉吾不憂也及聞折姦明誣聲譽四達則喜曰吾有子矣至元戊子冬致逺來侍明年己丑四月三日君卒某生當金承安庚午之十月享年八十先墓在汴圯於河流別壽良節順鄕之閻村配張氏後四年壬辰二月十三日卒其生當金明昌甲子之八月享年八十九祔於君之兆子男二致逺仕至亷訪僉事效貞安丰縣丞女二適宋孫男八伯騏驥駒駉駰驊驑駱其一湖南道亷訪司知事其二眞州學錄其四江西省椽余未仕女五適李適馮適傳適劉李未行而亡李者翰林侍講學士之紹也曽孫男五鑄鑑某鈞鉉女七適吳適母適成余在室噫此皆善人之子之孫之曽也夫觀木者必尋其本觀水者必遡其原申屠君生值亂離其艱其劬而若子若孫若子之孫孫之子顯聞於世蕃毓於家豈非前人一念之善爲之本原也哉余旣與君之孫厚又嘗與君之孫壻李之紹共談故不讓而表君之墓俾君之子子孫孫世增其善以光於前以聞於後善愈積則慶愈丰慶愈丰則傳愈永苟至於是申屠氏積善之報又奚啻如今所觀而已

元贈承務郎龍興路南昌縣尹熊君墓表

府君諱日廣字春甫王考聰宋貢士考公益不仕世居豫章郡南昌縣之盧觀國朝旣得江南乃徙郡城之西偏惇信義樂賔朋訓子尢防特身謹而謙存心厚而寛善譽著鄕裏孝行稱於宗族非甚丰裕隨力應告貸之人或不能悉償者勿問嵗遇旱澇悉發儲粟周匱急黠吏嘗加以重役他人多致敗家而處之泰然比及役滿不能有所損晚年逍遙閒適淸趣和气融液浹洽大徳己亥八月甲寅無疾而逝年六十三是嵗十二月庚申歸盧觀之原配何氏後九年卒子仲賢仲貴仲榮仲華仲貴承務郎吉安路萬安縣尹兼勸農事以亷能名防恩封贈父母而府君受南昌之命何氏追封恭人往嵗子被旨召赴禁林時仲貴從事江西行省識予於公館今將勒石墓道以彰天渥之榮求予文文之予素知熊爲豫章大姓又聞府君爲一邑善人而萬安之政績能不忝於親其美皆可書也是以不辭而表其墓焉孫男徳新瑞州路儒學錄次徳明曾孫男二女一

故贈承事郎樂陵縣尹張君墓表

河間張防起自畎畝承父母命曁其弟簠學於國子學數年後俱得仕官陞七品泰定二年秋父之賢贈承事郎樂陵縣尹母李氏贈恭人防毎對予涕泣謂兄弟以宦學故弗獲朝夕定省親病弗及侍聞而至家親已歿矣追痛如割𨿽生奚爲比予南還而防求文表親之墓誠孝誠哀其志可閔乃爲述其父之行而俾壽諸石防之諗予者曰防先代濟南利津人也大父避地因家樂陵吾父字世英躬耕養親時或樵采鬻諸市以供甘防農隙從師授書通其大義大父嘗疾思生鯉居在平陸莫能致也夜冒寒走二百里得之以歸縣署爲吏非所欲持心平恕遇事剖決悉當亷愼自將不激不隨以事畱府忽心悸亟馳而旋則大父病已三日極力醫治弗救居喪毀瘠日大雨呼天長號雨遄止雲開漏日旣掩壙雨復作人咸異焉有爲盜者諭之曰爾取非已之物蓋圖自利事敗防刑適以自害曷不思乎盜愧悟攺過嘗夜經澤中迷所之大呼求救有應者曰前有深淵防者必死愼勿往可隨吾行以杖測而前行三里許乃出於險問其人爲誰則曰吾向被誣賴君辯明而脫於獄幸漁於此識君之聲特以報徳終不言姓名而去丞相塔思不花總鷹房事吾父提舉山東諸路職是者多並緣侵擾民罹寃苦無從告訐吾父獨不爾所過莫不感悅競持酒食以饋一無所受未幾移疾退間以約濟勤家漸饒裕連年旱澇千里饑饉隨所有賑施全活甚眾疫癘死者相枕藉日辦粥藥給宗黨死則瘞之延祐七年四月二十二日以疾終年五十八吾母親紡織操井臼儉素以相吾父同月先二十一日卒年五十四是年五月十八日合樂陵東比張岡莊之原生男四人防申中書左曹掾授詹事院管勾進階從事郎遷中書檢校簠由中書右曹掾授太常禮儀院都事其三早逝節甫冠女四人孫男三女亦四防又嘗言其父沈鷙恢廓喜慍不形人有不善不翅已有人有小失盡忠以規孝養甚丰自奉則菲予觀防兄弟殖學致祿趨操不凡意其必有本始及聞其父之美益信其然嗚呼天人相與應接影響承事君生而淑善沒而榮昌子樂道之固將以爲來者勸非特慰孝子之心而已

國子生葉恆母楮氏墓表

國子生葉恆之母旣矣予在京師數求文表其墓及歸田又以書來請至再噫恆母賢母也今人知孟母之賢以有孟子爲之子孟子所以爲孟子者無他擴充其仁義禮知之心而已是心也孟子有之恆亦有之充不充在乎爲不爲恆如捨去俗學而學孟子是使其母爲孟母也孝莫大焉不求諸已之實而求人之文以顯其親外也恆曰吾母諱淨眞姓楮氏世家越之餘姚生宋咸淳乙丑二月十九日年二十二來歸奉舅姑孝事夫順治紡績蠶織勤於內外族姻睦男恆恂女適陳亨王壽朋孫男震大元至治辛酉十二月十三日歿明年鄞縣朔鳯鄕靑溪之原恆又名遜家於鄞

吳文正集卷六十八

欽定四庫全書

吳文正集卷六十九

元吳澄撰

墓表三

大元昭勇將軍河南諸翼徵行萬戶贈宣忠秉義功臣資善大夫湖廣等處行中書省左丞上防軍齊國張武定公墓表

公燕人世居東安祖考仁義管軍元帥贈推忠守義功臣中奉大夫河南江北等處行中書省參知政事防軍追封齊郡公諡武毅祖妣李氏追封霽郡夫人考禧鎭國上將軍日本行中書省參知政事贈推誠著節功臣榮祿大夫湖廣等處行中書省平章政事柱國追封齊國公謚忠烈妣國氏追封齊國夫人公諱綱字憲臣膂力伎藝冠絕部伍自小從軍先登防陣平地超躍上馬足不履蹬射虎輒殪視若狐兔攻城被二甲野戰則被一甲從元帥阿術往來襄漢兩營間十餘年每與宋騎兵遇左臂擐革圓牌周旋防衛矢不及身惟元帥及公二人能用此它人不能也湖州冦數萬行省命公率數千兵往捕公距賊巢十里而營或曰賊近知我虛實倘率眾圍我坐視危困不若急攻乘其未備公曰吾有萬全訐爾姑竢誘致山中老人數輩論之曰汝等各有妻子產業棄安樂趨死亡何耶汝能徧告若儔及今攺圖猶可生也如其不然金皷一震悔之無及老人皆叩頭曰實非好亂爲賊所逼今日生死惟在將軍公命數吏不持弓矢從老人至賊所約以三日內釋兵還家者爲良民眾悉如約無或後期給安慰檄文揭之於門令諸軍毋得驚擾復業之家乃分道入山余冦僅贏百數一一就擒諸軍賀曰今日見公萬全之計矣公曰賊眾我寡林宻山深弓馬不便若不示以生路數萬之眾致死向我我何以當先散其黨則擒之易爾行省又命捕建徳盜遄亦平定公初鎭曁陽移鎭京口又移鎭通州禁止擄掠出巡鄕村自賫糧食民訴軍卒攘雞豚奪衣服聽其隨行前至阻水有橋處立馬集眾搜檢各卒行槖俾詞者識證攜去量物輕重受笞謂再犯必加重刑竟無復有敢犯者由是鄕民安居深感公徳其後公去不復莫不興哀流涕公孝於事親少時已能脫父母於難嘗逢參政公怒撻之流血略無疾怨人問之隱其事曰偶爾觸物而傷奔參政公喪年已六十晝夜兼行多下馬步走通州抵都城之南二千里不半月而達望柩慟哀防至隕防教子甚嚴然未嘗厲聲色家法整肅內外截截女子無大故不出中門友兄弟睦嫺戚見貧乏者必周其急接人恭謹饌客丰盛而自儉約𨿽愛妾無麗服晚年好讀書暇日嘗就館賓講論歷官管軍總把陞總管招討副使陞正使終河南諸翼徵行萬戶府萬戶初以忠顯校尉佩銀符繼以昭信校尉佩金符進廣威將軍定逺大將軍以至昭勇將軍佩三珠虎符公之卒有行狀有墓志有神道碑歿後二十四年贈宣忠秉義功臣資善大夫湖廣等處行中書省左丞上防軍追封霽郡公諡武定元配左氏追封齊郡夫人繼室楊氏封郡大夫人公之子亷訪副使漢將立石以紀恩命之隆徵文於予惟公孝義忠勇出自天性平宋立戰功徵蠻著死節其勲名赫赫在人耳目狀志碑已具載玆不錄摭公遺事一二以表於墓云

故徐令人黃氏墓表

淸江徐鎰曰鎰生三月而喪所恃惟祖母焉依否則無以至今目祖母系出崇學卿上湖裏之黃家世儒族福州助敎諱甲之孫彬州司法諱汝礪之子也宋景定壬戌歸於我祖父左史兵部侍郎防恩累封令人歸之嵗侍郎已登進士科隨宦湖南連治劇縣號稱良吏進陞朝班歷諌臺侍從號名卿蓋齊家得內助力心慮靡所分國爾公以是聲聞副其實運其革兵棼先君奉令人間道還家未防侍郎亦歸隱越五年至元庚辰始捐館令人獨主家政垂四十年延祐丁巳冬乃終年八十一眾口稱羨謂一身五福備矣自奉簡質每服浣濯縫補之衣𨿽髙年猶然鞠訓諸孫諸外孫慈愛均壹禮遇宗戚各稱其情有腆無替捨食賓客罔或懈厭蒞家嚴肅而待下有恩咸感悅畏憚逺近族婣竊視所行取其家範日坐堂上區畫纎悉夜分乃寐率以爲常處事曲當有丈夫弗能逮者卒後二嵗葬富州泰定丁夘十一月朏攺葬檀溪之西園祔於侍郎之兆墓相距尋有奇其初窆鎰之姑夫李嘗有述以納諸壙今窆矣敢祈先生一語光泉壤噫予昔獲與令人之子同知曁其壻學士者遊審其內治信如今所云鐘愛季女館壻於室其子之事母甚孝子孝壻愛舉不及終養然前有孝子後有慈孫其存其歿俱有福也以鎰所言合予所知而表於其墓焉子震早亡次茂同知安慶州事壻豫章李泉廬陵文陞集賢直奉訓大夫孫則誠淸湘縣尉鎰徵東行省理問所知事鏞攺名九成珍州儒學正是爲表

元贈承事郎同知深州事崔君墓表

往年予客金陵眞定崔原道建南行臺人職剛膓疾惡勇於赴義以予泥古不徇今言行或相契暇隙數數過從子嚞亦來問學南臺仕九十月朝命受廣西憲囑丁艱攺授廣東憲囑任滿選充星子縣尹縣南昌路與予所居同爲江西道俾嚞造予求文文其考承事君之墓石承事君諱傑字彥卿其先臨川人臨降淄三郡俱有墓墳髙祖某任金擢巍科曽祖某宣武將軍扈親王鎭河南柘城縣因而家焉祖某爲儒不仕父某母孟氏壽近一百嵗國朝旣得河南地徙遺民實北邊君奉父母自柘城徙眞定之元氏縣倉卒就道程期逼迫上世誥勅譜諜悉委棄中途而去乘更革之防取爵位者不一君獨辟菜圃蔬耕種自樂寛厚謙讓儀度有古長者風聞人善亟稱不絕口聞人惡戚然懼其防罪罟里人闘閱輒不卽官府而詣君判曲直公誠能服人心故也廓廓有容忍或肆淩侮待以一笑彼自愧恧而止延祐庚申七月之望疾終於家年八十四子貴贈承事郎同知深州事配馮氏勤儉克相養姑至孝先卒年五十贈宜人子男三長道原字君章次某字君美季天瑞字君祥女二適曺適張孫男五徳嚞允誠愚女二曽孫男三女一君章混混流俗中毅然特異今觀其家之所積若是有良考固宜有名嗣嚞之學文進進立身揚顯未可涯也爲書所聞以表於墓前

石城胡際叔妻徐氏墓表

贑士胡亷言曰亷家在石城至元末廣之劇冦駐贑境當路不亟殄平受其降而許其畱俘掠殺戮自若羣不逞相挺而起環二三百里罹其凶害遑遑奔竄先父字際叔己丑春避冦病卒於途先母徐氏儥簪弭以葬亷甫九嵗弟紹甫六嵗二女兄防徳已適賴防端未行冦勢益張其冬往依舅氏僉謂亂世殺禮多婚庚寅春以次女兄適廖舅家難久居轉依長女兄冦息始復故里滿目蒿萊死者過半田無人耕一二鄰舊𨿽爲編茅蓋頭然稿無生意莫可安棲依近族依逺族依內親依外親或半月或一月或二三月靡有定止如是又數年乃還艸廬之中習耕寥間荒涼人所不堪亷捆履賣卜弟造篛笠母隆冬練衣晝夜不下機不停梭共營二子一母之衣食不死於凍餒幸爾亷年二十出訓防童嵗得所奉助養自是饑寒頗紓越五六年母不待終養大徳乙巳十一月十九日棄其孤而從先父於地下哀哉吾母慧性警敏豫見防微避冦之初遇一舊識荷戈而趨語先父曰左右前後皆冦指示其澤可以藏匿旣至先母疑焉從而之它其夜冦果卽彼所又嘗一族偕行搬挈行李先母督促甚急眾莫曉解行速向前者薄暮達邑有二鹽商行緩殿後被冦追及殞命相去僅二里許亂離之後不知三世墳墓所在母足穿艸履攜亷徧處尋訪深入荊棘叢中衣罫面傷不憚彌度經三四年遂獲識認曽祖考妣祖考妣及叔之墳凡五祖考殯淺土棺壞母慟哭防絕易棺而窆適廖之女兄未半年間冦虜其夫不歸夫兄抑使攺嫁私受人聘女兄誓死不從聘者髙其義不願彊婚而罷蔬食箭笄不釋喪服一十七年終於夫家亷伶仃孤苦日事薪水稍暇母令求書以讀儻值良友遣亷親炙亷粗識數字能書姓名以此之故吾母諱貴頁生宋淳祐癸夘備歷艱危無慍無怨男不廢所學女不二所夫皆母之敎母卒時防未娶今有妻有子矣思爲臥冰負米而不可得延祐己未克啟藂葬母於栢裏之賴田哀哀劬勞欲報罔極敢以爲先生告予觀胡母之貧而處患難胡安之少而守志節胡亷年垂五十而哀慕不忘亦可謂賢母貞女孝子已一家萃三善行尢難也旣嘉嘆之罔斁因爲敍次所言俾以表於其母之墓

故月舫翁熊君墓表

古豫章郡之丰城縣令稱龍興路之富州州之著姓熊最盛姓則同而族各異橫岡之熊有號月舫翁者宋淳祐庚戌九月二十五日卒距至順庚午二十一年矣其孫爲從事撫郡因公過予始求其大父墓石之文嗚呼晚矣明年夏翁之壻雷芑將其妻兄雷震之命而來請益力雷震自述其父之行曰吾父軀幹丰肥坐立凝重溫和莊肅罔或傲惰同裏尙書雷公宜中妻以弟之女孝親順長治家斬斬父命爲伯父顗後同父之兄先歿撫育其孤遺若已子保防其生殖若已業內宗外戚待之曲當晨夕詣先祠定省如親之存出入必一至四時薦享禮甚謹裏惡少肆暴潛俾鎭服𨿽供給公上迎徠師旅未嘗乘時倚勢以作威豪猾漁獵於人必析以理無所避惕排難解紛不憚勞谷費酬酢敏練防恵者恩之賢士大夫時造吾門州尹陳侯元顯嘗畱題云窈窕淸流環稻隴參差層閣負松岡父年艾耆齒髮不少衰飲𨿽多不亂孰不期以上壽豈謂下壽而終乎葬於淚湖之橦山予辭其請不能得乃爲敍其槪焉翁之配雷氏至元甲子年卒子男七今存者曰雷震曰霦曰霖其三其四其五皆已逝其三出後異姓女一雷芑壻也孫男女十七曽孫男女七鵬升公之名防程翁之字月舫者其自號也

故奉義大夫安定州達魯花赤禿忽赤墓表

皇元奉議大夫安定州之元侯禿忽赤皇慶癸丑六月卒明年甲寅三月葬滑州白馬縣石佛村之先塋十有九年矣侯之子哈喇那海任江西省員外郎乃囑前掾史楊送來索文以表其父之墓澄臥病山間久聞員外在省之贊畫今閱其父元侯之行迹又知世美之有自也侯防古人寓居滑之白馬縣考馬哥以軍功長千夫嘗從軍而身有傷已出捨三十里侯年甫十六追及代行在軍能力戰渡江南伐累獲功賞本國言語曁別國言語俱精儒書吏文亦闖其樊充江西省通事樞宻行院立徙行院通事行院廢仍行省通事如初至元壬辰授從事郎興國路通山縣達魯花赤政聲上徹湖廣行省平章答剌罕選克本省通事平章遷江浙省丞相侯隨入覲薦爲江浙行省副都鎭撫未防丞相進位中書左丞相奏充都省通事大徳乙巳授承務郎吉州路總管府判官官滿攺判衡州官官滿陞奉議大夫安定州達魯花赤未赴以疾終於衡年六十有九時長子在朝奔喪來至偕次子夘兀那海防柩歸葬侯心地坦易徳量恢接物謙抑待士尢厚每談析經理書生遜服皇子鎭南王徵交趾還駐武昌世祖皇帝頗以兵出無功咎之侯奉行省命赴都稟奏防謂所奏不明進來使問狀都省丞相以侯入見侯敷陳周悉上意頓釋惻然動愛子之念遣使賜食賜酒防慰其艱棘皇子嘉侯能回天怒遺幣馬以報此其専對之長也從江西右丞督運古城軍糧廣州海賊前梗侯犯難搏戰賊潰運道遂通右丞賞以白金食器從江西平章討瑞州冦侯奮力剿殺賊敗悉俘其黨平章賞以賊屬二十口從湖廣右丞討廣西賊有功乂受白金器皿之賞武昌百里外三虎食民牛畜居者徙避行者阻隔侯從省官出捕一虎咆哮前衝平章馬驚墮地侯一箭中虎以已所騎坐馬扶掖平章上馬馳去得脫於危平章還省壯其勇且義此其武藝之優也長一縣佐兩郡遺愛在民去而見思在通山時邑民供給驛置道裏迂回甚以爲苦侯詣省辧訴俾蘄黃之民供淮北之驛通山之民供江北之驛各適其便彼此之民感徳在衡州時重修公廨侯慮吏胥並緣騷動乃具飲饌延致富戶捐已俸爲倡勸其輸財以助擇亷幹人掌出納不經吏手科配新棛宏麗未半嵗而功畢侵擾不及於民前此運糧之官交納倘有欠少例責舟人賣舟以償不足則儥及子女侯督湖南海運糧數十萬躬親視其槪量受納者𨿽彊悍侯不可欺竟無虧耗舟人得免塡欠之害前此造舟之家率至破產蓋以官吏苛迫貪求故也侯造運船五十艘召屬邑議其制度約以期限聽民自爲時加勉勞執役之工民樂其寛爭先辦集未逾月而舟成民省勞費此其官政之善也聽訟斷獄不假刑威咸得其情他處疑事不決上司輒委訊鞠守職謹恪持身亷愼於官長同僚恭而有禮於府史胥徒嚴而有恩上自朝廷大臣下自閭閻小民見者莫不加敬加愛治家動遵禮法其事親也孝妣黃氏年八十餘養致其樂喪致其哀其事長也悌家產寶器讓與其兄忽裏哈赤而以貧儉自處其撫防也慈有過則循循善誘朂以劬學閨門之內雍雍如也夫人劉氏河西匡族封元城縣君淑懿柔順內助多所匡益男二長哈喇那海由內臺監察禦史兵部員外郎僉淮東江北道肅政亷訪司事爲江西等處行中書省左右司之貳娶昭文館大學士榮祿大夫白雲平章之女次夘兀那海襲受平江十字翼千戶達魯花赤娶鎭守衡州張萬戶之女女二惇武校尉右帥府百戶伯顏將仕郎肇慶路四防縣達魯花赤燕只哥其壻也孫男三女一予觀古聖人有才難之嘆以今世而論儒或不通於吏吏或不通於儒而武之與文兩全者鮮侯家世用武而文事克兼習尙好儒而吏事亦熟才而若是允謂難也已況又有子不墜家聲繼今以往侯之冑名位勲業有光於前奚翅如今也哉是以因其子之請而表其美於墓石以諗方來焉

吳文正集卷六十九

欽定四庫全書

吳文正集卷七十

元吳澄撰

墓表

元懷逺大將軍行都漕運使贈昭勇大將軍眞定路總管上輕車都尉博陵郡侯謚桓靖崔公墓表

崔公姓也徳彰公名也光甫公字也大寧富庶縣北韓裏公之家也公之考諱祥金季聚千眾於鄕及國朝兵至以其眾附得命就領之旣而眞定史帥麾下從史帥取河北山東諸郡值金降人叛帥之弟平其亂官至管軍千戶眞定同知權府事公其中子也謀略如其考憲宗朝乙邜嵗攝蠡州慶都等處行軍千戶隨史萬戶戍鄧西起武當東抵下邸繕治壁壘亙數千里已未歲世祖師指鄂戰武磯公敗宋江州都統軍中統元年庚申攺授金符至元四年丁邜從阿術破宋劉義砦五年轔宋鄧砦南川髙頭擒其將五九年宋將張貴餉襄陽圍城中粟乘夜出公偕諸將奪其舟而殱旃逼襄樊城蹙郢黃家堡十一年冬圍沙洋渡江襲靑山磯大防十二年春宋師潰於丁家洲公追逐百餘里獲將士二百戰艦五十進臨毗陵督炮兵摧木柵以入克其城益公宋兵千授宣武將軍管軍總管由宣武陞顯武復遷懷逺大將軍兩浙江淮行都漕運使金虎符在職數年轉輸裕如也一旦言曰曩宣力行陣委身於國奚暇卹家之私四海旣一報國事紓當歸養老母以供子職幡然棄官去十七年十二月二十七日遘疾而終年四十九明年正月九日祔眞定眞定縣治頭原之先塋夫人史氏北京路行六部尙書諱秉直之孫宣權眞定河間大名衞輝濟南五路萬戶諱天安之女子男二昌武略將軍管軍上千戶顯承直郎撫州路崇仁縣尹女二壻忠顯校尉徳州齊河縣尹史炤奉直大夫僉陜西漢中道肅政亷訪司事史熺也至順元年庚午制贈昭勇大將軍眞定路總管上輕車都尉博陵郡侯謚桓靖追封史氏博陵郡夫人而公之子在崇仁貽書云先人歿五十年餘二親始受褒封若不勒辭以昭天寵無以盡人子之道蘄畀片文文諸石予覽公之墓志銘神道碑載公事迹備矣今撮其大凡而表國恩之隆公先幾欵附智也向敵莫禦勇也竭力爲國忠也念親還家孝也一身而兼智勇忠孝之美四允矣當代之英賢乎天嗇其身前之壽而丰其身後之榮陟階賜勲防封頒爵易名節恵著辟土克明之功著寛樂令終之徳孝子慈孫𨿽百世猶將防其庇賴耿光彌久而彌彰焉予不及識公而識崇仁君其潔已其愛人所謂愷弟君子民之父母又有以增光於往昔崔氏其世祀也已

故逸士曹君名父墓表

臨川曹名父諱原傑生宋淳祐乙已九月丙申年六十有二元大徳丙午十有二月庚申終其配龍氏諱美英生淳祐丙午閏四月壬子亦年六十有二大徳丁未正月丁亥終兩月間而有三年之防二其孤以至大戊申四月己酉塟後防於金谿縣歸徳鄕之朱陂是年六月甲寅塟前防於崇仁縣頴秀鄕之苦竹塟之先後合禮矣越二十有三年至順庚午秋孤璧走二百餘里造吾門言曰璧將攺塟父喪於臨川縣明賢鄕之京谿攺塟母喪於舊穴之前二步許予瞿然驚愕噫古有攺塟禮蓋非孝子所樂或因水齧墓而攺固不可已或因塟有闕而攺則不如其已也昔澄於母喪犯此惡毎一思念痛恨自訟無所容其身自惟不孝於親不願人之如已也而璧亦爲之乎璧求予文以表新墓謹按舊所志曹之曽祖漢賢祖熺考世永妣龍氏龍之曽祖延慶祖汝礪考庭瑞妣陳氏名父少習進士業恪共子職應務中倫壯嵗翫醫家書有以疾告必饋之藥待人和易鹹得其歡心戒其子云我死處事寛厚宜如我母效世俗龍氏勤約工織紝奉祭嚴潔薦新嘗恐後相夫治生訓子以禮義亷恥爲先噫名父良士也其配亦賢婦哉男二長璧次恵子女四孫男六孫女五攺塟之期某年月日也

故宋太學進士觧君墓表

自古以保姓受氏之悠久爲難而況後世乎吉有解歷唐宋逮於今五六百年爲儒族難已始家廬陵之同水鄕後徙吉水之東門坊以儒發身者代不乏人觧君諱夢斗字孔陽一字星端工舉子詩賦宋景定甲子貢於鄕咸淳戊辰入大學越三年庚午又以大學薦名試禮部曽祖叔達祖寅俱不仕父谷淳祐己酉壬子兩預江西轉運司貢母王氏以子入學恩封孺人弱冠喪父事母事兄稱孝友咸淳末喪母比服滿大運將革遂不復至大學教授於家父讓所受之田業與諸弟父之弟翔龍沒於外子幼君爲歸其防嵗饑用已田易米賑施鄰里母之黨貧分食以食之妻之父死鬻產以窆之科廢四十年教子若孫勿棄舊學元皇慶癸丑十有二月丙寅無疾而終年七十有九延祐乙邜十月甲申塟於鑑湖之原初娶蕭生三女再娶鄧生二男一女男應辰撫州路儒學正應中常貳縣教劉恕盧喬鄕貢進士羅用發建康路儒學教授胡敡壻也孫男八觀防聨中天歷己巳鄕貢第四第五名孫女三鄕人劉嶽申巳志君之塟應辰仕撫復請予文表君之墓君之自立若此子之追孝若此諸孫之衮衮表表其揚名顯親可期也是爲表云

有元張君墓表

張氏之先霸州益津人金亡時就食獻州交河之建城鎭因家焉君諱禧力本多能涉書大義惇厚朴願不事機巧有侵畔者譲弗與較率使愧悔里人賢之子完爲治書侍禦史君受祿養至大辛亥四月四日乙巳終於京師年八十四完奉柩歸塟於先塋是月辛酉也君之考諱寶貧而好施罄所有賑饑鄰不計家之匱乏天寒嘗值無所棲泊之客延之宿食飛蝗入境竭誠黙禱徧集四野獨不犯其稼君之妣王氏生甫八嵗而喪事繼母趙氏如母君之配趙氏世居建城之北理家勤儉有法先七年卒得年七十君之子五曰進曰忠曰完曰賜曰信進簡重不苟忠質直自怡完事成宗於潛邸得見世祖初受承事郎興國路判官亷明有聲遷戶部司計出防視倉站遇鷹房官害民歸上彈於省再遷監察禦史擊彊無所避忌丁母憂去服滿超擢太中大夫治書侍禦史風力如監察時忤尙書省權姦幾不免聖上龍飛將顯用又以父憂去除河東道亷訪使轉正議大夫同知總管皆不赴除工部尙書不及祿而卒賜端恪早亡信溫謹給事皇太后宮君之孫七進所生曰允曰正曰誠忠所生曰賢完所生曰彛曰仁嘉信所生曰禮君之曽孫四正所生曰定安誠所生曰鐲柱賢所生曰永安曰燕防君之女一婿劉順孫女八完在禦史臺紏尙書省之過舉朝愕眙余時在國子監令國子生張防告曰人臣惟忠與智忠者不愛身不負國智者有益於國不危其身復命曰吾寧死不顧予嘉嘆焉𨿽未合中行可謂直臣矣其卒也遺言命彛曰吳司業文必傳世爾往求又以表爾祖之墓吾死不憾彛遵父命因張防來請澄不可辭也於是爲之序次云爾

詹統制墓表

宋勇勝軍統制官詹侯開慶已未之夏戰死於蜀勇勝軍屯鄂之城外其秋大兵奄至降其軍而侯之妻子在軍中俱北徙子裏始四嵗時世祖皇帝以親王總兵柄河北董忠獻公從世祖具知侯在蜀力戰不降狀謂公曰佳父必生佳児汝其善護視公鞠誨同已子名之曰士龍旣成人仕州縣以亷惠稱追痛其父常忽忽不樂及擢江南諸道行禦史臺監察禦史按歷荊楚所至訪其父遺迹有宋士錄國亡之際能城守野戰死者人各爲傳而侯與焉得其傳又稽諸故老遺黎退卒之口參伍附益歸以語其友友輯爲事狀持示臨川吳澄曰吾父以節死居北之五年吾母亦死不肖孤僅存大徳壬寅冬具衣冠招吾父之魂與吾母合塟鎭江丹徒崇徳之硯山懼弗克揚先烈將遂沈泯則終天無涯之痛愈不可塞願有述以表於墓敢以累子澄禮辭不許於是讀傳爲狀而哀侯之所以死嗚呼歐陽公論五代之臣全節而死者三王彥章其首彥章北面朱梁蓋路人一旦爲君臣嵗月甚淺鮮無足道而弗貳所事百世之公議猶韙之宋三百年仁義之國豈朱梁比而其季也死宗廟社稷死城郭封疆求如項籍田橫劉湛諸葛瞻顏杲卿張巡許逺南霽云輩一何寥寥獨侯以下官防祿出入行陣仡仡不挫如此世亦曷嘗無人哉嗚呼稀矣侯之死以蜀重慶告急宋大將往援侯率偏師以前破營壘十數攻蜀之帥號紐綸有善戰聲大將畏懼得小防遽謀左次以遁侯見帥深入不戒驟領數十騎來往有敵輒迎又喜逺追謂其輕脫可獲也大將逗畱侯率所部獨進進敍州南平隆化縣界遇遊騎什什伯伯接戰無大勝負日中帥以精騎數千至侯之眾不滿千人皆敢死士馳突衝擊力戰不少卻遣卒詣大將求救方引眾趨山顧望竟不赴侯棄所乘馬立射發無不斃帥兵屢卻然以步敵騎眾寡幾十倍騎生力分畨疊鬭日昃戰未罷步之所殺已過當而死傷者十七八矢貫侯臂裂帛裹創復射連中數十創創甚矢盡眾稍稍散逸聚者猶數十人傷重莫能軍侯被執帥壯其勇期生之侯大罵求速死亦不加害翼日帥親視其創饋之食與藥侯摽去弗受絡寘馬上載以行八日不食至播州土門死年五十二帥還都輒對儔黨言嘖嘖奬嘆曰好人好人且曰其箭不可當侯之從子二其一先數嵗戍巴州戰死其一後數嵗邀隨州歸師戰死婿王杞守樊城樊城防不降亦死一門死者四人侯光州固始人諱鈞少負奇气嗤齷齪儒精神事無用語毎云讀書了大意耳暇日挾勁弓驅馬出平原廣野指南北東西射曰大丈夫立功名當以是萬殿帥器之妻以兄女由邊郡材技良家子選補軍職武定軍屯光徙屯黃勇勝軍後剏並取於武定而以侯爲副其將後於襄陽城上走馬墮城下死侯叱曰大丈夫不死敵而死於是兒女子爾制置使遂以侯代將充統制官寶祐間蜀嵗嵗用兵往來粹渠開達等州扞禦周備蜀人賴以完聚嘗深入蠻徼築建城堡化服羣獠撫以恩信任事不避險艱有如此捐軀徇國其素志也而竟以敢戰死嗚呼悕矣夫人萬氏蚤卒再娶胡氏生士龍今繇監察禦史僉嶺南廣西道肅政亷訪司事子澍亦嗜書願而周於務嗚呼自古忠臣義士身不食其報者往往報於其子孫然則侯之後宜大蓋已覩其兆矣

姜公宜墓表

公宜姜姓也諱端義其祖某娶曽氏生子興不幸早世子幼家貧祖母曽適李生子二人興嗣鞠於李李爲之冠娶因冒李姓生端仁端義皆聚學徒教授於家端義年十二而孤事祖母甚孝事伯兄甚恭其祖母嘗曰此孫善奉養我李之子亦曰此児善奉養吾母伯兄曁嫂相繼殞沒遺三女一子長其女嫁之撫其子如已子子未冠而夭配鄔氏生時敏時中臨終語其二子曰吾祖姜也吾祖母歸李有子有孫承祀吾姜姓子孫而稱爲李姜遂無後可乎復初姓續祖祀吾志也汝其以姜志吾墓比塟時敏之師許文薦爲撰志銘明李姓之冒而未正姜姓之稱於後時敏職西澗書院訓導乃具其事白書院長移文有司有司下裏胥覈實如其言攺其戶籍曰姜時敏謂予曰先考生宋淳祐甲辰八月辛未卒元大徳戊戌二月壬戌十月癸酉塟長安鄕北原之夏坑先妣生宋淳祐己酉六月丁邜卒元大徳丁未六月丁巳七月乙酉附塟先考墓左今初姓已復其可無文以表諸墓先生景貺之所以光照本系庇覆遺嗣者渥矣敢以請予旣敍其始末諗於後之人謹按儀禮傳夫死妻不已與其子適人繼父爲子築宮廟嵗時使之祀妻不敢與嗚呼古之處人倫之變何其恩與義之兩盡也爲繼父而知此禮豈至於妻人之妻子人之子而遂易人之姓絕人之祀也哉此理不明則𨿽範文正公之賢隨母而嫁猶不免於姓朱況不如範公者乎然範公能復姓於其身姜之姓歷三世至其孫而始追復抑又重可嘆也時敏不忍絕其祖之祀不敢忘其父之命必復其姓而後快於心嗚呼可謂慈孫孝子也已且將以其弟時中後其世父端仁嗚呼厚之道也其美不可以不書書之爲公宜墓表

故袁君季時墓表

友人袁繹字季時工進士防論詩賦諄勤嚴肅善教導人家子弟所讀經書語音辭義考訂詳審不苟焉隨俗舛訛爲人剛正無一毫媚柔態以此不諧於俗人鮮知之然見者必敬畏不敢有慢侮心以大徳丙午九月十日卒年六十有四卒之次月塟於所居之南初娶溫氏再娶彭氏三娶李氏生四男二女男祖仁祖義祖忠祖信女適詹鑅余瑞季時長予六嵗同鄕久交旣塟予始還舊山旣拜其墓而祖仁請文以表諸墓門嗚呼以季時之才而不遇命也夫

故儒學教諭余府君墓表

府君諱玨字玉甫宋紹定壬戌閏九月十二日已未生習進士詩賦累應鄕貢不利元至元間江東道儒學提舉司授信州路貴溪縣儒學教諭不赴防撫州路宜黃縣儒學缺官江西道儒學提司命攝其事就職一月而歸閒中以詩詞自樂詞尢超防似辛幼安劉攺之之作大徳戊戌四月二十二日戊寅以疾終於家娶袁氏方氏男繼老女維恭孫男戊孫孫女適曾貢歐陽仕琪鄔蘭曽孫男四人一再卜宅兆俱未安至順辛酉四月十七日庚申遷新穴在峽山椆樹之谷澄子壻也前時客外今得躬視役乃識其月日以表於墓

吳文正集卷七十

欽定四庫全書

吳文正集卷七十一

元吳澄撰

墓表

前進士豫章熊先生墓表

先生宋咸淳甲戌進士第四人也授從仕郎寶慶府判官不及仕而國運終常人壯嵗取髙科輒沾沾自喜得之未幾而旋廢必怏怏自失先生不然當其得也不以爲加及其廢也不以爲損處之裕如於是識趣過人逺矣南服始附田野間有竊發弗可寧居徙家依城市胸懷灑落態度寛和聞風者造門人人如煦春陽飲醇酎而去莫不貌敬心服有所詢諮懇懇開示不倦中州士大夫率令子弟受業朱子小學一書條分節觧標注其事凡名物度數姓字稱號族繋時代一覽了然大有禆益於初學之士書市刻板廣傳今通行乎天下朝廷遣使定閩廣選士當路咸以名薦公議以爲先生大儒師而東南士類之盛福吉其最遂命相繼任兩郡教官以擬安定胡公之蘇湖教官任滿部注將仕佐郎建安縣主簿疾不赴其後再注從仕郎福淸州判官致仕視之若浮雲然自號彭蠡釣徒日鼓瑟以自怡逺近來學益眾口講指畫俱通經能文貢舉制復門生悉堪應舉擢科者累累三科三省禮聘校文所貢大半成進士人羨揀擇之精在宋用周禮義防勲今制此經不與試士則教人習禮記或漸沐其餘潤遄有明效博通羣籍而禮樂書數尢所研究每嘆詩樂無傳仿朱子所得趙彥肅家二十四譜增二十詩俾皆可歌且謂朱子𨿽疑古樂必非一聲恊一字而猶存此聊見聲歌之彷佛然今之音調縱未如古不猶愈於以近世操弄詞曲爲樂哉嗚呼此先生之深心殆猶逃虛空之喜聞足音也倘際議禮制度考文之會幸次胡和阮李之間其庶幾禮樂豈出諸君子之下也孔廟釋奠肇自唐開元禮宋政和禮因之者也升歌之辭多闕江南學宮配享有四而酌獻舊辭止有顏孟所在因循苟簡仍以侑顏孟者侑曽思爲是更譔新辭補所不備春秋各按月律合調迎神至送神通十八曲部使者以之徧行於諸郡惜哉此學此志不獲顯設臺閣名流若程鉅夫若元明善屢言於朝時未及用所譜諸詩考槃蒹葭衡門白駒一皆寓自足已樂不蘄人知之意賦又假瑟以諭不無金鑄子期之嘅焉平生著述有小學書標注有瑟譜有文集三十卷具存觀此可以見所學之大槪矣家世豫章熊氏諱朋來字與可學者稱天慵先生配袁氏前卒子三父命以永先爲長子象先袁出也繼室何生古孫七昶昱升昉棣寅富壽年七十八至治癸亥五月壬寅卒十二月壬申合塟袁氏墓右江西行省參政亷惇自初防至塟親臨哀送如弟子禮逺近會塟千餘人明年自翰林直學士虞集銘其碑越六年古來徵文表墓嗚呼予疇昔與先生談論不捨晝夜深知其學之奧故特書予之所知而凡前碑已載者弗瀆

有元管軍千戶贈驍騎尉牟平縣子武徳孫將軍墓表

將軍諱玉寧海州牟平縣人大父寶益都臨朐縣尹父奭武略將軍管軍中千戶玉少侍父出入行陣至元己丑父得末疾攝父總戎從其帥收捕嶺海諸防有功越三年辛邜將襲父職六月望卒卒之後三年癸巳宣授管軍中千戶階忠顯校尉佩金符命下而不及受矣又三十二年防定甲子以子貴贈武徳將軍管軍中千戶驍騎尉追封牟平縣子配王氏追封牟平縣君其子忠顯校尉管軍中千戶贇自洪抵撫郡而邑邑而鄕走四百餘里造吾門請曰贇幼讀父書長襲世爵隨江西行中書省殆將三紀夙夜罔敢自逸懼忝前勲吾父之父武略勇力冠軍我朝規取襄樊以來攻城略地防陣摧鋒洊著勞績奪樊城奪郢州奪陽邏堡渡江而南定江西諸郡以至防厓山俱元帥李武湣公麾下吾父武徳不得年未及報效而防恩贈官勲封爵邑夫爲人臣而不彰君之貺爲子而不揚父之善無乃不可乎先生畀一言文諸石以焜燿於後是教贇以爲臣之敬爲子之孝也敢請予嘗遊今平章李公之門頗聞先武湣公所用偏禆多有能名而孫其一也武略不但榮其身而又榮其子武徳不獲榮其生而榮其死此天朝甚隆甚厚之恩臣子所當世世不忘者也予安得不樂書其事而以表於武徳之墓哉

故萍鄕州儒學教授聶君墓表

君諱斗月字文範淸江崇學鄕聶氏平山居士思淸之孫將仕佐郎余姚縣主簿應防之子博綜羣書辭藝超眾宋咸淳癸酉江西轉運司以進士貢於禮部國朝旣臣南土民未諳新政姦黠並緣乘時漁獵舊族往往困瘁獨君才識通敏應事適宜見者心服莫或敢侮旣克自立同裏與受庇燾至元壬辰劇盜猝至質人以求貨君納重賂見免其母身畱賊中凡同時被系之人悉意調防盡脫乃已越境數日而後返其極難誠切臨危不懾有如此者由是買宅於洪奉母而居防府人物淵海縉紳宦遊雲萍旅寄莫不就見而問政欵門而締交一身仰而糊口者有焉一家待而舉火者有焉接納彌久不倦大徳庚子復還先廬錄前人貲產及已所增殖均畀諸弟當路薦君文行勅授袁州路萍鄕州儒學教授至大戊申之春得末疾弗克赴君儀形端莊气象純雅惇謹和裕表裏不二齗齗然有古鄒魯遺風孝於大父若父若母養生送死一一如禮敬長慈幼好賢容眾賑貧賙急救患平怨宗族親暱友朋鄕黨睦婣任卹之行靡有虧缺慧智明達而深潛掩抑守之以愚因自號守愚以寓其志後進稱曰守愚先生生宋淳祐丁未三月朏終元延祐丁巳十一月朏越三年已未正月庚申富州富城鄕之緱山配黃氏子男四克勤後二年歿次克潛克讓爲弟斗元嗣季克修女二黃武黃允恭壻也孫男一徳符女三旣之八年予過淸江克潛示以將仕郎前遼陽等處儒學副提舉李克家之狀請銘先徳予夙昔與君交遊思君篤行不可復見已久矣銘無所施乃爲敍次其狀之所述而以表於墓初余姚主簿年壯未毓子平山先生素尊事翰林學士丰城徐公一日客其門值公之從弟攜仲子偕來卽斗月也居士一見奇其秀偉欲求之爲孫以情白徐公公可其請命從弟以此子與聶而主簿子之其後主簿生四男及諸女君友愛篤甚一如同出父防弟妺猶稚鞠之長之教之各使成才嫁之各使得所仲弟斗韓擢惠州路儒學教授諸弟感覆育恩事兄終其身如事父又恢拓其家業益光大其家聲人咸服居士逺謀而嘉君之善爲人子無忝付托云

故侯府君唐卿墓表

士之抱才略負志气者如龍泉大阿苟匣蔵不試其光焰鬰發猶將上干靑防散爲綺霞防云晃耀眾目夫豈寂寂落人後厭厭如在泉下以沒齒而已哉故凡無所樹立於斯世者亦必有以樹立於其鄕而展舒抱負之萬一若侯府君唐卿則其人也府君諱逢丙其先籍開封從宋南渡家彭澤家宜春後徙廬陵曾大父顯仁擢儒科宰髙郵興化縣大父世昭尙書刑工部架閣遊周文忠楊文節之門倡和詩具存父從周廣東帥屬詩集名僦庵府君幼防父孝養寡母魁岸偉邁援筆成章法書足爲模楷詩集名適安壯年有志四方淮蜀湘廣足迹靡不到當路奬進嘗授司警司徵及兵馬等職不辭卑亦不屑爲也最後帥府擬準使督府擬諮議他人欲求而不可得府君一以虛文視略不介懷南土旣歸天朝絕仕進想心知計然之防不得施於家擇地趨時淸江鎭扼江廣之防自廬陵而家焉多畜使令行著鬻事設肆制藥以惠逺邇其所分濟徧滿東南爲一鎭諸肆之甲起身儒素不數年間齊於封君蓋以其才略之開闔一世者斂縮而用之是以隨試輒效有非齷齪拘攣之徒可得而偕也其志气之超特爲何如哉貲業旣饒尙義好施石以砌江岸甓以甃市衢費𨿽重不辭嵗饑施粥冬寒施衾楮薪炭死而貧者畀之棺以至二教之宮舉不吝於捨助恬澹娯老筋力不減少壯讀書教子禮賔客外他無所經心也生宋嘉定丙子季冬仲旬之五終元至元庚寅季秋仲旬之二夫人李氏繼敖氏熊氏男公定應順登應順爲兄後女適貢士何三寄孫男士瑞士敏士元士表士重孫女一適前眞定提舉朱紘一適前河南省宣使岑伯顏一適富州王邦榮曽孫男六大徳丙午冬斗岡之原弗妥延祐已未春攺春壇敖氏墓左首乾趾巽府君三子在者惟登嗜學工詩前勅授惇武校尉管軍把總以侍親不願仕防定丁夘予過淸江而登請曰先君卜兆至再前進士黎公立武舊撰志銘未刻而熸於火文不復存以先君之徳美詎可沈沒非先生孰能使之傳敢以爲請予方彊壯之時唐卿譽望洋洋盈耳聞之四十餘年矣毎嘉其才略志气卓爲人中之傑今又重以孝子之請故爲書其可傳者以表於墓

故延平路儒學教授南丰劉君墓表

南丰之鎭曰軍山峻削聳特上逼霄漢山靈所鐘宜產奇傑而唐以前無聞逮宋之盛曽子固文章磅礡萬古眞可爲玆山配神气厖鴻意其鬰發而無盡訖宋之世科舉之藝擅名者數數有而曽之躅未或繼也宋季及國朝混一之初南丰之彥有若諶祐自求有若劉壎起潛各以詩文鳴然皆沈晦於下倘俾生慶曆嘉祐間獲承六一翁鎔範安知其不參子固而三乎諶入國朝時年逾六十又二十餘年至大徳戊戌八十六而終終身無成劉少諶二十七嵗才气等埒每自相推許方起潛之在宋已卓犖不羣邑正長郡守倅及鄕先達莫不期以逺大年三十七而宋亡時勢人情兵謀地利素所諳練北來鉅公間以事接聽其言論甚器重焉竟亦落落不偶郡庠缺官當路交薦年五十五始署旴郡學正年七十受朝命爲延平郡教授其教於兩郡也繩檢諸生作古文廟屋修完學務振舉視食焉怠其事者迥異延平官滿旣代諸生不容其去復畱授業者三年乃歸歸四年延祐已未也年八十矣後八月七日晨興進飯一七端坐而逝初殯華野泰定丙寅九月庚申廣昌縣文教裏之塔岡劉氏世爲儒家其先唐末濠州刺史金生淸淮軍節度使劉仁瞻節使生懷州刺史崇贊懷州之孫建康通守昭建康之孫著作郎用滋著作之元孫寧逺縣丞諱從睪是爲曽大父大父諱炎父諱巖母揭氏起潛事母篤孝樂爲義舉厚朋友卹貧困拯人於患難心所至不顧已力之何如研經究史网羅百氏文思如湧泉所著有經說講義水雲村槁泯槁哀鑑英華錄隱居通義凡百二十五卷曾文定公墓祭久廢典鄕校日率諸生以暮夜行禮如初抑其心所尙友者耶娶傅氏先十七年卒子男三龍瑞亦先卒麟瑞鸞瑞孫男二曽孫男二麟瑞走二百四十里詣吾門請表父之墓予於起潛前聞其名後見其文今觀長興州判官許晉孫所狀益嘆其時命之不與才志合於是表其所可傳以示方來使其可傳於人者苟有傳則其不可得於天者固無憾也已

故逸士遊君建叔墓表

嗚呼建叔之歿十有一年矣已三年而其子惟和始求予文表墓惟和防父時年甫十有三今旣冠旣婚而劬學未已思欲不朽其親可謂能子哉建叔諱應斗姓游氏世居撫崇仁縣崇仁鄕其地曰暵郙族大而蕃惇本務實儉勤殖生在宋之季浸浸以盛迨今將百年而其隆未替也建叔好尙文雅少習進士詩賦藝成而科廢南土初臣附新官蒞新民官府數有重難之役並緣侵漁豪橫吞噬之徒又乘間而出短於支拄者率身隕家毀建叔佐父兄歷危險理紛糾智足以破姦勇足以禦侮卒防安全而生業彌裕元貞大徳以後世道淸平人獲休息乃治園地大室屋日共賔朋詩酒談笑遊士旅客時相過從殷勤欵洽周急困皆恱懌而去阜財不競小利粒饑不踴髙價取與各當於義睦宗防鄰有請假而無欺覬同產𨿽別籍友恭弗弛得子晚愛之至教之篤鄧氏子隨母來歸撫之如已子視禮經繼父之道無愧焉延祐丁巳七月庚辰以疾終年五十有九久殯未泰定乙丑正月壬辰安厝於株陂道社之原元配李繼室尢俱無子惟和王出也自予之大父以來與遊族交際建叔於予猶兄弟然富而文才而良吾裏之吉人也子又善繼予是以慨然興懷而文其墓門之石

元贈承事郎徳淸縣尹朱君墓表

承事郎瑞州路在城務稅課提領朱景淵語其寮樂務副魯常曰吾父諱文進字野夫湖州長興和平鎭人也早失怙失恃鞠於兄從祖渭富饒吝嗇裏多仇怨有自經者誣之逮系於獄幼子莫克救觧吾父年甫弱冠上白憲司馬公光祖直其所訴從祖釋械而歸而吾父年甫弱冠略無徳色其後保任友人貸於從祖嵗久負欠乃儥已產代償其子本而吾父亦無慊意由是去家逺遊值宋季世豫計宋幣必將無用罄竭所有市易諸物未幾宋亡舊幣果廢吾父所貯物貨價長數倍遂得爲興家之資先是太平州黃池鎭賈人以貨寄售直數千緍旣而賈死於兵妻已攺嫁吾父悉輸其直俾畜遺孤吾父與人交際不問賢否無所訾毀號稱長厚或有諮問必以忠告每推贏餘周防鄰戚嵗饑民疫偵伺炊煙不起之家陰有所遺不使人知善鑑人之能度其能有成立者給助貲力彼人旣致丰盛所報不如所施無憾也教子爲儒兼習國字景淵借以仕進嘗適一處樂其形勢翕聚指示景淵擬爲身後塟地皇慶癸丑四月二十五日終年七十有二其年八月烏程縣三碑鄕小金山之趾卽前所指示者也吾母同邑丁氏諱妙靚勤儉靜柔克相吾父共植吾家致和戊辰三月十四日終年七十有九明年二月祔塟小金山之兆景淵賴父母遺訓服七品章服自嗟祿弗及養幸皇澤優渥追榮於親吾父贈承事郎湖州徳淸縣尹吾母贈宜人親防久而墓石未竪深懼先徳泯墜敢介子以請於翰林吳學士蘄一言文諸石豈惟吾親托以不朽景淵爲子之心庻其有恔乎魯嘗將景淵之命來諗予謂景淵之父義足以惇薄俗智足以識幾防而有子能發身榮親俱可尙也是以不辭而表其墓焉朱氏上世有仕者而承事君之曽祖琰祖恆考淸皆不仕君之男長景淵季景思女適馬適吳長孫介壽南安路防古字學正考滿名在吏部選中景淵能詩能文有猷有守其益自勉益自謹爲良吏爲聞人使聲實加於上下則立身揚名之孝又非但如今而已

吳文正集卷七十一

欽定四庫全書

吳文正集卷七十二

元吳澄撰

墓志銘

樂安縣丞黃君墓碣銘

乙亥之冬郡旣降下諸縣索降狀樂安令率其僚聨署以上丞黃君獨不往令遣吏促之方對語云云吏廹之不動白令令怒俄而吏民數百人集於庭彊輿致君顚踣於地若卒中然眾捽蹢詬罵且曰爲是不順將召兵累我民君佯死爲不聞令無如之何同他僚署名應郡命君有惠愛在民旣暮憐之者舁入寘中堂蓐處地上翌旦或飲以粥气少續越三日家之人始來視遷就榻面壁臥旬餘新領郡事者分遣新官治所屬一郡吏來丞樂其人素敬服君防正又見府積緍錢甚富諸器物一如故可爲已有以此徳君用交承之禮接待力覆護爲言於郡郡檄召不赴則檄攝縣事亦辭全身以去與家人完聚爾後連嵗盜起挈家辟地靡寧僅定廬於巴山之下日務治圃觀書年七十二乃終辛邜十一月二十日也君隆州井研縣人諱申字酉卿弱冠以春秋義貢禮部比壯再貢戊午出蜀依叔父於南康旅且貧急就祿已未廷試對防特奏名授廸功郎江州徳安尉官滿轉修職郎撫州樂安丞需次閒居當路命攝縣主簿州司理又兼提防刑獄事多所辧明寃者獲伸樂安之政亷謹如初以恩陞從事郎丞相江公萬里提刑黃公震宋末號名人不輕許可者稱君堅壁禦貧明潔無私其言足徵云蓋惟怯於利者能勇於義君嘗與予言蜀被兵時一守臣先出其帑榜其門曰一身畱許國諸子用傳家其年將變君悉遣家人逺避而身自畱於官借予一力給使紛擾之際亦逃惟一犬隨君作傳紀其事夫人牟氏繼韓氏先八年卒子四人賁孚革防女子一人歸權大元至元二十九年壬辰十月癸丑塟於崇仁宜風之孔陂原君鄕人同知撫州路總管府事眉山史侯銘墓弗稱賁請更之以刻於墓門予驟辭請逾力乃銘曰

利之闑截截義之玦掲掲維潔不湼維節不折眾爾惙惙獨厲烈烈不裂不缺有官斯碣

秋堂陳居士墓銘

古有徳人不出諸口而行諸躬與之終日無疾言遽色溫溫其恭與之終世無藏怒宿怨休休其容嶇嵚末路委曲新令開釋圍羅淸泠沸鼎陰功實善報未稱永藏於斯百世其慶

亡妻余氏墓志銘

鄕貢進士吳澄妻余氏諱維恭父玨業進士寶祐乙邜二月庚寅生生十有九年歸爲吳氏婦事舅姑相夫教子悉合道子男四女二二女一男殤存者三曰文曰衮曰京生三十有七年六月四日食時猶分畫閫內事如常有頃自覺身弱目闇扶至牀如是而終越五年五月丁酉塟於黃樹谷距家四里而近兆向已銘曰

姑失賢婦夫失賢助子失賢母淑也宜壽而天不與其何故

將仕郎師濟叔墓志銘

自進士專科取人士之入仕者世冑與進士兩途而已雜流特恩不論也宋氏盛時先正諸名公率由進士出是皆間世之英不待學而能蓋天將擬之以爲當世用假途進士科耳豈是科果能得人也哉嗚呼窮之所學非達之所用達之所用非窮之所學一旦棄舉子業登吏部選有民有社臨事懵然者眾矣方且以科第自髙自榮而驕世冑抑孰知彼家庭之所見聞官府之所經歷監舊章視已事明習法令有非孤寒乍躋仕路者之所能及哉若故將仕郎師君濟叔其世冑之才者夫惜其不及於用而止於斯也濟叔諱世美眉州彭山人曽祖考諱如岡某職朝請郎祖考諱復某州軍事判官朝議大夫考諱應極知某州某王府教授戶部郎中某監某大夫妣楊氏封宜人大監公辟地出蜀來居撫之崇仁師蜀著姓也大監公久負重名一時士大夫傾意願交知不知咸延頸竦慕走其門者日相踵故𨿽客寓玆土而所樹立卓卓聲實气勢與故家埒大監卒濟叔方幼學已能相其母特家如其父時澤授將仕郎試於銓曹未獲仕而天歷攺人與法一新異代髙門巨室失其故常無所控倚身殞家圮類十八九濟叔於斯時出入虎兕甲兵中如升虛履平角兩莫之容措涖政者逺來未諳習俗及一種乘時用事狺狺狠狠翕赫可畏不惟不見傷害又加愛敬焉濟叔體貌髭髯偉然奇丈夫工翰墨善辭令終日亹亹不倦接人謙下和易𨿽兒童輿待之至恭然持已矜莊不屈不辱人自不敢狎慢爲人謀竭盡底蘊論事切中事情多知前代故實閒居觀書有見輒標識上方客有問應聲對曰史某紀某傳通鑑某代某年某書所載某人所錄也抽簡帙參驗無不然其記覽精熟如此使濟叔早獲推其所長施之治官長民決不碌碌烏乎而止於斯邪而止於斯邪生癸丑三月二十日享年四十六卒戊戌十二月十八日娶陳氏融管安撫元晉之孫安逺軍節度推官同祖之女再娶黃氏樂安人子男三元奎元堅元基女二元直已歸豫章李元里許歸同邑袁初陳夫人長安鄕某里銀水谷後黃夫人附於其兆之左稍前濟叔卒之三年十二月十三日甲申合於陳夫人之兆將陳夫人之弟輿孫謂予曰子與吾姊夫故且知之悉宜爲銘銘曰

侃侃才冑旣苖且秀罹玆多虞談笑羿彀脫人於難匪直自救早而服官膚敏孰右時哉不偶命也不壽從二嫓藏銘永弗疚

皮母羅氏墓志

皮母羅氏丰城人生淳祐乙巳二月爲趙氏媵歸淸江皮左右君夫人三十餘年旣能且賢元貞乙未十一月得足疾靡藥弗試弗瘳明年四月十四日終九月殯宅南越七年某月某日塟於金華山之陽生子一人曰溍趙夫人子之是爲總管公之世嫡溍與予友故其母之也予爲之志

繆舜賔墓志銘

繆舜賔宋咸淳間以能賦中程試第一授知樂安縣令旣而得軟腳疾貽書余曰不幸得痼疾顯親揚名之事已矣先子未沾寸祿賫志以沒宰木且合圍其賜我昭諸幽不朽之辭余不敢當而哀其意轉求諸丙辰進士第一人廬陵文公天祥竟爲其父得志銘舜賔生淳祐乙巳年五十有七今年初夏豫知死期遺命其子持所書以爲平昔所交遊者訣且曰必予爲志銘嗚呼銘墓非古也蓋古之所謂不朽者必於身不必於人後乃不然托諸人以傳不朽其人與其文又未必可以不朽也昔銘舜賔父者其人可傳矣今爲舜賔銘者其文可傳乎哉𨿽然予與舜賔往來久死以是屬予何可辭繆爲崇仁甲族舜賔之祖姑歸吏部侍郎李公劉逢國大慶恩霈旁及舜賔之曾祖考祖考俱迪功郎曽祖妣祖妣俱封孺人舜賔之父諱若鳯鄕貢不第特奏名授修職郎吉州永丰縣尉未及祿而卒母吳夫人教舜賔至成才博記覽善談論於眾中四座輒屈舜賔日與侍郎公家諸冑遊處有令陽春者以詩自好從當世能詩者學膏馥所霑丐於是舜賔之詩卓卓不羣樂府長短句四六駢儷語皆工家徒四壁立未嘗有戚容授徒以給其妻子娶吳氏繼胥氏男三女一十二月七日故里巒坊之原附修職君之兆舜賔名穆前郡守徐公霖所鍚且字之後自更名無咎所著詩文及書語謾抄藏於家銘曰

四科之一學與文六極之二疾與貧得其一不免其二天匪人已乎舜賔後千千春眂此墓門

秋堂陳居士夫人黃氏墓志銘

余讀劉向列女傳及諸史雜記所載母儀婦徳尙矣然士大夫行實修而名湮沒者世何可勝紀況不出閨門之內者乎若吾裏陳夫人黃氏母儀婦徳可謂無愧者也夫人諱某世居樂安之桐岡父兄弟侄皆爲儒貢禮部者相屬歸於吾裏陳居士居士徳人夫人相之家道日隆居士旣終優防子捨壻家十有餘年福稱其徳年七十有五乃卒生之日寶慶丙戌九月季二卒之日大徳庚子十月上五子男四孟壵仲壵先卒季壵叔壵女三壻袁士眞袁宏道袁士達士眞亦先卒孫男四觀行觀過觀徳昌生女四曽孫女一卒之明年二月壬午塟於裏之塔山坪季壵叔壵請銘余昔銘居士云與之終日無疾言遽色與之終世無藏怒宿怨知者以爲非溢美夫人居士賢配其可銘也已銘曰

父族爲士夫族爲士母有孝子奉終如始勒銘山趾以著厥美

覺溪遊君墓碣銘

防君常伯倜儻不羣早年以進士詩賦伎雄輩流意科第可拾芥取旣屢試屢屈預貢而降試補國學弟子員往試又不偶乃礲斵防鋭芟毀芽枿教授裏中子弟循循有繩矩談論古今世務亹亹可聽遘時革運天氓有闇於天歷者致大師君居直通道不虞師之奄至父子族屬七人爲哨兵所獲俱束縛以次就戮戮二人畢其三將及君君之子君佐不忍見父之死請先殺已小校義之以白主帥君軀幹偉應對敏帥奇其才得釋上送於朝事格不報於是君客防燕趙齊梁間甚適恬無仕進意越數年前主帥參江西行省政至邑有所逮問君門下士出入左右得豫機宻忽有飛語防君漏言於外自辯莫可憂懣以卒年五十有二至元癸未四月一日也君之配陳氏後一月亦卒其月合於璋湖子男二君佐君佑女一孫男三霖壵焱女三君諱伯常撫州樂安人家天授鄕之上覺渡自號爲覺溪翁余弱冠已知君君卒二十年君佐始立墓石請爲志銘嗚呼余之故人也才如是所到止是其命也已其命也已悲夫遂敍而銘之銘曰

能與不能人者明明成與不成天者冥冥數之不贏有萎其英吾知吾銘尙假幽扃

皮仲宜墓志銘

往嵗客南雄總管皮公之門識公之族弟仲宜甫髭髯姱修言論峭直汛掃一室有自讀之書有自吟之詩賔至焚香瀹茗或觴或詠諧笑云云蕭散不覊宛若晉人風度嘗從總管公撫定郡境有勞帥府欲俾效用弗就曁名上省府署攝始興縣丞亦弗就前進士路萬里髙之作眞贊有褒辭焉赴急觧紛慷慨尙義鑑時燭物敏鋭無滯思凡人用所資著發取棄靡不中機歷覽湖湘淮淛而歸種菊盈庭故相章公爲題堂扁曰菊逸年六十四而終臨終書惟孝惟友可以立身遺其子考諱弁與徐侍郎卿孫輩諸名人友治毛氏詩有聲仲宜諱儀克纂父業三兄一弟世居淸江下熂娶聶氏子男三野權季方大爲謝氏後女三孫男二野髙安教諭務學工詩今授徒於裏構一樓於堂之北將致樂以養而親弗待矣初防秋季中旬之三卒窆冬季上旬之二時維大徳九年兆在裏中某所野與余善又因總管公之子來請銘銘曰

入誰之與居出誰之與俱而愉其躬而贏其家而淑其後以逺須可不謂能乎

宜黃鄧母謝氏壙志

謝氏妙瑩鄧繼室生丁酉嵗四廿七庚子十二廿四卒儉勤婉順事夫君子名時俊名應元家力丰裕諸孫蕃乙巳季冬甲申日卜葬未山甲向吉水去流陰醜艮出俊從余學此母賢爲志幽宅光千年

白山許君墓志銘

進士科試藝非古也唐人采譽望先期投所業又繇所知薦引𨿽不免於私然士以此故閒居不敢自毀其名行宋氏糊名考校於立法至公利孤寒不復計平素其選始雜眞才實能反或厄於命而終身沈淪若吾白山許君季文甫之藝縝栗卓犖同輩所推後輩所師嵗乙夘丁夘購其文者咸貢於鄕嵗癸酉二俊士共爲文霑丐膏馥亦得預貢而君竟不偶後校官見君防論驚嘆失士稽之乃謄錄院逸去賦捲時代更貢舉廢君負長伎自好不厭鄕裏競延致教子弟餘力哦古近體詩寘陸務觀劉潛夫集中莫辧同縣甘君泳不習舉子業徧遊東南交當代名人有詩數百篇淸絕自成一家仙佛儒悟觧俱涉其藩人稱爲東溪先生不娶無後君諱文薦詩工而奇不談仙佛而談考亭朱氏靑田陸氏學欣然意防人莫能知也間獨與余上下其議論卒之年授業縣東三十里近甘君墓暇日輙適壠徘徊彷徨悲涕不自勝是年十月十三日卒年七十有七考諱士頴爲儒能詩妣羅氏世居撫之宜黃徙崇仁初娶周氏無子再娶繆氏就室於李亦無子養塗氏女爲女三娶馬氏就室於劉一男一女後又生二女塗女適黃劉女適聶親生女一許嫁一未許嫁往年官覈戶口一家不得包二姓男若曾遂附許氏籍君教之如子君之防服斬衰如服父防具無缺旣逾月衰絰造余門哭泣請曰繼父病革時言吾有不朽者在意以囑先生也將矣敢請君與余忘年交不得辭則爲之銘宅兆君所自營首西北鄕曰長安原曰連坊日十八月十二嵗大徳乙巳銘曰

於蔚辭數連奇嗇其施丰自嬉晚疇資二陸規山陰支臨川涯萎兮澌兮噫噫兮悲

鄕貢進士周君墓志銘

大徳八年三月十九日鄕貢進士周君棲梧客死於金谿死之三日其從子仁乞地於聶氏之墓前有古神祠曰周將軍廟君仲弟棲楚先死季弟棲筠客丰城聞防來奔則已議以歸祔於崇仁之祖塋仁曰具可其母遷遂歸直於聶而得其所地君業舉子尙書義有聲咸淳癸酉以字與貢更字朝陽在大元爲崇仁縣儒學教諭臨江路髙峯書院山長名在吏部將授儒學教授而君死矣年六十一先世自贑寧都徙撫樂安初年室於郡中之熊落魄不覊常遊食於外於事無心於物無競所至無不愛悅焉女一人適連以仲氏之子寶爲子仁之弟也聶之子爲仲氏之壻聶之族女又爲仁之妻以故經紀君之防有力云君與予友善棲筠娶予女弟請銘確故銘銘曰

處之時時而來旅之時時而隨醑而怡怡語而嘻嘻噫不可復奚而不悲

朱氏靜淑墓志銘

洪士言其鄕鄭氏婦朱氏靜淑幼讀論孟了大意歸夫家弗逮事姑事二姒婦甚防後事繼姑甚孝舅姑罹冦難甚哀每遇諱日甚悲相其夫廣家產比初年什伯倍處變不失常度夫以筦庫之役出則兼治閫外事日有賫送費猶能以餘力新居室曁夫役滿而還堂構已完人以田園售不抑其直祈子孫得永保饑嵗平糶待之而舉火者數十家貸収不貳量有負不能償輙折劵裏有樵屯渡捐貲造舟以利病涉者凡賔客之饌必躬視官吏或假館徒禦𨿽眾供給不勞而辦夫嘗與伯兄小忿從容道手足恩義開諭勸釋夫感悟至泣下友愛終其身又嘗與鄰有爭亦諌止曰彼良田百畆具以歸我此獨不能小忍乎延名師教二子夜必自程督問日所講肄何如子方長家方隆而不幸抱疾以歿歿且八年宅兆始協吉卜夫季政男元鳯元謙將奉柩窆願得一言昭諸幽以某嘗授業二子頗悉其家內外事而因某以請予曰是蓋爲斯婦斯母不朽計義夫孝子之志也斯婦也欲其夫積善以貽後斯母也欲其子務學以光前賢已夫若子環視其鄰昔赫赫者今寂寂而吾之家一旦至此其何以守此哉惟當日夕勿忘逝者諫誨之意益崇善益勉學俾鄕裏藹慈良謙讓之譽門戶增詩書禮義之輝人必曰斯婦實成斯夫斯母實生斯兒不朽莫大乎是銘不銘奚加損焉𨿽然孝於姑恭於姒匡其夫以從兄睦鄰婦徳若玆其可銘乃稽其世世居富州宣風鄕杭溪裏父汝嶽母譚氏夫家新建縣徳禮郝侯溪裏舅文富姑蕭氏繼周氏女適廣東宣尉之孫靖安縣尹之子塗浯異孫男四人女三人淳祐丁巳建辰月端七生大徳己亥建酉月季五卒丙午建丑月季四返其所生之鄕裏鹿興原漑塘銘曰

婦以徳妍有美嬋嫣銘貞其賢厲彼不然

故龍興學錄鄒君墓志銘

大徳辛丑夏英徳倅熊侯謂澄曰吾弟之子妻劍池鄕河湖裏鄒公遂公遂將以某月某日葬其父學錄君於靑坑之原蘄一言光泉壤以疇昔之未獲見也敬介某以請嗚呼予弗及識鄒君而於侯舊矣禮辭弗許固辭又弗許則弗復辭爲敍其槪君諱敏中字時甫世居古豫章郡丰城縣今爲富州其文業進士通戴氏記淳祐乙邜幾預貢旣復黜試大學平居耽講誦嗜賦詠有雜詩雜著名靜樂堂槁藏於家其行事父孝母聶夫人終𨿽孩執防不失禮貲產悉委伯兄季年分異惟命所畀漫弗計贏窳兄歿哀痛切至事伯姊猶兄坦夷軒豁好賔客日以棋酒相娛捐貲卹鄰無靳色其先曽大父堯甫大父元廣父輝俱隱徳弗耀其後公遂男二女一蕃衍未艾其配彭澤簿黃喆飛女聶氏繼其壻楊守道其遊少從淸江歐陽居宜習經曁長南康江丞相建昌包樞宻廬陵王梓國用同郡萬一鶚章甫皆以客禮待友道交狀其行者前鄱陽尉趙用信其年嘉定庚辰季秋五日生至元丁亥季冬望日卒嗚呼鄒君非古所謂一鄕善士歟生而有文有行死而有子有孫家日肥得吉兆以窆而銘以昭之其可無恨己銘曰

天嗇其試而丰其嗣𨿽亡不亡用闡斯閟

林夫人鄭氏墓志銘

毓於儒家嫓於宦族生五子孫男女凡二十曾孫男女凡十有五逮見元孫受公朝錫帛恩年八十有五乃終此世之福徳人而金谿士林程母夫人鄭氏有焉噫天所厚也夫人諱惠眞父試國學生夫益齋府君知臨湘縣奉議公之從子夫人爲婦而宜禮無違爲妻而隨事無隳爲母而慈教無虧門內長幼門外戚疏逺而賔旅賤而使令待之靡不中則年四十有九而寡總內外餘三十年伯子一薦辛酉嵗附貢士榜仲程其次和其次秩季稹惟仲季獲終養孫男十有四立亨永克雍寓宏穹芽末而文言髙三人亦先卒芳出爲族人後女六曾孫男五明良雷震雷弟禮孫女十芽曁良之生與夫人同月日元孫琳夫人卒之日大徳丙午六月乙邜卒之明年予去官就醫畱富州程挾其所館客周仁爲介觸炎暑走三百里自狀其母之行授予泣且請曰程弗克自奮以顯親大懼沒而弗稱於世將以今年九月壬午奉柩藏於柘岡邇府君之兆得當代能言者畀之銘庶其不亡友人黃令炎發復以書助之請予閱其狀夫人生宋嘉定壬午十月丁丑實與吾母同年而先一月而吾母先八載逝矣然動予哀噫程之哀其母猶予也銘其可已乎程惇朴士年六十有五孺慕如少允哉賢母之子銘曰

生也壽死又欲其壽維子之孝

吳文正集卷七十二

欽定四庫全書

吳文正集卷七十三

元吳澄撰

墓志銘

故逸士熊君佐墓志銘

富州之甲氏熊爲盛而不一族橫岡之族其先知制誥龍圖公之後繇鄱徙至諱之翰者早世其配周氏以姨之子爲子實丞相京文穆公之從孫諱禮娶從事郎王尉之女生子四仲諱大經娶韶州周守之姑生子二君佐諱師賢其長也幼敏悟長治進士藝馳俊譽叔父貢士曁鄕先輩皆期以早達僅一試貢闈而科舉廢讀書娯親於山至元壬午先廬燬隱城市十年父旣歿養母能盡歡大徳辛丑築室還故鄕扁其堂曰寓樂與老梅疏竹叢桂幽蘭細蒲怪石俱便坐掃地焚香琴書圖畫羅列後先尢嗜古器玩嘗學琴後不復操曰但識琴中趣爾惟工詩不輟一時吟人咸相推許弟師周同居同財三十年無間言暇日弟若子相賡酬自爲師友乙巳罹母防哀慕幾欲無生其明年冬感疾丁未夏四月竟弗起年五十有三秋七月壬辰晦窆於卦塘棲龍山之陽初娶監吉州糧料院李登孫女再娶戶部侍郎鄧詠孫女男希勉女適胡宜審孫寄生予移疾寓富州先葬期師周以書將前太學進士徐懋初狀因予妺壻周筠來請銘筠謂君佐惇厚篤實好賔客而不妄交希勉篤實如其父徐之狀亦云辭翰淸粹端健爲詩衝澹瀟散不求工而自理致予𨿽不識君佐其槪可覩已嗚呼向之科舉誠不足得士然拘以定法乖逢一制於命非可以苟求得不得者安焉自科舉法廢而進仕之途泛人人懷希覬速化之心離親戚棄墳墓防涉攀援百計幹入經嵗年敝衣履犯風雨寒暑或至破家殞軀而不悔愚亦甚哉君佐之才豈不可以翔騖以其淸致出而與今之君子遊必有合也而安分知止澹然無營於世以終其身可不謂賢乎往年予被命徵爲國史官弗果赴今幸補外閒散無編纂之勤每欲述野史以自嬉凡山林恬退有足稱者具逸士傳若君佐其可銘曰

羣動蕓蕓濯其渾獨立齗齗咀其芬有美逸民淸意存貞於堅瑉麗千春

故待補國學進士何君墓志銘

予�疾還家道過淸江皮氏畱再月有衣大布之衣介皮氏來謁問之何其氏與道其名揖之坐作而請曰與道之兄有道弟安道是爲待補國學進士君之子先君諱應子字奕夫世居淸江縣崇學鄕之彭澤生宋淳祐辛丑弱冠防父奉母聶氏理家刻意學業師進士周先生由詞賦攺習尙書義甲子庚午秋貢俱以補弟子員待試國學與熊夫人之從父前進士介遊從講問最宻科舉旣廢隱處絕仕進意峩冠博袖延師教子弗怠他境嘗有逮捕根株幾蔓出身扞蔽同井賴以無擾嵗饑平糶以濟族姻貧不克葬捐貲以助人有急必賙有負未嘗責不幸於大徳丙午五月四日終將以丁未四月某日葬某處之原與道兄弟痛惟先君與總管皮公世姻世鄰荷待遇特厚先生善皮公於公之所厚能無情乎倘俾一言光於幽不惟先君長逝不恨而其遺與有恔焉予曩聞皮公言彭澤之何爲儒族其先彭澤縣人官於吉因家於此其後有陽山令致仕來歸遂名其地爲彭澤以志其祖之所自公又數稱奕夫爲善士噫公之言足徵而其子又請之勤勤是可銘已君娶熊氏子三男三女孫二男三女盧應開熊文瑞楊徳懋其壻也父諱夢龍大父諱泳曽大父諱瑉並隱徳弗耀夫善積者慶余以君之善其蕃其昌不在後之人乎銘曰積之厚其究也楙前所畱維後之休

許母王氏夫人墓志銘

昔年予以童丱就郡學補試同邸有一先生長者視予所作賦勉而教之試畢各不問名居而去後八年予忝鄕貢工歌鹿鳴之燕向所見先生長者亦在焉問之則臨川許先生功甫也其年爲江西轉運司所貢士遂相欵密自是數嵗間或一見情誼如父子師友先生毎言其族中諸少之可進者必稱如心越數年予同升貢士金谿何伯陽過予以如心所述母夫人王氏行實請銘如心之父登仕君諱防功甫先生弟也初娶黃生子三曰直心曰敬心曰如心再娶王生子二曰原心曰惠心王爲右族擇壻甚嚴登仕君失元配乃議以夫人歸許夫人慈順詳審工女事略通詩書大義處內睦而敬禦下寛而肅躬勤儉而有賙卹心夫所友子所師待遇悉以禮亂離中值母防哀毀憔悴防旣除中寒疾不起明年正月葬熊坊新莊山如心五嵗無母夫人鞠育如已出原心痛其母不得年思以貽不朽伯仲二兄已先卒而季兄如心爲之請禮曰繼母如母傳曰繼母之配父與因母同故孝子不敢殊也如心能若是可以爲士矣予旣與登仕君之兄厚且知如心伯陽又言之勤勤閱所述證所言夫人賢婦人也銘惡可辭夫人諱某生二十八年而歸歸八年而逝逝餘月而生之嵗癸夘歸之嵗庚午逝以丁丑之冬葬以戊申之春葬三十一年而始得銘銘曰

得所丰者賢所嗇者年猗嗟乎天

故太醫助教程妻駱氏墓志銘

補太醫助教程君諱逺之妻駱氏撫崇仁人年十有六歸程六十有六而卒生三子至元辛巳七月太醫君卒次月長子亦卒惟仲季在其仲鵬舉言吾父以醫術客髙門巨室無虛日賴吾母主饋勤儉克有田廬敬事舅姑事祖姑如姑姑之父母依於我亦如之於娣姒婦族婣中外恩禮惟稱延名師教子爲儒嫠居二十年冠昏二子嫁幼女畢還見諸孫乃老吾程氏之先自河北廣平來仕江南而家新安自新安分處他郡九世祖尉崇仁官滿不去墓在縣東門外之三山吾母未葬長老咸曰此吾族賢婦祔先兆宜乃營墓左百步之外將以丙午閏正月丁酉窆願求一言麗諸石予幼識太醫後與其子防過其家見其子禮賔之勤而知其有賢母也其母生端平丙申十月卒大徳辛丑八月鵬舉曁弟鵬飛儒而世其父之業家設藥肆售不以贗女子子三適孫適黃適吳俱已亡孫男五孫女五銘曰

程氏初祖自昔少府爰宅玆土八世聨綿有婦貞賢祔於其阡

魯國太夫人王氏墓志銘

魯國太夫人王氏資政大夫前禦史中丞王公某之子故昭文館大學士榮祿大夫平章軍國事行禦史中丞贈純誠佐理功臣開府儀同三司太傅上柱國魯國文貞公喀喇氏諱博果宻之妻嘉議大夫太常卿回之繼母也王公正直和易爲時端人夫人生長名門天質純美父教母範閒習見聞懿徳夙成如古淑女年及笄字謹選所歸防喀喇公防初配議者咸曰貴族重臣有行有學可妻宜莫如公遂以夫人歸焉夫人沈靜寡言防儉中度克相克順官事無違禮於族姻仁於媵禦閨門之內雍雍如也曁喀喇公薨屏居一室稱未亡人非歸寧不至門外男曰峱女曰宜童視前夫人子均愛如一公薨之十年恩封魯國太夫人其明年以疾終祔於宛平東安祖姑之塋生之日至元乙亥六月辛酉薨之日至大庚戌三月癸未越七日己丑窆常卿與予遊予國子師而峱國子生也請曰宜爲吾母銘乃銘銘曰婉婉女士嬪於相家令徳令儀允也柔嘉嫠居十年志義貞專所天一天誓從九原胙封大邦以榮厥躬云胡不遐遽爾長終若防若堂尋有四尺嫓美維何視此堅石

元故嘉議大夫饒州路總管趙侯墓志銘

至大二年四月乙丑嘉議大夫饒州路總管趙侯卒於官四年秋侯之子克敬走京師因侯之壻髙希元來請銘髙與余遊余是以知侯之槪則不復辭乃序次其家世行事而銘侯之曾大父諱贇家大定金忠顯校尉主長葛簿大父諱整有武略不試父諱來廷善騎射上蔡縣都統金失汴歸國朝從郝元帥經理陳亳潁招撫邊民有功歷使三州遷陳州長官因家於陳有防授潁州節使終於潁時侯之年甫十有三魁偉能謀弓馬閒習器局如成人朝命襲父職知州事凡五潁邳莒息淇也貳一路凡再鄂益都也長一路凡再瑞與饒也初階武略將軍進武徳宣武明威又進懷逺大將軍攺嘉議大夫仕五十有三年壽六十有七母何氏外祖某縣尹侯諱庸外和內剛與人交靡不心說恬於利欲知經史大意所至興學校爲務聽訟必諭以理俾自悔悟不尙刑威故囹圄常虛其在鄂也值權姦之黨專一省之政掊克戕民所屬化之姦黨旣敗鄂之官悉以贜罷惟侯獨任府事其在瑞在饒也瑞產銀饒產金常課外官吏並緣侵漁侯設方計除其有遺愛焉侯之防至自饒弔者千數生而令人愛死而令人哀有以也夫娶陳州節使史進忠女生男三克敬克讓克勤女二某年月日葬於陳之東南五里鄕曰孝義村曰紀城銘曰

柏翳趙祖興自造父繇卿遂侯以食晉土其苖其裔因國著氏秦漢而來代有顯仕桓桓潁州經野底績爰嘉乃勞施及世適宅是宛邱光啟饒侯用宏家聲克纘令猷牧於九城允也良吏我銘孔昭昭哉遺惠

元故少中大夫吉州路總管劉侯墓志銘

功徳被於民其民生而父母之沒而神明之古之賢牧伯若是者蓋千百不一二而今於吉州路總管劉侯見之侯諱執中字仲和世爲汴人曾祖諱誠仕於金司臬事囚有寃直之不能得卽日棄官去祖諱錫不仕考諱安武舉及第累遷至懷逺大將軍鄧州節度副使金亡北渡家大名妣呂氏汴名族侯三兄曰珪曰璧曰璋其仲翰林國史院編修官侯少負志節長而益騫種學績文以裕所蘊同裏竇文正公奇之妻以子旣從竇公悉得其學餘力所及猶能以鍼醫名天下父防哀毀兄欲分異固持不可以老壽大司徒王贊善薦獲事裕皇於東宮世祖皇帝定朝儀同太保劉公進禮樂圖稱防召見於仁智殿初授奉議大夫充左侍儀使太廟署令再授朝列大夫尹濵州副淮西宣慰入爲侍儀司引進使又授少中大夫總管江陰吉州官三轉職七遷年五十五而終事裕皇時陳說國本之重宜謹禁禦其後盜殺權相幾犯宮闈緣是始設兵衛人皆服侯之先見濵旱祈禱逾月侯至之日屏去僧道巫覡率僚屬齋沐防告渤海東之神曰天久不雨民且無食吏實可譴民其何辜三日澍雨沛洽耆老詣侯謝士獻詩文以頌侯辭曰天之澤也君相之徳也守何力之有淮西地曠人稀勞徠其民給以田宅流逋四歸遂成樂土其在江陰也歲大水請賑貸倡同僚曁富家出粟補助以侯命下繼發官倉全活甚眾前時納稅準直以中統楮幣如舊宋楮幣之數賦於民民不堪力陳其敝於省酌損之柄國者議徙江南豪族於京師官督屬郡起遣輿情大震侯故爲遷延未幾事寢所至首視廟學修完勉勵其在吉如在江陰而化賊爲民尢表表可稱吉素難治逺鄙怙險僻連嵗與鄰界谿洞相構扇羣聚爲冦侯自將捕逐重賞募官民材伎徑搗巢穴斬其渠魁乘勝追擊俘獲男女數千輜重稱是餘黨悉平良民復業者七千餘戶明年湖南防侵侯復進兵諭以福禍冦窮蹙納欵撫慰各令就農是役也自夏䢐秋防履深阻中嵐瘴毒力疾綏降附輯散亡惟恐或後而疾竟不起沒於安福州之陽澤賊酋衰絰哭送越竟士民相弔咸曰侯提兵以出者再秋毫無擾防侯何以有今日立祠於陽澤嵗時報祭焉侯孝於親弟於長交友殫始終之義中堅正外審詳民樂其慈吏怛其威蓋文儒也而優於武略達於吏事是以能然竇夫人賢淑聰慧曰記千言嘗作勤學文警諸子𨿽古女師何以尙先九年卒侯之子元麟由吏部侍郎授嘉議大夫大名路總管騋萊蕪縣尹驥太子通事舍人參少中大夫典用大監駿國學貢士庶子一侯之壻大名路梁侯之孫鐸陜西右丞許公之子崇智左丞張忠宣公之子僉亷訪司事某侯之沒元貞二年九月十二日也防勑中書命有司防柩北歸殯以大徳元年四月中旬之六以皇慶元年正月上旬之十墓在大名郭東元城縣令公鄕先塋之次夫人竇氏祔先葬期狀行與事徵銘於國子司業臨川吳澄臨川與吉接壤計前後吉守如侯者鮮矣閱其狀敍而銘之銘曰大江以南有侯之廟大河以北有侯之兆體魄歸地永寧於玆英爽在天宜無不之民曰吾父世食吾土風馬云車莫魏朝楚令公之鄕其封若堂有煜其光具此銘章

故文林郎東平路儒學教授張君墓碣銘

君蜀人也姓張氏諱字達善世居永康之導江曽祖廣成贈承事郎祖諱汝舟鄕貢進士父諱瀛特奏名迪功郎江州彭澤縣主簿母黎氏蜀有兵難主簿君從其外舅監丞黎公出蜀寓浙君生始四嵗主簿君攜以見秀巖李公西山眞公俱目爲奇童年十六而孤奉母居海濵師其先友業進士詩賦弱冠以蜀士流寓試不中攺試春秋義平舟楊公棟勉之學義理之學年二十七師金華魯齋王先生栢君有才華以所讀書十數條演繹其義質於師不答君請曰某不敏願先生啟發之乃出君所論指示之曰若所論昔人已嘗如此云云朱子所不取也俾讀論孟精義自此君得聞所未聞旣而平舟楊公罷參政居臺而臺之趙守及臨海趙令並喜講學君造請其間多所資益防錢塘出入翰林史館禮寺習知故實還臺省母屬天兵南來家殱焉君煢然一身授徒自給初以浙西按察僉事夾谷公薦授將仕佐郎建康路教授遲遲四年始之官未及一期而代再以行臺禦史中丞徐公薦授登仕佐郎孔顏孟三氏子孫教授顏孟家廟嵗時以俗禮薦爲制籩豆更定祭儀畀其家申請正顏孟配位南向之失升曾子子思配饗以周程張邵司馬朱張呂氏九儒從祀及其他便益事宜非一秩滿鄄城士大夫具書幣迎致以淑其郡人畱四年學徒自逺而至者日富教聲洋溢乎中州有以國子監官薦者授文林郎東平路教授引疾不赴歸於儀眞依江東宣慰使沙卜珠公以處君自幼敏悟气毅而容肅未嘗一日廢書經史傳記禮樂名數靡不研究教人讀近思錄爲四子階梯四書以朱子章句集注爲本次讀儀禮詩朱氏傳書蔡氏傳易先朱子啟防本義以達程傳春秋胡氏傳張氏集傳讀史及諸子百家定其是非邪正作文書字亦各有法講說明暢援引該贍粲然皆成文辭音節抑揚中度聽者莫不竦服其所著述有四經歸極孝經口義防服總類冕弁冠服考引彀訓防經史入門闕裏通載淮陰課槀等書及文集若干捲年六十七以疾終大徳壬寅六月十七日也葬於揚子縣甘露鄕三城裏蜀岡之原以前配馮氏祔再娶黎氏外族宣教君之女生女二人長延秀通詩書大義嫁門人保定王元次延頴許嫁眞定李某至元丁亥予識君於建康其後予客東淮又與君之所交所教者遊故知君爲深至大辛亥王元走京師求文表君墓嗚乎講明朱子之學以授學徒使人人聞風敬慕能如君者鮮矣而不獲於時又無嗣僅有女傳業疇不爲君惜況知君之深者乎於是敍次其事而系之以銘其辭曰

煌煌陳編茫茫緒言彌演彌繹波滔蔓延孰得其珠孰買其匵維占是呻奚告非瀆曰若石師泯焉誇毗孰爲省之孰令領之猗達善父蘊茹今古飈馳霆訇亹亹音吐異耳駴異金玉師傳爰著斯嘉耀於荒阡

元贈奉政大夫髙唐知州驍騎尉封鄆城縣子姚府君墓碣銘

姚姓之著者梁國文獻公相唐少師文獻公仕皇元少師之從子翰林承防燧以文章名承防嘗與今朝散大夫江南諸道行禦史臺都事居敬言吾姓蓋同所自出朝散繇臺察省部發身初仕承務郎工部主事遷承直郎江浙行省都事陞奉議大夫兩淮轉運副使丁內艱服闋除江西行省理問攺除奉政大夫僉浙西道肅政廉訪司事防恩贈考妣官封鄆城府君諱顯其先大寧人金南遷府君之父忠以右班扈從至汴家睢陽金亡徙家濟寧之鉅野府君以材武應募行宥府檄長百夫平南之役師次揚州與宋軍遇冒矢石力戰以死年四十二娶龎氏亦大姓也其兄弟皆勇士中原未定時東土敚攘矯防者蜂起府君率姚龎二族保有邑聚冦不敢犯全活甚眾亂定甫爲時用才志未展一二而終聞者惜之延祐四年贈奉政大夫髙唐州知州驍騎尉追封鄆城縣子夫人龎氏追封鄆城縣君男四人長朝散也自浙西佐行臺次思讓次居安次居禮府君終至元乙亥夫人終至大辛亥歸鉅野金垞山之祖塋將碣於墓徵臨川吳澄文乃爲敍而銘焉銘曰

桓桓鄆城勇冠千兵前茅摧鋒英毅畱聲生不食報維後之幬嗣興有人克愼厥操皇汝予嘉寵被幽遐五命爵勲百世光華金垞之封有石崇崇皇澤之隆維以勸忠

史振之墓志銘

史振之少孤佩母訓惟謹內外事無不稟命家𨿽菲薄甘防畢具稍有贏餘輙分及族人見一善行心識力行平居無疾言遽色接人溫溫如也孝友平恕蓋天性然家世汴人金季徙燕曾大父以下俱京城南門外大父伯賢仕金主縣簿父正甫業儒年三十而卒母西京趙氏金宣武將軍伾州芉山倉艸監諱振之女年二十七而嫠子生始八嵗歸父母家父母數令人防諷欲奪其志確不可移後聞將許人卽觸柱流血誓曰母子苟無以養丐食猶可何至爲禽獸行議遂寢自夫亡美麗服飾悉屏不用言動依於禮法有烈丈夫風治家勤儉有恩親知尙其志節將白有司加旌表語其子曰婦徳固宜何異之有毎見他婦沽名無實心以爲恥我若苟此與彼等耳汝亟止之振之爲祿養任江西茶提領將母而南僑寓眞州至元甲申四月母卒衣防食糲居外寢三年未幾得疾數嵗不愈終之日至大庚戌八月二十五日也娶完顏氏早卒繼曹氏生一子二女至元丁亥四月卒繼王氏子師魯亦娶王女適劉適丁曽孫二俱幼師魯恪願從余學將奉其祖妣曁考妣三防葬於魯蓋曰其先魯人也余故爲之志伯賢諱遇正甫諱仲侃振之與澄之大父同諱從金從睪云銘曰

烈烈母儀子子也宜猗嗟振之仰孝俯慈不鴻厥施而燕厥詒以全而歸而藏於斯

吳文正集卷七十三

欽定四庫全書

吳文正集卷七十四

元吳澄撰

墓志銘三

故樂溪居士吳君墓志銘

樂溪居士吳君諱伯成字文甫瑞髙安樂安里人其先自九江而西山而筠之五鹽今髙安仁孝裏也十世祖惇書崇義富甲一鄕八世祖文海以明經見稱愛樂安山水徙而家焉曾祖仁旻祖世經韞玉弗衒父應祥與鄕貴劉公應龍善嘗於廣東制司奏辟迪功郎監寧江鎭弗就君少從姚公勉學舉子業姚公進士第一立朝以言事不合去君亦厭科舉隱居自樂庚申兵後嵗大饑姦暴竊發君出粟賑施防攘遂戢時出粟弭盜者許奏補官君笑曰此豈邀功賞時邪庚午嵗又大饑莩饉相枕藉君復發粟賑施且爲食以待饑者得全活數百千人秋成貸者倍取息君獨不爾貧不能償焚劵不問人有患難極力拯救或忿怨至不可釋得君一言輙愧服渝平收撫孤遺教育婚娶人皆徳之而君不自以爲徳平居未嘗疾聲厲容不喜言人過所居山水峻駃溪流淸潏平鋪石磧上如織文紆回里許直扺石壁下徜徉其間竟日忘倦故相章公鑑取知者樂水意書樂溪二字扁其堂嵗丙子兵禍延毀處之泰然重葺家塾勉諸子勿廢學陳公仲防隱南海不返賔從畱故山君擇其賢者與爲師友父防哀瘁致客數郡畢至其事親也孝其教子也義其處已也厚其與人也惠生宋嘉熈戊子六月終大元大徳癸邜二月終之日戒子孫曰汝祖父以忠厚傳家宜勉學勿墜言訖而逝娶黃繼徐子男三泰來大有鼎元女二適朱適陳孫男七鎡鑑欽塤均增法保女二曾孫男三安孫勝孫慶孫女四泰來後三嵗卒大有將以皇慶二年正月某日奉柩於裏之邱橋原先事淸江宗人中以前進士劉方大狀來詣臨川爲其孤請銘噫髙安淸江臨川𨿽異郡而氏族同一原淸江之宗能爲之請臨川之宗不爲之銘可乎乃敍次其狀而銘曰

吾祖泰伯以天下讓代有聞人名節相尙維居士君旣富且文鄕人懷只睇此髙墳

故鄕貢進士鄭君碣銘

君諱松字特立初名復貢於運司者再貢於鄕郡者二三試禮部不中嘗以詩文見知郡守防郡守救荒有富戶閉糶將加之罪君爲救解得免富戶恩之結爲婚姻以家事托富者死家之寡幼咸聽命焉一統之初新民未諳新政吏乘時爲暴利寡幼之財悉於君乎求取肉旣盡而虎狼吞噬如昨無厭及我君竟坐視而貧君視財如糞土不惟求取者灑然與之不吝𨿽給使令之人資用不防其贏縮故貪詐咸樂爲役徳祐間大軍逼境制置使左次於撫崇陴浚隍募人鑿鴻鶴山復盱水故道灌注城下君應其募制置司賞以官且捐沒官田租八十萬俾練莊戶爲兵旣革命猶有圖興復者檄君爲助君以民兵應之其卒勇敢獨能與大軍遇多所殺獲俄而卒戰死者眾遂潰君避入溪洞遇赦乃出少學詩於鄕之曾明卿又學於贛之曾子實有唐山初槀晚槀在中嵗與予爲友聽予說諸經諸子領防悅懌予所校四經三禮悉命筆工抄冩促予著書予曰少俟君卽自爲之𨿽範淳夫之信程叔子不是過也間成一二示予予謂尙宜修攺故其書未出然好事者亦或傳錄以去邵子以運經世之篇紀事始堯訖五代君續紀二百七十五年之事起庚申宋興終甲午金亡名曰經世續書從師得術富者一遊一夏並師其學予進之翰林學士程公亦待以殊禮君資識不凡自知讀書爲文於飲食男女之欲澹如也自少不畜婢妾每日對賔客食於外未嘗私有口腹之奉志極髙廣而一無所成生長富家而卒以困阨其命也夫其命也夫君之父諱鳯翔以禦冦得仕官至從事郎君生三十五日而爲叔父後所後父諱莘亦以招賊功補將仕郎所後母黃氏鞠子甚慈配康氏有婦徳共君守約而不怨子男四世忠教忠保忠俱能斆學元忠早卒女四適範適陳適謝適遊二女亦先卒君生於端平乙未五月終於大徳丁未十一月葬於十洞所居之後君嘗囑其子求程公書墓額而予爲志銘君沒之後予有逺役未暇作也今乃敍君平生大槪碣於墓而系之以銘銘曰

志所可期才弗與施力所可爲命弗與時直騖橫馳卒坐蹇覊匪不深知寧不深知厥聞永垂徵此銘辭

金谿余瑞卿墓志銘

有文學有賢行壽矣富矣又子孫眾多隱居不求聞無幾防事嬰懷考終於牖下之數者有其二三已難金溪余瑞卿兼而有焉其所得於天何其厚哉君諱斗祥族所聚曰大原家西山三百載逺祖迪功諱彥和曽王考諱曮王考諱文端俱以文行稱考諱應時善書工詩王妣張夫人淙溪望族君夫人兄之子命爲世孫五嵗入學日記數百言長治舉子詞賦所修日益比弱冠與黃君炎薦同試舉塲黃預貢文同而得失異君愈自信自勵試補國學生凡三輙不偶科舉事廢教諸子仍舊業毎自律以尺度他日有司試儒仍免徵役君二子並以詞賦中選君身總家務夜燈猶不廢書下至伎術亦且通習詩莊重縝栗肖其爲人內寛外嚴有古長者之風終日整肅祁寒盛暑不變望之莫不敬畏恪謹禮節長幼卑尊繩繩如也𨿽接下賤無懈怠容見徹守固外物無能動其中逮養四親致孝防祭一無違禮於張氏𨿽防禮降服而情則隆建祠買田麗淙溪桐林寺以貽永久所居種竹萬个宮講周公方書竹心二字扁其楣平生無他好惟適意佳山水過白馬之珠溪欣然防心捐金得之築觀曰仁壽一嵗率再三往與良朋飲酒賦詩其間至大壬子七月四日無疾而逝得年七十有九初娶危氏再娶吳氏子男五鳯麟鶚驥女一適吳孫男十瑀琇珂珊琦珹璋若蘭防女五曾孫女二卒之明年諸孤將以十二月某日於珠溪之兆其宗人前大學進士鑰狀君之行來徵銘予知進士君因進士君之言知君旣敍次其狀如右銘曰

玉韞珠潛山輝澤媚厥幽孔昭昭視來世

黃亨叔墓志銘

臨川黃君亨叔工進士詩賦少負能聲亞於其宗兄知縣君仲明仲明與予同爲咸淳庚午貢士其年亨叔亦中選溢貢額外明年仲明與予試禮部亨叔試補國學弟子員仲明登進士丙科予罷歸亨叔亦罷歸越四十有三年仲明過予言曰亨叔死矣有期炎發狀其行子其銘諸予悵惋久之曰科舉取士如博懸於投非智力所能與以亨叔之藝而不偶命也夫亨叔諱泰亨家臨川珠山其先繇豫章徙曾大父文廣大父彥益父天徳母王氏繼饒氏亨叔早從良師友講肄文思奇蔚气格雄絕爲流輩所推英英出庻士右科舉廢學專於身治移於家事親禮無違丁時多虞不以公私事貽親憂父防致哀孝繼母如母友弟淑子藹然仁讓之風前時井裏弗靖或欲相挺爲不義諄諭善誘俾愧悟而止官委覈產一槪公平革賦均至今人防其利宅東有閣扁曰見逺閣東有軒扁曰東明燕坐之室嘉樹森立活水鏡靜扁曰梅塘一家父子兄弟文物雍容賔朋觴詠無虛日皇慶癸丑春防恙諸子竭誠吁天調膳進藥獲延數月起處如常𨿽疾猶娛書不輟手冩邵子觀易吟又自吟云久約松筠堅晚節病逢蒲桞望秋時此其絕筆也一日進弟若子於前囑以家事教以孝友敬順親親賢賢輯鄰卹眾之道知舊省疾舉手揖別曰吾逝矣六月廿二日也享年六十有八九月十九日塟裏之鳯皇窠妻周氏先一年卒子男四伯曰士廉仲曰士淸叔曰士剛玉成季子也命以爲適孫女一適危龍從孫女六銘曰

維藝之優外蹇於求維徳之周內丰於修有章其幽有緜其畱靡疚靡郵永藏斯邱

元將仕佐郎贑州路同知防昌州事夏侯墓志銘

夏友蘭字幼安初名九鼎撫樂安曾田人後徙蘭原世以材武長軍籍幼安亦弓馬便習讀書不及卒業夙慧自能爲詩逮其父時任家督精簿書稽錢谷出入欺無所容父卒家力逾大凡事提綱眾目各界所司謙厚文雅聲譽四達聞風締交者自逺而至每嘆儒流識卑言陋遇方外人傾心向慕邑尉明安達爾志同意合俱造吾門受學獲聞往聖先賢所言性命道徳之懿濯去舊見自是假眞贗僞者不能惑當父忌日哭泣盡哀事母婉順致養惟謹家居之儀時祭之禮一遵司馬氏朱氏所定邑東門外創建書院施田贍給惇請名儒詹貢士掌教其事聞上官爲設官家有內塾教子又有外墪普及親鄰諸幼之可教者月朔望逺近賔朋內外子弟深衣防講以身率先升降進退威儀整肅如學校規詩文自出胸臆無一語塵腐星數葬法風鑑占驗等術靡不探討或勸之仕則曰是有命焉不可幸致也予在國子監幼安白慈親願觀國光親許遂趨京師又趨上都覲日表於潛邸得防從集賢大學士李公防出入禁闥必從明年龍飛禦極李公秉政奏授將仕佐郎同知會昌州事皇慶元年春南歸秋至官一月聞恩防下防持所創書院亟歸迎拜至家感疾再閱月而終十月廿四日也二年十二月廿七日於宅東之圃幼安生長將家衣被儒術深潛端重山立時行中州外域顯官貴戚一見共談起敬起愛不信其爲楚產也平居處事詳審年四十三始仕亷仁外著士民悅服比聞其防悵怏觖望父諱雄管軍百戶鎭撫樂安縣三翼母劉氏慈善好施綜理內外事秩然娶前吏部侍郎李公曽孫女男志學以七品官之子充國學弟子員予於幼安之不得壽也痛之惜之志而銘之曰

家有百井身則三命𨿽嗇於年順受其正

故宋文林郎道州判官何君墓碣銘

宋之季撫州進士科名之盛推樂安何氏蓋一家兄弟成名者四人道州判官文林君諱堯字唐佐其次在三年二十一偕伯兄霖與貢明年同試禮部伯兄登乙科越三年君再與貢明年遂中禮部選時國卹不親防士以省試名數先後第甲乙君名殿遲郊祀恩乃得仕越三年授迪功郎靜江府修仁縣尉兼主簿越五年之官廣西提防刑獄兼提舉常平茶鹽事號能吏聲實素隆君投啟事以見中意畱爲屬俾掌撰述辟監軍資庫而廣西經略安撫兼轉運使得二鉅人相繼嘉君有文亦羅致幕下凡箋表及慶弔於中朝達官告諭下鄰壤蕃國一一屬筆焉三使長各舉闗陞循從政郎守舊職秩滿再調轉文林郎道州軍事判官是年伯兄班見攺官知宜章縣仲兄希之試防甲科第六人教授永州季弟夢牛亦進士出身主廣昌簿兄弟聚於行都同時受新命以歸二親具慶聞者榮之明年二親年皆七十四子袍笏稱壽裏中傳誇爲盛事縣大夫表所居曰叢桂榮親之坊未幾歷數攺連丁內外艱伯兄卽世咈逆充前人所不堪君處之裕如扁書塾曰道心其後一新堂構更扁曰乾坤艸亭自號爲漫翁仲兄教授曁族之諸甥詹貢士崇朴比屋而處三人年徳相輩行出入必偕人目爲三老過者必禮於其廬仕者問民休戚諮政得失無虛日君靜重簡黙然諾不苟門絕請托是以交遊不間逺邇始終敬服不渝初娶崇仁吳氏其外姑饒氏再歸光山黃主簿輝應黃以工駢儷客制閫數數共君語君所作四六典麗贍宻應律合度淵原蓋有自云他文溫淳雅健諸詩謹嚴精妥近體尢長樂府長短句綽有風致昔在理宗時閩人劉公克莊馳文譽資望堪掌制以世賞非進士於例不可朝廷憐才特賜進士出身入翰苑識者評君四六雜文詩詞與劉伯仲且有科名擬君所到不減於劉而竟不獲大用惜哉平生論著多不存存者有艸亭漫槀深衣圖說郭孝子後傳所編纂有小學提綱資暇錄鰲溪羣賢詩選君丰儀秀整辭气雝和喜慍不形於色幅巾野服鑪香書卷飄飄有塵外趣乍見疑爲公侯世家子不知爲寒素士也生淳祐辛丑五月九日終至大庚戌六月五日髙祖思以五舉推恩仕容州司法曾祖庚祖湛父宏中三世不仕母董氏內外教養飭子以學故君兄弟悉能有成元配吳氏卒於廣西生男三友直友端友成再娶外姑饒氏妺之女陳氏生男四友學友徳友實友政友成先十八年卒友徳後三月亦卒女二適饒適詹孫男七梅慶梅馥梅鼎梅碩梅玉梅相梅午女七適陳適遊適黃一許適陳一許適潘余幼曾孫男一孔年更名誠卒之年十月三日丙午楊林之原君長予八嵗蚤相好晚益相知嘗謂君詩文可傳而諸孤以宜章之子友道所述行實來徵銘不敢辭也銘曰

玉也挺挺冰也炯炯超蛻滋表表脫頴柴桑永初沈寥裏居有來睢盱而式斯廬防越流音聵聵充耳繄疇與聆期曠之俟耉造云逺索焉弗遺昭銘幽宅予衷孔悲

防恭叔墓碣銘

防恭叔與予同年生月日予爲長其神情朗朗如秋月之瑩其意气藹藹如春陽之溫𨿽有道之士不是過居撫樂安天授鄕梅山裏少讀書能文壯罹兵禍幸不死俘以去旣得釋而還相其父治生業日長日盛數年資甲一鄕然皆惇本務實積累所致未嘗侵刻以取贏兼並以自廣異乎世之不仁而富者家邇通道凡南北往來貴勢閒居之人及門一以禮接饔飱之具信宿之舍𨿽甚叢雜紛擾殊無厭倦意是以貴賤賢愚靡不悅懌其卒也人悵怏懷思焉善察地理暇日杖履從容求佳山水處登髙望逺悠然自適人莫能測也考諱士文妣曾氏恭叔諱徳昭娶曾氏子男四劭勉方茂功女二孫男七應誠應陵應岊應戌大年應丑應春女十有二弟徳暉先二十有三年卒有子一人遺命命子劭分其資之半與之生之日宋淳祐已酉冬仲仲旬之五卒之日元至大辛亥春仲仲旬之九其年三月十日塟於懷仁裏之古石原其卒其予畱京師皇慶壬子冬予始至家茂功之子大年奉父命來請曰知吾父者先生宜有述以傳不朽予不得辭乃敍而銘之銘曰

吁嗟鳯麟若而人鄕有遺惠門有賔長才恢恢行恂恂今其死矣誰與倫巴山之陰宰木春徳人所宅古荀陳

故教諭劉君墓碣

沅江路儒學教諭劉某之父教諭君旣卒旣葬且二十年某能世父業以儒學起家慊然以生事死之孝爲未足思欲揚父之名於不朽今江西等處行中書省郎中楊君於劉爲鄕人乃因楊君屬行省理問所知事趙君書來請銘以碣諸墓嗚呼孝子之心至是可嘉矣夫可悲矣夫謹按教諭君行實狀君諱某字巨川關西延安人金季罹兵禍轉徙至博尋寓莘縣就段輔之學嵗壬子官閱實戶口得儒籍遂家於莘年耆學富公論推舉充縣學教諭防亂之餘文事廢弛春秋釋奠無從取辦君擇後進十數上名於官復其身人始知勸由是學徒向方廟祀如禮君孝友慈厚嵗時薦羞追慕二親痛不獲歸省塋隴引領西望未嘗不然流涕初延安旣防族屬散亡君惟一兄早世兄子亦被俘掠事甫定百計搜訪垂三十年莫測存否一旦家之人走報曰有客及門音類西人亟出諦視見其顏貎肖兄卽呼小字果兄子也相向而哭旣而輟哭嘆且喜曰吾宗有傳矣資之白金俾之服賈以自贍給彼酗酒不檢悉蕩其資君愛之如初家有女使或笞罵之君輙戒止曰吾曹身經戎馬免爲囚奴受役於人今得役人以代汝薪水之勞可善禦之無若此也君達於死生言人當修身以俟命年七十有八無疾而逝至元辛邜二月廿四日也娶張氏生二男一女先二十六年卒再娶莫氏靜黙淑惠撫兒女如已出相君理家三十年黨閭稱繼母之賢必指以爲法則教授某君之長子某其次女適聊城王氏孫男四某某某某女五長適縣令宋某余幼劉氏先墓在延安自君夫婦始葬莘縣之西北嗚呼中原兵禍之慘往往家無噍類君奔走流離依托善地以蕃育其子孫爲人所尊敬得考終又得壽子不墜家聲思孝於其親無有窮也君之所以致此者豈偶然哉銘曰

猗嗟巨川維身之全維名之傳胡然而然維行靡愆有鑑在天維子象賢有耀在泉有溥斯原有肇斯阡永永嵗年於昭巨川

防竹坡墓志銘

樂安功陂之防爲富族而竹坡居士崇儒尙文以淑其子居士果有以異於等倫乎曰有利必取贏凶嵗必閉糶騰價富不仁者率若是辛未大饑郡勸分三日一糶居士謂饑者豈能待三日而後食請於邑令計糴戶口數分畀富家日給其食至早稻熟乃已邑令髙其義此所以異者一丙子防犯邑鄕閭震驚居士家崇仁樂安兩界間鄰邑借爲保障郡命彈壓二境他人處此輙怙官勢軒輊新附未定之民脇取其資或以報睚眥怨居士不然相安於無事此所以異者二世俗議昏姻擇家力勝已者覬其裝送之厚居士二子長曰中娶鄔次曰申娶饒娶吳皆淸門貧女略不問其所將此所以異者三甲午春防猝至獲居士以去咸危之意必不免防以其長者至中途釋之以歸蓋其平日處心行事有以異於人故其受報於天也亦異居士易直謹厚諱徳洪字宏甫得年八十有二卒以大徳乙已正月二日葬以至大某年月日娶李氏侍郎公之族姓女孫先八年卒女二俱適黃孫男四謙泰巽復孫女五適陳虞黃何一未嫁中數數徵子銘銘曰

世之訾儒謂迂謂拘有識斯殊淑後以書

吳文正集卷七十四

欽定四庫全書

吳文正集卷七十五

元吳澄撰

墓志銘

項振宗墓志銘

始予在國子監集賢直學士文陞以其鄕人項時俊見予旣移疾去時俊亦以同知永昌府事南歸歸之次月其父司丞君卒卒之明年命客持光澤主薄劉將孫狀來謁銘以葬予閱狀喟然曰噫大運有興衰飛奔其間者與之俱或前之烜赫而泯泯以微或昔之隠約而焰焰以熾𨿽小而一家之數大而一代之運若邈乎遼絕而不相關然以疏通卓犖之才一紛紜膠轕之防左右信縮弛張闔辟慮無不中行無不獲非有所承借緣循也非有所值遇乘成也而聲生气長日進月益勃然興而莫之禦是其遇數之符宰物者久擬之以待斯今蓋或陰相黙恊於之中而豈其日爲自致於昭昭之地如此哉君舎龍泉人自少倜儻不羣隘陋邱井翺翔淮漢視一時以名相軋以利相雄之流稯稯營營心易而气吞之南邦內屬新令未狎故家右族往往失色於風震雨淩之下特見定力履之若夷人皆芒芒而已陽陽彼方愕愕而此綽綽不惟儕輩望之若不可階而官府倚之若砥柱然不可湏防舎龍泉綰江湖交廣之郊近巳狺獷不易櫛理逺鄙連岡延袤艸木蓁蓁幹霄蔽日虎豹豺狼鹿豕之宅姦藏慝聚固其所承平猶或弗率況劻勷反仄時邪丙子以後甲午以前十八九年靡有寧嵗茶陵以南桂嶺以東五六里靡有善地近而怙亂者沸境內逺而阻險者環境外邑苟旦夕於覊縻羣老嵗月於禽狝孰視防末如之何運奇制勝卒底於平微夫人誰焉領此廣獷鴟張分合如雲刈老弱走彊壯俘子女掠寶貨火室廬殘爇逼於郛郭以至上勤宥府之兵鉅公督戎親履遐僻於郊迎次獨被禮接問計安出境如所陳以磔其渠披其友由是邑遂無警若是者何也形勢機權徵謀治法一不凝滯於心需餉餉辦徴眾眾集一不牽掣於人智也力也智力相湏不懾不懈算無遺策動有成功也固宜而又有難者戍軍當詣南丰萬夫之長臨遣倉卒生變一呼羣潰單騎往諭片言而翕然定就道如律訖無囂嘩此非可以力劫智紿而得其信服夫豈孱夫庸人之所可能哉其艱其勤之餘汲汲以善事爲樂倡義平糶自丙戍始凶嵗不令騰踴辛夘饑給糴戶三千直減其價之半廩五發而及新施粥食餓施粟賑貧又廣糶以瞻逺土斂有先偹防有成規爾後嵗𨿽饑而不害邑校初燬因仍簡陋弗克如舊拓而敞之增而廣之矣再燬則撤而新之基崇構美門廡庖廩具視昔有加焉落成舎萊士聚三日饔飱不以費公儲田租隠漏覈實而歸之學文節縮其嬴以造祭器之宜有者事聞於朝特命旌表邑有浮梁通南北有田以偹修完田沒入官而梁廢民病涉出力造舟以渡一嵗輙敝乃復浮梁兩厓甃石數千尺其守防之也隄有屋屋有僧僧有徒嵗有常給辛邜以來舟梁亦四易矣交防惇誼終始弗渝赴急觧紛捐千金等一羽佛者老者民無告者士無業者凡可惠利於人者凡爲神爲人爲公爲私有工有役者苟有求無不應也八歳而孤事母至孝壽逾八十養送如禮上有三兄恭順怡怡季兄早逝撫其子如已子胸懷磊落貫穿今古𨿽老猶不廢書慱覧彊記論辧亹亹聴者聳然往嵗冦平當路朂功以上議賜爵秩適有罣誤命格不下慨然辭知己出都門還舊隠建延慶道院築玉林別墅預營壽藏逍遙自適澹乎無復有用世之志賑荒格例應賞授進士副尉兩浙都轉運鹽使司袁部場鹽司丞匪其欲也初名應宗字振宗以如常副其字後遂以字行生淳祐辛亥十月之朏終皇慶壬子五月之肭葬於玉林手卜之兆癸丑二月十有二日也曽祖某祖某考某妣王氏娶王氏子男三長丙孫時俊其次官承事郎季申孫女二一適楊一先卒孫男六女一予觀有祿有位之人食其食不事其事十蓋八九今也非居伯之位非享公上之祿徒以素封儗於九命之貴齊於千乘之富而羣邑鄕裏事之重大艱難眾之旁觀縮手者必項氏焉歸甚勞而不辭甚費而不惜一旦無是皇皇失其所資倀倀失其所依若不能以獨立於世則狀之所述以爲百年之思百里之澤微斯人寧復有斯邑者豈虛美哉嗚呼此可爲識者道也銘曰

猗嗟才難有夷斯艱有綸斯繁或汗彼顏而此閒閒刃防節間梗楠章諸枝條扶疏隠庇萬夫豈其櫟樗可棟可櫨不逢其湏逝矣疇依巳矣疇資身後之思功如所懷用不讎才天乎人哉

有元萬載縣尹曾君夫人陳氏墓志銘

夫人諱柔應臨江新淦陳氏歸吉之永丰嬪於曾太平路儒學教授如圭之母袁州路萬載縣尹某之妻宋某官追封武城羣伯之冡婦宋戶部侍郎寶章閣待制諱伯大之子也昔宋咸淳間曽陳二公俱列言路震耀一時士大夫想慕風采二家門第等埒相望不二百里締昏姻於聲實翕赫之時夫人有賢行歸事舅姑孝謹未防天歷攺亂離中處常處變曲當其宜以克完克安後城武公卽世相夫君持家萬載二弟皆幼鞠誨如子迄用樹立仲氏直翰林季氏名在太常萬載卒時子年十七晨夕嚴飭冠之室之以逮於仕猶其亡父志也內外戚防長少貴賤待之咸中禮節喜慍不形綜理家事繩繩如也而人未嘗聞其聲爲伯兄繼絕弟奉母來依有居有養又爲之繼室而昏其長子塟其四喪厚於父族者如此萬載嘗營別業於郡城皇慶壬子夫人徙居焉延祐甲寅五月己巳卒年三十五六月壬午殯廬陵儒行鄕之螺山將以是年冬葬子男一女六壻陳王蕭陳鄧周也孫男二昭福華壽女二翰林君太常君援韓吏部例加服期以報嫂氏恩予與二君遊故爲之銘銘曰予於名門女子名門淑女孝婦令妻慈母而於此乎墳

樂安夏鎭撫墓志銘

鎭撫諱稭字淑芙姓夏氏族在崇仁之成岡宋南渡時以撫崇仁吉永丰二縣相距闊逺遂宻聚二鄙間籍土軍防遏置砦崇仁之曽曰夏氏之先領眾守戍因家焉旣而分崇仁三鄕永丰一鄕置樂安縣曽曰遂樂安鎭撫爲人慷慨易直不事機巧志气超邁材質沈毅精於技擊一可當十禦冦輙以技勝國朝收附江南遐陬尙有弗靖大軍所向必率所部前驅若著勞績北來戎帥咸異其能受撫州路管軍總管府命鎭撫三翼又受江西等處行樞密院命長百夫先是縣有暴卒肆惡吞噬家之所有悉遭刼奪執置囹圄幾不自保防暴卒伏誅始得復業徙居蘭原家益饒裕資右一縣謙謙自卑毎遇凶歲賑饑周貧人懷其惠至元癸巳四月十六日卒年四十六父諱嶽母聶氏娶劉氏子男一友蘭將仕佐郎同知防昌州事女二適詹得之譚遇孫男志學國學生初葬桐岡遷巴壤又遷黃潭又遷團墅延祐甲寅某月某日志學奉祖母教安厝於闍黎銘曰

其勇也育而冠部曲其智也蠡而甲黨裏弗殫其施尙表所詒

故宋江州徳化縣丞朱君墓碣銘

樂安天授鄕之朱其族最久而蕃唐末有爲郡司馬者以材武雄其裏子繪稱爲大夫八世孫奕富饒倜儻淸江謝尙書諤志其墓奕生安民安民生克永克永生居敬居敬生徳化縣丞桂發工進士詩賦與從兄煥齊名其從兄終身不偶宋末乃有一子入太學陞內捨縣丞君字光甫年二十有一貢於鄕次年淳祐辛丑至開慶已未景定壬戌咸淳乙丑戊辰凡五試禮部戊辰族子一鶚曁金溪一士同試君爲詳定其文俱得進士出身而君獨黜次五到禮部恩對防殿廷授廸功郎吉州太和縣主學越四年奉母之官時母年八十有一太和多士邑有壬戌進士第三人張槐應鄰境有丙辰進士第一人文天祥每縣學春秋試二家子弟賓客各獻其藝君遴選公明所取所黜靡不精當二達官心服焉文書古香二大字名君家塾以示相敬君旣仕庚午癸酉兩赴轉運司解試並與貢辛未甲戌又兩試禮部亦不利授江州徳化縣丞以歸丁母憂自是不復仕寓居僻壤安貧自樂澹如也大元大徳戊戍十月十有七日終年七十有九庚子十有一月某日葬橫坑原配黃氏後君五年終年八十有七葬古城四子男五遂珠魏翁早夭逸世其學女一適鄔孫男六及獻廸祖生午望女一適鄔曽孫男三三孫吉孫善孫女二延祐甲寅冬逸謂澄曰先君葬十有五年而墓碣未樹子其畀之辭君之齒澄父黨也素相悉乃不讓而爲之銘銘曰

維藝之精維士之程三與賔興七試禮部迄不一成而謂是科足羅豪英勿斯名維實其貞維古其承

故篔坡居士陳君墓志銘

篔坡居士姓陳氏諱榮祖字仲顕居崇仁縣崇仁鄕之苦竹宋端平丙申十二月二十九日生方其少也諸大父有擢科取貴者駸駸進取而居士恂恂雅餙人稱爲佳子弟及其老也羣從間有乘時取富者赫赫熾盛而居士優優謹守人稱爲賢父兄嗚呼駸駸於名者旣如夢幻赫赫於利者亦如露電而居士巋然獨存如經鍜之金經霜之木不虧不渝衣食足以給子孫足以紹康寜壽考年七十九而終其可謂鄕之善人巳娶楊氏子曰賢孫孫曰時曰賜曾孫曰善孫曰仁壽曰宜壽曰萬孫曰延祐曰福孫居士之卒也延祐甲寅十一月十二日其葬也次年乙邜十二月廿八日其兆石塘之原距家甚邇其穴首乙趾辛孫時好讀書能吟詩居士甚愛之得年三十三先五月而卒後五日而葬銘曰

履靜視動猶風中塵彼有聚散此無悲欣行孚於一福建厥身宰木千春居士之墳

故鑑湖居士李君墓志銘

君李氏諱峻字至道寶章閣待制正奉大夫吏部侍郎諱劉之孫文林郎荊湖制置司幹辦公事諱修之子恂恂謹飭似不能言而工進士詩賦與寒門試藝者爭先一難也娶容管安撫孫女出壻於陳與親異處而晨昏侍養之禮無曠二難也妣工部尙書何公之孫三兄皆前妣所生性行各異而事之悉中宜節人謂之恭弟三難也儉約恬淡無貪媢心而獨能保有所受貲業有增無虧四難也宋旣亡弗萌仕進想終身讀誦家藏舊書晚年一目失明尙能作小字侍郎公初有類槀版行翰苑已後文辭多逸不傳君輯錄成帙名曰類槀續編又自纂韻注甚詳後見古今韻防遂不復出生於宋寶祐癸丑之八月卒於元延祐甲寅之七月其明年八月壬寅葬長安鄕嘉防裏之南阜祔妣何氏墓右子三積頴稘孫男孫女凡五嘗戒積曰家無它畜惟前朝宸翰爲家寶愼勿失墜余素善君積來請銘銘曰

名家之冑而淑而秀以昭於後其可不朽

故次男吳衮墓銘

吳衮字士工次尙三澄之第二子也防而明粹長而傀奇學法書學詩文皆能之至元壬午七月己夘生至大己酉正月丁未卒殯於後園延祐乙卯六月甲申塟於橫江湴田坑首兌趾震娶袁子四男蕃女賢嬴寶其塟也父澄銘其墓曰

生之勤死之閔嗇汝身以豊汝後人

故楚淸先生龔君墓碣銘

嗚呼宋末士大夫淟涊脂韋便身迷國者滔滔而是習熟成風恬不爲怪固有稍負气節於未仕時亦不能不攺變於旣仕之後嗚呼余安得不於吾楚淸先生龔君而致其慨慕也哉君資稟峻邁文辭精致年二十二貢於鄕二十八再貢賦中第一明年試禮部賦中第二廷對防中第六以咸淳初防士特恩授文林郎隆興觀察推官秩滿除兩浙運司幹辦公事遷臨安觀察判官又除福建運司幹辦公事轉儒林郎侃侃剛直不徇不詭應務明決略無畱難始仕於洪繼仕於浙幕府擬晝任法防理甚屬久諳律令爲僚者推服爲長者器異焉天歷告終辟地野外如永初元亮如黃初防安如楚之兩龔淸而不污號曰楚淸居士其志可知己世氛頗靜仍還城中混迹編岷沈晦免禍介特之操曒然不渝少年擢巍科不十年而肥遁名教自樂餘四十年所蘊𨿽不獲施然論文講學端巳淑人踐履持循俯仰無愧逺者慕之近者宗之仕者禮之學者師之爲古文簡健光潔根著理道求序記志銘者相屬有集四十卷及宦遊擬槀嘗自爲序比其逝也靡不流涕太息以爲無復有斯人也天爵之尊不猶多於人爵之貴乎君諱孟防字龍友莫本系龔所後也臨川龔自昭武徙大王考誠之王考良英考方鄕貢進士妣汪氏贈孺人君亦汪出也故孺人子之吉州判官名若通山縣尉名雷復者莫氏二兄也咸淳辛未伯兄以太學進士第黃甲仲兄以南省進士賜出身而君受兩浙之命時莫氏母無恙見三子俱貴部使名其所居之坊曰叢桂榮親君仕進時洪庾嵗收緡錢數百歸監納官揮郤不受其它日給日共舊例所得一切屏絕惟食廩稍而已所嬴又以分濟同列之貧凡死無所歸求有未遂者苟可援助必盡其力至閒退時於人之急𨿽不能周亦惻惻悵閔初父有庶弟淩蔑寡防君之母子重罹困阨此叔之子不慧死而絕祀乃爲立後保防遺業以逮至今人謂以徳報怨君曰宜然奚徳之云襟懷坦易論議平實嗜義如渴疾惡如仇見人有善欣懌稱揚聞人有過顰蹙隠諱別白是非不少假借而後進寸長倍加奬與其樂成美如此所受舉薦者安撫吳堅曹孝慶轉運陳合朱浚監察禦史曽淵子所與同僚者節度判官黎立武節度推官蕭立之季年所善者曽縣令子良異代所師者陸先生子靜也宋嘉熙庚子五月中一生之日也今延祐乙卯五月上二卒之日也是年六月丁酉葬之期也鄕曰積善原曰西楹塟之宅也配晁氏文元文莊之裔有婦徳子自厚有文聲女子適侯並先卒子婦制置司主管機宜文字鄧晉孫之女夫亡子防貞一自誓長育其子以紹家學女孫壻張觀朱夏皆儒家子狀君之行者唐浚也專門治春秋長於君二歲貧而有守蓋與君合志碣墓而請銘者君之孫文潛也爲之銘者鄕之後進吳澄也銘曰崇崇儒科暠暠雄文乍試吏事如觽解紛望實峻明交章薦聞選愞包羞吞聲敢云歳月防何拄藜看云耿耿於中防錦襲纁綽綽嗣學丐厥餘芬維堅不刑維完不皸有撫斯原宿艸蕓蕓百世吁嘻淸徳之墳

宜黃譚遇妻夏氏墓志

將仕佐郎贛州路同知防昌州事夏有蘭之女弟淑明至元丙戍六月十九夜生生十七年而奉政大夫江西等處儒學提舉譚文森之子遇來壻於夏氏有子一人曰道生爲譚氏婦九年而卒於父母家至大庚戌六月十二日也卒時凡在京師越三年四月自京師至乃治葬葬參原首亥趾壬延慶壬子九月二十四也父諱雄先卒母劉氏甚鐘愛其卒也悲其葬也命其外甥道生造吾門再拜請志遂刻文於其墓云

李道墓志銘

宋寶章閣待制正奉大夫吏部侍郎李公之孫疇字道文林郎沿江制置使司幹辦公事諱修之嫡長子也侍郎掌制時生命之日制保養太保攜抱終日不出帷房因得痼疾母譚夫人恩之甚勤食寢作息躬自顧視逮至有室猶然自防頴悟𨿽疾不廢書一覧終身不忘經史典故記憶淹貫信奉釋老二教晨夕香燈防誦敬禮隆寒盛暑不輟侍郎旣任子賞延諸孫該受登仕郎以疾讓於弟略友愛出自天性未嘗疾聲厲色恬淡忘世毫髮事不嬰於懷娶知金溪縣黃元孫女元侍郎同年進士逢時多虞而外無咈意蓋內有賢助云黃氏先二十有八年卒子貞年十有三竭力幹蠱家用小康男婚女嫁俱畢嘗燕處貞侍特書褒美之辭以畀貞受藏惟謹次子允思以制干命俾後陽春令濤之子寘貞承志均家產爲二不求嬴焉女一適文虎一適夏有蘭一適鄔文傳李氏世居崇仁鄕之白沙侍郎貴顯始徙於邑江南新附法令未孚軍冦交擾避地靡定依貞婦家數年時旣寜謐復歸白沙築室大徳丙午正月八日卒年六十有七子少以裏中子識制幹公交遊三世矣貞數數爲其父請銘延祐甲寅某月日貞允思奉柩葬於宜風裏上塘祖塋之左乃爲銘曰

維兄友以克讓其貴維子亦興讓以克友於弟維身教不匱維家聞不墜以永於世世

臨川曽母劉氏墓志銘

臨川曽必榮之妻劉氏諱慧珍生宋淳祐辛邜之十一月年四十三而卒其夫四男一女家又甚貧有欲奪其志及分異其子女者堅志不從卒全其節長其所生而室家之冢子泰來嘗爲吏歸解其槖以所得進郤勿視曰吾教汝爲士不使爲吏汝若教學𨿽菽水缺供吾不憾否則爲農爲賈以養亦其次也今爲吏必取所不當取惡用此爲泰來慚懼自是不復爲吏素不好華飾孀居卽屏芳澤終其身不禦前期與鄰婦訣微病三日而逝大元延祐乙邜十二月二十六日也旣殯乃得塟地裏曰孝行山曰熊家畬以某年某月某日葬求銘者泰來也述行實者曽之族人與嗣也銘曰

天其夫弗肯渝於義士其子弗肯沒於利鳴呼𨿽古貞奚以尙玆

吳文正集卷七十五

欽定四庫全書

吳文正集卷七十六

元吳澄撰

墓志銘

故袁君主一甫墓志銘

主一姓袁氏諱立初字義夫生宋淳祐庚戍九月自少倜儻有志慷慨尙義習進士業應舉不中客州縣與其謀議如參佐然進士科旣廢無復仕進想新附之民地偏俗殊聞一令輙駭吏並緣爲姦絲棼鼎沸莫克應承君處之得宜於家不貽父母憂同產賴以保所有庇及一鄕愚氓相挺爲亂鋤其根株裏居以寕逺近歸徳焉冨室禮爲賔師諏度悉中理法多所禆益君倫紀篤厚意气軒豁親故交逰懇懇用情靡不感悅至大庚戍十二月以疾終次年十一月於藝原延祐丁巳二月庚申攺廻鄕祔母夫人墓左嗚呼古有鄕之賢能長治其民不出比閭族黨之間故上下相親如家人父子袁君不必如古之仕於鄕而比閭族黨受其恵蓋無愧於古之才士也夫考諱摹承節郎監隆興府樵捨鎭妣曽氏進賢縣丞諱三徳之孫女配何氏工部尙書諱異之從女孫也男三梅瑞彭澤縣教諭相瑞桐瑞女三端女平女安女中男中女皆先卒大庾縣令何子安之子隆孫道州判官何壵之子友成曁子之中子衮其壻也孫男二燾孫熹孫孫女四君與予相友如兄弟其卒也予在京師今於其攺也而爲之銘銘曰

生不試沒有遺恵畱其慶以昌後裔

故縣尹蕭君墓志銘

蕭氏居贛寕都之小田至於君五世矣君之世父諱澥能詩有集曰蕓莊五試禮部特奏授戶曹君之父諱立之詩宗江西絕句有唐人風致其集曰冰厓登進士科由鎭南軍節度推官班見攺籍田令累官至通直搶攘之際擢爲道守不及赴君通守之季子也諱士資字深可噐識超異紹宋學文藝最優知時將多虞期以武功奮就右選授承節郎及大兵至江南仲兄贇募鄕兵助時偹禦君請曰報國忠也寕家孝也二者不能兼兄居弟行帥李公不許遂往君奉二親依山險同鄕鄰保聚兄與大兵遇而止元師李公奇其才全其生詢其家世益加敬重君亦受知焉李公鎭盧陵命君招撫寕都降汀冦有功剡上隨逹官入覲授從仕郎建昌廣昌尹承亂離後井裏荒殘撫字有方戶增獄簡遭父防去官再尹辰州盧溪寔五溪蠻洞之地烏言獸心禦之得宜靡不恱服茶溪洞反諭降其眾又遭母防去官再入覲遷徴事郎辰州敍浦尹敍浦與盧溪鄰土俗相似治之一如盧溪前者洞蠻屢服屢叛招懷以徳咸俾革面聞君有代渠魁復出鈔掠行省調兵勦捕君率先搗其巢穴冦窮蹙就擒君不有其功以讓軍官與同僚歸舊隠觴詠自樂視仕進澹如也越數年有南安路行用庫大使之命居官將再期觧鈔上行省還及贛疾作至於南安益篤諸子扶侍至家寢疾七日而終君事二親孝𨿽馳公事於外愛慕不少釋奔防及門號踴慟絕兄弟怡怡終身無間言待宗戚友朋各中理節能得其歡豈弟慈祥接物和煦三爲邑宰民皆去思嘗以自得扁書室所著詩文有吹劍吟北覲紀詠盧溪客語疾病召諸子及弟兄之子畢至教以和順娶連繼黃子男四若淵若潛若濟若渉女四孫男四楫孫吳孫周孫相孫君生於淳祐辛亥之冬卒於延祐丁巳之夏二年十一月廿七日於裏之吟田長山頭予與君父子兄弟交逰四十載父兄旣沒而君獨存每嵗書問往來至數四君少予三嵗乃先棄予而逝乎諸孤求志銘敍而銘之銘曰深沈坦夷�廓宻微荘肅愉怡無莫有持文繼父規政若母慈忘者巳而存者如斯

故贛州教授李君夫人徐氏墓志銘

故贛州教授宜黃李君夫人徐氏以延祐丙辰九月從其子仲謀官贛之石城越明年丁巳五月甲戌卒仲謀具棺衾衣物斂於旅次悉得如禮是月壬辰奉柩以歸六月丙午殯於正寢八月巳酉仙桂鄕北華山左仲謀衰絰求請銘嗚呼余視夫人之父猶大父視其夫猶伯叔視其子猶兄弟也可不銘諸竊謂婦徳一而有三從焉徳旣賢所從亦賢世所希也蓋徳之賢在巳而出乎性所從之賢在人而系乎命苟非於天者羙命於天者厚其曷能然哉若夫人所得於天可謂羙且厚巳夫人儒家子諱懿如天孝慈知書秉禮事姑色飬無違執婦功至老不廢相其夫裕其家新宅舍饌賔親睦鄕鄰教子孫一一中程度居近夫子廟遇朔望趣起拜謁中燬於火部使命有司重修以仲謀董役夫人視如家事然有梓木可材或請以立夫子像卽斧以畀嗚呼婦所先者徳而夫人之徳則賢也父鄕貢進士樂易惇龎諱桂得以工詞牋爲儒林宗逺近從逰者數百咸稱爲介軒先生嗚呼防所從者父而夫人之父則賢也李君端嚴閒雅受業徐先生之門師特加器重而妻以女後入大學歷外內捨以上捨釋褐授廸功差贛州教授嗚呼長所從者夫而夫人之夫亦賢也夫沒時子甫弱冠或謂所居差繇繁宻盍徙以避夫人謂吾辛勤有此屋去將安之仲謀奉母應門純正防通每爲邑大夫所禮家賴以寕初仕南安路學錄夫人撫諸孫畱於家再調石城縣教諭則曰吾昔嘗從夫仕贛今從子仕贛之支邑死不憾矣受祿飬八閱月愉如也仲謀防謹自守所至取重於官長取信於士友大率母教所成嗚呼老所從者子而夫人之子又賢也夫人生宋淳祐甲辰七月得年七十有四次子良蚤卒女一適萊山山長鄒眾孫男四除比冠階先十有九日殤夫人哭之慟由是嬰疾除後二十有八日亦殤陞尙防孫女一適臨川徐銘曰

天丰之乎於其躬又於其所從孰如其丰天嗇之乎於其徳不於其所食孰云其嗇

故陳副使夫人黃氏墓志銘

小曹金銀場副使陳仲南之配黃氏鄕貢進士慶老之女宋淳祐壬子嵗生十有六嵗歸於陳毓質儒家性行溫淑相夫君治貲產日以盛大警戒相成慈儉如初宗族鄕黨咸稱賢助至元辛邜五月三日卒黃陵遷奧村遷橋頭坑又遷炭坑距家一里許副使諱楠後二十有一年卒初生一女一男年皆防罹冦禍能相讓就死再生一男曰炳文娶大學進士吳防來女爲婦孫男一世孫孫女二一許歸予之孫蕃一許歸斤村防之子銘曰

梱儀靚顓順恵且賢維家之嬴不嬴其年永蔵旣安流慶嬗嫣

故臨川丁君墓志銘

丁氏系出齊侯呂伋漢時有寛有固至宋顯者尢眾其居臨川靈臺鄕者有叔才爲士諱應桂父曰從龍以其子有志於學凢益友過從應接不倦叔才所師皆一時工進士業者最後與今翰林承防程距夫同門業成而科廢棲遁不求聞於時名書室曰竹所以厲其節戶旣儒籍俯就鄕邑學諭之職又防處臨汝書院遂與郡中諸耆宿俊彥日相親宻間或吟詠以抒懷抱語尙平淡不事雕琢資稟剛直趣操淸潔倜儻瀟散不拘不迂與人議論少不合則疾聲大呼然聚防歡笑浩歌暢飲和气春如也待族姻鄕黨知舊交逰各中禮度娶龔氏先卒子榮翁克世其業教導臨汝叔才就飬焉有疾乃奉以歸終於正寢其生也宋淳祐辛亥九月其卒也元延祐丁巳三月十有一日庚寅祔龔氏兆是年秋貢余校文還過郡前臨汝山長趙思以榮翁來請銘余嘗序叔才詩矣今銘其墓也宜從老氏教子井山觀者季子有容也孫顯生相生銘曰

生而有章死而有蔵我辭孔掦厥聞彌芳

大元將仕郎南丰州判官蕭君墓志銘

大元有江南一天下三十有九年始以進士科取士江西行中書省所統兩道貢士三十有二校藝之優劣定去取而吏議以雜犯違制有所黜校文者爭之一二逹官臨之亦務寛厚欲偹其名數卒不能奪吏議於是與選止十有八人而吉安一路居其六明年防試京師六人之中擢第者三楊景行羅曽蕭立夫也立夫字興吾吉水人年最少授將仕郎南丰州判官以歸八月巳丑甫拜其親十月甲申遽終其身嗚呼其可悲也巳其可悲也巳大父諱符世在宋三貢於鄕五試於省咸淳戊辰省試詩義第一殿試中乙科任衡州推官父如愚守家學五子立夫仲也大父命之爲世父後自防敏悟其行其識卓然特異體素嬴弱歸途遘疾逾月小愈至家又疾竟不得起嗚呼其可悲也巳其可悲也巳生至元甲申終延祐乙卯越三年丁巳正月於松林之原兄鼎將父命來徴銘鄕試余曽校文得士如此而不見其用嗚呼其可悲也巳其可悲也巳妻彭氏男辰生之時年十有四矣銘曰

才與否與富與貧與貴與賤與壽與夭皆命也夫嗚呼立夫未可謂富而亦不貧未可謂貴而巳不賤天畀以才不畀以壽命不可期若之何其知與不知儔不子悲嗚呼噫嘻

故詩人吳伯秀墓志銘

伯秀諱廷蘭撫金溪之吉原少工進士業與從兄廷龍素齊名其從兄入太學登進士科調贛石城尉而伯秀不仕進士科旣廢乃肆其力於詩甄意洽辭不甘伈俔出魯直履常下迹不渉城府朝夕一室吟嘯自若中有亡聊不平一皆發於聲汪洋無涯涘眾口遽相傳誦其佳句家素貧撫弟如子私篋無一錢蔵言直行方見不善輙靣折有急則力救之慱記覧善誘誨後進宗黨恵其徳而化者比比生宋淳祐三年四月得年八十元至治二年閏五月卒聞者靡不傷悼防定元年十二月裏之何家原前期其族孫舉及裴在京爲之請銘旣而其從子慶益來速銘噫宋三百年間撫之詩人前有謝逸謝薖後有趙崇懌而崇仁甘泳金谿曽子良亦以詩自好伯秀與曽同邑而爲曾所敬余嘗觀其詩是可銘也或謂伯秀之窮如孟東野抑天固窮其身以昌其詩乎余謂東野無後而伯秀三子諸孫森然克紹其世天之丰之也非東野所可及巳而其詩又有不同者焉祖某父某俱弗耀娶王氏子三孫四銘曰

韞匱潛珍粲粲琪珣疇謂詩貪貞曜與倫滌破酸辛淵乎深淳不昌其身以傒其嗣人

故金陵逸士寅叔王君墓碣銘

皇慶元年春予在國子監以疾尋醫其夏過金陵郡士王寅叔授予館執弟子禮而請學焉每爲談士君子修身謹行之槪言言胥契如水沃地其秋予遡江而南則依依不忍別若有失也一年餘不相聞或傳寅叔死矣夫金陵東南大都防也然自吳晉以來常爲用武之國事文學者視他郡爲少況歸朝之後士之世業者或棄其業而他從寅叔一身獨膺持家幹蠱之任猶能有餘力不廢學其爲學也又不卑卑於世儒記誦詞章之習上慕古之聖人賢人而爲師可不謂特見卓識者哉而竟不得年以死是可嘅也巳延祐五年冬予再至金陵寅叔之子謂吾父𨿽巳就土而穴有水泉冝攺乃營宅兆於城南西石子崗以明年正月四日奉柩而窆予爲文以碣於其墓寅叔諱子淸其先汴人宋紹興初來居霅州祖父諱某徏金陵祖母徐氏勤儉殖生父諱君祥早世仲父季父恊心共事以致丰裕寅叔仲父之第三子也年十有四仲父亦卒爲母命之爲世父後事母張氏盡孝人無間言家務母及女兄主之寅叔惟讀書爲學而已他事一無所與數年後家浸以蠱始奉母命整飭剔蠧補詳緩精審增益其田數十頃若不經意人服其能聲譽日起賢士大夫常造其門交朋甚驩而喜賙卹親戚無依賴者量其厚薄月有贍給名閥之子孫他方之寒俊不能自立者惻然矝念時與館谷嫁娶無力者捐貲贈之死無具者偹棺之嵗防施米及爲粥以食道路之人時疫施藥間命醫流往就其家胗視隆寒積雪則散禇衾木炭委於甚貧者之門而去不出主名蓋其季父冨而好施寅叔力不逮數倍而亦如之其所值之境爲尢難母病藥必親嘗朝不暇盥櫛夜不脫冠帯而侍居防三年不酒不肉不處於內未衰絰不去身祭祀一遵司馬氏書儀朱氏家禮容無惰言無戱跬步必以古人爲法式訓督諸子動循正道年長者遣之數百里外從名師娶氏相夫教子無違子四珩琚璜璛琚先殤女一婿旴江傳若川寅叔生宋咸淳巳巳嵗六月十有七日其卒皇慶癸丑嵗十月十七日也銘曰王氏世族濟濟純篤維學之劬肇自寅叔謂年宜崇未艾而終謂天昭昭豈其夣夣韞瑜韜瑾理弗盡蓄此有餘以錫遺石岡有墳石碣有文於戲寅叔𨿽亡猶存

故吳君慶長父墓志銘

古丰城之長安與崇仁之靑雲接境吳族居焉其初與崇仁之吳俱來自宣州宋之盛時有繇科第而仕者逮南渡以後崇仁之吳文學科第大顯於時而丰城之吳亦儒雅循良饒裕自殖巨公名士以徳義相契交際過從絡驛不絕至元間予至其鄕有五雲峯居士端嚴謹厚冠衣淳古儼然商皓之遺風適孫名演字慶長年二十餘嶷立侍側簡黙凝重慱洽秀異望之知爲逺器厥後耆艾日以凋謝族之冨盛者亦漸衰替獨慶長卓然樹立甲於一族戶門孔艱防剔振治不勞而辦鄕鄰弗靖恊心殱殄眾得奠枕貲力非甚有餘而饑嵗率先賑救豪右愧焉名聲四馳逺近竦慕當路亦有知巳而不願仕日與吟倡倡和自樂詩曰梅臞集晚年新居室以處諸子婚嫁各當閥閱將遂閒適而年不待矣生寶祐丁巳十月之癸卯卒元延祐甲寅三月之己未越四年丁巳十二月戊午祔於六世祖妣曽夫人之兆原曰桐坑娶範繼黃子男六楶棻榘棨棠女四範繼老黃延選葛眞黃琛婿也長男長女先卒孫男六燦炤煥燿煒焴女九皆防予之先自丰城徙世逺失其次慶長少餘八嵗視余猶兄也棻請銘故爲銘銘曰

猗嗟具宗宣而撫洪世世有聞四海趍風丰城一族積厚報丰猗嗟慶長亢宗之雄命未稱志維後之隆

故逸士趙君墓志銘

進賢趙君若煥堯章甫宋宗室也年二十三值火祚訖賦艸之茂三章援琴而歌與箕子麥秀歌同其悲哀時運之巳失矢志義之不渝略無移咎推怨之意視麥秀之辭爲優故予疑麥秀非箕子作也太史公輕信而悞取之爾安得如趙君之自傷而不他尢者哉君之志義類箕子無朝鮮之地可逺引於是陳迹鄕閭放情山水髙睨廣覧遙吟孤嘯舒泄所懷弟若慳受當路索絡俾同遊徼君諷之來歸日共族從聚處讀書想古飲酒忘今澹如也與弟分財悉置不問惟取先世帯笏琴書君年將七十母萬氏夫人猶無恙孝飬致樂朔望率子孫盛服拜堂下飲食必躬調胹生旦上壽自鳴匏弦起舞以怡親心母年八十五而卒旣無親可事則専以教子爲務賔客非端良不接所接輙觴詠盡歡邑校春秋釋奠齋宿陪位甚謹言論本經訓尙理趣謂學而不行非實也吾喜玩易不以談說不以占驗日月無非易也披閱古書得精要語遂筆之防目曰偹忘告戒內外戚防往往按防所錄著述之存者中庸講議適情小槁逸民自得合若干捲其詩有云靑山入遙望斂襟坐虛閣世故不可期衝懷有深托平居興夙寢衣未嘗免冠褰裳嗜飲不至醉每微酣令人歌淵明歸去來辭自吹洞簫以和書閣臨池扁曰曉泉曉諭明泉諭淸也眞淳和易恂恂信厚樂導人爲善而不計從違是以人人敬且愛焉重義輕利逋負不屑屑責償冬寒見凍者衣之嵗饑見餓者食之初乙亥之兵卿人有被俘者捐金贖之享年七十八大元至順辛末八月十一日晨起安坐而逝明年某月日邑西之雷岡先世魏悼恵王之一再傳安化軍節度使諱克整封髙蜜侯生金紫光大夫叔防光祿生右朝請大夫續之靖康之難由曹州徙豫章之進賢朝請生永丰主簿公磥君之髙祖也曾祖彥琯祖夫考時福俱不仕君娶周先二十年歿男三嗣賢嗣箎嗣均一適艾芳閏孫男四女一嗣賢曰先子臨終命嗣賢求先生銘追念遺言惻惻哀慟庸敢以請予誦君歌辭嘉嘆罔巳夫有商孫子服於周自古以然磐石之宗及今爲庻君之志義若此賢於人也逺矣銘曰

身之壽命長家之冑昌不與國而俱忘志義堂堂噫其可傷

吳文正集卷七十六

欽定四庫全書

吳文正集卷七十七

元吳澄撰

墓志銘

有元徴事郎翰林編修劉君墓志銘

嗚呼自謙遽去予而歿矣夫悲哉予在禁林自謙爲屬南還之日遠餞出通州明年將防而至澄老病弗克奉詔遂別予去未復使命以疾卒於家嗚呼悲哉卒之後一年其孤埜觸暑走六百里來求銘曰將以今年十月某日葬裏之江井山嗚呼悲哉自謙姓劉氏光其名也住上饒葛源人其先世初由彭城徙玉山大橫塘後家葛源王考諱養浩宋太學進士廸功郎寜國府教授考諱安國朝將仕佐郎湖廣等處儒學副提舉其仕南雄路儒學正旣滿逰前翰林承防姚公之門勅授瓊州安撫司儒學教授待次辟中書省斷事官屬吏扈蹕上京分按諸郡疑刑濫獄之久悉白於長決遣無滯中書委催海運不旬日萬艘集民食日給父憂解職服闋之瓊以詩書禮義化荒服之民廣帥受詔捕賊檄參軍謀固辭帥入賊境無可與議驛邀請不得已募百餘兵詣帥壘畫計珍其渠魁活脇從之眾萬數自瓊歸創白石書院祠朱文公而黃文肅公配以王考逮事文肅故也分田贍養學徒省爲設額行省爲差官以教公朝復加旌表焉掾江西行省數月不合不畱選授將仕郎寶慶路總管府知事未赴徴補集賢掾史繼陞徴事郎翰林國史院編修官凡所撰述辭采蔚然可觀泰定三年馳驛造吾廬四月還家拜墓以追榮考妣之命告於廟考贈徴事郎江浙等處行中書省檢校官妣方氏贈宜人趨杭起鄧侍講文原忽得疾再還家事醫藥八月浙省遣使聘充考試官力疾見使者疾革不果行是月七日終享年五十二九月訃達京師孤埜哭防絕卽日棄官奔喪朝之聞人數十防哭僧捨爲文小奠平居賙施貧乏救卹死喪銷釋怨爭燻爲善良可以範俗可以經世自少有志气有才略小試於用皆所優爲種學績文循循儒行規矩中允矣其有猷有守也而用止於斯壽止於斯嗚呼悲哉娶楊氏封宜人子男二埜中衛親軍都指揮使司防古字學教授圻國子生女一孫男一予之長子文與自謙同年生次子京客都城恭自謙猶兄今則已矣而予爲銘其葬嗚呼悲哉銘曰

生才若玆不使有爲天乎何其予之銘之不足於辭而有餘悲

故承直郎崇仁縣尹胡侯墓志銘

崇仁壯縣也數十年字民之官率未能大慰其民之心往往觖望近歲有簿斯邑者言曰崇仁之民有幸不久有賢令至問爲誰則以胡侯對道侯之美略舉大槪聞者皆喜逾年予客外而侯至官比予還家則侯在官將再期矣入境問政而民之所稱加於前之所聞於時侯以病在假然未嘗須臾忘其民也病小間卽出視事其病而在假也民倀倀若無所依其出而視事也民欣欣若有所獲越數月始及一識察言觀色以證民之所稱猶信又數月侯之病竟不起不間邇遐哀傷痛切若失其父母侯之得此於民豈偶然哉其孤奉侯之喪歸葬以翰林待制虞集所輯事狀來請銘予夙聞侯爲銅陵世家旣閱狀復稽荊國王文公集所載侯之七世祖諱舜元嘉祐四年進士官至著作佐郎少從王文公遊公爲志其父母著作之孫諱棣建炎二年進士官至朝請大夫兵部郎官於侯爲五世祖兵部之孫諱元一宋末太學進士皇元贈承務郎侯之考也鄕先生阮翁奇其才而妻以女侯之母也侯自防能文章有智略舅氏復以女女焉至元乙酉舅氏爲建徳守入覲侯以甥從防恩得仕一再授縣主簿寜國路之南陵建徳路之淳安也一再授州判官嘉興路之崇徳徽州之婺源也遷龍興靖安縣尹由靖安而尹崇仁其在南陵也有妖巫托神怪以惑眾𨿽長吏亦共防信侯逮詰卽首服受笞而去其妖遂息其在崇徳也有詐稱降香使臣所過迎接防送莫敢誰何侯獨疑其僞執而訊之果然縛送於府宣撫奉使坐以法而嘉侯之明敏婺源州距總府數百里山路峻險轉輸莫可賦粟每歲畱州忽有令詣府送納州民震怖官畏上令之嚴不敢以請侯自上府陳利害府不能奪侯議民得免詣府倉感悅如更生婺源廟有燈油田掌事者侵盜訟久不決侯言供神祠無益之費孰若爲國家養有用之才監察禦史是其言以其田畀州學其宰靖安也驗戶籍髙下以次受役不容毫髮偏頗民糧不知主名歲責役戶代輸侯究詰所起竟得其人而役戶無代輸之苦人戶產去稅存一一覈實歸於得田之家酒課額有定而民之貧冨無常貧或數贏富或數縮侯爲均派隨糧數之多寡定課數貧民大便土兵害民縣不敢問侯捕治如法兵始斂戢其治崇仁也如靖安而尢整暇訟牒至庭訊其情僞曲者辭窮而退直者旋爲剖析事不凝滯浸浸簡靜庭無爭辯之聲鄕無徴呼之迹惟日與名士講學論文而巳胥徒攺營他業者十五六或障大溪之流以擅機舂之利舟往來輙礙告之官而官不理一日侯過其所適值羣小逞阨阻數舟侯命左右捽拽至前進父老問曰此處舊有陂乎曰無有灌田多乎曰不多陂之髙低與鄰陂等乎曰此獨髙曰然則非水利也徒阻舟爾目左右曰毀之行客居民爭先除折薪篠蔽水下頃刻而盡歡聲動地行事快人情多類此前時經理民田有司奉行失防意民大擾因重加其賦至是徴包銀錢不遣一卒令民自推擇事末利而瞻者乃與徴晏然無動搖以病告致仕於府僚友狥民之欲不上其狀詔書命臺察舉守令僉曰孰有如吾侯者乎豈料終於官而弗及應時需也哉至治辛酉四月十六日終年僅六十侯諱願自伯恭仕南陵時承務君小居宣城侯請以銅陵田園悉與守墳墓昆弟承務君歿事太夫人孝謹常就養於官及太夫人春秋髙難逺適旣受崇仁之命欲畱奉侍不往太夫人再三諭遣乃不敢違弟懋致養於家侯得專志官政以有弟也子立淳謹肯學未嘗幹與公務一家孝友出乎天性府表其裏朝旌其門蓋不虛美云侯之歿虞集同邑尉熊昶晨夕顧視經紀其喪事某月某日侯之喪至宣城某月某日葬某源予亦崇仁一民也故述邑民哀思之情而爲侯銘銘曰

吏治軒軒久矣無聞天惠崇仁錫此令君四野耕耘三載一春遽棄吾民曽不逡巡侯來民訴侯逝民顰靡控靡因孰思孰勤極目蒿焄江東莫云千古松筠循吏之墳

故千戶黃府君墓志銘

黃氏之先邵武人也廸功郎諱忠者來家江西之淸江鎭配楊氏以進義副尉諱憲者爲子進義君配甘氏子三人其仲千戶府君也府君諱遵字正道生寶祐甲寅十一月壬戌孝友敏悟根於天質一時名卿鉅公咸韙異之長逰淮堧值至元革命受知元帥府用爲管軍千戶辭以親老歸未防遘父喪致哀如禮兄弟繼歿悲戚逾深奉母撫孤內外雍睦有前代義門遺風一新居宅翰林承防程公爲扁曰後山堂蓋進義君嘗以蒼山自號示不忘先志也母年九十防恩賜帛裏中髙年婦防宴稱壽逺邇嘆羨以爲希有母病養不離側及喪致客數郡年防六十孺慕如少市失火延燎防逮躬撫母柩泣拜吁天俄而風止火息鄰居免燬並推孝感之功哀毀成疾數年頗瘳皇慶癸丑秋復作彌劇一日止藥弗進語諸子曰修短有數汝輩友恭克世先業吾死奚憾言畢而逝八月甲戍也娶熊氏生子一曰子鐘先二十年卒再娶諭氏生一男一女孫女二俱防兄珪一子曰莘弟浩無子鐘繼其後延祐丁巳十二月丁酉葬富州防昌鄕之楊原先期鐘造門將期兄之命以嶽州路平江州判官皮溍狀來徴銘余謂範蠡英傑也其智足以霸越棄卿相如脫屣豈區區勢利所能凂然一居於陶則匪直變易姓名而已並與生平識慮俱變易而用之於小是何也其居使之然也淸江鎭大江以南之陶也居其間者鮮不惟趨時計嬴是務獨府君莊重閒雅儼然賢大夫之儀對客淸談泠泠如壺冰盤露蟬蛻埃之表以詩書禮義淑後三世同財而無間言父無恙時譽望亦籍籍嗣之而興益以光昭居斯地也而有斯人乎斯古所謂不隨流俗者府君有焉非特余知之也風憲淸流外服之官曁中朝之使苟賢且明者每見每聞莫不嘉敬而惜其不獲用於時是果何以得此於人也狀稱府君剛介自立不輕與人交事上接下各得其當樂施與振流落不以爲恩或受累不以爲怨而爲善益不倦蓋摭其實云銘曰

昔銘其母今銘其子一賢一孝世世視效

勅封宜人孔母羅氏墓志銘

延祐六年秋予畱金陵客捨有太史院校書郎孔思則衰絰過予泣而言曰吾爲三江三孔之冑南北旣混吾父歸曲阜拜祖廟遂如京師初仕教授嘉興路遷興文署丞淮西廉訪司知事江西行省照磨陞儒林郎江西等處儒學提舉不幸四年丁巳十一月十日吾父以疾終吾母勅封宜人羅氏實相吾父以能有所立初歸逮事吾祖母婉愉孝養無違爲冢婦執謙自下以禮諸介婦兄壽仁生四歲而前母周氏歿吾母撫育同於巳出後教授常徳路遷瑞州路知事思則年十七從吾父宦遊後教授歸徳府遷太常禮儀院太祝萬億綺源庫知事三遷而爲太史之屬吾兄弟各沾微祿一皆吾母所教不幸五年戊午十一月三日吾母又以疾終吾父巳得翰林直學士李之紹伯宗志墓而吾母之葬不可無文也敢以請予於儒林君及其二子俱舊義不得辭明年庚申九月九日壽仁思則奉母父二喪合葬於裏中桐水之原服闋壽仁以將仕郎攺武昌路嘉魚縣主簿思則陞承事郎攺濟寜路寜陽縣尹兼管諸軍奧魯勸農事來索銘文乃書以畀之嗚呼婦人不出閨門嘉言善行非人所可聞見以其夫知其爲賢助以其子知其爲賢母是可銘巳宜人所生女適歐陽孫男觀保福保孫女四銘曰

若夫若子奮越而翔婦徳母儀於焉而章

故遊夫人余氏墓志銘

澄外舅之弟余仲璋諱珪有女妙眞生宋寶佑丙辰九月年二十一歸同鄕遊應鈴其夫君賢厚人也家素裕相夫治家夫徳益光家道益昌閫以內閫以外尊卑長防宗族婣戚下逮使令服役輩靡不稱其善元延祐戊午五月以疾終明年十二月窆於株陂之原祔君姑余氏墓右男通習進士業女榮適黃世英次適餘震孫男福孫孫女恩恕俱穉通奉父命來爲其母請銘銘曰維慈維淑維徳稱福爰宅玆隩以引而續

故平山舒府君墓志銘

舒以國爲氏自江北徙江南家洪之靖安爲著族府君諱公平字廉夫其髙祖邦佐宋淳熙八年進士任衡州錄事參軍受知連帥朱文公未老以疾致仕官至通直生四子其二選君之曽祖也生三子其長鄕貢進士巘君之祖也貢士亦三子其三鐩君之父也君資識警敏意气爽邁防年值家中衰從親往依外氏刻厲奮發期於立身興家從其舅學進士詩賦馳聲應舉至再不利貴冨家競延至爲子弟師一統之後君之父念故土遂奉二親以歸收拾餘燼治財殖產日以饒裕竭力甘防先意承顏父喪哀毀廬墓側服喪母時年防六十如喪其父擕弟就學迄成人不更他師從祖兄瑞昌縣尹貲富無嗣爲之立後匡翼其家始終弗渝有族人貧困教育冠婚計其逋欠罄所有不足以償則悉蠲之又一人歿於外無以爲殮輿櫬往殯鄰有病患死喪周之惟恐或後命工斵材以給死而無棺者嵗饑竭所積賑貸略無乘時徼利之想友朋情誼尢篤見故人子閔閔焉望其成或自逺來歸則買宅以居給田以耕與人語極懇欵至有過必面責弗阿徇前依外家因學徒所資得田百畆及歸鄕悉以分畀外家之貧族官定戶籍奉命總覈一鄕凡有田不稅無田虛稅之家悉以實報防惠者甚眾捕冦之軍畱數月日有餽餉而弗以擾鄕鄰所俘男女百餘早夜飲食之且言於主帥多獲釋免流民數百入境邀重糈弗得則肆掠君與之約令勿旁騷當供汝三日之食帖帖如約而去舒氏自通直公積徳累善嘗買田二千畝爲義莊以贍親故之不給其鄕鄰之無告者人食其徳至於今而舒之福慶綿逺族蕃盛富甲一邑子賢孫俊而文擢科預貢及仕於國朝者累累有之君文學卓然不羣博渉經史於春秋尢邃文不苟作必傳經理禆世教評論宋文推蘇明允第一後進寸長片善繩之不置一時秀彥多出其門曽受講書者尊稱曰平山先生延祐初行貢舉舉君爲首辭曰吾老矣豈較藝時耶次科君已病遣一子就試曰汝能續世科吾死不憾君之母塗氏家世儒宦諸孫侍立必勉以學君之配熊氏事舅姑相其夫撫諸子俱不違則子男八紹隆嗣隆奕隆世隆系隆裔隆永隆昌隆克自樹立孫男十女六君生宋淳祐辛亥十月二十四日延祐丁巳十二月戊午卒前時自卜藏於桃源之雲山將以某年某月葬余過豫章紹隆以君之門人前鄕貢進士洪汝懋所述行實來請銘曩余官國子監汝懋爲國學生知其言足徴也乃爲銘曰

羣舒肇氏綿二千祀南宗趾美儒效有煒衡州所累基此良士曾孫之子文葩行只弗試遄已畱其遺祉以錫爾嗣

故鄔君孟吉墓志銘

鄔仁俊攺葬其所後父孟吉以父之友陳正則狀來請銘謹按狀鄔君孟吉諱龍翔世居樂安天授鄕甘泉裏之河山生宋開慶已未六月七日父諱誼母鄭氏兄弟四人君其三也娶登仲郎康某女沈毅明敏舉業外詩詞尢工咸淳癸酉仲兄龍捷鄕薦刻志期於儷美而科目廢飲酣慷慨每誦吾志非不如古人吾才豈不如今人兩語元至元壬午十二月二十日遇盜以歿父命伯兄之中子仁俊爲後康氏鞠育同巳出守節成之後君十年卒君歿殯蔡冢嶺至治辛酉四月十七日攺窆於裏之黃田鄔於余爲婚婣之家因其有請而銘銘曰有志而莫試不得年而死於畏是可大欷無子而有嗣不時葬而禮則備亦可小慰已夫噫

故月溪居士袁君墓碣銘

余之同裏而居者有橫江袁氏當其盛也袁與吳等埒宋紹定庚寅經防冦殘燬吳族浸衰又四十餘年大元有南土袁族亦替昔之彊武自立者日就微泯惟月溪居士素卑讓不校能保其恆產以至於今於是齒敝舌存之說猶信居士諱應祐字伯賢淳祐癸卯年二月十九日生逮其父時聲勢赫張居士富家能和易謙厚接物如春見者慕悅旣爲新民則敝衣艸屩自抑自晦然胥徒邂逅尊敬不減舊時蓋其質實足以孚愚頑馴猛暴若此自防不尙浮華之學而人情世故諳練洞徹𨿽小技曲藝悉精究底裏余少亦喜雜學每過余談論必竟日言言皆有禆益至元壬辰十一月五日以疾終鄕鄰驚惋失此善人大徳壬寅十二月二十八日葬防坪雙髻峯下配黃氏大學進士之女子男二仕達仕崇女一適李孫男二用昭用周女二適黃適陳曽孫男英寶適李女後居士六嵗卒仕達後二十三嵗亦卒仕崇將碣於墓以予與居士相厚善而來請銘乃爲銘曰中恂恂外欣欣與之親如飲醇想見其人徴此靑瑉

吳文正集卷七十七

欽定四庫全書

吳文正集卷七十八

元吳澄撰

墓志銘

故居士劉子淸墓碣銘

古者有猷有爲之民不棄遺於皇極之世周南赳赳之夫皆足以勝幹城腹心之任人之得生斯時何其幸哉去古旣逺以逮於今往往有世不逄才才不逢世之嘆𨿽然世未嘗無才也俊秀消蝕於浮華淺陋之習雄傑晦滯於泥塗埃之場而世不見有才有才亦不顯世惟天質特異不可掩抑乃或間見其人人因事而顯其用若廬陵劉君子淸蓋千百不一二也君生長郡城幼無父兄不事鉛槧之末豪宕卓犖超拔等倫勇略兼優彊悍懾服屯衛守禦之官絜材量力自愧弗及而降心願交焉在昔承平無事時固如此矣南土降附之初有不安新政潛謀作亂者君不能止則密白郡侯先其未發而剪除之一城獲安全活百千萬命君一言之力也鄧林山水奇勝介萬龍泉二縣之間異時多故家文物其後軍冦蹂踐生聚索然君徙居其地人得所倚處者安去者復遂成樂土龍泉邑西巨冦出沒行省官提重兵督郡之軍民官同力勦捕地勢險惡莫敢前進以君宿望而與偕行君選精勁民丁百人直搗巢穴擒其渠魁殘蘗悉平不受公賞自以私財酬賚其眾家居専以賑饑爲事視農務之緩急荒月之短長斟酌損益以賑跨兩邑之境數十里之氓得粟如寄𨿽甚凶歳無饑邑積粟之家轉相慕效發廩平糶不敢壅君實爲之倡也春而貸粟冬始收值減時估之半歳以爲常三十餘年谷不貳價至今守爲家法凡眾力修完之事靡不樂施於浮屠氏崇信逾劇然發於衷忱非受其誑誘也一神祠施五萬一禪剎施二十萬圓通寺塔九級將獨力成之其他瑣細不可勝數也所居控舟車之防舊識新知貴遊賤役之所經從風雨莫夜亦或造門各愜所期而去仕宦退閒非有權勢致餽必腆甘貧能亷者尢所加敬二縣之大夫以事詢訪必爲剖析贊決俾有禆益剛直慷慨語無不酬奉身之物不尙華侈几案必整灑掃必潔綜理周密內外秩秩獨處一室飲食起居率不離是坐至午夜肅容端儼待賔客恭待鄕黨謙𨿽童孺亦不慢易不治詩書暗合義理尊禮師儒彌久彌篤時或躬聴講授晚年每日令人誦說論語一章君諱防生宋淳祐丙午六月三日其平防賑饑例可得仕而素心恬退辭避不願有元至大辛亥六月十八日微疾而終殯後園營宅兆於龍泉南溪之陽坑延祐戊午十一月廿八日乃葬之頃以南康路學正劉參狀來請銘余稽諸易時之屯而後有君子之經綸世之有事而後見人才之有用苟非卒有異常之變孱夫腐儒淸談虛譽之士駭汗束手則亦何以見一時應變者之爲才也劉君當無事時已穎然特異及有事而小試其智勇𨿽不大用而其才槪可知也余不識君而髙其人如之何而不樂道其善也耶狀謂君有全城討賊之迹賑荒濟施之仁排難解紛如仲連之勇重義結交如朱家之俠致富如陶朱公而不吝捐費躬行如萬石君而通逹時變惜有其才而不展其蘊然五子文采志气卓然成立存時親見有子身後業益隆其興未艾天報之也模寫益得其實云君娶仇氏子和孫平孫安孫寧孫盛孫孫男二孫女三銘曰

力掣巨鰲巧接飛猱惡艸以薅良苗其膏允也人豪定此時騷粲粲寶刀乍試遄櫜英英斾旄一展永綢巳不居勞人自興褒計然防髙彷佛六韜吾樂吾陶萬輪千艘擷我土毛哺彼羣嗸林防摻摻溪流滔滔世產譽髦天不慢惂

故逸士黃防徳墓碣銘

古豫章郡之丰城縣今爲冨州往年餘暫息其地有士黃東來見年少而務學其父幼徳亦來見惇朴謹願異乎流俗士余甚喜之越十有四年防徳卒明年其子述其行請銘其墓余按丰城之黃不一族幼徳之考諱嗣霸居防昌鄕之攸樂娶李氏生二女擇同妵中之才且贒者爲嗣於富城某鄕冷水井之族得幼徳諱淳溫厚和粹工進士詩賦又攺治經弸中彪外蔚然可觀至元丙子考死於畏王考年防九十矣聞變哀慟而殞幼徳能殪凶渠以伸不共戴天之義其王考及考以下凡七稱其文揆以爲子之道靡所缺違防縣陞爲州賦役繁重支拄不易幼徳不肯以笞械毀傷其體寕防其土田而弗顧旣貧遷避淸江城中授生徒以自給十有一年復於故里新構至再名其堂曰忍黙受業而成才者有族弟可任爲徵東儒學副提舉逮其身後猶爲之訓諸子延祐庚申三月十日終於書館年七十有二子東防防以歸道路觀者嘖嘖曰善人亡矣五月六日裏之竹山防徳之學知以經爲本恪循儒行不少越規矩發爲詞章藹乎仁義之言配範氏亦令淑東之文有古風明理端身不忝其親者也女適甘銘曰

言可諮也動可儀也噫斯士也遘斯時也生而止於斯也使其死而泯焉莫之知也惡得不爲怛然以悲也

故曽明翁墓志銘

嗚呼家猶國也其興豈偶然哉興其家必當其防當其防必有其人其人必才與福備而後興唐以來吉撫號江右望郡兩郡之交有山聳秀特起曰華蓋俗傳古神仙所憩華以西先屬吉之永丰後屬撫之樂安鄕名云蓋裏名望仙因山與仙而名也望仙之地寛平廣衍山水環合自昔宅其地者多興盛曽爲甲族有監鎭君能以其資力得官稱倜儻任俠遊客輻輳其門聲譽聞數百里有司戶君進士乙科第一而曽不獨以資力雄又以科名貴矣逮宋之末浸浸以微地靈渟蓄蓋有所待南土新附之初山藪冦聚官不能治則委重有謀有力之家而望仙之曽乘時復興君煒煜字明翁丰下端凝儀狀甚偉父杭長厚人也郡縣所倚信君有兄有弟兄總家務於內弟理兵務於外君出入官府同心幹殳故能爲官之翼衛鄕之保障盜息民安而家日以饒所謂當其防有其人材與福備而興者邪君宋寶祐戊午七月甲子生元延祐巳未七月癸亥卒有子競事文學希受泗洲天長縣教諭坦塾同遊京師防古國子監以坦長其弟子員中書省以塾充侍儀司之屬奔防而歸明年十月癸酉於楓林之原塾具書俾希之子欽偕其裏中士蕭泉持同知來陽州事黃常所紀行實來徴銘塾也欽也若蕭若黃皆及吾門者而君之善有可書銘其可辭也乎初鄰境未靖里人築堡自守受冦攻圍告急求救率眾往援冦遁堡完男女數千口喜得更生資財牛羊惟救兵所欲圍解遄去一毫無取旣而攜金報謝復卻不受人感其恩又服其義由是名徳益彰平居事父侍立終日隆寒盛暑不變父或就養兄弟之家晨昏亦往定省母嚴氏夙防生日悲痛不忍舉觴裏嫗與母同年嘗以飲食醫藥爲奉曰見斯人猶見吾母兄旣歿與弟友愛彌篤周族鄕黨之貧有不能塟之病饋以藥饑賑以粟全活不可勝計比其終也逺邇嗟嘆北來遊宦之人𨿽識靣入哭必哀其感服人者如此娶鄧氏男三而坦出爲族弟後女二一適羅一在室孫男五欽長其次鑑鎰鐇鉞孫女二銘曰

身之有技而以著氏家之有嗣而以顯世往者巳逝來未可涘其臧其熾於此乎眡

故曽夫人袁氏墓志銘

鄕貢進士曽尹甫諱夢薦之子一元自防與余友善情若兄弟聘吾鄕袁崇甫女爲配袁氏生宋淳祐丁未六月八日年十六歸於曽孝飬夫之所生母如君姑其夫族多富而夫家獨守儒素夫有學有文工進士業中值易代困厄相仍晚乃康裕頗得自適內有良助恊心理家前處約而志不歉後處樂而志不盈嗚呼貧無怨富無驕在士大夫猶爲難事而婦人能然可謂賢也已元延祐庚申二月二十五日以疾終是年十月十六日雷凹先期余獲觀其宅兆而並請余爲銘男復孺復參俱娶黃復可娶劉女徳淑適登仕郎張希賢之子洪徳靖適貢士董省翁之子午男女庶出者二愛之同巳出孫男三繁娶詹衍娶張其三曰文余許以孫女妻之孫女六適遊通張仙弟張仍祖張防生遊南生一在室曽孫男又生曽孫女慶娘銘曰

昏姻之家文學之友其配也賢銘示永久

故王夫人於氏墓志銘

金陵隠君子王仁甫之配於氏卒伻來以書遡大江而西轉彭蠡而南走二千餘里抵余山中其子子霖自述其母夫人行事大槪言曰吾母諱貞其先吳興人後徙金陵少孤性至孝事季父如父年十八歸王氏吾祖母治家嚴明吾母柔婉承順凡飲食起居節適早莫寒暖之宜奉侍不少懈怠十六年如一日尊夫之兄如舅敬諸姒如姑視從子如子姑歿四十年言及轍流涕時祭追慕哀動左右治家一遵姑訓子孫旣皆成立謙抑猶如爲婦時教子女慈而嚴待奴僕未嘗厲聲有過毎爲掩匿勤勞者畜之惟恐弗逮王氏內外宗親或孤不能嫁貧不能娶則爲之嫁娶俾及時各有家室吾父好施死而無棺者畀棺病而無藥者畀藥寒而無衾者畀楮衾遇凶歳施粥施面施鈔計所費前後不啻數萬億吾母竭力營助略無吝意戒子擇交賔客及門竊聴其談論所言若有規益欣然爲具酒食否則退必譴責於子若孫之師禮之極隆漑濯器皿灑掃室堂務致其潔威儀辭令從容以和吾父嘗謂吾家所以成皆汝母之力年逾七十視明聴聰臨終言動如常命諸子至前一日訓戒畢瞑目而逝生於宋淳祐巳酉九月三日卒於元延祐庚申正月十三日其年十一月九日江寕縣安徳鄕石岡之原男子云子霖女適徐應隆徐煥章呂元知趙良弼於徳淵一在室孫男九瑜瑄玉璐珵璉璹玨琰孫女十二又曰先妣母儀婦道先生知之詳信之深不幸至於大故罔極之恩萬死莫報幸賜銘文以示永久以光幽陰以慰子霖無窮之哀余讀之竟愴然以悲嗚呼古今興者必有其由匪特有國者然有家亦然王氏世傳長厚值時運遷革而家之興浸浸未巳𨿽云世徳所積內徳蓋有助焉余客金陵嘗主其家備知仁甫夫婦之賢子霖從余學防其母甚戚乃爲敍次其語而與之以銘初仁甫未有子子其仲兄之子子云是也撫育恩愛實同巳出次年子霖生銘曰

淑徳恵溫不出閨門善相夫君施及子孫懿羙其存莫可殫論著以銘文永世有聞

欽定四庫全書

吳文正集卷七十九

元吳澄撰

墓志銘

故臨川近山居士吳公墓志銘

吾同姓也吾同郡也長吾一嵗實長三月十有七日爾壯年值大運革不困於政役益昌其資產父存克相其樹立父歿克光其繼述處時之艱如履坦途富而康且寧以孝於親致養及耋耄疾而憂防而歿睦族敬老禮賓仁眾優逰林泉彊力健步八十有五無病而逝徳而壽且考終已五福備者哉吾同郡同姓中有斯人其生也吾欲兄事之而不可得其死也俾吾志其葬庸詎可辭乎嗚呼臨川之北安定之鄕防峯之近石塘之原此吾近山居士君之宅也君諱仁彬字明叔曽大父顯祖大父必興父有明母黃氏生宋淳祐戊申十月二日卒元至順壬申五月三日配劉氏同年五月生至治壬戍閏五月卒君卒之年十有二月壬寅合葬焉子男三人長聖任汀州路防古字學教授次聖和俱亡惟少子聖達在女四壻黃張李雷孫男六女三曽孫四銘曰堂堂斯翁五福萃躬隆隆斯藏百世允臧

故逸士張君靜翁墓志銘

樂安南鄕之張號爲富族其時有工進士詩賦者駞譽鄕裏伯仲聫貢於禮部曰炎發曰公著其季希賢亦以登仕郎應轉運司貢南土旣歸天朝登仕君先二公而歿子五人冢嫡元定字靜翁年甫十有九已克樹立鞠四防弟長而畢娶均先業以畀一無所私時多艱虞持守未易乃能完其所有浸浸底於興盛年三十有七未得子慨同祖同父之嗣續皆單獨謀於昆弟奉母董氏命取母之孤侄子之名楠年四十有八子彬生晚慕引年度世之說退居南園自稱丹霞子傳家事於長子楠謂堪付托也年五十有九析資產爲二明年命二子各掌之又明年翛然而逝其生也宋開慶已未六月其逝也元延祐已未四月嵗辛酉正月八日葬云蓋望仙裏之大塘鳯阬凡三娶賴殷歐陽長子婦羅防子聘袁女女適何適鄧適余孫男竹壽陽生至生孫女繡娘永丰傅應甲爲錄家世大槪卒葬嵗月前葬期十日楠衰絰造門以余所親老友曽一元書來請銘靜翁余所識聲實每相聞昔也與其伯父二貢士善今又重曽之請於是乎銘初邑有惡類乘勢暴橫莫之敢攖逺近富民不爲所役服則爲所魚肉靜翁嶷立其間能不黨附又免禍害人以爲難銘曰

大夫士庶人在保家在謹身嗚呼靜翁保其家以隆謹其身以終是可銘也已傳所錄曰楨幹一家綱維鄕邑無赫然之聲有隠然之重其言蓋足徵云

故槐庭居士王君墓志銘

吉水王元福將葬其父居士君介新昌州判官李路來請銘往嵗元福客遊京師嘗及吾門文雅俊秀佳士也今也悃悃懇懇揚其父之美惟永久是圖噫孝子哉謹按所述行實居士君諱思恭字敬甫家仁壽鄕之盧溪世以積善稱警敏恢廓有才有智吉水與永丰鄰至元丙子訖癸巳甲午冦出二境居者不敢安於家行者不敢出於塗環二百里生理蕭然垂二十年官莫能制有邑佐知居士足辦此事委之根捕不一月間獲其首從空其巢穴自是逺邇安靖至今徳之人有爭忿詣門求直諭以理法靡不心服無復至公府焉或與已不合靣加誚責旣而再見歡然略無芥蔕賑卹窮匱施不望報勤儉起家至於富饒質朴恬淡不易其素它無嗜好惟頗崇異教祈種福果對客間喜諧謔見儒士則攺容荘肅延師取友以淑其子迄克有成裏中先達號曰槐庭蓋以晉公之期其子者期之也曽祖考世隆祖考餘慶考嘉謀娶梁氏先十年卒子男二長元福也次元善女五壻一阮一龍二龎季在室孫男二文奎同老女一居士生之日宋淳祐壬寅仲冬中旬之九卒之日延祐丙辰仲夏上旬之十窆之日丁巳孟春上旬之六葬之兆同水鄕同江之原銘曰

存而不耀沒而不朽維子之孝維父之教

故竹隱居士周君墓志銘

崇仁西館之周宋建炎時始來自廬江其初祖也六世至居士君君諱某字信甫謙厚眞實善治生殖財家以饒裕至元新祔授邑徵官黽勉受檄隱處不出鄰冦奄至大掠居民要重賂始放還否則戮一時倉卒費無從辦委命待盡而已君爲惻然悉捐已資贖之冦手得完娶者殆百餘家鄕之人病不能致藥則爲之醫死不能具棺則爲之葬凡隄堰橋梁道路苟利於人出力修之無倦寛逋卹貧平糶賑饑以爲常環數十里有徳無怨宅邊多竹自號竹隠居士生端平末歿大徳甲辰娶吳氏克相其夫子某命於朝再轉爲江州路司獄在官廉愼不忝其親某年某月某日葬居士爲某鄕某原以潭州路儒學教授虞汲狀來謁銘銘曰

積之贏以榮慶之緜尙嬋嫣

故復軒居士吳君墓志銘

宜黃之邑居者吳與鄒塗爲巨族宋咸淳間予客於鄒元至元間又客於吳得與三族之人接吳之盛自參議四子其三曰驌驌生兌兌亦四子其二曰鎰字子萬業進士詩賦以登仕郎兩赴江西轉運司試不偶自此絕仕進想爲人端荘靜重談論暢達篤實所言皆敬身明倫之要應世處事之方居家禮法整肅嘗書參議公遺訓於屏以示子孫族姻鄕黨率取法焉中年以後畀家政於子蘭石圖書滿室淸致構亭山椒前瞰林泉幅巾野服逍遙其間儒書外兼誦釋典有所悟入故於世累略無芥蔕初名讀書之室曰淸再名便坐之軒曰復亦可見其志矣今年春忽得疾子若壻迎醫進藥君卻去曰吾年八十有七於平昔交逰中獨後死死復何恨娶鄒繼趙子男四玠琳瑞登琳登早夭玠及長孫亦先卒孫四壻鄒邦材鄧文陳煥文也防女未適人而殤適鄒適陳之女亦先卒孫男四鱗孫以直奇孫止孫女二曽孫男二慶老同老女二君生紹定壬辰九月中旬之七日終延祐戊午二月上旬之四日先自卜藏於仙桂鄕之富原孤子不敢違將以是年十一月甲申窆陳煥文以鄧文所具事行來曰先生與吾外舅相得敢求一言予不辭而銘曰嗚呼

古所謂善人君子其可使鄙寛薄惇者耶今而後經行攸止其孰謂齒徳俱尊者耶用章厥美示於後昆翁𨿽逝矣名則長存

故黃母甘氏墓志銘

淸江鎭黃遵孝於其母所居綰江西貿易之都防言議容止溫然有士君子之風母年九十時子孫列拜稱壽髙年同宴防者內外百餘人巷裏誇詡爲盛事平居養志承意率類是其明年春母卒遵哀毀戒兄子擇佳山水寧體魄得吉兆於閣漕山之陽將以至大元年某月某日葬走書來謁銘余夙知遵孝又知母賢遂不辭而銘母姓甘氏族在豫章丰城奉舅姑恐不及姑年至八十八目臂瘼不爲苦以有孝婦也理家寛厚撫下恩勤愛諸子一如已出訓諸婦以順水陸舟車之衝過客日及門居中審所宜待遇輕重不忒家饒口眾居湫隘不足容命一新堂構時年八十五猶能總理工傭細務旣落成喜曰吾悉置家事佚老僦養矣年八十九受公朝賜帛門外衢道缺圮捐貲募石工甃之自西䢐東延袤若干引逾月始完塗旅大利性儉約不麗服飾事筐篚老且不倦殘帛敝屣𨿽小不輕棄擲至周急救患多與而無難色長子珪少子浩先卒遵中子也女子嫁問裏毛孫男三珪之子莘遵之子石其次鐘爲浩後母命也孫女二曽孫男一女四嗚呼以閨中婦人相其夫成其子興其家孝慈勤儉好善樂施如此天之報之也五福偹豈偶然哉三孫通練惇重秀敏氏其未艾乎銘曰於淑斯母所積者厚卜藏允臧子孫其昌

故朱夫人葛氏墓志

葛金溪望族宋末諱洪者治春秋有名充撫州貢士舉首至再其女歸同邑朱朱亦望族也旣有子而夫亡年八十一以壽終延祐四年春餘過朱氏之族子淑權累累然衰絰來告曰吾母諱懿柔端平丙申三月生婉順淑慈蕳儉和睦女工外嗜讀書古今一過目輙記憶醫藥占算尅擇之書亦且諳曉視人翰墨𨿽艸書展誦略無滯濇宗族鄕黨之人某年登科某年赴某處任枚數歷歷不忘自不能飲常造美醖客至稱家有無待遇如禮談論終日不倦教子嚴謹惟恐或後謂子不知書𨿽有如無又謂吾父以春秋一經爲江東西進士師貴公富室子弟悉來受學及旴江包公有文遣孫致祭吾姑適新田吳其伯子與吾父同年預舉其季子少年登科汝輩所宜慕效嗚呼慈訓在耳遽至大故痛哉叔權年十四防父賴母保守遺業嵗時祭祀不闕不幸吾母以去年十一月逝矣將以今年某月葬裏中汪家園顧惟不孝弗克顯親先生肯賜之銘是有以慰吾親於九原而覆日月其遺也敢以請余禮辭則固請余於夫人之父素所尊敬又與其夫族二三子者遊乃爲之銘銘曰

防爲名家女長爲名家婦願子孫世世讀書無貽祖宗羞夫人臨絕時語也嗚呼以婦人而能若是可謂難也已

有元忠顯校尉同知吉水州事鄧君墓碣銘

宋咸淳癸酉撫州所貢進士詩賦第一人鄧君希顏字廣淵仕皇元由巡檢授麗水縣尉繼授徽州路平凖庫使進保義校尉通山縣主簿轉忠翊校尉岱山鹽場司令以忠顯校尉同知吉水州致仕泰定丁卯五月某日終年七十四是年十一月壬申葬於慈原之邱旣葬子謙來乞銘鄧金溪大姓也其先自番徙宋南渡承信郎雩皆同邑傅氏因禦冦捕官且俾世襲自推一人統領其眾終宋之代號酆傅二社鄕兵至迪功郎時升族彌盛君之曽大考克靜大考持志官進義校尉考鄧子贈忠翊校尉同知建昌州事妣吳氏贈宜人君英毅秀敏慷慨負志气文辭類其人貢於鄕時年甫二十革命之際逺鄙未靖君輯眾防裏閭旁盜不敢闚爲官出力掩捕賊冦行省議賞署巡檢職畱鎭鄕社如初十年間歷三仕始換敕命爲尉爲捕辧訟明審抑姦遂良承檄鞫獄發擿如神兩造竦服筦庫司醝俱稱能官及將告老醝戶咸惜其去曰寧復有明恵公恕如鄧司令者乎退間之後預營壽藏築室其側以俟宴息嬉逰焉處鄕和易居官廉平好善若已有規過靣責不隱人遇禍災𨿽疏逺聞之惻然娶洪氏封宜人後君一年二月辛丑卒年七十三天歷己巳正月癸酉葬白馬黃通市子男五頤同人大有謙萊頤臨江酒務謙爲弟希說後女二壻上官銓危顯孫男八其一後兄之子其一後弟之子女八已嫁宥五曽孫男一嗚呼君可武可文位不與才稱竟未獲展惜哉銘曰

彼哉譾譾而或顯顯維玆闡闡而尙繭繭所畱者腆所逮也遠有隆無殄有嵽斯巘

故貢士陳君墓志銘

昔聞蘇文忠公中制科僉書鳯翔府判官公事其鄕人陳公爲太守不假以辭色蘇公甚不平陳公曰吾視軾猶孫也以其年少暴得大名懼其滿而弗勝乃不吾樂也余因是髙陳公之爲人咸淳末別院省試第一名陳黃裳蜀人也仕國朝提舉江西等處儒學與余友善至元元年間龍興路總管陳元凱洛人也歷廣東湖南浙東三道廉訪使余及識之皆鳯翔守之冑也至治二年夏餘在金陵提舉君之從子瑛言其家世鳯翔公諱希亮四子伯曰忱仲曰恪叔曰恂季曰慥廉訪使伯之晜孫也宋紹興參知政事與義以簡齋詩名於一時者叔之孫也而季之子用之生主簿端卿生鄕貢進士嗣寶嗣寶生贈承務郎圭孫圭孫生通直郎賜緋炎已炎已生坤文字獻子黃裳之兄瑛之考也防事通直君供子職已異常兒比長淹貫經史夜以繼日嗜學忘倦漏下二十刻猶正身危坐如嚴師畏友在前𨿽初寒盛暑不變識髙論正於家傳易學尢邃三以進士貢禮部晚年江浙省命長饒之慈湖書院弗就老於家每旦焚香讀易客至論文賦詩盡歡而罷大徳丙午十月丙辰終得年八十是嵗十月庚申葬上元縣鐘山之原配張氏提刑之孫運幹之女勤儉治家絲繭麻枲米鹽細務莫不綜理暇時以孝經論語古詩口授諸防蜀之故家咸稱道以爲內則至元丙子終得年四十二是嵗葬江寧縣之冠山子五人琦江寧縣學官瑛廣徳路敎授琛蘄州路敎授璞寧國路敎授琚從事常州路女歸婺源州判官許松孫男七曽孫男一瑛請曰先妣葬四十七矣今將遷以合於先人之兆冀得一言碣諸墓遂以貽永久余見金陵至今尊慕貢士君爲碩師耆彥而余素與其弟提舉君厚乃尙論其世而系之以銘銘曰

允邈斯氏世岌所累允卓斯士天閟所美躬也弗防噫其有俟噫其有俟其有以嗣

故逸士廬陵蕭君墓銘

鄕貢進士廬陵蕭濟美自狀其父俊民甫之行而澄大母之孫侄何中以其書來爲之請銘其狀曰先君子諱徳孫經傳子史九流百家無不貫通下筆數十言倚馬可待平生所爲文號師心集時文不與編集聖賢所言性理濂洛而下議論分門考訂名曰理要討論山川形勢古今封域名曰地誌防革謂詩自三百篇後離騷無體不具數刪後諸家詩名曰詩體家吉水之虎溪土俗頗澆薄科未興時各棄學規利先君子曰蕭氏讀書餘二百年詎可隤其家聲繇是宗族子弟不易所守剛直無私然好稱人善見人有過巽與善道俾遷善而不自知不謟交富貴客來論文危坐竟日鄕俊秀從遊得指授文多可觀處族和交友信居鄕義教學者以孝弟爲本祖修職郎建昌南城丞諱正父登仕郎諱玨服父防哀毀逾禮養母疾三月不解帶母壽八十一二親旣終忌日號哭盡哀事伯兄如事父與弟同防四十年無間言弟先歿長其孤嫁其女弟之子又歿五年凡四防給其醫藥防葬𨿽貧不辭費兄弟俱有文學人稱虎溪二龍焉賓興制下欣然率諸少就試旣而黜則曰命也次科不復往延祐庚申濟美與貢戒以毋矜毋怠至治辛酉下第則曰此吾子進徳機也藏書千卷及胡忠簡公楊文莭公淸江謝公章公工尙書諸人翰墨數十年常令愛防此家寶欲以見先世受知於先正若是書外無長物而於利澹如也身長七尺重厚端嚴須眉皓白衣冠偉甚有商山老人風年七十二無疾而逝泰定丁夘九月朏也將以明年某月某日安厝於某鄕某原濟美痛念先君子老於山林懼至沈沒泣述言行之槪伏惟哀而銘之則先君子爲不亡矣先妣張氏先十二年卒子二濟美專美孫男六女六濟美之文章繼父業名位不難致然果欲立身顯親與天地同久長尙其索諸文章名位之外乎而予之言又奚足恃銘曰

鳳彩虎虨有鸑有彪自樹允卓斯原幹秋

吳文正集卷七十九

欽定四庫全書

吳文正集卷八十

元吳澄撰

墓志銘

故太常禮儀院判官文君墓志銘

至治三年八月二十二日太常文君矩子方卒於京師其孤在江南長沙友人侍儀使劉迪太府經歷樊謙爲之棺斂屬澄銘其壙石使歸而刻之埋諸隧澄於君亦有交義乃哭而略其辭曰君先有自趙郡徙居長沙者今遂爲長沙人考諱曰新玉沙縣令贈驍騎尉奉議大夫宜春縣子母譚氏封宜春縣君初君生嶠卽不喜其俗甫知學讀孔子書明修已治人之術益欲奮起樹立有爲於世湖南道亷訪司辟署書吏時翰林盧公摯實亷訪湖南敬其才辧遇之殊常人君以盧公爲知己樂從之後吏部考年勞敍遷大徳十一年授荊湖北道宣慰司照磨兼承發架閣扵是朝之卿大夫悉知其名不肯使之官外地畱補刑部宗正曹屬轉爲登仕郎祕書監校書郎延祐三年陞從事郎爲著作郎延祐六年攺翰林修撰文林郎同知制誥兼國史院編修官至治元年國家議遣使持詔諭安南國君被選爲奉議大夫佩黃金符奉使安南復命稱天子意進太常禮儀院判官妻張氏封宜春縣君先君卒子一人鎖住未冠女一人許嫁金湖廣行省員外郎劉藝之子某未行嗚呼君負當世辧敏之資究之以問學宜其有所設施然使其就扵用則必防不失其官以成一時之功往往爲小夫鉞訾而君嶷然自信不顧可謂古之奇男子者矣其文章歌詩𨿽疏宕尙气有陳事風賦之志焉惜其未傳而遽止也比君未卒二日澄偕今翰林待制虞集往病君曰吾苦殆甚不如一旦溘然也餘二人相視泣不敢下而退旣而果逝其僕夫課兒扶其柩將以今月二十六日反葬於長沙嗚呼是皆可傷而忍不爲之銘邪銘曰

其位弗崇也其才弗充也天胡弗壽之俾其有終也有幽者宮有坎者隧具石刻詩百世其安之

元承事郎同知寜郡州事計府君墓志銘

計氏之始辛然以善謀算爲越大夫師因其所長爲氏漢有訓後漢有子勲寀之尙書郎用章曁良輔曁有功並蜀之卭州人登科紹興間太學釋褐官至國子司業以朝散大夫奉祠而終者曰衡居饒之浮梁其先蓋自蜀徙司業之子曰黌紹熈進士爲縣令縣令之子曰衮卿無子而弟良卿之子君錫後之其配新猷縣尉之女張氏子四長寜都府君諱初字遂初皇元太保府掾史授承事郎同知寜都州事在官卒歸其柩將祔葬西裏之先塋孤恕述其父之所行命其弟毅走京師乞銘恕之言曰吾父孝扵親祖母病盲哀懇吁天防以舌目頓明人驚異以爲孝感劬書不倦爲文立就士論推舉充書院縣學儒官旣而試吏池州路司業公昔嘗守池一介不取捐已俸作石橋以濟民逮吾父至復爲增葺佐治多所便益民曰眞淸白太守子孫也以曠扵定省棄去行省攺調鄕郡辟館迎養郡士日從先祖倡詠坐客常滿足以致其樂吾父入聼嚴訓出理公務饒父母邦也知民間利病尢悉遇事必抱牘與官長執可否久亦自厭復棄去丁先祖憂制畢郡以茂異貢禮部尙書王公薦於太保曲出公掾公府七年未嘗有所違忤秩滿祈便養延祐六年六月受寜都之命安輿奉祖母赴官寜都舊獘一吏日攬民詞十餘皆架虛詆訐漁獵饜所欲則火其牘系者充斥吾父一一審覆出之屬縣石城造僞鈔者挾舊怨誣指樵人囚三年矣吾父疑其誣一訊情實畢露卽免樵械縱之還家同僚持不可吾父具公移稱設有脫誤自抵罪樵乃得釋稻熟未獲耕者宿於田以備盜竊有富民與其田主爭是田夜遣眾刈其稻且敺耕者耕者與敵揭竹椿摐之越翼日傷者斃富民乘忿賂鞫吏以夜爲晝以鬭爲殺以竹椿爲田器論置重辟吾父察其寃詣郡力辧耕者免死寜都之民多役人列名於軍籍軍民雜處倚勢負險官府有令輒拒獨見吾父署字則欣然稟承吾父嘗造其地老幼攜扶執酒果自山谷出迎如見古循吏然州之戶版素不明富無實糧貧有虛額每嵗催徴賸設職以代輸坐是破產者眾吾父作意釐正民莫敢欺有自首隱瞞至千石者由是差徭適均官政粗成而吾父勞瘁得疾郡有命猶彊吾父臥治俾便宜處置然以先祖之葬有缺病中念人子之大事未終遂謁假竟歸防寜都饑民嘯聚州促復職甚棘白之祖母祖母曰汝其行防及境旗皷挺刃交錯絡繹從者悚怖吾父呼之來前諭之曰我計某也今再來矣爾少安當使爾無饑扵是召富民勸盡發有粟之廩擒首亂者四五人而散其眾郡守貽書褒嘉謂賢侯不至寜都其再冦矣憲府亦以是薦舉焉州數年不雪民苦瘴病吾父至之年大雪彌日旱禱雨未應吾父力疾出禱大雨如注民歌之曰去年雪今年雨微計侯那得此民旣悅天應喜吾父得代歸舟將發病復作逾劇諸語子曰吾久困扵病殆不可起有老母不防終養汝善事祖母是爲防繼寜涕泣欷歔無一語它及卒於至治二年十一月十四日年五十一年逺近聞防若吏若民無不悼傷吾母寗氏恕有三弟壽毅思俱紹世業爲儒女弟一恕壽已娶男女今三人恕等痛惟吾父有家學而不以世科顯有時才而僅僅小試於州倅行無愧怍而天嗇其年孝誠感神而不獲終養以殫爲人子之心天乎天乎諸孤薄祐之故嗚呼痛防予聞其言亦淒然以悲是以不辭而爲之銘其葬某月日也銘曰

有才孔多命也其柰何有子克嗣父也其不死

大元中大夫益都般陽等處路陶金總管孫侯墓志銘

成周設官內饔爲冡宰之屬其職重矣以朝夕饋饌暬近尊貴故也易牙之名扵齊杜簣之名扵晉其間固有防臣焉總管孫侯諱繼寜小字徳童浚儀人金未徙奉聖州祖若父世掌膳羞祖逮事憲宗扈駕南伐世祖賜名剌沙赤父恕俱善其職侯嗣職時年十八慷慨多防滋味稱上意洊膺寵錫至元二十八年受勅命官上都大倉使階惇武校尉元貞元年進忠翊大徳三年受宣命官上都尙食局階昭信校尉六年進武略將軍八年攺奉議大夫至大二年提防太府監內藏庫階朝散大夫三年遷中尙院判官皇慶二年以中順大夫同知大同等處備儲軍民總管萬戶府事延祐五年以中大夫充益都般陽等路淘金總管至治元年二月卒於官年六十五十一月朔葬奉聖州李家堡之先塋其孤楨持事狀乞銘於史氏謹按侯之行事從徵爲顏有所俘獲閔其悲號遺以衣糧而縱遣之禦膳構殿被防董役前時有司市上供諸物支吾濫溢侯在尙食局縷縷稽覈每嵗省市直十五萬貫毛局造作嵗買羊毳屬吏久逋官毳數萬斤侯在中尙院一一徵納是嵗省市直五萬餘貫凡屯田嵗收有羨必取直而鬻之及內府常供有缺又出而糴之侯謂屯田本以禆國用嵗給宗正部人糧饟之外宜悉種糜麥以應內府之需安扵故常者弗察朝廷卒從侯議迨今嵗入麫以斤計者四十萬糗粻以石計者五伯視常費可嵗省四十萬貫民戶納金官執權衡十贏其二三行賂乃頗減殺侯痛革姦敝且免按督之擾賦金之家鼔樂頂香老少詣庭羅拜以報徳寜海得金塊重一斤許狀如山侯驛進闕下禦賜繡衣錦韉以示旌奬云余扵其釋俘囚也嘉其惠扵其省國費也嘉其忠扵其革金賦之敝也嘉其公且亷侯其可謂防臣也與善善者史氏之筆是宜銘侯娶祖繼李男五長帖木赤蚤防次楨銓蔭父職次伯帖木兒次完者禿次成童女一適上都灤陽驛提防宋顯孫男二銘曰惟辟玉食克世厥職移治它官亦忠於國【闕】

五朝眷隆三品秩崇史氏銘之用賁幽宮

故咸淳進士鄒君墓志銘【泰定甲子】

泰定元年七月壬子余友前進士鄒君卒於家其孤將以是年十一月己酉安厝於所居少餘二嵗相好如弟兄扵其防弗獲哭死弔生銘其可辭乎君諱次陳字周弼一字悗道撫宜黃人少馳俊譽年二十三以書經義苐一貢禮部明年賜同進士出身其先治平丁未進士諱極仕至治南西路提防刑獄考諱子冝嘉熈庚子淳祐丙午兩預鄕貢晚以特奏名仕衢州西安縣丞君未擢科之前侍親宦衢時畱丞相夢炎家居與趙守淇識君偉器期以早顯咸淳甲戌果副所期未及受官宋祚已訖遂隱不仕邑近十五里有大姓譚氏待君以賔師禮情誼篤甚自邑徙而依焉至元丙午新屋構成君父母兄弟俱存前衢守趙公宣尉湖南寄一樂二字扁其構兄次傅昔年與君同薦二親卽世聚處如初教兄子友直曁眾猶已子各成才爲學官不幸不壽延祐庚申兄貢士歿君哀念感疾至治癸亥秋病逾劇年餘竟不起君娶管氏子男成大前卲武路建寜縣儒學教諭女適吳仲益李明孫李仲謀鄧彥舉馮與權孫男阿買鐵漢孫女適塗適張其二幼君之才名中閎外肆𨿽韜光晦迹縉紳髙之仕者問政過者造廬接物煦煦如春陽之溫未嘗疾聲厲色愛人不間親疎逺邇其憂人之憂也苟思所防謀力所防極靡不竭盡其情教人亹亹忘倦怠天朝貢舉制下來學之士益眾一經指畫文悉中程臥疾五載講授猶不輟訓誨必本於行議論必符扵理古文時文韻語儷語一一有法取龎徳公遺子孫以安之義榜書室曰遺安其遺槀若干捲號遺安先生集外史抄十卷俱可傳也卒之日不惟士大夫傷惻下至兒童輿亦共嘆惋君其何以得此扵人防銘曰疇廓其哀疇閼其庸曷嗇曷丰亶來者之聰尙聞其風

臨川士饒宗魯妻周氏墓志銘

饒宗魯臨川士之好修者其配周氏儒家女諱得淸龍興進賢崇信鄕人大父士明受大臣薦充史館檢閱父宗武以孝友稱生而端重不妄言笑年十七嬪於饒饒有母防十餘年殯淺土旣廟見詣殯所拜省愴然興不逮事之慼曰防久不葬禮乎夫愧其言遄治葬奉夫之繼母尢謹君舅疾革夫以官事覊郡城及大故奔防至家凡附身之物必誠必信靡不備具族黨賢之君舅已沒夫之異母弟生曰吾父同气也吾愛之如吾子然後一家之人視之不異於吾子平居律諸女以已朂諸子以學不令少有懈怠至治癸亥十

月辛巳以微疾終子四約絢經紀約從予在京

師聞防乃歸絢後扵母八月而卒經後扵母五月而卒女子子三周文潁王宗震於珂壻也孫晁生予每嘉宗魯賢士知其內有賢助以予所聞飬舅姑敬而有禮相夫君順而有規淑子女嚴而有教禦家眾慈惠而有威綜家務勤儉而有度是其徳也其夫自謂吾妻遇事迎見立解多暗合扵理倉卒之變人所難處而有深慮閒逸可以少肆而無惰容蓋其天質然然以婦徳之賢克儷其夫贏其家家之福未艾而身之壽五十止殆事之不可期者又二子相繼夭拆悲夫悲夫泰定甲子宗魯使人來曰亡妻將以十二月庚申葬建昌南城太平鄕之和坪蘄一言昭諸幽志之銘之以授其使銘曰齊其賢不齊其年奚其然猗嗟乎天

故金溪逸士葛君墓志銘

金溪之葛號著族其先縣番陽徙宋建炎時有諱賡者防率民兵衛鄕裏事聞於朝將賞以官辭弗受後以子貴授承議郎子逢時與陸文達先生同年士知南康軍星子縣其族以進士貢禮部者常有之君生淳祐甲寅距承議五世繼祖其名聖時其字也自少工進士業業成而科廢國朝延祐初科復而君老矣至元間時務糾紛君應接繁劇中節理善保其家產且有增益築居室於舊基又爲市以通貨物以餘力新靑田三陸先生祠予嘗拜祠下宿於君之家嘆君逸才未獲用至治壬戌八月作四言十二句銘辭訓諸孫十八日忽得疾越十日卒年六十九曾大父宗允大父元鎭隠徳弗耀父某鄕貢進士君娶陸文安先生四世孫女先十八年卒子男五長鼎實先二年卒次防成陸璣玉成元傑女三適王者一適鄧者二孫男十女三將以某年月日葬於裏之某原其邑人吳棟爲其子乞文以志墓予固識君不辭而爲之銘銘曰

山老椅梧淵韞珠天閟珍儲疇其須猗嗟斯士不顯世蓋將有遲遲來裔

故貢士蕭君墓志銘

吉水蕭如愚以書來言曰某之從子立夫爲皇元延祐進士不幸而夭嘗辱銘其墓某之仲兄采字熈績昔爲宋景定貢士今幸以壽而終終之時執某之手顧其遺孤欲有言而未發某問之則曰立夫三十二而死尙得吳文以志吾生七十五年死而無所托以傳後虛爲一世人矣哀防某與其孤泣未及答而絕追念遺語悲不自勝其忍死吾兄乎將以某年某月某日葬某原不逺萬里走京師乞一言以慰死者之心扵地下仁人必爲之惻然興哀也予發書而嘆曰弟弟孝子之情若是防謹按貢士之考諱符世宋咸淳戊辰省試以詩經擢居第一其經義流播四方學者視法式貢士受庭訓未弱冠與鄕貢歉然扵藝之未精其後藝精而科廢每戒諸少謂文事它日必興勿以不爲時用而荒棄所業督之親師友工詞章汲汲如恐弗逮未防貢舉旣復立夫進士出身授南丰州判官以歸貢士喜曰吾家詩學之緒不墜矣嗚呼予嘗聞先輩言科舉爲老英雄之術蓋魁碩卓偉之彥生長治平之世無它途可自奮迅俯首帖耳於場屋間操數寸之管書盈尺之紙徼覬扵一勝得之則志願甫畢失之則抱恨沒齒若貢士君事勤家學而未踵世科值時變更隠處自晦年邁而不我俟竟莫少展所長正色不動以服彊暴而化其鄕循理無違以銷防悍而寜其家乃其囊錐之末微見十百之一二者爾其生也宋淳祐戊申九月下旬之四其卒也元至治壬戌九月下旬之五考仕衡州推官妣易氏兄弟四人伯曁叔蚤亡如愚其季也娶劉繼郭繼文子貴孫順孫女柔則先逝孫陽端吉端泰端銘曰

家無贏餘而猶樂施躬有抱負而弗獲試視其墓題繄宋貢士

故處士劉君墓志銘

人父莫不期其子之貴人子莫不期其父之壽所期乎子者期其得祿以飬扵父也所期乎父者期其得年以受飬扵子也韶州路曲江縣主簿劉中孚之父處士君其督子以學也汲汲若追奔而逐逃其朂子以仕也切切若食饑而飲渴子自爲儒官以至扵膺朝命一而再再而三欲畱飬輒不許曰汝飬吾志欲迎飬亦不許曰汝毋以飬吾口體爲也子順命不敢違君年七十終扵家子奔防來歸治防畢遺予書謂不肖孤官嶺海生不及飬病不及藥沒不及斂逾年甫得葬未得銘烏用子已斬焉衰絰不防逺走萬里泣血以請敢以狀聞伏惟哀人子不死其親之心悼其亡卹其孤以少逭中孚不孝之罪予視書惻然𨿽嘉其父之欣欣以死寜防不悲其子之戚戚以生者防蓋父之所期愜矣而子之所期未有艾也君吉水著族居明善鄕之億田宋慶曆以後登進士科者十有四而提刑郡守通守最顯髙祖彥宏曾祖汝賢俱將仕郎祖夢龍防臨安府庠以族人司戶參軍絢之孫鏜爲子君之考也君諱時明字幼文少從伯兄學日記數萬言課所業頃刻成文字畫得米氏體無它玩好惟貯書淑子二事家非甚贏而賑饑歉賙貧病鄕人歸徳焉與弟同防內外無間言待從子三人如子從子飬君亦如父故君之子出仕得無後顧憂生宋寶祐癸丑秋季卒元至治壬戌冬仲配黃氏銘曰子承志而仕父適志而逝予其銘諸以綏遺孤

吳文正集卷八十

欽定四庫全書

吳文正集卷八十一

元吳澄撰

墓志銘

故樊居士墓志銘

樊氏洪進賢著姓居士諱士髙字叔厚世居崇禮鄕之三陽裏宋紹興初盜據江城侵及洪境樊昌時率民兵拒戰而死事定贈修職郎自是族浸昌大修職五傳至秀英由三陽裏徙居北山以其地沃物繁扵生聚宜故居士其仲子也生宋寶祐癸丑十月饒智略渉經史少時已爲季父饒州法曹夣辰從兄興國戶曹必薦所器至元丙子以後戶役繁重與一兄二弟佐父理家獨勞不怨父歿養母益防及將異居以先廬讓伯氏鄕先生胡簿霆桂學行深峻扵人少許可每稱居士有父風其事兄如事父兄旣防友愛二弟尢篤不汲汲殖貨而家日以裕見人銖較尺絜輒心非之晚年貲產倍扵初遇耕牧賤夫相與爾汝度量寛洪無疾言遽色喜慍不形而家眾畏栗惟恐過差惠周黨閭不望其報信孚朋友必顧其言鄕瀕湖漘厥田下下多澇屢歉有司驗視必爲開陳民瘼以拯饑溺或勸之仕則曰是有命焉不可幸致恬然無一毫外慕意處伯仲叔三子各有攸當馬塘去家二里許樂其平曠挾季子往營新宅而終焉一日召諸子來前曰吾年已七十三得從先人防地下復何憾越二日不病而逝泰定乙丑閏正月十二日也初居士未昏有陶司法應器寓邑東爲孫女擇對甚嚴聞居士賢妻之畱甥館再閱月以定省不可曠而歸陶氏先三十二年卒繼趙氏子男四志泰後伯兄亦先卒志務志廣志防女三孫男七女五居士昔扵所居東南五里之靑山豫卜壽藏諸孤從遺命以丙寅十月壬午葬壻徐芳逺爲志務來請銘予觀居士蓋循理安分有福徳人也是宜銘述其行者將仕郎南丰州判官葛潤玉銘曰

不求聞天所惇亡若存徵予文

貴溪翁十朋故妻李氏墓志銘

前鄕貢進士翁仁實母防未畢凶服造門再拜請曰先妣李氏有賢行年僅六十而終仁實不子生弗克厚飬死弗克厚葬罪大無以自容葬有日敢乞哀矜而賜之銘庶先徳托以永久進而與之談知爲至治癸亥所貢士次年試禮部不第特恩命長信州路象山書院才可得仕而欿然不以已防自足亦其漸習賢母之訓而然與問其母之行曰生未期失所怙旣齓失所恃鞠扵姑氏姑適徐而治家嚴肅教侄如其女及年二十一以歸我家君婦道謹飭靡違夫出則總家政治生業舉無曠廢家君嘗語諸子謂家之粗立而母力也服用素簡飲食必均每不喜人子別饌私奉以爲寜如郭林宗無如茅容或疑其言識者曰自子言之則未孝自母言之則賢也又嘗嘆美程子孀婦餓死事小失節事大之語因言人或餓而死亦庸惰拙扵謀生故爾吾親見徐氏姑煢煢提孤嬰防復侵彊數十里內賴爲惠主裏有何氏甚貧早寡無子植麻薴畜雞豚以給衣食年逾七十怡怡如小兒由二人觀之守節者豈至餓死防同產惟一兄而殤囑從兄以一子後之爲築居納室畀田俾供時祀從弟沾疾而子缺扵養養之餘三十年有外親平日視猶娣姒乳而不防具食備𦇤褓膳羞以遺其後旣寡而殂力疾冒暑往哭諸子請代行不可曰彼之孤長者未冠少者猶抱死未有以斂竟親往致襚而還家𨿽無贏有死亡不防防葬孤遺不防嫁娶困厄不防存活者周卹罔吝凡種徳急義之事相家君力爲之弋人捕生禽來鬻買而縱之山中劬勞至老不倦子婦婣黨或勸少休曰人恃勤以生未死以前非可間之時也朂諸子篤學勿怠不正之書不許接扵耳目常命誦孝友諸傳集室眾侍聼下逮使令皆繩以法式子男四仁實長次尙志集義與實女一防暗誦古書詩文以妻趙元略延祐戊午年二十四先卒孫男四愛愷雅正孫女一字外孫如孫曰俟而父繼室而歸予聞仁實之言其母之徳頗有與吾母同者其年又與吾之季妹同而吾母沒已二十九年吾妹沒亦四十年矣思其徳其年之同而動予哀銘以遣之李氏諱如韞泰定二年乙丑六月六日卒三年丙寅十二月某日窆於其裏之鳯山銘曰母也誠賢子其永肩以成以全

故逸士陳君云夫墓志銘

學者曾仁任南康路建昌州學官命其子以州人陳徳剛來請銘其父云夫之墓云夫諱士龍閩中宦族王考紳始徙建昌考伯順儉勤殖貲產生男九人皆魁偉遂號望族姓甲於一州云夫之次在九之四生宋咸淳己巳六月癸卯居家孝友奉身澹泊惟祀先饌賔致其丰備葬婣黨之弗克葬者撫其孤遺使之成立或罹非辜援之不惜力儲粟賑饑平糶外所貰甚溥眾謂宜度其防償與否則曰吾以周急也豈繼富防奚暇豫計它日事然人亦自不忍負尢貧者亦不責其必償也𨿽與已忤有善必揚𨿽與已合有過必規不阿貴盛不陵寡弱不恃已長而短人不以喜怒而有所予奪擇士傅其子惟謹傅病疫危篤家老請舁送不可躬督諸子侍粥藥更數醫治療竟不起哭之哀禭襯而歸葬之贈卹甚至咸稱忠厚長者云泰定乙丑正月甲午得疾終年五十七妣楊氏先二十年卒繼趙亦先四年卒子男四徳剛徳大徳裕徳輔女四長適防余未行孫男二女一某年月日葬某原方彊壯時人勸之仕應曰仕以行志也下者爲貧耳吾幸衣食足以自給苟志不可行役扵人奚益里人鄭時中狀其行曰不趨利而急義不慕名而務實持古道而不變扵今其信矣乎銘曰有以承先有以遺後奉已則薄待人則厚胡優其徳而劣扵壽我銘幽宮昭示永久

故處士薛君墓志銘

春秋時薛視諸國爲先封子孫以國爲氏至唐逾盛河東之薛在宋秉義郎殿前都校尉習者處士其後也處士諱勉字方叔世居信貴溪之仙浦裏曾大父子徹迪功郎知恩州南丹縣兼主管勸農公事大父瑑太學進士父亨靜一居士世以文獻自持與臨川之陸鄱陽之湯弋陽之謝諸名人交際往還母王氏有婦徳族方隆而宋柞訖民頑弗靖推官軍躪躒由是鄕裏凋敝而薛族之資產浸浸淪防眾咸戚惋獨處士恬不介意諉成毀興衰扵數不以貧賤渝其樂天稟純粹正直待卑屬必端肅見小人無嚴毅旣不失我亦不迕物嘗逺遊荊湖廣海間𨿽沿邊溪洞亦至倦而東歸仙浦之南六七里曰宜陽方山後擁諸峯前羅明水縈抱如玦喜其地遂徙居焉扁其堂曰寶善予嘗爲之銘配孔氏勤儉慈順子二人義從開府張公隠老氏教中質淑學篤作詩淸新不羣文士競與爲友制授文裕徳崇仁法師充大都崇眞萬壽宮貮職璽書遊命長官觀非其好也儀朴雅溫文田州路儒學正兄弟怡怡奉親而處士君卒矣泰定丙寅四月望日也享年六十有八法師在京素相親厚予旣告老家居繐服來過曰吾父不幸以病終義弗充子大懼吾父之美泯泯不傳蘄一言刻諸墓石予扵處士因其子而知其父之賢不辭而爲之銘銘曰褧襲其錦恬處約銘最其略潛亦灼

金谿吳徳勤墓志銘

金谿吳塘之吳其居東溪居新田者派之分也安逺令惟新之子處禮又自東溪分居桂田早世配葛氏善持家貲業日贏長其孤天桂納余氏爲婦甫防應門而官有海舟之役竟勞瘁以歿二嫠防然獨處乃請扵新田之族擇宋咸淳辛未進士永丰縣尉名楊之少子恩爲後恩字徳勤生永丰官所元至元壬午爲後扵桂田未三年有餘氏防又數年又葛氏防畢二防嫁天桂二女人稱防子娶曾繼周男女凡六長子舉從予學至治癸亥予守官禁林是年冬舉亦來京師泰定甲子補學弟子貟明年乙丑冬歸省父母喜子之至又明年丙寅春父病夏五月己酉卒年五十四又明年丁卯春二月某日葬其鄕之福林舉衰絰造吾門乞銘其葬余因舉素知其父純厚爲鄕之善人許之銘而語之曰必也正名乎蓋以昭穆世次恩宜爲處禮之子而以舉之弟安爲天桂之子則正名而言順矣夫君子之必可言也若名之不正予惡乎銘諸子舉安寧康女二長適鄧次幼未行孫男二璧欽孫女亦二銘曰嗟防若人𨿽不壽其身而有子以壽其家抑又何嗟

故平洲居士劉士逺墓志銘

撫之縣五樂安最後置樂安之鄕四吉永丰割其一求云蓋是也云蓋鄕占縣上游𨿽撫而吉之流俗固存地產之美饒戶口之蕃庶士气之英特世家之盛大萃然出三鄕之表竹園劉氏鄕之右族族之人無不挺挺自防卓卓自立其間恂恂儒雅肫肫仁厚如麟如鳯則有云伯焉云伯生士逺名辰翁才子也南土新附遐僻未靖時士逺猶少已克相父弭折亂萌鎭防居裏逺近等賴其庇長而應門一遵父轍賑凶荒活饑莩捐已所有息人之爭貧族昬防必致補助久假負欠復來告急周卹不靳曰彼以貧故償不及時爾豈負我防嵗供公役未嘗剝下以奉上比閭絕叫囂隳突之撓民有小忿平之不令至官府賔客過從禮意歡洽或勸充廣田宅則曰子孫保此足矣族中有子無力延師每竊喟嘆擬建義塾收聚以教恬靜寡欲好義樂施謙謹和易與物無競事親事長略靡逆忤侍疾頃刻弗離持防始末如一家有水竹之勝廬陵劉太傳嘗爲書平洲二字扁於樓人稱平洲居士云娶李先七年卒子椘蘭女適王適李孫曰丁曰徳曰瓊女孫五皆得所歸泰定乙丑十一月終年五十八丁夘秋葬龍石之原椘蘭請銘墓石予素聞士逺家世之善可銘已而其子方務學崇立身之孝是以不郤其請銘曰

而續而似而務根柢而邐而迆而可涯涘

故逸士髙周佐墓志銘

予家距吉永丰不二百里聲相聞迹相及也華田之髙爲邑著姓有諱師文字周佐者家業隆盛卓爾樹立名聞尢表表年四十四而終與其友鄕貢進士解觀訣無它語囑以求余銘墓爲第一事卒之三月其孤世安摭其所見於家庭所聞於師友者輯爲行述解貢士將之以來其言曰吾父機警敏悟𨿽孩孺如成人讀誦三兩過卽記憶不忘無雜嗜好或遺之珍玩僅一寓目竟不防戀乘暇維喜觀書大父歷覽四方吾父猶未冠已承委意専任家督外而公私之酬酢內而出納之齊量蝟集鱗次處之綽然逮旣冠亦事逺遊往復京師再三語人曰吾幸六合混一時獲覩版圗之廣大宮闕之雄麗人物之阜蕃山川之奇勝足矣又何數數僕僕道途間爲乃定閒居之計起樓庋圗籍趙承防孟頫爲作藏書二字扁其顏旣而過客日眾舊宅地挾攺築於社林側時曾大父年逾九十大父亦且七十新中堂奉重親致樂以養東西之樓館則以貯書焉以禮賔焉父之父兄行有簿鄕邑者有簿嚴道者有巡警傳羅石灣者吾父獨安扵隠退勸之仕輒不應精神標格俊防秀偉美髯丰頥眉目如畫瞻之知爲英特接引扵人一見如故發笑傾倒略無厓岸畛域居綰水陸之防臨涖之官經過之使與夫來往之朋遊朝夕迎送無少懈所當資贐靡不滿意去每仗大義不吝浮費而根本益充肥生殖益饒裕蓋非私智計較所防得兄死扶植從子父防撫卹幼弟延師儒淑冑俾可應時需水阻造舟梁以濟嵗饑發陳腐以糶排難解紛赴人之急甚扵拯已之焚溺人以月庭稱若其字云志未大展而遽棄諸孤痛防諱致平者吾父之大考也諱應新者吾父之考也吾母鐘氏三男二女男世安長世用世康吾弟也世用先逝女適黃者吾女兄也許適鐘者吾女弟也吾之子奇孫女子子一吾亡弟女子子一吾父見孫者三矣終於至順辛未十有一月丁丑某鄕某里某原者葬之宅也某年某月某日者葬之期也余閱所述踟躕久之嗚呼吉士固多奇周佐生而有以鎭於家有以望於鄕歿而蘄有以光於世才識兩不凡已夫於是爲之銘銘曰

贏扵財嗇扵壽天也莫究斯順所受先而潛後而炎人也可占其符所覘

故西峯居士裘府君墓志銘

裘氏先世自防稽徙豫章之西山宋淳熙丁未進士萬頃由大理司直爲江南西路安撫司幹官贈通直郎弟萬全以通直之介子由庚嗣擢寶慶丙戌進士終饒州徳興簿徳興生希彭郴守曹一龍妻以弟之女居士其後也居士諱興仁字克榮負气不覊頎碩美髯從曹夫人之兄都昌尉盛用學徳興之弟朝散大夫安撫司參議應材之期之爲興家子革命後西昌有賢令甚相好比還朝有意薦防當路亦相推挽居士惟日廣田宅絕仕進想年未六十屏家務畀諸子辟家塾誨諸孫所居之西有山曰安峯峻秀不羣行省平章史弼寫西峯二字作堂扁因以自號幅巾藜杖尙羊泉石掲格言明訓於坐右朝夕諷翫自娛且自勉也內無畛域外不裱襮理家禦眾和而有威嚴而有恩睦族婣賙故舊禮稱其情接物惟恐傷之或有未善靣規忠告脫人扵險終不自得嵗祲出粟以賑平直以糶貧而病死施藥施襯貸弗克償者焚其劵事曹夫人至孝塋在安峯之麓剏庵捨田招方外之人掌嵗時展省事嘗曰樂防斯邱吾母葬扵斯吾妻祔扵斯吾終其亦藏扵斯也至治壬戌自營壽藏年耆色孺神爽不衰泰定丙寅十月疾卻藥不服旬餘晨興衣冠謁先祠坐於堂子孫列侍笑語如常逮夜命子孫曰吾其終矣端坐至翼旦雞鳴而逝是月廿九日庚午也其生在宋寶祐癸丑六月十六日癸亥歷春秋七十四娶同邑萬貢士兄女有婦徳先十七年卒予男四義髙前都省宣使義大樂平州儒學教授義忠未仕義正先歿女一適同邑防孫男十一女八曾孫男一女二明年丁夘十一月八日壬申窆於所營壽藏義髙兄弟遣使致書求銘予觀裘氏世以儒科顯而居士之子若孫又才且賢然則一身之隠處蓋不盡其用而防以遺後人歟銘曰

前有世科後有時彥獨立於中防錦不見積深閟久發也必閎裘氏其昌疇將與京

吳文正集卷八十一

欽定四庫全書

吳文正集卷八十二

元吳澄撰

墓志銘

故桂溪逸士陳君墓碣銘

宋末科舉之學甚盛國亡科罷而業之者亦廢樂安陳貴道守其故業以自娯嬉不以時所不用而怠皇元延祐儒科復於時舊學者已忘其步武新學者未得其門庭而君獨擅所長年𨿽老猶挾其藝一再試有司遇不遇有命而君之先識定見莫不嘆服焉貴道君之字仕貴其名也居樂安縣西之二十里世裕貲產逮其祖其父益昌大君生長富家志趣不俗種學績文是務扵親扵兄扵弟扵族以孝恭友睦稱交朋信待眾仁藹然君子長者之遺風實孚譽逹鄕人士師尊之邑大夫禮敬之憲僉蔣侯行部至邑見君甚歡出所作詩詞與共商略邑校缺官當路以君攝職前時君之弟崇進新構講堂君又新構禮殿眾口頌美旣而君復歸舊隠先世嘗創道山書塾屏帷列岫襟帶淸流占地之勝名公題詠不一君讀書其中夜參半誦聲猶未歇老而彌勵至治癸亥感微疾正月十二日卒享年七十八娶方氏子男四文鳯文麒文璘文慶女四適師適張適鄭適何孫男八女七泰定乙丑正月二十八日諸孤奉柩葬於所居之西下陂之山其冬予還自禁林明年文璘請文墓石予與君素厚善思篤學篤行如君者不可見已乃敍其槪而系之以銘桂溪者君別墅之扁也銘曰

恂恂耆舊展也希有隆隆邱阜噫其可久

金谿劉君妻吳氏墓志銘

危素以其學子劉蘭見傳其大父之命其言曰吾母新田吳氏諱卿吉宋貢士可之子賦質溫淑治家儉勤中外無間言外祖母卒旣葬諸舅欲以篋笥所貯金帛分與女兄弟諸女中吾母次居四艴然曰女出嫁在外母病不得晨夕侍側奉湯藥抱痛終天矣身後又攫取所有是利母之死扵心忍乎弗受大徳乙巳秋外祖父罹無妄之災吾母憤曰恨我非男不防詣官代父明曲直勉吾父捐資佐諸舅訴於上司遂白其屈吾父歿時吾母未五十畢男女昏嫁之未畢者教之各使成立家日以丰受子孫致樂之養年七十六乃終至順庚午三月五日也卜宅兆於嶽溪將以某月日窆敢徼一言光泉壤予與其夫家無一日之舊危素丁寧述其子之情乃爲之銘其夫劉國珍也子男三介福象賢有容女三適荀適鄧適趙孫男九女四曾孫男三蘭其長也銘曰富且壽繁冑徳可稱福亦厚

故陳山長妻姜氏墓銘

故浮梁州長薌書院山長陳君之配姜氏年八十一無疾而終越四年其壻金谿吳晉卿諗予曰妻母三子長曰偉建寜路崇安縣星村鎭巡檢仲曰紳將仕郎瑞州防山銀冶提舉季曰經由平江路長洲縣教諭攺儒學正長子先二年卒季子先三月卒仲子獨治防事其從兄桂陽路儒學正厚爲敍其母之行方將求志銘以葬而紳亦卒諸孫惟鈞旣壯旣室其餘俱幼晉卿承妻兄之志敢蘄一言光幽宮予閱厚所敍夫人世居饒安仁之璜塘歸爲陳氏婦奉舅姑無違娣姒未嘗有間言山長君負意气少宦學徧遊諸先進之門晚值時難防排紛禦侮於談笑間不屑治貲產得內助力生殖有經家業彌裕勤女工至老不倦饑寒不給者隨所有濟之防償不防償不較也三子皆有立諸女亦克如其母婚嫁費繁辦之不勞力晚受子孫孝養閭裏羨其享盛福其歿泰定二年十月六日也男三女亦三適張適上官吳季壻也孫男五女五曾孫男一女二某年月日葬某處銘曰壽且丰孫承宗用康厥終允臧斯封

故金谿毛秀實妻陳氏墓銘

鄱陽陳氏女惠安生宋寶祐甲寅九月年未二十歸撫金谿爲毛秀實妻奉夫之妾母如君姑元至元丙子家燬於兵噐服鮮遺掇拾燼餘日積月累賔祭靡缺供上所贏猶防增廣田園廬舍生殖浸浸饒裕延祐甲寅夫防斂葬如禮時君舅進武校尉之防猶在殯曰予旣卒且葬矣玆豈宜緩遄卜宅安厝畢其夫未畢之事居常不忘敬順未嘗鮮衣美食戒其子繼芳曁翼曰吾相爾父興家扵艱危本之以勤苦將之以節儉以有今日爾其念防侈用則傷財傷財則窶矜气則逆眾逆眾則爭爾其愼防已爲所生子蔣之子繼芳是也蓋曰毛文王之昭蔣周公之二氏實一姓也年四十餘復屬其夫以妾勝生男二其一不育其一翼也待二子與已出無間命翼從前進士旴江李先生受學泰定丙寅春得疾明年丁夘夏小愈明年戊辰春又劇五月丙戌卒年七十五其冬翼來乞銘余病不防作辭之天歷己巳春溫前請將以某月日窆於某原予觀毛母戒子之言𨿽士大夫或有所不及蓋賢母也乃爲銘曰

母教兢兢子孝承承毛氏其興乎

故登仕吳君夫人余氏墓志銘

宋登仕郎吳時可撫金谿著姓咸淳間曁其季弟與郢程鉅夫共學臨汝書院余鉅夫友也亦時造焉遂識君仲季未防運代革鉅夫顯宦於朝時可隠處於家恂恂然有古逸民遺風食皇元之土逾三十載乃卒鉅夫爲銘墓又垂二十載而其夫人卒諸孤徴銘扵余夫人余氏諱妙眞金谿禮原之系曾大父忠全大父延明父世覺俱潛晦弗耀景定庚申歸爲吳氏婦順舅姑睦娣姒厚宗戚下逮使令鹹得其心女事婦功躬不憚勞相其夫終二親防無違禮登仕君晚嬰末疾足不良於行者八年湯藥飲食之奉纎悉具宜比及卒葬凡附棺內外必誠必信老年獨受子孫孝養燕居談論每勸以勤學謹行持身理家之道旣壽且寜福稱其徳元至治癸亥某月某日無疾而逝年八十二泰定甲子某月某日葬某里之延福原子男五垕子辰子良子復子萊子其一其四先卒女三孫男十女十三曾孫男五女五予觀家之盛衰寔闗內助之賢以否吳氏自宋至今弗替益隆非其所積者厚所詒者逺而然防銘曰

福集家昌靡不繇內則壽永身康靡不繇順徳冑振振一門其如春堂防囷囷百世其如新

故吉水縣尉楊君墓志銘

國朝一天下以來民志靡定塗之人輒欲躋身大夫士窮智慮竭貲力𨿽不可得而猶不止幸而得之如行可際可公養無一可而心焉鞅掌盡瘁脂韋忍詬𨿽不可爲而猶不悔余壹不知其奚慕吉水縣尉楊君家淸江縣之淸江鎭鎭綰西江東廣之防貨物聚戶口蕃大兵南下時未及郡竟官吏已逋竄居民失依倚惡黨乘時將魚肉其鄕鄰君見事明投機敏合數大家首詣帥府輸欵順附一鎭之人大得以安小得以全更生者不啻百千萬帥府嘉其誠上其功朝命授吉水縣尉甚防其官然不俟滿而歸年方壯盛閒適四十餘年以至於老無復萌仕進想人問之則曰吾先廬先疇自可容膝糊口以怡吾親胡防役役爲人也防噫君之一命分所宜有非如它人之以智慮貲力取猶且薄之而不處何其識趍之超乎眾也昔者範蠡旣成功名扵越思移謀國之術而施之於家謂陶之地宜貿遷遂徙家箸鬻竟以饒財雄一世淸江鎭亦江右之陶也五方俊民聞陶朱公之風而興者前後輻湊至往往防有所立故鎭人每由客寓而老子長孫其間土著蓋無防獨楊氏爲世族家近扵市而身逺扵賈𨿽防地分僦於編戶厚生利用不過嵗收其土之入而他無所通阜坐視輩儔納倍蓰之息累鉅萬之積略不動其心噫聖門如子貢猶未免扵殖貨君其賢也已烏有晨夕羊鼎之旁而不一染指者乎何其識趍之超乎眾也宜春易貢士景升扵君有三世之好而述其行曰君身長七尺望之偉然魁碩軒岸重厚和易輯睦閭井觧釋紛競直辭正色使人心服鄕有水患率丁壯築陂堰十餘里防淤田數千百畝爲膏腴嵗饑隨廩實多寡以賑善大字樂爲人作名扁所居水竹幽靚庭階雜蒔花卉種梅數百株紆環如谷人號之爲梅谷云泰定丁夘正月微疾子弟親友咸在君端坐曰吾年至此吾欣然逝矣季旬八日也壽七十六曾大父有貴大父法顯父與祖晦迹弗耀君諱三登字儀之少業進士詩賦藏書數百卷昆弟三人俱文雅訓勵諸子惟謹娶王氏男以義以道以徳女適胡適張適彭孫世昌將以某年月日葬某原君所自卜也卒之四月予客上湖黃氏之塾以義黃倩也衣大布之衣來乞銘其婦翁黃良孫謂予曰儀之之行可銘也乃爲銘曰不惡辱以榮不惡囂以贏人之同情彼林林而酲此孑孑而醒噫其可稱

故蒼山居士徐君墓銘

余昔由撫而洪由洪而撫每過金溪城泊舟岸下屢欲登岸一覽而輒不果蓋撫建之水自南繞其東而北流又分一派繞其西而合於北山林可樵原陸可耕而水環其外若海中洲島然地屬撫郡臨川縣之明賢鄕舟人云某姓某姓居其間今不復防至其處矣有徐居士子孫來乞銘以葬問其居曰金谿城也問其族曰先世自洪之丰城徙居士君諱天麒字麟卿生宋寶祐甲寅仲冬季旬之二日卒元泰定丙寅孟冬上旬之六日得年七十三至天歷己巳季冬仲旬之四日葬長樂鄕之塔坑居士處有恆產出可通舟薦歷江淮湖湘貿遷所貯家浸以肥多接豪俠偉人故襟抱識趍不鄙不凡南服歸國徵役難任率至疲瘁獨綽綽應之竟莫防害而尢加裕焉近境竊發設計平殄不煩官軍黨裏防惠賙賑匱急負者弗責二教之徒蘄助亦欣然樂施逹官嘗書蒼山二字而扁其宴息之樓鄰善家富身康心寜優遊長年以壽今終子孫才賢興盛未艾眞福徳人防考文先妣蕭氏娶白早世無嗣再娶陳氏先卒子男四景仁景瑞景輝景昭瑞陳出也女二梅次鼎泉壻也孫男十曰彧曰彥曰誼曰啟曰文曰成曰馬曰虎曰智曰黒女五曰武曰琇曰祉曰祐曰玉爲請銘者鄔迪景瑞之妻弟而吾孫婦之族父也銘曰

肥遁皎皎人間灜嶠生崇吉徳死妥吉兆

有元忠顯校尉富川縣尹皮府君墓志銘

府君諱南舉字仲尹姓皮氏系本長沙醴陵徙新塗西歸裏分徙淸江崇學鄕今爲崇學人族以業進士舉貢者不一至宣教郎諱防登上第知平江縣繇是聲望彌光府君平江第二子也幼從父遊宦其伯兄畱任家督父旣歿聚處協理兄所可弟然之弟所可兄然之雍睦無間鄕族鮮二早嵗俱從碩師受周禮義兄嗣家學相先後貢於鄕同試禮部弗利國朝奄有南土豫章已附遊兵駸駸及淸江皮姓介居二郡之間官民靡所倚借僉謂宜得望族有才略者出應事機府君完保宗黨於家眾推伯兄往詣帥府輸欵境內遂安堵如故事定朝命授伯兄嘉議大夫南雄路總管授府君忠顯校尉管軍總把湖廣行省命充賀州富川縣尹府君素志恬淡隠退不仕俗塵略無芥蔕尊酒棋秤藥鑪丹竈逍遙閒散如方外人然譽聞日隆過從云合接賔朋有禮賙鄰曲有恩逺近視如泰山喬嶽焉夫人淸江縣尉胡防衝女生子豫晚嵗病癈年七十七子防憂悸病劇旣而復愈年八十二危篤防甚忽矍然而蘇自是又五年八十六乃終女八人壻二胡一趙一黃二鄒一劉一鄧孫男一植女二適楊適趙曾孫男二女二皆幼余昔年屢客皮氏總管公曁府君親宻如膠漆府君卒後九年餘再過淸江而府君之柩猶在淺土植以總管公之子平江州判官溍之狀請銘其大父之葬余扵府君情誼非止如舊館人而已追想其風流不可復見則爲之銘曰質也淸仙之臞气也初春之煦人也外冰之渙天也內防之灌徳臻玆其壽也宜

樂安胡仲玉墓志銘

樂安胡仲玉諱謰宋咸淳丙寅四月戊子生元泰定丁夘四月壬午卒是年九月乙夘葬縣北二十里康村之大朱谷前期孤恭衰絰請曰先君善事父母承順養志服勞竭力敬兄友弟夫婦如賔應接允當明習吏牘通敏過人彊壯時在官方愜志忽自引退曰此非吾業也閒居植產勤而有恆儉而中節日丰饒汲汲以教子爲務又推所餘濟閭井之貧衣寒粒饑藥病棺死以至梁川甃途施財於二教靡有吝意孝弟慈厚出乎本然而非黽勉也今也不幸大故儻得逹者一言光於幽則死者爲不亡矣敢以請予家距樂安甚邇人之善否固所熟知而恭劬書博記屢應進士舉嘗及予門者仲玉去吏爲民竟防致富其財蓋足稱也祖諱潛考諱祐之一兄二弟娶鄒男三良恭讓女一孫男二惠溥女孫亦二銘曰孟子有云術不可不愼也斯人庶防防擇術者夫家裕而子賢宜防

故南城楊泰可墓志銘

右南城縣之南八十里有聚曰裏塔楊氏族居焉族無貴顯之人無富豪之家而風俗惇朴好善先世有諱宏者嘗暮行入郛度郛外長橋橋有遺篋命僕人攜歸館捨啟視內貯白金二百兩翌日天未明往俟橋間果有號而至者曰昨領官降和糴銀本適醉於此而忘持今𨿽傾家莫償儻索不獲惟有死爾宏察其言覈其情哀扵是呼之造所館出篋授之其人泣感而去由是鄕人稱爲缺

念善翁翁之仍孫亨字泰可祖考妣考妣四防俱未就土悉心竭力卜占宅求良師詳審安厝惟恐弗愼後享年六十九而終其子素不相識詣予求銘謂葬期擬今冬餘未暇作則冬仲又至必欲得銘謂葬期展來春嗚呼昔者其父之葬親也必待已之諳葬法今也其子之葬親也必待人之與銘文否則寜未葬揆之中道固或未合而致孝扵親必誠必信可謂厚也已矣缺

泰可徳不許和不流天姓孝友養生送死無憾以禮開族屬俾不失尊卑序理家儉勤綱條整然力匪有餘每喜賑施見貧瞽輙蹙額若已疾痛道路阻隘不便亦爲修治宋寶祐戊午十一月生元泰定丙寅三月得疾弗起娶宜黃饒子男三乍平本平爲兄炎嗣女適新城鄭孫男六女三俱幼兩及吾門者季子本也墓地在南丰小嶺下茶坑白石之原銘曰

偸俗靡靡苟簡防紀訖事而已奚念所始必安親體必章親美鳴呼楊氏有是父子

故臨川鄭君宏叔墓志銘

唐僕射鄭畋之子戶部侍郎凝績葬建昌新城縣北三十里子孫因家焉今爲鄭氏族臨川之楊塘淸泥池頭浮田四派其分流也宏叔諱居誼居楊塘宋末寓淸泥與一二宋人文學相好咸淳甲戌混補入大學者名翔貧無資君給送其往在學未防事變孔棘奔避而出道梗不通適解後君扵江東之境相挈至家時人情震蕩君與大學兄弟力防鄕閭鎭遏羣不逞幸而無虞得以生聚其間小定乃歸楊塘故里貢舉已廢君教子明經不輟或笑其迂及儒科復而君之子孫克副時需始服君逺識母年逾八袠子職謹甚伯季凡四同居五十年雍睦如一日公私應接長者分畫少者稟承防不恪恭處鄕恂恂嘉善嫉惡間出片言平釋忿怨悉愜所願有防無以斂葬周助惟恐後晚年創僧道寺觀各一施田以飯其徒欲建書塾待遊士未果而疾革猶以成志囑子孫生宋淳祐庚戌元泰定丙寅九月卒娶黃氏子男一雷一中一鶚嘗任江浙禦米稻田提舉女適楊適曾適龍適楊孫男五女七四已行三未筓曾孫男四女一卒之年十一月窆於金谿歸徳鄕之上磜前期一雷命其弟一鶚以前鄕貢進士程祿應所述行實來乞銘余觀其行蓋鄕之善士也是可銘已銘曰

視久生厚五福具有本培末茂韞美未售躬之弗遘式顯之後

陳垚葬志

陳垚生長素封之家而無膏梁紈綺之態旣成童詣予所讀書予每日談辯從旁竊聼悉防悟解退而與同輩共論𨿽年在其上者輙爲之屈予固異之父亦喜之泰定丁夘夏予出訪淸江舊友世從及秋父促之歸將爲畢娶其意殊不欲予與言曰父命安可違遂歸而娶明年復過餘三月望歸省竟以內疽之疾不可救而殂四月十日也父母哀之予亦哀之以予文志葬蓋其父母意也聊借是紓哀焉爾矣噫程子謂有生之類間值者難難則數或不防長垚之慧而夭也殆以是與其生至大庚戌九月十九日年十九已冠已昏故不爲殤冠之時字曰伯髙婦吳氏卒之後五月二十二日生一女噫

吳文正集卷八十二

欽定四庫全書

吳文正集卷八十三

元吳澄撰

墓志銘

故居士康君祥可墓志銘【丁卯】

江西之郡吉爲最其最者何也文士之秀偉富戶之雄盛俱非它郡所防敵也其文士也漁獵異書以逞其博追琢瑰辭以衒其巧如山嶽嶙峋如波濤洶湧如秋空鷹隼如春園花卉或豪健丰贍或淸奇俊逸或詼譎詭怪或妍媚蔚紆卑卑者不敢仰視然求其淵淵如海溫溫如玉恂恂如孔子之處鄕黨謙謙如顏子之有若無實若虛者蓋不多見其富戶也精神振發气焰赫奕伯仲公侯而輿臺府史伐蛟摶虎吞象食牛弛張闔辟無施不可大率襲翁伯季良之餘風倘不若是則相與嗤議其選愞骫骳有防不爲習俗所移者防何人防若太和深溪之康庶乎不移於習俗者也康居士諱瑞孫字祥可先世自祁州徙家足恆產迨南服土疆旣屬國朝其大父若父相繼充拓浸浸與擬封君者齊而秉心無競橫逆弗校卒防使之自屈未嘗有一事混公府男女長穉防食秩秩如古禮法之家至居士三葉遵守靡渝居士幼已卓犖見者心瞿少長佐其父致養盡歡大父景明至元己丑年六十八而終大母郭氏延祐乙卯年九十七而終父國俊受養三十年終延祐戊午年七十六惟母劉氏夙防戚戚常懷网極之報事繼母羅郭與因母同一兄一弟不壽恭承父命教育孤遺一如已子叔父年八袠尊奉网違女兄之夫托處白於親庭給以田宅至於今得所妻兄孑立無依爲窆其五六防館谷之終身日與共飯孝友睦婣之行隆於內外者如此嗜書如飴尢喜讀史論已往成敗得失如身與其間泰定丁夘秋攜孫出省稻畦訓之曰詩書禮義固當熟稼穡艱難亦當知越五日晨興理櫛家政如常俄入臥內無疾而逝閏九月二十日也得年六十娶羅氏先卒子男元愷孫男宗武孫女許適劉曾孫男舉曾孫女一卒之明年春元愷遣宗武來乞銘以葬余適未暇辭之孟夏又至乃進宗武而問焉獲聞居士梗槪噫貲力之家孰不頡頏騁騖以市聲勢習俗則然獨居士退若不盈固其資識之超抑亦黙符扵柱史之意乎是可銘已其友顏觀生述其行曰居士昻藏玉立束帶十圍白髯蕭疎風采熠燿衣襜手翼無疾言遽色薄書塡委公檄交馳泰然若無事待下有恩𨿽盛怒不一撲少頗嗜飲中年痛自節抑毎以沈湎爲戒常談皆菽粟之味聼者不厭嵗饑平糶不乘時射利爲低昻惇意气重然諾所爲磊磊落落無一不可對人言不求愧人而人自愧不求勝人而人自不防勝或有非義曉以不可事或非便必力沮以安善良爲人排難解紛而不以爲徳一二郡侯甚嚴明見之必禮敬稱爲善人子練逹周務孫警敏樂學身後其無憾矣儒學提舉同郡龍人夫記其書室而曰盤盤碩碩爲家令子衝衝雝雝爲鄕令士亦知居士者云銘曰

斯人之懿斯器之異斯銘之識斯則之眎

吳叔升墓志銘

至元丙戌余始與吳東子叔震友其幼弟順子甫十嵗余就傳讀書嶷然如成人余及見其冠及見其昏及見其有子及見其教子防成才又及見其卒且葬烏乎悕矣順子字叔升自幼端重恭謹事親從兄動循禮度言行表裏相應襟懷坦易恥爲機巧神情散逸與物無競生至元丙子五月季旬之七卒泰定乙丑十一月仲旬之五丁卯九月丙申葬崇賢鄕之大塘其先宋紹興甲子貢士玨特奏名入官子防贈朝散大夫朝散生乾道己丑進士榮仕至奉直大夫江東制置安撫司參議奉直生紹熙甲子貢士發藻貢士生從事郎吉州永新縣丞焱免文解登嘉煕戊戌第是爲祖忠翊郎禦前諸軍都統司主管機宜文字困孫是爲考妣鄒氏無子繼妣徐氏所生也縣南鄒景元壻之五男二女長兄東子歸附初授將仕佐郎主永春縣簿嘗以家之書樓作明新義塾其後屋者摧壓鳯山之陽山水奇秀擬於其地建塾以嗣兄志未及爲而卒嗚呼順子三兄不四十年其長兄逝次兄逝順子年及五十又逝惟一兄曾任儒學教諭者尙存昔韓子志馬少監墓以人久不死而觀此世爲悲今余之扵順子亦然其子也其孫也銘曰

命也在天莫窺其然徴之人事有子可俟

金溪吳昌文墓志銘

金溪士吳斐出應至治三年進士舉遂如京師泰定二年試補國學生三年謁告省親中路疾作賴母之從兄陳眞人日新與偕不惜勞費爲求醫藥扶防至杭之崇陽宮弟貫先期在杭見兄羸瘠甚戚是夕臀膚生疽七日而潰養疾逾月七月季旬乃與弟俱西丁卯舟宿富陽二十里外中夜如夢而逝次日順風踔二百里餘泊嚴陵買棺以斂時貫之妻之父曾尉文樞同自經紀喪事有力又三日抵常山止扵逆旅八月辛巳父母聞訃防悶絕從兄善往迎柩丙申以喪至宗族賓客哭極哀數百里內皆傷嘆蓋其天資純厚精敏童時不同羣兒嬉狎進士業旣通及吾門問古大學之道志在爲善士喜吳興趙承防孟頫書模冩忘寢食宛然得其風致作近體詩溫雅華麗事父母至孝與人交未嘗忤人𨿽燭見姦慝口終不言或托以事必盡心竭誠生大徳辛丑十月年廿六而終居延福鄕之吳塘大父可孫宋咸淳甲戌進士迪功郎新昌尉至元中授將仕佐郎建昌路儒學教授父晉卿世世積善鄕裏稱爲篤行之家有子賢而不壽天道殆不可知娶谷城簿朱彥才女生一男二女男始十嵗余之哀之也如親子姓余之三孫與共處國學者哀之如親兄弟焉其妻之兄鄕貢進士朱夏狀其行而曰較之徳儉年多者此曷爲短彼曷爲長也邪嗚呼此昌黎韓子所以銘李觀施之昌文爲宜昌文斐字也銘曰冉而疾顏而夭謂天昭昭胡斯杳杳

故梅埜逸士劉君墓志銘

故丞相廬陵文公嘗冩捲舒堂三大字貽其鄕之隠君子劉氏筆勢雄偉廣修文余劉寶藏之其嗣肖翁敞前規掲舊扁不逺數百里遣人持文公眞迹造吾廬余嘉其孝爲作堂記越數年肖翁之子以麟致書曰亡考辱先生記其堂矣不幸大故將卜月日以葬敢乞一言志諸墓余昔者固嘉肖翁之孝今也以麟之孝如其考惡得不諾其請防劉自袁之分宜徙傳十餘世至振道字子明志气慷慨交四方賢士大夫文公爲書堂扁者也肖翁其次子名夢說博誦彊記經史諸書貫穿通暢翰墨尢工婉愉事親左右服勤网或親憂素善鼔琴父之燕座曰琴牖其扁章丞相鑑所書延客其間父命操古調聼者咸喜父旣沒偶至琴牖必澘然隕涕終身爲之廢琴養母田夫人堂名春暉未防母亦防讀孟東野詩輒嗚咽痛絕與伯兄同防三十餘年雝睦如一日兄逝哀戚劇甚凡父所營創莫不繼述充拓堂西建重樓藏書數千卷首自防校籖帙整整前代所存古器奇玩法書名畫篤意收貯資質甚端毅言動典刑遇事正辭無所阿狥裏有靈祠廟圮弗治嵗旱禱雨未應焚香祝曰惟爾明神久食玆土幸速作霖以蘇民望有頃大雨首倡眾力一新其廟平時希入城市府公邑長待以賓禮未嘗私有所幹安福州官範侯益民亷吏第一敬慕身教家法之嚴以女妻其子往時盧學士摯將防祀南海解後一見特加器重問其名若字因曰傳巖之肖冝爲和羮之梅乃錫梅埜二字以號繇是種梅結亭稱梅埜逸士幅巾鶴遊息亭中雅歌投壺枰弈茗飲與賔客賡酬爲樂酒酣興適浩歌東坡治生不求富讀書不求官譬如飲杯醉陶然有餘歡之句拊掌擊節殆不知世間有榮辱事防謙自牧好學友善耆徳先逹名人勝流相與如伯仲故見聞識趣嵗長月異漸潤燻染扵其子亦日益焉泰定丙寅子以麟往應進士舉朂之曰吾祖父以儒爲世家吾從兄以名逹禮部汝其勉防八月初瘍生於背𨿽謹視醫藥然別墅從容賓客談笑一如無病時是月二十九日終享年五十四娶王氏先三十年卒繼張氏縣尉某之女縣尹某之孫也子男二以麟以立俱張出女三長適吳次許適王幼在室張櫸之狀謂肖翁好義好禮保其淸福有詩書園林之娛其生也人樂與遊其沒也傷嗟之不已所惜學未及設施名未至光顯懷才抱器死於中天可哀也陰有徳者必食其報不在其身在其子孫劉氏世有隠徳其來逺矣其後又何可量防斯言蓋足徵云銘曰

韜捲經綸以隠以淪漫漫知津疇詘疇信不降其志不辱其身古之逸民與

故鄔夫人周氏墓志

夫人周氏樂安鄔君孟時之妻仁傑之母也仁傑爲餘言鄔氏自五代時居天授鄕泉裏之河山族屬蕃衍經宋三百年號著姓至元丙子以來軍冦交擾靡有寜嵗壬午冬先君奉親避地丰城之竟明年春彼地冦作吾家亦罹其毒而先君沒焉先妣抱諸孤依外氏而處嘗謂仁傑曰汝父才志不在人下實爲家督相爾祖樹立門戶諸叔防業而安咸淳癸酉汝仲父龍從與貢汝父慨然以儒效自期未防歷攺科廢乂不幸早世汝防勉學繼先志乎事變僅定去外氏復歸故里吾母劬勞二十載畢男女昬嫁一家子孫四十餘人養志盡歡乃潸然涕泣曰吾與汝得脫防亂之禍享康寜之福猶有淺土之防盍亟謀葬旣葬又曰昔張圓遇盜以死其妻防求文人志墓俾死者名永長存而不悼其不幸扵土中吾老且病弗果謀汝輩獨不念及此乎逮病革又曰吾年二十歸汝家汝父年四十四而死其時汝七嵗汝弟三嵗防弟甫嵗今幸未墜先緒吾死必乞銘以表汝父之墓以成吾志言旣涕泣不自已明日遂終先君諱龍啟生宋淳祐庚子九月壬申卒元癸未三月丁夘延祐庚申正月戊子遷裏之大山先妣諱柔恭生宋寶祐癸丑七月丙午卒泰定甲子九月丁亥越四年丁夘十二月壬申裏之蔡家原仁傑未防立身顯親吾母遺教其敢忘失謹承先母志以墓石之文爲請先生閔其情而畀之銘不惟生者可逭子責扵昭昭抑使死者可無遺憾扵也曩余未壯已聞府君之父宜伯諱誼富盛而尙文表表爲名家比壯又識夫人之父叔器諱治惇朴而不華與余相厚善夫人以周長女爲鄔家婦承厄難之餘克勤克儉以中興其家哀傷夫君圗壽其名扵身後嗚呼賢矣防志夫人之因以著府君之名庶其慰愜貞妻孝子之心乎系曰夫人府君同鄕懷仁里人三男仁傑仁俊士佐中男爲季父後一女適崇仁鄭桂孫男十一女八曾孫男五女六餘之孫當夫人孫壻也是爲銘

袁道妻陳氏墓志銘

吾裏陳居士庚夫婦皆善人四男三女其中女幼慧生宋寶祐戊午十一月八日元至元壬午歸扵同鄕袁道君舅夙防事君姑甚謹夫家富而文當時務紛紜世業分析之後儉勤相夫以長裕其家比近兄弟而處凡七載大徳丁酉冬從夫復還故里貲產日辟爲裏中之甲治內有法遇下有恩待賓客有禮居士之家漸不如昔弟侄來依者衣食之冠昏之經紀顧視終始如一延師教子孫俾克紹先志裏有貧病者樂周之至元己酉構新宅而居延祐己未正月十五日以疾終夫悲失助子哀失母弟侄之依焉者賔客之過焉者莫不悵然思其徳泰定丁夘十一月戊寅查坑溪南夫爲請銘子時敏娶黃娶陳時敞娶遊時孜娶吳孫男濟泰光明昭志孫女六長適李五在室陳居士曁道諸父扵余爲異姓伯叔父行故不辭其請而銘銘曰

婦人之善不著扵外不聞扵人猗與良士得此良嬪

樂安徐明可墓志銘

樂安徐昭明可服親之防旣練泰定丙寅二月乙酉以疾終明年丁夘十月丙申將葬縣前之碧隴谷孤子炳哀泣請志其葬按樂安徐氏先世自臨川之下麓徙昭之大父諱通字泰甫軒岸倜儻意气出羣宋未以庶人在官前後邑令人品𨿽不一率皆偉其才器喜親士大夫亦樂與交其門常多嘉客國朝初定南土郡牧檄攝邑尉新官待之如弟兄時舊民未嫺新政貴者乍失其貴富者不保其富倀倀無所依倚一邑四鄕之人晨夕奔趨席其庇燾消患解紛人之賴以安全奚啻十百聲譽洋溢貲產彌厚豪俠不嗇日食千指四方遊士伎術雜流塡咽而至各滿所欲去至元己丑九月卒防惠者追思之大母陳氏年九十猶康彊善飯父儀字士儀習進士程文宋亡科廢不獲試晚好老佛書泰定乙丑正月卒昭生三嵗防其母陳比長從詩師學詩吟詠可傳貢舉新制行亦防其業而壽不永曁從弟尙俱及吾門娶何男一人炳也女五人適邱適王一許適黃二在室徐氏三世挺然自防於儔類中昭年僅四十四大父年止五十四獨其父得年六十九而父子相繼以歿爲可悲也銘曰

猗嗟一門前祖後孫有惠濟人有志顯親恵未及浚志未及伸而遽隕身其可嚬呻

宜春易君妻劉氏志

故易處士妻劉氏淑新其名系出安成之族年十九歸易二十四防夫一男甫五嵗一女甫二嵗奉養舅姑沒而終其防鞠育子女長而畢其昬嫁禮教各無闕違和妯娌睦族婣善比鄰卹患難撫孤防俱有藹然之仁子旣室傳家事専意道釋二教每日誦經寒暑不輟年未六十及見曽孫六十三得微疾越八日盥頫而坐命人誦金剛經於側聼至如夢幻泡影如露亦如電而逝泰定丙寅十一月十九日也明年某月日裏之黃防原子震爲儒謹願篤實請志其母之余謂而母嫠居四十年有婦徳又防理家上孝下慈外雍內慧貞婦也賢母也女妙防適駱先卒孫男一曾孫男一是爲志

故撫城吳居士墓志銘

吾家與居士交遊四十五年如一日年七十七得末疾艱步履越三年餘赴闕過郡至其家猶防扶拽出見又五年年八十三而終其孤請爲銘墓噫余其何防無慨然也防居士諱徳新字鼎之世居撫城西門之內直郡治之北事親善防諫事兄篤恭兄卒於家卜宅兆而安厝之撫其遺孤如已出爲之冠笄昏嫁各擇一業以終其身故人子不自振量力資給可教者教之底於成濟親舊鄰里之貧有貸未嘗計息衣其寒食其饑疾不防醫者助藥費死不防者助費諱言人過苟可告語必責善以成其美拯救急難或有爭訟曉以理法片言解紛一出公是非靡不心服繇是諸鄕諸邑望族巨室咸造其門科舉興教二孫以取應每日曉鐘動卽起焚香誦梵典自少至老不輟至治辛酉春疾泰定丁夘秋劇七月二十二日翛然而逝其生在宋淳祐乙巳十二月二十五日娶黃繼姜皆先卒子男一文炳女三其一適詹其二其三適張孫男二女一曾孫男三女二卒之年九月某日臨川縣招賢鄕之徳坊噫居士惇謹人也與人有情與物無忤延祐乙夘充吉委吏吉大郡也納米數十萬斛槪量平訖事無嘩誠且才故也善書者嘗扁其燕室曰實庵云銘曰

維愼維慤有厚無薄有善無惡交久不渝嗟防已夫余其銘諸

吳文正集卷八十三

欽定四庫全書

吳文正集卷八十四

元吳澄撰

墓志銘

有元承直郎南康路推宮蕭君墓志銘【戊辰】

延祐五年進士第八人蕭防初任同知唐州事奉其父就養秩將滿一從子偕其父相繼卒於官所累累然以喪歸旣服除所知迫之同趍京且先爲持河南省咨文以往防憂患之餘趦趄其行黽俛就道僅一力自隨泰定二年春至汴疽作閠正月七日死旅邸子輻扶柩過舊治僚友吏民哀傷如其戚焉喪歸數月命下攺授承直郎南康路推官其始仕唐州也長貳頗以書生易之見其行事心乃大服亷明之聲聞於當路嗚呼竟如是而止悲夫防字漢西臨江新諭人生至元癸未十月二十七日祖寘叔宋鄕貢進士父元善不仕娶伍氏子輻璋琇琇嗣兄後女子一許嫁而夭四年十一月某日某處余嘗校江西行省試士程文而防與貢故其子輻走數百里詣余請銘嗚呼余校文江西者再初科得蕭立夫拜初命遄死再科得蕭運不及拜再命又死昔旣銘立夫之今又爲防銘惡得而不悲也邪銘曰

人栽之天培之其諧也冝哉人扶之天摧之其乖也何哉

故洞眞處士周君墓志銘

君諱鼎字徳卿姓周氏廬陵人其先世自汴徙君生而英偉倜倘不惟慱覽羣書卓冠時彥又善說辭可馳鶩艱難膠轕之場年比壯宋祚訖危亡之際猶能效謀獻計贊近闗守禦之臣然廈顚非一木能支矣北來將相喜君才辯君志在退處無復干進足迹半東南達官鉅族人人靑眼相看君亦不苟合所至輙主僻陋隱約之家不輕出不泛交韜晦其才擅名一藝絲桐遺音悠然嵇中散之趣所師蓋當代宗工而君之巧有若飛衛與甘繩之射手法神縱幾獨步江右從學弟子常數十輩餘力兼嗜醫經深探張仲景用藥意毎嘆庸醫誤人攝傷寒論治法撰成歌訣明白縝密觀者易曉𨿽自處髙簡弗能低首下心爲人治疾然醫流拾此足以悟疑辯惑陰有活人之功焉老而倦遊不逺適間造鄰郡訪舊相知或畱數月或及期年淸江彭氏尢所親厚泰定丁夘客其館值初度劇飲朗吟樂甚越數日無疾而終十二月九日也年八十三君之子聞訃而來彭已悉爲經紀終事輿論義之君娶太學進士沈君女子瑛瑾珤女歸羅瑾珤俱爲承天宮道士瑾先卒瑛卜致和戊辰某月日兆在臨江新淦善政鄕徳集裏之玉澗珤謂余知其父請銘君自號大江翁夙慕淸虛元教之宗又號君洞眞處士珤克踵家學銘曰

古之伯牙痛子期死今之子期欲伯牙生豈可得哉豈可得哉嗚呼噫嘻

金溪余天麒妻吳氏墓志銘

金溪名家故登仕郎吳君時可之長女懿純以侄從姑歸爲同裏余天麒之配防定丁夘七月戊午年六十四而終有期哀子城承父之命持舅之狀來爲其母乞銘余嘗銘登仕夫人余氏之矣閱狀余母之賢一如吳母奉舅姑夫君處族姻待使命以至主饋饌賔靡不中禮蠶績女功躬服其勞𨿽家力彌裕不攺常度姑疾逾年晨夕侍養左右憂不滿容父登仕君晚節風廢八載每月致藥饍每歳歸省問已嫁而孝不衰可謂賢已子男一城也女一婿倪大本孫男三女一致和戊辰九月甲申白馬鄕之豹塘狀其女兄之行者登仕君之叔子應子也銘曰

父也賢母也賢故其爲女也賢而歸爲人婦也亦然

故登仕郎髙君妻艾氏墓志銘

臨川髙漙以其大父登仕君所撰大母艾氏夫人殯志因其舅饒君心道來請銘登仕君諱一防字帝臣艾夫人諱良秀字徳潤咸淳癸酉貢士性夫之女年十有四歸於髙六十有六而終延祐戊午冬也次年春殯於三岐子男五可詒裕其四其五出爲人後俱早卒孫男八溥洪濬深某某某某女七長適章余未行夫人卒後一年其季子卒又四年其伯子卒又四年其夫卒又一年仲子亦卒諸孫將以泰定五年某月日於所殯之北夫人生儒家有婦徳中饋之職甚修尊卑長防內外咸雍睦事父孝已嫁如未嫁時其父貢士君晚節頗怏怏失志日具壺觴就其寓地娛樂之死而喪之哀習見父族得儒效每以朂其夫銘曰

一殯十年家禍連連今始克維孫之賢

故太學進士黃君妻徐氏墓志銘

臨川黃君叔與太學名士直易代弗及成名諸子皆能一日持其舅氏金谿縣主簿徐奇伯狀來爲其母請銘其狀曰奇伯女兄謹慧中凝重不妄言笑生淳祐丙午五月癸酉咸淳癸酉歸黃治家有則動相警戒夫入太學脫簮珥斧壓成劑貯布篋中以授且曰勿以舅姑晨夕奉養爲慮元至元戊寅君舅喪助夫喪祭舉中儀式君姑多病抉掖盥櫛湯藥必嘗而後進訓兒子女鮮或厲聲色處妯娌終始無間言服飾簡朴𨿽盛寒暑手不離鍼綫大徳丙午得瘧疾毎旦猶洮颒七月己丑言語如常時奄然而逝子男五純維約繼防女四壻曽壻熊壻王壻許孫男四奐岡肯徳女四至大己酉八月殯君姑墓左至治壬戍卜吉兆於盡安鄕之石牛堡首乾趾巽將以年月日嗚呼余於太學君及其子約素厚善銘其可辭乎銘曰

夫振文聲子抱時才克相克成噫賢矣哉

倪君立墓志銘

與予同生淳祐己酉者日就凋落其存者相知有廣平程公相聞有上饒倪君延祐丙辰程公自翰林承防以疾謁告歸是年冬倪君亦得疾如程次年丁巳春竟不起其孤介通山主簿鄧君希顏書以前太學進士余君鑰所狀君行來徴銘嗚呼予與君猶兄弟也君生九月朔後於予八月而先於予以歿能無悲乎遂不讓而銘諸君諱南傑字君立先世銀靑光祿大夫始居貴溪之沂陽曾大父元大父灃從事郎武寧縣尉父應云承信郎防海制置司議事官君天資特異書一覽卽成誦工進士詩賦侍制議君業象山書院山長黃侯器之咸淳庚午秋貢與選待試國學提刑唐公特薦入官以養親辭父旣喪恭順二叔同門聚處無間言嫁遣二妹厚資備禮無靳色堂構克繼先志宮講周公書南溪扁其樓元宋之交羣情震蕩君內外調胹寧親以施於鄕鄰當路勸誘以仕弗應至元辛巳省差徽州路學正紫陽書院山長黽勉供職究朱陸異同捐俸以修黌捨士眾悅服乃曰吾安爲斗升之祿廢晨昏之養乎不竢官滿歸養慈親年已五十孝慕如孺毎一邱隴惻惻興哀子能應門家事一不闗心吟詠自適爲佚老計尢樂佳山水嘗防旴有夕陽影裏行人逺春鳥聲中歸興忙之句繼遊淛徧覽奇勝成詩一帙曰淛水漁歌臨淸流建小閣水光山色收拾靡遺暇日登臨蟬蛻塵氛埃之表去家十里許原曰莊院撫金谿過而樂焉結庵其間環植花卉曰吾將宅於是次孫如京戒勿久處甫及半載又命促還先除夕三日至家則君已疾矣風淫於未然精神烱如正月朔旦受家人慶禮如常至午索筆書遺教一畀二孫朂以勤學一畀其子令喪祭從禮勿信世俗薦防等事越四日翛然而逝配金溪劉氏先十八年卒男以忠女以適安仁上官鑾孫志文志學曾孫日新曽孫女三君卒之明年戊午二月已未日遵治命莊院銘曰

溫溫粹玉炳炳華燭如綺如縠如菽如粟乃如之人兮未展而束我銘以昭之百世芳躅

故靜樂逸士黃君墓志銘

故靜樂逸士黃君諱長元子仁其字也負英傑之气倜儻不羣往年初識予心異焉後嘗寓宿其家旣而不相聞垂二十載泰定甲子秋其季弟膺客死京華比其歸骨予哀而志之而君之子徳華亦貽書爲父請銘乙丑冬予還自禁林丙寅春徳華來溫前請君洪之丰城人其先自長寧鄕新田徙劍池鄕散田考諱榮孫號桂巖翁少與淸江徐侍郎卿孫友宋咸淳丁夘覃恩貢禮部家素饒裕至元丙子以後民駭新令疇昔髙門鉅室不數年間淪爲中下戶者比比甚則破滅靡有子遺君年甫弱冠以家督膺門奮勵不少挫攝當紛紜膠轕之衝眾縮手莫前若談笑從容處置一如故常不惟保守先疇又能有所恢拓翁得養髙肥遁一事不攖於懷承志盡懽宗黨稱孝丁亥之春翁始厭世君弟兄三人各克振防人謂難兄難弟貲產日進視世業不啻增十之八聲譽翕然賔客益盛由勤儉興而濟急周貧罔有靳色或犯禮義面折無隱挺特嶷立不波隨流俗外似簡傲然於所尊敬𨿽爲之執鞭忻忻如也撫接卑下惟恐弗逮豪悍挾勢必與之角理勝乃已最喜嚴陵方氏提起截斷二銘勒之於石佩服惟謹天資超邁書壹成誦終身不忘進士程文肆筆中度旦旦惇朂如科未廢延祐甲寅貢舉制復率子弟應詔丙辰秋得痿痺疾明年丁巳猶力疾就試至治癸亥九月十八日競以前疾弗起年六十三卜某鄕原配陳氏男徳華理復徳範女適熊某楊某孫成生明生壽生酉生熊壻後君一月卒理復先君九年卒俱無子以孽子麟生添生次孫明生爲其後狀君行者胡氏紹初謂君才敏鋭識通明力量足以治繁劇精神足以周細防好善結交急義勇爲使得一命行其志必有可觀惜施於有政僅及一家胡與君之考同輩年八十九矣其言信銘曰

猗嗟猷爲卓犖瑰奇不其施而止於斯

故山南逸士曽君墓志銘

嗚呼世未嘗無才也不用於世則其才不可得而見山南逸士曽君才之可用而不獲用者與君長予二嵗予兄事之所居限一嶺相距十五里自防相聚相知至老而君先逝矣予其能無悲乎君警敏倜儻年十二而孤已工進士詩賦才名自負富貴競羅致爲子弟師中值革運鄰冦蜂起逃難備嘗險艱黠猾並緣新政魚肉舊民循常蹈故者往往家毀躬瘁君雍容其間抵巇如夷匪但自庇又以庇人悉復早年所喪先業日進月益貲浸以羸一族子一族孫合志扶樹人稱三曽云習俗頽靡之餘儒族流風幸未泯絕三曽力也蓋君幹略最優忘年折行不相猜疑用克恊濟議論明決機鋒防出𨿽諧謔嬉笑綽有雅韻士大夫官於斯客於斯聞聞見見咸尊慕敬禮焉詩詞倡和竿牘來往若不經意而精神飛動葩焰炳蔚可目可口令人喜悅無厭斁時充君之材使小試一二或以文采著或以政績顯將無施不宜然終身成效僅僅一家一鄕而止嗚呼才之難士之不遇古今所共嘆予之謂君亦何能已於言哉銘曰山南謂何號以地也逸士謂何士弗仕也鄫去邑爲曾姓其氏也一元名叔仁字也考貢士夣薦諱也張氏妣也袁氏嫓也復孺復參復可子也張洪董午壻也孫繁衍文三曽孫又生成生明生泰生四也孫女五已行一未行曽孫女猶稚也居撫樂安鄕則忠義也南砦原二十里而邇也生淳祐丁未日四月九也卒至治壬戌日三月五也十月六日窆卒之嵗也其窆之宅丙首壬趾也志之以章其美也銘之以系於志也

吳文正集卷八十四

欽定四庫全書

吳文正集卷八十五

元吳澄撰

墓志銘

金陵王居士墓志銘

居士姓王氏其先自汴來南一徙再徙而家金陵諱進徳字仁甫少孤奉母塗氏至孝上有四兄其一其四蚤世其二君祥其三君玉居士其五也勤苦自植趍時貿遷道途不避寒暑嚴事其兄如父協力興家二兄旣逝君祥之子曰子淸君玉之子曰子淵子淳子澄母三分其產畀一子四孫異居異財居士所有浸浸以贏創立𨿽艱而振防不吝三四十年間每遇饑歉施麫施米施鈔施粥日甚久數甚夥費甚不貲泰然行之如常每遇疫癘市善藥命良醫家至戶到隨證治療煮藥之器佐藥之用纎悉畢備病愈能食則啖以糜其所全活甚眾寒臥無以蓋覆者施楮衾貧死無以殯葬者施棺木公府倘有勸率所出必倍他人親疏之族內外之姻周濟尢篤禮聘名師教子郡庠燬於火爲構講堂髙壯宏敞並其中陳設器具一新計緡錢七萬有奇皆獨力所辦買宅一區割田九頃剏建江東書院朝錫以額設官掌其教仿範文正公義荘規制以贍親屬城隍外門壞內屋敝運石於吳取材於江而更易其楹柱而修完其棟宇若此類布施不一固其餘事爾配於氏婉順溫惠孝其姑友其姒如居士之事母事兄父母之沒已多歷年凡忌日及時祭夫婦哀感不異初喪寛厚謙和崇倫紀惇信義未嘗以貲富齒長而驕貧傲少炎天獨處衣冠儼然見者竦肅病劇語言不亂神色不變天歷二年五月二十九日終年八十有四將以某年某月日合祔於氏宅兆前期來乞銘余客居士之家者屢知其篤行詳矣故爲志而銘焉子男二子云子霖也女六一先卒其婿徐應隆塗煥章呂元知趙良弼於徳淵戚光孫男九女十三曽孫男三女六銘曰

篤行於身無怨惡於人噫防防噫恂恂噫疇之與倫元故從仕郎婺源州判官致仕操君墓志銘

操君饒之浮梁人貴持名子敬字也宋贈朝奉大夫諱升之之孫朝奉大夫太府寺丞知武岡軍諱斗祥之子寺丞公淳祐辛丑進士發身陞朝典郡諸子皆殖學績文稱爲名家君其第五子也年十七以郡守之子試湖南轉運司貢禮部明年試入太學充弟子員皇元一天下奉親隠處至己丑十月父喪癸巳任安吉縣儒學教諭大徳丁酉進余幹州儒學正庚子遷溧陽州儒學正癸夘八月母安人張氏喪葬二親悉遵朱氏家禮例應部注教授內省爲員多闕少檄外省凡五十以下再與學正山長之任理作教授月日丁未長信州路藍山書院至治辛酉勑授撫州路儒學教授壬戍四月至官越三年泰定甲子移疾致仕年未及不許力請再四乃得請丁夘勅授從仕郎婺源州判官致仕至順庚午五月己巳卒年七十四君教授撫州時余被防趍京識君於郡庠卒之年十有一月君之子希徳喪服造吾門累累然戚戚然謂先君嘗獲一面去冬苦脾泄疾今春加劇正月猶彊出拜先祖考妣墓生平喜玩易善占筮四月辛丑筮疾遇幹之夬曰陽旣亢矣其能久乎次月甲子再筮遇同人之幹畫卦訖默默斂防而臥自此絕筆越六日旦命舁就正寢屏女侍親友來省一一答之精神不亂問所欲言則曰無可言者日將晡翛然而逝不肖孤痛惟先君幼侍先祖宦遊涉歷世故備嘗艱險事父母孝待兄弟友厚睦族姻篤嗜文學質剛介務實踐不阿附不奔競見義必爲取友必端洊任學官廉勤盡職引年早退日以教子若孫爲急年逾七十考終歸全玆卜十有二月壬申安厝於嘉禾山諸孤無能顯揚深懼先徳泯墜敢乞銘以示永逺噫余疇昔一見子敬固已嘉其惇謹今聞諸其子證吾所見尢信世冑而學不廢文儒而行不瑕其可銘也已君娶許繼方子男六希徳希先希顏希仁希曽希元父命希先爲季兄後希曽泰定丙寅貢士女適朱適洪適李孫男若干銘曰

言行恂恂質文彬彬不忝其先以啟其後人

廬陵張君材墓志銘

廬陵張君材名櫸先世唐曲江公之苗裔宦轍所到畱家吉之吉水後分置永丰割其所居之鄕隸焉大父宋進士易名元佐仕大元至承直郎婺源縣尹淸謹慈愛民懷其惠然已意不愜官滿而止世父伯澄父伯濟聨中宋進士第一授分寧尉一授南康尉代革韜晦不仕南康年七十二而壽而康君材其丕子也資稟英特博綜羣書吐辭成章敏健卓偉慷慨倜儻負濟世略儒業時務外文字聲音之形象寄譯鞮之語亦克旁究年十六郡守舉充嵗貢年二十行省檄充樂安縣防古官學教官皆非所樂延祐甲寅科目取士出其素所長以應試一不偶卽不肯再蓋志趣弗與流俗卑卑屑屑者同治生殖貨等事絲毫不塵襟抱前後郡邑正貳凡廉能公正之賢聞名起敬輒不以民伍視俯就問政必剖析曲直可否以對聽者心服多所匡救嘗過余及見其詩餘謂君材豈但以能詩名當以用世顯戹於命戹於時尺寸莫展年五十一而終憐才者憫之𨿽然借令得一官未必可以舒其志則又孰若全所守之爲愈終之日至順庚午九月丙戍死生之際凝定從容有髙人達士之風娶南城尉羅致女子男四文豹文彪文虎文箎文虎奉尊者命爲同宗後女四長適王前三年卒次適陳余未行孫男女各一其年十一月乙巳葬石井篛塘之原弟棣狀兄行畀文豹來徴銘銘曰

才气軼羣旣博且文俾引而伸不讓辛陳惜也隠淪翳天匪人

黃愚泉墓志銘

故愚泉逸士黃君天麟名厚翁字也先世自丰城之沇江支分於淸江之湛溪考諱應雷妣鄧氏宋咸淳辛未十月四日生元天歷戊辰六月四日卒生十有四年而二親逝伯兄督家及旣異財或疑君未更事外侮潛窺君應變如常家浸以饒田宅悉增其舊恩浹宗戚信洽鄕閭一言曉譬輒平人忿爭苟可利人𨿽勞力捐貲不吝裏有麾塘儲水備旱甲午乙未間巨蟒穴堤堤壞水泄訛言見此蟒不死卽病人莫敢前君率眾窒其穴蟒亦避去塘堤得完而水利復居當通衢夏月每防制暑藥以飲行者平日又修它藥以施病者濟物爲心大率類是該通陰陽曆數醫藥方技百家之學足迹逺涉江淮吳越而恬無千時意憲官問俗嘉君肥遁爲書愚泉二字奬之蓋以唐栁子厚之知而不用爲比配徐氏前淸江縣尹某之女子男以宏孫男陽生陽弟孫女長適徐泂宋兵部侍郎之曽孫也幼未行至順庚午十一月八日葬思賢鄕敏塘之原其妻黨徐鎰爲之請銘銘曰旣灌旣濡潤後有餘斯泉不愚

元故榮祿大夫江西等處行中書省平章政事李公墓志銘

公西夏賀蘭於彌部人也皇元資善大夫中書左丞贈銀靑榮祿大夫平章政事加贈推忠靖逺功臣太保儀同三司滕國武湣公恆之子益都淄萊軍民都達魯花赤贈金吾衛上將軍僉書樞宻院事滕國忠襄公維忠之孫初天兵奄並諸國守夏邊城城陷死節者其先世也忠襄始仕我朝家於淄川從唐所賜夏國姓武湣遂爲佐命混一功臣公諱世安字彥豪國言名散術防憲宗朝癸丑嵗九月五日生於宣徳府龍門川人稱李龍川云武湣從丞相淮安忠武王平宋旣取防樊下荊嶽被命往定江西諸郡邑相繼降附無勞攻戰平反大獄全活故家百數徵謀治法公之翊贊居多江西之民按堵如故武湣經略廣東授公金符朝列大夫廣州路達魯花赤辦軍需與宋師戰於海珠寺下公總千騎據岸發矢俘獲二百餘人奪取三百餘艘宋師捨舟陸走明年春克厓山武湣同張元帥入獻捷二帥分議水戰陸戰功賞議未畢而張帥沒防令武湣並議之論定武湣由都元帥授資善大夫中書左丞出行湖廣省事公畱命宻院所擬中書每抑之公見執政言曰堅敵在前非有重賞何以得人死力張帥及吾父奉防専賞罰生殺之柄今大功旣成豈可失信不然此去再有徵戰誰肯捐軀命哉執政乃從武湣所定以金符銀符畀公給散進階嘉議大夫新軍萬戶尋陞同知江西宣慰使後奉特防世襲益都淄萊上萬戶至元二十一年武湣薨於交趾公防喪歸葬大都路宛平縣永安山之陽起復正議大夫僉江西等處行中書省事兼本軍萬戶二十四年尙書省立公僉行省事如初有黠僧托采藥爲名至江西俾人誣告宋相章鑑匿故主國及親屬宻防命公提兵捕取公止用百卒猝至其家搜索無驗詰問告者首抉其誣章相得釋其僧撰造重大事名脇取富室貨寶不一公摭其事以聞權相右之事寢不報二十五年巨獠猖獗數道震撼重臣出討中路隕踣轉以委公卒底寧敉信丰有冦公冒大雨夜行五十里黎明抵賊所賊方汲水朝餔出其不意殺戮殆盡軍回畱騎數百不給以食約五日而還騎兵掘食賊所窖粟餘賊逋逃爲饑窘求食而出悉捕斬之以殄冦功陞中奉大夫參知行尙書省政事二十七年冦黨復聚江西立行樞宻院差官與公合力行省丞相止給軍三百大軍遷延不發而但移文督促賊眾兵寡不可前進公乃聲言修理橋道儲積糗糧以待大軍之集賊憚公威名比行院軍至一十七寨俱降旣降復叛者令偏裨解靑統官軍及降賊直搗其巢芟刈靡有遺類南丰廣昌賊繼起省官職應勦捕托病而避復請公往公命弟萬戶世雄等偕首散民丁歸農決遣官軍出城屯駐令居民入城寧家官吏賤糴民粟圖利公責之曰汝不能弭冦又復厲民何以爲民父母盡散其粟與復業之民移檄諭賊以禍福許其攺過自新三日之間賊悉輸納其旗鼓兵仗公乃防聚其徒誅首惡六人余悉貰罪被掠男女各付所屬完聚省長率僚佐舉酒賀曰眞大丈夫也蓋以愧前之托疾避事者尙書省罷舊官盡革獨存公一人攺參行中書省旣而參政徐公琰公與協心剗除宿獘前時官差民戶典倉庫往往虧折塡償以至破家乃咨內省擇府史代充至今便之三十年省院以所獲冦四百餘屬公涖殺公與都事周元徳及行院官一一判別僅戮其二而已將徵交趾公往廣州造戰船五百元貞大徳間授正奉大夫參江浙河南二省秩滿陞湖廣左丞供劉平章西徵饋餉溪洞險惡無木牛流馬可運率一斗粟數十倍其費始達人皆鬼蜮獸心重以饑饉瘴疫公與役夫均其勞往復期年之上逺徵士卒得不乏絕至大初召入加榮祿大夫平章政事商議樞宻院使提調諸衛屯田仁皇居春宮領中書令樞宻使旣幸省府將幸樞府知公商議院事促令就職宴罷還宮撫勞公甚勤公素閔漢軍戍廣東瘴鄕十死七八至是建議擇善地分六戍鎭守有役然後調遣無事則安居戍兵免罹瘴毒得全其生皇慶元年錫內宴服金繡段金鞍轡弓箭白金等物日給公母太夫人尙醖一壺次年冬除江西等處行中書省平章政事又次年夏賜玉帶自至元之末逮延祐之初江西二十有餘年無冦禍延祐二年寧都官吏經理田糧殘虐啟釁冦大作殺死州官軍官圍城至再省中同列詣公請曰非公孰能弭此變公以不兼提調兵馬之職非所當任懇請不己公乃移咨宻院然後就道不兩月獲其渠魁禁戢用兵緩輯脇從罫誤之眾一如往年之於南丰廣昌平冦雋功此其四矣恩賚三珠虎符以賞功也三年公念太夫人王氏壽將九十乞侍養得請七年丁太夫人憂扶襯合葬武湣公之墓服闋還江西至順元年十二月詔一品致政舊臣給全俸二年三月二十六日公以防疾薨天使來徴造朝而公薨已七日矣先是公參江浙河南二省時逮事忠襄公夫人武湣公夫人有子有孫一家五世文人鉅公作詩頌詠後忠防夫人終公上事武湣夫人下見曽孫亦五世及武湣夫人終公年逾七十而公之長子翰林直學士中議大夫屺歸省已近六十須鬢皓白人不辧其爲父子亦復四世莫不羨公門積善之慶武湣生長邊陲飲食祭祀並遵國俗曁公之長務學友士誦習經史希古聖賢儀禮一書儒流鮮讀縦讀亦鮮達禮意公識髙質厚值斬齊期功之服靡不暗合禮經居室之西營家廟祠武湣公物未薦新口不先嚌四時朔望率家人行禮𨿽晚年小疾未嘗使人代嘗至淄淄聚族戒曰此吾祖初基今族大蕃衍以淄川公視之豈容有親疏之異族人無子孫或孤弱客死逺方爲歸其喪就祖塋序昭穆以葬有義田供展省之費族之婚喪皆取給於斯在家燕處蕭然若韋布其出也騶從省約平生澹無所好惟延名師訓誨子孫勸人爲善見有善若自已出聞有過輒爲覆防勉仕宦以忠貞勉子弟以孝友貧約者勉其治生富厚者勉其施與饑寒之人衣之食之所識喪葬必躬往弔祭野有莩死捐貲掩骼一胔龍興郭外買地十餘畝貧無葬地者蔵焉門生故吏位省臺官郡縣不可勝數若子若婿俱歷淸要孫曽數十家僮不啻萬指生之時𨿽行伍小校賤隸里巷兒童婦女咸知公名薨之日百司庶府以下人人驚惋公之子將祔公於考妣之兆貽書請銘澄江西人也知公父子之丰功盛徳詳矣曷敢以老病辭公之配顏氏先四十八年卒張氏先三十年卒俱追封滕國夫人子男五屺中議也嶼懷逺大將軍襲萬戶二十三年而卒巗棲霞縣達魯花赤峙亦先卒嶸奉議大夫江西行省理問女一適典瑞院同僉紐裏鬲孫男十孫女四曽孫男六曽孫女三公之弟世雄世顯公以本軍萬戶讓世雄授宣武將軍在職十年還以讓公之子嶼嶼臨終以讓宣武之子繁繁曰父讓而子奪之可乎不就職乃與公之嫡長孫保保以讓懷逺之子順武湣公之防讓與世顯初任湖南宣慰之貳繼任建康吉安瑞州三郡之監階昭勇大將軍中議武湣嫡長孫公之冢嗣也門防當襲固讓不受兄弟交相讓自公倡始而中議濟其美故一家雍睦之風他姓希有識者知李氏之昌未艾也銘曰於維武湣活西江鮒抑有賢子克相名父禮敬遺老風動一隅當革而因如疾其蘇鼪鼯羣號公至屏息男耕女桑公所衣食西江之民淪浹公恩逮公之喪耳不忍聞公魄歸只公魂畱只公兮弗畱民之悲矣

故承務郎湖南嶺北道肅政廉訪司經歷範亨父墓志銘

士之泛濫於虛文而忽略於實行也久矣波流茅靡之中有特立獨力者焉余惡乎不以東漢諸君子例之哉淸江範亨父一字徳機家貧早孤母熊守義長而教之天資頴敏所讀誦輒記憶年未三十予識之於其鄕裏富者之門𨿽介然淸寒煢然孤獨而察其防有樹立志無苟賤意越數年漸漸著聲稱其處也苦節困窮竭力奉母其出也假陰陽之伎以給旅食其耽嗜於書鉆研於文用功數十倍於人人鮮或知也年三十六始客京師勲舊故家延致教其子藝能操趣繃中彪外流光浸浸以達中朝薦舉充翰林編修官官滿部注建昌路照磨憲臺有聞名者攺擢將仕佐郎海南海北道廉訪司知事不憚波濤之險瘴癘之毒巡歷遐僻每務興學明教民之抱寃官之受誣者一一存活申雪政譽上徹仍其所職遷江西湖東憲長嚴明於僚屬中獨異目視選充翰林應奉憲臺又攺擢福建閩海道知事閩俗本污而文繡局取良家子爲閩工無別莫甚嫉之閔之作歌詩一篇具述其獘憲長采之以聞於朝緣是其獘遂革居十閱月防江浙行省禮請校進士文卷行至建寧移疾竟歸托於外族而家在新諭之百丈山天歷二年授湖南嶺北道肅政廉訪司經歷以養親辭不赴其秩自湖廣行省校文而還逾月有母喪明年十月以疾終年五十九娶易先卒晚有子二人庶出也持身廉正涖官不可幹以私疏食水飲泊如也爲文雄健追慕先漢古近體詩尢工藹然忠臣孝子之情如杜子美又善大小篆漢晉隸書金谿士危素慕其風數從逰處未終前兩月往哭其母時疾已劇尫羸骨立謂素曰世道之卑士气之陋甚矣子其勉諸吾殆將死已而果然素哀其卓犖大節浮沈下僚又不獲中壽其子長者甫七嵗幼者甫四嵗懼其湮沒無傳乃摭其事行徴予撰銘將與龍虎山道士薛義買石勒諸其墓嗚呼亨父誠特立獨行人也而素之髙義亦薄俗所稀範之詩文有燕然稿東方稿海康稿豫章稿官稿江夏稿百文稿總十二卷銘曰

介潔之行瑰瑋之文而止於斯也來世倘有聞乎噫

吳文正集卷八十五

欽定四庫全書

吳文正集卷八十六

元吳澄撰

墓志銘

故處士季徳吳君墓志銘

靑雲鄕吳季徳少予一嵗同姓也同縣也其子任數及吾門泰定丁夘秋季徳訪予於上方觀越二年餘八十一初春以詩來余和其詩以往將期永久敍兄弟之好而是年夏季徳死矣噫顧言蘄余志葬志曰崇仁之吳甚盛而不一族靑雲之吳先世旴人主崇仁簿壻於其鄕而家焉在宋淳煕間丁酉庚子癸夘如山如陵禮翼續續預進士貢方叔嘉熙戊戍補入太學淳祐乙巳優等釋褐由是其族之文聲大振彬彬應舉林林授徒至今不乏其人季徳厚倫紀篤恩義施於內外族親足以惇勵薄俗又非止文辭句讀之長而已宋祚訖儒科廢猶以舊舉業訓子逮延祐復行取士制子若孫皆能試藝若前知然曽大考天麒大考表臣考子能俱不仕嬪樂安熊氏子任和輔中子以後從弟孫男六尙秀祿向瑜瑨六女四曽孫男立一家四世藹然詩書禮義之流風季徳名徳夫若陰陽家小伎若卜日若卜宅若推人生休咎靡不旁究允爲通儒矣哉卒以天歷己巳四月辛丑葬以至順壬申正月丙寅其兆黃栢坑之原左距先嬪墓數百步銘曰

驟獻璞弗售儲以須其冑

從仕郎瑞州路髙安縣尹嚴君墓志銘

嚴自東漢避諱而得姓蜀之遵富春之光肥遁髙蹈名耀百世托易而諭臣子忠孝之道於眾者遵也𨿽不言易而明屈伸進退之道於獨者光也宋之季有吉太和嚴氏進易解余及見其書其辭達官之以祕書省校勘而亦不仕余因嘆當時專門治易義應舉覓官之士其於易也深之爲精蘊固鮮究竟淺之爲文義亦或迷昧然亦以之擢髙科登顯位往往有焉非借易以徼利祿而能沈潛玩繹爲孤寒之所不能爲余是以善嚴氏之書而賢其人爰逮國朝又聞私剏義塾教養宗族鄕黨之子弟方時務搶攘轇轕之防人人自救不給於斯之時暇豫從容作此義事問之知爲祕書之家益嘆其不墜文獻之流風越數年餘承乏禁林或持髙安縣尹嚴君行狀示余讀之則祕書之子義塾之主也予旣辭官歸而髙安之孫奉父命因余之孫當請爲君銘墓時君已葬矣余素聞其再世之徳美乃爲追述而銘之太和之嚴蓋自馮翊徙又自金陵徙至朝奉郎潮州通守康元之弟保義郎淮東制屬光庭生知古知古生起予起予生祕書肅髙安祕書仲子也諱某後以字行曰用父嚴氏資力敵古侯伯不驕盈不豪縦慈良謙約自奉如貧儒惟祭祀賔客必致丰盛容貌光澤聲音洪暢志气淸明靡暫偸惰自少至老必昧爽而起衣冠待旦端坐終日傳習家學手抄父書鋟木諸家易注旁通融貫處常處變趍避曲當自著易說發揮三卷餘力兼覽華嚴經法華道徳黃庭等書州南門外懷仁渡當大江之衝渡者日以萬計嘗覆舟溺人由是慨然動拯溺之思龍灣中河二水合流迅駃摏激春漲尢暴舊橋低壓乃於橋側別築基址髙廣數倍通三大渠以殺水勢橋南築堤百餘丈以達於渡𨿽屢潰決不憚勞費補塞迄底於成渡近荒洲彌望每風雨無所於庇爭渡者多溺鳩工畚土於洲之左右築爲平坡建云江觀掌以道流建妙法堂掌以僧徒各施田以贍其衣食種樹成林環二里許水漲及大風雨待渡者皆得往依有所休息宋之將亡南安陳侍禦上封事觸牾時宰斥逐去國客寄嚴氏屢期一旦委行槖而別莫知所終在後其子入南一一計槖中所直償之其子力辭彊之使受有僧兵間失母求之徧天下幸知所在其人官於太和貪忍特甚懇求弗獲君出金爲贖其母僧大感悅有奴被悍卒奪取其所攜主家金釵將欲赴水死君防馬追及悍卒得釵還奴以錢二千與卒卒亦欣謝施藥而醫所不能醫施棺而葬所不能葬收養貧家遺棄之兒賑粟平糶以活饑造舟成梁以利涉似此輕財重義之事不一當路薦授從仕郎瑞州路髙安縣尹兼勸農事不赴初祕書君之喪未葬而代遷風塵四起倉卒防柩出殯時平安厝如禮新民不諳新政舊家束手待盡獨君才優識敏應接得宜黠吏狂胥震服不敢慢侮又言之有司防絕其根株俾不肆毒閭裏於是居者如鴻歸蟄啟始得所安君時方彊壯閱歷又幾五十載至治壬戍四月旣望以疾卒壽八十有五涉世久故徳之及人也深逺近聞喪相遇於道者皆失色相語於家者皆流涕望門而嗚咽不勝及門而號痛欲絕者日數十百嗚呼其何以得此於人哉卒之年十月九日葬萬安縣永和鄕龍邱之原君先後凡五娶子男三寅翁仁翁辰翁女二孫男八女五曽孫男女十有五銘曰

余觀漢儒之傳經也或世其業弗世其徳髙安世守易學無晦吝於時有慶譽於身元永貞於其家矣夫善用易者哉

故逸士袁君修徳墓志銘

吾家臨川山之陽華蓋山之陰距邑百里郡二百里深山之野人也由吾家而南逾一嶺又二十里許山彌稠地彌僻袁氏居焉有竹逸翁者溫然如春粹然如玉藹然王謝家气象略無質勝之偏豈其得於天者異與蓋翁乃邑中先達嘉定辛未進士容管安撫陳侯諱元晉之甥少就舅家習學故其身容意度隨所居所養而移其齒吾父行也余自視若諸子而翁忘年折行相與如友噫賢矣哉逸士翁弟之子也諱道字修徳父諱景鳯母方氏夙喪其父長養而教訓之辭翰之純雅儀象之安詳儼然不失世父之規矱謀慮謹審踐履平實接物和易值運代革鄰冦乘時暴擾逃竄靡寧奉母經紀資裝嫁遣姊妹五人年三十母又喪戶役繁重生業幾損其半艸竊猶未靖至元庚寅來依外舅陳居士客寓八年勤苦節縮浸浸復其所損大徳丁酉乃遷故里己酉新構於舊基屋東剏齋廬如舟名以月舫程承防書其顏自是足迹鮮到城市幅巾褒衣危坐終日或覽經史或覽詩文事有嬰觸善以理遣喜怒不形與人語惟恐激傷對客無倦惰天歷己巳四月防飲酒防防疾翌日辛巳晚體力漸弱至夜分而終年七十一生平處己謙虛事世父如事父恭兄友弟族無間言撫孤甥待外姓幼穉情誼俱惇篤鄕閭稱爲長厚及聞其喪莫不惋惜至順辛未七月癸夘晦葬上坑先塋之右子時敏時敞時孜敞先逝孫男七女六昔延祐己未其配陳氏卒余爲志其葬今葬逸士其孤復徴余銘逸士猶餘異姓弟故不辭諱景麟者竹逸翁也銘曰

無怨惡於人無愧怍於天宰木欣欣宿艸芊芊徳人蔵焉有元承事郎吉安路同知太和州事羅朋墓銘

皇元貢舉取士已來天歷己巳第六科矣吾鄕羅朋中鄕試第二次年庚午春防試第四十八禦試第七以進士出身授承事郎吉安路同知太和州事賜第七品緋服時年三十四父母俱未老若宗族若親戚若儕輩若黨裏咸榮之其還也在路已防疾畱洪辰再浹疾小愈乃抵家至順辛未冬太和迓吏促赴官疾𨿽不大作醫屢更藥屢試終不脫體弗克往壬申正月望竟不起豈但父母哀之哉宗族哀之親戚哀之儕輩哀之黨裏哀之而余之哀之也有加焉蓋餘事其祖孟俊父猶吾兄視其父艮猶吾子而朋猶吾孫也朋之旣擢科也是與余孫畣同舟而南畣於去年八月五日遭母喪十有一月十有八日毀瘠卒中二十有四日死朋聞之甚戚甫再逾月亦相尋而逝嗚呼哀矣哉余之哀所以加於人也夫孟俊父諱愷體貌軒昻意气慷慨剛果而樂爲善不與碌碌腐儒等南土新附徭役不均中下戶有所不堪而生業墮艮才勝乾蠱家復興得內助力嚴於教子子遂成名前代此鄕之始登科者侍郎李公後百二十三年朋爲今代儒科之首居之相近一二里羅氏積善三世而肇慶於今眾人之所期望果何如而遽止於斯邪嗚呼哀矣哉朋娶李男二曰方曰立女一曰夕弟端傳兄遺命請志葬嗚呼哀矣哉庸詎能文之以文乎友道朋之字也子大者其父之字也銘曰

成之孔艱毀也孔棘天胡爾慳疇不哀惜

有元同知茂州事葉君墓志銘

延祐戊午進士李君粲初事丞撫之崇仁余所善者今尹南康之星子狀其鄕人葉君之行請爲銘其葬余於葉不相知而李則相知也因所知以知其所不知銘其可按狀葉君饒之樂平人其先由新安徙大榮其名芳榮字也父處士君諱以仁母項氏繼胡氏處士三子仲出後它姓君其季也九嵗失母哀慟不食異於常兒處士壯嵗已謝事析其產畀二子值官有賦金之令期集賦金戶於金陵君適逺逰處士將自應徴呼伯子請代弗許固請乃聽其往未幾君還家父語之曰汝在可代吾行汝兄行矣君聞父言疾馳而赴至則其兄有病危篤君抱扶欷歔兄曰弟若來遲吾其殆哉君入奉湯藥出應公役兄之病瘳遄東其舟君畢事而歸白其父復合所析之產一切代兄任勞而不私其財竭力應門貽父兄以逸金場日負畚鍤求金無可得吏並緣漁獵民不勝苦君具陳其害有司以聞竟罷其場先是驗田租賦金嵗久力疲賦額如故州長圖救其敝以富補貧富戶相率上訴君獨持不可曰吾非欲多納金顧徵賦自土地出有田之家不納令無田者虛納安乎贊成州長所行貧戶徳之富者有怨言弗卹也延祐經理官吏務增民糧以希功賞君所居寄產戶糧多土著戶糧少外處浮寄之糧敷派其數於本處實有之田增加不啻三倍君百計根索舊籍糧額可慿者辧明於官仍自捐重貲賂吏本土之民免受虛增之糧君之惠也初樂平以縣陞州君嘆曰此小邑今爲州用物矣如民困何一州佐稍知學君勸之以學道愛人之意旣而有二州官各挾其能大妨於政君又調劑其間二官遂睦政適於平民得以寧李君敍君之行雲爾又謂君忠直禆於官府惠愛曁於鄕黨信以交朋友安以遺子孫服父喪無違禮事後母無間言天資近道有得於孝弟李君名進士其言蓋實也特防授君同知茂州事以年老不赴生於宋景定壬戍正月沒於元泰定丙寅正月某年月日以其配徐氏合葬於某原徐之事舅姑得婦道內事無不理先一年卒子男四長國裕嘗逰京師爲中朝一二鉅公所許與次也先湖廣行省知印先三年卒次眞國學生幼者爲人後亦卒女一適夏升孫男四女四銘曰善爲子善爲弟才足以保其家惜哉不得以用於世

元故都目龔國祥墓志銘

龔都目國祥偕其配徐氏將以至順三年三月壬午窆於臨川縣臨汝鄕之九里岡其季子紳承諸兄之命來乞銘曰先父諱天瑞洪之丰城人洪今龍興路丰城今富州也吾祖而上世爲宋吏吾父際皇元混一之盛獲登平章李公之門以有時才從事二郡由撫而吉吏員考滿陞府史之首領初治郡之臨川縣再治贑之寧都州繼任天臨路茶提舉司都目適紳之伯兄芾天歷戊辰八月歿於瓊訃至吾父哀傷得疾是年十二月甲辰終於寓捨明年春紳侍兄紘奉柩以歸淺殯未葬今年正月癸未吾母亦終乃合葬焉昔吾祖諱彬壽八十嵗予大母朱氏之侄是爲吾父幼讀書彊記長習律試吏謹於持身寛於待人恪於奉公所歷靡有瑕玷眾中簡默不衒不矜俾當繁劇如利斧防枯朽其吏於撫僧寺被刼盜獄有疑白於上官而盜免於麗極刑其吏於吉也或誣民爲軍官府不敢決聞於行省而民免於軍籍治臨川時經理田糧之政棘分縣之諸鄕爲四與長貳各専其一寧受譴責於上而不忍逼迫於下事亦終辦有僧溺死辧其無異故聽眾僧以之歸葬法吏吹毛疏駁據理具析竟莫能屈治寧都時閱公帑得勸分羨余之幣計緡錢二千七百有奇請於州長市白金作公用酒器及丹漆竹木等器衾褥帷帳等物自後凡遇公府宴集來使宿止器皿設飭備具不復如前私假徧擾於民豪橫聚黨爭占官壕狼鬭傷人官吏畏避吾父獨爲受行明徴其罪犯者計窮莫夜致賂麾之門外彼遂移賄他官攺委推問值省臺審錄寃滯從吾父所覈初情潭之茗局貪縦特甚吾父諷勸同僚極力匡救防有詔革其司而吾父亦捐館矣仕撫樂其風土買前代侍從管氏張氏之屋而居庭有五桂翰林虞學士扁曰桂堂而記之吾父生宋景定壬戍八月戊子享年七十一紳之兄弟五芾海南海北道元帥府奏差攝瓊山令其次端也冕也紘也紳也吾父有孫七履爲長孫女亦七餘識國祥也舊世吏而有士行貌言藹藹如吾徒气和意廣歡如也豁如也用未稱其才惜哉銘曰

時之所才時之所用用之者輕才則堪重才之以獲用則肇種九里有原永嘅斯壠噫嘻

金谿洪君士良故妻張氏墓志銘

金谿洪君士良妻張氏名妙淸賢婦人也生宋景定辛酉年十六歸洪時南土初附新政如蝟洪君盛年膺門晨夕公府內事得助家用以興怡舅姑友娣姒夫家兄弟同防二十年雍睦如一日後娣婦喪撫夫之從子如己子愛夫之庶子如己出長育冠昏其諸孫與諸子同好善樂施值大徳丙午嵗饑發奩篋所貯賑饑周急貸弗克償者弗責天歷庚午嵗復饑周賑亦如之戚姻鄰亞𨿽童孺媼嫗靡不懷恵心量寛和身教嚴肅夫或觸事嬰衷必曲爲開釋見其解顏而後止夫或被子拂意必詳致戒飭見其従命而後喜諸子或督廝役之愆亦必諄諭恕宥下而防媵待之甚恩至順辛未十有一月廿有三日呼諸子諸孫至前囑以勤學孝敬父母令左右扶掖坐而逝卒之明年九月甲申葬於裏之梅方洪君命男璋來請志其葬乃因其所稱敍而銘焉男四璋同泰槐璋歷袁宜春江瑞昌二縣學官同槐孽也女五適禮原余新田吳南城周柱田吳季在室孫男四鈞鐘鎰鏞孫女一餘於延祐丁巳春往拜陸先生墓托宿洪館洪方偕一二士構陸祠余固異其家有禮義遺風今而知其外內俱賢也張氏石門著族曽祖元用祖文懋父徳榮俱不仕銘曰助之賢慶之延信其然

故臨川逸士於君玉汝甫妻張氏墓志銘

余足迹不至城市十年至順壬申夏就子之養而至焉問士於所知或言於珪工進士業旣而有一二客來過叩其業頗習叩其自曰自於乃信言者之言信其年九月珪衣大布之衣卽余寓坐定戚然而請曰珪老母不幸於庚午十有一月辛巳終且三年矣始得葬地在臨川縣長樂鄕金山之原窆有日幸憐而賜之銘余閱其所錄珪母張氏女文安陸子門人宋先生復之外孫也有婦徳能爲裏中女子說禮記內則曹大家女戒常以明經朂其子余願珪深思毋訓行聖賢之道立身揚名以顯其親勿徒以進士之經學爲學也進士之治經吾朱子以爲經之賊文之妖今之文格𨿽比宋末防異然亦卑卑淺陋之甚曽是之謂明經乎羣試有司攫取一官曽是之謂顯親乎余每嘅臨川金谿之士口有言輒尊陸子及訊其底裏茫然不知陸子之學爲何如𨿽當時髙弟門人往往多有實行蓋未有一人能得陸子心法者以學之孤絕而無傳悕矣哉余之接人非一而鮮嘗以是告之何也度其必不以餘言爲然也苟不以餘言爲然而與之言余失言矣珪之所自出固已涉陸門之津涯而珪之質淳謹篤厚可與進道余不與珪焉語而誰語珪母諱壽玉生宋淳祐丁未六月戊子享年八十有四珪父諱成字玉汝爲張之贅壻先廿有二年卒男一女一適吳逺孫男湣曽孫男應銘曰

母識孔卓期子宏廓伊誰云學鄕有先覺

撫州路陰陽學正彭從龍故妻徐氏墓志銘

臨川長安鄕禮林彭從龍之妻徐氏妙英至順三年五月辛未朏卒年六十五其仲子以昭持前南康路儒學教授婁志淳狀介鄧晉王逺來見乞志其母之葬謹按狀徐世居臨川新丰之黃銅歸彭事舅姑相其夫喪祭克順克敬聲柔气和喜怒不形與姒氏同處四十餘嵗日相歡聚奉之若母待夫之族一一無間言或假資服賈及歸任其所償不校本外之子曰朋友且通財況子侄乎於內外使令輩辭色亦未嘗厲黨裏嘉凶之事隨力而助家𨿽饒躬執女功不怠子旣冠旣娶猶朂其學晚節頗信浮屠法徼福利夫將逰燕欲以家事分畀諸子則告其夫曰嫡庶均吾子折生業宜如一彭君泰定甲子嵗受司天監檄充撫州路陰陽學正子男三長以正建昌路醫學錄仲以昭臨汝書院直學季以成及女一庶出也女適姚孫男八洙也鐵也泰也文也達也升也閏也求也女七長適趙其二許適吳其三許適楊余未字擬某年月日葬某原以昭汲汲得銘孝可尙已乃爲銘銘曰

夫優妻柔母教子孝維家之休

元故金溪劉君國祥甫妻鄧氏墓志銘

劉君國祥甫名天麒再娶鄧氏元贈忠翊校尉同知建昌州子茂之女忠顯校尉同知吉水州希顏之女弟也名懿惠宋寶祐丙辰三月生年三十九歸於劉劉君初配余有二男一女俱幼撫育教誨若己出平居無事足迹不下堂未嘗疾聲厲色服勤蠶績恆達旦不寐皇慶初劉君沒委家政於諸子身無所畜蔵人問之曰凡殖貨者將以給用諸子旣能養奚以此爲老年起處欲自適私儲徒增累爾至順壬申八月壬寅以疾終年七十七男三長迪祿仲載陽叔立大仲先卒女二一適王一適鄧孫男八孫女八次年癸酉正月壬申葬裏之新莊距家甚邇余與忠顯鄧君交誼如兄弟忠顯之子謙導其姑之子立大來乞銘是以不得辭焉銘曰

少從父稱賢女長從夫稱賢婦老從子稱賢毋其可銘已

吳文正集卷八十六

欽定四庫全書

吳文正集卷八十七

元吳澄撰

墓志銘

有元奉訓大夫南雄路緫管府經歷譚君墓志銘【壬申】

經歷譚奉訓吾故人子也平江路常熟州儒學教授李仲謀以狀敍其世系行事曰君諱適字立之以字行其先蓋以國氏其居撫之宜黃邱隴可考者十一世曽祖諱伯言祖諱用川在宋官皆從事郎父諱文森宋貢士皇元授奉訓大夫溫州路縂管府治中歷同知武岡路緫管府事廣東道提刑按察副使福建道儒學提舉江西等處儒學提舉官至奉政大夫君其仲子也讀書有志趣侍親宦於閩學國字宦學蘓字擢江南行禦史臺譯史不赴父喪服闋逰京師至大庚戌尙書省鑄新錢以才選授將仕佐郎江東等處坑治副提舉君愽覽雜誌夙諳鼓鑄之法召工潰鐵於池卽成銅烹錬功多利悉送官錢監廢君歸隠其後再遊京師至治癸亥充司徒府掾天歷戊辰遷集賢掾史及代宜得隨朝正七品職以去家久丐外得奉訓大夫南雄路緫管府經歷至順辛未夏南還舟次龍舒六月驟暑感疾越一日癸丑歿於舟中君天資簡重沈黙謹然諾人莫測其涯涘旅食十餘年處之若素貧賤者賢矣哉生至元辛巳六月己丑年五十一娶徐氏子男一京生女五適夏適胡適蔣余在室歿之明年京生持狀來請曰先君平生艱勤壽不逮祿將以某年月日葬某原不肖孤懼其泯沒無聞倘惠篤世契而畀之銘以光於幽宮則先君𨿽亡如存也予於奉政公長一嵗相與猶兄弟見其子之能卓立則喜今見其不得壽寕不戚然乎銘惡可辭銘曰粹溫如玉可琰可琡天奪之速云何不淑

故修江鄭君朝舉墓志銘

修江故建昌縣今陞南康路君鄭氏翔名朝舉字也考諱有慶妣余氏生宋寶祐癸丑十月戊午年逾防學端重如成人習唐歐陽率更楷法宋髙廟行艸俱逼眞登鄕達呂正甫之門從行倅撫郡呂之父朱子門人也君燻染見聞嗜小學四書嵗乙亥避地道遇遊騎被掠僅以二親脫走猶攜小學四書宋名臣言行錄自隨夫婦躬防奉飬於艱棘中國朝旣定南土歸隠防間值各處盜起郡貳至邑俾令長集父老議選有才望者往撫諭僉謂君可君承命挾二力直抵諸山砦曉譬禍福悉攺悔釋兵郡貳器之擬署郡從事弗就其後爲飬黽俛食庻人在官之祿非其好也居家事親承思先意無毫髮違咈事兄如嚴父靡或相猶親癠輙不禦酒肉停公務拜醫進藥日夜不離左右父嘗得瞽疾又嘗得末疾沈痼危篤均爲難療君竭心吁神二疾咸愈人謂孝誠所感持防致哀服闋猶不忍出薦奠追慕終身不少替邑之令長鄕之耆艾數百人詣郡舉其孝行有江西茶運使素相知辟充掾史同儕獻言稅靑荈以增課額君力爭竟沮其計省檄長府史中使經歷田糧君多方救防民免加賦之害省府括民爲匠累累上陳其不便事亦中止遷茶司幕僚在職未防以老謝去君每疏聖賢格言於屏朝夕目之以省厥躬嘗訓諸子曰議昏當擇良配吾幸汝母惠淑事舅姑尢謹故不防於不孝二子仕外有使通問必緘示誨言朂以淸愼君與人交必恭必信翼善規過不毀不譽親黨有防不舉己𨿽屢空助之不靳撫孤賑急汲汲恐後年躋八袠聼視聰明髭發才斑白子時中憲掾秩滿授將仕佐郎江州路緫管府屬官旣代擢江西省掾方喜近家遂迎養之樂至順壬申十有一月戊辰朏君以防疾終矣娶余氏先二十二年卒子男四一中蚤世時中道中徳中亦由廣西憲掾類吏部選女五一適丁孫男十二女七一適閔曽孫男一女一將葬州治西北天津山先塋之近時中以江州路儒學正袁梅瑞之狀來乞銘昔宋咸淳辛未以鄕貢試禮部不中其冬客郡倅館下月餘與君同處呂門又識君之子是以不辭而銘君之墓銘曰

孝行之卓君所優污行之惡君所羞之仁之義鮮與儔斯銘斯志千古畱

故池州路貴池縣尹致仕徐君墓碣銘

君姓徐氏其先由豫章徙撫宜黃之浉溪考諱徳秀避亂居郡城君少字奇伯中嵗以字行更字長公與予同生宋淳祐己酉月日後於余工進士詩賦其藝可貢而屢試不偶宋亡在家講授元至元甲午當路舉充建昌路南城縣教就陞撫州路臨汝書院長再調長江州路景星書院行省工姓名於朝厠教官選內大徳癸夘春至京師曰吾獲與天下英俊遊志願畢矣遄歸以造就後進爲務從學者彌眾至大庚戍部注將仕佐郎臨江路新淦州儒學教授畱淦五年延祐戊午換注撫州路金谿縣主簿任未滿引年去位泰定甲子七月十三日乙酉以疾終明年授承事郎池州路貴池縣尹致仕命下不及拜矣君事母致孝防母致哀叔父鰥貧迎飬於家奉之猶父女兄守嫠弟麟先逝極力扶持之撫存孤甥教育從子一如己之子爲文條達平贍善談論與人交恭謹端恪而不矯激四典教職振起士學修完黌宇有勤無惰有興無廢嘗攝新淦州事決難決之訟化難化之民眾庶咸說曰教授權州半月治效若此倘使専司民社又當何如逮主金谿縣簿邑宰亷能忻得儒佐初娶符繼娶晏男中立廣東元帥府掾前六年防中益蔭授徵官女適李孫男士原士淸士淵士觀孫女一適吳二三俱防卒之年八月十九日庚申葬長安鄕余道之原越九年其孫始以南康路儒學教授婁志淳狀來乞銘吁銘巳後矣乃爲書此俾碣於墓銘曰

予之齊年如君者稀後我而來先我而去嗚呼噫嘻

故宋鄕貢士金溪於君墓碣銘

金溪於君諱應雷字震卿曁澄同預宋咸淳庚午秋貢進士君長七嵗予兄事之明年試禮部俱罷各退處僻陋一在郡之東一在郡之西南相去遙隔重防孔艱迹若疏曠心常親厚也君少治舉子詩賦論策超越輩流同裏曽縣令先逹先覺負重名爲學者師奇君之才女焉運代旣更學行彌髙稟气剛直寡合不阿𨿽鄰家無事未嘗一至倘至莫不歡迎交友尢不苟安貧固守薪米屢空略不屈挫得一美味必持奉二親過從當飯而飯當宿而宿蔬食菜羮對客共食泰然無愧誨人家子弟諄諄善誘成才者甚眾所作文章義正辭嚴字畫遒勁類其爲人儲書數千卷下逮陰陽伎術等書亦或手抄惟不喜二氏曰生民之害大矣吾忍觀之哉隠於五雲山之近自稱五雲山人云年躋耋耄康彊不減少壯生宋淳祐壬寅十月巳巳終大元至順辛未九月辛丑其年十月庚申祔葬考府君之兆配曽氏諱季藻淳安長女也先一年卒男三長時保少廣同蚤世惟中子廣在女三長適鄭大益先九年卒少適余嶽先十四年卒惟中女適汪士規者在孫男四瑱琥珪玘孫女二一適曽伯堅一適余鼎明壬申夏澄自家來憇郡城廣具君之行與事請銘噫銘而附於棺乎弗及巳乃追銘之以碣於墓銘曰

其文金玉其質石鐵九十而終全士之節

故將仕佐郎贛州路儒學教授陳君墓碣銘

君諱先得字辰翁居吉太和之城西世爲裏著姓蚤嵗應進士舉不偶代革科廢以其餘力爲詩衝澹絕去雕飾陋巷數椽僅蔽風雨隙地蒔梅一株菊數本家人憂其不事生產作業無以遺後則指架上書曰此吾子孫無窮受用年逾四十始出遊歷數縣教官又以憲司選試中程遷贛郡學錄年將六十學官入仕制始定旣而奉江西行省檄教諭興國及贛二縣陞長瑞州路西澗書院任滿名上中書部注將仕佐郎贛州路儒學教授致仕明年泰定丁夘二月十八日終於家年八十四君外無貪求內無忌克人之戚蹙然如己戚人之休愉然如已休朋遊燕坐言談肅不聞聲及有是非利害厲辭面折見其心服卽懇欵如初暇輙悠然獨行行而適然相聚聚而歡然以飲飲而恍然以醉醉而嗒然以睡睡而忽然以醒物我兩忘處家處旅一若是陶陶焉莫年次子更其宅寛衍十倍君曰汝大吾家在徳器不在屋室人若期稱所願豈有足焉曽大父以醫馳名君亦兼通其術予藥濟貧不倦配曽氏子男二學詩韶州路乳原縣儒學教諭學禮承事郎贛州路瑞金縣尹女一壻蕭秀實孫男三以道南雄路始興縣儒學教諭文子潮州路韓山書院山長新子其季曽孫男四曽敏鼎祖葬於州之云停鄕祔母嚴夫人墓側學禮命文子自潮來索銘時君歿已六年矣閔其請之勤故追銘之銘曰其進其止任運適巳子孝孫慈俱以儒仕

故臨川處士陳君墓碣銘

臨川東鄕之古原陳氏居焉處士君字瑜玉諱瑜生宋淳祐巳酉九月望年八十一元天歷已巳九月望以防疾終於家明年至順庚午十二月庚申葬東原其鄕人饒宗魯述其行導其子來求文文墓石予按所述君之六世祖防贈朝奉大夫二子長子孺紹興戊辰進士第三人官至朝奉大夫直顯謨閣湖北安撫防子邦慶生公著君之髙祖也曽祖治原祖世則考師文俱不仕君端慤敏惠少學舉子業藝成而科廢所居深防四山傍圍一溪縈帯欝然桑麻如古桃源然濵於越界南土初附遐陬未靖寇震於鄰賴君有謀寇不敢犯其後官軍捕逐幾受玉石俱焚之禍君造於師竭家財迎犒保任其鄕爲良民帥義其請禁毋俘掠一鄕生聚獲全君之力也至今父老猶感恩不忘遇賢士挈家逃避爲寇所得貧無貲奉將致之死君捐金贖其孥而無徳色臨川大邑每嵗輸糧三萬有奇吏漫其籍官與民兩病防郭尹至君先自首實又爲畫計考覈尹行其言未期籍成君早年罹世艱棘處劇而裕謹愼而不罣於過無厲聲厲容偏好偏惡人有爭較君爲諭釋辭气溫和無不感動悅服撫家庭人從卑防教愛兼傋與人交傾倒坦易鄕評所歸遇事而斷不苟下於人嵗饑周賑如常惠利出於無心體貌嚴重衣冠肅潔防髯頳頰神意灑落步速如流炯炯精悍閒暇自得有文獻大雅遺風喜玩佳山水常意行規樂邱莫年與鄕之耆壽宿望尊酒吟詩昆弟翕具其樂無涯旣歿人咸思之哀之而無怨議配楊氏先十年卒男五福銘鑾釭其二以後伯兄琇其三以後季弟璡女一壻王昭祖孫男十人溢演漙淳浩源澄潤深洪孫女四曽孫男六相武周觀椿桂曽孫女四饒宗魯曰士之能世其家者鮮矣昔陳太邱長其子爲卿其孫爲公榮名非不足而公慙於卿卿慙於長吾裏衣冠舊族惟古原之陳自朝奉公以來七世皆富壽而文雍睦如萬石君家然則無忝於祖若父者正不待求之躬行之外也宗魯信士予信其言之信故爲陳君銘銘曰

世爵世祿或祗爲辱世徳如陳不貴亦足

吳文正集卷八十七

欽定四庫全書

吳文正集卷八十八

元吳澄撰

行狀

大元故禦史中丞贈資善大夫上防軍彭城郡劉忠憲公行狀

公諱宣字伯宜其先潞人也因出戍畱居忻之忻口鎭金末辟地於陜嵗癸巳七月生於寓舎國朝旣得河南地復歸忻後徙太原公沈毅淸介自防嗜書長逹時宜志在經濟居家奉親恭恪婉愉事無巨細必待稟命意有不可罔敢直遂毋嘗嬰疾不寢逾月疾愈乃巳兄弟雍睦禮如賔友孝弟純篤名聞逺邇宣撫行部聼公談論深防器重還朝以公爲薦擢充中書省掾在京從許文正公學每退食就師講明經理考滿除河北河南道巡行勸農副使至元十二年除戶部郎中攺行省郎中從丞相伯顏平章阿珠統軍平江南自武昌順流抵鎭江取洲立行省供給軍須靡有缺乏禁止殺掠撫安新附所過州郡按堵如故凡便益之事多出贊畫以丞相命赴闕進防書世祖皇帝親問南徵事勢應對稱防賜器服寵嘉之江南旣平作詩百韻鋪張偉績宋臣有能死節守義者必加嘆奨同陳右丞沙汰江淮冗官存革悉合公論知松江府未防同知浙西宣慰司事居官五年威惠並著陞江淮行省參議攺江西湖東道提刑按察使貪吏豪民聞風屛息一道肅然二十二年入爲禮部尙書遷吏部將徵交趾公上言曰連年日本之役百姓愁戚官府擾攘今春停罷江浙軍民歡聲如雷夫安南小邦臣事有年嵗貢未嘗愆期邊帥生事興兵因彼避竄海島使大舉無功將帥傷殘今又下令再徵聞者莫不恐懼自古興兵必順天時中原平土猶避盛夏交廣炎瘴之地毒气害人甚於兵刃今以七八月防諸道兵於靜江比至安南病死必眾緩急遇敵何以應之又交趾無糧水路難通無車馬牛畜防載不免陸運一夫擔五斗往還自食外官得其半若十萬石用四十萬人止可供三月軍糧搬運船料軍湏豈止通用五六十萬眾廣西湖南調度頻數民多離散戶戶供給役亦不能辦況湖廣宻邇溪洞冦盜常多萬一無人伺隙大兵一出乘虛生事𨿽有畱後人馬疲弱衰老卒難應變何不與彼中軍官深知事體者論量萬全方略不然復蹈前轍又將再徵日本公上言曰近議復置徵東行省再興日本之師此役不息安危系焉至元初年髙麗趙開建言通日本以窺宋數輩奉使竟無成約率只徵伐亦不収功驅有用兵民取無用地土猶珠彈雀已爲失防平宋之後姦回擅權賣官鬻爵江南郡縣布滿貪饕削剝官民旣而要功生事之臣倡言東徵輕用其謀於江淮兩浙剏造海船斫伐寺觀墳園樹木殆盡毎株大木不下三二百人拖拽逾山越嶺近者百里方到船塲民間費用過於木價十倍夫匠死傷不可殫紀造作軍器衣甲百色物料皆出於民當役稅戶多致破產大兵旣達海岸不交一矢風浪損舡委十餘萬於荒山不爲敵殺則爲餓莩可爲哀痛死事之家殊無優卹主將僅以身免朝廷寛宥使輸錢贖罪天下知刑賞不行何以懲勸使人效死十九年冬四處行省督諸路造膠河糧舡一千隻又相繼於江南平灤造東徵海舡江南擾動過於向來其平灤船料油竹棕藤取於南方綱運絡繹工匠牛畜死者相望幸防停息百姓瘡痍未蘓軍家老稚哭者未巳又議大舉恐民不堪漢軍自圍襄陽渡江徵二王戍閩廣攻占城破交趾死損甚眾及有絕丁破產之家江南諸路守城把渡巡邏逓送倉庫占役之外調用常是不敷南方新附舊軍十餘年間老病逃亡出徵損折向來精鋭於海東新招軍數皆非習武藝慣爭戰陣之人用此制敵必然敗事經營南方用兵四十餘年中國防致疲乏歸附以來民失撫字實非心服但畏兵力而已江淮輕剽陸梁之徒潛伏山海孰謂無之伺我兵力虛耗一旦嘯聚驅輕生無借眾民所在殺掠其鎭守官軍【缺】

議設科取士之法二十

三年十二月中書傳防議更鈔鑄錢公獻議曰原交鈔所起漢周以來皆未嘗有宋紹興初軍餉不繼造此以誘啇旅爲公邊糴買之計比銅錢易於賫擎民甚便之稍有滯礙卽用見錢尙存古人子母相權之意日增月益其法浸獘自一界二界至十九界闗子計江左立國百五十年是不及八年一更也亡金行用防子亦由此數變名同如小十貫大十貫通天寶防之類隨行隨壊大元初年法度未一諸路各行交銀或同見鈔或同絲絹中統建元王以道執政盡罷諸路交鈔印造中統元寶以錢爲凖毎鈔貳貫倒白銀壹兩十五貫倒赤金壹兩稍有壅滯出銀収鈔恐民疑惑隨路椿積元本金銀分文不動當時支出無本寶鈔未多易爲權治諸老講防扶持日夜戰兢如捧破釜惟恐失墜行之十七八年鈔法無少低昻後阿合馬専政不防公私利病出納多寡毎一支貼至有十餘萬定者又將隨路平凖庫金銀盡數起來大都以要功能是以大失民信鈔法曰虛毎嵗支遣又逾向來民所行皆無本之鈔以至物價騰踴奚止十倍極治之法不過住印貫鈔只印小鈔發去諸庫倒換昏爛以便民間貼驗元起鈔本金銀髮去以安民心嚴禁權豪官吏冒名入庫倒買國用當度其所入量其所出如周嵗差稅課程可得一百萬錠其嵗支只可五七十萬多餘舊鈔立便燒燬如此行之不出十年縱不復舊物價可減今日之半欲求目前速效未見良防新鈔必欲創造用權舊鈔只是攺換名同無金銀作本稱提軍國支用不復抑損三數年後亦如元寶矣宋金之獘足爲殷鑑鑄造銅錢又當詳防秦漢隋唐金宋歷代利病在諸史通典不待縷陳國朝廢鈔巳久一旦行之功貲若爲逺計利民權物其要自不妄用始若欲濟溪壑之用非惟鑄造不敷抑亦不久自獘屬姦邪謀奪中書之務立尙書省以専國柄錢議𨿽罷二十四年遂行至元新鈔未及期年已覺滯澁權姦以行省奉行不嚴繩之以刑遣公及兵部郎中趙孟頫斷江淮行省官吏罪時有元惡寔長一省公顧惜大體略不攟摭而去二十五年公由集賢學士除禦史中丞行禦史臺事其元惡悍戾縱恣常慮憲官糾其非若公尢所忌者猶以前時常獲欵接因幸公之過揚冀一相見敍情好如舊而公以臺官不當外交竟絕江赴防於是增其猜怨公領臺事之後大夫與右中丞出建康城外防視軍船羣禦史從有以軍船載葦者禦史張諒防詰知行省所使詣楊州覈實元惡盛怒卽圖報復大夫之父官於屬郡旋被按劾遣其惡黨造建康偵臺中違失出惡聲相蹸轢防中悚懼陰往懇祈以自觧惟公嶷立不動元惡怨公愈深羅織公之子系揚州獄又令建康酒務淘金等官及遭斷錄事司官誣告行臺沮壊錢糧以聞於朝納賂權姦必欲置公死地當時専以財利一事爲重又且素惡防憲差官二員至行省鞠問公及禦史六人俱就逮公將行書後事緘付從子自誠令勿啟視公旣登舟行省差軍船監押兩岸列兵衛驅迫鉦鼓旌旗震耀數里聼者觀者爲之駭怖比至楊州南闗簇兵圍繞不得入城同行禦史分異各處不通往來九月朔公自裁於舟中啟視公所書絕筆其辭云觸怒大臣誣構成罪豈能與經斷小人交口辯訟屈膝苟容於怨家之前身爲臺臣義不受辱當自引決但以不獲以身徇國爲恨嗚呼蒼天寔鑑此心且別有公文言元惡罪狀後得其槁塗注鉤鈴辭句難辯前治書霍肅爲序次其文讀之令人悲惋霍肅曰公旣殺身行省白朝堂曰省知罪重自割身死前後構禍主謀者郎中某也某爲行省員外郎時公爲參議相得甚驩爲江淮鈔法法尙書省命公罰某杖罪公以同僚爲荷其事由是公被罰某素受公恩但以同惡相濟深忌正人鋭意擠傾曽不顧公議之可畏宿恩之難負公忠義節操世所共知識與不識皆爲嗟悼肅親見親聞其事故辭覈而情哀在先有觀天文者謂熒惑犯外執法及是聞公有變乃知正人生死上應天象公哀問至太原夫人李氏將一僕一驢行三千里奉柩歸葬其後同謀害公者不久俱死若有陰譴云元惡旣斃越一年權姦亦誅攺弦更張霍肅具公死事始末呈之臺省不報公之官初階承直轉大夫歷奉訓奉直朝列中順少中太中嘉議通議凡九階延祐四年從子自持上公行寔禦史防奏聞制贈資善大夫禦史中丞上防軍追封彭城郡公謚忠獻夫人李氏追封彭城郡夫人謚議曰廉方公正曰忠行善可紀曰憲公性至孝鄕閭著聞見知竇文貞公門無私謁政有惠慈奏牘本乎公正非拘儒曲士引據髙逺不逹權宜者比其行善可紀信矣江淮省臣貪虐不法公以其罪上語泄馳賄中外柄臣黨惡誅鋤忠良傳檄加覈公慮身辱徒損防威中道以殞時論寃之其防方公正又信矣予嘗論公之死曰耳目重臣無辜而被逮問浮雲蔽日如此豈善類可望生全之時耶使公不死忍恥以對獄吏奚啻色理辭令之辱假而得生亦臧獲婢妾苟免者所爲耳若公臨絕之音豈不毅然大丈夫哉人孰不惡死不曰所惡有甚於死乎此公之所以寕死而不辱也公之大父津不仕大母苖氏父訓金朝河南省椽慱學知名與太原元好問友母宋氏夫人李氏淸苦持家與公同其志操後公二十七年卒子男二自勉受蔭同知滁州繼尹上蔡臨頴二縣自得主杞縣簿女三婿張維梁中立毋琪孫男伍女四公行完於身才周於世剛正公防視古之名臣可以無愧宜有傳在國史故敍公平生大槪以俟它日采擇謹狀

吳文正集卷八十八

欽定四庫全書

吳文正集卷八十九

元吳澄撰

祭文

國子學告掲大成新扁文

維京師立先聖廟旣落成之二年今天子嗣位乃加封大成之號恭惟先聖道徳髙厚與天地參爲萬世帝者師聖君賢相於位號廟祠務致崇極以風四方廟之堂曰大成之殿廟之門曰大成之門𨿽因前代之舊然大成二字寔今天子所錫扁以斯名施之於今尢爲宜稱吉日辰良爰掲新扁於殿之前門之外防尊慕先聖入其門升其堂者得所瞻仰焉謹以潔牲醴齊用伸防告王其鑑之

祭周元公濓溪先生墓文

嗚呼悟道有初適道有途先生之圖先生之書昭示厥初維精匪粗坦辟厥途維約匪紆人生而靜所性天性物感而動所用天用未量布帛分寸在度未程重輕銖兩在衡風𨿽過河水弗興波形𨿽對鏡鏡弗藏影動而凝然靜而粲然惟一故直惟一故専道響絕弦千數百年學要一言洙泗眞傳有性無欲有一無二猗嗟效朂久莫克至先生之道萬世杲杲展拜墓前如親見焉廬山峙南大江流北仰之彌髙逝者不息

慈湖丁蘭廟祝文

嵗在丁亥十月丙寅前鄕貢進士江西撫州吳澄謹昭告於丁大神澄自少讀書粗識義理見有厚於人倫者𨿽不同世心慕其人惟事親不失子道澄去冬經過式瞻廟貌疇昔之夜夢祗見於執紙幣以贄歸舟泊祠下敬惟往夣是踐澄去家期年今歸省母舟溯流而上祈得順風而無驚虞以早逹於家神其保祐之

祭樂安縣丞黃從事文

嗚呼公生於梁長於梁老於揚卒於揚其質厚其气剛其見定其行方始也辟地出蜀而逰終也辟世入山而幽出蜀伊何﨑嶇萬里潔身以去就祿而仕入山伊何優遊卒嵗儉約以處得正以斃辟地以生陳子之淸辟世以死張子之寕淸則𨿽生而不辱寕則𨿽死而猶榮初予識公於通守之庭聞公爲當代鉅人所敬聼其言論風防於是而信公之名旣而從公於貳令之聼見公爲一邑士民所愛視其兩事設施於是而得公之誠曽防何時風震雨淩公於斯時蟣虱小官蹇蹇於下事不辭難又防何時地防天傾公於斯時螻蟻防軀行行於中義不受污嗚呼平居無事凡百有位衒才華矜科第挾崇髙誇寵利憑防萬民傲聣舉世及至一旦茫無寸計臨難苟免從風披靡自詭龍蛇不愧犬豕胡爲乎寒松勁艸之心乃見於下邑庻僚之底如公之志有隕無貳如公之節霜嚴日厲人知公禍福不動爲一時之勇孰知公完飬有素非一朝之故公之劬書嗜學寒暑不廢毎蹙然於芳艸之艾蕭公之安貧守賤表裏一致常怡然於陋巷之簞瓢公之好賢樂善心口嘆喟恨不卽上之靑霄公之憤世嫉邪辭色峻厲恨不卽肆之市朝逮祈死之不得慨偸生之不聊爰投迹於魑魅任爭席於牧樵憂患之端殆無時而不有勁直之气不與累而俱消外無撓而力毅內有主而神全惟其所稟之異所學之正是以𨿽老益壯𨿽窮益堅聖人未見剛者如公蓋庶防焉嗚呼知公惟予知予惟公今其逝矣欲見何從有山崇崇有水溶溶今其藏矣哀慟何窮防防潛徳凜凜髙風一觴永訣尙鑑予

祭吳叔震文

嗚呼人莫不有死兄未可以死也外無彊支內未有壯子也一家憂責之所萃一邑民望之所系也兄慮事兮素周胡能一一預擬也兄飬生兮素厚胡寧忽忽至此也嗚呼以兄風流文雅之懿溫公謙遜之美不惟見稱於平居逺近之交親抑亦見重於當路貴顯之君子蓋其久而不渝行之安而無僞故兄之感動乎人者有由而人之愛敬於兄者無異吾求一人彷佛如兄者焉防闔郡而莫之可比知與不知聞兄之死疇不嗟悼而失聲痛惜而隕涕嗚呼兄今巳矣吾自丙戌與兄交際知無不言言無或避於今八年首末無二今夏吾疾兄念之至兄疾數月吾不謹視初期兄之有瘳豈料竟此而長逝負於幽抱恨積媿嗚呼昔兄於吾孰不籌議今吾於兄寕敢遺墜命之短長家之隆替諒天數之有定匪人力之可計寤寐以思永嘆弗置一觴告靈尙鑑吾意無以報兄空灑哀淚嗚呼

祭危先生文

嗚呼昔予弱嵗初識先生端方之質惇篤於行曰在程門可防彥明事徽庵翁𨿽壻猶子翁旣無後悉意經紀嫁其孫女與子一視翁之同宗旣貴旣豊尊禮先生靡替有崇館置於塾十諮九從予時往來毎見益親學不衰倦知識日新沈潛防宻誾誾恂恂下逮末術鳥伸熊經亦所深嗜以衛其生嗚呼先生宜享遐齡如何如何一疾弗救年逾七十豈不謂壽宿學雕落予心寔疚聞訃之初身寄逆旅絕學如綫予復誰語防更旬朔始拜柩前魂兮何之涕泗漣漣嗚呼

祭外舅余東齋先生文

嗚呼翁年六十有七未至於耋且耄也翁之精神志气未至於昏且耗也翁之起居飲食未減於壯且少也去夏得疾其端甚防人莫之告澄莫之知逮乎有聞凜乎有疑秋杪澄始往省専付之醫而醫曰可爲也去冬力疾其出豈宜藥莫或繼病莫或支雀防攖懷風雪侵肌嵗杪澄又往省重責之醫而醫曰未危也正月於役數月於違意翁介疾有喜可必其期也孰謂凶訃逺馳竟至於斯也嗚呼翁之意度翁之文詞篤志好學老而弗衰炳炳於中寂寂於施表表於鄕昧昧於時是則大運所同而非獨翁一身之私也舉世所慨而非獨澄一人之所悲也澄寔無似翁妻以子翁今巳矣莫之起矣疾弗躬侍喪弗躬事奄忽再朔始拜靈幾疾首痛心有淚如洗嗚呼死者其有覺乎翁其能如昨乎死者其可作乎翁其將焉托乎嗚呼哀哉尙享

祭張達善文

猗歟朱子訓釋四書防辭宻意日星炳如紛紛末學經笥文藻而於本原或昧探討卓哉張君學有正傳章句義理防索精專講說鋪陳敷暢厥防抑掦翕張聳動羣耳公侯之門賓師之尊始終情義彌久彌惇晚官魯洙又客衛服詵詵遊從濟濟受讀歸來淮土妙運誨規有言於朝將升胃闈如何如何天不壽之忽此棄遺曽未耋老昔逰白下及上君堂今滯儀鑾君喪巳祥遙瞻蜀岡墓長宿艸進拜遺像涕隕心懆學之不墜允也不忘愴焉一奠以寓哀傷尙享

祭鄒居士文

嗚呼予觀聖門之論君子懷徳懷刑二端而已其懷徳也於處善循理秉義守禮所樂所喜勉勉操履如嗜甘美其懷刑也於傾險譎詭放僻邪侈所畏所恥惴惴謹避如蹈火水維此二端夫孰能然求諸今之人居士公有焉故公之在世也七十二年不尢於人不愧於天內有懿行外無瑕愆予之迂疏眾所共愚締交之初一見心孚蓋嘗與予夜半不寐靡所不談靡所不議忘倦忘疲深悅深契忽然興喟曰惟我與爾使居今世人人若是則官府可廢法禁可弛追思是時予年二十四今又三十四年矣公乃棄予而死嗚呼已矣予復奚言惟上存淺土之喪下闕承家之孫此公之生而不置懷於朝夕死亦不瞑目於九原也𨿽然天者不可知人者猶可期予當告公之子以卒公志以滿公意公亦可以翛然長逝而無芥蔕於斯烏乎哀哉尙享

祭祝靜得提舉文

猗嗟夫君如瑜如珣如蘭如芝如鳯如麟初賓淮甸繼宦江濱所至所歷與物爲春吾聞其風未見其人拙疏繆悠垂老乃仕與君交承自覺形穢南還一年爰始通使西逰數月音問莫嗣道中訃傳疑駭驚悸公牘促行遽信其然發書旅次汗淚交漣惻愴未已次且不前緘辭絮酒亟奠幾筵悁悁目送秋水長天尙享

祭袁主一文

嗚呼吾兄遽至是邪與兄同裏情同一家後締姻親交誼逾宻合如符契固若膠漆予之中子兄之愛壻年未三十不幸夭逝予罹此防兄寔不愉曽未再期兄亦棄予予畱京師聞訃哀怛望門一慟情莫能逹數千里外緘此哀辭辭促意長泣涕漣洏

祭沙卜珠宣慰文

嗚呼已酉之夏予如京師於廣陵之寓府話六載之別離公云去冬一病防不可起幸今少瘳得再相見於此予覸公體貌𨿽羸視聼不衰意或日就扵平復而年壽未可涯也予去曽防何時公厭世而若遺二千里外凶訃莫知久乃聞之惻愴不怡遣使弔問爰足以罄中懷之悲日月不淹忽焉四期予始南還而公不復見感傷嘆惋蓋有甚於初聞之期維公超超特異之姿恢恢大受之器富而好禮貴而下士四海名勝之所願從而知與不知之所共美𨿽以疾廢而歸居庶乎久生以觀斯世之何如爾烏乎公其已矣而有賢嗣則公之死猶不死也宿艸芊綿晨露晚煙一觴敬酹烏乎安得起公於九原

祭夏防安文

嗚呼以吾友朋明悟之質和粹之气深沈之量重厚之器宜其得於天者旣豊且備胡爲嗇於壽而不假之以年嵗也烏乎吾友卓爾殊異齊諸輩儔寡所匹儷方其少也於親孝敬於長順悌恪共子職克承考志如於越之劍匣蔵未試炳炳輝輝防見鋒銳及其長也父喪旣畢家業益熾田疇廣辟積貯贏利如源泉之水春流方至汨汨滔滔莫測涯涘其壯而學也脫略凡近超絕造詣忘筌蹄於章句探奧突於理義未嘗執筆求工於文辭未嘗挾冊求多於誦記而施於今者粲然可觀而師於古者脗若契其彊而仕也觀天光於上國覲日角於潛邸攀龍附鳯於翕歘化鯤爲鵬於尺咫由布衣而七品出玉音之特防時宰下禮於其廬貴遊願交者如市騰焰焰於北方冠緫緫之南士彼啇財而計資率面頳而顙泚烏乎吾友眾美攸萃言溫雅而中倫容安詳而合軌聞者稱揚見者嘆喟烏乎吾友而止於是予於今春移疾去位吾友南還同舟共濟予於江千數月淹滯吾友前邁旋卽官次比予及家秋聿云季吾友謁告自官來憇防恙遽感良藥亦嚌日望其痊豈意長逝病弗及問斂弗及視去者日逺來者日駛衮衮劇痛灑灑哀淚烏乎吾友竟至於此命也柰何奚怨奚懟賢母有命俾淑而嗣疇昔交情罔間生死有不盡心幽顯負媿一酹幾筵尙鑑予意

祭董平章文

自聞公喪亦旣逾年始得致淸酌庶饈之奠於公之祠前惟公堅剛之質勁直之气亷正之操果毅之才如金百鏈不可少摧如矢一發不可少回如喬嶽之崔嵬如洪流之硠礧見義必爲不顧身之利害而移見賢必敬不因人之毀譽而疑其嫉惡也如仇其好善也如飴勲閥巍巍而恂恂文儒之設施英邁堂堂而循循理法之繩規蓋其稟於天者旣異而其得於學者又足以栽培滋漑而有所禆故能特立獨行表表於天下而視世之依阿淟涊閹然取者亦淸泉湜湜之不滓於污泥某也山澤之臒覊之迹分甘肥遁於明時未識公面已辱公知居常惴惴栗栗惟恐負公之識鑑庶幾沒齒而無忸怩豈意後公以死猶及聞公之訃而興悲烏乎公之光昭卓偉不可得而見矣相望數千里之逺僅能一哀於此辭尙饗

華蓋山禱雨文【代申宰作】

予之不才濫叨邑宰智識陋牧字乖僻咎於天天降之罰連月不雨早稻已損晚稻亦傷徧走羣望未遂感應竊惟守土之官有罪神宜譴責於其躬百里之民何罪焉而罹此禍今正艱食若更不雨無望秋成民必莩死神之仁豈忍使斯民至於此極油然作云沛然下雨在神瞬息間爾其注甘霖以蘇苦旱以活斯民之命惟神其憐之謹告

吳文正集卷八十九

欽定四庫全書

吳文正集卷九十

元吳澄撰

制

封張蔡國公制

天地間之有正人國家恃以爲元气卿之忠藎朕所眷知比因疾以祈閒爰加恩而優老榮祿大夫中書平章政事張珪彛常世閥廊廟宗工早緫戎旃已作禮樂詩書之帥晚司化軸遂稱文學正事之臣左右六朝出入三府夷險不易其守鯁亮一如其初太淸罹薄蝕之昏前期致沭浴之請越予新服嘉乃舊勲諤諤之節詎敢詭隨侃侃而言類多禆益黯𨿽謁告奭尙勉畱俾辭鞅掌之勞専罄格心之學緬維先正嘗平金壘以立功宜得後昆復就蔡封而襲爵所謂故國庸建上公思竭爾忱廣敷陳於經幄欽承時命永翊贊於皇猷可封蔡國公提調經筵事

封天師制

我國朝之崇教古莫與倫卿世家之受皇恩今爲特盛宜隆稱號爰示寵嘉正一教主嗣漢三十九代天師太輔化體仁應道大眞人主領三山符籙掌江南道教事張嗣成冰雪神人風雲聖代繼乃祖乃父累功積行於前而聞子聞孫繼序增光於後及此初元之覲助予敬徳之祈翼翼小心允謂恪恭而有禮巍巍大道共祈淸淨以無爲可特授翊元崇徳【職事同前】知集賢院道教事

封仙姑制

朕惟下之事上也以禮上之答下也以恩朝宗於國者禮之防慶賞其家者恩之厚嗣漢三十九代仙姑胡靜正出自右族克相中閨宜錫佳稱用嘉嫓羙可授明惠慈順仙姑

封孫眞人制

大道先天地而混成至徳正性命而順受其能凝神守一則可保身全生我家啟運之初異人乘時而出素行上孚於睿鑑功下濟於寰區繼繼逮今繩繩嗣教以爾泰定虛白文逸眞人孫履道恬淡抱朴謙沖葆光方外從遊早逍遙於兾北環中善應晚楷式於豫南屬長春之席蹔虛幸太古之傳未冺逺尋支派丕闡宗風可特授神仙門演道大宗師泰定虛白文逸明徳眞人掌管諸路道教所知集賢院道教事於戱心齋而有吉祥爾懋明於寕極年熟而無疵厲朕永賴於蕃釐宜令孫履道準此

誥

追封秦國公

巨姦防蔽誣防忠良大號渙頒昭蘓寃枉允諧公議宜錫殊恩故開府儀同三司上柱國上都畱守兼本路都緫管開平府尹虎賁親軍都指揮使賀勝光輔五朝榮躋一品讜論屢陳於中禁重權久畀於上京疾惡如仇遑卹後來之身禍觸邪獨早孰知先見之神機敬輿本欲摧延齡之鋒彥範不幸死三思之手粵予嗣服閔爾罹殃誕播告於寰區用慰安於泉壌褒崇有典開釋無辜進稱社禝之功臣疏封井鬼之分土服此爵命施於子孫可贈推忠宣力保徳功臣太傅開府儀同三司上柱國追封秦國公謚惠湣主者施行

追封張氏奉國夫人

夫妻牉合也禍福同之爾夫勝累朝舊臣忠勤偹著不幸忤雄姦受誣構以至於死朕甚閔焉亦旣昭雪優加褒贈爾尙與享其榮哉故某官某妻張氏可贈秦國夫人主者施行

追封揑古眞秦國夫人

朕有忠臣罹此誣構爾爲良配失所依歸死者旣用褒嘉生者亦宜矜卹貴崇天爵榮受國封施及未亡人以風天下之俗享明乃服命是曰邦君之妻尙克有終欽承無斁故某官某妻揑古眞可封秦國夫人宜令準此主者施行

表牋

謝賜禮幣表

伏以接地風雲際防親逢於明主麗天日月照臨逺及於老臣賜之以府庫之財衣之以筐篚之幣承恩過厚揣分何堪俯瀝愚衷仰塵睿聴臣誠惶誠恐頓首頓首伏念臣荊揚賤士樵牧孤蹤防誦孔氏之遺書無繇見道長直朝家之興運有幸爲民愧碌碌之譾才乏卓卓之奇節以言其文章則體格卑陋以言其學行則噐識凡庸自甘晦迹於深山豈覬發身於昭代大鈞靡不覆燾小物亦預陶鎔惟成宗法至元首賁邱園之隠歷武宗逮延祐薦升館閣之華先帝擢之禁林今皇處之經幄講讀古訓對揚耿光誤防上聖之簡知得厠羣賢而布列然犬馬余齒巳非少壯之年而螻蟻防誠莫展驅馳之志外之弗能效勤勞於郡縣內之弗能禆謀議於廟堂糜廩粟費俸錢素飡甚矣辱髙位速官謗淸論凜然因負采薪之憂遂辭視艸之職𨿽心同葵藿常戀闕庭柰景迫桑楡宜歸田裏未嘗毫釐有補於國況又耋耄無用於時淵度涵容寵鍚優渥玆蓋伏遇皇帝陛下乾坤愽施海宇皆春忍令散材汨沒於泥塗欲俾寸艸沾濡於雨露閔憐周卹固君父惻隠之仁悃欵控陳乃臣子辭譲之禮倘冒昧而拜貺實踧踖以懷慙敢致懇祈乞垂矜允収此九重之大惠全其一介之小廉一是歡榮等如秪受臣棲遲畎畝固難彊筋力以輸忠教誨子孫誓當竭精神而報上所賜鈔錠叚疋除已向闕謝恩外未敢欽受謹奉表辭謝以聞臣無任瞻天仰聖激切屏營之至【臣澄】誠惶誠恐頓首頓首謹言泰定三年某月某日具官臣吳【澄】上表

擬賀正表

祥開鳯歷三年書正月之春喜溢龍墀萬國慶九天之拜朝廷有道臣庶齊心【中賀】孝友慈仁聰明睿智敬上帝而尊祖考怡太后以及族親正始厚倫式昭風教之本更化善治茂迎福祿之來際熈洽之昌辰舉防同之盛典某致身冑館稽首宸居日月照臨祝聖人之悠久乾坤交泰值君子之吉亨

賀正牋

黃道天開曉麗彤墀之日靑宮地近春隨紫禁之煙禮盛三朝歡騰八表【中賀】因心則友令徳維恭建宗社之殊勲不矜不伐膺軍國之重寄克譲克仁隆孝飬於慈親廣緝熈於聖學前星明潤正月防同某教掌貴遊光依儲極始和布六典聿新象魏之觀元良貞萬邦尙念虎闈之齒

擬賀登極表

聖人冠世久屬天地臣民之心歷數在躬宜爲宗廟社稷之主六龍禦極萬象回春【中賀】睿智挺生武文兼偹維太祖肇洪業而世祖一寰區其雄略宏規偉曽孫之克肖矧英姿粹學與先哲以同符爰自邇年首平內難試斧鉞於盤根錯節措邦家於磐石太山翕然人望所瞻依乃以天倫而推譲潛毓震宮之耀順承坤母之慈上帝公而無私太寶畀於有徳不崇朝而致泰姦慝悉除如皎日之方升幽防畢照聿新善政深愜輿情僉云遭逢堯舜之君何止超越漢唐之治某等濫班端尹幸際昌辰附翼攀鱗豈敢作榮身之計責難陳善尙期攄報國之忠

賀皇后表

天徳出寕覩幹龍之有造地儀克配同坤象之無彊海宇咸歡宮闈溢慶【中賀】柔嘉體順恭儉性成伉儷前星久仰星軒之恊比光榮今日欣逢日馭之昭升用宏闗雎正始之風共佐鳬鷖太平之治某等叨陪淸列獲覩皇明利見大人爲祭主而守宗廟樂得淑女嗣徽音以禦家邦

擬皇慶賀正表牋【二道】

元年正月鼎新曆數之初麗日中天咸集衣冠之拜照臨所曁恱豫惟均陛下明睿冠倫緝熈典學持守臻太平之盛怡愉盡致飬之歡眾賢聚於朝廷政修事舉利澤周乎宇宙吏稱民安庶績彚升三陽道泰某職司虎冑光近龍墀皇極敷言喜一人之有慶臣工稽首祝萬壽之無彊

體元資始先天茂對於幹時積慶有餘厚徳實基於坤母和開正旦喜溢重闈皇太后雝肅在宮慈儉爲寶上致隆於孝飬內昭嗣於徽音維長髮之降祥篤生濬哲以思齊而興聖駿惠家邦春暉融撫育之仁國典偹尊榮之禮某濫司六館幸際三朝儼千官朝防之班肇端此日享四海怡愉之奉萬億斯年

經筵講議

帝範君徳

夫民乃國之本國乃君之體人主之體如山嶽焉髙峻而不動如日月焉圓明而普照兆庶之所瞻望天下之所歸仰寛大其志足以兼包平正其心足以斷制非威徳無以致逺非慈厚無以懷人撫九族以仁接大臣以禮奉先思孝處位思恭側已勤勞以行徳義此乃君之體也

唐太宗是唐家很好底皇帝爲教太子底上頭自已撰造這一件文書說著做皇帝底體面爲頭兒說做皇帝法度這是愛惜百姓最要勾當國土是皇帝底根本皇帝主著天下要似山嶽髙大要似日月光明遮莫那里都照見有做著皇帝天下百姓防著都隨順著行的好勾當呵天下百姓心裏很快樂有行的勾當不停當呵天下百姓失望一般志量要寛大著寛大呵便容得人心要平正著平正呵處得事務停當非威武仁徳這田地國土怎生肯來歸附非慈愛忠厚的心百姓怎生感戴皇帝的宗族好生親愛和睦者休教疎逺者朝廷大官人毎好生秪待休輕慢者奉祀祖宗的上頭好生盡孝心者坐著大位次裏好生謙恭近理休怠慢者揀好底勾當盡力行者這是做皇帝的體面麼道

通鑑

漢髙祖至咸陽悉召諸縣父老豪傑謂曰父老苦秦苛法久矣吾當王闗中與父老約法三章殺人者死傷人及盜抵罪余悉除秦苛法吏民按堵如故凡吾所以來者非有所侵暴毋恐

漢髙祖姓劉名邦爲秦始皇二世皇帝的時分好生沒體例的勾當做來苦虐百姓來漢髙祖與一般諸侯只爲救百姓起兵収服了秦家漢髙祖的心只爲救百姓非爲貪富貴來漢髙祖初到闗中喚集老的毎諸頭目毎來說你受秦家苦虐多時也我先前與一般的諸侯說先到闗中者王之我先來了也與父老約法三章殺人者死傷人及盜者隨他所犯輕重要罪過者其餘秦家的刑法都除了者當時做官的做百姓的心裏很快活有大槪天地的心只要生物古來聖人爲歹人曽用刑罰來不是心裏歡喜做來孟子道不愛殺人的心廝似前賢曽說這道理來只有漢髙祖省得這道理來漢家子孫四百年做皇帝我世祖皇帝不愛殺人的心與天地一般廣大比似漢髙祖不曽収服的國土今都混一了皇帝依著世祖皇帝行呵萬萬年太平也者

吳文正集卷九十

欽定四庫全書

吳文正集卷九十一

元吳澄撰

韻語【五言四句】

感興詩【二十五首】

至元丁亥自京師回舟中寄子昻及在朝諸公

圓气直似専方形翕還辟眇眇血肉身中立名三極

又

天運比日舒月行比日徐舒縮生嵗差徐疾成閠余

又

岱霍嵩華恆濟淮江河海昆侖歸虛谷萬山萬水防

又

气火血脈水骨金毛髮木五行皆有土四物載於肉

又

馬圖文書麟獲鳯不至萬世炳文明四靈兆開閉

又

洪流啟三聖烈炤顯六籍世間土水偶不度水火厄

又

先天竟岐周古文起東晉四家一孤行五傳三難信

又

冀北盛堯禹雍西大文武洙泗東極天舂陵南教祖

又

臨川徑不新安循堂序本堂近定慧末失墮訓誥

又

新安窮格功臨川修省處三人有我師況此眾父父

又

老南國學西出流沙外釋迦西方來南入閻浮界

又

老氏巧處事任術以爲理釋氏嚴治心絕物以勝已

又

墨翟名宗禹楊朱實師老本主𨿽不同一是畔吾道

又

長氏原道篇董生正誼語唐宋千年間防子吾誰與

又

周詩三百餘楚騷二十五自從蘓李來萬變莫能古

又

周召分方伯酇畱著世家西山二子薇東陵故侯

又

子房爲韓心孔明興漢事三代以後人卓偉表萬世

又

楊雄莾大夫陶潛晉處士男兒百嵗中蓋棺事乃已

又

批導郤窽際出入齊泊中觧牛與蹈水萬理一道同

又

千金屠龍技百金不樂一壺濟中流五石嘆濩落

又

漢皇棄梁傳鄭公負唐帝君臣際防難禮樂竟淪廢

又

箕疇八政目末師首食貨井田封建後此事如何可

又

逾濟巢鴝鵒入洛啼杜鵑大事可知已禽鳥得气先

又

元後宅土中神皇主天下書傳三千年未有如此者

又

風前白浪惡雨後黃流渾公無渡河去天未喪斯文

題諸葛武侯畫像

含嘯沔陽春孫曹不敢臣若無三顧主何地著斯人

題陶淵明畫像

淒涼義熈後沈痛永初元天闊目無力相隨酒一尊

防畫歸去來辭

當時歸去意難與世人知未信千年後能知有畫師

題伏生授書圖【有跋】

先漢今文古後晉古文今若論伏氏功遺像當鑄金嗚呼天未泯絕帝王之制故憗遺此老以至此時也女子亦有功焉書二十八後析爲一十三奇倔難讀或謂女子口授時濟南潁川語異錯以巳意屬讀而失其眞嗚呼奇倔古書體也錯何尢晉隋間古文二十五篇出從順如今人語非若伏生書奇倔矣識者議其功罪於錯爲何如哉烏乎是固未易爲淺見寡聞道也安得起吳材老朱仲晦於九原

題馬義望云閣

望云空想憶愛日莫蹉跎遊子歸與未吾親念若何

題髙節婦詩卷

桃李盛芳年貞心不二天如何丈夫軰大節少能全

徐節婦祕氏詩【二首】

婦徳貞從一鄘風首柏舟卓哉徐氏母磐石屹中流

又

家無丹穴利誰與築懷淸一二文儒士依稀說姓名

題漁舟風雨圖

簔笠寒颼颼一篙背拳曲有人方醉眠酒醒失茅屋

題張鶴溪萬里風行捲

忽逢萬里風吹上一隻鶴臨川故鄕溪悠悠水如昨

題琴士戴天聲贈言

耳未聞其琴而已知其音目未見其人蓋巳知其心

題王明逺筆

齊銳久如新文埸防上勲誰言斗邑小有此管城君

題雙頭菊

天下無雙士風流靖節翁如何名利域有此兩心同

淸隠軒【爲梅泉毛使君題】

冰雪淨無塵風波澹不起眼中世緣斷疏影在淺水

題雙鵲圖

寒夜鬼車飛雙棲寄一枝不逢晴曉語誰信觧先知

蘆鴈

飛噭逐西東亂投蘆葦叢若無稲梁意云外附防鴻

題姚竹居畫卷

竹居昔過此荏苒三十春此畫今到眼見竹不見人

題陳舜卿龍頭

龍有眞有畫畫無眞無假畵好卽爲眞題字從渠冩

月鏡相面兼揣骨

見面未見骨逢人工揣摩防湏能照膽此鏡不湏磨

贈野碧葉相士

野客雙瞳碧一如秋月明九淵深莫測容或有潛形

蘭意爲艾生賦【甲子三日】

古來十二操魯叟意誰傳不采又何怨幽芳祗自妍

畫

前者據石安後者攀枝危安危兩不知抱子相與嬉

題楊妃病齒圖

齒痛自顰睂君王亦不怡此癡如早割何待馬嵬時

玉田詩爲詹道士作

一寸虛閒地中含渾沌天誰能剪荊棘日暖自生煙

送洪士芳逰廬山

匡廬萬仞立今古防人逰更豁空中眼湏登最上頭

題金牛供佛圖

憐汝山中苦殷勤飯一盂阿誰知飯味汝意亦憐渠

吳文正集卷九十一

欽定四庫全書

吳文正集卷九十二

元吳澄撰

韻語

題太祖太宗蹴踘圖有陳希夷趙韓王及二待詔

混元共戱一丸圓年在庚申啟運前賢聖仙凡俱泯泯於今七度見流年

驛舟過慈湖瞻禮丁侯廟

往年曾此拜祠前歸侍慈親十二年今日重來哀罔極西風老淚濕徵

題山水手卷

家在江南山水村黃塵陌上兩眸昏偶然此景夣中見歸路迢迢欲斷魂

題黃冠師出示手卷

江山煙樹幽居妙眞師出此圖師亦有居何處覓可憑畫手冩來無

題聚星亭畫屏贊【二首】

眞人此日暫東行爭柰黃星漸次明二姓聞孫竟如許一天瑞气落西營

又

魏公勛業照乾坤太史曽占五色云三抆敖家詩裏淚始知亭贊意殷勤

題梅埜圖

姑射仙人識面來偶然有見卻驚猜誰家埜月糢糊影絕憶前時雪裏開

題墨蘭圖

赤節紅芳楚澤春心期千載一靈均不知何代爲茅去誰認髙枝細細紉【稽本艸圖經楚辭辦證通誌昆虫艸木略故云】

題畫山水扇面

一搦山川掌握中人間何處不淸風水邊林下千年意萬里扁舟五畝宮

題徐滁州種徳堂【並序】

其父光山令及侯俱嘗於師旅之間饑饉之年有所全活

徐侯世徳活萬命光山新播侯耘治種之成實實更種穣穣今玆復來玆

題桃源春曉圖

蒙矓曉色破初春一洞桃花樹樹新此景世間眞个有只今去作捕魚人

贈壺中仙談命

春花洞樹各媸妍墮混飄茵亦偶然何事壺中太多管謫來塵世勘流年

贈樂天術士談星命【二首】

大冶鎔金鑄萬形洪纎好醜各圓成不然順處渾無事底用逢人說悴榮

又

用之爲緯體爲經七緯分靈作萬靈禍福冥冥休苦問且從羲氏較中星

有示餘六一公故履者爲題一絕

醉翁足迹巳靑原驚見如今雙履傳古物只湏存集錄遺蹤一字可千年

文信公崖山贈歐陽伯云詩

主亡國滅此何時贈別從容尙有詩心畫心聲俱軟羙心如鐵石只心知

奉題樵雲吟槁以畀其子

讀盡樵雲野叟詩樵歌猶似入云時歌聲未共樵柯爛底處樵家有此兒

贈況鈞赴澧州天門教諭

一塵不染天門竹百世猶芳澧浦蘭子去三年容易過好畱二物久相防

題呂公干謁不遇手卷

持鉢空歸雪滿天地鑪防日斷炊煙妻兒不作啼號態剛信鑪灰冷復然

題伯時馬

驍壯云連力气麄慣防馳突暗中都如何得此眞龍種消得千金買畫圖

寄譚提舉【三首】

防年客裏負黃花此節歸來始念家遙把黃花爲公壽秋香耐久晚尢嘉

又

人間福徳似公稀底用紅塵著腳爲嵗嵗長如今日好湖邊風月足娯嬉

又

一中春意造元和常樂常安孰敢魔个是法門眞不二本來無病惱維摩

次韻張廣防贈金谿祝自牧過撫逰洪【二首】

偶逢此客憶文安繞櫝重重襲莫幹盡是深藏藏不得鬥間紫气有人防

又

龍虎山頭香滿衣紫洞口故飛飛仙家有藥度一世更向何方采取歸

贈黃相士

華山一覺睡初回雜遝門前貴客來亦有麻衣道人至地鑪欲罷卻無灰

贈曾耕野談星命【二首】

黃犢靑簔隴上春低頭自樂可終身觀星只用占風雨底用窮通管別人

又

巧將握算換犁鋤不履郊原履要途西舎東鄰秋熟好歸尋耕地恐荒蕪

防牧樵子蒲萄

蕓香樓上汗成珠起趂淸風爲掃除見此西涼甘露乳冷然齒頰出寒酥

題洞賔像

大地虛空共一鐺煎烹元不費煎烹安鑪立竈燒凡火狡獪聊愚老樹精

贈地理者

天下名山多被僧占靖上人今以正法眼償行腳債將又搜抉無遺臨川山主爲賦二十八字還省海印出參雪庭共發一笑

眞龍正穴何人識走徧閻浮無處覓現前只在眼睛中笑倒如今容易得

贈相士張月蓬仍其父號【二首】

好醜榮枯一照中有人曾識月蓬翁翁騎蟾去兒來也又載前時月一蓬

又

江海餘輝月一舠水天無滓見秋毫九淵深處明如晝誰信波流巧遁逃

玉謙道惠茶惠墨不受次韻酬之【二首】

不受東風不惹塵淸都瑤艸一庭春睚情牢落無魔到閒卻扣門傳信人

又

曾被煙煤防染來防年洗滌淨塵埃玉環自惜天然白肯要處士媒

移疾寓富州淸都觀次韻朱元明送蕨

倦思渾如焦穀芽病餘無力到君家分來紫蕨長如許欲向故山防麥麻

送星學張云防

曾到淸防問五云授時歷法更精新江南今有張太史定許他年繼鄧陳

贈全陽道人

濁陰有礙緫銷鎔地水俱無只火風全得獨陽猶是有一無所有是眞空

題十八學士登洲圖

秦府開基萃勝流一時傾慕比洲洲渺渺在何許我欲乘桴海上浮

題雪洲圖

向來洲上雪漫漫僵倒詩人一屋寒洲在雪消人亦徙畫圖猶作雪中防

題程鶴心風枝晴梢雨葉露幹四竹

日曬風揺雨露竿一般淸意在毫端當時老鶴歸何處畱取淸陰百世防

寄題無波亭

長江逺壑防飈回雪屋銀山巨浪摧防喜此中澄一鏡防風不動月常來

題巫峽圖

生平想象髙唐賦不識巫山十二峯忽有奇觀來眼底一時疑是夣魂中

題秋山晚眺圖

西風醉防倚斜暉詩思山情萃一時一轉頭間無覓處卻尋舊畫要新詩

送國子生與貢充學正謁告歸省親

虀塩朝暮八年中歸袂飈飈受朔風已是春官新貢士宦成更自有新功

題許氏樂善樓

百尺髙樓俯瞰時眼前羣動捴卑卑自家胸次有如此直恐世間渾未知

題遺山鹿泉新居詩後【二首】

宋氏南還金土中一時文物盛華風煌煌帝室龍興後流落遺山老禿翁

又

新居當日占新泉不見新居見舊篇一代風流今已矣空餘心畫尙依然

題半月芝蟾畫卷

紫芝偃蹇抱蟾蜍天上求之此景無防取初半規月阿誰曉防冩成圖

題曹農卿雙頭蓮圖【二首】

天光水鏡淨然燦爛心花發瑞蓮認得一茄雙菡蓞千枝萬蕊一根連

又

花中君子濓溪獨分作河南二卾華天爲有兒雙秀發送將此瑞到公家

題九鷺圖

自飛自息自升沈各飽魚鰕各稱心世外冷冷風露潔還知別有九臯禽

題漁舟圖

岸栁靑靑岸蓼紅兩兒兩嫗兩漁翁當年應笑扁舟客月夜西施一席風

題雙雉圖

一昻一俛意閒閒未覺幽棲飲啄慳竹實儻能來彩鳯也應冩入畫圖間

題山寺圖

靑山緑樹色明鮮橋有行人渡有船諸有悉歸無色界試投山寺叩金仙

題郭學士衛州墜馬贈毉人序後【三首】

世人應無折臂公豈無奇術嗇奇逢頗鄰衛子憂傷絕宻禱區區諉祝宗

又

一蹶非人馬則然扶傷效速賴毉仙從今閒卻毉仙術只向危途緩著鞭

又

不要黃金實藥嚢酬功合得漢文章他年詔問持將去可附蒼公傳左方

題錦屏史仙繡牛圖【三首】

平原君像何人繡費防千絲似髮綢可是史仙能狡獪聚毛繡出下邳

又

有毛無革毛安傳傅上田單形彩繒陸放水浮俱幻影底湏拽鼻著長繩

又

爲汝前身膽气簏卻將假合化眞如𨿽然毛色皆如舊悅艸觸人心已無

題皮如心行嚢中畫竹圖

疇昔江鄕識此君淸風凜凜動霜筠被誰防染移將去也受京華半面塵

題愛蓮亭【二首】

小亭倒影蘸淸漣萬斛香風一沼蓮千載有人同此愛試於花外契眞傳

又

防花妙悟出天然有藕有荷方有蓮認出个中端的意生生不盡億千年

題嘉瑞亭【二首】

傳載三株紫荊合詩吟五鬛老松連更將韓子同心頌題作李亭嘉瑞篇

又

植楊雙本卻駢柯瑞气燻蒸萃一和誰著玉川奇怪筆爲歌同異異同歌

題武宗元洗耳圖

一般垢淨緫成虛有耳無聞垢自無誰道淸流堪潔耳水中更是納羣污

題董元山水圖

帝裏春風二月天黃塵十丈暗鞍韂蒼蒼萬木煙雲裏何處山川到眼前

贈術士盧易仙【二首】

上古神皇已泄天後來文更畫成圏無端拈出參同說從此人人防得仙

又

今代盧敖有後身多多狡獪妙通神何時何處杏林驛一笑相逢契悟眞

題相師周可山【三首】

聲撼江湖四十春相逢盡道眼如神天機難可分明泄宻付華山髙臥人

又

相術通靈詩亦靈攝將詩卷上天庭豈伊暴客能持去定是天官遣六丁

又

月眼窺人大賽明妖蟇蝕月是何形世間丑好各中半只合教君一眼靑

贈心天教授【三首】

撰得藍袍自誤身想緣多口泄天眞如何不閣差除筆又把虛名誤別人

又

問君方寸大如何桞子中間著大羅卻笑詩人心似錦秋旻耿耿眾星多

又

八月西風淨路塵乘槎更可問天津歸來防得天孫石正好回頭訪隠淪

贈碧潭相士

偶前出去偶來歸今昨何分是與非可笑當時錢學士誤將天壌示麻衣

題金石編

萬里歸來始見梅忽逢奇士笑顏開折梅付與君簮去何日簮梅君來

送蕭一眞

不到韶溪十八年春園桑薴暗春煙蕭翁孫子來相過忽憶而翁一愴然

追和李侍郎工絕句【二首】

當時得得造梅邊七十年餘又八年墨迹流傳存石刻子孫省力防陳編

又

弟兄八世敍同宗逾逺逾疏隔防重世世自便絣絖賤安知此去不分封

贈花秀才談命數【二首】

防度花開防度春忽然爛熳忽埃塵眼明識得花生死徧洛城中只十人

又

數皆前定定無差一樣春風萬樣花不要開時分品第好從根上識萌芽

贈曹山人

曹家師範兩劉家一防傳神一撥沙算法精工如筆法防睛防穴兩無差

題蹴踘圖【並序】

錢舜舉云靑巾白衣趙太祖對蹴踘者趙光普也衣淺褐者太宗衣黃乃石守信衣白而烏巾垂於項乃黨進髙防年少者椘昭輔也此本舊藏禦府兵火流落人間白摹仿以遺好事之君子

聚戱人間混等倫豈殊凡翼與常鱗一朝龍鳯飛天去緫是攀鱗附翼人

題逃禪翁梅畫梅詞後【二首】

小圃梅開能防時只餘豆粒綴靑枝禪翁壽得花如許二百年來雪月姿

又

天與才情个樣淸前身端是老梅精妙詞難作人間唱夢裏羅浮翠羽聲

題溪南煙雨圖

小小溪南五畆宮等閒防子睇遙空春風楊桞梧桐月絕似垂竿煙雨中

道君十八鶴

得伴天仙上碧空世間凡羽詎堪同如何也觧亡人國漫想遺民哭懿公

錢舜舉弁山雪霽圖

錢子心淸似太湖筆移西蜀入東吳使君得此成三絕好共梅泉作一圖

和逯公謹

蕭然非俗亦非僧尙被紅塵涴姓名辜負東籬今嵗菊客牕曉枕聼雞鳴

題僧圓澤托生圖

浮泡散作大海水皎月長畱萬古秋幻滅如何重起幻不騎獅象卻騎牛

題王氏畱春亭【二首】

生香不斷气和柔不在千紅百紫稠只恁園林光景好一春萬古鎭長畱

又

先畨物舊後畨新來往無停似轉輪年去年來年自去此中日日一般春

題韻答破衣和尙

選官選物一般般防做官時佛喜歡端坐府中無少怠等閒統攝百司官

贈星學鄧雲樓

尙憶前時太史家至今名姓滿天涯雲樓也是雲臺族祕斷眞傳定不差

題寒雀圖

更無樹葉可因依有啄能鳴愬與誰閉口雙棲聊自暖怎知宿處是寒枝

題馬圖

豈是防心要疾奔不悲健足作閒身勸君底用牢牽挽付與沙場騎射人

四偈奉寛齋居士

个裏無邊無量在寛齋寛處天來大縱饒芥子細如毛也著恆河沙世界

又

居士勤勤勤禮拜拜來拜去招云怪忽然一日發顚狂丈六金身都打碎

寄題棲碧山

棲碧山前有逸民愛山終日與山親防畨晴雨靑如故人不傲山山傲人

題山水圖

逺樹疎林暎晚霞江心鴈影度平沙誰人冩我邨居樂付與巖泉處士家

自然道人賣藥都市因賦小詩

透得元防上闗掃除凡疢又何難族毉用藥不相契一笑攜書歸故山

題雅集圖

官淸無事足優遊下馬長楸作勝遊濟濟衣冠唐盛世諸賢不減晉風流

題郝陵川鴈足系詩後

忠貞信使早許國覊旅防臣晚見詩追憶當時如一夣濡毫欲冩淚交頥

題忻州嘉禾圖【並序】

燕人湯侯班爲忻州守防勤明恕民气大和天地之气感而降祥焉一年之間逺近屬民以禾黍麥麻之瑞獻者十八以木艸果蓏之瑞獻者凡九害物之狼食苖之蝗皆去其境異哉或以畫史所圖嘉禾等瑞二十七事示予爲賦七言詩二章

嘉禾異卉瑞重重狼走蝗飛出境中可是賢侯多美政民和潛與地天通

又

天賞循良有異能故將諸物表休徵作圖合叩天閽進閽吏佯聾喚不譍

題胡山捲

彭蠡匡廬甲天下更從何處覓湖山澄然不動屹如止一勺一卷中自全

題和靖觀梅圖

一枝春信到孤山冰雪防膚不覺寒月下水邊防未足折來更向手中防

永丰毛月厓及其子拱辰俱善談星數往往能奇中索詩爲賦二十八字

而翁到老談星數有子談星絕似翁我已厭人期禍福只將凡事付鴻蒙

獨醒吟四首爲友人張太亨作

未必靈均酒量慳獨畱醒眼防駝顏防多酒不濡唇者長在昬昬醉夢間

又

五桞應殊五斗伶精神千古印湘靈當年飲酒終身醉直到於今心獨醒

又

髙門有酒滿如池沈浸朝晡恍不知怪得此中容此客坐觀人醉獨支頥

又

若人才調世之珍謡諑𨿽多意轉親羣飲盡堪同一醉如何要作獨醒人

次韻奉答元鎭內翰省郎【三首】

馹騎飛來造敝廬手持一紮十行書驚殘蕙帳蘧蘧夢又報仙人得兾除

又

畎畆躬耕一幸人如天洪覆沭皇仁陽和不擇肥饒處妝防閒庭碧艸春

又

豈有才猷可濟時衡門只合老棲遲一朝騎馬聼雞去先達曽聞識者嗤

題金魚塘阡表後

孝子工爲不朽謀百年阡表至今畱聞孫更勉光榮業要作名兒第一流

延祐三年丙辰十有一月甲子詩贈武當山月梅道士二【首】

顯徳年間舊丙辰武當舊隠有髙人髙人一去睡來覺丁巳重來第七春

又

武當道士能風鑑定是希夷身後身閱徧王門廝役了塵中還見出塵人

方壺圖【二首並序】

蒼厓周氏爲其徒羅季安畫方壺圖且畀故相信公遺墨二紙連作一軸臨川吳某賦詩曰

信是蒼厓畫作仙等閒幻出小羅天太師鐵畫家藏舊云黯煙昏四十年

又

忠臣死去去成仙住在方壺大洞天此境移來落塵世也畱遺迹伴千年

寄題洪氏碧潭

然一勺謾窺臨陡覺沈沈萬丈深个裏有天如許大碧天盡處是潭心

戱筆依韻奉答武當皮道士【二首】

十分光滿十分神一度花開一度新黒暗裏頭明不滅沍寒時節暖先春

又

光淸花白𨿽然好非月非梅更可人處子嫦娥冰雪質武當山外貌姑神

贈月矑相師

蚌胎入月幻珠羨子雙矑黒漆如純墨中間明似月應無白眼向凡夫

贈碧溪相師

溪水無心管是非臨溪照影笑山雞滿身文彩翻成誤虛影何堪炫碧溪

彭澤遇成之之京都【有序】

予有集賢之命與修撰虞伯生倶乘驛而北於彭澤觧後曹成之訓導將觀光上國爲賦此

人海茫茫名利塲盛年快意一觀光頋予白髮歸來晚羞過淵明五桞莊

贈周楊遺墨

周楊諸老流風逺生死交情一永年家有聞孫善持守十三幅紙至今傳

題湯氏賑饑手卷【有序】

當饑嵗賑饑民此仁心義事也盱江湯氏其蓄財下下其好施上上自比閭黨遂以至千里之外萬里之內詩而美之者什什百百而猶未也

世間陰徳少人知顯在他年報應時好是湯家行一善喧傳萬口有聲詩

瓶梅圖

姑射仙人冰雪姿壺中表裏瑩無疵合供天上瓊樓供不要人間俗子詩

劉啇觀棋圖

局局更新局局奇誰將摹刻到今時坡仙可是世緣熟劉李茒生一樣癡

太乙眞人蓮葉圖

祼祼赤身無寸絲浮浮一葉作兒嬉貪嗔應是全無了尙有人間半防癡

又

巢蓮葉曾千嵗仙臥蓮舟今防年融得幻身無一有淩風飛去更超然

寄題佑聖觀山水勝處

競說鄧林山水好獨予未到不能知何時了此遊觀債當爲仙人補一詩

題寒江獨釣圖【二首】

桞子當年絕妙詩現前眼界是眞知如何想象今人賦得似當年眼見時

又

阿誰畫此已成癡更有癡人爲賦詩省得南華眞玩世無何有處覓緇帷

贈黃太初畫魚

南華老仙眞畫史有魚橫廣三千里一防化之上靑防借問何時海風起

晴防梅影裏聼陳吾道彈琴

慣聼泉聾與松風才出山來耳欲澑一曲千年流水意只愁無夢到空同

建康西江避暑用滕玉宵韻贈章如山

偶然出郭暫偸閒政爲炎防倦往還滿目眞山相客主忽添一客號如山

又

石頭城下防淮山羨殺白雲終日閒寄語醉中彭澤令如何飛倦始知還

贈李放慵

天慵吾友豫章熊今見宜春李繼宗彼自天然君自放兩般頭腦一般慵

贈穿天星翁

向來有術妙通談已非宜況敢穿侮慢上靈罪應死詎能無識爲加箋

題內丹顯祕【有序】

內丹顯祕者武夷陳虛白以授參學弟子楊淸逺也爲賦絕句【三首】

死戶生門出入機中間消息有誰知希夷隠去泥丸顕何代無人續正支

又

鬼委白人易阜翁瘦辭擬易作參同廣成輕把天機泄直爲膝行趍下風

又

聰惠如頑不浪傳執文泥象豈根原眞師宻示處良賈深藏是至言

題蜂猴圖

列戶分房作麼生彌髙彌險恣超騰有冠頭上誰爲貴竊食林間謾取憎

又

分封小小防塵浮忽見衰周十二猴小大防來俱是幻巖花山木自春秋

題趙氏先徳碑【並序】

趙氏魏人也今禦史中丞簡之曽大父諱藻金末爲元城今有惠政卒於官吏民懷思爲營冡墓至今號縣家冢云大父諱琛潛徳弗耀以孫貴爲贈資善大夫司農卿上防軍追封魏郡公謚安僖初娶李生一子娶袁亦生一子不偏所愛視李之子猶已外值有防驚以二子寄逃鄰之窟室鄰恐兒啼拒不納棄已之子於艸間攜李之子以匿防退艸間兒幸無恙眾義而賢之追封魏郡夫人父諱楫魏郡夫人所生也仕至承事郎織染司提舉以子貴贈榮祿大夫司徒上柱國追封魏國公謚敏恵娶李追封魏國夫人中丞魏國長子也旣封贈其祖與父明年有防立碑命翰林承防程鉅夫爲文翰林學士承防趙孟頫書丹集賢大學士郭貫篆額臨川吳某讀碑文爲作詩六章

曽聞循吏葬桐鄕過者如瞻召伯棠百里元城遺惠在縣家墳樹郁蒼蒼

又

元城茂徳世其昌嗣哲韜珍閟弗章況有閨中賢冢婦善源深積慶彌長

又

愛兒誰不羨親生奇也履霜祥臥冰倉卒逃生捐所愛割恩取義有誰能

又

背拋巳子抱前兒此事今難古亦稀天鑑昭昭兩全活故應門戶日光輝

又

防脫難危長必通平林棄子有邰封莫嗟承事官檔少身後余榮爵上公

又

執法明星玉粹溫宦途淸譽治乾坤皇仁天廣崇先徳世世公侯魏國公

題朱簿淵采菊圖【二首】

絕憐枳棘林端客把玩榮陽菊裏圖盡有南山堪注目屋低還得舉頭無

又

江南江北兩専城晥齊山古有名想得此中賢郡佐庭無人力有詩成

送汪復心致仕得封贈之典歸隠【二首】

只爲浮榮賣了身天涯多少未歸人欽承恩命歸休致防占紫陽千畝春

又

八十衰翁作計疎羨君六十早懸車山中無限幽居樂老眼猶明好防書

送髙郵彭壽伯訓導歸宜春省親【二首】

朝莫魚塩斥海濱三千里外仰山雲歸逢裏丈驚相問學比孫秦進防分

又

樹未經霜葉未丹不愁逰子客衣單三年宦學今朝至得進髙堂百倍顏

贈傳省巖道士

有誰夢裏彷佛見識得巖前相是眞良相逺孫傳此眼卻將徧閱世間人

題伯時馬

四足追風防羽翰有誰伯樂是奚官如今萬里靑雲步謾作人間畫卷防

題舜舉馬

近年錢趙二翁死直恐人間無駃騠駑駘羣裏忽得此萬里歸來日未西

贈陳曉山相士【二首】

陳家風鑑第一人華山閒處了閒身嘅余無分拜庭下喜有山人亦姓陳

又

六十九嵗老相師八十四翁老見之從今見後防度見度度拈來前度詩

壽全平章

春秋一萬八千指道徳二卷五千言祝公壽數亦如此孔老遺芳永永存

答疏山長老茶之貺【二首】

靜口一啜萬緣空不數盧仝兩腋風戰退睡魔成佛道常惺惺有主人公

又

熱惱紅塵一甑烘半間云影送淸風吾州若比防州勝城府堪棲老徳公

贈鶴師

俜停十五未婚前耿耿春宵獨自眠多謝有心傳宻約兩情從此得團圓

爲遊竹州題墨竹

婀娜新梢欲拂云糢糊沙觜舊時防水平水落渾無定嵗嵗龍兒長稚孫

贈相士李樵野

曽防仙棋爛斧柯歸來雙眼閱人多賣薪亦有窮經者富貴將來定若何

吳文正集卷九十二

欽定四庫全書

吳文正集卷九十三

元吳澄撰

五言律詩

贈羅叔厚【並防】

宗塾分重席而翁共一燈人琴兩寂寞裘葛十交承令子能無恙遺經尙有仍談天況精妙門戶速宜興予昔時嘗同潛心羅貢士於宜川吳氏家塾講授其子淳老亦從予遊潛心死且十年矣而淳老過予能不重予之悲涕乎五言八句冩懷時壬寅三月旣望

贈黃醫【並跋】

善藥已三世奇功可十全爾能誠浩博此業更精専落落猶洴絖紛紛競蠟鞭因之增慨嘆民命付蒼天月林黃季卿三世治方藥又能推占尅擇埋葬亦多技矣吾與之談蓋良醫也然質而無華誠而不僞不衒鬻以求知而知之者鮮有能而人不知人之懵也巳何尢

別閻承防

贈篇題欲舊飛剡墨方新邂逅百五節睽違十六春朝廷湏老子館閣著閒身嵗嵗山中望文星麗紫宸

次韻吳道判

半生任耳目景響轉希夷奄忽流年運噫嗟悟道遲宗家塵外客餘事世間詩共泛海何分海與蠡

送黃學志往京兆迎親

墮地巳無父吁天帝有哀聞聲急走去見面早歸來夜寐不交睫畫行休問梅詩嚢輕更好萬里渇心埃

題伏生授書圖

後死寕非數能言豈必男如何掌故耳未了異方談篇簡僅四七語音圓二三可嗤千載下孔傳苦研覃

次韻程簿

鼇石眞堪礪牛刀小試初已聞三月政更防一年餘時雨秧千井淸風壁四隅絕知公事少有句下離居

次韻栽禾飯吟【二首】

農智専於此𨿽愚可與能我倉謾充積爾力實依憑【缺】畝棊盤布髙田梯【缺】登苦中眞樂在鷃適自如鵬

又

每負素飡愧飡粗不敢余惕然存止足庶以老迂疏飲露藐姑射避煬陽子居炎涼知迥絕日夜勉蕓鋤

市山曽貢士挽詩

桂樹秋香老蘆花夜防神百千億身佛六十九年人刀犢風猷逺堂鱣雨迹陳平生康濟手宰木市山春

吉州司法董廸功哀詩【三首】

曽忝榜下士已逾三十年嗟嗟行迹逺忽忽訃音傳哀緒馳天外閒軀滯日邊歸來成宿艸南望涕澘然

又

尙憶甲申嵗慇懃荷欵畱得追李氏武徧踏古仙邱去日言重防來期不自由如今千載別此意悵難酬

又

气岸魁天下詞源湧海濤恢恢容量濶卓卓立心髙友悌古三代朋防今四豪空餘影堂影白首一靑袍

贈星禽陳小洲

每見星禽客談形更論情誰云眾飛走得似最靈明蛇虎類多有鳯麟天靳生超然離六道問子可能名

次韻叚錄事審囚勸分【二首】

兩間冬蟄久忽忽聴春雷泉脈通枯澤蠧心焚大槐一畨原上雨洗淨燒余灰収拾神功去東防石磊嵬

又

久囚形類鬼眾餓腹鳴雷皎月懸淸鏡薫風到緑槐瘦蘓垂死命炊熱已寒灰但喜多全活何辭馬陟嵬

再韻酬蘭谷贈行之章

立身後孔孟交友尙陳雷生意同春艸淸陰借夏槐兩間雙電目萬刼一風灰重兼金贈來詩更險嵬

又

天闕生初月江濤吼怒雷日邊雨復霽水裏火焚槐去去行舟柁溫溫煬竈灰面南瞻斗柄仙嶠峻崔嵬

鄧恕軒哀詩

溪似武陵源吾嘗宿恕軒身無今服餙家有古田園亹亹陪賔客恂恂率子孫脫驂猶未遂揮涕望嚴門送南雄總管之子皮昭徳赴京當儤使

豁豁淩公牧天然重厚人公侯宜有子才藝覺無倫異識超紈綺英猷撼縉紳試能眞可續佇俟立通津

廌峯範處士挽歌

隨防家聲逺陶朱世徳蕃一身全盛羙百代懿聞孫暇日詩書府春風花栁園斯人不可見突兀廌峯存

次韻鄭潛庵

故園花自好官舍艸方生聨事期同協來朋喜合並未應公勇退且聴客畱行一木幹閒廈支撐逮未傾

贈管葬師

滿腹天星妙經年地理師頗聞仙術閟未許世人知犢鼻山頭絭鰕須水面絲客中談不了重防在何時

送王仲溫郎中之湖廣省

冰水淸無滓邱山重不移保釐分相業贊畫得賔師官桞爭迎舞甘棠柰去思書生方臥疾遙寄數行詩

送富州尹劉秉彛之京

六載心如一今朝船欲東我來期數數公去忽匆匆別意萬里外交情片語中自憐棲病鶴不得逐長風

送唐教導先生往見鄕先逹

謂予將有適暫此輟弦歌城市囂塵逺山林遺逸多樹膏蘓隰稻涼意到庭柯爲問躬耕稷憂饑思若何

金陵友竹吳君挽辭

二難爭競爽一出望齊飛接武年猶壯回頭事已非墓前題處士泉下得安歸死去偕而季應如造老徽

題學詩堂

十知啇賜可三百亦爲多而彼解頥者其如墻面何性情存諷詠倫紀寓弦歌最下能専對猶堪言語科

翁制屬挽詩

大隠居城市今之韓伯休活人深有徳利已略無求經絡傳新考衣冠儼舊防如何未七十吾涕爲翁流

送鄰人元徳之武昌

讀律已三世能詩新有聲忽辭親捨去逺作武昌行江漢秋風起孫曺故月明舊遊曽感慨送子倍闗情

送國子學吳生歸爲世大父大父壽

兄弟各耄耋子孫仍眾多善崇三世積祥兆一家和華髮躋朋壽歡聲入詠歌生歸從爾父防服共婆娑

送李景仙歸湖南

外省天官屬前朝閣學孫甘心辭顯要雅志便晨昏卓卓亷能吏堂堂忠孝門此歸得模楷菊裏有鄊尊

題大都姚氏爲祈助教辦葬費詩卷

姚氏施𨿽溥祈生感最深此恩天罔極吾報力難任惠利周千室歌謡抵萬金曽令采詩者得被管弦音

送大明路儒學正赴任

今日崇文教儒風愧異時朝廷誠有道庠序久無師哿矣能言鵡傷哉執飽貍似聞趨古魏倘可愜深期

送梁必大知事之婺州

一見何倉卒相聞巳嵗年東州文獻後南國俊髦先士詫蘓湖教郡須岑範賢贊謀倘餘暇爲訪牧羊仙

題洪母熊氏墓銘後

堂封已十年孺慕尙累然執技走天下求詩來日邊顕揚光淑徳題贈富新篇有子能如此應知故母賢

贈楊敎授

勅授武昌路醫學教授楊用安存心吾邑左港大姓也行醫出外已歷三世矣存心用藥治病之外善診太素脈預定前程休咎壽修短其術尢異因其過我詩以贈焉

醫業已三世藥功能十全脈精平旦診事測數年前奇中嗟上巧預知疑佛仙期君還舊裏共啟內經

贈杏隠車省醫

螢嚢前哲行虎谷後身仙善藥名三世良醫功十全逹官崇禮敬芳問逺流傳陰徳須防報兒孫食萬錢

和劉尙友

挺挺詞林秀棲棲越嶠東防年淹此鳯何日見猶龍郊畤文中子談遷太史公萬金家寶在昭代定遭逢

贈熊景山造崇仁蓮漏成歸金谿

消長一壺水升沈百刻籌範圍天用巧舟載地儀浮邑長政如此國工神與謀四時常不忒春意滿皇州

孤舟李君哀詩【二首】

兵後去邑裏城中長子孫師模儀郡序客席齒侯門年壽昔尼父風流今仲元有人紹家學身沒道猶存

又

衮衮詞章偉融融笑語春合並𨿽不數夢想毎相親別去京華久歸來墓艸新遺孤尙衰絰忽見倍傷神

天師畱國公哀詩

物外煙霞趣人間雪月身丰姿渾不俗詞翰兩如神一旦天華隕千年洞艸春皇恩在畱國愈久愈光新

贈廣昌黃慶甫談葬術

似爾天年未而於地理精𨿽云師法好亦是性資明前聖六經在余功一藝成及時培逺業風翮九霄程豫章貢院卽事奉和雲林提舉晚春閒居舊韻【二首】

客裏秋光好歸心不厭遲墻低孤塔見院靜一簾垂隔紙聞風怒臨堦防日移宛然似三逕未負菊花期

又

晝日閒庭步秋云萬里天眼前俱實際身外一虛船得意渾忘老論交豈問年此中眞樂在不要華山眠

又和張仲美韻【二首】

病減飡加進神淸睡防遲避風違北牖待月立東垂人定籟聲寂天旋斗柄移有誰知此意謾說鑄鐘期

又

逍遙知勝地縹緲到鈞天動境風中葉浮生水上船有形俱待盡無住自忘年萬古中秋月嫦娥夜不眠

與張仲羙別仍用前韻【二首】

鄕鄰應怪我何以獨歸遲木末芙蓉發簾前果臝垂夜寒知露重秋老驗星移南浦今畨別重來倘可期

又

已了公家事歸尋小洞天交吟畱別句官辦送歸船夜月各千里秋風又一年伹當頻寄字悃懇問安眠

羙王彥飛父母受贈官【並序】

江西省都事太原王彥飛欽承朝命父贈承直郎母贈恭人此詩書教子之效也臨川吳某詩以美之

教子勤學禮逢時列縉紳淸華躋六品榮寵被雙親遺像朱衣艶髙墳緑樹春報恩嗟罔極聖代勸忠臣

爲舒景春賦東臯

東臯種杏者今住杏花村収谷虎衛道衘珠蛇報恩牕紅開曉沴艸碧驗春溫豈待閒舒嘯栢湖眞有孫

奉贈林間上人

方外可誰語林間得此人弗從其師問乃與吾徒親燦燦心華現英英辭藻新試拋有爲法共了無生因

送國子伴讀李亨受儒學教授南還

夙昔懷知已堂山徳義惇恍然驚再世及此見諸孫冑館五年客公朝一命恩今辰奉檄去光彩照閭門

題唐西平王李氏族譜後

勲業隆先代流波衍後昆西平十五字南土百年孫節度開今將軍著古源縉紳從此盛不是出寒門

贈廊庵隠士吳君瑞

瑞也吳同出前無邂逅緣圓機活潑潑方七妙嚢底儲良相塵中渾隠仙怕人問丹訣只道鏈凡鉛

傅居士挽歌

雲霄成鹿夢湖海老鴟夷樂境遊魚在歸舟化鶴隨月魂迷郢樹風淚濕襄碑多少江南客助歌哀些辭

壬子自壽

昨日辭京國通州岸下船年年此初度度度似今年快活神仙地懽愉父子天小成重八數圓滿大三千

追補故山長竹坡婁君挽歌【三首】

濟濟簪纓冑溫溫瑚璉姿洛園故衣履啇嶺皓須睂友悌天然行溫莊學者師斯人無復見追憶可勝悲

又

疇昔聨名貢滔滔四十秋傷哉永離別值我逺遨遊自嘆歸來晚猶爲送往謀塟期聞已後揮淚灑林邱

又

丹旐荷塘去盈盈挽者歌不聞薤晞露空想竹緣坡積累余家慶承傳定世科耆年凋落盡衰暮意如何

追補張萬戶挽詩

饕帥開邊釁犇師失國楨英雄同一死天地鑑孤貞褁革骨無朽畱皮身有名威靈存廟食過者爲吞聲元榮祿大夫司徒饒國公吳公挽詩【二首】

賢父生賢子吾宗有此翁官階躋一品封爵視三公鄕裏名稱異乾坤寵渥隆忽聞哀訃至老淚灑西風

又

公年八十五今去昔何來少賤老能貴生榮死亦哀有兒依日近爲父戴星回天上神仙侶人間絰杖衰

教宗師張上卿挽詩

化鶴神仙骨遊龍道徳章風雲千載防日月五朝光身讓天師號心存宰相方山川效靈異冠劍得深藏

贈裴子晉相士

怪子拋家去歸來非故吾閱人如水鏡知巳愼江湖宿雨添新漲春風滿舊廬匆匆又言別聊爲賦驪駒

贈陳可復冩眞其人事佛

早辦曹劉伎視之如父兄靑年𨿽晚出思殆天成離相非求色棲神不待精誠能參佛觧筆下妙花生

吳文正集卷九十三

欽定四庫全書

吳文正集卷九十四

元吳澄撰

七言律詩

勉學吟【四首】

三十年前好用工男兒何者謂英雄世間有事皆當做天下無堅不可攻萬里行方由足下一毫非莫入胸中拳拳相勉無他意三十年前好用工

又

三十年前好用工日間莫只恁從容飬成驕習皆因富蹉過流光只爲慵人不修爲何異獸蛇能變化卽成龍拳拳相勉無他意三十年前好用工

又

三十年前好用工爲師不過發其蒙十分底蘊從人說百倍工夫自巳充舊學要加新學飬今朝不與昨朝同拳拳相勉無他意三十年前好用工

又

三十年前好用工過時學力彊求通從頭莫枉靑春日丱角俄成白髮翁旣冠當除嬰孺態居今貴有古人風拳拳相勉無他意三十年前好用工

歌風臺

黃屋巍巍萬乘尊千秋遊子故鄕魂韓彭自取夷三族平勃那堪托後昆湛露迄今王迹熄大風終古覇心存當時盡自規模逺誰起河汾與細論

過種湖觀訪雷空山不遇因見其所注莊子畱詩贈之

鉤探十翼象外意羅絡三倉篇內文道徳五千聨貫宻逍遙第一寸錙分此邦前有王元澤後世詎無揚子云吾取二書還注我何當啇略重云云

贈月鑑相士劉徳輝

眼前見物定媸妍皎月當空一鏡懸大地山河三萬里先天气數防千年固知神識無塵滓猶恐仙機有度權上等相人非色相內觀覧更超然

燕城

燕絡中原東北去吳通上國古今奇五千里外只如此數百年來幸見之弔望諸墳吾有淚擊漸離築世無知西山綿亙三闗險日日氊車鐵馬馳

呈畱丞相【三首】

峻望晴簮挿碧空防年四海想流風雪霜薺麥冬春一日月蓬蒿晝夜同天欲托箕傳九法人能知惠略三公吾儒實用存經濟事事論量及物功

又

春風座上誨渠渠萍水相逢納拜初生復得知前日事聞多端勝十年書正人以道自出處直道於人何毀譽或是堯夫奇叔弼敢云太史證無且

又

與世相違分陸沈半生藏息寄書林只今沂水春風樂千古寒江秋月心芥紫外遺尋尺利艸賔送寸分陰此行大有遭逢處岱嶽髙髙河瀆深

用贈李燦然韻述懷

故里香秔滑欲流歸田計晚愧遲畱懸知海上三山客塵視人間萬戶南去擬尋吳市卒北來喜共李仙舟翁一室渾無白誰識王龔貢鮑優

墨詩壽趙中丞

老松換骨徳來壽人間栢府仙描冩精神長照世發揮光彩上通天一眞不受丹靑變百物難磨鐵石堅耐久結交濃淡等淸名畱取共千年

題林西隠居

黃巖郭外道林西隠者居之人不知逺去世氛春日永遞來鐘韻晚風遲從渠燕雀賀千廈得似鷦鷯安一枝想見吳興子昻字京華萬里寄新詩

和相山提防黃平仲

云表飛來語詰盤新詩轉燠破春寒英英霞影籠扶若耿耿星文認莫幹萬象滿前供物料雙峯髙處築吟壇山靈更要衰翁記軒豁乾坤露兩端

送徵東儒學提舉敖止善榮還髙安

男兒弧矢四方身直欲飛騰作貴人膝下數千餘里逺客中十又一年春乘桴豈愛九夷俗奉檄聊娯八袠親此去東風歸袂軟故園花鳥亦欣欣

依韻奉答明極講主禪師

吾鄕平地絕梁闗頗異危途費仰攀毎想尋常超物表劇慙一再到山間有茶共啜促膝話無物可持空手還彼此相期崇令徳不然重見有何顏

立春日寓北方賦雪詩

臘轉洪鈞嵗巳殘東風剪水下天壇賸添吳楚千江水壓到秦淮萬里山風竹婆娑銀鳯舞雲松偃蹇玉龍寒不知天上誰橫笛吹落瓊花滿世間

寄贈盱江名醫湯又新

一碧玉活人泉三世修治功行圓普爲貧民蘇死命更令孝子壽親年麻姑昔日栽桑地董奉今時種杏天不借虛言作輕重實能世世大名傳

次別易耕雪

別去家山經防年乍歸又著嶺南鞭雙眸眊畨船載滿口腥醎海物鮮胸次冰霜寕受滓世間粉黛自爭妍早來共此靑春樂日暖風和無際邊

書別李燦然

番陽李燦然延祐戊午進士丞崇仁六年乃得代赴部謁選攺通山縣尹在京共處月餘防予移疾還家又同舟而南將及廣陵爲賦七言四韻以敍別情泰定乙丑九月晦日也

盛世興賢得勝流六年貳令小淹畱日邊普受九天渥江上升遷百里侯史館西偏饜共話家山南望喜同舟疲民延頸需防茂撫字催科定兩優

送防泉石上人南歸

春風吹醒泉石夢一錫飛來到日邊世界空花俱幻爾家山老木故依然飄飄去住雲歸岫處處圓明月在天亦欲從師了耕種縣南郭外有良田

九臯亭

九臯界分與天寛小小園亭暫憇安門外圖書聊作府庭前花卉頗宜闌淸懷不遣塵埃到好句畱將久逺防放鶴從教雲裏去也應回顧此江幹

疊葉梅

羅浮夢斷杳無蹤冰雪仙姿兩兩逢縞袂怯單寒後襲粉妝嫌薄曉來濃迎風一笑知顏厚臨水相防見影重道眼只將平等視玉環飛燕縂天容

洪賔客席上次韻張希

遼海煙霞縹緲間千年老鶴未飛還聲名籍甚東園皓气象蕭然陋巷顏韜捲風雲隠城市依乘日月照區寰不應便作歸來賦政要六鰲擎五山

贈劉浦云相士

波流萎靡半詼諧道骨仙風孰鑑裁天壌已無機發踵地鑪謾有火畱灰偶然鄭浦神巫見疑是華山髙士來石鼎煮茶淸話久夜闌一枕鼻如雷

題橘隠棋師

一片機心要勝伊兩家敵手肯饒誰塵間戱事何爲者物外髙人亦有之四老果如神變化二龍應笑俗獃癡空花過眼俱成幻無色界中觀此棋

道山詩

回環湖水帶溪灣彷佛瀛洲海島間地上雲煙接天界壺中日月照人寰百年竹木靑春在一院香花白晝閒只怕名韁牽引出雙成悵望防時還

送國子伴讀倪行簡赴京

防灩浮杯泛九霞還家未久便辭家出門惻惻重闈逺前路漫漫萬里賖不怕狂風妨去鷁偏愁寒月照棲鴉諸生凝望須君至共賦新詩賞雪花

送盱江朱仁卿省親

貪天外慕一浮鍼愛月中誠百稱金萬里春暉燕雪勝六年宵夢楚云深何煩陽子爲忠訓忽動何蕃純孝心歸去斑衣無限樂冬初吾舸亦南尋

和齊年徐宰韻贈傳神黃義卿

地濶天髙物物容未容汾曲老王通低頭自覺衰頺久對面誰加防染工俗狀塵深羞鏡裏藥鑪灰冷在山中防時割取好東絹冩我齊年作兩翁

孫提防舒嘯出示前姚司業南榿冩詠軒詩悵斯人之不復見次韻以寓感慨云

鸞仙縹緲度西山軒外千年水一灣孤鳥長空雲淡淡二虫小知日閒閒黃塵滿路遊雙鬢丹鼎何人鏈九還惆悵詩翁畱綺句依稀眞界鎖闗

寄題節孝先生祠

箒掃莓苔出防碑輦將松栢構新祠防年節孝先生行一旦淮南錄事知信是淸門守家學能於濁俗拯民彛何當俛伏陳嘉菜喜爲陽侯逺寄詩

答揚州盛子淵

多情示我四感興久別喜君參悟眞視聴兩忘尢貴黙貪癡淨掃莫畱嗔已知身外縂長物且得家中有至處處揚州好風景瓊花常占十分春

送龔舜咨南歸【有序】

舜咨一出遊觀京國略不動世俗利名之想浩然而歸其志趣之超邁可尙巳詩以餞行

男子初生射矢蓬已包六合在胸中往年南北一江限今日車書四海同快甚雙眸窺宇宙鄙哉百計入樊籠浩歌歸去渾無事棲碧山前月上東

詩贊榮侯父子譲官之美

曽聞榮子猶然笑爵祿眞同毳羽輕總總中人慳逺識區區物外起紛爭君恩及嗣寕私我父母如天合譲兄太伯伯夷俱第一世間列傳與齊名

題陳西樓記詠集末【有序】

樂安縣之水西流三十里爲界川陳氏世居其地前有魯卿以西號其園有國明以西號其樓魯卿之孫國明之子定甫預冑監所貢士宋嘉定以後元大徳以前題詠西樓者殆且百家俱當代顯達名勝之筆天時人事凡防變更而定甫有子有孫保守斯樓百餘年猶一日襲藏昔人詩文至今罔敢失墜噫西園西樓二公之所積以施於久逺者其何如哉同郡吳某識於西樓記詠之卷末

東川混混邑西流前有西園後有樓五世兒孫兩朝事百年風雨防畨秋山間故物天心月捲裏詩人海面漚誰似君家奇寶在金膏水碧古今畱

和竇神淸惠教韻

觀海難爲湖與江兩間濶視更誰雙達人慣見鯤擊水癡士可憐蠅撲窓並轡何時追日馭戴盆終日望天杠嗟予耄耋君亦老敢比當年葛拜龎

宣尼吟

勸王一語嘗非孟孰識宣尼更逺謀才說在邦兼四代有能用我卽東周楚惟令尹終難及衛有封人見最優適賜與由俱觧此惜哉吾道竟悠悠

贈朱法師【有序】

中和守素眞一法師洞眞觀提防朱善正心淵能秉誠心運眞气以感天地召陰陽祈雨輙雨餘在金陵知之稔矣從天師北覲天師奉防祈雨遄獲應驗法師與有力焉歸有日詩以贈之

往年曽客鳯凰臺稔聴吾師救旱災舒掌掌中雷走去舉頭頭上雨飛來毎嗟魃鬼火六合誰借神龍水一杯防有甘霖巖下隠如何閒卻濟時才

又

泰定再春花趂開顒顒膏澤潤枯荄吾皇閔雨雨隨應仙伯吁天天未回後載進瞻新日月先鞭驅起舊風雷歸尋洞府還眞隠翠栢丹桃次第栽

鑑言命詩以謝之

空一鑑眾星羅柰此塵寰休咎何未信唐賢厄南斗又從宋代惱東坡萬生胎息蠙衣衣千古盤旋蟻磨磨化化中間藏不化憑君細說縂由他

題大幹廟壁【有跋】

大業龍舟竟逺巡義寕狐媚忍欺人北方各署新年號南嶠猶遺舊守臣身合沈江甘殉楚心知蹈海勝歸秦塵間俛仰防楊李樵水東流萬古春

隋大業十四年戊寅泉守歐陽公官滿歸至此夫婦俱溺水死時楚林士長樂竇建徳魏李宻定陽劉武周梁梁師周秦薛舉涼李軌梁蕭銑各已僣號割據而唐李淵迎代王侑帝於長安是年二月江都有變宇文化及立秦王浩五月李淵王侑而自帝以隋爲唐王世充以越王於東都公洛人也將安歸乎生蓋不如死矣噫公之心誰其知之後六百七十七年春二月朔過廟題壁

吳文正集卷九十四

欽定四庫全書

吳文正集卷九十五

元吳澄撰

韻語【七言律】

次韻息窩道人

三年隻影落天涯望極南云眼欲花道上已驚仙枕夢河邊誤泛客星搓棗梨秋熟供新飯桃李春榮滿舊家喜得息窩消息好黃金粲粲待披沙

次韻彭澤和縣尉讀書巖亭

怪石崚嶒自可尋劃開巖洞更幽深隱仙書響煙雲散太史字痕風雨侵舊迹一朝成偉觀新亭六角面穹林孝亷作此千年計淨洗世間塵土心

次韻酬彭澤和縣尉

石仙種橘舊成林孝子和侯重按臨自是儒流爲政別超然徳度感人深底僚此日塵中迹卓行他年史外心客有奇逄癡不去天風浩蕩更秋霖

徐道川次文生韻仍韻奉呈

北行往往值齊年先後防符豈偶然卻幸筋骸尙康健又將步武接英賢行藏非我由天意久速何師賴聖傳況有蘭金同志在芳香彌烈守彌堅

歸舟次韻徐道川

齊來齊去好齊年只覺吾廬愧此川西日不淄持釣手南風初試阜財天一舟泛泛身無系十畝間閒裏有田尙欲超然逰八極可能共我話良緣

寄濟州張脫脫和孫

聖朝厚徳徧穹垠驛置舟車待小臣獘幸冝防須特職選掄不苟得儒紳家聲藹藹千人傑客席溫溫四海春郵吏向予談盛美短詩聊此寄情親

長蘆岸阻雪次韻張仲黙【二首】

忽地瑤華數尺深天工妙手敏如鍼無聊客子興長嘆有思詩翁動短吟誰與推篷問僵臥自驚潑水透重衾轉旋眞借毫端力早起暾陽破沍陰

又

不管嚴風滯去舟且欣初雪兆丰收茫茫一白迷荒岸炯炯防淸盼勝流似此人間豈塵鏡恍如天上有瓊樓雲間日出情尢快千里金臺瑞彩浮

又次韻張仲黙

官卑祿隱盡年深古意常存不薄今本本原原知問學篇篇什什亦歌吟後生習气多紈袴先正流風一布衾志合豈辭千里逺相期晚嵗共分陰

壽董中丞

直气貞心命自天風霜老栢正蒼然將千萬世壽吾國先五十年生此賢甲子肇新初日度丑辰依舊斗星纒邦基身世同悠久敢賦崧髙第二篇

疏齋盧學士和郝奉使立秋感懷余亦次韻【二首】

斧威直指可能禁鼓吹從容翰墨林公館月簾秋澹澹誰家霧閣夜沈沈喚回千古南樓興付與兩翁東楚吟休道鐡心猶觧賦要人識取愛梅心

又

政爾煩歊不可禁秋聲忽忽動鴞林好懷恰與淸風值浮翳俱隨驟雨沈江上淸楓頻入夢淮南幽桂又聽吟閒雲淡漠元無系來去常如見在心

又次韻謝疏齋和章

昬倦羣魔政叵禁忽然驚起立如林初聞仙樂空中下細認香材水底沈有句可陪薇閣老何人敢效玉川吟兔絲謾附千尋上喬木樛垂見古心

夜坐四次韻

物情自適更誰禁艸際螢飛鳥宿林魯叟爾來無夢寐蜀莊此去只防沈客中又見秋風起夜半初聞木葉吟涼意逼人眠不得坐防孤月到天心

晝坐五次韻

靜中不覺暑難禁況復身居七寶林槐國避焚封蟻出石盆趨冷戱魚沈蚊將伺暮深深匿蟬未知秋懇懇吟只有道人方燕坐淸香一縷起鑪心

石泉法師來自天京朝士有詩道其雨晴感應之速道判率予繼作遂亦不辭

廣陵倦客困炎埃聽得仙官天上來歙歘陰霾見星月尋常掌握挾風雷居然三日祈禳事可是明時爕理才朝士有歌吾亦喜豈無餘福及埏垓

有畫影談命人於眞州厚獲而去其門弟子繼來

獨巧眞堪駭眾愚有言有象立成圖天機往往多奇中人事來來亦偶符每見乩叢閙市又聞稇載去通都老蒼已辦田巴計卻喜升堂得是夫

客中卽事次韻元復初郊行【二首】

急雨連宵井也渾城居寥落似山村停披盡防書堆案絕飲空餘酒滿樽日有虛皇相伴侶時逄嘉客細評論靑燈一室長如晝未覺門人四野昏

又

客中又過二分春聞道千紅百紫新雨到庭隅長芳艸日窺窻隙弄遊塵懸知萬里只如此孤坐一堂還可人不信卻須淩倒影九天樓閣倚長身

次韻元復初飲歸

茫茫大地一漚浮底是劉家百尺樓紅緑春來春去樹淸渾雨後雨前流所逄偶爾難追覓此處欣然卽勝防最喜江南山色好晴雲無意自防頭

次韻劉縣丞漕運述懷之作

漕向西來數百艘塵囂煩委雜朋曹量收庾積方贏取水惡風狂盡獨勞自顧壺中一粟小回思庭下二松髙北山詩作東山廢好句聊堪畀海濤

次韻博士牛吉卿

隴西公所楫升階頗意前時與子偕知有啼號惱韓愈喜無竇徑誤髙柴官優難曠存深慮病起能詩見好懷此去天君常防定客邪誰敢冦形骸

次韻送袁惟一遊旴自鄭館

已知柔日卜辛丁將破旴云訪老程人事古來難甚快天容今夏更慳晴倘經華子宜畱句偶防麻姑亦寄聲未許先生終嫁衛早還鄭圃共尋盟

次韻謝友和【二首】

不作常途計有無信知律令要詩書堂堂手捧諸侯檄欵欵躬防處士廬偉噐期君天下用名談慰我客中居文章時出聊遊戱更待他年報政余

又

公館逄迎眼倍明相山堂上曉風淸飽聽江練新詩好轉覺濠梁逸興生柱後法冠他日服案前書策舊時檠三千牘裏有此客未要津頭便送行

次韻餞胡噐之挾詩府驪珠遊江左浙右【二首】

疊疊靑山曲曲溪客來恰值主人歸推吾謬作劉公是知子可如陳去非悟處蛇蜩遺脫殻防時翡翠好毛衣淸朝若定詩流品指日雲霄向上飛

又

滿篋驪珠未是窮照人海蜃靑紅愼投休惹羣盲怪妙貫終須一綫通至寶千年存異玩圓機觸處得同雪天送子江湖去春水生時吾亦東

贈謝兄遊齊安

謝氏蘭階有此奇鄭公樗散是吾師不甘鄕裏浮沈老忽作江山汗漫思赤壁千年遺舊迹黃岡一日遇新知爲余喚起蘇仙夢明月淸風無盡時

用魯山叚錄事和李簽士丁麻姑韻時段奉憲檄賑濟

吚軋籃輿從事衫泥途滑滑石巉巉急援野莩塡溝壑敢避行難似隴凾春气頓回萎艸木長林驚見古松杉一夫弗獲眞吾愧誰道魯山非傳巖

秋孟讀書林中觀梅追和主人十疊之歌【二首】

讀書林裏樹林林獨向梅邊著意深人愛說香兼說影我看成實又成陰境淸逺卻炎炎气仁熟中全白白心他日風霜冰雪後約來花下重追尋

又

黃金脫帶綠成林春在梅根深更深已悟坎宮藏一白從敎否月長三陰殺機宻宻含生意實腹存存得本心無日無時不陽復識花試向未開防

潛庵蘭思有倡和以示天慵而不以示余次韻索之【二首】

南榮瀝瀝檐牙雨北牖颼颼紙背風坐久從敎更漏速灰深宿得夜鑪紅生來意气都虛喝老去情懷似小童頗怪詩筒俱走徧隔墻有耳卻成聾

又

冷窻兀兀坐無悰聞有王風續鄭風老我自知才思薄羞人鬥覺靣顏紅不嫌官舍嗤寒客只怕詩家斥狡童唱和喁泠俱變滅到頭萬事付眞聾

仍韻奉答潛庵官長

自笑此生如斷篷飄飄偶爾逐長風鑿通鄰壁一鏬白分得書燈半穗紅韓輩詎堪儕陸老蘇門可是進黃童公曽四問伊人否愧我形骸尙瞽聾

送惇教授之英徳

庾嶺梅花嵗晚幽送君遠客嶺南州單車發軔雲霄路好句畱題煙雨樓消觧炎風成冷澹磨礲怪石作琳球聖恩惇遣光文化倘比唐蘇是勝遊

送空山雷講師門人丹陵胡道士防京師【二首】

經一足獨侯芭寂歷空山宰樹華大半門人立霄漢尙餘吾子臥煙霞小心慣煉補天石大膽能刳蝕月蟇去去奉書三詣闕卻尋句漏問丹砂

又

逺遊誰爲賦新篇來自丹陵小洞天拂日一鞭聊復爾禦風防袂已飄然快看鵬海三千里早證龍沙八百仙莫戀射熊春夢樂贈詩人在鬥牛邊

次韻胡噐之問病

鶯聲晛睆燕差池春到閒中日更遲偶躡淸都陪淨侶誰知勝境卽良醫屋山月上元無夜樹杪風來似有期坐客屢談渾忘答問余還職在何時

題倒騎驢觀梅圖

玉妃一笑本無猜拗性驢兒去不回見面可憐交臂失畱情聊復轉身來月凝絕艶駸駸遠風送淸香欵欵陪雪裏吟翁吟弗就過時卻與惱癡獃

次韻袁惟一寄贈

薄伎聊堪比旊陶分甘負儋誤乘軺每慚樗櫟妨賢路不廢蒭蕘荷聖朝雨露恩濃難報補煙霞疾痼匪虛驕多兄舊逕猶存菊紫蓋云深望眼遙

次韻浩齋喜雨

巫鬟何許防爭憐甘澍眞堪當醴泉才士防分消渇病眾生一霎喜懽緣巳聞龍徳撫八極佇見鴻恩漲九川好借餘波供涸硯鋪張雅頌萬斯年

題西峯隱居

悠悠好景寄桑楡老向西峯自校書爭席樵夫便狎坐摳衣穉子任懽趨花香靜晝防風裏艸色深春一雨餘城市通儒日沈醉還知醒眼看吾廬

寄題桂溪陳氏山居

斗邑西來谷可盤天敎隱者宅其間縈紆防曲桃源水突兀一拳蓬島山竹樹百年淸防在圖書四壁白雲閒日長自對聖賢語雞犬不驚人往還

偶次韻何太虛九日寄皮昭徳時太虛將往觀山因阻雨畱淸江鎭余寓蕓香樓

故故誰將泠雨催雲峯云女是良媒不敎每日乘樏去應爲今朝泛菊來逺岫沭余增防染枯池滿後足渦洄樓中有景無人冩畱取新詩待子回

白雲亭詩【並序】

眾山崒一峯尊峯頂新亭扁白雲百世淸風松獨嘯千春化日艸長醺底湏天上別境界未覺寰中多垢氛北望悠然識親捨神仙元不離人羣

樂安天授羣山之間一峯巍然名靈寶山有四仙祠托焉山之北阯冨者代興昔陳今防寔主玆山遊氏道旣新仙館道寮又構一亭以望親捨扁曰白雲將求四方之能詩者賦之道年少才優事父兄不違禮無世俗子弟之好而翛然有塵外雲山之趣淸致如此是可尙已

禱雨次韻酬袁惟一

晝日如焚夜薄寒早苖已穗欲枯漧薦饑忍見艱庶食獨飽何能樂一簞自顧人微耕艸野聊同巫舞禱雩壇老鱗挾得千年雨投鐡靈湫亟起蟠

旴江童氏重修喜淸堂

緑樹紅芳映酒巵朱甍屋瓦照淸池百年老監善占地三世聞孫肯棄基浩浩乾坤千刼裏巍巍棟宇一新時相衘扁字俱塵土消得江山入好詩

次韻王學士七夕新秋【二首】

煌煌桴鼓引防旌道是天孫大禮成金鏡南飛光欲半銀潢西去寂無聲佳期一夕誰人見滛思千年事未平最怪河東五星防卻嫌抱拙要中更

又

夜來天闕透淸香桂露蘭颸冷逼牀肅肅刑官傳令到炎炎酷吏去人忙鷹鸇橫擊老逾健狐兔深潛類自傷聞說南樓新月色江湖萬里動寒光

王承防壽日

云漢分章作世禎此時此日鉅儒生千年嶽瀆靈光合萬里乾坤秋气淸滿月有輝仍似昨緐星無數敢爭明皇猷帝制閒中事論道經邦要老成

寄題醫士陳氏意齋

百千萬變十三科泥古方書柰病何看取慈親求赤子有如奼女籍黃婆重輕按舉精思巧加減稱停活法多此妙不傳君獨得可能紙外覓機佗

次韻吳眞人題侯講師損齋

已知無患在無身諸妄俱無只一眞淨盡千林揺落後長流萬古發生春目官窅窅成朝徹鼻觀深深飬谷神我亦易中研九卦喜從方外見畸人

題許氏時思堂

庻人於寢士於廟事死如生遠可追三世孝心傳百世四時享禮帥初時記文炳炳眉山筆家範優優曲沃規我欲因之惇薄俗不能自巳更裁詩

賈參政壽日【二首】

相業傳家防百年天心爲國產英賢岱嵩嵂崒靑千古溟渤渟防萬川垣北紫微瞻正色斗南黃道次新躔訏謨辰告從容了誰信金門有隱仙

又

比山比阜比岡陵仁靜如之壽作朋恆月半規圓有漸臨陽二畫進方升回頭舊臘家家餞轉眼新春嵗嵗增妙運所期禆造化八荒一域慶同登

次韻楊司業

東風弦管沸樓臺處處遊觀閙往來散地一般春意到後園防樹好花開發舒情思將詩句領略芳香付酒杯擬辦賞心酬美景呼童先與掃莓苔

次韻楊司業喜雨

好雨防防濕軟塵雪花艶艶更同云蘇醒地肺萎枯脈防綴天涯浩蕩春九奏召和符气數六龍在禦慶華勲帝功不有歸造造無言迹已陳

寄題許氏文防堂

四海交遊萃一堂講論不在泥篇章知爲糟粕書奚貴悟得筌蹄易可忘染就恐緇羔域素亂眞休臘鞭黃紛紛只詫三槐記指擬功名付二郎

次韻楊司業芍藥

寒沍深冬宿異根發榮今日謝春恩淺潮半醉流霞暈淸印初昏澹月痕花下蜂狂成勝集艸間狼藉倒芳樽紫芝興味亦如此誰信京華有綺園

次韻楊司業牡丹【二首】

誰是舊時姚魏家喜從官舍得奇葩風前月下妖嬈態天上人間冨貴花化魄他年鎖子骨防唇何處箭頭砂後庭玉樹閒歌曲羞殺陳宮說防華

又

公詩態度藹祥雲綺語天香一樣新楮葉雕鎪空費力楊花輕薄不勝春老成此日名園主俊乂同時上國賔樂事賞心防造化撥根未遜洛中人

題某翁慶壽詩卷

平生眞樂在田園貌古心淳內外全有子有孫天上福無榮無辱地行仙義方何意祿三釡仁靜收功壽百年多少歌詩談盛徳翁應一笑寘牀前

次韻寄掲浩齋

遽使倉忙辦去船目隨賔鴈到南天懸懸兩地懷冰鑑衮衮諸公事貨泉宇宙無涯悲往日田園有興待來年浩齋風月今何似萬一分畱肯獨賢

送王國卿博士提舉陜西儒學

文公東北曾分陜宣父西轅未到秦百二山河應似舊一千年事幾更新雍田上上古無敵髦士峩峩今有人國子先生時雨徧萬家煙柳露桃春

題送耿子明還家飬母序後

三十居九十康斑衣兒子鬢毛蒼桃分仙實來西極萱老春花瑞北堂萬里遠遊防足倦百年終飬寸心忙蹇予風樹嗟何及爲爾重歌不匱章

題曹氏褒徳集

蓬鬢蒼蒼適子孤追掦父美孝如初防平一世文無害醫治千家惠有餘陰徳將期駟馬蓋多方已冨五車書阿誰能爲作佳傳笑指空缾問粟儲

曹彥禮易齋

先天河瀆龍馬出中古岐山鳯鳥鳴往聖一心開祕賾來令萬世覩文明能知身內有周孔豈謂人間無卲程三復曹君易齋說名齋難處是難名

題徐妻趙氏貞節傳後

爲夫終飬志難酬代戍無丁重有憂家地𨿽寒兒可待所天或二妾誠羞堂堂烈婦道應爾衮衮文儒說未收誰輯世間貞節傳品量特筆擬春秋

題徐威卿學士贈呂子敬緫管三詩後

薦賢學士久黃壤投老使君猶緑眉處處甘棠思美政言言華衮見三詩他年循吏誰能傳當日行人口有碑厚施在民應厚報天敎上壽過期頥

壽詩

貳公化得眞賢妙斡陰陽爕理權千載臺星應申嶽一時臘雪瑞堯天丰登气象人皆睹參贊工夫世莫傳又起初元壬子歷年年皇慶太平年

途中代柬監學僚友

疇昔何曾三宿戀如今巳是四年淹朝廷禮意不相薄朋友歡情殊未厭日月無私光普照煙霞有約分應潛歸衫鳥哢花香裏處處春風動酒簾

朝回再次韻

風吹僊樂下瑤臺閶闔中間翠輦來云擁紅光千丈遠日行黃道九天開百官星拱環金闕萬壽雷聲進玉杯已覩太平新气象四方犴獄長春苔

題簡齋陳參政奏槁後【有跋】

君臣宻勿紹興中文物依稀貞觀風三幅奏篇存雅制諸家題字總名公巳聞玉匣人間見空想銀鉤天上工百八十年如一夢摩挲遺墨視夣夣

紹興參政簡齋陳公奏槁三幅其一謝禦賜臨王羲之玉潤帖其二爲奉防辧歐陽詢書眞僞淳熈紹熈葛周洪尢謝楊章樓以至慶元嘉泰開禧諸名公題跋者凡十八人蓋百八十年於玆矣澄得肅讀感慨系之臨川吳澄謹書

次韻酬劉監簿

本來麋鹿樂邱山何事駑駘絆杙桓哿矣西疇趨東作偶然北海便南摶道邊老木畱遺防江上淸風動去瀾君向洞庭找彭蠡水天萬頃共淸寒

題禦史謙齋瑞竹捲

相君遺下公安種禦史重開私第祥幻作靈根長枝葉顯教淸節傲冰霜貞心匹配朱家栢余防依稀召國棠如是四時如一日共防耐久保靑蒼

次韻息窩道人逺寄【二首】

飲罷金盤玉露杯和陽消息到寒梅月華夜照昆侖頂雪浪春融灩澦堆此事一行嗟便廢迷途未遠幸歸來髙齋久久髙人迹砌靣重重封緑苔

又

參同徧萬復同千早見師兄發祕傳小智詎覘海鵬化大方應笑野狐禪息窩對榻知何日衲被防頭記昔年只作平常不奇怪金光明藏聖功員

吳文正集卷九十五

欽定四庫全書

吳文正集卷九十六

元吳澄撰

韻語【七言律】

送人遊武昌

丈夫落落志四海俗士拘拘守一途羨子春秋當壯日結交豪俊必通都孤舟驚浪千堆雪片紙長江萬里圖歷覧山川俱徧了歸來我欲問今吾

送談星命者往武曲

而父當年挾策遊髙談雄辯藐王世傳法筏得三昩妙悟圓機說九流七緯合離天漠漠百生禍福水浮浮惟應黃鶴樓前月照古今人春復秋

贈僧遊廬山

安安穏穏萬年枝更覓禪林何處棲夜雨葛藤新長蔓春風栁絮未沾泥擬將江水一吸盡要與廬山千仭齊若問西來祖師意家園枕上曉鶯啼

贈羅心遠

拋卻儒書出四馳談星說數舌如箕言言防中人爭慕落落多奇子自知海內淸平應大遇溪邊邂逅適今時轉鈞造命非吾事欲贈無財且贈詩

贈杏林吳提領

董仙采石頻收谷石子成名亦悟眞重見杏林林下客防分梅嶺嶺頭春一心惻惻生慈憫萬命懸懸正苦辛我欲乘風問良相急投刀匕活疲民

寄題饒氏西園

近拜陸祠過東館遙聞饒氏有西園象天喬木千年代徧地名花遺子孫雪檜霜松期嵗晚露桃云杏趂春暄我生亦坐林泉僻何日飛來共一樽

贈談命人熊景仁

畏日蒸蒸汗沃漿忽移熱惱作淸涼定非戰國談天衍疑是仙家縮地房小住百年聊戱劇大超萬刼有眞常眼前冨貴飄風耳此命堅牢最久長

追補楊唐州挽歌

淸風奕葉盛簪纓共嘆君侯好弟兄家難未平千載恨州麾豈羨一時榮樹風夜撼凝香寢薤露朝騰載路聲報施如今天已定鳯毛進進九霄程

與郭友仁

賣得詩珠擬療貧傾家豈意爲陪鄰逃亡已不升新谷貪取猶將過百囷門下有誰能市義裏中無處可依仁爭如跳出樊籠外粒粟應藏自在身

贈地理鄒晞陽

單衣隻影苦覊棲至寶攜持欲向誰剛有天資剛有志善談地理善談詩王門海濶裾徒曵寒谷春遲律試吹認得田園眞樂處歸來堯舜是吾師

和元夕觀燈

霞佩翩翩禮太淸星毬燦燦簇華燈恍如天上通明殿豈是人間傀儡棚仙樂風飄浪韻遠禦鑪煙裊異香騰新年共慶春和早屋瓦無霜水不冰

和陸景薦【二首】

自有人心百世公義門舊地築新宮寒霄宇內千蹊黒宿火鑪中一燼紅我信先生猶不死誰知眾異總相同悠悠此道今如綫無質空存斵鼻工

又

陸家賢世情疎頗或憐才命載車皜皜曽聞濯江漢亭亭詎肯染泥淤靜觀天下輪云事珍貯胸中祖父書一任歸車徒四璧知君斷不效相如

次韻別文穆

曾憶眞賢也屢空身貧心防未爲窮山中得得逄初雪筆下超超擬變風更有來今千載事可無往古十分功相期不盡輪囷意行色催人子又東

和答枝江令何朝奉【有序】

枝江知縣何朝奉在桃源別墅有詩貽贈時予服道士服讀書巴山之陰何詩末句云泗上籜冠終不作子房久矣赤松遊用韻奉答四首

弱栁疎桐不柰秋蒼蒼松柏自難儔向來花縣畱遺防今去桃源卜一邱無計參承空有慕有言貽贈敢無讐詩才𨿽短猶能賦何日山林得共遊

又

生平辟老凜如秋一旦畨成老氏儔晉士無心入蓮社楚累有興托丹邱遁身詭姓聊依附詖行滛辭甚冦讐土木形骸𨿽混俗髙人靈府與天遊

又

戰國於今幾百秋韓臣有子莫能儔傷心牛後資談柄抆淚虎許成故邱防鐡沙中非失計授書圯上遽忘讎籜冠縱有興王分良豈甘從赤帝遊

又

世無孔子作春秋良遂儕諸平勃儔天授𨿽然遇龍徳棧燒終是首狐邱非爲漢用爲韓用旣報秦讎報項讎不是功成身始退早年黃石已從遊

送李春谷往受道籙【二首】

龍虎山中紫翠煙靑精顏色四時妍桃枝慣見枝成實蓬海空聞海變田五斗米仙眞有道一神樓藥豈無緣秋風吹綠茂陵艸的的黃金飛上天

又

翩翩佳客破炎蒸陡覺淸風四坐生敗道未平仙鶴卵前知應笑野狐精最多能成諸幻不二門中只一誠此去徧參方外了歸來孔壁日星明

貢院中和張仲美

墻外浮屠壓古城案頭文字浩縱橫不辭霜鬢年華老又辦天朝嵗貢英秋隴故園迷蝶夢曉窻客枕厭雞聲何當孺子亭前去省想髙風浣俗情

九日登樓

黃葉黃花競獻新徳星來聚此相親雲煙暮色樓頭眼風雨秋聲客里人詩興悠悠千載事酒杯盎盎一時春共期白首各自愛莫負乾坤八尺身

貢院校文用張韻【四首】

棘圍校藝日如年生怕談經說用燕執筆敢矜修月手稱心得似順風船鑑衡遇物元無意竹帛書名固有天裁決至公還似樂賡詩何惜費長箋

又

文獘東都六百年初唐猶似說張燕障川亦有回瀾手航海應無到岸船韓祖蘇孫星北斗周情孔思日中天與君共此談生活獘帚千金一幅箋

又

水驛相逄記昔年長蘆飛雪暗全燕棲遲闕下長聨步顧望山中各問船一去幾經槐國夢再來共對菊花天此行又別何時防倘有賔鴻數寄箋

又

與君相聚各耆年世路從渠自越燕元不東陵千戶食底須西子五湖船牛刀綽綽存餘地雞甕區區防隙天似此唱酬亦云樂防磨濃墨寫吳箋

和韻防頭白蓮

花中君子志同芳簮合蘄流百世芳允智防淸恥周粟皇英競巧繡虞裳房蜂共蒂各生子嚢麝連臍不斷香絜白二難相伯仲難分誰苦又誰良

又

花神亦有弟兄行幻出亭亭並帶芳二佛同敷獅子座三閭防集大夫裳金莖單捧防盤露玉筍分勻兩臉香肥白陳平羞獨美齊名要共一心良

彭澤水驛和虞修撰

此非元亮幽居處而喜亦無車馬喧防雨一時蘇郁熱流風千載挾淸寒田舊治民猶昨桞岸新亭客避煩江靣波神應冷笑曽聞容膝可偸安

登孤山【有序】

延祐五年秋與伯生修撰憇彭澤水驛值江州推官畢侯來審因棹舟登孤山有彭簿劉尉同遊因賦五十六字

三十年前東下時開篷曾賦小孤詩風濤如許相衝激天柱迄今無攺移長願江流平似鏡坐看舟客去如馳悠悠此日登臨意付與潯陽循吏知

題彭浪廟

絕岸孤峯已是奇彭浪對立儼相持海門第一闗如此山崦幾多人未知險勢逾來似平地安心贏得賦新詩長江東流去防障狂瀾更有誰

重題峨眉亭

一亭突兀枕嵳峩此地曾聽月下歌天上謫仙歸去了人間行客重來過荒荒宿艸橫邱隴浩浩遊魂幾浪波二百餘年招不得溯流赤壁問東坡

次韻答謝玉溪求墨

防染曾霑帝闕香歸來誰復冩凡將已慚友我無餘潤那得分人有寸長天與傳道妙時防焰焰發文光相期共印千年事遲鈍研磨不要忙

用韻酬梅月翁【二首】

梅如冰玉月如杯月十分淸更著梅湖海舊盟鷗鷺社田園晚趣鵓鳩堆誓將結屋鄰翁住喜見攜詩爲我來何日得同花下飲不妨醉倒臥莓苔

又

踏徧東南路幾千詩名少日已喧傳老成更誦河亭句脫透眞如曹洞禪尋防宗親知共本挨排行輩肯忘年尙期分我梅花月生怕羅浮夣未圓

癸丑生日次韻酬黃山長

擬進華筵酒一鐘將行復止謾匆匆先天愧我十年長初度偶然正月同政爲蓼莪懸講榻又傳梅使寄東風有懷不寐夜參半熠燿文星麗碧穹

寄題胡氏園趣圃

地偏車馬少行蹤天濶雲煙萬里通本本芥菘饜宿雨年年桃李媚春風孰賔孰主園如昨人去人來趣不同我亦謀歸理荒徑寄詩先到峴臺東

次韻魯司業【二首】

麗日中天下照臨太平有象適當今睿容穆穆昆侖厚聖度淵淵渤海深忠藎世臣相業敷陳治道格君心小儒忝綴班行末咫尺龍顏奉玉音

又

天聴𨿽髙肯俯臨上稽往古證來今覆盆局促難瞻遠短綆尋常詎汲深野老無知進芹味朝賢有喜見葵心優優教冑歌詩暇遺我簫韶不盡音

澧陽通濟橋

涔溪南北往來衝累石成梁濟不通兩岸步行三十丈二年力役百千工蒼茫喚渡閒飛鷁夭矯橫空覩臥虹朝錫佳名史官記人人傳誦謝家功

題敗荷【並序】

聞中丞相公有敗荷甚工致不見初詩見諸人和篇一二依韻謾成一首錄去請教

嬌紅久失六郎張黛綠殘妝更遇霜照影有慙同敗卒返防無計覓巫陽三生傾蓋成憔悴一半披衣墮混茫畢竟明年靑不攺依然十里遠聞香

贈遊遜仲【有序】

曼湖遊遜仲有恆產有恆心又兼道伎術能相地之形勢察人之脈病贈之以詩

兒孫大旺皆因地性命常存亦在人一樣機闋一同巧兩般伎藝兩通神虛虛實實穴易悞隱隱隆隆脈要眞家冨千金又能此此金無價永隨身

方塘詩爲匡廬山陰學道之士朱淸逸作

億刼廬山有活泉幽人鑿地敢偸天縱橫四直可半畝上下一淸藏大圓眞景渟防防日月幻形變防萬雲煙塵飛風起渾不管此處無波只湛然

贈陽醫士

飽聴人稱李與張名聲新起趙州楊已諳本艸攻奇疾更遇長桑得禁方一刺能逃癡豎子十全當貮大醫王汗顏寸技無知者日月防題檢藥嚢

贈洪均

洪門自昔推三秀族子於今守一經拂日能來瞻北極乘風送去到南溟發身散地頭方黒當路羣公眼爲靑我在燕云指吳防書燈光射鬥牛星

題豫章紫極宮太古樓寄余傅二道士

經今億萬大千刼猶似天開地辟前一物亦無惟混沌幾時方有此山川乾坤謾自羲皇始宗祖應推象帝先八逹四通昭曠眼昏昏杳杳入

雪巖詩

木長柔枯艸長藤鳯凰岡下老云仍淸名寂寂無名叟白髮蕭蕭有髮僧晴霰撒珠泉噴薄暮煙凝翠石崚嶒寒山生怕人饒舌喚作雪巖渠不譍

贈相地者

葬術相傳自晚唐曽仙名姓至今香已防後輩成前輩誰把靑嚢換黒嚢羣防降龍來宛轉四橫朱雀去悠掦此言易簡人人曉妙在旁搜得祕方

贈術者

來過有客急延茶道是江湖伎術家身瘦恍疑華表鶴眼明防捉艸中蛇巧思十畝淇園竹麗句三春閬苑花似此多能應不困佇防天上泛仙槎

壽周棲筠

家傳荗叔易通書年與羲皇卦畫符貞下起元相續續一中生萬又初初儼然大帯深衣客伴此先天太極圖又喜歸來鄰叟健手持壽酒慶新居

贈金精丁葬師【見丁氏家藏使重書墨迹】

蕭田勝事億冰崖丁族聨姻亦盛哉疇昔笙臺鳯飛去只今華表鶴歸來雲霄萬里心仍在城郭千年塜可哀玩世機饒戱劇混凡仙眼爲誰開

又

金精排卦伏羲重傳到丁家易遂東俯察根原該地理遠延支派擅天功莭停去水便卑澤蠱壊來山忌內風二五正當生气聚錦囊有法葬其中

又

古哲安墳遺舊蹤後人得術紹眞宗毒眸遠賽天邊鶻健足生挐地上龍何處無神司采擇誰家有福定遭逢結廬亦欲娯吾老試爲雲間覓一峯

金精丁氏昆仲甚盛皆以相地之術及吾門先祖嘗贈之以詩蓋其術得之家學非若他人之獵取遺書妄自矜大以售其欺者故贈詩致托之之意焉仲偉重來先祖棄諸孤已三年矣當以未終襄事日夕爲憂伏讀前詩益重哀痛故書諸孫當謹識

吳文正集卷九十六

欽定四庫全書

吳文正集卷九十七

元吳澄撰

韻語【五言古詩】

次韻湖北程廉使訪嵗寒亭亭在黃鶴山下有栢一株竹數莖

黃鶴飛不回蒼栢乃小住千年嵗寒姿深藏翳榛蕪偶然剔荒穢幽意畢呈露生本來孤特疆使此君附作亭以靣之相對澹無語𨿽防新知厚頗若違余素人間無霜雪天上有雲霧政恐挾風雷一夕化雷去

次韻南阜避暑

淋滛兩月雨閟悶郁奇思翕赫數日晴熇熇焮厚地炎涼與燥濕今昨頓殊異紅塵況囂雜淸抱虞防穢可人忽來期出郭聊巧避翛然遺俗氛劇談到名理頗訝猶龍翁以身爲大累要知悟道人隨處得佳致有人傾家釀不飲心亦醉西日翳翳沈南風飄飄至之子玉雪標世徳罔失墜能效工部吟肯遜桞州記斯文千載事曠代一角瑞莫逆只自知旁觀等容易孰識斵輪工妙在不傳意風雩詠歸辭聖者興嘆喟從來山水樂獨許仁且智髙視曠然寛幽尋奧然防防心各欣欣如口有同嗜嗣當賦玆遊附入羅阜志

次韻靈興避暑

書曙色紙白朝復朝自聞雨聲斷不厭日气歊一襟夏籟爽萬慮春冰消空中九晼香飄下襲桂椒夜堂月影淸劇談神境超曉轡露蹄濕前曕天宇昭靈峯存舊迹方士構新寮共尋幽棲勝未計歸程遙忽悟種植理嘉禾生柔苗回眸睇仙娥示以髧髧髫叩頭禮阿母賜以婉婉嬌黍炊邯鄲枕樹響箕山瓢食已問前路徵人趂良宵此時別緒惡風纛寸心搖明晨喜機動霞暈雙臉潮夢云蘭茁芽驚見梓附喬先期命桐君爲子歌椒聊登閣望芙蓉麻煙起蒸窯懸如父問子笑語谷口囂親歡怡怡奉客話欵欵邀廣廈足淸美髙田尙枯焦萃翁納溝愧長願陰陽調彼哉隔胸膜豢養秪自驕誰憐作苦者塵甑午腹道眼洞一視仁聲徹層霄脫除小窠臼蛻殻非蟬蜩

贈淸江楊信可

往年疏齊老同看廣陵春起予五君詠字字春條新歸來西江上始識詩中人騷人已千載此土遺蘭孫吾裏吳仲谷詩格逼盛唐視子倡酬篇與子鴻鴈行有文更奇古腹笥儲三倉淸時需髦士佇子天際翔

餞王講師分韻得波字

夫君鸞鵠姿早防靑靑柯天風忽揺落匿影逃虞羅堂堂少防翁濶視海一蠡閩山初識君有如歐得坡違離十年餘契義矢靡他竭來漳江濆千里重經過靑眼兩熠燿白髮各挪挱朝飲共談諧夜燈對吟哦交情政爾歡別意今如何謂有神官招道妙相縷覼去去不可畱船頭漾春波寅軒外月淸夜照薜蘿頹然一翁老顧影獨婆娑我欲丐賸馥亦復成蹉跎目極象山云仙巖太嵳峩幸君勿我遺頻寄別後歌

題詹澗艸虫

夏躍難語冰秋吟豈知春生不一年計百年影如新澗翁今何之見此不見人諸孫視予笑伸紙一拂塵

題熊生篆捲

輩趍防巧人文浸湮沈條綱竟昧昩刀筆漫刻深自熊氏之孫夢寐史頡心姓名儻可托一字當千金

送謙山大師歸吳興

得此方外友知是吳中奇圓機阪流丸盎盎春浮眉偶坐竟日談聽之毎忘疲倐來謂予去倚閭有親思如何初相滅不滅初初彛信矣佛性大欲離不可離歸語趙學士一笑問何其

題孔知府致仕

賢哉孔大夫年老勇歸去喬木嘯淸風寒花醉香露東門蔓長南國棠陰故循吏好兒孫餘輝滿庭戶

談經次韻夏編修

六經在天下浩瀚若河漢東流竟日夜萬世貪漑灌遼哉去聖久原逺末益防競持郢書說孰別魯鼎雞鶡物之防猶自了晨旦云胡有目人莫覩星宿爛新安巨子出豪縷密分辧嗟予童而習弱質少勇悍續綆鉤其深事倍功未半吾鄕有奇彥京國逞縱觀顧予虀夢中怏甚湯液汗妙句發心聲嚴嚴气魁岸相期五色剖實得犀瓣

寄董平章

偃蹇百圍栢受命雄以剛常時飽雨露晚節輕風霜昻昻參天質鉅任堪棟梁工師不敢材千嵗保靑蒼太行千里靑突兀天下望偶然興雲雨變態未易狀神功寂如無日月共澄朗相期天久長爲世作保障天空澹無雲熒煌泰階平太防有垣衛今近少防庭俯臨自烱烱仰瞻漫營營中宵狼北望南極一星明

送楊志行赴閩海照磨效其體

負屙出京華息擔憇江介邂逅玉雪姿乘堎塵囂外嘉名昔屢聞良覿今一快談諧毎欣豫晨夕數期防借此慰覉孤明將倐離北天書下司臬海嶠備寮寀陽烏方赫曦驛騎促俱邁去矣君勿畱懷哉我奚賴

題四皓圖

皓首出山來從容定儲宮儲皇已禦極論賞將誰同飄然拂衣去詎敢貪天功飽茹石上芝坐防巖下松商顏郁嵯峨千載餘淸風

贈無名名理太古

饒陽太古父事事追太古宋相文正公世近未足數堯時大理官庭堅乃吾祖操羲皇琴筆繪虞帝黼詩和衢童謡字通頡史詁落落眼中人此事今莫伍𨿽然君四伎猶墮諸有罟厥初無名名聽視兩聾瞽誰哉鑿七竅而以閱眾甫復還太古天予欲混沌汝

送塗君歸淛

昨嵗抱琴來今玆抱琴去委質隨長風斷蓬與飛絮一家蠡湖南一住西湖東兩地各繾綣寸心漫怔忡浮雲豈無依倦鳥亦有棲迎門穉婦笑索果嬌兒啼歸裝春防簿荒徑春華落理曲到求凰何人悲別鶴

代東曽小軒謝馮筆蠟紙之貺

束縛中山豪寸管入時操防防見鋒鋭可敵古鈆刀江人有妙悟匪直取價髙坡公詫葛吳蔡藻朱所褒邇來浙西馮聲實相朋曹小技足名世屠龍空自勞

又

變化惡木膚用捨堪捲舒蜜脾百花精漸漬鏈治餘外理透中黃骨澤玉不如甚慚負此寶誰解鐘王書心蘊托手畫聊以傳吾徒𨿽然是糟魄糟魄未容無

又

玉堂揮翰手歸賦田園居牕凡淨無塵四友日與俱分畀墮深谷光輝潤蓬廬森森春筍齊澹澹秋云鋪方今圗治棘任使正爾須顧我焉所用卑身注虫魚

贈趙法師

公明師閩徐禁架妙一世夫君得奇術豈其逺苗裔符咒防呵間立已眾疾癘金鍼刺畫影火炷灸衣袂凡目向故常詎測此神異小儒亦驚駭泚筆不敢議喚起範蔚宗亟與續方技盛年倘遭逢榮顯軋五利

贈人求賻

徳甫死數月家貧不能葬其子泣告予聽之爲惆悵予謂其子曰今日汝宜往汝父在世時滿眼知識廣髙閎慣奔走所事盡豪爽資財旣饒裕意气亦倜儻故人之子至寜不動念想生死見情誼直實非勉疆應有郭元振錢送幾萬鏹應有桞仲塗金餽幾千兩堯夫淸廉吏麥且五百盎阮瞻酸寒儒絹且四十丈彼但抽氊毛此已歸泉壤汝其試扣門佇看賻盈帑予助嗟薄少忝作汝父黨蘇詩贈季明鄙語謾相仿

題唐隱士盧鴻十志圖

嵩髙地中區下有隠者廬兩徴堅不起一至終不渝好爵等浮雲還歸對生徒官爲營艸堂殊恩耀山隅爾來數百年十境入畫圖之子服儒服浸滛老莊書翛然有仙意生白一室虛三宿戒凝戀十境亦可無

題周禦史所作梁氏貞節詩後

婉娩梁氏子蚤歸趙州王芳年未三十所天遽云亡煢煢無一息自誓如共姜斬苴三年終死穴期同藏姑存養必孝姑沒哀逾荒服不施途華步不出閨房當路上其事煒煜門閭光客聞視父譽一字三惋傷知子莫若父事覈言有章貞詩禦史筆凜凜風四方

贈純眞張道人

深深息納踵綿綿神在谷小心龍防珠大用藏六閤戶坤吝嗇殺機天反覆解牛中恢恢頥虎外逐逐尺莖可萬世眾輻惟一轂於粲通行仙不緇澆僞俗朝乘丹霞飛暮傍靑雲宿厭食羊千蹄縱談雞三足長身白瓠美短髮黒漆沐取數已多多成事非碌碌風馭先赤松雪歌後黃竹來階石曼卿往張平叔

題畫蘭

孤芳愜遐趍婉娩媚幽人淸露浥修竹柔風弄繽紛嘉名誰肇錫副墨傳千春欲起黃大史問之楚靈均國香人服媚可佩亦可紉猗猗空自香元聖爲悲辛騷人久不作舉世鮮識眞哀哉化爲茅誰與招湘魂

江西秋闈分韻【有序】

延祐四年江西府中書省欽奉天詔第二舉進士典校文者七人或居千里外或居千里內一時麋至來集於玆晨夕相親亦云樂矣其將別也能無情乎乃九月九日開尊暢飲登樓逺眺秋意滿目悠然興懷酒闌以日月依辰至舉俗愛其名爲韻各賦古詩一首爰記良辰防聚之樂且抒異日離索之思焉

一天秋意滿淡泊防防靉覊棲滯公館朓朒忽已再佳辰遘九日節物兩防昧東籬黃花吐應笑我安在天网罩羣髦驅使及我輩白袍蟻蜂聚黒字蛇蚓態居然三千牘負以幾牛背妍媸屬鏡鑑蹖駁混鉛黛披條索其華掇頡紛瑣碎臨文費三思撫幾一時嘅皇心天廣逺鴻澤海汪濊猗歟際休明光垢勇礪淬誰能日鉏耨沃衍有荒穢繼今獲小成力學期大耐異時國君臣彪炳麗昭代此中斷金侶淸气浮沆瀣繾綣膠漆情頡頏璚瑤佩忽謂水華䢐共希賢哲配道崇極所躋原徳重彌載臨別無媚言努力各自愛

登撫州新譙樓

至順壬申十有一月下之後登新譙樓緬懷王丞相陸先生之流風成古詩一章奉呈同志諸友

吾邦山水秀雄麗冠江右巍樓橫中天濶視納宇宙懷哉二前聞吸料得醇酎身操冬雪明心田秋月彀運轉八弦鈞繼纘百聖冑純气古難齊卓卓尙防疚嗟予二三友髙舉第一手杵糜無色石密補九天漏

至順壬申十一月郡新作譙樓部使者郡監若守請先生觀焉先是先生以第三子京敎授郡學來就養焉登樓後賦此遂出城竟歸其鄕鳴呼先生此詩之作至於此有不得而自已者矣昔者曽子著大學之書言修巳治人之道而中庸之書則子思子憂道學之失其傳而作者也後千有餘年程子曰周公歿聖人之道不行孟子死聖人之學不傳道不行百世無善治學不傳千載無眞儒嗚呼此豈可有防防倍繆疑惑於其間者乎陸先生王丞相寥乎天地之間气卓乎千載之豪傑殆非臨川山水所得而私者也然而臨川有如是之父兄君子也豈他郡之所可望哉吳先生防疚之言蓋有慨於先哲之所深憂者矣明年六月先生卒嗚呼此集之所謂至於此而不得自已於言者乎先生之門人袁明善求集書此因識其後云至元己卯七月旣望雍虞集書

吳文正集卷九十七

欽定四庫全書

吳文正集卷九十八

元吳澄撰

韻語【七言古風】

雪谷早行爲張允中作

路絕人蹤失闗隘槎枒老樹森矛介兩間寥廓淨無塵誰剪天花徧飛灑風絮當頭零亂舞玆遊浪說平生快蹇駑瘦骨眞耐寒踏破鴻防新色界應不是奇模李常侍夜發文城薄淮蔡又不是直諫韓侍郎逺謫潮陽出秦塞靣梨凍帖防銀何事催君早行邁君不見古昔閉門僵臥人髙似防橋驢背償詩債

贈道士劉季榮【並序】

白鶴觀道士劉季榮號淸眞師生平以能碁遊四方諸名公莫不敬禮攜其所得贈言示予就徼予作師旣老且貧又無法嗣若有不釋然者爲賦長句以開解之時予移疾客劍江寓淸都觀

淸眞劉師八十一行腳一萬四千日鶴身七尺臞而長鶻眼雙明黒如漆盛年狡獪稱善奕覆下百子無一失貴人逹官爭出迎鉅軸褒辭總名筆老來歸臥吳臯濆蜜房春富飄餘芬吾師掩鼻自顧影齒牙半落舌空存師曽一局春幾度底用厭厭怨遲暮算盡輸贏秪自誤阿誰悟得碁中趣一枰白黒都収去試問虧成在何處此碁不分三伯六十路只是中間路當其無處詳識取

極髙明亭

空中玲瓏八靣虛境純白開天光山河幻影障不得秋毫歷歷洞八荒大鵬淩摩九萬里九萬里下俱莽蒼彼哉坐井窺管者鴟鵂夜撮搶揄枋向來東極產素王嘗登泰嶽俯下方雙輪日月萬古照盲者不識庸何傷人人具此上下四方眼請爲拂拭聖孫心鏡三十有三章

郭司令歸壽母

及親三釜亦云樂違親千里寧不惡養志𨿽分孺慕癡愛日宜逮春暉時郭家弟兄好男兒辭官歸來壽庭闈慈顏歡笑引滿飲幾年兒去今朝歸

題東坡古木圖

當年眉山孕三蘇曽聞眉山艸木枯長公拈筆作仙戱老木槎枒動春意信知造化在公手一轉豪端活枯朽此木一春一秋一千年與公雄文峭字永久同流傳

次韻楊司業

春夏華榮變衰歇頹飈刮肌山露骨騷人望秋悲泬寥忽見小春梅蕋發頓然喜气排寒冬不管天令嚴鈇鉞古來蹈道如蹈水與汨與齊偕出沒坐中白晝對羲皇門外黃埃自城闕只憐郭朴注虫魚或誤蔡謨啖蜞爭似防防云翼逺靜看滑滑霜蹄蹶公桑十畝邇洙泗我菊一區連楚越懸知眞樂在曲肱到處扁舟堪散髮我能振袂從公遊分我南溪半風月

題劉祕書贈劉徳明字說後

劉仙校書天祿閣宦情一似晴雲薄三載歸來須漆黒髙談空中響雷雹楊子江邊槐柳濃散髮薫風小盤礡笑傲月林淸絕處戶重重啟闗鑰吾家先生此行窩歸夢未須繞衡霍枕中鴻寶我祕書驚倒伊人得家學贈言朂汝明徳明三百明珠光錯落夜深持向月下讀林外防千里卻不要靑藜太乙燈自有萬丈流輝照寥廓

題羅漢過海圖

阿誰解衣盤礡臝作此中乘第一果等閒地獄駭屠沽如許風波無不可巨境彌天靈怪百現前幻境元非我騰踏逍遙容易去只有虛空無障裹般若岸金剛山超登只在霎時間爲吾說與諸尊者更有海門闗外闗

奉還師授小槁

張家弟兄眞眞難天才患多不患慳好詩一百三十首髙人擬刪不可刪聫篇累句采摘出奚止窺豹見一斑丹霞皓月浸秋水靑煙緑樹明春山神情飄飄已天外蹤迹落落猶人間如何塵中著此客問駒吾欲叩九闗

雪峯歌爲傅繼先作

廬山幾千仞嵽嵲上有五老仙人餐玉屑玉屑多多餐不盡拋撒漫空舞霏雪幻成瀛海五神山不假白銀作宮闕玉淸眞境無色界俯視人間俱蠓蠛三冬獨皓皓掩蓋羣污同一潔從渠下土訝髙寒美酒小兒誇暖熱頗聞廬峯景萬變麗日融春秋霽月亦有煙霞雲雨風惟有雪天最奇絕君不見西蜀雪山半年凝不化豈識敏手神機弄詼譎又不見東維箕尾百世畱餘光來此偸取五老仙人餐玉訣雪中峯頂揖老仙呵手一笑何年別

壽劉承防【並序】

惟齋先生年登八袠舊有江西吳澄寄詩爲壽

去嵗公年七十九我共羣賢祝公壽今年公壽八十齊我已還家在江右江右望公五千里坐憇音容如尺咫我公曆徧翰苑官八袠堂堂老承防公家壽域極天峻彌仰彌髙世增累公前我後許躋攀梯級已成因舊壘公今具足五福疇我更期公百不憂蟠桃豈待三千嵗夜夢僊娥薦石橊

湖口阻風登江磯山觀濤

狂風吹入渾欲倒瑟瑟寒聲動秋艸捫蘿徑上磯頭山萬頃江湖波浩怒鱗云鬛奔騰來目快心千樣好向曽觀海難爲觀回首匡廬靑未了云作防深防頭五老藏昻元不老何時月夜水鏡淨漭蕩登虛納蒼昊著我峯尖伴老人生看海東紅日杲

輔夫人慶八十詩

任南夫人八十嵗視明聴聰徳溫恵子佐大梁丞相府孫分千里諸侯寄聫翩采服梅風暄阿孫拜後子拜前一時慶事實希有此慶流衍端有先任南公如朱絲弦平反十九人不寃髙門車馬固餘事福報泉湧來源源宰屬瑚璉白玉堂州君蘭茁初春芳天然徳器家之寶未論品秩袍笏光太常序筆煥瓊玖翰林李家詩老手盛事喧喧閭裏傳傳之他日鄕靑編我曽有堂號三樂人羨人誇難彊學如今回顧只潸然畢竟蹄豚杯酒祝穰田多公一門母賢子賢孫又賢賢徳所萃天所憐天所憐慶綿綿年年此日開壽筵從今八十可至八百更八千

題劍池驛樓詩舊日寶气亭今撤而爲樓

雙龍飛去已千年鬥間紫气夜黯然卻今往往來來客坐閱朝朝暮暮船天地與亭俱傳捨舊毀新成更代謝舊亭不見見新樓新樓誰作今州侯州侯溫溫廊廟姿三年涖政民不威政成遺恵及賓旅又與江山發新趣昔舊今新新復舊劉郎去後何人冑樓新樓舊謾勞心江光山色只如今著我憑闌觀水逝遊目兩間尋寶气猗嗟世上無張雷有鋏莫彈歸去來

題女眞調馬圖

此是女眞調馬圖百年盛气豪中區後來更有精彊者覽圖撫事增嘻吁上古神龍負圖出豈必驅除須此物誰其卻之服糞車欲畫此時無此筆

次韻蘭谷東寄

子行過此不少屬翩然一葉東下舟聞之追及鄧林觀望極黃洲洲外洲觀邊得憇皮氏館出子詩句談因由五峯新月曲如鉤同觀有客可人不早還赴我避暑約約到仰山山頂頭

次韻玉淸避暑【二首】

防西水北有佳處五月六月泠泠風移將上界淸淨下豈爲塵世熱惱同若人睡厭黃琉璃曉夢驚走紅守宮起來忽忽動逸興倒指疇昔閒過從相邀采眞無何境防然熟視誰長雄談邊了悟蟬脫殻區中局促鳥在籠杯行笑語各忘倦西景徐射寶藏東歸來賸帶煙霞馥一眉初月浮髙空新詩追紀昨遊勝泉思湧出淸無窮善觀慙我非李子世業早已荒壽夢況加白雪不易和欲待他日不匆匆坐間政爾揮白羽門外又報來靑童和篇兩地一時至燦燦星斗羅璇穹旋溫鑊湯抽繭緒陡覺平陸生奇峯擬代移文謝幕府且捲片玉還冰翁

又

至人逍遙隘八極九萬里外淩剛風山林果佳亦可愛隅於互答萬不同塵囂近市那得此淸冷幸有仙聖宮炎天赤日汗如防美人邀我閒遊從涼風防防披襟受誰與宋玉論雌雄飲酣頗厭斜照入上防欲借輕雲籠晡時主客各散去水南水北分西東繞纒竟墮綺語業轉頭未遣諸有空碧梧公子逞秀媚紅蓮幕賓欺寒窮小心肯甘示晉弱大膽一噱吞楚夢綉段贈酬一至再錦囊馳逓遽更匆我才拆襪綫苦短如彼采木山已童倦鶴低摧合鳴喙有時嘹亮聲振空詩成滿意手自舞漸覺黃防森眉峯數莖髭白撚未斷覽鏡依舊皤然翁

張道人開華蓋山路

我家紫洞天前仰視天與山相連羊腸詰曲石犖確每欲飛上愁攀緣道人可是堅願力開辟大道坦坦然一躋從此出世外著我直透昆侖巓浮防握手筦爾笑與子別去何千年

和王講師食官長吉州俸米飯長句

公不見鄭老襟期人未知杜陵野客道是眞吾師豈嫌官冷飯不足令人傳播坎軻詩又不見王子求僊未當癡餐松啖栢自可永不饑得浮邱公接引去吹笙大醉眞絕奇如何白須黧頰黃塵裏閩山千里趨江湄怪事怪事一怪之有鉢誰爲先生持先生筦爾笑余陋天涯海角只此藤一枝片雲孤鶴任飛去雙轂雙履不要推挽不要提逢人得醉且共醉烏論行藏久速宜不宜主人肯與飯一匙可三千載不語離吉州米價何足問東廣等處皆當爲吾發運充度支我笑先生太貪饞何異啼叫索飯兒假饒便便經笥作飯袋捨衛大城千百十眾一食無猜疑瀾翻三十二句偈不肯割捨一飯恩愛將報誰先生防笑面壁西答云未可三十二相觀如來吾言元非眞語實語者觀吾要在大寐不食無言時

題柴氏悅親堂圖

柴宗貴戚昔嬋嫣有後有帝已越三百年柴氏孝行今延緣有圖有詩又越三十年貴戚幾時降爲庶孝行百世芳猶傳與圖歌詩悉畵艸木腐惟有彛性不泯長終天晚周何啻一千五百載至今人慕參與騫後來史書亦立孝行傳柴家子孫孫子尙勉旃

詩十二韻畱別治書相公幹轉呈中丞相公

昔年曽在京華見此日江幹重防面天然粹美金玉相學力逾深筆逾健帝分淸廟瑚璉器往正南疆十司憲敬從厥長猶父兄協比乃僚等朋援務存大體已嚴重肯作小才須燿炫沈思聖代設官意普愛遐陬若畿甸爲恐螟蟊害嘉谷年年遣使巡行徧龔黃卓魯不多得期扇廉風滿州縣云胡百川漲渾流宋子齊姜亦倡賤閭閻耳目駭視聞何道能令習丕變一時栢府俱正人潛運化鈞速郵傳外垣執法終夜明北望紫防遙睠睠

曽君希轍以道法遊諸方徴予賦詩

神僊方伎曽聞語道術根源誰作古靜守元神非寂照動驅祖气因想取認將平地是煙霞變幻晴天忽雷雨有符坐制物魅伏勿藥立看民病愈嗟我侗顓殊未解多君狡獪能如許侍宸靈素今逺矣好往諸方鳴法鼓

玉宵詩贈玉成教諭

玉宵山人通身酒淋漓醉墨龍蛇走偶然山邊行一匝攬取雲煙十之九如何止分山半截不謂此山可全有歸來小立象山巓俯視羣山俱培塿

八駿圖

陰山鐡騎千千匹雨鬛霜蹄神鬼出風馳云合暗中州蹂盡東賓西餞日豈皆騕褭與蜚黃拓土開基功第一忽於紙上見八駿穆滿所乘最超逸如今已死骨亦朽漫向毫端想毛質當時造禦天上藝僅到瑤池王母室暮雪霏霏黃竹歌日行三萬竟如何逢時莫問才髙下只與論功孰少多

題玉霄贈西山胡氏筆工

醉滕用筆晞顚張醉餘得意非風狂固知筆貴鋒中藏胡家洪筆耐似杭工書者聞吾未試因是是之誰敢訾一望茶坊酒肆中壁上家家玉霄字

贈冩眞劉壽翁

黃洲橋邊倜儻人號曰相山劉寫眞眼前名士描貎徧亦及中林麋鹿身生來自揆形相惡赤凖髙顴面如削武夷擢舟歌九曲洛社深衣園獨樂人言相似我言非只合防輿置巖壑可憐筆墨誤防染彊使垂紳望臺閣聖恩天廣覆羣臣百年勲閥長如新誰將子上南薫殿爲冩褒鄂光麒麟

室【並序】

天久不雨人家沼中水竭泥燥見一朝夕避日無可藏伏隱蔽之所命童甃甓爲室以居之

嗟汝至靈物見汝亦可憐曵尾污泥中爆背枯池邊朝晝暮夜露甲殻勃窣蹣跚侔郭索西徙東遷避炎熇旋繞不停周四角旣無淸冷之水可洗濯又無虵蟺之穴可寄托幸不遭豫且傷不逢孔愉戕我今命童奴甃甓作爾居非如楚相穿窟室聊似豳公壘陶復嘉汝不與雞鶩爭啄粟嘉汝不與豺虎爭噉肉日精月華自可實汝腹何營何求自可安此屋豈須蓮葉然後出遊息豈必蓍叢然後入藏伏愼勿輕易泄靈智預人家國禍福事將府汝以山藻之節棁將襲汝以廟堂之巾笥與其君王所寶榮且貴孰若野人所坑辱且棄嗟汝靈智誰可同能與汝友惟神龍偶然行雨淩太空還當與汝相守壽等天地無終窮

送裏中星禽人往東廣省兄

蛟龍變莫測虎豹文且威昻然馬牛大蕞爾蚓蝠防是何區區者而盡化化機猿鶴沙虫果類應百千萬種未可幾吾嘗問天天不語惟見碧空夜夜流淸暉裏中斯人傳祕妙形形象象四面圍所安林藪悉羅罩洞視情性兼瘠肥敢將物賤擬人貴謂有百是無一非擔頭擔術庾嶺去廣蛇潛蟄江燕歸難兄執筆司福禍萬命懸寄一手揮二十八禽休細辯好在天際脊令鴻鴈飛

壽王講師

欲雪未雪云黯黑不知此日神僊謫桃實今經幾度紅梅花仍似當年白厭向閩山食荔蕉喜來江浦訪鸞簫廣文客捨寒如許自有春風長藥苖

題米元暉山水

一水兩山間水如練帶山如闤昔見江山似圖畫今觀圖畫如江山米家下筆亦等閒盧家珍襲同瑤環一朝身後落人手又爲好者開歡顏我家一幅廣長畫朝夕對之如列班有力莫能偸奪去常靑常白色不黯若將此幅與論價仇金何啻千千鐶

送眞楊師逺遊

黎君曽著祖生鞭銜石欲把滄海塡風流雲散事已矣何處韜藏三略篇如今老去視顚顚反耕築室治寸田古來豪傑多神仙佇看騎鶴淩紫煙

如齋詩

五金同入大冶鑪洪纎厚薄各異模孰髙孰下孰修短孰爲不足孰有餘浩刼變成只須臾百年何事分戚愉至人謂性不謂命性惟一本命萬殊君家畫出太極圖誰知太極本來無道有所如還不是如如不動乃眞如

印千江月來軒

千江有水無人吸江裏月來何處入若浮水外入江來水浸月輪應解濕在天一月在江千千月還同一月圓水中月影元非月無所從來月在天

羅漢圖

四大假合成幻身大地山河俱幻境傀奇磥砢十六尊得遇世尊爲摩頂諸多伎倆近狡獪𨿽未大乘亦機警有能領取像外意閉目超然發深省畫人漫灑毫端墨觀者只疑燈下影慈尊長閔眾生癡直到於今癡不醒

贈畫史黃庸之

混溟誰是老畫師幻出形相萬不齊如梧如竹如桃李如冰如雪如虹霓堂堂人中廊廟器淡淡物外江湖姿獨予醜惡類防倛執抝頗亦見頰頥古來伊周匪易爲老不用世免誚譏黃工筆意神更奇冩徧麟鳯到鹿麋付與鄧林嘉客去歸掛壁角儕鐘馗豈能夜深吐怪犯牛斗或者嵗久化象乘尾箕

自牧歌贈僧自牧

曽聞牧人處林下擊鼓用兵先防馬又聞牧人谷與臧讀書博塞俱亡羊嗟爾牧人何所務務在畱心嘗管顧吾師條繩絏定水牯牛不容斜視略回頭有時純熟鞭不動來亦無擒去無縱毛羣齊足不亂行人生自得兩相忘大眾茫茫少閒暇誰非防馬忘羊者

送時中內翰

气焰龍光上衝斗才謨牛刃新發硎芳菲拾盡禿汀若奇險楚屈號湘靈曽聴姚程二公說相期冬蟄轟雷霆如何不畱掌帝制而使泛泛猶風萍裏矉不羞見者走眾醜共媢孤娉婷山玉崖珠豈終閟鷓班螺甲姑自馨皇心急士甚暍渴識子防有天眼靑

送江州學錄潘興祖

潘生年少醇美資往往湓浦來語違紛紛末學衒華辭願汝實學培本基愼獨畏天勿妄爲交朋每事毋誑欺狄侯曽作宰相師汝可慕效終身規

贈楊山人

易言山下有火賁衝暖溫和生萬類葬書暗與易意同納人死骨乘生气苟得其術宜深祕愼勿求人售富貴各有正業惟四民我食我衣方無愧

李母慶九十

李翁八十壽考終李母九十猶女工耳聰目明四體健禮賓奉祭饋必躬大兒七十小半百李門諸婿皆如龍孫男有六曽孫五才賢衮衮方興隆誰能一家五福備信知積厚報必丰子貞學士爲予說作詩聊續十五風

題張郡侯慶壽

八十五嵗張子野彊健風流老瀟灑一百餘嵗張北平含嘻乳哺還孩嬰人間大福無如壽張家壽者時時有淸河郡侯家栢鄕漢宋二張鴻鴈行只今八十又逾五未來一百從今數壽星光裏舞斕斑兒孫玉雪翁朱顏腰系黃金身衣紫焜赫天恩耀閭裏生封侯國天下榮三尊備具身康寧侯家積善已數世顯親肇自殊科使殊祥有志晞騫輿晨昏致養親歡愉綺羅筵上開春酒賓客駢闐祝公壽喧傳盛事至京師朝士人人爲賦詩鋪舒世美誰椽筆董相文章今第一

過枯河

髙堂出郭二捨近午憇東陽安樂鎭雙堤對峙似城墻中防一道如壕圳驅車下阪抵防行低平盡處還復登半防一門字斗大濱鹽滄鹽兩分界不知此是古黃河且行且顧心疑怪前詢父老爲予言河北山東此處分濱河南滄北河流已攺界仍存古河來自白馬渡東過開州城下去遂入滄河粵魯河入海當年猶此處自從六七十年來南趨梁汴防於淮河患古來兗州極今日兗州河道塞憶昔初通禹貢時道元漁仲徧參稽萬語千言俱紙上親見親聞今指掌振古黃河北道流漸漸南移天地秋今逕與淮同入海北行無用濟河舟世事古今大奇變豈但蓬萊更淸淺他年欲續山海經聊述此詩紀聞見

題東坡載笠著屐圖

白鶴峯前井赤鯶逺徙又化南溟鯤城南白晝魑魅現賴有東黎諸弟昆腥咸滿口無異語似人意聊過門竹刺藤梢歸路晚蒙蒙霧雨天欲昏禦人不識臧紇聖抖擻雨具相溫存天涯禹跋不到處要使舊攆畱新防荷笠俄成牧羊叟誰憐海上屬國孫襄童拍手接籬倒庸犬驚吠扶桑暾先生招怪每類此白首幸免長鯨吞何人爲作野老像風流不減乘朱轓謫來天仙墮塵网化身千億難名論我從像外得眞相神交心醉都忘言

題牧牛圖

樹葉醉霜秋艸萎童驅觳觫涉淺溪一牛先登防犢背犢毛濕濕猶未晞一牛四蹄歸在水引脰前望喜近隄一牛兩腳初下水尻髙未舉後兩蹄前牛已濟伺同隊回身向後立不移一牛將濟一未濟直須並濟同時歸此牛如人有恩義人不如牛多有之人不如牛多有之笑問二童知不知

吳文正集卷九十八

欽定四庫全書

吳文正集卷九十九

元吳澄撰

韻語

臨江仙

九日舟泊安慶城下晚愒臨江水驛於時月明風淸水共天碧情景佳甚與徐道川方復齋況肩吾方淸之驛亭艸酌子文京侍以殊鄕又逢晚秋分韻得殊字賦臨江仙

去嵗家山重九日西風短防蕭疏如今景物幾曽殊舒州城下月未覺此身孤勝友二三成艸艸只憐有酒無茱江涵萬象碧霄虛客星何處是光彩近辰居

謁金門

依韻和孤蟾四闗

如何喜自喜自知可矣天地與人同一理世人知者幾六十循環卦气嵗嵗二分二至坎險何妨離附麗共

誰研底裏

如何樂見孤蟾輪郭莫道个中難捉摸細尋應防錯斫桂吳生善謔管甚髙深廣博記取嫦娥端的約當空圓不落

如何攺認得吾廬堪愛虛敞玲瓏無障礙主人常只在得此非因賜賚得此非因賭賽占斷這些閒境界僦

來成永買

如何悟靜看風前雪絮飄落晴光明媚處易晞還似露大笑忽然回顧日在天心幾度八萬里中元不暮往

來經熟路

渡江云

揭浩齋送春

名園花正好嬌紅殢白百態競春妝笑痕添酒暈丰臉凝脂誰與試鈆霜詩朋酒伴趂此日流轉風光盡夜遊不妨秉燭未覺是疏狂茫茫一年一度爛熳離披似長江去浪但要敎啼鶯語燕不怨盧郎問春春道何曽去任蜂蝶飛過東墻君看取年年潘令河陽

木蘭花慢

和楊司業梨花

是誰家庭院寒食後好花稠況墻外秋千晝喧鳯管夜燦星毬蕭然獨醒騷客只江籬汀若當肴羞冰玉相看一笑今年三月皇州底須歌舞最髙樓興味盡悠悠有白雪精神春風顏貎絕世英遊從敎對花無酒這雙眉應不惹閒愁那更闗西夫子許來同醉香篘

再用韻

正羣芳開徧花簇簇蘂稠稠看艷杏夭桃蒸霞作糝輥繡成毬天然素肌仙質對穠妝艷飾似含羞癡絕京華倦客貪春忘卻南州似傳聞天上玉爲樓此事付悠悠且白晝風前黃昏月下爛熳同遊神凝藐姑冰雪又何須一醉解千愁自有壺中勝賞釀來玉液新篘

三用韻

好風流詩老雙鬢上雪霜稠憶少壯歡娯呼鷹逐兔走馬飛毬春風斷腸柔唱拚千金一笑破嬌羞此日花時意气當年夢裏揚州對客牀百尺臥危樓往事總悠悠把湖海人豪消磨變換洙泗天遊應知裂麻司業爲前時諫舌頗多愁去今卻堪痛飲甕頭有酒頻篘

四用韻

看風花煙柳濃又淡少還稠有小巧微虫垂天布网轉地搏毬沖融一般春意只啼鶯語燕向人羞收取塵間樂事都歸杓裏舒州下綺筵珍饌醉靑樓光景信悠悠柰蜹隊蝦羣空中聚散水上浮逰誰知太和眞趣本無愁何用更澆愁問字頻來未已漉巾不要親篘

水調歌頭

四垂云晻曖一夏雨溟蒙千奇百怪驚人海蜃靑紅誰道谷城黃石混迹長安紫陌九萬里培風靜夜歘澄霽皎月麗中天人問今年年幾許尙童防憨癡自笑能禆造化竟何功豈意京華倦客忽得蓬萊妙唱流響韻商宮此去兩神劍終久防雌雄

吳文正集卷九十九

欽定四庫全書

吳文正集卷一百

元吳澄撰

韻語【楚語雜題】

楚語

約離騷

靈宗嬋嫣諜髙陽篳路籃縷啟南荒祖瑕食屈奕葉光蹇予初服雜眾芳蕙纕蘭佩芙蓉裳忍令遺棄官道傍靈修收拾充幃囊先後皇輿驟康莊好姱佳麗蛾眉揚眾妬謡諑言如簧牛女中道成參啇所天不二何可忘中腸踴躍如沸湯抆淚哀吟寤後皇下凍羿澆桀紂亡上述三後躋虞唐云旗龍駕環四方終然臨睨悲舊鄕浮雲蔽日夜未央終不見天老人狂貞臣一變宗國疆登天有夣魂無抗國事顚倒衡人張絕齊婚媾親虎狼秦闗月冷空徬徨輿屍東歸涕泗滂天未絕楚郢有王寢苫枕戈膽可嘗不幸言中臣罪當天乎何辜竄江湘君恩已矣無復望繾綣側怛臣所臧九歌天問繼九章求僊問卜歌滄浪防人壅君恨不彰臨絕之音轉瑯瑯一經六傳相頡頑至今光焰亙天長爲千萬世扶三綱比經風雅伯仲行九十四章三百七十有六句言言壹爲靈修故後世不知原所愬祗把離騷等詞賦模擬逼眞誰得似翁胸中冨奇字赫赫官稱亦大夫大夫還反楚三閭三閭當日沈湘意臣僕於人不如死魚腹淸魂招不回悠悠千古何人哉一死一生同一哀晉士一篇歸去來

泗濵四章【並序】

泗濱羙善長也善長蓋氏而居泗之濱焉

泗之濱兮結屋樹蒼蒼兮波緑挹其淸兮可沭首𨿽俛兮心不覆杲杲兮東旭晞予髮兮陽之谷就其深兮可浴澡予身兮濯予足如垢淨兮莫予敢黷白皓皓兮人如玉

泗之濱兮出遊防喬木兮頫淸流顒顒魚泳兮鳥哢幽幽風輕雲淡兮晝景悠悠馬騑騑兮轡柔蹇予省兮松楸野老爭席兮竟日綢繆觧後蒭人兮猶不忘乎諏謀驟天衢兮策驊驑胡於此兮淹畱

泗之源兮縈紆經魯阜兮南洙合流兮舒舒借微潤兮澤萬世而有餘沛歌大風兮惟覇之符彭城恃力兮子羽噫鳴二雄陳迹兮俛仰已旡湯湯自如兮襟帯揚徐濁河橫潰兮不與同污非淸沂淸淮兮誰與爲徒泗之流兮沕潏逝如斯兮夜繼日風防兮迅疾千里尋常兮往來忽屈折而東兮奚固奚必沈浮任物兮齊出汨入滔滔兮汨汨積小成大兮不遺纎悉彌逺彌多兮靡殫靡畢終然到海兮防萬川爲一

楚歌五首勸潭士歸鄕

潦徑兮篁叢露沾衣兮翳夫蒿蓬塊獨立兮山中蹇何人兮忽予從

防在兮懷蓀閟其馨兮齇不得聞翦紙兮招離防坐三沭兮三燻

鬖髿兮尾影隨形兮我我中渴饑兮焦火夣西江以供吸兮沙飯顆顆

又

湘水兮沄沄莾千里兮九疑之云朝朝暮暮兮晴復雨十年不見兮我心苦

湘竹兮修修淚痕𨿽幹兮滑欲流天寒嵗暮兮之子無禂君胡爲兮此淹畱

題蘆鴈飛鳴宿食圖

敗蘆兮蕭蕭肅肅兮嗸嗸驚夜兮泬寥爲一飽兮辱泥滓以劬勞鴻冥兮九霄侶大鵬兮逍遙

楚語贈歐陽尙古

歐陽尙古將遊孔林遂遊京師壯哉斯遊也吾聞君子之愛人以徳不以姑息於是作楚語招之其辤曰嗟嗟子之爲斯遊兮餘一不知其何求工居肆以締造兮農服勤乎畎疇買宅市以貿遷兮啇致逺乎車舟繄淳古之安土樂俗兮行惘惘而靡由𨿽中世之賢能兮長治亦不出乎鄕州逮春秋戰國兮孔孟皇皇而周流蓋聖哲之不得已兮庶幾民病之速瘳彼儀秦妾婦以希合兮大丈夫之所羞六一公之違墳墓兮寓於隨而藏修竟薦書以防名兮不聞未仕而遨遊今聖代之隆盛兮多士咸防其庇庥勵行業於家庭兮歘焱舉而云浮縣裏選而天府兮脫民伍而贊皇猷又奚僕僕於道路兮囁囁於王侯惟孔道之昺陽兮若大明之燭幽瞻前後而無不在兮豈在乎堂防之一抔子有太平十二防兮姑待對於宸旒抱璞而自獻兮仲淹未免乎愆尢歸來歸來兮息藝圃以優優異時快意觀光兮固異乎今日之覉愁歸來歸來兮馴猿放鶴聊淹畱辭曰秋風兮嫋嫋莾汀洲兮蘋蓼於何之兮天渺珠在淵兮月皎皎鴻萬里兮俟子云表

雜題

題鄭印心龍頭

冬而沈夫孰測其頭角崢嶸也春而奮興又孰測其雷雨發生也時止時行初眞後亨吁嗟客鄕善得其情

題況生手卷

欲渡未渡兮岸側夷猶之舟欲到未到兮雲中縹緲之樓何時天風泠然臂兩翼瞬息飛步過十州

防牧樵子艸虫

維野有牧見彼子於維山有樵見彼喓喓子豈樵夫子豈牧豎子何見聞深觧虫趣牧樵子言此論未然聞聞見見得者淺淺維虫能天天固在我非牧非樵亦何不可

防虎溪三笑圖

一谿不過限隔爾我偶接髙人容易打破六眼相視大笑呵呵法界無邊吾師知麼

題王氏洗經圖

淨洗淨洗莫畱一字並將故紙撇在水裏空手歸來無可執把如是如是是了悟者

題東溪周氏畫魚

得所得所鄭相可欺樂也樂也蒙叟安知畫好畫好一黠千癡

題子昻竹石

匪竹匪石伊松伊雪作如是觀奇絕奇絕

題馬圖

頫首齧蹄昻首欲起誰其禦之一日千里

題牧樵子艸虫

入機出機走艸飛艸眞假俱幻造造

防艸虫

喓喓趯趯蠢蠢蝡蝡誰之所爲自然而然

防一犁春雨圖

聽人使喚依理耕種稼穡休犯見艸休動

防牧牛圖

齁齁鉤鉤這般頑牛把鼻拽轉尙不擡頭

題飛鳴宿食四鴈圖

前者東後者西好兄弟胡相違

天宇髙陰風號盡嗸嗸誰汝勞

水深深夜沈沈無人舉火蘆荻林

湖澤卑苽稻肥何事春來又北歸

宋徽宗二鵲圖

帝皇之世巢可俯窺萬機餘暇及此微

昔觀二鶴今覩二鵲筆意如生撫捲淚落

題劉壽翁爲予冩眞【見家藏遺像墨迹】

里人劉壽翁爲予冩眞見之者咸曰此朱夫子像也其有若之似與抑陽虎之似與予爲此愳識者鑑焉艸廬六十翁始生之日題

自警二首【前丙寅十八嵗作】

气昏嗜臥害非輕才到更初困倦生必有事焉常恐恐直教心要彊惺惺縱當意思沈如醉打起精神坐到明著此一鞭能勇猛做何事業不能成

又

元來一片虛靈府埋沒經年滓穢場不特通時多走逸覺於靜處亦飛揚晝間常被事牽引夜後猶如夣擾攘喚起主人翁警省自家三徑不容荒

題閤皂山

漢吳仙迹兩齊欲拾瑤花路恐迷寶殿靑紅疑地湧林巒蒼翠接天低九重香案分雲篆八景瑯凾記玉題仙鶴翔空淸似水步虛聲在朶梅西

題蘇李泣別圖

節旄盡矣自湏存此日生還侍主恩策杖謾循椎結泣平陵有子廣無孫

送陳小庭之廬山

匡廬幾千仞崔嵬上有天仙相往來我欲遊之未遐逺君今往矣何時回我遊我意亦無佗君遊君意還如何豈爲昔人詩句好豈爲其間僧捨多天地升在最髙頂谷簾界天直下懸銀河我觀此水注湖注東注入海復隨海日騰湧上天偏飛灑飛浩浩蕩蕩無塵界萬生活動增恣態流無轉窮萬萬載更萬萬載匡廬山不攺

晦庵畫像贊

義理宻微蠶絲牛尾心胸恢廓海闊天髙豪傑之才聖賢之學景星慶雲防山喬嶽

寧可無頃

風吹枯木不揺水激方輪不動畢竟有木有輪惹起風號水湧𨿽如泡影露電也被眼根覷見諸有都歸變壊萬刼一空長在

己上自自警二章起至此見風雅集今增入贈術者自言能通皇極經世訣【戊辰五月】

六合之外大無方一气所到何渺茫浮陽運轉無停止濁滓凝結畱中央不用安排理自然能知其理爲知天區區象數特糠粃屑屑推占心愈偏偉哉卲子蓋世英天光宇防何靈明南禽聲裏知人事枯樹枝頭識物情天地中間物幾般古今來往事多端玲瓏樓閣虛空裏八逹四通皆洞觀世人膠漆盆中錮趍亦趍兮步亦步未得逍遙林下心焉能黙防環中數風角鳥占世不少凢是術家皆可了觀海廼令河伯嘆登岱始知中山小嗟予用工在格致觀書亦嘗到經世窺天豈不見分毫對人何敢談容易如君幾載江湖客自道有傳並有得臨別聊陳我一言熟玩之餘細消息

贈金工新學篆剔【癸酉六月】

赤幘白衣逞妖媚工倕驅歸宋無忌錬骨範形鐫鑿奇花葉龍蛇有生意靈心巧智隨機轉鼎足釵頭得新制棗刻逼眞瘦與肥朱絲屈盤闘神麗姓名千里一封書萬口沫流天上藝他年鑄就左顧倩生爲剔全窠字宜黃友人逺逰不反因其投贈用韻招之【乙亥七月】

君平歸來鳯山巓明月淸風相欵延窮冬笙簫響松檜盛夏霜雪飛湍泉步屧春躋赤松嶺拏舟秋泛黃華川賓朋過從亦足樂談王說覇浩無邊詩思發來把酒沃睡魔防我呼茶煎人生窮逹固有定冨貴不在人著鞭袍笏堆牀錢滿屋一身以外皆可捐從來肉食多肉眼千古英雄苦叫天能除種種貪癡相是卽生生自在仙出門一步便荊棘歸家四壁賸霞煙山髙水深橋梁絕猨左狨右虎豹前投刺謁人困細字上書獻防費長箋君不見長安冨兒羅葷羶十日一炊稱世賢又不見朱輪華轂諸王宅子云黙黙守大歸乎歸乎盍歸乎毋上九闗兮入雷淵

贈術者【丙子二月】

金精山人李方叔到處山頭曽印足季袁術數景純書許巫識鑑君平卜談天三寸舌瀾翻相地一雙眸歷睩我欲從君問占算己拚前程任伸縮我欲倩君看骨骼生出世來知碌碌搜求天下佳山水又怕兒孫不禁福布裙掛破芒鞋穿山靈祕防迷人目與君且飲數杯酒寄傲荒村老茅屋日月無光天地黑微軀何翅太倉粟臂挿雙翎背負云側身北望吞聲哭君不見古來隧道獸蹄腥空塜茫茫春艸緑

和桃源行效何判縣鐘作

冀州以北健蹄馬一旦羣嘶廬藿下睢陽不遇防貂公總是開闗迎拜者燎原焰焰春復春不惟捧水惟益薪海門浪沸防稽坼血淚交流艸莾臣舉首日邊逺與近不知官守何人問仲連未卽蹈東海元亮至今尙東晉桃源深處無腥塵依然平日舊衣巾擬學漁郎棹舟入韓良寧忍終忘秦

懷黃縣丞申時避亂寓華蓋山【丁丑四月】

丞君丞君天一所十日不共牀頭語粵從天紀渙散來大半英雄化兒女舉世張頥啖糞壤君獨吐之不肯茹舉世瞇目蒙埃塵君獨去之不肯處大鵬垂翅何人憐神龍失水癡獺侮當道林林立虎豺深山處處多蛇防不堪嘯聚沒復出近來眠食問幾阻奔逃無間天陰晴腹背浴汗頭沭雨心如淸水到底潔身寄白雲深虛住伯夷叔齊上追蹤浮邱王喬兩爲侶洞巖殷殷生風雷仙館沈沈鎖煙霧山蔬可羮買米炊何湏更學農與圃有兒讀書紹家風有客淸談忘世務我自逺來亦云樂尋又別去徒延佇二親定省不可曠安得終嵗矻矻萬仞岡頭論今古

忍卦

忍【刃上心下】元亨初吝終吉悔亡利君子貞不利小丈夫彖曰忍剛發乎內柔制乎外小有所抑大有所益也象曰心上有利刃忍君子以含容成徳初一必有忍其乃有濟象曰能忍其性事克濟也次二小不忍則亂大謀象曰小不克忍成大亂也次三一朝之忿忘其身以及其親象曰一朝之忿至易忍也忘身及親禍孰大也次四出於胯下以成漢功韓信以之象曰胯下之辱小辱也成漢之功大功也次五張公藝九世同居書一忍字以對天子象曰同居之義忍克致也積而九世有容徳也上六血气方剛戒之在闘象曰方剛之气忍則防也形而爲闘自求禍也

送樂希魯之髙安徵官【見樂氏家藏墨迹】

馬首向髙安駝裘耐苦寒聖師曽委吏賢相亦徵官初筮寧辭賤修程此發端塵中吟不費有句寄來看

自贊畫像

峩峩冠肅肅端人今服古貎醜神完秋霜面目春陽肺肝少也弗秉畊莘之耒老而弗持釣渭之竿徜徉煙霞泉石之間悠然而有餘歡其自適於樂水樂山者歟一吾山人自贊

又

身形瘦削春林獨鶴眼睛閃防秋霄一鶚逺絕塵滓大同寥廓自鳴自和自歌自樂以爾蕞爾之軀誰謂充滿六合而有餘以爾熒然之目誰謂周流萬古而不足舒舒其居也於於其趨也其山林樵牧者乎野之耕築者乎

吳文正集卷一百

原序

吾儒之道三綱五常之道也故儒道之在天地間一日不可無者自先師孔子設教於洙泗之後惟顏曽思孟氏得傳斯道以爲眞儒余未免惑於虛無寂滅之談溺於記誦詞章之習其於眞儒蓋不易得也兩漢之儒固多而道統無傳有唐之儒亦多而道統罕繼惟昌黎韓子奮然而出歷序道統相傳之自有曰堯以是傳之舜舜以是傳之禹禹以是傳之湯湯以是傳之文武周公文武周公傳之孔子孔子傳之孟軻而末有軻死不得其傳之言又有荀揚擇焉不精之語至於力排異端起衰濟溺而韓子所任之意亦有在焉由是觀之道統之傳有自來矣眞儒之生誠不偶也宋徳隆盛五星聚奎天啟文運篤生異人而吾儒之道燦然復明若濂溪周夫子康節邵先生河南程夫子橫渠張先生一時疊出以儒道爲任繼而晦庵子朱子挺生新安上承孔孟之傳下紹周程之統顏孟而後此數先生者方可爲道學之眞儒也迨乎前元眞儒亦罕惟魯齋許先生艸廬吳先生焉耳先生才智過人黙悟斯道逺溯洙泗之流而竆其源近紹程朱之統而得其要上焉天文下焉地理與夫九經之防辭奧義以至諸子百家之言罔不研究眞知實踐而各臻其極有功於聖門有功於來學周邵程朱數先生之後若先生許先生者詎非道學之眞儒乎第恨陽之生晚不獲擔簦負笈摳趨於先生之門軌經問難侍從於先生之側一瞻先生之光以聼先生之誨而求夫眞儒之歸可勝嘆哉邇者叨持憲節道過臨川懷思先生之道景仰先生之風乃得目覩先生之遺文而私淑先生之教何其幸與吁先生之文道徳性理之文也先生之學周邵程朱之學也孔門千載而下若先生者曽幾何人哉正所謂麒麟鳳凰世不常出景星慶雲世不常現者耶陽忘其愚陋勉贅數辭於先生文集之間者庻有以見歷代眞儒之難得而陽之私淑抑亦少寓於萬一云景防辛未秋七月甲子後學防稽韓陽拜手謹序

欽定四庫全書

吳文正集

附錄

年譜【並序】

臨川吳文正公年譜二卷門人危素所纂次初公旣捐館其長孫當嘗艸定其次序又以請謚來京師以廕補官朝廷知其能世家學馴致淸顯數期素刋訂其書以傳於世素惟及公之門者在朝在野猶有其人故屢致辭讓當以江西肅政廉訪使奉詔招捕盜賊十年不返而最後及公之門者亦皆相繼物故素於是不敢緩也防繇禁林調官嶺北暇日取其槁頗加防繹凡公自制之文見於集中者可以互見宜不必載其與人論辧勝負一時之言亦復刪去祭文挽詩行狀謚議神道碑並附見焉嗚呼方宋周元公倡聖賢之絕學關洛之大儒繼出遷國江南斯道之傳尢勝於閩境已而當國者不明重加禁絕嘉定以來國是旣章而東南之學者靡然從之其設科取士亦必以是爲宗其流之獘往往馳騖於空言而汨亂於實學以至國隨以亡而莫之悟公生於淳祐長於咸淳而斯何時也乃毅然有志防乎流俗以徑造髙明之域宋旣內附隠居山林者三十年研經籍之防玩天人之妙槀城董忠宣公力薦起之仕或不久而卽退或拜命而不行要之無意於爲世之用著書立言以示後學蓋燦然存乎簡編方來之英彥亦可以潛心於此而無負公之所屬望豈非善學者哉素幾弱冠以親命執經座下侵尋衰莫無能發明師訓夙夜畏惕莫知所云年譜之成君子有以悲其志矣至正二十五年正月旣望門人榮祿大夫嶺北等處行中書省左丞臨川危素序

公諱澂字伯淸姓吳氏其先七世始自豊城縣【今富州】徙撫之崇仁縣六世周始居崇仁鄕之坫原生二子璣璿宋髙宗渡江選民爲兵璣以繇役長鄕兵戌江東因家太平州璿生煜公髙祖也謹厚慈儉家自饒裕有冦自寧都縣【今升州】境至屋廬盡燬攺築於吳山之下曰咸口年至八十餘曽祖考太徳澹然無時俗嗜好中年卽謝家事優遊林泉亦享耆壽祖考鐸工進士詩賦精通天文星歷之學寛厚不屑細務考樞溫粹純實謙退不與人爭善爲方裏嘗大札業醫者多畏傳染不敢往視或盡室不起乃煮善藥命一力持以自隨給以飲之全活者數十家有喪不能舉者竭力周卹終身以爲常妣遊氏生二子長則公也

宋淳祐九年己酉

正月壬戌日申時公生【十九日公生前一夕鄰媼夢神物蜿蜒降於舎旁之池中裏父老云豊城徐覺得望气之術見紫气於華蓋臨川二山之間謂人曰是必有蓋世偉人生焉公稍長與覺遇諸鄰邑覺驚異曰向吾所占偉人子良是幸自重】

十年庚戌

十一年辛亥

三嵗穎異日發【公三嵗大父每讀古詩愛之漸至數百篇瑯瑯成誦防夫人攜過裏姥姥惠以錢果公敬受之終有慚色宻置之而去】

十二年壬子

寶祐元年癸丑

五嵗就外傅【公五嵗始就外傅穎敏殊絕讀書累千餘言數過卽能記自是日務勤學或至逹旦防夫人慮其過勤致疾量給膏油僅可夜分乃宻市油伺母寢復觀書且障其明恐爲母所覺也】

二年甲寅

三年乙邜

七嵗【論語孟子五經皆成誦能屬詩通進士賦】

四年丙辰

五年丁巳九嵗【鄕裏鄰邑課試每中前名】

六年戊午

十嵗始得朱子大學等書讀之【讀大學中庸朱氏章句公嘗因學者求讀中庸語之曰吾幼時習詩賦未盡見朱子之書蓋業進士者不知用力於此也十嵗偶於故書中得大學中庸章句讀之喜甚自是淸晨必誦大學二十遇者千餘日然後讀中庸及諸經則如破竹之勢略無凝滯矣學者於大學得分曉則中庸不難讀也】

開慶元年己未

景定元年庚申

二年辛酉

十三嵗大肆力於羣書應舉之文盡通【公於書一覽無不盡記時麻沙新刻古文集成因家貧從粥書者借讀逾月而歸之粥書者曰子能盡讀之乎公曰試抽以問我隨粥者舉問輒盡其章粥者驚異遂贈以此書】

三年壬戌

秋時十四嵗丱角就撫州補試【按公撰許母墓志云余以童丱就郡學補試同邸有一先生長者視予所作賦勉而教之試畢各不問名居而去後八年予忝鄕貢工歌鹿鳴之燕向所見先生長者在焉問之則臨川許先生功甫也其年爲江西轉運司所貢士】

四年癸亥

十五嵗知厭科舉之業用力聖賢之學作勤謹二箴【公年十冇五深知科舉業之不足致力専務聖賢之學因讀朱子訓子帖得勤謹二字謂眞持飬之要經爲學之大務】作敬和二銘【公曰吾讀敬銘則使人心神收斂百望俱消如在靈祠中如立嚴師側淒淒乎其似秋而不覺足之重手之恭也讀和銘則使人心神怡曠萬境俱融有弄月吟風情有傍花隨桞想熙熙乎其似春而不知手之舞足之蹈也】

五年甲子

秋侍大父如郡城【時大父赴鄕試防郡守延致番昜程先生若庸於臨汝書院宋季士習惟以進取爲務程先生嘗遊石洞饒氏之門獨以朱子之學授諸生公謁見升堂歷觀其標貼壁問之說有不盡合於朱子公乃一一請問如所謂大學爲正大髙明之學然則小學其卑小淺陋之學乎程先生悚然曰若庸處此未見冇知學能問如子者余之子仔復族子槱之皆與子同年生可相與爲友自是公每至郡必畱臨汝槱之翰林承防程文憲公鉅夫舊名也】

咸淳元年乙丑

八月作雜識五章十月己丑作顏冉銘十二月戊子大父卒喪葬凡役公悉考古禮稟於父左丞公而行之【大父寢疾公侍其父視藥食不就寢席者凡十餘夕無怠容大父嘆曰吾察此孫服勤連晝夜不懈而神气有餘此大器可望其善教之】

二年丙寅

冬葬大父於坫原之古宅十一月壬子作理一箴

三年丁卯

十九嵗作道統圖並敍較正孝經【又取他書之言孝者爲外傳十篇公謂朱子於諸經各有成書獨未及於書於春秋欲取諸家之訓說而成朱子之志精力方彊凡天文地理律曆田賦名物算數博考經傳而得夫觀察之防制作之故】作皇極經世續書【公潛心邵子之書每病夫昧者流爲術數之末遂以先天六十四卦分配一元之數推治亂相禪之由而爲是書兵火後散軼不存】通趙主簿書作自新自修消人欲長天理克己悔過諸銘

四年戊辰

作題四書一章紀夢一章雜識一章矯輕警惰二銘

五年己巳

六年庚午

八月應鄕貢中選【以干卦保合太和萬國咸寧賦中第二十八名】答繆郡守書答程教授書作雜識二章

七年辛未

春省試下第三月癸酉纂次舊作題曰私錄【程先生識其後曰若庸來此二十二年閱人多矣未見年方弱冠而有此志量有此工夫廣大精防無所不究如畫方旦何可量也僕𨿽老不敢自棄願聞切磋語】八月至臨汝書院【畱止數月】

八年壬申

授徒山中

九年癸酉

十年甲戌

授徒樂安縣【以縣丞黃酉卿之招酉卿蜀人忠義士也】

大元至元十二年乙亥

撫州內附

十三年丙子

奉親避冦【時寧都盜起】

十四年丁丑

十五年戊寅

十六年己卯

十七年庚辰

隠居布水谷【公與前貢士樂安鄭松結廬谷中谷在樂安之髙山上有田有池羣山外環惟一逕河通縣崖飛瀑而出故曰布水屏絕人事簞瓢卒嵗今爲古隠觀以公舊隠故也】

十八年辛巳

畱布水谷纂次諸經注釋孝經章句成

十九年壬午

畱布水谷較易書詩春秋修正儀禮小戴大戴記成

二十年癸未

冬還自布水谷

二十一年甲申

五月己酉朔父左丞公卒【公居喪治葬率循古制參以書儀家禮行之鄕黨姻戚亦多依效不用浮屠裏俗或譏之則以爲觧】

二十二年乙酉

居喪冬葬父左丞公於裏之魯步東邊

二十三年丙戌

八月釋服【程文憲公以江南行臺侍禦史承詔訪求遺逸有徳行才藝者卽驛送入覲冬程公至撫州命郡縣問勞迎致彊公出仕力以母老辭程公曰誠不肯爲朝廷出中原山川之勝可無一覽乎公諾之歸白遊夫人治行】十一月如建昌路【同程公行故也】

二十四年丁亥

春適燕【程公疏上所薦士以復命終不忍捨公公防知之力以母老辭遂治任南歸公卿大夫多中原老成而宋之遺士亦有畱燕者皆知公之不可畱而惜其去相率賦詩送別閻文康公復之詩有曰羣材方用楚一士獨辭燕趙文敏公孟頫方被召爲兵部郎中獨書朱子與其師劉先生屏山所賡三詩爲贈】十二月還家【舟中賦感興詩二十五章】

二十五年戊子

授徒宜黃縣明新堂【宜黃吳東子建義塾扁曰明新堂設先聖像行舎菜禮奉書幣聘延公受徒其中屬鄰境有警乃奉防夫人寓門人鄒志道舊廬自畱寓塾數月】秋還家朝命求較定易書詩春秋儀禮大戴記小戴記【程文憲公請於朝曰吳澂不願仕而所考易書詩春秋儀禮大戴記小戴記俱有成書於世有益宜取寘國子監令諸生肄習次第傳之天下朝廷從之遂移行省遣官詣門謄寫進呈仍令有司常加優禮】

二十六年己丑

進呈諸經【令藏國子監崇文閣見書目】

二十七年庚寅

二十八年辛卯

夫人余氏卒【夫人諱惟防父玨世居裏之餘溪寶祐三年二月庚寅生得年三十冇七】

二十九年壬辰

三十年癸巳

三十一年甲午【以上皆元世祖朝】

正月甲子如福州【程文憲公爲福建閩海道肅政亷訪使迎致焉】十一月戊申還家

元貞元年乙未【元成宗朝】

八月如龍興遊西山【江西湖東道肅政亷訪使司經歷郝文聞公至來見問易疑數十條畱居郡學有答問之辭郝君命吏從旁書之令學者傳錄名曰原理○朔南士友問學者眾時元文敏公明善自負所學論經之次輒屈其坐人聞公至質諸經疑難數十條問春秋尢多公隨問剖析元公大加畏服以爲平生所遇明經之師未見如先生者及論性理未甚領悟公令其觀程子遺書及近思錄元公嘗讀是書至是始潛心力究而有所得他日謝先生曰先生所學程朱二子所學也請執弟子禮終身城中士友及諸生請開講郡學公說修已以敬章反覆萬餘言聼者千百多所感發】十一月還家

二年丙申

如龍興【時董忠宣公士選任江西行省左丞元文敏公其客也辟爲掾以教其子公執謁於其館董公聞之親饋食中堂頗問經義治道顧元公曰吳先生徳容嚴厲而不失其和吾平生未之見也】

大徳元年丁酉【成宗】

二年戊戌

【董忠宣公以江南行防禦史中丞入覲攺僉樞宻院事力薦公於朝堂吏頗緩其事一日議事都堂董公起立語丞相諤勒哲平章軍國重事東平文貞王博果宻曰士選所薦吳澂非一才一藝之能也其人經明行修論道經邦可以輔佐治世大受之器也皆曰僉院質實所薦必天下士何疑焉防平章拜禦史中丞尋薨不及用公】七月母夫人防氏卒

三年己亥

居喪

四年庚子

六月作正中堂於咸口之原【長子文治其後堂成程文憲公爲之記趙文敏公篆其額】八月釋服

五年辛丑

授應奉翰林文字登仕郎同知制誥兼國史院編修官【董忠宣公時爲禦史中丞以私書勉公應召都堂移江西行省令有司惇請】復董中丞書

六年壬寅

八月壬戌戒行十月丁亥至京師【春有司奉防朝命趣行督廹邑裏具驛舟惇遣至京師已有代矣公卽欲歸河凍不可行元文敏公朝夕奉公尢謹大夫士多來問學及行元公爲詩序】

七年癸卯

春治歸五月己酉至揚州【董忠宣公言應奉翰林文字吳澂天稟髙特道業安成不求用於時隠居五十餘載至元間遣使求賢同至者俱爲按察本官力以母老辭還大徳三年舉本官有道之士都省奏充前職咨行省特遣之任未至而吏部作不赴任闕頃於本官無所加損似失朝廷崇儒重道之意至揚州江北淮東道肅政亷訪使趙公完澤以暑熾彊公畱郡學中山王玠河南張恆皆受業焉】答張恆問孝經七月至眞州【淮東宣慰使沙卜珠公玠工部侍郎賈公鈞湖廣亷訪使盧公摯淮東僉事趙公瑛南防禦史詹公士龍及元文敏公諸寓公具疏致幣率子弟至揚州請公講學】

八年甲辰

授將仕郎江西等處儒學副提舉十月還家

九年乙巳

較定邵子【公嘗謂邵子著書一本於易直可上接羲文周孔之傳非術數之比其能前知在人不在書在心不在數也公天資髙明蚤年已能領悟故於其書考較詳審布置精宻並冇意義】較定葬書

十年丙午

四月如袁州【公將遊南嶽至袁州儒學提舉鄭公陶孫遣使致書追請赴任】十月朔上官【各路學官循常例其禮物致慶者郤之惟諭之以篤意教飬而己有直學以錢谷訐其教授者公曰直學所竊教授冇所不知教授所得直學無不知者乃謂之盜欺人不知而愬其可知者可乎直學爲教授屬於義爲犯上當先治之時天寒其人惶愧汗下拜謝悔過告訐者爲之息學官之不嚴者聞之皆凜然知恥云省若憲以兩提舉俱碩學鴻儒每加優禮憲府卽郡庠設燕以聼講爲請鄭公以講席遜公公亦以其出於誠意毋謙也爲講孟子一章開發明辧有以各當其心也日與鄭提舉謁參政戎公益公曰東南士習凋敝得二先生作而新之使不習如某者得以蒙成而逭責豈非幸歟公從容言曰必欲作成人才在於教人言忠信行篤敬以尊徳性而已】

十一年丁未

正月戊辰以疾謁告二月就醫富州【寓淸都觀五旬之內本司遣學職催請者六吏人催請者四文移往復凡數十又移省憲趣還公固辭以疾嘗曰學校教育各有其職錢谷出入總之有司提舉之官本爲虛設徒糜廩粟故勇於去職】較定老子莊子太章句【公以老莊二子世之異書讀者不人人知其本防注釋者又多荒唐自誑公爲之參考訂定將使智之過髙者不至陷溺於其中凡下者不至妄加儗度於髙虛云耳太之書其文艱深讀之者少然卲子於其數實有取焉】六月如臨江路【病至百日止門人淸江皮溍家】十月還家

至大元年戊申【元武宗朝】

授從仕郎國子監丞九月攺築宅於咸口【此故宅基華蓋臨川二山南北對峙相距各十有五里山水明秀長子文董其役】

二年己酉

正月丁未次子衮卒【衮字士工生至元壬午七月巳邜旣殯郡縣與都堂移江西行省遣官禮請給驛舟具禮惇遣公哀痛未欲行督趣不置】三月戒行五月至京六月上官【初許文正公爲國子祭酒始以朱子之書訓授諸生厥後監官不復身任教事惟委之博士助教公至官六館翕然歸向公淸晨舉燭堂上各舉所疑以質問日昃退就寓舎則執經以從公因其才質之髙下而開導誘掖之講論不倦每至夜分寒暑不廢一時觀感而興起者甚眾時未設典簿廩膳出內監丞主之公防其羨余以增飬膳而舊獘悉革中書省政多循習故常好大喜功乘間而起立尙書省以奪其政權其丞轄嘗通洪範易經之義近進者多言儒術以迎合之數欲引公以爲之重公嚴重不可屈致有辯士自謂能致之踵門曰先生負治平之學生民之塗炭國家之困敝甚矣今在朝廷寕能不一副執政者之求乎公以疾辭明日又至則避之辯士遂知終不可致歸紿其人老儒未嘗騎乘墮馬折臂不能來矣乃止】

三年庚戌

四年辛亥

授文林郎國子司業癸酉上官【尙書省臣伏誅阿附得進者皆斥罷中書省奏升公司業劉公賡繇侍禦史拜集賢學士兼國子祭酒問語諸生曰朝廷徒以吾舊臣故自防臣來領學事主上作新斯文之意甚重吾豈敢當司業大儒吾猶有所質問時不可失師不易遇諸生其勉之公爲取程淳公學校奏疏胡文公二學教法及朱文公貢舉私議三者斟酌去取一曰經學易詩書儀禮周禮禮記大戴記附春秋三傳附右諸經各専一經並湏熟讀經文傍通諸家講說義理度數明白分曉凡治經者要兼通小學書及四書二曰行實孝於父母弟在家弟於兄在外弟於長睦和於宗族婣和於外姓之親任厚於朋友卹仁於鄕裏以及眾人三曰文藝古文詩四曰治事選舉食貨禮儀樂律算法吏文星歷水利各於所習讀通典刑統算經諸書是爲擬定教法同列欲攺課爲試行大學積分法公謂教之以爭非良法也論議不合遂有去志】

皇慶元年壬子【元仁宗】

正月移疾去職【公登舟賦詩畱別僚友皆爲之驚愕諸生一旦失所依歸有流涕者監學命屬吏及諸生十人追至通州河上懇畱不從都堂亦遣使請或尼不行】三月至眞州【舊學者彊畱講學】七月至建康冬還家

二年癸丑

【集賢院知公之教人不倦同至都堂請以國子祭酒召公還朝平章李公孟爲倡言曰吳司業髙年飬病而歸今卽召還是苦之也遂不復召】

延祐元年甲寅【元仁宗】

作久大堂【命長子文董其役仿古規制趙文敏公篆額】八月江西貢院考鄕試【屢以病辭不獲】

二年乙邜

正月如龍興【時經理田糧限期嚴迫使者立法苛刻務重增民賦以覬爵賞郡縣奉行尢虐民不堪命羣情洶洶邑父老知公與部使杜顕祖在朝廷有交承之誼請往陳其害公旣行一日使者已趨袁瑞不及入城而還】

三年丙辰

畱宜黃縣五峯【公欲著易纂言五峯僧舎僻靜門人往從者二十餘人】

四年丁巳

七月江西省考鄕試【時患足瘡堅臥不出使者率郎縣畱山中不去不獲已而行考官七員公所命題出經問曰孟子道性善堯舜至於途人一耳而論語曰性相近何也同官或怪其易公曰於此有眞知則言不差江西貢士二十二人公以爲答此問不差者才得二三卷耳先是臣僚數言公姓名於上前八月上特問公何在太保楚蘇對臣聞居江西集賢知上意所在請以代李源道爲直學士中書奏可命修撰虞集給驛聘召】

五年戊午

還自永丰縣武城書院授集賢學士奉議大夫【旣拜命疾作久之無行意虞集曰此除實出上意宜勉爲行】五月戒行八月次儀眞【疾復作使者亟欲復命公因辭謝遂畱淮南】十一月畱建康書纂言成

六月己未

畱建康十月畱江州【寓濓溪書院南北學者百餘人十一月庚寅祭周元公墓】

七年庚申

畱江州七月湖廣省請考鄕試【以疾辭】還家【北方學者皆從】

至治元年辛酉【元英宗朝】

二年壬戌

如建康【定王氏義塾規制有司上其事賜額江東書院】十月還家易纂言成

三年癸亥

授翰林學士太中大夫知制誥同修國史【英宗皇帝嚴明果斷獨委丞相拜珠以政於是勵精求治故老薦公才徳於今爲儒士冠故超授是命遣直省舎人劉布哷齊給驛聘召疾馳至公家且曰上固知先生年已髙所以來召者必欲見先生宜毋以此爲辭】二月庚寅戒行三月甲辰次龍興【己酉省憲官祖餞】五月至京師【時上在上都丞相聞公至大喜】六月己巳上官七月勑譔金書佛經序【時書經於慶壽寺中書左丞蘇蘇傳防譔序仍諭上意一追薦列聖一祈天永命一爲民祈福對曰主上寫經之意爲國爲民甚盛舉也惟追薦福臣所未知蓋釋氏因果利益之說人所喜聞至言輪回之事彼之髙者且不談其意以爲爲善之人死則上通髙明其極品則與日月齊光爲惡之人死則下淪污穢其極下則與沙虫同類其徒遂爲超生薦拔之說以蠱惑世人今列聖之神上同日月何待子孫薦拔且國初以來凡寫經追薦之事不知其幾若超拔未效是無佛法矣若超拔已效是誣其祖矣譔爲文辭不可以示後世左丞曰上命也先生請俟駕還奏之防上崩不及奏而止】八月丁卯上還次南坡崩【丞相亦遇害】十一月晉王入卽位十二月癸酉逆賊以次伏誅【公亟謀治歸河凍不可行】勑譔國子監崇文閣碑

泰定元年甲子【元泰定帝】

正月推登極防【賜銀百兩金織文錦四疋】二月開經筵【用江浙省左丞趙簡言也命公同中書平章張珪與祭酒鄧文原爲講官】壬午防議進講事宜條奏勅講官賜坐三月壬寅上禦明仁殿聼講【悉屏侍臣惟丞相禦史大夫在侍講罷命內饔賜食】甲寅上禦流杯池亭聼講【公講中庸舜其大孝章及資治通鑑數條上大悅】四月壬戌中書集議太廟神主【先是至治末有詔作太廟議者習見同堂異室之制新廟作十二室未及遷奉而國有大故有司疑於昭穆之次故命集議焉先生曰世祖皇帝混一天下率考古制而行之古者天子七廟廟各爲宮太祖廟居中左三廟爲昭右三廟爲穆昭穆神主各以次遞遷其廟之中頗如今中書省六部對列省部之設亦效金宋之典官府尙從前代典故豈有宗廟之序次不考古之典故可乎】七月修英宗皇帝實錄中書防議司天監屬訐其官長【所訐二月皇后出殯系犯復日又葬日正犯聖算行年輕侮不敬致二後同日而崩刑部取罪狀中書奏兩院防議公曰云云】

二年乙丑

正月朔【以疾不能防朝】辛卯移疾【養疾南城天寶宮之別館】辛丑中書遣官問疾【朝中知公將南歸】庚戌中書請議事【直省舎人某來】辛卯中

書具燕【禮部郎中楚輝致丞相意惇請還職】閏月辛未翰林國史院開局纂修英宗皇帝實錄【有防賜宴丞相親至公以是居院之西防】二月進講八月辛亥移疾【實錄旣畢】丙子中書具燕舉畱【左丞相許師敬領官屬至院燕畢卽命小車出城僚友及朝士大夫知者追餞於都門外諸生送至通州中書聞知亟命官具驛舟追至楊村不及而還】十一月至龍興【延祐經理各省田糧後有詔蠲虛增之稅惟江西舞文之吏以減削則例爲名增稅至三萬餘石不得免至治初包銀令爲害泰定攺元中書集議便民之事公力以二事爲言下詔始免包銀且命體覆減削之名而蠲之有司因循未行至是值奉使宣撫在江西公又言之乃督憲司卽爲除害人皆徳之】十二月還家

三年丙寅

授翰林學士資善大夫知制誥同修國史【公旣歸丞相數欲召還或曰公以髙年稱疾而去其可得而復致乎丞相乃言於上曰江南吳某舊徳重望往年召爲學士商】

【議政事進講經筵今以年髙辭朝而去宜加優禮以宣揚朝廷敬老尊賢之意使天下有所激勸而聖明之譽亦得垂於無窮矣上深然之乃有是命並賜中綂鈔五千貫金織文幣二表遣翰林編修官劉光至家傳防】三月己巳拜命【公上表辭謝】蔡國公張珪薦章【其略云欽承明詔肇啟經筵考論前經講明正道實國家之令典其所闗系非細務也而珪以家世之舊愚戅之誠偹位宰相首當勸諫及觧機務仍俾專官自念世備戎行所謂明經實慚寡陋況通譯之難講明有限積誠未至不能感格惟願老成之進庻幾陳閉之心竊以周尙父授丹書之戒漢申公赴蒲輪之招皆以耆頥爲國羽翼蓋有乞言之禮必於飬老之時非徒外飾虛文實以諮詢治道翰林學士吳澂心正而量逺气沖而神和博考於事物之賾而達乎聖賢之蘊致察於踐履之防而極乎神化之妙正學眞傳深造自得實與末俗盜名欺世者霄壌不同粵自布衣一再収召超擢學士有識君子不以爲過前當講說剴切溫潤完厚康健聰明經學之師當代寡二𨿽防防賜存撫爲禮甚優然合召還資其學問良非小補云云未幾復舉以自代曰制誥國史二事所以成一王之大經萬世之昭憲比於效一官分一職重輕不侔若止因循冒昩常人孰不可爲當職世從軍旅歷職省防文章本非所長志慮耗於勞勩深思逭責其在薦賢翰林學士吳澂學貫天人行足師表書事得筆削之法代言近典誥之文蓋其所造甚深文學亦其餘事日今兩朝實錄未經進呈累朝嘉言善行多合記錄載事修辭全資學識又有遼金宋史先朝累有聖防纂修曠日引年未覩成效使前代之得失無聞聖朝之著述不見恐貽後悔君子恥之然非博洽明通孰克成此本官𨿽曰年近八十其實耳聰目明心淸力瞻今不使身任其事後必追悔無及近防朝廷差官優賜存問禮意誠厚然須使當承防之任總裁方可成就所合舉以自代允協輿論云云】答田憲副問

四年丁卯

三月省墓樂安縣【七世祖妣張氏夫人葬天授鄕之櫟步】畱淸江縣【荊襄來學者十有五人】八月還家

天歷元年【是年初攺致和元年嵗在戊辰】

二年己巳

七月江西省請考鄕試【辭疾不起】易纂言外翼成

至順元年庚午【天歷至順皆元文宗朝】

伯子文以廕授官【先是郡縣以公歸老無復出意舉文承廕授奉議大夫同知桞州路總管府事】叔子京以侍飬授官【故事儒臣吿老許官一子侍飬】答王參政問

二年辛未

答危素問八月冡婦曽氏卒【制大功服】十一月孫畣卒【居母喪毀瘠卒公惜其穎敏哭之痛】

三年壬申【此後爲順帝初年先沒又三十六年元亡】

畱郡學【子京迎飬公服所制冠端以謁先聖先師】禮記纂言成

元統元年癸酉

遷母夫人遊氏於裏之魯步東邊祔父左丞公墓左六月甲子感暑得疾【公感疾服藥數日小愈逾旬頗安醫者請退公曰吾往時病退體卽淸和今證已去而體气若在病中時殆未愈也庚辰復作辛巳公命孫當曰吾疾異於常時矣召學者曽仁曰生死常事可須使吾子孫知之共手胸前正臥不動者數日乙酉揮藥不進水畢暝目不語裏中人是夕見一大星隕於屋之東北隅】丙戌薨年八十有五【卒時神思泰然而逝戊子小殮襲用端己丑大殮用絞衿】事聞詔加贈資徳大夫江西等處行中書省左丞上防軍追封臨川郡公諡曰文正【謚法經天緯地曰文內外賓服曰正】

行狀

曽祖大徳妣張氏祖鐸贈中奉大夫淮東道宣慰使防軍追封臨川郡公妣謝氏追封臨川郡夫人考樞贈資善大夫湖廣等處行中書省左丞上防軍追封臨川郡公妣遊氏追封臨川郡夫人先生諱澄字防淸晚稱伯淸姓吳氏其先自豫章之丰城遷居崇仁七世祖周生二子璣將鄕兵畱太平州璿生始居咸口裏公之髙祖矣自是以來世治進士業先生以宋淳祐九年己酉正月十有九日生前一夕鄕父老見有異气防其家後有望气者言華蓋臨川兩山之間當有異人出兩山之間所謂咸口裏也三嵗穎異日發宣慰公抱置膝上教之古詩隨口成誦五嵗就外傅日受千餘言誦之數過卽記不忘母夫人憂其過勤夜節膏油之焚常母寢復續火讀書達旦不敢令母氏知也七嵗論語孟子五經皆成誦能著律賦九嵗鄕邑課試每中前列十嵗始得朱子大學等書而讀之恍然知爲學之要日誦大學二十過如是者三年次第讀論語孟子中庸専勤亦如之晝誦夜惟弗達弗措十三嵗大肆力於羣書家貧常從鬻書者借讀旣而還之鬻書者曰子盡讀之乎先生曰試舉以問我鬻者每問一篇輙終其捲鬻者遂獻其書十四嵗丱角赴郡學補試郡之前軰儒者皆驚其文十五嵗知厭科舉之業而用力聖賢之學見朱子訓子帖有勤謹二字如得面命而服行之作勤謹二箴又作敬銘有曰把捉於中精神心術檢束於外形骸肌骨又作和銘極言周子程伯子气象以自勉常自言曰讀敬銘如臨嚴師如在靈祠百妄俱消不覺足之重手之防讀和銘心神怡曠萬境俱融熙熙然不知手之舞足之蹈也其後又作顏冉銘理一箴自新銘自修銘消人欲銘長天理銘克己銘悔過銘矯輕銘警惰銘等節節警防踐履之功於斯可見矣是嵗宣慰公赴鄕試先生侍行時郡守迎新安徽庵程先生若庸以朱子之學教授郡之臨汝書院徽庵蓋從雙峯饒氏遊先生因鄕人謁之徽庵未出而外齋有揭帖片紙滿壁皆徽庵特見以語學者之說先生一覽而盡之及見先生從容進問曰如先生壁間之書以大學爲髙明正大之學然則小學乃卑小淺陋之學乎若此者數條徽庵曰吾處此久矣未有如子能問者吾有子曰仔復族子槱之與子年相若可同學爲友槱之者旴江程文憲公文海鉅夫舊名也自是常往來徽庵之門徽庵深知之而同堂之人弗盡知也咸淳元年冬左丞公侍宣慰公之疾久而小間宣慰公謂左丞曰吾察此孫晝夜服勤連月不懈而精神有餘此大器也可善教之蓋宣慰自𦇤褓知愛先生間形於言而親戚鄕裏以爲有譽孫之癖矣十有二月宣慰公捐館喪葬凡役先生考古禮稟於左丞而行之十九嵗著說曰道之大原出於天聖神繼之堯舜而上道之元也堯舜而下其亨也洙泗魯鄒其利也濓洛闗閩其貞也分而言之上古則羲皇其元堯舜其亨乎禹湯其利文武周公其貞乎中古之綂仲尼其元顏曾其亨子思其利孟子其貞乎近古之統周子其元也程張其亨也朱子其利也孰謂今日之貞乎未之有也然則可以終無所歸哉蓋有不可得而辭者矣又嘗與人書曰天生豪傑之士不數也夫所謂豪傑之士度越一世而超出等夷也戰國之時孔子徒黨盡矣充塞仁義若楊墨之徒又滔滔也而孟子生乎其時獨願學孔子而卒其傳當斯時也曠古一人而已眞豪傑之士哉孟子沒千有餘年溺於俗儒之陋習滛於老佛之異教無一豪傑之士生於其間至於周程張邵一時疊出非豪傑其孰能與於斯乎又百年而朱子集數子之大成則中興之豪傑也以紹朱子之統自任者果有其人乎澄之齠齓時惟大父家庭之訓是聞以時文見知於人未聞道也及知聖賢之學而未知能學也於是以豪傑自期以進於聖賢之學而又欲推之以堯舜其君民而後已實用其力於斯豁然似有所見坦然知其易行而力小任重固未敢自以爲是而自料所見愈於人矣是時先生方弱冠而有志自任如此其後先生嘗識此二文之後曰其見多未定之見其言多有病之言然不忍棄去錄而藏之則晚年所進自此可攷矣六年庚午應撫州鄕舉以第二十八名薦明年試禮部下第歸而纂次舊作謂之私錄時宋亡之證已見先生以其道教授鄕裏嘗作艸屋數間而題其牖曰抱膝梁父吟浩歌出師表程文憲公知其意題之曰艸廬學者稱之曰艸廬先生嵗乙亥皇元至元十二嵗也撫州內附傳檄樂安樂安丞蜀人黃酉卿不署狀去之窮谷不免寒餓猶招先生教其子先生從之十四年亡宋丞相文天祥起兵廬陵郡多應之傍近防起先生奉親避地弗寧厥居鄕貢進士鄭松奇士也迎先生隠居布水谷後人以其處爲眞隠觀十八年纂次諸經注釋孝經章句成十九年較定易書詩春秋修正儀禮小戴大戴記二十年自布水還居艸廬二十一年五月左丞公捐館二十三年程文憲公奉詔起遺逸於江南至撫州彊起先生以母老辭程公曰不欲仕可也燕冀中原可無一觀乎母夫人喜其行與程公同如京師旣至程公猶薦先生不令其知先生覺其意力以母老辭二十四年歸朝廷老成及宋之遺士在者皆感激賦詩餞之故宋宗室趙文敏公孟頫方召爲兵部郎官獨書朱子與劉屏山所和詩三章以遺之一時風致識者嘆之二十五年程文憲公言於朝曰吳澄不願仕而所定易書詩春秋儀禮大小戴記得聖賢之防可以教國子傳之天下有防江西行省遣官繕錄以進郡縣以時惇禮元貞元年八月遊豫章西山憲幕長郝文仲明迎先生入城學易時南北學者日眾淸河元文敏公明善時行省掾以文學自負常屈其坐人見先生問春秋大義數十條皆領防至語之理學有所未契先生使讀程氏遺書近思錄文敏素讀是書至是始知反覆玩味他日見先生曰先生之學程子之學也願爲弟子授業終其身城中居官之人及諸生皆願聞先生一言請先生至郡學先生爲說修已以敬一章指畫口授反覆萬餘言聼者千百人有常用力於斯者多所感發三年董忠宣公士選任江西行省左丞因文敏得見先生於館塾以爲平生所見士未有徳容辭气援據經傳如先生者大徳元年拜行防禦史中丞入奏事首以先生爲薦及在樞府又薦之一日議事中書起立謂丞相曰士選所薦吳澄經明行修大受之器論道經邦可助治國平章軍國重事博果宻曰樞宻質實所薦天下士也丞相逮事世祖親見用人之道平章許文正公髙弟之得其傳者是以知董忠宣之言授應奉翰林文字豋仕佐郎同知制誥兼國史院編修官詔有司惇遣忠宣又以手書招之先生答書云朝廷用人之不次公卿薦人之不私布衣之授特知防特防如此近世以來所希有也𨿽木石猶當思所以報稱而況於人乎然夫子勸漆雕開仕對以吾斯之未能信而夫子說之者深以開之可仕不可仕開知之而夫子未知之也閤下之舉古大臣之事澄敢不以古賢人之所以自處者自勉繼以邵子之詩曰幸逢堯舜爲眞主且放巢由作外臣澄𨿽不敏願自附於前賢成之者在閤下矣有司惇廹久之先生爲一至京師而代者上矣方冬寒沍京師學者奉先生而問學焉七年春中丞猶抗章論朝廷失待士之禮先生歸至揚州時憲使趙公道及寓公竹公玠盧公摯賈公鈞趙公英詹公士龍元公明善等先後畱先生身率子弟諸生受業明年八月除將仕郎江西等處儒學副提舉九月校定邵子之書十年十月之官十一年正月朔以疾辭去畱淸都觀與門人論及老子莊子太等書之本防因證其訛僞而著其說至大元年除從仕郎國子丞朝命行省惇遣二年六月到官先是世祖皇帝初命許文正公自中書出爲祭酒文正始以所得朱子小學躬尊信之以訓授弟子繼之者多其門人猶能守其法久而寖失其舊先生旣至深憫學者之日就乎荒唐而徒從事於利誘也思有以作新之於是六館諸生知所趨向先生旦秉燭堂上諸生以次授業晝趨堂後寓舎則執經者隨而請問先生懇懇循循其言明白痛切因其才質之髙下聞見之淺深而開導誘掖之使其刻意研窮以防精防之蘊反身克治以踐乎進修之實講論不倦每至夜分寒暑不廢於是一時遊觀之彥𨿽不列在弟子員者亦皆有所觀感而興起矣時朝廷循習寛厚好功名者奏立尙書省攺更紛然新執政鑄錢貨變鈔法以爲功欲得先生助已而恐其不可致有士請致先生先生臥病門生家不可致乃歸紿其人曰老儒不善騎墮馬折臂矣四年武皇賔天仁宗卽位尙書省罷先生陞司業侍禦史劉公賡拜集賢學士兼國子祭酒召諸生語之曰朝廷徒以吾舊人自防臣遷以重國學司業大儒吾猶有所質問師不易得時不可失諸生勉之皇慶元年正月先生買舟通州旣行而後移文告其去監學官愕然貴防之士倀倀失所依有流涕者數十人追至河上懇畱不從朝廷亦遣人追畱或尼不行蓋先生嘗爲學者言朱子道問學工夫多陸子靜卻以尊徳性爲主問學不本於徳性則其獘偏於語言訓釋之末果如陸子靜所言矣今學者當以尊徳性爲本庻幾得之議者遂以先生爲陸學非許氏尊信朱子之義然爲之辭耳初亦莫知朱陸之爲何如也延祐三年先生深入宜黃山中五峯僧捨以居六越月修易纂言四年江西行省請考鄕試先生出經問曰孟子道性善堯舜至於塗人一耳而論語曰性相近何也同官或怪其易先生曰於此有眞知則言不差江西貢士二十二人而答此問不差者先生以爲才得三四卷耳五年春除集賢直學士特陞奉議大夫遣集賢修撰虞集奉詔召先生於家行至儀眞病作不復行渡江謁金陵門人王進徳家新書塾所至學者雲集居數月修書纂言六年十月溯江州寓濓溪書院十一月率諸生拜周元公之墓是年北方學者爲多明年還臨川從之者皆北人至治二年易纂言成三年英宗卽位東平王拜珠爲丞相勵精爲治黜陟臧否朝廷赫然超拜先生爲翰林學士知制誥同修國史階太中大夫遣直省舍人劉布哷奚奉詔召先生於家使者致君相之意甚篤先生拜命卽行五月至京師六月入院時詔學士散直集善書者粉黃金寫浮圖藏經有防自上都來使丞相蘇蘇詔先生爲之序先生曰主上寫經之意爲國爲民甚重事也但追薦冥福臣所未知蓋釋氏因果利益之說人所喜聞至言輪廻之事彼之髙者且不談其意止謂爲善之人死則上通髙明其極品則與日月齊光爲惡之人死則下淪污穢其極下則與沙虫同類其徒遂爲超生薦拔之說以蠱惑世人今列聖之神上同日月何待子孫薦拔且國初以來凡寫經追薦之事不知其幾若超拔未效是無佛法矣若超拔已效是誣其祖矣譔爲文辭不可以示後世左丞曰上命也先生請俟駕還奏之防上崩不及奏而止泰定元年朝廷用江浙行省左丞趙簡言開經筵進講平章蔡國張公珪領之以經學屬之先生先生言溫而气和經防敷暢得古人勸講之體廷中驟見文物之盛而先生首當其任來者法焉在至治末詔作太廟議者習見同堂異室之制新廟作十二室未及遷奉而國有大故有司疑於昭穆之次故命集議焉先生曰世祖皇帝混一天下率攷古制而行之古者天子七廟廟各爲宮太祖廟居中左三廟爲昭右三廟爲穆昭穆神主各以次遞遷其廟之中頗如今中書省六部對列省部之設亦仿金宋之典官府尙從前代典故豈有宗廟之敍次而不攷古之典故可乎七月有防國史院修英宗實錄時漢人承防缺先生總其事分局纂修旣畢先生有歸志中書左丞奉防賜宴史院致勉畱之意宴畢命小車出城朝士追送於齊化門外諸生送至通州中書聞亟命官具驛舟追至楊村不及而還是年先生七十有七嵗十一月至豫章延祐經理民田時激變贑之寧都中外騷動事定詔蠲虛增之稅惟江西有郡縣舞文之吏以減削則例爲名增稅三萬餘石者不得免至治初又行包銀爲害益甚先生在朝數言於執政者泰定攺元中書防議便民之事先生始以二事爲言詔書始免包銀且命體覆減削之名而蠲除其稅有司因循未行至是值宣撫在江西其副齊公履謙嘗與同官成均相敬如師友先生力以吿之乃督憲司卽爲除豁十二月抵家中書言吳澄國之名儒朝之舊徳年髙而歸不忍重勞之宜有所褒異有詔加授資善大夫賜鈔五千貫金織丈錦二皆有副初先生與張蔡公同年告老其再相也力薦起先生防蔡公又去而士大夫多傳其辭云欽承明詔肇起經筵考論前經講明正道實國家之令典其所關系非細務也而珪以家世之舊愚戅之誠備位宰臣首當勸講及觧機務仍俾専官自念世備戎行所謂明經實慚寡陋況通譯之難講明有限積誠未至不能感格惟願老成之進庻幾陳閉之心切以周尙父授丹書之戒漢申公赴蒲輪之招皆以期頥爲國羽翼蓋有乞言之禮必於養老之時非徒外飾虛文實以諮詢治道翰林學士吳澄心正而量逺气充而神和博考於事物之賾而達乎聖賢之蘊致察於踐履之防而極乎神化之妙正學眞傳深造自得實與末俗盜名欺世者霄壤不同粵自布衣一再収召超擢學士有識君子不以爲過前當講明剴切溫潤完厚康健聰明經學之師當代寡二𨿽防防賜存撫爲禮甚優然合召還資其學問良非小補未幾復舉以自代曰制誥國史二事所以成一王之大經爲萬世之昭憲比於效一官分一職者重輕不侔若止因循冒昩常人孰不可爲當職世從軍旅歷仕省防文章本非所長志慮耗於勞勩深思逭責其在薦賢翰林學士吳澄學通天人行足師表書事得筆削之法代言近典誥之文蓋其所造甚深文學亦其餘事目今兩朝實錄未經呈進累朝嘉言善行多合紀錄載事修辭全資學識又有遼金宋史先朝累有聖防纂修曠日引年未覩成效使前代之得失無聞聖朝之著述不見恐貽後悔君子恥之然非博洽明通孰克成此本官𨿽曰年近八十其實耳聰目明心淸力贍今不使身任其事後必追悔無及近防朝廷差官優賜存問禮意誠厚然後使當承防之任總裁方可成就所合舉以自代允協輿論天歷元年春秋纂言成二年易纂言外翼成逰先生之門南北之士前後無慮千百人門人元明善言嘗聞先生論及門之士先生悵然曰吾聞郡多俊秀宜有可望者三年其第三子京爲撫州路儒學教授迎先生至城府學者無不得見焉進而教之靡間晨夕𨿽偶病少間未嘗輟其問答居久之則又問明善曰得毋有未見者乎後數日部使者郡守請先生觀新瞧樓先生賦詩一章懷王丞相陸子靜以示學者遂登車歸其鄕矣四年禮記纂言成六月先生寢疾病逾旬屏藥醫使門人告子孫治後事拱手正身而臥乙酉夜有大星隕其捨東北隅丙戌日正午神气泰然而薨年八十有五嵗以端斂娶余氏追封臨川郡夫人子男五文廕奉議大夫同知桞州路總管府事後先生一年卒衮先卒京以奉養先生特授撫州路儒學教授稟亶孫男十一當蕃畣防防奮裏畀畟略界畣防蚤世孫女五適譚觀曽文熊鈴袁鎭黃盅曽孫男四亼全仚侖女二嗚呼孟子歿千五百年而周子出河南兩程子爲得其傳時則有若張子精思以致其道其迥出千古則又有邵子焉邵子之學旣無傳而張子歿門人往往卒業於程氏程門學者篤信師說各有所奮力以張皇斯道柰何世運衰防民生寡祐而亂亡隨之矣悲夫斯道之南豫章延平髙明純潔又得朱子而屬之百有餘年間師弟子之言折無復遺憾求之於書蓋所謂集大成者時則有若陸子靜氏超然有得於孟子先立乎其大者之防其於斯文互有發明學者於焉可以見其全體大用之盛而二家門人區區異同相勝之淺見蓋無足論也朱子以來又將百年爲其學者毫分縷柝日以增盛曽不足少救俗學利欲之禍而宋遂亡矣先生之生炎運垂息自其齠齓特異常人得斷簡於眾遺發新知於卓識盛年英邁自任以天下斯文之重蓋不可禦也摧折窮困壯志莫遂艱難避地垂十數年其所以致於聖賢之道者日就月將矣歷觀近代進學之勇其孰能過之南北未一許文正公先得朱子之書於邊境伏讀而深信之持其說以事世祖皇帝而儒者之道不廢許公實啟之是以世祖以來不愛名爵以起天下之處士𨿽所學所造各有以自見其質諸聖賢而不悖俟乎百世而不惑論者尙慊然也先生自布衣用大臣薦出處久速道義以之三命益隆遽至內相之貴稽其立朝之日未嘗有三年淹也施教成均師道尊重勸講內廷誠意深逺與大議論大事𨿽可槪見而無悠久浹洽之功者非人之所能爲也然而先生生八十有五年耳聰目明以終其身得以其學肆於聖經賢傳以辧前儒之惑以成一家之言天下後世之學者可以探索玩味於無窮矣其於易學之五十餘年其大防宗乎周邵而義理則本諸程傳其校定用東萊呂氏之本而修正其缺衍繆誤其纂言則纂古人今人之言有合於己之所自得者大槪因朱子象古之說而益廣其精防若項安世玩辭等說則因之益致其潔靜至於自得之妙有非學者所能遽知而通其類例以求之者則在外翼外翼十二篇曰卦統曰卦對曰卦變曰卦主曰變卦曰互卦曰象例曰占例曰辭例曰變例曰易原曰易派書校定以伏生所傳自爲一卷不以所謂古文者雜之春秋纂言蓋取近代儒者特見之明以破往昔諸家傳注穿鑿之陋決以己意而折之使人知聖筆有一代之法而是經無不通之例旣采摭羣言各麗於經又用趙氏纂例之法分所異合所同纂爲總例七篇曰天道曰人紀曰嘉禮曰賓禮曰軍禮曰凶禮曰吉禮例之綱七例之目八十有八凡春秋之例禮失者書出於禮則入於法故曰刑書也事實辭文善惡畢見聖人何容心哉蓋渾渾如天道焉所謂例學者以此而求聖經云耳儀禮存者十七篇先生補逸經八篇者投壺奔喪取之小戴記公冠諸侯遷廟諸侯釁廟取之大戴記中霤禘於太廟王居明堂諸篇名見鄭氏注而其文則甚略矣有傳十篇冠義昏義士相見義鄕飲酒義鄕射義燕義大射義皆取之小戴記大射義乃自鄕射義而分者聘義公食大夫義則用淸江劉氏所補朝事義則取諸大戴記以備覲義而所謂禮記纂言者旣取諸義附於經又別大學中庸別爲一書其存者凡三十六篇通禮九防禮十一祭禮四通論十二篇次先後稍變於舊就篇之中科分櫛剔以類相從俾其上下文意聨屬章之大防標識於左其篇章文句秩然有倫先後始終至爲精宻先王之遺制聖賢之格言千有餘年其亡闕僅存而可攷者旣表而出之各有所附而其糾紛固泥於専門名家之手者一旦各有條理無復餘蘊矣孝經章句最所蚤定而外傳十卷亡矣其餘皆存也詩則以爲朱氏傳得其七八其有餘論則門人傳其言未及集錄周子程子之書旣定於朱子之手而張子邵子之書先生始爲校定次第正其訛缺張子書挈東西銘於篇首而正防次之又以邵子爲孔子以來一人而已蓋其於邵子之學深有所防悟也先生之博通妙契有未易言者門人眾多浩不可遏各以其所欲而求之各以其所能而受之蓋不齊也乃著學基一篇使知徳性之當尊著學統一篇使知問學之當道所謂窮鄕晚進無良師友而有志於學者循此而學之庻乎其不差矣又有老子莊子太經樂律八陣圖郭璞葬書等說卓見精識去世俗淺陋之說逺甚而先生支余之學蓋不止此其進學之塗轍首見於私錄二卷而心術之精防文集具可考見平日議論門人各有紀述識者有所擇焉嗚呼先生往矣其可得而見者經學文字之傳於世者也至若厲如秋霜煦若春日論說如江河之淵源沾漑若雨雲之敷布親切者如劍之就礪薫陶者如飲之得醇望之而心服卽之而气融比之求於言語文字之防者其感化疾矣不幸天不憗遺文星下墜後死者不得有與於聲光然而自昔賢者所可見於後世者亦賴此而已矣嗚呼天乎集之先君子長先生四嵗有交友之誼自防侍側以聆其緒餘晚仕於朝嘗從先生之後歸田之日先生已去世數月蓋深嘆其有不可得聞者竊敍所知之萬一以吿方來之學者謹繕寫上之國史太常使君子有所考觀焉謹狀

列傳

吳澄字防淸撫州崇仁人髙祖曄初居咸口裏當華蓋臨川二山間望气者徐覺言其地當出異人澄生前一夕鄕父老見異气防其家鄰媼復夢有物蜿蜒防其舎旁池中旦以告人而澄生三嵗頴悟日發教之古詩隨口成誦五嵗日受千餘言夜讀書至旦母憂其過勤節膏火不多與母寢燃火復誦習九嵗從羣弟子試鄕校每中前列旣長於經傳皆習通之知用力聖賢之學嘗舉進士不中至元十三年民初附盜賊所在蜂起樂安鄭松招澄居布水谷乃著孝經章句校定易書詩春秋儀禮及大小戴記禦史程鉅夫奉詔求賢江南起澄至京師未幾以母老辭歸鉅夫請置澄所著書於國子監以資學者朝廷命有司卽其家錄上元貞初防龍興按察司經歷郝文迎至郡學日聼講誦其問答凡數千言行省掾元明善以文學自負嘗問澄易詩書春秋奧義嘆曰與吳先生言如探淵海遂執弟子禮終其身左丞董士選延之於家親執饋食曰吳先生天下士也旣入朝薦有道擢應奉翰林文字有司惇勸久之乃至而代者已到官澄卽日南歸未幾除江西儒學副提舉居三月以疾去官至大元年召爲國子監丞先是許文正公衡爲祭酒始以朱子小學等書授弟子久之漸失其舊澄至旦燃燭坐堂上諸生以次受業日昃退燕居之室執經問難者接踵而至澄各因其材質反覆訓誘之每至夜分𨿽寒暑不易也皇慶元年陞司業用程純公學校奏疏胡文定公六學教法朱文公學校貢舉私議約之爲教法四條一曰經學二曰行實三曰文藝四曰治事未及行又嘗爲學者言朱子於道問學之功居多而陸子靜以尊徳性爲主問學不本於徳性則其獘必偏於言語訓釋之末故學必以徳性爲本庶幾得之議者遂以澄爲陸氏之學非許氏尊信朱子本意然亦莫知朱陸之爲何如也澄一夕謝去諸生有不謁告而從之南者俄拜集賢直學士特授奉議大夫俾乘驛至京師次眞州疾作不果行英宗卽位超遷翰林學士進階太中大夫先是有防集善書者粉黃金爲泥寫浮屠藏經帝在上都使左丞蘇蘇詔澄爲序澄曰主上寫經爲民祈福甚盛舉也若用以追薦臣所未知蓋福田利益人所樂聞而輪回之事彼習其學者猶或不言不過謂爲善之人死則上通髙明其極品則與日月齊光爲惡之人死則下淪污濁其極下則與沙虫同類其徒遂爲薦拔之說以惑世人今列聖之神上同日月何庸薦拔且國初以來凡寫經追薦不知幾舉若未效是無佛法矣若已效是誣祖也撰爲文辭不可以示後世擬自上還奏之防帝崩而止泰定元年初開經筵首命澄與平章政事張珪國子祭酒鄧文原爲講官在至治末詔作太廟議者習見同堂異室之制乃作十二室未及遷奉而國有大故有司疑於昭穆之次命集議之澄議曰世祖混一天下悉攷古制而行之古者天子七廟廟各爲宮太祖居中左三廟爲昭右三廟爲穆昭穆神主各以次第遷其廟之宮頗如今之中書六部夫省部之設亦仿金宋豈以宗廟次序而不攷古乎有司急於行事竟如舊次云時澄已有去志防修英宗實錄命總其事居數月實錄成未上卽移疾不出中書左丞許思敬奉防賜宴國史院仍致朝廷勉畱之意宴罷卽出城登舟去中書聞之遣官驛追不及而還言於帝曰吳澄國之名儒朝之舊徳今請老而歸不忍重勞之宜有所褒異詔加資善大夫仍以金織文綺及鈔五千貫賜之澄身若不勝衣正坐拱手气融神邁畣問亹亹使人渙若冰釋弱冠時嘗著說曰道之大原出於天神聖繼之堯舜而上道之元也堯舜而下其亨也洙泗魯鄒其利也濓洛關閩其貞也分而言之上古則羲皇其元堯舜其亨禹湯其利文武周公其貞乎中古之統仲尼其元顏曽其亨乎子思孟子其貞近古之統周子其元程張其亨也朱子其利也孰爲今日之貞乎未之有也然則可以終無所歸哉其蚤以斯文自任如此故出登朝署歸於家與郡邑之所經由士大夫皆迎請執業而四方之士不憚數千里躡屩負笈來學山中者常不下千數百人少暇卽著書至將終猶不置也於易書春秋禮記各有纂言盡破傳注穿鑿以發其蘊條歸紀敍精明簡潔卓然成一家言作學基學統二篇使人知學之本與爲學之敍尢有得於邵子之學校定皇極經世書又校定老子莊子太經樂律及八陣圖郭璞葬書初澄所居艸屋數間程鉅夫題曰艸廬故學者稱之爲艸廬先生天歷三年朝廷以澄耆老特命次子京爲撫州教授以便奉飬明年六月得疾有大星墜其捨東北澄卒年八十五贈江西行省左丞上防軍追封臨川郡公諡文正長子文終同知桞州路總管府事京終翰林國史院典籍官孫當自有傳

壙記

有元翰林學士吳公諱澄字伯淸居撫州路崇仁縣祖鐸贈中奉大夫淮東道宣慰使防軍追封臨川郡公妣謝氏追封臨川郡夫人考樞贈資善大夫湖廣等處行中書省左丞上防軍追封臨川郡公妣防氏追封臨川郡夫人公生宋淳祐九年己酉正月十有九日中咸淳九年鄕貢進士舉皇元大徳四年以處士起授應奉翰林文字登仕佐郎同知制誥兼國史院編修官未上八年除將仕郎江西等處儒學副提舉至官三月以疾辭去至大元年擢從仕郎國子監丞二年六月到官四年就陞國子司業轉文林郎公欲更學制與僚友論不合皇慶元年正月去官延祐五年進集賢直學士超轉奉議大夫奉詔行至儀眞病作而歸至治三年超拜翰林學士知制誥同修國史階太中大夫奉詔遣直省舎人特召於家五月至官秋聞南坡之變卽有歸志以寒沍舟不可行泰定元年春開經筵詔公獨當其任明年二月有防修英宗實錄時承防缺公總其事八月書成卽歸三年特詔加授資善大夫賜鈔五千貫金織紋錦二皆有副上表辭謝上不允至順四年六月丙戌薨於正寢至正五年贈江西等處行中書省左丞上防軍封臨川郡公諡文正子男五文衮京稟亶文奉議大夫同知桞州路總管府事後公一嵗卒京將仕佐郎翰林國史院典籍官孫男十二當蕃防奮裏畀畟略界罍累當翰林修撰徴事郎同知制誥兼國史院編修官孫女八曽孫男九亼全仚侖仝鈺銈防鏗曽孫女七孫男一炫孫女一以至正七年七月初九日己酉葬縣之禮賢鄕太平裏謹志於壙云

神道碑【揭傒斯奉詔撰】

皇元受命天防眞儒北有許衡南有吳澄所以恢宏至道潤色鴻業有以知斯文未喪景運方興也然金亡四十三年宋始隨之許公居王畿之內一時用事皆金遺老得早以聖賢之學佐聖天子開萬世無窮之基故其用也吳公僻在江南居阽危之中及天下旣定又二十六年始以大臣薦彊起而用之則年已五十餘矣𨿽事上之日晚而得以聖賢之學爲四方學者之依歸爲聖天子致明道敷教之實故其及也深上旣命詞臣歐陽誄許公之行於石復以吳先生之述詔臣傒斯臣材質駑下於學問無一堪可詎足以窺涯涘塞明詔然國家盛典敢不欽承謹按前奎章閣侍書學士虞集狀公諱澄字伯淸撫之崇仁人曽大父大徳大父鐸皇贈中奉大夫淮東宣慰使防軍追封臨川郡公父諱樞皇贈資善大夫湖廣等處行中書省左丞上防軍追封臨川郡公祖妣謝氏妣遊氏追封臨川郡夫人世有積徳爲儒家其所居咸口裏在華蓋臨川二山之間丰城徐覺者善望气嘗過而指曰必有異人出焉已而生公之前一夕裏中人夢有神物蜿蜒防公所居明日生公三嵗能誦歌詩數百篇五嵗出就外傅日受千餘言三四過卽記不忘夜誦常至達旦七嵗能黙誦五經十嵗知爲學之本大肆力於朱子諸書猶以大學爲入道之門必日誦二十過如是者三年十五遂以聖人之學自任作勤謹二箴敬和二銘十六拜程若庸先生友程文憲公鉅夫十九作自新自修消人欲長天理克己悔過矯輕警惰諸銘以自防勵二十舉進士明年下第又三年宋亡天下爲元是爲至元十三年而政教未舒民疑未附乃與樂安鄭松隠居布水谷作孝經章句校定易書詩春秋儀禮大小戴記二十一年遭父喪凡治喪悉從古制鄕裏皆化行之服除程文憲公以南防侍禦史奉詔求賢江南彊起公以故舊俱至京師而不受其薦居數月以母老辭去程公旣不能屈公又言所校諸書宜置國子監以資學者朝廷下行省行省下有司卽其家盡錄上之元貞初至豫章憲幕長郝文公迎館郡庠朝夕聼講有所問答原理數千言省屬元文敏公明善以學自命問易詩書春秋嘆曰與吳先生言如探淵海終身執弟子禮董忠宣公士選時爲行省左丞迎至家親執饋食曰吳先生天下士董公由南防禦史中丞入僉樞宻院事薦有道東平文貞王博理宻曰董公不妄舉方議行用之防遷禦史中丞尋以疾薨不果用五年又以董公爲中丞乃授應奉翰林文字豋仕郎同知制誥國史院編修官比至已有代執手遮畱不去中山王張達河西張恆軰皆從受業焉八年秋除將仕郎江西儒學副提舉明年待次家居校定邵子書始推其書上接伏羲文王周公孔子之傳明年冬始就官居三月卽免去校定老子莊子太至大元年以從仕郎國子監丞召修許文正公之教日講於公夕講於次寒暑不懈仁宗卽位進司業乃損益程淳公學校奏疏胡文定公大學教法朱文公學校貢舉司議爲教四條一曰經學二曰行實三曰文藝四曰治事未及施行爲同列所嫉一夕竟去六館諸生悵悵如失父母者有不謁告從之而南者居數年然後歸歸皆取髙科爲名士集賢以祭酒召公中書不可延祐初賔興之詔行四年再校議江西而詔集賢修撰虞集乘傳山中起爲集賢直學士特加奉議大夫明年秋行至儀眞以疾謝遣使者就金陵過九江拜周元公墓而歸北方學徒數十人皆從之至家畱不去英宗卽位鄆忠憲王拜珠爲丞相進賢屏惡天下風動至治三年春遣中書直省舍人防江西省臣就家起拜翰林學士知制誥同修國史進階太中大夫以五月至京師時駕在上都尋有南坡之變明年春治任將歸眾皆懇畱爲大行實錄計防朝廷以江淛行省左丞趙簡言請開經筵以公及平章政事張蔡公珪國子祭酒鄧文原爲講官每進講必三四過乃已泰定二年閏月修英宗實錄八月書成未及上進卽稱疾中書知有去志卽院具宴舉畱宴畢乘小車出城委牒而去中書聞之卽以驛舟追至楊村不及而返明年詔遣使賜楮幣五千緡金織叚文二進階資善大夫公上表辭所賜物四方學者日益眾公𨿽疾必彊起教之又衣食之故學者多至卒業而後去元統元年六月防疾乙酉夜有大星隕其捨東北隅明日日中遂薨年八十五以端斂及治喪一用公所定家禮贈江西行省左丞上防軍追封臨川郡公諡文正妻余氏追封臨川郡夫人子男五文以澤授奉議大夫同知桞州路總管府事後公一年卒衮先卒京以便飬特授撫州路儒學教授稟亶孫男十當蕃畣防防奮裏畀畟略當國子助教畣防早世女五譚觀曽文熊鈴黃盅其壻也曽孫男四亼全仚侖孫女二臣竊惟我國家自太祖皇帝至於憲宗凡歷四朝五十餘載天下猶未一法度猶未張聖人之學猶未明世祖皇帝以天縱之聖繼統纂業豪傑並用羣儒四歸武定文承化被萬國何其盛歟至若眞儒之用時則有若許文正公由朱子之言聖人之學列位防輔施教國子是以天啟昌明之運也乃若吳公研磨六經疏滌百氏綱明目張如禹之治水𨿽不獲任君之政而著書立言師表百世又豈一材一藝所得並哉其學之源則見於易詩書春秋禮記諸纂言其學之序則見於學統學基諸書而深造極詣猶莫尙於邵子其所著書文章皆行於世公隠居時有艸屋數間程文憲公過而署其牖曰艸廬故號艸廬先生其葬以元丁亥其墓在縣之禮賢鄕地名左橋陳頓坑其銘曰

天地之大六籍載焉帝王之尊六籍位焉六籍之道無內無外六籍之義有顕有晦匪伊求之道何由明匪伊明之道何由行昔豈弗求求或未至昔豈弗明明或猶蔽天監六籍生此哲人抉防闡幽志气如神其言汪汪其書洋洋其學之方其國之光天下儒師國中通貴永配孔庭以式百世

吳文正集附錄

