

欽定四庫全書

集部三

臨川文集總目

別集類二【宋】

卷一

古詩一

卷二

古詩二

卷三

古詩三

卷四

古詩四

卷五

古詩五

卷六

古詩六

卷七

古詩七

卷八

古詩八

卷九

古詩九

卷十

古詩十

卷十一

古詩十一

卷十二

古詩十二

卷十三

古詩十三

卷十四

律詩一【五言八句】

卷十五

律詩二【五言八句】

卷十六

律詩三【五言八句五言長篇附】

卷十七

律詩四【七言八句】

卷十八

律詩五【七言八句】

卷十九

律詩六【七言八句】

卷二十

律詩七【七言八句】

卷二十一

律詩八【七言八句】

卷二十二

律詩九【七言八句】

卷二十三

律詩十【七言八句】

卷二十四

律詩十一【七言八句】

卷二十五

律詩十二【七言八句七言長篇附】

卷二十六

律詩十三【五言絕句回文六言詩附】

卷二十七

律詩十四【七言絕句】

卷二十八

律詩十五【七言絕句】

卷二十九

律詩十六【七言絕句】

卷三十

律詩十七【七言絕句】

卷三十一

律詩十八【七言絕句】

卷三十二

律詩十九【七言絕句】

卷三十三

律詩二十【七言絕句】

卷三十四

律詩二十一【七言絕句】

卷三十五

挽辭

卷三十六

集句一【古律詩】

卷三十七

集句二

歌曲

卷三十八

四言詩

古賦

樂章

上梁文

銘

贊

卷三十九

書防

卷四十

奏狀

卷四十一

札子一

卷四十二

札子二

卷四十三

札子三

卷四十四

札子四

卷四十五

內制一【冊文表本靑詞】

卷四十六

內制二【靑詞密詞祝文齋文】

卷四十七

內制三【詔書】

卷四十八

內制四【詔書批答口宣】

卷四十九

外制一

卷五十

外制二

卷五十一

外制三

卷五十二

外制四

卷五十三

外制五

卷五十四

外制六

卷五十五

外制七

卷五十六

表一

卷五十七

表二

卷五十八

表三

卷五十九

表四

卷六十

表五

卷六十一

表六

卷六十二

論議一

卷六十三

論議二

卷六十四

論議三

卷六十五

論議四

卷六十六

論議五

卷六十七

論議六

卷六十八

論議七

卷六十九

論議八

卷七十

論議九

雜著一

卷七十一

雜著二

卷七十二

書一

卷七十三

書二

卷七十四

書三

卷七十五

書四

卷七十六

書五

卷七十七

書六

卷七十八

書七

卷七十九

啟一

卷八十

啟二

卷八十一

啟三

卷八十二

記一

卷八十三

記二

卷八十四

序

卷八十五

祭文一

卷八十六

祭文二

哀辭

卷八十七

神道碑一

卷八十八

神道碑二

卷八十九

神道碑三

卷九十

行狀

墓表

卷九十一

墓志一

卷九十二

墓志二

卷九十三

墓志三

卷九十四

墓志四

卷九十五

墓志五

卷九十六

墓志六

卷九十七

墓志七

卷九十八

墓志八

卷九十九

墓志九

卷一百

墓志十

【臣】等謹按臨川集一百卷宋王安石撰宋史藝文志載安石集一百卷陳振孫書錄解題亦同晁公武讀書志馬端臨經籍考則作一百三十卷焦竑國史經籍志亦作一百卷而別出後集八十卷並與史誌參錯不合今世所行本實止一百卷乃紹興十年臨川郡守桐廬詹太和校定重刋而豫章黃次山爲之序者次山謂集原有閩浙二本蓋刋本不一故卷數互有同異也案蔡絳西淸詩話稱荊公云李漢豈知韓退之緝其文不擇美惡有不可以示子孫者況垂世乎以此語門弟子意有在焉而其文迄無善本如春殘宻葉花枝少云云皆王元之詩金陵獨酌寄劉原甫皆王君玉詩臨津艷艷花千樹云云皆王平甫詩據絳所言則安石詩文本出門弟子排比非所自定故當時已議其舛錯而葉夢得石林詩話又稱蔡天啟言荊公嘗作詩得靑山捫虱坐黃鳥挾書眠自謂不減杜詩然不能舉其全篇薛明被旨編公集徧求之終莫之得肇明爲薛昻字是昻亦嘗奉詔編定其集顧蔡絳與昻同時而並未言及次山序中亦祗舉閩浙本而不稱別有勅定之書其殆爲之而未成歟又考吳曽能攺齋漫錄稱荊公嘗題一絕句於夏旼扇本集不載見湟川集又稱荊公嘗任鄞縣令昔見一士人收公親札詩文一卷有兩篇今世所刋文集無之其一馬上其一書防別亭云云是當時遺篇逸句未經搜輯者尙夥其編訂之不審有不僅如西淸詩話所譏者然此百卷之內菁華具在其波瀾法度實足自傳不朽朱子楚詞後語謂安石致位宰相流毒四海而其言與生平行事心術略無毫髮肖夫子所以有於予攺是之嘆斯誠千古之定評矣乾隆四十二年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

臨川文集原敍

紹興重刋臨川文集者郡人王丞相介父之文知州事桐廬詹大和甄老所譜而校也藝祖神武定天下列聖右文而守之江西士大夫多秀而文挾所長與時而奮王元之楊大年篤尙音律而元獻晏公臻其妙柳仲塗穆伯長首唱古文而文忠歐陽公集其成南丰曾子固豫章黃魯直亦所謂編之乎詩書之冊而無媿者也丞相旦登文忠之門晚躋元獻之位子固之所深交而魯直稱爲不朽近嵗諸賢舊集其鄕郡皆悉刋行而丞相之文流布閩浙顧此郡獨因循不暇而詹子所爲奮然成之者也紙墨旣具久而未出一日謂客曰讀書未破萬卷不可妄下雌黃讎正之難自非劉向揚雄莫勝其任吾今所校本仍閩浙之故耳先後失次訛舛尙多念少遲之盡更其失而慮嵗之不我與也計爲之何客曰不然臯蘇不世出天下未嘗廢律劉揚不世出天下未嘗廢書凡吾所爲將以備臨川之故事也以小不備而忘其大不備士夫披閱終無時矣明牕淨榻永晝淸風日思誤書自是一適若覧而不覺其誤孫而不能思思而不能得𨿽劉揚復生將如彼何哉詹子曰善客其爲我志之十年五月戊子豫章黃次山季岑父敍

欽定四庫全書

臨川文集卷一

宋王安石撰古詩

元丰行示徳逢

後元丰行

夜夢與和甫別因寄純甫

純甫出釋惠崇畫要予作詩

徐熈花

燕侍郎山水

陶縝菜

逆沈氏妹於白鷺洲遇雪作詩寄天騭

招約之職方並示正甫書記

同王濬賢良賦龜

示元度【營居半山園作】

仲明父至宿眀日遂行

杏花

奉酬約之見招

寄吳氏女子

贈約之

寄楊徳逢

再次前韻寄楊徳逢

仲明父不至

與呂望之上東嶺

與望之至八功徳水

要望之過我廬

聞望之解舟

法云

彎碕

月夜二首

兩山間

元丰行示徳逢

四山翛翛映赤日田背坼如龜兆出湖陰先生坐艸室看踏溝車望秋實雷蟠電掣云滔滔夜半載輸亭臯旱禾秀發埋牛尻豆死更蘇肥莢毛倒持龍骨掛屋敖買酒澆客追前勞三年五穀賤如水今見西成復如此元丰聖人與天通千秋萬歲與此同先生在野故不窮擊壤至老歌元丰

後元丰行

歌元丰十日五日一風麥行千里不見土連山沒云皆種黍水秧綿綿復多稌龍骨長幹掛梁梠鰣魚出网蔽洲渚荻筍肥甘勝牛乳百錢可得酒斗許𨿽非社日長聞皷吳兒蹋歌女起舞但道快樂無所苦老翁塹水西南流楊栁中間杙小舟乘興欹眠過白下逢人歡笑得無愁

夜夢與和甫別如赴北京時和甫作詩覺而有作因寄純甫

水菽中歲樂鼎茵暮年悲同胞苦零落防合尙淒其況乃夢乖濶傷懷而賦詩詩言道路寒乃似北徵時叔兮今安否季也來何遲中夜遂不眠輾轉涕流離老我孤主恩結艸以爲期冀叔善事國有知無不爲千里永相望昧昧我思之幸惟季優遊嵗晚相擕持於焉可晤語水木有茅茨畹蘭佇歸憩繞屋正華滋

純甫出釋惠崇畫要予作詩

畫史紛紛何足數惠崇晚出吾最許旱云六月漲林莽移我翛然墮洲渚黃蘆低摧雪翳土鳧鴈靜立將儔侶往時所歷今在眼沙平水澹西江浦暮气沈舟暗魚罟欹眠嘔軋如聞防頗疑道人三昧力異域山川能斷取方諸承水調幻藥灑落生綃變寒暑金坡巨然山數堵粉墨空多眞漫與大梁崔白亦善畫曽見桃花淨初吐酒酣弄筆起春風便恐漂零作紅流鸎探枝婉欲語蜜蜂掇蘂隨翅股一時二子皆絕藝裘馬穿羸久羇旅華堂豈惜萬黃金苦道今人不如古

徐熈花

徐熈丹靑蓋江左杏枝偃蹇花婀娜一見眞謂值芳時安知有人槃礡臝同朝眾史共排媢亦欲學之無自可錦囊深貯幾春風借問此木何時果

燕侍郎山水

往時濯足瀟湘浦獨上九疑尋二女蒼梧之野煙漠漠斷壠連岡散平楚暮年傷心波浪阻不意畫中能更覩燕公侍書燕王府王求一筆終不與奏論讞死誤當赦全活至今何可數仁人義士埋黃土只有粉墨歸囊褚

陶縝菜

江南種菜漫阡陌紫芥緑菘何所直陶生畫此共言好一幅往往黃金百北山老圃不外慕但守荒畦斸荊棘陶生養目渠養腹各以所能爲物役

巳未耿天騭著作自烏江來予逆沈氏妹於白鷺洲遇雪作此詩寄天騭【辛酉冬天騭復來誦之遂書於壁請天騭書所酬於右】

朔風積夜雪明發洲渚淨開門望鐘山松石皓相映故人過我宿未盡躋攀興而我方然長波一歸艇款段庶可防柴荊當未暝與子出東岡墻西掃新徑

招約之職方並示正甫書記

往時江總宅近在靑溪曲井滅非故桐臺傾尙餘竹池塘三四月菱蔓芙蕖馥蒲栁亦競時冥冥一川緑方坻最所愛意謂可穿築欲往無舟梁長年寄心目故人晚得此心事付艸木消揺櫩宇新攬結蹊隧熟更能適我願中水開茆屋鬼營誅荒梗人境掃喧黷濠魚淨畱連海鳥暖追逐豈無方外客於此停髙躅憶初桑落時要我豈非夙蠶眠忽欲老一个未言速當緣東門水尙澀南浦舳吾廬𨿽隱翳賞眺還自足橫陂受後澗直塹輸前瀆跳鱗出重錦舞羽墮輭玉碧筩遞舒捲紫角聨出縮千枝孫嶧陽萬本母淇澳滿門陶令株彌岸韓侯簌尙復有野物與公新聴矚金鈿擁蕪菁翠被敷苜蓿蝦蟆能作技科斗似可讀櫺軒俯北渚花气時度谷耘耡聊效顰締搆行可續荒乘儻不倦一晝敢辭卜𨿽無北海酒乃有平津肉翛翛仙李枝城市久煩促寄聲與俱來蔭我臺上谷

同王濬賢良賦龜得升字

世傳一尾龜百齡此逮見隋唐興𨿽然天幸免焦灼想屢縮頸愁嚴凝前年赴海不量力欲替鼇負三崚嶒畨禺使君邂逅見知困簸蕩因嗟矜疾呼余且設网取以組系首防穿防北歸與俱度大庾兩夫贔屭苦不勝艤舩秦淮擔送我云此一可當十朋昔人寶龜謂神物奉事槁骨尢兢兢殘民滅國遞爭奪有此乃敢司黎蒸於時覩甲別貴賤太卜藏法傳昆仍豈如元君須見夢初知歡喜得未曽自從九江罷納錫眾漁賤棄秋不登卜人官廢亦巳久果獵誰復知殊稱今君此寶世莫識我亦坐視心瞢瞢搘牀才堪比瓦礫當粟孰肯捐斗升糝頭腥臊何足嗜曵尾污穢適可憎盛溲除聾豈必驗蹈背出險安敢憑刳腸以占幸無事捲殻而食病未能如聞翕息可視效乃往有墮崖千層仰窺朝陽俯引气亦得難老如岡陵諒能學此眞壽類世論妄以虫疑冰嗟余老矣倦呼吸起晏光景難瞻承但知故人所玩惜每戒異物相侵陵惟憂盜賊今好卜夜半劫請無威懲復恐嚵夫負之走並竊老木爲薪烝淺樊荒圃不可保守視且寄鐘山僧

示元度【營居半山園作】

今年鐘山南隨分作園囿鑿池搆吾廬碧水寒可漱溝西雇丁壯擔土爲培塿扶疎三百株蒔楝最髙茂不求鵷鶵實但取易成就中空一丈地斬木令結搆五楸東都來斸以繞檐澑老來厭世語深臥塞門竇贖魚與之遊餧鳥見如舊獨當邀之子商略終宇宙更待春日長黃鸝弄淸晝

仲明父至宿明日遂行

初登張公門公子始冠幘於今見公子與我偕白山林坐語笑宛我在公側豈惟貌如之侃侃有公徳憶公營瀨鄕許我歸作客我歸公旣逝惆悵難再得得子如得公交懷我忻戚漂揺將安往稅駕止一昔寤言且勿寐庶以永今夕何時復能還裹飯冶城宅

杏花

石梁度空曠茅屋臨淸烱俯窺嬌嬈杏未覺身勝影嫣如景陽妃含笑墮宮井怊悵有微波殘妝壊難整

奉酬約之見招

君家段幹木爲義畏人侵馮軾信厚禮逾垣終褊心川坻寧有此園屋諒非今過梅栁淨潮來蒲稗深種芳彌近渚伐翳取遙岑淸節亦難尙曠懷差易尋子猷憐水竹逸少愜山林況復能招我親題漢上襟

寄吳氏女子

伯姬不見我乃今始七齡家書無虛月豈異常歸寧汝夫綴卿官汝兒亦搢綎兒已受師學出藍而更靑女復知女功婉嫕有典刑自吾捨汝東中父繼在廷小父數往來吉音汝每聆旣嫁可願懷孰如汝所丁而吾與汝母湯熨幸小停丘園祿一品吏卒給使令膏粱以晚食安步而車軿山泉臯壤間適志多所經汝何思而憂書每說涕零吾廬所封殖歳久愈華菁豈特茂松竹梧楸亦冥冥芰荷美花實彌漫爭溝涇諸孫肯來遊誰謂川無舲姑示汝我詩知嘉此林坰末有擬寒山覺汝耳目熒因之授汝季季也亦淑靈

贈約之

君胸寒而痞我齒熱以揺無方可捄藥相值久無憀欲尋秦越人魂逝莫能招但當觀此身不實如芭蕉

寄楊徳逢

山樊老憚暑獨寤無所適湖陰宛在眼曠若千里隔遙聞靑秧底復作兆坼占歲以知子將勤而後食穿溝取西港此計當未獲翛翛兩龍骨豈得長掛壁晤言久不嗣作苦何時息炎天不可觸悵望新舂白

再次前韻寄楊徳逢

一雨洗炎烝曠然心志適如輸浮幢海滅火十八隔俯觀風水湧仰視電云坼知公開霽後過我言不食翻然陂路長泥淖困臧獲明明吾有懷如日照東壁莫逢田父歸倚杖問消息渠來那得度南蕩今巳白

仲眀父不至【張名軒民仲明父其字也】

月出映溝坻煙升隱墟落寒魚占窟聚暝鳥投枝泊亭臯閉晚市隴首歸新獲佇子終不來靑燈耿林壑

與呂望之上東嶺

靖節愛吾廬猗玕樂吾耳適野無世諠吾今亦如此紛紛舊可厭俗子今掃軌使君气相求眷顧未云巳追隨上東嶺俯仰多可喜何以況淸眀朝陽麗秋水微云會消散豈久污塵滓所懷在分襟借艸淚如洗

與望之至八功徳水

念方與子違戃怳夜不眠起視明星髙整駕出東阡聊爲山水遊以冩我心悁知子不餔糟相與酌雲泉

要望之過我廬

念子且行矣要子過我廬汲我山下泉煮我園中蔬知子有仁心不忍鉤我魚我池在人境不與防獺居亦復無虫蛆出沒爭腐餘食罷往遊觀鱍鱍藻與蒲淸波映白日擺尾揚其須豈魚有此樂而我與子無擊壤謡聖時自得以爲娛

聞望之解舟

子來我樂只子去悲如何謂言且少畱大舸已淩波闇黮𨿽莫測皇明邁羲娥修門歸有時京水非汨羅

法云

法云但見脊細路埋桑麻扶輿度焰水窈窕一川花一川花好泉亦好初晴漲緑深於艸汲泉養之花不老花底幽人自衰槁

彎碕

殘暑安所逃彎碕北牕北伐翳作淸曠培芳衛岑寂投衣掛靑枝敷簟取一息涼風過碧水俯見遊魚食永懷少陵詩菱葉淨如拭誰當共新甘紫角方可摘

月夜二首

山泉墮淸陂陂月臨靜路惜哉此佳境獨賞無與晤埭口哆陂陰要予水西去呼僮擁艸垡復使東南注

二

蹋月看流水水明揺蕩月艸木已華滋山川復淸發褰裳伏檻處緑淨數毛髮誰能挽姮娥俯濯淩波韈

兩山閒

自予營北渚數至兩山閒臨路愛山好出山愁路難山花如水淨山鳥與雲閒我欲拋山去山仍勸我還只應身後塜亦是眼中山且復依山住歸鞍未可攀

臨川文集卷一

欽定四庫全書

臨川文集卷二

宋王安石撰古詩

題南康晏史君望云亭

洊亭

光宅寺

春日晚行

新花

四皓二首

眞人

寄蔡氏女子二首

夢黃吉甫

遊土山示蔡天啟祕校

再用前韻寄蔡天啟

用前韻戱贈葉致逺直講

白鶴吟示覺海元公

示安大師

示寶覺

定林示道原

我所思寄黃吉甫

寄朱昌叔

與僧道升二首

贈彭器資

贈王居士

贈李士云

題南康晏史君望云亭

南康父老傳史君疾呼急索初不聞未嘗遣汲谷水三歳只望香鑪云云徐無心澹無滓史君恬靜亦如此飊然一去掃遺陰便覺歊煩悵千里歸田負戴子與妻圃蔬園果西山西出門亭臯百頃緑望云才喜雨一犁我知新亭望云好欲斸比鄰成二老莫嫌雞黍數往來爲報襄陽徳公嫂

洊亭

朝尋東郭來西路歷洊亭眾山若怨思慘澹長眉靑迸水泣幽咽復如語丁寧豈予久忘之而欲我小停歇鞍松栢間坐起俯軒櫺秋日幸未暮柰何雨防防

光宅寺

翛然光宅淮之陰扶輿獨來止中林千秋鐘梵已變響十畝桑竹空成陰昔人倨堂有妙理髙座翳繞天花深紅葵紫莧復滿眼往事無迹難追尋

春日晚行

門前楊栁二三月枝條緑煙花白雪呼僮羈我果下驑欲尋南岡一散愁緣岡初日溝港淨與我門前緑相映隔淮仍見裊裊垂佇立怊悵去年時杏花園西光宅路艸暖沙晴正好渡興盡無人檝迎我卻隨倦鵶歸薄暮

新花

老年少忻豫況復病在牀汲水置新花取慰此流芳流芳只須防我亦豈久長新花與故吾已矣兩可忘

四皓二首

四皓秦漢時招招莫能致紫芝可以飽粱肉非所嗜谷廣水渙渙山長云泄泄與其貴而拘不若賤而肆

二

秦敺九州逃知力起經綸重利誘眾防頗知聚秦民頽然此四老上友千載魂采芝商山中一視漢與秦靈珠在泥沙光景不可昬道徳𨿽避世余風回至尊嫡孽一朝正畱侯果知言出處但有禮廢興豈所存

眞人

予常值眞人能藏毒而寧能納穢若淨能易羶使馨能解身赫赫能逆知防防日惟汝心攖而汝耳目熒廓然而無營其孰擾汝靈神奇實主汝厥通莫之令嘻予豈不知黃帝與焦螟死心而廢形乃可少聞霆顧今親遘之於吾獨剽聆刳心事斯語自儆以書銘

寄蔡氏女子二首

建業東郭望城西堠千嶂承宇百泉繞霤靑遙遙兮纚屬緑宛宛兮橫逗積李兮縞夜崇桃兮炫晝蘭馥兮眾植竹娟兮常茂栁蔫綿兮含姿松偃蹇兮獻秀鳥跂兮下上魚跳兮左右顧我兮適我有斑兮伏獸感時物兮念汝遲汝歸兮防防

二

我營兮北渚有懷兮歸女石梁兮以苫蓋緑陰陰兮承宇仰有桂兮俯有蘭嗟汝歸兮路豈難望超然之白雲臨淸流而長嘆

夢黃吉甫

夢傳失之妄【一作悲】晝冀見而想豈伊不可懷而使我心往山林老顚眴數日占黃壤舟輿來何遲北望屢戃怳西城薺花時落魄隨兩槳歳晚洲渚淨水消煙莽躊躕壁上字期我無乃迋

遊土山示蔡天啟祕校

定林瞰土山近乃在眉睫誰謂秦淮廣正可藏一艓朝予欲獨往扶憊彊登涉蔡侯聞之喜喜色見兩頰呼鞍追我馬亦以兩黥挾斂書付衣囊褁飯隨藥笈翛翛阿蘭若土木老山脇鼔鐘臥空曠簨簴雕防業外堂廓無主考擊誰敢輒坡陀謝公冢藏槨久穿劫百金買酒地野老今行饁懷起東山勝踐比稠疊於時國累卵楚夏血常喋外實備艱梗中仍費調燮公能覺如夢自諭一蝴蝶桓溫適自斃苻堅方天厭且可緩九錫寧當快一捷彼哉斗筲人得喪易矜怯妄言屐齒折吾欲刋史牒傷心新城埭歸意終難愜漂揺五城舟尙想浮河檝千秋隴東月長照西州堞豈無華屋處亦捉蒲葵箑碎金諒可惜零落隨秋葉好事所傳玩空殘法書帖淸談不嗣陳迹怳如接東陽故侯孫少小同鼓篋一官初嶺海仰視飛鳶跕窮歸放款段髙臥停逺蹀牽肘卽見著帽耳才擪數椽危敗屋爲我炊陳浥𨿽無膏污鼎尙有羮濡防縱言及平生相視開笑靨邯鄲枕上事且飲且田獵或昬眠委翳或妄走超躐或叫號而寤或哭泣而魘幸哉同聖時田裏老安帖易牛以寶劍擊壤勝彈鋏追憐衰晉末此土方岌嶪彊偸須防樂撫事終愁惵予𨿽天戮民有械無接折翁今貧而靜內熱非復葉予衰極今歳儻與雞夢協委蛻亦何恨吾兒已長鬛翁𨿽齒長我未見白可鑷祝翁尙難老生理歸善攝久畱畏年少譏我兩呫囁束火扶路還宵明狐兔懾蔡侯雄俊士心憭形亦諜異時能飛鞚快若五陵俠胡爲阡陌間踠足僅相躡諒欲交轡語怯子不能嗋

再用前韻寄蔡天啟

蔡侯東方來取友無所挾翛翛一囊衣偶以一書笈定林朝自炊有匕或無防時時羮藜藿鑊大苦難燮驕頑遂敢侮有甚觀駢脇澹然山谷中變色未嘗輒始見類欺魄寒暄粗詶接從容與之語爛漫無不涉奇經可治疾祕祝可解魘巫醫之所知瞽史之所業載車必百兩獨以方寸攝微言歸易悟疾若髭赴鑷天機信卓越學等何足躐縱談及旣往每與唐許協揚雄尙漢儒韓愈眞秦俠好大人謂狂知微乃如諜惟知造文字人惑鬼愁懾秦愚旣攺辠新眊仍易疊六書遂失指艸矜敏捷誰珍壇山刻共賞蘭亭帖東京一祭酒收拾偶予愜少嘗妄思索老懶因退怯侯方習篆籀寸管靜甞擪深原道徳意助我耕且獵昔功恐唐捐異味今得饁京口媚學子追師嘗劫劫陸嬴淮汴糧水僦湖海艓逺求而近遺如目不見睫僞鳯易悅楚眞龍反驚葉聞予再三嘆往往心不厭或自逸而走或呿而不嗋或嗤元郎漫或訿白翁囁鑠金徒欲消韞玉豈愁浥賢愚有定分咄汝無喋喋跨鞍隨我遊曵屣聨我跕照泉挹淸泚跂石緣嵬嶪東陂數鯈魚西崦追蛺蝶翳林窺搏黍借艸聴批頬黃尋逺蓮須紅閱鄰杏靨荏苒光景流楊園忽無葉扶屙歸未久吾見喜寧帖褰裳告我去祿仕當隨牒蕭晨秣款段歸騎得追躡謂言循東路覆出城西堞行矣忍羇旅無魚勿彈鋏天閒久索驥駿足方騰蹀長驅勿驕矜小踠亦勿惵鵬飛九萬里勿借風一箑溟波浩難窮勉自養鱗鬛爵祿實天械功名爲接折寧能復與我揺漾秦淮檝附書勿辭頻隔歲期滿篋

用前韻戱贈葉致逺直講

葉侯越著姓冑出實楚葉縉雲𨿽窮逺冠蓋傳累葉心大有所濳肩髙未嘗脇飄飄淩雲意彊禦莫能懾辟雍海環流用汝作舟檝開胸出妙義可發蒙起魘詞如太阿鋒誰敢觸其鋏聽之心凜然難者口因嗋搏飛欲峩峩鎩墮今跕跕忘情塞上馬適志夢中蝶若金靜無求在冶惟所挾載醪但彼惑饋漿非我諜經綸安所施有寓聊自愜棊經看在手棊訣傳滿篋坐尋棊勢打側冩棊圖貼持山林屐刺擿溝港艓一枰嘗自副當熱寧忘箑反嗤褦襶子但守一經笈亡羊等殘生朽防何足折歡然值手敵便與對匕防縱橫子墮局腷膊聲出堞樵父弛逺擔牧奴停晏饁旁觀各技癢竊議兒女囁所矜在得喪聞此更心惵熟視籠兩手徐思撚長鬛微吟靜愔愔堅坐髙帖帖未快巖谷叟斧柯嘗爛浥趨邊恥局縮穿腹愁危嶪或撞闗以攻或覷眼而擪或羸行伺擊或猛出追躡垂成忽破壊中斷俄連接或外示閒暇伐事先和燮或冒突超越鼓行令震疊或粗見形勢驅除令逺蹀或開拓疆境欲並包揔攝或僅殘尺寸如黒子著靨或橫潰解散如屍僵血喋或慙如告亡或喜如獻捷陷敵未甘虜報仇方借俠滓輸寧斷頭悔悞乃批頰終朝已罷精旣夜未交睫翻然悟且嘆此何宜劫劫孟軻惡妨行陶侃懲廢業揚雄有前言韋曜存往牒晉臣抑帝手捘侯何啻涉冶城子爭道拒父乃如輒爭也實逆徳豈如私鬭怯藝成況窮苦此殆天所厭如今劉與李倫等安可躐試令取一毫亦乏寸金鑷以此待君子未與回參協操具投諸江道耕而徳獵

白鶴吟示覺海元公

白鶴聲可憐紅鶴聲可惡白鶴靜無匹紅鶴喧無數白鶴招不來紅鶴揮不去長松受穢死乃以紅鶴故北山道人曰美者自美吾何爲而喜惡者自惡吾何爲而怒去自去耳吾何闕而追來自來耳吾何妨而拒吾豈厭喧而求靜吾豈好丹而非素汝謂松死吾無依邪吾方舍陰而坐露

示安大師

道人深北山爲家宴坐白露眠蒼霞手扶棁杖𨿽老矣走險尙可追麏麚踞堂俯視何所有窈窕樛木垂榠樝深尋石路仍有栗持以饋我因烹茶

示寶覺

宿雨轉歊煩朝云擁淸迥蕭蕭碧栁輭脈脈紅蕖靚黙臥如有懷荒乘豈無興幽人適過我共取墻陰徑

定林示道原

昨登定林山俯視東南陔但見一方白莫知所從來濕銀注寒晶奩以靑培堆迢迢晻靄中疑有白玉臺是夕淸風興煩云豁然開常娥攀桂枝顧景久徘徊杖藜忽髙秋陳迹與子陪壯觀非復昔平蕪夜莓苔

我所思寄黃吉甫

我所思兮在彭蠡一奩寒晶徑千里天低紺滑風靜止月澹星渟尢可喜亦復可憐波浪起琉璃崩嵌湧顚絫萬斛之舟簸一葦超邑越都如歷指岸沙雪積山云委云半飛泉掛龍尾跳空散作平地水牛乳芳甘那得比蘿蔦防防蔭演迆稍上尋源出奇詭像圖釋迦祠老子臺殿晻靄相重累石槽環除逗淸泚松竹靚深無虎虺其徒翛然棄塵滓𨿽未應眞終適已黃侯可與談妙理視棄榮宦猶屣每采紫芝求石髄我欲從之勌遊徙谷城公孫能若此五老聞之當啟齒寄聲五老吾念爾相見無時老將死

寄朱昌叔

西安春風花幾樹花邊飲酒今何處一杯塞上看黃雲萬里寄聲無鴈去世事紛紛洗更新老來空得滿衣塵靑山欲買江南宅歸去相招有此身

與僧道升二首

升也初見我膚腴仍潔白今何苦而老手腳皴以黒聞有道人者於今號禪伯嬲汝以一句西歸瘦如臘汝觀靑靑枝歳寒好顏色此松亦有心豈問庭前栢

二

跋陀羅師能幻物幻穢爲淨持幻佛佛幻諸天以戱之幢幡香果助設施茫然悔欲除所幻還爲幻佛力所持佛天與汝本無間汝今何恭昔何慢十方三世本來空受記豈非遭佛幻

贈彭器資

鄱水滔天竟東注气澤所鐘賢可慕文章浩足波瀾行義迢迢有歸處中江秋浸兩崖間遡洄與我相往還我挹其淸久未竭復得縱觀於波瀾放言深入妙雲海示我僊聖本所寰楞伽我亦見髣髴歳晚所悲行路難

贈王居士

武林王居士與子俱學佛以財供佛事不自費一物

贈李士云

李子山水人而常寓城郭毫端出窈窕心手初不著我聞大梵天擎跨雞孔雀執鈴揚赤幡浩劫淨無作佳哉子能圖可以慰寂寞相與驗其眞他年在寥廓

臨川文集卷二

欽定四庫全書

臨川文集卷三

宋王安石撰古詩

題半山寺壁二首

定林寺

題定林壁

移桃花示兪秀老

對棊與道原至艸堂寺

書八功徳水庵

放魚

霾風

偶書

卽事二首

擬寒山拾得二十首

自遣

自諭

古意

吾心

無營

病起

獨歸

獨臥

無動

夢

車載板二首

防黃魯直畫

過楊徳逢莊

秋熱

秋早

題半山寺壁二首

我行天卽雨我止還住雨豈爲我行邂逅與相遇

二

寒時暖處坐熱時涼處行眾生不異佛佛卽是眾生

定林寺

眾木凜交覆孤泉靜橫分楚老一枝笻於此傲人羣城市少美蔬想今困惔焚且憑東北風持寄嶺頭云

題定林壁

定林自有主我爲林下客客主各有心還能共岑寂

移桃花示兪秀老

捨南捨北皆種桃東風一吹數尺髙枝柯蔫綿花爛漫美錦千兩敷亭臯晴溝漲春緑周遭俯視紅影移漁舠山前邂逅武陵客水際髣髴秦人逃攀條弄芳畏晼晚已見黍雪盤中毛仙人愛杏令虎守百年終屬樵蘇手我衰此果復易朽虫來食根那得久瑤池紺色誰見有更值花時且追酒君能酩酊相隨否

對棊與道源至艸堂寺

北風吹人不可出淸坐且可與君棊明朝投局日未晚從此亦復不吟詩

書八功徳水庵

幽獨若可厭眞實爲可喜見山不礙目聞水不逆耳翛然無所爲自得而已矣

放魚

捉魚淺水中投置最深處當暑脫煎熬翛然泳而去豈無良庖者可使供匕箸物我皆畏苦捨之寧啖茹

霾風

霾風摧萬物暴膏九州卉花何其多天闕亦已稠白日不照見乾坤莽悲愁時也獨柰何我歌無有求

偶書

惠施說萬物槃特忘一句寄語讀書人呶呶非勝處

卽事二首

雲從鐘山起卻入鐘山去借問山中人云今在何處

二

雲從無心來還向無心去無心無處尋莫覓無心處

擬寒山拾得二十首

牛若不穿鼻豈肯推人磨馬若不絡頭隨宜而起臥幹地終不涴平地終不墮擾擾受輪回秖緣疑這个

二

我曽爲牛馬見艸豆歡喜又曽爲女人歡喜見男子我若眞是我秖合長如此若好惡不定應知爲物使堂堂大丈夫莫認物爲已

三

凡夫當夢時眼見種種色此非作故有亦非求故獲不知今是夢道我能畜積貪求復守防嘗怕水火賊旣覺方自悟本空無所得死生如覺夢此理甚明白

四

風吹瓦墮屋正打破我頭瓦亦自破碎豈但我血流我終不嗔渠此瓦不自由眾生造眾惡亦有一機抽渠不知此機故自認愆尢此但可哀憐勸令眞正修豈可自迷悶與渠作寃讎

五

若言夢是空覺後應無記若言夢非空應有眞實事燔燒陽自招沈溺陰自致令汝嘗驚魘豈知安穩睡

六

人人有這个這个沒量大坐也坐不定走也跳不過鋸也解不斷錘也打不破作馬便搭鞍作牛便推磨若問無眼人這个是甚麼便遭伊纒繞鬼窟裏忍餓

七

我讀萬卷書識盡天下理智者渠自知愚者誰信爾奇哉閒道人跳出三句裏獨悟自根本不從他處起

八

幸身無事時種種妄思量張三袴口窄李四帽檐長失腳落地獄將身投鑊湯誰知受熱惱卻不解思涼

九

有一卽有二有三卽有四一二三四五有亦何妨事如火能燒手要須方便智若未解傳薪何須學鑽燧

十

昨日見張三嫌他不守巳歸來自悔責分別亦非理今日見張三分別心復起若除此惡習佛法無多子

十一

傀儡秖一機種種沒根栽被我入棚中昨日親看來方知棚外人擾擾一場敳終日受伊謾更被索錢財

十二

季生坦蕩蕩所見實奇哉問渠前世事答我燒炭來炭成能然火火過卻成灰灰成卽是土隨意立根栽

十三

眾生若有我我何能度脫眾生若無我已死應不活眾生不了此便聽佛與奪我無我不二四天王獻鉢

十四

莫嫌張三惡莫愛李四好旣往念卽晚未來思又早見之亦何有歘然如電掃惡旣是磨滅好亦難長保若令好與惡可積如財寶自始而至今有幾許煩惱

十五

失志難作福得勢易造罪苦卽念快樂樂卽生貪愛無苦亦無樂無明亦無昧不屬三界中亦非三界外

十六

打賊賊恐怖看客客喜歡亦有客是賊切莫受伊謾樂哉貧兒家無事役心肝旣無賊可打豈有客須看

十七

有一種貧兒不能自營生若不作客走卽須隨賊行復有一種貧常時腹彭亨若有亦不畜若無亦不營

十八

汝無名髙者以見利貪叨汝無實行者以取著名髙行實尙非實利名豈堅牢一朝投土窟魂魄散逃逃

十九

勇有孟施舎能無懼而已若人學佛法勇亦當如此休來講下坐莫入禪門裏但能一切捨管取佛歡喜

二十

利瞠汝刀山濁愛汝灰河汝癡分別心卽汝澹魔羅圓成但一性一切法依他徧了一切法不如且頭陀

自遣

閉戶欲推愁愁終不肯去底事春風來畱愁愁不住

自諭

岸涼竹娟娟水淨菱帖帖鰕揺浮游須魚鼔嬉戱鬛釋杖聊一愒褰裳如可涉自諭適志歟翩然夢中蝶

古意

采芝天門山寒露淨毛骨帝靑九萬里空洞無一物傾河略西南晶射河鼓沒蓬萊眼中見人世嘆超忽當時棄桃核聞已撐月窟且當呼阿環乘興弄溟渤

吾心

吾心童稚時不見一物好意言有妙理獨恨知不早初聞守善死頗復吝肝腦中稍歷艱危悟身非所保猶然謂俗學有指當窮討晚知童稚心自足可忘老

無營

無營固無尢多與亦多悔物隨擾擾集道與翛然會墨翟眞自苦莊周吾所愛萬物莫足歸此言猶有在

病起

稚金敷新涼老火弛殘濁桃枝暖淟涊散髮晞曉捉煩屙脫然愈靜若遺身覺移榻欹獨眠欣佳恐難數

獨歸

鐘山獨歸微防稻畦夾岡半黃靑疲農心知水未足看云倚木車不停悲哉作勞亦已久暮歌如哭難爲聽而我官閒幸無事北窻枕簟風泠泠於時荷花擁翠蓋細浪嬲雪千娉婷誰能欹眼共此樂秋港𨿽淺可揚舲

獨臥有懷

午鳩鳴春陰獨臥林壑靜微云過一淅瀝生晚聽紅緑紛在眼流芳與時競有懷無與言佇立鐘山暝

無動

無動行善行無明流有流種種生住滅念念聞思修終不與法縛亦不著僧裘

夢

知世如夢無所求無所求心普空寂還似夢中隨夢境成就河沙夢功徳

車載板二首

荒哉我中園珍果所不產朝暮惟有鳥自呼車載板楚人聞此聲莫有笑而莞而我更歌呼與之相往返視遇若摶黍好音而睍睆壤壤生死夢久知無可揀物則歸土吾歸其不晚歸歟汝隨我可相蒿裏挽

二

鳥有車載板朝暮嘗一至世傳鵩似鴞而此與鴞似惟能預人死以此有名字疑卽賈長沙當時所遭值洛陽多少年擾擾經世意粗聞方外語便釋形骸累吾衰久捐書放浪無復事尙自不見我安知汝爲異憐汝好毛羽言音亦淸麗胡爲太多知不黙而見忌楚人旣憎汝彈射將汝利且長隨我遊吾不汝羮胾

跋黃魯直畫

江南黃防飛滿野徐熙畫此何爲者百年幅紙無所直公每玩之常在把

過楊徳逢莊

攜僧出西路日晏昧所投循河望積谷一飽覺易謀稚子舉桉出咄嗟見盤羞飯新秔有香煮菜防且柔暮從秀嵓歸秣蹇得少畱捧腹笑相語果然無所求

秋熱

火騰爲虐不可摧屋窄無所逃吾骸織蘆編竹繼櫩宇架以松櫟之條枚豈惟賔至得淸坐因有餘地蘇陪臺愆陽陵秋更暴橫焮我欲作昆明灰金流玉熠何足怪鳥焚魚爛爲可哀憶我少時亦值此翛然但以書自埋老衰奄奄气易奪撫捲豈復能低佪西風忽送中夜濕六合一气窯新開窻幕戶便防冷且恐霰雪相尋來

秋早

暮尋蔡墩西獨覺秋尙早山路葩卉繁野田風日好禪林烏未泊經屋塵初掃蠻藤五花簟復足休吾老臨川文集卷三

欽定四庫全書

臨川文集卷四

宋王安石撰古詩

同沈道源遊八功徳水

望鐘山

思北山

上南崗

謝公墩

秋夜泛舟

和耿天騭同遊定林

次韻約之謝惠詩

次韻舎弟江上

酬王濬賢良松泉二詩

答兪秀老

淸涼寺送王彥魯

送惠思上人

老景

雜詠八首

張良

司馬遷

諸葛武侯

讀墨

讀秦漢間事

幽谷引

明妃曲二首

桃源行

食黍行

嘆息行

送春

兼並

同沈道源遊八功徳水

寒云靜如癡寒日慘如戚解鞍寒山中共坐寒水側新甘出短綆一酌煩可滌仰攀靑靑枝木醴何所直

望鐘山

佇立望鐘山陽春更蕭瑟暮尋北郭歸故繞東岡出

思北山

日日思北山而今北山去寄語白蓮庵迎我靑松路

上南崗

暮塢屋荒涼寒陂水淸淺捐書息微倦委轡隨小蹇偶攀黃黃栁卻望靑靑巘幽尋復有興未覺西林晚

謝公墩

走馬白門下投鞭謝公墩昔人不可見故物尙或存問樵樵不知問牧牧不言摩挲蒼苔石檢防屐齒痕想此絓長檣想此倚短轅想此玩雲月狼籍盤與罇井逕亦已沒漫然禾黍村摧藏羊曇骨放浪李白魂亦巳同山丘緬懷蒔蘭蓀小艸戲陳迹甘棠詠遺恩萬事付鬼籙恥榮何足論天機自開闔人理孰畔援公色無懼喜儻知禍福根涕涙對桓伊暮年無乃昬

秋夜泛舟

池塹秋水淨扁舟遡涼飈的皪荷上珠俯映疎星搖深尋畏魚淰中路且回橈防防菇蒲中乃復有驚跳

和耿天騭同遊定林

道人深閉門二客來不速攝衣負朝暄一笑皆捧腹逍遙煙中防放浪塵外躅晤言或世聞誰謂非絕俗

次韻約之謝惠詩

魚跳桑栁陰鳥落蒲葦側巳無谿姑祠何有江令宅故人耽田裏老脫尙方舄開亭捐百金於此掃陳迹地偏人罕至心逺境常寂我行西州旋稅駕顏色相隨望南山水際因一息公時指岸木謁此可尋尺伐之營中沚持用自怡懌懽言俟其成邀我堂上食百憂每多違一諾還自惕春風欄楹新坐久膝前席翛然忘故約北郭疑有適長謡舒永懷佇想對以臆摛辭甚有理竊比書石鷁知公不欺我把玩果心惻嘉肴旣夙設麗藻仍虛擲左車公自迎右劵吾敢責聞說芼羮臛芬香出鄰壁婦休機杼事兒失刀槧職何膠膠擾擾而紛紛籍籍攜持欲一往繼此方如織元龍但髙眠司馬勿親滌幾能孩童舊握手皆鬢白有興卽聮東阡與南陌

次韻舎弟江上

岸紅歸欲稠渚緑合猶晚晴沙上屐輕暖水隨帆逺吹波戲魚動掠葉飛禽返著意覓幽蹊桃花誤劉阮

酧王濬賢良松泉二詩

松

世傳壽可三松倒此語難爲常人道人能百歳自古稀松得千年未爲老我移兩松苦不早豈望見渠身合抱但憐眾木摠漂搖顏色靑靑終自保兔絲茯苓防當有邂逅食之能壽考不知篝火定何人且看森垂覆荒艸君詩愛我亦古意秀眉昔比南山栲復謂畱侯不及我人或笑君無白皁求僊辟穀彼誠悞未見赤松饑已槁豈如彊飯適志遊封殖蒼官防華皓赤松復自無特操上下隨煙何慅慅蒼官受命與舜同眞可從之忘髮縞詩𨿽祝我以再黒積雪已多安可掃試問蒼官值歳寒戴白孰與蒼然好

泉

宋興古剎今長幹靈躍臺殿荒檀欒二泉相望棄不渫西泉尙絫三石槃其流散漫爲沮洳稍集小礫生微瀾東泉土梗久蔽塞穿治乃見甃甓完道人慈哀波及逺溝蕩兩取合土山山前灌輸各自足轆轤罷轉井口閒取遙比甘覺近美與舊爭洌知新寒虫虫夏秋百源幹抱甕復道愁蹣跚疾傾橫逗勢未足嗟此善利何時殫慮長易脆有大檀伐堅羌廬窟孱顏金多匠手肯出巧風水千里安知難沒羽之虎行林間籜龍失職因藏跧循除靜投悲瑟瑟映瓦微見淸潺潺三年營之一日就有口共以成爲懽論功信可多後觀何似當時萬竹蟠

答兪秀老

諸偶緣安有實相非相偶𨿽神如季咸終亦失而走

淸涼寺送王彥魯

空懷誰與論夢境偶相值莫將漱流齒欲掛功名事

送惠思上人

黃鶴撫四海翻然落中州一聽笙與鏞低回如有求飛鳴阿閣上好與鳯皇遊顧憐魯東門無事反悲愁歳晏忽驚矯問胡不少畱因知网羅外猶有稻粱謀

老景【哀古人名】

老景春可惜無花可畱得繞屋楮先生蕭蕭何所直每嫌桞渾靑追悵李太白多謝安石橊向人紅蘂拆

雜詠八首

萬物餘一體九州餘一家秋毫不爲小徼外不爲遐不識壽與夭不知貧與賖忘心乃得道道不去紛華近迹以觀之堯舜亦泥沙莊周謂如此而世以爲誇

二

神龍豢可致猛虎擾亦畱變生父子間上聖不能謀常情在欲得義養或成仇他人恩更輕患禍信難周

三

古風致遜悌斑白見尊優薄俗謬爲恭獨在勢權尢伏波迷俯仰愛禮坐成仇齗齗洙泗間豈是老者羞

四

羔豚窘虎豹鳩雀窮鷹鸇巧者具機弋鷙猛還拘攣論功莫如神論大莫如天悲哉區區人乃欲逃其間

五

黃雀死彈丸厥辠在啄粟翠鵠不近人何爲亦窮辱材爲世所利髙下同僵僕能逃天地間蠛蠓無不足

六

闗雎後之淑棫朴王之明兔罝尙好徳況乃公與卿所以彼行葦惇然遂其生誰能弦且歌爲我發古聲

七

召公方伯尊材亦聖人亞農時憚煩民聽訟甘棠下嗟今千室長已恥問耕稼彈琴髙堂上欲以世爲化

八

任公蹲海濵一釣飽千里用力已云多鉤緡亦難理巨魚暖更逃壯士饑欲死遊鯈不可數空滿滄浪水

張良

畱侯美好如婦人五世相韓韓入秦傾家爲主合壯士博浪沙中擊秦帝脫身下邳世不知舉國大索何能爲素書一卷天與之谷城黃石非吾師固陵解鞍聊出口捕取項羽如嬰兒從來四皓招不得爲我立棄商山芝洛陽賈誼才能薄擾擾空令絳灌疑

司馬遷

孔鸞負文章不忍畱枳棘嗟子刀鋸間悠然止而食成書與後世憤悱聊自釋領略非一家髙辭殆天得𨿽微樊父明不失孟子直彼欺以自私豈啻相十百

諸葛武侯

漢日落西南中原一星黃羣盜伺昬黒聨翻各飛揚武侯當此時龍臥獨摧藏掉頭梁父吟羞與眾爭光邂逅得所從幅巾起南陽﨑嶇巴漢間屢以弱攻彊暉暉若長庚孤出照一方勢欲起六龍東回出扶桑惜哉淪中路怨者爲悲傷豎子祖余防豈能走彊梁

讀墨

誰爲堯舜徒孔子而已矣人皆是堯舜未必知孔子伯夷不辱身栁下援而止孔子尙有言我則異於是兼愛爲無父排斥固其理孔墨必相用自古寧有此退之嘲魯連顧未知之耳如何蔽於斯獨有見於彼凡人工自私翟也信奇偉惜乎不見正遂與中庸詭退之醇孟軻而駮荀揚氏至其趣舎間亦又蔽於巳化而不自知此語孰云俚詠言以自警吾詩非好詆

讀秦漢間事

秦徴天下材入作阿房宮宮成非一木山谷爲窮空子羽一炬火驪山三月紅能令掃地盡豈但焚人功

幽谷引

云翳翳兮谷之幽天將雨我兮田者之稠有繩於防兮有畚於溝我公不出兮誰省吾憂日暉暉兮山之下歳則熟兮收者橆吾收滿車兮棄者滿筥誰吾與樂兮我公燕語山有木兮谷有泉公與客兮醉其間芳可搴兮甘可漱無壯無穉兮環公以笑公歸而醉兮人則喜公好我州兮殆其肯止公歸不醉兮我之憂豈其不懌兮將舎吾州公一朝兮去我我歲歲兮來遊完公亭兮使勿毀以慰吾兮歲歲之愁

明妃曲二首

明妃初出漢宮時涙濕春風腳垂低佪顧影無顏色尙得君王不自持歸來卻怪丹靑手入眼平生幾曽有意態由來畫不成當時枉殺毛延壽一去心知更不歸可憐著盡漢宮衣寄聲欲問塞南事只有年年鴻鴈飛家人萬里傳消息好在氊城莫相憶君不見咫尺長門閉阿嬌人生失意無南北

二

明妃初嫁與胡兒氊車百兩皆胡姬含情欲說獨無處傳與琵琶心自知黃金捍撥春風手彈看飛鴻勸胡酒漢宮侍女暗垂淚沙上行人卻回首漢恩自淺胡自深人生樂在相知心可憐靑冢已蕪沒尙有哀弦畱至今

桃源行

望夷宮中鹿爲馬秦人半死長城下避時不獨商山翁亦有桃源種桃者此來種桃經幾春采花食實枝爲薪兒孫生長與世隔𨿽有父子無君臣漁郎漾舟迷逺近花間相見因相問世上那知古有秦山中豈料今爲晉聞道長安吹戰塵春風回首一霑巾重華一去寧復得天下紛紛經幾秦

食黍行

周公兄弟相殺戮李斯父子夷三族富貴常多患禍嬰貧賤亦復難爲情身隨衣食南與北至親安能常在側謂言黍熟同一炊欻見隴上黃離離遊人中道忽不返從此食黍還心悲

嘆息行

官驅羣囚入市門妻子慟哭白日昬市人相與說囚事破家劫錢何處村朝廷法令亦寛大汝辠當死誰云寃路傍年少嘆息汝正觀元元之子孫

送春

武陵山下朝買船風吹宿霧山花鮮萬家笑語橫靑天綺窻羅幕舞嬋娟小鬟折花叩船舷玉琖冩酒醻金錢朱甍飛動浮雲巘天外筦簫來宛轉斷橋人行夕陽路樓觀璢璃影中見酡顏未分驊驑催燭入坐客猶徘徊豈知閶闔門邊住春盡不見芳菲開日月紛紛車走阪少年意气何由挽洞庭浪與天地白塵昬萬里東浮眼黒貂裘敝歸幾時相見緑樹啼黃鸝榮華俯仰憂患隨命駕吾與髙人期

兼並

三代子百姓公私無異財人主擅操柄如天持斗魁賦予皆自我兼並乃姦回姦回法有誅勢亦無自來後世始倒持黔首遂難裁秦王不知此更築懷淸臺禮義日已偸聖經久堙埃法尙有存者欲言時所咍俗吏不知方掊克乃爲材俗儒不知變兼並可無摧利孔至百出小人私闔開有司與之爭民愈可憐哉

臨川文集卷四

欽定四庫全書

臨川文集卷五

宋王安石撰古詩

和吳禦史汴渠

酬王詹叔奉使江南訪茶利害

酬王伯虎

答虞醇翁

送潮州呂使君

寄曽子固二首

虎圖

次韻信都公石枕蘄簟

和吳衝卿雪

和衝卿雪詩並示持國

送石賡歸寧

送張拱微出都

寄題睡軒

衝卿席上得作字

塞翁行

白溝行

河間

陳橋

澶州

和吳禦史汴渠

鄭國欲獘秦渠成秦富彊本始意已陋末流功更長維汴亦如此浚源在淫荒歸作萬世利誰能弛其防夷門築天都橫帶國之陽漕引天下半豈云獨荊揚貨入空外府租輸陳太倉東南一百年寡老無殘粻自宜富京師乃亦窘蓋藏徵求過夙昔機巧到莛芒禦史閔其然志欲窮舟航此言信有激此水存何傷救世詎無術習傳自先王念非老經綸豈易識其方我懶不足數君材仍自彊他日聽施設無乃棄篇章

酬王詹叔奉使江南訪茶利害

余聞古之人措法貽厥後命官惟賢材職事又習狃止能權輕重王府則多有豈嘗其子而爲民父母當時所經營今十已毀九其一𨿽幸在漂搖亦將朽公卿患才難州縣固多苟詔令𨿽數下紛紛誰與守官居甚傳舎位以聲勢受旣不責施爲安能辧賢不區區欲捄獘萬謗不容口天下大安危誰當執其咎勞心適有罪養譽終天丑豈惟祖子孫教戒及朋友貴者大其領詩人歌四牡至尊空獨憂不敢樂飲酒哿矣富阡陌哀哉此無糗鄕閭人所懷今或棄而走豈無濟時術使爾安畎畝故今二三公戮力思矯揉永惟東南害茶法蓋其首私藏與竊販犴獄常紛糾輸將一不足往往死鞭杻販陳彼雜惡彊賣曽非誘已云困闗市且復搔林藪將更百年獘謂民知可否出節付羣材詢謀欲經久朝廷每若此自可躋仁壽因知從今始漸欲人財阜吾宗恢奇士選使自朝右聰明諒多得爲上歸析剖王程𨿽薄遽邦法難鹵莽願君博諮諏無擇壯與耉余知茶山民不必生皆厚獨當徵求任尙恐難措手孔稱均無貧此語今可取譬欲輕萬鈞當令眾人負彊言豈宜當聊用報瓊玖

酬王伯虎

吾聞人之初好惡尙無朕帝與鑿耳目賢愚遂殊品爾來百千年轉化薄愈甚父翁相販賣浮詐誰能審睢盱猴纓冠狼籍防穴寢滄海恐值到誰論魚鼈淰鴞聲𨿽云惡革去在食葚嗟誰職教化獨使此風稔恬觀不知救坐費太官廩予生少而戇好古乃天稟念此俗衰壊何嘗敢安枕有時不能平悲吒失食飲惟子同我病亦或涕沾衽謂予可告語宻以詩來諗爛然辭滿紙秋水濯新錦窮觀何拳拳靜念復凜凜賤貧欲救世無寧猶拾沈說窮且版築尹屈惟烹飪逢時豈遽廢避俗聊須噤䢐年幸未暮此意可勤恁

答虞醇翁

輟學以從仕仕非吾本謀欲歸諒不能非敢忘林丘臨餐恥苟得兾以盡心醻萬事等畫墁𨿽勤亦何收揚揚古之人彼職乃無憂感子撫我厚欲言秖慙羞

送潮州呂使君

韓君掲陽居戚嗟與死鄰呂使掲陽去笑談面生春當復進趙子詩書相討論不必移鱷魚詭怪以疑民有若大顚者髙材能動人亦勿與爲禮聽之汩彛倫同朝敍朋友異姓接防姻恩義乃獨厚懷哉余所陳

寄曽子固二首

嚴嚴中天閣藹藹層雲樹爲子望江南蔽虧無行路平生湖海士心迹非無素老矣不自知低佪如有慕傷懷西風起心與河漢注哀鴻相隨飛去我終不顧

二

崔嵬天門山江水繞其下寒渠巳膠舟欲往豈無馬時恩繆拘綴私養難乞假低佪適爲此含憂何時冩吾能好諒直世或非詭詐安得有一防相隨問耕者

虎圖

壯哉非羆亦非防目光夾鏡當坐隅橫行妥尾不畏逐顧盻欲去仍躊躇卒然我見心爲動熟視稍稍摩其須固知畫者巧爲此此物安肯來庭除想當槃礡欲畫時睥睨眾史如庸奴神閒意定始一掃功與造化論錙銖悲風防防吹黃蘆上有寒雀驚相呼槎牙死樹鳴老烏向之俛噣如哺雛山墻野壁黃昬後馮婦遙看亦下車

次韻信都公石枕蘄簟

端溪琢枕緑玉色蘄水織簟黃金紋翰林所寶此兩物笑視金玉如浮雲都城六月招客語地上赤日流黃塵燭龍中天進無力客主歊然各疲劇形骸直欲坐棄忘冠帶安能彊修飾恃公寛貸更不疑箕倨豈復論官職笛材平瑩家故藏硯璞拗淸此新得掃除堂屋就陰翳公不自眠分與客知公用意每如此眞能與物同其適豈比法曹空自私卻願天日長炎赫公才卓犖人所驚久矣四海流聲名天方選取欲扶世豈特使以文章鳴深探力取常不寐思以正議排縱橫柰何甘心一榻上欲臥潁尾爲潔淸賢愚勞佚非一軌顧我病昬惟未死心於萬事久翛然身寄一官眞偶爾便當買宅歸偃休白髮靑山如願始看公勠力就太平卻上靑天跨箕尾

和吳衝卿雪

陽回力猶邅陰合勢方鞏塡空忽汗漫造物誰慫慂輕於擘絮紛細若吹毛氄云連晝已瞀風助宵仍洶憑陵𨿽一時變態亦千種深捲或避戶隘闗猶擁滔天有凍浪匝地無荒隴飛揚類挾富委翳等辭寵穿幽偶相重值險輒孤聳積慘防將舒羣輕那久重紛華始滿眼消釋不旋踵槁樹散飛花空檐落縣湩還當困炎熱以此滌煩壅共約市南人收藏不爲冗

和衝卿雪詩並示持國

地捲江海浮天吹河漢湧北風散作花巧麗世無種霾昬得照曜塵滓歸掩擁荒林無空枝幽瓦有髙隴分才一毛細聚或千鈞重飛颺窺已摧壓聽還凶漁舟平系舷樵屩沒歸踵空令物象瑩豈免川塗壅爭光姮娥妬失色羲和恐賴逢陽气烝轉作水波溶舞庭稱賀嚴掃路傳呼寵衝遊謝壯少避臥甘閒冗吳侯絕俗唱韓子當敵勇勝負觀兩豪吾衰但陰拱

送石賡歸寧

虛名誤長者邂逅肯經過所操十餘篇浩蕩決江河側身朝市間樂少悲慙多文章舊所好久已廢吟哦開編喜有得一讀瘳沈屙裹飯北城陰永懷從晤歌又欲及歳晚空堂掃絲窠稍出平生言道藝相琢磨忽隨鴈南飛當此葉辭柯去去棃嶺髙想見靑坡陀黃花一杯酒爲壽樂如何微詩等瓦礫持用報隋和

送張拱微出都

歸臥不自得出門無所投獨尋城隅水送子因逺遊荒林纒悲風慘慘吹駞裘捉手共笑語顧瞻中河舟嗟人皆行樂而我方坐愁腸胃繞鐘山形骸空此畱念始讀詩書豈非亦有求一來裹靑衫觸事自悔尢誤爲世所容榮祿今白頭塞責以區區一毛施萬牛不足助時治但爲故人羞寛恩許自劾終欲東南流子今涉冬江船必泊蔡州寄聲冶城人爲我問一丘

寄題睡軒

劉侯少忼慨天馬脫羈一官不得意州縣老委蛇新居當中條墻屋稍補治疏軒以睡名從我逺求詩朝廷法令具百吏但循持又況佐小邑有才安所施賦租如簿領獄訟了鞭笞翛然卽髙枕於此樂可知王官有空谷隱者常棲遲拂榻夢其人亦足慰所思嗟予久畱連竊食坐無爲浩歌臨西風更欲往從之

衝卿席上得作字

咨予乏時才始願乃丘壑彊走十五年朱顏已非昨低回大梁下屢嘆風沙惡所欣同舎郎誘我文義博古聲無慆淫眞味有淡泊追攀風月久貌簡非心略君恩忽推徙所望頗乖錯尙憐得經過未比參辰各畱連惜余景從子至日落明燈照親友環坐傾杯杓別離寛後悲笑語盡今樂論詩知不如興至亦同作

塞翁行

塞翁少小壠上鋤塞翁老來能捕魚魚長如人水滿眼桑柘死盡生芙蕖漢家新堤廣能築胡兒壯馬休南牧北風捲卻波浪聲秖放田車行轣轆

白溝行

白溝河邊蕃塞地送迎蕃使年年事蕃使常來射狐兔漢兵不道傳烽燧萬里鉏耰接塞垣幽燕桑葉暗川原棘門防上徒兒戲李牧廉頗莫更論

河間

北行出河間千歳想賢王胡麻生蓬中詰曲終自傷好徳尙如此恃材宜見戕乃知陰自修彼不爲傾商區區三世家廟冊富文章教子以空言得祚果不良

陳橋

走馬黃昬渡河水夜爭歸路春風裏指防韋城太白髙投鞭日午陳橋市楊栁初回陌上塵胭脂洗出杏花勻紛紛塞路堪追惜失卻新年一半春

澶州

去都二百四十里河流中間兩城峙南城艸艸不受兵北城樓櫓如邊城城中老人爲予語契丹此地經鈔虜黃屋親乘矢石間奮馬欲踏河冰渡天發一矢天狼愁河冰亦破沙水流歡盟從此至今日丞相萊公功第一

臨川文集卷五

欽定四庫全書

臨川文集卷六

宋王安石撰古詩

北客置酒

奉使道中寄育王山長老常坦

送李屯田守桂陽二首

送吳仲庶出守潭州

雜詠三首

卽事三首

送鄭叔熊歸閩

寄二弟時往臨川

李氏沅江書堂

休假大佛寺

別謝師宰

解使事泊棠陰時三弟皆在京師二首

驊驑

寄朱氏妹

贈陳景初

贈張康

送程公辟守洪州

鳯凰山

夢中作

彭蠡

牛渚

東門

和王防之登髙齋三首

北客置酒

紫衣操鼎置客前巾韝稻飰隨粱饘引刀取肉割啖客銀盤擘臑薧與鮮殷勤勸侑邀一飽捲牲歸館觴更傳山蔬野果雜飴蜜獾脯豕臘加炰煎酒酣眾史稍欲起北客捽耳爭畱連爲客止飲且少安一杯相屬非偶然

奉使道中寄育王山長老常坦

道人少賈海上游海舶破散身沈浮抱金滿篋人所寄吹簸偶得還中州臝身歸金不受報秪取鬥酒相獻酬歡娛慈母終一世脫棄妻子藏巖幽蒼煙寥寥池水漫白玉菡蓞吹髙秋夜燃栢子煮山藥憶此東望無時休塞垣春枯積雪澑沙礫盛怒黃雲愁五更匹馬隨鴈起想見鄮郭花今稠百年誇奪終一丘世上滿眼眞悠悠寄聲萬里心綢繆莫道異趣無相求

送李屯田守桂陽二首

泊船香鑪峯始與子相識寄書防江上詒我峯下石緣以湘水竹攜持與南北永懷故人歡不願百金易竹枯歸樵蘇石爛棄沙礫夷門得邂逅緑發皆半白追思少時事俛仰如一夕老矣無所爲空知念疇昔常思一杯酒要子相解釋出門事紛紛歸臥意還谻聞當上湓水持詔守嶺阨方爲萬里別執手先慘戚玆遊信浩蕩山水多所得爲我謝香鑪風塵每相憶

二

蒼黃離家問南北中路思歸歸不得風濤何處不驚人雨雪前村更欺客舊交旌斾此盤桓見我卽令兒解鞍荒山樂官歌舞拙提壺沽酒聊一歡行藏欲語眉不展互嘆別離心繾綣行年半百勞如此南畞催耕未宜晚

送吳仲庶出守潭州

吳公治河南名出漢廷右髙才有公孫相望千歳後平明省門吏接堂上肘指防談笑間靜若在林藪連墻畫山水隱幾詩千首浩然江湖思果得東南守傳鼓上淸湘旌旗蔽牛斗方今河南治復在荊人口自古楚有材酃淥多羙酒不知樽前客更得賈生否

雜詠三首

懷王自墮馬賈傳至死悲古人事一職豈敢茍然爲哭死非爲生吾心良不欺滔滔聲利間絳灌亦何知

二

先生善鼓瑟齊國好吹竽操瑟入齊人雅鄭亦復殊豈不得祿賜歸臥自欷歔寥寥朱絲弦老矣誰與娛

三

商陽殺三人每輙不忍視亦云食君食報禮當如此波瀾吹九州金石安得止永懷南山阿慷慨中夜起

卽事三首

我起影亦起我畱影逡巡我意不在影影長隨我身交遊義相好骨肉情相親如何有乖睽不得同苦辛

二

昏昏白日臥皎皎中夜愁明月入枕席涼風動衾幬蛬蟬相鳴悲上下無時休徒能感我耳顧爾安知秋

三

日月隨天旋疾遲與天謀寒暑自有常不顧萬物求蜉蝣蔽朝夕蟪蛄疑春秋眇眇上古歷回環今幾周

送鄭叔熊歸閩

鄭子喜論兵魁然萬人敵常持一尺箠跨馬河南北方今邊利害口手能講畫疑師糓城翁方略已自得天兵捲甲老壯士不肉食低徊向詩書文字鋭鐫刻科名又齟齬棄置非人力黃塵雕裘逆旅同偪仄秋風吹殘汴霰雪巳驚客浩歌隨東舟別我無慘惻閩生今好遊往往老妻息南陔子所慕天命豈終塞

寄二弟時往臨川

蕭條冬風髙吹我冠上霜我行歳已寒悲汝道路長持以【一作此】犬馬心千里不得將使汝身百憂辛苦冒川梁靑燈照詩書仰屋涕數行不有親戚思詎知逺遊傷

李氏沅江書堂

沅江水有梁與罾沅田樹桑可蠶耕君於其間恥射利獨岸淸泚畱朱甍詩書當前日開闔冠帶滿坐相逄迎勉求髙論出施設無以私智爲公卿

休假大佛寺

罷憊得休假衣冠倦趨翔挾書聊自娛解帶寺東廊六龍髙徘徊光景在我裳冬屋稍暄暖病身更彊梁從我有不思捨我有不忘問誰可與言擕手此徜徉婉婉吾所愛新居乃鄰墻寄聲能來遊維用寫愁腸

別謝師宰

閶闔城西地如水雞鳴黃塵波浪起窮年一馬望扶桑東得省門身輙止簿書期會老紛紛邂逅論心喜有君數日未多還捨我相防愁思亂於云

解使事泊棠陰時三弟皆在京師二首

始吾泊棠陰三子不在舟今當捨之去三子還逺遊茫然千里水今見荻花洲俛仰換春冬紛紛空百憂懷哉山川異往矣霰雪稠登髙一涕泗寄此寒江流

二

泊船棠陰下灘水淸且淺回首望孤城浮雲一何緬久畱非吾意欲去猶繾綣馳心故人側一望三四反蕭蕭東堂竹異日畱息偃無恩被南國疑此行當翦

驊驑

龍徳不可系變化誰能謀【一本無此二句】驊驑亦駿物卓犖地上游怒行追疾風忽忽跨九州轍迹古所到山川略能周鴻防無人梯沆漭繞天浮巉巖拔靑防仙聖所止畱欲往輙不能視龍乃知羞

寄朱氏妹

昔來髙郵居我始得朱子從容談笑間已足見奇偉行尋城陰田坐釣渠下沚歸來同食眠左右皆圖史入視爾諸防歡言亦多祉當時獨張倩逺在廬山趾沈君未言昏名已習吾耳安知十年來乖隔非願始相逄輒念逺悲吒多於喜今玆豈人力所念皆聚此諸甥昔未有滿眼秀而美低徊吾親側亦足慰勞止嗟予迫時恩一傳日千里爾舟亦已戒五兩翩然起蕭蕭東南縣望爾何時巳空知夢爲魚逆上西安水

贈陳君景初

吾嘗奇華佗腸胃眞割剖神膏旣傅之頃刻活殘朽昔聞今則信絕伎世嘗有堂堂潁川士察脈極淵藪珍丸起病瘠鱠虫隨泄嘔攣足四五年下鍼使之走一言儻不合萬金莫可誘又復能賦詩往往吹瓊玖卷紙誇速成語怪若神授名聲動京洛蹤迹晦莨莠相逄但長嘯遇飲輒掩口獨醒竟何如無乃寡俗偶顧非避世翁疑是壁中叟安得斯人術付之經國手

贈張康

昔在歷陽時得子初江津手中紫團參一飲寛吾親捨舟城南居杖屨日相因百口代起伏呻呼聒比鄰叩門或夜半屢費藥物珍欲報恨不得腸胃盤車輪今逄又坎坷令子馳風塵顚倒車馬間起先冰雪晨嗟我十五年得祿尙辭貧所讀漫累車豈能蘇一人無求愧子義有施慙子仁逝將收桑楡邀子寂寞濵

送程公辟守洪州

畫船挿幟搖秋光鳴鐃傳鼓水洋洋豫章太守吳郡郎行指鬥牛先過鄕鄕人出郭航酒漿炰鱉鱠魚炊稻粱芡頭肥大菱腰長釂醻喧呼坐滿牀怪君三年滯瞿塘又驅傳馬登太行纓旄脫盡歸大梁翻然出走天南疆九江左投貢與章揚瀾吹漂浩無旁老蛟戲水風助狂盤渦忽坼千丈彊君聞此語悲慨慷迎吏乃前持一觴鄙州歷選多防良鎭撫時有諸侯王拂天髙閣朱鳥翔西山蟠繞鱗鬛蒼下視城塹眞金湯防樓傑屋郁相望中戶尙有千金藏漂田種秔出穰穰沈檀珠犀雜萬商大舟如山起牙檣【一本無此一句】輸瀉交廣流荊揚輕裙利屣列名倡春風蹋謡能斷腸平湖灣塢煙渺茫樹石珍怪花艸香幽處往往聞笙簧地靈人秀古所臧勝兵可使酒可嘗十州將吏隨低昂談笑指麾回雨暘非君才髙力方剛豈得跨有此一方無爲聽客欲霑裳使君謝吏趣治裝我行樂矣未渠央

鳯凰山

驅馬信所適落日望九州靑山滿天地何往爲吾丘貧賤身秪辱富貴道足羞涉世諒如此惜哉去無由

夢中作

靑門道北云爲屋大壚貯酒千萬斛獨龍注雨如車軸不畏不售畏不續

彭蠡

茫茫彭蠡春無地白浪春風濕天際東西捩柂萬舟回千歳老蛟時出戲少年輕事鎭南來水怒如山帆正中流蜿蜒見脊尾觀者膽墮予方咍衣冠今日龍山路廟下沽酒山前住老矣安能學佽飛買田欲棄江湖去

牛渚

歷陽之南有牛渚一風防吹萬舟阻華戎蠻蜀支百川合爲大江神所躔山盤水怒不得泄到此乃有無窮淵朱衣乘車作官府操制生殺非無權陰靈祕怪不欲露燬犀得禍豈偶然

東門

東門白下亭摧甓蔓寒葩淺沙杙素舸一水宛秋蛇漁商數十室門巷隱桑麻翰林謫仙人往歳酒姥家調笑此水上能歌楊白花楊花飛白雪枝褭緑煙斜舞袖卷煙雪綺裘明紫霞風流翳蓬顆故地使人嗟迢迢陌頭靑空復可藏鵶

和王防之登髙齋三首

寒云沈屯白日埋河漢蕩坼天如簁衡門兼旬限泥潦臥聽木鳴相挨蕭辰忽掃纎翳盡北嶺初出靑嵬嵬防之新詩動我目爛若火齊金盤堆想擕諸彥眺平野髙論歷詆秦以來觥船淋浪始快意忽憶歸云胡爲哉念君少壯輟遊衍發揮春秋名玉杯書成不得防國論但此空語傳八垓登臨興罷因感觸更欲逺引追宗雷君知富貴亦何有謟譽未足償譏排風豪雨橫費調爕坐使發背爲黃臺畱賔往往夜參半𨿽有罇俎無由江南佳麗非一日況乃故園名池防能招過客飲文字山水又足供歡咍剰畱官屋貯酒母取醉不竭當如淮

二

六朝人物隨煙埃金輿玉几安在哉鐘山石城已寂寞祗見江水雲端來百年故老有存者尙憶世宗初伐淮魏王兵馬接踵出旗纛千里相搪挨當時謀臣非不眾上國拔取多陪防龍騰九天跨四海一水欲阻爲可咍降王北歸樓殿坼棄屋尙鎖殘金堆神靈變化自眞主將帥何力求公臺山川淸明艸木靜天地不復屯云雷使君登髙訪古昔傷此陳迹聊持杯因畱嘉客坐披寫酃淥笑語傾如簁酒酣重惜功業晚老矣萬卷徒兼該攢峯列壑動歸興憂端落筆何崔嵬餘年無歡易感激亦愧莊叟能安排靑燈明滅照不寐但把君詩闔且

三

干戈六代戰血埋雙闕尙指山崔嵬當時君臣但兒戲把酒空勸長星杯臨春美女閉黃壤玉枝自【一作白】蘂繁如堆後庭新聲散樵牧興廢倐忽何其哀咸陽龍移九州坼遺種變化呼風雷蕭條中原碭無水崛彊又此憑江淮廣陵衣冠掃地去穿築隴畝爲池防吳儂傾家助經始尺土不借秦人簁珠犀磊落萬艘入金璧照耀千門開建隆天飛跨兩海南發交廣東溫臺中間嶪嶪地無幾欲久割據誠難哉靈旗指麾盡貔虎談笑力可南山排樓船蔽川莫敢動扶伏但有謀臣來百年滄洲自潮汐事往不與波爭回黃雲荒城失苑路白艸廢畤空壇垓使君新篇韻險絕登眺感悼隨嘲咍嗟予愁憊气已竭對壘每欲相劘挨揮毫更想能一戰數窘乃見詩人才

臨川文集卷六

欽定四庫全書

臨川文集卷七

宋王安石撰古詩

董伯懿示裴晉公平淮右題名碑詩用其韻和酬用王防之韻和酬卽事書懷

和仲求卽席分題得庶字

出鞏縣

書任村馬鋪

葛蘊作巫山髙愛其飄逸因亦作兩篇

西風

久雨

和王勝之雪霽借馬入省

和吳衝卿鵶鳴樹石屏

送李宣叔倅漳州

送裴如晦宰吳江

韓持國從富並州辟

寄吳衝卿

韓持國見訪

思王逄源

登景徳塔

和劉貢甫燕集之作

寄王逄原

寄正之

思古

惜日

送裴如晦卽席分題三首

董伯懿示裴晉公平淮右題名碑詩用其韻和酬

元和伐蔡何危哉朝廷百口無一諧盜傷中丞偶不死利劍白日投天街裹瘡入相議軍旅國火一再更檀槐上前慷慨語發涕誓出按撫除睽乖指防光顏戰洄曲闞如怒虎搏虺豺愬能捕虜取肝鬲防送宻乞完形骸笞兵夜半投死地雪濕不敢燃薪防空城豎子巳可縛中使尙作嗁兒哇退之道此尢儁偉當鏤玉牒東燔柴欲編詩書播後嗣筆墨𨿽巧終類俳唐從天寶運中圯廊廟往往非忠佳諸侯縱橫代割據疆土豈得無離徳宗末年懲戰禍一矢不試塵防靫憲皇初起眾未信意欲立掃除昬霾追還淸明救薄蝕屢勑主府拘窮蛙王師傷夷徵賦窘千里亦忌毫釐差小夫偸安自非計長者逺慮或可懷桓桓晉公忠且壯時命適與功名偕是非末世主成敗烜赫今古誰譏排賢哉韋純議北赦倉卒兩伐尢難皆重華聲名彌萬國服苗干羽舞兩階宣王側身內修政常徳立武能平淮昔人經綸初若緩欲棄此道非吾儕千秋事往蹤迹在嶽石款記如湘崖文嚴字麗皆可喜黃埃蔽沒蒼蘚埋當時將佐盡豪傑想此兵禱陪祠齋君曽西遷爲拓本濡麝割蜜親劘揩新篇波瀾特浩蕩把卷熟讀迷津涯褒賢樂善自爲美當掛廟壁爲詩牌

用王防之韻和酬卽事書懷

秦惜逝者耋晉嘉良士休古人皆好樂哀此歳月遒嗟我抱愁毒殘年自羈囚但爲兔得蹄非復天上鷗𨿽知林塘美欲往輒回輈名園一散防笑語隨觥籌探題繞梅花髙詠接應劉宿雨洗荒壍寒蛟沈老湫防洄信畫舸歸路子城幽冬風不攺緑忽見新陽浮歡事去如夢嘉時念難畱明發得君句謂將續前遊語我飲倡樂不如詩獻酬淮洲奏鐘鼛雅刺徳不猶文墨有眞趣荒淫何足收來篇信時女窈窕眾所求玆理儻可諧華簮爲君抽

和仲求卽席分題得庶字

刀筆漫無營圖書紛不禦平生擕手人邂逅賞心處名卿邵朱邑膚使超嚴助都官富篇章博士熟經據豈特好防言又多知大慮從容故天幸倜儻盡人譽千艘來交荊萬舸去揚豫良無此嘉客式飲吾所庶

出鞏縣

昭陵落月煙霧昬篝火度谷行山根投鞭委轡渉數村寤出鞏縣城東門向來宮闕不可見但有洛水流渾渾

書任村馬鋪

兒童系馬黃河曲近岸河流如可掬任村炊米朝食魚日暮滎陽驛中宿投老經過身獨在當時洲渚今平陸秫黍防防十數家仰視荒蹊但喬木冰盤果美客自知起防白水還東馳爾來百口皆年少歸與何人共此悲葛蘊作巫山髙愛其飄逸因亦作兩篇

巫山髙十二峯上有往來飄忽之猨猱下有出沒瀺灂之蛟龍中有倚薄縹緲之神宮神人處子冰雪容吸風飲露虛無中千歳寂寞無人逄邂逅乃與襄王通丹崖碧嶂深重重白月如日明房襲象牀玉几來自從錦屏翠幔金芙蓉陽防美人多楚語秪有纎腰能楚舞爭吹鳯管鳴鼉鼓那知襄王夢時事但見朝朝暮暮長云

二

巫山髙偃薄江水之滔滔水於天下實至險山亦起伏爲波濤其巓防防不可見崖岸斗絕悲猨猱赤楓靑櫟生滿谷山鬼白日樵人遭窈窕陽防彼神女朝朝暮暮能雲雨以雲爲衣月爲褚乘光服暗無畱阻昆侖曽城道可取方丈蓬萊多伴侶塊獨守此嗟何求況乃低佪夢中語

西風

少年不知秋喜聞西風生老大多感傷畏此蟋蟀鳴況乃捨親友抱病獨逺行中夜臥不周惻惻感我情起視天正黒弱云亂縱橫似有霰雪飄不復星斗明時節忽如此重令壯心驚諒無同憂人樽酒安可傾

久雨

煤炲著天無寸空白沫上岸吹魚龍羲和推車出不得河伯欲取山爲宮城門晝閉眠百賈饑孫得糟夜哺翁老人慣事少所怪防屋箕踞歌南風

和王勝之雪霽借馬入省

泥水塡馬不受轍瓦雪得火猶藏溝宿霧紛紛度城闕朔气凜凜吹衣裘窮閻閉門無一客剝啄驚我有前騶彊隨傳呼出屋去鼻息凍合髭繆繆投韁馬鬛任欹側欲出操箠手還抽行思江南悲故事溪谷冬暖花常流前年臘歸三見白霽色嶺上斑斑畱杖藜此時將邑子登眺置酒身優遊豈如都城今日事祗恐一蹶爲親憂因知田裏駕款段昔人豈卽非良謀君家洛陽名實大談笑枯槁回春柔平生意气故應在白髮未敢相尋求從容退食想佳節豈無歌聲相獻酬柰何亦作苦寒調嘆息朝夕無驊驑超然遂有江湖意滿紙爲我書窮愁相如正應居客右子路且莫乘桴浮

和吳衝卿鵶鳴樹石屏

寒林昏鵶相與還下有跂石蒼孱顏曾於古圖見髣髴已怪刀筆非人間君家石屏誰爲寫古圖所傳無似者鵶飛歷亂止且鳴林葉慘慘風煙生髙齋日午坐中見意似落日空上行君詩防盛付君手云此非人乃天巧嗟哉渾沌死乾坤至造作萬物醜妍巨細各有理問此誰主何其精恢奇譎詭多可喜人於其間乃復雕鑱刻畫出智力欲與造化追相傾拙者婆娑尙欲奮工者固已窮誇矜吾觀鬼神獨與人意異𨿽有至巧無所爭所以虢山間埋沒此寶千萬歳不爲見者驚吾又以此知妙偉之作不在百世後造始乃與元气並畫工粉墨非不好歳久剝爛空畱名能從太古到今日獨此不朽由天成世人尙奇輕貨力山珍海怪采掇今欲索此屏後出爲君得胡賈欲價著不識吾知金帛不足論當與君詩兩相直

送李宣叔倅漳州

闗山到漳窮地與南越錯山川郁霧毒瘴癘春冬作荒茅篁竹閒蔽虧有城郭居人特鮮少市井宜蕭索野花無時蠻酒持可酌窮年不用客誰與分杯杓朝廷尙賢俊磊砢充防閣君能喜節行文藝又該博超然萬里去識者爲不樂予聞君子居自可救民瘼苟能禦外物得地無美惡似聞最南方北客今勿藥林麓換風气獸虵凋毒蠚如漳猶近州气冷又銷鑠珍足海物味其厚不爲薄章舉馬甲柱固已輕羊酪蕉黃荔子丹又勝楂梨酢逄衣比多士往往在邱壑從容與笑語豈不慰寂寞太守好觴詠嘉賔應在幕想卽有新詩流傳至京洛

送裴如晦宰吳江

霜【一作震】澤與天杳旁臨無限情他時散發處最愛垂虹亭飄然平生遊捨我戴吳星欲往獨不得都門防揚舲到縣問疾苦爲子求所經當知耕牧地往往茭蒲靑三江斷其二洚水何由寧防子好古者此歌尙誰聽

韓持國從富並州辟

韓侯冰玉人不可塵土雜官𨿽眾俊後名字久訇磕並州天下望撫士威愛愜千金棄不惜賔客常滿閤遙聞余風髙爲子置一榻親交西門餞百馬驕雜遝子材宜用世談者爲嗚唈矧今名主人气力足呵欱推賢爲時輔勢若朽易拉會當薦還朝立子在閶闔惜哉秣騏驥賦以升龠合咨予棲棲者气象已摧塌他年佐方州說將尙不納況於聲勢尊豈易取酬答有如持寸莛未足感鞺鞳顧於山水間意願多所合匡廬與韶石少小已嘗蹋風遊會稽春雪宿天柱臘淮湖江海上慣食蝦蟹蛤西南窮岷嶓東北盡濟漯身𨿽未嘗歷魂夢已稠沓荊溪最所愛映燭多廟塔溪果防丹漆溪花團繡罨扁舟信所過行不廢樽榼一從捨之去霜雪行滿頜思之不能寐蹙若防蚋噆方將築其濵畢景謝噂安能孤此意顚倒就衰颯惟子余所向嗜好比鶼鰈何時歸相過遊屐尙可蠟

寄吳衝卿

物變極萬殊心通才一曲讀書謂已多撫事知不足與君語承華念此非不夙恨無數頃田歸耕使成熟當官拙自計易用忤流俗窮年走區區得謗大於屋歸來污省捨又繼故人躅相逄祗數步吏桉常塡目切磋非無傷阻濶嗟何速孤危失所助把卷常恨獨虛名終自誤謬恩何見蹙淸明有衝卿奧美如晦叔時謂當選升屈指尙五六揆才最不稱饕寵寧無恧殷勤故人書紙尾又見朂君𨿽好徳言我自望忠告易稱動不括傳論大明服進爲非成材罪恐不容贖歳殘東風生陜樹塵翳麯何緣一杯酒談笑相追逐

韓持國見訪

餘生非匏瓜於世不無求弱力憚耕稼衣食當周流起家始二十南北今白頭愁傷意已敗罷病恐難瘳江湖把一節屢乞東南州治民豈吾能閒僻庶可偸謬恩當䢐冬黽勉始今秋豈敢事髙蹇茫然乖本謀撫心私自憐仰屋竊嘆愀彊騎黃饑馬欲語將誰投賴此城下宅數防故人畱攬衣坐中庭仰視白雲浮白雲禦西風一一向滄洲安得兩黃鵠跨之與雲遊

思王逄原

自吾失逄原觸事輙愁思豈獨爲故人撫心良自悲我善孰相我孰知我瑕疵我思誰能謀我語聽者誰朝出一馬驅暝歸一馬馳馳驅不自得談笑彊追隨仰屋臥太息起行涕淋漓念子冢上土艸茅已紛披婉婉婦且少煢煢一女嫠髙義動閭裏尙聞致財貲嗟我衣冠朝略能具饘糜葬祭無所助哀顏亦何施聞婦欲北返跂予常望之寒汴已閉口此行又參差又說當產子產子知何時賢者宜有後固當夢熊羆天方不可恃我願適在玆我疲學更誤與世不相宜宿昔心已許同岡結茅茨此事今已矣已矣尙誰知江與潭茫茫山與陂安能久竊食終負故人期

登景徳塔

放身千仞髙北望太行山巴屋如螘冢蔽虧塵霧間念此屋中人當復幾人閒雞鳴起四散暮夜相與還物物各自我誰爲賢與頑賤气卽易淩貴气卽難攀愧予心未齊俛首一破顏

和劉貢甫燕集之作

馮侯天馬壯不羈韓侯白鷺下淸池劉侯羽翰秋欲擊吳侯葩蕚春爭披沈侯玉雪照人潔蕭灑已見江湖姿惟予貌醜駭公等自鏡亦正如防倛忘形論交喜有得杯酒邂逅今良時心親不復異新舊便脫巾屨相諧嬉空堂無塵小雨定濃緑翳水浮秋曦髙談四坐掃炎熱木末更送涼風吹此歡不盡忽分散明月照屋空參差平明餘淸在心耳洗我重得劉侯詩劉侯未見聞已熟吾友稱誦多文辭才髙意大方用世自有豪俊相攀追咨予後防恐不數魂夢久向東南馳何時扁舟卻顧我還欲迎子遊山陂

寄王逄原

北風吹云埋九垓艸木零落空池防六龍避逃不敢出地上獨有寒崔嵬披衣起行愁不愜歸坐把卷闔且開永懷古人今已矣感此近世何爲哉申韓百家爇火起孔子大道寒於灰儒衣紛紛欲滿地無復气熖空煤炲力排異端誰助我憶見夫子眞奇材楩柟豫章槪白日祗要匠石聊穿裁我方官拘不得往子有閒暇宜能來晤言相與入聖處一取萬古光芒回

寄正之

少時已感韓子詩東西南北俱欲往新年尢覺此語悲恨無羽翼超惚恍肺肝欲絕形骸外涕洟自落衣巾上此憂難與世共知憶子論心更惆悵

思古

古之士方窮材行已雲貴大臣公聽采左右不得蔽或從蒿藜間入據廊廟勢小夫不敢望云我非其彚朝遊儁者羞暮出逄者避所以後世愚人人願髙位

惜日

白日照四方當在中天畱春風地上行當與時周遊和气所披拂槁幹卻濕柔愛欲傳萬物勢難停一州棲棲孔子者惜日此之由不能使此邦利澤施諸侯豈若駕以行使我遇者稠當時三千人齊宋楚陳周小者傳吾粗大能傳奧幽道散學以聖眾源乃常流吾初如匏瓜彼亦孰知丘惟士欲自逹窮通非外求曁必相天子乃能經九疇行𨿽恥彊勉閉戶非良謀

送裵如晦卽席分題三首【以黯然消魂惟別而已爲韻擬而惟字韻作】

飄然五湖長昨日國子師緑發約略白靑衫欲成緇牽舟推河水去與山水期春風垂虹亭一杯湖上持傲兀何賔客兩忘我與而能復記此飲詩成酒淋漓

二

十月欵水冰問君行何爲行不顧斗米自與五湖期平生湖上游幽事略能知此後君最樂窮年得遊嬉彩鯨抗波濤風作鱗之而鳴鼓上洞庭笑防紅橘垂漠漠大梁下黃沙吹酒旗應憐故人愁回首一相思

三

邂逅君子堂一杯相與持便應取酩酊萬事不足惟平明蔡河風回首成差池獨我漫浪者尙得行相追磨刀鱠嚴冬宿昔少陵詩還當捕鱸魚載酒與我期甫裏松菊盛洞庭柑橘垂文章爲我唱不數陸與皮

臨川文集卷七

欽定四庫全書

臨川文集卷八

宋王安石撰古詩

兩馬齒俱壯

春從沙磧底

晨興望南山

結屋山澗曲

朝日一暴背

黃菊有至性

少狂喜文章

三戰敗不羞

少年見靑春

白日不照物

艸端無華滋

一日不再飯

秋枝如殘人

靑靑西門槐

天下不用車

山田久欲拆

聖賢何常施

散發一扁舟

道人北山來

今日非昨日

秋日不可見

騏驥在霜野

悲哉孔子沒

秋庭午吏散

秋日在梧桐

我欲往滄海

前日石上松

日出堂上飲

兩馬齒俱壯

兩馬齒俱壯自驕千里材生姿何軒軒或是龍之媒一馬立長衢顧影方徘徊一馬裂銜轡犇嘶逸風雷立豈飽芻豆戀棧常思回犇豈欲野齕久羈羨駑駘兩馬不同調各爲世所猜問之不能言使我心悠哉

春從沙磧底

春從沙磧底轉上靑天際靄靄桑柘墟浮雲變姿媚遊人出暄暖鳥語辭陰翳心知歸有日我亦無愁思所嗟獨季子尙客江湖澨萬里卜鳯凰飄飄何時至

晨興望南山

晨興望南山不見南山根艸樹露顚頂樛枝空復繁銅瓶取井水已至尙餘溫天風一吹拂的皪成璵璠

結屋山澗曲

結屋山澗曲掛瓢秋樹顚鳴不中律呂時時驚我眠吾兒亦惡聒勠力事棄捐止我爲爾歌不如恣其然狂風動地至萬竅各啾喧一瓢𨿽易除豈在有無間皪皪山下石泠泠手中臨流寫所愛坐聽以窮年

朝日一暴背

朝日一暴背欣然忘夜寒樵松煮澗水旣食取琴彈彈作南風歌歌罷坐長嘆寤彼棲棲者遺世良獨難

黃菊有至性

團團城上日秋至少光輝積陰欲滔天況乃艸木防黃菊有至性孤芳犯羣威采采霜露間亦足慰朝饑

少狂喜文章

少狂喜文章頗復好功名稍知古人心始欲老蠶耕低佪但志食邂逅亦專城仰慙防防士俯愧擾擾甿良夜未遽央靑燈數寒更撥書置左右仰屋慨平生

三戰敗不羞

三戰敗不羞一官遷輙喜古人思慰親愧辱寧在已於陵避兄食織屨仰妻子恩義有相權潔身非至理

少年見靑春

少年見靑春萬物皆嫵媚身𨿽不飲酒樂與賔客醉一從上白百不見可喜心腸非故時更覺日月駛聞歡已倦往得飽還思睡春歸只如夢不復悲憔悴寄言少年子努力作春事亦勿怪衰翁衰彊自然異

白日不照物

白日不照物浮雲在寥廓風濤吹黃昏屋瓦更紛泊行觀蔡河上負土私力弱隋堤散萬家亂若春蠶箔仍聞決數道且用寛城郭婦子夜號呼西南漫爲壑

艸端無華滋

艸端無華滋陰气已盤固暄妍卻如春歳晚曾不寤一裘可以暖貧士終難豫忽忽逺枝空寒虫欲壞戶

一日不再飯

一日不再飯飯已八九眠忽忽返照閒頓羸不可遷筋骸徽纒束肺腑鼎鐺煎長往理不惜髙堂思所牽

秋枝如殘人

秋枝如殘人顏色先憔悴防寒吹已空性命一何脆寧當記疇昔葩葉相嫵媚歳行誰使然好殺豈天意

靑靑西門槐

人情甘阿防我獨倦請謁尢於權門疎萬事亦已拙平生江湖期夢寐不可遏靑靑西門槐少解馬上暍

天下不用車

天下不用車人人乘馬馳王良𨿽善禦攬轡欲從誰漢武伐大宛殺人若京坻孝文卻走馬獨行先安之萬物命在天取捨各有時陰陽更用事冬暖豈所宜卞氏彊獻玉兩刖亦已癡幸終遇良工己剖得不疑

山田久欲拆

山田久欲拆秋至尙求雨婦女喜秋涼踏車多笑語朔云捲眾水慘淡吹平楚橫陂與直塹疑卽沒洲渚霍霍反照中散絲魚幾縷鴻防不可問且往知何許欹眠露下舸側見星月吐龍骨已嘔啞田家眞作苦

聖賢何常施

聖賢何常施所遇有伸屈曲士守一隅欲以齊萬物防非不欲富言爲南宮出世無子有子誰敢救其失

散髮一扁舟

散發一扁舟夜長眠屢起秋水防明河迢迢藕花底愛此露的皪復憐云綺靡諒無與歌弦幽獨亦可喜

道人北山來

道人北山來問松我東岡舉手指屋脊云今如此長開田故歲收種果今年嘗告叟去復來耘鋤尙康彊死狐正首丘遊子思故鄕嗟我行老矣墳墓安可忘

今日非昨日

今日非昨日昨日已可思明日異今日如何能勿悲當門五六樹上有蟬鳴枝朝聽尙壯急暮聞已衰遲仰防靑靑葉亦復少華滋萬物同一气固知當爾爲我友南山居笑談解人頥分我秋栢實問言歸何時衣冠污窮塵苟得猶苦饑低佪歳已晚恐負平生期

秋日不可見

秋日不可見林端但餘黃杖藜思平野俛仰畏無光栗栗澗谷風吹我衣與裳姢姢空山月照我冠上霜

騏驥在霜野

騏驥在霜野低佪向衰艸入櫪聞秋風悲鳴思長道黃金作鞭轡粲粲空外好人生貴得意不必恨枯槁

悲哉孔子沒

悲哉孔子沒千歳無麒麟蚩蚩盡鉏商此物誰能珍漢武得一角燔烹誣鬼神更以鑄黃金傳誇後世人

秋庭午吏散

秋庭午吏散予亦歸息偃豈無嘉賔客欲往心獨懶北古人篇一讀三四反悲哉不蚤計失道行晼晚

秋日在梧桐

秋日在梧桐轉陰如急轂防防蔽中庭下視今可暴髙蟬不復嘒稍得寒鵶宿百繞有衰翁行歌待春緑

我欲往滄海

我欲往滄海客來自河源手探囊中膠救此千載渾我語客徒爾當還治昆侖嘆息謝不能相防涕翻盆客止我且往濯髮扶桑根春風吹我舟萬里空目存

前日石上松

前日石上松斸移沙水際靑靑折釵股俯映幽人砌蟠根今鬯茂落子還蒼翠三年一楮葉世事眞期費

日出堂上飲

日出堂上飲日西未云休主人笑而歌客子嘆以愀指此堂上柱始生在巖幽雨露飽所滋淩雲亦千秋所托願求久何言值君收乃令卑濕地百蟻上窮鎪丹靑空外好鎭壓已堪憂爲君重去之不使一蟻畱蟻力𨿽云小能生萬蚍蜉又能髙其礎不爾繼者稠語客且勿然百年等浮漚爲客當酌酒何豫主人謀

臨川文集卷八

欽定四庫全書

臨川文集卷九

宋王安石撰古詩

孔子

揚防二首

漢文帝

秦始皇

韓信

叔孫通

東方朔

揚劉

臧倉

田單

戴不勝

陸忠州

開元行

相送行效張籍

陰漫漫行

一日歸行

汴水

陰山畫虎圖

杜甫畫像

吳長文新得顏公壊碑

答揚州劉原甫

寄鄂州張使君

送元厚之待制知福州

悼四明杜醇

哭梅聖兪

遊章義寺

飯祈澤寺

答瑞新十逺

送文學士倅卭州

送宋中道通判洺州

送張公儀宰安丰

送陳諤

送孫長倩歸輝州

送喬執中秀才歸髙郵

雲山詩送正之

孔子

聖人道大能亦博學者所得皆秋毫𨿽傳古未有孔子蠛蠓何足知天髙桓魋武叔不量力欲撓一艸搖蟠桃顏回已自不可測至死鑽仰忘身勞

揚防二首

子雲遊天祿華藻鋭初學覃思晚有得晦顯無適莫寥寥鄒魯後於此歸先覺豈嘗知符命何苦自投閣長安諸愚儒操行自爲薄謗嘲出異已傳載因疏略孟軻勸伐燕伊尹幹說亳叩馬觸兵鋒食牛要祿爵少知羞不爲況彼皆卓犖史官蔽多聞自古喜穿鑿

二

子云平生人莫知知者乃獨稱其辭今尊子云者皆是得子云心亦無幾聖賢樹立自有師人知不知無以爲俗人賤今常貴古子云今存誰女數

漢文帝

輕刑死人眾防短生者偸仁孝自此薄哀哉不能謀露防惜百金防陵無髙丘淺恩施一時長患被九州

秦始皇

天方獵中原狐兔在所憎傷哉六孱王當此鷙鳥膺搏取已掃地翰飛尙憑淩遊將跨蓬萊以海爲丘陵勒石頌功徳羣臣助驕矜舉世不讀易但以刑名稱蚩蚩彼少子何用辧堅冰

韓信

韓信寄食常歉然邂逅漂母能哀憐當時噲等何由伍但有淮陰惡少年誰道蕭曹刀筆吏從容一語知人意壇上平明大將旗舉軍盡驚王不疑捄兵半楚濰半沙【一作摶兵擊楚濰半涉】從初龍且聞信怯鴻溝天下已橫分談笑重來捲楚氛但以怯名終得羽誰爲孔費兩將軍

叔孫通

先生秦博士秦禮頗能熟量主欲有爲兩生皆不欲艸具一王儀羣豪果知肅黃金旣徧賜短衣亦已續儒術自此凋何爲反初服

東方朔

平原狂先生隱翳世上塵材多不可數射覆亦絕倫談辭最詼怪發口如有神以此得親幸賜予頗不貧金玉本光泥沙豈能堙時時一悟主驚動漢庭臣不肯下兒童敢言詆平津何知夷與惠空復忤時人

揚劉

人各有是非犯時爲患害惟詩以譎諫言者得無悔汾王昔監謗變雅今尙載末俗忌諱繁此理寧復在南山詠種豆議法過四罪都戲桃花母子受顚沛疑似已如此況欲諄諄誨事變故不同揚劉可爲戒

臧倉

位在萬乘師孟軻猶不遇豈云貧與賤世道非吾趣意行天下福事忤由然去命也固有在臧倉汝何與

田單

湣王萬乘齊走死區區燕田單一卽墨掃敵如風旋舞鳥怪不測騰牛怒無前飄颻樂毅去磊砢功名傳掘葬與劓降論乃愧儒先深誠可奮士王蠋豈非賢

戴不勝

昔在宋王所皆非薛居州區區一不勝辛苦亦何求懷祿詎有恥知命乃無憂此士自可憐能復識此不

陸忠州

虞人以士招禦者與射比當時尙羞爲況乃天下士英英陸忠州學問輔明智低佪得坎坷勲業終不遂

元行

君不聞開元盛天子紏合儁傑披姦猖幾年辛苦補四海始得完好無疽瘡一朝寄托誰家子威福顚倒那復理那知赤子偏愁毒秪見狂胡倉卒起茫茫孤行西萬里偪仄歸來竟憂死子孫險不失故物社稷陵夷從此始由來犬羊著冠坐廟堂安得四鄙無豺狼

相送行效張籍

一車南一車北身世怱怱俱有役憶昔論心兩綢繆那知相送不得畱但聞馬嘶覺已逺欲望應湏上前阪秋風忽起吹泥塵雙目空回不見人

陰漫漫行

愁雲怒風相追逐靑山滅沒滄江覆少畱燈火就空牀更聽波濤圍野屋憶昨踏雪度長安夜宿木癅還苦寒誰云當春便妍暖十日九八陰漫漫

一日歸行

賤貧奔走食與衣百日奔走一日歸平生歡意苦不盡正欲老大相因依空房蕭瑟施繐帷靑燈半夜哭聲稀音容想象今何處地下相逄果是非

汴水

汴水無情日夜流不肯爲我少淹畱相逄故人昨夜去不知今日到何州州州人物不相似處處蟬鳴令客愁可憐南北意不就二十起家今白頭

陰山畫虎圖

陰山健兒鞭鞚急走勢能追北風及逶迆一虎出馬前白羽橫穿更人立回旗倒防四邊動抽矢當前放蹄入爪牙蹭蹬不得施磧上流丹防來濕胡天朔漠殺气髙煙雲萬里埋弓刀穹廬無工可貌此漢使自解丹靑包堂上絹素開欲裂一見猶能動毛髮低佪使我思古人此地摶兵走戎羯禽逃獸遁亦蕭然豈若封疆今晏眠契丹弋獵漢耕作飛將自老南山邊還能射虎隨少年

杜甫畫像

吾觀少陵詩爲與元气侔力能排天斡九地壯顏毅色不可求浩蕩八極中生物豈不稠醜妍巨細千萬殊竟莫見以何雕鎪惜哉命之窮顚倒不見收靑衫老更斥餓走半九州瘦妻僵前子僕後攘攘盜賊森戈矛吟哦當此時不廢朝廷憂常願天子聖大臣各伊周寧令吾廬獨破受凍死不忍四海寒颼颼傷屯悼屈止一身嗟時之人死所羞所以見公畫再拜涕泗流惟公之心古亦少願起公死從之遊

吳長文新得顏公壞碑

魯公之書旣絕倫歳久更爲時所珍荒壇壞冡朽崖屋剝落風雨埋煨塵斷碑數尺誰所得防畫入紙完如新延陵公子好事者拓取持寄情相親六書篆籀數變攺訓詁後世多失眞誰初妄鑿妍與醜坐使學士勞骸筋堂堂魯公勇且仁出遇世難親經綸揮毫卓犖又驚俗豈亦以此誇常民但疑技巧有天得不必勉彊方通神詩歌甘棠美召伯愛惜蔽芾由思人時危忠誼常恨少寶此勿復令埋堙

答揚州劉原甫【因君古人風更欲投吾簮】

少食苦不足一官聊自謀爲生晚更拙懷祿尙遲畱黽勉詎有補彊顏包眾羞謂我古人風知君以相優君實髙世才主恩正綢繆哿矣哀此民華簪寧易投

寄嶽州張使君

昔人寧飲建業水共道不食武昌魚公來建業每自如亦復不厭武昌居武昌山川今可想緑水逶迆煙莽蒼白鷗晴飛隨兩槳岸薺茸茸映魚网投老畱連陌上塵思公一語何由往

送元厚之待制知福州

海隅山谷閒人物最多處平旦息相吹連城黕如霧閩王舊宮室丹漆美無度今爲大帥府千里來赴愬元侯文章翁更以吏能著峩峩中天閣鳴玉新攺步銜詔出梨嶺方爲逺人慕旌旗滿流水冠蓋東門駐四坐共咨嗟疑侯不當去張仲稱孝友樊侯正求助名城𨿽云樂行矣未宜遽

悼四明杜醇

杜生四五十孝友稱鄕裏隱約不外求耕桑有妻子藜杖牧雞豚筠筒釣魴鯉歳時沽酒歸亦不乏甘防天涯一杯飯夙昔相逄喜談辭足詩書篇詠又淸泚都城問越客安否常在耳日月未渠央如何棄予死古風久凋零好學少爲已悲哉四明山此士今已矣

哭梅聖兪

詩行於世先春秋國風變衰始柏舟文辭感激多所憂律呂尙可諧鳴球先王澤竭士已偸紛紛作者始可羞其聲與節急以浮眞人當天施再流篤生梅公應時求頌歌文武功業優經奇緯麗散九州眾皆少鋭老則不翁獨辛苦不能休惜無采者人名遒貴人憐公靑兩眸吹噓可使髙岑樓坐令隱約不見收空能乞錢助饙餾疑此有物司諸幽棲棲孔孟葬魯鄒後始卓犖稱軻丘聖賢與命相楯矛勢欲彊逹誠無由詩人況又多窮愁李杜亦不爲公侯公窺窮阨以身投坎軻坐老當誰尢吁嗟豈卽非善謀虎豹𨿽死皮終畱飄然載喪下陰溝粉書軸幅懸無旒髙堂萬里哀白頭東望使我商聲謳

遊章義寺

九日章義寺倦遊因解鑣拂榻寄午夢起尋北山椒岑蔚鳥絕迹悲鳴惟一蜩歡言與僧期於此共簞瓢斬松八九根壁具一朝伏檻何所見蒼蒼圍寂寥巖谷寒更靜水泉淸不搖安得有車馬尙無漁與樵神茂眞觀復心明眾塵消陰嶺有嘉客儻來不湏招

飯祈澤寺

駕言東南遊午飯投僧館山白梅蘂長林黃桞芽短笭箵沙際來略彴桑閒防春映一川明雪消千壑漫魚隨竹影浮鳥誤人聲散翫物豈能畱幹時吾自懶

答瑞新十逺

逺水悠然碧逺山天際蒼中有山水人寄我十逺章我時在髙樓徙倚觀八荒亦復有逺意千載不相忘

送文學士倅卭州

文翁出治蜀蜀士始文章司馬唱成都嗣音得王揚犖犖漢守孫千秋起相望操筆賦上林脫巾選爲郎擁書天祿閣奇字校偏傍忽乘駟馬車牛酒過故鄕時平無諭檄不訪碧雞祥問君行何爲闗隴正繁霜中和助宣布循吏綴前芳豈特爲親榮區區誇一方

送宋中道通判洺州

漳水不灌鄴不知幾何時後世有史起乃能爲可爲余嘗憐洺民舄鹵半不治頗覺漳可引但爲談者嗤髙議不同俗功成人始思夫子到官日勿忘吾此詩

送張公儀宰安丰

楚客來時鴈爲伴歸期只待春冰泮鴈飛南北三兩回回首湖山空夢亂祕書一官聊自慰安丰百里誰復嘆揚鞭去去及芳時壽酒千觴花爛漫

送陳諤

有司昔者患不公翻名謄書今故宻論才相若子獨棄外物有命眞難必鄕閭孝友莫如子我願卜鄰非一日朱門奕奕行多慚歸矣無爲惡蓬蓽

送孫長倩歸輝州

溪澗得雨潦奔溢不可航江海收百川浩浩誰能量溪澗之日短江海之日長願生畜道徳江海以自方

送喬執中秀才歸髙郵

薄飯午不羮空鑪夜無炭寥寥日避席烈烈風欺幔謂予勿惡此何爲向子嘆長年客塵沙無婦助親爨寒暄慰白首我弟才將冠邅廻歳又晚想見淮湖漫古人一日飬不以三公換田園在戮力且欲歸鋤灌行矣子誠然光陰未宜翫負米力有餘能無讀書伴

雲山詩送正之

雲山參差碧相圍溪水詰曲帶城陴溪窮壤防至者誰子獨與子相諧熙山城之西鼓吹悲水風蕭蕭不滿旗子今去此來無時予有不可誰予規

臨川文集卷九

欽定四庫全書

臨川文集卷十

宋王安石撰古詩

和甫如京師微之置酒

別孫莘老

寄丁中允【寶臣】

示平甫弟

憶北山送勝上人

相國寺啟同天節道場行香院觀戱者

馬上轉韻

乙巳九月登冶城作

過劉貢甫

估玉

信都公家白兔

車螯二首

與平甫同賦槐

甘棠梨

獨山梅花

同昌叔賦鴈奴

老樹

賦棗【得燭字】

飛鴈

寓言九首

舟中讀書

和王樂道讀進士試卷

自訟

彼狂

眾人

和甫如京師微之置酒

季子將北徵貂裘解亭臯使君擁鳴騶出餞載酒醪作詩寵行色坐客多賢豪信知大夫才能賦在登髙陟屺憂未已彊歌反哀號問言歸何時逮此冬風饕川塗良阻修箠轡愼所操黃屋初啟聖萬靈歸一陶詢謀及疎賤防取皆時髦往矣果有合可辭州縣勞

別孫莘老

逢原未熟我已與子相知自吾得逢原知子更不疑把手湖上舟望子欲歸時茫然乃分散獨背東南馳寥寥西城居邂逅與子期雞鳴入省門朱墨來紛披含意不自得彊顏聊爾爲會合常在夜靑燈照書詩往往並衾語至明不言疲怱怱捨我去使我當從誰送子不出門我身方羈縻我心得自如今與子相隨隨子至湖上逢原所嘗嬉想見荷葉盡北風捲寒漪已懷今日愁更念昔日悲相逢亦何有但有鏡中絲

寄丁中允【寶臣】

人生九州閒泛泛水中木漂浮隨風波邂逅得相觸始我與夫子得官同一州相逢皆偶然情義乃綢繆我於人事疎而子久矣修磨礲以成我徳大不可醻乖離今六年念子未甞休豈不道相逢但得頃刻畱歡喜不滿顏長年抱離憂古人有所思千里駕車牛如何咫尺間而不與予遊顧惜五斗米無辜自拘囚念彼磊落者心顏兩慚羞剡山碧榛榛剡水日夜流山行苦無巇水淺亦可舟使君子所善來檄自可求何時子來意待子南山頭

示平甫弟

汴渠西受昆侖水五月奔湍射黃矢髙淮夜入忽倒流碕岸相看欲生觜萬檣如山矻不動嗟我仲子行亦止自聞畱連且一月每得問訊猶千里老工取河天上落伏礫邅沙捲無底土橋立馬望城東數日知有相逢喜墻隅返照媚槐谷池靣過雨蘓篁葦欣然把手相與閒所願此時無一詭豈無他憂能老我付與天地從今始閉門爲謝載酒人外慕紛紛吾巳矣

憶北山送勝上人

蒼藤翠木江南山激激流水兩山間山髙水深魚鳥樂車馬迹絕人長閒雲埋樵聲隔蔥蒨月弄釣影臨潺湲黃塵滿眼衣可濯夢寐惆悵何時還

相國寺啟同天節道塲行香院觀戲者

侏優戲埸中一貴復一賤心知本自同所以無欣怨

馬上轉韻

三月楊花迷眼白四月栁條空老碧年光如水盡東流風物看看又到秋人世百年能防許何湏戚戚長辛苦富貴功名自有時簞瓢捽茹亦山雌

乙巳九月登冶城作

欲望鐘山岑因知冶城路躋攀隱木杪稍記曽逰處紅沈渚上日蒼起榛中霧卽事有哀傷山川自如故

過劉貢甫

去年約子逰山陂今者仍爲大梁客天旋日月不少畱稱意人閒寜易得天明欲相就語云雪塡城萬家白冬風吹鬛馬更驕一出何由問行迹能言奇字世已少終欲追攀豈辭劇枕中鴻寶舊所傳飲我寜辭酒或索吾願與子同醉醒顏狀𨿽殊心不隔故知今有可憐人回首紛紛斗筲窄

估玉

潼關西山古藍田有气鬰鬰髙拄天雄虹雌霓相結纒晝夜不散非雲煙秦人挾斤上其巓視气所出深鑱鐫得物盈尺方且堅以斤試叩聲泠然持歸市上求百錢人皆疑嗟莫愛憐大梁老估聞不眠操金喜取走蹁躚深藏牢包三十年光怪鄰里驚相傳欲獻天子無由緣朝廷昨日鐘鼓縣呼工琢圭寘神筵玉材細瑣不中權賈孫抱物詔使前紅羅復疊帕紫氈發視紺碧光屬聯詔問與價當防千眾工讓口無敢先嗟我豈識眞【一作】與全

信都公家白

水精爲宮玉爲田姮娥縞衣洗朱鈆宮中老非日浴天使潔白宜嬋娟揚須弭足桂樹間桂花如霜亂後前赤鵶相望窺不得空疑兩瞳射日丹東西跳梁自長久天畢橫施亦何有憑光下視罝罔繁衣褐紛紛漫回首去年驚墮滁山云出入虛莽猶無羣奇毛難藏果亦得千里今以窮歸君空衢險幽不可返食君庭除嗟亦窘令予得爲此謀丰艸長林且逰衍

車螯二首

車螯肉甚美由美得烹燔殻以無味棄棄之能久存予甞憐其肉柔弱甘咀吞又嘗怪其殻有功不見論醉客快一噉散投墻壁根寜能爲收拾持用訊醫門

二

車螯肉之弱恃殻保厥身自非身有求不敢微啟唇尙恐擉者得泥沙常埋堙往往湯火閒身盡殻空存維海錯萬物口牙且咀吞爾無如彼何可畏寕獨人無爲久自苦含匿不暴陳豁然從所如遊蕩四海滣淸波濯其污白日曬其昏死生或有在豈遽得烹燔

與平甫同賦槐

冰雪泊椘防萬株同飄零春風都城居初見葉靑靑嵗行如車輪防翳忽滿庭秋子今在眼何時動江舲

甘棠梨

甘棠詩所歌自足誇眾果愛其淩秋霜萬玉懸磊砢園夫盛采摘市賈爭包裹車輸動盈箱舟載輙連柁朝分不知數暮在知防顆但使甘有餘何傷小而橢主人捐千金飣餖畱四坐柑椑與橙栗在口亦云可都城紛華地內熱易生火問客當此時蠲煩孰如我

獨山梅花

獨山梅花何所似半開半謝荊棘中美人零落依艸木志士顦顇守蒿蓬亭亭孤艷帯寒日漠漠逺香隨野風移栽不得根欲老回首上林顏色空

同昌叔賦鴈奴

鴻鴈無定棲隨陽以南北嗟哉此爲奴至性能懇惻人將伺其殆奴輙告之亟舉羣寤而飛機巧無所得夜或以火取奴鳴火因匿頻驚莫我捕顧謂奴不直嗷嗷身百憂泯泯眾一息相隨入矰繳豈不聼者惑偸安與受紿自古有亡國君看鴈奴篇禍福甚明白

老樹

去年北風吹瓦裂墻頭老樹凍欲折蒼葉蔽屈忽扶疎野禽從此相與居禽鳴無時不可數雌防各自應律呂我牀撥書當午眠能驚我眠聒我語古詩鳥鳴山更幽我念不若鳴聲收但憂此物一朝去狂風還來欺老樹

賦棗【得燭字】

種桃昔所傳種棗予所欲在實爲美果論材又良木餘甘入鄰家尙得饞婦逐況餘秋盤中快噉取饜足風包墮朱繒曰顆皺紅玉贄享古已然豳詩自宜錄緬懷靑齊閒萬樹防平陸誰云食之昏匿知乃成俗廣庭觴聖壽以此參肴防願比赤心投皇明儻予燭

飛鴈

鴈飛冥時下泊稻粱𨿽少江湖樂人生何必慕輕肥辛苦將身到沙漠漢時蘓武與張騫萬里生還值偶然丈夫許國當如此男子辭親亦可憐

寓言九首

詵詵古之士出必見禮樂羣遊與羣飲仁義待揚防心疲歌舞荒耳聒米鹽濁所以後世賢絕俗乃爲學

二

不得君子居而與小人遊疵瑕不相摩況乃禍釁稠髙語不敢出鄙辭彊顏酧始云避世患自覺日巳偸如傅一齊人以萬楚人咻云復學齊言定復不可求仁義多在野欲從苦淹畱不悲道難行所悲累身修

三

周公歌七月耕稼乃王術宣王追祖宗考牧與宮室甘棠能聼訟召伯聖人匹後生論常髙於世復何實

四

婚防孰不供貸錢免爾縈耕收孰不給傾粟助之生物贏我收之物窘出使營後世不務此區區挫兼並

五

貞觀業萬世經營豈非艱其子一搖之宗廟靈防殫開元始聰明一奔岷山功髙後毀易徳薄人存難

六

言失於湏臾百世不可除行失幾席間惡名滿八區百年養不足一日毀有餘諒彼恥不仁戒哉惟厥初

七

鐘鼓非樂本本末猶相因仁聲入人深孟子言之醇如何貞觀君從古同隋陳風俗不粹美惜哉世無臣

八

遊鯨厭海濁出戲淸江湄風濤助翻騰网罟不敢窺失身洲渚間螻蟻乘其機物大苦易窮一窮無所歸

九

猛虎臥艸閒羣鳥從噪之萬物忌彊梁寜獨以其私虎終機械得鳥亦彈丸隨山雞不忤物黙與鳯凰期

舟中讀書

冉冉木葉下蕭蕭山水秋浮雲帯田野落日抱汀洲歸臥無與語出門何所求未能忘感慨聊以古人謀

和王樂道讀進士試卷

文章始隋唐進取歸一律安知鴻都事竟用程人物變今嗟未能於已空自咄流波亦巳漫髙論常見屈故令俶儻士往往棄堙鬰臯陶敍九徳固有知人術聖世欲爾爲徐觀異人出

自訟

孔子見南子子路爲不怡欲從公山氏勃鬰見色辭道如天之蒼萬物不能緇弟子尙不信況予乏才資明知古人仁語黙各有時苟出不自愼果爲聼者疑白圭尙可磨駟馬猶能追一言成不智𨿽悔欲何爲

彼狂

上古杳黙無人聲日月不忒山川平人與鳥獸相隨行祖孫一死十百生萬物不給乃相兵伏羲畫法作後程漁虫獵獸寛羣爭勢不得巳當經營非以示世爲聰眀方分類別物有名誇賢尙功列恥榮蠱僞日巧雕元精至言一出眾輙驚上智閉匿不敢成因時就俗救刖黥惜哉彼狂以文鳴彊取色樂要聾盲震蕩沈濁終無淸詼詭徒亂聖人氓豈若泯黙死蠶耕

眾人

眾人紛紛何足競是非吾喜非吾病頌聲交作莽豈賢四國流言旦猶聖惟聖人能輕重人不能銖兩爲千鈞乃知輕重不在彼要之美惡由吾身

臨川文集卷十

欽定四庫全書

臨川文集卷十一

宋王安石撰古詩

寄題郢州白雪樓

聖兪爲狄梁公孫作詩要予同作

防亭

和王樂道烘虱

和聖兪農具詩十五首

次韻酬微之贈池紙並詩

酬衝卿月晦夜有感

送子思兄參恵州軍

送董伯懿歸吉州

八月十九日試院夢衝卿

平甫歸飲

答陳正叔

過食新城藕

眀州錢君倚眾樂亭

愛日

答裴煜道中見寄

餘寒

孤城

和微之藥名勸酒

客至當飲酒二首

乙未冬婦子病至春未巳

彊起

飲裴侯家

送謝師宰赴任楚州二首

次韻遊山門寺望文脊山

車螯

疥

寄題郢州白雪樓

折楊黃荂笑者多陽春白雪和者少知音四海無防人況乃區區郢中小千載相傳始欲慕一時獨唱誰能曉古心以此分俚耳至今徒擾擾朱樓碧瓦何年有榱桷連空欲驚矯郢人爛漫醉浮雲郢女參差躡飛鳥丘墟餘響難再得欄檻玆名復誰表我來欲歌聲更吞石城寒江暮云繞

聖兪爲狄梁公孫作詩要予同作

虎豹不食子鴟梟不乘雄人惡甚鳥獸吾能與成功愛有以計畱去有勢不容吾謀適合意防亦齒姦鋒時防淪九泉褒取異代忠堂堂社稷臣近世孰如公空使苗裔孫稱揚得詩翁一讀亦使我慨然想余風

防亭

隱者委所逢在物無不足山林與城市語道歸一轂詩人論巨細此指尙局束頗知區區者自屏忍所欲孰識古之人超然遺耳目豈於喧與靜趣捨有偏獨命亭今何爲似乃畏驚俗至意不標掲小名聊自屬夏風檐楹寒冬雪牕戶燠春樊亂梅栁秋徑深松菊壺觴日笑傲裙屐相追逐此樂已難言持琴作新曲

和王樂道烘虱

秋暑汗流如炙輠敝衣濕蒸塵垢涴施施眾虱當此時擇肉甘於虎狼餓咀嚙侵膚未云已爬搔次骨終無那時時對客輒自捫千百所除才防个皮毛得气彊復活爪甲流丹眞暫破未能湯沐取一空且以火攻令少挫踞鑪熾炭已不暇對竈張衣誠未過飄零乍若蛾赴燈驚擾端如蟻旋磨欲毆百惡死焦灼肯貸一凶生棄播已觀細黠無所容未放老姦終不墮然臍郿塢患溢世焚寶鹿臺身易貨冢中燎入化秦屍池上焮隨遷莽坐彼皆勢極就煙埃況汝命輕侔涕唾逃藏壊絮尙欲索埋沒死灰誰復課【一本無此八句】燻心得禍爾莫悔爛額收功吾可賀猶殘眾蟣恨未除自計寜能久安臥

和聖兪農具詩十五首

田廬

田父結田廬聊容一身息呼兒取茅竹不借鄕人力起行廬旁朝歸臥廬下夕悠悠各有願勿笑田廬窄

樵斧

百金聚一冶所賦以所遭此豈異莫耶柰何獨當樵朝出在人手暮歸在人腰用捨各有時此心兩無邀

耕牛

朝耕艸茫茫暮耕水潏潏朝耕及露下暮耕連月出身無一毛利主有千箱實睆彼天上星空名豈余匹

水車

取車當要津膏潤及逺野與天常斡旋如雨自潨瀉置心亦何有在物偶相假此理乃可言安得圓機者

牧笛

綠艸無端倪牛羊在平地芊綿杳靄閒落日一橫吹超遙送逸響澶漫冩眞意豈比賣餳人吹簫販童稺

颺扇

精良止如畱疏惡去如擯如擯非爾憎如畱豈吾吝無心以擇物誰喜亦誰慍翁乎勤簸揚可使糠粃盡

田漏

占星昏晚中寒暑已不疑田家更置漏寸晷亦欲知汗與水俱滴身隨陰屢移誰當哀此勞往往奪其時

牛衣

百獸冬自暖獨牛非氄毛無衣與卒嵗坐恐得空牢主人覆防防豈啻一綈袍問爾何以報離離滿東臯

樓種

富家種論石貧家種論鬥富貧同一時傾防應心手行看萬壠空坐使千箱有利物博如此何慚在牛後

耒耜

耒耜見於易聖人取風雷不有仁智兼利端誰與開神農后稷死般爾相尋來山林盡百巧揉斵無良材

錢鎛

於易見耒耜於詩聞錢鎛百工聖人爲此最功不薄欲收禾黍善先去蒿萊惡願同欹器悟更使臣工作

耰耡

鍜金以爲曲揉木以爲直直曲相後先心手始兩得秦人望屋食以此當金革君勿易耰耡耰鋤勝鋒鏑

襏襫

采采霜露下披披煙雨中蒲茅以爲友裋褐相與同勿妬市門人綺紈被奴僮當慚邊城戍擐甲䢐春冬

臺笠【史記索隱謂蓬累立也】

耕有春雨濡耘有秋陽暴二物應時湏九州同我服欲爲生少慕得此自云足君思周伯陽所願豈華轂

耘鼓

逢逢戲場聲壤壤戰時伍日落未云休田家亦良苦問兒今壠上聽此何莽鹵昨日應官繇州前看歌舞

次韻酬微之贈池紙並詩

微之出守秋浦時椎冰看萬谷皮波工手吒今樣魚网肯數荊州池霜紈奪色賈不售虹玉防气山無輝方船穩載獻天子善價徐取供吾私十年零落尙百一持以贈我隨淸詩君寜久寄金穀地方執賜筆磨坳螭當畱此物朝上國日侍帝側書新儀不然名山副史本褒拔元凱誅窮奇咨予文章非世用畫鏤空爾糜冰脂揮毫才足記姓字竊學又恥從師宜怱怱防污亦何忍嘉貺但覺難爲辭篇終有意責趙璧窮國恐誤連城歸傾嚢倒篋聊一報安敢坐以秦爲雌

酬衝卿月晦夜有感

夜云不見天況乃星與月蕭蕭暗塵走坎坎寒更發樓歌客尙飲酩酊不畏雪巷哭復有人鄰風送幽咽紛然各所遇悲喜孰優劣君方感荘周浩蕩擺羈絏歸來亦置酒玉指調弦撥獨我坐無爲靑燈對明滅

送子思兄參惠州軍

沄沄曲江水天借九秋色樓臺飛半空秀气盤韶石載酒塡裏閭吹花換朝夕笙簫震河漢錦繡爛冠幘地靈瘴癘絕人物傾南極先朝有名臣臥理訟隨息稍稍延諸生談笑與賔客子來適妙年謁入交履舄寂寥九齡後此獨望一國虞翻禮丁覽韓愈俟趙徳孤岸鎭頺波俗流未易識我方文葆中旋逐旌旗迹去思今豈忘耳目熟遺迹吏含殷勤言俛仰問乖隔當時府中兒侵尋邊白下帷𨿽著書不捄寒饑廹謂宜門防士宦路久烜赫柰何猶差池更捧丞掾檄驥摧千里蹄鵬墮九霄翮人生無巧愚天運有通塞試觀馳騁人意气宇宙窄榮華去路塵謗辱與山積優逰祿仕間較計誰失得送君彊成歌陟岵翻感激

送董伯懿歸吉州

我來以喪歸君至因謫徙蒼黃憂患中邂逅遇於此去年服初除聽赦相助喜看君數歸月但屈兩三指茫然冬更秋一笑非願始籃輿楊栁下明月芙蕖水僮饑屢窺門客罷方隱幾是非評眾詩成敗防前史時時對奕石漫浪爭生死送迎皆幅巾設食但陳米亦曽戲篇章揮翰疾蒿矢君豪才有餘我老憊先止東城景陽陌南望長幹紫欲劚三畝蔬於焉寄殘齒經過許後日唱和猶在耳新防忽捨我欣悵生彼已江湖北風帆捩柂卽千里相逢知何時莫惜縑與紙

八月十九日試院夢衝卿

空庭得秋長漫漫寒露入幕愁衣單喧喧人語已成市白日未到扶桑間永懷所好卻成夢玉色髣髴開心顏逆知後應不復隔談笑明月相與閒

平甫歸飲

無田士相弔亦以廢燕樂我官𨿽在朝得飲乃不數詩書向墻戶賔至無杯杓空取上古言醻之等糟粕有如揚子云嵗晚天祿閣但無載酒人識字眞未博叔兮歸自東一笑堂上酌緒餘不及客兒女聊相酢髙談非世歡自慰亦不惡寄言繁華子此趣由來各

答陳正叔

天馬志萬里駕鹽不如閒壯士困局束不如棄之完利行有阨轍勢渉無恬瀾明明千年羞促促一日歡孰肯避此世引身取平寛超然子有意爲我歌考槃予方慕孔氏委吏久盤桓得失未云殊聊各趨所安

過食新城藕

他年過食新城藕枕藉船中載親友今年卻到經行處獨坐昏煙對舞栁甘酸向口無所適牢落盤餐與樽酒冰房玉節漫自好欲禦還休涕垂手曽參宦學居常近陽城離別初不久人閒此願兩未能西風落日空回首

明州錢君倚眾樂亭

使君幕府開東部名髙海曲人知慕艤船談笑政卽成洗滌山川作佳趣平泉浩蕩銀河注想見明星弄機杼載沙築成天上路投虹爲橋取孤嶼掃除荊棘水中央碧瓦朱甍隨指顧春風滿城金版舫來看置酒新亭上百女吹笙彩鳳悲一夫伐鼓靈鼉壯安期羨門相與逰方丈蓬萊不更求酒酣忽跨鯨魚去陳迹空令此地畱

愛日

鴈生陰沙春冬息陽海澨取南北豈以食爲累咨予愁病軀朴鄙人所戲無才治時難量力當自棄豈知塞上霜飄然亦何事髙堂已白髮愛日負明義悲風吹平原秣馬聊一愒含懷孰與語仰屋思嘆喟孟母知身從萊妻恥人制一肉倘易謀萬鐘非得計

答裴煜道中見寄

君逰苦數歸苦晚一驛險有千里逺知君陟降旦暮閒馬力不勁厭長阪雨腳墜地花枝低風頭入溪蒲葉偃此處登臨不柰愁瓊樹森森遮疊巘

餘寒

餘寒駕春風入我徵衣裳捫鬢秖得凍蔽靣尙疑創士耳恐猶墜馬毛欲吹僵牢持有失箸疾飲無畱湯曈曈扶桑日出有萬里光可憐當此時不濕地上霜鴻鴈飛北望去成行誰言有百鳥此鳥知陰陽豈時有必至前識聖所臧把酒謝髙翰我知思故鄕

孤城

孤城回望【一作首】距防何記得好處常經過最思東山煙樹色更憶南湖秋水波百年顚倒【一作三年飄忽】如夢寐萬事乖隔【一作萬事感激】徒悲歌應湏飲酒不復道今夜江頭明月多

和微之藥名勸酒

赤車使者錦帳郎從容珂馬畱閒坊紫芝眉宇傾一坐笑語但聞雞舌香藥名勸酒詩實好陟釐爲我書數行眞珠的皪鳴槽牀金罌琥珀正可嘗史君子細看流光莫惜覓醉衣淋浪獨醒至死誠可傷歡華易盡悲酸早人閒沒藥能醫老寄言歌管眾少年趂取烏頭未白前

客至當飲酒二首

結屋在墻陰閉門讀詩書懷我平生友山水異秦吳杖藜出柴荊豈無馬與車窮通適異趣談笑不相愉豈復求古人浩蕩與之俱客至當飲酒日月無根株

二

天提兩輪光環我屋角走自從紅顏時照我至白首累累地上土往往平生友少年所種樹磥砢行復朽古人有眞意獨在無好醜誰與論客至當飲酒

乙未冬婦子病至春未已

天旋無窮走日月靑髮能禁防回首兒呻婦嘆冬復春彊欲笑歌難發口黃卷幽尋非貴嗜藜牀穩臥𨿽貧有二物長乖亦可憐一生所得猶多苟

彊起

寒堂耿不寐轆轆聞車聲不知誰家兒先我霜上行嘆息夜未央呼燈置前楹推枕欲彊起問知星正明昧旦聖所勉齊詩有雞鳴嗟予以竊食更覺負平生

飲裴侯家

裴侯飲我日向中四坐賔客顏皆紅掃除髙館邀我入自出糶麥憐民窮天邊眼力破萬里桑麻山四起野心探尋殊未已更欲湔衣北城水忽見碧樹櫻桃懸下馬恣食不論錢赤星磊落入我眼恐是半醉逰靑天裴侯方坐塵沙裏役身救物當如此我曺偶脫簿領閒何忍愛惜一日閒且歸拂席飽眠睡明日更看滁南山

送謝師宰赴任楚州二首

珠玉不自貴故爲人所憐賢愚亦如此好惡有自然聞子欲東南使我抱幽悁炎風沙土中甘與子畱連大梁非無客跪起廢食眠相看獨不厭以此知子賢衰气已難彊壯心方少年才髙豈易得朂子在雕鐫

二

昆侖一支流向東七月八月船如風愛君少壯此行樂恨我畱連成老翁神頭兩岸水無窮伏檻荷花滿地紅當時不得君擕手今日山川在眼中

次韻遊山門寺望文脊山

宣城百山間文脊尢奇峯拔出飛鳥上圗畫難爲容聞昔有幽人捫蘿追赤松遺形此古室孤坐鹿裘重人去邈不反洞壑空藏龍側行蒼崕煙俯仰求靈蹤逰者如可得甘棄萬戶封安能久塵土傾倒相迎逢

車螯

海扵天地間萬物無不容車螯亦其一埋沒沙水中獨取常苦易衛生乏眀聰機緘誰使然含蓄略相同坐欲腸胃得要令湯火攻置之先生盤噉客爲一空蠻夏怪四坐不論殻之功狼籍堆左右棄置任兒童何當彊收拾持問大毉工

疥

浮陽燥欲出陰濕與之戰燥濕相畱連虫出乃投間搔膚血至股解衣燎鑪炭方其愜心時更自無可患呼醫急治之莫惜千金散有樂卽有苦愜心非所願

臨川文集卷十一

欽定四庫全書

臨川文集卷十二

宋王安石撰古詩

和平甫舟中望九華山二首

和中甫兄春日有感

信陵坊有籠山樂官

收鹽

省兵

發廩

感事

美玉

寄曽子固

同杜使君飲城南

有感

送孫叔康赴禦史府

別馬袐丞

到郡與同官飲

追送朱氏女弟宿木癅僧捨

招同官遊東園

九日隨家人遊東山遂遊東園

秋懷

旣別羊王二君與同官飲城南

試茗泉

躍馬泉

白紵山

七星硯

九鼎

九井

寄題眾樂亭

書會別亭

題舒州山谷寺石牛洞泉穴

和平甫舟中望九華山二首

椘越千萬山防奇此山兼盤根𨿽巨壯其末乃修纎去縣尙百里側身勇前瞻蕭條煙嵐上縹緲浮靑尖徐行稍復逼所矚亦已添精神去亹亹气象來漸漸卸席取近防移船傍蒼蒹窺觀坐窮晡未覺晷刻淹江空萬物息四靣波瀾恬峩然九女鬟爭出一鏡匳臥送秋月沒起看朝陽暹遊氛蕩無餘瑣細得盡覘陵空翠纛直照影寒鋩銛冢木立紺髮崕林張紫髯變態生倐忽𨿽神詎能占當畱老吾身少駐誰云饜惜哉秦漢君黃屋上衡等之事嬉遊捨此何其亷我疑二後荒神物久巳厭埋藏在雲霧不欲登昏憸又疑避褒封蔽匿以爲謙或是古史書脫落簡與籖當時備巡遊今不在緗縑終南秦之望泰山魯所詹天王與秩祭俎豆羅防鹽苟能澤下民維此逺亦沾方今東南旱土脈燥不黏尙無膚寸功豈免竊食嫌神莽吾難知士病吾能砭文章巧傅會智術工飛箝薦寶互圭璧論材自楩柟苟以飾婦妾謬云活蒼黔豈如幽人樂玆山謝閭閻穴石作戶牖垂泉當門簾尋奇出後徑覽勝倚前檐超然往不返舉世徒呫呫髙興寄日月千秋伴烏蟾遐追商洛翁秦火不能炎近慕椘穆生竟脫椘人鉗吾意竊所尙人謀諒難僉

二

誰謂九華逺吾身未甞詹唱篇每起予予口安能箝憶在秋浦北空江上新蟾光潔冩一鏡回環兩堤奩露坐引衣襋風行欹防檐維舟當此時巨細得盡瞻試甞論大略次乃述微纎此山廣以深包畜萬物兼噓雲吐霧生育靡不漸巍然如九皇徳澤四海沾此山相後先各出羣峯尖毅然如九官羅列在堂防挺身百辟上附麗無姦憸此山髙且寒五月不覺炎艸樹萋已綠冰霜尙涵淹頽然如九老白髮連蒼髯此山當無雲秀色鬰以添奼然如九女靚飾出重佩環與巾裙紺玉靑紈縑逺之妍西施近或醜無鹽變態不可窮詩者徒呫呫我初勇一往役世難安恬浪荒不走職民瘼當誰砭乖離今數旬夢想欲窺覘自期得所如何啻釋囚鉗念昔太白巓下視海日暹朅來天柱逰屐齒尙苔黏猶之健飲食屢饗亦云饜胡爲慕攀踏已憊且不嫌豈其仁智心山水固所濳男兒有所學進退不在占功名苟不諧廊廟等閭閻況乃掄椽杙其誰辧楩柟歸歟巖崖居料理帯與籖得石坐兀兀逢泉飲厭厭取捨斷在獨豈必詢謀僉子語實慰我寜殊邑中黔玉枝將在山當倚以葭蒹詩力我已屈鋒鋩子猶銛扶復更一戰語汝其無謙

和中甫兄春日有感

雪釋沙輕馬蹄疾北城可逰今暇日濺濺溪谷水亂流漠漠郊原艸爭出嬌梅過雨吹爛熳幽鳥迎陽語啾喞分香欲滿錦樹園剪防休開寶刀室胡爲我軰坐自苦不念玆時去如失飽聞髙逕動車輪甘臥空堂守經帙淮蝗蔽天農久餓越卒圍城盜少逸至尊深拱罷簫韶元老相看進刀筆春風生物尙有意壯士憂民豈無術不成歡醉但悲歌回首功名古難必

信陵坊有籠山樂官

萬里山林姿羽毛何璀璀鳴聲應律呂惟有知者愛都門市井兒誰翫汝文采應湏鎖樊籠勿受丸矰害

收鹽

州家飛符來比櫛海中收鹽今復宻窮囚破屋正嗟欷吏兵操舟去復出海中諸島古不毛島夷爲生今獨勞不煎海水餓死耳誰肯坐守無亡逃爾來賊盜往往有刼殺賈客沈其艘一民之生重天下君子忍與爭秋毫

省兵

有客語省兵省兵非所先方今將不擇獨以兵乘邊前攻巳破散後距方完堅以眾亢彼寡𨿽危猶幸全將旣非其才議又不得専兵少敗孰繼胡來飲秦川萬一𨿽不爾省兵當何緣驕惰習巳久去歸豈能田不田亦不桑衣食猶兵然省兵豈無時施置有後前王功所由起古有七月篇百官勤儉慈勞者已息肩遊民慕艸野嵗熟不在天擇將付以職省兵果有年

發廩

先王有經制頒賚上所行後世不復古貧窮主兼並非民獨如此爲國賴以成築臺尊寡婦入粟至公卿我甞不忍此願見井地平大意苦未就小官苟營營三年佐荒州市有棄餓嬰駕言發富藏雲以救鰥惸﨑嶇山谷間百室無一盈鄕豪已云然罷弱安可生玆地昔丰實土沃人良耕他州或呰窳貧富不難評豳詩出周公根本詎宜輕願書七月篇一寤上聰明

感事

賤子昔在野心哀此黔首丰年不飽食水旱尙何有𨿽無剽盜起萬一且不久特愁吏之爲十室災八九原田敗粟麥欲訴嗟無賕閒關幸見省笞撲隨其後況是交冬春老弱就僵僕州家閉倉庾縣吏鞭租負鄕鄰銖兩徵坐逮空南畝取貲官一毫姦桀已云富彼昏方怡然自謂民父母朅來佐荒郡懍懍常慚疚昔之心所哀今也執其咎乘田聖所勉況乃餘之陋內訟敢不勤同憂在僚友

美玉

美玉小瑕疵國工猶珍之大賢小玷缺良交豈其絕小缺可以補小瑕可以磨不補亦不磨人爲柰爾何

寄曽子固

吾少莫與合愛我君爲最君名髙山嶽嵑孼嵩與泰低心收惷友似不譲塵又如滄江水不逆溝畎澮君身掲日月遇輒破氛靄我材特窮空無用補倉廥謂宜從君久垢污得洮汰人生不可必所願每顚沛乖離五年餘牢落千里外投身落俗穽薄宦自鉗釱平居每自守髙論從誰丐搖搖西南心夢想與君會思君挾奇璞願售無良儈窮閻抱幽憂凶禍費禳禬州窮吉士少誰可壻諸妹仍聞病連月醫藥誰可賴家貧奉養狹誰與通貨貝詩人刺曹公賢者荷戈祋柰何遭平時徳澤盛汪濊鸞鳯鳴且下萬羽來翽翽呦呦林閒鹿爭出噬蘋藾乃令髙世士動輒遭狼狽人事旣難了天理尢茫昧聖賢多如此自古云無柰周人貴婦女扁鵲名醫滯今世無常勢趨捨惟利害而君信斯道不閔身窮泰棄捐人閒樂濯耳受天籟諒知安肥甘未肯顧糠糩龍螭𨿽蟠屈不慕虵蟬蛻令人重感奮意勇忘身蕞何由日親炙病體同砭艾功名未云合歳月尢湏愒懷思切劘效中夜淚霶霈君甞許過我早晚治車軑山溪𨿽峻惡髙眺彂防肺峯巒碧參差木樹靑晻藹桐江路尢駛飛槳下鳴瀨魚村指暮火酒捨瞻晨斾淸醪足消憂玉鯽行可膾行行願無畱日夕佇傾蓋會將見顏色不復謀蓍蔡延陵古君子議樂恥言鄶細事豈足論故欲論其大披披髮鞬懍懍見戈銳探深犯嚴壁破惑翻彊離行步荃蘭偶坐陰松檜宵牀連衾幬晝食共麄糲玆歡何時合淸瘦見衣帶作詩寄微誠誠語無防繪

同杜使君飲城南

山公遊何處白馬鳴翩翩檀那十畝碧五月浮寒煙畱客聴其閒風吹江海縣出罇不見日竹外空靑天焚蠟助月出酒光發金船狂客惜不去醉翁舞回旋何必吹簫人玉枝自嬋姢歸路借紅燭雨星低馬前

有感

憶昔與胡子戲娯西城幽放斥僕與馬獨身步田疇牛豎歌我旁聴之爲久畱一接田父語嘆之勝王侯追逐恨不恣暮歸輒懷愁顧常輕千乘秪願足一丘子時怪我少好此寂寞逰笙簧不入耳又不甘醪羞那知抱孤傷罷頓不能遒世味巳鮮少但餘野心稠乖離今十年斑髮滿我頭昔興亦略盡食眠常百憂毎逢佳山水欲往輒復休方壯遂如此況乃髙春秋

送孫叔康赴禦史府

古人喜經綸萬事慚彊聒時來上靑冥俯仰但一節危言回邱山聲利盡毫末由來治亂體宿昔心已達肯隨俗好惡議論輕自決遺風何寥寥夢寐待豪傑天書下東南趣召赴嚴闕長材晦朝倫髙行隱家闥新除醻問望宿蘊行施設念吾非忘形此理未易說

別馬祕丞

伯夷惡一世季也皆鄕人吾甞論夫子有似季之倫人情路萬殊近世頗荊榛惟君遊其閒坦坦得所循意君誠愷悌慕向從宿昔柰何初相懽鷁首已云北莓莓郊原靑漠漠風雨黒冠蓋滿津亭君今去何適

到郡與同官飲【時倅舒州】

防碧沄沄橫帯郭浮蒼靄靄遙連閣艸木猶疑夏鬱蔥風雲巳見秋蕭索荒歌野舞同醉醒水果山肴互酬酢自嫌多病少懽顏獨負嘉賔此時樂

自舒州追送朱氏女弟憇獨山館宿木癅僧捨眀日度長安嶺至皖口

晨霜踐河梁落日憇亭臯念彼千里行惻惻我心勞攬轡上層岡下臨百仭濠寒流咽欲絕魚鼈久巳逃暮行苦邅回細路隱蓬蒿驚麏出馬前鳥駭亡其曹投僧避夜雨古檠昏無膏山木鳴四壁疑身在波濤平眀長安嶺飛雪忽滿袍天低浮雲深更覺所向髙

招同官逰東園

靑靑石上蘗霜至亦巳凋冉冉水中蒲爾生信無聊感此歳云晚欲懽念誰邀嘉我二三子爲回東城鑣幽菊尙可泛取魚系楡條毋爲百年憂一日以逍遙

九日隨家人遊東山遂逰東園

暑往詎防時涼歸亦云暫相隨東山樂及此身無憾聊回淸池柂更伏荒城檻采采黃金花持杯爲君泛

秋懷

城南平野寒多露壁含風秋气度鄰桑槭槭已欲空悲虫啾啾促機杼柴門半掩掃鳥迹獨抱殘編與神遇韓公旣去豈能追孟子有來還不拒

旣別羊王二君與同官會飲於城南因成寄【用藥名】

赤車使者白頭翁當歸入見天門冬與山久別悲怱怱澤防半天河漢空羊王不畱行薄晚酒肉從容追路逺臨流黃昏席未捲玉壺倒盡黃金盞羅列當辭更繾綣預知子不空靑眼嚴徐長卿誤推挽老年揮翰天子苑送車陸續隨子返坐聴城雞腸宛轉

試茗泉

此泉地何偏陸羽曽未閱坻沙光散射竇乳甘潛泄靈山不可見嘉艸何由啜但有夢中人相隨掬明月

躍馬泉

古水縮蛟螭憎山欲隳突山只來伐之半嶺跳齧膝玉珂鳴塞空組練光照日崩騰赴不測一陷常萬匹神戰異人間千秋爲儵忽泉旁往來客夜寄幽人室但聴鳴蕭蕭何由見神物

白紵山

白紵眾山頂江湖所縈帯浮雲捲晴明可見九州外肩輿上寒空置酒故人會峯巒帳錦繡艸木吹竽籟登臨信地險俯仰知天大畱歡薄日晚起視飛鳥背殘年苦局束往事嗟摧壊歌舞不可求桓公井空在

七星硯

余聞星墮地往往化爲石石上有七星此理余莫測持來當白日光彩不可匿恍如起鴻防俯仰帝垣側當由偶然似見取參筆墨豪心蕩珍異樂以萬金得南工始爲僞傅合巧無隙亦時疑世人故自有能識

九鼎

禹行掘山走百谷蛟龍竄藏魑魅伏心志幽妖尙覬隙以金鑄鼎空九牧冶云赤天漲爲黒韛風余吹山抜木鼎成聚觀變怪索夜人行歌鬼晝哭功施元元後無極三姓衛守相傳屬弱周無人有宜出沈之九幽拆地軸始皇區區求不得坐令神姦窺邑屋

九井【得盈字】

防崖渉澗三十里髙下犖確無人耕捫蘿挽蔦到山趾仰見吹防何崢嶸餘聲投林欲風雨末勢捲土猶溪阬飛虫淩兢走獸栗霜雪夏落雷冬鳴野人往往見神物鱗甲漠漠云隨行我來立久無所得空數石上菖蒲生中官系龍沈玉冊小吏磔狗澆銀觥地形偶爾藏險怪天意未必司陰晴山川在理有崩竭丘壑自古相虛盈誰能保此千世後天柱不折泉常傾

寄題眾樂亭

陵陽遊觀吾所好恨不卽過眾樂亭嘗聞髣髴入夢寐吟筆自欲圗丹靑千峯秀出百里外忽扵其上崢檐楹朝云噓嵒日暖暖夜水落澗風泠泠春花窈窕鳥爭舞夏木防郁猿哀鳴潦收葉落天地爽海月影到山川眀籃輿晨出誰與適坐與萬物觀虛盈令思民事不忍後田閒笑語催蠶耕吏休歸舍獄訟少墟落飲酒欲秋成惟愁一日奪令去出來老稚交逢迎彼民安知方祿仕徒喜使我寬逋徵令知道義士林服遺愛豈用吾詩評

書會別亭

西城路居人送客西歸處年年借問去何時今日扁舟從此去春風吹花落髙枝飛去飛來不自知路上行人亦如此應有重來此處時

題舒州山谷寺石牛洞泉穴【皇祐三年九月十六日自州之太湖過懷寜縣山谷乾元寺宿與道人文銳弟安國擁火遊石牛洞見李翶習之書聴泉久之明日復逰乃刻習之後】

水泠泠而北出山靡靡而旁圍欲窮源而不得竟悵望以空歸

臨川文集卷十二

欽定四庫全書

臨川文集卷十三

宋王安石撰古詩

泊舟姑蘇

昆山慧聚寺次孟郊韻

如歸亭順風

垂虹亭

張氏靜居院

丙戌五日京師作二首

答客

次韻唐彥猷華亭十詠

顧林亭

寒穴

吳王獵埸

始皇馳道

柘湖

陸瑁養魚池

華亭谷

陸機宅

昆山

三女崗

太白嶺

禿山

贈曽子固

鮑公水

寄李士寜先生

僧徳殊水

杭州修廣師法喜堂

復至曹娥堰寄丁元珍

答曽子固南丰道中所寄

寄贈胡先生

得曽子固書因寄

寄防州江陰二妹

登越州城樓

憶昨詩示諸外弟

泊舟姑蘇

朝逰盤門東暮出閶門西四顧茫無人但見白日低荒林帶昏煙上有歸鳥啼物皆得所托而我無安棲

昆山慧聚寺次孟郊韻

僧蹊蟠靑蒼莓苔上秋牀露翰饑更淸風蘤逺亦香掃石出古色洗松納空光久逰不忍還廹迮冠蓋埸

如歸亭順風

春江窈窈來無地飛帆浩浩窮天際朝出吳川夕霅溪回首喬林吹岸薺柁師髙臥自嘯歌戲彼挽舟行復止人生萬事反衍多道路後先能防何

垂虹亭

三江五湖口地與天不隔日月所蔽虧東西渺然白漫漫浸北斗浩浩浮南極誰投此虹蜺欲濟兩閒阨中流雜蜃气欄楯相承翼初疑神所爲滅沒在頃刻晨興坐其上傲兀至中猶憐變化功不謂因人役今君持酒漿談笑顧賔客頗誇九州物壯麗此無敵熒煌丹沙柱璀璨黃金壁中家不慮始助我皆豪殖喟予獨感此剝爛有終極攺作不可無還當采民力

張氏靜居院

動者利進爲靜者樂止居物性有偏得惟賢時捲舒張侯始出仕所至多名譽老矣歸偃休買地劚荒蕪屋成爲令名名實與時俱南堂棲幽眞晨起瞻像圗北堂畫五禽防戱養形軀燕有諸賔庭學有諸子廬問侯年防何矯矯八十餘問侯何能爾心不藏憂愉問侯客何爲歌飲投壺問侯兒何讀夏商及唐虞嵩山塡門戶洛水繞階除疾於山水閒結駟有通衢我念老退者古多賢大夫畱侯亦養生乃欲淩空虛閉門不飲酒豈異山中臞疏傅稍喜客揮金能自娛不聞喜教子滿屋靑紫朱張侯能兼取勝事古所無襃稱有樂石丞相爲之書而我不自量聞風亦歌呼

丙戌五日京師作二首

北風閣雨去不下驚沙蒼茫亂昏曉傳聞城外八九里雹大如拳死飛鳥

二

浮雲離披久不合太陽獨行幹萬物誰令昨夜雨霶北風蕭蕭寒到骨

答客

士常疑西伯何至羑里辱瞽鰥親父子尙脫井廩酷昬主𨿽聖臣飛禍安可卜致命遂其志𨿽窮不爲戮

次韻唐彥猷華亭十詠

顧林亭【野王所居也】

寥寥湖上亭不見野王居平林豈舊物歳晚空扶疎自古聖賢人邑國皆丘墟不朽在名徳千秋想其餘

寒穴

神農冽冰霜髙穴與云平空山渟千秋不出嗚咽聲山風吹更寒山月相與淸北客不到此如何洗煩酲

吳王獵埸

吳王好射虎但射不操戈匹馬掠廣埸萬兵助遮羅時平事非昔此地桑麻多猛獸亦已盡牛羊在田坡

始皇馳道

穆王得八駿萬事得期修茫茫萬載閒復此好逺逰車輪與馬迹此地亦嘗畱想當治道時勞者屍如丘

柘湖【湖中有山生柘故名柘湖記云秦有女入湖爲神今有廟】

柘林著湖山菱葉蔓湖濵秦女亦何事能爲此湖神年年賽雞豚漁子自知津幽妖窟險阻禍福易欺人

陸瑁養魚池

野人非昔人亦復水上居紛紛水中逰豈是昔時魚吹波浮還沒競食糟糠余吞舟不可見守此歳月除

華亭谷【水行三百里入松江】

巨川非一源源亦在眾流此谷乃淸淺松江能覆舟虫魚何所知上下相沈浮徒嗟大盈北浩浩無春愁【華亭水自大盈入松江而北入海】

陸機宅

故物一已盡嗟此歳年深野桃自著花荒棘自生鍼芊芊谷水陽鬱鬱昆山陰俛仰但如昨遊者不可尋

昆山【世傳陸氏家生機云故名昆山言生玉也】

玉人生此山山亦傳此名崖風與穴水淸越有餘聲悲哉世所珍一出受欹傾不如鶴與猿棲息尙全生

三女崗【吳王葬三女於此】

自古世上雄慷慨擅功名當時豈有力能使死者生三女共一丘此憾亦難平音容若有作無力傾人城

太白嶺

太白巃嵸東南馳眾嶺環合靑紛披煙雲厚薄皆可愛樹石疎宻自相宜陽春已歸鳥語樂溪水不動魚行遲生民何由得處所與玆魚鳥相諧熙

禿山

吏役滄海上瞻山一停舟怪此禿誰使鄕人語其由一狙山上鳴一狙從之遊相匹乃生子子眾孫還稠山中艸木盛根實始易求攀挽上極髙屈指亦窮幽眾狙各丰肥山乃盡侵牟攘爭取一飽豈暇議藏收大狙尙自苦小狙亦已愁稍稍受咋嚙一毛不得畱狙𨿽巧過人不善操耡耰所嗜在果谷得之常似偸嗟此海山中四顧無所投生生未云已歳晚將安謀

贈曽子固

曽子文章眾無有水之江漢星之斗挾才乘气不媚柔羣兒謗傷均一口吾語羣兒勿謗傷豈有曽子終皇皇借令不幸賤且死後日猶爲班與揚

鮑公水

村南鮑公山山北鮑公水髙穴逗逺源泠泠落山嘴玉色與飴味不可他味比竹樹四防宻翠藤相披靡漫郎昔少年幽居得之此臨窺若有遇愛嘆無時巳浮名未污染永矢終焉爾柰何中棄入長安十載風塵化舊顏讙囂滿耳不可洗此水泠泠空在山

寄李士寜先生

樓臺髙聳閒晴霞松檜陰森夾栁斜渴愁如箭去年華陶情滿滿傾橊花自嗟不及門前水流到先生云外家

僧徳殊家水求予詠

淙淙萬音落石顚皎皎一派當檐前淸風髙吹鸞鶴唳白日下照蛟龍涎浮雲防額自能捲缺月琢鉤相與縣朱門試問幽人價翡翠鮫綃不直錢

杭州修廣師法喜堂

浮屠之法與世殊洗滌萬事求空虛師心以此不掛物一堂收身自有餘堂陰置石雙嵽嵲石腳立竹靑扶疎一來已覺肝膽豁況乃宴坐窮朝晡憶初救時勇自許壯大看俗尢﨑嶇丰車肥馬載豪傑少得志願多憂虞始知進退各有理造次未可分賢愚會將築室返耕釣相與此處吟山湖

復至曹娥堰寄剡縣丁元珍

溪水渾渾來自北千山抱水淸相射山深水急無艇子欲從故人安可得故人昔日此水上罇酒扁舟慰行役津亭把手坐一笑我喜滿懷君動色論新講舊惜未足落日低佪巳催客離心自醉不復飲秋果寒花空滿席今年卻坐相逢處怊悵難求別時迹可憐溪水自南流安得溪船問消息

答曽子固南丰道中所寄

吾子命世豪術學窮無閒直意慕聖人不問閔與顏彼昏何爲者誣搆來防防應逮犯秋陽動爲人所嘆不卹我躬瘁乃嗟天澤慳令人念公卿煜煜趨王班泊無憫世意狙猿而佩環愛子所守卓憂予不能攀永矢從子防合如扉上鐶願言借餘力迎浦疎潺潺亦有衣上塵可攀禆太山大江秋正淸島漵相縈彎四盼浩無主日暮煙霞斑水竹宻以勁霜楓衰更殷賞托亦云健行矣非間關相期東北逰致館淮之灣無爲襲寗羸悠然及溫逺

寄贈胡先生【並序】

孔孟去世逺矣信其聖且賢者質諸書焉耳翼之先生與予並世非若孔孟之逺也聞薦紳先生所稱述又詳於書不待見而後知其人也嘆慕之不足故作是詩先生天下豪傑魁胸臆廣博天所開文章事業望孔孟不復睥睨蔡與崔十年畱滯東南州飽足藜藿安蒿萊獨鳴道徳驚此民民之聞者源源來髙冠大帶滿門下奮如百蟄乘春雷惡人沮服善者起昔時蹻跖今騫回先生不試乃能爾誠令得志如何哉吾願聖帝營太平補葺廊廟枝傾頽披旒發纊廣耳目照徹山谷多遺材先收先生作梁柱以次構架桷與榱羣臣靣向帝深拱仰戴堂陛方崔嵬

得曽子固書因寄

始吾居揚日重問毎見及云將自親側萬里同講習子行何舒舒吾望巳汲汲窮年夢東南顏色不可挹仁賢豈欺我正恐事維縶嚴親抱憂衰生理賴以給不然航江外天寒北風急無乃山路惡僕弱馬行澁孤懷未肯開歳物忽如蟄朅來髙郵住巷屋頗卑濕蓬蒿稍芟除茅竹隨補葺苟云禦風气尙恐憂雨汁故人莫在眼屢獨開巾笈忠信蓋未見吾敢誣玆邑出關誰與語念子百憂集眺聴聊自放日暮城頭立徐歸坐當戶使者操書入時開識子意如渴得美湇驪駒日就道玉手行可執舊學待鐫磨新文得刪拾重登城頭望喜气滿原隰

寄防州江陰二妹

貢水日夜下下與章水期我行二水間無日不爾思飄若越鳥北心常在南枝又如岐首蛇南北兩欲馳逝者日巳逺百憂詎能追生存苦乖隔邂逅亦何時女子歸有道善懷見扵詩庶云畱汝車慰我堂上慈

登越州城樓

越山長靑水長白越人長家山水國可憐客子無定宅一夢三年今復北浮雲縹緲抱城樓東望不見空回頭人閒未有歸耕處早晚重來此地逰

憶昨詩示諸外弟

憶昨此地相逢時春入窮谷多芳菲短垣囷囷冠翠嶺躑躅萬樹紅相圍幽花媚艸錯雜出黃蜂白蝶參差飛此時少壯自負恃意气與日爭光輝乘閒弄筆戲春色脫略不省旁人譏坐欲持此博軒冕肯言孔孟猶寒饑丙子從親走京國浮塵坌並緇人衣明年親作建昌吏四月挽船江上磯端居感慨忽自寤靑天閃爍無停暉男兒少壯不樹立挾此窮老將安歸吟哦圗書謝慶弔坐室寂寞生伊威材疎命賤不自揣欲與稷契遐相希旻天一朝畀以禍先子泯沒予誰依精神防離肝肺絕眥血被面無時晞母兄呱呱泣相守三載厭食鐘山薇屬聞降詔起羣彥遂自下國趨王畿刻章琢句獻天子釣取薄祿歡庭闈身著靑衫手持版奔走卒嵗官淮沂淮沂無山四封痺獨有廟塔尢峩巍時時憑髙一悵望想見江南多翠微歸心動蕩不可抑霍若猛吹翻旌旂騰書漕府私自列仁者惻隠從其祈暮春三月亂江水勁櫓健帆如轉機還家上堂拜祖母奉手出涕縱橫揮出門信馬向何許城郭宛然相識稀永懷前事不自適卻指舅館接山扉當時髫兒戲我側於今冠佩何頎頎況復丘樊滿秋色蜂蝶摧藏花艸腓令人感嗟千萬緒不忍蒼卒回驂騑畱當開樽彊自慰邀子劇飲毋予違

臨川文集卷十三

欽定四庫全書

臨川文集卷十四

宋王安石撰律詩【五言八句】

欣會亭

東臯

歳晚

半山春晚卽事

敧眠

露坐

山行

題雱祠堂【在寶公塔院】

定林

送張甥赴靑州幕

送張宣義之官越幕二首

送贊善張軒民西歸

送鄧監簿南歸

秋夜二首

卽事

晝寢

過故居

鴈

與道原過西莊遂逰寶乘二首

送陶氏婦兼寄純甫

自府中歸寄西庵行詳

贈上元宰梁之儀承議

贈殊勝院簡道人

懷吳顯道

淨照堂

重逰艸堂次韻三首

題齊安寺山亭

自白門歸望定林有寄

宿定林示無外【名務周】

宿北山示行詳上人

獨飯

艸堂

示耿天騭

光宅

示無外

北山暮歸示道人

懷古二首

與寶覺宿精舍

中書偶成

華藏寺會故人【得泉字】

求全

秋風

次韻昌叔歳暮

次韻酬昌叔羇旅之作

欣會亭

數家鄰水竹一塢共雲林晚食靜適已獨謡欣會心移牀隨漫興操防取幽尋未愛神錐汝猶憐妙斵琴

東臯

起伏晴雲徑縱橫暖水陂艸長流翠碧花逺沒黃鸝楚制從人笑吳吟得自怡東臯興不淺遊走及芳時

歳晚

月映林塘澹風含笑語涼俯窺憐緑淨小立佇幽香擕防尋新的扶衰坐野航延緣久未巳歳晚惜流光

半山春晚卽事

春風取花去酬我以淸陰翳翳陂路靜交交園屋深牀敷每小息杖屨或幽尋惟有北山鳥經過遺好音

欹眠

翠幙捲東岡欹眠月半牀松聲悲永夜荷气馥初涼淸話非無寄幽期故不忘扁舟亦在眼終自懶衣裳

露坐

露坐看溝月飄然風度荷珠跳散作防金湧合成波老失芳歳易靜知良夜多陵秋久不寐吾樂豈歌

山行

出冩淸淺景歸穿蒼翠陰平頭均楚制長耳嗣吳吟暮嶺已佳色寒泉仍好音誰同此眞意倦鳥亦幽尋

題雱祠堂【在寶公塔院】

斯文實有寄天豈偶生才一日鳳鳥去千秋梁木摧煙畱衰艸恨風造暮林哀豈謂登臨處飄然獨往來

定林

漱甘涼病齒坐曠息煩襟因脫水邊屨就敷巖上衾但畱云對宿仍值月相尋眞樂非無寄悲虫亦好音

送張甥赴靑州幕

人情毎期費之子適予心老餞城東陌悲分歳暮襟少畱班露艸遂往隔雲林未覺靑丘逺因風嗣好音

送張宣義之官越幕二首

會稽逰宦鄕海物錯句章土潤箭萌美水甘茶串香今君誠暫屈他日恐難忘惟有西興渡靈胥或怒張

二

誰謂貴公子乃如寒士家眞宜舉惇朴已自勝浮華洲荻藏迷子溪篁擁若耶相望只在眼音問莫言賒

送贊善張軒民西歸

柴荊雀有羅公子數經過邂逅相知晚從容所得多百憂生暮齒一笑隔滄波早晚西州路遙聴下阪珂

送鄧監簿南歸

不見驪塘路茫然四十春長爲異鄕客每憶故時人水閱公三世云浮我一身濠梁送歸處握手但悲辛

秋夜二首

客臥書顚倒虫鳴坐寂寥殘燈生暗暈重露集寒條眞樂閒尢見深禪靜更超此懷無與晤擁鼻一長謡

二

幔逗長風細畱半月斜浮煙暝緑艸露冷黃花獨曳緣云策仍尋度水槎歸時參夜半鄰犬靜中嘩

卽事

徑暖艸如積山晴花更繁縱橫一川水髙下數家村靜憩雞鳴午荒尋犬吠昏歸來向人說疑是武陵源

晝寢【甲子四月十七日午時作】

井逕從蕪漫靑藜亦倦扶百年惟有且萬事總無如棄置蕉中鹿驅除屋上烏獨眠日午往往夢華胥

過故居

溯栰開新屋扶輿繞故園事遺心獨寄路翳目空存野果寒林寂蠻花午簟溫難忘舊時處欲宿愧桑門

鴈

北去還爲客南來豈是歸倦投空渚泊饑帖冷雲飛垣柵雞常暖溝池鶩自肥憐渠不知此更墮野人機與道原過西莊遂逰寶乘【元丰四年十月二十四日】

桑楊【一作麻】已零落藻荇亦【一作復】消沈園宅在人境歳時傷我心彊穿西【一作南】埭路共望北山岑欲覓【一作與】道人語跨鞍聊一尋

二

親朋會合少時序感傷多勝踐聊爲樂淸談可當歌微風淡水竹淨日暖蘿興極猶難盡當如薄暮何

送陶氏婦兼寄純甫

云結川原暗風連艸木萎遙瞻季行役正對女傷悲夢事中千變生涯老百罹更慚無道力臨路涕交頤

自府中歸寄西庵行詳

意衰難自力扶路便思還彊逐蕭騷水遙看慘淡山行尋香艸徧歸漾晚雲閒西崦分明見幽人不可攀

贈上元宰梁之儀承議【梁多畱詩在江寜僧捨】

白下有賢宰能歌如紫芝民欺自不忍縣治本無爲風月誰同賞江山我亦思粉墻侵醉墨怊悵緑苔滋

贈殊勝院簡道人

早悟耆山譱今爲洛社豪有生常寂寞所得是風騷露夕吟逾苦云收思共髙此懷差自適千社一牛毛

懷吳顯道

南郭紅亭冷西山白道曛江光淩翠气洲色亂黃雲歳暮誰邀客情親故憶君天涯獨惆悵歸鳥黒紛紛

靜照堂

任公蹲會稽海上得招提淨觀堂新搆幽尋客屢擕飛檐出風雨灑翰落虹蜺投老黃塵陌東看路恐迷

重逰艸堂次韻三首

垣屋荒葛藟野殿冷檀沈鶴有思顒意鷹無戀遁心禪房閉深竹齋鉢度遙岑寂寞黃塵裏金身倚一尋

二

僧殘尙食少佛古但泥多寒守三衣法饑傳一鉢歌寬閒每迸竹危朽漫牽蘿惆悵庭前栢西來意若何

三

野寺眞蘭若山僧老病多疎鐘挾谷響悲梵入樵歌水映茅篁竹雲埋蔦女蘿拂塵書所見因得擬陰何

題齊安寺山亭

此山無躑躅故國有楊梅悵望心常折慇懃手自栽暮年逢火攺晴日對花開萬里烏塘路春風自往來

自白門歸望定林有寄

蹇驢愁石路余亦倦躋攀不見道人久忽然芳嵗殘朝隨云暫出暮與鳥爭還杳杳靑松壑知公在兩間

宿定林示無外【名務周】

天女穿林至姮娥度隴來欲歸今晼晚相值且徘徊誰謂我忘老如聞虫造哀鄰衾亦不寐共盡白雲杯

宿北山示行詳上人

都城羇旅日獨許上人賢誰爲孤峯下還來宴坐邊是身猶夢幻何物可攀緣坐對靑燈落松風咽夜泉

獨飯

明兩不借榻淨一籧篨栩栩幽人夢夭夭老者居安能問香積誰可告華胥獨飯墻陰轉看云坐久如

艸堂

艸堂今寂寞往事翳山椒蕙帳空畱鶴蘿衣終換貂生皆墮天秩隱或寄公朝疊頴何勞怒東風汝自搖

示耿天騭

挾策能傷性捐書可盡年歌無舊習香火有新緣白土長岡路朱湖小洞天望公時顧我於此暢幽悁

光宅

今知光宅寺牛首正當門臺殿金碧毀邱墟桑竹繁蕭蕭新犢臥冉冉暮鵶翻回首千嵗夢雨花何足言

示無外

支頥橫口語椎髻曲肱眠莫問誰賔主安知汝輩年鄰雞生午寂幽艸弄秋妍卻憶東簟蠻藤故宛然

北山暮歸示道人

千山復萬山行路有無閒花發蜂逓繞果垂猿對攀獨尋寒水度欲趂夕陽還天黒月未上兒童初掩關

懷古二首

日宻畏前境淵明欣故園那知飯不賜所喜菊猶存亦有牀座好但無車馬喧誰爲吾侍者稚子柴門

二

長者一牀室先生三園非無飯滿鉢亦有酒盈樽不起華邊坐常開栁際門漫知談實相欲辧已忘言

與寶覺宿精舍

擾擾復翩翩秋牀燭屢昏眞爲說萬物豈止挾三言問義曹溪室捐書闕裏門若知同二妄目擊道逾存

中書偶成

忽忽餘年往茫茫不自知慇懃照淸淺邂逅見衰遲輔世無賢業容身有聖時歸歟今可矣何以長人爲

華藏寺會故人【得泉字】

百憂成阻濶一笑得畱連城郭西風裏園林落照前共知官似夢莫負酒如泉興罷重擕手江湖卽然

求全

求全傷徳義欲速累功名玉要藏而待苗非揠故生未妨徐出晝何苦急墮成此道今亡矣嗟誰可與明

秋風

揫斂一何饕天機亦自勞墻隈小翻動屋角盛呼號漠漠驚沙宻紛紛防栁髙江湖豈在眼昨夜夢波濤

次韻昌叔歳暮

城云漏日晚樹凍裹春深椮宻魚𨿽暖巢危鶴更陰橫風髙彍弩殘澑細鳴琴歳換兒童喜還傷老大心

次韻酬昌叔羇旅之作

君方困旅食予亦誤朝簪自索東方米誰多季子金髙門萬馬散窮巷一燈深客主竟何事蕭條梁父吟

臨川文集卷十四

欽定四庫全書

臨川文集卷十五

宋王安石撰律詩【五言八句】

次韻唐公三首

烏塘

欲歸

發館陶

王村

長垣北

冬日

壬辰寒食

雨中

宿雨

乘日

秋露

還自河北應客

將次洺州憩漳上

和仲庶夜過新開湖憶衝之仲塗共泛

送契丹使還次韻答淨因老

送吳叔開南徵

遊棲霞庵約平甫至因寄

和棲霞寂照庵僧云

宜春苑

春日

癸卯追感正月十五事

晚興和衝卿學士

秋興和衝卿

次韻衝卿除日立春

題友人郊居水軒

遊賞心亭寄防州女弟

江亭晚眺

金山寺

揖仙閣

舟夜卽事

何處難忘酒二首

送孫子髙

送董傳

寄深州晁同年

白雲然師

自白土村入北寺二首

題朱郎中白都荘

史教授獨善堂

寄福公道人

身閒

還家

題湯泉壁示諸子有欲閒之意

和唐公舍人訪淨因

沂溪懷正之

答許秀才

次韻唐公三首

東陽道中

山蔽吳天宻江蟠椘地深浮雲堆白玉落日冩黃金渺渺隨行旅紛紛換嵗陰彊將詩詠物收拾濟時心

江行

材非當世用轂有故人推使節春冬換徵帆日夜開南逰取於越東望得州來試盡風波惡生涯亦可哀

旅思

此身南北老愁見問徵途地大蟠三椘天低入五湖看云心共逺步月影同孤慷慨秋風起悲歌不爲鱸

烏塘

地僻居人少山稠伏獸多怒貍朝搏鴈嚵虎夜窺騾籬落生孫竹門庭上女蘿未應悲寂寞六載一經過

欲歸

水漾靑天暖沙吹白日陰塞垣春錯莫行路老侵尋緑稍還幽艸紅應動故林畱連一杯酒滿眼欲歸心

發館陶

促轡數殘更似聞雞一鳴春風馬上夢沙路月中行笳鼓逺多思衣裘寒始輕稍知田父穩燈火閉柴荊

王村

晻靄王村路春風北使旗塵催輕騎走寒咽短簫吹攬轡聨貂防投鞭各酒巵紛紛小兒女何事倚墻窺

長垣北

攬轡長垣北貂寒不自持霜風急鼓吹煙月暗旌旗騎火流星防墻桑亞防枝柴荊掩春夢誰見我行時

冬日

擾擾今非昔漫漫夜復晨風沙不貸客云日欲迷人散髮愁邊老開顏醉後春轉思江海上一洗白綸巾

壬辰寒食

客思似楊栁春風千萬條更傾寒食淚欲漲冶城潮巾髮雪爭出鏡顏朱早凋未知軒冕樂但欲老漁樵

雨中

尙疑櫻欲吐已怪菊成漂紫莧淩風怯靑苔挾雨驕長閒故有味多難自無聊牢落柴荊晚生涯付一瓢

宿雨

緑攪寒蕪出紅爭暖樹歸魚吹塘水動鴈拂塞垣飛宿雨驚沙盡晴雲晝漏稀卻愁春夢短燈火著徵衣

乘日

乘日塞垣入禦風塘路歸胡皆躍馬去鴈卻背人飛水吾鄕似家書驛使稀怱怱照顏色恨不洗徵衣

秋露

日月跳何急荒庭露送秋初疑宿雨稍怪曉霜稠曠野將馳獵華堂已禦裘空令半夜鶴抱此一端愁

還自河北應客

媿客問謡俗舊傳今自如材難知驥馬味美賽河魚塞水移民久川防動眾初北人𨿽異論時議或非疎

將次洺州憩漳上

漠漠春風裏茸茸緑未齊平田鵶散啄深樹馬迎嘶地入河流曲天隨日去低髙城已在眼聊復解輕賫和仲庶夜過新開湖憶衝之仲塗共泛

水逺浮秋色河空洗夜氛行隨一明月坐失兩孤云露髮此時濕風顏何處醺淹畱各有趣不比漢三君【白樂天有二處成孤云之句】

送契丹使還次韻答淨因老

老欲求吾志時方摭我華彊將愁出塞空得病還家日轉山河暖風含艸木葩勝逰思一往不敢問三車

送吳叔開南徵

摻袂不勝情犀舟擊汰行倦逰無萬里惜別有千名春艸淒淒緑江楓湛湛淸金陵多麗景此去屬蘭成

遊棲霞庵約平甫至因寄

渺渺林閒路蕭蕭物外僧髙陰涼易入閒貌老難增官事眞傷錦君恩更飲冰求田此山下終欲忤陳登

和棲霞寂照庵僧云渺【平甫】

蕭然一世外所樂有誰同宴坐能忘老齋蔬不過中無心爲佛事有客問家風笑謂西來意𨿽空亦不空

宜春苑

宜春舊臺沼日暮一登臨解帯行蒼蘚移防【一作鞍】坐緑陰樹疎啼鳥逺水靜落花深無復增修事君王惜費金

春日

冉冉春行暮菲菲物競華鶯猶求舊友燕不背貧家室有賢人酒門無長者車醉眠聊自適歸夢到天涯

癸卯追感正月十五事

正月端門夜金輿縹緲中傳觴三鼓罷縱觀萬人同警蹕聲如在嬉逰事巳空但令千載後追詠太平功

晚興和衝卿學士

剡剡風生晚娟娟月上初白沙眠緑驥淸浪浴鱏魚竟欲從君飲猶便讀我書斜陽不到處墻角樹扶疎

秋興和衝卿

云浮朝淡風起夜颼飅欲作冰霜地先回艸樹秋徵人倚笛怨思婦向砧愁爲問隨陽鴈哀鳴豈有求

次韻衝卿除日立春

猶殘一日臈並見兩年春物以終爲始人從故得新迎陽朝剪防守嵗夜傾銀恩賜隨嘉節無功秖自塵

題友人郊居水軒

田中三畝宅水上一軒開爲有漁樵樂非無仕進媒槎頭收晚釣荷葉捲新醅坐說魚腴美功名挽不來

遊賞心亭寄防州女弟

秀發千峯霽淸涵萬里秋滄江天上落眀月鏡中流眼與魂俱斷身依影獨畱爲憐幽興極不見爾來遊

江亭晚眺

日下崦嵫外秋生沆碭閒淸江無限好白鳥不勝閒雨過雲收嶺天空月上灣歸鞍侵調角回首六朝山

金山寺

重經髙處寺一與白雲親樹木有春意江山如故人幽軒含气象偏影落風塵日暮臨歸去徘徊欲損神

揖仙閣

結閣揖仙子疏塘臨隠扉水花紅四出山竹翠相圍云度疑軿下鳧驚恐舄飛蜀姜寜可待投釣此忘歸

舟夜卽事

火炬臨遙防餘光照客船水明魚中餌沙暖鷺忘眠感慨無窮事遲回欲曉天山泉如有意枕上送潺湲

何處難忘酒【擬白樂天作】

何處難忘酒英雄失志秋廟堂生莽卓巗谷死伊周賦斂中原困干戈四海愁此時無一盞難遣壯圗休

二

何處難忘酒君臣會合時深堂拱堯舜宻席坐臯夔和气襲萬物歡聲連四夷此時無一盞眞負鹿鳴詩

送孫子髙

蕩漾江南客融怡席上珍一罇相別酒千里獨歸人客路貧堪病交情逺更親自慚兒女意失淚滴衣巾

送董傳

悠悠隴頭水日夜向西流行路未云已歸人空復愁文章合用世顏髮未驚秋一聴秦聲罷還來上國逰

寄深州晁同年

秀色歸荒隴新聲換氄毛日催花蘂急云避鴈行髙駐馬旌旗暖傳觴鼓吹豪班春不知負短髮爲君搔

白雲然師

白首一山中形骸槁木同苔爭庵徑路云補衲穿空塵土隨車轍波濤信柂工昬昬老南北應謝此髙風

自白土村入北寺二首

木杪田家出城陰野逕分澑渠行碧玉畦稼臥黃雲薄槿煙脂染深荷水麝焚夕陽人不見雞鶩自成羣

二

雨過百泉出秋聲連眾山獨尋飛鳥外時渡亂流間坐石偶成歇看云相與還會須營一畝長此聽潺湲

題朱郎中白都莊

蕭灑桐廬守滄洲寄一防山光隔釣防江气雜炊煙藜杖聴鳴艣籃輿看種田明時須共理此興在他年

史教授獨善堂

湖海十年舊林塘三畝餘靜非談者隠貧勝富人居列鼎亦何有幅巾聊自如猶應不獨善學子滿階除

寄福公道人

帝力護禪林滄洲側布金樓依水月觀門接海潮音開士但軟語逰人多苦吟曽同方丈宿燈火夜沈沈

身閒

身閒宜晚食嵗晏忌晨興人自嘲便腹吾方樂曲肱睡蛇𨿽不去夢虺已無憑寄語中林客思禪病未能

還家

還家豈不樂生事未應閒朝日已復出徵鞍方更攀傷心百道水閡目萬重山何以忘羇旅翛然醉夢閒

題湯泉壁示諸子有欲閒之意

吟哦一水上披冩眾峯閒偶運非彭澤畱名比峴山君才今卨稷家行古原顏平世𨿽多士安能易地閒

和唐公舍人訪淨因

西城方外士傳法自南華髙蹈玩一世旁通兼數家來逰仁者靜傳詠正而葩乘興何時載還能托後車

沂溪懷正之

故人何處所天角浪漫漫寂寞防音驛徘徊愁肺肝世情紛可怪旅況浩難安願化東南鵠髙飛托羽翰

答許秀才

髙陽有才子負笈求晨饘所趣少知者其詞多慨然樵妻竟謝絕漂母甞哀憐尙友古之人於今猶壯年

臨川文集卷十五

欽定四庫全書

臨川文集卷十六

宋王安石撰律詩【五言八句

五言長篇附】

次韻景仁雪霽

次韻範景仁二月五日夜風雪

次韻衝卿過睢陽

答衝卿

得書知二弟附陳師道舟上汴

初憩和州

瘧起捨弟尙未已示道原

送杜十八之廣南

昆山慧聚寺次張祜韻

吳江

江

江南

賈生

還自舅家書所感

世事

寄純甫

招丁元珍

逰杭州聖果寺

京兆杜嬰大醇卒以詩二首傷之

江上二首

夏夜舟中頗涼因有所感

孤桐

遲眀

陪友人中秋夕賞月

愼縣修路者

河勢

送河閒晁寺丞

暮春

逰北山

吳正仲謫官得故人寄蟹以詩謝之餘次其韻陳師道宰烏程縣

冬至

湯泉

讀鎭南邸報癸未四月作

擬和禦制賞花釣魚

和吳衝卿雪霽紫宸朝

和吳衝卿集禧齋祠

送周都官通判湖州

雙廟【張巡許逺】

和子瞻同王勝之防蔣山

送鄆州知府宋諫議

見逺亭上王郎中

次韻景仁雪霽

新聲生屋霤殘防著垣衣委翳無多在飄零不更飛坳中余宿潤暖處自朝暉稍見靑靑色還從栁上歸

次韻範景仁二月五日夜風雪

何知此邂逅談笑接淸揚對雪知春淺回燈惜夜長宻云通炫晃殘月墮茫故有臨邛客抽毫興未忘

次韻衝卿過睢陽

宮廟此神鄕畱親泊椘艎天開今壯麗地積古悲涼不攺山河舊猶餘艸木荒還聞足賔客誰是漢鄒陽

答衝卿

風作九衢黃南坐正涼破靑玉美浮荈白雲香詩懶猶能彊官閒肯便忘賢愚各有用尺寸果誰長

得書知二弟附陳師道舟上汴

兒童聞太丘邂逅兩心投與汝今爲伴知吾不復憂園桃已解蕚沙水欲驚舟一見南飛鴈江邊肯更畱

初憩和州

衣足一囊獘粟餘三釜陳猶依食貧地已媿省煩人塵土病催老風波愁過春詩書今在眼還欲討經綸

瘧起捨弟尙未已示道原

側足呻吟地連甍瘴瘧秋窮鄕毉自絀小市藥難求肝膽疑俱破筋骸漫獨瘳慚君逺從我契濶每同憂

送杜十八之廣南

東南炎海外尋訪又輸君過嶺猿啼暖貪程馬送曛淸談消瘴癘秀句起煙雲及早來鄕薦朝廷尙右文

昆山慧聚寺次張祜韻

峯嶺互出沒江湖相吐吞園林浮海角臺殿擁山根百里見漁艇萬家藏水村地偏來客少幽興秪桑門

吳江

莽莽昔登臨秋風一散襟地畱孤嶼小天入五湖深柑橘無千里魚鰕有萬金吾𨿽輕範蠡終欲此幽尋

江

靈源開辟有贏縮但相隨逆折山能礙奔流海與期泥沙拆蚌蛤雲雨暗蛟螭欲問深何許馮夷只自知

江南

江南春起柂秋至尙波濤問捨才能定呼舟已復操行歌付浩蕩歸夢得蕭騷冉冉欲何補紛紛爲此勞

賈生

漢有洛陽子少年明是非所論多感慨自信肯依違死者若可作今人誰與歸應須蹈東海不但涕沾衣

還自舅家書所感

行行過舅居歸路指親廬日苦樹無賴天空云自如黃焦下澤稻緑碎短樊蔬沮溺非吾意憫嗟聊駐車

世事

世事一何稠論心日已偸尙防今士笑宜見古人羞老圃聊須問良田亦欲求非關畏黻冕無責易身修

寄純甫

塞上無花艸飄風急我歸梢林聴澗落卷土看雲飛想子當紅蘂思家上翠微江寒亦未已好好著春衣

招丁元珍

黙黙不自得紛紛何所爲畫墁聊取食獵較且隨時秋入江湖暗風生艸樹悲黃花一杯酒思與故人持

遊杭州聖果寺

登髙見山水身在水中央下視樓臺處空多樹木蒼浮雲連海气落日動湖光偶坐吹橫笛殘聲入富陽京兆杜嬰大醇能讀書其言近莊其爲人曠達而亷淸自托於醫無貴賤請之輒往卒也以詩二首傷之

蕭瑟野衣巾能忘至老貧避囂依市井防垢出埃塵接物工齊物勞身恥爲身傷心宿昔地不復見斯人

二

叔度醫家子君平卜肆翁蕭條昨日事髣髴古人風舊宅雨生菌新阡寒轉蓬存亡誰一問嗟我亦窮空

江上

潮連風浩蕩沙引客淹畱落日更淸坐空江無近舟共看蒹葦宅聊卽稻粱謀未敢嗟艱食凶年半九州

二

書自江邊使鄕鄰病餓稠何言萬里客更作百身憂補敗今誰防趨生我自羞西南雙病眼落日倚扁舟

夏夜舟中頗涼因有所感

扁舟畏朝熱望夜倚桅檣日共火雲退風兼水气涼未秋輕病骨微曙浣愁腸堅我江湖意滔滔興不忘

孤桐

天質自森森孤髙防百尋陵霄不屈已得地本虛心嵗老根彌壯陽驕葉更陰明時思解慍願斵五弦琴

遲明

欹枕浩無情蘧蘧獨遲明霜繁紅樹老云澹素蟾淸倦鵲猶三帀寒雞未一鳴故山何處所應有曉猿驚

陪友人中秋夕賞月

海霧看如洗秋陽望卻昏光明疑不夜淸瑩欲無坤掃掠風前坐畱連露下尊苦吟應到曉況有我思存

愼縣修路者

畚築今三嵗康荘始一修何言野人意能助令君憂勠力非無補論心豈有求十年空志食因汝起予羞

河勢

河勢浩難測禹功傳所聞今觀一川破復以二渠分國論終將塞民嗟亦已勤無災等難必從眾在吾君

送河間晁寺丞

公孫富文墨名字世多知談笑取髙第歌當此時臨河薪石費近塞繭絲移緩急常愁此看君有所爲

暮春

春期行晼晚春意賸芳菲曲水應修褉披香未試衣雨花紅半墮煙樹碧相依悵望夢中地王孫底不歸

遊北山

攬轡出東城登臨目暫眀煙雲藏古意猿鶴弄秋聲客坐苔紋滑僧眠樾防淸賞心殊未巳山下日西榮吳正仲謫官得故人寄蟹以詩謝之餘次其韻

越客上荊舠秋風憶把螯故煩分巨跪持用佐淸糟飲量寬滄海詩鋒捷孟勞甘飡飽觴詠餘事付鈞陶

陳師道宰烏程縣

甞聞太丘長徳不負公卿墟墓今千載昆云亦一城本懷深閉蓄餘論略施行故自有仁政能傳家世聲

冬至

都城開博路佳節一陽生喜見兒童色歡傳市井聲幽閒亦聚集珍麗各擕擎卻憶他年事關商閉不行

湯泉

寒泉詩所詠獨此沸如烝一气無冬夏諸陽自廢興人遊不附火虫出亦疑冰更憶驪山下歊然雪滿塍

讀鎭南邸報癸未四月作

賜詔寬言路登賢壯陛亷相期正在治素定不煩占眾喜防龍盛予虞絳灌憸太平詎可致天意愼猜嫌

擬和禦制賞花釣魚

云暖蓬萊日風酣太液春水光承步輦花气入鉤陳伏檻畱淸蹕傳觴屬從臣霏香連釣餌落葉亂防鱗鎬飲恩知厚衢樽賜願均更看追夏諺先此詠逢辰

和吳衝卿雪霽紫宸朝

虎士開閶闔雞人唱九霄雲移銀闕角日轉玉廊腰箒動川收潦靴鳴海上潮舞袍沾宿潤拜笏擁殘飄賜飲人何樂歸嘶馬亦驕低徊但忘食吟詠得逍遙

和吳衝卿集禧齋祠

緘封祝辭宻占冩禦名眞帝坐遙臨物星圗俯映人風含煙外節月防霧中茵沈藿升煙逺槐檀取燎新羽衣歸寂寞金鋄立逡巡卻想來時路還疑隔一塵

送周都官通判湖州

綠水烏程地靑山顧渚濵酒醪猶美好茶荈正芳新聚泛樽前月分班焙上春仁風已入俗樂事始關身橘柚供南貢楓槐望北宸知君白羽扇歸日未生塵

雙廟【張巡許逺】

兩公天下駿無地與騰驤就死得處所至今猶耿光中原擅兵革昔日防侯王此獨身如在誰令國不亡北風吹樹急西日照涼志士千年淚泠然落奠觴

和子瞻同王勝之逰蔣山【並序】

子瞻同王勝之遊蔣山有詩餘愛其峯多巧障日江逺欲浮天之句因次其韻

金陵限南北形埶豈其然椘役六千里陳亡三百年江山空幕府風月自觥船主送悲涼岸妃埋想故蓮臺傾鳳久去城踞虎爭偏司馬壖廟域獨龍層塔顚森疏五願木蹇淺一人泉棁杖窮諸嶺籃輿罷半天朱門園綠水碧瓦第靑煙墨客眞能賦畱詩野竹娟

送鄆州知府宋諫議

盛世千齡合宗工四海瞻天心初吁俊云翼首離潛徳望完圭角儀形壯陛防徐鳴蒼玉佩盡校碧牙籖綸掖淸光注鑾坡茂渥霑文明誠得主政瘼尙煩砭右府參機務東塗贊景炎廟謨資石畫兵略倚珠鈐坐鎭均勞逸齋居養智恬謳謡喧井邑恵化穆蒼黔進律朝章舊疏恩物議僉通班三殿防徙部十城兼申甫周之翰防魯所詹地靈奎宿照野沃汶河漸首路龍旗盛提封虎節嚴賜衣纒紫艾衛甲綴朱綅海谷移文省谿堂燕豆添班春回紺問俗捲彤襜舟檝商巖命熊羆渭水占治裝行入覲金鼎重調鹽

見逺亭上王郎中

髙亭豁可望朝暮對谿山野色軒楹外霞光幾席間樹侵蒼靄沒鳥背夕陽還艸帶平沙濶煙籠別戍閒圃畦荷气合田徑燒痕斑樵笛吟晴塢漁防出瞑灣登臨及芳節宴喜發朱顏夾砌陳旌旝褰進佩環觀風南國最應宿紫宸班康樂詩名舊蕪音詎可攀

臨川文集卷十六

欽定四庫全書

臨川文集卷十七

宋王安石撰律詩【七言八句】

嵗晚懷古

段約之園亭

又段氏園亭

回橈

酴醿金沙二花合發

次韻公辟正議書公戲語申之以祝助發一笑次韻致逺木人洲二首

次韻龔深甫二首

次葉致逺韻

次韻酬朱昌叔五首

次韻送程給事知越州

次韻酬徐仲元

詩奉送覺之奉使東川

次韻奉酬覺之

送程公辟得謝歸姑蘇

送項判官

次韻張徳甫奉議

北山三詠

寶公塔

覺海方丈

道光泉

登寶公塔

重登寶公塔復用前韻二首

紙暖閤

雨花臺

北牎

小姑

榮上人遽欲歸以詩畱之

呈陳和叔【並序】

招呂望之使君

公辟枉道見過獲聞新詩因敍嘆仰

全椒張公有詩在北山西庵僧者墁之悵然有感

嶺雲

蓼虫

莫疑

歳晚懷古

先生嵗晚事田園魯叟遺書廢討論問訊桑麻憐已長按行松菊喜猶存農人調笑追尋壑稚子歡呼出門遙謝載醪袪惑者吾今欲辯已忘言

段約之園亭

愛公池館得忘機初日畱連至落暉菱暖紫鱗跳復沒栁陰黃鳥囀還飛徑無凡艸惟生竹盤有嘉蔬不采薇勝事閬州𨿽或有終非吾土豈如歸

又段氏園亭

欹眠隨水轉東垣一防炊煙映水昬漫漫芙蕖難覓路翛翛楊栁獨知門靑山呈露新如染白鳥嬉遊靜不煩朱雀航邊今有此可能揺蕩武陵源

回橈

柴荊散策靜涼飇隱幾扁舟白下潮紫磨月輪升靄靄帝靑雲幕捲寥寥數家雞犬如相識一塢山林特見招尙憶木園最好興殘中路且回橈

酴醿金沙二花合發

相扶照水弄春柔發似矜誇斂似羞碧合晚雲霞上起紅爭朝日雪邊流我無丹白知如夢人有朱鉛見卽愁疑此冶容詩所忌故將樛木比綢繆

次韻公辟正議書公戲語申之以祝助發一笑

故人辭祿未忘情語我猶能作扞城身不自遭如貢薛兒應堪教比韋平老羆豈得長髙臥雛鳳仍聞已閒生把盞祝公公莫拒緇衣心爲好賢傾

次韻致逺木人洲二首

迷子山前漲一洲木人圗志失編收年多但有栁生肘地僻獨無茅蓋頭河側鮑生幹尙立江邊屈子槁將投未妨他日稱居士能使君疑福可求

二

杌爾何年客此洲飄流誰棄止誰收無心使口肝使目有榦作身根作頭暴露神靈難寄托禱祠村落防依投紛紛翦紙眞虛負立槁安知富可求

次韻酬龔深甫二首

恩容椘老防松楸復得一龔從我逰講肄劇談兼祖謝舞雩髙蹈異求由北尋五柞故未憖東挽三楊仍有樛陟巘降原從此始但無瑤玉與君舟

二

握手東岡雪滿篸後期惆悵老吳蠶芳辰一笑眞難值暮齒相思豈久堪他日杜詩傳渭北防時周宅對漳南百年邂逅能多少且可勤來共艸庵

次葉致逺韻

生涯聊占水中洲豈卽乘桴逐聖丘身與鳧飛仍防集心能茅靡亦波流由來杞梓常先伐誰謂菇蒲可久畱乘興吾廬知未厭故移修竹擬延騶【一作知君聊占水中洲去卽東浮逐聖丘憂國無時須問捨得坻有興卽乘流由來要路當先據誰謂窮鄕可久畱他日五湖尋範蠡想能重此駐前騶】

次韻酬朱昌叔五首

防也自殊由與求旣成春服更何憂拙於人合且天合靜與道謀非食謀未愛京師傳谷口但知鄕裏勝壺頭嗟余老矣無一事復得此君相與遊

二

去年音問隔淮州百謫難知亦我憂前日杯盤共江渚一歡相屬豈人謀山蟠直瀆輸淮口水抱長幹轉石頭乘興舟輿無不可春風從此與公逰

三

烏榜登臨興未休共言何許更消憂聫裾蕭寺尋眞覺方駕孫陵弔仲謀語罷每開歡笑口詩來仍掉苦吟頭已知軒冕眞吾累且可追隨馬少逰

四

白下門東春水流相看一噱散千憂穿梅入栁曽莫逆度塹緣岡初不謀世事但如吹劍首官身難卽問刀頭長臨鍜竈眞自苦有興復來從我逰

五

樂世閒身豈易求巗居川觀更何憂放懷自事如初服買宅相招亦本謀名譽子眞矜谷口事功新息困壺頭知君於此皆無累長得追隨壙埌逰

次韻送程給事知越州

千騎東方占上頭如何誤到北山逰淸明若覩蘭亭月暖熱因忘蕙帳秋投老始知歡可惜通宵豫以別爲憂西歸定有詩千首想肯重來賁一丘

次韻酬徐仲元

投老逍遙紀與堂天刑眞已脫桁楊緣源靜翳無魚淰度谷深追有鳥頏每苦交逰尋五栁最嫌屍祝擾庚桑相看不厭惟夫子風味眞如顧建康

詩奉送覺之奉使東川

三秋不見每惓惓握手山林復悵然後會敢期黃耉日相看且度白雞年畏途石棧王尊馭榮路金門祖逖鞭一代官儀新藻拂得瞻宸宇想畱連

次韻奉酬覺之

久知乘傳入西州雞黍從容本不謀戶外驚塵尺書至眼中飛浪片帆收山林病骨煩三顧湖海離腸欲萬周尙有光華賁岑寂篋中佳句得長畱

送程公辟得謝歸姑蘓

東歸行路嘆賢哉碧落新除寵上才白傅林塘傳畫去吳王花鳥入詩來唱酬自有微之在談笑應容逸少陪【少保元絳謝事居姑蘇又王中甫善歌詞與相唱酬燕集】除此兩翁相見外不知三徑爲誰開

送項判官

防蘆洲渚落楓橋渡口沙長過午潮山鳥自呼泥滑滑行人相對馬蕭蕭十年長自靑衿識千里來非白璧招握手祝君能彊飯華簪常得從雞翹

次韻張徳甫奉議

知君非我載醪人終日相隨免污茵賞盡髙山見流水唱殘白雪值陽春中分香積如來鉢對現毗耶長者身誰拂定林幽處壁與君圗冩繼吾眞

北山三詠

寶公塔

道林眞骨靑霄窣堵千秋未寂寥寶勢旁連大江起尊形獨受眾山朝雲泉別寺分三徑香火幽人止一瓢我亦鷲同聴法嵗時歌唄豈辭遙

覺海方丈

往來城府住山林諸法翛然但一音不與物違眞道廣每隨緣起自禪深舌根已淨誰能壊足迹如空我得尋嵗晚北聊寄傲蒲萄零落半牀陰

道光泉

籜龍將繞山行注逺投深靜有聲云湧浴槽朝自暖虹垂齋鑊午還晴銅瓶各滿幽人意玉甃因髙正士名神力可嗟妨智巧桔橰零落箯苔生

登寶公塔

倦童疲馬放松門自把長笻倚石根江月轉空爲白晝嶺雲分暝與黃昏防揺岑寂聲隨起鵶矯荒寒影對翻當此不知誰客主道人忘我我忘言

重登寶公塔復用前韻二首

空見方墳湧半霄難將生死問參寥應身東返知何國瑞相西歸自本朝遺寺有門非輦路故池無鉢但僧瓢獨龍下視皆陳迹追數齊梁亦未遙

二

碧玉旋螺恍隔霄冠山仙冢亦寥寥空餘華構延風月無復靈蹤落市朝帳座追嚴多獻寶供盤隨施有操瓢他方出沒還如此與物何心作邇遙

紙暖閣

聨屏蓋障一尋方南設鉤簾北置牀側座對敷紅絮暖仰分啟碧紗涼氊廬易以梅烝壊錦幄終於艸野妨椘谷越藤眞自稱毎糊因得減書嚢

雨花臺

盤互長幹有絕陘並色佳麗入江亭新霜浦漵綿綿淨薄晚林巒往往靑南上欲窮牛渚怪北尋難忘艸堂靈便輿卻走垂楊陌已戴寒云一兩星

北

病與衰期每彊扶雞壅桔梗亦時湏空花根蔕難尋摘夢境煙塵費掃除耆域藥嚢眞妄有軒轅經匱或元無北枕上春風暖漫讀毗耶數卷書

小姑

小姑未嫁與蘭支何恨流傳樂府詩初學水仙騎赤鯉竟尋山鬼從文貍繽紛云防空棠檝綽約煙鬟獨桂旗弄玉有祠終或往飛瓊無夢故難知

榮上人遽欲歸以詩畱之

道人傳業自天臺千里翛然赴感來梵行毗沙爲外護法筵靈曜得重開已能爲我迃神足便可隨方長聖胎肯顧北山如慧約與公西崦劚莓苔

呈陳和叔【並序】

嘉祐末和叔以集賢校理判登聞鼓院同知太常禮院皮埸街有園數畝中置二槨甎袤丈北戶臨溝略彴通街旁作小屋毀輜車爲蓋某以直集賢院爲三司度支判官以知制誥糾察在京刑獄同管勾三班院閒度彴飯車蓋下隨所有無坐臥甎上笑語常至夜如此三嵗而和叔遭太夫人憂未防某亦防親以去時永昭陵尙未復土也後與和叔皆蒙今上抜用數會議語皆憂傷之餘責厚事叢無復故情元丰元年某食觀使祿居鐘山南和叔經略廣東道舊悵然某作詩以敍其事毀車爲屋僅容身三嵗相要薄主人晝寓槨甎常至夜冬沿溝彴復尋春南陔不洎公歸裏蒼墓垂成我防親後會縱多無此樂山林投老一傷神

招呂望之使君

潮溝東路兩牛鳴十畝漪漣一艸亭委質山林如許國寄懷魚鳥欲忘形紛紛易變浮雲白落落誰鐘老柏靑尙有使君同好惡想隨秋水肯揚舲

公辟枉道見過獲聞新詩因敍嘆仰

靑丘神父能爲政碧落仙翁好作詩舊事齊兒應共記新篇椘老得先知懷甎大峴如迎日供帳閶門勝去時若與鴟夷鬭百艸錦嚢佳麗敵西施

全椒張公有詩在北山西庵僧者墁之悵然有感

十年怊悵躡山阡終欲持杯滴到泉東路角巾非故約西州華屋漫修椽幽明永隔休炊黍眞俗相妨久絕遺墨每看疑邂逅復隨人事散如煙

嶺雲

嶺雲合處小盤桓人得敷衾馬解鞍寒莢著天楡歷歷淨華浮海桂團團交逰渙散淵明喜吏卒蕭條叔夜寬方丈老翁無一髮更知來不爲皮冠

蓼虫

蓼虫事業無餘習芻狗文章不更陳隠幾自憐居防我倨堂誰覺似非人難堪藏室稱中士秖合箕山作外臣尙有少緣灰未死欲持新句惱比鄰

莫疑

莫疑禪伯未知禪莫笑仙翁不學仙靈骨肯傳黃蘗燼眞心自放赤松煙蓮華世界何關汝楮葉工夫浪費年露鶴聲中江月白一燈岑寂擁書眠

臨川文集卷十七

欽定四庫全書

臨川文集卷十八

宋王安石撰律詩【七言八句】

示兪秀老

外廚遺火示公佐

讀眉山集次韻雪詩五首

讀眉山集愛其雪詩能用韻復次韻一首八功徳水

寄題程公辟物華樓

酬兪秀老

次韻吳衝卿召赴資政殿聽讀詩義感事張侍郎示東府新居詩因和酬二首

次韻衝卿從駕至集禧觀偶成

次韻陪駕觀燈

和吳相公東府偶成

和蔡樞宻孟夏旦日西府書事

和蔡副樞賀平戎慶防

次韻奉和蔡樞宻南京種山藥法

次韻元厚之平戎慶防

謁曾魯公

駕自啟聖還內

集禧觀池上詠野鵝

次韻東防韓侍郎齋居晚興

酬和甫祥源觀醮罷見寄

和禦制賞花釣魚二首

次楊樂道韻六首

後殿朝次偶題

禦溝

幕次憶漢上舊居

後苑詳定書懷

上巳聞苑中樂聲書事

用韻書十日事呈樂道舎人聖從待制

詳定幕次呈聖從樂道

崇政殿詳定幕次偶題

詳定試卷二首

奉酬楊樂道

奉酬聖從待制

次韻吳仲庶省中畫壁

夜讀試卷呈君實待制景仁內翰

答張奉議

示兪秀老

繚繞山如湧翠波人家一半在煙蘿時丰笑語春聲早地僻追尋野興多窣堵朱甍開北向招提素脊隱西阿暮年要與君攜手處處相煩作好歌

外廚遺火示公佐

刀匕初無欲淸【七姓切】人如何竈鬼尙嫌嗔翛翛裋褐方煬【一作圍】火冉冉靑煙已被宸邂逅焚巢連鳥雀倉黃濡幕愧比鄰王陽幸有囊衣在報賞焦頭亦未貧

讀眉山集次韻雪詩五首

若木昬昬末有鵶凍雷深閉阿香車摶云忽散簁爲屑翦水如分綴作花擁箒尙憐南北巷持杯能喜兩三家戲挼弄掬輸兒女羔袖龍鐘手獨義

二

神女靑腰寶髻鵶獨藏雲气委飛車夜光往往多聮璧白小紛紛每散花珠网纚連拘翼座瑤池渺漫阿環家銀爲宮闕尋常見豈卽諸天守夜義

三

惠施文字黒如鵶扵此機緘漫五車皭若易緇終不染紛然能幻本無花觀空白足寜知處疑有靑腰豈作家慧可忍寒眞覺晚爲誰將手少林義

四

寄聲三足阿環鵶問訊靑腰小駐車一一照肌寜有種紛紛迷眼爲誰花爭妍恐落江妃手耐冷疑連月姉家長恨玉顏春不久畫圖時展爲君義

五

戲揺微縞女鬟鵶試咀流酥已頰車歷亂稍埋冰揉粟消沈時防水圓花豈能舴艋眞尋我且與蝸牛獨臥家欲挑靑腰還不敢直湏詩膽付劉義

讀眉山集愛其雪詩能用韻復次韻一首

靚糚嚴飾曜金鵶比興難工漫百車水種所傳淸有骨天機能識皦非花嬋娟一色明千里綽約無心熟萬家長此賞懷甘獨臥袁安交防豈湏義

八功徳水

雪山馬口出琉璃聞說諸天與護持此水遙連八功徳供人眞淨四威儀當時迦葉無塵染何事閿鄕有土思道力起緣非一路但知瓢飲是生疑

寄題程公辟物華樓

吳楚東南最上防江山多在物華樓遙瞻旌節臨尊俎獨臥柴荊阻獻酬想有新詩傳素壁怪無餘墨到滄洲湡浯南望重重緑章水還能向此流

酬兪秀老

灑掃東庵置一牀扵君獨覺故情長有言未必輸摩詰無法何曾泥飲光天壤此身知共獘江湖他日要相忘猶貪半偈歸思索卻恐提桓妄揣量

次韻吳衝卿召赴資政殿聽讀詩義感事【衝卿詩云雪銷鳷鵲禦溝融燕見殊防綴上公晝日乍驚三接寵正風獲聽二南終解頤共仰天顏喜墻面裁容聖域通午漏漸長知禹錫侍臣何術補堯聰時修撰經義所初進二南有旨資政殿讀云】

周南麟趾聖人風未有騶虞系召公雅頌兼陳爲四始笙歌合奏以三終討論詔使成書上休澣恩容著籍通墻面豈能知奧義延陵聽賞自爲聰

張侍郎示東府新居詩因而和酬二首

得賢方慕北山萊赤白中天二府開功謝蕭規慙漢第恩從隗始詫燕臺曽畱上主經過迹更費髙人賦詠才自古落成須善頌掃除東閣望公來

二

榮觀流傳動艸萊中官賜設上尊開鼔歌窱聽疑夢肴果聮翩餽有臺斧藻故應宜舊徳棟梁非復稱凡才虛堂欲踵曹參事試問齊人或肯來

次韻衝卿上元從駕至集禧觀偶成

昭陵持橐從逰人更見熈寜第四春寶構中開移玉座華燈錯出映朱塵輦前時防新歌舞仗外還如舊徼巡投老逢時追往事卻含愁思度天津

次韻陪駕觀燈

繡筤含風下玉除宮商挾奏斐然殊福祥周室流爲火恩澤堯樽散在衢伏枕但能知廣樂揮毫何以報眀珠願畱巾篋歸田日追詠公歡每自娛

和吳相公東府偶成

承華往歳幸躊躇風月淸談接緒餘並轡入朝今巳老連墻得屋喜如初誅茅我夢江臯地澆薤公思洛水渠斂退故應容拙者先營環堵祭牢蔬

和蔡樞宻孟夏旦日西府書事

宮闕初晴气象饒寶車攢轂會東朝重輪慶自離明發內壤陰隨解澤消賜篚外廷紛錦繡燕庖中禁續薪樵聮翩入賀知君意咫尺威顏不隔霄

和蔡副樞賀平戎慶防

城郭名王據兩陲軍前一日送降旗羗兵自此無傳箭漢甲如今不解累幕府上功聨舊代朝廷稱慶具新儀周家道泰西戎喙還見詩人詠串夷

次韻奉和蔡樞宻南京種山藥法【蔡詩並序云防見索南都種山藥法並以生頭數十莖送上輒成小詩靑靑正是中分天區種何妨試玉延卽見引須緣夏木定知如蹠薦冬筵潤還禦水冰霜結防近堯雲雨露偏自裹自題還自媿揠苗應笑宋人然】

區種拋來六七年春風條蔓想宛延難追老圃莓苔徑空對珍盤玳瑁筵嘉種忽傳河右壤靈苖更長闕西偏故畦穿斸知何日南望鐘山一慨然

次韻元厚之平戎慶防【來詩有何人更得通天帯謀合君心只晉公之句】

朝廷今日四夷功先以招懷後殪戎胡地馬牛歸隴底漢人煙火起湟中投戈更講諸儒藝免冑爭趨上將風文武佐時慚吉甫宣王徵伐自膚公

謁曾魯公【卽赴會時】

翊戴三朝冕有蟬歸榮今作地行仙且開京闕【一作洛】蕭何第未放江湖範蠡船老景巳鄰周呂尙慶門方似漢韋賢一觴豈足爲公壽願賦長虹吸百川

駕自啟聖還內

衣冠原廟漢家儀羽衛親來此一時天子當懷霜露感都人亦嘆鼔簫悲紛紛瑞气隨云漢漠漠榮光上日旗塵土未驚閶闔閉綠槐空覆影參差

集禧觀池上詠野鵝

池上野鵝無數好晴天鏡裏雪毰毸似憐暄暖鳴相逐疑戀寛閒去卻回京洛塵沙工防污江湖矰弋飽驚猜羽毛的的人難近嗟此謀身或有才

次韻東防韓侍郎齋居晚興

齋禁𨿽嚴異太常蕭然髙臥意何長煙含欲暝宮庭紫日映新秋省闥黃壯節易摧行踽踽華年相背去堂堂追攀坐嘆風塵隔空聽鈞天夢帝鄕

酬和甫祥源觀醮罷見寄

竊祿祠官久見容每持金石薦宸鈞天忽忽淸都夢方丈寥寥弱水風知結勝緣人意外想尋陳迹馬蹄中新詩起我超然興更感鐘山蕙帳空

和禦制賞花釣魚

防幄晴雲拂曉開傳呼仙仗九天來披香殿上畱朱輦太液池邊送玉杯宿蘂暖含風浩蕩戲鱗淸映日徘徊宸章獨與春爭麗恩許賡歌豈易陪

二

靄靄祥雲輦路晴傳呼萬嵗雜春聲蔽虧玉仗宮花宻映燭金溝禦水淸珠蘂受風天下暖錦鱗吹浪日邊明從容樂飲眞榮遇願賦嘉魚頌太平

次楊樂道韻六首

後殿朝次偶題

百年文物士優防萬國今方似綴旒發策東堂招儁乂回輿北苑罷倡優忽隨諸彥登龍尾尙憶當年應鵠頭獨望淸光無補報更慙虛食大官羞

禦溝

金河漲欲平數支分緑報淸明常縈輦路漂花去更引流杯送酒行靜見金輿穿樹影淸含玉漏過墻聲衰顏一照自多感廽首江南春水生

幕次憶漢上舊居

漢水泱泱繞鳳林峴山南路白雲深如何憂國防家日尙有求田問舎心直以文章供潤色未應風月負登臨超然便欲遺榮去卻恐元龍會見侵

後苑詳定書懷

文墨由來妙禁中家傳豈獨賦河東平生聽想風聲早數日追隨笑語同禦水新如鴨頭緑宮花更有鶴翎紅防花弄水聊爲樂不晚朝廷相弱翁

上已聞苑中樂聲書事

苑中誰得從春逰想見漸臺瓦欲流禦水曲隨花影轉宮云低繞樂聲畱年華未破淸明節日暮初回祓禊舟更覺至尊思慮逺不應全爲拙倡優

用樂道舎人韻書十日事呈樂道舍人聖從待制

東門人物亂如麻想見新韀照路華午鼔已傳三刻漏從官初賜一杯茶怱怱殿下催分首擾擾宮前聽賣花歸去莫言天上事但知呼客飲流霞

詳定幕次呈聖從樂道

殿閣掄材覆等差從臣今日擅文華揚雄識字無人敵何遜能詩有世家舊徳醉心如美酒新篇淸目勝眞茶一觴一詠相從樂傳說猶堪異日誇

崇政殿詳定幕次偶題

嬌云漠漠防層軒嫩水濺濺不見源禁桞萬條金細撚宮花一段錦新翻身閒始更知春樂地廣還同避世喧不恨玉盤冰未賜淸談終日自蠲煩

詳定試卷二首

垂咫尺斷經過把卷空聞笑語多論眾勢難専可否法嚴人更謹誰何文章直使防無纇勲業安能保不磨疑有髙鴻在寥廓未應廽首顧張羅

二

童子常誇作賦工暮年羞悔有揚雄當時賜帛倡優等今日論才將相中細甚客卿因筆墨卑扵爾雅注魚虫漢家故事眞當攺新詠知君勝弱翁

奉酬楊樂道

邂逅聮裾殿閣春卻愁容易卽離羣相知不必因相識所得如今過所聞近代聲名出盧駱前朝筆墨數淵云與公家世由來事愧我初無百一分

奉酬聖從待制

班行想望嵗空多知有龍門未敢過和近聖人師展季勇爲君子盜荊軻三刀舊協庭闈夢五袴今傳里巷歌復道諫書嘗滿篋不惟詩句似陰何

次韻吳仲庶省中畫壁

畫史𨿽非顧虎頭還能滿壁寫滄洲九衢京洛風沙地一片江湖艸樹秋行數鯈魚賔共樂臥防鷗鳥吏方休知君定有扁舟意卻爲丹靑肯少畱

夜讀試卷呈君實待制景仁內翰

篝燈時見語驚人更覺揮毫防有神學問比來多可喜文章非特巧爭新蕉中得鹿初疑夢牖下窺龍稍眞邂逅兩賢時所服坐令孤朽得相因

答張奉議

五馬渡江開國處一牛吼地作庵人結蟠茅竹才方丈穿築溝園未過旬我久欲防言語道君今來見句文身思量何物堪酬對棒喝如今揔不親

臨川文集卷十八

欽定四庫全書

臨川文集卷十九

宋王安石撰律詩【七言八句】

次韻和吳仲庶池州齊山畫圖

次韻祖擇之登紫防閣二首

送沈興宗察院出使湖南

春風

永濟道中寄諸舅弟

道逢文通北使歸

將次相州

次韻平甫喜唐公自契丹歸

尹村道中

次韻王勝之詠雪

次韻酬府推仲通學士雪中見寄

次韻宋次道憶太平早梅

和曾子翊授舒掾之作

送劉和父奉使江西

次韻張子野竹林寺二首

送吳龍圖知江寧

送直講吳殿丞宰鞏縣

送眞州吳處厚使君

送李質夫知陜府

題儀眞致政孫學士歸來亭

次韻吳季野題嶽上人澄心亭

送彥珍

寄張先郎中

汜水寄和甫

寄黃吉甫

次韻平甫村墅春日

卽席次韻防之泛舟

示長安君

和平甫招道光法師

和祖仁晚過集禧觀

程公辟轉運江西

次韻微之卽席

和王微之秋浦望齊山感李太白杜牧之次韻王微之登髙齋

和微之重感南唐事

李君晜弟訪別長蘆至淮陰追寄

貴州虞部使君訪及道舊竊有感惻因成小詩衝卿席上得行字

示董伯懿

次韻和吳仲庶池州齊山畫圖【知制誥時作】

省中何忽有崔嵬六幅生綃坐上開指防便知巖石處登臨新作使君來雅懷重向丹靑得勝勢兼隨翰墨回更想杜郎詩在眼一江春雪下離堆

次韻祖擇之登紫微閣二首

漠漠秋陰防掖垣靑雲祗在兩楹間宮樓唱罷雞人逺門闕朝歸虎士閒華蓋北瞻天帝座蓬萊東想道家山卻慙久此隨諸彥文采初無豹一斑

二

掖門相對敞銅鐶防防飛甍在兩閒潤色平生知地禁登臨此日愧身閒浮雲倒影移防隙落木回飈動屋山忽憶初來秋尙早紫微花防緑苔斑

送沈興宗察院出使湖南

諫書平日皁囊中朝路爭防一馬騘漢節飽曽衝海霧楚防聊復借湖風皇華命使今爲重直道酬君逺亦同投老承眀無補助得爲湘守卽隨公

春風

一馬春風北首燕卻疑身得舊山川陽浮樹外滄江水塵漲原頭野火煙日借嫩黃初著栁雨催新緑稍歸田回頭不見辛夷發始覺防花是去年

永濟道中寄諸舅弟

燈火怱怱出館陶回防永濟日初髙似聞空舎鳥烏樂更覺荒陂人馬勞客路光陰眞棄置春風邊塞秪蕭騷辛夷樹下烏塘尾把手何時得汝曹

道逢文通北使歸

朱顏使者錦貂裘笑語春風入貝州欲報京都近消息傳聲車馬少淹畱行人盡道還家樂騎士能吹出塞愁回首此時空慕羨驚塵一段向南流

將次相州

靑山如浪入漳州銅雀臺西八九丘螻蟻往還空壠畝騏驎埋沒幾春秋功名蓋世知誰是气力廽天到此休何必地中余故物魏公諸子分衣裘

次韻平甫喜唐公自契丹歸【予辭北使而唐公代往】

畱犁撓酒得戎心繡袷通歡歳月深奉使由來湏陸賈離親何必彊曾參燕人望空甌脫胡馬追隨出蹛林萬里春風歸正好亦逢佳客想揮金

尹村道中

滿眼霜吹宿艸根謾知新歳不逢春卻疑靑嶂非人世更覺黃雲是塞塵萬里張侯能奉使百年曾子肯辭親自憐許國終無用何事紛紛客此身

次韻王勝之詠雪

萬戶千門車馬稀行人卻返鳥休飛玲瓏翦水空中墮的皪裝春樹上歸素髮聮華驚老大玉顏爭好羨輕肥朝來巳賀丰年瑞更問田家果是非

次韻酬府推仲通學士雪中見寄

朝來防雪詠君詩想見朱衣在赤墀爲問火城將策試何如雲屋聽牕知曲墻稍覺吹來宻窮巷終憐掃去遲欲訪故人非興盡自緣無路得傳巵

次韻宋次道憶太平早梅

大梁春費寶刀催不似湖陰有早梅今日盤中防翦防當時花下就傳杯紛紛自向江城落杳杳難隨驛使來知憶舊防還想見西南枝上月徘徊

和曾子翊授舒掾之作

皖城終嵗靜如山府掾應從到日閒一水碧羅裁繚繞萬蒼玉刻孱顏舊逰筆墨苔今老浪走塵沙鬢已斑攬轡羨君橋北路春風枝上鳥關關

送劉和父奉使江西

劉郎今日擁旌麾傳到江西喜可知上冢還湏擊羊豕下車應不問狐貍無人敢效【一作勸】公榮酒爲我聊尋逸少池亦見嶺頭花爛漫更將春色寄相思

次韻張子野竹林寺二首

澗水橫斜石路深水源窮處有叢林靑鴛幾世開蘭若黃鶴當年瑞卯金敗壁數連粉墨涼煙一穗起檀沈十年親友半零落回首舊逰成古今

二

京峴城南隱映深兩牛鳴地得禪林風泉隔屋撞哀玉竹月緣堦貼碎金藻井仰窺塵漠漠靑燈對宿夜沈沈扁舟過客十年事一夢此山愁至今

送吳龍圖知江寜

才髙眀主睠方深屬郡聞風自革心閭裏不須多按治山川從此數登臨茅檐坐隔云千里栢壠初抽翠一尋東望然知有寄但疑公豈久分襟

送直講吳殿丞宰鞏縣

靑嵩碧洛曾逰地墨綬銅章忽在身擁馬尙多畿甸雪隨衣無復禁城塵古來學問須行巳此去風流定慰人更憶少陵詩上語知君不負鞏梅春

送眞州吳處厚使君

江上齋船駐彩橈鳴笳應滿緑楊橋久爲漢吏知文法當使淮人服教條拱木延陵瞻故國叢祠步認前朝登臨莫負山川好終欲東歸聽楚謡

送李質夫知陜府

平世求才漫至公悠悠覊旅士多窮十年見子尙裋褐千里隨人今北風戶外屨貧虛自滿樽中酒賤亦常空共嫌欲老無機械心事還能與我同

題儀眞致政孫學士歸來亭

彭澤陶潛歸去來素風千歳出塵埃明時防老心無累故里髙門子有才更作園林負城郭當畱花月映池臺卻尋五桞先生傳柴水區區但可哀

次韻吳季野題嶽上人澄心亭

髙亭五月尙寒生回首塵沙自鬱蒸砌水亂流穿石底檻云髙出蔽山層躋攀欲絕人間世締搆知從物外僧腸胃坐來淸似洗神奇未怪佛圖澄

送彥珍

挾防窮鄕滿絲陂田荒盡豈嘗窺未應谷口終身隱正合菑川舉國推握手百憂空往事還家一笑卽芳時柘岡定有辛夷發亦見東風使我知

寄張先郎中

畱連山水住多時年比馮唐未覺衰篝火尙能書細字郵筩還肯寄新詩胡牀月下知誰對蠻榼花前想自隨投老主恩聊欲報每瞻髙躅恨歸遲

汜水寄和甫

虎牢闗下水逶迆想汝飄然過此時灑血祗添波浪起脫身難借羽翰追畱連厚祿非朝隱乖隔殘年更土思巳卜冶城三畝地寄聲知我有歸期

寄黃吉甫

朱顏去似朔風驚白髮多扵野艸生挾防讀書空有得求田問舎轉無成解鞍烏石岡邊坐擕手辛夷樹下行今日追思眞樂事黃塵深處走雞鳴

次韻平甫村墅春日

昨日靑靑尙未齊忽防春色滿髙低陂梅弄影爭先舞葉鳥藏身自在啼樵蹻踏雲歸舊徑漁蓑背雨向前溪似知我欲逃軒冕談笑相過各有攜

卽席次韻微之泛舟

畫舸幽尋北果園應將陳迹問桑門地隨墻墅行多曲天著岡巒望易昏故國時平空有木荒城人少半爲村悠悠興廢皆如此賴付幹愁酒一罇

示長安君

少年離別意非輕老去相逢亦愴情艸艸杯盤供笑語昏昏燈火話平生自憐湖海三年隔又作塵沙萬里行欲問後期何日是寄書應見鴈南徵

和平甫招道光法師

鏈師投老演眞乘像劫空王爪與肱於摠持門通一路以光明藏續千燈從容發口酬摩詰邂逅持心契慧能新句得公還有賴古人詩字恥無僧

和祖仁晚過集禧觀

姸暖聊隨馬首東春衫猶未著方空煙霞送色歸瑤水山木分香繞閬風壯發已輸塵外緑衰顏漫到酒邊紅日斜歸去人間世卻記前遊似夢中

程公辟轉運江西

江西一節鑄黃金最慰章濵父老心長孺向來眞彊予次公今不異重臨余風尙有歡謠在陳迹非無勝事尋豫想新詩能寄我十年華省故情深

次韻防之卽席

釀成吳米野油囊卻愛淸談气味長閒日有僧來北阜平時無盜出南塘風亭對竹酬孤峭雪逕尋梅認暗香江水中應未變一杯終欲就君甞

和王防之秋浦望齊山感李太白杜牧之

齊山置酒菊花開秋浦聞猿江上哀此地流傳空筆墨昔人埋沒巳蒿萊平生志業無髙論末世篇章有逸才尙得使君驅五馬與尋陳迹久徘徊

次韻王微之登髙齋

臺殿荒墟辱井堙豪華不復見臨春北山漠漠云垂地南埭悠悠水映人馳道蔽虧松半死射場埋沒雉多馴登髙一曲悲亡國想繞紅梁落暗塵

和微之重感南唐事

叔寶傾陳衍獘梁可嗟曾不見興亡齋祠父子終身費酣詠君臣舉國荒南狩皖山非故地北師淮水失名王天移四海歸眞主誰誘昏童肯用良

李君晜弟訪別長蘆至淮陰追寄

怒水慿風雪壠髙亂流追我祗魚舠忽防淮月臨寒食想映江春聽伯勞道義當成麟一角文章已禿千毫後生可畏吾知子南北何時見兩髦

貴州虞部使君訪及道舊竊有感惻因成小詩

韶山秀防江淸冩气象還能出搢紳當我垂髫初識字防君揮翰獨驚人郵籖忽報旌麾入齋閣遙瞻組綬新握手更誰知往事同時諸彥略成塵

衝卿席上得行字

二年相值喜同聲並轡塵沙眼亦眀新詔各從天上得殘樽同向月邊傾巳嗟後會歡難必更想前官責尙輕黽勉敢忘君所朂古人憂樂有違行

示董伯懿

穿橋度塹祗閒行詠石嘲花亦漫成嚼蠟巳能防世味畫脂那更惜時名長幹裏北寒山紫白下門西野水明此地一防湏卜築故人他日訪柴荊

臨川文集卷十九

欽定四庫全書

臨川文集卷二十

宋王安石撰律詩【七言八句】

思王逢原三首

和吳禦史臨淮感事

和文淑湓浦見寄

次韻吳季野再見寄

次韻平甫贈三靈山人程惟象

次韻和甫詠雪

次韻張氏女弟詠雪

次韻徐仲元詠梅二首

詩呈節判陸君

畱題曲親盆山

不到太初兄所居遂巳十年以詩攀寄

偶成二首

雨過偶書

季春上旬苑中卽事

上西垣舎人

退朝

與微之同賦梅花得香字三首

和晚菊

景福殿前柏

四月果

墻西樹

度麾嶺寄莘老

狄梁公陶淵明俱爲彭澤令至今有廟在焉刁

景純作詩見示繼以一篇

寄沈鄱陽

送裴如晦宰吳江

次韻樂道送花

籌思亭

愁臺

和正叔懷其兄艸堂

鄭子憲西齋

寄題思軒

陳君式大夫恭軒

寄黃吉甫

髙魏畱

丁年

思王逢原三首

布衣阡陌動成羣卓犖髙才獨見君梓豫章蟠絕壑騏驎騕褭跨浮雲行藏巳許終身共生死那知半路分便恐世間無妙質鼻端從此罷揮斤

二

蓬蒿今日想紛披冢上秋風又一吹妙質不爲平世得防言惟有故人知廬山南墮當書案湓水東來入酒巵陳迹可憐隨手盡欲歡無復似當時

三

百年相望濟時功嵗路何知向此窮鷹隼奮飛凰羽短騏驎埋沒馬羣空中郎舊業無兒付康子髙才有婦同想見江南原上墓樹枝零落紙錢風

和吳禦史臨淮感事

柵鏁城扉曉一開柂牙車軸轉成雷黃塵欲礙山出白浪空分汴水來澄觀有材邀昧陋霽云無力報姧回騷人此日追前事悲气隨風動管灰

和文淑湓浦見寄

多難漂零嵗月賖空餘文墨舊生涯相防楚越常千里不及朱陳似一家髮爲感傷無翠葆眼從瞻望有花惟詩與我寛愁病報爾何妨賦棣華

次韻吳季野再見寄

衣裘南北獘風塵志趣卑污巳累親流俗尙疑身察察交逰方笑黨頻頻逺同魚樂思濠上老使鷗驚恥海濵邂逅得君還恨晚能明吾意久無人

次韻平甫贈三靈山人程惟象

家山松菊半荒蕪杖策窮年信所如占見地靈非卜筮算知人貴自陶漁久諳郭璞言多驗老比顏含意更疎祗欲勒成方士傳借君名姓在新書

次韻和甫詠雪

奔走風雲四面來坐防山壠玉崔嵬平治險穢非無徳潤澤焦枯是有才勢合便疑包地盡功成終欲放春回寒鄕不念丰年瑞只憶靑天萬里開

次韻張氏女弟詠雪

天上空多地上稀初寒風力故應微那能鎭壓黃塵起彊欲侵淩白日飛邑犬橫來矜意气窟蟾偸出助光輝都城只有袁安憊我亦年年幸賜衣

次韻徐仲元詠梅二首

溪杏山桃欲占新髙梅放蘂尙嬌春額黃映日明飛燕肌粉含風冷太眞玉笛悲涼吹易散冰紈生澀畫難親爭妍喜有君詩在老我【一作我老】翛然敢效顰

二

舊挽靑條冉冉新花遲亦度柳前春肌冰綽約如姑射膚雪參差是太眞搖落會應傷嵗晚攀翻賸欲寄情親終無驛使傳消息寂寞知誰笑與顰

詩呈節判陸君【名彥回】

中郎筆墨妙他年晚與君逰喜象賢欵欵故情初未憗飄飄新句揔堪傳英才但未遭文舉明主寧當棄浩然投贈臨分加組麗小詩能不彊雕鐫

畱題曲親盆山和【州曲敍】

巧與天成未覺殊國工施手豈湏臾根連滄海蓬萊闊勢壓黃河砥柱孤坐上煙嵐生紫翠影中樓閣見靑朱爲山觀水皆良諭誰向君家識所趨

不到太初兄所居遂巳十年以詩攀寄

一水衣巾翦翠綃九峯環佩刻靑瑤生才故有山川气卜築兼無市井囂三葉素風門閥在十年陳迹履綦銷歸榮早晚重擕手莫負幽人久見招

偶成二首

漸老偏諳世上情巳知吾事獨難行脫身負米將求志戮力求田豈爲名髙論頗隨衰俗廢壯懷難值故人傾相逢始覺寛愁病搔首還添白髮生

二

懷抱難開醉易醒曉歌悲壯動秋城年光斷送朱顏去世事栽培白髮生三畝未成幽處宅一身還逐眾人行可憐蝸角能多少獨與區區觸事爭

雨過偶書

沛然甘澤洗塵寰南畆東郊共慰顏地望嵗功還物外天將生意與人間霽分星鬥風雷靜涼入軒防枕簟閒誰似浮雲知進退才成霖雨便歸山

季春上旬苑中卽事

輦路行防斗柄東簾垂殿閣轉春風樹林隱翳燈含霧河漢欹斜月墜空新蕋漫知紅簌簌舊山常夢碧叢叢賞心樂事湏年少老去應無日再中

上西垣舎人

共說才髙世所珍諸賢誰敢望光塵討論潤色今爲美學問文章老更醇賦擬相如眞復似詩防子建的應親仍聞悟主言多直許史家兒往往嗔

退朝

門外鳴騶送響頻披衣彊起赴雞人火城夜闇雲藏闕玉座朝寒雪被宸邂逅欲成雙白鬢蕭條難得兩朱輪猶憐退食親朋在相與吟哦未厭貧

與微之同賦梅花得香字三首

漢宮嬌額半塗黃粉色淩寒透薄妝好借月魂來映燭恐隨春夢去飛揚風亭把盞酬孤艶雪徑回輿認暗香不爲調羮應結子直湏畱此占年芳

二

結子非貪鼎鼐甞偶先紅杏占年芳從教臘雪埋藏得卻怕春風漏泄香不禦鈆華知國色祗裁云縷想仙裝少陵爲爾牽詩興可是無心賦海棠

三

淺淺池塘短短墻年年爲爾惜流芳向人自有無言意傾國天教抵死香須裊黃金危欲墮蔕團紅蠟巧能裝嬋姢一種如水雪依倚春風笑野棠

和晚菊

不得黃花九日吹空看野葉翠葳蕤淵明酩酊知何處子美蕭條向此時委翳似甘終艸莾栽培空欲傍藩籬可憐蜂蝶飄零後始有閒人把一枝

景福殿前栢

香葉由來耐嵗寒幾經眞賞駐鳴鑾根通禦水龍應蟄枝觸宮云鶴更盤怪石誤防三品號老松先得大夫官知君勁節無榮慕寵辱紛紛一等防

四月果

一春彊半勒花風幾日園林幾樹紅汲汲追攀常恨晚紛紛吹洗忽成空行防果下蒼苔地巳作人間白髮翁豈惜觧鞍畱夜飲此身醒醉與誰同

墻西樹

墻西髙樹結陰稠步屣窮年向此畱白日屢移催我老淸風一至使人愁紛紛暝鳥驚還合渺渺涼蟬咽欲休回首舊林歸未得防防知復幾春秋

度麾嶺寄莘老

區區隨傳換冬春夜半懸崖托此身豈慕王尊能許國直緣毛義欲私親施爲已壞生平學夢想猶歸寂寞濵風月一歌勞者事能明吾意可無人

狄梁公陶淵明俱爲彭澤令至今有廟在焉刁景純作詩見示繼以一篇【嘉祐中提防江東刑獄時作】

梁公壯節就防魖陶令淸身托酒徒政在房陵成底事年稱甲子亦何湏江山彭澤空遺像嵗月柴桑失故區末俗此風猶不競詩翁嘆息未應無

寄沈鄱陽【時爲江東提刑】

離家當日尙炎風叱馭歸時九月窮朝渡藤溪霜落後夜過麾嶺月明中山川道路良多阻風俗謡言苦未通惟有番君人共愛流傳名譽滿江東

送裴如晦宰吳江

靑髮朱顏各少年幅巾談笑兩歡然柴桑別後餘三徑天祿歸來盡一防邂逅都門誰載酒蕭條江縣去鳴猶疑甫裏英靈在到日慿君爲艤船

次韻樂道送花

沁水名園好物華露盤分送子雲家新糚欲應何人靣彩筆知書幾葉花曽和郢中歌白雪亦陪天上飲流霞春風巳得同心賞更擬攜詩載酒誇

籌思亭【在江東轉運司南防後園】

昔人何計亦何思許國憂民適此時寓興中園爲逺趣托名華榜有新詩數株碧桞蒼苔地一丈紅蕖淥水池坐聽楚謡知嵗美想銜杯酒問花期

愁臺

頺垣斷壍有平沙老木荒榛八九家河勢東南吹地坼天形西北倚城斜傾壺語罷還登眺岸幘詩成卻嘆嗟萬事因循今白髮一年容易卽黃花

和正叔懷其兄艸堂

茆堂竹樹水之濵耕稼逍遙似子眞小吏一身今倦宦先生三畆獨安貧欲拋縣印辭黃綬來伴山冠戴白綸祗恐明時収士急不容家有兩閒人

鄭子憲西齋

漫搆軒防意亦深滔滔浮俗倦登臨詩書千載經綸志松竹四時蕭灑心曉枕不容春夢到夜燈惟許月華侵行防富貴酬勤苦車馬重來拾翠陰

寄題思軒

名郎此地昔徘徊天誘良孫接踵來萬屋尙歌餘澤在一軒還向舊堂開右軍筆墨空殘沼內史文章祗廢臺邑子從今誇勝事豈論王謝世稱才

陳君式大夫恭軒

恭軒靜對北堂深新斸檀欒一畆陰膝下往來前日事眼中封植去年心每懷罇斚沾餘瀝獨喜歌有嗣音肯構會湏門閥大世資何用滿籯金

寄黃吉甫

學兼文武在吾曹別後應防虎豹韜欲問廟堂誰鎭撫尙傳邊塞敢驚騷旌旗急引飛黃下【時發騎士南徵】烽火遙連太白髙聞說荊人亦憔悴家家還願獻春醪

髙魏畱

魏畱十七助防邊埋沒鹽州十八年衣屨窮空委胡婦糗糧辛苦待山田關河舊路頻回首腹背他時兩受鞭邂逅得歸耶戰死母隨人去亦蕭然

丁年

丁年結客盛逰從宛洛氊車處處逢吟盡物華愁筆老醉消春色愛醅濃壚間寂寞相如病鍜處荒涼叔夜慵早晚靑雲湏自致立談平取徹侯封

臨川文集卷二十

欽定四庫全書

臨川文集卷二十一

宋王安石撰律詩【七言八句】

送王詹叔利州路運判

送周仲章使君

送王防州

送龎簽判

送潘景純

送僧無惑歸鄱陽

送遜師歸舒州

寄育王大覺禪師

寄無爲軍張居士

次韻酬鄧子儀二首

送李璋

送章宏

別葛使君

送王龍圖守荊南

次韻酬宋中散二首

和宋太博服除還朝簡諸朋舊

次韻酬宋玘六首

寄吳正仲防馬行之梅聖兪和寄依韻酬之寄平甫

次韻舎弟常州官舎應客

舟還江南阻風有懷伯兄

同陳伯通錢材翁遊山二君有詩因次元韻夢張劍州

酬慕容貟外

次韻張唐公馬上

和王司封會同年

次韻酬子玉同年

和舎弟舟上示沈道源

過山卽事

酬裴如晦

酬鄭閎中

寄兪溫卿

寄郎侍郎

送道光法師住持靈巖

送王詹叔利州路運判

王孫舊讀五車書手把山陽太守符未駕朱轓辭輦轂卻分金節佐均輸人才自古常難得時論如君豈久孤去去便防歸奏事莫嗟行路有﨑嶇

送周仲章使君

防君東下霅溪船廽首紛紛巳五年簮筆少畱吾所望剖符輕去此何緣髙麾行路穿秦樹駿馬歸時著蜀鞭子墨文章應滿篋承明宣室正詳延

送王防州

請郡東南促去程拍堤江水照紅旌仁聲巳逐春風到使節猶占夜斗行箭落皁雕毚兔避句傳炎海鱷魚驚麒麟不是人間物漢詔先應召賈生

送龐簽判

北都兩去不辭勤仕路論材況出羣一相開藩嘗負弩三年通籍更從軍淸談猶得當時事遺愛應從此日聞我憶荊溪山最樂防君摩翮上靑雲

送潘景純

東都曾以一當千場屋聲名十五年晚賜緑衣隨宦牒始操丹筆事戎旃明時正欲精搜選榮路何當力薦延賴有史君能好士方防一鶚在秋天

送僧無惑歸鄱陽

晚扶衰憊寄人間應接紛紛祗彊顏掛席每諳東匯水采芝多夢舊逰山故人獨往今爲樂何日相隨我亦閒歸見江東諸父老爲言飛鳥會知還

送遜師歸舒州

山川相對一悲翁往事紛紛夢寐中邂逅故人恩意在低徊今日笑言同防吹陌上楊花滿忽憶巖前蕙帳空亦見桐鄕諸父老爲傳衰颯病春風

寄育王大覺禪師

單已安那示入禪艸堂難望故依然山今嵗暮終岑寂人更天寒最靜便隱迹亦知甘自足慿心豈吝慰相憐所聞不到荊門耳人老禾新又一年

寄無爲軍張居士

南陽居士月城翁曽習禪那問色空卓犖想超文字外低徊卻寄語言中眞心妙道終無二末學殊方自不同此理世間多未悟因君往往嘆西風

次韻酬鄧子儀二首

靑溪相值各靑春老去臨流輒損神事事只隨波浪去年年空得鬢毛新論心未忍遺橫目幹世還憂近逆鱗嘉句感君邀我厚自嗟才不異常人

二

金陵邂逅府東偏手得新蒲每共編采石偶耕垂百日靑溪並釣亦三年君才有用方求祿我志無成稍問田一笑欲論心迹事白頭相就且欹眠

送李璋

湖海聲名二十年尙隨鄕賦巳華顚卻歸甫裏無三徑擬傍胥山就一防朱轂風塵休悵望靑鞋雲水且畱連故人亦見如相問爲道方尋木鴈篇

送章宏

道合由來不易謀豈無和氏識荊璆一川濁水浮文鷁千里輕帆落武丘身退豈嫌吾道進學成方悟眾人求西風乞得東南守杖策還能訪我不

別葛使君

邑屋爲儒知善政市門多粟見丰年追攀更覺相逢晚談笑難防欲別前客幙雅遊皆置榻令堂淸坐亦鳴輕舟後夜滄江北廽首春城空黯然

送王龍圖守荊南

壯志髙才偃一藩更嗟賢路此時難長幡欲動何妨屈老驥能行豈易閒沙市放船寒月白渚宮畱禦古苔斑知公未厭還隨詔歸防功名重太山

次韻酬宋中散二首

初見彤庭賜履雙便參東閣寄南邦時聞正論除疑网每讀髙辭折慢幢陳迹欲尋無復日舊恩思報有如江風流今見佳公子投老心旌一片降

二

超然京洛諒難雙處在家庭譽在邦道義門中窺戶牖風騷壇上見麾幢素書欵欵誰憐杜彩筆遒遒獨勝江信美賢公有才子篤誠眞復類尨降

和宋太博服除還朝簡諸朋舊

呼門初起外廷臣秀气稜稜動搢紳談論坐來能慰我篇章傳出亦驚人生芻一束他年闕伐木相求此地新便欲與君同樂處窮通餘事不闗身

次韻酬宋玘六首

洗雨吹風一月春山紅漫漫緑紛紛褰裳逺野誰從我散策空陂忽見君靑眼坐傾新歳酒白頭追誦少年文因嗟渉世終無補久使髙材雍上聞

二

東風渺渺客天涯病眼先春巳見花逺欲報君羞彊聒老知隨俗厭雄誇窮通往事眞如夢得失秋毫豈更嗟邂逅故人惟有醉醉中衣幘任欹斜

三

城中燈火照靑春逺引吾方避紏紛逰衍水邊追野馬嘯歌林下應山君愁尋徑艸無求仲喜對檐花有廣文邂逅一樽聊酩酊聲名身後豈湏聞

四

逺迹荒郊謝儁豪春風誰與駐幹旄故交重趼恩何厚新句連篇韻更髙美似狂酲初噉蔗快如衰病得觀濤久知壞冶成天巧豈與人間共一陶

五

無能私願祗求田時物安能學計然鑿井未成歌擊壤射熊猶得夢鈞天遙思故國歸來日畱滯新恩巳去年攜手與君逰最樂春風陂上水濺濺

六

山陂疇昔從吾親諸父先生各佩紛零落長年誰語此遲回故地卻逢君衣冠偶坐論經術𦇤褓當時刺繡文更怪髙材終未遇有司何日選方聞

寄吳正仲卻防馬行之都官梅聖兪太博和寄依韻酬之

山水暉去後空騷人還向此間窮小詩聊與論孤憤大句安知辱兩雄秦甲久愁荊劍利趙兵今窘漢旗紅背城不敢収餘燼馬首翩翩只欲東

寄平甫

少時爲學豈身謀欲老低徊各自羞乘馬從徒眞擾擾求田問舎轉悠悠歌舊國平生樂鞍馬新年幾日畱坐想搖鞭楊桞路春風先我入皇州

次韻舎弟常州官舎應客

霜雪紛紛上鬢毛憂時自悔目空蒿桑麻祗欲求三畒勢利誰能算一毫此地舊傳公子札吾心眞慕伯成髙飄然更有乘桴興萬里寒江正復艚

舟還江南阻風有懷伯兄

幾時重接汝南評兩槳畱連不計程白浪黏天無限斷云垂野少晴明平臯望望欲何向薄宦嗟嗟空此行會有開樽相勸日鶺鴒隨處共飛鳴

同陳伯通錢材翁逰山二君有詩因次元韻

秋來閒興每登臨因叩精藍望碧岑彊策羸驂尋水石忽驚幽鳥下煙林同時覽物悲歡異自古忘名趣向深安得湖山歸我手靜防云意學無心

夢張劍州

萬里憐君蜀道歸相逢似喜語還悲江淮別業依前處日月新阡卜幾時自說曲阿猶未穩卽尋湓水去猶疑茫然卻是陳橋夢昨日春風馬上思

酬慕容員外【嘗爲王宮教授以武舉入宮被闕】

初駕王門學者師晚漂湖海眾人悲吹毛未識腰間劍刺股猶藏袖裏錐衛霍功名還有命蘇張才气久非時江尢亦見應湏飲莫放窮愁入兩眉

次韻張唐公馬上

掲節初悲力不任賜身終愧謬恩臨病來气弱歸宜早偸取官多責恐深膏澤未施空謗怨瘡痍猶在豈謳吟黃昏信馬江城路欲訪何人話此心

和王司封會同年

収科天陛頃同時回首相歡事亦稀追講舊逰犀麈脫交酬新唱彩牋飛直須傾倒罇中酒休惜淋浪坐上衣日暮主翁畱客轄會稽聊滯買臣歸

次韻酬子玉同年【子玉詩云過盡金湯知帝策見求貂虎識軍儀男兒本有四方誌秪在蓬恐不知】

盛徳無心漠北窺蕃胡亦恐勢方羸塞垣髙壘深溝地幕府輕裘緩帯時趙將時皆思李牧楚音身自感鐘儀慙君許我論邊鎖俎豆平生卻少知

和舎弟舟上示沈道源

還裝欲盡喜舟輕更喜嘉賔伴此行野飲不忘魚可釣旅羮何惜鴈能鳴西山壯馬先歸牧南穴殘梟欲就烹憂國自多廊廟宰與君詩酒盡交情

過山卽事

卻過玆山已九年江湖身世只飄然曲城丘墓心空折鹽步庭闈眼欲穿慘慘野雲生隴底蕭蕭饑馬立風前轉多愁思催華發早晚輕舟上秀川

酬裴如晦

二年羈旅越人吟乞得東南病更侵傷子未安莊氏義壽親還慰魯侯心鮮鮮細菊霜前蘂漠漠疎桐日下陰濁酒一杯秋滿眼可憐同意不同斟

酬鄭閎中

蕭條行路欲華顚廽首山林尙渺然三釡秪知爲養急五漿非敢在人先文章滿世吾誰慕行義如君眾所傳宜有至言來助我可能空寄好詩篇

寄餘溫卿

雲散風流不自禁天涯無路盍朋簮空馳上國靑泥信誰和南山白石音平日離愁寛帯眼訖春歸思滿琴心終回一命翩翩駕獨過稽山鍜樹陰

寄郎侍郎

兩朝人物嘆賢豪凜凜淸風晚見襃江漢但歸滄海濶丘陵難學太山髙放懷詩酒機先息廻首功名世自勞久願作公樽俎客恨無三畒斵蓬蒿

送道光法師住持靈巖

靈巖開辟自何年艸木神奇鳥獸仙一路紫苔通窅窱千崖靑靄落潺湲山祗嘯聚荒禪室象眾低摧想法筵雪足莫辭重趼往東人香火有因緣

臨川文集卷二十一

欽定四庫全書卷

臨川文集卷二十二

宋王安石撰律詩【七言八句】

奉酬永叔見贈

送陳舜兪制科東歸

送何正臣主簿

與舎弟華藏院此君亭詠竹

上元戲呈貢父

次韻楊樂道述懷

和楊樂道見寄

寄吳衝卿二首

酬衝卿見別

次禦河寄城北會上諸友

寄友人三首

寄張襄州

次韻昌叔懷樓讀書之樂

酬淨因長老樓上翫月見懷

寄張鶚招張安國金陵法曹

欲往淨因寄涇州韓持國

送別韓虞部

懷舒州山水呈昌叔

呈桞子玉同年

次韻陸定逺以謫往來求詩

李璋下第

送楊驥秀才歸鄱陽

平山堂

示徳逢

示四妹

寄酬曹伯玉因以招之

次韻奉酬李質夫

寄袁州曹伯玉使君

邢太保有鶴折翼以詩傷之

寄致政吳虞部

再至京口寄漕使曹郎中

次韻平甫金山會宿寄親友

送何聖從龍圖

送趙學士陜西提刑

丙申八月作

登西樓

卽事

奉酬永叔見贈

欲傳道義心猶在【一作𨿽壯】彊學【一作學作】文章力巳窮他日若能窺孟子終身何敢望韓公摳衣最出諸生後倒屣嘗傾廣座中秪恐虛名因此得嘉篇爲貺豈宜防

送陳舜兪制科東歸

諸賢發策未央宮獨得菑川一老翁曲學暮年終漢相髙談平日漫周公君今壯嵗収科第我欲它時防事功聞說慨然眞有意贈行聊似古人風

送何正臣主簿

何郎冰雪照靑春應敵皆言筆有神魯國儒人何獨少元君畫史故應眞百年冠蓋風雲會萬里山川日月新可但諸公能品藻會湏天子擢平津

與舎弟華藏院此君亭詠竹

一逕森然四座涼殘陰餘韻去何長人憐直節生來瘦自許髙材老更剛曾與蒿藜同雨露終隨松栢到冰霜煩君惜取根株在欲乞伶倫學鳳凰

上元戲呈貢父

車馬紛紛白晝同萬家燈火暖春風別開閶闔壺天外特起蓬萊陸海中盡取繁華供俠少秪分牢落與衰翁不知太乙遊何處定把靑藜獨照公

次韻楊樂道述懷之作

素心非不慕前修自怪因循欲白頭獵較趣時終畫墁營職信悠悠濠梁最憶知魚樂牢防翻慙爲彘謀尙有故人能慰我詩成珠玉每相投

和楊樂道見寄

宅帯園林五畆余蕭條還似茂陵居殺靑滿架書新繕生白當牎室久虛孤學自難窺奧宻重言猶得慰空疎相思每欲投詩社只待春蒲葉又書

寄吳衝卿二首

平生身事略相同三嵗連墻左廐中更得謬恩分省舎又將衰鬢作鄰翁聮翩久傍官槐緑契闊今防楚蓼紅不欲與君爲逺別沙臺吹防約秋風

二【時吳晉州方得辠】

塞垣花气欲飛浮眼底紛紛緑漸抽悠逺山川嗟我老急難兄弟想君愁舊知白日諸曹滿試問紅燈幾客畱時節只應無意思亦如行路判春休

酬衝卿見別

同官同齒復同科朋友婚姻分最多兩地塵沙今齟齬二年風月共婆娑朝倫孰與君材似使指將如我病何升黜會應從此異願偸閒暇數經過

次禦河寄城北會上諸友

客路花時祗攪心行逢禦水半晴陰背城野色云邊盡隔屋春聲樹外深香艸已堪回步履午風聊復散衣憶君載酒相追處紅萼靑跗定滿林

寄友人三首

萬里書歸說我愁知君不忘北城幽一篇封禪才難學三畆蓬蒿勢易求欲與山僧論地劵願爲鄰舎事田疇應須急作南徵計漠北風沙不可畱

二

水邊幽樹憶同攀曽約移居向此間欲語林塘迷舊逕卻隨車馬入他山飛花著地容難冶鳴鳥窺人意轉閒物色可歌春不返相思空復慘朱顏

三

一別三年至一方此身漂蕩只殊鄕防沙更覺蓬萊淺數日空驚霹靂忙渺渺水波低赤岸蒙蒙雲气淡扶桑登臨舊興無多在但有浮槎意未忘

寄張襄州

襄陽州望古來雄耆舊相傳有素風四葉表閭唐尹氏一門逃世漢龐公故家遺俗應多在美景良辰定不空遙憶習池寒夜月幾人談笑伴詩翁

次韻昌叔懷樓讀書之樂

志食長年不得休一巢無地拙於鳩聊爲薄宦容身者能免髙人笑我不道徳文章吾事落塵埃波浪此生浮防君別後行藏意回顧樓秖自羞

酬淨因長老樓上翫月見懷有疑君魂夢在淸都之句

道人心與世無求隱幾蕭然在此樓坐對髙梧傾曉月防翻淸露洗新秋登臨更欲邀元亮披寫還能擬惠休顧我不知天上樂虛疑昨夜夢仙逰

寄張諤招張安國金陵法曹

我老願爲臧丈人君今少壯豈長貧好湏自致靑防上可且相從寂寞濱深谷黃鸝驕引子曲碕翠碧巧藏身尋幽觸靜還成興何必區區九陌塵

欲往淨因寄涇州韓持國

紫荊山下物華新只與都城共一春令節想君擕緑酒故情憐我踏黃塵泔魚巳悔他年事搏虎方収末路身欲寄防言書不盡試尋僧閣望西人

送別韓虞部

客舎街南初著巾與君兄弟卽相親當年豈意兩家子今日更爲同社人京洛風塵嗟阻闊江湖杯酒惜逡巡歸帆嶺北茫茫水把手何時寂寞濵

懷舒州山水呈昌叔

山下飛鳴黃栗畱溪邊飲啄白符鳩不知此地從君處亦有他人繼我不塵土生涯休蕩滌風波時事只飄浮相防髮禿無歸計一夢東南卽自羞

呈柳子玉同年

三年不上鄴王臺鴻鴈歸時又北來水底舊波吹嵗換桞梢新葉捲春回塵沙漠漠凋雙鬢簫鼔怱怱把一杯勞事欲歌無與和衰顏思見故人開

次韻陸定逺以謫往來求詩

牢落何由共一樽相望空復嘆芝焚濟時尙負生平學慰我應多別後文可但風流追甫白由來家世出機云行吟彊欲偸新格自笑安能到萬分

李璋下第

浩蕩宮門白日開君王髙拱試羣才學如吾子何憂失命屬天公不可猜意气未宜輕感慨文章尢忌數悲哀男兒獨患無名爾將相誰云有種哉

送楊驥秀才歸鄱陽

客舎風塵獘防衣悲吟重見鴈南飛荊山和氏方三獻太學何生且一歸曠野已寒諳獨宿長年多難惜分違巾箱所得皆幽懿亦見鄕人爲發揮

平山堂

城北橫岡走翠虯一堂髙視兩三州淮岑日對朱欄出江岫云齊碧瓦浮墟落耕桑公愷悌杯觴談笑客風流不知峴首登臨處壯觀當時有此不

示徳逢

先生貧敝古人風想榮桑在眼中憐湣雞豚非孟子勤勞禾黍信周公深藏組纚三千牘靜占寛閒五百弓處世但令心自可相知何借一劉龔

示四妹

孟光求壻得梁鴻廡下相隨不諱窮卓犖才名今日事蕭條門巷古人風五噫尙與時多忤一笑兼防我屢空六月塵沙不相貸然搔首又西東

寄酬曹伯玉因以招之

寒鵶對立西風樹幽艸環生白露庭淸坐苦無公事擾髙談時有故人經思君異日投朱紱過我何時載緑醽及北江湖气蕭爽最宜相值倒吾缾

次韻奉酬李質夫

逸少池邊有舊山幾年徵淚染衣斑駑駘自飽方爭路騕褭長饑不在閒雪漲江南歸浩蕩煙埋河朔去間關勞歌一聽皆愁思況我心非木石頑

寄袁州曹伯玉使君

宜春城郭繞樓臺想見登臨把一杯濕濕嶺雲生竹箘冥冥江雨熟楊梅政成定入邦人詠詩就還隨驛使來錯莫風沙愁病眼不知何日爲君開

邢太保有鶴折翼以詩傷之客有記翎經冥三韻而防其詩者因作四韻

不爲摧傷攺性靈靜中猶見好儀形每憐今日長垂翅卻悔當時誤剪翎醫得舊創猶有法相知多難豈無經稻粱且向人間覓莫羨摶風起北

寄致政吳虞部

白鷗生意在滄波不爲風塵有网羅年抵馮唐初未半才方疏廣豈能多孤淸楚國知誰繼遺愛郴人想共歌嗟我欲歸眞未晚雪舟乘興會相過

再至京口寄漕使曹郎中

漂流曽落此江邊憶與詩翁賦浩然【浩然堂名】鄕國去身猶萬里驛亭分首巳三年北城紅出髙枝靚南浦靑回老樹圓還似昔時風露好只疑談笑在君前

次韻平甫金山會宿寄親友

天末海門橫北固煙中沙岸似西興已無船舫猶聞笛逺有樓臺秖見燈山月入松金破碎江風吹水雪崩騰飄然欲作乘桴計一到扶桑恨未能

送何聖從龍圖

射策曽稱蜀郡雄朝廷重得漢司空應畱賜席丹塗地誤責飛芻紫塞功三徑欲歸無舊業百城先至有淸風潞山直與天爲黨回首孫髙想見公

送趙學士陜西提刑

遙知彼俗經兵後應望名公走馬來陛下柬求今日始胸中包畜此時開山西豪傑歸囊牘渭北風光入酒杯堪笑陋儒昏鄙甚略無謀術贊行臺

丙申八月作

秋風摧剝利如刀漠漠昏煙玩日髙眼防南山露崖嶷心隨東水轉波濤歸期正自慿蓍蔡生理應湏問酒醪還有詩書能慰我不多霜雪上顚毛

登西樓

樓影侵云百尺斜行人樓上憶天涯情多自悔登臨數目極因驚悵望賖一曲平蕪連古樹半分殘日帯明霞潘郎何用悲秋色祗此傷春髮巳華

卽事

河流南苑岸西斜風有晶光露有華門柳故人陶令宅井桐前日揔持家嘉招欲覆杯中緑麗唱仍添錦上花便作武陵樽俎客川源應未少紅霞

臨川文集卷二十二

欽定四庫全書

臨川文集卷二十三

宋王安石撰律詩【七言八句】

酬吳仲庶小園之句

始與韓玉汝相近居遂相與逰今居復相近而

兩家子唱和詩相屬因有此作

春寒

次韻再逰城西李園

予求守江陰未得酬昌叔憶江陰見及之作送蘇屯田廣西轉運

酬淮南提刑邵不疑學士

酬王太祝

出城訪無黨因宿齋館

寄張氏女弟

奉寄子思以代別

次韻劉著作過茆山今平甫往逰因寄

次韻十四叔賜詩畱別

次韻耿天騭大風

法喜寺

長幹寺

落星寺在南康軍江中

淸風閣

畱題微之廨中淸輝閣

次韻和甫春日金陵登臺

慶老堂

寄陳宣叔

寄張劍州並示女弟

元珍以詩送緑石硯所謂玉堂新樣者

和微之林亭

酬微之梅暑新句

平甫與寶覺逰金山思大覺並見寄及相見得

詩次韻二首

金陵懷古四首

次韻舎弟遇子固憶少述

次韻昌叔詠塵

石竹花

古松

玉晨大檜鶴廟古松最爲佳樹

次韻董伯懿松聲

次韻答平甫

次韻質夫兄使君同年

酬吳仲庶小園之句

舊年臺榭掃流塵職閉朱門歳又新花影隙中防裊裊車音墻外去轔轔相逢豈少佳公子一醉何妨薄主人秖向東風邀載酒定知無柰帝城春

始與韓玉汝相近居遂相與逰今居復相近而兩家子唱和詩相屬因有此作

覊旅兒童得近鄰相知邂逅卽情親當時豈意兩家子此地更爲同社人勲業彈冠知白首文章投筆讓靑春萬金𨿽愧君多產比我淵明亦未貧

春寒

春風滿地月如霜拂曉鐘聲到景陽花底裌衣朝宿衛桞邊新火起嚴糚冰殘玉甃泉初動水澁銅壺漏更長從此暄妍知幾日便應鶗鴂損年芳

次韻再逰城西李園

京師花木類多奇常恨春歸人未歸車馬喧喧走塵土園林處處鎖芳菲殘紅巳落香猶在羈客多傷涕自揮我亦悠悠無事者約君聮騎訪郊圻

予求守江陰未得酬昌叔憶江陰見及之作

黃田港北水如天萬里風檣防賈船海外珠犀常入市人間魚蟹不論錢髙亭笑語如昨日末路塵沙非少年彊乞一官終未得秖君同病肯相憐

送蘇屯田廣西轉運

置將從來欲善師百城蹉跌起豪釐驅除久費兵符出按撫紛煩使節移恩澤易行窮苦後功名常見急難時孺文此日風流在直筆他年豈愧辭

酬淮南提刑邵不疑學士【來詩及予送沈常州之詩而卒有素壁鑱詩尙未泥之句】

曽詠常州送主人豈知身得兩朱輪田疇泛濫川方壅廚傳蕭條市亦貧以我薄材思拊傴賴君余教得因循詢求故有風謡在不獨鑱詩尙未冺

酬王太祝

一馬常隨世事馳豈論江徼與河湄已成白髮潘常侍更似靑衫杜拾遺勲業儻來知有命文章聊欲見無期喜君材俊能從我力學何妨和子思

出城訪無黨因宿齋館

關外尋君信馬蹄漫成詩句任天倪花枝到眼春相照【一作映】山色侵衣晚自迷今日笑談還喜共經年勞逸固難齊生涯零落歸心懶多謝慇懃杜宇啼

寄張氏女弟

十年江海別常輕【一作經】豈料今隨寡嫂行心折向誰論宿昔魂來空復夢平生音容想象猶如昨嵗月蕭條忽巳更知汝此悲還似我欲爲西望涕先橫

奉寄子思以代別

南北蹉跎成兩翁悲歡邂逅笑言同全家欲出嶺雲外匹馬肯尋山中趨府折腰嗟踽踽聽泉分手惜怱怱寄聲但有加飡飯才業如君豈久窮

次韻劉著作過茆山今平甫往遊因寄

華陽仙伯有茆卿官府今傳在赤城三鶴不歸猶地勝二君能到亦心淸詩中慷慨悲陳迹篇末慇懃奨後生遙想靑雲知可附坐防閭巷得名聲

次韻十四叔賜詩畱別

窮冬追路出西津得侍茫然兩見春發冊久嗟淹國士起家初命慰鄕人行辭北闕樓臺麗歸佐南州縣邑新班艸數行衣上淚何時杖屨卻相親

次韻耿天騭大風

云埋月缺暈寒灰飈發齊如巨象豗縱勇萬川冰柱立紛披千障土囊開魯門未怪爰居至鄭圃何妨禦冦來終夜不眠誰與共坐忘惟有一顏回

法喜寺

門前白道自縈回門下靑莎間緑苔雜樹繞花鶯引去壞檐無幕鷰歸來寂寥誰共樽前酒牢落空畱案上杯我憶故鄕誠不淺可憐鶗鴂重相催

長幹寺

梵館淸閒側布金小塘回曲翠文深桞條不動千絲直荷葉相依萬蓋陰漠漠岑云相上下翩翩沙鳥自浮沈羈人樂此防歸思忍向西風學越吟

落星寺在南康軍江中

崒雲臺殿起崔嵬萬里長江一酒杯坐見山川吞日月杳無車馬送塵埃鴈飛雲路聲低過客近天門夢易廻勝槪惟詩可収拾不才羞作等閒來

淸風閣

飛甍孤起下州墻勝勢崢嶸壓四方逺引江山來控帯平防鷹隼去飛翔髙蟬感耳何妨靜赤日焦心不廢涼況是使君無一事日陪賔從此傾觴

畱題微之廨中淸輝閣

故人名字在瀛洲邂逅低徊向此畱鷗鳥一雙隨坐笑荷花十丈對冥搜水涵樽俎淸如洗山染衣巾翠欲流宣室應疑鬼神事知君能復幾來逰

次韻和甫春日金陵登臺

鐘山漠漠水洄洄西有陵云百尺臺萬物已隨和气動一樽聊與故人來天邊幽鳥鳴相和地上晴煙掃不開悲眼防春長【一作惟】恐盡直湏去取六龍回

慶老堂【陳繹】

板輿去國宦三年華屋歸來地一偏種竹常疑出冬筍開池故合湧寒泉身閒楚老猶能戲道勝鄒人不更遷嗟我彊顏無所及想君爲樂更焦然

寄陳宣叔

扁舟欲動更徘徊一笑相防病眼開事忤貴人今見節政行豪縣眾稱材忽驚嵗月侵雙鬢卻喜山川共一杯落日亂流江北去離心猶與水東廻

寄張劍州並示女弟【時張以太夫人防自劍州歸】

劍閣天梯萬里寒春風此日白衣冠烏辭反哺顚毛黒鳥引思歸口血丹行路想君今眚瘦相逢添我老悲酸浮雲渺渺吹西去每到原頭勒馬防

元珍以詩送緑石硯所謂玉堂新樣者

玉堂新樣世爭傳況以蠻溪緑石鐫嗟我長來無異物愧君持贈有佳篇久埋瘴霧防猶濕一取春波洗更鮮還與故人袍色似論心扵此亦同堅

和微之林亭

爲有檀欒占雒陽憶歸杖策此徜徉觀魚得意還知樂入鳥忘機肯亂行未敢許君輕去國不應如我漫爲郎中園日渉非無趣保此千鐘慰北堂

酬微之梅暑新句

江梅落盡雨昬昬去馬來牛漫不分當此沈陰無白日豈知炎旱有彤雲琴欲緩何妨促畫蠧防生故可燻回首涼秋知未逺會湏重曝阮郎裩

平甫與寶覺逰金山思大覺並見寄及相見得詩次韻二首

寵參時宰道人琳气蓋諸公弟季心勝踐肯論山在險搜欲與海爭深搖搖北下隨防影踽踽東來想足音握手更知禪伯逺隔云靈鷲碧千尋

二

漳南開士好叢林慧劍何年出水心獨往便應諸漏盡相逢未免故情深檻窺山鳥有眞意防聽海潮非世音一笑上方人事外不知衰境兩侵尋

金陵懷古四首

霸祖孤身取二江子孫多以百城降豪華盡出成功後逸樂安知與禍雙東府舊基畱佛剎後庭餘唱落船防黍離麥秀從來事且置興亡近酒缸

二

天兵南下北橋江敵國當時指顧降山水雄豪空復在君王神武自難雙畱連落日頻回首想象余墟獨倚防卻怪夏陽才一葦漢家何事費罌缸

三

地勢東回萬里江雲間天闕古來雙兵纒四海英雄得聖出中原次第降山水寂寥埋玉气風煙蕭颯滿僧防廢陵壞冢空冠劍誰復沾纓酹一缸

四

憶昨天兵下蜀江將軍談笑士爭降黃旗巳盡年三百紫气空収劍一雙破堞自生新艸木廢宮誰識舊軒防不湏搔首尋遺事且倒花前白玉缸

次韻舎弟遇子固憶少述【時舎弟在臨川】

歸計何時就一防寒城回首意茫然野林細錯黃金日溪防寛圍碧玉天飛兔巳聞追騕褭太阿猶恨失龍泉遙知更憶河濵友從事能防我獨賢

次韻昌叔詠塵

塵土輕颺不自持紛紛生物更相吹翻成地上髙煙霧散在人間要路岐一世競馳甘瞇目幾家淸坐得軒眉超然秖有江湖上還見波濤恐我時

石竹花

退公詩酒樂華年欲取幽芳近綺筵種玉亂抽靑節瘦刻繒輕染絳花圓風霜不放飄零早雨露應從愛惜偏巳向美人衣上繡更畱佳客賦嬋娟

古松

森森直榦百餘尋髙入靑冥不附林萬壑風生成夜響千山月照掛秋陰豈因糞壤栽培力自得乾坤造化心廊廟乏材應見取世無良匠勿相侵

玉晨大檜鶴廟古松最爲佳樹

壇廟千年艸不生幽眞曽此防餘淸月枝地上流云影風葉天邊過雨聲材大賢於人有用節髙仙與世無情秦山陂下今迷處苦裏宮中漫得名

次韻董伯懿松聲

天機自動豈關情能作人間物外聲暝聒一堂無客夢曉悲千嶂有猿驚廟中奏瑟沈三嘆堂下吹簫失九成俚耳紛紛多鄭衛直湏聞此始心淸

次韻答平甫

髙蟬抱殻悲聲切新鳥爭巢誶語忙長樹老陰欺夏日晚花幽艶敵春陽雲歸山去當檐靜風過溪來滿坐涼物物此時皆可賦悔予千里不相將

次韻質夫兄使君同年

樓堞相望一日程春風吹急似搖旌莫言樂國無愁夢賴把新詩有故情客舎五漿非所願私田三徑會須成靑雲自致歸公等如我何緣得此聲

臨川文集卷二十三

欽定四庫全書

臨川文集卷二十四

宋王安石撰律詩【七言八句】

金明池

葛溪驛

泛舟靑溪入水門登髙齋奉呈康叔

爲裴使君賦擬峴臺

送李才元校理知卭州

送張頡仲舉知奉新

張劍州至劍一日以新憂罷

次韻子履逺寄之作

送李太保知儀州

送西京簽判王著作

送劉貢父赴秦州淸水

送純甫如江南

送郊社朱兄除郎東歸

送沈康知常州

安丰張令修芍陂

送復之屯田赴成都

送經臣富順寺丞

送張卿致仕

送梅龍圖

送李祕校南歸

送蕭山錢著作

送靈山裴太博

送趙燮之蜀永康簿

酬吳季野見寄

和平甫寄陳正叔

送王太卿致政歸江陵

送叔康侍禦

寄朱昌叔

九日登東山寄昌叔

到舒次韻答平甫

舒州七月十一日雨

次韻答丁端州

答劉季孫

次韻酬王太祝

寄吳成之

寄曾子固

至開元僧舎上方次韻舎弟二月一日之作寄王回深甫

次韻答彥珍

寄闕下諸父兄兼示平甫兄弟

金明池

宜秋西望碧參差憶防鄕人禊飲時斜倚水開花有思緩隨風轉栁如癡靑天白日春常好緑髮朱顏老自悲防馬未堪塵滿眼夕陽偸理釣魚絲

葛溪驛

缺月昬昬漏未央一燈明滅照秋牀病身最覺風露早歸夢不知山水長坐感嵗時歌慷慨起防天地色淒涼鳴蟬更亂行人耳正抱疎桐葉半黃

泛舟靑溪入水門登髙齋奉呈康叔

簿領紛紛惜此時起攜佳客散沈迷十圍但見諸營桞九曲難尋故國溪牽埭欲隨流水逺放船終礙畫橋低子猷淸興何曾盡想憶髙齋更一躋

爲裴使君賦擬峴臺

君作新臺擬峴山羊公千載得追攀歌鐘殷地登臨處花木移春指顧間城似大隄來宛宛溪如淸漢落潺潺時平不比徵吳日緩帯尢宜向此閒

送李才元校理知卭州

朝廷孝治稱今日鄕郡榮歸及壯時關吏相呼迎印綬裏兒爭出望旄麾北堂巳足誇三釡南畝當今識兩歧獨我尙畱眞有命天於人欲本無私

送張頡仲舉知奉新

故人爲邑士多稱繇賦寛賖獄訟平老吏閉門無重糈荒山開隴有新粳方揮玉麈日邊坐又結銅章天外行此去料君歸不久挾材如此卽名卿

張劍州至劍一日以新憂罷

客舎飛塵尙滿韀卻尋東路想茫然白頭反哺秦烏側流血思歸蜀鳥前今日相逢知悵望幾時能到與畱連行防萬里云西去倚馬春風不忍鞭

次韻子履逺寄之作

飄然逐客出都門士論應悲玉石焚髙位紛紛誰得志窮途往往始能文柴桑今日思元亮天祿何時召子云直使聲名傳後世窮通何必較功勲

送李太保知儀州

北平上谷當時守气略人推李廣優還見子孫持漢節欲臨關塞撫羗酋云邊皷吹應先喜日下旌旗更少畱五字亦君家世事一吟何以稱來求

送西京簽判王著作

兒曹曾上洛城頭尙記淸波繞驛流卻想山川常在夢可憐顏髮巳驚秋辟書今日防君去著籍長年嘆我畱三十六峯應好在寄聲多謝欲來逰

送劉貢父赴秦州淸水

劉郎髙論坐噓枯幕府調胹用緒餘筆下能當萬人敵腹中嘗記五車書聞多望士登天祿知有名臣薦子虛且復歌窮塞上秪應非晚召相如

送純甫如江南

靑溪防汝始蹁躚兄弟追隨各少年壯爾有行今納婦老吾無用亦求田初來淮北心常折卻望江南眼更穿此去還知苦相憶歸來快馬亦須鞭

送郊社朱兄除郎東歸

手持官牒出神臯迎客遙知賀酒醪照映裏門非白屋欺淩春艸有靑袍宦逰𨿽晚何妨久餓顯從來不必髙孝友父兄家法在想能淸白遺兒曹

送沈康知常州

作客蘭陵迹巳陳爲傳謡俗記州民溝塍半廢田疇薄廚傳相仍市井貧常恐勞人輕白屋忽逢佳士得朱輪慇懃話此還惆悵最憶荊溪兩岸春

安丰張令修芍陂

桐鄕振廩得周旋芍水修陂道路傳目想僝功追往事心知爲政似當年魴魚鱍鱍歸城市秔稻紛紛載酒船楚相祠堂仍好在勝逰思爲子畱篇

送復之屯田赴成都

槃礡西南江與岷石犀金馬世稱神桑麻接畛余無地錦繡連城別有春結綬相隨通籍久推車此去辟書新知君不爲山川險便忘吾家叱馭人

送經臣富順寺丞

故人爲縣楚江邊海角猶聞政事傳萬井巳安如赤子一麾今去上靑天應開醉眼下莫起歸心杜宇前報主代親俱有地幾人忠孝似君全

送張卿致仕

子房籌策漢時功身退超然慕赤松餘烈尙能開後世髙材今復繼前蹤執鞭始負平生願操幾何知此地逢竊食一官慚未艾緒言方賴賜從容

送梅龍圗

子眞家世子云鄕風力才華豈易當回首古人多隱約致身今日獨輝光謨明久合分三府治劇聊須試一方從此政成何所報百城無事祗耕桑

送李祕校南歸

四十靑衫更旅人悠悠饑馬傍沙塵久畱上國言空富卻走南州食轉貧自作詩書能見志應知時命不關身江湖勝事從今數肯但悲歌寂寞濵

送蕭山錢著作

才髙諸彥故無嫌兄弟同時舉孝廉東觀外除方墨綬西州相見巳蒼髯靈胥引水淸穿市神禹分山翠入簾好去歌聊自慰郡人誰敢慢陶潛

送靈山裴太博

一官畱隱太常中生事蕭然信所窮有力尙期當世用無求今見古人風邅廽舊學皆殘槁邂逅相防各老翁他日卜居何處好溪山還欲與君同

送趙燮之蜀永康簿

蜀山萬里一靑袍石棧天梯箠轡髙多學佀君寜易得小官扵此亦徒勞行追西路聊班艸坐憶南州欲夢刀他日寄聲能問我應從錦水至江臯

酬吳季野見寄【時被召來詩以賈誼見方】

漫披陳蠧學經綸捧檄生平秪爲親聞道不先從事早課功無狀取官頻豈堪置足靑冥上終欲回身寂寞濵俯仰謬恩方自歉慙君將比洛陽人

和平甫寄陳正叔

彊行南仕莫辭勤聞說田園巳曠耘縱使一區猶有宅可能三月尙無君且同元亮傾罇酒更與靈均續舊文此道廢興吾命在世間滕口任云云

送王太卿致政歸江陵

九卿初命亞三司朝吏相瞻得老師南闕便還新印綬東舟只載舊書詩漢庭餞客無佳句越水歸裝有富貲回首千年見疏範共疑今事勝當時

送叔康侍禦

詔取名郎入憲臺此時方急濟時才聖聰應巳虛心待姦黨寜無側目猜白筆豈知權可畏皁囊還請上親開佇聞讜論能醫國飛報頻隨驛騎來

寄朱昌叔

淸江浸浸繞城流尙憶城邊擊小舟射虎未能隨李廣割雞空欲戲言防云埋塞路驚塵合霜入春風滿愁此日君書苦難得漫多鴻雁起南洲

九日登東山寄昌叔

城上啼烏破寂寥思君何處坐岧嶤應須綠酒醻黃菊何必紅裙弄紫簫落木云連秋水渡亂山煙入夕陽橋淵明久負東籬醉猶分低心事折腰

到舒次韻答平甫

夜別江船曉解驂秋城气象亦潭潭山從樹外靑爭出水向沙邊緑半涵行問嗇夫多不記坐論公瑾少能談只愁地僻無賔客舊學從誰得指南

舒州七月十一日雨

行防野气來方勇臥聽秋聲落竟慳淅瀝未生羅豆水蒼忙空失皖公山火耕又見無遺種肉食何妨有厚顏巫祝萬端曽不救只疑天賜雨工閒

次韻答丁端州

莫嗟荒僻又離羣且喜風謡嶺北聞銅柱𨿽然蠻徼接竹符還是漢家分春書來逐衡陽鴈秋騎歸防隴首云相見會知南望苦病骸今佀沈休文

答劉季孫

偶著儒冠敢陋今自憐多負少時心輊軒巳任人前後揭厲安知世淺深挾防有思悲慷慨負薪無力病侵滛愧君綠綺虛投贈更覺貧家報乏金

次韻酬王太祝

塵上波瀾不自期飄然身與願相違衰根要路知難植病羽長年欲退飛髙論巳嗟能聽少力行還恨賦材防慚君俊少今知我一見心如客得歸

寄吳成之

緑髮溪山笑語中豈知翻手兩成翁辛夷屋角摶香雪躑躅岡頭挽醉紅想見舊山茅徑在近隨今日板輿空渭陽車馬嗟何及榮祿方當與子同

寄曽子固

斗粟猶慙報禮輕敢嗟吾道獨難行脫身負米將求志戮力乘田豈爲名髙論幾爲衰俗廢壯懷難值故人傾荒城回首山川隔更覺秋風白髮生

至開元僧舎上方次韻舎弟二月一日之作

溪谷濺濺嫩水通野田髙下緑防茸和風滿樹笙簧雜霽雪兼山粉黛重萬里有家歸尙隔一防無地去何從傷春故欲西南望廽首荒城巳暮鐘

寄王回深甫

少年倐忽不再得後日歡娯能幾何顧我面顏衰更早憐君身世病還多牎間暗澹月含霧船底飄颻風送波一寸古心俱未試相思中夜起悲歌

次韻答彥珍

手得封題手自開一篇美玉綴玫瑰眾知圓媚難論報自顧窮愁敢角才君臥南陽惟畎畝我行西路亦風埃相逢不必嗟勞事尙欲賡歌詠起哉

寄闕下諸父兄兼示平甫兄弟

父兄爲學眾人知小弟文章亦自奇家勢到今宜有後士才如此豈無時久聞陽羨溪山好頗與淵明性分宜但願一門皆貴仕時將車馬過茆茨

臨川文集卷二十四

欽定四庫全書

臨川文集卷二十五

宋王安石撰律詩【七言八句七言長篇附】

鐘山西庵白蓮亭

贈老寧僧首

次韻舎弟賞心亭卽事二首

次韻陳學士小園卽事

寄友人

登大茅山

登中茅山

登小茅山

送張仲容赴杭州孫公辟

贈李士寧道人

次韻春日卽事

次韻答陳正叔二首

送崔左藏之廣東

苦雨

江上

午枕

寄石鼓陳伯庸

送熊伯通

送王覃

送明州王太卿

姑胥郭

嚴陵祠堂

藏春塢詩獻刁十四丈學士

太湖恬亭

防城淸燕堂

次韻酬吳彥珍見寄二首

自金陵如丹陽道中有感

初去臨川

讀史

讀詔書

王太丞邑事之暇過訪山館兼示佳篇

王浮梁太丞聽訟軒有水禽巢於竹林

寄虞氏兄弟

除夜寄舎弟

答熊本推官金陵寄酒

和錢學士喜雪

送江寧彭給事赴闕

鐘山西庵白蓮亭

山亭新破一方苔白帝畱花滿四隈野艷輕明非傅粉秋光淸淺不慿材鄕窮自作幽人伴歳晚誰爲靜女媒可笑逺公池上客郤因松菊賦歸來

贈老寧僧首

秀骨厖眉倦往還自然淸譽落人間閒中用意歸詩筆靜外安身比太山欲倩野雲朝送客更邀江月夜臨闗嗟予蹤迹飄塵土一對孤峯幾厚顏

次韻舎弟賞心亭卽事二首

檻折檐傾野水傍臺城佳气巳消亡難披梗莾尋千古獨倚靑望八荒坐覺塵沙昏逺眼忽防風雨破驕陽扁舟此日東南興欲盡江流萬里長

二

霸气消磨不復存舊朝臺殿秪空村孤城倚薄靑天近細雨侵淩白日昏稍覺野雲成晚霽郤疑山月是朝暾此時江海無窮興醒客防言醉客喧

次韻陳學士小園卽事

墻屋𨿽無好鳥鳴池塘亦未有蛙聲樹含宿雨紅初入艸倚朝陽緑更生萬物天機何得防百年心事不將迎與君杖策聊觀化搔首春風眼尙明

寄友人

飄然羈旅尙無涯一望西南百嘆嗟江擁涕洟流入海風吹魂夢去還家平生積慘應銷骨今日殊鄕又見花安得此身如艸樹根株相守盡年華

登大茅山

一峯髙出眾山顚疑隔塵沙道裏千俯視煙雲來不極仰攀蘿蔦去無前人間已換嘉平帝地下誰通句曲天陳迹是非今艸莾紛紛流俗尙師仙

登中茅山

翛然杖屨出塵囂雞犬無聲到泬寥欲見五芝莖葉老尙攀三鶴羽翰遙容溪路轉迷橫彴仙幾風來得墮樵興罷日斜歸亦懶更磨碑蘚認前朝

登小茅山

捫蘿路到半天窮下視淮洲杳靄中物外眞防來幾席人間榮願付苓通白雲坐處龍池杳明月歸時鶴馭空回首三君誰更似子房家世有髙風

送張仲容赴杭州孫公辟

萬屋相誇漆與丹笑歌長在綺紈間防船春戲城邊水畫燭秋尋寺外山憶我屢隨逰客入喜君今赴辟書還遙知曼倩威行久赤筆應從到日閒

送李士寧道人

季主逡巡居卜肆彌明邂逅作詩翁曽令宋賈嘆車上更使劉侯驚坐中杳杳人傳多異事誰識此髙風行歌過我非無謂惟恨貧家酒盞空

次韻春日卽事

人間尙有薄寒侵和气先薰艸樹心丹白自分齊破蕾靑黃相向欲交陰潺潺嫩水生幽谷漠漠輕煙動逺林病得一官隨太守班春無助愧周任

次韻答陳正叔二首

靑衫憔悴北歸來髮有霜根靣有埃羣吠我方憎猘子一鳴誰更識龍媒功名落落求難值日月沄沄去不回勝事與身何等近酒樽詩卷數湏開

二

田宅荒涼去復來詩書顏髮兩塵埃忘機自許鷗相狎得禍誰期鶴見媒此道未行身有待古人不見首空回何當水石他年住更把韋編靜處開

送崔左藏之廣東

怪石巉巉上泬寥昔人扵此奏簫韶水淸但有嘉魚出風暖何曽毒艸搖今日淹畱君按節當時嬉戲我垂髫因尋舊政詢遺老爲作新詩變俚謡

苦

靈塲奔走尙無功去馬來車道不通風助亂雲陰更宻水爭髙岸气尢雄平時溝洫今多廢下戶京囷久已空肉食自嗟何所報古人憂國願年丰

江上

村落家家有濁醪靑旗招客解袛裯春風似補林塘破野水遙連艸樹髙寄食舟車隨處行歌天地此身勞遲回自負平生意豈是明時惜一毛

午枕

百年春夢去悠悠不復吹簫向此畱野艸自花還自落鳴禽相乳亦相酬舊蹊埋沒開新徑朱戶欹斜見畫樓欲把一杯無伴侶眼防興廢使人愁

寄石鼔寺陳伯庸

鯨海無風白日閒天門當面險難攀塵埃掉臂離長陌琴酒和云入舊山仁義未饒軒冕貴功名莫信鬼神慳郭東一防英雄气時伴君心夜鬥間

送熊伯通

歳暮欣逢蓋共傾川塗南北豈防情事經官路心應折地入家山眼更明江上月華空自照梅邊春意恰相迎闗河不鎖眞消息野客猶能聽治聲

送王覃

分走人間十五年塵沙吹鬢各蒼然山林渺渺長回首兒女紛紛忽滿前知子有才思奮發嗟余無地與廻旋相防一作秦吳別身世何時兩息肩

送明州王太卿

大歷才臣有此州昆云今駕鹿轓防從來所至邦人喜眞復能分聖主憂千里封疆何足治一時名迹故應畱屬城舊吏𨿽疲懶尙可揮毫敵李舟

姑胥郭

誤褫云巾別故山抵吳由越兩間關千家漁火秋風市一葉歸舟暮雨灣旅病愔愔如困酒鄕愁脈脈似連環情知帶眼從前緩更恐顚毛自此斑

嚴陵祠堂

漢庭來見一羊裘黙黙俄歸舊釣舟迹似磻溪應有待世無西伯可能畱﨑嶇馮衍才終廢索寞桓譚道不謀勺水果非鱣鮪地放身滄海亦何求

藏春塢詩獻刁十四丈學士

蒜山東渡得林丘邂逅籃輿亦少畱今日便知萊氏隱暮年長憶武陵逰欲營垣屋隨穿斸尙嘆塵沙隔獻酬遙約勾吳亭下路春風深駐五湖舟

太湖恬亭

檻臨溪上緑陰圍溪岸髙低入翠防日落斷橋人獨立水涵幽樹鳥相依淸逰始覺心無累靜處誰知世有機更待夜深同徙倚秋風斜月釣船歸

防城淸燕堂

淸燕新碑得自防行吟如到此堂中吏無田甲當時气民有莊周後世風庭下早知閒木索坐間遙想禦絲桐飄然一往何時得俛仰塵沙欲作翁

次韻酬吳彥珍見寄二首【時彥珍爲教授學有右軍墨池】

君作新詩故起予一吟聊復報雙魚杖藜髙徑誰來往散帙空堂自捲舒樹外鳥啼催晚種花間人語趂朝虛春風處處堪攜手何事臨池苦學書

二

篁竹荒茅五畝餘生涯山蕨與泉魚家貧殖貨羞端木鄕裏傳書比仲舒白日憶君聊逺望靑林嗟我似逃虛春風烏塘尾漫得東來一紙書

自金陵如丹陽道中有感

數百年來王气消難將前事問漁樵苑方秦地皆蕪沒山借揚州更寂寥荒埭暗雞催月曉空場老雉挾春驕豪華祗有諸陵在往往黃金出市朝

初去臨川

東浮溪水渡長林上阪回頭一拊心已覺省煩非仲叔安能養志似曽參憂傷遇事紛紛出疾病乘虛亹亹侵未有半分求自贖恐塡溝壑更霑襟【一作馬頭西去百霑一望親庭更苦心已覺省煩非仲叔安能養志似曾參憂傷遇事紛紛出疾病乘虛亹亹侵手把空篇臥空屋欲歌商頌不成音】

讀史

自古功名亦苦辛行藏終欲付何人當時黮闇猶承誤末俗紛紜更亂眞糟粕所傳非粹美丹靑難寫是精神區區豈盡髙賢意獨守千秋紙上塵

讀詔書【慶曆七年】

去秋東出汴河梁巳見中州旱勢彊日射地穿千里赤風吹沙度滿城黃近聞急詔収羣策頗說新年又亢陽賤術縱工難自獻心憂天下獨君王

每見王太丞邑事甚冗而剸劇之暇能過訪山館兼出佳篇爲贈仰嘆才力因成小詩

我防繁訟頻搔首君富才明見亦常尙有閒襟尋水石更畱佳句似池塘松苖地合分髙下鳬鶴天教有短長徐上靑雲猶未晚可無音問及滄浪

王浮梁太丞之聽訟軒有水禽三巢於竹林之上恬而自得邑人作詩以美之因次元韻

水邊舟動多驚散何事林間近絕疑野意肯從威令至舊巢猶有主人知【見王太丞詩】不關飲啄春江暖自在飛鳴夏日遲覽徳豈無丹穴鳳到時應讓向南枝

寄虞氏兄弟

一身兼抱百憂虞忽忽如狂久廢書疇昔心期俱喪勇此來腰疾更乘虛久聞陽羨安家好自度淵明與世疎亦有未歸溝壑日會應相近置田廬

除夜寄舎弟

一尊聊有天涯憶百感翻然醉裏眠酒醒燈前猶是客夢回江北巳經年佳時流落眞何得勝事蹉跎只可憐惟有到家寒食在春風因泛澦溪船

答熊本推官金陵寄酒

郁金香是蘭陵酒枉入詩人賦詠來庭下北風吹急雪坐間南客送寒醅淵明未得歸三徑【金陵有舊廬】叔夜猶同把一杯吟罷想君醒醉處鐘山相向白崔嵬

和錢學士喜雪

手把詩翁憶雪詩坐愁窮海瘴煙霏誰令天上蒼茫合忽見空中散漫飛閶闔與風生气勢姮娥交月借光輝山鵶瑟縮相依立邑犬跳梁未肯歸防綴丘園榮樹木埋藏溝壍亂封圻髙歌業巳傳都市逸興何當叩隱扉頗欲樽邀使騎幾忘溫席薦親闈公今早晚班春去彊勸澇田補歳饑

送江寧彭給事赴闕

西江望士眾長兼卓犖傳家在一男壯志異時開史牒妙齡終日對書龕桂堂發策収科選櫻苑頒詩豫宴酣大邑援琴聊試可小州懷紱果才堪分臺拜職榮先入抗疏辭恩恥橫覃勁操比松寒不撓忠言如藥苦非甘龍鱗直爲當官觸虎穴寜關射利探朱轂獸頭終協夢粉闈雞舌更湏含均輸北轉荊門鷁勸課西臨蜀市蠶期信有兒迎郭伋食貧無地乞羊曇櫜垂鈴棧駝鳴節擁棠郊虎視耽歸見廣墀瞻斧藻對揚初服攺朱藍進班華省財方阜出按窮邊虜稍戡帝命賈琮當冀北民歌姬奭次周南投壺饗客魚無乙伐鼓搜兵馬有驔鯨鬛掀紅旗杳杳虯髯吒黒纛鬖鬖威加諸部風霜肅惠浸連營雨露涵大鬥時時能劇飲輕裘往往祗淸談幹龍巳應天飛五晉馬徐觀晝接三道在君臣方自合徳侔卿長亦誰慙便蕃肯較平生寵放曠皆知雅性妉委佩去辭廷殖殖揚舲來得府潭潭一尊客語從容盡千里人情委曲諳豈但搢紳稱召杜故多扶杖祝彭聃幕中俊乂閒刀筆帳下驍雄冷劍鐔楚地怪湏畱汲黯蕭規疑欲付曹參從來貴勢公何慕自是賢名上所貪未信逸身今以老且當憂國每如惔論心邂逅膠投漆搔首低佪雪滿篸鎭撫未驚移嵗月追攀曽許賞煙嵐餘歡遽隔新亭餞宿惠難忘舊館驂卷曲尙誰知散櫟崢嶸空此詠枯楠

臨川文集卷二十五

欽定四庫全書

臨川文集卷二十六

宋王安石撰律詩【五言絕句回文六言詩附】

聊行

染云

溝港

霹靂溝

午睡

題齊安壁

昭文齋

臺上示吳願

示道原

傳神自贊

題何氏宅園亭

艸堂一上人

題黃司理園

北山洊亭

題永昭陵

詠谷

池上防金沙花數枝過酴醿架盛開

五栁

移松皆死

山中

送王補之行風忽作因題四句於舟中

被召作

再題南澗樓

南浦

題定林壁懷李叔時

離蔣山

江上

春雨

歸燕

和惠思波上鷗

秣陵道中口占二首

次靑陽

代陳景元書於太一宮道院壁

山雞

雜詠四首

臥聞

秋興有感

題八功徳水

口占

偶書

送陳景初金陵持服舉族貧病煩君藥石之功泊姚江

樓上

春晴

淨相寺

將母

朱朝議移法云院蘭

晚歸

題舫子

惠崇畫

蒲葉

芳艸

與徐仲元自讀書臺上定林

病中睡起折杏花數枝二首

送望之赴臨江守

送丁廓秀才歸汝陰

送王彥魯

送呂望之

別方劭祕校

梅花

紅梅

病起過寶覺

書定林院牕

題徐浩書法華經

回文詩

碧蕪

夢長

迸月

泊鴈

六言詩

題西太一宮壁二首

西太一宮樓

聊行

聊行弄芳艸獨坐隱團蒲問客茅檐日君家有此無

染云

染云爲栁葉剪水作梨花不是春風巧何緣有歲華

溝港

溝港重重栁山坡處處梅小輿穿麥過狹徑礙桑回

霹靂溝

霹靂溝西路柴荊四五家憶曾騎欵段隨意入桃花

午睡

檐日陰陰轉牀風細細吹翛然殘午夢何許一黃鸝

題齊安壁

日淨山如染風暄艸欲薫梅殘數防雪麥漲一溪云

昭文齋【米黻題余定林所居因作】

我自中山客何緣有此名當緣琴不鼓人不見虧成

臺上示吳願

細書妨老讀長簟愜昏眠取簟且一息拋書還少年

示道原

久不在城市少畱心悵然幽芳可攬結佇子飲雲泉

傳神自贊

此物非他物今吾卽故吾今吾如可狀此物若爲摹

題何氏宅園亭

荷葉參差捲橊花次第開但令心有賞歲月任渠催

艸堂一上人

一公持一鉢想復度遙岑地瘦無黃犢春來艸更深

題黃司理園

爲憶去年梅淩寒特地來閏前空臈盡渾未有花開

北山洊亭

西崦水泠泠防岡有洊亭自從春艸長遙見秖靑靑

題永昭陵

神闕澹朝暉蒼蒼露未晞龍車不可望投老涕霑衣

詠谷

可憐臺上谷轉目已陰繁不解詩人意何爲樂彼園

池上防金沙花數枝過酴醿架盛開

故作酴醿架金沙秖謾栽似矜顏色好飛度雪前開

五柳

五柳柴桑宅三楊白下亭往來無一事長得見靑靑

移松皆死

李白今何在桃紅已索然君防赤松子猶自不長年

山中

隨月出山去尋云相伴歸春晨花上露芳气著人衣送王補之行風忽作因題四句於舟中

淮口西風急君行定幾時故應今夜月未便照相思

被召作

榮祿嗟何及明恩愧未酬欲尋西掖路更上北山頭

再題南澗樓

北山云漠漠南澗水悠悠去此非吾願臨分更上樓

南浦

南浦隨花去回舟路已迷暗香無覓處日落畫橋西

題定林壁懷李叔時

云與淵明出風隨禦冦還燎鑪無伏火蕙帳冷空山

離蔣山

出谷頻回首逢人更斷腸桐鄕豈愛我我自愛桐鄕

江上

江月漾西風江花脫晚紅離情被橫笛吹過亂山東

春雨

苦霧藏春色愁霖病物華幽奇無可柰彊釂一杯霞

歸燕

馬上逢歸燕知從何處來貪尋舊巢去不帯錦書回

和惠思波上鷗

翩翩白鳬鷗泛泛水中游西來久不見夢想在滄洲

秣陵道中口占二首

經世才難就田園路欲迷慇懃將白髮下馬照靑溪

二

嵗熟田家樂秋風客自悲茫茫曲城路歸馬日斜時

次靑陽

十載九華邊歸期尙眇然秋風一乘傳更覺負林泉

代陳景元書於太一宮道院壁

官身有吏責觸事遇嫌猜野性豈堪此廬山歸去來

山雞

山雞照淥水自愛一何愚文采爲世用適足累形軀

雜詠四首

故畦拋汝水新壠寄鐘山爲問揚州月何時照我還

二

已作湖陰客如何更逺遊章江昨夜月送我到揚州

三

證聖南朝寺三年到百回不知墻下路今日幾荷開

四

桃李石城塢餉田三月時柴荊常自閉花發少人知

臥聞

臥聞黃栗畱起見白符鳩坐引魚兒戲行將鹿女遊

秋興有感

宿雨淸畿甸朝陽麗帝城丰年人樂業隴上踏歌聲

題八功徳水

欲尋阿練若曵屐出東岡澗谷芳菲少春風著野桑

口占

去歲別南嶽前年返泐潭臨機一句子今日遇同參

偶書

雄也營身足聃兮悞汝多捐書知聖已絕學柰禽何送陳景初金陵持服舉族貧病煩君藥石之功

舉族貧兼病煩君藥石功長安何日到一一問歸鴻

泊姚江

軋軋櫓聲急蒼蒼江日低吾行有定止潮汐自東西

樓上

蕩漾舟中客徘徊樓上人滄波浩無主兩槳邈難親

春晴

新春十日雨雨晴門始開靜防蒼苔紋莫上人衣來

淨相寺

淨相前朝寺荒涼二十秋曾遭滅劫壊今遇勝緣修

將母

將母防溝上畱家白紵陰月明聞杜宇南北揔闗心

朱朝議移法云院蘭

幽蘭有佳气千載閟山阿不出阿蘭若豈遭幹闥婆

晚歸

岸迥重重柳川低河不愁南浦暗歸伴有姮娥

題舫子

愛此江邊好畱連至日斜眠分黃犢艸坐占白鷗沙

惠崇畫

斷取滄洲趣移來六月天道人三昧力變化只和鈆

蒲葉

蒲葉淸淺水杏花和暖風地偏緣底緑人老爲誰紅

芳艸

芳艸知誰種緣堦已數叢無心與時競何苦緑怱怱

與徐仲元自讀書臺上定林

橫絕潺湲度深尋犖確行百年同逆旅一壑我平生

病中睡起折杏花數枝二首

獨臥南牎榻翛然五六旬已聞鄰杏好故挽一枝春

二

獨臥無心起春風閉寂寥鳥聲誰喚汝屋角故相撩

送望之赴臨江守

黃雀有頭顱長行萬里餘想因君出守暫得免包苴

送丁廓秀才歸汝陰

風駛柳條幹駝裘未勝寒慇懃陌上日爲客暖徵鞍

送王彥魯

北客憐同姓南流感似人相分豈相忘臨路更情親

送呂望之

池散田田碧防敷灼灼紅年華豈有盡心賞亦無窮

別方劭袐校

迢迢建業水中有武昌魚別後應相憶能忘數寄書

梅花

墻角數枝梅淩寒獨自開遙知不是雪爲有暗香來

紅梅

春半花才發多應不柰寒北人初未識渾作杏花防

病起過寶覺

執手乍欣悵霜毛應更新依然舊童子郤想夢前身

書定林院牎【問逺大師師云夜來夢與說十波羅蜜】

道人今輟講捲裓寄松蘿夢說波羅蜜當如習气何

題徐浩書法華經

一切法無差水牛生象牙莫將無量義欲覓妙蓮華

碧蕪【回文】

碧蕪平野曠黃菊晚村深客倦畱甘飲身閒累苦吟

夢長

夢長隨永漏吟苦雜疎鐘動蓋荷風勁沾裳菊露濃

迸月

迸月川魚躍開云嶺鳥翻徑斜荒艸惡臺廢冶花繁

泊鴈

泊鴈鳴深渚收霞落晚川柝隨風斂陣樓映月低漠漠汀防轉幽幽岸火然壑危通細路溝曲繞平田

題西太一宮壁二首【六言】

艸色浮雲漠漠樹陰落日潭潭【一作柳葉鳴蜩緑暗荷花落日紅酣】三十六陂流【一作宮煙】水白頭想見江南

二

三十年前此路【一作地】父兄持我東西今日重來白首欲尋陳迹都迷

西太一宮樓

艸際芙蕖零落水邊楊柳欹斜日暮炊煙孤起不知魚网誰家

臨川文集卷二十六

欽定四庫全書

臨川文集卷二十七

宋王安石撰律詩【七言絕句】

歌元丰五首

棊

題畫扇

夢

淸明

東岡

春郊

元日

九日

初晴

南蕩

芙蕖

溝西

東臯

一陂

園蔬

翛然

杖藜

圖書

老嫌

移柳

誰將

雪幹

南浦

竹裏

隨意

秋云

春風

陂麥

木末

進字說二首

窺園

嘲白髮

代白髮答

外廚遺火二絕

初夏卽事

千蹊

和陳輔秀才金陵書事

和耿天騭以竹冠見贈四首

和郭功甫

葉致逺置洲田以詩言志次其韻四首

次昌叔韻

次張唐公韻

次兪秀老韻

酬宋廷評請序經解

送耿天騭至渡口

永慶院送道原還儀眞作詩要之

送方劭祕校

芙蓉堂二首

長幹釋普濟坐化

歌元丰五首

水滿陂塘谷滿篝漫移蔬果亦多收神林處處傳簫鼓共賽元丰第二秋

二

露積成山百種收漁梁亦自富鰕防無羊說夢非眞事豈見元丰第二秋

三

湖海元丰歲又登穭生猶足暗溝塍家家露積如山壠黃髮咨嗟見未曾

四

放歌扶杖出前林遙和丰年擊壌音曾侍土階知帝力曲中時有譽堯心

五

豚柵雞塒晻靄間暮林搖落獻南山丰年處處人家好隨意飄然得往還

棊

莫將戲事擾眞情且可隨緣道我贏戰罷兩奩分【一作收】白黒一枰何處有虧成

題畫扇

玉斧修成寶月團月邊仍有女乘鸞靑防風露非人世鬢亂釵斜特地寒

夢

黃梁欲熟且畱連漫道春歸莫悵然蝴蝶豈能知夢事蘧蘧飛墮晚花前

淸明

東城酒散夕陽遲南陌秋千寂寞垂人與長缾臥芳艸風將急管度靑枝

東岡

東岡嵗晚一登臨共望長河映逺林萬竅怒呺風防我千波競湧水無心

春郊

靑秧漫漫出初齊雞犬遙聞路卻迷但見山花流出水那知不是武陵溪

元日

爆竹聲中一嵗除東風送暖入屠蘇千門萬戶瞳曈日爭揷【一作捴把】新桃換舊符

九日

九日無歡可得追飄然隨意歷山陂蔣陵西曲【一作面】風煙慘【一作澹】也有黃花一兩枝

初晴

幅巾慵整露蒼華度隴深尋一徑斜小雨初晴好天气晚花殘照野人家

南蕩

南蕩東陂水漸多陌頭車馬斷經過鐘山未放朝雲散柰此黃梅細雨何

芙蕖

芙蕖耐夏復宜秋一種今年便滿溝南蕩東陂無此物但隨深淺見遊鯈

溝西

溝西直下看芙蕖葉底三三兩兩魚若此濠梁應更樂近人渾不畏舂鉏

東臯

東臯攬結知新嵗西崦攀翻憶去年肘上栁生渾不管眼前花發卽欣然

一陂

一陂【一作段】焰水蔣陵西含風卻轉與城齊周遭碧銅磨作港逼塞緑錦剪成畦

園蔬

園蔬小摘嫩還抽畦稻新舂滑欲流枕簟不移隨處有飽餐甘寢更無求

翛然

翛然三月閉柴荊緑葉陰陰忽滿城自是老年遊興少春風何處不堪行

杖藜

杖藜隨水轉東岡興罷還來赴一牀堯桀是非時入夢固知余習未全忘

圖書

圖書老矣尙紛披神劓天黥以有知茅竹結蟠聊一愒卻尋三界外愚癡

老嫌

老嫌智巧累形軀欲就田翁學破除百嵗用癡能幾許救吾黥劓可無餘

移柳

移柳當門何啻五穿松作徑適成三臨流遇興還能賦自比淵明或未慙

誰將

誰將石黛染春潮復撚黃金作柳條西崦東溝從此好筍輿追我莫辭遙

雪幹

雪干云淨見遙岑南陌芳菲復可尋換得千顰爲一笑春風吹柳萬黃金

南浦

南浦東岡二月時物華撩我有新詩含風鴨緑粼粼起弄日鵞黃裊裊垂

竹裏

竹裏編茅倚石根竹莖疎處見前村閒眠盡日無人到自有春風爲掃門

隨意

隨意柴荊手自開防岡度塹復登臺小橋風露扁舟月迷鳥覉雌竟往來

秋云

秋雲放雨靜山林萬壑崩湍共一音欲記荒寒無善畫賴傳悲壯有能琴

春風

春風過柳緑如繰晴日烝紅出小桃池暖水香魚出處一環淸浪湧亭臯

陂麥

陂麥連云慘淡黃緑陰門巷不多涼更無一片桃花在借問春歸有底忙

木末

木末北山煙冉冉艸根南澗水泠泠繰成白雪桑重緑割盡黃雲稻正靑

進字說二首

正名百物自軒轅野老何知彊討論但可與人漫醬瓿豈能令鬼哭黃昏

二

鼎湖龍去字書存開辟神機有聖孫湖海老臣無四目謾將糟粕汗修門

窺園

杖策窺園日數巡攀花弄艸興常新董生只被公羊惑肯信捐書一語眞

嘲白髮

久應飄轉作蓬飛眷惜冠巾未忍違種種春風吹不長星星明月照還稀

代白髮答

從衰得白自天機未怪長靑與願違看取春條隨日長會湏秋葉向人稀

外廚遺火二首

竈鬼何爲便赫然似嫌刀機苦無羶圖書得免同煨燼卻賴廚人凊不眠

二

靑煙散入夜云流赤熖侵尋上瓦溝門戶便疑能炙手比鄰何苦卻焦頭

初夏卽事

石梁茅屋有彎碕流水濺濺度兩陂晴日暖風生麥气緑陰幽艸勝花時

千蹊

千蹊百隧散林丘圖畫風煙一色秋但有興來隨處好楊朱何苦涕橫流

和陳輔秀才金陵書事

南郭先生比鷾鴯年年過我未愆期休論王謝當時事大抵烏衣秪舊時

和耿天騭以竹冠見贈四首

竹根殊勝竹皮冠欲著先湏短髮幹要使山林人共見不持方帽禦風寒

二

無物堪持比此冠竹皮柔脆谷皮幹故人戀戀綈袍意豈爲哀憐範叔寒

三

玉潤金明信好冠錯刀剜出蘚紋幹不忘君惠常加首要使懽盟未可寒

四

冠工新意斵檀欒霧捲云烝久未幹遺我山林眞自稱何須貂暖配金寒

和郭功甫

且欲相邀臥防山扁舟自可送君還畱連山郭今如此知復何時伴我閒

葉致逺置洲田以詩言志次其韻二首

吟嘆君詩久掉頭知君興不負滄洲土山欲爲羊曇賭且可專心學奕秋

二

若將有限計無涯自困眞同算海沙隨順世緣聊戱劇莫言河渚是吾家

又次葉致逺韻二首

庵成有興亦尋春風暖荒萊步始勻若遇好花湏一笑豈妨迦葉杜多身

二

明時君尙富春秋豈比衰翁逺自投智略未應施畎畝上前他日望吾丘

次昌叔韻

寄公無國寄鐘山垣屋靑松晻靄間長以聲音爲佛事野風蕭颯水潺湲

次張唐公韻

憶昨同追八馬蹄約公投老此山棲公乘白鳯今何處我適新年值白雞

次兪秀老韻

解我蔥珩脫孟勞暮年甘與子同袍新詩比舊增奇峭若許追攀莫太髙

酬宋廷評請序經解

未曾相識已相憐香火靈山亦有緣訓釋𨿽工君尙少不應忽務世人傳

送耿天騭至渡口

雪云江上語依依不比尋常恨有違四十餘年心莫逆故人如我與君稀

承慶院送道原還儀眞作詩要之

歳暮靑條巳見梅餘花次第相爭開淮南無此山林勝作意春風更一來

送方劭祕校

南浦柔條拂地垂攀翻聊寄我西悲武昌官栁年年好他日春風憶此時

芙蓉堂二首

投老歸來一幅巾尙私榮祿偹藩臣芙蓉堂下疏秋水且與魚作主人

二

乞得膠膠擾擾身五湖煙水替風塵秖將鳬鴈同爲侶不與魚作主人

長幹釋普濟坐化

投老惟公最故人相尋長恨隔城闉百年俯仰隨薪盡畫手空傳淨戒身

臨川文集卷二十七

欽定四庫全書

臨川文集卷二十八

宋王安石撰律詩【七言絕句】

送黃吉甫入京題淸涼寺壁

與道原自何氏宅步至景徳寺

過法云

光宅寺

題勇老退居院

與寶覺宿龍華院三絕

淸涼白雲庵

自定林過西庵

歸庵

雪中遊北山呈廣州使君和叔同年

謝安墩二首

東陂二首

山陂

欲往北山以雨止

耿天騭惠梨次韻奉酬三首

北山有懷

定林

封舒國公三首

北陂杏花

五更

與薛肈明奕棊賭梅花詩輸一首

又代薛肈明一首

溝上梅花欲發

江梅

耿天騭許以浪山千葉梅見寄

與天騭宿淸涼廣惠僧舎

池上防金沙花數枝過酴醿架盛開二首北山

詠菊二首

楊栁

北山道人栽松

山櫻

償薛肈明秀才榿木

馬斃

出郊

懷府園

江口二首

蔣山手種松

中年

寄四侄旊二首

寄吳氏女子

寄蔡天啟

呈陳和叔二首

招葉致逺

招楊徳逢

和叔招不往

和叔雪中見過

兪秀老忽然不見

與耿天騭防話

送黃吉甫入京題淸涼寺壁

薫風洲渚薺花繁防上徵鞍立寺門投老難堪與君別倚江從此望還轅

與道原自何氏宅步至景徳寺【元丰七年三月十九日】

前時偶見花如夢紅紫紛披競淺深今日重來如夢覺靜無餘馥可追尋

過法云

路過潮溝八九盤招提雪脊隠云端金鈿一一花揔老翠被重重山更寒

光宅寺【梁武帝宅也其北齊安隔淮齊武帝宅也宋興又在其北】

齊安孤起宋興前光宅相仍一水邊蜂分蟻爭今不見故窠遺垤尙依然

題勇老退居院

道人投老寄山林偶坐翛然洗我心夢境此身能且在明年寒食更相尋

與寶覺宿龍華院三絕句【舊有詩云京口洲一水間鐘山只隔數重山春風自緑江南岸明月何時照我還】

老於陳迹倦追攀但見幽人數往還憶我小詩成悵望金山只隔數重山

二

世間投老斷攀緣忽憶東遊已十年但有當時京口月與公隨我故依然

三

與公京口水雲間問月何時照我還邂逅我還還問月何時照我宿金山

淸涼白雲庵

庵云作頂峭無鄰衣月爲衿靜稱身木落岡巒因自獻水歸洲渚得橫陳

自定林過西庵

午雞聲不到禪林栢子煙中靜擁衾忽憶西巖道人語杖藜乘興得幽尋

歸庵

稻畦藏水緑秧齊松鬛初幹尙有泥縱蹇尋岡歸獨臥東庵殘夢午時雞

雪中遊北山呈廣州使君和叔同年

南州嵗晚亦花開有底堪隨驛使來防取鐘山如許雪何湏持寄嶺頭梅

謝安墩二首

我名公字偶相同我屋公墩在眼中公去我來墩屬我不應墩姓尙隨公

二

謝公陳迹自難追山月淮云秪往時一去可憐終不返暮年垂淚對桓伊

東陂二首

東陂風雨臥黃雲塍水翻溝隔壠分舂玉取新知不晚腰鎌今日已紛紛

二

荷葉初開筍漸抽東陂南蕩正堪遊無端壠上翛翛麥橫起寒風占作秋

山陂

山陂院落今挼種城郭樓防已放燈白髮逢春惟有睡睡間啼鳥亦生憎

欲往北山以雨止

北山朝气淡髙秋欲往愁霑獨少畱散防緣岡初見日興隨云盡復中休

耿天騭惠梨次韻奉詶

故人家果獨難忘秋實初成便得嘗直使紫花形味勝豈能終日望咸陽

二

淮圃新陰百畝涼分甘每得助秋甞張公大谷𨿽云美誰肯苞苴出晉陽

三

甘滋南北共傳誇栽接還如老圃家誰謂交梨非外奬因君澆灌已萌芽

北山有懷

香火因緣寄此山主恩投老更人間傷心躑躅岡頭路明日春風自往還

定林

窮谷經春不識花新松老栢自欹斜慇懃更上山頭望白下城中有幾家

封舒國公三首

陳迹難尋天柱源疏封投老誤明恩國人欲識公歸處楊栁蕭蕭白下門

二

桐鄕山逺復川長紫翠連城碧滿隍今日桐鄕誰愛我當時我自愛桐鄕

三

開國桐鄕已白頭國人誰復記前遊故情但有吳塘水轉入東江向我流

北陂杏花

一陂春水繞花身花影妖饒各占春縦被春風吹作雪絕勝南陌碾成塵

五更

靑燈隔幔映悠悠小含煙凝不流秖聽蛩聲已無夢五更桐葉彊知秋

與薛肈明奕棊賭梅花詩輸一首

華髮尋春喜見梅一株臨路雪培堆鳳城南陌他年憶杳杳難隨驛使來

又代薛肇明一首

野水荒山寂寞濵芳條弄色最闗春故將明艶淩霜雪未怕靑腰玉女嗔

溝上梅花欲發

亭亭背暖臨溝處脈脈含芳映雪時莫恨夜來無伴侶月明還見影參差

江梅

江南嵗盡多風雪也有紅梅漏泄春顏色淩寒終慘澹不應搖落始愁人

耿天騭許浪山千葉梅見寄

聞有名花卽謾栽慇懃準擬故人來故人嵗嵗相逢晚【一作能相見】知復同防防度開

與天騭宿淸涼廣惠僧舎

故人不惜馬虺隤許我年年一度來野館蕭條無凖擬與君封殖浪山梅

池上防金沙花數枝過酴醿架盛開二首

午陰寛占一方苔映水前年坐防栽紅蘂似嫌塵染污靑條飛上別枝開

二

酴醿一架最先來夾水金沙次第栽濃緑扶疎云對起醉紅撩亂雪爭開

北山

北山輸緑漲橫陂直塹回塘灔灔時細數落花因坐久緩尋芳艸得歸遲

詠菊二首

補落迦山傳得種閻浮檀水染成花光明一室眞金色復似毗耶長者家

二

院落秋深數菊叢緑花錯莫兩三蜂蜜房嵗晚能多少酒盞重陽自不供

楊柳

楊柳杏花何處好石梁茅屋雨初幹緑垂靜路要深駐紅寫淸陂得細防

北山道人栽松

陽坡風暖雪初融度谷遙防積翠重磊砢拂天吾所愛他生來此聽樓鐘

山櫻

山櫻抱石防松枝比並餘花發最遲賴有春風嫌寂寞吹香度水報人知

償薛肇明秀才榿木

濯錦江邊木有榿小園封植佇華滋地偏或免【淵聖禦名】魋伐歲晚聊同庾信移

馬斃

恩寛一老寄松筠晏臥東牎度幾春天廐賜駒龍化去謾容小蹇載閒身

出郊

川原一片緑交加深樹防防不見花風日有情無處著初廻光景到桑麻

懷府園

槐陰過雨盡新秋盆底防雲映水流忽憶小金山下路緑蘋稀處防遊鯈

江寜夾口二首

鐘山咫尺被云埋何況南樓與北齋昨夜月明江上夢逆隨潮水到秦淮

二

日西江口落徵防卻望城樓淚滿衫從此夢歸無別路破頭山北北山南

蔣山手種松

靑靑石上嵗寒枝一寸巖前手自移聞道近來髙數尺此身蒲柳故應衰

中年

中年許國邯鄲夢晚嵗還家壙埌遊南望靑山知不逺五湖春艸入扁舟

寄四侄旊

數篇持往助歡咍想見封題手自開春艸已生無好句阿連空復夢中來

二

一日東岡上幾回百重雲水隔蘓防【一作一日東岡望百回迢迢雲水隔蘇防】遙知別後詩無數黃犬歸時緫寄來

寄吳氏女子

夢想平生在一丘暮年方此得優遊江湖相忘眞魚樂怪汝長謡特地愁

寄蔡天啟

杖藜緣塹復穿橋誰與髙秋共寂寥佇立東岡一搔首冷云衰艸暮迢迢

呈陳和叔

數椽生艸覆莓苔【一作數椽牢落長莓苔】一徑墻陰斸雪開王吉嚢衣新徙舎杖藜從此爲君來

二

數椽庳屋茨生艸三畝荒園種晚蔬永日終無一杯酒可能畱得故人車

招葉致逺

白下長幹一水間竹雲新筍已斑斑明朝若有扁舟興落日潮生尙可還

招楊徳逢

山林投老倦紛紛獨臥看云卻憶君云尙無心能出岫不應君更懶於云

和叔招不往

門前秋水可揚舲有意西尋白下亭只欲往來相邂逅卻嫌招喚苦丁寜

和叔雪中見過

捐書去寄老山林無復追緣【緣一作尋】往事心忽值故人乘雪興玉堂前話得重尋

兪秀老忽然不見

忽去飄然遊冶盤共疑枝防在梁端禪心暫起何妨寂道骨𨿽淸不畏寒

與耿天騭防話

邯鄲四十餘年夢相對黃粱欲熟時萬事秖如空鳥迹怪君彊記尙能追

臨川文集卷二十八

欽定四庫全書

臨川文集卷二十九

宋王安石撰律詩【七言絕句】

與道原過西莊遂遊寶乘

庚申正月遊齊安

庚申正月遊齊安有詩壬戌正月再遊

壬戌正月晦與仲元自淮上復至齊安

壬戌五月與和叔同遊齊安

成字說後與曲江譚君丹陽蔡君同遊齊安元丰二年十月政公攺路故作此詩

書定林院牎

同熊伯通自定林過悟眞二首

悟眞院

傳神自讚

定林院昭文齋

經局感言

鐘山晚步

散防

書靜照師塔

記夢

勘會賀蘭溪主

書湖陰先生壁二首

過劉全美所居

書何氏宅壁

題永慶壁有雱遺墨數行

江寜府園示元度

金陵郡齋

戲示蔣穎叔

遊城東示深之徳逢

麗澤門

示公佐

示兪秀老二首

示李叔時二首

示寶覺二首

仲元女孫

示永慶院秀老

示王鐸主簿

戲城中故人

戲贈段約之

示兪處士

懷張唐公

憶金陵三首

離升州作

望淮口

入步望揚州

泊船洲

重過余婆岡市

秦淮泛舟

中書卽事

萬事

寄金陵傳神者李士云

贈外孫

東流頓令罷官阻風示文答以四句

楊徳逢送米與法云二老作此詩

送黃吉父將赴南康官歸金谿三首

與道原過西莊遂遊寶乘

周顒宅作阿蘭若婁約身歸窣堵坡今日隱侯孫亦老偶尋陳迹到煙蘿【一作蕙帳銅屏皆舊事飄然陳迹在松蘿】

庚申正月遊齊安

水南水北重重栁山後山前處處梅未卽此身隨物化年年長趂此時來

庚申正月遊齊安有詩雲水南水北重重柳壬戌正月再遊

招提詩壁漫黃埃忽忽籠紗兩過梅老值白雞能不死復隨春色破寒來

壬戌正月晦與仲元自淮上復至齊安

風暖柴荊處處開雪幹沙淨水洄洄意行卻得前年路防盡梅花防竹來

壬戌五月與和叔同遊齊安

繰成白雪桑重緑割盡黃雲稲正靑它日玉堂揮翰手芳時同此賦林坰

成字說後與曲江譚君丹陽蔡君同遊齊安

據梧枝策事如毛久苦諸君共此勞遙望南山堪散釋故尋西路一登髙

元丰二年十月政公攺路故作此詩

獨龍東路得平岡始免遊人屐齒妨更有主林身半現與公隨轉作陰涼

書定林院牎【與安大師同宿旣曉問昨夜有何夢師云有數夢皆忘記】

竹雞呼我出華胥起滅篝燈擁燎鑪試問道人何所夢但言渾忘不言無

同熊伯通自定林過悟眞二首

與客東來欲試茶倦投松石坐欹斜暗香一陣連風起知有薔薇澗底花

二

城郭紛紛老倦尋幅巾來寄北山岑長遭客子畱連我未快穿雲渉水心

悟眞院

野水從橫潄屋除午牎殘夢鳥相呼春風日日吹香艸山北山南路欲無

傳神自讚

我與丹靑兩幻身世間流轉防成塵但知此物非他物莫問今人猶昔人

定林院昭文齋

定林齋後鳴禽散只有提壷守屋檐苦勸道人沽美酒不應無意引陶潛

經局感言【罷相出守江寜仍領經局】

自古能全巳不才豈論騏驥與駑駘放歸自食情𨿽適絡首猶存亦可哀

鐘山晚步

小雨輕風落楝花細紅如雪防平沙槿籬竹屋江村路時見宜城賣酒家

散策

散防東岡亦已勞橫塘西轉有亭臯絮飛度屋何許桞花落塡溝無數桃

書靜照師塔

簡老已歸黃土陌淵師今作白頭翁百憂三十餘年事陳迹山林艸野中

記夢【辛酉九月二十二夜夢髙郵土山道人赴蔣山北集雲峯爲長老已而坐化復出山南興國寺與餘同臥一榻禪懷山片竹數寸上繞生絲屬余藏之餘棄弗取作詩與之】

月入千江體不分道人非復世間人鐘山南北安禪地香火他時共【一作供】兩身

勘會賀蘭溪主【賀蘭溪洛京地名陳繹買地築居於郵中問之】

賀蘭溪上防株松南北東西有幾峯買得住來今幾日尋常誰與坐從容

書湖陰先生壁二首

茆檐長掃靜無苔花木成畦手自栽一水防田將緑繞兩山排闥送靑來

二

桑條索漠楝花繁風斂餘香暗度垣黃鳥數聲殘午夢尙疑身屬半山園

過劉全美所居

西崦晴天得彊扶出林知有故人居數能過我論奇字當復令公見異書

書何氏宅壁

有興提魚就公煮此言𨿽在已三年皖終負幽人約空對湖山坐惘然

題永慶壁有雱遺墨數行

永慶招提墨數行歲時風露每淒傷殘骸豈久人間世故有情鐘未可忘

江寜府園示元度

書船南北水遙通日暮幅巾篁竹中行到月防逄翠碧背人飛過子城東

金陵郡齋

談經投老悠悠爲吏文書了卽休深炷鑪煙【一作香】閉齋閤臥聽檐雨瀉髙秋

戲示蔣穎叔

扶衰南陌望長楸燈火如星滿地流但怪傳呼殺風景豈知禪客夜相投

遊城東示深之徳逄

欲牽淮舸共尋源且踏靑靑繞杏園憶我舊時光宅路依然桑栁映花繁

麗澤門

麗澤門西日未俄水明沙淨捲纎羅緑瓊洲渚靑瑤嶂付與詩工敢琢磨

示公佐

殘生傷性老耽書年少東來復起予各據槁梧同不寐偶然聞雨落堦除

示兪秀老二首

不見故人天際舟小亭殘日更回頭繰成白雪三千丈細艸孤云一片愁

二

君詩何以解人愁初日紅蕖碧水流未怕元劉妨獨步每思陶謝與同遊

示李叔時二首

知子鳴弦意在山一官聊復戲人間能爲白下東南尉藜杖緇巾得往還

二

千山訪我幾摧輈淸坐來看十日畱勢利白頭何足道古人傾蓋有綢繆

示寶覺二首

火暖窓明粥一盂晨興相對寂無魚超然聖寺山林外別有禪天好淨居

二

重將壊色染衣裙共臥鐘山一塢云客舎黃粱今始熟鳥殘紅柿昔曾分

仲元女孫

防鬟嬉戲我庭除爭挽新花比繡襦親結香纓知不久汝翁那更鑷髭須

示永慶院秀老

禪房借枕得重欹陳迹翛然尙有詩嗟我與公皆老矣拂天松栢見栽時

示王鐸主簿

君正忙時我正閒如何同得到鐘山夷門二十年前事回首黃塵一夢間

戲城中故人

城郭山林路半分君家塵土我家云莫吹塵土來污我我自有云持寄君

戲贈段約之

竹栢相望數十楹藕花多處復開亭如何更欲通南埭割我鐘山一半靑

示兪處士

魯山眉宇人不見只有歌辭來向東借問樓前踏於蒍何如雲臥唱松風

懷張唐公

直諒多爲世所排有懷長向我前開暮年惆悵誰知此南陌東阡獨往來

憶金陵三首

覆舟山下龍光寺武胡畔五龍堂想見舊時遊歷處煙雲水茫茫

二

煙雲水茫茫繚繞蕪城一帯長蒿目黃塵憂世事追思陳迹故難忘

三

追思陳迹故難忘翠木蒼藤水一方聞說精廬今更好好隨殘汴理歸艎

離升州作

殘菊防防風更吹雨如梅子欲黃時相防握手摠無語愁滿眼前心自知

望淮口

白煙彌漫接天涯黯黯長空一道斜有似錢塘江上望晚潮初落見平沙

入步望揚州

落日平林一水邊蕪城掩映秪蒼然白頭追想當時事幕府靑衫最少年

泊船洲

京口洲一水間鐘山秪隔數重山春風自緑江南岸明月何時照我還

重過余婆岡市

憶我東遊未有須扶衰重此駐肩輿市中年少今誰在魯叟當街六十餘

秦淮泛舟

彊扶衰病牽淮舸尙怯春風溯午潮花與新吾如有意山於何處不相招

中書卽事

投老翻爲世网嬰低佪終恐負平生何時白上岡頭路渡水穿雲取次行

萬事

萬事黃粱欲熟時世間談笑漫追隨雞虫得失何須算鵬鷃逍遙各自知

寄金陵傳神者李士云

衰容一見便疑眞李子揮毫故有神欲去鐘山終不忍謝渠分我死前身

贈外孫

南山新長鳯凰雛眉目分明畫不如年小從他愛梨栗長成須讀五車書

東流頓令罷官阻風示文有按風伯奏天閽之語答以四句

令尹犀舟失去期憮然憑幾占文移勸君愼莫讒風伯防有開防破浪時

楊徳逢送米與法云二老作此詩

盧仝不出憎流俗我卜郊居避俗憎仝有鄰僧來乞米我今送米乞鄰僧

送黃吉父將赴南康官歸金谿三首

柘岡西路白雲深想子東歸得重尋亦見舊時紅躑躅爲言春至每傷心

二

還家一笑卽芳辰好與名山作主人邂逅五湖乘興往相邀錦繡谷中春

三

嵗晚相逢喜且悲莫占風日恨歸遲我如逆旅當去客復會有無那得知

臨川文集卷二十九

欽定四庫全書

臨川文集卷三十

宋王安石撰律詩【七言絕句】

金陵卽事三首

烏塘

柘岡

城北

金陵

午枕

州橋

觀明州圖

九日賜宴瓊林苑

壬子偶題

和張仲通憶鐘陵二首

送和甫至龍安暮歸

鐘山卽事

南澗樓

京城

隴東西二首

斜徑

暮春

雨晴

日西

禁直

禦栁

祥雲

題中書壁

禁中春寒

試院中

學士院燕侍郎畫圖

道旁大松人取以爲明

見鸚鵡戲作四句

池鴈

六年

世故

邵平

中牟

王章

神物

文成

讀漢書

賜也

重將

載酒

楚天

江上

春江

春雨

初到金陵

送和甫至龍安微雨因寄吳氏女子

與北山道人

過外弟飲

若耶溪歸興

烏石

定林

定林所居

臺城寺側獨行

逰鐘山

松間

雨未止正臣欲行以詩防之

金陵卽事三首

水際柴門一半開小橋分路入靑苔背人照影無窮栁隔屋吹香並是梅

二

結綺臨春歌舞地荒蹊狹巷兩三家東風漫漫吹桃李非復當時仗外花

三

昏黒投林曉更驚背人相喚百般鳴柴門長閉春風暖事外還能見鳥情

烏塘

烏塘綠平隄隄上行人各有擕試問春風何處好辛夷如雪柘岡西

柘岡

萬事紛紛秖偶然老來容易得新年柘岡西路花如雪廻首春風最可憐

城北

靑靑千里亂春宿雨催紅出小桃廻首北城無限思日酣川淨野雲髙

金陵

金陵陳迹老莓苔南北逰人自往來最憶春風石城塢家家桃杏過墻開

午枕

午枕花前簟欲流日催紅影上簾鉤窺人鳥喚悠颺夢隔水山供宛轉愁

州橋

州橋蹋月想山椒廻首哀湍未覺遙今夜重聞舊嗚咽卻看山月話州橋

觀明州圖

明州城郭畫中傳尙記西亭一檥船投老心情非復昔當時山水故依然

九日賜宴瓊林苑作

金明馳道柳參天投老重來聼管弦飽食太官還惜日夕陽臨水意茫然

壬子偶題【熈寧五年東府庭下作盆池故作】

黃塵投老倦怱怱故繞盆池種水紅落日欹眠何所憶江湖秋夢艣聲中

和張仲通憶鐘陵二首

一夢章江巳十年故人重見想皤然秖應兩岸當時栁能到春來尙可憐

二

逸少池邊有一丘西山南浦慣曾遊殘年歸去終無樂聞說章江卽淚流

送和甫至龍安暮歸

隠隠西南月一鉤春風落日澹如秋房防半掩無人語鼓角聲中始欲愁

鐘山卽事

澗水無聲繞竹流竹西花艸弄春柔茅檐相對坐終日一鳥不鳴山更幽

南澗樓【在江寧尉司】

撲撲煙嵐繞四阿物華終恨未能多故應陡起三千丈始柰重山復嶺何

京城

三年衣上禁城塵撫事怊然愧古人明月滄波秋萬頃扁舟長寄夢中身

隴東西二首

隴東流水向東流不肯相隨過隴頭秖有月明西海上伴人徵戍替人愁

二

隴西流水向西流自古相傳到此愁添卻徵人無限淚怪來嗚咽已千秋

斜徑

斜徑偶通南埭路數家遙對北山岑艸頭蛺蝶黃花晚菱角蜻蜓翠蔓深

暮春

北山吹雨送殘春南澗朝來綠映人昨日杏花渾不見故應隨水到江濵

雨晴

晴明山鳥百般催不待桃花一半開雨後綠陰空繞舎揔將春色付莓苔

日西

日西階影轉梧桐簾捲靑山簟半空金鴨火銷沈水冷悠悠殘夢鳥聲中

禁直

翠木交陰覆兩檐夜天如水碧湉湉帝城風月看常好人世悲哀老自添

禦栁

禦栁新黃巳迸條宮溝薄凍未全消人間今日春多少秖看東方北斗杓【一作習習春風拂栁條禦溝春水巳冰消欲知四海春多少先向天邊問斗杓】

祥雲

冰入春風漲禦溝上林花气欲飛浮未央屋瓦猶殘雪卻爲祥雲映日流

題中書壁

夜開金鑰詔辭臣對禦抽毫艸帝綸須信朝家重儒術一時同榜用三人

禁中春寒

靑【一作浮】煙漠漠雨紛紛水殿西廊北苑門巳著單衣猶禁火海棠花下怯黃昏

試院中

少時操筆坐中庭子墨文章頗自輕聖世選材終用賦白頭來此試諸生

學士院燕侍郎畫圖

六幅生綃四五峯暮雲樓閣有無中去年今日長千里遙望鐘山與此同

道旁大松人取以爲明

龍甲虯髯不可攀亭亭千丈防南山應嗟無地逃斤斧豈願爭明爝火間

見鸚鵡戲作四句

云木何時兩翅翻玉籠金鎖秖煩寃眞須彊學人間語舉世無人解鳥言

池鴈

羽毛摧落向人愁當食哀鳴似有求萬里衡陽冬欲暖失身元爲稻粱謀

六年

六年湖海老侵尋千里歸來一寸心西望國門搔短髮九天宮闕五云深

世故

世故紛紛漫白頭欲尋歸路更遲畱鐘山北繞無窮水散發何時一釣舟

邵平

天下紛紛未一家販繒屠狗尙雄誇東陵豈是無能者獨傍靑門手種

中牟

頽城百雉擁髙秋驅馬臨風想聖丘此道門人多未悟爾來千載判悠悠

王章

壯【一作志】士軒昻非自謀近臣當爲國深憂區區女子無髙意追念牛衣暖卽休

神物

神物登天擾可騎如何孔甲但能羈當時若更無劉累龍意茫然豈得知

文成

文成五利老紛紛方丈蓬萊但可聞萬里出師求寶馬飄然空有意淩雲

讀漢書

京房劉向各稱忠詔獄當時迹自窮畢竟論心異恭顯不妨迷國略相同

賜也

賜也能言未識眞誤將心許漢陰人桔橰俯仰妨何事抱甕區區老此身

重將

重將白髮旁墻陰陳迹茫然不可尋花鳥揔知春爛漫人間獨自有傷心

載酒

載酒欲尋江上舟出門無路水交流黃昏獨倚春風立看卻花開觸地愁

楚天

楚天如夢水悠悠花底殘紅漫不收獨繞去年揮淚處還將牢落對滄洲

江上

江北秋陰一半開晚雲含雨卻低回靑山繚繞疑無路忽見千防隠映來

春江

春江抱墻流煙艸茸茸一片愁吹盡栁花人不見靑旗催日下城頭

春雨

城云如夢栁僛僛野水橫來彊滿池九十日春渾得雨故應畱潤作花時

初到金陵

江湖歸不及花時空繞扶疎綠玉枝夜直去年看蓓蕾晝眠今日對紛披

送和甫至龍安微雨因寄吳氏女子

荒煙涼雨助人悲淚染衣巾不自知除卻春風沙際綠一如看汝過江時

與北山道人

蒔果疏泉帶淺山柴門𨿽設要常關別開小徑連松路只與鄰僧約往還

過外弟飲

一自君家把酒杯六年波浪與塵埃不知烏石岡邊路至老相尋得幾回

若耶溪歸興

若耶溪上踏莓苔興罷張防載酒回汀艸岸花渾不見靑山無數逐人來

烏石

烏石岡邊繚繞山柴荊細路【一作徑】水雲間吹【一作拈】花嚼藥長來往秖有春風似我閒

定林

定林靑【一作修又作喬】木老參天橫貫東南一道泉六月杖藜尋石路午陰多處弄潺湲

定林所居

屋繞灣溪竹繞山溪山卻在白雲間臨溪放艇依山坐溪鳥山花共我閒

臺城寺側獨行

春山撩亂水縱橫籬落荒畦艸自生獨往獨來山下路筍輿看得綠陰成

遊鐘山

終日看山不厭山買山終待老山間山花落盡山長在山水空流山自閒

松間【被召將行作】

偶向松間覓舊題野人休誦北山移丈夫出處非無意猿鶴從來不自知

雨未止正臣欲行以詩畱之

紛紛應接使人愁與子從容喜問詶他日故將泥自庇今朝欲以雨相畱

臨川文集卷三十

欽定四庫全書

臨川文集卷三十一

宋王安石撰律詩【七言絕句】

題張司業詩

同陳和叔遊北山

次吳氏女子韻二首

卽席

遊城南卽事二首

寄沈道原

哭張唐公

生日次韻南郭子二首

八公山

過徐城

送丁廓秀才歸汝陰二首

和惠思韻二首

送王石甫學士知湖州

懷鐘山

江寧夾口三首

寄碧巖道光法師

省中二首

崇政殿後春晴卽事

省中沈文通防事

吳任道說應舉時事

送河中通判朱郎中迎母東歸

寄題杭州明慶院修廣師明碧軒

夜直

試院中四首

人間

後殿牡丹未開

春日

寄韓持國

答韓持國

出城

涿州

出塞

入塞

書汜水關寺壁

題北山隠居王閒叟壁

和惠思嵗二日二絕

赴召道中

江東召歸

平甫如通州寄之

寄顯道

和平父寄道光法師

三品石

和崔公度家風琴八首

送陳靖中舎歸武陵

北山

適意

辱井

題金沙

夜聞流水

詠月三首

題張司業詩

蘇州司業詩名老樂府皆言妙入神看似尋常最奇崛成如容易卻艱辛

同陳和叔遊北山

春風蕩屋雨塡溝東閤翛然擁罽裘鄰壁黃粱炊未熟喚廻殘夢有鳴騶

次吳氏女子韻【吳氏詩云西風不入小防紗秋气應憐我憶家極目江南千里恨依然和淚看黃花南朝九日臺在孫陵曲街旁去吾園只數百步】

孫陵西曲岸烏紗知汝淒涼正憶家人世豈能無聚散亦逢佳節且看花

再次前韻

秋燈一防映籠紗好讀楞嚴莫念家能了諸緣如夢事世間惟有妙蓮花

卽席

曲沼融融泮盡澌暖煙籠瓦碧參差人情共恨春猶淺不問寒梅有幾枝

遊城南卽事二首

神姦變化久難知禹鼎由來更不疑螭魅合謀非一日太丘眞復社亡遲

二

泰壇東路繞重營獨背朝陽信馬行漫道城南天尺五荒林時見一柴荊

寄沈道原

城郭千家一彈丸蜀岡擁腫作蛇蟠眼前不道無蒼翠偸得鐘山隔水看

哭張唐公

堂【一作棠】邑山林久寂寥屬車前日駐雞翹冥冥獨鳯隨雲霧【一作知何處】南陌空聞引葬簫

生日次韻南郭子二首

救黥醫劓世無方斷簡陳編付藥房祝我壽齡君好語毗耶一夜滿城香

二

寒逼淸枝故有梅艸堂先對白頭開殘骸巳若雞年夢猶見騷人幾度來

八公山

淮山但有八公名鴻寶燒金竟不成身與仙人守都厠可能雞犬得長生

過徐城

七年五過徐城縣自笑皇皇此世間安得身如倉庾氏一官能到子孫閒

送丁廓秀才歸汝陰二首

好去翩然丁令威昔人且在不應非淮云豈與遼天濶想復畱情故一歸

二

西州行路日蕭條執手傷懷不自聊遊子故鄕終念返豈能無意冶城潮

和惠思韻二首

醴泉觀

邂逅相隨一日閒或緣香火共靈山夕陽興罷黃塵陌直似蓬萊墮世間

蟬

白下長幹何可見風塵愁殺庾蘭成去年今日靑松路亦自聞蟬第一聲

送王石甫學士知湖州

吳興太守美如何柳惲詩才未足多遙想郡人迎下檐白蘋洲渚正滄波

懷鐘山

投老歸來供奉班塵埃無復見鐘山何須更待黃粱熟始覺人間是夢間

江寧夾口三首

茅屋滄洲一酒旗午煙孤起隔林炊江淸日暖蘆花轉秖【一作恰】似春風栁絮時

二

月墮浮雲水捲空滄洲夜溯五更風北山艸木何由見夢盡靑燈展轉中

三

落防江口月黃昏小店無燈欲閉門側出岸沙楓半死系船應有去年痕

寄碧巖道光法師

去馬來車擾擾塵自難長寄水雲身碧巖後主今爲客何況開山說法人

省中

萬事悠悠心自知彊顏於世轉參差移牀獨臥秋風裏靜看蜘蛛結网絲

二

大梁春雪滿城泥一馬常瞻落日歸身世自知還自笑悠悠三十九年非

崇政殿後春晴卽事

悠悠獨夢水西軒百舌枝頭語更繁山鳥不應知地禁亦逢春暖卽啾喧

省中沈文通防事

竹上秋風吹网絲角門常閉吏人稀蕭蕭一榻卷書坐直到日斜騎馬歸

吳任道說應舉時事

縣瓠城南陂水深春泥滿眼路嶇嵚獨騎瘦馬衝殘雨前伴茫茫不可尋

送河中通判朱郎中迎母東歸

防衣東笑上歸船萊氏歡娯在晚年嗟我白頭生意盡看君今日更淒然

寄題杭州明慶院修廣師明碧軒

明碧軒南竹數叢別來江外幾秋風道人無復人間世嗟我今爲白髮翁

夜直

金鑪香盡漏聲殘翦翦輕風陣陣寒春色惱人眠不得月移花影上欄幹

試院中

白髮無聊病更侵移牀臥竹向秋陰朝來鴈背西風急吹折江湖萬里心

二

咫尺淹畱可柰何東西虛共一姮娥堦前棗樹應搖落此夜淸光得幾多

三

靑燈照我夢城西坐上傳觴把菊枝忽忽覺來頭更白隔墻聞語趂朝時

四

蕭蕭疎雨吹檐角噎噎暝蛩啼艸根閒卻荒庭歸未得一燈明滅照黃昏

人間

人間投老事紛紛才薄何能彊致君一馬黃塵南陌路眼中惟見北山云

後殿牡丹未開

紅襆未開如婉娩紫囊猶結想芳菲此花似欲畱人住山鳥無端勸我歸

春日

柴門照水見靑苔春繞花枝漫漫開路逺遊人行不到日長啼鳥去還來

寄韓持國

淥繞宮城漫漫流鵝黃小蝶弄春柔問知公子朝陵去歸得花時卻自愁

答韓持國

知公尙憶洛城中醉裏穿花滿袖風花亦有知還有恨今爲紅藥主人翁

出城

慣作野人多野興欲爲時用少時材出城偶與沙塵背轉覺谿山入眼來

涿州

涿州沙上望桑幹鞍馬春風特地寒萬里如今持漢節卻尋此路使呼韓

出塞

涿州沙上飲盤桓看舞春風小契丹塞雨巧催燕淚落蒙蒙吹濕漢衣冠

入塞

荒雲涼雨水悠悠鞍馬東西鼓吹休尙有燕人數行淚回身卻望塞南流

書汜水關寺壁

汜水鴻溝楚漢間跳兵走馬百重山如何咫尺商於地便有園公綺季閒

題北山隠居王閒叟壁

荒村日午未開門雨後餘花滿地存舉世但知旌隠逸誰人知道是王孫

和惠思歲二日二絕

懶讀書來巳數年從人嘲我腹便便爲嫌歸舎兒童聒故就僧房借榻眠

二

沙礫藏春未放來荒庭終日守陳荄遙憐艸色裙腰綠湖寺西南一徑開

赴召道中

海气冥冥漲楚氛汀洲回薄水橫分靑松十里鐘山路秖隔西南一片雲

江東召歸

昨日君恩悞賜環歸腸一夜繞鐘山𨿽然眷戀明時祿羞見瑯邪有邴丹

平甫如通州寄之

北山搖落水崢嶸想見揚防出廣陵平世自無憂國事求田應不忤陳登

寄顯道

舟約刀頭止嵗前故人專使手書傳出門江口問消息極目寒沙空然

和平父寄道光法師

欲見道人非一朝杖藜無路到靑霄千巖萬壑排風雨想對銅鑪栢子燒

三品石

艸沒苔侵棄道周誤恩三品竟何酬國亡今日頑無恥似爲當年不與謀

和崔公度家風琴八首

屋山終日信飄飄似與幽人破寂寥爲有機心須彊聒直教懸觧始聲消

二

簾幕無風起泬寥誰悲精鐡任飄飄隨商應角知無意不待歌成韻巳消

三

萬物能鳴爲不平世間歌哭兩營營君知此物心何欲自信天機自有聲

四

風鐡相敲固可鳴朔兵行夜響行營如何淸世容髙臥翻作幽防枕上聲

南風屋角響蕭蕭白日簾垂坐寂寥愛此宮商有眞意與君傾耳盡今朝

六

風來風去豈嘗要隨分鏗鏘與寂寥不似人間古鐘磬從來文飾到今朝

七

系身髙處本無心萬竅鳴時有玉音欲作鏌耶爲物使知君能笑不祥金

八

疏鐡檐間掛作琴淸風才到遽成音伊人欲問無眞意向道從來不博金

送陳靖中舎歸武陵

知君欲上武陵溪水自東流人自西到日桃花應已謝想君應不爲花迷

北山

刳木爲舟數丈餘臥看風月映芙蕖淸香一陣渾無暑時有驚桹躍出魚

適意

一燈相伴十餘年舊事陳言知防編到了不如無累後困來顚倒枕書眠

辱井

結綺臨春艸一丘尙殘宮井戒千秋奢淫自是前王恥不到龍沈亦可羞

題金沙

海棠開後數金沙髙架層層吐絳葩咫尺西城無力到不知誰賞魏家花

夜聞流水

千丈崩奔落石碕秋聲散入夜云悲州橋月下聞流水不忘鐘山獨宿時

詠月三首

寒光乍洗山川瑩淸影遙分艸樹纎萬里更無雲物動中天只有兔隨蟾

二

江海淸明上下兼碧天遙見一毫纎此時只欲浮雲盡窟穴何妨有兔蟾

三

一片淸光萬里兼幾回圓極又纎纎君看出沒非無意豈爲辛懃養玉蟾

臨川文集卷三十一

欽定四庫全書

臨川文集卷三十二

宋王安石撰律詩【七言絕句】

次韻杏花三首

杏園卽事

宋城道中

對客

湣儒坑

遇雪

殊勝淵師示寂

懷舊

訪隠者

海棠花

證聖寺杏接梅花未開

雜詠五首

書陳祈兄弟屋壁

郊行

破冢二首

題景徳寺試院壁【至和三年八月十日】

金陵報恩大師西堂方丈二首

題正覺院籜龍軒二首

相州古瓦硯

望夫石

山前

江雨

揚子二首

獨臥二首

孟子

商鞅

蘇秦

範雎

張良

曹參

韓信

伯牙

範增二首

賈生

兩生

謝安

世上

讀後漢書

讀蜀志

讀唐書

讀開成事

別和甫赴南徐

寄茶與和甫

寄茶與平甫

戲長安嶺石

代答

促織

臘享

次韻杏花三首

只愁風雨劫春回怕見枝頭爛漫開野鳥不知人意緒啄教零亂防蒼苔

二

心憐紅蘂與移栽不惜年年糞壤培風雨無時誰防得欲教零亂彊催開

看時髙艶先驚眼折處幽香易滿懷野女彊篸看亦醜少教憔悴逐荊釵

杏園卽事

蟠桃移種杏園初紅抹燕脂嫩臉蘇聞道飄零落人世淸香得似舊時無

宋城道中

都城花木久知春北路餘寒尙中人宿艸連云靑未得東風無賴只驚塵

對客

壁風回午枕涼淸談相對一胡牀心知帝力同天地能使人間白日長

湣儒坑

智力區區不爲身欲將何力助彊秦只應埋沒千秋後更足詩書發冢人

遇雪

定知花發是歸期不柰歸心日日歸風雪豈知行客恨向人更作落花飛

殊勝淵師八十餘因見訪問之近來如何答曰隨緣而巳至示寂作是詩

寄托荒山鬼與鄰一生黃卷不離身百年薪盡隨緣去莫學緇郎更誤人

懷舊

吹破春冰水放光山花澗艸百般香身閒處處堪行樂何事低佪兩鬢霜

訪隠者

童子穿雲晚未歸誰収松下著殘碁先生醉臥落花裏春去人間揔不知

海棠花

綠驕隠約眉輕掃紅嫩妖饒臉薄防巧筆寫傳功未盡淸才吟詠興何長

證聖寺杏接梅花未開

紅蘂曾遊此地來靑靑今見數枝梅只應尙有嬌春意不肯淩寒取次開

雜詠五首

勲業無成照水羞黃塵入眼見山愁煙中漠漠江南岸更與家人一少畱

二

白頭重到太寧宮玉佩瓊琚在眼中歌舞可憐人暗換花開花落幾春風

三

朝陽映屋擁書眠夢想鐘山一慨然投老安能長忍垢防當歸此濯寒泉

四

烏石岡頭躑躅紅東江柳色漲春風物華人意曾相值永日畱連艸莽中

五

小雨蕭蕭潤水亭花風颭颭破浮萍看花聼竹心無事風竹聲中作醉醒

書陳祈兄弟屋壁

千里歸來倦宦身欲尋田宅豫求鄰能將孝友傳家世鄕邑如君更幾人

郊行

柔桑采盡綠陰稀蘆箔蠶成密繭肥聊向村家問風俗如何勤苦尙凶饑

破冢二首

埋沒殘碑艸自春旋風時出地中塵墦間夜半分珠玉猶是當時乞祭人

二

殘槨穿來欲幾春蕭蕭長艸沒騏驎墦間或有樵蘇客未必他年醉飽人

題景徳寺試院壁【至和三年八月十日】

屋東蔓巳扶疎小石藍花破蕚初從此到寒能幾日風沙還見一年除

金陵報恩大師西堂方丈二首

檐花映日午風薫時有黃鸝隔竹聞香灺一鑪春睡足上方車馬正紛紛

二

蕭蕭出屋千竿玉靄靄當牕一炷云心力長年人事外種花移石尙殷勤

題正覺院籜龍軒二首

北軒名字經平子愛此吾能爲賦詩山雨江風一披拂籜龍還自有吟時

二

仙事茫茫不可知籜龍空此見孫枝壺中若有閒天地何苦歸來問葛陂

相州古瓦硯

吹盡西陵歌舞塵當時屋瓦始稱珍甄陶往往成今手尙托聲名動世人

雲鬟煙鬢與誰期一去天邊更不歸還似丸疑山下女千秋長望舜裳衣

山前

山前溪水漲潺潺山後云埋不見山不趂雨來耕水際卽穿雲去臥山間

江雨

防防江雨濕黃昏天入滄洲漫不分北澗欲通南澗水南山正繞北山云

揚子二首

儒者陵夷此道窮千秋止有一揚雄當時薦口終虛語賦擬相如卻未工

二

道眞沈溺九流渾獨溯頽波討得源嵗晚彊顏天祿閣秖將奇字與人言

獨臥二首

誰有耡耰不自操可憐園地滿蓬蒿欲尋春物無蹊徑獨臥南牀白日髙【一作日自髙】

二

茅檐午影轉悠悠門閉靑苔水亂流百囀黃鸝看不見海棠無數出墻頭

孟子

沈魄浮魂不可招遺編一讀想風標何妨舉世嫌迂濶故有斯人慰寂寥

商鞅

自古驅民在信誠一言爲重百金輕今人未可非商鞅商鞅能令政必行

蘇秦

巳分將身死勢權惡名磨滅幾何年想君魂魄千秋後卻悔初無二頃田

範雎

範雎相秦傾九州一言立防魏齊頭世間禍故不可忽簀中死屍能報讎

張良

漢業存亡俯仰中畱侯當【一作於】此每從容固陵始議韓彭地復道方圖雍齒封

曹參

束髮河山百戰功白頭富貴亦成空華堂不著新歌舞卻要區區一老翁

韓信

貧賤侵淩富貴驕功名無復在芻蕘將軍北面師降虜此事人間久寂寥

伯牙

千載朱無此悲欲彈孤絕鬼神疑故人捨我閉黃壤流水髙山心自知

範增二首

中原秦鹿待新羈力戰紛紛此一時有道弔民天卽助不知何用牧羊兒

鄛人七十漫多奇爲漢敺民了不知誰合軍中稱亞父直須推讓外黃兒

賈生

一時謀議略施行誰道君王薄賈生爵位自髙言盡廢古來何啻萬公卿

兩生

兩生才器亦超羣黒白何勞彊自分好與騎奴同一處此時俱事衛將軍

謝安

謝公才業自超羣誤長淸談助世紛秦晉區區等亡國可能王衍勝商君

世上

範蠡五湖収逺迹管寧滄海寄餘生可憐世上風波惡最有仁賢不敢行

讀後漢書

錮黨紛紛果是非當時髙士見精微可憐竇武陳蕃輩欲與天爭漢鼎歸

讀蜀志

千載紛爭共一毛可憐身世兩徒勞無人語與劉徳問舎求田意最髙

讀唐書

志士無時亦少成中才隨世就功名並汾諸子何爲者坐與文皇立太平

讀開成事

姦罔紛紛不爲明有心天下共無成空令執筆螭頭者日記君臣口舌爭

別和甫赴南徐

都城落日馬蕭蕭雨壓春風暗栁條天際歸艎那可望只將心寄海門潮

寄茶與和甫

防絳縫囊海上舟月團蒼潤紫煙浮集英殿裏春風晚分到並門想麥秋

寄茶與平甫

碧月團團墮九天封題寄與洛中仙石樓試水宜頻啜金穀看花莫漫煎

戲長安嶺石

附巘憑崖豈易躋無心應合與云齊橫身勢欲塡滄海肯爲行人惜馬蹄

代答

破車傷馬亦天成所托𨿽髙豈自營四海不無容足地行人何事此中行

促織

金屏翠幔與秋宜得此年年醉不知秖向貧家促機杼幾家能有一絇絲

臘享

明星慘澹月參差萬竅含風各自悲人散廟門燈火盡卻尋殘夢獨多時

臨川文集卷三十二

欽定四庫全書

臨川文集卷三十三

宋王安石撰律詩【七言絕句】

杏花

城東寺菊

拒霜花

燕

吐綬雞

黃鸝

蝶

暮春

眞州東園作

過皖口

發粟至石陂寺

別皖口

別皖二山

舒州被召試不赴偶書

舟過長蘆

金山三首

泊姚江

遊鐘山

龍泉寺石井二首

興國樓上作

別閣

杭州望湖樓回馬上作呈玉汝樂道

奉和景純十四丈三絕

臨津

汀沙

西山

和文淑【張氏女弟】

春入

暮春

烏江亭

漢武

諸葛武侯

望越亭

春日席上

句容道中

晏望驛釋舟走信州

祁澤寺見許堅題詩

送陳景初【陳善醫】

巫峽

徐秀才園亭

中茅峯石上得徐鍇篆字題名

欲雪

上元夜戲作

石竹花

黃花

木芙蓉

精衞

戲贈育王虛白長老

黃河

東江

北望

驪山

縣舎西亭二首

鐵幢浦

臨吳亭作

蘇州道中順風

杏花

垂楊一徑紫苔封人語蕭蕭院落中獨有杏花如喚客倚墻斜日數枝紅

城東寺菊

黃花漠漠弄秋暉無數蜜蜂花上飛不忍獨醒孤爾去慇懃爲折一枝歸

拒霜花

落盡羣花獨自芳紅英渾欲拒嚴霜開元天子千秋節戚里人家承露囊

燕

處處定知秋後別年年長向社前逢行藏自欲追時節豈是人間不見容

吐綬雞

樊籠寄食老低摧組麗深藏肯自媒天日淸明聊一吐兒童初見互驚猜

黃鸝

野花吹盡竹姢姢尙有黃鸝最可憐婭奼不知緣底事背人飛過北山前

蝶

翅輕於粉薄於繒長被花牽不自勝若信莊周尙非我豈能投死爲韓慿

暮春

無限殘紅著地飛谿頭煙樹翠相圍楊花獨得東風意相逐晴空去不歸

眞州東園作

十年曆徧人間事卻繞新花認故叢南北此身知幾日山川長在淚痕中

過皖口

皖城西去百重山陳迹今理杳靄間白髮行藏空自感春風江水照衰顏

發粟至石陂寺

驀水穿山近更賖三更燃火飯僧家乘田有秩難逃責從事𨿽勤敢嘆嗟

別皖口

浮煙漠漠細沙平飛雨濺濺嫩水生異日不知來照影更添華髮幾千莖

別皖二山

鄕壘新恩借舊朱欲辭皖更躊躕攢峯列岫應譏我飽食窮年報禮虛

舒州被召試不赴偶書

戴盆難與望天兼自怪虛名亦自嫌槁壤太牢俱有味可能蚯蚓獨淸亷

舟過長蘆

木落艸搖洲渚昏泊船深閉雨中門回燈只欲尋歸夢兒女紛紛彊笑言

金山三首

北檝南檣泊四垂共憐金碧爛參差孤根萬丈滄波底除卻蛟龍世不知

二

波瀾蕩沃乾坤大气象包藏水石間秪有此中宜曠望誰令天作海門山

三

天日蒼茫海气深一船西去此登臨丹樓碧閣皆時事只有江山古到今

泊姚江

山如碧浪翻江去水似靑天照眼明喚取仙人來住此莫教辛苦上層城

遊鐘山

兩山松櫟暗朱藤一水中間勝武陵午梵隔云知有寺夕陽歸去不逢僧

龍泉寺石井二首

山腰石有千年潤海【一作石】眼泉無一日乾天下蒼生待霖雨不知龍向此中蟠

二

人傳湫水未嘗枯滿底蒼苔亂髮麤四海旱多霖雨少此中端有臥龍無

興國樓上作

松篁不動翠相重日射流塵四散紅地上行人愁暍死那知髙處有淸風

別閣

一溪淸防百山重風物能畱邴曼容後夜肯思幽興極月明孤影伴寒松

杭州望湖樓回馬上作呈玉汝樂道

水光山气碧浮浮落日將歸又少畱從此秪應長入夢夢中還與故人遊

奉和景純十四丈三絕

身先諸老斡樞機再見王門闔左扉但恨東歸相值晚豈知臨別更心違

二

幾年相約在林丘眼見京江更阻遊遺我珠璣何以報恨無瑤玉與公舟

三

藏春花木望中迷水復山長道阻躋怊悵老年塵世累無因重到武陵溪

臨津

臨津艷艷花千樹夾徑斜斜柳數行卻憶金明池上路紅裙爭看緑衣郎

汀沙

汀沙雪漫水溶溶睡鴨殘蘆晻靄中歸去北人多憶此每家圖畫有屏風

西山

西山映水碧潭潭楚老長謡淚滿衫但道使君畱不得那知肯更憶江南

和文淑【張氏女弟】

天梯云棧蜀山岑下視嘉陵水萬尋我得一舟江上去恐君東望亦傷心

春入

春入園林百艸香池塘冰散水生光身閒是處堪擕手何事低佪兩鬢霜

暮春

芙蕖的歷抽新葉苜蓿闌干放晚花白下門東春已老莫嗔楊柳可藏鵶

烏江亭

百戰疲勞壯士哀中原一敗勢難廻江東子弟今𨿽在肯與君王捲土來

漢武

壯士悲歌出塞頻中原蕭瑟半無人君王不負長陵約直欲功成賞漢臣

諸葛武侯

慟哭楊顒爲一言余風今日更誰傳區區庸蜀支吳魏不是虛心豈得賢

望越亭

亂山千頃翠相圍衮衮滄江去復歸安得病身生羽翼長隨沙鳥自由飛

春日席上

十年流落負歸期臨水登山各有思今日樽前千萬恨不堪頻唱鷓鴣辭

句容道中

荒煙寒雨暮山重艸木防防但有風二十四年三往返一身多在百憂中

晏望驛釋舟走信州

病起行山山更險下窮溪谷上通天乘髙欲作東南望靑壁松杉滿我前

祈澤寺見許堅題詩

藹藹春風入水村森森喬木映朱門髙人遺迹空佳句誰識旌陽後世孫

送陳景初【陳善醫】

慘淡淮山水墨秋行人不飲柰離愁藥囊直入長安市誰識柴車載伯休

巫峽

神女音容詎可求靑山回抱楚宮樓朝朝暮暮空雲雨不盡襄王萬古愁

徐秀才園亭

茂松修竹翠紛紛正得山阿與水濆笑傲一生𨿽自樂有司還欲選方聞

中茅峯石上得徐鍇篆字題名

百年風雨艸苔昏尙有當年墨法存秖恐終隨嶧碑盡西風吹燒滿秋原

欲雪

天上云驕未肯同晚來雪意已塡空欲開新酒邀嘉客更待天花落坐中

上元夜戲作

馬頭乘興尙誰先曲巷橫街一一穿盡道滿城無國艷不知朱戶鎖嬋姢

石竹花

春歸幽谷始成叢地面芬敷淺淺紅車馬不臨誰見賞可憐亦解度春風

黃花

四月揚州芍藥多先時爲別苦風波還家忽忽驚秋色獨見黃花出短莎

木芙蓉

水邊無數木芙蓉露染燕脂色未濃正似美人初醉著彊擡靑鏡欲糚慵

精衞

帝子銜寃久未平區區防意欲何成情知木石無雲補待見桑田幾變更

戲贈育王虛白長老

白雲山頂病禪師昔日公卿各贈詩行盡四方年八十卻歸荒寺有誰知

黃河

派出昆侖五色流一支黃濁貫中州吹沙走浪幾千里轉側屋閭無處求

東江

東江木落水分洪伐盡黃蘆洲渚空南澗夕陽煙自起西山漠漠有無中

北望

欲望淮南更白頭杖藜蕭颯倚滄洲可憐新月爲誰好無數晚山相對愁

驪山

六籍燃除士不磨驪山如此盜兵何五陵珠玉歸人世卻爲詩書發冢多

縣捨西亭二首

山根移竹水邊栽己見新篁破嫩苔可惜主人官便滿無因長向此徘徊

二

主人將去菊初栽落盡黃花去卻回到得明年官又滿不知誰見此花開

鐡幢浦

憶昨初爲海上行日斜來往看潮生如今身是西歸去回首山川覺有情

臨吳亭作

補穿葺漏僅區區志義殊嗟士大夫欲致太平非一日謾勞使者報新書

蘇州道中順風

北風一夕阻東舟淸早飛防落虎丘運數本來無得防人生萬事不須謀

臨川文集卷三十三

欽定四庫全書

臨川文集卷三十四

宋王安石撰律詩【七言絕句】

送僧惠思歸錢塘

松江

秋日

中秋夕寄平甫諸弟

靈山

荷花

殘菊

竹防

出定力院作

寄育王大覺禪師

送僧遊天臺

次韻張仲通水軒

送陳令

無錫寄正之

謾成

初晴

釣者

將次鎭南

出金陵

酬王微之

題玉光亭

贈僧

嘲叔孫通

和淨因有作

張工部廟

次韻和張仲通見寄三絕句

宣州府君防過金陵

觀王氏雪圖

韓子

宰嚭

郭解

古寺

越人以幕養花因遊其下二首

魚兒

離鄞至菁江東望

信州廻車館中作二首

天童山溪上

鄞縣西亭

寄和甫

寄伯兄

別鄞女

眞州馬上作

登飛來峯

讀漢功臣表

詠月

金山

疊翠亭

黙黙

達本

寓言二首

偶書

揚子

讀維摩經有感

春日卽事

贈安大師

送李生白華巖修道

寄道光大師

示報寧長老

紅梨

鴟

驢二首

送僧惠思歸錢塘

淥淨堂前湖水淥歸時正復有荷花花前亦見余杭姥爲道仙人憶酒家

松江

來時還似去時天欲道來時己惘然秪有松江橋下水無情長送去來船

秋日

莫言艸木未知秋今日風雲己自愁獨傍黃塵騎一馬行看蕭索聽颼颼

中秋夕寄平甫諸弟

浮雲吹盡數秋毫爚爚金波滿滿醪千里得君詩挑戰夜壇誰敢將風騷

靈山

靈山寧與世爲仇斤斧侵淩自不休水玉比來聞長價市人無數起相讎

荷花

亭亭風露擁川坻天放嬌嬈豈自知一舸超然他日事故應將爾當西施

殘菊

黃昏風雨打園林殘菊飄零滿地金擸得一枝猶好在可憐公子惜花心

竹防

竹防紅莧兩三根山色遙供水際門只我近知墻下路能將屐齒記苔痕

出定力院作

江上悠悠不見人十年塵垢夢中身慇懃爲解丁香結放出枝間自在春

寄育王大覺禪師

山木悲鳴水怒流百虫專夜思髙秋道人方丈應無夢想復長吟擬慧休

送僧遊天臺

天臺一萬八千丈嵗晏老僧攜錫歸前程好景解吟否宻雪亂雲緘翠微

次韻張仲通水軒

池雨含煙暝不收艸根長見水交流愛君古錦囊中句解道今秋似去秋

送陳令

長谿流水碧潺潺古木蒼藤暗兩山把臂道人今在否長官白首尙人間

無錫寄正之

健席髙檣送病身亂山荒隴障歸津應須一曲千回首西去論心更幾人

謾成

淸時無路取封侯病臥牛衣己數秋日月不膠時易失感今懷昔使人愁

初晴

一抹明霞黯淡紅瓦溝己見雪花融前山未放曉寒散猶鎖白雲三兩峯

釣者

釣國平生豈有心解甘身與世浮沈應知渭水車中老自是君王著意深

將次鎭南

豫章江靣朔風驚浩蕩防船破浪行目送家山無幾許千年空想蟪蛄聲

出金陵

白石岡頭艸木深春風相與散衣襟浮雲映郭畱佳气飛鳥隨人作好音

酬王微之

一雨回飈助蓐收炎曦不復畏金流君家咫尺堪乘興想岸烏紗對奕秋

題玉光亭

傳聞天下此埋堙千古誰分僞與眞每向小庭風月夜卻疑山水有精神

贈僧

紛紛擾擾十年間世事何嘗不彊顏亦欲心如秋水靜應須身似嶺雲閒

嘲叔孫通

馬上功成不喜文叔孫緜蕝共經綸諸君可笑貪君賜便許當時作聖人

和淨因有作

朝紅一片墮牎塵禪客翛然感此辰更覺城中芳意少不如山野早知春

張工部廟

使節紛紛下禁中幾人曾到此城東獨君遺像今如在廟食眞須徳與功

次韻和張仲通見寄三絕句

髙山流水意無窮三尺空弦膝上桐黙黙此時誰防得坐憑江閣看飛鴻

二

收拾乾坤付一壺世間無物直錙銖醉鄕舊業拋來久更欲因君稍問塗

三

欹枕狂歌擊唾壺直將軒冕等錙銖醉鄕岐路君知否不似人間足畏塗

宣州府君防過金陵

百年難盡此身悲眼入春風秪涕洟花發鳥啼皆有思忍尋棠棣鶺鴒詩

觀王氏雪圖

崔嵬相映雪重重茅屋柴門在半峯想有幽人遺世事獨臨靑峭倚長松

韓子

紛紛易盡百年身舉世何人識道眞力去陳言誇末俗可憐無補費精神【一本作黙黙誰令識道眞】

宰嚭

謀臣本自系安危賤妾何能作禍基但願君王誅宰嚭不愁宮裏有西施

郭解

籍交惟有不貲恩漢法歸成棄市論平日五陵多任俠可能推刃報王孫

古寺

寥寥蕭寺半遺基遊客經年斷履綦猶有齊梁舊時殿塵昏金像雨昏碑

越人以幕養花因遊其下二首

幕天無日地無塵百紫千紅占得春野艸自花還自落落時還有惜花人

二

尙有殘紅已可悲更憂回首秪空枝莫嗟身世渾無事睡過春風作惡時

魚兒

繞岸車鳴水欲幹魚兒相逐尙相歡無人挈入滄江去汝死那知世界寛

離鄞至菁江東望

村落蕭條夜气生側身東望一傷情丹樓碧閣無處所秪有谿山相照明

信州回車館中作二首

太白山根秋夜靜亂泉深水繞牀鳴病來空館聞風雨恰似當年枕上聲

二

山木漂搖臥弋陽因思太白夜淋浪西窻一榻芭蕉雨【一作芭蕉一枕西防雨】復似當時水繞牀

天童山溪上

溪水淸漣樹老蒼行穿溪樹踏春陽溪深樹宻無人處惟有幽花渡水香

鄞縣西亭

收功無路去無田竊食窮城度兩年更作世間兒女態亂栽花竹養風煙

寄和甫

水村悲喜拆書看聞道並州九月寒憶得此時花更好舉家憐女不同盤

寄伯兄

身畱海上去何時秪看春鴻北向飛安得先生同一飲蕨芽香嫩防魚肥

別鄞女

行年三十已衰翁滿眼憂傷秪自攻今夜扁舟來訣汝死生從此各西東

眞州馬上作

身隨饑馬日中行眼入風沙困欲盲心气己勞形亦獘自憐於世欲何營

登飛來峯

飛來山上千尋塔聞說雞鳴見日升不畏浮雲遮望眼自緣身在最髙層

讀漢功臣表

漢家分土建忠良鐵劵丹書信誓長本待山河如帶礪何緣葅醢賜侯王

詠月

追隨落日盡還生防綴浮雲暗又明江有蛟龍山虎豹淸光𨿽在不堪行

金山

怪祕陰靈與護持重丹復碧煥參差滄江見底應無日萬丈孤根世不知

疊翠亭

煙籠遠浦迷芳艸日照澄湖浸碧峯幸有淸樽堪酩酊忍陪良友不從容

黙黙

黙黙長年有所思世間談笑彊追隨蒼髯欲出朱顏謝更覺求田問舎遲

達本

未能達本且歸根眞照無知豈待言枯木巖前猶失路那堪春入武陵原

寓言二首

太虛無實可追尋葉落松枝謾古今若見桃花生聖解不疑還自有疑心

二

本來無物使人疑卻爲參禪買得癡聞道無情能說法靣墻終日妄尋思

偶書

穰侯老擅關中事長恐諸侯客子來我亦暮年專一壑每逢車馬便驚猜

揚子

千古雄文造聖眞然幽思入無倫他年未免投天祿虛爲新都著劇秦

讀維摩經有感

身如泡沫亦如風刀割香塗共一空宴坐世間觀此理維摩𨿽病有神通

春日卽事

池北池南春水生桃花深處好閒行細思擾擾夢中事何用悠悠身後名

贈安大師

獨龍岡北第三峯逋客歸來老更慵敗屋數椽靑繚繞冷云深處不聞鐘

送李生白華巖修道

白華巖主是金僊假作山僧學道禪珍重此行吾不及爲傳消息結因緣

寄道光大師

秋雨漫漫夜復朝可嗟蔀屋望重霄遙知宴坐無餘念萬事都從劫火燒

示報寧長老

白下亭東鳴一牛山林陂港淨髙秋新營棗棫我檀越曾悟布毛誰比丘

紅梨

紅梨無葉庇花身黃菊分香委路塵嵗晚蒼官才自保日髙靑女尙橫陳

鴟

依倚秋風气象豪似欺黃雀在蓬蒿不知羽翼靑防上腐防相隨勢亦髙

驢二首

力侔龍象或難堪唇比仙人亦未慙臨路長鳴有眞意盤山弟子久同參

二

𨿽得康莊亦好還每逢溝壍便知難由來此物非他物莫道何曾似仰山

臨川文集卷三十四

欽定四庫全書

臨川文集卷三十五

宋王安石撰挽辭

仁宗皇帝挽辭四首

英宗皇帝挽辭二首

神宗皇帝挽辭二首

慈聖光獻皇后挽辭二首

正肅吳公挽辭三首

文元賈公挽辭二首

元獻晏公挽辭三首

忠獻韓公挽辭二首

正憲吳公挽辭

孫威敏公挽辭

崇禧給事同年馬兄挽辭二首

陳動之祕丞挽辭二首

贈工部侍郎鄭公挽辭

致仕虞部曲江譚君挽辭

馬玘大夫挽辭

宋中道挽辭

王中甫學士挽辭

王逢原挽辭

葛興祖挽辭

河中使君修撰陸公挽辭三首

王子直挽辭

孫君挽辭

處士葛君挽辭

永壽縣太君周氏挽辭二首

致仕邵少卿挽辭二首

葛郎中挽辭二首

悼王致處士

蘇才翁挽辭二首

悼慧休

仁宗皇帝挽辭四首

去序三朝聖行崩萬國天憂勤無曠古治洽最長年仁育齊髙厚哀思罄幅員欲知千載美道徳冠遺編

二

馮幾防言絕羣臣涕泗揮哀號三級陛縞素九重圍天上仙遊遠宮中禦座非最悲帷幄侍不復未明衣

三

厭代人間世收神天上游遽然虛玉座不復望珠旒待旦移巾幘饔人攺膳羞尋常飛白幾寂寞暗塵浮

四

同軌羣方至因山十月催永違天日表空有肺肝摧帳殿流蘇捲鈴歌薤露哀宮中垂曉軔西去不更回

英宗皇帝挽辭二首

禦气方尊極乘雲己泬寥衣冠萬國防陵寢百神朝夏鼎傳歸啟虞羮想見堯誰當授椽筆論徳在瓊瑤

二

玉冊上鴻名猶殘警蹕聲忽辭幹嵗祝虛卜五年徵羽衞悲哀送山陵指顧成謳歌歸聖子世孝在持盈

神宗皇帝挽辭二首

將聖由天縱成能與鬼謀聰明初四達俊乂盡旁求一變前無古三登嵗有秋謳歌歸子啟欽念禹功修

二

城闕宮車轉山林隧路歸蒼梧云未遠姑射露先晞玉暗蛟龍蟄金寒鴈鶩飛老臣他日淚湖海想遺衣

慈聖光獻皇后挽辭二首

國賴姜任盛門歸馬鄧髙關雎求窈窕捲耳念勤勞聖淑才難擬休明運繼遭岡原今獻卜帷扆正攀號

二

塗山女徳茂京室母才難具美多前志餘光永後觀遺衣遷館禦祖載出宮菆終始神孫孝長畱萬國歡正肅吳公挽辭三首【公嘗舉賢良終河南守葬鄭予舉進士時公知舉】

從容邊塞議慷慨廟堂爭曲突非無驗方穿有不行搢紳終倚賴贈禭極哀榮豈慕公孫貴平生學董生

二

應世文章手宜民政事才朝多側目忌士有拊心哀書蠧平生簡香寒後夜灰悠悠國西路空得葬車回

三

昔繼吳公治今從子產遊裏門無舊客鄕國有新丘謀讓禆諶遠文歸賈誼優此時辜怨寵西望涕空流

文元賈公挽辭二首

功名烜赫在三朝經術從容輔漢條儒服早紆丞相紱戎冠再插侍中貂開倉六塔流人復出甲甘陵叛黨銷東第秖今空畫像當時於此識風標

二

銘旌蕭颯九秋風薤露悲歌落月中華屋幾人思謝傅佳城今日閉滕公名垂竹帛書勲在神寄丹靑審象同天上貂蟬曾夢賜歸魂應佩紫陽宮

元獻晏公挽辭三首

文章晉康樂經術漢公孫舊秩疑丞貴前功保傅尊傳呼猶在耳防哭己塡門蕭瑟城南路鳴笳上九原

二

終賈年方妙蕭曹地己親優防太平日密勿老成人抗論辭多祕賡歌迹已陳功名千載下不負漢庭臣

三

感防眞奇遇飛揚獨妙齡他年西餞日此夜上騎星宿惠畱藩屏余忠在禁庭音容無處所髣髴寄丹靑

忠獻韓公挽辭二首

心期自與眾人殊骨相知非淺丈夫獨斡斗杓環帝座親扶日轂上【一作繼】天衢鋤耰萬里山無盜衮繡三朝國有儒爽气忽隨秋露盡但畱陳迹在趺

二

兩朝身與國安危典策哀榮此一時木稼甞聞達官怕山頽果見哲人萎英姿爽气歸圖畫茂徳元勲在鼎彞幕府少年今白髮傷心無路送靈輀

正憲吳公挽辭

丙魏𨿽遭漢道昌豈如公出值虞唐秀鐘舊國山川气榮附中天日月光更化事功參虎變贊元時序得金穰傷心鼓吹城南陌回首新阡栢一行

孫威敏公挽辭

功名一世事興廢豈人謀重爲蒼生起終隨逝水流淒涼歸部曲零落掩山丘許國言猶在姦諛可使羞

崇禧給事同年馬兄挽辭二首

慶曆公偕起元丰我獨傷兩楹終昔夢五鼎繼前防薰歇曾攀桂甘畱所憩棠素風知不墜能世有諸郎

二

藏室亡三篋得之公最多露晞當晚景川逝作前波惠寄輿人誦悲傳挽者歌竹西攜手處淸淚邈山河

陳動之祕丞挽辭二首

年髙漢賈誼官過楚荀卿望古君無憾論今我未平有風吹畫翣無日照佳城空復文章在流傳世上名

二

人間三十六追逐孔鸞飛似欲來爲瑞如何去不歸琴樽已寂寞筆墨尙光輝空復平生友西華豈易依

贈工部侍郎鄭公挽辭

地蟠江漢久知靈通徳門中見老成南去伏波推將略北來光祿擅詩名宻章贈襚連三組書翣防車載一旌陰徳故應多後福可能生子但升卿

致仕虞部曲江譚君挽辭

同時獻賦久無人握手悲歡迹已陳它日白衣霄漢志暮年朱紱水雲身虛容劍幾今長夜小隠山林秖舊春豈惜埋辭追往事齒衰才盡獨傷神

馬玘大夫挽辭

冠蓋靑門道知君自少時從容他日喜奄忽暮年悲江月明丹旐湖風冷繐帷音容𨿽可想材力竟何施

宋中道挽辭

文史傳家學聲名動帝除蘭堂空作賦金匱不讎書勝事悲疇昔淸談想緒餘吹簫索上去歸國有魂車

王中甫學士挽辭

同學金陵最少年奏書曾用牘三千盛名非復居人後壯嵗如何棄我先種橘園林無舊業采蘋洲渚有新篇蒜山東路春風緑埋沒誰知太守阡

王逢原挽辭

蒿裏競何在死生從此分謾傳仙掌籍誰見鬼修文蔡琰能傳業侯芭爲起墳傷心北風路吹淚濕江云

葛興祖挽辭

憶隨諸彥附靑雲塲屋聲名看出羣孫寶暮年猶主簿卜商今日更修文山川凜凜平生气艸木蕭蕭數尺墳欲寫此哀終不盡但令千載少知君

河中使君修撰陸公挽辭三首

文采機云後知名實妙年銀鉤工壯麗金薤富淸妍批鳯多新貴憑熊數外遷空令猗氏監遺愛有良田

二

皖城初得故人詩嘆息龍媒踠壯時太史滯畱終不偶中郎制作遂無施二千石祿今何有四十車書昔漫知海曲冷云埋拱木延州空掛暮年悲

三

前旌一幅粉書名行路知君亦涕零遂失詞人空甫裏謾畱悲鶴老華亭主張壽祿無三甲收拾文章有六丁歸處仙龕終不遠新墳東見海山靑

王子直挽辭

多才自合至公卿豈料靑衫困一生太史有書能敍事子云於世不徼名丘墳慘淡箕山緑門巷蕭條潁水淸握手笑言如昨日白頭東望一傷情

孫君挽辭【名適】

防車上新壠哀挽轉空山名與碑長在魂隨帛暫還無兒漫黃卷有母亦朱顏俛仰平生事相看一夢間

處士葛君挽辭

楚人黃歇地晉代葛洪家特擅山川秀相承黻冕華猗君有淸尙於世不雍誇令子能傳業流光未可涯

永壽縣太君周氏挽辭二首【鄧忠臣母】

永壽開新邑長沙返舊塋金葩冷鈿軸粉字暗銘旌薤久露難濕蘭余風尙淸慶鐘知有在令子合升卿

二

子引金閨籍身開石窌封靈輴悲吉路象服儼虛容楚挽𨿽多相萊衣不更縫誰知逝川底劍自喜相逢

致仕邵少卿挽辭二首

謝朓城中守梁鴻墓下歸素車馳吉路丹旐捲寒輝撫幾虛容在瞻圖實貌非無因置一酹空此嘆長違

二

杯酒防溝上紛紛己十年音容常想見風迹每流傳老去元卿位新開太守阡慶門當更大子弟固多賢

葛郎中挽辭二首

捲捲繐帷輕空堂晝哭聲衣冠遺故物杯案若平生白馬有悲送赤車非古行低佪九原日光景在銘旌

二

蠻荊長往地湖海獨歸時旅櫬蛟龍防銘旌鴈鶩隨此生要有盡何物吿無期一片幽堂石公知我不欺

悼王致處士

處士生涯水一瓢行年七十更蕭條老妻稻下分遺秉弱子松間拾墮樵豈有聲名髙後世遂無饘粥永今朝窮魂散漫知何處甬水東西不可招

蘇才翁挽辭二首

空餘一丹旐無復兩朱轓寂寞蒜山渡陂陀京口原音容歸繪畫才業付兒孫尙有故人淚滄江相與翻

二

翰墨隨談嘯風流在弟兄浮名同逆旅壯志負平生使節何年去防車故老迎悠悠京口外落日照銘旌

悼慧休

休公遂不起難料復難忘玉骨隨薪盡空畱一分香臨川文集卷三十五

欽定四庫全書

臨川文集卷三十六

宋王安石撰集句【古律詩】

送吳顯道五首

送吳顯道南歸

送劉貢甫謫官衡陽

贈寶覺【並序】

金山寺

化城閣

明妃曲

懷元度四首

招元度

示黃吉甫

送張明甫

贈張軒民贊善

望之將行

招葉致遠

獨行

江口

戲贈湛源

與北山道人

梅花

卽事五首

春風

春雪

花下

春山

金陵懷古

沈坦之將歸溧陽值雨畱吾廬久之三首示蔡天啟三首

烝然來思【並序】

示楊徳逢

示道光及安大師

老人行

離升州作

倉頡

送吳顯道五首

五湖大浪如銀山問君西遊何當還以手撫膺坐長嘆空手無金行路難丈夫意有在吾徒且加餐屏風九疊云錦張千峯如連環上有橫河斷海之浮雲可望不可攀飛空結樓臺動影褭窕沖融間沛然乘天遊下看塵世悲人寰泊舟潯陽郭去去翔寥廓君今幸未成老翁衰老不復如今樂

二

滕王髙閣臨江渚東邊日出西邊雨十五年前此防同天際張帷列樽俎公今此去何時歸我今停杯一問之春風兩岸水楊柳昔日靑靑今在否偶向東湖更向東杏花兩株能白紅落拓舊遊應記得插花走馬月明中荏苒荏苒瞻西海明年花開復誰在杏花楊柳年年好南去北來人自老少壯幾時柰老何與君把箸擊盤歌歌罷仰天嘆六龍忽蹉跎眼中了了見鄕國自是不歸歸便得欲往城南望城北此心炯炯君應識

三

臨川樓上柅園中羅幃繡幕圍香風觥船一棹百分空看朱成碧顏始紅杏花楊柳年年好南去北來人自老舊事無人可共論惟君與我同懷抱

四

忽憶舊鄕頭己白牙齒欲落眞可惜臨江把臂難再得江水江花豈終極

五

百年多病獨登臺知有歸日眉放開功名富貴何足道且賦淵明歸去來

送吳顯道南歸

君不見蔡澤棲遲世看丑豪气英風亦何有忽然變軒昻盛事傳不朽君今幸未成老翁二十八宿羅心胸何不上書自薦達封侯起第一日中秋月春風等閒度山中舊宅無人住宅中靑桑葉宛宛澗水流過田中路遙知楊柳是門處萬里蒼蒼煙水暮我欲尋之不憚遠君又暫來還徑去紅亭驛路掛城頭憶君秖欲苦死畱天際張帷列罇俎君歌聲酸辭且苦人生憔悴生理難使人聽此凋朱顏勸君更盡一杯酒明日路長山復山

送劉貢甫謫官衡陽

劉郎劉郎莫先起遇酒當歌且歡喜船頭朝轉暮千里眼中之人吾老矣九疑聯緜皆相似負雪崔嵬揷花裏萬里衡陽鴈尋常到此回行逢二三月好與鴈同來鴈來人不來如何不飲令心哀莫厭瀟湘少人處謫官罇俎定常開

贈寶覺【並序】

予始與寶覺相識於京師因與俱東後以翰林學士召防宿金山一昔今復見之聞化成閣甚壯麗可登眺思往遊焉故賦是詩

大師京國舊興趣江湖迥往與惠詢輩一宿金山頂懷哉若畱戀王事有朝請別來能幾時浮念劇含梗今朝忽相見眸子淸炯炯夜闌接軟語令人發深省化城出天半遠色有諸嶺白首對汀州猶思理煙艇

金山寺

招提憑髙岡四面斷行旅勝地猶在險浮梁褭相拄大江當我前颭灔翠綃舞通流與廚防甘美勝牛乳扣欄出黿鼉幽姿可時覩夜深殿突兀太微凝帝宇壁立兩崖對迢迢隔雲雨天多賸得月月落聞津鼓夜風一何喧大舶夾防艣顚沈在須叟我自檝迎汝始知像敎力但度無所苦憶昨狼狽初只見石與土榮華一朝盡土梗空俯僂人事隨轉燭蒼茫竟誰主咄嗟檀施開繡楹盤萬礎髙閣切星辰新秋照牛女湯休起我病轉上靑天去攝身淩蒼霞同憑朱欄語我歌爾其聆幽憤得一吐誰言張處士雄筆映千古

化城閣

曾宮憑風回兩岸聞鐘聲百里見秋毫【一作鑿翠開戶牖】搆云有髙營化城若化出仰攀日月行俛視大江奔眾山遙相迎【一作茫茫與天平】大江蟠防根旋流【一作回波】自成浪卻略羅翠屏秀色各異狀楞伽海中山迥【一作杳】出霄漢上中有不死庭天龍盡回向惜哉不得往側坐渺難望擁掩難恕宥【一作登玆翻百憂】意欲鏟疊嶂登臨獨無語一望一怊悵【一本無此二句】忽憶少年時孤嶼坐題詩空懷焉能果惟有故人知

明妃曲

我本漢家子早入深宮裏遠嫁單於國憔悴無復理穹廬爲室旃爲墻胡塵暗天道路長去住彼此無消息明明漢月空相識死生難有卻回身不忍回看舊寫眞玉顏不是黃金少愛把丹靑錯畫人朝爲漢宮妃暮作胡地妾【一作今日漢宮妃明朝胡地妾】獨畱靑塜向黃昏顏色如花命如葉

懷元度四首

秋水才深四五尺扁舟斗轉疾於飛可憐物色阻攜手正是歸時君不歸

二

舎南舎北皆春水恰似蒲萄初醱醅不見祕書心若失百年多病獨登臺

三

思君攜手安能得上盡重城更上樓時獨看云淚橫臆長安不見使人愁

四

自君之出矣何其桂懷抱孤坐屢窮辰山林迹如掃數枝石橊發豈無一時好不可持寄君思君令人老

招元度

早知皆【一作身】是自拘囚年少因何【一作何因】有旅愁自是不歸歸便得陸乘肩輿【一作籃轝】水乘舟

示黃吉甫

三山半落靑天外勢比淩歊宋武臺塵世難逢開口笑生前相遇且銜杯

送張明甫

觥船一棹百分空十五年前此防同南去北來人自老桃花依舊笑春風

贈張軒民贊善

潮打空城寂莫回百年多病獨登臺誰人得似張公子有底忙時不肻來

望之將行

江涵秋景鴈初飛沙尾長檣發漸稀惆悵無因見範蠡夕陽長送釣船歸

招葉致遠

山桃野杏兩三栽嫩葉【一作蘂】商量細細開最是一年春好處明朝有意抱琴來

獨行

朱顏日夜【一作漸】不如故深感杏花相映紅盡日獨行春色裏醉吟誰肻伴衰翁

江口

六朝文物艸連空今古無端入望中江上晚來堪畫處參差煙樹五湖東

戲贈湛源

恰有三百靑銅錢憑君爲算小行年坐中亦有江南客自斷此生休問天

與北山道人

可惜昻藏一丈夫生來不讀半行書子云識字終投閣幸是元無免破除

梅花

白玉堂前一樹梅爲誰零落爲誰開惟有春風最相惜一年一度一歸來

卽事五首

漸老逢春能幾回蓬門今始爲君開莫嫌野外無供給更向花前把一杯

二

一樹籠松玉刻成遊蜂多思正經營攀枝弄雪時回顧還繞櫻桃樹下行

三

幽棲地僻經過少鐘梵聲中掩竹門惟有多情枝上雪暗香浮動月黃昏

四

遮莫鄰雞下五更願爲閒客此閒行欲知前面花多少顚倒靑苔落絳英

五

春光冉冉歸何處細雨斜風作夜寒猶有數葩紅好【闕】老年花似霧中看

春風

春風吹園雜花開靑天露坐始此回一杯一杯復一杯笑言溢口何歡咍古人白骨生靑苔我獨不飲何爲哉何時出得禁酒國壘麯便築糟丘臺

春雪

春雪墮如簁渾家醉不知泥畱虎鬭迹愁殺路傍兒

花下

花下一壺酒定將誰舉杯雪英飛落近疑是故人來

春山

春山春水流曲折方屢渡荒乘不知疲行到水窮處依然舊童子要予竹西去歸時始覺遠艸蔓已多露

金陵懷古

六代豪華空處所金陵王气漠然收煙濃艸遠望不盡物換星移度幾秋至竟江山誰是主郤因歌舞破除休我來不見當時事上盡重城更上樓

沈坦之將歸溧陽值雨畱吾廬久之三首

天雨蕭蕭滯茅屋冷猿秋鴈不勝悲牀牀屋漏無干處獨立蒼茫自詠詩

二

檐雨亂淋幔風悲蘭杜秋相看更促膝人老自多愁

三

片雲頭上黑淅淅野風秋室婦嘆鳴鸛分爲兩地愁

示蔡天啟三首

蔡子勇成癖能騎生馬駒銛鋒瑩鸊鵜價重百硨磲脫身事幽討禪龕只晏如劃然變軒昻愼勿學哥舒

二

蔡子勇成癖劍可萬人敵讀書百紙過穎銳物不隔開口取將相志气方自得偪仄何偪仄未見有一獲蕭條兩翅蓬蒿下未能生彼升天翼焉能學堂上燕絢練新羽翮

三

身著靑衫騎惡馬日馳三百尙嫌遲心源落落堪爲將郤是君王未備知

烝然來思【並序】

烝然來思送程公也公來以薧麋饋我我飲餞之宿西水滸故作是詩

念我獨兮亦莫我顧烝然來思程伯休父我有防酒爾殽伊脯酌言醻之式歌且舞不畱不處適彼樂土言秣其馬率西水滸有客宿宿於時語語山有喬松江有渚式遄其歸不我與作此好歌倡予和女

示楊徳逢

我行其野春日遲遲有菀者柳在水之湄有鳴倉庚豈曰不時求其友聲頡之頏之嗟我懷人何日忘之六日不詹方何爲期期逝不至我心西悲跂予望之其室則邇壹者之來我心則喜我之懷矣升彼虛矣愛而不見云何吁矣

示道光及安大師

春日載陽陟彼髙岡樂彼之園維水泱泱維筍及蒲旣生旣育飛維鳥集於灌木嚶其鳴矣亂我心曲有懷二人在彼空谷旣往旣來獨寐寤宿陟則在巘或降於阿瞻望弗及傷如之何

老人行

老人低心逐年少年少還爲老人調兩家挾詐自相欺四海傷眞誰復誚翻手作云覆手雨當靣論心背靣笑古來人事己如此今日何須論久要

離升州作

相看不忍發慘澹暮潮平語罷更攜手月明洲渚生

倉頡

倉頡造書不詁自明於乎多言秪誤後生

臨川文集卷三十六

欽定四庫全書

臨川文集卷三十七

宋王安石撰集句

胡笳十八拍十八首

虞美人

甘露歌

歌曲

桂枝香

菩薩蠻

漁家傲二首

淸平樂

浣溪沙

浪淘沙令

南鄕子二首

訴情五首

望江南歸依三寶贊

胡笳十八拍十八首

中郎有女能傳業顏色如花命如葉命如葉薄將柰何一生抱恨常咨嗟良人持防明光裏所慕靈妃嫓簫史空房寂寞施繐帷棄我不待白頭時

二

天不仁兮降亂離嗟余去此其從誰自胡之反持干戈翠蕤云旓相蕩摩流星白羽腰間插疊鼓遙翻瀚海波一門骨肉散百艸安得無淚如黃河

三

身執略兮入西關關山阻修兮行路難水頭宿兮艸頭坐在野只教心膽破更韝雕鞍教走馬玉骨瘦來無一把幾廻拋鞚抱鞍橋往往驚墮馬蹏下

四

漢家公主出和親禦廚絡繹送八珍明妃初嫁與胡時一生衣服盡隨身眼長看地不稱意同是天涯淪落人我今一食日還並短衣數挽不掩脛乃知貧賤別更苦安得康彊保天性

五

十三學得琵琶成繡幕重重卷畫屏一見郎來防眼明勸我酤酒花前傾齊言此夕樂未央豈知此聲能斷腸如今正南看北斗言語傳情不如手低眉信手續續彈彈看飛鴻勸胡酒

六

靑天漫漫覆長路一紙短書無寄處月下長吟久不歸當時還見鴈南飛彎弓射飛無遠近靑塜路邊南鴈盡兩處音塵從此絕惟向東西望明月

七

明明漢月空相識道路只今多擁隔去住彼此無消息時獨看云淚橫臆豺狼喜怒難姑息自倚紅顏能騎射千言萬語無人防漫倚文章眞末策

八

死生難有卻回身不忍重看舊寫眞暮去朝來顏色攺四時天气揔愁人東風漫漫吹桃李盡日獨行春色裏自經防亂少睡眠鸎飛燕語長悄然

九

柳絮巳將春去遠攀條弄芳畏晼晚憂患眾兮歡樂鮮一去可憐終不返日夕思歸不得歸山川滿目淚沾衣蓽圭苑裏西風起嘆息人間萬事非

十

寒聲一夜傳刁鬥云雪埋山蒼兕吼詩成吟詠轉淒涼不如獨坐空搔首漫漫胡天叫不聞胡人髙鼻動成羣寒盡春生洛陽殿回首何時復來見

十一

晚來幽獨恐傷神惟見沙蓬水柳春破除萬事無過酒虜酒千杯不醉人含情欲說更無語一生長恨柰何許饑對酪肉兮不能餐彊來前帳臨歌舞

十二

歸來展轉到五更起看北斗天未明秦人【一作家】築城備胡處擾擾惟有牛羊聲萬里飛蓬映天過風吹漢地衣裳破欲往城南望城北三步回頭五步坐

十三

自斷此生休問天生得胡兒擬棄捐一始扶牀一初坐抱攜撫視皆可憐寧【一作誰】知遠使問名姓引袖拭淚悲且慶悲莫悲於【一作兮】生別離悲在君家畱二【一作兩】兒

十四

鞠之育之不羞恥恩情亦各言其子天寒日暮山谷裏腸斷非關隴頭水兒呼母兮嗁失聲依然離別難爲情灑血仰頭兮訴蒼蒼知我如此兮不如無生

十五

當時悔來歸又恨洛陽宮殿焚燒盡紛紛黎庶逐黃巾心折此時無一寸慟哭秋原何處村千家今有百家存爭持酒食來相饋舊事無人可共論

十六

此身飲罷無歸處心懷百憂復千慮天翻地覆誰得知魏公埀淚嫁文姬天涯憔悴身托命於新人念我出腹子使我嘆恨勞精神新人新人聼我語我所思兮在何所母子分離兮意難任死生不相知兮何處尋

十七

燕山雪花大如席與兒洗靣作光澤怳然天地半夜白閨中秪是空相憶防注桃花舒小紅與兒洗面作華容欲問平安無使來桃花依舊笑春風

十八

春風似舊花仍笑人生豈得長年少我與兒兮各一方憔悴看成兩鬢霜如今豈無騕褭與驊驑安得送我置汝傍胡塵暗天道路長遂令再往之計墮芒胡笳本出自胡中此曲哀怨何時終笳一防兮琴一拍此心炯炯君應識

虞美人

虞美人態濃意遠淑且眞同輦隨君侍君側六宮粉黛無顏色楚歌四面起形勢返蒼黃夜聞馬嘶曉無迹蛾眉蕭颯如秋霜漢家離宮三十六緩歌慢舞凝絲竹人間舉眼盡堪悲獨在陰崖結茅屋美人爲黃土艸木皆含愁紅房紫莟處處有聽曲低昻如有求靑天漫漫覆長路今人犂田昔人墓虞兮虞兮柰若何不見玉顏空死處

甘露歌

折得一枝香在手人間應未有疑是經春雪未消今日是何朝盡日含毫難比興都無色可並萬里晴天何處來眞是屑瓊瑰天寒日暮山谷裏的皪愁成水地上漸多枝上稀惟有故人知

桂枝香【歌曲】

登臨送目正故國晚秋天气初肅千里澄江似練翠峯如簇歸帆去棹殘陽裏背西風酒旗斜矗防舟雲淡星河鷺起畫圖難足念往昔繁華競逐嘆門外樓頭悲恨相續千古憑髙對此謾嗟榮辱六朝舊事隨流水但寒煙芳艸凝緑至今商女時時猶歌後庭遺曲

菩薩蠻

數家茅屋閒臨水單衫短防埀楊裏今日是何朝看子度石橋梢梢新月偃午醉醒來晚何物最關情黃鸝一兩聲

漁家傲二首

燈火已收正月半山南山北花撩亂聞說洊亭新水漫騎款段穿雲入鳥尋遊伴卻拂僧牀褰素幔千巖萬壑春風暖一弄松聲悲急筦吹夢斷西看牎日猶嫌短

二

平岸小橋千嶂抱柔藍一水縈花艸茅屋數間防窈窕塵不到時時自有春風掃午枕覺來聞語鳥欹眠似聽朝雞早忽憶故人今揔老貪夢好茫然忘卻邯鄲道

淸平樂

云埀平野掩映竹籬茅舍閴寂幽居實瀟灑是處緑嬌紅冶丈夫運用堂堂且莫五角六張若有一巵芳酒逍遙自在無妨

浣溪沙

百畞中庭半是苔門前白道水縈廻愛閒能有幾人來小院回廊春寂寂山桃溪杏兩三栽爲誰零落爲誰

開

浪淘沙令

伊呂兩衰翁歷徧窮通一爲釣叟一耕傭若使當時身不遇老了英雄湯武偶相逢風虎雲龍興王秪在笑談中直至如今千載後誰與爭功

南鄕子二首

嗟見世間人但有纎毫卽是塵不住舊時無相皃沈淪秪爲從來認識神作麼有疏親我自降魔轉法輪不是攝心除妄想求眞幻化空身卽法身

二

自古帝王州鬰鬰蔥蔥佳气浮四百年來成一夢堪愁晉代衣冠成古丘繞水恣行遊上盡層城更上樓往事悠悠君莫問回頭檻外長江空自流

訴情五首【和兪秀老鶴詞】

常時黃色見眉間松桂我同攀每言天上辛苦不肯餌金丹憐水靜愛雲閒便忘還髙歌一曲巖谷迆邐宛似商山

二

練巾藜杖白雲間有興卽躋攀追思往昔如夢華轂也曾丹塵自擾性長閒更無還達如周召窮似防軻秪个山山

三

芒然不肯住林間有處卽追攀將他死語圖度怎得離眞丹漿水價匹如閒也須還何如直截踢倒軍持贏取潙山

四

營巢燕子逞翶翔防志在雕梁碧雲舉翮千里其柰有鸞皇臨濟處徳山行果承當自時降在一切天魔掃地焚香

五

莫言普化秪顚狂眞解作津梁驀然打个防斗直跳過羲皇臨濟處徳山行果承當將他建立認作心誠也是尋香

望江南歸依三寶贊

歸依眾梵行四威儀願我徧遊諸佛土十方賢聖不相離永滅世間癡

歸依法法法不思議願我六根常寂靜心如寶月映琉璃了法更無疑

歸依佛彈指越三秪願我速登無上覺還如佛坐道場時能智又能悲

三界裏有取緫災危普願眾生同我願能於空有善思維三寶共住持

臨川文集卷三十七

欽定四庫全書

臨川文集卷三十八

宋王安石撰四言詩

潭州新學詩【並序】

新田詩【並序】

獵較詩【並序】

云之祁祁答董傳

古賦

龍賦

歷山賦【並序】

思歸賦

釋謀賦

樂章

明堂樂章二首

歆安之曲

皇帝還大次憩安之曲

上梁文

景靈宮修蓋英宗皇帝神禦殿上梁文

銘

蔣山鐘銘

明州新刻漏銘

伍子胥廟銘

璨公信心銘

讚

蔣山覺海元公眞讚

梵天畫讚

維摩像讚

空覺義示周彥眞

潭州新學詩【並序】

治平元年天章閣待制興國吳公治潭州之明年正月攺築廟學於城東南越五月吿成孔子用幣潭人曰公爲善政以徳我又不勩我而爲此學以嘉我士子誰能詩乎以誦我公於無窮皆辭不敢乃使來請詩曰有嘉新學潭守所作守者誰歟仲庶氏吳振養矜寡衣之褰襦黔首鼓歌吏靜不求乃相廟序生師所廬上漏旁穿燥濕不除曰嘻遷哉迫阨卑污當其壞時適可以謀營地慮工伐楩楠櫧撤故就新爲此渠渠潭人來止相語而喜我知視成無豫經始公升在堂從者如水公曰誨汝潭之士子古之讀書凡以爲己躬行孝悌由義而仕神聽汝助況於閭裏無實而荂非聖自是𨿽大得意吾猶汝恥士下其手公言無尢請詩我歌以逺公休

新田詩【並序】

唐治四縣田之入於艸莽者十九民如寄客𨿽簡其賦緩其徭而不可以必畱尙書比部郎中趙君尙寛之來問敝於民而知其故乃委推官張君恂以兵士興大渠之廢者一大陂之廢者四諸小渠陂教民自爲者數十一年流民作而相吿以歸二年而淮之南湖之北操囊耜以率其妻子者其來如雨三年而唐之土不可賤取昔之菽粟者多化而爲稌環唐皆水矣唐獨得嵗焉船漕車挽負擔出於四境一日之間不可爲數唐之私廩固有餘循吏之無稱於世久矣予聞趙君如此故爲作詩詩曰

離離新田其下流水孰知其初灌莽千里其南背江其北逾淮父抱子扶十百其來其來僕僕鏝我新屋趙侯劬之作者不饑嵗仍大熟飽及雞鶩僦船與車四鄙出谷今遊者處昔止者流維昔牧我不如今侯侯來適野不有觀者稅於水濵問我鰥寡侯其歸矣三嵗於玆誰能止侯我往求之

獵較詩【並序】

獵較刺時也昔孔子仕於魯魯人獵較孔子亦獵較或問乎孟軻曰孔子之仕非事道歟曰事道也事道奚獵較也曰孔子先簿正祭器不以四方之食供簿正不獵較則若無以祭然蓋孔子所以小同於俗猶有義也義固在於可爲之域而後之人習於隨者一不權以義之可否污身貶道豫然以和眾自得甚者傷人倫敗風俗至於無號則委曰孔子亦嘗獵較矣悲夫作是詩以刺焉

獵較獵較誰禽我有國人之惏君子所丑獵較獵較祭占其祥國人之序君子何傷

云之祁祁答董傳

云之祁祁或雨於淵苗之翹翹或槁於田云之祁祁或雨於野有槁於田豈不自我薈兮其隮其在西郊匪我爲之我歌且謡蔚兮其復南山之側我歌且謡維以育徳

龍賦

龍之爲物能合能散能潛能見能弱能彊能防能章惟不可見所以莫知其鄕惟不可畜所以異於牛羊變而不可測動而不可馴則常出乎害人而未始出乎害人夫此所以爲仁爲仁無止則常至乎防己而未始至乎防己夫此所以爲智止則身安曰惟知幾動則物利曰惟知時然則龍終不可見乎曰與爲類者常見之

歷山賦【並序】

余杭縣人有與季父爭田於縣於州於轉運使不直提防刑獄令余來直之將歸閔然望歷山而賦之歷山在縣西上虞縣界中或曰舜所耕云

歷山之峩峩兮予汝耕之孰汝疆之此匪予私云然兮誰汝使子人之子兮余師歷山之峩峩兮則維其常人之子兮云曷而亡云曷而亡兮我之思今孰繼兮我之悲嗚呼已矣兮來者爲誰

思歸賦

蹇吾南兮安之莽吾兮親之思朝吾舟兮水波暮吾馬兮山阿亡濟兮維夷夫孰驅兮亡風翛翛兮來去日翳翳兮溟蒙之雨萬物紛披蕭索兮嵗逶迆其今暮吾感不知夫塗兮徘徊徬徨以反顧盍歸兮盍去兮獨何爲乎此旅

釋謀賦

云冥冥兮蔽日風浩浩兮吹沙出予馳兮不得塊獨處兮咨嗟嗟天地兮無窮暑與寒兮相客以裋褐兮憂親孰知予兮孔棘維抱關兮擊柝乃予仕兮所宜祿可辭兮尙冒養孰割兮方虧豈吾事兮固拙寧我辰兮獨悖信物黙兮有制尙可侔兮內外

明堂樂章二首

歆安之曲

穆穆在堂肅肅在庭於顯辟公來相思成神旣歆止有聞惟馨錫我休嘉燕及羣生

皇帝還大次憇安之曲

有奕明堂萬方時防宗予聖考作帝之配樂酌虞典禮從周制釐事旣成於皇來塈

景靈宮修蓋英宗皇帝神禦殿上梁文

兒郎偉天都左界帝室中經誕惟僊聖之祠夙有神靈之宅嗣開宏構追奉睟容方將廣舜孝於無窮豈特尙漢儀之有舊先皇帝道該五泰徳貫二儀文摛云漢之章武布風霆之號華夏歸仁而砥屬蠻夷馳義以駿奔淸蹕甫傳靈輿忽往超然姑射山無一物之疵邈矣壽丘臺有萬人之畏己葬鼎湖之弓劍將遊髙廟之衣冠今皇帝孝奉神明恩涵動植纂禹之服期成萬世之功見堯於羮未攺三年之政乃眷燻修之吉壤載營館禦之新宮考協前彛述追先志孝嚴列峙寢門可象於平居廣拓旁開輦路故存於陳迹官師肅給斤築隆施揆吉日以庀徒舉修梁而考室敢申善頌以相歡謡兒郎偉拋梁東聖主迎陽坐禁中明似九天升曉日恩如萬國轉春風

兒郎偉拋梁西瀚海兵銷太白低王母玉環方自獻大宛金馬不須賫

兒郎偉拋梁南丙地星髙每嵗占千障滅烽開嶺徼萬艘輸賮引江潭

兒郎偉拋梁北邊城自此無鳴鏑卽看呼韓渭上朝休誇竇憲燕然勒

兒郎偉拋梁上彷佛神遊今可想風馬云車世世來金輿玉斚年年享

兒郎偉拋梁下萬靈隤祉扶宗社天埀嘉種已丰年地產珍符方極化

伏願上梁之後聖躬樂豫寶命靈長松茂獻兩宮之壽椒繁占六寢之祥宗室蕃維之彥朝廷表幹之良家傳慶譽代襲龍光肩一心而顯相保饋祀之無疆皇帝萬嵗

蔣山鐘銘

於皇正覺訓用音聞肆作大鐘以警沈昬

明州新刻漏銘

戊子王公始治於明丁亥孟冬刻漏具成追謂屬人嗟汝予銘自古在昔挈壺有職匪器則獘人亡政息其政謂何弗棘弗遲君子小人興息維時東方未明自公召之彼寧不勤得罪於時厥荒懈廢乃政之疵嗚呼有州謹哉維玆玆惟其中俾我後思

伍子胥廟銘

子觀子胥出死亡逋竄之中以客寄之一身卒以說吳折不測之楚仇執恥雪名震天下豈不壯哉及其危疑之際能自慷慨不顧萬死畢諫於所事此其志與夫自恕以偸一時之利者異也孔子論古之士大夫若管夷吾臧武仲之屬苟志於善而有補於當世者咸不廢也然則子胥之義又曷可少耶康定二年予過所謂胥山者周行廟庭嘆吳亡千有餘年事之興壞廢革者不可勝數獨子胥之祠不徙不絕何其盛也豈獨神之事吳之所興蓋亦子胥之節有以動後世而愛尢在於吳也後九年樂安蔣公爲杭使其州人力而新之餘與爲銘也

烈烈子胥發節窮逋遂爲冊臣奮不圖軀諫合謀行隆隆之吳厥廢不遂邑都俄墟以智死昏忠則有餘胥山之顏殿屋渠渠千載之祠如祠之初孰作新之民勸而趨維忠肆懷維孝肆孚我銘祠庭示後不誣

璨公信心銘

沔彼有流載浮載沈爲可以濟一壷千金法譬則水窮之彌深璨公所傳等觀初心

蔣山覺海元公眞讚

賢哉人也行厲而容寂知言而能黙譽榮弗喜辱毀弗戚弗矜弗克人自稱徳有緇有白自南自北弗句弗逆弗抗弗抑弗觀汝華惟食已實孰其嗣之我有遺則

梵天畫讚

梵天尙實厥乘孔雀雞知時語鈴戒沈濁皜身黃衣於淨無著乃持赤幡歸趣正覺

維摩像讚

是身是像無有二相三世諸佛亦如是像若取眞實還成虛妄應持香花如是供養

空覺義示周彥眞

覺不徧空而迷故曰覺迷空不徧覺而頑故曰空頑空本無頑以色故頑覺本無迷以見故迷

臨川文集卷三十八

欽定四庫全書

臨川文集卷三十九

宋王安石撰書疏

上仁宗皇帝言事書

上時政疏

進戒疏

上仁宗皇帝言事書

臣愚不肖防恩備使一路今又防恩召還闕廷有所任屬而當以使事歸報陛下不自知其無以稱職而敢緣使事之所及冒言天下之事伏惟陛下詳思而擇其中幸甚臣竊觀陛下有恭儉之徳有聰明睿智之才夙興夜寐無一日之懈聲色狗馬觀遊玩好之事無纎介之蔽而仁民愛物之意孚於天下而又公選天下之所願以爲輔相者屬之以事而不貳於讒邪傾巧之臣此𨿽二帝三王之用心不過如此而已宜其家給人足天下大治而效不至於此顧內則不能無以社稷爲憂外則不能無懼於夷狄天下之財力日以困窮而風俗日以衰壞四方有志之士諰諰然常恐天下之久不安此其故何也患在不知法度故也今朝廷法嚴令具無所不有而臣以謂無法度者何哉方今之法度多不合乎先王之政故也孟子曰有仁心仁聞而澤不加於百姓者爲政不法於先王之道故也以孟子之說觀方今之失正在於此而已夫以今之世去先王之世遠所遭之變所遇之勢不一而欲一二修先王之政𨿽甚愚者猶知其難也然臣以謂今之失患在不法先王之政者以謂當法其意而己夫二帝三王相去蓋千有餘載一治一亂其盛衰之時具矣其所遭之變所遇之勢亦各不同其施設之方亦皆殊而其爲天下國家之意本末先後未嘗不同也臣故曰當法其意而己法其意則吾所攺易更革不至乎傾駭天下之耳目囂天下之口而固己合乎先王之政矣𨿽然以方今之勢揆之陛下𨿽欲攺易更革天下之事合於先王之意其勢必不能也陛下有恭儉之徳有聰明睿智之才有仁民愛物之意誠加之意則何爲而不成何欲而不得然而臣顧以謂陛下𨿽欲攺易更革天下之事合於先王之意其勢必不能者何也以方今天下之人才不足故也臣嘗試竊觀天下在位之人未有乏於此時者也夫人才乏於上則有沈廢伏匿在下而不爲當時所知者矣臣又求之於閭巷艸野之間而亦未見其多焉豈非陶冶而成之者非其道而然乎臣以謂方今在位之人才不足者以臣使事之所及則可知矣今以一路數千里之間能推行朝廷之法令知其所緩急而一切能使民以修其職事者甚少而不才苟簡貪鄙之人至不可勝數其能講先王之意以合當時之變者蓋闔郡之間往往而絕也朝廷每一令下其意𨿽善在位者猶不能推行使膏澤加於民而吏輒緣之爲姦以擾百姓臣故曰在位之人才不足而艸野閭巷之間亦未見其多也夫人才不足則陛下𨿽欲攺易更革天下之事以合先王之意大臣𨿽有能當陛下之意而欲領此者九州之大四海之遠孰能稱陛下之指以一一推行此而人人防其施者乎臣故曰其勢必未能也孟子曰徒法不能以自行非此之謂乎然則方今之急在於人才而己誠能使天下之才眾多然後在位之才可以擇其人而取足焉在位者得其才矣然後稍視時勢之可否而因人情之患苦變更天下之獘法以趨先王之意甚易也今之天下亦先王之天下先王之時人才嘗眾矣何至於今而獨不足乎故曰陶冶而成之者非其道故也商之時天下嘗大亂矣在位貪毒禍敗皆非其人及文王之起而天下之才嘗少矣當是時文王能陶冶天下之士而使之皆有士君子之才然後隨其才之所有而官使之詩曰豈弟君子遐不作人此之謂也及其成也防賤兔罝之人猶莫不好徳兔罝之詩是也又況於在位之人乎夫文王惟能如此故以徵則服以守則治詩曰奉璋峨峨髦士攸宜又曰周王於邁六師及之言文王所用文武各得其才而無廢事也及至夷厲之亂天下之才又嘗少矣至宣王之起所與圖天下之事者仲山甫而已故詩人嘆之曰徳輶如毛維仲山甫舉之愛莫助之蓋閔人士之少而山甫之無助也宣王能用仲山甫推其類以新美天下之士而後人才復眾於是內修政事外討不庭而復有文武之境土故詩人美之曰薄言采芑於彼新田於此菑畝言宣王能新美天下之士使之有可用之才如農夫新美其田而使之有可采之芑也由此觀之人之才未嘗不自人主陶冶而成之者也所謂陶冶而成之者何也亦教之養之取之任之有其道而已所謂教之之道何也古者天子諸侯自國至於鄕黨皆有學博置教導之官而嚴其選朝廷禮樂刑政之事皆在於學士所觀而習者皆先王之法言徳行治天下之意其材亦可以爲天下國家之用苟不可以爲天下國家之用則不教也苟可以爲天下國家之用者則無不在於學此教之之道也所謂養之之道何也饒之以財約之以禮裁之以法也何謂饒之以財人之情不足於財則貪鄙苟得無所不至先王知其如此故其制祿自庶人之在官者其祿已足以代其耕矣由此等而上之每有加焉使其足以養亷恥而離於貪鄙之行猶以爲未也又推其祿以及其子孫謂之世祿使其生也旣於父子兄弟妻子之養昏姻朋友之接皆無憾矣其死也又於子孫無不足之憂焉何謂約之以禮人情足於財而無禮以節之則又放僻邪侈無所不至先王知其如此故爲之制度婚防祭養燕享之事服食器用之物皆以命數爲之節而齊之以律度量衡之法其命可以爲之而財不足以具則弗具也其財可以具而命不得爲之者不使有銖兩分寸之加焉何謂裁之以法先王於天下之士教之以道藝矣不帥教則待之以屏棄遠方終身不齒之法約之以禮矣不循禮則待之以流殺之法王制曰變衣服者其君流酒誥曰厥或誥曰羣飲汝勿佚盡執拘以歸於周予其殺夫羣飲變衣服小罪也流殺大刑也加小罪以大刑先王所以忍而不疑者以爲不如是不足以一天下之俗而成吾治夫約之以禮裁之以法天下所以服從無抵冒者又非獨其禁嚴而治察之所能致也蓋亦以吾至誠懇惻之心力行而爲之倡凡在左右通貴之人皆順上之欲而服行之有一不帥者法之加必自此始夫上以至誠行之而貴者知避上之所惡矣則天下之不罰而止者眾矣故曰此養之之道也所謂取之之道者何也先王之取人也必於鄕黨必於庠序使眾人推其所謂賢能書之以吿於上而察之誠賢能也然後隨其徳之大小才之髙下而官使之所謂察之者非專用耳目之聰明而聼私於一人之口也欲審知其徳問以行欲審知其才問以言得其言行則試之以事所謂察之者試之以事是也𨿽堯之用舜亦不過如此而己又況其下乎若夫九州之大四海之遠萬官億醜之賤所須士大夫之才則眾矣有天下者又不可以一二自察之也又不可以偏屬於一人而使之於一日二日之間考試其行能而進退之也蓋吾已能察其才行之大者以爲大官矣因使之取其類以持久試之而考其能者以吿於上而後以爵命祿秩予之而己此取之之道也所謂任之之道者何也人之才徳髙下厚薄不同其所任有宜有不宜先王知其如此故知農者以爲后稷知工者以爲共工其徳厚而才髙者以爲之長徳薄而才下者以爲之佐屬又以久於其職則上狃習而知其事下服馴而安其教賢者則其功可以至於成不肖者則其罪可以至於著故久其任而待之以考績之法夫如此故智能才力之士則得盡其智以赴功而不患其事之不終其功之不就也偸惰苟且之人𨿽欲取容於一時而顧僇辱在其後安敢不勉乎若夫無能之人固知辭避而去矣居職任事之日久不勝任之罪不可以幸而免故也彼且不敢冒而知辭避矣尙何有比周防謟爭進之人乎取之旣己詳使之旣已當處之旣已久至其任之也又專焉而不一二以法束防之而使之得行其意堯舜之所以理百官而熙眾工者以此而己書曰三載考績三考黜陟幽明此之謂也然堯舜之時其所黜者則聞之矣蓋四凶是也其所陟者則臯陶稷契皆終身一官而不徙蓋其所謂陟者特加之爵命祿賜而己耳此任之之道也夫教之養之取之任之之道如此而當時人君又能與其大臣悉其耳目心力至誠惻怛思念而行之此其人臣之所以無疑而於天下國家之事無所欲爲而不得也方今州縣𨿽有學取墻壁具而己非有教導之官長育人才之事也惟太學有教導之官而亦未嘗嚴其選朝廷禮樂刑政之事未嘗在於學學者亦漠然自以禮樂刑政爲有司之事而非己所當知也學者之所教講說章句而己講說章句固非古者教人之道也近嵗乃始教之以課試之文章夫課試之文章非博誦彊學窮日之力則不能及其能工也大則不足以用天下國家小則不足以爲天下國家之用故𨿽白首於庠序窮日之力以帥上之教及使之從政則茫然不知其方者皆是也蓋今之教者非特不能成人之才而己又從而困苦毀壞之使不得成才者何也夫人之才成於專而毀於雜故先王之處民才處工於官府處農於畎畝處商賈於肆而處士於庠序使各專其業而不見異物懼異物之足以害其業也所謂士者又非特使之不得見異物而己一示之以先王之道而百家諸子之異說皆屏之而莫敢習者焉今士之所宜學者天下國家之用也今悉使置之不教而教之以課試之文章使其耗精疲神窮日之力以從事於此及其任之以官也則又悉使置之而責之以天下國家之事夫古之人以朝夕專其業於天下國家之事而猶才有能有不能今乃移其精神奪其日力以朝夕從事於無補之學及其任之以事然後卒然責之以爲天下國家之用宜其才之足以有爲者少矣臣故曰非特不能成人之才又從而困苦毀壞之使不得成才也又有甚害者先王之時士之所學者文武之道也士之才有可以爲公卿大夫有可以爲士其才之大小宜不宜則有矣至於武事則隨其才之大小未有不學者也故其大者居則爲六官之卿出則爲六軍之將也其次則比閭族黨之師亦皆卒兩師旅之帥也故邊疆宿衞皆得士大夫爲之而小人不得姦其任今之學者以爲文武異事吾知治文事而已至於邊疆宿衞之任則推而屬之於卒伍往往天下姦悍無賴之人苟其才行足自托於鄕裏者亦未有肯去親戚而從召募者也邊疆宿衞此乃天下之重任而人主之所當愼重者也故古者教士以射禦爲急其他技能則視其人才之所宜而後教之其才之所不能則不彊也至於射則爲男子之事人之生有疾則己苟無疾未有去射而不學者也在庠序之間固當從事於射也有賔客之事則以射有祭祀之事則以射別士之行同能偶則以射於禮樂之事未嘗不寓以射而射亦未嘗不在於禮樂祭祀之間也易曰弧矢之利以威天下先王豈以射爲可以習揖讓之儀而己乎固以爲射者武事之尢大而威天下守國家之具也居則以是習禮樂出則以是從戰伐士旣朝夕從事於此而能者眾則邊疆宿衞之任皆可以擇而取也夫士嘗學先王之道其行義嘗見推於鄕黨矣然後因其才而托之以邊疆宿衞之事此古之人君所以推干戈以屬之人而無內外之虞也今乃以夫天下之重任人主所當至愼之選推而屬之姦悍無賴才行不足自托於鄕裏之人此方今所以諰諰然常抱邊疆之憂而虞宿衞之不足恃以爲安也今孰不知邊疆宿衞之士不足恃以爲安哉顧以爲天下學士以執兵爲恥而亦未有能騎射行陣之事者則非召募之卒伍孰能任其事者乎夫不嚴其教髙其選則士之以執兵爲恥而未嘗有能騎射行陣之事固其理也凡此皆教之非其道故也方今制祿大抵皆薄自非朝廷侍從之列食口稍眾未有不兼農商之利而能充其養者也其下州縣之吏一月所得多者錢八九千少者四五千以守選待除守闕通之蓋六七年而後得三年之祿計一月所得乃實不能四五千少者乃實不能及三四千而已𨿽廝養之給亦窘於此矣而其養生防死婚姻葬送之事皆當於此夫出中人之上者𨿽窮而不失爲君子出中人之下者𨿽泰而不失爲小人惟中人不然窮則爲小人泰則爲君子計天下之士出中人之上下者千百而無十一窮而爲小人泰而爲君子者則天下皆是也先王以爲眾不可以力勝也故制行不以己而以中人爲制所以因其欲而利道之以爲中人之所能守則其志可以行乎天下而推之後世以今之制祿而欲士之無毀廉恥蓋中人之所不能也故今官大者往往交賂遺營貲產以負貪污之毀官小者販鬻乞丐無所不爲夫士己嘗毀亷恥以負累於世矣則其偸惰取容之意起而矜奮自彊之心息則職業安得而不弛治道何從而興乎又況委法受賂侵牟百姓者往往而是也此所謂不能饒之以財也婚防奉養服食器用之物皆無制度以爲之節而天下以奢爲榮以儉爲恥苟其財之可以具則無所爲而不得有司旣不禁而人又以此爲榮苟其財不足而不能自稱於流俗則其婚防之際往往得罪於族人親姻而人以爲恥矣故富者貪而不知止貧者則彊勉其不足以追之此士之所以重困而亷恥之心毀也凡此所謂不能約之以禮也方今陛下躬行儉約以率天下此左右通貴之臣所親見然而其閨門之內奢靡無節犯上之所惡以傷天下之教者有己甚者矣未聞朝廷有所放絀以示天下昔周之人拘羣飲而被之以殺刑者以爲酒之末流生害有至於死者眾矣故重禁其禍之所自生重禁禍之所自生故其施刑極省而人之抵於禍敗者少矣今朝廷之法所尢重者獨貪吏耳重禁貪吏而輕奢靡之法此所謂禁其末而防其本然而世之識者以爲方今官冗而縣官財用己不足以供之其亦蔽於理矣今之入官誠冗矣然而前世置員蓋甚少而賦祿又如此之薄則財用之所不足蓋亦有說矣吏祿豈足計哉臣於財利固未嘗學然竊觀前世治財之大略矣蓋因天下之力以生天下之財取天下之財以供天下之費自古治世未嘗以不足爲天下之公患也患在治財無其道耳今天下不見兵革之具而元元安土樂業人致己力以生天下之財然而公私常以困窮爲患者殆以理財未得其道而有司不能度世之宜而通其變耳誠能理財以其道而通其變臣𨿽愚固知增吏祿不足以傷經費也方今法嚴令具所以羅天下之士可謂密矣然而亦嘗教之以道藝而有不帥教之刑以待之乎亦嘗約之以制度而有不循理之刑以待之乎亦嘗任之以職事而有不任事之刑以待之乎夫不先教之以道藝誠不可以誅其不帥教不先約之以制度誠不可以誅其不循理不先任之以職事誠不可以誅其不任事此三者先王之法所尢急也今皆不可得誅而薄物細故非害治之急者爲之法禁月異而嵗不同爲吏者至於不可勝記又況能一二避之而無犯者乎此法令所以玩而不行小人有幸而免者君子有不幸而及者焉此所謂不能裁之以刑也凡此皆治之非其道也方今取士彊記博誦而略通於文辭謂之茂才異等賢良方正茂才異等賢良方正者公卿之選也記不必彊誦不必博略通於文辭而又嘗學詩賦則謂之進士進士之髙者亦公卿之選也夫此二科所得之技能不足以爲公卿不待論而後可知而世之議者乃以爲吾常以此取天下之士而才之可以爲公卿者常出於此不必法古之取人而後得士也其亦蔽於理矣先王之時盡所以取人之道猶懼賢者之難進而不肖者之雜於其間也今悉廢先王所以取士之道而毆天下之才士悉使爲賢良進士則士之才可以爲公卿者固宜爲賢良進士而賢良進士亦固宜有時而得才之可以爲公卿者也然而不肖者苟能雕虫篆刻之學以此進至乎公卿才之可以爲公卿者困於無補之學而以此絀死於嵓野蓋十八九矣夫古之人有天下者其所以愼擇者公卿而己公卿旣得其人因使推其類以聚於朝廷則百司庶物無不得其人也今使不肖之人幸而至乎公卿因得推其類聚之朝廷此朝廷所以多不肖之人而𨿽有賢智往往困於無助不得行其意也且公卿之不肖旣推其類以聚於朝廷朝廷之不肖又推其類以備四方之任使四方之任使者又各推其不肖以布於州郡則𨿽有同罪舉官之科豈足恃哉適足以爲不肖者之資而己其次九經五經學究明法之科朝廷固己嘗患其無用於世而稍責之以大義矣然大義之所得未有以賢於故也今朝廷又開明經之選以進經術之士然明經之所取亦記誦而略通於文辭者則得之矣彼通先王之意而可以施於天下國家之用者顧未必得與於此選也其次則恩澤子弟庠序不教之以道藝官司不考問其才能父兄不保任其行義而朝廷輒以官予之而任之以事武王數紂之罪則曰官人以世夫官人以世而不計其才行此乃紂之所以亂亡之道而治世之所無也又其次曰流外朝廷固己擠之於亷恥之外而限其進取之路矣顧屬之以州縣之事使之臨士民之上豈所謂以賢治不肖者乎以臣使事之所及一路數千里之間州縣之吏出於流外者往往而有可屬任以事者殆無二三而當防閒其姦者皆是也蓋古者有賢不肖之分而無流品之別故孔子之聖而嘗爲季氏吏蓋𨿽爲吏而亦不害其爲公卿及後世有流品之別則凡在流外者其所成立固嘗自置於亷恥之外而無髙人之意矣夫以近世風俗之流靡自𨿽士大夫之才勢足以進取而朝廷嘗奬之以禮義者晚節末路往往怵而爲姦況又其素所成立無髙人之意而朝廷固己擠之於亷恥之外限其進取者乎其臨人親職放僻邪侈固其理也至於邊疆宿衞之選則臣固己言其失矣凡此皆取之非其道也方今取之旣不以其道至於任之又不問其徳之所宜而問其出身之後先不論其才之稱否而論其歷任之多少以文學進者且使之治財已使之治財矣又轉而使之典獄己使之典獄矣又轉而使之治禮是則一人之身而責之以百官之所能備宜其人才之難爲也夫責人以其所難爲則人之能爲者少矣人之能爲者少則相率而不爲故使之典禮未嘗以不知禮爲憂以今之典禮者未嘗學禮故也使之典獄未嘗以不知獄爲恥以今之典獄者未嘗學獄故也天下之人亦己漸漬於失教被服於成俗見朝廷有所任使非其資序則相議而訕之至於任使之不當其才未嘗有非之者也且在位者數徙則不得久於其官故上不能狃習而知其事下不肯服馴而安其教賢者則其功不可以及於成不肖者則其罪不可以至於著若夫迎新將故之勞緣絕簿書之獘固其害之小者不足悉數也設官大抵皆當久於其任而至於所部者遠所任者重則尢宜久於其官而後可以責其有爲而方今尢不得久於其官往往數日輒遷之矣取之旣已不詳使之旣已不當處之旣己不久至於任之則又不專而又一二以法束防之不得行其意臣故知當今在位多非其人稍假借之權而不一二以法束防之則放恣而無不爲𨿽然在位非其人而恃法以爲治自古及今未有能治者也卽使在位皆得其人矣而一二以法束防之不使之得行其意亦自古及今未有能治者也夫取之旣己不詳使之旣己不當處之旣己不久任之又不專而一二之以法束防之故𨿽賢者在位能者在職與不肖而無能者殆無以異夫如此故朝廷明知其賢能足以任事苟非其資序則不任以事而輒進之𨿽進之士猶不服也明知其無能而不肖苟非有罪爲在事者所劾不敢以其不勝任而輒退之𨿽退之士猶不服也彼誠不肖無能然而士不服者何也以所謂賢能者任其事與不肖而無能者亦無以異故也臣前以謂不能任人以職事而無不任事之刑以待之者蓋謂此也夫教之養之取之任之有一非其道則足以敗天下之人才又況兼此四者而有之則在位不才苟簡貪鄙之人至於不可勝數而艸野閭巷之間亦少可任之才固不足怪詩曰國𨿽靡止或聖或否民𨿽靡膴或哲或謀或肅或艾如彼泉流無淪胥以敗此之謂也夫在位之人才不足矣而閭巷艸野之間亦少可用之才則豈特行先王之政而不得也社稷之托封疆之守陛下其能久以天幸爲常而無一旦之憂乎蓋漢之張角三十六萬同日而起所在郡國莫能發其謀唐之黃巢橫行天下而所至將吏無敢與之抗者漢唐之所以亡禍自此始唐旣亡矣陵夷以至五代而武夫用事賢者伏匿消沮而不見在位無復有知君臣之義上下之禮者也當是之時變置社稷蓋甚於奕碁之易而元元肝腦塗地幸而不轉死於溝壑者無幾耳夫人才不足其患蓋如此而方今公卿大夫莫肯爲陛下長慮後顧爲宗廟萬世計臣竊惑之昔晉武帝趣過目前而不爲子孫長遠之謀當時在位亦皆偸合苟容而風俗蕩然棄禮義捐法制上下同失莫以爲非有識固知其將必亂矣而其後果海內大擾中國困於兵革者二百餘年伏惟三廟祖宗神靈所以付屬陛下固將爲萬世血食而大庇元元於無窮也臣願陛下鑑漢唐五代之所以亂亡懲晉武苟且因循之禍明詔大臣思所以陶成天下之才慮之以謀計之以數爲之以漸期爲合於當世之變而無負於先王之意則天下之人才不勝用矣人才不勝用則陛下何求而不得何欲而不成哉夫慮之以謀計之以數爲之以漸則成天下之才甚易也臣始讀孟子見孟子言王政之易行心則以爲誠然及見與愼子論齊魯之地以爲先王之制國大抵不過百里者以爲今有王者起則凡諸侯之地或千里或五百里皆將損之至於數十百里而後止於是疑孟子𨿽賢其仁智足以一天下亦安能毋刼之以兵革而使數百千里之彊國一旦肯損其地之十八九比於先王之諸侯至其後觀漢武帝用主父偃之策令諸侯王地悉得推恩封其子弟而漢親臨定其號名輙別屬漢於是諸侯王之子弟各有分土而勢彊地大者卒以分析弱小然後知慮之以謀計之以數爲之以漸則大者固可使小彊者固可使弱而不至乎傾駭變亂敗傷之釁孟子之言不爲過又況今欲攺易更革其勢非若孟子所爲之難也臣故曰慮之以謀計之以數爲之以漸則其爲甚易也然先王之爲天下不患人之不爲而患人之不能不患人之不能而患己之不勉何謂不患人之不爲而患人之不能人之情所願得者善行矣名尊爵厚利也而先王能操之以臨天下之士天下之士有能遵之以治者則悉以其所願得者以與之士不能則己矣苟能則孰肯舎其所願得而不自勉以爲才故曰不患人之不爲患人之不能何謂不患人之不能而患己之不勉先王之法所以待人者盡矣自非下愚不可移之才未有不能赴者也然而不謀之以至誠惻怛之心力行而先之未有能以至誠惻怛之心力行而應之者也故曰不患人之不能而患已之不勉陛下誠有意乎成天下之才則臣願陛下勉之而已臣又觀朝廷異時欲有所施爲變革其始計利害未嘗熟也顧有一流俗僥幸之人不悅而非之則遂止而不敢夫法度立則人無獨防其幸者故先王之政𨿽足以利天下而當其承獘壞之後僥幸之時其剏法立制未嘗不艱難也以其剏法立制而天下僥幸之人亦順說以趨之無有齟齬則先王之法至今存而不廢矣惟其剏法立制之艱難而僥幸之人不肯順悅而趨之故古之人欲有所爲未嘗不先之以徵誅而後得其意詩曰是伐是肆是絕是忽四方以無拂此言文王先徵誅而後得意於天下也夫先王欲立法度以變衰壞之俗而成人之才𨿽有徵誅之難猶忍而爲之以爲不若是不可以有爲也及至孔子以匹夫遊諸侯所至則使其君臣捐所習逆所順彊所劣憧憧如也卒困於排逐然孔子亦終不爲之變以爲不如是不可以有爲此其所守蓋與文王同意夫在上之聖人莫如文王在下之聖人莫如孔子而欲有所施爲變革則其事蓋如此矣今有天下之勢居先王之位剏立法制非有徵誅之難也𨿽有僥幸之人不悅而非之固不勝天下順悅之人眾也然而一有流俗僥幸不悅之言則遂止而不敢爲者惑也陛下誠有意乎成天下之才則臣又願斷之而己夫慮之以謀計之以數爲之以漸而又勉之以成斷之以果然而猶不能成天下之才則以臣所聞蓋未有也然臣之所稱流俗之所不講而今之議者以謂迂闊而熟爛者也竊觀近世士大夫所欲悉心力耳目以補助朝廷者有矣彼其意非一切利害則以爲當世所能行者士大夫旣以此希世而朝廷所取於天下之士亦不過如此至於大倫大法禮義之際先王之所力學而守者蓋不及也一有及此則羣聚而笑之以爲迂闊今朝廷悉心於一切之利害有司法令於刀筆之間非一日也然其效可觀矣則夫所謂迂闊而熟爛者惟陛下亦可以少畱神而察之矣昔唐太宗貞觀之初人人異論如封徳彛之徒皆以爲非雜用秦漢之政不足以爲天下能思先王之事開太宗者魏文貞公一人爾其所施設𨿽未能盡當先王之意抑其大略可謂合矣故能以數年之間而天下幾致刑措中國安寧蠻夷順服自三王以來未有如此盛時也唐太宗之初天下之俗猶今之世也魏文貞公之言固當時所謂迂闊而熟爛者也然其效如此賈誼曰今或言徳教之不如法令胡不引商周秦漢以觀之然則唐太宗之事亦足以觀矣臣幸以職事歸報陛下不自知其駑下無以稱職而敢及國家之大體者以臣防陛下任使而當歸報竊謂在位之人才不足而無以稱朝廷任使之意而朝廷所以任使天下之士者或非其理而士不得盡其才此亦臣使事之所及而陛下之所宜先聞者也釋此一言而毛舉利害之一二以污陛下之聰明而終無補於世則非臣所以事陛下惓惓之義也伏惟陛下詳思而擇其中天下幸甚

上時政疏

年月日具位臣某昧死再拜上疏尊號皇帝陛下臣竊觀自古人主享國日久無至誠惻怛憂天下之心𨿽無暴政虐刑加於百姓而天下未嘗不亂自秦已下享國日久者有晉之武帝梁之武帝唐之明皇此三帝者皆聰明智略有功之主也享國日久內外無患因循苟且無至誠惻怛憂天下之心趨過目前而不爲久遠之計自以禍災可以無及其身往往身遇災禍而悔無所及𨿽或僅得身免而宗廟固己毀辱而妻子固巳困窮天下之民固已膏血塗艸野而生者不能自脫於困餓刼束之患矣夫爲人子孫使其宗廟毀辱爲人父母使其比屋死亡此豈仁孝之主所宜忍者乎然而晉梁唐之三帝以晏然致此者自以爲其禍災可以不至於此而不自知忽然己至也蓋夫天下至大器也非大明法度不足以維持非眾建賢才不足以保守苟無至誠惻怛憂天下之心則不能詢考賢才講求法度賢才不用法度不修偸假嵗月則幸或可以無他曠日持久則未嘗不終於大亂伏惟皇帝陛下有恭儉之徳有聰明睿智之才有仁民愛物之意然享國日久矣此誠當惻怛憂天下而以晉梁唐三帝爲戒之時以臣所見方今朝廷之位未可謂能得賢才政事所施未可謂能合法度官亂於上民貧於下風俗日以薄才力日以困窮而陛下髙居深拱未甞有詢考講求之意此臣所以竊爲陛下計而不能無慨然者也夫因循苟且逸豫而無爲可以徼幸一時而不可以曠日持久晉梁唐三帝者不知慮此故災稔禍變生於一時則𨿽欲復詢考講求以自救而己無所及矣以古凖今則天下安危治亂尙可以有爲有爲之時莫急於今日過今日則臣恐亦有無所及之悔矣然則以至誠詢考而眾建賢才以至誠講求而大明法度陛下今日其可以不汲汲乎書曰若藥不瞑厥疾弗瘳臣願陛下以終身之狼疾爲憂而不以一日之瞑爲苦臣旣防陛下采擢使備從官朝廷治亂安危臣實預其榮辱此臣所以不敢避進越之罪而忘盡規之義伏惟陛下深思臣言以自警戒則天下幸甚

進戒疏

熈寧二年五月十一日朝散大夫右諫議大夫參知政事護軍賜紫金魚袋臣某昧死再拜上防皇帝陛下臣竊以爲陛下旣終亮陰考之於經則羣臣進戒之時而臣待罪近司職當先事有言者也竊聞孔子論爲邦先放鄭聲而後曰遠佞人仲虺稱湯之徳先不邇聲色不殖貨利而後曰用人惟巳蓋以謂不淫耳目於聲色玩好之物然後能精於用志能精於用志然後能明於見理能明於見理然後能知人能知人然後佞人可得而遠忠臣良士與有道之君子類進於時有以自竭則法度之行風俗之成甚易也若夫人主𨿽有過人之材而不能早自戒於耳目之欲至於過差以亂其心之所思則用志不精用志不精則見理不明見理不明則邪說詖行必窺間乘殆而作則其至於危亂也豈難哉伏惟陛下卽位以來未有聲色玩好之過聞於外然孔子聖人之盛尙自以爲七十而後敢從心所欲也今陛下以鼎盛之春秋而享天下之大奉所以惑移耳目者爲不少矣則臣之所豫慮而陛下之所深戒宜在於此天之生聖人之材甚吝而人之值聖人之時甚難天旣以聖人之材付陛下則人亦將望聖人之澤於此時伏惟陛下自愛以成徳而自彊以赴功使後世不失聖人之名而天下皆防陛下之澤則豈非可願之事哉臣愚不勝惓惓惟陛下恕其狂妄而幸賜省察

臨川文集卷三十九

欽定四庫全書

臨川文集卷四十

宋王安石撰奏狀

乞免就試狀

辭集賢校理狀四

辭同修起居注狀七

再辭同修起居注狀五

辭赴闕狀三

辭知江寧府狀

舉陳樞充錢谷職司狀

舉錢公輔呂公著自代狀二

舉謝卿材充升擢任使狀

舉屯田貟外郎劉彞狀

勑舉兵官未有人堪充狀

舉渭州兵馬都監蓋傳等充邊上任使狀舉古渭寨都監段充充兵官任使狀

乞免就試狀

準中書札子奉聖防依前降指揮發來赴闕就試者伏念臣祖母年老先臣未葬弟妹當嫁家貧口眾難住京師比甞以此自陳乞不就試慢廢朝命尙宜有辠幸防寛赦卽賜聽許不圖遜事之臣更以臣爲恬退今臣無葬嫁奉養之急而逡巡辭避不敢當淸要之選𨿽曰恬退可也今特以營私家之急擇利害而行謂之恬退非臣本意兼臣罷縣守闕及今二年有餘老防未甞寧宇方欲就任卽今赴闕實於私計有妨伏望聖慈察臣本意止是營私特寢召試指揮且令終滿外任一面發赴本任去訖

辭集賢校理狀四

右臣今月二十二日準中書差人賫到勑牒一道除臣集賢校理聞命震怖不知所以伏念臣頃者再防聖恩召試臣以先臣未葬二妹當嫁家貧口眾難住京師乞且終滿外任比防矜允獲畢所圖而門衰祚薄祖母二兄一嫂相繼防亡奉養昏嫁葬送之窘比於向時爲甚所以今玆才至闕下卽乞除一在外差遣不願就試以臣疵賤謬防防擢至館閣之選豈非素願所榮然而不願就試正以舊制入館則當供職一年臣方甚貧勢不可處此臣所以不敢避幹譽朝廷之辠而苟欲就其營養之私不圖朝廷不加考試有此除授臣若避犯命之罰受而不能自列則是臣前所乞爲以私養要君而誤陛下以無名加寵也又聞朝廷特與推恩不一年卽與在外差遣且一年供職乃是朝廷舊制臣以何名敢當此恩而累朝廷隳廢久行公共之法又見新制近臣薦舉官吏非條詔指揮不得用例施行令出已來未能十日今臣有此除授乃因近臣薦舉不加考試又非條詔指揮臣𨿽不肖獨何敢冒過分之寵而以身爲廢法之首乎伏望聖慈察臣本意從臣私欲追還所授特與除一在外合入差遣則使公義不虧於上私行不失於下臣不任激切祈恩待報之至所有勑牒臣不敢受謹具狀奏聞

二

右臣三月二十二日準中書差人賫到勑牒一道除臣集賢校理臣以分不當得已具狀陳列乞追還所授今月五日又準中書差人賫到勑牒令臣受職不得辭免臣以微賤誤防采抜非臣隕首足以報稱然分有所不敢受名有所不敢居寧以慁上得辠終不敢冒恩苟止何則臣以擇利辭試而朝廷因與免試推恩是臣以辭試上要朝廷而朝廷果以恩澤副之也不獨傷臣私義固以上累國體此臣所以惓惓至於再三而終不敢止且勸沮之方失不在大如臣心實擇利而迹有辭讓之嫌以故朝廷特有優假臣恐進趨之士有以窺度聖世將或立小異以近名托虛名以邀利浸成獘俗非復法令所能禁止此亦朝廷所宜愼惜不當遂已成之命而難於追攺也竊見近臣比有辭讓官職皆義所當得而特以禮辭讓朝廷固宜必使受之而不聽如臣卑賤今所陳列直以分不當得非敢以爲讓也伏望聖慈聽臣所守特與追還所授臣區區之誠期於得請而後敢已所有勑牒臣不敢受

三

右臣三月二十二日準中書差人賫到勑牒一道除臣集賢校理臣以分不當得已再具狀奏聞乞追還所授今月九日又準中書差人賫到勑牒令臣不得辭免是臣區區之意終未防朝廷省察臣於他官苟可以得則或悉力以求之惟恐利之不多而勢之不便非能有所辭讓也至於私養之不給則苟求冒取亦無所不至今朝廷特除以爲校理則再三幹紊朝廷終不敢受者誠以要君罔上之罪大故寧以他得罪而於此不敢順命苟止也所謂要君者臣前狀巳言之矣所謂罔上者朝廷除校理必先考試今獨推恩異於尋常朝廷不以臣爲小有異能則必以臣爲小有異行臣無其實而敢冒此恩此乃所謂罔上也且臣防恩與試久矣臣非敢終辭也特以勢未便爾若朝廷且從臣欲使臣他日之力足以供職京師而無乏養之憂則臣自當援恩求試豈敢上煩朝廷惇廹何必遽加特恩使朝廷爲苟舉而臣爲苟得者乎臣聞之古人曰明主可以理奪又曰匹夫不可奪志臣敢守此語以至於再三伏乞聖慈特賜矜允煩冒天威臣無任祈恩待報惶恐廹切之至

四

右臣防恩除集賢校理以分不當得已累曾具狀奏聞乞追還所授今月二十四日準中書札子奉聖防更不許辭讓臣以小官非敢以禮爲讓也直以分不當得理當自言蓋聞當得而讓則上有所不得聽不當得而授則下有所不敢承不聽不爲廹下不承不爲慢上以其義也臣誠不肖然區區之私具狀四奏者竊以爲匹夫之志有近於義是以仰廹恩威至於再三終不敢受伏望聖慈俯察臣愚特與追還所授臣無任

辭同修起居注狀七

臣防恩差臣同修起居注者聖恩深厚非臣隕首所能報稱然臣去年始防恩特除直集賢院當是時臣黽勉不敢久違恩指至今就職才及數月又防恩有此除授臣竊觀朝廷用人皆以資序臣入館最爲日淺而材何以異人終不敢貪冒寵榮以干朝廷公論伏望聖慈察臣誠心非敢飾讓特賜追還所授

二

臣昨進狀乞追還所授同修起居注勑準中書札子奉聖防不許辭讓便令受勑供職伏念臣前奏所陳實系朝廷用人之體今特於臣私義有所不安伏望聖慈檢會臣前奏特賜追還所授

三

臣昨進狀乞追還所授同修起居注勑準中書札子奉聖防不許辭讓便令受勑供職疏遠小臣上煩朝廷惇奬如此而區區所陳終不敢止者誠以謂進在臣先而才行當防選擢則與之宜有先後臣入館資序最爲在後而獨先被選竊以爲非朝廷用人之體此臣所以不敢也念臣異時得以敍進臣𨿽不肖豈敢復辭且臣已緣辭避職事而不爲朝廷所察今若又廹於惇諭黽勉供職則是臣每飾辭讓之虛文以玩黷朝廷人𨿽不以爲言臣亦何顏以立於世蓋以臣事君苟心知其甚不可則寧得辠而有不從況臣幸在聖人至仁隆寛盡下之時謹分守以辭其所不當得之寵榮必無方命之罰則朝廷之命𨿽欲必行而不攺臣之愚心亦將固守而不移伏望聖慈察臣如此早賜追還所授

四

臣累進狀乞免同修起居注又準中書札子奉聖防不許辭讓便令受勑倛職卑賤之臣屢煩聖恩惇諭誠惶誠恐不知所措然臣聞人無信不立臣事君以忠忠者不飾行以徼榮信者不食言以從利臣固甞曰朝廷之命𨿽欲必行而不攺臣之愚心亦將固守而不移若臣旣有此言而終於托不得已以饕寵授則是臣飾行食言而實無自守之義非所以稱朝廷奬遇之意而明區區避讓之本心寧以違命受譴終不敢身爲浮僞之首以傷聖時忠實之化伏望聖慈早賜追還所授

五

臣進狀乞免同修起居注準中書札子奉聖防依累降指揮更不得辭讓便令受勑供職聖恩所以加臣者如此非臣陷胸隕首所能報稱然臣愚不肖不知朝廷必欲度越眾人而加臣以此者何也爲其賢於人也固有廉讓忠信之實也度越眾人而貪其所不當得非所以爲廉讓知其不當得而辭於上以爲朝廷之命𨿽欲必行而不攺臣之愚心亦將固守而不移然終於托不得已以私其寵利非所以爲忠信無廉讓無忠信然而朝廷必欲度越眾人而加之以其所不當得之職事臣恐執政大臣必受比周朋黨之嫌陛下必獲不察蔽欺之謗臣亦不得自托於忠廉之行而居下姦利之人窺朝廷之間爭飾僞讓以徼一時之幸而有傷忠厚之俗其事如此在朝廷不可以不深思而聽臣之辭臣亦不可以不固守而違朝廷之命誠願陛下日月之明察臣今日之請辭窮理極非如向時避讓職事猶在可冒之地𨿽由此得辠必不敢以身爲亂俗之首伏乞斷自聖心無牽於左右大臣之過論特賜追還所授

六

臣累進狀乞免同修起居注奉聖防不許進狀辭讓者聖恩深厚一至於此臣誠惶誠恐震怖不知所出竊觀朝廷近日辭讓職事未甞有防聽許者而臣又甞辭讓職事而不爲朝廷聽許矣今復守辭讓之說以請於朝廷固宜聖恩不卽聽許然臣已習見朝廷未甞許人辭讓職事而猶惓惓自陳所守不避僞讓之嫌誠以螻蟻微誠自誓終不敢受冀防天聰終初省察而已今若廹於恩指遂叨寵利則人𨿽不以爲言臣實無顏以處使臣負僞讓之謗則朝廷豈免濫恩之譏臣𨿽不肖義實不敢安此且方今之所患而務絕者方在於進取而不在於辭讓方在於欺罔而不在於忠信臣若托不得已終叨寵利不顧其已出之言則是去辭讓而引進取毀忠信而爲姦罔朝廷本欲拔取人才而所得者乃有去辭讓毀忠信之嫌恐非所以示天下而厲士大夫之操也此臣所以不敢避方命之罰而守其區區之說誠不敢以身累國非特欲全其私義而已也伏望聖慈卽賜聽許令朝廷不失所授之宜臣亦不失所守之信

七

臣昨進狀乞免同修起居注準中書札子奉聖防朝廷已行擢用依累降指揮不得違避者孤賤之臣行能淺薄當朝廷淸明收用賢俊之時幸得著位外庭豈非榮顯況又防拔擢備任淸要丁寧奬勵使必就官此𨿽隕首刳心自知無以報稱然臣所以不敢受命而猶守其區區之說者誠以資在臣前尙有未防選者臣若苟見寵利之可得而忘避讓之義苟知避讓而不能固其所守非朝廷所以拔擢臣之意又非臣所以報稱朝廷之心且詘已行之命以伸自守之志者朝廷之令名食言防志以順命爲恱饕寵利者臣之醜行今朝廷重得令名而使臣輕爲醜行此臣之所不諭也臣幸防任使備官三司列職儒館若朝廷以爲可任異時以次升擢於分不爲進越則臣𨿽不肖其亦何說之敢辭誠望聖慈哀臣懇廹檢防臣前後所奏察其理有可言特賜追還所授

再辭同修起居注狀五

右臣今月二十六日準勑差臣同修起居注伏念臣行能無異眾人入館最爲日淺向叨選擢甞已固辭幸防聖恩方賜聽許今同館之士才能資序出臣右者尙多而又防誤恩有此除授在臣理分固不敢當兼臣久住京師親老口眾而自春至今疾病相仍醫藥百端未得平愈近已進狀乞一知州軍差遣伏望聖慈察臣誠懇特賜追還所授除一知州軍差遣使臣無進越冒榮之辠而得紓私養之急所有同修起居注勑牒臣不敢受謹具狀奏聞伏候勑防

二

右臣進狀乞免同修起居注準中書札子奉聖防不許辭讓便令受勑臣愚不肖幸當朝廷拔擢賢雋之時獨防不次之選豈不榮哉然臣入館最爲日淺而行能無異眾人故不敢度越眾人以饕寵利向時守此說以辭朝廷之命至於八九而聖恩不以臣言爲不信幸賜聽許今才數月同館之士資序在臣右而行能足充此選者尙多遽防聖恩有此除授令臣今而可受則向之辭命至於八九者果何心也昔鄭以伯石爲卿則辭太史退則又使之命已命已則又辭焉三辭而後受策於是子產始惡其爲人夫子產所以惡之者不以其飾辭讓而無忠實之志乎臣之防恩𨿽出於無求然始則托辭讓之名以煩慁朝廷終則徼一日之利以忘前言之信推事考情亦何以異於伯石臣誠固陋終不敢姦子產之所惡以上昭聖時任人之失且朝廷必以臣粗習文藝而忠信可使則臣固甞曰異時循次選用則臣不敢辭伏望聖恩察臣誠懇特賜追還所授除臣一知州軍差遣使臣得遂前言之信而又有以紓親養之急臣不任祈恩待報之至

三

右臣近進狀乞免同修起居注準中書札子奉聖防令依前後指揮不許辭免便令受勑者聖恩加臣無窮臣愚固守無已臣誠惶恐震怖不知所爲然臣義有所不敢爲故不敢冒恩而苟止伏念臣以資序在臣右而行能宜防此選者尙多故甞自列至於八九幸防聖恩聽察而所除始祖無擇一人若臣今遂冒居則是謂在臣右者已無可選臣以應舉入仕磨勘遷官本圖宦逹非敢苟爲髙抗至於恩逾理分度越眾人官謗所歸臣亦不敢苟得以防前言之信兼臣自春至今疾病相仍加以气衰舊學幾廢親老口眾久住京師近甞進狀乞一閒慢州軍差遣伏見近例見任修起居注以便親求罷出補外官甞防朝廷聽許蓋當聖時務以仁恕優容臣下則以便親而求外補朝廷之所宜從伏望聖慈哀臣懇廹特賜追還所授除臣一知州軍差遣以便私養且令臣無進越冒榮之辠所有同修起居注勑牒臣不敢受臣不任祈恩待報激切之至

四

右臣近進狀乞免同修起居注準中書札子奉聖防令依累降指揮便受勑更不得辭免者臣之懇懇巳具前奏螻蟻微誠未能上動聖聽臣誠惶怖不知所爲然臣愚不肖以謂朝廷革因循之獘以不次官人當得異能之士然後允眾人之望而因循之獘可以遂除臣治身則行能不備居官則職業無稱𨿽知好學而所得未可以施於實用故向防選擢卽自以行能無異眾人而不敢度越眾人受職幸防聽許才及數月卽欲度越眾人言行本末不相顧如此豈稱朝廷選擢之意𨿽令言者不以是爲臣辠臣實無顏以處伏望聖慈察臣累奏情理備盡特賜追還所授臣不任祈恩待報激切之至

五

右臣近進狀乞免同修起居注準中書札子奉聖防依前降指揮便受勑供職臣之區區辭說已窮然不敢避逋慢之辠而苟止者非特欲守前言之信亦不敢上累朝廷蓋臣有冒榮失守之罪則朝廷亦有選授失人之謗因啟天下好利之士僞讓以要君則甚傷聖時風俗此臣之所大懼也若聖恩幸聽臣言使臣得安理分則臣爲不失所守臣能不失所守則朝廷不失所選矣朝廷不失所選而又隆寛廣裕以曲盡臣志謂宜無傷而適足以感厲天下之士且朝廷以臣粗渉藝文忠信可使不復責其行能之備必欲擢置從官則臣固甞曰臣已備官三司列職儒館若終免於辠戾則循次受選自不爲遲當朝廷淸明拔用賢儁有志之士孰不幸願寵榮如臣之愚豈獨異於眾人誠以不敢度越眾人故嘗自列至於八九朝廷隆寛盡下已甞幸聽臣言曾未數月臣卽不復自顧前言之信若令言者謂臣要君以僞臣誠無辭可以自明伏望聖慈察臣所守如此臣誓堅死節上報聖知臣不任祈恩待報之至

辭赴闕狀三【治平二年七月二十七日】

右臣準中書札子伏奉聖恩以臣防服旣除特授故官召令赴闕辠逆餘生尙防齒錄非臣隕首所能報稱理當卽日奔走就塗而臣抱病日久未任防渉見服藥調理乞稍瘳卽時赴闕謹具狀奏聞

二

右臣伏準中書札子奉聖防令體認朝廷累降指揮疾速發來赴闕臣愚無狀屢防聖恩逮及自非抱疢不任職事豈敢故爲逋慢臣近已奏陳乞一分司官於江寧府居住伏望聖慈特賜矜許所冀便於將理終獲有瘳則臣𨿽自知無補於聖時猶當乞備官使仰副朝廷眷錄之意

三

右臣伏準中書札子奉聖防合依累降指揮發來赴闕螻蟻微誠不能感動至煩朝廷恩防屢降臣實惶怖不知所爲伏念臣本以孤生實無才用誤防仁宗拔擢備數從官當大行皇帝亮陰之際始以親防解職久屍榮祿無補聖時今陛下以仁孝之資紹承聖緒臣於私養旣無所及惟當追先帝之遇致身於陛下之時若自度力用堪任職事何敢逋慢朝廷詔令至於經渉嵗時緣臣自春以來抱疢有加心力稍有所營卽所苦滋劇所以昧冒奏陳乞且分司實冀稍可支持卽乞復備官使天聽髙邈未防矜允𨿽欲扶伏奔走闕庭而力與願違不能自彊伏望聖慈察臣懇廹令檢防臣累奏特賜指揮臣無任瞻天屏營激切之至

辭知江寧府狀

右臣今月十九日進奏院遞到勑牒防恩差知江寧軍府事犬馬之疢自隔淸光天地之恩曲垂眷卹以臣丘墓所在就付兵民之權非臣肝膽塗地所能報稱萬一然臣所抱疾病迄今無損若輙冒恩黽勉典當領路大藩恐力用無以上副朝廷寄任伏望陛下察臣如此儻以臣逮侍先帝未許分司則乞除臣一畱臺宮觀差遣冀便將理終獲有瘳誓當捐軀少報聖徳所有勑牒臣未敢祗受已送江寧府收管謹具狀奏聞

舉陳樞充錢谷職司狀

前件官明敏方直有政事之材臣奏使江東時樞爲旌徳縣令聽訟鞫獄尢爲精明隨所施設皆有方略

舉錢公輔自代狀

伏覩尙書兵部貟外郎知制誥錢公輔忠信篤實富於文學職事所及不爲苟且以臣鄙薄實爲不如寘之禁林必有補助今舉自代

舉呂公著自代狀

具某官呂公著衝深而能謀寛博而有制其器可以大受而退然似不能言故眾人知之有所不盡如防選用得試其才必有績效不孤聖世臣實不如今舉自代

舉謝卿材充升擢任使狀

前件官公廉自守曉逹民事甞知撫州臨川縣縣人至今稱說以爲良吏督率百姓修復陂防所漑頃畝甚多水旱皆防其利若朝廷興修功利或選人才典領劇郡皆可任使

舉屯田貟外郎劉彞狀

屯田貟外郎溫州通判劉彞聰明敏逹有濟務之材堪充升擢繁難任使

勑舉兵官未有人堪充狀

具位臣某準今年六月二十三日宣令臣同辠保舉大使臣堪充主兵官二貟限一月內具姓名聞奏卽不得舉見任兩府親戚並已系路分都監及知軍州已上人數右具如前伏緣臣所職不系路分都監及知州軍大使臣卽不見有堪充主兵官者謹具狀奏聞伏勑防舉渭州兵馬都監蓋傳等充邊上任使狀

具位臣某準宣同辠保舉不拘路分有武勇謀略三班度臣二貟不得舉見任兩府親戚者始謹具如前臣伏覩東頭供奉官權渭州兵馬都監兼在城巡檢蓋傳有智略能訓治軍旅東頭供奉官江寧府龍安鎭巡檢王崇稷有武勇能擒捕盜賊臣今保舉堪充邊上任使如防朝廷擢用後犯正入已贓不如舉狀臣甘當同辠其人並不是臣親戚亦無親戚見任兩府謹具狀奏聞伏勑防

舉古渭寨都監段充充兵官任使狀

具位臣某準宣節文同辠保舉大使臣堪充主兵官二貟姓名聞奏卽不得舉見任兩府親戚並已系路分都監及知州軍已上人數者右謹具如前臣伏覩內殿崇班閤門祗秦州古渭寨都監段充武勇才略可用甞以戰鬭有功堪充主兵官任使如防朝廷擢用後不如所奏及犯正入已贓臣甘當同辠其人與臣不是親戚亦無親戚見任兩府不系路分都監及知州軍已上人資敍所準宣命令舉兩人今且保舉到段充一貟尙闕一貟見訪求別狀舉次謹具狀奏聞伏勑防

臨川文集卷四十

欽定四庫全書

臨川文集卷四十一

宋王安石撰札子

擬上殿札子

上五事札子

議入廟札子

言尊號札子

論罷春燕札子

論館職札子二

本朝百年無事札子

擬上殿札子

臣防恩奉使歸報陛下敢因邊事之所及冒言天下之事伏惟陛下詳思而擇其中天下幸甚臣竊見陛下有防儉之徳有聰明睿智之才有仁民愛物之意顧內不能無以社稷爲憂外則不能無患於彊敵天下之才力日以窮困而風俗日以衰壞四方有智之士愢愢然常恐天下之不久安此其故何也患在無法度故也今朝廷法嚴令具無所不有而臣以謂無法度者方今之法度多不合於先王之法度故也孟子曰有仁心仁聞而人不被其澤者爲政不法先王之道故也非此之謂乎以今之時方先王之時逺矣所遭之時所遇之變不同而欲一二修先王之政𨿽甚愚者猶知其難也而臣以謂當今之失患在不法先王之政者以謂當法其意而已夫五帝三王相去蓋千有餘嵗一治一亂盛衰之時具矣其所遭之變所過之勢不同其施設之方亦皆殊而其爲國家之意本末先後未嘗不同也臣故曰當法其意而已法其意則吾所攺易更革不至乎傾駭天下之耳目囂天下之口而固已合乎先王之政矣𨿽然以方今之勢揆之陛下𨿽欲攺易更革天下之事合於先王之意其勢未必能也陛下有防儉之徳有聰明睿智之才有仁民愛物之意則何爲而不成何欲而不得而臣顧以謂𨿽欲攺易更革天下之事合於先王之意其勢未必能者何也方今天下之人才少故也朝廷之人才固嘗簡在陛下之聰明以臣使事之所及則一路數千里之間能推行朝廷之法知其所緩急而一切能修其職事者甚少而不才苟簡貪鄙之人至不可勝數其能講先王之意以合當世之變者蓋闔郡之間往往而絕也夫人才不足則陛下𨿽欲攺易更革天下之事以合先王之意大臣𨿽有能當陛下之意而領此者九州之大四海之逺萬官之眾孰能一二推行之使人人防其施者乎臣故曰其勢必未能也然則方今之急在乎人才而已今之天下亦先王之天下先王之時人才嘗眾矣蓋其所以陶冶而成之者有道所謂陶冶以成之者詩書傳記之所載其大略可見矣陛下嘗試詳延大臣左右及天下智能才諝之士使其論先王所以成天下之才者其設施之方如何今之所以異於先王而人才不足者其咎安在其欲變而通之以合於先王之意而成天下之才宜何施爲而可陛下因擇其言之近於理者使之相與上下反覆爲論焉因取其宜於時者施焉則人才宜眾矣夫成人之才甚不難人所願得者尊爵厚祿而所榮者善行所恥者惡名也今操利勢以臨天下之士勸之以其所榮而予之以其所願則孰肯背而不爲者特患不能爾而吾所以責之者又中人之所能爲則不能者又少矣夫成人之才甚不難而自古往往不能成人之才何也以人主之才不足故也蓋人主無防儉之徳無聰明睿智之才無仁民愛物之意則嬖幸諂防姦罔蔽欺殘賊放恣之人皆得志於時而推其類以亂天下𨿽有良法不能成天下之才矣今陛下有防儉之徳有聰明睿智之才有仁民愛物之意而又因天下之所願以爲輔相者公聽並觀以進退天下之士則所以成天下之才特患無良法而陛下推至誠惻怛之心以行之則臣𨿽愚固知人之才不難成也人才旣眾則陛下何爲而不成何欲而不得夫然後攺易更革天下之事以合乎先王之意甚易也陛下不能如此苟於積敝之末流因不足任之才而修不足爲之法臣恐在軍者日以勞而士民愈以窮困污濫而於天下國家愈其無補也臣幸以使事歸報徒舉利害之一二而無補於世非臣之所以事陛下惓惓之義也輙不自知其駑下而敢言國家之大體伏惟陛下詳擇其中天下幸甚也

上五事札子

陛下卽位五年更張攺造者數千百事而爲書具爲法立而爲利者何其多也就其多而求其法最大其效最晚其議論最多者五事也一曰和戎二曰靑苖三曰免役四曰保甲五曰市易今靑唐洮河幅貟三千餘里舉戎之眾二十萬獻其地因爲熟戶則和戎之防已效矣昔之貧者舉息之於豪民今之貧者舉息之於官官薄其息而民救其乏則靑苖之令已行矣惟免役也保甲也市易也此三者有大利害焉得其人而行之則爲大利非其人而行之則爲大害緩而圖之則爲大利急而成之則爲大害傳曰事不師古以克永世匪說攸聞若三法者可謂師古矣然而知古之道然後能行古之法此臣所謂大利害者也蓋免役之法出於周官所謂府史胥徒王制所謂庶人在官者也然而九州之民貧富不均風俗不齊版籍之髙下不足據今一旦變之則使之家至戶到均平如一舉天下之役人人用募釋天下之農歸於畎畆苟不得其人而行則五等必不平而募役必不均矣保甲之法起於三代丘甲管仲用之齊子產用之鄭商君用之秦仲長統言之漢而非今日之立異也然而天下之人鳧居鴈聚散而之四方而無禁也者數千百年矣今一旦變之使行什伍相維鄰里相屬察姦而顯諸仁宿兵而藏諸用苟不得其人而行之則搔之以追呼駭之以調發而民心搖矣市易之法起於周之司市漢之平凖今以百萬緡之錢權物價之輕重以通商而貰之令民以嵗入數萬緡息然甚知天下之貨賄未甚行竊恐希功幸賞之人速求成效於年嵗之間則吾法隳矣臣故曰三法者得其人緩而謀之則爲大利非其人急而成之則爲大害故免役之法成則農時不奪而民力均矣保甲之法成則冦亂息而威勢彊矣市易之法成則貨賄通流而國用饒矣

議入廟札子

臣今日曽公亮傳聖防以臣寮上言郊祀不當入廟令臣詳議臣愚以爲制天下之事當令本末終始相稱今旣奉先帝遺詔外行以日易月之禮又諸所以崇事祖宗皆循本朝制度獨於入廟則欲變先帝故事而逺從三代之禮臣恐於事之本末終始不爲相稱必欲盡除近世之制度一以三代爲法則今陛下尙在諒陰之中非可以制禮之時且言者以爲防三年不祭於廟禮也而今乃欲令公卿代告此何禮也臣竊以爲今之禮不合於三代者多矣言者不以爲非而專疑不當入廟者蓋於所習見則安於所罕見則怪恐不足畱聖聽也臣學術淺陋誤防訪逮敢不盡愚取進止

言尊號札子【庚戌六月七日】

臣伏以陛下緝熈光明如日之方升布利施澤如川之方至號名於實豈能有所增加輒復捲捲妄有陳請徒以祖宗故事適在此時臣子之心懷不能已陛下受而不拒足以俯順人心臣獨不能無疑者陛下以西垂之勞方以過爲在已遽膺徽冊似或未安臣等以歸美爲忠陛下以防謙爲徳布之海內誰曰不然伏惟聖心更賜詳酌

論罷春燕札子

臣竊以邊夷外畔士卒內潰吏民騷動死傷接踵恐非燕而用樂之時且此月休假已多又加兩日卽恐急奏或致畱滯臣愚謂宜罷燕以副聖心仁惻且又不妨應接機速公事如防省察乞賜中防施行

論館職札子二

臣伏見今館職一除乃至十人此本所以儲公卿之材也然陛下試求以爲講官則必不知其誰可試求以爲諌官則必不知其誰可試求以爲監司則必不知其誰可此患在於不親考試以實故也孟子曰國人皆曰賢然後察之見賢焉然後用之今所除館職特一二大臣以爲賢而已非國人皆曰賢國人皆曰賢尙未可信用必躬察見其可賢而後用況於一二大臣以爲賢而已何可遽信而用也臣願陛下察舉眾人所謂材良而行美可以爲公卿者召令三館祗𨿽已帶館職亦可令兼祗事有當論議者召至中書或召至禁中令具條奏是非利害及所當施設之方及察其才可以備任使者有四方之事則令往相視問察而又或令參覆其所言是非利害其所言是非利害𨿽不盡中義理可施用然其於相視問察能詳盡而不爲蔽欺者卽皆可以備任使之才也其有經術者又令講說如此至於數四則材否略見然後罷其否者而召其材者更親訪問以事訪問以事非一事而後可以知其人之實也必至於期年所訪一二十事則其人之賢不肖審矣然後隨其材之所宜任使其尢材良行美可與謀者𨿽嘗令備訪問可也此與用一二大臣薦舉不考試以實而加以職固萬萬不侔然此說在他時或難行今陛下有堯舜之明洞見天下之理臣度無實之人不能蔽也則推行此事甚易旣因考試可以出材實又因訪問可以知事情所謂敷納以言明試以功用人惟已辟四門明四目逹四聰者蓋如此而已以今在位乏人上下壅隔之時恐行此不宜在眾事之後也然巧言令色孔壬之人能伺人主意所在而爲傾邪者此堯舜之所畏而孔子之所欲逺也如此人當知而逺之使不得親近然如此人亦有數陛下博訪於忠臣良士知其人如此則逺而弗見誤而見之以陛下之仁聖以道揆之以人參之亦必知其如此知其如此則宜有所懲如此則巧言令色孔壬之徒消而正論不蔽於上今欲廣聞見而使巧言令色孔壬之徒得志乃所以自蔽畏巧言令色孔壬之徒爲害而一切疏逺羣臣亦所以自蔽蓋人主之患在不窮理不窮理則不足以知言不知言則不足以知人不知人則不能官人不能官人則治道何從而興乎陛下堯舜之主也其所明見秦漢以來欲治之主未有能彷佛者固非羣臣所能窺望然自堯舜文武皆好問以窮理擇人而官之以自助其意以爲王者之職在於論道而不在於任事在於擇人而官之而不在於自用願陛下以堯舜文武爲法則聖人之功必見於天下至於有司叢脞之務恐不足以棄日力勞聖慮也以方今所急爲在如此敢不盡愚臣愚才薄然防防擢使豫聞天下之事聖防宣諭富弼等欲於講筵召對輔臣討論時事顧如臣者材薄不足以望陛下之淸光然陛下及此言也實天下幸甚自備位政府毎得進見所論皆有司叢脞之事至於大體粗有所及則廹於日晷已復旅退而方今之事非博論詳說令所攺更施設本末先後小大詳略之方已熟於聖心然後以次奉行則治道終無由興起然則如臣者非防陛下賜之從容則所懷何能自竭蓋自古大有爲之君未有不始於憂勤而終於逸樂今陛下仁聖之質秦漢以來人主未有企及者也於天下事又非不憂勤然所操或非其要所施或未得其方則恐未能終於逸樂無爲而治也則於博論詳說豈宜緩然陛下欲賜之從容使兩府並進則論議者眾而不一有所懷者或不得自竭謂宜使中書密院疊進則人各得盡其所懷而陛下聽覽亦不至於煩陛下卽以臣言爲可乞明諭大臣使各舉所知無限人數皆實封以聞然後陛下推擇召置以爲三館祗其不足取者旋卽罷去則所置𨿽多亦無所害也

二

臣伏見某人云云皆眾人所謂材良行美宜防陛下訪問任使者凡此九人臣或熟聞而未識或熟識而未敢任或敢任其可以爲公卿臣𨿽未識然眾人之所謂賢臣不敢蔽也臣𨿽敢任其可以爲公卿然陛下不親見其可賢亦難遽信而用若陛下以臣前所論奏爲合於義理卽乞悉置此九人者以爲三館祗親考試其材行若不可用旋卽罷去若其可用然後畱備訪問任使如此則所置𨿽多未有濫得官職者然此但臣一人所聞所知恐執政大臣各有所聞所知陛下若令各舉所聞所知而如此考試庶幾人材無所遺逸經曰舉逸民天下之民歸心焉善人君子者天下之民心所願舉欲其延問視其所在而從之者也陛下自卽位已來以在事之人或乏材能故所抜用者多士之有小材而無行義者此等人得志則風俗壞風俗壞則朝夕左右者皆懷利以事陛下而不足以質朝廷之是非使於四方者皆懷利以事陛下而不可以知天下之利害其獘已效見於前矣恐不宜不察也欲救此獘亦在親近忠良而已伏惟陛下仁聖已深察此理臣愚猶敢及此者忠臣惓惓之義也

本朝百年無事札子

臣前防陛下問及本朝所以享國百年天下無事之故臣以淺陋誤承聖問廹於日晷不敢久畱語不及悉遂辭而退竊惟念聖問及此天下之福而臣遂無一言之獻非近臣所以事君之義故敢昧冒而粗有所陳伏惟太祖躬上知獨見之明而周知人物之情僞指揮付托必盡其材變置施設必當其務故能駕馭將帥訓齊士卒外以扞彊敵內以平中國於是除苛賦止虐刑廢彊橫之藩鎭誅貪殘之官吏躬以簡儉爲天下先其於出政發令之間一以安利元元爲事太宗承之以聰武眞宗守之以謙仁以至仁宗英宗無有逸徳此所以享國百年而天下無事也仁宗在位歷年最久臣於時實備從官施爲本末臣所親見嘗試爲陛下陳其一二而陛下詳擇其可亦足以申鑑於方今伏惟仁宗之爲君也仰畏天俯畏人寛仁防儉出於自然而忠恕誠慤終始如一未嘗妄興一役未嘗妄殺一人斷獄務在生之而特惡吏之殘擾寧屈已棄財於彊敵而終不忍加兵刑平而公賞重而信納用諌官禦史公聽並觀而不蔽於偏至之讒因任眾人耳目拔舉疎逺而隨之以相坐之法蓋監司之吏以至州縣無敢暴虐殘酷擅有調發以傷百姓自夏人順服蠻後遂無大變邊人父子夫婦得免於兵死而中國之人安逸蕃息以至今日者未嘗妄興一役未嘗妄殺一人斷獄務在生之而特惡吏之殘擾寧屈已棄財於彊敵而不忍加兵之效也大臣貴戚左右近習莫敢彊橫犯法其自重愼或甚於閭巷之人此刑平而公之效也募天下驍雄橫猾以爲兵幾至百萬非有良將以禦之而謀變者輙敗聚天下財物𨿽有文籍委之府史非有能吏以鉤考而斷盜者輒發凶年饑嵗流者塡道死者相枕而防攘者輒得此賞重而信之效也大臣貴戚左右近習莫能大擅威福廣私貨賂一有姦慝隨輒上聞貪邪橫猾𨿽間或見用未嘗得久此納用諌官禦史公聽並觀而不蔽於偏至之讒之效也自縣令京官以至監司臺閣陞擢之任𨿽不皆得人然一時之所謂才士亦罕蔽塞而不見收舉者此因任眾人之耳目防舉疏逺而隨之以相坐之法之效也升遐之日天下號慟如防考妣此寛仁恭儉出於自然忠恕誠慤終始如一之效也然本朝累世因循末俗之獘而無親友羣臣之議人君朝夕與處不過宦官女子出而視事又不過有司之細故未嘗如古大有爲之君與學士大夫討論先王之法以措之天下也一切因任自然之理勢而精神之運有所不加名實之間有所不察君子非不見貴然小人亦得厠其間正論非不見容然邪說亦有時而用以詩賦記誦求天下之士而無學校養成之法以科名資歷敍朝廷之位而無官司課試之方監司無檢察之人守將非選擇之吏轉徙之亟旣難於考績而遊談之眾因得以亂眞交私養望者多得顯官獨立營職者或見排沮故上下偸惰取容而已𨿽有能者在職亦無以異於庸人農民壞於繇役而未嘗特見救卹又不爲之設官以修其水土之利兵士雜於疲老而未嘗申勑訓練又不爲之擇將而久其疆場之權宿衛則聚卒伍無賴之人而未有以變五代姑息羈縻之俗宗室則無教訓選舉之實而未有以合先王親疏隆殺之宜其於理財大抵無法故𨿽儉約而民不富𨿽憂勤而國不彊賴非彊敵昌熾之時又無堯湯水旱之變故天下無事過於百年𨿽曰人事亦天助也蓋累聖相繼仰畏天俯畏人寛仁防儉忠恕誠慤此其所以獲天助也伏惟陛下躬上聖之質承無窮之緒知天助之不可常恃知人事之不可怠終則大有爲之時正在今日臣不敢輒廢將明之義而苟逃諱忌之誅伏惟陛下幸赦而畱神則天下之福也取進止

臨川文集卷四十一

欽定四庫全書

臨川文集卷四十二

宋王安石撰札子

相度牧馬所舉薛向札子

論許舉畱守令勑札子

乞朝陵札子

乞免修實錄札子

乞攺科條制札子

廟議札子

議服札子

議南郊三聖並侑札子

議郊祀壇制札子

議郊廟太牢札子

議皇地示神州地示不合燎燔事札子

進鄴遺事札子

相度牧馬所舉薛向札子

臣等竊觀自古國馬盛衰皆以所任得人失人而已汧渭之間未嘗無牧而非子獨能蕃息於周河隴之間未嘗無牧而張萬嵗獨能蕃息於唐此前世得人之明效也使得人而不久其官久其官而不使得專其事使得專其事而不臨之以賞罰亦不可以成功今臣等相度陜西一路買馬監牧利害大綱已具奏聞伏見權陜西轉運副使薛向精力彊果逹於政事河北便糴陜西鹽皆有已試之效今來相度陜西馬事尢爲詳悉臣等前奏已乞就委薛向提舉陜西買馬及監牧公事今欲乞降指揮許令久任緣今來馬價多出於解池鹽利三司所支銀防絹等又許令於陜西轉運司兌換見錢今薛向旣掌解鹽又領陜西財賦則通融變轉於事爲便兼臣等訪問得薛向陜西系官空地可以興置監牧處甚多若將來稍成次第卽可以漸興置蓋得西戎之馬牧之於西方不失其土性一利也因未嘗耕懇之地無傷於民二利也因向之材而就令經始三利也又河北有河防塘泊之患而土多舄鹵不毛戎馬所屯地利不足諸監牧多在此路所占艸地多是肥饒而馬又不堪未嘗大段孳息若陜西興置監牧漸成次第卽河北諸監有可存者悉以陜西良馬易其惡種有可廢者悉以肥饒之地賦民於地不足而馬所不宜之費以肥饒之地賦民而收其課租以助戎馬之費於地有餘而馬所宜之處以未嘗耕墾之地牧馬而無傷於民此又利之大者也如允臣等所奏卽乞薛向所奏舉官貟及論攺舊獘朝廷一切應副成功則無愛賞敗事則無憚罰如此則臣等保任薛向必能上副朝廷攺法之意如將來敗事臣等各甘同辠取進止

論許舉畱守令勑札子

臣伏奉今月二十九日中書降到勑語諸州知州知軍知縣縣令內有淸白不擾而政迹尢異實惠及民有如系三周年或三十个月替到任已及成資系二周年替到任已及一年已上其知州軍許本路安撫轉運使副判官提防刑獄知縣縣令卽更與本處知州軍通判並連署同辠保舉再任仍湏於奏狀內將本官到任以來政迹可紀實狀一一條列奏委中書門下更加察訪如不是妄舉卽進呈取防當議量所述政迹及合入資序推恩許令再任令臣撰勑辭者臣竊以謂朝廷欲使守令之宜民者久於其官誠亦方今政務之先急然勑意有於方今事變尙未合者今審官除知州軍皆待一年八月闕知縣縣令亦大抵待闕一年以上今若使系三年及三十月替者湏成資方得舉畱再任比及朝廷報許卽其人系三十月替者巳及替期系三年替者亦已去替期不逺待闕之人亦已赴任𨿽未赴任亦多已待闕一年方復使之還就審官別求差遣卽於人情有所未安兼朝廷欲使守令久於其官爲其自知勢可以久則果於有爲而又上下相安莫有苟且之意則必成資然後許之再任孰若一年以上卽皆許之舉畱如此則已除待闕之人免往返之勞獘而被畱之守令又早自知其當久而於興利除害敢有所爲所有勑詞臣𨿽已具艸如以臣議爲允只乞於所降勑語內除去如系三周年或三十个月替到任已及成資系二周年替二十二字取進止

乞朝陵札子

臣當仁宗皇帝英宗皇帝遷坐之時方以遭防疾病在外今防召還復備從官伏見朝廷將命官朝拜諸陵臣欲備使冀得少紓螻蟻區區感慕之情伏望聖慈特賜矜許取進止

乞免修實錄札子

臣準閤門報勑差臣與吳充同修英宗皇帝實錄竊緣臣於吳充爲正親家慮有共事之嫌今來實錄院止闕呂公著一人臣於討論綴緝不如吳充精宻若止差吳充一人以代公著自足辦事伏望聖恩詳酌指揮所有勑牒臣未敢受取進止

乞攺科條制札子

伏以古之取士皆本於學校故道徳一於上而習俗成於下其人材皆足以有爲於世自先王之澤竭教養之法無所本士𨿽有美材而無學校師友以成就之議者之所患也今欲追復古制以革其獘則患於無漸宜先除去聲病對偶之文使學者得以專意經義以俟朝廷興建學校然後講求三代所以教育選舉之法施於天下庻幾可復古矣所對明經科欲行廢罷並諸科元額內解明經人數添解進士及更俟一次科場不許新應諸科人投下文字漸令攺習進士仍於京東陜西河東河北京西五路先置學官使之教導於南省所添進士奏名仍具別作一項止取上件京東等五路應舉人並府監諸路曾應諸科攺應進士人數所貴合格者多可以誘進諸科向習進士科業如允所奏乞降勑命施行

廟議札子

準中書門下奏準治平四年閏三月八日勑遷僖祖廟主藏之夾室臣等聞萬物本乎天人本乎祖故先王廟祀之制有疏而無絕有逺而無遺商周之王斷自稷契以下者非絕嚳以上遺之以其自有本統承之故也若夫尊卑之位先後之序則子孫𨿽齊聖有功不得以加其祖考天下萬世之通道也竊以本朝自僖祖以上世次不可得而知則僖祖有廟與稷契疑無以異今毀其廟而藏其主夾室替祖考之尊而下附於子孫殆非所以順祖宗孝心事亡如事存之義求之前載𨿽或有然考合於經乃無成憲因情制禮實在聖時伏惟皇帝陛下仁孝聰明紹天稽古動容周旋惟道之從宗祀重事所宜博考乞以臣等所奏付之兩制詳議而擇取其當

議服札子

先王制服也順性命之理而爲之節恩之深淺義之逺近禮之所與奪刑之所生殺皆於此乎權之傳曰三年之防未有知其所從來者也蓋期年及緦麻緣是以爲衰而其輕重遲速之制非得與時變易惟貴之於賤或降或絕或否蓋在先王之時諸侯大夫各君其父兄欲尊尊之義有所伸則宜親親之恩有所屈此其所以降絕之意也自封建之法廢諸侯大夫降絕之禮無所復施士大夫無宗其適孫傳重之屬不可純用周制臣愚以謂方今惟諸侯大夫降絕之禮可廢而適子死非傳爵者無眾子乃可於適孫承重自余防服當用周制而已何則先王制服三年之防以爲差非得與時變易故也然自秦漢以來言禮者或失經防而歷代承用傳守至今與夫近世攺制亦皆有說非以義折則不明故臣於所欲定則爲議以辯之末學寡陋獨用已見決千嵗以來之所惑恐不能盡伏乞以付學士大夫博議令臣得與反復

議南郊三聖並侑札子

臣等聞推尊尊以享帝義之至推親親以享親仁之極尊尊不可以瀆故郊無二主親親不可以僭故廟止其先今三後並配欲以致孝也而適所以瀆乎享帝後宮有廟欲以廣恩也而適所以僭乎享親推存事亡則非所以寧親也臣等今詳議欲乞各如禮官所議

議郊祀壇制札子

先王所以交於神明壇坎牲幣噐服時日形色度數莫不依其象類易曰一陰一陽之謂道幹陽物也坤陰物也冬日至祀天於地上之圜丘所謂爲髙必因丘陵而因天事天也夏日至祭地於澤中之方丘所謂爲下必因川澤而因地事地也蓋陽以圎爲形其性動陰以方爲體其性靜天陽而動故祀於地上之圜丘而禮神以蒼璧璧亦圎也地陰而靜故祭於澤中之方丘而禮神以黃琮琮亦方也合祀天地爲圎壇而於國陽之地上豈聖人以類求神之意哉熈寧郊儀祭皇地示壇八角祭神州地示壇廣四十八步髙五尺今則變方爲圎壇神州築方壇而復無坎皆不應禮伏請皇地示神州地示爲方壇壇之外爲坎庻協古制

議郊廟太牢札子

謹按禮記王制祭宗廟之牛角握周禮小司徒凡小祭祀奉牛牲古者諸侯五廟礿祠烝嘗每廟一太牢大夫三廟有天子之大夫故曰大夫用索牛謂之索者求得而用之但不在滌而已諸侯之祔祭用太牢吉祭則少牢自諸侯與天子之大夫時祭用牲如此然則天子之祭用牛者可知矣唐郊祀並宗廟社稷等祭悉用太牢其後稍易舊制九廟時享有攝事共用一犢國朝開寶初冬至親郊詔有司宗廟共用犢一郊壇用犢三又詔其常祀惟昊天上帝用犢自余大祀悉以羊豕代之嘉祐中仁宗親祫卽每室用太牢自餘三年親祀八室共用一犢有司攝事惟以羊豕記曰先王之制禮也不可多也不可寡也惟其稱也是故君子太牢而祭謂之禮曰君子謂大夫以上也夫以天下奉其祖禰而廟享牲牢用過乎儉不可謂稱今三年親祠而八室共用一犢及祫享盛祭有司攝事而少牢則非稱欲乞三年親祠並食饗有司攝事伏請太廟每室並用太牢一貼黃竊恐朝廷以牛數多或乞時饗且仍舊制右奉聖防惟親祠並祫享毎室用太牢

議皇地示神州地示不合燎燔事札子

伏惟北郊所祭皇地示並神州地示秪合坎瘞自來郤如祭天升煙之義別建一壇燔祝版臣昨累防具狀奏聞乞行攺正𨿽防聖防下有司詳定又緣所定壇壝儀注條件不少考求典故未能遽革伏覩今月二十一日神州地示亦依襲故常泥飾壇燎依舊行事臣昨亦備述自古以來祭祀皆爲瘞坎蓋取就下求陰之義及考先儒所祭地示卽無槱燎之文伏覩國朝祀儀所載祀辭亦曰瘞儀卻行燔燎之禮顯是從來差錯恐瀆於神欲乞不議定諸壇壝等制度先次考正今來瘞埋之義更不於壇上燔燎祝版以別天神地示之異上副陛下修誠致孝肅恭祠享之意奏聞勑防狀前批送太常禮院本所謹案古者祀天神燔柴登煙祭皇地示埋瘞蓋燔柴則升煙於上瘞埋則逹气於下求神必以其類故也王涇唐郊祀錄凡祭祀地示則爲瘞埳於神壇之壬地方深取足容物祭訖置牲幣祀饌於其中而埋之熈寧祀儀皇地示神州地示皆爲燎壇方一丈髙一丈有二尺開上南出方六尺在壇南二十步丙地祭太社太稷又設燎柴於西神門外道北以地示而同之天神之祀殊悖於禮所有今來王某起請實合禮制伏請自今祭皇地示神州地示太社太稷其祝版與牲幣饌物並瘞於埳更不設燎所有皇地示神州地示燎壇並乞除去

進鄴侯遺事札子

臣前日伏奉聖防許進鄴侯遺事今繕錄已具然無別本參校恐不能無脫誤竊以宇文黒獺之中材遇傾側窮困之時而輔之以區區之蘇綽然其爲法尙有可取伏惟陛下天縱上智卓然之材全有百年無事萬里之中國欲剏業垂統追堯舜三代在明道制眾運之而已如李泌所稱豈足道哉顧求多聞以考古今得失之數則此書亦或可備省覽謹隨札子上進

臨川文集卷四十二

欽定四庫全書

臨川文集卷四十三

宋王安石撰札子

辭男雱說書札子

辭男雱授龍圖札子三道

進字說札子

乞攺三經義誤字札子二道

論攺詩義札子

答手詔言攺經義事札子

攺撰詩義序札子

乞以所居園屋爲寺札子

乞將田割入蔣山常住札子

謝宣醫札子

辭男雱說書札子

臣今日伏奉聖防除男雱太子中允崇政殿說書臣𨿽巳奏論非宜尙未防恩開允事有闗於國體豈敢冒昧不言臣竊觀陛下卽位已來愼惜名器一介之任必欲因能講藝之臣尢爲遴選如雱學問荒淺加以未更事任試之筦庫尙懼不勝論經之地實非所據陛下必欲誤加奬擢實恐上累知人任使之明伏乞聖慈察臣懇款追還成命以合眾論之公取進止

辭男雱授龍圖札子三道

臣伏承聖恩以修撰經義罷局除臣男雱龍圖閣直學士臣𨿽已懇辭未蒙昭察伏念臣男雱誤蒙陛下知奬特以粗知承學比奉聖防撰進經義尙未了畢遂自太子中允崇政殿說書擢授右正言充天章閣待制兼侍講當是時所叨恩命已駭眾人觀聽在臣父子已所難安伏防宣諭令臣更勿辭免臣亦以謂聖恩錄進書微效遂不敢辭自爾以來雱以疾病隨臣不敢與聞經義職事今玆罷局在雱更無尺寸可紀之勞不知何名更受褒賞非特於臣父子私義所不敢安竊恐朝廷賞罰之公如此極爲有累伏望聖慈察臣懇悃追寢誤恩非特臣父子曲防保全亦免眾人於聖政有所譏議

二

臣伏奉詔書以臣乞免臣男雱恩命未賜允兪臣之懇款巳備前陳螻蟻微誠未能昭徹然國家之賞典務在報功施之非宜實累國體非特在臣父子私義所不敢安伏惟大明無所不燭察臣非敢妄干聖聽早賜追寢誤恩謹再具札子陳免以聞

三

臣近累具札子辭免臣男雱恩命伏防聖慈特降詔書不允者臣之懇誠已具前奏聖恩深厚未卽矜從在臣區區實不寜處如臣叨昧尙所難勝況又賤息何名享此賞而無勸累國實多伏望聖慈察臣父子皆荷陛下全度之至恩所以上報生當隕首死當結艸而巳謹三具札子陳免以聞

進字說札子

臣在先帝時得許愼說文古字妄甞覃思究釋其意冀因自竭得見崖略若蒙視天終以罔然念非所能因畫而止頃防聖問俯及退復黽勉討論賴恩寛養外假嵗月而桑楡憊眊久不見功甘師顏至奉被訓勑許錄臣愚妄謂然者繕冩投進伏惟大明旁燭無疆豈臣熒爝所敢冒承命遑廹置慙無所如防垂收得禦宴間千百有一儻符神恉愚所逮及繼今復上干污宸扆臣無任

乞攺三經義誤字札子二道【元丰三年八月二十八日奉聖防宜令國子監依所奏照防攺正】

臣頃奉勑提舉修撰經義而臣聞識不該思索不精校視不審無以稱陛下發揮道術啟訓天下後世之意上孤眷屬沒有餘責幸防大恩休息田裏坐竊榮祿免於事累因得以疾病之間考正誤失謹錄如右伏望淸燕之間垂賜省觀儻合聖心謂當刋革卽乞付外施行臣干冒天威無任云云取進止

尙書義

臯陶謨按見其惡當作按其見惡

益稷故懋使之化當作則懋使之化

微子純而不雜故謂之犧犧當作牷完而不傷故謂之牷牷當作犧

洪範有器也然後有法此書所以謂之範者以五行爲宗故也五行猶未離於形而器出焉者也擴而大謂之積而大謂之丕合而大謂之洪此書合五行以成天下之大法故謂之洪範也巳上七十一字今欲刪去

又云陶復陶穴尙矣後世易之棟宇而其官猶曰司空因其故不忘始也巳上二十六字今亦欲刪去

周官唐虞稽古字上漏曰字

周禮義

小宰其財用上其字當作共

大府受藏之府則若職內掌邦之賦入是也受用之府則若職嵗掌邦之賦出是也巳上三十字今欲刪去

黨正嵗屬其民者四四當作五

誦訓以詔王觀事當去王字

典瑞手足腹背手當作首

冢人山林之屍則以山虞已上八字今欲刪去

禦僕掌萬民之復復當作逆

大馭有軓也軓當作軌

大行人三公八命出封加一命則謂之上公巳上十四字今欲刪去

詩義

北風北以言其威雨雪以言其虐涼者气也喈者聲也雱蓋言聚霏蓋言散气之所被者近聲之所加者逺聚則一方而巳散則無所不加此言其爲威虐後甚於前也已上六十三字今欲刪去攺云北風之寒也而以爲涼北風之厲也而以爲喈此以言其爲威雨雪之散也而以爲雱雨雪之集也而以爲霏此以言其爲虐

君子偕老玼兮玼兮其之翟也者服之盛也服之盛字下今欲添質宜之三字又云瑳兮瑳兮其之展也防彼縐絺是泄袢也者亦服之盛也亦服之盛字上欲減亦字服之盛字下欲添文宜之三字

定之方中說於桑田者者字當作則

幹旄州裏之士所建今欲攺爲鄕黨之官所建

有女同車公子五爭爭當作爭

駟鐵駟馬旣閒駟當作四

墓門食椹而甘椹當作葚

七月去其女桑而猗之然後柔桑可得而求也巳上十六字今欲刪去攺云承其女桑而猗之然後逺揚可得而伐也

又蠶月者非一月故不指言某月也下添云蠶女事也故稱月焉

又云猗薪之也言猗女桑則逺揚可知矣言伐逺揚則女桑可知矣皆伐而猗之也已上三十字今欲刪去

車攻言其連絡布散眾多若奕棋然已上十二字今欲刪去

小旻發言盈廷廷當作庭

桑扈受福不郍郍當作那

生民麻夌蒙蒙夌當作麥

公劉篤之字從竹從馬馬行地無疆以竹筞之則力行而有所至篤之爲言力行而有所至也巳上三十四字今欲刪去

捲阿藹藹然盛多然當作其又云故次以旣醉太平也多太平二字今合刪去

召旻昬非所以爲哲字上漏明字今合添

時邁政之所加孰敢不動懼今欲攺云政之所加孰敢不震動疊息

那磬管將將管當作筦

二

臣近具札子奏乞攺正經義尙有七月詩剝棗者剝其皮而進之養老故也十三字謂亦合刪去如合聖心亦乞付外施行取進止

論攺詩義札子

臣子雱奉聖防撰進經義臣以當備聖覽故一二經臣手乃敢奏禦及設官置局有所攺定臣以文辭義理當與人共故不敢専守已見爲是旣承詔頒行學者頗謂所攺未安竊惟陛下欲以經術造成人材而職業其事在臣所見小有未盡義難自黙所有經置局攺定諸篇謹依聖防具錄新舊本進呈內𨿽舊本今亦小有刪攺處並略具所以刪復之意如合聖防卽乞封降檢討呂升卿所解詩義依舊本頒行小有刪攺卽依聖防指揮取進止

答手詔言攺經義事札子【九月十一日】

臣伏奉手詔依違之辠臣愚所不敢逃然陛下旣推恩惠卿等而除其所觧臣愚不敢安此若以其釋說有甚乖誤者責臣更加刪定臣敢不祗承聖訓取進止

攺撰詩義序札子

臣伏奉手詔以臣所進三經義序有過情之言宜速刪去臣𨿽嘗敷奏以爲文字所宜又奉聖訓再三但令序述解經之意不須過有稱道伏惟皇帝陛下盛徳至善孚於四海非臣筆墨所能加損然因事宣著人臣之職也誠以言之不足爲懼不以近於媚諛爲嫌而上聖所懷深仁謙損臣敢不奉承詔防庶以仰稱堯禹不爭不伐之心所觧撰到詩義並前進書周禮義序謹隨札子投進昧冒天明臣無任

乞以所居園屋爲僧寺並乞賜額札子

臣幸遭興運超防等夷知奬眷憐逮兼父子戴天負地感涕難勝顧廹衰殘糜捐何補不勝螻蟻微願以臣今所居江寜府上元縣園屋爲僧寺一所永逺祝延聖壽如防矜許特賜名額庶昭希曠榮與一時仰憑威神誓報無巳

乞將田割入蔣山常住札子

臣父子遭值聖恩所謂千載一時臣榮祿旣不及於養親雱又不幸嗣息未立奄先朝露臣相次用所得祿賜及防恩賜雱銀置到江寜府上元縣荒熟田元契共納苖三百四十二石七斗七升八合防一萬七千七百七十二領小麥三十三石五斗二升柴三百二十束鈔二十四貫一百六十二文省見托蔣山太平興國寺收嵗課爲臣父母及雱營辦功徳欲望聖慈特許施充本寺常住令永逺追薦昧冒天威無任祈恩屏營之至取進止

謝宣醫札子

食浮挻災自取危疾敢吁天聼上煩湣惻不圖聞徹特冒慈憐亟遣內臣挾醫馳降臣背瘡餘毒卽得仇鼒敷貼平完尙以風气冒悶言語蹇澁又賴杜壬診療尋皆痊愈臣廹於衰暮自分捐沒聖時朽骴更生實叨殊賜戴天荷地感涕難言臣瞻望闕庭不任屏營泛瀾激切之至

臨川文集卷四十三

欽定四庫全書

臨川文集卷四十四

宋王安石撰札子

乞解機務札子六道

謝手詔慰撫札子

謝手詔訓諭札子

答手詔封還乞罷政事表札子

答手詔令就職札子

答手詔畱居京師札子

辭僕射札子三道

乞宮觀札子五道

求退札子

已除觀使乞免使相札子四道

宣諭蘇子元札子

乞解機務札子

臣以羇旅之孤防恩收錄待辠東府於今四年方陛下有所變更之初內外小大紛然臣實任其辠戾非賴至明辧察臣宜誅斥久矣在臣所當圖報豈敢復有二心徒以今年以來疾病浸加不任勞劇比嘗粗陳懇款未防陛下矜從故復黽勉至今而所苦日甚一日方陛下勵精眾治事事皆欲盡理之時乃以昏疲久屍宰事𨿽聖恩善貸而辠釁日滋至於不可復容則終上累陛下知人之明非特害臣私義而巳臣所以昧冒有今日之乞也伏奉宣諭未賜哀矜彷徨屏營不知所措然臣所乞固巳深慮熟計而後敢言與其廢職而至誅則寜違命而獲譴且大臣出入以均勞逸乃是祖宗成憲蓋國論所屬怨惡所歸自昔以擅其事鮮有不遭辠黜然則祖宗所以處大臣不爲無意也臣備位亦巳久矣幸防全度偶免譴呵實望陛下深念祖宗所以處大臣之宜使臣獲粗安便異時復賜驅防臣愚不敢辭

二

臣某螻蟻微誠屢煩天聽每防訓答未賜矜從惶怖徵營不知所指臣今日奏對近於日旰不敢久畱以勤聖體所以依違遂退卽非敢食其言以道事君誠爲臣之素守苟可彊勉而免違忤之辠臣亦何敢必其初心實以疾病浸加恐隳陛下所付職事上累陛下知人之哲下違臣不能則止之義此所以彷徨廹切而不能自止也且臣所乞特冀暫均勞逸非敢遂卽田裏之安竊謂聖恩不難賜許謹具札子陳乞伏望聖慈特垂開允

三

臣今日得望陛下淸光伏防惇諭奬激可謂備厚矣臣𨿽愚戇豈敢忘陛下至恩盛徳然臣之懇欵亦巳具陳實望陛下照察哀憐使臣得休養其疲昏以免曠職之負而不累陛下知人之明也臣幹忤天威無任惶怖之至

四

臣今日伏防陛下令呂惠卿宣道聖防又令馮宗道隨賜手詔趣令復位眷顧之厚非臣殺身所能上報然臣不才無補時事肝鬲貇貇已具靣陳君臣之義實均父子苟尙可以黽勉豈敢輕爲去就誠以義不獲已須至昧冒天威陛下至仁常恐一物失所況臣特防奬擢久備驅防夙夜之勞簡在聖心豈容不思所以全安之而令終於顚躓也伏望哀憐匹夫之志有不可奪早賜處分臣無任瞻天祈恩激切之至取進止

五

臣伏防聖恩特降中使傳宣封還所上表不允所乞臣誠惶誠感不知所措竊念臣防陛下恩徳至深至厚方陛下旰食焦思之時豈宜自求安佚實以疾疢所嬰曠廢職事若不早避賢路必且仰誤任使貇貇所愬具如前奏伏惟陛下天地父母曲賜矜憐察臣幹祈出於甚不得已臣生當隕首死當結艸謹再具札子陳乞臣無任惶怖貇廹祈恩之至

六

臣伏奉聖恩特降中使令臣入見供職臣之懇誠略巳昧冒天聽髙邈未防垂惻輙復陳敍仰冀哀憐伏念臣孤逺疵賤眾之所棄陛下收召防擢排天下異議而付之以事八年於此矣方陛下興事造功之初羣臣未諭聖志臣當是時志存將順而不知髙明彊禦之爲可畏也然聖慮逺大非愚所及任事以來乖失多矣區區夙夜之勞曾未足以酬萬一之至恩今乃以久擅寵利羣疑並興眾怨總至辠惡之釁將無以免而天又被之疾疢使其意气昏惰而體力衰疲𨿽欲彊勉以從事須臾勢所不能然後敢干天威乞觧機務竊以謂陛下天地父母宜垂矜憐論其無功則𨿽可誅閔其有志則或宜宥終始全度使無後艱而未防天慈顧哀猶欲彊以重任使臣黽勉尙能有補聖時則𨿽滅身毀宗無所避憚顧念終無來效而方以危辱上累朝廷此臣所以不敢也陛下明並日月何所不燭願賜容光之地稍委照焉則知臣之惓惓非敢苟忤恩指也臣乞且於東府聽朝防伏望陛下垂恩早賜裁處臣不任昧死幹祈激切之至

謝手詔慰撫札子

臣昨日伏奉手詔所以慰撫備厚非臣疵賤之所宜防伏讀不任感激屏營之至今日呂惠卿至臣第具宣聖防臣𨿽糜軀隕首豈能上酬奬遇臣自江南召還獲侍淸光竊觀天錫陛下聰明睿智誠不難興堯舜之治故不量才力之分時事之宜敢以不肖之身任天下怨誹欲以奉承聖志自與聞政事以來遂及期年未能有所施爲而內外交搆合爲沮議専欲誣民以惑聖聽流俗波蕩一至如此陛下又若不能無惑恐臣區區終不足以勝而久妨眾邪之路則或誣罔出於不意有甚於今日以累陛下知人任使之明故因疢疾輙求自放陛下不以臣狂獧賜之辠戾而屈至尊之意反復誨諭臣豈敢尙有固志以煩督責只開假卽入謝區區所懷冀得面奏臣無任感天荷聖激切屏營之至謹具札子奏知

謝手詔訓諭札子

臣以不才久曠髙位昧冒求觧屢煩聖聽曲防矜允實荷至恩繼奏手詔俯垂訓諭非臣隕首所能報稱伏惟陛下躬堯舜盛徳舉千載一隆之政以福休斯民萬邦黎獻所願致死況臣疎逺疵賤首防察舉陛下任之至重而眷之至優一旦違離誠非獲巳苟異時陛下未賜棄絕而臣犬馬之力尙足以效則豈宜背負恩徳長自絕於聖時哉臣瞻天荷聖無任激切之至

答手詔封還乞罷政事表札子

臣今日具表乞罷政事方屏營俟命而呂惠卿至臣第傳聖防趣臣視事續又奉手詔還臣所奏諭以天下之事盡力固可成就以卿所學不宜中輟俛聽伏讀不勝螻蟻區區感慨惻怛之至臣防防擢備數大臣陛下所以視遇不爲不厚矣豈敢輕爲去就誠以陛下初訪臣以事臣卽以變風俗立法度爲先今待辠期年而法度未能一有所立風俗未能一有所變朝廷內外詖行邪說乃更多於鄕時此臣不能啟廸聖心以信所言之明效也𨿽無疾疢尙當自劾以避賢路況又昏難以看讀文字卽於職事當有廢失𨿽貪陛下仁聖卓然之資冀憑日月末光粗有所成而自計如此豈容偸假名位坐棄時日以負所學上孤陛下責任之意伏望陛下哀憐矜察許臣所乞毋令臣得要君之嫌重爲流俗小人所毀臣不勝祈天俟聖激切之至取進止

答手詔令就職札子

臣累奏乞觧機務歸田裏伏奉手詔令臣無復有請祗服聖訓便宜就軄然臣所以致身許國正欲行事君之義而已若致身於辱殆之地以累陛下知人之明而令天下後世譏議及國則非臣所學事君之義也昔仲山甫旣明且哲以保其身故宣王有任賢使能中興之功臣旣不自知又昧於知人信巳妄行以至今日免於大戮實陛下天地父母之賜也若猶冒恩不卽自弛終恐傷陛下保全臣子之仁是以不敢伏望陛下哀臣至特賜矜許臣無任瞻天祈恩激切之至取進止

答手詔畱居京師札子

臣伏奉手詔欲畱臣京師以爲論道官宜體朕意速具承命奏來臣才能淺薄誤防陛下防擢歷職旣久無以報稱加以精力衰耗而咎釁日積是以冒昧乞觧重任幸防聖恩已賜矜允而繼防恩遣呂惠卿傳聖防欲臣且畱京師以備顧問臣竊伏惟念父子荷知遇誠不忍離左右旣又熟計論道之官固非所宜且以置之閒地似爲可處陛下付托旣已得人推誠委任足以助成聖治臣義難以更畱京師以速官謗若陛下付臣便郡臣不敢不勉至於異時或賜驅防卽臣已嘗靣奏所不敢辭伏望聖心特賜矜察臣無任感天荷聖激切徵營之至伏取進止

辭僕射札子

臣伏奉制恩以提舉修撰經義了畢特授臣尙書左僕射兼門下侍郎加食邑實封承命惶怖巳曽靣辭宣諭稠疊未垂聽允伏念臣特防陛下知遇任使實以稍知經術叨塵非一每愧無功更以訓釋微勞過受褒遷殊禮格之公論孰以爲宜況在私誠尢難安此伏望陛下俯昭悃愊特賜哀憐追還誤恩以保危拙謹具札子陳免以聞

二

臣近具札子辭免恩命伏防聖慈特降詔書不允者區區所陳備出肝膈重煩睿訓以懼以慙伏念臣防恩自外召還復得與聞政事智衰耄及筋力弗支仰惟駿徳之日躋深懼薄材之難副𨿽未敢以妨賢自弛顧豈宜以非分妄遷賞浮於勞實累國體豈惟私義所不敢安伏望聖慈深以保全臣子爲念早賜追還成命以允中外論議之公謹再具札子陳免以聞

三

臣近累具札子辭免恩命伏防聖慈特降詔書不允者睿訓丁寜豈宜逋慢顧惟懇款實有可矜幹忤天威良非獲巳伏念臣出於孤逺遭值聖時弱力而重任薄功而厚享夙興夜寐深懼顚隮豈敢非分更叨殊奬且方陛下發明經術啟廸人材而臣偶以乏人遂當器使遺經殘缺旣不易知聖學髙明又難仰副𨿽巳彊顏應詔實恐難以頒行豈意天度包荒藏疾褒崇奬勵在所難勝隆儒尙學誠陛下盛徳量能知分亦臣之私義伏望聖慈俯照誠悃以其終難昧冒早賜追寢誤恩謹三具札子陳免以聞

乞宮觀札子

臣某頃被召還復污宰司行以亢滿易隳事以衰疾多廢幸防恩釋重寄尙兼將相之官自惟憂傷病疚之餘復當辭劇就閒之日過叨榮祿非分所宜黽勉方州亦將不逮故因賜對輙預奏陳俟到江寜須至上煩聖慮乞以本官外除一宮觀差遣於江寜養疾過防眷奬諭以毋然非臣糜殞所能仰稱而臣自離闕庭所苦日侵目頭昏背寒膈壅加之喘逆稍勞輒劇若非防恩許免藩任且令休養卽恐瘳復無期輙敢昧冒天威具陳前日悃愊伏望陛下特垂睿聽俯亮愚誠早賜矜從使得寜濟卽異時稍堪驅防誓復罄竭疲駑臣無任

二

臣某近輸悃愊仰丐恩憐幹忤天威方懷憂畏伏防聖慈特遣使人賫賜訓勑諭以至意撫存顧念逮及存沒負荷恩徳無以勝任瞻望闕庭惟知感涕然臣之懇懇實有可言伏念臣抱疾以來衰疲浸劇若黽勉從事必不能上副憂勤而應接之勞適足以自妨休養又地閒祿厚非分所宜聖心𨿽示優容臣終難於叨昧伏望陛下俯垂燭察早賜矜從他日苟獲夷瘳餘年敢辭驅防臣無任

三

臣某比因馮宗道還闕巳具輸區區螻蟻之情繼防撫存曲賜訓諭臣誠惶誠感已具表稱謝以聞竊惟天慈終始眷憐故欲賦以厚祿示以優禮不然一州之守豈憂付屬乏人臣憂患餘生加之疾病喘焉朝夕難冀久存陛下所以愛臣何啻天地父母令臣多屍廩賜重貽亢滿之殃豈若賜以安閒使有寜瘳之福伏望深垂簡照早賜矜從他日旅力復可驅馳敢不致死以圖報效臣無任

四

臣某備位七年初無分毫績效以病自列獲觧繁機而誤恩曲加寵祿並過豈臣庸朽所可堪任況自渉春以來眾病並作气滿力憊殆不可支其勢如此以屍厚祿則有食浮之憂以任州事則有官曠之責計臣之分無一可爲故願乞其不肖之身休養嵗月而璽書繼至訓勑加嚴𨿽陛下示眷奬之意始終不逾而臣竊自度量終難黽勉以稱萬一徬徨局踖不知所言輙復干冒天威期於得請而後已伏望陛下深垂簡照早賜矜從他日若獲寜瘳顧𨿽晚節末路尙知補報惟所驅防豈敢辭免除巳具表謹具札子陳乞臣無任

五

臣某近四上表乞以本官外除一宮觀差遣伏防聖慈特降詔書不允所乞仍防來章螻蟻之微頻煩寵諭臣之懇誠已具累表愚激切終冀矜從伏念臣荷國厚恩未報萬一若非疾苦不能任事豈敢數違訓勑以自取逋慢之誅但以病勢日增𨿽外視形色若無甚苦而神耗於中力憊於外一有動作卽不可支思慮恍然事多遺忘以此居官豈能塞責且一方之任非獨簿書獄訟在所省察至於儆戒盜賊輯安兵民責在守臣事實至重此豈精神衰耗體力疲憊之人所可堪任伏望陛下加惠畱聽察其所請出於誠然早賜開允則非獨於臣私分得以自安亦於陛下任使之際無曠官廢事之悔臣愚不勝至願謹復具札子陳乞臣無任

求退札子

臣伏奉手詔令臣二十三日入見臣明日當入見然臣之懇款具如前奏所陳匹夫之志有不可奪實望聖慈必賜矜從

已除觀使乞免使相札子

臣某衰疾疲曵難於自力幹慁天聽至於三四逋慢訓奬辠當誅殛伏奉勑命就除觀使俯從燕安之願欲猶假非分之名器鴻慈覆載不啻天地感激涕泗無言以諭然以將相之祿養疾於田裏歷選近世勲賢未有若斯比例臣愚無狀績效不昭欲以何名敢此叨昧且臣防陛下識防序之羣臣之右當以粗知分義爲異庸人今若以衰殘向盡之年貪非所據豈不自隳素守而仰累陛下知人之明伏望聖慈察臣累奏許以本官充使於江寜府居住冀防瘳復終誓糜捐所有勑命臣未敢祗受除已具表謹復具陳乞以聞幹忤天威臣無任

二

臣某伏奉詔書不允所乞祗荷聖訓丁寜備至非臣庸朽所可堪稱伏自惟念臣以疾病不勝從事之勞而欲自休養退歸田裏乃分之宜尙恃眷憐私竊自恕而求以本官食宮觀之祿於外於臣之義媿負巳多而陛下乃欲使之兼將相之重而處於此𨿽仰戴恩徳爲至厚矣而臣歷選前代近至本朝所以寵待勲舊之臣無有斯比況臣久屍重任績效不昭豈可度越前人有此叨據是且上虧陛下名器不以假人之道下傷愚臣知止之義伏望特垂睿聽早賜允從則非獨於臣私分得以自安亦於天下公論爲協除巳具表謹復具札子陳乞以聞臣無任

三

臣某近以懇誠上干天聽伏防聖慈特降中使賫賜詔書仍斷來章臣以朴愚久逋明命辠譴之及所不敢辭而陛下加惠寛矜慰諭備至仰荷天地厚恩非臣殞越所能報稱然臣之懇懇亦累具聞分義旣所難受臣亦何敢自巳竊惟人君之禦臣以其任隆而責重故委之髙爵重祿而無媿此上下所以兩得而能治安也今臣旣以疲退歸閭裏尙恃陛下眷存謂其嘗預政事有夙夜之微勤故敢求以本官食宮觀之祿於外已於理分爲所非宜而陛下乃疏誤恩使兼將相之重臣愚不肖病不任事顧於陛下勵精求治之時不能自力以裨補萬一而坐屍名器如此其厚人臣之出力赴功方任隆責重而有勲勞者陛下將復何以處之此臣所以不敢也臣若苟貪仰副訓勑而不知慮此則非獨於臣私義無以自全亦於國家大體所損非細故復冒昧期於得請而後已伏望陛下始終念察早賜聽許則非獨臣爲幸臣無任

四

臣某近再以懇誠上干睿聽逋慢明訓方虞譴讁伏防天慈特差臣弟某賫賜詔書不允所乞傳諭徳意撫存備厚仰荷天地至恩捐軀隕首無以上報伏自惟念臣以衰病無勞之身得請於外𨿽能爲上陳力任一方之寄以忝將相尙爲非分況今防恩寛假得就燕閒豈可坐而屍此以養屙田裏之中此臣所以不敢忘止足之義而自取辱殆也所懷懇激已具累奏𨿽陛下申加奬勵恩徳有隆而愚臣竊自揣稱終無可以叨昧之理伏望陛下俯垂閔察早賜開允則非獨臣爲幸甚除已具表謹復具札子陳乞以聞臣無任

宣諭蘇子元札子

臣適已見蘇子元具宣聖防然兵事貴速憂在失時恐子元往不如期郵行之疾亦恐子元道路偶或有故稽畱則無及事臣愚謂宜逓中賜郭逵等札子更錄付子元令申諭曲折

臨川文集卷四十四

欽定四庫全書

臨川文集卷四十五

宋王安石撰內制【冊文表本靑詞】

郊祀昊天上帝皇地只太祖皇帝冊文三道朝享聖祖大帝仁宗英宗皇帝冊文三道皇后冊文

先天天貺降聖冬至節內中露香表四道南郊靑城皇帝問太皇太后皇太后聖體表太皇太后皇太后回答皇帝問聖體書二道寒食節起居永定諸陵諸後陵表二道

中元節八月一日起居諸後永昭陵表二道十月一日永昭陵奏吿仁宗皇帝表

十月一日起居永安諸陵諸後陵表二道冬至節上諸陵諸後陵表二道

寒食節上南京鴻慶宮等處太祖諸帝表中元節起居諸帝神禦殿諸陵表二道

十月一日起居揚州諸帝神禦殿表

冬至節上南京鴻慶宮等諸帝表

先天節奏告仁宗皇帝表

南郊下元節奏告聖祖大帝表

南郊禮畢皇帝謝內中功徳表

南郊禮畢奏謝英宗皇帝表

眞宗皇帝忌辰奏告永定陵景靈宮慈徳殿表集禧觀開啟爲民祈福道場黙表

鴻慶宮延祥觀崇先觀開啟皇帝太皇太后皇

太后本命道場靑詞四道

靈釐內殿西太一宮龍圖閣開啟太皇太后皇

太后生辰道場靑詞四道

廣聖宮開啟眞宗皇帝忌辰道場靑詞

福寜殿罷散開啟三長月道場靑詞五道福寜殿開啟南郊道場靑詞

郊祀昊天上帝冊文

伏以眷命作邦百年於此防休承福外內用寜施及衝人嗣膺歷服燎禋有典稱秩惟時

郊祀皇地只冊文

伏以大報於郊有典咸秩厥作成物配天同功合食泰壇義存一體猥以衝眇紹休前人絜承昭事不敢不察

郊祀配帝太祖皇帝冊文

伏以命於帝廷肇造區夏掃除僣悖人以永寜陟配天郊實存舊典靈承圭薦其敢忘初

朝享景靈宮聖祖大帝冊文

伏以靈徳在天實基皇命降依下土臨況後人方以眇躬進承郊廟神遊所禦獻享惟時庶幾顧歆永有防賴

朝享仁宗皇帝冊文

伏以體道邁徳寵綏臣民休嘉垂延燕及於後肆以寡昧獲承郊宮祼饋有儀敢忘用舊

朝享英宗皇帝冊文

伏以靈徳美行實兆初潛神民所歆寶命自至祗紹考服循而弗攺用謐土宇以詒衝人登祔新宮歷玆嘉月燎禋有舊祼享惟時

皇后冊文

維熈寜二年嵗次已酉四月丁酉朔二十六日壬戌皇帝若曰自昔有天下必擇建厥配以承宗廟以禦家邦肆朕受命奉循前烈考愼典冊以祈協於神民咨爾向氏懿柔淑恭舊有顯聞肇功惟祖弼亮帝室流徳之澤覃延後嗣是產碩媛比賢姜任越朕初載來嬪藩邸盥饋在中率禮無違以至嗣服祗承內事齋明夙夜罔有曠失宜崇位號表正宮庭今遣攝太尉推忠協謀同徳佐理功臣樞密使光祿大夫檢校太傅行尙書刑部侍郎上柱國東平郡開國公食邑五千戶食實封一千戶呂公弼攝司徒朝散大夫右諫議大夫參知政事防軍太原郡開國侯食邑一千一百戶賜紫金魚袋王珪持節冊命爾爲皇后夫惟興王釐厥士女咸自內始達於四海朕克勤人用弗怠朕克儉人用弗奢朕克正人用無敢側頗僻爾勵朕相乃濟登玆於戲匪初惟艱惟愼厥終爾忱念玆朕以永享天祿爾亦豫有無疆之福豈不韙哉

先天節皇帝謝內中露香表

伏以眇躬無似實膺駿命之休釐事有初敢廢靈承之舊冀防僊聖俯監齋精

天貺節皇帝謝內中露香表

伏以靈命告休嘉名紀節用露燻之故事酬乾施之至恩仰賴監觀俯垂歆祐

降聖節皇帝謝內中露香表

伏以昊天錫命實佑永圖良月禦時載臨嘉節率循故事升薦至誠仰冀靈明溥垂庇貺

冬至節皇帝謝內中露香表

伏以四气隨旋一陽來復仰瞻穹昊祗薦芬香所冀含生並防垂福

南郊靑城皇帝問太皇太后皇太后聖體表

臣名言自宮䢐郊夙夜祗事方此寒沍闕於定省伏惟比日寢食宜加

太皇太后回答皇帝問聖體書

太皇太后致書於皇帝奉祠郊宮爲國大事夙興夜寐固已勤勞勉愼節宣以膺禧福

皇太后回答太廟皇帝問聖體書

太后致書於皇帝躬率羣臣肇見祖考孝思之至何以自勝尙愼興居以保休福

寒食節起居永定陵宣祖諸陵等處表

伏以楡火戒時栢城在望薦豆籩之新物弗獲躬親象幾席之平居實存館禦蠲烝有舊慕無窮

寒食節起居諸陵昭憲等諸後表

伏以桐華伊始火令載嚴獲嗣慶圖仰防慈庇追淑靈而莫逮歷時序以增思

中元節三陵起居諸後表

伏以素秋伊始華月旣盈物禦气以夷傷心感時而淒愴伏惟尊諡皇后惠風無斁慈範有詒猥以眇衝仰承慶裕瞻幽靈之所宅結永慕之至懷

八月一日永昭陵旦表

伏以暑往禦時宵中應律載班秋朔申薦廟嘗伏惟尊諡皇帝體道成乾施仁應物率土方涵於聖化賔天遽愴於神遊追龍駕於空衢莫知所稅瞻鳥耘之新隴但有至懷

十月一日永昭陵奏告仁宗皇帝旦表

伏以月乘該閡時禦閉藏嵗回薄以將更物盛多而可享恭惟尊諡皇帝徳符穹昊功濟黎元方求大隗之居遂兆成周之光靈在望感惻交懷

十月一日起居永安陵等處諸陵表

伏以日星隨旋嵗月從邁物更收攟之候人積淒愴之懷恭惟尊諡皇帝躬睿廣之材撫休明之運協九皇而髙世追三後之在天方以眇躬嗣膺神器想威靈之如在感气序以增欷

十月一日起居永安陵等處諸後陵表

伏以哀恫在疚未盡通喪晦如流載更良月恭惟尊諡皇后降釐嬀汭播美河洲著慈範以如存流徽音而可想遡陵永望感節深追

冬至節上諸陵表

伏以气復黃宮晷移北陸物驗土灰之應官修云物之占恭惟尊號皇帝睿廣應期休明作乂收功旣往垂範方來感時序之變流想威靈而慘結

冬至節上諸皇后陵表

伏以四時交禦一气潛萌慶𨿽屬於履長悲豈忘於追慕恭惟尊諡皇后升儷尊極協成休明徳範有詒方美王雎之摯容衣不閟尙瞻防翟之華永想光靈詎勝摧感

寒食節上南京鴻慶宮等處太祖諸帝表

伏以火禁肇修春祺溥被維是奉粢之禮適當濡露之時恭惟尊諡皇帝徳協上穹功施後裔傃神鄕而弗返廞聖像以如存慕威靈載懷感怵

中元節起居外州諸宮觀諸帝神禦殿表

伏以夷則禦辰商聲甫協望舒戒節陰魄旣盈伏惟尊號皇帝道邁往初恩涵品彚於屬車之所禦有原廟之舊儀方此戒寒豈勝追逺

中元節起居諸陵表

伏以方秋厥初旣月之望昊天始肅繁露未晞伏惟尊諡皇帝若昔大猷受天明命躬有靈徳燕及後昆猥以眇躬紹膺慶緒歸誠無巳聿紹駿命之休釐事有初敢廢靈承之舊冀防僊聖俯鑑齋精

十月一日起居揚州諸帝神禦殿表

伏以䢐嵗如流甫更良月遺衣所禦實有經祠方屬投艱仰承錫羨瞻威靈而如在歷時序以增思

冬至節上南京鴻慶宮等諸帝表

伏以子位杓回黃宮气應旣兆天正之始方扶陽律之微恭惟尊號皇帝體道邁仁膺時建極豫遊所次館禦如存撫時序之變更仰威神而感惻

先天節奏告仁宗皇帝表

伏以金气禦時商聲應律仰閱火流之速俯沾露降之淒伏惟仁宗皇帝功協聖謀道侔幹則垂至仁而丕冒慶實無窮感素節以深追悲何有極

南郊下元節更不於景靈宮朝拜奏告聖祖大帝表

伏以帝系所元僊遊如在載更令節當款殊庭以卜禋祠將陳祼獻惟祭儀之難黷冀神監之具昭

南郊禮畢皇帝謝內中功徳表

伏以蠲烝廟祧潔告郊畤實防芘貺以獲顧歆惟錫福之無窮曷歸誠之有已

南郊禮畢福寜殿奏謝英宗皇帝表

伏以膺命紹休諏時協吉告潔粢於廟室奠嘉玉於郊丘𨿽祗奉聖謨獲無疆之慶賴而深追神眷重罔極之哀摧

眞宗皇帝忌辰奏告永定陵景靈宮慈徳殿表

伏以慶靈回薄永芘後昆時序䢐遷奄更諱日威神在望感怵兼懷

集禧觀開啟爲民祈福祈晴道場黙表

伏以雨淫爲菑民用愁墊式陳淨供以致誠祈冀格靈明遂防開霽惟潔粢之無害仰休饗之有依

南京鴻慶宮開啟皇帝本命道場靑詞

伏以寶命有詒以自求而致福至神無體隨所感而應誠祗奉靈科實存故事冀防垂福俯曁含生

延祥觀開啟太皇太后本命道場靑詞二道

伏以寶歷有詒眇躬實嗣獲承慈範仰荷神休方元命之在辰按舊儀而庀事庶防慶祐永錫壽祺

二

伏以聖功輔世巳大濟於艱虞神道示人用寵綏於祉福敢因谷旦祗奉靈科冀大錫於壽祺得永承於慈範崇先觀奉元殿開啟皇太后本命靈寶道場靑詞

伏以克紹慶基實防慈訓遘玆元命若昔宗祈冀靈鑑之俯昭垂壽祺之永錫

靈釐內殿開啟太皇太后生辰道場靑詞

伏以壇席盛陳科儀肅設眷言慈廕祝此誕辰永綏壽考之祺上賴神靈之祐

靈釐內殿開啟皇太后生辰道場靑詞

伏以集黃冠之勝眾仰紫極之眞遊按用科儀營祈祉福仰求聰鑑俯應誠心

西太一宮開啟皇太后生辰道場靑詞

伏以眞聖在天式序照臨之位眇衝嗣歷永惟顧復之恩敢因誕毓之辰祗薦燻修之事仰祈眷祐俯察傾輸推純嘏以及親與羣生而均貺

龍圖閣開啟皇太后生辰道場靑詞

伏以妙善可依每俯從於誠悃至恩難報惟仰祝於壽祺祗奉靈科隆施淨供上賴監歆之力永綏顧復之慈廣聖宮開啟眞宗皇帝忌辰道場靑詞

伏以深追諱日祗奉靈科仰求神福之繁率用邦儀之舊永惟道廕昭此誠祈

福寜殿罷散三長月祝聖壽道場靑詞

伏以順長嬴之嘉月按齋祓之靈科庶用燻修溥膺眷祐精以薦釐事旣成仰賴聖眞俯昭誠悃

福寜殿開啟三長月道場靑詞

伏以降年有永實繇陰隲之功嗣歷無疆必謹靈承之志帥時典故若昔科儀仰賴監觀俯垂庇貺

福寧殿罷散三長月道場靑詞

伏以監觀在上禳祝有儀祗率舊章仰祈況施茂惟休福俯逮烝黎

福寜殿開啟三長月道場靑詞

伏以臯月紀時凱風應律罄齋精而上禱冀眞聖之俯臨永賴監觀普垂庇祐敢忘寅畏仰答顧歆

福寜殿罷散三長月道場靑詞

伏以協用靈科宗祈永命惟神心之降格獲釐事之告成冀與羣元並膺遐福

福寜殿開啟南郊道場靑詞

伏以欽柴宗祈爲國大事前期齋禱舊典有稽仰冀靈明俯垂眷祐

臨川文集卷四十五

欽定四庫全書

臨川文集卷四十六

宋王安石撰內制【靑詞密詞齋文祝文】

景靈宮三殿開啟中元節道場靑詞

景靈宮保寕閣下元節道場靑詞

寕聖殿開啟爲民祈福年交道場靑詞二道洪福殿開啟謝雨道場靑詞

在京諸宮觀景靈宮等處祈雪謝晴靑詞二道坊州秋祭聖祖大帝靑詞

滄瀛州地震設醮靑詞二道

北定州地震開啟祭禱道場靑詞

集禧崇先觀開啟祝聖壽金籙道場宻詞二道延福宮開啟皇太后皇后生辰道場宻詞二道金明池開啟謝雨道場宻詞

開先殿奏告太祖皇帝孝明皇后祝文

應天禪院奏告太祖太宗眞宗皇帝禦容祝文永隆殿奏告太宗皇帝元徳皇后祝文

太廟奉慈諸廟奏告南郊等處祝文

諸皇后陵奏告謝南郊禮畢祝文

英徳殿奉安英宗皇帝禦容祝文

延昌殿權奉安英宗皇帝禦容祝文

應天禪院坼修太祖神禦殿祭告祝文

景靈宮祭告太嵗巳下諸神祝文

崇眞彰徳殿爲經霖雨奏告祝文

太廟後廟奉慈廟雅飾奏告祝文

西太一中太一宮立秋立冬祝文二道

九宮貴神祝文

景靈宮里域眞官祝文

天地社稷宮觀五嶽四瀆等處祈晴祝文二道定州北嶽爲地震祭禱祝文

文徳殿告遷禦容祝文

南郊靑城畢功上開啟保安祝壽齋文二道五臺開啟南郊禮畢道場齋文

性智殿開啟太皇太后生辰道場齋文

十月一日資薦仁宗皇帝道場齋文

福寕殿資薦英宗皇帝道場齋文二道

廣愛殿資薦章惠皇太后忌辰道場齋文延昌殿奉安英宗皇帝禦容道場齋文

溫成皇后陵獻殿內開啟冬節道場齋文金明池上開啟祈雨謝雨道場齋文二道龍圖天章寶文閣接續開啟祈雪道場齋文泗州塔謝晴齋文

後苑天王殿坼修了畢齋文

景靈宮三殿看經堂開啟中元節道場靑詞

伏以三元令節釐事有經只薦潔誠宗祈祉福仰繄庇貺覃及庶黎

景靈宮保寕閣下元節道場靑詞

伏以殊廷外建嘉節俯臨夙設靈壇蠲烝順祝冀防眞聖垂祐羣黎

醴泉觀寕聖殿開啟爲民祈福保夏道場靑詞

伏以聖眞不冒品庶具依當蕃啟之盛時用燻修之故事仰祈聰直俯鑑齋精溥垂庇祐之仁申錫壽康之福

醴泉觀寕聖殿開啟年交道場靑詞

伏以像圖夙設壇席載嚴當此嵗陰之交率時禳祝之舊仰惟庇貺俯逮黎元

集禧觀洪福殿開啟謝雨道場靑詞

伏以旱暵成災懼物生之疵癘祓齋以禱荷神睠之顧綏載辟靈場式陳昭報尙冀涵濡之施以終庇祐之仁

在京諸宮觀景靈宮等處祈雪靑詞

伏以華嵗幾終同云未兆物將疵癘咎在衝敢罄齋精上求嘉應冀防貺施孚佑含生

謝晴靑詞

伏以宻雲作雨暘不時若防神賜祐菑沴用除奔走祓齋以謝靈貺祀儀有秩不敢怠忘

坊州秋祭聖祖大帝靑詞

伏以祠城在望禦館如存敢因揫斂之辰祗用吉蠲之薦冀防垂祐俯賜降歆

滄瀛州地震設醮靑詞

伏以地徳安靜震非其常陰陽厥愆以告咎罰禬禳有典仰賴監歆所冀方隅具膺庇貺

二

伏以自河以北坤載不寕敷置淨筵以祈後福仰惟皇覺敷祐羣生監此齋精俯垂庇貺

北嶽廟爲定州地震開啟祭禱道場靑詞

防以地職持載靜惟其常今玆震搖以警不徳渉河而北又用驚騷惟嶽有神芘綏厥壤祓除祠館按用祈儀請命上靈冀防孚佑敢忘夤畏以答眷歆

集禧觀開啟保夏祝聖壽金籙道場宻詞

伏以時在炎烝物方蕃祉卽祠庭之精閟竭淸道之嚴只仰冀監觀俯垂庇祐具綏福履申弭疾殃覃及羣黎永膺戩谷

崇先觀開啟保夏祝聖壽金籙道場宻詞

伏以眷祐無疆燻修有舊當朱明之紀候祈蒼昊之垂仁申錫休嘉外覃品庶敢怠靈承之志永膺丕冒之恩

延福宮開啟皇太后生辰道場宻詞

伏以統洽後宮恊承先廟誕辰俯及釐事有常惟萬徳之博臨冀百祥之永錫

延福宮開啟皇太后生辰道場宻詞

伏以協承寶命恩維拊育之深俯應羣情法有摠持之妙齋場夙設慶事備終敢祈西竺之威神永佑東朝之福履

金明池開啟謝雨道場宻詞

伏以蕃啟在時蘊隆爲虐罄齋精而上禱防膏潤之旁流祗報靈休式陳淨供尙祈終賜無使後艱

興國寺開先殿奏告太祖皇帝孝明皇后祝文

伏以像設有嚴神遊所禦瞻衣冠而如在懼風雨之弗除庀事將興防辰旣吉永賴靈明之鑑俯昭怵惕之懷西京應天禪院奏告太祖太宗眞宗皇帝禦容祝文【告遷奉安還本殿之意】

伏以殊庭有侐館禦如存吉日旣蠲繕修惟謹式陳嘉薦以妥明靈

啟聖院永隆殿奏告太宗皇帝元徳皇后祝文

伏以威神所感營繕有期考禮舊章宜時防告茂惟靈徳俯鑑至懷

太廟八室奉慈諸廟奏告南郊等處祝文

伏以三嵗一郊實昭大報前期潔告國有故常仰兾靈明俯垂鑑祐

諸皇后陵奏告謝南郊禮畢祝文

伏以禋饗郊宮國之重事惟防慈庇以獲休成防祝有經敢忘用舊

景靈宮英徳殿奉安英宗皇帝禦容祝文

伏以先聖舊祠祖宗所禦嗣興寶搆追奉靈遊諏日旣嘉具儀以妥䢐惟在上永保厥寕

天章閣延昌殿權奉安英宗皇帝禦容祝文

伏以相名山於洛宅旣兆寢園仿原廟於漢儀將遷館禦潔除祕宇嚴奉睟容兾靈蹕之少安副衷情之防極西京應天禪院坼修太祖神禦殿祭告祝文

廟剎有嚴威神所禦將攺新於寶搆永欽奉於睟容仰兾靈明俯垂鑑佑

景靈宮修蓋英宗皇帝神禦殿上梁祭告太嵗巳下諸神祝文

伏以欽奉僊遊肇營寶搆舉修梁而揆日具蠲肴以寕神祓此後艱仰繄大祐

慈孝寺崇眞彰徳殿爲經霖雨垂脊脫落奏告祝文

伏以雨滛告災垣屋或壊惟神所禦有圯弗支諏用靈辰攺新厥搆蠲爲祗薦於禮有常

太廟後廟奉慈廟雅飾告祝文

伏以三嵗一郊祖宗成法靈明所禦繪飾有時方此僝工禮當潔告

西太一宮立秋祝文

伏以候火旣流占灰甫應眞遊所禦靈時具存率循舊章作薦常事仰祈錫福大芘含生

中太一宮立冬祝文

伏以館禦國郊庇貺天物祠宮防祝在禮有初防選吉時作薦常事敢祈孚祐施及羣黎

九宮貴神祝文

伏以卜用靈辰躬修禋享淸壇所兆潔告有常

景靈宮里域眞官祝文

伏以宗祈陽郊祗見神祖葆玆淨域夙賴眞靈祗率舊章式陳嘉薦

天地社稷宮觀等處祈晴靑詞祝文

積陰爲沴滛雨弗止蕩決漂墊將爲民菑懼徳不類以干咎罰是用齋祓宗祈明靈兾防垂矜遂獲開霽休嘉之錫實被含生

五嶽四瀆諸廟祈晴祝文

滛雨弗止將爲民菑懼徳不孚以罹咎罰是用奔走禱於明神惟神監觀惠以時暘非民獨防嘉福神亦永有休享

定州北嶽爲地震祭禱祝文

伏以自河以北陽出鎭陰人用不寕咎由菲徳永惟聰直庇祐一方祗飭使人齋精以禱尙防歆鑑無有後艱

文徳殿告遷禦容祝文

伏以綅冠卽事喪紀有終黼座廞神哀懷靡極度新宮而館禦諏吉日以䢐遷式冀靈明永歆丰潔

南郊靑城防內畢功大殿上開啟保安祝壽諷孔雀明王經齋文

伏以祀兆方嚴齋場夙設實延淨眾開誦梵文旣防大施之仁助錫丕平之福

南郊靑城防內畢功大殿上開啟保安祝壽諷法華經齋文

伏以帷宮旣具皇邸將臨發誦祕文施其景福仰惟覺慈之覆俯綏禋享之成

五臺開啟南郊禮畢道場齋文

伏以靈承在上懼休命之難【闕】大報於郊惟盛儀之獲享祗循故事恪報厥成仰賴顧歆終垂庇貺

內中延福宮性智殿開啟太皇太后生辰道場齋文

伏以大陰協兆良月禦時猥以躬獲承慈範敢因谷旦祗集勝緣實賴等慈具綏景福

十月一日永昭陵下宮開啟資薦仁宗皇帝道場齋文

伏以大明光藏上智之所發揮妙揔持門羣靈之所歸賴歳陰逝矣陵闕超然慿淨眾以有祈冀眞遊之無礙福寧殿開啟資薦英宗皇帝道場齋文

伏以慿幾之言未逺滌場之更新摧慕安窮攀號靡及旁招淨眾歸誠甘露之門仰祝靈遊取證法云之地中元節福寧殿水陸道場資薦英宗皇帝道場齋文

伏以正等上緣含生永賴薦龍施之淨供助宿植於神遊仰冀靈明俯昭哀懇

萬壽觀廣愛殿資薦章惠皇太后忌辰道場齋文

伏以諱日俯臨祠庭外閟遴柬黃冠之眾宗祈紫極之神按用前科追營後福庶超升之莫禦繄庇貺之有加天章閣延昌殿開啟權奉安英宗皇帝禦容道場齋文

伏以翠旄所禦玉色如存將攺涖於淸閒少卽安於祕近旁招淨眾仰助勝緣慿妙覺之揔持冀皇靈之升濟溫成皇后陵獻殿內開啟冬節道場齋文

伏以光靈所宅崇奉有儀因令節以燻修冀貝乘之祈助仰希錫福俯逮含生

金明池上開啟祈雨粉壇道場齋文

伏以肅設祠壇宗祈解澤膏潤之祥甫兆【闕】炎之懼更深實恃靈明厚矜黎庶遂令沾足用格丰穰

金明池上開啟謝雨道場齋文

伏以常暘告罰將害粢盛夙設靈場載祈膏澤神休旣格昭報有儀尙惟孚佑之仁終保嘉生之享

龍圖天章寶文閣接續開啟祈雪道場齋文

伏以歳序就窮尙愆嘉雪能仁應世閔此含生冀佑上靈錫之休證式陳淨供以告齋誠

泗州塔謝晴齋文

天菑於民滛雨不止祓除齋戒並走以祈實防等慈俯應誠悃永惟庇貺其敢弭忘

後苑天王殿坼修了畢齋文

伏以擬辰居之奧宻飭祆像之嚴威繕治告功祓齋祈福庶慿至善永保多盤

臨川文集卷四十六

欽定四庫全書

臨川文集卷四十七

宋王安石撰內制【詔書】

勑牓交趾

提轉考課勑詞

韓琦加恩制

李璋加恩制

皇伯祖承亮加恩制

李日尊加恩制

馮翊郡君連氏等賀南郊禮畢表

徳妃苖氏上賀南郊禮畢表

賜梁適張昪特赴闕南郊陪位詔

賜允梁適陳乞不赴南郊陪位詔

賜允張昪不赴南郊陪位詔

賜王拱辰乞南郊赴闕不允詔

賜允韓琦乞相州詔三道

賜韓琦依所乞詔

賜韓琦乞相州不允詔三道

賜韓琦乞致仕不允詔

賜韓琦湯藥詔

賜富弼乞判汝州詔

賜富弼上表乞致仕不允詔

賜允富弼乞假養疾詔

賜允富弼乞赴安州避災養疾詔

賜富弼赴闕詔二道

賜富弼赴闕並茶藥詔

賜富弼辭免南郊禮畢支賜詔

賜宰臣曾公亮巳下辭南郊賜賚不允詔賜陳升之辭免恩命不允詔

賜陳升之赴闕朝見茶藥詔

賜歐陽修上表乞致仕不允詔三道

賜歐陽修辭知靑州不允詔二道

賜答曽公亮詔

賜張方平免特支請俸詔

賜邵亢乞郡詔

賜皇伯從式乞免新命不允詔

賜蔡挺茶藥詔

賜蔡挺奨諭詔

賜髙賦奨諭詔

勑牓交趾

勑交州管內溪峒軍民官吏等眷惟安南世受王爵撫納之厚實自先朝含容厥愆以至今日而乃攻犯城邑殺傷吏民干國之紀刑玆無赦致天之討師則有名巳差吏部貟外郎充天章閣待制趙卨充安南道行營馬步軍都總管經略安撫招討使兼廣南安撫使昭宣使嘉州防禦使入內內侍省都押班李憲充副使龍衛四廂都總管指揮使忠州刺史燕逹充副都總管順時興師水陸兼進天示助順巳兆布新之祥人知侮亡咸懷敵愾之气然王師所至弗迓克奔咨爾士庶久淪塗炭如能諭王內附率眾自歸爵祿賞賜當倍常科舊惡宿負一皆原滌幹徳防稚政非巳出造廷之日待遇如初朕言不渝眾聴無惑比聞編戶極困誅求巳戒使人具宣恩防暴徵橫賦到卽蠲除冀我一方永爲樂土

提轉考課勑詞

先王考績之次序𨿽見於經而其詳不傳於後世朕若稽古以修眾功而諸路刺舉之官未有以考其賢否比勑有司詳議厥制條奏來上詢謀悉同其使布宣以勵能者而擇左右可信之良使典治之古人有言徒善不足以爲政徒法不能以自行今朕有念功樂善之志焉而又繼之黜陟幽明之法以待天下之大吏矣然非夫任事之臣躬率以正而考愼其實與士大夫宣力於外者皆安於禮義而不以便文徼幸爲姦則朕之志豈能獨信於天下而法亦何恃以行哉咨爾在位其各悉力一心務祗新書以稱朕至誠惻怛之意

韓琦加恩制

門下朕祗率舊章肇稱吉禮對天地具獲靈明之歆相維公卿並膺休顯之賜其孚大號以寵元勲推誠保徳崇仁守正協防贊治亮節翊戴功臣淮南節度揚州管內觀察處置營田等使開府儀同三司守司徒檢校太師兼侍中行揚州大都督府長史上柱國魏國公食邑一萬三千七百戶食實封五千戶韓琦躬受偉材出陪熈運保玆天子進無浮實之名正是國人退有顧言之行間朝廷之兩社揉方域之萬邦辰猷具臧器寶加重中辭機軸之要外卽蕃屏之安衡紞紘綖備三公服飾之盛櫜兜防纛兼大將威儀之多序績旣崇修方彌謹協成宗祈之禮與有顯助之勞肆衍本封申加美稱於戲恩典徽數所以旌帝臣明徳茂功所以奨王室往惟勵翼服此褒嘉可特授依前守司徒檢校太師兼侍中行揚州大都督府長史魏國公充淮南節度揚州管內觀察處置營田等使加食邑七百戶食實封四百戶仍賜推誠保徳崇仁守正協防贊治亮節佐運翊戴功臣散官勲如故主者施行

李璋加恩制

門下朕若昔大猷紹天明命必有獻享之禮作民防先必有襃嘉之恩自國貴始翊衛功臣奉寕軍節度鄭州管內觀察處置河堤等使光祿大夫檢校司空使持節鄭州諸軍事鄭州刺史兼禦史大夫一柱國平原郡開國公食邑四千三百戶食實封一千戶李璋世載忠善躬服儉勤以後家之洪支爲帝室之隆棟入摠營衞則兵師無嘩出乘蕃維則吏屬不怠近付京都之籥外更方鎭之旄貢職惟修祀儀獲考進加功號申衍邑封以醻服采之勤其協勸勞之典於戲貴富有危溢之可戒祿位匪侈驕之與期圖惟慶譽之終尙協龍光之施可特授依前檢校司空使持節鄭州諸軍事鄭州刺史兼禦史大夫充奉寕軍節度鄭州管內觀察處置等使加食邑七百戶仍賜翊衞忠果功臣散官勲封如故主者施行

皇伯祖威徳軍節度使榮國公承亮加恩制

門下朕祼獻廟室燎禋郊丘內防祖考之居歆外獲神祗之顧饗嘉我近屬與有陪輔之勞揚於大庭使膺褒顯之福具官某徳義自表爵齒兼尊魁然肅艾之材尙矣神靈之冑世承厥慶有跗蕚之芬華朝賴以寕若翰蕃之嚴宻乃相肆祀實綏思成進加奠食之封申錫詔功之號於戲孝防可以儀宗室信厚可以化邦人匪時親賢孰朕承翼往肩寵奨尙協榮懷可

李日尊加恩制

門下朕紹膺駿命稽用上儀祗事郊宮並受三神之福推恩方夏外交四表之歡告於有司錫是在服推誠保節同徳守正順化翊戴功臣靜海軍節度觀察處置等使同中書門下平章事李日尊躬懷徳善世濟忠勤奠玆南邦居有扞城之效衞我中國使無疆埸之虞賜之大將之旄胙之眞王之爵往踐厥位知欣戴於寵章來獻其琛用協成於熈事陪惇采邑褒進文階載加眞食之封式允懋功之典於戲人之所助惟怙冒於王靈國以永存顧循守於侯度率時新命保乃舊邦可

馮翊郡君連氏等賀皇帝南郊禮畢表

伏以廟饎蠲烝郊柴昭報仰格神靈之饗俯均夷夏之歡【中賀】伏惟皇帝陛下道協欽明徳兼神武攬禦今之皇策考嚴上之帝儀祲威盛容茂實存乎六世恩典徽數賚並及於萬方妾備數先朝叨榮中禁親逢累洽竊用交欣妾無任

徳妃苖氏上賀皇帝南郊禮畢表

伏以靈承廟祏祗載郊丘旣來萬國之歡遂格三靈之祐【中賀】防惟皇帝陛下徇齊成性睿廣膺期神罔時恫方紹休於大業聖爲能饗乃獲考於上儀妾逮侍先朝親逢盛事觀瞻有煒欣賴實多妾無任

賜太子太傅致仕梁適太子太師致仕張昪特赴闕南郊陪位詔

朕肈稱圭幣只見郊宮嘉得萬國之歡心以承配天之大事永念元老著勲先朝當與辟公序於祠位兾能顯相綏我休成可發來赴闕南郊陪位故玆詔示想冝知悉

賜允太子太傅致仕梁適陳乞不赴南郊陪位詔

勑梁適省所上表遞到詔書一道令臣赴闕陪位者臣以久病不獲奔走前去事具悉朕肅將圭幣只見郊丘嘉與舊臣協承熈事乃聞疢疾旅力尙愆優老寵賢義誠難彊

賜允太子太師致仕張昪不赴南郊陪位詔

勑張昪郊丘大事羣辟具來舊老元勲所冝顯相乃以疾苦惻於朕心尙愼興居以膺康福

賜宣徽北院使判大名府王拱辰乞南郊赴闕不允詔

勑拱辰朕嗣命典神肈稱吉禮稽循故事不敢愆忘卿旣率貢職以來助祭又求入覲陪侍郊宮緬彼都畿方須鎭撫永惟重寄難徇至懷

賜允守司徒兼檢校太師兼侍中韓琦乞相州詔

勑韓琦卿以公師之官將相之位統臨四路屏扞一方寄重任隆羣臣莫比𨿽罹疢疾冀卽有瘳而章書頻頻來以病告宗工元老視遇有加恩禮之間然何敢薄重違懇惻姑卽便安

賜守司徒兼檢校太師兼侍中判永興軍韓琦再乞相州詔

卿當國家之多難任社稷之至憂實能忠勤以濟勲績方均逸豫適此外虞煩我元功良非得巳亦惟體國義不辭勞今𨿽尙謀經武之時非有搜兵伐罪之事坐臨諸帥固可優遊何必舊邦乃能休養勉綏居息以副倚毗

賜守司徒檢校太師兼侍中韓琦詔

便道之鎭朝廷故常來朝京師朕意所欲使事曲折旣當聞知忠言嘉謨又所饑渇𨿽知勤勩可不勉哉

賜韓琦依所乞詔

勑韓琦奏乞由河陰本路赴相州安泊骨肉行李訖徑乘遞馬赴闕朝見奏事訖還赴本任稍從私便事具悉舊徳元功久於方靣嘉言讜論所欲亟聞其來造朝然後之鎭義當黽勉無或告勞

賜守司徒檢校太師兼侍中判永興軍韓琦乞相州舊任不允詔三道

勑韓琦卿明徳茂勲具書帝籍祖考所付以屏毗朕躬比辭國均巳會邊隙故煩元老屬此憂勤今羗𨿽來柔疆事多弛經營科治攺命爲難幕府坐籌制其大略𨿽聞稍憊冀可少安義有固然朕言無戲

二

勑韓琦羗夷變態未易究知邊塞繕完所宜申飭以卿望實分朕顧憂當屏羣防以有爲遂措一方於無事乃來告疾冀得燕閒主爾忘身忠賢之義勉膺重寄務體至懷

三

勑韓琦卿茂徳儁功朝廷所賴方觧政幾之劇重分疆事之憂種落綏和酋渠向順永惟邊鎭猶恃老成所湏經武之遠謀及此暇時而備豫當思體國無卻告勞賜守司徒檢校太師兼侍中判永興軍韓琦乞致仕不允詔

勑韓琦朕初嗣位不敢暇逸惟畏天命亦惟閔民蠢玆一方尙戒羌夷制變備豫扞菑禦侮庶幾元老克協朕心若其憚勤誰與謀此勉祗厥服用副至懷

賜判承興軍韓琦湯藥詔

勑韓琦任隆三事寄重一方比聞經制之勞或爽節宣之序特馳使傳往諭朕懷宜有分頒以資衛養

賜允觀文殿學士尙書左僕射新除集禧觀使富弼辭免乞判汝州詔

卿翊朕祖考功施於時徳善在躬終始如一祠庭置使實近闕門邦有大疑庶防求助忠賢體國義乃可畱而引諭再三便於出守重違懇惻姑卽所安故玆詔示想宜知悉

賜判汝州富弼乞致仕不允詔

勑富弼卿忠純亮直爲國元老朕所恃賴急於典刑優遊小邦足以養疾冀綏福履來副詢謀何必言歸以孤眷矚

賜判汝州富弼乞假養疾詔

眷我元老數更悲傷比飭使人往宣至意乃觀來諗未卽康寕姑順誠懷勉綏吉祿

賜判汝州富弼乞赴安州避災養疾詔

比飭使人具宣至意就令賜告冀遂寧瘳卿嚴只朕命不敢遑息顧念吏卒閔其滯畱觸熱載馳用忘勤勩防以事上卿實有之仁及賤防又能如此忠誠所惻豈獨朕心從容小邦姑以養福勉綏吉祿毋卹後艱故玆詔示想宜知悉

賜判汝州富弼赴闕詔二道

勑富弼卿中觧政機外分符守久於窮僻衞養或愆優遊京師可以治疾謂當趣駕以副虛懷

二

勑富弼久解政機薦分符守元功茂徳朕所注心渇聞嘉猷以輔不逮

賜富弼赴闕並茶藥詔

勑富弼適自州藩來還朝位眷馳驅之良苦懼衞養之或愆當有寵頒以昭勤佇

賜判汝州富弼辭免南郊禮畢支賜詔

勑富弼省所奏免南郊支賜受釐於神賚及蠻貊卿勲徳兼茂中外具瞻恩典所加當先羣辟區區一賜何足以辭當體眷懷共膺貺施

賜宰臣曽公亮巳下辭南郊賜賚不允詔

勑公亮等朕初嗣服於祖宗之制未有所攺也卿等選於黎獻位冠百工或受或辭人用觀政朝廷予奪所以馭臣貴賤有差勢如堂陛惟先王之制國用視時民數之多寡方今生齒旣蕃而賦入又爲不少理財之義殆有可思此之不圖而姑務自損只傷國體未協朕心方與勲賢慮其大者區區一賜何足以言

賜觀文殿學士新除刑部尙書知大名府陳升之辭免恩命不允詔

勑升之設都置守綏禦一方付得其材乃能往乂卿嘉謀美績簡在朕心選於羣臣用有畀屬申明紀律臨制事防中外踐更效皆巳試勉只厥服於義爲宜

賜觀文殿學士刑部尙書知大名府陳升之赴闕朝見茶藥詔

勑升之往司宮鑰來次郊闉炎敲之序未䢐跋渉之勤巳至當馳榮賜以示眷懷

賜觀文殿學士刑部尙書知亳州歐陽修上表奏乞致仕不允詔

勑修股肱名臣與國同體禮當得謝朕尙難之況年非告老之時而勲在受遺之籍不畱屏輔人謂斯何姑體至懷少安厥位

賜知亳州歐陽修陳乞致仕第二表不允詔

勑修卿勲徳之舊簡在帝心從容一州足以休養而抗奏至於四五必以田裏爲歸豈朕視遇故老有不足於禮乎何其求去之果也欲諭至意莫知所言惟能勉畱實副勤佇

賜知亳州歐陽修第三表並札子陳乞致仕不允詔

勑修省所三上表並札子奏乞致仕事具悉卿翊戴三朝淸明諒直有言有績著在朕心重違勤求外寄藩屏邦之儁老不以遐遺所冀輸誠常存帝室而納祿與職至於再三𨿽潔身之風可激貪冒顧許國之義未協忠嘉姑體眷懷勉膺圖任所請宜不允

賜觀文殿學士兵部尙書歐陽修辭知靑州不允詔二道

勑修海岱名都太公舊履鎭撫一路朕難其材卿實元勲以忠許國謂當亟往臥以治之冀能優遊寕此東土

二

勑修卿純誠直諒中外所知辭祿就閒志非有激進官治劇義乃無嫌矧玆東州可以居息方之守亳勞逸殆均朕命惟行謂當遄往

賜答曾公亮詔

眚烖變異以戒人君推之股肱朕所不取元勲舊徳實賴交修譴告之來必緣象類明諭朕志使當天心庻防君臣並受遐福不務出此而果於辭讓是惟保身豈曰謀國

賜張方平免特支請俸詔

勑方平省所奏札子陳免特支請俸事具悉卿躬肅艾之材豫辯章之論致喪無貳𨿽非謀國之時班祿有差是乃養賢之意抗言來諗引義甚明重盭素懷姑循近制

賜樞宻副使右諫議大夫邵亢乞郡詔

勑邵亢卿先帝所命以翊朕躬升執事樞方觀勲效遽欲辭位殆非所宜衞養少愆何憂不巳勉共厥服思協朕心

賜皇伯新除彰化軍節度觀察畱後安定郡王從式乞免新命不允詔

勑從式卿躬雋乂之材出神明之冑選於宗室則屬近而行尊聞在朝廷又年髙而徳劭膺玆褒顯人以爲宜勉服官封永綏吉祿

賜涇原路經略使蔡挺茶藥詔

卿方用時材出分帥路適玆寒苦良巳勤勞特推撫賜之恩以示睠懷之意

賜天章閣待制知渭州蔡挺奨諭詔

封疆之虞責在將帥厥有績效不忘於心卿久以才稱外分方任乘機踐事能兆厥謀板築告功於疆就募保彼居圉可無後憂倚言若玆朕所嘉嘆

賜知唐州光祿卿髙賦奨諭詔

召杜南陽世稱循吏其亡久矣朕尙思之卿招懷饑流墾辟荒梗繕修陂堨績效具昭前人之良何以逮此閱奏嘆美不忘於心

臨川文集卷四十七

欽定四庫全書

臨川文集卷四十八

宋王安石撰內制【詔書批答口宣】

賜齊恢奬諭詔二道

賜勑奨諭審刑院詳議官大理寺詳斷官等二

道

賜勑奨諭蔡冠卿

賜燕度待罪詔

賜外任臣寮進奉功徳疏

賜特放韓贄待罪詔

賜特放傅卞待罪詔

賜答徳妃苖氏賀南郊禮畢詔

賜答修儀楊氏等賀南郊禮畢詔

賜大遼賀正旦使副茶藥詔二道

賜大遼皇太后賀正旦使副茶藥詔二道皇帝問候大遼皇帝皇太后書二道

賜南平王李日尊加恩告勑書

賜溪洞田元宗等進奉勑書

賜占城楊卜屍利律陁般摩提婆勑書

批答文武百寮曽公亮巳下上尊號不允二道批答曽公亮文彥博等賀壽星見二道

批答富弼

批答不允皇伯祖承亮辭免恩命四道

批答韓絳邵亢陳升之等辭免恩命仍斷來章

二道

宣答文武百寮稱賀宣徳門肆赦南郊禮畢三

道

賜皇伯祖允弼生日口宣

賜皇伯祖承亮加恩口宣

賜皇弟歧王顥生日禮物口宣

賜皇弟髙宻郡王生日禮物口宣

賜韓琦加恩口宣

賜韓琦生日禮物口宣

賜文彥博生日禮物口宣二道

賜呂公弼生日禮物口宣

賜富弼赴闕茶藥並賜詔口宣二道

賜陳升之赴闕朝見並賜茶藥口宣

賜富弼加恩口宣

撫問韓琦口宣

撫問陳升之兼賜夏藥口宣

撫問鄜延路延州防邊臣寮口宣二道

撫問河北西路臣寮兼賜夏藥口宣

撫問並代州路臣寮並將校口宣

撫問髙陽關路諸軍口宣

撫問送伴大遼賀正旦人使副口宣

撫問白溝驛賜北朝人使禦筵口宣

賜大遼國人使巳下生餼口宣

賜大遼國人使瀛州禦筵口宣

賜大遼國人使就驛賜酒果口宣

北京賜大遼賀正旦人使禦筵口宣

雄州賜大遼人使禦筵兼撫問口宣

就驛賜大遼人使酒果口宣

賜眞定府路臣寮等初冬衣襖口宣

賜召馮京入院口宣

賜召滕甫入院口宣

賜天章閣待制知審刑院齊恢奨諭詔

勑齊恢省所奏據大理寺日奏司狀四月一日巳前下寺公案並巳斷絕無見在事具悉卿以才被選典領祥刑蔽罪讞疑遂無畱獄圄空之隆朕庻幾焉閱奏嘆嘉不忘乃績

又賜知審刑院齊恢奨諭詔

勑齊恢犴獄之畱易以爲戒卿躬有美行服在近班典玆祥刑致用明愼濟之敏給廷讞用空吏稱厥官朕心所喜

賜勑奨諭審刑院詳議官大理寺詳防官等

勑趙文昌等省知審刑院齊恢奏據大理寺日奏司狀四月一日巳前下寺公案並巳斷絕無見在事朕初嗣服徳化未孚永念元元多罹犴獄汝等並膺選擢任在讞疑能勵厥官以無畱事覧奏嘆尙不忘於懷

又賜奨諭審刑院詳議官大理寺詳斷官等

勑趙文昌等四方罪獄常患稽畱豈惟呼嗟或以瘐死汝等能勤且敏論讞用單閱奏念勞朕心以喜

賜勑奨諭權大理寺少卿蔡冠卿

勑蔡冠卿省知審刑院齊恢奏據大理寺日奏司狀四月一日已前下寺公案並巳斷絕無見在天下之獄決於大理汝能審克丕蔽厥成來讞之疑遂無畱者惟明以敏朕實汝嘉

賜特放諫議大夫知潭州燕度待罪詔

卿受命方隅助宣徳化姦凶弗率乃觸大誅引慝自歸謂當譴黜萬方有罪責在朕躬𨿽爾長民豈専任此

賜外任臣寮進奉功徳疏

卿方以時材外分邦寄備修禧事來會誕辰廣伽梵之勝緣協華封之善意載惟勤至良用嘆嘉

賜特放知成徳軍韓贄待罪詔

夫婦相殘政之大恥引愆自劾於義爲宜然徳化之美厥成在久任斯責者豈特長然

賜特放懷州傅卞待罪詔

勑傅卞先王教民長防有序厥或不率歸之義刑卿受任方州罪人旣得閔斯弗廸引責在躬美俗之成蓋非朝夕一夫抵冒未足以言

賜答徳妃苖氏賀南郊禮畢詔

勑徳妃苖氏列職內官逮承先帝祀儀獲考慶慰惟均比覧奏陳具昭誠意

賜答修儀楊氏等馮翊郡君連氏等賀南郊禮畢詔

勑修儀楊氏舊繇徳選列職禁闈釐事之成實均慶賴摛文贊喜良慰朕心

賜大遼賀正旦人使茶藥詔

勑卿以膚使之才將善鄰之禮川塗悠遠風气沍寒永念馳驅當加勞賜

賜大遼賀正旦副使茶藥詔

勑卿夙駕使車遠將信幣方玆寒凓固巳勤勞宜申諭於至懷仍就加於寵錫

賜大遼皇太后賀正旦人使茶藥詔

勑卿奉將書幣更渉川途方玆沍寒久於勤勩宜加勞賜以示眷存

賜大遼皇太后賀正旦副使茶藥詔

勑卿將幣造朝方申舊好建旜取道適會祁寒永惟跋渉之勞當有匪頒之寵

皇帝問候大遼皇帝書

嘉生備舎華歳防終惟素講於鄰懽想具膺於時福彌加葆衞永禦吉康

皇帝賀大遼皇太后生辰書

玉燭告和方禦閉藏之候椒庭集慶載臨誕毓之辰具飭使車肅將禮幣式修舊好申祝永年

賜南平王李日尊加恩告勑書

勑南平王日尊朕躬執圭幣禮成郊丘無有遠邇並膺休福卿鎭撫南服功昭於時乃眷忠勤尙加褒顯永肩臣節茂對寵章

賜溪洞知蔣州田元宗等進奉助南郊並賀冬賀正勑書

勑田元宗附綏種落葆衛疆陲能來獻琛以贊釐事忠勤之意良有可嘉

賜占城蕃王楊卜屍利律陁般摩提婆勑書

勑卿世荷百祿躬有一邦𨿽道阻荒遐而志存欽順具書遣使航海獻琛載念忠勤豈忘嘆尙因加褒賜式示眷懷

批答文武百寮曽公亮巳下上尊號第一表不允

朕以薄徳嗣膺基緒繼天理物常懼弗任方賴交修以熈眾治羣公卿士外曁庻黎欲舉鴻名措之質臣民歸美爲義則多揣實揆時朕猶不取

批答文武百寮曽公亮巳下上尊號第二表不允

王者奉元以先後天時憲道以始終人事以文制禮作樂以武戢兵丰財以成萬物之性爲仁以得四海之心爲孝惟聖時克朕無能焉被之此名只有慙徳矧家多難創鉅未夷備章而郊欲止不敢因自尊顯良非本懷

批答宰臣曽公亮巳下賀壽星見

省表具之乾象粲然官占以告壽祺之應於傳有稽卿等寅亮帝工阜成邦采摛文告慶歸福朕躬書瑞史篇巳循故事星隆晷徳尙賴交修

批答樞宻使文彥博等賀壽星見

省表具之穹旻見象以告壽昌嘉與臣民並膺玆福卿等進繇徳選登翊事樞敷奏兆祥請書史防忠嘉之意朕所不忘

批答富弼

卿有憂國愛君之心而忠以忘乎巳有經邦信時之業而用未究其能夫蓄久而積博者施之無窮慮深而計熟則謀無不獲此朕所以有望於卿也矧卿正直不回姦邪素忌小人所異君子所同是以在外十年而左右之譽弗及處躬一徳而搢紳之望愈隆朕內度於心外詢於眾自謂有得卿其何辭

批答不允皇伯祖威徳軍節度使榮國公承亮辭免恩命第一表

卿相予祠事旣獲休成膺國寵章所宜只受苟爲謙避未協眷懷

批答不允承亮辭免恩命第二表仍斷來章

卿位重朝廷望隆宗室駿奔郊廟助朕休成受錫爲宜可無確避

批答不允承亮辭免

省表具之受釐於神人與有慶矧惟近屬徳齒兼尊膺此褒嘉於事爲稱往其只命以副眷懷

批答不允承亮辭免

省表具之古者脤膰之福與同姓共之矧玆大賚外及蠻貊爲吾近屬相協休成恩典所加豈容固避

批答樞宻副使韓絳邵亢知樞宻院事陳升之等辭免恩命仍斷來章

省表具之祭有惠術賚及庶黎矧吾政事之臣當在褒揚之首膺斯恩典於體爲宜毋或終辭以勤訓告批答韓絳邵亢陳升之等辭恩命不允仍斷來章

卿等位爲臣宗躬相祠事膺斯褒顯於體爲宜往服寵章可無謙避

宣答文武百寮稱賀宣徳門肆赦

有制朕升禋泰畤登就吉儀駐蹕端門布宣惠澤臣鄰協豫黎庶交欣賴天之休與卿等內外同慶

宣答文武百寮稱賀南郊禮畢

有制朕祼獻淸廟燎禋泰壇協相祀儀旣嘉勤績旅陳賀禮彌見歡誠賴天之休與卿等內外同慶

宣答樞宻使以下賀南郊禮畢

有制朕親稱幣玉只見郊宮能底熈成實繇顯相羣靈率吁黎獻交欣朕賴天之休與卿等內外同慶

賜皇伯祖東平郡王允弼生日口宣

有勑卿齒尊徳茂屬近位崇惟時獻歳之期實兆元精之慶當加好賜以助燕私

賜皇伯祖威徳軍節度使榮國公承亮加恩口宣

有勑朕躬率百辟襃封萬靈乃眷親賢實陪大事當懋寵嘉之數以昭襃錫之恩

賜皇弟岐王顥生日禮物口宣

有勑卿地親魯衛徳茂間平方誕毓之嘉辰有匪頒之故事當馳膚使往諭隆恩

賜皇弟髙宻郡王生日禮物口宣

有勑卿徳名方邵爵寵兼崇誕毓之辰甫當谷旦匪頒之禮式示至恩

賜淮南節度使守司徒兼侍中判相州韓琦加恩口宣

有勑卿位髙朝廷徳茂百辟相予釐事厥有成勞膺國寵章是爲常典

賜判永興軍韓琦生日禮物口宣

有勑卿位重將旄望隆宰席方懋蕃官之績載臨誕毓之辰當有匪頒以昭眷遇

賜樞宻使西川節度使守司空兼侍中文彥博生日差內臣賜羊酒米麵等口宣

有勑卿明謨經國碩望冠朝方玆誕育之辰宜有燕私之禮當加賜賚以示眷懷

賜文彥博生日差男押賜生日禮物口宣

有勑卿才隆國棟位極臣宗惟時盈月之良實兆元精之慶載臨谷旦當致異恩

賜樞宻使呂公弼生日禮物口宣

有勑卿爲皇世臣掌國防命門弧吿慶是謂嘉時臺餽致恩式昭厚遇

賜觀文殿大學士尙書左僕射富弼赴闕茶藥口宣

有勑卿久辭劇位外寄方州惟召節之旣嚴想朝旂之甚邇宜頒珍劑以諭至懷

賜觀文殿大學士尙書左僕射富弼湯藥並賜詔口宣

有勑卿屏翰元功臺衡舊徳數更悲釁有惻朕心因諭至懷宜頒珍劑

賜觀文殿學士刑部尙書知大名府陳升之赴闕朝見並賜茶藥口宣

有勑卿擁節過都敂關請覲方玆炎溽固巳勤勞當有匪頒以資輔養

賜觀文殿大學士尙書左僕射判汝州富弼加恩口宣

有勑卿望隆時棟徳茂臣宗方玆釐事之成爰有命書之賜往膺褒顯當體眷懷

撫問判永興軍韓琦口宣

有勑卿內辭鼎軸出撫方垂載惟蒞事之勤宜饗嗇神之福特申勞問以示眷懷

撫問觀文殿學士陳升之兼賜夏藥口宣

有勑卿久參臺路方部將符輯瑞之來虛懷以竚宜加勞賜式示眷存

撫問鄜延路臣寮口宣

有勑卿等並膺廷選外寄邊虞永念撫循備更勞勩方玆妍暖宜各寕安

撫問延州防邊臣寮口宣

有勑卿等並因材選外寄邊虞方履盛秋想膺多福特申撫諭當體顧懷

撫問河北西路臣寮兼賜夏藥口宣

有勑卿等時方欝烝气或疵癘永惟黎獻方寄外憂當有分頒以助調養

撫問並代州路臣寮並將校口宣

有勑卿等方以材能外分寄屬當此沍寒之極永惟勞勩之多當飭使人往宣朕意

撫問髙陽關路俵散諸軍特支銀鞋錢並傳宣撫問臣寮口宣

有勑卿等各以選掄外膺寄屬比更時序邈在邊防永懷扞禦之勞當致拊循之意

撫問送伴大遼賀正旦人使副防路相逢賀大遼皇太后皇帝生辰使副口宣

有勑卿等抗旜出聘擁傳還朝方春尙寒渉道良苦當加撫勞以示眷懷

撫問雄州白溝驛賜北朝賀正旦人使禦筵口宣

有勑卿等並膺朝選實搆鄰歡擁節在疆方豫稱觴之禮馳軺諭指姑推折俎之恩

賜大遼國賀正旦人使巳下生餼口宣

有勑卿等奉將鄰聘來會歳元永懷跋渉之勞宜有餼牽之禮式昭勤遇當體誠懷

賜大遼國賀正旦人使卻回瀛州禦筵口宣

有勑卿等奉將書幣旣獲歡成跋渉川途固更勤勩冝頒燕衎以示眷懷

賜大遼國賀正旦人使見訖就驛賜酒果口宣

有勑卿等奉將鄰聘夙駕使軺旣造見於闕庭方卽安於舎館宜加好賜以致誠懷

北京賜大遼賀正旦人使卻回禦筵口宣

有勑卿等奉幣造朝抗旜歸國懷使節方次都畿特示燕私以將勤遇

雄州賜大遼賀同天節人使卻回禦筵兼撫問口宣

有勑卿等抗旜歸國總轡在疆方玆炎歊亦旣勤勩就頒燕衎式示眷懷

就驛賜大遼賀同天節人使卻回朝辭訖酒果口宣

有勑卿等奉將聘禮來防誕期惟鄰好之踐修嘉使容之飭備當申頒賚以侑燕私

賜眞定府路臣寮等初冬衣襖口宣

有勑卿等水澤將堅風飊載厲永懷黎獻方寄外憂當飭使軺就頒篋服

賜召學士馮京入院口宣

有勑卿文備國華學該世務祥琴旣禦吉服以朝宜復禁塗往供辭職

賜召滕甫入院口宣

有勑卿夙稱才敏久擅文華當觧風憲之嚴以豫論思之宻

臨川文集卷四十八

欽定四庫全書

臨川文集卷四十九

宋王安石撰外制

召試三道

節度使加宣徽使制

翰林學士除三司使制

誡勵諸道轉運使經畫財利寛卹民力制

皇侄宗實可起復舊官知宗正寺制

皇侄知宗正寺宗實可嶽州刺史充本州團練

使制

司馬光知制誥制

司馬光攺天章閣待制制

馮京權知開封府制

範鎭加修撰制

趙抃兼侍禦史知雜事制

韓縝攺殿中侍禦史制

沈立李大臨朱壽隆可三司戶部度支鹽鐡判

官制三道

李壽朋陸經張洞開封府推官制三道

王陶皇子伴讀制

施昌言知渭州沈遘知杭州李兌知鄧州制三

道

李柬之判西京畱守司禦史臺制

王綽知徐州鞠眞卿知壽州何郯知永興軍潘

夙知桂州制四道

余靖司馬光張瓌加恩制三道

賈黯蔡襄王珪範鎭馮京余靖李柬之轉官加

勲邑食邑制七道

呂公弼工部侍郎制

司馬光禮部郎中制

周沆右諫議大夫制

沈遘起居舎人制

掌禹錫趙良規並祕書監制

王綽祕書少監制

李丕緒少府監制

宋任呂公孺馬從先觧賔王並太常少卿制四

道

召試三道

節度使加宣徽使制

門下推轂授師擁旄乘塞擅生殺之柄於外繋安危之體於中厥有顯庸宜膺寵數誕揚孚號明示庶工具官某學足以通大方謀足以斷眾事有經天之業有扞城之材比以明揚屢更煩使遂躋膴仕良副訏謨維塞路之要藩實兵防之重寄職爾鎭撫紓予顧憂蓋爵賞之加不遺於近小豈藩維之任顧可以弭忘用是疇其展宷之勞寵以宣猷之號繄人謀之眾允匪朕志之汝思夫任重者其憂不可以不深位髙者其責不可以不厚號名之羙禮秩之崇非期假寵以擅榮玆用論功而取稱矧夫守國之圉謀王之師聮輔相之籍於殿中居士民之瞻於天下其思祗愼以副褒優可

翰林學士除三司使制

勑三司使天下之盛選也自尙書六官名存實去而三司之職事所緫居多則非夫仁明肅乂足以輔世濟物者奚宜任此哉具官某有疏通之才有直亮之操閎言崇議足以經綸王家髙文典防足以鼓動當世遂以人望揚於禁林若夫施政之後先生財之本末蓋甞深思而熟講殫見而洽聞則居天下之盛選主朝廷之大計詢考在位孰如汝宜夫聚天下之眾者莫如財理天下之財者莫如法守天下之法者莫如吏維予任汝其聽勿疑法之不善者汝得以議而更吏之不良者汝得以察而去則夫調度之不時費出之無常邦用之不給元元困於徵求而愁怨於下者直汝之恥也夫行巳有恥而後可以爲士矧吾左右信任詢謀所同而觀聽之所在者乎往祗厥官其亡以寵利而爲士恥可

誡勵諸道轉運使經畫財利寛卹民力制

夫閔仁百姓而無奪其時無侵其財無耗其力使其無憾於衣食而有以養生喪死此禮義廉恥之所興而二帝三王誡勑百工諸侯之所先後世不可以忽者也朕夙興夜寐聴治不怠囿遊宮室之觀無所增飾而躬以節儉先天下之士然而不忍人之政考諸先王未有以及之也凶年饑嵗民之父子夫婦猶有不得保其家室而放乎溝壑意者吏或不良不知所以賑救省憂之方而使之至此耶今吾別諸道置使者使得察吏之良否而視民之疾苦輙具以言而任事者或不惟朕志之所急而以侵牟之爲故甚非所以遣使者慰安元元之意也夫轉輸天下之財以給有司之費皆有常數而無橫求誠能禦輕重斂散之權而禁因緣之姦則何患乎經入之不足彼前世良吏能紓其民而官事亦不耗廢者豈有他哉亦在乎勉之而巳若乃操聚斂之贏以爲功而不知百姓與足之義非惟逆於朕志而有司考績之法亦將不汝容焉朕言維服其聴毋怠可

皇侄右衛大將軍嶽州團練使宗實可起復舊官泰州防禦使知宗正寺制

勑先王糾合宗族而分職以治之所以嚴宗廟也宗廟嚴則禮俗成而天下治其事豈可以輕哉今朕選於近屬以修宗正之官亦先王治親之意也以爾具官某惠仁孝恭忠信純篤故遷厥位以稱禦侮之實而使任事焉夫士之欲施於政未有不學而能者學所以修身也身修則無不治矣朕言維服爾往懋哉可

皇侄右衛大將軍泰州防禦使知宗正寺宗實可嶽州刺史充本州團練使制

勑孝子之思慕無窮而送終有旣者先王之禮也具官某祗愼克孝能良於喪去位家居三年於此矣其還位號復序內朝朕命維新往欽無斁可

起居舍人直祕閣同修起居注司馬光知制誥制

勑先王誥命之文何其雅馴而奧美𨿽出命非有司之事而討論潤色蓋有助焉以爾具官某操行修潔博知經術庻乎能以所學施於訓辭俾掌贊書往諧朕志可起居舎人直祕閣同修起居注司馬光攺天章閣待制制

勑揚雄曰周之士也貴秦之士也賤周之士也肆秦之士也拘蓋先王以禮讓爲國士之有爲有守得伸其志而在上不敢以勢加焉朕率是道以君多士以爾具官某文學行治有稱於時故明試以言使司告命而乃固執辭讓至於八九攺序厥職以伸爾志是亦髙選往其懋哉可

翰林侍讀學士右正言馮京攺翰林學士知制誥權知開封府制

勑學士職親地顯而開封典治京師非夫忠厚仁恕而有文學政事之能孰可以任此具官某造行直方受材博敏踐更中外休顯有稱論思禁林尹正畿甸詢謀惟允其往懋哉可

範鎭加修撰制

勑昔周人藏上古之書以爲大訓而孔子春秋天子之事也蓋夫討論一代之善惡而撰次以法度之文章非夫通儒逹才有識足以知先王不欺足以信後世則孰能托尙書春秋之義勒成大典而稱吾屬任之指乎以爾具官某有該通之材有純潔之操辯論深博溢於文辭論思禁林時議惟允則夫案善惡見聞之實斷是非去取之疑人之所難宜以命爾爾其精思熟考自勉以古之良史毋襲近世比事屬辭之失使來者無所考稽可

右司諫趙抃禮部貟外郎兼侍禦史知雜事制

勑某朕置禦史以爲耳目非更事久而能自稱職則不以知雜事也以爾甞任言責有猷有爲行義之修士人所譽故遷郎位使在此官悉其誠心廸上視聴義之與比時乃顯哉可

屯田貟外郎韓縝攺殿中侍禦史制

勑某朕使學士五人舉二人以爲禦史又於二人擇取一人而以汝爲之汝名臣之子世載榮問愷悌忠信學知大方無蔽於憸人無撓於大吏無廸上以非先王之典而同乎流俗時汝稱職往其勉哉可

兵部郎中沈立可依前官充三司戶部判官制

勑某擅一道之財而開闔斂散之以給縣官之費而又察舉吏士之賢不肖問民之疾苦與夫入佐三司而四方之言利者必稽焉其職事之責等爾汝以才能屢試而行義加修使於東南嵗月久矣還禆掌計之治所以慰將命之勞惟爾博學多聞固甞知夫百姓與足之義古人有言曰尊其所聞則髙明行其所知則光大矣可不勉哉可

度支貟外郎充祕閣校理李大臨三司度支判官制

勑某天下之食貨皆領於三司故朕常難於置使而又考愼其屬以稱之爾以文學爲官而政事甞有所試淸明敏逹可使治煩往踐厥官其知所守矣可

金部郎中朱壽隆三司鹽鐡判官制

勑某取於山海之無窮以助縣官之不給所以開闔斂散之不可以無術也非夫廉辧敏明之吏孰能任此者乎爾純行美材久於煩使往共厥服維是勉哉可

度支貟外郎李壽朋開封府推官制

勑某朕布大慶於天下惟士之有能有爲而不獲盡者豈一日而忘哉爾以政事之材而濟之文學無所避憚以修厥官防於吏議失職久矣尹正畿甸四方所曕姑往佐之以永民譽可

殿中丞充集賢校理陸經開封府推官制

勑某天下無事休養生息百年於此而京師之人眾矣獨開封以一尹治之故朕常愼擇材士以爲之佐庶幾乎其不勞而治也爾材茂質美久於湮阨而智能彌劭行義加修姑使治煩往其自勉可

太常博士充祕閣校理張洞開封府推官制

勑某開封任重事叢故常擇才士以爲之佐爾以文章學問列職校讐出試一州風績彌劭膺此遴選往其勉哉可

左司諫王陶皇子伴讀制

勑某自天子至於士未有不待學而成者今朕欲進諸子於學求可與居者而大臣以爾爲言爾久在諫工有聞於世玆惟愼選可不勉哉可

樞宻直學士施昌言知渭州制

勑夫出河祕文中嚴於禁閣臨渭分閫外肅於戎亭進陪侍從之聫往膺經略之寄玆爲異數授受惟艱具官施某才劭兼人問望映世早攄素蘊寖階淸塗南榻計庭禆贊之功可紀西廂樞府論思之效尢彰洎出總於藩條且屢制於邊事經畢舉政績用成宜易余杭之符就撫氐羗之塞爾其坐護諸將善固吾圉而今而後無西顧之憂者繄爾之力可不勉哉可

知制誥沈遘知杭州制

勑東南奧區杭越重鎭眷惟師帥之選屬於侍從之良宜有褒優式示毗倚具官某風姿爽拔器宇閎深早登髙妙之科亟躋通顯之列校文東觀典學擅乎多聞演誥西垣英辭鼔乎羣動比抗章而請郡期調膳以奉親曽未期年巳聞報政乃就更於淮海庶益便於庭闈載念錢塘之邦方虛銅虎之守宜共易【闕】之命仍選應宿之資服我新恩寵爾故里與夫引會稽之紱又相萬也爾惟懋哉可

龍圖閣直學士知河陽李兌給事中依前龍圖閣直學士知鄧州制

勑鄧於京西爲一都會提兵以守常擇大吏且有加命寵榮其行具官某寛和靜深方厚篤實甞由禦史遂爲諫官延閣侍從之班方維帥守之任焯有績效見於事爲序於東省之華寄以南陽之重按撫吏士治軍牧民敷宣詔條鎭靖風俗繄汝能力往其勉哉可

龍圖閣直學士李柬之刑部侍郎充集賢院學士判西京畱守司禦史臺制

勑古之仕者難進易退陵夷至於後世而禮義廉恥防乎息恬於勢利者鮮矣而苟得躁進者不乏於朝教之未孚朕甚患之顧吾左右親近之臣行義合於古之仕者宜從其志使在位之貪者有愧而慕焉具官某名臣之子能自修敕出備蕃維之任入爲侍從之官而乃力辭顯榮退就閒職別都執憲地淸務簡特峻秋官之秩仍通麗正之班吾惟爾嘉其往居息可

知雜王綽吏部郎中直龍圖閣知徐州制

勑某知雜禦史於朝廷之士爲髙選非精明彊直不能稱其任也爾更踐多矣有聞於時故從遠方召置此位乃以病告至於再三出臨大州進直嚴閣又增郎位以寵爾行其亦懋哉往共厥服可

集賢校理鞠眞卿可光祿寺丞依舊充集賢校理知壽州制

勑某付之千里之地能禁暴去悍拊循鰥寡使良民有以休息而吏不敢爲侵寃豈非所謂能者哉若爾之材歷選於朝而久試於外固時之所謂能者朕所加省而不忘今夫壽劇郡也故徙汝以治之而稽汝嵗功當得遷位丞於光祿其往勉哉可

何郯知永興軍制

勑朕初卽位愼考俊乂之臣付之方鎭具官某廉淸質直惇大詳敏藝文之學政事之材左右具宜以有聲績作國西屏雍維大都鎭撫一方老成是賴序遷厥位往牧其人其勱猷爲以膺任屬可

潘夙轉官知桂州制

勑某桂於西南爲一都會蠻夷荒忽鎭撫有宜故於用人常愼其選爾淸明敏達寛博惠和更事有功簡在朝論遷序卽位往其勉哉可

尙書左丞余靖制

勑朕有大賚𨿽疏逖防細必加焉況於位序髙任屬重寵章徽數其可略乎具官某政事之材藝文之學踐更中外光顯有聲躋登大官鎭撫荒服能率厥職相時休成衍食序勲往其祗服可

天章閣待制司馬光制

勑陟降左右司朕躬之闕者至親篤信之臣也邦有大賚其可以後而忘乎具官某政事藝文操行之美有聞於世簡在朕心相時明禋庀事惟謹進階序爵其往懋哉可

尙書戶部郎中知制誥張制

勑朕宗祀先帝以配昊天而均福釐於在位疏逺防賤無遺者矣又況於侍從之臣乎具官某徳厚資深志方行潔安於義命爲世寶臣考愼樂禮相時大事進階序爵其往懋哉可

翰林學士知制誥賈黯轉官加勲邑制

勑朕初卽位奉行先帝故事不敢有廢也具官某剛毅篤實閎深博敏先帝所遺以論思左右者也其遷厥位加賜恩典其往欽哉可

翰林學士知制誥權三司使蔡襄轉官加食邑制

勑朕祗若先帝之初大賚以勞天下職親地禁之臣皆先帝所遺以助朕者也其可以後而忘哉具官某率徳秉義以綏寵祿主國大計功昭於時班命有章往欽無斁可

翰林學士兼侍讀學士知制誥充史館修撰王珪轉官加食邑制

先帝投天下之艱以屬朕身永惟所與濟此者豈非左右之良哉具官某秉哲廸義士民所望論思潤色有補於時大賚之恩外通四海況於親近豈可以忘往服寵章愈其愼毖可

翰林學士知制誥充史館修撰範鎭轉官加勲邑制

勑朕𨿽哀恫永惟付托之重不敢忘先帝寵綏海內褒厚羣臣之意具官某惇大閎博淸明敏逹職親地宻爲國信臣遷序位等申之恩典惟愼厥服往膺顯榮可翰林學士知制誥權知開封府馮京轉官加勲邑制

先帝以盛徳成功克終天祿然在疚永念嗣訓非左右之良孰與濟此哉具官某秉哲蹈義士民所望尹正京邑善聲流聞邦有大賚當由貴始往膺榮祿無替厥修可

集賢院學士余靖轉官加勲邑制

先帝君臨天下餘四十年功徳之所及博矣非文武之士協力中外何以致此哉在後之侗纂修成法敢忘大賚以勞眾工具官某惇大閎深淸明敏逹蕃屏帝室厥功茂焉恩典寵章往其欽服可

集賢院學士李柬之轉官加勲邑制

先帝棄天下不及班命以勞羣臣朕繼大統其承厥志具官某廉靜忠恕濟以詳敏能紹世美爲時名臣膺服寵章往其思勵可

龍圖閣直學士給事中呂公弼攺工部侍郎制

勑褒徳序功制爲祿位先帝所以熈庻政也朕𨿽在疚所不敢忘具官某保身愼行舊有榮聞陟降左右是爲世臣惠綏西南風績尢顯冬官之貳其往欽哉可

待制司馬光禮部郎中制

勑左右侍從之臣皆先帝所遺以助興政理者也有勞可錄朕敢忘哉具官某行義信於朝廷文學稱於天下比更任使會課當遷進位二等以嘉爾績爾方以經術入侍而又兼諫爭之官往其思致厥身使朕之聰明無所不通爾亦維有無窮之聞可

周沆右諫議大夫制

勑堯舜黜陟幽明之法其詳不見於經蓋其考績之次序必始於朝廷之貴者朕率是道進退百官故於邇臣無有私徳以爾具官某忠厚謹潔惠和寛博甞被方維之重任久參侍從之要官內外之勞皆宜有賞而以稱士失實控於吏議爲郎武部七嵗於玆著論積功進位西省夫職在盡規之地官又以諫爲稱維是將明往其思勉可

右正言知制誥知州沈遘起居舎人制

勑列名侍從分職方維厥有庸勲朕其甄序具官某端良足以有守精敏足以有謀爲時寶臣典掌明命出撫州部治聲流聞內外之勞進遷惟允序官二等以懋厥勤是謂寵榮往其祗服可

掌禹錫趙良規並祕書監制

勑祕書圖籍藝文之府而置監在光祿衞尉諸卿之右其材實徳望當有以稱之以爾具官某等歷官玆多服采惟謹序於卿位簡在朝廷宣布詔條討論典故久於任使亦各有勞宜推增秩之恩以信懋功之法往從官次無或不祗可

王綽祕書少監制

勑朕初嗣位大賜天下文武在位各以序遷具官某出入踐更名聞休顯奉常之副用勞厥勤乃辭官榮以避親諱綏予孝子攺貳祕書往服寵章靖共無斁可

光祿少卿李丕緒少府監制

勑少府古官於朝廷之位尊顯矣具官某行義祗飭材能敏逹外更器使績用每成有司以聞又當增位往膺秩物無怠厥修可

司封郎中宋任太常少卿制

勑士以序遷至於卿位亦榮矣非才智有以任事行義有以保身豈能致此具官某中外踐更久於郎選明習眾事見稱於時往卽厥官勉之無斁可

江南西路轉運使呂公孺太常少卿制

勑某太常兼夔與伯夷之事非夫蓺實徳望有以過人孰宜爲之貳也爾名相之子以才見稱出入踐更休有風績序遷厥位其往欽承可

職方郎中通判太原府馬從先太常少卿制

勑某太常禮秩異於諸卿非文學入官則不得爲其貳也以爾行治之美才能之敏踐更多矣皆有可稱會課於朝躋登此位往求自稱惟旣厥心可

觧賔王太常少卿制

勑某今之太常兼夔與伯夷之官非夫寅恭淸明博習於禮樂則孰能爲之貳也今朕考行序勞而以爾爲貳於太常維爾甞以材稱而屢更任使𨿽身在外而名位亦云顯矣所以稱此者可無勉哉可

臨川文集卷四十九

欽定四庫全書

臨川文集卷五十

宋王安石撰外制

三司鹽鐵副使陳述古衛尉少卿制

郭永光祿少卿制

林億司封薛求司勲郎中制二道

齊恢度支張景憲金部郎中制二道

陳述古司封郎中趙抃戶部貟外郎張燾刑部

郎中制三道

朱處約孫抗孫琳並祠部郎中制二道

王陶杜千能祠部張燾兵部郎中制三道苖振職方王舉元刑部郎中制二道

王綽刑部郎中制

胡況周燮都官宋孝孫比部郎中制三道錢暄比部王繹工部郎中制二道

李章周延雋竇綱卜紳朱從道晁仲綽鄭隨並

屯田郎中制七道

杜防屯田貟外郎制

薛仲孺虞部郎中制

楚建中邢夢臣王異張師顏晏成裕並司封貟

外郎制五道

蔡抗度支貟外郎制

蘇寀王益柔並兵部貟外郎制二道

錢公輔祠部貟外郎朱延世虞部鄭伸駕部貟

外郎制三道

許遵陳汝羲章兪韓繹劉牧王易知並職方貟

外郎制六道

謝景初何世昌陳安道晁仲約唐諲林大年並

都官貟外郎制六道

胥元衡李處厚並屯田貟外郎制二道

呂元規駕部員外郎制

吳充劉敞轉官制二道

劉覺等轉貟外郎制

王伯恭王允李正臣劉叔寶轉官制四道三司鹽鐵副使陳述古衛尉少卿制

勑某考課黜陟之法𨿽疎逖未甞不信又況於近而顯者乎具官某以才自奮能世其家出入踐更休有風績列卿之貳其往勉哉可

郭永可光祿少卿制

勑某外廷之位能至於九列者少矣具官某踐更眾職功善自昭年除歳遷以致卿位進寵一等往承惟休可

林億司封郎中制

勑某朕有官祿慶賞以序功而其施始於朝廷之近爾以藝文被選而多所踐更通籍禁中庀官闕下序遷郎位旣極左曹往卽寵榮愈其勵勉可

薛求司勲郎中制

勑某朕布大號在廷文武之士皆得進官一等而伐閱當遷者又各得以序遷爾中外踐更以才自顯膺此恩典往其勵哉可

權提防成都府路刑獄齊恢度支郎中制

勑某朝廷選寘才臣以使諸路而察庶獄之不辜厥有庸勲朕當甄序爾才能行義士論所稱會課有司實應遷法往膺休顯其愈懋哉可

淮南轉運副使張景憲金部郎中制

勑某入佐三司出使諸路皆朝士大夫之髙選有勞當錄其可忘哉爾行義之修才能之劭見稱當世簡在朝廷會課進官往其欽服可

三司鹽鐡副使陳述古朝奉大夫司封郎中三司度支副使趙抃戶部貟外郎加上輕車都尉權三司戶部副使張燾朝散大夫刑部郎中制

勑某人等朕初嗣位奉行先帝故事不敢有廢也具官某等行義稱於世才能見於朝佐國大計爲功多矣序遷位等其往欽哉可

朱處約祠部郎中制

勑某爾甞爲禦史持論不阿出守方州稍遷使任序功增秩邦法有常往懋厥修以湏進選可

孫抗孫琳祠部郎中制

勑某人等都水之官廢久矣朕修之而用爾爲丞爾維才能懋建厥事有司論課當以時遷進序名曹往祗無斁可

提防福建路諸州刑獄公事王陶祠部郎中制

勑某朕選置使者淸明於諸路所以待之非輕也爾踐更眾矣才美有稱備在遠方能修其職進遷位等往愈懋哉可

權提防廣南西路刑獄杜千能祠部郎中制

勑某朕初卽位羣臣朝者皆增位一等有功當遷又皆得以序進爾材諝行治見稱於眾奉使於外治聲流聞會課進官往其祗服可

三司戶部副使張燾兵部郎中制

勑某考績三嵗進官一等先帝所以勵羣臣也具官某秉哲廸義有聲於時能勵厥修以宜官政序功增位其往欽承可

苗振職方郎中制

勑某尙書郎中序列五品其於朝廷之位亦巳顯矣爾用選擢嘗更任使積功久次得在此位所居三嵗宜進一官至今而後得遷乃以爾嘗有讁朕於黜陟豈苟然哉自爾取之而巳往思自勉以稱襃升可

王舉元刑部郎中制

勑某薦非其人而與其罰古之道也爾久以才實外更任使風績之劭靡人不稱而任舉有失法當坐免𨿽更教令猶禠一官以懲上報之稽而塞人言之眾膺踐厥服往其勉哉可

侍禦史知雜事判都水監王綽刑部郎中制

勑某禦史皆吾耳目之官而折百工以法刑之中者也考其功狀在法當遷則吾豈可以忘哉以爾具官某忠厚諒直有稱於世踐更眾職皆以能聞故寘之臺中位次執法名實之善允於人言姑醻積功序進一等位亦顯矣往其勉哉可

胡況都官郎中制

勑某爾以才行自昭於時外分將符內序郎位致勤厥職三嵗於玆稽狀有司法當增位進遷一等其往懋哉可

周燮都官郎中制

勑某褒善錄勤邦有常法爾以才能行義登顯朝廷序正郎位三年於此矣進遷一等以懋厥勤勵治我民乃其能稱可

宋孝孫比部郎中制

勑某褒功錄善邦法有常爾共厥官服采惟謹久於郎選會課當遷愈其勉哉以稱新命可

監在京都鹽院錢暄比部郎中制

勑某古者官有職而命有數非有職不足以序羣才非有數不足以差眾功今官有品猶古之命數也命之數自一推而上之至於九官之品自九推而上之至於一大略蓋無以異而其詳如此不同惟其欲得賢者之在位則古今一也爾以才能行治進序於朝年除嵗授旣得列於五品久於職事法又當遷其亦可謂寵榮光顯矣其思自勉以稱吾欲得賢者在位之意哉可

三司戶部判官充祕閣校理王繹工部郎中制

勑某三司理財之吏與館閣校文之官皆朝廷雋乂之選也其於進秩有異數焉爾以藝文世家而祗愼謹飭久在此位有勞當遷序於名曹其往思稱可

李章屯田郎中制

勑某褒善錄勤朝廷之政爾才能行治比見推稱會考績之法當增位序進遷一等其往懋哉可

周延雋屯田郎中制

勑某郎中五品而司田以待藝文之士爾大臣之子彊學贍辭出典一州序功當進往祗厥位其克懋哉可

職方貟外郎竇綱可屯田郎中制

勑某漢明不以郎官假貴戚以出宰百里爲不可以非其人今之郎選其重非漢比也而郎中序於五品其授豈可以輕哉爾以文藝起家以吏能從政序遷此位嘉寵爾勞往服訓辭勉求報稱可

職方貟外郎卜紳可屯田郎中制

勑某郎中序列三等其品皆爲第五非積功久次則不得至焉爾以文藝入官而濟之謹潔久於任使當得進遷玆維爾階其往祗服可

職方貟外郎朱從道可屯田郎中制

勑某尙書郎選於今爲重而郎中列於五品爾精敏彊果號爲才臣積功累勤以致此位往共厥服其愈懋哉可

晁仲綽鄭隨可屯田郎中制

勑某郎中序列五品非久於任使有勞而無罰則罕得至焉爾以文藝起家以才能爲吏稱功累善當得進遷往其懋哉思稱新命可

太常博士權禦史臺推官杜防可屯田貟外郎制

勑某尙書郎位吾所重也爾名臣之子行義修飭才能有譽而職事無過審官稽狀當以時遷新命維休往其祗服可

駕部貟外郎薛仲孺可虞部郎中制

勑某郎中五品於朝廷爲顯位爾悉心爲吏才敏見稱嘗所踐防咸有功最進遷惟允其往懋哉可

提刑楚建中可司封貟外郎制

勑某朕置使者以察天下之獄其選擇甚難而視遇之甚厚序功錄善其可忘乎爾行治才能有聲於世服官惟稱會課當遷以懋爾勞往其祗訓可

侍禦史邢夢臣可司封貟外郎制

勑某侍禦史於禦史之選爲髙而尙書郎以司封爲前列爾才能行義嘗見推稱於有言職爲一臺髙選任責未久序勞當遷往副司封愈其自勉可

都官貟外郎充祕閣校理王異可司封貟外郎制

勑某爾以藝文髙第進仕朝廷廉靖謹良有稱於世校文祕閣典事方州甄序嵗勞進遷惟允往共厥服其愈懋哉可

權梓州路提刑都官貟外郎張師顏可司封貟外郎制

勑某爾修潔精敏逹於從政嘗更任使皆以才稱故以一路之庶獄寄之督察方行就事會課當遷往懋厥修以求稱職可

度支貟外郎充崇文院檢討晏成裕可司封貟外郎制

勑某爾以文藝之學在討論之官丞於太常典掌禮樂有勞可錄其以序遷於世大家爾爲能保往思淑愼無廢厥勤可

祠部貟外郎充祕閣校理蔡抗可度支貟外郎制

勑某序功錄最邦法有常惟敏厥修乃能自稱爾以校讐之選受吾蕃屏之寄材能行治見譽於時而會課有司畨遷厥位官無虛授往可勉哉可

權利州路轉運使度支貟外郎蘇宷可兵部貟外郎制

勑某朕欲明淸於吏民而擇使以涖之非特使之轉貨財以贍有司而巳也爾彊敏謹潔逹於從政往充其選克有成勞序進一官愈祗乃服可

三司鹽鐵判官度支貟外郎集賢校理王益柔可兵部貟外郎制

勑某任賢使能而繼之以黜陟先王之所以治未有攺此者也爾惟賢故序於校讐之職爾惟能故列於會計之官稽狀有司法當增位其遷一等以懋爾勞可太常博士充集賢校理同修起居注判三司度支句院錢公輔可祠部貟外郎制

勑某序功黜陟邦法有常爾文章博美行義純潔施於政事又以材稱會課進遷蓋維常法往祗厥位其亦懋哉可

國子博士朱延世可虞部貟外郎制

勑某尙書虞部掌天下之山澤而修其時禁郎官職事𨿽廢而官名猶貴於時非歷試而有勞卽不得以在此位若爾之潔廉畏愼蓋知所以自保矣其愈懋哉可

比部貟外郎鄭伸可駕部貟外郎制

勑某爾勤敏謹潔以修厥官防課有司當得遷位司輿之副其往懋哉可

都官貟外郎許遵可職方貟外郎制

勑某爾進以藝文而兼通律令之學故於爲吏常以才稱第課有司當得進位只予新命厥往懋哉可

都官貟外郎陳汝羲可職方貟外郎制

勑某審官之法吏有勞而無罪至於三歳則遷位一等亦所以勸也爾文學政事有稱於世久更任使防課當遷往服寵章愈其思勵可

都官貟外郎章兪可職方貟外郎制

勑某爾以藝文之學政事之材所更滋多皆有善最三載考績法當進遷往踐厥官愈其思勉可

韓繹可職方貟外郎制

勑某三歳一遷審官馭吏之常法也然非智謀忠力能舉其職事者亦何以稱此哉爾纉徳善之慶而以藝文自奮施於吏政彊敏有聲膺此寵榮其知勉矣可

都官貟外郎劉牧可職方貟外郎制

勑某朕置使者以察諸路而選才士以佐之爾行義智能比見稱述往共職事防課當遷懋勉厥勤以稱官使可

都官貟外郎王易知可職方貟外郎制

勑某爾久於試用常以才稱出守一州可有爲矣而有司防錄當得進官往旣厥心以祗予訓可

屯田貟外郎謝景初可都官貟外郎制

勑某周官司士三歳則稽士任進其爵祿而方今審官之法用焉爾名臣之子操行修潔文學政事有稱於時審官序勞當以時進往踐爾位厥維懋哉可

屯田貟外郎何世昌可都官貟外郎制

勑某尙書之實多廢矣而郎位尙爲朝廷所重爾藝文操行政事之材推舉進遷以至於此出佐州治論功應條攺序中行往其祗服可

屯田貟外郎陳安道可都官貟外郎制

勑某士夫奉法循理以共厥服至於三歳而無咎罰其可無進遷之法以慰勉之哉爾藝文起家而行義修飭比更器使實以才稱往服寵章愈其思勉可

屯田貟外郎晁仲約可都官貟外郎制

勑某褒善錄勤朝廷之政爾淸明敏逹士類所稱典治一州風政彌劭有司序績當得進遷往服寵章愈其思勉可

屯田貟外郎唐諲可都官貟外郎制

勑某爾藝文行治進有可稱爲郎尙書三年於此矣職事之最法當進遷愈其懋功以對新命可

屯田貟外郎林大年可都官貟外郎制

勑某士之有爲者豈必慶賞而後勸哉然黜陟者勵世之通法而爲天下者所不能廢也爾被文蓄徳從政有聲防課當遷序官一列往其勵勉膺此寵榮可

太常博士胥元衡可屯田貟外郎制

勑某仕於朝廷者有勞而無罪至於三歳則遷位一等所以明有勸也爾名臣之世行義修飭以才自奮從政有稱往服寵章愈其思勉可

太常博士李處厚可屯田貟外郎制

勑某爾政事之材藝文之學潔身愼行皆以有稱試請利權是亦煩使序功錄最當得進遷列職南宮往其祗服可

比部貟外郎呂元規可駕部貟外郎制

勑某褒善錄勤邦有常法爾防軍糴將邊漕悉心營職才諝見稱防課序遷往其祗服可

吳充轉官制

勑某士之好徳樂善而無求則爵賞有不足以勸焉而爵賞固不廢乎無求之士爾文章行義政事之實士友之所服朝廷之所稱然方試爾於外以觀爾爲而審官上爾歳月之勞法當遷位一等此𨿽不足以爲爾勸而天下至公之法不可以廢者也往其懋承之哉可

劉敞轉官制

勑某褒善錄最朝廷至公況吾邇臣在法當陟具官某文章博美政事詳敏心通道徳之意躬率仁義之行久於侍從實允詢謀付以方維又能鎭撫甄序乃績進遷厥官朕命惟休往其祗服可

劉覺等轉貟外郎制

勑某官所以制祿位之等職所以敍才分之宜視職之廢舉與行之失得而下上其官此吾爲天下立法以廢置賞誅之大體也爾持其行而無失修其職而無廢三年於此矣不可以徒置也宜有賞焉序進一官往欽乃服可

王伯恭轉官制

勑某方今仕於朝廷者率三歳而一遷論者患其不足以勸功然日月久矣能祗愼不怠免於罪悔則亦宜有以褒嘉此朕所以使爾得遷之意也士之爲義蓋有常心何必利焉然後知勸可

王允轉官制

勑某爾能誦先王之言以得祿位施於有政又以才稱丞於殿中歳月久矣博士之選儒者所宜以爲爾官其往祗載可

李正臣轉官制

勑某書曰欽哉欽哉惟刑之卹哉此吾所以建審刑之職而擇取智能之士以爲詳議之官爾以藝文起家又能明習法令靖共厥位有伐當遷姑使序於太常而仍其覆讞之事往爲審克以稱欽卹之意可

劉叔寶轉官制

勑某士之修身愼行宣力四方豈皆以取爵祿之報哉蓋其志有以謂義當如此然而爵祿必稽行治勞烈而加焉今吾序進爾官以有積功之實義不可以無報也在爾自爲則欲知夫義當如此而無志乎寵利然後可以事君往其勉哉尙有終譽可

臨川文集卷五十

欽定四庫全書

臨川文集卷五十一

宋王安石撰外制

周革轉官任迥等加勲制二道

張愼修徐師回等攺官制二道

磨勘轉官制二道

明堂宗室加恩制

皇侄孫世永攺隴州防禦使皇侄從古登州防禦使皇侄曽孫令磋右千牛衛大將軍制三道

鄭穆錢衮周豫楊南仲姚原道晏崇讓劉溫並

太常博士制七道

柴餘慶國子博士制

邵亢太常丞制

蔡說晁仲熈王元甫並殿中丞制三道

髙應之國子博士張俅太常丞範襃胡掖殿中

丞制二道

王介毛箎許懋傅顏陳舜兪句士良並祕書丞

制五道

商傅張璘王峋王佺並光祿寺丞制四道郎幾孫琪衛尉寺丞張次元並大理評事制二

道

柴元謹陳巨卿並衛尉寺丞孫琬大理寺丞制

二道

張服尹忠恕張愼言孫昱薛昌弼雷宋臣太子

中舎劉師旦殿中丞制二道

方蘋髙安世張湜傅充黃汾王塾並太子中舎

制三道

王申等太子中允雷宋臣太子洗馬制二道熊本髙旦孫思防並著作佐郎制三道

王廣廉孫覺姚辟遊烈張公庠髙膚敏崇大年潘及甫阮邈並著作佐郎馬好賢大理寺丞制八道

劉仲章施遜周同吳安操髙定林宗言徐縝李文卿陳仲成張諲鄭民表韓煜吳太元劉公臣白贄錢藻段叔獻於觀馮翊辛景賢朱柬之並大理寺丞制十八道

陳確大理寺檢法官制

魏絪石祖良蘇軾何景先何景元張璯並大理

評事制五道

許將簽書昭慶軍節度判官防公事制

樞密院編修周革轉官制

勑某語曰前事不忘後事之師也今吾樞密之府自祖宗以至於今不啻百年捍患持危應變之大計與夫將相論議之臣宻謀要策有補於世者皆具在此而文書貿亂淆雜而無紀亦何以待後事乎故擇能臣使序次焉而爾以才稱實當其任今遷爾位惟是勉哉可

屯田貟外郎任迥等加勲制

勑某等朕獲休享於神而嘉與在位同其福祿爾等並由材選列在郎位相時釐事能勵厥勤甄序有差往其祗服可

張愼修等攺官制

勑某等士之選於吏部者多矣以貌以言而取吾皆不足以得之此吾所以推耳目之任而付之刺舉之臣使各察其所部而以賢才告上今爾等從政於外而爲刺舉者所稱故吾召見於庭而秩以省寺之官往其勉思所以事君無使稱爾者受不任之咎可

徐師回等攺官制

勑某等詩曰不解於位民之攸塈蓋吏能夙夜不懈於其職事以無過失然後民得以服勤而有勸功樂業之意吾所以制爲祿位以待天下之吏以時論其功狀而進退之凡以爲民也爾等並列於朝而久於其職序遷爾位惟是勉哉可

磨勘轉官制二道

勑某等有司考爾等之伐閱而揚爾等於朝廷朕親覽焉皆應遷法夫命官賦祿之事朕非輕之也維以章有徳序有功名在審官則三歲而一遷亦維以閔夫職事之勞而勉之盡力爾等勿謂名器之可計日以自取也而無報上之意焉可

二

勑某虞以九載黜陟庶官周以三歲誅賞羣吏其爲法異而勸沮之意同爾之積功實應遷法序進厥位維以勸能書不云乎徳懋懋官功懋懋賞爾則善也朕何愛焉可

明堂宗室加恩制

勑某朕旣肆祀於明堂而大賚以布神之福爾列名屬籍序位內朝肅雝在庭克相釐事以差受寵其往懋哉可

皇侄孫左屯衛大將軍登州防禦使世永攺隴州防禦使制

勑朕永惟太祖皇帝徳加於後世博矣而諸孫爵位莫有顯者甚非所以惇敍九族承宗廟之意也具官某躬率徳義克承厥休方將營衛之屯而領兵防之任其正使號稱朕志焉可

皇侄右衛大將軍蘄州防禦使從古登州防禦使制

勑朕選於近屬以治親親惟賢與能宜在此位具官某躬率徳善自昭於時以選攝事久勤不懈其遷使號而正其職服之名焉往踐寵榮愈思愼毖可

皇侄曽孫太子右內率府率令磋右千牛衛將軍制

勅某治天下自人道始而以治親爲先務爾序於屬籍率履不違遷率東宮十年於此矣進踐祿次往其欽承可

鄭穆太常博士制

勅某士之著籍審官者𨿽在疏逖猶三歲而一遷又況以才被選有職事於禁門之內者哉嘉爾言行發聞於世膺此恩典往其欽承可

錢衮太常博士制

勅某太常古宗伯之官而博士掌其掾法增損因革皆合於事久而不失先王之禮意然後可以爲能其任固已重矣今𨿽職廢而非文學出仕則不得以名官爾以敍進而膺此選其尙能勉以求稱哉可

集賢校理周豫太常博士餘如故制

勅某籍於審官之士𨿽身在外有司防其伐閱歲滿輒遷況於以才進選而列職祕近者哉爾維畯良膺此恩典往其祗勵以服寵榮可

楊南仲太常博士制

勅某爾文學藝能見稱於世服官惟謹克以有勞丞於太常是謂華選遷秩博士往其欽哉可

姚原道太常博士制

勅某爾以藝文出仕而才諝見稱備任逺方有勞當錄博士之選往其欽哉可

晏崇讓太常博士制

勅某爾名臣之子行義修飭能以藝文自奮而於職事有勞序遷厥官其往祗服可

劉溫太常博士制

勅某爾丞祕書三年矣故稽爾功狀秩於太常爾行義才能有稱於世無曰官小往其欽哉可

柴餘慶國子博士制

勅某爾於爲吏才敏見稱防課有司當得遷位博士之選往其勉哉可

邵亢太常丞制

勅某古者尙賢而輕爵好藝而賤祿所以士樂羞其行而爲時用也爾列於東宮之職事三年於此矣羣牧之任開封之選皆能稱職遂佐三司其序爾功進官一等若爾之藝文政事吾豈有愛於爵祿乎哉往懋厥修以需其後可

蔡說殿中丞制

勅某宗祀之成慶覃疏逖爾久於常選丁此殊恩甄序有榮往其祗服可

晁仲熙殿中丞制

勅某爾以謹潔能不失其世守故積功久次致位於朝往佐一州又應遷法愈其懋勉以稱褒嘉可

王元甫殿中丞制

勅某吏之有籍於審官者三歲一遷所以勸勞也爾以才備任積課應條往服命書愈其思勉可

髙應之國子博士張俅太常丞範褒殿中丞制

勅某等爾等親吾民於外而吾使有司防課於中皆能有勞以應遷法夫上之爵賞無私徳惟以治人臣能率職以治人則可謂能報上矣各踐爾位惟時勉哉可

胡掖殿中丞制

勅某汝官在東宮而得列於朝廷之位有司奏課當以時遷夫祿所以等功位所以序徳朕所以命汝者每加厚矣汝所以報稱者亦可以勉哉可

王介祕書丞制

勅某朕設科以來異能之士而親發防問之爾言不阿而學問多中乎義理其遷厥位以嘉爾之能言夫士無不能有不爲爾若爾之修潔有志而濟之以明敏之才惟所施焉將無不至況於一官之小豈以不稱爲患也哉可

毛箎祕書丞制

勅某古人有言曰無常產而有常心者惟士爲能夫所謂士者不以無常產而變易其心又奚俟於爵賞而後勸哉然士之有功則爵賞加焉天下大公之法也爾以進士起而序於王官之列出長一邑之民有勞而無罪三年於此矣其使遷秩以信大公之法朝廷之位亦加顯矣所以爲士者可不勉哉可

許懋傅顏並祕書丞制

勅某爾𨿽任職於外而功罪之籍實在審官之府以時防課於法當遷夫三歳而序一官在防之所同然材實行治不有以稱其位則孰以爲非苟得也爾以藝文自奮而由稱舉以至於此其知之矣可不勉哉可

陳舜兪祕書丞制

勅某爾以賢良應詔朕甞親冊而秩以京官幕府三年序遷一等此特有司之常法爾豈所以待異能之士哉往其勉之以俟時用可

句士良祕書丞制

勅某爾佐著作於祕書三年矣審官稽狀當進一官惟爾以文藝起家而以吏能爲邑往欽新命其克勉哉可

國子監直講商傅光祿寺丞制

勅某爾讀羣經而能通知其義故選於眾以教國子有司稽任當以勞遷往服爾官愈其思懋可

張璘光祿寺丞制

勅某爾父爲吾執政之官而爾能夙夜祗飭以修其職事可謂能世其家矣今有司防課而吾以爾丞於光祿往思勵勉以永燕譽之終哉可

王峋光祿寺丞制

勅某詩曰維其有之是以似之以爲賢者之後功臣之世非有以存之則無以似續其前人也爾以防籍入官而能舉其職以應有司之遷法可謂知似續其前人矣丞於光祿其往勉哉可

王佺光祿寺丞制

勅某爾大臣之家賢者之後能自策勵不隳其官序勞當遷往踐厥位無沗爾祖乃惟顯哉可

奏舉人前陜州節推郎凡衛尉寺丞制

勅某選於吏部者多矣非使在位者舉其類則善人豈能自進乎爾能勵厥官以多薦者丞於衛尉其愈祗修可

孫琪衛尉寺丞張次元大理評事制

勅某等材施於一邑知效於一官至於三年而無職事之負焉不可以無報也序進一等往其懋哉可

柴元謹衛寺丞制

勅某商之有徵久矣所以銷沮防末而勸之力本非特收其贏財佐公上之急而已也爾勤其事以有累日之功序進一官以從大雅無徳不報之義爾維世族尙克勉哉可

奏舉人前梓州郪縣主簿陳巨卿衛尉寺丞奏舉人前權復州軍事推官孫琬大理寺丞制

勅某選於吏部者多矣非使在位者舉其類則善人豈能自進乎爾能勵厥官以多薦者丞於卿寺其愈祗修可

張服尹忠恕張愼言孫昱太子中捨制

勅某周官三歲則大計羣吏之治而誅賞之故朕時憲以爲考績之法夫吏者三歲能率職礪行而無罪悔是宜有賞序官一等以慰爾勞維爾良能宜加報稱可薛昌弼雷宋臣太子中舎劉師旦殿中丞制

勅某審官考課之法成於先帝之時朕維奉循以職名器無有親疏逺近使有司一是以待之嘉爾有勞序遷一等勉共爾位率志忘私庶乎能稱爵賞之公而終無尢於職事可

方蘋髙安世張湜傅充並太子中舎制

勅某等吾於爵祿甚愼閔仁百姓甚篤爾等或專一縣或佐一軍而皆列於卿丞之籍蓋甞有所試矣今有司序功當得遷位吾𨿽甚愼爵祿而於爾等無所愛焉其勉思拊循百姓以稱吾閔仁甚篤之意可

黃汾太子中舎制

勅某吾擢天下之才而立民長伯萬家之縣又有戎馬之任焉其稱甚難而爾能其事有勞遷秩母廢爾成可

王塾太子中舎制

勅某爾丞於理亦旣三年有職事之勞無行義之過使遷厥位著籍外廷夫與於燕而坐於朝報禮亦云異矣往祗乃服其可不思可

奏舉人前永興軍節度掌書記王申等太子中允制

勅某等皆以藝文起家而久於常選才能行義數見推稱揚於朝廷各命以位往共厥服可不勉哉可

雷宋臣太子洗馬制

勅某周人事神以諱而不諱嫌名持循至今遂著爲律爾以難避之諱而辭當拜之官自言冒榮有所不忍其更位號以慰孝思愼爾百爲勉求稱此可

熊本著作佐郎制

勅某吾歲取吏部之選者以爲宮監省寺之官常不啻乎百人論者患其多焉詩不云乎濟濟多士文王以寧有天下者豈以士多爲患哉顧其所取何如爾汝藝文政事皆見稱述往踐祿次蓋將有補於時使人視吾所取而不以爲多在汝勉之而已可

髙旦著作佐郎制

勅某唐虞以三考黜陟幽明而其所命或終身於一職然則其所謂陟者蓋爵服之加而已今之增位猶古之加爵服也以爾久於職事而功用應於有司之法故使增位以報焉𨿽考績之歲月與黜陟之方古今不同而吾所以褒勵庶工非與唐虞異意爾其母怠思稱厥官可

國子監直講孫思防著作佐郎制

勅某爾才能行義有超卓之譽於時故遷於眾以教國子而又寵以校讎之官有司稽勞當得遷位列職東觀往其懋哉可

奏舉人前祁州深澤縣令王廣亷著作佐郎制

勅某爾用舉者爲縣又能修其職事而舉者眾多升序厥官屬之東觀夫士之有能有爲也豈必戒敕而後勉哉爾以才稱其知自勸矣可

奏舉人編校昭文館書籍孫覺著作佐郎制

先帝置校讎之官所取皆天下望士爾惇行力學爲時俊傑治民有紀稱者眾多防課進遷往共厥服可

奏舉人姚辟著作佐郎制

勅某祕書省有著作之官所以待藝文之士爾贍辭博學而爲吏有聲甄績序材以登玆選往共職服其亦勉哉可

奏舉人防烈等著作佐郎制

勅某等皆以藝文起家而久於常選才能行義數見推稱揚於朝廷各命以位往共厥服可不勉哉可

奏舉人張公庠著作佐郎制

勅某爾甞爲令而能以材諝爲在勢所稱寘諸京官以懋乃績往踐祿次愈其勉哉可

髙膚敏崇大年並著作佐郎制

勅某爾等皆以才能序於幕府舉其職事稱者眾多防課超遷往其祗服可

潘及甫著作佐郎制

勅某等選於吏部久矣皆能以才自奮爲在位者所稱稽狀有司列官省寺往須器使無替厥修可

奏舉人阮邈著作佐郎馬好賢大理寺丞制

勅某等省寺之有丞郎其名位髙下不同而於今皆爲遴選爾等從事於外以能見稱有司書勞朕所親覽各踐厥位往惟愼哉可

直講劉仲章大理寺丞制

勅某爾方以經術教國子而有司防課當得進遷爾以通經發聞於世允蹈所學尙何訓哉可

施遜大理寺丞制

勅某三歳一遷朝廷之法爾共其職事在法當遷往懋厥修以祗朕訓可

奏舉人周同大理寺丞制

勅某爾能勤厥官以有舉者有司條奏在法宜遷使得傳籍於審官以爲大理之屬當知夫名器之不可以徒得也往思懋勉以稱之可

吳安操大理寺丞制

勅某爾名臣之家能自修飭考論功最當得進遷往服官成勿墮所守可

髙定大理寺丞制

勅某朕布功賞之信苟有功可以中率則無擇小大逺邇而加焉今有司條奏爾勞在法當賞往丞於理其懋厥官可

林宗言大理寺丞制

勅某有司言爾當遷而朕視功狀如有司之言故使遷爾位一等吾甞詔有司以時視士大夫功狀而敍進之毋使自言欲夫在位知有禮讓而不以官爲利也爾知之矣可不勉哉可

徐縝大理寺丞制

勅某爾出於世祿之家而服勤筦庫之事行不愆於法才不曠其官遷以報功往其思朂可

李文卿大理寺丞制

勅某吏之近民者莫如令故位非髙也祿非多也而吾不輕以與人爾得爲之以有稱者往施於政又以才稱寘諸京官以待任使思永終譽厥惟勉哉可

奏舉人陳仲成大理寺丞制

勅某歙之爲州也窮於山谷之間吏常患乎州窮而刺舉者有所不知爾勤其官而稱者甚眾可謂能矣其進以爲京官往懋乃成以終有譽可

張諲大理寺丞制

勅某古之爵賞與士共之𨿽有眾譽而功實不副焉亦不可以幸而得也此吾所以閱稱舉之眾而又稽歷試之勞然後命爾以丞於大理也夫去吏部之選而有錄於審官能祗愼不懈以免於文吏之議則𨿽髙位尙可以循而至可不勉哉可

鄭民表韓煜大理寺丞制

勅某爾服勞州縣才諝見稱甄序厥功使丞於理往祗休命惟旣爾心可

吳太元大理寺丞制

勅某審官之法三歳一遷爾甞有罪故使序於大理四年而後遷以爲丞賞誅黜陟吾無私焉皆爾自取也施於有政可不勉哉可

奏舉人劉公臣白防並大理寺丞制

勅某等今吾大吏舉非其人有坐斥廢其於舉人豈顧不愼哉然而坐斥廢者時時有之此殆求舉者不一其始終以負之爾今爾等皆以眾舉故吾命以京官勉思一其始終以無負於舉者可

國子監直講編校集賢院書籍錢藻大理寺丞制

勅某朕設科以招方正之士而爾應其求置局以儲儁乂之材而爾充其選有司防課當得進官若爾之諒直多聞方且善其行以爲時用往祗厥位可不勉哉可

段叔獻大理寺丞制

勅某以爾典京師之獄滿歳於此矣而未甞有失丞於卿位以懋爾勞維朕哀矜庶獄之有不辜爾所知也守爾常操尙無誤哉可

奏舉人於觀大理寺丞制

勅某方今漕瀕海之鹽以食東南而收其息以佐有司之急倉庾之官一失職而至於耗惡則足以匱國而傷民故稱舉能吏而待之厚賞所以勸也爾從其事能有成勞丞於理官往踐無懈可

馮翊辛景賢大理寺丞制

先帝使大吏推舉常選之士以補省寺之屬爾能修其職事而舉者眾多率由舊章命爾以位往祗厥服以稱甄升可

試大理司直兼監察禦史朱柬之大理寺丞制

勅某爾以干【闕】謹潔能舉其職事而屢爲在位者所舉歳滿序功法宜有賞理官之屬其往懋哉可

陳確大理寺檢法官制

勅某朕制中典以刑四方非惟不失天下之姦惟以使人無犯有司而已今明試爾才之可使而後以爲屬於理官爾其知卹庶獄之不辜而求所以出之以稱朕哀矜元元之意可

魏絪大理評事制

勅某爾備屬奉常亦已久矣序進厥等以旌有勞夫三歳一遷𨿽厚祿可以馴而致欲爲善者亦如此矣能積智累勤而不已則亦何所不至乎在爾勉之以求爲可進也可

石祖良大理評事制

勅某士之有籍於審官者皆三歳而一遷今爾歲滿故吾進爾位加爾祿夫祿以等功而不以志位以序徳而不以勞爾世厥家其知勉矣可

應才識兼茂明於體用科守河南府福昌縣主簿蘇軾大理評事制

勅某爾方尙少已能博考羣書而深言當世之務才能之異志力之彊亦足以觀矣其使序於大理吾將試爾從政之才夫士之彊學贍辭必知要然後不違於道擇爾所聞而守之以要則將無施而不稱矣可不勉哉可

何景先何景元並大理評事制

勅某春秋之義以貴治賤以賢治不肖今天下人民之眾賢者不爲不多爾得列於京官其賢於人宜如何也今爾累日之課又當遷序其位亦云不賤矣其爲賢也亦可以勉哉可

張璯大理評事制

勅某吾推恩大臣之子爾得列於祠官能任事而有勞其以備士官之屬爾父起於閭巷以能大其家室者豈一日之力哉爾惟積勤累善法象而不違則豈特有慶於而宗又將有賞於而國可

前鄕貢進士許將大理評事簽書昭慶軍節度判官防公事制

先帝親第進士於廷而以爾爲第一爾於藝文可謂能矣所以施於政者朕將有所試而觀焉夫士之遇時不患無位思所以立往其勵勉以副柬求可

臨川文集卷五十一

欽定四庫全書

臨川文集卷五十二

外制

孫實大理評事制

韓鐸王任徐瑗王夢易並充節推知縣制四道廖君玉陳周翰並奉禮郎制二道

李允防可太常寺太樂署正耿允恭包文顯可並太常寺太樂署副正制

英宗卽位覃恩轉官龍圖閣學士至龍圖閣直學士制

發運轉運提刑判官等制

卿監館職京官館職制二道

分司致仕正郎以下京官等制

諸司使副至崇班內常侍帶遙郡不帶遙郡制皇兄叔弟侄大將軍以下制二道

覃恩杜皇后賀皇后尹皇后孫侄等轉官制中書提防堂後官制

李端卿等舊官服闋制

張徳溫任迥宋輔國等舊官服闋制三道劉辯孫公亮王忠臣張諷舊官服闋制

元居中張詵張扶李安期張徳淳舊官服闋制

四道

馬文徳康璹舊官服闋制二道

皇侄右監門衛大將軍仲詧服闋舊官制韓琦奏親侄孫怙祕校親侄女之子曹復戶曹

制二道

胡宿奏親兄亶守祕校制

司馬光親兄之子宏蔡抗男潛並試將作監主

簿制二道

龐籍遺表男元英屯田元常大理寺丞孫保孫寅孫外孫陳仲師將作監主簿制四道

田況遺表男守祕校至安太常寺太祝制吳育遺表孫男儼俅並守將作監主簿制宋祁遺表男俊國廣國守祕書省正字孫松年

延年頥年並將作監主簿制二道

崔嶧遺表親孫男兪範師道遺表第三男世文張方遺表親男平易並守將作監主簿制三道

呂師簡遺表次男昌宗張鑄遺表親次孫彩試將作監主簿余良孺遺表曽孫渙張溫之孫基張元遺表孫在至並將作監主簿制五道

魏琰男太廟齋郎紓張應符男遘徐仲容男公輔李卓男元之並試將作監主簿制四道

諸州軍並轉運提刑弟侄男恩澤等並試監簿

制

王孝叔通判春州兼知夲州制

李執中可察推制

呂開依前充鎭南軍節度推官制

富翶葛頥趙君序齊景甫並縣令制四道李燾李昌言並錄事參軍制二道

賈逵充侍衛親軍步軍副指揮使制

錢晦霸州防禦使李端慤眉州防禦使周翰嘉

州團練使制三道

程榮充禦前忠佐馬軍副都軍頭制

轉貟制

落權團練刺史制

劉永年知代州制

趙滋依前充侍衛親軍步軍都虞制

孫實大理評事制

勅某爾名臣之子能飭身愼行彊學自奮而有司防課當以序遷其進一等以爲士官之屬往共爾職其克懋哉可

韓鐸試大理評事充天平軍節度推官知遂州遂寧縣制

勅某爾用薦者爲令又以修治見稱試職士官序於幕府字人之任其愈懋哉可

王任試大理評事充節推知縣制

勅某爾任舉者爲令而能修其職以見推稱命爾以爲幕府之官而又試以字人之事夫南面而聽百里豈輕也哉維能彊恕以求仁然後副吾置吏爲民之意可徐瑗試大理評事充保信軍節推知梓州射洪縣制

勅某有百里之地而人民社稷之事系焉其任豈可以輕哉爾甞試矣見謂辧治故又任爾以吾所重而寵以幕府之官往其勉哉無慢予訓可

王夢易試大理評事充永興軍節推知遂州靑石縣事制

勅某朕甞命汝以幕府之官使長百里之民而汝以防自觧今除之矣其就故官有社與民往其思勉可

縣尉廖君玉太常寺奉禮郎制

勅某爾職在追胥有功中率故襃序爾使得列於太常之屬朝廷慶賞之信如此爾其可不勉哉可

陳周翰太常寺奉禮郎制

勅某爾久於職事能以有勞命課於朝當得遷敍奉常之屬其往欽哉可

太常寺太樂署副樂正李允恭可太常寺太樂署太樂正太常寺攝樂正耿允恭包文顕可並太常寺太樂署副樂正制

勅某等太常上其屬有闕而以爾等聞惟爾等皆善於修聲而任職久矣其遷副正以爲署長而使攝正署副正往勵厥官無敢豫怠可

英宗卽位覃恩轉官龍圖閣學士至龍圖閣直學士制

勅永惟左右有能有爲之臣皆先帝遺朕以熈眾功者也方惟大賚以勞天下其可以忘而不及哉具官某惠和惇大明允忠篤列職近侍實爲名臣襃序有加往欽乃服可

發運轉運提刑判官等制

先帝享國四十餘年內外晏然克終天防豈非獻臣才士佽助之力哉不及班命以勞功而朕承厥志爾奉將使指久以才稱膺此寵章往其思勱可

卿監館職制

勅朕初卽位奉行先帝故事以勞天下其施及於疏逺而可以忘於近者哉具官某序於書林伐閱多矣率徳迪義有稱於時膺踐寵榮往其思毖可

京官館職制

先帝棄天下朕初卽位纂修故事以勞羣臣爾等序於書林皆以才選襃進有典往其欽承可

分司致仕正郎以下京官等制

勅某等朕初嗣位敷錫庶工非特勞在事之勤亦以禮天下之賢者爾等以才出仕登序王官或就裏居或分畱務往膺寵數咸懋厥修可

諸司使副至崇班內常侍帶遙郡不帶遙郡制

勅某等朕初卽位奉行先帝故事大賚四海阻深幽逖無所不及矣又況朝廷之近臣豈可以忘哉爾等能以忠力靖共職事進位一等往其欽承可

皇兄叔大將軍以下制

先帝顧哀宗親徳念至深厚矣在後之侗其可以忘哉具官某躬執義行序於屬籍承休席寵亦旣顯融襃進有章往欽無斁可

皇弟侄大將軍以下制

勅某朕大賜於天下𨿽疏以逺無遺者矣又況於宗室之近哉爾序官內朝克有善問繩繩之慶協於聲詩褒命有加往其祗服可

覃恩昭憲杜皇后孝惠賀皇后淑徳尹皇后孫侄等轉官制

勅某等予大祭於廟祧而哀夫先後之家寖替而不章乃詔有司博求其世爾等名在戚裏序於王朝各因其官增位一等冀以上稱神靈之意豈特慰予追逺之心可

中書提防堂後官制

勅某等朕大賚於天下有政有事者皆得以序遷爾等各以選掄備官宰旅增位一等往其欽哉可

李端卿等舊官服闋制

勅某孝子之悲哀思慕其親豈有窮哉然防以三年而止者聖人之政也爾以防致事日月旣除其就故官以聽新命夫人之行莫大於孝而孝亦在乎事君能致其身而不愆於義以辱其名然後可以爲孝子此宜爾之所知也其勉矣哉可

前太常寺太祝張徳溫舊官服闋制

勅某防三年亦已久矣而人子之志無窮故欲爲不善則思貽父母惡名而終於不果不如是則不足以爲人子復爾祿次維時勉哉終於立身可謂孝矣可

前屯田貟外郎任迥舊官服闋制

勅某汝有列於朝廷而以憂去位人子之事親終矣則君臣之義其可以忘乎夫移於君而忠移於官而治然後可以爲孝往共爾服惟是勉哉可

前太常寺奉禮郎宋輔國等並舊官服闋制

勅某爾以親防去位日月旣除其來造朝復就官次終身之孝可不勉哉可

前大理寺丞劉辯前衛尉寺丞孫公亮並舊官服闋制

勅某爾服縗去位順變當除三年之防亦已久矣君臣之義其可廢乎趣還於朝使卽舊秩勉思移孝之事以就顯親之名可

前大理寺丞王忠臣舊官服闋制

勅某禦史言爾以防釋位日月當除故吾下命書於禦史以俟爾之來見爾𨿽舊官吾命維新其加勸勉求合於以孝事君之義可

前太子中捨張諷舊官服闋制

勅某防三年天下之逹禮也爾能率禮以至終防其來造朝復爾祿次事君之義爾實知之無違厥初是謂能孝可

前職方貟外郎元居中舊官服闋制

勅某尙書郎位三等而爾方以勞序於前列乃以防去三年於家今旣禫除其還祿次維爾才美有稱於時移孝事君當知勉矣可

前太常博士張詵舊官服闋制

勅某爾去位裏居三年於此旣除防矣其就故官忠以事君是爲孝子爾惟知義可不勉哉可

前將作監主簿張扶舊官服闋制

勅某爾遭齊斬之防而去位釋祥禫之服而還朝班吾命書授爾祿次孝子之事終於立身施於有官可以勉矣可

前駕部貟外郎李安期前殿中丞張徳淳並舊官服闋制

勅某禮有三年之防者無貳事也知防而已矣先王以爲不如是不足以盡人心此吾所以歸爾於家而不敢勞以事今日月除矣故吾班命書於禦史而召爾以來往踐故官勉思終孝可

前內殿崇班馬文徳舊官服闋制

勅某爾執親之防三年於此矣其班新命以復故官維孝有終爾宜思勉可

供備庫副使康璹舊官服闋制

勅某三年之防苴麻哭泣之哀一也而亦有權制以趣時此吾獨使武吏之有籍於樞密者得終防於家之意也爾能率禮今服旣除其就故官以承新命可

皇侄右監門衛大將軍仲詧服闋舊官制

勅某送終者人子之大事也爾以防釋位亦旣三年能以禮自致而不犯詩人素冠之義於爲人子亦可謂孝矣還就祿次帥初無違可

同中書門下平章事韓琦奏親侄孫恬守祕校同中書門下平章事曽公亮親男孝純將作監主簿侄孫諶試祕校樞密使張昪奏親孫男戒守祕校參知政事歐陽修奏男辧太常寺太祝參知政事趙槪奏孫男尢緒太常寺太祝樞密副使吳奎奏長男璟守太常寺太祝次男瓌試祕校制

勅某朕受純嘏於神靈而布之在位其官顯者得任其子弟以及孫曽爾生大臣之家是爲賢者之類往保祿秩可無愼哉可

同中書門下平章事韓琦奏親侄女之子曹復眞定府戶曹制

勅某維名與器朕未甞輙以假人爾緣大臣相祀之恩遂階一命之寵出而從仕可不勉哉可

樞密副使胡宿奏親兄亶守祕校制

勅某宗祀之恩仕之顯者皆得官其親族爾躬率善行而有弟爲吾政事之臣往服寵榮懋修無斁可

天章閣待制司馬光親兄之子宏試將作監主簿制

先帝有大慶推恩羣臣子弟而爾有叔父實爲近臣往卽厥官無墮世祿可

廣南東路轉運使祕閣校理蔡抗男潛試將作監主簿制

勅某將漕逺方者皆得官其子弟爾父以才自奮有顯於時往懋厥修以綏世祿可

故贈司空兼侍中龐籍遺表男太常博士元英可屯田貟外郎制

勅某等爾考有庸先朝致位將相歸安第室而以壽終爾等服采於時實能嗣訓並膺恩典其往勉哉可龐籍遺表男內殿崇班元常大理寺丞制

勅某士之文武異用久矣爾世以儒學顯而有官籍於內朝從爾父之遺言而以丞於大理往惟嗣訓乃克保家可

龐籍遺表孫保孫寅孫並將作監主簿制

勅某爾祖甞爲將相佐佑帝室朕哀其亡也故序爾於工官夫大臣之家能久而不失其世者鮮矣往承厥慶可不勉哉可

龐籍外孫陳仲師試將作監主簿制

勅某朕命爾以試工官之屬者特以爾之外祖常爲將相於先朝而已然士之由保任而後能自奮以至休顯者多矣往踐爾次可無勉哉可

太子少傅致仕田況遺表男守祕校至安太常寺太祝制

勅某雋哲之輔有勞於時福祿旣成而爾嗣厥後於其將死以爾爲言膺此寵章宜知勉矣可

故資政殿大學士知河南府吳育遺表孫男儼俅並守將作監主簿制

勅某等朕所以顧卹大臣之家而序錄其子孫未甞有愛焉況如爾祖賢明諒直有補於世朕常思而不忘者乎其各加爾一命以爲工官之屬詩曰夙興夜寐無忝爾所生往其勉哉可以爲孝矣可

翰林學士承防宋祁遺表男俊國廣國守祕書省正字令持服制

勅某等爾考承密命於翰林而不幸至於大故眷懷舊徳甄序爾官往其有成祗服予采可

宋祁遺表孫松年延年頥年並守將作監主簿制

勅某等貴臣之世賢者之後朕所不能忘也故爾等皆在衝幼而列於工官玆所以佑序爾家亦云至矣爾所以保其祿位可不勉哉可

刑部侍郎致仕崔嶧遺表親孫男兪將作監主簿制

勅某爾祖甞服髙位考終於家以爾爲言朕其甄序工官之屬往矣懋哉可

戶部郎中直龍圖閣知眀州範師道遺表第三男世文守將作監主簿制

勅某爾父甞以才選列官於朝出臨一州奄至大故錫爾一命爾其勉哉可

光祿卿直龍圖閣張方遺表親男平易守將作監主簿制

勅某朕惟爾父致位九卿服勞於官爲日久矣故命爾以工官之屬以稱其將死之言爾其思爾父之顧厥家與朕心之哀爾父夙興夜寐無或弗欽可

光祿少卿知單州呂師簡遺表次男昌宗試將作監主簿制

勅某爾父且死而爲爾求官故以爾試於工官之屬夫推恩旣往覃及子孫吾所以待人臣者有常法矣修敕自奮而以保祿位者爾所以爲人子也可不勉哉可故光祿卿致仕張璹遺表親次孫彩試將作監主簿制

勅某爾祖以九卿歸第而遺奏以爾爲言顧哀舊臣而官使其子孫此先王使仕者世祿之意而吾之所不忘也其使試於工官之屬以稱爾祖之志焉詩曰無念爾祖聿修厥徳爾方就學可不勉哉可

司農卿致仕余良孺遺表曽孫渙試將作監主簿制

勅某爾之曽祖仕至九卿退處於家考終厥命推恩及爾以試工官往愼猷爲且膺器使可

故光祿卿致仕張溫之孫基試將作監主簿制

勅某爾祖甞爲侍從之臣而有公忠之節今其亡矣秩爾以官能善似之乃其無悔可

客省使眉州防禦使張亢遺表孫在至並將作監主簿制

勅某爾祖起於文吏而能以才武致力於封疆扞患之功書在王府今其亡矣故各命爾一官往懋爾成毋忘爾祖之勤於國可

司農卿致仕魏琰男太廟齋郎紓守將作監主簿制

勅某爾世載榮祿而父以九卿去位推恩攺命序位工官維恪愼可以保家往其勉矣可

虞部貟外郎致仕張應符男通試將作監主簿制

勅某少盡其力至於老則養之不可以不終使之免農而爲士則祿之不可以不世此先王不忍人之政而吾未能逮也今爾父去位而命爾一官使得世其祿以終爾父之養焉此亦庶幾有合乎先王之政爾惟忠惟孝尙稱吾命爾之意哉可

職方貟外郎致仕徐仲容男公輔試將作監主簿制

勅某爾父辭祿而爲爾請命於朝傳曰君子之善善也長故善善及子孫此吾命爾以一官之意也經曰事親孝故忠可移於君居家理故治可移於官爾其念此以自勉哉可

虞部貟外郎致仕李卓男元之試將作監主簿制

勅某爾父積勤序於郎位老而致事錄爾一官思世厥家往其無怠可

諸州軍並轉運提刑弟侄男恩澤等並試監簿制

勅某朕始嗣位推恩宇內爾執方貢以來造朝加賜一官往惟祗服可

王孝叔充春州軍事推官通判春州兼知夲州制

勅某南方荒逺之州吏多憚往而爾請行焉故優爾祿賜而以勸賞隨其後往其勉矣思乂我民可

縣尉李執中可察推制

勅某先王之政荒則緩刑至於彊不忌死而傷吾良民則去之亦不可以不急此朕所以嚴追胥之令信購賞之科不以歲凶多暴之時而爲之廢格爾能除盜實舉其官遷以懋功往祗乃服可

呂開權淄州軍事推官依前充鎭南軍節度推官制

勅某爾有除盜之功故賞以一邑而序官於大府辭而有請以便爾私吾用不違往其祗服可

蘇州長洲縣尉富翶潤州丹徒縣令制

勅某朕布爵賞之令以待吏之有勞爾能舉其官以除盜賊遷以爲令使之牧民又將試爾爲政之才非特示朕報功之信可

晉州襄陵縣尉葛頥單州成武縣令制

勅某爾職在追胥而能上功中率畀之一縣以懋爾能夫爲令之所事則不特追胥而已必也使人無盜是乃能稱其官可

杭州於潛縣令趙君序虢州玉成縣令制

勅某予嘉爾之有功於追胥也故畀爾邑於東南又從爾父之請焉而移爾於虢吾於用賞而顧卹爾私亦云備矣則爾之施於有政可不勉哉可

信州鈆山縣尉齊景甫杭州余杭縣令制

勅某爾追胥有功遷令一邑百里之人視爾以爲休戚矣施於政事可不勉哉

單州成武縣令李燾江陰軍錄事參軍制

勅某爾修其官能中賞率有司防課予懋爾功愈其勉哉以涖厥事可

潞州屯畱縣尉李昌言徐州錄事參軍制

勅某爾能捕盜當得賞官遷督一州之郵往其思稱厥職可

殿前都虞利州觀察使賈逵依前官充侍衛親軍步軍副指揮使制

勅朕有貔虎熊羆之士以衛中國而制四夷考求其人以副統督具官某久更任使才武有稱扞城之勞宿衛之最簡於先帝以曁朕躬思懋厥修往膺休顯可

衛州防禦使錢晦霸州防禦使制

勅朕初卽位奉行先帝故事以勞天下𨿽疎且逺無遺矣又況於朝廷之顯者哉具官某忠勞弈世簡在帝室能勵厥徳自昭於時膺此寵章愈其思勉可

東上閤門使陵州團練使李端慤眉州防禦使制

勅朕初嗣位奉行故事以勞天下具官某淸明敏達和愼祗修奉侍先帝陟降左右厥勤茂矣其可忘哉膺服寵榮往欽乃服可

捧日左廂都指揮使嘉州團練使周翰制

先帝棄天下朕初嗣位永惟武力忠勞之士爲國禦侮其功多矣豈可以忘哉具官某部督有方踐修無過營衛之最簡於朝廷膺此寵章愈其奮勵可

天武左第三軍都指揮使封州刺史程榮可防州刺史充禦前忠佐馬步軍副都軍頭制

勅某等熊羆之士爲國爪牙均其逸勤率用成法爾等忠勞之實簡在朝廷遷序有差往惟欽服可

轉貟制

先帝遺朕熊羆之士以蕃帝室所使統督豈可以非其人哉爾等以扞城之材共禁衛之服忠勞武力皆有可稱各以序遷往欽無懈可

落權團練刺史制

勅某等忠勞之士武力之臣奬衛帝室其功多矣當序厥位以均逸勤爾等部督有方踐修無過兵團州刺遷進有差往膺寵榮懋建勲績可

單州團練使劉永年可齊州防禦使知代州制

勅代地邊要吾所重常擇將以守之以爾具官某武力智謀濟以馴謹踐更中外皆有可稱故進使號往共厥服禦侮之實爾其勉哉可

捧日天武四廂都指揮使端州防禦使趙滋可依前充侍衛親軍步軍都虞制

勅營衛之士皆天下武力之髙選也所使虞度軍中之事者豈可以非其人哉具官某等造行謹良致位休顯勲勞之實簡在朕心各以序遷往惟祗服可

臨川文集卷五十二

欽定四庫全書

臨川文集卷五十三

宋王安石撰外制

李端慤東上閤門使制

石遇竇舜卿四廂都指揮使制二道

甘昭吉入內副都知制

宋有志東染院副使制

李用和六宅副使制

宋良王嵩禮賓副使制二道

李景賢穆遂石用休文思副使制三道

夏偉內園副使制

譚徳潤楊宗禮張繼渥朱漸王欽李惟正並供

備庫副使制五道

崇班胡珙等攺官制

軍貟等換諸司使副承制崇班制

王保常靳宗永內殿承制制二道

狄詢內殿崇班依前職制

楊元張建中內殿崇班制二道

慕恩北作坊使制

陳奇孫戾太子中允致仕制二道

樞密副使吳奎父太常丞致仕制

李燾父文俊守祕書省校書郎致仕制

崔嶧刑部侍郎致仕制

周濤太常太祝梁搆光祿寺丞致仕制

郝中和國子博士致仕制

商瑗趙九言張搆董安龍輿鄭旦太子中舎致

仕制六道

馬房衞尉寺丞袁仲友太子洗馬東野瓘太子

中舎致仕制三道

王正臣孫檢守祕書省校書郎致仕制二道李琳國子監丞郭震太子中允致仕制二道李日新左淸道率府副率王餘慶率府副率致

仕制二道

段獻右淸道率府副率劉友俊右淸道率府率致仕陳惟信左驍衞將軍袁政李周道並左監門衞將軍致仕制三道

馮維禹施章於太子中舎趙伯世左淸道率府率朱涇等太子洗馬李昌言許州司馬致仕制四道

皇太后三代制九道

皇后三代制十道

李端慤東上閤門使制

勑閤門置使官盛地親非有嘉績令名不能勝其任也具官某於朝廷有詳練之實於戚裏有茂勉之聲非專爲恩以致此位積功久次當得右遷其愈勵哉往共厥服可

石遇四廂都指揮使制

勑虎賁之士周公以爲人主所當知卹者也又況所使將此哉具官某比以材選服勞於邊折衝禦侮嘗有所試矣遷進使號付之部督往其欽愼以報寵榮可

竇舜卿四廂都指揮使制

勑國家置帥兵以爲衞所選皆天下之材付之部督未嘗輕其授也具官某踐更邊要忠力有聞選將營屯眾論惟允序遷厥位其往欽哉可

甘昭吉入內副都知制

勑古者王之正內必有任職之臣予若稽古而思得吉士以充其選以爾服勤左右多歷歲年有專良之稱無側媚之毀其使序於正內以充廷論之公焉爾其審門闈謹房闥入宣宮令出贊朝事悉心夙夜一以忠信則維予爾嘉爾亦永綏於寵祿可

入內內侍省內東頭供奉官宋有志東染院副使制

勑某爾久於內侍承事有勞自求外遷以便醫藥超升位等往服恩榮可

李用和六宅副使制

勑爾忠力武敏有稱於時出將一州亦能用治西南之屛摠制戎兵比難其人以爾攝事夫以才得選而久於險遠之勞不先有賞以加焉何以勸夫能者躐遷位等玆實異恩往只官成無廢吾事可

內殿承制閣門只候宋良禮賔副使制

勑某爾典制一軍有民有社論功考最當得序遷惟爾以才嘗更選擢往欽新命其愈懋哉可

內殿承制閤門只候王嵩禮賓副使制

勑某爾以才智勲效自昭於時董督徼循實任邊要序勞當進以介諸司朕命維休往其欽服可

西京左藏庫副使李景賢文思副使制

勑某戎馬之寄常難其選爾以才諝久於其任使一州之政比有可稱超進位等往膺寄屬勉思報稱無或不祗可

西京左藏庫副使穆遂文思副使制

勑某爾徼循蠻方爲日久矣更書且下而使者乞畱超進厥官以共舊服往惟勵勉膺此寵榮可

西京左藏庫副使石用休文思副使制

勑某爾以才選比更任使有司會課當得進官往服訓辭無癏乃事可

西染院副使兼閤門通事舍人夏偉內園副使依舊閤門通事舍人制

勑某賓贊受事之職吾以武吏爲之而甚難其選爾能只飭以稱厥官防課有司序遷位等往只休寵可

內殿承制譚徳潤供備庫副使制

勑某朕永惟陵寢之嚴而選使以防之爾往任事靖共厥職有勞可錄其以序遷只服寵章勉求稱位可

內殿承制楊宗禮供備庫副使制

勑某監一路之軍而按撫其人又典一州之政非才能行治有紀於時孰可以稱此哉爾久於煩使能勤厥事故遷爾位以介諸司而使往焉其愼以防患而敏於趨功以稱推擇之意可

樞密院副承防張繼渥供備庫副使制

勑爾典掌機要服勞歳久以疾自上求爲外官遷介諸司往膺器使可

內殿承制朱漸供備庫副使制

勑某賦祿序官邦有常法爾勤厥服會課當遷維器與名職思其稱乃其無罰可不勉哉可

承制王欽李惟正並供備庫副使制

勑某等嘉我未老而經營四方詩人之所謂賢勞也可無報稱哉以爾欽戍於南方之窮而任監防之官以爾惟正屯於西路之要而服追胥之事其役逺其責重而能只愼所職以有累日之勞其各遷位介於內朝之使以爲報稱夫有功而見知則說矣此人之情也以所願乎上施乎下則士孰不樂爲爾用哉其亦勉之而巳可

崇班胡珙等攺官制

勑某等功懋懋賞先王之所以厲天下而成眾治也今吾使某監兵馬於外而使某典治材於中皆積日月以赴功其各賜官一等以稱吾懋賞之意可

軍員等換諸司使副承制崇班制

勑某等襃嘉忠勞被以祿秩先帝有成法朕不敢違爾等序列禁中有宿衛之最外遷厥位以慰久勤進服寵榮往圖勲效可

王保常內殿承制制

勑某朕布大號於天下文武在位皆升一等序勞當遷者又皆得以時遷爾服采禁中積功有賞膺此休寵往惟勉哉可

靳宗永內殿承制制

勑某承制之官本朝所置非積善累勤之武吏則不得在此位焉爾服采有庸校年當進其往只踐以稱寵榮可

閤門只候狄詢內殿崇班依前職制

勑某爾名臣之子任事邊陲積歳有勞序官一等往其淑愼思世厥家可

楊元內殿崇班制

勑某爾爲廷臣奔走厥職有勞可錄序進厥官惟忠與勤所以報稱往踐祿次可無勉哉可

張建中內殿崇班制

勑某爾總戎馬地濱不毛爲之三年能固吾圉遷秩一等往其懋哉可

慶州肅逺寨蕃官都巡檢崇儀使慕恩北作坊使制

勑某爾武力智謀有稱種落徼循扞禦勲效焯然幕府條陳允於眾論超遷使號往愈懋哉可

陳奇太子中允致仕制

勑士之疲癃老耄以至失職而不能自止者蓋有之矣爾年尙彊而疾不至乎瘝官刺舉之官未嘗以爾爲言而能自列致其職事可謂行巳有恥而無負於周任之言寵爾以東宮之官其勉終行義歸教鄕閭之子弟以所聞而求自比於古之仕焉而巳者可

孫戾太子中允致仕制

勑某大夫七十而致仕其禮見於經而於今爲成法爾以經術起家爲吏旣聞夫古之禮又見夫今之法矣年至而求止可謂行其所知宜列序於朝廷使歸榮其邑裏夫惟爾之筋力不足以有爲也故可無職事之責焉若夫徳義則爾尙可以勉之吾亦不以爾老而無責也可

樞密副使吳奎父太常丞致仕制

勑某徳善之賚子孫與焉況於其親宜有崇奬具官某克生賢子教以義方協於詢謀掌國機密超遷厥位以佐共工往服寵章就安榮飬可

江陰軍錄事參軍李燾父文俊守祕書省校書郎致仕制

勑某先王之政未有遺年者也故朕因宗祀之慶而有爵命之施焉爾躬率義方又能教子享其祿飬以至耄期膺此寵榮往綏壽善可

工部侍郎充集賢院學士崔嶧刑部侍郎致仕制

勑仕焉而告老者自一命以上必有以慰其歸況吾邇臣恩紀所厚宜增位序以示襃優以爾具官比以明揚久於煩使入參侍從出備藩維踐更滋多寄屬惟允引年辭位得禮之宜進貳秋卿以營居息古之老者非苟自佚其身惟愼行只法以助成王徳爾所知也往其懋哉可前著作佐郎周濤太常太祝梁搆光祿寺丞致仕制

勑某爾嘗辭祿而在位以爾爲材寘諸京官使長一邑果能有績以見推稱將疇爾勞遽以疾告夫學士大夫之去位豈苟自佚而無爲古之仕焉而已者爾蓋聞其風矣丞於卿位維是懋哉可

殿中丞致仕郝中和國子博士致仕制

勑某爾謹廉爲吏得列朝廷不隳厥官以至告老宜有襃進用爲歸榮序於成均往服無斁可

前荊門軍當陽縣令商瑗太子中捨致仕制

勑某爾從仕久矣而不失廉稱方踐老境乃能知止東宮之秩歸服厥榮可

處州錄事參軍趙九言太子中舎致仕制

勑某爾以學入官老而能止踐更多矣不失亷稱著籍東宮以爲爾寵可

鼎州錄事參軍張搆太子中舎致仕制

勑某爾方仕於州縣而寵爾以東宮之官有列於庭亦云顯矣用嘉知止歸矣勉哉可

前江寧府觀察推官試大理評事董安太子中舎致仕制

勑某爾學古入官稱譽者眾方圖乃績遽欲歸休進秩東宮以嘉知止可

舒州錄事參軍龍輿太子中舎致仕制

勑某爾仕焉欲致其官故吾寵以東宮之秩歸安田裏是亦顯榮其愼厥修以終燕譽可

復州錄事參軍鄭旦太子中舎致仕制

勑某爾居官無疵而以病告知止不殆是維可嘉東宮之官其往祗服可

前南儀州推官試大理評事馬房衞尉寺丞致仕制

勑某京官吾所重也選於吏部者非有尢異之績與治行爲眾所稱則莫能得之爾旅力旣愆而能自止丞於衞尉其往欽哉可

前知連州連山縣袁仲友太子洗馬致仕制

勑某爾以經術中科久於銓集老而能已義有可嘉列職東宮以榮歸息惟愼所止克完厥終可

縣令東野瓘太子中舎致仕制

勑某仕者七十而致仕禮也爾年未至而願歸田裏比夫旅力已愆而不知止者豈不賢哉進位於朝錫從居息可

主簿王正臣守祕書省校書郎致仕制

勑某爾仕焉而欲去其位故吾寵以宮署之官夫還州縣之勞而就裏居之佚無賦徭之役而有重祿之加惟愼厥終乃其不愧可

主簿孫檢守祕書省校書郎致仕制

勑某爾以貲爲吏請老於朝列職祕書以爲爾寵歸安田裏惟愼厥終可

主簿李琳國子監丞致仕制

勑某仕者七十而告老古之道也爾能率禮朕用襃嘉往卽新恩勿忘初服可

縣令郭震太子中允致仕制

勑某爾進士起家而久於州縣之職春秋未艾自請罷休列職東宮以榮歸息知止不殆愈其懋哉可

李日新左淸道率府副率致仕制

勑某爾考授命於戎行而爾得列於仕籍老而知止襃序厥官歸休之榮往服無斁可

右侍禁王餘慶率府副率致仕制

勑某爾能知止義有可嘉以東宮率府之官爲爾居裏之寵是亦榮矣往其勉哉可

右侍禁段獻右淸道率府副率西頭供奉官劉友俊右淸道率府率並致仕制

勑某爾久於官使請老於朝宜有進遷以爲光寵歸安爾止惟愼厥終可

文思副使陳惟信左驍衞將軍致仕制

勑某旅力已愆而不能自止者有矣爾能告老於義無慙遷將衞兵往綏榮祿可

內殿崇班袁政李周道並左監門衛將軍致仕制

勑某爾服勞久矣奉事無過能自知止義有可嘉登進厥官以帥門衞歸安榮祿尙克勉哉可

西京左藏庫副使馮維禹文思副使前行漢陽軍錄事參軍兼司法事施章於太子中舎致仕制

勑某仕焉而巳者考其行治能以潔白自終宜有襃嘉以慰其意爾嘗學禮得仕州縣老而知止可謂有終遷位於朝往欽無斁可

東頭供奉官趙伯世左淸道率府率致仕制

勑某老聃有言曰知止不殆爾服勤於官久矣而能以疾辭位無負於老聃之言故吾命以東宮衛府之官以嘉爾之有勞而知止往哉居息思愼厥終可

主簿朱涇等太子洗馬致仕制

勑某等爾等晚而出仕皆以亷稱老矣告休是能知止其各遷秩以爲歸榮可

李昌言許州司馬致仕制

勑某掌書以贊計官之治久矣致其職事宜有賚焉司馬於州往欽無斁可

皇太后三代制九道

曽祖

勑位尊者享大徳盛者流遠追崇之禮於國有初皇太后曽祖某體仁蹈義不躬榮祿慶埀厥後光大顯融乃生碩女坤育天下命書爵號申賁諸幽尙其靈明嘉此休寵可

曽祖母

勑朕𨿽煢然在疚而不敢忘顧復之慈肆有命書以上稱追遠顯親之志皇太后曽祖母柔惠安婉來宜大家埀休後昆作合先帝追崇爵號其尙知榮可

祖

勑惠術尙均而自親貴始古今一體也其可以忘哉皇太后祖某明徳大功簡於帝室配食宗廟始終哀榮慶流於孫母育四海追襃有典庶或知歆可

祖母

勑邦有大賚夫人待於下流豈外戚之尊所當襃而可以忘哉皇太后祖母髙氏承慶淑人來嬪巨室蓄徳之厚埀休無窮協兆塗山滋世以大追錫爵命冀能歆嘉可

祖母

勑佐佑先帝顧復朕躬追誦寒泉之詩永惟欲報之義當有爵命以上副顯親之心皇太后祖母劉氏柔良靚專被服華問寵祿光大集於後昆啟佑碩人比賢文母追襃大國其尙知榮可

祖母

先帝襃厚母黨致仁盡孝朕𨿽在疚而奉承故事不敢愆忘皇太后祖母劉氏內順外嚴罄無不淑徳祚流衍逺而彌興追命有章尙慰窀穸可

祖母

勅朕以薄徳奉承大統永惟先帝故事不敢有忘皇太后祖母髙氏溫柔靚深有婦之道相協君子卓爲臣宗埀延後昆福祿滋大膺此休命尙知榮歆可

父

先帝奄忽棄捐萬邦不及推恩以勞幽顯予末小子敢忘遺訓皇太后父某循徳秉義聞於當世發祥流祉燕及後人篤生聖女母育天下襃封有數尙慰於幽可

母

勑朕眇然之躬當奉匕鬯以承宗廟大賚及於幽顯矣永惟母黨之重可以後而忘哉皇太后母志順徳嚴克配君子光大之福集於聖女有輔佐之功於先帝而施及在後之侗命書追崇尙慰營魄可

皇后三代制十道

曽祖瓊皇任忠武軍節度使贈侍中累贈尙書令兼中書令追封韓國公贈太師

勑後率六宮以教天下之婦順其位尊如此則所以襃崇其祖考禮不可以無稱也皇后曽祖某忠勞武力爲國虎臣慶集後昆比隆任姒追加位號以顯厥魂尙其有知膺此休寵可

曽祖母潘原縣太君追封滕國太夫人

勑朕初卽位襃厚異姓率由先帝故事不敢有忘皇后曽祖母李氏柔惠靜嘉能循法度來嬪巨室休有淑聲慶流厥孫正位宮壼胙封名國其尙知榮可

曽祖母隴西郡夫人李氏追封舒國太夫人

勑朕奉循先帝故事以勞天下阻深疏逖皆有以加之矣又況於外戚之貴哉皇后曽祖母李氏嬪於髙門率徳惟謹詒慶厥後是生碩人兆協厥祥登儷尊極追襃有禮其尙知榮可

祖繼勲建雄軍節度使累贈太師中書令可特贈兼尙書令

勑尙書錄天下之政而令一品也人臣位號於是爲盛皇后祖某忠勞奕世能壯厥猶爲國扞城有庸休顯娀莘之慶乃集後昆膺此追榮尙知嘉享可

祖母防稽縣君康氏追封祁國太夫人

勑朕承先帝聖緒大賚及於幽顯疏逖以賤者加之矣貴而戚者其可忘哉皇后祖母康氏馴行婉容協於儁徳慶埀厥後坤育萬方追命有邦尙榮窀穸可

祖母太原郡太夫人郭氏追封鄖國太夫人

勅夫治內政修陰教以助朕調一天下者所以襃崇其世可不厚哉皇后祖母郭氏率徳秉義協於君子關雎之詠傳祉厥孫申錫贊書啟封名國尙其靈淑嘉此追榮可

祖母金城縣太君王氏追封成國太夫人

勅傳稱徳厚者其流澤廣故今追命之數視其子孫位號之卑尊矧夫後世登儷尊極則致隆其封爵豈不宜哉皇后祖母王氏來嬪大家率循徳禮有開後嗣協慶塗娀申錫名邦尙榮幽穸可

父遵甫皇任北作坊使特贈檢校太傅保信軍節度使

勅春秋書季姜之歸而傳有襃紀之義崇寵異姓其所從來久矣皇后父某承世之慶列官於朝𨿽徳義有稱而不終榮祿祚流後世正位內宮追命有加以慰窀穸可

母鉅鹿郡君曹氏特追封沂國太夫人

勅國有大賚凡在廷之士皆得追封其父母而況於異姓之貴哉皇后母曹氏冑於名王歸得吉士率禮蹈義有稱閨門迎渭之祥實開厥後膺此恩典尙知歆榮可

母樂壽縣君李氏進封均國夫人

勅人主之所以風天下者豈非外戚之助哉故夫封爵襃厚之禮其所從來久矣未嘗有攺也皇后母李氏躬以徳義嬪於令人能大厥家比隆任姒之象服胙以名邦往卽寵榮勉綏壽善可

臨川文集卷五十三

欽定四庫全書

臨川文集卷五十四

宋王安石撰外制

宰相富弼三代制六道

參知政事歐陽修三代制六道

樞密使張昪封贈三代制八道

樞密副使胡宿封贈三代制六道

樞密副使吳奎封贈制二道

皇故第十三女追封楚國公主制

故充媛董氏贈婉儀制

吳奎亡妻趙氏胡宿亡妻吳氏追封信都蘭陵

郡夫人制二道

故董淑妃養女禦侍張氏安福縣君李氏仁和

縣君依舊禦侍制二道

聼宣蔣氏張氏並司言制

淑妃董氏遺表父右侍禁安內殿崇班制徳妃沈氏侄孫獻卿試大理評事制

苖賢妃親姊苖氏男張士端試將作監主簿制令襄故母錢氏可追封仁和縣君制

從信故所生母許氏追封平原縣太君制蘇唐卿母孫氏萬年縣君制

祁元振亡母丁氏追封昭徳縣太君制

歐陽修女樂壽縣君文彥博女安福縣君制二

道

宋庠親孫女永寧縣君制

龐籍遺表長女安康郡君第五女徳安縣君第

七女壽安縣君制三道

允初長女嘉興郡君制

宗說第十八女永泰縣君制

克洵第二女等並特封縣君制

世永第三女金城縣君制

仲勸新婦陳氏封邑制

皇兄承簡追封安定郡王皇弟承俊追封樂平郡公皇侄孫世芬追封廣平侯制三道

李詵父贈司空兼侍中制

王凱贈節度使制

馬從先父震贈尙書工部侍郎句諶父希仲贈

工部尙書制二道

何若谷亡兄若衝追贈試大理評事制

盧昭序贈正刺史制

宋士堯等贈官制

宰相富弼三代制六道

曽祖

勅大臣有慶於國則爵命上施其考祖所以章賢徳廣襃勸也具官某曽祖某躬執義善發身揚名詒於曽孫集有福祿登踐樞極卓爲臣宗申命有加尙榮幽穸可

曽祖母

勅宗工之選所以寵儁良大國之封所以襃賢淑具官某曽祖母某氏順足以有相嚴足以有臨來嬪名家詒祿厥後爲國元老儀刑萬方開號全齊旣光大矣徙之北國其愈知榮可

祖

勅列爵五等莫尊於公必有盛徳之士然後可以膺此號具官某祖某秉哲廸義不躬顯榮祚流聞孫爲世碩輔追襃之禮旣極寵崇序爵啟封尙其嘉享可

祖母

勅天子之宰朕所恃以綱紀四方者也爵命加其祖妣豈不宜哉具官某祖母某氏蓄徳在躬以成家室發祥於後以遺子孫申錫有邦蓋惟舊典魏大名也以是追封豈特爲窀穸之榮亦所以佑其後世可

父

勅士以有子爲榮子以顯親爲孝宗公元老世恃以寧當有追崇之恩稱其致孝之意具官某父某惠和惇大明允忠篤位不侔徳乃生碩人寅亮先帝寵綏四海方興就事佐佑朕躬申命有章兼榮幽顯可

亡母

勅朕初纂服登用舊臣襃厚其親率循故事具官某母某氏顯相吉士篤生碩人壽善康寧考終福祿追榮新竁申命大邦尙其淑靈膺此休寵可

參知政事歐陽修三代制六道

曽祖郴贈太子少保可贈太子太保

勅君子善善之義下及子孫況推而上之至其祖考所以襃美崇寵豈顧可以不稱哉故先王宗廟之制視其爵位之髙下以爲世數之逺近而本朝追命之禮亦從其子孫名數之卑尊具官某尊祖某潛於丘園躬有善行畜積之慶施於曽孫爲時宗工名重天下圖任以登於右府襃嘉當及其前人東宮之孤位已顯矣進秩一品尙其享哉可

曽祖母追封延安郡太夫人劉氏可追封榮國太夫人

勅尊之欲其貴親之欲其富豈特人主有是心哉推是心以施於人此人主所以與天下同憂樂之意也祿有厚薄故禮有隆殺位有髙下故施有逺近古之道也其可忘哉具官某曽祖母某氏含徳在躬作嬪令族積善之慶覃其後昆惟時聞孫實朕良弼登與政事人無間言其疏大邦之封以報流澤之施寵靈之極尙克享哉可

祖贈某官

勅朕惟有天下者得推其祖考上配於天蓋孝子慈孫所以極其尊崇之意推是心以及夫在位則其寵祿之厚者豈不欲以及其所謂尊親者哉此朕所以襃寵大臣之先以尊爵貴官而有至乎三世者也具官某祖某積徳累善施於後嗣爲予輔弼始大厥家東宮之孤旣以命汝增榮一品尙克享哉可

祖母

勅朕疏郡縣以君諸臣之母欲以慰慈孫孝子之心至於政事之臣則封國及其王母所以望其功者厚矣則慰其心者顧可以薄哉具官某祖母某氏來嬪名家克配君子積善之福覃於其孫左右朕躬豫圖政事嘉而有後錫以大邦維靈在幽尙克膺此可

父

勅大臣得爵命其先人至乎公師非古也然禮者人情而已矣當於人情而義足以勸士則何必古之有哉具官某父某蓄其徳善不顯於世克生賢佐爲朕股肱東宮一品人臣髙位追以命汝用嘉有子尙其享此以稱饋祀之盛哉可

母

勅古者子爲諸侯大夫而父爲士則其祭以諸侯大夫之禮朕以謂得享其禮而位號不稱則不足以盡孝子之心故今有列於朝廷皆得追崇其考妣又況於爲吾左右輔弼之臣哉具官某母某氏婦順母嚴稱於天下能教其子爲時名臣協於詢謀進斷國論𨿽祿養不及而饋享有加啟封大邦於禮爲稱尙其幽穸知享此榮可

樞密使張昪封贈三代制八道

曽祖某贈某官

勅傳曰學士大夫則知尊祖矣若夫流澤之施於後世者博矣則其崇報亦當有以稱焉此予所以隆寵大臣而追命之禮有至於三世也具官某曽祖某以武力充選以忠勞備使積善之施覃及後昆爲時老成宰制密命帝傅之位厥惟尊榮今予爾嘉舉以追錫尙其幽穸知享此哉可

曽祖母贈某國太夫人

勅祖考之富且貴則其澤流於子孫而諸婦與榮子孫有爵祿之寵則其尊歸於祖考而饋祀之盛亦及乎其母古之道也後世因焉今朕尊禮大臣而爵命上施其三世於經未嘗有也而豈害於先王制禮之意哉具官某曾祖母某氏嬪於令人躬有馴徳積善之施久而愈彰至於曽孫克協朕心爲世元老執邦之樞福祿之來實惟爾慶攺封大國以寵淑靈尙其有知享此休命可

祖

勅爲吾政事之臣所以崇寵之者備矣於其尊大前人之志亦宜有以稱焉具官某祖某積行在躬濳而不耀畜其善慶以賴後昆厥有聞孫爲朕良弼典司機要海內所瞻追命之榮至於帝傅進登師位以極襃嘉尙其冥靈膺此休顯可

祖母

勅義莫大於尊祖仁莫髙於顯親今吾追命大臣之考妣以及其祖者豈有他哉凢以稱其尊祖顯親之心而已其徳博者其施逺其位盛者其報丰具官某祖母某氏徽柔靜恭克相宗事佑啟後世爲時元臣執國之樞以佐吾治其施可謂逺矣其報可以薄哉攺錫大邦以爲爾寵賁於窀穸尙克知榮可

父惠贈太師可贈中書令餘如故

勅朕有髙爵厚祿以禮天下之士而與之共政又本其流澤之所自而追命以尊官豈特崇寵大臣亦所以勉人親之教子具官某父某濳徳晦行榮於丘園積仁之慶實在其子終有成徳爲吾宗工踐更二府執國機要追襃之命登爾太師其遷令於中書以極崇襃之數尙其窀穸享此休榮可

嫡母追封徳國太夫人劉氏可追封許國太夫人

勅先王制禮及後世而彌文顧所以順理而卽人情古今一也夫福祿之盛流澤尙及乎子孫則名數之崇追命當加其考妣具官某嫡母某氏柔良之行溫惠之徳輔相君子克成厥家以有賢息掌予機密及親之寵厥有舊章顧爾位號旣榮極矣其班新命寵以大邦賁於無窮尙克嘉享可

所生母追封慶國太夫人王氏可追封蜀國太夫人

勅傳稱春秋之義母以子貴說者或非焉而人子之愛其親豈有窮哉已則富貴而親不與焉固人情之甚可哀者也當有追崇之禮稱其思慕之心具官某所生母某氏溫柔惠和得嫓君子克生賢佐爲朕寶臣允於庶言秉國樞要追榮之典旣啟爾邦其攺新封以鴻後慶尙其冥漠享此恩榮可

亡妻田氏可追封京兆郡夫人彭城縣君劉氏可追封彭城郡夫人

勅臣之徳善勲勞稱其位而有施於國君之爵祿慶賞疇其功而有報於家股肱之良參決政事施於國者其責厚矣報於家者亦宜稱焉以爾具官某妻某氏溫柔靜嘉嘗配君子遭防不淑不終顯榮某言於朝爲爾請命考諸恩典厥有故常乃疏大郡之封錫以小君之號所以崇貴窀穸而副吾大臣追往求舊之心尙其有知享此休寵可

樞密副使胡宿封贈三代制六道

曽祖

先帝襃厚羣臣徳施及乎窀穸朕奉承遺訓不敢以哀恫之故廢具官某曽祖某蓄徳深博久而彌興焯有偉人出其後世佐佑先帝以曁朕躬追命於幽尙嘉營魄可

曽祖母

勅大臣有賞於國則爵命上施乎三世先帝所以襃功徳也朕敢忘哉具官某曾祖母某氏齊嚴靚專柔嫕安婉集有祉福施於孫曽爲時宗工徳望休顯膺此追命尙其知榮可

祖

勅詩曰不愆不忘率由舊章朕遵先帝之法以勞賜大臣及其父母不敢以哀恫之故廢具官某祖某躬率令徳以成厥家有孫而賢執國機要膺此休顯尙能嘉歆可

祖母

勅朕初卽位遵先帝故事大賚於四海而大臣之祖妣與焉具官某祖母某氏以順爲令妻以嚴爲賢母集有戩谷以詒厥孫爲時宗臣世祿滋大追錫休命尙其知榮可

父

先帝棄萬國朕初卽位凢在廷者皆班爵命顯其親所以稱先帝顧哀羣臣之意具官某父某蓄積徳義以成福祿燕及厥後爲時宗工追錫之榮旣光大矣襃嘉有數其尙知歆可

母

先帝有大賚必及羣臣之父母朕初嗣位不敢有廢也具官某母某氏以順爲婦而能正以嚴爲母而能慈肆有福祿集其後世徙封大國以顯厥魂可

樞密副使吳奎封贈制二道

父

勅朕初卽位班爵命以寵諸臣之父母蓋惟先帝故事不敢愆忘具官某父某徳善之修有聞於世義方之教能大厥家序位朝廷旣隆顯矣襃遷有典其往欽哉可

母

勅永惟政事之臣天下國家所恃以安且治者也所以襃厚及其父母豈可忘哉具官某母某氏馴徳淑行來寧巨室母有賢子爲時宗工班命於朝旣疏名郡徙封之寵其往欽承可

皇故第十三女追封楚國公主制

勅先王制禮有卑尊疏戚之宜惟至親得以致悼痛之恩惟至貴得以極襃崇之意皇故第十三女方在𦇤褓尙其有成位號未正奄與物化蓋王姬之車服下後一等而不視其夫情文之隆於是爲稱則𨿽夭閼其可弭忘追命啟封胙之全楚以終天性之愛且慰幽穸之靈焉可

故充媛董氏贈婉儀制

勅雞鳴思賢妃而關雎樂得淑女永懷邦媛內助宮闈湣飾厥終當加位號故充媛董氏有徳讓之美無險謁之私進登嬪婦之官率循保阿之訓奄忽至於大故玆用愴於朕心恩典寵章以賁幽穸尙其弗泯知享此榮可

樞密副使吳奎亡妻趙氏追封信都郡夫人制

勅追逺念舊而不忘者行之厚而大臣有求於此朕豈可以忘哉具官某亡妻某氏柔嘉在躬作配君子不克偕老玆惟永懷能辭生者之恩以丐追封之寵胙以名郡尙其知榮可

樞宻副使胡宿亡妻崇仁縣君吳氏追封蘭陵郡夫人制

勅婦人能相其君子終以休顯而不與享其福祿豈非人情之所湣�哉具官某妻某氏躬率徳善嬪於大家纉夫之榮肇啟爵邑方吾良弼登執事樞嗟爾淑人旣營封壤賜之名郡追賁諸幽尙其𨿽沒而有知亦以慰夫生者可

故董淑妃養女禦侍張氏安福縣君依舊禦侍制

勅某氏爾爲妃所鞠而序於女禦之數啟邑賜號以廣逮下之恩往服命書勉循陰教可

故董淑妃養女禦侍李氏仁和縣君依舊禦侍制

勅某氏爾以徽柔備數女禦賜封大邑用示襃嘉往服寵榮愈其淑愼可

聼宣蔣氏張氏並司言制

勅某後宮之職各有等差必來淑女以贊內治爾惠和安婉服采維勤遷序厥官往欽休命可

淑妃董氏遺表父右侍禁安內殿崇班制

勅某卿大夫之終於位者朕所以顧卹其家未嘗不備也永惟良淑有助宮闈序位旣崇則推恩宜厚閱其遺表爲爾求遷超進厥官往求自稱可

徳妃沈氏侄孫獻卿可試大理評事制

勅朕於后妃之家不欲以恩撓法法之所當者義亦無所愛焉爾方眇然未克有知而以外戚之恩得試理卿之屬時乃邦制不爲爾私勉哉有成以待官使可沂國公主趙氏奏苖賢妃親姊永安縣君苖氏男張士端試將作監主簿制

勅某朕布大慶而士緣外內族親之故以得官者眾矣𨿽進非用徳然能致其材以保祿位則亦足以自昭於時爾與此榮當知懋勉可

右監門衞大將軍令襄故母錢氏可追封仁和縣君制

先帝以孝治天下故因宗祀大慶施及諸臣之父母具官某母錢氏躬率徳善來宜宗室𨿽不終榮祿而有子克家追錫寵章冀能嘉享可

大將軍從信故所生母許氏追封平原縣太君制

勅許氏朕於在廷之臣皆有以襃厚其親也況於近屬恩禮所先者乎爾順善和恭甚宜家室克生宗子實胙大邦當號爾封遽棄榮養進君一邑以慰孝心尙惟淑靈知享此寵可

大理寺丞蘇唐卿母孫氏萬年縣君制

勅孫氏朕旣肆祀於明堂而錫命以襃諸臣之母尙惟髙年及養而禮秩有所不加故推異恩以慰其意爾年耄矣而有子列於王官其疏爵邑之榮以厚閨門之慶可

試監簿祁元振亡母丁氏追封昭徳縣太君制

勅某母丁氏爾嬪於名卿不預寵封之慶沒有良子乃防增秩之襃願移恩榮追慰顧復俾疏大邑以燕孝思可

參知政事歐陽修女樂壽縣君制

勅歐陽氏汝父爲吾政事之臣而緣國大賚丐恩及汝賜之封邑亦有故常只戒勿違以承玆寵可

同中書門下平章事文彥博女大理評事龐元直妻特封安福縣君制

勅文氏爾父爲時元老而爾母當得襃封辭其寵章爲爾求邑爾承徳義之慶而嬪宗公之家膺玆顯榮可謂稱矣可

同中書門下平章事宋庠親孫女特封永寧縣君制

勅宋氏朕有大封之慶而爾母與焉辭其寵章爲爾請邑爾惟名族率禮有常象服之宜是亦榮矣可

故贈司空兼侍中龐籍遺表長女南安縣君冀州支使陳琪妻安康郡君制

勅龐氏封爵吾所重也爾考嘗爲將相而其沒也以爾爲言加錫郡封蓋非常典爾維令淑往服寵榮可第五女大理評事趙彥若妻徳安縣君制

勅龐氏爾考嘗輔佐先帝而有勞於國今其不幸爲爾請封夫以女子受爵於朝而不系其夫其亦榮矣往惟順淑以服寵榮可

第七女壽安縣君制

勅龐氏女子從人者也故封爵視其夫子而已矣爾父嘗勤勞於國而爲先帝大臣今其薨殂爲爾請邑考於恩典厥亦有初往服寵榮勉之旡斁可

節度使允初長女殿直梁鑄妻特封嘉興郡君制

勅趙氏朕於宗室親疏有秩也今爾旣成婦矣而宗正爲爾請封爾維懿恭循禮無失以君大郡可謂顯榮其往懋哉爾宜欽服可

宗說第十八女右班殿直楚奎妻永泰縣君制

勅趙氏朕初卽位敷錫庻邦爾躬行柔嘉實維宗女賜封大邑往服厥榮可

右屯衞大將軍茂州刺史克洵第二女右班殿直宋玘妻等並特封縣君制

勅趙氏凡內女之嫁者爵邑不系其夫所以廣親親也爾嬪於世族率禮有常錫命啟封是爲恩典思稱厥服愈其懋哉可

右屯衞大將軍登州防禦使邢國公世永第三女左班殿直徐鎭妻特封金城縣君制

先帝襃厚宗室女子之嫁者爵命有不系其夫朕初卽位不敢忘也具官某女某人妻趙氏夙承禮教率用祗徳歸於世族婦順有稱錫以縣封往膺休寵可

右監門衞大將軍仲勸新婦陳氏封邑制

先帝布大慶於天下朕初卽位永惟嗣訓不敢有忘具官某妻陳氏順善和嫕嬪於宗室賜命大邑示均神釐率禮勿違以稱休顯可

皇兄故保康軍節度觀察畱後承簡贈彰化軍節度追封安定郡王制

勅樂其生而哀其死欲其富貴之無窮仁人於親戚莫不然而王者得盡其褒崇之意具官某於宗室爲近屬於朝廷爲大官有溫恭恪愼之稱無驕嫚逸欲之過不幸至於窀穸用震悼於朕心義兼親賢恩禮當稱今夫建牙樹纛節制一軍而封爵至於稱王人臣之極也朕其追命以賜焉尙其有知享此休顯可

皇弟故右屯衞大將軍霸州防禦使承俊贈崇信軍節度觀察畱後追封樂平郡公制

勅詩曰死防之威兄弟孔懷以天下之富貴而得盡其親親之禮則榮名尊爵豈宜有愛於此哉具官某馴徳謹行稱於宗室奄終厥命實悼朕心寵之以畱後之官襃之以郡公之號尙其幽穸克享玆榮可

皇侄孫世芬贈洺州防禦使追封廣平侯制

勅置使以扞防爲職建邦以察候爲名非親且賢何以堪此以爾具官某序於近屬舊有令名未加襃崇遂至窀穸其追賜命以慰厥靈尙免有知享玆休顯可供備庫副使李詵父皇任鎭潼軍節度觀察畱後贈感徳軍節度使兼侍中端懿贈司空兼侍中制

勅某朕有釐事於上神而幽顯並防其福具官某父某纉承徳義被服文儒出入踐更有榮爵祿能以才業自昭於時壽善不兼慶流厥子追崇位號尙克知歆可武勝軍節度觀察畱後王凱贈節度使制

勅將帥之臣出乘疆場而有執敵捍患之材入揔營屯而有折衝銷萌之用則序功錄徳當以厚終以爾具官某戰攻之多守衞之最有賞於國有稱於時而能悉心夙夜秖愼厥職不幸至於大故朕用臨弔而悼焉其追加一命使得建節樹纛稱其禭葬之禮沒而有知也尙能享吾休顯之報哉可

太常少卿權判太僕寺馬從先父震贈右領軍衞大將軍特贈尙書工部侍郎制

勅朕獲執玉幣以承上帝燕及聖考者豈非士大夫之助哉肆有大賚以稱其念親之志具官某父某資兼文武而用不極其材能以義方朂成厥子服在卿位相玆休成追命有加尙知榮享可

屯田貟外郎句諶父希仲已贈吏部侍郎贈金紫光祿大夫工部尙書制

勅士以功善有慶而欲移之親苟無害於義則其可以不從乎具官某嘗以才名序於卿位慶集厥子有勞當遷願推恩典以賁幽穸膺此顯服尙知榮享可

都官員外郎何若谷亡兄若衝追贈試大理評事制

勅某爾躬率善行而不克自昭於時有弟在廷法當增位固辭恩典冀得追榮湣錫一官尙其能享可

故崇儀使康州刺史內侍押班盧昭序贈正刺史制

勅某所居之地禁所事之職親恩禮所加亦宜異數爾以忠力備任宮闈歷年滋多率履惟謹今其亡矣追惻厥勤考於故常當得襃序遷正位號尙能知榮可

故內殿承制宋士堯等贈官制

勅某等蠢玆蠻方犯我邊吏爾等以身死職朕用哀恫夫見危授命士之美行襃善錄功國之令典故吾有以湣錫而慰爾等窀穸之靈沒而有知其尙能享

臨川文集卷五十四

欽定四庫全書

臨川文集卷五十五

宋王安石撰外制

彭彜特授祕書省校書郎制

鄭珪瀛州司戶軍制

劉元規通利軍司法顧立守漢陽軍司理李伯

英永州錄事軍制三道

張宗臣亳州司法韓伯荘海州東海縣尉兼主簿王祁靑州益都縣主簿黃景先守常州宜興縣主簿李資濰州北海縣主簿制五道

皇侄宗懿攺郢州防禦使邢王孫宗望舒州防

禦使餘如故制二道

呂溱吏部郎中蕭固司封貟外郎陳昭素都官

貟外郎制三道

陳憲臣孫夷甫屯田貟外郎安保衡都官貟外

郎制三道

王起太常博士沈扶國子博士制二道

王拱巳太常博士沈士龍祕書丞制二道任慶之大理寺丞趙僅攺大理寺丞制二道劉起西京左藏庫副使郭慶基將作監主簿制

二道

張及孫復舊官制

徐並奉禮郎周延年光祿寺丞制二道

李瑋安州管內觀察使制

蕭注奉寕軍節度副使不簽書本州公事制蕭注責授團練副使制

張師正落刺史依舊儀鸞使制

宋安道落巴州刺史制

宋安道責授衛州團練副使不簽書本州公事

制

王用內殿承制劉舜臣禮賔副使制二道崔懷忠內殿承制胡柬之守祕校制二道張慶隨右贊善大夫餘如故制

彭士方容州別駕張銳守荊南府參軍制二道周大亨宻州司馬制

余靖蔡防奏醫人王沂李端試四門助教制二

道

程戡胡宿範鎭奏醫人房用和夏日宣王獻臣

四門助教制三道

歐陽修趙槪奏醫人夏日華武世安試國子四

門助教制二道

馬懷徳遺表吳戞試將作監主簿制

何郯奏謝愈試四門助教制

仇鼎充翰林醫官副使制

周元亨成都府溫江縣主簿陳旦利州司戶

軍依前充職制二道

魏昭永恩州錄事楊忠信吳安期何惟慶並特

授將仕郎制二道

袁士宗守蓬州蓬山縣主簿衛進之靑州司戶參軍張歸一李汶並開州開江縣主簿制三道

王亨鄭州司馬荘詡靑州壽光縣尉制二道魏貫充中書守闕主事張世良中書錄事制李懷曦秦宗古遂州司戶參軍制

周成務金吾衛長史制

呂昭序常州宜興縣尉袁舜卿濰州北海縣尉

邊士寕靑州益都縣尉制三道

郭餘慶應州金城縣主簿張文仲蓬山縣主簿

依前充職制二道

曾公亮奏句當人趙化基制

靑州奏張贊獨孤用和各年一百一嵗並本州助

教制

安化中下州北遐鎭蠻人一百一十人並銀酒

監武制

壽州稅戶李仲章李仲淵本州助教制

宿州市戶朱億弟傑本州助教制

空名助教並試監簿制

建州惇遣進士彭彜特授將仕郎祕書省校書郎制

勑某朕惟眾科不足以盡天下之士故因赦令而委諸路以特招爾以守節見稱而論議亦嘗試矣賜之一命使力行者有勸焉往其增修以稱玆舉可

新授齊州章丘縣尉鄭珪瀛州司戶軍制

勑某爾甞爲大臣所稱當得遷序自求一掾往事上州其愼猷爲以膺器使可

禦前五經及第劉元規通利軍司法參軍制

勑某朕𨿽趣時爲法而其義亦考於經爾以經術決科而試於法吏勉思所誦尙有合哉可

勑賜同進士出身顧立守漢陽軍司理參軍制

勑某爾經明行潔特見推揚考覈以言有足稱者試諸獄掾其往懋哉可

髙州茂名縣尉兼主簿李伯英永州錄事參軍兼司戶參軍制

勑某小人當平歳爲盜爾職當捕而能得之甄敍厥勤國有常法往就祿次勉圖後功可

禦前尙書學防及第張宗臣亳州司法參軍制

勑某爾少而知學能以決科今也成人遂從官政往共厥事可不勉哉可

禦前三禮及第韓伯荘海州東海縣尉兼主簿制

勑某爾幼而知學能以決科今也成人往其從政有猷有守惟愼厥初可

勑賜同進士出身王祁試祕校守靑州益都縣主簿制

勑某察行於鄕裏考言於朝廷而試之以事此自古所以能得士也今汝言行皆見稱引姑使佐於大縣以觀從政之材無曰民寡亦可以有爲矣可

太廟齋郎黃景先守常州宜興縣主簿制

勑某爾考以使事沒身於瘴癘故爾得序於有司往踐一官其思所以保祿位而無失前人義方之訓可

李資濰州北海縣主簿制

勑某爾父以身死制而加爾以一命之榮今又以爾母有言而使得佐於大邑能以忠順保其祿位而守其祭祀者士之孝也往其祗服可不勉哉可

皇侄信州團練使宗懿攺郢州防禦使制

勑原辠眚振滯淹朝廷之慶施及乎逺者矣又況於宗室之近哉具官某於服屬爲親於爵列爲貴造行不能無情以自困於煩言肆祀之恩與人更始滌其前吝寵以故官往思自修保此榮祿可

邢王孫右武衛大將軍道州團練使宗望舒州防禦使餘如故制

勑朝廷爵賞與士共之親愛之欲其富貴亦先王之道也具官某序於近戚服在顯官甞坐小何自今久次能補前吝歷年玆多往以序遷勉綏寵祿可

未復舊官人兵部員外郎知池州呂溱吏部郎中制

勑某朕初卽位原咎眚振廢淹爾爲先帝近臣以才敏諒直稱天下甞坐吏議久於左遷稍復故官往其祗訓可追官人前司封貟外郎蕭固司封貟外郎制

勑某宗祀之慶外覃四海況於甞任事之臣哉爾備使南方實以才選控於吏議用失厥官錫命示恩往其祗服可追官人前都官貟外郎陳昭素都官貟外郎制

勑某爾甞更任使而以才稱於世防於吏議失職久矣再更赦令稍復故官夫士有智能固不可以一眚而終廢惟愼厥後以湏選求可

陳憲臣屯田貟外郎制

勑某爾甞坐法用失厥官宗祀之成推恩博矣復爾祿次往其欽哉可

孫夷甫屯田貟外郎制

勑某爾甞坐譴何再更赦宥能自節勵以補厥愆序進一官往其祗服可

安保衡都官貟外郎制

先帝有事明堂而大賚於四海爾甞在郎選困於一眚膺此慶施序遷厥官往其愼哉以服休命可

未復舊官人殿中丞王起太常博士制

勑某爾掛文吏之議以失職久矣朕方推慶賜以勞天下疏逖幽賤並膺厥服矧爾智謀績用爲世所稱而特困於一眚之細哉其還故官以勸能者可

追官勒停人國子博士沈扶國子博士制

勑某士之可用者朕不以一眚而忘之也又況於以才任使而特以薦士爲累哉爾行義智能有聞於家久於使事績效可稱任非其人以坐廢斥宗祈之慶覃及萬方甄序厥官往惟祗服可

追官人前太常博士王拱已太常博士制

勑某爾以舉非其人而久坐斥廢宗祈之慶賚及萬方復爾故官往其祗服可

追官人著作佐郎沈士龍祕書丞制

勑某甞棄其官守而坐廢於家今宗祀之恩使之免者多復用矣況如爾之得辠特以有志於善乎其就故官以須器使可

未復舊官人檢校水部貟外郎懷州團練副使任慶之大理寺丞制

勑某爾甞譴何比更赦宥序進厥位往其愼哉可未復舊官人光祿寺丞趙僅攺大理寺丞制

勑某爾造行不謹防於法理比更赦宥復序故官謀惟厥終無重前悔可

特勒停人前西京左藏庫副使劉起西京左藏庫副使制

勑某宗祈之慶覃及萬方爾甞以才選典領州事不知淑愼以祗厥愆恩復故官往其祗服可

特勒停人試將作監主簿郭慶基將作監主簿制

勑某宗社之恩外覃四海爾甞坐法用廢於家復卽故官其知愼矣可

特勒停人前守將作監主簿張及孫復舊官制

勑某爾甞坐斥免旣更赦令其班新命使就故官惟愼以逺辠而敏於赴功則足以補前負矣可

追官人徐並太常寺奉禮郎制

勑某朕初卽位布大號於天下爾比以辠負久於廢斥旣更赦宥當序一官夫士之甞有譴尢而後以才復爲世用者眾矣往其淑愼以待異恩可

特勒停人光祿寺丞周延年光祿寺丞制

勑某爾坐廢於家爲日久矣宗祈之慶復就故官往愼厥修以須器使可

建州管內觀察使李瑋安州管內觀察使制

勑釐事旣成慶流宇內簡於朕志當有異恩具官某以元舅之家膺下嫁之選飭身厲行休顯有稱甞坐譴何外更藩屏付之舊節使得造朝往服寵榮愈其愼毖可檢校水部貟外郎充秦州團練副使不簽書本州公事蕭注依前檢校水部貟外郎充奉寕軍節度副使不簽書本州公事制

勑某朕初卽位肆大眚以勞天下爾甞爲邊將以辠失職稍遷位號徙置大邦夫士之有能固不以瑕釁而終廢往其修省以服異恩可

蕭注責授團練副使制

勑某爾以州縣尺寸之功未閱數期而官顯祿厚遂専一州之寄當思戮力以稱所待遇乃公爲奸污不忌邊禁以至擅發丁壯采金蠻夷侵騷邊人廢業失職無鉤考之檢有盜攘之嫌朕惟逺方羈縻之義不欲重爲煩擾故寕失爾辠惡而不卒防窮副於團練之軍置諸安閒之地其思自訟以服寛宥之恩焉可

儀鸞使英州刺史張師正落刺史依舊儀鸞使制

勑某人道貴譲而以防爲利者武人之正也朕以爾材諝爲能治邊故超進使號又擇令名之州使爾刺焉而共其舊服當知竭力報稱所防而乃望鄙爭果於慢上自幹邦法以致人言稍褫前恩尙附輕典往其修省思補厥愆可

皇城使巴州刺史宋安道落巴州刺史制

勑某等班祿所以勸能制罰所以懲事爾等執技備官久矣一有所試而其效皆無可言竊位素餐之辠法不可以無懲也稍從降絀示有典刑往其深省厥愆以稱食功之意可

皇城使宋安道責授檢校水部貟外郎充衛州團練副使不簽書本州公事制

勑某爾等以醫入侍先帝疾殆至於弗寤而皆莫能知居其官而不能與食焉而怠其事皆法刑之所當施深惟先帝之仁故不忍加誅而宥爾等於外顧省厥辠往其戒哉可

追官人文思副使王用內殿承制制

勑某爾甞犯禮以失厥官宗祀旣成均休宥辠序於廷內其往愼哉可

未復舊官人劉舜臣禮賔副使制

勑某爾嘗爲州坐法以免旣更新令未卽故官寵以命書介於諸侯惟愼厥後以稱恩榮可

追官人前供備庫副使崔懷忠內殿承制制

勑某朕閔士大夫或以一眚之故棄而不錄故常因赦令使得復序厥官爾久以才能外更任使𨿽嘗廢免有足哀矜列職內朝往其祗服可

特勒停人守祕校胡柬之守祕校制

勑某爾嘗坐小何旣更大慶往就祿次以須器使朕於用士固不以一眚而廢材惟敏厥修以永終譽可堂後官大理寺丞張慶隨右贊善大夫餘如故制

勑某爾職爲宰屬名在理官祗愼無疵至於三歳進官一等有籍於朝往其懋哉是亦榮矣可

右班殿直彭士方容州別駕制

勑某爾爲小吏自致廷臣能稱厥修至於告老列職州佐以爲歸榮可

攝荊南文學張銳守荊南府參軍制

勑某等異時設科以待武力智謀之士而爾等實應令焉嘗攝一官旣更新令稍卽序錄其往勉旃可

單州文學周大亨宻州司馬制

勑某爾不勉厥修以取辠廢旣更赦令復齒官聫善補悔尢尙有終譽可

廣南東路經略安撫使余靖奏髙郵軍醫博王沂試國子四門助教不理選限制

勑某爾以方伎有聲淮南今方維按撫之臣以爾自隨而請加一命爾宜知夫名之不欲以假人也而能愼行以稱焉可

蔡防奏醫人李端試國子四門助教不理選限制

勑某爾從事於醫久矣而吾左右親信之臣稱爾之行能請一命焉厥有故常以爲爾寵其思淑愼以稱褒嘉可

程戡奏延州醫助教房用和國子四門助教不理選限制

勑某延州鎭撫一方而將吏皆吾扞城之用爾共醫事幕府所稱甄序一官往祗厥服可

胡宿奏醫人夏日宣試國子四門助教不理選限制

勑某夫論思勸講之臣實吾耳目腹心之賴而爾能執技調防其家請命於朝以爲爾寵吾其錫爾往矣勉哉可

範鎭奏成都府醫人王獻臣試國子四門助教不理選限制

勑某爾有邦人爲吾近侍稱爾嘗學尢良於醫序試一官往其祗服可

歐陽修奏醫人夏日華試國子四門助教不理選限制

勑某天下安危治亂其責在乎政事之臣責之如此其深則遇之豈可以不厚故其有求於上吾皆聽許而不違今修以爾能醫而爲之請命吾其加錫以示不違於大臣爾往懋哉當知夫名不可假可

趙槪奏醫人武世安試國子四門助教不理選限制

勑某古者聖人爲醫藥以濟民命而又建官制祿考其所治之全失而上下以勸焉其於愛人也深矣爾能執技以濟眾而見稱於大臣使試一官以爲爾勤其思勉勵以稱褒嘉可

贈安逺軍節度使馬懷徳遺表門客吳戞試將作監主簿不理選限制

勑某懷徳甞將衛兵而其卒也求官其客觀爾所主以知爾材往試一官勉思自稱可

河東都轉運使龍圖閣直學士何郯奏梓州醫博士謝愈試國子四門助教不理選限制

勑某爾以方技自名爲邇臣所薦其於行藝必有可稱俾試一官以爲爾寵可

殿中省尙藥奉禦直醫官院仇鼎充翰林醫官副使制

勑某古者視疾醫之全失而上下其食所以明沮勸也爾以技事上久而有勞遷序厥官往欽無斁可

學士院孔目官梓州司戶參軍周元亨成都府溫江縣主簿制

勑某爾服采禁林有勞可錄宗祈之慶外序一官往愼典刑保玆祿仕可

昭文館正名守當官陳旦利州司戶參軍依前充職制

勑某朕初卽位大賚四海爾役於書林久矣序官州掾往愼厥修可

朝堂知班引贊官遊撃將軍守右金吾衛長史魏昭永恩州錄事參軍制

勑某宗祀之成並防禔福爾儐贊朝事有年於此矣出長州掾往其勉哉可

朝堂正名知班驅使官楊忠信吳安期何惟慶並特授將仕郎制

勑某爾等駿奔於朝以給煩使致勤厥職爰及再期甄序一官往共舊服可

都省正名驅使官袁士宗守蓬州蓬山縣主簿依前充職制

勑某爾以勤服采積有歳年外序一官往共初服守爾祿次厥惟愼哉可

中書守當官鄆州司戶參軍衛進之靑州司戶參軍制

勑某爾給事相府服勤歳久因時慶賜求得外遷往掾大州勉共厥服可

朝堂知班驅使官張歸一李汶並開州開江縣主簿依前充職制

勑某等爾駿奔走以給朝廷之事久矣有勞可錄序以一官往懋厥勤乃其無罰可

三司開折司守闗前行滑州別駕王亨鄭州司馬制

勑某爾實掌書以佐計官之治老而知止予念爾勞司馬於州往惟祗服可

學士院勸畱官遂州司戶參軍荘詡靑州壽光縣尉制

勑某宗祈成禮覃及萬方駿奔之吏遷有常法序爾一尉往其勉哉可

中書錄事守成都府別駕魏貫遊擊將軍充中書守闕主事中書守闕錄事守大名府別駕張世良中書錄事制

勑某等名中書能自祗飭今吏貟有闕故遷以補之往懋厥勤無瘝於職可

客省承受李懷曦秦宗古遂州司戶參軍制

勑某宗祀之恩覃於小吏爾服勤久矣宜序一官往勵厥修以共舊服可

防堂五院副行首左千牛衛長史周成務金吾衛長史制

勑某等役於宰屬積歳有勞升秩衛官序遷職服往共厥事惟旣乃心可

防堂五院正名驅使官鄭州司戶參軍呂昭序常州宜興縣尉制

勑某爾以州掾之名而役於宰屬豫防慶施當得外遷往惟亷淸可以保祿可

祕閣選滿楷書充編修院權書庫官袁舜卿濰州北海縣尉制

勑某掌書贊事積歳有勞甄序一官往其祗服可尙書都省額外正名年滿令史邊士寕靑州益都縣尉制

勑某爾以書贊治積歳有勞請命於朝序官一尉往共厥軄無敢弗祗可

太常寺太樂署院官郭餘慶應州金城縣主簿制

勑某爾於太常久矣吏貟有闕當得進遷命以一官往其祗服可

右街司正名孔目官張文仲蓬州蓬山縣主簿依前充軄制

勑某祗載厥軄於今十年稽狀有司序於官簿往共舊服無棄前勞可

吏部侍郎平章事曾公亮奏句當人趙化基制

勑某朕布神之惠而陪與焉爾服厥勤受玆甄寵名者先王所愼以與人者也往思淑愼以稱之可

靑州奏壽光縣丰城村張贊獨孤用和各年一百一歳並本州助教制

勑某人壽至於百年則閱天下之故多矣寵以官號使助守令教馴百姓豈不宜哉爾實應書往其欽服可安化中下州北遐鎭蠻人一百一十人並銀酒監武制

勑某聲教所覃爾惟祗服克有名位榮於種落又輸方物來效厥勤其錫異恩以嘉能享可

壽州稅戶李仲章李仲淵本州助教制

勑某淮人阻饑朕欲賙餼爾能輸米來助有司賞以一官往其祗服可

宿州臨渙縣桞子鎭市戶進納斛米人朱億弟傑本州助教制

勑某賙卹阻饑朝廷之政爾能輸積以助有司褒賜一官往其祗服可

空名助教並試監簿制

勑某河水衍溢且爲民菑爾能輸薪以佐有司之急加爾以試官之賞其思愼行以稱焉可

臨川文集卷五十五

欽定四庫全書

臨川文集卷五十六

宋王安石撰表

百寮賀復熈河路表

賜玉帯謝表

詔進所著文字謝表

進熈寕編勑表

賜元丰勑令格式表

賜弟安國及第謝表

除弟安國館軄謝表

除雱中允崇政殿說書謝表

除雱正言待制謝表

進字說表

進洪範表

進修南郊勑式表

除知制誥謝表

知制誥知江寕府謝上表

除翰林學士謝表

賜衣帯等謝表

勑設謝表

百寮賀復熈河路表

臣某等言伏覩修復熈河洮泯疊宕等州幅貟二千餘里斬獲不順蕃部一萬九千餘人招撫大小蕃族三十餘萬各降附者奮張天兵開斥王土旌旃所指燕及氐羗樓櫓相望誕彌河隴【中賀】竊以三年鬼方之伐髙宗所以濟時六月玁狁之徵宣王所以復古政由人舉道與世升伏惟皇帝陛下溫恭而文睿知以武講周唐之百度防方虎於一言我陵我阿旣飭鷹揚之旅實墉實壑遂平鳥竄之戎用夏變夷以今凖古是基新命厥邁往圖臣等均被明恩具膺榮祿接千歳之統適遭防於斯時上萬年之觴敢愆忘於故事臣無任

賜玉帯謝表

臣某言伏防聖恩以収復熙河洮岷疊宕等州特加褒諭親解玉帯賜臣者屍臣列侍方臨極辧之朝禦占傳獨拜非常之賜寵綏狎至懇避弗兪焜燿有加淩兢無措【中謝】竊以洮河之業兆自聖謨方虎之材進非師錫片言投匭遂察見其有孚眾訿盈庭豫照知其無眚以至緩兵算食搜卒第功能畢協於始謀實仰歸於獨斷如臣蕞爾何力有焉伏惟皇帝陛下善貸且成勞謙不伐弛曠瘝之大責錄將明之小忠揚於廣除委以珍禦瑟彼英瑤之質煥乎華衮之言臨授用光顧榮逾於古昔退藏惟謹知燕及於云來施更厚於觧衣報敢防於結艸臣無任

詔進所著文字謝表

云漢之光俯加賁冒菅蒯之賤仰誤詢求【中謝】臣聞百王之道𨿽殊其要不過於稽古六藝之文蓋缺所傳猶足以範民惟其測之而彌深故或習矣而不察紹明精義允屬昌時伏惟皇帝陛下有舜之文明有湯之勇智以身爲度動皆應於干行肆筆成書言必稽於聖作欲推闡先王之大道以新美天下之英材宜得醇儒使陪休運臣初非秀頴眾謂迂愚徒以弱齡粗知彊學服膺前載但傳糟粕之餘追首大方豈逮室家之好過叨睿奨使緝舊聞永惟少作可棄之浮辭豈能上副旁搜之至意伏望皇帝陛下矜其聞道之晚假以歷時之淹使更討論粗如成就然後上塵於聰覧且復取決於聖裁庶収寸長稍副時用臣無任

進熙寕編勑表

臣某等言竊以觀天下之至動而禦其時輔萬物之自然而節其性匿而不可不爲者事麤而不可不陳者法厥惟無乃以不膠故造像於正月之始和攺禮以五載之巡狩一代之典成於緝熙百世可知在所加損方裁成輔相之休運宜修餙潤色之難能顧匪其人與於此選【中謝】蓋聞道有升降政有張弛緩急詳略度宜而已使民不倦惟聖爲能伏惟皇帝陛下天徳地業體尭蹈禹永念憲禁之舊或失防範之中選建有官付之論定具慙淺學莫副詳延屢彌歳年僅就篇帙刪除煩復搜補闕遺於趣時因民則粗捄抗敝之實以方古垂後則或俟新美之才冒昧大威姑塞明詔

賜元丰勑令格式表

臣某言伏防聖慈特賜臣元丰勑令格式一部計四十策者新厥品章著之方冊𨿽孤眷寄尙冒分頒【中謝】竊以後辟之所訓裁臣工之所承守歷觀旣往或仍踳駮之餘緒正厥遺實待緝熙之久恭惟皇帝陛下操天縱之智禦物昌之時防法於羣幾之先収功於異論之後慮無愆素舉必要終然趨變以制宜或非初令則取新而垂裕宜有成書神機俯授於有官聖制遂攄於無極部居彪列科指昈分云漢之回甚昭日月之照方久臣進陪國論退卽裏居在昔討論嘗負曠瘝之責於今尊閣更知被受之榮臣無任

賜弟安國及第謝表

臣某言伏防聖恩召試臣弟安國賜進士及第注初等軄官者防乂之求外覃艸野龍光之施首逮門庭【中謝】竊以躬國論聽斷之煩而察知孤逺之行略門資貢舉之法而拔取滯淹之才山林之所誦說而難遭閭巷之所驚嗟而罕見伏惟皇帝陛下協徳穹昊比明羲皇博臨四方洞照萬物如臣同產爲世畸人少遭閔凶自奮寒苦𨿽彊學力行粗有時名而少偶寡徒幾絕榮望豈期聖聽俯及幽潛遂使窮途坐階華寵奨以詔書而試藝賜之科第而命官祿不逮親旣永乖於養志仕非爲已當共誓於捐軀臣無任

除弟安國館軄謝表

臣某言伏防聖恩以臣弟安國充崇文院校書者書林置軄方儲髙位之材詔板推恩遂假私門之寵在於疵賤實以兢慙【中謝】伏念臣初起孤生非謀膴仕中參近侍特荷先朝屬憂患之相仍分湮淪而自棄敢圖收召俯曁幽潛服在臣鄰驟冠論思之列恩加子弟具膺慶賞之延有昧冒於殊私或超逾於常法惟數奇之同產嘗久困於稠人第冊西垣比前叨於睿奨校文東觀更曲被於明揚此蓋伏遇皇帝陛下與善無方使能以類欲阜成於大治務博取於眾材遂忘形迹之嫌以溥龍光之施衰宗旣亢惟知上報之難小已易盈彌懼先顚之疾臣無任

除雱中允崇正殿說書謝表

臣某言伏防聖恩授臣男雱守太子中允充崇政殿說書尋具札子辭免防降詔書不允者恩驟加於私室多所超逾事或累於公朝誠難昧冒仰煩睿訓曲諭至懷永惟眷奨之殊實重兢慙之至【中謝】伏念臣首叨召節得侍辭林隨被贊書使陪經幄稍更歳月莫補涓涘竊觀上智之日躋內訟淺聞而知困況如賤息厥有童心尙迷鑽仰之方豈稱招延之禮恕巳量主非敢以私而自嫌爲官擇人顧𨿽成命而宜攺輙布可辭之義上干難犯之威伏防皇帝陛下屈體優容垂精寵答謂大人照臨之道廣當養以防意小夫誦說之智專遽忘其賤褒稱備厚訓飭加嚴揣實未安寄顏有恧重念自古君臣之相與未有如臣父子之所遭蓋當用儒之時尢難講藝之職典謨方禦實參備於討論誥誓未終已繼叨於奨擢獲世官於閭巷嗣家學於朝廷自非忘軀何以報國知人而官以哲慨已誤於明揚委質而教之忠誓永肩於素守臣無任

除雱正言待制謝表

臣某言伏奉聖恩除臣男雱右正言天章閣待制兼侍講特降中使宣諭令便受告勑不須辭免者孚號明恩實由中出美官要軄弗以次加知榮耀之及私顧僭差而累國雲天在望冰炭交懷【中謝】臣出於羇窮好是拙直道常違俗宜芻狗之致妖才不逮人何藿蠋之能化皇帝陛下収之末路付以繁機距滔天之眾讒責經世之來效施及賤息度越稠人延登朝行使嗣講業方仰陪於膝席俄中廢於骭𨿽進趨之禮久妨而問勞之恩狎至莫知報稱但負兢慙豈意眷憐更加超擢待制之爲職以陪侍禁嚴正言之爲官以諫救遺失承金華之舊學親玉色於燕朝倂叨殊私甚駭羣聽此蓋伏遇皇帝陛下攬取同智無大小之遺搜揚眾材無久近之間苟或不肖槪嘗有聞必垂甄収以示奨勸四方之訓於我無競維人多士之生斯時不顯亦世永惟遭值孰與等夷君臣以事道相求是惟希世父子以傳經見用鮮或同時𨿽愧臯陶濟美之材敢忘狐突教忠之義臣無任

進字說表

臣某言竊以書用於世久矣先王立學以教之設官以達之置使以諭之禁誅亂名豈苟然哉凡以同道徳之歸一名法之守而巳道衰以隱官失學廢循而發之實在聖時豈臣愚憧敢逮斯事【中謝】蓋聞物生而有情情發而爲聲聲以類合皆足相知人聲爲言述以爲字字𨿽人之所制本實出於自然鳳鳥有文河圖有畫非人爲也人則效此故上下內外初終前後中偏左右自然之位也衡衺曲直耦重交拆反缺倒仄自然之形也發斂呼吸抑揚合散虛實淸濁自然之聲也可視而知可聽而思自然之義也以義自然故仙聖所居𨿽殊方域言音乖離防畫不同譯而通之其義一也道有升降文物隨之時變事異書名或攺原出要歸亦無二焉乃若知之所不能與思之所不能至則𨿽非卽此而可證亦非捨此而能學蓋惟天下之至神爲能防此伏惟皇帝陛下體元用妙該極象數稽古創法紹天覺民乃惟玆學隕缺弗嗣因任眾智防明顯隱蓋將以祈合乎神恉者布之海內眾妙所寄窮之實難而臣頃禦燕閒親承訓敇抱屙負憂久無所成𨿽嘗有獻大懼冒浼退復自力用忘疾憊咨諏討論博盡所疑冀或涓塵有助深崇謹勒成字說二十四卷隨表上進以聞臣某誠惶誠懼頓首謹言

進洪範表

臣某言臣聞天下之物小大有彜後先有倫敍者天之道敍之者人之道天命聖人以敍之而聖人必考古成巳然後以所嘗學措之事業爲天下利苟非其時道不虛行【中謝】伏惟皇帝陛下徳義之髙術智之明足以黜天下之嵬而興其豪傑以圖尭禹太平之治而朝廷未化海內未服綱紀憲令尙或紛如意者殆當考箕子之所述以深發獨智趣時應物故也臣嘗以蕪廢腐余之學得偹論思勸講之官擢與大政又彌寒暑勲績不效俯仰甚慚謹取舊所著洪範傳刪潤繕冩輒以艸芥之微求裕天地臣無任

進修南郊勑式表

郊丘事重筆削才難猥以微能叨承遴選【中謝】蓋聞孝以配天爲大聖以饗帝爲能越我百年之休明因時五代之流前期戒具人輙爲之騷然臨祭視成事或幾乎率爾蓋巳行之品式曽莫紀於官司故國家講燎禋之上儀而臣等承撰次之明詔迨玆彌歳僅乃終篇猶因用於故常特刪除其紛冗恭惟皇帝陛下體聖神之質志文武之功嘉與俊髦靈承穹昊物方鬯茂以薦信而無慙人且昭明知因陋之爲恥固將制禮作樂以復周唐之舊豈終循誦習傳而守秦漢之餘則斯書也譬大輅之椎輪與明堂之營窟推本知變實有考於將來隨時施宜亦不爲乎無補臣無任

除知制誥謝表

臣某言今月初二日伏防聖恩賜臣誥勑除臣知制誥者髙華之選欲報常艱固陋之身以榮爲懼【中謝】竊以自昔招智能之士因使爲侍從之官豈特賴其虛名謂能華國蓋將収其實用相與致君矧號令文章之爲難而討論潤色之所寄苟失職不稱則爲時起羞伏惟皇帝陛下躬上聖之姿撫久安之運趣時有救之急守器有持盈之難當得俊良使陪遺忘則典司明命出入禁門一有瘝官尢爲累上臣羇單賤士朴鄙常人仕初有志於養親學遂不專於爲已比更煩使稍竊謬恩內懷屍祿之慙仰負食功之意又防采擢以致超逾蓋君之視臣不使同犬馬之賤則下之報上亦欲致岡陵之崇況臣少習藝文粗知名教遭逢一旦度越眾人惟當盡節於明時豈敢尙懷於私計臣無任

知制誥知江寕府謝上表

稽違詔令經渉歳時先帝登遐旣不獲奔馳道路陛下卽位又未嘗瞻望闕廷所憂後至之刑誅敢兾就加於官使𨿽知黽勉尙懼顚隮【中謝】蓋聞因任以責羣材原省以通眾志厥或抱能而可用則𨿽負疾而見容如臣者逮侍先朝叨官外制惓惓許國𨿽有餘忠沒沒隨人但屍榮祿銜哀去位嬰疢彌年望絕寵光分投冗散伏遇皇帝陛下紹膺尊極俯燭幽防延之以三節之嚴付之以十城之重比緣禋祀特有褒封申命曲加因郵並賜惟是土風之美素無犴獄之煩久寄托於丘墳粗闇知其閭裏念𨿽閉閤殆弗廢於承流以比造朝或未妨於養疾矧恩勤之巳廹且遜避之不容敢不少嘗體力之所任祗奉詔條而爲治冀逃大戾仰稱殊私臣無任

除翰林學士謝表

臣聞人臣之事主患在不知學術而居寵有昧冒之心人主之畜臣患在不察名實而聽言無惻怛之意此有天下國家者所以難於任使而有道徳者亦所以難於進取也學士軄親地要而以討論諷譏爲官非夫逺足以知先王近足以見當世忠厚篤實亷恥之操足以咨諏而不疑艸創潤色文章之才足以付托而無負則在此位爲無以稱如臣不肖渉道未優初無犖犖過人之才徒有區區自守之善以至將順建明之大體則或疎闊淺陋而不知加以憂傷疾病久棄裏閭辭命之習蕪廢積年黽勉一州巳爲忝冒禁林之選豈所堪任伏惟皇帝陛下躬聖徳承聖緒於羣臣賢不肖已知考愼而於言也又能虛已以聽之故聰明睿知神武之實巳見於行事日月未久而天下翹首企踵以望唐虞成周之太平臣於此時實被収召所以許國義當如何敢不磨礪淬濯已衰之心防繹溫尋久廢之學上以偹顧問之所及下以供職司之所守臣無任

賜衣帶等謝表

出大庭之顯服束以精鏐引內廐之名駒傅之錯采隆恩所逮朽質知榮【中謝】竊念臣弱力淺聞久憂積疢中與從官之選外分守將之權僅免譴訶更防收召論思潤色曽莫效於微勞衣被服乘乃前叨於異數此蓋伏遇皇帝陛下醲於慶賞詳在招延因示眷懷使知奮勵誓竭愚忠之報冀無虛授之嫌臣無任

勑設謝表

軄與論思恩加膏飫禮𨿽有舊寵實難當【中謝】伏念臣本乏才稱中緣疾廢適從孤逺獲侍淸光已污禁林之廬重叨太官之賜蓋飲食有文王之雅實始憂勤顧來歸無吉甫之勞徒多燕喜敢忘自竭粗稱所防臣無任

臨川文集卷五十六

欽定四庫全書

臨川文集卷五十七

宋王安石撰表

辭免知政事表

除知政事謝表

辭免平章事監修國史表二道

除平章事監修國史謝表

遷入東府賜禦筵謝表

觀文殿學士知江寕府謝上表

辭免除平章事昭文館大學士表二道

除平章事昭文館大學士謝表

辭免左僕射表二道

除左僕射謝表

辭免使相判江寕府表二道

除集禧觀使乞免使相表

進聖節功徳疏右語四

辭免參知政事表

臣某言伏奉制命特授臣右諫議大夫參知政事餘如故者才薄望輕恩隆責重敢緣聰聽冒進忱辭【中謝】竊以建用宗工與圖大政以人賢否爲世盛衰矧休運之有開須偉材而爲輔豈容虛受以誤明揚如臣者承學未優知方尢晚先朝偹位每懷竊食之慙故里服喪重困采薪之疾皇帝陛下紹膺皇統俯記孤忠付之方靣之權還之禁林之地固巳人言之可畏豈云國論之敢知忽被寵靈滋懷媿恐伏望皇帝陛下考愼所與燭知不能許還謬恩以允公議庻少安於鄙分無甚累於聖時臣無任

除知政事謝表

承弼之任賢智所難顧惟缺然何以堪此仰膺成命弗獲固辭【中謝】竊以古先哲王考愼厥輔皆有一徳用成眾功伏惟皇帝陛下含獨見之明踐久安之運甫終諒闇將大施爲宜得偉人與圖庻政如臣者徒以承學粗知義方本無它長可偹官使退安私室自絕榮塗旣負采薪之憂因逃竊位之責大明繼燭正路宏開付以蕃宣還之侍從淸閒之宴或賜開延淺陋所聞毎防知奨以爲奉令承教庶幾無尢至於當軸處中良非所稱寵光曲被震媿交懷此蓋伏遇皇帝陛下徳懋旁求志存逺舉隆寛盡下故忠良有以輸心公聽並觀故讒慝不能肆志矧睿謀之天縱方聖治之日躋思稱所防敢忘自竭逺猷經國𨿽或媿於前修直道事君期不隳於素守臣無任

辭免平章事監修國史表

材薄位髙恩隆責重輙敷悃款仰瀆睿明【中謝】臣聞大有爲之君必考愼厥相趣捨施設相與如一乃能協濟功治永綏黎元伏惟唐虞三代之迹滅熄久矣天錫皇帝陛下以上聖之才修身齊家外正天下典謨所紀風雅所歌以今揆古未有慙徳宜求碩輔朝夕左右率勵眾志輔成太平如臣區區孤陋淺拙知學以爲巳而昧於趣時聞以道事君而謬於合眾與聞大政巳積疵瑕伏望皇帝陛下量能賦任使無譴尢追還誤恩以協公議臣無任

二

臣某言臣近上表辭免恩命伏防聖慈特降批答不允者天地之施厚矣不貲螻蟻之情微而未達重煩奨訓彌集震兢【中謝】臣聞論徳序官明主所以禦世度能就位忠臣所以事君臣偶以薄材過私榮祿𨿽以捐軀而自誓顧於諉上而多慙竊觀聖制之所以褒揚終非朽質之所能副稱矧叨任遇稍歷歳時必欲詭責其後勲謂冝考觀於巳事今內或怵奇衺之俗無諭徳宣譽之忠外或扇苟簡之風有犯令陵政之悖百姓以安平無事之時而未免流離餓莩四國以衰弱僅存之勢而猶能跋扈飛揚皇帝陛下以聖人之髙材有天下之利勢憂勤巳積功化未昭此亦由臣陳力就列以來不能助國立綱陳紀之故方謀自弛以謝素餐豈意誤恩更加崇秩誠憂官謗能上累於明時所望天慈遂敇還於新命庶以通賢者之路且又協眾人之言臣無任

除平章事監修國史謝表

臣某言伏奉恩命特授金紫光祿大夫行尙書禮部侍郎同中書門下平章事監修國史上柱國進封開國公加食邑一千戶實封四百戶仍賜推忠協謀佐理功臣尋具表陳免防批答不允仍斷來章者揚於大廷寵以髙位歸之翊戴之重諉之宰制之平聖心方愼於旁求小巳知難於上稱【中謝】臣聞人君代天而理物人臣資父以事君然而君臣之大義有方非若父子之至恩無間須倡而後和則誠意毎患於難通不入而後量則忠力或嫌於自獻惟成湯之聽伊尹與傅說之遇髙宗皆以防逺而相求何其親厚之獨至蓋所趣非由於二道故所爲若出於一身夫豈於越夷貉之異心是謂元首股肱之同體二臣旣以此獲展事君之義兩君亦以此得成理物之功苟非其人孰與於此臣受材單寡逢運休明初渉獵於藝文稍扳緣於祿仕曩塵近侍積媿空餐悲遽隔於庭闈分長依於丘壠俄值纂承之慶繼叨収召之榮責以論經尙少知於訓詁使之與政曽莫助於猷爲矧以拙直而見知遂爲姦回之所忌伏遇皇帝陛下納之以天地之量照之以日月之明數加奨勵之恩每辧讒誣之巧重遭卜相申敇偹官終遜避之無由更兢慙於非據伏惟皇帝陛下樂古訓之獲而忘其勢惡邪辭之害而斷以心勿貳於任賢務本以除惡使萬邦有共惟帝臣之志萬姓有一哉王心之言則進無求名之私退有補過之善臣之願也天實臨之臣無任

遷入東府賜禦筵謝表

伏奉差中使傳宣今月七日辰時三刻遷入新府並借宮軍就賜禦筵者恩厚不貲誠優賢之務稱頑冥無似欲報國而知難【中謝】臣等過以凡材並膺殊選久壅賢路上孤聖時伏惟皇帝陛下謀徳在容求仁以恕謂大臣方宣勞於王室則上主當加卹其私家發使禁闈之中視圖魏闕之下取材置臬一皆斷於睿謀成事告功初不煩乎宰旅重紆衡蓋周視庭除申以中人諭之良月使及日辰之吉卽於堂寢之安輟車府之旁牽載其帑重移饔官之亨割侑以鼓歌歡更逮於邇臣寵巳加於小巳陰陽或謬未知燮理之方風雨其除徒賴帡幪之賜臣無任

觀文殿學士知江寕府謝上表

臣某言伏奉制命授臣觀文殿學士吏部尙書知江寕軍府事臣巳於六月十五日到任訖久妨賢路上負聖時苟逃放殛之刑更溢襃揚之典逸其犬馬將盡之力寵以丘墓所寄之邦仰荷恩私皆逾分願【中謝】臣操行不足以悅眾學術不足以趣時獨知義命之安敢望功名之防值遭興運摠領繁機惟睿廣之日躋顧卑凡而坐困秋水方至因知海若之難窮大明旣升豈宜爝火之弗熄加以精力耗於事爲之眾罪戾積於歳月之多𨿽恃含垢之寛終懷覆餗之懼伏防陛下志存善貸爲在曲成記其事國之防誠閔其吁天之至懇撓黜幽之常法示從欲之至仁經體贊元廢任莫追於旣往承流宣化収功尙冀於方來臣無任

辭免除平章事昭文館大學士表

臣某言爲君所艱尢愼厥與命相不善將壊於成矧當責實之時敢替知難之義【中謝】臣知不足以及逺學不足以窮深比誤國恩嘗屍宰事初無薄效稱萬一之褒揚止有多言煩再三之辧釋終逃譴負實賴保全恭惟皇下陛下若古以尭之欽明禦今以禹之勤儉矜修積美山無一簣之虧因任致隆臺存九層之累小大祗若遐邇允懷畬而不菑𨿽或許其繼事灌以旣雨豈不昧於知時況惟疲曵之餘過重休明之累且用人而過矣固不免於敗材苟攺命而當焉亦何嫌於反汗敢期聖哲俯亮愚忠

二

臣某言臣近上表辭免恩命伏防聖慈特降批答不允者愚誠盡布所冀矜從聖志未移申加奨訓輙守可辭之義更幹難犯之威【中謝】臣聞冡宰之於周則曰統百官而均四海丞相之於漢亦以附百姓而撫四夷位尊則自古以然材薄則其何能稱臣之所守未有以過人臣之所知又不足盡物姑使承流宣化托偹蕃維或令補闕拾遺追侍從尙能罄竭小補緒餘若乃秉操鈞衡承輔樞極仰陪休運俯稱具瞻事巳試而可知力弗能而當止苟不量鼎實之所任必且致棟橈於斯時伏望皇帝陛下隨其器能付以職事圖惟大任攺命上材則熒爝末光不獲幹時之咎榱楹近用亦參搆廈之功

除平章事昭文館大學士謝表

臣某言伏奉制命特授臣同中書門下平章事昭文館大學士兼譯經潤文使加食邑一千戶實封四百戶仍攺賜推忠協謀同徳佐理功臣尋具表陳免防降批答不允仍斷來章者承流宣化方虞失職之誅經體贊元更悞選賢之舉【中謝】臣竊惟人物之防通常寡實以君臣之遇合至難自匪同聲气之求孰能偕功名之享伏惟皇帝陛下天縱大聖人與成能乘百年久安之機飭千歳積壊之蠱士誠服矣而持祿養交之習未殄民允懷矣而樂事勸功之志未純近或長阨而仁義之澤未流逺或虛僑而道徳之威未立宜選於眾舉格於皇天之材使曁乃僚纉廸我髙後之事冀勝所任以濟斯時而臣早見知於隱約之中久獨立於傾揺之上勲庸弗效恩禮更加托偹外藩俯鄰期歳遂叨詔奨還冠宰司自視羇單所懷蹇淺方古耕築則有其陋爲世聘求則無其賢然以投老之軀而遭難值之運苟貪歳月趣就防埃且上之施旣光則下之報宜厚與之勠力仰承睿知之臨罔不同心俯賴忠良之協誓殫疏拙圖稱休明臣無任

辭左僕射表

臣某言近累具札子辭免恩命伏防聖慈特賜詔書不允者賞典越逾訓辭稠疊渙汗所被是爲至榮朽材難勝更以多懼輙輸危悃敢冒威尊【中謝】竊以左相位崇東臺地要𨿽置貟而久曠蓋授任之常難臣晚值聖時久妨賢路奉揚成命螡力困於負山敷釋防言蠡智窮於測海方譴何之爲畏豈寵奨之敢圖忽此兼叨夐無前比深惟淺薄仰累休明伏望聖慈俯昭愚款斷從公論追寢誤恩豈惟私義之獲安實亦物情之歸允臣無任

二

臣某言近具表辭免恩命伏防聖慈特降批答不允者恩言狎至鄙守難移敢冒徳威更陳私義【中謝】竊以髙秩厚禮以酬莫盛之勲勞綿力薄材豈稱非常之爵寵人之所畏物有固然臣議行見知而渉世多爲眾毀論材受任而居官無以自昭顧惟屈首受書幾至殘生傷性逮承聖問乃知北海之難窮比釋微言更悟南箕之無實疏榮特異揣分非宜苟叨昧以自安懼譴尢之隨至伏望皇帝陛下俯矜危拙曲賜全安不以反汗之小嫌爲能累國則是捐軀之大節實在報君臣無任

除左僕射謝表

臣某言伏奉制命特授臣尙書左僕射兼門下侍郎同中書門下平章事昭文館大學士兼譯經潤文使加食邑一千戶食實封四百戶臣累具辭免伏防聖慈特降批答不允仍斷來章者貳令中臺兼官左省惟時遴選蓋嘗久曠而弗除忽此叨居顧豈防勞之可稱陪惇厥邑敷告於廷是皆至榮難以虛辱【中謝】竊以經術造士實始盛王之時僞說誣民是爲衰世之俗蓋上無躬教立道之明辟則下有私學亂治之姦氓然孔氏以羇臣而興未喪之文孟子以防士而承旣沒之聖異端𨿽作精義尙存逮更煨燼之災遂失源流之正章句之文勝質傳注之博溺心此滛辭詖行之所由昌而妙道至言之所爲隱篤生上主純佑下民成能協乎人謀將聖出乎天縱作於心而害事放斥幾殫通於道以治官延登旣眾尙懼膠庠之黎獻未昭典籍之羣疑乃集師儒具論科指繕書來上褒典俯加臣趣操弗髙知識尢淺少嘗勤苦但爲裘氏之吟晚更髦衰豈免輪人之議初偹使令之乏卽知稱愜之難敢意誤恩獨當殊奨此蓋伏遇皇帝陛下以化民成俗爲事故急在誨人以尊徳樂道爲懷故易於縻爵因忘固陋特假龍光祗服訓辭深惟報禮𨿽無博學對揚稽古之鴻名庻以雅言助廣右文之美化臣無任

辭免使相判江寕府表

臣某言伏奉制命特授檢校太傅依前尙書左僕射同中書門下平章事使持節都督洪州諸軍事充鎭南節度管內觀察處置使判江寕府加食邑一千戶食實封四百戶仍攺賜推誠保徳崇仁翊戴功臣者恩典有加事勞弗稱陳力況難於黽勉輸情終冀夫矜哀【中謝】伏念臣晚出窮鄕首陪興運恕心量巳𨿽知容膝之易安營職趣時更似絕筋而稱力旣及眊衰而成疾重遭憂釁以傷生姑欲補完惟當休愒若任州藩之寄仍兼將相之崇是爲擇地以自營非復吁天之素志伏望皇帝陛下追還渙號俯徇愚衷許守本官退依先壠儻憐積歳參大議於廣朝或賜誤恩食舊勞於外觀尙繄眷奨非敢幹祈臣無任

二

臣某言近具表辭免恩命伏防聖慈批答不允者寵私未憗更加褒勉之恩分義所存敢冒叨貪之恥【中謝】伏念臣江湖一介特防聖知帷幄七年再陪國論久居亢滿所以深懼災危積致衰疲所以懇辭機要若猶屍將相之厚祿且復殿方靣之大邦則是於惡盈之時欲富而弗止以宣力之地養屙而自營聖慈𨿽或優容官謗何由觧免伏望皇帝陛下俯垂念聽特賜矜從使盛世無虛授之嫌孤臣有少安之幸臣無任

除集禧觀使乞免使相表

臣某言近具表乞以本官充使伏防聖慈特降詔書不允者愚誠屢黷方負憂兢聖聽未移更加奨勵顧仰闗於國體敢終冒夫天威【中謝】伏念臣頃污近司久虛大受晚罹疾疢自當辭祿而裏居尙恃眷憐故敢祈恩而家食將相之爲重寄朝野之所具瞻若免於事任之勞而屍此名器之寵在昔之茂勲明徳尙莫敢居如臣之綿力薄材豈宜非據伏望皇帝陛下俯矜危懇追寢誤恩豈惟私義之所安是固物情之眾允臣無任

進聖節功徳疏右語

臣竊以紹皇策以降神千齡莫擬歸寶坊而獻福萬防惟均矧荷眷之特殊固輸誠之獨至伏願三靈協祐十力證知常儲有羨之祥永禦無疆之歷臣無任

二

臣竊以星虹獻瑞實啟聖於嘉時鐘唄乞靈敢歸誠於妙道伏願偹膺多福大庇羣生人永恬愉之安物無疵癘之苦天枝彌茂神睠具依臣無任

三

臣竊以誕降聖神適天人之嘉防防祈祉福乃臣子之至情伏願萬寶偕昌三靈協慶永禦無疆之寶歷丕承未艾之閎休臣無任

四

臣伏以握符踐運與時物以偕昌歸徳謝生在情文而莫稱敢憑慈祐申祝壽祺伏願皇帝陛下算比天崇業侔地富常禦華胥之至樂永錫皇極於黎元臣無任

臨川文集卷五十七

欽定四庫全書

臨川文集卷五十八

宋王安石撰

表

封舒國公謝表

除依前左僕射觀文殿大學士集禧觀使謝表朱炎傳聖旨令視府事謝表

差弟安上傳旨令授勑命不須辭免謝表孫珪傳宣許罷莭鉞謝表

封荊國公謝表

賀貴妃進位表

賀生皇子表六道

賀魏國大長公主禮成表

賀冀國大長公主出降表

賀魯國大長公主出降表

賀康復表

賀南郊禮畢肆赦表二道

賀明堂禮畢肆赦表

封舒國公謝表

臣某言伏奉制命特授開府儀同三司封舒國公者發號端門外覃慶賜疏恩列辟俯逮空飡舞手均歡捫心獨幸【中謝】伏念臣久孤眷遇當卽譴訶曠歲吁天尙辭榮而未獲新恩賜國仍席寵以有加惟玆邦土之名乃昔宦遊之壤久陶聖化非復魯僖之所懲積習仁風乃嘗朱邑之見愛鴻私所被朽質更榮此蓋皇帝陛下道冒羣才彌天之所覆恩涵庶品並物之所包以釐事備於郊宮而恵澤均於海宇故𨿽幽屏弗以遐遺頋冒昩之不貲豈糜捐之可報臣無任

除依前左僕射觀文殿大學士集禧觀使謝表

臣某言伏奉制命除授依前行尙書左僕射充觀文殿大學士集禧觀使者屢黷天威坐彌年所曲從危懇仰荷至慈【中謝】伏念臣學止求心行多違俗少隨官牒徒有志於養親晚誤聖知欲忘身而許國疲曵久瘝於宰事閔凶適在於私門中解繁機特上煩於矜惻外分憂寄復難彊於支持方累鴻私更屍殊寵旣兢慙於非據輙冒昧以終辭伏防陛下示以優容屢垂訓奬赦其逋慢終賜矜全猶加祕殿之隆名俯慰窮閻之衰疾地崇祿厚尙非空食之所宜歲晚力愆𨿽欲捐軀而曷報臣無任

朱炎傳聖旨令視府事謝表

臣某言三月二日提舉江南路太常丞朱炎傳聖旨令臣便視府事者使指遄臻訓詞俯逮敢圖衰疾尙誤眷存【中謝】伏念臣曲荷搜揚久孤付屬有能必獻未嘗擇事而辭難無力可陳乃始吁天而求佚然方焦思有爲之日以此懷恩未報之身苟營燕安豈免慙悸伏蒙陛下仁惟求舊義不忘遐乃因乘軺將命之臣更諭推轂授方之意踦履無用誠弗忍於棄捐朽株匪材尙奚勝於器使永惟奬勵徒誓糜捐臣無任

差弟安上傳旨令授勑命不須辭免謝表

臣某言伏防聖恩差弟安上提防江南東路刑獄以臣衰疾就令照管仍傳聖旨令臣便授勑命更不須辭免者江海衰殘雲天悠逺恩言狎至感涕交流【中謝】伏念臣積荷知憐初無報稱豈圖賤質上簡聖心數遣中人間因外使諭以眷懷之至意慰其憂苦之餘生恵焉旣久而彌加告矣𨿽頑而未捨乃至召見同產馳賜十行之書使營私門就捐一路之寄訪逮纎悉矜及隱微追千載之遭逢殆無前比顧百身之糜殞安可仰酬惟當祗聖訓之鴻私豈敢固愚之小諒重念無傷於國體乃爲不負於天慈欲以裏居之安而屍官廩之厚固巳犯明義而累食功之實況復幹隆名而長昧利之風至於詞窮𨿽兢慙於屢黷可以理奪終冀幸於矜從臣無任

孫珪傳宣許罷節鉞謝表

臣某言二月二十二日江東轉運使孫珪到府伏奉聖慈宣諭以臣誠請甚確志不可奪故罷節春時更宜愼愛者囊封屢黷特荷矜從使傳載馳重煩慰撫【中謝】伏念臣久屍名寵莫報恩私旣逃不職之誅更竊無功之祿閉門養疾曽未憖於朝榮擊壤歌時顧難忘於聖力伏防皇帝陛下義惟求舊仁不棄遐故𨿽簪屨之遺尙防簡記曽是筋骸之束敢愛縻捐臣無任

封荊國公謝表

臣某言伏奉勑命授臣特進荊國公加食邑四百戶食實封一百戶勲如故者宮庭嘉享推恵術以及人田裏空餐濫宸恩而累國【中謝】伏念臣苦窳賤質卷曲散材遭值休辰登備貴器有未償之厚責無可錄之微勞敢冀瘝身尙叨徽數此蓋皇帝陛下備成熈事答四表之歡心董正治官建一代之明制因令疲與被光榮𨿽自誓於糜捐顧何醻於賁幬臣無任

賀貴妃進位表

祲盛之禮發於宮闈驩康之聲播於寰海【中賀】恭惟皇帝陛下放古之憲刑家以身乃資婦徳之良俾貳坤儀之政蓋關雎之求淑女以無險詖私謁之心雞鳴之得賢妃則有警戒相成之道於以求助不専爲恩臣生逢明時竊觀盛事祝聖人之多子輙慕堯封思令徳以式歌豈慙周雅臣無任

賀生皇子表六道

臣某言都進奏院狀報誕生皇子者宮闈嗣慶寰海交欣凡逮戴天惟均擊壤【中賀】臣聞螽斯之言眾子是爲王者之時華封之祝多男亦曰聖人之事恭惟皇帝陛下紹祖休顯憲天昭明致文武之憂勤成堯舜之仁孝宅師無競莞簟之寢旣安傳類有祥弓韣之祠屢應詒謀方永錫羨用光臣托備蕃維叨承睿奨不顯亦世家實與於榮懷於萬斯年心敢忘於慶賴臣無任

二

臣某言伏覩都進奏院狀報誕生皇子者嘉慶系傳歡欣摠集【中賀】臣歷觀古昔誕受福祥厥配天所以久長乃有子至於千億伏惟皇帝陛下鳬鷖之雅媚於神祗芣苢之風燕及黎庶弓韣嗣燕禖之報旐旟仍羆夢之祥無疆惟休永保桑苞之固有室大競方觀椒實之蕃臣嘗污近司久屍榮祿特荷殊憐之至豈勝竊喜之情臣無任

三

臣某言伏覩都進奏院狀報誕生皇子者皇運郅隆天枝彌茂照臨所曁鼓舞攸均【中賀】臣聞史紀文慶之延豈惟十子詩歌姒徽之繼爰至百男肇敏於修乃繁厥祉恭惟皇帝陛下道冒區宇徳冠往初品庶防休旣饗和平之樂神靈錫羨果膺蕃衍之祥臣嘗污近司備叨殊奬以宿屙而自困欲旅進以無階臣無任

四

臣某言伏覩都進奏院狀報七月四日誕生皇子者慶兆六宮欣交九服照臨所曁鼓舞惟均【中賀】竊以莞寢告祥實帝臨之釐事牢祠錫羨乃神保於昌時伏惟皇帝陛下追放堯勲嗣承犧象鴻名敷播巳協九皇之髙純嘏垂延方覃千子之眾維祺有俶俾熾無疆臣夙冒恩憐久屍榮祿適此驩嘉之防然趨造之難臣無任

五

臣某言伏覩都進奏院狀報誕生皇子者元精孚佑聖種挺生慶系集於宮庭歡外交於寰宇【中賀】竊以熊羆見夢穜稑獻祥厥撫防昌之期乃膺錫羨之福恭惟皇帝陛下徳髙振古仁浹生故神明之冑浸蕃而福履之將未艾臣久屍多祿特荷異恩顧衰疢之滋多望淸光而獨逺臣無任

六

臣某言伏覩都進奏院狀報誕生皇子者燕禖饗徳方儲錫羨之祥羆夢生賢克協防昌之運與在照臨之廣敷同慶賴之深切以思齊神罔時恫假樂民之攸曁天所保佑厥惟太姒之多男國之榮懷亦曰成王之眾子恭惟皇帝陛下令徳光乎洛誦康功茂乎岐昌鴻休無疆景命有僕蓋芣苢之薄言采采眾皆先成則螽斯之宜爾振振宗彊孰禦臣久叨眷遇適阻進趨親值本支百世之盛時敢忘壽考萬年之善祝

賀魏國大長公主禮成表【並周徳妃進封】

臣某言伏以明告治庭寵頒恩冊家邦之慶海宇以欣【中賀】恭惟皇帝陛下荷天閎休若古丕式自禰率而尊祖備極靈承謂姊親而先姑特加徽數攺錫厥壤增襃所生大號巳孚庶言惟允臣久屍榮祿竊睹盛儀臚傳𨿽異於九賔率舞尙同於百獸臣無任

賀冀國大長公主出降表

慶事備成恩紀隆洽有榮夷夏之觀厥孚邦國之休【中謝】蓋聞勿卹於有家以祉而歸吉禮儀卒獲風化所原不有在躬之淸明其能由內而成熾恭惟皇帝陛下道光覆照教始親成篤念祖之至情致先姑之羙義庶言無間徽典有加臣叨昧殊憐衰瘝逺屏親值榮懷之日用忘呼舞之勞臣無任

賀魯國大長公主出降表

臣某言伏覩進奏院報魯國大長公主出降者占虵聘夢祥實發於先朝奠鴈告期禮甫成於外館【中賀】臣聞親成經五禮之始睦婣貫六行之中善與物昌慶惟時賴恭惟皇帝陛下齊家而國治睦族而民雍恩隆天屬之尊禮重王姬之降愼所選尙燕及文母之慈厚於送歸追成穆考之孝臣叨陪興運獲覩盛儀𨿽句臚中絕於九賔然呼舞外均於百獸臣無任

賀康復表

臣某言天佑俊徳永錫康寧三靈一心所共欣慶【中賀】竊以執契踐運寶命在躬無疆惟休何恙不巳伏惟皇帝陛下堯仁舜孝充假彰聞恵於神民循道不越𨿽勤勞庶愼衛養小愆而福履綏將旋日底豫平格獲祐效驗甚明而臣衰疾所嬰久違宸宇聞傳踴躍倍百羣黎臣無任

賀南郊禮畢肆赦表二道

臣某言伏覩十一月二十五日南郊禮畢大赦天下者精意上昭神靈底豫茂恩旁暢夷夏綏和【中賀】臣聞道以饗帝爲難禮以配天爲至有秩斯祜惟四表之歡心胡臭亶時匪九州之羙味自古在昔若聖與仁厥遭昌辰乃覩熈事恭惟皇帝陛下邁種三徳敷奏九功率吁奉璋之眾髦肇稱奠璧之新禮廟籩致孝郊血告幽誠旣格於穹旻福遂均於品庶振憂矜寡原宥烖第五玉以襃封善人是富發三錢而慶賜賤者不虛天其居歆人以呼舞臣夙叨寵奬親值休成𨿽無與於駿奔實不勝於竊抃臣無任

二

臣某言伏覩今月初五日南郊禮畢大赦天下者精明條達神睠顧而依懷膏澤川流人歡呼而蹈厲【中賀】臣聞語孝之至莫大於配天議禮而輕不足以享帝能舉釐事實歸聖時恭惟皇帝陛下鴻化巳昭康年屢應奔走籩豆有董正之治官潔丰粢盛有底愼之財賦禮成谷旦恩浹緜區𨿽洛誦之休明尙難譬稱豈兒寛之淺吶能盡揄揚臣夙荷慈憐方嬰衰瘵望九賔之紳笏獨逺句傳狎百獸於山林猶知率舞臣無任

賀明堂禮畢肆赦表

臣某言伏覩今月二十二日明堂禮畢大赦天下者搜講上儀神天底豫敷施大號夷夏交欣【中賀】蓋聞聖以享帝爲難孝以嚴父爲至周右烈考或委政而弗専漢記諸神或竊禮而無實恭惟皇帝陛下道包眾甫運防丕平巍巍成功堯之所謂大業業致孝舜之所由昌防選休辰肇稱嘉饗百禮旣至而正惟巳獨萬壽攸酢而福與眾均臣久冒眷憐方嬰疢疾奉承籩豆乃獨後於臣工蹌舞笙鏞竊自同於鳥獸臣無任

欽定四庫全書

臨川文集卷五十九

宋王安石撰表

賀冬表八道

賀正表五道

辭免南郊陪位表

辭免明堂陪位表

詔免南郊陪位謝表

詔免明堂陪位謝表

加食邑謝表二道

賜生日禮物謝表五道

給蔡卞假傳宣撫問謝表

傳宣撫問並賜湯藥謝表七道

賜衣服銀絹等謝表

中使宣醫謝表

差張諤醫男雱謝表

賜歷日謝表二道

賀冬表八道

臣某言伏以庶彚潛萌上儀亞歲室告气行之協臺占瑞至之嘉恭惟皇帝陛下考惇復以大中吁朋來之眾俊剛健之徳與陽皆亨壽昌之期如日方永臣叨榮近列攖疾殊方鳧趨獨後於在庭爵躍實深於存闕臣無任

二

臣某言伏以寶歷無疆嘉時有俶物潛萌而赤色气順動於黃宮【中賀】恭惟皇帝陛下道協干行徳孚陽感體一元而獨復毓萬寶以皆昌永禦丕平備膺純嘏臣寖嬰衰疾久隔淸光迹𨿽屏於丘園志不忘於宸宇臣無任

三

臣某言伏以萬寶潛萌應黃宮之協气百工胥慶亞正歲之上儀【中賀】恭惟皇帝陛下體禦至神詡揚獨智武烈丕承乎前載堯明光被乎多方茂對斯時備膺諸福臣比緣衰疾獨逺淸光𨿽存闕之不忘尙造庭之未獲臣無任

四

臣某言伏以气復黃宮茂對物滋之始晷移北陸寅賔日至之長【中賀】恭惟皇帝陛下道與時行化猶天運嗣無疆而履位建有極以宜民甫臨陽長之期大襲福綏之慶臣恩容居裏病阻造庭𨿽薦壽以無階顧馳心而曷巳臣無任

五

臣某言伏以陰偕物極陽與朋來推歷玩占乃見潛萌之信體元禦辧以知惇復之中【中賀】恭惟皇帝陛下舜孝禹功文謨武烈茂對時之福嘏靈承旅以壽康臣久冒朝榮外叨方任弗與稱觴之末豈勝存闕之深臣無任

六

臣某言伏以始三微气萌萬彚謹觀臺之占瑞亞獻歲以陳儀【中賀】恭惟皇帝陛下祗遹燕謀靈承休運先一陽而獨復斂諸福以朋來臣屬此養屙然在逺傾心舜日欣寶景之踐長仰首堯天祝壽祺而等久臣無任

七

臣某言伏以運與陽升晷偕日至儀亞三朝之防气先五刻之占【中賀】恭惟皇帝陛下茂對斯時備膺諸福禦至和之玉燭撫大順於璿璣臣竊望淸光獨嬰衰疾徒有懷於率舞乃弗預於稱觴臣無任

八

臣某言伏以一陽气復萬寶萌生天效五云之祥律應三統之首玆爲大慶允屬熈朝【中賀】恭惟皇帝陛下道泰犧軒徳深堯禹文物聲明之昭爛神祗祖考之安寧適丁至治之期矧及履長之序萬靈隤祉四海交歡而臣身處江湖地遙宸極瞻天日之表阻獻於壽觴望雲龍之庭徒傾於驩頌臣無任

賀正表五道

臣某言伏以漢儀髙防方登四海之圖周曆俯頒乃憲百官之象【中賀】恭惟皇帝陛下含徳淵懿撫辰休嘉乘姑射之雲龍所更者化存胥敖於蓬艾各遂其生運與日升道侔幹始臣尙依枌社獨隔楓宸緬瞻朝著之班竊慕封人之祝臣無任

二

獻歲初吉端月始和萬寶取新之元九儀告慶之防【中賀】恭惟皇帝陛下體神蹈智抱一建中允廸謩勲永膺孚祐徳日新而有俶福時萬以無疆臣特荷寵光久嬰衰疾雲天在望惟想於句傳麋鹿與遊豈暫忘於率舞臣無任

三

寶歷無疆嘉生有俶厥初獻歲之吉乃始端月之和【中賀】恭惟皇帝陛下常徳日新景福時萬體泰元而難老閱眾甫以皆昌臣久負異恩尙嬰衰疾瞻云紛郁想朝路以載欣愒日舒長與疇人而胥樂臣無任

四

寶歷無疆嘉生有俶門憲始和之象庭充元防之儀【中賀】伏惟皇帝陛下膺保永圖綏將純嘏撫五辰而致順毓萬物以皆昌臣久負異恩尙嬰衰疾瞻云煥爛欣逢舜旦之華擊壤消搖樂得夏時之正臣無任

五

馭正夏時更端周曆體一元而敷恵適與春浮斂諸福以代新方侔川至【中賀】恭惟皇帝陛下誕昭明徳祗燕孫謀齊七政以當天順五辰而凝績用求協气以阜嘉生閱千古之上儀肆三朝之盛防仰同星拱竦百辟以在庭追效嵩呼極萬年而薦壽臣桑楡晚景麋鹿並遊進莫與於臚傳退但知於率舞臣無任

辭免南郊陪位表

伏奉詔書令發來赴闕南郊陪位者萬國駿奔焯上儀之殊觀一夫幽屏叨明命之特招【中謝】伏念臣竊祿巳多冒恩防渥自致惓惓之義實有素情再瞻穆穆之容豈非榮願而然暮景攖以沈屙伏畎畝以負玆於今未巳侍壇垓而踐豆用此爲妨臣無任

辭免明堂陪位表

臣某言伏奉詔書令發來赴闕明堂陪位者合宮丕享寰宇駿奔冒被優詔之加使陪顯相之末【中謝】伏念臣投身荒逺上負眷憐企踵禁嚴久勞監寐況宗祈之盛禮辱號召之明恩當卽辦嚴豈容辭疾而沈冥浸劇黽勉實難心若子牟𨿽每存於魏闕身如楊僕乃自外於漢關臣無任

詔免南郊陪位謝表

臣某言近具表爲疾病乞免赴闕南郊陪位伏防聖慈特賜詔書許免者螻蟻惓惓上干旒扆雲天顥顥下賁丘園【中謝】臣憊矣防生頽然暮齒冒恩鼎食非堅臥以爲髙承命旌招宜駿奔而反後顧緣衰疢致隔淸光伏防皇帝陛下特赦尢違曲垂念聽蔀昏難望尙延舜日之華荒翳易遺更獲堯云之潤臣無任

詔免明堂陪位謝表

臣某言近具表爲疾病乞免赴闕明堂陪位伏防聖慈特賜臣詔書許免者駿奔弗獲內懷逋慢之誅寵答曰兪上荷眷憐之至【中謝】伏念臣久違祕近遂迫衰殘長負異恩固難逃於幽黜敢圖釐事乃復與於詳延輒冒布陳重煩矜允鴻私所被藏一札以知榮旅力巳愆殞百身而何及臣無任

加食邑謝表二道

臣某言伏奉誥命加食邑四百戶實封一百戶者顯相郊宮固宜寵奨曠居田裏乃濫襃嘉【中謝】伏念臣尙負宿屙久屍榮祿無可論之薄效有未報之隆恩方國明禋庶工祗載奉璋執豆旅幣獻琛具輸奔走之勞獨抱滯畱之嘆豈圖疎逖亦冒龍光此蓋皇帝陛下荷休駿厖斂福敷錫故𨿽幽屏弗以遐遺身每被於慈憐心敢勞於勤策臣無任

二

解澤防流明綸俯被永惟叨昧深以兢榮【中謝】竊以時郊丘之承所以尊上帝疇官邑之賜所以富善人盛福靡専至恩惟稱臣久塵要近上累昭明方玉輅之親祠以銅符而外守逮均休慶例獲襃嘉此蓋伏遇皇帝陛下以平施於萬方無遐遺之一物矧防圖任之舊特荷奬知之深祗服訓辭敢忘報禮臣無任

賜生日禮物謝表五道

璽書加奬臺餽示優屈使者之光華發裏門之榮耀【中謝】竊念臣才非秀頴勢又羇單方少也臣父教臣以爲已之方及長也臣母勉臣以許國之節叨逾至此稱效缺然慈訓久孤每感劬勞之日恩頒薦至更慙明盛之朝此蓋伏遇皇帝陛下智臨方來慈保臣庶嘉以物多而備禮使知意厚而盡心敢不自竭斷斷之能庶以少申惓惓之義臣無任

二

慰藉溢言匪頒異數荷恩勤之及此思報稱以茫然【中謝】伏念臣謬簡神心叨陪大政以久孤之朴學當難遇之盛時𨿽罄愚忠何禆聖治門弧可想方永念於劬勞臺餽有加更上煩於寵奬此蓋伏遇皇帝陛下施仁品物致禮臣鄰將備責於安危故俯同於憂樂所願輸勞而後食敢知得賜之爲榮矧生巳之至恩已云不報獨事君之大義庶或無慙臣無任

三

臣某言伏防聖慈以臣生日特降詔書賜臣羊酒米麵者書名閭史適在斯辰拜使家庭猥叨異數【中謝】伏念臣才非經國幸實遭時徒塵宰席之延初乏辰猶之告敢圖恩奬俯逮燕私此蓋伏遇皇帝陛下寵厚近班率循前憲因令疵賤獲被龍光敢防夙夜之勤以稱乾坤之施臣無任

四

臣某言伏防聖慈特差臣男太子中允雱押賜臣生日禮物衣一對衣著一百匹金花銀器一百兩馬二匹金鍍銀鞍轡一副者劬勞之感方愴於私懷寵奬之加更慙於異數【中謝】伏念臣早塵祿仕多歷歲年初無橫艸之勞但有敗林之愧進膺重任久曠隆恩敢圖誕毓之辰更冒匪頒之澤此蓋伏遇皇帝陛下惇修故事優眷近司屈聖制以褒嘉示殊私於錫予永惟叨昧彌積震驚撫巳防【闕】亮難酬於盛徳惟時忠愼竊自誓於愚誠臣無任

五

臣某言伏防聖慈特差入內內侍省內東頭供奉官馮宗道傳宣撫問及就府賜臣生日禮物金花銀器一百兩衣著一百匹衣一對金鍍銀鞍轡一副並纓復馬二匹湯藥一銀合禦封全者微勞不效僅逃三典之科厚禮有加尙躐九儀之等【中謝】臣外叨寄屬仰誤眷憐巳隳考翼之基重負母慈之教廹劬勞於晚莭方不自勝惟蕃庶之舊恩終無以稱伏防皇帝陛下更馳膚使曲諭至懷駔駿靈珍琛奇組麗豈下流之敢及皆前此之所無金厄淑旂多錫誠榮於旣往鈆刀駑馬彊扶難冀於將來𨿽天地弗責其謝生顧臣子敢忘於致死臣無任

給蔡卞假傳宣撫問謝表

伏防聖恩以臣疾病特給蔡卞假將臣女子省侍令卞傳宣撫問諭以調養者飭毉遣使巳叨訓勉於禔身輟侍予寧重累顧哀於慈子教言狎至感涕交流臣趣尙缺如遭逢榮甚竊食浮而廢任特負知憐昧祿殖以挻災終貽罪疾伏遇皇帝陛下地容天幬云防露濡呴吹晚出於更生拊傴申加於瀕死譬如造化難紀敍於曲成𨿽曰糜捐敢稱論而上報臣無任

甘師顏傳宣撫問並賜藥謝表

臣某言膚使寵辭載華原隰寶奩珍劑加賁丘園臣【中謝】伏念臣少出衡茅晚陪帷幄徳輶寄重才淺知深但念裏居長負丘山之責敢期宸眷尙畱簪履之矜此蓋伏遇皇帝陛下天幬無疆海函不棄戴難忘之盛徳豈特銘肌撫易盡之餘生惟當結艸臣無任

李舜舉賜詔書藥物謝表

臣某言輟宮闈親近之臣臨湖海寛閒之野授之藥物撫以訓辭屍厚祿而無勞謂當誅絕捐大恩而不報彌所兢慙臣【中謝】伏念臣本出羇單自甘淪棄晚由朴學上誤聖知智曽昧於保身忠每懷於許國讒誣甚巧切憂解免之難危拙更安特荷眷憐之至況逺迹久孤之地實邇言易閒之時而離明昭晰於隠微解澤頻繁於疎逖此蓋伏遇皇帝陛下以上仁含垢以大智容愚弗使南箕得侈簸揚之狀更令北戶坐防臨照之光然垂盡之病軀沱若橫流之感涕惟困窮無理猶致命於一餐顧冒昧不貲敢防懷於九死臣無任

中使撫問謝表

臣某言孤臣疲曵自阻進趨上主慈憐猶加撫諭【中謝】伏念臣晚陪休運特荷異恩橫艸無功每恨棄軀之晚負薪有疾仍慙制祿之優豈謂陛下所揔萬機不忘一物廼因輶軒之出俯逮踦屨之遺仰荷眷私惟知感涕臣無任

二

臣某言去國彌年屢煩慰卹乘軺便道復賜撫存【中謝】伏念臣冒恩殊深奉事多廢久素餐而無責方宿疚之有加弗以遐遺實仰慙於眷遇莫知上報徒永誓於糜捐臣無任

賜湯藥謝表

臣某言隆恩博施弗以遐遺弱力薄才豈能仰稱【中謝】臣久孤重任上誤聖知特荷眷憐備昭誠悃付以便安之郡休其疲曵之軀跋渉之路未窮問勞之恩先至璽書甚厚藥物兼珍此蓋伏遇皇帝陛下丕冒海隅寵綏臣庶簪屨之舊不忍於棄忘雲天之髙每存於庇幬永惟報效徒誓糜捐臣無任

中使傳宣撫問並賜湯藥及撫慰安國弟亡謝表

臣某言便蕃曲澤𨿽逺不忘晼晚餘年懼終莫報伏念臣辭恩機要藏疾裏閭旣疲瘵之未夷頋憂傷之重至仰煩眷奬特示閔憐中飭使軺備宣恩厚寵頒藥物深念衰殘此蓋伏遇皇帝陛下日月照臨乾坤覆燾俯矜舊物曲軫睿慈始終頋遇之私人知無替存沒榮懷之感情實難勝臣無任

李友詢傳宣撫問及賜湯藥謝表

臣某言伏奉聖慈特差李友詢扶防亡男雱棺柩到府並撫問者孤臣特荷慈憐未獲捐軀報徳賤息比叨寵奨復以遺骨累恩臣【中謝】伏念臣釁積自躬凶流及嗣因仍積歲藏厝不時敢謂私憂上貽聖慮伏防皇帝陛下飭遣親使防致旅棺使亡子之魂卽安於窀穸天性之愛得盡於莫年申之訓辭撫以藥物眷被終始施兼存亡銘骨不足以敍欲報之心瀝肝不足以繼感泣之血獨恨旣愆之力莫知自效之方臣無任

賜衣服銀絹等謝表

臣某言今月十一日準都進奏院遞到詔書並別錄賜臣衣服金帶魚袋銀器絹銀鞍轡馬者慰藉溢言上辜寵眷匪頒異數特荷慈憐臣晚以薄材嘗陪興運華原之簪未憗每辱矜收橋山之劍初遺獨悲淪沮伏防皇帝陛下勤追考翼厚勉臣中遽被寵光申加蕃庶𨿽負薪之末力難效驅馳頋結艸之殘魂猶知報稱臣無任

中使宣醫謝表

臣某言乘衰攖厲敢意浼聞軫舊垂矜曲加寵數卽馳近禦兼飭太醫錫以寶奩實之珍劑創殘再肉顚眴更蘇沓被慈憐不勝負荷臣叨恩缺報昧祿取災果崇降以疾殃至上煩於湣惻此蓋伏遇皇帝陛下屨簪念厚軒幄眷深天弗吁而亦臨云甫瞻而旣雨哀逾察父感劇孤臣論可報之防埃難知稱效顧未塡之溝壑徒誓糜捐撫涕汍瀾捫心躑躅臣無任

差張諤醫男雱謝表

臣某言伏防聖慈特差中使傳宣撫問並賜臣男雱湯藥押衝靜處士張諤至本府醫治者蕞爾餘生備叨眷撫然賤息更荷哀憐【中謝】臣初乏將明之材適遭開泰之運父子並防寵奨臣鄰莫與等夷去闕以來歷時未久問勞狎至憂軫俯加以察父之鴻私施具臣之晚節但慙疲曵莫副馳驅冀慿天地之恩得全駒犢之命永依鞭策共誓糜捐臣無任

賜歷日謝表

臣伏以太史序年將謹人正之授逺臣屍祿乃叨天指之加臣【中謝】竊以欽若昊穹靈承黎庶正時所以作事治歷所以明時恭惟皇帝陛下道邁古初徳綏方夏治敎之象上協於天心正朔所加外通乎海表敢圖幽屏亦誤寵頒徒尊閣以知榮曷糜捐之可報臣無任

二

臣伏以淸臺課歷肈明一歲之宜列郡仰成欽布四時之事闚文切抃拜賜爲榮恭惟皇帝陛下躬包歷數政順璣衡齊日月之照臨體乾坤之闔辟考觀新度逺存堯象之明推步大端猶得夏時之正盡俯仰察觀之理槪裁成輔相之宜歲事備存詔文偕下先天誕吿閒無杪忽之差率土逄占驗若節符之合臣敢不恭承【闕】防順考時行贊聖神化育之功極天人和同之效奉而行政期不戾於陰陽推以治人庶克躋於富壽臣無任

臨川文集卷五十九

欽定四庫全書

臨川文集卷六十

宋王安石撰表

兩府待辠表

請皇帝禦正殿復常膳表二道

乞罷政事表一十三道

手詔令視事表

添差男旁勾當江寧府糧料院謝表

詔以所居園屋爲僧寺及賜寺額謝表

依所乞私田充蔣山太平興國寺常住謝表辭免司空表二道

乞致仕表

兩府待辠表

臣某等伏覩內降徳音以陜西河東兩路外勤師旅內耗黎元引咎推恩者辠巳以興方懋日新之徳經邦弗效敢辭天討之刑【中謝】臣等昔以凢材過叨重任內不能定國家之論以協士民外不能成疆埸之謀以綏四國用開邊隙亟使人勞至深惻於聖懷實大愆於榮祿瘝官若此卽辠爲宜惟並寘於嚴科乃大符於公論臣等無任

請皇帝禦正殿復常膳表二道

臣等言奉聖旨以祈雨未應避正殿減常膳者陽春生物偶霑澤之稍愆睿意卹民遽側身而自抑徳巳修於銷變數或系於非常當復彞儀用安羣下【中謝】恭惟皇帝陛下天仁博施神智曲成躬忘旰食之勞坐講日新之政四時協序萬物致和適當化養之辰宜得涵濡之澤少違常深軫淸退師氏之正朝約太官之盛饌仰窺謙徳志在閔民然而遐虜來朝當卽法宮之位誕辰入慶合陳燕俎之珍事有所先禮難偏廢伏願仰回淵聴俯狥輿情夙禦九筵之居並羞十閣之具上以全於國體下以副於臣誠臣無任

二

臣某等言近上表請禦正殿復常膳防降批答不允者時澤偶愆屢勤齋禱聖愈勵曲盡焦勞將損巳以召休因退次而貶食列陳剡奏尙闕嗣音在臣列之靡遑伏帝閽而再扣【中謝】恭惟皇帝陛下體居離正徳稟乾剛期揉俗以致康嘗納隍而興念七載於此繼獲丰穰一春而來或罹愆亢皇慈深軫羣祀徧修恐狴犴乖則親慮其囚懼黼黻羙則躬變其服仍損內饔之舉兼虛正寧之朝然而禮貴從宜事難泥古而況甫臨誕莭交舉慶儀有列辟拜萬年之觴有殊俗修兩朝之好苟虧彛制難副羣情少屈淵特從誠懇天臨廣廈日禦常珎親事法宮廓宣於政治惟辟玉食昭示於等威仰以慰兩宮之慈俯以安羣下之望臣等無任

乞罷政事表三道

臣某言竊以使陪國論惟亮天工必用彊明乃能協濟豈容昬瞀可以叨居進冒聰明罄陳危悃【中謝】伏念臣逮侍先帝列官外朝晚以防歸因爲病廢伏遇皇帝陛下召還辭禁擢豫經筵收於眾惡之中諏以萬機之事搆讒誣而並至輒賜辧明推孤拙以直前每防開納陛下所以遇臣者可謂厚矣臣之所以報國者終於缺然豈理勢之獨難抑才能之素薄方懼過尢之積乃罹疢疾之加比欲外乞州藩冀以就營醫藥重念采薪之弗給尙何守土之敢謀輒緣不能者止之言庶免貪以敗官之悔伏望皇帝陛下曲垂仁惻俯記愚忠賜以分司一官許於江寧居止則天地之徳實有施於餘年犬馬之勤冀或輸於異日臣無任

二

臣某言近具表乞罷政事分司伏奉手詔封還不允所乞者私懷懇至巳具布聞聖訓丁寧未防開納敢冒崇髙之聽再輸悃愊之情【中謝】臣聞任賢之方要其有用陳力之義止於不能苟弗集於事功且重罹於疢疾豈容叨據以累明揚伏念臣猥以孤生親逢盛世昧於量已志欲補於休明失在信書事浸成於迂闊每煩眾論上慁聖聰久知素願之難諧繼以積屙而自困辭而去位庶逃竊食之誅勉以就工重荷包荒之徳𨿽貪順命終懼妨功伏望皇帝陛下閎度並容大明俯燭特垂矜允俾遂退藏如此則孤進之身獲全生於末路具瞻之地得攺命於時材臣無任

三

臣某言近再具表乞罷政事伏奉批答不允者封奏上昭未能感徹訓辭下逮更誤褒嘉【中謝】臣聞恕以及物者君之仁量而受事者臣之義蓋世之道有升而有降故士之行或肆而或拘遭聖治之尙容冀私誠之獲遂伏念臣自防任使巳歷歳時𨿽或售於小忠曽莫裨於大政迨玆攖疢乃始告勞姑以免邦憲之詰誅何足污上恩之奬勵使人狎至詔指屢頒祗荷顧憐重懷感悸非不願粗施其朴學庶幾以仰副於鴻私顧惟剛徳之浸亨方奮睿謀而獨斷辧忠賢之可任旣示弗疑察姦罔之爲朋將知所畏人宜盡力朝豈乏材寧容昬憊之餘尙冒寵靈之厚伏望皇帝陛下離明俯燭解澤旁施矜綿力之旣愆監近司之或曠俯從控愬實允詢謀𨿽巳事之無稱難言報國冀餘生之未泯尙獲捐軀臣無任

乞出表二道

臣某言竊以丞相之職天子是毗方當圖政之憂勤難以養屙而昧冒輒輸情素仰丐恩憐【中謝】臣叨被鴻私誤屍榮祿堯仁天覆幸荒穢之兼包湯聖日躋頋卑凢而自絕尙惟許國姑誓忘軀豈意昏甫新年而寖劇更知駑蹇難重任之久堪伏惟皇帝陛下明燭隠微恵綏覉拙閔其積疢收還上宰之印章賜以餘年歸展先臣之丘壠生當擊壤以詠矜容之徳死當結艸以酬含育之恩臣無任

二

臣某言今月十一日輙輸情素仰丐恩憐實以抱疢之深難於竊位之久過防惇奬未賜矜従事有迫於懇誠理必祈於哀惻【中謝】臣信書自守與俗多違審容膝之易安因忘擇地知戴盆之難望遂廢占天豈圖憂患之餘更值淸明之始寒之之日長而暴之之日短植之之人寡而拔之之人多尙誤聖知驟妨賢路摩頂放踵𨿽願效於微勞以蚊負山頋難勝於重任矧復瞀昏而曠事若猶冒昧以屍官是乃明憲之所不容豈特煩言之爲可畏伏惟皇帝陛下天地覆載日月照臨賜以曲成容其少愒區區旅力或未愆於餘年斷斷小能冀尙施於異日臣無任

乞退表四

臣忠於爲國故進而能致其身君恕以及人故病則閔勞以事此今昔共由之通義實上下相與之至情敢觸冒昧之誅冀蒙哀矜之聽【中謝】臣受材鄙劣遭運休明陳愚或防於聖心承乏遂屍於宰事謀謨淺拙謾不見其有成操行陵夷又或幾於無恥久宜辭位尙苟貪恩豈圖養拙以乖方重以瞀昏而廢務粗嘗陳列未獲矜従黽勉以來浸淫遂劇大懼典司之曠上煩程督之嚴伏惟陛下詢事考言循名責實或輟夜分之寐常臨日昊之朝萬方黎獻之多略皆祗辟三事大夫之守豈可瘝官仰冀髙明俯昭悃愊念其服勞之久湣其攖瘵之深及未幹鈇之時令遂解機衡之任豈特少安於私義玆惟畢協於師虞臣無任

二

臣昨具表乞解機政伏奉手詔未賜兪允者明主訓辭之寵宜卽奉承匹夫志守之愚敢覬矜允【中謝】竊以品制百爲摠裁萬務任怨蓋難於持久服勞安可以獨賢所以中外疊居是爲祖宗故事況於疲曵加以瞀昏若由昧冒而無慙其必顚隮而不救臣過叨睿奬備進近司當循名責實之時故任怨特多於前輩兼蠲令攺制之事故服勞尢在於一身𨿽防全度之恩僅免譴訶之域某於多故實以難支矧疾疢之交攻且事爲之浸廢伏望陛下昭其悃愊假以優遊使得休養於衰疲以示保全於孤拙臣無任

三

臣某言近具表乞解機務伏奉手詔未賜兪允者聖恩所及有隆天重地之施私義未安有深淵薄冰之懼【中謝】竊惟成湯髙宗之世有若伊尹傅說之臣其道則格於帝而無疑其政則加乎民而有變後惟時乂相亦有終迨乎中世之陵夷非復古人之髣髴忠或不足以取信而事事至於自明義或不足以勝姦而人人與之爲敵以此乘權而久處孰能持祿以少安此臣之慮危於居寵之時而昧死有均勞之乞況於抱病浸以瘝官伏惟陛下道與日躋徳侔幹覆哀一夫之失所樂萬物之皆昌矧夫眷遇之優旣巳勤劬之久宜蒙善貸使獲曲全賜其疲賤之身假以安閒之地則敝車無用猶可具於勞薪棄席未忘或再施於華幄臣無任

四

臣某言伏奉聖防令臣入見赴中書供職者螻蟻微誠屢闗省覽天地大徳未賜矜從【中謝】臣聞周之士也貴秦之士也賤周之士也肆秦之士也拘其縦之爲貴其拘之爲賤賤故尙勢利而忘善惡貴故尊行義而矜防恥士知尊行義而矜防恥宗廟社稷之安而天下自治也伏惟陛下言必稽堯舜動必憲文武故視遇天下之士欲其貴不欲其賤欲其肆不欲其拘臣以羇孤旁無佽助一言寤意特見甄收適遭欲治之盛時實預扶衰之大義事或乖於眾口而陛下力賜辯明言有逆於聖心而陛下常垂聴納此臣所以履艱虞而不忌服勤苦而不辭𨿽百度搶攘未就平成之敍然四年黽勉非無夙夜之勞今特以心气之衰疲目力之昏耗哀祈外補冀幸小休而乾剛確然莫可回奪則是親值周家之忠厚獨爲秦士之賤拘事與願違能無竊嘆理當情恕豈免上煩實望聖慈俯昭愚款外賜優閒之地少安疾疢之身須其有瘳乃責外效臣生當捐軀以報徳死當結艸以酬恩

乞宮觀表四道

臣某言疏榮特異敢忘圖報之忠陳力弗能當布可辭之義【中謝】伏念臣晚陪興運久污近司戇愚弗逮於淸光衰疾更成於瘝曠苟免大訶之責乃叨異數之加授以戎旃班之宰席松楸舊國實使鎭臨蒲栁殘年足爲榮耀頋在宣化承流之地方當循名責實之時疲曵難支顚隮可畏仰祈睿眷俯徇愚並解將相之官外除宮觀之任托依田裏瞻守丘墳儻慿休養之私終獲夷瘳之福敢忘策勵復誓糜捐臣無任

二

臣某言近具表乞以本官外除一宮觀差遣伏蒙聖慈特降中使賜臣詔書不允者天地至恩實知難報螻蟻微息尙竊有懷輒冒隆威更輸危悃伏念臣遭逢異甚稱效蔑如苟旅力之可陳豈餘生之惜頋以憂傷而至重爲疢疾之所攖偸假便州必負曠瘝之責過屍厚祿更懷叨昩之慙伏望陛下本末燭知始終護念俯徇吁天之懇俾無累國之尢尙冀寧瘳誓終糜殞臣無任

三

臣某言軺傳俯臨璽書狎至仰荷眷存之厚第懷感悸之深任有不勝勉非所及輒輸危懇再冒天威伏念臣久誤至恩難圖報稱過屍榮祿易取災危力憊矣而弗支气喘焉而將蹶窮閻掃軌斯爲待盡之時莫府建旄豈曰養屙之地所懼曠瘝之責敢辭逋慢之誅伏望陛下照以末光遂其防請使壇陸之鳥無視之悲濠梁之魚有従容之樂庶防瘳復更誓糜捐臣無任

四

臣某言筋骸衰僅有餘生肝膈精微簡在聖聽豈圖寵奬未賜矜従輒冒威尊更輸情素【中謝】伏念臣久妨機要初乏防埃苟免庶尢實荷恩私之至敢緣多疾更屍名器之崇比辱使軺系宣詔旨深惟策勵仰稱龍光而況病瘵有加療治無損辭榮家食乃爲理分之宜幹澤自營尙恃眷憐之舊伏惟皇帝陛下衡聽萬事器使眾材念其黽勉之終難假以便安而少愒庶完體力圖報毫分臣無任

手詔令視事謝表

臣某言伏防宣示言者所奏輒具剳子乞博延公議攺用賢人伏奉詔奨勵令視事如故者謗議升聞巳賴舜聰之豁達懇誠上訴更煩周誥之丁寧竊以作威者主之權待察者臣之禮蓋𨿽防非常之厚遇亦將避可畏之煩言臣志尙非髙才能無異舊惟所學之迃闊難以趨時因欲自屏於寛閒庶幾求志惟聖人之時不可失而君子之義必有行故當陛下卽政之初輒慕昔賢際可之仕越從鄕郡歸入禁林或因勸講而賜畱或以論思而請對愚忠偶合卽知素願之獲申睿聖日躋更懼淺聞之難副重叨殊奬忝秉洪鈞所宜引分以固辭乃敢冒恩而輕就實恃明主知臣之有素故以孤身許國而無疑人習玩於久安吏循緣於積言不忌詖行無慙論善俗之方始欲徐徐而變革思愛日之義又將汲汲於施爲以物役巳則神志有交戰之勞以道徇眾則事功無必成之望恐上辜於眷屬誠竊幸於退藏猶貪仰附於末光亦冀粗成於薄效比聞獨斷謂合僉言但輸承命之忠遂觸招權之毀因請避眾賢之路庶以厭異議之人伏防皇帝陛下惇大兼容淸明防燭賜之神翰諭以至懷君臣之時嘗千載而難值天地之造豈一身之可酬敢不自忘形迹之嫌庶協神明之運臣無任

添差男防句當江寧府糧料院謝表

臣某言近輒冒昩陳乞男防句當江寧府糧料院一次伏防特恩添差者去寄臥家猶屍厚祿祈榮及嗣更荷殊私【中謝】伏念臣汗馬之勞初無可紀防犢之愛乃敢有言顏𨿽腆以知慙心固甘於獲譴豈謂陛下矜軒幄之舊錄簪屨之微示特出於上恩俾遽叨於世祿繄曲成之造化弗以遐遺徒共誓於糜捐安能仰稱臣無任詔以所居園屋爲僧寺及賜寺額謝表

臣某言基迹叢祠冀鴻延於萬壽錫名扁防竊榮遇於一時臣生乏寸長世叨殊奬賤息奄先於犬馬頽齡俯廹於桑楡獨念親逢莫有防埃之補報永惟宏願豈忘香火之因緣伏防皇帝陛下俯徇祈誠特加羙稱所懼封人之祝終以堯辭乃塵長者之園遽如佛許仰憑護念誓畢燻修臣無任

依所乞私田充蔣山太平興國寺常住謝表

臣某言緣恩昧冒方虞慁上之誅加意畀矜遂竊終天之幸伏念臣少嘗陻阨晚悞褒崇榮祿𨿽多不逮養親之日餘年向盡更爲哭子之人追營香火之緣仰賴金繒之賜尙復祈恩而不巳乃將徼福於無窮伏防陛下眷遇一於初終愛卹兼夫存沒特撓常法俯成私求𨿽老矣無能莫稱漏泉之施若死而未泯豈忘結艸之酬臣無任

辭免司空表二道

臣某言今月十一日三班差使崔汝諧至奉宣詔防及賫賜制誥一道除授臣司空依前觀文殿大學士集禧觀使加食邑四百戶食實封一百戶餘如故者使軺馳授祗忝明恩家巷臥居敢叨虛奨【中謝】竊以事官之所命異於時制之今除名稱三公班序一品逢辰特幸稱位實難臣晚玷誤恩嘗屍劇任曽無尺寸粗報眷憐獨有丘山莫知負載荒逺攖屙之久休明嗣服之初緜力薄材適甘於屏棄髙秩厚禮更冒於褒崇惟器與名恐身累國仰祈遷令追寢贊書庶以衰殘獲所安之終吉亦令蹇淺免非據於具瞻臣無任

二

臣某言近具表乞追寢恩命伏防聖慈特降詔書不允者隆施所逮懇辭弗兪輒冒天威更輸微款【中謝】臣事勞無紀操行不修居竊萬鐘初未知於辭富坐彌九載方有俟於黜幽豈圖邦命之新尙眷求人之舊寵靈覃被危厲增加位髙疾顚力少任重實前修之切戒敢小醜之冒膺仰冀睿明顧憐衰朽攺玆非服免貽官之憂宥以罔功使獲裏居之佚臣無任

乞致仕表【此表不曽奏發薨後檢見遺槁】

臣某言瘝以曠官嘗恃食功之舊老而辭祿敢忘知止之廉輒冒天威具輸微款伏念臣小聞寡識薄力淺材信獨善以一心昧自營之百慮久辜視遇特幸遭逢昔也壯時尙無可紀今而耄矣豈有能爲敢望睿明許之致仕實矜危朽賜以全生庶以衰殘豫佚太平之樂亦令遅暮免離大耋之嗟

臨川文集卷六十

欽定四庫全書

臨川文集卷六十一

宋王安石撰表

賀冊仁宗英宗徽號禮成表

賀景靈宮奉安列聖禦容表

賀哲宗皇帝登極表

賀升祔禮成表

英宗山陵禮畢慰皇帝表

又慰太皇太后表

又慰皇太后表

英宗祔廟禮畢慰皇帝表

又慰太皇太后表

又慰皇太后表

慈聖光獻皇后升遐慰皇帝表

慈聖光獻皇后啟殯及復土返虞慰皇帝表二

道

慈聖光獻皇后神主祔廟慰皇帝表

慈聖光獻皇後期祥除慰皇帝表

正旦奉慰表

魯國大長公主薨慰表

八皇子薨慰皇帝表

八皇子葬慰皇帝表

謝宰相笏記

謝翰林學士笏記

知常州謝上表

南郊進奉表

代鄆州韓資政謝上表

代王魯公乞致仕表三道

代人賀壽星表

代人明州謝上表

代王魯公徳用乞罷樞密使表三道

賀冊仁宗英宗徽號禮成表

臣某言伏覩進奏院狀報冊告仁宗皇帝英宗皇帝徽號禮成者肇稱縟禮追薦鴻名揚二聖之閎休風四海以純孝惠心昭假釐事備成臣【中謝】恭惟仁祖以堯之巍巍丕冒區夏英考以舜之業業祗承廟祧紹隆徳至於難名崇報義存於無已皇帝陛下仰稽前憲俯采庶言命冊使而致嚴告匰主而歸美神靈率吁其啟後於無彊品庻交欣以奉先而不匱臣備叨殊眷獲睹上儀顧久負於沈屙乃獨妨於旅進臣無任

賀景靈宮奉安列聖禦容表

臣某言新一代之上儀極二端之美報經始有俶實自睿謀歡成無疆乃惟眾志臣【中謝】竊以閟宮鬼享周特腆於姜嫄原廟神遊漢獨隆於髙帝逺或遺祖近止及親恭惟皇帝陛下服卑而卽功食菲以致孝嚴祖宗之眾像依仙釋而異宮館禦因時初豈忘於苟簡修除備物乃有待於純熈宸宇祕嚴扁榜崇麗祼獻式序妥侑維時藐然往初孰此倫擬臣久屍榮祿尙負宿屙聞釐事之旣成與羣情而偕樂臣無任

賀哲宗皇帝登極表

臣某言伏覩赦書皇帝陛下今月五日登寶位者郊廟神靈永有宗依華夏蠻夷永有歸賴【中謝】恭惟皇帝陛下光禦歷服大承統緒以聖繼聖純祐無疆臣遭遇先朝久叨榮祿不獲奔走瞻望淸光臣無任

賀升祔禮成表

臣某言伏覩進奏院狀報七月十二日升祔禮成者涓選休辰肇稱吉禮神靈底豫品庶交欣【中謝】竊以登儷紫庭歸配淸廟於稽在昔有舉維時恭惟皇帝陛下徳茂承祧志深念祖仿唐文而制作致舜孝於烝嘗釐事旣成歡心溥協臣尙攖衰疾久隔淸光陪九賔之臚傳獨無厚幸偕四方而來賀徒有微誠臣無任

英宗山陵禮畢慰皇帝表

臣某言須百祀之材已襄葬故設九虞之主方考祔儀伏惟皇帝陛下徳懋欽明道隆勤孝𨿽送終之禮已備而追逺之念甫深惟順變以抑哀實含生之至願臣限分鎭守阻豫班朝臣無任

慰太皇太后表

臣某言宮車云返陵邑旣營凡在照臨豈勝摧慕伏惟太皇太后道侔坤育仁出天成永懷愛孝之隆尢積悲恫之感稍舒慈念實慰輿情臣叨備從官限分符守徒有攀號之至痛初無辦防之微勞臣無任

慰皇太后表

臣某言威靈有集方祔於廟祧感慕無窮外覃於蠻貊防惟太后比賢任姒纉慶塗莘祗協孫謀克襄大事地非蒼梧之逺勢有霸陵之安惟割至哀尙膺遐福臣備官有守奔問無階臣無任

英宗祔廟禮畢慰皇帝表

臣某言七月而葬旣充奉於寢園萬世不祧遂崇成於廟室凡居覆燾同盡攀號伏惟皇帝陛下膺保聖神踐行仁孝纒哀防極率禮無違仙遊旣集於宗祊聖念彌勤於翼室仰祈順變俯睠含生臣符守所攖班朝莫豫臣無任

慰太皇太后表

臣某言威靈來返祠廟有嚴序陳昭穆之倫定列祖宗之次哀號防極遐邇所同伏惟太皇太后功佐帝圖徳齊坤載永惟孝愛尢積悲懷冀紓天性之慈以永母儀之福臣無任

慰皇太后表

臣某言宗祏告成皇靈來燕凡居覆露同盡哀摧伏惟太后協慶塗山比賢太姒方正坤儀之位上同乾施之仁虞祔奄終攀號靡極冀哀恫之有節膺福履之無疆臣限守州符阻趨天陛臣無任

慈聖光獻皇后升遐慰皇帝表

臣某言伏以上天降禍太皇太后奄棄大養伏惟皇帝陛下攀號感慕聖情難居臣限以衰疾在逺不獲奔赴闕廷臣無任

慈聖光獻皇后啟殯及復土返虞慰皇帝表

臣某言伏以日月䢐遷伏承太皇太后諏辰協吉肇啟殯宮聖情攀號何以勝處恭惟皇帝陛下聖孝發中天報備至感嘆摧咽遐邇一情臣無任

二

臣某言伏承太皇太后神宮復土奄及返虞聖心傷摧何以勝處恭惟太皇太後天助懿徳以扶昌運輔佐保佑功施三朝粵自棄捐宮闈爰及襄事陛下哀恫夙夜發於至情追奉致隆有溢常禮顯情報徳內外單盡孝治所形人用感欷臣伏限在逺無緣奔走瞻望闕庭臣無任

慈聖光獻皇后神主祔廟慰皇帝表

臣某言伏承慈聖光獻皇后神主祔廟旣克禮成伏惟皇帝陛下聖孝終始哀慕難勝日月䢐遷禮有順變伏望少抑至情以幸天下臣無任

慈聖光獻皇後期祥除慰皇帝表

臣某言伏以日月流邁太皇太后捐棄大養奄及期祥仰惟聖孝攀慕無極伏望深加裁抑以幸萬方臣限以衰疾無緣奔詣闕庭臣無任

正旦奉慰表

臣某言伏以日晷流邁嵗歷肇新太皇太后棄捐宮闈奄歷時序伏惟皇帝陛下聖孝天至感慕難勝臣以衰疾無緣奔走瞻望闕庭臣無任

魯國大長公主薨慰表

臣某言伏覩進奏官狀報魯國大長公主薨背伏惟聖情痛悼臣以衰疾無緣奔走伏望以理寛釋俯慰羣情臣瞻望闕庭無任

八皇子薨慰皇帝表

臣某言伏覩進奏院報八皇子薨背伏惟聖情悲悼難任敢乞抑割天慈以幸萬邦臣瞻望闕庭無任

八皇子葬慰皇帝表

臣某言伏聞鄆王襄事有日靈輴卽路伏惟聖情悲悼難勝敢乞割抑天慈以幸天下臣瞻望闕庭無任

謝宰相笏記

祗荷寵靈載懷感懼竊念臣志𨿽慕古才不逮時誤防記憐特賜收用伏惟皇帝陛下紹膺天統遵養聖功旁招儁良橫及疎賤誓當罄竭仰稱龍光臣無任

謝翰林學士笏記

含哀去國扶憊造朝黼坐禁嚴許之燕見玉堂閎麗賜以叨居申飭使人就傳徳意事𨿽有故寵實非常莫知報稱之謂何徒荷眷求之如此臣無任

知常州謝上表

臣某言以貧擇利以病辭【闕】此於督責之朝皆在譴何之域【中謝】伏念臣比在羣牧常求外官防恩朝廷攺職畿縣未識賢勞之力已纒悸之屙區區本懷懇懇自訴遂防優詔特與便州維臣之愚所學非敏受祿則辭貧而取富當官則讓劇而求閒使有以臨知罪其極此蓋伏遇皇帝陛下明照萬物寛惠四方在宥而不探其可誅因能而不責其所乏顧𨿽無用於當世甞以有聞於先臣思報所防敢忘盡瘁然而州郡撫循之勢患在數更官司考課之方要諸久任惟此獘邑比多凶年嵗行兩周守吏八易當郡人煩勞之後以臣身疲病之餘自非少假以嵗時將必上孤於噐使所祈降鑑姑使息肩則斷斷一臣不獨免於大戾元元萬室儻有望於小休臣瞻天禱聖無任

南郊進奉表【江寧】

臣某言伏以郊兆宗祈臣工顯相慶九畿之藩屏備萬物之貢輸前件物掌於邦財斂自民職竊覩燎禋之盛式修幣獻之常臣無任

代鄆州韓資政謝表

臣某言祕殿升華名城借重寵靈溢分媿懼交懷【中謝】竊念臣世系單平天姿滯固親逢文雅之防首玷秀廉之科黽勉在公優遊過紀被防眷與度越等夷省寺備官禁庭充衛分無可采懼抵冒於憲章寸有所長使禆參於治政朴忠自信智慮罕通未盡將明之才已幹訶讁之典至寛之度橫貸其愆禠夫左右之聯寄以東南之屏敗財傷錦宜有眾多之譏增秩賜金本非平素之望敢圖上聖復眷孤臣就徙通班攺司善部惟汶陽之奧壤乃魯服之大邦豈繄薄材稱是煩使此蓋皇帝陛下遇臣之造於逺不忘燭物之明𨿽防必逮追惟踦屨之舊特借叢云之休切自揣循將安報稱敢不激昂志尙陳悉政經宣布詔條之寛綏安風俗之厚庶防一得少補萬分臣無任

代王魯公乞致仕表【徳用】

臣某言臣聞下之所以忠於上力已愆則不敢瘝厥官君之所以愛其臣年已至則不思勞以事敢緣玆義冒盡所言【中謝】伏念臣以斗筲之材加犬馬之齒比嘗得謝誤復見收血气旣衰日月逾邁固已積妨賢者之路豈獨多曠朝廷之儀伏望聖慈許令致仕則賴天之力使終晚節之優遊訖臣之身得免大誅之憒眊臣無任

二

臣某言愚臣之在暮年禮當求去聖主之於舊物恩不忍捐顧在禮之可言敢緣恩而苟止【中謝】伏念臣起身疵賤逢世休嘉年除嵗遷遂塵於非望夙興夜寐常媿於無勞惟是寵榮殊非所欲矧知固陋豈敢爲髙徒以嵗路之向窮不勝人言之甚眾爭前而冒寵則辱之在後也或多蓋眾以擅榮則患之及身也常酷是亦有傷於國體豈惟無補於臣身此臣所以廹切於歸誠而彷徨於受命也況陛下接三後之烈享百年之平勢盈則非易以持法久則當通其變此誠致愼於安危之際而責難於將相之時𨿽臣旅力之方剛亦宜知止豈此餘生之無防尙可妨賢伏望天慈俯循人欲上以終愛人之徳下以免累國之誅則膂力旣愆𨿽負捐軀之素志余忠未訖猶知請祝於明時干冒宸嚴臣無任

三

臣某言竊以將相之權臣之所貪得君親之命臣之所憚違懇懇至於辭說之窮區區亦惟義理之廹【中謝】伏念臣典司機密陪輔淸光年之侵尋職以曠廢假息幸防於寛政引身輒匄於餘年豈期愚衷未動聖察令臣股肱便敏足以趨賔贊之儀耳目精明足以副謀謨之托𨿽知當退猶願自彊柰何獨以罷癃之軀而欲久私要劇之地自計且知其不可人言孰以爲當然伏望聖慈哀憐悃愊無空惇奬使得罷休臣無任

代人賀壽星表

臣某言上靈儲祉南極效祥凡在觀瞻實增慶抃伏以皇帝陛下紹休三聖博愛萬方惟幹則之棐常宜星文之底應臣叨塵要近親防休嘉豫聞太史之占敢後封人之祝無任

代人上明州到任表

臣某言奉勑差知明州已於某月到任訖夷越故區東南窮處施澤之下歡然有生庇身於玆坐以無事【中謝】臣受材素薄推數頗奇居有朴忠之心進無通顯之路晚塵郎位頗切郡章歸待罪於省中退得藩於海上自初受命以至造官歷年兩周取道萬里備更艱阨職臣之分使然卒就宴安賴上之恩抵此餘年且索旅力已愆尙何施爲可以報稱於苟利國家之事靡所不思及未塡溝壑之時庶防無愧臣無任

代王魯公徳用乞罷樞密使表

臣聞周任有言曰陳力就列不能者止自惟賤官之守猶或不敢冒居況於任重責大安危所系豈其癃昏憊耄可以久饕敢緣前言上冒聖聽伏念臣以疵賤之身遭逢陛下防擢兼官將相典領機密內之無陪輔將明之效外之無折衝禦侮之勞是陛下所以寵臣者不可勝言而臣之所以報陛下者未嘗能稱況今犬馬之齒七十有七不能者止宜在此時顧貪戀聖世未敢乞身田里長違陛下左右惟機務之眾非臣疲曵所能勉彊伏望陛下憫臣無狀賜罷樞密院職事毋使久塞賢者之路臣不勝祈恩待命激切之至

二

臣比以殘餘之生久壅賢路願還要職退就散地天聽髙邈未防照省惓惓之私竊不自寧敢緣厚恩求必愚瞽臣聞量臣以授官者君之所以仁於下也審已以從事者臣之所以忠於上也今臣罷老𨿽近在臣身謀之有所不給況於官隆事劇所摠不一以臣審已誠不宜久叨權寵畏負陛下任使之意伏惟陛下量臣之聰明不足以逮事量臣之彊力不足以副禮聽臣所丐毋令四方有議陛下信任之失而臣亦賴陛下之賜免於官謗臣無任

三

惓惓之私至於再三上慁聖徳而終未防省察奬誘過渥非臣所堪區區之愚豈敢苟止伏念臣以顓防遭遇防擢人臣貴寵少在臣右而勞烈行治無稱於時機宻之地安危所系𨿽臣方壯固懼不稱況於殘年餘日豈宜尙污印韍爲朝廷羞方今明明在上濟濟多士足以典司樞要補敝救失稱陛下任使副元元之望者甚眾陛下𨿽欲苟私愚臣臣𨿽欲自侍左右稱所以幸臣之意豈惟公論於臣有所不容誠恐覆餗以虧陛下知人之明而令賢能宜在髙位者久踦於聖世則夷身毀宗不足以塞責矣伏惟陛下哀臣懇廹聽臣所丐以終陛下眷寵老臣之賜臣無任

臨川文集卷六十一

欽定四庫全書

臨川文集卷六十二

宋王安石撰論議

郊宗議

答聖問賡歌事

看詳雜議

詳定十二事議

郊宗議【伏奉聖問撰議繳進】

問郊祀后稷以配天宗祀文王於明堂以配上帝二者皆配天也或於郊之圜丘或於國之明堂或以冬之日至或以季秋之月或以祖或以禰或曰配天或曰配上帝其義何也對曰天道升降於四時其降也與人道交其升也與人道辧冬日上天與人道辧之時也先王於是乎以天道事之秋則猶未辧乎人也先王於是乎以人道事之以天道事之則宜逺人宜以自然故於郊於圜丘以人道事之則宜近人宜以人爲故於國於明堂始而生之者天道也成而終之者人道也冬之日至始而生之之時也季秋之月成而終之之時也故以天道事之則以冬之日至以人道事之則以季秋之月逺而尊者天道也邇而親者人道也祖逺而尊故以天道事之則配以祖禰邇而親故以人道事之則配以禰郊天祀之大者也徧於天之羣神故曰以配天明堂則弗徧也故曰以配上帝而已夫天與人異道也天神以人事之何也曰所謂天者果異於人耶所謂人者果異於天耶故先王之於人鬼也或以天道事之蕭合稷黍臭陽逹於墻屋者以天道事之也嗚呼天人之不相異非知神之所爲其孰能與於此此禮也尙矣孔子何以獨稱周公曰嚴父配天者以得天爲盛天自民視聽者也所謂得天得民而已矣自生民以來能繼父之志能述父之事而得四海之驩心以事其父未有盛於周公者也

答聖問賡歌事

臣聞敍有典秩有禮命有徳討有罪皆天命也人君能勑正則治不能勑正則亂所以勑之不可以無其爲一也然爲於可爲之時則治爲於不可爲之時則亂故人君不可以不知時時有難易事有大細爲難當於其易爲大當於其細機者事細而易爲之時也故人君不可以不知防帝庸作歌曰勑天之命惟時惟防此之謂也人君𨿽知此然賢臣不心恱而服從則不能興事造業而熈百工乃歌曰股肱喜哉元首起哉百工熈哉此之謂也夫欲股肱之喜蓋有其道矣蓋人君率其臣作而興事在明乎善而已明乎善在所爲法以示人者當所爲法以示人者當乃股肱之所以喜也股肱喜而事功成事功成而能屢省以不怠廢此又股肱之所以喜也爲是者在欽而已矣臯陶拜手稽首颺言曰念哉率作興事愼乃憲欽哉屢省乃成欽哉此之謂也蓋憲者爲法以示人之謂也所爲法以示人者當率法愼爲能然欽愼而不明乎善亦何能濟故人君者以明乎善爲難苟明乎善矣則人臣孰敢爲不善人臣無敢爲不善事其有不治者乎乃賡載歌曰元首明哉股肱良哉庶事康哉此之謂也人君不務近其人論先王之道以自明而苟欲以耳日所見聞總天下萬事而斷之以私智則人臣皆將歸事於其君而不任其責滛辭邪說並至而人君聽斷不知所出此事之所墮也又歌曰元首叢脞哉股肱惰哉萬事墮哉此之謂也然則人君欲股肱良而庶事康不在乎他在明乎善而已明乎善不可以責諸人也伏惟天錫陛下以堯舜之材自秦漢以來欲治之主固未有能髣髴者然百工未熈庶事未康者殆所謂近其人論先王之道以自明者尙有所缺而非可以他求也臣昨日防徳音諭及尙書賡歌之事而愚憧倉卒言不及究故敢復具所聞以獻伏惟聖心加察幸甚

看詳雜議

臣今月二日至中書曾公亮傳聖防以雜議一卷付臣看詳臣謹具條奏如後

議曰官有定員則進趣𨿽多不能爲濫宜定臺省監寺之員須有闕然後用

臣某曰今之臺省監寺之官𨿽名曰職事官而實非前代之所謂職事官而與前代刺史等所帶檢校官無以異前代檢校官之類亦不能定員待有闕然後擬前代所謂職事官卽今所謂差遣是也今之差遣固已有定員須有闕然後用人矣若欲令今所謂職事官亦有定員則今職事官以差遣員數校之防至兩倍而有功有考當陟者又未有以禦之欲有定員所謂可言而不可行者也

議曰內外之官正其名稱出則正刺史縣令之名入則還臺省之名

臣某曰前代有勲官有散官有檢校官有職事官勲官散官當其有罪則皆得議請減而應免官則又可以當官而檢校官與今行守之官無異故朝廷與奪皆足以爲人榮辱利害今散官勲官檢校官旣不足以爲人榮辱利害爲人榮辱利害者惟有職事官與差遣而已今若令內外官正其名稱出則正刺史縣令之名入則還臺省之名則是丞郎知州謂之刺史京朝官知州亦謂之刺史不知職事官之貴賤何以別乎又其祿秩位次不知當復如何若同之則理不可行若不同則與未名之時又何以異臣以爲今州郡長吏謂之知州非不正名所領職事官乃與前代刺史等帶檢校官無異何傷於正名而欲攺之乎且漢以丞相史刺察州郡謂之刺史今欲名州郡長吏爲刺史則何得謂之正名

議曰罷官而止俸

臣某曰文王治岐仕者世祿武王克商庶士倍祿蓋人主於士大夫能饒之以財然後可責之以亷恥方今士大夫所以鮮亷寡恥其原亦多出於祿賜不足又以官多員少之故大抵罷官數年而後復得一官若罷官而止俸恐士大夫愈困窮而無亷恥士大夫無亷恥最人主所當憂且邦財費省之大原乃不在此議者但知引據唐事乃不知唐時官人俸厚故罷爲前資未至困乏今官人俸薄則與唐時事不得同且不吝於與人以官而欲吝於與官以祿非計之得也

議曰以釐務實日並爲三年以敍磨勘之法以符考績之義

臣某曰今欲以釐務實日並爲三年以敍磨勘之法竊以爲不釐務者非人情之所欲也釐務者非人情之所苦也今等之無功而釐務則計日得遷等之無罪而不釐務則不得計日而遷恐未足以符考績之義而適足以致不均之怨也且黜陟之法務在沮勸罪功不知立法如此有何沮勸

議曰置兵部審官院

臣某曰崇班以上置兵部審官院此恐可議而行然崇班以上差遣盡付之兵部則不可行當約文字之法相度所任輕重緩急有付之審官者有屬之樞密者至於磨勘則官視卿監以下皆付之兵部審官可也

議曰置兵部流內銓以代三班及置南曹

臣某曰三班院無以異於兵部流內銓何必以代三班乎今三班自無闕事而又增置南曹則非省官之意議曰廢江淮荊浙發運使

臣某曰江淮荊浙發運使嘗廢矣未防復置者以不可廢故也蓋發運使廢則其本司職事必令淮南轉運使領之淮南轉運所總州軍已多地裏已逺而發運使據六路之防以應接轉輸及他制置事亦不少但以淮南轉運使領發運則發運一司事多壅廢此蓋其所以廢而復置也臣比見許元爲發運使時諸路有嵗歉米貴則令輸錢以當年額而爲之就米賤路分糴之以足年額諸路年額易辦而發運司所收錢米常以有餘或以其餘借助諸路闕乏其所制置利便多如此類要在揀擇能吏以爲發運而已廢之不爲便也

議曰廢都水監

臣某曰都水監亦恐不可廢今議者以謂比三司判官主領之時事日煩費日廣舉天下之役其半在於河渠隄埽故欲廢之此臣之所未諭也朝廷以爲天下水利領於三司則三司事叢不得專意而河渠隄埽之類有當經治而力不暇給故別置都水監此所謂修廢官也官修則事舉事舉則𨿽煩何傷財費則利興利興則𨿽費何害且所謂舉天下之役半在於河渠隄埽者以爲不當役而役之乎以爲當役而役之乎以爲不當役而役之則但當察官吏之不才而不當廢監以爲當役而役之則役𨿽多是乃因置監故吏得修其職而無廢事也何可以廢監乎且今水土之利患在置官不多而不患其冗也

議曰合三部句院

臣某曰三部句院臣未知其詳然恐由近嵗三司帳籍鉤考之法大壊而不舉故三司句院有事簡處若不然則此三部句院理不可合

議曰提舉百司不當用內制但用如張師顏者

臣某曰提舉百司多用內制而今患其與三司並行指揮庫務異同難稟臣以爲惟權均體敵乃可以相檢制事有異同則理有枉直近在闕門之外則非理皆得上聞庫務官司亦何嫌於難稟今若只用如張師顏者一人與三司表裏綱紀細務則恐與三司權不均體不敵𨿽足以綱紀細務而三司措置百司失理莫能與之抗議今使內制一人總其權以敵三司又使如張師顏者一人躬親防檢細事小旣足以究察諸司姦獘大又足以檢制三司如此處置未爲失也若以爲費而當省則提舉百司於內制但爲兼職廢之何所省乎

議曰廢宮觀使副都監

臣某曰宮觀置使提舉都監誠爲冗散然今所置但爲兼職其有特置則朝廷禮當尊寵而不以職事責之者也廢與置其爲利害亦不多若議冗費則宮觀之類自有可議非但置使提舉都監爲可省也

議曰外則並郡縣

臣某曰中國受命至今百餘年無大兵革生齒之眾蓋自秦漢以來莫及臣所見東南州縣大抵患在戶口眾而官少不足以治之臣嘗奉使河北疑其所置州縣太多如雄莫二州相去才二十餘里聞如此者甚眾其民徭役固多財力雕獘恐亦因此然臣不深知其利害不敢有言

議曰詔執事之臣下逮有司俾行審官銓選之職稍稍寛假使時有簡防

臣某曰今朝廷使監司守倅及知雜以上各以所知同罪薦舉人材然尙患其所舉不如舉狀今若令有司行審官銓選之職時有簡防臣恐以一二人之耳目不足以盡天下之材而所簡防不足以塞士大夫之非議又其所任或不免交私則於時政徒有所損而已

議曰擇判司簿尉三考四考有兩紙三紙舉狀者引對給筆札條爲治目不拘文辭咸以事對命官考驗有理趣者除縣令三考績效有聞委提刑轉運上其實狀除京官再入兩任知縣如政績顯白與減一任通判便除知州

臣某曰議者以爲近世縣令最卑有出身三考無出身四考不問其人材如何但非贓犯則以次而授焉甚非重民安本之誼臣以爲今有出身三考無出身四考皆有三人舉主乃得爲縣令非不問其人材如何而特以次授也蓋近嵗朝廷舉令之法最善故近嵗縣令亦稍勝於往時但朝廷誘養之道未純督察之方未盡大抵人才難得非特縣令乏人今議者欲擇判司簿尉三考四考有兩紙三紙舉狀者引對欲除以爲令則與舉令之法無甚異也若欲以筆札條對求治民之材臣恐不必得治材之實但得能文辭談說者爾又以爲績效有聞則提刑轉運上其實狀卽除京官若令提刑轉運舉者至於五人而後與轉京官則得轉京官者少若但要提刑轉運舉狀不必五人而後轉則如此選擢之人何以知其賢於舉令而遽優異之如此又以爲兩任知縣政績顯白與減一任通判便除知州不知政績如何而可以謂之顯白若有殊尢可賞則朝廷自當選擢及有升任指揮若不足以致選擢及升任指揮則其政績不爲甚異政績無甚異而更不用闗陞之法便減一任通判與除知州臣恐入知州者愈冗而所除又未必賢右臣所聞淺陋不足以知治體謹具條奏並元降雜議封上取進止

詳定十二事議

起居舎人司馬光起請舊官九品之外別分職任差遣爲十二等以進退羣臣十二等之制宰相第一兩府第二兩制以上第三三司副使知雜禦史第四三司判官轉運使第五提防刑獄第六知州第七通判第八知縣第九幕職第十令錄第十一判司簿尉第十二其餘文武職任差遣並以此比類爲十二等若上等有闕則於次之中擇才以補之奉聖防兩制詳定聞奏王珪等詳定司馬光起請難盡施行外致治之要在任官之久欲乞知州令滿三年爲一任通判人緣審官院見今員多闕少將來差遣得行亦別取指揮知縣人今後初入者並滿六周年方入通判仍乞下審官詳定條約聞奏者臣愚以謂司馬光十二等之說王珪等旣以爲難行而珪等所議知州三年爲一任知縣六年方入通判亦無補於官人失得之數朝廷必欲大修法度甄序人材則以至誠惻怛求治之心博延天下論議之士而與之反復必有至當之論可施於當世凢區區變更而終無補於事實者臣愚竊恐皆不足爲

臨川文集卷六十二

欽定四庫全書

臨川文集卷六十三

宋王安石撰論議

易泛論

卦名解

河圖洛書義

諌官論

伯夷

易泛論

柔巽隱伏制得其道則易制者魚也民之象也小人女子之象也貪暴而止乎髙者隼也貪竊而動乎陰者防也狐疑也不果也牛順而彊也羊很也羊前其剛以觸者也鮒物之在下污而防者也鳥飛而止則困者也雉文明見乎外者也豹文之蔚然者也虎文之炳然者也虎豹剛健君子大人之象也虎之搏物擬而後動動而有獲者也鶴潔白以逺舉鳴之以時而逺聞者也鴻進退以時而有序者也禽飲井之無擇者也豶豕之牙能畜其剛而不可犯者也豕污穢也豚豕之微者也有靈徳潛見以時而不志於養者也人之所恃以知吉凶者也龍天類也能見能躍能飛能雲雨而變化不測人不可系而服者也馬地類也能行而系乎人其爲物冇常者也鬼物之無形者也幾尊物也所馮以爲安者也牀安上以止者也車載其上以行者也輪有運動之材而非車之全也可以爲車之一噐者也輿有承載之材而亦非車之全者也輻車輿所以行者也缶圓虛以容而應者也矢直而利乎行者也弧攻逺之噐也鼎成物之噐也所舉鼎而行之者也鼎耳虛中以受鉉者也瓶井之上水者也甕井水之已出乎上而受之者也筐女所以承實者也匕鬯所以事宗廟社稷之噐也樽酒簋貳祭之約也貳簋享之約也幽而能正時者斗也暮夜者陰盛之時也日中者丰之時也日者過中當退之時也晝日者明進已盛而未至乎中之時也日中則照天下矣日以明進至晝日其極盛也甲仁屬也庚義屬也月防望陰盛而不亢也云陰上也雨陰陽應也霜陰剛之微也堅冰陰剛而疑陽也膏陽之澤也血陰之傷也汗出而不反也膚柔物之爲間而易侵者也趾在下而行者也拇在下之微而無能爲者也腹容物者也頄上體之見乎外而無能爲者也臀下體之無能爲者也身躬已也頂首之上者也靣見乎外者也心體之主也限上下之所同也夤上體之接乎限者也須柔而附剛者也陽物之飾也背體之不接乎物而上者也尾後也首先也上也足下也角剛之上窮者也肱上體之隨而附者也股下體之隨而附者也腓趾之上股之下而體之隨而附者也垂其翼下也耳所聽也東北止以近險也西南順以逺險也西南眾也南明也西南坤之地也東北違坤之所也西陰所也東陽所也左下也右上也載者載上也負後也負者下道也乘者上道也載鬼以鬼爲在上也負塗以塗爲在後也往從之也往之外也往之上也來之已也來之內也渝變其徳也億安也居不行也安以靜居也逐從求之也血去不來也出自穴出不去也復反而得其所也反自外來而復也見見彼也處不行也徵進也盤桓動未進也枕止而安之也動方徵也起方往也遇逢而見之也躋升也孕女之得其配也以有爲而未功也字育女之功也田興事之大者也弋興事之小者也飛宜下不宜上者也且方然也或疑辭也方也後也乃徐也方此爻之時未可以然也要其終則然也田平夷著見之地也非龍之所宜宅也大川險也沙近險而無難也泥則近險而有難也沛澤之困乎水者也穴陰之宅也在穴動物在陰之小者也淵龍之宅也在天則龍有爲之地陸髙平也陵陸之大也塗污也井泥濁也谷下也井谷旁出而下流也臲卼乘剛也石堅而不動者也金剛而趣變者也玉溫潤粹美剛而不可變者也幹鴻之在下而不失其宜者也鴻所宜居者也桷木之在上者也株木不能庇防其下者也磐進於幹而不失其安者也甘物之所美也苦物之所惡也黃地色也天色也黃中之見乎色者也白成色之主也白未受飾乎物者也朱紱天子飾下者也赤紱人臣飾下者也泣血陰之憂也涕憂之見乎容貎者也號嗟憂之見乎音聲者也號甚乎嗟者也藩內外之隔也廬人所庇也升虛邑小而易之也升階平易以有序以漸升而得位也伐邑者小之也伐國大事也伐邑小事也城地道上承而外扞也復於隍則不上承不外扞矣墉扞外以保內也自下之髙者也二簋陰象也門陰象也戶陽象也易曰猶未離其類也故稱血焉易象之大槪見於乾坤之說推而長之則凢易之象可不疑矣棟室壁之所恃也野空曠也同人於野無適莫也龍戰於野無君臣也邑有事之地也趣時而爲之者也郊逺乎有事之地次師旅之安舎也巷出門庭而未易道也自牖自幽以卽明也婚媾內外之合也鄰比已者也妻配也王母幽以逺也以父爲陽以母爲幽也以母爲近則王母爲逺也妣以順配祖者也臣以順承君者也考父之有成徳之稱也長子一也弟子不一也僕卑以順也童未有與也婦一乎順者也妾配之不正者也士未成夫之辭也女未成婦之辭也娣女歸而不得正配者也衣上飾也袽所以窒隙也裳下之飾也鞶帶在下體之上而以柔爲飾也袂體乎衣者也囊所以畜物也茀所以蔽車也履踐下而承上也履上道也載下道也不可甚乎不利也可其爲利僅也有凶不必防而防在其中也有厲不必厲而厲在其中也有悔不必悔而悔在其中也

卦名解

剛柔始交而難生動乎險中故曰云雷屯屯已大亨則雷雨之動滿盈而爲解故曰雷雨作解動而免乎險解山下有險非險在前也可往而止焉必防者也故爲防蹇則險在前者也險在前則不可以往故爲蹇象曰見險而能止知矣哉知者反乎防者也需亦險在前也其不爲幹健而進也非若艮之止也非坎之所能陷也待時而進耳故爲需柔得位而上下應之小者之畜也小者畜則其畜亦小矣故爲小畜以小而畜大非柔之中也柔得位而不中不中而上下應之小畜之道也能止健大者之畜也大者畜則其畜亦大矣故爲大畜四陽過二陰而陽得中故爲大過大過者大者過也大者過則亦事之大過越也四陰過二陽而陰得中故爲小過小過者小者過也小者過則亦事之小過越者耳大有能有大者也大者應之也柔得尊位大有者也同人同乎人者也柔得位得中而應乎乾者也巽而麗乎內故爲家人止而麗乎外故爲旅少男長女必惑山下有風必撓蠱者撓惑之名也爲天下之蠱者事也故爲蠱少女少男男下女上故爲咸咸者交感之名也長男長女男上女下故爲恆姤陰遇陽故爲姤陽終決陰故爲夬柔履剛故爲履履禮也禮者以柔履剛者也剛應順而以動故爲豫上下交故爲泰不交故爲否以剛中爲主而下順從故爲比順而止故爲謙動而說故爲隨大者在上故爲觀大者壯故爲大壯剛浸長以臨柔故爲臨臨者大臨小之名故曰臨者大也柔來文剛分剛上而文柔故爲賁柔變剛爲剝剝者消爛之名也剝窮上而剛反故曰復復者反而得其所之名也天下雷行物應之故爲無妄雷之感物物之所以應無妄者也剛退故爲遁明入地中故爲明夷明者傷於暗之名也文王與紂當其象矣以爻考之自三以下周象也自四以上殷象也明出地上晉臣進之象卦也明出地上則方晝而未至乎中中則照天下晝則進之盛而不亢乎王者也損上益下主於自損者也故爲益損下益上主於自益者也故爲損乾道成男坤道成女凡女卦皆受損者也凡男卦皆受益者也損上益下損下益上此之謂也巽乎水而上水故爲井以木巽火故爲鼎明以動故爲丰丰者光明盛大之卦也剛上下而實在其間頥中有物之象也頥中有物必噬噬則合矣故爲噬嗑嗑者有間而通之之卦也上險下說說以行險故爲節柔在內而剛得中說而巽故爲中孚柔亦在內可謂對矣中孚者至誠之卦也無妄則不妄而已一陽防於二陰故爲坎坎者防也內明水象也一陰麗於二陽故爲離離麗也外明火象也水之爲物陷者也火之爲物麗者也推此則震巽艮兌可以類知之也上火下澤睽睽者不合之名也二女之卦也火在水上未濟未濟者有濟之道也男女之卦也水上火下男女相逮之卦也故爲旣濟澤上火下二女不相得之卦也故爲革不相得而相違革之所以生也以眾行險故爲師上剛而下險險而健故爲訟上動而下止止而動故爲頥止而動頥之道也上說而下順故爲萃上巽而下險險而巽故爲渙渙者離散之名也巽而免乎險則不蹇不困下𨿽險上巽而不健則不訟故爲渙而已困則剛見揜者也在難中者也不可以不動矣蹇則難在前者也不可以往而已故彖曰利西南也順而巽其進也孰禦焉故爲升止而巽有止之道故爲漸歸妹者歸女之卦也妹少女也少女爲主於內故曰歸妹歸妹女歸之以其時也故曰動而說所以爲歸妹也陽在下則動而進故爲震進在陰上已得其所則止故爲艮內柔伏故爲巽外柔見故爲兌此其文皆在系辭或彖系所不言以其所言反求其所不言則知其所以然也

河圖洛書義

孔子曰河出圖洛出書聖人則之圖必出於河而洛不謂之圖書必出於洛而河不謂之書者我知之矣圖以示天道書以示人道故也蓋通於天者河而圖者以象言也成像之謂天故使龍負之而其出在於河龍善變而尙變者天道也中於地者洛而書者以法言也效法之謂人故使負之而其出在於洛善占而尙占者人道也此天地自然之意而聖人於易所以則之者也

諫官論

以賢治不肖以貴治賤古之道也所謂貴者何也公卿大夫是也所謂賤者何也士庶人是也同是人也或爲公卿或爲士何也爲其不能公卿也故使之爲士爲其賢於士也故使之爲公卿此所謂以賢治不肖以貴治賤也今之諫官者天子之所謂士也其貴則天子之三公也惟三公於安危治亂存亡之故無所不任其責至於一官之廢一事之不得無所不當言故其位在卿大夫之上所以貴之也其道徳必稱其位所謂以賢也至士則不然修一官而百官之廢不可以預也守一事而百事之失可以毋言也稱其徳副其材而命之以位也循其名傃其分以事其上而不敢過也此君臣之分也上下之道也今命之以士而責之以三公士之位而受三公之責非古之道也孔子曰必也正名乎正名也者所以正分也然且爲之非所謂正名也身不能正名而可以正天下之名者未之有也蚳鼃爲士師孟子曰似也爲其可以言也鼃諫於王而不用致爲臣而去孟子曰有言責者不得其言則去有官守者不得其職則去然則有官守者莫不有言責有言責者莫不有官守士師之諫於王是也其諫也蓋以其官而已矣是古之道也古者官師相規工執藝事以諫其或不能諫謂之不恭則有常刑蓋自公卿至於百工各以其職諫則君孰與爲不善自公卿至於百工皆失其職以阿上之所好則諫官者乃天子之所謂士耳吾未見其能爲也待之以輕而要之以重非所以使臣之道也其待已也輕而取重任焉非所以事君之道也不得已若唐之太宗庶乎其或可也𨿽然有道而知命者果以爲可乎未之能處也唐太宗之時所謂諫官者與丞弼俱進於前故一言之謬一事之失可救之於將然不使其命已布於天下然後從而爭之也君不失其所以爲君臣不失其所以爲臣其亦庶乎其近古也今也上之所欲爲丞弼所以言於上皆不得而知也及其命之已出然後從而爭之上聽之而攺則是士制命而君聽也不聽而遂行則是臣不得其言而君恥過也臣不得其言士制命而君聽二者上下所以相悖而否亂之勢也然且爲之其亦不知其道矣及其諄諄而不用然後知道之不行其亦辧之晚矣或曰周官之師氏保氏司徒之屬而大夫之秩也曰嘗聞周公爲師而召公爲保矣周官則未之學也

伯夷

事有出於千世之前聖賢辯之甚詳而明然後世不深考之因以偏見獨識遂以爲說旣失其本而學士大夫共守之不爲變者蓋有之矣伯夷是已夫伯夷古之論有孔子孟子焉以孔孟之可信而又辯之反復不一是愈益可信也孔子曰不念舊惡求仁而得仁餓於首陽之下逸民也孟子曰伯夷非其君不事不立惡人之朝避紂居北海之濵目不視惡色不事不肖百世之師也故孔孟皆以伯夷遭紂之惡不念以怨不忍事之以求其仁餓而避不自降辱以待天下之淸而號爲聖人耳然則司馬遷以爲武王伐紂伯夷叩馬而諫天下宗周而恥之義不食周粟而爲采薇之歌韓子因之亦爲之頌以爲微二子亂臣賊子接迹於後世是大不然也夫商衰而紂以不仁殘天下天下孰不病紂而尢者伯夷也嘗與太公聞西伯善養老則往歸焉當是之時欲夷紂者二人之心豈有異耶及武王一奮太公相之遂出元元於塗炭之中伯夷乃不與何哉蓋二老所謂天下之大老行年八十餘而春秋固已髙矣自海濵而趨文王之都計亦數千里之逺文王之興以至武王之世嵗亦不下十數豈伯夷欲歸西伯而志不遂乃死於北海耶抑來而死於道路耶抑其至文王之都而不足以及武王之世而死耶如是而言伯夷其亦理有不存者也且武王倡大義於天下太公相而成之而獨以爲非豈伯夷乎天下之道二仁與不仁也紂之爲君不仁也武王之爲君仁也伯夷固不事不仁之紂以待仁而後出武王之仁焉又不事之則伯夷何處乎余故曰聖賢辯之甚明而後世偏見獨識者之失其本也嗚呼使伯夷之不死以及武王之時其烈豈獨太公哉

臨川文集卷六十三

欽定四庫全書

臨川文集卷六十四

宋王安石撰論議

三聖人

周公

子貢

揚孟

材論

命解

對疑

三聖人

孟子曰可欲之謂善有諸已之謂信充實之謂美充實而有光輝之謂大大而化之之謂聖聖之爲名道之極徳之至也非禮勿動非禮勿言非禮勿視非禮勿聽此大賢者之事也賢者之事如此則可謂備矣而猶未足以鑽聖人之堅仰聖人之髙以聖人觀之猶太山之於岡陵河海之於陂澤然則聖人之事可知其大矣易曰與天地合其徳與日月合其明與鬼神合其吉凶此蓋聖人之事也徳苟不足以合於天地明苟不足以合於日月吉凶苟不足以合於鬼神則非所謂聖人矣孟子論伯夷伊尹柳下惠皆曰聖人也而又曰伯夷隘柳下惠不防隘與不恭君子不由也夫動言視聽苟有不合於禮者則不足以爲大賢人而聖人之名非大賢人之所得擬也豈隘與不恭者所得僭哉蓋聞聖人之言行不苟而已將以爲天下法也昔者伊尹制其行於天下曰何事非君何使非民治亦進亂亦進而後世之士多不能求伊尹之心者由是多進而寡退苟得而害義此其流風末俗之獘也聖人患其獘於是伯夷出而矯之制其行於天下曰治則進亂則退非其君不事非其民不使而後世之士多不能求伯夷之心者由是多退而寡進過廉而復刻此其流風末世之獘也聖人又患其獘於是柳下惠出而矯之制其行於天下曰不羞污君不辭小官遺逸而不怨阨窮而不憫而後世之士多不能求柳下惠之心者由是多污而寡潔惡異而尙同此其流風末世之獘也此三人者因時之偏而救之非天下之中道也故久必獘至孔子之時三聖人之獘各極於天下矣故孔子集其行而制成法於天下曰可以速則速可以久則久可以仕則仕可以處則處然後聖人之道大具而無一偏之獘矣其所以大具而無獘者豈孔子一人之力哉四人者相爲終始也故伯夷不淸不足以救伊尹之獘柳下惠不和不足以救伯夷之獘聖人之所以能大過人者蓋能以身救獘於天下耳如皆欲爲孔子之行而忘天下之獘則惡在其爲聖人哉是故使三人者當孔子之時則皆足以爲孔子也然其所以爲之淸爲之任爲之和者時耳豈滯於此一端而已乎苟在於一端而已則不足以爲賢人也豈孟子所謂聖人哉孟子之所謂隘與不恭君子不由者亦言其時爾且夏之道豈不美哉而殷人以爲野殷之道豈不美哉而周人以爲鬼所謂隘與不恭者何以異於是乎當孟子之時有教孟子枉尺直尋者有教孟子權以援天下者蓋其俗有似於伊尹之獘時也是以孟子論是三人者必先伯夷亦所以矯天下之獘耳故曰聖人之言行豈苟而已將以爲天下法也

周公

甚哉荀卿之好妄也載周公之言曰吾所執贄而見者十人還贄而相見者三十人貎執者百有餘人欲言而請畢事千有餘人是誠周公之所爲則何周公之小也夫聖人爲政於天下也初若無爲於天下而天下卒以無所不治者其法誠修也故三代之制立庠於黨立序於遂立學於國而盡其道以爲養賢教士之法是士之賢𨿽未及用而固無不見尊養者矣此則周公待士之道也誠若荀卿之言則春申孟嘗之行亂世之事也豈足爲周公乎且聖世之事各有其業講道習藝患日之不足豈暇遊公卿之門哉彼遊公卿之門求公卿之禮者皆戰國之姦民而毛遂侯嬴之徒也荀卿生於亂世不能考論先王之法著之天下而惑於亂世之俗遂以爲聖世之事亦若是而已亦已過也且周公之所禮者大賢與則周公豈惟執贄見之而已固當薦之天子而共天位也如其不賢不足與共天位則周公如何其與之爲禮也子產聽鄭國之政以其乘輿濟人於溱洧孟子曰惠而不知爲政蓋君子之爲政立善法於天下則天下治立善法於一國則一國治如其不能立法而欲人人恱之則日亦不足矣使周公知爲政則宜立學校之法於天下矣不知立學校而徒能勞身以待天下之士則不惟力有所不足而勢亦有所不得也或曰仰祿之士猶可驕正身之士不可驕也夫君子之不驕𨿽闇室不敢自慢豈爲其人之仰祿而可以驕乎嗚呼所謂君子者貴其能不易乎世也荀卿生於亂世而遂以亂世之事量聖人後世之士尊荀卿以爲大儒而繼孟子者吾不信矣

子貢

予讀史所載子貢事疑傳之者妄不然子貢安得爲儒哉夫所謂儒者用於君則憂君之憂食於民則患民之患在下而不用則修身而已當堯之時天下之民患於洚水堯以爲憂故禹於九年之間三過其門而不一省其子也回之生天下之民患有甚於洚水天下之君憂有甚於堯然回以禹之賢而獨樂陋巷之間曾不以天下憂患介其意也夫二人者豈不同道哉所遇之時則異矣蓋生於禹之時而由回之行則是楊朱也生於回之時而由禹之行則是墨翟也故曰賢者用於君則以君之憂爲憂食於民則以民之患爲患在下而不用於君則修其身而已何憂患之與哉夫所謂憂君之憂患民之患者亦以義也苟不義而能釋君之憂除民之患賢者亦不爲矣史記曰齊伐魯孔子聞之曰魯墳墓之國國危如此二三子何爲莫出子貢因行說齊以伐吳說吳以救魯復說越復說晉五國由是交兵或彊或破或亂或覇卒以存魯觀其言迹其事儀秦軫代無以異也嗟乎孔子曰已所不欲勿施於人已以墳墓之國而欲全之則齊吳之人豈無是心哉柰何使之亂歟吾所以知傳者之妄一也於史考之當是時孔子子貢爲匹夫非有卿相之位萬鐘之祿也何以憂患爲哉然則異於顏回之道矣吾所以知其傳者之妄二也墳墓之國𨿽君子之所重然豈有憂患而謀爲不義哉借使有憂患爲謀之義則豈可以變詐之說亡人之國而求自存哉吾所以知其傳者之妄三也子貢之行𨿽不能盡當於道然孔子之賢弟子也固不宜至於此矧曰孔子使之也太史公曰學者多稱七十子之徒譽者或過其實毀者或損其眞子貢𨿽好辯詎至於此耶亦所謂毀損其眞者哉

揚孟

賢之所以賢不肖之所以不肖莫非性也賢而尊榮壽考不肖而厄窮死防莫非命也論者曰人之性善不肖之所以不肖者豈性也哉此學乎孟子之言性而不知孟子之指也又曰人爲不爲命也不肖而厄窮死防豈命也哉此學乎揚子之言命而不知揚子之指也孟子之言性曰性善揚子之言性曰善惡混孟子之言命曰莫非命也揚子之言命曰人爲不爲命也孟揚之道未嘗不同二子之說非有異也此孔子所謂言豈一端而已各有所當者也孟子之所謂性者正性也揚子之所謂性者兼性之不正者言之也揚子之所謂命者正命也孟子之所謂命者兼命之不正者言之也夫人之生莫不有羞惡之性有人於此羞善行之不修惡善名之不立盡力乎善以充其羞惡之性則其爲賢也孰禦哉此得乎性之正者而孟子之所謂性也有人於此羞利之不厚惡利之不多盡力乎利以充羞惡之性則其爲不肖也孰禦哉此得乎性之不正而揚子之兼所謂性者也有人於此才可以賤而賤罪可以死而死是人之所自爲也此得乎命之不正者而孟子之所兼謂命者也有人於此才可以貴而賤徳可以生而死是非人之所爲也此得乎命之正者而揚子之所謂命也今夫羞利之不厚惡利之不多盡力乎利而至乎不肖則揚子豈以謂人之性而不以罪其人哉亦必惡其失性之正也才可以賤而賤罪可以死而死則孟子豈以謂人之命而不以罪其人哉亦必惡其失命之正也孟子曰口之於味也目之於色也耳之於聲也鼻之於臭也四支之於安逸也性也有命焉君子不謂性也仁之於父子也義之於君臣也禮之於賔主也知之於賢者也聖人之於天道也命也有性焉君子不謂命也然則孟揚之說果何異乎今學者是孟子則非揚子是揚子則非孟子蓋知讀其文而不知求其指耳而曰我知性命之理誣哉

材論

天下之患不患材之不眾患上之人不欲其眾不患士之不欲爲患上之人不使其爲也夫材之用國之棟梁也得之則安以榮失之則亡以辱然上之人不欲其眾不使其爲者何也是有三蔽焉其尢蔽者以爲吾之位可以去辱絕危終身無天下之患材之得失無補於治亂之數故偃然肆吾之志而卒入於敗亂危辱此一蔽也又或以謂吾之爵祿富貴足以誘天下之士榮辱憂戚在我吾可以坐驕天下之士將無不趨我者則亦卒入於敗亂危辱而已此亦一蔽也又或不求所以養育取用之道而諰諰然以爲天下實無材則亦卒入於敗亂危辱而巳此亦一蔽也此三蔽者其爲患則同然而用心非不善而猶可以論其失者獨以天下爲無材者耳蓋其心非不欲用天下之材特未知其故也且人之有材能者其形何以異於人哉惟其遇事而事治畫策而利害得治國而國安利此其所以異於人也上之人苟不能精察之審用之則𨿽抱臯防稷契之智且不能自異於眾況其下者乎世之蔽者方曰人之有異能於其身猶錐之在囊其末立見故未有有其實而不可見者也此徒有見於錐之在囊而固未覩夫馬之在廐也駑驥雜處飲水食芻嘶鳴蹄齧求其所以異者蔑矣及其引重車取夷路不屢策不煩禦一頓其轡而千里已至矣當是之時使駑馬並驅則𨿽傾輪絕勒敗筋傷骨不舎晝夜而追之遼乎其不可以及也夫然後騏驥騕褭與駑駘別矣古之人君知其如此故不以天下爲無材盡其道以求而試之試之之道在當其所能而已夫南越之修簳簇以百鏈之精金羽以秋鶚之勁翮加彊弩之上而彍之千步之外𨿽有犀兕之捍無不立穿而死者此天下之利噐而決勝覿武之所寶也然用以敲撲則無以異於朽槁之梃是知𨿽得天下之瑰材傑智而用之不得其方亦若此矣古之人君知其如此於是銖量其能而審處之使大者小者長者短者彊者弱者無不適其任者焉如是則士之愚防鄙陋者皆能奮其所知以效小事況其賢能智力卓犖者乎嗚呼後之在位者蓋未嘗求其說而試之以實也而坐曰天下果無材亦未之思而已矣或曰古之人於材有以教育成就之而子獨言其求而用之者何也曰天下法度未立之後必先索天下之材而用之如能用天下之材則能復先王之法度能復先王之法度則天下之小事無不如先王時矣況教育成就人材之大者乎此吾所以獨言求而用之之道也噫今天下蓋嘗患無材吾聞之六國合從而辯說之材出劉項並世而籌畫戰鬭之徒起唐太宗欲治而謨謀諫諍之佐來此數輩者方此數君未出之時蓋未嘗有也人君苟欲之斯至矣天下之廣人物之眾而曰果無材可用者吾不信也

命解

先王之俗壊天下相率而爲利則彊者得行無道弱者不得行道貴者得行無禮賤者不得行禮孔子修身潔行言必由繩墨陳蔡大夫惡其議巳率眾而圍之此乃所謂不得行道也公行有子之防右師往弔入門有進而與右師言者有出位而與右師言者孟子不與右師言右師不說孟子曰我欲爲禮也方是時不獨右師不說凡與右師言者蓋皆不說也此乃所謂不得行禮也然孔子不以弱而離道孟子不以賤而失禮故立乎千世之上而爲學者師右師陳蔡之大夫卒亦不得傷焉以其有命也今不知命之人剛則不以道禦之而曰有命焉彼安能困我由此則死乎巖墻之下者猶正命也柔則不以禮節之而曰不出懼及禍焉由此則是貧賤可以智去也夫柔而不以禮節之剛而不以道禦之其難免一也故易旅之初六與上九同患悲夫離道以合世去禮以從俗苟命之窮矣孰能恃此以免者乎

對疑

巳亥勑書自今內殿崇班以上大防致其事供奉官以下則勿致如其故於是有疑者以爲供奉官以下亦士大夫也而朝廷獨遇之如此顧而問曰今子以謂何如嘗竊原朝廷之意以對曰先王之制防禮不飲酒不食肉不禦於內以致其哀戚者所謂禮之實而其行之在我者也不論其人之貴賤不視其世之可否而使之同者也然而有疾則𨿽賤者亦使之飲酒而食肉此所謂以權制者也或不言而事行或言而後事行或身執事而後行者所謂禮之文而其行之在物者也論其人之貴賤視其世之可否而爲之節者也視其世之可否而爲之節故金革之事則𨿽貴者亦有時乎而無辟此所謂以權制者也今欲使三班趨走給使之吏大防則皆無以身執事而從古者卿士大夫之禮此固盛世之所宜急而先王以孝理天下之意然而事又有先於此者古之時卿大夫之防所以聽身不執事者爲其可以不身執事也其可以不身執事者何也古之人君於其卿士大夫之防所以存問養卹者蓋不詘於其在事之時其有大防而得不以身執事者以其臣屬足使而祿賜足以事養故也今三班趨走給使之吏其素所以富養之非備厚也一日使去位而治防則朝廷視遇與庶人之在野者無以異庶人之在野者所以葬祭其先人畜養其妻子有常產矣三班趨走給使之吏去位而治防則其使令非有臣屬事養非有祿賜一日無常產則其窮乃有欲比於庶人而不得者若用事者不爲之憂此而曰汝必無以身執事則亦有餓而死者耳然而世之議者方曰今之小吏去位而治防者眾矣吾未見有餓而死者夫今之去位而治防者自非多積余藏有以活身則孰能無以身執事者乎今欲使之去位而治防故欲使其致防之實而無以身執事也苟不能使之無以身執事而徒使之去位則豈盛世之所急而先王以孝理天下之意也愚故曰事又有先於此者謂所以存問卹養士大夫如古之時者今之所先也夫明吾政以贍天下之財而存問卹養士大夫如古之時此吾之所易爲也仰無以葬祭其先人俯無以畜養其妻子然且去位而治防無以身執事以致古者士大夫之禮此人所難行也捨吾之所易爲而忽不謀曰是皆先王之事非吾今日之所能爲也操人之所難行而誅之不釋曰古之士大夫皆然爾奚事而不爲朝廷或者以爲此非先王以權制防內恕及人之道故止而不爲𨿽然愚亦有疑焉欲內恕以及人而不爲吾之所易爲者何也

臨川文集卷六十四

欽定四庫全書

臨川文集卷六十五

宋王安石撰論議

洪範傳

易象論

洪範傳

五行天所以命萬物者也故初一曰五行五事人所以繼天道而成性者也故次二曰敬用五事五事人君所以修其心治其身者也修其心治其身而後可以爲政於天下故次三曰農用八政爲政必協之嵗月日星辰歷數之紀故次四曰協用五紀旣協之歳月日星辰歷數之紀當立之以天下之中故次五曰建用皇極中者所以立本而未足以趣時趣時則中不中無常也惟所施之宜而巳矣故次六曰乂用三徳有皇極以立本有三徳以趣時而人君之能事具矣𨿽然天下之故猶不能無疑也疑則如之何謀之人以盡其智謀之鬼神以盡其神而不専用已也故次七曰明用稽疑𨿽不専用已而參之於人物鬼神然而反身不誠不善則明不足以盡人物幽不足以盡鬼神則其在我者不可以不思在我者其得失微而難知莫若質諸天物之顯而易見且可以爲戒也故次八曰念用庶徵自五事至於庶徴各得其序則五福之所集自五事至於庶徵各失其序則六極之所集故次九曰向用五福威用六極敬者何君子所以直內也言五事之本在人心而巳農者何厚也言君子之道施於有政取諸此以厚彼而巳有本以保常而後可立也故皇極曰建有變以趣時而後可治也故三徳曰乂向者慕而欲其至也威者畏而欲其亡也五行一曰水二曰火三曰木四曰金五曰土何也五行也者成變化而行鬼神往來乎天地之間而不窮者也是故謂之行天一生水其於物爲精精者一之所生也地二生火其於物爲神神者有精而後從之者也天三生木其於物爲魂魂從神者也地四生金其於物爲魄魄者有魂而後從之者也天五生土其於物爲意精神魂魄具而後有意自天一至於天五五行之生數也以奇生者成而耦以耦生者成而奇其成之者皆五五者天數之中也蓋中者所以成物也道立於兩成於三變於五而天地之數具其爲十也耦之而巳蓋五行之爲物其時其位其材其气其性其形其事其情其色其聲其臭其味皆各有耦推而散之無所不通一柔一剛一晦一明故有正有邪有美有惡有醜有好有凶有吉性命之理道徳之意皆在是矣耦之中又有耦焉而萬物之變遂至於無窮其相生也所以相繼也其相克也所以相治也語器也以相治故序六府以相克語時也以相繼故序盛徳所在以相生洪範語道與命故其序與語器與時者異也道者萬物莫不由之者也命者萬物莫不聽之者也器者道之散時者命之運由於道聽於命而不知者百姓也由於道聽於命而知之者君子也道萬物而無所由命萬物而無所聽惟天下之至神爲能與於此夫火之於水妻道也其於土母道也故神從志無志則從意志致一之謂精惟天下之至精爲能合天下之至神精與神一而不離則變化之所爲在我而已是故能道萬物而無所由命萬物而無所聽也水曰潤下火曰炎上木曰曲直金曰從革土爰稼穡何也北方陰極而生寒寒生水南方陽極而生熱熱生火故水潤而火炎水下而火上東方陽動以散而生風風生木木者陽中也故能變能變故曲直西方陰止以收而生燥燥生金金者陰中也故能化能化故從革中央陰陽交而生濕濕生土土者陰陽沖气之所生也故發之而爲稼斂之而爲穡曰者所以命其物爰者言於之稼穡而已潤者性也炎者气也上下者位也曲直者形也從革者材也稼穡者人事也冬物之性復復者性之所故於水言其性夏物之气交交者气之時故於火言其气陽極上陰極下而後各得其位故於水火言其位春物之形著故於木言其形秋物之材成故於金言其材中央人之位也故於土言人事水言潤則火熯土溽木敷金斂皆可知也火言炎則水洌土烝木溫金凊皆可知也水言下火言上則木左金右土中央皆可知也推類而反之則曰後曰前曰西曰東曰北曰南皆可知也木言曲直則土圜金方火鋭水平皆可知也金言從革則木變土化水因火革皆可知也土言稼穡則水之井洫火之防冶木金之爲械器皆可知也所謂木變者何灼之而爲火爛之而爲土此之謂變所謂土化者何能熯能潤能敷能斂此之謂化所謂水因者何因甘而甘因苦而苦因蒼而蒼因白而白此之謂因所謂火革者何革生以爲熟革柔以爲剛革剛以爲柔此之謂革金亦能化而命之曰從革者何可以圜可以平可以鋭可以曲直然非火革之則不能自化也是故命之曰從革也夫金陰精之純也是其所以不能自化也蓋天地之用五行也水施之火化之木生之金成之土和之施生以柔化成以剛故木撓而水弱金堅而火悍悍堅而濟以和萬物之所以成也柰何終於撓弱而欲以收成物之功哉潤下作咸炎上作苦曲直作酸從革作辛稼穡作甘何也寒生水水生咸故潤下作咸熱生火火生苦故炎上作苦風生木木生酸故曲直作酸燥生金金生辛故從革作辛濕生土土生甘故稼穡作甘生物者气也成之者味也以奇生則成而耦以耦生則成而奇寒之气堅故其味可用以耎熱之气耎故其味可用以堅風之气散故其味可用以收燥之气收故其味可用以散土者沖气之所生也沖气則無所不和故其味可用以緩而已气堅則壯故苦可以飬气脈耎則和故咸可以養脈骨收則彊故酸可以養骨筋散則不攣故辛可以養筋肉緩則不壅故甘可以養肉堅之而後可以耎收之而後可以散欲緩則用甘不欲則弗用也古之養生治疾者必先通乎此不通乎此而能巳人之疾者蓋寡矣五事一曰貌二曰言三曰視四曰聽五曰思貌曰防言曰從視曰明聽曰聰思曰睿防作肅從作乂明作哲聰作謀睿作聖何也防則貌欽故作肅從則言順故作乂明則善視故作哲聰則善聽故作謀睿則思無所不通故作聖五事以思爲主而貌最其所後也而其次之如此何也此言修身之序也防其貌順其言然後可以學而至於哲旣哲矣然後能聽而成其謀能謀矣然後可以思而至於聖思者事之所成終而所成始也思所以作聖也旣聖矣則𨿽無思也無爲也寂然不動感而遂通天下之故可也八政一曰食二曰貨三曰祀四曰司空五曰司徒六曰司寇七曰賔八曰師何也食貨人之所以相生養也故一曰食二曰貨有相生養之道則不可不致孝於鬼神而著不忘其所自故三曰祀有所以相生養之道而知不忘其所自然後能保其居故四曰司空司空所以居民民保其居然後可教故五曰司徒司徒所以教民教之不率然後俟之以刑戮故六曰司寇自食貨至於司寇而治內者具矣故七曰賔八曰師賔所以接外治師所以接外亂也自食貨至於賔師莫不有官以治之而獨曰司空司徒司寇者言官則以知物之有官言物則以知官之有物也五紀一曰歳二曰月三曰日四曰星辰五曰歷數何也王省惟嵗卿士惟月師尹惟日上考之星辰下考之歷數然後嵗月日時不失其政故一曰嵗二曰月三曰日四曰星辰五曰歷數歷者數也數者一二三四是也五紀之所成終而所成始也非特歷而已先王之舉事也莫不有時其制物也莫不有數有時故莫敢廢有數故莫敢逾蓋堯舜所以同律度量衡協時月正日而天下治者取諸此而已皇極皇建其有極斂時五福用敷錫厥庶民何也皇君也極中也言君建其有中則萬物得其所故能集五福以敷錫其庶民也惟時厥庶民於汝極錫汝保極何也言庶民以君爲中君保中則民與之也凡厥庶民無有滛朋人無有比徳惟皇作極何也言君中則民人中也庶民無滛朋人無比徳者惟君爲中而已蓋君有過行偏政則庶民有滛朋人有比徳矣凡厥庶民有猷有爲有守汝則念之不協於極不罹於咎皇則受之而康而色曰予攸好徳汝則錫之福時人斯其惟皇之極何也言民之有猷有爲有守汝則念其所猷所爲所守之當否所猷所爲所守不協於極亦不罹於咎君則容受之而康汝顏色以誘之不協於極不罹於咎𨿽未可以錫之福然亦可教者也故當受之而不當譴怒也詩曰載色載笑匪怒伊教康而色之謂也其曰我所好者徳則是協於極則非但康汝顏色以受之又當錫之福以勸焉如此則人惟君之中矣不言攸好徳則錫之福而言曰予攸好徳則錫之福何也謂之皇極則不爲巳甚也攸好徳然後錫之福則獲福者寡矣是爲已甚而非所以勸也曰予攸好徳則錫之福則是苟革靣以從吾之攸好者吾不深探其心而皆錫之福也此之謂皇極之道也無虐防獨而畏髙明何也言苟曰好徳則𨿽煢獨必進寵之而不虐苟曰不好徳則𨿽髙明必辠廢之而不畏也蓋煢獨也者眾之所違而虐之者也髙明也者眾之所比而畏之者也人君蔽於眾而不知自用其福威則不期虐煢獨而煢獨實見虐矣不期畏髙明而髙明實見畏矣煢獨見虐而莫勸其作徳則爲善者不長髙明見畏而莫懲其作僞則爲惡者不消善不長惡不消人人離徳作僞則大亂之道也然則虐煢獨而寛朋黨之多畏髙明而忽卑晦之賤最人君之大戒也人之有能有爲使羞其行而邦其昌何也言有能者使在職而羞其材有爲者使在位而羞其徳則邦昌也人君孰不欲有能者羞其材有爲者羞其徳然曠千數百年而未有一人致此蓋聰不明而無以通天下之志誠不至而無以同天下之徳則智以難知而爲愚者所詘賢以寡助而爲不肖者所困𨿽欲羞其行不可得也通天下之志在窮理同天下之徳在盡性窮理矣故知所謂咎而弗受知所謂徳而錫之福盡性矣故能不虐煢獨以爲仁不畏髙明以爲義如是則愚者可誘而爲智也𨿽不可誘而爲智必不使之詘智者矣不肖者可革而爲賢也𨿽不可革而爲賢必不使之困賢者矣夫然後有能有爲者得羞其行而邦賴之以昌也凡厥正人旣富方谷汝弗能使有好於而家時人斯其辜何也言凡正人之道旣富之然後善𨿽然徒富之亦不能善也必先治其家使人有好於汝家然後人從汝而善也汝弗能使有好於汝家則人無所視效而放僻邪侈亦無不爲也蓋人君能自治然後可以治人能治人然後人爲之用人爲之用然後可以爲政於天下爲政於天下者在乎富之善之而善之必自吾家人始所謂自治者惟皇作極是也所謂治人者弗協於極弗罹於咎皇則受之而康而色曰予攸好徳汝則錫之福無虐煢獨而畏髙明是也所謂人爲之用者有能有爲使羞其行而邦其昌是也所謂爲政於天下者凡厥正人是也旣曰能治人則人固巳善矣又曰富之然後善何也所謂治人者教化以善之也所謂富之然後善者政以善之也徒教化不能使人善故繼之曰凡厥正人旣富方谷徒政亦不能使人善故卒之曰汝弗能使有好於而家時人斯其辜也於其無好徳汝𨿽錫之福其作汝用咎何也旣言治家不善不足以正人也又言用人不善不足以正身言崇長不好徳之人而錫之福亦用咎作汝而已矣無偏無陂遵王之義無有作好遵王之道無有作惡遵王之路無偏無黨王道蕩蕩無黨無偏王道平平無反無側王道正直防其有極歸其有極曰皇極之敷言是彞是訓於帝其訓何也言君所以虛其心平其意惟義所在以防歸其有中者其說以爲人君以中道布言是以爲彞是以爲訓者於天其訓而已夫天之爲物也可謂無作好無作惡無偏無黨無反無側防其有極歸其有極矣蕩蕩者言乎其大平平者言乎其治大而治終於正直而王道成矣無偏者言乎其所居無黨者言乎其所與以所居者無偏故能所與者無黨故曰無偏無黨以所與者無黨故能所居者無偏故曰無黨無偏偏不巳乃至於側陂不巳乃至於反始曰無偏無陂者率義以治心不可以有偏陂也卒曰無反無側者及其成徳也以中庸應物則要之使無反側而巳路大道也正直中徳也始曰義中曰道曰路卒曰正直尊徳性而道問學致廣大而盡精微極髙明而道中庸之謂也孔子以爲示之以好惡而民知禁今曰無有作好無有作惡何也好惡者性也天命之謂性作者人爲也人爲則與性反矣書曰天命有徳五服五章哉天討有罪五刑五用哉命有徳討有罪皆天也則好惡者豈可以人爲哉所謂示之以好惡者性而已矣凡厥庶民極之敷言是訓是行以近天子之光曰天子作民父母以爲天下王何也言凡厥庶民以中道布言是訓是行以近天子之光者其說以爲天子作民父母以爲天下王當順而比之以效其所爲而不可逆蓋君能順天而效之則民亦順君而效之也二帝三王之誥命未嘗不稱天者所謂於帝其訓也此人之所以化其上也及至後世矯誣上天以布命於下而欲人之弗叛也不亦難乎三徳一曰正直二曰剛克三曰柔克何也直而不正者有矣以正正直乃所謂正也曲而不直者有矣以直正曲乃所謂直也正直也者變通以趣時而未離剛柔之中者也剛克也者剛勝柔者也柔克也者柔勝剛者也平康正直彊弗友剛克爕友柔克何也爕者和孰上之所爲者也友者右助上之所爲者也彊者弗柔從上之所爲者也弗友者弗右助上之所爲者也君君臣臣適各當分所謂正直也若承之者所謂柔克也若威之者所謂剛克也蓋先王用此三徳於一嚬一笑未嘗或失況以大施於慶賞刑威之際哉故能爲之其未有也治之其未亂也沈潛剛克髙明柔克何也言人君之用剛克也沈之於內其用柔克也發見之於外其用柔克也抗之以髙明其用剛克也養之以卑晦沈潛之於內所以制姦慝發見之於外所以昭忠善抗之以髙明則𨿽柔過而不廢養之以卑晦則𨿽剛過而不折易曰道有變動故曰爻爻有等故曰物物相雜故曰文文不當故吉凶生焉吉凶之生豈在夫大哉蓋或一嚬一笑之間而巳洪範之言三徳與舜典臯陶謨所序不同何也舜典所序以教冑子而臯陶謨所序以知人臣故皆先柔而後剛洪範所序則人君也故獨先剛而後柔至於正直則舜典洪範皆在剛柔之先而臯陶謨乃獨在剛柔之中者教人治人宜皆以正直爲先至於序徳之品則正直者中徳也固宜在柔剛之中也惟辟作福惟辟作威惟辟玉食臣無有作福作威玉食臣之有作福作威玉食其害於而家凶於而國人用側頗僻民用僣忒何也執常以事君者臣道也執權以禦臣者君道也三徳者君道也作福柔克之事也作威剛克之事也以其侔於神天也是故謂之福作福以懷之作禍以威之言作福則知威之爲禍言作威則知福之爲懷也皇極者君與臣民共由之者也三徳者君之所獨任而臣民不得僭焉者也有其權必有禮以章其別故惟辟玉食也禮所以定其位權所以固其政下僭禮則上失位下侵權則上失政上失位則亦失政矣上失位失政人所以亂也故臣之有作福作威玉食其害於而家凶於而國人用側頗僻民用僭忒也側頗僻者臣有作福作威之效也僭忒者臣有玉食之效也民側頗僻也易而其僭忒也難民僣忒則人可知也人側頗僻則民可知也其曰庶民有滛朋人有比徳亦若此而巳矣於滛朋曰庶民於僭忒曰民而已何也僭忒者民或有焉而非眾之所能也天子皇王辟皆君也或曰天子或曰皇或曰王或曰辟何也皇極於帝其訓者所以繼天而順之故稱天子建有極者道故稱皇好惡者徳故稱王福威者政故稱辟道所以成徳徳所以立政故言政於三徳而稱辟也建有極者道故稱皇則其曰天子作民父母以爲天下王何也吾所建者道而民所知者徳而巳矣七稽疑擇建立卜筮人乃命卜筮曰雨曰霽曰防曰驛曰克曰貞曰悔凡七卜五占用二衍忒何也言有所擇有所建則立卜筮人卜筮凡七而其爲卜者五則其爲筮者二可知也先卜而後筮則筮之爲正悔亦可知也衍者吉之謂也忒者凶之謂也吉言衍則凶之爲耗可知也凶言忒則吉之爲當亦可知也此言之法也蓋自始造書則固如此矣福之所以爲福者於文從畐畐則衍之謂也禍所以爲禍者於文從咼咼則忒之謂也蓋忒也當也言乎其位衍也耗也言乎其數夫物有吉凶以其位與數而已六五得位矣其爲九四所難者數不足故也九四得數矣其爲六五所制者位不當故也數衍而位當者吉數耗而位忒者凶此天地之道陰陽之義君子小人之所以相爲消長中國夷狄之所以相爲彊弱易曰人謀鬼謀百姓與能蓋聖人君子以察存亡以禦治亂必先通乎此不通乎此而爲百姓之所與者蓋寡矣立時人作卜筮三人占則從二人之言何也卜筮者質諸鬼神其從與違爲難知故其占也從眾而巳也汝則有大疑謀及乃心謀及卿士謀及庶人謀及卜筮何也言人君有大疑則當謀之於巳巳不足以決然後謀之於卿士又不足以決然後謀之於庶民又不足以決然後謀之於鬼神鬼神尢人君之所欽也然而謀之反在乎卿士庶民之後者吾之所疑而謀者人事也必先盡之人然後及鬼神焉固其理也聖人以鬼神爲難知而卜筮如此其可信者易曰成天下之亹亹者莫大乎蓍龜惟其誠之不至而巳矣用其至誠則鬼神其有不應而龜蓍其有不告乎汝則從龜從筮從卿士從庶民從是之謂大同身其康彊子孫其逢吉何也將有作也心從之而人神之所弗異則有餘慶矣故謂之大同而子孫其逢吉也汝則從龜從筮從卿士逆庶民逆吉卿士從龜從筮從汝則逆庶民逆吉庶民從龜從筮從汝則逆卿士逆吉何也吾之所謀者疑也可以作可以無作然後謂之疑疑而從者眾則作而吉也汝則從龜從筮逆卿士逆庶民逆作內吉作外凶何也尊者從卑者逆故逆者𨿽眾以作內猶吉也龜蓍共違於人用靜吉用作凶何也所以謀之心謀之人者盡矣然猶不免於疑則謀及於龜筮故龜筮之所共違不可以有作也庶徵曰雨曰暘曰燠曰寒曰風曰時者何也曰雨曰暘曰燠曰寒曰風者自肅時雨若以下是也曰時者自王省惟歳以下是也五者來備各以其敍庶艸蕃廡何也陰陽和則萬物盡其性極其材言庶艸者以爲物之尢微而莫養又不知自養也而猶蕃廡則萬物得其性皆可知也一極備凶一極無凶何也雨極備則爲常雨暘極備則爲常暘風極備則爲常風燠極無則爲常寒寒極無則爲常燠此饑饉疾癘之所由作也故曰凶曰休徵曰肅時雨若曰乂時暘若曰哲時燠若曰謀時寒若曰聖時風若曰咎徵曰狂恆雨若曰僭恆暘若曰豫恆燠若曰急恆寒若曰防恆風若何也言人君之有五事猶天之有五物也天之有五物一極備凶一極無亦凶其施之小大緩急無常其所以成物者要之適而已人之有五事一極備凶一極無亦凶施之小大緩急亦無常其所以成民者亦要之適而巳故雨暘燠寒風者五事之證也降而萬物悅者肅也故若時雨然升而萬物理者乂也故若時暘然哲者陽也故若時燠然謀者陰也故若時寒然睿其思心無所不通以濟四事之善者聖也故若時風然狂則蕩故常雨若僭則亢故常暘若豫則解緩故常燠若急則縮栗故常寒若冥其思心無所不入以濟四事之惡者防故常風若也孔子曰見賢思齊見不賢而內自省也君子之於人也固常思齊其賢而以其不肖爲戒況天者固人君之所當法象也則質諸彼以驗此固其宜也然則世之言災異者非乎曰人君固輔相天地以理萬物者也天地萬物不得其常則恐懼修省固亦其宜也今或以爲天有是變必由我有是辠以致之或以爲災異自天事耳何豫於我我知修人事而已蓋由前之說則蔽而葸由後之說則固而怠不蔽不葸不固不怠者亦以天變爲已懼不曰天之有某變必以我爲某事而至也亦以天下之正理考吾之失而已矣此亦念用庶徵之意也王省惟歳卿士惟月師尹惟日何也言自王至於師尹猶歳月日三者相系屬也歳月日有常而不可變所揔大者不可以侵小所治少者不可以僭多自王至於師尹三者亦相系屬有常而不可變所揔大者亦不可以侵小所治少者亦不可以僭多故歳月日者王及卿士師尹之徵也歳月日時無易百谷用成乂用明俊民用章家用平康日月歳時旣易百谷用不成乂用昬不明俊民用微家用不寧何也旣以嵗月日三者之時爲王及卿士師尹之徵也而王及卿士師尹之職亦皆協之嵗月日時之紀焉故歳有防月有要日有成大者省其大而略小者治其小而詳其小大詳略得其序則功用興而分職治矣故百谷用成乂用明俊民用章家用平康小大詳略失其序則功用無所程分職無所考故百谷用不成乂用昬不明俊民用微家用不寧也庶民惟星星有好風星有好雨何也言星之好不一猶庶民之欲不同星之好不一待月而後得其所好而月不能違也庶民之欲不同待卿士而後得其所欲而卿士亦不能違也故星者庶民之徵也日月之行則有冬有夏何也言歳之所以爲歳以日月之有行而歳無爲也猶王之所以爲王亦以卿士師尹之有行而王無爲也春秋者陰陽之中冬夏者陰陽之正陰陽各致其正而後歳成有冬有夏者言歳之成也月之從星則以風雨何也言月之好惡不自用而從星則風雨作而歳功成猶卿士之好惡不自用而從民則治敎政令行而王事立矣書曰天聽自我民聽天視自我民視夫民者天之所不能違也而況於王乎況於卿士乎五福一曰壽二曰富三曰康寧四曰攸好徳五曰考終命何也人之始生也莫不有壽之道焉得其常性則壽矣故一曰壽少長而有爲也莫不有富之道焉得其常產則富矣故二曰富得其常性又得其常產而繼之以毋擾則康寧矣故三曰康寧也夫人君使人得其常性又得其常產而繼之以毋擾則人好徳矣故四曰攸好徳好徳則能以令終故五曰考終命六極一曰凶短折二曰疾三曰憂四曰貧五曰惡六曰弱何也不考終命謂之凶蚤死謂之短中絕謂之折禍莫大於凶短折疾次之憂次之貧又次之故一曰凶短折二曰疾三曰憂四曰貧凶者考終命之反也短折者壽之反也疾憂者康寧之反也貧者富之反也此四極者使人畏而欲其亡故先言人之所尢畏者而以尢愈者次之夫君人者使人失其常性又失其常產而繼之以擾則人不好徳矣故五曰惡六曰弱惡者小人之剛也弱者小人之柔也九疇曰初曰次而五行五事八政五紀三徳五福六極特以一二數之何也九疇以五行爲初而水之於五行貌之於五事食之於八政歳之於五紀正直之於三徳壽凶短折之於五福六極不可以爲初故也或曰箕子之所次自五行至於庶徵而今獨曰自五事至於庶徵各得其序則五福之所集自五事至於庶徵各爽其序則六極之所集何也曰人君之於五行也以五事修其性以八政用其材以五紀協其數以皇極建其常以三徳治其變以稽疑考其難知以庶徵徵其失得自五事至於庶徵各得其序則五行固巳得其序矣或曰世之不好徳而能以令終與好徳而不得其死者眾矣今曰好徳則能以令終何也曰孔子以爲人之生也直罔之生也幸而免君子之於吉凶禍福道其常而已幸而免與不幸而及焉蓋不道也或曰孔子以爲富與貴人之所欲貧與賤人之所惡而福極不言貴賤何也曰五福者自天子至於庶人皆可使慕而欲其至六極者自天子至於庶人皆可使畏而欲其亡若夫貴賤則有常分矣使自公侯至於庶人皆慕貴欲其至而不欲賤之在已則陵犯簒奪之行日起而上下莫安其命矣詩曰肅肅宵徵抱衾與裯寔命不猶蓋王者之世使賤者之安其賤如此夫豈使知貴之爲可慕而欲其至賤之爲可畏而欲其亡乎

易象論解

君子之道始於自彊不息故於幹也君子以自彊不息自彊不息然後厚徳載物故於坤也君子以厚徳載物自彊積徳以有載也廼能經綸故於屯也君子以經綸經綸者君子有事之時故於防也君子以果行育徳果行育徳則無事矣故於需也君子以飲食宴樂飲食宴樂所以待人而與之從事者也故於訟也君子以作事謀始作事謀始則能爲物主故於師也君子以容民畜眾建萬國親諸侯容民畜眾之大者故於比也先王以建萬國親諸侯諸侯親則無所用武故於小畜也君子以懿文徳徳以禮爲體故於履也君子以辧上下定民志禮也者因時之防通以財成輔相天地者也故於泰也後以財成天地之道輔相天地之宜以左右民物不能終泰故於否也君子以儉徳避難不可榮以祿泰則通否則辧故於同人也君子以類族辧物族各有其類物各有其辧則君子小人見矣故於大有君子以遏惡揚善順天休命𨿽遏惡也不可以爲偏亢故於謙也君子以裒多益寡稱物平施順天休命而以謙平施則人樂之故於豫也先王以作樂崇徳殷薦之上帝以配祖考樂成而息故於隨也君子以向晦入宴息物不可終息故於蠱也君子以振民育徳振民育徳莫大乎教思無窮容保民無疆故於臨也君子以教思無窮容保民無疆教思無窮容保民無疆莫大乎省方觀民設教故於觀也先王以省方觀民設教教至矣則明罰勑法繼之故於噬嗑也先王以明罰勑法明罰勑法者所以待之而非敢於折獄故於賁也君子以明庶政無敢折獄無敢折獄者將以厚下也故於剝也上以厚下安宅厚下者將使人無失其性命之情也欲不失其性命之情則亦不違其性命之理而已故於復也先王以至日閉關商旅不行後不省方者所以應時知應時然後知對時育物故於無妄也先王以茂對時育萬物對時育物者非稽古畜徳之主則不能故於大畜也君子以多識前言往行以畜其徳畜徳莫大乎養故於頥也君子以愼言語節飲食知自養然後出處皆有以大過人故於大過也君子以獨立不懼遁世無悶出則欲獨立不懼處則欲遁世無悶則徳不可無習故於坎也君子以常徳行習教事徳行不失其事敎事不廢其習然後可以繼明照四方故於離也大人以繼明照於四方所謂明者非恃其所明則資諸人而巳故於咸也君子以虛受人惟以虛受人而有節於內故於恆也君子以立不易方所以有時而逺小人故於遁也君子以逺小人不惡而嚴所謂嚴者亦禮而巳矣故於大壯也君子以非禮勿履非禮勿履徳之所以昭也故於晉也君子以自昭明徳明者自明非所以蒞眾故於明夷也君子以蒞眾用晦而明知自明又知所以蒞眾則言有物而行有恆故於家人也君子以言有物而行有常言有物行有暌則知所同知所異於睽也君子以同而異同故能有容異故能有辧反身修徳言有辧也故於蹇也君子以反身修徳赦過宥辠言有容也故於解也君子以赦過宥辠能反身修徳赦過宥辠則其欲也懲而窒矣故於損也君子以懲忿窒欲能懲忿窒欲然後見善遷有過攺故於益也君子以見善則遷有過則攺以居則修徳以動則有功功不可以擅徳不可以居也故於夬也君子以施祿及下居徳則忌能施祿及下居徳則忌則眾之所聽也故於姤也後以施命誥四方眾之所聽不可不戒故於萃也君子以除戎器戒不虞不虞知戒矣徳之所以積也故於升也君子以順徳積小以髙大積小以至髙大而至於命則志遂矣故於困也君子以致命遂志至於命則所以成巳也而後可以成民敎故於井也君子以勞民勸相勞民勸相莫大乎防愛故於革也君子以治歷明時能治歷明時然後能正位凝命故於鼎也君子以正位凝命正位凝命不可恃故於震也君子以恐懼修省修省之道在於正已而巳故於艮也君子以思不出其位能正巳則賢徳可居俗可善故於漸也君子以居賢徳善俗俗善矣其終不能無愛愛則敝矣故於歸妹也君子以永終知敝知敝則所以待人者盡矣故於丰也君子以折獄致刑折獄以刑君子所以明愼之時也故於旅也君子以明愼用刑而不畱獄不畱獄則治道終矣終則有始故於巽也君子以申命行事申命行事不可以無學故於兌也君子以朋友講習所講習者仁義而已故於渙也先王以饗帝立廟饗帝立廟則仁之至義之盡矣其推行之也度數不可以無制徳行不可以無議故於節也君子以制數度議徳行制數度議徳行則欲急巳以緩人故於中孚也君子以議獄緩死急已以緩人者依於仁而已故於小過也君子以行過乎防防過乎哀用過乎儉依於仁則無患矣故於旣濟也君子以思患而豫防之物不窮也故於未濟也君子以愼辧物居方辧物居方者物之終始也

臨川文集卷六十五

欽定四庫全書

臨川文集卷六十六

宋王安石撰論議

周南詩次解

禮論

禮樂論

大人論

致一論

九卦論

周南詩次解

王者之治始之於家家之序本於夫婦正夫婦正者在求有徳之淑女爲后妃以配君子也故始之以關雎夫淑女所以有徳者其在家本於女工之事也故次以葛覃有女功之本而後妃之職盡矣則當輔佐君子求賢審官求賢審官者非所能専有志而巳故次之以捲耳有求賢審官之志以助治其外則於其內治也其能有嫉妬而不逮下乎故次之樛木無嫉妬而逮下則子孫眾多故次之以螽斯子孫眾多由其不妬忌則致國之婦人亦化其上則男女正防姻時國無鰥民也故次之以桃夭國無鰥民然後好徳賢人眾多故次之以兔罝好徳賢人眾多是以室家和平而婦人樂有子則后妃之美具矣故次之以芣苡后妃至於國之婦人樂有子者由文王之化行使南國江漢之人無思犯禮此徳之廣也故次之以漢廣徳之所及者廣則化行乎汝墳之國能使婦人閔其君子而勉之以正故次之以汝墳婦人能勉君子以正則天下無犯非禮𨿽衰世公子皆能信厚此關雎之應也故次之以麟之趾焉

禮論

嗚呼荀卿之不知禮也其言曰聖人化性而起僞吾是以知其不知禮也知禮者貴乎知禮之意而荀卿盛稱其法度節奏之美至於言化則以爲僞也亦烏知禮之意哉故禮始於天而成於人知天而不知人則野知人而不知天則僞聖人惡其野而疾其僞以是禮興焉今荀卿以謂聖人之化性爲起僞則是不知天之過也然彼亦有見而云爾凡爲禮者必詘其放傲之心逆其嗜欲之性莫不欲逸而爲尊者勞莫不欲得而爲長者讓擎跽曲拳以見其防夫民之於此豈皆有樂之之心哉患上之惡巳而隨之以刑也故荀卿以爲特刼之法度之威而爲之於外爾此亦不思之過也夫斵木而爲之器服馬而爲之駕此非生而能者也故必削之以斧斤直之以繩墨圓之以規而方之以矩束聯膠漆之而後器適於用焉前之以銜勒之制後之以鞭策之威馳驟舒疾無得自放而一聽於人而後馬適於駕焉由是觀之莫不劫之於外而服之以力者也然聖人捨木而不爲器捨馬而不爲駕者固亦因其天資之材也今人生而有嚴父愛母之心聖人因其性之欲而爲之制焉故其制𨿽有以彊人而乃以順其性之欲也聖人苟不爲之禮則天下蓋將有慢其父而疾其母者矣此亦可謂失其性也得性者以爲僞則失其性者乃可以爲眞乎此荀卿之所以爲不思也夫狙猿之形非不若人也欲繩之以尊卑而節之以揖讓則彼有趨於深山大麓而走耳𨿽畏之以威而馴之以化其可服邪以謂天性無是而可以化之使僞耶則狙猿亦可使爲禮矣故曰禮始於天而成於人天則無是而人欲爲之者舉天下之物吾蓋未之見也

禮樂論

气之所稟命者心也視之能必見聽之能必聞行之能必至思之能必得是誠之所至也不聽而聰不視而明不思而得不行而至是性之所固有而神之所自生也盡心盡誠者之所至也故誠之所以能不測者性也賢者盡誠以立性者也聖人盡性以至誠者也神生於性性生於誠誠生於心心生於气气生於形形者有生之本故養生在於保形充形在於育气養气在於寧心寧心在於致誠養誠在於盡性不盡性不足以養生能盡性者至誠者也能至誠者寧心者也能寧心者養气者也能養气者保形者也能保形者養生者也不養生不足以盡性也生與性之相因循志之與气相爲表裏也生渾則蔽性性渾則蔽生猶志一則動气气一則動志也先王知其然是故體天下之性而爲之禮和天下之性而爲之樂禮者天下之中經樂者天下之中和禮樂者先王所以養人之神正人气而歸正性也是故大禮之極簡而無文大樂之極易而希聲簡易者先王建禮樂之本意也世之所重聖人之所輕世之所樂聖人之所悲非聖人之情與世人相反聖人內求世人外求內求者樂得其性外求者樂得其欲欲易發而性難知此情性之所以正反也衣食所以養人之形气禮樂所以養人之性也禮反其所自始樂反其所自生吾於禮樂見聖人所貴其生者至矣世俗之言曰養生非君子之事是未知先王建禮樂之意也養生以爲仁保气以爲義去情卻欲以盡天下之性修神致明以趨聖人之域聖人之言莫大顏淵之問非禮勿視非禮勿聽非禮勿言非禮勿動則仁之道亦不逺也耳非取人而後聰目非取人而後視口非取諸人而後言也身非取諸人而後動也其守至約其取至近有心有形者皆有之也然而顏子且猶病之何也蓋人之道莫大於此非禮勿聽非謂掩耳而避之天下之物不足以干吾之聰也非禮勿視非謂掩目而避之天下之物不足以亂吾之明也非禮勿言非謂止口而無言也天下之物不足以易吾之辭也非禮勿動非謂止其躬而不動天下之物不足以干吾之气也天下之物豈特形骸自爲哉其所由來蓋微矣不聽之時有先聰焉不視之時有先明焉不言之時有先言焉不動之時有先動焉聖人之門惟顏子可以當斯語矣是故非耳以爲聰而不知所以聰者不足以盡天下之聽非目以爲明而不知所以明者不足以盡天下之視聰明者耳目之所能爲而所以聰明者非耳目之所能爲也是故待鐘鼓而後樂者非深於樂者也待玉帛而後防者非深於禮者也蕢桴土鼓而樂之道備矣燔黍捭豚污尊抔飲禮旣備矣然大裘無文大輅無飾聖人獨以其事之所貴者何也所以明禮樂之本也故曰禮之近人情非其至者也曾子謂孟敬子君子之所貴乎道者三動容貌斯逺暴慢矣正顏色斯近信矣出辭气斯逺鄙倍矣籩豆之事則有司存觀此言也曽子而不知道也則可使曾子而爲知道則道不違乎言貌辭气之間何待於外哉是故古之人目擊而道巳存不言而意已傳不賞而人自勸不罰而人自畏莫不由此也是故先王之道可以傳諸言效諸行者皆其法度刑政而非神明之用也易曰神而明之存乎其人黙而成之不言而信存乎徳行去情卻欲而神明生矣修神致明而物自成矣是故君子之道鮮矣齊明其心淸明其徳則天地之間所有之物皆自至矣君子之守至約而其至也廣其取至近而其應也逺易曰擬之而後言議之而後動擬議以成其變化變化之應天人之極致也是以書言天人之道莫大於洪範洪範之言天人之道莫大於貌言視聽思大哉聖人獨見之理傳心之言乎儲精晦息而通神明君子之所不至者三不失色於人不失口於人不失足於人不失色者容貌精也不失口者語黙精也不失足者行止精也君子之道也語其大則天地不足容也語其小則不見秋毫之末語其彊則天下莫能敵也語其約則不能致傳記聖人之遺言曰大禮與天地同節大樂與天地同和蓋言性也大禮性之中大樂性之和中和之情通乎神明故聖人儲精九重儀鳳凰修五事而關陰陽是天地位而三光明四時行而萬物和詩曰鶴鳴於九臯聲聞於天故孟子曰我善養吾浩然之气充塞乎天地之間揚子曰貌言視聽思性所有潛天而天潛地而地也嗚呼禮樂之意不傳久矣天下之言養生修性者歸於浮屠老子而已浮屠老子之說行而天下爲禮樂者獨以順流俗而巳夫使天下之人驅禮樂之文以順流俗爲事欲成治其國家者此梁晉之君所以取敗之禍也然而世非知之也者何耶特禮樂之意大而難知老子之言近而易輕聖人之道得諸已從容人事之間而不離其類焉浮屠直空虛窮苦絕山林之間然後足以善其身而已由是觀之聖人之與釋老其逺近難易可知也是故賞與古人同而勸不同罰與古人同而威不同仁與古人同而愛不同智與古人同而識不同言與古人同而信不同同者道也不同者心也易曰苟非其人道不虛行昔宓子賤爲單父宰而單父之人化焉今王公大人有堯舜伊尹之勢而無子賤一邑之功者得非學術素淺而道未明歟夫天下之人非不勇爲聖人之道爲聖人之道者時務速售諸人以爲進取之階今夫進取之道譬諸鉤索物耳幸而多得其數則行爲王公大人若不幸而少得其數則裂逢掖之衣爲商賈矣由是觀之王公大人同商賈之得志者也此之謂學術淺而道不明由此觀之得志而居人之上復治聖人之道而不捨焉幾人矣內而好愛之容蠱其欲外有便嬖之防驕其志向之所能者日已忘矣今之所好者日已至矣孔子曰有顏回者好學不遷怒不貳過又曰吾見其進未見其止也夫顏子之所學者非世人之所學不遷怒者求諸已不貳過者見不善之端而止之也世之人所謂退顏子之所謂進也人之所謂益顏子之所謂損也易曰損先難而後獲顏子之謂也耳損於聲目損於色口損於言身損於動非先難歟及其至也耳無不聞目無不見言無不信動無不服非後得歟是故君子之學始如愚人焉如童防焉及其至也天地不足大人物不足多鬼神不足爲隱諸子之支離不足惑也是故天之髙也日月星辰陰陽之气可端防而數也地至大也山川丘陵萬物之形人之常產可指籍而定也是故星歷之數天地之法人物之所皆前世致精好學聖人者之所建也後世之人守其成法而安能知其始焉傳曰百工之事皆聖人作此之謂也故古之人言道者莫先於天地言天地者莫先乎身言身者莫先乎性言性者莫先乎精精者天之所以髙地之所以厚聖人所以配之故禦人莫不盡能而造父獨得之非車馬不同造父精之也射人莫不盡能而羿獨得之非弓矢之不同羿精之也今之人與古之人一也然而用之則二也造父用之以爲禦羿用之以爲射盜跖用之以爲賊

大人論

孟子曰充實而有光輝之謂大大而化之之謂聖聖而不可知之之謂神夫此三者皆聖人之名而所以稱之之不同者所指異也由其道而言謂之神由其徳而言謂之聖由其事業而言謂之大人古之聖人其道未嘗不入於神而其所稱止乎聖人者以其道存乎虛無寂寞不可見之間苟存乎人則所謂徳也是以人之道𨿽神而不得以神自名名乎其徳而已夫神𨿽至矣不聖則不顯聖𨿽顯矣不大則不形故曰此三者皆聖人之名而所以稱之之不同者所指異也易曰蓍之徳圓而神卦之徳方以智夫易之爲書聖人之道於是乎盡矣而稱卦以智不稱以神者以其存乎爻也存乎爻則道之用見於器而剛柔有所定之矣剛柔有所定之則非其所謂化也且易之道於幹爲至而幹之盛莫盛於二五而二五之辭皆稱利見大人言二爻之相求也夫二爻之道豈不至於神矣乎而止稱大人者則所謂見於器而剛柔有所定爾蓋剛柔有所定則聖人之事業也稱其事業以大人則其道之爲神徳之爲聖可知也孔子曰顯諸仁藏諸用鼓萬物而不與聖人同憂盛徳大業至矣哉此言神之所爲也神之所爲𨿽至而無所見於天下仁而後著用而後功聖人以此洗心退藏於密及其仁濟萬物而不窮用通萬世而不倦也則所謂聖矣故神之所爲當在於盛徳大業徳則所謂聖業則所謂大也世蓋有自爲之道而未嘗知此者以爲徳業之卑不足以爲道道之至在於神耳於是棄徳業而不爲夫爲君子者皆棄徳業而不爲則萬物何以得其生乎故孔子稱神而卒之以徳業之至以明其不可棄蓋神之用在乎徳業之間則徳業之至可知矣故曰神非聖則不顯聖非大則不形此天地之全古人之大體也

致一論

萬物莫不有至理焉能精其理則聖人也精其理之道在乎致其一而已致其一則天下之物可以不思而得也易曰一致而百慮言百慮之歸乎一也苟能致一以精天下之理則可以入神矣旣入於神則道之至也夫如是則無思無爲寂然不動之時也𨿽然天下之事固有可思可爲者則豈可以不通其故哉此聖人之所以又貴乎能致用者也致用之效始見乎安身蓋天下之物莫親乎吾之身能利其用以安吾之身則無所往而不濟也無所往而不濟則徳其有不崇哉故易曰精義入神以致用利用安身以崇徳此道之序也孔子旣已語道之序矣患乎學者之未明也於是又取於爻以諭焉非其所困而困非其所據而據不恥不仁不畏不義以小善爲無益以小惡爲無傷凡此皆非所以安身崇徳也苟欲安其身崇其徳莫若藏器於身待時而後動也故君子舉是兩端以明夫安身崇徳之道蓋身之安不安徳之崇不崇莫不由此兩端而已身旣安徳旣崇則可以致用於天下之時也致用於天下者莫善乎治不忘亂安不忘危莫不善乎徳薄而位尊智小而謀大孔子之舉此兩端又以明夫致用之道也蓋用有利不利者亦莫不由此兩端而巳夫身安徳崇而又能致用於天下則其事業可謂備也事業備而神有未窮者則又當學以窮神焉能窮神則知微知彰知柔知剛夫於微彰剛柔之際皆有以知之則道何以復加哉聖人之道至於是而巳也且以顏子之賢而未足以及之則豈非道之至乎聖人之學至於此則其視天下之理皆致乎一矣天下之理皆致乎一則莫能以惑其心也故孔子取損之辭以明致一之道曰三人行則損一人一人行則得其友也夫危以動懼以語者豈有他哉不能致一以精天下之理故也故孔子舉益之辭以戒曰立心勿恆凶勿恆者蓋不一也嗚呼語道之序則先精義而後崇徳及諭人以修之之道則先崇徳而後精義蓋道之序則自精而至粗學之之道則自粗而至精此不易之理也夫不能精天下之義則不能入神矣不能入神則天下之義亦不可得而精也猶之人身之於崇徳也身不安則不能崇徳矣不能崇徳則身豈能安乎凡此宜若一而必兩言之者語其序而巳也

九卦論

處困之道君子之所難也非夫智足以窮理仁足以盡性內有以固其徳而外有以應其變者其孰能無患哉古之人有極天下之困而其心能不累其行能不移患至而不傷其身事起而不疑其變者蓋有以處之也處之之道聖人嘗言之矣易曰履以和行謙以制禮復以自知恆以一徳損以逺害益以興利困以寡怨井以辧義巽以行權此其處之之道也夫君子之學至於是則備矣宜其通於天下也然而猶困焉者非吾行之過也時有利不利也蓋古之所謂困者非謂夫其行自困者謂夫行足以通而困於命者耳蓋於此九卦者智有所不能明仁有所不能守則其困也非所謂困而其處困也疎矣夫惟深於此九者而能果以行之者則其通也宜而其困也有以處之惟其學之之素也且君子之行大矣而待禮以和仁義爲之內而和之以禮則行之成也而禮之實存乎謙謙者禮之所自起禮者行之所自成也故君子不可以不知履欲知履不可以不知謙夫禮𨿽發乎其心而其文著乎外者也君子知履而已則溺乎其文而失乎其實忘性命之本而莫能自復矣故禮之獘必復乎本而後可以無患故君子不可以不知復𨿽復乎其本而不能常其徳以自固則有時而失之矣故君子不可以不知恆𨿽能久其徳而天下事物之變相代乎吾之前如吾知恆而巳則吾之行有時而不可通矣是必度其變而時有損益而後可故君子不可以不知損益夫學如此其至徳如此其備則宜乎其通也然而猶困焉者則向所謂困於命者也困於命則動而見病之時也則其事物之變尢眾而吾之所以處之者尢難矣然則其行尢貴於逹事之宜而適時之變也故辯義行權然後能以窮通而井者所以辯義巽者所以行權也故君子之學至乎井巽而大備而後足以自通乎困之時孔子曰作易者其有憂患乎謂其言之足以自通乎困之時也嗚呼後世之人一困於時則憂思其心而失其故行然卒至於不能自存也是豈有他哉不知夫九者之義故也

臨川文集卷六十六

欽定四庫全書

臨川文集卷六十七

宋王安石撰論議

九變而賞罰可言

夫子賢於堯舜

三不欺

非禮之禮

王霸

性情

勇惠

仁智

中述

行述

九變而賞罰可言

萬物待是而後存者天也莫不由是而之焉者道也道之在我者徳也以徳愛者仁也愛而宜者義也仁有先後義有上下謂之分先不擅後下不侵上謂之守形者物此者也名者命此者也所謂物此者何也貴賤親疎所以表飾之其物不同者是也所謂命此者何也貴賤親疎所以稱號之其命不同者是也物此者貴賤各有容矣命此者親疎各有號矣因親疎貴賤任之以其所宜爲此之謂因任因任之以其所宜爲矣放而不察乎則又將大弛必原其情必省其事此之謂原省原省明而後可以辧是非是非明而後可以施賞罰故莊周曰先明天而道徳次之道徳已明而仁義次之仁義已明而分守次之分守巳明而形名次之形名已明而因任次之因任已明而原省次之原省巳明而是非次之是非巳明而賞罰次之是說𨿽微莊周古之人孰不然古之言道徳所自出而屬之天者未之有也堯者聖人之盛也孔子稱之曰惟天惟大惟堯則之此之謂明天聰明文思安安此之謂明道徳允防克讓此之謂明仁義次九族列百姓序萬邦此之謂明分守修五禮同律度量衡以一天下此之謂明形名棄后稷契司徒臯陶士垂共工此之謂明因任三載考績五載一巡狩此之謂明原省命舜曰乃言底可績謂禹曰萬世永賴時乃功蠢玆有苖昏迷不防此之謂明是非臯陶方祗厥敍方施象刑惟明此之謂明賞罰至後世則不然仰而視之曰彼蒼蒼而大者何也其去吾不知其幾千萬里是豈能知我何哉吾爲吾之所爲而巳安取彼於是遂棄道徳離仁義略分守慢形名忽因任而忘原省直信吾之是非而加人以其賞罰於是天下始大亂而寡弱者號無告聖人不作諸子者伺其閒而出於是言道徳者至於窈冥而不可考以至世之有爲者皆不足以爲言形名者守物誦數罷苦以至於老而疑道徳彼皆忘其智力之不贍魁然自以爲聖人者此矣悲夫莊周曰五變而形名可舉九變而賞罰可言語道而非其序安取道善乎其言之也莊周古之荒唐人也其於道也蕩而不盡善聖人者與之遇必有以約之約之而不能聽殆將擯四海之外而不使之疑中國𨿽然其言之若此者聖人亦不能廢

夫子賢於堯舜

宰我曰以予觀於夫子賢於堯舜逺矣而世之解者必曰是爲門人之私言而非天下公共之論也而孟子亦曰生民以來未有如夫子是豈亦門人之私言而非天下公共之論哉爲是言者蓋亦未之思也夫所謂聖賢之言者無一辭之苟其發也必有指焉其指也學者之所不可不思也夫聖者至乎道徳之妙而後世莫之增焉者之稱也苟有能加焉者則豈聖也哉然孟子宰我之所以爲是說者蓋亦言其時而已也昔者道發乎伏羲而成乎堯舜繼而大之於禹湯文武此數人者皆居天子之位而使天下之道寖明寖備者也而又有在下而繼之者焉伊尹伯夷柳下惠孔子是也夫伏羲旣發之也而其法未成至於堯而後成焉堯𨿽能成聖人之法未若孔子之備也夫以聖人之盛用一人之知足以備天下之法而必待至於孔子者何哉蓋聖人之心不求有爲於天下待天下之變至焉然後吾因其變而制之法耳至孔子之時天下之變備矣故聖人之法亦自是而後備也易曰通其變使民不倦此之謂也故其所以能備者豈特孔子一人之力哉蓋所謂聖人者莫不預有力也孟子曰孔子集大成者蓋言集諸聖人之事而大成萬世之法耳此其所以賢於堯舜也

三不欺

昔論者曰君任徳則下不忍欺君任察則下不能欺君任刑則下不敢欺而遂以徳察刑爲次蓋未之盡也此三人者之爲政皆足以有取於聖人矣然未聞聖人爲政之道也夫未聞聖人爲政之道而足以有取於聖人者蓋人得聖人之一端耳且子賤之政使人不忍欺古者任徳之君宜莫如堯也然則驩兜猶或以類舉於前則徳之使人不欺豈可獨任也哉子產之政使人不能欺夫君子可欺以其方故使畜魚而校人烹之然則察之使人不欺豈可獨任也哉西門豹之政使人不敢欺夫不及於徳而任刑以治是孔子所謂民免而無恥者也然則刑之使人不欺豈可獨任也哉故曰此三人者未聞聖人爲政之道也然聖人之道有出此三者乎亦兼用之而巳昔者堯舜之時比屋之民皆足以封則民可謂不忍欺矣驩兜以丹朱稱於前曰嚚訟可乎則民可謂不能欺矣四罪而天下咸服則民可謂不敢欺矣故任徳則有不可化者任察則有不可周者任刑則有不可服者然則子賤之政無以正暴惡子產之政無以周隱微西門豹之政無以漸柔良然而三人者能以治者蓋足以治小具而髙亂世耳使當堯舜之時所大治者則豈足用哉蓋聖人之政仁足以使民不忍欺智足以使民不能欺政足以使民不敢欺然後天下無或欺之者矣或曰刑亦足任以治乎曰所任者蓋亦非専用之而足以治也豹治十二渠以利民至乎漢吏不能廢民以爲西門君所爲不從吏以廢也則豹之徳亦足以感於民心矣然則尙刑故曰任刑焉耳使無以懷之而惟刑之見則民豈得或不能欺之哉

非禮之禮

古之人以是爲禮而吾今必由之是未必合於古之禮也古之人以是爲義而吾今必由之是未必合於古之義也夫天下之事其爲變豈一乎哉固有迹同而實異者矣今之人諰諰然求合於其迹而不知權時之變是則所同者古人之迹而所異者其實也事同於古人之迹而異於其實則其爲天下之害莫大矣此聖人所以貴乎權時之變者也孟子曰非禮之禮非義之義大人不爲蓋所謂迹同而實異者也夫君之可愛而臣之不可以犯上蓋夫莫大之義而萬世不可以易者也桀紂爲不善而湯武放弒之而天下不以爲不義也蓋知向所謂義者義之常而湯武之事有所變而吾欲守其故其爲蔽一而其爲天下之患同矣使湯武暗於君臣之常義而不逹於時事之權變則豈所謂湯武哉聖人之制禮也非不欲儉以爲儉者非天下之欲也故制於奢儉之中焉蓋禮之奢爲眾人之欲而聖人之意未嘗不欲儉也孔子曰麻冕禮也今也純儉吾從眾然天下不以爲非禮也蓋知向之所謂禮者禮之常而孔子之事爲禮之權也且奢者爲眾人之所欲而制今眾人能儉則聖人之所欲而禮之所宜矣然則可以無從乎使孔子蔽於制禮之文而不逹於制禮之意則豈所謂孔子哉故曰非禮之禮非義之義大人不爲釋者曰非禮之禮若娶妻而朝暮拜之者是也非義之義若借交以報仇是也夫娶妻而朝暮拜之借交以報仇中人之所不爲者豈待大人而後能不爲乎嗚呼蓋亦失孟子之意矣

王霸

仁義禮信天下之逹道而王霸之所同也夫王之與霸其所以用者則同而其所以名者則異何也蓋其心異而已矣其心異則其事異其事異則其功異其功異則其名不得不異也王者之道其心非有求於天下也所以爲仁義禮信者以爲吾所當爲而已矣以仁義禮信修其身而移之政則天下莫不化之也是故王者之治知爲之於此不知求之於彼而彼固已化矣霸者之道則不然其心未嘗仁也而患天下惡其不仁於是示之以仁其心未嘗義也而患天下惡其不義於是示之以義其於禮信亦若是而已矣是故霸者之心爲利而假王者之道以示其所欲其有爲也惟恐民之不見而天下之不聞也故曰其心異也齊桓公刼於曹沫之刃而許歸其地夫欲歸其地者非吾之心也許之者免死而已由王者之道則勿歸焉可也而桓公必歸之地晉文公伐原約三日而退三日而原不降由王者之道則𨿽待其降焉可也而文公必退其師蓋欲其信示於民者也凡所爲仁義禮信亦無以異於此矣故曰其事異也王者之大若天地然天地無所勞於萬物而萬物各得其性萬物𨿽得其性而莫知其爲天地之功也王者無所勞於天下而天下各得其治𨿽得其治然而莫知其爲王者之徳也霸者之道則不然若世之惠人耳寒而與之衣饑而與之食民𨿽知吾之惠而吾之惠亦不能及夫廣也故曰其功異也夫王霸之道則異矣其用至誠以求其利而天下與之故王者之道𨿽不求利之所歸霸者之道不主於利然不假王者之事以接天下則天下孰與之哉

性情

性情一也世有論者曰性善情惡是徒識性情之名而不知性情之實也喜怒哀樂好惡欲未發於外而存於心性也喜怒哀樂好惡欲發於外而見於行情也性者情之本情者性之用故吾曰性情一也彼曰性善無它是嘗讀孟子之書而未嘗求孟子之意耳彼曰情惡無它是有見於天下之以此七者而入於惡而不知七者之出於性耳故此七者人生而有之接於物而後動焉動而當於理則聖也賢也不當於理則小人也彼徒有見於情之發於外者爲外物之所累而遂入於惡也因曰情惡也害性者情也是曾不察於情之發於外而爲外物之所感而遂入於善者乎蓋君子養性之善故情亦善小人養性之惡故情亦惡故君子之所以爲君子莫非情也小人之所以爲小人莫非情也彼論之失者以其求性於君子求情於小人耳自其所謂情者莫非喜怒哀樂好惡欲也舜之聖也象喜亦喜使舜當喜而不喜則豈足以爲舜乎文王之聖也王赫斯怒當怒而不怒則豈足以爲文王乎舉此二者而明之則其餘可知矣如其廢情則性𨿽善何以自明哉誠如今論者之說無情者善則是若木石者尙矣是以知性情之相須猶弓矢之相待而用若夫善惡則猶中與不中也曰然則性有惡乎曰孟子曰養其大體爲大人養其小體爲小人揚子曰人之性善惡混是知性可以爲惡也

勇惠

世之論者曰惠者輕與勇者輕死臨財而不訾臨難而不避者聖人之所取而君子之行也吾曰不然惠者重與勇者重死臨財而不訾臨難而不避者聖人之所疾而小人之行也故所謂君子之行者有二焉其未發也愼而巳矣其旣發也義而巳矣愼則待義而後決義則待宜而後動蓋不苟而巳也易曰吉凶悔吝生乎動言動者賢不肖之所以分不可以苟爾是以君子之動苟得巳則斯靜矣故於義有可以不與不死之道而必與必死者𨿽眾人之所謂難能而君子未必善也於義有可與可死之道而不與不死者𨿽眾人之所謂易出而君子未必非也是故尙難而賤易者小人之行也無難無易而惟義之是者君子之行也傳曰義者天下之制也制行而不以義𨿽出乎聖人所不能亦歸於小人而已矣季路之爲人可謂賢也而孔子曰由也好勇過我無所取材夫孔子之行惟義之是而子路過之是過於義也爲行而過於義宜乎孔子之無取於其材也勇過於義孔子不取則惠之過於義亦可知矣孟子曰可以與可以無與與傷惠可以死可以無死死傷勇蓋君子之動必於義無所疑而後發苟有疑焉斯無動也語曰多見闕殆愼行其餘則寡悔言君子之行當愼處於義爾而世有言孟子者曰孟子之文傳之者有所誤也孟子之意當曰無與傷惠無死傷勇嗚呼蓋亦弗思而巳矣

仁智

仁者聖之次也智者仁之次也未有仁而不智者也未有智而不仁者也然則何智仁之別哉以其所以得仁者異也仁吾所有也臨行而不思臨言而不擇發之於事而無不當於仁也此仁者之事也仁吾所未有也吾能知其爲仁也臨行而思臨言而擇發之於事而無不當於仁也此智者之事也其所以得仁則異矣及其爲仁則一也孔子曰仁者靜智者動何也曰譬今有二賈也一則旣富矣一則知富之術而未富也旣富者𨿽焚舟折車無事於賈可也知富之術而未富者則不得無事也此仁智之所以異其動靜也吾之仁足以上格乎天下浹乎艸木旁溢乎四夷而吾之用不匱也然則吾何求哉此仁者之所以能靜也吾之智欲以上格乎天下浹乎艸木旁溢乎四夷而吾之用有時而匱也然則吾可以無求乎此智者之所以必動也故曰仁者樂山智者樂水山者靜而利物者也水者動而利物者也其動靜則異其利物則同矣曰仁者壽智者樂然則仁者不樂智者不壽乎曰智者非不壽不若仁者之壽也仁者非不樂樂不足以盡仁者之盛也能盡仁之道則聖人矣然不曰仁而目之以聖者言其化也蓋能盡仁道則能化矣如不能化吾未見其能盡仁道也顏回次孔子者也而孔子稱之曰三月不違仁而巳然則能盡仁道者非若孔子者誰乎

中述

君子所求於人者薄而辧是與非也無所苟孔子罪宰予曰於予與何誅罪冉有曰小子鳴鼓而攻之可也二子得罪於聖人若當絕也及爲科以列其門弟子取者不過數人於宰予有辭命之善則取之於由求有政事之善則取之不以不善而廢其善孔子豈阿其所好哉所求於人者薄也管仲功施天下孔子小之門弟子三千人孔子獨稱顏回爲好學問其餘則未爲好學者閔損原憲曾子之徒不與焉冉求宰我之得罪又如此孔子豈不樂道人之善哉辧是與非無所苟也所求於人者薄所以取人者厚蓋辧是與非者無所苟所以明聖人之道如宰予冉求二子之不得列其善則士之難全者眾矣惡足以取人善乎如管仲無所貶則從政者若是而止矣七十子之徒皆稱好學則好學者若是而止矣惡足以明聖人之道乎取人如此則吾之自取者重而人之所處者易明道如此則吾之與人其所由可知已故薄於責人而非匿其過不苟於論人所以求其全聖人之道本乎中而巳春秋之防豈易於是哉

行述

古之人僕僕然勞其身以求行道於世而曰吾以學孔子者惑矣孔子之始也食於魯魯亂而適齊齊大夫欲害已則反而食乎魯魯受女樂不朝者三日義不可以畱也則烏乎之曰甚矣衛靈公之無道也其遇賢者庶乎其猶有禮耳於是之衛衛靈公不可與處也於是不暇擇而之曹以適於宋鄭陳蔡衛楚之郊其志猶去衛而之曹也老矣遂歸於魯以卒孔子之行如此烏在其求行道也夫天子諸侯不以身先於賢人其不足與有爲明也孔子而不知其何以爲孔子也曰沽之哉沽之哉我待價者也僕僕然勞其身以求行道於世是沽也子路曰君子之仕也行其義也道之不行已知之矣蓋孔子之心云耳然則孔子無意於世之人乎曰道之將興歟命也道之將廢歟命也苟命矣則如世之人何

臨川文集卷六十七

欽定四庫全書

臨川文集卷六十八

宋王安石撰論議

防說

鯀說

季子

荀卿

揚墨

老子

莊周二

原性

性說

對難

防說

舜命其臣而勑戒之未有不讓者焉至於防則獨無所讓而又稱其樂之和美者何也夫禹垂益伯夷龍皆新命者也故疇於眾臣而後命之而皆有讓矣棄契臯陶防當是時蓋已爲是官因命是五人者而勑戒之焉耳故獨無所譲也孔氏曰禹垂益伯夷防龍皆新命者蓋失之矣聖人之聰明𨿽大過於人然未嘗自用聰明也故舜之命此九人者未嘗不咨而後命焉則何獨於防而不然乎使防爲新命者則何稱其樂之和美也使防之受命之日已稱其樂之和美則賢人之舉措亦少輕矣孔氏之說蓋惑於命汝典樂之語爾夫汝作司徒汝作士之文豈異於命汝典樂之語乎且所以知其非新命者蓋舜不疇而命之而無所譲也舜之命蘷也亦無所疇蘷之受命也亦無所譲則何以知其爲新命乎夫擊石拊石而百獸率舞非蘷之所能爲也爲之者眾臣也非眾臣之所能爲也爲之者舜也將有治於天下則可以無相乎故命禹以宅百揆也民窘於衣食而欲其化而入於善豈可得哉故次命棄以爲稷也民旣富而可以敎矣則豈可以無敎哉故次命契以爲司徒也旣敎之則民不能無不帥敎者民有不帥教則豈可以無刑乎故次命臯陶以爲士也此皆治人之所先急者備矣則可以治末之時也工者治人之末者也故次命垂以爲共工也於是治人之事具則宜及於鳥獸艸木也故次命益以爲虞也夫其所以治至於鳥獸艸木則天下之功至矣治天下之功至則可以制禮之時也故次命伯夷以爲典禮也夫治至於鳥獸艸木而人有禮以節文之則政道成矣可以作樂以樂其成也故次命防以爲典樂也借使禹不能揔百揆稷不能富萬民契不能教臯陶不能士垂不能共工伯夷不能典禮然則天下亂矣天下亂而防欲擊石拊石百獸率舞其可得乎故曰爲之者眾臣也使舜不能用是眾臣則是眾臣亦不能成其功矣故曰非眾臣之所能爲也爲之者舜也夫防之所以稱其樂之和美者豈以爲伐耶蓋以美舜也孔子之所謂將順其美者其防哉

鯀說

堯咨孰能治水四嶽皆對曰鯀然則在廷之臣可治水者惟鯀耳水之患不可畱而俟人鯀𨿽方命圮族而其才則羣臣皆莫及然則捨鯀而孰使哉當此之時禹蓋尙少而舜猶伏於下而未見乎上也夫舜禹之聖也而堯之聖也羣臣之仁賢也其求治水之急也而相遇之難如此後之不遇者亦可以無憾矣

季子

先王酌乎人情之中以制喪禮使哀有餘者俯而就之哀不足者企而及之哀不足者非聖人之所甚善也善之者善其能勉於禮而已延陵季子其長子死旣封而號者三遂行孔子曰延陵季子之於禮其合矣乎夫長子之防聖人爲之三年之服蓋以謂父子之親而長子者爲親之後人情之所至重也今季子三號遂行則於先王之禮爲不及矣今論者曰當是之時季子聘於齊將君之命若夫季子之心則以謂不可以私義而緩君命有勢不得以兩全者則當忍哀以徇於尊者之事矣今將命而聘旣聘而返遂少緩而盡哭之哀則於事君之義豈爲不足而害於使事哉君臣父子之義勢足以兩全而不爲之盡禮也則亦薄於骨肉之親而不用先王之禮爾其言曰骨肉歸復於土命也若魂气則無所不之矣夫骨肉之復於土魂气之無不之是人情之所哀者矣君子無所不言命至於喪則有性焉獨不可以謂命也昔莊周喪其妻鼔盆而歌東門吳喪其子比於未有此棄人齊物之道吾儒之罪人也觀季子之說蓋亦周吳之徒矣父子之親仁義之所由始而長子者繼祖考之重故喪之三年所以重祖考也今季子不爲之盡禮則近於棄仁義薄祖考矣孔子曰喪事不敢不勉也又曰臨防不哀吾何以觀之哉臨人之喪而不哀孔子猶以爲不足觀也況禮之喪三年者乎然則此言宜非取之矣蓋記其深不至於泉斂以時服旣而封廣輪掩坎其髙可隱孔子之稱之蓋稱其之合於禮爾獨稱之合於禮則哀之不足可知也衛有送者夫子觀之曰善哉此可以爲法矣若此則夫子之所美也聖人之言辭隱而義顯豈徒然哉學者之所不可不思也

荀卿

荀卿載孔子之言曰由智者若何仁者若何子路曰智者使人知已仁者使人愛已子曰可謂士矣子曰賜智者若何仁者若何子貢曰智者知人仁者愛人子曰可謂士君子矣子曰回智者若何仁者若何顏淵曰智者知已仁者愛巳子曰可謂明君子矣是誠孔子之言歟吾知其非也夫能近見而後能逺察能利狹而後能澤廣明天下之理也故古之欲知人者必先求知已欲愛人者必先求愛已此亦理之所必然而君子之所不能易者也請以事之近而天下之所共知者諭之今有人於此不能見太山於咫尺之內者則𨿽天下之至愚知其不能察秋毫於百步之外也蓋不能見於近則不能察於逺明矣而荀卿以謂知已者賢於知人者是猶能察秋毫於百步之外者爲不若見太山於咫尺之內者之明也今有人於此食不足以厭其腹衣不足以周其體者則𨿽天下之至愚知其不能以贍足鄕黨也蓋不能利於狹則不能澤於廣明矣而荀卿以謂愛已者賢於愛人者是猶以贍足鄕黨爲不若食足以厭腹衣足以周體者之富也由是言之荀卿之言其不察理已甚矣故知已者智之端也可推以知人也愛已者仁之端也可推以愛人也夫能盡智仁之道然後能使人知巳愛已是故能使人知已愛已者未有不能知人愛人者也能知人愛人者未有不能知已愛已者也今荀卿之言一切反之吾是以知其非孔子之言而爲荀卿之妄矣揚子曰自愛仁之至也蓋言能自愛之道則足以愛人耳非謂不能愛人而能愛已者也噫古之人愛人不能愛已者有之矣然非吾所謂愛人而墨翟之道也若夫能知人而不能知巳者亦非吾所謂知人矣

楊墨

楊墨之道得聖人之一而廢其百者是也聖人之道兼楊墨而無可無不可者是也墨子之道摩頂放踵以利天下而楊子之道利天下防一毛而不爲也夫禹之於天下九年之間三過其門聞呱呱之泣而不一省其子此亦可謂爲人矣顏回之於身簞食瓢飲以獨樂於陋巷之間視天下之亂若無見者此亦可謂爲已矣楊墨之道獨以爲人爲已得罪於聖人者何哉此蓋所謂得聖人之一而廢其百者也是故由楊子之道則不義由墨子之道則不仁於仁義之道無所遺而用之不失其所者其惟聖人之徒歟二子之失於仁義而不見天地之全則同矣及其所以得罪則又有可論者也楊子之所執者爲巳爲已學者之本也墨子之所學者爲人爲人學者之末也是以學者之事必先爲已其爲已有餘而天下之勢可以爲人矣則不可以不爲人故學者之學也始不在於爲人而卒所以能爲人也今夫始學之時其道未足以爲已而其志已在於爲人也則亦可謂謬用其心矣謬用其心者𨿽有志於爲人其能乎哉由是言之楊子之道𨿽不足以爲人固知爲已矣墨子之志𨿽在於爲人吾知其不能也嗚呼楊子知爲已之爲務而不能逹於大禹之道也則亦可謂惑矣墨子者廢人物親疎之別而方以天下爲巳任是以所欲以利人者適所以爲天下害患也豈不過甚哉故楊子近於儒而墨子逺於道其異於聖人則同而其得罪則宜有間也

老子

道有本有末本者萬物之所以生也末者萬物之所以成也本者出之自然故不假乎人之力而萬物以生也末者渉乎形器故待人力而後萬物以成也夫其不假人之力而萬物以生則是聖人可以無言也無爲也至乎有待於人力而萬物以成則是聖人之所以不能無言也無爲也故昔聖人之在上而以萬物爲已任者必制四術焉四術者禮樂刑政是也所以成萬物者也故聖人惟務修其成萬物者不言其生萬物者蓋生者尸之於自然非人力之所得與矣老子者獨不然以爲渉乎形器者皆不足言也不足爲也故抵去禮樂刑政而惟道之稱焉是不察於理而務髙之過矣夫道之自然者又何預乎惟其渉乎形器是以必待於人之言也人之爲也其書曰三十輻共一轂當其無有車之用夫轂輻之用固在於車之無用然工之琢削未嘗及於無者蓋無出於自然之力可以無與也今之治車者知治其轂輻而未嘗及於無也然而車以成者蓋轂輻具則無必爲用矣如其知無爲用而不治轂輻則爲車之術固巳疎矣今知無之爲車用無之爲天下用然不知所以爲用也故無之所以爲用者以有轂輻也無之所以爲天下用者以有禮樂刑政也如其廢轂輻於車廢禮樂刑政於天下而坐求其無之爲用也則亦近於愚矣

莊周上

世之論莊子者不一而學儒者曰莊子之書務詆孔子以信其邪說要焚其書廢其徒而後可其曲直固不足論也學儒者之言如此而好莊子之道者曰莊子之徳不以萬物幹其慮而能信其道者也彼非不知仁義也以爲仁義小而不足行已彼非不知禮樂也以爲禮樂薄而不足化天下故老子曰道失後徳徳失後仁仁失後義義失後禮是知莊子非不逹於仁義禮樂之意也彼以爲仁義禮樂者道之末也故薄之云耳夫儒者之言善也然未嘗求莊子之意也好莊子之言者固知讀莊子之書也然亦未嘗求莊子之意也昔先王之澤至莊子之時竭矣天下之俗譎詐大作質朴並散𨿽世之學士大夫未有知貴巳賤物之道者也於是棄絕乎禮義之緒奪攘乎利害之際趍利而不以爲辱殞身而不以爲怨漸漬陷溺以至乎不可救巳莊子病之思其說以矯天下之而歸之於正也其心過慮以爲仁義禮樂皆不足以正之故同是非齊彼我一利害則以足乎心爲得此其所以矯天下之者也旣以其說矯矣又懼來世之遂實吾說而不見天地之純古人之大體也於是又傷其心於卒篇以自解故其篇曰詩以道誌書以道事禮以道行樂以道和易以道陰陽春秋以道名分由此而觀之莊子豈不知聖人者哉又曰譬如耳目鼻口皆有所明不能相通猶百家眾技皆有所長時有所用用是以明聖人之道其全在彼而不在此而亦自列其書於宋鈃愼到墨翟老聃之徒俱爲不該不徧一曲之士蓋欲明吾之言有爲而作非大道之全云耳然則莊子豈非有意於天下之獘而存聖人之道乎伯夷之淸栁下惠之和皆有矯於天下者也莊子用其心亦二聖人之徒矣然而莊子之言不得不爲邪說比者蓋其矯之過矣夫矯枉者欲其直也矯之過則歸於枉矣莊子亦曰墨子之心則是也墨子之行則非也推莊子之心以求其行則獨何異於墨子哉後之讀莊子者善其爲書之心非其爲書之說則可謂善讀矣此亦莊子之所願於後世之讀其書者也今之讀者挾莊以謾吾儒曰莊子之道大哉非儒之所能及知也不知求其意而以異於儒者爲貴悲夫

莊周下

學者詆周非堯舜孔子余觀其書特有所寓而言耳孟子曰說詩者不以文害辭不以辭害意以意逆志是爲得之讀其文而不以意原之此爲周者之所以詆也周曰上必無爲而用天下下必有爲而爲天下用又自以爲處昏上亂相之間故窮而無所見其材孰謂周之言皆不可措乎君臣父子之間而遭世遇主終不可使有爲也及其引太廟犧以辭楚之聘使彼蓋危言以懼衰世之常人耳夫以周之才豈迷出處之方而專畏犧者哉蓋孔子所謂隠居放言者周殆其人也然周之說其於道旣反之宜其得罪於聖人之徒也夫中人之所及者聖人詳說而謹行之說之不詳行之不謹則天下中人之所不及者聖人藏乎其心而言之略不略而詳則天下惑且夫諄諄而後諭譊譊而後服者豈所謂可以語上者哉惜乎周之能言而不通乎此也

原性

或曰孟荀揚韓四子者皆古之有道仁人而性者有生之大本也以古之有道仁人而言有生之大本其爲言也宜無惑何其說之相戾也吾願聞子之所安曰吾所安者孔子之言而已夫太極者五行之所由生而五行非太極也性者五常之太極也而五常不可以謂之性此吾所以異於韓子且韓子以仁義禮智信五者謂之性而曰天下之性惡焉而已矣五者之謂性而惡焉者豈五者之謂哉孟子言人之性善荀子言人之性惡夫太極生五行然後利害生焉而太極不可以利害言也性生乎情有情然後善惡形焉而性不可以善惡言也此吾所以異於二子孟子以惻隱之心人皆有之因以謂人之性無不仁就所謂性者如其說必也怨毒忿戾之心人皆無之然後可以言人之性無不善而人果皆無之乎孟子以惻隱之心爲性者以其在內也夫惻隱之心與怨毒忿戾之心其有感於外而後出乎中者有不同乎荀子曰其爲善者僞也就所謂性者如其說必也惻隱之心人皆無之然後可以言善者僞也爲人果皆無之乎荀子曰陶人化土而爲埴埴豈土之性也哉夫陶人不以木爲埴者惟土有埴之性焉烏在其爲僞也且諸子之所言皆吾所謂情也習也非性也揚子之言爲似矣猶未出乎以習而言性也古者有不謂喜怒愛惡欲情者乎喜怒愛惡欲而善然後從而命之曰仁也義也喜怒愛惡欲而不善然後從而命之曰不仁也不義也故曰有情然後善惡形焉然則善惡者情之成名而已矣孔子曰性相近也習相逺也吾之言如此然則上智與下愚不移有說乎曰此之謂智愚吾所云者性與善惡也惡者之於善也爲之則是愚者之於智也或不可彊而有也伏羲作易而後世聖人之言也非天下之至精至神其孰能與於此孔子作春秋則遊夏不能措一辭蓋伏羲之智非至精至神不能與惟孔子之智𨿽遊夏不可彊而能也況所謂下愚者哉其不移明矣或曰四子之云爾其皆有意於教乎曰是說也吾不知也聖人之教正名而已

性說

孔子曰性相近也習相逺也吾是以與孔子也韓子之言性也吾不有取焉然則孔子所謂中人以上可以語上中人以下不可以語上惟上智與下愚不移何說也曰習於善而巳矣所謂上智者習於惡而已矣所謂下愚者一習於善一習於惡所謂中人者上智也下愚也中人也其卒也命之而巳矣有人於此未始爲不善也謂之上智可也其卒也去而爲不善然後謂之中人可也有人於此未始爲善也謂之下愚可也其卒也去而爲善然後謂之中人可也惟其不移然後謂之上智惟其不移然後謂之下愚皆於其卒也命之夫非生而不可移也且韓子之言弗顧矣曰性之品三而其所以爲性五夫仁義禮智信孰而可謂不善也又曰上焉者之於五主於一而行於四下焉者之於五反於一而悖於四是其於性也不一失焉而後謂之上焉者不一得焉而後謂之下焉者是果性善而不善者習也然則堯之朱舜之均瞽瞍之舜鯀之禹后稷越椒叔魚之事後所引者皆不可信邪曰堯之朱舜之均固吾所謂習於惡而巳者瞽瞍之舜鯀之禹固吾所謂習於善而巳者后稷之詩以異云而吾之所論者常也詩之言至以爲人子而無父人子而無父猶可以推其質常乎夫言性亦常而巳矣無以常乎則狂者蹈火而入河亦可以爲性也越椒叔魚之事徒聞之左丘明丘明固不可信也以言取人孔子失之宰我以貎失之子羽此兩人者其成人也孔子朝夕與之居以言貌取之而失彼其始生也婦人者以聲與貎定而卒得之婦人者獨有過孔子者邪

對難

予爲揚孟論以辧言性命者之失而有難予者曰子之言性則誠然矣至於言命則予以爲未也今有人於此其才當處於天下之至賤而反處於天下之至貴其行當得天下之大禍而反得天下之大福其才當處於天下之至貴而反處於天下之至賤其行當得天下之至福而反得天下之至禍此則悖於人之所取而非人力之所及者矣於是君子曰爲之者天也所謂命者蓋以謂命之於天云耳昔舜之王天下也進九官誅四凶成王之王天下也尊二伯誅二叔若九官之進也以其皆聖賢也四凶之誅者以其皆不肖也二伯之尊者亦以其皆聖賢也二叔之誅者亦以其皆不肖也是則人之所爲矣使舜爲不明進四凶而誅九官成王爲不明尊二叔而誅二伯則所謂非人力之所及而天之所命者也彼人之所爲可彊以爲之命哉曰聖賢之所以尊進命也不肖之所以誅命也昔孔子懷九官二伯之徳困於亂世脫身於干戈者屢矣遑遑於天下之諸侯求有所用而卒死於旅人也然則九官二伯𨿽曰聖賢其尊進者亦命也盜跖之罪浮於四凶二叔竟以壽死然則四凶二叔𨿽曰不肖其誅者亦命也是以聖人不言命教人以盡乎人事而已嗚呼又豈惟貴賤禍福哉凡人之聖賢不肖莫非命矣曰貴賤禍福皆自外至者子以謂聖賢之貴而福不肖之賤而禍皆有命則吾旣聞之矣若夫聖賢不肖之所以爲聖賢不肖則在我者也何以謂之命哉曰是誠君子志也古之好學者之言未有不若此者也然孟子曰仁之於父子也義之於君臣也禮之於賔主也知之於賢者也聖人之於天道也命也有性焉君子不謂命也由此而言之則聖賢之所以爲聖賢君子𨿽不謂之命而孟子固曰命也巳不肖之所以爲不肖何以異於此哉

臨川文集卷六十八

欽定四庫全書

臨川文集卷六十九

宋王安石撰

論議

祿隱

太古

原敎

原過

進說

取材

興賢

委任

知人

風俗

閔習

祿隱

孔子敍逸民先伯夷叔齊而後栁下惠曰不降其志不辱其身伯夷叔齊也栁下惠降志辱身矣孟子敍三聖人者亦以伯夷居伊尹之前而揚子亦曰孔子髙餓顯下祿隱夫聖人之所言髙者是所取於人而所行於已者也所言下者是所非於人而所棄於已者也然而孔孟生於可避之世而未嘗避也蓋其不合則去則可謂不降其志不辱其身矣至於揚子則吾竊有疑焉爾當王莽之亂𨿽鄕裏自喜者知逺其辱而揚子親屈其體爲其左右之臣豈君子固多能言而不能行乎抑亦有以處之非必出於此言乎曰聖賢之言行有所同而有所不必同不可以一端求也同者道也不同者迹也知所同而不知所不同非君子也夫君子豈固欲爲此不同哉蓋時不同則言行不得無不同惟其不同是所以同也如時不同而固欲爲之同則是所同者迹也所不同者道也迹同於聖人而道不同則其爲小人也孰禦哉世之士不知道之不可一迹也久矣聖賢之宗於道猶水之宗於海也水之流一曲焉一直焉未嘗同也至其宗於海則同矣聖賢之言行一伸焉一屈焉未嘗同也至其宗於道則同矣故水因地而曲直故能宗於海聖賢因時而屈伸故能宗於道孟子曰伯夷栁下惠聖人也百世之師也如其髙餓顯下祿隱而必其出於所髙則栁下惠安擬伯夷哉揚子曰塗𨿽曲而通諸夏則由諸川𨿽曲而通諸海則由諸蓋言事𨿽曲而通諸道則亦君子所當同也由是而言之餓顯之髙祿隱之下皆迹矣豈足以求聖賢哉惟其能無系累於迹是以大過於人也如聖賢之道皆出於一而無權時之變則又何聖賢之足稱乎聖者知權之大者也賢者知權之小者也昔紂之時防子去之箕子爲之奴比干諫而死此三人者道同也而其去就若此者蓋亦所謂迹不必同矣易曰或出或處或黙或語言君子之無可無不可也使揚子寜不至於耽祿於時哉蓋於時爲不可去必去則揚子之所知亦已小矣

太古

太古之人不與禽獸朋也防何聖人惡之也制作焉以別之下而戾於後世侈裳衣壯宮室隆耳目之觀以囂天下君臣父子兄弟夫婦皆不得其所當然仁義不足澤其性禮樂不足錮其情刑政不足网其惡蕩然復與禽獸朋矣聖人不作昧者不識所以化之之術顧引而歸之太古太古之道果可行之萬世聖人惡用制作於其間必制作於其間爲太古之不可行也顧欲引而歸之是去禽獸而之禽獸奚補於化哉吾以爲識治亂者當言所以化之之術曰歸之太古非愚則誣

原敎

善敎者藏其用民化上而不知所以敎之之源不善敎者反此民知所以敎之之源而不誠化上之意善敎者之爲敎也致吾義忠而天下之君臣義且忠矣致吾孝慈而天下之父子孝且慈矣致吾恩於兄弟而天下之兄弟相爲恩矣致吾禮於夫婦而天下之夫婦相爲禮矣天下之君君臣臣父父子子兄兄弟弟夫夫婦婦皆吾敎也民則曰我何賴於彼哉此謂化上而不知所以敎之之源也不善敎者之爲敎也不此之務而暴爲之制煩爲之防劬劬於法令誥戒之間藏於府憲於市屬民於鄙野必曰臣而臣君而君子而子父而父兄弟者無失其爲兄弟也夫婦者無失其爲夫婦也率是也有賞不然則罪鄕閭之師族鄼之長疎者時讀密者日告若是其悉矣顧不有服敎而附於刑者於是嘉石以慙之圜土以苦之甚者棄之於市朝放之於裔末卒不可以已也此謂民知所以敎之之源而不誠化上之意也善敎者浹於民心而耳目無聞焉以道擾民者也不善敎者施於民之耳目而求浹於心以道彊民者也擾之爲言猶山藪之擾毛羽川澤之擾鱗介也豈有制哉自然然耳彊之爲言其猶囿毛羽沼鱗介乎一失其制脫然逝矣噫古之所以爲古無異焉由前而已矣今之所以不爲古無異焉由後而已矣或曰法令誥戒不足以爲敎乎曰法令誥戒文也吾云爾者本也失其本而求之文吾不知其可也

原過

天有過乎有之陵歷闘蝕是也地有過乎有之崩弛竭塞是也天地舉有過卒不累覆且載者何善復常也人介乎天地之間則固不能無過卒不害聖且賢者何亦善復常也故太甲思庸孔子曰勿憚攺過揚雄貴遷善皆是術也予之朋有過而能悔悔而能攺人則曰是向之從事云爾今從事與向之從事弗類非其性也飾表以疑世也夫豈知言哉天播五行於萬靈人固備而有之有而不思則失思而不行則廢一日咎前之非沛然思而行之是失而復得廢而復舉也顧曰非其性是率天下而戕性也且如人有財見篡於盜已而得之曰非夫人之財向篡於盜矣可歟不可也財之在已固不若性之爲已有也財失復得曰非其財且不可性失復得曰非其性可乎

進說

古之時士之在下者無求於上上之人日汲汲惟恐一士之失也古者士之進有以徳有以才有以言有以曲藝今徒不然自茂才等而下之至於明法其進退之皆有法度古之所謂徳者才者無以爲也古之所謂言者又未必應今之法度也誠有豪傑不世出之士不自進乎此上之人弗舉也誠進乎此而不應今之法度有司弗取也夫自進乎此皆所謂枉已者也孟子曰未有枉已能正人者也然而今之士不自進乎此者未見也豈皆不如古之士自重以有恥乎古者井天下之地而授之氓士之未命也則授一防而爲氓其父母妻子裕如也自家逹有塾有序有庠有學觀遊止處師師友友歌堯舜之道自樂也磨礱鐫切沈浸灌飬行完而才備則曰上之人其捨我哉上之人其亦莫之能捨也今也地不井國不學黨不庠遂不序家不塾士之未命也則或無以裕父母妻子無以處行完而才備上之人亦莫之舉也士安得而不自進嗚呼使今之士不若古非人則然勢也勢之異聖賢之所以不得同也孟子不見王公而孔子爲季氏吏夫不以勢乎哉士之進退不惟其徳與才而惟今之法度而有司之好惡未必今之法度也是士之進不惟今之法度而防在有司之好惡耳今之有司非昔之有司也後之有司又非今之有司也有司之好惡豈常哉是士之進退果卒無所必而已矣噫以言取人未之失也取焉而又不得其所謂言是失之失也況又重以有司好惡之不可常哉古之道其卒不可以見乎士也有得已之勢其得不已乎得已而不已未見其爲有道也楊叔明之兄弟以父任皆京官其勢非吾所謂無以處無以裕父母妻子而有不得已焉者也自枉而爲進士而又枉於有司而又若不釋然二君固常自任以道而且朋友我矣懼其猶未寤也爲進說與之

取材

夫工人之爲業也必先淬礪其器用掄度其材榦然後致力寡而用功得矣聖人之於國也必先遴柬其賢能練覈其名實然後任使逸而事以濟矣故取人之道世之急務也自古守文之君孰不有意於是哉然其間得人者有之失士者不能無焉稱職者有之謬舉者不能無焉必欲得人稱職不失士不謬舉宜如漢左雄所議諸生試家法文吏課牋奏爲得矣所謂文吏者不徒苟尙文辭而已必也通古今習禮法天文人事政敎更張然後施之職事則以詳平政體有大議論使以古今參之是也所謂諸生者不獨取訓習句讀而已必也習典禮明制度臣主威儀時政防襲然後施之職事則以緣飾治道有大議論則以經術斷之是也以今凖古今之進士古之文吏也今之經學古之儒生也然其防進士則但以章句聲病苟尙文辭類皆小能者爲之策經學者徒以記問爲能不責大義類皆防鄙者能之使通才之人或見贅於時髙世之士或見排於俗故屬文者至相戒曰渉獵可爲也誣艷可尙也於政事何爲哉守經者曰傳寫可爲也誦習可勤也於義理何取哉故其父兄朂其子弟師長朂其門人相爲浮艷之作以追時好而取世資也何哉其取捨好尙如此所習不得不然也若此之類而當擢之職位歷之仕塗一旦國家有大議論立辟雍明堂損益禮制更著律令決讞疑獄彼惡能以詳平政體緣飾治道以古今參之以經術斷之哉是必唯唯而已文中子曰文乎文乎苟作云乎哉必也貫乎道學乎學乎博誦云乎哉必也濟乎義故才之不可苟取也久矣必若差別類能宜少依漢之牋奏家法之義防進士者若曰邦家之大計何先治人之要務何急政敎之利害何大安邊之計策何出使之以時務之所宜言之不直以章句聲病累其心策經學者宜曰禮樂之損益何宜天地之變化何如禮器之制度何尙各傅經義以對不獨以記問傳寫爲能然後署之甲乙以升黜之庻其取捨之鑑灼於目前是豈惡有用而事無用辭逸而就勞哉故學者不習無用之言則業專而修矣一心治道則習貫而入矣若此之類施之朝廷用之牧民何向而不利哉其他限年之議亦無取矣

興賢

國以任賢使能而興棄賢專已而衰此二者必然之勢古今之通義流俗所共知耳何治安之世有之而能興昬亂之世𨿽有之亦不興蓋用之與不用之謂矣有賢而用國之福也有之而不用猶無有也商之興也有仲虺伊尹其衰也亦有三仁周之興也同心者十人其衰也亦有祭公謀父內史過兩漢之興也有蕭曹寇鄧之徒其衰也亦有王嘉傅喜陳蕃李固之眾魏晉而下至於李唐不可徧舉然其閒興衰之世亦皆同也由此觀之有賢而用之者國之福也有之而不用猶無有也可不愼歟今猶古也今之天下亦古之天下今之士民亦古之士民古𨿽擾攘之際猶有賢能若是之眾況今太寧豈曰無之在君上用之而已博詢眾庶則才能者進矣不有忌諱則讜直之路開矣不邇小人則防防者自逺矣不拘文牽俗則守軄者辧治矣不責人以細過則能吏之志得以盡其效矣苟行此道則何慮不跨兩漢軼三代然後踐五帝三皇之塗哉

委任

人主以委任爲難人臣以塞責爲重任之重而責之重可也任之輕而責之重不可也愚無他識請以漢之事明之髙祖之任人也可以任則任可以止則止至於一人之身才有長短取其長則不問其短情有忠僞信其忠則不疑其僞其意曰我以其人長於某事而任之在它事𨿽短何害焉我以其人忠於我心而任之在它人𨿽僞何害焉故蕭何刀筆之吏也委之關中無復西顧之憂陳平亡命之虜也出捐四萬餘金不問出入韓信輕猾之徒也與之百萬之眾而不疑是三子者豈素著忠名哉蓋髙祖推已之心而寘於其心則它人不能離間而事以濟矣後世循髙祖則鮮有敗事不循則失故孝文𨿽愛鄧通猶逞申屠之志孝武不疑金霍終定天下大防當是時守文之盛者二君而已元成之後則不然𨿽有何武王嘉師丹之賢而脇於外戚豎宦之寵牽於帷嬙近習之制是以王道寖微而不免負謗於天下也中興之後惟世祖能馭大臣以寇鄧耿賈之徒爲任職所以威名不減於髙祖至於爲子孫慮則不然反以元成之後三公之任多脇於外戚豎宦帷嬙近習之人而致敗由是置三公之任而事歸臺閣以虛尊加之而已然而臺閣之臣位卑事冗無所統一而奪於眾多之口此其爲脇於外戚豎宦帷嬙近習者愈矣至於治有不進水旱不時災異或起則曰三公不能爕理陰陽而策免之甚者至於誅死豈不痛哉衝質之後桓靈之閒因循以爲故事𨿽有李固陳蕃之賢皆挫於閹寺之手其餘則希世用事全軀而已何政治之能立哉此所謂任輕責重之也噫常人之性有能有不能有忠有不忠知其能則任之重可也謂其忠則委之誠可也委之誠者人亦輸其誠任之重者人亦荷其重使上下之誠相照恩結於其心是豈禽息鳥視而不知荷恩盡力哉故曰不疑於物物亦誠焉且蘓秦不信天下爲燕尾生此一蘓秦傾側數國之間於燕獨以然者誠燕君厚之之謂也故人主以狗彘畜人者人亦狗彘其行以國士待人者人亦國士自奮故曰常人之性有能有不能有忠有不忠顧人君待之之意何如耳

知人

貪人廉滛人潔佞人直非終然也規有濟焉爾王莽拜侯讓印不受假僭皇命得璽而喜以廉濟貪者也晉王廣求爲嗣管遏密塵埃被之陪扆未防而聲色喪邦以潔濟滛者也鄭注開陳治道激昻顏辭君民翕然倚以致平卒用姦敗以直濟佞者也於戲知人則惟帝其難之古今一也

風俗

夫天之所愛育者民也民之所系仰者君也聖人上承天之意下爲民之主其要在安利之而安利之要不在於它在乎正風俗而已故風俗之變遷染民志關之盛衰不可不愼也君子制俗以儉其爲奢奢而不制將若之何夫如是則有殫極財力僭凟擬倫以追時好者矣且天地之生財也有時人之爲力也有限而日夜之費無窮以有時之財有限之力以給無窮之費若不爲制所謂積之防防而泄之浩浩如之何使斯民不貧且濫也國家奄有諸夏四聖繼統制度以定矣紀綱以緝矣賦斂不傷於民矣徭役以均矣升平之運未有盛於今矣固當家給人足無一夫不獲其所矣然而窶人之子裋褐未盡完趨末之民巧僞未盡抑其故何也殆風俗有所未盡淳歟且聖人之化自近及逺由內及外是以京師者風俗之樞機也四方之所靣內而依仿也加之士民富庶財物畢防難以儉率易以奢變至於發一端作一事衣冠車馬之奇器物服玩之具旦更奇制夕染諸夏工者矜能於無用商者通貨於難得歲加一歲巧之性不可窮好尙之勢多所易故物有未而見毀於人人有循舊而見嗤於俗富者競以自勝貧者恥其不若且曰彼人也我人也彼爲奉飬若此之麗而我反不及由是轉相慕效務盡鮮明使愚下之人有逞一時之嗜欲破終身之貲產而不自知也且山林不能給野火江海不能實漏巵淳朴之風散則貪饕之行成貪饕之行成則上下之力匱如此則人無完行士無廉聲尙陵逼者爲時宜守檢押者爲鄙野節義之民少兼並之家多富者財產滿布州域貧者困窮不免於溝壑夫人之爲性心充體逸則樂生心郁體勞則思死若是之俗何法令之能避哉故刑罰所以不措者此也且壊崖破巖之水原自防防干云蔽日之木起於靑蔥禁微則易救末者難所宜略依古之王制命市納賈以觀好惡有作奇技滛巧以疑眾者紏罰之下至物器饌具爲之品制以節之工商逐末者重租稅以困辱之民見末業之無用而又爲糾罰困辱不得不趨田畆田畆辟則民無饑矣以此顯示眾庶未有輦轂之內治而天下不治矣

閔習

父母死則燔而捐之水中其不可明也禁使之其無不可亦明也然而吏相與非之乎上民相與怪之乎下蓋其習之久也則至於戕賊父母而無以爲不可顧曰禁之不可也嗚呼吾是以見先王之道難行也先王之道不講乎天下而不勝乎小人之說非一日之積也而小人之說其爲不可不皆若戕賊父母之易明也先王之道不皆若禁使之之易行也嗚呼吾是以見先王之道難行也正觀之行其庶矣惜乎其臣有罪焉作閔習

臨川文集卷六十九

欽定四庫全書

臨川文集卷七十

宋王安石撰論議

復讎解

推命對

使醫

汴說

雜著

論茶法

茶商十二說

制置三司條例

相鶴經

策問十一

復讎解

或問復讎對曰非治世之道也明天子在上自方伯諸侯以至於有司各修其職其能殺不辜者少矣不幸而有焉則其子弟以告於有司有司不能聽以告於其君其君不能聽以告於方伯方伯不能聽以告於天子則天子誅其不能聽者而爲之施刑於其讎亂世則天子諸侯方伯皆不可以告故書說紂曰凡有辜罪乃罔恆獲小民方興相爲敵讎蓋讎之所以興以上之不可告辜罪之不常獲也方是時有父兄之讎而輒殺之者君子權其勢恕其情而與之可也故復讎之義見於春秋傳見於禮記爲亂世之爲子弟者言之也春秋傳以爲父受誅子復讎不可也此言不敢以身之私而害天下之公又以爲父不受誅子復讎可也此言不以有可絕之義廢不可絕之恩也周官之說曰凡復讎者書於士殺之無罪疑此非周公之法也凡所以有復讎者以天下之亂而士之不能聽也有士矣不使聽其殺人之罪以施行而使爲人之子弟者讎之然則何取於士而祿之也古之於殺人其聽之可謂盡矣猶懼其未也曰與其殺不辜寧失不經今書於士則殺之無罪則所謂復讎者果所謂可讎者乎庸詎知其不獨有可言者乎就當聽其罪矣則不殺於士師而使讎者殺之何也故疑此非周公之法也或曰世亂而有復讎之禁則寧殺身以復讎乎將無復讎而以存人之祀乎曰可以復讎而不復非孝也復讎而殄祀亦非孝也以讎未復之恥居之終身焉蓋可也讎之不復者天也不忘復讎者已也克已以畏天心不忘其親不亦可矣

推命對

吳裏處士有善推命知貴賤禍福者或俾予問之予辭焉他日復以請予對曰夫貴若賤天所爲也賢不肖吾所爲也吾所爲者吾能自知之天所爲者吾獨懵乎哉吾賢歟可以位公卿歟則萬鐘之祿固有焉不幸而貧且賤則時也吾不賢歟不可以位公卿歟則簞食豆羮無歉焉若幸而富且貴則咎也此吾知之無疑奚率於彼者哉且禍與福君子置諸外焉君子居必仁行必義反仁義而福君子不有也由仁義而禍君子不屑也是故文王拘羑里孔子畏於匡彼聖人之智豈不能脫禍患哉蓋道之存焉耳曰子以爲貴若賤天所爲也然世賢而賤不肖而貴者亦天所爲歟曰非也人不能合於天耳夫天之生斯人也使賢者治不賢故賢者宜貴不賢者宜賤天之道也擇而行之者人之謂也天人之道合則賢者貴不肖者賤天人之道悖則賢者賤而不肖者貴也天人之道悖合相半則賢不肖或貴或賤堯舜之世元凱用而四凶殛是天人之道合也桀紂之世飛廉進而三仁退是天人之道悖也漢魏而下賢不肖或貴或賤是天人之道悖合相半也蓋天之命一而人之時不能率合焉故君子修身以俟命守道以任時貴賤禍福之來不能沮也子不力於仁義以信其中而屑屑焉甘意於誕謾虛怪之說不已溺哉

使醫

一人疾焉而醫者十並使之歟曰使其尢良者一人焉爾烏知其尢良而使之曰眾人之所謂尢良者而隱之以吾心其可也夫能不相逮不相爲謀又相忌也況愚智之相百者乎人之愚不能者常多而智能者常少醫者十愚不能者烏知其不九邪並使之智能者何用愚不能者何所不用一日而病且亡誰者任其咎邪故予曰使其尢良者一人焉爾使其尢良者有道藥云則藥食云則食坐云則坐作云則作夫然故醫也得肆其術而無憾焉不幸而病且亡則少矣藥云則食坐云則作曰姑如吾所安焉爾若人也何必醫如吾所安焉可也凡疾而使醫之道皆然而腹心爲甚有腹心之疾者得吾說而思之其庶矣

汴說

古者卜筮有常官所諏有常事若考步人生辰星宿所次訾相人儀狀色理逆斥人禍福考信於聖人無有也不知從何許人傳宗其說者澶漫四出抵今爲尢蕃舉天下而籍之以是自名者蓋數萬不啻而汴不與焉舉汴而籍之蓋亦以萬計予甞眎汴之術士菩挾奇而以動人者大祀官廬服輿食飲之華封君不如也其出也或召焉問之某人也朝貴人也其歸也或賜焉問之某人也朝貴人也坐其廬旁歷其人之往來肩相切踵相籍窮一朝暮則已錯不可計竊異之且竊嘆曰吾儕治先聖人之言而修其術張之能爲天子營太平斂之猶足以禔身正家顧未嘗有公卿徹官若是其卽之勤也或曰子知乎渇者期於漿疾者期於醫治然也子誠能爲天子營太平禔身正家彼所存勢與位爾勢不盈位不充則熱中熱中則惑勢盈位充矣則病失之病失之則憂惑且憂則思決以彼爲能決子亦能乎不能則無異其卽彼疎此也因寤不復異久之補吏淮南省親江南有金華山人者率然相過自言能逆斥禍福噫今之世子之術奚適而不遇哉因以汴說諗之

議茶法

國家罷防茶之法而使民得自販於方今實爲便於古義實爲宜而有非之者蓋聚斂之臣將盡財利於毫末之間而不知與之爲取之過也夫茶之爲民用等於米鹽不可一日以無而今官埸所出皆麤惡不可食故民之所食大率皆私販者夫奪民之所甘而使不得食則嚴刑峻法有不能止者故鞭撲流徒之罪未常少弛而私販私市者亦未嘗絕於道路也旣罪防之之法則凡此之爲患皆可以無矣然則𨿽盡充歳入之利亦爲國者之所當務也況關市之入自足侔昔日之利乎昔桑羊興防酤之議當時以爲財用待此而給萬世不可易者然至霍光不學無術之人遂能屈其論而罷其法蓋義之勝利久矣今朝廷之治方欲剗百代之而復堯舜之功而其爲法度乃欲出於霍光之所羞爲者則可乎以今之勢𨿽未能盡罷防貨而能緩其一亦所以示上之人卹民之深而興治之漸也彼區區聚斂之臣務以求利爲功而不知與之爲取上之人亦當斷以義豈可以人人合其私說然後行哉揚雄曰爲人父而防其子縱利如子何以雄之聰明其講天下之利害宜可信然則今𨿽國用甚不足亦不可以復易已行之法矣是以國家之勢苟修其法度以使本盛而未衰則天下之財不勝用庸詎而必區區於此哉

茶商十二說

臣竊以湏仰巨商有十二之損爲害甚廣請試陳之湏仰巨商巨商數少相率旣易邀賤遂繁故有埸饒明減闇減累累不巳歳數百萬是饒減之損一也又旣仰巨商巨商稀少積壓等候陳損旣多或棄或焚或充雜用此稅旣陷正稅又饒是陷稅之損二也又旣仰巨商饒丰價薄園民困耗逋欠歳程至如石橋一埸祖額一百七萬而近歳買納才得十萬而虧及累年便乞減額是退額之損三也又旣仰巨商湏慿力禁是以捕捉之旅所在屯布掩緝之眾彌占川落官貟請俸卒旅衣糧擾民費財揔計不細是力禁之損四也又旣仰巨商湏置防務諸郡津置或數千里所載綱運率自省破船材兵費風波盜竊毎歳之計不爲不甚是逺萃之損五也又旣仰巨商必先多備茶體輕怯難掌易損架閣利燥封角利密而官數浩瀚堆積敖廩風枯雨濕气味失奪俟售待給已反陳損是堆積之損六也又失物分輕則得眾得眾則易竭今仰巨商本不及數千緡則不能行是分重而不得眾也故難竭而成積滯分重之損七也又凡貨利已則精心精心則貨善貨善則易售今仰巨商非已甚眾始從小戶次輸主人方納官埸復支商旅是以小戶偸竊主人殽雜姦吏容庇皆以非已而致貨不善也是非已之損八也又旣仰巨商遂爲二等新好者支算商旅低陳者畱賣南中食用不堪遂皆私易故一縣大率毎歳以茶被刑者往往百數是煩刑之損九也又旣仰巨商茶多積壊壊不堪賣遂轉蠶茶俵給戶民悉不堪食虛納所直諸郡甚多是剜本之損十也又巨商悉系通商南方盡從官賣官賣旣不堪食多配寺院茶坊茶多棄損錢實虛斂是削民之損十一也旣仰巨商貨終難盡諸般折給從是生焉𨿽依元價折錢變賣雜收什一請實虛損官亦虛損是刻士之損十二也其爲害廣也如此不可不去也

乞制置三司條例

竊觀先王之法自畿之內賦入精麤以百里爲之差而畿外邦國各以所有爲貢又爲經用通財之法以懋遷之其治市之貨財則亡者使有害者使除市之不售貨之滯於民用則吏爲斂之以待不時而買者凡此非專利也蓋聚天下之人不可以無財理天下之財不可以無義夫以義理天下之財則轉輸之勞逸不可以不均用度之多寡不可以不通貨賄之有無不可以不制而輕重斂散之權不可以無術今天下財用窘急無餘典領之官拘於法內外不以相知盈虛不以相補諸路上供歳有定額丰年便道可以多致而不敢不贏年儉物貴難於供備而不敢不足逺方有倍蓰之輸中都有半價之鬻三司發運使按簿書促期防而已無所可否增損於其間至遇軍國郊祀之大費則遣使剗刷殆無餘藏諸司財用事往往爲伏匿不敢實言以備緩急又憂年計之不足則多爲支移折變以取之民納租稅數至或倍其本數而朝廷所用之物多求於不產責於非時富商大賈因時乘公私之急以擅輕重斂散之權臣等以謂發運使揔六路之賦入而其職以制置茶鹽礬稅爲事軍儲國用多所仰給宜假以錢貨繼其用之不給使周知六路財賦之有無而移用之凡糴買稅斂上供之物皆得徙貴就賤用近易逺令在京庫藏年支見在之定數所當供辦者得以從便變賣以待上令稍收輕重斂散之權歸之公上而制其有無以便轉輸省勞費去重斂寛農民庻防國用可足民財不匱矣所有本司合置官屬許令辟舉及有合行事件令依條例以聞奏下制置司參議施行

相鶴經

鶴者陽鳥也而遊於陰因金气依火精以自飬金數九火數七六十三年小變百六十年大變千六百年形定生三年頂赤七年飛薄雲漢又七年夜十二時鳴六十年大毛落茸毛生乃潔白如雪泥水不能污百六年雌雄相視而孕一千六百年飲而不食胎化產爲仙人之騏驥也夫聲聞於天故頂赤食於水故喙長輕於前故毛丰而肉疎修頸以納新故天壽不可量所以體無靑黃二色土木之气內飬故不表於外也是以行必依洲渚止不集林木蓋羽族之淸崇也其相曰隆鼻短喙則少瞑露睛赤白則視逺長頸疎身則能鳴鳯翼雀尾則善飛背鼈腹防舞髙脛促節足力其文李浮丘伯授王子晉又崔文子學道於子晉得其文藏嵩山石室淮南公采藥得之遂傳於近代熈寧十年正月一日臨川王某筆

策問

問堯舉鯀於書詳矣堯知其不可然且試之邪抑不知之也不知非所以爲聖也知其不可然且試之則九載之民其爲病也亦久矣幸而羣臣遂舉舜禹不幸復稱鯀此亦將以九載試之邪以堯之大聖知鯀之大惡其知之也足以自信不疑矣何牽於羣臣也必曰吾惟羣臣之聽不自任也聖人之心急於救民其趣捨顧是否何如豈固然邪必以爲後世法得無明之主牽制以召敗者邪或曰堯知水之數故先之以鯀或曰久民病以大禹功是皆不然堯必不以民病私禹禹必不以利民病而大已功以民病私其臣利民病以爲已功烏在其爲堯禹也又以爲泥於數其探聖人滋淺矣且謂之有數鯀何罪其殛死也聖人之所以然愚不能釋吾子無隱焉耳

二

問臯陶曰在知人在安民大哉古之君臣相戒如此夫𨿽有知人之明而無安民之惠心未可與爲治也有安民之惠心而無知人之明則不能任人𨿽欲安民亦有所不能焉然而天子之尊也四海之富也自公至於士凡防位自正至於旅凡防職所謂知人者其必有術可以二三子而不知乎

三

問聖人治世有本末其施之也有先後今天下困敝不革其爲日也久矣治敎政令未嘗放聖人之意而爲之也失其本求之末當後者反先之天下靡靡然入於亂者凡以此夫治天下不以聖人所以治其卒不治也則爲士而不閒聖人之所以治非所以爲士也願二三子盡道聖人所以治之本末與其所先後以聞於有司

四

問記曰追王太王王季文王不以卑臨尊也夏商受命固有祖考奚無追王之事邪

五

問聖人之爲道也人情而已矣考之以事而不合隱之以義而不通非道也洪範之陳五事合於事而通於義者也如其休咎之效則予疑焉人君承天以從事天不得其所當然則戒吾所以承之之事可也必如傳云人君行然天則順之以然其固然邪僭常暘若狂常若使狂且僭則天如何其順之也堯湯水旱奚尢以取之邪意者微言深法非淺者之所能造敢以質於二三子

六

問述詩書傳記百家之文二帝三王之所以基太平而澤後世必曰禮樂云若政與刑乃其助爾禮節之樂和之人已大治之後其所謂助者防不用矣下三王而王者亦有議禮樂之情者乎其所謂禮樂如何也儒衣冠而言制作者文采聲音云而已基太平而澤後世儻在此邪宋之爲宋久矣禮樂不接於民之耳目何也抑猶未可以制作邪董仲舒王吉以爲王者未制作用先王之禮樂宜於世者如欲用先王之禮樂則何者宜於世邪

七

問舜命九官三後在焉呂刑所謂三後卹功於民乃堯命之何也曰伯夷降典折民惟刑禹平水土主名山川稷降播種農殖嘉糓以功次之禹也稷也伯夷也其可也以事次之民之災也富之也敎之也其可也今考其文辭未有次焉何也曰士制百姓於刑之中以教祗徳降典也則以民云制於刑之中則以百姓雲何也

八

問夏之法至商而更之商之法至周而更之皆因世就民而爲之節然其所以法意不相師乎

九

問易曰黃帝堯舜垂衣裳而天下治蓋取諸乾坤說者曰垂衣裳以辧貴賤乾坤尊卑之義也夫垂衣裳以辧貴賤自何世始始於黃帝獨曰黃帝可也於堯舜曰堯曰舜可也兼三世而言之吾疑焉二三子姑爲之解

十

問詩論商之所以王本之契論周本之後稷夫成湯文武之仁聖而以當桀紂之天下此夏商所以破滅而商周得之也彼千歳之稷契何功焉其本之也不有說邪

十一

問掛兵於夷狄以百姓畋遊倡樂賞賜無節而臺榭陂池宮室之觀侈此國之所以貧今皆無此而有司之所講常出於權利然亦不足於財信任親戚後宮之家尊顯公卿大臣之世布衣巖宂之秀蔽鄣而不得仕此官之所以曠今皆無此而所使在位皆公天下之選也然亦不足於士異時嘗多兵矣而不以兵多故費財今民之壯者多去而爲兵而租賦盡於糧餉然亦不足於兵異時甞多馬矣而不以馬多故費土今內則空可耕之地以爲牧蓋鉅萬頃外則棄錢幣以取之四夷然亦不足於馬此其故何也

臨川文集卷七十

欽定四庫全書

臨川文集卷七十一

宋王安石撰雜著

先大夫述【並集序附】

題王逢原講孟子後

許氏世譜

傷仲永

同學一首別子固

書瑞新道人壁

讀孟嘗君傳

讀柳宗元傳

讀江南錄

書李文公集後

書刺客傳後

孔子世家議

書洪範傳後

題張忠定書

題燕華仙傳

書金剛經義贈吳珪

與妙應大師說

題旁詩【仲子正字】

先大夫述

王氏其先出太原今爲撫州臨川人不知始所以徙其後有隱君子某生某以子故贈尙書職方員外郎職方生衛尉寺丞某公考也公諱某始字捐之年十七以文幹張公詠張公奇之攺字公舜良祥符八年得進士第爲建安主簿時尙少縣人頗易之旣數月皆畏翕然令賴以治甞疾病闔縣爲禱祠縣人不時入稅州咎縣公曰孔目吏尙不時入稅貧民何獨爲邪卽與校至府門取孔目吏以歸杖二十與之期三日盡期民之稅亦無不入自將已下皆側目爲判官臨江軍守不法公遇事輒據爭之以故事一政吏爲文書謾其上至公輒閣軍有蕭灘號難度以腐船度輒返吏呼公爲判官灘云豪吏大姓至相與出錢求轉運使下吏出公領新淦縣縣大治今三十年吏民稱說如公在攺大理寺丞知廬陵縣又大治移知新繁縣攺殿中丞到縣條宿姦數人上府流惡處自餘一以恩信治之嘗歷歳不笞一人知韶州攺太常博士尙書屯田貟外郎夷越無男女之別前守類以爲俗然卽其得可已皆弗究公曰同是人也不可瀆其倫夫所謂因其俗者豈謂是邪凡有萌蘗一切擿矜窮治之時未防男女之行於市者不敢一塗胡先生瑗爲政範亦掇公此事部縣翁源多虎公教捕之民言虎自斃者五令斷虎頭輿致州爲頌以獻公麾輿者出以頌還令其不喜怪不以其道說之不說也如此蜀效忠士屯者五百人代不到謀叛韶小州卽有變無所可枝梧佐吏始殊恐公不爲動獨捕其首五人卽日斷流之防出之界上劫佐吏固爭請付獄旣而聞其徒謀若以首赴獄當夜劫之以叛眾乃愈服公完營驛倉庫建坊道隨所施設有條理長老言自嶺海服朝廷爲吾置州守未有賢公者丁衛尉府君憂服除通判江寧府閱兩將一以府倚公辦寶元二年二月二十三日以疾棄諸孤官下享年四十六公於忠義孝友非勉也宦遊常奉親行獨西川以逺又法不聽在新繁未甞劇飲酒歳時思慕哭殊悲其自奉如甚嗇者異時悉所有又貸於人治酒食湏以娛其親無秋毫愛也人乃或以爲奢居未嘗怒笞子弟毎置酒從容爲陳孝悌仁義之本古今存亡治亂之所以然甚適其自任以世之重也𨿽人望公則亦然卒之官不充其材以夭嗚呼其命也母謝氏以公故封永安縣君娶某氏封長壽縣君子男七人女一人適張氏處兩人將以某月日某防子某等謹撰次公事如右以求有道而文者銘焉以取信於後世

先大夫集序

君子於學其志未始不欲張而行之以致君下膏澤於無窮惟其志之大故或不位於朝不位於朝而埶不足以自效則思慕古之人而作爲文辭亦不失其所志也二帝三王羣聖人之時賢俊並用𨿽窮處巖穴亦扳而在髙位其志莫不得施而文之傳於後者少矣後之時非古之時也人之不得志者常多而以文自傳者紛如也先大夫少而博學及彊年有仕進之望其志欲有以爲而遽沒其於文所不暇也一日諸子閱橐中乃得舊歌詩百餘篇𨿽此不足盡識其志然諷詠情性其亦有以助於道者不忍棄去也輒序次之嗚呼公之詩君子視之當自知矣不敢贊也

題王逢原講孟子後

逢原在常江陰時學者有問以孟子而逢原爲之論說是以如是其詳也未防而逢原卒故其書才終於一篇而考之時不同蓋其志猶未就也𨿽然觀其說亦足以槪見之矣若逢原所謂見其進未見其止也其卒時年二十八嗚呼惜哉逢原卒於嘉祐巳亥六月後七年講義方行

許氏世譜

伯夷神農之後也佐堯舜有大功賜姓曰姜其後見經者四國曰申詩所謂申伯者是也曰呂書所謂呂侯者是也曰齊曰許春秋內書齊侯許男是也周衰許男甞從大侯侵伐防盟竟於春秋及後世復國而子孫以其封姓然世傳有許由者堯以天下譲由由不受逃之箕山箕山上蓋有許由冢焉其事不見於經學者疑之或曰由亡求於世者耳𨿽與之天下蓋不受也故好事者以云而由與伯夷其生後先所祖同不同莫能知也漢興許氏侯者六人柏至侯盎宋子侯瘛嚴侯猜此三侯者其始以將封而史不書其州裏平恩侯廣漢博望侯舜樂成侯延壽此三侯者同產昆弟也以外戚起於宣元之世昌邑人也盎孫昌甞爲丞相延壽及廣漢弟子嘉嘗爲大司馬至王莽敗許氏始皆失其封云後漢防稽有許荊者循吏也許愼者以經術顯許峻者爲易林傳於世許楊者治鴻隙陂有徳於汝南汝南之民報祭焉許靖者避地交州後入蜀先主以爲太傅與從弟劭俱善論人物劭兄防亦知名世稱平輿淵有二龍焉愼峻楊靖皆汝南人也許禇者家於譙以忠力事魏封侯牟鄕許慈者家南陽入蜀父子爲博士司馬晉時有許攻者東陽人也徳行髙察孝亷不起老於家其子曰生亦有至性焉初許氏爵邑於周子孫播散四方有紀者猶不乏焉至昌邑始大者間興於汝南其後祖髙陽者爲最盛然髙陽之族不見其所始有據者仕魏歷校尉郡守生允爲鎭北將軍允三子皆仕司馬晉奇司校尉猛幽州刺史奇子遐侍中猛子式平原太守自允至式皆知名允後五世詢司馬晉嘗召官之不起詢孫珪爲旌陽太守於齊珪生勇慧齊太子家令宂從僕射勇慧生懋篤學以孝聞卒於梁爲中庻子懋生亨爲陳衛尉卿嘗領史官次齊梁時事有子善心爲之卒業是時有許紹者善心族父也通守夷陵治有恩流戶自歸數十萬卒有勞於唐爵安陸郡公圉師欽寂欽明其後也圉師紹少子寛博有器幹別自封平恩勇與敬宗俱龍朔中宰相欽寂謂紹曾大父也萬歲中帥師當契丹爲所敗執以如安東使說守者降至安東曰賊今且破防公勉守無忘忠也契丹卽殺之是歳弟欽明亦遇殺欽明爲涼州都督案行卒與突厥遇亦執使降至靈州顧爲庾言告守者所以破賊兄弟將兵一旦同以身狥邊鄙賢者榮之敬宗者善心子也始以公開郡於髙陽與其孫令伯以文稱當世天寶之亂敬宗有孫曰逺與張巡以睢陽抗賊自以不及巡推巡爲將而親爲之下久之食巳盡煮茶紙以食猶堅守賊所以不得南向以睢陽其鋒也卒與俱死者皆天下豪傑義士云唐亡逺孫儒不義朱梁自雍州入於江南終身不出焉儒生稠沈毅有信仕江南李氏參徳化王軍事稠生規好道家言不以事自慁甞羇宣歙間聞防捨呻呼就之曰我某郡人也察君長者且死願以骸骨屬君因指槖中黃金十斤曰以是交長者規許諾敬負其骨千里並黃金置死者家家大驚愧之因請獻金如兒言以爲許君壽規不顧竟去於是聞者滋以規爲長者卒池州後以子故贈大理評事生遂逖迥三子遂善事母裏母勵其子輒曰汝獨不慚許伯通乎祥符中天子有事於泰山加恩羣臣逖當遷讓其兄遂天子以遂試將作監主簿遂子兪字堯言名能文章大臣屢薦之有與不合者官以故不遂嘗知興國軍大冶縣縣人至今稱之兪兩子均垍爲進士逖字景山嘗上書江南李氏李氏嘆奇之以爲崇文館校書郎歲終拜監察禦史後復上書太宗論邊事宰相趙普奇其意以爲與已合知興元府起鄼侯廢堰以利民治灃荊揚三州爲盜者逃而去其事兄如事父使妻事其長姒如事母故人無後爲嫁其女如已子有子五人恂黃州錄事參軍恢尙書虞部員外郎怡今爲太子中捨簽書淮南節度判官防公事元今爲江淮荊湖兩浙制置發運使平泰州海陵主簿五人者咸孝友如其先人故士大夫論孝友者歸許氏元以國子博士發運判官七年遂爲其使待制天章閣自天子大臣莫不以爲材其勞烈方在史氏記余故不論而著其家行雲迥字光逺其事母如伯通之孝事其兄如景山之爲弟也慷慨有大志少嘗仕李氏後不復仕與其兄俱顏村有子防爲進士方壯時亦慨然好議天下事今爲太廟齋郎臨川王某曰余譜許氏自據以下其緒傳始顯焉然自許男見於周其後數封而有紀之子孫多焉攷是論之夫伯夷之所以佐其君治民余讀書未嘗不喟然嘆思之也傳曰盛徳者必百世祀若伯夷者蓋庶防焉彼其後世忠孝之良亦使之遭時沐浴舜禹之間以盡其材而與夫蘷臯羆虎之徒俱出而馳焉其孰能槪之耶

傷仲永

金谿民方仲永世耕仲永生五年未嘗識書具忽啼求之父異焉借防近與之卽書詩四句並自爲其名其詩以飬父母收族爲意傳一鄕秀才觀之自是指物作詩立就其文理皆有可觀者邑人奇之稍稍賔客其父或以錢幣乞之父利其然也日扳仲永環謁於邑人不使學予聞之也久明道中從先人還家於舅家見之十二三矣令作詩不能稱前時之聞又七年還自揚州復到舅家問焉曰冺然眾人矣王子曰仲永之通悟受之天也其受之人也賢於材人逺矣卒之爲眾人則其受於人者不至也彼其受之天也如此其賢也不受之人且爲眾人今夫不受之天固眾人又不受之人得爲眾人而巳邪

同學一首別子固

江之南有賢人焉字子固非今所謂賢人者予慕而友之淮之南有賢人焉字正之非今所謂賢人者予慕而友之二賢人者足未嘗相過也口未嘗相語也辭幣未甞相接也其師若友豈盡同哉予考其言行其不相似者何其少也曰學聖人而已矣學聖人則其師若友必學聖人者聖人之言行豈有二哉其相似也適然予在淮南爲正之道子固子固不予疑也還江南爲子固道正之子固亦以爲然予又知所謂賢人者旣相似又相信不疑也子固作懷友一首遺予其大略欲相扳以至乎中庸而後已正之蓋亦常云爾夫安驅徐行轥中庸之庭而造於其堂捨二賢人者而誰哉予昔非敢自必其有至也亦願從事於左右焉爾輔而進之其可也噫官有守私有系防合不可以常也作同學一首別子固以相警且相慰云

書瑞新道人壁

始瑞新道人治其眾於天童之景徳予知鄞縣愛其材能數與之遊後新主此山之四年予自淮南來視蘓州之積水卒事訪焉則新旣死於某月某日矣人知與不知莫不愴焉而予與之又久以深宜其悲也夫新之材信奇矣然自放於世外而人悼惜之如此彼公卿大夫操治民之勢而能以利澤加焉則其生也榮其死也哀不亦宜乎皇祐五年六月十五日臨川王某介甫題

讀孟嘗君傳

世皆稱孟嘗君能得士士以故歸之而卒賴其力以脫於虎豹之秦嗟乎孟嘗君特雞鳴狗盜之雄耳豈足以言得士不然擅齊之彊得一士焉宜可以南靣而制秦尙何取雞鳴狗盜之力哉夫雞鳴狗盜之出其門此士之所以不至也

讀栁宗元傳

余觀八司馬皆天下之奇材也一爲叔文所誘遂陷於不義至今士大夫欲爲君子者皆羞道而喜攻之然此八人者旣困矣無所用於世往往能自彊以求列於後世而其名卒不廢焉而所謂欲爲君子者吾多見其初而巳要其終能毋與世俯仰以自別於小人者少耳復何議彼哉

讀江南錄

故散騎常侍徐公奉太宗命撰江南錄至李氏亡國之際不言其君之過但以歷數存亡論之𨿽有愧於實錄其於春秋之義【春秋臣子爲君親諱禮也】箕子之說【周武王克商問箕子商所以亡箕子不忍言商惡以存亡國宜告之】徐氏錄爲得焉然吾聞國之將亡必有大惡惡者無大於殺忠臣國君無道不殺忠臣𨿽不至於治亦不至於亡紂爲君至暴矣武王觀兵於孟津諸侯請伐紂武王曰未可及聞其殺王子比干然後知其將亡也一舉而勝焉季梁在隨隨人𨿽亂楚人不敢加兵虞以不用宮之奇之言晉人始有納璧假道之謀然則忠臣國之與也存與之存亡與之亡予自爲兒童時已聞金陵臣潘佑以直言見殺當時京師因舉兵來伐數以殺忠臣之辠及得佑所上諫李氏表觀之詞意質直忠臣之言予諸父中舊多爲江南官者其言金陵事頗詳聞佑所以死則信然則李氏之亡不徒然也今觀徐氏錄言佑死頗似妖妄與予舊所聞者甚不類不止於佑其它所誅者皆以辠戾何也予甚怪焉若以商紂及隨虞二君論之則李氏亡國之君必有濫誅吾知佑之死信爲無辠是乃徐氏匿之耳何以知其然吾以情得之大凡毀生於嫉嫉生於不勝此人之情也吾聞與佑皆李氏臣而俱稱有文學十餘年爭名於朝廷間當李氏之危也佑能切諫獨無一說以佑見誅鉉又不能力諍卒使其君有殺忠臣之名踐亡國之禍皆鉉之由也鉉懼此過而又恥其善不及於佑故匿其忠而污以它辠此人情之常也以佑觀之其它所誅者又可知矣噫若果有此吾謂鉉不惟厚誣忠臣其欺吾君不亦甚乎

書李文公集後

文公非董子作仕不遇賦惜其自待不厚以予觀之詩三百發憤於不遇者甚眾而孔子亦曰鳯鳥不至河不出圖吾已矣夫蓋嘆不遇也文公論髙如此及觀於史一不得職則詆宰相以自怏今吾於人也聽其言而觀其行言不可獨信久矣𨿽然彼宰相名實固有辧彼誠小人也則文公之發爲不忍於小人可也爲史者獨安取其怒之以失職耶世之淺者固好以其利心量君子以爲觸宰相以近禍非以其私則莫爲也夫文公之好惡蓋所謂皆過其分者耳方其不信於天下更以推賢進善爲急一士之不顯至寢食爲之不甘蓋奔走有力成其名而後已士之廢興彼各有命身非王公大人之位取其任而私之又自以爲賢僕僕然忘其身之勞也豈所謂知命者耶記曰道之不行賢者過之不肖者不及也夫文公之過也抑其所以爲賢歟

書刺客傳後

曹沫將而亡人之城又劫天下盟主管仲因勿倍以市信一時可也予獨怪智伯國士豫讓豈顧不用其策耶讓誠國士也曾不能逆策三晉救智伯之亡一死區區尙足校哉其亦不欺其意者也聶政售於嚴仲子荊軻豢於燕太子丹此兩人者污隱困約之時自責其身不妄願知亦曰有待焉彼挾道徳以待世者何如哉

孔子世家議

太史公敍帝王則曰本紀公侯傳國則曰世家公卿特起則曰列傳此其例也其列孔子爲世家奚其進退無所據耶孔子旅人也棲棲衰季之世無尺土之柄此列之以傳宜矣曷爲世家哉豈以仲尼躬將聖之資其敎化之盛舄奕萬世故爲之世家以抗之又非極摯之論也夫仲尼之才帝王可也何特公侯哉仲尼之道世天下可也何特世其家哉處之世家仲尼之道不從而大置之列傳仲尼之道不從而小而遷也自亂其例所謂多所抵牾者也

書洪範傳後

王某曰古之學者𨿽問以口而其傳以心𨿽聽以耳而其受以意故爲師者不煩而學者有得也孔子曰不憤不啟不悱不發舉一隅不以三隅反則不復也夫孔子豈敢愛其道驁天下之學者而不使其蚤有知乎以謂其問之不切則其聽之不專其思之不深則其取之不固不專不固而可以入者口耳而已矣吾所以教者非將善其口耳也孔子沒道日以衰熄浸滛至於漢而傳注之家作爲師則有講而無應爲弟子則有讀而無問非不欲問也以經之意爲盡於此矣吾可無問而得也豈特無問又將無思非不欲思也以經之意爲盡於此矣吾可以無思而得也夫如此使其傳注者皆已善矣固足以善學者之口耳不足善其心況其有不善乎宜其歷年以千數而聖人之經卒於不明而學者莫能資其言以施於世也予悲夫洪範者武王之所以虛心而問與箕子之所以悉意而言爲傳注者汨之以至於今冥也於是爲作傳以通其意嗚呼學者不知古之所以敎而蔽於傳注之學也久矣當其時欲其思之深問之切而後復焉則吾將孰待而言邪孔子曰予欲無言然未嘗無言也其言也蓋有不得已焉孟子則天下固以爲好辯蓋邪說暴行作而孔子之道幾於熄焉孟子者不如是不足與有明也故孟子曰予豈好辯哉予不得已也夫予豈樂反古之所以敎而重爲此譊譊哉其亦不得已焉者也

題張忠定書

忠定公沒久矣士大夫至今稱之豈不以剛毅正直有勞於世如公者少歟先公年十七以文見公實見稱賞遂易字舜良時在升州也竊觀遺迹不勝感惻之至

題燕華仙傳

燕華仙事異矣黃君所爲傳亦辯麗可憙十方世界皆智所幻推智無方幻亦無窮必有合焉乃與爲類則王夫人之遇豈偶然哉

書金剛經義贈吳珪

惟佛世尊具正等覺於十方剎見無邊身於一尋身說無量義然防行之所載累譯之所通理窮於不可得性盡於無所住金剛般若波羅蜜爲最上乘者如斯而已矣

與妙應大師說

妙應大師智緣診父之脈而知子之禍福翰林王承防疑其古之無有緣曰昔秦醫和診晉侯之脈而知良臣必死良臣之死乃見於晉侯之脈診父而知子又何足怪哉熈寧庚戌十二月十九日某書

題旁詩【仲子正字】

旁近有詩雲杜家園上好花時尙有梅花三兩枝日莫欲歸巗下宿爲貪香雪故來遲兪秀老一見稱賞不已云絕似唐人旁喜作詩如此詩甚工也

臨川文集卷七十一

欽定四庫全書

臨川文集卷七十二

宋王安石撰書

答韓求仁書

答龔深父書

再答龔深父論語孟子書

答王深父書三

與王深父書二

答劉讀秀才書

答韓求仁書

比承手筆問以所疑哀荒久不爲報勤勤之意不可以虛辱故略以所聞致左右不自知其中否也惟求仁所擇爾蓋序詩者不知何人然非逹先王之法言者不能爲也故其言約而明肆而深要當精思而熟講之爾不當疑其有失也二南皆文王之詩而其所系不同者周南之詩其志羙其道盛微至於赳赳武夫兔罝之人逺至於江漢汝墳之域久至於衰世之公子皆有以成其徳召南則不能與於此此其所以爲諸侯之風而系之召公者也夫事出於一人而其不同如此者蓋所入有淺深而所施有久近故爾所謂小雅大雅者詩之序固曰政有小大故有小雅焉有大雅焉然所謂大雅者積眾小而爲大故小雅之末有疑於大雅者此不可不知也又作詩者其志各有所主其言及於大而志之所主者小其言及於小而志之所主者大此又不可不知也司馬遷以爲大雅言王公大人而徳逮黎庶小雅譏小已之得失而其流及上此言可用也又宣王之大雅其善疑於小而幽王之小雅其惡疑於大蓋宣王之善防矣其大者如此而已幽王之惡大矣其小者猶如此也凢序言刺某者一人之事也言刺時者非一人之事也刺言其事疾言其情或言其事或言其情其實一也何以知其如此墻有茨衛人刺其上也而卒曰國人疾之而不可道也是以知其如此也刺亂爲亂者作也閔亂爲遭亂者作也何以知其如此平王之揚之水先束薪而後束楚忽之揚之水先束楚而後束薪周之亂在上而鄭之亂在下故也亂在上則刺其上亂在下則閔其上是以知其如此也管蔡爲亂成王防衝周公作鴟鴞以遺王非疾成王而刺之也特以救亂而已故不言刺亂也言刺亂刺刺奢刺荒序其所刺之事也言刺時者明非一人之事爾非謂其不亂也關雎之詩所謂悠哉悠哉輾轉反側者孔子所謂哀而不傷者也何彼穠矣之詩所謂平王者猶格王寧王而已非東周之平王也所謂齊侯者猶康侯寜侯而已非營丘之齊侯也鄭緇衣之詩宜也好也蓆也此其先後之序也此詩言武公父子善善之無已故序曰以明有國善善之功焉蓆多也宜者以言其所善之當也多者以言其所善之眾也緇衣者君臣同朝之服也適子之館者就之也爲之攺作緇衣而授之以粲者舉而飬之也能就之又能舉而飬之此所以爲有國者之善善而異於匹夫之善善也夫有國善善如此則優於天下矣其能父子善於其職而國人美之不亦宜乎生民之詩所謂是任是負以歸肇祀者言后稷旣開國任負所種之谷以歸而肇祀爾非以謂兆帝祀於郊也所謂卭盛於豆於豆於豋其香始升上帝居歆者言我旣爲天子得祀郊則盛於豆豋其香始升而上帝居歆爾非以爲后稷得郊也其卒曰胡臭亶時庻無辠悔以迄於今者言上帝所以居歆何臭之亶時乎乃以後稷肇祀則庻無辠悔以迄於今得郊祀之時爾蓋所謂文武之功起於后稷故推以配天者此也衛有邶鄘之詩而說者以謂衛后世並邶鄘而取之理或然也旣無所受之則疑而闕之可也意誠而心正心正則無所爲而不正故孔子曰詩三百一言以蔽之曰思無邪此詩之言故曰詩三百一言以蔽之也非以它經爲有異乎此也吾之所受者爲此則彼者吾之所棄也所謂彼哉彼哉者蓋孔子之所棄也孔子曰管仲如其仁仁也揚子謂屈原如其智不智也猶之詩以不明爲明又以不明爲昬考其辭之終始則其文𨿽同不害其意異也忠足以盡已恕足以盡物𨿽孔子之道又何以加於此而論者或以謂孔子之道神明不測非忠恕之所能盡𨿽然此非所以告曾子者也好勇過我也者所謂能勇而不能怯者也能勇而不能怯非成材也故孔子無所取古者鳯鳥至河出圖皆聖人在上之時其言鳯鳥不至河不出圖者蓋曰無聖人在上而已矣顏子具聖人之體而微所謂羙人也其於尊五美屛四惡非待敎也若夫鄭聲佞人則由外鑠我者也𨿽若顏子者不放而逺之則其於爲邦也不能無敗書曰能而惠何憂乎驩兜何畏乎巧言令色孔壬由此觀之佞人者堯舜之所難而況於顏子者乎夫佞人之所以入人者言而已言之入人不如聲之深則鄭聲之可畏固又甚矣孔子曰如有所譽其有所試矣謂顏子三月不違仁者蓋有所試矣𨿽然顏子之行非終於此其後孔子告之以克已復禮而請事斯語矣夫能言動視聽以禮則蓋已終身未嘗違仁非特三月而已也語道之全則無不在也無不爲也學者所不能據也而不可以不心存焉道之在我者爲徳徳可據也以徳愛者爲仁仁譬則左也義譬則右也徳以仁爲主故君子在仁義之間所當依者仁而已孔子之去魯也知者以爲爲無禮也乃孔子則欲以微辠行也以微辠行也者依於仁而已禮體此者也智知此者也信信此者也孔子曰志於道據於徳依於仁而不及乎義禮智信者其說蓋如此也揚子曰道以道之徳以得之仁以人之義以宜之禮以體之天也合則渾離則散一人而兼統四體者其身全乎老子曰失道而後徳失徳而後仁失仁而後義失義而後禮揚子言其合老子言其離此其所以異也韓文公知道有君子有小人徳有凶有吉而不知仁義之無以異於道徳此爲不知道徳也管仲九合諸侯一正天下此孟子所謂天之大任者也不能如大人正已而物正此孔子所謂小器者也言各有所當非相違也昔之論人者或謂之聖人或謂之賢人或謂之君子或謂之仁人或謂之善人或謂之士微子一篇記古之人出處去就蓋略有次序其終所記八士者其行特可謂之士而已矣當記此時此八人之行蓋猶有所見今亡矣其行不可得而考也無君子小人至於五世則流澤盡澤盡則服盡而尊親之禮息萬世莫不尊親者孔子也故孟子曰予未得爲孔子徒也予私淑諸人也孟子所謂市防而不徵法而不防者先儒以國中之地謂之防以周官考之此說是也防而不徵者賦其市地之防而不徵其貨法而不防者治之以市官之法而不賦其防或防而不徵或法而不防蓋制商賈者惡其盛盛則人去本者眾又惡其衰衰則貨不通故制法以權之稍盛則防而不徵已衰則法而不防文王之時關譏而不徵及周公制禮則凶荒札喪然後無徵蓋所以權之也貢者夏后氏之法而孟子以爲不善者不善非夏后氏之罪也時而已矣責難於君者吾聞之矣責善於友者吾聞之矣𨿽然其於君也曰以道事之不可則止其於友也曰忠告而善道之不可則止王驩於孟子非君也非友也彼未嘗謀於孟子則孟子未嘗與之言不亦宜乎求仁所問於易者尙非易之蘊也能盡於詩書論語之言則此皆不問而可知某嘗學易矣讀而思之自以爲如此則書之以待知易者質其義當是時未可以學易也惟無師友之故不得其序以過於進取乃今而後知昔之爲可悔而其書往往已爲不知者所傳追思之未嘗不媿也以某之愧悔故亦欲求仁愼之蓋以求仁之才能而好問如此某所以告於左右者不敢不盡冀有以亮之而已至於春秋三傳旣不足信故於諸經尢爲難知辱問皆不果答亦冀有以亮之

答龔深父書

某得手筆感慰尢喜侍奉萬福所示王深父事甚曉然不爲小廉曲謹以投眾人耳目而趣捨必度於仁義是乃深父所以合於古人而眾人所以不識父者也言之於深父何病揚雄亦用心於內不求於外不修亷隅以徼名當世故某以謂深父於爲雄幾可以無悔揚雄者自孟軻以來未有及之者但後世士大夫多不能深考之爾孟軻聖人也賢人則其行不皆合於聖人特其智足以知聖人而已故某以謂深父其知能知軻其於爲雄防可以無悔揚雄之仕合於孔子無不可之義柰何欲非之乎若以深父不仕爲過於雄則自雄以來能不仕者多矣豈皆能過於雄乎若以深父之不仕爲與雄異則孟子稱禹稷顏回同道深父之於爲雄其以彊學力行之所至仕不仕特其所遭義命之不同未可以議於此深父吾友也言其美尢不敢略亦不敢誣所以致忠信於吾友然以久廢學恐所論尙不中不惜更詳諭及也

再答龔深父論語孟子書

某啟所論及異論其曉然道徳性命其宗一也道有君子有小人徳有吉有凶則命有順有逆性有善有惡固其理又何足以疑伊尹曰玆乃不義習與性成出善就惡謂之性亡不可謂之性成伊尹之言何謂也召公曰惟不敬厥徳乃早墜厥命者所謂命凶也命凶者固自取然猶謂之命若小人之自取或幸而免不可謂之命則召公之言何謂也是古之人以無君子爲無道以無吉徳爲無徳則出善就惡謂之性亡非不可也𨿽然可以謂之無道而不可謂之道無小人可謂之無徳而不可以謂徳無凶可以謂之性亡而不可以謂之性無惡孔子曰性相近也習相逺也言相近之性以習而相逺則習不可以不愼非謂天下之性皆相近而已矣孔子見南子爲有禮則孔子不可告子路曰是禮也而曰天厭之乎孟子曰男女授受不親禮也嫂溺援之以手者權也若有禮而無權則何以爲孔子天下之理固不可以一言盡君子有時而用禮故孟子不見諸侯有時而用權故孔子可見南子孔子與蒲人盟而適衛者將以行法也不如是則要盟者得志矣且有至於人而不得行則聖人之無所柰何孔子適衛非蒲之所能至則孔子何爲而不適衛蓋適衛然後足以明義此孔子之所微也凡此皆略爲深甫道之以深甫之明何難於答是而千里以書見及此固深甫之好問嗜學之無已也久廢筆墨言不逮意幸察

答王深甫書

某拘於此鬱鬱不樂日夜望深甫之來以豁吾心而得書乃不知所冀況自京師去潁良不逺深甫家事會當有暇時豈宜愛數日之勞而不一顧我乎朋友道防久矣此吾於深甫不能無望也向說天民與深甫不同𨿽防丁寧相敎意尙未能與深甫相合也深甫曰事君者以容於吾君爲恱安社稷者以安吾之社稷爲恱天民者以行之天下而澤被於民爲逹三者皆執其志之所殖而成善者也而未及乎知命大人則知命矣某則以謂善者所以繼道而行之可善者也孔子曰智及之仁能守之莊以涖之動之不以禮未善也又曰武盡美矣未盡善也孔子之所謂善者如此則以容於吾君爲恱者未可謂能成善者也亦曰容而已矣以容於吾君爲恱者則以不容爲戚安吾社稷爲恱則以不安爲戚吾身之不容與社稷之不安亦有命也而以爲吾戚此乃所謂不知命也夫天民者逹可行於天下而後行之者也彼非以逹可行於天下爲恱者也則其窮而不行也豈以爲戚哉視吾之窮逹而無恱戚於吾心不知命者其何能如此且深甫謂以民系天者明其性命莫不稟於天也有匹夫求逹其志於天下以飬全其類是能順天者敢取其號亦曰天民安有能順天而不知命者乎深甫曰安有能視天以去就而徳顧貶於大人者乎某則以謂古之能視天以去就其徳貶於大人者有矣卽深甫所謂管仲是也管仲不能正已者也然而至於不死子糾而從小白其去就可謂知天矣天之意固嘗甚重其民故孔子善其去就曰豈若匹夫匹婦之爲諒也自經於溝瀆而莫之知也此乃吾所謂徳不如大人而尙能視天以去就者深甫曰正已以事君者其道足以致容而已不容則命也何恱於吾心哉正已而安社稷者其道足以致安而已不安則命也何恱於吾心哉正已以正天下者其道足以行天下而已不行則命也何窮逹於吾心哉某則以謂大人之窮逹能無恱戚於吾心不能毋欲逹孟子曰我四十不動心又曰何爲不豫哉然而千里而見王是予所欲也不遇故去豈予所欲哉王庶防攺之予日望之夫孟子可謂大人矣而其言如此然則所謂無窮逹於吾心者殆非也亦曰無恱戚而已矣深甫曰惟其正已而不期於正物是以使萬物之正焉某以謂期於正已而不期於正物而使萬物自正焉是無治人之道也無治人之道者是老莊之爲也所謂大人者豈老莊之爲哉正已不期於正物者非也正已而期於正物者亦非也正已而不期於正物是無義也正已而期於正物是無命也是謂大人者豈顧無義命哉揚子曰先自治而後治人之謂大器揚子所謂大器者蓋孟子之謂大人也物正焉者使物取正乎我而後能正非使之自正也武王曰四方有辠無辠惟我在天下曷敢有越厥志一人橫行於天下武王恥之孟子所謂武王一怒而安天下之民不期於正物而使物自正則一人橫行於天下武王無爲怒也孟子沒能言大人而不放於老莊者揚子而已深甫嘗試以某之言與常君論之二君猶以爲未也願以敎我

二

某學未成而仕仕又不能俛仰以赴時事之會居非其好任非其事又不能逺引以避小人之謗讒此其所以爲不肖而得辠於君子者而足下之所知也往者足下遽不棄絕手書勤勤尙告以其所不及幸甚幸甚顧私心尙有欲言未知可否試嘗言之某嘗以謂古者至治之世然後備禮而致刑不備禮之世非無禮也有所不備耳不致刑之世非無刑也有所不致耳故某於江東得吏之大辠有所不治而治其小辠不知者以謂好伺人之小過以爲明知者又以爲不果於除惡而使惡者反資此以爲言某乃異於此以爲方今之理勢未可以致刑致刑則刑重矣而所治者少不致刑則刑輕矣而所治者多理勢固然也一路數千里之間吏方苟簡自然狃於飬交取容之俗而吾之治者五人小者罰金大者才絀一官而豈足以爲多乎工尹商陽非嗜殺人者猶殺三人而止以爲不如是不足以反命某之事不幸而類此若夫爲此紛紛而無與於道之廢興則旣亦知之矣抑所謂君子之仕行其義者竊有意焉足下以爲如何自江東日得毀於流俗之士顧吾心未嘗爲之變則吾之所存固無以媚斯世而不能合乎流俗也及吾朋友亦以爲言然後怵然自疑且有自悔之心徐自反念古者一道徳以同天下之俗士之有爲於世也人無異論今家異道人殊徳又以愛憎喜怒變事實而傳之則吾友庸詎非得於人之異論變事實之傳而後疑我之言乎況足下知我深愛我厚吾之所以日夜向往而不忘者安得不嘗試言吾之所自爲以冀足下之察我乎使吾自爲如此而可以無辠固夫善卽足下尙有以告我使釋然知其所以爲辠𨿽吾往者已不及尙可以爲來者之戒幸畱意以報我無忽

三

某啟不見已兩月𨿽塵勞汩汩企望盛徳何日無之忽辱惠書承以論語義見敎言微防奧直造孔庭非極髙明孰能爲之仰羨仰羨近防子固夷甫過我因與二公同觀尢所嘆服何時得至金陵以盡逺懷

與王深父書

某頓首自與足下別日思規箴切劘之補甚於饑渇足下有所聞輒以告我近世朋友豈有如足下者乎此固某所望於足下者惜乎與足下相去逺過失日甚而不昔傳聞於足下誠使盡聞而盡敎之𨿽某之愚其庻防少有成乎惟足下不以數附書爲勤幸甚幸甚

二

某頓首近已奉狀不知到否竟不得脫省中而今曰就職聞足下當入都下幸能蚤來冀得一見若足下來差池則某此月乞去至淮南迎親矣出不過三四十日則還至都下幸足下且畱以待某還事欲講於左右者甚眾切勿遽去若今不得一見又不知何時奉見切勿亟歸也有王逄原者卓犖可駭自常州與之如江南巳見其有過人者及歸而見之所學所守愈超然殆不可及忽得報死矣天於善人君子如此可嘆可嘆如逢原者求之於時殆未見比不知常君方之孰賢耳可痛可痛恨足下不得見之耳書不盡意自愛自愛

答劉讀秀才書

久不聞問忽得書承侍奉萬福良以爲慰見問進退去就之意蓋道之所存意有所不能致而意之所至言有所不能盡第深考微子一篇則古之聖人君子所以趣時合變蓋可睹矣阻闊愈逺惟自愛數以書見及臨川文集卷七十二

欽定四庫全書

臨川文集卷七十三

宋王安石撰書

答徐絳書

答李資深書

答韶州張殿丞書

答司馬諫議書

答曾公立書

答呂吉甫書

與王子醇書四

與趙卨書

回蘓子瞻簡

與陳和叔內翰簡

答許朝議書

答蔡天啟書

與參政王禹玉書二

答曾子固書

答徐絳書

某啟某鄙朴未嘗得邂逅而防以書辱於千里之逺固已幸甚足下求免於今之世而求合於古之人不以問世之能言而欲有取於不肖此某之所以難於對也自生民以來爲書以示後世者莫深於易易之所爲作不出足下之所求文王以伏羲爲未足以諭世也故從而爲之辭至於孔子之有述也蓋又以文王爲未足此皆聰明睿智天下至神然尙於此不能以一言盡之而患其諭之難也況以區區之中材而遇變故之無窮其能皆有所合而卒以自免乎𨿽能有所合而有以自免其可以易言而遽曉乎此某夙夜勉焉而懼終不及者也其能遽有以進左右者乎然學者患其志之不同而有志者欲其爲之不已某與足下幸志同矣如爲之不已佗日邂逅得各講其所聞擇其可以守之庶其卒將有得焉蓋古之人其成未甞不以友者此亦區區有望於君子也

答李資深書

某啟辱書勤勤敎我以義命之說此乃足下忠愛於故舊不忍捐棄而欲誘之以善也不敢忘不敢忘𨿽然天下之變故多矣而古之君子辭受取捨之方不一彼皆內得於已有以待物而非有待乎物者也非有待乎物故其迹時若可疑有以待物故其心未嘗有悔也若是者豈以夫世之毀譽者槪其心哉若某者不足以望此然私有志焉顧非與足下久相從而熟講之不足以盡也多病無聊未知何時得復晤語書不能一一千萬自愛

答韶州張殿丞書

某啟伏防再賜書示及先君韶州之政爲吏民稱誦至今不絕傷今之士大夫不盡知又恐史官不能記載以次前世良吏之後此皆不肖之孤言行不足信於天下不能推揚先人之功緒餘烈使人人得聞知之所以夙夜愁痛疚心疾首而不敢息者以此也先人之存某尙少不得備聞爲政之迹然嘗侍左右尙能記誦敎誨之餘蓋先君所存嘗欲大潤澤於天下一物枯槁以爲身羞大者旣不得試已試乃其小者耳小者又將冺沒而無傳則不肖之孤罪大釁厚矣尙何以自立於天地之間耶閤下勤勤惻惻以不傳爲念非夫仁人君子樂道人之善安能以及此自三代之時國各有史而當時之史多世其家往往以身死職不負其意蓋其所傳皆可考據後旣無諸侯之史而近世非尊爵盛位𨿽雄奇儁烈道徳滿衍不幸不爲朝廷所稱輒不得見於史而執筆者又雜出一時之貴人觀其在廷論議之時人人得講其然不尙或以忠爲邪以異爲同誅當前而不栗訕在後而不羞苟以饜其忿好之心而止耳而況陰挾翰墨以裁前人之善惡疑可以貸褒似可以附毀往者不能訟當否生者不得論曲直賞罰謗譽又不施其間以彼其私獨安能無欺於冥昧之間邪善旣不盡傳而傳者又不可盡信如此惟能言之君子有大公至正之道名實足以信後世者耳目所遇一以言載之則遂以不朽於無窮耳伏惟閤下於先人非有一日之雅餘論所及無黨私之嫌苟以發潛徳爲已事務推所聞告世之能言而足信者使得論次以傳焉則先君之不得列於史官豈有恨哉

答司馬諫議書

某啟昨日防敎竊以爲與君實遊處相好之日久而議事毎不合所操之術多異故也𨿽欲彊聒終必不防見察故略上報不復一一自辧重念防君實視遇厚於反覆不宜鹵莽故今具道所以冀君實或見恕也蓋儒者所爭尢在於名實名實已明而天下之理得矣今君實所以見敎者以爲侵官生事徵利拒諫以致天下怨謗也某則以謂受命於人主議法度而修之於朝廷以授之於有司不爲侵官舉先王之政以興利除不爲生事爲天下理財不爲徵利辟邪說難壬人不爲拒諌至於怨誹之多則固前知其如此也人習於苟且非一日士大夫多以不卹國事同俗自媚於眾爲善上乃欲變此而某不量敵之眾寡欲出力助上以抗之則眾何爲而不洶洶然盤庚之遷胥怨者故也非特朝廷士大夫而已盤庚不爲怨者故攺其度度義而後動是而不見可悔故也如君實責我以在位久未能助上大有爲以膏澤斯民則某知罪矣如曰今日當一切不事事守前所爲而已則非某之所敢知無由防晤不任區區向往之至

答曾公立書

某啟示及靑苖事治道之興邪人不利一興異論羣聾和之意不在於法也孟子所言利者爲利吾國【如曲防遏糴】利吾身耳至狗彘食人食則檢之野有餓莩則發之是所謂政事政事所以理財理財乃所謂義也一部周禮理財居其半周公豈爲利哉姦人者因名實之近而欲亂之以上下其如民心之願何始以爲不請而請者不可遏終以爲不納而納者不可卻蓋因民之所利而利之不得不然也然二分不及一分一分不及不利而貸之貸之不若與之然不與之而必至於二分者何也爲其來日之不可繼也不可繼則是惠而不知爲政非惠而不費之道也故必貸然而有官吏之俸輦運之費水旱之逋防雀之耗而必欲廣之以待其饑不足而直與之也則無二分之息可乎則二分者亦常平之中正也豈可易哉公立更與深於道者論之則某之所論無一字不合於法而世之譊譊者不足言也因書示及以爲如何

答呂吉甫書

某啟與公同心以至異意皆緣國事豈有它哉同朝紛紛公獨助我則我何憾於公人或言公吾無與焉則公何尢於我趣時便事吾不知其說焉攷實論情公宜昭其如此開諭重悉覽之悵然昔之在我者誠無細故之可疑則今之在公者尙何舊惡之足念然公以壯烈方進爲於聖世而某然衰疢特待盡於山林趣捨異路則相呴以濕不如相忘之愈也想趣召在朝夕惟良食爲時自愛

與王子醇書四

某啟得書承動止萬福良以爲慰洮河東西蕃漢集附卽武勝必爲帥府今日築城恐不當小若以目前功多難成城大難守且爲一切之計亦宜勿隳舊城審處地勢以待異時增廣城成之後想當分置市易務爲蕃巡檢大作宇募蕃漢有力人假以官本置坊列肆使蕃漢官私兩利則其守必易其集附必速矣因書希詳諭經畫次第秋涼自愛不宣

二

某啟承巳築武勝又討定生羌甚善聞郢成珂等諸酋皆聚所部防拓恩威所加於此可見矣然久使暴露能無勞費恐非所以慰恱眾心令見內附之利謂宜諭成珂等放散其眾量領精壯人馬防招隨宜犒勞使悉懷惠城成之後更加厚賞人少則賞不費財賜厚則眾樂爲用不知果當如此否請更詳酌蕩除彊梗必有谷可獲以供軍有地可募人以爲弓箭手特恐新募未便得力若募選秦鳯涇原舊人投換仍許其家人刺手承占本名官土人貟節級更與轉資卽素敎之兵足以鎭服初附事難遙度心所謂然聊試言之爾諸當條奏想不憚煩露次勞苦爲時自愛不宣

三

某啟得書諭以禦冦之方上固欲公毋渉難冒險以百全取勝如所諭甚善甚善方今熈河所急在修守備嚴戒諸將勿輕舉動武人多欲以討殺取功爲事誠如此而不禁則一方憂未艾也竊謂公厚以恩信撫屬羌察其材者收之爲用今多以錢粟飬戍卒乃適足備屬羌爲變而未有以事秉常董氊也誠能使屬羌爲我用則非特無內患亦宜賴其力以乘外冦矣自古以好坑殺人致畔以能撫飬收其用皆公所覽見且王師以仁義爲本豈宜以多殺斂怨耶諭及靑唐旣與諸族作怨後無復合理固然也然則近董氊諸族事定之後以兵威臨之而宥其罪使討賊自贖隨加厚賞彼亦宜遂爲我用無復與賊合矣與討而驅之使堅附賊爲我患利害不侔也事固有攻彼而取此者服誠能挫董氊則諸羌自服安所事討哉又聞屬羌經討者旣亡蓄積又廢耕作後無以自存安得不屯聚爲防以梗商旅往來如募之力役及伐材之類因以活之宜有可爲幸畱意念卹邊事難遙度想公自有定計意所及嘗試言之春暄爲國自愛不宣

四

某啟久不得來問思仰可知木徵內附熈河無復可虞矣惟當省宂費理財谷爲經久之計而已上以公功信積著虛懷委任疆場之事非復異論所能搖沮公當展意思有以報上餘無可疑者也某久曠職事加以疲病不能自支幸防恩憐得釋重負然相去彌逺不勝惓惓惟爲國自愛幸甚不宣

與趙卨書

某啟議者多言遽欲開納西人則示之以弱彼更倔彊以事情料之殆不如此以我眾大當彼寡小我尙疲厭兵卽彼偸欲得和可知我深閉固距使彼不得安息則彼上下忿懼並力一心致死於我此彼所以能倔彊也我明示開納則彼孰敢違眾首議欲爲倔彊者就令有敢如此則彼舉國皆將徳我而怨彼孰肯爲之致死此所以怒我而怠冦也老子曰抗兵相加愛者勝矣此之謂也至於開納之後與之約和乃不可遽遽則彼將驕而易我蓋明示開納所以怠其眾而紓吾患徐與之議所以示之難而堅其約聖上恐龍圖未諭此指故令以書具道前降指揮如西人有文字詞理防順卽與收接聞奏宜卽明示界上使我吏民與彼舉國皆知朝廷之意

回蘓子瞻簡

某啟承誨諭累幅知尙盤桓江北俯仰逾月豈勝感悵得秦君詩手不能捨葉致逺適見亦以爲淸新嫵麗與鮑謝似之不知公意如何余捲正冒尙妨細讀嘗鼎一臠防可知也公奇秦君數口之不置吾又獲詩手之不捨然聞秦君嘗學至言妙道無乃笑我與公嗜好過乎未相見跋渉自愛書不宣悉

與陳和叔內翰簡

某啟今日承以劵致饋諭令來取與和叔交遊三十年豈敢復相求於末度然人道所以相交際亦宜粗有禮非苟以豢飬爲利而已是以不敢拜貺竊恐此非公指然久客於此毎以煩費公帑爲慙自是臺無餽不亦善乎余畱靣敍不宣

答許朝議書

某啟連得誨示豈勝感慰歲暮沍寒想比日安佳頃在朝廷觀公議法毎求所以生之想今爲州亦用此意公壽考康寧子孫蕃衍當以此也咫尺思一相見情何有已惟冀良食自愛永綏福履不宣

答蔡天啟

某啟近附書想逹比日安否如何何時南來日以企佇得書說同生基以色立誠如是也所謂猶如野馬熠熠淸擾者日光入隙所見是也眾生以識精冰合此而成身眾生爲想所陰不依日光則不能見想陰旣盡心光發宣則不假日光了了見此此卽所謂見同生基也未卽會晤爲道自愛數以書見及尊教授想比日安佳未及爲書

與參政王禹玉書

某啟越宿伏惟臺候萬福某久屍宰事每念無以塞責而比者憂患之餘衰疹浸加自惟身事慢不省察持此謀國其能無所曠廢以稱主上任用之意乎況自春以來求解職事至於四五今則疾病日甚必無復任事之理仰恃契眷謂宜少惇僚友之義曲爲開陳使得早遂所欲而不宜廸上見畱以重某逋慢之罪也區區之懷言不能盡惟望深賜矜憐而已不宣

二

某啟繼防賜臨傳諭聖訓徨踧踖無所容措某羈孤無助遭值大聖獨排眾毀付以宰事苟利於國豈辭糜殞顧自念行不足以恱眾而怨怒實積於親貴之尢智不足以知人而險詖常出於交遊之厚且據勢重而任事久有盈滿之憂意气衰而精力有曠失之懼歷觀前世大臣如此而不知自弛乃能終不累國者蓋未有也此某所以不敢逃逋慢之誅欲及辠戾未積得優遊裏閭爲聖時知止不殆之臣庻防天下後世於上防擢任使無所譏議伏惟明公方佐佑大政上爲朝廷公論下及僚友私計謂宜少垂念慮特賜敷陳某旣不獲通章表所恃在明公一言而巳心之精微書不能傳惟加憫察幸甚不宣

答曽子固書

某啟久以疾病不爲問豈勝鄕往前書疑子固於讀經有所不暇故語及之連得書疑某所謂經者佛經也而敎之以佛經之亂俗某但言讀經則何以別於中國聖人之經子固讀吾書毎如此亦某所以疑子固於讀經有所不暇也然世之不見全經久矣讀經而已則不足以知經故某自百家諸子之書至於難經素問本艸諸小說無所不讀農夫女工無所不問然後於經爲能知其大體而無疑蓋後世學者與先王之時異矣不如是不足以盡聖人故也揚雄𨿽爲不好非聖人之書然於墨晏鄒莊申韓亦何所不讀彼致其知而後讀以有所去取故異學不能亂也惟其不能亂故能有所去取者所以明吾道而已子固視吾所知爲尙可以異學亂之者乎非知我也方今亂俗不在於佛乃在於學士大夫沈沒利欲以言相尙不知自治而已子固以爲如何苦寒比日侍奉萬福自愛

臨川文集卷七十三

欽定四庫全書

臨川文集卷七十四

宋王安石撰書

上相府書

上富相公書

上曾參政書

上執政書

上歐陽永叔書四

與劉原父書

答吳孝宗書二

答錢公輔學士書

答崔伯易書

與郭祥正太博書三

與吳特起書

與曾子山書

與吳司錄議王逢原姻事書

上相府書

某聞古者極治之時君臣施道以業天下之民匹夫匹婦有不與其澤者爲之焦然恥而憂之瞽聾侏儒亦各得以其材食之有司其誠心之所化至於牛羊之踐不忍不仁於艸木今行葦之詩是也況於所得士大夫也哉此其所以上下輯睦而稱極治之時也伏惟閤下方以古之道施天下而某之不肖幸以此時竊官於朝受命佐州宜竭罷駑之力畢思慮治百姓以副吾君吾相於設官任材休息元元之意不宜以私慁上而自近於不敏之誅抑其勢有可言則亦閤下之所宜憐者某少失先人今大母春秋髙宜就養於家之日久矣徒以內外數十口無田園以托一日之命而取食不腆之祿以至於今不能也今去而野處念自廢於苟賤不亷之地然後有以共裘葛具魚菽而免於事親之憂則恐內傷先人之明而外以累君子養完人材之徳濡忍以不去又義之所不敢出也故輙上書闕下願殯先人之丘冢自托於筦庫以終犬馬之養焉伏惟閤下觀古之所以材瞽聾侏儒之道覽行葦之仁憐士有好修之意者不窮之於無所據以傷其操使老者得養而養者𨿽愚無能無報盛徳於以廣仁孝之政而曲成士大夫爲子孫之誼是亦君子不宜得巳者也黷冒威尊不任皇恐之至

上冨相公書

某不肖當朝廷選用才能修立法度之時不以罪廢而防器使此其幸固巳多矣某竊自度守一州尙不足以勝任任有大於一州者固知其不勝也自被使江東夙夜震恐思得脫去非獨爲私計凡以此也三司判官尢朝廷所選擇出則被使漕運而金穀之事某生平所不習此所以防恩反側而不敢冒也惟不肖常得出入門下防眷遇爲不淺矣平居不敢具書以勤左右之觀省幸緣恩惠所及敢布其私心誠望閤下哀其忠誠載賜一州處幽閒之區寂寞之濵其治民非敢謂能也庶幾地閒事少夙夜悉心力易以塞責而免於官謗也若夫私養之勢不便於京師固嘗屢以聞朝廷而熟於左右者之聼矣今玆防恩厚賜祿多豈宜復言私計不便乎𨿽然所辭者才力所不能而所願猶未安理分也亦冀閤下哀之

上曾參政書

某聞古之君子立而相天下必因其材力之所宜形勢之所安而役使之故人得盡其材而樂出乎其時今也某材不足以任劇而又多病不敢自蔽而數以聞執事矣而閤下必欲使之察一道之吏而寄之以刑獄之事非所謂因其材力之所宜也某親老矣有上气之疾日久比年加之風勢不可以去左右閤下必欲使之奔走跋渉不常乎親之側非所謂因其形勢之所安也伏惟閤下由君子之道以相天下故某得布其私焉論者或以爲事君使之左則左使之右則右害有至於死而不敢避勞有至於病而不敢辭者人臣之義也某竊以爲不然上之使人也旣因其材力之所宜形勢之所安則使之左而左使之右而右可也上之使人也不因其材力之所宜形勢之所安上將無以報吾君下將無以慰吾親然且左右惟所使則是無義無命而苟悅之爲可也害有至於死而不敢避者義無所避之也勞有至於病而不敢辭者義無所辭之也今天下之吏其材可以備一道之使而無不可爲之勢其志又欲得此以有爲者蓋不可勝數則某之事非所謂不可辭之地而不可避之時也論者又以爲人臣之事其君與人子之事其親其勢不可得而兼也其材不足以任事而勢不可以去親之左右則致爲臣而養可也某又竊以爲不然古之民也有常產矣然而事親者猶將輕其志重其祿所以爲養今也仕則有常祿而居則無常產而特將輕去其所以爲養非所謂爲人子事親之義也且某之材固不足以任使事矣然尙有可任者在吾君與吾相處之而巳爾固不可以去親之左右矣然任豈有不便於養者乎在吾君與吾相處之而巳爾然以某之賤未嘗得比於門墻之側而慨然以鄙朴之辭自通於閤下之前欲得其所求自常人觀之宜其終齟齬而無所合也自君子觀之由君子之道以相天下則冝不爲逺近易慮而不以親疎攺施如天之無不燾而施之各以其命之所宜如地之無不載而生之各以其性之所有彼常人之心區區好忮而自私不恕已以及物者豈足以量之邪伏惟閤下垂聼而念焉使天下士無復思古之君子而樂出乎閤下之時而又使常人之觀閤下者不能量也豈非君子所願而樂者乎冒黷威尊不任惶恐之至

上執政書

竊以方今仁聖在上四海九州冠帶之屬望其施爲以福天下者皆聚於朝廷而某得以此時備使畿內交遊親戚知能才識之士莫不爲某願此亦區區者思自竭之時也事顧有不然者某無適時才用其始仕也苟以得祿養親爲事耳日月推徙遂非其據今親闈老矣日夜惟諸子壯大未能以有室家而某之兄嫂尙皆客殯而不葬也其心有不樂於此及今愈思自置江湖之上以便昆弟親戚往還之勢而成婚姻葬送之謀故某在廷二年所求郡以十數非獨爲食貧而口眾也亦其所懷如此非獨以此也某又不幸今玆天被之疾好學而苦稍加以憂思則往往昏憒不知所爲以京師千里之縣吏兵之眾民物之稠所當悉心力耳目以稱上之恩施者蓋不可勝數以某之不肖𨿽平居無他尙懼不給又況所以亂其心如此而又爲疾病所侵乎歸印有司自請於天子以待放絀而歸田裏此人臣之明義而某之所當守也顧親老矣而無所養勢不能爲也偸假歳月饕祿賜以徼一日之幸而不忖事之可否又義之所不敢爲竊自恕而求其猶可以冒者自非哀憐東南寛閒之區幽僻之濵與之一官使得因吏事之力少施其所學以庚祿賜之入則進無所逃其辠退無所托其身不惟親之欲有之而巳蓋聞古者致治之世自瞽蒙昏憒侏儒籧篨戚施之人上所以使之皆各得盡其才鳥獸魚鼈昆虫艸木所以養之皆各得盡其性而不失也於是裳裳者華魚藻之詩作於時而曰左之左之君子宜之右之右之君子有之惟其有之是以似之言古之君子於士之宜左者左之宜右者右之各因其才而有之是以人人得似其先人又曰魚在在藻依於其蒲王在在鎬有那其居魚者潛逃深渺之物皆得其所安而樂王是以能那其居也方今寛裕廣大有古之道大臣之在內有不便於京而求出小臣之在外有不便於身而求歸朝廷未嘗不可而士亦未有以此非之者也至於所以賜某者亦可謂周矣爲其貧也使之有屋廬而多祿廩爲其求在外而欲其內也置之京師而如其在外之求顧某之私不得盡聞於上是以所懷齟齬而有不得也今敢盡以聞於朝廷而又私布於執事矣伏惟執事察其身之疾而從之盡其才憐其親之欲而養之盡其性以完朝廷寛裕廣大之政而無使裳裳者華魚藻之詩作於時則非獨於某爲幸甚

上歐陽永叔書

今日造門幸得接餘論以坐有客不得畢所欲言某所以不願試職者向時則有婚嫁葬送之故勢不能久處京師所圗甫畢而二兄一嫂相繼防亡於今窘迫之勢比之向時爲甚若萬一幸被館閣之選則於法當畱一年借令朝廷憐閔不及一年卽與之外任則人之多言亦甚可畏若朝廷必復召試某以必以私急固辭竊度寛政必防矜允然召防旣下比及辭而得請則所求外補又當遷延矣親老口眾寄食於官舟而不得躬養於今巳數月矣早得所欲以紓家之急此亦仁人宜有以相之也翰林𨿽嘗被防與某試然某之到京師非諸公所當知以今之體須某自言或有司以報乃當施行前命耳萬一理當施行遽爲罷之於公義亦似未有害某私計爲得竊計明公當不惜此區區之意不可以盡惟仁明憐察而聼從之

二

某以不肖願趨走於先生長者之門久矣初以疵賤不能自通閤下親屈勢位之尊忘名徳之可以加人而樂與之爲善顧某不肖私門多故又奔走職事不得繼請左右及此防恩出守一州愈當逺去門墻不聞議論之餘私心眷眷何可以處道途邅回數月始至敝邑以事之紛擾未得具啟以敍區區鄕往之意過防奬引追賜詩書言髙防逺足以爲學者師法惟襃被過分非先進大人所宜施於後進之不肖豈所謂誘之欲其至於是乎𨿽然懼終不能以上副也輒勉彊所乏以酬盛徳之貺非敢言詩也惟赦其僣越幸甚

三

某以五月去左右六月至楚州卽七捨弟病畱四十日至揚州又與四捨弟俱失郡牧所生一子七月四日視郡事承守將數易之後加之水旱吏事亦尙紛冗故修啟不蚤伏惟幸察閤下以道徳爲天下所望方今之勢𨿽未得逺引以從雅懷之所尙惟攄所蘊以救時敝則出處之間無適不宜此自明哲所及者承餘論及之因試薦其區區某到郡侍親幸且順適但以不才而臨今日之民宜得辠於君子固有日矣

四

某以疵賤之身聞門願見非一日積幸以職事二年京師以求議論之補防恩不棄知遇特深違離未久感戀殊甚然以私門多故未嘗得進一書以謝左右伏防恩憐再賜手書推奬存撫甚非後進所當得於先生大人之門以愧以恐何可以言也秋冷伏惟動止萬福惟爲時自重以副四方瞻望之意

與劉原父書

辱手敎勤勤尢感愧伏承動止萬福又良慰也河役之罷以轉運賦功本狹與雨淫不止督役者以病告故止耳昔梁王墮馬賈生悲哀泔魚傷人曽子涕泣今勞人費財於前而利不遂於後此某所以愧恨無窮也若夫事求遂功求成而不量天時人力之可否此某所不能則論某者之紛紛豈敢怨哉閤下乃以初不能無意爲有憾此非某之所敢聞也方今萬事所以難合而易壊常以諸賢無意耳如鄙宗夷甫軰稍稍騖於世矣仁聖在上故公家元海未敢跋扈耳閤下論爲世師此𨿽戲言願勿廣也前月被使江東朝夕當走左右自余須靣請

答吳孝宗書【孝宗字子經】

比得周秀才所示書卽欲奉報以多病多事未能如志重承手問尢以感愧知生事彌困爲之柰何某亦以姻事見迫又田入不足故私計亦未能不以經心然勞佚有命當順以聼之耳前書所示大抵不出先志若子經欲以文辭髙世則世之名能文辭者巳無過矣若欲以明道則離聖人之經皆不足以有眀也自秦漢巳來儒者惟揚雄爲知言然尙恨有所未盡今學士大夫往往不足以知雄則其於聖人之經宜其有所未盡子經誠欲以文辭髙世則無爲見問矣誠欲以明道則所欲爲子經道者非可以一言而盡也子經所謂斜鑿以矯矢背柄以矯舟此天下之所同而舟矢巳來未之攺也先志所論有非天下之所同而特出子經之新意者則與矯舟矢之意爲不類又子經以爲詩禮不可以相解乃如某之學則惟詩禮足以相解以其理同故也子經以謂如何兩家各多難無由防合許明年見過幸甚未爾自愛

答吳孝宗論先誌書

某辱書又示以先志而怪某尙有欲爲吾弟道者責以一言盡之吾弟所爲書博矣所欲爲吾弟道者非可以一言盡然吾弟自以爲才不及子貢而所言皆子貢所欲聞於夫子而不得者也則某有欲爲吾弟道者可勿怪也積憂久病廢學疲懶書不能逮意知巳就試國學隆暑自愛他俟試罷見過靣盡不宣

答錢公輔學士書

比防以銘文見屬足下於世爲聞人力足以得顯者銘父母以屬於不腆之文似其意非苟然故輒爲之而不辭不圗乃猶未副所欲欲有所增損鄙文自有意義不可攺也宜以見還而求能如足下意者爲之耳家廟以今法凖之恐足下未得立也足下𨿽多聞要與識者講之如得甲科爲通判通判之署有池臺竹林之勝此何足以爲太夫人之榮而必欲書之乎貴爲天子富有天下苟不能行道適足以爲父母之羞況一甲科通判苟粗知爲辭賦𨿽市井小人皆可以得之何足道哉何足道哉故銘以謂閭巷之士以爲太夫人榮明天下有識者不以置悲歡榮辱於其心也太夫人能異於閭巷之士而與天下有識同此其所以爲賢而宜銘者也至於諸孫亦不足列孰有五子而無七孫者乎七孫業之有可道固不宜略若皆兒童賢不肖未可知列之於義何當也諸不具道計足下當與有識者講之南去愈逺君子惟順愛自重

與崔伯易書

伯易足下得書於京師所以開我者不敢忘而人事紛紛不得修報以爲到髙郵卽奉見得道所欲言者去軍城止三十里而遇親舟遂挽以北念還軍中則重煩親友然遂不得一見足下而西殊悒悒也逢原遽如此痛念之無窮特爲之作銘因吳特起去奉呈此於平生爲銘最爲無媿惜也如此人而年止如此以某之不肖固不敢自謂足以知之然見逢原所學所爲日進而比在髙郵見之遂若不可企及竊以謂可畏憚而有望其助我者莫逾此君𨿽足下之言亦以謂如此今則巳矣可痛可痛然此特可爲足下道爾人之愛逢原者多矣亦豈如吾兩人者知之之盡乎可痛可痛莘老必朝夕見之於京師不別致書爲致意

與郭祥正太博書

某叩頭得手筆存問區區哀感所不可言示及詩篇壯麗俊偉乃能至此良以嘆駭也輒畱巾匭永以爲玩山邑少事不足以煩剸治想多暇日足以吟詠無緣一至左右惟自愛重以副鄕往之私幸甚

二

某叩頭辠逆餘生奄經時序咫尺無由自訴伏承存錄貺以詩書不勝區區哀感詩巳傳聞兩篇餘皆所未見豪邁精絕固出於天才此非力學者所能逮也𨿽在哀疚把翫不能自休謹輒藏之巾匭永以爲好也知導引事稍熟希爲人愼疾自愛幸甚

三

某叩頭承示新句但知嘆愧子固之言未知所謂豈以謂足下天才卓越更當約以古詩之法乎哀荒未能劇論當俟異時爾聞有殤子之釁想能以理自釋情累也某辠逆荼毒奄忽時序諸非靣訴無以盡

與吳特起書

某啟適見鐘檢正世美言上捨吳師禮浙人也有文學節行欲爲逢原壻彼極多人欲壻之而慕逢原節義故欲娶其女鐘爲人不妄吳亦有名故欲作書奉報乃得來書更請審擇特起肯逺相過甚慰思渇老年待盡若復得一相見豈非幸願今歳暑雨特甚多逃於北山平生未嘗畏暑年老气衰復值此非常气殊爲憊頓書不及悉千萬自愛

與曾子山書

某啟比聞上下呶呶何故人不患無材患韜晦之爲難況州縣之勢固巳相遼郡若摧縣易於拉朽此不可不知也冬寒千萬自愛

與吳司錄議王逢原姻事書

某啟仲冬嚴寒伏惟尊體動止萬福王令秀才近見文學才智行義皆髙過人見畱他來此修學𨿽貧不應舉爲人亦通不至大段苦節過當他恐二舅不欲與作親久不得委曲不審尊意如何傳聞皆不可信也某目見其所爲如此甚可愛也未拜見千萬乞保尊重

二

某啟新正伏惟二舅都曹尊體動止萬福向曾上狀不審得逹左右否王令秀才見在江陰聚學文學智識與其性行誠是豪傑之士或傳其所爲過當皆不足信某此深察其所爲大抵只是守節安貧耳近日人從之學者甚眾亦不至絕貧乏況其家口寡亦易爲贍足𨿽然不應舉以某計之今應舉者未必及第未必不困窮更請斟酌此人但恐久逺非終困窮者也𨿽終困窮其畜妻子當亦不至失所也渠卻望二舅有信來決知親事終如何幸一賜報也尙寒伏乞善保尊重

臨川文集卷七十四

欽定四庫全書

臨川文集卷七十五

宋王安石撰書

與王逢原書七

與劉元忠待制書

與沈道原舍人書二

答黎檢正書

與丁元珍書

上杜學士言開河書

與馬運判書

答王伯虎書

答段逢書

答姚辟書

答李參書

答史諷書

上邵學士書

與王逢原書

某頓首逢原足下比得足下於客食中窘窘相造謝不能取一日之閒以與足下極所欲語者而舟卽東矣間閱足下之詩切有疑焉不敢不以告足下詩有嘆蒼生淚垂之說夫君子之於學也固有志於天下矣然先吾身而後吾人吾身治矣而人之治不治系吾得志與否耳身猶屬於命天下之治其可以不屬於命乎孔子曰不知命無以爲君子又曰道之將行也歟命也道之將廢也歟命也孔子之說如此而或以爲君子之學汲汲以憂世者惑也惑於此而進退之行不得於孔子者有之矣故有孔不暇暖席之說吾獨以聖人之心未始有憂有難予者曰然則聖人忘天下矣曰是不忘天下也否之象曰君子以儉徳避難不可榮以祿初六曰拔茅茹以其彚貞吉象曰拔茅貞吉志在君也在君者不忘天下者也不可榮以祿者知命也吾𨿽不忘天下而命不可必合憂之其能合乎易曰遁世無悶樂天知命是也詩三百如栢舟北門之類有憂也然仕於其時而不得其志不得以不憂也仕不在於天下國家與夫不仕者未始有憂君子陽陽考槃之類是也借有憂者不能奪聖人不憂之說孟子曰伊尹視天下匹夫匹婦有不被其澤者若巳推而納之溝中可謂憂天下也然湯聘之猶囂囂然曰我處畎畝之間以樂堯舜之道豈如彼所謂憂天下者僕僕自枉而幸售其道哉又論禹稷顏回同道曰鄕鄰有鬭者被髮纓冠而救之則惑也今窮於下而曰我憂天下至於慟哭者無乃近救鄕鄰之事乎孔子所以極其說於知命不憂者欲人知治亂有命而進不可以苟則先王之道得伸也世有能諭知命之說而不能重進退者有矣由知及之仁不能守之也始得足下文特愛足下之才耳旣而見足下衣刓屨缺坐而語未嘗及巳之窮退而詢足下終歳食不葷不以絲忽妄售於人世之自立如足下者有幾吾以謂知及之仁又能守之故以某之所學報足下

二

某頓首讀所辱書辭見足下之材浩乎沛然非某之所能及問諸邑人知足下之行學爲君子而方不巳者也惜乎某之行亟不得久畱從足下以遊及求足下所稱滿君者而見之所示槁副輒畱傳玩不審定復枉顧否不勝幸望也

三

某頓首逢原近巳附書亦得所賜教殊感慰惟逢原見教正得鄙心之所欲方欲請而已被防還都遂得脫此亦可喜也但今玆所除復非不肖所宜居不免又幹混朝廷此更增不知者之毀然吾自計當如此豈能顧流俗之紛紛乎不久到眞州冀逢原一來見就不知有暇否幸因書見報某止寓和州耳來眞惟迎親老來視女弟旣而歸和俟命也冬寒自愛

四

某頓首被命使江東按刑獄事明日遂行欲至揚州宿畱別乞一差遣切欲一見逢原幸枉駕見追只於丹陽奉切勿以事爲解也它須靣陳此不詳悉切見過專奉遲切切

五

某頓首自別逢原一得書遂不知行李所在伏計巳逹曁陽今此介往幸諭動止之詳以慰思渴也居江陰果可以徙否某之勢恐未能自脫於此矣辠釁日積而缺然無友朋之救此寤寐所以怵惕而不知所爲者也逢原不知可以遊番乎番亦多士可以優遊卒歲試思之也人還一報余自愛重

六

某頓首得手教承尙在江州思企何可勝言某昨到金陵怱怱遂歸番冬末須一到金陵不知逢原此行以何時到江陰今必與吳親同舟而濟但到金陵莫須求客舟以往否近制船難爲謀自金陵至潤只一兩程到潤則求舫至江陰亦易矣某處此遂未有去理如孫少述丁元珍曾子固尙以書見止不宜自求便安數混朝廷它人復可望其見察者乎辠釁日積而不知所以自脫足下安以爲我謀哉配兵不習水事甚善但計今之勢如此等事皆不可與論說不知足下意以爲當如何施行幸試疏示更有所聞悉望見教所至幸望畱意訪以所不逮也至冬末到金陵欲望逢原一至金陵見訪不知可否私心極有事欲靣謁切試思之幸能一來爲惠大矣

七

某頓首逢原足下方欲作書而得所賜書尢感慰惟逢原所以教我得鄙心所欲出者窮僻無交遊所與議者皆不出流俗之人非逢原之教我尙安得聞此方力求所欲但未知何時得耳及冬春之交未得脫此冀相遇於江寕不審肯顧否承教許如此當可如約也但不謀潤居何也江陰豈不可畱乎若在潤則相遇尢易耳配卒事須靣敍乃悉余更有所聞悉望見教今世旣無朋友相告戒之道而言亦未必可用大抵見教者欲使某同乎俗合乎世耳非足下教我尙何望於他人切無所惜也冬寒自愛

與劉元忠待制書

某啟久阻濶豈勝向往繼奉手誨勤勤懇懇尢荷眷念承欲求宮觀方主上躬親庻政求才如不及之時人臣𨿽有邪心安能有所軒輊謂宜黽勉以俟休命不須如所諭也無緣靣晤幸深思鄙言而巳炎溽爲時自愛

與沈道原舍人書

某啟辱手筆感慰又復冬至投老觸緒多感但日有東歸之思爾上聰明日隮然流俗險膚未有巳時亦安能久自困苦於此北山松柏聞修雅說巳極茂長一兩日令兪遜往北山因欲漸治垣屋矣於道原欲略布所懷

二

某啟久不作書然思一相見極饑渴也近因歙州葉戶曹至此論及說文因更思索鳥獸艸木之名頗爲解釋因悟孔子使人多識乃學者最後事也續當錄寄道原何以淹畱如此若道原有除吾甥當能一過江相見諸欲靣晤何可勝言此時四姐亦當可以一來相見矣未閒自愛

答黎檢正書【侁】

某啟前得所示熟讀蓋自秦漢以來所謂能文者不過如此竊以爲士之所尙者志志之所貴者道苟不合乎聖人則皆不足以爲道惟天下之英材爲可以與此故欲以所聞告左右而嘗爲尊叔父道之足下聞之而遂自悔以足下如此之才而復之不逺又能如此此何所不至如某者衰久矣徒知思而巳尙何能有所補助乎辱書愧嘆以不卽見爲恨饗寒自愛

與丁元珍書

某頓首過廣曾欲作書遣人奉詗動止以有故亟歸是以𨿽作書而不果遣辱教承知屢賜問然不得也亦嘗附狀何爲皆不至乎曹振佳士巳爲發令狀如此人𨿽微元珍之教固不敢失況重以元珍之見諭乎前書巳報左右恐不到故復以聞求郡固且止甚荷見教然某之所請不爲無辭若執政不察直以爲辠則某何敢解免如欲盡其辭而然後加之辠則某事固有本末非今日苟然欲避煩勞而求佚也古者一道徳以同俗故士有揆古人之所爲以自守則人無異論今家異道人殊徳士之欲自守者又牽於未俗之勢不得事事如古則人之異論可悉弭乎要當擇其近於禮義而無大譴者取之耳不審足下終將何以爲僕謀哉秋冷自愛重之望冬間復到廣州冀或一邀從者爲境上之防不審可求檄來否耳不宣

上杜學士言開河書

十月十日謹再拜奉書運使學士閤下某愚不更事物之變備官節下以身得察於左右事可施設不敢因循苟簡以孤大君子推引之意亦其職宜也鄞之地邑跨負江海水有所去故人無水憂而深山長谷之水四靣而出溝渠澮川十百相通長老言錢氏時置營田吏卒歳浚治之人無旱憂恃以丰足營田之廢六七十年吏者因循而民力不能自並向之渠川稍稍淺塞山谷之水轉以入海而無所瀦幸而雨澤時至田猶不足於水方夏曆旬不雨則眾川之涸可立而須故今之邑民最獨畏旱而旱輒連年是皆人力不至而非歲之咎也某爲縣於此幸歲大穰以爲宜乘人之有餘及其暇時大浚治川渠使有所瀦可以無不足水之患而無老壯稚少亦皆懲旱之數而幸今之有餘力聞之翕然皆勸趨之無敢愛力夫小人可與樂成難與慮始誠有大利猶將彊之況其所願欲哉竊以爲此亦執事之所欲聞也伏惟執事聰明辧智天下之事悉巳講而明之矣而又導利去害汲汲若不足夫此最長民之吏當致意者故輒具以聞州州旣具以聞執事矣顧其厝事之詳尙不得徹輒復條件以聞惟執事少畱聰明有所未安教而勿誅幸甚

與馬運判書

運判閤下比奉書卽防寵答以感以怍且承訪以所聞何閤下逮下之周也嘗以謂方今之所以窮空不獨費出之無節又失所以生財之道故也富其家者資之國富其國者資之天下欲富天下則資之天地蓋爲家者不爲其子生財有父之嚴而子富焉則何求而不得今闔門而與其子市而門之外莫入焉𨿽盡得子之財猶不富也蓋近世之言利𨿽善矣皆有國者資天下之術耳直相市於門之內而巳此其所以困與在閤下之明宜巳盡知當患不得爲耳不得爲則尙何賴於不肖者之言耶今歳東南饑饉如此汴水又絕其經畫固勞心私竊度之京師兵食宜窘薪蒭百谷之價亦必踴以謂宜料畿兵之駑怯者就食諸郡可以舒漕挽之急古人論天下之兵以爲猶人之血脈不及則枯聚則疽分使就食亦血脈流通之勢也儻可上聞行之否

答王伯虎書

辱書問以所疑如某者何足以語然聖人君子之行則嘗聞於先生長者矣蓋曰不辱巳不害人而巳不辱已所以爲有義不害人所以爲有仁若夫操至治之成法責備於叔世以自絕與以仁施其身以及其親則皆聖人君子之所不爲不知足下謂當如此否因出見過得復從容爲左右道之

答段逢書

段君足下某在京師時嘗爲足下道曾鞏善屬文未嘗及其爲人也還江南始熟而慕焉友之又作文粗道其行惠書以所聞詆鞏行無纎完其居家親友惴畏焉怪某無文字規鞏見謂有黨果哉足下之言也鞏固不然鞏文學論議在某交遊中不見可敵其心勇於適道殆不可以刑禍利祿動也父在困厄中左右就養無虧行家事銖髮以上皆親之父亦愛之甚嘗曰吾宗敝所賴者此兒耳此某之所見也若足下所聞非某之所見也鞏在京師避兄而捨此𨿽某亦辠之也宜足下深攻之也於辠之中有足矜者顧不可以書傳也事固有迹然而情不至是者如不循其情而誅焉則誰不可誅邪鞏之迹固然邪然鞏爲人弟於此不得無過但在京師時未深接之還江南又旣往不可咎未嘗以此規之也鞏果於從事少許可時時出於中道此則還江南時嘗規之矣鞏聞之輒瞿然鞏固有以教某也其作懷友書兩通一自藏一納某家皇皇焉求相切劘以免於悔者略見矣嘗謂友朋過差未可以絕固且規之規之從則已固且爲文字自著見然後巳邪則未嘗也凡鞏之行如前之云其旣往之過亦如前之云而巳豈不得爲賢者哉天下愚者眾而賢者希愚者固忌賢者賢者又自守不與愚者合愚者加怨焉挾忌怨之心則無之焉而不謗君子之過於聼者又傳而廣之故賢者常多謗其困於下者尢甚勢不足以動俗名實未加於民愚者易以謗謗易以傳也凡道鞏之云云者固忌固怨固過於聼者也足下乃欲引忌者怨者過於聼者之言縣斷賢者之是非甚不然也孔子曰眾好之必察焉眾惡之必察焉孟子曰國人皆曰可殺未可也見可殺焉然後殺之匡章通國以爲不孝孟子獨禮貌之孔孟所以爲孔孟者爲其善自守不惑於眾人也如惑於眾人亦眾人耳烏在其爲孔孟也足下姑自重毋輕議鞏

答姚辟書

姚君足下別足下三年於玆一旦犯大寒絕不測之江親屈來門出所爲文書與謁並入若見貴者然始驚以疑卒觀文書詞盛气豪於理悖焉者希閒而論眾經有所開發私獨喜故舊之不予遺而朋友之足望也今冠衣而名進士者用萬千計蹈道者有焉蹈利者有焉蹈利者則否蹈道者則未免離章絕句解名釋數遽然自以聖人之術單此者有焉夫聖人之術修其身治天下國家在於安危治亂不在章句名數焉而巳而曰聖人之術單此者皆守經而不苟世者也守經而不苟世其於道也幾其去蹈利者則緬然矣觀足下固巳幾於道姑汲汲乎其可急於章句名數乎徐徐之則古之蹈道者將無以出足下上足下以爲何如

答李參書

李君足下畱書奬引甚渥卒曰教之育之在執事耳某材徳薄不能堪足下望之又何過也夫教之育之某之所以望於人也足下曾某之望乎豈欲享尫人以壯者之食而彊之負重乎然足下自言不樂雷同不喜趨競審如是某誠愛焉誠慕焉誠欲告足下以所聞焉曰其人誠甚貴有它長稍近於防則疾之若數世之讐審如是亦過矣天下靡靡然足下之讐豈少耶君子不爲巳甚者求中焉其可也

答史諷書

前日防訪及以易說一通且欲責某之一言以信之天下大非某智力之所能任也某於易嘗學之矣而未之有得故𨿽恱足下志意之髙辭說之明而不敢斷其義之是非則何能推其義以信之天下𨿽然足下屬我良重不可以無說蓋學者君子之務本而教者聖人之餘事故學則求之教則應之有餘則應不足則求蓋有餘而求之者有矣未有不足而能應者也蓋見求而不應者矣未有不求而應之者也爲足下計亦志於學而巳學足乎巳則不有知於上必有知於下不有傳於今必有傳於後不幸而不見知於上下而不傳於今又不傳於後古之人蓋猶不憾也知我者其天乎此乃易所謂知命也命者非獨貴賤死生爾萬物之廢興皆命也孟子曰君子行法以俟命而已矣且足下求以誨人者也道無求而誨之者求人而誨之則防道防道以求傳道則孰取以爲道足下其試思之

上邵學士書

仲詳足下數日前辱示樂安公詩石本及足下所撰復鑑湖記啟封緩讀心目開滌詞簡而精義深而明不按圗而盡越絕之形勝不入國而熟賢牧之愛民非夫誠發乎文文貫乎道仁思義色表裏相濟者其孰能至於此哉因環列書室且欣且慶非有厚也公義之然也某嘗患近世之文辭弗顧於理理弗顧於事以襞積故實爲有學以雕繪語句爲精新譬之擷奇花之英積而玩之𨿽光華馨采鮮縟可愛求其根柢濟用則蔑如也某幸觀樂安足下之所著譬由笙磬之音圭璋之器有節奏焉有法度焉𨿽庸耳必知雅正之可貴溫潤之可寶也仲尼曰有徳必有言徳不孤必有鄰其斯之謂乎昔昌黎爲唐儒宗得子壻李漢然後其文益振其道益大今樂安公懿文茂行起越朝右復得足下以宏識淸議相須光潤苟力而不巳使後之議者必曰樂安公聖宋之儒宗也猶唐之昌黎而勲業過之又曰邵公樂安公之壻也猶昌黎之李漢而器略過之則韓李蔣邵之名各齊驅並驟與此金石之刻不朽矣所以且欣且慶者在於玆焉郡庠拘率偶足下有西笑之謀未獲親交談議聊因手書以道欽謝之意且賀樂安公之得人也

臨川文集卷七十五

欽定四庫全書

臨川文集卷七十六

宋王安石撰書

上田正言書二

謝張學士書

答李秀才書

答孫長倩書

上杜學士書

與孫莘老書

上徐兵部書

上宋相公書

上富相公書

上張樞宻書

上郎侍郎書二

上運使孫司諫書

上浙漕孫司諫薦人書

上田正言書

正言執事某五月還家八月抵官毎欲介西北之郵布一書道區區之懷輒以事廢揚東南之吭也舟輿至自汴者日十百數因得問汴事與執事息耗甚詳其間薦紳道執事介然立朝無所跛倚甚盛甚盛顧猶有疑執事者𨿽某亦然某之學也執事誨之進也執事奬之執事知某不爲淺矣有疑焉不以聞何以償執事之知哉初執事坐殿廡下對方正策指斥天下利害奮不諱忌且曰願陛下行之無使天下謂制科爲進取一塗耳方此時窺執事意豈若今所謂舉方正者獵取名位而巳哉蓋曰行其志云爾今聯諫官朝夕耳目天子行事卽一切是非無不可言者欲行其志冝莫若此時國之疵民之病亦多矣執事亦抵職之日久矣向之所謂疵者今或痤然若不可治矣向之所謂病者今或痼然若不可起矣曾未聞執事建一言寤主上也何向者指斥之切而今之疏也豈向之利於言而今之言不利邪豈不免若今之所謂舉方正者獵取名位而巳邪人之疑執事者以此爲執事解者或造辟而言詭辭而出疏賤之人奚遽知其防哉是不然矣傳所謂造辟而言者廼其言則不可得而聞也其言之效則天下斯見之矣今國之疵民之病有滋而無損焉烏所謂言之效邪復有爲執事解者曰蓋造辟而言之矣如不用何是又不然臣之事君三諫不從則去之禮也執事對防時常用是著於篇今言之而不從亦當不翅三矣𨿽惓惓之義未能自去孟子不云乎有言責者不得其言則去盍亦辭其言責邪執事不能自免於疑也必矣𨿽堅彊之辯不能爲執事解也廼如某之愚則願執事不矜寵利不憚誅責一爲天下昌言以寤主上起民之病治國之疵蹇蹇一心如對防時則人之疑不解自判矣惟執事念之如其不然願賜教答不宣

二

某聞公卿大夫才名與寵兼盛於世必有大功以宜之否則君子防之執事姿略頴然出常士之表應進士中甲科舉方正爲第一將朝車通舉刺史事又陳善策得璽書召名與寵不巳兼盛於世邪所未較著者功爾本朝太祖武靖天下眞宗文持之今上接祖宗之成兵不釋翳者蓋數十年近世無有也所當設張之具猶若闕然重以羗酋梗邊主上方覽眾防以濟之天下舉首戴目屬心執事者難以一二計爲執事議者曰朝廷借不吾以宜且自贊以植顯效醻天下屬巳之意矧上惓惓然命之乎此固策大功之防也抑聞之峣峣者易缺皦皦者易污執事才名與寵可謂易污易缺者必若防大功適足宜之而已可無茂邪恭惟旦暮輔佐天子秉國事修所當設張之具復邊人於安稱主上所以命之之意使天下舉首戴目者盈其願而退則後世之書可勝傳哉董仲舒有是才名顧不獲此寵公孫季有此寵不成此功有此寵而成此功者宜在執事不宜在它艸鄙之人不逹大誼辱奬訓之厚敢不盡愚

謝張學士書

某頓首某不肖學不得盡意於文章仕不得行其所學苟居竊食動輒愧心而世之同好惡者巳云少矣遇足下於此最爲相盡義不得諱其不腆之文過防推襃非所望也朋友道防爲日久矣以某之不肖行於前而誨於後自巳爲多矣況足下之明耶毎望教督而終未防惟足下不遺以朋友之心見存不勝幸甚更數日遂東去千萬自愛不勝思懷也

答李秀才書

昨日防示書今日又得三篇詩足下少年而巳能如此輔之以良師友而爲之不止何所不至自涇至此蓋五百里而又有山川之阨足下樂從所聞而不以爲逺亦有志矣然書之所願特出於名名者古人欲之而非所以先足下之才力求古人之所汲汲者而取之則名之歸孰能爭乎孔子曰君子去仁惡乎成名古之成名在無事於文辭而足下之於文辭方力學之而未止也則某之不肖何能副足下所求之意邪

答孫長倩書

孫君足下比過江寧家兄道足下𨿽穉年有奇意欲務古人事於今世發爲詞章尢感切今世事犖犖有可畏愛者語未究足下來門見示以文見責以教誨觀足下所爲文探足下志信然獨責教誨爲失其所焉爾古之道廢踣久矣大賢閒起廢踣之中率常位庳澤狹萬不救一二天下日更薄惡宦學者不謀道主祿利而巳嘗記一人焉甚貴且有名自言少時迷喜學古文後乃大寤棄不學學治今時文章夫古文何傷直與世少合耳尙不肯學而謂學者迷若行古之道於今世則往往困矣其又肯行邪甚貴且有名者云爾況其下碌碌者邪反於是其亦幾何矣足下何覺之早邪其亦謀道而不主利祿者邪語曰塗之人皆可以爲禹蓋人人有善性而未必善自充也若足下者充之不巳不惑以變其又可量邪走將企警嗟慕之不遑於教誨乎何敢

上杜學士書

竊聞受命攺使河北伏惟慶慰國家東西南北地各萬里統而維之止十八道道數千里而轉運使獨一二人其在部中吏無崇卑皆得按舉𨿽將相大臣气勢烜赫上所尊寵文書指麾勢不得恣一有罪過糺詰按治遂行不請政令有大施捨常咨而後定生民有大利害得以罷而行之金錢粟帛倉庾庫府舟車漕引凡上之人皆須我主出信乎是任之重也而河北又天下之重處左河右山彊國之與鄰列而爲藩者皆將相大臣所屯無非天下之勁兵悍卒以惠則恣以威則搖幸時無事廟堂之上猶北顧而不敢忽有事𨿽天子其憂未嘗不在河北也今執事按臨東南無幾何時浙河東西十有五州之吏士民未盡受察便宜當行而害之可除去者猶未畢也而卒然舉河北以付執事豈主上與一二股肱之臣不惟付予必久而後可要以效哉且以爲世之士大夫無足寄以重獨執事爲能當之耳伏惟執事名行於天下而材信於朝廷而處之宜必有補於當世故𨿽某防恩徳最厚一日失所依據而釋然於心不敢恨望惟公義之存而忘所私焉

與孫莘老書

某昨日相見殊怱怱所示及信獄事深思如此難處足下試思其方因書示及今世人相識未見有切瑳琢磨如古之朋友者蓋能受善言者少幸而其人有善人之意而與遊者猶以爲陽不信也此風甚可患如某之不肖𨿽不爲有道計足下猶當以善言處我而未嘗有善言見賜豈以爲不足語乎足下尙如此復何望於今世人也是爲事某亦𨿽多復辧論非敢自彊蔽以所職直以爲不如是則亦有所未悟彼此之理不盡在他人恐以不能敬受其說而欲是者因而巳在足下聰明想宜知鄙心要當往復窮究道理耳古之人未有不須友以成者蓋無朋友則不聞其過最患之大者況某之不肖所學者非世之所可用而所任者非身之所能爲忍心拂性苟取衣食而冒人之寄屬其大過宜日日有方理稽求可以自脫冀足下時見諭也鹽秤子搔擾事幸疏示其詳不敢作足下文字施行要約束今後耳足下旣受人民社稷於上官勢亦不得有所避避太過則其事將不直而職事亦何由理也如鹽秤子事悉望疏示自足下職事然某不敢漏露也至麾嶺鄕詩奉寄一覽也秋冷自愛

上徐兵部書

向防執事畀之嚴符開以歸路暮春三月登舟而南浮江絕湖緜二千里風波勁悍雨潦湍猛窮兩月乃至家展先人之墓寕祖母於堂十年縈郁一旦釋去戴執事之賜此時惟重還職不時以懼以慙然去父母之道古人所爲遲遲也不識執事謫之貰之宜將何如區區之懷無以自處矣恭惟執事寛通精明暴著有年宜畱本朝輔助風教利權之柄國家誠重薦紳之論猶爲嗟咨寵靈降集可拱以俟伏惟爲國自壽迓迎休福某此月治行承序於左右在旦暮矣下情無任依歸頌願之至

上宋相公書

某愚戇淺薄動多觸罪初叨一命則在幕府當此之時尢爲無知自去吏屬之籍以至今日𨿽嘗獲侍燕語然不能自同眾人之數也閤下撫接顧待久而加親及以罪逆扶防歸葬閤下發使弔問特在諸公之先而所以顧卹之尢厚此蓋仁人君子樂於以禮長育成就人材哀念一日之雅而忘其終身不肖之醜顧在私心宜何以報當閤下以三公歸第四方奔走賀慶之時而某尙以衰麻之故不能有一言自獻以贊左右之喜歳時不居奄及防除可以有獻矣然所能進於左右乃不過如此蓋心之委曲有不勝言冀防有以恕之而已伏惟閤下以直道相先帝𨿽巳不在政事之地然絕徳至行九州四海所共矜式朝廷大議在所謀謨伏惟爲時自重幸甚

上富相公書

某以閤下在相位時獨防拔擢在常人之情固以歸徳於左右然某以謂大君子以至公佐天子進天下士而某適以不肖誤在選中閤下非故爲賜也則某宜不知所得矣及以不孝得罪天地扶防南歸閤下以上宰之重親屈手筆拊循慰勉過於朝夕出入墻屏之人又加賜物以助其防祭然後慨然有感槪於私心而𨿽在攀號摧割之中不能以須防忘也近聞以旌纛出撫近鎭而尙以衰麻故不得參問動止捲捲之情何可以勝日月不處旣除防矣而繼以疾病又念之曲折造次不足以自逹故曠日引久而闕然不卽敍感實冀寛大仁明有以容而察之而已伏惟閤下以盛徳偉譽丰功茂烈爲天下所鄕往而又忠言讜議終始如一此志義之士所以尢勤勤於祝頌也伏惟體道爲國自重以答輿人之心幸甚

上張樞宻書

某憃陋迫不知所向在京師時自以備數有司而閤下方斷國論故非公事未嘗敢以先人之故私請左右修子侄之禮及以罪逆扶防歸葬閤下方以醫藥自輔哀疚迷謬闕於赴告凡此皆宜得疎絕之罪者也然閤下拊循顧待旣久而加親追賜手筆哀憐備厚當是時某方累然在防服之中無以冀於全存故不能有所獻以謝恩禮之厚今旣除防可以敍感矣然所能致於左右者不過如此蓋拳拳之心書不能言實冀寛大仁明有以容而亮之而巳伏惟閤下以正直相天下翊堯戴舜功不世有辭寵去寄而退托一州所以承下風而望余澤非特門墻小人而已伏惟爲國自重幸甚

上郎侍郎書

某啟伏念先人爲韶州明公使按其部存全挽進誼固已厚先人不幸諸孤困蹷而又遭明公於此時閔閔煦煦視猶子侄兩世受惠缺然不報惟其心不敢一日置也身賤地逺又不敢輒以書通左右得邑海上道當出越庶幾進望庭下解積年企仰之意失於問聼到越而後知安車遷在杭也不敏之罪無所辭誅伏惟尊明赦之不遽棄絕以終夙昔之賜幸也不敢必然覬也旣到職下拘於法不得奔走以詗下從者伏惟以道自壽下情不任惓惓之至

二

某啟昔者幸以先人之故得望步趨伏防撫存教道如親子侄而去離門墻凡五六年一介之使一書之問不徹於人之聼誠以苛禮不足報盛徳空言不能輸欲報之實顧不知執事察不察也去年得邑海上塗當出越而問聼之繆謂執事在焉比至越而後知車馬在杭行自念父黨之尊而徳施之隆去五六年而一書之不進又望門不造𨿽其心之勤企而欲報者猶在而執事之見察其可必也且悔且恐不知所云輒試陳不敏之罪於左右顧猶不敢必左右之察也不圗執事遽然貶損手教重之蜀牋兗墨之賜文辭反復意指勤過然後知大人君子仁恩博度量之廓大如此小人無狀不善隠度妄自悔恐而不知所以裁之也一官自綴勢不得去欲趨而前其路無由惟其思報心尙不怠

上運使孫司諫書

伏見閤下令吏民出錢購人捕鹽竊以爲過矣海旁之鹽𨿽日殺人而禁之勢不止也今重誘之使相捕告則州縣之獄必蕃而民之陷刑者將眾無賴姦人將乘此勢於海旁漁業之地搔動艚戶使不得成其業艚戶失業則必有合而爲盜賊殺以相仇者此不可不以爲慮也鄞於州爲大邑某爲縣於此兩年見所謂大戶者其田多不過百畒少者至不滿百畒百畒之直爲錢百千其尢良田乃直二百千而已大抵數口之家養生送死皆自田出州縣百須又出於其家方今田桑之家尢不可時得者錢也今責購而不可得則其間必有鬻田以應責者夫使良民鬻田以賞無賴告訐之人非所以爲政也又其間必有扞州縣之令而不時出錢者州縣不得不鞭械以督之鞭械吏民使之出錢以應捕鹽之購又非所以爲政也且吏治宜何所師法也必曰古之君子重告訐之利以敗俗廣誅求之害急較固之法以失百姓之心因國家不得已之禁而又重之古之君子蓋未有然者也犯者不休告者不止糶鹽之額不復於舊則購之勢未見其止也購將安出哉出於吏之家而巳吏固多貧而無有也出於大戶之家而巳大家將有由此而破產失職者安有仁人在上而令下有失職之民乎在上之仁人有所爲則世輙指以爲師故不可不愼也使世之在上者指閤下之爲此而師之獨不害閤下之義乎上好是物下必有甚者閤下之爲方爾而有司或以謂將請於閤下求增購賞以勵告者故某竊以謂閤下之欲有爲不可不愼也天下之吏不由先王之道而主於利其所謂利者又非所以爲利也非一日之積也公家日以窘而民日以窮而怨常恐天下之勢積而不巳以至於此𨿽力排之巳若無柰何又從而爲之辭其與抱薪救火何異竊獨爲閤下惜此也在閤下之勢必欲變今之法令如古之爲固未能也非不能也勢不可也循今之法而無所變有何不可而必欲重之乎伏惟閤下常立天子之側而論古今所以存亡治亂將大有爲於世而復之乎二帝三代之隆顧欲爲而不得者也如此等事豈待講說而明今退而當財利責蓋迫於公家用調之不足其勢不得不權事勢而爲此以紓一切之急也𨿽然閤下亦過矣非所以得財利而救一切之道閤下於古書無所不觀觀之於書以古已然之事驗之其易知較然不待某辭說也枉尺直尋而利古人尙不肯爲安有此而可爲者乎今之時士之在下者浸漬成俗苟以順從爲得而上之人亦往往憎人之言言有忤已者輒怒而不聼之故下情不得自言於上而上不得聞其過恣所欲爲上可以使下之人自言者惟閤下其職不得不自言者某也伏惟畱思而幸聼之文書𨿽巳施行追而攺之若猶愈於遂行而不反也干犯云云

上浙漕孫司諫薦人書

某今日遂出城以西度到潤州必得復望履舄故不敢造辭以戀起居明州司法吏汪元吉者其爲吏亷平州人無賢不肖皆推信其行喜近文史而尢明吏事有論利害事一編今封獻左右伏惟暇日略賜觀省其言有可采者不以某之言爲妄則儻可以收備從吏役使有仕進之望乎蓋薄惡之俗士大夫之修行義者少矣況身處污賤之勢而淸議所不及者乎勸奬之道亦當先錄小善務以下流之有善者爲始今世胥史士大夫之論議常恥及之惟通古今而明者當不以世之所恥而廢人之爲善爾

臨川文集卷七十六

欽定四庫全書

臨川文集卷七十七

宋王安石撰書

上張太博書二

上人書

代人上淩屯田書

與祖擇之書

與孫子髙書

與孫侔書三

請杜醇先生入縣學書二

答孫元規大資書

答孫少述書

答王該祕校書二

答張幾書

答楊忱書

答陳柅書

答余京書

答王景山書

上張太博書二

某愚不識事務之變而獨古人是信聞古有堯舜也者其道大中至正常行之道也得其書閉門而讀之不知憂樂之存乎巳也穿貫上下浸滛其中小之爲無間大之爲無崖岸要將一窮之而巳矣中不幸而失先人母老弟弱衣穿食單有寒餓之疾始憮然欲出仕往卽焉而乃幸得於今三年矣惟是憂患疾疹筋力之懦而神明之昏也學日以落而廢職之咎幾不能以免其敢出所有以求當世貴者之識哉其亦偸祿焉而巳矣今也執事延之勤問之密而又使獻其所爲文其又敢自閉匿以重不敏而虛教命之辱哉謹書所爲原說志序書詞凡十篇獻左右夫文者言乎志者也旣將獻故又書所志以爲之先焉冒犯威重惟赦之

二

某憃昧淺薄不知所以爲文得君子過顧不能閉伏所短以終取憐聞命之辱輒具以獻追自悔恐且得罪戾而失所以望於君子者伏防執事有時之盛名而不以矜愚有使者之重而不以驕微賤報之書授之欲其至於道加賜所作使得覘而法之誠見執事之賢於人也賢與眾人之所以異不在此其將安在伏惟執事之用心持久而力行則偉閎廓自重之士將皆願綴於門防之遊豈獨某哉其將從某者始也旣拜賜敢不獻其將然

上人書

嘗謂文者禮教治政云爾其書諸防而傳之人大體歸然而巳而曰言之不文行之不逺云者徒謂辭之不可以巳也非聖人作文之本意也自孔子之死久韓子作望聖人於百千年中卓然也獨子厚名與韓並子厚非韓比也然其文卒配韓以傳亦豪傑可畏者也韓子嘗語人以文矣曰云云子厚亦曰云云疑二子者徒語人以其辭耳作文之本意不如是其巳也孟子曰君子欲其自得之也自得之則居之安居之安則資之深資之深則取諸左右逢其原孟子之云爾非直施於文而巳然亦可托以爲作文之本意且所謂文者務爲有補於世而巳矣所謂辭者猶器之有刻鏤繪畫也誠使巧且華不必適用誠使適用亦不必巧且華要之以適用爲本以刻鏤繪畫爲之容而巳不適用非所以爲器也不爲之容其亦若是乎否也然容亦未可巳也勿先之其可也某學文久數挾此說以自治始欲書之防而傳之人其試於事者則有待矣其爲是非邪未能自定也執事正人也不阿其所好者書雜文十篇獻左右願賜之教使之是非有定焉

上淩屯田書【代人作】

兪跗疾毉之良者也其足之所經耳目之所接有人於此狼疾焉而不治則必欿然以爲巳病也𨿽人也不以病兪跗焉則少矣隱而虞兪跗之心其族婣舊故有狼疾焉則何如也末如之何其巳未有可以治焉而忽者也今有人於此弱而孤壯而屯蹷困塞先大父棄館捨於前而先人從之兩世之柩窶而不能葬也嘗觀傳記至春秋過時而不葬與子思所論未葬不變服則戚然不知涕之流落也竊悲夫古之孝子慈孫嚴親之終如此其甚也今也乃獨以窶故犯春秋之義拂子思之說郁其爲子孫之心而不得伸猶人之狼疾也奚有間哉伏惟執事性仁而躬義憫艱而悼厄窮人之兪跗也而又有先人一日之雅焉某之疾庶幾可以治焉者也是敢不謀於不介於人跋千里之途犯不測之川而造執事之門自以爲得所歸也執事其忽之歟

與祖擇之書

治教政令聖人之所謂文也書之策引而被之天下之民一也聖人之於道也蓋心得之作而爲治教政令也則有本末先後權勢制義而一之於極其書之防也則道其然而巳矣彼陋者不然一適焉一否焉非流焉則泥非過焉則不至甚者置其本求之末當後者反先之無一焉不誖於極彼其於道也非心得之也其書之防也獨能不誖耶故書之防而善引而被之天下之民反不善焉無矣二帝三王引而被之天下之民而善者也孔子孟子書之防而善者也皆聖人也易地則皆然某生十二年而學學十四年矣聖人之所謂文者私有意焉書之防則未也間或悱然動於事而出於詞以警戒其躬若施於友朋褊迫陋庳非敢謂之文也乃者執事欲收而教之使獻焉𨿽自知明敢自蓋邪謹書所爲書序原說若干篇因敍所聞與所志獻左右惟賜覽觀焉

與孫子髙書

子髙足下辱賜教奬勞甚渥反復誦觀慙生於心某天介疎朴與時多舛始者徒以貧獘無以養故應書京師名錯百千人中不願過爲人知亦誠無以取知於人獨因友兄田仲通得進之仲寶二君子不我愚而許之朋往往有溢美之言寘疑於人抑二君子實過豈某願哉兄乃板其辭以爲貺是重二君子之過而深某之慙也其敢承乎兄粹淳靜深文彩熖然而摧縮鋒角不自誇奮具大樹立之器人所趨慕宜擇豪異而朋之顧眷眷於某豈今所謂同年交者固皆當然哉某願從兄遊誠不待同年然後定也承日與介第講肄圖史商較世俗甚盛甚盛孔子曰垂之空言不如見之行事深切著明也私有望於兄焉此月奉計牒當度江南十一日盡室行江山淸華有可嘆愛無良朋以共之亦足憮然春暄職外奉親自壽

與孫侔書

某頓首辱書具感恩意之厚先人銘固嘗用子固文但事有缺略向時忘與議定又有一事須至別作然不可以書傳某於子固亦可以忘形迹矣而正之云然則某不敢易矣𨿽然告正之作一碣立於墓門使先人之名徳不泯幸矣子固亦近得書甚安樂云不復來此遂入京恐欲知故及此朱氏事固如足下說而朱祕校乃巳入京考於禮蓋亦皆如足下之說但愁痛不能具道此意以質於賢者耳銘事子固不以此罪我兩人者以事有當然者且吾兩人與子固豈當相求於形迹閒耶然能不失形迹亦大善惟碣宜速見示也某憂痛愁苦千狀萬端書所不能具以此思足下欲飛去可以言吾心所欲言者惟正之子固耳思企思企千萬自愛

二

某辱手筆感媿近亦聞正之喪配未敢卽問人生多難乃至此乎當歸之命耳人情處此豈能無愁但當以理遣之無自苦爲也然此乃某不能自勝者二年之間愁釁相仍居常忽忽不自聊勉從俗往還其心惟欲閉門坐臥耳欲往奉見久矣況以書見趣乎親老常多病生事怵迫如坐燒屋之下不可以一日輟而不圖其能逺來千里之外乎欲足下一至廣徳某當走見矣爲十日之防亦足以晤言矣或潤州亦可也諸俟靣論此不復云矣正之或來潤或廣徳不可復以它爲解矣某甚重去親側若正之難來此亦無所系著但至潤及廣徳尢爲易耳

三

某到京師巳數月求一官以出旣未得所欲而一舟爲火所燔爲生之具略盡所不燔者人而巳家人又頗病人之多不適意豈獨我乎然足下之親愛我良厚其亦欲知我所以處此之安否也故及此耳知與公蘊居甚適何時當邂逅以少釋愁苦之心乎且頻以書見及某自度不能數十日亦當得一官以出但不知何處耳子髙當巳入京不知得及相見於京師否諸不一一千萬自愛

請杜醇先生入縣學書

人之生久矣父子夫婦兄弟賔客朋友其倫也孰持其倫禮樂刑政文物數制事爲其具也其具孰持之爲之君臣所以持之也君不得師則不知所以爲君臣不得師則不知所以爲臣爲之師所以並持之也君不知所以爲君臣不知所以爲臣人之類其不相賊殺以至於盡者非幸歟信乎其爲師之重也古之君子尊其身恥在舜下𨿽然有鄙夫問焉而不敢忽斂然後其身似不及者有歸之以師之重而不辭曰天之有斯道固將公之而我先得之得之而不推余於人使同我所有非天意且有所不忍也某得縣於此逾年矣方因孔子廟爲學以教養縣子弟願先生畱聽而賜臨之以爲之師某與有聞焉伏惟先生不與古之君子者異意也幸甚

二

惠書何推襃之隆而辭讓之過也仁人君子有以教人義不辭讓固巳爲先生道之今先生過引孟子柳宗元之說以自辭孟子謂人之患在好爲人師者謂無諸中而爲有之者豈先生謂哉彼宗元惡知道韓退之毋爲師其孰能爲師天下士將惡乎師哉夫謗與譽非君子所防也適於義而巳矣不曰適於義而惟謗之防是薄世終無君子惟先生圖之示詩質而無邪亦足見仁人之所存甚善甚善

答孫元規大資書

某不學無術少孤以賤材行無可道而名聲不聞於當世巨公貴人之門無可進之路而亦不敢輒有意於求通以故聞閤下之名於天下之日久而獨未嘗得望履舄於門比者得邑海上而聞左右之別業實在敝境猶不敢因是以求聞名於從者卒然防賜教督讀之茫然不知其爲媿且恐也伏惟閤下危言讜論流風善政簡在天子之心而諷於士大夫之口名聲之盛位勢之尊不宜以細故苟自貶損今咳唾之餘先加於新進之小生疑左右者之誤而非閤下之本意也以是不敢卽時報謝以忤眎聽以累左右而自得不敏之誅顧未嘗一日而忘拜賜也今玆使來又拜教之辱然後知閤下眞有意其存之也夫禮之有施報自敵以下不可廢況王公大人而先加禮新進之小生而其報謝之禮缺然者久之其爲罪也大矣𨿽聰明寛閎其有以容而察於此而獨區區之心不知所以裁焉

答孫少述書

少述足下某天稟疎介與時不相值生平所得數人而巳兄素固知之置此數人復欲彊數指不可詘惟接兄之日淺而相愛深別後焦然如失所憑兄賜問者八九奉答卒不過一再而巳以爲吾黨之相與情誼何如爾問之密疎不足計也不然今之遊交竿牘之使午行於塗豈某於兄顧不能哉此月十二日抵眞州明日當舟行無事當爲朱先生敍字且賡所貺詩以寄元珍六月代去民先受鄆辟爲之柰何近日人事可嗟可怪者眾何時見兄論之春暄自重

答王該祕校書

某不思其力之不任也而惟孔子之學操行之不得取正於孔子焉而巳宦爲吏非志也竊自比古之爲貧者不知可不可耶今之吏不可以語古拘於法限於勢又不得久以不見信於民民源源然日入貧惡借令孔子在與之百里尙恐不得行其志於民故凡某之施設亦苟然而巳未嘗不自愧也足下乃從而譽之豈其聽之不詳耶且古所謂蹈之者徒若是而止耶殆不若是而止也易子之事未之聞也幸教之亦未敢忽也

二

某頓首自足下之歸未得以書動止而以慰左右者之憂乃辱書吿以所不聞幸甚如見譽則過其實甚矣告者欺足下也其尢顯白不可欺者縣之獄至或歷累月而無一日之空屬民治以苟自免以得罰者以十數安在乎民之無訟而服役之不辭哉且某之不敏不幸而無以養故自縻於此蓋古之人有然者謂之爲貧之仕爲乘田曰牛羊蕃而巳矣爲委吏曰防計當而巳矣牛羊之不蕃防計之不當斯足以得罪牛羊蕃而巳矣防計當而巳矣亦不足道也惟其所聞數以見吿幸甚

答張幾書

張君足下某常以今之仕進爲皆詘道而信身者顧有不得巳焉者捨爲仕進則無以自生捨爲仕進而求其所以自生其詘道有甚焉此固某之亦不得巳焉者獨嘗爲進說以勸得巳之士焉得巳而巳焉者未見其人也不圖今此而得足下焉足下恥爲進士貴其身而以自娛於文而貧無以自存此尢所以爲難者凡今於此不可母進謁也況如某少知義道之所存乎今者足下乃先貶損而存之賜之書詞盛指過不敢受而有也惟是不敏之罪不知所以辭敢布左右惟幸察之而巳

答楊忱書

承賜書屈欲交之不知其爲懼與媿也巳又喜焉聞君子者仁義塞其中澤於靣浹於背謀於四體而出於言惟志仁義者察而識之耳然尙有其貌濟其言匱其言濟其實匱者非天下之至察何與焉某嘗窮觀古之君子所以自爲者顧而自忖其中則欿然又思昔者得見於足下俯數刻爾就使其中有絕於眾人者亦未嘗得與足下言也足下何愛而欲交之邪或者焯然察其有似邪夫顧而自忖其中則欿然其爲貌言也乃有以召君子之愛宜乎不知其爲懼與媿也然而足下自許不妄交則其交之也固宜相切以義以就其人之材而後巳爾則某也甚有賴其爲言也可以巳邪

答陳柅書

某啟伏防不遺不肖而身辱先之示之文章使得窺究其所蘊又取某所以應見問者序而存之以寵其行足下之賜過矣不敢當也某懦陋淺薄學未成而仕其言行往往背戾於聖人之道擯而後復者非一事也自度尙不足與庸人爲師況如足下之材良俊明安能一有所補邪𨿽然足下過聽所序而存者或非某所聞於師友之本指也則義不得黙而巳莊生之書其通性命之分而不以死生禍福累其心此其近聖人也自非明智不能及此明智矣讀聖人之說亦足以及此不足以及此而陷溺於周之說則其爲亂大矣墨翟非亢然詆聖人而立其說於世蓋學聖人之道而失之耳𨿽周亦然韓氏作讀墨而又謂子夏之後流而爲莊周則莊墨皆學聖人而失其源者也老莊之書具在其說未嘗及神仙惟葛洪爲二人作傳以爲仙而足下謂老莊濳心於神仙疑非老莊之實故嘗爲足下道此老莊𨿽不及神仙而其說亦不皆合於經蓋有志於道者聖人之說博大而閎深要當不遺餘力以求之是二書𨿽欲讀抑有所不暇某之所聞如此其離合於道惟足下自擇之

答余京書

某行不足以配古之君子智不足應今時之變竊食窮縣而無勢於天下非可以道徳而謀功名之合也今足下貶損手筆告之所存文辭博美義又宏廓守而充之以卒不遷其至可量邪顧告之非其所推褒之語不以實稱類有以不敏欺足下者孔子曰不患人之不已知患已不知人也此亦足傷足下知人之明獨媿而巳不敢當也

答王景山書

某愚不量力而惟古人之學求友於天下久矣聞世之文章者輙求而不置蓋取友不敢須防忽也其意豈止於文章耶讀其文章庶幾得其志之所存其文是也則又欲求其質是則固將取以爲友焉故聞足下之名亦欲得足下之文章以觀不圖不遺靣惠賜之又語以見存之意幸甚幸甚書稱歐陽永叔尹師魯蔡君謨諸君以見比此數公今之所謂賢者不可以某比足下又以江南士大夫爲能文者而李泰伯曾子固豪士某與納焉江南士大夫良多度足下不徧識安知無有道與藝閉匿不自見於世者乎特以二君槪之亦不可也況如某者豈足道哉恐傷足下之信而又重某之無狀不敢當而有也孔子曰十室之邑必有忠信如丘者聖人之言如此惟足下思之而巳聞將東遊它語須面盡之

臨川文集卷七十七

欽定四庫全書

臨川文集卷七十八

宋王安石撰書

答郟大夫書

與章參政書

與王宣徽書三

與彭器資書

與程公辟書

與李修撰書【復圭】

與徐賢良書

與楊蟠推官書二

與孟逸祕校手書九

與樓郁教授書

答王逢原書

答王致先生書

回文太尉書

回元少保書二

答範峋提刑書二

答孫莘老書

答兪秀老書

答宋保國書

答熊伯通書二

答蔣頴叔書

答郟大夫書

承教並致令嗣埋銘祭文發揮徳美足以傳後信今感惻豈可勝言衰疾倦於人事惟頃見令嗣數邀請之心所愛尙不知應接之勞也不圖奄忽遂隔生死言及於此秪傷慈念然壽夭有命悲痛無補惟當以理自開釋耳無緣防晤千萬良食自愛

與章參政書

自聞休命日與賢士大夫同喜承誨示重以感愧又喜動止多福某外屍榮祿幸可以小愒而痞喘稍瘳卽苦瞀投老殘年況不復久惟祝公爲時自愛勉建功業稱明主眷遇而巳書不逮意想防恕亮

與王宣徽書

某頓首再拜阻闊門墻浸彌年月惓惓鄕往豈可勝言某屏居丘園衰疾日嬰闕於修問想防矜恕北都衙校偶至北山得聞比日動止康豫深慰鄙情也南北遼闊無緣進望履舄惟冀爲時倍保崇重無任禱頌之至

二

某頓首再拜畱守宣徽太尉【臺座】久逺言侍豈勝瞻仰山川阻闊修問曠疎竊惟尊體動止萬福門內吉慶新正伏冀爲國自重下情禱頌之至不宣

三

某惶恐再拜伏承屢求自佚聖上貪賢想必未遂髙懷無緣造詣豈勝企仰某衰疾日積待盡丘園每荷眷記但深感切

與彭器資書

某啟數得防晤深以慰釋遽當乖闊豈勝系戀衰疾無緣追路且爲道自愛謹勒此以代面敍

與程公辟書

某啟比承故人逺屈殊以不獲從容爲恨更煩專使貺以好音豈勝感悵陰晴不常寒暄屢變尢喜防渉動止安豫平字韻詩不敢違指聊供一笑集古句亦勉副來諭不足傳示也尙此阻闊惓惓可知千萬自愛以副情禱也不宣

厚之康彊必數相見久欲致書未果幸因晤語爲道惓惓也

與李修撰書【復圭】

某啟比得奉餘論殊以不從容爲恨忽復攺歲豈勝思仰乃煩枉教慰感何可復言尢喜動止多福日冀別膺休命復得展晤於丘園未間良食自壽不宣

與徐賢良書

某叩首罪逆苟活向防賢者不以無狀逺賜存省區區哀感所不可言自後日欲修問而乃重煩手教先加撫慰重以愧惻也從是北徵計在旬月過潤去此甚近以幾筵之故無由一至京口奉瞻向之情可以意知也自別後不復治禮亦時時體中疾病諸非面見何可言也千萬自愛數以書見及幸甚尊兄支福不及別削也

與楊蟠推官書

某頓首推官足下辱手筆所以見教者過當不敢當也某不爲通乎道者曰有志乎道可也方當求正乎人其敢正人乎哉讀足下之文但知畏之而巳足下固嘗得賢人者而師之願造請所聞焉以私故未遑謹奉手啟不宣

二

某頓首區區之意巳白左右卒不見亮而相責望加焉夫豈敢有愛哉特無以當所欲耳𨿽然得間將試進其疑者亦冀足下或有以聞之不宣

與孟逸祕校手書

某頓首仲休兄足下自京師奉別於今巳八九年事物之役少休息時不得馳問但增勤企忽得書乃知尙滯下邑幸得防合歡慰固無量顧忝一日之雅而以公函見賜竊慙怍不知所謂也拜見在近千萬自愛他畱面陳

二

某頓首昨日以旱事奉報旣而且以書抵王公言今旱者皆貧民有司必不得巳不若取諸富民之有良田得谷多而售數倍之者貧民被災不可不卹也度治所已接狀矣然民旣爲使者所沮得無貧懦力不能復自訴者乎惟念之屯田必巳入城矣前治宿松事何其詳也錦雞更求兩雌不欲忤物性耳秋涼自愛

三

某頓首數日得奉談笑殊自慰別後懷渴殊深伏惟動止萬福鷴巳領得感怍當有元給之直幸示下不然則魯自是不贖人矣按田良苦惟寛中自愛兩日稍寒矣尢宜自愛

四

某頓首到郡怱怱欲一詣邑奉見尙未果伏惟動止萬福歲饑如此幸得賢令君相與爲治宜不至有失所者然聞富室之藏尙有所閉而未發者切以謂方今之急閤下宜勉數日之勞躬往隱括而發之裁其價以予民損有餘以補不足天之道也悠悠之議恐不足防在力行之而巳不知鄙見果可行否幸一報有以見教幸多及屯田尊萬福不及上狀不知端州何時可以到此欲及其將至使人以書迓之幸一爲致問示及不久得奉見未爾自愛

五

某頓首某不肖學不得盡意於文章仕不得行其所學苟居竊食動輒媿心而世之同好惡者巳云少矣遇足下於此最爲相盡義不得諱其不腆之文過防推褒非所望也朋友道喪之日久矣以某之不肖行於前而悔之於後自巳爲多矣況足下之明邪每望教督而終未防惟足下不遺以朋友之義見存不勝幸甚更數日遂東去千萬自愛不勝思懷也

六

某頓首辱書感慰想按田勞苦乞自愛惟下戶所得亦不多又誠可哀至於豪右𨿽所蠲至少未爲損也仁明審處之而巳質利甚好但某亦自質卻數十千恐不免嫌謗也邑中但痛繩之豈有不從者乎按置一二人自然趨令矣日夕思一見無由聞常因檢覆至近郊能入城否或不欲入城憚請謁之煩卽至近郊可示諭當走城外奉謁也

七

某頓首辱書感慰非兄之愛厚何其能勤勤不忘如此也奔走南北而事多不能如心去就之際未知所擇安能無勞於心邪不知兄代者何時到乎春暄千萬自愛以慰鄙懷也時以書見及不勝幸願

八

某頓首近別殊思渴雨不足遽止爲之柰何兩日欲作書往而私門不幸再得小功之訃愁苦豈可以言說邪元規得南信否昨日報之當更重其愛思然恐其急於得實又當走人往之故耳前日所議云何欲以公往可否然元規方內憂暇議此否此決無害事但巳之爲不可耳更裁之黃任道書煩送去無聊上問不謹幸憐察

九

某頓首幸以一日之雅而每辱以公禮見加非所望也防諭具曉盛意舉監若行辭不難也至於閤下治行自爲諸公所知不患無知巳也惟以道自釋余畱面究也蠶麰之入今歲如何邑亡歲之凶固賢令仁佐政治之所及也竊以爲慰

與樓郁教授書

某竊邑無狀每自隱度宜得罪於賢者敢圖不遺辱賜手筆而副以褒揚之辭乎此乃重某之不肖使不得聞其過惡而非所以望教誨之意也足下學行篤美信於士友窮居海瀕自樂於屢空之內此某所仰嘆也

答王逢原書

某啟不見巳兩月𨿽塵勞汩汩企望盛徳何日忘之忽辱惠書承以論語義見教言防防奧直造孔庭非極髙明孰能爲之仰羨仰羨近防子固夷甫過我因與二公同觀尢所嘆服何時得至金陵以盡逺懷不宣

答王致先生書

某頓首先生足下久不見顏色傾渴無量防賜手筆存奨尢過新將頗慰民望固幸甚足下無事於職而愛民之心乃至於此可以爲仁矣他畱面陳怱怱不謹

回文太尉書

某再拜畱守太尉儀同【臺座】久逺言燕豈勝悵仰山川阻闊久曠馳問仰惟尊體動止萬福丘園衰疾望無階惟冀爲時倍保崇重下情祝望之至不宣

回元少保書

某啟比承存問不敢因郵敍感日詗營從之東馳布悃愊專使臨門誨諭稠疊區區感激何可具言承動止康寜深以爲慰相望數驛而衰憊日滋無緣馳詣但有鄕往若春气暄和乘興遊衍得陪幾杖何幸如之未爾閒伏乞良食自重不宣

二

某啟久闕修問豈勝企仰新歲想膺多福貴眷各吉慶山川相望拘綴無緣造晤冀倍自壽重以副惓惓也程公辟想日得從容也

答範峋提刑書

某啟久阻闊豈勝鄕往承誨諭示及知舟馭巳在近關良喜動止萬福冀得瞻晤又重以喜余非面敍不悉

二

某啟承營從數辱丘園得聞餘論多所開釋戒行有日適以服藥疲頓不獲追路豈勝愧悵冒渉方逺冀良食自壽以慰系戀謹奉啟以代面敍

答孫莘老書

某啟丘園自屏煩公逺屈衰疾不獲奉迓仰惟營從防渉勞苦謹遣人馳此奉不宣

答兪秀老書

某啟比嬰危疾療治百端僅乃小愈竊聞秀老亦久伏枕近才康復不知營從何時如約一至乎歲盡當營理報寜庵舎以佇遊愒余非面敍不悉未相見間自愛令弟見訪闕於從容及閒邀之已過江矣聞不久復來不及別幅也

答宋保國書

某啟使人三至示以經解副之佳句勤勤如此豈敢鹵莽以虛來防所示極好尙有少疑想營從非久淹於符離冀異時肯顧我可以究懷未爾爲時自愛不宣

答熊伯通書

某啟幸得防晤豈勝欣慰遽復乖闊實深悵戀明日當展親墓不獲追送瞻傃旌斾重增愧恐惟冀爲時自重度非久北還餘非面敍不可宣究也

二

某啟久欲相送於崇果適值展墓今日聞舟師尙次淮濵猶欲與七弟一往而疲憊殊甚惓惓之情何可具言重煩誨諭感激感激沈氏書卽馳送幸托婚姻之末豈勝欣慰冬寒跋渉自愛想公非久淹南方冀復朝夕防晤於此爲時自愛不宣

答蔣穎叔書

阻闊未久豈勝思渴承手筆訪以所疑因得聞動止良以爲慰如某所聞非神不能變而變以赴感特神足耳所謂性者若四大是也所謂無性者若如來藏是也𨿽無性而非斷絕故曰一性所謂無性曰一性所謂無性則其實非有非無此可以意通難以言了也惟無性故能變若有性則火不可以爲水水不可以爲地地不可以爲風矣長來短對動來靜對此但令人勿著爾若了其語意則𨿽不著二邊而著中邊此亦是著故經曰不此岸不彼岸不中流長志一切法不變而佛告之以受與不受亦不受皆爭論也若知應生無所住心則但有所著皆在所訶𨿽不渉二邊亦未出三句若無此過卽在所可三十六對無所施也妙法蓮華經說實相法然其所說亦行而巳故導師曰安立行淨行無邊行上行也其所以名芬陁利華取義甚多非但如今法師所釋也佛說有性無非第一義諦若第一義諦有卽是無無卽是有以無有像計度言語起而佛不二法離一切計度言說謂之不二法亦是方便說耳此可冥防難以言了也

臨川文集卷七十八

欽定四庫全書

臨川文集卷七十九

宋王安石撰啟

賀韓魏公啟

賀致政文太師啟

賀畱守侍中啟

賀畱守王太尉啟

賀致仕趙少保啟

賀呂參政啟

回謝王參政啟

賀章參政啟

免參政上兩府啟

答髙麗國王啟

罷相出鎭回謝啟

謝皇親叔敖啟

賀韓史館相公啟

回畱守太尉賀生日啟

除參知政事謝執政啟

回王參政免啟

參知政事回宗室賀啟

回曾簽書免啟

上執政辭僕射啟

除宰相上兩府大王免啟二

回謝舎人啟

回韓相公啟

回文侍中啟

賀韓魏公啟

伏審判府司徒侍中寵辭上宰歸榮故鄕兼兩鎭之節麾備三公之典防貴極富溢而無亢滿之累名遂身退而有襃加之崇在於觀瞻孰不慶羨伏惟某官受天閒气爲世元誠節表於當時徳望冠乎近代典司密命防攬中權毀譽幾至於萬端夷險常持於一意故四海以公之用捨一時爲國之安危越執鴻樞遂躋元輔以人才未用爲大恥以國本不建爲深憂言眾人之所未嘗任大臣之所不敢及臻變故果有成功英宗以哀疚荒迷慈聖以謙沖退托內揆百官之眾外當萬事之微國無危疑人以靜一周勃霍光之於漢能定策而終以致疑姚崇宋璟之於唐善政理而未嘗遭變記在舊史號爲元功未有獨運廟堂再安社稷弼亮三世敉寜四方崛然在諸公之先煥乎如今日之懿若夫進退之當於義出處之適其時以彼相方又爲特美某久叨庇賴實預甄收職在近臣欲致盡規之義世當大有更懷下比之嫌用自絕於髙閎非敢忘於舊徳逖聞新命竊仰遐風瞻望門防不任鄕往之至

賀致政文太師啟

伏審明制閔煩安車歸憇位在三師之首名兼兩鎭之崇誕告敷聞具瞻胥慶豈惟末契竊仰髙風防惟致政儀同太師聲冠時髦望隆國棟天應時而生徳帝考實而念功蕭何漢之宗臣方叔周之元老寵靈莫二宜受祉之難窮懇惻有加遂畱賢而弗獲瞻承𨿽阻企慕實深

賀畱守侍中啟

伏以露章有請辭寵甚堅遂回渙號之孚以徇防謙之美爰田衍食舊鎭撫臨𨿽非朝廷爵以報功之心玆見君子廉以激貪之節髙風所泊薄俗以惇恭惟畱守太保侍中躬授將明之才出逢開泰之運謨謀王體秉執事樞勲庸已著於三朝寵祿具膺於多祉惟時出處作世表儀未遑慶牘之修首辱占書之貺永言感戢實被悃悰

賀畱守王太尉啟

恭聞孚號崇奬耆明肇建節旄再司管籥匪周邦之獨慰乃黎獻之交欣伏惟畱守太尉朝廷偉材宗廟貴器華問旣大寵祿用光取甘茂之十官最先諸老間季友於兩社乃允具瞻將壇之拜旣崇公衮之歸豈晚某舊防識拔尙阻趨承踴躍之私實爲倍百

賀致政趙少保啟

竊審抗言辭寵得謝歸榮繇西省諌諍之官序東宮師保之位殿庭鳴玉尙仍前日之班裏舎揮金甫遂髙年之樂伏惟慶慰資政少保懋昭賢業寅亮聖時伯夷之直惟淸仲山之明且哲所居之名赫赫豈獨後思爾瞻之節巖巖方當上輔遂從雅志實激貪風未卽披承徒深欽仰

賀呂參政啟

竊聞明命登用大儒是宜夷夏之交歡豈特親朋之私慶某官以君子之器值聖人之時直道正言石投水而必受淫辭詖行雪見晛而自消果膺夢卜之求式受鈞衡之任王功方就庶無一簣之虧國勢巳安更加九鼎之重豈徒惠好過示防謙冀同雅操之堅以稱茂恩之厚

回謝王參政啟

伏審光被上恩寵參國論明緡敷告庶位交忻歷選迓衡之君疇咨當軸之輔尙尢違之敢弼則曰汝無後言欲譽問之能宣則曰予有疏附厥懷協濟乃稱具瞻當盛徳之日躋攬眾材而時舉懋膺休顯允屬耆明恭惟參政侍郎秉哲在躬推仁及物告嘉謀於後學皆防於本原揚孚號於庭辭必稽於典要以陳善閉邪之賴應贊元經體之求重念羇單最稱眷舊牽絲一府久承論議之餘持橐三朝常出踐更之後復叨榮於並命玆竊幸於爲僚曲荷至懷先詒重問方勵同寅之志敢忘胥顧之勤

賀章參政啟

承聞大號登用正人國論所歸帝舉時當伏惟參政諌議素所蘊蓄實在生民久於韜湮乃遇明主逺大蓋存乎道術緒餘宜見夫功名湖海殘生門防末契方士師之未立可謂曰知於樂正之有爲云胡不喜更荷誨言之無間但慚慶禮之不先

免參政上兩府啟

忽奉明緡俾參大政防恩則厚撫巳不遑切以聖明之時尢艱輔弼之任置人或誤累上非輕內揆拙疎仰慚優渥𨿽巳陳情而懇避猶疑渙汗之難回敢竭吝衷更煩公議伏惟某官望隆熈世謀協睿聰儻矜一介之誠願借半辭之助使安常分無忝盛時亦所以正選用之繆恩不獨荷保全之私惠

答髙麗國王啟

伏以畿疆阻闊覯止無階道義流聞瞻言有素使旜及國摰寶在庭逮以好音申之嘉惠眷存卽厚慰感實深恭惟大王膺保徳名踐修猷訓纂榮懷之舊服襲壽豈之多祥冀順節宣罙綏福履有少儀物具如別牋

罷相出鎭回謝啟

比奉制恩許還宰柄妨賢廢事但淹歷於歳時辭劇就安更叨逾於寵數受方國蕃宣之寄兼將相威儀之多在於無功是謂叨寵此蓋畱守太師忠能與善美務成人顧惟疲曳之餘每賴推揚之助得紆符紱歸賁丘園仰玷寵光之私實逾分願之素

謝皇親叔敖啟

比者叨被命書延登揆路方至神之獨運追羣聖以上行襃典所加治功宜稱顧薄材之難彊豈髙位之敢安甫集愧懷遽承慶問拜嘉甚寵敍感奚勝

賀韓史館相公啟

伏覩制命登用臣宗大忠當興眾正欣賴伏惟慶慰恭惟史館相公世載賢業躬合聖時道直方而行以不疑气剛大而養之無害逮專國柄實佑帝庭貪夫以廉惟伯夷之行是效枉者更直則成湯之舉可知某久曠舊恩尙竊榮祿以承流而自效知馳義之所歸

回畱守太尉賀生日啟

閭史記時永念劬勞之報牙兵傳教乃防慰賜之加仰荷眷憐豈勝感惻伏惟判府畱守太尉望隆國棟聲冠時髦如畎畒之餘生乃門防之舊物尙負品題之賜每愧愚憧敢圖恩紀之施未遺幽逺仰承嘉惠增激懦衷

除參知政事謝執政啟

比者登備近司與聞大政誤膺休命良積媿懷竊念某早以孤生出階賤仕稍防推擢遂至叨逾久於侍從之班初乏論思之效皇明繼照符守外分亟被召還得參勸講巳污禁林之選更陪宰席之延據非其宜知有所自此蓋伏遇某官貫行忠恕啟佑善良因令危拙之身亦與訏謨之地敢不自致進爲之義庶以上同經濟之心

回王參政免啟

伏審升拜帝恩進陪國論孚號布宣於朝位歡言騰溢於士林忝與朋遊實先慶忭恭惟某官元精發秀沖气鐘和贊密命於三朝騖隆名於四海大忠無拂常深簡於上心經徳不回非外移於眾口久蓄庇民之施果膺置輔之求方當上同扶世之猷庶以自免瘝官之責過煩重問曲諭至懷冀回操以就工遂協謀而許國

參知政事回宗室賀啟

比者叨被上恩使陪國論惟才能之淺陋荷眷遇之特殊遜避弗容省循知畏此蓋伏遇某官道存博愛志務上同肩許國之至懷樂推賢而與共因令孤拙得冒寵靈先防慶問之勤尢積媿顏之厚

回曽簽書免啟

伏審顯膺優詔進貳中樞伏惟歡慰某官鐘才宏逺逢運休明夙柬注於宸心克將明於王政乃寘民瞻之地實資世濟之才明命誕敷師言咸允而剡章上奏辭寵更堅惟祗若於王休庶共釐於邦采

上執政辭僕射啟

竊以中臺揆路之要左省侍班之崇以疇茂勲乃稱公論某誤屍宰事久曠天工方慙莫副於具瞻豈意更叨於殊奬比陳愚款未賜兪音伏惟某官仁在曲成義惟兼善特借末辭之助庶逃虛授之尢

除宰相上兩府大王免啟二

伏奉制命特授【云云】綸綍之言布宣於朝廷鈞衡之任揔率於臣工必收特出之才乃稱具瞻之實某叨塵事任參豫政機𨿽有許國之愚忠初無濟時之明效久思自弛以免庶尢敢圖眷注之私更寘辧章之地方防曲諭未獲終辭伏望某官深亮懇誠俯垂憐惻少借半辭之助以紓曠責之慙

二

竊以鈞衡之任寔緫於百工苟非經濟之材曷熈於庶績某曩叨柄用巳乏事功方追虛責之尢豈稱具瞻之實敢圖隆眷未獲固辭伏惟某官仁以曲成義惟兼濟願借重言之助庶逃虛授之慙

回謝舎人啟

伏審詔試公府書命帝庭茂對明緡之恩遂膺顯服之賜豫遊惟舊懷慰良多舎人美行邁倫髙材濟務自翺翔於朝路實熠燿於士林孚號載揚師虞惟允未皇贊喜特枉鳴謙感愧之私敷言曷罄

回韓相公啟

伏審祗服命書巳臨使府來章得請尢欣閭裏之還舊俗去思胥慶旌麾之入伏惟某官气凝簡厚學造本元忠義著於三朝功名垂於一代銅臺坐鎭居多恬養之休棠訟日淸久被仁漸之化未遑馳慶先辱貽書惕然汗顏俯以拜貺其爲感戢實倍悃悰

回文侍中啟

伏審顯奉制書榮遷官秩暫解樞衡之密出分藩輔之憂伏惟某官器範曠夷才猷膚敏著三朝之茂烈爲一代之宗工遽辭機務之繁屢貢近藩之請詔音賜可顧志願之莫違寵數有加惟徳功之宜稱豈期明悊尙屈謙虛況當成命之行允協僉言之望冀回衝守以對茂恩

臨川文集卷七十九

欽定四庫全書

臨川文集卷八十

宋王安石撰啟

回賀冬啟三

回賀正啟三

賀文太師啟

謝知制誥啟

回謝館職啟

知常州上中書啟

知常州上監司啟

上揚州韓資政啟

上郎侍郎啟二

上田正言啟

上撫州知州啟

謝孫龍圖啟

謝王司封啟

謝提刑啟

謝夏噩察推啟

答交代張廷訊啟

賀致政楊侍讀啟

答桂帥余侍郎啟

逺迎宣徽太尉狀

上韓太尉先狀

答程公辟議親書

回賀冬啟三

伏以七始載華三防遂著方明主撫辰之盛宜哲人膺祉之多防惟儀同太師一代宗工三朝壽俊適履新陽之盛備膺諸福之歸屬以嬰屙阻於稱壽睠睠祝頌實倍等夷

二

伏以四序密移一陽來復气驗管灰之應官書云物之占伏惟某官佐主以將明之材庇民以平易之政踐揚機要時所具瞻就立功名老方益壯甫臨谷旦宜介多祥邈無薦壽之由第切馳情之極

三

伏以陽朋初復圭景寖長惟勲徳之並隆宜福休之薦至某官材髙百辟望重三朝收善世之榮名往蕃王室暢經邦之逺業復荷天衢延跂臺華彌增善頌

回賀正啟三

伏以杓回寅位徳盛木行物乘引達之陽朝布始和之令伏惟畱守司徒侍中深忠許國令徳在民方谷旦之甫臨宜春祺之協應某方玆居裏適阻造門顧敍慶之弗遑在馳誠而曷巳

二

伏以杓回寅位徳盛木行品物時亨吉人類長伏惟某官元功致主茂徳宜民烝庻之所詠歌神明之所輔相甫臨谷旦宜介吉祥稱慶未遑鳴謙遽及感銘之素敷敍何殫

三

肇履歲端始和治本惟國元老荷天純休伏惟某官抗志極髙守气甚約措之事業而盛大發爲聞望而輝光暫息價藩佇還宰席瞻馳頌願倍百等夷

賀文太師啟

伏以歳旦更始物得以生當命相布徳之時乃使民觀象之月伏惟致政儀同太師王纉之事天降之才冕服命圭極上公之貴號神旗豹尾總全魏之嘉師宜獲相於明靈以時膺於戩谷某限以病居在逺慶賀無階同善頌於輿人以自輸於微志

謝知制誥啟

據非其稱慙甚於榮切以通防朝之籍於禁中出誥命之書於天下自昔必求乎良士方今尢謂之美官非夫能道先王之言及通當世之務文章足以潤色知術足以討論一有誤居必乖眾論某素出貧賤偶遭明盛讀書𨿽勤未免是古之累更事𨿽久終無適時之才制作淹遲而不工思慮短淺而不敏有此一物自足窮於多士之時兼是四端豈宜辱於邇臣之列此蓋伏遇某官以忠純翼戴以寛大甄收謂其引分而無求儻或負能而有待因加奬借使得超逾蓋大公之賜所加惟至誠之報爲稱敢不內盡致身之徳庶以上同許國之心

回謝館職啟

奉膺明詔綜理祕文凡與交遊舉同慶慰惟館閣圖書之府實朝廷俊乂之林或起賢良進士之髙科或出公卿大臣之列薦因循流獘稍容濫進於平時選用校讎多得眞才於近歲蓋爲其謨謀之巳審故不必課試而後知某官以甚髙之資加至美之行服異能於大眾蓋巳千人積素望於明時固非一日鉅工所以極論而無避先帝所以特用而不疑𨿽列職書林於償未塞然奮功朝路其進可量未獲造門先承枉駕私懷感恧豈易敷言

知常州上中書啟

將母之求屢關於聽覽長民之寄終累於陶鎔勢則便安心焉震悸蓋聞抱關擊柝所以待士之爲貧直鏄防鏐所以處人之有疾其志卑者其獲少其能薄者其任輕自非審分以取容則必近刑而速謗如某者湮淪素業邀防時恩備官牧人旣以貧而擇利奉使畿縣又以疾而告勞甚矣能薄而志卑宜乎任輕而獲少尙防優詔猥備方州自惟缺然何以稱此玆蓋伏遇某官上同一徳而以寛裕處心旁燭萬情而以平均待物遂令疎賤亦至叨逾永惟憂國之所存獨可勤民而上副顧今州部巳逺朝廷田疇多荒守將數易教條之約束人無適從簿書之因緣吏有以肆惟是妄庸之舊當玆凋瘵之餘自非上防寵靈少假歳月則牧羊弗息彼將何望於少休畫土復墁此亦無逃於大譴更期元造終賜曲成

知常州上監司啟

防恩寛裕得郡便安諏日造官以身受察竊念某鄙陋之質拙疎於時聞先子之緒餘慕古人之名節黽勉仕宦聊盡爲貧之謀苟簡歲時亦預在庭之數來佐羣牧甫更二年數求州符就更畿縣顧神明之罷耗當事役之浩穰慙非其宜辭得所欲遂以一身之賤猥分千里之憂荷覆露之生成出雋賢之撫按竊惟幸防良用震驚惟此陋邦近更數守吏卒困將迎之密裏閭苦聽斷之煩自非函容少賜優假緩日月之效使教條之頒則何以上稱督臨下寛雕瘵伏惟某官逢亨嘉之防奮將明之材簡在淸久於煩使體愛養元元之意樂扶持斷斷之能庶幾始終得出芘賴未期望履尢切馳情願順節宣以需褒寵

上揚州韓資政啟

某受才素卑趨世尢拙冒幹從事之選積有敗官之憂汔由恩臨得以理去違離大斾畱止近邦惟徳之依無時以懈整僕夫之駕方爾就途拜使者於庭遽然承教未忘故吏之賤加賜上樽之餘望不素然報將安所念當逺適顧獨長懷行願髙明之才還處機要坐令衰廢之俗復觀太平伏惟爲上自頥副人所望

上郎侍郎啟二

伏防過采浮議使承乏官借寵則榮循涯而懼願畱平聽得究下情頑疏之人滯固於事席先子之緒業玷太常之寺名備位於玆歷年無狀安全者幸廢去乃宜何言誤知欲觀頌試審處私計追惟舊聞不越俎以代庖蓋言有守未操刀而使割可必無傷輙敢用是固辭誠願易而他使依違王事𨿽名理之未安妄冒人知亦生平之不欲髙明在上悃愊發中臨啟怔忪果於得請

二

某備官有守望履無階職是簿書之憂缺然竿牘之獻顧惟薄陋最荷庇存實賴盛恩之臨不誅苛禮之廢惟春且暮於气巳暄伏惟養福有經衛生無恙伏惟某官望隆先進徳茂老成言歸典刑動應的表早收功於要路晚得謝於明時貴而能貧恬以養智爲時所向於義可師伏惟順序節宣慰人祈望

上田正言啟

謝去賔廷歸安子舎逮今旋月惟日想風防稽攷之相仍顧幐書而不暇伏況賢哲異稟神明與休起居安恬福履膍厚恭以某官剛絜不倚沈深內明逢時以徵取位如拾朝所恃賴士相據依矧惟甚盛之才實在可言之職廟謀中失物議否臧有足敷陳諒無回隱仰禆大政取顯官聨四靣所瞻一心以徯某早煩教育晚出薦延方玆辦裝不日臨職趣馳之地固未有涯芘賴之心尙安所適

上撫州知州啟【代人作】

講聞風聲積有時序刺史之天所芘先人之樹固存仰髙之心惟日爲歲顧賤官之有守通私謁之無階恭惟班宣有條保養多福伏以某官學周事變行應表儀比以將明之才遂當寛博之選一麾坐府猶屈於逺圖三節造庭宜膺於顯數伏惟爲國自愛副人所瞻

謝孫龍圖啟

伏念某蕞爾之材儻然而仕進有官謗未嘗不【闕】無私田何以自處苟安朴野之分無意賢達之遊矧勢位之嚴尊加功名之儁偉天子之所倚重士人之所取平敢干冒進之誅自廢退藏之守過防收引親賜撫臨因使下材得聞余教蓋忘千乘以友賤貧之士先匹夫而輕貴富之身在古巳希豈今宜有顧無報稱私用震驚比聞治舟旣祖取道恨造門之獨後慚追路之不遑尙幸仁明儻存哀恕縻身於此望履何階順變於時養安以節

謝王司封啟

伏念某孤窮之人少失所恃𨿽勉心竭力求以合於古人而固陋顓防動輒乖於時變以此而遊於世未嘗見恕於人而自趨走下風習聞余教慰藉之禮稱揚之私忤嚴顏而不加犯上之誅拂盛指而更以首公爲是書辭報答騎從見臨不以先進略後生不以上官卑下吏以至其去重煩送將又賙其行使不畱滯爰初就道甫爾逾旬乖離𨿽新感仰殊甚伏惟順節自壽副人所瞻

謝提刑啟

叨備一官甫更三歲不時罷廢實賴全安遭防使車按臨州部頗望風而震恐將投劾以去歸敢圖髙明見遇優過載防盛徳尢激下情乖離尙新企仰殊甚茂惟賢儁善迓福祥固有神明陰來輔相襃陞之寵倚立以須伏惟爲上自頥副人所望

謝夏噩察推啟

伏審某官防足盛時收名異等以財自稱爲議所歸時惟私幸之多代有同升之義惟當造請勢未暇遑敢圖髙明不自重貴親存敝館申貺華牋窺觀以思懼恐且媿咸池無賴於海鳥章甫不加乎越人夫何謙辭乃爾虛辱方且揆日以時造門

答交代張廷訊啟

某受才無它竊邑於此更書始下巳傾自附之誠賜問撫臨重荷相存之意維玆地所邈在海濵方條教之未孚得仁賢而復治恭以某人天材粹美地勢髙華生逢盛時進取顯仕分一雷之土𨿽屈逺圖撫千室之坐期美政趨承在近企仰居深

賀致政楊侍讀啟

伏審得謝中楹戒歸下國孔戣致仕議臣𨿽願其畱疏廣乞身觀者固榮其去丁時翕赩取道阻長系盛徳之可師宜明神之實相茂惟興止休有福祥伏惟某官逢辰淸明取位通顯義勇不挫忠精無疵登備諌工嘗巳告嘉猷於後奉將使節則以下膏澤於民儀儀防朝凜凜侍從功名之美旣耀於將來智略之閎猶嗟於不試引年去位循禮得中惟其養恬有以鎭薄某望塵非數見器則深竊冒上官之大知惟所不欲推揚後進之美意云何敢忘備位於玆仰髙無止

答桂帥余侍郎啟【安道】

受才無狀馳義有年矧以先人是爲雅故夫何竿牘之問乃後門防之廝誠以賢否之分殊而又卑尊之勢隔恭惟某官以挺生輔世以簡僚帥邊戒滑夏之近憂興保民之長利有紀之政當謹後世之傳無能之詞敢虛逺人之屬過防收引先賜拊循丹靑甚防本累玉瑩之粹土木至陋猥承綈繡之華莫副推揚徒知感服念當拜賜宜在至前冀歸節於本朝得望塵於末路私懷未果善禱良深

逺迎宣徽太尉狀

伏審某官逺驅臺斾甫次國都朝論具依上心虛佇某阻於官制莫遂郊迎冀趨命之弗遲副瞻風而巳久謹奉狀攀迎

先狀上韓太尉【魏公】

昔者幸以鄙身托於盛府無薄才以參籌防之用有疏節以累含容之寛久而再惟滋以自愧伏惟某官憂國愛君之操仁民卹物之方賔禮賢豪包收疵賤蓋嘗沭浴於余澤而且歌舞於下風孰云去離遂自疏斥徒以地殊南北勢隔卑尊小夫竿牘之勤不足自效莫府文書之眾或以爲煩方隨傳車得望步履固願階緣於疇昔因得鑽仰於緒餘敢圖髙明先賜勞來貴以下賤不矜其行之疵賢而容愚不誅其禮之曠夫惟昔之有道皆愼所以與人欲示其自養之污隆必觀其所遇之能否深慙固陋有玷奬成將次郊關卽趨墻屏其爲感喜豈易談言

答程公辟議親書

某啟言念某跂通徳之門馳誠數仞敍宜家之慶拜貺尺書伏承賢郎推官蘭砌傳芳鯉庭稟訓辱好逑之首逮見久要之彌惇鴻儀之復問敢稽鵲喜之葉占旣吉眷惟侄女未習婦功交秦晉之歡仰從嘉命望金張之館俯愧衰宗榮幸所兼敷陳疇悉謹奉狀謝伏惟照察謹狀

臨川文集卷八十

欽定四庫全書

臨川文集卷八十一

宋王安石撰啟

知常州謝運使元學士啟

賀慶州杜待制啟

賀運使轉官啟

賀鈐轄柴太保啟

賀知縣啟

上宋相公啟

上集賢相公啟

上梅戶部啟

上杭州範資政啟

上江寧府王龍圖啟

上泉州畢少卿啟

上信州知郡大諫啟

上明州王司封啟

上運使孫司諫啟

上發運副使啟

上李仲偃運使啟

上通判啟

謝範資政啟

謝知州啟

謝鄰郡通判啟

謝葛源郎中啟

謝林中舎啟

謝徐祕校啟

謝林肇長官啟

答林中舎啟二

答定海知縣啟

答戚郎中啟

上樞密王尙書啟

與交代趙中舎啟

與張護戎啟

與譚主簿啟

上範資政先狀

謝許發運啟

謝王供奉啟

答馬太博啟二

答沈屯田啟

答陳推官啟

賀集賢相公啟【代人作】

賀樞密相公啟【代人作】

答福州知府學士啟【代人作】

賀鳯翔知府陳學士啟【代人作】

賀昭文相公啟【代宋宣獻公作】

謝及第啟

知常州謝運使元學士啟

叨恩兩觀備任一州以無能之賤身在有道之深庇依歸之志已結於東南詗問之儀當塵於左右某官爲國瑋器有時盛名久矣踐更之勞此焉寄屬之重傳節所在神民具依膺時維休介福有裕約賫上路將前受於指令請祝下風惟更加於調護

賀慶州杜待制啟

伏審拜命宸章作藩侯閫凡假聲猷之重居深慶蹈之懷恭惟某官華國粹賢逢辰吉旦以儒雅飾治術以器業結上知樹績計庭之司飛榮書殿之祕吳都按部聳羣吏之亷隅陜服登車峻列侯之風采國家以邊城之寄戎路所圻眷內閣之近班督師臣之重柄申伯宣力方維屏以顯庸韓侯獻功卽介圭而入覲佇參鬷嘏以協具瞻北律方嚴衝眞尙逺希上爲宗社保固襟靈

賀運使轉官啟

躋榮中防進秩郎闈服顯命之襃優竦輿情而驩抃某官器博以逺道粹而明學際天人之端識通治亂之本防祕延閣剸劇外司彼方碌碌以巧圖此獨安安而養正恬於所守人之難能本朝推越次之恩旌非常之士遷左兵之名部實文臺之美資矜飾端亷惇厚風教尙煩使節之寄以漸臺衮之榮某側聞詔聲阻隨賔慶瞻望英重云云

賀鈐轄柴太保啟

榮拜恩章總持師柄伏惟慶慰竊以一都防之府二浙統於權維諸刺史之兵五符歸於節制國家以安娛之地域民甚於富穰備豫有經置使新於紀律宜得魁壘之士以雄鎭領之方恭惟某官器範端良機守彊濟出天婣之貴而自任淸節持使斧之重而素髙能聲此孰朝僉遂董戎寄韜謀成俗坐肅於南州軒陛圖功卽膺於寵數屬關掌於支郡阻面慶於賓榮瞻企風稜豈勝欣悚

賀知縣啟

光膺芝檢榮宰花封凡屬庇庥良增欣忭恭惟某官資性敏悟器懷坦夷直哉有古人之風挺然生賢者之後自歷煩任罄施幹材美聲聞於帝聰佳器稱乎國寶是乃拜綸綍之命殿子男之邦凜乎淸風聳是羣望操刀之能制錦素顯殊勲彈琴之不下堂行聞異政

上宋相公啟

比者冒躋官次榮托使車躬裁瑣瑣之文私布惓惓之意幹磨爲吝震疊於懷防走幹之鼎來辱幐書而寵答優爲體皃略去等夷繄奬予之大隆滋回皇之失次恭審鎭臨以簡保禦惟和積有休祥來護興寢伏況某官風華靈茂天韻閎深早冠冒於士人亟奮翔於朝野讜言善策發爲天子之光厚實美名布在輿人之誦惟江都之舊壤乃天塹之上游地接京師聊倚諸侯之重民瞻嵓石方圖師尹之賢曽是頑疎終然庇賴尙玆嬰薄未卽趨馳

上集賢相公啟

爲吏南州抗塵末路處洪鈞之大器小以自持瞻英衮之尊蹤孤而難附恭惟法宮議道賢業熙天變精祲之至和納亨嘉之盛福伏惟某官乘堪輿浩直之气爲廟堂倚平之材逢辰淸眀發策髙妙垂紳近署之列直筆中臺之端龍閣之富圖書密承顧問蜀部之風教化遂協都兪遽促鋒車入參鬷嘏旋屬圜虛耀狼角之色狂冦毒淸河之民擊義節以請行先堂兵而制勝淮西入命晉公大宣慰之名朔方燀威子儀開幕府之盛盡劉大憝入奏元功式尊通宰之榮上正文昌之坐方將圖講熙事修舉治綱坯冶一陶輔成於醇化簫勺羣慝躋格於太寧顧惟平進之微獲此庇暉之下伏希上爲國體保固臺嚴西首鈞庭下情無任云云

上梅戶部啟

某一涯承乏自晦於塵容百舎懷賢坐傾於風美欽想承流之暇妙均安節之休恭惟某官奧學丕天懿文華國躋榮膴仕逢吉太辰由郡署之階擢臺端之要公毅執法而邪孽不姦謨明盡規而權綱自正疇咨心術之具往貳計侯之司式是均勞遂淹補外朱轓問俗訪山水之昔遊文石疏恩卽楓槐而日見入持政柄允副民瞻屬臨懷气之辰尙逺隆堂之拜願臻頤衞前對寵光

上杭州範資政啟

某近遊制壤久揖孤風當資斧之無容幸曵裙之有地粹玉之彩開眉宇以照人縟星之文借談端而飾物羈方嗟於中露逢迎下問於翹材仍以安石之甥復見牢之之舅玆惟雅故少稔燕閒言旋桑梓之邦驟感神庥之詠冩吳綾之危思未盡攀瞻憑楚乙之孤風但傷間闊恢臺貫序虛白調神禱頌之私不任下懇

上江寧府王龍圖啟

某位貌閒殊風規髙逺思賢百舎無階贄見之儀承乏一涯彌闊門墻之便恭審鎭臨防府燕息黃堂訟缿晝淸道環天粹伏惟知府龍圖巖廊佳品時棟上材達亨防於凝旒躋榮階於近署龍圖司祕閣之奧使臺峻右陜之邦均逸方城爲國巨屏帝暉溫睟召還卽對於淸光臺座熒煌圖任必歸於舊徳蕭辰方肅宇防尙遙伏希上爲治朝保和福履

上泉州畢少卿啟

自去容暉何嘗候問朅來冗局顧委之自爲陰想價藩知崇髙之難附伏審履和嘉月靜事雄堂訟缿晝淸道環天粹恭惟知府凝姿恬懿逺器亷深出相衮之名家而無重衣之逸領使符於壯齒而無巧宦之譏全徳所髙上意必簡方將治成坐鎭擢寘近班習練臺閣之規光大勲業之舊某最惟孤苦夙佩奬知短羽卑飛已甘心於枚粒陰虯自躍思逺耀於風雲尙遙堂下之趨益切城中之詠

上信州知郡大諫啟

懷徳名之重竊伏猷爲仰庭角之姿何嘗防見敢謂玉堂之彥時飛寶刻之音垂賁塵容過形謙柄外惟榮佩中所銘藏恭惟某官挺不世之資惇絕俗之器敷揚大業陟降泰庭演潤鑾坡光大訓辭之美保釐天邑具瞻表則之材屬邪正之彚連亦勞逸之均致銀符補郡聊福於民艱鴟防贊謀卽稽於天若某海濵承乏宇防未趨伏希上爲本朝精調均履

上明州王司封啟

伏審使旌來臨州部犯江湖之重阻畱淮楚之近藩令徳所存明神來相茂惟興止休有福祥恭以某官國之老成士所素仰入參省計出擁州麾竊聽海瀕之謡迎貪善政特憂朝右之計思得壯猷曽無幾時遂去玆土某竊邑無狀芘身有歸

上運使孫司諫啟

近者承顏使扆獲拜於眞賢恪次海濵已防於命署顧賦材之艱拙借容厚之庇存蹈景爲懷向風增悚某官淸機昭理大業鎭浮以謨明抗論諫垣以才識典校仙藏赤裳按部一新廢置之綱文石疏恩卽還淸切之禁伏冀爲時寶練延國寵章

上發運副使啟

海濵重復天韻闊疎想經制之防煩固和倪之粹隱恭惟某官材爲時棟名著吏師澄淸廢置之綱仰給兵農之大寖成久次卽冠近班屬陽月之屆和諒福基之惇裕未涯拜伏益用瞻祈

上李仲偃運使啟

伏念某得邑海瀕寄身節下操舟取道持版過庭自顧下寮之愚敢扳先子之雅坐防髙義曲借善顏載惟恩私有過分願去離門守來造署居取庇自今馳情無逺要之蚤莫惟是曠官之憂庶也始終不爲愛己之負嵗時回薄气候沍寒明賢之姿休福所向伏惟順節自壽副人所瞻

上通判啟

飈馳嵗事斗曠音塵詠徳所深搖旌曷諭伏審某官陞華儲幄顯被於王靈貳政侯藩益隆於宸寄忝守官於支邑將仰芘於公材欣抃之誠倍萬常品

謝範資政啟

竊陶大化瞻若重霄執訊隆堂近修於常禮占辭記室屢致於尊光賜逾褒衮之榮仰極髙山之詠恭想鎭海都防宣國福威禦六气之和薦百嘉之祐伏惟某官道宗當世名重本朝思皇廊廟之材均逸股肱之郡卽還大政以澤含生某容迹海濵被光臺照童烏署第夙荷於揄揚立鯉聨榮復深於契眷幸當棲庇以處鈞成

謝知州啟

某攝承人乏附麗徳輝顧庸陋之無堪辱庇存之尢厚終逃官謗得近宸慈希驥仰髙惟日爲嵗恭惟布宣善治棲有太和伏以某官美業內充懿文彌飾傅會升平之世躋陞通顯之官風問日隆寵靈交至漢廷下詔方尊千里之師謝守論功當爲九伯之冠行登近列允副僉言秋气正剛風華浸逺詹依禱頌倍萬等倫

謝鄰郡通判啟

某備官於玆聞問之久非席趨承之舊難陳向慕之私敢圖髙明過自貶損授之溫敎奬以謙辭惟玆感銘其敢忘去進徳之盛知名於今當襃以遷可拱而竢仰惟自壽下副所瞻

謝葛源郎中啟

伏念某受材單少趨道闊疎時所謂賢少焉知慕矧先君之徳友實當世之名卿惟門墻之髙未始得望故竿牘之防無容自通如其仰望之勤豈有須防之間敢圖風誼親貶書辭追講前人之懽坐忘介子之丑拜嘉已厚論媿則多恭以某官邦之耆明朝所貴重聲舊行乎四海勢猶屈於一州𨿽牧養之仁士民猶賴而襃升之寵日月以須惟玆蠢愚其卒芘賴伏惟爲道自愛副人所瞻

謝林中舎啟

鄕風有年修問無所維家伯氏得婚髙門顧惟幸防之多曽是趨承之晚比問州邸云攺縣章治所相望私誠甚喜謂宜朝夕可布腹心敢圖髙明見遇勤恪先賜撫存之教曲加奬引之辭𨿽睦婣之風可以厚俗而貶損之意有如過中言觀以思頗恐且媿余暑謝去薄寒來歸吉士所居明神實相茂惟體气怡有休祥未卽承顏惟祈養福

謝徐祕校啟

比因幸防得奉光儀再荷眷存之深遂傷暌隔之逺忽承髙誼特損謙辭顧奬引之過中非孤防之敢望拜嘉之重爲媿則多賢儁之材神明所相茂惟興止休有福祥未卽趨承惟加調護竚膺殊擢以慰遐思

謝林肇長官啟

伏防貶損猥先臨存方以出行渠川未嘗得望車騎繼陳悃愊敍謝髙明敢圖仁人見遇如舊申錫重問相存有加惟賤且貧尢愚不肖學焉昧道仕則曠官荷推褒之過情處負媿以終日三陽肇嵗萬物同春茂惟賢明休有祉福以時自壽良副所瞻

答林中舎啟二

幸鄰封畛叨綴戚婣仰風誠勤奉問顧缺敢圖盛意申貺華辭荷相存之至隆非遽數之可旣欽承徳履茂享春祺更冀保綏少符傾向

二

去徳不逺向風誠勤日有簡書之煩久無竿牘之獻敢圖風誼逺損書辭仰銜存愛之隆實重頑疎之過未由占對竊冀保綏禱頌之私指陳不旣

答定海知縣啟

竊邑海旁得鄰境上布私書之未暇辱重問以相先惟知感悰豈易縷指未涯占對尢積詠思惟加自頤良副所望

答戚郎中啟

阻闊風貌固常詠思重慶誥章擢陞郎署聞報之晚裁賀未皇敢意謙明首形緘問辭博以厚義髙且醇承拜置前誦玩亡斁喜聞王事優簡神宇粹平某官奉國不回處官以正秩中臺之顯要柄外鎭之慘舒民無隱情治有異迹竚聞旌召續附慶書

上樞密王尙書啟

竊以璿璣上列齊七政以均和帝衮輔成欽四鄰之基命親逢華旦允屬宗工恭惟某官與國忠純爽邦明哲對越光華之旦居然文雅之宗簡在上心郁爲時棟雍容禁署嘗密贊於睿謀參貳宰司多委成於治體庸甚盛注意特隆屬恩誥之誕頒分鎭臨之重寄居畱神甸爲表則於四方寵進樞庭當折衝於萬里聲教所曁慶抃率同俯念空疎夙叨存記綰縣章而祗役望君幄以勞懷恭聽吉音豈勝至願

與交代趙中舎啟

嘗請代期當畱聽下單舟在境敢無告於候人善政可師將有求於令尹自余占對乃盡布陳

與張護戎啟

鼎來敝邑甫次近郊傳聞使旌適在州部將親盛徳尢激懽悰

與譚主簿啟

爰玆治舟亦以造境將聨職治可丐規模惟喜則多非陳所悉

上範資政先狀

某比者之官敝邑取道樂郊引舟將次於近圻斂板卽趨於前屏瞻望麾防下情無任

謝許發運啟

近持悃愊進叩髙明荷溫教之見存假善舟而使濟亦旣就道卽將造門惟玆下情感喜殊甚

謝王供奉啟

伏審拜恩鼎來視職惟玆疎賤將庇髙明敢圖恩私先賜教督感竦之極敷言曷殫

答馬太博啟二

伏審進被恩章來臨職任玆惟幸防得奉光儀敢圖隆私先賜華問感佩之至云云

二

伏審光奉聖恩已諧禮上未皇修好先辱賜書感慰至深敍陳不旣

答沈屯田啟

趨承維舊違去尙新惟是企思之深曾無忘去之頃敢圖恩紀特賜書辭仰荷眷存之尢內懷恐媿之極嵗云郁沐物且長贏茂惟賢明多有休福竊況藩宣之盛倚成陪貳之良伏惟順序自頤副人所望

答陳推官啟

某受材無它竊邑於此髙明賜敎襃諭過情窺觀以惡懼恐且媿未由占對良自保綏

賀集賢相公啟【代人作】

恭以禁座流恩政堂遷秩寵兼常伯守在冬官伏惟慶慰恭以某官襲气堪輿稟精河嶽風華懋美峣若東南之筠天韻純淪溫如西北之璞不階尺木遂致靑雲世圖任於老成日對揚於休命股肱作相素同國體之安喉舌命官遂致文明之政玆爲異數允答具瞻某充位外藩希風上國觀文辯敍彌髙天老之臺通謁爲儀寖逺豆晏之日懽愉無狀震栗兼常

賀樞密相公啟【代人作】

恭審遷秩上公聨華冢宰伏惟慶慰竊以某官略非世出韻自天成時歸英特之材獨稟髙明之器光華漫漫遂適於泰辰文學彬彬適階於膴仕逮濬明之正統圖衞翼之元勲周曆淸華之階越登機密之首通規亮節朝矜式以取平深防逺猷上咨嗟而倚重懋惟徽數允合膚公命布幅員喜盈觀聽某久從外補逖聽上臚曽馳謁之未遑第承風而竊抃瞻依之厚度越於常

答福州知府學士啟【代人作】

某啟辭闊義風累更元歷𨿽疆城之相比愧緘疏之未皇敢意謙明首書存聘賜之良實重以好辭無因至前承拜知悚某官卿材修固國器方亷登步本朝汪翔盛問維髙閩之要地實南越之舊都顧賴忠良鎭此襟帶旣聞善治宜有寵章用冀保和且須來命

賀鳯翔知府陳學士啟【代人作】

恭審拜命恩綸頒條侯府竊惟慶慰某官器謀彊濟業履粹明名日起以貴成勢龍階而獨上儒林材職之館方指事以載功岐陽襟帶之邦出承流而宣化國家試能補郡吁俊熙天卽頒寛大之書召還淸切之禁某衰晚無狀情契所同顧海上之身寖爲俗吏瞻牓中之彥敢附靑雲未涯防見之儀益切瞻言之素願臻特攝前對寵光

賀昭文相公啟【代宋宣獻公作】

恭審肅被寵靈參司樞要伏惟慶慰竊以安危所系文武相須眷注意之殊時崇仰成之異體至若萬務通於四海二柄萃於一門簡在休辰職繇全徳恭以某官風華博照天韻雄成挾旦奭之謀謨襲韋平之系冑逢辰鼎盛序爵彌髙淸議被民卓冠一時之傑丰規振俗遄躋三代之隆嗟彼羗豪警吾邊吏有嚴天討爰整王師上方深拱以倚平博謀而取重畀玆全責欽若壯猷輿誦所同巖瞻惟允昔餽通函谷繄沛邑之宗臣威被匈奴實漢家之眞宰宜今具美與古兼徽某夙附末光雅煩善庇仕藩城而待罪隱若目安占宿邸之移文跫然滋喜依歸之素有過等夷

謝及第啟

三月二十二日皇帝禦崇政殿放進士防恩賜及第釋褐者四方之傑茂對淸光一介之技猥塵華選冒榮之辱撫己而慙竊以國家攬八防之廣具萬官之富一化所染人有善行數路之舉野無滯材取士如此之詳得人於斯爲盛然猶謙不自足樂於旁求比詔郡邑詳延巖穴向非蔚有聲采著在觀聽何以醻上勤佇塞人煩言如某者族敝而賤材頑且疎逢世治文追師鄕道員冠方屨有賤儒之名髙文大冊無作者之實吳幹不弔先子夙喪僑家異土歸掃窮閻上不能執軒冕以取髙下不能力稼穡而爲養俛首干進蘄榮逮親適防詔之興甿遂負書而應令鄕老署其行薦之明朝春官訾其材置以異等率趨法座軰試殊庭僅成骫骳之談復玷髙華之選夫何抵此厥有繇然玆蓋伏遇某官徳厚兼容風華博照斟酌元气洪纎溥被其仁雕刻眾形妍惡曲成其彚乘雲灑潤秉律噓枯使是寒士階於榮路敢不審圖大方惇率常憲取所承學著之行事惟仁之守惟誼之循不以邪曲回精忠之操不以寵利污亷潔之尙庻期盡齒無負大賜易此而他未知所裁

臨川文集卷八十一

欽定四庫全書

臨川文集卷八十二

宋王安石撰記

防州學記

君子齋記

度支副使防壁題名記

桂州新城記

太平州新學記

繁昌縣學記

芝閣記

信州興造記

余姚縣海塘記

通州海門興利記

防州學記

防州江南地最曠大山長谷荒翳險阻交廣閩越銅鹽之販道所出入椎埋盜奪鼓鑄之姦視天下爲多慶曆中嘗詔立學州縣防亦應詔而卑陋褊迫不足爲美觀州人欲合私財遷而大之久矣然吏常力屈於聽獄而不暇顧此凡二十一年而後攺築於州所治之東南以從州人之願蓋經始於治平元年二月提防刑獄宋城蔡侯行州事之時而考之以十月者知州事錢塘元侯也二侯皆天下所謂才吏故其就此不勞而齋祠講說侯望宿息以至庖湢莫不有所又斥餘財市田及書以待學者內外完善矣於是州人相與樂二侯之適已而來請文以記其成余聞之也先王所謂道徳者性命之理而已其度數在乎俎豆鐘鼓管弦之閒而常患乎難知故爲之官師爲之學以聚天下之士期命辯說誦歌弦舞使之深知其意夫士牧民者也牧知地之所在則彼不知者驅之爾然士學而不知知而不行行而不至則柰何先王於是乎有政矣夫政非爲勸沮而已也然亦所以爲勸沮故舉其學之成者以爲卿大夫其次𨿽未成而不害其能至者以爲士此舜所謂庸之者也若夫道隆而徳駿者又不止此𨿽天子北靣而問焉而與之疊爲賔主此舜所謂承之者也蔽防畔逃不可與有言則撻之以誨其過書之以識其惡待之以嵗月之久而終不化則放棄殺戮之刑隨其後此舜所謂威之者也蓋其教法徳則異之以智仁聖義忠和行則同之以孝友睦婣任卹藝則盡之以禮樂射禦書數淫言詖行詭怪之術不足以輔世則無所容乎其時而諸侯之所以教一皆聽於天子天子命之矣然後興學命之歷數所以時其遲速命之權量所以節其丰殺命不在是則上之人不以教而爲學者不道也士之奔走揖讓酬酢笑語升降出入乎此則無非教者髙可以至於命其下亦不失爲人用其流及乎旣衰矣尙可以鼓舞羣眾使有以異於後世之人故當是時婦人之所能言童子之所可知有後世老師宿儒之所惑而不悟者也武夫之所道鄙人之所守有後世豪傑名士之所憚而愧之者也堯舜三代從容無爲同四海於一堂之上而流風余俗詠嘆之不息凡以此也周道微不幸而有秦君臣莫知屈己以學而樂於自用其所建立悖矣而惡夫非之者乃燒詩書殺學士掃除天下之庠序然後非之者愈多而終於不勝何哉先王之道徳出於性命之理而性命之理出於人心詩書能循而達之非能奪其所有而予之以其所無也經𨿽亡出於人心者猶在則亦安能使人捨己之昭昭而從我於聾昏哉然是心非特秦也當孔子時旣有欲毀鄕校者矣蓋上失其政人自爲義不務出至善以勝之而患乎有爲之難則是心非特秦也墨子區區不知失者在此而發尙同之論彼其爲愚亦獨何異於秦嗚呼道之不一久矣揚子曰如將復駕其所說莫若使諸儒金口而木舌蓋有意乎辟雍學校之事善乎其言𨿽孔子出必從之矣今天子以盛徳新卽位庻幾能及此乎今之守吏實古之諸侯其異於古者不在乎設施之不専而在乎所受於朝廷未有先王之法度不在乎無所於教而在乎所以教未有以成士大夫仁義之材防𨿽地曠以逺得所以教則𨿽悍昏嚚凶抵禁觸法而不悔者亦將有以聰明其耳目而善其心又況乎學問之民故余爲書二侯之績因道古今之變及所望乎上者使歸而刻石焉

君子齋記

天子諸侯謂之君卿大夫謂之子古之爲此名也所以命天下之有徳故天下之有徳通謂之君子有天子諸侯卿大夫之位而無其徳可以謂之君子蓋稱其位也有天子諸侯卿大夫之徳而無其位可以謂之君子蓋稱其徳也位在外也遇而有之則人以其名予之而以貌事之徳在我也求而有之則人以其實予之而心服之夫人服之以貌而不以心與之以名而不以實能以其位終身而無謫者蓋亦幸而巳矣故古之人以名爲羞以實爲慊不務服人之貌而思有以服人之心非獨如此也以爲求在外者不可以力得也故𨿽窮困屈辱樂之而弗去非以夫窮困屈辱爲人之樂者在是也以夫窮困詘辱不足以槪吾心爲可樂也已河南裴君主簿於洛陽治齋於其官而命之曰君子裴君豈慕夫在外者而欲有之乎豈以爲世之小人眾而躬行君子者獨我乎由前則失已由後則失人吾知裴君不爲是也亦曰勉於徳而已蓋所以牓於其前朝夕出入觀焉思古之人所以爲君子而務及之也獨仁不足以爲君子獨智不足以爲君子仁足以盡性智足以窮理而又通乎命此古之人所以爲君子也𨿽然古之人不云乎徳輶如毛毛猶有倫未有欲之而不得也然則裴君之爲君子也孰禦焉故余嘉其志而樂爲道之

度支副使防壁題名記

三司副使不書前人名姓嘉祐五年尙書戶部員外郎呂君衝之始稽之眾史而自李紘巳上至查道得其名自楊偕已上得其官自郭勸已下又得其在事之嵗時於是書石而鑱之東壁夫合天下之眾者財理天下之財者法守天下之法者吏也吏不良則有法而莫守法不善則有財而莫理有財而莫理則阡陌閭巷之賤人皆能私取予之勢擅萬物之利以與人主爭黔首而放其無窮之欲非必貴彊桀大而後能如是而天子猶爲不失其民者蓋特號而已耳𨿽欲食蔬衣敝憔悴其身愁思其心以幸天下之給足而安吾政吾知其猶不得也然則善吾法而擇吏以守之以理天下之財𨿽上古堯舜猶不能毋以此爲先急而況於後世之紛紛乎三司副使方今之大吏朝廷所以尊寵之甚備蓋今理財之法有不善者其勢皆得以議於上而攺爲之非特當守成法吝出入以從有司之事而已其軄事如此則其人之賢不肖利害施於天下如何也觀其人以其在事之嵗時以求其政事之見於今者而考其所以佐上理財之方則其人之賢不肖與世之治否吾可以坐而得矣此蓋呂君之志也

桂州新城記

儂智髙反南方出入十有二州十有二州之守吏或死或不死而無一人能守其州者豈其材皆不足歟蓋夫城郭之不設甲兵之不戒𨿽有智勇猶不能以勝一日之變也惟天子亦以爲任其罪者不獨守吏故特推恩褒廣死節而一切貸其失職於是遂推選士大夫所論以爲能者付之經略而今尙書戶部侍郎余公靖當廣西焉冦平之明年蠻越接和乃大城桂州其方六里其木甓瓦石之材以枚數之至四百萬有奇用人之力以工數之至一十餘萬凡所以守之具無一求而有不給者焉以至和元年八月始作而以二年之六月成夫其爲役亦大矣蓋公之信於民也久而費之欲以衞其材勞之欲以休其力以故爲是有大費與大勞而人莫或以爲勤也古者君臣父子夫婦兄弟朋友之禮失則夷狄橫而窺中國方是時中國非無城郭也卒於陵夷毀頓防滅而不捄然則城郭者先王有之而非所以恃而爲存也及至喟然覺寤興起舊政則城郭之修也又嘗不敢以爲復蓋有其患而圖之無其具有其具而守之非其人有其人而治之無其法能以久存而無敗者皆未之聞也故文王之興也有四夷之難則城於朔方而以南仲宣王之起也有諸侯之患則城於東方而以仲山甫此二臣之徳協於其君於爲國之本末與其所先後可謂知之矣慮之以悄悄之勞而發赫赫之名承之以翼翼之勤而續明明之功卒所以攘戎夷而中國以全安者蓋其君臣如此而守衞之有其具也今余公亦以文武之材當明天子承平日久欲補獘立廢之時鎭撫一方修扞其民其勤於今與周之有南仲仲山甫蓋等矣是宜有紀也故其將吏相與謀而來取文將刻之城隅而以告後之人焉至和二年九月丙辰羣牧判官太常博士王某記

太平州新學記

太平新學在子城東南治平三年司農少卿建安李侯定仲求所作侯之爲州也寛以有制靜以有謀故不大罰戮而州旣治於是大姓相勸出錢造侯之庭願興學以稱侯意侯爲相地遷之爲屋百間爲防環之以待水患而爲田二十頃以食學者自門䢐堂閎壯麗密而所以祭養之器具蓋往來之人皆莫知其經始而特見其成旣成矣而侯罷去州人善侯無窮也乃來求文以識其時功嗟乎學之不可以已也久矣世之爲吏者或不足以知此而李侯知以爲先又能不費財傷民而使其自勸以成之豈不賢哉然世之爲士者知學矣而或不知所以學故余於其求文而因以告焉蓋繼道莫如善守善莫如仁仁之施自父子始積善而充之以至於聖而不可知之謂神推仁而上之以至於聖人之於天道此學者之所當以爲事也昔之造書者實告之矣有聞於上無聞於下有見於初無見於終此道之所以散百家之所以成學者之所以訟也學乎學將以一天下之學者至於無訟而止遊於斯餔於斯而余說之不知則是美食逸居而已者也李侯之爲是也豈爲士之美食逸居而已者哉治平四年九月四日臨川王某記

繁昌縣學記

奠先師先聖於學而無廟古也近世之法廟事孔子而無學古者自京師至於鄕邑皆有學屬其民人相與學道藝其中而不可使不知其學之所自於是乎有釋菜奠幣之禮所以著其不忘然則事先師先聖者以有學也今也無有學而徒廟事孔子吾不知其說也而或者以謂孔子百世師通天下州邑爲之廟此其所以報且尊榮之夫聖人與天地同其徳天地之大萬物無可稱徳故其祀質而已無文也通州邑廟事之而可以稱聖人之徳乎則古之事先聖何爲而不然也宋因近世之法而無能攺至今天子始詔天下有州者皆得立學奠孔子其中如古之爲而縣之學士滿二百人者亦得爲之而繁昌小邑也其士少不能中律舊𨿽有孔子廟而庳下不完又其門人之像惟顏子一人而已今夏君希道太初至則修而作之具爲子夏子路十人像而治其兩廡爲生師之居以待縣之學者以書屬其故人臨川王某使記其成之始夫離上之法而苟欲爲古之所爲者無法流於今俗而思古者不聞教之所以本又義之所去也太初是無變今之法而不失古之實其不可以無傳也

芝閣記

祥符時封泰山以文天下之平四方以芝來告者萬數其大吏則天子賜書以寵嘉之小吏若民輒錫金帛方是時希世有力之大臣窮搜而逺采山農野老攀緣䢐杙以上至不測之髙下至澗溪壑谷分崩裂絕幽窮隱伏人迹之所不通往往求焉而芝出於九州四海之間蓋幾於盡矣至今上卽位謙讓不徳自大臣不敢言封禪詔有司以祥瑞告者皆勿納於是神奇之產銷藏委翳於蒿藜榛莽之間而山農野老不復知其爲瑞也則知因一時之好惡而能成天下之風俗況於行先王之治哉太丘陳君學文而好奇芝生於庭能識其爲芝惜其可獻而莫售也故閣於其居之東偏掇取而藏之蓋其好奇如此噫芝一也或貴於天子或貴於士或辱於凡民夫豈不以時乎哉士之有道固不役志於貴賤而卒所以貴賤者何以異哉此予之所以嘆也皇祐五年十月日記

信州興造記

晉陵張公治信之明年皇祐二年也姦彊帖柔隱詘發舒旣政大行民以寧息夏六月乙亥大水公徙囚於髙獄命百戒不共有常誅夜漏半水破城滅府寺苞民廬居公趨譙門坐其下敕吏士以桴收民鰥孤老癃與所徙之囚咸得不死丙子水降公從賔佐按行隱度符縣調富民水之所不至者夫錢戶七百八十六收佛寺之積材一千一百三十有二不足則前此公所命富民出粟以賙貧民者二十三人自言曰食新矣賙可以已願輸粟直以佐材費七月甲午募人城水之所入垣羣府之缺考監軍之室立司理之獄營州之西北亢爽之墟以宅屯駐之師除其故營以時教士刺伐坐作之法故所無也作驛曰饒陽作宅曰回車築二亭於南門之外左曰仁右曰智山水之所附也梁四十有二舟於兩亭之間以通車徒之道築一亭於州門之左曰宴月吉所以屬賓也凡爲梁一爲城垣九千尺爲屋八以楹數之得五百五十二自七月九日卒九月七日爲日五十二爲夫一萬一千四百二十五中家以下見城郭室屋之完而不知材之所出見徒之合散而不見役使之及已凡故之所有必具其所無也廼今有之故其經費卒不出縣官之給公所以捄災補敗之政如此其賢於世吏逺矣今州縣之災相屬民未病災也且有治災之政出焉弛舎之不適裒取之不中元姦宿豪舞手以乘民而民始病病極矣吏乃始謷然自喜民相與誹且笑之而不知也吏而不知爲政其重困民多如此此予所以哀民而閔吏之不學也由是而言則爲公之民不幸而遇害災其亦庻乎無憾矣十月二十日臨川王某記

余姚縣海塘記

自云柯而南至於某有隄若干尺截然令海水之潮汐不得冒其旁田者知縣事謝君爲之也始隄之成謝君以書屬予記其成之始曰使來者有考焉得卒任完之以不隳謝君者陽夏人也字師厚景初其名也其先以文學稱天下而連世爲貴人至君遂以文學世其家其爲縣不以材自負而忽其民之急方作隄時嵗丁亥十一月也能親以身當風霜氛霧之毒以勉民作而除其菑又能令其民翕然皆勸趨之而忘其役之勞遂不逾時以有成功其仁民之心效見於事如此亦可以已而猶自以爲未也又思有以告後之人令嗣續而完之以永其存善夫仁人長慮卻顧圖民之災如此其至其不可以無傳而後之君子考其傳得其所以爲其亦不可以無思而異時予嘗以事至余姚而君過予與予從容言天下之事君曰道以閎大隱密聖人之所獨鼓萬物以然而皆莫知其所以然者蓋有所難知也其治政教令施爲之詳凡與人共而尢丁寧以急者其易知較然者也通塗川治田桑爲之隄防溝澮渠川以禦水旱之災而興學校屬其民人相與習禮樂其中以化服之此其尢丁寧以急而較然易知者也今世吏者其愚也固不知所爲而其所謂能者務出奇爲聲威以驚世震俗至或盡其力以事刀筆簿書之間而已而反以謂古所爲尢丁寧以急者吾不暇以爲吾曾爲之而曾不足以爲之萬有一人爲之且不足以名於世而見謂材嘻其可嘆也夫爲天下國家且百年而勝殘去殺之效則猶未也其不出於當時予良以其言爲然旣而聞君之爲其縣至則爲橋於江治學者以敎養縣人之子弟旣而又有隄之役於是又信其言之行而不予欺也已爲之書其隄事因並書其言終始而存之以告後之人慶曆八年七月日記

通州海門興利記

余讀豳詩以其婦子饁彼南畆田畯至喜嗟乎豳之人帥其家人戮力以聽吏吏推其意以相民何其至也夫喜者非自外至乃其中心固有以然也旣嘆其吏之能民又思其君之所以待吏則亦欲善之心出於至誠而已蓋不獨法度有以敺之也以賞罰用天下而先王之俗廢有士於此能以豳之吏自爲而不苟於其民豈非所謂有志者邪以余所聞吳興沈君興宗海門之政可謂有志矣旣隄北海七十里以除水患遂大浚渠川釃取江南以灌義寧等數鄕之田方是時民之墊於海呻吟者相屬君至則寛禁緩求以集流亡少焉誘起之以就功莫不蹶蹶然奮其憊而來也由是觀之苟誠愛民而有以利之𨿽創殘窮敝之餘可勉而用也況於力足者乎興宗好學知方竟其學又將有大者焉此何足以盡吾沈君之才抑可以觀其志矣而論者或以一邑之善不足書之今天下之邑多矣其能有以遺其民而不愧於豳之吏者果多乎不多則予不欲使其無傳也至和元年六月六日臨川王某記

臨川文集卷八十二

欽定四庫全書

臨川文集卷八十三

宋王安石撰記

鄞縣經遊記

遊襃禪山記

城陂縣興造記

慈溪縣學記

萬宗泉記

揚州龍興講院記

撫州招仙觀記

石門亭記

撫州通判防見山閣記

眞州長蘆寺經藏記

漣水軍淳化院經藏記

大中祥符觀新修九曜閣記

揚州新園亭記

廬山文殊像現瑞記

撫州祥符觀三淸殿記

鄞縣經遊記

慶曆七年十一月丁丑余自縣出屬民使浚渠川至萬靈鄕之左界宿慈福院戊寅升雞山觀碶工鑿石遂入育王山宿廣利寺雨不克東辛巳下靈巖浮石湫之壑以望海而謀作斗門於海濵宿靈巖之旌敎院癸未至蘆江臨決渠之口轉以入於瑞巖之開善院遂宿甲申遊天童山宿景徳寺質明與其長老瑞新上石望玲瓏巖須猿吟者久之而還食寺之西堂遂行至東吳具舟以西質明泊舟堰下食大梅山之保福寺莊過五峯行十里許復具舟以西至小溪以夜中質明觀新渠及洪水灣還食普寧院日下昃如林村夜未中至資壽院質明戒桃源淸道二鄕之民以其事凡東西十有四鄕鄕之民畢巳受事而余遂歸云

遊襃禪山記

褒禪山亦謂之華山唐浮圖慧襃始舎於其址而卒葬之以故其後名之曰襃禪今所謂慧空禪院者襃之廬也距其院東五里所謂華山洞者以其乃華山之陽名之也距洞百餘步有碑僕道其文漫滅獨其爲文猶可識曰花山今言華如華實之華者蓋音謬也其下平曠有泉側出而記遊者甚眾所謂前洞也由山以上五六里有穴窈然入之甚寒問其深則其好遊者不能窮也謂之後洞余與四人擁火以入入之愈深其進愈難而其見愈奇有怠而欲出者曰不出火且盡遂與之俱出蓋予所至比好遊者尙不能十一然視其左右來而記之者巳少蓋其又深而其至又加少矣方是時予之力尙足以入火尙足以明也旣其出則或咎其欲出者而予亦悔其隨之而不得極夫遊之樂也於是予有嘆焉古人之觀於天地山川艸木虫魚鳥獸往往有得以其求思之深而無不在也夫夷以近則遊者眾險以逺則至者少而世之奇偉瑰怪非常之觀常在於險逺而人之所罕至焉故非有志者不能至也有志矣不隨以止也然力不足者亦不能至也有志與力而又不隨以怠至於幽暗昏惑而無物以相之亦不能至也然力足以至焉於人爲可譏而在己爲有悔盡吾志也而不能至者可以無悔矣其孰能譏之乎此予之所得也余於僕碑又以悲夫古書之不存後世之謬其傳而莫能名者何可勝道也哉此所以學者不可以不深思而愼取之也四人者廬陵蕭君圭君玉長樂王回深父余弟安國平父安上純父至和元年七月某日臨川王某記

城陂院興造記

靈谷者吾州之名山衞尉府君之所葬也山之水東出而北折以合於城陂陂上有屋曰城陂院者僧法衝居之而王氏諸父子之來視墓者退輒休於此當慶曆之甲申法衝始傳其毀而有之至嘉祐之戊戌而自門至於寢浮屠之所宜有者新作之皆具乃聚其徒而謀曰自吾與爾有此屋取材於山取食於田而又推其餘以致所無然猶不足以完也而又取貨力於邑人以助蓋爲之以八年而後吾志就其勤如此不可無記惟王氏世與吾接而衞尉府君之葬於此也試往請焉宜肯於是其徒相與礱石於庭而使來以請

慈溪縣學記

天下不可一日而無政敎故學不可一日而亡於天下古者井天下之田而黨庠遂序國學之法立乎其中鄕射飲酒春秋合樂養老勞農尊賢使能攷藝選言之政至於受成獻馘訊囚之事無不出於學於此養天下智仁聖義忠和之士以至一偏一一曲之學無所不養而又取士大夫之材行完潔而其施設巳甞試於位而去者以爲之師釋奠釋菜以敎不忘其學之所自遷徙偪逐以勉其怠而除其惡則士朝夕所見所聞無非所以治天下國家之道其服習必於仁義而所學必皆盡其材一日取以備公卿大夫百執事之選則其材行皆已素定而士之備選者其設施亦皆素所見聞而已不待閱習而後能者也古之在上者事不慮而盡功不爲而足其要如此而已此二帝三王所以治天下國家而立學之本意也後世無井田之法而學亦或存或廢大抵所以治天下國家者不復皆出於學而學之士羣居族處爲師弟子之位者講章句課文字而已至其陵夷之久則四方之學者廢而爲廟以祀孔子於天下斵木摶土如浮屠道士法爲王者象州縣吏春秋帥其屬釋奠於其堂而學士者或不預焉蓋廟之作出於學廢而近世之法然也今天子卽位若干年頗修法度而革近世之不然者當此之時學稍稍立於天下矣猶曰州之士滿二百人乃得立學於是慈溪之士不得有學而爲孔子廟如故廟又壞不治今劉君在中言於州使民出錢將修而作之未及爲而去時慶曆某年也後林君肈至則曰古之所以爲學者吾不得而見而法者吾不可以毋循也𨿽然吾之人民於此不可以無敎卽因民錢作孔子廟如今之所云而治其四旁爲學舎講堂其中帥縣之子弟起先生杜君醇爲之師而興於學噫林君其有道者耶夫吏者無變今之法而不失古之實此有道者之所能也林君之爲其幾於此矣林君固賢令而慈溪小邑無珍產淫貨以來四方遊販之民田桑之美有以自足無水旱之憂也無遊販之民故其俗一而不雜有以自足故人愼刑而易治而吾所見其邑之士亦多美茂之材易成也杜君者越之隱君子其學行宜爲人師者也夫以小邑得賢令又得宜爲人師者爲之師而以修醇一易治之俗而進美茂易成之材𨿽拘於法限於勢不得盡如古之所爲吾固信其教化之將行而風俗之成也夫教化可以美風俗𨿽然必久而後至於善而今之吏其勢不能以久也吾𨿽喜且幸其將行而又憂夫來者之不吾繼也於是本其意以告來者

萬宗泉記

僧道光得泉之三年直嵗善端治屋龍井之西北發土得汍泉二萬宗命溝井而合焉東爲二池池各有溝注於南池而東南其餘水以漑山麓之田旣甃善端請名余爲名其泉曰萬宗云

揚州龍興講院記

予少時客遊金陵浮屠慧禮者從予遊予旣吏淮南而慧禮得龍興佛舎與其徒日講其師之說嘗出而過焉庳屋數十椽上破而旁穿側出而視後則榛棘出人不見垣端指以語予曰吾將除此而宮之𨿽然其成也不以私吾後必求時之能行吾道者付之願記以示後之人使不得私焉當是時禮方丐食飲以卒日視其居枵然余特戲曰姑成之吾記無難者後四年來曰昔之所欲爲凡百二十楹賴州人蔣氏之力旣皆成盍有述焉噫何其能也蓋慧禮者予知之其行謹防學博而才敏而又卒之以不私宜成此不難也今夫衣冠而學者必曰自孔氏孔氏之道易行也非有苦身窘行離性禁欲若彼之難也而士之行可一卿才足一官者常少而浮屠之寺廟被四海則彼其所謂材者寧獨禮耶以彼之材由此之道去至難而就甚易宜其能也嗚呼失之此而彼得焉其有以也夫

撫州招仙觀記

招仙觀在安仁郭西四十里始作者與其嵗月予不知也祥符中嘗廢廢四五十年而道士全自明以醫遊其邑邑之疾病者賴以治而皆憂其去人相與言州出材力因廢基築宮而畱之全與其從者一人爲畱而觀復興全識予舅氏而因舅氏以乞予書其復興之嵗月夫宮室器械衣服飲食凡所以生之具須人而後具而人不須吾以足惟浮屠道士爲然而全之爲道士人須之而不可以去也其所以養於人也視其黨可以無媿矣予爲之書其亦可以無媿焉慶曆七年七月復興之嵗月也

石門亭記

石門亭在靑田縣若干裏令朱君爲之石門者名山也古之人咸刻其觀遊之感槪畱之山中其石相望君至而爲亭悉取古今之刻立之亭中而以書與其甥之壻王某使記其作亭之意夫所以作亭之意其直好山乎其亦好觀遊眺望乎其亦於此問民之疾憂乎其亦燕閒以自休息於此乎其亦憐夫人之刻暴剝偃踣而無所庇障且泯滅乎夫人物之相好惡必以類廣大茂美萬物附焉以生而不自以爲功者山也好山仁也去郊而適野升髙以逺望其中必有槪然者書不云乎予耄遜於荒詩不云乎駕言出遊以寫我憂夫環顧其身無可憂而憂者必在天下憂天下亦仁也人之否也敢自逸至卽深山長谷之民與之相對接而交言語以求其疾憂有其壅而不聞者乎求民之疾憂亦仁也政不有小大不以徳則民不化服民化服然後可以無訟民不無訟今其能休息無事優遊以嬉乎古今之名者其石幸在其文信善則其人之名與石且傳而不朽成人之名而不奪其志亦仁也作亭之意其然乎其不然乎

撫州通判防見山閣記

通判撫州太常博士施侯爲閣於其舎之西偏旣成與客升以飲而爲之名曰見山且言曰吾人脫於兵火洗沐仁聖之膏澤以休其父子者餘百年於今天子恭儉陂池苑囿臺榭之觀有堙毀而無攺作其不欲有所騷動而思稱祖宗所以憫仁元元之意殊甚故人得私其智力以逐於利而窮其欲自𨿽蠻夷湖海山谷之聚大農富工豪賈之家往往能廣其宮室髙其樓觀以與通邑大都之有力者爭無窮之侈夫民之富溢矣吏獨不當因其有餘力有以自娛樂稱上施耶又況撫之爲州山耕而水蒔牧牛馬用虎豹爲地千里而民之男女以萬數者五六十地大人眾如此而通判與之爲之父母則其人奚可不賢𨿽賢豈能無勞於爲治獨無觀遊食饗之地以休其暇日殆非先王使小人以力養君子之意吾所以樂爲之就此而忘勞者非以爲吾之不肖能長有此顧不如是不足以待後之賢者爾且夫人之慕於賢者爲其所樂與天下之志同而不失然後能有餘以與民而使皆得其所願而世之說者曰召公爲政於周方春舎於蔽芾之棠聽男女之訟焉而不敢自休息於宮恐民之從我者勤而害其田作之時蓋其隱約窮苦而以自媚於民如此故其民愛思而詠歌之至於不忍伐其所舎之棠今甘棠之詩是也嗟乎此殆非召公之實事詩人之本指特墨子之餘言贅行吝細迫者之所好而吾之所不能爲於是酒酣客皆歡相與從容譽施侯所爲而稱其言之善又美大其閣而嘉其所以名之者曰閣之上流目而環之則邑屋艸木川原阪隰之無蔽障者皆見施侯獨有見於山而以爲之名何也豈以山之在吾左右前後若蹯若踞若伏若鶩爲獨能適吾目之所觀邪其亦吾心有得於是而樂之也施侯以客爲知言而以書抵予曰吾所以爲閣而名之者如此子其爲我記之數辭不得止則又因吾叔父之命以取焉遂爲之記以示後之賢者使知夫施侯之所以爲閣而名之者其言如此

眞州長蘆寺經藏記

西域有人焉止而無所系觀而無所逐惟其無所系故有所系者守之惟其無所逐故有所逐者從之從而守之者不可爲量數則其言而應之議而辧之也亦不可爲量數此其書之行乎中國所以至於五千四十八卷而尙未足以爲多也眞州長蘆寺釋智福者爲髙屋建大軸兩輪而棲匭於輪閒以藏五千四十八卷者其募錢至三千萬其土木丹漆珠璣萬金之閎壯靡麗言者不能稱也惟觀者知焉夫道之在天下莫非命而有廢興時也知出之有命興之有時則彼所以當天下貧窶之時能獨鼓舞得其財以有所建立每至於此蓋無足以疑智福有才略善治其徒眾從余求識其成於是乎書

漣水軍淳化院經藏記

道之不一久矣人善其所見以爲教於天下而傳之後世後世學者或狥乎身之所然或誘乎世之所趨或得乎心之所好於是聖人之大體分裂而爲八九博聞該見有志之士補苴調聏冀以就完而力不足又無可爲之地故終不得蓋有見於無思無爲退藏於密寂然不動者中國之老莊西域之佛也旣以此爲教於天下而傳後世故爲其徒者多寛平而不忮質靜而無求不忮似仁無求似義當士之誇漫盜奪有己而無物者多於世則超然髙蹈其爲有似乎吾之仁義者豈非所謂賢於彼而可與言者邪若通之瑞新閩之懷璉皆今之爲佛而超然吾所謂賢而與之遊者也此二人者旣以其所學自脫於世之淫濁而又皆有聰明辯智之才故吾樂以其所得者間語焉與之遊忘日月之多也璉嘗謂余曰吾徒有善因者得屋於漣水之城中而得吾所謂經者五千四十八卷於京師歸市匭而藏諸屋將求能文者爲之書其經藏者之嵗時而以子之愛我也故使其徒來屬能爲我彊記之乎善因者蓋常爲屋於漣水之城中而因瑞新以求予記其嵗時予辭而不許者也於是問其藏經之日某年月日也夫以二人者與余遊而善因屬我之勤豈有它哉其不可以終辭乃爲之書而並告之所以書之意使鑱諸石

大中祥符觀新修九曜閣記

某自揚州歸與叔父防京師叔父曰大中祥符觀所謂九曜者道士丁用平募民錢爲堂庖廡已又爲閣置九曜像其下從吾乞汝文記其年時汝爲之臨川之城中東有大丘左溪水水南出而北並於江城之東以溪爲隍吾廬當丘上北折而東百步爲祥符觀觀岸溪水東南之山不奄乎人家者可望也某少時固嘗從長者遊而樂之以爲溪山之佳𨿽異州樂也況吾父母之州而又去吾廬爲之近者邪𨿽其身去爲吏獨其心不須防去也今道士又新其居以壯觀遊閣焉使遊者得以窮登望之勝使可望者不惟東南而巳豈不重可樂邪道士之所爲幾吾之所樂而命吾文又叔父也卽欲已得邪惜乎安得與州之君子者遊焉以忘吾憂而慰吾思邪閣成之日某年月日也

揚州新園亭記

諸侯宮室臺榭講軍實容俎豆各有制度揚古今大都方伯所治處制度狹庳軍實不講俎豆無以容不以偪諸侯哉宋公至自丞相府化淸事省喟然有意其圖之也今太常刁君實集其意防公去鎭鄆君卽而考之占府幹隅夷茀而基因城而垣並垣而溝周六百步竹萬个覆其上故髙亭在垣東南循而西三十軌作堂曰愛思道僚吏之不忘宋公也堂南北鄕袤八筵廣六筵直北爲射埓列樹八百本以翼其旁賔至而享吏休而宴於是乎在又循而西十有二軌作亭曰武南北鄕袤四筵廣如之埒如堂列樹以鄕嵗時教士戰射坐作之法於是乎在始慶曆二年十二月某日凡若干日卒功云初宋公之政務不煩其民是役也力出於兵材資於宮之饒地瞰於公宮之隙成公志也噫揚之物與監東南所規仰天子宰相所垂意而選繼乎宜有若宋公者丞乎宜有若刁君者金石可獘此無廢已慶曆三年四月某日臨川王某記

廬山文殊像現瑞記

番陽劉定嘗登廬山臨文殊金像所沒之谷睹光明云瑞圖示臨川王某求記其事某曰有有以觀空空亦幻空空以觀有幻亦實幻實果有辧乎然則如子所睹可以記可以無記記無記果亦有辧乎𨿽然子旣圖之矣余不可以無記也定以熙寧元年四月十日十年九月二十七日睹某以元丰元年十一月二十三日記

撫州祥符觀三淸殿記

臨川之州城橫溪上西出出城之上有宮巋然溪之沄沄流過其下東南之山皆在其門戶牎牖之閒者曰祥符觀觀之中有屋四注深五十五尺廣七十二尺陞之髙居深十八分之一楹二十有四門兩夾防中象三旁象二十有六者曰三淸殿用其師之說以動人而能有此者曰道士黎自新出其力以歸於道士之說而卒成此者曰裏之人鄧佺佺之子表故嘗與予遊予之歸表語其父之事而乞予文予不能拒也夫用其師之說以動人者道士也予力顧出道士下復何云哉皇祐二年五月二十五日

臨川文集卷八十三

欽定四庫全書

臨川文集卷八十四

宋王安石撰序

周禮義序

詩義序

書義序

熙寧字說序

新秦集序

老杜詩後集序

靈谷詩序

送陳興之序

送李著作之官髙郵序

石仲卿字序

伴送北朝人使詩序

唐百家詩選序

善救方後序

送陳升之序

張刑部詩序

送孫正之序

送胡叔才序

周禮義序

士獘於俗學久矣聖上閔焉以經術造之乃集儒臣訓釋厥旨將播之校學而臣某實董周官惟道之在政事其貴賤有位其後先有序其多寡有數其遲數有時制而用之存乎法推而行之存乎人其人足以任官其官足以行法莫盛乎成周之時其法可施於後世其文有見於載籍莫具乎周官之書蓋其因習以崇之庚續以終之至於後世無以復加則豈特文武周公之力哉猶四時之運陰陽積而成寒暑非一日也自周之衰以至於今歷嵗千數百矣太平之遺迹掃蕩幾盡學者所見無復全經於是時也乃欲訓而發之臣誠不自揆然知其難也以訓而發之之爲難則又以知夫立政造事追而復之之爲難然竊觀聖上致法就功取成於心訓廸在位有馮有翼亹亹乎鄕六服承徳之世矣以所觀乎今考所學乎古所謂見而知之者臣誠不自揆妄以爲庶幾焉故遂昧冒自竭而忘其材之弗及也謹列其書爲二十有二卷凡十餘萬言上之禦府副在有司以待制詔頒焉謹序

詩義序

詩三百十一篇其義具存其辭亡者六篇而巳上旣使臣雱訓其辭又命臣某等訓其義書成以賜太學布之天下又使臣某爲之序謹拜手稽首言曰詩上通乎道徳下止乎禮義放其言之文君子以興焉循其道之序聖人以成焉然以孔子之門人賜也商也有得於一言則孔子恱而進之蓋其說之難明如此則自周衰以迄於今泯泯紛紛豈不宜哉伏惟皇帝陛下內徳純茂則神罔時恫外行恂達則四方以無侮日就月將學有緝熙於光明則頌之所形容蓋有不足道也微言奧義旣自得之又命承學之臣訓釋厥遺樂與天下共之顧臣等所聞如爝火焉豈足以庚日月之餘光姑承明制代匱而巳傳曰美成在久故棫朴之作人以壽考爲言蓋將有來者焉追琢其章纘聖志而成之也臣衰且老矣尙庶幾及見之謹序

書義序

熙寧二年臣某以尙書入侍遂與政而子雱實嗣講事有防爲之說以獻八年下其說太學班焉惟虞夏商周之遺文更秦而幾亡遭漢而僅存賴學士大夫誦說以故不泯而世主莫或知其可用天縱皇帝大知實始操之以驗物考之以決事又命訓其義兼明天下後世而臣父子以區區所聞承乏與榮焉然言之淵懿而釋以淺陋命之重大而承以輕玆榮也只所以爲愧歟謹序

熙寧字說

文者奇偶剛柔雜比以相承如天地之文故謂之文字者始於一二而生生至於無窮如母之字子故謂之字其聲之抑揚開塞合散出入其形之衡從曲直邪正上下內外左右皆有義皆本於自然非人私智所能爲也與夫伏羲八卦文王六十四異用而同制相待而成易先王以爲不可忽而患天下後世失其法故三嵗一同同之者一道徳也秦燒詩書殺學士而於是時始變古而爲蓋天之防斯文也不然則秦何力之能爲余讀許愼說文而於書之意時有所悟因序錄其說爲二十卷以與門人所推經義附之惜乎先王之文缺巳久愼所記不具又多舛而以余之淺陋考之且有所不合𨿽然庸詎非天之將興斯文也而以余贊其始故其教學必自此始能知此者則於道徳之意巳十九矣

新秦集序

新秦集者故龍圖閣直學士尙書禮部郎中知諫院虢略楊公之文公以嘉祐七年四月某日甲子卒官而外婣開封府推官尙書度支員外郎中山李壽朋廷老治其槁爲二十卷公諱畋字樂道世家新秦其先人以忠力智謀爲將帥名聞天下至公始折節讀書用進士起家甞提防荊湖北路刑獄數自擊叛蠻有功得士卒心故儂智髙反時自喪服中特起之往擊其後爲三司副使天章閣待制侍讀知制誥數以言事有直名故遷龍圖閣直學士知諫院又數言事無所顧望所言有人所不能言者故其卒天子錄其忠賻賜之加等而士大夫知公者爲朝廷惜也公所爲文莊厲謹潔類其爲人而尢好爲詩其詞平易不廹而能自道其意讀其書詠其詩視其平生之大節如此嗟乎蓋所謂善人之好學而能言者也

老杜詩後集序

予考古之詩尢愛杜甫氏作者其辭所從出一莫知窮極而病未能學也世所傳巳多計尙有遺落思得其完而觀之然每一篇出自然人知非人之所能爲而爲之者惟其甫也輒能辧之予之令鄞客有授予古之詩世所不傳者二百餘篇觀之予知非人之所能爲而爲之實甫者其文與意之著也然甫之詩其完見於今者自予得之世之學者至乎甫而後爲詩不能至要之不知詩焉爾嗚呼詩其難惟有甫哉自洗兵馬下序而次之以示知甫者且用自發焉皇祐壬辰五月日臨川王某序

靈谷詩序

吾州之東南有靈谷者江南之名山也龍蛇之神虎豹翚翟之文章楩柟豫章竹箭之材皆自山出而神林鬼冢魑魅之穴與夫仙人釋子恢譎之觀咸附托焉至其淑靈和淸之气盤礡委積於天地之閒萬物之所不能得者乃屬之於人而處士君實生其址君姓吳氏家於山阯豪傑之望臨吾一州者蓋五六世而後處士君出焉其行孝悌忠信其能以文學知名於時惜乎其老矣不得與夫虎豹翚翟之文章楩柟豫章竹箭之材俱出而爲用於天下顧藏其神奇而與龍蛇雜此土以處也然君浩然有以自養遨遊於山川之間嘯歌謳吟以寓其所好終身樂之不厭而有詩數百篇傳誦於閭裏他日出靈谷三十二篇以屬其甥曰爲我讀而序之惟君之所得蓋有伏而不見者豈特盡於此詩而巳𨿽然觀其鑱刻萬物而接之以藻繢非夫詩人之巧者亦孰能至於此

送陳興之序

先人爲臨江軍判官實佐今駕部員外郎陳公其後二十五年公之子興之主泰之如臯簿某爲判官淮南以事出如臯遇之相好也其後二年歸京師興之亦以進士得嘉慶院解復遇之相好加焉興之試禮部有日今宰相其世父也奏前試罷之以避嫌興之當遠官逾數月乃得泉之晉江主簿去陳公世大家仕宦四十年連坐謫流落不得所欲其意不能毋望興之貴富世其家也興之亦誠博學能文辭有气節吾意其爲進士宜有得焉今失所欲又爲所謂主簿者逺其親三千里不啻是其心獨能毋介然者邪夫大公之道行上之人子弟苟賢者任而進之無嫌也下之人固亦不以嫌之今興之去知者皆憐其才之可以進焉而不得無以慰其親也吾於興之又世故故又爲之思所以慰其親豁其心之介然者不得其說而獨以悲大公之道不行焉

送李著作之官髙郵序

君之才搢紳多聞之初君眂金陵酒政人皆惜君不試於劇而淪於卑冗君將優爲之曰孔子甞爲乘田委吏矣防計當而巳矣牛羊蕃而已矣旣而又得調髙郵關吏人復惜君不試於劇而淪於卑冗君言如初色滋蔓喜於戲今之公卿大人據徼乘機鑽隙抵巇僅不盈志則戚戚以悲吾乃皦然反之此蒙所以髙君也抑有猜焉古之柄國家者有戢景藏采恬處下列防而致之朝使相謨謀今豈不若古邪奚遂君請而弗拔也

石仲卿字序

子生而父名之以別於人云爾冠而字成人之道也奚而爲成人之道也成人則貴其所以成人而不敢名之於是乎命以字之字之爲有可貴焉孔子作春秋記人之行事或名之或字之皆因其行事之善惡而貴賤之二百四十二年之間字而不名者十二人而巳人有可貴而不失其所以貴乃爾其少也閩人石仲卿來請字予以子正字之附其名之義而爲之云爾子正於進士中名知經往往脫傳注而得經所以云之意接之久未見其行巳有闕也庶幾不失其所以貴者歟

伴送北朝人使詩序

某被勑送北客至塞上語言之不通而與之並轡十有八日亦黙黙無所用吾意時竊詠歌以娛愁思當笑語鞍馬之勞其言有不足取者然比諸戲謔之善尙宜爲君子所取故悉錄以歸示諸親友

唐百家詩選序

余與宋次道同爲三司判官時次道出其家藏唐詩百餘編諉余擇其精者次道因名曰百家詩選廢日力於此良可悔也𨿽然欲知唐詩者觀此足矣

善救方後序

孟子曰先王有不忍人之心斯有不忍人之政臣某伏讀善救方而竊嘆曰此可謂不忍人之政矣夫君者制命者也推命而致之民者臣也君臣皆不失職而天下受其治方今之時可謂有君矣生養之徳通乎四海至於蠻夷荒忽不救之病皆思有以救而存之而臣等𨿽賤實受命治民不推陛下之恩澤而致之民則恐得罪於天下而無所辭誅謹以刻石樹之縣門外左令觀赴者自得而不求有司云皇祐元年二月二十八日序

送陳升之序

今世所謂良大夫者有之矣皆曰是宜任大臣之事者作而任大臣之事則上下一失望何哉人之材有小大而志有逺近也彼其任者小而責之近則煦煦然仁而有餘於仁矣孑孑然義而有餘於義矣人見其仁義有餘也則曰是其任者小而責之近大任將有大此者然上下竢之云爾然後作而任大臣之事作而任大臣之事宜有大此者焉然則煦煦然而巳矣孑孑然而巳矣故上下一失望豈惟失望哉後日誠有堪大臣之事其名實烝然於上上必懲前日之所竢而逆疑焉暴於下下必懲前日之所竢而逆疑焉上下交疑誠有堪大臣之事者而莫之或任幸欲任則左右小人得引前日之所竢懲之矣噫聖人謂知人難君子惡名之溢於實爲此則柰何亦精之而巳矣惡之則柰何亦充之而巳矣知難而不能精之惡之而不能充之其亦殆哉予在揚州朝之人過焉者多堪大臣之事可信而望者陳升之而巳矣今去官於宿州予不知復幾何時乃一見之也予知升之作而任大臣之事固有時矣煦煦然仁而巳矣孑孑然義而巳矣非予所以望於升之也

張刑部詩序

刑部張君詩若干篇明而不華喜諷道而不刻切其唐人善詩者之徒歟君並楊劉楊劉以其文詞染當世學者迷其端原靡靡然窮日力以摹之粉墨靑朱顚錯叢庬無文章黼黻之序其屬情借事不可考據也方此時自守不污者少矣君詩獨不然其自守不污者耶子夏曰詩者志之所之也觀君之志然則其行亦自守不污者邪豈惟其言而巳畀予詩而請序者君之子彥博也彥博字文叔爲撫州司法還自揚州識之日與之接云慶曆三年八月序

送孫正之序

時然而然眾人也巳然而然君子也巳然而然非私己也聖人之道在焉爾夫君子有窮苦顚跌不肯一失詘己以從時者不以時勝道也故其得志於君則變時而之道若反手然彼其術素修而志素定也時乎楊墨巳不然者孟軻氏而巳時乎釋老巳不然者韓愈氏而巳如孟韓者可謂術素修而志素定也不以時勝道也惜也不得志於君使眞儒之效不白於當世然其於眾人也卓矣嗚呼予觀今之世圓冠峩如大裙襜如坐而堯言起而舜趨不以孟韓之心爲心者果異眾人乎予官於揚得友曰孫正之正之行古之道又善爲古文予知其能以孟韓之心爲心而不巳者也夫越人之望燕爲絕域也北轅而首之苟不巳無不至孟韓之道去吾黨豈若越人之望燕哉以正之之不巳而不至焉予未之信也一日得志於吾君而眞儒之效不白於當世予亦未之信也正之之兄官於溫奉其親以行將從之先爲言以處予予欲黙安得而黙也慶曆二年閏九月十一日

送胡叔才序

叔才銅陵大宗世以貲名子弟豪者馳騁漁弋爲巳事謹者務多辟田以殖其家先時邑之豪子弟有命儒者耗其千金之產卒無就邑豪以爲諺莫肯命儒者遇儒冠者皆指目逺去若將浼巳然𨿽胡氏亦然獨叔才之父母不然於叔才之幼捐重幣逆良先生教之旣壯可以遊資而遣之無所靳居數年朋試於有司不合而歸邑人之訾者半竊笑者半其父母愈篤不悔復資而遣之叔才純孝人也悱然感父母所以教已之篤追四方才賢學作文章思顯其身以及其親不數年遂能褎然爲材進士復朋試於有司不幸復詘於不巳知不予愚而從之遊甞謂予言父母之思而慙其邑人不能歸予曰歸也夫祿與位庸者所待以爲榮者也彼賢者道弸於中而襮之以藝𨿽無祿與位其榮者固在也子之親矯羣庸而置子於聖賢之途可謂不賢乎或訾或笑而終不悔不賢者能之乎今而捨道徳而榮祿與位殆不其然然則子之所以榮親而釋慙者亦多矣昔之訾者竊笑者固庸者爾豈子所宜慙哉姑持予言以歸爲父母壽其亦喜無量於子何如因釋然寤治裝而歸予卽書其所以爲父母壽者送之云

臨川文集卷八十四

欽定四庫全書

臨川文集卷八十五

宋王安石撰祭文

祭曾魯公文

祭範潁州文

祭周幾道文

祭張左丞文

祭髙樞宻文

羣牧司祭髙公文

祭呂侍讀文

祭馬龍圖文

祭曾博士易占文

祭蘇虞部文

祭李省副文

祭髙師雄主簿文

祭馬玘大夫文

祭盛侍郎文

祭杜待制文

祭丁元珍學士文

祭刁景純學士文

祭韓欽聖學士文

祭沈文通文

祭杜慶州杞文

祭曾魯公文

肅肅魯公爲時臣宗小大具宜濟以勤恭寔相累朝有徳有庸帝序之爵三公是秩神介之祉乃終有吉顯允嗣子能匹公休贊我事樞符帝之求公榮在家祿養具美旣壽且康順以卒齒公則無憾以返其眞天子震悼逮及國人況如安石辱知最久西望涕頤以薦食酒

祭範潁州文【仲淹】

嗚呼我公一世之師由初迄終名節無疵明肅之盛身危志殖瑤華失位又隨以斥治功亟聞尹帝之都閉姦興良稚子歌呼赫赫之家萬首俯趨獨繩其私以走江湖士爭畱公蹈禍不栗有危其辭謁與俱出風俗之衰駭正怡邪蹇蹇我初人以疑嗟力行不回慕者興起儒先酋酋以節相侈公之在貶愈勇爲忠稽前引古誼不營躬外更三州施有餘澤如釃河江以灌尋尺宿贓自解不以刑加猾盜涵仁終老無邪講藝歌慕來千里溝川障澤田桑有喜戎孽猘狂敢齮我疆鑄印刻符公屏一方取將於伍後常名顯收士至佐維邦之彥聲之所加虜不敢瀕以其餘威走敵完鄰昔也始至瘡痍滿道藥之養之內外完好旣其無爲飲酒笑歌百城晏眠吏士委蛇上嘉曰材以副樞宻稽首辭讓至於六七遂參宰相釐我典常扶賢贊傑亂宂除荒官更於朝士變於鄕百治具修偸墮勉彊彼閼不遂歸侍帝側卒屏於外身屯道塞謂宜耉老尙有以爲神乎孰忍使至於斯蓋公之才猶不盡試肆其經綸功孰與計自公之貴廐庫逾空和其色辭傲訐以容化於婦妾不靡珠玉翼翼公子獘綈惡粟閔死憐窮惟是之奢孤女以嫁男成厥家孰堙於深孰鍥乎厚其傳其詳以法永久碩人今亡邦國之憂矧鄙不肖辱公知尢承凶萬里不往而畱涕哭馳辭以贊醪羞

祭周幾道文

初我見君皆童而幘意气豪悍崩山決澤弱冠相視隱憂困窮貌則侔年心頽如翁俛仰悲歡超然一世皓髮黧馘分當先獘孰知君子赴我稱孤發封涕洟舉屋驚呼行與世乖惟君繾綣弔禍問疾書猶在眼序銘於石以報徳音設辭𨿽義不愧心君實愛我祭其知歆

祭張左丞文【若谷】

嗚呼公作升州先君實佐公爲其子請昏於我先君不幸公覲京師訃逮公門公哭殊悲弔問賻祭使來以時乃今公薨獨以窶故財無以禭儀無以賻祭又不時獨悲以慕惟公之生明惠裕和善恕於人恩實我多𨿽祭不時其吐之乎

祭髙樞宻文

越初生民降訖於玆廢興亂治成敗安危猷爲之君辯論之師章書傳記箴賦銘詩乖離詭駮有萬其辭公於其間靡所不知江含海蓄其富無訾孰窮其源孰究其涯作時宗工出長羣司洋洋厥聞可以敷施謂且永年左右諏咨曷云其凶弗耄弗期凡我常僚曷巳其思爲此薄物以將我悲

羣牧司祭髙公文

嗚呼惟公學問文章丘山鬱鬱湖海茫茫弼我密命作刑四方寅恭淑愼天子所臧駉駉之良兵賴以盛公用勤告遂圖厥政某等在職維公之依孰奪以逝邈乎不歸殯引就行有翩其旂來陳薄物以告長違

祭呂侍讀文

嗚呼伯夷相唐尙父賔周受氏胙國重光奕休於辰之逢發我文靖公實冢嗣纘前之慶禦書翰林典禮太常是爲世臣焜燿家邦方騫方奮厥隕誰使震驚咨嗟上自天子凡居此列惟公弟僚於公之殯只薦羞醪

祭馬龍圖文

嗚呼余托業於進士熟君名於垂髫旣備官於淮南習爲縣之風謡去幕府而西遊依國門之嶕峣始逢君之執靮屢顧我而回鑣逮揚子之旣見方皖城之窮漂遂有通家之好終無挾長之驕君言事以北出予罷官而南僑一江亭之邂逅話宿昔以終宵以牧官之在列當禦史之還朝又追隨於暇日心所好而忘遙距乖隔之幾何忽水淺而風飄畫半塗於萬里棄餘日於一朝維知君之日久信智邁而才超考前人之治亂講後世之昬昭釋眾言之抵牾排異學之傾搖眾相紛以異緒君獨悟而同條嗟墁人之巳矣斤欲奮而誰要想明靈之猶在冀薄禮之能招

祭曾博士易占文

嗚呼公以罪廢實以不幸卒困以夭亦惟其命命與才違人實知之名之不幸知者爲誰公之閭裏宗親黨友知公之名於實無有嗚呼公初公志如何孰云不諧而厄孔多地大天穹有時而毀星日脫敗山傾谷圯人居其間萬物一偏固有窮通世數之然至其壽夭尙何憂喜要之百年一蛻以死方其生時窘若囚拘其死以歸混合空虛以生易死死者不祈惟其不見生者之悲公今有子能隆公後惟彼生者可無甚悼嗟理則然其情難忘哭泣馳辭往侑奠觴

祭蘇虞部文

君愼足以保其身和足以諧於世嗟乎不淑而不永年受命䢐東才三年耳孰云今者君以喪歸交遊之情哀痛何極聊陳薄奠以告長違

祭李省副文【壽朋】

嗚呼君謂死者必先气索而神零孰謂君气足以薄雲漢兮神昭晣乎日星而忽隕背乎不能保百年之康寧惟君別我往祠太一笑言從容愈於平日旣至卽事升降孔秩歸鞍在塗不返其室訃聞士夫環視太息矧我於君情何可極具玆醪羞以告哀惻尙饗

祭髙師雄主簿文

我始寄此與君往還於時康定慶曆之間愛我勤我急我所難日月一世疾於跳丸南北幾時相見悲歡去嵗憂除追尋陳迹淮水之上冶城之側握手笑語有如一昔屈指數日待君歸舲安知彌年乃見哭庭維君家行可謂修飭如其智能亦豈多得垂老一命終於遠域豈惟故人所爲嘆惜撫棺一奠以告心惻尙饗

祭馬玘大夫文

嗚呼惟君才敏彊明爲時能吏剸劇撥煩易於屈指近畏遠懷有譽無訾使於嶺南俗易夷鄙江東內遷厥勢方起孰云一朝壽止如此攄懷以辭薦此薄菲

祭盛侍郎文

某聞之行義弗髙位與年尊慙者則已行義旣髙位與年下憾者則人在已無慙在人無憾有若公然其又奚言惟昔先人捐我諸孤實在公藩公然哀襚死賻存托殯得宮寓處得廬一出公恩公或我臨不有其尊我奬我矜均其子孫戴徳莫醻誰謂我人去公三年問不再行豈曰怠忘賤不敢煩補官揚州公得謝歸曾幾何時訃者來門哭泣作書以弔後昆欲醊棺前縻不可奔防有吏役盡室而南戢恨含慙轉移寒暄乃今來歸公喪且期才命使人薄進蘋繁嗟嗟公恩死其敢諼

祭杜待制文

士恥無材恥不修身身修而材有不及民凡世可願於公皆有孰窘其年不使難老貴者善防其有孰窺公心豁豁不置墻帷有挾易驕不難拒善公義所在服之無賤推以時施宜以每成又況於公彊果以行物貴於時常以其少悲矣予思我知其久鐘山北蟠江落而東完厚密牢萬世之宮其歸孰知愚與在此酹公以文以配銘史

祭丁元珍學士文

我初閉門屈首書詩一出渉世茫無所知援挈覆護免於阽危雝培浸灌使有華滋微吾元珍我始弗殖如何棄我隕命一昔以忠出恕以信行仁至於白首困厄窮屯又從躋之使以躓死豈伊人尢天實爲此有槃彼石可志於丘𨿽不屬我我其䢐求請著君徳銘之九幽以馳我哀不在醪羞

祭刁景純學士文

嗚呼刁公不忮不求坦然立行之平裕然與人之周旣貴賤以同觀亦始終之相侔惟其動必依於仁故其壽若此之修望音容而巳遠欲親弔以無由慨臨風而出涕辭以侑乎醪羞

祭韓欽聖學士文

嗟爲君兮邦之特目揚秀兮顏髮澤紛百家兮並渉超獨懷兮道徳博蕩蕩兮無畛寛恂恂兮莫逆出當官兮發論使權彊兮絫息年何尢兮止此祿不多兮誰嗇具壺觴兮酹哭攀喪車兮啟夕豈獨愁兮吾僚隱多聞兮諒直顧笑語兮巳矣冀來嘉兮防

祭沈文通文

嗚呼文通一世之英耀矣其光韡矣其榮有所不爲爲無不果有所不學學無不成故治行簡於人主之心名聲溢於時士之口謂且復起謀謨左右何與之以如此之才而不副之以須臾之壽悲傷嘆息舉世皆然豈特故人爲之流漣馳哀一酹以訣終天

祭杜慶州杞文

嗚呼慶州一世之英濯濯其靈粲粲其明材能稱於天下言行信於朝廷孰多其予而不足以齡不肖之身始佐公揚公後來東有賜於明昔飲同堂今奠於庭酒肴則薄丰者維誠再拜事公敢不如生

臨川文集卷八十五

欽定四庫全書

臨川文集卷八十六

宋王安石撰祭文

祭吳侍中衝卿文

祭歐陽文忠公文

祭張安國檢正文

祭李審言文

祭沈中捨文

祭束向元道文

祭陳浚宣叔文

祭王回深甫文

祭刁博士繹文

祭虞靖之文

祭北山元長老文

祭呂望之母郡太文

祭程相公琳文

祭秦國夫人文

祭鮑君永泰王文二

祈雨文

謝雨文

哀辭

李通叔哀辭

泰興令周孝先哀辭

祭吳侍中衝卿文

嗚呼公命在酉長我一時公先我茁我後公萎中閒仕宦有合有離後我所踐公輒仍之出則交轡處則連榱坐肘則並行肩則差豈願敢及天實我貽公之停蓄及所設施有誥有誄亦有銘詩又將有史傳所不疑我旣憊眊何辭能爲婚姻之故惟以告悲

祭歐陽文忠公文

夫事有人力之可致猶不可期況乎天理之溟漠又安可得而推惟公生有聞於當時死有傳於後世苟能如此足矣而亦又何悲如公器質之深厚智識之髙遠而輔學術之精微故充於文章見於議論豪健俊偉怪巧瑰琦其積於中者浩如江河之停蓄其發於外者爛如日星之光輝其淸音幽韻淒如飄風急雨之驟至其雄辭閎辯快如輕車駿馬之奔馳世之學者無問乎識與不識而讀其文則其人可知嗚呼自公仕宦四十年上下往復感世路之﨑嶇𨿽屯邅困躓竄斥流離而終不可掩者以其公議之是非旣壓復起遂顯於世果敢之气剛正之節至晚而不衰方仁宗皇帝臨朝之末年顧念後事謂如公者可寄以社稷之安危及夫發謀決防從容指顧立定大計謂千載而一時功名成就不居而去其出處進退又庶乎英魄靈气不隨異物腐散而長在乎箕山之側與潁水之湄然天下之無賢不肖且猶爲涕泣而防而況朝士大夫平昔遊從又予心之所向慕而瞻依嗚呼盛衰興廢之理自古如此而臨風想望不能忘情者念公之不可復見而其誰與歸

祭張安國檢正文

嗚呼善之不必福其巳久矣豈今於君始悼嘆其如此自君防除知必顧予怪久不至豈其病歟今也君弟哭而來赴天不姑釋一士以爲予助何生之艱而死之遽君始從我與吾兒遊言動視聽正而不偸樂於饑寒惟道之謀旣掾司法議爭讞失中書大理再爲君屈遂升宰屬能撓彊倔辯正獄訟又常精出豈君刑名爲獨窮深直諒明淸靡所不任人恌莫知乃惻我心君仁至矣勇施而忘已君孝至矣孺慕以至死能人所難可謂君子嗚呼吾兒逝矣君又隨之我畱在世其與幾時酒食之哀侑以言辭

祭李審言文

嗚呼噫公之才豈獨我知公數困厄豈人能爲所畸乎人豈能無疵所侔乎天我乃知之交不就利髙明所忌涖不失宜孤寡所思凡今君子疚實在玆公亦如我如我公知厥交淡如惟正無私哀今亡矣侑醊以辭

祭沈中捨文

惟公之生於朝搢紳夫人嬪之以作封君皆以壽終而世有人昔我先子公倫之舊施於不肖遂爲世友不腆之文旣藏於丘惟是區區以贊醪羞

祭束向元道文

嗚呼束君其信然耶奚仇友朋奚怨室家堂堂去之我始疑嗟惟昔見君田子之自我欲疾走哭諸田氏吾縻不赴田疾不知今乃獨哭誰同我悲始君求仕士莫敢匹洪洪其聲碩碩其實霜落之林豪鷹儁鸇萬鳥避逃直摩蒼天躓焉僅仕後愈以困洗藏銷塞動輒失分如羇駿馬以駕柴車側身墮首與蹇同芻命又不祥不能中壽百不一出孰知其有能知君者世孰予多學則同遊仕則同科出作揚官君實其鄕傾心倒肝迹斥形忘君於壽食我飲鄞水豈無此朋念不去彼旣來自東乃臨君防閟閟陰宮梗野榛荒東門之行不幾日月孰云於今萬世之別嗟屯怨窮閔命不長世人皆然君子則亡予其何言君尙有知具此酒食以陳我悲

祭陳浚宣叔文

嗟乎宣叔學以爲已不溺於俗孤騫介峙孰以不羸孰忤不彊卒躓窮巴乃命不祥怡怡在宮翼翼在外胡是不福貴姦壽悖我思古人祿世其初悲君之食不逮於孤古不背死隆親急故今此營營誰瞻誰助自昔海濱以心相投俱官於南邂逅綢繆顏合意同云誰無友諒直之好於君實厚有志不施又困無財𨿽痛何爲維以告哀

祭王回深甫文

嗟嗟深甫眞棄我而先乎孰謂深甫之壯以死而吾可以長年乎𨿽吾昔日執子之手歸言子之所爲實受命於吾母曰如此人乃與爲友吾母知子過於予初終子成徳多吾不如嗚呼天乎旣防吾母又奪吾友𨿽不卽死吾何能久摶胸一慟心摧志朽泣涕爲文以薦食酒嗟嗟深甫子尙知否

祭刁博士繹文

惟君其先黻冕之華君弱而良遂世其家越天聖初上始卽位開延聞人閒不容僞若古堯虞稷契親逢君子其時追羣龍五兩之綸三鐘之粟沈才下吏閒關楚蜀朅來揚州輔佐元侯朝其或者明試謨謀最未及論泯焉之幽紫紛如朱丹其車昔之同升泰亦眾巳胡寧若人乃此乎止旻天介壽宜良者多良者弗壽謂旻天何親髮墮顚子髮猶羈帷堂一慟誰者無悲令得日棺還無咎銘旌悠悠羽翣南首惟君之舊惟僚及友徘徊路旁涕落奠觴

祭虞靖之文

剛耿直諒醇明博美敢於爲義我實知子達我所願窮吾所恥柰何終窮命也天只前年僕馬來自田裏白顚夷馘相見悲喜輸吾肝膈莫逆其韙衰老邂逅綢繆山水念我難繼庶今少止翻然爲辭遂隔生死寓哀一酹嗚呼巳矣

祭北山元長老文

元丰三年九月四日祭於北山長老覺海大師之靈自我壯彊與公周旋今皆老矣公棄而先逝孰雲遠大方現前饌陳告違世禮則然尙饗

祭呂望之母郡太文

嗚呼賢矣夫人善持門閭皓若玉雪一其終初允孝維婦允仁維姑實生才子我所嘆譽秉義率法困而不渝夫人之敎著不可誣歸殯窀穸無悔無愉維子之故具此俎壺

祭程相公琳文【爲髙若訥作】

嗚呼公在京師爲天子毗發論彊彊不苟其爲公於四方爲鎭爲屏推良抑姦兩適寛猛自伯休父有稱於周及公千年追配前休時文而文時武而武顧我無狀辱公等仵庶見吉召乃聞凶歸馳哀一觴終古之違

祭秦國夫人文【爲髙若訥作】

於惟夫人順愼和恭上之岐岐實防於中開號大邦福祿之隆康寧壽考而以榮終防車其行肇此明發上用舊徳情之鬱結凡我在位敢忘心怛奠云將之具此薄物

祭鮑君永泰王文

年月日官某敢告於鮑君之神農之勞神之所知也嵗之四時而於冬爲最隙然猶築場圃治屋廬塗囷倉糞田疇未甞一日而晏然以休息今玆令又以其暇時屬之使治渠川比常嵗則農之勞蓋有加焉神宜哀憐而有以相之也治之無幾也而雨雨且止丁壯老弱相與行水而涸之猶未也而又雨非民獨病也而令亦夙夜以憂惟神相之以霽令是役早有卒也夫令之所以憂其職民也惟神之食於民也爲巳久而憂之亦不可在令後也謹告

二

年月日敢再告於鮑君之神謁於神之明日而天地廓然以溫民賴以供役且卒事而復雨雨不止民愁而令恐意者令之治行無有可媚於神者而神不卒聽之乎令則有罪而民何尢且霜雪風雨之濫固其責自神而無與於令也巍然南靣饗人之歸事巳而利澤不加焉亦神羞也惟神降意以從令之言毋忽令亦能發明神之令徳使民世事神不懈而有加焉謹告

祈雨文

惟神美名正气索之前史詳矣噫昔人也挺王臣之節忠信我任徳誼我負故時君倚焉今其神也享廟食之貴陰陽吾職禍福吾柄故州民賴焉今千里旱暵及時不雨農夫悼心郡將失色某遂躬率僚屬來請於大廡下惟神全死生之大名開聰明於一方霈甘霪以足民食則前謂人神之靈於古今無愧焉尙饗

謝雨文

夫廟其貌神其靈函聰明正直之徳俾禍福倚伏之時用黙於民而不知其所以用者斯之謂至神乎太守領天子命藩一都防嵗時丰凶疾苦得勞佚之使百姓無愁嘆之聲斯太守之事也神陰也陰陽契合若影響然向以郊原旱暵及夏不雨耘者耔者悼心自失遂祈福於大廡下惟神惻然開明靈惠然納至誠言然而云興禱然而雨零苗枯而生民黙而聲又得非神之至乎今吏民潔牲醴奔走歡呼請償其靈某不佞輒書爲千古世諺尙饗

李通叔哀辭【並序】

通叔李不疑世爲閩民通叔再從太學進士試斥不送自京師歸面其親道建溪溪水暴下反其舟溺死年二十八云初予旣孤寄金陵家焉從二兄入學爲諸生常感古人汲汲於友以相鐫切以入於道徳予材性生古人下學又不能力又不得友以相鐫切以入於道徳予其或者歸爲塗之人而巳邪爲此憂懼旣而遇通叔於諸生閒望其容而色睟然類君子卽而與之言皆君子之言也其容色在目其言在耳則予放心不求而歸邪气不伐而自遁去求其所爲文則一本於古華虛蕩肆之學蓋未甞接於其心誠有以開予者予得而友之憂懼釋然作太阿詩貽之道气類之同而合也通叔亦作雙松詩道气類之同而期之久也以爲報自予之得通叔然後知聖人戶庭可防而入也是不惟諭於其言而巳蓋觀其行而得焉者爲多其再斥於太學而歸也予待禮部試畱京師別且言曰通叔去而歸某也不沒而入於愚也其幾矣明年亦斥而歸或得官皆宜在淮江之南某也不可以之閩通叔來若何通叔曰是亦不疑之言也明年從事淮南將問且召焉則未也或以死狀訃旣慟且疑且幸其不然防有江南之役遇閩人輒問狀還泊東流尉許程者閩人也乃知訃者信又知陳安石者亦溺死安石字伯起亦閩人予甞問通叔素友獨言伯起雲噫二子豈行殆也其亦命而巳矣予悲通叔窮以夭也其道之不及民也又悲天之不予相也作哀辭

我思古人兮維友之求燕處日講兮行相爲謀相翼以進兮相持以修要歸於道兮不入於尢卒聖若賢兮其本則然我無以是兮甚懼以憂猗嗟吾子兮畜徳挾材傑然自如兮不羣庸遊考講六藝兮造窮微深匪富貴慕兮匪賤窮羞曰予旣逢兮朝夕其旁仁義之光兮忠信之陬邪志蕩夷兮正气獨完吾子賜我兮於安以疇尙曰子興兮羽儀於世吾君徳澤此兮淳漓固偸孰神不棐兮隕子於溪子生適然兮欲誰仇所嗟存者兮志孤道遼子之不就兮一朝而休死不以所兮誰得子屍誰禭於棺兮誰坎於丘予欲慟哭兮子豈有聞子不可作兮予生之愁

泰興令周孝先哀辭

吁嗟於思兮孝於父母施於族婣兮亦及朋友云然兮宜不富又曷爲兮不壽藐藐兮其子煢煢兮其妻無廬與田兮哀者其誰吾無柰何兮哀以吾辭

臨川文集卷八十六

欽定四庫全書

臨川文集卷八十七

宋王安石撰神道碑

贈司空兼侍中文元賈魏公神道碑

檢校太尉贈侍中正惠馬公神道碑

贈司空兼侍中文元賈魏公神道碑

魏公旣薨之明年皇帝篆其墓碑之首曰大儒元老之碑有詔造文賜公子使之並刻臣某昧死序列再拜稽首以聞曰

公諱昌朝字子明姓賈氏皇祕書省著作佐郎贈太師中書令尙書令晉國公諱注之子皇太子左贊善大夫贈太師中書令尙書令齊國公諱璉之孫晉中書舍人史館修撰皇贈太師中書令魯國公諱緯之曾孫其先南皮人中徙獲鹿今葬開封而爲其縣人者自公皇考始公少則莊重謹密治經章解句達老師宿學譽嘆以爲賢巳天禧元年獻文章召試賜同進士出身除常州晉陵縣主簿國子監說書又以江州徳化縣令兼潁川郡王院伴讀當是時孫宣公領國子一見聽語待以公相數舉公學問當在人主左右大臣有以親嫌者故久弗用以知常州宜興開封府東明兩縣監在京廣濟永濟兩倉又召置國子監說書景祐元年積官至尙書都官員外郎乃始置崇政殿說書而以公爲之公於傳注訓詁不爲曲釋至先王治心守身經理天下之意指物譬事析毫解縷言則感心自仁宗卽位大臣或操法令斷天下事稽古不至秦漢以上以儒術爲疎闊然上常獨意鄕堯舜三代得公以經開說則慨然皆以爲善而公由此顯矣於是上所質問多道徳之要公請悉記錄嵗終歸之太史詔以章獻太后故爲彭城郡王諱其名公言母之諱禮不得以出於宮太平興國寺災公以易春秋進戒因言近嵗屢災寺觀天意蓋有所在獨可勿繕治以稱陛下畏天威愛人力之意西域僧以佛骨銅像來獻公請加賜遣還毋以所獻示外上皆從之以直集賢院天章閣侍講史館修撰判尙書禮部判太府寺天章置侍講自公始故事親祠郊廟燕遊慢戲之物皆在儀衞公奏除之無幾遂以知制誥龍圖閣直學士權知通進銀臺司兼門下封駮事權判吏部流內銓權知開封府又以右諫議大夫權禦史中丞兼判國子監而侍講如初公之爲銓也河北虫旱以公安撫公舉能詘姦於利害多所興除異時縣令奉錢滿萬二千乃舉令公以爲法如此則小縣終不得善治乃請槪舉令而與其奉如大縣其在禦史劉平爲趙元昊所得邊吏以降敵告議收其族公言漢殺李陵母妻子陵不歸而漢悔眞宗撫王繼忠家後賴其力且平事固未可知乃不果收侍講林瑀者言天子卽位當步其日占所得卦以知吉凶公奏瑀所言不經不可用上卽爲公罷瑀又奏劾駙馬都尉柴防僖公奪其州人以爲宜初元昊反公言兵事起財不贍宜及今度經費罷減諸不急至是詔與三司合議一嵗所省率緡錢百萬慶曆二年契丹來求地請婚公主其使責以信義告之利害客詘服不能發口執政議使契丹攻元昊公曰契丹許我而有功則必驕以弱我而責報無窮巳不且以我市於元昊矣且唐中極衰時聽吐蕃擊朱泚陸防尙以爲不可後乃知吐蕃陰與泚合而陽言助國今獨安知契丹計不出此乃言所以待外國者凡六事上皆行其防三年遂以本官參知政事四年以尙書工部侍郎檢校太傅爲樞宻使五年以集賢殿大學士同中書門下平章事兼樞宻使居兩月拜昭文館大學士監修國史議祔章惠太后太廟公言其非禮及祔獻懿二後宻敕遷文武位一等賜外內諸軍特支優給公又獨奏罷之旣而敕遷兩府官公又不從乃巳元昊歸石元孫議賜死公爭言自古將帥被執歸多不死元孫以不死七年上以旱避正殿貶食自責公因稽首遜位章六七入乃除武勝軍節度使檢校太傅同中書門下平章事判大名府兼北京畱守河北安撫使妖人王則謀舉大名反河南北使其黨挾書妄言冀得近公公疑爲姦考問具服則惶恐不及防獨嬰貝州以反公卽使部將王信孟元郝質馳兵操攻具往且請自出搏賊不許終賊所以擒滅功居多移鎭山南東道檢校太師賜爵安國公公因請寛諸吏民爲則所脇者而捕河北妖人治殺之無所漏河決商胡方暑公暴隄上躬親指畫出倉廩與被水百姓捨其流棄接以醫藥所活九十餘萬口契丹誘亡卒號爲南軍以戰夏人而邊法卒亡自歸者死公變其法有歸者故拔擢超其伍於是歸者眾因以知契丹國事契丹亦因拒亡卒黜南軍不用邊人以地外質公請重禁絕主不時贖人得贖而有之地則盡歸邊以不爭皇祐元年徙鄭州從公求也至見畱爲祥源觀使旣而以尙書右僕射觀文殿大學士判尙書都省朝防班宰相視其儀物嵗中又求任外除山南東道節度使右僕射檢校太師兼侍中判鄭州固辭僕射侍中乃攺同中書門下平章事又欲遷公四子各一官亦以公辭而止二年母燕國太夫人薨命以故官不起賜書寵慰從之公事燕國以孝聞上嘗賜銀飾肩輿士大夫以爲榮及薨自鄭歸葬扶舁蒼然肩足皆胝行路瞻望悲哀嘆息四年除故官侍講居頃出治許州將行矣仁宗問易之乾卦公旣講解又作書以亢龍爲戒手詔襃答以公所獻藏太史五年又涖大名安撫河北中書議塞商胡決以公異論故使建言者專其事公猶爭不已河果不可塞建言者得罪而澶魏濵棣徳博多水死公乃請使撫巡賑救人用歸息嘉祐元年進封許國公又兼侍中方避未聽而以樞宻使召卒罷侍中而以尙中書門下平章事爲樞宻使三年以鎭安軍節右僕射檢校太師兼侍中充景靈宮使又出許州七年以保平軍節陜州大都督府長史移大名兼安撫公凡三至魏及許鄭皆以寛惠爲治人安樂之它將相賜公使錢多使牟利公度所賜爲用故在所尢不擾皇帝卽位攺節度鳯翔加左僕射鳯翔尹進封魏國治平元年求還使侍中守許州至六七終不許二年乃授許州入見又辭不許使撫諭須秋乃發六月告疾中人太醫問視相屬又力求解將相乃以左僕射觀文殿大學士判尙書都省七月戊寅薨上親臨哭發涕爲不聽朝二日賜龍腦水銀以斂制服出司賓祭弔別賜黃金給葬贈司空兼侍中謚曰文元以九月甲申葬開封汴陽裏晉公墓次公年六十八散官開府儀同三司勲上柱國號推誠保徳崇仁守正忠亮佐運翊戴功臣邑戶萬五千實封五千六百公所著書有春秋要論十卷羣經音辧十卷通紀八十卷本朝時令十二卷又奏議文集各三十卷元配王氏尙書兵部郎中集賢殿修撰軫之女追封莒國夫人繼配陳氏武信軍節度使康肅公堯咨之女封魏國夫人六男子章太常博士集賢校理早卒圭尙書比部員外郎田尙書駕部員外郎靑尙書司門員外郎齊大理寺丞炎未仕三女子國子博士程嗣弼大理寺丞宋惠國太常博士龎元英公壻也其後天子以炎守將作監丞又官公內外族親凡九人賈氏自誼及耽傅王相帝皆以儒學至公又以經術致將相出入文武有謀有功當中國治安四夷集附寵祿光大始終褒榮君臣相遭於是爲盛銘曰

於皇仁宗時宋之隆奠此中國四夷來同孰夾孰承有宰魏公帝曰詢爾羣公卿士朕欲考古以求亂治有博六藝使熙朕志魏公乃來錫帝之求進於殿中登闡沈幽乃尹開封治民不絿乃丞禦史督制庶尢膏澤在下燻烝在上參國政事遂都將相帝巡大塗公帝之車帝禦廣宮之屏之墉文條武鬯具獻膚功終䢐在天公則隨邁廷喪元老隱加問賚有銘太史有諡太常次詩不誣斵石墓旁

初卜葬公汴陽裏以水故攺卜熙寧元年八月庚申葬許州陽翟縣三峯鄕支流村奉勑攺鄕名曰大儒村名曰元老裏朝散大夫右諫議大夫參知政事太原郡開國侯食邑一千一百戶賜紫金魚袋臣王某謹記

檢校太尉贈侍中正惠馬公神道碑

推忠保順同徳翊戴功臣彰徳軍節度觀察畱後特進檢校太尉使持節相州刺史兼禦史大夫上柱國扶風郡開國公食邑六千六百戶食實封二千二百戶謚曰正惠馬公以天禧三年十月戊戌葬開封祥符縣某鄕某里至嘉祐七年公孫慶崇始來請銘以作公碑序曰馬氏故扶風人至公髙祖而徙處雲中贈太師諱某者於公爲曾祖贈太師中書令諱某者於公爲祖龍捷左廂都指揮使江州防禦使贈太師中書令尙書令蔡公諱某者於公爲父蔡公從太祖定天下力戰有功當是時雲中巳爲契丹所得故馬氏又徙處浚儀今開封府祥符也公諱某字子元蔡公之終也年七嵗太祖召見禁中有司言例當補殿直詔特授西頭供奉官而賜以名開寶五年年十八監彭州兵馬以嚴飭見憚如老將太平興國三年領兵戍秦州淸水姦人李飛雄乘驛稱詔捕公及秦隴巡檢劉文裕等將擊之秦州因盜庫兵以反公辧其詐與文裕執飛雄治殺之五年監潭州兵馬攺東頭供奉官雍熙二年又監博州兵馬劉延讓敗於君子驛而契丹歸矣公方料丁壯集芻糧繕城治械如防至吏民初不恱其生事也已而契丹果至度不可攻乃去四年攺西京作坊副使將屯於冀州端拱元年移知定逺軍時議發河南十三州之民轉饟河北公告轉運使樊知古此軍聚兵少而積粟多簸其腐尙可得十七知古用此得粟五十萬斛以罷河南之役事聞朝廷太宗嘉之二年深州新蹂於契丹城郭廬舍多壞而流民眾乃移公知深州公至數月則壞者完流者復舉州忘其冦戎之故而以公爲能撫我防保州不治移往代之淳化二年又移知慶州羌萬人以怨程徳元來冦公誘其渠帥諭以威信卽皆引去四年遷西京作坊使知梓州五年李順爲亂於蜀之西川以公往討又以爲先鋒平劍州召還至三泉而復以公與王繼恩討賊繼恩怒公抗直使守彭州盡收其軍而與之羸卒三百賊率其眾至號十萬公力戰一日亡其卒大半乃夜獨出招救兵復入賊終不能得城而以敗去除成都府兵馬鈐轄遷洛使五年除蜀漢九州都巡檢使巳而又兼成都府兵馬鈐轄眞宗卽位攺內使蜀卒劉旰聚黨數千人爲亂所攻數州至輒取之公以卒三百追至蜀州與戰旰走卭州而招安使上官正召公歸成都計事公爲正畫曰賊破卭州必乘勝刧掠度江薄我旣息而戰我軍𨿽倍未易敵也不如迎其獘急擊破之必矣遂行次方井與正合殺旰等無噍類眞宗賜書奬諭賞以錦袍金帯咸平元年加澄州刺史知秦州諸羌質子有三十年不釋者公悉歸之諸羌徳公訖公去無一人犯塞小泉銀坑久不發掌吏盡產以償嵗課而責之不巳公奏得釋而歸其產四年就除西上閤門使知成都府兼本州兵馬鈐轄有告龍騎士謀爲變者所引以千數公捕殺其首七人而置其餘無所問自幹徳後嵗漕蜀物以富人爲送吏多坐漂失籍其家公奏擇三班使臣及三司軍大將代之而課其漕事爲賞罰至今便之六年移鄜延路駐泊兵馬都總管兼知延州蜀人於公去皆環以泣公至延州羌方以兵覻邊防上元開門張燈視以無爲而羌卒不能爲冦又移知鎭州兼本州兵馬都總管景徳元年契丹入邊民入保城公與之約盜一錢者死有盜錢二百者公卽殺之於是自澶以北城郭皆晝閉詔使過公輒畱之而募人閒行送詔皆得其報以聞又以便宜使所至受諸漕挽給邊之物故契丹欲虜掠無所得車駕次澶州大將王超提卒數十萬逗畱不赴公屢趣之不爲動移書譙讓乃始出師猶辭以中渡無橋則公先巳度材一夕而橋就上聞手詔褒之且知公果可以屬大事也二年移知定州又除東上閤門使樞宻院都承防三年遂以檢校太保簽書樞宻院事祥符元年東封泰山以爲行宮都總管自此行幸必以公爲都總管而皆許之專殺公部分明約束審出入肅然而未甞輒戮一人於是邊將言契丹近塞大臣議皆請發兵以備公獨議使邊將移書問狀從之契丹解去遷檢校太傅四年加宣徽北院使五年除樞宻副使當是時契丹巳盟中國無爲大臣方言符瑞而公每不然之獨常從容極言天下𨿽安不可忘戰去兵之意及它爭議甚眾眞宗多以公言爲是七年除潁州防禦使知潞州州之稅賦常移以輸邊公爲論其害自是所輸不過鄰州而巳天禧元年移知大名府兼駐泊兵馬都總管使中貴人勞問賜白金二千兩居頃之遂以爲宣徽南院使知樞宻院事檢校太尉有足疾時詔內朝別爲一班免其蹈舞二年疾病賜告求去位眞宗不許而數使中貴人勞問又幸其第賜白金三千兩巳而度公實病不可彊以事乃罷以爲彰徳軍節度觀察畱後而公固求外鎭終不許居久之稍閒入謁眞宗輒使閤門只候二人伺公至卽扶以入因掖其拜起數屛左右問事常聽用三年又求外鎭乃以公知貝州兼本州兵馬都總管將行矣召見又將付以政固辭謝久之乃已而更以公爲本鎭至五月公疾作詔使公子洵美將太醫往視而魏路二鎭之人亦皆奔走來問爲公請禱已而公疾革眞宗又使公弟之子成美馳驛召公歸京師而公以八月壬寅不起矣享年六十五眞宗爲之震悼罷朝詔贈侍中錄其子孫賻賜皆加等公前夫人丁氏某郡君後夫人沈氏某郡夫人子男二人洵美終西京作坊使英州刺史之美終內殿承制閤門只候孫十六人其十四人皆巳卒而慶宗今爲右班殿直慶崇今爲文思院知恩州公少忼慨以武力智謀自喜又能好書賔友儒者所與善必一時豪傑有集二十卷其文長於議論自始仕以至登用遇事謇謇未嘗有所顧憚王冀公丁晉公用事每廷議得其不直輒面詆之眞宗初或甚忤然終以此知公而天下至今稱其正直銘曰

在浚西南誰封誰樹有宋正惠馬公之墓公當太宗眞宗之時曁曁諤諤謀行計施以羸擊彊以少捕眾以賤抗貴維公之勇𨿽貴𨿽眾𨿽彊必克維公之敏亦維公直帝曰直哉汝予良弼見國而巳不知家室內朝十年典掌機密曁予一心綱紀庶物元功宗謀莫汝敢匹公曰孤臣敢曠於榮讒說不用是維帝明士或困窮莫知其有旣榮以位正或見醜公於可願兩得其尢不訖大耄天爲不謀徳歉於年孰云耉老有賚後世公爲壽考刻趺篆首作此銘詩陳之隧道永矣其詒

臨川文集卷八十七

欽定四庫全書

臨川文集卷八十八

宋王安石撰神道碑

贈太師中書令勤威馮公神道碑

翰林侍讀學士知許州軍州事梅公神道碑司農卿分司南京陳公神道碑

虞部郎中贈衛尉卿李公神道碑

護衛忠果功臣侍衛親軍步軍副都指揮使威塞軍節度新州管內觀察處置等使銀靑光祿大夫檢校司空使持節新州刺史兼禦史大夫上柱國始平郡開國公食邑二千一百戶食實封二百戶累贈太師中書令兼尙書令追封魯國公諡勤威馮公神道碑

馮氏有家於滑州之白馬者莫知其始所以徙至魯公而甞以公開國於始平日其夲出扵漢杜陵楚相唐之後也公諱守信字中孚自爲兒童狀貌嶷然慷慨有大意人固已奇之矣旣冠従其鄕人受學以三禮舉扵鄕防太平興國初取兵民間公出應選有司以公儒者欲免之公曰吾以子弟免而父兄任其勞此儒者所不爲遂行以才武給宿衛太宗徵河東公奮身冒兵數取俘馘以獻扵行在太宗壯而勞之以功數遷至弓箭直副指揮使眞宗兩駕河北皆命公帥其所領先驅以禦契丹公所斬敵最諸將遷天武軍都指揮使封州刺史充禦前忠佐馬步軍都軍頭公𨿽在軍旅數以孝經論語爲人講說人尙以儒者目之至是眞宗召問出孝經使講公講天子一章因言自天子至扵士不可以無學學不必博孝經論語皆聖人以誨學者言行之要臣愚不足以盡識然所以事陛下不敢一日而忘此眞宗嗟嘆者久之由封州數遷至捧日四廂都指揮使英州防禦使知瀛州兼髙陽闗都部署由瀛州召還領步軍司公事當是時河決滑州天子以爲憂問誰可使者公自言少長河上能知河利害詔以公爲侍衛親軍步軍副都指揮使容州觀察使知滑州兼修河都部署河怒動埽埽且防公坐其上指畫自若也遂號其部人以一日塞之天子賜手書奨諭召還領步軍如初已而遷威塞軍節度使是嵗天禧五年也公年六十六以八月二日薨於位天子悼慟爲之罷朝二日贈太尉賜錢三百萬勑宣慶使蔣州團練使韓守英禮部郎中直集賢院石中立給防其防事遂以其年九月二十四日葬開封之祥符縣黃溝鄕大裏之原公曾祖諱倫祖諱筠皆不仕考諱蘊贈官至左屯衛大將軍先夫人劉氏玉城縣君後夫人張氏淸河郡夫人子男十三人扵是文懿左侍禁文吉文握文徳文慶文顯文質文貴文銳並右班殿直文燦文俊並右侍禁文郁文雅皆巳卒公孝謹忠篤遇人有恩祖母夫人疾病公不釋帶以侍輙數月常患世醫不足賴以爲養力學方藥遂通其術公弟常欲上其子爲公子以取髙防公對之慨然曰吾自行伍防主上抜擢至此欲棄軀以報久矣顧未有所柰何欺之是嵗並公子無所防曰以眀吾心扵弟非有愛也韋城董方廉直爲公所友其卒有二女無以嫁公爲選士辦裝嫁之如已子公將兵治民寛簡有法故人人畏愛之而無敢犯所居有迹賢士大夫多稱之者公葬之三十二年而以其子故累贈至中書令兼尙書令追封魯國公又二年始請諡扵天子而天子賜之諡曰勤威又五年文顯爲西京左蔵庫副使提防開封府界諸縣鎭公事始作碑以表公墓而以銘來請予問誄扵太常問書扵太史問諸故老以考公子之所告而得公之所爲如此扵是爲銘曰

允文眞宗俊藝在工相協予武有來馮公馮公奮節金革有聲中邦外動異域自公在野手不去經率其所學以撫戎兵公之所撫貔貅豹虎指麾進退妥若兒女武窒以虣文罷扵柔維時馮公兩取其優孰施其文有壤千里孰致其武宿衛天子帝咨馮公爾往視河河決己塞滑人來歌帝聞而嘉勞以手勑公拜稽首匪臣之力帝曰來爾予釐爾勤授之旄節畱掌我軍方朝告薨有詔罷視弔贈賻葬哀榮終始追拜爲令尙書中書賜爵國公胙以魯墟士生顯榮沒則多已維時馮公至今受祉在周方虎咸有襃詩至漢充國雄爲之辭誰能詩公流示無止刻碑墓門公實有子

翰林侍讀學士知許州軍州事梅公神道碑

宋翰林侍讀學士正奉大夫行給事中知許州軍州事兼管內堤堰橋道勸農事上柱國南昌郡開國公食邑二千三百戶食實封六百戶賜紫金魚袋梅公之墓在宣州宣城縣長安鄕西山裏公有五子鼎臣徳臣寶臣輔臣淸臣淸臣今獨在爲尙書司門郎中以公行狀及樂安歐陽公之銘來請文以刻墓碑時熈寧元年八月四日也銘曰

公先梅伯後氏其國彌周渉秦不見史策有鋗有福著漢名籍公福之孫詢字昌言三世弗仕陵陽之裏公第廷中判官利丰再嵗而擢以丞將作以宰仁和人譽用多主推禦史侍考進士一見天子以爲知巳詔曰試哉遂試中書館之集賢賜服緋魚扵時繼遷兵我西鄙老弱餽守丁彊多死靈州告危帝視不怡公請擇人使潘羅支兵法所謂以夷攻夷帝曰誰可無如臣者曰予汝嘉閉防柰何公拜且跪颺言而起苟紓西師臣不愛死出書授之往訖爾謀至疆勑還防棄靈州帝察公藝可書帝制相或止之畱佐三司其後羅支果窘西賊論將料敵皆如所策或従或違或擠或推梧合阻夷神者公屍黜之倅州用獄一眚去杭而蘓列國東屏漕輸淛河就付將領三年告功僅得故省又以譴投守彼淮州有僚許公相得於此與之欣然樂以忘徙使扵湖北遷自濠梁又奪一官往裨扵襄坐發驛馬給奔喪者於鄂於蘓剖將之符握節關中使揔其輸煌煌金章厥賜特殊謀復靈武度兵葫蘆秦有將瑋諾公與俱防瑋召還公復淪胥有反咸陽能名氏朱始𨿽弗察後捕而誅自懷䢐池再副戎車眞宗新陟罪垢皆滌爲郎度支以將廣徳外更四州楚壽陜荊乃還待制中紏獄刑有巍龍圖其唐殖殖就以學士専其閣直輟之銓衡乘傳臨並超遷郎秩進直樞宻趣歸封駮考國中失申命選事得權進絀加職侍讀攺司郡牧移之審官審是在服伐閱積遷給事於中告疾出許鼓歌從容方公少壯志立人上談辭慨然帝恱而向及後晚出皆爲將相公則老矣將歸田裏康定辛巳六月十日公七十八以其官卒公開南昌勲爵第一夫人曰劉不及郡封封君彭城其卒先公公卒眀年季秋挾日於州山西卜祔而吉公有四子伯爲進士丞於殿中與仲前死仲賜科名叔也皆丞將作殿中或廢或興有顯惟季時丞衛尉今爲郎中論序初終實來求詩刻示無窮

司農卿分司南京陳公神道碑

司農卿分司南京陳公旣以嘉祐七年九月某甲子葬開封府之祥符縣西韓村皇考魏公之塋至十二月公子世範等乃來求銘以作公碑蓋公昆弟皆従先人防而某又嘗得識公父子故爲序其實而系以銘序曰公諱某字良器以贈太師尙書令兼中書令衛國公諱嵩者爲曾祖以贈太師尙書令兼中書令燕國公諱光嗣者爲祖而尙書左丞集賢院學士諱恕之子也左丞當眞宗時參知政事後以其子岐公之貴而贈至太師尙書令兼中書令魏國公公岐公之弟也而扵魏公爲少子年六十八以嘉祐七年六月得疾分司而以乙已棄世扵陳州階至朝散大夫勲至上柱國爵至潁川郡開國子食邑至六百戶賜紫金魚袋官終扵司農卿而所更者祕書省正字太常寺太祝大理評事光祿大理寺丞太子中捨殿中丞國子博士尙書虞部比部駕部員外郎郎中司農光祿少卿少府監任終扵知陳州而所歷者監楚州衡州酒稅知衢州江山縣知南恩州通判江揚洪廬潭州知衡州監江寜府糧料院知興化軍知均州判登聞鼓院知曹州判殿中省知郢州鄭州其通判揚州廬州皆有所避不赴知郢州則未赴而徙凡仕四十三年蓋其行事可記者眾矣而公子所能記者在江州人大饑且疫公爲具饘粥醫藥不足則取廬山諸佛寺餘財以續之所活以萬數有盜刈人之禾而傷其主者當死公曰古之荒政所以卹人者盡矣然尙緩刑況今哉卽奏貸其死洪州大水城之不滅者十五水得城竇以入舉城惶擾不知所爲公豫具薪槁不終日以塞州人徳之曰無陳公吾屬如何矣衡州之南山廣袤百餘里與夷接境大木防宻中國人逋逃其中冒稱夷人數出冦常寜諸邑其酋有挾左道者人傳以爲能致風雨官軍尢憚之公誘以恩信則率眾數百來自占已而與其甥亡去又將爲冦州人皆恐公設方略以一日捕得殺之天子賜詔書奨諭公因圖上山川形勢攻取之策以爲賊今不除黨附日眾夷人謂中國無能爲必出助之可須農隙發千人使操斧斤隨以彊弩斬木除道則賊失所恃不攻而自窮又出其材可以佐經用奏未報轉運使害其事劾公擅擊斷不聽用佐吏又嘗稱病不自祭炎帝公坐此罷州人乞畱不得而賊果侵尋不制朝廷出使發兵擊之數年然後定興化多進士就鄕舉者常八九百人而學捨獘小無文籍公至則新而大之爲之購書而國子之所有者皆具均州漢上舟子數溺商旅取貨財而以險爲解公捕案寘法因取近灘數家除其徭使表水險渉者因此得不死曹州多盜亡命之尢凶彊者七十餘人公集重購得之防盡又修律令五家爲保之法故盜往往逃去之他境蓋公施扵政者能如此公嘗爲書十二篇上之曰國政要事其說多聽用而中書欲遷職事以奨之公乃自言外祖王氏葬揚州無主後願除淮南所當得之一官以往視其丘墓而已岐公之葬也天子自曹州召公歸襄事特詔許公升殿公謝岐公遭遇始終恩禮之厚因乞禦篆岐公之碑首上爲動容賜其首曰褒忠之碑而公終無一言自及旣分司無田園僦官屋以居自爲棺斂葬埋之制趣扵儉而已少長好書以至扵老扵篆籀尢善有集二十卷其文能世其家者也夫人馮氏江南李氏時宰相延已之孫子男五人世範前商州洛南縣尉世安前廣州新防縣令世修大理寺丞世永將作監主簿世奕太常寺太祝女四人長適大理評事栁安期次適右班殿直王允懿次尙防也陳氏漢太丘長諱寔之後故其望在潁川而世居洪州之南昌縣當唐末五代之亂無仕者魏公布衣起閭巷明敏諒直稱天下仍父子執國柄而至岐公尢盛公扵仕嘗齟齬然尙至九卿以榮祿自終蓋太丘之仁隱阨扵一時而紀諶羣泰貴顯者數世豈魏公之先遭世不治亦有潛徳晦行如太丘者乎不然何其後世之興如此是故不可以無銘也銘曰虞賔夏商其後爲陳屢絕復封以承聖人至漢太丘棄時就徳詒祿魏晉子孫世食旣又困窮乃生魏公魏公之出魁名碩實有公有卿饋祀其室公則盛矣天子所思繩繩維卿亦顯於時治官牧民入出具宜胡公之虛太丘之裏兩有州國紹榮本始歸葬浚郊皇考在前峙此銘詩爲告新阡

虞部郎中贈衛尉卿李公神道碑

嘉祐八年六月某甲子制曰朕初卽位大賚羣臣陞朝者及其父母具官某父具官某率徳蹈義不躬榮祿能教厥子並爲才臣加賜名命序諸卿位所以勸天下之爲人父者豈特以慰孝子之心哉可特贈衛尉卿翌日某甲子中書下其書告第又副其書賜寛等以待墓焚寛等受書焚其副墓上乃撰次衛尉官世行治始來請曰先人賴天子慶施賜之官三品矣而墓碑未刻惟徳善可以有辭扵後世者夫子實聞知某曰然衛尉公墓隧宜得銘久矣扵是爲序而銘焉序曰

公姓李氏故隴西人七世祖諱某始遷扵光山五世祖諱某以其郡人王閩従之始爲建安人曾祖諱某皆不仕考諱某嘗仕江南李氏稍顯矣江南國除又舉進士中等以殿中丞致仕有學行名能知人贈其父大理評事而巳亦以子貴贈至吏部尙書逰豫章樂其湖山曰吾必終扵此扵是又始爲豫章人尙書之子伯曰虛巳官至尙書工部侍郎以才能聞天下其季則公也公諱某字公濟少篤學讀書兼晝夜不息一以進士舉不中卽以兄防爲郊社齋郎再選福州閩淸洪州靖安縣尉有能名選饒州余幹縣令至扵毀滛祠取其材以爲孔子廟率縣人之秀者興扵學豪宗大姓斂手不敢犯法州將部使者奏乞與京官移之劇縣不報而坐不覺獄卒殺人以免當是時侍郎方以分司就第公曰吾兄老矣我得朝夕従之防以灑掃先人廬冡尙何求而仕遂止不復言仕侍郎之卒也天子以公試祕書省校書郎知江州徳安縣事辭不就後嘗一至京師大臣交口勸說欲官之終以其不可彊也而晏元獻公爲公請乃除太子洗馬致仕初尙書未老棄其官以歸至侍郎及公之退也亦皆未老自尙書至公再世皆有子而皆以嚴治其家如吏治江西士大夫慕其世徳稱其家法蓋近世士多外自藩飾爲聲名而內實罕能治其家及老往往顧利冒恥不知休息公獨父子兄弟能如此嗚呼其可謂賢扵人也巳公事親孝比遭大防廬墓六年然後已事兄與其寡姊衣食藥物必躬親之及公老矣二子就養如公之爲子弟也寛嘗爲江浙等路提防鑄錢坑冶又甞提防江南西路刑獄定亦再爲洪州官不去左右者十二年皆以才能爲世聞人以恩遷公官至尙書虞部郎中階至朝奉郎勲至護軍以嘉祐四年七月某甲子卒扵豫章之第室年八十九夫人長壽縣君趙氏先公八年旣葬矣五年某月某甲子以公扵夫人之墓左曰雷岡在新建縣之桃花鄕新裏夫人故衢州人某官湘之女湘有文行尙書與爲友故爲公娶其女子三人寛定寔寔守祕書省正字早世扵公之葬也寛爲尙書司勲員外郎定爲尙書庫部員外郎女子二人已嫁孫二十有一人曾孫十有五人皆率公教無違者公旣葬而二子以恩贈公衛尉卿云銘曰

李世大家隴西其先扵唐之季再世光山移遁於閩嶺海之間乃生尙書節行有偉始來江南考室章水繩繩二子隱顯兼榮孰多後祿其季維卿防壯躬孝惟君之踐能不盡用止扵一縣退以徳義釐身扵家外內肅雝人不疵嗟亦有二子維天子使父曰往矣致而臣身子曰歸哉以寧吾親以率其婦左右恂恂以官就侍天子之仁旣具祉福考終大耄追榮於幽乃賜卿號伐石西山作爲螭營之墓上勒此銘詩

臨川文集卷八十八

欽定四庫全書

臨川文集卷八十九

宋王安石撰神道碑

廣西轉運使孫君墓碑

贈左屯衛大將軍李公神道碑銘【並序】

淮南江淛荊湖南北等路制置兼都大發運副使贈尙書工部侍郎蕭公神道碑

尙書工部侍郎樞宻直學士狄公神道碑尙書屯田員外郎贈刑部尙書李公神道碑贈禮部尙書安恵周公神道碑

廣西轉運使孫君墓碑

君少學問勤苦寄食浮屠山中步行借書數百里升樓誦之而去其階蓋數年而具眾經後遂博極天下之書屬文操筆布紙謂爲方思而數百千言已就以天聖五年同學究出身補滁州來安縣主簿洪州右司理再舉進士甲科遷大理寺丞知常州晉陵縣移知潯州潯當是時人未趣學乃攺作廟學召吏民子弟之秀者親爲據案講說誘勸以文藝居未防旁州士皆來學學者由此遂多以選通判耀州兵士有訟財而不直者安撫使以爲直君爭之不得乃奏決扵大理大理以君所爭爲是而用君議編於勑慶曆二年擢爲監察禦史裏行於是彈奏狄武襄公不當沮敗劉滬永洛城事又因日食言陰盛以後宮爲戒仁宗大獵扵城南衛士不及整而歸以夜眀日將復出有雉隕於殿中君奏疏卽是夜有詔止獵蠻唐和冦湖南以君安撫奏事有所不合因自劾乃知復州又通判金州知漢陽軍吉州稍遷至尙書都官員外郎提防江南西路刑獄有言常平嵗凶當稍貴其粟以利糴本者詔従之君言此非常平本意也詔又從之儂智髙反君卽出兵二千扵嶺以助英韶防除廣西轉運使馳至所部而智髙方煽天子出大臣部諸將兵數萬擊之君驅散亡殘敗之吏民轉芻米扵惶擾卒急之間又以餘力督守吏治城壍修器械屬州多完而師飽以有功君勞居多以勞遷尙書司封員外郎初君請斬大將之北者發騎軍以討賊及後賊所以破滅皆如君計防軍罷而人重困方恃君綏撫君乘險阻冒瘴毒經理出入啟居無時以皇祐三年三月初七日卒扵治所年五十四官至尙書工部郎中散官至朝奉郎勲至上騎都尉君所爲州整齊其大體濶略其細故與賔客談說歌飲酒往往終日而能聽用佐屬盡其力事以不廢在禦史言事計曲直利害如何不顧望大臣以此無助所爲文自少及終以類集之至百卷天徳地業人事之治掇拾貫穿無所不言而詩爲多君諱抗字和叔姓孫氏得姓扵衛得望扵富春其在黟縣自君之髙祖棄廣陵以避孫儒之亂而至君曾大父諱師睦善治生以致富嵗饑賤出米谷以斗升付糴者得驩心扵鄕裏大父諱旦始盡棄其產而能招士以教子父諱遂良當終時君始十餘嵗後以君故贈尙書職方員外郎君初娶張氏又娶吳氏又娶舒氏封太康縣君五男子適邈迪適遘適嘗従予逰年十四論議著書足以驚人終永州軍事推官邈今潞州上黨縣令亦好學能文狀君行以求銘者邈也君之卒也天子以適試祕書省校書郎二女子一嫁太廟齋郎李簡夫一嫁進士鄭安平君以其卒之年十二月二十五日葬黟縣懷逺鄕上林村歙之爲州在山嶺澗谷﨑嶇之中自去五代之亂百年名士大夫亦往往而出然不能多也黟尢僻陋中州能人賢士之所罕至君孤童子徒步宦學終以就立爲朝廷顯用論次終始作爲銘詩豈特以顯孫氏而慰其子孫乃亦以詒其鄕裏銘曰

在仁宗世蠻跳不制餽師牧民實有膚使踐艱乘危條變畫奇瘭毒旣除膏熨以治方遷旣隕哀曁山夷維此膚使文優以仕祿則不殖其書滿笥書蔵扵家銘在墓前以告黟人孫氏之阡

故贈左屯衛大將軍李公神道碑銘【並序】

宋故贈左屯衛大將軍李公墓在河中府河東縣陶邑鄕仙觀裏紫金山北初咸平二年公以東班殿侍隨彰國軍節度使康保裔部軍於髙陽闗契丹內侵眞宗狩於魏大將恃城千里閉逃保裔以其屬出公提少卒所戰輒破冦搏我疾孤堅弗支舉軍防焉乃以義死當是時十二月五日也公年四十六有詔賻卹錄公子樞以爲西班殿侍蓋六十九年而樞以行治勞烈積官至皇城使賀州團練使而嘗一再辭賞以求追榮其父母天子亦數推恩以及朝士大夫之親而公九贈官自太子左淸道率府副率至左監門衛大將軍逮今上卽位則再至三品而公夫人朱氏亦封錢塘仙逰永安縣太君太君有美志純行年六十三以天聖七年六月六日卒扵其子之官舍而以嘉祐六年十一月十一日與公合葬公防而願恭長而敏武渉書喜謀將有以爲而卒不克蓋知者傷焉惟忠壯不屈以貽祿於其後世而團練君實能力承以大厥家噫其可銘也哉李氏世家鄭之原武公諱興字仲舉曾祖諱顒祖諱光父諱元超皆弗仕公生一男二女二女皆早死孫六人其二人早死棻今爲尙書都官郎中餘皆以父廕仕昌齡終三班差使蕖今爲右班殿直今爲左班殿直銘曰

李姓之始聃周隱史厥家鄭邦代晦其光公奮自田啟迹班行匪熊匪羆彼萬其旅帝䢐伐之孰致予武操戈以先所遇斃逃曰敵可盡其來滔滔終沈於戎惟義之濟閔有傳祿追榮以曁誰無孫子錫命在幽我以吾功克稱無羞詒詩後觀有石道周

故淮南江淛荊湖南北等路制置茶鹽礬酒稅兼都大發運副使贈尙書工部侍郎蕭公神道碑

蕭氏故長沙人也去馬氏亂遷江南又爲廬陵人公曾祖諱霽仕李氏終洪州武寧縣令祖諱煥考諱良輔皆不仕公諱定基字守一用天禧三年進士補嶽州軍事推官以母夫人陳氏防罷後除防州觀察推官人饑說州將以便宜糶倉米秋糴償之所救活甚多監納潭州茶米舉者十八人遷大理寺丞知臨江軍新諭縣移監成都府市買務蜀引二江漑諸縣田多少有約李順爲亂時成都大豪樊氏盜約攺一晝夜爲六由此他縣嵗賂樊氏縣乃得其餘水訟二十年不決轉運使以屬公公曰約所以爲均卽不均約不可恃也乃親決水視一晝夜而樊氏縣水有餘樊氏卽伏罪諸縣得水如故約轉運使以爲能舉知黎州州近蠻出善馬異時勢人多以托守公一拒絕蠻大喜扵是累遷至太常博士以博士召兼監察禦史裏行成都王鬷請鑄小鐵錢爲大錢當十鑄十得三是廢十得三十也公疏以爲不便而鬷議詘中貴人妄告兩淛轉運使罪以公往治直之蘄州王防正恃勢賂橫猾誣屬縣長罪死又以公往治告隨吏曰防正賂汝受之以告我防正果賂吏直三百萬公因以正其獄仁宗欲官公一子公乃以譲其隨吏除開封府判官扵是自監察再遷至侍禦史除江西水陸計度轉運使奏事稱上意賜三品服三司稅賦雕鶖羽民入一尺費餘百錢奏以鵝鸛代之宜州蠻爲冦乃移廣西兼安撫公馳至問所以反曰吾知之矣乃搜諸州澄海忠敢士萬人守要害戒諸將賊至乃擊歸則已蠻不復動明年邕州甲洞與永平寨將秦玨爭銀冶殺玨反邊大擾公曰蠻何敢是必玨有以致之問之果然乃廢銀冶誅道賊熟戶數十人又移交州討殺玨者而邊遂定仁宗曰邊吏好生事蕭某如此可召用三司度支判官王琪使江淮淛議鹽酒事請公俱往乃除三司鹽鐵判官與琪俱使江淮淛議鹽酒事至吉州除江淮淛荊湖制置發運副使以官卒扵家享年五十四實慶曆二年五月十四日以其年九月二十日葬廬陵儒行鄊故捨之原公寛厚寡欲內行孝友稱扵鄊裏尢知爲吏在所皆有聲績夫人河陽縣君毛氏五男子汝礪汝諧汝器汝士汝奭皆進士汝礪終太常博士汝器終殿中丞汝諧今爲尙書屯田員外郎汝士今爲永州祈陽縣令故累贈至尙書工部侍郎而墓碑未刻汝諧請曰先人扵王氏有故子銘士大夫多矣某曰然是宜以屬我乃銘曰

蕭氏食鄼漢功之冠卒成齊梁以戾於唐人不絕史與唐終始厥遷廬陵來自長沙使乎禦史於宋初家折獄禦戎有聲無嘩祿則世繼而年不遐揚詩墓石以相哀嗟

尙書工部侍郎樞密直學士狄公神道碑

狄氏故並人唐武后時有以諒直至宰相者有功中宗以及社稷是爲梁公公梁公之十四世孫也諱棐字輔之曾祖曰崇謙連州桂陽縣令祖曰文蔚全州淸湘縣令考曰希顏徐州錄事參軍及公貴贈錄事君至兵部尙書而公母李氏封隴西郡太君蓋梁公之後有兼謩者亦有名迹至大官其後祿仕不終然寖微弗顯及公乃以行能爲時用出使入侍終尙書工部侍郎直樞宻爲學士天下稱爲善人長者公少孤力學中咸平三年進士甲科其官自大理評事歷大理寺丞殿中丞太常博士尙書屯田都官職方員外郎祠部刑部郎中太常少卿右諫議大夫給事中其職自直昭文館歷龍圖閣直學士其初任知袁州分宜縣後嘗知開封府司錄通判鄧州成都府爲開封府判官使京西成都府路轉運又使制置江淮荊淛再判吏部流內銓知審官院知壁廣滑魏隨陜鄭同揚九州河中河南二府其知陜州河中府以趙元昊反擇西方守吏其知隨州則坐在魏時軍事有驕不遜者不卽治其知揚州則不及赴而卒於京師慶曆三年二月十七日也享年六十七公惇厚篤實未嘗妄言笑𨿽有喜慍未嘗見色終身不言人過惡罷南海所賫無南物在陜中貴人有力者言將援公扵上公爲不聞接以他語退而嘆曰吾束髮至此得爵祿皆以義可以老而自污邪蓋其廉如此其治民出扵寛仁不忍𨿽以此嘗得罪然自若弗悔也當時士大夫聞其死多嘆惜累階至中散大夫勲至上柱國爵至山陽郡開國公食邑二千一百戶食實封四百戶夫人武城縣君路氏左司諫知制誥振之女初公以布衣見路公路公卽譽公文學行治妻以其子生六男子遵道遵度遵禮遵慤遵路遵彜遵度當天聖初善爲古文志義甚髙嘗爲襄州襄陽縣主簿不幸早死君子莫不傷之遵路爲太常寺奉禮郎與遵道遵慤遵彜亦皆早死遵禮今爲尙書虞部員外郎六女子嫁衛尉卿王罕衛尉卿魏琰樞宻直學士何中立尙書駕部郎中王信民二人早死狄氏當五代之亂占潭之湘潭至公始葬武城君扵許州陽翟縣張澗裏故以公合葬以慶曆五年旣葬二十年而遵禮來求銘文刻之墓碑銘曰

維狄先公開號扵梁扶國舉帝仁柔義剛施垂子孫祿不曠仕歷世十四公爲循吏內行振振恕以與人無恚無忌考終厥身陽翟古墟有幽新裏銘詩不磨彼石之視

尙書屯田員外郎贈刑部尙書李公神道碑

朝奉郎尙書屯田員外郎通判杭州軍州兼管內勸農事上輕車都尉賜緋魚袋贈刑部尙書李公諱陟字元升少以進士舉太學眾推才髙不妄交防獨與故相張文節公友善淳化中用甲科補河南府澠池縣尉羣盜阻殽以略行人朝廷出中貴人傳捕公率其屬捕殺之盡以故爲轉運使所奏畱再任方賞遭父防去而契丹犯河北卒亡命相聚爲冦所居內黃大擾令尉初不自保公爲設方略擒滅縣賴以無事攺除貝州司理參軍州將邊公肅知公能有難輒以【闕】公逐劇賊用一日馳百里悉取以歸扵是州及轉運使爲論功驛召見除大理寺丞知漢州什邡縣攺殿中丞知秀州嘉興縣眞宗東封攺太常博士通判通利軍又以祀汾陰攺尙書屯田員外郎河決奪一官監眞州鹽倉杭州言淛江隄壊不可治詔江淮荊淛發運使舉可用者以公通判杭州隄成度用財力甚省而完且可久乃復得故官畱再任當是時呂文靖公提防刑獄尢知公極論薦以爲材且召除禦史矣防母夫人死公行內修事母尢以孝聞所收卹親屬多貧不能北歸畱治防南京哀戚毀甚未及服除而卒年五十三天禧三年六月八日也畱守王沂公賻助之乃能具棺殯凡五娶賈氏髙氏張氏耿氏最後邊氏封太康縣君今皆贈郡太君邊氏則貝州邊公女也邊公彊明少所可知公而好之故女以其子太康有賢行蓋見扵國史公二男四女男曰中庸守大理寺丞致仕曰中師給事中天章閣待制西京畱守女嫁太子中捨聶復貝州漳南縣令葛初平尙書比部員外郎張參其一早死公初以文藝自進然喜吏事所至彊果辧治終以愛利爲人所思嘉祐七年十一月二十三日葬扵衛州新鄕縣貴徳鄊戒海裏至熈寧元年十月乃始作銘刻之墓碑李氏故博平人後徙內黃曾祖諱祚弗仕祖諱守澄開封府襄邑縣尉考諱珣殿中丞銘曰

矯矯李公升自辭科啟迹澠池終功淛河課文曰治武奏厥多毀於大喪曽不及皤素琴未禦虞殯遂歌垂延在後寵祿有那兆衛西南彼墳陂陁追秩榮矣哀如之何

贈禮部尙書安恵周公神道碑

公諱某字某姓周氏爲人俶儻有大節敏扵文學達扵政事眞宗初卽位以進士甲科除將作監丞通判齊州卽有能名召還爲著作郎直史館提防開封府諸縣鎭公事歷三司戶部度支判官又皆有能名遂以右正言知制誥判吏部流內銓數進見奏事眞宗以爲材其後置登聞鼓院糺察在京刑獄及考進士以糊名謄錄之法眞宗皆自選主者而輒以屬公居糺察未防遂以樞宻直學士知開封府聽斷明審無畱事眞宗滋以爲材至嘗幸其府問勞賦詩樂飲然後去以公更外事未久故不卽大用而以公知河中府又以知永興移天雄軍所至輒有聲績數賜詔書奨諭扵是眞宗知公果可付以政卽召還除給事中同知樞宻院事旣而又以爲尙書禮部侍郎樞宻副使眞宗得疾防不寤丁晉公用事逐去寇萊公而以公爲黨亦逐去之以尙書戶部侍郎知靑州旣而又以爲太常少卿知光州仁宗卽位稍遷祕書監知杭揚二州晉公得罪去還公禮部侍郎畱守南京召見之將復用公病矣乃請知潁州自潁徙陳自陳徙汝至汝若干年以某年某月某甲子卒春秋五十九訃聞天子爲震悼贈禮部尙書賻賜錄其子孫加等諡曰安恵初公奮白衣數年遂知制誥特爲眞宗所禮禁中事大臣所不得聞者往往爲公道之公亦慷慨爲上言事無所撓而其言祕世莫得盡聞東封還公卿大夫皆獻文章頌功徳公獨上書進戒及在樞宻進止侃侃不以丁晉公方盛爲之詘節故爲所逐公好收挽後進士得一善汲汲如世之誇者爲已進取未嘗問家人生產好讀書善爲文有文集二十卷獨奏事諸艸則公旣焚之矣無在者愛其弟越甚篤與越皆以能書爲世所稱毎書輒爲人取去積階至金紫光祿大夫勲至上柱國爵至汝南郡開國公食邑至四千一百戶食實封至九百戶嘗爲東京畱守判官東封考制度副使亦皆眞宗所自選也周氏世爲淄州鄒平人公曾祖考諱某祖考諱某皆儒者以學行知名山東考諱某仕歷禦史終尙書都官員外郎及公貴贈曽祖考某官祖考某官考某官公夫人王氏北海郡夫人先公一年卒扵公之卒也公子延荷爲大理寺丞延讓爲太常寺太祝延壽爲東頭供奉官閤門祗延雋爲大理評事以某年某月某甲子葬公鄭州新鄭縣平康鄊之北原而以王氏祔其後若干年公子延雋爲尙書都官郎中累贈公至某官始追序公世次閥閱行治來請曰先人名位功徳嘗顯矣而墓碑無刻諸孤獨延雋爲後死微夫子許我則無以詒永久嗟乎公之事逺矣蓋𨿽公子有所不及知故所次止扵如此然觀公所以進而公之材可見視公所以逐而公之行可知懍懍乎一世之名臣矣所次如此不爲略也銘曰

羣獻俁俁禦於帝所出入百年將相文武有如周公左右眞宗自初筮仕以至謀國晦顯險夷考終一徳公去州郡無民不思公來朝廷天子所知發論造功每成無隳誰私黨讎用國威福閒上不豫乃防乃逐旣投有罪而以公歸退施一州遂隕於腓美矣邦士公之季子銘詩墓門載以趾

臨川文集卷八十九

欽定四庫全書

臨川文集卷九十

宋王安石撰行狀

尙書兵部員外郎知制誥謝公行狀

彰武軍節度使侍中曹穆公行狀

魯國公贈太尉中書令王公行狀

墓表

寶文閣待制常公墓表

太常博士鄭君墓表

貴池主簿沈君墓表

建昌王君墓表

處士徵君墓表

鄱陽李夫人墓表

外祖母黃夫人墓表

韶州翁源縣令楊府君墓表

尙書兵部員外郎知制誥謝公行狀

公諱絳字希深其先陳郡陽夏人以試祕書省校書郎起家中進士甲科守太常寺奉禮郎七遷至尙書兵部員外郎以卒嘗知汝之潁陰縣校理祕書直集賢院通判常州河南府爲開封府三司度支判官與修眞宗史知制誥判吏部流內銓最後以請知鄧州遂葬扵鄧年四十六其卒以寶元二年公以文章貴朝廷蔵扵家凡八十卷其制誥世所謂常楊元白不足多也而又有政事材遇事尢劇尢若簡而有餘所至輙大興學捨荘懿明肅太后起二陵扵河南不取一物扵民而足皆公力也後河南聞公喪有出涕者諸生至今祠公像扵學鄧州有僧某誘民男女數百人以昏夜聚爲妖積六七年不發公至立殺其首防其餘不問又欲破美陽堰廢職田復召信臣故渠以水與民而罷其嵗役以卒故不就扵吏部所施置爲後法其在朝大事或諫小事或以其職言郭皇后失位稱詩白華以諷爭者貶公又救之嘗上書論四民失業獻大寶箴議昭武皇帝不宜配上帝請罷內作諸奇巧因災異推天所以譴告之意言時政又論方士不宜入宮請追所賜詔又以爲詔令不宜偏出數易請繇中書宻院然後下其所嘗言甚眾不可悉數及知制誥自以其近臣上一有所不聞其責今豫我愈慷慨欲以論諫爲巳事故其葬也廬陵歐陽公銘其墓尢嘆其不壽用不極其材云卒之日歐陽公入哭其堂椸無新衣出視其家庫無餘財蓋食者數十人三従孤弟妹皆在而治衣櫛才二婢平居寛然貌不自持至其敢言自守矯然壯者也謝氏本姓任自受氏至漢魏無顯者而盛扵晉宋之間至公再世有名爵扵朝而四人皆以材稱扵世先人與公皆祥符八年進士而公子景初等以歷官行事來曰願有述也將獻之太史謹撰次如右謹狀

彰武軍節度使侍中曹穆公行狀

公諱瑋字寶臣眞定府靈壽縣人少以防爲天平寧二軍牙內都虞候至道中李繼遷盜據河西銀夏等州後又撃諸部並其眾李繼隆範廷召等數出無功而朝廷終棄靈武繼遷遂彊屢入邊州爲冦當是時公爲東頭供奉官閤門祗年十九太宗問大臣誰可使當繼遷者武恵王以公應詔太宗以知渭州而欲除諸司使以遣之武恵王爲公固讓乃以本官知渭州眞宗卽位攺內殿崇班閤門通事舍人西上閤門副使移知鎭戎軍當是時繼遷虐使其眾人多怨者公卽移書言朝廷恩信撫納之厚以動之人得書往往感泣扵是康奴諸族皆內附咸平六年繼遷死其子徳明求保塞公上書言繼遷擅中國要害地終身旅拒使謀臣狼顧而憂方其國危子弱不卽捕滅後更盛彊無以息民當是時朝廷欲以恩致徳明寢其書不用而河西大族延家妙等遂拔其部人來歸諸將猶豫未知所以應公曰徳明野心去就尙疑今不急折其羽翮而長養就之其飛必矣卽自將騎士入天都山取之內徙徳明由此遂弱而至死不敢窺邊大中祥符元年召還除西上閤門使邠寧環慶路兵馬都鈐轄兼知邠州東封遷東上閤門使髙州刺史再移眞定府定州路都鈐轄已而又以爲涇原路都鈐轄兼知渭州公乃圖涇原環慶兩路山川城郭戰守之要以獻眞宗畱其一樞宻院而以其一付本路使諸將出兵皆按圖議事祀汾陰遷四方館使初章埋驕扵武延咸泊撥臧掘彊扵平涼公皆誅之而汧渭之間遂無一犯塞八年遷英州團練使知秦州秦西南唃廝囉宗哥立遵始大遵獻方物求稱贊普公上書言人無厭足其求必輕中國大臣方疑其事防得公書遂不許而猶以爲保順軍節度使公曰我狃遵矣又將爲冦吾治兵以俟爾遵使其舅賞樣丹招熟戶郭廝惇爲鄊導公卽誘樣丹捕廝惇而許以一州樣丹終殺廝惇公遂奏以爲潁州刺史而樣丹亦舉南市城以獻先是張吉知秦州生事孰戶多去爲遵耳目及公誅樣丹卽皆惶恐避逃公許之入贖自首還故地而至者數千人後遂帖服皆爲用至明年囉遵果悉眾號十萬寇三都公帥三將破之追北至沙州所俘斬以萬計事聞除客省使康州防禦使其後又破滅馬波叱臘鬼畱等諸囉遵遂以窮孤逃入磧中而公斥境隴上置弓門威逺凢十寨自是秦人無事矣天禧三年召還除華州觀察使以西人之恃公也復以爲鄜延路馬步軍都部署四年遂除宣徽北院使鎭國軍節度觀察畱後簽署樞宻院事丁晉公用事稍除不附已者旣貶冦萊公卽指公爲黨攺宣徽南院使出爲環慶路都署又降容州觀察使知萊州晉公貶乃以公爲華州觀察使知靑州天聖三年除彰化軍節度觀察畱後知天雄軍又移知永興軍而詔使來朝至則除昭武軍節度使而復還之天聖五年以疾病求知孟州得之防言事者以公宿將有威名不當置之閒處乃以爲眞定路馬步軍都部署知定州七年換彰武軍節度使八年正月薨扵位年五十八皇帝爲罷朝兩日贈侍中諡曰武穆公爲將防四十年用兵未嘗敗衂尢有功扵西方舊殺中國人得以羊馬贖死如法公以謂如此非所以尊中國而愛吾人奏請不許其贖又請補內附百族以爲上軍主假以勲階爵秩如王官至今皆爲成法陜西嵗取邊人爲弓箭手而無所給公以塞上廢地募人爲之若干畆出一卒若干畆出一馬至其重斂發兵戍守至今邊賴以實所募皆爲精兵在渭州取隴外籠幹川築城置兵以守曰後當有用此者及李元昊叛兵數出卒以籠幹川爲徳順將軍而自隴以西公所措置人悉以爲便也自三都之戰威震四海唃廝囉聞公姓名卽以手加顙在天雄契丹使過魏地輙陰勒其従人無得髙語疾驅至多憚公不敢仰視契丹旣請盟眞宗扵兵事尢重愼卽有邊手詔詰難至十餘反而公每守一議終無以奪眞宗後愈聽信有論邊事者往往宻以付公可否好讀書所如必載書數兩兼通春秋公羊谷梁左氏傳而尢熟扵左氏始娶潘氏馮翊郡夫人忠武軍節度使同中書門下平章事韓國公美之子後娶沈氏安國太夫人故相左防射倫之孫光祿少卿繼宗之子子男四人僖禮賔使知儀州當元昊叛時以策說大將不能用反罪之遷韶州以死倚終內殿崇班俁供備庫副使拒元昊扵瓦亭戰死贈寜州刺史倩右侍禁一女子適四方館使榮州刺史王徳基孫五人諒諷東頭供奉官誼右侍禁閤門祗諝三班奉職諮右班殿直

魯國公贈太尉中書令王公行狀

公諱徳用字元輔其先眞定人也世以財雄北邊而蔣公邢公皆倜儻喜赴人急嵗饑所活以千計武康公當太宗時貴寵任事以殿前都指揮使受遺詔輔眞宗其先公河南宻縣縣後分屬鄭州管城故今爲管城人焉公先防其母韓國夫人朱氏事繼母魯國太夫人張氏以孝聞至道二年太宗五路出師以討李繼遷之叛而武康公出夏州當是時公爲西頭供奉官而在武康之側年十七自護兵當前所俘斬及得馬羊功爲多及歸公又請殿將至隘公以爲歸之至隘而爭先必亂亂而繼遷薄我必敗扵是又請以所防兵馳前至隘而陣武康爲公令扵軍曰至陣而亂行者斬公亦令曰至吾陣而亂行者吾亦如公令至陣士卒帖然以此行而武康公亦爲之按轡繼遷兵相隨屬左右望公莫敢近扵是武康公嘆曰王氏有兒矣及論功武康公曰吾爲大將不可使子弟與諸將分功絀公不列三年遷東頭供奉官咸平二年遷內殿崇班三年換禦前忠佐馬軍副都頭景徳二年爲馬軍都頭大中祥符元年爲邢洺磁相巡檢提舉捉賊男子張鴻覇聚黨界中爲盜朝廷以名捕久之不得公以氊車載壯士僞服爲婦人誘之扵野扵是鴻覇與其黨三十二人皆得朝廷以爲能移陜西東路提舉捉賊自陜以東爲盜者聞公擒鴻覇事皆惴恐逃去五年爲環慶路指揮使奏事上前忤防責授鄆州馬步軍都指揮使是嵗武康公薨天子命公乘驛防防歸京師已而還其舊職七年遷散虞候防都頭八年遷散員內殿直都虞候天禧四年爲殿前左班都虞候栁州刺史幹興元年爲捧日左廂都指揮使英州團練使天聖三年攺博州團練使知康信軍城壊公使禁軍爲築築者久之而無敢竊言望公使巳以非其事者城成天子賜書奨諭五年移冀州兼馬步軍都部署是嵗除康州防禦使龍神衛四廂都指揮使又除捧日四廂都指揮使六年除侍衛親軍步軍都虞候歸就職又除環慶路副都部署不行八年除並代州馬步軍副都部署又除殿前都虞候十年除桂州觀察使侍衛親軍步軍副都指揮使權馬軍都指揮使諸將皆遷與士之請馬者皆不求有司而得故事取糞錢扵軍以給公使自公始罷之使各置庫以待其軍用明道元年除福州觀察使軍人挾內詔求爲軍吏公爭曰軍人敢挾詔以干軍制後不可復治且軍吏不可使求而得得則軍人必大受其侵明肅太后固使與之公固不奉詔已而太后亦寤卒聼公及太后崩有司請衛士皆坐甲公又不奉詔曰故事無爲太后防坐甲也扵是天子心賢公以爲可用及閱太后宮得爭軍吏事遂以公檢校太保簽署樞宻院事公固辭武人不學不足以當大任天子使中貴人趣公入院公扵朝廷臨義慷慨言無所顧計至扵親戚故舊待之亦皆當理而有恩故人爲人求官扵公公問其得謝幾何故人辭窮以實對公亦不拒也歸而使家人以銀與之曰爾所求者在此矣官非吾有不可得居頃之除樞宻副使三年除明州奉國軍節度觀察畱後同知樞宻院事四年除安徳軍節度使五年檢校太尉充宣徽南院使寶元元年李元昊叛公嘗請將以扞邊天子不許曰吾以公謀可也卒所以鎭撫扞治者亦多公計策始人或以公威名聞天下而狀貌奇偉疑非人臣之相禦史中丞孔道輔因以爲人言如此公不宜典機宻在上左右天子不得已以公爲武寧軍節度使徐州大都督府長史赴本鎭賜手詔慰遣而言者皆尙論公未止也又以公爲右千牛衛上將軍知隨州人爲公懼恬然惟不接賔客而已移曹州或聞孔道輔死以告曰是嘗害公者今死矣公愀然曰孔中丞豈害某者乎彼其心所以事君當如此也惜乎朝廷無一忠臣言者服公以謂有徳而終身自愧其言曺人喜鬭多盜他日獄未嘗空也公在曺嘗無一人囚者數矣慶曆二年除檢校司空保靜軍節度使天子以手詔賜公曰賜卿重地勉視事毋以人言爲憂有傷卿者朕不聽契丹使劉六符過澶州喜曰六符聞公久矣遇扵此豈非幸也今此州嵗大熟豈非公仁政之效也公謝曰明天子在上固常多丰年此豈吾力也今朝廷多賢士大夫可畏者吾老矣備位扵此不足以累公稱數是嵗移眞定府等路駐泊馬步軍都部署求奏事京師天子使中貴人諭公入覲除宣徽南院使判成徳軍固辭不得未行以契丹使使求周世宗所取三闗故地聚兵幽薊爲若侵邊者乃移公判定州兼三路都部署聽以便宜従事而以楊崇勲知成徳軍崇勲使客問公所以戰公曰吾患不仁不患不威患不知不患無功蓋見敵而後勝可制吾所戰豈可以豫言也公至定州則明賞罰以教戰契丹使人來覘或以告勸公執殺公置之不問曰吾視士卒皆樂戰可用矣使彼得歸以告其主是伏人之兵以不戰也明日大閱扵郊公提桴鼓誓師進退坐作終日不戮一人而畢乃下令具糗糧聽鼓扵中軍將盡以汝行惟吾其所鄊契丹聞之震恐巳而天子宻詔問公方略公上書論近世用兵之失與今所以料敵制勝之方甚備防兵罷徙公知陳州過都天子使中貴人勞賜問公欲見否公辭謝備邊無功幸防上恩赦誅徙內郡非有公事當對者不敢見三年移孟州召還署宣徽院事已而出判相州六年除同中書門下平章事判澶州七年移鄭州封祁國公八年還除防靈觀使又除檢校太師判鄭州過都天子召見慰勞皇祐二年除集慶軍節度使進封冀國公三年以年老求致仕詔以太子太師致仕大朝防綴中書門下班公威名𨿽老矣尙爲四夷所憚而天子亦賢公以爲可屬大事也四年復彊起公以爲河陽三城節度使同中書門下平章事判鄭州六年遂以爲樞宻使契丹使至公伴射使曰南朝以公使樞宻而相富公可謂得人矣天子聞之賜公禦弓一矢五十以寵焉嘉祐九年進封魯國公以年老求去位至六七天子爲之不得已猶以爲忠武軍節度使景靈宮使又以爲同羣牧制置使有詔五日一防朝給扶者以一子若孫一人是嵗公年七十八矣明年二月辛未公以疾薨天子至其第爲之罷朝一日又爲之素服發哀苑中而以太尉中書令告其第又賜以黃金水銀龍腦等物出內人撫其諸子公忠實樂易與人不疑不詰小過望之毅然有不可犯之色及就之溫如也平生少玩好不以名位驕人而所得祿賜多施之親黨善治軍旅寛仁愛士卒士卒樂爲之盡與士大夫逰士大夫亦多服其度以爲莫能窺也夫人宋氏武勝軍節度使延渥之女也累封安定郡夫人先公卒後以子追封榮國夫人孝慈恭儉有助扵公男子咸熈東頭供奉官早卒以子故累贈至右千牛衛將軍次咸融西京左蔵庫使果州團練使次咸庶內殿崇班早卒次咸英供備庫副使次咸康內殿承制女四人長嫁尙書駕部郎中張叔詹其次嫁太常博士程嗣恭國子博士寇諲皆早卒孫七人澤淵皆內殿崇班閤門祗淑左侍禁淇左班殿直潭右班殿直沅瀛左侍禁溫未仕淑淇皆早卒曾孫二人任左侍禁價未仕公子卜以五月甲申管城之先塋而國夫人祔謹具公曆官行事狀請牒考功太常議諡並史館

寶文閣待制常公墓表

右正言寶文閣待制特贈右諫議大夫汝陰常公以熈寧十年二月已酉卒以五月壬申臨川王某志其墓曰公學不期言也正其行而已行不期聞也信其義而巳所不取也可使貪者矜焉而非雕斵以爲廉所不爲也可使弱者立焉而非矯抗以爲勇官之而不事召之而不赴或曰必退者也終此而已矣及爲今天子所禮則出而應焉扵是天子恱其至虛已而問焉使蒞諫職以觀其廸巳也使董學政以觀其造士也公所言乎上者無傳然皆知其忠而不阿所施乎下者無助然皆見其正而不苟詩曰胡不萬年惜乎旣病而歸死也自周道隱觀學者所取捨大抵時所好也違俗而適已獨行而特起嗚呼公賢逺矣傳載公久莫如以石石可磨也亦可泐也謂公且朽不可得也

太常博士鄭君墓表

徳安鄭湜書其父太常博士諱詒字正臣之行治伐閱世次因其妹婿廣陵朱介之以來請曰鄭氏故家滎陽有善果者卒扵唐江州刺史而子孫爲徳安人自善果至胵七世生裔爲樂淸縣令君之大父也裔生柬君之父也以詩書教授鄕裏而終不仕君以景祐四年進士爲洪州都昌縣主簿扵是令老矣事皆決扵君而都昌至今稱以爲能又爲廬州合淝縣尉盜發輙得故其後無敢爲盜者又爲同州朝邑縣令當陜西兵事起案簿書度民力所堪以均賦役而人不困又掌集慶軍書記嵗旱轉運使不欲除民租以屬其守而使君出視君以實除民租如法又遷祕書省著作佐郎知南康軍南康縣移知梧州方是時儂智髙爲亂吏多避匿卽不往君獨亟往治城壍集吏民以守而州無事經略使舉君以知賔州再遷至太常博士而歸爲陵防令召見言事稱旨賜緋衣銀魚未赴以嘉祐三年三月二十四日卒年六十君前夫人張氏後夫人吳氏子男三人其長則湜也次防次深女四人其三人巳嫁矣董振何贄朱介之其婿也君爲人孝友諒直得人一善若已出能振窮急而自養尢儉約自賔州歸所賫無南方一物其平生所爲如此今旣以某年某月某日葬君徳安之永泰鄕谷步裏而未有以碣諸墓也敢因介之以告介之扵余爲外姻而其妻能道君之實將懼泯沒而無聞數涕泣屬其夫求得余之一言以表之墓上蓋余嘗奉使江東溯九江上廬山愛其山川而問其州人士大夫之賢而可與防者莫能言也今湜能言其父之賢如此問其州人之防仕扵此者乃以爲良然嗟乎鄭君誠如此豈特一鄕之善士歟而其子男與女子又能如此故爲序次其說使表之墓上

貴池主簿沈君墓表

予先君女子三人其季嫁沈子也他日有問予先君之壻而予告以沈子其知沈子之家者必曰是其父能文學他日従沈子扵銅陵而逰觀其縣縣人得沈子必曰是其父能政事已而予求其父所爲書扵沈子沈子曰先君卒扵逆旅其書悉爲人取去無在者又問其政事曰吾嘗聞扵祖母矣先君爲池州貴池縣主簿令不能而縣大治者先君之力也嘗攝銅陵縣事縣人有兄弟爭財者先君能爲辧其曲直而卒使之感寤讓財相與同居其去也兩縣人追送涕泣逺焉而後去其施設之方則吾不得其詳也沈子遂言曰先君事生嚴防死哀自族人至扵婚友無所不盡其心終身好書未嘗一日不讀而扵酣樂嫚戱未嘗豫也循道守官以不謟其上而防至扵殆者數矣故其仕嘗有去志而無畱心惟不得壽考富貴以卒其學問究其施設故其文章不多見而獨爲士友所知其行義不博聞而獨爲親黨所稱其政事不大傳而獨爲邑人所記日月行矣不卽論次懼將卒扵無傳也吾願以此屬子矣予應曰然子之先君固賢而又有賢子其後世將必大不可使無考也扵是爲之論次曰君諱某字某再世家扵杭州之錢塘而其先湖州之武康人也武康之族顯久矣至唐有旣濟者爲尙書禮部員外郎生傳師爲尙書吏部侍郎贈吏部尙書尙書生詢爲潞州刺史昭義軍節度使自昭義以上三世皆有名迹列扵國史昭義生丹爲舒州團練判官舒州生牢江南李氏時爲饒州刺史饒州生廷蘋爲濠州軍事推官濠州生承誨大宋爲明州定海縣主簿累贈光祿卿光祿生玉尙書屯田郎中知眞州軍州事君眞州之子天聖二年以進士起家楚州司法參軍再調爲池州貴池縣主簿年三十六疾卒扵京師之逆旅夫人元氏生男子伯荘季長叔通皆爲進士而季長則予先君之壻也君以某年某月某甲子眞州城北之原蓋其行義文學政事皆如其子之言云

建昌王君墓表

君建昌南城人姓王氏諱某字君玉少則貧窶事親盡力未嘗佚防慢戱以棄一日亦未嘗屈志變節以辱扵一人故𨿽食蔬水飲而父母有歡愉之心徒步藍縷而鄕人有畏難之色及其有子則盡其方以教子扵是鄊人之子弟皆歸之君隨少長所能以教又盡其力蓋娶邑裏周氏女有賢行能助君所爲生四子無忌無咎無隱無悔皆進士無忌早卒而無咎獨中第爲揚州江都縣尉率君之教博學能文篤行不怠然人以爲君能長者以有是子而非特其教之力也君亦嘗舉進士不中某年年六十五以某月日卒扵江都其子之官舍明年三月二十四日所居縣裏屯之原久矣無咎始求予文以表君墓當時無咎棄臺州天臺縣令教授扵常州其學彌勤其行彌厲其志蓋非有求扵玆世而止能使君顯聞扵後世庶其在此以予不肖而言之不美也安能有所重以稱君之孝子耶亦論次之如此

處士徵君墓表

淮之南有善士三人皆居扵眞州之揚子杜君者寓扵毉無貧富貴賤請之輙往與之財非義輙謝而不受時時窮空幾不能以自存而未嘗有不足之色蓋善言性命之理而其心曠然無累扵物而予嘗與之語久之而不厭也徐君忠信篤實遇人至謹𨿽疾病召筮不正衣巾不見寓扵筮日得百數十錢則止不更筮也能爲詩亦好屬文有集若干捲兩人者以醫筮故多爲賢士大夫所知而徵君獨不聞扵世徵君者諱某字某事其母夫人至孝居鄕裏恂恂恭謹樂振人之窮急而未嘗與人校曲直好蓄書能爲詩有子五人而教其三人爲進士某今爲某官某今爲某官某亦再貢扵鄕徵君與兩人者相爲友至驩而莫逆也兩人者皆先徵君以死而徵君以某年某月某甲子終扵家年七十七噫古者一鄕之善士必有以貴扵一鄕一國之善士必有以貴扵一國此道亡也久矣余獨私愛夫三人者而樂爲好事者道之而徵君之子又以請扵是書以遺之使之鑱諸墓上杜君諱嬰字大和徐君諱仲堅字某

鄱陽李夫人墓表

鄱陽處士贈大理評事黃君諱某之妻太平縣君鄱陽李氏者今太常博士巽之母也年若干以嘉祐五年十一月乙酉終而以後年十一月丙子従其夫鄱陽長順裏之西原若干年而太君之子所與防者臨川王某表其墓曰太君之爲女子以善事父母聞扵鄕裏及嫁移所以事父扵舅而致其禮有加焉凡在舅黨者無不禮也移所以事母扵姑而致其愛無損焉凡在姑黨者無不愛也相其夫以正而順誨其子以義而慈處士君嘗娶而有子矣蓋視遇之無異扵已子其後太君之子以進士起爲聞人而州之士大夫皆曰是母非獨能教亦其爲善也宜有子初其子爲尉扵宣州之太平又參防州錄事皆欲迎太君以往太君曰吾助汝父享祠春秋扵此義終不得獨往及爲南劍州順昌縣令知洪州新建縣事而處士君已不幸乃曰吾老矣今而後可以従子故其終在新建其子之官寢太君生一男二女男卽博士女皆已嫁其防蚤卒其長者少防其配事姑以孝聞而不嫁州之士大夫又皆曰是母能教非獨施扵其一男而巳蓋其女子亦母之力也嗚呼豈不賢哉

外祖母黃夫人墓表

外祖夫人黃氏生二十二年歸吳氏歸五十年而卒卒三月而康定二年十二月也夫人淵靜裕和不彊而安事舅姑夫撫子皆順適吳氏內外族甚大朝夕相與居嵗時以辭幣酒食相綴接卒夫人之世戚疏愚良一無間言又喜書史曉大致往往引以輔導處士信厚聞扵鄊子爲士無虧行繄夫人之助夫人資寡言笑聲若不能出𨿽族人亦不知其曉書史也某外孫也故得之詳明道中過舅家夫人春秋髙矣視其禮猶若女婦然視其色不知其有喜慍也病且革以薄命子億其可謂以正始終也巳舅藩旣志其葬四年某還自揚州復其墓復表曰聖人之教必繇閨門始後世志扵教者亦未之勤而巳天下相重以戾相蕩以侈疣然斁矣自公卿大夫無完徳豈或女婦然或者女婦居不識防屏笑言不聞鄰里是職然也置則悖矣然其死也聞人傳焉以美之是亦教之熄也人人之不能然也傳焉以美之宜也矧如夫人者有不可表耶於戲

翁源縣令楊府君暮表

君諱某字某故華陰楊氏其爲臨江軍之淸江人蓋亦已久矣曽皇祖曰某仕江南李氏爲大理評事皇祖曰某皇考曰某眞宗時以行義聞嘗召之不起初宰相王隨少時與友善仁宗卽位隨知杭州謀以皇考奉章入賀旣至度不可屈乃巳後終推子弟一官以與其子得太廟齋郎君是也初任袁州萍鄕縣尉防令免獨當一縣豪猾吏民以君少共爲十餘獄嘗之君立斷治大服又選饒州徳興縣主簿舉余幹縣令大水民乏食有死者君以便宜出常平米計口賤糶又誘富人發錢米所活人蓋數萬縣人蘧璉捕答盜父因殺子誣璉以求賂君治服語璉曰汝歸以米百石餔貧民所以謝我至州州吏疑璉大姓持賂當是時範文正公爲將問璉汝來時長官何言璉道君語公曰楊某治此不自嫌可以無疑也璉卒得雪歸餔民如君語蓋君爲文正公所信如此而能得民樂輸多此類又除韶州翁源縣令轉運使舉監廣州市舶司至一月卒年四十二某年某月某日也以某年某月某日某縣某鄊某里君事後母孝至然謹扵人防或大寒脫衣買棺以赴之平生如此不一旣巳未嘗爲人道死之日家所有獨其父書十餘篋舉者甚眾然仕終不遂其可惜也巳娶陳氏子曰遽漳州軍事判官曰通池州建徳縣尉皆時所謂才士也天所以報施蓋將在扵是

臨川文集卷九十

欽定四庫全書

臨川文集卷九十一

宋王安石撰墓志

太子太傅致仕田公墓志銘

給事中贈尙書工部侍郎孔公墓志銘

司封員外郎祕閣校理丁君墓志銘

王平甫墓志

建安章君墓志銘

王補之墓志銘

祕閣張君墓志銘

太子太傅致仕田公墓志銘

田氏故京兆人後遷信都晉亂公皇祖太傅入於契丹景徳初契丹澶州略得數百人以屬皇考太師太師哀憐之悉縱去因自脫歸中國天子以爲廷臣積官至太子率府率以終爲人沈悍篤實不苟爲笑語生八男子多知名而公爲長子公少卓犖有大志好讀書書未嘗去手無所不讀蓋亦無所不記其爲文章得紙筆立成而閎博辧麗稱天下初舉進士賜同學究出身不就後數年遂中甲科補江寧府觀察推官以母英國太夫人防罷去除防補楚州團練判官用舉者監轉般倉遷祕書省著作佐郎又對賢良方正防爲第一遷太常丞通判江寧府數上書言事召還將以爲諫官方是時趙元昊反夏英公範文正公經略陜西言臣等才力薄使事恐不能獨辦請得田某自佐以公爲其判官直集賢院參都緫管軍事自眞宗弭兵至是且四十年諸老將盡死爲吏者不知兵法師數陷敗士民震恐二公隨事鎭撫其爲世所善多公計防大將有欲悉數路兵出擊賊者朝廷許之矣公極言其不可乃止又言所以治邊者十四事多聽用還爲右正言判三司理欠慿由司權修起居注遂知制誥判國子監於是陜西用兵未已人大困以公副今宰相樞宻副使韓公宣撫自宣撫歸判三班院而河北告兵食闕又以公往視而保州兵士殺通判閉城爲亂又以公爲龍圖閣直學士知成徳軍眞定府定州安撫使往執殺之論功遷起居舍人又移秦鳯路都緫管經略安撫使知秦州遭太師防辭起復者久之上使中貴人手敕趣公公不得已則乞歸葬然後起旣葬托邊事求見上曰陛下以孝治天下方邊鄙無事朝廷不爲無人而區區犬馬之心尙不得自從臣卽死知不瞑矣因然泣數行下上視其貌甚瘠又聞其言悲之乃聽終防蓋帥臣得終防自公始服除以樞宻直學士爲涇原路兵馬都緫管經略安撫使知渭州遂自尙書禮部郎中遷右諫議大夫知成都府充蜀梓利防路兵馬鈐轄西南夷侵邊公嚴兵憚之而誘以恩信卽皆稽顙蜀自王均李順再亂遂號爲易動往者得便宜決事而多擅殺以爲威至𨿽小罪猶並妻子遷出之蜀流離顚頓有以故死者公拊循教誨兒女子畜其人至有甚惡然後繩以法蜀人愛公以繼張忠定而謂公所斷治爲未嘗有誤歳大凶寛賦減徭發廩以救之而無餓者事聞賜書奬諭遷給事中以守禦史中丞充理檢使召焉未至以爲樞宻直學士權三司使旣而又以爲龍圖閣學士翰林學士又遷尙書禮部侍郎正其使號自景徳防計至公始復鉤考財賦盡知其出入於是入多景徳矣歳所出乃或多於入公以爲厚斂疾費如此不可以持久然欲有所掃除變更興起法度使百姓得完其蓄積而縣官亦以有餘在上與執政所爲而主計者不能獨任也故爲皇祐防計錄上之論其故冀以寤上上固恃公欲以爲大臣居頃之遂以爲樞宻副使又以檢校太傅充樞宻使公自常選數年遂任事於時及在樞宻爲之使又超其正天下皆以爲宜顧尙有恨公得之晚者公行內修於諸弟尢篤爲人寛厚長者與人語款款若恐不得當其意至其有所守人亦不能移也自江寧歸宰相私使人招之公謝不往及爲諫官於小事近功有所不言獨常從容爲上言爲治大方而已範文正公等皆士大夫所望以爲公卿而其位未副公得閒輙爲上言之故文正公等未幾皆見用當是時上數以天下事責大臣慨然欲有所爲蓋其志多自公發公所設施事趣可功期成因能任善不必已出不爲獨行異言以峙聲名故功利之在人者多而事迹可記者止於如此嘉祐三年十二月暴得疾不能興上聞悼駭敕中貴人太醫問視疾加損輙以聞公卽辭謝求去位奏至十四五猶不許而公求之不已乃以爲尙書右丞觀文殿學士翰林侍讀學士提舉景靈宮事而公求去位終不已於是遂以太子少傅致仕致仕凡五年疾遂篤以八年二月乙酉薨於第享年五十九號推誠保徳功臣階特進勲上柱國爵開國京兆郡公食邑三千五百戶實封八百戶詔贈太子太傅而賻賜之甚厚公諱況字元均皇曽祖諱祐贈太保皇祖諱行周贈太傅皇考諱延昭贈太師妻富氏封永嘉郡夫人今宰相河南公之女弟也無男子以弟之子至安爲主後女子一人尙防田氏自太師始占其家開封而葬陽翟故今以公從太師葬陽翟之三封鄕西吳裏於是公弟右贊善大夫洵來曰卜塟公利四月甲午請所以志其壙者蓋公自佐江寧以至守蜀在所輙興學數親臨之以進諸生某少也與公弟遊而公所進以爲可教者也知公爲審銘曰田室於姜卒如祥後其子孫曠不世史於宋繼顯自公攸始奮其華蕤配實之美乃發帝業深宏卓煒乃興佐時宰飪調聏文馴武克內外隨施亦有厚仕孰無眾毀公獨使彼若榮豫已維昔皇考敢於活人傳祉在公不集其身公又多譽公宜難老胡此殆疾不終壽考掩詩於幽爲告永久

給事中贈尙書工部侍郎孔公墓志銘

宋故朝請大夫給事中知鄆州軍州事兼管內河堤勸農同羣牧使上防軍魯郡開國侯食邑一千六百戶食實封二百戶賜紫金魚袋孔公者尙書工部侍郎贈尙書吏部侍郎諱朂之子兗州曲阜縣令襲封文宣公贈兵部尙書諱仁玉之孫兗州泗水縣主簿諱光嗣之曽孫而孔子之四十五世孫也其仕當今天子天聖寶元之間以剛毅諒直名聞天下甞知諫院矣上書請明肅太后歸政天子而廷奏樞宻使曹利用尙禦藥羅崇勲罪狀當是時崇勲操權利與士大夫爲市而利用悍彊不遜內外憚之甞爲禦史中丞矣皇后郭氏廢引諫官禦史伏閤以爭又求見上皆不許而固爭之得罪然後已蓋公事君之大節如此此其所以名聞天下而士大夫多以公不終於大位爲天下惜者也公諱道輔字原魯初以進士釋褐補寧州軍事推官年少耳然斷獄議事已能使老吏憚驚遂遷大理寺丞知兗州仙源縣事又有能名其後甞直史館待制龍圖閣判三司理欠憑由司登聞檢院吏部流內銓糺察在京刑獄知許徐兗鄆泰五州畱守南京而兗鄆禦史中丞皆再至所至官治數以爭職不阿或絀或遷而公持一節以終身蓋未甞自詘也其在兗州也近臣有獻詩百篇者執政請除龍圖閣直學士上曰是詩𨿽多不如孔道輔一言乃以公爲龍圖閣直學士於是人度公爲上所思且不久於外矣未幾果復召以爲中丞而宰相使人說公稍折節以待遷公乃吿以不能於是人又度公且不得久居中而公果出初開封府吏馮士元坐獄語連大臣數人故移其獄禦史禦史劾士元罪止於杖又多更赦公見上上固怪士元以小吏與大臣交私污朝廷而所坐如此而執政又以謂公爲大臣道地故出知鄆州公以寶元二年如鄆道得疾以十二月壬申卒於滑州之韋城驛享年五十四其後詔追復郭皇后位號而近臣有爲上言公明肅太后時事者上亦記公平生所爲故特贈公尙書工部侍郎公夫人金城郡君尙氏尙書都官員外郎諱賔之女生二男子曰淘今爲尙書屯田員外郎曰宗翰今爲太常博士皆有行治世其家累贈公金紫光祿大夫尙書兵部侍郎而以嘉祐七年十月壬寅葬公孔子墓之西南百步公廉於財樂振施遇故人子恩厚尢篤而尢不好鬼神禨祥事在寧州道士治眞武像有蛇穿其前數出近人人傳以爲神州將欲視驗以聞故率其屬往拜之而蛇果出公卽舉笏擊蛇殺之自州將以下皆大驚已而又皆大服公由此始知名然余觀公數處朝廷大議視禍福無所擇其智勇有過人者勝一蛇之妖何足道哉世多以此稱公者故余亦不得而略也銘曰

展也孔公維志之求行有險夷不攺其輈權彊所忌讒諂所讎考終厥位寵祿優優維皇好直是錫公休序行納銘爲識諸幽

司封員外郎祕閣校理丁君墓志銘

朝奉郎尙書司封員外郎充祕閣校理新差通判永州軍州兼管內勸農事上輕車都尉賜緋魚袋晉陵丁君卒王某曰噫吾僚也方吾少時輔我以仁義者乃發哭弔其孤祭焉而許以銘越三月君壻以狀至乃敍銘赴其葬敍曰君諱寶臣字元珍少與其兄宗臣皆以文行稱鄕裏號爲二丁景祐中皆以進士起家君爲峽州軍事判官與廬陵歐陽公遊相好也又爲淮南節度掌書記或誣富人以博州將貴人也猜而專吏莫敢議君獨力爭正其獄又爲杭州觀察判官用舉者兼州學教授又用舉者遷太子中允知越州剡縣蓋其始至流大姓一人而縣遂治卒除獘興利甚眾人至今言之於是再遷爲太常博士移知端州儂智髙反攻至其治所君出戰能有所捕斬然卒不勝乃與其州人皆去而避之坐免一官徙黃州防恩除太常丞監湖州酒又以大臣有解舉者遷博士就差知越州諸曁縣其治諸曁如剡越人滋以君爲循吏也英宗卽位以尙書屯田員外編校祕閣書籍遂爲校理同知太常禮院君質直自守接上下以恕𨿽貧困未甞言利於朋友故舊無所不盡故其不幸廢退則人莫不憐少進也則皆爲之喜居無何禦史論君甞廢矣不當復用遂出通判永州世皆以咎言者謂爲不宜夫敺未甞教之卒臨不可守之城以戰虎狼百倍之賊議今之法則獨可守死爾論古之道則有不去以死有去之以生吏方操法以責士則君之流離窮困幾至老死尙以得罪於言者亦其理也君以治平三年待闕於常州於是再遷尙書司封員外郎以四年四月四日卒年五十八有文集四十卷明年二月二十九日塟於武進縣懷徳北鄕郭莊之原君曽祖諱輝祖諱諒皆弗仕考諱柬之贈尙書工部侍郎夫人饒氏封晉陵縣君前死子男隅太廟齋郎除隮爲進士其季恩兒尙幼女嫁祕書省著作佐郎集賢校理同縣胡宗愈其季未嫁嫁胡氏者亦又死矣銘曰

文於辭爲達行於徳爲充道於古爲可命於今爲窮嗚呼已矣卜此新宮

王平甫墓志

君臨川王氏諱安國字平甫贈太師中書令諱明之曽孫贈太師中書令兼尙書令諱用之之孫贈太師中書令兼尙書令康國公諱益之子自丱角未嘗從人受學操筆爲戲文皆成理年十二出其所爲銘詩賦論數十篇觀者驚焉自是遂以文學爲一時賢士大夫譽嘆蓋於書無所不該於詞無所不工然數舉進士不售舉茂材異等有司考其所獻序言第一又以母防不試君孝友養母盡力防三年常在墓側出血和墨書佛經甚眾州上其行義不報今上卽位近臣共薦君材行卓越宜特見招選爲繕書其序言以獻大臣亦多稱之手詔襃異召試賜進士及第除武昌軍節度推官教授西京國子未幾校書崇文院特攺著作佐郎祕閣校理士皆以謂君且顯矣然卒不偶官止於大理寺丞年止於四十七以熈寧七年八月十七日不起越元丰三年四月二十七日葬江寜府鐘山母楚國太夫人墓左百有十六步有文集六十卷妻曽氏子旊斿女壻葉濤處者四女濤有學行知名旊斿亦皆嶷嶷有立君祉所施庶在於此

建安章君墓志銘

君諱友直姓章氏少則卓越自放不羈不肯求選舉然有髙節大度過人之材其族人郇公爲宰相欲奏而官之非其好不就也自江淮之上海嶺之間以至京師無不遊將相大人豪傑之士以至閭巷庸人小子皆與之交際未甞有所忤亦莫不得其懽心卒然以是非利害加之而莫能知其喜慍視其心若不知富貴貧賤之可以擇而取也頽然而已矣昔列禦冦莊周當文武末世哀天下之士沈於得防陷於毀譽離性命之情而自托於人僞以爭須臾之欲故其所稱述多所謂天之君子若君者似之矣君讀書通大指尢善於相人然諱其術不多爲人道之知音樂書畫奕棋皆以知名於一時皇祐中近臣言君文章善篆有防召試君辭焉於是大學篆石經又言君善篆與李斯陽冰相上下又召君君卽往經成除試將作監主簿不就也嘉祐七年十一月甲子以疾卒於京師年五十七娶辛氏生二男存孺爲進士五女子其長嫁常州晉陵縣主簿侍其璹早卒又娶其中女次適歙州祈門縣令黃元二人未嫁君家建安者五世矣其先則豫章人也君曽祖考諱某仕江南李氏爲建州軍事推官祖考諱某皇著作佐郎贈工部尙書考諱某京兆府節度判官君以某年某月某甲子葬潤州丹陽縣金山之東園銘曰

弗繢弗雕弗跂以爲髙俯以狎於野仰以遊於朝中則有實視銘其昭

王補之墓志銘

君南城人王氏諱旡咎字補之嘉祐二年進士也初補江都縣尉丁父憂服除調衛眞縣主簿甞棄天臺縣令以與予共學久之無以衣食其妻子乃去補南康縣主簿防予召至京師因畱教授上方興學校以經術造士予言君可教國子命且下而君死君所在學者歸焉賢士大夫皆慕與之遊然君寡合常閉門治書惟與予言莫逆當熈寧初所謂質直好義不爲利疚於回而學不厭者予獨知君而已君之死年四十有六實熈寧二年閠十一月丁巳至四年二月壬申妻曽氏子絪緼始克葬君南城縣禮教鄕長義裏銘曰

安時所難學以爲已於呼鮮哉可謂君子

尙書祠部員外郎祕閣校理張君墓志銘

滁全椒張君諱瑗字君玉其先有司泗州法者諱煦於君爲曽祖甞曰吾施徳於人多矣後當有顯者尙書刑部侍郎參知政事諱洎者於君爲祖有二子生君者長子諱安期官終國子博士君以進士甲科守祕書省校書郎簽書平江軍節度判官防公事故事得獻書求試君無所獻知建昌軍南丰縣通判鄂州又將通判梓州而有以君爲言者乃召試以爲祕閣校理於是自校書五遷爲尙書祠部員外郎年五十五以嘉祐五年四月壬申卒京師夫人蓬萊縣君王氏生三男子伯孫仲孫世孫三女子其一嫁試將作監主簿蘇泌其次尙防治平二年九月甲申葬君全椒善政鄕修仁裏於是伯孫主邵武軍光澤縣簿君與余善其能貧而不爲利余所畏其於故事蓋無所問而不知其好書天性也往往日旰竈薪不屬而闔門讀書自若又能爲吏當官有所守嶷嶷必得其意然平居妥言徐視易狎若無能者銘曰有幽滁山滁水兩間槃礡演迆乃多君子我儀其蓄以博厥聞我肖其滌以淸厥身書此哀石永詒崖濵

臨川文集卷九十一

欽定四庫全書

臨川文集卷九十二

宋王安石撰墓志

戶部郎中贈諫議大夫曽公墓志銘

京東提防刑獄陸君墓志銘

廣西轉運使屯田員外郎蘇君墓志銘

太子中捨沈君墓志銘

祕書丞張君墓志銘

司封郎中張君墓志銘

葛興祖墓志銘

戶部郎中贈諫議大夫曽公墓志銘

公諱致堯字正臣其先封鄫鄫亡去邑爲氏王莾亂都鄕侯據棄侯之豫章家之蓋豫章之南昌後分爲南丰故今爲南丰人可徒爲宜州刺史再世生仁旺贈尙書水部員外郎公考也李氏有江南撫州上公進士第一不就太平興國八年乃舉進士中第選主符離簿歳余授興元府司錄道遷大理評事遷光祿寺丞監越州酒召見拜著作佐郎知淮陽軍將行天子惜畱之直史館賜緋魚袋使自汴至建安軍行漕詔曰凡三司州郡事有不中理者卽驗之最鉤得匿貨以五百萬計除祕書丞兩淛轉運副使攺正使始諫議大夫知蘇州魏庠侍禦史知越州王柄不譬於政而喜怒縱入庠介舊恩以進柄喜持上公到劾之以聞上驚曰曽某乃敢治魏庠克畏也克畏可畏也語轉而然庠柄皆被絀楊允恭督楊子運數言事多可人厭苦之公每得詔曰使在外便文全已非吾心也輙不果行允恭吿上上使問公公以所守言上繇此薄允恭不聽言苛稅一百三十餘條罷之移知壽州壽俗挾貲自豪陳氏範氏名天下聞公至皆迎自戢公亦盡歳無所罰旣代空一城人遮行至夜乃從二卒騎出城去郡轉太常博士主客員外郎章聖嗣位常親決細務公言之又言民憊甚宜弛利禁是時羌數犯塞大臣議棄銀夏以解之公奏曰羌虛款屬我我分地王之非計也令羌席此劫它種以自助不過二三年患必復起矣宜擇人行塞下先調兵食待其變而已不報二年羌果反圍靈州議臣請去靈州勿事公議曰羌所以易拒者以靈州綴其後也判三司鹽鐵句院天子欲以爲知制誥召試矣大臣或忌之遷戶部員外郎京西轉運使請限公卿大夫子官京師陳彭年議遣使行諸部減吏員下其事京西公曰彭年議無賢愚一切置不用邪抑擇愚而廢之邪擇愚而廢之人材其可以蚤暮驗邪上令趣追使還數論事上感之還公旣而王均誅命公撫蜀所創更百餘事李繼遷再圍淸逺靈武以丞相齊賢爲邠寧環慶涇原儀渭經略使丞相引公爲判官公奏記曰兵數十萬王超旣以都部署爲之主丞相徒領一二朝士往臨之超肻用吾進退乎吾能以謀付與超而有不能自將乎不並將西無補也超能薄此重事願更審計丞相及公以爲言詔陜西卽經略使追兵皆以時赴公曰將在空虛無人之處事薄而後追兵如後何遂辭行上怒未有所發防召賜金紫公曰丞相敏中以非功徳進官臣論其不可甫爾臣受命事未有效不敢以冒賜固辭上繇此貶公爲黃州團練副使旣而超果敗淸逺靈武踵亡防南郊恩復官知泰州丁母夫人陳氏憂外除授吏部員外郎知泉州公常謂選舉舊制非是請得論攺之陳省華子堯咨受請殿上爲姦以第畀舉人敗省華堯咨有邪巧材朝廷皆患惡而方幸無敢斥之者公入十餘疏辯之移知蘇州至五日移知揚州揚州守職田歳常得千斛然遣吏督貧民耕民苦之公不使耕天子方崇符瑞興昭應諸宮且出幸祠公疏言昔周成王旣卜世三十卜年七百然觀於周禮其經緯國體人事防細無不具則知王者受命必修人事以稱天所以命之之意不舉屬之天以怠人事也終曰陛下始卽位以爵祿得君子近年以來以爵祿畜盜賊大臣愈不懌移知鄂州封泰山恩遷禮部郎中始解揚州受添支差多一月公尋自言患公者因復絀公監江寧鹽酒西祀恩遷戶部郎中以祥符五年五月丁亥疾不起年六十六階至朝請郎勲至騎都尉遺戒曰毋陷於俗媚佛夷鬼以污我家人之行所著仙鳬羽翼三十卷廣中臺志八十卷淸邊前要五十卷西陲要紀十卷爲臣要紀三卷直言集五卷文集十卷傳於世尢長於歌詩云以其年十一月歸葬南丰之東園水漬墓天聖元年攺葬龍池鄕之源頭始公娶黃氏生子男三人易占嘗爲太常博士以能文稱公以博士故贈至右諫議大夫公歿八年而博士子鞏生生三十五年鞏以博士命次公生平事使來曰爲我志而銘之某視公猶大父也其少也則得公之詳如其孫之云始公自任以當世之重也𨿽人望公則亦然及遭太宗自謂志可行卒之閉於姧邪彼誠有命焉悲夫亦正之難合也𨿽其難合其可少枉乎𨿽其少枉合乎未可必也彼誠有命焉𨿽然其難合也秖所以見正也孔子曰所謂大臣者以道事君不可則止於戲公之節非庶幾所謂大臣者歟銘曰

旣墓而圮乃升宅原誰來求銘公子與孫公初洎終惟義之事維才之完而薄於施乃其後人有克厥家天啟予公非在玆邪

京東提防刑獄陸君墓志銘

提防京東諸州軍刑獄公事兼本路勸農事朝奉郎尙書司封員外郎充集賢校理上輕車都尉賜緋魚袋借紫陸君諱廣字彥博其先吳郡人也至君之髙祖始遷福州之官以避唐末之亂曽祖諱景遷仕吳越爲驍騎上將官檢校太傅祖諱崇扆以威武軍觀察推官從其王歸京師官至殿中丞歷知瀘道潮貴四州以卒考諱中和不仕以君故贈官至尙書職方員外郎君以天聖二年進士起至皇祐四年某月以使走齊州某甲子卒於鄆之平陰君子長倩等以嘉祐四年某月某甲子葬君杭州之錢塘某所之原而書君系世官職行能勞烈卒葬之地一時以來求志墓銘曰

於惟陸氏吳郡其始福之官近自唐徙君曽大考太傅將軍實仕吳越爲皇陪臣太傅有子始來皇朝丞於殿中歷將四州卒葬官實生處士贈官職方君實其子維君諱廣彥博其字文辭甲科四府從事起家邵武再選徐州遂監稅酒滿歳陳畱許昌之招寧海之從乃令烏程乃丞開封始佐著作去爲尉氏詠歌仁明無有壯稺移卭大邑吿母髙年免蜀就養稅商於泉又移導江斗谷千錢君命振之以我公田盜屠民家尉以囚來囚言實盜君曰釋之尉方力爭眾亦莫寤後得眞盜果如君慮離堆之江豪右擅焉君修偃渠始詘其專灌田爲頃萬有七千鐫約示後後無凶年鄭文肅公來治杭劇君以通判往從其辟州人僦屋吏代之輸君爲剏法遂無逋租中書選君禦史推直有言朝廷今以爲勅冬狩於郊大講戎兵作箴以獻逆戒荒萌召寘集賢以爲校理當時名氏簡在天子出知婺州惡吏先鉏募能拯溺民以不漁婺之明年攺命治泉泉人習君謡語讙然爲橋南江濟者免覆置廩州學士懷我育有吿眾叛當君燕時命捕立得坐人不知蘇饑息窮去害除獘使臣以聞守政尢異智髙螫邊吏不時搏君書驛上焯有方略歸佐三司廷論南師帝曰可哉汝言予施河京以東再執刑柄諏囚於齊至鄆而病棄世平陰壽五十三有子四人扶喪而南長倩惟伯仲惟長緒長恕惟叔季惟長愈倩掾秀州敏有辭章緒由君恩郊社齋郎又女六人皆出陳氏維陳淑愼善相君子四男有立女亦有歸受封長安卽養無違爰以嘉祐六年正月歸君錢塘範村之穴惟君靜深不苟笑嘻隆親篤友遇物愛慈讀書慨然慕古奇偉顧謂諸子仕當如此官止外郎尙書司封又不得年以旣厥庸有文藏家後世之詒於君所得可以此窺有幽斯竁掩石在下撰君初終以告來者廣西轉運使屯田員外郎蘇君墓志銘

慶曆五年河北都轉運使龍圖閣直學士信都歐陽修以言事切直爲權貴人所怒因其孤甥女子有獄誣以姦利事天子使三司戶部判官太常博士武功蘇君與中貴人雜治當是時權貴人連內外諸怨惡修者爲惡言欲傾修銳甚天下洶洶必修不能自脫蘇君卒白上曰修無罪言者誣之耳於是權貴人大怒誣君以不直絀使爲殿中丞泰州監稅然天子遂寤言者不得意而修等皆無恙蘇君以此名聞天下嗟乎以忠爲不忠而誅不當於有罪人主之大戒然古之陷此者相隨屬以有左右之讒而無如蘇君之救是以卒至於敗亡而不寤然則蘇君一動其功於天下豈小也哉蘇君旣出逐權貴人更用事凡五年之間再赦而君六徙東西南北水陸奔走輙萬里其心恬然無有怨悔遇事彊果未甞少屈蓋孔子所謂剛者殆蘇君乎蘇君之仁與智又有足稱者甞通判陜府當葛懷敏之敗邊告急樞宻使使取道路戍還之卒再戍儀渭於是延州還者千人至陜聞再戍大恐卽讙聚謀爲變吏白閉城城中無一人敢出君徐以一騎出卒間諭慰止之而以便宜還使者戍卒喜曰防蘇君吾不得生陜人亦曰防蘇君吾其掠死矣有令刺陜西之民以爲兵敢亡者死旣而亡者得有司治之以死君輙縱去而言上曰令民以死者爲事不集也事集矣亡者猶不赦恐其眾相率而爲盜惟朝廷幸哀憐愚民使得自反天子以君言爲然而三十州之亡者皆不死其後知坊州州稅賦之無歸者里正代爲之輸歳幣大家數十君悉鉤治使歸其主坊人不憂爲里正自蘇君始也蘇君諱安世字夣得其先武功人後徙蜀蜀亡歸家於京師今開封人也曽大考諱進之率府副率大考諱繼殿直考諱咸熈贈都官郎中君以進士起家三十二年其卒年五十九爲廣西轉運使而官止於尙書屯田員外郎者以君十五年不求磨勘也君娶南陽郭氏又娶淸河張氏爲淸河縣君子臺文永州推官祥文太廟齋郎炳文試將作監主簿彥文未仕女子五人適進士防稽江崧單州魚臺縣尉江山趙揚三人尙幼君旣卒之三年嘉祐二年十月庚午其子葬君揚州之江都東興寧鄕馬坊村而太常博士知常州軍州事臨川王某爲銘曰

皇有四極周綏以福使維蘇君奠我南服亢亢蘇君不圜其方不晦其明君子之剛其枉在人我得吾直誰懟誰慍祗天之役日月有丘其下防防昭君無窮安石之銘

太子中捨沈君墓志銘

沈氏世家吳興其後有陵者仕吳越王卒官明州家之五世而生公公諱兼字子逵以五舉進士得同學究出身再補尉有能名用舉者遷衛尉寺丞知湖之歸安縣移知邵武之歸化又有能名遷太子中捨通判蘇州其以能聞愈甚公好剛遇事果急不顧計爲通判日與守爭可否不爲之小屈重犯轉運使使守相與害公入之法除名天子薄其罪免所居官而已公歸怡怡間爲五字詩自戲娯無躁戚言卒於家年七十三慶曆六年七月也子男一人起女三人起好學通政事能守節法爲進士與某同時得科名者也公之坐獄爲判官滁門立棄官從公世以爲孝將以某年某月葬公某處以夫人栁氏祔先三月來求銘與銘曰

生也不得其須而死死也何有有嘉者子嗚呼已矣夫

祕書丞張君墓志銘

君諱某字某其先成都之新繁人曽祖諱某不仕祖諱某太宗時以髙貲徙內地除三班奉職非其好也卽辭去不仕始家眞州之揚子而葬焉皇考諱某起進士終登州軍事判官贈太常博士生三子而君長子也君寛和厚重友愛諸弟甚篤待朋友以信而樂棄財物以寛人之急年七歳日誦書數百言操筆爲篇章立就及壯舉進士開封第一遂以釋褐爲宣州寧國縣主簿防南陵無令州以君行令事有能名用舉者令潁州之沈丘縣轉著作佐郎知江寧府上元縣事又皆有能名移知英州遷祕書丞以嘉祐二年十二月某甲子卒於州寢是時君年四十七天子官其一子師軻太廟齋郎君之疾病也州人相與爲君奔走請命至有欲以身代者蓋其得人心如此夫人河南縣君丹陽吳氏生三男子長卽師軻次某次某皆尙幼五女皆未嫁某年某月某甲子葬君某州之某縣某鄕某所之原余與君相好又同年進士也故與爲銘曰

嗚呼張公兮韡矣其光其先蜀產兮後葬於揚視瞻先人兮兆此新塋深泉髙壤兮萬世之藏

司封郎中張君墓志銘

君張氏諱式字景則其先建州浦城人後徙建安蓋弗仕者三世諱漢夫者曽祖也諱謨者祖也諱希顏者父也父以君貴乃贈尙書職方員外郎有气節知君可教乃付家事長子而縱君遊學及長文辭行義爲鄕裏所推天禧二年釋進士褐主福州閩縣簿又主南劍將樂簿有銀冶坐歳課不足系者常數百人君籍其人使富貧財力相兼課遂有羨無系者歸以勞除開封府祥符縣尉趙稹將並州辟軍事判官稹所爲有不可於眾徐啟諭弗許稹以故聽而君亦以此稱長者未幾遭母夫人防服除攺祕書省著作佐郎知福州古田縣耕籍田恩遷太常博士知開封府咸平縣呂許公罷宰相以許州觀察判官辟從之又通判饒州獄有十數年不決者君一言而決防擇河北吏禦史中丞舉君得洺州賜緋魚又以選知防州防於東南州爲最劇君能鎭撫之以無事三司市防絹十餘萬非經數君拒弗市民以君爲有賜也又知濠壽二州人縊其妻而以自殺告獄旣具詰立服舉州讙以爲明居頃召爲開封府推官坐栲掠囚死出知嶽州皇祐二年九月六日卒享年六十二官至尙書祠部郎中君亷靜好書長於政事所居官舉旣去而人思見時事有不便往往能極言之無所忌趙元昊反時誘人出財助軍誘多得賞於是吏或刼富人出財君疏罷之爲開封推官時宮中以私財爲佛寺置田又疏以爲亂法後遂以君言而止旣老矣終不肯治田宅所得祿以置書曰吾子業此足以自活不然𨿽田宅何足妻姓徐濮陽縣君子六人志思惎愻憙以君故得太廟齋郎與惎同時中進士第女二人皆已嫁某月某日葬君某鄕某里銘曰

張祖畱侯世窮久幽君始士服起家以學發於州縣治見稱舉有言朝廷獘事用除維淸厥誨尙後弗渝

葛興祖墓志銘

許州長社縣主簿葛君諱良嗣字興祖其先處州之麗水人而興祖之父徙居明州之鄞興祖葬其父潤州之丹徒故今又爲丹徒人矣曽大父諱遇不仕大父諱旰贈尙書都官郎中父諱源以尙書度支郎中終仁宗時度支君三子當天聖景祐之間以文有聲赫然進士中先人甞受其摰閱之終篇而屢嘆葛氏之多子也旣而三子者伯仲皆蚤死獨其季在卽興祖興祖博知多能數舉進士角出其上而刻勵修潔篤於親友慨然欲有所爲以效於世者也年四十餘始以進士出仕州縣餘十年而卒窮於無所遇以死嗟乎命不可控引而才之難恃以自見蓋久矣然興祖於仕未甞苟聞人疾苦欲去之如在已其臨視𨿽細故人不以屬耳目者必皆致其心論者多怪之曰興祖且老矣獘於州縣而服勤如此余曰是乃吾所欲於興祖夫大仕之則奮小仕之則怠忽以不治非知徳者也興祖聞之以余之言爲然興祖娶胡氏又娶鄭氏其卒年五十三實治平二年三月辛巳其葬以胡氏祔在丹徒之長樂鄕顯揚村卽其年十一月某甲子也興祖三男子蘩蘊皆有文學蘩許州臨潁縣主簿蘊鄧州穰縣主簿蘋尙防也四女子皆未嫁云銘曰

蹇於仕以爲人尢不憗施以年孰主孰謀無大憾於徳又將何求

臨川文集卷九十二

欽定四庫全書

臨川文集卷九十三

宋王安石撰墓志

太常博士曾公墓志銘

內翰沈公墓志銘

王深父墓志銘

王君墓志銘

郎中刁君墓志銘

王防之墓志銘

推官蕭君墓志銘

大理寺丞楊君墓志銘

推官陳君墓志銘

太常博士曾公墓志銘

公諱易占字不疑姓曾氏建昌南丰人其世出有公之考贈諫議大夫致堯之碑大夫當太宗眞宗世爲名臣公少以廕補太廟齋郎爲撫州宜黃臨川二縣尉舉三司法中進士第攺鎭東節度推官還攺武勝節度掌書記崇州軍事判官皆不往用舉者監眞州裝卸米倉遷太子中允太常丞博士知泰州之如臯信州之玉山二縣知信州錢仙芝者有所丐於玉山公不與卽誣公吏治之得所以誣公者仙芝則請出禦史當是時仙芝蓋有所挾故𨿽坐誣公抵罪而公亦卒失博士歸不仕者十二年復如京師至南京病遂卒娶周氏吳氏最後朱氏封崇安縣君子男六人曅鞏牟宰布肈女九人公以端拱已丑生卒時慶曆丁亥也後卒之二年而葬其墓在南丰之先塋始公以文章有名及試於事又愈以有名臨川之治能不以威而使惡人之豪帥其黨數百人皆不復爲惡在越州其守之合者倚公以治其不合者有所不可公輕正之莊獻太后用道士言作幹明觀匠數百人作數歳不成公語道士曰吾爲汝成之爲之捐其費太半役未幾而罷如臯歳大饑固請於州而越海以糴所活數萬人明年稍已熟州欲收租賦如常公獨不肯聽歳盡而泰之縣民有復亡者獨如臯爲完旣又作孔子廟諷縣人興於學玉山之政旣除其大惡而至於橋梁廨驛無所不治蓋公之已試於事者能如此旣仕不合卽自放爲文章十餘萬言而時議十卷尢行於世時議者懲巳事憂來者不以一身之窮而遺天下之憂以爲其志不見於事則欲發之於文其文不施於世則欲以傳於後後世有行吾言者而吾豈窮也哉蓋公之所爲作之意也寶元中李元昊反契丹亦以兵近邊陽爲欲棄約者天子獨憂之詔天下有能言者皆勿諱於是言者翕然論兵以進公獨以謂天下之安危顧吾自治不耳吾已自治敵國無可憂者不自治憂將在於近而敵國豈足道哉卽上書言數事以爲事不爾後當如此旣而皆如其云公之遭誣人以爲寃退而貧人爲之憂也而公所爲十餘萬言皆天下事古今之所以存亡治亂至其寃且困未甞一以爲言公沒而其家得其遺疏曰劉向有言讒邪之所以並進者由上多疑心用賢人而行善政如或譖之則賢人捨而善政還此可謂明白之論切於今者夫敵國動於外百姓窮於下臣以謂尙未足憂也臣之所謂可憂者特在分諸臣之忠邪而已其大略如此而其詳有人之難言者蓋公旣病而爲之未及上而終云嗚呼其尢可以見公之志也夫諫者貴言人之難言而傳者則有所不得言讀其略不失其詳後世其有不明者乎公之事親心意幾防輙逆得之好學不怠而不以求聞於世所見士大夫之防葬二人逆一人之柩以歸又字其孤又一人者宰相舅甞爲贊善大夫死三十年猶殯殯壞公爲增修又與宰相書責使葬之此公之行也蓋公之試於事者小而不盡其材而行之所加又近惟其文可以見公之所存而名後世故公之故人子王某取其尢可以銘後世者而爲銘曰

夫辧邪正之實去萬事之例而歸宰相之責合兵爲農以立天下之本設學校奬名節以材天下之士正名分定考課通財幣以成制度之法古之所以治者不皆出於此乎而時議之言如此讀其書以求其志嗚呼公之志何如也

內翰沈公墓志銘

公姓沈氏諱遘字文通世爲杭州錢塘人曾祖諱某皇贈兵部尙書祖諱某皇贈吏部尙書父扶今爲尙書金部員外郎公初以祖廕補郊社齋郎舉進士於廷中爲第一大臣疑已仕者例不得爲第一故以爲第二除大理評事通判江寧府當是時公年二十人吏少公而公所爲卓越已足以動人然世多未知公果可以有爲也祀明堂恩遷祕書省著作佐郎歳滿召歸除太常丞集賢校理判登聞鼓院吏部南曹權三司度支判官又判都理欠憑由司於是校理八年矣平居閉門𨿽執政非公事不輙見也故𨿽執政初亦莫知其爲材居久之乃始以同修起居注召試知制誥及爲制誥遂以文章稱天下金部君坐免歸求知越州又移知杭州鉏治姦蠧所禁無不攺崇奬賢知得其歡心兩州人皆畫像祠之英宗卽位召還句當三班院兼提舉兵吏司封官告院兼判集賢院延見勞問甚悉居一月權發遣開封府事公初至開封指以相告曰此杭州沈公也及攝事人吏皆屏息旣而以知審官院遂以龍圖閣直學士權知開封府公旦晝視事日中則廷無畱人出謝諸客從容笑語客皆怪公獨有餘日而畿內翕然稱治人人如公坐視其左右於是名實暴燿振發賢臨一時自天子大臣皆論以爲國之器而閭巷之士奔走談說讙呼鼓舞以不及爲恐防母夫人疾病請東南一州視疾英宗曰學士豈可以去朝廷也明日除翰林學士知制誥充羣牧使兼權判吏部流內銓判尙書禮部公𨿽去開封然皆以爲朝夕且大用矣而遭母夫人喪以去英宗聞公去尢悼惜時遣使者追賜黃金而以金部君知蘇州公居防致哀寢食如禮以某年某月得疾杭州之墓次某日至蘇州而以某日卒年四十有三三男子六女中男恭嗣後公六日卒隆嗣延嗣與六女皆尙幼夫人陸氏封安定郡君公官右諫議大夫散官朝散大夫勲輕車都尉爵長安縣開國伯食邑八百戶有文集十卷公平居不常視書而文辭敏麗可喜彊記精識長於議論世所謂老師宿學無所不讀通於世務者皆莫能屈也與人甚簡而察其能否賢不肖尢詳視遇之各盡其理爲政號爲嚴明而時有所縱捨於善良貧弱撫卹之尢至在杭州待使客多所濶略而州人之貧無以葬及女子失怙恃而無以嫁者以公使錢葬嫁之凢數百人於其卒知與不知皆爲之嘆惜某年某月某日葬公杭州某鄕某里銘曰

沈公儀儀徳義孔時升自東方其明孰夷視瞻嘆譽無我敢疵正晝而隕嗚呼可悲序傳有史亦在銘詩

王深父墓志銘

吾友深父書足以致其言言足以遂其志志欲以聖人之道爲已任蓋非至於命弗止也故不爲小廉曲謹以投眾人耳目而取捨進退去就必度於仁義世皆稱其學問文章行治然眞知其人者不多而多見謂迂濶不足趣時合變嗟乎是乃所以爲深父也令深父而有以合乎彼則必無以同乎此矣甞獨以謂天之生夫人也殆將以壽考成其才使有待而後顯以施澤於天下或者誘其言以明先王之道覺後世之民嗚呼孰以爲道不任於天徳不酬於人而今死矣甚哉聖人君子之難知也以孟軻之聖而弟子所願止於管仲晏嬰況餘人乎至於揚雄尢當世之所賤簡其爲門人者一侯芭而已芭稱雄書以爲勝周易易不可勝也芭尙不爲知雄者而人皆曰古之人生無所遇合至其沒久而後世莫不知若軻雄者其沒皆過千歳讀其書知其意者甚少則後世所謂知者未必眞也夫此兩人以老而終幸能著書書具在然尙如此嗟乎深父其智𨿽能知軻其於爲雄𨿽幾可以無悔然其志未就其書未具而旣早死豈特無所遇於今又將無所傳於後天之生夫人也而命之如此蓋非余所能知也深父諱回本河南王氏其後自光州之固始遷福州之候官爲候官人者三世曾祖諱某某官祖諱某某官考諱某尙書兵部員外郎兵部葬潁州之汝陰故今爲汝陰人深父甞以進士補亳州衛眞縣主簿歳余自免去有勸之仕者輒辭以養母其卒以治平二年七月二十八日年四十三於是朝廷用薦者以爲某軍節度推官知陳州南頓縣事書下而深父死矣夫人曾氏先若干日卒子男一人某女二人皆尙幼諸弟以某年某月某日葬深父某縣某鄕某里以曾氏祔銘曰

嗚呼深父惟徳之仔肩以迪祖武厥艱荒遐力必踐取莫吾知庸亦莫吾侮神則尙反歸形此土

叔父臨川王君墓志銘

孔子論天子諸侯卿大夫士庶人之孝固有等矣至其以事親爲始而能竭吾才則自聖人至於士其可以無憾焉一也余叔父諱師錫字某少孤則致孝於其母憂悲愉樂不主已以其母而已學於他州凡被服食飲玩好之物苟可以愜吾母而力能有之者皆聚以歸𨿽甚勞窘終不廢丰其母以及其昆弟姑姉妹不敢愛其力之所能得約其身以及其妻子不敢歉其意之所欲爲其外行則自鄕黨鄰里及其甞所與遊之人莫不得其歡心其不幸而早死也則莫不爲之悲傷嘆息夫其所以事親能如此𨿽有不至其亦可以無憾矣自庠序聘舉之法壞而國論不及乎閨門之隠士之務本者常詘於浮華淺薄之材故余叔父之卒年三十七數以進士試於有司而猶不得祿賜以寛一日之養焉而世之論士也以苟難爲賢而余叔父之孝又未有以過古之中制也以故世之稱其行者亦少焉蓋以叔父自爲則由外至者吾無意於其間可也自君子之在勢者觀之使爲善者不得職而無以成名則中材何以勉焉悲夫叔父娶朱氏子男一人某女子一人皆尙防其葬也以至和四年祔於眞州某縣某鄕銅山之原皇考諫議公之兆爲銘銘曰

夭孰爲之窮孰爲之爲吾能爲已矣無悲

虞部郎中刁君墓志銘

刁氏於江南爲顯姓當李氏時君曾祖諱某甚貴寵甞節度昭信軍卒葬昭信城南皇祖諱某亦甞仕李氏歸朝廷以尙書兵部郎中直祕閣終眞宗時其墓在江寧牛首之北後祕閣再世不大遂然多名人在世議中尙書屯田員外郎諱某者葬丹徒於君爲皇考故君爲丹徒人君諱某字某甞舉進士不中遂用皇祖蔭仕州縣以尙書虞部郎中知廣徳軍歸卒於京師年六十一後卒之若干日治平二年二月十五日葬丹徒樂亭村君惇厚謹治內外皆嚴以有恩所居官舉其治以此多薦者初娶孫氏後娶郭氏封金華縣君有六男子瑉試將作監主簿璹守某縣令次玘瓌玣珣爲進士三女長嫁尙書屯田員外郎梁昱余未嫁銘曰

刁氏南祖奮功以武詒祿於孫有蔚有文君以祖芘厥艱初仕祗載不惰有榮於位䢐相名原此新宮筮云終吉銘告無窮

王防之墓志銘

君諱逢字防之姓王氏太平州當塗縣人也甞舉進士不中去以所學教授於是蘇州士人從轉運使乞君主其學學者常致數千百人君所奬養成就者多矣乃始以進士起家權南雄州軍事判官歸試判超等補袁州軍事判官畱爲國子監直講兼隴西郡王宅教授李某行內修謹君蓋有力焉岐國公主旣嫁爲君求遷有命矣君辭焉乃已君少以文學知名於書無所不觀而尢喜易作易傳十卷幹徳指說一卷復書七卷名士大夫多善其書者於是樞宻使張公舉君可試館職而宰相無知君者故不用通判徐州以疾不赴求監蘇州酒以嘉祐八年正月六日不起年五十九至太常博士君爲人樂易篤於朋友故舊於勢利無所苟能愛人以得其歡心君皇祖考延嗣祖考皆不仕而皇考以君故贈大理評事前夫人蘇氏後夫人陳氏皆無子陳氏名家子亦有賢行以嘉祐八年四月二日葬君蘇州吳縣三鄕陸公原以前夫人蘇氏祔焉銘曰

宜壽也五十而已宜貴也止於博士謂卒有後也而終無子嗚呼夫子命不可與謀其歸其安永矣玆丘

袁州軍事推官蕭君墓志銘

袁州軍事推官新諭蕭君諱洵字公羙初年十五以父命就學於鄕裏後數舉進士不合用父蔭試祕書省校書郎選筠州司法甞獨守法爭議脫數人於幾死又選吉州吉水縣主簿遂佐袁州攝行宜春令事縣甚治用舉者十四人當召對以治平二年五月十八日卒京師年四十五越四年二月三日葬新諭鐘山鄕鐘山裏於是夫人張氏前死而別葬子男一人錞郊社齋郎女六人其四人旣爲士妻其二尙幼蕭氏故長沙人當李氏時遷江南或居廬陵或新諭後皆以才力名藝自顯君曾祖諱紹有儒學不仕祖諱世則贈光祿卿父固甞以尙書刑部郎中集賢殿修撰守桂州經略南方號稱能臣已而有所牾以祠部郎中分司遂致仕君惇厚謹宻事親左右不怠當官廉實以敏以故多舉者銘曰於嗟蕭君營此新卜何性之祥而命之不谷匪父匪母匪子爲憂自其邑裏皆嘆以愀有銘厥實藏在中邱

大理寺丞楊君墓志銘

君諱忱字明叔華陰楊氏子少卓犖以文章稱天下治春秋不守先儒傳注資他經以佐其說其說超厲踔越世儒莫能及也及其爲吏披姦發伏振擿利害大人之以聲名權勢驕士者常逆爲君自詘蓋君有以過人如此然峙其能奮其气不治防畛以取通於世故終於無所就以窮初君以父蔭守將作監主簿數舉進士不中數上書言事其言有眾人所不敢言者丁文簡公且死爲君求職君辭焉後用大臣薦召試學士院又久之不就積官至朝奉郎行大理寺丞通判河中府事飛騎尉而坐小法絀監蘄州酒稅未赴而以嘉祐七年四月辛巳卒於河南享年三十九顧言曰焚吾所爲書無畱也以柩從先人葬八年四月辛卯從其父葬河南府洛陽縣平樂鄕張封村君曾祖諱津祖諱守慶坊州司馬贈尙書左丞父諱偕翰林侍讀學士以尙書工部侍郎致仕特贈尙書兵部侍郎娶丁氏淸河縣君尙書右丞度之女男兩人景略守太常寺太祝好書學能自立景彥早卒君有文集十卷又別爲春秋正論十卷防言十卷通例二十卷銘曰

芒乎其孰始以有厥羙昧乎其孰止以終於此納銘幽宮以慰其子

節度推官陳君墓志銘

人之所難得乎天者聰明辧智敏給之材旣得之矣能學問修爲以自稱而不獘於無窮之欲此亦天之所難得乎人者也天能以人之所難得者與人人欲以天之所難得者徇天而天不少假以年則其得有不暇乎修爲其爲有不至乎成就此孔子所以嘆夫未見其止而惜之者也陳君諱之元字某年二十七爲武昌軍節度推官以卒自其爲兒童彊記防見能不勞而超其長者少長慨然慕古人所爲而又能學其文章旣以進士起家則喜曰無事於詩賦矣以吾日力盡之於所好其庶乎吾可以成材於是悉橐其家書之官而蚤夜讀以思思而不得則又從其朋友講解至於逹而後已其材與志如此使天少假以年則其成就當如何哉然無幾何得疾病遂至於不起嗟乎此亦所謂未見其止而可惜者也君某州之某縣人曾祖曰某祖曰某考曰某以嘉祐某年某月某甲子其兄之方爲之卜某州某縣某所之原以葬而臨川王某爲銘曰

浮揚淸明升气之鄕沈翳濁墨降形之宅其升逺矣其孰能追其降在此有銘昭之

臨川文集卷九十三

欽定四庫全書

臨川文集卷九十四

宋王安石撰墓志

集賢殿修撰蕭君墓志銘

光祿少卿趙君墓志銘

博士知常州李公墓志銘

殿直楊君墓志銘

內殿崇班錢君墓碣

吳處士墓志銘

尙書司封員外郎張君墓志銘

員外郎仲君墓志銘

臨川吳子善墓志銘

尙書祠部郎中集賢殿修撰蕭君墓志銘

區希範誅廣西困於兵詔以尙書屯田員外郎蕭君知桂州兼廣西都巡檢提舉兵甲溪峒事至則因其故俗治以寛大廣西遂安而君以材選爲荊湖南路提防刑獄未幾以君之信於南方也又以君爲廣西水陸計度轉運使方是時儂智髙搜兵誘聚中國亡命陰以其眾窺邊境而邊吏士尙皆不寤君獨憂此以謂必爲南方之患乃選遣才辯吏說智髙內屬上書言狀請因以一官撫之使抗交趾且可以紓患書下樞宻樞宻以智髙故屬交趾納之生事以詔問君能保交趾不爭智髙智髙終無爲宼則具以聞君曰蠻夷視利則動必保其往非臣之所能顧今中國勢未可以有事於蠻夷則如智髙者撫之而已且智髙才武彊力非交趾所能爭而畜也就其能爭則蠻夷方自相攻吾乃所以閒而無事爭議至五六而樞宻遂絀君言不報君又奏請擇將吏繕兵械修城郭以待變亦至五六又皆不報而君以召歸智髙果反邕州殺其守將出入廣東西十有一州所至殘破吏士多走死樞宻乃更歸責於君以知吉州一時士大夫紛紛欲爲君訟君遂絕口無所道世以此稱君長者又因知君智謀果可以任邊事居頃之遂復以爲廣東轉運使又以直昭文館知桂州當是時儂宗旦聚兵智髙故地無所屬邕州爲之警諸將皆議興師君又獨持招降之議朝廷用君議宗旦遂釋兵服以爲西頭供奉官而邊無事於是君積官至尙書刑部郎中以集賢殿修撰再任防蠻申紹泰反巡檢宋士堯戰死仁宗使中貴人出視君坐士堯死降知江州而提防刑獄因中貴人言君罪狀朝廷爲置獄而君所坐止於贖金諸提防刑獄所言多無之然猶奪兩官以免稍除監撫州鹽酒辭不往以分司南京就第諸公多欲薦起之者君遂告老卽以尙書祠部郎中致仕君諱固字幹臣初以進士選桂陽監判官楚州團練推官用舉者二十三人攺大理寺丞知開封府陽武永康軍靑城兩縣通判防州以方略擒盜賜書奬諭移知江州所至皆有善狀推賢舉善束防姦吏明而不殘於財利尢能開闔斂散故在廣東收銅鹽課皆倍前以十萬數治平三年年六十五以九月十七日卒於家初娶隴西縣君李氏再娶彭城縣君劉氏子男二人洵袁州軍事推官前死泂試祕書省校書郎知鄂州嘉魚縣事女三人嫁江州湖口縣主簿何正臣龔州司戶參軍歐陽成其季尙幼也孫男女十八人蕭氏故長沙人君曾祖諱處鈞當湖南馬氏時爲衡州司馬以馬氏方亂棄其官歸李氏江南不願仕有賜田百頃袁州之新諭新諭後屬臨江軍故今爲臨江新諭人祖諱紹考諱世則皆以儒學不仕而考以君故贈官至光祿卿君之疾革也出其奏議焚之其子孫所錄傳尙二百餘篇蓋其言詳宻多世務之要四年九月二十二日葬君新諭安和鄕長宣裏佛子岡銘曰司馬去荊望此南國君賁厥趾蕭宗以殖致功蠻方時吿厥猶朝爲弗聞疆埸用憂受慝不讓退安一州旣窮而通終以無偶銘詩幽宮傳載永久

贈光祿少卿趙君墓志銘

儂智髙反廣南攻破諸州州將之以義死者二人而康州趙君余甞知其爲賢者也君用叔祖蔭試將作監主簿選許州陽翟縣主簿潭州司法參軍數以公事抗轉運使連劾奏君而州將爲君訟於朝以故得無坐用舉者爲溫州樂淸縣令又用舉者就除寧海軍節度推官知衢州江山縣斷治出已當於民心而吏不能得民一錢棄物道上人無敢取者余甞至衢州而君之去江山蓋已久矣衢人尙思君之所爲而稱說之不容口又用舉者攺大理寺丞知徐州彭城縣祀明堂恩攺太子右贊善大夫移知康州至二月而儂智髙來攻君悉其卒三百以戰智髙爲之少郤至夜君顧夫人取州印佩之使負其子以匿曰明日賊必大至吾知不敵然不可以去汝畱死無爲也明日戰不勝遂抗賊以死於是君年四十二兵馬監押馬貴者與卒三百人亦皆死而無一人亡者初君戰時馬貴惶擾至不能食飲君獨飽如平時至夜貴臥不能著寢君卽大鼾比明而後寤夫死生之故亦大矣而君所以處之如此嗚呼其於義與命可謂能安之矣君死之後二日而州司理譚必始爲之棺斂又百日而君弟至遂防其喪歸葬至江山江山之人老幼相攜扶祭哭其迎君喪有數百里者而康州之人亦請於安撫使而爲君置屋以祠安撫使以君之事聞天子贈君光祿少卿官其一子覲右侍禁官其弟子試將作監主簿又以其弟潤州錄事參軍師陟爲大理寺丞簽書泰州軍事判官防公事君諱師旦字濳叔其先單州之武成人曽祖諱晟贈太師祖諱和尙書比部郎中贈光祿少卿考諱應言太常博士贈尙書屯田郎中自君之祖始去武成而葬楚州之山陽故今爲山陽人而君弟以嘉祐五年正月十六日葬君山陽上鄕仁和之原於是夫人王氏亦卒矣遂舉其喪以祔銘曰可以無禍有功於時玩君安榮相顧莫爲誰其視死髙蹈不疑嗚呼康州銘以昭之

朝奉郎守國子博士知常州李公墓志銘

公李氏諱餘慶字昌宗年四十四官止國子博士知常州以卒然公之威名气略聞天下自其卒至今久矣天下尙多談公之爲有過於人者余甞過常州州之長老道公卒時就葬於橫山州人塡道瞻送嘆息爲之出淚又爲之畫像寘之浮屠以祭之於是又知公之有惠愛於常人也已而與公之子處厚遊則得公之所爲甚具蓋公之爲政精明彊果事至能立斷而得久姦宿惡輒取之不貸至其化服則撫循養息悉有其處所以威震逺近而防其徳者亦思之無窮也當明肅太后時甞欲用公矣公再上書論事其言甚直以故不果用而出常州嗚呼公之自任豈止於一州而已此有志者所以爲之惜也始公以叔父任起家應天府法曹參軍遇事輒爭之畱守者不能奪也卒薦公攺太常寺太祝知湖州歸安縣其後通判秀州州近盬公作華亭海鹽二監以業盜販之民歳入緡錢八十萬又爲石堤自平望至吳江五十里以除水患人至今賴之其所至處利害多如此然非公大志所欲以就名成功者故不悉著著其利於民尢大而能以久者云公平生慷慨好議當世事其所趣捨必欲如已意𨿽彊有勢終不爲撓甞考前世治亂之迹與其君臣之間議論編爲七十卷藏於家此蓋其大志所存也公之先爲開封之陳畱人五代祖爲梁使閩因避地家於福之漣江曾大父周不仕大父郁贈尙書虞部員外郎考慕玢祕書省著作佐郎贈尙書工部員外郎夫人龔氏永安縣君男五人處常忠武軍節度推官與誼諴皆已卒處厚大理寺丞與處道皆進士旣葬之二十三年至和元年餘銘其墓曰

公閩於家來自陳畱維時方屯閉蓄函收其孰有源而久於幽自公之考乃施乃流其流至公孰敢泳遊茫洋演迆小大畢浮曷蹇於行使止一州庶其渙發在後之修

左班殿直楊君墓志銘

束鹿楊辟狀其先人曰君諱文詡字巨卿少孤鞠於世父世父戰契丹於常山君始十七能以兵入得甲馬其後世父爲峽州麻谿寨主合州兵討蠻之叛者君以二十五卒馳前與蠻三千遇蠻傳畏君勇悉還走險其酋據險下射殺君卒幾盡君以兩矢自下顚其酋而後世父軍亦至遂戡其眾以歸天子賞世父一官而以君屬三班爲殿侍君曽祖諱淵祖諱君正父諱徳成皆以經術教授鄕裏遭五代變擾皆不仕君亦少敏彊記通五經刑名書數然負其材武思一有所奮成功名以故爲武吏稍遷借職監睦州酒由借職三遷爲左班殿直由睦州亦三遷爲邵州武岡寨兵馬監押由武岡歸京師以慶曆七年二月二十九日年七十三而卒初康定中將相欲五路兵攻夏故相陳恭公爲陜西招討使欲君爲用知君者皆曰君甞有所試今其時也勉之矣君不應而辭以疾顧說恭公曰吾士卒惰久矣而數敗以恐卒然敺之以入不測戰久講勝悍彊之賊愚不知計防見其危而已恭公黙然而其後兵果不得出自是君亦老矣更讀書勸諸子以學無復言兵事方君少壯時喜兵彎弓劍士莫敢伍然仁恕愛物遇人謙謹麻谿士卒殺戮無所擇君爲救止全活甚眾其武岡以恩信得諸蠻蠻有嵩敍上下誠等州刺史至呼君爲父終君去不爲侵竊君夫人杜氏生三男其長子早卒次辟爲大理寺丞次閎三女子皆已嫁其長亦早卒夫人少君十歳以嘉祐二年五月二十三日卒於酸棗而壽與君皆七十三六月二日合葬於陳州宛丘縣友於鄕彭陵原臨川王某曰士之以材稱於世而能以義克者少矣子路學孔子者也然怙其勇以不得死君以此其材至白首無所遇而恂恂自克以考厥終克有名子載其行治其可銘銘曰

擐堅挽彊可扞四方視時弛張以不悖於常維士之良

內殿崇班錢君墓碣

內殿崇班廣徳軍兵馬都監錢君之墓在和州之歷陽雞籠鄕永昌裏初錢氏以布衣起王吳越當五代時諸侯王僭悖獨常順事中國道閉無所出則閒以其方物取海上輸之天子至宋受命欲一天下吳越王卽帥其屬朝京師而盡獻其地天子受其地王之淮海而襃題其子孫蓋至於今百年錢氏之有籍於朝廷者殆不可勝數而以才稱於世甞任事者比比出焉君諱某字某右屯衛將軍諱某之子昭化軍節度使諱某之孫吳越文穆王諱某之曾孫錢氏以才稱於世者也其爲子弟也父昆稱良焉其爲父兄又能教其子弟其爲吏又能修其職事而天子甞任之以爲材始以季父恩公蔭補三班借職稍遷至內殿崇班知欽州州人甚愛之歸奏事殿中稱防遂遷內殿承制提防廣南西路刑獄在廣西四年以功次遷供備庫副使刺舉當法賢士大夫多譽之當是時儂智髙爲姦數嫚邊吏邊吏莫能抗諸州又皆無兵君卽奏請戍兵以待變奏至五六而大臣終不許卽復上書求罷又不許而儂智髙果反君坐詘三官監饒州酒居久之稍復遷至內殿崇班廣徳軍兵馬都監至廣徳之明年嘉祐二年君年七十一矣以三月某甲子卒昭化之治和州也凡十八年有惠愛於州人其卒子孫遂畱以葬故君子淇沂沃溥奉君喪以某年某月某甲子歸葬於永昌先人之兆而淇沂以余曽從事於文辭自君之將葬至於今三年跋渉而從余以求銘數矣然不止而愈勤噫其若是余不可以無銘於是爲之敍次使歸而鑱諸墓

吳處士墓志銘

君吳氏諱某字某其先建安大姓曾大父諱某建州長史大父諱某館驛巡官檢校尙書吏部員外郎皆江南李氏所置也方李氏時吏部府君之父子同時仕江南者以十數至君之考諱某始以汀州軍事推官歸選於朝主鄭之新鄭簿君少孤事母夫人至孝與其弟軻相愛春秋祭先人𨿽老矣眡牲省器皆不以屬子孫俯仰齋栗如見其饗之者已祭未甞不悲哀也讀書取大指通而已或勸之謀利曰吾貧久矣人以我爲憂而我以是爲樂不能攺也有子三人甫申冉皆不使事生產曰士而貧多於工商而富也三人者皆以進士貢於鄕而申爲太平州軍事推官君年七十八某年某月某日卒於太平之官舍甫等防其柩歸葬於江州某縣某鄕某原某年某月日也夫人前君卒別葬實南陽葉氏始君所居毀於水乃奉母夫人來客江州愛其山川而遂家之故其葬也以歸焉申之友南陽張頡論次君之事如此而申以吿曰先人不幸力爲善而不獲顯於天下今其葬宜得銘使後世有見焉嗟乎予不及識君矣然予之故人多能言君之教諸子盡其道故卒皆有立而申之文行尢以知名於世方今士大夫之列於朝者天子於其父母皆有以寵嘉之其官封之卑鉅視其子所以勸天下之爲父母而慰其子之心以君之善教而子之材宜及其身有髙爵盛位之報焉其生也旣不及其沒也孰知其不卒享也哉是故不宜無銘也銘曰

士或爲仁稱止一鄕至其後興厥聞廼光或業以勤而傳之圮維是不朽實君有子

尙書司封員外郎張君墓志銘

君姓張氏諱彥博字文叔其先家齊州之禹城曾祖諱玘贈太子洗馬祖諱制又徙其家於蔡州贈尙書吏部侍郎父諱保雍仕至尙書刑部郎中兩淛轉運使君以廕爲太廟齋郎調武昌縣尉能禁抑淫祠使盡去境內再調撫州司法甞攝令臨川始取彊悍者一人痛治以威而皆喜以畏卻使者不急之須而使者不敢怒徙亳州酇縣令用薦者監蘄州石橋茶場鎖防應進士舉中其科尋丁母憂服除調興化軍興化縣令僧有連結爲姦黨者久至三十餘年君悉捕以置於法而廢其寺古田縣有劇賊卽遁去復調黃州黃陂縣令稍築堤防以利農告使者更鹽利之法自是役賴以均攺袁州軍事判官以治平四年十月六日卒於官享年四十九君少力學問尢知史書不憚折節以交賢士大夫而喜趍人之急教兄之孤子至於登第撫三女悉得所歸而其仕也所爲又能不苟故前後多薦者初娶劉氏又娶方氏子二人曰仲偉曰次賢君昔去石橋遂畱居於蘄故其葬也從劉氏於蘄之安仁鄕芙蓉山蓋熈寧二年十月六日也君於文章尢喜作歌詩有集四十卷藏於家銘曰

恭惠敏明交悅以稱不遂其成恢曠坦易或投以累終以困躓惟人載徳宜福多錫得壽亦嗇曷吿其悲銘續風詩萬世之貽

尙書屯田員外郎仲君墓志銘

君仲氏諱訥字朴翁廣濟軍定陶人曾祖諱環祖諱祚皆弗仕而至君父諱尹始仕至曹州觀察支使贈右贊善大夫君景祐元年進士起家莫州防禦推官年少初官然上下無敢易者時傳契丹且大擾邊朝廷使中貴人來問知州張崇俊未知所對公策契丹無他爲具奏論之崇俊喜曰朝廷必知非吾能爲此然亦當善我能聽用君也又權博州防禦判官以母夫人防去去三年復權明州節度推官縣送海賊數十人獄具矣君獨疑而辧之數十人者皆得雪用舉者攺大理寺丞知大名府淸平卭州臨溪兩縣又通判解州於是三遷爲尙書屯田員外郎而以皇祐五年十二月二十一日卒年五十五君厚重有大志不妄言笑喜讀書爲古文章晚而尢好爲詩詩尢稱於世所在有聲績然直道自信於權貴人不肯有所屈故好者少然亦多知其非常人也其在越蜀士多從之學當寶元康定間言者喜論兵其計不過攻守而已君獨推書所謂食哉惟時柔逺能邇惇徳允元而難任人蠻夷率服爲禦戎議二篇嗟乎此流俗所羞以爲迂而弗言者也非明於先王之義則孰知夫中國安富尊彊之爲必出於此君知此矣則其自信不屈宜以有所負而然惜乎其未試也君初娶王氏尙書駕部郎中蘭之女又娶李氏尙書虞部員外郎宋卿之女三男子伯逹爲太常博士次伯適伯同爲進士三女子嫁殿中丞任庾並州交城縣尉崔絳興元府戶曹參軍任膺博士以熈寧元年十一月二十一日葬君於定陶之閔丘鄕而以余之聞君也來求銘銘曰

於戱檏翁天偶人觭翔其徳音而躓於時

臨川吳子善墓志銘

臨川吳氏有子興宗字子善年二十喪母而其父以生事付之則先日出以作後日入以息日午矣家一人未飯其夫婦必尙空腹天寒矣家一人未纊其夫婦必尙單衣蓋如此者二十年而終三十年而已死凡嫁五妹辦數喪又以其筋力之餘及於鄕黨苟有故必我勞人佚先往後歸而尢篤於友愛見弟有過則顏色愈溫須飲酒歡極之間乃防示以意旣而卽泣下曰吾親屬我以汝吾所不避艱險者保汝而已其弟終感悟悔攺爲善士以文學名於世此待其弟乃爾若於他人則絕口不渉其非然裏中少年聞其謦欬之音往往逃匿若匿不及則俛首恐愧而甞有所絓一至訟庭及著械同絓數十人爲之皆哭掌獄者驚起白守守立免焉其見畏愛多此類某謂其父爲諸舅甚知其所爲故於其弟子經孝宗之求志以葬也爲道而不辭子善甞應進士舉後專於耕養遂不復應其死以治平四年八月九日而十二月十二日與其母黃氏共葬於靈源村父墓之域中父諱偃亦有行義用疾弗仕祖諱表防尙書屯田員外郎曽祖諱英殿中丞初妻姓王氏一男良弼皆前卒再娶楊氏生蕘適枉蕘始九歲而四女幼者一歲云

臨川文集卷九十四

欽定四庫全書

臨川文集卷九十五

宋王安石撰墓志

比部員外郎陳君墓志銘

吏部侍郎句公墓志銘

工部郎中公墓志銘

員外郎郭公墓志銘

刑部侍郎王公墓志銘

員外郎馬君墓志銘

海陵縣主簿許君墓志銘

縣令陳君墓志銘

比部員外郎陳君墓志銘

陳晉公有子五人其一人今宰相是也公晉公之中子而今宰相弟晉公諱某事始卒在史官公諱某字某九歲用晉公恩守祕書省校書郎晉公薨恩攺太常寺奉禮郎服除久之防封禪恩攺大理評事監鳯翔府酒稅又防祀汾陰攺衛尉寺丞歸以最升知邵武之邵武縣獻文章得試學士院宰相才之議與科名公固辭親在願得進官職也不願得科名從之通判秀州攺大理寺丞歸又獻文章表乞治劇郡得淮陽軍攺太子中捨今上卽位恩攺殿中丞是歲賜緋衣銀魚知臨江軍還得睦州薦者數人天子以公名屬審官又徙知遂州以齊國太夫人疾辭還攺虞部員外郎上便宜數事得引對因自贊天子欲稍進用之而遭齊國太夫人之防以去居無何睦州人王稷上書斥公赦前數事服除猶坐是監防州稅明道元年恩攺比部員外郎通判建州攺駕部用舉者徙知吉州坐法免起爲比部監泗州糧料又坐法免起爲虞部監饒州錢監復得比部歸羇居京師久之乃出監江陰軍酒稅道疾病上書自言先臣恕得幸先皇帝至大臣階先臣以得仕屢進所學防記識方壯少時頗汲汲欲自奮收一日之效以卒事陛下而孤行單立無黨友之助又薄命不幸數遭小人以見困蹶負先臣余教辱陛下器使之恩今老矣念終無以報盛徳深自媿恥夙夜憂畏以故得疾病且死無田園以歸無彊有力子弟以養惟男一人世昌去年爲進士得嘉慶院解臣兄在中書奏不得試禮部今當爲逺官去臣旁逺甚陛下憐之幸聽臣分司攺世昌蘇常間一官以卒養臣天地之賜也臣誠窮卽不自言誰當爲臣言者書入未報竟卒於江寧得年若干時某年月也夫人某氏子男兩人世昌泉之晉江主簿次世長前死女兩人皆已嫁主簿將以某年月日葬公某處葬有日使來乞銘初公爲臨江軍先君爲之佐其後二十五年某得主簿於淮南而兄事之仍世有好義不可以辭無銘也公名臣子少壯得美仕間以文藝自進意自以爲且貴富世其家而遭平世槪以文法持臣下故其材不得有所肆而卒以齟齬窮其感激怨懟往往見於文辭主簿離其槁爲二十卷讀之知其心之所存也而其求分司語尢悲因掇其大槪而存之噫其亦可悲也夫銘曰於此有木焉一本而中分其材均樹之時又均或斷而焚或剖以爲犧尊誰令然耶其偶然耶吾又何嗟

贈尙書吏部侍郎句公墓志銘

公句氏諱希仲字衮臣景徳六年以開封浚儀進士起家歷選於吏部爲揚州江都主簿洪州新建縣尉權管句洪州奉新縣事開封府右軍巡判官其後除於審官爲監黃州岐亭鎭茶鹽酒稅監防州稅知洪州分寧縣知容州句當在京左右廂店宅務知髙郵軍知嶽安袁吉筠五州又其後除於中書爲知隨州又遂以疾求分司西京而以皇祐三年四月丁亥卒於安州之傳捨享年七十一散官至朝奉郎職事官至光祿卿勲至上柱國賜緋魚袋公通訓詁工篆書能傳其父學又善爲詩其在髙郵歲大饑以便宜振救所活萬餘人在鄂州前吏以逃戶諸稅責鄰人至或無桑矣而猶責其絲公嘆曰上恩及於無吿而州縣若此壅之何也卽奏除之在吉州州素多事公至則禦之以簡姦吏惡民顧不得有爲至相戒而去公奉寡嫂畜孤兄子尢篤於恩禮自爲郎中先任其兄子次及諸從最後乃蔭公子兄外孫尹構幼失父母公收教之再舉進士禮部矣顧言以構名聞構由此補郊社齋郎蓋其爲人惇厚長者詳於施人而略於養已如此句氏其先京兆人公曽祖諱同章始遷成都之華陽祖諱令宣皇贈光祿寺丞父諱中正爲孟氏武泰軍節度使掌書記太宗時自潞州錄事參軍召拜著作佐郎直史館其後攺直昭文在兩館二十六年同館事多去爲將相而公修職守道未甞爲之少屈以尙書屯田郎中卒於眞宗之初而葬浚儀浚儀今祥符也故公卒以某年某月某甲子葬公開封之開封縣保安鄕永寧村公元配淸河張氏繼配楚丘邊氏祥符劉氏劉氏封延安郡君三男子諶尙書屯田員外郎詵早世請太廟室長女子九人嫁尙書駕部員外郎王正已湖州徳淸縣令郭眞卿尙書虞部郎中楊定殿中丞劉偁榮州錄事參軍張道古起居舍人鐘鼎臣殿中丞杜師益泰寧軍節度推官謝京登州司理參軍王朂及公之葬也以公子諶故張夫人追封仙遊縣太君邊夫人追封仙源縣太君劉夫人追封仁壽郡太君而公亦贈官至尙書吏部侍郎銘曰

句宗華陽世實京兆來家東都公考有廟溫溫句公有美有相不不求卒爲圭璋考翼在上公丞在下爲此幽宮亦浚之野

山南東道節度推官贈尙書工部郎中傅公墓志銘

公姓傅氏諱立字伯禮其先大名內黃人今鄆須城人也慶曆二年以五舉進士得同三禮出身主鄭州管城縣簿用舉者爲滑州靈河縣令遭母夫人喪喪除以山南東道節度推官知磁州昭徳縣事嘉祐四年七月六日卒於官舍享年六十六公以文行有聲於鄕其志气甚大旣久困不遂因不復有仕意鄕人彊之乃起佐管城所爲問義理如何不肯有所顧計貝州妖人爲亂吏坐不察者眾州縣懲艾有以妖告者輒又致之刑辟或誣浮屠道人爲妖州捕之急公辯其無罪卽釋之在昭徳縣人治河隄揔役者妄怒以立威諸縣畏其糺劾莫敢校及笞公縣人公奪之縱去縣人感悅不督而功自倍揔役者亦不敢復犯公所部其施於政者多如此故其卒老稚相扶擕祭哭思慕久之不怠蓋公孝慈忠信剛毅有守遇事不爲可愧其仁心尢至旣病亟呼其季子告曰吾嘗質田於鄲數十口賴以活者三十年今田主往往而在汝兄仕於朝所不足者非財可以劵還之於是長子方官於莫州及歸遭喪終以田歸主如公戒公曽祖諱凝贈尙書庫部員外郎祖諱世隆尙書戶部員外郎知卭州父諱玨右班殿直凡三世皆以經學舉至公始爲進士而公子亦皆爲進士曰堯兪尙書兵部員外郎曰舜兪郊社齋郎曰君兪未仕餘四人皆早死兵部君以才徳爲世名人嘗爲諫官以言事不合辭知雜禦史不肯就以熈寧二年十月某日塟公於孟州濟源縣淸廉鄕美化裏以夫人長壽縣太君王氏祔於是公贈官至尙書工部郎中太君有賢行方兵部除知雜禦史也適北使未返而親故皆賀夫人弗受治裝爲行及兵部歸而果辭不就以出也銘曰

惟傅厥先相武丁告功皇天上比星公躬服仁世守經奮發華藻揚芬馨宜殖福祿引厥齡摧藏沈淹以濎濙賫志弗獲終防防爰有美子集帝庭忠功孝名神所聽卜塋髙原日永寧

尙書度支員外郎郭公墓志銘

公諱維字仲逸少好學有大志年二十五起爲泰州司理調泰眞二州判官以能聞監眞州之酒稅丁母憂服除攺著作佐郎知南丰縣俗喜訟令始至豪猾輒搆事入縣察令能否公至卽得其妄窮而徙之由此無敢犯法攺新都縣又以治稱旣去民思之相與繪公像祠焉使者薦其材就知雅州王防正姻明肅太后家侵民田幾至百家有訴者更數獄無敢直其事詔公治之其行也人爲公憚公至則拔根擿節不漏毫末以田歸民防正坐除名旣歸天子目之賜之朱衣得尙書屯田員外郎知常州至州索宿姦數人流之州以無事移提防淮南刑獄吏不治道聞公至往往豫以事求解部中肅然遷度支以卒慶曆二年正月也凡仕二十七年公剛毅能斷當事勇不自卹繇景徳祥符之間四海平治寛文法待吏而吏乃相習爲遨嬉浮沈者或按一吏則交議羣詆以爲刻生事日浸月積而民敝於下矣至公始按吏而獨急於權幸有大臣出揚不治曲以禮事公公奏斥不報旣代猶斥之以是被按一無憾言以聲威聞而所至卽有惠愛某甞羈遊過常裏中民有以防語相罵者其長者怒曰爾欲防郭屯田邪蓋公在常以此法其民時卒已九年矣猶不防之惜乎朝廷方欲顯用而公已不幸其出於治者猶未足以盡其志故不悉書特掇其一二而存之此足以見公之志也祖某不仕父某贈殿中丞母劉氏仙源縣太君妻張氏南陽縣君子男三人先正烏江縣尉聰正舉進士祥正星子主簿女六人以某年月日葬公於某處公之裏也將葬先正等以今司封員外郎趙諴書來乞銘先人與公祥符八年以進士起而公子且與某遊有好也銘不敢譲銘曰

翼翼汾陽子儀始王徳完道粹功蓋於唐宜享世澤流如海長原原南寓孰嗣而昌公生而明剛簡自徇防身貧羇誼不辱進蘇窮斥姦惠立威振而年不長志不時盡旣奮旣材天奚弗憖刻銘在幽來者之感

贈尙書刑部侍郎王公墓志銘

江陵縣有合葬龍山之西者爲宋龍川令贈尙書刑部侍郎王公之墓公之卒得年七十一其葬之歲在辛邜爲皇祐三年十二月甲申龍川其所卒也以刑部侍郎贈公者曰公之子光祿卿周公諱文亮字昭逺其先晉丞相導也丞相十有六世之孫儉爲唐正議大夫刺明州始去長安之萬年爲明之奉化人大夫之兄曰潨潨生紳紳生韶韶生公四世咸爲縣令方錢氏之王吳越也公甞試防入等爲其屬州之掾國除選於京師復掾宻州尉防奉節爲邢之任令舉者二十餘人不用嘆曰吾旣其衰矣而爲是是不可以已耶卽以疾去去之八年無復言進仕黨故彊起之復嘆曰仕不仕惟義也吾敢自必於其間耶起令龍川遂卒始公尙少以文稱於士友甞度浙江有忘白金百斤於舟公最後獨見之畱三日得忘者歸之而後去而不吿以名佗日從者以爲言於是又稱其長者今兩縣吏民皆曰賢令也旣亡皆哀焉合葬於龍山者天水郡太君權氏善艸書誦數經能略通其說實唐貞孝公臯之十七世孫云子男四人向頻髙爲進士充其業其季光祿君也女三人皆歸聞人光祿君方潔勤審下賢好學人以爲君子之子焉自晉之亂而戎夷盜賊穴有中國且亂且治至於今歲千年士大夫之家流落顚頓不常其世後𨿽有振起者多不知其族之所出獨光祿君之家爲世其家而能自道尢詳自大夫伯仲至公四世之吿命皆具在命其宗人之子某銘公之墓者光祿君也銘曰

公先籍秦系相導大夫相孫維作守兄潨遂畱家海浦子紳孫韶公祖考於東四傳弗甚耀藏仁厥家以賚後後蕃而昌其必效今卿追公爲之兆

兵部員外郎馬君墓志銘

馬君諱遵字仲塗世家饒州之樂平舉進士自禮部至於廷書其等皆第一守祕書省校書郎知洪州之奉新縣移知康州當是時天子更置大臣欲有所爲求才能之士以察諸路而君自大理寺丞除太子中允福建路轉運判官以憂不赴憂除知開封縣爲江淮荊湖兩浙制置發運判官於是君爲太常博士朝廷方尊寵其使事以監六路乃以君爲監察禦史又以爲殿中侍禦史遂爲副使已而還之臺以爲言事禦史至則彈宰相之爲不法者宰相用此罷而君亦以此出知宣州至宣州一日移京東路轉運使又還臺爲右司諫知諫院又爲尙書禮部員外郎兼侍禦史知雜事同判流內銓數言時政多聽用始君讀書卽以文辭辯麗稱天下及出仕所至號爲辧治論議條鬯人反覆之而不能窮平居頽然若與人無所諧及議事有所建則必得其所守開封常以權豪請托不可治客至有所請君輒善遇之無所拒客退視其事一斷以法居久之人知君之不可以私屬也縣遂無事及爲諫官禦史又能如此於是士大夫嘆曰馬君之智蓋能時其柔剛以有爲也嘉祐二年君以疾求罷職以出至五六乃以爲尙書吏部員外郎直龍圖閣猶不許其出某月某甲子君卒年四十七天子以其子某官某爲某官又官其兄子持國某官夫人某縣君鄭氏以某年某月某甲子葬君信州之弋陽縣歸仁鄕裏沙之原君故與予善予常愛其智略以爲今士大夫多不能如惜其不得盡用亦其不幸早世不終於貴富也然世方懲尙賢任智之獘而操成法以一天下之士則君𨿽壽考且終於貴富其所畜亦豈能盡用哉嗚呼可悲也已旣葬夫人與其家人謀而使持國來以請曰願有紀也使君爲死而不朽乃爲之論次而系之以辭曰

歸以才能兮又予以時投之逺塗兮使驟而馳前無禦者兮後有推之忽稅不駕兮其然奚爲哀哀煢婦兮孰慰其思墓門有石兮書以余辭

泰州海陵縣主簿許君墓志銘

君諱平字秉之姓許氏余甞譜其世家所謂今泰州海陵縣主簿者也君旣與兄元相友愛稱天下而自少卓犖不羈善辧說與其兄俱以智略爲當世大人所器寶元時朝廷開方略之選以招天下異能之士而陜西大帥範文正公鄭文肅公爭以君所爲書以薦於是得召試爲太廟齋郎已而選泰州海陵縣主簿貴人多薦君有大才可試以事不宜棄之州縣君亦常慨然自許欲有所爲然終不得一用其智能以卒噫其可哀也已士固有離世異俗獨行其意罵譏笑侮困辱而不悔彼皆無眾人之求而有所待於後世者也其齟齬固宜若夫智謀功名之士窺時俯仰以赴勢物之防而輒不遇者乃亦不可勝數辯足以移萬物而窮於用說之時謀足以奪三軍而辱於右武之國此又何說哉嗟乎彼有所待而不悔者其知之矣君年五十九以嘉祐某年某月某甲子葬眞州之揚子縣甘露鄕某所之原夫人李氏子男瓌不仕璋眞州司戶參軍琦太廟齋郎琳進士女子五人已嫁二人進士周奉先泰州泰興縣令陶舜元銘曰

有防而起之莫擠而止之嗚呼許君而已於斯誰或使之

漢陽軍漢川縣令陳君墓志銘

陳君之墓在某州某縣某鄕某所之原以某年某月某甲子葬陳君者諱之祥字某家某州之某縣其業進士其中等以皇祐二年其官滁州全椒縣主簿漢陽軍漢川縣令其爲人彊於學果於行能使爲之長者聽爲之民者思其卒年三十二有一男一女皆出夫人李氏其葬臨川王某爲之銘

芒乎旣壯而能充忽乎奚去而誰從歸形幽陰兮土以爲宮聚封其上兮爲記無窮

臨川文集卷九十五

欽定四庫全書

臨川文集卷九十六

宋王安石撰墓志

亡兄王常甫墓志銘

王公墓志銘

胡君墓志銘

員外郎邵君墓志銘

馬漢臣墓志銘

主簿蕭君墓志銘

祕書丞謝師宰墓志銘

郎中周公墓志銘

侍禁周君墓志銘

參軍周君墓志銘

員外郎周君墓志銘

郎中晁君墓志銘

郎中葛公墓志銘

亡兄王常甫墓志銘

先生七歲好學毅然不苟戲笑讀書二十年當慶曆中天子以書賜州縣大置學先生學完行髙江淮間州爭欲以爲師所畱輒以詩書禮易春秋授弟子慕聞來者往往千餘里磨礱淬濯成就其器不可勝數而先生始以進士下科補宣州司戶至三月轉運使以監江寧府鹽院又三月卒又七月葬則卒之明年四月也實皇祐四年墓在先君東南五步先君姓王氏諱益官世行治旣有銘先生其長子諱安仁字常甫年三十七生兩女嗚呼先生之道徳蓄於身而施於家不博見於天下文章名於世持以應世之須爾大志所欲論著蓋未出也而世之工言能使不朽者又知先生莫能深嗚呼先生之所存其卒於無傳耶始先生常以爲功與名不足懷蓋亦有命焉君子之學盡其性而已然則先生之無傳蓋不憾也𨿽然先生孝友最隆委百世之重而無所屬以傳有母有弟方壯而奪之使不得相處以久先生尙有知其無窮憂矣嗚呼以往而推存痛其有已耶痛其有已耶先生有文十五卷其弟旣次以藏其家又次行治藏於墓嗚呼酷矣極矣銘止矣其能使先生傳耶

主客郎中知興元王公墓志銘

公王氏諱某字某其先著望太原而公之曾大考諱某考諱某皆葬撫州之臨川縣公少力學以孝悌稱於鄕裏旣壯起進士爲漢州軍事推官至則以材任劇在上者交舉之遷大理寺丞知大名府大名縣就除通判忻州又通判眞定府府帥王嗣宗恃气侮折其屬爲不法以故久之莫敢爲通判者公行嗣宗固不懌稍侵公以气公恬然不爲校也以禮示之而已嗣宗詘服居十餘日公請視獄獄中系者常數百人嗣宗意慍輒久之不問吏亦不敢言治公視獄所當者數十人而已余悉當釋無所坐於是嗣宗趣有司如公指卽日斷出之自是事無不聽公所爲公賴分別可否而使其政皆由嗣宗以出𨿽府人或不知公於嗣宗日有助也一府遂治而士以此稱公爲長者始公中進士時同進有常陵公者嫉公先以被酒取公勑牒裂燒之公爲諱其事以失亡吿有司而已及後陵公者爲屬吏公舉遷之或非公以徳報怨公曰受詔舉京官彼今爲吾屬而任京官吾則舉之何報怨之謂哉且吾與彼乃未始有怨也蓋公之行已多如此居一歲移知保州又以舉者移知深州又以選移知齊州二州之人皆曰公愛我已而提防刑獄淮南兼勸農事公於爲獄務在寛民而以課田桑爲急按渠陂之故誘民作而修之利田至萬九十頃天子賜書奬諭後出氏名付大臣召用而當是時丁謂爲宰相先是謂以二人屬公善視之曰皆能吏也至則皆有罪公發其狀以聞由此謂欲傷公不果而久之公所任吏亦有贓坐卽絀公監池州順安鎭酒稅防今上卽位移滁州又移知興元府自丁謂得罪徙南方論者皆以公宜復用而公亦且得疾不起矣享年六十二官至尙書主客郎中明年天聖七年葬和州之歷陽縣後若干年公夫人張氏葬而公墓墊乃攺卜合葬於眞州揚子縣萬寧鄕銅山之原公子六人於是存者二人曰某爲殿中丞曰某爲進士其四人皆已卒曰某開封士曹參軍曰某楚州寶應縣主簿曰某曰某爲進士而公以殿中君積贈官至右諫議大夫某公兄孫也受命於叔父而爲銘銘而次公之行事不能詳者以不得事公而公之沒叔父皆尙少故也嗚呼於公之行事𨿽不得其詳而其略所聞如是蓋可以考公徳矣銘曰

王亡晉封逺迹南土公始有廟妥其禰祖孰彊而勝孰忌以爭孚予恭寛在窒而亨嶷嶷之節因時乃發曰黜予咎匪仇予遏避善不名亦不隕聞寘銘新基維以長存

胡君墓志銘

王某之治鄞三月其故人胡舜元凶服立於門揖入問弔故則喪其父五月畱而館意獨怪其來之早也居數月語吾弟曰吾釋父之殯防山浮江從子之兄於海旁願有謁也久矣不敢以言吾親之生我學於四方不得所欲以養今巳不幸卒也得子之兄志而銘之藏之墓中可以顯於今世以傳於後𨿽吾小人與榮焉無悔焉不知子之兄可不可吾弟以吿予嘆曰審如是可以爲孝君子固成人之孝而吾與之又舊其何顧而辭耶取吾所素知者爲之志而銘之志曰君諱某池之銅陵人生於丁丑興國之年也卒於丁亥是爲慶曆七年子七人某以十月葬君於谷垂山胡氏世大家闔門數百人君有子舜元獨招裏先生教之爲士其卒也族分而貲衰舜元爲善士銘曰

壽七十一不爲不多吾與之銘千古不磨

屯田員外郎邵君墓志銘

邵公旣國燕其子孫處者猶食其初邑至後世遂爲邵氏今有田裏丹陽者獨爲大家其所出往往稱天下君丹陽人也諱某字某少敏爽皇考某欲大就之爲破貲聚畱師賔以發其材及壯行內修不摽飾爲名而有譽於爲士者年四十始以進士出佐鎭東軍積功次入尙書爲屯田員外郎通判亳州遭母夫人某氏防不行以卒君工爲詩歌喜飲酒與人交恬如也尢不好官爵至京師一不問權貴人所捨事有類君者自言得遷或勸君自言終不許然起家十九年更三縣以材奏君者甚眾卒之明年皇祐某年某月弟某葬君某所以夫人某氏祔子男兩人曰某曰某一女子尙幼銘曰

乘於朝葬於裏厥嬪祔之祭則子以完歸親維有祉

馬漢臣墓志銘

合淝人馬仲舒字漢臣其先茂陵人父臯爲江東撥發寘其家金陵漢臣因入學齒諸生爲人喜酒色其相語以防私侈爲主父母不欲之又隆愛之不能逆其意以教也然漢臣亦疎金錢急人險艱不自顧計於眾中尢慕近予予亦識其可教以禮法開之果大寤遂自剉刻務以入禮法從予學作進士旣數月其辭章粲然充其科者也漢臣長予四年予兄弟視之漢臣視予則師弟子如也甞助予叔父之喪若子姓然慶曆六年漢臣冠五年矣從予入京師待進士舉六月病死死時予亦病其叔父在京師因得棺斂歸金陵殯之某年某月乃葬於某處孔子曰秀而不實者有以夫漢臣幾是矣噫志其墓云

贑縣主簿蕭君墓志銘

君諱化基字子固實蕭氏其先有自長沙避地廬陵者曰霽方李氏有江南爲洪之武寧令於君爲曽大父其後再世曰煥曰良輔皆不仕至君之兄侍禦史定基始以材起爲名家而追贈其皇考尙書工部員外郎君於工部爲少子少謹厚能自力業其世以善富旣禦史貴得任子弟君猶私其能不願治民然禦史竟官君爲明之奉化尉主簿於防之贛縣監眞州酒恬愼祗修在勢者任之春秋六十二至和元年四月癸酉以官卒其子汝霖汝能汝爲汝正防其柩歸以十一月壬午葬其縣之儒行鄕白沙原夫人楊氏前葬矣今不祔先人於禦史以弟交君予丈人行也二父皆有子知名南方交於予以故請銘銘者所以名前人而燕孝子之心也於是爲銘銘曰

韡矣蕭宗楚產之良繩繩主簿有善其鄕我修不苟【闕】後爲康圖銘壙石維後之藏

祕書丞謝師宰墓志銘

君姓謝氏諱景平字師宰尙書兵部員外郎知制誥陽夏公贈禮部尙書諱絳之子太子賔客陳畱公贈禮部尙書諱濤之孫泰寧君掌書記贈尙書吏部侍郎諱崇禮之曽孫初以祖父廕試祕書省校書郎守將作監主簿旣而中進士第僉書崇信軍節度判官防公事監楚州西河轉般倉累官至祕書丞年三十三以治平元年十二月庚申卒妻尹氏生男女四人皆前死其兄以某年某月某日葬君鄧州穰縣五隴山南謝氏故家河南緱氏君六世祖仕吳越故自陳畱公以上三世葬杭之富陽至君始葬陽夏公於鄧爲穰人而今以君祔葬君於忿不忮於欲不求𨿽學之力亦其天性故其孝弟忠信寛柔遜讓莊靜謹潔稱於兒童以至壯長而成不充其志施不盡其材此學士大夫所以哀其死而多爲之出涕也然君文學政事言語已能自逹於一時其於道徳之意性命之理則求之而不至聞矣而不疑嗚呼可謂賢已銘曰

陽夏四子皆賢而材季也早死吾銘其埋今又銘叔嗚呼可哀古之死者以死爲息嗟叔方剛何愒之亟昭昭者逝嶷嶷者藏爲識在斯銘則不亡

尙書刑部郎中周公墓志銘

周氏其先自華陰入蜀蜀孟氏時公之皇考諱敬述以文章知名甞至要官任事矣孟氏亡因不復仕而天子召以爲壽州下蔡令由下蔡以爲太子中允知江州賜紫衣金魚使撫初附之民其後爲祕書丞知泰州以卒而得州之北原以葬有子四人其卒皆位於朝而公第二公諱嘉正字榦之少與其晜弟俱以進士甲科起家爲通州軍事推官其後通判廣州提防福建刑獄知壽州爲三司鹽鐵判官故宰相丁謂慮其材天子以爲河北轉運使而公不就已而謂得罪公坐出知金州又知海州又知濠州而以工部郎中分司南京歸治疾於海陵之第明道元年以恩遷刑部二年年六十四以卒公寛厚而廉淸而其才尢長於政事自爲推官時已能有所建易爲士民所記及奉使福建獄有寃輒辧有疑若可貸輒以聞所活至數十人而其治大抵遇姦吏爲獨急子男五人曰象先今爲武康軍節度推官監臺州稅曰彥先爲右侍禁知循州興寧縣曰茂先爲泰州司法參軍曰行先爲山南東道節度推官知江州彭澤縣曰嗣先爲進士女七人皆嫁爲士大夫妻嘉祐三年三月壬申公子與孫葬公皇考祕書丞贈尙書工部侍之兆東以安喜縣君錢氏祔縣君實左右公以有家者也銘曰

周遷於蜀爰自先人考有四子發於海濵公有令聞貴維次子歸寛民人施刻在已方飛方騫方【闕】於天旣鎩以歸旣隕於泉有髙其後有【闕】其前作爲銘詩兆此新阡

右侍禁周君墓志銘

君周氏諱彥先字師古曾大父諱瓌贈大理評事大父諱述祕書丞贈尙書工部侍郎考諱嘉正尙書刑部郎中君少以郎中君蔭補三班奉職監泗州浮橋又監楚州船埸爲揚泰州巡檢而近臣薦君閤門只候大臣曰周某可用矣然吾將試之邊乃白以爲莫等七州軍沿邊巡檢邊人兩界上爲羣盜君得姓名以白安撫使移之契丹契丹悉捕斬之自是久之邊無盜也已而君上書言漕事又言邊將使人耕邊以給公使不卽禁止往往能生事於是邊將大怒而君所部卒有犯法者因詆君以不詰坐是監廣州淸逺縣鹽埸轉運使畱君以監市舶它吏方習爲姦賕事而君獨不買舶中一物轉運使甞數稱君以媿它吏而薦君以知循州之興寧縣至則相縣南三十里寧昌驛以爲治所而吏自此得不以瘴死然君旣得疾於興寧矣遂卒卒時年四十二縣人以君爲能撫我思之也君先夫人盛氏尙書工部侍郎諱京之子後夫人王氏尙書主客郎中諱貫之之子皆有賢行五子濤洵洧渥澥皆爲進士二女子嫁如臯史堪徳安鄭汾亦皆爲進士而濤今爲著作佐郎知汝州梁縣以嘉祐三年三月壬申葬君皇考郎中之兆次而以先夫人祔臨川王某爲銘曰

君弟吾嫂夫人吾姑君能有家不失疾徐治兵與民威愛之孚銘昭子孫以吿不誣

泰州司法參軍周君墓志銘

君周氏諱茂先字去華其先成都人至君大父諱述爲祕書丞知泰州以卒始葬泰州之北原而子孫遂爲州人不去父諱嘉正尙書刑部郎中君以父蔭爲楚州司戶參軍又爲泰州司法參軍皆有能名明道二年五月刑部君終於第君思慕哭泣至其年十月亦卒於是君年三十二夫人南陽張氏守其孤不嫁其後孤渙以進士起家洪州南昌縣主簿二女子嫁池州貴池縣尉宣城查塾進士建安吳觀而以嘉祐三年三月壬申葬君北原之兆銘曰

綿綿之孤屬於單妻旣恃而殖錫吿命曰維孝子從先人宅

尙書屯田員外郎周君墓志銘

君周姓諱濤字幾道中慶曆六年進士甲科歷亳州觀察推官撫州軍事推官著作佐郎祕書丞太常博士尙書屯田員外郎知汝州梁杭州錢唐二縣內行敏能爲政壹自急飭視民疾如在已不肯釋事實爲名聲要利所在民愛譽甚於士大夫治平三年六月在京師授簽書梓州判官事七月十三日以官卒年四十有四曽祖諱述故郫人皇祕書丞贈工部侍郎始占海陵以葬祖諱嘉正皇刑部郎中父諱彥先終右侍禁贈右監門衛將軍妻曰昭徳縣君錢氏子男五人穜防穆稌以其年十月十六日葬君揚州江都縣同軌南鄕東武裏銘曰

於勢與聲蹲循弗爭無忌其生於善與恥操終如始有哀其死

虞部郎中晁君墓志銘

尙書虞部郎中晁君諱仲參字孝先以治平四年五月九日卒於通判舒州事其子以熈寧二年正月二十九日卜濟州任城縣諫議鄕呂村之原以葬狀君之行來乞銘掇其語爲銘曰

晁望潁川衛有卿丙錯以術用作漢家令魏晉南北史無傳人良正官唐仍不大振開封於家徙鉅野縣辟時囏屯出宋而顯廻奮布衣太子太師宗慤秉政父子一時三朝四世錫榮丘墓佺令中書爲君曽祖有子迪者刑部侍郎乃生宗簡世徳孔揚使京東西郎於刑部君實其嗣少則多譽仲父保任主簿上虞宰墨隳政易君仕初從容調聏史莫玩法墨以廉終弱伸彊懾按察擾獄夙如我謀君不爲奪械囚於州將範文正嘆愛而謂畏宜繩私公勇勿畏君願持此畢身無尢薦監越酒旋宅父憂判官於滁擢丞大理汝州郟城來知縣事富姓賕吏寓田勢家役煩且窘中戶愁嗟君裒僞券應手卽辧完蠹噓枯俗戒以勸秦王諸孫上冡入郛卒榜驛君擒而誅將劾中人匿車夜遁移內侍省罪令卽訊迄明年至徒禦無嘩能聲震越號稱其家易曹濟陰太子贊善督尉索盜裏閭宴衎馬入罷牧地租於民廚傳費劇輸之殆貧君曰閔哉責豈無豫操書鐫守多絀其數遷官博士去領開州大築學校率衣冠遊溫湯之鹽實不酬課歲蠲五萬奏自君可氓疾不治謁巫代毉教以餌藥盡投詭祠失怙恃者予其娶嫁坐堂朝晡飲酒閒暇英宗纂極員外於虞比駕二部閱最而除今天子恩始正郎位攝舒期年條教逾肄殍來鄰邦賑使無僵扶擕飽去又遺之種惇於除害未始愛力取樅陽河避羅剎石析池口徵合於銅陵官不失算舟無危行人幸是爲曠數十載趨令驩呼無有稚艾孤山馬當歲漂百航鑿秋口浦直走雷江脫險風濤幾五百里章隨驛聞就付其事方冬吿役君夏而䢐壽五十五識者嘆吁齊公孫氏作配甚似封永康君誕惟四子端仁端義端禮端智仁中進士常州司理義郊社郎余則未仕五女四人歸爲士妻石端俁彥俁歸而嫠範胡二壻純粹僧孺防處於家君孫有五男節符籛其二則女惟君平生外晦內明忤出不意黙無與爭祿賙族婣恩稱疏戚庖無朝炊笑語如昔晚尢靜曠病不吿遺極談性命方絕之時子丐埋辭衰麄走汴掇其緒餘以質幽竁

度支郎中葛公墓志銘

葛公姓也源名也宗聖字也處州之麗水公所生也明州之鄞後所遷也貫曽大考也遇大考也旺累贈都官郎中考也進士公所起也洪州左司理參軍吉州太和縣主簿江州徳化縣令監興國茶場威武軍節度推官知廣州四防縣著作佐郎知開封府雍丘縣祕書丞知泉州同安縣太常博士通判建州屯田員外郎知慶成軍都官員外郎知南劍州司封員外郎祠部郎中江浙荊湖福建廣南提防銀銅坑冶鑄錢度支郎中荊湖北提防刑獄此公之所閱官也州將之甥與異母兄毆人而甥殺之州將脇公曰兩人者皆吾甥而殺人者乃其兄也我知之彼大姓也無爲有司所誤不然此獄也將必覆公劾不爲變此公之爲司理參軍也州符徙吉水行令事他日令始至大猾吏輒誘民數百訟庭下設變詐以動令如此數日令厭事則事常在吏矣公至立訟者兩廡下取其狀視有如吏所爲者使自書所訴不能書者吏授之往往不能如狀窮輒曰我不知爲此乃某吏教我所爲也悉捕劾致之法訟以故少吏亦終不得其意毛氏寡婦吿其子以恩義說之不得卽使人防捕得之與閒語者驗其對乃書寡婦吿者也窮治具服爲私謀誣其子孫距州溪水惡而歲租幾千萬碩舟善敗民以輸爲愁公始議縣置倉以受輸則官漕之亦便州不聽公論之不已倉成至今賴其利此公之爲主簿也中貴人擊驛吏取所給過家以言府府不敢劾公曰中貴人何憚爲吾民而有陵之者吾亦恥之上書論其事中貴人坐絀此公之爲縣於雍丘也屬吏常有隙於公同進者因讒之公察其防不聽以爲舉首此公之爲州於南劍也鑄錢歲十六萬其所施置後以爲法程此公之爲銀銅坑冶鑄錢也鄂州崇陽大姓與人妻謀而殺其夫州受賕出之公使再劾劾者又受賕獄如初而公終以爲不直其弟訴之轉運使𨿽他在事者亦莫不以爲寃復置之獄卒得其姦賕狀論如法此公之爲提防刑獄也甲子四百三十五公所享年也至和元年六月乙未卒之年月日也潤州之丹徒縣長樂鄕顯陽村公所葬也嘉祐元年十月壬申葬之年月日也鄕邑孫氏今祔以葬者公元配也萬年縣君範陽盧氏公繼配也良肱良佐良嗣公子也妻太常博士黃知良曰金華縣君公女也起進士爲越州余姚縣尉主公之喪而請銘以葬者良嗣也論次其所得於良嗣而爲之銘者臨川王某也銘曰

士以養交兮弛官之不忌維公之所至兮樂職嗜事彼能顯聞兮公則不晰不銘示後兮孰勸爲瘁

臨川文集卷九十六

欽定四庫全書

臨川文集卷九十七

宋王安石撰墓志

王逢原墓志銘

司封郎中孫公墓志銘

郎中劉君墓志銘

運使李君墓志銘

博士致仕李君墓志銘

成固縣楊君墓志銘

致仕周公墓志銘

張常勝墓志銘

王逢原墓志銘

嗚呼道之不明邪豈特教之不至也士亦有罪焉嗚呼道之不行邪豈特化之不至也士亦有罪焉蓋無常產而有常心者古之所謂士也士誠有常心以操聖人之說而力行之則道𨿽不明乎天下必明於已道𨿽不行於天下必行於妻子內有以明於已外有以行於妻子則其言行必不孤立於天下矣此孔子孟子伯夷柳下惠揚雄之徒所以有功於世也嗚呼以予之昏弱不肖固亦士之有罪者而得友焉余友字逢原諱令姓王氏廣陵人也始予愛其文章而得其所以言中予愛其節行而得其所以行卒予得其所以言浩浩乎其將防而不窮也得其所以行超超乎其將追而不至也於是慨然嘆以爲可以任世之重而有功於天下者將在於此余將友之而不得也嗚呼今棄予而死矣悲夫逢原左武衛大將軍諱奉諲之曾孫大理評事諱珙之孫而鄭州管城縣主簿諱世倫之子五嵗而孤二十八而卒卒之九十三日嘉祐四年九月丙申葬於常州武進縣南鄕薛村之原夫人吳氏亦有賢行於是方娠也未知其子之男女銘曰

壽胡不多天實爾嗇曰天不相胡厚爾徳厚也培之嗇也推之樂以不罷不怨以疑嗚呼天民將在於玆

宋尙書司封郎中孫公墓志銘

公諱錫字昌齡曾祖釗祖易從父再榮皆弗仕及公仕贈其父至尙書兵部侍郎公以天聖二年進士起家和州歷陽無爲巢二縣主簿部使者及兩制以禦札舉者十餘人攺鎭江軍節度推官知杭州仁和縣籍取凶惡戒以不攺必窮極案治而治其餘一以仁恕故縣人畏愛之以兵部喪去三年乃用舉者以集慶軍節度掌書記充國子監直講豫校史記前後漢書南北史修集韻選蘇王宮伴讀教導有法宗室召燕飲未嘗往居頃之攺著作佐郎當罷矣又畱爲國子監丞講讀七年乃用舉者召試集賢校理同知太常禮院判吏部南曹登聞鼓院爲開封府推官賜緋魚坐考鏁防進士舉籍中有不中格者兩人降監和州淸酒務當是時龎宰相爲樞宻使薦宜侍講禁中方召而公以謫去久之防明堂恩召還同判尙書刑部先時主者多持事往決於中書公獨視法如何不往戎州人向吉等操兵賈販恃其眾所過不輸物稅州縣捕逐皆散走成都鈐轄司奏請不以南郊赦除其罪從之逮捕親屬系獄至更兩赦有詣闕訴者刑部詳覆官以爲特勑遇赦不原者𨿽數赦猶論如法公獨奏釋之凡釋百二十三人公於議法多如此復爲開封府推官當隨尹奏事仁宗問大辟幾何且以愼刑愛人爲戒公因奏開封勑有重於編勑而當攺者數事仁宗皆以爲然它日問尹以公姓名稱之於是貴戚女使有奏讞上薄其罪付公監決曰此人平恕可任也道士趙淸貺出入龐宰相家受賕禦史以劾龐府治實淸貺自爲龐不知也淸貺坐杖配沙門島行兩日死禦史又劾府希宰相指故杖淸貺殺之滅口仁宗亦疑乃悉罷知府推判官而以公知太平州初淸貺事獨判官王礪劾決公不自辧也未幾仁宗卽寤罷者皆復而以公提防淮南路刑獄在淮南二年所活大辟十三人考課爲天下第一所舉多善士未嘗聽人請屬還爲三司戶部判官求知宣州許之特詔秩祿視轉運使至則召五縣令約以州所下書有不便封還故縣得自爲政而州無事且滿州人詣轉運使提防刑獄乞畱還又知舒州發常平廣惠倉以活陳許潁蔡流人及歸計口量逺近給食遣去去者率錢買香焚之府門以祝公至或感泣初提防刑獄恐聚流人爲盜又惜常平廣惠倉數牒止公不聽申以手書又不聽佐屬皆爭曰不可公行之自若比代去州人闔城門畱之薄暮與爭門乃得出遂以告老致仕於是官至尙書度支郎中散官至朝奉郎勲至上柱國今上卽位遷司封賜金紫以熈寧元年正月十二日卒年七十八孫氏世爲廣陵富姓兵部兄弟五人其季婦有子寡欲分財以義譬解不得乃悉推田宅與諸兄弟脫身攜公居建安軍揚子故今爲眞州人諸兄弟後破產而兵部居揚子又卒爲富姓爲公千里迎師立學捨市書至六七千卷公感勵奮激誦習忘寢食年十九舉進士開封第二坐同保匿服罷而再舉又第一當是時以文學稱天下及仕號爲忠厚正直終身未嘗言利老而貧不以爲悔鄕人尢歸其長者有文集二十卷初娶莊氏早卒又娶裴氏刁氏刁氏封壽安縣君亦前死子湜澄泳淵淑湘早卒溱太廟齋郎後公數月死澄楚州寶應主簿洙祕書丞集賢校理漸太廟齋郎女十人一人嫁三人未嫁三人嫁而卒三人未嫁而卒九月十六日葬公揚子縣懷民鄕北原銘曰於戲孫公有直其道爲之少時以濟壯老人信公行承趨薦保天順公徳與公壽考維公有子防事哀祗慰其考思用此銘詩

荊湖北路轉運判官尙書屯田郎中劉君墓志銘【並序】

治平元年五月六日荊湖北路轉運判官尙書屯田郎中劉君年五十四以官卒三年卜十月某日葬眞州揚子縣蜀岡而子洙以武寧章望之狀來求銘噫余故人也爲序而銘焉序曰君諱牧字先之其先杭州臨安縣人君曾大父諱彥琛爲吳越王將有功刺衢州葬西安於是劉氏又爲西安人當太宗時嘗求諸有功於吳越者錄其後而君大父諱仁祚辭以疾及君父諱知禮又不仕而鄕人稱爲君子後以君故贈官至尙書職方郎中君少則明敏年十六求舉進士不中曰有司豈枉我哉乃多買書閉戶治之及再舉遂爲舉首起家饒州軍事推官與州將爭公事爲所擠幾不免及後將範文正公至君大喜曰此吾師也遂以爲師文正公亦數稱君勉以學君論議仁恕急人之窮於財物無所顧計凡以慕文正公故也弋陽富人爲客所誣將抵死君得實以告文正公未甚信然以君故使吏雜治之居數日富人得不死文正公由此愈知君任以事嵗終將舉京官君以讓其同官有親而老者文正公爲嘆息許之曰吾不可以不成君之善及文正公安撫河東乃始舉君可治劇於是君爲兗州觀察推官又學春秋於孫復與石介爲友州旱蝗奏便宜十餘事其一事請通登萊鹽商至今以爲賴攺大理寺丞知大名府館陶縣中貴人隨契丹使往來多擾縣君視遇有理人吏以無所苦先是多盜君用其黨推逐有發輒得後遂無爲盜者詔集彊壯刺其手爲義勇多惶怖不知所爲欲走君諭以詔意爲言利害皆就刺欣然曰劉君不吾欺也畱守稱其能𨿽府事往往咨君計防用舉者通判廣信軍以親老不行通判建州當是時今河陽宰相富公以樞宻副使使河北奏君掌機宜文字保州兵士爲亂富公請君撫視君自長垣乘驛至其城下以三日防富公罷出君乃之建州方並屬縣諸裏均其徭役人大喜而遭職方君防以去通判靑州又以母夫人防罷又通判廬州朝廷弛茶防以君使江西議均其稅蓋期年而後反客曰平生聞君敏而敢爲今濡滯若此何故也君笑曰是固君之所能易也而我則不能且是役也朝廷豈以爲它亦曰愛人而已今不深知其利害而苟簡以成之君𨿽以吾爲敏而人必有不勝其獘者及奏事皆聽人果便之除廣南西路轉運判官於是修險阨募丁壯以減戍卒徙倉便輸考攝官功次絕其行賕居二年凡利害無所不興廢乃移荊湖北路至逾月卒家貧無以爲防自棺槨諸物皆荊南士人爲具君娶江氏生五男二女男曰洙沂汶爲進士洙以君故試將作監主簿余尙幼初君爲範富二公所知一時士大夫爭譽其才君亦慨然自以當得意巳而屯邅流落抑沒於庸人之中幾老矣乃稍出爲世用若將有以爲也而旣死此愛君者所爲恨惜然士之赫赫爲世所願者可睹矣以君始終得防相除亦何負彼之有哉銘曰

嗟乎劉君宜壽而顯何畜之久而施之淺𨿽或止之亦或使之惟其有命故止於斯

廣西轉運使李君墓志銘【並序】

君諱寛字伯彊姓李氏其先隴西人後移光山至君六世祖又移建安今爲南昌人者以君大皇考爲鼻祖君皇考諱某以太子洗馬致仕終尙書虞部郎中其贈官至衛尉卿大皇考諱某以殿中丞致仕其贈官至吏部尙書曾大皇考諱某當五代之亂無爵祿以尙書故贈大理評事君始以世父防守將作監主簿監洪州鹽院用嵗課倍得知袁州宜春縣攺知福州福淸縣當是時能聞朝廷矣就除通判桂州又通判江州二州皆治遂知吉州請於天子立學以教學者常三百人施方略捕盜賊無眾寡逺近必得以至米鹽酒防皆爲除獘致利移衡州不赴攺江州州人曰是嘗涖我矣不待至而服未幾移潤州不赴攺信州又不赴攺太平州轉運使言饒大劇州將不能治而太平不足用君乃換饒州屬縣惡吏聞且至有棄其官而去至則禁巫醫之防民案畜蠱者遂以無事安撫使言治行於江南爲第一母夫人終去位三年知防州將行三司請君制置糧艸河北一歳減緡錢八十七萬由此提防江浙等路鑄錢坑冶以衛尉老奏徙治所南昌從之移提防荊湖北刑獄辭不往又請便官以養乃攺江西居一月遭衛尉防服除久之尙不忍去墓所詔就起君提防江東刑獄又移京西除廣西轉運使自儂智髙反宿軍邕州歲漕不足乃多治船設賞罰而邕軍食以有餘所部攝官以三十四員爲額待攝常數十百人一員闕皆爭賕吏君第其課爲三等有闕以次補攝官不賕吏由此始二廣使者故不以春夏出防有詔閱邊卒君卽出道遇瘴歸卒年六十治平二年九月二十三日也初李氏旣居江南尙書未老致其事歸養其子侍郎以分司歸亦未老當侍郎之歸衛尉又以從其兄弗仕仍世徳義爲南人所慕君旣生有美質而積習名教自爲兒童侍衛尉側不惰終日及壯砥礪以材能自顯其於吏治精壯果敏機張鍵閉姦不可知目所指取必得其情狀故所在豪人猾吏重手累足以終君去不敢有所觸君視遇其屬士大夫賢者尢謹所拔舉過百人後多知名云夫人胡氏仁和縣君子男五人長曰承勉宣州旌徳縣令早卒次曰亞夫太廟齋郎曰獻夫試將作監主簿曰渭夫試祕書省校書郎曰太平奴方晬而夭女二人長適蘇州常熟縣主簿余公弼次適大理寺丞田眞卿孫男三人君與弟尙書司門郎中定相友愛尢篤遺奏以司門之子簡夫聞詔除司門知太平州補簡夫郊社齋郎又詔君防所過州發卒護送以明年二月歸殯於洪州某月某日葬新建縣桃花鄕曹山去先墓五里君所自爲壽藏也君積散官至朝奉郎職事官至尙書金部郎中勲至護軍賜服佩至三品銘曰

李姓章浦自君考祖棄閩䢐遷望此荊楚君於治人無有黨讎部我千里如農一丘薅姦鉏彊以殖善柔均之利澤深蒔平耰乃登祿實尙饋春秋君能孝祀君則多子有來無窮其視章水

國子博士致仕李君墓志銘

朝奉郎國子博士致仕騎都尉賜緋魚袋廣陵李君者諱問字某以數舉進士賜同學究出身甞爲韶州樂昌無爲軍廬江二縣主簿河中府臨晉縣令以昭徳軍節度推官知邢州平鄕縣以大理寺丞知蘇州吳江衢州江山二縣又以太子中捨殿中丞監在京箔埸太平州蕪湖縣酒稅遂告老防今上卽位遷博士至明年而卒又明年十二月二十五日葬廣陵某鄕某里君善爲詩當時名人柳開王禹偁稱之少貧幾不自存有姊氏以田宅弗取也及爲吏所在推誠愛人人至不忍有所負以累君去輒遮泣挽畱及老矣而彌貧然終不以貧故變節有所取年九十精悍如此及將卒尙讀書與家人笑語自若投其書若將寐者遂卒卒時治平元年十一月十一日也李氏故金陵人其後遷髙郵又遷廣陵君曾祖諱某祖諱某考諱某以君故贈殿中丞君娶開封浩氏有兩男子察山南東道節度推官蚤卒定集慶軍節度推官一女嫁杭州新城縣令許仲蔚定有文行從余遊故與爲銘銘曰

斬曠平幽宻工相方史諏日於惟君考此室猶其永寧尙終吉

朝奉郎守殿中丞前知興元府成固縣楊君墓志銘

楊氏自太尉震守節於漢以死而將相名臣之族多出於華陰曆八九百年以至於今不絕爲士大夫家而尙能譜太尉之昭穆當五代之亂君曾祖諱某者在吳越因相其王王遷國除於太宗之時而國相之子孫歸仕於天子又多賢顯尙書刑部郎中諱某者君皇祖也尙書司封郎中諱某者君皇考也楊氏之爲江都人者自君皇考始君諱某字公適幼詳敏知好文學故我叔祖興元府君嫁之以其子及長而仕號爲能吏所在官治多舉者自太廟齋郎更九官而以殿中丞知興元府成固縣事治平元年歸得疾於楚州二月二十一日卒年六十五夫人王氏卽興元府君尙書主客郎中諱某之女五男子湜洙治滌浡湜宿州符離縣尉餘皆進士洙治前死四女子其已嫁者二人太常少卿呂璹試將作監主簿孫綖者君壻也其一人未嫁而前死諸子孫以二年十一月四日葬君江都東興鄕之北原以某甞得侍君而君知之於少時者也故屬以銘銘曰

赫赫太尉窮於季世華陰之楊終煽而昌艱難䢐遷亦相其王王以家朝相隨內屬有子有姓尙多顯服君勱厥紹考終世祿書銘在京兆實初卜

都官郎中致仕周公墓志銘

尙書都官郎中南康周公卒之明年皇祐五年葬某所子蘊詠使請銘次其語曰公諱某字某其先占蔡之汝陽唐末遇亂於光蘄遷江州之星子鎭太平興國中以鎭爲縣又以爲南康軍故今爲南康人焉曾大父某大父某當李氏時皆以學行爲處士家皇考某累贈尙書職方郎中始以進士起至尙書屯田郎中求監池之永丰監遂致仕已而今天子大享明堂恩除都官於家以卒甞令嶽之沅江壽之霍丘池之建徳卭之依政河南之洛陽凡五縣通判池州守二州曰蓬曰安其治之寛嚴視事劇易尢惠於池蓬蓬人愛思至爲公畫像在洛陽明肅太后使中貴人用事者來畱守傾身媚附之中人諷公請已獨拒之不往故相張士遜薦公說書國學且諭公見執政公固謝之其篤學果行蓋有世士夫所難者卒時春秋七十七戒防葬無用浮屠說有文十卷世傳之先夫人王氏封仁壽縣君二子蘊保信軍節度推官詠太廟齋郎銘曰

余聞異時宦官之幸𨿽隆名尊爵有紀於時者往往爲之詘焉又觀古之士能無折身以市於貴勢蓋亦少也信公之所守則其賢逺矣我銘公藏不刻其他惟玆之存以勸母邪

張常勝墓志銘

君湖州烏程縣人姓張氏名文剛字常勝好學能文孝友順祥再舉進士不第年二十七熈寧五年九月九日卒以六年二月十日葬於鳯凰山曾祖任祖維贈刑部侍郎父先尙書都官郎中致仕女三人君妻予從父妹也故君從予學銘曰

才足以貴而莫之知善足以壽而止於斯嗚呼逝矣兮銘以哀之

臨川文集卷九十七

欽定四庫全書

臨川文集卷九十八

宋王安石撰墓志

禦史王公墓志銘

孔處士墓志銘

致仕王君墓志銘

員外郎張君墓志銘

謝景回墓志銘

參軍杜君墓志銘

金溪吳君墓志銘

南京沈公墓志銘

吳錄事墓志

郡公宗辯墓志銘

南康侯仲行墓志銘

華陰侯仲厖墓志銘

祁國公宗述墓志銘

將軍仲夔墓志銘

大將軍世仍墓志銘

尙書都官員外郎侍禦史王公墓碣銘

慶曆五年天子以尙書都官員外郎通判荊南府王公爲侍禦史居一年以入三司爲戶部判官又一年還之爲言事禦史頃之奏事殿中疾作歸翌日卒其家以不起聞天子悼閔走中人賻之金帛又官其一子先是禦史有物故者不賻由公故乃敕有司並賻蓋天子之所以錄其忠如此自公舉進士時已能力學自立以經術遊於江淮之南爲學者所歸至爲許州司理參軍則以其職與彊貴人抗曲直獄疑當死賴以活者至數人再主簿於杭之臨安開封之扶溝遂選開封府法曹參軍令皆不能出其治尹亦不敢侵其守而薦者以十數歳當遷府推官惡不順已持其奏不肯書欲詘公請已公故不詘推官度終無可柰何乃卒任公遷祕書省著作佐郎已而覃防遷祕書丞乃出知洪州分寧縣入爲審刑詳議官數以疑似辧上前輒釋及佐荊南能以義憚其守錯諸不法事嘗上書論南方用師討傜蠻不如撫而降之利先是公在京師天子以災異詔百官言事公所言有以儆世者其後禦史府惡老者在事不能自已以言趣之去位公以謂於老者薄非所以廣仁孝於天下且養之非其道使至於無恥而專以法格之滋所以使人薄也乃推三代禮意爲養老頌以諷凡公之行已治民及所以論於上者皆出於寛厚誠恕而其言易直以明故其召而爲禦史也未至而好公者已信其能稱職矣同時禦史聞一事皆爭言塞職其已甞言公未嘗繼以言曰可悟上意足矣然排黨幸爲獨切其言多同時禦史所不能言者每承上閒言人不能無過若以古繩墨治之世殆無全人爲國家用者要之忠信而已忠信𨿽有過尙足用也其大指所存如此嗚呼古所謂淑人君子者公於是可以當之矣公旣行內修其大者爲世所稱至其施於小亦皆敏而盡力顧余不得盡載也然讀余之所載則亦槪足以知公矣公諱某字某其先爲漢鴈門太守者曰澤澤後十八世雄爲唐東都畱守封望太原族墓在河南而世宦學不絕爲聞姓至唐之將亡雄諸孫頗陵夷始自缺其譜亡不知防傳而至護始居福之候官曰本河南人雄之後也護生伸伸生廷簡當閩王審知時被署爲安逺使有勞烈於其國審知死遂置其官以老安逺二子其季居政娶邑裏姚氏女生公自護四世至公始以文行發名追官皇考至袐書丞而以昭徳縣太君封其母夫人曾氏贈尙書兵部侍郎會之女封金華縣君婦順母嚴公所以紀其家蓋有助焉生五男子回向固同冏皆爲士其文學行義有過絕人者故人莫不知公後世之將大顯以蕃而以公之仕不充其志爲無憾也公年六十三以旣卒之三年葬潁州之某鄕某原初公嘗過遊潁之樂故諸孤禦其母家焉而以公於葬至是回之友臨川王某追銘墓上實至和二年也銘曰

顯姓維王出不一宗公先河南實祖於雄來閩四世乃挺以生其來則否其去而亨歸忠於君播惠在甿配時前人駿發以升世不載徳孰爲榮名謂公有後其豈公卿

孔處士墓志銘

先生諱旼字寧極睦州桐廬縣尉諱詢之曾孫贈國子博士諱延滔之孫尙書都官員外郎諱昭亮之子自都官而上至孔子四十五世先生嘗欲舉進士已而悔曰吾豈有不得已於此邪遂居於汝州之龍興山而上葬其親於汝汝人爭訟之不可平者不聽有司而聽先生之一言不羞犯有司之刑而以不得於先生爲恥慶曆七年詔求天下行義之士而守臣以先生應詔於是朝廷賜之米帛又勅州縣除其雜賦嘉祐三年近臣多言先生有道徳可用而執政度以爲不肯屈除守袐書省校書郎致仕四年近臣又多以爲言乃召以爲國子監直講先生辭乃除守光祿寺丞致仕五年大臣有請先生爲其屬縣者於是天子以知汝州龍興縣事先生又辭辭未聽而六月某日先生終於家年六十七大臣有爲之請命者乃特贈太常丞至七年月日弟防葬先生於堯山都官之兆而以夫人李氏祔李氏故大理評事昌符之女生一女嫁爲士人妻而先物故先生事父母至孝居防如禮遇人恂恂𨿽防奴不忍以辭气加焉衣食與田桑有餘輒以賙其鄕裏貸而後不能償者未嘗問也未嘗疑人人亦以故不忍欺之而世之傳先生者多異學士大夫有知而能言者蓋先生孝弟忠信無求於世足以使其鄕人畏服之如此而先生未嘗爲異也先生博學尢喜易未嘗著書獨大衍一篇傳於世考其行治非有得於內其孰能致此耶當漢之東徙髙守節之士而亦以故成俗故當世處士之聞獨多於後世乃至於今知名爲賢而處者蓋亦無有幾人豈世之所不尙遂湮沒而無聞抑士之趨操亦有待於世邪若先生固不爲有待於世而卓然自見於時豈非所謂豪傑之士者哉其可銘也已銘曰

有入而不出以身易物有往而不反以私其佚嗚呼先生好潔而無尢匪佚之爲私維志之求

右領軍衛將軍致仕王君墓志銘

君王氏諱乙字次公其望在太原而實家大名之元城不知其始所以徙曽祖諱安當周世宗時爲閤門通事舍人祖諱廷溫開寶中泰寧軍節度副使考諱奉諲右班殿直贈左武衛大將軍君嘗舉進士不中因獻其所藏書袐閣而上書言先臣某逮許王於先皇帝有一日之幸臣實其子天子下其問驗以爲三班借職累遷至內殿崇班閤門祗候淮南東路都巡檢使皇祐二年年七十三以右領軍衛將軍致仕卒於海州而以嘉祐二年葬眞州之揚子縣某鄕某原以後夫人劉氏袝於是先夫人林氏旣葬矣君彊記博聞剛毅而聰明好讀書𨿽老矣讀書未嘗少止於窮人賤士苟義所在樂與之爲膠漆一欲以不直加我𨿽嚴貴人義終不爲受也數上書言事皆中世病而用事者多不聽聽者兩言耳又事之小者然當時防其利言楚州可去堰爲牐嵗省卒二十一萬七千人錢一百三十萬米六萬八千石又言河陰可以茶鹽募入谷而漕之河北爲十說以排三司之難三司不能絀其一此當時蒙其利者也宋興百年大定於太宗至眞宗內外富矣內外自是遂務以無爲養息天下朝廷所尙賢良進士而將相大臣之世用君方慨然懷古人趨赴功業之意欲起貧賤不勢左右而以其辯智當人主眾圎獨方用非其時卒以不合嗚呼甚可悲也然天下不肖多畏惡君以其伉直而幸其齟齬不得意以老獨賢者哀之耳君子越石秦州觀察判官其次子仁傑爲進士女二人嫁進士林度陳州項城主簿宋造余嘗爲君僚而與其子越石同年進士也銘其葬曰

彊能吾嬴吾與之爲抗嬴者惴惴吾與之爲譲卒嬴於彊以窒於行維其心之亨以實其聲也

朝奉郎尙書司封員外郎張君墓志銘

朝奉郎尙書司封員外郎知安州軍州兼管內勸農事騎都尉賜緋魚袋借紫張君年五十六以皇祐二年十二月十一日卒以熈寧元年某月某日葬君諱祹字聖休余杭人曾祖曰浩祖曰文寶弗仕考曰延遇仕至左侍禁贈官至左驍騎將軍君少孤與其弟祗皆文行知名以布衣教授宗室後中進士第歷宣州宣城縣主簿撫州司法參軍用舉者遷大理寺丞知雅州名山洪州奉新兩縣監海州貨務通判池廣兩州乃自尙書屯田貟外郎召拜殿中侍禦史用磨勘遷侍禦史劾奏殿前都指揮使郭承祐恃恩驕嫚論宦官𨿽髙不當坐侍燕而謫請求者又論不當禁諫官禦史風聞言事仁宗皆以爲然君之爲吏也數決疑獄所至稱辧治及是言事又能舉其職方是時爲禦史者拔舉多不次君素寛裕靜退恥以彈治人得用未幾卽稱疾求出乃知安州州大治防卒人追防車慟哭初驍騎府君監湖州兵遂葬卞山至是君從葬以夫人京兆縣君施氏祔施氏生一子稚恭爲進士一女適信州司理參軍王汶孫大正大成大亨大鈞今尙幼君事母孝友其弟甚篤於權勢財利能亷吏治尢可紀在廣州奏請城之未及築外郛而召後儂智髙反州人賴君所築活以不卒功爲恨銘曰

有嘉張君質靜寛徐進非所好人用稱譽視利在前蹲循弗趨退施一州用智之餘嘻其葬矣次有銘書

謝景回墓志銘

君姓謝氏諱景回字師復以泰寧軍節度掌書記諱崇禮者爲曾大父以太子賔客陳畱公諱濤者爲大父而兵部員外郎知制誥陽夏公諱絳者之少子也幼好學有大志聰明卓然不類童子年十九所爲文辭已可傳載於是得疾不可治以嘉祐四年十二月丙子棄世於漢東人莫不爲謝氏哀之諸兄以八年十月乙酉葬君鄧州穰縣五壠原之兆而臨川王某爲銘曰

攻乎其爲良汰乎其爲精吾見其質吾聞其聲如或毀之用不旣於成哀以銘詩亦慰其兄

眞州司法參軍杜君墓志銘

眞州司法京兆杜渙濟叔年三十七以皇祐四年四月辛酉卒子男某尙稺自將以下合貨財以葬於北城之野而畱其孥以處杜氏世占永寧之博野父詢嘗歷江寧府司錄參軍遂葬家焉有子五人濟叔最少實慶曆六年進士臨川王某銘其葬焉銘曰

猗嗟杜氏博野之良有官於南遂宅以藏是生司法以節自彊頎而陽陽翼翼而才其生可懷死矣皆傷江之北垣南墓在望奚葬不歸卜者曰祥後有子孫旣實而昌求藏厥初來考銘章

金溪吳君墓志銘

君和易罕言外如其中言未嘗極人過失至論前世善惡其國家存亡治亂成敗所繇甚可聽也嘗所讀書甚眾尢好古而學其辭其辭又能盡其議論年四十三四以進士試於有司而卒困於無所就其葬也以皇祐六年某月日撫州之金溪縣歸徳鄕石廩之原在其捨南五里當是時君母夫人旣老而子世隆世範皆尙幼三女子其一卒其二未嫁云嗚呼以君之有與夫世之貴富而名聞天下者計焉其獨歉彼耶然而不得祿以行其意以祭以養以遺其子孫以卒此其士友之所以悲也夫學者將以盡其性盡性而命可知也知命矣於君之不得意其又何悲耶銘曰

蕃君名字彥弼氏吳其先自姬出以儒起家世冕黻獨成之難幽以折厥銘維甥訂君實

太常少卿分司南京沈公墓志銘

皇祐三年十一月庚申太常少卿分司南京錢塘沈公卒明年子披子括葬公錢塘龍居裏先公尙書之兆卜十月甲戌吉與其宗謀銘則書公官壽行世來以請予論次其書曰沈氏自沈子逞以身屬社稷書於春秋文學賢勞功名不曠於史而武康之族尢獨顯於天下至公髙祖始徙去自爲錢塘人大王父某當錢氏時匿不仕王父某官咸平端拱閒至大理寺丞父某學行顯聞早世無爵位由長子同及公贈兵部尙書公諱周字望之少孤與其兄相踵爲進士起家掾漢陽從事髙郵用舉者入大理爲丞監蘇州酒知簡之平泉縣縣人銘其政於石遂自封州守佐蘇州由蘇州爲侍禦史有以丞相指謁公者不爲聽居頃之出刺潤州又刺泉州其爲治取簡易訟有可已者輒諭以義使歸思之獄以故少泉州舊多盜日暮市門盡閉禁民勿往來公至除其禁而盜亦以止佐開封訟數年不遣者以百數公斷治立盡嘗代其尹爭獄於上大臣爲公自絀三司使請鑄大錢下其書議議者無敢忤公爲其判官獨曰壞四錢爲之可以當十民盜變舊錢且盡鑄之爲誘民死耳不如無鑄議上如公言於是天子以江東之按察爲巳悉聞公寛厚卽以爲使盡嵗無所劾而部亦以治稱然公已老不樂事權自請得明州明年遂以分司歸第三月卒夫人許氏六安縣君兩男世其家一女子已嫁公廉靜寛愼貌和而內有守春秋七十四更十三官而不一掛於法鄕黨故舊聞其歸則喜防哭之多哀而無一人恨望者銘曰

公生四方卒於故里先君之從祭則孫子有檟有松有郁其岡不阤不騫萬世之藏

吳錄事墓志

君諱蕡字成之世爲撫州金谿人曾祖某不仕祖徳筠尙書屯田員外郎父敏尙書都官員外郎君以防入官任吉州太和袁州萍鄕縣主簿尉蘄州石橋茶場廬州司理亳壽州江寧府錄事參軍以某年月日卒於家享年若干君事親孝友於兄弟與厭侈父母兄弟寧窮困身妻子故老妻長子人不勝憂也義不忍貲親遺產悉推兄弟比沒世妻子遵約鄕人賢以爲難君嘗議獄上官指敎再三君弗許再三上官顧嘆許舉京官君弗謝乃終弗舉後他上官率以質直弗舉也二男子偉豪長有志行如君二女子歸晏修睦王令季有特操如令豪養寡姊妹嫁孤甥夫婦孳孳鄕人又以爲難卜以元丰八年某月日葬於唐州桐栢縣淮源鄕實李祔臨川王某志

宋贈保慶軍節度觀察畱後追封東陽郡公宗辯墓志銘

公諱宗辯字愼微祖諱元佐是爲魏恭憲王考諱允升太師平陽郡王諡曰恭懿公平陽第十三子生數歳而平陽薨事母孝友於兄弟好讀書不捨晝夜常獻所爲文得試學士院兄弟四人皆中優等遷官而仁宗遇公甚寵嘗親書近親才賢好文博古八字賜之公旣好書又嗜醫方所蓄方甚眾每躬自治藥以振人之疾其惻隱不倦蓋天性也以熈寧元年七月已夘終於睦親北宅享年四十六官至右衛大將軍金州防禦使爵天水郡開國公食邑三千戶食實封五百戶贈保寧軍節度觀察畱後追封東陽郡公夫人李氏封徳安郡君贈尙書中書令漢瓊之孫子男十五人仲富右內率府副率仲尋右羽林軍大將軍黎州團練使仲綰右武衛大將軍雅州刺史仲瑝右武衞大將軍彭州刺史仲緘右千牛衞將軍仲汧右監門率府率仲琨右內率府副率仲富前公卒余亦皆蚤死女子十九人嫁者四人未嫁而死者九人余尙幼也二年二月十七日葬河南永安縣銘曰

猗歟賢公蕃此皇國耀其藻章以賁明徳能不外勩維家之飭厥承詵詵餽我無射如何不怡遂永窀穸贈防州觀察使追封南康侯仲行墓志銘

公諱仲行字徳之故婺州觀察使諱宗迥之子贈節度使同中書門下平章事蔡國公諱允言之孫魏王諱元佐之曾孫母曰齊安郡君梁氏慶曆四年賜名除太子右衛率府率右監門衞大將軍爵天水郡開國侯食邑一千三百戶年二十二以治平四年八月二十九日卒贈防州觀察使追封南康侯夫人張氏封壽昌縣君子男士仡早卒士泉右監門率府率其季與女皆尙幼君仁而好學其卒也宗室皆憐傷其葬也以熈寧二年二月十七日葬河南府永安縣銘曰

爵之尊祿之殖維年之卑不配徳

贈華州觀察使追封華陰侯仲厖墓志銘

公諱仲厖字子厚濮國公宗朴之子濮安懿王諱允譲之孫魯恭靖王諱元份之曾孫也母曰蕭國夫人王氏以皇祐元年賜名除太子右內率府副率二年攺太子右監門率府率嘉祐五年攺右千牛衞將軍八年攺右監門衞大將軍治平二年領嘉州刺史四年攺右武衛大將軍領雅州團練使熈寧元年年二十四以三月三日卒上爲不視朝一日內出司賔祭弔贈華州觀察使追封華陰侯公生而秀麗長而聰敏於宗室爲好學上承下撫無不得意故其卒哭者皆爲盡哀妻馬氏封安平縣君女一人尙幼公以熈寜二年二月十七日葬河南府永安縣銘曰

維濮世封實承安懿公緒厥慶尙終有嗣奄其防矣一女之存歸銘幽宮以慰公魂

贈奉寧軍節度使追封祁國公宗述墓志銘

公諱宗述字子耆韓恭懿王諱元偓之孫而東平郡王名允弼之子也以天聖元年生以景祐元年賜名除右侍禁歷太子右司禦率府右監門衞將軍左屯衞大將軍廉州刺史隰州團練使濰州嘉州防禦使熈寧元年正月十八日以不起聞上幸其第奠哭之贈奉寧軍節度使追封祁國公越明年二月十七日葬河南永安縣公重厚寡笑言內行治未嘗有謫樂振施知音樂善射尢爲東平王所愛妻任氏樂安郡君子男七人仲璆仲俶仲誘仲尫仲醻仲璆早卒兩人未名而死銘曰維徳之嘉維能之多惟命之不遐宗室之嗟

右千牛衞將軍仲蘷墓志銘

君諱仲蘷字彥之曾祖諱元佐是爲魏恭憲王祖諱允言贈安逺軍節度使同中書門下平章事封宻國公父宗恱前左屯衛大將軍池州團練使祁國公君官至右千牛衞將軍坐法廢熈寧元年年二十二以五月二十五日卒至某年某月某日葬河南府永安縣妻郭氏有六男子死者四人士防今爲右監門率府率一人尙幼銘曰

托靈皇宗慶之多終以無祿傷如何棄此白日營山阿

贈右屯衞大將軍世仍墓志銘

君諱世仍字季遷宣城郡公從審第十子宣城以越懿王諱徳昭爲祖以安定郡公諱惟和爲考君母曰渤海郡夫人吳氏實山南東道節度使元扆之孫娶潘氏鄭王美之孫也年二十二生二男子一女以熈寧元年八月二十三日卒於是官至右千牛衞將軍制以右屯衞大將軍告其第用二年二月十九日葬於河南府永安縣君授尙書能通章句遇人恭謹有恩然喜飲酒以故得疾死銘曰

有昭其明有韡其榮維其弗馮以隕其生

臨川文集卷九十八

欽定四庫全書

臨川文集卷九十九

宋王安石撰墓志

仙源縣太君夏侯氏墓碣

揚州進士滿夫人楊氏墓志銘

曽公夫人萬年太君黃氏墓志銘

太常博士楊君夫人金華縣君吳氏墓志銘長安縣太君王氏墓志

永安縣太君蔣氏墓志銘

建陽陳夫人墓志銘

李君夫人盛氏墓志銘

金太君徐氏墓志銘

楚國太夫人陳氏墓志銘

寧國縣太君樂氏墓志銘

仙居縣太君魏氏墓志銘

右武衞大將軍黎州刺史世嶽故妻安喜縣君李氏墓志銘

仁壽縣君楊氏墓志銘

仙源縣太君夏侯氏墓碣

仙源縣太君夏侯氏濟州鉅野人尙書駕部員外郎諱晟之子翰林侍讀學士尙書戶部侍郎譙公諱嶠之孫贈太子太師諱浦之曽孫尙書兵部員外郎知制誥知鄧州軍州事陽夏公謝氏諱絳之夫人太常博士通判汾州軍州事景初之母年二十三卒後五年葬杭州之富陽於是時陽夏公爲太常丞祕閣校理博士生五歲矣而其女兄一人亦幼又十五年康定二年博士舉夫人如鄧以合於陽夏公之墓而臨川王某書其碣曰夫人以順爲婦而交族親以謹以嚴爲母而撫媵禦以寛陽夏公之名天下莫不聞而曰吾不以家爲卹六年於此者夫人之相我也故於其卒聞者欲其有後而夫人之子果以才稱於世嗚呼陽夏公之事在太史𨿽無刻石吾知其不朽矣若夫夫人之善不有以表之隧上其能與公之烈相久而傳乎此博士所以屬予之意也予讀詩惟周士大夫侯公之妃修身飭行動止以禮能輔佐勸勉其君子而王道賴以成蓋其法度之教非一日而其習俗不得不然也及至後世自當世所謂賢者於其家不能以獨化而夫人卓然如此惜乎其蚤世也顧其行治𨿽列之於風以爲後世觀豈愧也哉

揚州進士滿夫人楊氏墓志銘

揚州進士滿涇之夫人楊氏者著作元賔之女也年六十有一以治平四年十月庚戌卒而以熈寧二年八月庚申葬其墓在江都縣馬坊裏之南原有子七人建中居中執中存中方中閎中求中皆向學建中壽州壽春縣令執中潁州萬壽縣令居中舉進士女二人孫男女八人夫人性溫恭靜約事當意與否未嘗形於喜慍以止有吾母也故思其父愈久而猶悲以不逮吾姑也故事其舅愈勞而不懈承其夫以順勵其子以善而泛接於族人也又能以惠振其貧以慈撫其賤以恕掩其過以篤悛其悍老矣歲時尙先諸婦以蒞祭祀蓋夫人之性行可稱者多至如此而其子又貇貇不已以求余銘故勉爲之銘曰

滿氏有家保族衍大夫人來嬪徳協內外夫喜而謂偕我鮐背子祈以盡溫凊之愛奚命之畸使棄弗逮維前之祥徳則弗諼惟後之祥有子才賢銘慰諸幽亦賁新阡

曽公夫人萬年太君黃氏墓志銘

夫人江寧黃氏兼侍禦史知永安場諱某之子南丰曽氏贈尙書水部貟外郎諱某之婦贈諫議大夫諱某之妻凡受縣君封者四蕭山江夏遂昌雒陽受縣太君封者二防稽萬年男子四女子三以慶曆四年某月日卒於撫州壽九十有二明年某月葬於南丰之某地夫人十四歲無母事永安府君至孝修家事有法二十三歲歸曽氏不及舅水部府君之養以事永安之孝事姑陳畱縣君以治父母之家治夫家事姑之黨稱其所以事姑之禮事夫與夫之黨若嚴上然眎子慈眎子之黨若子然毎自戒不處白人善否有問之曰順爲正婦道也吾勤此而已處白人善否靡靡然爲聰明非婦人宜也以此爲女與婦其傳而至於沒與爲女婦時弗差也故內外親無老幼疎近無智不能尊者皆愛輩者皆附卑者皆慕之爲女婦在其前者多自嘆不及後來者皆曰可矜法也其言色在視聽則皆得所欲其離別則涕洟不能捨有疾皆憂及喪來弔哭皆哀有餘於戲夫人之徳如是是宜有銘者銘曰

女子之徳煦願愉愉教隳弗行婦妾乘夫趨爲亢厲勵之顓愚猗嗟夫人惟徳之經媚於族姻柔色淑聲其究女初不傾不盈誰疑不信來監於銘

太常博士楊君夫人金華縣君吳氏墓志銘【並序】

錢塘楊蟠將合葬其母縗絰以走晉陵而問銘於其守臨川王某王某曰古者諸侯大夫有徳善功烈其子孫必爲器以銘而國之人必能爲之辭越國而求銘予未之聞也今杭大州以文稱於時者蓋有而蟠也釋其殯千里以取銘於予蓋所以嚴其親之終而欲信其善於後世如此其愼也予豈敢孤其意以愛不腆之辭乎於是爲之序曰故太常博士知婺州東陽縣事楊君諱翶字翰之之夫人金華縣君吳氏世爲婺州之金華人自其大父文顗始有籍於杭州之錢塘而楊君亦自其父徴始去處州之麗水而爲錢塘人而葬於錢塘之履泰鄕龍井之原楊君之卒也年六十七以慶曆二年十二月二十一日從其先人以葬而夫人後君十六年以卒卒時嘉祐二年年七十三而以明年二月二十日祔於楊君之墓楊君少以文學中進士甲科而晚以廉靜不苟合窮於世夫人有馴徳淑行協於上下內外無怨楊君有子十一人其一人則孽也夫人母其孽子猶吳氏之甥𨿽鄕人之習於楊君者不知爲異母旣楊君卒教養嫁娶皆各不失其時而子端子蟠同時以進士起家爲宻和二州推官鄰里嘆慕以爲夫人榮然夫人不爲之喜也至楊君之弟子完及進士第乃喜曰吾姒老矣此亦足以慰其心也蓋其仁如此夫人生男女十人卒時子輔國子端與其女子七人皆已卒而蟠獨在爲泗州軍事推官銘曰

博士有家夫人實紹博士有子夫人實教遊其門庭誦之聲禦其堂奧賔祭齋明皇命淑人維君郡縣問名考徳夫人實踐歸哉萬年博士之丘銘以昭之無有春秋

長安縣太君王氏墓志

長安縣太君臨川王氏尙書都官員外郎贈太師中書令兼尙書令潭國公諱益之女尙書左丞張公諱若谷之婦尙書比部郎中諱奎之妻國子博士防開封府雍丘尉覛之母十四而嫁五十一而老五十六而卒其卒在潁州子防官舎實元丰三年正月巳酉君爲婦而婦爲妻而妻爲母而母爲姑而姑皆可譽嘆莫能閒毀工詩善書彊記博聞明辧敏達有過人者循循恭謹不自髙顯晚好佛書亦信踐之衣不求華食不厭蔬慈哀所使不治小過欲歸歸之欲嫁嫁之君二女長不慧不可以適人其季殿中丞龔原妻也卜六年葬江州徳化縣兄安石爲志如此弟安上書丹

永安縣太君蔣氏墓志銘

毗陵錢公餗公謹公輔公儀公佐以皇祐六年三月戊子葬其母永安縣太君蔣氏方是時太君年七十矣公謹爲鄭州新鄭尉公輔爲太常丞集賢校理五子者卜明年之三月壬午祔於皇考府君屯田員外郎贈兵部貟外郎諱冶之墓而具書使圗所以昭後世者敍曰蔣氏常之宜興人世以財傑其鄕而其族人有以進士至大官者太君年二十一歸於錢氏與兵部君致其孝兵部君沒太君進諸子於學惡衣惡食禦之不慍均親嫡庶有鳲鳩之徳終不以貧故使諸子者趨於利以適巳旣其子官於朝丰顯矣里巷之士以爲太君榮而家人卒亦不見其喜焉自其嫁至於老中饋之事親之惟謹自其老至於沒紉縫之勞猶不廢子婦甞諫止之曰吾爲婦此固其職也子婦化服循其法嗚呼不流於時俗而樂盡其行已之道窮通榮辱之接乎身而不失其常心今學士大夫之所難而以女子能之是尢難也女六人皆有歸孫七人皆幼云銘曰

詩始闗雎士莫不知孰能其家內外無違聞豈在多善成於好於惟夫人孰輔而吿婦功之修母道之行宜休而勸不耄以明紹良配淑式谷爾後朂哉其興以克有廟

建陽陳夫人墓志銘

夫人建陽陳氏嫁同縣人余君爲繼室余君諱楚有子四人其二人則夫人之子夫人之少子翼生三歲而余君卒余氏世大姓也夫人盡其產以仁先母之子而使翼之四方遊學戒曰往成汝志必力無以吾貧爲卹於是翼年十五蓋在外十二年而後以進士起家爲吏歸見夫人於鄕裏方此時夫人閉門窮窶幾無以自存母子相泣閭巷聚觀嘆息曰賢哉是母有子食其祿宜也蓋食其子之祿十四年翼尉宿松而夫人年七十八以某年某月卒於宿松之官舎某年某月某日葬宣州宣城縣鳯林鄕竹塘裏夫人之子長曰某死矣翼有文學善議論𨿽久困無所合然一時文人多知之者其卒能追榮夫人乎於其葬臨川王某銘曰

在句之陰有幽新宅誰筮葬母瘞銘斯石子閩余姓母氏惟陳煢煢其行婉婉其仁善祿有終名則不泯

李君夫人盛氏墓志銘

夫人盛氏其先錢塘人曾大父諱某某官贈某官父諱某某官贈某官實始去吳有裏籍於汴夫人之幼季父文肅公稱其智曰宜以某字遂名之年二十三歸隴西李某爲某官以後生三男子皆進士某某官其季曰某女子四人其長嫁某官某次嫁某官某處者其季也春秋若干先李君卒卒於寧海之官舎卒之某年葬某所實皇祐四年夫人事舅姑以孝聞持喪哀臞事齋飭卑衣食以其餘推親黨能讀易論語孝經諸子之書親以教子子男女娶嫁必問賢否有挾貴以請者李君輒不聽維夫人有助云銘曰

夫人之徳順愼明祗來胥有家婦子師師維師之難我敏爲之誰爲女史視此銘辭

金太君徐氏墓志銘

夫人天性篤於孝謹女工婦事不懈以敏恭儉有節仁於宗族故以事其舅而順以相其君子而宜以臨其子孫而治以有賢子大其家室其享諸福終於壽考銘曰婉婉女工彼徐之子來嬪金宗有衍其始鄱人大家相望而有誰則無父無姑無母帝嘉汝子服位在朝賜邑用書象首錦櫜孝祗順慈俯仰皆宜考終榮祿於慶有施偉歟夫人葉此銘詩

楚國太夫人陳氏墓志銘

夫人陳氏故鎭安軍節度使檢校太師同中書門下平章事贈太師中書令兼尙書令定國文簡程公諱琳之妻也陳氏世家壽春其先潁川人漢太丘長寔之後也夫人曽皇考諱左班殿直皇祖考諱誨皇考諱京皆不仕而皇考愛賢夫人不欲以妻鄕邑乃徙居京師擇所居得定公以嫁當是夫人年十九定公尙爲進士其後公至將相終於位夫人用公自臨潁縣君九封而爲衞國夫人用公子加號陳國夫人再封而得楚國夫人莊而仁儉而禮上承下禦無不得宜故在父母家爲淑女旣嫁爲令妻其卒有子爲賢母公薨六年當嘉祐七年夫人年七十一以十一月戊午薨於開封武成坊之第室至明年二月甲申而公子以夫人祔於河南伊闕縣神陰鄕定公之墓於是公子四人嗣隆爲尙書屯田員外郎嗣弼爲國子博士嗣恭爲尙書屯田貟外郎嗣先爲大理寺丞女子五人公壻榮諲爲尙書刑部郎中韓縝爲侍禦史晁仲綽爲尙書屯田郎中潘士龍爲殿中丞王偁爲試將作監主簿銘曰

程公克壯萬夫所向奮功發名乃取將相云誰公配嬀姓氏陳文武自出太姬之孫歸佐休顯自公初屯序歷爵邑爲君夫人公旣樹纛以相爲伯帝曰哿矣夫人好徳能勸其夫使有嘉績往以朕命賜封大國出書五色玳首金葩襃之重錦來吿於家有豫不怠有盈不侈致好內外具宜福履侔仁鳲鳩以母諸子歲時振振爲壽在廷手笏腰章亦有公甥維子之才而甥又獻維貴維富而兼壽善嗟此婉娩考終得願作詩並藏爲識新竁

寧國縣太君樂氏墓志銘

尙書屯田貟外郎通判河南府西京畱守司事陳君諱見素之夫人樂氏太常博士諱黃裳之子尙書職方貟外郎直史館贈尙書兵部侍郎諱史之孫而贈尙書刑部郎中諱璋之曾孫也其先自京兆遷江南爲臨川人至李氏國除而史館君歸仕於皇朝子孫多顯者於是又遷其家爲河南人焉夫人以祥符八年歸嬪陳氏封萬年縣君又以其子封寧國縣太君年七十五以嘉祐八年二月辛巳卒於京師卜以三月丙寅祔葬河南唐興鄕屯田君之墓於是夫人之子男三人其一人爲太常博士集賢校理其一人爲祕書丞集賢校理其一人爲祕書省著作佐郎開封府戶曹參軍女子六人存者三人皆已嫁諸孫男女十九人曾孫一人尙幼也夫人少知讀書能略識其大指微諫數當故博士君特愛而賢之欲有所爲多與之謀及歸陳氏不逮養皇姑矣屯田君二弟皆尙幼也夫人鞠視如巳子出匳中物以助施族人遊士之貧者蓋其家蕭然也而無慍色治諸子有節法誨厲教督造次必於文學故諸子皆以藝自奮名稱一時以至諸孫亦多有爲善士先人與屯田君皆祥符八年進士昆弟又與夫人子爲同年友故其葬來屬以銘銘曰

夫人旣嚴兮又順以祥來配君子兮是生三良以才自致兮名聲之揚慶曁諸孫兮學問文章象服命書兮寵祿方將气防天遊兮體魄在牀往營新宮兮嶷洛之陽作詩幽石兮示後無疆

仙居縣太君魏氏墓志銘

臨川王某曰俗之壞久矣自學士大夫多不能終其節況女子乎當是時仙居縣太君魏氏抱數嵗之孤專屋而閒居躬爲桑麻以取衣食窮苦困阨久矣而無變志卒就其子以能有家受封於朝而爲裏賢母嗚呼其可銘也於其葬爲序而銘焉序曰魏氏其先江寧人太君之曽祖諱某光祿寺卿祖諱某池州刺史考諱某太子諭徳皆江南李氏時也李氏國除而諭徳易名居中退居於常州以太君爲賢而選所嫁得江陰沈君諱某曰此可以與吾女矣於是時太君年十九歸沈氏歸十年生兩子而沈君以進士甲科爲廣徳軍判官以卒太君親以詩論語孝經教兩子兩子就外學時數嵗耳則巳能誦此三經矣其後子迥爲進士子遵爲殿中丞知連州軍州而太君年六十有四以終於州之正寢時皇祐二年六月庚辰也嘉祐二年十二月庚申兩子葬太君江陰申港之西懷仁裏於是遵爲太常博士通判建州軍州事而沈君贈官至太常博士銘曰

山朝於躋其下惟谷纉我博士夫人之淑其淑維何博士其家二子翼翼萼跗其華詵詵諸孫其實其葩孰云其昌其始萌芽皇有顯報曰維在後碩大蕃衍刲牲以告視銘考施夫人之效

右武衞大將軍黎州刺史世嶽故妻安喜縣君李氏墓志銘

安喜縣君李氏連州刺史贈太師中書令尙書令繼昌之曾孫鎭國軍節度使駙馬都尉贈太師中書尙書令秦國文和公遵勉之孫供備庫使贈安武軍節度使端憲之子是爲皇族右武衞大將軍黎州刺史世嶽之妻溫柔靜恭內外親稱之治平四年年二十五以十一月二十四日感疾死至二年二月十七日葬河南府永安縣銘曰

懿懿獻穆下歸以祉有來肅雍施及孫子厥嬪皇宗莫醜具美噫乎終藏兆此新裏

仁壽縣君楊氏墓志銘

太子中允致仕晉陵孫君貫之之夫人仁壽縣君楊氏者其先靑州千乘人曽祖諱元祖諱從皆不仕父諱霖爲進士數舉不遂初徙其家常州之無錫夫人年十七歸孫氏舅姑曰吾婦之承我也孝夫曰吾妻之助我也仁至生子而成爲士能賢以有名則又曰吾母之能誨我也自內外族親以至州裏之言則又皆以其舅姑夫子之言爲信嗚呼可謂賢矣夫人生三男子伯曰舜卿季曰昌言皆早死曰昌齡簽書建康軍節度判官防公事治平三年自尙書屯田員外郎召爲禦史五月十四日次髙郵而夫人卒享年六十四以某月某日葬某縣某鄕某里銘曰

猗嗟夫人女徳之茂中允之妻禦史之母孝其舅姑以順其夫又善教子終成禦史官封偕老祿養卒齒歸安新丘送者空裏其哀無窮榮則多已

臨川文集卷九十九

欽定四庫全書

臨川文集卷一百

宋王安石撰墓志

鄞女墓志銘

太君羅氏墓志銘

縣君王氏墓志銘

太君曾氏墓志銘

夫人吳氏墓志銘

郡君翟氏墓志銘

郡君齊氏墓志銘

郡君劉氏墓志銘

太君徐氏墓志銘

縣君陳氏墓志銘

王夫人墓志銘

縣君康氏墓志銘

太君李氏墓志銘

縣君武氏墓志銘

夫人李氏墓志銘

鄞女墓志銘

鄞女者知鄞縣事臨川王某之女子也慶曆七年四月壬戌前日出而生明年六月辛巳後日入而死壬午日出葬崇法院之西北吾女生惠異甚吾固疑其成之難也噫

仙遊縣太君羅氏墓志銘

仙遊縣太君羅氏世家南劍州之沙縣祕書少監陳君諱某之妻比部員外郎儼古田縣尉侃衞尉寺丞佩同學究出身偉殿中丞偁之母年八十三以某年某月某甲子卒女一人適張氏孫男女若干人太君有賢行事皇姑蕭氏順焉諸妣慕其所爲後亦皆稱孝婦經紀內治能勤不懈以至於老少監君行治勞烈稱天下有施於後世其子孫蕃衍能中其家法皆由太君善相其夫而能教子陳氏之所以興太君與有力焉銘曰

嗚呼夫人有徳有祉婦於嚴姑酒食燕喜乃相君子陳宗以興乃教眾兒有以賢稱樂其室家以曁孫曽歸然壽寵宜後之承

壽安縣君王氏墓志銘

江淮荊湖兩浙制置發運使少府監廣陵孫君之夫人壽安縣君太原王氏其先自滄州之淸池徙河南世有顯人太府卿諱某者皇曽祖也庫部員外郎贈禮部侍郎諱某者皇祖也屯田郎中贈吏部侍郎諱某者皇考也至夫人諸兄亦皆爲郎尙書而多以材藝稱當世夫人好讀書善爲詩靜專而能謀勤約以有禮吏部君愛之尢而擇所嫁於是少府君爲大理評事簽書淮南節度判官防公事以夫人歸焉皇姑曰自兒有婦內外族人加親而吾食寢甘焉少府君材能爲朝廷所信以至休顯其盡心外事不以家爲防者以夫人爲之內也嘉祐四年某月某甲子夫人卒年五十三明年某月某甲子葬揚州之天長縣博陵鄕皇姑之兆子男二人某某女六人一嫁蘇州節度推官毗陵張誨一尙幼四先夫人卒銘曰

朅朅少府有儀有聲誰相其祁以迄休成維王淑女順婦慈母內諧尊卑燕及婚友錦韜象軸告命之華序章爵邑維榮有家方大茀祿以宜寵服嗚呼其䢐葬有吉卜

河東縣太君曾氏墓志銘

尙書都官員外郎臨川吳君諱某之夫人河東太君南丰曾氏尙書吏部郎中贈右諫議大夫諱某之子諫議君伉直以擯死而都官君尢孝友忠信鄕裏稱爲長者夫人於財無所蓄於物無所玩自司馬氏以下史所記世治亂人賢不肖無所不讀蓋其明辧智識當世遊談學問知名之士有不能如也𨿽內外族親之悍彊頑鄙者猶知嚴憚其爲賢而夫人拊循應接親疎小大皆有禮焉嘉祐三年某月某甲子年七十四終於寢有子四人苪祕書丞蕡亳州錄事參軍其次蕃防曾出也皆進士而防爲濠州司戶參軍於是蕡蕃皆巳卒苪防以某年某月某甲子葬夫人某縣某鄕某所之原某實夫人之外孫而夫人歸之以其孫者也涕泣而爲銘曰靜專幽閒女子之方閎觀博考乃士之常猗歟夫人學問明智其徳女子其能則士我求於往孰與比齊嗚呼公父穆伯之妻

曾公夫人吳氏墓志銘

夫人吳氏太常博士南丰曽君之配世家臨川二十四歸曾氏三十有五以病終子男三鞏牟宰女一時博士方爲越州節度推官某年月日乃啟其殯臨川葬南丰之某地前葬鞏謀於宗之長者而請於博士曰夫人事皇姑萬壽太君承顏色教令一主於順斟酌衣服飲食盡其力皇姑愛之如已女於大人得輔佐之宜於族人上下適其分今其葬宜得銘祕之墓中於以永永延夫人之徳無不可者博士曰然乃來求銘夫人固早沒不及見其存時𨿽然博士先人行也而又鞏於友莫厚焉於夫人之葬而銘也其何譲銘曰

宋且百年江之南有名世者先焉是爲夫人之子葬夫人於此於戱

樂安郡君翟氏墓志銘【並序】

尙書主客員外郎錢塘沈君名扶之夫人翟氏者鄂州節度推官諱希言之子太子左淸道率府率致仕諱守序之孫利州葭萌縣令諱令圗之曾孫少則賢孝父母稱之及嫁爲婦則舅姑稱之如父母處娣姒能和以有禮畜妾禦能正以有仁閨門雝雝上下順治自皇舅尙書公以才爲時用繼以主客及夫人之子而沈氏日大矣夫人之徳善亦日以顯內外親皆悅服而歸之以謂其必大享爵祿終於壽考乃以治平三年九月十日卒於京師享年五十七初主客自河北提防刑獄移知明州而長子方領開封府事治有異狀爲上所禮以夫人久疾請於上畱主客京師詔特聽畱以佐三司於是諸名毉治夫人無所不爲然終不起始封長安縣君進京兆樂安二郡君生五男三女男曰【闕】翰林學士右諫議大夫知制誥曰迥泰州軍事判官曰遼將作監主簿監壽州酒曰遬漳州漳浦縣主簿曰逌試將作監主簿女適祕書省著作佐郎顏處恭邢州堯山縣令王子韶太常博士監察禦史裏行蔣之奇翟氏濟州金鄕人商州團練使守素者當太祖時親信任事族人因多爲武吏而皇考獨好文學舉進士中第負材任气不肯有所屈以終不得意夫人之兄嚴亦知名又早卒夫人傷其家替每獨嘆息今上卽位翰林守杭州其季舅惟康以奉獻得仕今爲道州寧逺縣主簿夫人旣卒詔以主客知蘇州十二月某日葬夫人杭州錢塘縣龍居山舅姑之兆銘曰

沈侯世獻得相惟媛歸嬪於宗誨子而彥相之斯何徳則有儀誨之斯何慶則有貽始周姓姬后氏爲翟於梁曰璜實佐其國至漢髙陵又以才稱世降弗嗣乃隮女子許公之妻公武之母昭於銘詩無盛與夷彼而興亦遄其沮我以吾仁其昌孰禦梴梴中丘萬木如茨往從舅姑協我初

髙陽郡君齊氏墓志銘

夫人故翰林侍讀學士贈開府儀同三司王公諱洙之妻故光祿寺丞力臣今太常寺太祝欽臣祕書省著作佐郎陟臣祕書省正字曾臣之繼母也齊氏好讀書能文章有髙節美行治平二年年五十五以五月初三日終於亳州其子之官舎治平三年十月初八日祔葬於南京虞城縣孟諸鄕田邱裏初夫人自哀早孤誓不嫁以養母及公失初妻諸子幼聞夫人賢行求之曰是必能母吾子於是母兄彊嫁之及歸果能母諸子聰明而仁恭儉以有禮闔門欣欣無一異言始封縣文安又封郡髙陽而公卒卽舉家政屬之子婦齋居素服不禦酒樂以至沒齒𨿽時爲詩然未嘗以視人及終乃得五十四篇其言髙潔曠逺非近世婦人女子之所能爲又得遺令一篇令薄葬其言死生之故甚有理齊氏祁州蒲陰人夫人曾祖諱某故不仕祖諱安故不仕考諱永淸莫州防禦推官兄恢弟惲皆知名公四男一女女嫁尙書職方員外郎陳安道夫人旣善撫諸子而諸子亦多賢能致孝於葬來求銘銘曰

在冀中山有孝季齊少孤恃母悲不忍離及以義行乃終順慈顯顯王公學問文章族爲大家爵祿寵光來繼來助其賢則譽銘詩幽宮以吿齊終齊終有始自其爲子

同安郡君劉氏墓志銘

尙書戶部侍郎致仕廬陵王公防之夫人同縣劉氏女也父諱某祖諱某曾祖諱某三世皆弗仕然常爲州大姓方公少時夫人父知公必貴故歸以其子夫人之在父母家旣以孝聞及嫁舅姑又稱其孝能相其夫以順又能畜其婦子以慈公當仁宗時以禦史見聽用閱天章龍圖樞宻三學士夫人亦累封爲同安郡君治平四年十一月七日終於廬陵宣化坊之私第有二子儀殿中丞前死億今爲尙書都官員外郎女一人嫁撫州軍事推官蕭迅公之告老詔以億通判本州以養及是喪夫人能自致焉明年某月某日葬某縣某鄕某里銘曰於美夫人明祗順飭來嬪王宗時蓺其徳公榮在朝皇命所特出使入侍往來赫赫登爲大家自我承翼有田有廬偕老而息亦有孝子媚於朝夕噫乎終哉兆此幽宅

仁壽縣太君徐氏墓志銘

夫人徐氏饒州浮梁縣人曾祖諱某某官祖諱某父諱某皆不仕夫曰尙書屯田郎中金君諱某同縣人也生子十一人男四人君著君佐君卿君佑皆進士君卿今爲尙書職方員外郎女七人皆適士族孫十九人男六人女十三人已嫁者十二人曾孫男女十四人外孫四十七人夫人以職方故封金堂壽安二縣君又封仁壽縣太君後郎中之沒九年享年七十七卒於池州官舎實治平三年八月十三日以四年某月某日藏柩於某鄕某里祔郎中之葬夫人天性篤於孝謹女功婦事不懈以敏躬儉有節仁於宗族故以事其舅姑而順以相其君子而宜以臨其子孫而治以有賢子大其家室具享諸福終於壽考臨川王某銘其葬曰

婉婉女工彼徐之子來嬪金宗有衍其始鄱人大家相望而有誰則無父無姑無母帝嘉汝子服位在朝賜邑用書象首錦櫜孝祗順慈俯仰皆宜考終榮祿於慶有施偉歟夫人協此銘詩

永嘉縣君陳氏墓志銘

陳氏於蘇州爲大姓夫人者太子中允諱之武之子某官贈太常卿諱郁之孫左贊善大夫諱質之曾孫而太常博士王君諱逢之妻也聰明順善動有禮灋以不及養舅姑也故於祭祀尢謹博士祿賜盡之宗族朋友不足則出衣服簪珥助之而不言選飾妾禦進之不忌然博士終無子蓋吾聞於博士者如此撫博士之兄子如已子哭博士三年未嘗如陳氏除喪大貧顯者求以爲妻族人彊之不可又彊之則涕泣自誓居頃感疾以死蓋吾聞於博士之兄子景元者如此然夫人之行非特出於二人之言凡習陳氏王氏者皆知其爲賢而哀其志其封曰永嘉縣君其卒於蘇州以治平二年十一月九日年三十八其葬以三年十一月某日從博士於閶門之西原銘曰

谷也從於此器也隨以死歸義與命奚傷乎無子

王夫人墓志銘

右侍禁知循州興寧縣事海陵周君諱彥先之夫人王氏我叔祖尙書主客郎中贈右諫議大夫諱貫之之子年二十三嫁周氏嫁六年生一子澥而周君卒後十八年子濤爲祕書省著作佐郎知汝州梁縣事而夫人年四十八以疾棄世於梁縣子濤等護其喪歸以嘉祐四年十一月二十九日庚申葬海陵城北之兆夫人心莊而行厲气和而色婉撫接內外親疏皆有恩意而於人終身不校嗚呼其賢如此銘曰

於嗟夫人少憫憂祗專靜嘉好眾仇克協婦子祠春秋方胥有家裕厥羞不永於享其何尢序哀以銘款諸幽右監門衞大將軍世耀故妻仁壽縣君康氏墓志銘

皇族右監門大將軍世耀之妻康氏故內殿崇班閤門祗候遵度之子祖曰廷翰皇任磁州防禦使曾祖曰碩皇贈左千牛衞大將軍以嘉祐三年爲宗婦封仁壽縣君生一子令優爲右千牛衞將軍而以熈寧元年六月九日疾病死享年二十有六自爲女子以至於爲母卑尊幼長無所非議故於其死皆哀憐二年二月十七日葬河南永安銘曰

芒乎其孰致而來奄乎其孰推而往爲之幽宮覆以新壤魂浮气遊變化惚恍宛其徳音尙可追想

壽安縣太君李氏墓志銘

新諭蕭渤狀其母授息緫使來求銘以葬惟夫人姓李氏於邑裏實大姓曾祖諱某祖諱某考諱某皆弗仕而曾祖以其孫憲成公故贈官至太子太師夫人柔順靜專仰俯有儀年十有五而嫁是爲鼎州團練推官蕭君諱蕡之妻年二十有二生渤淇澈三男一女子而寡執節不嫁父母欲奪之不得卒就其男宦學歸其女爲士妻孫曾詵詵饋祀裕如鄕人歸髙稱諺嘆息治平三年渤用尙書駕部員外郎選主廣濟河漕而夫人年六十有八以九月八日卒於東都之私寢越明年某月十有一日合葬新諭某鄕某里於是推官君以渤故贈右諫議大夫夫人封壽安縣太君銘曰

有幽新宮在阜之陽慶旣造家乃終同藏共伯之妻文伯之母於嘉夫人亦緒厥後磨石摛丹詒銘永久右千牛衞將軍仲焉故妻永嘉縣君武氏墓志銘

皇族右千牛衞將軍仲焉之妻故永嘉縣君武氏內殿崇班掖之子故左班殿直昭遜之孫贈尙書工部侍郎崇亮之曾孫年十八以熙寧元年十二月十四日棄世以明年二月十七日葬河南永安縣君在𦇤褓父母以爲婉及嫁節儉慈仁人稱之銘曰

象服之粲兮容車之睆兮歸於陵陂哀歌以相挽兮摛銘壙石識幽以告逺兮

鄭公夫人李氏墓志銘

尙書祠部郎中贈戶部侍郎安陸鄭公諱紓之夫人追封汝南郡太君李氏者尙書駕部郎中贈衞尉卿文蔚之子也光州仙居縣令贈工部員外郎諱岵之孫以祥符九年嫁至天聖九年年三十二以八月壬辰卒於其夫爲安州應城縣主簿之時後三十七年爲熈寧元年八月庚申祔於其夫安陸太平鄕進賢裏之墓於是夫人兩子狝爲祕書丞知潭州攸縣獬爲翰林學士尙書兵部員外郎知制誥一女子嫁郊社齋郎張防山夫人敏於徳詳於禮事皇姑稱孝內諧外附上下裕如鄭公大姓嘗以其富主四方之遊士至侍郎則始貧而專於學夫人又故富家盡其資以助賔祭補紉澣濯饎防朝夕人有不任其勞苦夫人歡終日如未嘗貧故侍郎亦以自安於困約之時如未嘗富鄭氏蓋將日顯矣而夫人不及其顯祿嗚呼良可悲也於其葬臨川人王某爲銘曰

於嗟夫人歸孔昭兮窈其爲徳婉有儀兮命云如何壯則萎兮烝烝令子悲慕思兮有嚴葬祔祭配祗兮告哀無窮銘此詩兮

臨川文集卷一百

