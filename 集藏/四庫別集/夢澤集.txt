

欽定四庫全書

集部六

夢澤集

別集類五【明】

提要

臣等謹案夢澤集二十三卷明王廷陳撰廷陳字稚欽黃岡人正徳丁丑進士選庶吉士以言事廷杖出知裕州事迹具明史文苑傳其集一刻於淮安再刻於蘇州此夲爲其從孫追淳知潁州時所校刻乃第三夲也廷陳少年髙第以恃才傲物致放廢終身其噐量殊爲淺狹至其詩意警語圓軒然出俗則不得不稱爲一時之秀王世貞藝苑巵言稱其如良馬走阪美女舞竿五言尢屬長城又稱王稚欽吳明卿之五言律各極妙境専至而有餘朱彛尊靜志居詩話亦謂其音髙秋竹色艶春蘭樂府古詩殊多精詣蓋在正嘉之間何景明最爲俊逸廷陳之天骨雄秀抑亦驂乘矣若雜文則藻采太多華掩其實等諸自鄶無譏無庸深論也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

夢澤集卷一

明王廷陳撰

賦

述邃賦

繄南服之靈萃兮領丰慧於方童稽統世之軒崇兮惟哲人焉以降歘翼振而霄舉兮紛齊羽之誰蹤戴殊薦以邇秩兮帝實洞其美衷羌嶽立而坎視兮將媒靜乎遐至中實慍乎攘攘兮詎徒與之求避謇命占以吉貢兮覽蕪蔓焉是艾靡市背而岑閴兮曰惟窅乎其內隈不岌岌而崇兮逕不疊疊而遒彼衙衙之侈構兮反予睇其足羞抗隆棟以締宇兮修垣遵乎坤隅約蓀蘭使被椽兮令日月乎當樞茍能奐娯以宅志兮是固予心之所仇重仁而襲義兮障夫塵之累也扃禮而牖智兮專乎其所事也吾將服貞一以省處兮夫豈惟藝之囿也括道器以充詘兮固眾兆之所駭也紛悸矚以竚眙兮欲幹傺而儃佪厥施而弗竟兮乃各以其膚猜嗟躁士之本剝兮宜甫趨而忽蹶醜憸夫之懷詭兮乃讐直而委折傷二者之偕失兮荃菉葹審厥居心務卻以基進兮惟欿然裕其所如晦累而探兮所以君乎紛華彼時俗之佻澆兮背繩墨而馳驟予將服正則以恬守兮虞窘步於欹陬夫朋不可以聲來兮功不可以偶作疇廢伏而有章兮疇棄耕而能獲亂曰僕不僵兮進不妍斂神志兮守吾有弗據兮孰敢姦匪邃道兮曷其然

左賦【有序】

夢澤子不善宦見閔有司黠民乘之坐是拘系自傷疾惡反中乃作左賦詞曰

晝晦宵明川停嶽行隆冬劇燠六月而冰墮毛不揚石舉輿升廢鼙振韻奮霆無聲羣欣逐臭乃厭蘭芬猜鸞駭鳳精粻飼梟仁蹻徳跖勁弧射堯恬海狎江隘瀆沈舠風虎輟嘯土兕而號曠聽旣收聾司音矣彼之蒙蒙五色分矣駿足則縛蹇服乘矣侏儒引臂上捫星矣醜女專憐淑媛不禦讎璧惠蠅踏巾首屨適郭捐逵擇潦而步賁獲閉勇尫夫勁兮麓兔折趾獵者競兮不根而葉季爲孟兮亂曰被繳之鳥載拔其翎彼實酗酒謂爾何醒防逾其垣導防以登彼田不治懟鄰之耕

螢火賦

當朱明之杪月玩流螢之宵徵感溫風之扇爍釀腐艸之末榮旣化植以爲動復緣死而遂生庻揚光於閴甘匿景於太陽或內照之猶尠焉旁燭以無疆謬用晦之邃防實自焚之爲防孰潛形而更昭孰益膏而罔竭何恆焰而不灰何炙手而弗熱彼宇之巧入訝明珠之翻飛偶驚飈之散激駭星辰之乍稀羌儵明而忽滅蓋石火之暫輝爾其代燈燭於書筵紛軒除以見掇幸蝌蚪之與鄰聚朋侶而囊括將炫赫以階危恨微軀之難脫亂曰日月出矣爝火何爲闇然而章聖哲弗譏伯陽守黑豈邇禍機

夢澤集卷一

欽定四庫全書

夢澤集卷二

明王廷陳撰

詩

將進酒

丁福運際昌期歌太平聖無爲坐明堂奏咸池酌醴泉餐靈芝壽萬年天與齊【一解】縣諫鼓燔刑書微能錄小過除吏亷明民安居三年耕必有一年之餘絕爭訟無嗟吁【二解】新不間舊愚不妬賢人不習佞朝不信讒菑害不作和气充然壯士服疇隴卻走馬以糞其田不聞父哭子道逢多華顚皇心大悅日彈五弦【三解】

閶闔行

閶闔開賢人庸鳴鼓間擊鏞貢術蓄指微哉同汲淸亦附滓鮮株稿荄紛以供背叛腹媼逐翁如韋之矢十斛弓俄逐而西頃卻以東退乖妄侶進防貞朋捷徑窘疏武仁軌罕哉通孰爲雌孰爲雄朝譽曰堯夕詆則蹻梟妃鸞蕭艾生蘭叢蒙首以徵吾將奚從

煌煌京洛行

辭我故里來遊帝鄕誰云周道險逾羊腸【一解】車馬如雲意气揚揚昔爲奴今狎侯王【二解】伯兄乘軒仲父鳴璫唱騶馳道徵歌教坊【三解】千金買劍百寶爲裝風雷一擊日星回光【四解】朝探俠窟暮宿名娼酣呼六博縱賭千場【五解】傾財結客隱罪匿亡名齊郭解人比孟嘗【六解】

對酒歌

人性稟靜躁物則準方圓錐刀各有能情好各有妍陰霽難並祈恩怨豈兩全於此𨿽不容於彼獲所安人無億萬身何能徧周旋兼濟聖不贍榮枯有自然富而如可求尼父願執鞭

其二

惠施已不作荘生寡所宣伯牙失鐘期抱琴誰爲彈知人誠不易知已良獨難周公輔王室管蔡乃流言骨肉且不諒他人固宜然

其三

伊呂稱大賢防合亦有因湯文茍不逢耕釣終其身人生一世間如風激纎塵下者投濁潦髙者入靑雲風力中不競飄轉終沈淪得失難預謀謀之徒苦辛聖哲皆偶然餘子何足陳

燕歌行二首

來日苦短去日長人生幾何鬢已霜佳辰置酒開我堂賔友雜遝進樂方繁絲哀竹流淸商薄暮移尊向曲房挾瑟進者邯鄲倡約袖結腕淸歌揚色與心知授明璫微風蕩裾聞異香脫簪免髻澤光起視池中雙鴛鴦雙星皎皎在我傍欲往從之河無梁

其二

出門何易見苦難川原郁紆路千盤河中鯉魚去不還耿耿思君不能言攬衣中夜坐長嘆含情怨獨凋朱顏明月穿帷照孤眠君昔贈我靑瑯玕我欲碎之寄君看欲碎且止聊自寛馳光流景催歲年容色不待君可憐恨無羽翼起雲間

白紵辭五首

髙堂邃宇施翠帷蘭膏明燭散朱輝二八接武步舒遲被服姣麗光陸離彈箏鳴瑟商羽移喜溢歡恣不自持轉盼含嬉屬所私累觴勸君君自知主人旣醉客不辭燭滅纓絕珠履遺

其二

朝露未晞夜霜零眾芳凋歇鶗鴂鳴逝者如斯不復停人生百年命忽傾爲君秉燭縱遊行三星在戶參差明騰觚飛爵何縱橫垂羅映縠耀珠纓眾中不言懷隱情色授神馳流目成士女雜坐交和歌河轉參橫柰夜何

其三

投君漢濵之玉佩獻君洛浦之明璫感君提攜祝壽昌舜日堯年樂未央爲君楚舞紈袖揚乍開乍合低復昻矯若白鵠雲中翔雕楹綺閣回素光竽瑟防節間笙簧樂極悲來起徬徨共指皎日輸肝腸烏白馬角誓不忘

其四

吳歈蔡謳調不同眾伶合作如一宮流鄭激楚遡回風姱姿修態紛追從人聲絲竹各競工燕趙齊秦相代供曜靈西藏曲未終繁燈列炬亙筵紅皎如初日輝簾櫳

其五

娯酒沈歌費白日絕代佳人何可失若戀似矜態非一持觴遞進嬌相迫左推右引俠气溢簪珥墮落寧復索文牎朱綴開洞房錦衾瑤席施象牀五色雜組系流黃復帳中薰百和香層軒曲檻俯回塘鴛鴦鸂羅成行生丁盛世福運昌四時爲樂允無疆

擬矯志篇

龍虯𨿽困不資鱔鰍鸑鷟𨿽孤不匹鶩雛𨿽有香艸當戶必除𨿽有仁人在敵必誅狐白𨿽美炎暑必置舟車之用易地則棄蕙蘭不采無異蓬蒿幹將不試世比鉛刀以驥捕鼠曾不如貍餓夫獲璧不如得糜郭生純臣魯連髙士彼乃登臺此則蹈海寧直見伐無爲曲全寧渴而死不啜盜泉

放歌行

竊鉤者誅竊國者王仁義資亂道豈不臧【一解】代秦者呂襲楚者黃巍巍國君大盜在傍【二解】謂尺何短謂寸則長此不可度彼何可量【三解】獸殪罟裂鳥盡弓藏智勇旣殫軀乃見殃【四解】讒巧爲忠直夫稱狂出門異趨毀譽曷常【五解】樂不可極憂來無方遊心沖虛以保壽康【六解】

雜謡五首

茸茸者離而子踐之彼垣之蔓晨興灌之

其二

兔在麓跣則逐居則肉

其三

虎嶟嶟欲食人子能棘我能榛虎自災子弧來我戈來

其四

烏母謂烏子弋人在傍汝勿啼弋人得知將汝歸我但髙飛起安能救汝爲

其五

翁曰畱賔嫗曰無尊翁曰織絲嫗曰無機

知足吟

髙門耀金碧不如守蓬廬華轂錯丹朱不如乘蹇驢文繡衣太牢雲門享爰居溢恩伏殺機隆禮與禍俱禽獸憚爲犧人知乃不如

來日大難【警變而作】

來日大難天命柰何今日爲樂焉知其他【一解】遊魚在淵其適孔多漁子餌之奄失蒼波【二解】猛虎嚙人咆哮山阿人懷禍心同室嘯歌【三解】山險可越玉玷可磨機事一失尺瀆成河【四解】祖龍疾走逐者荊軻赫赫武皇亦有何羅【五解】嗟嗟不戒愛子操戈釋此弗殱天也則那【六解】

擬古龍升天須浮雲

龍升天須浮雲今之仕者別有因察不待孝亷科不必賢良一旦舉之牛下加之稠人族類鉤連蒙溢恩乳臭之子被冠簪嗟彼未遇時裏中豪士奴役之中人之家恥婚媾飲宴列之爲下賔並日一舉火往往釡生塵今者銜命歸縣令負弩爲先驅郡守伏道左徒禦何逡巡少長咸聚觀稍近遭呵嗔腰系雙白璧囊貯萬黃金散金拓第宅朝得西捨暮東鄰少年彊攀附有逾骨肉親白首墻東生下帷良已勤短衣不掩脛出汲行負薪我聞憤憤何能平將欲叩帝而說陳天門九重河無津

艶歌行

靑樓臨廣陌楊栁當牎垂飛來雙白鵠一步一徘徊【一解】今日樂相樂置酒臨前池下有菡萏花上有松柏枝【二解】與君初結婚不意當乖違讒言使親疎兩心當自知【三解】君爲東流水出門不顧歸妾爲北辰星終身無轉移【四解】君當萬里行妾當守中閨生歸重合歡死與黃泉期【五解】

行路難五首

北風蕭蕭雨雪滂辭我親友之朔方中閨少婦走徬徨勸君鬥酒牽衣裳道路縱橫多虎狼歲暮天寒百艸黃結髮本期不下堂君獨何爲慕他鄕東流之水不西歸宛轉蛾眉能幾時人生富貴亦有命辛苦馳奔空爾爲縱令鼎食有別離賤妾但願共餔糜

其二

磁石引鐵金不連餌可得魚龍不吞蠟防𨿽妍不可刺明珠𨿽貴不可餐水中之車何殊陸地之船玉巵無當不以注白刄倒持安用銛手中𨿽有丈八矛試之井底難回旋𨿽有輕輿駕良駟途窮日暮安能前丈夫𨿽有磊落才生不逢時終蒿萊

其三

面不同兮心亦殊執一求之君何愚星有好風或好雨世人豈得均所圖孔贊韶兮墨非樂遵叱馭兮陽回車林中亦有嗜腐鳥海上猶聞逐臭夫此欲前兮彼則卻彼所吐兮此復餔促席接襟議靡愜異域殊疆志或投逹人曠視任自然小儒曲士競區區

其四

忠信不獲顯眾人害其上世事風波紛蕩漾變化無方何可狀公旦金縢功罔刋伏波銅柱師何壯周王漢帝豈不明讒言入耳心不諒骨肉天親尙有疑他人豈得無遷放生命飄蓬隨所向繁華誰保不凋防何爲坐嘆行復嗟郁陶終日憂譏謗

其五

四坐且莫諠聽我促節歌路難我今四十迫衰殘盛年一去何當還昔斥爲遭絳灌怒今來豈受金張憐泰山可移志不徙寒燼從知無再然但願長隨擊壤民優遊鼓腹歌堯年

少年行六首

幽並聞騎射閭裏借輝光朝遊從許史夜宴挾姬姜鳴鞭當大道調瑟坐中堂傍人爭借問云是羽林郎

其二

聲蓋少年場名冠壯夫籍行人總憚塵坐賔皆避席彈劍恥依人探丸恆借客一朝負罪逋不受追兵迫

其三

長安本俠窟烈士多英風殺人帝輦側射獸上林中金羈及狡兔珠彈落髙鴻歸就博徒飲酣歌意難窮

其四

悲歌白日變裂眥秋云髙仇家諒不釋怨吏幸無遭全生脫虎口獲死等鴻毛豈效儒冠子終歲濡柔毫

其五

一筵揮萬金徵歌仍調舞白面洛陽童素腕邯鄲女希意色斯升含情目相與恣歡餘萬端惟憂竭淸醑

其六

應募去幽燕長驅出酒泉樓煩旣已破休屠亦復殘恥隸驃騎部豈屑輕車官歸來見天子長纓牽左賢

出自薊北門行

敵匪茹冦朔方信妖師造不祥倐豕突忽鴟張逾回中至涇陽蹂稼穡發蓋藏遭者劉奔不遑父失子女求娘聲斷絕摧肝腸天爲愁日無光不有辜罹厥殃【一解】帝赫怒命䢐徵方召往衛霍行旟旐揚組練明介馬馳速流星朱熛烈顏蒸仗中權效先登人皆奮身命輕【二解】出鴈門過祁連煎瀚海夷天山絕累重燼毳氊殄三姓磔兩賢谷蠡殪當戶殱斬首級如刈菅血釁鼓頭系鞍膏漬野骨塡川檻厥魁凱以旋【三解】捷書聞不色喜庭臣賀帝曰止嗟我軍寧無死詔扶傷兼罪已【四解】馬歸山士服田死錄子生與錢戒軍吏勿開邊羌無過漢不先務休息思保全罷逺戍閉玉闗韜五戎壽萬年【五解】

俠客篇

千金飾寶劍四牡耀朱纓東馳突西騖重諾復輕生公子執轡請諸侯擁篲迎紿秦歸質子要楚出援兵按劍復魯地憑軾下齊城匿迹托狗屠濟難賴雞鳴報讎爭結交殺人恆借名七國倚安危三輔咸震驚詭辭五嶽移側足九鼎傾少年附髙義千載流英聲安能效豎儒覩事徒撫膺

子夜四時歌一十二首

春歌三首

東風蕩羅裾冶遊步前池栁條亦多情嫋娜學腰肢

其二

初華錦繡舒千林望如一懷春廢機杼縑素難成匹

其三

晝飲夜復宴笙歌緣底忙不是無來日但欲及三陽

夏歌三首

珍簟臥當風四面不施幃郎呼起同遊待儂著絺衣

其二

輕舟蕩雙槳紆轉蓮塘裏君但惜蓮花儂貴得蓮子

其三

腕困置扇坐鮮袿苦汗涴歡言勿懊惱三伏已將過

秋歌三首

貪看秋月光夜久不還寢四顧寂無人玉堦有雙影

其二

日日苦思君紅顏忽成老昔若三春華今如九秋艸

其三

共歡種梧桐十載靑雲齊百年化雙鳳來此樹上棲

冬歌三首

與歡隔溪住凝冰周四壑冰上野狐蹤歡行勿憚薄

其二

白馬雪中馳色混影難覓不知郎去路但見馬行迹

其三

對雪具淸酎彊歡再三進歡愛雪舞筵儂恐雪侵鬢

猛虎行

上山采樵道逢猛虎虎銜樵去置之林下樵告虎言君何不仁君得一飽我則殞身昔非有怨今何見嗔虎答樵言何哉所云子非我怨我非子嗔皇天賦性有此不仁樵告虎言君言𨿽辯匪我攸聞吾聞天地大徳曰生騶虞不殺獨匪爾倫虎答樵言當死小犢亦何多陳三日乏食竄伏荊榛辛苦見遭柰何捨君樵得虎言仰天大叫哀聲徹云虫蟻惡死況乎我人願收厲气敷和布春盡令猛獸化爲龍麟

逺遊篇四首

湯谷旣闇蒙汜則榮朝宴未終倐忽至逝者不息物理相乘願呼松喬躡景上升

其二

徘徊昆丘憩駕層城遨遊八極徧謁仙靈飲我沆瀣玩我芝英俯視下土虫鼠臭腥

其三

手攬羲和頓防徐行歸謁東父遂造紫庭授我神藥服食體輕一舉萬里疾如迅霆

其四

逍遙天衢恣意所之手持桂枝驂駕虹霓晞發朝陽濯足咸池昊蒼徧歷懸景未移

君馬黃

君馬黃臣馬蒼蒼者駑黃者良駑馬卻良馬前君當進臣當旋

妾薄命

春風轉蕙披蘭髙臺曲榭中連經堂入奧張筵秦箏趙瑟俱前鳴弦度曲雙妍輕舉紈袖褼褼宛若遊龍翔鸞翠盤金爵防幹呈能角技爲歡種種厭射更端眼看陽景西馳髙張蘭燭承暉車倦馬怠不辭但歌不醉無歸夜深坐促尊移含悰送意向誰眾中色授君知願言並蔕雙棲惡聞易別輕離佇立不勝彷徨獨宿寤言難忘何以報君明璫起視銀河爛光牛女咫尺相望終夜不成報章

戰城南

戰城南困城北縱橫腐肉烏鳶食一將侯萬夫死聖人用之非得已國之守在四鄰善戰之臣服上刑佳兵者不祥器常勝之家道所忌孤人子寡人妻獨人父母安忍爲銷戈矛滅鋒燧戢爾熊羆長不試防鴞逝鳳凰來與民休息歌康哉

怨詩一章

隕葉眷柯斷株懷蒂寒霰覬溫陰巖希霽頽魄慍駛潮憎逝令徳鮮終良辰忽替

湖上行

麗服出芳郊香車臨綠水畱連夭桃下宛轉垂楊裏妝憐艸色鮮坐逐花陰徙相攜拾翠行暫拉聽鶯止忽驚玉佩遺時將芳樹倚紛紛遊冶兒側目情無已

鷙鳥四首

鷙鳥化爲鳩形換性亦易有時遭故羣斂翰自逺避

其二

石苦則生我炙美毒滋多吐炙乃茹苦違欲以療屙

其三

鵾鵬運天池斥鷃翔藩籬大小各有適何用相追隨

其四

蓼虫不徙葵水虫不遷陸習苦翻避甘能寒豈慕燠

夢澤集卷二

欽定四庫全書

夢澤集卷三

明王廷陳撰

詩

詠懷三十四首

兩儀立樞要萬事具紀綱智士運機權一童驅百羊羽重金或輕尺短寸有長壯夫茍失據反爲豎子傷獨繭引六鼇纎繳連雙鶬操持貴不謬得失詎有常始悟制人術豈在多與彊

其二

明月至無媒朱艸敷庭陰倉卒拔劍前眄睞愁予心豈獨闇嘉祥隱禍恐見侵忌廢忍不攫負嬰甘棄金至貴有不欲天屬誠所欽美疢𨿽可甘徒使百毒滛

其三

昔有亢桑子寄身畏壘居臣妾屏仁知甘與朴累俱三年國大穰歲計誠有餘閭井戴其潤謀欲俎豆予聞之悵不懌奮起逃空虛丰施不食報道化超黃虞季葉騖功利畫挈矜一隅

其四

人生本殊方神範各有宜參錯獲一致妄鑿乖天倪鳬脛續則瘁鶴脛截則悲拇駢決則憂指枝囓則啼尟劣不假益羨溢豈無虧紛彼便嬛子作意相追隨智殫力云匱成理曷能移

其五

狙捷反見執豹文乃來田鸚鵡舌爲災翡翠羽自殘醜惡非可居才美邇禍端置身當何所材與不材間貴寵安足希庶以盡吾年

其六

天网掩八荒翔走盡其曹大人操利刃揮网使奔逃殺獲豈不多貴有疏釋條渾沌鑿已久胥庭䢐復遙刑書代附益權家紛蝟毛跬步置一穽荼苦動見遭民窮詐轉出獸窘恣咆哮介者不慕飾胥靡豈憚髙無令自棄民生此全盛朝

其七

儒生峭崖岸抗顏論詩書磬折周倫類直方向朋徒吐辭厲信義皎日耀天衢外表髙潔談腹內蘊穿窬命侶發瘞子探口出含珠金椎碎腐頰靑靑歌應臚聖言豈不偉反爲行劫需誦說茍非人階亂豈勝誅

其八

擊鼓以求亡疾馳以逃影驅介以乘髙驂蹇以求騁揮刄防其柄振衣失其領趣捨昧良圖存亡在俄頃

其九

軒後謁大隗肅駕登具茨徒禦總聖靈中道迷所之邂逅襄野童再拜稱天師仲尼大聖人未敢輕小兒神智有不通穉齒抱眞知咄嗟世路子恥問甘蓄疑終身昧太行皤皤良足嗤

其十

民食美芻豢防鳶甘臭陳西子豈不都魚鳥不見親萬類殊所嗜物豈慕非倫箕畢各有好況此世上羣情欲孰爲正參差何可均黜智任自然悠悠葆天眞

其十一

誇名非已有禍患在須臾生命無延期昏旦有不虞拂衣捨之去矯步升天衢陟降太微堂上帝授靈符六气備朝餐雙虯結飇輿消玉饋我漿憑云搆我廬聖貞進杯觴靈妃奏笙竽三光代列炬四海注一盂抗臂抑羲和六龍且徐徐微瞬朝市易日月曷云除名漏泰山錄鬼伯無迫驅舉手謝世人安能與爾俱

其十二

裏中有一士棲棲蓬戶間動依髙士迹居誦先民言盎中無斗儲桁上衣無完藜藿並日得纊絮豈禦寒伏臘祀每廢妻子顏苦艱常恐志節虧不屑親知憐入門四壁立顧之絕愁嘆饑食拒嗟來渇飲避貪泉一簞恆晏如回也稱大賢

其十三

姬旦制冠裳萬古承其賁偶以衣狙猱奔騰裂且棄承云本妙音鱗羽爭辟易魯門鐘鼓聲轉使爰居悸物類何繽紛人已非一致韙哉尼父言盍各言爾志

其十四

曜靈倐西沒圓景承其輝飄風蕩層雲零露忽已晞急節不可淹大暮焉能違天象防有復嗟哉人命微怵惕積湯火榮名非我希幸不嬰网羅何用起髙飛安接浮丘公執手升云巍玉醴對坐傾瓊華聊可嘰

其十五

京洛冶遊子浮湛聲色場靑驪服文輿丹組綰羅裳翺翔狹邪間順風揚芬芳髙堂置廣宴曲榭開閒房分曹效百戲作使徵名倡良庖膾肥鮮珍饌溢圓方朱華忽西逝蘭膏嗣其光客醉賦無歸宵分歌未央爲樂自今日千歲固其常安能轉多忌嘆息懷虞殃

其十六

甘辭背徳義盡言招罪尢效忠主未諒施恩誰見酬直道鮮所合險路焉可由民生媚其朋玉石各有儔捨此但安坐芳時忽我遒去來固成理乖合非人謀灰心置計較遺棄親與讎去適無窮野超世離殷憂

其十七

達士志慷慨貪夫思保全有身則有患消散固其然伏波甘馬革荘周快烏鳶用意非一趣大要歸明賢愚者闇桑楡鬱鬱坐自煎思慮損眠食恐懼懷冰淵蹙遫向賔客劻勷終歲年多圖寡攸成繁辭累其愆展轉不獲紓賫恨寱重泉木槿榮一朝日夕用長嘆

其十八

河淸不可俟川逝誰能止朝露忌太陽夕日愁蒙汜歌舞化塵埃都邑生荊杞大運厄陽九銷毀固恆理塡海精衛勞逐日誇父死齊景悲牛山晏嬰笑未已彭殤孰短長無生悟方始

其十九

梧宮肆詰辧齊楚兵始連髙犒晉師鄭國賴以全齊樂不可犯範昭知有賢誰云制勝術乃在樽俎間君子愼幾微禍福基一言覆水各自流事去誠可憐

其二十

疑似不可涉李下與瓜田母言出婦口𨿽當未爲賢周公功信偉二叔反流言實沈與閼伯日起尋戈鋋骨肉尙不免何望他人憐夜玉至無因匹夫按劍前鴟鵂據腐鼠仰視嚇鵷鸞茍非明君子安能弭禍端感彼采苓章朂哉其捨防

其二十一

處世悵悠悠結交誠艸艸舳艫濟重淵璣衡測穹昊人心懷崄巇對面施傾倒荘惠亦有疑張陳終莫保托身恨已晚知人苦不早揮袂去人羣采芝歷云島

其二十二

言笑色𨿽親致毒乘其昧一旦弛周防勺水成湍瀨禍亂在須臾何有細不大牧視後者鞭蟋蟀思其外舟壑竟難恃軒駟何足賴先民亦有言髙明鬼所害慶弔非異門驕蹇詎能防

其二十三

元化運天地碩輔須英雄艸昧若無侯大業何由隆匡時各有人如雲附飛龍二八贊虞庭胥靡翊殷宗周公出天屬鼓刀應非熊爲猷茍切施疏賤靡不庸下世忺舉肥斥異多引同豈乏倜儻士無媒終固窮

其二十四

僶俛信無當躑躅常苦憂傷哉世路交同源終異流執手愛不淺轉面起見讎傾側忍負欺怨毒生綢繆彎弓日相向乘利來迫遒薛公一獲罪賔客誰顧畱炎炎廷尉門灰冷令人愁胡越使相爲安危在一舟輕薄市中童反復誠獨羞煩思發憤懣自玆絕交遊

其二十五

日月亙天塗照耀各有時榮枯若循環智巧難控持賈生愁遇鵩荘周憚爲犧糾纆誰不嬰文繡焉能辭放言用自慰虛無誠我欺得失去來間此叟乃深知

其二十六

昔聞有遊女逍遙翔碧潯交甫下請佩解贈情亦深可遇不可持變化愁予心影滅佩亦失漢廣無由尋眄睇絕髣髴徘徊逮夕陰靑鳥忽來過貽我金石音憂思耿難忘寫意於鳴琴自傷非儔類感激長悲吟

其二十七

愚公亦非昧智叟未爲得獻疑親反嗔贊詭疏爲徳大人計億代俗士愁日昃通蔽鮮一致損益非易測

其二十八

忽忽行欲暮遑遑復何之徵馬立踟躕逺道安可期霜霰被原野北風吹我衣孤鴻飛且號虎兕夾林啼﨑嶇不獲騁徒旅長嘆咨回車亦已晚失路良可嗤嗟哉客遊子念此早旋歸

其二十九

窮逹有自然鬼神柄其施安坐值渥恩周旋失所宜佩玉乃不兆壓紐𦇤抱兒上卿屬稚齒郎署淹厖眉巧宦目馬安斯言恐亦非豈無多智人往往困蒿藜

其三十

蜉蝣不知夕楚楚矜衣裳人生若塵霧覩玆立傍徨世事沓而至心力苦不遑運往悵莫追憂來嘆無方智巧𨿽百出得失亦相當少壯與時逝精神自雕喪逼此悔恨生稅駕名利場按牒訪芝艸天路期翺翔列仙非我儔瑤水邈無航俱置勿多畏恬澹安其常

其三十一

中歲獨玩世蕩志娯弦歌婉孌思一顧輕薄日來過妙舞進北裏姿媚趨狹邪資用每不贍謗議橫相加玆年忽丑老諐禍悟已多昔人重知非慨嘆今如何澡身祛垢氛考室潛巖阿幸不卽䢐謝庶得附龍蛇

其三十二

玆歲忽雲暮駕言出城闉楊林翳白日岡岑蔽云荒原離獸馳寒鳥鳴索羣上有百尺臺下有千古墳登髙一騁望思我平生親延佇久不至俛仰懷酸辛萬物靡不化千載猶玆辰驅馬復來旋詠歌聊飲醇

其三十三

猗與雄傑士猛气蓋八埏出身赴國難受命不遑安左臂引烏號右手提龍泉臨敵試一呼萬夫卻走還先聲四海沸壁壘俱破殘旄頭化石隕天吳蟄重淵西北淨邊塵東南蕩蠻煙茅土非所希貴使威靈全長揖返故廬功髙何足言

其三十四

至人處斯世忌爲人所知十漿五先饋列子驚且疑避竈不足貴爭席乃庶幾大白每近辱卑濁良可棲豈效誇毘子作意矜容儀結束轉自媚姿態令人悲髹塗飾軒轂步趨陳采齊危冠禮迂士褒貶厲嚴辭媮媟不敢幹矯志逃世譏皎潔難久居靑蠅忽來隨衷美孰云亮毀譽在一時敗軌屢相縈邅躓當路岐

壯士篇

少年學劍術英風聞九州慷慨出門去辭家將逺遊逺遊欲何之炎荒爲我仇昨聞遣飛將召募何時休國威有不揚無乃壯士羞奮矛如迅湍防距逾亭樓猛气伏羆虎騰躍捷獼猴置身百戰場妻子不顧畱性命良足憐聊以紓主憂揮戈蕩蠻煙飲馬江漢流餘勇萬人賈雄傑無匹儔功成獻明庭賜爵位通侯

遣興三首

八方異風土百里殊陰晴中外殆天設終古難合並權家但好勝持議乖羣情孤軍病深入問罪慮無名客主旣不如師老功難成常恐彊弩末遂令小國輕安得長者言立談罷交兵皇惠均萬物各各遂其生

其二

南裔𨿽一區崄阻紛可憑民居寄谿谷霧雨常晝妻子像蛇虺魑魅冒人形沙虫潛射影觸之喪其生古來稱絕域何足煩天兵吾聞王者師無戰惟有徵一卒不備歸良已虧威靈地於東南缺天乃西北傾二儀有不足並包人豈能

其三

髙宗伐鬼方三年乃能克不聞徐方來允在王猷塞耀武與修文收效孰爲得試看古戰場春雨生荊棘

眺江閣述懷

偶遣丘中步來眺江上閣樹裏呂王城艸邊邾子郭遺宮隱莫尋往牒恍難托春深苦竹滋秋髙白楊落故堞啼早鴉野田噪暮雀頗爲樵牧資焉免狐鼠虐雍門哀有餘九原何可作

雜詩九首

絺綌寒不求纊絮暑不禦當其不切施棄置若弗顧時節忽復及效用乃如故冥運不無代物理豈常遇功成互見奪乘時各有騖嗟哉團扇姬怨歌良已誤

其二

手持一杯水覆地東西流榮悴有自然萬卉同一秋翩翩者誰子作色矜遨遊朝見馳華軒日暮歸山丘憂來不可知爲慮何能周貪夫昧成理磬折將焉求天命無攺施智巧誠足羞

其三

日月競馳邁一夕復一朝臨鏡失故吾壯心潛已消聖朝棄賤士九牛亡一毛豈不希末榮所苦術不饒無能令身貴何爲使心勞莊生誠我師大鵬寓逍遙

其四

獨處忽不樂理棹淩洪波巨石何瀺灂魚龍駭經過捨舟復安適攺軌登山阿木魅號夕風猿猱一何多禽虫饒怪形林谷聲相摩失路積憤懣逝景忽蹉跎雲中可遊遨乏翼將如何

其五

漢臯有遊女揮袖淩風翔俯身拾翠羽舉步振雙璜芳華耀朝日皓質凝秋霜嫣然惑陽城婉孌切中腸將來恍復旋何由置蘭房徙倚通精誠靑鳥逝我傍揚聲致殷勤再爲申禮防徘徊湍瀨間綺麗不能忘

其六

無得亦無失喜來憂患乘崇髙帶傾覆陳根吐鮮英反覆開存亡臭腐捨精靈如何聲利徒僶俛趨譽名季子竟車裂累印何足榮李公具五刑悔令遊說成賣主愆自招上書誰爲明萬事有不虞逍遙可長生

其七

芳春驟靑驪遨遊楚江濵道旁若堂封云是呂王墳衢路化陌阡臺館盡燒焚陰風嘯寒鴟古隧翔狐羣牛羊牧其巓淩借日繽紛生存華屋居嬪妾從如雲一朝寱重泉貴賤何由分龎公困隴畝耕稼良已勤誰知千載後史冊播餘芬

其八

中園種桃李不言下成蹊凝霜被原野零落愁安歸盛年有銷鑠窮達在一時便嬛途路子俯仰乍榮輝誇名何足賴怨毒常苦滋靈歡在塗雄鷄憚爲犧膏火忌自煎斯言誠可悲

其九

羲和馭六龍馳光耀萬里一潛蒙汜間沈淪不自理楚宮在昔時繁華照江水歌鐘日夕聞閒榭屯羅綺運䢐謀亦屈巍構積傾圮當晝狐兔翔洞房生荊杞朝云不可招逝者誰能止流觀天地間庶悟逹生防

別張子言四首

我友駕言邁去去之朔方晨起趣中廚爲我具酒漿長別在須臾且願盡杯觴昔爲骨肉親比翼雲中翔今當永乖違邈若參與商出門異鄕縣居世如朝霜世途轉傾側良防安可常羸馬感人情哀鳴衢路傍悲風振喬林瑟瑟傷肝腸執手不能辭淚下霑衣裳恨無淩風翰送子還故鄕

其二

故鄕豈不思臨發中徘徊借問欲誰須重與心知違山海髙且深見面未有期有懷今不盡相思亦何爲豈無弦歌曲調促令心悲立語未及終白日奄忽移安得魯陽戈揮景使東馳

其三

馳景不少待客子何可畱相送不覺逺行行至河洲中有雙黃鵠飛鳴諧匹儔驚風揚洪波散失焉能求雌雄相背飛影響日以遒鳧鶩豈不多嗟哉非我仇願言樹萱艸以解心煩憂

其四

煩憂動我神悲歌仍躑躅鬱鬱道傍栁垂防昔何緑嚴霜日夜零枝葉不復屬四時相推斥變化一何速俗子騖聲華世儒矜結束立身多所乖年命傷局促子其愛景光抱道在白屋

別張子魚三首

斷蓬隨天風飄轉雲中遊豈不戀本根一失非我由矯矯雙鴻鵠髙飛命其儔獵子隱側目橫絕焉可求托身貴得士安卑義所尢之子逺行邁棄我不顧畱思欲並子濟漢廣無方舟

其二

鳴鹿在中野獲艸求其羣嗟哉昔所歡一散如飇塵虞卿棄相印擔簦徇情親悔吝不自惜義聲流千春此道息已久遺響誰爲申子其懷璵璠慰我多苦辛

其三

霖雨積旬朔羲和光不垂荊棘被廣野潢潦生中逵客子阻遐徵太息當路岐防馬從子去駑駿焉可齊君羽等飛鸞我質類棲雞同袍異羽質去畱長此辭

閨情二首

種木期息陰結交期得心與君初婚時安坐調瑟琴系我大秦珠貽我玳瑁簪攜手同車遊徘徊步春林俯拾並蔕華仰聽和鳴禽折芳交贈持言誓一何深寧期被讒妬棄我忽如沈曠歲不一接塵埃生錦衾明月入空帷中夜坐悲吟發篋理故物淚下誰能禁故物猶光彩故心人安在疇知恩愛移不俟顏色攺

其二

端坐結憂鬱逍遙出中閨丹榮冒陽林流泉激淸池孤鳥西南徵遺我鳴聲悲攬衣起相從迅影不得追踟躕立庭隅目送浮雲馳云馳風爲驅風返云亦歸君恩中道還慰我恆渇饑

別曹仲禮四首

與君一爲別晷度逝不停奄忽二十載親串日以零短者已物化存者非壯齡況復異鄕縣散處如晨星但言長相思豈意今合並顏鬢各已攺不易惟玆情孤鴻號朔風黃鳥聲嚶嚶飛鳥戀儔匹況乃稱友生

其二

別子大河側見子長江濵對面但疑嘆含意慘莫陳豈無新知歡念此同袍人扳畱不須臾羲陽忽以淪奮身思系日天路邈無因安能附髙翮一舉摩靑旻飽者豈念饑貴者羞賤貧薄終古所尢交誼貴在伸故心茍不移何必防合頻慷慨卽長路無爲兒女仁

其三

中夜起相送白露塗我襟低頭惜分手舉頭傷辰參鬥酒良不薄對之不能斟喞喞艸間虫助我揚悲吟爲君拭緑綺彈作淸商音物理闗人情淚下不可禁谷風刺小怨孔公贊同心延陵輕寶劍髙義垂至今親交信不薄先民良可欽

其四

泠泠山下澗童童山上松磊磊澗中石瑟瑟松上風波逝石不俱飇奔松莫從物理相倚借動息難可同與君遊宛洛矯若雙飛龍中道悵相失末路欣此逢旣逢不須臾去復當嚴冬霜霰集衡軛虎豹啼林叢子其愼桑楡勞謙以令終

園亭言懷

駿死骨誰市象焚齒自累棄置悲團扇齟齬嘆方枘恥隨荊橘化樂與魏瓠棄素無金張援焉取丘園賁農圃衍世業桑麻綜歲計實飽三士桃芳引八公桂春原露未晞秋臯霜已被偶緣物態感遂與神理契晷度無能淹金石亦善敝願言齊得防庶以紓勞悴

歲暮雜興十首

年往志亦減譽來毀乃加遂初困無悶善後生有涯永年慕樗櫟存身悟龍蛇大隱但城市嘉遁豈煙霞

其二

孔公深贊蠖賈生虛忌鵩屈伸在一時憂喜本同域河淸豈能俟途窮安足哭久息漢陰機莫問成都卜

其三

一斥壯齡攺相知白首疏幹時計轉拙好客資苦無飯牛當落日牧豕入平墟行年忽老丑何意逐名譽

其四

人情皆喜新世路惟嘉壯鵠寵逺見珍薪積後居上前魚龍陽悲遺簪少原悵盛年亦有移溢恩何可仗

其五

寡欲處易安抗行俗難合巢林秖一枝繞樹猶三匝竟日伯陽書經年幼安榻閉門客座空啟徑朋簪盍

其六

昔惟樂遊衍今已識耕耨連畛東陵一頃南山豆坐久林壑暝歸晚妻孥候倚樹見墟煙就枕聞山澑

其七

日月處無恆俛仰情非一蟠泥乏龍徳悅艸愧羊質周周尙慮危鶼鶼猶慕匹紛紛馳突子何不虞顚躓

其八

偏才互短長名家殊去取連城償燕石千金享敝帚不識東家聖翻謂西施醜定價豈目前知已俟身後

其九

防毀行見迫愁思坐不開含垢長者仁懷璧匹夫災在鳥愧能言處木甘不材終謝金籠閉幸免匠石猜

其十

景曜一何速志業百未酬所願則學孔吾衰不夢周智愚各有營貴賤孰無憂松子久我期萱艸爲誰求

再呈張子五首

我歸指春暮首夏尙梁城偃蹇輟孤嘯夷猶滯遄徵憶山憤屢積臥屙慼易盈促促變昏旦棲棲感晦明

其二

良知念仳離旅寓枉漂泊連榻任縱誕駢筵展戲謔儷步循廣除偶睇散層閣志意攢縷悰憂患袪緒樂

其三

淒淒白頭吟瑤華音睦耳親暱談寄致翰墨林朋探耽散帙丘憩憶鳴琴賴玆君子侍可愉浮客心

其四

結髮事圖牒壯齡重交遊章甫不越適明珠無暗投倜儻俗寡和齷齪余恥仇晚有二三士相與締綢繆

其五

趨途互顚躓鎩羽各參差詎知防無因枉作生同時公組竟不緤我榮亦已遺修辭與明徳努力副前期

憶舊廬

今羇變節候昔棲曠林丘蘋風浣秋岸花暄麗春洲林端赭圻折屋際霧流撫景足自媚寡欲罕外求一朝嬰塵慮十年事逺遊山中冷叢桂海畔驚羣鷗龍性乖馴擾鶴姿愜淸修初服怍久違華簪歡早投巖想偃荊扉渚忭騖蘭舟倦翰飛屢憩駭鱗逝無休此語難俗聽探懷授良儔

詠秋泛

鮮曦登首秋緒風革闌暑孤嶼濺驚湍輕橈騖蒼渚搴舟吟越人鼓枻歌漁父霜林隕葉揚楓岸輕鷗舞蒹葭寒隱汀芰荷衰映浦披拂枉夤緣維系乍延佇羮芹翠縷翻鱠鯽銀絲剖俯睇怍虯潛仰盼愧鴻舉泛梗傷在今乘桴豈獨古

答馬子

昔予棲金馬偕子謁彤闈秩俱晤不闊願愜契無違追尋屐偶歷招要杯遞揮夕談朝日上晝吟宵月輝振雅袪凡響抗志領時譏衝飈忽中激垂翅各分飛余徵赴梁甸君䢐出晉畿不惜謫宦苦但愴良覿稀靑蠅旣防璧緇塵仍染衣怨吏歡入穽哲人咍見鞿枉子尺素問增我百慮依撫今覬昔娯忤物悟已非願言謝人徒北山行采薇

歸故園作

浮轍厭羇羽歸驂謝飄蓬桑梓無攺植阡術有遺蹤敝構仗先宇余築存故墉岫松增穉株林篁茂子叢霏霏薜荔雨揺揺菡萏風招要山中人追尋河上公登挹九疑嵐臥聆七澤淙往歷勿重陳偃蹇惇所崇

夢澤集卷三

欽定四庫全書

夢澤集卷四

明王廷陳撰

詩

送倫子畢娶歸

君不見倫氏之子才絕倫少小屬文如有神風雲獨奮九萬里身世初經二十春獻賦朝趨北闕下上書暮歸南海濵誰知弱冠親迎客已作君王侍從臣珠明玉潤元相媚苑栁宮花春自醉霄漢翻爲奠鴈行鄕閭競訝乘龍至烏鵲橋邊問石年鳳凰樓上吹簫地富貴防姻慶非小文采風流古來少花燭初從華館張鑪煙屢夢淸班繞當朝爾是歲星魂避世還來金馬門他年割炙詼諧日方朔重沾漢主恩

發裕州短歌

黠卒前來意气雄當堦縛我囚車中颯颯驚飇動地至城捲赤霧摧丹楓城中之人走相視城外蕭蕭嘶曉轡道上殘楊掃凍帷過鴈鳴蟬雙迸淚人生作吏何大苦囊無一錢身被虜可憐妻子盡畏途南徵白晝愁豺虎古來玉石怨俱焚骯髒安能就珪組

聞子言消息因作短歌寄贈

憶昔江楓赤葉下含淒別子城之隅買舸遙尋沔陽守張燈夜宴郎官湖宴罷迢遙歷鄕縣行邊宛轉隨遊衍過境能令車馬迎歸途翻爲鶯花戀大梁才子更相畱平臺大雪揮金甌囊裏贈金快意盡聞君累月醉靑樓春生始渡黃河岸入門妻子親爲爨壁上龍泉今在無因歌長夜何時旦楚客相思不記年尺書無復到南天江馬故人祿苦薄寂寞誰當送酒錢江上忽逢燕地客停杯問訊悲今昔丈夫不仕空有才世人誰識文章伯況子丹房已屬人茅茨低小莫容身堂前燕雀俱飛去洞口靈芝秖自春

胡生行

廣陵胡生少且孤十五已作奔竄徒蹤迹彷佛不可詰向人長跪乞爲奴苦遭惡少相窘迫飲令行酒乘前驅片語不投怒詈起鞭笞竟百臀無膚季布髠鉗不辭辱範雎折折仍見拘夜半羣奴解其縛生也遂得逾垣逋頃來江上始一見造次能將書自薦畏途倚借卽交親杯酒酣歌忘貧賤乍喜仍愁若病狂忌言往事慚顏面從來龍性不可馴須知豹采終當變三年展轉客浠川浠川人士盡相憐卓家文君正新寡琴中疊奏求凰篇共羨名姝諧賦客俄驚碧海變桑田恩情中路忽棄捐白頭之吟誰爲傳泛梗飄飄貪別浦浮雲冉冉向遙天人言胡生太不才我獨念之增悲哀男兒失意無好醜髙名自古爲身災故將疎放取嘲笑吁嗟俗議眞愚哉

憶昔行寄張龍湖內翰

憶昔赤壁張華筵與君共醉長江邊白鳥飛隨金馬客蒼苔坐嘯赤墀賢豈知雲雨歡不延尊前紅日墮山川予逐白雲歸楚澤君隨明月上靑天天中謁聖人獻納爲近臣馬遷石室羞前史方朔金門見後身鸚鵡洲邊忽分手鳳凰池上頻回首但使同心各一方何須對面銜杯酒俱稱賦客異升沈臨風三復白頭吟相如未逢楊得意漢室誰當奏上林

楚岸吟寄牟子

楚岸長楊垂至地百鳥嬌啼春自醉晴絲冉冉墮碧空風光頗爲遊人媚我家黃子國君住鄂王城大江東下雲霧接滔滔應瀉故人情憶初同領南宮宴白馬靑袍花映面本期霄漢並翺翔寧知世路多更變我歸十年前君歸十年後榮華顚倒若夢中人情翻覆無不有安能顧墮甑自今心不開陰巖積古雪白日何當來我將振衣從子遊請君灑掃鸚鵡洲遲日經行挑竹杖煙波揺漾木蘭舟須令漢水變春酒更遣大別爲糟丘蛟龍自吟鶴自舞仙人鐡笛沈髙樓畱連坐待明月上翠娥勸飲來沙頭竹林諸賢眞瑣瑣髙陽酒徒安足儔吁嗟此防難卽得使我悵望無時休君不見楚宮寂寞臺殿荒歲歲東風開野棠三閭顦顇行吟處千古猶傳杜若香丈夫眼底安足計君行采采莫相忘

寄曹仲禮

吁嗟梁甫吟何哀白日黤慘浮雲回繁華忽與東風別幽壑不見陽春來憶初謁帝承明廬頗將詞賦追相如意气當時惟爾我文章絕代互吹噓正逢漢武勤邊略同奏文園諌獵書杞國憂天傾傍人笑爲狂精衛枉銜沙何禆海茫茫雷雨晦冥起倉卒散失非我能周防寧知垂翅靑天后虞羅獵矢猶徬徨予仍下獄大梁城謗議雷同眞吠聲全生虎口信不易一死鴻毛良可輕摧眉靦面復茍活局天蹐地長悲鳴前榮後枯嗟世事翻雲覆雨見人情昔日結交二三子張口欲言禍及矣請兵誰爲哭秦庭擊築何曽歌易水感君山嶽心不移張公神劍合有時矯首南天瞻北極聊持芳艸寄相思

張公行

張公一生豪俠徒作吏風塵性气麤千金快意買歌笑禮法區區安足拘傾心倒意向賔客椎牛置酒恣歡呼忽傳姓字坐沙汰歌曲未竟門客逋昔時請謁爲親者倉卒化爲越與吳已經十日伏艸莽欲去不得仍躊躕我聞拔劍爲子起仰天疾視情無愉世間萬事盡云態白衣蒼狗在斯須神魚陸處困螻蟻鷙鳥翻身避獵弧李廣有時愁醉尉魏其何能庇灌夫古來豪貴有顚倒張公張公莫嘆吁

寄嘲江子

江生突兀揚文風千奇萬怪難與窮博物豈惟精爾雅識字何止過揚雄古心已出丘索上邃防或與神明通求深索隱苦不置一言忌使流俗同令弟大篆逼鐘鼎絕藝恥作斯邕等生也爲文遣弟書一出皆稱二難並縱有楚史不可讀滿堂觀者徒張目少年往往致譏評生也不言但捫腹君不見好醜從來安可期豪傑有時翻自疑伯牙竟爲知音惜卞氏能無抱璞悲請君寶此無易轍聖人復起當相知

東湖書院歌

東湖之岸雲樹林仙人樓閣長陰陰秋濤春漲巖洞坼風宵雨晝蛟龍吟久從斑竹聆湘瑟更向蒼梧訪舜琴蒼梧一去三千里明公突兀髙門起富貴天涯重首丘歲時堂下悲流水亹亹尋源苦不置悠悠注海情無已故渚今池宛相似卜築題名總爲此此地移家幾十秋風光如在楚江頭誰云信美非吾土委心大觀皆虛舟已成新第象桑梓更營別墅依汀洲神臯奧區表靈異回溪復嶂圍深幽花竹豈徒恣蕭散宮墻直欲備藏修諸生四方逺親就羣書萬卷紛校讎縣鐘待叩有餘響提刀迎解無全牛橫經獨擁臯比坐乘興時披鶴氅遊逹者升堂許遊夏愛客掃徑延羊求一丘一壑豈足系時止時行不自由懸車欲臥弓旌迫鳴騶已出亭臺畱千年科斗守篋笥四時猿鶴司松楸只今霄漢夢江灘覺來枕簟失風湍山中悵憶八公桂澤畔空懷九畹蘭四海蒼生未肯釋何日東山歸謝安

豪士吟贈王氏

君家髙樓臨漢水落日悲風白雲起門垂楊栁千萬株長條直拂洪波裏我來系舟古楊下秋深岸束蒹葭靡此時歸思正郁陶偶爾逢君行且止邀我置酒開綺筵庖子擊肥兼割鮮海橊新擘寶房碎湘橘旋摘金子圓翠袖成行獻歌舞授色知心次第前堂中食客多且賢寶刀錦帶光接聮持觴遞進勸我酒四座爲壽俱萬年平原十日飲未足白首酣歌淩紫煙自矜膂力莫與伍俠气翩翩尢擅武角弓十斛左右張蛇矛丈八盤旋舞櫪上生駒六駮姿猛士如林不敢騎控鬛鳴鞭一躍上疾馳緩步眾稱宜男兒身手有如此壯節奇功皆可爲君不見道阻天寒行旅苦水有毒蛟山有虎請君殺蛟兼射虎惡少紛紛安足數

觀秋江晚渡圖歌

大梁五月成淹畱披圖忽憶瀟湘遊眼底蕭條動秋色誰驅楚澤來中洲煙霞掩映蒹葭郭鳬鷀防綴淸虛閣敗葦荒蒲豈雪霜崩崖坼岸迷丘壑岫口黃花幾歲開楓頭赤葉何年落數舸依依古渡邊細聽那聞呼渡傳風帆浪楫兩不動中流竟日空盤旋晝短天寒洞庭濶幾時可到蒼梧巓松根一叟長箕踞暝色沙光自猶豫蛟龍夜蹴濤如山公無渡河且歸去我家住在江之濵十年落魄厭京塵飄蓬海內渾無定沮溺嫌予數問津對此躊躇心目斷丘也東西南北人

醉贈李道士西歸

尋師初到赤松家愛客聊停白鹿車皓首龎眉並園綺向予歷歷道生涯早入匡廬尋五老晚從嵩少采三花花下開尊玉液濃尊前拂檻紫芝重雲裏碧簫呼彩鳳洞中丹竈防蒼龍蒼龍彩鳳相催促欲上空虛謝塵俗緬懷紫气沒流沙便訪靑牛度函谷函谷迢迢萬古存伯陽一去幾朝昏到日如逢闗令尹仍畱道徳五千言

夢澤集卷四

欽定四庫全書

夢澤集卷五

明王廷陳撰

詩

在館卽事二首

長日稀朝謁兼之簿領無閉門人伴鶴染翰吏兼儒風砌翻紅藥晴軒映碧梧𨿽雲棲省署瀟散卽蓬壺

其二

幸接神仙侶來遊翰墨林空庭無候吏古木有鳴禽疑義更相析成詩眾與吟長楊猶未賦宴坐愧朝簪

院中齋宿

落日閉深院齋心事事幽雪梧縈徑色煙栁帯渠流隱幾春星擁焚香暗霧畱窺人愛雙鶴對爾肅淸修

駕出

享帝春正及行天羽衛攢百靈迎萬乘夾轂候千官後騎回丹闕前旌駐璧壇佇瞻馳道上佳气逐鳴鑾

大祀

香殿裊氤氳鈞天九奏聞帝臨趨衮冕神至各風雲肅肅宮壇啟依依黍稷芬甘泉稱賦頌吾已愧雄文

駕幸南海子

南郊初禮帝上苑騁雄圖虎兕先聲伏車徒翼輦趨网羅張一面部曲用三驅侍從羣臣在應知諌獵無

駕入

鐃音傳晚甸芝火動春城一路靑陽送千門紫气迎龍鸞回國步星月扈天行大內通宵入祥煙逹旦生

慶成宴

圜丘大禮協聖酒百官傳霄漢流仙樂風花捧禦筵尊畱春殿月佩委夕墀煙不數汾遊日眞同鎬宴年八厓周子邀飲未赴聊此謝過兼索觀羣公席上之作

不赴仙堂宴幽期隔防云只緣憐數防翻遣惜離羣地邇騷壇接天回劍气分風來度香艸佳句許相聞

送周侍禦按貴州

近憐周柱史持節向遙天霄漢花騘出江湖錦纜牽郁盤千棧閣浩蕩百蠻煙春盡南徵日衣冠覺爾賢

送夏大行奉詔使南紀

我亦天涯客看君萬里行浮湘遷史迹諭蜀馬卿情雲气蒼梧野楓林白帝城壯遊玆不忝海內早知名

寄兄

吾家雙玉樹何事自西東鴈塔雲霄上鴒原江海中趨庭萊子防旅食薊門蓬秪益憐毛質飛騰萬里同

寄雞鳴寺眞上人

悵憶逺師室畱人一榻深雲霞淹佛日花鳥散禪林閣俯春城麗軒畱晚岫陰煩君招白社於此謝冠簪

郭外卽事

病臥閉門久占晴起看花城行紆霧堞艸坐借煙沙綰騎蘿風合停鶯竹日斜芳菲愁卽歇畱賞滯生涯

紀聞

禁城馳道接行殿獵原侵布騎圍熊館鳴合羽林似聞驅猛獸已見失前禽暴殄哀天物仁哉祝网心

贈人

南塘倜儻士薄宦向西陬石竹臨江映春云抱峽流徘徊去國日浩蕩望鄕愁莫厭卑棲地三巴足壯遊

送劉振廷令慈利

別離古有調送爾一長吁逺下荊門鷁雙飛漢殿鳧鳴琴依石篠岸幘眺春湖暇日煙花興風流陶令俱

劉氏雙挽

日月仙丘閟風流古調更尙餘松柏气無復鳳簫聲龍劍人間覓魚軒地下迎庭堦有玉樹應慰九原情

送李子中養病歸

省署辭京邑庭闈指大梁經年違鯉對卽日謝鵷行采藥春嵩少縈蘿舊艸堂君無戀修竹人擬獻長楊

其二

遊矚傷人事興衰感世情猶傳授簡叟無復抱闗生客散梁王苑人耕宋帝城行多懷古詠一一寄同聲

寄夏大行

銅柱標南紀荊門控百蠻詔從霄漢下槎過鬥牛間江山回黯慘谿洞郁躋攀預想趨朝日應多邊徼顏

慰馬子足疾

漢帝羣臣侍居然司馬賢那能多病後不廢子虛篇鳳鳥人爭覽雲霄翼可憐千金善自保淸廟待朱弦

世其席上餞大復先生

夫子闗西去扳畱我軰情風燈破暝色月柝助秋聲去住天涯淚文章海內名從今輟侍從霄漢望金莖

過廖子故宅

庭樹畱尊處空餘覆苑云馴堦舊鳥雀落日噪紛紛琴罷廣陵散匣遺封禪文悲風立馬際鄰笛不堪聞

遊仁壽寺

鷲嶺回孤塔祗林郁近城幽人耽寂樂秋日偶經行巖閤縈蘿細溪庭抱竹晴欣然坐禪榻聊以憇塵纓

九日登仁壽寺後山

九日攜朋出花宮背郭開借蘭坐香岫捫棘臨髙臺鴈渺川云斷林孤甸色回悲秋亦楚客作賦豈吾才

夜坐鄭子宅彈琴分韻得琴字

言訪少穀子呼童攜素琴爲髮絲桐趣俱諧山水心徑轉松篁密堂虛風月侵再彈吾不惜此地有知音

寄八厓子

吾子嗟行役他鄕感別離一辭西掖路三復北山詩日下花騘出天邊旅鴈悲亦知復不逺明歲及期

寄顏許州

吾友二三軰無如回也賢慚非淸廟曲得借朱絲弦豈乏雙魚至寧慳尺素傳離羣今已久望子數予愆

送龍廷重爲滎府長史

滎國今宗國君材實楚材周家親魯衛梁苑重鄒枚杖屨丘園接琴書殿閣開天邊倦飛鳥霜雪早歸來

其二

未謝金門籍先諧靜者私桃源春泛穩桂苑月遊遲洞口漁人艇花間帝子巵玆行有詞賦不必弔湘累

得周侍禦子賢書喜作二首

自爾乘騘出令予愴別離經年一書札萬里轉相思天隔西南域秋憐鷹隼姿霜空望系搏莫使羽毛垂

其二

去歲吾鄕友追陪良可歡月吟耽夕檻花宴簇春欄豈意乖雲雨翻令隔羽翰獨憐松檜色靑翠耐天寒

雪柬曹子

君本建安子來遊京兆天時聞郢中曲共憶剡溪船庭篠暝猶白檻蘿春欲煙何當載酒過一問子云

贈方子二首

近接棠陵子昻藏野鶴姿迹畱靑瑣地聲徹白雲司竟阻江湖去翻嗟燕雀欺煙霄當奮起歸覓舊棲枝

其二

鄰並復同調過逢數舉杯謝公興不淺莊舄吟何哀霞日赤城曉雪濤滄海回何當共舟去擕客訪蓬萊

立春

春旭自堪憐春愁旅病偏暄回沙甸雪潤合栁城煙坐憶江臯上行知艸樹鮮淹畱慨時序盤菜不須傳

天津月夜偕曹子舟坐

系月舟航偶臨流鼓吹哀星檣扶岸出霜葉灑汀回鵲起南天迥龍吟北海開淹畱候明發共爾一登臺

河西務別許子居

畱滯金門客追陪畫省郎開筵回浦漵倚檻出帆檣琴動幽蘭操詩傳伐木章風塵連解纜天地一沾裳

晚泊訪李仲玉

宵泛事幽尋危巖倒月侵石門面蒼渚桂楫倚丹林風竹和龍笛冰弦借鳳琴酒闌各分手天漢忽橫參

臨淸舟次別曹子三首

憶昔同嚴譴隨君下瑣闈龍蛇寒自逝鵷鷺晚分飛棹戞城氛渺檣翻浪月微轉令岐路淚暗滿逐臣衣

其二

對酒話今昔茫然來逺陰逆鱗批不死回首感何深此地一分手他鄕長別心所期持壯節無復計升沈

其三

寡合時應棄多憂日不勝漢京瞻比日周道履如冰顧已無長防徒然負直繩畏途各自愛舊署望同升

李沔陽自大梁經裕州因贈三首

雪夜梁王宴霜秋宋玉愁回瞻嵩嶽峙去逐楚江流少室三花樹滄浪一葉舟南行正揺落知爾憶林丘

其二

湖水回城郭風流暇日多宵追李白泛時聽越人歌伐鼔驚鷗鷺揚橈拂芰荷須君爲地主獨舸杪秋過

其三

愛汝今山簡爲邦復水鄕幽懷寄魚鳥儉徳續羔羊憑幾煙霞潤搴帷蘭杜香誰知詞客興不下大夫堂

齋中卽事

候吏經旬少深秋百感生蒼苔侵竹戶白日下楓城鼓瑟焚香坐窺園散發行天邊暮鴻雁故傍客愁鳴

被逮道中別舅氏歸

殊方秋更苦失路暫相將身世悲江夏軒車感渭陽勿傳三木慘驟使二親傷防有生還日心無愧彼蒼

被逮發裕州夜作呈諸公

空館秋偏寂窮途旅易哀砌虫迎夕動塞鴈預寒來肱已經三折腸應倍九回願逢吹律者坐使積陰開

懷故園書屋往年同伯兄講業其中

北遊深歲月南望阻闗河尙想雙龍臥翻驚獨鴈過夢勞扳徑柏春擬葺垣蘿回首藏修地浮名柰爾何

有感二首

多難已如此良朋今是誰傍觀紛竊笑對泣一空悲虎口幾不免人心安可知古交難獲覩三復谷風詩

其二

平生矜結客一旦失交親掉臂不我顧開心欲誰陳轉見彎弓者那聞擊築人翻思古遊俠髙義亦嶙峋

出縶俟放久未獲命煎郁成詩

待罪形將影言歸去復畱悲風憐代馬喘月愧吳牛畫地心猶憚呼天淚莫收彊顏稱不辱俛首欲何求出獄董氏宅夜飲書懷兼贈董氏兄弟

多難心逾壯髙情宴獨遲風篁迷晚徑煙艸暗春池射虎還疑石驚烏尙繞枝緣君念兄弟把誦鶺鴒詩

出獄後歸興二首

幸爾网能漏依然劍尙埋側身向天地壯志委塵埃覆水今無及懷沙古有哀回思刀筆吏疑懼轉難裁

其二

孤憤辭梁獄髙歌望楚鄕煙花春沔鄂樓閣晝瀟湘弔古懷增慨尋仙事頗荒何如共漁父一笑詠滄浪

同子言南歸道中賦竹桃二物

舊潛湘浦岸兼慕武陵源獨造非無興成蹊本不言七賢應共逸三士竟何寃物態依行色羇棲想故園

道中憩廢寺三首

徙倚前朝寺依棲舊法筵狐貍啼白晝龍象泣諸天寶樹縈蛛网蝸涎繡石蓮給園猶寂寞岐路倍堪憐

其二

解綬辭塵网停車理石筵金花何地布寶月幾時圓殿古蒼苔積臺空紫蔓縣那知臨淨土煩惱障無邊

其三

寶地元虛寂金仙合杳冥空林沈紫翠畫壁落丹靑羇旅暫投迹殘僧一啟扄迷方隨處是含意訊山靈

送人

楚地惜分手春風悵別顏王孫艸新緑帝子竹余斑幹主擕書去期君揚防還男兒有如此應不滯鄕闗

江上言懷四首

野闊風雲入天回楚蜀通渚禽多白鷺巖樹半靑楓哀怨湘君曲平成夏后功晚來懷古意極目送冥鴻

其二

岸束濤聲急軒凝野色重山懸神女雨江進楚王風舟楫爭先渉閭閻急暮舂平生壯遊興潦倒對魚龍

其三

平野蒼煙合髙城白鳥過澤蘭懷楚客石竹隱湘娥谷響歸樵唱江鳴發棹歌夕陽葭菼際將柰暮愁何

其四

月上船猶進江寒酒自寛弄珠元此夕解佩復何灘島嶼樽前動星辰鏡裏看漁歌中夜起余亦飭綸竿

溪邊晚興

萬井皆秋色千巖盡落暉谷喧鄰牧散溪響夕漁歸初月懸楓岸餘霞戀竹扉坐來憐夜永霜露入人衣

暮春偕二三子登定惠院亭

臺榭枕黃州春深岸幘遊雲孤開石壁地拔俯江樓觸目煙花散傷心歲月流棄捐知己矣童冠幾銷憂

席上贈熊掾

吏事資儒術秋筵接故鄕周官欽八議漢法重三章亭倚林巒赤園看橘柚黃卑棲勿嘆息毛質本鸞凰

夜簡王少參舟中

薇省辭黃鶴蘭橈伴白鷗岸回霜月抱江迥雪云流銀漢乘宵上金陵逼歲畱田租聞賜減側識漢皇憂

觀江漲

旬月一來此懷襄眞可憂龍蛇棲樹杪鷗鷺集城頭天接江湖混波揺郡邑浮靑錢吾已辦急爲買漁舟

春日書室示諸子

家聲看子弟世緒衍箕裘豹隱文當變鶯鳴友可求專門大戴禮入室汝曹優閭裏髙門在須乘駟馬遊

劉子好辯而不遇詩以贈之

美名吾久識雄辯古難逢君獨談非馬人皆好似龍早於幹祿拙晚向結交慵予亦棲遲者相將學老農

寄館中諸友

一斥嗟江國同遊憶禁林如聞視艸暇猶有拔茅心人事傷川逝吾生嘆陸沈百年頻泣玉眾口已銷金

江上贈夏明府

令尹官初試江邦政已成節如秋壁峻心擬石潭淸願契烹鮮理無矜拔薤名操刀知善割愛助亦吾情

喜廖子過訪席上奉贈八首

畵舸經黃國肩輿訪白雲雪行沙艸濕風坐圃梅芬軒冕非吾意鳧鷗本自羣無煩談世事杯酒但論文

其二

供奉違東觀旋歸侍北堂衣冠照桑梓詞賦弔沅湘野岸桃花發春洲蘭葉香他時三逕裏遲子洗壺觴

其三

自喜暫無拘來從江海徒尋仙憩黃鶴謁帝向蒼梧澤坐舟偏系山行杖屢扶知君畱滯處髙興屬春湖

其四

未暇泛湘水徒然臥楚云神龍那可系野鶴故難羣世路誰知已交情獨有君懸知今夜別劍气鬥間分

其五

霄漢長懷侶江湖已卜居山人惟白鹿學士自銀魚名致諸公早書開萬卷余漢臣誰得似詞賦有相如

其六

地迥臨江閣天回上斗槎潛行歌白石好去羨皇華登嶽元無極浮湘未有涯明朝相望地莫遣暮雲遮

其七

別我寒移棹懷君暮倚楓來經黃子國去傍楚王宮谷口桃千樹山中桂幾叢故園春定好畱醉向東風

其八

奉使仍將母來遊荊楚天江光借日色爭繞孝亷船翠竹筍新茁銀絲鱠可憐帆邊梅栁樹歷歷漢陽川

夜宴卽事

樓開芳樹合逕轉落花深向夕香風起當筵皓月臨遊人爭解佩侍女拾遺簪坐上絕纓者應知賢主心

寄方思道七首

赤壁陪仙宴蒼江識壯顏使君趨石上候吏出花間解纜欲何往投簪及此還長風解相送一瞬萬重山

其二

觀日臨滄海歸山臥白雲遙尋少穀子同謁武夷君心迹能兼遂東南美並聞猶期爲世用且莫去人羣

其三

偃臥非闗病連章秪乞骸鶯花供謔浪杯酒送詼諧無用樗因免難容匏已乖因風寄同調好去入君懷

其四

聞爾遊華頂令予夢彩煙戶庭羅峭壁枕簟落飛泉山有藏書穴溪多送酒船春江如有興花裏到吳天

其五

憶爾東歸日長爲吳防吟春觴臨水曲夜棹入山陰結侶遊能數逃人去轉深蘭苕如可折莫惜寄雲林

其六

逢時非不逹憤世獨難平拔劍出門去揚帆際海行𨿽貪謝客賞猶系子牟情此地便髙臥無令負聖明

其七

中朝俱屬望流軰總相推予慕長卿賦人傳幼婦碑七襄終莫報九逝竟空思世路風塵滿茫無見汝期

奉答冨順王殿下二首

帝室分封重王孫別館開禮於南嶽敵客比小山才爲善心知樂通親表自裁雄風難可挹何日侍蘭臺

其二

國自荊藩析書從孔壁傳瞻天蒙肺附朝海切心懸賔從思梁苑精誠感洛川晚來風稍勁吹月暈生圓

馬侍禦見訪山中

村巷傳呼急秋園報爾過烏啼城日曉鷹疾野風多繡服臨樵牧花騘駐薜蘿霜威吾所憚暫爲假陽和

其二

一辭金馬籍甘老白雲岑喜子今持斧憐予此盍簪各天晤不數末路契逾深徙倚庭前樹棲烏欲滿林

湖泛

楚地饒洲渚騷人戀芰荷鷁舟張錦席龍笛起滄波鳥影隨檣影漁歌入棹歌前溪聞更好欲進暮煙多

過諸子書屋寄虞文表

三禮傳非謬諸生仰獨深偶經伐木地徒有折麻心雪調朱弦盡星文寶劍沈憐君困已久梁父自長吟

秋園酌謝子

待汝頻扳桂憐予久系匏無嫌一日長願結百年交啟戶驚黃葉開尊借白茅自無奇可問何怪世人嘲

其二

兒童操翰墨四十且無成自汝工諸體令予畏後生吾裏中丞裔前朝太傅名髙才有如此眞不愧家聲

其三

我舅爲生祖生名較我嘉忘年稱小友累世屬通家王謝賢非乏園廬路不遐逼衰偏篤舊數見惜年華

寄友人

之子鎭南荒威名萬里揚經年聞選士計日欲擒王神武元無戰佳兵乃不祥寄言投筆者何事樂開疆

喜舒鄭二子夜過

寒景沈江閣繁星綴石林一時來二子散帙復鳴琴髙價眞連璧深盟可斷金從今三徑熟攜手數相尋

鄭生

鄭生才可憐白首困江邊長夏自饒睡窮途人餽錢相過夜不厭與語日堪延共試山家茗呼兒行汲泉

馮太守席上畱別

漢室馮公偉爲郎歲月饒一麾煩出守白首竟誰招初雨傳觴日微涼秉燭宵相看意無限明惜馬蹄遙

江上送張子二首

天風忽然至吹地轉蓬科別淚隨江水離聲雜棹歌花時臨赤壁鴈候渡黃河京室懷予處長搴舊薜蘿

其二

他時懷大士何地望京華詞賦畱香艸衣裳見紫霞天邊今朔鴈澤畔已秋花歸路衝寒色翻思楚客家

謝氏宅夜集

過爾通宵宴畱人樂事繁詩題蕓艸室觴到菊花軒月落城烏起霜寒櫪馬喧醉來聊隱幾旭日散柴門

溪邊二客過訪

白露窺楓浦蒼苔上石門人稀檐雀下艸冷砌虫喧竹裏開三徑花間倒一尊從今延二仲相與樂丘園

秋日過十一叔莊

陶潛耽漉酒阮籍好鳴琴沙鴈衝人起山蟬傍馬吟髙秋花是菊僻地竹爲林醉後迷歸路蒼茫下夕陰

聞曹子仲禮緣近臣之疏蒙恩賜還

竄逐南天路荒涼北斗文翻飛元不意憂喜在初聞騘馬重趨闕金雞兩赦君獨傷荊棘裏誰別鳳鸞羣

病後飲十一叔宅同諸兄弟

川云流苑細樓月照筵新弄玉元秦女淩波本洛神竹林明積雪池艸暗生春骨肉情親夜深杯慰采薪

溪邊卽事呈友人四首

歲晚人猶隔汀寒晝不嘩松門當逺岫竹檻俯平沙鷺宿依冰片鷗飛亂雪花如聞子猷棹乘興到山家

其二

空齋灘響入塌岸水痕除竹杪喧檐馬蕓邊走壁魚門無題鳳字村有臥龍廬曲巷寒門裏空傳長者車

其三

推窗迎嶠立垂釣鑿冰開未葉先生栁餘花處士梅鳥從煙裏度人向雪中來暝色靑溪上緣君首重回

其四

佳景每自愜幽期孰與論林開延岫色沙圮滅溪痕洗藥穿松葉移尊傍竹根江山待詞客幾杖向誰門

李國賔宅畱別【昔以賀歲防於京師】

汝拜朝正表予畱謁帝居經年思鳳吹幾度寄魚書患難誼逾篤流連哀未除行吟恐憔顇他日弔三閭

送顧醫

潦倒文園客淹畱顧虎頭我看方士傳君向古人求藥裹春心滿風帆晚浪收匡廬傍南斗歸作采芝遊

夢澤集卷五

欽定四庫全書

夢澤集卷六

明王廷陳撰

詩

陳魯南太史使楚還晤予江上因贈三首

校書辭漢閣持節到江城萬乘臨軒送諸侯擁篲迎王人周室禮神女楚臺情詞賦兼文物知無負此行

其二

睦族遵堯典親臣踐楚郊北門虛視艸赤社重分茅不以云泥隔猶憐江海交皇華勞借慰困任人嘲

其三

何意大江濵蒼茫接所親相看鬒已變轉盼迹俱陳子是浮湘客予爲哀郢人嚴程不我駐臨路倍沾巾

偶出

偃蹇蒼巖畔沿回碧水灣鳴琴林竹下洗幘島藤間是處云畱臥餘生天與閒徘徊山逕裏指防暮禽還

進舸

進舸淸秋暮吟風錦樹開前鳧衝棹散後鴈逐帆來石出灘聲轉沙明月色回欲知臨泛永試看曙光催訪童內方太史於漢口舟中卽席投贈二首

漢廣來非偶人遐防亦奇獨趨金馬去暫遣白鷗隨泛舸疑牛渚彈冠想鳳池當憐澤畔侶顦顇不勝悲

其二

每憶朝端舊寧期漢上逢舉杯酹鸚鵡吹笛擁魚龍天逺江俱盡楓回渚自重知君欲解防爲我且從容

宴曽氏園亭卽事遂成艶曲二首

賔客醉華堂情親向曲房佳人牽架蔓稚子搦池楊風起靑蘋末云生錦石傍勿雲天日暮銀燭散朱光

其二

曲榭恣夤緣名園更接連引枝分檻果撥藻數盆鮮醉舞花低戶嬌歌鶯近筵盡教歡樂極莫負艶陽天

夜坐庭前棲鳥乍驚

側識安巢意那堪繞樹悲風寒難自穩月白更須疑烏鵲仍三匝鷦鷯但一枝卑棲復如此何有上林思

劉氏雙挽

蒿裏風雲變松丘歲月深劍埋龍並逝簫去鳳俱沈鬱鬱楸梧气悠悠伏臘心承家看令子壯節比南金

寄楊太常【武陵人】

屈宋流傳古丘園道路賖湘潭題杜若源水問桃花黑髮違朱紱靑山臥防霞春霄目歸鴈早晚惠瑤華

遊武昌江龍盤磯寺

巨石表江心花宮傍太陰天寒龍臥穩云迥鴈飛深棟宇飄明鏡汀洲響梵音慈航向夕渡轉覺戀祗林

與客夜宴舟中

宵岸移星舸秋尊欵月扉弄珠疑漢女鼓瑟憶湘妃聽曲魚龍出撩筵鷗鷺飛天寒不覺醉斗轉未言歸

送王洪徳入蜀

落落幽並客棲棲荊楚顏遙知問卜去或是泛槎還雲雨經三峽風煙犯百蠻看君壯遊志去矣杳難攀

張子魚過訪

故人天上至淸宴夜深開澤畔微芳度江臯暝色回楓林停翠幰月岸擁金罍正苦歡娯逼無令候吏催

送傅子歸豫章

歲宴向何處云之故國天行當臘雪盡歸及春風前片帆九江影瀑布廬山泉送君何所托爲弔石灘賢【石灘舒國裳別號也】

楚眺

眺迥臨髙閣江湘萬里餘艸邊云夢獵花下武陵漁白日山川气淸秋水竹居仙蹤同覇業消歇總愁予

夜過邵子艸堂

覓徑依林薄傳杯竟夜分曲堤盤古月老樹宿寒云室靜江鳴徹山空鬼嘯聞倦來吾謝去明發過論文

江上贈羅汝延太守

君今握印綬吾已息柴荊雪舸寒初系風汀晚更鳴雲霄五馬貴江海一鷗輕贈子以何物中洲攬杜蘅

雪中喜凃生數來

念子貧到骨佯狂頗自賢未辭東郭履頻泛剡溪船彈鋏竟不遇吹簫古有然蛟龍本神物變化知何年

夕渡訪友人

暝色滿晴川幽人何處邊山腰翻落照水面沒遙天賈防灘煙合漁歸岸火懸剡溪今夜棹乘興未言旋

登武昌西山絕頂二首

昔望懷徒積今登气益雄壺觴飛鳥外幾杖入雲中地引江湖盡天含澗壑空壯心殊未巳浩嘯倚長風

其二

山迥人躋倦雲長鳥去遲天中傾竹葉日下把松枝石想吳王劍城吟謝客詩醉歸臨渡處應與夕陽期

宿龍蟠磯寺中

龍象開靈嶼黿鼉戴法筵石間攢寶樹鏡裏湧紅蓮香气潭煙接燈光岸火連禪房風浪逼永夜不成眠

晨渡望龍蟠寺

石拔煙霞抱舟回浦漵通樓臺疑蜃市鐘鼓識龍宮寶樹縈波上金花落鏡中何時登彼岸一洗世緣空

寄上富順王殿下

南國諸王館池亭獨有名楚風蘋末勁淮月桂叢明中物酲先析當天暈已生無令爲善樂專美漢東平

戲贈西陽子二首

西陽談道術冬日尙絺衣啟戶歡晴旭無衾憚夕暉黃金慚不就白髮欲何歸饑餓朝來迫蓬頭叩我扉

其二

未試飡霞術空傳煮石方三旬凡九食顏面頗倉皇灰冷燒丹鼎香餘賣藥囊嚴寒君少畏歲已逼靑陽

春日山居卽事五首

艸動三江色林占萬壑晴籬邊春水至檐際暖云生溪大迎船吠鄰雞上樹鳴鹿門何必去此地可躬耕

其二

瓜地斜侵浦茅堂曲抱山琴書靑竹裏枕簟緑蘿間累日頭無櫛浮雲心自閒交遊漸稀少雙戶晝長闗

其三

築室淸溪曲爲園古道傍苔痕侵戶牖云色上衣裳牧笛依靑艸漁舟隱緑楊偶然幽興愜搔首放歌長

其四

系舸籬傍樹開渠檻外流竹煙藏曉嶂花气覆春洲鳥營巢至陰虫逐侶遊生涯堪放浪何必世人求

其五

野曠林爭出花深逕屢回春風芳艸上亂水白雲隈燕接飛虫去鶯沾落絮來小堂冝竹防一一荷鋤栽

送王知事還蜀

佐郡已三載還家無一錢苦心成白首逹命任皇天峽束秋江怒云盤古棧懸歸來揚子宅寂寞守吾丁酉之夏覯文溪子於大江之濵與之述往感時命酒坐石揮涕而別太息成詩

愴爾離羣久艱危更可傷一麾堪白首萬死出南荒天入瀟湘闊風驚鸛鶴揚垂堂古有戒去矣愼舟航

李袁兩生過飲

駕枉潛夫室堂開上客筵𨿽吾丈人行愧汝兩生賢春去傷花艶年來倦艸吁嗟老將至何以使名傳

江上

晴日麗芳洲春風振碧流靈均蘭可攬神女佩堪畱漁豈臨淵羨仙因入海求機心息已久自喜不驚鷗

寄汪子

憶當武廟末並上漢庭書放逐時皆散音容日以疏諸君不逺復獨我遂幽居鎩羽當年侶翻飛迥不如

其二

不合輙投簪髙蹤眾所欽波流奮獨往海嶠發孤吟𨿽滯秦稽迹猶縣魏闕心徵書行且至棲遁不宜深

其三

自免一何勇邴生誠我師可爲智者道聊愜幽人期歲月任公釣登臨謝客詩肯令滄海岸重勒北山移

其四

羣公方議進吾子獨初衣卽市稱大隱於星應少微鵬圖無近適鳳覽有餘輝髙士逝已久非君誰與歸

其五

自爾稽山臥風猷較古多名流掩王謝遊客結羊何洲島馮軒得雲霞岸幘哦頗嗔冠蓋訪不厭野人過

贈邦伯吳公

予慕古循吏人稱新使君𨿽然攺弦鼓不以治絲棼退食溪毛飫公庭鳥毳紛良哉二千石名已漢皇聞

混迹

混迹依田父全身學道流每隨兒牧豕一以已爲牛民擬無懷氏身如不系舟小溪桃盡發還似武陵遊

友有被謗而褫其官者詩以慰之

省已良非過於人乃不孚文身棄章甫按劍對明珠去位賔朋散還家儋石無孔顏亦偃蹇汝困勿嗟吁

有感

萬事不復理此生從所之自知心匪石誰念鬢成絲得失事非偶馳驅數已奇𨿽然罷通籍飽飯亦恩私

遣興

深居懶出村習靜欲忘言岫苦雲霞變溪憎鴈鶩喧逹生聊可托智者始堪論久絕靑雲想從教白髮繁

觀漲

孤嶼崇朝失平疇一瞬深室廬淪水府网罟入雲林實想輕舟濟虛疑陸地沈敢興微禹嘆側識警堯心

江上送吳子

垂老難爲別那堪落木紛雲霞緣岸合鳧鶩觸船分霜浦蘭尊竭風城玉笛聞此生湖海上何日再逢君

舟夜

澄潭冝夕霽倒岫入波流宿槳依楓岸張筵面橘洲露縈鮫女泣月瀉翠娥遊窈窕羣仙接無煩海上求

過張道士方丈二首

欲尋方外侶柰迫區中緣石髓不可遇山房聊借眠虛空逃漢起道徳出闗傳何日丹砂就驅雞上九天

其二

洞壑鄰鮫館煙霞繞鳳臺神君當晝下仙客禦風來瑤艸侵堦長桃花覆水開願言分玉醴坐遣壯顏回

得陳魯南書感而賦此

與子才非敵於予意頗親歸來各吳楚老去竟參辰忽枉兼金訊長懷如玉人此生重見否數過益傷神

寄顏惟喬五首

馬卿才豈劣狗監薦難逢近老時名損長貧世事慵昻藏身是鶴變化徳猶龍道大如君者斯人冝不容

其二

聞子幽棲處絕無人世喧琴書元栗裏雞犬似桃源云影晝垂席溪流春到門弓旌早晚至白首去丘園

其三

身棄名何賴才髙世總違著書惟木榻逺害獨荷衣遊夏辭難贊【聞準春秋作隨志故云】漁樵迹近微時能共童冠溪上詠而歸

其四

道困已如此年衰將柰何有時傳郢曲落日更商歌長夜眞難旦陽春未擬和秪應具舟楫乘興數相過

其五

昔君爲亳守談笑靖風塵郡已殱豺虎時翻忌鳳麟奇功元不賞直節竟無鄰後代看今史方知社稷臣

贈鄰叟

屈曲溪回谷靑蒼樹隱村深山無甲子老境有兒孫畏吏棲鄕井逢人問國門漁舟花下入還似武陵源

訪友人

同是棲巖者今爲出谷求攀嵇遙命駕訪戴不回舟麗日靑蕪郭香風白芷洲親交近零落願子晚綢繆

祖塋前溪邊獲稻

迹緣桑梓重心厭稻粱謀祖徳何能述農功此暫畱黃雲殷隴畆白鶴唳汀洲正苦蒼山暮那堪碧樹秋

哭江景孚二首

昔獻金門賦曽追玉署遊碧山憐息馬丹壑嘆藏舟壯志風雲散遺書館閣收延陵徒把劍何日掛松楸

其二

子已先朝露文章失鳳毛人皆惜年少天亦厭才髙學艸余池墨流芳托楚騷因之念朋侶寥落半蓬蒿

過倪道士故居二首

服食知非誤先期汗漫遊閒門山鬼嘯何處谷神畱丹訣乾坤袐文海嶽收誰知松子宅亦有世人憂

其二

寂寞云君籙摧殘鳳女臺海田猶有變洞壑豈無哀始學乘牛去終期化鶴來室餘金竈火千古不成灰

喜張子自滇至

故渚依黃鶴長途自碧雞瑤華歸有贈寶劍去曽攜驥足衰難展羊腸險徧躋從今無復出溪上伴鳧鷖

山莊雜興十首

老夫諳稼穡次苐葺園廬對酒惟田父呼門絕裏胥桑麻經雨後花竹宛秦餘如此生涯足何勞薦子虛

其二

事去心逾壯年來迹轉孤濯纓臨漢沔安枕荷黃虞春澗偏魚鳥秋牎近竹梧出逢鄰叟飲醉倩野童扶

其三

避人開石戶覽物坐山堂湘柚寒增色江蘺晚更香卜居悲楚客招隱憶淮王寂寞吾甘守浮沈念總忘

其四

計拙堪時棄謀生托野人鶯花無約束木石有比鄰溪上思龍蟄林間學鳥伸逢人無一面語契卽情親

其五

天地一虛舟浮沈雙白鷗半生從失計萬事不關愁山月杯中映江云幾上流狂歌人莫測吾興屬滄洲

其六

圃坐晴逾麗畦行晚更宜客從蘿逕入自笑葛巾攲果熟山禽戀林馴野鹿隨憑欄契物理衛足頗欽葵

其七

樹古村墟僻江寒邑裏秋過云頻送目累月不梳頭廢禮緣多病求仁未寡尢呼兒問网罟明發上漁舟

其八

葉減山爭出林秋景故偏候虫喧冷砌過鴈影晴川月酌沾松露風吟雜澗泉何人防幽興寂寂自鳴弦

其九

物換竟誰使朋來非我期曙光隨日薄秋籟入云悲速婦開新醖從兒誦古詩自爲眞率飲忘卻鬢成絲

其十

蘿軒時散帙苔澗亦垂綸翠竹供詩徧蒼林佐酒頻岫重遲見旭源曲易迷津早契沈冥理難爲俗子陳

立秋日陪七澤兄飲

行年嗟近老流序忽驚秋𨿽奉連枝喜其如一葉愁孤煙沈邑井返照入林丘少日靑雲志相看恥未酬

春盡

春盡人將老庭閒晷獨遲絮飄兼鶴毳花落罥蛛絲石澑依琴防云陰入戶移幽懷偏水竹晚步故臨池

送人

君移夏口棹去作越中遊臘意含新栁春聲隱凍流南行探禹穴東望接蓬丘湖上風光好鶯花累月畱

九日同田子宴武昌西山

令節樊山宴深秋楚客哀雲長一鴈往江逺片帆來倦倚丹楓憩回看蒼渚開登髙復能賦知爾大夫才

秋日寄劉子

直道古來少如公迥不羣結廬衡嶽下垂釣古江濆竹向皇英覓雲從赤帝分慚予亦楚產何可擬淸芬

歸自山莊作

萬事形骸外半生魚鳥間爲農稀出郭習隱不居山晴旭歡獨往暮云倦與還呼兒檢賦艸閉戶細加刪

郊園

獨此郊園寂兼之徒侶稀灌園踏碧艸把酒看翠微竹晚輕颸度樓晴片月依自無致身防莫遣賞心違

送張都閫致仕歸二首

山郭秋陰重江流畫防明亦知南顧慮其柰北堂情去偃龍蛇陣歸尋猿鶴盟伏波今未老銅柱尙標名

其二

爾家淮海曲秋日賦歸來戎服本儒行將軍今老萊舊諳司馬法兼有季鷹才寶劍君長拭無令染緑苔

宿九峯寺

疋馬九峯下寒宵萬壑陰月當層殿起雲擁曲廊深煮茗開松閣焚香對石林諸天倚愁寂鐘磬淨塵心

哭陳魯南二首

九原如可作諸子孰能儔隻字都人重遺書漢使求龍蛇賢運厄霄漢歲星收檢爾平生贈長吟恨未休

其二

尙憶論經地猶聞考牧年焚魚滄海上弔鶴白雲邊竟阻生芻奠遙悲宿艸阡從玆廣陵散無復世人傳

以詩賦呈諸知已

形穢燕人石心憐楚客詞自矜小子學直愧壯夫爲積歲知多誤成家恨已遲抱琴者誰子弦絕爲鐘期

人有自郢來者輙有所述敬賦三詩

帝典隆先徳王心永孝思一爲沛邑幸重覩漢官儀民以枌楡復恩於父老私普天蒙在宥玆地特先施

其二

周王湛露雅漢帝大風歌野老提攜聽邦人感激哦邑爭牛酒獻道望羽旄過金石音當被乾坤徳豈磨

其三

殿閣重臨日園陵歷覽余閭閻聞警蹕婦子識鑾輿谷應軒轅律山藏大禹書天文將睿藻輝煥楚村墟

宴魏子園亭二首

池館名江國賔朋實楚材屏間煙霧濕鏡裏芰荷開鶴以吹笙下魚因鼓瑟來盡歡須秉燭歌妓莫頻催

其二

近市林依宅叢生桂挿天偶來大隱地髙詠小山篇蘿暝雲歸洞篁疏月到筵花間迷出處須仗主人前再過魏園兼觀眾作輙賦二首用前韻

投李慚無報如樗分不材艸堂緣主重竹逕爲誰開偶與觀魚坐頻能相鳥來髙城𨿽日暮歸騎且停催

其二

卜築𨿽人境無喧卽洞天買園便水竹畱客出詩篇砌鶴晴隨仗城云晚駐筵苦吟何不就珠玉爛吾前

集魏園再用前韻二首

名園邀上客一一豫章材蓋轉蒼林入尊當錦石開跳波魚自樂得食鳥頻來莫厭相過數星霜暗已催

其二

秋至猶啼鳥林丘別有天客皆中散駕詩是少陵篇翠篠畱吟管丹霞冒酒筵平生山水調今日盡君前

夢澤集卷六

欽定四庫全書

夢澤集卷七

明王廷陳撰

詩

戴子

戴子自奇士鳴鞭入我園髙義膽可吐悲歌聲復吞羞稱三輔俠不食四君門拔劍從此去捐軀行報恩

秋懷

幽客晚窺戶農人秋築場牛羊歸委巷鵠鶩下回塘寒潦蝕叢竹淒風疎古楊田園誰謂樂牢落亦多傷

圃內

力疾扶笻出乘閒采藥行春林羣鳥悅朝日百花明水石畱連坐亭臺次第營賞心猶未巳極浦暮云生

飲汪氏莊

蕪穢貧家產悲傷過客魂野翁談廢塢鄰豎入頽垣石鼎燒松葉瓷甖借竹根那堪對揺落寒日下孤村家僮舉网獲龜卽命放之池中感而賦此

知與天機恊形爲世网嬰縱歸紓汝困求報豈吾情幸不刳腸死無妨曵尾生微軀難自料何貴有靈名

過吳道士山房四首

日月神能駐云雷气可生石牀蒼蘚剝金澗紫芝榮仗劍龍爭役吹笙鶴自迎誰知列仙囿今已在江城

其二

塞兌人難語同塵市可藏步虛朝振佩禮斗夜焚香林長金光艸峯開紫翠房羞稱小山侶結束事淮王

其三

石髓邀賔飲丹書閉戶編鳳簫仙子下鴻寶至人傳滅火遙揮雨排空或駕煙遨遊凡幾日碧海欲成田

其四

逍遙潛咫尺變化屬須臾朱雀來窺冶蒼龍爲守鑪瓊瑤林際艸山海壁間圖但使黃金就寧悲白日䢐

袁生馬射

生本五陵兒驍雄主將知弓彎明月抱馬過浮雲馳觀者咸稱善敵人何敢窺時平罷徵戍應不困邊陲

夜坐

生事日蹉跎將如落景何馬蹄持自誦牛角叩仍歌把燭秋蛾集開簾夕鳥過長風自寥闊防防振庭柯

寄張子魚二首

張衡吾畏友今已賦歸田讒口𨿽三至嘉名每獨全劍分終自合寶棄復誰憐道逺無由晤含淒寄此篇

其二

骯髒時多忌逢迎術轉疏一朝懷薜荔卽日棄簪裾把翰思賦投魚隱素書試看當路子馳騖竟何如

弔汪子

蘭芳元自禍玉玷竟誰磨逝水今如此爲山復幾何案余螢照息谷更鳥聲多且未遊方外臨屍詎忍歌

溪泛詠水中月影

圓景懸初滿澄川映頗冝魚龍蟾並窟荷芰桂聨枝擊汰珠光碎沿流璧彩隨素娥非不潔終夕浴漣漪

春日學宮見雪

雪是初春積人於此地逢紆回靑帝駕散漫素王宮向晦能無昧當陽忽已融映書貧士喜何計緩東風

初月

舉頭新月上宴坐北堂時入攬不盈手窺妝秪肖眉蓂生桂與逐蚌實兔偏隨淸光勿恨少向滿每由玆

書館對雪示諸子

白屋初鳴霰靑衿此下帷歡披謝客賦苦詠曹人詩莫逐輕盈性須安寒素姿林中有杞梓今盡化瓊枝

春日郊遊同所知

芳郊聨騎出竹苑聽鶯遷共酌陶嘉月相看憶昔年病因春事減窮益故人憐秪恐聞鶗鴂花間拚醉眠

春遊贈劉子

時禽猶嘯匹歡賞合攜儔未老縣車臥乘春結駟遊雲光馳翠巘樹彩幕芳洲飲興無令盡明朝復此求

病中得顏子書並見示諸作一首

臥病當寒景空齋正爾思五禽終日戱雙鯉逺方貽久著潛夫論初傳少女碑君才猶不用如我復何悲

道院對雪

朔雪兼風度宮此日開飄颻萬鶴集髣髴五神來綴洞石垂乳被巖瑤作臺晚筵聞鳳吹益信在蓬萊

聞箏二首

楚館名娃出秦箏逸響傳徘徊芳樹側掩映雜花前鴈促玫瑰柱鶯喧錦繡筵年來哀怨切復此感繁弦

其二

花月可憐春房櫳映玉人思繁纎指亂愁劇翠蛾顰授色歌頻變畱賓態轉新曲終仍自敍家世本西秦

遣興

並介元殊性浮湛非一歡嘯歌聊自適儕類肯相寛努力時難值驚心歲易闌何能忘魏闕自分老江幹

寄顏惟喬

竟日無歡緒臨風懷所知泥塗今老大羽翼各差池芳艸未堪折浮雲空自馳山中逢歲晏何以慰相思

喜阮子自蜀歸寄贈

昔厭蠶叢險今耽漁浦深狹中乖束帯多病合投簪予慕竹林侶長瞻楓樹林詠懷如有唱莫惜寄同心

遣興

向人久落落爲計竟區區釣弋秪從好林廬緫冒愚山風吹薜荔溪月浸菇蒲敢擬髙賢迹聊全不肖軀

過範徳和書屋因出所作見示畱贈

谷暖亂鶯啼春晴酒爲攜芝蘭叨入室桃李自成蹊黃絹人皆奬靑衿孰可齊聖朝經術選安得久巖棲

十五夜翫月同所知

南樓頻遲客西囿復張筵賞屬淸宵厭心從碧漢懸玉輪光始滿紈扇影初圓竟夕渾忘寐斜暉益可憐

八月十五夜對月獨坐

月當三五滿絕勝是今宵夾露蘭光濕含風桂影飄謝客懷空結西園誰見招徘徊星漢側吟詠亦逍遙

對雪

銀霰搴帷集瑤觴倚檻揮著梅花早落入栁絮先飛饑鳥不避戶凍雲偏坐衣靑陽𨿽稍近終未勝寒威

舟中對雪

朔雪度江樓蕭蕭生晚愁輕回靑雀舫宻隱白鷗洲遊女佩堪擲宓妃璫可畱無媒向空闊含思對滄流

春日重過曽園

名園重系馬麗日此開尊凍解溪聲亂暄回林气繁轉憐花識面更覺鳥能言秪恐春光盡畱連日易昏

志感寄京邑友人

棄置已如此飛翻知幾時不材堪比櫟陋質免爲犧抗論復誰信壯圖空自悲敢云弦似直實有發如絲

贈舒子二首

亦有振子意其如吾力微槍楡聊自適濡沫暫相依吳楚推儒行風霜損客衣生涯𨿽濩落奇气尙翻飛

其二

一從棲楚地兩見攺楓林岐路興長嘆江山入苦吟交遊盡逢掖登眺幾開襟誰謂貧爲病髙風益可欽

夜坐

晚林虛白室淨幾太經養拙闗幽獨凝思啟性靈空堦沈霽月縣牖內秋星不寐時披戶流飇暗激螢

江上送吳明府以讞赴沔陽

盤錯才能辦明威獄可孚非緣審虞芮那得泛江湖琴和雲間鶴舄隨波上鳧簡書𨿽可畏魚鳥亦堪娯

豫章陳生紀善堪輿詩以贈之

汝擅靑烏術頻爲黃鶴遊山川委情狀歲月傍窮愁善補神功就能令鬼福酬髙蹤何所似漂泊一虛舟

春遊

晴日動春沙乘閒到水涯開顏聊自媚得意欲誰誇躋磴時捫葛尋源屢入花江山憐病客行坐惠煙霞奉酬皇甫百泉雪中見過畱贈之什三首

積雪惟僵臥衝風故寵臨飄揚狂客性髙潔直臣心懷瑾鮮可示投珠誰見欽賴諳消息理庶緩白頭吟

其二

雪裏使君至光增狐白鮮玉珂鳴宛轉瑤艸踏夤緣剡曲偶移棹郢歌堪被弦報瓊慚未可寡和古今然

其三

含香辭漢署投賦弔湘累白璧竟誰惜素絲誠我悲豈圖當雪夜聊得協風期丘也君能學應知涅不緇

贈廖子

嗟爾老風塵名堪髙士鄰他鄕長作客異術恥幹人月酌江城夕花吟楚岸春萍蹤任流轉隨處有交親

中麓二首爲李吏部賦

聞說湖山勝雲霞萬壑平登丘望逺海送目寓髙情鵬激天風起烏隨曉日生降神元有自應系百年名

其二

回望蒼煙合從中素業畱髙深開隴畆伏臘感松楸俯瞰朝暾上晴看海霧流主人棲省署魂夢此相求

贈張子

自遂歸田臥何曽入郭行比鄰稀識面州郡秪知名但結漁樵侶寧關婚嫁情溪潭垂釣處日見白鷗迎

寧公房對竹

雙樹謁空王叢篁隱上方欲窺童子偈因憩此君堂法雨晴堦濕香雲午院涼招邀竹林侶同醉給園傍

遣懷

齒髮今非故沈冥朝復昏扶衰綜上藥謝客偃中園通顯多相棄逹生聊可論壯心隨艸莽末路信乾坤自團江赴黃倐忽望見城郭欣然賦此

野水平侵岸澄江穩放船櫓聲雜鼓吹檣影曳雲煙漫逐羣鷗後俄驚百雉前長風如可假乘夕向遙天

與數客偶至一所率爾題壁

玆地豈不邇吾儕今始逢林深睥睨入逕古剪除通壤石無他異琴尊幸此同一丘𨿽絕小心賞獨難窮

對雨

晚岫云全出春江雨半吞气先占礎潤聲急訝盆翻檐澑爭依戶渠流欲潰垣吾方厭塵垢天爲淨林園

別墅邀賔

與客過林塘畱歡出所長投壺按魯鼓弄笛防胡牀屏迹愚爲谷逃名醉是鄕二三同志者倘肯恕吾狂

晚泛

投林眾鳥疾薄暮孤帆開落日似相逐前山恍自來雲霞互明滅風浪爭喧豗待月面洲渚徒嬰逝者懷

訪百泉先生

謫居皇甫子獨步帝庭才吏隱門常閉賓朋逕始開求羊非我軰驅馬爲君來向夕香風度澤蘭誠可哀

其二

憐君公府內而乃搆幽居暇日頻招侶無時不著書悲歌行自激直道向人疏放逐空嗟久誰聞薦子虛

初夏遊西山歸作

東陸銅渾攺西山石逕迷暑輕經夏淺緩步獲髙躋列岫映杯小孤云行幾低江天宵色裏客散欲聞雞

陳叟

固窮誰得似泛愛竟何如齊客空彈鋏虞卿枉著書徒勞門駐馬無補釡生魚寂寞人云苦君顏日每舒

其二

生事緣儒誤傷心近老貧一餐資弟子數口仰交親身屬工詩病人譏貰酒頻時瞻戶外屨多是問奇賓

與二客畱酌竹圃

林當大道側客出古城隈欲就七賢飲還邀二仲來鳥聲流碧樹人影墮蒼苔不必淮南桂淹畱日幾回

別業偶題

紛紛車馬地寂寂丘園身始悟閒門趣非闗逺市塵入林先稚子分饌及農人日暮駕言返涼風吹葛巾

其二

耽晴出今日待雨耕後時農事豈不苦褊心良所冝塵衿逢水浣露坐任風吹散發煙墟裏行歌誰復知

贈別皇甫百泉

憐君辱刀筆愛客具琴書奇字人堪問能名孰可如鳥因求友至羊以敗羣除飾吏須儒術應知用不疏

其二

一從辭上國每恨寡論文與子時相見令予日有聞偶來珠復去暫合劍仍分倘賦相思曲因風報楚云

其三

赤壁嗟流寓金陵喜量移遲回今日別迢遞夏云隨故國三吳接王宮六代遺之官兼過裏去住愜心期

其四

江路指姑蘇蘭橈入畫圖客深諳楚語家近聽吳歈親愛惟貪聚君恩實恐孤過庭凡幾日復作省中趨

夏日山居卽事

市逼村非逺城紆路亦長藤蘿靑壁樹云鳥翠微堂林日晴多防溪風午薦涼北窗時偃臥人代接羲皇

其二

寂寂郊原室悠悠野客心蒼林鳴鶴起白石飯牛吟坐玩髙云變畱連片雨陰回車山逕晚多露畏相侵

其三

澗古苔長滿林深逕復微偶經松竹處聊掛薜蘿衣水鳥窺籬落山云拂檻飛農人驚節邁負耒夜深歸

其四

相過嫌俗駕自贍愛貧家陶令門前栁秦人洞口花試暄看野馬占曙聽林鴉耕稼誰云苦吾生幸有涯

其五

開門臨巨壑扶杖入平沙雨後桑麻長風前楊栁斜仰天歌自勞休隴聽農誇應笑禳田者篝車望已奢

其六

寂寞翻爲樂漁樵更可親林臯無俗務艸澤有閒人秪欲全疏拙非闗慕隱淪偶然隨稚子驅犢古江濱

別空山陳子

之子憶南州行行且復畱頻年悲旅食五月問歸舟守黒𨿽卑術談實雋流秋風期返棹遲汝上江樓

園中作

林閭先自僻農圃近相安不樹千株橘猶滋九畹蘭放歌山答響得酒月畱歡就枕夜方寂空齋聞逺灘

得友人書感而賦此

少日同聲者書來秪數行二毛知闊絕雙鯉恨淒涼久賤親交棄無求老態狂世情那可問明發泛滄浪

閒步

卜築蒼巖畔爲園碧水涯浴童依淺瀨浣女散晴沙中散林惟竹東陵圃是村頭歸欲暮巾服映殘霞

寄友人

獨立向江天相思隔暮煙艸從客笑衰白故人憐五嶽幾時去一丘長晏眠幽懷何所寄叢桂晚逾妍

別墅卽事

衡宇終朝偃鄰家此逕分重林頻翳日積水自蒸雲村暝驅牛返門閒啅雀聞野人休錯訝樵牧本吾羣

其二

杖防攜羣稚墟行野色開泉因刳木引逕以逐林回逺壑孤煙起髙城片雨來所欣人迹罕吟嘯興悠哉

送十一叔入試

竹林頻接宴艸澤每憐才匣劍豈終閉囊琴今始開南圖鵬激水北首駿登臺戰勝知能事秋風揚防回

贈東甌鄭磐山兼畱其北上

挾冊來何地投詩謁我廬能工四聲韻兼擅八分書貌與葛巾古心從蓬鬢疏君無羨京洛且學楚江漁

其二

懷寶不獲售棲棲客楚鄕詞髙淩幼婦篆古逼中郎相士因貧失依人減醉狂朱顏俗所薄感激欲沾裳翟汝和雅善聲詩兼工圖畫浪迹荊郢髙視時人一方縉紳爭先迎致潦艸防綴價比南金然汝和不屑也今來謁予詩以贈之

翟生負性气自許更無前對客詼諧捷評人美刺偏頗爲豎儒罵每荷名公憐圖畫知非志無令好事傳

送戴中丞歸

落魄郢中客銷魂澤畔吟久捐和氏寶且伏直生金君勿憂多口人當諒此心行經武夷下須上最髙岑

其二

歸去豈不樂聊爲畱滯吟竟何污白壁暫亦鑠黃金以我常失意於君倍感心讒人行且得安可老云岑泛鮑塘塘在元祐宮前用顏漢東韻時顧司空袁傅二中貴在坐

錦纜仙源接銀璫帝邸來鵔鸃臨水映鸂觸船開秋篴淸商發晴宮紫气回再來桃水路莫遣世人猜

其二

宮金間碧秋沼水澄淸槎泛還依斗簫鳴且勸觥筠籠持棗獻芳餌得魴烹鶴駕何由假招攜仗友生

生日有感簡同館漢東少泉二子

五十來年是行藏往日非因之念親舊存者亦幾希弧矢心猶壯文章力已微操觚從二子衰薄借餘輝

贈王生

近識匕山子居然三楚賢竹林時偃蹇蘭澤恣夤緣莫謂覆盆下還期揚防前谷回鄒子律喬木看鶯遷

奉別大司空顧公二首

公旦營周禮諸生媿楚材紀詳王迹起閣重帝鄕開獻歲書從入乘春節與回園陵望不極淚盡漢江隈

其二

棄置時將晚疎狂性莫移頃緣外史召得赴尙書期白雪竟誰和靑雲非我思泥塗荷知已瞻戀不能辭

賦石泉贈施子

施生美少年結廬依石泉掬泉淬寶劍坐石鳴朱弦自子表孤從玆赴百川臨流時洗幘勺水漾靑天

奉懷賔云

吾宗賢伯子未老已懸車黃綬不屑綰淸尊寧遣虛羅傷廷尉宅書滿鄴侯廬鄰室如堪假從君此卜居

賦空山贈陳子紀【有序】

陳子紀客遊沔鄂以堪輿家稱然其人實儒生𨿽迫貧驅終歲奔騖卒卒無須臾間而不廢詩行坐輒口微哦至鬥酒暢酣則仰天掀髯豪吟不絕隱隱稍自矜許似莫測卽其詩往往中法程可誦吾裏二三輕俊實不解詩見其吟也作勢狎之曰客子卑卑何得詩紀唯唯下之稱不敢而中實傲睨包笑彼又善謔括世俗諧語應事出之輕重悉得予或憤郁與之談輙解頥此其蘊借豈常調哉嗟乎古稱相士失之貧彼皮相之士顧何能得陳子矣今來以其號空山請曰公知我幸爲我賦空山遂援筆成此贈之

已乖俗子調遂結山靈知獨往似逃侶偶來非赴期靜聞魍魎嘯動見煙霞隨巖洞晚欹仄言歸當勿遲

贈戴醫

戴醫方弱冠流軰不能如何自授神術非徒讀父書【其父弁亦名醫而瑛術實溢出故云】衰殘年賴保延致日無虛尙有耽詩癖煩君藥與除

定惠院宴集四首

三載不一至朝來當暮春江山宛如昨花栁幾回新信美仍吾土招邀且故人相看惜一醉無乃負佳辰

其二

石磴接巖扉行行上翠微賔朋花下至云鳥竹邊飛韶景度欲盡舊遊存苦稀蘇公何可作今古一沾衣

其三

結侶乘暄出憑髙望眼開閭閻深負渚阡陌曲侵臺展席春云映歸軒夕鳥催回看遽陳迹相送轉徘徊

其四

佳境不可厭芳時聊爾尋一披逺岫色兼防澄江心放誕從吾適遲回屬所欽不知同醉者後此幾同臨府治內禮賢堂落成桐岡君張宴於此以招郡之耆舊予固非其人幸奉杖屨玆九月八日吾輩亦就此供具少展謝私詩曰躋彼公堂稱彼兕觥此之謂也乃卽席賦詩四章

九日明朝是先期楚客狂競攜田父醖同上禮賢堂灘響來官舍云陰過女墻當關幸不擾緩帯罄杯觴

其二

逐侶入逡巡琴尊就此陳急娯朱紱客預效白衣人更疊前爲壽流連晚益親輿臺私借問底事主爲賔

其三

吾儕每一見輒頌使君賢治出龔黃右情將竹素偏訟庭乘暇日開閣禮髙年異代今朝飲長爲故事傳

其四

髙情報恐後是日出田家久擬輸芹子何能待菊花庖廚依粉堞巾服映丹霞欵語須分記明朝向客誇

湖上言懷二首

依依一水上況值沍寒時非漁復非隱自笑還自悲應時修网罟終日對鳧鷀興至泛舟去尋源歸每遲

其二

微利素不屑衰年緣底忙秪因迫婚嫁遂爾逐漁商貨殖豈吾道浮沈聊此鄕交遊從見絕鷗鳥日相將

病目小愈志感

病目經三月玆晨稍辧人直憐長夜旦已負一年春庭藥開應徧園琴聽轉新誰云今小愈念往益傷神小齋執熱躁郁可知風雨忽來形情稍適於是期故人之再至望神女之少畱乃賦斯篇云耳

苦熱何能避歡悰此暫裁風因解慍至雨爲濯枝來脫帽披軒出褰裳繞逕回行雲忽不見目極楚王臺一雨數日不絕田畯抱病獲之憂予聞而嘲之曰甫幸其潤隨忌其滛然則天之欲媚於人也難矣感而賦此

沾灑初回槁沈冥乃積陰未成書喜雨轉欲賦愁霖天地竟何意吾人還此心安能卽開霽疇隴慰悲吟

送鄭公北上

離筵開祖道別駕向神京飛挽玉程急馳驅官況輕處膏元不潤濯水自知淸好爲司農道蒼生望緩徵李生向予言曰妓有名秋水者頗麗人也戲賦秋水

楚客誇秋水令予發興新漢槎頻訊石洛襪自生塵日集鴛鴦侶時來鴻鴈賔不緣風浪隔長作問津人

奉酬桐岡公病後見惠之作

多病身仍健同聲思轉牽暫能逃簿領日每費詩篇勿藥占非謬加餐勉自憐黃人爭祝願天眷使君賢石泉施生從余遊湖上數月忽中夜不寐枕上聞過鴈求曹之聲悵然有懷郊郢故人詰旦束裝向余求去余不能畱詩以紀別

歲暮何所適孤帆遡漢源汝懷中散駕予愧孟嘗門酒盡卽分手囊空惟贈言如逢郢中舊衰廢可無論

雨中喜云渠李子過訪山莊

老去交情篤春來野興偏忽聞衝雨過逺候出溪邊田犬隨人後山云落馬前何能避沾濕徐步聽鳴泉

其二

相隔秪旬月今逢素髮繁春林黃鳥集晚岫白雲屯韶景惜遄逝暱交嗟僅存畱君宵共寐往事夢中論

桐岡先生遷滇南憲副奉贈

郭公性本靜於此五年畱遷晚仍常格途遙屬暮秋冠裳父老乞篇翰士人收他日經行處應難近竹樓

夢澤集卷七

欽定四庫全書

夢澤集卷八

明王廷陳撰

詩

贈鄭少谷

汝昔辭郎日堂齋谷口尋經年種松菊攜客逺登臨澤傍蛟龍窟巖穿虎豹林朝朝泛煙艇夜夜宿云岑竟被蒼生起俄驚白髮侵屢遊天姥夢時動越鄕吟障貌東南美琴畱山水音乾坤倦鳥翰歲月狎鷗心骯髒違朱紱疏慵本素襟異時筋力在去矣極髙深

寄李子中

汝病謝含香歸歟臥艸堂庭趨候杖屨林憩訊松篁種藥春登圃尋源夕泛航猶憐臺館地不負芰荷裳屈宋元悲楚鄒枚舊賦梁卑棲愁燕雀髙起羨鸞凰琴憶風流調詩畱倡和章因君嵩少去吾亦念滄浪

石齋

巨石連天起崇威壓棟隆南陽臥龍地西蜀艸翁洞鑿峨眉辟根穿海竅通過雲開錦繡宿霧隱玲瓏潤助琴書色明添檜柏叢春垣牽紫蔓秋壁映丹楓淇澳常如琢他山信可攻堅貞君子徳磊落古人風錫磬懸周廟爲渠峙漢宮玉衡當萬國蒼佩冠羣公鎭靜爲磐久精靈降嶽同江河屹自障瓦礫舊曽空作礪商家日和鈞夏府中升堂愧未可瞻仰借磨礲

寄韓道人

吾愛飛霞子飡霞臥蕋宮時將黃綺曲髙詠紫芝風洞艸秋生細壇龍晝防空丹應九轉就地與十洲通玉樹扳何及靑牛望不窮因君惠羽翰自此脫樊籠獨鶴冥冥去相從碧海東

四兄宅守歲

作客憐兄並吟詩悲歲歸久沈金馬詔俱惜彩衣違風戶沙潛裊春筵燭自輝棲烏終不定宿鴈且相依側識淩雲思旋看比翼飛盤椒遲明發池艸慰晴暉

初至郡齋作寄所知

刺史章初綰交遊迹已睽質隨江北化諾與汝南齊牒吏窺松逕輿人候藥畦借膏期不潤戴李保無蹊葵凖公儀拔棠如召伯棲疏慵優記馬奮激劣啼雞那敢蒼鷹效頻將白鶴攜宦情緣病少鄕夢被愁迷投劾終如範不堪誠類嵇何年衡嶽上初服遂攀躋

遊鏈眞宮

嬴女吹簫夜靑鸞作逺遊已邀明月上空遣彩雲畱石路遊人惑瑤編方士求桂巖間白鹿蘭谷臥靑牛海嶽丹丘閟風塵素髮愁壇霞秋自落洞日晝長幽冠蓋乘閒出琴尊倚道流罷官終欲去桃水弄漁舟

已罷視事上官宻令拘齋中禁弗得出悵憶故山有作

弱冠才殊調明時籍早通蒼茫收印綬畱滯嘆萍蓬變色休談虎逢嗔失避騘鶢鶋猜玉饌鸚鵡恨雕籠散帙窓前艸吟詩井上桐風檐窺暮雀月砌響秋虫隱霧徒慚豹隨陽秪羨鴻齊臣歌白石楚客怨丹楓籬采黃花候山攀桂樹叢羇心傍汝漢回首隔云夢山水鳴琴外煙霞岸幘中安能似張翰乘興去江東

張子言家難逺來視我命酒偕酌述往感今殫陳苦狀復劇談越中山水約以釋縛後共遊焉

憶折燕山栁驚看漢苑花我今悲下獄君已嘆無家躑躅誠如此依違並可嗟逺遊緣避地作賦擬懷沙越國心常往髙談興轉賖軒縈滄海日觴泛赤城霞逺水龍蛇渾中原虎豹嘩明朝拂衣去共子看浮槎

獄中言懷呈諸知巳

未敢言先閥何由免後災償金奚俟辧亡璧竟難裁畫地期無入書空意頗哀南冠琴奏切北鬥劍光回雲路悲垂翅河津忌曝腮危機隨處有蟄戶幾時開玉獻翻爲罪珠投轉見猜信然非木石何以動風雷實少龍蛇徳虛稱鸚鵡才願吹鄒子律一爲暖寒灰

被系以詩呈諸友

鬱鬱心難白紛紛口奪朱約威憐檻虎局促效轅駒門客寧持璧鄰兒豈竊鈇人言傳大過吾志抱中孚孤憤韓公子離騷楚大夫逢人多按劍知已亦張弧迹困神逾泰時危徳靡孤參乎非不肖慈母勿先逋

出獄畱別主人兼欲有貸

畏途殊倚借岐路暫相看生死交情見飄零客計難原思寧是病範叔果非寒有玉嗟三獻無金報一餐涸鱗斗水活窮鳥一枝安莊舄吟何切馮驩歌未闌平生流水引不惜向君彈

過杞同袁明府避暑學宮席上贈袁明府及諸廣文

過邑逢仙令開尊借廣文宮墻回赤日冠蓋擁靑雲爼豆初筵秩弦歌幾處聞池芹香細細庭檜郁紛紛鼓瑟窺賢撰彈琴引帝薰堂開矜鱣集客散悵鳧分百拜難成醉殷勤此謝君

南歸道上作

於役疲梁甸言旋傍楚宮蓬心漂泊苦劍气嘯歌雄迹異周南史情同塞北翁悲風欽代馬逐暖學邊鴻家逺翻憐僕途迷或訊童從今歡稅駕逹者豈稱窮

初歸故園二首

結髮負奇志辭家作逺遊一言侵絳灌萬死脫幽囚倚伏虛疑鵩光芒隱射牛敢云疲漢防實已敝秦裘習隱希豹忘機對白鷗生涯惟素業吾道已滄洲

其二

富貴𨿽非願歸來猶抱慙秪緣頻觸网敢謂早抽簪進退兩無據迂疏七不堪何妨流俗笑擬向逹人談志業緫虛擲艱危誠飽諳逃名棲市井投迹慕江潭

病後過王生宅

王生年最少結屋面江灘白鳥當堦下靑山背郭看軒楹抱水石枕簟落風湍艸色侵書幌波光蕩藥欄緣君得無恙來共把漁竿

贈張汝霖北上

吾國張平子風煙守釣磯思才不忝拾紫願多違是出輸芹曝非關厭蕨薇交遊行贈防妻子走牽衣試問登燕隴何如息漢機貂裘季子去駟馬長卿歸薜荔懸初服松筠隱舊扉獨憐垂老日更逐斷蓬飛

寄劉松石

鎭擁三邊重銜兼八座榮韜鈐臨玉障仁義卽金城神武𨿽無敵天威亦有徵塞煙烽裏合隴月笛中鳴直應師方壯恩驅命始輕何云無上防已見戢佳兵虎豹爭爲用風雲立可生書隨飛箭去檄至倒戈迎百勝非天幸諸戎不日平橫行邊地拓獨坐塞塵淸質子趨周道降王詣漢京歌鐘時自勞戍鼓遂無驚定逺元投筆終軍枉請纓不言防眾忌求退爲功成但使龍庭滅寧邀麟閣名

過陳處士故居

偶緣幽事步因歷故人居薄暮鄰家笛流塵滿室書琴亡人與化舟去壑成虛磯憶投竿處林傷掛劍余空堦積苔蘚寒渚落芙蕖艸亭仍在靑雲業已疏暱交存僅半爲爾立躊躇

懷京邑諸舊

昔感同袍義長懷結綬情云泥乖未路江海畢餘生忽覩繁華歇寧期腐艸榮臨池思贈鯉倚樹聽遷鶯幸爾安愚拙居然負聖明因風訊知己歌此代悲鳴

寄應立齋郡伯

君家越嶠外爲郡楚山阿官已二千石年初三十過理人去泰甚樂職布中和操割方時少循良較古多一言惟有恕眾口詎無苛簪筆評因誤持衡聽屬訛遂令長者黜將謂至公何歸路經山海幽居寄薜蘿所歡息奔走其憚費吟哦去後思彌切從前頌匪他良規存故吏遺植護新柯愛比羊公碣淸傳漁父歌惟餘田野議功徳庻難磨

重晏魏子池亭兼約再遊

與子接林閭頻過逕不除歲華奄及此物態已非初流水逢君奏閒雲向客舒髙譚俱用馬偶坐或觀魚席促情無間尊移興有餘歷畦窺種藥經穴訊藏書待月畱應久迷花出每徐人嘲揚子宅自負葛侯廬不去憐佳境重來慰索居少年交易盡長日防難疏

自三臺河泛舟至鳳巖

嘗蓄水雲興玆乘風日和纜牽仍擊汰棹輟且隨波竊慕太公釣猶欽孺子歌野風散蘭杜潭影翳藤蘿曲岸行逾近支流入轉多虫魚衝艇躍鵞鸛狎人過漸覺傍洲退回看逺岫羅詭容緣爽出逸思向空摩嚴子瀨若此秦人源匪他再來津恐失歸路柰愁何

題槎隱其兄爲索

秋城逢謝客爲道惠連賢湖海將書劍風煙泛舸船生涯如範蠡逺意學張騫歲訪支機石予慚賣卜仙髙蹤一回首鬱鬱鬥牛邊

文甫席上

宴集當寒景賔朋盡楚材秖緣鄕土樂翻重歲時哀臘意懸江栁春心倚檻梅香醪非市得果況閩來甸雪冬堂淨城氛夜館開自憐同落葉誰爲暖寒灰日月惟丘壑英雄半艸萊平生鴻鵠志燕雀莫相猜

題陳子隱居

愛君多野興築室傍溪源霜月蘆花映香風蘭葉翻臥聞春水至坐聽榜人喧鷗鷺何多喜龍蛇但久蟠臨流傷逝者逹命願終焉素業江鄕在髙情栗裏存楊林垂釣艇苔徑讀書軒云疊窗中岫霞開石上尊蒼藤齊刺壁緑篠半遮門豈厭漁樵侶惟耽塲圃言園秋收芋栗村晚納雞豚歲月老將至襟期誰與論應知巖洞裏別自有乾坤

席上贈吳氏賢子

豪士百憂無生兒風骨殊入門看寶劍照室動明珠盡日提攜意華筵賔客娯千年龍有種一曲鳳將雛學步猶防蹶看人豈解呼暫時棲玉樹他日取長途垂老江湖上生涯藥餌扶一持還一笑眞足慰馳驅

送蕭子歸

不謂風雲變能爲江海行鯨鯢駭浪日蘿蔓附松情開國梁朝系承家漢相名淹畱聊隱豹登眺幾啼鶯夢掇廬山秀帆辭洛水晴嵩云流古苑河气幕炎城出璞寧三獻驚人想一鳴他時杖屨地東道倘相迎

李道士房呈張子

嗟我何多難無時不憶公蒼茫神劍合羞澁客囊空失路人俱棄飡霞孰與同何年當戢羽萬里各飄蓬楚澤行歌外燕臺旅望中斷金諧老友煮石學仙翁晝色翻堦藥宵聲響砌虫閉門苔蘚徑露頂薜蘿風洞裏燒丹竈花間使玉童十洲應不逺從子謝樊籠

經光山晚宿寺中王汝希過訪喜作

龍宮瞻郭外鷲嶺落城隅傍樹疏燈出緣溪晚騎趨珠林旋皂蓋竹戶擁緇徒海內誰相假君來意不無屯邅勞借慰闊絕倍歡娯萬里排云翼靑春汗血駒雅懷憐孺子髙論惜潛夫蘿月紛紛白松云黯黯孤蒼茫登覺路悵望出迷途日月辭三殿風煙下五湖辛勤陳往事邂逅卽良圖後防應無定寧辭酒重沽

季夏遊赤壁偕子言諸公

六月軒楹敞三分割據雄江回城抱日艦火岸余風詞賦畱天上旌旗在眼中覇圖俱已歇幽賞幾回同檻外鳧鷗亂尊邊雲霧通松杉盤虎穴臺榭接龍宮早嵗辭朱紱玆遊感數公願言攜桂楫常此狎漁翁

夢澤集卷八

欽定四庫全書

夢澤集卷九

明王廷陳撰

詩

視江子疾樓上作

朝回駐馬問江生病愛樓居面雨城涼書白雲流翠簟淸秋玉露望金莖馮欄轉動層霄興伏枕翻思萬里行天逺時危俱涕淚南山空羨紫芝榮

雨中宿張子言家因示我苦雨之作

髙士衡門逺市開閒官羸馬踏泥來云重檻落秋城色澑急瑎傳暝壑哀隠霧卽看文采變愁霖眞羨古今才滄波共看浮槎去肯傍燕關望楚臺

遊西山作

西山憶昔宣王幸幸罷千巖禦气畱金界尙看金殿峙玉泉長接玉溝流君王水石遊人重畿甸煙花賦客收天上翠華無復度五陵松栢迥含愁

送劉郎中養病歸

日含雞舌侍龍顏多病連章暫乞閒解印忽看辭漢署拂衣長嘯出燕闗爲郎苦節雲霄上倦客春心藥餌間帝裏故人臨路訊冥鴻何日向鵷班

京邑言懷寄所知

十載爲儒愧未成一朝謁帝荷知名每緣簪組思初服轉向班行憶舊盟斥鴳蓬蒿聊自適爰居鐘鼓但悲鳴寄言漁父莫相笑早晚滄浪歸濯纓

裕州命下悵憶故山有作

吾家村巷枕丹谿野色平開萬木齊晝臥雲林啼虎豹春隨煙艇散鳬鷖符從天上新分竹杖憶山中舊策藜早晚便應投劾去鷦鷯元慕一枝棲

獄中作

嚴譴當年出漢京幽囚今復滯梁城計疎妄擬城狐獲謗重俄驚市虎成削木倉皇期勿對戴盆天日豈能明鄒陽痛哭題書地今古誰憐共此情

出獄後作

孤危心迹竟難明俯仰悲吟恨未平失馬詎能窺倚伏解聊得廢將迎公釣弋從吾好翟氏賓朋任世情未信星辰虛寶劍且從江漢濯塵纓

經汝陽雨中馮太守邀飲

廨宇云深五月寒眼驚檐澑忽鳴湍不緣地主賓筵盛那得天涯旅況寛散帙但吟神女賦移舟須上使君灘聞歌漸覺鄕音似家近寧嗟行路難

初至故園作

久去園廬頻入夢乍瞻桑梓尙含淒朝簪昔忝雲間出世网今逃鳥任棲舊制芰荷猶在笥不言桃李更成蹊且便越舄謡吟苦敢擬蒙莊得防齊

卽事

楚國村墟煙霧裏春天門巷薜蘿間柳條到地可攬結燕子定巢頻往還新水潺湲遵故渚歸云縹緲戀家山生涯甘傍漁樵侶世事虛傳鵷鷺班

寄顏惟喬

平生坎眞憐汝一代文章實起予處士尙憂江夏禍長卿新著茂陵書白雲在眼期乘鶴滄海無心學釣魚楚岸風花暮無數看山何日枉吾廬

寄吳子

汝謝郎官今十年家貧樂事未全捐門前已有先生栁郭外元無季子田弔古逺逰張樂地尋幽還上問津船瀟湘樓閣晴無數春日畱題徧楚天

夜酌龍蟠磯頭

大江之半石嵳峩石上樓臺蕩碧波沙淨鳬鷀依檻泊月明舟楫逼筵過中流擬接鮫人室深夜猶聞漁父歌危坐轉驚銀漢上幽棲翻厭碧山阿

江子景孚書至云將以使命下沔鄂訪予大江之濱因而寄此

久卽林臯耽習靜每從京洛念離羣仙人黃鶴長相待學士銀魚未可焚舟際岸桃晴映水屐邊巖桂晝棲雲呼兒預飭登臨具翹首星槎候使君

春日過四兄溪邊艸堂奉懷一首

已傍煙霄開畫省獨畱云壑掩柴門天邊鴻雁春先起江上鳬鷗暖自喧馥馥汀蘭愁賦客萋萋徑艸怨王孫謝池莫漫懷羣從漢署長應奉至尊

寄顏子

爾家何在漢川湄碧石靑蘿晝雨垂溪聽采蓮諸女曲山謡攀桂八公辭卽同沙雁防矰繳爲愛江鱸理釣絲貧病經年思見面鶯花三月與君期

室成

十年蹤迹困塵埃小搆堂齋辟艸萊康樂石門躋險築少陵茅屋避諠開畹蘭籬菊幽香入煙栁霜梧嵗色回燕雀衡門焉足賀求羊三徑喜頻來

許武昌邀飲西山寺中席上贈郭吳二部使

邑宰張筵臨澗壑省郎並馬入煙霞慚予一著登山屐愛爾雙停上斗槎石磴坐來秋蘚漬金宮禮罷夕陽斜冠裳暫喜同香岫燈火先愁散逺沙

其二

軒騎並從金剎駐弦歌遙向碧山聞巢邊鸛鶴窺遊客行處漁樵識使君絕壁松杉含晚照緣巖樓閣綴秋云賓朋萬里過逢地惆悵風前落葉分

寄江夏白鶴子

吳郎自號白鶴仙老去淸狂更可憐詞翰獨矜桃葉詠賓朋多慕竹林賢悲歌擊劍臨風起痛飲登樓對月眠跌宕飛揚寧自惜奇蹤俠气任人傳

答許子

衡嶽崚嶒落楚空瀟湘秋水與天通已從波際瞻遊女更向雲間禮祝融萬里煙花詩卷裏十年岐路淚痕中擬將壯觀供傾蓋莫遣浮生嘆轉蓬

病臥書懷

深秋偃臥大江濱撿防襟期愧達人猶計桑麻元逐世竟嬰婚嫁豈閒身風城去雁寒逾急霜戶鳴虫夜轉親遲暮不堪仍疾病夢魂時復落風塵

秋夜宿龍蟠磯寺中

三山海上但虛聞玆境眞憐禮佛勤石勢參差蟠水府金光縹緲出江雲龍宮深壓黿鼉窟鷲嶺孤回鸛鶴羣向夕繩牀難假寐天花汀葉鬭繽紛

蚤出待許子

閒居盡日棲林谷遲侶侵晨出郭門沿澑舸船穿宿霧枕山樓閣上朝暾交遊四海誰能念出處當年子試論久息漢機甘落魄無煩楚些續招魂

舟中聽張子魚歌奉贈

淸秋染翰在江船畱客髙歌對酒筵風振雲林時防防岸回石瀬故濺濺丹霄鶴唳牙檣側碧海龍吟玉斚前已激壯懷頻鼓鋏不勞別調更鳴弦

過周子書屋

名園曲轉淸江上精舍遙連翠岫傍閉戶時人占豹隠抽毫流輩讓鷹揚父貽素帙頻開篋賓問經屢命觴虛白向宵如晝色鄰燈何必借餘光

送內兄謝虞輔之任

一官特起中丞裔故里頻畱弟妹情老憶射屏曾中雀春憐出谷忽遷鶯箕裘坐使家聲振彛鼎行將祖徳鳴岐路栁條那忍折門闌蘿蔓故爭縈

秋泛三臺河同魏範諸子

賦客蕭晨此並來衰年勝地防傳杯蒹葭水落魚龍冷島嶼風驚雁鶩哀漁艇縱橫秋岸合遊軒雜沓暝原回疏林忽送靑天月沙色波光萬里開

宴月川宅畱贈

將軍好客暮相延銀燭朱光散綺筵勸飲鳴弦憐子夜談兵拔劍睨遙天朔方戎馬驚心後南國賔鴻短髮前莫遣壯懷隨逝水擬圖生像上淩煙

寄馮三石

馮公性气本飛揚歷詆酣呼眾莫當處士久緣才見忌步兵聊寄酒爲狂一丘曲折藏花徑萬卷縱橫堆艸堂獻嵗風煙倘乘興隨君理棹下滄浪

冬夜懷童子

四海何人契最深百年防度遂追尋褊心自信朱絲直病骨誰憐素髮侵幹主無能行抱甕思君不寐起鳴琴風江嵗杪舟難進書報吾生久陸沈

夜酌舒陳二子

江城暝色靜柴扉遊子冬殘悵未歸過雁夜分猶共逐飄蓬天末故相依壯心久客羞彈鋏髙義今誰爲解衣酒罷出門俱勿嘆古今奇士遇全稀

胡謝二子過訪

結廬非僻晝常閒桂樹中庭防自攀乘興不期朝命駕聞歌未竟夜畱闗一觴艸具來堪數三徑花深出每慳少小相看今已老君如不飲負衰顏

戱柬落魄子

落魄先生太古民頻年寄食楚江濱浮蹤暫止終難定野性從來豈易馴垂老獲妻寧計丑浹辰防女頗傷神田文好客黃金竭每食無魚幸勿嗔

懷鄭子

鄭子客遊淹吾廬詩詞間作眞起予憶當出門與結束欲別上馬仍躊躇計日能回楚水棹經年竟斷燕闗書人生岐路恨南北塵暗望眼何由舒

病中武昌二客過訪詩以贈之

雙扉寂寂候暄開二客翩翩並馬來雪岸叢梅行故傍風江亂葉去仍猜壺觴力疾歡難竭林谷經寒響易哀他日如追今日興吾堂須記古城隈

宴集楚藩樓上作

別館張筵臨水上危樓攺席向天中窗含江漢澄流盡檻俯衡巫逺勢通鳴佩忽沾神女雨披襟時拂大王風梁園勝事今非異楚國文儒古亦同

村晚

天時人事催寒景坐嘯行吟到夕暉錦樹髙原去鳥疾蒼苔小逕行人稀牧兒谷口驅牛入獵伴沙頭得雁歸雙戶畏人時獨掩寸心回首願多違

春陰

兩月陰霏苦不開一春門巷客稀來風花狼藉惜將盡煙艸防茫望屢回萬事日非長閉戶百年今半且銜杯江湖逺適非吾興泥淖深棲只自哀

病起

經旬伏枕艶陽天病起藤蘿繞戶縣少日親交魂夣裏一春花鳥淚痕邊緣溪力薄依人步課圃情多警防眠天遣此生無俗累書籖藥裹任年年

病起過魏園二首

臥屙顏鬢憐予攺力疾池亭爲子來隨處琴尊臨水石任情歌吹入莓苔禽魚狎客晴偏聚花藥娛人晚競開共惜羣芳行欲歇莫辭中夜醉方回

其二

病後名園擬散愁春晴聽鳥特相求月前敢料能今晏年邁偏令重昔遊搦管訊花吟復立扶笻經樹步仍畱平生霄漢誰靑眼一斥江湖已白頭

山莊漫興

靑松鬱鬱屯靑靄翠竹森森傍翠防近日頗諳農圃學衰年寧負芰荷衣風簾乳燕衝人入霧渚驚鴛挾子飛且對春光成一醉莫將身世恨多違

席上贈方士

仙客芝田傍白雲偶遺鶴馭到人羣酒酣射覆多奇中歌罷談總異聞仗劍向幽驅鬼物焚香當晝下神君人間妙術渾難盡欲續齊諧誌怪文

病後客過有贈

病骨旬時虛酒筵壯心激烈嗟暮年秋堂過客擊柝後寒渚哀鴻吹笛邊尊罍當戶映初月松桂傍人生夕煙與君一醉緩世慮深夜敢辭吾欲眠

試巾

老態侵陵短髮知彊顏結束試巾時向人雅恊漁樵侶顧影何慚丘壑姿新月舉頭從一墮過云送目任長欹古來髙士誰堪效折角風流是我師

客有以琴書謁予者賦此贈之

逸客野服自何所抱琴搦筆叩我扄朱絲試彈淸廟曲白鵞聊冩黃庭經委心天地盡吾土浪迹江湖眞客星眼中二藝誰過汝有此已足垂芳馨

移菊

老營秋圃心偏愜曉趂春陰手自移欲保弱荄全宿壤旋鋤蔓艸挿疏籬餐英望飽三閭腹縱酒謀充九日資直與煙霞添晚色更鄰松竹稱幽姿

江上待友人不至

失侶哀鴻號近渚超羣良馬出長途經年書札離心滿竟日帆檣望眼孤雪後江湖翻浩蕩春來雲雨益虛無不堪惆悵燕京別兼阻提攜楚地娛

周都閫歸長沙寄贈一首

將軍長揖出江城笑解兵符野服行制敵無慚古名將談經元逐魯諸生桑楡日短歸何恨薏苡天髙謗莫明衡嶽洞庭收壯觀玉闗銅柱謝浮名

贈李子

靑春君已動才名嵗晚官卑俗所輕車案囊螢元世業翟門羅雀自人情貧緣嗜酒愁心失病屬攻詩老態成莫謂儒冠身竟誤由來淸苦是家聲

談生墨竹人擬夏卿防染石蘭猶稱獨步予欽絕藝聊贈斯言

畫師好手久寂寞晚有談子能孤鶱心機妙入此君室足迹徧謁諸王門自從屏障得汝筆忽驚瀟湘來我軒更煩拂素冩蘭杜靈均千古畱芳魂

贈穀子

日者在昔多隠賢年來似子稱通予今五十豈知命汝困湖海空談天閉肆潛窺斗宿外被褐長揖公卿前吾鄕名流頗气岸往往捲內畱詩篇

館賓李子之歸也詩紀別懷兼訂來約

嵗晚江寒木葉稀一尊臨水送君歸攜書莫厭生涯薄拂劍頻驚壯志違絕壁孤雲開曙景亂山疋馬傍殘暉相期轉眼王正月笑領諸孫啟竹扉

贈邵格之

淸江落日片帆來野老柴門向夕開四海風煙雙短劍百年天地防深杯圖書靜室幽人興鼓角寒城逺客哀旅雁賓鴻隨去住楚云吳岫各徘徊

宴集赤壁書懷

春深遊興屬芳洲選地張筵對狎鷗赤壁逕盤危磴出靑天城抱大江流乾坤久厭三分業山水仍含萬古愁客散晴沙樓閣晚佛燈漁火共悠悠

過妙觀有贈

神君樓閣枕江濆鐘磬時時霄漢聞仙至忽逢靑鳥使賓來頻舉白鵞羣當筵揮瀝皆成雨煮鼎飛煙盡化云雙鬢向衰渾欲盡洞天石髓若爲分

遣悶

萬事驚心傷老大一春生理屬艱難鶯花歷亂轉無賴林塢棲遲殊未安學圃避人長抱甕應門報客旋求冠年來相信惟鷗鳥引子窺魚近釣竿

其二

病起衰顏聊自媚春深笑口向誰開五男不學從渠懶三徑俱荒阻客來日展琴書娛潦倒雨拋巾舄漬莓苔交遊物化今余防倚杖看花首重回

夏日宴集宋寶山別墅畱贈三首

先生堪擬葛天民築室郊原逺市塵客欵閒門驚稚子自分余酌到農人朱華冒日明棊局翠竹含風撼角巾不覩少微雲霧裏楚江誰信有垂綸

其二

城闉未盡忽田家心逺林塘近不嘩往事仍栽彭澤柳故人分種洛陽花【圃內洛陽花二種陶子移自桂林者故云】看山倚杖移長晝拂石開尊駐晚霞莫道尙平婚娶畢更勞耕稼送年華

其三

丈人屏迹此林中開徑惟將蔣詡同地靜鳴笻窺鸛鶴日髙隠蓐任兒童巾車欲返貪乘月枕簟頻移遣就風向客舉觴渾不盡料君餘興屬鄰翁

贈鄭子南濱

昔辱風塵爲傲吏近精詩賦擅宗工多情好客頻謀醉苦節逢人不諱窮事去壯心存老驥愁來矯首向冥鴻慚予幸托交防後鄕裏聲稱迥未同

贈陳子槐野

蚤嵗君才過一時儒冠白首竟傷悲圖南久擬衝天起戰北從知值數奇閉戶交遊今漸絕傳經童冠日相隨老夫偃蹇同心事擕手蒼山歌紫芝

對鏡自嘲

晨理白髮臨靑銅乍對翻疑何處翁童心未除驚貎攺壯志不就悲途窮五嶽擬遊誰縮地一丘偃臥閒書空極知老醜安用爾攬衣起舞仍豪雄

對鏡自慰

年當知命轉多憂蒲栁俄驚颯已秋衰鬢自今慚朗鑑褊心元不怒虛舟雲霄日起非先達泉壤年來半舊遊老子生涯良已足加飡痛飲莫他求

竹樓重修落成桐岡郭君以詩見示作此答之【有序】竹樓之敝其來久矣桐岡君治黃之二年百姓之急旣紓境內之廢漸舉遂因財力之餘新而葺之覆易以陶榜仍其舊匪乖作者之意聊爲可久之圖蓋精蘊之求嗣豈色象之是泥哉君每退食自公則登玆遲客或馮欄寓目或抽翰泄悰湍瀬滿聽蒼翠漬幾乃知江海之興悉歸廨宇之間魚鳥之娛雅佐羔羊之節玆吏隠之攸寄非塵坌之能逮也況登髙能賦共推大夫之才而欲報不成將難郢曲之和乎

竹樓占勝城頭出郭子爲邦海內聞仍貫舊題應不攺治絲新政自無棼雲霄懸榻緣髙士島嶼開簾近使君誰信喧囂官舍裏煙霞與客日平分

寄答王子新【有序】

昔淹梁獄獲交子新於時厥考視學中州君方貴遊況當英妙而予辱在糞土乃能抗違眾怒顧我圜扉見其雋才偉質綽有父風況又旁通六藝下逮諸家妙善悉臻雅俗兼舉良由神解匪假師資予固意其驥羣必空鴻逵夙漸矣未防予遂伏江濱君亦棲遁白下予已長爲不然之灰而君竟托於無用之木乖蹇之迹偶爾齊同昭曠之懷曾何芥蔕所嗟吳楚殊方衰頺各迫愧乏嵇公之駕勇絕伯子之弦忽攬贈言茫如見面因念分攜以來二十六載矣一時暱交半化異物而吾與子新𨿽困蓬蒿猶免溝壑豈非邅如之稍幸不足之可矜哉難爲俗言聊用自慰悲懷彊抑報章晚成

河上逢君英妙年吾家逸少早知賢別來落落貪毫素客過時時問艸岐路飄零交有自殊方遲暮見無緣開緘忽憶艱難日一度長吟一惘然

壽孫毅庵京兆八十公常爲給捨

丈人七十棄簪裾十載髙蹤海上廬謝客風流詩卷裏鏡湖煙水釣竿余中朝諌艸焚應盡南國甘棠愛不疏莫謂石牀眠已穩直愁門外候安車

奉贈桐岡郭侯考績北上

依依山郭枕江流借借專城頌細侯髙士獨過頻下榻【公卽竹樓爲禮賢堂復扁其下曰下榻處】自公多暇一登樓深恩久結黃人愛苦節眞分漢主憂躍馬忽看朝帝去攀轅何計望君畱

秋夜奉簡浚川先生舟次兼酬畱贈之作

獨舸髙秋動旅寒晚憐旌節駐江幹城迎月浪層層白岸匝霜楓裊裊丹夜玉光畱居士裏沙鷗眠傍使君灘不緣病臥妨尊酒秉燭常陪挹渚蘭

病後答友人

一畆居連郢客鄕三年愁隔漢川長靑山各有幽棲志白雪遙傳寡和章自傍雲霞開藥圃不將塵土灑荷裳洞庭雪後煙波闊花底乘舟到艸堂

偶題

病起江湖復早春黒頭何愧此閒身行歌白石嗟齊相笑詠滄浪憶楚臣拄杖雲中穿薜荔鳴琴煙裏坐松筠溪邊不必秋風起自有魴魚色勝銀

夢澤集卷九

欽定四庫全書

夢澤集卷十

明王廷陳撰

詩

贈張子

愛爾淸狂甚兼之才調殊不須愁貝錦已是握靈珠

放魚

欲作銀絲鱠翻憐錦鬛殊滄波放爾去何用報明珠

月夜嘆五首

度牖含風色懸樓轉雪輝天邊照覊羽不比鵲南飛

其二

明月嵗如此靑楓再攺顏故山有叢桂悵望防時攀

其三

莫謂髙棲穩髙棲翻累軀淸光逼禁樹樹樹有驚烏

其四

玉闗同一照玉鏡防回圓莫作徵人婦髙樓長自眠

其五

萬古闗山曲仍傳笛裏風中宵報烽火殘魄倚張弓

雜述八首

冬林覆艸閤兀坐雪云停避世棲金馬無人知嵗星

其二

日髙不盥櫛搔首行且歌飛來避繳鳥戢翼盼庭柯

其三

予本瀟湘客不作瀟湘遊援琴奏流水寂寂帝妃愁

其四

南人慕炎方嵗宴寡所歡𨿽有千金裘不禦北風寒

其五

出門乘欵中道值權璫黠校四五徒前驅何爾彊

其六

淸晨謁承明百官仍依依回立訊中使君王何時歸

其七

對酒願一醉醉後忘悲辛憐予亦楚產不似獨醒人

其八

哀歌撫劍匣雄劍且莫鳴風雲倘不負仗爾事橫行

溪邊艸堂雜詠六首

鼓楫遵花嶼捫蘿憩艸堂門添新竹檻壁掛舊荷裳

其二

芋葉深藏徑荷花淺覆艭堦除馴白鳥村巷接淸江

其三

觸荇鳬雛沒穿籬竹筍苞渠壅更鑿石屋破自誅茅

其四

日出扉初啟風生席屢移當交碧樹隔戶響黃鸝

其五

晨徑露縈艸午園風振條鸕鷀窺浦漵翡翠集蘭苕

其六

孤石堪垂釣淸流可濯纓沿回終日興偃臥百年情

元夕雨四首

元夕人間重冥冥暮雨聞眼前歌妓散疑是楚行雲

其二

結伴非無約張燈亦有情春光妬羅綺不放此宵明

其三

歌吹催春事風光預可賒請看飛雨度防防著銀花

其四

逰女江臯上纎裳霧雨垂那能惜羅襪緩步踏春泥

夢澤集卷十

欽定四庫全書

夢澤集卷十一

明王廷陳撰

詩

燕京元夕曲

大道朱樓錦繡圍歌鐘萬戶競春輝樓前火樹嶙峋照化作紅雲片片飛

其二

香車一一渡星橋翠袖雙雙引玉簫但訝逰人爭辟易不知夫壻漢嫖姚

其三

萬柳千花巧自妝春風吹散綺羅香誰教月色糢糊甚惱殺幽並逰冶郎

送人逰越中五首

寺閤巖樓望不稀越王城畔早春歸尋溪放舸煙花豁立馬聽鶯醉落暉

其二

雁蕩汀洲天漢流奔雷噴雪下龍湫北風晴霧蒙蒙合倚石捫蘿迥自愁

其三

華頂晴登挹彩霞云君仙子列如麻瑯玕芝艸幽難掇來往時瞻白鹿車

其四

合沓巖巒生紫煙赤城遙見石梁懸攀松帖岸窺難下鶴駕鸞驂度羽仙

其五

掛席東南萬里回海潮八月拍天來巨鼇一湧三山動五色樓臺中自開

送李中丞三首

晴旭煙郊列騎回中丞春斾拂梁臺金符玉節層霄下甸雪河冰萬里開

其二

九曲風濤迥自驚黃河天畔繞孤城中宵笳鼓揚帆渡萬古鯨鯢避楫行

其三

夜月轅門鐡騎寒龍旗千隊指樓蘭丈夫莫負封侯骨破敵歸來望玉鞍

偶題三首

莫謂娥眉不受憐宮中元自妬嬋姢亦知白璧終難擲何事靑蠅但屢煎

其二

洞庭南望結愁雲杜若江臯秖自芬賈誼上書憂漢室屈平投賦弔湘君

其三

寶匣誰當垂拂拭龍文夜夜鬥牛間可憐日月雙埋劍實想雲霄一賜環

贈董氏兄弟

我愛謝家雙玉樹雙淩雲日散光輝佇看北極隨鵷鷺倘念南山老蕨薇

聞恩詔有感四首

天書十道出楓宸紫極回瞻禦气新浩蕩遙緘三殿雨霑濡長作萬方春

其二

姬年八百未爲多虞日謳歌許更過已擲風雷開蟄戶更添江海接恩波

其三

天地重開日月移幽人感激中興時湘累莫漫題芳杜漢皓何須詠紫芝

其四

春風翻自朔方回恩澤遙從北海來涓滴須令沾涸轍吹噓合遣到寒灰

夢澤集卷十一

欽定四庫全書

夢澤集卷十二

明王廷陳撰

文

仕始

陳子守滁別王子王子曰仕之始也不可不愼也夫君子庸以驗術矣履以稽終矣造以考成矣入以要至矣陳子曰請問焉王子曰定方以志濟事以才固守以力含美以防終始之道也陳子曰請問焉王子曰端委嫌於似變化神於交向往起於防性眞奪於勢是故貞者以獲戾也侫者以蒙澤也鮮弗惑矣故曰定方以志也敏者集乎殷也彊者勝乎重也通者乘乎時也振者懲乎也故曰濟事以才也夫傑而持摧之或折矣奮而立撼之或僕矣恬而居誘之或趨矣是故相時而逾污也邇成而寖弱也故曰固守以力也毀階於譽忌啟於妍怨深於劣夫君子明而卻視實而虛中矯而遜出華而襲處故曰含美以防也夫志定非才不濟矣才濟非力不固矣力固非防不全矣故曰終始之道也

明天

胡子敏而淑惠而整孑而和防達而信邃而坦國人曰世之榦也邦之貞也楚之哲也天佑之人庸之試不利得令而往國人曰天何常人何公胡子之良而胡塞之也王子聞之曰胡子有是也足矣夫人之惜也天將異施夫執情以逆天見之拘也刻運以盡神說之膚也膠常以憤變臆之固也故變則不齊不齊則神神則不測不測則天不齊終一不測終明是謂終定乎人故天爲人宰人爲天心故愛憎屯亨其道一也是故千夫羨之不如一人惜之夫澤浮而羨羨爲屯足道屈而惜惜爲亨根故君相法天以用天下矣哲人法天以治其身矣是故抑以試量量裕而升約以見貞貞結而遂艱以養譽譽彰而防咈人以神其道是謂君相之法不盈其亨不戚其屯惟確惟一登於大成是謂以天治身

力難

子延令麻城聞命愀然曰予何以堪王子曰子何懼子地也夫不度之國習僞之民漸靡之俗君子之所憫也志士之所力也夫憫以立仁矣力以立功矣仁立者戴矣功立者錄矣故治難而姦廣者君子之資而志士之借也夫棄惡無仁避難無功無仁無功民且疾之將疾民乎故善治者無擇而有方矯時弛術可以濟矣夫多防啟伺急繩逾深文滋巧縷約益亂故杜伺以忠閉逾以度屈巧以信一亂以簡忠所以存也度所以節也信所以孚也簡所以持也果而能忠果而能度果而能信果而能簡忠以撤防度以緩繩信以寛文簡以省約是謂矯時弛術其何不濟夫身可儀民乃式志不攜績乃成不惑浮言守乃確懼不克衷乃審故曰子地也子何難焉夫族而解者刃之利也革而貫者矢之良也痼而愈者醫師之神也夫歷險邃智負重奮勇遭敵裕謀矣聞之云始之戚戚其終也愉

闡來

周子名季鳳字公儀號來軒石磯子以語克躁子克躁子曰唯唯予聞之矣夫來有二道焉爲世重也爲我重也我足世需則來有不能爲世重者乎不然有能爲世重者乎世足我庸則來有不能爲我重者乎不然有能爲我重者乎夫韶之致鳳也是鳳爲韶也重也鳳之儀韶也是韶爲鳳也重也故爲韶也重者爲世重之謂也爲鳳也重者爲我重之謂也故察於此二者可以知人矣是故憫覆而拯者聖人之仁也度徳而進者君子之審也昭亂而逝者達士之潔也臨難而避者憸人之戾也非分而據者貪夫之溺也聖人於是乎以成化君子於是乎以立功達士於是乎以令終憸人於是乎以僨事貪夫於是乎以蹈逆於來之道有察不察者也是故貞以成徳智以辧防修以永世儉以逺危察乎二重之道而履之無違將有在於公乎石磯子曰然夫貞則動以正矣知則防不爽矣修則行必飭矣儉則志不淫矣是能爲世重是能爲我重聞子之言庶防知公矣

致辭

惟嵗丁丒惟時仲冬惟日晦惟劉母初度惟子姓跪爵惟姻婭咸造惟史氏致辭曰聽予言罔弗聰予乃誕悉帝之祕俾罔惑惟帝有嘉罔不錫爾眾惟眾弗迪庸弗迓厥修曰帝傾厥敷惟爾承乃心乃克自羞乃罔爽厥衷帝庸錫之嘉惟命罔不修在徳惟錫罔浮浮乃誕弗祥庸益厥罸惟運罔淳罔在季惟人乃古昔弗谷罔弗折季乃迪厥躬乃防弗受厥嘉弗谷乃弗折迪罔受厥嘉匪厥常惟明信厥常罔栗栗於厥愆惟施靡不定在初罔可襲爾庸殫厥心惟施罔易惟爾慼惟劉哲自昔曁有家相厥夫子生生罔不欽乃底厥成撫乃子姓惟仁罔有陰厥生子姓惟母恃胥以康戚疏胥宜曰良克綏厥居帝乃錫嘉曰其永生愼乃度母惑累乃績母墜確乃常毋沈於靡經乃罔不修越耆躋耄罔艱於履罔眊於視罔憒憒於志息罔索惟充母庸襲命其自凝尙其期頥哉予弗匿厥指尙聽予其有永

倅全

張子倅全乞言於王子王子曰若知仕者之難乎將長吏乎抑倅者乎張子曰長吏哉萃州之政而盈縮焉非敏不濟萃州之人而旌別焉非明不察萃州之僚而率先焉非和莫恊故長吏政之緫也民之則也僚之式也莫難焉夫倅聽而言象而行兪而行否否而止也是故言州之理倅也逃矣王子曰否意而施無折也虞善而圖鮮不竟焉長吏曷難夫倅爲之或厄其後矣委之受命而食愧焉是故紆徐曲折托之長吏而達之民不隠也民用賴焉弗識惠所自不暴也長吏專其良不忌也是不亦難乎故倅之道有三一曰同寅之恭二曰惠民之誠三曰推善之量夫恭則不隠誠則不暴量則不忌知斯三者可以倅矣豈惟倅哉施於天下將裕乎

歸省

徐子歸王子曰榮哉玆行徐子曰何哉子所云者吾以懼焉而敢榮也夫榮者情之系也幸者機之適也感者仁之厚也報者施之穪也情莫榮於信衷機莫幸於獲間仁莫大於卹其家報莫難於恩之異吾無以勝此矣而叢集焉戴惠而往還無以爲覿緘澤而私公無以爲啟宜子之榮之而予懼也快其蒙是歸以屬疏者趣之污也人親也者冀其子之弟也而亟歸以光望之薄也子何榮焉王子曰善夫厚世之紀也人之經也國之命也訓世以偸其紀壊人以競其經亂立國以貪其命促往而復意之眞也激而奮徳之深也故爲國者厚施以自封也惇俗以勸忠也則化漙矣化漙則功建功建則治成治成則名立子言善可以別矣徐子行

祕奇

張老神於數然於世無遇也問於夣澤子夣澤子曰天道忌彰神道忌明人道忌露物道忌華乘而除之其道彌光故實者或侈其衷矣浮者或恡其慧矣仡者或邅其履矣劣者或淫其祉矣闇者或相其行矣覺者或違其覩矣此六者數之爲也乘除之道也故天道貴防神道貴妙人道貴襲物道貴質存也闔其門發也諱其端運也藏其輪竟也化其積夫天神人物之道畢於數矣知而違之有不值其忌者乎夫子之於數也悉其定不滯其交窺其迹不其宰天地以子不得隠其度鬼神以子不得隠其情人以子不得隠其紀物以子不得隠其態夫測深析渾好揭以示者忌之歸也宜子之不達也是所謂乘除者也是故君子衝以爲體直以爲用邃以爲宅黙以爲章恍惚以爲象希夷以爲形以索以存不茍示人百福其凝夫子信之矣

疾瘳

王子謂仵子曰子疾且瘳矣何爲乎歸仵子曰子疑予乎予語子予聞之病國者六病君者八病民者四淫爵防刑毀階裂憲離徳竊權六者病國莫大焉比佞疾貞玩戎親險樂田厭政損威朂慝八者病君莫大焉效逆捐亷滅義嗜利四者病民莫大焉故君子之仕也非以榮而已將以瘳之也吾聞之救過之餘不可以拯累咎吝者不可以造吉習行者使負鮮不蹶矣今吾有大疾五不見於色慵廢業直忤人亢戾俗言泥古潔取謗夫仕者之謂何將上下之疾是務去而予身之不瘳其何能爲予之歸也屛慮而寂處勤作而和衷防固而行恕其愈也而復焉夫行意者不畏議濟大者不輕以試矣予先大夫曰裕而施毋範人以愆其允有功予弗敢辱先大夫之命王子乃謝曰予鄙人誠不足以知子

功慶

百粵之役周君從焉旣平以功自千戶擢君指揮鄕之人曰是能榮吾裏也往賀之長者令王子言王子乃言曰吾聞之防以行志志以立功功以差賞賞以趨世故上世無功中世有功下世幸功何謂無功分均無競道厚無機無競無勝亦無負也無機無襲亦無防也是謂無功何謂有功智爲世謀勇爲世力謀以屈愚亦以崇秩也力以集事亦以庇身也是謂有功何謂幸功附貴爲援行賂爲借倚文爲僞級以勢攘賚以貲丰行者亡居者封是謂幸功故無功之世鮮不亂矣有功之世鮮不治矣幸功之世鮮不亂矣三者時之爲也茍非賢豪之士其不免矣君也旅進而不失其貞居恬而不棄其防拜錫而不雄其成進不失貞正也恬不棄防智也錫不雄成謙也正以始之智以爲之謙以終之是謂有功矣要之不茍趣時者其貞賢豪之士哉是故其成可賀也

韙歸

胡子國華之以疾歸也國人疑之曰避咎而規全匪國是圖而虞其軀眾而效之國何利焉王子謂胡子吾與也宜令胡子之志諒於人也乃爲之言曰吾聞諸君子曰進退身之凖也治亂時之防也得失道之符也故君子道以制時而進退其身孰能逾焉不然無則無則必亂身且亂焉其能濟乎是故崇聖錄良伐姦寵惠君子於是乎躋秩而恊諸謀以贊治也吏怠法存上冒下直君子於是乎犯忌觸危力而振之以拯亂也患釀諌翳已弱勢彊君子於是乎捲術括機而去之以守正也夫治則贊亂則拯不能則去道之中也治不能贊亂不能拯不能而不去世之乖也夫醫生人之術也主人疾召醫而視之其不能也而請去之俟主人之他召也是誠於生人者也夫禦史官有醫之道者也故畱者不盡韙去者不盡不韙國而皆畱者之不盡韙也其爲國之不韙也不亦多乎國而有去者之不盡不韙也其爲國之韙也不亦多乎夫譽恬者以抑競也人猶逾之矧誹恬以助競乎於是疑者釋然賦詩而別胡子聞之曰王子之言過矣王子之言過矣予實疾

重師

曾子如陳王子謂之曰嗟乎師道之廢也秩之弗崇易以陵勢之弗張易以抗上陵而下抗故居者易焉夫士國之材也師教之有司舉之天子官之故師材之源也易以居焉何以教教之失則何以舉舉之匪人何以官官之無良何以治故治罔功由官否也官無良由舉冒也舉匪人由教弛也故師也莫重焉易焉以居昧其職也予聞之師道有五一曰正習二曰勤業三曰介守四曰崇恬五曰篤善夫言侈而道費象莊而行邪枝繁而本剝是以正習之爲貴遊以棄時惰以玩嵗是以勤業之爲貴義接而賄行與市焉而以訓誰則能之是以介守之爲貴羣而修以俟舉也失者覩獲羨生焉其趨乃壊是以崇恬之爲貴夫右賢左劣植率僕梗乃能勸矣是以篤善之爲貴行此五者以教可以淑士矣士淑舉用以臧舉臧官用以良官良治用以昌故師也莫重焉其何以易玆行也惟吾子之振之也夫陳大國也子振之四方則之師道其興乎

申贈

許刺史顏子行其友吳子劉子儲子王子熊子往送之咸贈以言吳子曰許其生乎夫許梁之近地也自吾過之見其民病矣曰勢者不法將毒是滋而守者弱莫之與捍也非惟莫捍且縱之非惟縱之且利焉夫剝子以食盜非仁媚惡以覆身非勇非仁莫卹非勇莫力能以守乎子仁而勇者也玆行也生許必矣劉子曰夫許上有郡下有邑夫事上者下之則也防於大吏以令其屬其誰不從儲子曰吾聞之革俗者不卹其議立則者不虞其梗謀大者不速其成子志之也熊子曰請無朂其優效其乏夫任力者以奮攻者也盡情者以深蔽者也故不務濟而急聞敗之道也君子剛以柔克明以晦神是故往無不利四子言畢王子趨而進曰美哉言乎吾無以益矣吳子之言惠而孑劉子之言順而理儲子勵其作熊子邃其思顏子服之萃玆眾美克其剛蓄其明振其勇敷其仁以和其上下懲其習俗臨其民人許也幸哉有玆刺史

振

王子謂徐子曰夫懷逺矣承者必力子行愼哉子之力也何憂乎子之不力𨿽弗其將及夫徐子志子言審而謀儉而欲正而度諳而動毋率情而揭隙毋瘁眾以澤身毋夷介以服污毋競俗以隳義故覿美虞危精防竭矣抑汰崇貞生植溥矣守則革逾紀綱立矣致軀以遵職冒罸以寛民措設理矣故略而寡思足以朂攻侈而浚財足以防守怠而解法足以撼眾枉而趨便足以屈道是故約而出之存乎審裕而蓄之存乎儉介而持之存乎正次而舉之存乎諳運之不已存乎力子之力也獨懷逺賴哉而及者廣矣且子行也以親老故夫以官榮者薄矣力乃職以令名貽焉榮也不旣多乎

惠逺

周子按貴州別王子王子曰今夫伊邇之區閒法而昭情窮陬之生政不易逮長之不仁有忿焉誰與號之有號焉誰與理之夫忿而不理且梗眾也梗而深忿大亂乃生此無故遐者易亂棄以重之也今夫一職曹居愎者知忌寡務參謀妄者知審獨任上制肆者知畏合眾而監假之大柄非人而遣其害滋多此無故專者易恣權以重之也今夫矩之而循習化者也威之不悸旣植者也眾之不率大師克之不務與息亟矩而威焉夫久躍之獸卒而覊之狂頓必矣此無故新集者易恐擾以重之也夫百粵遐矣子職孰專焉且新集之眾也愼之哉夫遐而棄不可以廣權而恣不可以任夷而士責之系而敵驅之不可以寧故吏否必擊其將濟乎其惠曁於下矣事舉必咨其將濟乎其思恊於眾矣覺附必輯其將濟乎其隠賴於上矣夫惠戴之結也思啟之端也隠命之系也三者國之紀也子正而能讓簡而安有此徳以施三紀其何難焉

禮成

嵗戊寅春正月周王使李士光來朝成禮而歸問於王子王子曰子知子役之重乎予語子昔先聖王之有天下也參之化運以凖天也昭之軌物以明民也凖以象防明惠弗哲下之於民民焉宅之以永世也仁於有邦諸侯是比同姓之國猶與暱焉以庇本也是故嵗以標紀紀以閱歷掄正而崇終盡則始與天下新於是乎變定而候弗爽揭則以命亟易而有常於玆有生惟正朔是依莫或逞焉於是乎志定而動弗爽受朔之期外內之臣奔走焉聽新政也於是乎度定而承弗爽子也朝正而來役莫重焉周同姓之國也抑子於周復戚焉是天子之所暱也故守禮弗失如時而至借主之悃者行乎其順也觀則於天王還白其君發乎其忠也翊主惟力務與時新究之於孔淑弗溺其襲爲諸侯先兆乎其倡也

績成

許子爲禦史三年而績成其僚友往賀焉令予言績成之道夫事有宰理是已時有制已是已賊理而圖曰吾且集焉者事役也失已而趨曰吾茍濟焉者時使也君子弗爲也夫事紛而理約時靡一而已有常也是故君子務宰也務制也蓄之以爲發也和之以爲直也通之以爲定也發由蓄以爲弗膚也和由直以爲弗撓也定由通以爲弗固也其觸也將有建也猶思焉其當也乃建焉何居取諸蓄以爲發也其激也將有奮也猶存焉其平也乃奮焉何居取諸和以爲直也其變也將有執也猶審焉其適也乃執焉何居取諸通以爲定也是之謂宰者立而制者獲也宰立者以役事非事役也制獲者以使時非時使也庸是試焉而折焉成也其不庸是試焉而成焉敗也故正而弗成君子弗忌成而弗正君子弗趣也許子正且成矣玆舉也匪賀其成賀其以正成也

夢澤集卷十二

欽定四庫全書

夢澤集卷十三

明王廷陳撰

文

務輯

昔大盜之起也權地之要置戍焉故武定亦兵備盜平議者曰尙奚恃是而令擁乎汰之玆其故卒負悍弗縻退無以業弗帖於理齊民威之守臣恐請曰願得重臣者之鎭之也上命禦史王某往焉曰餘一人弗重吝汝以捍玆土惟玆有眾汝寔能庇俾無悸無失厥恆餘一人無愆於玆土寔汝左右同在朕側禦史行有言之曰子也釋近職而事於玆天子亦不子靳而使焉子於天子石也石不自啗以惠諸人豈毒之乎夫悉上之意而務布之俾淑者仗焉而逆者悔臣之良也玆行也兵之乎抑與輯也兵之匪仁豈天子意卒而務輯焉負罪之民語之曰吾不兵而汝輯其誰信然則玆土之民何賴焉且夫悍卒弗試而弗能生釀焉而盜悍亦材也豈易克也務克者不昭其棄悍而負罪昭棄示之彼懼不免其何不至是之謂益其奮而固其黨何克之能爲子也其務信撫宻內而疏形以弛其志非大不淑獲以免以解其從玆眾也且以捍玆土又何患焉夫禦患者究其由作而權其術鮮不集矣齊民之謡曰麓有虎狼咆哮如狂碩人禦之爪牙弗張麓無駭獸惟碩人之良予也豈以不克懼乎

卽卑

詹生貲而官人曰詹生才汝邃汝業俟汝敍豈不汝顯庸星史下秩也矧其貲獲才者卽污予惑焉不然譬美媛焉乃弗防大垢翳其妍用無以憎士則病者乎詹生曰敢謂才然聞之矣聖哲柄世俶儻恊謀亦惟是身之美而權之以享於天下無所浮眾曰彼利我享玆重秩其宜夫是用能終食而免戾匪是而享予朝夕懼其覆也予偃仰焉而卽玆秩且懼浮其何敢侈亦曰得予分也敢謂才君子曰韙哉詹生之言混世者以全眞也昭潔者以標疾也必矣才而卑且曰分也濁其迹美其衷吾於詹生知免矣

先禮

劉子節推揚州夢澤子謂之曰夫揚侈區也財侈斯用侈用侈斯情侈情侈斯爭侈爭侈斯獄侈獄侈而理者難焉吾終告子賄於勢而令之屛其不度也必恃也恃而不度法爲撓矣夫法善者恃也善而失恃恣不度也勢覆豪法病善民何賴焉然則執之難翳詐而伺詐狀若愚伏彊而攻彊疑於怯然則昭之難務執也務昭也曰匪刑其可刑叔世尙也淫刑而逞淑慝偕慼𨿽獲焉末矣然則仁之難三者難於非人者也君子弗難焉予豈患子若夫擇隙而肆意弗臧也在法無名莫能罪之務執者且惠緣督也度上之逆反情以投務昭者且惠巧中也不刑以臨怙惡所利豈能得其不忍蔽而與息乎務仁者且惠頑眾也是君子之所患也子其圖之抑聞之刑禮之弼也禮以閒民閒而且越刑加焉侈者越禮禮之不立而侈是刑是毀閒焉而治其越無濟之事矣子其先禮

遐致

望云之什壽詹母也孰爲之詹母之子曁詹母之子之友爲之也孰倡之詹子倡之孰和之其友和之也曷爲乎倡也曰詹子如京師適其母夫人誕也則曰跪而觴惟我孟我季侑而幣惟我一二婣婭曁我裏孺而嬉以娛惟我從子則又曰我先君子逝惟我母氏母氏耄矣能防誕而玆弗能觴也且我童而業玆艾矣弗能官也用憂我母氏矧未撫我嗣息於是泣而賦賦者何賦其感也然則眾和也何感同也感何以同均人子焉有弗感者無親也曷爲乎云而望也曰燕楚之不逮匪朝夕達也彼云之悠然倐忽而燕楚可也望而思庶與倐忽乎是其感也何以祝曰錫我母氏修松若栢若及我官而康純嘏是膺嶽若河海若其罔有旣繁我芝若蕙若茁而秀無折然則孰聽之曰天聽之曷爲乎天且聽焉曰至誠動天

正復

蘄指揮李氏某惟厥先有顯庸授玆秩曁厥祖防荊難免戍於邊終焉濫坐也父早世君童仲父立撫之曰嗟哉先世之勲而弗享也非罪之坐而不務去予病焉悉狀焉請上憐之命有司復其宜旋累授者再免眾曰玆已矣乃仲父益力請如初再復賀者曰僕而起再僕再起惟汝仲父良艱而濟惟汝先世勲實腆足庇焉是故神實嘉而宥豈專人之圖惟汝有淑質用能凝其先澤更祝焉曰繄自玆迨其末裔無咎王子曰玆裏言也予不欲侈予言其大夫法國之衡也而欹焉其不行矣無故勢者竊之以恐眾巧者姦之以完軀於是乎不恃正則而期以賄成將萬無覆也君子且不欲矧不終免玆辱之大者何侈焉予之請也予不聞地者誰而竟以濟是惟天子鑑其情有司正其濫法之不欹予是爲國侈其何暇私李氏然聞之以正獲者不覆𨿽覆可無罪無罪而覆猶未覆也李氏之慶莫大於是予以是賀

良振

防乏進士業者曰匪人玆土之靈實閟夫靈人之乘也闒茸獲乘奮無難焉乘之弗彊良且蹶矣不然防豈無良焉而久汨汨也其何忍重忝防之士俾弗丑於四方史占之曰吉其將復是謂嶽扄其英澤緘其精闡於旣盈羣士其升乃公乃卿乃今而後莫之與京明年吳子厭之焉防之人曰史言然靈實啟之豈專吳子良王子曰不可其何以賢哲之務而令史者神焉靈之啟人歟人之啟靈也夫君子勤其徳業而俟焉惟已之足恃譬農夫之力畆暇問丰防是神且聽於我其安聽神夫徳澤之基也業取之借也非徳非業靈安助之夫鄙者實弗飭辭曰是靈之閟也用善其劣幸者淫祉假神以侈其何崇誕以滋俗也防之士其務武吳子耶是惟徳業之務肖焉將弗舉可也舉而弗吳子用愧焉其無曰靈之啟也以病談者

歸故

吳子令遂安王子曰遂安往穪儉而淳玆不然矣羨者階侈不守於閒而欲務濟姦國之憲以賈戾而嘗其軀犯而能竊上用翳焉諺謂賢也夫儉刑侈者也詐讐淳者也是惟勢丘澤不若也而卒以及何居令者謀促恃其不越而弛度以臨不虞後至气蕩其眞及於浸淫彼其宿昔之釀而一朝逞焉其患且倍譬不隄而咎其決曷可免矣且夫聖哲權世明察濟偏齷齪守故寸魚之罟施之鯨鯢裂綱毀紀無難焉轍淪矣驅車而循豈禦之得不溺往聽而與更圖濟之道也抑聞之旅在逵而迷指之其室而令之歸邑之舊也子務歸之而己故崇實抑華滋其防也修軌辧物閒其恣也樹惠伐頑昭其向也明徳揭典衛其侵也然而不復者否也且子贍而鮮嗜通而不欹峻而寡爭儉而淳子之有也布子之有而舊是復何憚於遂安

仁理

齊魯之民寃於理錢子往焉人曰錢子諳法而明文移以其優蔑弗獲矣予曰信然民且重寃何能獲焉𨿽獲必亂夫憫寃而使也亦惟昭其恕思而務求百一之生以畀焉豈其顚越而因以執之也不然授之民命而令嘗其術譬驅利獸而內之囿俾搏且噬焉其無乃非仁人之意也乎夫矜諳者不度恃明者不疑不度不疑其何以獲彼恥不獲而務逞焉民且斃矣無故悅而意捨之憎而意系之上下其眞而文法之務就蠢蠢之民曷能與知故慘刻之聲哲人惡之鷙悍之吏聖王必戮狼戾之長庶氓慼焉且夫滯法者情遺情遺法亦任文者實病實病文爲虛是我且爲牿其能臨民玆役也實惟憫寃之故亦曰試之矣知其仁仁能度能疑明斷生焉庶其有獲若曰文法一獄史辦之矣豈以待錢子

因貧

正齋先生往治山東之賦先生曰玆土貧而務徴焉艱哉王子曰夫貧乃無患矣吾聞之含玉孕珍山乃穴修鱗巨介澤以肆旣植也可材衡虞困焉羽毛中飾肉中豆獵子必求麗綺致紈織人弗食故沃者速磽丰者致約蓄者誨取區以富聞民乃禍焉嗟哉今之世不法而誅四國病矣玆土後匪貧曷免豈天實嗇之弗以禍也故鮮利之區天之宥也是故玆行也弗艱者四焉一曰儉斯淳淳斯度度斯理二曰無慮賄三曰計之不煩四曰可訓勤焉夫貧首四國而誅後焉旣利矣先生其母務腆殖之俾以富聞天之所宥先生其忍禍焉先生曰子言激哉貧而幸之曷可說矣

居謫

西渠先生謫且行有問於予者曰先生樂乎曰否曰戚乎曰然曰獲戾以貞犯眾之忌有是節也終吾身恃矣蹶而虞一厄沮防意免而值者則然先生豈有是焉予曰否夫舉國之憲者期必濟也而弗濟焉𨿽弗懾抑豈其願其曰將以獲戾而成吾恃焉是利弗濟也夫憲天下之紀也舉之弗濟憲且墮焉墮國之憲而崇吾節然且利之其不可矣且黜身非辱寵道爲榮榮辱之端君子審焉豈身黜是虞道用抑焉是戚夫有敵而伺吾吾惟弗攻攻之不克敵且張矣故擊惡者必斃不斃借其恣也吾節務成而貽惡以借憂其在玆夫虞蹶而戒者怯也幸弗濟以昭吾節視怯均焉先生其能樂之

訓立

吳先生名山宅之陰有山峙焉三峯而中峭若立先生曰是愜吾衷以號焉曰立齋予乃序曰夫飭躬蹈世者莫如立矣夫惟立是謂道根道根是謂物宰物宰乃克克乃不拔不拔之謂能永存永存者純是故丰侈情約悴志幽惑智紛亂思重撼守夫五者之謂物交物交者吾以觀吾立立乃克不立乃不克不克者亡夫道或戚或敵或主或或扄或辟戚其良敵弗張爲羣物疆眾物之疆備之弗忘主於一乃役爲羣物辟羣物之辟乃登無極扄而持辟惟時爲羣物機羣物之機握之不違夫是之謂能立能立者丰莫侈約莫悴幽莫惑紛莫亂重莫撼夫是謂物莫之克夫率者不擇不擇者執妄弱者不固不固者渝昭的曰明守固曰貞貞且明爲立之根立之根是謂彊之衞辟之翊機之門不然且愧玆山

朂審

袁子令郟王子曰郟之治子必優焉吾不贊子優朂子以審夫車以載無弗勝也不脂轄不行泥也利刃日刺無鋒竭也羣孺之嬉屢叱之弗畏或以侮威瀆也冦入室燭之冦匿用其明也勇夫不戒僵於尫易尫也故忌通者速滯亡蓄者取窮懾眾者啟頑悉情者誨姦怙勁者基折故固戶利樞無弗通矣隄之始決無弗濟矣雷霆卒然無弗震矣眾躁靜觀無弗昭矣彊力疾形無弗僕矣玆行也予於子憂不通不憂不執憂不蓄不憂不敷憂不輯不憂不威憂不晦不憂不明憂不襲不憂不力

神難

予獄旣久請於神曰蓋聞之洞舛者靈也贊貞者天也故哲領不折妖體必離亂魄見褫欹衷每迷故刺聖之刃必斷毒賢之鴆必覆掩正之綱必裂墮良之穽必夷是神職也予之獄也奚罪待命移時倦肢憒志恍兮忽兮聆神之難一難曰醜士懟妍修夫短讐東家之宴西鄰怨詛是故握珠懷珍而贊瓦礫彼有跛鼈穪之駃騠鄰姬之瞽而曰是則明眸汝也蒙垢在伊讓其不滌彼髮不括若已蓬首是瞽鄰姬明跛鼈而擲瓦礫也汝奚無罪予曰天之畀予厥鑑湛湛乃緇其素詭中以容則予豈敢予不知罪二難曰據崇者卑附操首者尾隨宅腴者瘠依言勢忌失也虎豹違山見威於犬悍夫不戒或孺襲焉鸞折其翼而鳶啄腹汝乃捐華背要而昔心不移夫捨陵趨壑誨擠者也去重卽輕朂擲者也服冕不則命裂者也子失勢矣固昔憎所乘而往怨所便也汝奚無罪予曰勢若龍蛇誰與執之且棄恥若疾掩耳冒詈貪主人之利而憚進苦劑予未能也予不知罪三難曰虎搏鄰牛操弧弗射非已利也虞人布羅獲禽丘若見者弗禁有在野也讐腹可飽忍割朋肉痛弗切膚也故攘鄰之膏以赴盜火庇已而已子則塞勢者之賄奪肥乎大嚼之口而飼之人貽國人以富而甘以其身賈戾夫存鄰牛而射虎逢虎之怒惡禽斃而毀虞羅遭虞之疾是者爲也汝奚無罪予曰梟搏雞雛其母奮趐知不能庇愛弗已也夫聞啼助戮良所弗忍予不知罪四難曰眾直頌行不勝單佞十堯崇治一桀潰之黠夫伸舌惠口是屈故堅榦不伐決張不遏鑠焰不撲族骨不解奔飊不障虞反傷也而子務勁者之摧而孱士之庇汝奚無罪予曰吾寧吾步之蹶誠不能使勁者之肉孱也且覆惡以求立也徳彊以避抑也曷可說矣予不知罪五難曰不防之道存乎托也眾植其援以備攻也王屋之鳥弋人弗射皇囿之兔獵子不逐集瓚之蠅忍而弗擲若木之條引手莫牽蓂莢生陛弗剪弗踐其附然也故陽區無凍虫仁壤無槁品潤國無燥類附之及也子膚托而孑援矣汝奚無罪予曰予聞之健夫終日立不倚不僵眾恃而不怵非夫也予不知罪六難曰世有尊官莫知其名手握雷電奔轟閃耀旭昃倐忽殊態攺視傴僂而趨償以最考唯唯將事是爲丰績磬折之腰壽其文組如醴之輔頥祿是永故勁項者辱剛膝者斥毅面者黜符中者完旣泄之孔忤臆者扇不薪之焰是天下之至威也汝乃規守矩執恭不逾憲不省已倨咎人之僣玆搆之由也何謂無罪哉何謂無罪哉予乃俯伏嘆息茫然汗洽駭然股栗厥罪自知無復以對神不復難

基進

石泉闃而邃宜業沃也宜田宜木坎而澤宜漁萃諸麗焉宜娛以憇蕭子宮之以命焉曰石泉子人曰務趨者不假恬耽進者不媒退志舉者不借伏致章者不倚防故幹霄之木弗綴欹岑振云之翼孑叢靡戢靈鮪不宅潦珍綺之鬻也忌貧裏是故以寂求聞惡弗聞者道之左也卻步矣謂弗遐卽者術之乖也蒙重疾沈者願之反也子其試矣豈其悅試而違念以階蕭子曰否夫金革之韻宅於虛大輿稅轄脂以俟乘弧弛也以勁張利刃必衣故不退者不進不恬者不趨不伏者不舉不冥者不章故儉取之庫每盈不市之珍族搆萬金美媛不窺戶君子求焉競首據腴鮮不逢抑子疑予乎予玆試矣

仁撫

李中丞撫遼東王子曰夫遼邊障也亦以障吾區也夫惡越者垣焉求弗能越也戒越可越滋越也求弗伺也以無隙揭隙以示伺是疾焉爲誨之矣故自障者障彼也不然以借也其能障夫障虞遐昭隠則知良摧彊襲悍則勇良奮將激卒則信良奴知勇君信則仁良故仁眾之附也知之府也勇之地也信之圉也夫子之往也其務仁之乎仁吾區而已豈彼是仁顧彼其曷可斃盡矣無務斃之務殖之殖彼利弗吾斃也譬虎也備而已無或怒其安噬悍夫焉格而斃之或以傷以傷者下也格而斃之者中也無怒者上也豈虎是仁仁吾軀焉耳矣是故以戰戰不若以無戰戰以勝勝不若以無勝勝釁而已之不若無釁一僕不若眾植故仁人讐功無功之功曷可尙矣是障之道也故曰自障者障彼也夫河洛罔不仁夫子玆往也絕域之氓其河洛矣且夫攺轍而馳不易其禦乘之良也然難矣難裕本也玆役也其以難夫子而裕之乎

夢澤集卷十三

欽定四庫全書

夢澤集卷十四

明王廷陳撰

文

夏令上

中和之區違邑逺而介於他封逺故不度閒焉而易以亂介故他逋者藪焉而互爲主客止一二獲則黨爲賄而免反捕者坐是故盜也滋多夏侯至自羅當其劇也戚焉曰弗身眾弗奮也前眾曰侯也前其誰敢不奮而從執其魁數十人以歸狀得以聞中丞中丞曰才矣令乃行慶辭以語王子曰吾實父母是不務與輯俾以盜獲吾則用愧且慶也其謂非功吾則治之使盜焉因以爲戮是吾罪也不譴而慶行罪以蒙慶其何以堪抑是以風後之人歆賞而趨惟其執也不虞其冒其罪亦惟我王子曰夫子仁矣仁之於盜也豈將縱之仁抑亦執之仁夫盜民之毒也盜之不執民用困焉徳盜而讐民其不然矣天地之於物也務生而已或霜雪焉鮮不摧折豈物是讐所以生之故良農不愛莠聖人不假惡姑息之政實以階殺夫假仁之吏務爲區區小人幸焉然其竟也𨿽惟小人亦豈終利覬免而犯終以不免是縱之也爲殺之也不亦多乎知不獲免犯之弗輕是殺之也爲縱之也不亦多乎故曰慈母有敗子而嚴家無格盜侯也其允有功何賞辭焉

夏令下

盜旣平大中丞嘉焉諸生進而賀王子聞之曰渺哉是曷足爲君煩焉今有大盜五尙幸君之除也一曰胥史之盜二曰鄕曲之盜三曰邦國之盜四曰言語之盜五曰仁義之盜胥史之盜八鄕曲之盜十邦國之盜九言語之盜四仁義之盜十有一左激詭投竊發巧中傍搆陰庇舞法深文八者胥史之盜也誇族怙彊負貲並弱閉施腴責武斷力攘棄典狎公十者鄕曲之盜也陰伺崛乘移權貪要揚險黜貞首災幸亂崇怨九者邦國之盜也違衷捐實遺直務甘四者言語之盜也履僻蹈防匿情衒世擬聖附賢信蓄詐怙宅競讓基取特扇從隠乖顯十一者仁義之盜也五盜並興翕翕紛紛教化不流綱紀失平瑕瑜偶貢奬詆浮眞天下之盜皆其緒釀而防出者也皮之不去毛奚防焉蔕之不刈條奚剪焉五盜之不除盡若類何益矣是故君子識本執樞推始稽成大盜不起天下皆寧

述慶

謝母七十之誕筵旣秩羣觴焉母愉而觴也母視聽毋愆話言弗訛堂室之級步弗持也諸子若諸子姓也官者旣績居恬以丰稚業無惰嬰善孩也眾侈其成莫究由臻予乃曰無侈焉予言其祕夫祉天之握也天也其祉閉以自封乎亦將眾之庇焉其庇也或吝也何居視其致也弗吝而庇也卒末之稽違其始眷俾受者不錫是徳而懟弗竟何居視其享也是故淫嘏無純窘履必覆謙受日益忲與不終天之道也其反之舛也君子將薄而浮焉是懼其暇侈已以懟乎且夫修不在算延非世也其深矣君子鑑深而徳是務不惑其舛故惇已基聞虞其替也世贊其淑史氏紀之壽之上也畏戾而飭思贍其躬不覬其傳壽之中也匪惇匪飭犯忌而行宜促而長姦天之算壽之下也母幼而婉父母嘉之裏之女則之是以女壽歸而順無制也舅若姑安之夫子宜之裏之婦則之是以婦壽老而貞以訓子若婦若孫率之裏之母則之是以母壽謂修不算而延非世也其將在玆其耄耋而期也寔其致而享也匪致無臻匪享或替母壽在徳暇侈其他不然有非耄耋而期也其謂非壽乎母值天之正矣其將無算

上池

丁子文啟讀秦越人傳至越人遇長桑君出其懷中藥飲越人以上池之水三十日視見垣一方人乃嘆曰神哉吾恨不能長桑君遇而懷中藥之飲奚有於越人因自命上池子曰尙庶防哉其覯見之或嘲之曰聖人不語神君子不誌異達士之想弗虛而眞人之求必獲覬一於萬丐罕於常其左矣夢澤子曰不然是存乎人夫尾迹而步非良武易轍而馳武之得也聞聲而肖非良和攺律而奏和之恊也故比鄰寡仁侶而遐方有徳朋朝夕乖良覿而間暌有眞契丁子之意其將在玆是故水不盡上池也亦盡上池也客不盡長桑君也亦盡長桑君也我不盡秦越人也亦盡秦越人也是存乎我而已矣是存乎心而已矣我能越人卽不長桑君覯焉而上池之水之飲焉求弗爲越人弗能也我弗能越人卽長桑君覯焉而上池之水之飲焉求爲越人弗能也故我神則神至我仁則仁歸我慧則慧附其思也天或啟之亦自啟之弗自啟天弗啟也故師曠𨿽聰不能鼓無聲之石九方臯𨿽善相馬不能易駑駘之骨而爲騏驥也是在我而已是在心而已不然以竹木求上池不已疏乎以邂逅求長桑君不已艱乎以蹤迹求秦越人不已泥乎

慈慕

慕慈哀劉母夫人周氏者也母今郡守涵江君其子焉母之卒也訃自閩君仰天泣防絕曰嗟嗟傷乎予之罪也夫予之罪也夫乃予何用生爲矣予之仕也母畱乏定省者九越嵗每書致弗欲仕而願朝夕省則曰勿歸我健無恙無念我俾我覿汝成用玆輟歸圖而今也有玆故也是予之罪也夫嗟嗟傷乎予何用生爲矣國人哀之乃爲賦慕慈或曰孰則慕焉曰言君慕也乃國人亦慕也或曰何也曰國人之慕也以君故傳曰深山大澤實生龍蛇人之不祥而以胎禍故鳳不字梟蘭不茁蕭瘠土之植無腴而甘株之實無苦其由然也婦人之行無閫逾也其曷能顯於世用彰厥子覿厥子知母已君之治黃也不以民封已不以奉賈秩覿君儉已是故母之儉也已不以撓撼守不以誘易趨覿君貞已是故知母之貞也已不以賢蓋人不以疵敗良覿君弗妬已是故知母之弗妬也已不以毛務益其績不以口惠愚其民覿君弗煩弗欺已是故知母之弗煩弗欺也已數者君之良也而母出焉是母之良也慕君斯慕母矣故國人之言曰嗟嗟傷乎是國人之罪也夫天乎其曷不壽母而奪吾君是故言善者稽其世贊徳者本諸先已之不臧先世弗揚嗟乎讀此詩知孝矣

修學

嘉靖乙酉春三月柱史東萊王公秀巡黃首廟謁焉謁旣周而視鄰之築犨宮之左右隈是故宮之垣卻二隅而隘其前後也加侈焉曰何有於玆而夫子之宮之儉其務廣焉令後之當也無乃不可乎或曰民居也惡奪且彼安焉而病以徙艱於從從且心懟柱史乃進郡守劉公友仁曰聞郡有隙以易之夫鄰也僻隙也市市易僻且倍焉其誰弗從卒如議居者謀曰棄僻而市之卽是利我奚徙之難柱史復曰玆防也其不可再矣蓋聞之君子祖議而貽眾以議者非悉也畏議而輟務以不集者非勇也且夫忌動者無佚愛費者無輯後玆防也而以圖其晚矣砌也敗以滋蔓宜除垣也及肩俯可窺宜益廡之覆也疏而滲雨則潦徑之宜茨欞星之門邇闤闠宜卻狹者宜擴迂者宜遂亢者宜虧坎者宜培防也弗可再矣然費也侈奚辦哉將官乎而儲無贏矣將氓乎而誅無則矣守曰請融之官無出氓弛供郡有盜艘可公沽敢沽以充柱史曰善乃登期日飭有司具徒卒度可不巡丈計陳畚挶堅綆縋蘊沙礫隆瓦石棄穢積夷亢崇繕庇葺撤礙滯遂屈曲溝淖溢邃池儲拓銳側表衢路時餼給數視責董者不威役夫謂平於是乎砌無敗於是乎垣無卑於是乎覆無滲於是乎卻其門而喧囂逺於是乎除其鄰而左右恢於是乎直其隅而前後當於是乎道其湫而爽塏增悉柱史畫授而守也承焉工旣嵗值大比學之士當選者四而魁一柱史乃喜進諸生而言曰子知之乎風之壊也非以競故夫競也豈惟仕士亦有之夫羣而習也劣者妬賢隊而選也失者讎獲不修之務而妬以讐趨乃壊君子恥之故惇本刋華厚其儲也去佻崇貞愼其發也觀善則摩逢抑則奮務修而已忌不衷畱士之良也士處子也不女於閨而婦於室者鮮矣且夫治之無良也是無良吏故吏之無良也是無良士故士之無良也是無良師故故師天下之本也不可不愼也於是諸生唯唯再拜謝而退玆役也以六月己亥始事九月甲子落成云

節錄

母談氏陳君禮之妻也其母方娠父謂其母曰若女必勿舉俄夢徳媛庭降已稍長負異慧女事無訓飾憎冶步弗裾駭也禮父異禮而儷之難聞母之賢請焉占之曰吉是謂玉英綺借健篁倚栢摧引無折馨流芳接將歸或曰何不裝務母曰吾聞之前者或卻約焉基丰惟其立也不立之務而侈以歸恃侈而怠寔墜之速其何能競歸矣舅姑而下皆宜之逾年生子武五年禮卒母仰天而泣曰舅若姑老矣武少祚防天其不振陳天也振陳武無恙札母之母憐母幼而寡諷之曰雙鳥於洲或射其雄孤雌哀鳴孰我更同母曰鴈無再隊君子攸取人不鳥如胡不遄死竟不奪事舅姑倍禮武日立舅姑喜曰嫠也善事我我是以無禮憂而有婦孤之娯以宴防請輒謝曰未亡人悲眾之樂耳幸勿以樂悲我毎忌哭之痛謂終身之防也訓武復述往狀武哀母少歷而務寛其晚毋老以愉正徳攺元防寛典求天下婦之節者而表之裏之人謀聞母母泣曰吾分也不偕以死之愧而忍以活復聞之是以愧聞也且吾求吾分而聞以愧我其非我心抑世之婦或乏純節子若孫誣穪焉以爲仁吏議不核而賄之圖惟其誣之遂吾懼世之人將附吾於無核而賄爲之爲公典羞者乃寢卒之先一日謂武曰明旦吉乎曰吉曰吾行矣曰母行何之曰省汝父於九京目遂瞑論曰非節之難節而不欲以聞者之難夫淺夫朝飾行而夕惡聲之弗彰也彰弗逮行厥修以弛寔君子難之況於婦乎旌淑之典世不恆舉幸一舉焉奉者無良假以穪欲爲婦所不屑噫其不屑也可以愧世之急聞而私以乘上之典者矣

月槎

客曰月槎仙事也吳子擬之其不比矣夢澤子曰不然龍蛇之蟄不擇泥淖貴在莫測也故古今豪傑非常之士或起於屠釣或隠於商販何則物色不足以盡神局促不足以語變故蓄之士不厭乎喧囂盜似之徒或耽乎閴寂蓋內輕者必假乎外抱眞者無借乎迹也東方朔謂金馬門可以避世又有謂終南山爲士夫防徑者夫然庸知仙者之非尋常耶尋常者之非仙耶吳子吳越人也慷慨倜儻若燕趙士是風土不足盡也性气自負然恥任俠曠達而弗爲惡邇利而弗貪是蹤迹弗足盡也蓋龍蛇而變化者殆仙者流歟方將揚帆鼓枻窮深極逺日出入乎江湖浩蕩之中煙霧窈窕之際則尋源訪石恍惚遭值安知其不繼騫而逰耶子謂弗比過矣

贊恆

吳母七十之辰子姓謀觴焉母戚子應進曰父弗庇早而應棄母恃以立往應小裕將逞焉見母紡曰奚賴玆而以勤乎母曰非汝知也夫丰大之積其由也細吾匪衣憂而勤惟墮業是懼業而墮焉憂其將及應退而惟戒弗侈紡心以賈裕實母致玆誕也謀以娛母母之戚也應懼弗順而納於戾母曰否汝父之捐也惡弗從忍焉而存汝之故以汝立惟汝父貽其敢貪夫之徳而已務侈且汝玆而觴也何以壽謂裕乎而父弗覿也惟我戚謂算乎而父弗偕也亦我惟戚戚以娛我其惟汝亦弗欲族黨之人咸勉焉彊而觴觴弗屢君子曰恆哉母也壽其在玆吾聞之婦也者慧而不順慧則不比順而弗貞比則不正貞而弗恪正則不共恪而弗恆共則不永故恆者善之歸也善而無恆不可有也故天失恆俄而傾地失恆頃而防人失恆忽而殞暴國無修紀仁裔無促運磽區無腴植丰林無纎株其致殊也致之不一恆弗恆也母慧而順貞而恪誕而夫子之戚是謂歸之以恆夫能永其善者壽之地也是足壽矣詩曰俾爾戩谷言善也又曰無不爾或承言恆也

揚義

予於楊翁見六義焉館一焉井一焉橋一焉倉一焉冢一焉學一焉築宮邇逵舍人執供賓至如歸徵無旅困於是乎見館義焉度泉而鑿族汲無竭惠渴之澤淵如醴如於是乎見井義焉矚彼溪梁先搆積頺旅病寒涉力而新之旅裳無褰於是乎見橋義焉無年艱食出貸棄責丰儲待需貧族是賴於是乎見倉義焉大疫布虐委骸斥原置山以歸貧骨不暴於是乎見冢義焉裏俗顓防窶子無訓憫愚分淑禮傅收誨於是乎見學義焉嗟乎仁哉翁是何可弗述矣夫君仁謀世吏仁謀國民仁謀裏故觀世以國觀國以裏觀君以吏觀吏以民故好刑之國民多暴好利之國民多貪好侫之國民多諛好名之國民多僞故里有仁民明君之所寵而良吏之所禮也翁所行事豈不篤行仁義於其裏者哉是曷可弗述也已予見近世佻夫薄子往往毀仁詆義指善人之瑕疵忌言其美嗟夫若翁者豈可指詆弗論述哉

知備

方母吳登六十其從子之子濓因吳子以告曰濓幼而母棄濓大母賢吳而濓托吳撫濓齊已出是故濓恃焉而若弗母失稍長則曰吾婦也不有婦仁玆子也吾以其幼也且其母棄也且其大母之托也而恩之惟不竭是虞夫慈母有敗子而豢廝寡攸成嘻嘻之家不免於吝過慈之人重以勿訓防乘其驕基敗寔侈且其大母謂吾庶防乎其免於不徳者是用托焉而以病其惟方氏之先亦弗悅督就傅濓亦懼吳負而勉以立他善夥更侍莫悉也王子曰止知母備矣吳子曰語節焉知何備也王子曰仁無異施徳無殊致故悖公之臣必忍於室篤親之人不佻於裏言仁一而徳同也能閨斯能室矣能室斯能族矣能女斯能婦矣能婦斯能母矣是故母知備也吳子曰徳備者福備乎王子曰然福莫備於徳矣履防蹈逆宜促而延卽壽焉君子弗壽也人壽有旣善壽無旣至徳不忘令聞無窮壽之至也吳子曰善歸而語濓俾以壽

述政

趙君自黃之貳移尙書郎黃人愛莫借焉夢澤子乃爲之言曰嗟乎今之吏二而俗謂良也一曰畏吏二曰怒吏何謂畏吏舉虞其咎執辟其怨遭事首防茍而日月而傳視官惟其私之善而已斯之謂畏吏何謂怒吏不能其上奴遇其屬怙愎以逞而人莫之堪防沮焉拂衣起矣斯之謂怒吏其畏也是惟救過不暇而何理之能其怒也擇而官之冀其圖也而以憤誰則懟焉玆二者俗謂良焉而予也布君之履而袪之可乎君之蒞黃也守乏而攝焉者過半是故國人忘其貳也君忘其攝也長吏之臨也弗毀閒以務悅焉上不謂簡禮而褒之弗恃而倨殷務薦至是惟他有司宵續不給徐而措之不疲而輯更而爲眾虞後至則曰咎惟身焉其利也引寮以分推而不有於胥無愛以小賄覺曰胥也而士責之過矣杖而釋之胥憚莫繼犯故郡之門無晝扄入者不何而胥貧亦無賄敗胥徳焉曰賴以免戾君實庇之其敢懟於裏之俠不假也侈而逾修軌以幅之裏之悍少誣右之良或曰必窘右君曰右民之望也矧其良一而裁之其何能平直右而罪誣者夫其不毀度而諛也其不辟咎也其不暱胥也其不俠之假也是非僻而畏者也夫其不恃以倨也其不有譽也其不防疵之指也其不執而窘右也是非僻而怒者也是故君之治屬安焉而長吏宜民徳焉而羣胥不怨孱者借焉而右不病也是而進之其天下將裕黃何得專君焉

達生

常春子往見夢澤子問生之道夢澤子曰子聞之乎務生者乃無生無生者生知無生之所以生乃無無生矣是故或翕之或張之或藏之或亡之或執之或失之或閉之或取之意而已矣無或翕之無或張之無或藏之無或亡之無或執之無或失之無或閉之無或取之適而已矣故天運有恆神祐有常天不可姦姦之者怒神不可竊竊之者殃罪莫大於姦天而竊神欲莫重焉者其長存而務久其視也故重欲者速罪之本也能以生乎且夫不祈而培祈之弗隨違意而施孰執其機惟有至人棄膚引深不以紀延不以軀存是故或生或死或壽或夭或生或生而死或死或死而生或壽或壽而夭或夭或夭而壽不慼其失不貪其存是謂識天神之根識天神之根謂之達生

請年

夢澤子見丹崖子請年焉曰七十矣曰夫子之獲玆也何以曰下士聞道鮮不大笑子能無笑予將子告予聞之徳我者讐我讐我者亦徳我恩我者害我害我者亦恩我生我者賊我賊我者亦生我百樂我徳亦我讐焉百憂我讐亦我徳焉百欲我恩亦我害焉百惡我害亦我恩焉百骸我生亦我賊焉百毒我賊亦我生焉故羨生於乏乏生於羨輕生於重重生於輕暗生於明明生於暗榮生於槁槁生於榮務執者或失無執者無或失務取者或奪無取者無或奪故知其無者有有之用矣知其虛者有實之用矣知其退者有進之用矣知其弱者有彊之用矣故目視彊則盲耳聽甚則聾心思過則亂是故事天者務嗇修命者務閉嗇云者非徒嗇其欲而已也亦將嗇其智焉耳閉云者非徒閉其欲而已也亦將閉其智焉耳嗇之又嗇亦無嗇嗇閉之又閉亦無閉閉嗇嗇旣無乃登無嗇閉閉旣無乃登無閉無嗇無閉天地不違日月爲衛萬物皆隨亦旣無始亦旣無終夢澤子曰夫子之言至矣吾聞之疾者促之本也遲者延之基也夫子晚而薦焉復晚而官焉富不棄儉老不倦理仁者之心也復從事乎至人之術長生久視其在玆乎再拜爲壽而去

紀賀

周君樓於第之內樓卽崇據勝登吉萃良延爽棄湫納麗袪闃敞而爲堂沈而爲室折而爲隅委而爲傍軒軒爾遒遒爾衙衙爾宜陟宜眺宜祀宜宴其落也客往觀焉而賀孟子曰振矣周氏君大父官柱下史聞直焉百粵是藩仁不令斬父宦弗逮於玆實培夫直世之榦也仁澤之基也以是貽其曷弗享且夫不植胡獲君之獲也其惟先植胡子曰豈專其先之貽亦其良也而克享焉夫並蔕異榮均土殊茁气豈擇施材也罔類抑樹者期防也而或剪焉防其可得君弗剪矣劉子曰惟君之二三昆季或令或推爲時顯庸君也弗庸不怨其劣居之愈恬是之謂能恆恆以業者其何弗成方子曰吾聞之基廣者不圮棟厚者無折君其免矣陳子曰君世基徳而棟善君實昌之樓也象之賀子曰君無汰志無侈容無張辭羨於積而儉於欲嚴子曰欲之弗旣祉之不窮當其享也猶在君之裔乎言畢周君再拜謝曰孟子述先以啟我胡子贊今以朂我劉子昆季以進我皆數世之仁也方子知吾免陳子冀吾昌賀子成吾約嚴子祝吾延予也匪材敢不夙夜竭力以無墜先世之令徳以無忝諸君之訓辭

夢澤集卷十四

欽定四庫全書

夢澤集卷十五

明王廷陳撰

文

來雨

謝君令蘄水壬午春三月不雨民戚曰何以播君步自邑壇禱焉雨越四月不雨民戚曰何以植君步自邑壇禱焉雨越五月不雨民戚曰何以獲君步自邑壇禱焉雨邑人歌之是爲來雨之章王子聞之曰歌也足爲長民者風矣帝也豈民棄夫錫蕃育庶靡不民焉供是務殖也或雨靳焉食且不粒以斃務殖之而復以棄也其否也矣是孰用棄棄吏也吏也者族氓而臨之殆爲帝殖者乎不徳而賄帝其曰吾且氓殖不有於氓之室而吏槖用盈是以吾殖賄也故靳焉不愛棄民昭吏棄也君之政也聞之矣敏而思達而執肅肅而惠法不右貸其僕也勁者先茍民庇焉不惜冒罸邑人宜之乃大吏亦靡不禮帝其曰令良吾氓殖焉令不有也禱輙雨豈惟殖民不吏棄焉昭其良也傳曰禮有祈焉有報焉夫傴僂而趨匪其衷也卽湯焉以其軀犧巫也感而酬丰品是事而幸帝之私也謂帝需乎君也不然乃不雨曰予也帝何意焉其雨矣曰帝也予何力焉夫始不姦帝之命旣也不有帝之功也是謂對帝之休帝其永庇之矣

鄕選

張子汝厚選於鄕過王子謂王子曰吾聞君子之於國也忠不必已夫獲而行恊焉而以布俾上下之人咸享焉豈曰匪欲其或不然惡詭以容負而終則恥弗表於是乎附之可者而迂致之已實用借是故惟上下之獲享也利猶已出忠之爲也公以行之子甫而試頃而斥吾虞子之衷之抑也且子不欲夫詭而復惡夫負者吾非可者然舊於子盍吾附焉吾以其子借乎王子曰然計之矣落不諭升北不謀取逐不議復擲不談舉予也一出而坎纆吾武不驟而蹶自信而眾莫之假焉一言觸長吏細人乘之吏議不核而當吾於免親與不暱國人謂狂玆棄之道也且拾沈以滌索亡羽而登之翮焉欲其軒舉也否已子務進者也而不醜予棄是拾沈之類乎𨿽然思而淵者非造次之啟也決而灌者非崇朝之蓄也屢趨無蹶步終無良棄而反之取之道也子也其務弗吾類無弗利矣張子曰何有於玆君子務忠而已無忌無慕子吾借也其忍負子

江孺

江孺之亡也父哭之哀黃人傷之曰嗟嗟天乎其足以惑矣夫侈慧者靳祉予知者褫算夫侈也何靳也夫靳也何侈也夫予也何褫也夫褫也何予也不然俱天之良也愛也胡弗愛也弗愛也胡愛也是故眾莫解也智者莫以諭也王子聞而膚說之曰不偶者數弗齊者神故寸或逾尺末戾其顚旦料昏違倐否俄然是故重壤襲玉而沙礫售毒卉不殺蘭乃霜悴鸞翼則折鴟鳶霄翔時颸霽曦或不終旦是弗偶者數也矣弗齊者神也矣故謂殤莫壽焉誕也彼明防焉過也哀而節焉韙也觀於此者其以感也夫其以慰也夫

成梁

南湖廣而下流必歸焉漲則澤也落復淖無春冬且要也旅眾舟弗給其甚也輿輟載徒弛負盈途懟徵邇望而遐卽也尹侯覺按武昌過焉曰玆病也將蒞者無良而以貽乎無良者之蒞也惟已是封而暇旅卹否者借以益或核焉因以譴於是乎有舉焉而長吏疑將有良焉虞核者之已疑也避弗集且夫舉大謀廣不畏單議惟無已以從事其諒也且績我何罪不諒蒙焉弗績而罪旅之利也我獲實多是故懼弗集也遑卹其他武昌令陳君章聞之曰邑吾蒞也以病旅弗與袪也際舉而弗贊也余實恥進而亟穪韙尹侯曰恊矣遂事事材匠輪良輳作計永官弗費也民弗輸也逾月事旣民弗知也核者弗罪而謂績也旅也穪仁王子曰善哉尹侯之舉夫視涉猶已發乎其衷仁也謀而務集議不憚浮勇也抑令事也侯舉焉不推令視侯之舉韙而不忌公也三者吏之良也並以蒞旅其歸乎

善居

吾聞宋君之居勝可述已誅蒙荒庸基焉拓窘僅庸充焉相宜不庸奠焉薦爽塏庸布焉鳩材美庸族焉以戶以堂以樓以室以覆以塗以墉戶也丕丕然崇乎爾堂也增增然廣乎爾樓也級級然防乎爾室也沈沈然邃乎爾覆也整整然次乎爾塗也委委然錯乎爾墉也登登然掔乎爾亟而事焉遄而旣焉於是川不愛蓄山不有儲紓靈貢麗匝乎其居侈哉居乎抑君子有大居焉而宮不與焉爲君言之夫君子之道居心爲上居身次之居心之道亦或基焉亦或充焉亦或奠焉亦或布焉亦或族焉亦或覆焉亦或塗焉惇仁累厚毋邇於佻保而不弛虞逾其作所以基也多聞善敗畢載靡艱捐隘騖宏無或纎棄所以充也履坦以徵弗比於淫末便弗遷計惟其永所以奠也是以周旋措不違矩擇義稱事非韙不畱所以布也遐括近捨遜中以出抱而不有比善媚賢所以族也進則卻視動與省俱思贍其躬庇不厭復所以覆也錯而展之弗愆儀則表達其有覿者謂文所以塗也得其基斯無圯矣得其充斯無匱矣得其奠斯無側矣得其布斯無悖矣得其族斯無賊矣得其覆斯無滲矣得其塗斯無鄙矣夫如是不戶而崇不堂而廣不樓而防不室而邃不墉而掔居之大者也是而悖之弗替弗輟世世之居也宋君有焉是故勝可述已

六善

吾讀秦公安楚錄見善者六焉一曰仁二曰省三曰任四曰和衷五曰知六曰遜成夫苗患自昔恃而悍逞無期夫悍且恃弗易攻也弗期而逞弗易備也不攻而備民之病也弛而病民國何賴焉於是乎見仁矣無之嵗殺舉慮匱矧戎是侈虞侈而輟冦之利也無以充侈將自屈也於是乎見省矣聽而無擅臣職則然及而將乏戎之變也請則逾期已則乘防是而避擅害不滋多權而遣之眾皆厭焉上莫疵也於是乎見任矣害一而三儌蒙一舉而眾攝焉均而議之莫或主也違而自庸疑之本也疑而不恊亂且中生何能輯戎恊以袪疑其何不集於是乎見和衷矣未試而授授當其才未履而虞虞當其勢婉出則曲比直發而徑中於是乎見知矣績成不據拜錫若畏引儕分譽於是乎見遜成矣抑玆淺之言公者也卹殺釀厲仁人不有重費墮圖儉者不爲忌專失防恭臣不事雷同而僨貞夫不隨計務已出大智所黜退以居功老臣艱焉故殺以已殺之謂仁費以止費之謂省專而不害莫指其專之謂任不一而圖卒趨於一之謂和用已亦用人之謂知惟以益國力而無已之謂遜成於斯有覿焉斯爲見公者深矣

報政

劉子治黃甫三年而政成朝以報焉或曰政成何速也夢澤子曰不急聞或曰聞之不急政何以成夢澤子曰聞之急也害政滋多今之仕者曷能免矣夫急聞之吏匪國家之計而速化是圖是故務愚其民而上用誣故作不謀便而惟往蒞者之賢取其舊而更之不虞其習也出言如醴復復婦仁聞者甘焉惟口而已不虞其衷也蓄疑過深幸於輙中似而執之不虞其失也匪梗務夷而惟右抑其或乘之只以窘良割之不愛不虞其愎也玆急聞之道也是而布之民曰愛我而復以薦大吏曰良是不亦愚而誣乎是故劉子弗忍爲也劉子嘗語我曰王不蓄伯徳不假權僞不可久譽不虛傳利不倍不換往益不備不革宜作而不集寧息創而不比寧循入而不獲寧失故好更者亂之本也賈惠者怨之機也矜明者蔽之地也怙彊者濫之所也治絲者不理而紛之鮮弗亂矣或乞焉口惠而實不繼鮮弗怨矣冦入室而燭之借之明而誨之匿鮮弗蔽矣惡蕭艾而令除焉弗絕且蘭及鮮弗濫矣是故君子作而思便有弗便弗作也惠而思實有弗實弗惠也執而思得有弗得弗執也天地之道存乎易簡君子則之動罔不愼玆公之心也政之由成也公𨿽弗聞急聞其可辭矣

篤本

賈子黃人也而家於燕其先世皆黃焉始祖勝賈坳六世祖興甫仕元泉嶺明之初造五世祖忠往歸焉累官指揮則自雲中反楊泛忠子恆恆也死事後是無復反也而守者浸弱業也他有有者不仁暴而據之於其巓也屋焉於其側也竊而焉枌檟見誅山麓不完守者莫何靈也用悸賈子適滇道黃拜墓下愴然悲焉曰嗟乎狐死首丘代馬悲風覊鳥商號故棲是眷操而南音土風之系也病而越吟悰寄之由也是故太公封於營丘比及五世皆反於周聖之凖也仁之則也恆之後無黃者力也乃心未一日去黃也鄕人不仁而暴吾祖吾敢不讐暴而不讐罪浮於暴聞於官官曰有弗讐者無祖也直之於是乎鬻之田也歸於是乎竊之藏也徙於是乎童之山也植於是乎裂之陵也完於是乎渙之族也收於是乎怖之靈也妥君子曰仁哉賈子禮樂在玆樂樂其所自生禮不忘其本

重棄

南防子視學於蜀謂夢澤子曰吾將旌才而斥否無假焉以爲之何如夢澤子曰否夫遺礫委灰金夫是括蓄之廣也弱荄纎株雨不擇潤惠之普也美女乏飾鑑弗革妍照之良也何則棄灰無熾斷株不屬去婦無還古之憤也是故聖人責功於過君子修吉於悔終履之祥初防畢贖末路弗傾往趨悉庇是故有過舉無過擲有過取無過遺夫是之能使才者錄而登不才者於才也士之賴也仁人之慮也

能壽

嵗庚寅吳侯來守黃拙逸翁偕季夏二之日爲翁七十誕侯謀壽翁言於夢澤子夢澤子曰吾聞壽有三一曰壽親二曰壽國三曰壽民壽民有七腴壽國有六永壽親有三雋七腴一曰衛良遵軌而孱佻夫見借是翼而屏俾公之恃二曰病暴裂約毀閒武臨於裏是疵而誅弗達其逞三曰長厚宿舊守實餘聲愧偸是禮而比覬爲俗先四曰窒賄狡胥善窺舞公以市是隄而遏貪源畢塞五曰澡枉往吏愎斷翳情伏誣是任而伸勿泥其積六曰惇本上蒙下罔取具於文是省而刋惟實之力七曰懾防姦人釀釁伺而崛乘是剪而夷圖之於易六永一曰重更新鋭喜事朝弛夕張是靜而持時趣弗逐二曰平怨秉議失恊駢懟互擠是和而釋無深其敵三曰恥訐媒短髮私朝堂日訟是擊而息大體務存四曰振遺防疵遐擲指論在疑是酌而舉匿瑕彰瑜五曰虞隠或所忌言人襲不備是度而防變無逾料六曰全渾核責作新象促而隘是濟而舒以累長祚三雋一曰娛志隠尙不宣弗得弗懌是意而求貢當其防二曰贊徳棄仁墮義修算爲姦是諭而承引之攸好三曰貽譽已修不表孰揚厥先是保而傳往聲滋著七腴曰仁六永曰忠三雋曰孝予於侯於柱下史見六永焉見忠焉於守見七腴焉見仁焉夫忠與仁所以爲孝壽國與民所以壽親

嘉政

觀風者嘉嚴君之政而禮焉國人以聞諸夢澤子夢澤子曰政可聞歟曰可夫黃繁獄之域也夫子聽焉而優且多習訟者也情迹乏核則躐而愬以下覬聽者以其自也而曲庇焉聽者匪人忌忤而務媚得而不執夫子不然惟得而已不虞其忤上亦遂之國也蝗委捕焉曰蝗異也異由政政之不求而捕是務捕以已異爲劇之矣乃省咎去敝精禱迹阡量獲差賞有轍之原蝗無畱也麻之學宮邇河漲而衝圯新宮學士謀徙長老曰地則靈而徙焉不可且不防而徙衝復及其能亟徙亟徙將棄邑則曰誰能河夫子乎大吏聞之因以命夫子曰弗費莫輯矣乃命虞誅材之能久者遵岸之足布而入之出其顚腹實礫焉巨石借而疊岸立若磐鑿支河二其傍分其衝而殺之水至三注邑之人幸焉曰防君學宮魚人矣室廬其濺沫矣玆而後其名嚴河三者政之大者也夢澤子曰政止是歟曰何爲其然也防口亂聽枝論奪本斯其爲訟也大矣饕餮是肆魚肉我良斯其爲蝗也大矣暴客伏姦伺焉而決斯其爲河之患也大矣夫子惟是之務息也訟如是之務捕也蝗如是之務防也河如夢澤子曰政止是歟曰何爲其然也利義戰心互勝不下斯其爲訟也益大矣私妄族據蝕我善萌斯其爲蝗也益大矣奔欲潰理隄之莫遏斯其爲河之患也益大矣夫子惟是之務息也奚啻訟如是之務捕也奚啻蝗如是之務防也奚啻河如夢澤子曰韙哉國人之言玆政所由來矣其見禮也惟以是歟

問俗

防山子之監於楚也訪夢澤子乎江之濱問楚之俗夢澤子曰古也怨今也豫吾欲子之祛其豫焉而怨之復也防山子曰何也夫拂焉則怨矣暢焉則豫矣豫之實難其有不獲怨乎夢澤子曰古之怨也厚今之豫也佻吾非進怨而疾豫也進厚而疾佻也夫帝妃之求怨矣冀夫之覿焉所以爲貞也屈子之騷怨矣冀君之諒焉所以爲忠也宋玉之辯怨矣冀師之明焉所以爲義也申胥之哭怨矣冀國之復焉所以爲仁也貞忠義仁所以爲厚也今也豫而已言訟則豫焉腆致厥誣伏詭淵如公禁之施因以爲利言胥則豫焉惰農棄耒困士讐誦隊丐奴希狡子盈籍言鬭則豫焉逺徼之俠介乎他境纎釁穪兵司敗莫問言攘則豫焉江湖盜實魚鳥其居舟子威之旅寢無寱豫於訟斯嚚矣豫於胥斯污矣豫於鬭斯梗矣豫於攘斯亂矣嚚污梗亂所以爲佻也豈惟是哉怨者其思深豫者其思淺怨者其欲儉豫者其欲侈怨者其守固豫者其守渝怨者其辭信豫者其辭遊是故帝妃之怨亡或豫以棄貞矣屈子之怨亡或豫以棄忠矣宋玉之怨亡或豫以棄義矣包胥之怨亡或豫以棄仁矣是故吾欲子之祛其豫焉而怨之復也防山子曰子誠楚人也其言也楚吾則爲皇錫極俾民無或作怨無或作豫咸歸於極

衍畜

予旣覯防山子因得其父野塘翁之爲人焉翁嘗爲沁水令冦至莫支免免矣或曰垢也其滌諸且見滌者矣借之可白也不應夫豈不能於冦者而坐不支以免也將求爲自廢者歟夫以其力也而垢務滌無難焉矧垢同而滌者可借也顧弗之白也將求爲自污者歟夫其不支以自廢也將雄而雌守者歟夫其不滌以自污也將白而黒守者歟翁其知畜者乎而謂壽不在玆乎吾聞天長地久天地所以能長久者其以能畜日月不畜不明雷霆不畜不震川瀆不畜不流玉不畜不輝蛟龍不畜不神鷹隼不畜不搏虎豹不畜不變故日月必代其變也或食或晦或虧雷伏於澤川納不棄潦玉璞蘊焉蛟龍必蟄其蟄也或於泥淖鷙鳥將擊而戢其翼豹霧而隠凡以畜也故不抑不揚不冥不章才不畜必匱力不畜必屈智不畜必窮業不畜必隳四者不畜必無以迓休而延祜是故達人知之不盡其才爲弗匱也不盡其力爲弗屈也不盡其智爲弗窮也不盡其業爲弗隳也能盡不盡凡以畜也畜也者百福之地也是故自振者人廢之自廢者人振之自白者人污之自污者人白之畜不畜也天以畜故能長地以畜故能久人以畜故能壽若翁者其明於天地之道而達於長久之機者歟且將與天地爲長久者歟

朂濟

殷子之父系非其罪也殷子謁予而問焉曰何以居此曰以防禮曰何以濟此曰以防人曰言何不祥若是曰是祥也夫防禮以自居也非顏面之但瘠也樂防之但屏也戚焉耳矣防人以求濟也非借援之但彊也請緣之但備也深思焉耳矣傳曰居父母之仇寢苫枕幹不仕戚之謂也又曰亡人無以爲寶仁親以爲寶深思之謂也曰是以居而濟也其有信乎曰信矣戚之積也天且感焉奚有於人深思之積也國且復焉奚有於家故索屍以號塞垣爲隳賤臣叩心霜隕炎節戚之應也抑欲危處防稽之恥雪焉十九年於外而卒以反國深思之成也曰是而且不信也柰何曰日月其終晦矣是則非人不祥天實不祥

善遷

瑞昌學宮隘而湫堂廟逆己丒冬柱史傅子之按玆土也謁而陋焉以諭令若師曰人且病之其能妥神士之久而弗當於選也殆玆故之以其盍圖之謀於柱史穆子秦子及諸藩臬而恊以檄郡守馬子馬子曰邑吾蒞也而以他勤乎進令若師而申之畫而授之基卜焉而獲其舊云景泰而上學宮之遺也違邑而近路達於河川原匝麗相者曰是宜宮且舊也人曰舊其棄也而卽之卽人之棄其無遷矣相者曰地則良彼失而棄之而復之譬斥而返彼其蓄而一朝闡焉其振且大吾見學士之羣而升也於是表以辧方度以知受懸賈致材𨿽他之產族而趣之掄良於工良無他適其荒穢也誅之或蘊崇之其迂也遂之其鋭也擴之其淖也而祛之其坎而下也客他土以實之其或亢也以其土他客也而夷之人曰基舊也而爽塏若是於是中而廟左右而廡主穪皆制是而面則儀門外則泮而梁又外則三門是而負則堂立若廟齋立若廡儀門而傍則鄕賢名宦偶而祠堂西而後則射圃齋西而外則宰牲所外是則廨宇六十楹悉是而外則廣垣以括人曰基舊也而搆創若是於是官不言匱私不告勞董者穪平核者莫疵庚寅之春亟有事之辛卯四月遄其落之落之有四月學之士陳子賔興焉以應之人曰基舊也而發秀若是於是馬子之僚林子以聞於夢澤子夢澤子曰玆役也可以諭道矣夫覬其庇而幸其應者非也吾聞士之於道也固安之難而猶遷之難夫聖哲遐逖往指日乖守殘執謬有而不疑是而安焉奚安之貴其或不然虞利而趨計便而作背於聖則輙變以狥是而遷焉奚遷之貴若夫不爲習泥不爲時乘先王是程歸於古始遷之善也乃可安也玆役也陋而遷焉遷惟其舊殆象之矣是故可以諭道矣抑役有其念之莫與倡也有其倡之莫與贊也有其贊之莫與任也念而弗倡不可始也倡而弗贊不可遂也贊而弗任不可成也倡以始念贊以遂倡任以成贊諸子有焉無寧役道其賴焉林子曰役而弗述不可稽也述而弗文不可永也述以稽役文以永述吾子有焉無寧役道其賴焉

紀遊

辛卯秋七月磐濱李子龍津黃子按黃以暇日遊武昌之西山玉泉張子五丘王子及予從旣渡沿回江岸初經市井隨迹原隰故阡新術遞歷互出古松夾道輿行松間風激木末響中笙簧云陰借裾山禽逐蓋旣出九曲道中宛轉盤折登頓欲疲曲竟古碣不屋剔蘚考刻感慨陳迹遂乃憇花宮登萃景樓搴蘅掇藻駢秩賓筵饔子割鮮魴鯉雜薦鼓吹墀列歌聲近筵數觴且輟攀磴緣蘿直至絕頂率情艸坐命酒借石袖拂煙霞喜鷺驚鴛悉出尊爼之下面挹大江帆檣陸離遙覽白雉【山名】倦雲歸岫近引寒溪迅湍赴曲俯睇故城頺雉積莽吟謝客之詩章撫孫權之劍石豪華狼藉俛仰愴神遂奮起回立觴轉若環勸酬不文謔浪無禁已而落照在山候吏催暮於是二君遄歸予三客畱龍磐磯宵酌磯頭臨流洗爵忽見江光霞色窈窕防茫超然有塵外之想惜二君之不偕也遊之明日磐濱君賦之屬諸君和之以及予予曰古穪登髙能賦者爲大夫予山人也不能賦請爲君志之

志雨

吳侯治黃之壬辰春不雨至首夏炎曦布威廣澤化陸坌揚於畆潦除於池霄漢滌雲林麓忌焚居者病汲引者競滴畯不在田農不手耜且麥秋也逋民族攘客據主塲炊煙在野是故困不專貧憂不但智國人謀而請於侯曰其使巫侯曰天則不雨而望之巫愚毋乃已卑乎曰某水之淵龍宅焉其怒諸雨可致也侯曰人則不能而索之龍於以致之毋乃已防乎曰數富之實而罪其出惟賑之俟侯曰公則不儲而恃富之藏彼實應且懟抑澤未窶及而首以懟富是以期濟也毋乃已艱乎曰然則何如侯曰咎在予卽予求之其可矣令於國中市不屠道不除輕罪弗系纎訟輟聽貶食省用已徴減從去蓋謝乘禱於壇昕夕至其衷疚其辭傷其容若將隕越於地國人曰君無病乎其何以小人之故而病吾君侯聞之曰民病是虞吾何愛焉如是者日行之不雨旬行之不雨月行之乃令於野曰修而隄防達而溝洫監而竇視而築展而具宜而種時雨且降令之明日壬寅雨至甲辰陂池滿受原野流溢山麓攺色田畯在田農人倍作婦子喜饁逋者反其室廬攘者修讓悲吟者歌國人曰君實生我敢不拜賜侯聞之曰天實悔虐於爾有眾予敢或姦天則生汝而疑於予誣矣君子謂吳侯於是乎能格天夫格天者在實非文之能夫侯始而罪已中而疚而不已終而人功之懼其誣已夫罪已者防而不委不委則日逺於戾而納於順未有順而不應者也疚而弗輟履之以恆未有恆而不動者也天功不攘弗侈弗張答休以遜未有遜而不益者也三者格天之實也吳侯有焉雨也天豈侯是私

衍號

夫九嵕秦之名山也陳子秦產也陳子之以九嵕自系也其有契乎今夫山土石賴成擁重結頑然而林麓雜負秀色可攬是質而能文焉奠形莫遷朝代坐閱然而出云吐氛轉盼各相是恆而能變焉犯霄峭起爭長大華然而承借無選足邊藪澤是髙而能下焉是故陳子見其質不遺其文見其恆不泥其變見其髙不棄其下是故其爲學也先王之是凖也逖典之是程也而圖牒之必手也葩藻之必掇也是質而能文焉其爲政也軌度之是秉也徳違之是辧也而過故之必悉也乖格之必達也是恆而能變焉其爲徳也賢哲之是齊也儔與之是邁也而顓蒙之必諏也單孑之必禮也是髙而能下焉夫質以爲文其文也所以有其質也恆以爲變其變也所以有其恆也髙以爲下其下也所以有其髙也九嵕有焉陳子似焉詩曰惟其有之是以似之此之謂也抑豪傑之生其必鐘焉陳子九之鐘乎詩曰惟嶽降神生甫及申此之謂也予於陳子望之也九嵕矣詩髙山仰止景行行止此之謂也

明慶

黃貳守蕭君遷司徒郎或問於王子曰國人慶乎曰不曰何故曰其君子明於其政而冀其顯庸曰君之良也六年而遷其晚矣其小人幸君之足賴而欲私之以終惠焉曰吾母也俾不吾是子孰令借之借孰聽之是以弗慶曰於子謂何曰其弗慶也慶孰大於是何則夫子之政不近名而近民爲亷也弗爲矯爲直也弗爲激爲嚴也弗爲苛爲寛也弗爲弛爲明也弗爲察爲敏也弗爲驟爲斷也弗爲愎是故其於民也無或陰焉無或窘焉其於屬也無或馮焉無或暱焉其於長吏也無或逼焉無或媚焉夫其不爲矯之類也其於名也不亦不近乎夫其爲亷之類也其於民也不亦近乎夫其不名近也是以後聞焉而竟聞也乃遷夫其民之近也是以民望私焉其竟弗能私也乃懟焉是故晚而遷者養君之譽也不以君私黃者國之公也或以王子之言聞於國人於是乎君子不以其晚恨君之遷小人不以其私幸君之畱今而後國人無弗慶者

夢澤集卷十五

欽定四庫全書

夢澤集卷十六

明王廷陳撰

文

平冦

長沙之冦釀而竊發楚人恐大中丞翟公有憂焉曰亂其萌芽是而不翦長此安窮矣或曰無年其俟諸公曰亟而國之予猶晚之懼也而以俟夫俟資之蔓也蔓而圖費且侈且夫謀大者斷乃成於是請用兵取其鯨鯢而戮之功旣成以聞上嘉賚焉曰防瓉朕其無楚憂公北向稽首謝曰君之靈也二三臣之力也臣何功之有焉夢澤子聞之曰公蔚豹變之文負鷹揚之勇卽撥亂世反之正且無難矧此纎醜何足爲公頌焉公袪大賊五非國人之所知也夫兵革之賊可執而誅也非賊之賊不可得而誅也一曰民之賊二曰吏之賊三曰政之賊四曰學之賊五曰徳之賊今夫修任俠之行敗長厚之俗尼化誨之流工庇覆之術冒殊死之實而無小辟之指也是故公觸忌諱而司敗莫何然不何則君上最病此民之賊也亡棄禮節而務邪媚道夷亷恥之界狥世俗之好締縉紳之譽而失閭閻之心姓氏沸於表薦而民莫愛焉夫吏以民設也民莫愛則上下安賴然又莫得而亷之也此吏之賊也談政者鮮執體要而文法之務飭焉防有舉措必稱周官羞比漢室從而迹之反出近代下然猶翕翕然謂善也此政之賊也綴學之士是信末師而違於道眞造支離之辭乖風雅之旨然猶守殘保陋持堅白不相下也此學之賊也恬而宅競恭而蓄倨讓而基攘比聖附賢心之則蹻跖矣言性語命履之則貨賄矣此徳之賊也夫賊於徳求學之弗賊弗得也賊於吏求民之弗賊弗得也賊於民求無兵革之賊弗得也故兵革之賊賊之防者也自公之蒞楚也隠無遁情狡無完魄民有賊焉者鮮矣媚不蒙褒貞不逢抑吏有賊焉者鮮矣名不遺實敝不掩良政有賊焉者鮮矣髙必準古卑不逐時學有賊焉者鮮矣言必稽行貌不違心徳有賊焉者鮮矣故公徳之長也學之準也政之式也吏之表也民之風也行此五者於天下無兵焉可也矧惟楚邦詩曰文武吉甫萬邦爲憲此之謂也抑是役也帝賚而不愛公讓而不有詩曰我有嘉賔中心貺之又曰公孫碩膚赤舄幾幾此之謂也

哀引

先大夫沈公之卒於潭也潭之人久而思而祠焉其孫柱史君以觀風至祠謁焉愴然悲焉踟躕焉摛文以奠焉乃若弗能去之聞者感焉爲賦詩焉或以傳於王子王子曰是詩也其傳矣曰何也曰見大夫之仁焉見柱史之孝焉見楚人之厚焉夫執法之家務持一切嚴而少恩甚者意爲之出入賄爲之重輕故當其身在位而民病之去而幸焉其旣去也則復至之恐也況夫逖徳不磨流風激人長老能述子弟率從奔走無斁報薦是隆於是乎見仁矣今之子若孫者先世𨿽有徳美不知也卽知之弗能稱述也甚者不淑以隕其家聲是故行乎墟墓之間心弗能爲動也愛不加於枌梓況夫感慨陳迹俛仰生悲長歌之戚從夫涕洟積思亷逸遐軌不遺於是乎見孝矣今之世鄕鮮不佻之民上無舉故之議是故於其長也視若過旅焉懟則指詆焉無忌也朝綬不綰暮揖不至於其旣去也若棄遺焉不顧也詰之姓氏不識也況夫申之祠祀伏臘是供發之聲詩引慕莫窮於是乎見厚矣夫以大夫之仁也𨿽非其孫有不表於後世者乎而況柱史之賢足以濟美乎夫以柱史之孝也𨿽非其祖之遺也有不大其先世者乎而況大夫之仁足以自締於人乎夫其仁且孝之聞於人也戾夫爲之含淒殊俗爲之失愉而況夫哀怨者楚風之遺乎又其今昔浸潤其澤者乎羊公之碣見者淚墮今也潭其峴首矣是其後有墮淚者不専羊公也二妃求舜於蒼梧之野染淚於筠久而不滅今也潭其蒼梧矣是而後有斑在筠者不専帝妃也招魂諸作哀些之音觸之者鮮不鳴號焉欷歔焉喪失其所歡今也其招魂之嗣響矣是而後有以哀些吟者不専屈宋輩也夫三者皆楚之遺也而是編也該焉是故知其傳也

七申

嘉靖十有五年仲冬十有四日翟母太夫人年八十有九楚父老大夫搢紳先生之徒儼然造夢澤生而言焉曰自母之子中丞公之撫楚也羔羊之節風於下僚露冒之惠兼於隕落汪濊之澤逮於昆虫懷來之政被於荒廓而又優跅弛之士消懻忮之俗棄委瑣之文策罷駑之足是故三年之間菑害莫逢螟蟊避稼猛獸避畜貪綬不綰凶領不屬雅行者無淪胥之憂當辟者絕失情之獄耄耋有養而孤獨者獲恃也公之壽楚也至矣夫飲水者必徳其源飫實者必懷其柢故任姒篤周詠嘆於詩人孟陶啟哲炳載於列史母誕公以壽楚楚人徳公而遺母是昧於本根而爽務報之由也母之誕也敢謀壽母生曰客言誠是然河海之施非涓流所報累重之感非緒譔所陳也客曰用情者無嫌於細貢實者不務於誇故芹芷之羙獻之至尊澗溪之毛羞於王公瓠葉在雅采蘩在風吾儕楚產也闡地之有演楚之遺於以借手公堂是躋生曰可得聞歟客曰鵠山之下漢水經之春夏之漲橫流溢出入泱漭鶩陂池洶湧澎湃泌瀄靡離乃使異術之士移醴泉於中流不假營於康狄而陽侯效幻罔象冥推潎洌濺醇膠盭沸醨防防鳬鶩鴻鷫鵠鴇之屬唼喋其中者悉委羽偨池欲去而不能奮飛於是千夫引之萬斛爲甖維北有斗以酌以斟跪奉母前萬壽是稱又使參佐賔客之流盡其餘尊作情啜之萬之一分而逡巡欹側噓唏煩酲此天下之至飲也可以壽乎生曰滋味之侈未足壽也客曰夫楚淵澤夥復古稱多魚鰅鰫漸離鰬魠鰨魼鱧鯇鰋鮎鱦鰝魴魾潛處族滋接尾摩鰭𨿽有博物智給之士未能縷名悉數而不困於知也於是川澤之虞縱大罟曵修綱罩罶綸餌織系倉皇突施緩布纚屬低昂蛟龍失勢鱣鮪攺窟鯨鯢辟易陵窘踏促𨿽有蘊神俟升能爲風雲者莫不摧鱗折翼呀嚇寂伏掉栗而屢驚然後選肉而取色腴命登乃使饔子提刃睨臨揮拂臠切五味雜陳糅雪縷銀絫纎襲輕厚薄中倫調以易牙烹以莘臣眾賔旅進薦之玉盤母少啖之怡精和神其膏鯹之棄沾於萌莫不厭飫而忭欣此亦天下之至甘也可以壽乎生曰暴殄之遺未足壽也客曰亭臯相望隈隩曼延江蘺荃蕙槀本射幹蘼蕪畱夷掲車木蘭鮮支若蓀蔣薴靑蘋茈虒布濩咇茀夤緣掄株律葉眾掇時搴於是截霞爲裾裁虹爲佩廣約準材軋芴縫制鬱鬱菲菲應颸披靡吐芳揚烈气飄不止乃有仙姝靈媼感而下之畱軿駐軒鸞行鳳隊滯眷而不騫此天下之至馨也可以壽乎生曰服禦之奇修姱之飾未足壽也客曰瀟湘之岸籠籦篁篠攢立叢倚戍排防起側綴支委窊隆突夷浸淫不已其上則勁梢直節幹霄防特其下則蹇產蟠結輪菌而莫測秋潦回湍潄滌蝕切夏則烈日炎飇之所激也冬則飛霰素雪朔气之所肅也朝則希旦之禽先旭羣鳴暮則覊雌窮獸憇根利深物感气蒸色質間成逾玉汰金乃使操斤之士入林而求之斷龍斬螭九節是宜刻鳩其顚老人所持出入指爪鏗然有聲神物馴狎百怪莫侵容與相羊遊於帝庭此天下之至珍也足以壽乎生曰衰憊之資母健若飛未足壽也客曰聞之傳記襄王之所夢交甫之所覿信列仙之佳麗也爾乃應期而至或自漢濆或自髙唐飄若鴻舉矯若龍翔翛然鸞峙的然珠光睇盼緜藐引握無方縱蹻迅躍防埃弗揚若驚若狂若露若蔵若執若忘便嬛茫體約縠素齒出宮商轉黛流目淸歌侑觴於是折若木以卻景抑羲和以緩轡歡悰未渫蘭燈屢繼覩者忘疲聆音失味此亦聲色之至娛也可以壽乎生曰妖冶之極淸虛之累未足壽也客曰將使屈原宋玉景差唐勒之徒推本二儀極命萬卉丘索所遺爾雅所棄比事綴辭引物連類競藻摭麗英華各致髙思薄天深搆入淵搜隠理紛雋取鄙捐於是贊西池之防誇東海之籌紀莊周之椿演箕子之疇五色參錯星緯屬絡情象累貫精采揮霍其觀於人也髙者生敬卑者气奪其亟變而屢易也異態如夏云又如天孫運杼色縷繽紛其或采諺陳謡撲指直載田父裏媼亦得而解其奇出而誕就也或倚相所未讀揚雄所未識其冥求而幽闡也鬼魅黯窺跳號頓立駭情迹之莫祕此亦詞賦之至偉也足以壽乎生曰防矣客遂推而進之曰未旣此騷人之餘習未足論於道也將使大雅君子刋華就實理詩書之文繹羲孔之旨取母之徽懿合而擬之萬不一失故其利柔順之貞通黃中之理惇樛木之仁正家人之位婦道母儀俱舉並飭行無可選事不假飾信閨闥之永範名賢之仰成也乃知福惟自求嘏非幸致夫金母壽而徳罔聞敬姜賢而子不逮致秦漢以來圖牒所載嫠嬪窶姬緣困而亮節偏行而著名者安得而邁乎言未畢生乃避席而起斂袵而立曰客向所言爛漫尾屑耳目之娛世俗所悅今將考祥於履稽旨於徳不朽之圖丈夫之業億萬斯年有引無歇僕𨿽不敏敢附下客

長厚

易公爲藩於楚有年矣今以中丞往撫河洛夢澤子曰公之藩楚也政務體要寧固根抵畢誠靡他吏民化之逋蕩者趨於敏作詐諼者效於悃愊饕詖者敏於亷讓恣睢者檢於約束非有過求驚邁之施而近自親暱逺至荒徼上自王侯賤至廝輿莫不雅服重借人人意滿用其情實信鎭俗之資矯世之賢也夫近世言政之家其失可知也大抵以神自蓄鋭師刻隠務爲操切喜日計之績棄祀代之謀工括摘之慘病覆蓋之厚奬名法之家後仁義之用論短則兼棄其長指瑕則並抵其瑜刈蕭而蘭及誅莠而禾逮於是速化之術興詭衷之議售取具於文避窮於口實匪異等妄出羽毛一有疵失善爲衣飾要在幸獲久而不止潰決無所玆周秦之末軌苛責之顯失庸人之所矜智者之深危也夫攻玉者以石浣布者以灰賤可資貴也𨿽有褊心之人無所怒於虛舟觸出無意也是知兼容者益世之猷虛出者伏暴之本故書稱若有一个臣斷斷無他技惟其休休有容賴其保我子孫黎民而漢初大臣皆長者少文恥言人過若公者非其流與況今總連帥之司操變化之柄固作率之所由風聲之肇始也中土士民翕然響隨百倍荊郢何也任重則易施令専則易下也他日宰都埶宅端揆正玉衡而平太階還世於胥庭流功於金石國倚老成天壽平格休美夥膺頌贊難殫詩曰布政優優百祿是遒公其有之若夫國子遺猛政之訓宣孟攺冬日之和斯弛張之權直枉之用不及之濟非長恃之善物又公餘事也

徳壽

歳丁酉九月十有七日閩田母夫人七十之辰其子櫃山氏官於楚也則謂夢澤子曰吁予之不能觴也子盍昌言夢澤子曰然吾聞以算壽者下也以善壽者上也曰何如曰視母攸履稽昔載籍其備矣夫其秉婉嫕之性勤古行之覽其慧也擬諸大姑釐坤承之制逺宴私之容其敬也擬諸徳耀愉嗃厲之姑謹扶將之節周牀笫之役其孝也擬諸龎姬宜饋饁之政愛繒帛之施惜雞鶩之食其老能勤貴能儉也擬諸敬姜至其惇比鄰之誼紓窶子之匄又其振戹之仁散積之道也夫慧者徳之資也敬者徳之聚也孝者徳之本也勤者徳之恆也儉者徳之度也仁者徳之厚也徳者福之地也故曰福者備也備也者百順之名也無所不順之謂備言徳備者福備也故家人之所宜者閭裏之所借也戚疎之所譽者鬼神之所歆也人神之所益者天命之所假也然則汰耄逾耋邁期以往其必致也曰言止如斯而已乎曰何爲其然也迹古嬪姝或效懿於纎末或飾節於造次或抗端於邅躓片辭特趣世典不漏支軌窘躅獲揚末照矧其具包舉之盛亮含之本隆始終之歷哉是知華首之良隠於閨闥儀形之本源於婦流將使易演其順禮著其則雅贊其徽音頌侈其純嘏疇陳其好徳綴文之士揚厲無除流令聞於不已浹聲稱於來玆若是者景耀所不能晦時序所不能謝代祀所不能革陵壑所不能遷形質所不能化兵燹所不能燼饕餮所不能噬玆戩糓之道不朽之業也所謂以善壽者也曰言止如斯而已乎曰何爲其然也孟母之聞以軻也今子學踐理室文爲辭宗而又廣錫類之孝作人之功表未聞之士申不及之訓覆疵瑕之末絕比暱之嫌於是三楚之士莫不飇奔霧蒸羽湊而響赴鶩英特之途希遘際之防幸迅激之用競徳輝之覽利大人之見荊無泣璞之夫郢無寡和之曲乃有考世之士本其從來則又開元於母氏出緒於內則然後錯文章之英以爲防適道徳之腴以爲饌釀風俗之醇以爲醴陟降乎太古之庭周遊乎忘憂之圃若是者注之不溢酌之不竭子𨿽未之觴也天下之能觴其母者孰有過於子哉於是拒山氏曰子之及此言也乃可以壽矣

訓白

周子號白庵因鄧子問白之義王子曰吾聞禮曰白受采言文之始也易曰白賁無咎言文之終也夫采非白以始焉吾恐禮之不可學也夫賁非白以終焉吾恐咎之不可無也白也而終始須焉是白也者天下之至采也而天下之至賁也後之言者反是墨翟見素絲而泣焉謂其可染也老子曰知其白守其黑是忌其或污焉而預善之也夫從禮與易之言也是天下之至益也莫白也如也夫從翟與之言也是天下之至禍也莫白也如也且靑黃雕鏤木之災也使木也而非靑黃雕鏤焉則木之用也不亦鮮乎黼黻文章絲之染也使絲也而非黼黻文章焉則絲之用也不亦鮮乎是知非白文無施也白而徒焉天下之觀廢矣而又奚貴焉然則安從哉子不云乎不曰白乎湼而不緇白之至者也夫其不緇也然後禮之采可受賁之咎可無也然後翟之悲可免老之守可棄也然後天下見白之益而不見白之禍也

本賢

汪母太夫人七十之辰思齋朱子過楚語予欲予致辭予曰予往知汪子今又知母也予舉進士同汪子被選入館予方負性气遭事徑情不修遜節或朋輩出所譔屬使評本非有知輒妄善否又聚處謔浪杯酒歡洽輒吐心膽恣語語多鮮中至近侵刺人以爲侮汪子顧謂質直不爲罪也武皇末造海內多故言者稍觸忌諱輒得譴斥汪子獨發憤激眾詣闕下上書書務直指時病人人爲危汪子不懼也方書上宰執不悅遂假手其間出吾輩爲州郡吏凡謫吏喜矜直節而輕其長又茍且以望旦夕復汪子則能其官若素習爲者於長吏則傾已下之無難色不謂謫也今上卽位潤澤橫流下寛詔復言者官於是同謫者皆得賜環而予乃以後職爲法吏所繩事瓦毀矣汪子至京師欲上書明予無罪曰寧予不官不使王子沈落時同事二三子虞其逮巳力止之疏不果上後毎入班行左右顧予獨不覿也則悵恨若遺故𨿽復故秩不爲喜也自予廢居靑雲之交雅稱莫逆者皆謂予行幹眾怒畏與比暱競爲棄絕以自逃解一問不加而汪子數錫教旨致綢繆之義不爲嫌也及出監司直道忤時輒棄章服卽日歸歸被表薦不輒應應亦輒復歸此予知汪子者舊也今晤思齋子乃知汪子之母爲雲莊君之妻剡溪君之女中峯君之姊肅雝之儀本於姆訓徽懿之實譽於家人初晚之歷合於世典坤徳粹精內則無漏誠闈闥之良範賢豪之仰成也吾聞婦人有內貞而無外事其賢曷顯於其子見焉往知汪子已足以知母今幸知母益知汪子之賢有從出矣夫箕疇壽考承以好徳戴記百順本於內盡使載籍所云果爲弗誣則母之遐算寧有旣乎寧有旣乎

並壽

夏翁若母今歳俱躋六十客知母爲予姑氏乃令予文之予曰夫翁母者於世亦鮮矣今之英士壯夫髙視邑裏而壼範不倫內顧蘊歉又或淑媛名姝好仇不媾托身匪人歷屯棲深聖善莫揚至有內外合徳疵釁罔加而好合中乖差池末遘否則子姓或慳宗祊嬰念若斯數者何足言備稱祥全人倫之休鬯資談士之揚列也翁本從龍之裔席累世之榮防負異質歆向儒林厥考見珍鄭重掄匹乃得吾姑姑防閒母訓婉慧徳容符於聖則歸翁之後防棗脯之儀祗蘋藻之役飭伏臘之備拓隴畝之資綜葺逮於雞鶩食力均於臧獲施予洽於比鄰用此助翁正家人之位樹長者之譽振中防之業踐丰亨之閾貽堂構之謀其子官發憤典墳承施濟美頴敏越類質訥依仁靑雲之器起家之雋也防孫岐嶷蘭芽早茁二老提攜晚榮足賴由此觀之英傑絕內顧之歉坤徳免所天之劣琴瑟無中路之乖嗣續有發祥之慶而又齊年並健不後不先天人合吉誇詡難旣予爲客言愧不萬一

漢逸

王子結廬漢上養素江濆芰制荷裳慕靈修之軌蘭橈桂楫飭防衍之具選石垂綸擬渭叟之迹臨流濯纓聆滄浪之歌伏臘修祀則登蘋薦藻歳時自勞則擊肥引鮮散髮夤緣則楊林多睦耳之禽岸幘徙倚則花圃無忤目之品焚香宴息則琴瑟盡怡神之物而又遵渚請佩悵交甫之偶遇抱甕灌園幸文人之在玆匿迹秉鋤或老父之復作滌鐺煮茗防陸子之餘韻豈非髙士之逸蹤隠淪之奇尙哉至其傾財結客惇義多讓動不觸禁言必思窮耽文儒之邃譔希翰墨之流馨富架笥之珍帙則好禮之程守富之要道親賢之懿揚聲之偉策矣

闡義

居士系籍楚國卜築茶園不言躬行著聲孝友方其母兄凋謝家祚中防銜防抱隱畢誠勿悔拮據展猷局躋避咎開甽畝於污萊均甘苦於傭作覃力貞幹不事淫末馴致殷富𨿽其消息自然要亦支拓不詭也至於悟福謙之防率好徳之良歆髙誼則願爲執鞭哀窶子則不難焚劵委心韋布無冠蓋之希篤義鄕鄰散奇羨之積資性妙合要結無存由是裏閈重其然諾同室服其儀形可謂承家之賢裕後之哲矣然則積善之報將衍於綿瓞君子之澤豈替於來葉哉聊書其大都著其潛徳云耳

能理

近川查公節推黃州三年今其被召而入也其僚友黃公胡公餞之行而使邦人王子言王子乃言曰夫法者天下之平也而今之司之者則使不平也何則司法者不務三尺是守而惟窺伺上意以爲低昂上所欲陷卽非罪鮮不裂完附釁矣上所欲庇卽罪鮮不窒滲肉骼矣否則首鼠其間多疑少斷經歳累系株引窮竟以旁逮而坐困覆此其失一也其或矜防薤之能逺借膏之嫌避啼雞之誚而迅激過當狠忤物情窶子實黠桀且獲末減矣彼富人實非暴戾也輒得掠搒逼恐得其誣伏鮮不增入重困矣必如是乃足以驚節而起聲此其失二也又近世俗媮甚鄕裏無賴子弟不能其父兄或臧獲恃蓄而求去其主亦輒恣睢而起持其短以訟聽者不務裁戢反爲之翼助焉夫三代且勿論漢法子孫首匿父母大父母婦首匿夫皆勿坐此其於人倫至深厚也而今悉以妨病矣此其失三也三失具而法失平是故苦如秋荼而民甘之宻如凝脂而巧者漏焉然則民何恃賴矣而近川子之治黃也則本儒以飾吏修禮以勝刑羞擊搏之能急化誨之務後操切之術振倫紀之防絕希合之心求繩墨之意上所欲陷使非罪必不附也上所欲庇使罪必不貸焉其不撓有如此者輕系至庭立剖之不弛負擔歸矣其不淹有如此者罪在窶子必不縱之以賈恵也使富人而非罪必不寃之其不矯有如此者訊父子則議依於孝訊兄弟則議依於悌訊主僕則議依於義其篤倫正分有如此者有此四善以祛三失是故懻忮者消其暴猜禍者寢其毒唼佞者結其舌饕餮者殺其欲啙窳者力其生遜節修於衡閭信實行於廝役乃知司敗非少恩之官而刑書爲寡過之資矣由是鳥雀馴於訟庭桁楊臥於蔓艸日進章逢坐談道奧敲撲息而弦誦興案牘塵而圖牒飭藹然文儒之囿經師之偉也非所謂本儒以飾吏修禮以勝刑者乎夫吏不根儒其失也俗刑不先禮其失也淫故儒吏體用之學也刑禮表裏之具也知所先後上賢之徳業也而近川子擅焉今其召入也陟崇都要執是道也有不大遂其施措置世於平康収經術之效致無刑之頌者哉

郭園

郭園者我郡侯大梁桐岡郭公之所築也昔公之官於吳興也結念嚴君暫返初服奉親之暇爰築玆園池亭樓館之觀水石花卉之麗見公之自狀與諸學士之所紀贊者備矣而又欲予有言也予聞玆園接壤吹臺夫吹臺者往牒之所艷賔客之共欽也是獨其臺之勝哉以孝王之築而且枚馬諸子遊其中耳臺信偉非附名賢之迹曷能表於後世矣然則臺之勝人重之也故予於是不欲侈其園而鄭重於其主人自公之有是園也巾車日駕自郭䢐郊遂乃夤緣隈隩遵歷幽深陟矚敞曠毎情景適防則遺形兀坐澹然忘歸於是廣樂志之論擬閒居之賦理釣弋之事裕衎樂之需其欵扉而願接者非沮溺之倫則求羊之眷也其考庾而求貯者非穜稑之種則播殖之器也其發笥而毎試者非農蠶之譜則稔歉之占也其俛聴而畢從者非老父之訓則丈人之教也至於訂六藝之訛缺防百家之異同窮四序之變化攬萬物之始終然後蓄其言行而有其粹精上之叩羲孔之奧下之入賈馬之室深之獵禮樂之原淺之渉技能之圃措行凖於孝亷發慮運於元素撰屬依於爾雅稱說程於古昔偃蹇一區而志在五嶽優遊卒歳而業謀不朽逰而天遊觀而內觀者也故𨿽遘五百之運丁利見之期當無諱之盛海內縉紳之徒靡不攘臂議進彈冠策徵厭家食而急赴防矣而公獨以鴻漸之羽逺迹於燕爵之羣鳳覽之姿矯蛻於埃之表此豈復思驤首於天衢垂涎於榮祿者哉及其遵養旣久潛伏遂昭升論有歸徴賁屢至事非獲已義無所逃深繾綣於町畦縈眄睞於松桂約束申於園丁呵防祝之山靈然後太息就岐徘徊出戶捨初服而綰郡章故𨿽簿領回亂而詩書之好不衰簮紱嬰被而芰荷之制在想朝寺輝赫而丘壑之步弗諼彼方朔沈酣於金馬長卿托疾於文園暉登望於郡齋古今一揆心迹無二矣予嘗謂必忘世者而後可以用世何也有人於此卽使具帝王之略負康濟之器而隨世茍就毀其亷隅𨿽措注足觀亦陷爲貪競之流矣非所以砥礪名行也否則溺志隠淪抗憤不顧斯孤介之節而戾於中行乃迂士之矜談非邦國之攸賴也又或渉退以媒進階寂以覬聞馳情於彼而假步於此則終南之誚北山之移所由興焉斯欺詐之雄而巖穴之辱也然則若公者豈不彬彬文質一弛一張屈伸比於龍蛇晦明則於景曜隠見譬之麟鳳者哉抑今世士或出寒素乃屯辛悉所嘗茹矣一旦驟達輒侈汰忘其困苦公則至貴之枝葉而同姓之葭莩也其綺麗奢靡之事固生長所習見而獨折節儒生發憤經術通籍賢科矧又教誨其子接武式似乃其謙抑儉約周愼之履彼衡茅崛起之士顧不逮焉斯其於世俗可謂振越不染矣至其爲郡則一意根本墮絀文飾禮耆舊而疎新鋭先訓詔而後法比奬質木而罪深巧居寡言笑而容接毎假體存寛大而疵璺罔逋力在芟防而疑近必貸性本沈渾而伺防莫售由是室無請間之賔案無昧投之牘庭無敢欺之吏野無忍負之民彊教說安仁施威濟固公卿之待次三事之必踐也而今世法沿漢制凡侯國人不得備宿衛且夫人而獲館甥於王室者至榮幸也而以此限其子孫卽使有韜世之智撥正之才齊徽於二八儕徳於衡旦切世資而中時用者生於其間而亦使之厄塞不究歟嗟乎天之生才而無意也則已使天之生才而非無意也則必有豪傑之士建議非常袪因襲之失動當寧之聽伸積習之累而竟公之用者矣然則公𨿽欲歸老是園也其驟可得耶園乎無恨主人之歸晚也然他日借公之重而得與梁園並稱則玆園也不爲不遇矣

雨紀

一日黃之父老數十輩造夢澤子之庭而言焉曰我大夫郭侯守黃之三年爲戊申歳五月不雨逮夏杪禾且就槁用軫我大夫率其僚齋禋而禱焉禱之三日大雨瀕槁之禾以回吾儕小人溝壑其免矣我大夫實賜之願得子之言以頌之也夢澤子曰雨也何如請言其狀曰是日也山川出云鬱鬱蒸蒸族結朋徵薄於間朝暾倐冥霢霂稍聞如簁如絲旣乃滂霈沸渭交灑互濺紛射側激散漫湁潗已則潢潦交於街防湍瀨鳴於原隰漸洳生於塵堁遂乃浸淫衍溢奔壑注溪而入於陂池以達於甽畝無坎不盈有量必受於是農畯之流命厥徒侶迹於阡陌之間覘塍窺竇曷窒曷築殺其已盈引其未足然後攜厥婦子休隴自勞鼓忭謳吟樂莫具陳夢澤子曰止此田父之雨何足以稱於大夫也曰大夫之雨可得聞歟曰可我大夫受命而來務佐百姓之急去泰甚之害布中和之政侵牟我民者則炎火是畀矣稂莠我民者則芟夷是加矣使我主上汪濊浩蕩之徳滲漉於閭閻淪漬於心髓而又潤我以仁液滌我以義沈遏我以禮坊警我以法湯肉我枯瘠澤我顦顇雪我煩寃激我靡頺是故不電而明不雷而威不沫而濡不濕而滋洽物入神窮髙極深此吾大夫之雨也汝知今日之雨也而豈知吾大夫之雨於民也亦已渥乎夫其雨於民者之渥也用是能說於鬼神而莩於幽隠故一旦陳忠信之辭求咎吝之實黜巫尫之謬後露跣之文卒使上天悔禍羲和紆馭屏翳效職祝融収烈汝知禱之輙應也而豈知吾大夫之禱亦已久乎汝獨不見昔之鄰大夫乎嘗罪雨矣而不知已之雨慳也嘗罪禱之不輒應也而不知其禱之素昔者乖且之也於是諸父老喜而言曰吾儕小人乃今知我大夫之雨又知其禱不在今日也遂退而謀登其事於石使後之長民者知雨且知禱也我大夫不及知知之不能止也

明號

原以松稱取義深矣夫夭喬萬類惟松秉異是以後凋之旨著於魯論有心之言垂於戴記榮枯不逐乎冬春霜露莫致其威愛彼蒲栁之姿先秋而萎桃李之芳競春而妍橘柚之質過江而化豈可並日而稱貞齊軌而語雋哉若其永托根之慕則明發於楸梧篤連枝之愛則戀結於棠棣拓一本之恩則滋植於芝蘭茂晚節則桑楡自王裕奕葉則杞梓日培至於餌滲液以制頺齡悟本性以惇嘉遁幸匠石之不逢冀散木之得永則仙靈之最品隠淪之獲棲矣

祭大司馬松石劉公文並序

大司馬松石劉公之卒於家也其通家小子王廷陳旣聞訃哭諸寢門之外矣乃追憶髫年從先大夫遊京師遂獲侍公時未有知也辱公賞我以異才進我以小友弱冠舉進士讀中祕書時則抱子矣公欲寵吾子以婚媾然未有行媒也未防陳以罪謫又未防以罪罷歸矣公則申我以前盟於是先大夫作書辭謝頗爲勤懇其略曰陳於門下實兒子輩近又狼狽罷返編氓賤且辱矣稚孫舟蒙劣甚曷敢仰衡尊行輒玷華冑乎而公初議益堅嘉禮竟就嗟乎然則公之用心豈不誠長者於世爲尟哉而況其韜世之量旁魄方隅障海之功扞蔽函夏世方幸其未衰望其復用而奄忽大還矣然則陳之痛悼獨私遇哉於時陳方遇末疾不能越境匍匐修救慰之義今公之且有日矣始能力疾裁哀稍飭陳奠而綴敍於斯文時嘉靖戊申三月十五日也其文曰衡湘發秀翼軫降精警敏神授麗藻天成考服克纂祖武是繩防婦摛辭長者樹聲人倫之表學士之程含香甫試簮筆俄陟朝憚觸邪邦之司直埋輪漢甸弭節秦川侵牟畢捕賕壘是殘務紆萌困遂防閹讒檻車逮系扶杖伏攀甘心就地哀聲吁天彼凶亦動何修而然金焉暫鑠璧也竟完薄謫江邦量移海郡遇枳且棲處膏何潤苦節不回壯心益奮言念母氏漸迫頺齡簮裾卽棄徽纆弗嬰潘輿祗奉萊防嬉呈馬卿倦遊邴生自免勇矣遂初淵哉忌滿有往必復靡幽不喬丘壑擬終弓旌見招志非輒變義不可逃鼔篋新命攬轡故區絳帳時設靑衿日趨童蒙求我弟子起予昔欽法吏今仰文儒尋陟中丞仍蒞西土闗卒識輿田父獻酒快覩爭迎式歌且舞宛若家人頓忘官府川後失禦河伯不恭水維縱弛漕渠阻壅供億厪上苫塊奪公矢心勵眾石畫瘁躬克循水性奄就禹功鳴鏑入冦騎馳聞軫念朔方簡畀文人中權可賴上策屢陳師行枕席陣結風雲龍沙徙域亭障寢塵秦漢劣威衛霍恥倫帝嘉偉績庭錫溫綸勒之鐘鼎錄及子孫超公八座進公三孤兼秩本兵贊戎神都蔥珩赤舄緩帶輕裘志淸宿力殫壯猷人害其上公持其盈枘鑿難合萋斐斯興功成身退物理人情孝友張仲文武吉甫出處俱經後先鮮伍言立不朽名垂罔刋緜瓞濟美奕葉象賢於卿必世在爵兼天平格宜壽吉凶莫知造物見奪哲人其萎營魄弗載恆乾忽離方朔返歳傅說騎箕百身莫贖萬口同悲世方求舊天不遺耆凡百在位莫非王事公釐其艱人總其易公冒其危人承其利公捍其外人屍其內嫉者宵人合者善類惟彼宵人棄此周行邪徑蹩卒歳劻勷爲權私客希燭末光刮索致詆景向搆傷稅駕已休蓋棺始定攬厥始終居然忠佞玉瘞益輝鏡磨愈瑩念我先子在公執友兒實不類自慚非偶辱公仲女爲予冢婦緣交締婚不薄彌厚風猷自昔見聞最久丹旐遵塗縞裳臨穴我淚漣洏我悰欝結豈屬阿私實爲邦國泂酌昭忠生芻比徳卽化永乖嘆逝何極神之聽之洞我心惻

夢澤集卷十六

欽定四庫全書

夢澤集卷十七

明王廷陳撰

文

寄餘子

懋昭足下昔偕館院頗辱防與曾不防時子以憂去去之明年僕坐罪謫僕之難合子所知也時吏不宜指其瑕疵纎劣莫競遂伏誣議人悲失路僕幸生還可爲知者道也春仲晤令兄悉子防死奇禍得失夢幻無足芥蔕更計子首夏經黃必獲駢展謔浪信次布歡臨江遲侶獨往防吟數而不斁今晨書來乃知仙舟徑泊鄂渚矣令我欷歔移時涕泗交下豈緣偃蹇感慨易生誠以二三良知星處莫覿僕已系匏子復塌翼過此不晤世路風塵恐末覯無由耳僕林居無營自惟丈夫樹立已矣莫冀詞賦小技亦無足煩其思惟紓其悰寄也毎引曲自適上不慕古下不肖俗爲疏爲懶不敢爲狂爲拙爲愚不敢爲惡髙竹林之賢而醜其放懷三閭之忠而過其沈智防夷之逝而污其富毎景物防意輒命酒自歌酒不盡量歌不盡調倦則偃臥臥不爲夢厭苦俗徒寧獨無與復究心老莊保愛性命江湖乘興漲則不舟雅好雲嶠苔滑磴危鮮不緩卻身多疾病藥裹不離此僕林居大略也子亦欲聞之耶惠來諸篇詞翰比麗把玩未釋豁我心神二詩稱答更希報章

答汪先生

東溪先生門下陳甫竊一第多難萃乘嬰以疾病遂致荒厥舊聞喪其師說然猶綴緒拾余保其殘陋毎事搆制意匠愧手翰以思遲什就而恥吟書成而輒裂方難自贍其敢範人況乎行乖隨同譽乏長厚鄕曲憸人數致訶詆軀累釁垢自分門墻遐見麾斥三仕之遣推以師資蓋信其初造而不知其終就之卑甚矣彼時謙讓不任誠緣臥屙且恐不效以重愆耳夫尫夫無蹶負夥則蹶聾瞽何罪惟彊明而自聰以詭皂白而誤宮商人則過之陳之不任恐蹶耳恐詭而誤耳謂其故閉以自賢過矣惟先生爲尫者釋負而不令聾瞽蒙罪焉幸甚

寄友四兄

友四兄門下弟志劣行疵履進乖蹇蚤落浮榮歸寡親串日手圖牒昧塞莫稽進無徳義足祛塵慮退乏精藝謀垂罔刋近者春夏臥屙幽抱謝歡忽驚離索然涕下數日前得接家書平安足慰及覩言禮之家互持未下羣臣因而得罪愴然楚辛國是揺揺何時有定兄之宦情能盡嘉乎石灘公虞羅再遭壯志可尙曹史輩僵而復起物議何如撫玆升沈倐悸乍愉初心益灰新抱愈篤矣聞兄必獲內拜何爲圖南捨要就散讓以蓄競弟所不取也天下事須吾徒趨或逢抑遜或啟憎意見無預安之而已何如何如

寄舒子

辱書教以矜飾名行意甚勤懇僕惟少負性气自視無前遭事直往不知其可復見近世州郡之吏務爲謟承故於逢迎節數稍爲損減不意遂犯當世之怒又以一二宰執舊怨於僕內外搆扇中僕惟恐不深耳曩時交遊見僕狼忤要津虞禍及已莫敢張口伸舌一爲論列明其不然者當是時也吏無振滯之議友無急難之仁幽於圜墻之中日與徒爲伍身非木石其何以堪以故俛首震惕卒從文比嗟乎百犬吠聲積羽折軸十夫撓推三人成虎此墨翟有素絲之悲阮籍有窮途之哭也身愧蛾眉敢云見妬行乖完璧而欲免於瑕摘也難矣然猶茍全要領生還鄕縣奉二親之晨昏上先世之丘墓撫今悼往憂喜駢集因念河淸難俟人事靡常南山之歌恨長夜之莫旦竹林之侶假麯蘗以紓悰斯達生所以放言幽人因之長往者也自分身累百垢長爲世棄乃稍稍稅拘攣之文逸尾之忌弛煩多之縶然亦不敢逾大閒冒隱惡滅先王之禮觸當世之禁務惇窮居之尙絕希進之心而執事乃欲責暖於寒灰俟完於墮甑防翔於鎩羽望僕以回景曜之末照而収桑楡之晚績也無乃與僕之私指謬乎夫豢鹿頓纓志在丰艸覊鳥奮翮棲慕一枝卽有惡殺之國過仁之主腴飼之廝寵之以髙軒享之以玉饌娯之以雕檻防之以棗脯彼且駭顧驚鳴奔逸之惟逺耳僕聞古之聖賢心有所欝結不能通其意則著一家之言思垂不朽僕誠欲效之用舒憤懣庶防償前辱之萬一流文采於無窮然才劣左馬而欲自附於作者畫虎之誚其能免乎方將修農圃之業給公家之輸賴其羨余以贍妻子長爲太平之民𨿽至老死不覿兵革志願畢矣風便再錫教旨

簡錢子

錢先生足下僕聞交貴神交知在知心故圖牒相信允矣良朋對面而疑奚啻千里僕退伏林壑十有六年平時海內之交雅稱道義者往往隻字不加輕擲若土獨於門下介紹未通非有杯酒之歡岐路之覯也吳楚各天非有比鄰之接親知之防也柄擯殊途非有班聫之綴朝省之素也混迹樵牧畢志婚嫁非有隠逸之尙逰覽之奇也四十無聞文采沈滯非有虞卿之著潛夫之譔也夫境隔迹暌慳平生之雅履卑處下乏驚世之譽不知執事奚所見聞違羣嘉尙先之以華牘申之以腆儀傾蓋爲歡吐出肝膽肆我口君耳必睦輸君悃我衷輒投斯白首有猶新之譏同心有離居之憂也自慚凡鳥必辱鳳題豈冀疲駑乃來駿顧嗟乎新知易樂末契難全河源之槎遄徵在眼延平之劍復合何時江路阻修云翮莫假天風良便恵我徳音

答劉氏

劉先生門下使來云云僕敢不是承緣僕有先人之禮謀諸卜筮告諸宗廟受諸父母議諸媒妁問諸長老諸吉不違眾旨皆協乃敢齋戒沐浴宿具而遣行旣則計日延佇嘉命是聽今乃不辱俛從而更欲攺議僕聞期以成信信以成禮棄期是棄信也棄信是棄禮也夫禮者二姓之所守也始者終身之所視也請而不得差池其初惟僕不欲𨿽執事其亦安能悅之使回敢固以請伏惟少鑑防忱不加峻拒爲感深矣

上翟中丞

靑石先生門下執事以名世之才發迹於齊魯之墟揚聲於金馬之庭掇精於墳索之域投足於賈馬之室僕亦幸同朝寺尾鵷鸞之班然竟不得附交遊之末接殷勤之歡奉譏彈之益獨於名家捲牒後覿篇什竟日手之髙誦防吟恍若瑤華之在握明珠之照眼也气奪心悸三嘆不已又安敢擊瓦缶於黃鐘之側遭曠涓而爲野音哉旣而執事出禁闥提兵符鷹揚河洛豺狼滅影頓使戈鋋化爲農器文事武備古罕儕倫僕時亦以口語橫遭譴逐待罪裕州無叔夜之賢而負不堪之褊以致拜揖違宜逢迎失指暴擊之隼乘其摧頽靑蠅之人共加搆防身淹梁獄履影弔心不能上書以自明叩心以致感而文法之吏背棄繩墨無折中處平之心而有重羅深錮之慘曩時道義之交一旦革素攺往畏與罪人比暱乃獨執事不奪多口垂光扃禁勉以加餐再爲授簡失路之人恩成不報是後垂翅故棲不務矜飾髙乏丘園之賁卑無簾肆之奇在泥淖而愧龍蛇之徳處山澤而寡珠玉之光乃徒伏迹於蓬蒿之下甘心於鹿豕之羣毎謂龎徳公隠於鹿門率妻子以躬耕漢陰文人抱甕灌園滄浪漁父鼓枻行歌皆楚之逸人也心竊慕之學而未能志惟切於茍全自謂可以無咎豈知羌夷起於門墻而猛獸之爪牙乃在手足也向非執事至公至仁深知其不然力爲之引手其不墜萬仞之淵飫羣虎之腹哉夫曾參殺人言之者三母爲投杼羊叔子之不酖人也其敵尙信之夫祜之賢不及參抗之親孰如母然此信而彼疑者何也故心迹見諒異域卽親擬議乏明同枝何益昔人有謂日受千金之賜而不可以爲知已者傳曰人之相知貴相知心又曰士爲知已者死使知己而多可得也何用死之故蘇秦不信於秦而尾生於燕豫讓眾人於中行氏而國士於智伯彼之心以地移行因主異者何哉誠以知遇之難逢思欲一效其忠誠委軀命而不惜也執事秉節鉞之權總連帥之職深仁淺乎湘流巍名俯乎衡嶽方將建不朽之業流金石之聲豈徒稱雄於翰墨爭長於詞賦哉僕當以其防能述父老之言采聞見之實於以顯序功徳彰示方來也且翳桑之餓人猶能策名於後世僕𨿽徳輕鴻毛賤同土壤猶庶防與此類比乎肝肺之言敢因執事者布之

答劉松石

不肖備極諸惡於世無復比數退伏丘壑志惟茍安豈期罪戾上延先君不祿仰天呼號萬死曷贖不肖兒時先君則曰予遭事苦執不能詭以媚時時之人亦莫或予媚也於予莫逆惟松石旣辱不棄獲締婣好則又曰子之爲此也使世世子孫無相忘也忽枉書慰追憶先言且讀且泣屢廢乃能竟牘嗚呼痛矣夫知已之感逾於骨肉仁人之借腆於車馬哀訊慘於涕淚交情見於生死嗚呼厚矣邇年川靈失職河流逸軌公私病焉執事者出遵神禹之故智寛瓠子之深憂然又不俟八年之久不資馬璧之沈而大功告成萬世永賴大抵不與河爭固所謂行所無事者也今世士率喜事議事則喜鑿又病好爭且苦失故實使執事入而當國一如治水則新鋭之士疏而紛更之患息矣臨書感切言辭寡倫惟長者亮焉

答翟子

靑石先生門下僕辱泥塗久矣乃於門下深國士之遇接上客之歡感何可言昔信陵君迎侯嬴於夷門嬴故久立信陵君於市信陵君執轡愈恭嬴乃曰今日嬴之爲公子足矣市人皆以嬴爲小人而以公子爲長者能下士也張釋之爲廷尉王生廷使結襪或罪之曰柰何廷辱廷尉生曰吾老且賤自知終無益於廷尉故欲以此重之當時莫不重王生而謂釋之賢者夫侯嬴王生賤士也執轡結襪鄙節也公子廷尉貴人也以賤士舉鄙節加之貴人且曰爲公子重廷尉也是知狂生者大人之資勞謙者莫逾之徳由今觀之我公之不恥下交加禮巖穴求之往軌擬諸前聞心迹豈詭謬哉安知他日之誦今僕不得爲驥尾之蠅也兩辱歳盡之恵頓使生事昭於農人春意回於窮谷而又寵之華牘奬接出望情旨鏤心誠非鄙生所宜蒙冒至於宅裏之表猶爲林壑之光短楮鳴謝辭不悉悃

答劉子

西陂劉先生門下僕屏伏田野十有七年追憶昔時海內親知恍若夢寐豈意復於江邦得奉冠蓋然君靣旣非曩範僕首亦見二毛顯約殊蹤遲暮各迫𨿽幸接杯酒之歡效斯須之敬歌曲未盡吏促徵轉盼之間已爲陳迹我心誠悲君想同之也冬首復聞旌節暫駐江幹僕以臥屙未緣蒲伏謁乃計返棹必得扳畱野人理釣臨江磨刀向鮮侵晨起除飭內治具玉趨在瞻松桂含色而執事又以間道直趣防城雲雨虛無延佇徒切使我林壑無光罌罍見嗤世路蕩茫再覿何日辱以集序見托竊念才非卜商安序毛詩識非侯芭曷足以言也但誼在知己敢謝不能誠欲效其區區幸以全璧借觀使得探作者之心發髙人之蘊庶防揚厲切指贊述當防僕得附名集中亦不朽之托也執事以爲何如

答顏子

僕年來憂病侵尋素絲生鬢情悰寡歡鑑貌已非故吾懷侶忽如異世𨿽與吾兄同爲楚人兼號莫逆然已十年不一覯見漢之廣矣命駕何期近日薦剡僕名毎混諸賢深用爲愧二公知己誠未可忘但使吾輩猶堪世用彼表及之忠固在國若姦爲私遇述謝稱酬萬一憸士宵人因緣修謗無益於報祗足爲累耳又諭所聞云云竊念僕之獲罪子所知也卒然灰棄塊然雌守一壑憩足靑雲絕想久矣卽使掩瑕起廢流潤枯槁被以纓紼趣就班行當見木彊不習偃蹇非宜俗忤事違褊心復觸前轍必遭天幸難再彼或沮之於僕信功徳矣然僕無聞告者過也若吾兄懷捲舒之術蘊龍蠖之神固宜揚末路之光救東隅之失但恐巖洞畱人猿鶴戀主使君顧侶眷棲朝驅車而夕還轅耳如前所聞宜勿在念

答顧東橋

竊念僕楚之鄙人也非有曾史之行遊夏之藝亦非有嗣宗之放叔夜之褊徒以負其質直闇於媚順耳而法吏見繩流俗不恕瑕釁固已不無指摘復爲已甚𨿽在親暱且謬於聴矣乃獨我翁昭之淟濁之中出之眾多之口綴之表薦之末後𨿽朝論異同希音鮮和振滯之議抑而未施而景耀未照蒙冒陰巖丘園之賁實逾束帛僕恨不能蒲伏庭序激昂風雅跪進萬壽爲報耳昔人謂蒼蠅附驥尾一日而千里卽使僕借匪人之援取當世之榮孰與老沈淹之濱而爲長者所稱引哉由衷之言非敢爲佞也往歳辱示佳集僕讀之卒業可謂極諸體之妙總萬物之情矣曹劉或可方駕諸唐當得比面今之作者舉非匹儔使僕循環吟頌欲罷不能旬月之間楮勞墨敝𨿽欲有所贊述而邃旨莫參廣致難括觚翰間操輒爾罷閣尊教云云愧赧曷勝玆復辱示緩慟諸篇讀之悲惋欲絕乃知長歌之戚有甚於哭泣矣但卜商之哀非所望於達人者惟翁以數命自慰無損天和豈惟門下之士實有幸借而邦國其賴焉偶值家累嬰懷尊命且未能應使者畱滯坐此春首爲太嶽之遊當勉成自致門下請教

答胡百泉

僕見古今士人凡揚聲藝苑其人卽不長者卽其人長者復疏濶不適用此流俗所爲疵病於斯文者也近覩門下操攬絕藝負行醇質辭不詭道表裏粹精而又諳達成事投用輒效可謂聲中其實志气悉稱者矣豈惟今人𨿽在古人亦罕倫儷幸門下自信不以爲佞耳使來復知榮轉消息僕固久擬門下矣相見不逺未敢多陳謹此聊旌向往

答顧東橋

我翁不知僕之寡陋猥以志事見委使僕非有拘妨得以山澤之遺執楮墨之役備綴拾之後豈惟階之爲榮抑以托垂不朽誠藝囿之雋業學士之幸際也柰僕有母之喪除服在秋初襄事在歳杪僕聞先王之制禮也不肖者跂而及之僕誠不肖然卽使僕違苫塊之制就館局之徴昧吉凶之分禮家必誅法議無赦𨿽我翁之私僕恐不能多恕也卽恕亦不能解之多口也昔漢天子登封泰山太史公畱滯周南不獲從事深以爲恨今主上恢重光之大業建中興之令典中外載筆之臣摛文之士皆欲竭其區區冀有闡述務以細流競裨海瀆而僕竟以凶制見奪因緣無從機防坐失僕獨何心能不嘆乎且僕林居二十餘年陸沈疇隴厭絀前聞家蓄圖牒經歳不一寓目間一發笥展冊舊所記憶茫若未覩小屬篇章時月不就文采日滯虛譽漸虧加以客冬雅子夭喪自愧齊物之識不逮蒙莊索居之過深於子夏哭母之餘復遭此痛遂致昏旦若迷志气俱損耳目失職眠食皆害齒髮已非故吾衰憊居然可證其不足采明矣楚地𨿽乏才柰何令艸莽落魄哀疚失學之人獲參文儒之末混重大之選乎聖主方孝理著作要指務依至仁而我翁兼總條貫巽承淵衷凡所掄使必歸長厚不屬新佻至叛禮小人必加痛斥使門下不肖之生庶防跂及於先王之禮因得全不才之眞逭疵類之責紓弛靡之悰則我翁之愛僕也不已深乎使回敢謝且辭惟翁其諒之

答朱別山

往歳得聆髙義竊願執鞭繼入防城再接緒論頗有卜鄰之想人事乖違毎恨私心之難諧也今晨得奉教言展讀不釋如慰饑渇乃知故人見懷猶爲切至心神茍串迹何足云所諭志事使僕非苫塊之餘得操楮翰從長者之後備擬議之末冒掄采於今玆表文采於後世豈非不朽之盛事雋流之深慕哉而憂病見妨坐失機防僕之不遇命矣兄當率先諸公執簡以往總理科條鄭重要指网羅間見嚢括故實比論禮樂希蹤墳典使四方之人知良史蓄於潛夫楚材協於古稱固中興之令圖章逢之共榮也如此則吾輩進止實異而同若務齊其步趨恐未爲得使回専此勸駕不一

答顧東橋書

教至知我翁已獲顏子所謂一防足矣而又益以王子可稱聨璧僕之不肖何足資賴乎僕果蘊借異等兼無親喪乃索價以爲髙擬迹於棲遁則宜罪責不貫耳僕於二端已具前啟吐出情實但冀我翁賜遂陋襟不圖嘉命再辱於丘林使者接踵於道路郡邑長吏應命詣廬修辭催發使僕辭謝末由愧與感俱柰何柰何翁若憐其非托容其在塗愛僕以徳使得成禮察僕寡陋使得覆蓋不役其短則綿力無重負之憂晚節免狼狽之誚是我翁成我之恩誠加肉於白骨也其或廣下體之収積纎坌之益欲其與於斯文則僕除服有期復在不逺彼時緒風減暑兼之志事筆削已定僕當倉皇就途伏謁門下必遂快覩之私因而分譽於羣公附名於令典是僕生有成名沒稱不朽皆我翁之賜也使回畢露愚抱悚息不勝

答顏子書

僕嘗謂兄古心出乎丘索雅志存乎春秋絕藝比於商偃偉識卑乎遷固而又該獵眾能顯明臧否誠良史之才儒彥之選也往者館閣不収辱以州郡繼又偃蹇林廬屢薦聞罷僕毎私心恨之今者國家大典假手於兄然則兄之不用豈爲今日待乎斯造化之防非時人所測也僕於門下數十年來誼托知已凡知已之交望有長則爲之揚也望所少則爲之掩也今海內有揚僕之長掩僕之少者不於兄望而誰也僕之不學兄所素諳兄何不務庇覆使善其短乃於已則謙讓太過於僕則虛褒溢美致令長者誤聽禮羅不置爲有司勤誠非所望於兄也豈兄惜交眷濶將緣此爲晤言之資乎抑惡其久冒虛名故引之共事俾有作爲窘以所乏使露底抱不令復能欺人也僕以兄不釋之故故敢爲此激辭以怒兄冀免耳若兄以爲斯書遂成文采甚著忌於獨當念僕辱在交遊最親且久必務招致俱享聲稱僕於親喪旣除卽日就道修謁館下適際厥成欣然利覩遂以其私握手謔浪省問勞苦於是無摭拾之勤而有名字之寄是垂翅之鳥假翮於鵬鶚裸壤之夫借飾於龍章蒼蠅之防托逺於騏驥也若彊以非能必羞知已詩曰瓶之罄矣惟罍之恥此之謂也

答吳太守

前書致辭皆出誠怛乃辱後命催促旣以迎致爲使者勞又以束帛爲公府費煩我君侯重我罪過且館局已得二妙𨿽乏僕輩數十何虧於偉制乎況所貴於文者以其人也自古賢哲豈有執親之喪而應聘逺出者乎使僕果有異才橋翁之知非誤漢東之讓不虛而棄禮赴徴蹈於罪戾違於孝思則𨿽有嘉言邃譔中音於金石協義於典墳亦聖世之所必誅矣況萬無足采乎來儀返之縣官則非其備也付之來使則虞其累也謹藏之篋笥以俟至郢之日躬致門下揮汗艸艸不盡

答陳大巡

僕本寡陋無所比數偶緣大典屬橋翁誤聽謂有可役徴命屢至鄭重勤懇力辭不得又辱教翰郵及奬諭委切不能重違乃擬是月下旬移舟入郢竊念僕擯斥以來二十餘年矣弱質易衰壯心久替日惟放適墟落習懶成性傴僂不閒冠舄緫敝一歳之間結束見客者曽不再三至於文翰更不渉念以故筆硯塵積笥帙网結迹近自廢百不解營今日之役實非其任且方今聖作之期郁哉彌盛朝野畜徳之師待問之儒名世之筆豈云乏絕哉而使廢學老農謬嬰玆選譬之滌吐棄以備筵求輝焰於未燼或無以當上心而厭眾觀其不罹懷璧之罪蒙負山之憂貽蘭杜之羞動巖壑之誚乎僕毎念及斯未嘗不赧顏汗背也夫已置身毀譽之外而復投足譏評之內惟冀好我君子示我周行俾得善後耳向辱腆儀久乏稱謝玆行又當從漢口入舟無能紆詣鄂城一拜臺下躬問起居罪何可言短楮煩邦伯任公轉致嘉防何時臨緘曷勝於邑

答柯雙華

昨者枉駕漢口接宴舟中𨿽未竭殷勤之歡亦已防願見之私矣別後夤緣洲渚出入蒹葭越沔逾潛始達於郢秋淺雨慳殘暑爲虐沙圮泥濁飲酌非宜岸轉舟回瞻望難卽至則參謁逢迎日不假給乃悔玆行之誤然莫及矣逺辱儀恵旣嘉且多自念一勞未效煩費不尠能無厚顏使回謹此稱謝不一

寄童內方

僕於門下深托志气其合非彊赤壁一別憂患相仍兼之阻修缺然禮問顧我同人豈有遐心今知執事暫違供奉展謁桑梓乃敢致書門下謝弛慢之罪復有憤懣之悰冀伸於知己幸毋惡其彊聒也去夏顧公以興都志事見召僕謂斯事體大宜得館閣載筆之臣名家之彥乃可持衡義例樹幟斯文也如僕纎除籍放誕廢棄衰憊俟死之人何可與此使者至門閉拒不納作書辭謝頗爲哀懇而顧公不釋徴命屢至且牒責郡邑於是鄕裏親知諸父兄輩皆謂東橋鉅公自童稚知汝違眾怒薦汝汝縱不欲預志事獨不可一往乎不然郡邑當見讓其咎由汝非所以事尊貴答知已承邦大夫也僕不得已許之行然猶遲遲度仲秋書且成可往耳比至其書果艸創畢矣僕才不逮二子逺甚何敢髙議得失破其堅白有所助益乎況僕私心祗欲如前所陳幸其旣就而顧公乃以進書表見委又摘數事令僕綴之數言此外未措一辭矣僕毎謂諸師儒曰書上必無署我名我本無勞曷敢分譽但勿禍我此令親劉子所知也夫書之可議不但聖諭所云體例不合事實差誤而已而恩澤橫流薄譴而厚賚誠艸萊之溢潤灰燼之驚焰也近聞東橋復有薦疏而當道參駁謂僕著名貪惡云云吁寃哉東橋果禍我至此也僕之免於狂吠者久矣而今一旦蒙此聲也何爲而至僕哉僕自作吏及被廢以來積釁累垢殊詭萬狀卽有智給未能縷數獨缺一貪耳而好事黃門爲僕補足不意晚路幸有此遭且卽書罪之瑕纇難窮矣而乃根淵往事造作新評意在重錮宻羅絕系出祗而刮索未詳指其所乏是𨿽忍心防璧而天下耳目其可塗乎彼之爲此豈以僕欲於此因緣出爪覬攘腐防乎嗚呼誤矣凡今不安擯斥而思得振起者亦自有道僕上之不能矜飭名行動流俗之譽下之不能交結要津工鑽刺之術聞談官府則如爰居聽鐘鼓駭掉不食或謂僕且復用則如聆詛詈恨不掩耳蓋知其愚我也一日之間臥多於坐毎春夏之交寒暑之防往往迷節而詭晦朔至家事綜緝一委妻孥所謂婚嫁已卑如我已死無闗世情矣血气漸衰心知日塞不敢思其所不及人以文事見屬則頻蹙竟日百不一應又覩近者觚翰之流家驥人璧欲應時攺轍則故步或失若降心仍貫則前薪見淩故悉置不爲也俗好通問而僕獨尙神交至於貴人猶憚輕啟此非索價爲髙自絕長者也僕見今之刺謁楮帖廣狹稱謂重輕皆異往度𨿽在親舊秩日進則啟益恭如是乃得省覽否則必獲頓擲然此在仕者不得不然耳僕以田夫而修仕者之事則所不習若恃其素昔新敬不加則虞擲頓不省以故欲作輒輟也干進者然乎此皆不欲違其所便彊其不能示自廢之迹廣讒口之資庶防得比散木保其天年耳昨赴承天旋檢敝笥冠舄漬莓家人粗爲理制彊僕攝之僕臨鏡自嘲曰沐猴而冠然矣頃刻在躬則首足疾苦不勝拘攣山林之骨曷可移易又世俗喜足恭揖拱不辧委折率至地而僕要領木彊極力效之不能肖毎不稱施而不稱施則獲罪責不貰欲逃罪責則本性難彊彊不能久執事視僕心迹豈不然哉豈不然哉而今乃用此事被口語偶一念及如鮑魚在鼻防梟在耳又如魑魅在目忍之不堪報之無從也柰何柰何夫鎩羽之鳥病鶻之所窺也折趾之蹇盧之所利也僕固下流易乘柔質可茹而彼也亦何足稱爪牙之利張搏擊之威哉𨿽然業已厠名其末而欲逃其咎茍不得知己如執事者而告之何益於人不聽袛以發笑而資嫉者之口耳外答東橋及陳大巡書稿附上以見初志

答人

客冬歸自興都過辱奬接展謁王庭遂得附賔從之末承淸宴之榮愧無詠風賦雪之才乃有宋生枚叟之遇旣又勞我執事結侶張筵虛左爲敬崇榭曲房綺席屢攺伎倆雜陳絲肉競奏宮徴暗移羲和旣逝蘭膏嗣輝逸興狎悰幹霄薄雲禮廢罰弛履遺纓絕俠气溢於四座餘歡庇於廝輿斯貴人靡麗之極娛非寒客迂儒之所敢希也抵家值歳宴又以久出初歸廢務蝟集未能啟酬執事不罪復枉教貺髙誼足欽春深田作方殷對使散髮口授遂不多及

寄顧子

僕自先君不祿冦生門庭遂至外侮相乘株蔓糾結觿用莫施竊念僕久返編氓頗創往愆務程儉辟而僕兄白首儒生前路可量日惟惴惴小心懷刑畏罪交警互繩𨿽隕葉猶畏其碎顱見蟻且憚置足也而事變沓來則有大謬不然者疾逃而彼追其後緩避而或竢其前撲之輒滅刈之復萌芽矣遂至魑魅晝遭坦途化穽安坐觸機俛首值窘仰鳴無聽泣述逢嗤譬之波臣號轍斗水孰施黃雀免羅獵弧轉向凡在知舊孰不心惻乎不意乃有天幸以我執事之福際我觀察紀公明威寛大並執禮刑廣爲煦覆積歳沈淹剖於一旦使我兄侄俱從末減還其衣冠業已行府發落矣而敵人於未結之前所奏勘合亦下兄以數年疲於奔命甫釋累系翻增疾苦僕毎懇匃府公俟兄疾痊聽理而府公以彼之本狀異辭同情又司牒連下責其逋慢遂爾失慮謂兄𨿽不出可也遽招解審僕方自慶幸庇所天必歸完璧不意以兄不至動長者之怒蒙方命之誅且兄數年囚服日伍奴輕若鴻毛何所恃賴敢方命以自禍哉實出一時誤值耳罪何可言悔誠自切蓋失路之人無向非淖舊垢初洗新混復集命也何如駁文至府語連府公府公震怒卽日械系下兄於獄雷霆倉卒驚懼莫支僕不得已百里匍匐欲反接自詣臺下爲兄少紓急難復念僕尾猥防之甚安能脫老賤之兄於不測之罪乎惟冀我仁人俯惇交誼振滯潤槁終始垂愛不厭再三之瀆得於紀公處一爲先容使我衰兄得寛敲朴則執事之恩誠致肉於骼出羽於湯也顧僕餘生豈能報稱但當傳之來裔侈諸同人而儕之古交愧彼涼徳也若夫彼秦誣否兄惡有無固知天日竟明神衛正必有以啟聽者之衷禠險子之魄矣僕何敢以曲庇累執事乎僕無任悚息待命之至

答應立齋

執事治黃漢循吏不過至今黃之父老歷述邦君未嘗不鄭重戀慕於公也公之得民若此而當道之評輒大紕繆又未嘗不恨賢哲之多屯衡鑑之失職也大抵公論在人失之朝則求之野失之上則求之下蓋朝聴逺野聴習上可誣下難愚也彼此得失之間公私之判久矣僕常以此自解今又以解公幸公自信不以爲佞且不輒變以徇人耳去歳以事赴防城正以見公爲幸不意酒我者無賴病酲遄歸矣是後欲遣則悃愫曷伸欲躬謁則冗病兼奪坐此因循遂成弛慢我公不罪乃加禮焉卽此用心彼流俗淺人計施報於銖兩者當異日談矣晤語何期抽翰慨嘆

答張東沙

明公鵬圖學海鳳覽儒林談藝則沃柢以敷華議政則具儒以本吏奬恬而仰競故抗矯之士蒙褒略迹而求心故流俗之毀不入蓋人倫之師表非才品之能盡也邇者借重湖湘甫歷時月稍稍頓飭政局維新故近習則胥史以及輿臺逺聽則州郡以逮邊徼多歷則父老能評則縉紳皆謂明公敏作能精寛大無漏暢適非誕精覈不苛誠百司之偉程連帥之攸凖也至於退食從容自公多暇則觚翰必操圖書在案誰知嶽伯乃屬文儒其故遊矚故墟感慨陳迹酹鸚鵡則傷神處士之遭醉黃鶴則引領仙客之駕憫旱則企沾神女之雨苦熱則願當大王之風軌羊公之政則殘碣旌思蹤周郎之策則斷岸表烈近寓堂階遐盡封域凡觸情悰必歸篇什信知弛張乃文武之道體用爲姬孔之學江山誠詞賦之資矣今又加禮巖穴寓目棄遺使者至門里人走視皆謂樵牧之鄕何有尊貴之賜如此竊念僕樗如無用灰似不然蒲栁先秋桑楡易暮泥塗曵尾霜霰被顱志以气衰病緣慢積檢往作則顏汗愧其不工擬近制則心塞竟爾難就老徴遂著壯圖已灰豈意調偶合於希聲武幸憐於獨步固知大海不拒細流非有色絲乃來束帛嗟乎蟠木厠萬乘之器駿骨辱千金之求愧乏先容諒慳後至長夜難旦毎悲寗氏之吟寒谷𨿽春莫報鄒生之律尙待緒風減熱病骨稍蘇自秉穢形敢求良範𨿽負嘲於尙白實望教於思

答楚藩殿下

楚藩殿下昔承淸宴備極樂方賔從逡巡履綦雜遝若華旣逝蘭膏嗣光車怠馬煩履遺纓絕客稱旣醉主賦無歸謔浪歡呼縱誕無忌優容特至形勢兩忘𨿽古兔園之英小山之侶其所遘際何足方擬玆者獻歳發春元夕且及華燈預制火樹夙成輝焰蘊而俟揚絲肉奮而思禦將使月現重輪煙呈五色籠飛星於幾席生彩霧於櫩楹透驚電於綺防備生品於采繪而又惇崇大雅招集楚材於是漢水爲醪大別化肉棄余之沾輿臺鼔腹滴獲濡末列酲煩誠君王壯麗之極娛儒生希濶之幸覩也陳何人斯亦獲濫竽書幣至門倉皇拜受卽以告諸先廟侈諸親交巾車旣脂徵徒已飭而節神妬賤寒疾忽嬰方謀踴躍以就途豈意呻吟而伏枕徒使神馳念往欲罷不能瑋聽奇觀彷佛無地豈世俗所謂斟酌有定佛氏所謂緣分未至者耶若以君王之惠得免溝壑之憂則伏謁殿庭周旋觀沼因以狀朝云而譽雄風固有日矣口授報書感懼實積

答林少峯

弱冠通籍遂獲附尊甫及少谷交遊之末昕夕貪聚寤言難忘豈意事勢喜更散落旋出於時僕以口語謫宦裕州隨中法吏褫我章服歸矣曾不數年谷翁奄化異物尊甫亦遂倦遊撫時感往能不悵然繼聞執事雅擅絕藝立致靑雲掇藻攟華鷹揚虎視一時修辭之士靡不推雄奉雋於門下者以故家聲益振舊業不衰而又器慮宏深措行周愼物情難害時論莫瑕誼在通家私喜良切近者剖符常郡流恵江鄕歳值大祲政適寛猛饑而不害民賴生全溢潤餘波激昂鄰國棲遲莫遘慕戀徒深乃今幸以鄙事附致請教之私辱我執事示以周行擲之近作僕行坐手之循環諷誦莫不淵源騷選奴僕諸唐掩近代之名流振前工之絕響使僕奄有奇珍光爛笥篋旣蔵復啟誇客示儔顧僕何幸得以燕石而博隋珠乎僕老矣從事斯藝爲歳頗多往往矜駑享謂殆庶防及覩瑤章則目奪气沮抱恧醖縮巴焉杜口瑗也知非欲取舊艸悉從焚棄而兒輩止之嗟哉遺醜幸君無厭衰替力嗣徳音深冀起予因之攺玉

寄魏軫野

聚首不覺樂離析旣久則覺愴悵耳而執事曾不一字見及相忘耶抑冗奪耶可怪可恨鑾來辱寄物怪恨少釋酒甚佳卽日開尊一飲至醉如對故人豚肉香味頗劣教云金華或贗也一笑一笑執事以解牛妙技小試割雞不憂不及但虞太過耳夫明而晦用之剛而柔出之此龍蠖之竟伸聖知之妙施也僕嘗傷於虎者故以此告君而歷龍門之險者或可與言舟矣詩不云乎他山之石可以攻玉僕不能自計安能計人哉而獨願忠於足下故以苦口之藥進幸毋曰汝何不自醫而遂吐之也

與殷子

竊聞人各有偶物從其類故婚姻人道之始伉儷家政之基豈可使窊隆一揆涇渭混源哉此鄭忽之拒齊不疑之辭霍良有以也故秦晉國匹欒郤族均王謝閥等潘楊世睦本其門素旣爾齊同稽厥風猷復無虧替又其子弟雅醇弓裘克禪則施衿命往結褵言歸百兩是將箕箒獲所於是甥舅騰冰玉之譽筮告鳳占之吉風人詠其好仇宗黨贊爲具美斯天作之純休人倫之畢鬯矣其或今迹𨿽防先鬼則大支云劣祖徳在稱則駕言歸女意屬振防仁不遐遺民歸其厚猶長者之用心矯偸之髙舉也又或席門之眷甕牖之賔前徽無聞舊彥缺錄而豹姿突變騂角旋生無待能興洿塗防起則知昌願托冀庇望諧譬之食果略株棄牢収豕徼新福於將來違眾情而締納此婚姻之變例明賢之逆覩也至若椎埋宄類闤闠狡童不齒齊民世濟惡徳以逮馬醫夏畦之子給喪傭保之兒亡命負辜之徒騶先驅之廝籧篨戚施之狀俯仰無能侏儒介之稱孝慈莫攺擬倫於犬豕比徳於伶優一旦以干沒而致多金資營茍以騰髙貲心志驟侈不足非財自丑卑流仰攀華冑推潤厔之餘脂希宵燭之末照於是醲肥啖其門客貨賄誘其私親遊說之言日至宻邇之譽不衰遂至寡亷鮮恥明目腆顏惟利是求族類罔計象齒競謀鳳毛安惜是故育女猶之居貨行媒同於貿絲忍使化源釀爲賈道於是犀璧金珠爛充簮珥冰紈霧縠髙貯篚筐𨿽位在九列族右一方多議闊視之人喜譏善誚之士莫不一見解頤弱息請往遂使纓冕之產入於駔儈之門河鯉齊姜比於鳴盜之裔生爲合巹之人若牛驥共皁而食死爲同穴之鬼則薫猶並器而蔵髙門遂爾降衡芳艸由之化蕭矣士人贅行孰此爲大哉僕常懷此而未有陳也近見郡中婚媾多托媒於足下者故敢布此幸子稱品審流別羣分類茍非異等務遵常途母使禮門頓開利竇也

與劉子

僕少不自愼年屆始衰輒被末疾小步軒序則腰膝苦艱暑濕侵陵則擁腫坐困五六年來賔客逢迎公私慶弔歳時宴集一切謝絕悉本是耳何也蓋旅進則逡巡遲鈍獨殿賔行勉追則大類跛躍欲速不達往往附贅同儔取譏觀狀而僕又褊狹淺急用以爲恥而時俗不察繩而罪之過矣時方抱疹而客有自髙門至者袖出豨薟數餅教僕餌之曾不浹辰舊力稍還宿苦日殺幸其有當而詰其從來則云君家服食之餘耳遂乃發書証之其中益州之表稱其品賤而功奇先民之言良不誣矣惜所饋不多儵然就盡玆欲廣蘊博儲俾應需不匱而諸醫鮮能辧識者使但按牒不疑臨株漫擬采掇一誤流害匪輕不寧驟損夫前功抑復嫁謬於往論伏惟防本見示庶防物色有徴乃可獲不逺之則而免似是之非也況緣是以往遂得厠迹於賔朋蛻咎於疏廢孰謂非執事之賜乎

答丁滄源

追惟早歳客遊京師適有天幸獲定忘年之交於令先君之門因識超代之才於君結髮之歳朝夕計討防言擬議文事僕信他山之石而君則在璞之玉矣散失各歸寤言未置丁丒之春邂逅令先君於逆旅執手數言艸艸別去彼時少年盛气又新得志不圖世路之多艱後會之弗繼如此也已卯秋僕以言事謫州吏隨中法比罷返編氓自顧蹤迹淟涊負譏幹詬日但屏處原野俯仰自適無復有望於人世矣然而間覩仕籍知執事名位日起聲稱借甚又未嘗不鼓舞飛揚爲故人驚喜也庚寅聞執事以憂歸則知令先君已仙逝矣豈一丁丒之別遂成訣絕乎乃悔分攜未致鄭重逺缺芻奠深負幽冥客歳知執事借重江邦弭節鄰邑壤域非遐然僕竟不能越境奔投道故信宿緣僕久嬰末疾以輿臺則甚艱矣復不敢以煩有司又不奉君者三四十年矣未審復能省記不使僕先焉而君忘焉而君拒焉不已愧乎凡僕之有乏於門下者以此耳而執事乃竟不以一介之使咫尺之牘辱焉豈果不復省記乎亦罪僕之不先耶僕之不先於左右者有前所陳數者之難而君之有加於不肖也則易易也僕旣沮於難而君復吝其易此心神之未孚而形迹之爲牿也旣而反覆思之似能得君之防者僕素悉君仁孝人也凡仁孝者之於親當其旣沒也覩故物而興悲手遺書而廢讀況僕托在知與雅稱不薄者乎想君語次賤子則追念往事一念往事則永慕先人故搦筆伸紙戒使發用悲婉而罷者屢矣𨿽然僕之望於門下者未已也猶計他日行縣至吾土當以野服展謁未晚也而教禮忽及則知執事已獲不逺之復且旌軒北首久矣又知僕尙在省記矣中間述疇曩之迹備死生之情又幸僕之測君者中矣嗟乎僕但記君之少而君未覩僕之衰卽使夢寱獲通豈得今狀乎伊邇阻見後晤何能我心悠悠其誰能極伏望勲猷懋著光我邦家至門下老賤故人獲蒙遺簮之念足矣

答範東溟

執事手挈兵符控吳楚之要區遂使暴客滅影行旅弗驚江漢恬波居民帖席誠仁義之金湯東南之保障也田野鄙人沾賴扞蔽者至矣然未有窺於執事之全也而聞諸呂子則云執事負領神奇醖借深厚其以文賦名家久矣是有遊夏之藝而又有方召之猷者也僕誠私心艷之願附末交因緣無地而呂子則又云執事深有意於不肖乃敢以賤制附上延佇徳音望在教益而札貺重錫奬與逾溢超之倫比之末而躋諸防逖之品執事豈虛譽人者哉而僕實怍其匪堪矣且僕弱冠客京師一時談藝之交於海內英彥庶防盡之而僕頗奮臂其間激昻雄視謂往軌爲必踐以前徽爲可齊豈意矰繳驟被塌翼南歸師友乖違見聞阻限加以中歳血气見驅湛溺遊謔不復綴敍流輩譏其自廢舊棄棄之若遺日月如流冉冉得老竊深逝嘆之感寧無伏櫪之思而心力困憊兼策不前堂奧崇深欲近轉格又見近日英俊輩出妙善日臻新論各持更淩互競至所姍病𨿽少陵諸什猶不免焉衰耳乍聞下舌屏息始悟古匠之難追後薪之必上也嗟乎孔父無聞之戒詩人老大之悲少而誦之未覺警切豈圖今日於我証之頺暮莫回憤恨徒結安得卻老之方勉修不朽之業因以承下風而追絕塵乎僕志若此乃爲恵子盡之幸君無遂耄我而棄之也

答郭桐岡

伏讀佳章𨿽程古範不詭時趨防繹性靈濯磨風雅雄才據勝防致通防應景搆辭辭非補假酌形敷象象逼生成卓然名家允矣命世王孟合體始稱前身河洛諸賢恐難方駕信譬之冥詮空參之上乘也幸惟自信非敢獻防

啟郭桐岡

廷陳謹啟桐岡先生僕於左右輒有所薦幸君侯聽之客有居門下者施生雨泗上人也能琴琴能自合材質由膠漆徽軫以上不一假他手古今人所爲曲操彼誦之曰是可弦輒譜而被之五音不爽能書書兼眞行艸八分又能漢楷能篆刻能雜畵數者𨿽未臻妙善然其品不下矣能吳謳謳能爲疾響爲慢聲其疾也則激烈悲壯若劍客互擊瞠目而語難忽然爲慢則闡緩婉媚如孽媵病姬隠呻澁訴欲盡而不能予毎傾耳而聽之未嘗不怪其宮徴之暗移歡戚之驟逮也其最奇者則於方寸之楮作小楷數千防畫不淆體裁各具於粒蔴之上宛轉書之成五言詩一絕卽有炯眸非極視専瞪數拭屢翕蓄而後張不可得其髣髴誠文囿之絕伎生平之未覩也僕見古昔丸奕庖削之流皆得専精於記籍亟贊於聞人此君子下逮之仁曲成之誼也況生所能乃儒術之支裔學士之旁暢乎卽其人跌宕負气澹泊寡營覊控莫施疏逸近達𨿽無典學之績而妙性資之合𨿽在韋素之賤而蘊紳佩之器𨿽被泥滓之迹而勵振刷之操𨿽寡儋石之儲而絕慍怨之色至於負俗之謗時時有之人不以病生生亦自謂不病也然則僕之禮之獨以其能哉僕於暇日於後二藝面令爲之知其非妄玆不敢蔽乃以所爲敬致記室一以明慧匠之未乏一以證吾言之不虛我侯多材藝而好奇其於此子必有鑑賞矣

答張靜峯

少日得附榜末幸哉有初柰何褊心難化多言絫諐義難毀觚術乖巧宦遂致名染罪籍論在不貰遂乃甘心疇隴投迹樵牧敢希不朽之業聊爲卒歳之謀年來衰病相乘志气俱憊不惟絕想於鴻逵亦久灰念於人世矣至於系仰親交何時暫置毎於暇日一展年牒當時朋輩雕落僅存俯仰生悲不能自抑斯生人之至情由衷之眞觸也不知靑雲之交亦嘗興念於藪澤之侶乎前者節鉞駐黃適僕偶被未疾舉歷旣艱輿臺復乏又以壯猷開府之初諸司承律之日而僕以艸野鄙人躑躅江幹爲長揖之客恐於體局不無虧違耳而吏至廬復申燠悃感愧何勝玆方僵臥而使者逺自軍門臨榻授牘伏枕啟讀終則復始手之不釋古誼宛然逐不覺憤結之去懷沈痛之蛻體也昔人愈病之檄不信然乎且以刁鬥戒嚴羽書防至而乃從容運翰馳訊故人雅量足徴矣又聞弭節甸日先聲所屆魚鳥潰匿妖魄竟褫功在不戰慚非劇孟曷贊雄圖若僕得以天幸藥物際良復其故步於執事凱旋之日勉操笻杖伏謁道左遂得執手斯須論心信宿則僕願尙厭飫足矣病中口授鮮倫不罪不罪

答虞文表

友人王廷陳謹以木一具折價八金因使者致之文表先生門下不腆可慙要實吾言耳在昔孔子脫於舊館延陵掛劍於徐君惡涕出之無從貴心許之不負此生死之純情先民之貞則也而僕獨於君無恙之年預此不祥之器無乃繆往指而乖人情乎矧我執事術擅長生容成難老名漏岱宗之籍永無就木之期而區區必踐前盟不爲忌諱者良以君子謂生爲寄達人齊喪於得況警凶可以保吉有備乃能無患竊恐區區此舉結念𨿽勤效用必虛矣𨿽然寧使區區之舉無用不欲執事之算有窮也

夢澤集卷十七

欽定四庫全書

夢澤集卷十八

明王廷陳撰

拾遺

來日大難

瓦鳴霰急柝止宵除門有重扄衣乏復襦【一解】秋系䢐臘體無完膚守掾致旨令予殞軀【二解】壯心旣褫色鮮敷愉長跪悲乞請賜區區【三解】古途阻塞新術﨑嶇豈不是趨林莽鉤裾【四解】旣鉤我裾載覆我輿覆輿孰視立輿競扶【五解】我覆我扶言返我廬豈無良朋恐及禍軀【六解】

怨詩二章

臥龍不起屈蠖難伸舉肥失痩錄遺眞馮唐旣老原憲長貧晝無再旦歳乏重春

其二

楊岐泣路墨素悲絲昆焚玉石劍失雄雌翔鳶笑鳳毒卉嘲芝誰憐堅白遭此燐緇

彼之蹶矣憤時也

彼之蹶矣子曰烈矣此之仡矣子曰屈矣豈不昭矣虞厥虓矣

凶日掲掲士曰丞也劣子不是殄滅謂我士也越匪士越矣衷之切矣

紀之荒荒士曰丞也無良子不是匡謂我士也狂匪士狂矣弗革厥明矣

泄泄在位乃覆用媚業業在位乃覆用懟彼蒼曷誣子寧不畏

虎兮狼兮孰與當兮蚊兮蠅兮撲者仍兮子恬不愧侈以矜兮

彼之蹶矣五章章六句

雜謡五首

或穴爾庾鄰也遽呼盜悸以逋爾輟逐逐詈鄰也迂

其二

頤大需烹子以娛豈不子憐忌殞翁軀子烹爾及吁嗟乎翁愚

其三

東鄰日擊肥西鄰日餔糜不嫌糜味薄但願常無饑

其四

誰謂炎如火倐忽成死灰誰謂寒如冰流澌逐暄開

其五

東門之鳥本避災魯人祀之以求福彼躬不閱能錫爾糓

李國賔宅畱別

文章傳勝事禮樂接名藩竹素晴齋滿臺亭夏景繁金枝扳帝室朱紱謁王門授簡梁園後應招楚客魂

過杞同袁令飲學宮

學宮今藝圃令尹復文儒翠篠琴偏傍朱弦瑟所須升沈應兆鱣日月防飛鳬避暑過逢地知憐調不孤

贈戴復庵

樓回芳甸隔檻倚紫芝叢洞口邀丹侶霞邊使玉童乾坤歸藥物山水寄絲桐病後愁蒸熱憐予乍送風

哭先帝三首

鼎成奄忽棄羣臣海思云愁淚雨頻遙憶千門傳晝警忽驚翠蓋尙南巡

其二

射蛟無復駐江鄕別殿離宮鎖夕陽帝子蒼梧萬年恨淒風吹徧白雲裳

其三

闗山百萬扈行宮漢主園陵白露中鵷鷺舊班今寂寞不知何處泣遺弓

簡友十一弟廷槐

秋圃兀坐見風檐落葉旣聚復散架豆畦茄皆成槁本蛩鳴牀下饑鳥窺人憑幾流觀愴然傷抱幸過我一縱髙談銷愁博笑何如何如

邀戴士瞻

僕旅食者數載矣解綬歸來誅溪討谷秋容隨地商籟滿聽邇者赤落堦楓翠余徑篠轉增悼往不減悲秋聞子琴學益精倘能攜訪一慰幽情乎僕𨿽非鐘期願洗耳以遲也

與熊元性

客夏握手江干命酒言昔投壺散帙覺有餘情須防解攜軒騎躑躅回首不覺春芳再歇緒風重欵感佳辰之弗遘念良覿之無緣辛楚不禁子復何如悵憶同時諸彥僕旣久隨落葉惟喬亦逐覆水鳴吾被指直夫下獄僅有存者落落數公嗟乎文章者忌之源也剛直者黜之本也道不可貶節不可變終身棄斥所甘心焉豈效阮籍窮途之哭賈生長沙之悲哉恃子知已敢布腹心以聞於人也

諸葛武鄕侯贊

隆中龍臥是無東漢營中星隕是無蜀漢天能壽公公能壽漢本伊呂之儔胡管樂之願

夢澤集卷十八

欽定四庫全書

夢澤集卷十九【附錄一】

明王追淳輯

諸名公詩

贈王舉人

何仲黙景明

王子萬人英詩名少日成驪珠眠自抱天馬傍誰行旅食靑楓攺秋吟素髮生過逢見汝意潦倒媿吾情

贈王子

王子萬夫特英風千仞余未投湘水賦曾上漢宮書日月方前席江湖漫卜居城南相覓處花暮獨回車

贈王稚欽歌

王子衡廷相

休作梁父吟發我千古萬古哀大道無徵賢聖隠至今心膽成寒灰矯矯馮敬通文章擅當代口語成禍胎禁錮老煙海賈誼才髙更少年獻納多在王侯先誰云絳灌不相忌卻令流落長沙天吾宗學士難比數文炳龍鸞气熊虎不逐長安齷齪兒低眉靦面求憐取心存匡濟人豪英白日未墮憂天傾閶闔九門不得入大叫眞與蛟龍爭上帝不言閽者怒黑夜搶落芙蓉城芙蓉城闕隔星辰望美人兮江之濵三閭憔悴自多事五湖放浪眞閒人茫然鼓柁不知逺窈窕遊盡江南春紫淸仙人笑相友不如且樂丘園身君今莫邪尙在無欲剸兕象須吾徒天馬之足果無恙刷云看躍昆侖都裏中小兒不省事鬭雞賭狗矜頭顱君不見朝歌屠叟稱偃八十垂竿渭陽沜時來歘作明主師分土營丘未云晚

訪王夢澤園亭

廖鳴吾道南

蚤謝承明署冥棲小隠園曲亭圍樹宻斜圃種花繁江近吟招鶴巖虛臥聽猿卽承宣室召禮樂待敷言

鴻輪篇送楚客南歸寄王稚欽

鴻輪運樞鶉曜旋朱明歊烝蘊隆冒墋黷有客今向河梁行河梁溯風湍風湍淸且淺岸芷汀蘭翠堪搴彈箏擊築暫徘徊置酒當歌歌宛轉宛轉歌且柔君昔上都遊春花艷桃李春星郁鬥牛蓬萊獨謁金銀闕閶闔雙瞻虎豹斿朝趨赤玉墀暮宿白雲司銀魚金馬相追隨臺爲奏靈飛曲四照花含五色芝五芝秀可餐四照渥如丹采花煙圃側采芝雲林端儵忽靑霓隔蓬島棲遲白日生羽翰羽翰淩霞長長望楚宮陽楚宮山色摩靑蒼三湘時見黿鼉出七澤聊覊鸞鳳翔芳渚浮丹荷松門裊緑蘿牽絲罥弱藻延蔓縈崇柯鳬儔鶴侶柰爾何柰何歌白紵月掛層峯樹憐爾悠悠獨往心秋落黃岡半江雨

對雪酬仲禮兼簡稚欽

馬仲房汝驥

層城雪片晝逾陰坐玩佳人大雅音鄴郡風流應在此梁園詞賦到如今天邊梅栁春先濕海上魚龍凍不吟便約子猷鼓輕棹水溪花磵繞幽深

雨中王稚欽見過

積雨荊扉閉緑苔衝泥騎馬訝君來涼增塵榻輕須下暮濕霞樽重爲開出海蛟龍吟自喜隨云鸛雀過仍回仲宣解作愁霖賦莫漫登樓望楚臺

短歌送陳殿講冊封之楚兼訊伯誠稚欽

石亭子此行何壯哉都門走鞿沙霧開吳宮楚臺在咫尺一棹迢遙天上回天家宗派寰區徧聖主分封出纓弁玉節時馳閶闔門丹書歳下明光殿山河漢誓獨周親禮樂名邦接近臣湘北還浮太史氏衡南不訪魏夫人武昌仙樓髙挿天黃鶴白雲俱眼前酒酣落筆動風雨賦入逺遊哀昔賢江樹蒼茫冬日短歸來畿甸春花滿槎過金陵莫遲畱鵷墀鸞閣懷彤管十年朋舊各翻飛君聽驪歌意不防去去如逢王與許道予將欲解朝衣

琴贈王子並附此作

許伯誠宗魯

南遊陟衡嶠得此龍鳳材配合太古琴下指生風雷一彈鬼神泣再彈猿鶴哀曲終有餘調流雲淡徘徊蔵之翠錦嚢經歳何曾開豈不嗜宮徴俗耳多塵埃春江覯之子夜月翩翩來解囊拂素絲雅倡飛瑤臺寂寥伯牙意鐘期夙所諧輟贈良有以知音諒無乖

送曹仲禮王稚欽汪子宿馬仲房江景孚五君子謫宦五首

鴻鴈羣飛飛翺翔在中澤秋水寒且深露冷霜復白颯然驚飊起蕩析各南北分翼靑冥表托迹緇塵側哀鳴念儔侶霄漢心惻惻

其二

塞艸日萎黃胡沙莽如雪邊風颯以髙時序凜秋節送子悲宛轉悵望成胡越丈夫當逺遊夙昔輕離別眷此同懷友寸心折

其三

渥窪眞龍種汗血稱絕倫散蹄躡景曜驕步淩飛塵网羅致天閒飼養八駿鄰駕馭日已久出入參星辰逸性苦難縶邁往心未馴依風一嘶仗棄擲凡馬羣徘徊望閶闔顧瞻損精神

其四

髙基臨易水曠野含秋陰艸樹已揺落山川日蕭森俯仰悼時序顧眄悲古今燕王昔致士上置千黃金禮意旣勤渠心志孚亦深如何一易世魚水成商參送子攬故迹慨嘆傷余心

其五

離筵列尊爼復此燈燭煌看劍飲杯酒嘯歌心獨傷矯矯五君子朱鳳鳴朝陽振衣舉丹穴揚采儀桐岡餐瓊飲玉液錯燦生文章菲才負短翮追逐淩風翔毛質非本類羽翼假輝光愴此四方別孤鳴雲路長

王子宅牡丹

洛下瓊瑤品江南富貴叢寶欄回彩艷綃幕防香風細蕋含愁碧輕霞暈酒紅低回親舞袖窈窕出花櫳國色名傳異芳園賞幸同春光遲佳侶畱醉錦屏中

和王子登江子樓視病

江淹抱病久彌畱王粲登臨復此樓詞賦總聞歌白雪棲遲時已屬淸秋城通爽气辭卑濕檐宿髙霞散逺愁藥餌果能生羽翼雲霄攜我共遨遊

雨訪王子

弭楫黃泥阪衝寒赤壁磯城云低拂蓋江雨細霑衣側想髙人臥深憐晤語稀淸談終永日不作放船歸

江上別夢澤王子二首

沙岸移星舸云汀敞夕筵水寒風色勁波淨月華妍酒興劉伶後詩名謝朓先江湖爲別地解纜各淒然

其二

昔同金馬詔今對緑江尊舟楫鴟夷子離騷楚屈原狂歌還鄙鳳別淚故傷猿知爾髙居久潛夫已著言登赤璧寺閣王稚欽攜酒至崔來鳳桐

崔嵬佛閣對江流江艸靑連蘇子洲銀漢撟虛愁鵲度珠光塔古抱龍遊風雲舊物吾仍取詞賦仙翁去不畱謾約王喬招白鶴夜深還共月明舟

李子中林懋易曹仲禮王稚欽夜過分韻得涼字

薛君采蕙

拂簟移尊淨客堂朔云燕月滿宮墻建章露濕金莖凍太液波侵玉樹涼海內風流今下榻天涯疾病舊沾裳歡娛自惜形容異畱贈空慚翰墨香

月下聴王稚欽彈琴

鄭繼之善夫

昭文鼓緑綺六气指間流王子梅花思飄飄下隴頭月華終勝雪商意自成秋今夕西方夢佳人不散憂

冬夜過王稚欽

禁木棲烏盡城樓戍鼔催暝移中散駕時接仲宣才道術吾全未詞場力擬回淸風廣陵散愛爾數能來曹仲禮索巾云將歸具茨兼簡王夢澤

元是山人白接防云逵贈汝莫相疑便從夢澤穿嵩少更歷褒城問具茨

贈同館五君出爲州

陳魯南沂

才子來宣室名髙不解畱諸州分虎節同日下龍樓揺落時相逼艱虞志未休闗河明夜月偏照逺臣憂

雪夜訪王稚欽投贈

皇甫子循汸

淸時不善宦幽谷遂遺材只自焚魚臥從人結駟來漆園寒罷灌竹徑晚猶開更有相忘樂何言興盡回

國朝藝林詠【之一】

王汝化格

王稚欽

王子幼聰警識者稱國器兩魁小戴禮駸駸騁騄驥龍性固難馴一斥竟垂翅歸臥楚江涯宛有生致蓬頭累歳月白眼看儕類髙歌若無人音節窅以邃自許晉魏前所詣良無愧斷金歘已淪喟焉傷餘思

八子詩【之一】

吳明卿國倫王吉士稚欽

維楚故有才誰爲稚欽偶早歳發天秀匠心應其手髙視千古前左馬相先後寧操湘女瑟恥擊秦人缶調世如防丸罵坐非使酒敖然詠新篇豈復聞師友遂爲禮法攻一官棄如垢傷彼荊山玉終焉不見剖

夢澤集卷十九

欽定四庫全書

夢澤集卷二十【附錄二】

明王追淳輯

哭武宗毅皇帝詩防

王元美世貞

僕平生以不及遘夢澤先生爲恨今日得見先生文翰又得與先生之從子行父遊足矣當呼子墨泚楮尾時覺行父亦沾沾自喜不知先生在芙蓉城聞之以爲何如耳

王敬美世懋

王稚欽先生武廟時讀書中祕與儕偶四人同上諌書畱中已竟出爲裕州守世廟時諸君子皆賜環而先生已中文法歸編氓矣然讀其哭武皇詩何惻怛忠厚藹然風人旨也人謂先生跌宕不覊吾所未信行父之寶是詩寧獨翰墨哉

王百谷穉登

夢澤先生哭武皇帝詩不勝鼎湖攀髯之想無防防逐臣怨望意楚人多怨乃先生獨不然宋玉景差之遺風猶能不爲所染豈徒區區藻詞麗句已哉從子行父購而蔵之烏衣羣季之佳靑箱世業之富舉在此卷中矣

吳明卿國倫

吾楚稱詩之士多矣而予竊以夢澤先生爲一時冠乃楚志刪詩不多采焉則知音難哉今其從子行父氏雅能工詩先生實風之矣先生下世已三十年而所爲哭武帝詩業已七十餘年手澤如新風度可想而挹行父猶得購而珍之亦先生不朽之一斑

張羽王鳴鳳

往從京師得先生集於書市讀而善之謂江漢之詩先生爲儁一時諸人不逮也乃今從先生諸子行父得見先生哭武皇帝詩灑翰淸逸意者類其爲人將無然乎行父敏而有文克遵先業宜是捲獨歸行父哉

邢子願侗

世能名稚欽先生詩莫能名先生書此卷翩翩有大令風足當兩絕行父其善保之舟次捲雪樓漫題

龍君揚宗武

予以謗倅黃夙知行父文名因得與交驩一日欵予郊園酒半出是詩讀之逸句遒翰無容置喙顧於哀思舊君猶不能忘追諷忠愛慷慨自可想見固不徒賞其詩翰而已行父獨能珍之益可以見行父爲人

楊伯海一洲

萬曆庚辰興國司馬張羽王南漕至都酒中出先朝諸名臣遺墨視予予獨愛先生是捲醉語咄咄手不能釋以其爲逸詩字亦世所未見至壬午予扁舟過訪吳先生於興國得接王行父酒中出此卷不覺駭然乃知神物終歸王氏而予之得再觀也亦奇矣

贈廖學士詩防

張羽王

庚辰春予攝蒲圻間從故廖學士家購得王稚欽先生五言詩十五首乃其手書以貽學士者先是先生之諸子行父曾遣使詣予命跋先生所書七言絕句詩數首行父固曰此吾家之璵璠也余竊憶之因購以歸將貽行父防東漕不果今余南還行父過視啟篋出授其再拜而置諸懷也𨿽藺生之於連城無以過矣行父之克纂家學名起詞林有以哉有以哉

吳明卿

稚欽先生詞翰故爲士林所珍而其從子行父氏毎見一字輒不吝重貲購之志可知也今得此於張別駕別駕蓋得之廖學士家行父奉爲稀世寶偶得借觀因識其後

鄒彥吉迪光

稚欽先生以詩爲名髙業有夢澤集行於世人人珍之矣而此數詩者半是集中所未載行父氏奉之若拱璧焉所謂能世其業者非耶

王元美

天下以才子歸稚欽先生若謂大紳子啟之傾冩不倦則誤矣搆結鍛琢極有工夫一句一字亦皆有色澤意態若項西楚闗漢壽不能得其九戰絕甬道掩七軍之妙而僅以叱婁煩馘顏良喑嗚跳蕩之粗目之爲萬人敵也此卷皆五言律尢自長城書法故不必較而翩翩自賞宛若徴仲中年以前筆先生信奇人哉

王敬美

王夢澤先生楚文人先輩中第一少聞家兄稱說先生心私慕之已偕其幼弟稚表侍郎同舉進士獲聞其家世之詳已又遇其從子純父侍禦益聞其豪舉磊落之狀然終以未覩先生翰墨爲恨乃歳甲申侍禦之弟行父氏不逺千里來謁余兄弟出先生手筆見示書法翩翩有意平生傾向防無遺憾矣行父棄諸生工古文詞於先生爲家學正派以故最畱意於先生手澤卽片紙剩幅必珍而人亦爭購遺之以中行父之好王氏靑箱代不乏人余於行父見之矣

王百谷

世皇之季三湘王公爲吳郡理官出夢澤先生集鋟之郡齋余少亡賴如健犢破轅罕所推讓讀此集卽吐舌下之王公行以數部見投祕惜帳中如論衡然毎嘆先生楚材無兩頃者公之弟行父持此卷過齋頭半是集中所漏大海瑚鐵网疇能絕流哉行父於辭以雕龍世其業其寶惜此卷不但王家靑氊而已

方仲美尙贇

頃在弇山園見元美先生執行父手謂曰子不向侍郎接武而從太史傳衣可不虛第五之名予以爲良然卽是捲之蔵則行父結好可知其能傳衣有由哉

邢子願

萬曆丙戌春仲八日余以督粟如淮孟孺行父兩孝亷船尾相銜就余爲別時小泊富口盱衡明卿先生不至貰酒數行行父出其世父稚欽先生捲見示頃之大風揚波水天彌茫漁舟估艇歷亂岸次官栁依防野桃的歷爭破雨作妍種種奇致都與此卷互相映發念吳先生且至當爲盡一觥欣賞之座中有臯倩茂才爲明卿第二雛所謂靑鳳一毛不減行父之視稚欽矣

夢澤集卷二十

欽定四庫全書

夢澤集卷二十一【附錄三】

明王追淳輯

諸公評語

楚三子詩評【有序】

顧華玉璘

夫詩之品誠有髙下矣上系代運下系人倫則大體攸分矣彼指擿字句之間校量工拙者豈不猶塾師之於童子未窮大致姑課之屬對之乖合哉未可與言評詩之方也孔子於詩曰刪固去取乎其間矣此評之所由始也今觀四詩之旨其義安歸所不貴於字句之細人知之矣秦漢無言之者魏文典論略及其人詩賦之能否厥後鐘嶸之詩品王通之續詩始皆因言觀人因風觀國而商定之大都豈不略可窺哉至唐以詩設科主司進退之格不得不求於文字故議論日繁而殷璠姚合之徒乃攘臂伸喙於是矣宋詩不逮唐風逺甚而評品益富大抵遺忽命脈洗索瘢瘕宜其綴緝愈勞神情愈喪益見其不逮也今之論者顧諉曰宋詩尙事實而略情景於唐爲劣嗚呼豈確論哉不見夫雅頌多陳事實漢古詩無風雲月露之辭乃今獨稱絕藝何耶蓋有說焉夫歷代之詩猶之風气三百篇唐虞之醇也漢魏夏商之忠質也晉周之文也六代則靡矣至唐之盛則能去靡還醇故彬彬文質焉何怪其表後世乎誠不在乎情景事實之異與夫字句之末而已觀夫李逸杜雄同稱詞傑髙岑王孟並駕先馳而體裁各殊舉斯鏡鑑斷斷可識矣茍不得其大而徒譾譾焉雕琢摸擬以希之譬諸刻木以求言笑翦防而冀生活終身豈可得乎或曰大烏乎在曰其入也在雅俗其成也在淺深過此以往非余之所知也余客承天有三子者曰顏惟喬氏王稚欽氏王汝化氏楚之傑也皆以文雄海內聘纂都志防於賔館數與言詩意合各出一編授余品定余玩繹之又反覆之皆所謂得其大不屑其細者也雅而深者也竊不讓著論以效鐘生之勤俟文中子者采而續焉

評曰王稚欽異稟髙明矯矯龍性早年稍辱泥塗遂跳躍去之釣澤以來窮學海之大方益宏虛受卓然名家詩八卷皆五言上苞建安下獵天寶務絕近代之軌轍神解天成藻繢自足詭妙所臻其殆與王楊之駕相後先乎文尙奇古此方舉其詩未遑敍也

顏惟喬剛毅善任舉意逺茍利人國不怵死生及其玉破而還博窮六藝遂將龍蛻塵埃之外漠爾斯世焉詩文以秦漢爲準其爲樂府若千篇皆假托古題直防衷愫體裁所就雅麗兼陳若撰辭搆意一趨奇脫不襲前軌可髣髴其操執矣

王汝化淵沈有志妙悟達防覽往籍悉洞旨要故染翰取則神情卽自己出允哉馳騁六藝之林矣詩諸體皆工雅而暢華而有思其風人之致乎楊仲曰取材於選效法於唐子詩之謂也【顧集未載此文因並錄評二公語】

王元美世貞

王稚欽少爲文頃刻便就多奇气然好狎遊黏竿風鴟諸童子樂又蹶不可馴父毎抶撲之輒呼曰大人柰何輒虐海內名士耶爲翰林庶吉士詩已有名其意不可一世僅推何景明而好薛蕙鄭善夫故事學士二人爲庶吉士師甚嚴重稚欽獨心易之時登院署中樹而窺學士過故作聲驚使大恚然度無如何佯爲不知也乃已當授官給事中用言事故詔特予外補裕州守旣中不屑州而以諫出知當召益驕甚臺省監司過州不出迎亦無所托疾人或勸之怒曰齷齪諸盲官受廷陳迎耶當不愧死一日出其師蔡潮以他藩道者潮好謂曰生來我固厚而分守從後來亦一見否且生厚我以師故郎分守君命也稚欽曰善乃前迎分守而分守旣下車數州吏防過當稚欽笞之十稚欽大罵曰蔡師悞王先生見辱挺身出悉呼其吏卒從守勿更侍一府中慴伏亡敢畱者分守窘不能具朝餔謀於蔡潮潮爲謝過稍給之僅得夜引去於是監司相戒莫敢道裕州而恨稚欽益甚爲文致逮下獄削秩歸家居愈益自放達官貴人來購文好見者稚欽多蓬首垢足囚服應之間衣紅紵窄衫跨馬或騎牛嘯歌田野間人多望而避者晚節詩律尢精好縱倡樂有聞箏一首花月可憐春房櫳映玉人思繁纎指亂愁劇翠娥顰授色歌頻變畱賔態轉新曲終仍自敍家世本西秦又一書答人云綺席屢攺伎倆雜陳絲肉競奏宮徴暗和羲和旣逝蘭膏嗣輝逸興狎悰幹霄薄雲禮廢罰弛履遺纓絕俱妙極形容可謂才子

王稚欽詩如良馬走阪美女舞竿五言尢自長城王稚欽吳明卿之於五言律各極妙境可謂専至而有餘

王稚欽書牘如麗人訴情他文則攺鼠爲璞呼驢作衛玉稚欽答余懋昭二書與李少卿報蘇屬國差堪叔季顧華玉鎭楚詔修承天志以王廷陳顏木應後不稱旨一時亦謂非宜自今思之自不可及【藝苑巵言】

侍明卿行者王行父氏從旁曰子以吾先生楚人也楚於徳靖間最多才子若以吾伯父稚欽嚆矢之而顏廖童張孫氏父子翼焉子以爲疇偶不佞無然久之始應曰以子伯父庶防乎【吳明卿集序】

楚之先輩辭權尙在臺閣長沙之廣通黃岡之偏至蒲圻博而寡要茶陵健而少情【與郭美命書】

正之間大昌厥辭李何倡之邊王翼之【顧華玉像贊】徐左使學謨撰楚通誌王廷陳傳謂廷陳爲翰林院庶吉士好譏評人長短出爲吏科給事中防毅皇帝南巡業以言激修撰舒芬庶吉士汪應軫上書阻諫大學士石珤止之曰脫禍不測莫汝庇也廷陳旦賦烏毋謡大署玉堂之壁語侵政府由是風吏部又出裕州守此處殊誤蓋當正徳十四年散館前而廷陳與同館汪應軫曹嘉汪暉馬汝驥上疏剴切畱中至是暉汝驥畱而廷陳應軫嘉出授官迨吏部擬暉汝驥編修廷陳吏科應軫禮科俱給事中嘉禦史有防各依甲次補外至嘉靖初各復官而廷陳坐法革爲民後以言事例準致仕今謂廷陳已授給事中而激修撰舒芬等云云又出爲裕州守且其時石公以禮侍學士掌院司教育非大學士也又謂肅皇帝登極訪羅遺佚巡撫都禦史顧璘以廷陳名薦不果用亦誤嘉靖十八年璘聘廷陳修承天志而薦之爲科中所駁故僅賜銀幣耳肅皇登極之際廷陳方坐事顧尙爲臺州守【史乘考誤】

【顏惟喬艸隋志稱良史余讀之殊不稱又徐子與致其全集若千卷亦平平耳逺不逮王裕州】

【文章九命三玷缺四偃有云邇時李獻吉王稚欽輩皆負此聲何也內恃則出入弗矜外忌則攻摘加苦故爾寧爲有瑕璧勿作無瑕石】

吳明卿

稚欽在徳靖間以詞才擅名史館海內士爭誦說之近體奄有四傑古詩淩厲三曹而文則刻畫左氏內外傳楚諸先輩鮮有能方駕者【王行甫集序】

黃州諸勝有待而顯有如東陽永嘉非沈謝不名若赤壁本奇假借嘉魚無當雪堂竹樓雜廨宇間髙士幽人曾不得一托足皆所謂前人不足古也至求黃歇殘壘永安故城卽居人不知所在獨稚欽先生詩稍備一邦逸典而其辭又宏麗大家髙視蘇學士二賦何論季常今先生骨已朽明公豈有意一表章之以風楚後學乎【與鄒彥吉使君書】

元美序令伯詩及鄕人周鄒諸君而不一及行甫則其精神偶遺非定論也【與王行甫書】

頃讀元美所爲夢澤先生序謬及鄙人與周鄒二子而遺行甫本寧不知所謂怏怏者數日【與王行甫書】

李本寧維楨

正間北地信陽纉漢唐之業而吾楚有王稚欽先生者實羽翼之至嘉靖末歷下婁江中興而吾楚有吳明卿先生者其社中人也楚得二先生而張【王行甫集序】

胡元瑞應麟

當正時李何王號海內三才如崔仲鳬康徳防王子衡薛君采髙子業邊廷實孫太初皆北人也南中惟昌谷繼之華玉升之士選輩不能得三之一嘉隆則惟李於鱗謝茂秦張助父北人而南自王汪外吳徐宗梁不下十數家亦再倍於北矣【詩藪】

王敬美

稚欽不死乃稱才子明卿𨿽老竟是詩人【此語不載集中胡元瑞以告追淳者】

顧言起綸

國雅品云王給事稚欽調髙趣新頗多奇句如深谷綿蠻泠然幽響其少年行雲金覊及狡兔珠繒落髙鴻江上言懷云岸束濤聲急軒凝野色重還蜀云峽束秋江怒云盤石棧懸弔道士雲海田猶有變洞壑豈無哀春晝云絮飄兼鶴毳花落罥蛛絲夜坐云把燭秋蛾集開簾夕鳥過聞箏云思繁纎指亂愁劇翠蛾顰曲終仍自序家世本西秦殆與髙岑方軌矣稚欽本髙才不覊嘗謫裕州爲監司督過罷職還益自放誕或衣緋酣歌或跨犢浪迹作慢世之狀讀其述邃賦其志有足悲者

汪伯玉道昆

當代楚材滋盛臨臯下雉先鳴【與王行甫書】

張助父九

詩至我明眞振歷代之衰直追李唐而楚才尢眾如公家稚欽行甫下雉明卿嶽陽仲可京山本寧皆一時翹楚

夢澤集卷二十一

欽定四庫全書

夢澤集卷二十二

明王追淳輯

諸公評語

黃岡縣誌

茅伯符瑞徴

王廷陳字稚欽濟子頴慧絕倫讀書日記數千言弱冠魁楚書尋儁禮經第一授翰林庶吉士武廟南巡與修撰舒芬庶吉士汪應軫等上疏諫或止之陳作烏母謡疏入上怒廷杖謫知裕州治尙嚴棘士民畏之性褊直以事忤當轄遂中危法褫職歸嘉靖間詔以言事例準吏科給事中致仕後巡撫都禦史顧璘薦修興都志欽賜銀幣屏居林壑三十餘年以詩文自娛郡國吏罕見其面大梁郭鳳儀守黃州時時以詩就質大中丞林富亦云入楚獲見夢澤先生歸田對父老無愧也其見重如此著有夢澤集行於世【人物志】

齊安自有王杜闡玆風雅至蘇瑞明益揚其波江山斐然增色明興王太史稚欽先鳴狎主詞盟楚師遂方駕域中【藝文志】

黃州府誌

周子徴思久

王廷陳字稚欽濟之子頴慧絕倫髫年卽能文讀書日記數千言舉進士選翰林庶吉士武廟南巡與修撰舒芬庶吉士汪應軫上疏諫止觸上怒跪門廷杖謫裕州守治尙嚴明士民畏之然性峭直以事忤當轄當轄怒以危法中之後得解罷歸屏伏林壑三十餘年絕足公庭日以詩文自娛所著有夢澤集行於世

湖廣總志

徐明叔學謨

王廷陳字稚欽黃岡人年甫丱日誦數千言能文章弱冠魁鄕試登正徳丁丒進士選翰林庶吉士補吏科給事中武宗南狩與修撰舒芬庶吉士汪應軫上疏阻諫上怒杖之廷謫知裕州以忤監司免歸屏居林壑三十餘年日以詩文自娛所著有夢澤集行於世嘉靖中巡撫顧璘疏薦起用上賜縑帛優待之不果用而卒

楚紀

廖鳴吾

王廷陳字稚欽黃岡人參政濟之子也正徳丁丒進士選翰林院庶吉士補吏科給事中諌阻南徵謫裕州知州

夢澤集卷二十二

欽定四庫全書

夢澤集卷二十三【附錄五】

明王追淳輯

家乘

明奉訓大夫河南南陽府裕州知州以吏科給事中致仕前翰林院庶吉士先伯祖考行十府君行狀

曾祖考諱思旻儒林郎直揚州府泰州同知致仕曾祖妣魯氏【封贈闕考】

祖考諱文奎封承徳郎南京戶部【闕】淸吏司主事贈奉政大夫吏部驗封淸吏司郎中加贈通議大夫南京戶部右侍郎

祖妣樊氏封安人贈宜人加贈淑人

考諱濟河南四川等處承宣布政使司左防政致仕贈中大夫加贈通議大夫南京戶部右侍郎

妣汪氏封宜人累贈淑人

本貫湖廣黃州府黃岡縣永安城

楚先哲才名赫奕無逾先翰林府君自府君下世今垂五十年而家狀缺如也諸書志傳多所紀而弗詳藝林人士或侈談而失實從孫追淳愴焉淳生也晚先世事皆不易知歳時從諸宗老掃丘墓偶有聞輒筆識之記問獨至故能悉府君之行業而又證諸往牒筆信削疑爲艸狀俟異時上之史官

謹按先翰林府君諱廷陳字稚欽別號夢澤子行十前元之季省三公自豫章樂平徙家黃岡歷五世爲泰州同知公思旻府君生洪武間始輟農業以仕籍顯淳徳陰功茂甚此後人累葉食報之始事見別傳泰州府君生南京戶部主事竹坡公文奎府君竹坡府君生吏部驗封郎中南墩公濟府君二世皆以叔祖太子少保刑部尙書公廷瞻府君贈通議大夫南京戶部右侍郎南墩府君爲時名臣勁節莫容出爲河南四川防政遂乞休歸課農永安城山中翰林府君其第二子也出汪淑人髮總丱負異穎記誦以寸或廢讀騖於邪僻小技庭趨課督咄嗟遂辦正徳八年以白衣魁楚書明年試禮闈自意雋第不免束縛如新婦乃稱病不終策問榜發知果雋禮經第一而復置之主司爲扼腕者屢十二年始亞魁大庭同榜十餘人並擅賦藻而府君尢其傑出先是占者奏文星入楚是其應也旣被館選攺授翰林院庶吉士益綜淹博盡發中祕之蔵其爲文按古衡法不肯茍就詩於時少所許可獨推何督學景明毎公卿出所撰使評輒加臧否無所遜避故多陽服而陰憾之院有嘉桃嘗登樹竊食爲館師學士見之令作竊桃賦已伐樹又令作伐桃賦皆擊鉢韻成文采璀璨學士嘆服【藝苑巵言有云故事學士二人爲庶吉士所嚴重稚欽心獨易之時登院署中樹而窺學士過故作聲驚使見大恚然度無如何爲不知也卽此事傳誤】佯時武宗毅皇帝數爲期門遊十四年下詔南狩將歷岱宗徐揚憩南都浮吳越遡漢水登武當省臺諫者多得罪大臣亦莫敢言府君遂艸疏激同官舒芬汪應軫江暉汪思曹嘉馬汝驥等詣闕力爭學士止之曰禍不測余莫汝庇矣府君作烏母謡大署玉堂之壁疏入上大怒不可解三月壬子警道屆期府君等跪門五日而諸司以疏繼者至百七人時天色陰霾水溢內海子不了橋髙四尺鐵柱七斬折京師震駭大臣被唾罵出入不敢待明有請命禮部禁言事者或又貢防參屬吏妄言有防各廷杖三十疏首調外余奪俸半年府君旣受杖屢絕復蘇賴良醫得不死然上遂不果出秋期當解館吏部擬府君吏科給事中【徐宗伯廖學士皇甫僉憲皆謂已散館授給事中者蓋言後以言事例淮給事中致仕而誤】宰執不悅假手其間防下俱依甲次外補於是芬等皆出而府君遂以二甲前列例補河南南陽府裕州知州【考芬爲廣東提舉暉爲澤州汝驥廣徳皆知州而思獨爲三河驛丞似非甲次不審何故芬獨爲提舉當是以疏首先調耳】其爲裕州治尙嚴棘法行貴戚簿書期防瑣屑旣非其好欲如長孺臥治而地當南北孔道手板折腰益非所堪臺省監司過州例不出迎亦無所托疾人或勸之府君叱曰齷齪諸盲受廷陳迎不愧死耶有淸軍禦史諭茂堅鷙悍人也【藝苑巵言以爲分守誤也】當出京時人或謂曰裕州王才子宜折節下之茂堅不悅遂首按裕先是府君偶迎臬長陳鳳梧【藝苑巵言以爲蔡潮蓋誤按河南志嘉靖六年潮始以右布政使蒞此】鳳梧勸曰子我固以父執而禦史從後來亦君命也倘有意一見乎府君曰善乃迎禦史其不出郊遵令典也禦史以爲輕已故撻州倅示怒府君引咎爲解不得誶語遂及府君府君怒曰陳先生誤我哉攘臂登堂拳擊禦史禦史窘甚姑謝曰王先生命世才惜乏量耳笑而釋之律例官品應從凡鬭論禦史陽屬鳳梧闗說而疏已獨上且招來黠民羅織罪狀下大梁獄久之有金陵王逢元抗眾怒入獄共寢揚防古今父韋方督學中州弗計也府君在獄嘗撰左賦螢火賦及神難之篇以自廣南墩府君貽以五經各一部而各系以詩勉之進徳省愆而已然一二宰執舊怨府君內外搆扇莫有解者竟褫職歸齒未三十也歸而南墩府君拒不令見見當杖殺之府君日夜涕泣毎因所親求見不得乃遵大杖則逃之義避而城居蕭條布素不異貧士一日忽心動求見甘大杖不避南墩府君亦畨然許見网魚傾醇懽宴終夕而南墩府君忽病數日遂不起非緣孝感防不獲一面逮世宗肅皇帝下詔復言者官同謫諸公皆躋顯秩【汝驥至禮部侍郎侍讀學士贈禮部尙書諡文簡暉至工部侍郎芬至左諭徳諡文節思至副使應軫至提學嘉至布政使】惟府君後職坐事僅因言事例準以吏部原擬吏科給事中致仕【諸書僅云致仕考汝驥暉之召起皆去知州而仍吏部編修之原擬則府君之準致仕亦當以給事無疑不然何以書因言事例言事則前事例則一例可知也】初應軫被詔至京卽欲上疏明府君無罪曰余寧不官不忍使王子沈落而同詔諸公虞其累已遂力止之應軫毎入班行悵恨若遺𨿽復故秩不喜也嘉靖二十年大司空顧璘將事潛邸因奉防創興都志集楚鴻儒而以府君曁顏亳州木王僉憲格申於表薦書成當賜環時方居母汪淑人喪遲及秋期服闋乃行防其書且就稍爲筆削聊酬司空禮數非有意再出也書上爲忌者防駁上遂不果召用僅賜白金紵絲而已【時薦疏非止司空今不可考府君與人書有云近日薦剡僕名毎混諸賢深用爲愧二公知己誠未可忘】郢遊歸棲遁益深皭然世味無所介意或屢月不櫛達官貴人謝絕勿見以購文見者多蓬首跣足接之嗜著紅紵窄衫或裼以素有馬日行三百里出必以隨或騎牛嘯歌惟興所適素工諧謔聞者絕倒書法翩翩有聖教家範片紙隻字藝林爭購若連城珍善鼓琴居常聲樂不絕耳曲誤輒顧日饌數千錢預置笥中取以自給重門下楗不通賔客綉幕緗簾綴以流蘇雕欄畫屏金碧隠映仗鼓朝發華燈夜張積日成歳未有間絕倦則與所暱蹴踘投壺彩選博陸賭快爲戱或手一編過目聊復自娛毎語人雲林居以來髙竹林之賢而醜其放懷三閭之忠而過其沈智鴟夷之逝而污其富丈夫樹立已矣而詞賦小技又無足煩其思毎景物防意命酒自歌酒不盡量歌不盡調倦則偃臥臥不爲夢厭苦俗徒寧獨無與身累百垢長爲世棄乃稍稍脫拘攣之文逸瑣尾之忌弛煩多之縶若九重流潤枯槁被以纓紼趨就班行俗忤事違褊心復觸前轍必遭天幸難再故欲惇窮居之尙示自廢之迹廣讒口之資耳其衷如此一客自山中來謂將謁郡庭有所請府君怒逐客曰鄙語何辱吾堂令童子汲水澆滌盡日嘗泊廈門楚湣王召防極備樂方授簡陳詩且爲元夕觀燈之約及春而王遣使幣聘禮意甚殷府君稱病力辭而王卽以元夕後之三日被弒蓋亦先防之智近衰出戶尢簡獨歳一赴宴寵姬之父李家出則里人士塞途聚觀屏迹旣久郡國之吏無敢輒至其廬大梁郭鳳儀領郡亡何入覲京師貴人多問與夢澤先生遊大快乎郭公惘然心愧未及南轅已具書顓使自介求通爲久要盟抵郡兩相懽如故識府君始報謁郡齋下竹樓之榻焉撫楚大中丞莆田林云同行縣先使通意冀一見不得乃遣尉屬殷生懇之府君與約不刺不報謁不冕衣裳乃見中丞大喜過望出語諸藩臬曰入楚覯稚欽先生可歸田對父老不愧也夏文湣公言方在閣時問訊不絕於道府君初無所答其介如此府君𨿽傲物而事伯兄都察院都事公廷儒府君最謹鞠訓幼弟尙書府君無間形體曰此先大夫愛子也骨相當槐棘然都事府君以嚴督而府君以寛育故尙書府君抵於有成府君修軀偉容多膂力老進不衰忽感嘆作分手陽闗曲數闋倚胡琴成聲淒惋欲絕偶有房帷之溺一病遂劇視匠治棺猶戱謂此中良安好第不堪作錯認蓋蹴踘身勢也易簀之頃顧諸客曰滿座黒老鵶有餉鮮荔枝者命客納袖中奄已逝穆皇帝初年加意耆宿王格起家卿貳而府君下世久矣府君生治六年八月二十二日之寅卒嘉靖二十九年十二月十六日之辰享年五十有八黃岡之風火山配謝氏爲大中丞昶孫女男子二人伯父同舟娶劉莊襄公天和女叔父同豫娶陳氏俱老諸生女一人適諸生牛奎孫男十人出同舟者兄潁州知州追伊娶平樂知府呂韶女諸生追傅娶合州知州劉桂女追姬娶曾氏諸生追召娶某氏出同豫者追嘉娶方氏追欽娶李氏皆諸生早卒追芳娶程氏追熙娶周氏追昌娶曾氏追皥娶李氏幼者尙未名孫女六人適儒士劉應嘉諸生李文綬諸生左應試王家錫郭世完李望科曾孫五人諸生一中娶戴氏一鳳俱追伊出一嵩娶滕氏追傅出一奇一音追姬出一鵬追昌出曾孫女五人適禮部主事周應明諸生徐步瀛丘維明孟【闕】刑部主事徐存徳若追嘉追欽一中俱名士也著書凡二十餘萬言卽今傳夢澤集世多稱府君尺牘淳獨謂顓精在文逼眞左國兩司馬而下心師焉潄取精華盡除蹊逕難諧眾目宜然矣他論艸累百篇皆童時受罰之業而實浸淫秦漢或類蘇猶存什一傳焉今蔵家塾海內稱繼業者家君太僕主簿同軌曁侄臨漳令一鳴而鳴已早卒獨追淳輩數人沾沾挽弩末而瞠乎其後畫虎之慚其能免哉王追淳曰先翰林府君甫通籍輒欲死朝廷乃其毅气使然小見淩辱卒與禍防龍驥登途旋蹶可悲也末造蟬蛻混濁髙蹈深棲狂則正平傲仍叔夜而獲考終誠不幸之幸當時楚諸先輩文焰甚熾府君以失位少遜及異世超乘獨府君齊名何李稱海內三才他皆不足掛齒斯文定價有時信其然矣且夫節義文章自古不能兼得而府君天縱之區區富貴利達何足以動其心哉

先翰林府君遺事

先翰林府君以諫阻南巡廷杖不死出守裕州州有販布商爲盜顚越面毀首碎府君亷其狀不得因意商必主儈州諸儈可訊也一日徴諸儈悉至忽一麻雀飛來往返梁間府君心動麻可姓梁可名也猝問麻梁在乎或曰麻梁先期去闗外矣因急捕麻梁一訊吐實雀非寃化則鬼神通之乎逮忤禦史下大梁獄有逺族弟廷茴者聞其事大不平具疏走京師欲爲申辧撾登聞鼓不得防駕出伏道左稱寃箠死杖下茴年二十有二於府君實昧生平蓋烈士也【茴死九十年而其事始傳】居林下時戚有購產而哄者府君以防九居其間息之二氏具防槖百金若以酬者府君無所郤令星鑿之徧擲地上羣優爭拾殿者或蹶一噱而已陳祭酒沂嘗奉使過黃府君報謁江上紅衣擁妓陳公勸曷少斂乎府君曰人有不能各從其好安能以子之所能傲人之不能子誠小人也【此陳公之孫所語】有丁生徽人也以醫獲燕見嘗問子徽人稱吾文若何丁生曰吾徽無不稱絕代一人但云不易就耳府君方晨櫛笑曰子試擬一題曰卽作贈丁生文可矣府君左握髮右捉筆文不加防立就上池之篇丁生頓首謝曰前言本誣向非一激丁生何自得公文耶又有殷生踵此術得數詩者有別墅數處分日遊衍一日方宴臥墅間聞唱騶聲驚曰何物俗吏喝道入吾林詢之一司理也使童子隠身樹上俟其還過以篳篥驚之司理慚怍遁去闗中許宗魯督學楚時造門求之府君衣不攺故迎不下堦蓬首出見許公口占韻語爲蓬首謡見謔府君亦舉其拙句鄕音應聲爲謡答之幹奴謳曉文善書毎文成口授腹艸令書不大訛失又於諸所欲爲能先意承順大得其懽與殷子書有椎埋宄藪闤闠狡童自醜卑流仰攀華冑等語則以陶仲文嘗招致之不得而陶甥胡民表者與謳結兄弟忽賂殷生求婚府君大怒擬古龍升天須浮雲行峻絕之也聞箏詩花月可憐春二首王司冦世貞極稱賞之其人本逆璫劉瑾侄女始瑾欲贅戴探花大賔戴已聘某防議女欣然停婚瑾復悔之云又一部琵琶記矣乃別贅邵解元升瑾誅邵挈妻遁去後展轉襄楚爲娼曲中仍自敍家世本西秦二語妙絕人代蓋實錄也又司冦藝苑巵言有云王稚欽蹶不可馴父母毎抶朴之則呼大人柰何輒虐海內名士此語自有致但非其實吏部府君家範甚肅府君登第後猶時時與杖或使鈔書字法小茍叱之長跪堦隅無問隆冬酷暑不得父命竟夕不敢去嘗偕諸弟蹴踘都事府君值而怒之猶與杖四十又或見有外祖汪公過宿於家晨興偶失竹簪府君持帚覓之跪而後進賢孝之實往往如此萬曆間郡守範可奇爲建棹楔署云直節匡時雄文映世惟郭有道碑無愧色此之謂歟往淳爲艸行狀其不及知者贅錄於玆彼其殘膏剩馥足了數人而況夫與日月爭光者乎

夢澤集卷二十三

