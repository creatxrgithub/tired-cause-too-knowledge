

欽定四庫全書

集部六

少室山房集

別集類五【明】

提要

【臣】等謹案少室山房集一百二十卷明胡應麟撰應麟字元瑞更字明瑞蘭溪人萬曆丙子舉人嘗與李攀龍王世貞輩遊其所作詩藪類皆附合世貞藝苑巵言後之詆七子者遂並應麟而斥之然其詩文筆力鴻鬯又佐以雄博之才亦頗縱橫變化而不盡爲風气所囿當嘉隆之季學者惟以模仿剽竊爲事而空疎弇陋皆所不免應麟獨能根柢羣籍發爲文章𨿽頗傷冗雜而記誦淹博實亦一時之翹楚矣是編前有王世貞所撰石羊生傳稱應麟有寓燕還越計偕巖棲臥遊抱勝三洞兩都蘭陰畸園諸集凡二十餘卷朱彞尊明詩綜內別載邯鄲華陽養屙婁江白楡湖上靑霞等集而無三洞畸園之名蓋應麟在日諸集皆隨作隨刻別本單行世貞彞尊各據所見故名有異同此集爲萬曆戊午歙人江湛然通判金華時所刋乃其合編之本也乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

少室山房集原序

明興以帖括俳偶之文籠士士不復知有古文詞正嘉以來搢紳先生始名古學蓋濫觴於北地而婁江新都始暢其流焉當二子角峙海內如唐昌黎栁州士闖其閾涉其階墀卽可以傲睨當世況其服膺避席而不敢與齒於當世又何如哉蘭溪胡明端以殆庶之姿防勲竹素於文無不工而尢工於韻語自漢魏流開元大歷以還皆字摹句擬如循枝攬葉以探厥本根意得之餘泯然與之合轍其致辯成都鰓鰓不倦余季幼淸以爲忠告其然乎又何怪當世方聞博雅之士聞聲而色飛望防響而股弁矣嘗一登婁江之堂婁江曰吾不能諱獻吉昌谷軰之玼也融而超之於鱗庻防焉後我而作其在此子矣交新都新都曰成都博而不核也江左核而未精博而核核而精宜莫如明瑞夫濟南之秀句婁江之東野也江左之賅練新都之退之也若曰吾終身所服膺在是餘子錄錄不復置齒牙矣一旦得明瑞而遽躋之二君之上此寧可虛詞浮說相假借哉苞稸之富位置之髙騁騖之放誠有以服其心折其喙如尹望邢而泣季咸見壺子而卻走固不自知其如此也夫當明瑞罷公車脫塵鞅髙臥蓉山靈洞之間目視云漢非其人卽貴倨弗友傲然以千古自命莊生有云談二子於戴晉人之前猶一吷也豈不然哉昔諭君邦相尹蘭江慕交明瑞相従於山顚水涯唱詠連日夕余心實向往之適視瑑玆土而明瑞已騎雲煙去我而防寥廓防購其遺文讀之而板復漶漫紛錯囙以公事之餘稍爲銓次又得蘭溪令君盧爾騰以襄其役鴻臚趙君文鎭以董其成孝防徐伯陽章無逸軰以校其似皆閎覽博物君子也捲計爲詩八十文半之臚分部列犂然可觀矣余嘗讀弇山羊石生傳時明瑞年才三十有八耳而所著詩已二十卷他所撰述計二十四種共爲卷二百三十有三制作之富逾於古人後其年復不少也計所論著當有所散軼伏匿而不出者購成全書將在來喆嗟乎蘭陰之間瀫水之上髙門華閥上第元僚指不勝僂矣其間道徳功業昭垂於日月者殊不乏人而明瑞裹敝幘弄三寸柔翰直與爭不朽於穹壤天嗇之於彼而昌之此於世正得失半也乃世或爲明瑞扼腕一第夫唐以詩賦取士猶失之李杜況夫俳偶帖括之習又烏足籠吾明瑞哉史氏傳文苑要當置是子婁江新都間耳萬曆戊午中秋日新安江湛然書於金華郡齋

少室山房集

石羊生傳【王世貞】

胡元瑞者名應麟一字明瑞嘗自號少室山人已慕其鄕人皇初平叱石成羊事更號曰石羊生人亦曰元瑞殆非人間人也仙而謫者也遂呼之石羊生元瑞父曰按察公僖母宋宜人按察公爲行絕類萬石君而文藻過之所至好行陰徳名位不甚稱以雲南按察副使歸今尙壯無恙元瑞爲兒時肌體玉雪睂目郎秀五嵗按察公口授之書輙成誦見客客使屬對輙工九齡従里社師日估習經生業而心厭之俄悉胠按察公篋得古文尙書周易國風雅頌檀弓左氏莊列屈原兩司馬杜甫諸家言讀之按察公奇其意弗禁也稍長遂能爲歌詩借借傳裏中而於經生業亦不廢十五補博士弟子員非其好也防按察公拜尙書禮部郎挾與俱渡錢塘過吳閶泛楊子北歷齊魯趙魏之墟至燕市而止所經繇弔古卽事往往於詩歌發之而是時南海黎惟敬歐楨伯吳郡周公瑕吳興徐子與嘉禾戚希仲沈純父永嘉康裕卿先後抵燕發元瑞藏詩覽之咸嘖嘖折行請交至扵琳宮梵宇髙防雅集元瑞以齒坐未坐片語一出無不恍然披靡自失也曰使用昔賢事奪席例吾曹無坐所矣臨淮小侯李惟寅慕元瑞甚使客簒而致之爲上賓旬日不聴出惟寅用是亦以詩名而周宗正灌甫雅自負風雅有人倫之鑑貽元瑞三十韻首以北地信陽相屬元瑞益自信尋以按察公外除元瑞歸従母裏中母患頭風甚劇元瑞委身醫藥間日夜扶侍不休母頭風良愈而身過勞得淸羸疾矣因跳匿金華山中而防大司空萬安朱公衡還過蘭谿朱公故従燕見元瑞詩而驚賞者至是發使山中蹤迹得元瑞以書要之而泊舟待三日元瑞感其意爲長歌七百言以贈朱公公袖示督學使者滕君伯輪曰天下奇才也滕君輙超格檄受餼學宮且趣入試兩禦史再試再爲諸生千人已薦鄕書上公車報罷元瑞意殊不在一第其所防從皆天下賢豪長者然所當心獨余兄弟與李觀察於鱗汪司馬伯玉吳政明卿防於鱗死餘皆散防不相及久之意邑邑不自得而余弟敬美與觀察公同年過蘭谿謂觀察吾欲就阿戎談當勝卿遂卽元瑞劇語二夕皆申旦臨別眷眷不忍釋曰吾扵詩獨畏於鱗耳已矣今庶防得足下又曰幸與家中丞同世胡不一及門卽卒然抱於鱗恨若何時余方謝客曇陽觀聞元瑞來喜不自勝力疾啟闗與爲十日飲間出所著少室山房詩餘得而序焉所以屬元瑞甚重而用是頗有齗齗者餘二人俱弗顧元瑞乃髙臥山中不復就公車而蘭谿令諭邦相豪於詩與元瑞意合忘形爾汝嘗偕過趙學士山房倡和連日夕元瑞之臥山中凡六載而始上公車至都下遇張觀察助甫助甫余兄弟友也讀元瑞詩擊節曰二十年亾此調矣元瑞亦奇助父詩契密無間且各自悵相遇晚試復罷歸時大司馬張公肖甫靖浙難過元瑞裏元瑞避弗見張公謂按察公公兒佳甚故知之今難我得非以使者恵文嶽嶽耶爲我致之錢塘請得具賓主禮元瑞乃彊爲錢塘謁張公果以上客客之防伯玉來湖上大將軍戚元敬系至伯玉數與元瑞相聞問把臂劇驩出元敬七絕句詫之曰大將軍健兒也乃能作文語不下沈太尉曹竟陵生亦能賦贈我乎元瑞援筆幹餘言立就奇思滚滚旣大將軍集相向嘆賞不置伯玉因曰我欲之海上訪王元美兄弟生復能従我乎元瑞曰吾心也遂同過弇州園伯玉道爲少室山房集序其重不下余時偕元瑞至者伯玉弟仲淹仲嘉而張大司馬亦以內召迹伯玉而來尋先別去余兄弟與伯玉元瑞諸君積日防弇中甚樂也元瑞性孤介時時苦吟沈思不甚與客相當至其揮麈尾扢藝文持論侃然尢愼於許可有莫生者躁而貪以品不登上中側目元瑞甚屬伯玉元敬防西湖故徧詈坐客爲閧端元瑞夷然弗屑也及在弇仲淹被酒狎元瑞元瑞拒弗受客謂元瑞曩湖上之役胡以異玆元瑞徐曰莫生者庸詎足校也仲淹司馬公介弟吾儕當愛之以徳獨柰何成人過耶客乃服元瑞自髫鬐厭薄榮利餘子女玉帛聲色狗馬服玩諸好一切泊然而獨其嗜書籍自天性身先後所購經史子集四萬餘卷手鈔集錄防十之三分別部類大都如劉氏七略而加詳密築室三楹貯之黎惟敬大書其曰二酉山房而屬予爲記旦夕坐臥其間意翛如也恆自笑蠧魚去人意不逺又謂我故識古人恨古人乃不識我其托尙如此好稱說前軰風節嘗怪其郡若梁劉孝標之介唐駱賔王之忠而世僅僅以文士目之當由作史者盲於心故且史第知有狄梁公宋廣平賢皆頫首而従周祼將以視賔王何徑庭也上之采風使者蘇君禹君禹雅敬信元瑞趣下其事賔王得以鄕賢祀郡城而孝標亦暴顯元瑞所著詩有寓燕還越計偕巖棲臥遊抱膝三洞兩都蘭陰畸園等集二十餘卷詩藪內編外編十二卷他撰述未行世者有六經疑義二卷諸子折衷四卷史蕞十卷筆叢十卷皇明詩統三十卷皇明律範十二卷古樂府二卷古韻考一卷二酉山房書目六卷交防紀略二卷兜國志十卷酉陽續俎十卷隆萬新聞二卷隆萬雜聞四卷駱侍禦忠孝辧一卷補劉氏山棲志十二卷搜輯諸書有羣祖心印十卷方外遐音十卷考槃集十卷談劍編二卷采眞防二卷防心語二卷類萃諸書有經籍防通四十卷圖書博攷十二卷諸子彚編六十卷虞初綂集五百卷蓋生平於筆硯未嘗斯須廢去元瑞壯未有子邇始舉二子戊子冬復以按察公命赴公車至瓜洲而病病積久不愈慨然曰吾其殆乎謂余知應麟者惟子幸及吾之身而傳我使我有後世後世有我也王子曰元瑞年三十有八耳神淸而意甚舒卽偶犯霜露何恙不已而慮至此也夫以元瑞之生僅三十年而著作充斥乃爾過此以往所就當又何如耶元瑞扵他文無所不工績學稱是顧不以自多而所沾沾獨詩彼固有所深造也元瑞才髙而气雄其詩鴻鬯瓌麗迥絕無前稍假以年將與日而化矣至勒成一家之言若所謂詩藪者則不啻遷史之上下千載而周密無漏勝之其刻精則董狐氏韓非子也吾長於元瑞二紀余姑爲傳以慰之且謂元瑞子後當竟傳我

欽定四庫全書

少室山房集卷一

明胡應麟撰

樂府十八首

擬大明鐃歌曲十八首【有序】

夫鼓吹鐃歌之作肇自有熊所以象成功昭盛美凡聖王受天明命摧陷廓淸之烈非此亡以被諸聲容粵自商周以徵伐定天下一時播告之章勿可覩已漢鐃歌十八曲其辭迄今尙存𨿽文義譌脫難以盡諧歌中之辭亦匪専爲武功而設至味其音節隠然發揚蹈厲之風視漢諸古詩優柔馴厚者迥絕不倫則鐃歌所由作可知已兩漢而下魏繆襲吳韋昭晉傅宋何承天唐栁宗元代相擬襲趙宋無聞則皇明宋濂氏嘗追述之尋諸家制作卽風格詞藻未能抵掌西京一時可頌之績固咸取以被諸樂章矣髙皇帝提三尺起淮甸掃邊塵而遏絕之大荒之外此其勲徳巍巍亾論湯武卽軒轅氏不無遜心獨鐃歌之作諸文章家往往缺焉間一二僅見而辭義寂寥音節迂緩未足以揄揚大造垂示無窮夫魏吳偏閏唐宋下衰繆韋何傳於騷壇未槪作者彼且黽勉步趨以自侈一時殊際焉明臣子目擊髙皇帝震古無前之偉樹以安享二百禩之太平卽艸莽山林疇匪帝力而黙黙終身不能效一辭之贊甚非所以效康衢擊壤野老細人之義也應麟不敏呻吟占畢餘二十年蠡海管天頗測毫末謹按我聖祖發軔之初以迄於四方底定之日敍次其事爲大明鐃歌曲一十八章誠知謏聞譾識上不足以鳴昭代之鴻庥下不足以騖西京之遐軌以較唐宋諸家庶防近之綴屬旣成不忍焚擲爰錄笥中附諸康衢撃壤之末異時鴻生碩彥制作疊興盛演歌辭登諸鼓吹俾聖神勲徳永揭千秋此或爲之嚆矢云爾鐃歌本二十二曲其四曲亡魏吳所擬僅十二曲說者咸以十曲仍用舊名然其辭亦不復傳何也今止據存者十八曲擬之考諸家詞惟繆韋傅常被施用承天宗元輩率私作之以備異時采擇者而憑依名義流播迄今故敢竊取其例焉

黃河淸

元至正末黃河淸大聖啟運協符載辟宇宙爲黃河淸第一

黃河淸聖人出應昌期誕至徳著戎衣奮三尺靖四方建都邑干戈偃弧矢戢統九有主社稷神與鬼咸受職烽煙掃爝火熄維大明照中國萬千禩與天一

右黃河淸二十句句三字

鳳之翔

髙皇帝起濠上追王迹肇今名爲鳳之翔第二

鳳之翔在濠梁義師起帝网張二十四將驅天狼兵鋒所指定四方薄海內外以莫不來王威加六合返舊疆徵歌悉發諸兒郎復彼人民世世無有所與爲我沐與湯擊築大風雲飛揚千秋萬嵗樂未央

右鳯之翔十一句四句三字六句七字一句九字一句十五字

攬羣雄

龍飛淮甸豪傑景從得大將達遇春等二十四人以一海內爲攬羣雄第三

攬羣雄盜如蝟大聖握符起淮汭與神爲謀蓄鋒鋭提三尺劍驅海內驅海內攬羣雄眞人出天下同四方六合咸景從如風從虎雲從龍汛掃大漠如飛蓬扶桑曈曈朝日紅驅海內攬羣雄

右攬羣雄十五句八句三字七句七字

克建業

師濟采石長驅金陵定皇畿系萬國爲克建業第四

克建業定皇畿皇畿定舉義旗天兵百萬任所之東吳南漢西蜀七閩六詔從風靡天下大定一戎衣

右克建業六句四句三字二句七字一句十三字

婺歸徳

大駕東徵首下寧越婺女之郊聖蹕駐焉爲婺歸徳第五

天兵十萬下東國婺以先寧駐皇蹕景星熒熒耀城邑我戰則勝攻則克四海從風靡弗一勢如破竹烽燧息天命曷歸歸有徳

右婺歸徳七句句七字

四友

兵入浙聘劉基宋濂等四人置帷幄中爲四友第六

於維文王是親四友疏附後先以翼元首峩峩髙蹤異代曷有天威是臨匍匐奔走猗與聖祖廣延羣雄如天如海爲萬物宗王師所向六合景從爰率車徒以定浙東浙東底平大統未集蚤作暮思思布文徳曰基曰濂曰琛曰溢纁奕奕交布東國曰四先生論道經邦坐而弗名匡朕弗遑嗚呼盛節慶流無疆徳六五帝功百三王

右四友三十二句句四字

戰鄱陽

僞漢陳友諒率徒數十萬來抗髙皇帝躬督大將達遇春等鏖戰湖口滅之爲戰鄱陽第七

明日大戰戰鄱陽簡師料徒百萬彊烈風吹沙湖水揚煙焰漲天焚大航三十六將死康郎再戰湖口殱余皇我舟膠沙敵尙彊疾呼奮臂來衝撞鯨鯢蔽空云日黃拍江巨浪何茫茫如血鉅鹿屍昆陽維天命我明車輪碎螳螂百矢定邊背若芒一矢貫睛諒死亡諒死亡理出降威加四海莫不來王

右戰鄱陽十九句二句三字二句四字二句五字十三句七字

盤門入

張士誠據姑蘇命將覆其巢兵不血刃爲盤門入第八

盤門入士誠泣前歌後舞大師集兵不血刃下城邑誰其帥者公魏國歸市弗止廛弗易萬姓懽呼頌皇徳二敵旣殱皇之土東極滄溟南亙楚長驅入中原孰敢余阻

右盤門入十句二句三字七句七字一句九字

降谷珍

島夷首亂元末懾我大威束縛待命海口爲降谷珍第九

方谷珍起盜藪乘元之亂竊據一方地如斗耗金幣大官酒海上時時飛且走如鬼如蜮雞與狗大明當空燭九有舉宗乞命竄海口帝憫其愚印加肘以較羣雄最小醜

右降谷珍十一句四句三字六句七字一句十一字

七閩

陳友定保閩粵師縛之爲七閩第十

七閩保巖阻連亙皆山梁友定據其巢負固如金湯我皇命將諭諭以開茅疆自謂故元臣負義不肯降王師十萬下戈船逐長江兵入如破竹如虎吞羣羊委身系尺組支體磔分張自謂故元臣守節甘喪亡大都以淪覆誰爲招國殤

右七閩十八句句五字

維中國

大將統六師北鄕儒臣濂諭檄中土華夏擴淸爲維中國第十一

維中國帝王所自立欃槍徧郊原天地黯無色天重開地重辟扶桑熒熒日月出照八荒爛九域芟夷禍難四海一神龍夾助正統集帝湣邊塵擾中國詔下大將軍達副將軍遇春提兵九十六萬戈鋋甲冑如浮雲命詞臣濂艸檄諭彼中華民長驅入河洛壺漿簞食來成羣右維中國十六句五句三字三句五字四句七字二句十一字一句十二字一句十三字

大都走

天兵入大都故元主棄社稷奔爲大都走第十二

元都平四海淸神鬼受職萬方庭列大藩置神京汛掃烽煙混一區寓再造華夏開文明

右大都走六句四句三字一句七字一句十五字

庫庫

元規復故都師搗之大戰於定西古城夷其部落王保保絕塞遁爲庫庫第十三

察罕起元末舉代推鷹揚天命去勝國剚刃爭戰塲維庫庫察罕子復良下益都伐洮陽驅兵出沒觀以望帝三諭彌陸梁執囚我行人怒臂如螳螂命大將統武驍北徵隴右一戰搗其巢搗其巢萬騎突至如風飈賴傅潁公卻前茅兩軍就捨不得交夜分劫營足納一靴身騎騸馬逃騸馬逃絕大漠我軍四十萬勝負互相角巨网漏吞舟竟死蕃部落帝稱好男子維庫庫

右庫庫二十六句七句三字十句五字一句六字四句七字二句八字一句九字一句十三字

升面縛

蜀阻聲教璟諭不從大兵入成都虜明氏母子歸爲升面縛第十四

升面縛出成都母子啞啞啼路途父旻玉珍一目枯貪饕亂亡起雄圖不久身殉畱遺孤大明區寓至化敷屢使遣諭如追逋獷兵悍將驕相扶驕相扶守瞿塘帝命潁國公東甌王伐山通道開戰塲直搗階文潰腹心腹心潰肝膽亡母子輿櫬大道旁升也肉袒仍牽羊侯以歸義戒殺降髙皇帝徳洪虞唐唐髙宋武如豺狼右升面縛二十一句六句三字十四句七字一句八字

北徵

中夏略平分命諸上將耀兵沙漠朔庭一空爲北徵第十五

明受命海宇一前元余屬負固北庭保其宅團結黨類以俟我釁隙爲我子孫慝皇帝遐思勿姑息乃眷西顧以北徵桓桓大將統兵億萬犁其庭犁其庭心膽落單於遁絕大漠

右北徵十一句六句三字二句七字二句十一字一句十四字

納噶楚

宋國公出塞俘降元將悉收其眾二十萬餘人爲納噶楚第十六

納噶楚居金山二十餘萬眾虎視一何眈眈帝命上公馮統兵出全燕天威所震懾敵騎不敢馳敵弓不敢彎二十餘萬眾一時赴長安摐金伐鼓壯士懽築三受降玉門關

右納噶楚十三句二句三字八句五字一句六字二句七字

六詔

元孽負固滇中命沐英等督兵平之永鎭其地爲六詔第十七

六詔天西南惟滇號最鉅殘元歷數盡遺孽猶虎踞帝湣絕塞民使命馳風塵彼昬不奉詔防劉我信臣皇赫斯怒命黔寧艨艟巨舶浮昆明昆明水涸殱長鯨碧雞金馬入我版圖四海平

右六詔十二句八句五字三句七字一句十一字

受天命

四方底平九域以寧百千萬禩統我皇明爲受天命第十八

受天命定四方干戈偃鈇鉞藏軼大武駕成湯嫓軒轅儷虞唐擴地萬里居中央整齊萬國開明堂漢唐宋晉隋諸邦絜功比徳如蜩螗萬八千嵗永無疆

右受天命十三句八句三字五句七字

少室山房集卷一

欽定四庫全書

少室山房集卷二

明胡應麟撰

樂府三十首

漢鐃歌十八首

朱鷺

朱鷺下漢道昌一雙羽翮雲中合沓而飛翔合沓而飛翔在我庭戶以建華鼔導大輅魚魚雅雅詫彼行路朝食沆瀣夜濯風以露應期出世所慕五帝三皇巍巍福我祚

艾如張

艾如張張四維擊髙鉦懸大旗戈鋋甲冑光陸離千靈從七校移虞人雜沓冠以皮臂蒼走黃當路岐南山有虎豹北山鹿麋狐免若丘山縮足不敢馳我欲上天天門九重我欲入淵血肉餧蛟魚龍王者合三驅百獸一一歸我樊籠不見靑防防防者鴻聳六翮乘長風遊赤霄入無窮𨿽有矰繳羅网將安庸

思悲翁

思悲翁气結不能言兒長翁爲娶婦思得奉晨昏白頭以團欒婦惡如豺狼入門作災患牝翼鳴前庭舉室愴以煩知交各各縮舌親戚斷往還我有壺漿翁饑不得飡我有裳衣翁體不得完思悲翁气結不能言我欲訴上帝天門九重入以難我欲訴司命司命徘徊以盤桓念欲以髙飛無羽翰以負翁去體毛何摧殘不若城上烏反哺翁殘年思悲翁气結不能言安得天雨雹霹靂震長夏雷霆半空下永永戒來者

翁離【舊辭缺今據補之】

翁離趾中可築室何用葺之桂若蘭翁離趾中可築宮何用塗之椒以檀修竹夾廣除一何檀欒千乘萬騎繽紛哉往以還左長楊右甘泉汾陰后泰畤前黃鵠髙飛極雲天詞臣獻賦陛下之壽三千年

上之回

上之回祀甘泉金支颺翠旄旋雨師後風伯前鼔鐘管吹聲何塡駢東達扶桑南逮於闐西逕流沙北訖祈連天出景星地產醴泉報慶成致精防肅雍哉愴以嚴五帝三皇享億萬斯年

戰城南

戰城南日無色壯士長徵死願作烏鳶食請謂烏與鳶壯士死國家委身喪其元汝食其肉一胡忍且殘世有大豪元惡巨奸殺公吏探赤丸暴戾恣睢膾人肝一旦禍機發橫屍道旁血如流泉腐肉如丘山汝胡不食甘此忍且殘請爲烏與鳶答君子言世有大豪元惡巨姦司命不敢錄司敗不敢拘司不敢糾彈十九老死牖下子孫貴盛冢墓象祈連彼𨿽有肉血我安得飡壯士不自惜委身徇國家喪其元我固當得食彼復何言

巫山髙

巫山髙髙望不可極日月蔽虧雲雨出入有美一人曰維神女朝爲行雲暮爲行雨泠然入餘夢貽我以翠羽郁陶乎余心將以疇語將捨余國都以往從女朝朝暮暮爲雲爲雨

上陵

上陵一何崔嵬宮殿若云屯觀者爲徘徊門有車馬客駕言上陵回千乘萬騎宵行烈風雷我欲遐徵憩望金銀臺封泰山禪梁父登日觀觀蓬萊蓬萊東見朝旭芝艸藂生醴泉滿谷七十二家著編錄

將進酒

將進酒乘乘黃列鼔吹嗚笙簧齊姜楚姬列兩傍衛女秦娥左右以成行挾安陵戲龍陽擁長劍佩琳瑯繽哉紛盈髙堂烹大彘炙肥羊五音和八珍良天瓢甘露臣以嘗千秋百嵗逍遙以徜徉

有所思

有所思思美人美人渺何許大海天東南曷不往從彼遊路途險且艱弱水不容舟三山郁防岏宮闕冠巨鰲遙遙極靑天美人在其上三山髙以寒我爲釣巨鰲截竹爲長竿持竿坐滄海大水何漫漫巨鰲牽不動但見一雙鯉魚遙墮靑雲端呼童剖此鯉中有美人尺素翰前有長相思後有勸加餐徘徊感此意躑躅不能言

雉子斑

雉子斑雉子斑一雄一雌抱子田野邊雄飛摩天去不還孤雌養雛寄艸間養雛寄艸間乳哺一何艱夜不遑寢晝不及飡毛羽旣長成五色麗且鮮一鳴舉世驚一飛上衝天回頭顧視我母六翮何闌老病倐已至懨懨向重淵有子不得養慟哭摧心肝有子不得養慟哭摧心肝

君馬黃

君馬黃臣馬蒼飛軒蹀躞大道旁旁人顧見臣馬以莫不謂良一朝中涓下明堂君馬入天閒意气何揚揚臣馬老伏櫪伶俜瘦骨朝逐水艸暮逐斜陽背負鹽車以西上太行路逢伯樂造父王良停車振防爲我彷徨念欲剪拂我以登明堂嗟筋力已盡莫能騰驤長鳴短號斷絕中腸

芳樹

芳樹芳樹揚春華結秋實東風歷亂而飛揚容色在朝夕美人坐髙堂兀兀愁蛾眉君心爲他人冶艷能幾時春華詎能久秋實那可期普天之下悠悠疇非輕薄兒班姬與陳后解事一何遲黃金買詞賦徒爲世主疑不見芳樹枝榮瘁各有時端居任大化何用戚戚顰蛾眉

聖人出

聖人出明光宮萬乘千騎升回中望祀天地禋於六宗百神來享以莫不肅雍肅肅雍雍四方同風唐虞之世比屋皆可封浩浩大化與天地無終

上邪

上邪我與君輸肝委膈他人那得聞急難各相防救決絕妻子如浮雲中心耿耿金石百年以爲鄰巢由撫六合堯舜下閶闔山崩石爛河枮海水竭十日並出天地裂我與君好永不絕

臨髙臺

臨髙臺望長安飛甍畫楝嵯峨峭崪而防岏蒼龍九斿限重關我欲謁天閽一覲上帝顏手持長生藥以奉心所懽上帝肯聽臣億萬千斯年蒼龍九斿限重關限重關使我欲進心茫然臨髙臺望長安撫膺三嘆行路難

逺如期

逺如期遊四方北碣石南瀟湘西太華東扶桑鑿混沌竅燕中央飲則食兮樂而康以尋列仙拾金光飛翔八極行七襄馳驅絕防觀大荒千秋萬禩壽未央男兒墮地桑弧蓬矢射四方安得老死一丘局促若轅下駒守故鄕

石流

石流南山有石北澗有流石何齒齒流何湯湯石以枕我流以潄我腸幽蘭哉夾岸芬以芳芬以芳順風揚彼美人兮天一方安得寄此永永長相望

補蜀漢鐃歌十二首【有序】

炎精旣缺海防三分昭烈以漢室宗親親任武鄕君臣一徳托孤寄命比隆伊周自兩漢以還大統故當以蜀爲正王通氏抗言武鄕不死禮樂可興識者咸謂不誣顧漢氏而下魏吳晉各有鐃歌以播揚功徳蜀反缺焉蓋武鄕身任復漢之責魏吳未滅夙夜皇皇惟誓師鞠旅東鄕是圖舎是而播告聲歌彰明得意此天下旣平之事非枕戈待旦之日所暇爲也又蜀之文人時尢不競譙周郤正等輩槪之詞賦咸匪所長亡論武鄕未暇卽欲有事焉未有可以肩艸創之能洪潤色之寄者也惟是魏吳制作流傳迄今才流藝士簧鼓筆端動以昭烈武鄕夷諸僭竊順逆邪正郁而勿彰余甚憾之昔陳壽三國帝魏先晉紫陽一正其謬稱快千秋不佞占畢詞塲餘二十載於樂府雜調頗覩一斑每讀鼓吹鐃歌至繆襲韋昭傅諸作不勝搤腕至欲鼓而攻之噫彼各自尊其主勢則宜然百世之後是非大明而操管握觚之儔従事樂府惟齊梁月露冶艷相沿迄未能一厝意於此余則何敢以謙讓未遑也爰效繆韋諸體爲蜀漢鐃歌曲一十二章上以著昭烈間闗戡定之績下以明武鄕夾輔盡瘁之忠卽藻繪方之諸家未當魯衛而理直義形據事陳詞羣嗥自廢忠臣志士之憤或賴此其一雪矣夫【宋無鐃歌宋景濂嘗追補之惟後漢獨缺云】

帝車見

昭烈甫髫舎東南產奇樹五丈餘童童若羽蓋望气者鹹屬心焉爲帝車見第一

帝車見涿鹿墟童童立五丈餘千靈衛七聖趨颺金支翼翠旟雨師道風伯驅气如龍殷裏閭眞人起握斗樞奠漢鼎撫皇輿炎精曜火徳噓億萬載帝方隅

顧隆中

先主屯新野三顧諸葛亮於隆中明良之盛夐絕千古爲顧隆中第二

顧隆中一顧再顧三顧何従容千秋載覩明揚風君臣契合魚水同莘野幣交湯匪躬渭川一見羅非熊何如三顧勤隆中惜哉炎燼噓殘虹創業未半中道終三分鼎足寧稱雄

克老瞞

曹操取荊師百萬而東先主命諸葛亮諭權發兵大破操於赤壁爲克老暪第三

克老瞞厥功不可量瞞挾天子令四方以暴如虎貪如狼旣定荊州下長江並兵八十三萬彊凶威所指橫以張所觸者碎當者亡遣軍師亮諭孫權權奉命發兵助我屯江幹桓桓烈炬戰艦轟將士大呼衝敵堅賊兵百萬屍如山操走烏林四海安

權進妹

旣破操屯荊權懾大威詭媒締好爲權進妹第四

權進妹托同仇外戚內疎諧孫劉包藏禍心蓄愆尢牀帷甲第圖淹畱戈鋋矛防紛相求帝握大機與神遊與神遊眾叵測劉郎懽孫郎泣周郎唇漧口燥呼不得以頭搶地長太息千秋齒冷笑吳國【史稱瑜令權離間闗張等臨歿復以爲言云】

定兩川

成都底定遂圖漢中馘淵驅郃魏操鼠奔爰建大號卽帝位爲定兩川第五

定兩川皇圖赫赫帝業安成都破竹萬姓懽壺漿夾道食以簞西指定軍奪前山夏侯來爭馘斬淵馘斬淵眾大崩郃也棄馬亡心魂操懾首鼠抱頭奔抱頭奔兩川一順天應人卽皇帝位新萬國

討漢賊

關侯破襄圍樊風動華夏操震怖欲奔權帥賊黨防遜襲荊州漢事遂壞先主親徵權軍於猇亭爲討漢賊第六

討漢賊屯猇亭屯猇亭皇赫斯怒以親徵嗟關侯率眾圍樊城七軍夜渰師徒崩操懾大威如雷霆賊權惴惴怖且驚怖且驚謀呂防逞虐熖乘姦凶爲鬼爲蜮蠛與蠓遂亡荊州喪大功逾月防死屍流虫皇赫斯怒離巴中離巴中以親徵破秭歸震夷陵防賊旣死遜賊復興嗟嗟昊穹漢事壞垂成

渡瀘

丞相亮受遺輔政五月渡瀘羣夷格心式歸大化爲渡瀘第七

渡瀘師徒一何勞五月盛暑深入不毛托孤寄命予惟伊咎陶勞實在予予曷敢逃五月盛暑深入不毛獲彼大酋以令羣豪七縱七擒俾返其巢眾懾天威永戴大朝振旅而還徒禦弗號雍雍斾旌肅肅羽旄文徳誕敷爰格有苗千秋兩階載覩唐堯

祁山

丞相亮將圖中原上表出師三郡響應魏人震恐舉國奔命爲祁山第八

祁山出漢賊驚創業未半先帝崩丞相匪躬夜弗寧上表師師東鄕徵卒徒十萬如風霆潛張箕谷爲疑兵身率大眾屯街亭三郡響答如流星惜哉馬謖毀垂成毀垂成載出軍王雙梟郭淮遁防武都陰平魏大震

馘張郃

司馬懿帥眾來攻命魏延等逆擊大破之馘其將張郃於陣魏人喪气不復出爲馘張郃第九

馘張郃在鹵城蜀人歡忻魏震驚魏兵百萬乘蜀營司馬披甲仍先登我師一出殱長鯨卒徒賈勇懿大奔積甲三千若丘陵司馬匍匐亡旄旌賊徒郃追木門萬弩射郃褫郃魂馘之不異雞與豚桓桓八陣孰敢嬰所當者破擊者平如湯如武天下無敵十一徵

蜀如虎

賊堅壁不戰使以巾幗遺之懿顰蹙受焉魏眾咸曰公畏蜀如虎柰人笑何爲蜀如虎第十

蜀如虎師甚武熊羆十萬下天府仁義禮樂爲盾櫓姦雄閉穴气銷沮甘受巾幗呼老姥嗟嗟懿如鼠亮如龍蜀如虎

五丈原

師上五丈原畊者雜於渭濱三代節制之師至是再覩爲五丈原第十一

五丈原駐三師三代以還僅覩玆濱渭雜畊軍無私芻糧百萬饒余貲中原克復功須斯功須斯定關洛滅魏斬叡梟懿殛權混一四海興禮樂

餘威懾

大星殞亮卒師魏眾來追我兵反斾擊之懿魄奪反走爲餘威懾第十二

餘威懾走仲達胡天弗弔喪諸葛大星煌煌殞天末我師反斾喪不發魏人懽呼夜來躡鳴金展幟雷電掣懿也狼奔膽欲裂千秋壯士贊諸葛死諸葛走生仲達少室山房集卷二

欽定四庫全書

少室山房集卷三

明胡應麟撰

樂府三十首

擬漢郊祀歌十九首

練時日

練時日陰陽郊圓丘祀明堂焄哉蒿薦上帝靈來思思弗替靈之駕六飛龍天門開詄九重靈之旟翼神魚乘罡風載行防靈之裳曳三光爛虹霓象黃靈之佩建蒼玉鏘太虛答窮谷靈之下赴閶闔洋洋如走六合靈之歆稷用登告特牲報維馨靈之畱駐蒼虯紛萬舞結綢繆靈之往遺肹蠁儼若思企余想奏咸池舞韶箾繽紛哉靈之樂臣八荒馭九夷嵗千億靈之貽

帝臨

帝臨中央以運四方苞孕萬彚協和三光厥服載黃厥數載五克配上帝維我后土皇皇后土徳周徧咸百谷告成大有斯年

靑陽

靑陽載臨萬物敷榮勾萌甲坼惷動含靈雷乃發聲雲行雨施大造之仁品彚華滋跂行喙息繄以疇息東皇太乙莫匪爾徳

朱明

朱明品彚嘉悅鮮潔齊均以莫不達祝融司造薰風維時皇人法天南面象離萬物相見茂昭大夏昭告昊穹百神來下

西顥

西顥金方蓐收是秉卉木變衰霜露淒旣蓘旣穮我稼我苗實穎告成碩彼東郊爰馨黍稷殷薦上帝於億千年永矢弗替

防

防水伯載司寒沍殞霜殺艸昆虫閉戶北風宵厲飛霰晝零木脫水涸雷蟄無聲嵗運旣䢐陽和在萬寶旣成敢告明後

維泰元

於維泰元象帝之先綱紀三才徧周八埏皇皇天地疇闔疇辟於維泰元潛運無極風雨雷露維日月星咸若其時克順克成胎卵濕化生育孳遂滅除災凶增長福艾四序旣宜八表旣安孰司其柄於維泰元嘉牲陶匏涓潔聿來駿奔靈爽斯達以莫不防以莫不馨元化絪緼泰階底平

天地

維天維地協尊並巨嘏餘一人六合和豫皇皇齋宮穆與神通臣鄰景從肅肅雍雍報圜丘兮祀后土千童羅列謳且舞曳擊笙鏞鳴琳球神如有知儼來遊大小諸秩咸敬厥職整齊服章駿奔翼翼羣公秉徳毋怠毋忽大君恭黙式於列辟降天神兮下地祗朱雀爲駕蒼龍旗勾陳前導屏翳馳長劍幼艾紛陸離流商刻羽歌咸池神飈擊轂河宿移簫韶九成鳯來儀皇人萬壽登維祺

日出入

日出入暘谷扶桑間一何迅且疾百年若電光四序如風飄祝融驅火輪蓐收乘斗杓羲和掣神鞭冥扇狂飈安得駕六龍遊遨徧八極長生不復死永永天地畢

天馬

天馬徠自渥窪度月支逕流沙天馬徠以蹀躞骨權奇汗維血天馬來驥爲友喪驪黃牝與牡天馬來躡浮雲日千里空而羣天馬來服帝閒從法駕鳴和鸞天馬來兆有徳瑞萬方景四國

天門

天門開辟九重上帝居百靈從瑤爲臺璇爲室樞紫貝牖金碧吐望舒宅曜靈建雷鼓樹霓旌左蒼龍右白虎守飛廉衛武靈光被六合周燭萬景洞九幽勵精誠薦嘉藻永如期錫難老靈爛爛兮載揚光淸飈激云下羽牽牛織女行七襄蛾眉稚齒紛君堂靈目成兮悅而康合柷敔兮陳笙簧天門呀然豁扶桑雙翼乘風朝紫皇揖西王母攜東方食蟠桃實乘乘黃周曆八紘度九域吐納眞精戲無極

景星

景星見祠神鼎載出煌煌赤文以播有徳經緯虹霓屈蟠蛟螭魑魅魍魎莫能逢之我鼎爰獲我號爰建以祀汾陰光我大漢巍巍夏后錫此實勞閱歷商周肇見我郊敢告上穹肆逮下土作樂象成百獸率舞享帝享親以莫弗歆甘露是凝昭我萬齡

後皇

後皇降休介我景福以以黃黼黻章服靡邇弗洽靡逺弗防億萬兆庶視此成功

齋房

齋房三秀柯葉九莖煜煜皇皇太和是蒸亭云爛霞噓日月精句曲之天金液玉英羽駕罡風八翼上徵春曲靈苗維王國禎於鑠我皇禩億萬徵

華

華黍載馨延庶旄駐翠旌神之來七聖俱虹爲馬蜺爲車神之來百靈萃風爲裳水爲佩神之來薦嘉豆八珍輻眾芳輳神之來肆長筵雷大鼓鳴鈞天何以休神之畱赤鳯至黃麟遊何以豫神將遇慶雲見甘雨澍蹻鹿盧綦星辰佐昊穹佑下民酌斗杓和沆瀣揄長蛾擁幼艾日馳精月揚光爛昭昭樂未央昆侖墟瀛海澨以余歸浩無際

五神

維五神五嶽精徳盛大包羣靈佐東皇贊太乙報圭璋達琮璧奠桂醑以椒漿牲肥腯袚斯皇女巫進奼以麗回云旓駐霞幟神偃仰以徘徊歷明堂升帝臺維光華嘏大漢年嵗登永嘉薦

朝隴首

朝隴首遊白麟顯光華【字說麐之來也光華不可正視從鹿從文】輔一人靈昭昭慶萬國肇皇仁祗帝徳八蠻共四夷王毋怠荒納嘉祥嬉余藪服余輅浴和風沐廿露左蒼龍右紫鸞文貍後赤豹前圖爾形輯爾瑞五千歷視玆嵗

象載瑜

象載瑜粲六牙至萬里自流沙入天閒服輿皁扈法駕彰大造翩翩哉赤鴻來超虞羅翔玉臺翮五文麗以鮮銜靈芝咽醴泉兆嘉祥禔景福八荒來四夷服

赤蛟

赤蛟下蒼龍遊靈已醉不可畱赤蛟翔彩虹馭靈欲歸不可駐靈之逝觀玉臺戲閬風宴蓬萊靈之升上無極挾宇宙傍日月靈般般亦享餘下神雀降天防靈殷殷肆余佑億萬祀永以壽

蒲梢歌

天馬來兮涉玉門服天閒兮朝至尊駕余車兮上昆侖閱萬國兮超乾坤

太乙歌

貢驊驑兮自太乙若滅沒兮亡其一以龍爲駒麟爲匹歷塊萬里昭帝徳

靈芝歌

孕三秀兮毓靈芽承月精兮映日華爛輝光兮發雲霞服紫莖兮咽胡麻乘赤霄兮上無涯

琴操十一首

山操

之峻嶒兮望魯之疆之憑陵兮蔽魯之邦遲遲余行兮載贄於筐餘懷以怦怦兮胡爲去父母之鄕

猗蘭操

泛泛崇蘭在彼空谷以芬以芳達於平陸達於平陸大國之香薄言掇之以遺明王以遺明王疇適逢世嵗月行暮芬芳將逝芬芳爰逝羌不可畱忡忡我心曷維其憂

履霜操

嗟嗟皇考放余於野兮凜凜嚴霜雨雪交下兮雨雪交下夐弗可畱兮念欲自明我維君憂兮我維君憂逝將安適兮世豈有玆無父之域兮無父之域余曷以居兮防防上天罪實在子兮

殘形操

夢之憧憧兮厥形維貍形之蛩蛩兮胡首則遺茫茫吉凶兮疇尅我期皇皇昊穹兮庸豁我疑

雉朝飛

雉雊於田維雌則隨暮而無妃兮入而安歸憂心怦怦兮將以告誰援琴而歌兮以寫我悲

采芝操

煌煌紫芝三秀五莖鬱鬱崇岡巃嵸眇防爰臥其巓爰掇其英顏色麗鮮以敷以榮身輕翼舒遊六合外駟馬髙蓋翳以疇賴巢哉由哉寤言弗猜唐哉虞哉亦已焉哉

秦女操

縠之襜防兮可裂而朽兮屏之巖巖兮可越而走兮劍之巉巉兮可捍匕首兮

八公操

煌煌八公下帝庭兮貽我大藥登遐齡兮嬰兒奼女相和鳴兮飛翔九垓羽翼成兮金支翠旂夾路迎兮萬年不死居曾城兮俯視六合徒營營兮朝生夕枯如蠓螟兮

思歸引

維鹿有由兮維鳩有仇兮爾徒余囚余寧爾畱兮

別鶴操

羽翼雙飛兮中道當乖汝翔安適兮余居曷諧彼忮則害兮爲家庭災汝淑則慧兮曷明餘懷

牝晨操

維牝無晨兮爾胡以鳴兮維爾之鳴兮家胡以寧兮牝兮鳴兮鳴兮晨兮家兮庭兮怦兮營兮雷兮霆兮

少室山房集卷三

欽定四庫全書

少室山房集卷四

明胡應麟撰

樂府二十五首

王子喬

王子喬玉笙霞佩長飄防王子喬玉笙霞佩長飄防下遊來王子喬緱山萬桃花白日行逍遙倐忽上浮雲騰身還九霄足躡一雙鳬虛空以遊遨顧視世間人勿復勞相招蓬萊之水淸且淺金銀樓殿一何岧嶤三神之山連巨鰲仙聖億萬計驂鸞跨鳯紛紛而來朝蒼龍爲我車烏鵲爲我橋道逢王方平拍手彈云璈麻姑十八九紅顏髮垂腰要我擘麟脯進藥長生瓢顧視世間人勿復勞相招今上神聖海晏河淸曷不跨雙鳬來覲漢家朝凝圖奉籙壽與天迢遙下遊來王子喬

桂之樹

桂之樹桂之樹輪囷偃蹇寂寞山之阿山阿者誰被薜茘帶女蘿淹畱桂樹枝以婆娑以婆娑嵗月冉冉而蹉跎攀援桂樹枝行且歌瞻彼桐栢之山桂樹叢生其上髙嵯峨髙嵯峨吾欲采其實蔭其葉憩其柯白日將暮熊羆虎狼夾路當柰何白日將暮熊羆虎狼夾路當柰何

猛虎行

南山有猛虎白額斑斕而錦文南山有猛虎白額斑斕而錦文目睛鑠雷電齒牙決浮雲出入乘風飈威加百獸熊羆豺狼狐兔惕息莫敢與共羣【一解】山頭絕樵采山底無四鄰終朝攫取行旅食黎氓婦女小兒骨骸若丘山腥穢不忍聞【二解】謂虎汝胡不仁胡不學彼騶虞鳯與麟百獸有恆食胡汝好食人汝胡太不仁吾將上訴汝訴汝司命君【三解】唶司命君不汝罪傅汝角張汝翼礪汝爪距鋒以鋭俾汝飛而食食人萬里外【四解】食人以足天道好還忽遇洛陽三河少年賁戎發機卞莊奮拳佽飛鼔刃裴旻控擊鼔鳴鉦張网樹旗有角曷抵有翼曷飛割裂其肉寢處其皮以首承溺爲百獸嗤永戒後人爲惡勿長爲善勿疑彼不余信請視此詩

烏生八九子

峩峩秦氏髙樓桂樹輪囷出雲間上有一雙頭白烏毛羽何摧殘唶彼頭白烏生八九子養雛坐樹端八九子乳哺亦誠難朝不得食夜不得餐八九子羽翼以長成各各飛去忘來還唶彼頭白烏空腹坐樹端饑餓頓欲死淚下如流泉唶彼秦氏少年子怒激壯士肝白玉爲雕弓黃金爲彈丸一發中羣雛魂魄飛上天八九子魂魄飛上天唶彼烏不反哺誰當憐

西門行

綦隆世化日舒玉尊肴醴羅前除東鄰子燕趙姝淸歌妙舞揚羅襦賢豪過駟馬車良辰日吉心相娛人命無百年日月同斯須胡爲自約束悵悵常獨居豈無仙人王子喬駕六飛龍遊太虛豈無仙人王子喬駕六飛龍遊太虛天地會有終千秋萬嵗後仙聖同凡愚不如命我友撞鐘攂鼓鳴笙竽

東門行

出東門步且吁時世混濁難共居我欲乘長風東遊扶桑西瑤池揮首向容成億萬不相疑歸來告妻子牽衣蹬足長歔欷長歔欷上有垂白親下有黃口兒孔雀東南飛十步五步不相離君今獨行安所之君今獨行安所之不如守窮巷雞鳴狗吠相因依不見伯夷叔齊采西山蕨薇榮名被百世難等夷

順東西門行

嵗行暮時旣昏設我肴醴開玉尊樂親故延嘉賓軒車雜沓徒在門列五鼎羅八珍甘嘉溢口呈芳新飲麻姑招洛神擘紅虯脯羞黃麟琴瑟和鐘鼓陳樗蒱六博何繽紛長袂掩羞蛾顰纎歌隨風飄靑雲良夜半星河傾主人未醉客尙醒二難具五福並億千萬嵗延遐齡

燕歌行

嚴霜蕭蕭白露漙三星在房月在天空閨思婦愁城南起防北斗何闌干樓頭旅鴈鳴飛翰口銜尺書下云端同心爲結緘瑤函下有相憶上加餐何以寄情雙玉環念欲報之靑瑯玕山髙水長浩漫漫我欲從之途路難羅帷倚燈曙不眠秋風颯颯吹重關安得送我置汝前

平陵東

平陵東气鬱蔥大雷電天以風啟金縢告元功誰其輔者安漢公安漢公坐明堂發天兵下咸陽討賊盜捕亂亡賊盜亂亡疇則使東郡太守翟氏子不量其力罔畏死天兵桓桓孰敢當所擊者破禦者殃煙塵掃蕩淸一方頸系諸累俘未央君不見翟義公今日系安漢公明日帝彼已之子甘若薺天鳯攺元易漢制白水眞人從東來昆陽百萬成沙灰坐倚斗柄臨髙臺胡不再開金縢諭九垓胡不再開金縢諭九垓

鞠歌行

攜玉女邀僊童天門詄蕩開九重揖金母拜木公蹻躡鹿盧乘罡風飛廉導屏翳從周遊八極騎茆龍乘元化入無終千秋萬億齊喬松

上畱田【用本調】

噫嘻人世大難【上畱田】貴賤貧富相懸【上防田】富貴阡陌綿延【上畱田】貧賤家無一廛【上畱田】四體衣襦不完【上畱田】毛翮凋疎摧殘【上畱田】气息懨懨自憐【上畱田】赴訴司命君前【上畱田】我獨胡爲蹇連【上畱田】夙生期運致然【上畱田】飲泣吞聲何言【上畱田】

董逃行【用本事】

東京城郭煌煌【董逃】冠蓋羅列成行【董逃】天禍漢國彷徨【董逃】白晝兵戈奪攘【董逃】刼制天子侯王【董逃】千乘萬騎北邙【董逃】焚燒廩庾餱糧【董逃】郿塢黃金作墻【董逃】天道好還有常【董逃】司徒祓除不祥【董逃】首惡刳胸裂腸【董逃】膏血燃燈道傍【董逃】百代箴規莫忘【董逃】永戒貪饕陸梁【董逃】

悲歌

巫山之髙淮水湯湯我欲東歸洛大河無梁船道阻絕登髙以望故鄕故鄕不可見熊羆虎狼夾路而成行狐兔失羣我與爲侶日暮途逺傍無旅捨悒郁誰語悲風動地陰雲四起仰天悲歌淚墮不能止

前緩聲歌

緣木求魚譬彼入山采珠意气𨿽勤柰此道路殊總角相親同室共居君心有他如隔裏閭身非艸木根株他人有心忖度在余欲見子都乃值狂且嗟他心之人虫鳥之弗如

蛺蝶行

飛來雙蛺蝶羽翅一何翩翩掠春風而遊東園彼姝者子朱爲顏年十四五被髮齊兩肩忽來覩此雙蛺蝶心中以慘然春風浩浩嵗月行蹉跎我欲捉蝶以婆娑蝶以雙飛柰蝶何

滿歌行【感事作用本調】

嗟人世防防若過隙駒百憂塡中當復誰與娛憶我年少時慈親大憫惜中遭荼毒展轉愁悶嵗以爲日家室荊榛牝雞奪晨罹此悍虐伶俜莫可告人彼婦之惡爲鬼爲蜮潛行昏黑無從方物彼婦之惡爲虺爲蛇造作語言鼓吻揺牙慈親積戾奄忽棄背黃口嗷嗷轝埋山椒箠笞炮烙凶威灼鑠姬妾徬徨進退錯愕猶復蚤夜思維圖覆厥宗仰面叩天無地自容宻計深謀獰不可近風波起咫尺白晝爲陷穽而家弗殃彼念弗忘而家弗禍彼業弗墮吞聲飲泣以訴司命君彼司命之君杳若弗聞悍婦持門戶胡以事嚴親嚴親七十餘風燭暮逡巡安能捨之逺去去適滄海濱憂來起中夜攬衣不及晨皇靈會動變沴气乾天閽大雷電風雨永戒後世人

兩頭纎纎詩二首

兩頭纎纎少媍眉半白半黑枰中棋逼逼膊膊倉鼠馳磊磊落落道傍梨

兩頭纎纎麋鹿角半白半黑檐前鵲逼逼膊膊林鴉啄磊磊落落荊山璞

五雜組詩二首

五雜組中天霞往復還貫月查不獲已遇龍蛇【古云嵗在龍蛇賢人嗟】

五雜組芝爲蓋往復還咸陽塞不獲已見褦襶

公無渡河三首

公無渡河大河揚波長鯨如山鬐鬛嵳峩

公無渡河一葦柰何河水萬丈出沒蛟鼉

公無渡河讒言孔多不見申屠負石投河

枯魚過河泣二首

枯魚過河泣宛轉沙泥側神龍處九淵螻蟻安能測枯魚過河泣定作盤中臘願覓斗升水爲君赴溟渤

少室山房集卷四

欽定四庫全書

少室山房集卷五

明胡應麟撰

樂府三十首

短歌行【五解】

日吉時良嘉賓滿堂星河在天蟋蟀在房【一解】

懽娛易終白髮苦蚤金罍玉尊長夜傾倒【二解】

舞袖紛紜蘭膏載焚衞女齊姜左右如雲【三解】

有美一人稚齒倩盼攜手同車光華粲粲【四解】

翩若遊龍遨嬉八埏蕩意平心永宅大年【五解】

善哉行【七解】

來日大難腸幹體疲今日不樂嵗月如馳【一解】

訪我親知總角燕好逾陌度阡以贈芳艸【二解】

何以延賓淸酒百壺何以銷憂五木摴蒱【三解】

美人滿堂巧笑便辟更長燭明今夕何夕【四解】

南箕在楹北斗在檐星河陸離肴醴泛瀾【五解】

忽逢安期餽我靈藥主客再拜洗盞酬酢【六解】

共餌大還身輕翼舒乘雲禦龍遊戲六虛【七解】

日出東南隅行

日出東南隅照我陌上桑峩峩秦氏樓佳麗郁相望飛甍百餘尺髙棟五丈彊琉璃爲門限桂樹爲中堂窈窕樓中女容華世無雙提籃向朝日采桑大道傍腰懸瓊瑜佩耳綴瑚璫首戴金雀釵足躡雙鳯凰吳絲作中襦蜀錦充下裳紫綺緣領巾綠羅隨風揚借問汝何名羅敷秦女郎借問汝何居第宅連明光問汝適何人家令殿中郎問汝年幾何十五正相當行者觀羅敷五步一徬徨居者觀羅敷耒耜相扶將趙王暮登臺挾瑟奏笙簧侍從數百人冠蓋何煌煌舉頭見羅敷顧盼自生光遣吏前致辭可得充後房昔爲千乘妻辛苦行采桑今爲萬乘後芻豢同匡牀羅敷仰頭答君侯一何狂國主位𨿽尊二八盈髙堂家令位𨿽卑糟糠亦難忘尊卑各有分貴賤各有雙君非秦王子妾非邯鄲倡

名都篇

三河聚年少五都盛材雄傾貲灞上水結客咸陽東呼鷹過長樂走馬遊新丰左櫜揷楛矢右箙彎良弓控疾流星鳴鏑如追風穿楊競百步蹲甲洞七重仰面落九烏俯身拾雙鴻萬夫爲辟易觀者盈道中日暮還城郭華筵撞笙鏞屏間擁稚齒坐右羅妖童烹鮮割翠縷椎牛炙黃熊酣歌酌太白慷慨噓長虹呼盧列明燭良夜未及終酒闌拔劍去斜月猶朣朧

美女篇

長安出佳麗宛洛多名姝遊戲芳春日踏靑岐路隅銀環約素手玉佩飄華裾丹霞錯綺袖惠風揚羅襦懸腰燦火齊充耳大秦珠瑚間四體寶釵直萬餘揚音若蕙蘭吹气勝芙蕖吳姬亮非偶衛女焉得如眾觀共嘆息日暮羅長衢居者爲忘飱行者各踟躕何來少年輩三五乘驪駒傾城覩明艷蕩思欲忘軀豈無千金聘諧此百嵗娛疇爲伯鸞匹偃蹇寧獨居寄聲俠遊子相望徒區區

白馬篇

白馬誰家子揚鞭大道傍銀鞍耀明月寶劍如秋霜十五金吾二十拜龍驤百千聚遊俠百萬要名娼鬭雞入南內挾彈遊平康京兆不敢呵司爲彷徨徵塵際天起邊烽達長楊長揖大將軍慷慨事戎行橫行絕大漠虎嘯臨窮荒矯詔襲樓蘭飛書定朔方左射中休屠右盼伏中行兵威懾絕塞奏凱向咸陽獻俘詣平樂賜第連明光歸來顧少婦挾瑟宴華堂

升天行

九州非我宅五嶽不足居乘蹻躡浮雲周覽萬里餘朝遊昆侖頂夕息瀛海隅舉頭見三山城闕正逶紆圓嶠聳巨鰲方壺戴神魚西行謁王母置酒行天防靈妃酌金液玉女吹笙竽燕樂未及終飛騰起太虛驂龍叩玉闕駕鳯翔靈旟長揖問軒轅俯身拾帝車明霞爲我佩素霓爲我裾飄飄謝塵世萬嵗同斯須

仙人篇

我思忽不懌投袂起行遊擔簦躡芒履去上嵩山丘王屋一何髙太行亦阻修危峯冠浮雲巨石橫道周靑松數十圍枝葉自相樛上有千嵗禽下有萬尺流矯矯浮丘公吹笙跨靈虯投我不死藥攜我升蓬丘丹霞起素壁紫霧開瓊樓橫飛絕四海髙舉臨九州顧視世間人局促安可畱朝生等舜華夕死同蜉蝣

相逢行

相逢狹路間騎從一何都借問來者誰中尉執金吾銀鞍耀白日寶劍佩昆吾英聲走劇孟勇气淩灌夫西徵破大宛北顧摧匈奴去年出湟中一戰定邊隅歸來報天子賜第連皇都黃金爲門限白玉中堂鋪堂上何所有七尺紅瑚十千治晨飱百萬當呼盧樂工髙漸離蒼頭馮子都長婦字莫愁中婦名羅敷少婦何名字顧盼日當壚弟兄八九人各各列當塗炙手勢可熱聲焰絕代無行人但引避無事勞追呼

門有車馬客行

門有車馬客意气何揚揚千金飾玉鞭百金寶劍裝傳呼動裏閭顧盼自生光長婦出迎客問客來何方客言自幽薊乍者發漁陽道逢逺徵人寄書來故鄕開緘竟何道細書八九行昔爲絲與桐今爲參與商參商各異地羽翼安得雙長跪再拜客邀客暫徜徉烹庖出丰膳髙宴羅酒漿願爲傳語懽努力莫相忘

逺遊篇

端居厭塵世飛步淩大荒左挾靑龍馳右驂赤豹翔西遊翳若木東望窮扶桑竦身昆侖顚息駕圃傍道逢安期生托手共徜徉攜我黃金臺坐我白玉牀太虛爲我宅沆瀣爲我漿俯仰竟百世焉能辧彭殤

結客少年塲行

長安富遊俠騎射出名都飛揚結壯士慷慨聚屠沽百千市駿馬十千裝轆轤朝遊上林苑暮宿賣酒廬赤丸報司白刃戕金吾笑傲金張第叱吒許史途盛年諒難再壯志不可孤鳴弓向張掖揷羽飛平盧左發摧焉耆右發中休屠死當畫麒麟生當雄萬夫

箜篌引

良時率已邁蟋蟀鳴我牀眷言召親友防酒羅中堂東鄰飾妖女南陌招名娼綃衣隨風舉羅襪自飄揚秦聲被金石楚曲流宮商淸談蔚霞爛妙舞若云翔頽陽倐西落明月出東方飛軒歷層囿攺席臨洞房華燈吐芳焰列宿澄淸光齊心懷令徳四坐咸盡觴芳辰諒難再嘉會詎可常人命一朝盡奄速如秋霜樂哉今日宴百嵗遙相望

從軍行

邊塵起西北敵騎日相望仗劍報明主長揖辭故鄕徵行渡沙漠慷慨戎行羽書昨夜至匈奴寇漁陽吏士若云屯我兵精且彊揚旌耀漢月吹角飛邊霜一戰摧月支再戰欵名王彎弓月在手鳴鏑星流光勒功燕然石傳檄瀚海傍歸來拜驃騎恩寵冠長楊

置酒篇

端居觀大運去日常苦多幸有盈尊酒賓朋各來過佳人出後房被服綺與羅纎腰鬭妙舞皓齒揚淸歌輕飈蕩浮雲華星爛明河好鳥鳴髙枝文魚翔素波百年若朝露白日馳山阿樂哉今日宴不飲復如何

君子行

嗚呼大聖人世或見疑猜周公被流言仲尼困桓魋賢材實累身忠信爲禍媒蒼蠅防白璧蚊蚋噓風雷麒麟匿郊藪朱鳯成摧頽仰天再嘆息沈憂熱中懷擾擾蝸角爭忉怛勞形骸千秋萬世後愚智同塵埃

豫章行

螣蛇自有翼未若應龍潛蠖屈重淵中潤澤被八埏宣尼浴沂水武仲巢箕山於陵餓仲子通國稱其廉

孤兒行

步出北郭門荊榛夾路齊悲風起白楊葉落何淒淒道逢孤兒臥肌膚若螬蠐伶俜瘦皮骨卻立忘東西對我但長跪气咽不能啼自陳無罪過父惑後娶妻夙昔千金愛慈母嬌提攜髙堂倐背棄妖牝鳴晨雞風波起骨肉咫尺如秦齊終朝拾橡栗薄暮飡黃韲箠笞動盈百卒嵗無領綈棄置田野間冉冉白日低昔爲掌上珍今爲濁水泥千秋履霜轍永永戒前蹊

白頭吟

結褵奉明徳精誠浮雲死生誓同穴富貴安足論一朝事勢異緬邈若越秦風波起對面讒慝來相仍盛衰捷反掌愛憎一何頻昔者寒鑪火今爲甑下塵還君錦繡段著我薴羅裙念彼求凰曲恨恨不能陳

鬭雞曲

翩翩五陵少挾彈遊咸陽萬錢飲俠客千鎰招名娼走馬東郊外鬭雞大道傍兩雄昂然出五色麗且光黃金介白羽綠沈鑄裳雙眸炯相射四距翼而張憑陵壯夫膽激烈猛士腸俱呈慶忌捷競逞黑卵剛獰牙攫豹虎怒臂撐螳螂先聲驟恫喝後舉劇披猖朱冠碎靺鞨彩頰掀琳瑯寧論北宮撓肯避平陽創回身角伎巧聳翮馳精芒初交气方盛再合勢彌彊捐生赴仇國效命臨戰塲縱橫掣驚電防跋挐秋霜摧鋒若禦寇逐北如擒王幹旄助踴躍鉦鼔隨騰驤天地黯無色塵沙劇飛揚懽呼壓廛市登眺摧山岡中原逐秦鹿大陸豗天狼雄雌久未決轉戰益慨慷遲遲白日墮兩敵爲彷徨安得魯陽刃一揮返扶桑

三婦艷二首

大婦拂花箋中婦理冰弦小婦學彈棋夭桃鬭春妍良人定睛覷誰當最可憐

大婦貼花鈿中婦理紅妝小婦畫蛾眉含嬌踏春陽良人試垂盼良夜殊未央

廣三婦艷四首

大婦出姬姜族望不可加中婦出燕趙容色鮮如花小婦出吳越盈盈嬌浣紗丈人但安坐四海方爲家大婦字若蘭深閨理流黃中婦字羅敷陌上行采桑小婦字莫愁盈盈居畫堂丈人但安坐滿目饒春光大婦出迎客二十頗有餘中婦起持觴二九曳羅襦小婦坐鳴箏二八正敷腴丈人但行樂南面安得如大婦年十九髙堂坐摴蒱中婦方十七明瓊角呼盧小婦正十五靑春獨當壚丈人但行樂何羨執金吾

續三婦艷二首

大婦處華堂玉貌錦衣裳中婦處髙樓玉指撥箜篌小婦處金屋玉簮髻初束白日懽未足良夜更秉燭大婦妝初成一顧傾人城中婦妝乍畢一盼傾人國少婦妝未己一笑傾人主有酒淸且防交加學連理

反三婦艷二首

大婦吟白頭溝水東西流中婦歌懊儂紅顏空自紅小婦詠團扇辛苦郎自見莫誇三婦艷丈人涕如霰大婦气食牛千喚不回頭中婦愁緒縈敢恕不敢嗔小婦訴卑賤終朝淚洗面莫誇三婦艷丈人腸欲斷少室山房集卷五

欽定四庫全書

少室山房集卷六

明胡應麟撰

樂府十八首

逺別離【七夕感事作用李白體】

逺別離古有之不見牽牛星熒熒河漢湄黃姑弄杼軸錦石爲支機招要自成匹永永不相疑終朝臥閶闔折花事遊嬉逡巡怒上帝立遣東西馳天孫尙爾爾世人了可知酌君一杯酒聽我歌別離君不見重瞳墮地气食牛掃除六合朝諸侯美人嬌愛置金屋彭城著繡誇遨遊時危勢屈走垓下楚歌四面興仇讐蛾眉倐忽化黃土拔山力盡烏江頭君不見隆凖布衣奮三尺蹙項誅秦四海一淮陰菹醢百慮空掌上嬌兒夜啼泣回身楚舞涕泗橫黃鵠摩天招不得未央美人居厠中地下誰呼寵姬戚古來豪傑流住往稱二子裂眥摧天關五嶽任驅使徘徊一婦人竟作別離死何況蚩蚩輩疇能不罹此房帷僅咫尺陷穽如丘山不信別離苦焉知行路難荊榛莽閨闥對面生尢愆逝將捨之去去去適荊蠻荊蠻非我鄕念欲還長安載歌別離曲使人嘆息摧朱顏逺別離何匆匆浮世狹難爲容胡不醉我美酒三千鐘蒲萄之釀紫花潑綠尊翠杓春溶溶兩手持蟹螯拍浮玉缸中落葉有時合明珠有時逢人生把酒當盡醉回頭萬事成虛空項劉兩豎子齷齪非莫雄天孫與河鼓兒女徒忡忡二妃從遊已百嵗湘水底事流啼紅屈原李白俱謾語謔浪分明欺乃公大人虎變挾宇宙傍日月駕雙飛龍黃童奼女永相逐周遊八極乘罡風安能低眉折腰局促相若轅下駒守樊籠逺別離何匆匆安能低眉折腰局促相若轅下駒守樊籠【沈存中云二妃從遊之時齒近百嵗詞人率以女子待之非實事也】

飲馬長城窟

飲馬長城窟長城多白骨白骨縱橫如雪山風吹飛沙馬不前借問何人骸暴露置其間云是當時秦王築城卒被驅什九亡黃泉膏血飼螻蛄肌肉餧烏鳶惟有白骨存安能復持還歇馬上長城覩此重辛酸令我中气咽徘徊不能言男兒立功名介冑辭上官橫行萬里外勒勳赴燕然黃金絡馬頭白玉飾馬鞭胡不奮長劍平沙漠欵服諸部落勒石燕然入長安生封定逺侯冢墓象祁連胡爲老死長城下白骨支撐玉門關黃楡翳衰艸一望徒漫漫子孫不復知悲鳴裂腸肝腸肝痛欲裂子孫無柰何至今長城下白骨年年多存亡信有命壯士悲蹉跎閔彼長城卒聊作長城歌長城歌歌莫哀秣余馬登輪臺輪臺浮雲極天開我馬黃以豗尵當時班定逺髩發焦黃埃皓首博侯封慈親溘蒿萊其人至今亦白骨定逺之榮安在哉何異長城卒埋胔長城隈不如驅我馬捨之歸去來五花一擲換美酒竹林痛飲忘疑猜雙眼瞢騰向天白飛行八極騎龍媒

登髙丘而望逺海和李白

登髙丘望逺海海水何茫茫齊州九防渺空闊東西日月懸扶桑扶桑宮闕連蓬萊白虹照耀中天臺六鰲贔屭負圓嶠羣帝百千億萬紛紛跨鶴遊崔嵬峩岢大舶走徐市安期一去無時回我笑秦王乏靈骨人言漢武非仙才登髙丘望逺海海水茫茫接天回使我極目心悠哉心悠哉以彷徨何來龍伯人濯足臨扶桑一釣連六鰲攬之不盈筐煮鰲爲臛充餘糧鰲骨如山今已霜我醉欲臥黃金牀呼吸靈和挾三光睥聣漢武嗤秦皇周行八極還大荒

白紵四時詞四首

東園桃李爭春陽美人如花簇華堂彎弓舞袖搴羅裳沈香亭北春茫茫東風吹歌繞畫梁回眸一盼神飛揚我醉欲眠黃金牀

南原日長蝴蝶飛朱樓畫閣臨芳池美人含嬌拂羅衣歌喉宛轉浮雲馳流商刻羽知音稀纎腰起舞光陸離我醉欲罷黃金巵

西堂雨霜胡鴈來中天皎月璚雲開纎歌遏云夜徘徊美人擊築秋風哀華陽碣石俱蒿萊荊卿漸離安在哉我醉欲上黃金臺

北風蕭蕭撼陵谷白雪飄花滿平陸何處陽春鬭歌曲云錦纏頭舞鸜鵒美人修蛾無疹粟素手垂垂照寒玉我醉欲買黃金屋

虎穴行送曹秀才從軍

男兒墮地气壓鰲俯拾將相如鴻毛時來擁篲掃六合雲霞五色飛宮袍君不見蘇秦微時皁貂泣一朝金印都六國位髙金多歸故鄕妻嫂匍匐趨道傍一家骨肉尙如此陌上行人誰家子丈夫恥作兒女悲世路滔滔競靑紫酒酣憤歌歌激烈雙眼橫天日星裂便從東海批龍鱗更向南山搏虎穴寧能寂寂雞鶩羣燕雀螻蟻爭紛紛金盤六博飲美酒匣底芙蓉電光吼來朝揮戈大漠北辟易咸陽萬夫走

悲歌行

滔滔百川逝還流誇父逐日不回頭秋風鴻雁春風燕河東織女西牽牛牽牛織女不相見一似秋鴻與春燕人生有錢付酒家何用殷憂涕如霰君不見黃河奔流下太行魯陽難返九日光黃金可成腦可補試問秦皇與漢武

長相思

長相思久離別單於臺上秋艸歇玉帳寒朱旗折三年灞陵夢萬古陰山雪邊笳日暮起塞門流水無聲隴云咽長相思久離別

長相思路行難玉關鴻雁何時還張霧幄捲雲鬟靑燈夜未滅翠被曉猶寒荏苒紅顏鏡中老空閨日日望刀環長相思路行難

楊白花

楊白花隨風漂泊天之涯深閨無人白日暮金輿玉輦空咨嗟惟有舊時楊栁樹月明夜夜啼棲鴉

白鼻騧

逢歡白鼻騧駐妾靑絲騎羅帶結同心畱連合懽被君作幹將佩儂作莫邪鉤雄雌兩物巧相遇安眠玉匣三千秋

擬李白蜀道難作梁父吟

抱膝南陽廬明時甘陸沈唐堯倦六合飛書入深林潁川之水咄嗟不足洗余耳拂衣長嘯直上岱宗之嵚岑岱宗髙髙不得上臥龍之叟來相尋邀余憩梁父重作梁父吟我吟梁父君莫猜仰天叱吒浮雲開晏嬰侏儒忌賢哲二三力士庸堪哀古來封禪之君七十二其人一一俱塵埃請爲梁父吟我吟君莫猜梁父中天十萬八千有餘丈一柱亭亭迥出泰山上砑巃嵸獨立標乾坤恍若元气浮昆侖龜防鳬繹以東諸阜盡培塿紛紜拜伏羅兒孫決眥斷虹入蕩胸明霞屯手接飛鳥度步學猿猱蹲竦身十八盤象緯漸可捫黃河一綫繞山麓䢐徠矯首勢欲吞鹿盧之蹻摶旋撇捩不遑息神人絕頂爲我開天門開天門閱仙籍其間似有胡生名謫向金華煮白石朝從天門臥夜坐日觀峯峯頭望海色灝灝連長空五城十二樓嵳峩駕天風天雞亂鳴不知夕回飈忽捲大海立海水橫飛十洲溢灩灩扶桑吐朝日紅輪轣轆碾太虛我欲乘之走八極金銀臺殿咫尺間玉女攜余掉臂入掉臂入謁元君呵赤蜺導黃麟右拍浮丘肩左顧招廣成神農以還九千九百九十有餘帝揚雷掣電紛紛跨鶴而來迎鳥篆鴻章閟靈迹仲尼捫崖怪難識【管子云古封禪文字萬家仲尼觀之不能盡識】蛟螭缺落狐兔跑對此撫膺重嘆息翠華茫茫杳何處四顧中原日無色君不見秦祖龍云亭柴望擁列辟衣冠劍舄如雲虹至今淪沒盡荒艸故物但有當時松君不見漢孝武馳驅欒大延文成鹵簿幹旄照東魯東方小兒弄乃公寂寞荊榛翳壞土吁嗟乎秦皇漢武眞蜉蝣我今胡爲此滯畱拂袖行歌下梁父下山竟作齊東遊齊東道上逢李白飛揚跋扈心神投鷫鸘之裘五花馬一醉五月眠髙樓吳鉤如霜雪花落縱橫眼底無全牛我歌梁父屬爾和遙空立降雙靑虯世人拍手笑輕薄我嗤人世眞累囚渭濱老叟太多事行年八十圖封侯鄙哉齊國三豎子沾沾一果同獼猴力排南山軀九尺殺身反墮侏儒儔隆中釋耒大星殞人間事事當回頭頭上靑絲一朝倐爾變白髮九州之伯四嶽之長如懸疣梁父吟歌莫愁男兒有身睥睨六合追巢由不然淋漓大白掃椽筆陽春百代鳴天球猶勝古來封禪之君七十二伐功詡徳誇蚩尢君不見七十二家文字總頑石漢碣秦碑半頽泐惟有靑蓮居士梁父吟萬古長懸岱宗日惟有靑蓮居士梁父吟萬古長懸岱宗日

將進酒

將進酒乘飛龍滿引大白噓長虹舜百石堯千鐘北斗奉杓南斗從天瓢出沆瀣大樂鳴笙鏞綃衣萬玉女綠發雙仙童左拍浮丘肩側睨容成公百年三萬六千日一日不醉令我行步如龍鐘君不見泗上亭長隆凖公斬蛇逐鹿驅羣雄鴻門髙防割巴蜀肝腸鬱鬱長思東結約五諸侯伐楚彭城宮一朝項氏自東至五十六萬如飄風滎陽匍匐作降虜何如飲酒來新丰信陵賓客但墟墓古木荒榛穴狐兔平原毛遂骨已灰黃金之館生塵埃何如一笑飲美酒白眼橫吞三百杯長安桑落名最古山東秋露淸且苦麯米云安逺難得若下吳興近堪數世人每病金華甘此酒名髙正間只今天下貴三白積薪後者常居前盛衰好惡若反掌時來不得論媸妍太白三閭豈庸俗一醉一醒操行獨醉者騎鯨上九天醒者反塟蛟鼉腹劉伶阮籍雙酒狂竹林牛飲稱髙陽當時頗遭俗子罵至今百代垂文章今晨何晨夕何夕炰鱉烹熊眾賓集觴行瑟作不暫停玉椀銀缸興逾劇三星在檐河漢入扶桑茫茫日東出安得八駿摶長風爛醉瑤池三萬日

行路難二首

君不見東家叟昔日容華今老醜君不見西家翁昔時豪富今貧窮盛衰美惡反覆掌造化小兒劇罔兩敝車羸馬聊自儲蕩意平心恣歡賞人心險阨如山川行路之難君所諳有酒盈尊肉盈幾明日咸陽過趙李君不見原上艸一夜霜飛淨於掃君不見園中花一朝風蕩隨泥沙男兒快意在行樂何用營營逐飛藿白日苦短秉燭遊玉碗淋漓恣斟酌人心對面隔九疑行路之難君所知速來就我飲鬥酒倐忽華顚壯夫醜

東飛伯勞歌

西飛者燕東伯勞華堂錦帳生蓬蒿少年兒郎輕薄子棄捐比翼如鴻毛咫尺天孫與河鼔嵗嵗年年隔銀浦一朝烏鵲來塡橋猶得相逢話辛苦脂車秣馬夜不停漂流南北如浮萍當時離別勿復道悲風冉冉來長檠機上雙鸞手中綫宛轉流黃涕沾面鉛華落盡君不見東飛伯勞西飛燕

少室山房集卷六

欽定四庫全書

少室山房集卷七

明胡應麟撰

樂府五十五首

長安道

長安開大道佳麗壯秦京帝座懸雙闕皇居控百城重關函穀气夾岸渭川聲冠蓋淩雲度軒車耀日行新丰花簇騎上苑樹巢鶯鼔吹元僚第旌旗大將營狹斜何處是北裏近西淸

黃鵠

何處雙黃鵠飛來自大荒聲傳北塞逺影落漢宮長咽露過平樂銜云入建章誰同二千石萬壽獻君王

雨雪

雨雪霏霏下遙知行路難將軍金甲重戰士鐵衣寒落葉邊淮盡飛花度隴殘城南有思婦擁被獨更闌

出塞

隴首雪花飄徵人出渭橋長城屯萬騎大磧下雙雕閃月朱旗靜穿雲畫角遙橫行楡塞外一戰靜氛妖

梅花落

何處邊聲切迢迢逐暮笳天山飛雪暗萬樹落梅花度漠邊云斷飄空漢月斜那能遼左客此夜不思家

隴首

九月被氊裘徵人上隴頭黃龍懸塞色白馬赴邊愁隴阪髙無極寒泉咽不流梅花何處折腸斷在朱樓

入塞

九塞燧煙銷將軍罷度遼前軍嚴陣壘大漢靜氛囂玉勒飛黃靜金戈太白遙塞門歌舞入紅斾暮飄飄

十五盧家女

十五盧家女盈盈勝莫愁冰心持跳脫玉腕撥箜篌拾翠遊川上流黃寄隴頭生憎雙語燕比翼在靑樓

折楊栁

送客灞陵橋娼樓雪未消當壚年少女十五正嬌嬈栁葉如垂手楊枝似舞腰相防不忍別折贈最長條

小垂手

錦帳出紅綃佳人鬭步揺纏頭矜稚齒入掌妬纎腰帝子回鸞輅天孫度鵲橋莫嫌銀漏短甲煎徹明燒

徵婦怨

去年徵鉅鹿今嵗入盧龍玉塞鶯聲斷銀河雁影重裁衣猶憶體臨鏡懶窺容秋風起昨夜牀下又聞蛩

班婕妤

長門秋已到昭陽懽未終綠苔積永巷黃葉閉深宮啼紅祗自惜搗素爲誰工惟將舊團扇寂寂對西風

劉生

劉生何慷慨任俠冠東平五侯前筯借千乘下階迎季布匿來久陶朱名已成誰言一劇孟能重亞夫營

明妃曲

驄馬載蛾眉明妝出帝畿含顰辭玉闕結恨向金微月疑秦地鏡云憶漢宮衣傳書寄鴻雁一爲報龍旂

後明妃曲

出塞涕沾襟遙望陰山陰舊寵漢宮薄新恩邊地深紫驑涉長道黃鵠寄哀音千載琵琶曲誰明去住心

董嬌嬈

素手撥箜篌盈盈在畫樓玉翹紫燕金盒貯紅虯楚臺行雨過漢殿乘風遊期門諸俠少無處系驊驑【紅虯脯見唐小說同昌公主傳中】

洛陽道

迢迢洛陽道日暮正飛花公子靑絲榼王孫白鼻騧騎吹金張宅歌鐘趙李家遙傳麗人至偸眼七香車

秦王捲衣

春色醉秦樓秦玉夜宴遊鑾輿回鹵簿鳯管葉箜篌七寶流蘇帳千金集翠裘何人最承幸捲贈龍陽侯

銅雀伎

松栢西陵路君王不復遊髙臺銅雀暮故苑石麟秋舞將羅袖歇歌倚繐帷愁浮雲渺天末漳水共悠悠

賦得盈盈樓上女

盈盈樓上女十五正嬋娟照膽秦宮鏡含情蜀國弦踏靑回綺陌拾翠傍晴川輕薄金吾子無勞問少年

少年行

翩翩遊俠客結束自名邦過趙黃金百遊秦白璧雙鳴鞭中貴避揷羽右賢降日暮名姬肆飛花撲玉缸

紫驊驑

蹀躞天閒騎曾從大宛來懸金當駿市歕玉過龍堆伏櫪心元壯鳴鞭气不回何辭萬里道逐北向輪臺

關山月

絕塞生秋早空閨入夜愁光飛銀闕上影抱玉門流露气漙絲管霜華拂錦裘徵夫猶北戍目斷大刀頭

劍俠行

少年學劍術飛身遊泬寥鹿盧雲气擁龍匣電光揺醉呵魯句踐怒罵霍嫖姚夜來風雪猛拂袖灞陵橋

驄馬驅

驄馬千金裝日夕過平康寸心重衡岱片諾回滄桑白屋笑原季靑雲輕趙張明朝砍文吏竟夜赤丸光

公子行

新開平樂第紅妝簇畫樓驊驑金作埒鸚鵡玉爲鞲漢宮鳴佩入梁園挾彈遊海棠花正發選伎合梁州

俠少曲

鳴鞭白門道新栁正藏鴉七寶裝緐弱千金散狹斜飛揚孟公坐調笑季倫家夜夜雙龍气腰間掛赤霞

邯鄲曲

夜宿邯鄲花朝扳灞陵栁五侯競獻鯖七貴爭持酒巨先膠漆契翁伯金石友縱死咸陽宮何負將軍首

夜夜曲

褥隱芙蓉麗筵開玳瑁頻繡屏朝選伎羅幌夜畱賓艷曲梁間度纎腰座裏陳漸防銀漏促舄履雜華裀

采蓮曲

桂楫漾沙棠向暮出橫塘羅裙嬌緑水玉腕映紅妝搴花憐蓋弱折藕愛絲長回橈弄斜影驚起雙鴛鴦

仙人篇【爲李逸人題】

飛身下七襄驂駕六龍翔負局行中夏攜壺出大荒蓬萊千日酒沆瀣萬年漿勾漏砂如石藍橋玉作霜

愛妾換馬

行雨蛾眉去追風駿足來金羈沙苑秣寶屧畫廊苔太息專房艷長鳴伏櫪材何當效周穆騄耳上瑤臺

邯鄲才人嫁爲廝養卒婦二首

乍辭鸞輅出回望鳯墀髙幸脫君王難寧忘廝養勞生輕慚比葉命薄嘆同蒿尙異烏孫貴窮氊配二毛新恩偕伉儷舊寵易累囚飲恨辭金屋含淒下玉樓鳩巢元鵲憩魚服暫龍遊不見平陽壻次且擇衛侯

巫山髙

陽臺出天半髙壓大江湄暮雨連三峽朝云合九疑猿啼靑嶂急鳥度翠屏遲莫作峯頭夢魂迷十二時

芳樹

年年舊桃李爛漫帝城陰結實當前殿開花滿上林香飛金穀早影墜玉池深一曲山香罷芳菲何處尋

蜀國弦

春風杜宇國千載寄哀音水激巫娥佩山鳴卓女琴銅梁朝日艷玉壘暮云深浣花谿上宅詞人可重尋

邯鄲行

狹斜連錦裏垂栁夾香堤綠綺千條潤靑絲萬樹齊玉鞭騎過馬金距鬭回雞朝日紅妝坐流鶯拂戶啼

艷曲十首

靑樓開大道翠館接平陽栁拂葳防鎖花明玳瑁梁合懽年少客新鏤郁金牀

畫閣靑門外朱簾碧水潯繡衾描比翼羅帶結同心夜夜求凰意無勞聽玉琴

北陸歌鐘起東郊騎吹旋花香長樂外艸色未央前十萬章臺栁玲瓏拂翠鈿

春光平樂近勝事曲江畱帝子聨鑣語王孫挾彈遊共邀金犢至借艸大堤頭

金羈連綺陌玉佩照晴沙北極元僚第南陽貴主家樓臺七十二日暮亂飛花

神女云爲色妖姬雪作歌三千回粉面二八擁靑蛾咸陽遊冶客趙李日經過

粉黛徵歌伎腰肢鬭舞人綠珠金穀艷碧玉玳筵春瑚十萬樹一一破辰

明眸驕綺繡皓齒粲瓊瑰挾瑟燕姬肆吹簫鳯女臺巫山何處是指防片雲來

寶帳連金屋瓊筵弄玉簫嬌嬈花作髻靜宛栁爲腰當歌小垂手爛漫雪花飄

淥水蕩漣漪江南日暮時吳姬木蘭棹越女竹枝詞惱殺橫塘下紛紛輕薄兒

又六首

金埒貯驊驑銀妝絡馬頭相逢狹斜道並倚大長秋何用知名姓聨翩入畫樓

博山銀縷細沈水玉壺香後院通韋曲前除接建章名姝三百輩月底誦靈光

瑪瑙妝爲砌瑚聚作林萬錢編馬埒一臠試牛心向夕香風動連車爇水沈

乳燕穿朱屋流鶯啄畫檐霧消雲母帳風動水晶簾遮莫嫦娥下千花拂彩蟾

朝朝呈翠黛夜夜鬭纎腰枕上偸金合屏前弄玉簫羅衣三十院無處覓紅綃

綺樓藏盼盼羅幙貯盈盈霧袂空中舉霓裳月下行相防時一笑若个不傾城

少室山房集卷七

欽定四庫全書

少室山房集卷八

明胡應麟撰

樂府六十一首

企諭歌四首

雙鞬鐵裲襠誰家大健兒蛇矛丈八盤上馬捷若飛腰間大羽箭豎指百夫力突如飛天鷂萬鳥戢羽翼落日平原西射雕控飛騎九種黑山戎各各相引避天生健男子何須多結伴獨身取月支降卒三十萬

鉅鹿公主歌

油壁香車向何許玉勒花驄汗紅雨

呵殿縱橫灞陵渚夾岸行人目相語

新封大國鉅鹿主鉅鹿爲誰大家女

七夕夜女兒歌四首

儂家白揄樹一年一開花郎如牽牛星一年一來家不恨懽意薄但願懽情長牽牛與織女一年一成雙一年但一防一夜一年周猶勝儂兒郎十載客巴州都將一年意一夜申繾綣橋畔烏鵲聲天河漸淸淺

碧玉歌二首

莫嫌小家女靑春正十六新嫁瑯琊王嬌愛比碧玉恨無傾城色不敢邀王憐相懽那在貌動體生春妍

桃葉歌二首

可憐王家郎不解事桃葉淸晨渡江去日暮忘迎接桃花作羅袖桃葉爲羅裙何似阿兄騃終日憐此君

懊憹歌二首

翩團黃犢車載懽出城東防防白日墮那能不懊憹誰家嬌女兒三三復五五結伴邀懽行今夜大辛苦

白團扇二首

白團扇含情待郎來不使路傍見

白團扇懊恨負情儂手持不令見

華山畿

華山畿不願生同棲但願死同止上有雙比翼下有雙連理

安東平

嚴冬凜烈北風雨霜河大水冰斷絕車航

客子逺遊夐夐秦越囊無貲糧帶斷裘結

我有綈袍以遺故人物薄意厚貴稱君身

微物在機是儂手織千縷一丈三丈一襲

東平劉生逺持遺郎願得邀郎早還故鄕

女兒子

木蘭歌聲起兩岸江陵一夜腸欲斷

估客年年下黃牛巫山十二猿鳴愁

子夜四時歌

大堤三月中垂楊千萬樹郎騎白馬來堤上遙相遇

右春

期懽大堤口遲我采蓮回向暮南風急蘭橈不敢開

右夏

人言秋日短儂愛秋月光邀郎解衣坐肌膚如雪霜

右秋

圍鑪然獸炭爲郎理瑤瑟不知重檐外雪花厚三尺

右冬

子夜變歌

期懽半夜來忽復月光曉九月芙蓉花顏色詎長好

靑驄白馬

靑驄白馬嬌成羣往來蹀躞如浮雲

系馬髙樓石城下三百靑銅莫論價

七香炯炯並馬行盧家少婦車相迎

郁金堂前雙紫燕白馬靑驄暮相見

壽陽樂

妝樓百餘尺壽陽開白馬從東來

石城樂四首

歡居石城西儂住石城東何愁不相見一夜秦淮風秦淮便風起布帆疾如矢恨殺巴陵秋洞庭八百里洞庭八百里一夜南風回送郎到長幹泊舟鳯凰臺攜手登髙臺臺荒半野艸殷勤傳語郎莫忘石城好

莫愁樂二首

莫愁在何處石城西南弄手攜盧家郎吹簫跨雙鳯昔爲石城鄕今作莫愁裏開門見所懽容色艷桃李

襄陽曲

襄陽輕薄兒挾彈出大堤嬉遊向日暮髙唱白銅鞮

大堤女

大堤羣女郎各各自言好愁殺襄陽兒白日情顚倒

長干行二首

爺娘錯嫁女嫁與長幹商今年發灩澦明年發潯陽爺娘錯嫁女嫁與江陵賈八月下瀟湘九月下揚子

估客樂二首

樂哉估客樂黃金作銅使大艑乘長風峩岢發揚子樂哉估客樂魚蝦賤如泥愁殺閨中婦玉筯鎭長啼

新估客樂二首

不從估客遊不知估客樂百萬揚州鹺持籌勝騎鶴不乘估客舟不知估客樂十萬荊州娘紅妝照羅幙

大道曲

翠袖紫羅襦胡牀坐明玉相逢謝鎭西邀作大道曲

前溪歌

春蠶掛門口抱絲向牀前鏡昏不見面施朱紅可憐

自君之出矣

自君之出矣鸞鏡黯無光不嫌紅粉污持底試新妝

嬌女詩

莫愁年少女十五嫁盧家雕梁雙紫燕白日坐飛花

江陵女

女郎大堤遊顧影各言好相逢平樂兒班荊坐芳艸

黃鵠歌二首

黃鵠參天飛髙髙上寥廓遊戲靑雲中那能顧燕雀黃鵠參天飛九萬忽如馳當時戢羽翼燕雀那得知

石城曲二首

踏靑無限好江頭二三月恨殺潯陽風吹郎下三峽迎懽不下堂送懽不出戶生憎揚子潮隨郎過步

淸溪小姑

小姑靑溪曲大姑赤山磯獨處誰相依

白石郎

儂居淸溪郎居白石途中相遇宛若舊識

采蓮曲四首

采蓮復采蓮揺蕩木蘭船日暮湖頭雨羅裙色倍鮮儂棹湖心舟郎來湖北防笑指雙鴛鴦戲擲黃金彈荷葉如儂衣荷花似儂面艤棹向中流懽來倩誰辧昨夜芙蓉花緣堤一時發淸波照玉腕下有雙羅襪

出塞曲五首

大獵漁陽罷椎牛上谷營酒防飛騎去夜奪受降城日暮寒風起長城雪夜飛一軍齊逐北二鼓過金微拔劍追彊敵黃塵際碧天固原風雨黑前隊縛呼延漢壁風煙靜霜天帳幕低雙雕何處落大磧五原西畫角霜天下轅門徹夜開梅花飛不盡月色滿輪臺

少室山房集卷八

欽定四庫全書

少室山房集卷九

明胡應麟撰

樂府八十首

讀曲歌四首

前安石橊花開正見汝百舌枝上啼含情不得語園中櫻桃熟朝暮倩人守昨宵摘遺懽累累不盈簍懊惱枇杷實核多而肉少不療腹中饑那禁眼中飽郎遺佛手柑馨香動彌月報郎紅荳子相思永無歇

秋閨曲二首

八月秋風起揄關正雪花何因吹妾夢萬里到龍沙日把金錢卜徵人尙未還龍城五千里目斷望夫山

子夜歌四首

開門得懽書有魚長尺一不知溪頭鯉認作潭中鯽子度饒芳香子都好容髩觸目俱可憐身今阿誰近懊恨負情儂薄於下秋葉持刀截亂絲肝腸中半裂燈前驟相見含情不敢道乍可要郎眠那能就郎抱

丁都防

徙倚木蘭花流光莫虛度人命無百年聽唱丁都防

明下童

誰家少兒郎緑絲作單袴白馬紫遊韁蹀躞長幹路

歡聞變歌二首

靑梅繞樹頭若个不作酸君行有兩意莫戀故所歡十月芙蓉花九月楊栁樹那得男兒心長若初相遇

楊叛兒

可憐白門栁依依二三月一曲楊叛兒飛花亂如雪

江南樂

舉頭見歡來回橈蔽蓮葉不知湖心娘濕透雙羅襪

幽州馬行客歌

惱殺燕臺騧發足千里逺只解防郎行不解送郎轉

阿子歌

阿子住東鄰自矜好顏色春風動羅帷半夜邀懽入

湖就姑

大姑住湖口便風渡潯陽小姑住湖心月明就彭郎

上聲歌

春蠶空有絲不解雙雙眠垂楊空有絲不綰別離船

折楊栁

恨殺城南栁絲絲管離別殷勤折贈君記取艷陽月

越城曲

磯頭日浣紗春波瀉明玉指防薴羅村儂家在山麓

春江行

一夜春江漲江頭浪拍天中流便風起持底挽郎船

雙行纏

繡作雙行纏步步嬌春陽那知羅襪中兩足如秋霜

隴頭歌五首

塵起玉門關雕弓馬上彎身隨漢飛將乘月奪天山番人吹篳漢女撥琵琶徵人三十萬若个不思家絕塞少人行蕭蕭過雁鳴徵衣猶未寄大雪滿龍城欲寄徵人信難禁玉筯啼惟應紙上淚防滴到遼西空閨一枕夢杳杳邊頭去雙彎不出門也到黃花戍

從軍五更轉五首

一更邊月上流影照長城營門擊刁鬥萬隊寂無聲二更邊月髙戰士攬徵袍何時封定逺霜露濕弓刀三更邊月斜戍客夜思家期殊未及腸斷聽悲笳四更邊月隱徵人夢初醒恨殺城南婦流光伴孤枕五更邊月落晨起淸油幕飛騎奪天山王庭空大漠

長安四時辭四首

攜手七香車春風向狹斜燕姬年二八爛醉碧桃花太液池邊路輕舟蕩緑荷三千漢宮女齊唱采蓮歌寂寂霜天下寒砧搗月明長安十萬戶一夜盡秋聲紅袖炙瑤笙夜醉平原館拂曙共鳴珂天街雪花滿

燕京曲

綽約兩靑娥一笑遙相遇何處問儂家玉河雙栁樹

古意

玉帳結流蘇金鞭照春色二八艷名姝尊前乍相識

俠少行二首

白馬躍金環揚鞭大道間五陵春艸色日暮臂鷹還呼盧夜來家醉眠不知曙忽憶灞陵遊拔刀衝雪去【夜來用周皓事】

夜渡娘

翩翩桃葉舟昏黑向江夏那怕狂風吹佳期在梁下

江陵曲

惱懽靑絲笮淩晨只欲開狂風趂心起四面石尢來【石尢非打頭風余有辧見丹鉛新錄】

映江曲

夾岸千桃花紅暈雙蛾綠惱殺冶遊兒絲鞭映江曲

靑陽度

金犢遊東郊玉驄返西路相逢無一言脈脈靑陽度

長樂佳

深宮鬭百艸嬉遊共春日蝴蝶雙飛來故上搔頭立

白符鳩

以我雙碧桃系懽雙紫驑相逢那得去聽唱白符鳩

同生曲

妾貌嬌如花郎顏粲於玉妾年方二八郎年正十六

來羅

池上雙鴛鴦釵頭孤鳯凰雙飛太無賴孤宿鬭誰彊

拔蒲

拔蒲復拔蒲六月湖水中纎纎十春筍不肯露靑防

孟珠

誇他孟珠富卻笑陶朱貧西施老歸越空作薴羅顰

黃淡思

今生作女郎萬恨攢眉頭來生作兒郎饑餓亦自由

白頭吟四首

巴江九曲流不似兒郎心蜀魄千年啼是儂白頭吟大車乘駟馬揚揚漢天使不記當壚日辛苦臨邛肆箱中犢鼻裩碎破不堪著回身擲向郎將心自摸索當日臨卭妻今朝茂陵妾金莖半勺露那能救消渴

長史變二首

懊惱爺娘痂貪他門戶熱措大作官人兒命薄於葉寧作中人婦莫作上官妻風波起平地山嶽移東西

捉搦歌四首

爺娘養女兒但教學鍼綫許嫁前溪郎十五不相見采桑南陌頭田間日來往傍人指笑儂夫婿漸成長阿母教女兒殷勤姑眠女兒問阿母若爲得懽憐十四嫁官人抱衾作小妻終朝大婦罵眼淚洗面啼

采桑渡二首

不采陌上桑蠶在筐中饑欲采陌上桑使君道傍嬉采桑作羅綺總爲他人忙不見長幹娼一曲衣盈箱

雀勞利二首

禾傍雀啄啄日暮不得飽人生無百年別家太艸艸丈夫各有志不作籠中雞朝歌猛虎吟暮從野雀棲

白銅鞮

郭郎巾折角孟嘉帽頻落底似山翁醉接防翻轉著

烏夜啼二首

期懽中夜來月光滿庭柱展轉天欲明烏啼石城樹匆匆金犢車上路正天曉不恨懽來遲但恨歡去早

趙瑟曲

輕盈窕窈邯鄲姬挾琴鳴聲乍希梁塵拂空霜霰飛霜霰飛雲霧集月西沈日東出

秦笙曲

呼盧一擲百萬彊妖姬如花出咸陽箏聲嘹嚦夜何長夜何長管弦列遏流云弄華月

江南弄

秋江日暮天無雲蘭舟桂楫何紛紛美人如花簇羅裙簇羅裙鬭玉腕歌采菱歸去晚

龍笛曲

楚山修竹雲團欒伶倫截管飛靑鸞美人一曲憑雕闌憑雕闌弄纎手落梅花折楊栁

鳯笙曲

紅鑪熾炭玉筦驕誰其吹者王子喬羽衣玉氅行逍遙行逍遙聽仙樂萬桃花兩鶴

烏棲曲五首

步障華燈光照屋質如輕雲色如玉白馬金環遊狹斜楊栁啼烏來妾家

郁金爲堂玳瑁梁牀上流蘇百合香同心寶帶合歡結攜手邀郎拜明月

錦幔銀屏張五采華堂宿霧籠香靄此時心意兩相憐含嬌顧影不自前

疊股釵橫金鳯凰連環交結雙鴛鴦啼烏啞啞楚天曙荏苒容華逐郎去

玳筵張燭三星低羅襟繡褥怯分攜郎騎白馬去關西鳯凰臺前烏夜啼

少室山房集卷九

欽定四庫全書

少室山房集卷十

明胡應麟撰

樂府七十四首

塞上曲八首

白艸連天大漠秋千家鐃吹古梁州飛霜爲洗燕然石上客新從定逺侯

紫電花驄白玉鞭逺從都防出居延淸秋不辧龍城色一片黃雲瀚海前

接天烽火照平盧乍夜單於獵上都十萬徵人明月裏一時齊挽繡蝥弧

絕磧霜飛塞艸空燕支晴色亂雲中將軍醉擁吳鉤出萬里霜天照白虹

冢上明妃艸色靑徵人立馬問龍庭西風片月秦城下愁絕胡笳幾處聽

平沙一望隴雲開玉笛飛聲夜轉哀萬里朔風吹不斷梅花齊落李陵臺

戰馬驕騰大漠間遙防敵騎薄陰山橫戈不待嫖姚令靜掃邊塵入漢關

邊烽不動邊塵收刁鬥無聲夜色流醉殺歌姬油幕底霜天遙按小涼州

春宮曲四首

昨夜春風拂苑墻三千南內鬭紅妝朝來鳯輦花前過報道君王入上陽

殘雪初消太液前禦溝晴日栁如煙披香殿上承恩早千縷黃金拂禦筵

長門花滿月華髙云鎖珠簾防碧桃夜靜南宮歌吹髮新聲遙奏郁輪袍

玉階艸色上紗深鎖葳防隔翠華添罷晚妝無一事白櫻桃下試琵琶

秋宮詞

梧桐飛葉下銀牀腸斷秋聲玉漏長三十六宮明月裏夜聽弦管出朝陽

少年行五首

匣底雙龍鬥色流長安道上紫驊驑燕姬二八彈箏坐千樹垂楊拂酒樓

平康歸路欲黃昏下馬靑蛾白玉尊一曲菱歌揮袂去月明裝束期門

五陵樓殿雪初消玉勒翩翩意气驕落日萬家春艸外呼鷹遙過灞陵橋

甲第新開上苑邊滿堂花色照嬋娟醉攜如意堦前舞七尺瑚碎畫筵

調鞭徐傍夕陽亭繡箙雕弧架雁翎夾路萬人齊指處碧天遙墮海東靑

劍客行

雙丸耳畔雪花明九陌長安任意行片語樓中無處覓夜飛龍蹻入靑城

遊仙詞十首

玉檢金泥柱下藏書成函谷蹔徜徉流沙一望三千里遙跨靑牛出大荒

圃明霞望不窮金銀樓殿碧天中春風似識周王面乍夜蟠桃萬樹紅

百辟衣冠照鼎湖軒轅臺殿夕陽孤雲間獨跨雙龍背萬頃天風墮鹿盧

七步文章煥鬥牛遮須聊作禦風遊狂揮大筆天河畔題徧瑤京十二樓

羽蓋如雲下夕陽俱言浮海謁東皇麻姑夜擘紅虯脯指爪偸防一尺長

采石船頭月濺衣長鯨髙擘綘霞飛安期一見如相識指防蓬萊萬玉妃

洞裏靑霞照玉盤飛星羣灑石門寒桃花五報西池發可柰峯頭局未殘

縹緲飛梁駕赤城漫勞司馬問初平金泥玉版長生籍同向丹臺列姓名

少室峯髙接絳河千秋詞客鬭嵯峩誰言不是靈仙骨遙夜天姝出大羅

海上朱明碧霧流五仙同跨五羊遊何如野客金華洞臥領羣羊十萬頭

雲龍引

芒碭秋空映赭袍龍光雲气與天髙五湖何處無明月斫竹南山坐釣鰲

後采蓮曲二首

畫舫靑絲蕩綠油羅裙玉腕坐中流生來菡萏元同蒂若个芙蓉不並頭

湖心濤浪拍天流湖上王孫挾彈遊一派蓮歌何處起大堤齊控紫驊驑

明妃曲

目斷長安漢使來五云何處是蓬萊龍沙月色三千里獨抱琵琶上紫臺

涼州詞

靜夜流云拂畫檐微風不動水晶簾紅牙拍按瑤臺上古調初翻昔昔鹽

伊州曲

碧天如水暮云收明月平鋪翡翠樓樓上美人三十六夜彈瑤瑟唱伊州

橫江詞二首

結束腰肢賽水神沙棠舟楫往來頻江風日暮連天起愁殺西陵破浪人

揚子江頭風色狂白波如山五丈彊自是吳姬慣迎客來來去去木蘭航

從軍行五首

大漠秋風吹鐵衣長城明月滿徵旗捷書飛奏明光殿乍夜前軍獲郅支

九月邊頭朔气殘賀蘭山北望長安殷勤去鴈傳消息欲寄徵衣趂早寒

寥天霜色暮淒淒無定河邊落日低欲問輪臺前去路黃雲白艸徧遼西

吹笛關山月半痕梅花無數落轅門不知何處旄頭現一夜漁陽萬騎屯

白馬將軍慣渡遼笑提金勒掃氛囂五千劍客當前隊盡欵名王入漢朝

北院詞八首

紫燕雙飛拂畫梁雕甍百尺隱垂楊東華門外諸年少攜手先過白玉堂

西第千門簇五侯禦溝春水逐人流罘罳爛漫黃金色遙指梳妝近妾樓

金水橋邊一百家家家簾幙防桃花靑衣日暮濃妝出指防蕭郎白鼻騧

珠簾不動控銀鉤內苑春光入畫樓深夜月明弦管沸露桃花下合梁州

雙雙羅襪鬭淩波兩兩沙棠泛玉河日暮大堤流水急回橈齊唱采蓮歌

別開金屋倚岧嶤白玉河邊第二橋夾岸紫驑三十騎花時齊過董嬌嬈

綺陌東頭接上陽娉婷年少舞霓裳怪來香閣時常閉盡日濃妝對海棠

靈濟宮前翠幙懸平康門巷百花連西園公子攜賓過十六靑娥舞玳筵

南院詞八首

浮雲樓觀接蓬萊五嶽三山大內開昨夜春風城外過千花齊發鳯凰臺

公子連翩挾彈遊垂楊偏拂紫驊驑長幹巷裏三千隊若个新妝是莫愁

紫燕銜泥度夕陽雙飛南陌認雕梁髙門不用尋王謝盧女新開白玉堂

歡作沈香儂博山雙煙一气紫霞間千門栁色啼鴉暮自喚情人月下攀

桃葉年方十五彊春波揺蕩木蘭航不知何事歸來晚狂殺王家白面郎

萬戶千門玉作臺春風何地不徘徊烏衣巷口紅妝亞一路歌聲鬭艸回

垂楊千樹拂紅塵壓酒吳姬動絳唇日暮狂風連袂起飛花愁殺渡江人

城下春江抱石頭秣陵南下是洲相邀女伴尋春去共擲金錢賽蔣侯

燕京四時詞四首

帝闕皇居北鬥間春風長繞玉門關東郊昨夜桃花發一樹先開萬嵗山

沈李浮燕玉臺冰山雪谷倚蓬萊珠簾百尺重重下不放人間赤日來

千葉從風盡報秋長門團扇迥添愁玉河橋畔東流水幾處題紅出禦溝

玉宇吹花度栢梁千門飛雪夜茫茫銀笙暗炙紅鑪畔一曲陽春漏正長

長門怨四首

羅幌飛螢玉露漙珠簾不捲坐更防昭陽月色渾無賴才到長門特地寒

鎖閉葳防絕履綦宮花猶發萬年枝沈香亭北無窮恨盡在防幹獨倚時

鳯吹喧傳隔彩霞龍旂揺曳暮云斜預知行幸平陽宅不用庭前望翠華

金屋妝成盡日閒十年紅粉誤朱顏腰肢漫自誇纎細管領華淸是玉環

靑樓曲八首

十里秦樓近灞橋簫聲何處起岧嶤珠簾百尺東風裏雙鳯聫翩逐翠翹

粉面三千照玉臺期門南去是蓬萊金鞭暮過張公子一騎潛呼萬乘來

兩漿頻催過石城沙棠揺曳畫船明莫愁湖上千株栁腸斷王孫作隊行

一樹含桃鎖曲房金籠鸚鵡喚斜陽霍家娘子新妝罷擁髻來迎李十郎

蘇小妝樓隔畫橋湧金門外半蘭橈相攜女伴巫山去昨夜錢塘正上潮

指防平康宿暮鴉妝臺紅粉簇明霞曲江筵上諸先輩躍馬爭尋阿潤家

二八靑衣彩袖懸相逢如夢畫堂前無端錦瑟撩春思歷亂東風五十弦

銀牀梧葉墮髙秋良夜吹簫憶舊遊二十四橋天似水畫船乘月下揚州

少室山房集卷十

欽定四庫全書

少室山房集卷十一

明胡應麟撰

五言古詩五十四首

擬古十九首【有序】

不佞垂髫談藝卽耽嗜東西二京憶操翰之初賦詩送人之白下起句云悲風號枯桑吹墮林上月客子將逺行驅車中夜發一時名流驟加賞嘆以歷塊期之弱冠從家大人入長安社中酬倡大都五七言律亡暇古風比嵗巗居始克以占畢余工稍稍從事嘗擬作古十九首束裝北上染指輒休乍過婁江請益王長公長公拳拳進余努力玆道適長夏閉關因檢拾舊艸防綴聯絡竟成此章並士衡所擬蘭若生春陽爲二十首古詩絕唱世以爲白雪陽春不當擬議乃昔人每云取法乎上僅得其中則自三百篇而下當法孰先國朝仲黙於鱗咸有斯作兩家得失集中具見余之擬此聊爲異時印証之自若曰優孟抵掌非余所能知矣

嚴霜結重陰嵗序忽已暮念子當逺遊抗手卽行路路行常苦逺客歸嘗苦晚浮雲蔽關塞白日不可挽昔爲婚與姻今爲越與秦落葉隨飄風飛鴻辭故羣君心豈難保妾顏匪長好登髙望平原四顧盡衰艸相思無朝夕沈憂令人老願爲雙車輪隨君萬里道

鬱鬱城東門盈盈桃與李抽條仲春月穠艷若羅綺軒車競采掇日暮未言止如何秋風生揺落自玆始寄語靑樓倡盛顏難久恃

淸晨防駑馬整轡南山隅遙望長安城飛觀百尺餘峩峩靑雲端甲第羅長衢華鑣若流水軒蓋何威紆各騁要路津盈盈道中趨人生若飛藿奄忽隨丘墟盛衰各有極貴賤同斯須何如命我友鬥酒鳴笙竽逍遙放情志卒嵗聊自娛

令節懷嘉賔親友四面會軒車若云屯髙談盡冠蓋防酒羅長筵新聲動環佩秦箏響未畢楚袖盈庭內同心競酬酢羽觴互更代各言行樂殊少壯不相待勞生徇榮華日月忽已邁千秋萬世盡賢聖亦焉在

綺樓亙中天窈窕百餘尺飛甍架復道藻井縱橫出上有雙蛾眉容華世無匹臨風發皓齒當戶理瑤瑟新聲入云漢四座咸動色行人競傾聴日暮不遑息但覩來者懽誰明居者臆盛年處空閨中夜起淒惻

采采叢蘭花美人隔江沚褰裳涉其波舟楫誰爲理回風動羅裳日暮聊徒倚安得雙鴛鴦銜致篋中綺客遊異鄕縣終嵗懷苦辛憂思起長夜展轉不得晨舉頭望河漢悵彼參與辰疇昔同盟友金石偕交親飛飛振六翮棄我若途人我欲東歸洛日暮河無津徘徊入房中涕淚沾衣巾

彼美東鄰子習禮明書詩十五登君堂新婚諧結褵願爲雙飛鴻百嵗不相離風波起中路忽去天一涯不惜去日逺但恐懽愛移黃塵蔽關塞會合無前期願君防髙足努力趨明時生當聚華堂死當長別離

灼灼芳樹枝敷榮一何早緑條被繁英初日何杲杲感此芳春時采掇寄逺道馨香不終夕零落隨百艸盛年處空閨顏色爲誰好

嚴霜瘁百艸節序忽復易噭噭雙飛雁雲中各自適念我同衾人索處異南北披衣望天宇眾星何歷歷牽牛隔河梁織女限東壁徬徨間一水欲往步難卽同心復異地何異不相識

淸晨出大梁遙瞻北邙道野火燒平田白楊半枯槁人生寄宇宙忽若原上艸去日常苦多來日常苦少少者日以壯壯者日趨老幻軀無百年富貴何足保思爲魯中聖萬世同壽考

髙城跨東南大道夷且直靑樓間綺疏曈曈照初日五陵俠少年結束事遊暱白馬飾銀鞍連翩度阡陌美人遙目成相對理瑤瑟十千輕一笑百萬當一擲爲樂願及晨爲懽願及夕紅顏匪百嵗何由保金石

回車灞原上白日忽將暮石門髙崔嵬悲風起長路借問何人阡無乃前朝墓人生寄一世奄忽迅朝露荒哉秦漢主尋仙起遐慕弱水不可援三山竟焉度玉碗出人間徒爲赤松誤傷彼泉下人喟焉防蹇步吹竽宴華堂娛樂從所務飄飄極心志千載爲旦暮

驅車越長道還歸故里閭少小客咸陽今來廿載余親知半凋落冢墓畱村墟松柏儼成行狐兔交路衢門巷寂無人誰爲問鄰居停車再嘆息日暮長欷吁客行盡九州不如守敝廬

浮生若飛蓬寄迹宇宙間萬物皆有盡胡爲長苦顏防酒列髙臺嘉賔共盤桓夜闌當秉燭日晏當沈酣人生無百年譬彼東逝川生者不暫歡死者寧復還

昭昭三五夕皎月流素光徘徊入髙樓照我羅衣裳攬衣坐嘆息起步仍徬徨良人懷逺遊九載客他鄕空閨知嵗暮獨處知夜長嗷嗷雲中雁隨風忽南翔安能假羽翼萬里來君傍

凜凜北風至霜雪零前除惜哉徵人婦嵗宴恆寡娛夙昔奉衾裯矢志誓不渝如何棄我去悠悠長路隅思君隔天末邈如秦與越歡愛寜復論鉛華爲君絕君懷如明月妾心如冰雪君懷有圓缺妾心徒皎潔

淸晨啟重關有客千里至手攜尺一書言我故人寄長跪問故人客亦無所言開緘讀素書宛若覩所歡上有金錯刀下有白玉環明月三五滿故人會當返

仲秋涼气肅嚦嚦雁南度北斗倚闌干气運淒以暮悲來撫長劍浩歌起庭戶一爲逺方客永別親與故頻夜夢室家展轉忽已寤念欲還故鄕按轡遵廣路悠悠大河水一葦安可渡

亭亭孤桐樹托根嶧山岑良工琢其枝爲我匣中琴膠漆相交結珍重逾南金被以朱絲弦彈以白雪吟淸音順風揚四坐疇同心佳人隔天末日暮涕沾襟【王長公云十九首最難言離之則虞落節前輩俱所不免合之則虞捧心於麟亦微用爲累足下加之矣惟在更刓鋒巧露其本質而已】

又擬古八首

冉冉嵗雲暮念君逺別離浮雲蔽原野四顧白日馳夙昔幸同衾懽愛誓不移如何百年好去我忽若遺嚴風起天末霜雪盈路歧晨起踐關山薄暮長抱饑音徽日夜隔會合當何時恨無晨風翼並起東南飛

髙樓有思婦被服姣且妍橫琴理淸曲淥水被幽蘭一彈浮雲暮再鼓流風旋哀音振林木聴者爲忘餐借問何人婦感嘆停朱弦徵夫越萬里一別嵗載遷鉛華坐銷歇太息空嬋娟

灼灼園中花盈盈道傍栁敷榮艷陽月攀折佳人手秋風一朝至容耀詎能久人生寄天地聚散何不有俛仰百嵗間倏忽成老醜身名匪金石富貴欲誰守怡我平生親獨有盈尊酒

肅肅金風至大火時西流遊子異鄕縣中夜懷百憂驅車駕言邁奄忽嵗已秋登髙望故里江漢何悠悠佳人在逺道欲濟無輕舟同心日夜隔涕淚縱橫流願爲南飛翼萬里行相求

朝登北邙山徘徊望陵谷荒墳何累累狐兔自相觸白楊夾修途黃泉蔽層曲傷彼潛寐人年命一何速生存宇宙間行樂苦不足驅車暮歸來鳴箏燕華屋北裏揚淸音南鄰薦新曲親知從我遊被禦紈與縠相對各盡觴良夜更秉燭榮名耀百代轉盼同初旭亮無喬松壽誰能傷局促

靑鳥從南來翩翩隨風翔口銜尺書至乃自大海傍美人三嵗別沈憂熱中腸織成機中錦拂拭爛生光下爲連理枝上爲雙鳳凰致之萬里道聊以充君牀願言勗斯義旦夕毋相忘

回風吹轉蓬倏忽行萬里遊子懷山川驅車暮不止荒郊四無人日入斷行旅熊羆向我啼僮僕爲我侶南望見故鄕失路空徙倚眷彼平生親气結不能語

東鄰有美質雜佩何繽紛明眸輝朝日絕代少其倫結褵爲君婦婉孌日偕親風波起閨闥中道成荊榛君爲東流水妾若西路塵東西各相背信誓何由聞紅顏會當歇豈不懷苦辛願君企髙節賤妾寧復云

古離別二首

戚戚逺行子駕言還舊疆脂車望關塞願逐晨風翔主人卜淸夜置酒臨髙堂妙伎出閨闥纎腰移曲房當筵發皓齒四坐流芬芳回飈襲綺戶飛霜飄長廊良宵一何促瑤瑟無輝光徵夫念明發握手起徬徨仰視雲中雁三五各成行胡爲雙飛龍羽翼多參商丈夫志萬里會晤安可常勗哉就長路皓首期相望

驅車出郭門徘徊望都邑念我平生親聚散何倉卒白露塗中逵淸霜被原隰驚飈動地起黃葉無寧夕羇禽懷故林疲馬倦行役羣雁西南翔哀音正嘹嚦豈無盈尊酒執手歧路側飛觴屬華筵行子相向立別離在須臾沈憂萬端集去去勿復論紅顏中道擲

雜詩四首

明河沒天宇白露晨爲霜睠彼同心人忽去天一方倉皇挈尊酒送子河之梁登髙望四野川陸浩縱橫豈無瑤華音道逺不得將攬衣入房戶馳念忽如傷

曜靈薄崦嵫光景忽已夕圓魄猶未升明星爛然出寒蛩號我前蟋蟀鳴我側涼風起庭戶樹木何蕭瑟佳人期不來延佇空嘆息寧知三嵗心爲子長惻惻

冉冉西馳日悠悠東逝川徵夫怨長路志士惜盛年長路行當歸盛年不再還寒暑互推移陰陽浩無端淒風起簾幙白露中夜漙美人坐髙堂投袂起長嘆

窮陰亙晦朔山谷多寒風悲哉客遊子旋足如轉蓬昔行屆長夏今來值冬悠悠十年內車轍窮寰中人生貴適意遙役何憧憧逝將歌考槃巖穴安微躬

寓懷十二首

端居意不適防杖起行遊仙人八公侶攜我升蓬丘泠泠隨風舉衣袂若云浮放歌昆侖頂下視弱水流天都信寥廓絳節聊淹畱黃金被髙館白玉開層樓樂哉瑤池上一飲爲千秋

崇蘭處深谷緑葉淩朝陽回風一披拂百里傳芬芳惜哉叢林下無人知國香桃李樹托根歧路傍飛花落閨闥防影臨華堂詎以盛衰故易此貞素常不見西山老食薇終首陽

飄飄穆天子八駿乘風馳日行三萬里逺道何不之西遊見王母宴飲登蓬池千秋蟠桃實萬仞扶桑枝寄言謝塵世百代同須斯

夷羿射九日共工觸不周龍伯連巨鰲伯鯀湮洪流貪嗔起一念乃與造化仇力窮固難繼身滅將誰尢巍巍軒轅帝問道崆峒丘唐虞守無爲四靈畢來遊

亭亭孤松樹托根䢐徠顚髙枝翳白日曲榦臨回川女蘿蔚防籠風雷岌相纒豈無明堂用物性貴自然一爲匠石顧斤斧成災患何如鄧林下寂寞全天年

壺丘與天遊列子乘風行飄飄漆園吏九萬淩髙冥胡爲末世士多歧日屏營蹻跖死財利夷齊徇空名寧知大道觀不異蝸與螟華胥有逸民去去行相親

弱齡負奇尙雅志誦墳史訪嶽懷尙生浮湘慕遷史杖防遊中原邂逅二三子裘馬何翩翩招要共生死經過漸離輩感激昭王士黃金空崔嵬所願非尺組長揖辭諸侯歸耕汶陽涘

彼美傾城子艷色明朝霞寶釵耀金雀充耳佩瓊珈相如旣西席宋玉仍東家春風起羅袂琴瑟相交加但知良時樂安覩白璧瑕托身一失所百嵗徒咨嗟

昔有誇娥子猛气雄千兵褰裳逞逸足思欲追曜靈逡巡暘谷傍道渴不任行投身死巖穴骨肉盈林坰過澆簒夏室莽卓乘炎精人謀豈不殫天命俄已傾寄言雄圖者割據徒營營

曰余負奇好夙尙在髫齡禮樂觀百王詩書窮六經言乘休明會將致海宇平如何嵗年邁依依臥柴荊亮乖四方誌永希千載名文章亦大業富貴寧重輕勉哉事著述三代追遺英

丹霞蔽巖谷素雪霏林臯悠悠避世士嵗晏守蓬蒿箕山旣紆郁首陽何岧嶤時偕沮溺侶耦耕向南郊大廈匪安居千駟爲禍招悲哉路傍子磬折方勞勞

有鳥從東來遊戲靑雲中朝翔閬風館夕息瑤池宮言欲覽徳輝來下雙梧桐揺揺荊棘枝鴟梟宅其叢所嗜惟腐防焉知彼所從竦身奮六合將返昆侖東

詠史八首

淸時厭藜藿挾防幹承明肅肅中天宇列宿懸神京衣冠萃閶闔謁帝羅羣英如何攀龍客相棄若浮萍長嘯出宛洛驅車返柴荊升髙望八荒濯足臨四溟商山豈不貴畏壘豈不榮大哉魯尼父著作垂千齡

鯤魚產溟渤鬐鬛如山丘朝行發碣石暮宿昆侖陬竦身激巨浪噴沫飛洪流倏忽化大鵬九萬乘風遊翼若垂天云眾羽不敢侔一飛絕五嶽再舉淩十州翩翩鷽鳩侶楡枋自相求翺翔但咫尺曷覩大化遒

飄飄潁中客黃屋若浮雲矯矯嚴陵叟垂竿臥江濆脫屣九州長長揖萬乘君棄瓢入深谷舉足動星文英風振薄俗勁節淩髙旻樊公信獨往周生亦離羣一朝徇微祿遺累流千春

世途日紆局達士隨所遭侯生隠抱關朱亥匿鼓刀鼓刀實賤役抱關非崇寮煌煌魏公子車騎來招要虛左大梁席執轡夷門郊堂中眾賔客錯愕起相嘲寧知救趙日叱吒風雲髙竊符出中禁奮椎奪前矛偉哉卻秦績百代稱雄豪

虞卿本說客著書自窮愁馬遷下蠶室史筆垂千秋楚澤放靈均漆圓餓莊周伊人一何否舉足罹愆尢文章實大業寧與富貴謀峩峩金張第七葉開王侯一朝隨物化榮耀同蜉蝣

伯夷餓空谷務光沈淸泠湯武首徵誅白公徇其名嗟哉古賢達舉足罹天刑茫茫大造間遺迹若蟭螟升髙望宇宙攝衣禦云軿追隨廣成子乘化入瑤京九州一壞土何以勞我精五嶽一拳石聊以棲吾形

荊卿臥燕邸屠狗相過從朝爲太子客暮出遼城東酣歌和漸離壯士發盡衝前登咸陽殿意气何其雄左操督亢圖右揕秦王胸劍術豈云疎天運良已窮寥寥易水上萬古悲寒風

田巴辧稷下緩頰摧千人鄒生館碣石五徳何繽紛誇夫樂驚世小人恆共羣誰明白馬諭徒擅雕龍勤豈若魯連子笑談卻秦軍成功不受賞萬乘如浮雲

少室山房集卷十一

欽定四庫全書

少室山房集卷十二

明胡應麟撰

五言古詩四十七首

入新都訪汪司馬伯玉八首【有序】

余以癸未之秋識司馬汪公於武林片語定交誼逾傾蓋於時公卽訂余把臂黃山白嶽間旋以病冗侵尋匍匐風塵滯淫湯藥奄忽十禩竟爽成言客嵗之春公至嚴陵復申前約期余仲秋入新安行有日矣會聞王長公病亟踉蹡走弇山園一問之後取余杭陸道入歙而長公晨夕挽畱余亦惓惓瀕發復止臥公故所居來玉樓中再閱月長公竟爾傾逝余抵捨則嵗行盡矣今春鄕人至自函中傳公將入弔弇山拉餘同發爰特買舟西上謁公太函修社白楡之末因追隨杖履偕過婁江念宇宙間遞主文柄惟公二人而餘皆濫叨國士存亡倏異感愴何言孤航逆流中夜不寐撫今追昔成賦八章稍次後先亡論工拙知公讀之感愴有大於不佞也

芳時忽不樂悵然思美人美人天都上宮闕何嶙峋手把瑤華艸逺寄越江濆念欲往從之弱水不可親愧無晨風翼寤寐懷苦辛

軒車何皇皇東下武林驛冠蓋羅長衢嘉賔四面集伊余實駑蹇喟焉傷伏一顧天閒空髙座傾四席眷眷忘年交惓惓在玆夕

歡言奉尊酒旣登君子堂不惜羅衣襦爲君充下裳寧辭入宮妬亭亭理紅妝常恐朝露晞歡愛不能長中宵起房室引領情內傷

峩峩弇山堂美人在其下脂車婁江涘聊用息余駕雙飛龍連城詎論價咨嗟良宴會朋舊半凋謝三星爛河漢鈞天在廣廈

懽日苦不足愁日苦有餘談笑未及終執手河山如蒹葭阻長道渺邈天一隅殷憂見華發嵗暮空踟躕焉得摶風翮送我來枌楡

百年迅朝霜奄忽越與楚鬱鬱瑯琊墳瞬息已千古河淸邈難俟中夜頻起舞歧路安足論暌離熱肺腑明發戒沙棠維梢瀫江浦

西上新安江危灘峻浮雲太函何巍巍迥與上界鄰蒼龍守重關鵷鶵日爲羣美人坐金堂一笑情內親悲來話親故气結不能陳

往事去莫追來懽倘可續金石誠匪堅富貴焉所欲平原十日飲嵗月苦不足防酒羅髙堂新聲動絲肉令名敝天壤何事傷局促

別司馬汪公八首

有鳥巢天都自名爲鳳凰文章被六翮五色河輝煌飲啄梧桐枝矯翼臨朝陽一鳴舉世驚淸音雜琳瑯云是王者瑞千仞方髙翔

髙翔欲何爲浮雲渺天末言欲攬徳輝翩翩下閶闔東海有鵷雛孤鳴蔽林樾羽翼苦未長天路迥難涉延頸望霄漢邈若秦與越

丈夫重意气焉論越與秦千里行相求岡陵若云屯輕舟涉廣漢夾防垂芳蓀巨石何崔嵬日夜飛流奔天都在咫尺舉頭見龍門

龍門造中天片刺亦何有淸風惠然來長揖把余手肝膽儼欲披丰庖出防酒廣樂羅前庭鈞天在戶牖一別已九春相顧驚老醜

老醜詎足嗟百年迅飛霞念彼弇山堂緬邈天一涯佳人逝安適相望徒蒹葭悵焉念長別中腸結如麻今我不爲樂日月忽已遐

行樂當及時百嵗難爲期鉛華若流水日夜東南馳夜長日苦短秉燭遊芳池明月出西園眾星何陸離顧視兩天孫冉冉雲中嬉

嬉遊亦何常髙談蔚霞爛絲竹羅前庭新聲一何艷娥娥紅粉妝妖姬列如粲登彼幔亭峯酣飲日方晏詰朝泛浮槎遙遙上河漢

河漢杳無極仙槎逝難畱明發還舊疆何以寫我愁依依丈人行傾蓋爲九州天都望威鳳八翼淩空遊誓將振弱羽嵗嵗行相求

東陽李茂才允達以古風六章雜詩一卷見投鬥酒定交畱連浹夕答贈四首

首夏維淸和朱光何熠爝眾木紛扶疎朝陽翳林薄鳥雀羅前庭飛鳴自相樂伊餘懷一丘索居臥層閣誦彼伐木章喟焉傷寂寞

寂寞不可居起坐彈鳴琴淸風穆然至之子貽好音自言長東郭夙昔懷同衾丈夫重意气焉論尺與尋飄然命余駕信宿來蘭陰

蘭陰屹岧嶤雙溪紆且郁蓬蒿蔽行徑倒屣爲君出中防呼鬥酒申盟指金石願爲雙飛龍霄漢長比翼良哉如澠燕生平在今夕

今夕復何夕燕婉難具陳三星爛東壁皎月懸髙旻朱弦從風發四坐回陽春但言戒明徳努力希良辰千秋樹大業皓首以爲鄰

寄李惟寅歐禎伯四首

迢迢牽牛星乃在河漢旁織女處其東脈脈徒相望鴛鴦失羽翼烏鵲難爲梁采采芙蓉花道逺不得將逺道亦何思美人在京洛白日麗中天流雲飄阿閣煌煌五侯宅冠帶日相索寧知甕牖士終嵗長寂寞寂寞寧復陳嗟此明盛年矯矯黃鵠姿孤飛鎩其翰山川郁以紆道路長苦難顧視雙遊龍嘆息浮雲端浮雲不終朝嵗月忽復易豈伊巖廊慕大業在金石緬懷同心侶沈思無終極安得西飛鴻假我雙羽翼

寄邦相四首

涼風倏以厲日短夜苦長大火西南流蟋蟀鳴我牀徘徊起中夜攬衣不及裳念彼同懷友投袂忽如傷弱冠京華遊衣冠九衢列鞍馬如浮雲與子獨相狎灼灼桃李花光華自怡悅飛沈一朝異忽若吳與越與子別三載中懷日熬煎豈不念同心悵彼河與山趙璧有時合隋珠有時遷安得晨風翼送我置子前心悲亦何爲各願加餐飯子遊靑雲途予守藜藿賤百代同音徽何論異鄕縣黃髮會有期玆盟庶當踐

送朱水部可大入都四首

蒼龍守阿閣赤驥鳴天閒彼美承家子被服都且妍飛飛振六翮遊戲靑雲端出入承明廬行者夾道觀朱弦順風揚四坐靡不歡

矯矯孤飛鴻明時策髙步亮節難爲容浮雲起中路層陰蔽白日圓景忽將暮轉蓬隨長風行行踐霜露驅車大河涘瀍洛莽回互

王屋一何髙嵚岑蔽層雲登髙望宛洛車馬如遊塵萬象列毫端抽思戾髙旻仙人王子喬轉盼迹已陳三花滿懷袖寄我忽若新

百里詎足棲長途復當踐帝優循良吏召對明光殿羌子與我親綈袍長戀戀雙鳬一朝去臨風涕沾面努力崇千秋慰此金石願

別汪仲淹二首

仲淹病臥三載矣玆以余之抵新都也爲我一至桃溪再至巖市三至太函聞余告歸意殊戀戀別之古詩二章

噭噭雲間雁飛鳴各有適翩翩水中鳬中道乖羽翼我當還故棲子病臥蓬室明發從此辭遙遙望鄕國東顧臨大江波濤無終極

大江豈不遐一葦朝可航我友一爲別倏若逾三霜踟躕念子病送我濠之梁遲遲白日暮車馬爲徬徨人命匪金石暌離熱中腸長當保玉體百嵗遙相望

娟娟薴蘿女二首寄李生時秋試罷歸

娟娟薴蘿女艷色明朝霞瑚被玉體瓔珞相交加綺疏傍阿閣髙居臨狹斜朝披越臺錦夕浣吳門紗一爲白雪言淸音浩無涯哀思激云漢行路咸咨嗟寧知中腸怨愁結紛如麻芳春倏已盡白露漙蒹葭

娟娟薴蘿女婉婉矜弱步浣紗越溪上西施屢回顧羅襪揚輕塵徘徊感行路但持雙明璫贈君比紈素灼灼桃李華嘗恐瘁霜露羞爲倚門笑寧爲入宮妬亭亭處空閨冉冉白日暮

己夘仲秋復當計偕北上以家母病不赴與諸友言別四首

荏苒嵗時邁蟪蛄鳴前庭大火倏西流白露中夜零公車有程期僕夫戒我行州郡忝招邀閭裏相送迎肅肅同袍侶命駕來林坰各言休明世努力事遐徵夕當辭室家明當赴神京

神京豈不遙閶闔造中天金莖夾廣陌玉陛搜羣賢幸生唐虞代況逢彊盛年徘徊髙堂病一臥垂十年旣無稚子娛亦寡羣從援椿庭渺何許萬里越南滇感此去住懷戚戚摧心顏

戚戚徒爾爲興文各踟躕夙昔慕巢由散發箕潁隅矧玆烏鳥情能不懷倚閭令伯惟承懽王陽實回車亦知軒蓋榮方寸寡所愉願言靑雲客矯翼升天衢君子遊巖廊小人安敝廬

敝廬亦何有有稼復有萱旭日麗遙岑淸風濯林園問寢趣庭幃進膳列芳鮮𨿽無黻冕貴彩服歡慈顏板輿歷髙臺絲竹羅長筵踟躕禽鳥聲映防林木繁俯仰中所欲百嵗聊自全

寓懷三韻七首

泛泛海上鷗機忘意自適嗟嗟塞翁馬何失亦何得七日混沌死哀哉倏與忽

膏以明自煎香以燻自燔葆光茹其和乃可全天年巍巍廣成公千嵗空同顚

西方大聖人國土名極樂萬法同虛空一塵安所著嗟嗟蠻觸民智勇困蝸角

向長志五嶽宗炳臥一丘濟勝苟無具澄懷亦天遊鳴琴一室內萬象同蜉蝣

飛蛾赴明燭徇利忘其身蒼蠅集鼻端髙峻爲禍因石戶有遺民古今稱達人

齊王本好瑟東郭仍濫竽與世苦枘鑿獨處恆嗟吁九州不足居何況五畝廬

世人競巧知逐逐如飛蠅井蛙亦詫海夏虫曷語冰俟彼千秋人陳迹異代論

少室山房集卷十二

欽定四庫全書

少室山房集卷十三

明胡應麟撰

五言古詩二十七首

秋日偕諸同志遊金華二首

屈子歌逺遊尙平有遐慕顧謝靑雲人言尋赤松路歷覽窮幽深冥探愜情素磵壑捫嵚岑林巒陟回互崖傾黃葉積谷轉垂蘿防髙峯散餘靄峭壁屯寒霧娟娟初月升隠隠微陽暮長謡欽昔蹤獨往懷蹇步慮由忘物超道以遺榮悟迹契容成公神交子支父徘徊北山文惻愴淮南賦睠彼丘中人回鑣對巖戶

成羊閟昔蹤化鶴神遺迹曰余蹇劣姿緬企靈仙窟時維仲秋暮舂糧負瓢笠落葉紛前林淒霜被長隰躡履行翠微捫蘿上層壁巖巒莽回互雲霞屢興沒蒼蒼猿鼯啼濯濯麏麚集乍聞帝鴻鼎今見初平石芝田翳宿莽玉竈埋金液羽駕何飄遙人寰信超忽胡爲七尺軀甘此百年役去去從吾初城東有黃石

仲夏至自京師作

人生如飛蓬倏忽異鄕縣僕夫趣我遊肅駕向畿甸朝登太行嶺暮宿黃河岸荏苒逾修途遲回陟層巘中林絕煙火塵沙蔽顏面浮雲翳荒壘咫尺行莫辧遙遙至幽並四顧見閭閻中天帝王宅飛甍翼樓殿空懷稷契志未遂防龍願辭非上林侈賦豈河東擅長嘯起拂衣歸來防柔翰寄言達生者驕人有貧賤

秋日攜尊城東大寺山作

步出東郭門騁望西山麓信足登其顚聊怡白雲目川原何逶迆城邑自相屬飛甍儼鱗次萬戶列平陸髙峯下牛羊斜照散麋鹿蒼蒼瀫川流靡靡蘭臯緑列岫澄塵襟淸漣媚遐矚契深浩忘言慮澹信超俗載詠衡門詩軒蓋非所欲

九日諭邦相邀司馬汪公洎諸君登髙天竺屬余尙畱檇李不及會以徧插茱萸少一人插字爲韻

霜露維深秋木葉殆盡脫紛披時菊繁憔悴蘭芳歇上客懷登髙羣公欣令節薄暮回輕橈淩晨戒車轍窈窕度城闉逶迆陟巖穴遐覽窮八荒輕舉渺六合三竺淩層霄雙峯表天闕緑野名園開朱宮梵筵列白雲冒岡巒丹霞冠林樾淅淅涼風生隠隠微陽滅修鱗競容與平湖亦澄澈感此嵗序更羽觴共怡悅妙管激淸商流音回白雪解佩俱朝賢銜巵並時哲言念同袍子鴻飛渺天末醉把茱萸枝徘徊不能插

與眾賔遊城西園亭作二首

端居俟時命日暮寡所懽眷言寫憂思散步遊西園西園一何麗薜茘交崇垣飛甍帶層閣曲榭臨回軒丹霞吐巖岫白雲冠林巒灼灼芙蓉披瀼瀼白露漙遊魚躍淸波好鳥鳴樹端感玆動植情悟彼節遷百年亦瞬息金石疇能堅念當命我友肅駕開華筵悠然遲心賞寓目雙飛翰

嘉賔旣咸集徒禦何輝煌逶迆度飛觀置酒臨回塘長渠激芳流曲岸披叢篁齊瑟列前楹秦箏鳴後堂燕姬發皓齒越女呈紅妝淸音振林木妙舞協宮商觥籌互交錯四座咸慨慷夜闌更秉燭雕輦隨風翔明月出雲間列宿正縱橫四序忽若馳行樂安可長申章紀良晤無爲歌太康

臥遊室午睡起題

東方談十洲尙子懷五嶽覽豈不遐浮蹤竟安泊伊余實蹇劣稟賦孱且弱遲回三十年彊半客京洛風沙蔽顏面神明日凋落𨿽竊文苑聲未覩寰中樂朅來臥一丘晨昬課耕鑿卜居鄰莽蒼築室事恬漠軒窻不盈丈周遭藝蘭若遊目惟圖書怡神匪丹雘時援白雪琴三防對猿鶴泠泠眾山響一一度林薄五鼎非我榮萬鐘亦奚樂達哉宗炳言先民有遺矱

將負瓢笠入金華從赤松三子遊作【有序載別卷中】

三十六洞天金華亦奇絕古昔羣眞棲雲霞閟閶闔赤松乘紫煙皇氏憩丹穴緬邈懷仙靈棲遲表才傑奕奕孝標生漂流寄東越長生本經世不朽惟大業伊余後千載束髮慕賢達逝將辭垢氛尋幽入林樾大藥倘可逢雄詞冀頏頡異日騎雙龍攜手輕六合

題陸信卿書屋二首

五嶽豈不遐一丘良自適言從谷口居永憩隆中膝結搆淩層霄飛軒控奇石嵚岑帶林巒窈窕羅原隰輕飈回座隅明霞防檐隙之子何逍遙鳴琴坐幽寂列岫披瑯函遙峯映緗帙攬挈萬古心俯仰千秋迹白馬窮妙詮靑牛探眞籍神遊羲禹庭冥棲素王室伊余麋鹿蹤羨爾煙霞癖殷勤勞夢思惻愴務晨夕何當辭世紛相對捫蘿薜散發繙金書長歌抱瓊笈一笑塵氛空揮手淩八極

大鵬摶九萬尺鷃翔楡枋逺近各有適逍遙固其常伊人勵髙躅卜築鄰山崗四壁羅琬琰五車插琳瑯冥搜極浩渺幽探窮微芒棲心丈室間寄情八表傍丹霞入我牖白雲爲我裳馭風學鄭圃棄瓢懷潁陽豈同渭川釣恥爲吳市藏一區足吟嘯萬卷聊徜徉樂哉帷中子嵗年良可忘

仲秋十四夜同諸子攜觴登一覽亭玩月作

秋髙桂華滿夜靜蘭膏歇素影流長空寒光浸天闕孤城白露下萬戶涼飈發置酒臨髙臺長歌對佳節憶別蓬萊宮回首三千劫蹉跎落風塵荏苒見華發舉杯屬嫦娥乞我長生訣乘雲朝太淸飛步還紫闥自按霓裳操重翻羽衣闋愧彼塵世人徘徊望圓缺

十五夜對月獨酌有懷燕中諸君

佳期三五臨遙望掛圓璧皓魄揚淸輝亭亭墮檐隙攬衣步前庭感此長嘆息憶昔京華遊文儒盛東壁中宵薊門燕五夜甘泉集蒼龍玉繩掛露掌金波溢惜哉道路分佳人遂南北寤寐安可憑瑤華詎能卽欲從萬里天持贈嬋娟色願言逐飛鴻隨風起雙翮

登鹿田

日暮捫女蘿亭亭出危磴萬壑來松風飛雲墮樵徑行窺虎豹穴側並猿猱進及登眾山顚始覺天宇峻曾聞赤松子玆域開靈勝丹砂信有術塵慮了可竟傷哉緱山鶴不返瑤池駿惆悵仍獨歌靑霄落寒磬

家君北上半載不得問述懷

朝日照髙臺淸風被華池椿庭萬里外北望浮雲飛豈不念行役相攜赴皇畿眷言髙堂病藥石久告疲仰無令昆托俯靡弱弟依以玆謝形役息意掩荊扉朝掇南澗藻夕采西山薇緬懷彈冠客惻惻常抱饑天門九重辟王路正逶迆軒車滿京洛鞍馬如雲馳窮年叫閶闔當道饒狐貍積薪諒難守嵗暮空流離側身起長望涕淚沾裳衣

寄懷司馬汪公【公與余期是嵗遊金華臺雁諸山】

天遊表龍徳水擊知鵬摶矯矯司馬公偉度周八埏先驅旣左馬緩步亦揚班伊余慕匠哲邂逅自臨安千秋黙相許片諾永不寒追隨武林驛揮袂弇山園黯黯臨別懷欲吐不得宣殷勤戒玆嵗瀫水仍周旋天臺訪大藥雁宕窮靈源春和屆炎夏寤寐來華軒願當脫羈馽一杖攜名山雄章辟混沌片碣三千年

聞大司空朱公訃志哀十二韻

匡廬摧大江天柱折南嶽涕淚盈九原伊人豈重作桓桓大司空束髮仕臺閣小心歷四朝姬旦恆惕若維昔嘉隆嵗河流泛大壑臨軒萬乘送飛馭百靈愕八荒就疆理四海安畫諾晚遂蒓鱸興髙蹈遊廣莫裴公系安危司馬耽獨樂方勤大廷詔忽跨遼東鶴衣裳躡箕尾名姓懸海嶽煌煌億萬載禹功在河洛

祝貞婦詩【有序】

貞婦邑茂才祝獬妻也二十夫喪矢志弗二撫其遺孤勗以成立迄今年七十矣厥孤大猷旣東走長洲乞禦史大夫陳公傳復日夜叩余門頓首庭下曰光生幸惠一言則母氏永以不朽餘悲其意援筆爲賦玆篇

結髮奉君子懽愛兩不疑如何髙堂上一旦生別離驚飈蕩白日去我忽若遺重泉逝將會念此黃口兒皎皎匪石心柏舟以自持績絍度晨昬卒嵗恆抱饑繐帷下重關荊棘盈柴扉冬半多烈風憭栗中我肌顧瞻雙鴛鴦比翼東南飛豈無賢雄匹再適匪所宜亮爲南山松安受雪霰欺願當畢余命不媿死者知我聞再嘆息三嘆懷令儀抽毫賦黃鵠萬古欽蛾眉

二酉園爲陳玉叔京兆題

不佞藏書室黎惟敬題曰二酉山房而玉叔京兆辟園亦曰二酉命余賦詩

吾家二酉齋斗室不盈掬何以稱玆名架上書萬軸公家二酉園大廈蔽陵谷何以稱玆名筆底珠萬斛樓臺瞰空起雲霧傍檐宿雕甍挾天柱髙棟擎嶽麓軒窻洞庭葉戶牖云夢竹蜃鱷遊長川虎兕嘯平陸岸芷紛葳防汀蘭互芳馥主人湖海豪瀟灑脫塵俗開襟跨寥廓解帶謝拘束三閭問靈均九辯追宋玉名驚孟公座夢啟傅巖卜誓掃六合塵一榻非所欲蜚聲京兆裏張趙三鼎足至尊催賜金上相待橫玉異日休林泉賜第鏡湖曲華堂坐晝錦飽看四野緑煌煌中令墅魏公築寧當臥二酉卒嵗事畊讀好借胡生居日饜蠧魚腹攜手侖昆丘相將問周穆

大隠園爲陳司理題

大隠園者陳司理立甫讀書處也在沔陽城東名流題詠甚富書來以五言古屬余

衡陽七十峯洞庭八百里翛然五畝宅結搆傍江汜仄逕穿藤蘿層軒萟桃李白雲何英英丹霞亦靡靡空翠流重檐林嵐潤湘幾主人金閨彥夙昔厭紈綺名家孟公後俠气元龍侶髙言和陽春淸響激流徴縱橫彩毫落雋聲起朝辭薊門燕夕佐越臺理騄驥遊天閒鸞鳳出榛枳一丘寧獨樂十載曠棲止緬懷東方生大隠帝鄕邇聊用名吾園歸夢時徙倚伊余東海民蚤嵗羣鹿豕孤悰托松桂幽夢結蘭芷側聞輞川勝佳興浩難已冉冉攜芳尊悠悠負緑綺攜我初平石適君仲長裏靑鞋與布襪行邁自玆始

心逺堂爲陳立父題

心逺堂在大隠園之內堂前後有栩栩齋萬緑軒等處堂則總會一園之勝者也

陶公住人境心逺地自偏陳侯服官政結廬詎同然吾聞魯仲尼行止非一端寸心若太虛龍蠖偕媸妍華堂搆空起正對衡嶽顚洞庭八百里日夜浮朱欄鯨鯢跋髙浪蜃鱷遊驚湍祝融及天柱云密紛鉤連回雁遏層霄石廩屯飛煙奇峯七十二一一羅堂前彼美堂中客妙齡夙忘筌冰壺瑩塵表玉笈開瑯函攜賔坐堂上四面羅蒼矸鳴琴憩深樹看奕垂疎簾目送雙飛鴻迢迢極雲天心逺室從邇悠悠浩忘言興文念朋好一訂柴桑緣殷勤沔陽約尺素馳江幹吾將負瓢笠卜築鄰靑山異時陳蕃榻倘爲孺子懸

送李子赴試錢塘

大梁本任俠壁立逾千尋一遇昌谷生握手爲斷金申臺振髙步十載囊瑤琴中途遘君采邈焉奏遐音聲諧響必赴異代猶沈吟矧玆百里壤而不懷同心緬余起末學努力搴詞林遐思太古上時俗非所欽棲棲臥一壑委懷甘陸沈李生一何戅物色來蘭陰雙溪入馳溯三洞回登臨淸言吐肝肺古色流衣襟吾寧負奇癖爾亦饒書淫揚亭共寂寞原巷偕蕭森子迹尙霄漢余蹤久蹄涔他時樹大業盟言倘在今

七夕

昔余遊天門白楡正飄颻濯足銀河水驚飛烏鵲橋牽牛與織女欲渡愁無聊相將忤上帝譴謫離靑霄騎鯨向東海龍伯頻招邀舉足屆五山投竿連六鰲狂風鼓大壑吹向西南郊靑鞋曳布襪濩落不得驕朅來三十載食粟同曹交珠璣一萬斛散亂隨塵坳猰防難共居貪狼如蝟毛蒼蠅變白黑防璞矜瓊瑤回首望閶闔雙星正岧嶤而我一何悲偃伏同鷦鷯逝將脫塵网天路長逍遙寄言誇毗子役役徒爲勞

余旣不上春官燕中遂有傳余病不起者孟弢方就試輒於院中大慟王次公過瀫水爲餘言之餘聞劇喜命酒索筆賦此寄孟弢

漆園諭桑戶鄭圃稱楊朱豈無王者樂孰與眞人居大鈞播羣象品彚盈寰區偶然值爲人稟此七尺軀營營一生內十九嬰憂虞懽愛苦不長勞悴乃有餘冠裳檻沐猴鐘鼎羅爰居三旬亮已多百年亦奚娛風霜徧項頷塵垢盈眉須齒髮諒非堅金石猶可渝七十二聖君百千億庸愚參差就黃土轉盼隨丘墟安期信茫昧松子難覬覦何如一宿覺大夢伸蘧廬陶公制哀挽王孫卻衣襦偉哉哲人見我心獲所如死生固有命壽夭詎足虞戚戚兒女仁毋乃曲士拘願言勗明徳今古流芳譽樂哉白雲丘萬代同斯須

夜夢裕卿惟寅覺賦此詩寄懷並呈邦相

康生秉俠烈李子風流塵埃困鴻鵠天廏儲驊驑曰余抱微尙弱冠羈皇州洛中富冠蓋一一俱琳球風塵片言合把臂爲千秋夜談促瑤席春燕開雲樓飛蓬一朝散抗袂還林丘道路阻且長尺素安可求眼底孰同聲論心惟諭侯諭侯與康李宿昔伸綢繆雄飛失天路雌伏來山郵伊余實傾蓋契分逾白頭笑談樂新知感激懷故儔中宵夢二子宛若平生遊慇懃十載別不爲終夜畱覺來但長嘆坐失雙吳鉤乃知豪傑人聚散俱萍浮申章示同好咫尺毋悠悠

始入州謁宣尼廟二首

猗歟大聖人樹建實髙厚道苞羲農前業擅堯舜右茫茫滄海水涓滴靡不受儼若登岱宗絕頂小宇宙於戲七雄降生民失領袖九流競紛紜百氏互馳驟虛無駕猶龍因果鑿靈鷲駸尋天网缺疇補坤軸漏龍飛歘淮甸六合更造就車書煥一統譜系明授受寰區設黌校家掖仍戶誘詩書被華貊狐兔伏林岫遂令宣尼脈炳耀絕先後偉哉成周基八百衍潢冑

厥初水精帝肇迹維山東鄕閭表鳬繹冑延龜防胡爲姑蔑墟亦有文宣宮時維趙宋末兵戈競華戎渡南實孔裔大衍三衢宗精靈動世主錫命傳丰隆沿流洎明代奕葉馳皇封創祠視曲阜貤恩逮無窮淸華世世及嶽降齊申崧兩宗峙南北輝赫羅章縫至今太末裏恍忽鄒尼風我來謁遺像三嘆欽遐蹤皇皇六萟軌萬古侔穹窿

少室山房集卷十三

欽定四庫全書

少室山房集卷十四

明胡應麟撰

五言古詩二十首

始出西直門策蹇行堤上四十里暮抵碧雲禪寺宿顒上人方丈中

塵氛翳京洛客子悲途窮芒鞋出西郊陡覺萬慮空垂楊四十里長堤跨遊龍蹇驢負破帽泠然若乘風平湖漾明鏡匝岸紛芙蓉源窮見大陸平野羅千松環靑障漠積翠摩穹窿嵳峩眾山頂忽覩金銀宮碧雲際天出气勢何其雄欄桿冒白日棟宇淩秋空飛泉繞重砌潄玉聲玲瓏浮雲出深澗映樹明遙峯山廚積古雪石梁臥長虹始知五濁界咫尺蓬萊通吾將結茅屋一杖時過從徘徊不成夢靜夜聞微鐘

早飯罷由碧雲入香山山麓及顚俱有亭諸宮殿最古是勝國時遺搆

仄徑緣藤蘿逶迆入深谷重陰夾磴道彌望皆古木長松數百年夭矯雲際矗飛泉掛峯頂蜿蜒出平陸石門森隧道孤亭峙山足四天劃然開空洞豁塵目千崖布黃金萬仞嵌蒼玉梵室緣危杉禪關防修竹聖果森菩提曇花吐薝卜琳宮是何代相傳至元築玆山迹最古創始見身毒悠然念人代累劫如轉燭夜分息塵囂重展法華讀何日歸流沙吾家舊天竺

來靑館夜分獨坐題

昏黑登上方遂抵玆軒宿遙峯過疎雨眾山若新沐晚涼憑闌坐流螢出深竹明月東方生依微隠喬木泠泠發孤嘯空響答巖谷山僧供伊蒲飽飯禪堂浴微鐘歇淸夜星斗爛可掬終南饒白雲暫此憩幽獨

山左側小徑捫蘿入紅光寺寺僧盡出獨坐贊公房題十韻壁間

西山四百寺金銀爛蓬島紅光據絕顚迥出千岫杪香山旣窮望石磴上深杳奇峯刺天出勢欲截飛鳥憑髙豁雙眸頓覺宇宙小危龕貯金粟【像也】億萬恣圍繞禪堂閴無人黃葉淨於掃曇花吐優鉢香气達蘿蔦悠然悟塵世解脫何不早會當攜瓢笠一息萬緣了

將登西山絕頂昬黑法華寺廢址小憩

捫蘿上層顚石門嵌空立千嵓吹烈風遺棟裊絕壁古佛頽蒼藤禪關尙雙辟我行窮登頓假此暫棲息殘僧一二輩破榻置瓢笠山魈供夜談木客伴朝汲嵐光壊竈起燐火斷垣出虛牖號寒蟬陰廊走伏翼梵天亦銷歇塵世幾更易愀然發長嘯感此獨淒惻桑田復滄海浩浩無終極踟躕白日暮拂袖下昬黑

淩晨起梯鳥道抵玉巖寺望長安宮闕題

淸晨饌伊蒲飽飯捫石壁天風拍兩袖樵路尙昬黑微月耿嵓際殘星墮山脊明霞掛石梁漸起赤城色仰攀猿鳥巢俯瞰麋鹿窟山椒見臺殿經嵗斷人迹危梯霧半隠古砌雪長積聳身上絕顚河漢僅咫尺震旦隘目睫宇宙轉呼吸天門九重啟棟宇爛金碧仙姝十萬輩一一似相識胡爲墮人世甘此下方謫勞生四十年營營若蟣虱長謡歸去來香案玉皇側

西山絕頂縱目誦供奉呼吸通帝座及拾遺焉能辯皇州二語臨風咽桑落十數觥沈醉憩大磐石上昬黑乃下

燕山八萬仞樓臺夾層嶂緬懷窮絕顚攬此大千狀時維九月暮決防浣塵況蹇驢華嚴宿淩晨防孤杖捫蘿翠微半亭午思挾纊石門排空入猿鳥捷下上兩岸夾霜楓若錦步障憑髙宇宙隔陟險身世忘疊磴何岧嶤遙峯漸超曠披襟豁雲霧把袂狎星象皇都但一气帝座屹相向九防分齊州一一羅眺望頽然步空虛嗒爾齊得喪吾將禦風遊乘化入無量

翠巖寺在碧雲左障蔽髙崖層巘中最爲幽絕余每過必畱浹旬

碧雲旣鉅麗香山亦宏敞翠巖蔽層巘車馬或希往曰余負奇癖一一恣探賞羣峯障谷口彌望悉林莽谽谺一綫入仄徑若指掌危梯屢攀躡喬木時偃仰陰崖伏空洞陽嶠入宏敞俯窺地欲窮上陟天轉朗樓臺互回合金碧時惝恍虛檐織蛸蠨畫壁森罔兩繩牀敗葉積禪堂壊苔長悠悠石火身兀兀掛世网向暮聊獨唫徘徊發深想

維摩庵又翠巖最幽絕處科頭獨坐萬籟澄寂殆不復知有人間世因與山靈約異日者畢婚嫁願攜一鉢安息此中

萬峯人聲絕蘿磴恣攀陟樓臺跨深崦盡納眾山色大地紛金銀遙天掛丹碧禪關面重壑窈窕開丈室科頭挾書坐如面達摩壁五蘊窮眞如六根斷情識將因抱華嚴住此阿閦國他年號居士說法嗣摩詰

山麓遊臥佛寺寺極宏煥金銀奪目畫廊數百千尺圖大雄氏顯化顚末備詳僧寮花木彌靚幽支枕敧臥不覺日晏

琳宮萬山麓勢欲翔遙天金扉宏敞玉棟紛鉤連飛蘿映禪室古木藏關奇花及靈果布列森只園偉哉化人居傑搆淩飛鳶金身丈六彊證果示涅槃修廊耀丹碧粉墨流雲煙始疑張僧繇或詫吳道元窮源遡流派一一圖眞詮天魔亦俛伏外道紛纒綿感此三嘆息臨風涕如澘猥以無涯智逐玆有盡年何當蠟雙屐西入淸涼山杳然絕人累乘化歸竺幹

出山投華嚴寺夜宿晨起遊呂公洞曩同惟敬題名老衲炊黃梁作供憶邯鄲枕上事憮然久之

夜宿華嚴堂晨探呂公洞懸梯噴飛雪流泉伏防蝀星流墜幽壑俯視勢若動僧房云作關禪宇石爲棟雷轟蒼崖裂霧壓翠巒重老衲炊黃梁停午具淸供毋疑邯鄲生至人久無夢

望湖亭亭午小酌空水明媚四山金碧倒浸澄波中芙蓉菡萏流芳吐艷杳然身在六橋孤嶼間惜乏兩沙棠艇子載吳娃十雙耳

眾山合長堤空水相映帶平湖漾明鏡秋色照眉黛中流赤欄起亭亭列車蓋琉璃十萬頃倒浸畫檐外憑虛望寥廓心賞劇堪快菡萏余汀洲芙蓉匝灘瀨蛟龍伏空洞鸛鶴摩逺塞魚遊迥自得鷗行豁無礙美人期不至豈乏沙棠載吾將返若耶夷光久相待

貞觀髙峙山顚孤峭突兀望之眞中天積翠由飛梯左右數百級上有石壇宏敞可坐千人

四山抱若垣蒼翠照林樾中天峙棟宇大地聳雙闕穹階百級上左右互森列石欄層空立瑤艸紛可掇平臺坐軒敞髙棟表嶪振防登翠微朝元叩丹訣玉洞繙靈篇人迹往來絕暗谷埋寒云陰崖墜古雪明河漾花際新月吐木末逝將遺世紛永謝俗士轍

三大士殿

普賢肇峨眉示迹惟西方文殊現五臺臺殿俱淸涼猗與觀世音普陀實吾鄕胡爲三大士鼎足偕玆堂吾聞維摩室方丈羅八荒須彌眇一芥諸佛同行藏況玆三如來功徳侔三光秉心佐迦文並起懸津梁靑獅負瓔珞白象銜珠璫千億昭化身大悲浩難量區區南贍洲勺水軍持將楊枝灑甘露涓滴回枯腸我來重瞻拜感嘆殊未央善才一童子百十參慈航峩峩兜率天不攺帝釋疆胡爲滯五濁塵土紛彷徨逝將去人世謝此浮名繮他時會解脫說法酬空王

大佛寺觀釋迦文佛金像題

峩峩薊城西飛觀聳百級金身五千丈照耀天北極畫棟糜丹靑雕甍爛朱碧琪花如散瑤艸紛可拾耨水淸六塵雪山炯四壁廣座陳香燈長廊繪粉墨優鉢梵筵啟伊蒲僧供出俗染汰欲空淨因了可覓香象來醫王天龍防帝釋茫然小宇宙一愴大雄力

寺後磊土山爲十洞曲屈邃幽余嘗納涼其中杳若別有天地者

西山實佳麗步步金銀宮四百八十寺窮極土木功或云寡巖穴未若天南東異哉此叢林制作侔鬼工塊然一培塿其下皆虛空十洞列左右恍惚蓬萊峯地肺鑿委羽天移張公不假杖藜入無俟乘舟通猗與造化力播防指掌中何因遘二女劉阮追遐蹤千秋餌靈藥緑發稱仙翁桃花閉流水絕勝丸泥封

髙涼橋晚憩望新月作

入山路不迷出岫興彌逺平橋帶流水喬木數家晚湖頭雨初歇沙際塵尙軟彩雲籠大堤新月吐層巘金銀耀梵剎珠翠競雕輦馥馥紅蕖開靡靡緑萍斂攺席臨菇蒲攜壺就葭菼吳歌起難遏越調和仍緩把臂無求羊同懷有嵇阮歷落摧雄心憑陵豁醉眼朱顏稍淪謝白髮且荏苒人生貴適志對景聊引滿

湖上菡萏盛開遊人如織抵暮皆入郭余獨往坐堤畔命小奚撥阮爲吳歌

仲秋出湖陰眾芳亦未歇嫋嫋垂楊疎翳翳浮萍合紅蕖遞芳馥緑蒲可攬結遊子飾金羈美人競羅襪笙歌夾岸起簫鼓臨流發日入息羣囂長謡待新月

歸途過眞覺寺五招提突兀雲際與帝城諸宮闕參差相望寺中車馬旁午蓋漸近國門云

眞覺依帝城參差僅十里削成五招提如薄太淸起憑髙盡胡越眺迥入箕尾七層際空遙千級去天咫靑霞濕衣袂紫霧飄杖履羲和馭金輪拘翼憑玉几俯身視塵闉局促類螻蟻何當八翼成昬黑猶徙倚

謁觀世音大士禪院院在髙涼橋側自漢唐下未嘗稱大士婦人蓋宋元始譌謬王長公近作大士本紀辧析詳至余復歷據六朝及五代諸野史小說證驗甚明後人當無詞費矣

吾聞觀世音顯化肇天竺發心救魔難千億現手目功徳如丘山聖願肯自足徧觀閻浮界眾生苦防獨噓呵儼一气陽春布窮谷凡人發善願一一遂所欲至仁形影彰明效桴鼓速遂令南贍洲夫婦蕃孳育我來載瞻拜頂禮大悲足妙相呈十方天人麗冠服胡爲晚近代姑嫗謬稱祝良哉弇州氏雄辯破流俗中年窘嗣息晚境冀多福願言普慈施世世事身毒

少室山房集卷十四

欽定四庫全書

少室山房集卷十五

明胡應麟撰

五言古詩二十首

古意贈雲間唐子四章

飄飄雲中鴻口銜尺素書有美雲間客宛在天一隅蘭臺振髙躅靑驄曳華裾初承百里命栽花爛長衢鳴琴訟堂上素幙垂淸虛泠然念同調發篋貽雙魚贈我金錯刀投我瑯玕珠感子繾綣懷殷勤系羅襦豈無傾城色貴此無鹽姝林風冉冉暮嵗晏羌何如

哲人代淪謝大雅諒難作世路日淩夷詞場巧枘鑿睊睊郢都匠戾目陵陽璞何彼金閨彥髙誼振頑薄尺書寄逺道論交慰離索風霜粲華緘颯爽動林薄神劍貽雷張仙舟佇李郭寥寥九成奏孰振鈞天樂千人失酬和片語謝雕琢泠泠金石聲三嘆起韶濩

神交豈在麵片諾爲生平緬彼古聖賢立談蓋自傾伊人瑚璉器光輝耀連城跫然窮谷中晤言托同聲朱弦久摧絕爲子繞夜鳴傷哉白日暮俟彼黃河淸金石有時泐浮華安足營所希大業崇努力追炎京百世猶比肩千載垂令名區區九州內胡懼不合並

大江際天流將子一葦航飛濤如雪山日夜奔錢塘同心苦離索淚目馳河梁豈無盈觴醪我友不共嘗蒹葭被白露林葉何萎黃朱弦感人懷怨彼離別長翩翩兩龍劍各逐晨風翔雄雌一朝合紫气騰巖廊許身貴許心片諾爲肝腸寄謝久要客形骸良可忘

贈吳生充二首

季重方七才子華侈八面承家得苗裔甘守蓬藿賤世途尙豪侈裘馬互矜炫伊誰振大業往往讐筆研翛然韋布中嗒爾罷歆艷遁迹吳山陽索居嚴陵岸千秋豈不勞樂此琴書翫

一丘伴麋鹿抱膝良堪多何來念同好負笈攀藤蘿先生久避世白眼橫庭柯乾坤莽寥廓故交邈山河亭不盈丈愧汝常經過矯矯侯芭生抱饑習吟哦英詞爛金石激楚停陽阿黃鵠飛摩天壯齡日蹉跎豈無朱弦瑟爲子回沈屙才人例百六坎防終如何

贈黃氏二仲詩二首

括蒼一抔土遂安萬山腹大澤生龍虵連城孕雙玉俱操七寸管並騖千里足邂逅錢塘涘翩紫陽麓折齒師仲淹和歌到窮谷眷言申末契悠然味伐木

孟陽誠哲昆季方亦難弟矯矯江夏黃聯飛盛明世談詩各起予琳瑯逺公社雙鳳鳴雲中二龍語天際回首華陽宮故交日殞逝晚合蓋自傾居然洞肝肺隋珠豈不耀愧此荷裳系歸與葺衡杜白首期勿替

淸華館爲程生元魯題

大鄣擅幽奇名園負東郭衡茅數十椽軒敞帶長薄林木何翳然空庭散鳥雀淸漣媚藻荇緑波映蘅若夾岸芙蓉披中流芰荷灼翩翻白羽下撥剌紫鱗躍之子吟逍遙飲泌自斟酌沾沾禦元禮亹亹獻康樂問字開揚亭校書閉劉閣丈人習名理夙諳臥遊樂觀魚失濠梁騎馬涉京索緇塵染衣袂行行悔入洛何當築土室行坐此丘壑千秋三逕中求羊未寂寞

汪生惟徳工奕而溫然長者行持捲乞言爲賦

汪生歙都彥家世本閥閱總角遊巴邛邂逅四仙列龍肝竊余剰隨風墮天末攜書客武林精心究圖牒休仁迨仲甫遺譜恣繙閱藏機玉局中妙思鬼神協一防據湖山所當幟必拔九枰欲較王半道只輸滑紗帽挈隠囊翹然布衣俠髙車長者聚短巷俗流絕半軒風雨聲廣武戰初合奇謀騁六出廟算窮七伐斜照委緑苔殘星蔽黃葉逡巡斧柯爛慘淡燭花滅誰云奕小道先生早防跋嵗月贏二毛悠悠茂業當今號國手方呂蔡頏頡一匡方擅齊【方寓淸源】偏霸汪表越呂蔡季孟間吾評匪僭躐黃王及朱範少俊互騰踏猗哉盛一時挽近諒難越就中孰恂恂生也最馴洽澄淸叔度侶謹畏伯髙埒爭先戒貪競殿後冺驕伐遇我吳峯巓屢結丈人襪願言丏隻字千秋耀眉睫年來謝筆研推敲廢頰舌參差宿習萌把袂若中熱爲汝聊囁嚅毫端縱塗抹久矣忘成虧誰云較優劣枯棋三百六廿載閉空篋冉冉負局翁騎云去閶闔

送林貞耀藩防之嶺南

晨餐悵不禦飛龍在河梁駕言奉王命千騎巡東方材官負旌節組練紛路傍還州震華鼓裏閈爛生光偉哉圖南鵬八翼順風翔把袂卽修途行行涉炎荒豈無臨歧戚執手互徬徨與子異形骸去住安得雙丈夫志萬里六合如帷房勉哉防髙足銅柱流芬芳

大荒極東南山川莽回互四百羅浮峯參差矗雲霧關河信紆郁人文亦橫騖闤闠連城壁吹噓競相慕興言適逺塞甘棠夾廣路猗與振大雅始興並風度落帆炎海陬捨筏曹溪渡勾漏饒丹砂行歌白日暮絕域寧久淹金莖湛仙露萬仞飛雲巓帝閽會平步

讀林氏三世集寄貞燿參知天迪員外

峩峩晉安裏王謝惟髙門三朝四八座玉立輝乾坤木天何寥廓金閨信沈淪雲煙爛東序河漢流西昆賡酬亦遞唱文采如雲屯突兀黃金臺咫尺限帝閽川容臥輞水山火歌陸渾花晨競彩筆雪夜攜芳尊歡言頌遺藻典刑儼生存良哉汗靑業奕葉垂云孫

乙未秋邂逅梅生泰符把臂甚暱同觀濤江上別去未幾則聞生病且殆俄聞生竟不起矣余再入武林檢敝篋得生手書屢紙不勝山陽鄰笛之愴爰賦二言投宛溪之上以弔之

梅生宛陵秀負笈來錢塘嘯詠湖山間咳唾馳琳瑯一朝玉樹亭覩我神飛揚十載胡先生姓名狎詞場慕子如渴饑戚戚縈中腸龍門屹造天怨彼一水長班荊倏成故願得升君堂嗟余蹇且拙歷落如桓郎將汝繾綣懷永夕連匡牀觀濤大江涘海若爲徬徨眷眷執手言晨風發河梁將無綺語累念子毛髮黃願言保玉體百嵗遙相望

流光不相待倏忽三嵗久鬱鬱上東門春風五楊栁端居感離索念子成老丑何圖羽翼乖喪我同心友玉樹埋地中垂楊幾生肘發函見君書灑淚濕蓬牖天運阻百六詞人厄陽九勁風掃飛藿弱質復何有傷哉大國賦黙黙如澠酒遺篇爛金石爲汝藏二酉千秋宛溪上不愧朗陵叟

玉樓篇題李能茂遺墨後【有序】

東陽李生能茂抱絕人之姿年未四旬而夭折中道且遺文漫軼有長吉錦囊之憾焉大塊於才胡亟栽之而亟覆之若是豈上淸白玉樓重搆非隴西氏子例不使操觚帝傍耶余視生忝一日長生謬以匠石見推余亦以得生裏閈快愉甚乃生竟落落死矣昔長吉就徵杜紫薇至爲奴僕命騷之說生幸獲長年卽亡論驅馳屈宋其力追兩都三唐而不爲王孫之誕漫可前箸防也生於當世所屍祝弇州氏外意以信陽吳亳三數公悉易與而頗時時挽轂歷下生此其持論稍與不佞左者自余上下千載大都若合塤箎居常盛气欲見所論著垂一家言而疾病未逮今所存歌詩僅僅數卷則餘業序行諸世矣他傳記雜文旣散失而書牘數十百首獨巍然余巾笥中暇日因爲裝潢成軸時展閱之以舒憤懣秋淸木落宴坐齋頭一二友人過從談藝偶取生遺墨縱觀不覺哀涕淫淫橫集衣袖河山宇宙才一俯仰便作陳人悲嘆之懷庸可復諭輒走筆三十六韻塗抹卷終生誠有知得無太息於穹壤也

香山兜率宮譙郡遮須國笙飛蛻子晉樓成召長吉造物誠小兒大塊黯無色傷哉一抔土瘞此連城壁矯矯東陽生雕龍擅疇昔雄心萬古挫猛气千夫失踔厲無前修精進寡儔匹雙眸狹宇宙今古照瞬息彈丸婆娑界十指肯浪屈猥餘一日長閭閻復咫尺負笈來藤蘿披襟坐蓬蓽長嘯金華顚大呼石羊窟操觚問眞宰慘淡白虹泣晚叩瑯琊門中郎倒屣出通家孔融後下榻陳蕃側如澠卜興代生花贈彩筆頻闚慈氏閣屢面初祖壁善才拜未終慧可髓幾得嗚呼大雄逝金棺拉摩詰一眞返桑扈三號弔秦失白日愁西南浮雲悵東北伯道無遺孩梁鴻有陋室弱女涕泗橫孤嫠形影只蟪蛄集荒榛狐兔入樷棘殯宮對棠梨織烏伴於邑何人奠麥飯有客嘆陳迹髙文汲冢殉麗句紫薇緝粲爛流江河縱橫走都邑隻字回彭殤寸心炯得失榮華劇臭腐眼底復何惜嗟余少濩落狂名世爭詘靑衫二十載窮愁仗汝釋一朝斷交臂疇與豁胸臆聞笛時悲酸橫琴重淒惻粲粲白玉京修文拜新職惟應大鵬輩八表獨揮斥

寄蘇君禹二首【有序】

與君禹別都門倏復二載是秋餘寓武林忽聞君禹仍有燕中之役亟躡屩錢塘握手則先以黎明出關外矣一水盈盈坐失良晤悵憾不可言

轉蓬亦有根飄颻隨長風遊子豈無家卒嵗歌途窮宛宛同心人咫尺錢塘東眷言贈芳艸軒車若遊龍朝馳武林驛夕止禦兒宮八翼排金門雙鉤气如虹而我獨何爲一室長忡忡傷彼四愁詠目送寥天鴻

桂林實奇秀千峯矗雲霄丈夫桑弧志驅馬萬里遙曲江浣塵愚溪滌煩囂伐鼔震五嶺舞幹洽三苗昔人讀書臺突兀回霞標黃鵠一再舉宇宙參遊遨鴻篇勒琬琰姓字畱荒要皇皇四門辟柱石毘淸朝

幔亭篇答黃文學堯衢【有序】

莆中黃堯衢以干牘見投亹亹數百言陳義甚髙而過情推挹鄙人幾於昌歜之嗜比讀其所爲諸序傳樂府雜詩奔詣兩都六代間令人應接靡暇聞生年僅僅逾冠胡以一蹴至斯堯衢雅欲得予言爲序適病中憒憒且茂漪始睹逸少筆蹤神气頓爾疲薾爰賦五言古體二十韻稍致區區僕生平寤寐閩遊三事拜甌寧滕先生墓及握手武夷君飽啖側生而返今且並黃生四矣他日扁舟東下振衣長嘯於幔亭之顚堯衢得無踴躍和我也

黃生起南服摛藻自弱冠蟬噪薄隋梁龍躍躪秦漢大言或元封小詠亦貞觀宛宛樂府詞珠璣璀璨畸遊閩海上獨抱延平劍九曲浮淸泠九漈吟泮渙飛揚大江楫躑躅廣武戰何哉九合勛桓文謬推贊前茅受旗鼓中權屬壇坫穆穆淸風頌寄我劇三嘆嗚呼哲人頽往事涕如霰瑯琊艸絕丰社白楡散陽春悵誰和長夜邈難旦灼灼傾城姝昭陽擅飛燕淩雲羽翮就澤霧文彩變大鵬遇希有八極眇一盼將無笑鷽鳩會有嘲斥鷃俗士迷前籌達人炳遐算奇峯三十六一一造天半爲報武夷君廣張幔亭燕

夜燈同永叔話舊仲子弼年十四於座中戲詠白石橊有霜寒秋色淨明月掛枝頭之句余嘉其風格朗朗賦此勗之

石梁駕丹壑赤城橫紫霄天臺八萬丈的皪懸霞標司空毓靈秀龍躍隨神堯華名走絕域茂實騰中朝鬱鬱庭階樹三珠粲同胞靑錢捷唾手俯拾如承蜩髙陽失才彥潁上慙時髦文章聚花萼薄海誇賢豪緬余識季公把臂成久要古心出墳索逸韻馳風騷矯矯八尺軀恥偕兒女曹胸吞夢澤水气折洪河濤雄飛邈廣漢雌伏懷窮交皇皇潞河涘十口勤維梢空同倚長鋏函谷遺綈袍吹噓及朽榦攬挈當前茅狂歌復痛飲浩蕩窮深宵呼盧墮明月角奕流神飈情投儼膠漆契合鈞咸韶酒酣見仲子若英瓊瑤翩翻慕周孔卓犖譚伊臯孤芳滌塵膩五字驅炎囂靈光詫授簡鸚鵡憐揮毫揚收劣加嵗子安正垂髫伊余越四十蘭玉殊凋蕭對此重嘆息中腸熱如焦於門一何盛咄咄鐘靈苗丹山詎凡翮渥水眞奇毛勉哉事大業嵗月如風飄無窮有令聞不朽寧金貂下幃第發憤惜陰競蓬茅六經鼓元气百氏羅秋毫余皇破巨浪繁弱聨雙雕祖孫及子父奕葉馳華鑣回首天臺色東南正寥寥惟應太原望世世爭岧嶤

少室山房集卷十五

欽定四庫全書

少室山房集卷十六

明胡應麟撰

五言古詩一十八首

戒裝武林別施蔡二生

施生赤城彥蔡子黃巖英吞吐石梁霞各著詞苑聲相逢武林道握手蓋自傾交孔競持刺識韓互班荊廿載龍門懷一旦希合並空山詠伐木求友何嚶嚶緬余朽且拙蚓竅鳴舂鶯翩翩兩國士立談四座驚擊築邀漸離脫劍遺荊卿河橋驟脂轄立馬言長行行行去吳會望望投幽並屋梁夢顏色落月懸髙旌念彼新知樂日夜肝腸攖

翠筠軒十六韻爲姑蔑柴生起用題

仲蔚耽蓬蒿陶公藝松菊何如三徑中翛然萬竿緑掩映王猷居蔽虧張廌屋夾砌澄淸漣捎檐灑飛瀑琤琮風乍鳴蔥蒨雨新沐秀色分渭川淸陰散淇澳天寒白鶴下日暮文鵷宿主人挾胡牀閒把道書讀曳杖時科頭銜杯或坦腹裴李咸披襟嵇阮互遊目髙秋橫笛音五夜洞簫曲嗟余罹世网羨爾軼塵俗佳人隔翠袖千里夢空谷將因挈枕簟晚嵗共幽獨

題蔡稚含適適軒二首

達人委元化哲士戒迷塗一枝遂鷦鷯九萬匪所圖樂志追仲長潛耀希王符軒僅容膝結搆臨菇蒲座右橫淸琴相對酒一壺客來但畱酌往往髙陽徒俯仰宇宙中倏若黃公壚秋色下前山我醉君但扶不見南郭生嗒然忘故吾

憶昔金馬門執防趨銅龍雄飛奮六翮夭矯隨天風一朝事勢異漂轉如徵蓬人生貴適意大業寧三公開軒赤城畔丹霞照簾櫳圖書不盈丈有若蓬萊宮神遊八極表目送雙飛鴻陋彼徵西貴柴棘盈胸中太虛爲我宅何事悲途窮

再送惟徳使君掛冠還景陵

士有曠世志宏覽隘八荒如岐山鳳千仞常孤翔矯矯徐使君束髮趨明光髙臺騁驥足絕棧逾羊腸淮圻縛猖獗歙甸寧劻勷膚功勒琬琰大業懸旂常洪流割淮泗再起紓懷襄圭帝三錫薦牘交巖廊皇皇神武門振步皆康莊涼飈倏以厲悲彼芰荷裳一朝返初服掛冠出徐方父老涕泗橫蹩躠盈路傍勇退乘急流永謝浮名繮咄咄邯鄲翁朝餐熟黃梁大千等夢幻緑鬢俄秋霜逝將息埃沖漠朝羲皇築宮寄層巘結宇臨崇崗曵杖泰山顚掛瓢潁水陽五湖笑鴟夷六合追云將我友值明發送子臨河梁眷眷脫屣懷大覺回滄桑髙風凜百代感嘆徒彷徨偉哉扶揺翮宇宙呈圓方他時挾雞犬拔宅升微茫金莖爛雲際甘露流天閶願言灑病骨餘沾枯腸

懷姑蔑柴生起用時生將謁余燕中

秦嘉滯府胥常建窘邑尉良哉達人言髙才鮮貴位矯矯姑蔑墟柴生出其類靑雲走牛馬白日侶蚊蚋案牘勞形神刀筆記功罪八議權親疎五刑覈情僞寧懷張杜刻敢冀蕭曹會論交企蘭荃投誠密蕭艾麗句搜梁陳遐思闖晉魏白雪流輕揚丹霞獻明媚沾沾太艸捧誦若金匱嗟余素寡合念汝欲捐佩南山歌未闋北陸盟忍背【時生將北上謁余燕中】勝流實嵚崎名士本憔悴浮蹤自昔然大業豈終累不見漁陽撾正平興彌鋭至今鸚鵡篇永拔詞賦萃

挽宋西寧忠父

賢士悲龍蛇才人困百六嗟嗟宋子侯宛爾大夫玉夭矯瑚枝光輝奪魚目沖虛本天性濡下甘自牧執轡道愈尊結襪躬豈辱門庭聚四海賔客互追逐飛觴不問主洗盞輒更僕悲秋坐五夜避暑臥三伏懽言詎知疲豪舉動驚俗才髙世爭妬名成帝未錄上谷無爰書中山有謗牘一眚遺幹城寸朽棄良木長康笑黠癡桓倫嘆轆萬鐘亦何加千秋會相屬煌煌白玉樓忽赴上淸籙令威去遼陽莫邪閉丰獄虛堂妖鵩鳴荒冢孽狐伏河山怨離索宇宙恨幽獨白楊翳泉臺靑藜熄天祿寥寥郢中賦淒愴不堪讀

方母孀節詩爲厥子伯苓題

新都媛修蛾粲明璫十三字君室十五登君堂良辰一以醮中防奉姑嫜眷言拂巾席皓首偕匡牀風波起中路庭樹飛秋霜靑銅擲妝閣碎裂羅衣裳剖心慰夫壻截髮藏筐箱空閨撫弱息血淚橫枯腸松關白日暮永夜啼寒螿抱影三十年哀哀稱未亡緬懷勵髙節泚筆題篇章他時繼黃鵠萬古明天常

寶劍篇【以下古意三首贈鄧子逺遊】

司空兩龍劍紫气何煌煌雄雌閉石匣萬古垂精光憶昔初鑄時乃在越溪傍誰能爲此技莫耶與幹將百鏈就鐔鍔千鏈成鋒芒風波起長路出處俄參商一飛九天外八翼遊巖廊一沈九地中悲鳴和寒螿時命固大謬分違亦其常與子匪一身爾我安得雙

天馬詠

天馬汗血駒騀駊出湟中一鳴伯樂顧再鳴冀北空何來市駿者相值華陽宮黃金百萬鎰玉勒馳靑驄飛行歷九陌疇不憐追風悲哉照夜足躑躅太行東豈無烈士腸嵗年倏成翁徒令廝養卒執防嗤龍鐘

豫章行

亭亭孤生木厥惟豫章材蒼龍蟄巖穴鱗甲纏莓苔一朝魯班氏伐至秦王臺中天懸髙棟有若登蓬萊萬間礙星月九級披云霾金銀互文飾朽櫟庸堪偕寧知大椿樹廣莫甘塵埋春秋八千計逍遙臥無懷

二難雙美詩爲大參張公賦【有序載別卷中】

猗歟三百篇張仲顓孝友四姓雄金閶吳趨實材藪森森五丹桂揚芳贊皇囿惟時疫癘侵髙堂阨陽九饔飱滯牀笫湯藥盈鬲卣諸昆競扶侍昏旦遞奔走叔也尢徬徨蟣虱生帶紐露禱臨中逵恍惚心語口母算倘可延兒躬曷遑有昊天若傾聴冥冥肯其首沈屙遽霍然衰札起蒲栁一死全吾心庸卹近與久飛騰屬少公萬卷窮二酉大孝昭顯揚龍章煥星斗元方操實奇季方遇寧偶峩峩二難列異代同不朽

二難旣表吳雙美尢擅越緬懷神仙尉微官寄太末束帶見督郵甘等絳灌列去思二十載髙風栁下頡積慶流參知振代覩人傑詩禮聞家庭頌賦起巖穴讀書直中祕五車恣漁獵升沈遞敭歷顯晦互更涉直聲聳廟堂上考奏藩臬大斾翔三衢棠陰半姑蔑遺民泣往躅故老頌休烈防事垂雙松步武儼對越熙朝述盛事名宦祠世業至行通神明淸芬播齒舌弟昆洎父子後先迥光絕令譽收一門千古垂閥閱

飯惟寅白雪山房話舊

錯落雙龍劍寒芒淩素秋紫气燭丰城射彼斗與牛一朝遇司空發函佩吳鉤風霜劃相妬坐拆蒼精虯雄飛渺北極雌伏還南州山川莽寥廓哀鳴互相求霜華粲中夜索處聲啁啾何意長安陌相逢重夷猶一見喜且驚倒屣羅珍饈髙堂把桑落歷數平生遊彈指三十年震旦若浮漚夙昔紅顏子參差俱白頭升沈間存沒萬感盈荒丘緬邈同心人中原聚名流瑯琊失麟鳳嶺表埋黎歐突兀魯靈光寥寥見君侯頭風汝旋愈肺病餘寧憂惟應委元化百齡暮優遊安期下玉舄赤松駐瀛洲仙飈載羽翼八極朝宸旒

惟寅以書貺馳使潞河適媵人偶舉一子走筆賦答

驚塵蕩白日羸馬馳郊墟悵彼同心人緬邈百里餘舉頭雲中翮有鳥銜尺書粲粲瑤華札開緘照衡廬慰我加餐飯問我何方居十口寄他鄕晨餐食無魚芒鞋役欵段誰爲供髙車感此長太息臨風重踟躕骯髒宇宙間畸遊抱琴書朱門盛先達落落窮相如夙昔逢君侯靑驄曳華裾情親四十載膠漆垂桑楡纏綿國士念涸轍頻吹噓豈忘木桃報再拜慚庭除中閨夜得雄旅抱偶一舒眷言骨肉友臥起同徐於持此答芳訊聊用當璚琚頽然定一笑爲我掀毺

題瞿令人冊爲茂才紹曾【有序】

令人瞿氏丁生紹曾母也笄嵗有家夫遘癇疾矢心夙夜扶顚持危垂四十年終始惟一今紹曾長補邑弟子員矣念令人劬勞逆境迥絕他爲人婦者持冊介從叔父文統謁余武林曰惟先生寵施一言卽華衮母氏亡異余旣髙令人之誼且湣紹曾之惓惓請也援筆慷慨爲賦五言古二百餘言

婦惟丁生母卓行超人寰笄嵗適名門婉若蕙與蘭結褵詎云久災氛岌相纏良人遘奇疾百體紛摧殘心神忽瞑手足時顚連歡娛擲中道疇不虞紅顏母也執髙節涕泗如流泉呼天誓同穴肯析雙飛翰一身委牀笫藥物長周旋肝腸絕怨懟面目忘媸妍仰事頭白姑頫鞠黃口男家徒四壁立辟纑夜燈前拮據度荒饉永晝懷饑寒彼蒼鑑明徳繞膝森鵷鸞矯矯汗血駒勵志遊天閒劬勞念母氏賦詠搜名賢我聞載嘆息踴躍操如椽偸生信爲易蹈死亮非難厄哉斯人遇畢世罹憂患貞心旣不毀淑問仍終完夫存子亦樹晚節聊蟬聯寧知處困懷荼毒窮當年凜凜鐵石腸興彼懦與頑裁詩頌令哲史筆千秋傳

謁關忠義廟作

中原遘百六漢鼎分三雄矯矯忠義侯挺身出蒲東艸茅識先主仗劍扶眞龍間關袁呂營百折明丹衷飛揚白馬戰鋭气噓長虹立取上將頭萬夫摧折衝解圍謝曹氏絕婚詬吳儂巨浪渰七軍襄樊列艨艟禁俘徳亦虜大江血流紅威聲赫華夏皦日懸晴空陸渾亙許洛壺漿若雲從詎意肘腋間包藏劇羣凶蚩蚩眾狐蜮發姦維遜防輕舟襲南郡九仞隳成功麥城困孤旅臨殂徼元戎詎云彼蒼酷況乃炎精終昭昭玉泉宇肹蠁侔層穹河山峙壯節屍祝盈寰中姓名走婦孺位號歆兒童伊余肅遺像颯爽來英風嗟彼操與權死生細螟蠓累累兩國賊紫陽筆何公遐哉九朝祀元運偕無窮剛腸儼對越三嘆欽前蹤

觀察林公嘗感異夢於忠義以左轄趙公之輯侯志也索題其像爰繼此篇

漢統遘桓靈縣宇互分裂卓布首傾危操權晚猖獗矯矯中山冑風塵締材傑猛气雄萬鈞危途歷九折下邳阨羊腸官渡奮防穴生平爲劉念俄頃報曹節大呼梟敵元幹將路明滅全師鎭荊楚威名愈騰掣孟起標盧前漢升恥灌列長驅出漢沔舟航泰山壓禁俘若羊豕徳磔等蠓蠛先聲震華夏壺簞道塡咽髙光四百基克復儼眉睫漢賊肝膽驚吳歈夢魂攝外交托姻防內忌迥秦越陰謀劇魍魎狙伺鋭饕餮艛藏戈矛烽屯虜間諜侯也天日衷迄墮羣小策崢嶸兩巖郡望風授凶孽遂令蓋世功彈指恨【闕】

少室山房集卷十六

欽定四庫全書

少室山房集卷十七

明胡應麟撰

五言古詩二十八首

婺中三子詩【有序】

三子者劉參軍峻沈僕射約駱侍禦賔王也孝標以流寓休文以宦遊賔王以起義出奔他郡迹三子始終無論隠侯卽劉駱二君未可以婺槪者第吾邦文學三子實首倡之則婺𨿽一日之過猶其湯沐矧其生於斯仕於斯沒於斯也夫休文達矣孝標賔王則窮乃其風節矯矯咸足重婺余旣爲白諸學使蘇公則復櫽括其槪並隠侯爲三子之篇亦以余之窮有相類者匪曰气味之合已也

嵯峩婺女郡星斗垂寒芒寥寥曠千載气運開齊梁劉生實天啟乳哺隨髙堂翩然自北來若孤鳳凰讀書紫薇岫一目逾十行山棲表逺志絕交廑中腸千言走珠貝七錄披琳瑯含毫防錦被倏忽驚巖廊遂令世主忌坎防終詞場龍蛇諒斯在鴻鵠詎可量矯矯七尺軀恥爲萬乘降胡然際悍室妖牝啼朝陽潛身嘆孤犢跛足追亡羊太息敬通論今古爲徬徨【劉困於悍室轗軻終身常著論擬馮敬通見史余每太息云】

右劉參軍孝標

仙李方二葉九廟摧妖狐刳剝盡生靈宇內無完膚嶽嶽臨海公奮袂起菇蘆義旗舉大澤百萬當一呼虹霓切雲漢雨澤滂泥塗操我七寸管問彼六尺孤片言嚇淫牝一戰梟羣奴惜哉下阿戰倒甲如摧枯奇功固罔立大義差足扶披緇入靈隠覓句酬跏趺金錘隠博浪鉅軸流江湖固知藝文傑詎曰器識疎一辭道王辟無忝令伯徒至今讀遺艸激懦開頑夫【駱沒後詩文散逸郗云卿搜錄余剰梓之餘別輯駱氏忠孝傳詳載】

右駱侍禦賔王

六代更廢興文士故不乏奮迹驚才賢乘時見髦傑猗歟沈隠侯文章何騁望遊中臺違情守東越佩玉辭巖廊鳴金下閶闔沿泳雙溪流遲徊三洞穴會圃臨春風登臺望秋月【引沈原句】旌斾俄飛揚劍履倏騰踏一代懷龍門千秋仰驥秣四聲啟後流八病表先達盡剖洪荒祕卓爲藝林筏儒生互雌黃志士競鈇鉞寥寥數千載風流竟誰越豈伊腐艸流塵土共澌滅【八詠綺習本非絕塵然四聲之傳足俟百世】

右沈僕射休文

二懷詩【有序】

二懷者張進士子同姜禪師徳隠也一遁於仙一遁於釋固薦紳先生所不道然唐婺中詩流自駱丞而下必次及焉卽調或卑卑固時代使然矣夫志和浮家霅上而休公駐錫川中蓋二君亦非老於婺者豈賢者避地自昔共然將詞人多窮迄今尙爾耶夫余亦有逺遊之思而未得其挫名之術也故於二君咸沾沾有遐慕焉

有唐迄元和畸流尙不之翩翩眞子百代恣漁獵雅志遊松喬奇蹤軌莊列嗒爾柱下言超然謝津筏富貴輕鴻毛軒冕等澌沫一辭世主聘浮家老苕霅

右眞子張志和

唐末緇流空休公崛然起卑卑局晚調兀兀吐防冥心師楚圓苦思葉齊已禪啟天竺詮畫妙應眞理片言忤大帥脫身錢塘汜一鉢遊岷峨逍遙入無始【緇流談禪盛極唐術然文彩頓乏矣休公畫理入妙應眞今傳】

右禪月大師貫休

婺七賢詩【有序】

七賢皆婺中先達宋元以來文學士也呂太史𨿽一代儒宗顧其實有不可盡泯者屈就玆列焉

於越稱上游婺實文獻域唐末何式微宋南復中辟太史𨿽儒宗詞華蔚天植惜哉掩藝成端居聖門籍

右呂太史伯恭

同甫眞人豪矯矯謝拘局寧爲躍冶金肯作瓦全玉四上阜陵書十返紫陽牘至今華川陽英气貫嶽瀆

右陳狀元同父

與正頗負奇翩翩孝皇代作吏風流經國紀鄕遂世尊考亭疏迄掩幹城鋭細行誠足矜大徳豈終累

右唐刺史與正

侍講起勝國舉代推詞場髙蹤峙虞揭遺躅開宋王遂令婺女顚光焰萬丈長【韓語】惜哉駱劉緒緬邈空梁唐【侍講元倡宋王繼之然風雅一途猶三捨也】

右黃侍講晉卿

文肅興閭閻揮毫走當代文事旣渟儒宗亦映帶毫濡瀫川涘研滌浦陽瀨一傳太史公粘天決千派

右栁文肅道傳

金華本學藪淵穎彌鏘鏘潛心事大業奮志遊羲皇一命詎足榮千秋在文章鴟鳶亦奚事腐防矜鸞凰

右吳山長立夫

元季多奇人出語必驚眾山川縱吞吐造物時簸防魂夢遊玉樓敲推入醋甕嗟彼龍豹姿甘爲鬼才用

右陳隠居君采

邑三賢詩【有序】

余邑當宋元得賢者三人皆深於經術不可以文藝盡之乃其著述班班足考鏡也作三賢詩俾毋以質掩其文焉

濯濯香溪流汀洲雜蘭芷之子懷淸芬南渡勃然起大隠髙風眞修味防遺文詎必多一臠見嚆矢【邑有文集自茂明始今香溪舊刻尙傳】

右範隠君茂明

吉父英雄姿夙負濟時略不受帝王知遂工賢聖學著述逾三車臥遊歷五嶽至今尙典刑遺像儼丹雘

右金文安吉父

煌煌禮部公執防隠金馬憐才若饑渴片善必揮灑餘日酬詩歌居然振大雅世無揚子云誰爲好者【正傳著敬鄕前後錄禮部詩話等編采掇故實勤至亡比】

右吳禮部正傳

讀國初四君遺集【有序】

文章國初越最盛越中婺最盛浦陽義烏金華三數君子者𨿽風調沿襲宋元而淳龎惇大蔚然開一代先李獻吉云金華數子眞絕倫非溢語也詩歌稍左次當行亦往往有足觀者余讀四君遺集慨然其人人爲四韻以識余臆

猗與太史公振代見才傑百氏勤雕鎪二典恣漁獵雄章發天造大手揚帝烈至今藝士林冠世推閥閱

右宋學士景濂

忠文起艸昧弱冠宣王猷雄才動宸寧大節揚蠻陬肝腸凜鐵石毛髮如懸疣巍巍文士烈垂千秋

右王忠文子充

奕奕空同生名家出華右雕龍擅制作繡虎威百獸才啟北地先裔屬潁濵後遂令赤松頂峨眉郁同秀【平仲潁濵九世孫亦號空同子在獻吉前】

右蘇內翰平仲

才賢萃吾婺仲子維吾宗雙溪濯蘅杜三洞捫芙蓉霜蹄縶百里天門恨九重寥寥信安集一臠窺良工【仲申所傳信安集甚寥寥讀者不無遺恨云】

右胡教授仲申

宋王二雋篇【有序】

宋文獻有子曰璲王忠父有子曰紳各以少穎知名璲書法爲國朝第一惜夭折中道而紳以孝行蔚然光紹先人皆匪可文藝一端盡者並識數語爲二雋之篇

浦陽旣龍躍華川亦鷟起有雛必九苞爲駒日千里飛翰灑玉樓重繭歷金齒太息承家風寥寥墜蘭芷【仲珩書絕少詩僅數篇王氏繼志集亦罕傳者】

右宋璲王紳

存沒篇四首【有序】

粵黎梁歐三子洎吾鄕子與方伯皆余忘年交也都門一別梁徐相繼下世僅黎歐存爰敍四子爲存沒之篇

黎公產嶺表宛若荊山璞沈湎偕步兵滑稽類方朔一官寄長安十載臥閣悠然太古民相對忘寥廓

右黎祕書惟敬

嘉隆振雅道徐君實天縱翺翔五子間如九霄鳳維昔平原館如澠爲余頌倏爲岱嶽遊能無山陽慟

右徐方伯子與

歐楨伯人倫挺奇邁宦遊三十年囊惟一氊在大隠畱金門遐悰寄塵外把臂慚後時論心乃前代

右歐博士楨伯

太息平生交梁鴻遂長夜憶昔長安遊屢命千里駕遺冢鄰要離修文佐卜夏羅浮四百峯望爾涕交下

右梁內史思伯

寄吳門四子詩【有序】

王承父屢訂余入訪烏鎭至則葭菼茫然無復問津處過金閶適周公瑕與客遊天池泊昆山覓王世周寓婁江覓曹子念皆出謁所知矣遂各爲一章寄焉

公瑕布衣俠夙習遊鐘王珠璣耀千裔琬琰被八荒詩篇匪細事一一追三唐希聲豈諧俗太息雲門章

右周文學公瑕

東吳菇蘆中乃有如此人形骸若象罔富貴輕浮雲含毫役萬彚混迹遊風塵笑我何太拙白首攻文

右王山人承父

曹生滑稽雄自稱子建後須髯河朔豪翰墨江左秀康伯惟令甥楊惲實賢舅爲憶兩瑯琊哀涕淸晝

右曹山人子念

藝士工浮儇末俗寡淳質自與王郎遊恍入華胥國錦裏余角巾臨邛有立壁一誦次公言千秋白虹泣

右王茂才世周

少室山房集卷十七

欽定四庫全書

少室山房集卷十八

明胡應麟撰

五言古詩一十九首

六公篇【有序】

六公者髙太史季迪李觀察獻吉何觀察仲黙徐博士昌谷髙參知子業李防訪於鱗也其三洛下其二江左其一濟南總之上距國初下迄靖詩家者流正宗巨擘盡矣余束髮寤寐諸君子讀其遺集恨不獲一當其人是秋舟過吳門欲入訪季迪昌谷故居而州民遂無識者蓋頽沒榛莽久矣嗟夫彼其盛名朗朗懸諸日月世代非逺河山邈如由後視今維今視昔俯仰宇宙能無悵然爰並李何四子爲六公之篇後之同志或將有感於斯詠云爾

四傑起江左太史何瑯瑯一鳴駭萬鳥百中連雙鶬朱弦奏上國白紵歌明堂遂令十葉後率土歸吳閶【謂嘉隆間也】

右髙太史季迪

河洛鐘人龍圖書倏輝映文起八代衰詩還四始盛坎防𨿽當時靈光獨晚境突兀空同顚猶懷廣成問【獻吉年視何徐輩獨髙一時並起薛鄭熊髙等皆無年云】

右李觀察獻吉

嵩嶽降英靈生申維仲黙威鳳摶紫霄祥雲捧丹日得嵗劣陳思齊年過王勃今古三少成惜哉同六極【嘗謂古今早慧而能大成者三君居最又不壽略同】

右何觀察仲黙

斯人江左秀朗若披云岑淸風振玉佩白雪鳴瑤琴應劉失前步陸謝無遺音太息談藝錄良工誠苦心

右徐博士昌谷

李何峙中原顧盼失後輩髙生稍晚出如澠倏興代淸廟列尊彛中天落空翠咄嗟有盡年驟與飄風會

右髙參知子業

嘉隆建大業濟南實前茅含毫有八極聳翼無九霄遐心自皇古傲骨寧中朝至今蛾眉雪千仞畱孤標

右李防訪於鱗

五君詠【有序】

丙戌嵗王長公作重紀五子篇今復逝其二矣參以余所知歐趙兩公爲五君詠兩公亦司冦舊稱五子之二也

桓桓司馬公文武實天授大筆攄云雷穹碑揭宇宙橫飛北地前獨步弇山後偉哉詞人場百代歸領袖

右汪司馬伯玉

明卿起南服束髮嫺聲詩一麾守嶺海三黜行羅施飛書問供奉鏈句追拾遺誰能竭大海盡出瑚枝【吳官夜郎嘗有詩懷李供奉】

右吳參知明卿

張公江海客丱角遊天朝霜蹄躪千里風翮摶九霄彩毫建安席赤幟開元標遇我華陽館片諾成久要

右張中丞助父

嶺南維歐君儼若飲醇酒拙宦三十年工詩五千首黑髮遊中原白頭臥林藪惆悵蘭陰臺落日共揮手

右歐水部楨伯

矯矯趙司成風槪自天植胸腹羅星辰肺肝秉鐵石輪埋禦史亭座首司冦席蔚爲文士光寧彼九鼎力

右趙太史汝師

八哀詩【有序】

八哀皆當世鉅公名流也昔杜陵詠八哀以李北海蘇司業之文學張相國嚴鄭公之政事李司空李大尉之勛勞李汝陽鄭司戶之才藝爲次蓋通舉當代之烜赫者不必受知也若國朝名臣輩出嘉隆之際倍蓰開元文學則有瑯琊二王公政事則有若萬安朱公建寧滕公勳勞則有若銅梁張公定逺戚公材藝則有若茂苑文公嶺表黎公不必曰通舉一代揆厥攸造視少陵所稱述無弗逮者或逺過焉有之餘生也賤且年地懸絕諸公顧並當伯樂之盼卽交有淺深受知一也爰效杜體爲八哀之篇其文辭則瞠乎昔人後矣

大司冦東吳王公世貞

洪荒忽中辟宇宙鐘人豪間气五百年一旦開皇朝天挺瑯琊公河漢騎斗杓題詩惱玉帝謫籍遊塵囂肝腸錯錦繡咳唾垂蘭苕胸吞太湖水筆湧耶溪濤九嵗詠鳳凰十齡題寶刀十三作文賦十九摶靑霄髙才聚東井散秩同西曹廣心出皇古奮臂追前茅嗚呼薊門事大纛摧鳴梟倉黃別上國惕息還蓬蒿歸來臥窮巷削迹甘漁樵雄文鑿混沌大樂鳴英韶東瀛極滄海南紀逾銅標北冥亙沙漠西域窮荒要八埏走琬琰九域飛瓊瑤千金買隻字百鎰酬揮毫瑰辭匹墳典麗句駢風騷多聞失劉向捷給淩枚臯帝心亦簡在日夜馳幹旄東山乍一出被髮仍由巢竺幹叩眞詮漆園明逍遙香雲拂幾席甘露流天瓢金棺下閶闔玉樹埋山坳中華折天柱下界聞鸞簫雙虯去廣漢八駿升岧嶤丘見王母白雲和長謡乾坤失盟主海嶽頽髙標安得跨大鵬萬里隨神飈

太常東吳王公世懋

淸河維哲昆潁川實難弟太常何英英二十誇謁帝雋聲走上國唾手拾巍第居然棣花萼並芙蓉蒂翩翻擅綺藻韶絕塵泥皎月懸春空朝霞豁晴霽朗朗屋百間虛舟了無系振佩遊春曹詩篇驟名世標新見理汰俗起凡例縱橫信陽筏磊落濟南契憐才貫金石握手忘荼薺伊余實庸駑公也口不啻扢揚亙古今寄托深禰禘太息身後名孤憤千載計神遊貫八極江海窮鼓枻飛泉潄三疊大澤浮九漈徘徊華峯蓮厭飫閩嶺荔一紆太常綬淸齋問眞諦紫府繙丹經絳宮飛履洪崖拍右肩金母拜左髻雲軿下五濁笙鶴遽迢遞龍虵發丹竈雞犬入霞際虛疑老成喪坐惜典刑逝三嘆杜陵詩髙才日淩替

大司空江右朱公衡

猗與大司空突兀起江右如匡廬顚羅列千萬岫弱冠登巖廊老宿推領袖功名迄自致建樹必髙厚歷敭亙二紀盤錯靡不就嘉皇四十禩八荒慶在宥河流倏奔突淮泗若懸霤生靈困魚鼈巢窟雜猿狖大庭推司空僉曰惟夏后一麾出飛雲百神互馳驟鐵鎖纏支祈金書勒史籕大澤疏洪濤長堤障罅竇三時督工匠百里並延袤畱城距濟谷一一置封堠白馬沈宣房圭錫華冑平成在天地吐納偕宇宙擇言到芻蕘采納及蕪陋垂髫詫國士煦燠若懷袖深知大海量涓滴務兼受緬懷西山芝願紀南極壽胡爲跨鶴羽羣眞畢相褒榮亙泉壤雨泣徧耆舊尙憶驅龍蛇至今貢橘柚明明大禹徳夐夐絕前後

禦史中丞閩中滕公伯輪

維三十六峯秀甲東南服篤生大中丞如海王百谷夙偕武夷君並主赤城籙沆瀣餐七臺明霞臥九曲一朝念黎元曳杖下云陸孩提見異質儀羽何鬱鬱虎頭燕頷姿萬里飛食肉龍泉太阿鍔見者詎敢觸意气幹層霄襟次苞嶽瀆皇王及帝霸一一悟正鵠居鄰紫陽宅先覺竊自淑剛嚴繼子厚方雅表正叔三十登熙朝歷塊徵驥騄嶺海行花封羅浮翫朝旭含香入銓省造請絕苴牘當門忌蘭故里蓺松菊明主念舊勳飛詔起林麓朅來柄文衡越士罄程督樓船泛滄海藍筍歷天目浩蕩窺人文豪英聴約束夜課三千徒朝薦十六族泰山納寸壤渤澥收一掬伊余實駑蹇鹽車困馳逐顧盼超驪黃立貢千里足世輕園令金公擬卞和玉提攜洞底裏邂逅吐肝腹峩峩翠虛亭淸燕幾回矚禮數捐苛煩杯斚絕邊幅潢池忽中擾帝命馳大纛彊弩橫錢塘朱旂鎭三竺威嚴控豪右字防逮樵牧閭閻絕冦警倉厫發余粟遂令全越氓比戶防膏沐仰父仍俯子左餐更右粥鑿鑿元戎疏宰司罄采錄方酬大賢績永顯儒效速胡爲跨靑鸞倏爾防妖鵩劇知勳庸盛翻訝日月促譬彼南陽龍盡瘁事興復一朝殞大星精爽尙肅肅緬懷澗中藻已拱墓傍木吞聲受恩士血淚盡痛哭先民失懿範遺統竟誰屬惟應聖門業永永耀斑竹

大司馬西蜀張公佳

張公產岷峨夙抱文武略偉哉沈深度宛若未雕璞通籍遊皇都浩气貫碧落出宰河陽縣解褐遘盤錯姦萌起肘腋萬眾互駭愕一顧摧凶渠勢若反掌握及乎任西曹亟闖五子幕大敵逢李王奮勇與之角遂登作者壇文譽不落莫功名浸鼎盛嵗月曠著作三關樹髙牙敵膽懾沙漠嗚呼壬午事大手覩揮霍潢池舞鰍鱔白日走蜃鱷明廷廑南顧大吏咸塞縮維公奮臂出長虹耀千莫首刷閭閻憂六街靜鳴柝淵謀祕胸腹逺智運龍蠖聲色了不動從容臥帷幄一朝令轅門羣小悉面縛累累九靑兕一一就脯臛人懷顧復惠士有更生樂武功旣蕩平文事稍恢拓飛檄淩扶桑露布入平樂長裾曳曹丘敝屣接東郭帝嘉定邊勛飛詔下京洛本兵屬運籌九塞遵東約胡爲殞長城驟失北門鑰回思瀫江涘單騎訪巖壑迓我錢塘郊恍忽共濠濮詫我雍然音一代恣騰攫【張公手書今存】手迹宛若新足音遽寂寞矯首銅梁裏大樹日蕭索

少保山東戚公繼光

嘉皇三十載薄海飛長鯨波濤蹴宇宙勢欲東南傾定逺起列校巍然任彭黥鳴梟樹大纛束馬懸髙旌轉戰日千里刁鬥竟夜鳴天山破彊敵白水殱驕兵三吳蹙徐海五嶺摧吳平初聞燧火息再覩潢池淸七閩共屍祝儼若居神明武功固日揭文藝時潛精婁江謁廷尉蜀國遊中丞翩翩左司馬金石偕同聲飛揚將壇略趺宕詞苑盟隨車盡貔虎入幕俱豪英彊敵躪西鄙髙牙馳北平雙鞬絕大漠橫槊歌長徵天山十月雪一劍無畱行奪彼賀蘭山築我受降城勛髙薄上賞業就遺浮榮飄然策羸駟投袂辭神京參差武林驛遇我如生平恂恂見儒雅詎曰曼胡纓惜哉赤松逺丹砂邈難成悲來誦雙劍海嶽回光晶【余嘗爲二公賦雙劍之篇謂汪戚也】

博士長洲文公彭

江左風流吳中盛才傑文章固挺出翰藻彌不乏長洲一散吏勢乃傾六合畫工啟南理書嗣京兆業餘工及篆隸一一皆卓絕新詩亦韶潤舊典多博涉蕭然臥窮巷不減原憲俠徵求或匪人絹素劃中裂愧餘生後時未及覩先達京華遇伯子忘年共頏頡眞行嗣父風隸艸變家閥雙鉤幻唐晉片楮貴燕粵尢工古印記瑉玉浩森列龜螭兩京後科斗三代末澹宕杯酒間眞致表疏越顧我何殷勤十指不停跋雲霞煥楣棟星斗爛筐篋龎年及上壽彭冀相埒倏爾乘化終飄然返六合遺迹儼若新天路渺難越緬懷父子風老淚墮閶闔【前半敍徵仲太史余未及晤此公故因壽承及焉】

祕書南海黎公民表

嶪嶪羅浮顚上有瑤石臺祕書起嶺表恍若登峩嵬古心亦古貌多藝仍多材悠然葛天氏醇朴逾嬰孩靑衫困一第十上仍徘徊龍門實有策狗監嗟無媒匏詎足系一命沾蓬萊拙宦三十年羽毛日摧頽風騷炳一念壯志浩不回髙歌掩陸謝麗賦酬鄒枚梁歐日倡和王李時沿洄余工入翰墨落紙皆瓊瑰龍章剪薤葉鳥迹行莓苔八分走夷貊四體攄云雷邕斯有絕詣鍇鉉無兼裁緬思穆皇世京華盛遊陪杯盂洞肝腹土木余形骸橫當賀老盼謂我靑蓮才三畱瀫水棹十寄羅浮梅老成倏凋謝涕泗橫蒿萊

少室山房集卷十八

欽定四庫全書

少室山房集卷十九

明胡應麟撰

五言古詩五首

四知篇【有序】

四知者歙汪司馬汝張中丞濠李通侯閩蘇參伯皆不佞生平知已之最也始余年十六遊長安遘萬安朱公賞識則惟寅業已上座延之中國士兩瑯琊而伯玉司馬助父中丞咸以傾蓋定千秋之契暮途卻掃則君禹以督學踵建安滕公至卻鹵簿踐蓬蒿卑卑執問字之禮焉卽餘匪其人而四君子之知余允謂平生之最矣余旣沒林莽爲一蠧羣書間方憑藉諸先輩寵靈以自見異代而十載以還二王滕朱相率殞逝越三載而四君子又相率而繼之蓋不佞生平知已於是垂盡而老淚臨風有不知其慟絕者臥病巖居永晝如嵗詳述顚末爲四知之篇於戲伯牙之弦自玆永絕而君苖筆研亡所用其焚如已矣

粵惟漢元封司馬兩當軸宇宙皆文章千載被芬馥明徳洪唐虞朝舉十六族婁江洎新都一网盡推轂弇州旣龍奮太函亦虎伏白晝臨髙臺狂歌擊燕築是時西曹彥年少四五六詩篇甚張皇文事稍局促丈夫志萬古不朽寧案牘經天緯地業九代喪空谷英雄倏相遇羣起赴秦鹿上駟誰先登遺編在斑竹丘墳並典索乙夜朗披讀列莊孟荀韓檀左呂公谷先秦數作者鞭弭恣馳逐當其神理輳罔顧毫穎禿穹碑峙山陵巨碣控河瀆餘事拈風騷不脛走遐隩煙濤漲渤澥英聲振獯鬻騰身上將壇號令鬼神哭追奔極窮島蛟蜃碎屠戮華銘勒居胥京觀自天築八翼摩丹閽上謁九州牧帝命總六師長城倏如矗大纛巡邊疆軍吏道匍匐安危系中外閩楚徧屍祝功成戒盛滿洞霄乞微祿戲彩娛髙堂孫枝競蹙鞠仙人鳳與麟園居各洗沐居公季孟間嵗寒訂松菊制作頻賡酬緘裁遞往復交親劇杵臼調洽迥敔柷沾沾問蘭陰笑我甘韞匵相逢武林道傾蓋洞肝腹宛若平生懽坐久屢更僕牀頭出雙劍光焰凜霜鏃感公思纏綿囊底叩余蓄花生七百字艸墜三十幅公時奮蒼髯誇我才萬斛眇論開醍醐淸言佐饘粥乘興過弇山諸峯插平陸仙翁絕頂下執手道寒燠黃池挾日飲代興話濠濮巧匠無旁觀良工有預卜三人坐丙夜相親互以目曾參惟曷疑季路諾庸宿含淒別英風衣袂盡滲漉回瞻縹緲云廣廈遽傾覆輕舟發嚴灘白楡訊孤獨兒童若走卒競指司馬屋公也聞余來傾筐倒庋簏將余入後堂明妝照羅縠椎牛擘黃熊輿儓厭梁肉吳生歌落梅謝生辧幽菽憑陵屋如椽東歸記艸木五噫序窮愁孤憤志幽鞠鴻章過十餘晨夕驟登錄睊睊噉名子藝苑對顰蹙余也百八章呻吟亦成軸河梁迄揮手淚眼暮簌簌寥天僅一柱靈光鎭大麓將偕石羊君吾裏永辟穀胡然跨飛鯨倏爾殘妖鵩空觀疑地文神遊恍天祿當年讀書臺闌干長苜蓿名已擅八荒聲猶借四服良哉副墨子百代稱鬱鬱惟公晚遇余盟契匪碌碌乾坤失遺老病骨只盈掬舉頭拘翼宮鈞天醉秦穆山香舞未竟飛花墮如蹴知公究淨業不受轉輪福追隨無量壽永刼住西竺

右新都汪司馬伯玉七十三韻

明維嘉隆世率土皆琳瑯前茅奮歷郡大樹標婁江東南並虎視河洛誰鷹揚張公起汝鄧九尺須眉蒼追風躍玆白掣電飛乘黃腰懸兩龍劍絕代俱幹將燕臺際天起黃金矗華陽公年十八九掉臂排楓閶都人詫玉潤夾道觀河陽含香入建禮待漏趨明光明時甫釋褐吏部聊爲郎靑藜校中壘畫防持東方一官等泡幻千劫寧存亡維時西曹雋六七爭騰驤分麾軼兩漢授甲陵三唐張公奮臂入操翰如長江流星控繁弱貫月浮余皇金膏麗若木火齊明扶桑維揚怯旗鼓下雉靡旌髙牙矗梁苑巨纛懸徐方睊睊絳灌目謗牘如螟蝗羣雄一网盡竄削盈遐方鹿冠掛武一笑騎天狼天風拂兩袖被髮還山岡淥波帶瀍澗翠黛縈嵩邙蘇門扣眞諦王屋求仙方蒼生半眼熱薦辟交巖廊丹靑徧畏壘無地潛庚桑驅車入函谷紫气流鹹陽瑯琊遇次美櫜鞬劃相當曹劉倡鄴下蘇李酬河梁英詞錯金石逸調劘風霜庚辰計羣吏摳趨亦明堂伊余黑貂敝靑衫臥篷窻長安一傾蓋大叫呼元長名流本第一國士元無雙潦倒南皮社分攜劇黃粱寥寥二十載復此聆篇章嘉隆數六子吾汝成髙陽矯矯瑯琊鉢授衣命如螿平原十日飲異味窮膏粱燕姬及趙女寒鼈庖嘉魴雄譚走蠻觸劇論驚蜩螗山川墮秀色宇宙回精光帝心雅推轂大府開平涼飛書走北塞諭檄平西羌峨峨受降壁三城夾銀潢殊勳勒銅柱萬仞臨要荒華名旣海岱鉅迹仍疆場寧知息壤誓不救中山創功成合身退鳥盡知弓藏人生貴適志嵗月如滄桑築宮近河渚丹靑儼成行金釵七十二如花簇銀缸赤松永辟穀大隗遙舂糧途逢廣成子餽藥盈筐箱時時發緘鯉詢我騎羣羊庸知兩孽豎作劇蟠膏肓寥天逝雙舄玉樓路茫茫丹臺易遷少要秩居文昌中原二三子振袂俱飛揚回眸盼塵世鼯防跑空倉神州逐麟鳳阿閣馳鸞凰通都洎名嶽百代畱靑緗濬衝復少達英風嗣王楊新聲播琬琰舊業呈圭璋雞羣覩野鶴意气時昂昂佇看汝南族奕奕傳芬芳

右汝南張中丞助父六十八韻

於戲戰國後永絕原嘗風五侯洎七貴紈袴矜豪雄岐陽本懿戚帶礪盟元功惟寅奮甲冑巨筆如長虹英英楚遊集弱冠推文通明霞傳兩頰皎日流雙瞳亭亭古玉樹百尺懸蒼空騰身起宿衛帝夢來飛熊晨趨景陽漏夕儤承明鐘余晷輒賦詩髙吟月朣朧前鑣逐濟上後乘馳江東丰姿寄朗潤句格諧纎穠憐才實天性下士惟謙沖門庭盛交際軒車沓云鴻傾心放崇伯握發模姬公八荒並九域踴躍歸樊籠涓流赴溟渤尺土依衡崧逡巡抱一藝疇不懷登龍尢欣禮寒素率土皆吾宗華名噪逺近帝眷彌優崇陪京借管鑰步羅艨艟江流照橫槊徹底靑銅長驅白門道夾路停花驄車前八騶列一笑卑王融夜登鳳凰臺謔浪靑蓮翁糟丘亙阡陌云車盍相從朱旗閃碣石七萃提兵鋒貔貅八十萬操戈元戎月支奉舊朔日本祈新封狼煙絕張掖獵犬回居庸胡牀挾僚幕羽扇揺淸風當筵盡珠履金釵錯簾櫳時邀四方客大集華陽宮纎腰舞靜婉艷曲歌玲瓏慈恩結永夏景福逃殘冬西山四百寺寺寺懸詩筒賢勞動當寧寵渥流宸衷勛階埒師保晉接何從容三朝憲吉甫文武攀宗工登壇兩突兀推轂雙穹窿安危系中國絕徼傳精忠有如汾陽令華夏叨帡幪虵分匣寶劍鳥盡弢良弓參差薏苡謗一夕流丹彤欣然釋重負長嘯還隆中靑門種地五色開防茸閉關卻人累習靜眠髙舂食經減何飲量增盧仝交遊徧宇內若个娛幽悰維餘二三子旦夕攜孤笻伊余夙邂逅丱角遊新丰當塗一傾蓋拍手呼終童名篇誦池艸繡句繙江楓君能汰禮法余亦忘疎慵深盟三十禩膠漆盤心胸河梁劇酬倡流水鳴絲桐將因畢婚嫁把袂尋韓終云胡玉棺下冉冉移空同死生竟長訣去住殊匆匆河山夐猶昨九原邈難逢虛堂翳圖籍別牖扄笙鏞天池涸大澤日觀頽孤峯千秋信陵誼百代臨淮蹤吞聲徧韋布飲泣環章縫佳城甃白石馬鬛浮蒼松靈虯逝天末淚目懸孤蓬雋聲逮嗣服蘭桂逾芊蔥君看白雪調奕世標芙蓉

右盱眙李大保惟寅六十八韻

七臺髙刺天九漈迥浮日眞气蟠山川逢時異人出矯矯蘇君禹天才實飛逸名宗自峨眉源委繼洵軾一目餘十行塡胸半緗帙弱冠升賢書閩士歸第一講業嗤京房窮經誚王弼雋聲洽防內光焰難具悉三呈大禮賦彤庭授淸秩西曹擅文衡前輩曾六七居然躡其後功欲收蚌鷸督學來吾方神明朗無匹紛紜簿書藪推案風雨疾吾鄕萬靑衿手自標甲乙絳帷細雌黃百中副名實衰風遂一變彬彬有文質曰余抱沈冥廿載廢羸疾塵埃蔽行逕塞馬忘得失推誠卻鹵簿逕艸踏蒭苾逡巡越三顧甕牖忍長窒衣裳劇顚倒面貌恍親暱雄心貫今古風雅恣評隲揚馬枚曹流一一研學術燭花爛長筵丙夜互前膝千秋覈本支八代綜作述調合饒笙鏞情投鋭膠漆君誠左太衝余愧皇甫謐河梁一倡和乾坤對蕭瑟翩翩臨海丞仗義討凶泆邦人昧逆順背叛擬佛肸義激胡先生昌言鄭莊驛維君企英風罔待齒牙畢移文下州郡意气迥逾溢祀典貽明神幽光播泉窟遂令談藝士赤幟樹髙密如開黃儼爾脫梏桎君行五嶺遙余戀一丘佚美人隔蒹葭志士掩蓬蓽濠梁析莊惠疇爲吐奇崛三秦豪傑徒彊半坐捫虱去年聞子歸長齋事繡佛鑿度推盈虛元苞洞凶吉晨興得雙鯉渾身欲翀翐舉頭望赤松羊羣政堪叱言尋十六天幔亭訪芝術輕紅劈霞茘重翠剖霜橘甌寧拜滕師龍門莽崪嵂淒涼國士淚亂灑向溝洫古墓辭松楸新居問秔秫登君讀書堂臥君艸室淋漓金叵羅燦爛銀不律斫地偕飛揚談天鬭眞率三千大千界微塵罔漏軼九十六聖君賢愚任陟黜落落雙幹將星河翳防密舂糧十日期此會豈難必造物眞小兒文章引嫉白雲乘帝鄕一老竟疇防慟哭西州路風雷鼓寒栗屠龍絕朱泙窮鳥困趙壹玉樹摧庭階神理殊慘栗惟應咸池奏萬古破蟋蟀

右溫陵蘇學使君禹六十二韻

孤憤篇挽王山人叔承八百字【有序】

始余讀山人吳越諸遊艸異之顧其人未識面也庚辰秋息駕杜門忽閽者以曹生書來稱山人往攜一刺入長安城亡所詣閉篋中廿載矣今特持以詣足下辛毋訝其漶滅也余亟倒屣出迓山人十日齋頭縱談風雅本支流別殿最雌黃莫逆於心相視而笑人皆以山人不言備四時之气余知其滑稽玩世大於東方也旣與余訂盟江上明年餘入弇泊舟垂虹問所謂十八橋者而太湖三萬頃浩渺亡際範張雞黍竟爽成言又明年餘復入弇適山人躡艸屩貿貿來乃長公病卒不起慟哭弇山之堂再信別去俄寄余手札千言情致委篤而五言一律云千秋詞苑劇萬態筆鋒新以余綴詩藪初成帙也後十載聞問中絕邇遣役詢諸吳門則山人墓木拱矣余不勝悼怛爰麤述爾時邂逅顚末仿靑蓮送魏萬體爲五言古八百言而輟其三韻韻亡旁出者故也詩成致二子焚之幾筵以告山人山人靈爽奕奕且擊節浩歌於大羅之上矣

千秋布衣才往往專一壑窮年覓五字埳穽觀海若唐維襄陽孟間代推制作嵬峨洞庭句元气攝林薄五季宋及元餘音噪烏鵲非無二三子天授慙磊落有明盧柟氏騷些首恢拓途遵長卿轍步躡左徒躅幽鞠及擬招囹圄盛刪削詩歌遂非長風雅久寂寞茫茫鹿門緒一綫綴寥廓王生起菇蘆名姓早飛躍弱冠遊燕齊彊齡走京索長懷濟時念雅抱經世略無媒恥白玉艸莽甘落魄禹穴繙圖書堯天防畊鑿傲誕偕東方曼衍類南郭敢爲蘭陵論偏究漆園學神來把觚翰六藝盡糟粕竦身出闤闠攘臂脫籬落四唐入經營六代佐伸縮大篇競飛揚短什互沈著星河晝璀璨雷雨夕噴薄混沌迷雕鏤震旦困籠絡鏗鏘鸞鵠鳴突矯虎兕攫名姓聚倡樓老將鎭戎幕張公兩神物所向失盤錯太華三芙蓉秀色照廣莫懷中但一刺塵冠翳竹籜時無孔文舉竟爾徒入洛維時嵗申酉芒鞋試行腳訪我蘭陰陌孤航載停泊披襟發長嘯搏帽吐淸謔易水雙湛淪夷門兩嚄唶結交詎同裴登仙儼偕郭平原十日余緑尊間翠杓微誠泄中夜萬古對斟酌明時遘何李天心寄鳴鐸人豪瑯琊公乾坤縱揮霍繼起維奉常詞林創新薙斯文幸未喪大雅竟誰托吾意甘沈冥君才實磅礡無雙國士韓常勝冠軍霍鹿失余中原龍騰絕大漠歷下窮髙華成都侈宏博勉哉曹溪鉢毋令一士諤沈吟感子意踟躕復前卻明燈徹曉漏撩亂燭花落倉皇嵇阮契竟爽範張約垂虹亭下浪浩渺阻越舶一別俄十霜邂逅弇山閣爾衰背欲鮐余瘦膝乘鶴吞聲話故舊喪逝捷飛藿起舞中自疑放歌久仍愕眷言懷故棲荏苒理歸槖河梁白日墮一葦迅雕鶚伊余骨伶俜念汝神矍鑠相期保玉體赤松問靈藥胡爲兩豎子膏肓恣燔灼虛傳段璋句竟坐杜陵瘧生平褐衣貴不受帝王爵大鳥來滄溟神虯去碧落百身定奚贖九原亮難作嗟彼志與蜍牖下飽狐貉維汝賦頌聲嵲表衡霍居然布衣雄八面控繁弱修文亦地下玉樓富丘索遮須奉新盟眭邃赴前諾緬余昔遇汝臭味恍荃藥宗各諷詠妙理遞酬酢濠上回周施江東析昉約朱弦斷流水陽春咽冥漠荒阡月三尺破冢云半槨參差迹已陳宛轉夢如昨夜臺覓靑蓮攜手共杯勺老柏鳴鵂鶹枯松照熠爝談天悵鄒衍擲地愴孫綽生芻愧晚暮永閉石門鑰白楊號悲風萬疊鬭蕭索昆侖眇何處南面醉王樂

少室山房集卷十九

欽定四庫全書

少室山房集卷二十

明胡應麟撰

五言古詩四首

庚辰夏五月念之二日餘三旬初度也碌碌塵土加以幽憂之疾靡克自樹俯仰今昔不勝感慨信筆抒懷六百字

浮生寄天地瞬息如風霆回首塵埃中倏已三十齡家人慶初度漿酒羅前庭寧知志士懷百憂中坐並粵惟肅皇世婺女流星精休禎兆前夢抱送錫嘉名三冬學頗足抽翰預時英才非正平敵賦奪文考聲垂髫謁帝裏弱冠棲神京散發昭王臺萬象愁憑淩悲歌問屠狗擊築偕荊卿郭隗豈佳士樂生徒老兵登髙望幽薊長嘯盧龍營風吹大漠雪亂灑寥天靑盛時方罷戰絕塞無王庭徒令終童策黙黙不得鳴蕭條對裋褐激烈投長纓飛書入詞社授簡羅簪纓羣公競識面大匠遙尋盟淸談墮玉塵劇飲呼長鯨華陽莽空濶碣石髙崢嶸千言照白日隻字懸靑冥風塵一朝異聚散如流萍衣冠競祖道卻出長安城含淒問歧路息駕還林坰袖中兩龍劍錯落埋寒星窮年臥深巷白眼橫柴荊時人不解識往往呼狂生咄嗟大運謬采藥尋仙靈翛然負瓢笠獨往事遐徵絕壁聳天姥飛梁橫赤城千花鏡湖緑萬樹錢塘明金華最咫尺蘭陰窮絕陘道逢牧羊子恍忽黃初平將隨赤松去永與塵世冥寧知浣紗地物色來娉婷飛揚靦前事占畢起浮名低頭拂殘蠧瞇目囊流螢𨿽勤伯樂顧豈投國士情匪乏鐘期知流水難爲音遲回十年內彊半居敧傾雌黃逐兒輩粉黛隨優伶南宮籍初上東山意彌醒橫金亦何有拖王非吾誠逡巡計偕嵗屏迹畱家庭爲園寄莽蒼鑿沼浮淸泠含菽奉髙堂釀秫邀同盟芳春愴庭樹雪夜懷原鴒寧乖四方誌實恐壯節零遘玆懸弧始涕淚摧生平戀舊迹已往感來念逾嬰昔居少年坐今爲彊者形容顏漸凋落齒髮非神明千秋竟何以百嵗詎足營防防六尺軀皇皇五鼎榮豈無箕山穴亦有谷口扃逝將守初服畢世窮遺經鴻裁列琬琰大業垂丹靑藏書徧五嶽濯足淩滄溟卻招兩黃鵠萬里還瑤京

憶在京洛遇鳴臯遊契甚洽一別五載鳴臯旣赴召玉京余亦轗軻家難偶祝生如華攜所業印正門下詩以勗之

昔余寓京華紅顏發垂腰翩然遇祝生裏閈同遊遨矯如長空鶴淸唳聞九臯呻吟落珠貝咳唾飛璚瑤奇情兩突兀衣被長飄飄靑箱破萬卷白眼持雙螯調笑謫仙人騎鯨墮煙霄悲傷杜陵叟二頃荒衡茅馬遷下蠶室相如困中消東方枉設難子云徒解嘲造物眞小兒役我隨塵囂黃土摶下愚茫茫若蟭蟯南陽貴賔客什九橫金貂盜跖塟東陵髙墳郁嶕峣伯夷餓西山腐骨湮蓬蒿陶朱竊西子黃金壓波濤屈原有何罪委身飼魚蛟爲善福安厝爲惡刑安逃長當畢吾願痛飲歌離騷狂思捧北斗醉欲呼天瓢玉女令鼓瑟仙童使餔糟窮年誶司命眞宰爲嗷嗷以玆訴上帝帝怒馳神飈雷公擊天鼓屏翳噓風潮靑天拆龍劍易水寒蕭蕭吞聲出京洛灑泣沾河橋一與此生別三年隔東郊煌煌白玉樓倏已升岧嶤山陽愴鄰笛玉洞聞鸞簫歸來瀫川上一室藏鷦鷯俗子徧闤闠可人費招邀塵埃閉窮巷艸色盈疎寮科頭誦四部赤腳繙緗縹蟭螟鑑止足偃鼠明逍遙皇天未悔禍家門日煎熬慈親悴霜露稚子埋山椒晨牝噪髙堂孽狐瞰林巢戚戚類馮衍皇皇逾孝標人生亦何樂七尺徒煩勞逝將棄家室六合窮荒要翩然挾大鵬九萬騰扶揺嗟咨念良友宿艸迷荒坳陽春慨永絕白雪空長謡懽言遘之子興文自垂髫飛揚慕古昔跌宕扳賢豪沾沾問奇字片語爲神交斯文久淪謝閣長寥寥爾志亮金石遺風未全凋抽毫述往事贈汝爲防刀勗哉丈夫子努力追前茅

將入金華諸山述遊五十韻

昔我遊昆侖長嘯望圃手拍浮丘肩濩落還下土帝閽不可扣頻爲世人侮蒼茫五龍蹻旦夕無所伍飄風從東來吹我向齊魯徘徊岱宗側萬象劃爭吐遙空勢崔嵬大塊色消沮幽燕各羅列梁宋但仰俯龜防與鳬繹培塿不得數昏黑畱天門海日正可覩白雲封中出片片墮梁父晨窺金銀闕玉佩徧廊廡警蹕懷祖龍鑾輿憶漢武調笑七十君空名竟何補荒碑亦磨滅遺迹半塵土回首䢐徠松亭亭尙堪撫恍惚秦時官蒼然大夫五何來安期生相對形貌古攜我登云車縱橫擘麟脯掀髯但一笑東瀛復斥鹵卻下丈人峯行行至南楚鼔棹潯陽流吹簫洞庭浦三湘亙七澤茫茫散樓櫓放歌答魚龍懷才弔鸚鵡初聞黃鶴遊忽覩馮夷舞九疑何芊綿離立向平楚宛轉雙蛾眉慟哭摧肺腑萬古蒼梧云不散黃陵滸緬思向衡嶽攺轍望巖戶裏足捫嵚岑決防窮齟齬絕壁棲鸞鳳層巒攖虯虎石畱媧皇煉崖豁巨靈斧嵯峨大禹碣窈窕祝融府千峯旣騰擲眾壑亦旁午舉頭觸支機側身見河鼓海月明冠簪天星拂綦組朅來歸東臯屏迹偕溺沮薜茘交巖房蓬蒿翳環堵灌園事於陵飯牛狎五羖短褐嵗載陰長鑱日卓午感激何時平形骸亦良苦咫尺金華山洞天列吾婺霞气連赤城霜華拂天姥石室函金書丹臺祕鴻譜瑤艸紛可飱靑精賸堪咀壯哉神秀區逖矣靈仙塢翩然羽翼生白晝還紫府

李生歸東陽益肆力千載手札寄餘幾數十返推挹過甚彌非所安報贈六百字

曰余抱遐尙念載臥閣逍遙楡枋下矢志遊廣莫一室羅靑緗萬卷恣棲托門無問奇客與世久枘鑿匡牀起亭午發散仍赤腳空齋垂藤蘿兀坐數花落苔痕閉重關何自來剝啄有美東陽生意气本卓犖夙昔瑚璉姿弱齡自追琢上下三千年珠璣吐錯落雅志親典謨悰攬墳索莊騷逮左馬一一窮槖籥逺甘杜陵豪邇向弇州博矯首金華顚誰其嗣述作後起淩宋王先驅並劉駱片刺懷十年名姓漸凋落願言申末契一過傾伯樂維日大火流空檐噪鳥雀淸風惠然來瀟灑動林薄感汝纏綿意褦襶亦何惡倒屣迎嘉賔衣裳不遑著呼童割菘韭班荊坐籬落滌釜燔枯魚提壺勸淸酌殷勤效明璫繾綣斟翠杓舄履何繽紛觥籌亦交錯把臂遊鴻蒙懸心契冥漠歡來不知疲軟語間淸謔淋漓契肝膽鄭重吐然諾雄文詫鸚鵡麗句誦鳷鵲狂歌發淸商中夜互踴躍嗷嗷曼倩齒冺冺五鹿角典衣困鷫鸘掩袂嘆龍蠖十載丰城劍漶漫斗文剝一朝遇張公紫气貫碧落努力追前修遺編在先覺吾衰亦已久豪舉徒嶽嶽頭顱遽如許精爽漸銷鑠緬思少年日挾防走京洛荊山並韶潤姑射方綽約人驚士龍筆世許袁豹學昔苞鸞鳳文今愧犬羊鞹薜茘懷佳人菇蘆憶髙躅登門遘國士況乃同一壑萬斛吞余皇千鈞控繁弱邂逅蓋己傾縱橫思仍拓望望瑯琊云瑤池斷笙鶴乾坤泣大老海岱遇韶箾典刑四部存巍巍見遺矱中原失秦鹿上國誰宋鵲舊社紛摧頽新知乍忻樂照乘隋侯珠連城卞和璞平生實憐才見汝難落落酌汝靑玻瓈佩汝錦芍藥贈汝五色翰如虹跨寥廓汝實河宿精吾寧北海若小道未足觀大方詎難作瀫江一杯水彷佛共濠濮翩翩李公子毌爽代興約

少室山房集卷二十

欽定四庫全書

少室山房集卷二十一

明胡應麟撰

七言古八首

昔遊篇錢塘舟中作贈董觀察

秋風肅肅鴻雁鳴南斗參差北斗橫孤客迢遙過越水舊遊憔悴隔燕城燕城越水三千里憶昔聲華滿人耳借艸曾畱太液旁看花誤入明光裏明光太液連西苑往往遊人駐雕輦楊栁春風七貴門梧桐夜月諸王館王家貴裏不相親聯裾握手盡詞人鳯凰原上題詩處鳷鵲宮前艸賦晨紛紛冠蓋爭馳逐載酒籠燈過輦轂緩轡同看白玉京揚鞭醉入黃金屋秦箏趙管春不休歌聲繚繞碧雲愁香塵百里昌平道飛雪千門易水流五夜論心傳彩翰珠璣滿把皆堪羨衣袂揚揚逼九霄劍鋒耿耿流雙電誰言潘陸是才人肯與王楊作後塵格調迥追天寶上風期直與建安鄰鑾坡鳯閣多相值鐵券金貂總歡暱羣中忽覩三楚豪坐使瓊瑤驚四席豸冠繡服光陸離片語如金山可移暮攜奏艸歸靑瑣曉對封章下赤墀赤墀靑生風彩手握芙蓉佩蘭元禮聲華動闕庭陳登意气傾湖海匆匆識面比南金慚愧論文契未深欲攜短刺通華館忽棹扁舟出漢陰荷衣蕙帶還鄕國回首交遊成太息落日長歌玉樹詞浮雲遠蔽金臺色落日浮雲夢轉長卻乘煙水下錢塘徘徊殿閣迷仙署寂寞川原望帝鄕帝鄕仙署空遼絕何意輶軒到吳越欲向西湖訪畫圖蹔辭北斗離閶闔雙峯緲緲揷煙霄三竺蒼蒼引畫橋淸風暗拂蘇堤栁壯气平吞浙海潮朅來問訊蓬蒿士遠思幽情何楚楚短褐長裾謁上官麻鞋布襪從泥滓屈指並州幾故人嗟咨往事轉傷神虛傳異日山陰棹無復當時洛水春山陰洛水俱陳迹防見飛騰返京邑乍經薇省布陽和更上楓宸扶赤日幾年騏驥阨鹽車矯首長鳴气不舒孫陽造父俱垂盼肯使奇才臥艸廬

昆侖行送大司空朱公馳驛還豫章並呈唐太常萬直指

君不見黃河之水來昆侖濁流萬里經龍門環嵩絕華不少息吞吐日月排乾坤天吳揚瀾九河溢大澤龍蛇起原隰洪荒不解堯舜憂平成卻借司空力自從大禹作司空百川四瀆俱朝宗鎖壓支祈鎭淮甸至今玉策垂神功國家定鼎幽燕北財賦實仰東南域河渠一綫厪帝衷維時首賴平江伯二百年來飛挽停肅皇之末何邅迍千艘莫進餉道阻臨朝南顧嗟羣臣我公崛起江之右列星顯化神明冑匡廬彭蠡毓精華西山南浦鐘奇秀早年通籍謁承明中歲翺翔漢兩京一朝起任虞庭事九官四嶽咸推能沛渠已淤徐方塞巨浪滔天勢難遏兩岸洪波迥莫分百年故道誰能識神功實始南陽口夏村旣道畱城走報國難將寵辱驚乘時大展經綸手櫛風沐雨臥不寧追逐魍魎驅防八年胼胝勲績就靑天不動黃流平東連揚子息江濤北望天津散海潮車書萬國看王防玉帛羣方賀聖朝隆慶之中河再決帝謂元臣有遺烈一麾蹔駐淮泗淸風雷寂靜波濤絕飛亷導車屏翳從馮夷海若應濳蹤金書鳥篆迹靈祕異時彷佛岣嶁峯大禹功髙古來少姬旦才多心轉小門下爭看桃李榮車前肯使驊驑老紛紛制作懸丹霄馳驅阮陸追風騷元和文譽斗山重天寶才名今古豪三朝出入方垂注投簪忽擁南歸騎蒼生常恐謝公閒黃閣難畱疏廣去樓船簫鼔出皇州錦纜牙檣作勝遊羣公祖帳防陵晚萬姓環看渭水秋迢遞關城望鄕邑浮雲漸送匡山色蹔蘭舟水驛濱故老相逢話胸臆酒防倚劍心飛揚語及前朝俱感傷丈夫報國志猶在星辰錯落雙幹將旌旗明發川原阻著繡晝行誰與伍滕王閣上幾畱賓孺子亭前頻弔古卽今廊廟求賢急肯使元勲臥黃石緑野堂開祗蹔畱終須勉爲蒼生出五老東南勢轉尊三臺佳气正氤氳鸞箋倘逐蒲輪到極目燕臺五色云【時公與太常唐公燕瀫水舟中卽席命余賦此凡六百八十言】

送朱可大還萬安

自從戰國更王風屈原師弟俱稱雄西京蘇李復繼作遺篇十九眞宗工黃初七子各有得勃興杜李文章伯此道淩遲大歷還世代紛紛轉荊棘千年大雅幾茫然信陽北地何翩翩力剪榛蕪繼唐漢恍揭日月懸髙天眼中作者難盡數戞玉敲金事奇古相逢海內俱賢豪奮迹前茅追步武看君意气何昻藏十九謁帝趨明光胸蟠萬卷破幽眇手鏈五色回天章借甚聲華滿京洛咫尺雲霄見孤鶴司馬仍傳太史書拾遺頗負襄陽學飄然遇我燕市中河梁邂逅雙飛龍髙歌擊築白虹斷劍花欲墮靑芙蓉莽蒼風塵遽相別美人迢遞音容絕五年空覩芳艸生萬里長看碧雲合云泥自分隨升沈豈料重逢瀫水濱咄嗟往事如夢寐解衣共拂京華塵五夜論文思逾壯濁酒淋漓對惆悵天地遲回秉燭間星河磊落孤舟上眼看世變隨江河憫時憤事憂彌多百川砥柱賴公等異時詎肯揚其波伯樂張華古難得時乖蹔斂圖南翼燕雀寧爭世上名蛟龍豈是池中物一朝變幻乘風霆磅礡六合摩昆侖卞和之玊詎三刖季子金多安足論髙天黃葉連鄕國大艑乘風度秋色短歌送汝不成聲握手臨岐淚沾臆千秋傑閣倚淸沙百尺珠簾掛晚霞玆行定擬滕王賦一寄蘭州孺子家

幔亭雲气歌爲督學滕公作

君不見武夷之峯髙揷天幔亭玉女騰蒼煙層巒列嶂三十六相傳秦代巢眞仙狂風怒號滄海立海水蹴日日欲沒峯頭雲霧長晦防靑虯赤鯉當晝集蓬萊東望若可招貝闕珠宮浮巨鰲紛紛羣帝持綘節揚雷激電朝丹霄玆山形勢實奇絕紫气迢迢亙吳越扶桑萬丈渤澥低齊州九防乾坤狹溪流屈曲環淸沙緋桃夾岸蒸紅霞鸞鶴翺翔度空谷猿猱寂歷啼山家危巖絕磴倚石壁去天冉冉不盈尺仰視列星河漢垂下窺飛鳥松蘿黑藥鑪經窟多遐蹤蘇門髙步隨韓終霞光半落錦繡座日色返射金銀宮仙居縹緲隔人世環佩飄防落雲際半夜天雞絕頂鳴淸秋石馬淩空系雜花幽艸何芊綿松枝柏葉皆堪餐洞前三女不相待彷佛麻姑畱翠鬟祝融梁父空郁律太乙終南自騰擲徧觀豈若玆山奇寥泬淸虛閟靈迹眞人度世三千秋俯看人代如浮漚朅來欲濟生民困拂衣長嘯離丹丘金書玉檢祕空麓鶴馭鸞駢罷馳逐一朝乘蹻來東南手挽江河障平陸眼中軒冕如埃塵葛洪王遠時相聞淸夢常隨巖際月幽懷每逐洞中云卽今宇宙須眞宰拭目經綸橫四海漫勞黃帝訪空同蹔借庚桑居畏壘武夷山何蒼蒼眞人下閶闔艸木無輝光他時簪笏升巖廊致君堯舜追虞唐卻駕白鹿還仙鄕天齊地久長無疆題鐵幹回春圖山陰劉世儒工畫梅以巨幅贄余乞詩爲賦

吳綃七尺鋪寒玉幻出名花照幽獨微霜澹月春朦朧何處佳人臥空谷畫梅自昔傳華光擅奇更有王元章千秋絹素漸零落古色黯黯畱虛堂邇來劉生最殊絕十載含毫走燕越一榻常棲剡水雲雙帆忽下桐廬月看君落墨如有神解衣盤礡隨天眞淋漓數筆生意動陰崖頃刻回陽春林危逕仄飛鳥絕偃蹇虯龍鎖深穴彷佛羅浮萬丈峯孤根倒掛千年雪大枝詰屈粘莓苔小枝蜿蜒花亂開虢國蛾睂逞疎淡壽陽妝額矜徘徊風臺月觀遙相望園林更染孤山樣絕艶驚從漢苑來冰肌更出唐昌上吁嗟劉生畫己仙坐令鐵幹摩蒼煙髙屏巨障欲飛動素冊單條絕可憐長安五侯招不得王家珍重走書乞何緣好博胡生詩亂灑琳瑯向蓬蓽陰鏗不作何遜亡人間佳句何茫茫暗香疎影亦長語後來誰復傳篇章嗟余潦倒筆力弱細嚼瓊朶搜枯腸劉生劉生勿淒蹙自古髙流混凡俗卽今且作瀟湘遊坐觀瀑布匡山麓他時問訊子猷船倘寄鵞溪三百幅舟次錢塘謁滕公值風雨夜作解所佩爲寶劍歌

江潮十月如山丘北風轗江江倒流星河一片落寒鐵暗中擎出蛟龍愁君不見丰城獄裏百鏈鋼精靈埋沒三千霜當時不遇雷與張至今神物終濳藏又不見曹沬手中三尺水卻制桓侯輕管子一朝壇上行奇謀百代聲華耀靑史胡生寶劍人不識十千買自邯鄲邑朅來持贈歸滕公繞座虹光流四壁憶昔幹將初鑄時睥睨歐冶麾風胡低回天地鏈精气噴薄宇宙烹洪鑪泰山爲鐔渤海鋏神鋒指石石欲裂緑柄猶沾苔蘚文赤花半墮芙蓉匣有時夜嘯風雨聲千夫辟易萬馬驚山中魍魎晝摧絕水底鯨螭寒不鳴湛盧飛景亦凡俗純鉤巨闕皆碌碌取次橫裁麗水金紛紜碎割昆吾玉一揮四國如建瓴挽回日月轟雷霆朝攜赤堇鬼神伏暮宿蒼梧濤浪靑荊軻孺子本無術匕首蒼皇挑彊敵片言枉殺樊將軍易水悲風轉烏邑項王智力何豪雄廢書苦學仍無功垓下誰知萬人敵時哉不利嗟重瞳豈若胡生磨此劍寸心耿耿橫孤電十年坎坷意不平提與滕公肝膽見滕公豪气淩穹蒼一朝覩此神飛揚願持此物登朝堂時時拂拭生秋霜蚩尢遁迹魑魅藏周遊八極還大荒

虔州歌送大中丞江公之南贑

東南海色何蒼蒼旌旗夾岸澄淸光迢迢斧鉞自天下帝遣中丞巡朔方銅符玉帳分千里畫甲雕鞍圍綉綺三軍鼙鼓寂無聲萬竈風煙晴不起中丞自是河宿精乍窺人世辭蓬瀛流沙咫尺不可越怒鞭海若驅長鯨停車忽傍黃山麓笑揖浮丘跨防鹿曉逐霞光度赤城暮餐雲气離天目胸中遠思淩泬防卻來湖海稱人豪單詞只語露肝膽白日不動蒼旻髙猿韜豹略多奇迹早握兵符窮戰術八陣常翻魚復圖千言自獻龍門策策名飛步登皇州紛紛簪筆皆儒流斗邊夜嘯防龍劍天上春開五鳯樓賈生意气本英發終軍才調何穎脫兵鋒直欲欵匈奴尺組恆思縶南粵華衮朱軒出未央竹馬壺漿迓道傍已見褰裳臨薊野還防賜服下南陽再歲超遷左馮翊鳯凰神雀咸來集聲名從此播寰區二省三臺勞涉歷東南財賦日徬徨一麾承詔來余杭唐代徵輸屬劉晏漢家平準羞羊政成績奏多淸燕越水吳山自遊翫酹酒初登武穆祠飛書忽下明光殿匆匆督府推賢臣九重煥爛傳絲綸隴西黎庻望充國河內軍民嗟寇恂防州形勢本四塞渺渺川原開郡邑波濤半蹴閩海靑瘴癘斜連惠潮黑汀漳諸府列犬牙紆縈四省藏千家窮鄕絕峒鏁魑魅深巖大澤盤龍蛇廟堂撫髀思經濟時來崛起風塵際三苗方略從便宜九姓羌渾隨節制軒車雜遝送離觴十月江城滿路霜大將樓船橫浙水元戎隊伍出錢塘錢塘浙水俱秋色回首嚴陵瞻故國白嶽崚嶒帶雨寒蒼巖兀突齊云立雲巖白嶽望不停番陽彭蠡江溟溟千年滕閣迷丹嶂萬仞匡廬削翠屏歷歷關河度章浦緩轡停驂問風土送客應過孺子亭提兵卻入中丞府中丞號令何雄哉指揮叱吒行風雷將軍列戍秦城遠壯士長歌漢壁開建牙吹角觀遊獵士气軍聲騰百粵鐵馬驕嘶海月寒雕戈乍舉巖云裂海月巖云壯品題登壇橫槊思淸淒慷慨寧論班定遠風流不減庾徵西緩帶時時臨絕域綸巾羽扇何閒寂驃騎空馳大漠煙詞人枉勒燕然石崔巍銅柱鎭封提縹緲珠崖接五溪分耕坐使陽春布講武俄防太白低講武分耕嚴紀律瀘夷永靖先零輯主恩時賜鷫鸘袍兵气濳消狐兔窟津亭黃葉轉紛紛腸斷驪駒不可聞晚思蒼茫盈落日愁心淒切駐寒云男兒意態元磊落抗手何須怨離索指日威名虎豹關他時事業麒麟閣雨露沾濡大海濱谿山隨處淨煙塵更令文字流荒服行見衣冠入紫宸

題黃初平叱石圖

古木蒼藤掛風雨白石峨峨洞門倚黃家兒曹不解事叱作羣羊徧空起胡生較汝差長年俯窺五嶽石五拳他時一叱五羊起白雲飛盡羅浮巓

少室山房集卷二十一

欽定四庫全書

少室山房集卷二十二

明胡應麟撰

七言古詩九首

題何仁仲甘露園【有序】

何氏之先繇開創勲世襲金紫至司寇公遷詞章學術重宇內仁仲其仲子也幼受業家君弱冠名家詩賦玆繪其所搆林亭千里索和余弗獲辭

園林舊說何將軍應門稚子俱能文卽今盛世寧好武登壇載覩鴻臚君別起樓臺眺三楚冠蓋章華總非伍九疑七澤天茫茫千秋屈宋垂文章何日亭借髙臥乘風防鼓瀟湘柁

梅窻歌壽何處士作

吾聞羅浮之山四萬八千丈絕頂仙葩隔塵壤鐵幹斜撐大海濱霜梢亂揷遙天上江南十月寒信來雪花如席飛瑤臺千枝萬枝凍欲折淩風一樹何奇哉淸標雅質眞絕俗爲誰移向孤山麓東閣曽聞杜陵句西湖更入林逋目道人自是姑射仙幾年采藥羅浮巓參差老態看不足卻窺春色來湖邊滿屋琳瑯坐相對五夜虛窻月光碎夜永寧知素影單酣歌絕勝紅妝醉縞衣鶴氅何翩翩況有逸思淩開元有時興到起濡墨陰鏗何遜皆陳言只今尙作梅花主甲子一周還二紀山房乍夜春意回彷佛枝頭聞翠羽綉屏朱戶羅嬋娟孫枝繞膝才且賢折花浸酒爲翁壽淸香習習來華筵王母安期世誰識玉桃丹棗空陳迹豈若冰肌耐歲寒破臈含春映朝日梅窻叟且莫吟防苞落羌笛國艷傳幽琴遙望羅浮隔南粵玉宇雕梁迥淸絕聳身欲去重徘徊冉冉云軿下天末且揮白鶴畱人寰幾畨渤海成桑田更臥梅花三百年一笻長嘯淩蒼煙

褒忠祠祀禮成代直指蕭公作

一夜並州赤龍起浩蕩風塵播疆宇捲甲朝降十萬師懸烽夕照三千里眞主初還建業東儲君卻下金陵宮羣臣駢首甘就戮至今正气吞長虹憶昔齊黃在帷幄首縶親王入京洛書生坐失應變機遂使貔貅暗沙漠同時抗節練與陳壯懷凜凜雄三軍偉哉正學十族死精貫日月開浮雲全師僅見南陽鐵獨守危城破堅甲暴昭姚善兩激昻視死如歸狥鈇鉞皇皇周子百鏈鋼題詩自縊太學堂景淸枉效漸離術勢孤不得抽魚腸紛紛義士難悉數力挽頺波示今古投河直欲拒成湯扣馬寧辭諫周武大廈難將一木支江城白晝飛旌旗鄗南正位大統集劍閣巡行天命移沈吟往事空憤切耿耿英魂豈終滅四海同悲東市刑曠代猶瞻首陽烈百年祀典何寥寥明良繼起登熙朝首錄忠誠建祠宇天書五色垂丹霄峨峨遺像表忠赤報禮殷勤慰淒惻西日含窻鳥自過北風吹樹聲猶急陰虫夜促霜露零羣公恍惚來精靈九原遺恨豈堪說天空月落秋防防我行覩此重太息後世誰傳董狐筆海濱義士何足論洛邑頑民眞再出英英壯气摩乾坤流光竹帛垂丹靑千秋萬代鑑往轍君臣大義如日星於戱君臣大義如日星

河洛篇督學滕公夜邀齋中談道命賦

茫茫太始誰開辟耿耿元精貫三極自從河洛生圖書中華首肇文明迹羲皇手抉天地心羅列八卦標乾坤軒農堯舜復繼出垂衣萬古開人文夏商體格多渾噩遺風未散鴻防朴成周一代首尙文緯地經天傳制作紛紛侯國隳王綱宣尼崛起稱素王七十二表擅靈異驂逐五帝馳三皇神遊岱宗憇梁父下瞰日月相吞吐三千弟子咸摳趨從此儒冠盛東魯窮年贊易評羲周詩書禮樂勤刪修至今大盜屏不發凜凜鈇鉞嚴春秋淵輿資稟實奧獨冠諸生聞至道惟時遊夏得精華散入南方布文教遊梁崛起孟氏賢乘車列鼎何翩翩公孫萬章不足數巖巖气象誰其傳荀卿議論本該博時乖廢死蘭陵郭後來蜀國空艸白首蒼黃墜髙閣河汾自是王佐才曳裾獻策窺蓬萊昌黎夙負斗山望路途二鳥重低徊千年至道轉寥落重見周程起濓洛紫陽之巓異人出一掃蓁蕪繼絕學我明設教崇成均十三學政分儒臣七經訓詁行海宇彷佛云漢垂星辰關中江右兩督學景明獻吉眞間作才名气節天下傳渺渺斯文未有托武夷之山何嶙峋丹梯百尺連髙旻我師篤生任斯道挽回一發伸千鈞周情孔思實天縱玉質金相本梁棟年少親承明主知時來卻爲蒼生用三吳才士集如雲帝遣眞儒下漢庭伏生晁錯豈知道丁寛孟喜空談經一麾暫駐吳山麓已見淸風走南服坐席江聲走具區褰帷海色明天目魯國生徒徧品題當筵彩筆飄虹霓漫擬眞人過函谷共看夫子在關西王良造父本精識雷煥張華渺難及臺上俄看萬馬空獄中解使雙龍出麟符綉鉞行髙秋追步琬琰披琳球縱橫禮樂三千士縹緲弦歌十二州弦歌禮樂連薇省片善微長勞接引百川齊赴滄海流抔土同登太行嶺泗水尼山迹未湮升堂入室多奇珍西施尙作浣紗女和氐猶爲抱璞人馬卿自昔工鉛槧終軍意气空淩亂照乘連城世所希夜光明月誰能辧蔥蔥紫气繞三臺遙見徴書落上臺更聞黃閣收桃李防看靑衿出艸萊

董生行贈中祕董體仁

逺遊昔登梁父巓天門突兀摩蒼煙秦碑漢碣半寥落萬家封禪俱茫然憶從蒼頡制文字六書燦爛星辰懸八百年來陽冰死邕斯體制誰其傳董生今年政三十曳裾笑指長安日論心遇我遊俠場意气翩翩指金石自言家住滄海東曽入禹穴探奇蹤門外寒山掛蒼玉靑天削出防芙蓉朅來挾瑟齊門老客子形容半枯槁黃金臺館天茫茫系築悲歌和窮鳥興到長鐫石鼔文快劍長防秋森森突兀虯龍起幽壑翺翔鸞鵠回髙林金薤琳瑯徧筐篋螺畫虫書互驚絕白石煙銷苔蘚凝寒雲海凍珊瑚裂年來徴仲數八分長沙小篆稱通神生也雕虫不自惜往往制作追前人偏傍頗肖韓擇木風格時兼蔡有鄰十載都門困旅食短衣匹馬隨風塵吁嗟董生何僕僕歸去猶堪友麋鹿攜尊傍我吳山麓飽看秋潮落天目

霞林樵隱歌爲梁太學賦

七閩孕奇秀秀出壺公山壺公懸壺住絕頂雲霞萬疊供朝飱玉宇瓊樓架天末翠葆丹旂互明滅髙寒可望不可親一片晴光墮林樾林中大隱梁伯鸞飛身直上淩嶄巖蒼精之龍不肯佩卻從杜甫歌長鑱長鑱朝持柄白木伐木丁丁向空谷竦身乍可親猿猱跂足時堪友麋鹿峯回岫轉興不窮壺公絕頂尋壺公髙霞萬疊餐不盡擔頭五色紛蔥蘢荷擔歸來石牀畔兩腋風生體輕健金莖底事月底尋石髓無勞洞中翫君不見赤城之下吾所廬霞標突兀千仞餘興公麗賦久埋沒桃花流水空踟躕又不見武夷之蹊君咫尺霞幔爲亭駐徵蹕天孫懶織云錦裳邂逅梯仙竟誰識願君大隱畱人間長林築室三千年春來倘挾汝南費一笻歷探壺中天【七閩之秀實惟壺公丹霞如樓迥出天半梁太學維築室其下將終身馬屠長卿爲題曰霞林樵隱而陳季相乞余長歌以紀之餘不獲辭賦焉】

夜飲諭邦相署中酒酣邦相諸郎君出見咸朗朗玉立可念也因戲成短歌一章爲贈

自從管鮑交遊不再見世人結交徒結面南昌諭侯靑雲客邂逅逢余偏戀戀丈夫意气淩靑防契合寧論越與秦弟兄異姓古來有一呼盡出諸郎君大兒今年才十二霜毫日掃五千字差肩兩郎亦其匹八法淋漓照湘帙抱中小者尢絕奇玉爲肌骨云爲睂毛詩三百不離口气槪似欲吞虹霓看君四子並英物朗朗寒空掛奎壁徐卿兩兒那得比王氏三珠總非敵人生有兒百不憂況復滿眼俱驊驑喬當及卿髦詎減湛旣難兄紀更優君不見胡生今年政三十日夜明珠探驪窟大兒文舉小徳祖徒爾相親不相識此時盡閱君諸郎使我臨風重淒惻謂生好飲勿復言且盡三百靑銅錢生兒蚤晚防有命何用蹙蹙愁心顏君不見諭侯膝下四男子行年三十初得此至今玉樹森庭廡

鐘室行題淮陰侯傳後【有序】

淮陰侯不反明矣而史遷附防獄辭致千載之下徒惜其功大而不克終且歸罪於呂氏呂氐固漢祖所托而甘心者也漢於當時所畏惟籍與信籍滅而信繼之時事必至無可言者彼陳兵之搆舍人之訴皆漢之爲也信亡卽庸庸如越猶以故智除之誅越以速布之死而漢之謀無不效矣於是以戅如陵椎如勃者而以後事付之然且曰陳平智有餘難獨任也嗚呼漢之心可識矣

黃河倒流日東轉地坼天摧鐘室晚志士千秋空扼腕誰爲淮陰明不反憶提利劍追重瞳邂逅關前隆準公登壇片語定劉項豈須垓下知雌雄井陘戰血飛長虹齊城七十如飄風當時楚漢在掌握磊落千言辭蒯通固陵長驅三十萬手挈神器歸眞龍泰山爲礪河爲帶欲齊伊呂稱元功寧知隆準猜忌主畏信雄圖如畏羽旌旗夜入定陶壁警蹕朝行雲夢渚朝行雲夢夕出迎天日可照微臣情縱虎誠難縛虎易靑防咫尺飛雷霆列侯朝請亦奚忌隱若大澤居長鯨陳豨相過理則有舍人上變誰當明遂令身首異都市九族並命咸陽城嗟嗟呂姥豈辦此固知漢主行叮嚀卽豨不反信亦族欲加以罪寧無名嗚呼季也實涼徳萬古愁雲弔鐘室史臣徒贊寛大辭百代梟雄定誰匹君不見三雄死三呂立厠中愛姬人作彘掌上佳兒血盈席天道好還如一日長信宮深辟陽入愧殺長陵一抔土冢中彊魄無顏色君不見亞父當年賜骸骨虞姬效死陰陵側壯士至今猶悼惜千秋爲季寧爲籍嗟乎千秋爲季寧爲籍吳章兩門士後先以新作至咸精進迥出余讀之朂之以歌

吳充遠示林屋詩讀之使我興飛越沾沾欲度驊驑前不減觀潮誦枚發章生近投詩百篇敏而好學吾所憐昌齡我師花蕋婦肯與王建論媸妍何哉世謂兩生魯中夜聞雞解起舞異日英雄起儔伍不用登臨嘆廣武

少室山房集卷二十二

欽定四庫全書

少室山房集卷二十三

明胡應麟撰

七言古詩一十一首

嵩山歌【有序】

去余家五十里而近有山曰嵩穹窿崒嵂峭蒨幽邃視洛之嵩髙不知孰爲伯仲也旁一峯千仞秀出嵲雲際若軒轅浮丘所嘗居者余因以嵩之少室名之且爲作長歌以紀其勝異日者采三花攜玉女歸將結茅於玆老焉

君不見嵩髙之山髙髙出天半萬古扶輿結蔥舊孤標突兀回日星秀出蒼茫界河漢恍疑帝遣誇娥負中嶽擲向東南鎭磅礡又疑巨靈一夜排風雷空中掣此靑崔嵬仰觀宇宙豁俯瞰滄溟開天傾錦繡壁地湧金銀臺飛鳥不敢度猿猱爲之摧層巒疊崿何奇哉倒影下墜扶桑隈防稽秦望相去但咫尺赤城天目左右羅列如浮埃絕壑迆邐飛梁縈洄空靑水碧劃然蓬萊天仙跨鸞鵠時時下九垓遙峯揷天更奇絕天柱嵳峩象緯列云是嵩髙列峯三十六其一飛來墮吳越參差太華十丈蓮重疊娥睂萬年雪雲中之君紛紛拾瑤艸散發長歌弄明月朝來忽見黃帝車方明前導昌防趨七聖盡迷襄城轍卻望天壇尋故廬頃刻笙歌起巖際白鶴淩空舞瑤砌乃是緱山王子喬金支翠旗朝玉帝眞人一去不復還玉書靈笈埋空山俗流往往輕飛仙不見此後三千年少室山人結廬長嘯臥其巓峯頭一室但盈丈大易黃庭坐相傍紫芝空谷紛葳蕤眞气關門浩排蕩朝飱玉池露夜濯金屑泉明霞翼我體白雲怡我顏山靈候餘戶跂息不得眠一行臥此三十載上元夫人時往還俯視城郭眞囂煩縞衣素氅何翩翩乘風幾欲淩蒼煙胡爲羽駕尙躑躅惆悵孤峯夕陽落仰天大咲寒風生徙倚靑藜望名嶽無乃未踐三花諾寄言廣成子浮丘公吾將跨白鹿騎蒼龍訪爾三十六峯中橫絕具茨淩空同歸來卻臥此峯上千年一視輕鴻蒙金華山三洞歌三洞曰朝眞冰壺雙龍是黃初平升仙處

薄遊金華山信足支短笻長嘯黃初平蹴踏金芙蓉芙蓉峯頭白雲起天風習習兩腋舉相傳古來洞天三十六乃是赤松眞人之所理千巖拔崔嵬萬壑亙迆邐髙欲淩空同側若摧鳥鼠括蒼與臺雁瑣細不足擬帝鴻旣長逝雨師邈難招回看昔日講堂洞卻憶當時劉孝標九龍蜿蜒讀書處穹巖怪石摩蒼霄荒墳突兀葬彩筆至今詞客何寥寥講堂信鬰紆朝眞益敞天門劃然開石洞豁榛莽恍然坐我金銀臺昆丘圃恣來往靑虯赤鯉盡羅列三仙七聖時俯仰幽懷轉軼蕩勝槪杳莫窮飛梁百尺下窈窕舉足卻墮冰壺中冰壺跨山腹气勢何其雄何年虎豹穴置此蛟龍宮水簾參差直下五千尺銀河宛轉倒防雙白虹天孫云錦織璀璨鮫人珠箔垂玲瓏飛流濺沫日夜不得息驚濤湧雪六月迷長空聳身出冰壺倚杖息余峭舉頭萬松巓隱隱落斜照石羊紛紛望不窮突見雙龍掛寒嶠恍惚初平兄弟騎蛻骨遺此靑天貌俯窺曲澗僅容膝解衣燃燭渡深黑行行不盡一綫明萬乳熒煌噴蒼壁玉樹羅靑蔥芝田爛金碧誰持巨靈斧鑿此靈仙窟眞人渺何許瑤艸紛可拾枰間數子勢飛動細看尙記當年奕人言此穴穿四明天牕萬疊開蓬瀛摩挲仰視眾仙籙隱見若有胡生名吁嗟我今胡爲在下土靑鞋布襪濩落如流萍乃思昔日玉皇側看花醉臥芙蓉城木公徘徊向我怒授簡謫余離太淸一落人間五千載滄溟浩刼防巳盈顧瞻靈境但咫尺奮身欲飛還不能倚杖還悲歌壯心浩難遏卻憶雲門期瓢笠候明發回望金華山玆遊信奇絕餘霞映袍袖嵐翠尙明滅何當躡蒼虯長揖眾仙列提攜兩赤松永與塵世別

寄三衢易使君惟效約秋深爲爛柯之遊並懷蔡景明蘇以修

易侯意气天下無蚤年宦籍通皇都豸冠繡服天咫尺風裁落落長安途一朝使酒忤權貴憑陵太白歌嗚嗚埋輪有疏不得上拂衣大笑遊江湖瀟湘云夢長在目卻來東海談乘桴五花蹔輟禦史馬百里仍躡仙郎鳬江郎峨峨三片石屹立千仞東南孤題詩灑墨登絕頂白眼瞠視天糢糊桑田滄海倐變易九重特詔還金鋪梅花徧詠水曹雪淸源皂蓋停菇蒲憶昔扁舟駐東郭驀然見我心神孚鹵簿江州卻羣從胡牀明月邀呼盧蘇別駕蔡大夫十日九日黃公壚夜擊靑萍唾壺碎晝拈緑玉楸枰枯淸源明妝十萬隊紅裙翠袖驕相扶淹畱卒歲不忍別春風拂面吹屠蘇云萍忽爾摧浪迹平原河朔成虛無踟躕蘇蔡各分手閩山蜀道難追呼君侯政績何煒立驅千騎來東吳窮交念我宛如乍飛書往往尋屠沽一丘獨臥子眞谷入門三徑嗟荒蕪雕虫小技何足論眼空六合成狂夫靑霞之君日候我斧柯欲爛三蓬壺玉局縱橫眾仙列云漿一吸三千觚使君倘許防幘過秋風八月來髙艫

章生持所業遊余門詩朂之

火雲崢嶸照林薄赤日團空坐如灼髙堂褦襶者誰子云是香溪少年章敏學少年十九能作詩沾沾欲問揚云奇先生四十發種種抗顏肯受庸人新詩讀女吾動色東野窮愁浪仙僻電光雷鋏雙芙蓉爛漫苔痕土花碧君不見神物不遇張司空萬古丰城白虹泣小園杏花爛漫與客攜酒酌其下至醉

墻頭昨夜春風顚醉著接防花下眠東方欲曙忘晨飱應門何客來翩翩城東郭君履欲穿手持三百靑銅錢要我爲客開瓊筵水晶之壺白玉盤銀箏翠管張哀弦吳姬度曲越女彈相將載酒臨西園西園萬樹紅照天杏花朶朶含春煙隨風故落蒼苔前恍如紅雪堆靑錢摘花浸酒酬淸酣主人勸客客不言人生豈得長朱顏眼前有酒不盡懽參差白髮來相纒君不見相如臥病歸文園笑殺長安羣少年又不見子云寂寞耽艸日暮何人回酒船何如醉挾雙嬋娟玉山酩酊長花前

秋日泛舟錢塘觀潮放歌

黒風夜簸滄溟水馮夷卻走海若靡素車白馬來何方璇室瓊樓徧空起玉龍垂地五千丈銀河駕天一百里三軍鉅鹿戰始酣萬甲長平潰難止胡生此時歸適越醉挾扁舟離江渚皷柁初疑月窟中旋身已入冰壺裏雪山恍見釋迦坐一葦聊將達摩擬波翻魍魎泣浪跋天吳語長鯨鼔鬛如峻山電掣云愁墮飛雨舟人漁子袖手不敢出篷底倉皇掩其耳是日胡生气無比輕橈在手疾於矢白眼茫茫向天際欲乘長風破萬里回瞻圓嶠若咫尺東望扶桑聊徙倚卽如魯連蹈豈得便逐靈均興難已君不見越王宮吳王宇寂寞空厓半頺圯日夜寒濤浸荒址滿眼豪華遽如許人生齷齪胡爲爾乘槎八月差快意擊楫中流竟何以天寒日暮風轉疾彷佛鴟夷共相語朝來更泛若耶棹防挾西施從範蠡

釣臺謁嚴祠作

髙臺倚空雙突兀釣絲下墜桐江石客星慘淡呼不應片片飛雲向人立憶昔眞龍起新野百萬昆陽碎如瓦朝端但訪赤伏符澤中那問羊裘者逍遙建武垂裳初乃有物色來菇蘆新銜乍可授諫議故態寧肯回狂奴長嘯還歸富春瀬采藥桐君坐相待石上明霞照秋水峯頭雪瀑飛寒籟箕山潁陽杳莫覩太息斯人遂千古方幹謝翺兩小子廢宅荒墳彊爲伍胡生抗志五嶽前中歲偶落風塵緣釣竿倘拂紫薇坐歸來與爾共拄東南天

夜飲芙蓉館大醉放歌寄黎惟敬康裕卿李惟寅朱汝修

初平騎羊去不返沈侯八詠空嶙峋劉生老死駱生誰令大壑回陽春君不見蘭州胡元瑞九齡學仙已成癖欲乘長風遊八極大鵬扶揺不肯騎幾度鞭羊復成石十五更作咸陽遊五花笑脫靑貂裘酒闌大叫呼李白雪花飛墮長安樓是時眞龍禦皇極雙闕嵯峨象緯辟作賦寧論狗監知曳裾自許龍門客人前白眼雙飛揚誰其握手黎惟康李侯曉散禁廬直停車數過朱生堂相看意气誰肯下握塵含毫破深夜萬象淋漓碣石宮千人辟易陽社五陵軒車春不開狂歌獨上黃金臺拔劍起舞長虹摧睥睨燕昭王防子非仙才荒碑零落翳榛莽其人白骨隨塵埃劇辛郭隗豈壯士汝曹自爲千金來當時乃公用齊國臨淄豈得同蒿萊前瞻涿鹿野左瞰盧龍隈浮雲萬疊飛不盡但見太行山色靑崔嵬入洛聲名晚差著掉頭忽出新丰市拂袖初辭上苑花持竿欲掛滄溟樹呂梁震澤天茫茫扁舟一葉飛錢塘鏡湖剡溪咫尺不得渡十月寒濤如雪霜孤峯指防嚴陵宅古木槎牙向人立羊裘客子雙眼靑分我桐廬半江碧髙臺祗合長垂綸誰知物色來衡門天閽突兀帝星遠十年五上空沈淪蘿薜歸來手還葺一笑文君壁空立生計猶餘二頃田謀身豈必千頭橘五侯七貴俱浮雲鄴侯萬卷堪橫陳男兒大業在金石那令七尺隨風塵醉墨蒼茫浩歌發紫气東來照吳越文章得失心自知肯向朱門傍先達唾壺擊碎歌轉長美人天外空彷徨眼前齷齪誰相望大兒劉孝標小兒駱賓王后生不死亦前輩九原可作同翺翔遙遙八詠樓樓空竟何有樓中之人今在否袛今誰是東陽守防叱羣羊起太空臥看扶桑日西走

賦得赤松宮爲東陽盧祠部

君不見赤松宮前赤松色夭矯輪囷際天碧霜皮不減三萬株鐵榦寧論二千尺初平騎羊去不回藥鑪丹竈空崔嵬山中白石亂無數何人叱吒飛風雷君不見東陽盧君大奇絕前身曾受長生訣往來三洞躡明霞嘯傲雙溪弄明月朅來欲作人間遊蒼生六合攢睂頭帝傍玉女不敢畱飛行獨下昆侖丘挾書卻走明光殿躍馬天街誰不羨栁色陰濃彭澤車桃花錦簇河陽縣一朝鳴佩趨南宮鑪香畫省追夔龍退食羞爲素餐士願將直筆回宸聰五夜排云叩閶闔凜凜孤誠照丹闕丘埴寧增泰山峻微絲願補衮衣缺九關防窱環蒼龍燕臺白晝飛長虹曳裾止輦亦臣職拂衣神武來秋風衡門卻返東陽舊落落松陰浮遠岫已見聲名重斗山更欲棲遲終宇宙名山咫尺黃初平石羊成陣來相迎天王明聖臣願足富貴浮雲何足論盧君盧君眞丈夫直節祗今天下無從我且酌黃公壚漫學三閭賦沅水肯令董相淹江都一朝當寧思良弼飛詔東山起安石防教霖雨徧遐荒取次天門生八翼赤松之宮君暫居髙吟抱膝聊吾廬三洞寧爲長往客九重行問治安書

題嶽陽樓圖

危樓倚空欲千尺闌干下瞰洞庭色狂風盡捲蒼梧云萬頃瀟湘照空碧江花防防日欲冷防芷紛紛翠猶濕參差忽覩馮夷舞縹緲疑聞帝妃泣七澤縱橫渺難數九疑如黛尊前出舟人漁子棹空曠薄暮波濤歸不得樓中騎鶴誰者流此事恍惚曾同遊憑闌試誦杜陵句日夜乾坤相對愁

歲杪送鄭茂才北上

北風動地捲行色鄭子辭家赴京邑蹇驢欲踏東蕐塵手挈空囊行不得親知徧謁乞斗水往往白眼誰相識男兒意气輕王侯有身七尺那用憂溪頭握手拚一醉驌驦且付黃公畱君不見來歲長安百花發銀鞍擁簇歌姬樓

少室山房集卷二十三

欽定四庫全書

少室山房集卷二十四

明胡應麟撰

七言古詩二十六首

閆蓬頭歌【代滕中丞作】

閆先生羽客流發蓬蓬不褁頭身騎兩白鹿手掣防靑虯前生七聖相追遊飛翔八極橫九州朝升大羅頂暮宿昆侖丘木公授寶籙王母發淸謳飛瓊弄玉眾仙女行廚上食羅珍饈桃花萬樹核如甕東方小兒不敢求何來醉闖拘翼座脫巾露頂眠瓊樓雷公轟轟上帝怒謫向下土稱蓬頭長身大腹狀殊絕赤顴紅頰驚庸流方瞳射空碧電烱紫髯拂地蒼虹流終朝一食气逾王終夜不寢神長遊嚴冬雪片大於席寒冰十丈風颼飅先生此時赤雙足單衣不禦靑貂裘道旁觀者色沮喪眞仙出世誰能儔和光頗類柱下史玩俗或比防荘周仰天大笑暮云碧茫茫下土皆蜉蝣朅來偶過勾曲洞乘鸞跨鶴三峯頭乖龍左耳割不得飄然一葦來南州眾中遇我心莫逆片言立使千金投微辭奧防發中夜變化恍惚難先籌時時詫我骨毛異靑城僊伯行相求三生石上事非遠努力繕性窮燻修愧我中年薄聞道塵埃碌碌隨軒輶神明凋謝鬢髮攺豈將七尺圖封侯感君便欲逐君去乾坤萬事同浮漚三公七貴竟何物五陰四大俱懸疣何如長嘯出寥廓霍然盡豁平生愁閆先生且莫行爲我畱謫期未滿堪夷猶吾家別業武夷上鐵船丹竈懸髙丘幔亭之君日來下三山九曲隨防搜他年挾爾櫂歌去坐看大海天咫尺巨鰲贔屭浮中流珠宮貝殿耀金碧淸都綘闕喧琳球鵾鵬一臥九萬里鴻鵠一舉三千秋玉皇香案倘相憶羽翰白日飛神州

賦得靈隱寺飛來峯贈盧祠部

靈隱門前千歲松夾堤九里來靑蔥何年突兀金芙蓉削成四面摩蒼穹恍疑誇父移空同一拳擲向滄溟東日月東西懸混蒙雲霞上下披防茸周遭刻畫非人功象王鶴駕行虛空投身直入蓬萊宮丹樓雪乳垂玲瓏流泉百道聲琤琮有如仙樂嗚笙鏞金書玉簡潛奇蹤防窱恍與銀河通靈威丈人不得窮古來傳是飛來峯萬古壁立靑霄中何人散發攜孤笻捫蘿直上乘天風金華有客眞豪雄孤髙大節將無同少年挾策遊新丰五花蹀躞長安驄出宰百里花爲封鳴珂入候甘泉鐘握蘭典禮稱儒宗素飱恥學凡夫容織成云錦蟠心胸要將琬琰垂勲庸直排閶闔陳孤忠曳裾折檻驚天聰轟轟天鼔鳴雷公覆盆不照微臣悰精誠貫日飛長虹掛冠神武何匆匆回頭卻望丹宸楓血淚亂灑徵衫紅歸帆正值錢塘風六橋三竺春溶溶不學畱侯師赤松且邀白傅尋蘇公振衣千仞聊從容朝飱沆瀣追防鴻暮拾海月鞭虯龍六丁防呵玉女從俯視六合俱螟蠓朅來遇我東陽東竹林把臂心神融仰天大笑橫雙瞳欲騎箕尾還長空盧君勸汝滿釂黃金鐘且爲拂拭朱絲桐萬事人間如轉蓬古來直道多難容卽今吾道寧終窮絲綸竹帛行遭逢一朝前席明光宮誰其穩臥飛來峯

醉中放歌贈祝生並寄司馬汪公

祝生家無擔石儲短衣掩肘不願餘生年三十走牛馬世人攘臂爭揶揄胸中壯气何磊落眼看俗子如蘧篨欲從翰墨樹勲績恥結黃綬懸金魚自言太古重三立文章功徳原無殊朅來叩我艸宅殷勤片刺通前除先生崛起劉駱後華名嶽嶽天南隅泰山寧擇土壤細滄海詎惜涓流瀦蘭臺髙揭並二酉龍門咫尺懸桑楡堦前尺地倘少假令我一臠嘗天廚伊余謝客事焚掃閉關長日扶潘輿親知宇內半凋落豁然見汝心神愉憶汝新都謁司馬太函突兀開云衢無殊字汝豈無謂樹勲努力操長殳汝兄汝侄並瀟灑問奇往往來吾廬古今詞賦厄陽九先生身試不汝愚怪汝胡爲蹈前轍甘心趙瑟忘齊竽腰纒萬貫亦不惡三槐九棘垂騊駼沾沾五字作何狀黃金不逐貧相如生乎大笑掩余口先生戲我猶羣兒天生七尺當不朽大千世界皆蘧廬倘來富貴寧足論電光石火同須臾一朝腐骨委艸莽醉生夢死隨溝渠秦宮漢闕走狐兔公卿未必贏樵漁男兒大業在金石要令天壤防迂儒先生兩耳濯淸渭十年不受凡人諛終朝隱幾吾喪我一聽汝言良起予雄談五夜劍花落緑尊翠杓行茱萸髙歌贈汝兔毫禿唾壺擊碎靑毺長風吹云入廣座欲躡象緯淩蟾蜍生乎生乎汝勿疑古今不朽眞無殊好讀離騷飲美酒便作名士追三閭莫將狂簡訝年少仲尼大聖思歸歟卽今名姓已不朽先生筆底開璠璵他時借手見司馬爲我捧腹當軒渠【祝生樹勲遊新安司馬公字之曰無殊謂所立維三不朽一也石羊生胡元瑞聞而韙之而作是歌】

瀟湘座爲祝無殊題

我築瀟湘島斗室懸竹中汝搆瀟湘座千竿舞秋風我島舟可沿汝座車難通一朝乘興來子猷直造竹所聊優遊主人莫作辟疆態仰天大笑風颼飅

送郭汝衝遊吳中

郭生有父鴻臚君自言東野之後身飱風臥月三十載至今詞筆畱長春生也學書仍學劍抱玉無媒羞自獻延賓雅有郎罷風典盡鸘裘不咨怨時時問字來門墻先生爲汝開堂五月南風稻苗熟扁舟一葉飛錢塘生平不識瑯琊裏特向婁江弔蘭芷中原萬里失麟鳯宇宙文章孰盟主江陰亦有朱鴻臚結交四海雄菇蘆沙頭把袂詢父友孤帆八月來三吳

憶章云

去年送子城之北北風怒號天慘戚濃霜宻雪灑岐路若个綈袍話相識今年憶子城之東落花爛漫飛春紅人生好遊遊亦得五見社燕迎歸鴻嶽陽樓頭秋萬頃醉殺杜陵呼不醒何時挾汝荊門濤狂歌痛飲賡離騷

哭祝鳴臯

鳴臯旣避地齊東復客長安而死同裏友人胡應麟聞而悲之作歌弔焉

吁嗟祝生誰謂而年僅止此爾胡以生胡以死文章獨抱掩夜臺寂寞寒山餓妻子憶生束髮負奇尙壯气淩雲薄金紫繩樞甕牖窮徹骨恥向豪門謁涓涘世人妬生狂欲殺白眼縱橫半睚眥靑衫一領不得消擲向齊東營耒耜胡爲復作長安遊瞰芒鞋污泥滓嗚呼大塊亦忘才玉折蘭摧繄誰使昔余與生初結交邂逅塵埃雙國士拂衣初上西山巓萬岫回靑八陵紫崢嶸髙論駭俗流磊落雄心付良史生今已矣寧再得淚目淋漓傍桑梓酸風落日華陽宮素旐翩翩潞河涘孤墳三尺暮云白白馬生芻者誰子我歌薤露生莫悲自昔賢豪並如此

寄張伯起

去年我病維揚邸日望琴髙騎赤鯉一朝起色乘江潮朔風狂雪吹綈袍吳門邂逅張伯起萬卷縱橫列湘幾蓬蒿夾徑春不開焚香永晝眠蒼苔翩然爲我倒屣出握手論心稱莫逆烹熊炰鱉出丰膳繡虎雕龍指金石男兒七尺當自彊巢由豈必攀虞唐千秋大業在竹素胡爲燕雀譏鸞凰抽毫日纂文選注恍入梁臺試精騎倘來富貴詎足論避世墻東有深意陽春堂上橫朱弦子夜歌成興杳然他時倘慕蘭陵宅日候山陰訪戴船

登大雲山望瀫水寄李允達

憶昨曽攜李仲子釃酒遙登瀫江渚美人一去秋水寒望望蒹葭隔煙浦朝眞洞口饒白雲尺書天際時相聞山棲倘續孝標誌與爾同棲麋鹿羣

祝太學遜之五十始爲詩戲作短歌贈之

君不見天寶詞人髙達夫行年五十執金吾一朝作詩遇杜老聲奕奕畱吾徒君不見成均冑子視懋學五十無聞甘寂寞一朝壇上逢胡君奮臂詞林問前矱沈吟二事迹頗奇千載何當復遇之汝爲常侍理或有我說杜甫人爭丈夫有志未可輕古人詎必皆無成杜陵四十始獻賦當時頗遭俗子淩脫身錦裏拾橡栗長鑱短褐徒悲鳴達夫靑雲本自致髙牙大纛懸長城嗚呼後世兩寂寞惟有隻字畱其名我今四旬汝五十二子之年巧相值焉知異代無子云未信東山少安石男兒致身苦不蚤發短心長恨何及我歌杜陵念已灰汝效達夫志當立不見越師諸侯努力餘年莫輕擲

琵琶行

李將軍虯髯防列橫秋防當關壁立萬夫勇掃空大漠無王庭一朝謝事東海上皓首蕐顚气逾王醉歸叱吒防陵尉長揖嫖姚不相讓欲將雄劍賣黃金卻把琵琶彈素心淒淸激烈風雨過髙樓五月如山陰君不見賀懷智石槽鐵撥云雷气唐家供奉推第一靑史流傳誇絕藝君不見康昆侖指下鏦錚捷有神玉盤驪珠千百轉春冰拆裂河流渾將軍嶽嶽起當代手挈二子成三人卽今狼居盡欵塞九邊鐵騎閒黃雲明妃奉帚長信殿娥睂不踏燕山塵山西老將亦無用金甲苔生土花重笳聲寂靜刁鬥寒但把琵琶學三弄華堂秋空月滿楹朱弦翠幙流明星觴行樂奏豪興發快劍長防紛爭鳴爲君慷慨彈入塞莫作琵琶亭下聽

寄鄴中王孫灌父時約余爲嵩少之遊

昔我年少思遠遊飛行八極尋浮丘夢寐三花映絕壁昆侖倒掛黃河流主人況有淮南術要我峯頭鏈金液石林萬仞掃空翠念載無人白雲濕亭亭孤鶴來緱山王喬有約予當還今年曳杖定偕汝三十六峯秋月圓嶺南祁羨仲以詩見貽賦答並問惟敬祕書

南海祁生何卓犖題書遠寄吳天鶴開緘恍對四百峯片片羅浮白雲落年來嶺表多詞人黎歐以後誰其倫丈夫寸心在萬古那能齷齪隨風塵聞汝好吟兼好酒一釂千鐘世希有黎生夙昔稱酒狂對汝還能劇飲否髙陽酒徒气若虹有興倘過蘭陵東不信今時酒殊絕試問瑯琊王長公【長公近一書云酒味殊絕足洗數十年月旦】

余在婁江日孫齊之徐孟孺同日先後過訪余以行迫不及報謝追憶二君輙成短歌

孫郎已老徐郎少一日婁江逢二妙趙家白壁總連城海上明珠雙照耀孫郎發短垂六旬徐郎三刖仍幹秦餘亦狂歌稱隱淪虎溪相別成大笑滿眼人間失意人兩得歐楨伯書及致西署秣陵二集走筆寄謝詢其蒼頭李英

王生手持雙鯉魚剖之中有明月珠鮫人夜泣魑魅走珊瑚十萬羅前除美人吏隱金陵畔金馬銅龍誰不羨緩轡晨過莫愁裏鳴珂夜入明光殿秦淮千里心悠哉瀫水蘭橈那得開君家摩勒有佳句祗今何似郗方回

題瀟湘煙雨圖

桂樹叢生石嵓側萬仞寒云掛蒼壁窮陰大澤龍蛇走緑蘿防蘢楚天黑行吟澤畔者誰子日暮欲歸歸不得黃陵美人把瑤瑟杜宇啼煙鷓鴣泣

詹東圖有茶癖卽所居爲醉茶軒自言一飲輙可數百杯書來索詩戲成短歌寄贈

吾聞盧同有茶癖七碗淸風生兩腋吾聞陸羽稱茶仙銅缾細酌中泠泉古來知味但如此咄咄新安詹仲子胸吞云夢蟠瀟湘一飲百碗消枯腸虎丘之產茶僅斗盡采遺君不盈口防山石上靑槎牙咀嚼那能煩齒牙斟酌建溪三百餅巨杓長瓢堪酩酊風鑪竹幾羅庭除大鐺貯月來中廚松風才過魚眼發玉乳盈缸噴香雪鯨吞鰲吸如有神淋漓醉墨馳風雲一飲一揮三百首若个能詩復能酒胡生十載戒飲茶金莖日夜烹黃芽天瓢一滴欲沖舉刺刺文君未相許羨君豪興爲汝歌歌成擲遡桐江波明年倘憶吾鄕茗谷雨前朝赴龍井夜集郭鴻臚館偶聞鄰室有使酒相虐者余爲解紛竟戲作短歌示鴻臚

古人飲酒戒沈湎一石蕭然神不亂今人飲酒如沐猴脫巾狂叫無時休雙眼茫茫向天白知交側目成愆尢淸音軟謔有何意白波平地如山丘君不見張旭滿引揮雲煙李白一鬥詩百篇遇汝那得開心顏又不見劉阮朝朝竹林醉當日髙談遇此輩大白流離玉缸碎謝文度年八十餘而步履輕健如少新秋棹小舟千里過訪且拉余往閩中曰武夷君遲子久矣余大壯其矍鑠於其行也賦短歌以訂後期

謝君束髮湖海狂飛騰若木窺扶桑只今九十健於虎白睂紅頰雙瞳方伯陽我師呂公友玉笈云章佩星斗人間獨好胡生詩千里拏舟瀫江口自知名姓在瑤京塵世蜉蝣那得聞朝來共跨赤虯去玉笙吹向武夷君夜同方吳兩生集汪士能宅畱宿作新都豪士歌

君不見新都俠客汪士能意气磊落形骸眞須髯如防鬢如蝟泰山一擲輕千鈞大腹便便亦何有半生但貯宜城酒日倒靑蓮三百杯家藏白墮五千斗暮春三月日頗長杏花半落梅子黃先生白眼空四海卻來巖市登君堂堂上吳生宛如玉座右方生迥超俗博山鑪中沈水香玳瑁玻璃照醁相看一笑輕王侯長鯨跋浪風雲愁主人尙醒客已醉熒熒華燭開朱樓綉縟紗茵迥奇麗一臥明窻不知曙感君意气爲汝歌贈汝狂名在天地吁嗟乎世途局促難爲容賣漿隱博甘途窮身後榮華竟誰是眼前尺蠖嘲蛟龍生家伯兄文且武驃騎才名駕千古二兄三兄咸楚楚生也第六之名詎減五【伯兄司馬二兄仲淹三兄仲嘉士能行適第六故云】城東紅妝十萬家朱唇翠袖爭朝霞相逢不飲漫成別參差笑殺千桃花君不見杜陵布衣老且拙典盡春衣興逾發黃四娘家花滿蹊大白攜生醉明月

翌日仝集方羽仲宅則王生爲大力者負之而趨戲作短歌題汪氏壁並示汪吳二子

丰幹裏畔方乾宅喬木森森向人立髙堂淨掃無纎塵片片明霞傍檐入主人古貌仍古心市隱蓬蒿甘陸沈片言遇我心欲醉鷫鸘立解千黃金春日春盤薦春韭白粲鮮鱗無不有乍可朝眠杜曲花那能夜欠新丰酒溪南兩岸煙樹深美人不見愁人心【用盧仝語】暮雨朝雲杳何處明月香車返巖市

夏日同吳叔思東陂觀蓮

若耶之溪五十頃緑暈紅酣畫船暝吳王宮中十萬妝明霞爲佩風爲裳簫鼔參差棹歌發隔岸淸波照羅襪年少誰家雙紫驑坐看玉腕明中流日暮香風四天起惱殺金陵謫仙子

題山房梅花帳

剡藤爲簟湘爲簾十幅吳綃更奇絕羅浮狂客劉世儒一掃贈我千峯雪主人淸夜眠其中羽衣恍惚來相從參橫斗落不知曙一枝醉抱春朦朧

送張英甫歸永嘉因詢康山人裕卿

兩年不見張山人阮公眼白誰相親艸堂何來下孤鶴靑山歲暮回嶙峋長揖辭余復行邁指防龍湫白雲外語汝山中康裕卿萬尺飛流好相待

題宣和帝禦制楚江秋晚圖

當年曽掛瀟湘席歷歷雲山似相識長憶江頭紅樹村千林落照催行色隔岸人家艸屋深憑闌浩嘯舒塵襟長天茫茫鳥飛絕潮落汀洲龍夜吟隱見漁舟泊沙阜莎逕寒煙莽回互羣仙可望不可招虛閣淩空掛煙霧兩翁矍鑠巢許儔崇岡之北茅堂幽登登回顧蹇驢客撩亂瀑花天際流何人筆底開層巘貌此江南秋一片瘦金書法了可驗恍惚似入宣和殿

嚴陵晚泊

嚴公昔未遇畊釣日沈防一朝動人主始識少微星余亦任公子垂竿三十齡被髮上髙臺浮雲空翠屏雙磯拳石那可坐卻望三山遊四溟袖裏虹霓一千尺手掣鰲魚歸帝庭

少室山房集卷二十四

欽定四庫全書

少室山房集卷二十五

明胡應麟撰

七言古詩一十五首

白紵歌二首

葡萄之酒琥珀缸金罍玉斚春茫茫博山鑪焚沈水香翠屏朱戶羅笙簧援琴鼔瑟流淸商洞簫遏云聲飛揚珠簾不捲凝夜霜千花萬花夾蕐堂明星爛爛出東方左挾安陵右龍陽美人翠袖嬌紅妝秦城衛女紛成行願君一盼生輝光淸歌盈盈繞畫梁夜如何其夜未央黃金爲堂白玉椽翠屏珠戶羅嬋娟流蘇帳暖春茫然鴛鴦錦被裁合歡明眸皓齒嬌相憐三星煌煌月在天燈長燭明興未闌都梁甲煎焚華軒茱茰蘇合紛纒綿非煙非霧非人間引宮刻羽鳴幽蘭昆侖之觴斗十千美人垂手臨風前回身雜佩何珊珊珊瑚火齊間木難腰圍尺六芙渠鮮驚鴻宛轉飄瓊筵雙成弄玉俱神仙夜如何其夜漫漫

行路難六首感事作

君不見竿頭鳶乘風浩蕩遊九天君不見棟頭雀百尺憑虛俯寥廓君子雌伏安蓬茒小人雄飛勢揮霍乞哀中夜如鵂鶹志意滿極驚庸流時移事攺惡聲播遺臭墦間萬夫唾君不見公孫張儀稱丈夫至今行乞羞庸奴

君不見盤中蠅變幻黑白如丹靑君不見市中虎利口紛紜捷桴鼔君子推誠洞腹肝小人柴棘橫肺腑讒言交搆四國嘩貝錦百匹張雲霞邦家覆敗手足露絕臏刳腸示行路君不見江充舉族無極殱有北陳詩盈簡編

君不見帳前蚊侵肌啑肉無時停君不見襟前虱飲血膏防休息君子守道甘困窮小人聚斂恣胸臆谿壑之欲浩無涯狼貪蠶食肥私家禍盈孽滿罹刑辟昆岡火延灰玉石君不見梁冀籍貲元載誅黃金滿谷成丘墟

君不見波間蜃吞吐樓臺倐千仞君不見巖間蛛四張羅网迷空虛君子行善苦不足小人濟惡才有餘沈機伏弩絆飛走變幻譸張何不有術窮數盡來天刑靑防白晝飛雷霆君不見林甫剖棺檜醜繆千秋永刼昭大戮

君不見墻畔蠍猛刺如山蝕金鐵君不見澤畔蛇惡氛湧霧張獰牙君子乘時沛膏澤小人並日行凶邪一朝無處肆酖毒余憤憑陵螫艸木噬人旣盡陰禍延刀鋸鼎鑊快意飱君不見陽由棄市俊臣族天道好還如轉轂

君不見海中鱷利齒如山逞凶虐君不見穴中狼巨口如城當道傍君子好生戒苛慝小人毒害盈剛腸積屍累累血成塹意气揚揚了不變神人共憤罪惡盈百骸分裂宇宙腥君不見董卓然臍侯景滅萬古元戒車轍

圍棋歌贈黃生應魁

嘉隆奕者師鮑髯敵手燕臺惟小顏瑯琊門下角程李斧柯欲爛天東南四明岑幹出稍後自說髫齡遇神授一時諸子皆偏師何能突過顏鮑右邇來國手歸維揚方生日新最擅場天馬行空絕蹊逕喧啾百鳥鳴鸞凰防稽黃生名較晚負局攜家傍天苑蹇驢破帽春明門落落乾坤孰靑眼當時奕道頗有聲十年賈勇爭時名一朝神理洞仙著驊驑獨步長安城落子濳思動移日夢入巴卭四仙窟有時大敵交中原往往一枰竟秋夕兵鋒所指無羣雄錚錚劍防摩蒼空虛堂棐幾對剝啄晴天雨色交長虹猛若重瞳戰鉅鹿奇如鄧艾收西蜀槎山通道防有神斬壁開關恣騰逐卽當死地偏用奇背水援桴號令馳俄看赤幟樹髙壘股弄彊敵如嬰兒倐忽長驅走雷電太白經天助鏖戰全齊陡下七十城雄趙一坑四十萬長安五侯不乏材連云甲第朱門開髙軒駟馬競延致爭先結襪黃金臺黃葉盈庭僕夫臥風雨蕭蕭燭花墮斧柯幾爛局未終不覺晨鐘徹髙座唐時供奉誇積薪生豈冢嫡繄後身荒丘仙嫗姑若婦九枰口訣畱千春丈人耽奕自蚤歲飛將詞林絕無對茂五品輸江郎遇爾那能不心醉嗟嗟黃生意气豪豈徒覆局兼含毫上書無路謁明主狂吟易水風悲號世人沾沾事酒肉髙蓋峨冠耀流俗生徒工奕仍工詩老向金華走碌碌黃生黃生歌莫哀三公九列俱塵埃不見東南八萬仞寥天石室靑霞開奕罷兩奩收白黑局上虧成總虛擲乘雲且逐胡先生跨鶴鞭龍訪太乙

後圍棋歌再贈黃山人

隆萬以來攻奕者歙有小呂閩小蔡黃生崛起禹穴中倐忽時名共當代丈人丱角遊長安國手何人不鍼芥鮑顏二李盧及岑次第攜枰入東岱中原豪傑屈指空晚得方生最稱快方生巧思淩古今遊戲神通了無礙永嘉方生並時出名姓俱同劇堪怪少年復有六合王浸浸澠池欲興代黃生善戰尢自負夙昔疆場構呂蔡方生之下三子優叱吒登壇勇莫逮有如孟徳肩孫劉鼎足三分建旗蓋碁𨿽小道實可觀生也精進迥不懈並吞割據霸圖刼殺侵漁盡變態楸枰落子大勢分先著紛紛布要害吾觀此道與兵合一一爲子陳梗槪攻城略地創都邑背水依山列營砦發縱元勛首帷幄指畫奇謀洞蓍蔡援桴擊鼔事徵討躍馬橫戈奮驕怠湘東一目寧久長大舜重瞳迄推戴三千牧野行造基百萬昆陽坐奔潰大軍涿鹿平蚩尢孤卒鴻門闖樊噲混壹區夏秦有權表裏河山晉無害成臯堅壁控土宇函谷封泥距關隘含枚定陶襲項梁捲甲陰平走鄧艾七縱七擒啟荒服八戰八克定邊塞歲時吳魏爭長江日夜梁唐鬭夾寨乘風帥眾下井陘冒雪濳師抵淮蔡晉陽三版浸難沒卽墨殘都守無柰闔閭貪欲甚蛇豕勾踐陰謀桀蜂蠆推鋒白起勁若飛持重亷頗老能耐盧狻李密王世充鷸蚌髙歡宇文泰東西並舉騁全力南北中分各兩大气盈量滿隳成功忿削貪亡示明戒入神入聖窮幽微爲虜爲王決成敗棋與兵合種種然始作何人世沾漑相傳放勲教丹朱上聖無緣發機械或言戰國尙雄略余習縱橫此流派丈人髫歲負棋癖錚錚鐵中號亡賴一枰懸榻晝夜攻寢食俱忘減腰帶回光返照念載餘四大部洲任成壞胡來遇爾重作歌見獵渾忘喜心汰下車搏虎眾欣悅拍手其如士林訾尙憶斐旻舞劍時道子揮毫攝千界崔家延伯每臨陣亦借僧超鼔豪邁雄才絕藝兩間值憐汝求言日瞻拜虛堂灑墨元气流萬壑寒風度天籟君不見休仁中正蚤已沒待詔師言近誰再仲甫四篇差足存伯祥三路逝安在由來一局塵世空底事妻兒溺貪愛君不見巴卭仙橘大於斗商山四翁樂相待九枰輸我願未酬防擘龍肝了餘債他時負局尋先生洞壑金華亂峯外【防稽黃生奕爲過江第一流而詩亦佼佼一日邂逅黃金臺上持捲乞餘贈言嗣是亟見亟請今且逾十八載矣顧餘卒卒亡寸晷之暇仲冬扁舟北歸楸枰塵積不勝技癢因抽筆爲長歌食頃便成餘興勃勃復摭拾古今與兵家合者數十百事餖飣玆篇勉之黃生努力精進異日者荒郊仙嫗可亡請益於九枰外矣】

武林大雪程太學仲凱邀同張總戎黃刺史徐司理錢文學呂山人泛棹湖中泊南岸放歌徒步入龍井汲泉瀹茗延賞至暮乃歸

雪花夜半飛三竺萬壑千巖恍如玉新都程生太好事曳杖淸晨叩茒屋手持三百靑銅錢要我湖頭豁塵目茂先叔度錢及呂斗笠芒鞋恣追逐偉長詩思亦橫發首禦肩輿入窮谷觴行到手不暫停鸚鵡鸕鷀互相屬人比竹林差有餘客方蓮社寧不足階前奇石疊層巘洞底流泉吐深麓山僧瀹茗作淸供色香味美迥可掬蒲團棐幾媚優鉢竹院明窻照薝卜幽深若與塵世辭昬黑將求上方宿或言獰虎山下過吾意神龍井中伏諸君先發余少畱爲語平頭免刺促四百八十金銀臺防策黎睂入天目

錢象先過訪深雪中往報不克短歌柬之

武林夜半北風疾雪片垂天大於翼孤山老梅僵欲死跨蹇呼舟漫尋覓東吳錢生住昭慶擁褐髙眠送長日吟成字字敵瓊瑤皎若天花墮禪席憶生三月來武林嘯傲西泠事琴奕憐才總稱陸士衡好士亦有徐元直窮愁骨相自古然典盡鸘裘壁徒立沾沾訪我空巷中把贈明璫示親暱風塵勃窣倦奔走咫尺錢塘夢瓢笠朝來策杖擬尋汝泥濘堦除沒雙屐美人娟娟隔湖水一望雲山思無極登壇大老儼欲盡藝苑今誰占名籍羨君咳唾饒珠璣下裏千夫走辟易文通老朽嘆才盡形穢那能不趨匿醉拈禿管書短章小刺聊當正平擲他年把臂姑蘇臺倘許忘年訂金石

仙橘行贈呂生

呂生好奕良有年口如懸河決百川憑陵負气雙眼白彊項肯伏公卿前自言勍敵止方蔡三人海內季孟間楚中近有朱氏子黃王以下知無前朅來武林四閱月室中薪盡晨無煙臨安富兒不好事日夜空囊捫酒錢一朝遇我湖水曲脫巾大叫狂呼天先生名姓久嶽立願得片語垂人寰憶乍持刺遠謁我蹇驢薄暮西長安塵埃碌碌不稱意云萍此地仍周旋試生伎倆果精絕疾風飛雨鳴華軒唐時待詔宋供奉齊梁中正俱流傳胡爲終世僅布素江湖老大垂華顚呂生呂生勿復言才髙自古多迍邅煌煌國匠抉天巧造物小兒寧汝憐不見先生坐詩癖百憂萬恨攢睂端荒丘姑婦兩奇絕橘中四叟吾忘年他時芒屫防挈汝一枰柯爛靑霞天湯陰王翁年百八十矣而肌膚綽約若處子且豪飲數斗不酲座間出諸名流贈章邀余繼作

王仙翁發如孤鶴顏如虹大腹便便貯河漢鯨吞鼇吸三千鐘紋蹙起隱胸後玉璜炯炯橫雙瞳睂毫耳毫燦霜雪時人不識呼社公步輕履坦疾於箭周行五嶽攜孤笻自言今年百八十九朝舊事盤心胸髙談正儼目睫信陽北地俱兒童大還曾受柱下老素書亦從河上公王母瑤池燕周穆仙源幾度桃花紅昆侖閬風不肯住脫身混迹遊寰中朅來瓢笠武林逍湖光山色聊從容飄然遇我雲水窟謫仙大叫呼人龍初平騎羊去不返子豈有意仍前蹤金盆玉壺亦咫尺翩翩奇骨寧凡庸感君意气爲君歌參差兩腋乘長風卻憶玉皇香案側丹臺恍惚曾相逢塵埃墮落經幾刼欲騎鯨背飛寒空大鵬希有儼相值遨遊八極追鴻防他時再赴易遷約仰天大笑扶桑東

少室山房集卷二十五

欽定四庫全書

少室山房集卷二十六

明胡應麟撰

七言古詩一十七首

李大將軍惟寅得唐吳生觀自在菩薩眞迹長裾跣足天男相一洗世人稱謂之謬且荘嚴妙好六法具備非五代宋元諸名家所辦因手勒心經其上而屬余長歌識之

畫師崛起開元日萬象毫端鬼神泣前無顧陸曹衛張二李閻韓總非敵胸中六法參羣靈解衣盤礡流風霆斯須宇宙落指掌茫茫大塊愁憑陵曽畫元皇帝廟隱見人工奪天造杜陵老子筆扛鼎恣冩篇章豁懷抱金莖碧瓦扶雕梁旌旗冕黻爭飄揚詞鋒繪事兩突兀恍揭日月懸宮墻裴旻將軍號大俠力懇丹靑薦冥業幹將起舞爛白虹倒擲寒空日星裂爾時逸气橫須睂狂墨亂灑秋淋漓辟支羅剎儼飛動旁觀辟易驚神奇吳生一去八百載後起何人劃眞宰徒聞冩照推揚光未信登壇屬王靄脫壁庸庸孫夢卿五朝人物傳虛名宋元能事著山水開元遺迹如晨星此幀大士最殊絕妙好荘嚴種種列珠璣瓔珞被四體咫尺天人共頏頡髙堂十仞云婆娑彷佛朱闌臨普陀俯窺渤澥僅涓滴靑蓮一瓣揚洪波刼風萬古吹不動金身丈六天嵯峨大悲顯化徧五濁宰官帝釋隨呼呵有時幻相示閨閤世人瞇目談娉娥卽今看畫豈待說幅巾長帶垂山阿誰其摹勒事琬琰侯也功徳眞江河憶侯夙世住靈鷲金粟如來本身後閻浮一念偶下移暫寄貂蟬曳華綬將壇文苑雙張皇八荒九域傳琳瑯雞林百金買隻字往往逸調追河梁生平寶此若垂棘樹下楊枝宛曽識焚香手篆般若經照耀叢林炯雙璧朅來示我令作歌欲噓甘露回沈屙才枯思竭腕力弱仰天白眼空摩娑惟餘與侯深肺腑意气鏗鏗邁今古侯能射虎過裴旻余非雕龍愧杜甫吳生千載若有緣三生裴杜重周旋安得再起斯人貌君虎頭燕頷相堂堂九尺玉立麒麟前他年雲臺煙閣第一書姓氏爲君大揮十丈之如椽

易水壚頭放歌懷慶卿

君不見髙漸離舉杯擊築天淋漓君不見魯句踐叱吒幹將起雷電十載荊卿遊酒人褐衣短後隨風塵一朝匕首刺秦國白虹千丈垂嶙峋貔貅萬億夾廣陛閶闔眈眈虎狼睨羸軀五尺掉臂入勇懾孟賁走慶忌世儒刺促計成敗胡不身履斯人地君不見十三殺人秦舞陽死灰躑躅秦宮傍當時孺子果怯死捧圖胡以來咸陽乃知鼎鑊良可蹈一時感激輕毫芒豆羮簞食色陡變況持白刃遊朝堂天門峩峩九重辟六師七萃紛張皇從容步履若無事俯視政也如蜩螗圖窮督亢刃廼見至今神貌猶揚揚偉哉大勇曠百世共工項籍爭雄彊八創嬉笑總餘事沾沾俗士徒稱揚君不見聶政大呼本倉卒専諸進食元潛藏豫生毀形伏橋厠誰哉十目交嵓廊三人視卿孰難易一死𨿽同蹈死異吁嗟太史傳刺客百代何人奮髙義我來易水吟悲風蕭蕭匹馬隨徵鴻當時壯士豈復得黃金臺館徒穹窿爲卿作歌酹卿酒恍忽精靈下攜手田光鞠傅渺何處獨往城南問屠狗【太史傳諸刺客其事惟荊卿至難子長摹冩亦極感發余累有辧折詳筆叢史蕞等書】

醉中放歌五章

君不見北斗精天瓢湛露浮金莖君不見酒泉域甘醴瀼瀼地中出三漿沆瀣盈帝壺觴泛昆侖盡紅液從知大造亦耽酒不樂人間復何有笑殺移封唐汝陽兩缶能令風伯狂西園公子號無忌一醉瞢騰小天地

君不見放勲堯千鐘一飲常逍遙君不見重華舜百觚一舉受天命袗衣鼔琴二女果多壽多男祝神聖誰云至禹衰帝徳防酒千秋肇儀狄鄙哉巢父及許由一瓢不保箕山頭何似攜將貯醁蕩蕩巍巍九州牧

君不見秦祖龍布衣十日咸陽宮君不見漢髙帝擊築登臺望天際驅山鞭石魑魅走素媼雲中夜流涕威加四海卷六合匍匐平城命如葉不因大風沛上歌千秋胡顏較仲多博浪沙中副車碎底似平原浹旬醉

君不見魯仲尼聖徳巍巍穹壤齊君不見姬公旦赤舄忠勤古今擅有孚濡首系易終惟汝無量不及亂嗚呼周孔兩大聖歡伯時時見親幸胡爲屈子遊江潭獨醒反被蛟龍餐諒爲名士傳不朽但讀離騷飲美酒

君不見東王公金莖瓊醴延靑童君不見西王姥髙宴瑤池萬妝舞白雲在天丘陵出靑雀翻飛報漢武列仙羣聖三百六笑揖天姝美如玉東方小兒下界遊蟠桃三熟仍三偸蹔解貂裘換雲液我欲乘風上八極

後醉中放歌五章

君不見陳孟公席間壯气噓長虹君不見孔文舉座上賓朋劇風雨金罍玉尊酒滿堂跋扈飛揚恣豪舉才疎志大差足惜投轄楗關政堪語人生倐忽同蜉蝣夜長晝短秉燭遊千秋飲者傳異代漢魏王侯竟誰在

君不見阮嗣宗竹林白眼天朦朧君不見陶元亮破帽東籬漉家釀五斗何如歸去來長嘯壚頭興逾王謝公雙屐嵇公琴明哲胡爲異霄壤步兵臧否吾所師柴桑三徑嗟無資當時一官不自保百代聲華擅文藻

君不見張季鷹放浪江東稱步兵君不見晉吏部醉倒甕頭笑行路衣冠齷齪徒檻猿富貴斯須艸頭露姦雄竊國中華亂日月何如醉中度鱸鄕亭下風颼飅髙標想象垂千秋不因酣臥遭束縛後世何緣有畢卓

君不見太白翁鯨吞鰲吸三千鐘君不見少陵叟蟬腹腸三百首狂歌痛飲差快意典盡春衣漫回首身後河山千載名生前宇宙一壺酒人生有錢付酒家十日五日傾流霞今辰何辰夕何夕試問耒陽與采石

君不見王長公彩毫萬古稱人龍君不見汪伯玉一醉頺唐倒千斛太常齋日不禁酒歲歲如泥三百六金華邂逅赤松子潦倒乾坤洞肝腹弇園澹園及太函悲風宿艸俱茫然當時把臂誰上坐老淚河山夕陽墮【平原道中無侶臥卜舟獨爲十日飲飲醉日爲一短歌前後各五章荒唐謬悠間以詼滑禮法之士咸誚弗根典午林下諸賢顧躍然羣起和我聊復掇而存之】

長安僧捨邂逅荘山人靜父余初未之識也靜父獨以意契邀余啜茗禪榻中翛然竟日垂別問姓名乃相顧大笑贈以此歌

黃金臺下荘靜父嘯弄雲煙天尺五烹葵拉我遠公社錯落芙蓉劍花吐經年作客咸陽東浩歌擊築飛長虹貂裘敝盡歸不得五見黃葉號西風何日相將武夷去桃花九曲流春紅丹靑樓殿四百八醉謁上帝金銀宮

晉陵夜泊寄懷張總戎黃刺史

君不見黃叔度胸次汪汪千頃波君不見張茂先襟懷朗朗百間屋萍蹤邂逅天東南把臂論心洞肝腹張公僦捨宗陽宮生平俠气摩蒼穹髙牙大纛屏一壑十年釣艇橫西風黃君卜築紫陽岫四壁圖書坐淸晝雌雄二劍巧相值錯落寒光映袍袖一朝遇我肺肝親靑天散發成三人把杯白眼望晴昊寒冬大壑廻陽春圍鑪暖閣坐深夜彈碁覆局流星文形骸不將爾汝隔往往一諾懸千鈞邀我湖頭結新社春花秋月長爲鄰何意風波起倉卒轉盼交遊異南北脂車秣馬發中路把袂河梁壯夫泣靑衫潦倒困一經俯首王門弄齊瑟平津相君差快意吐哺延賓近東壁客星帝座寧久眠夢入桐江釣鰲窟呂梁震澤天茫茫極目飛雲橫太行遙看親捨宅其下霜鬟雪鬢垂髙堂功名富貴果何物經時乞米畱長楊扁舟便作五湖客重孥十口歌滄浪黃河濁浪浩無際支祁魍魎爭豪彊大鯨如山奮鬐鬛參差一葉浮沙棠窮途歷盡抵淮甸南下維揚疾於箭卻憶張黃兩故人宿昔河梁涕沾面男兒有身百不憂千秋大業寧公侯三孤九列亦餘事榮華倐忽同蜉蝣君不見張公英雄蓋一世煙閣雲臺了無系防卻麒麟第一人獨往寒山問眞諦君不見黃君意气橫靑霄一麾海上游逍遙垂天大翼六月息中林往往嗤鷦鷯我今胡爲尙泥滓布襪靑鞋共吾子四百八十金銀臺割防湖山誓從此

聞淸源王孝亷得第將歸戲爲短歌寄訊

王郎再謁甘泉殿一日聲名滿畿甸中天百尺黃金臺走馬看花亦堪羨淸源栁色縈啼鴉紅妝十萬嬌明霞若个新知莫愁女獨倚髙樓望宋家

燕中日聞文仲使君手書寄余不達而返短歌訊之

憶昔仙鳬下東國種露栽云徧城邑至尊召見明光宮上考吳公書第一含香郎署五載余大府卻擁專城居黃堂赫赫五馬貴翻令尺素來樵漁宛轉雙魚瀫江畔爲復浮沈付殷羨美人如花若耶岸遲我同開越王殿

蟠桃歌爲大學士趙公賦

君不見大羅之天天盡頭峨峨五城十二樓金銀臺殿四百八瑤池阿母乘蒼虯上有蟠桃枝下拂昆侖丘托根層城頂倒影弱水流一花三千春一實三千秋一花一實遞開落滄桑億萬增牙籌成周穆滿慕長世飛黃騄驥憑空遊西華設燕坐樹下欲噉此果不敢求元封武帝候靑鳥行廚玉女羅天球貪心欲植上林苑詎知人代同蜉蝣東方本是謫仙子三熟三偸混塵滓巨靈一見呼兒曹函谷於今气長紫池頭又閱三千年幾看渤澥成桑田玉桃偸得不自飽卻來東閣登華筵玳瑁筵開近平樂南斗爲樽北斗杓中使傳觴太液亭大官行饌甘泉幙五陵冠蓋何絪緼八荒一气旋洪鈞三年三月十三日河淸海宴飛祥雲老人星見紫微側百辟趨鏘酬相君相君世冑本淸獻琴鶴風流誰不羨焚香告天天下聽炯炯靈臺絕欺謾龍頭晚達升長楊要將只手扶綱常觸喉時宰甘播棄一麾南海趨衡陽采藥羅浮巓折梅庾嶺旁朱門鑿防窱勾漏捫丹方拂衣卻返嚴子瀬六洞三山迥相待背城十里金臺尖買斷寒崕碧霄外嵯峨絕壑懸飛龍白雲紫霞湧雪同流泉百尺淸見底噴珠潄玉聲玲瓏灼然靈境果奇絕彷佛藏書神禹穴初平騎羊當晝過大士雙林話禪悅東山一壑寧久扃應圖處處懸丹靑南陽抱膝臥豈得纁東帛來緇軿乾綱再振寰宇辟左列防龍右垂益一朝百揆司鹽梅萬姓歡呼荷天力和衷協徳居承明正笏垂紳臨大廷帝心黙感九重上劃然天地回淸寧維時西夏變倉卒奮臂凶渠一呼集包藏禍心結狂狡當寧皇皇食爲昃東方島夷彌陸梁篡竊故主圖開疆玉京一鼓平壤破揕胸車轍矜螳螂中原旱魃播災禍十家九家望門餓三方大難叢一時姦豪所在盤蛟螭誰其帷幄運奇策太阿白日飛丹墀天威咫尺彊敵下汛掃妖氛出寧夏兩宮賑給十郡全民忘旱魃爲丰年總戎經略度鴨緑敵騎倉皇軍盡覆朝鮮故主仍復都稽顙西飛乞臣伏區區鹿蠡左右王糾集萬眾窺遼陽王師一出盡瓦解槖駝千隊俱奔藏南北東西盡安輯偉哉相業不世出驅除咸謂參等勞發縱伊誰匪相國宮府一體忘喧囂皇儲出閣安勤勞一人元良萬邦肅功百房杜追防陶俯仰天心念良弼五福煌煌厥躬集越裳翡翠日夜輸肅愼波臣到重譯卽今壽域開明堂桑弧蓬矢羅圭璋十方翹首望霄漢含哺鼔腹歌陶唐天子傳宣下丹闕尙方親賜渾羊設金錢粲爛內府儲品饌珍羞路塡咽維時春暮百卉榮梅李杏柰俱生成牡丹今歲尢蚤發如雲錦披仙城獨有蟠桃隔瀛海圃蓬丘斷樵采乍宵東走過吉云偸得持觴獻眞宰眞宰年才七十彊丰頤廣顙形貌康四聰四目明且達儼如威鳯遊巖廊孫枝繞膝百千指蘭玉盈庭照羅綺面前羅拜但防頭樂事世間誰更比願公酌我酒聽我蟠桃歌不爲萬間廈柰彼寒士何聽我蟠桃歌願公酌我酒大庇寒士顏還須棟梁手蟠桃歌莫浪嗟願公歲歲傾流霞姜公八十造王室衛公九十勤王家阿衡百歲佐商運雲臺煙閣傳無涯

少室山房集卷二十六

欽定四庫全書

少室山房集卷二十七

明胡應麟撰

七言古詩一十一首

金壇鄧孺孝以易詮見寄賦答時舟過京口

垂髫夢入華陽洞耳割乖龍興飛動茅家兄弟騎赤虯握手胡生喚珍重金壇壇上鄧伯羔謫籍何年離大茅三山長嘯俯六合濯足瀛海霜空髙防易研朱閉蓬戶塵世浮榮瞥朝露韋編幾絕不肯休恍惚羲文案頭晤成書寄我十萬言言言盡抉參同詮丹霄擇日待沖舉何物黃金稱大還還山髙拄九節杖一見初成訝神王傳語山中白衣相屈指相逢大羅上

洛陽春色圖題陳道復水墨牡丹【乃黎惟敬出都日持贈者】

二百年來畫花卉吳中沈周稱第一頡頏並數陳生淳不事丹靑祗水墨天機一派掌上流盡掃鉛華露風骨家雞曩昔厭餘子邇歲聲名陡籍籍吾家此卷尢絕奇不向長安市中得南海黎君夙遺我把袂河梁示親暱牙籖錦軸題八分四字猶存故人迹憶生袒裸盤礡時頤指羣工若役中山大管操如椽半醉掀髯見眞率桑皮丈八橫髙堂元气茫茫墮兒席姚黃魏紫信手拈瞥眼千花萬花出須臾四座廻春風媚李穠桃總辟易靑油翠幙張層階十二雕闌防傾國天然富貴壓塵土底事珊瑚鬭玉石盤行瑪瑙夜色殷屏敞琉璃曙光濕瓊樓特起明朱霞玉佩低垂映紅日女英嬀汭偕娥皇飛燕昭陽倚合徳廊開響屧西子遊亭俯沈香阿環立霏煙綰霧態不禁握雨攜雲狀難悉枯枝斷榦若艸艸嫩蕋防英轉奕奕芳菲恍度洛水頭爛漫如棲上林側咄嗟陳生何太奇十指參差幻帝力含毫肯避造物嗔落楮翻令化工泣經時顧凱筆欲飛曠代徐熙品推逸趙昌形似眞兒曹黃監精工詎倫匹爲拈老句題冊終跋扈飛揚迥相敵連城十五差足償美錦三千復何惜臥觀旬月仍捲還笑殺明誠錄金石【丹圖以直重捲還趙明誠得徐熙牡丹】

於生歌贈鳯鳴

齊東於生太奇絕艸就徵西才十八萬言落筆風雨驚白眼靑天對明滅憶生年少歌遠遊興到扁舟夜中發嬌妻稚女了不顧一葦蒼茫泛吳越防稽秦望攀嶕峣回首山陰正飛雪四百八十金銀宮湖上煙波若塗抹移舟卻向姑蘇臺揚子濤聲暮塡咽石城城南訪莫愁畫棟雕甍管弦列平康巷陌人如花散盡黃金等塵屑萬金散盡歸故鄕斑爛菽水娛髙堂三冬文史業頗富驊驑騄駬爭騰驤一經恥逐蠧魚老摩挲石鼓臨鐘王解衣盤礡得畫理朱欄澒洞浮瀟湘禽魚小景各生動飛鳴宿食交林塘明窻淨兒拂縑素虎丘細酌焚淸香名流滿座揮大白百觚一飲雄髙陽酣來如意舞精鐵雙龍錯落回精光一朝遇我荘嶽底飄然挾刺來茅堂念年魂夢走瀫水龍門渺邈如天閶先生牙頰肯終惠蟭蟯努力追飛黃嗟余濩落拙且蹇江淮一旅徒披猖中原屈指故老盡卽今二仲誰求羊邂逅逢生竹林下有如阮籍偕嵇康淋漓麯糵豈無意仰天大笑神飛揚男兒事業在十指述功紀徳皆文章髙冠大蓋等澌沫電光石火徒張皇生今二十甫逾八聲華懸鄕邦歌處呻吟總金石賦成咳唾俱琳瑯山東英妙孰卿比長纓直欲搜窮荒他時掉臂走雙闕天人三策攄巖廊名成彈指竟大業肯將肉食移靑緗春風乍夜變楊栁娟娟別思盈河梁念子殷勤若膠漆紛披大雪攜壺漿男兒抗手詎足論新秋計日來余皇芒鞋布襪吾共爾翩翩結束窮齊方雲霞萬仞躡梁父七十二帝驂翺翔磨崖絕頂勒名姓臥看海日生扶桑

讀漢壽亭侯廟志歌【有序】

關忠義侯廟祀徧海內獨履歷自陳壽本傳外槪亡足徵壽書體存簡質賴裴注贍縟差足證明而是傳參伍殊寡迨勝國明初雜劇傳奇與市井之演義出而忠義生平事迹混淆極矣左轄蒲州趙公產侯同裏因防元人所修漢壽亭侯志詳加訂覈擴爲玆編余諷誦興懷輒綴長歌卷末百世而下得亡以爲知言也

芒碭天開九州牧白水中興符赤伏炎精四百運數終海防分魏吳蜀巍巍忠義起解良精忠大義扶三光南權北操兩巨猾侯也睥睨如蜩螗憶破袁軍訪昭烈十萬貔貅俱膽裂飛身立取上將頭擲向曹瞞血猶熱荊州坐鎭推元戎恢圖漢室除姦雄舉襄圍樊勢破竹七軍電掃如秋蓬禁俘徳梟兩雉兔大澤艨�莽廻互天崩地坼華夏驚六合幾完漢時故自許以南遙受盟壺漿簞食傒湯徵笑殺曹瞞挾漢帝中原無穴逃長鯨苦恨東吳眾蟊賊割防河山騁詐力陰謀祕計日夜萌舉國昬昬效鬼蜮賊防詭避遜嗣興甘言宻餌藏戈兵侯也胸懷豁云夢那知故穴濳分崩樊圍不沒僅三版赤手荊州竟徒返麥城困守臨沮悲今古英雄遞扼腕侯亡逾月防亦亡流芳遺臭垂靑緗漢統興衰實侯系防身百斬寧堪償權本狼貪遜狐媚防徳於時偶參防皇天有意灰炎精詎曰羣姦志能遂玉泉之山紫气屯侯今世世爲明神童孩走卒競瞻拜萬年廟食昭君臣皇皇左伯亦蒲產異代同心帝猷展執鞭想象回英風欲起侯躬訴淒惋九原不作空踟躕拮據往事垂璠璵靑緗觸目覩顏面侯也恍惚來前除云旗飄空互明滅鐵馬金戈儼騰踏紛紛成敗論後人蒙瞽何由覩雙睫東陽腐儒史筆流褒誅隻字嚴陽秋爲侯作歌侯俯讀掀髯一笑諸吳牛

逍遙篇爲袁履善八秩賦【有序】

袁丈履善行年政八十矣而色若孺子且步履矯輕筋骨彊悍神明之用老而逾王至譚眇論儼叩巨鐘河懸海翻亹亹不竭飲酒奕棋賦詩染翰浹辰傾宵卽壯夫未易追也是秋聞余匏系湖上挐舟千里屬賦長歌爲壽昔盧照鄰抱疾幽憂一旦遇孫思邈慨然作賦以自況乃餘年垂半百齒髮變衰而袁丈方霞舉軒軒泠然天際今之所遇得亡猶昔乎夫上古有大椿者八千歲以爲春秋而袁丈年甫八十夫荘生之防此特其兆端耳因稍次其歷履爲逍遙之篇

國初詞人袁海叟白燕篇章膾人口風流文藻二百年載覩當今沔陽守沔陽刺史眞人豪弱冠雄心蟠巨鰲射策曾同弇州榜三山彩筆飛寒濤白防靑衫走燕市杜曲東風綰遊騎黃金臺館千尺彊擊築狂歌五侯避長楊執防甘沈防一麾出守辭神京朱旛皂蓋列先後峨防大舳浮江城江城八月天茫茫九疑七澤連髙唐嶽陽樓頭喚杜甫乾坤萬古畱詩狂吏事紛紜苦拘束回首家林夢松菊拜迎官長折腰領鞭撻黔黎碎肝腹文人拙宦自古然丈夫詎乞兒曹憐區區五斗若毛髮肯將一飽酬如椽步兵江東興飛越兩屐秋光路明滅爲園半割三泖云築室全邀九峯月九峯三泖長逍遙飄然越海來輕橈金銀梵宇四百八煙霞石屋攀岹峣疇昔逢余大堤上拂拭楸枰互神王持杯恍締竹林友醉眼朦朧豁霄壤四腮鱸熟歸興濃河梁對拆雙飛龍重來握手瓦棺寺燭花夜半流殘紅聞道今年政八十步履康荘防蚊翼家家拂席延林宗處處攜觴候安石嗟餘落魄雅好遊夙生藥物攢睂頭看君耄耋若孺子香山洛社同優遊玳瑁筵開虎丘畔矍鑠亷頗老能飯芝蘭玉樹森庭階舞防含飴劇堪羨何來初度地藏符孟秋晦日懸桑弧今年七月月小盡安期一夜來蓬壺太白浮公爲公壽塵世浮華孰先後靈光一柱海岱間屈指君王問耆舊防靈瑣瑣未足誇瑤池幾見飛桃花春秋載閱大椿歷靑牛相逐還流沙

布帆行寄徐使君【有序】

先是惟得使君以靑雀見假自淮達燕至是晤余彭城復輟所禦艨�載我十口兩入帝都行人亡恙秋毫使君力也爰賦長歌屬之榜枻凡八百八十言

吾家大羅上絕頂增城樓醒逐東方生竊桃瀛海頭罡風起八極吹墮蒼精虯支機隔銀漢織女忘牽牛男兒意气淩千秋如椽十丈輕王侯蘭陵美酒三萬斛百觚一飲眠糟丘吳娃越童兩綽約妝成累月彈箜篌參差狂態發中座不告妻子乘扁舟山陰夜半六花綻雪片紛紛墮髙防戴家慵夫喚不應載得西施若耶畔五湖泛宅天茫茫九疑合沓連髙唐巫娥握手呼宋玉朝雲暮雨啼英皇北望宸居建章起西笑長安興難已大江東下飛寒濤南顧洪河疾流矢亂山芒碭尋眞龍咄咄新丰亭長公甘言鼎鑊紿父老彎弧反躬如逄防谷城酹畱侯緬懷遊赤松胡顏教隆準背約追重瞳侵尋楚事去垓下貪天功時無軒轅帝防子皆英雄乃知疇昔廣武嘆步兵衡鑑懸秋空丈夫白眼甘慟哭忍將涸轍行途窮彭城困阨古來有躑躅徐卿望余久尊前片諾肝膽傾苦憶忘年竹林友樓船一借張孝亷勃窣猶堪事奔走齊滕魯衛遵遺墟極目黃河薊門栁蹇驢蹩躠窺蓬萊華陽碣石俱塵霾道傍叱吒魯句踐白虹怒吼昭王臺左掣雕龍右屠狗乾坤嚄唶雙靑鞋俗流驚怪頗欲殺先生玩弄如庸孩故園松菊渺何處拂衣長嘯吟歸來親捨夷猶太行麓抱膝躬耕事樵牧長鑱谷口時逍遙防綴魚蝦伴麋鹿石羊成隊閒金華丹崖翠壁流胡麻支機卻訪鵲橋畔尋源直駕昆侖槎長洲宮闕閉荒苑潮打空城秣陵晚壚頭誰問太白星六代殘碑弔蒼蘚夕陽竚桃葉雙槳沿前溪莫愁盧家婦邀我長幹西臨春結綺蔓狐兔白門禾黍空髙低笑殺當時景陽井三人貫索如連雞步旌旗迥回合燈火防溝互明滅珠簾十里歌吹濃一派簫聲廣陵月靑樓宿紫薇繡幕圍羅衣徵夫念長路明發臨淮圻使君彈指詫歷歲大纛髙牙坐相慰布帆不厭長康癡安穩行人出徐沛嗟余畏路頻遠遊羨汝急流眞勇退掛冠神武殊匆匆黯淡鄕心入鱸鱠砍鱸鱠勻秋霜張錦席浮滄浪大姑迓客來南康小姑送客過潯陽武昌黃鶴爲君下闌干百尺摩靑蒼買得秦人避秦地夾堤紅樹回漁郎拂衣偃息武陵洞白雲如絮縈軒窻人生俯仰貴適意築宮沖漠朝羲皇危亭四顧象緯列九瓊笈羅縹緗噫吁使君臥豈得緑野平泉漫營室蒼生四海唇嗷嗷翹首經綸帝三錫司空治水魍魎愁太尉登壇鬼神泣降生名世詎偶然突兀麒麟候顏色廟堂計日諏雄圖掃除日本平海隅天吳迹海若徙雞林重譯來長途勲庸奕奕樹彛鼎飄然一葦還菇蘆三千行圓八百就刀圭入口升蓬壺此際胡生滿謫籍香案仍居玉皇側大鵬希有行相逢浩蕩扶搖騁八翼營營下土同蜉蝣天上寧知總舊識蟠桃盡摘圃霞爛漫瑤池醉千日寄兪聲父廣文兪君六十而意气壯甚投餘萬言之書愧無以報報以短歌

兪翁六十形貌蒼胸中壯气何昻藏唾壺擊碎鐵如意獨夜悲歌神慷慨素書雙鯉乍遺我剖之字字皆琳瑯丰城雙劍久埋獄誰從石匣提幹將載讀名山兩遊記雄詞直上追班揚琴聲四壁響空翠雲霞萬疊流靑緗興來便欲遠尋汝靑鞋布襪雙翺翔叢霄絕頂跨鵬背側身南斗呼瓊漿晨風不假子安便滕王髙閣天蒼茫珠簾畫棟永寂寞何人百代垂文章參差念汝袖中刺片帆計日來潯陽琵琶亭下遇商婦荻花楓葉吟秋江洞天攜手三十六醉鞭亂石成羣羊王門鼓瑟讓兒輩沾沾白雪彈淸霜誰云燭武非少日卽今聖主開明堂魏尙雲中阨羣吏樓船十丈橫扶桑一朝談笑生羽翼至尊投袂呼馮唐君不見公孫片言合武帝千秋爵位髙明光【余君寄余雜文甚夥】

度遼行再送萬中丞

山西萬侯眞丈夫豪名七世聞匈奴虎頭燕頷鐡作膚弱齡猛气吞於菟擔簦挾策遊天都赤手欲把蒼生扶九重含笑畱操觚一麾重鎭分銅符念年大白揮酡酥雄心日夜馳伊吾漁陽鼙鼓動地呼至尊輟飯思良謨倉皇頗牧勤朝晡璽書十道飛平盧紫貂三錫來屠蘇淸酒黃封傳玉壺酒酣耳熱聲嗚嗚擲杯慷慨登長途貔貅十萬聽援枹鵝鸛三千隨渡瀘八百家丁操僕姑甲光耀日天糢糊朝鮮簞食歌來蘇王京一掃空萑苻樓船鴨緑江平鋪長驅海若縻侏儒釡山對馬風摧枯西飛淸政魂先䢐六十六島追逃逋行長骨碎行頭顱生擒關白如螻蛄金人夾道陳休屠至尊前殿臨賜餔子孫奕奕封金吾河山帶礪名公孤一編黃石垂孫吳山西萬侯眞丈夫

昌世孝亷有子記誦絕人十二遊泮傾動儕輩爲作阿咸行

阿咸七歲工臨池眼如防漆膚凝脂九齡大書掃秋葉墨花往往堆漣漪十二靑衫走黌校十五胸腹蟠珠璣千言一揮河漢溢萬卷一目風雲馳矯若金莖擢雲際亭亭百尺無傍枝君不見楊收十三擅文藻乞言盡日窺籓籬男兒墮地山嶽動豈與氓庶同蚩蚩又不見子安十四序滕閣落霞秋水標神奇低昻造化在掌握寸管立泄元機區區富貴果何物百代聲華迥難匹古今名士多少成大業終須汝曹立況復而翁字彥國載世文光炯奎壁他時稅駕詎可量汗漫扶搖待風翼嗟余潦倒病且愁倐忽流年近髙適王家玉樹空寤寐一子呱呱尙袵席蒼茫覩汝思欲飛那得寧馨在蓬蓽後生可畏亦可虞電火人身詎金石少時我亦王楊徒此際何由發重黑含毫爲汝聊作歌努力韶光莫虛擲

防弱行王世叔通侯圃中觀射作

王侯腰懸鐡裲襠雕弧手挽五石彊竦身注目防風電左射右射迥莫當大斾髙牙矗雲際戈鋋甲冑紛飄揚觀者如山盡辟易九兕卻走千夫僵巖呼谷應地洶湧砂奔礫舞天蒼茫羲和慘沮白日匿飛星十道流扶桑一發旄頭落再發連雙鶬三發定天山築城連受降連珠四五六七八紛相將九發九日墜百發百穿楊巧若甘蠅教飛衛勇如養叔攜潘尫雀兒只目詎足擬牛心片胾差堪甞丈夫夙昔四方誌桑弧蓬矢懸髙堂登壇仗鉞掛金印英風八面馳戎羌稜稜霜气輳羽筈秋空俊鶻爭翺翔吁嗟君侯絕技有如此歷數古來名將疇能雙憶昔文成挽宗社元勲茂烈標旂常河山帶礪國同永丹書奕葉傳貂璫侯也登朝在髫丱朱顏緑發驕琳瑯晝攝衣冠扈鑾輅夜鳴刁鬥驅龍驤臨淮座上倐相值軒軒霞舉明朝陽驊驑騄駬詎凡骨聲華借甚蜚天閶帝謂河漕實司命九重特詔來淮陽艨�巨艦載芻粟旌旄絡繹浮長江黃流徐沛忽中斷一麾立度千餘皇幹城獨坐鎭寰宇巍峩天塹雄金湯八年貢篚輸上國天子設燕開明堂安危華夏賴公等張公神物眞幹將寶弓玉欛帝三錫雅稱大白呈中黃太平無事罷徵戰緑蕪生防苔沈槍酒酣耳熱壯心發唾壺擊碎敧胡牀矢鋒貫虱總浮誕弓落鳥徒誇張縱觀侯射果殊絕飲羽穿札誰低昻吁嗟侯技詎止此弱齡海內傳篇章詞鋒筆陣兩揮霍將壇文苑俱輝煌卽今侯年但彊仕威稜傳遐荒他時累葉事明聖二十四考追汾陽麒麟第一鐫姓氏萬年防弱流芬芳

南都畱贈谷元厚之並寄別文明玉呂靜父長方至卿燕孺七子

君不見燕昭王髙車大帛招賢良黃金臺館矗天際樂生掉臂來華陽又不見漸離子白眼酣歌競睚眥囊無擔石那復論手拉荊卿誓生死豪華極目俱荒丘蕭蕭易水長東流何人築宮館材傑何人擊築追名流先生濩落滄海上防茸七尺披羊裘虹霓爲竿月爲餌六鰲夜掣珊瑚鉤飱霞嬾逐赤松臥馭風屢學靑蓮遊長鯨鱗鬛差快意揮斥八極同浮漚狂來拍手驚帝座失足偶墮天南頭天南臺殿四百八金銀觀闕連神州一遊一月不知返勝槪欲盡仍淹畱浮槎遡溟渤泊宅淩滄洲名娃擁駿騎調笑輕王侯遙遙去揚越望望來燕幽長安富兒不解事如山酒肉供俳優長裾不曳朝貴第卻來易水聊優遊翩翩二仲巧相值片言頓覺平生投雄心總向劇孟吐俠節肯使朱家羞名園爽塏背北郭粲爛珠簾防油幕軒窻屈曲縈莓苔戶牖周遭藝蘭若鑪煙澹宕逐揮灑茗椀淸泠恣斟酌緑尊翠杓春茫茫指防明星月西落靑絲挈盒遊南郊王蔡追隨恣歡謔紫髯靜父雅好文風雅塲中主畫諾蹇驢夜入長安城一粲徐卿手重握徐卿意气天下無蚤排閶闔嬉皇都鐵冠豸繡等長物玩世蹔逐金門徒陳生元方美冠玉雕虫刻鶩酬操觚倉皇七貴招不得爲我日寫秋山圖錢塘散僧尙畱髮孤山舊社追林逋灤州黃生年最少擔簦共入黃公壚一時衣袂把羣彥仰天被髮歌嗚嗚起舞那知夕陽落飛談直遏行雲䢐呼盧覆局興逾銳淋漓身世隨屠沽更長漏永列紅燭十千醪醴窮淸壺人事紛紜百憂集哀樂相乘豈終極別離忽動陽關愁栁色靑靑徧畿邑丈夫恥學兒女顏萬里比鄰葉金石吁嗟兩生良好仇爲我分攜淚沾臆君不見昭王臺館屹天際衰艸寒煙幕荒埭豈若胡生五畝宮鄴苑梁臺遘明世又不見漸離擊築徒悲號匣中一擲空鉛刀豈若茒生把柔翰崢嶸碣石攀吾曹卽今塵霾暗四野吾曹豈是蠅營者臥龍管樂疇賢愚屠狗荊髙並瀟灑大河冰澌竹箭流燕姬送客臨髙樓驪駒唱徹渭城畔悲風萬壑晨颼飅人生防晤邈河漢功名何物眞蜉蝣作歌鄭重別二子爲我歷訊諸同遊【時兩生送余舟中申旦解維乃別】

少室山房集卷二十七

欽定四庫全書

少室山房集卷二十八

明胡應麟撰

七言古詩十五首

宋榻蘭亭趙文敏臨本眞迹歌

永和九年歲癸丑典午衣冠盡南走臨池崛起王右軍萬古乾坤落書藪江東勝槪標蘭亭軒窻亂疊羣山靑流觴曲水修禊事一樽隨意酣沈冥道服逍遙坐亭子認是當年防稽史尋山玩水不解愁屢向人前誇樂死含毫是日如有神飛天歷歷來仙眞崢嶸隻字啟八法快劍長防劘星辰諸賢詞翰盡壓倒興公虵足徒夭矯垂頭大令甘罰觥奕葉瑯琊傳至寶云礽智永曆辧才屋梁伏檻叢蒿萊文王百計命蕭翼逡巡玉匣沈泉臺餘子紛紛競摹勒掌指煙煤半狼藉率更棐幾撫硬黃來世爭傳定武石勝朝妙迹仍浮屠北禪老僧祕若無吳興轉乞獨孤本十三跋語題長途窮年兩腕追步伐牝牡驪黃較絲髮雙雕比翼翔太空勢極扶搖貫閶闔此舊榻眞宋前五字未損湍流天奚潘墨沈儼如漆澄心素札鋪純綿朅來燕市褁敝篋瞥見寰中眼雙熱傾囊購得置案頭不減西方貝多葉龍盤鳯翥何紛披三百餘字字字飛乾坤萬古但一帖含毫落筆皆天機吳興臨本推冢嫡中郎虎賁貌如壹誰哉帖尾聯王羊展捲狂呼勝和璧古今二絕偕遭逢茒齋气色幹長虹將無一夕雷電入六丁下索還鴻蒙沈吟卻憶永和世舉代淸談誤眞際虛聞一統儷漢唐大業三途驟淩替猶餘八法懸髙旻墨池滉漾雄千春漢文唐律遂鼎峙至今免誚秦無人腐儒往往嗤小技賢刼疇令重晉氏歐虞薛褚匪上乘吳興入室世無異一觴一詠樂柰何醉來故帖重摩挲恍入山陰坐修竹拍浮流水觀羣鵞

王元琳伯遠帖眞迹歌

自從兵入宣和殿晉人眞迹世罕見二王之外尢無聞胡乃此帖傳王珣四十二字鬭奇絕字字精芒射天闕蕭疏逸宕轉姿態牝牡驪黃半明滅當年宣武稱黑頭誰其大筆東亭侯至今江左僅玆帖如椽恍忽存風流錚錚伯遠書譜妙迹宣和曠今古右軍大令俱塵埃靈光一柱猶蒿萊九百餘年祕雲笈暗中神鬼互呵斥何論寶玉與大弓茅齋白日飛長虹

顏魯公祭侄艸歌【有序】

吳興跋禊帖謂右軍書蘭亭是已退筆因其勢而用之無不如志玆其所以神也今蘭亭不可見矣魯公祭季明文其筆鋒退盡者披攬眞迹吳興數語宛然若爲玆帖傳神惜當時困學齋中何以不令一覩也

漁陽播亂飛黃塵旄頭月黑纒妖氛常淸血戰棄全陜二十四郡虛無人平原魯公眥雙裂一麾猛气雄三軍疾呼河北倡忠義普天率土知君臣帝心未滅安史禍杲卿碎舌投天津巢傾卵覆季明死舉宗三百遭坑焚烏鳶飽食螻蟻妬毒痡四海同酸辛魯公惋憤掩胔骼哭兄哭侄噓愁雲生平正气塞宇宙淋漓一帖猶千春乾元元年歲戊戌昊蒼有意開斯文摛章吮筆筆欲舞墨池一派流天眞肝腸寸寸委波磔縱橫防跋超羣倫長風巨浪鼓淜澎泰山喬嶽盤嶙峋夭矯虯龍赴幽壑繽紛鸞鵠翔髙旻十行遒婉尙含怒五行浡鬰逾生嗔卒章沈痛徹心髓恍疑汲冢窺三墳如椽一掃二百六一言一字皆千鈞卽令塗抹迥姿態西施傾國加雙顰當時魯公豈匠意精誠烈烈懸風斤相傳一艸歷元宋太空磊落垂星辰二陳跋語差可玩文家待詔彌津津鮮於困學傳累世卽今妙迹來江濆淩晨攬誦防毛髮齋頭什襲藏家珍君臣大義貫星日矧玆八法尢通神作歌鄭重寄仰止墨林萬古颺淸芬

米南宮誤恩帖歌

張顚老死米顚出好手中原鬭狂逸南唐寶石作研山三十六峯舞寒碧低頭拜石石不語袍笏跚笑兒女一朝把換薛公鶴泣向蟾蜍淚如雨興來刷筆掃孤憤十萬材官破堅陣靑城俠客揮劍鋒夜義飛天雲霧中宣尼常笑由也喭顚也淋漓逞豪健此帖數字亦怒張兒駒泛駕不可當五百年來米顚子絕倒當年顚長史鐘王節制安事此【宋人送南宮有名滿天下之稱或疑米不足當者曰二十年來何處不省有米顚子】

題李龍眠二十七祖圖歌

丹靑國手吳道眼空萬古當開元沿流晚季六法盡中興十指傳龍眠何人攜此佛祖徧羅列馬鳴眾大士歷歷具顚末袈裟掛膝右肩袒妙相人天儼對越二十七祖僅九幀十八應眞徒耳聞云是吳儂利厚值輿圖剖析成三分朱門貴戚萬與栁募置齋頭數各九蘭陰措大鼎足盡典商彛鬻漢卣瓦棺寺壁畫久亡僧繇衛陸俱渺茫荊關遞得山水趣誰持大筆描空王參差絹素裂彊半魚口橫紋欲糜爛人言畫理出唐世遠卽楞伽近靄瓘卽今宋代寜庸工龍眠繪事眞人龍諸天帝釋尢冠絕靑獅白象行虛空阿難陀下九尊宿一一披圖認睂目或眠樹底修四禪或坐林中斷五欲或拈聖果庵沒羅或把靈花給孤獨或看澗壑浮淸漣或聽巖巒墜飛瀑或從長爪證緣覺或遇獰牙驗調伏或開甘露廣法門了了根源繪身毒憶昔李侯盤礡時胸中壯气橫須彌大千世界攝毫翰狂墨亂灑天迷離逡巡羣祖眞相出虎頭金粟爭神奇惜哉賈防巧壠斷吉光片羽猶分持復憶龍眠好畫馬筆力曹韓較多寡驪黃注想馬胎入足墮泥犁若飄瓦以玆懴悔寫佛門丹靑畱乾坤香燈髙閣互供養天龍八部如雲屯乃知古徳眞善誨只語單詞系成毀只今名迹六百秋夜夜光芒防神鬼二十七宗瞥眼過東土祖師來達摩面壁形模竟何以寰中試見龍眠李

題趙千里眞逸圖歌

吳郎示我眞逸圖生綃半幅雲霧裂髙堂掛之夏六月防防寒風墮林葉縱橫亂瀑墜髙崦千峯萬峯路明滅峯回路轉天欲盡似有孤亭架木末其下巨石盤長松楓丹栗黃秋事濃松間講易三兩翁秦時四皓須睂同一翁擊阮一坐嘯其一恍似東園公斟酌玆圖定誰筆神品錚錚世無匹細看樹石用勾法人道王維字摩詰或言近出趙千里往往抽毫弄金碧嗚呼王趙不可作縱復天工繄誰識須臾暝色來朱欄耳邊潏潏來飛泉吾將追逐黃與綺坐占孤亭號甪裏

題李唐雪山遊騎圖歌

陰崕凍雪霾亂石誰其畫者李唐筆萬仞寒山掛崒嵂恍見當時大斧劈何人布裘褁竹笠欵段婆娑入髙壁後有蒼頭挈雙屐太華路南望咫尺欲陟其巓叩拘翼帝座罘罳儼呼吸十二瓊樓眾仙集鶴氅繽紛互長揖白晝乘風繞八極我欲從之路昬黑未滿丹臺謫來籍策蹇言歸故井邑防陵橋頭句堪覓

題趙承防野岸呼舟圖歌

髙堂飛瀑十丈寒靑山四面浮朱欄繞砌霜楓墜紅葉恍忽城居在林樾吳興畫手眞傑特人巧天工擅開辟細看此水與此石非畫五日卽十日紫衣抱膝坐渡頭蒼頭弛擔遙呼舟淸溪萬頃隔孤棹隔崦人家落斜照山深樹黑逕險﨑石牀天畔云迷離歸樵谷口冉冉入似有柴門掛蒼壁標題軸尾了可尋集賢學士孟頫臨今古令人嘆三絕惜哉二字遭鼠齧【承防名爲防囓幾半】

題黃公望西泠煙靄圖歌

大癡老人黃子久塗抹丹靑號名手名呼大癡畫不癡此圖气韻尢淋漓危峯突起矗霄漢迆邐橫岡折層巘其下澄湖八萬頃金碧樓臺掛天半芙蓉及菡萏艶色何紛披恍如若耶溪並浴千西施飛鷗明滅傍沙際挾雌抱子羣翔飛第六橋南入靈隱此去南屏尙多景嶽王墓倚金沙灘竺色三天浮髻鬟隔崦人家夕陽落破帽騎驢出東郭尋詩何處攜絲桐美人遲我飛來峯

題黃監桞塘禽鳥圖歌

五朝畫筆推黃荃徐熙之後昌友前禽魚花鳥落掌指卽今繪事仍流傳十畝方塘浸寒碧髙栁繁陰弄斜日夾堤荷葉靑連錢翠蓋亭亭萬妝出蒹葭藻荇翻縞帶隱映淸波漾盤石沙頭浴鷺拳八九石上雙鷗儼相識魚蝦潑刺明鏡中迫視渾疑手可拾黃鸝紫燕語深樹防綴精神著顏色臨池誰喚王右軍池頭一白俱鵞羣大鵞仰吭鳴向人小鵞數十何紛紛天時淑風淸气媚野鶩家雞各求配一雄前引眾雌後宿食飛鳴宛成隊嗟嗟荃也得妙理意匠經營入無始揮毫眾羽倐生動造化眞機在十指爾時徐熙亦化工兩賢相阨悲途窮祗今無論黃監手雜埒趙【闕】

少室山房集卷二十八

欽定四庫全書

少室山房集卷二十九

明胡應麟撰

七言古詩五首

雙劍篇【有序】

少保定遠戚公得精鐵百鏈爲二劍一贈少司馬汪公一以自佩每相遇則專設一榻陳之示延津之合焉是秋應麟謁汪公於武林適戚公自燕來防於是二劍復合司馬公出示坐中精彩射人毛髮洞鑑眞神物也公命作歌輒成一章以紀其事

君不見新都司馬公手提三尺驅羣雄文章落筆掩左馬出將入相稱人龍又不見山東戚少保結髮從軍事徵討髙牙大纛海岱間南北王庭淨如掃兩公文武眞奇才中原相遇神徘徊片言握手肝膽合白日莽蒼靑防開帝遣將軍獲精鐵鑄作純鉤兩奇絕一攜自佩一贈公繞夜虹光對明滅相逢則合離則分雄飛雌逐流風霆合如雙龍掛宇宙離如獨鶚橫秋防何來胡生客武林躡兩芒屫登龍門長揖將軍拜司馬瞥然覩此驚心魂蜃飾蛟裝迥奇麗土花半蝕芙蓉膩三秋太白橫亙天萬丈銀河寒壓地飛霜噴雪魍魎愁掣電揚飈神鬼避武林八月天茫茫白波兩岸飛錢塘天目東西八萬仞勢壓大海摩靑蒼此時雙劍坐中合神鋒咫尺相低昻縱橫壯气攝五嶽浩蕩精魄回三光將軍百戰挺奇節司馬百代畱餘芳丈夫樹立固當爾那令異物長濳藏君不見防荘周平生說劍幹諸侯窮來鬥水不自覓咄嗟文士眞蜉蝣又不見淮陰侯仗劍從戎追沐猴武士知幾古來少未央落日風颼飅豈若公遭明盛世文武雄才更相濟壯烈同標天地間淳風直挽周秦際東海胡生不自量蚤年俠气飄魚腸長纓欲系玉門敵寸管擬軼開元章只今三十尙碌碌爾髮胡短心胡長嗚呼兩鉅公絕代眞罕有幹將與莫邪世世長共守靈物由來異人得靑萍詎落凡夫手笑殺狂生一蒯緱歌罷無魚厭奔走謂生且飲勿復言天生七尺寧徒然劇孟曾傾亞父坐侯芭亦受揚雄名山石室豈遼絕防令大業流靑編胡不爲公一掃五千字珠光照耀雙龍泉渇病年來廢書久茂苑西風重搔首寂寞公孫劍器行一代雄才我何有覩公神物心飛揚醉墨淋漓忘妍醜篇成一笑還自歌錯落寒空墮牛斗倘勒丰城雙玉函萬古雷張同不朽

蚤春苦雨邦相明府見過畱飲齋中竟夕走筆放歌爲今雨行並懷燕社諸子【曩甞與惟敬惟寅子大裕卿文父汝修集思伯館有中秋雨集捲】

白龍夜掛錢塘渚兩防嵯峨雪山起狂風忽捲大海流散作東南萬家雨蘭陰一雨俄經旬茅齋獨臥愁晨昬剝啄何人駐髙蓋傳呼諭侯來扣門諭侯意气天下無結交平生盡酒徒五載空淹茂陵秩一官再問長安途憶乍停車瀫江涘邂逅逢余誓生死片語平將白雪投雄心眞向靑防吐汝自分符出建章余亦攜書上帝鄕掉頭不入金華殿卻憶山中尋石羊風塵道路巧相值宛轉蘭陰舊相識把臂寧論白璧雙酬知頓擲黃金百人間彩筆何紛紜相看吾汝眞忘形乍可經年對叔度那能一飲無公榮蚤春人日差可賞塵尾言豁塵坱輕雲忽妬上元節窮陰驟入花朝想衡門獨掩空莓苔白眼四望靑天摧飛鳬忽報故人至拂衣大笑愁顏開曲逕回軒迥幽寂面面雕闌防奇石珠簾十二淸晝垂一塵不到胡生宅博山鑪中沈水香蘭陵之酒雙玉缸蒲團對酌春茫茫居然一息破萬古那知雨色來虛堂漆園無人左遷沒屈宋曹劉俱寂寂千言欲起杜陵歌四部重翻弇州集人生瞬息同埃塵碌碌誰憐身後名日月空懸古今照宇宙不補東南傾何如雄飲呼大白百川一吸飛長鯨匕首縱橫雪花亂唾壺錯落浮雲驚酒間起舞眞態出元气淋漓袖雙濕輕薄何由嗔禰衡磊塊政須澆阮籍髙山流水盡知已授簡含毫仍促席沈防不辭眞宰怒跌蕩猶堪鬼神泣紫气丰城暝不流寒芒婺女紛相射回首華陽夙昔交十年俠气摩蒼霄黎子歸耕大庾側梁生艸沒羅浮坳劉侯李侯差振翮朱生但乞夷門食康胡咫尺招不得眼底何人寄肝膈吁嗟吾汝自一時越吟楚調俱稱奇飛揚總讓少年貴嚄唶從教行路疑鄴侯滿架差足樂長孺淮陽豈云薄種秫聊耕彭澤田艸絕勝揚雄閣諭明府歌莫悲汝是豫章一男子余亦豈俛首低睂世間士浮榮一代安所希大業千秋竟誰竢丈夫防合自有神肯將鸞翮隨雞羣孫陽造父一朝值騄駬驊驑雙絕塵歌莫悲諭明府我欲乘雲歸太淸汝但爲霖佐眞主異日中原共鞭弭肝腸一寸久相許漏盡銀虯雨聲歇蕭防如聞二龍語爲君作歌聊爾女無論筆落驚風雨

折檻行送沈純父北上【有序】

余以孟冬過檇李訪純父適純父將應召北上謂余賦一長歌爲贈援筆慷慨得六百字爲折檻行純父謫戍四載直聲動天下故自千秋丈夫而余與純父誼托久要志存大業卽世俗期望非所宜道故歌辭莽莽直吐胸臆知純父不鄙餘言兼柬同時趙吳艾鄒四君子

北風動地捲霜雪沈子嚴裝候明發白馬銀鞍走燕市天子召見黃金闕憶昔丁丑年中事嗚呼已往難陳說綱常萬古忽如綫沈子旁觀眥雙裂三年忍蔑父母愛七尺自與妻兒訣飛書一夜上明主百辟蒼皇膽俱懾宮闈動色問忠悃乞得殘軀傍南粵茫茫大海天欲盡野魅山魈共生活銅柱頻更伏波戍鐵衣亂灑羈臣血桄榔葉防托余防荳蔲枝前賦鶗鴂鬢毛五載凋欲盡意气千鈞莽難折離騷熟讀引鬥酒怒擊靑萍唾壺缺雲霧朝披博羅頂星斗夜摸空同峽歸來笑擁緑衣女盧橘楊梅照紅頰朝云已去學士還瘴雨蠻煙防荒碣精忠大節豈重覩文藻風流頗頏頡乾綱一振壬午歲地辟天開走狐孽徴書九道發燕邸盡起龍幹布朝列是時沈郎奉明詔長嘯扁舟返西浙逡巡故國拜丘壠問寢髙堂痛離濶縣官日夜戒行李驛使交馳訊車轍男兒肯作裏中老直臣更樹臺端節同時吳趙艾與鄒騄駬飛黃並騰踏沈郎詎得終巖穴天上仙查遡河漢腰下刀環耀明月揚鞭再過五陵豪擊築重招薊門俠薊門樓殿花三千尙記公車抱長鋏對策明光亦艸艸敝履短衣行防中原邂逅吾共爾白眼紅顏寸衷合誦余連璧心已醉示我郊居思橫發蒼茫大雪華陽街拂袖徐生館中別風塵傾蓋古則有宇宙論心近誰洽卽今汝燕余復越抗手胡能不悲咽沈伯子酌汝蒲萄之美酒系汝珊瑚之寶玦一言贈汝中自知此去中外望掀揭兒童走卒盡道汝凜凜剛腸石與鐵腰金拖玉寧汝事義膽忠肝豈虛設三公九列貴易保萬姓千秋口難輟重華尙納大禹戒仲甫亦補周王闕朝多善政祿可飱事有當言檻仍折風雲況遇大行日努力羣龍樹勲業竹帛旂常兩光絕一旦抽身蚤林樾丈夫出處須偉烈嗚呼丈夫出處須偉烈異日儒生秉鈇鉞

長歌行送方翁恬遊武夷【有序】

方生翁恬祖太古以隱操著稱爲詩歌不規規繩墨而天趣自得吳歙間名士多與之遊生少卽世其家業時時挾策及余門所爲寄贈推挹者甚至今秋得餘白楡集讀之狂叫擊楫立爲跋數千言余彌愧其奨飾顧自生昌芰之嗜發之餘未嘗請也爰報以詩

方生堯治太古孫丘壑流風今尙存敝衣掣衿動見肘負气不肯幹豪門自言知交徧海宇輸肝伏膽惟三人新都汪伯玉興國吳明卿裏中胡元瑞三子者令我寤寐勞心魂丈夫壯志在不朽要今竹帛垂乾坤升堂入室卽先達眼底窮通安足論憶汝前年走興國云夢瀟湘眼雙碧吳郎跳梁空一世贈汝篇章朗奎璧憶汝去年入新都司馬文名天下無如椽立艸處士傳坐令气色髙菇蒲兩公聲譽冠天下汝得璠璵重增價先生齷齪類楚囚汝何所見何所求方生大笑笑余嬾惟我與公交不淺柴門相去十里彊溪上時時達雞犬自君總角才已聞我向何人不道君大蘇小陸長在口王后盧前詎足云曹劉李杜亦男子見君敢謂秦無人君或未知我我實深知君君也歌詩徧林樾恍揭大呂懸雲門珠璣萬斛落謦欬世人疇不攀靑雲胡爲靳我無一字如挾九鼎持千鈞卽今便欲武夷去寸心耿耿當誰陳秋風布袍寒徹骨願得片語回陽春我聞生言亦大笑過誠在我不在君不見杜陵贈端復文章有道交有神家雞野鶩種種好大鵬斥鷃何疎親醉中狂筆歌贈汝朱弦白日飛梁塵憶生年少气橫發世世綸竿受家業學書學劍三十年學得新詩動吳越靑鞵半踏天竺雨白紵全驕武林月我謂汝詩勝汝祖汝得餘言欲起舞先生片諾豈偶然立榜余名在今古髙堂防沓來寒風繞夜芙蓉電光吐干將莫邪自有靈誰其拂拭華陰土嗚呼窮鬼實伺人五畝經營生計阻連年旱魃滿山谷赤日橫天跨平陸十家九家鬻嬰孺生也寧免妻兒哭晝捫甑釡多遊塵曉摸瓶罌絕余粟牀頭魍魎時揶揄屋上鵂鶹多刺促任使喉端喙三尺不博車前薪一束以玆欲作閩中遊幔亭峨峨天盡頭云璈玉佩紛上界鐵船丹竈懸中流一遇靈仙蛻凡骨脫棄妻子如蜉蝣先生較汝窮更甚蹉跎四十談封侯老親稚子倐拋擲一身宇宙如懸疣浮名雞肋果何用百年彊半居窮愁作歌贈汝慰汝意仰天長嘯風颼飅三山九曲防尋汝竹枝桂棹行夷猶武夷君兮倘相值挾汝爛醉金銀樓【病餘絕不作長歌生兩以書來堯治垂槖而遊閩惟借子大篇以重卽子有辭於堯治其曷辭於武夷君噫余懶慢自廢若靑霞赤城兩地主步武間不聞問久矣況武夷君庸暇以苛禮責余惟是生十載之勤缺焉久未報也故歌以慰之並寄詢武夷君焉】

二酉山房歌【有序】

弇州王公旣爲余記二酉山房矣新都汪公復爲余作山房書目敍敬賦長歌奉酬凡千字

君不見昆侖髙髙閬風出其上下視扶桑弱水相去幾千丈傍開四百四十門日月東西互相望傳聞大酉小酉雙名山乃在昆侖閬風二嶽之中間帝遣藏書號羣玉金庭石室森鉤連白虹璀粲映緗帙朱霞錯落垂瑯函自從軒轅來窅絕殊人寰靈威丈人過縮足不敢前成周穆滿驅八駿躡電乘風到靈境嵐深谷峭黯莫畱卻攜王母升蓬丘祖龍炎威掃六合秦人畱書閉空峽至今玉洞開桃花仙源可望不可涉坑灰未冷漢社興大兒中壘小子云藜然天祿下眞宰爛漫七略羅天人阮家居士重搜錄蠧簡縱橫委胸腹湘東再火一不畱七萬瑤華燼荒簏聚書崛起開皇朝縹囊璚笈摩丹霄累累三十七萬卷嘉則之殿髙岧嶤諸儒讐校汰冗雜正本亦止三萬饒開元八萬最奇絕往往珠出巖穴宋時羣主競好文一日三詔何繽紛後來馬鄭諸子出摩娑論列亦已勤好武徧中華馬上爲生涯詩書匪故習文具徒矜誇鴻荒重剖大明域九曜含輝聚東壁天開地辟恢雄風霧湧潢流映朝日吾鄕文憲達最先髙文大冊揮如椽靑蘿讀書四十載鉆研法藏窺重雲間子淵嗜綴輯斷簡殘螢映墻壁成都用修雅好奇索摸科斗成嗔癡南陽陳卿負綜博一生惟折五鹿角北海馮君推殫精歌謠委屑煩經營突兀瑯琊起文苑力挽頺風究墳典爾雅樓中四萬軸金石齋頭五千卷須彌磅礡宛委深吐納宇宙橫古今張王陸沈驅左席何因物色來蘭陰蘭陰胡生負書癖早逐劉郎臥巖石髫年已絕軒冕好壯歲偏耽窮鬼力北走燕臺東走吳金陵閩越窮江湖僦居寄廡錄餘燼負薪織履償追逋陸則惠施水米芾昬黑忘眠晝忘食乍可休糧餓途路詎肯空囊返鄕國二十四庋羅山房二千四萬堆琳瑯黔婁妻子困欲死君山篋笥富可量上距羲農下昭代觸手牙籖宛相待聖神賢哲窮訏謨帝伯皇王罄元防一榻一幾橫疎寮一琴一研祛煩囂焚香獨擁四部坐南面王樂寧堪驕黎生八分稱好手夜宿山齋笑如斗縱觀丘索盈前除大叫狂呼題二酉瑯琊作記當代傳姓名已覩琬琰懸觸目傷心故交盡卻尋司馬來新安司馬心胸曠千古夙昔圖書探天府三墳二雅勤雕鎪一笈五車勞綴補太函峨峨雲際開恍入東觀窺蘭臺眾中誇我好者撐腸拄腹談天才寂寞螢窻守殘雪攬鏡蒼茫見華發聲華豈必專窮愁著述總知成滅裂側身六合中自疑異代乾坤未堪說感公國士知肝腸爲公竭幔亭十日飲驅車復成別廻看二酉山崚嶒渺天末昆侖閬風定何處弱水扶桑杳難越底似從公居太函副墨煌煌恣繙閱君不見太函五城十二樓金銀城闕天盡頭陶公八翼不得上梯仙豈合凡人畱孤帆且返越江涘俛仰竹素聊優遊異時四部讀已盡關或許停蒼虯君不見蘭陰下瀫水流輪囷古木枝相繆甕牖繩樞閉荒逕蓽門蓬巷懸淸秋夜夜紅光燭星斗兀兀陳編栁生肘短鋏長檠竟何有醯雞甕裏眞自笑蠧魚架上安足友竺幹本來一物無柱下靑牛亦西走函中領取五千言赤腳流沙尋二酉

少室山房集卷二十九

欽定四庫全書

少室山房集卷三十

明胡應麟撰

七言古詩四首

白楡歌別司馬汪公歸婺中【有序】

余入新都再閱月一蒯緱置旅店中而時時襆被從諸酒人遊於白嶽爲日五之一於丰幹爲日三之一餘日則皆寓太函司馬公洎羣從傾倒流連窮極勝賞卽平原河朔詎能什一於玆余瀕發復止數四咸以司馬公固要期修禊後同過弇園申絮酒之酹旣司馬以仲淹故攺訂暮秋餘始前發公輕舠餞送百里執手惓惓且撰記送余東歸纎悉如畫固知百世而下有聞風躍然者媿亡以報稱大雅爰歷敍從公防遊始末爲長歌千五百言先是公有詩招余入白楡社余未及答篇首之興遂起白楡古歌行贍

縟極於駱氏諸篇今之曼衍殆且倍之要以具載當時詞之冗劣弗暇計也

天上何所有歷歷種白楡光輝爛絳闕照灼靑雲衢白楡花開銀漢傍千枝萬葉垂琳瑯榦擁西池翳若木根盤東旭淩扶桑何來太乙精騎龍遊八荒折花戲閶闔竦身朝紫皇帝命攜靑童下界聊徜徉時維乙酉歲元防呈嘉祥長虹百道飛紫陽胃婁奎壁交寒芒巍然名世降空谷九州四海垂文章文園消渇太史腐宇宙何人策髙步千秋再起司馬公鼎足中原共馳騖司馬當年年甫髫食牛吞虎心雄豪試宰烏傷動當寧立驅五馬行春郊蕞爾倭酋躪中國流血膏原胔橫隰九重拊髀思長城大開幕府羅羣英余皇亂蹴滄海上只手盡補天南傾偉哉司馬文且武左挈防龍右方虎瑯琊兄弟中頡頏一字憑陵鬭今古如椽大筆流風霆落落迥與元化並差肩檀孟走公谷揚班十輩無畱行餘事爲詩歌格力尢矯絕宵馳歷下軍神交大梁俠稜嶒健骨摩蒼霄如威鳯升岧嶤有時掉臂浣花宅杜陵野夫不得驕嶽嶽龍門並眞宰卻向溪頭問蘭茝憐才意气貫金石下士聲名亙湖海胡生雙刺懷十年姓名磨滅甘塵煙參差一泛洞庭棹極目練水心茫然山陰乍夜雪三丈立呼舴艋來新安新安山水何奇哉巨石林立髙厓摧奔流濺沫望不極恍若呂梁懸水三十仞廬山之瀑灔澦之流砰訇觸怒爭喧豗長年捩舵不遑息轉入危灘勢逾急窮幽歷阻到梁下翹首天都倚絕壁天都去天不盈尺雲門隱隱雲气入兩袖乘天風蒼茫踏雲中舉頭見太函疑是軒轅宮軒轅不肯謁卻謁司馬公公也倒屣出一笑心神融中廚餖丰膳炰鱉羞黃熊談叩無始髙論探鴻蒙醉中吐豪气四坐驚元龍不知天河落盞底但見蓬萊旭日荏苒懸城東城東陌上春風來十里五里桃花開飄然藍轝捫崔嵬紅霞紛紛落緑苔明眸皓齒臨髙臺恍如瓢笠行天臺吳生曼聲振林木謝生懸河笥充腹美人臨卭得王四豪士扶風見汪六曲江觀濤病色揚龍山落帽饒淸狂山公倒著接防坐相看一一俱髙陽定甆博山焚妙香蒲萄之釀琥珀光大叫酣眠竹林下下視六合天茫茫大白頻揮不知數鬥酒寧論百篇富文章乍可穹壤齊富貴眞如艸頭露拂衣東望生離愁我欲東歸公苦畱爲君且解靑貂裘山靈入夢幽思發單車竟作齊雲遊齊云嶫天盡頭何年赤縣開神州蹊回谷轉劃然一竅透混沌香鑪紫煙繚繞五城十二昆侖丘憇公無量閣宿公文昌樓羽人跨白鹿道士騎靑牛五老巖巖立霞際環佩髙翔隔塵世三姑亭亭若可招蕙裳羅帶長飄搖回瞻巨碣峙寥廓科斗虫魚籀文剝云是元封封禪碑帝遣神書鎭名嶽朝辭白嶽下暮宿巖市溪如花六七輩秉燭相招攜華燈熒熒夾明月笳鼓煌煌眾星列忽看紫气屯關門走卒兒童競懽悅曳杖扶天孫徘徊登幔亭周遭列巖岫防繪飛銀屏觀者盈道傍嘆息難具陳有如武夷君揮手辭世人幔亭登乍畢還尋上池室浮筏溯空明揚帆弄春碧沙棠爲楫繡幕懸金甖玉瓶置我前百壺蕩漾如流泉翠睂蟬鬢紛嬋娟觴行樂奏雷電作回橈轉向濠梁泊淸沙錦石儼可數細雨斜風亦不惡李姬拂袖擁髙浪趙女褰裙映林薄漫憶岑郎吟渼陂欲效陳思賦河洛昏黑歸來興逾逸玳瑁芙蓉眾賓集紅牙按拍催鸞笙紫筍攢簫和龍笛痛飲淋漓將至石主人畱髠向西席吁嗟乎今晨何晨夕何夕人生快意差已極樂極悲來將柰何登山臨水哀情多倚風老淚雙滂沱公爲我楚舞我爲公越歌丰城兩神物防合長蹉跎眼前歲月東逝波靑靑栁色明關河明發牽衣彊余住咫尺芳洲斷春樹欲行不行行且畱未忍匆匆別公去公不見瑯琊布衣十日飲瑯琊之人渺何處當時太白配殘月此日中流僅孤柱何如片鷁飛嚴陵生芻泂酌澆吳城白玉之樓縹緲孤懸大羅上弇州之山五彩之鳥八翼四足仰天矯首而長鳴定知精爽爲公下輜軿雜沓來秋防旁觀客有騎羊者彷佛生平共杯斚如澠之酒迹已陳此臂寜堪少年把俯仰乾坤但公在磊落肝腸爲公冩已從孔禰申末契底事桓文論興謝願作靈光千萬年白首同公白楡社

題趙相國齋頭中天一柱圖

老干淩空舞秋色大澤龍蛇聳千尺何年誇父移昆侖撐拄東南半天碧畫師名姓聞國初郭熙遠裔畱荊吳平生畫松三百本此圖卓犖傳皇都丈八桑皮白雲蓊落墨含毫勢生動恍忽秦時大夫五其一飛來掛髙棟崚崚皺鬛橫崔嵬霜皮何止四十圍絕壁孤懸蔽巖岫太空直上挐云雷松下爲誰獨箕踞白眼科頭坐深樹迥疑叔夜揮五弦目送飛鴻暮來去畢宏韋偃紛難儔生枝禿枿驚凡流笑殺杜陵褐衣破拮據絹素摹靑虯黃扉元老眞柱石落落巖廊爲時出朝端只服公旦勤海內渾忘帝堯力念年懷山歸夢長一朝覩此神揚揚縱橫麗句灑胸臆如椽巨筆垂琳瑯回望蘭陰舊松逕幾欲乘風赴淸防疇當大廈庇寒饑孰向明堂佐神聖踟躕且閱三萬秋蟠桃歲歲紅丹丘八蠻頓顙九土服剡溪卻泛鴟夷舟嵲芙蓉亂峯紫湧雪飡霞伴周史無勞辟穀追前人自是重來赤松子

趙侯汝申以學術興起一方憐才下善闔邑推其長者玆以七賢圖屬余賦之倘亦有王阮忘年之意乎敬題短歌

趙侯欵我城南屋堂上髙懸畫一幅是時六月涼飈生萬个瑯玕照新築衣冠不類河朔豪船舫曾非剡溪曲細看乃是晉諸賢醉倚長林防修竹疎枝的皪橫瀟湘密葉瓏蔥捲淇澳珠簾粉閣坐相對盡日明窻看不足彷佛當時六七公持螯白眼橫霜空脫巾露頂掛石壁仰天大笑來淸風匆匆典午事難說煙塵澒洞盈寰中此時不醉欲何事眼看浮世眞虛空步兵睨樹嘯聲發濬仲淸言宛如屑子期鼔鞲仍著書伶也攜壺更荷鍤阮生撥阮嵇生弦目送飛鴻遊太就中山公最長者百觚在手情頺然南陽趙侯世希有滿腹珠璣貫牛斗偸桃偶墮方朔緣謫向人間臥巖藪生平飲酒但數巡座中賓客長千人何人把贈周昉畫躍然對我融心神胡生晚得酒中趣跋扈飛揚有深意一朝覩此形貌親恍若諸賢把余臂爲君作歌還贈君生綃落筆飛云何時買斷篔簹谷共作林中避世人

偃臥兪公臨榻上戲題

兪郎一榻長安市破衲防茸褁布被狂來坦腹呼元龍蹴蹋星辰動天地華胥國小安足遊君家赤舄雙琳球大鵬希有儼相值飛行八極眠瓊樓

少室山房集卷三十

欽定四庫全書

少室山房集卷三十一

明胡應麟撰

五言律詩八十一首

西山十詠同陳沈二太史黎祕書楊祠部丘計部李環衞朱光祿安茂才童康鄧朱四山人作

晚至碧雲寺

梵剎金銀布花香繞碧欄防崖交檜柏飛瀑灑瑯玕霞起天臺暮云生嶽麓寒鐘聲似迎客時出逺林端

香山寺飯初上人禪院

梵閣千尋起雕壇一徑斜僧歸迷翠巘客至掃靑霞竹裏分香積松間轉法華遙看層砌上縹緲墮天花

玉泉

飛流望不極縹緲掛長川天際銀河落峯頭玉井蓮波光迥太液雲气引甘泉更上遺宮頂千林起夕煙

功徳寺望景陵

宣皇遊幸日千騎轉晴沙殿繞驪山樹窻開綉嶺花星辰畱禦輦雲霧鎖仙槎北望龍蟠气飄飄想翠華

登碧霞宮閣

檻立孤峯上窻開萬嶺西霞光流紫極日影抱丹梯綺樹三春長金芝五色齊蓬萊宮殿裏笙鶴舊曽攜

貞觀

萬山蒼翠合流水晚瀟瀟霧裏瑤臺出雲中綘節朝桃花開絕澗松影落層霄時聴羣仙度天風引玉簫

秋日同諸子登望湖亭

殿隠芙蓉外亭開薜茘中山光寒帶雨湖色淨連空作賦攜詞客行歌伴釣翁夕陽沙浦逺北雁起秋風

小憩圓通寺題

說法聞初地題名到上方砌幽松子落林逺葉聲長夜雪飄山磬秋云灑石牀坐來千嶂裏嵐翠滿衣裳

洪光寺聽眞上人誦經作

地入空王宇山蔵釋子筵白雲流五嶽靑壁俯諸天象外煙花麗空中色界懸爲將忘世念一誦法華篇

宿翠巖寺

晨風遙防杖夕露防沾衣禮佛靑山塔逢僧白石扉懸蘿山鳥集亞竹水螢飛爲愛西窻宿泉聲出翠防仲秋同祝鳴臯諸文學再遊西山得詩四首天壽山謁諸陵

紫殿衣冠肅宮劍璽遙天回羣後集地迥百靈朝文字垂羲畫聲歌咽帝韶萬年沾灑處寒雨動靑霄

湖上

積水湖天合泠泠帝闕西逶迆云色淨掩映日華低鳯吹臨髙岸龍舟出大堤桃花源咫尺洞口夕聞雞

遊眞觀

積翠三天迥飛梁百尺橫星河浮玉砌雲霧攬金莖羽客靑泥飯仙人赤石英何年生羽翼塵外訪蓬瀛

攜尊翠微閣晚坐

振錫千林暮移尊片月秋不辭靑嶂逺聊共白雲遊洗鉢花臺靜懸燈竹逕幽朝來挈小朗乞食向牛頭

答李惟寅病中見寄

豈是趨朝懶風塵損壯顏閉門芳艸合髙枕白雲閒柳色溪南棹鶯聲郭外山遙憐作賦客防夢屢躋扳

題朱山人汝修捲

石磴煙雲起仙源費獨尋碧山晏宅滄海尙平心嵗月畱斑管陽春抱玉琴防年嵩洛思倏爾一開襟

丘謙之招遊崇善寺分得云字

竹院名香起花臺積翠分雙松寒掛雪一榻晚生云畫想滄洲迹經傳白馬文平生許度何事戀人羣

康裕卿山人移居

燃桂生涯盡飛蓬旅迹多地偏餘水石鄕逺隔闗河夜帳悲猿鶴春山怨薜蘿蕭條剡溪宅風雪近誰過

送人還秣陵

獻書辭北闕防劍出西京落日滄江逺孤帆萬里徵煙霞淮口寺風雨石頭城別後相思處闗山雁鳴

春日送人之劍南二首

大澤冰初解長途雪正晴孤帆送爾去千里獨含情竹翳湘妃館花明蜀帝城當壚人好在不淺舊逢迎蜀道難猶乍湘潭去若何靑天浮灔澦白雪湧岷峨宅問揚雄隠堂攜杜甫過錦官城外路翠柏防婆娑

送吳廣文之嶺南

寂寞靑氊地何當事逺遊問人還劍浦尋雪上羅浮海岸飛花盡蠻天落木愁粵臺時眺覽萬里見髙秋

渡江望金陵宮闕四首

望望吳天迥遙遙越客來萬山京口立孤舶海門開蜃噏風雷起龍吟日月回鳯城回首處佳气滿蓬萊上國堪萍梗長江動旅愁天浮揚子樹日照廣陵舟駕浪黿鼉語飛空蜃鱷遊五云看咫尺臺殿擁神州紺宇三山近皇畿萬堞遙云蔵佳麗國地拱聖明朝玉輦扶雙鳯金甌奠六鼇秦淮今夜月愁倚木蘭橈搖落江天上秋風度李膺來槎眞汗漫擊楫豈飛騰紫气扶天闕明霞拱孝陵鐘山舊遊地夢繞白雲層

金山

兀立江心寺芙蓉萬古看孤峯畱杖錫絕嶠鎖闌干碧湧髙天浪靑浮大海瀾妙髙臺上客日暮轉盤桓

焦山

何年雲霧裏臥此少防星地擁幽人宅天蔵處士靈一峯齊北固雙井象中泠向暮風濤起誰尋瘞鶴銘

夜同裕卿話舊

萬里相逢日那能不黯然移家當暮雪行乞傍寒煙賦豈三都後心猶五嶽前向來溪水曲頻系子猷船

答文父見懷之作

不見江西客相望鬢欲絲十年滄海夢千里碧雲思寥廓南華論飛揚左尉辭但令龍劍合那復問雄雌

紅雲塢

防夜瑤臺上移來十畝春籠煙千樹宻照水萬花新環佩堪畱阮衣冠不避秦扁舟如可再長此謝迷津

病中文父過訪兼攜近作見示二首

豈謂伊人至能令倦客狂千秋誰陸謝一逕且求羊夜色靑藜短秋聲白薴長朝來還奏賦不擬步長楊遙遙風雪裏對語欲忘眠爾擅遊梁賦余慙入洛年天浮鳷鵲影城繞鳯凰煙何限金莖色相期漢苑前

聞大參滕公擢任嶺南有寄二首

鼓角炎荒外旌旗大海傍九霄懸寵渥萬里倚翺翔郡古羅浮雪天空粵嶠霜祗因將雨露沾灑盡扶桑五嶺看乘傳千峯引佩刀春隨南極迥云擁太防髙霧鱷先移瘴溟鯨已息濤獨憐吳越士淚滿別時袍

送劉従事之成都

翩翩遊客斾去指蜀門斜夜宿巫山雨朝行劍閣霞古碑丞相廟蔓艸拾遺家馹路畱題滿頻將寄海涯

寄沈山人嘉則二首

異代看黃綺明時更許巢乾坤長作客湖海半論交臥憶鯤鵬起吟従蝘蜒嘲亭奇字徧吾夢亦衡茅四海聞髙適中林得阮咸嶽雲依短屐山雪灑長鑱夢防眞千里書空漫百函何當明月夜一試剡溪帆【向計偕聞嘉則以詩寄余未獲】

寄李本寧督學二首

自失華陽社長懷渭水濵傳聞秦博士猶借漢詞臣弦誦千花色襜帷萬柳塵若過中壘宅藜火定誰親聞道三秦使煙花夾道看天髙捫太華日近倚長安散吏趨經幄諸生侍講壇上林應有賦時寄五云端

寄汪仲淹伯仲

二仲何爲者翩翩鄴下流白雲裁楚服明月攬吳鉤並握揚雄艸長陪謝傅遊碧山空咫尺防夢使人愁

寄汪獻於

自返金陵客何方定卜居七哀應著詠孤憤蚤成書臥榻芙蓉在衡門薜茘餘碧雲懷望久一悵剡溪魚

過吳門不及訪弇州王公寄懷十首

屈指中原業誰登大將臺千秋王粲起一代子長來日逺龍樓夢天畱兔苑才吳閶雲霧裏相望首重回逸駕開元上雄風正始鄰雲霄誰北斗天地此陽春作賦三都客傳詩四海人未應雙劍老雷電起延津諭蜀傳司馬還吳憶士龍萬峯吟薜茘一逕把芙蓉月落幹將倚雲飄太乙従異時成握手白眼坐髙舂渺邈違芝宇風流憶艸堂藍田聊卜築緑埜暫浮觴日避長庚色天回大酉蔵十年翹首地葭菼倍蒼蒼虎觀才俱屈雞林望轉髙千言無彩筆片諾有綈袍夢隔蓬丘樹吟殘閬苑桃何年攜手遂相對詠離騷曳杖辭三島投簪傍五湖九丘窮倚相片語失潛夫鶴唳天門逺鵬摶海色孤近來秋興劇散發臥菇蘆日月回眞想乾坤入夢遊曉風吳苑屐寒雨石湖舟匣底雙龍臥毫端萬象愁亦知三逕好咫尺負羊求貝錦看如昨牛衣臥轉深洞庭寒濯足林屋逺論心落日天邊气浮雲海上吟吳王臺北望作者自如林此日雲門笠平生漢殿冠一時誰把袂萬古獨登壇嶽色崆峒曉河流砥柱寒尙思燕北社風雨動長安帝惜懸車蚤人看杖鉞雄靑山鄖子國白雪楚王宮杜甫名差著靈均曲未工峴臺遺迹在千古擅流風

寄張茂才

聞道安仁鬢秋風半欲華靑囊猶隠市白帢屢移家竺色三天雨湖光萬岫霞絕憐揮袂日相對武林花

贈顒上人

防嵗遊天姥經秋住越臺萬山靈隠錫斜日海門杯出定逢花雨傳燈悟刼灰何因偕爾去結宇臥飛來

送周少防督餉還楚

萬舸通淮泗雙旌傍海涯籌邊王相國經世賈長沙霧擁春臯佩云停野廟花遙看下車日題詠徧章華

哭童山人子鳴二首

海嶽誰髙蹈丘園有獨醒下帷頭自白避俗眼長靑日慘延州碣風寒鄭圃靈夜臺人近逺徙倚少防星石戶眞髙隠云卿此後先一家猶紫閣萬恨已黃泉禪嶽無遺艸蔵山有太向來攜手地淒絕子期弦

寄戚總戎

聞道嫖姚將提兵大漠間旌旗行漢壁鼓吹出秦闗白日雙雕下黃雲萬騎閒時同投筆吏乘勝過天山

懷歐楨伯博士

借甚中原譽浮沈異代蹤靑衿聊宦轍絳帳自儒宗冷日華陽築髙天漢殿鐘祗園春艸外猶記昔相逢

送王山人遊秦中

鬥酒山城暮東風悵別離天靑遊華日地紫入闗時博望千年苑昆明萬古池平生飛動興合遣杖藜知

送張茂才北上

張公子乘軺意气新萬言看謁帝千里獨寧親柳折長安暮花吟太液春寄言闗外吏能識棄繻人夏日同諸子宴郭鴻臚池亭分韻得涼字

背日山堂午含風石逕涼閒來松桂下各把芰荷觴地稱南州隠天容北海狂坐深漁唱發白眼對滄浪

寄徐大防

西署初迥轍南天復擁符飛芻傳九塞轉餉出三吳海色搖冠佩江云照舳艫不堪攜手夢明月洞庭孤秋日送陳山人還江右賦得廬山瀑布水

萬丈廬山瀑經行照客衣晝看銀海立晴望玉虹飛激浪回丹壑分流出翠防憑誰喚匡續一酌共忘機

寄方山人

憶爾辭家久秋髙客況增帆當鄱水掛屐徧楚山登夜宿隨沙鳥朝吟伴嶽僧九疑風雪外何處弔黃陵

送艾都閫督餉淮上

九邊芻挽急飛將豈辭勞獨坐黃龍舸長驅白鷺濤江花明綉箙海日擁徵袍橫槊風流在遙天佇彩毫

贈上人

昔事崔羅什今逢帛道猷存思馴象下潄齒毒龍愁衲綻三天雪杯懸萬里流吳中四百寺煙雨徧曽遊

送天臺二僧還西域

掛錫同霞嶠歸帆並海涯云侵秦磧逺路轉蜀臺斜翠竹空中相靑蓮定裏花誰知雙大士持鉢渡流沙

奉寄王江州六首

絕勝匡廬郡分曺蹔嵗年髙牙三楚外巨舳九江前日抱香鑪上天齊瀑布懸東林秋咫尺一問逺公禪棨防開雄鎭旌旗列上游猿聲千嶂色雁影萬峯秋散怢聊公事褰帷卽勝遊祗應明月夜長嘯庾公樓豈爲幹城駐能將一壑專郡僚攜白傅地主借靑蓮嶽色含杯墮江流臥榻懸轉看牛斗近雙照莫耶前極目登髙處淹畱漢大夫萬家南斗近千里北辰孤虎豹分流徙魚龍夾岸呼可容王勃賦今古擅洪都但覺官曹勝寧知吏牘饒白雲匡嶺樹紅日海門潮酒送陶公醉詩酬謝客招那能望鄕日不過虎溪橋飛動徵西節分違薊北盟詞人空碣石才子蹔江城防筆千秋價綈袍一代情向來揮手地忍憶去帆平

寄華亭吳少府

伊昔回車日嚢空但一錢乞身三泖地垂淚五湖天養鶴重開逕烹鱸獨扣舷茂陵余亦病憶爾思茫然

題松

離離搖碧澗落落俯蒼郊拔地虯龍偃中天鸛鶴巢濤聲寒月上野色亂雲交寂寞䢐徠頂秦封只浪嘲徐方伯子與將之江右過訪有贈二首

豈謂看山地能令結駟來人非中散臥客是偉長才把袂淹蘿薜行觴借艸萊夜中占紫气云擁豫章臺弭節過嚴瀨褰帷問楚臯北風千騎發南斗片鴻髙撫字聲先著登臨思獨豪萬年滕閣賦行矣待抽毫

送壽山人

飄然滄海客曽事紫陽君袖裏黃庭字嚢中赤伏文放舲三泖月攜杖九峯云後夜華亭夢應同鶴唳聞

寄李季宣二首

蓋憶曽傾地檣移逺別年千花淮浦浪獨樹海門煙白薴吳郎曲靑娥楚客筵廣陵橋上月相望防嬋娟最憶眞州夜臨岐解鷫鸘江風停去鷁海月伴離裝柳謝君平曲花饒杜牧狂吳姬三百輩若个擅平康

少室山房集卷三十一

欽定四庫全書

少室山房集卷三十二

明胡應麟撰

五言律詩七十七首

徐銓部過訪不值二首

何因藂桂下駟馬值仙郎日駐金珂影星流玉劍光登龍余顧盼題鳯愧行蔵佇聴東山起含香入建章傳呼鸞掖吏來訪鹿門樵曲徑俄雙屐空山祗一瓢白雲寒自倚紫气暮誰招好去蓬萊殿千花待漢軺

遊橫山庵

白馬何年到名山敞梵筵壇空諸佛下洞古一僧禪鉢與龍俱臥燈將虎並傳眞如祗自得誰爲問靑蓮

寄陸太史敬承二首

濩落吾能返飛騰爾故頻自爲三館客誰共五陵春白日流金掌紅雲防玉宸故園芳艸外曽否念垂綸爾作承明客吾歸已判年花香鸞掖底柳色鳯池前醉任眠中祕閒仍艸太燕姬無限好猶記琵琶弦

哭唐太常二首

乍輟金華講長投海岸簪中涓誰冀北太史竟周南襚道黃泉啟闗門紫气含平生攜手客淚盡百花潭袛謂焚魚臥眞成跨鶴遊千秋誰掛劍萬事已蔵舟夜壑星辰逺重泉日月愁獨將知已淚慟哭灑西州

送王大行使嶺外

迢逓雙旌色朝行大海東天垂鵬翼盡日照蜃樓空玉節諸番衞金函萬國同歸來銅柱畔題賦尉陀宮

答汪茂才

尺素天俱逺芳尊日蹔同自懷和氏璧誰問楚王弓晝臥蒼龍偃宵談白馬雄靑雲太史在寧復念途窮

夏日同諸子登望衢亭作呈趙明府

劇興眞飛動層臺半鬥牛天空疑不夏地迥欲生秋峽色雙龍抱山形萬馬畱異時懷賦客吾豈仲宣儔

李生西遊久不得問因寄

西遊去何日念爾獨離羣履綻秦山雪笻飛蜀嶺雲鄕心寒狖落客思夜鴻聞記取岷中事南歸報右軍

送趙太史之嶺南五首

一麾辭禁闕萬里赴長沙地入蠻王壘天浮漢使槎亂山梅嶺樹絕徼夜郎花永夜羅浮頂誰同眺日華賈傅章才上王襃命已傳飛霜隨劍舄大海傍樓船客夢梅花裏鄕謠桂酒前坐看公府暇白雪滿南天獻納紆靑瑣驅馳戀紫宸珠厓百蠻路銅柱九夷春郡邑橫天起旌旗截海陳祗應宣室夜萬里召孤臣豸服層霄下麟符夾道光萬峯行瘴色獨馬度炎荒暮雪秦闗擁春城粵海長轉將金掌露移灑向扶桑蹔輟蘭臺講言乘桂水橈牙旌馳絕域綉斧出中朝瘴壓髙涼晚山通大宛遙莫嫌文字癖干羽徧三苗

送何山人遊邊

悠然尊酒別秣馬問漁陽漢磧連天紫邊沙擁日黃列營隨驃騎分險駐龍驤防挾金城策長纓請建章

送人還桐廬

不逺桐江路歸帆月牽赤霞晨際海靑壁午連天鳥道従人問猿聲傍客懸釣臺千尺倚誰伴子陵眠

送人入蜀

客畏蠶藂路君仍駟馬過白波三峽滿靑嶂九疑多絕棧移旌節層臺夢綺羅海棠花在眼爛漫倚髙歌

秋晚靈隠寺小憩

咫尺東林寺欄幹不厭憑萬山回卓錫一水防傳燈梵室偕龍樹經壇接恵能上方鐘磬發晚傍白雲登

送李逸人西遊

一騎西遊逺雙鴻北望饒雪深眠太白雲起問中條漢磧名偏古秦碑字半銷已無婚嫁累何地不漁樵

方伯滕公由嶺南過訪不值二首

翩翩巖穴畔千騎逺従東劍履周方伯軒輶漢上公花看薇省近竹訝艸堂空萬古夷門道誰論意气雄小隊行春日華鑣問俗時孤亭畱皁蓋萬戶擁朱旗气色函闗繞星辰漢殿移未應題鳯字曽受子云奇壬午秋以家君命北上舟過嚴光先生祠戲作

不向長安去何人奏客星物情違偃蹇吾道寄飄零大澤寒収釣髙天暮放舲羊裘謁明主歸臥萬峯靑

舟次檇李寄王承父山人

癡絕王摩詰何時出輞川迷花孤洞裏采藥亂峯前劇飲畱眞態長齋防俗緣虎頭新使者曽乞賣文錢

再遊焦山

尺地開龍象遙江浸畫圖排云千寺立湧霧一亭孤疊嶺蔵鐘磬中峯過舳艫憑誰買山色把釣作潛夫

夜宿金山作

疊浪天浮玉中流地布金寺圍孤島面亭插萬波心日晨鐘出潮將夜梵沈妙髙寒獨上風雨過龍吟

金陵雜詩二十首

宛洛飛龍地岐丰下鳯年河山西控蜀象緯北朝燕玉殿淩霄出金城截海懸嵯峨帝京色萬古鎭江天寶鼎成周奠靈符大夏開日當濠水上云傍孝陵來百辟瞻黃屋千靈扈絳臺時看靑瑣客鳴玉鳯池回虎豹天都近魚龍地軸閒穿壕步水鎖岸秣陵山上苑明冠蓋新亭集佩環徘徊承露掌百尺暮雲間帝闕三秋到人煙四望平城闉盤海气市井雜江聲翠管吳謳發牙檣越舶行未央宮萬戶恍忽見蓬瀛禁苑花如織離宮樹作行虹橋懸太液鳯管集昭陽日麗雕甍動云穿碧檻蔵翠華雙掩映猶記六龍翔畫防三千隊雕戈十二營貔貅嚴左翼熊虎列前旌艸木環滁動蒹葭到海平越裳重譯至何事問長纓樹色東華逺鐘聲大內開紅雲長樂觀紫霧柏梁臺帝座罘罳擁僊城睥睨回蔣山靑不防百里掛崔嵬畫檻排空立飛甍逐望低觀危鳷鵲度臺古鳯凰棲海日千門上江云萬堞齊大堤楊柳色彷佛舊烏啼巷陌連松桂園亭翳薜蘿人家王謝舊佛寺晉梁多北固晨鐘防西陵夜舶過紫驑渾欲住無柰客愁何大道開平樂名姝傍狹斜黃鸝交坐柳白馬競穿花翠箔通雲气珠簾上月華畫梁雙燕子遙認莫愁家武湖邊路西風載酒行中流蔵灔澦疊島象昆明落日喧沙雁回風動石鯨樓船三十萬猶記漢皇營勝絕南朝地淹畱北上程石城看虎踞蕭寺聴雞鳴岫鎖吳云暗江飛蜀雪明詰朝闗外路眞作棄繻行寂寞空三殿豪華記六朝齊梁頻禪代支許競招要隻字神飛動千言思泬寥昔人吾倘遇玉塵向誰驕傑閣憑虛上回瞻帝闕西城開千巷陌剎湧萬招提靈谷靑松合鐘山碧樹齊朝來渡江去擊楫爲聞雞落日長乾道靑絲照玉壺碧桃雙系馬緑柳半蔵烏濩落堪詞客飛揚問酒徒縦邀金穀侶長夜鬭摴蒱衮衮牛頭路靑山極望同天開吳楚地寺鎖晉隋宮宿霧縈窻白朝霞出戶紅異時飛錫到闡化大江東句曲山中樹華陽洞口云玉樓千地湧金鐸四天聞老鶴傳丹訣乖龍防赤文五芝容客采長揖大茅君結綺誇前代臨春憶大家淸歌傳寶瑟麗藻擲瑤華殿倚千門月樓飄萬井霞卽今商女恨淒絕後庭花屈指前朝事悲涼舊迹存金甌長日月玉殿自朝昏野雀棲朱桁啼烏過白門柳花香滿店愁絕送王孫獻賦趨鸞掖題詩寄鳯臺自呼狂客飲誰問謫仙才步憶金蓮下歌聴玉樹回三山吾欲去萬仞臥蓬萊歐水部招同張太學劉大理顧司勲夜集徐園遲李臨淮不至同用心字二首

華館夜沈沈追隨愜素心佩環三署合燈火萬家深白薴翻吳曲靑萍動越吟徵西期不至愁絕露華侵名園仍北郭小徑入東林地憶先皇賜天回上客吟當尊荷芰色滿座薜蘿心冉冉長安月飛光下翠岑

區用孺以端研見貽索餘一詩爲報

邂逅羅浮客論心衞水傍紅絲勞把贈靑玉爛生光偃月窺蕓案涵星動艸堂輸他阿環麗捧立在昭陽

哭黎惟敬祕書四首

此日朱明洞誰同對濁醪宦途窮執防人代絕抽毫雞犬聞天路魚龍泣海濤傳家大令在忍覩鳯凰毛驟得天涯訃眞成地下游羅浮殘月墮碣石防虹畱慘淡靑黎閣嵯峨白玉樓梅花一萬樹何處掛吳鉤石室瑤華閟泉臺玉樹遙神遊今八極宦迹舊三朝客競傳中論人誰賦大招那堪潞河望風色暮蕭蕭邂逅爲日踟躕射防年飛觥桃葉下授簡竹林前調已中華絕名應大海傳亂山銅柱外若个是新阡

寄觀察金公

按部雙旌逺行邊一劍雄圖書觀魯殿謠頌采齊風泰岱浮空紫蓬萊上日紅登臨時極目作賦許誰同

秋日湖荘八首

幽棲只數椽野水十家連靜室長生白閒亭獨艸蒹葭湖北路禾黍郭西田理就滄浪曲吳歌日扣舷湖濶疑靑艸原荒近赤松防名蔵一壑大業寄千峯戶牖嵐光滿階除露气濃樓髙才十尺莫擬臥元龍素髮垂垂近靑陽去去多霜檐飄橡栗雨壁上藤蘿越女紅蓮棹吳儂白薴歌翛然車馬絕曳杖步山阿野色看逾近秋光澹欲無淒風回大壑驟雨入平湖碧樹通樵徑丹楓系釣艫江東步兵後瀟灑見吾徒六尺鴟夷舫蕭然系短籬亂山明隔垞積雨暗空陂身世鸕鷀老行蔵雁鶩知五湖秋萬斛防綴著西施大野黃雲熟平湖白露涼菇蘆環笠澤薜茘翳柴桑落雁啼沙汭流螢度石房寒花綴籬落作意近重陽窮巷回車轍柴門盡日幽杜陵歌大廈徳臥髙樓地許鳬鷖占天容鹿豕遊虞卿懶成癖防筆爲春秋此日遊仙夢當時結客情玉繩鳷鵲觀金鑰鳯凰城白眼長安臥紅顏上國行十年湖海气疏濶傍柴荊

送蕭司空之南都四首

劍履新南國旌旗舊朔方一麾移細柳萬舸靜扶桑虎豹軍容肅麒麟帝眷長異時書太史寧復論平陽燦爛熊車度逶迆鳯闕來戈鋋千堠列鹵簿百城開日近司空座星移上將臺大廷推相國誰並鄼侯才組練過吳防衣冠入漢宮日光搖畫防霞色射彤弓渤海三秋靜潢池四望空未應勞夢卜天意屬非熊鼓吹出江臯前驅意气豪射潮収萬弩橫海列千舠日月瞻黃屋雲霞防錦袍秣陵花似綺爛漫待抽毫

贈趙茂才

言開緑蘿逕卻訪赤松遊枕簟依山僻琴書入洞幽姓名文苑客身世醉鄕侯莫羨侯芭業亭易白頭

李逸人西遊寄訊

一壑容髙臥頻年賦逺遊卜居秦望頂長嘯越臺秋海日低龍屫山風綻鹿裘錢塘潮漸長乍夜放扁舟

秋日題唐惟良山房二首

郭外千峯色翛然墮艸堂掛冠三逕蚤髙枕一丘長夕露團幽砌朝霞宿畫廊門添五楊柳何異在柴桑結宇雙松下爲園萬竹中壯年歌老驥長日送飛鴻露浥琴絲潤星搖劍色雄看餘五遊畢絕頂臥空同

寄灌父

悵望西亭客沈吟北海筵玉笙王屋頂珠履鄴臺前桂樹先秋發藜燈入夜懸異時雙鶴語歸問大羅天

懷鄧孺孝兼訊周山人

憶汝龍門過蒼茫鶴馭分暮歸句曲洞晨謁大茆君把釣吳江雪傳書越海云艸堂人獨臥誰勒稚圭文

吳叔通以四詩見貽賦答

寂寞乾坤事歸來一敝裘雲山成獨臥海岱見名流璧已三年抱珠仍萬里投白蘋洲上路曽試木蘭舟何處懷同調飛書問獨醒乍回雙眼白猶阻萬峯靑慘淡垂綸石棲遲載酒亭異時新論就能賞太經病肺荒園外潛身大海傍靑陽馳翰墨白雪照行蔵一水蘭苕近千巖薜茘長夜來星鬥色明滅傍幹將夢寐延陵客風流故不羣千秋曽和雪片語欲淩雲柳隔靑絲笮花生白練裙浮家何日事來往霅溪云少室山房集卷三十二

欽定四庫全書

少室山房集卷三十三

明胡應麟撰

五言律詩七十八首

句曲道中奉懷王司馬先生寄訊八首

帝夢思良弼天書問老臣彤弓分雨露赤舄上星辰虎豹千營合熊羆百衞陳何妨文武略第一畫麒麟夙世元戎業明時上將材大開貔虎幕長嘯鳯凰臺記室班揚聚胡牀陸謝陪昨宵江上笛飛盡帝城梅鳯徳元千仞熊飛自一時河山分玉帳日月繞牙旗錯落霜毫動熒煌露布馳共知莘野出寧畏艸堂移蹔辭三教主聊作萬夫雄橫槊長江上揮毫大海東陰徐非賦侶鮑庾豈文工晉宋齊梁業何人不下風譚天曽帝問縮地舊仙才未論靑牛出眞成彩鳯來毫端窮宇宙匣底閟風雷戲作梁陳句猶堪長玉臺寂寞千秋事踟躕六代間新亭新日月舊館舊河山柳色停車騎花香雜佩環吳姬年尙少勸客亦酡顏豪華非昔日羅綺尙前朝俠少黃金勒名姝赤玉簫花明新院髻柳學故宮腰今夜揚州月平分十二橋石頭城外路光色度靑驄說法尋支遁防禪叩懶融塔花晴日映潭影暮天空擬逐三車去西方問大雄渡江有懷秣陵舊遊八首再寄王長公

六代風流地豪吟興未涯層臺花宿鳯故堞柳蔵鴉海日籠丹霧江天照綺霞春光何太蚤先到莫愁家投閒滄海上閱勝大江濆老樹齊梁雪飛蓬楚蜀云帝城雙鳯下官路八騶分悵望前朝事含杯防夕曛金波憐舊句玉樹待新題夜宿尋髙座春遊出大堤殘僧畱晉宋古佛辧隋齊明日樓船上誰同教水犀由來佳麗地本是帝王州緑浪邀盧女靑山抱蔣侯桃花雙闕路柳色萬家樓摠道官如屣那知宦是遊幕府三千客轅門十萬兵登龍環海岱騎半江城畫甲飄雲气珠簾上月明夜來淸嘯發雙鶴下瑤京玉洞畱仙棹金陵問帝都野花朱桁雀霜樹白門烏晏寢團牙防宵吟擊唾壺能教奇偉客白首臥菇蘆靑鞋曽碧落彩仗乍丹霄大雅追三代雄風掃六朝帆檣揚子驛鹵簿秣陵橋但作文章客寧知武略饒柱下書堪著壺中術已傳三花畱埜寺一葦渡江天浪息滄溟外塵消大漠前何須片石上辛苦勒燕然病臥原口長公以詩見存遂有起色賦謝四章

骨立乾坤外呻吟嵗月過片言回大造孤榻起沈屙驟覺頭風愈寧論肺病多觀濤定何日飛棹廣陵波病臥空搔首文成劇賞心乍回燕客夢初理越人吟白雪流空館靑陽動絕琴片言千古在底事論飛沈一札長幹裏悠然病目開詎知垂燼燭猶作復然灰趙璧初還邸燕金任築臺朝來滄海上咫尺見蓬萊無媒寧逐鹿有路任亡羊朗誦陳琳檄髙懸杜甫章神明開混沌鬼魅失膏肓濩落餘生在猶堪王夜郎

渡淮

拂曙淮堤上垂楊漸可攀霧濃孤客舫云淺八公山不作投珠去眞成抱玉還十年牛馬走端合髩毛斑自嚴灘至新安途中紀興十首呈司馬汪公

四百灘頭路峯巒面面靑路疑行絕棧灘似泊空舲平地飛千瀑髙天突萬星不因司馬在吾豈別亭一灘髙一丈灘盡到天都疊嶂雲飛動陰厓日有無辛夷殘紫落躑躅亂紅敷獨少行雲廟分明入峽途明發寒逾甚羊裘當錦袍爭風帆力猛破雪櫓聲豪闇谷迷紅樹懸厓露碧桃居然丘壑底不用武陵逃懸水三千仞奔流落大川片帆危欲墮羣纜急爭先石險時棲鶻峯髙欲跕鳶玆遊信奇絕防筆漫成篇樹色逶迆合山光次第來岸疑誇父坼厓似巨靈開蜀客迷三峽閩人話七臺移舟傍鷗鷺此夕漫驚猜嵯峨探虎穴防窱入龍宮百丈飛湍下雙篙巨石中地危眞破冢天近欲乘風恰稱詩懷壯長歌萬慮空宻纜紛如織髙檣望若攢怒濤翻絕壑飛浪疊層巒不雨靑天潤無風白日寒蒼松植何代百尺架防岏片石俱飛動千山競送迎地眞遊黯淡天似入蓬瀛纜東髙厓度檣穿絕壁行誰呼謫仙至白日跨長鯨白嶽新遊快靑谿舊迹存亂山衝虎過奇石象獅蹲賈舶環楓社漁梁防蓽門飛鴻渺天末消息信乾坤十年懷命駕千里棹孤航大壑行嚴瀨飛流涉呂梁猿猱晨作伴豺虎夜成行咫尺龍門在無勞嘆望洋

驚猿峽

不見啼猿樹孤峯劃翠屏峭逾捫太華危欲墮中泠鳥道懸空濶龍潭伏杳防笑他韓吏部勒石向山靈

伏虎巖

何年飛灔澦百尺掛崔嵬絕壁盤飛電髙梁劃迅雷檣危三老懼纜急萬人摧日暮雄心發狂歌興未回

古意

鳴鞭白門道新柳正蔵鴉七寶裝繁弱千金散狹斜飛揚孟公座調笑季倫家夜夜雙龍气腰間掛赤霞柬汪仲淹時以足疾居肇林去太函三十里

方丈維摩室翛然物外蹤花餘天女散果剰法王供白日流禪榻靑天落梵鐘何當問神足白眼對長松贈片雲片雲者司馬公所命王姬名也

窈窕尊前態娉婷畫裏顏客疑遊洛水神似降巫山夜月輝眉黛朝霞動髻鬟不應撩宋玉名字落人間仲嘉攜酌過箕臺四首末篇懷汪獻於

信步南岡上寒松一逕斜浮杯當柳色促席坐桃花古殿明丹壑方塘漾彩霞紅糚晚成隊拾翠傍晴沙步步春原色尋芳意自閒石枰疎竹裏金鐸亂松間一壑停蒼佩千峯峙翠鬟平生雙屐在天濶任躋攀逺天橫霽色箕踞坐莓苔竹露晨猶滴松風午漸來翠防懸絕壑蒼靄覆平臺十日猶能客將無典緑醅潦倒悲華發追隨蹔少年暖風抽麥日防雨拗花天遊女矜環佩居民競管弦維揚好春色何地著絲鞭士能齋頭阻雨仲淹輿疾來防一律遲之

風雨催寒食殘花閉小樓丁香空結恨紅豆故生愁夢隔靑綾被春遲緑綺裘觀濤今起色遲汝萬峯頭

同盛山人壚頭話舊作

一騎吳闗外悲歌脫畏途殘生余海嶠萬死得江湖盆底寃誰燭壚頭興未䢐十年攜手淚相對濕菇蘆春日司馬公同攜王姬入紫霞洞觀桃花時少連太寧仲嘉仲淹並集司馬以桃花源美人家爲韻分得桃字

爛漫西郊外肩輿度碧桃春生武陵洞病起曲江濤【時仲淹輿疾來防】日彩搖紈扇天香襲錦袍絕崖仍獨上誰似謝公豪

得花字【代王姬作】

十里春山色芳菲亂水涯瑤池迷故迹玉洞鬭新葩野豁千林霧川明萬樹霞不知劉阮輩何事到仙家

題老蚌生珠圖

防夜驪龍頷偸攜徑寸遊蕪城雙月上合浦一星流影似懸鮫室光疑發蜃樓未須慚老蚌照乘詫諸侯

汪參軍邀飲作

畫拱搖丹日雕闌駐彩雲榻延徐孺子吟接鮑參軍午饌行山蕨春羹薦野芹醉歸渾不解蘿月漸紛紛

休寧道中四首

百里休寧道肩輿度夕陽川原明翠黛闤闠鬭紅糚玉佩時相亞金釵盡作行何方犢車至夾路爛生光拂曙徵人起蒼云抱郭流落紅依小徑深緑漲平洲竹色偏縈輦松陰直過樓天然對圖畫底事喚營丘白墮家家釀黃梁處處舂飛泉懸薜茘逺岫削芙蓉晚日前村斾春煙隔寺鐘天看咫尺紫气欲成龍望望山疑近行行路轉遙依岡梅子熟夾路豆香飄翠幙縈朱戶紅糚簇畫橋百錢猶掛杖爛醉在今宵同汪士能入丰幹路逢仲淹寄詩輿中口授用原韻

泠然遺俗累曳杖到仙家布帽扳名嶽荷衣防太霞吾寧驅白石君已飯丹砂縦有天臺遇能如萼緑華阿四旣畱谿南士能命更呼劉生佐酒亦以事羈賦此嘲之

咫尺英宅朱弦試一彈中原畱上駟蓬島隔飛鸞【劉生名鸞】酒壓荼防甕春遲苜蓿盤美人期不至惆悵月華殘

宜男堂爲汪氏題

階前植瑤艸芳色暮離離艷入三姬座香飛百子池冰桃偕獻實玉樹並生枝旦夕佳男兆華堂事事宜

槃樓

何年碩人住結搆傍蒹葭睨柱千山月推窻萬壑霞靑藜中壘閣緑綺少文家好著元龍臥翛然世慮遐

贈髙深甫二首

最憶髙常侍生平樂事饒千金求騄駬十院貯紅綃古迹畱三代新聲和六朝湖頭明月滿無夜不吹簫自愜逍遙理誰同汗漫遊異書中祕得名墨太淸畱夜月漁陽鼓春山燕子樓六橋楊柳色無處避驊驑

夜集劉將軍卽席作示孫徐兩生

聊同珠履客共此嵗華䢐潦倒靑絲盒淹畱白玉壺寒風回擊築驟雨促呼盧不道嫖姚貴猶能事博徒

讀季孝亷匡廬詩卷題

彭蠡揚帆近匡廬縦目長髙峯懸紫翠亂瀑灑靑蒼竹隠文殊座蓮空慧逺堂攢眉何處客不逺是柴桑

挽趙別駕汝申四首

神武門前路何人復掛冠華陽閒鶴馭瀫水罷漁竿冷日黃金竈寥天白玉棺君看雞犬去已到赤城端頻年嗟伏櫪此日嘆蔵舟世閥傳中壘鄕閭問太丘朱弦俄入夜素翣正逢秋好在蓬池頂題詩徧十洲玉局畱丹界琳宮寄碧霞漸荒陶令菊難覓邵侯霧裏三天舄雲中八月槎椒漿聊一奠隴樹亂棲鴉蘧然孤蝶寢忽到夜臺傍別墅藂靑桂空齋翳白楊星沈南極杳天入大羅長一尉何須恨修文正拜郎

蕭含譽自楚中來訪畱集二首

下榻仍松檜移尊更薜蘿星當雄劍聚雲傍彩毫多客計畱天目鄕書問汨羅五遊他日遂相逐老巖阿狂歌靑桂下醉舞緑筠前越絕書猶著湘累賦已傳風葭云夢笛雪葦洞庭船歸路甔甀近能無問太

訪張伯起暖閣小集夜同過幼於園

伐木懷同調連枝愜共吟圍鑪冬閣暖秉燭夜堂深月倚孤城棹風交萬戶砧龍唇弦絕久拂拭爲知音

幼於園中聴歌

一徑蓬蒿入層臺面緑波客攜桑落酒人倚柘枝歌夕露更衣墮晨星襆被過五湖花照眼蚤晚著漁蓑

贈錢將軍

屬國儒風逺輕車將略長侍童靑玉案前隊緑沈槍北府晨開席南樓夜據牀邵陵遊獵處白馬映絲韁

題吳肇成淸波碧玉圖

亭亭開素面裊裊出朱唇水畔疑西子波心似洛神浣紗猶倚石移襪乍生塵那得相攜去馨香贈逺人

聞王問伯領解南都喜而有作

此夕庭階樹眞成奕葉光賦曽標五子名欲擅三王客禮龍門下神交雁塔傍百年兄弟好同日奏長楊

舟次檇李寄王承父山人

邂逅蘭溪約秋風望未涯地違靑雀舫天靳白鷗沙虎阜看茶近烏程問酒遐春來定尋汝酩酊萬桃花【承父約余過溪上余道出檇李遂不及往寄此以訂後期】

泊姑蘇寄吳文仲

寂寞寒山寺鐘聲只自聴髙云隨去舄夜雪到空舲竹色誰分座花香獨扣扄太湖峯七十歷歷傍愁靑

訪曹子念戲贈

幽居仍薜茘雅興舊菇蘆一榻懸東海孤航領太湖須髯疑大俠骨相異潛夫何事吳閶底頻年侶博徒

長乾道中書事【時太學同人邀飲】

金波鳷鵲下玉管鳯凰調晉帳延雙隗吳糚出二喬柘枝頻度曲桃葉舊傳謠欲認相尋處城南十五橋紫霧蔵金屋丹霞間玉樓那能佳麗地不作狹斜遊江女名無畏盧家字莫愁徐娘𨿽老去象管不停謳過淮上讀貞烈沈氏實編作沈爲侍禦吳公妾余丙子吳公所取士也

匪石心難轉如山諾竟酬餘生寧九地一死爲千秋壯節長淮逺貞防大海畱預看彤史筆燦爛照松楸憶昔吳公賞眞同賈傅看淒涼神武闕早掛恵文冠舊事悲桃李髙風想蕙蘭酬知萬行淚愧汝大江幹

渡黃河

九曲黃河水奔流下夕陽蘆根漁网集樹杪客帆張巨石撐淮浦髙洪壓呂梁黃姑頻嵗約擊楫上扶桑

宿良鄕

小市良鄕驛徵人蹔解鞍空林萬木落孤館一燈殘旅色逢秋暮鄕心入夜闌那知百里外明日是長安

少室山房集卷三十三

欽定四庫全書

少室山房集卷三十四

明胡應麟撰

五言律詩七十二首

家大人七秩恭賀四首

粲爛長生籙髙懸瀫水陽中元秋屆節南極夜生光黃鶴吳天外靑鸞越海旁惟應雙瑞曲永送萬年觴懿行三千就遐齡七十延竹宮觀禮日蘭署校文年六傳巡滇騎雙旌入楚船謳歌猶咫尺拜舞大椿前華堂開壽域瑞靄接瑤池十地來菩薩三天降辟支名猶喧卒化已洽邊陲何限朋遊集千花照玉巵愼黙蔵身寶圓明應物蹤年髙黃叔度世擬郭林宗日月遲艸雲霞戀赤松八千春共祝寧羨渭濵封

寄居曲水園柬張氏伯仲二首

自愛新居僻寧論故業貧伯通能借廡仲蔚已爲鄰茂苑花淹客吳門藥贈人蒼茫太湖底生事起垂綸獨有陶公徑能停謝客輿陸渾虛舊宅陽羨覓深居水木孤軒外云蘿四壁余何如傳捨客日月敝長裾

嶺南陳孔信贄其詩來謁報贈二章

何物元龍少嚢攜絕妙詞百篇難汝弟一字媿吾師劍擊要離家壺傾泰伯祠錢塘萬家雪只棹慰相思驟發扁舟興佯狂到海涯詩成筒寄艸夢防筆生花把贈羅浮雪回看茂苑霞鱸鄕亭下館歸路欲棲鴉

過張水部新居

負郭成三徑郊原帶艸堂飛甍搖海气畫檻納江光花色吳門近棠陰越里長中朝思大廈未許醉淸商過婁江載宿弇園時冏伯逸季並以事畱雲間獨房仲在下榻欵畱亡異長公存日感賦此章

十日懽猶洽千秋態未忘開尊憐仲子下榻夢中郎旅色停孤棹歌聲咽後堂屋梁明月滿惆悵夜何長

小袛園懷冏伯逸季

寂寞雙林下遲回一杖過盛名猶宇宙陳迹已山河落月連枝逺悲風大樹多獨將知已淚爛漫灑靑蘿澹圃訪王閒仲及二弟淵季徵叔畱集作

夜久尊偏緑更闌燭尙紅雲霄三雋在海岱二難空舊業東陵異新懽北海同那將季札劍兩地掛悲風陸楚生新居在弇園澹圃間邀余齋中啜茗卽席賦

愛爾新居僻令余世事忘一瓢寒樹裏四壁浣花傍鴻漸余茶竈龜防但筆牀坐聞鄰笛起涕淚滿山陽

再過陸楚生

小築婁江畔蕭然四壁空防橋流水外茆屋亂雲中有意交胡質長歌問陸通猶憐傅捨客彈鋏臥秋風

夜臥沈子書齋出素箋索題信筆賦

褥許分靑錦廚仍臥碧紗濃香燻柏子淸夢雜梅花未覺仙家好渾忘客路賖異時懷仲舉湖水渺雲沙伯隅童子冶卿持扇索題走筆一律贈之

偶遇張公子頻年擁素琴貌堪酬白璧名已鑄黃金肻作調鞭老時爲捧劍吟紅綃遇何日倩汝入花陰

送吳刺史之桂林

莫作炎荒嘆騫騰識鳯麟棠陰流皁蓋桂實墮朱輪雨潤遐陬俗風馳絕徼塵好將南國化沐浴瘴鄕人

陳方伯自閩中移蜀寄柬

奏事馳仙闕除書下聖朝楊舲江樹合行部海棠嬌云暗三峨寺天長萬里橋浣花溪上路詞客可重招

蔡生移居城北招飲作【諱英南】

咫尺城東寓相尋路未遐懷人閩海茘畱客武夷茶几席凝香霧杯盤散綺霞成行兒女在袛合老天涯【蔡僑居余邑十年至長子孫】

過郭翌之故居有感

尙憶鴻臚第淹畱白日斜新墳俄宿艸舊圃更殘花地迥悲鄰笛天淸咽暮笳異時風雪滿孤棹問誰家

贈張眞人

何年赤松子羽節到皇家步躡飛雲履遊乘貫月查珠宮浮紫貝絳闕煉黃芽應笑唐供奉仙裙滯九華

壽郭隠君

蒼茫翠微半突兀見孤亭大壑懸眞气髙天臥客星桐江標勝迹廬阜毓英靈不盡名山色東南萬古靑

題孫生別墅

小築寄林泉蕭森十數椽蘇門飛嘯日郢國和歌年室靜飱霞飽牕虛臥月便谿蘭一以擷爲汝拂冰弦

題朱茂才孝行捲【有序】

朱茂才伊臣餘丁丑同進士也古朴眞至細行必矜事父母能竭其力尢重然諾爲閭閈所信從諸黌士美其潛徳咸詩歌以詠嘆之餘引諸簡首

千古朱家俠芳聲異代畱蒸梨知孝行瀹茗見淸修烏鳥心長切羔羊願未酬君看彤史筆卓犖下螭頭【朱生灌園以養二親余嘗食其梨茗皆手自培植者】

寄何穉孝

邂逅淸源下差池易水濆心期元獨許意气本無羣六翮排靑漢孤蹤傲白雲春風上林苑擊節子虛文

少宰趙公還北寄送

餞別列鵷鴻懸腰劍色雄臺垣三殿近冢宰二京同禁樹連云紫庭花傍日紅掃門饒賦客寧復嘆飄蓬

少宰趙公拜相寄賀八章

一夜求賢詔懽呼萬國同謨謀咨大老啟沃仗元功絕域車書防中天劍舄崇異時評太史何羨帝臣風翊運逢明主匡時倚上材尊榮逾四嶽寵渥重三臺瀫水初調鼎華陽已築臺早知霖雨澤六合淨炎埃玉鉉調賢佐金甌扈聖朝羣龍齊捧日雙鳯各淩霄大業臯夔近榮名稷契遙蓬萊云五色近人飄【時洪都張公同拜】滿目乾坤事闗心社稷臣八荒懸宻勿九域借經綸暖閣調羹夜平臺賜宴辰好將司馬業傳播外番人六館推名徳三司備羽儀麻宣鳷鵲殿艸輟鳯凰池禮樂重興日詩書再覩時太平方有象寧訝廟堂遲鳯誥輝綸綍龍光切冕旒坐調中極鼎永作大川舟八表淸風被三朝壯節畱長安貴遊滿處處撤行騶尙記臨軒日龍頭曳佩環帝心懸北斗人望切東山燮理陽春布論思乙夜閒萬方伊葛想翹首玉宸班上相同心日眞儒佐命年白麻初翊聖黃閣驟招賢吐握回三代吹噓動八埏肻教揚馬輩頭白臥林泉長至後三日幼於齋頭對菊同張使君陳文學周山人陸孝亷卽席分賦得寒字

節已過長至花猶耐早寒似忻彭澤采偏稱汨羅餐裊裊團霜砌亭亭立露盤何當擷千朶爛醉赤欄於過王氏小隠同陸山人周上捨閤中小集

信步緑蘿莊春波夾畫墻壺中蔵灔澦盆底著瀟湘曲折花爲逕縦橫竹繞廊乘風時一到好是白雲鄕夜過周懋修館中月色盈庭皎如霜雪卽席口占

咫尺周郎館衡茅葑水傍披襟流素月把袂落繁霜逸調陽春逺淸歌乙夜長預愁明發路楓葉亂金閶

西林泛舟卽席作

谷口肩輿入悠然興未窮尊前五湖盡檻外十洲通削壁籠丹霧飛梁掛彩虹坐聞天籟發兀兀萬緣空

賦得壯士樂長徵

言従漢飛將結髮行間列防秋乘障揚旗夜出闗雙雕婆勒渡獨馬賀蘭山寧憶空閨下梅花樹樹攀

過沈材叔畱臥齋中作

華亭疎雨過小閣亂雲流榻爲延徐下船因問戴畱春光回枕簟寒色駐衾裯十日猶能客従君笑薄遊

贈錢將軍

徵馬去飄飄將軍舊度遼運籌推武庫橫槊羨英標轉粟三吳盡飛芻六郡遙煩君持大纛取次靜氛妖

司馬汪公以仲淹訃至寄挽二章

消渴眞憐汝幽憂竟若何一尊猶水曲【暮春司馬修禊仲淹輿疾別余於曲水亭】萬事已山阿舊業荒蘭芷遺文照薜蘿異時軒冕貴較仲定誰多

濩落詞人長飛揚俠客儔生寧慙一諾死欲擅千秋失弟憐司馬従師困伯牛天都亂山色何處掛吳鉤

寄丁元父

聞道丁元父筵傾鄴下才政成初百里名動已三臺岸幘尋芳艸彈琴坐落梅尙思風雪裏並馬立蓬萊

題章氏木假山

早謝樵人斧悠然野客家雙峯寒宿霧列幹迥撐霞埋沒溝中防飄零海上查逢時千載事爲爾一長嗟

蘇君禹畱集翠虛亭共賦二首

一徑雙松裏孤亭萬竹旁髙秋全障日盛暑欲凝霜籜自翻龍虎枝従宿鳯凰畫簾淸絕處渾擬坐瀟湘百尺煙霄上千竿霧雨餘緑陰浮枕簟蒼靄淨庭除寂寞王猷駕蕭森杜甫廬何如偕篠簜取次貢乘輿【時君禹方校秋試文】

易惟效署中避暑同賦四首

逃暑仍河朔尋幽到習池靑絲行共挈白幘坐頻攲宻竹團書捨疎花照奕棋黃鸝似相識恰恰在髙枝落日孤亭上防風動碧梧淨疑開雪檻涼似浴冰壺茗竈供新瀹楸枰覆舊圖吟余沈水雲起博山鑪竹樹參差緑葵橊爛漫紅徑幽長蔽日林宻盡含風白羽髙談洽靑萍醉色雄大夫饒酒徳無擬笑山公舊識燕臺下新知越水濵乾坤雙傲吏海岱獨歸人薄有騎羊骨能同躍馬身萬山嚴子瀨秋色未全貧

送友人遊邊

憐君隨漢將防馬度燕臺六郡風沙合三邊雨雪催邊笳秋色逺羌笛夜聲哀來嵗看花節還聴艸檄回

送李従事之南康

十載京華陌還爲故國行岸花飛客舫江艸問王程曉夢匡山月春煙白下城誰堪萬里外尊酒動離旌

壬申夏生日途中作【時余年三十一】

此日還初度葵橊照綺筵鯤鵬聊息翼犬馬漸增年賈傅書難上終童防浪傳平生四方誌覽鏡一茫然

寄題王中丞小袛園二首

欲問西天樂聊同北谷愚山圍迦葉坐水淨法蘭居蔵室棲龍象經文蝕蠧魚慈航容並載吾亦慕眞如萬古乾坤意居然見艸堂淨心超大士彈指謁空王永悟三生刼時繙二酉蔵何如浣花叟白首杜陵莊

金山寺

絕頂開樓殿中流見畫圖雲霞千界合宇宙一山孤逺浪晴連蜀奔潮夜到吳向來舟楫念寂寞對江湖

錢塘秋望

郡國三秋迥煙波四望開潮深吳相廟山繞越王臺逺樹天邊沒孤帆日下來安期如可遇指防向蓬萊

寄朱汝修兼訊李惟寅

不見朱生久新篇近若何雲山孤鶴在江海防鴻多築室移靑桂鳴琴掩緑蘿李侯詩句好騎馬日相過

寄朱在明

獨有金門客頻年隠未回扳花遊漢殿駐馬上燕臺梅福神仙吏相如賦頌才五云空極目何處是蓬萊

送人遊燕中

亂山霜色裏行客迥添愁萬里看黃鵠孤心寄白鷗髙風沙塞晚明月海天秋莫以劉義劍狂歌對五侯

暮行桐廬道中

納納驅行斾遙遙泛客槎萬山蔵鳥道一水防漁家束峽天形小奔崖地脈斜嚴陵磯畔月蚤已著蘆花

泊舟登釣臺作

峽口抱雲汀中流坐放舲亭髙雙逼漢臺迥一窺星海气吞江白山光壓瀨靑綸竿千尺在吾計漸沈防

寄蔡侍禦

憲節初臨蜀徵軺舊出秦襜帷開气色斧鉞靜風塵峽口云迎客峨眉雪照人海棠花萬樹夾路待西巡

送蔣祠部北上

豈意靑雲客飄然過艸堂龍門畱問字鳯閣待含香萬樹長楊外千花太液傍何人年弱冠議禮動明堂

聞裕卿移居山中寄詢

移家仍絕嶠秋色滿垂藤磴裊云千尺峯回月半稜龍湫寒獨臥雁宕曉頻登我亦耽奇客尋君愧未能

諭邦相遷守括蒼寄賀二首【有序】

邦相以錢塘別駕擢守括蒼舟過瀫水訂余以是秋把臂仙都余以病未能賦此寄憶

袛緣香閣吏領郡亦仙都重鎭初移節名山獨剖符兒童迎彩鷁父老認靑鳬不柰溪頭別桃花覆酒壚試縣名方借専城寵驟加符分蒼嶺月綬結赤城霞吏散朝行郭官閒午放衙何如遷客淚九載濕長沙

朱在明初至長沙詩以問之

浩渺銀河色孤槎起壯遊亂山云夢澤斜月武昌樓解佩湘娥去鳴笳楚客愁尺書能逺寄回雁滿髙秋

聞蟬二首

白雁將秋至蟬入暮催淸吟隨落葉宻響度髙槐暑覺簾櫳斷涼俄枕簟回日長堪聴汝無擬抱琴來客醉秋山底蟬吟白露時淒淸流古木防續倚髙枝靜逐涼颸轉低含夕照移枋楡吾自適九萬欲何之秋日過王世周寓逢汪仲嘉潘景升賦贈

逍遙孤客邸邂逅二豪吟面貌誇聫璧風期得防金琴書云閣迥杖屨雪房深後夜芙蓉色湖頭次第尋

少室山房集卷三十四

欽定四庫全書

少室山房集卷三十五

明胡應麟撰

五言律詩八十七首

題野鶴孤云捲贈閆道人【有序】

始爲大中丞作歌贈閆尙未識面是冬北上過小只園適閆自茆山至袒膊科頭雙顴玉赤行步若飛信異人也而風度甚爽朗眞率絕不爲詭祕狀自云與某道者訂期蓮花峯下十年矣將以嵗杪往踐玆約特就長公乞言因出冊子皆一時名士題贈余曩賦長歌亦在焉長公援筆書四大字曰野鶴孤云而屬余更綴一詩卽席四十字並紀其人

科頭無一事松下日盤桓骨相堪鵬背生年異鶡冠月輪天柱頂云色洞庭幹薄暮揚舲去相攜問大丹秋日溪南晚眺適趙生攜酒共酌村店中

行行隨杖履徙倚夕陽斜野寺明楓葉山籬著豆花飛鷗過淺瀨浴鷺上浮查之子期方到悠然問酒家

寄大司空朱公六首【有序】

公屢以手書見招屬家慈病未能赴踐宿約懷仰之暇集成六章聊代起居云耳

徳望三朝舊勲名八座余廟堂周太保劍履漢尙書翼矯丹霄鳯鱗潛碧海魚惟應並南斗萬古照匡廬賜履優前代乘桴記昔年龍蛇驅大陸蛟鱷奠長川宦績昆侖外神功碣石前試看淮瀆廟禹碣至今傳社稷憂仍在中華問轉頻帝能優大老史已傳名臣紫气偏南極靑雲自北辰無論漢宮逺玉樹正嶙峋裏閈知司馬乾坤識臥龍爲園名獨樂抱膝寄孤悰瀑布檐前水香鑪坐右峯大江西望處愁絕暮云重長日東林下看花自閉闗緑偏裴相野靑占謝公山嘯傲藜牀靜登臨竹杖閒獨余憂國夢時到紫宸班【李詩宅近靑山同謝眺】尙憶風塵際能髙物色情吹噓慙國士吐握爲儒生山水孤琴合虹霓一劍鳴含珠十年夢無路報投瓊【公常賞識餘詩於童子時余故每有國士之感】

王孫貞吉以手鐫印章寄恵走筆奉謝

遙遙雙玉佩贈我意何勤石鼓周王篆金泥漢帝文蛟螭寒壓霧科斗暗蔵云萬古岣嶁碣何時一對君

雪夜邦相過齋中小集四首

寂寞幽人臥追尋茂宰賢飛觴臨夜雪把袂坐髙天剡曲三更棹梁臺萬古筵異時吾黨事蘭水定誰傳不謂山齋雪能來侍従臣談詩雙郢客和曲防巴人玉笛生春早金尊促夜頻曉來飛舄處瑞气滿楓宸彩筆寒相對朱弦晚故畱飛仙誰鶴氅野客自鸘裘擁坐城云立窺筵海月流預愁新賦出人擬兔園遊此夜平原醉人間更有無干坤懸玉闕日月坐冰壺磊落新詞社蕭條舊酒壚灞橋回首處淒絕防云孤與惟寅一別淹冉五載消息不復相聞春來忽得手書新刻見寄賦懷五首

賜履傳周室分符衞漢京白虹懸結客紫電照論兵四百西山寺三千大內營防因飛檄暇出郭徧題名帶礪中朝望詩書上將才佩刀初制閫橫槊自登臺萬騎長城合孤鴻大漠回河梁人漸老吟望獨徘徊長嘯靑油幕雄談白巾射雕新驃騎圖像舊麒麟雪照梁園夜風髙瀚海晨遙遙雙鯉下猶憶尙人憶昔長安騎相逢狹路間乾坤雙彩筆吾汝各紅顏萬感歸來集千秋病後閒惟應別時夢繞夜向燕闗一代華陽社平生碣石遊坐攜鵷鷺侶吟傍鳯凰樓夢寐猶靑眼形容漸白頭尺書聊寫寄涕淚盡南州

寄朱在明光祿

夙昔長安社朱家興獨豪深杯傳竹葉艷曲度櫻桃宦拙従雞肋身閒付蟹螯近來偏憶汝愁望大江濤

寄丘謙之

底事丘靈鞠年來復罷官驚心吾道左落魄世途難月過衡峯近星離益部寒九歌何日就灑泣傍南冠

寄朱汝修山人【有序】

汝修業醫而余好談長生乃京華日朱生最稱善病餘頃復嬰疾彌年兩病軀南北相望良可笑也因詩訊之

掌露偏誰得秋風各未蘇骨仍滄海立魂傍碧山孤白帢名先後靑嚢術有無防時攜竹杖燕市問懸壺

再寄在明

在明家有聲伎之奉近聞其方再納寵因寄

見說休官後鄕園樂更饒屏開張靜婉坐列董嬌嬈紫電黃金勒紅霞白玉簫興來應載酒時醉廣陵橋膝汝載先生卜築武夷邀余過訪余以家慈臥牀褥尙孤此約感念今昔不勝悵惘敬賦小詩奉寄凡八章

北極聲華久東山气象新乍辭文苑秩初乞武夷身辟地連三島看天臥七閩惟應幔亭月時傍紫綸巾九曲移家近三山入望遙樓臺臨碧漢戶牖逼靑霄坐叩梅仙訣行逢木客謠袛疑塵世隔無路問漁樵遊神近何所三十六峯前鳥下談經榻猿窺問字船飛蘿懸白日古樹拂蒼煙彷佛秦人住桃花隔澗泉勝許龎公擅名應善捲逃掛瓢滄海濶倚杖碧山髙萬事畱靑髩孤忠借彩毫無嗟塞翁意天地一鴻毛柳色吳天夢梅花粵嶠情吏才髙漢代儒術重周京霧澤南山豹云寒北海鯨無言帝閽隔咫尺是蓬瀛黼黻眞王佐絲綸蹔釣徒中天儀鳯杳大海蟄龍孤入夢猶金鑰翻歌自玉壺向來門下士桃李徧三吳作賦慙鸚鵡空羣辧鷫鸘千人摧稷下一士擅襄陽色借靑雲迥心懸白日長惟應夢中路惚忽到滄浪【滕公督學浙中於諸生中獨以異等見遇】

九折王陽道千秋大隠廬雲山容負笈宇宙礙驅車業豈門人盡名猶國士余憑將一掬淚徧灑越山隅

得安仲子書卻寄

嘆息延陵客淸才獨後時三都全入賦五嶽半題詩壯節摧靑髩雄心狎翠眉吳天花欲盡好訂白雲期

懷祝鳴臯

南歸書札防北望舊遊孤一鎩悲鸞翮三年問狗屠汝才寧巷陌吾道實江湖防夜狂歌發寒云碎玉壺

奉寄司成許公二首

一代崇周學諸生侍魯儒田何慚受易伏勝早傳書八座飛騰外三垣悵望余猶思問奇日大雪滿庭除載籍窮金馬論思坐玉堂洪鈞回稷契大典翊成康日近尙書履霞明學士裳生徒愧原憲十載夢長楊上元觀燈有懷京華舊遊時集邦相署

山城逢令節燈火蹔同遊月映千花上星従萬樹流遺簪連紫陌委佩出朱樓不是金吾地無妨徹夜畱逺憶長安道華燈正陸離雲霞千蜃結山嶂六鼇移玉佩邀春早銅壺聴夜遲卽今天祿畔太乙傍誰嬉

周公瑕書來索餘贈言爲賦二首

作賦元驚坐臨池更擅場眞行王大令篆蔡中郎巨榜髙天揭窮碑絕域蔵太湖花滿目斟酌欠書航【景聫韋誕歐陽詢事周素怖水故尾句云】

詩名人自老墨妙世誰如瘞鶴髙風在籠鵞逸興余藜然中壘坐花浣少陵居最憶長安日垂髫問子虛

顧朗生山人以四詩見貽賦答

萬感紅顏盡孤蹤白眼余何堪梁苑客遙寄茂陵書雪色晴偏照星芒晝不除太湖蓑艇畔誰共覓鱸魚意气塵埃外心期夢寐間一尊違白社十口共靑山桂樹幽人賦蓮花國士顏倘懷天姥雪拂石柴闗極目臯橋客長歌扣玉壺天蔵林屋逺云壓洞庭孤卜築仍三徑浮家任五湖試探吳市女能識姓名無不謂菇蘆畔頻年見偉人髙天容荷鍤大海傍垂綸一壑心長戀千秋業未貧異時雙劍合誰謂白頭新寄謝宗伯何公四首【時得寄恵燕中書並新刻大復全集】

十載瞻臺座三春佐秩宗文章空左馬禮樂擅防龍鄴下才偏盛河南譽日崇殷勤大艸猶記昔相従燦爛遺編在崢嶸大雅畱黃河龍馬出紫閣鳯凰遊李薛年誰少徐邊譽豈儔不辭扳逸駕世業在瀛洲少日遊金馬平生近玉宸中天回雨露絕域望星辰咳唾千秋迥吹噓萬象春慚無杜陵句池上贊絲綸尙憶梅花下飛觴醉玉堂先春大庾月達曙廣陵霜鬢惜年來短情偏別後長綈袍今古淚寂寞灑滄浪【曩寓燕日何公招余飲梅花館中聫句達旦者再】

寒食夜集邦相署中分韻得吟字

荏苒逢佳節招攜見苦吟乾坤雙劍色湖海一麾心柳宻陶公署花閒宓子琴蘭陵今夜月百里爲誰深

又得巵字

萬古山城畔風流見此時署元方朔隠亭更子云奇片月窺簾下疎星抱席移袛應雙白眼兀坐把深巵

題大司空潘公芝林二首

鐘靈艸靑蔥發澗阿九光呈玉葉三秀挺瑤柯滴露滋苔蘚蒸云映薜蘿蚤知王佐出寢殿有興歌丹崖蔵淑气白日湧靈葩百本俱擎露千林競照霞瑤池仙母住勾曲羽人誇寧似商山客成功翌漢家

聞裕卿臥病有懷

茆屋何年借柴扉盡日扄已無人和雪誰問客爲星病骨畱東海雄心付北溟暮云回首處寂寂萬山靑

得何仁仲書

舊事燕臺下看花汝亦狂雙鴻俄越嶠匹馬竟瀟湘賦就人千里書來淚八行向來神女約早晚到髙唐

題元旦早朝捲

玉殿春風起金門曙色通佩聲千柳外旗影萬花中鳯歷頒羣後鵷行列上公陽春才一曲擬獻大明宮

題大閱卷

劍佩中天出旌旂大漠開風傳靑海戍霧捲白登臺列陳盧龍動翻營涿鹿回九邊銷燧色橫吹莫興哀

秋夜諸子過集

豈是談宅偏令問字過客當蓮社滿人比竹林多霽月流丹嶂飛星度絳河毋悲秋夕永散發向藤蘿

寄劉子大金吾

玉禁康侯寵金吾上將榮潛消三輔俠坐偃百蠻兵夜月雕弓滿秋霄畫防明共誇遊獵暇時入建安盟

懷劉觀察仲修

防夜懷髙適當年賦上林髙虹流擊築朗月墮鳴琴客散誰燕社人歸自越吟西山暮樓殿極目薊云深

寄宮詹陳公二首

執防元中祕鳴珂更上公雲霞流紫殿日月扈靑宮磊落燕臺駿飄零越嶠鴻臺垣何處切五夜望寒空建禮摳趨近延英進讀勞露漙金掌重云斂玉繩髙苑樹縈朱紱宮花落彩毫尙思燕市夕濁酒坐持螯

哭康裕卿五首【有序】

始余年十六逰長安邂逅裕卿於友人席上裕卿得餘詩讀之卽狂叫擊節曰子珍重必有聞於世自是定交無間者十數載乃今裕卿不可作矣聞訃哽咽情見於詩

搖落龍蛇嵗天南墜客星寒燈孤月白遺塜萬山靑永閉髙人宅誰題處士銘傷心舊朋輩十載逓凋零宿艸孀妻奠遺編稚子畱山陽愁聴笛剡曲恨回舟九死還初服三生記舊遊踟躕季札劍日夜夢東甌忽跨遼東鶴誰瞻薊北鴻雲山藜杖在天地艸堂空隴樹經時碧原花著處紅終令石門谷千古號愚公漂泊南遊日崢嶸北上年狂名懸楚越俠气動幽燕大雪行歌外長虹擊築前向來攜手客老淚盡江天垂髫遊洛邑識面記燕城問賦驚文考投詩謁正平大鵬猶宿契老驥忽悲鳴地下梁鴻在應酬碣石盟【裕卿與思伯契分殊厚今先後入岱矣】

秋日送人之彭城

柴門喬木下送汝一含杯大澤秋聲早長河曙色開陰風韓信廟紫霧漢王臺後夜芒山气誰尋弔古才

爲邦相題蕉石圖【圖出元人張伯雨貞吉所臨】

寒蕉依怪石仙液貯銅缾日夜孤根老冬春片葉靑風疑搖鳯尾雨欲化龍形恍對張勾曲星冠坐艸亭

王長公寄恵集序賦謝四首

字字風霜色緘題向艸廬百年雙涕淚萬古一吹噓附驥名難盡屠龍業未虛異時歌九辧寧敢忘三閭漶滅書生刺迢遙國士恩片言猶海嶠三賦已乾坤道豈中原喪交寧異代論尙拚雙髩在垂白子雲門家學三王上時名二李前江河趨大壑日月並髙天業已回長夜名猶借少年代興聊一鉢黙黙少林傳刻鵠紛難辧鳴蛩獨見知左遷元命世揚馬快同時一字人堪老千秋客自遲防攜孤劍色東海傍要離

送金大參入滇

除目下楓宸飛旌動去塵共看金馬客遙問碧雞神艸色窮南服花香夢北辰到時薇省宴猶記六橋春

寄董太史二首

作賦俱靑髩攜書共赤墀我懷三秀艸君奪萬年枝鸞鶴甘泉殿魚龍太液池當年六橋柳能記共含巵世事甘余拙時才羨爾長讀書同左史執防異東方霧擁金門色天回玉陛香深慙潞河鯉萬里到滄浪

送人之黔中

匹馬衝寒霧孤城問瘴煙花深羅鬼地箐宻夜郎天野戍傳諸葛藂祠賽謫仙五谿相望處白日墜飛鳶

送人遊邊

嚴冬武林驛一騎問京華大野霜飄樹長城雪作花櫜鞬迎屬國劍佩逐輕車早奪天山地銘功入漢家

題東臯園亭捲

近卜東臯墅推窻面面山榻懸雙樹底亭鎖萬花間白鶴回孤嘯蒼龍問大還異時藂桂發尊酒定同攀

送張山人楚遊

巖穴憑誰問飄然賦逺遊風髙云夢笛月滿洞庭舟短刺攜孤客長裾狎五侯蛾眉亭下泊飽看荻花秋南屏逢沈李二生談道因約余遊天臺口號戲贈

越國奇男子吳中偉丈夫遊心出蓬艾把臂入菇蘆龍虎蟠金鼎鴛鴦語玉壺天臺八萬丈指防向虛無夜集李景穎出土佐酒成賦二章【有序見文集】

雲霞蒸上瑞冰雪薦華筵醒酒功侔石烹茶味勝泉梨非張氏谷豈邵侯田好比金莖液分攜漢闕前司理耽奇甚甘薦味長飛霜勻玉質重露浥瓊漿碧茘唐宮重丹桃漢殿祥何煩方朔盜袍袖溢芬芳

贈孫國梁

談吾不厭問字爾相尋興逸飛流賦情髙潄石吟春郊聫玉勒夜閣擁瑤琴二仲翩翩在何煩覓向禽【時金生數同過飛流潄石皆孫氏事也】

題性天眞孝捲【有序】

惟孝使君族子某七嵗而刲股救其親奇節也聞者咸爲詩歌以美之使君因雥集成冊云

焚香星月下一臠冀親延詎意揮刀日才同扇枕年孤誠回大造至性徹重泉莫以昌黎論雌黃孺子賢

潘翁九秩詩爲望之茂才作

玉醴泛蓬池瓊枝煥陸離纁遲伏勝帶索異榮期種橘盈千頃栽花但一籬不知柯防爛猶閱洞中棋

題中丞滕公武夷精舎圖【有序】

先生自癸未拂衣卜築武夷之上日與二三同志講業其中放舟曳履之暇時寓意棋奕間此圖磐石方廣數丈上設楸枰坐而手談者先生洎里社楊君李君皆生平莫逆友也圖於先生貌酷肖仲子萬里北上出示索題瞻玩再三不勝國士之慟謹賦五言律一章

精廬聊十尺坐嘯建溪湄蹔掛中丞笏閒揮太傅碁野花蒼鹿獻林果白猿持惆悵流風逝徒瞻大樹遺

送李內翰入都

一騎衝寒發梅花照客顏亂雲揚子渡殘雪皖公山舊直靑綾被新恩白玉環夜來前席夢光到紫宸班

寄李允達二首

底事翩翩客長懷落落愁驥心猶五夜雞肋已三秋犢敝相如袴貂殘季子裘長門售何日少婦繞機愁失意眞憐汝沾衣向薜蘿屠龍人未識買駿客頻過投筆徒爲爾焚舟竟若何千秋吾道在異日較誰多

少室山房集卷三十五

欽定四庫全書

少室山房集卷三十六

明胡應麟撰

五言律詩六十八首

吳郡金公應照令吾邑凡後先六載淸風卓操絕代無倫黌士慕其遺愛將舉祀名宦不佞恭竊門下敬賦二章

當年武城令故國近三吳睿識懸冰鑑淸標瑩玉壺琴遺何處鶴舄化異時鳬磊落循良傳千秋更有無素絲傳苦節彩筆擅瑤華彭澤門蔵柳河陽縣帶花雲霄余宦轍江漢逝僊查寂寂談者空悲隔絳紗夜宿黃季主對奕決賭金伯韶爲防籌酣飲達曙題壁間

念汝能懸榻令余忘憶家香凝燕邸霧燭裊漢宮霞仄徑眠孤鶴虛檐集亂鴉今宵橘中臥極樂在天涯

送僧還赤城

春遊秦苑外夏返越臺傍片石幽期逺千峯別夢長危杉饑鶻墮古柏病猿蔵問訊寒山子題詩徧佛堂

宿狄明叔園亭二首

閒來種墅門巷半垂藤石室蔵金匱星臺控玉繩茶招陽羨客飯供雪山僧下榻余將臥淸宵話大乘自是詞人社虛疑上將壇淸香浮畫防異味薦雕盤五色縈砌千株橘繞闌黃梁炊漸熟飽飯話邯鄲

再過狄明叔園

咫尺將軍第重來日未衙逕添何氏竹畦蔓邵侯曲榭防生月層樓半納霞一枰堪度世何地更吾家

送徐亷訪之虔州

爲羨虔州路依然借寇行闗西羣吏送嶺北大僚迎日擁雕戈艷霞飄畫轂明五羊天咫尺髙眺粵王城

破山寺老衲夜談作

一逕入蒼翠飛雲裊裊屯危亭標木末古剎翳松根海月時窺牖山風日掃門憑呼野衲至信宿共芳樽過張伯起幼於園中二君各出小影索余題卽席賦二首

乾坤長嘯客林壑自由身蚤辟東山墅閒垂北海綸新聲傳子夜麗管握陽春我亦思逃世貂裘再敝秦

右伯起

何年醉玉京謫籍下蓬瀛方外唐徵士江東晉步兵鶡冠雲气入龍劍雪花明異日投竿去毋令帝座驚

右幼於

次步張別駕畱酌署中

欄桿明月下蘿薜暮紛紛翠杓調甘露香廚供彩雲含毫春半入剪燭夜平分更喜朝來約三山跨鶴羣【擬次日遊金焦余病甚遂不果往】

秋日遊大慈巖作

薄暮肩輿到歸樵處處逢萬尋開峭壁千級上危峯樹杪禪闗出蘿陰梵剎重何當専一壑絕頂臥長松姬人有従行巖上者蹻捷之甚戲贈此詩【巖名大慈】

偶逐天臺客桃花照玉顏繡裙時綰霧羅襪慣登山嶺月生眉黛峯云動髻鬟不因劉阮至那得共追攀

題祝無殊棲雲軒

小築蘭陰下幽居瀫水濆八牕全受月一榻袛棲雲竹杖占龍气蒲團臥鹿羣何人日攜酒相對艸文挽吳封翁四章【文仲觀察尊人行誼髙卓潛耀弗彰爲時楷則】

閥閱崇三世絲綸賁九重行髙黃叔度名重郭林宗茂苑新楓落蘇臺宿艸茸異時雙廡下誰問伯鸞舂髙蹤懸石戶古行郁泉臺海月長鯨去天風大鳥來河南傳治行鄴下紹詞才世澤今何限無煩嘆艸萊劍色丰城閟書香茂苑長題銘符季子樹碣副中郎閣翳新艸齋繁舊白楊明珠遺集逺光照玉涵堂【封翁厥考純叔先生以行名嘉靖間有明珠玉涵二集】

緑埜承先世蒼生付象賢恩波塡越海涕淚咽吳天薤露丹旌外松風素旐前袛應門下客長廢蓼莪篇

送僧遊越東

窮年持戒律行腳徧蒿萊碧海浮杯度靑山躡屫來天臺方廣寺雪竇妙髙臺匣底蘭亭帖相傳自辯才

劉廣文擢北司馬詩送之

漢殿移官入燕臺謁帝行惇詩元郤縠議禮舊荀卿海國朝霞麗江城霽雪明題書頻寄憶翹首北鴻徵

越嶺瞻喬捲爲易使君仲子題

公子舊翩翩寧親羨汝賢瞻喬離楚服懷橘向吳天柯爛靑霞斧帆飛赤壁船太行他日望重賦白雲篇

次日葉孝亷復邀集館中賦

水亭門外望朱戶萬花間逸興饒金穀丰肌倍玉環紫驑云雜遝黃鳥雪間闗肻學山陰棹空成興盡還【妓有貌甚丰偉而歌舞殊佳】

寄李左轄

皁蓋江都舊朱衣漢殿新雲霄回北望山嶽動西巡薇省千花夕棠郊萬樹春何人學徐穉今古接芳塵

劍泉

當年歐冶鑄蓮鍔夜生花赤電飛延浦靑虹照若耶風期弦上得意气築傍賖防挈樓蘭首銘功瀚海涯

衞河阻風同張陳兩生小飲作

何限蕭條色相看一坐中乍収霞腳雨仍起石尢風逆浪衝飛鷺驚沙沒防鴻移文巖際滿獨此滯徵蓬

登陸行齊魯趙間二首

望望鄕猶隔行行路轉難村醪過曲阜野飯駐邯鄲白墮誰爭醉黃粱任飽飱憑招呂翁至一問大還丹乍騁思鄕目聊舒逆旅防牛羊遙隔岸雞犬自成村隴麥侵齊甸山花照魯門岱峯云咫尺如迓丈人尊余従陸至安平鎭聞傅伯俊明府先一夕過此悵然有寄

一夜長洲令雙鳬跨碧虛徒飛秦觀夢未達魯連書計吏黃金詔郎官白玉除鱸鄕亭下路歸客倘踟躕【伯俊別號秦觀聊城人】

贈謝山人

一榻衡門下蕭然共白頭長林中散臥古木謝敷畱石室蔵孤憤金庭夢五遊剡溪前夜雪曽否下扁舟

項山人季輿過訪賦贈二首

柴門朝雨霽鳥鵲噪檐牙車馬何方客新來自永嘉去偕滄海月歸指赤城霞遲汝秋風夕同扳桂樹華總爲尋詩過難將問字畱萬峯陽羨色雙艇石湖秋霧擁王孫佩星隨客子裘歸來定何日長倚碧雲樓

系航閣爲紀旭仁題

嵯峨揚子閣百尺大江邊竹繞談座花蔵問字船捲簾羣壑入敧枕萬峯懸夜雪如相過那能興盡還

中泠館爲楚宗侯仲和作

勝迹中泠畔名亭大海頭石欄三楚色金錫九江流谷有康王臥泉堪陸羽畱春芽陽羨熟一鉢許同遊

集郭鴻臚聴歌

赤欄橋子畔來過百花叢一徑延新緑孤亭坐落紅歌聲全度雪舞態半隨風向夕瑤臺望眞疑鳯下空

林山人逸民自閩中來訪賦贈

野鶴閒雲輩何因獨扣闗爲尋天竺寺來話武夷山客路松華熟禪房桂樹閒那能待婚嫁五嶽早躋扳

過林生啜茗作

七閩山水盡仍艤瀫川航一室空林下長齋葉滿牀畫圖傳蛺蝶書札動鸞凰爲客烹陽羨雙松正夕陽

送黃廷評

東陽仙隠吏八詠萬家傳政就花連郭秋成秫滿田龍扳新絳闕鶴舞舊朱弦借甚王廷尉君看結襪年客有自金華諸洞返者窮幽歷險所覩甚異余偉其事而賦之以訂再遊

洞天三十六奇絕擅金華雪壁盤空上冰壺抱月斜玉桃千嵗實瑤艸四時花瓢笠吾當去驅羊臥赤霞

燕臺驤首爲方元素題

赤驥畫桃花長鳴逐暮笳霜蹄穿大漠電影涉流沙伏櫪心期壯登臺意气遐秋風閒十二早晚向天家毛文學招集命幼子慶郎出見座上賦

何處來英物娟然玉雪同春山聫寸黛秋水浸雙瞳異日徵飛兔當年憶夢熊看君懷橘去誰不羨黃童

王孝亷邀集城西張氏館卽席作

結束問東家聫翩到狹斜緑楊初擁絮紅杏半飛花綉榻籠輕霧珠簾罩落霞坐來庭樹色冉冉欲棲鴉

贈謝少亷

舊閥知王謝奇情識魯連世傳如練句人誦搗衣篇冠鶡餘生事屠龍入暮年白門桃杏色次第理吟鞭

送王使君之滇中六首

樓船秋水平汝向碧雞城絳殿分符別黃堂視篆行萬山蔵貴竹孤島辟昆明爛漫東方騎遙知夾路迎詔書來日下行色動江臯鹵簿專城貴旌旗列郡豪檄傳巴俗逺詩到夜郎髙何處看銅柱飛揚勒彩毫銅魚分絕塞金馬問長途地入三苗險天懸六詔孤中華傳制作異域上輿圖新醸椰陰滿何妨醉百觚不堪垂老態仍對欲分襟杖擬攜卭竹舩應載郁林夷歌傳白璧漢詔錫黃金何似長安吏窮年問陸沈西南天欲盡剖竹問羅夷想象千村外驅馳九驛時山行忘蜀道水戰息昆池臥閣桄榔下能無詠別離迢遙丹鳳詔燦爛白狼篇弭蓋朝行僰飛槎夜入滇長途山作地大澤海爲天絕域陽春布無勞話瘴煙

聞司馬張公蕭公訃二首

廿載甘棠愛千秋大樹名防虹燕北路斜日渭南營部曲淸笳送官僚素旐迎東南天半壁誰爲築長城北裏丹旌度西江素翣回千秋申甫業一代管鮑才象緯中臺坼風雲太華摧袛應廬阜色名姓共崔嵬

哭大中丞滕公八首

間代鐘豪傑嵬然嶽降神三朝傳政績萬國待經綸賦就悲題鵩書成嘆獲麟何須論夙夜盡瘁見王臣絕學傳鄒魯洪都陋漢唐君王悲大樹父老泣甘棠百萬淸油底三千絳帳傍尙思龍起日風雨動南陽羽節吳山駐貂裘漢殿來詩書三代佐文武萬邦才日慘中丞幙云寒上將臺袛因秦望石勲業並崔嵬漸覺三臺近俄驚八座空髙牙懸落日大斾颯悲風部曲謳吟外賔僚悵望中佳城猶鬱鬱誰爲問滕公甲冑重闗靜樓船大海閒勲名韓範後籌略管蕭間月擁丹旌度云拖素旐還異時靈爽在長鎭武夷山七臺初返斾九曲罷揚舲琬琰畱中祕輼輬出大廷山川摧間气海宇泣英靈萬古眞儒業重看配考亭尙記掄才日雞羣識鳳毛塵埃援錦瑟雨雪贈綈袍徳並生成大情兼怙恃勞百年知已淚徧灑越門濤念載門人籍千秋國士期長鑱驚老大短褐愧支離宿艸孤防近生芻一劍遲殊恩何日報慟絕大江湄

挽馬都閫二首

矍鑠聞飛將蒼茫失故侯金章新息在銅柱伏波畱已逐沙場逝寧懷下澤遊至今靈爽在猶自懾壺頭韜略知名舊封侯泣數窮前茆沈落日大樹颯悲風馬革當今羨鴟夷自古同雲臺政圖畫忍沒漢庭功先宜人不幸棄背泣血苫次志哀四章

一夜西風色俄然到北堂千秋黃壤逺萬感白雲長寂寞幽蘭思遲回寸艸腸夜臺無日返何處報春陽忍憶丸熊事空餘戒獵言北風頻撼木西日故摧萱玉匣埋孤隧珠襦閟九原閒居曽一賦慟哭望髙軒刀尺遺中閫輜軿向大羅夢回衣綫杳寒入繐帷多夜月沈蘭茝秋風瘁蓼莪流黃疊空篚觸目動悲歌驟得西華信云軿去不疑星冠朝玉闕霧幄返瑤池白日蘭陵暗淸霜薤裏遲惟餘嗣宗恨血淚灑殘棋

贈管茂才坤

管子南州傑飄然此地逢風塵隨燕雀雲霧隠蛟龍堂上湘妃曲溪頭越女容一尊何日對相傍采芙蓉

贈趙長吉中舎

何來中祕客巨筆迥如椽鳥迹羲皇后螺書大禹前硬黃貞觀帖飛白永和篇奇字吾猶識能來話艸

郭生燒一鵞食餘甚香美詩以賞之

西園新燕集東郭舊鵞羣炙處逢劉毅燖時笑右軍金盤疑噴霧玉盞競傾云更有渾羊設奇方欲贈君【宋人以蒸鵞爲湯燖右軍見筆談】

少室山房集卷三十六

欽定四庫全書

少室山房集卷三十七

明胡應麟撰

五言律詩八十二首

壽郭金吾

閥閱汾陽盛簪紳代國畱關馴獨鶴赤縣駐雙虯覆局靑霞爛鳴弦白雪流三珠庭下樹冉冉拂瓊樓

早春自西掖過訪宋忠父作

言尋中禁路來問列侯家玉座攀云色金城步日華池煙深鎖樹苑漏曲穿花莫笑綈袍敝長裾半赤霞醉臥趙文學榻上蘧然甚適覺賦此章

頽然聊一榻酣臥碧紗長極樂知仙界溫柔羨帝鄕春疑回大庾賦已就髙唐可怪黃粱熟莊生興未央

送鐘天毓南還二首

送汝木蘭橈髙天正泬寥楓行揚子岸栁折灞陵橋麗賦三都擅狂名六館饒東溟聊一息奮翮上扶揺寂寞中涓後何人問駿才藏書還禹穴抱賦出燕臺大漠新霜下長河片月來異時重入洛云色竚蓬萊

贈丁文通太學

邂逅咸陽市幹將照白虹新詩傳敬禮舊夢識文通業豈吹竽賤心猶擊築雄寧親暫升斗奮翮待天風

臨淮史夫人挽章四首

令族姬姜並賢聲孟衛流貴從周太保體敵漢諸侯寶匣飛鸞鏡瓊簫咽鳳樓預知陶氏冢新兆卜眠牛云軿飛絳闕哀詔下明堂大樹猶撐日芳蘭驟僕霜泉臺春寂寞石室夜蒼涼冉冉靈妃佩乘風度七襄嘆息蘭閨底悲風一夜多星芒沈寶婺日彩斷銀河跨鳳佳期阻丸熊舊事過鐘情潘嶽甚其柰二毛何寵數頒宸極恩光備寢筵珠襦藏大隧玉匣閟重泉懿徳絲綸著芳聲竹帛傳談詩憐哲淒斷蓼莪前

題何仁仲園亭二首

采采白蘋洲三湘欲盡頭危欄云夢夕飛閣洞庭秋漁父持竿過靈妃結佩遊武昌新水發遲我木蘭舟別館寄淸沙飛甍觸望遐徑移湘浦竹溪浣杜陵花萬岫交明月千林逗彩霞墻東處子麗莫是宋生家

甘露園二首

爲園近茂陵甘露徧垂藤月底寒猶墜風前曙欲凝餐蓮疑太華瀹茗勝中泠試作相如賦誰云渴未能泠然松竹徑防綴自何年北固昭明寺中嵩慧可禪寒生金掌外淸注玉壺前好傅何郎頰朱衣拭更妍

同李惟寅何仁仲集朱汝修觀梅花

一尊春興劇花下共傳籌艷質霜先避淸香月並流詩憐羣玉句人倚仲言儔恍入西湖道吾家萬玉樓

送王伯固之臨漳

承恩出尙方躍馬向臨漳身是王喬族官鄰子晉鄕芙蓉周闕紫松柏魏臺蒼預聴鳴琴日陽春滿未央

送吳翁升還霅上

河梁樽酒暮一騎向飛沙旅服驚霜樹歸裝冒雪花豪遊新北闕艷賦舊東家好去苕溪上羣姬輟浣紗

雪中過孟弢不值

濩落懷同調經過問索居雪花行剡曲雲樹隔匡廬大業元龍劍微名尙鹿車不知艸外奇字近何如

子玉以大計量移賦慰

三嘆崔亭伯淸風玉不如吏情甘慘淡公府絕吹噓考署陽城拙名成谷口愚只應宣室夜前席治安書

聞王閒仲得雋燕中志喜二首

閥閱三朝舊弓裘四世新霜蹄金騕天種石麒麟桂擢燕山夜梅標碣石春平康花似綺結束待車輪金泥初帝闕玉樹舊王家間气鐘三葉奇葩炫五花追風橫大漠躡景度流沙寧似吳宮外窮年學浣紗大學士趙公招飲小憩章行父館中作

尺五瀛洲路頻過戶不扄漏長中極殿【時趙公尙視事閣中】春滿太亭【行父方館谷大學士門下】舞鶴花間度飛鸞竹外停最憐調鼎暇吐握共忘形

是夕畱飲至丙夜詰旦再呈此章

紫極方延佇黃扉乍卜歡上公能結襪羇客盡彈冠玉臠移中禁瓊漿出大官夜闌臺鬥色淸切動長安訪蘇君禹城南別墅時郎君新獲雋計偕二首

韋杜城南曲經過路不遐重垣千樹棗曲徑四時花楚思融春雪燕歌促暮霞日斜羸騎返睥睨半棲鴉豈是東山墅頻張北海筵帝城云色近仙掌日華懸舊燕紛窺幕新鸎促和弦坐看池上鳳矯翼向甘泉

云嶺眞松捲爲崔母楊孺人題

朗月懸西極髙風勁北堂雲松千尺秀冰蘗萬年芳跨鳳春情杳丸熊夜漏長惠文看哲飛詔下明光一醮悲前事三遷訓後賢卽今衣繡日猶是斷機年黃鶴瑤池下靑鸞玉座傳蚤知驄馬客風化徧淮瀍

題楊孝子捲爲世叔孝防

當年排帝闕萬死白虹知楚澤長醒夜燕臺困餓時有天號半菽無地獻三芝借甚遺孤在幹將對陸離

過蘇生期歌者小謝不至戲作

寂寞看花興徬徨伐木歌虛聞鸎出谷未見鵲塡河暮雨當斷春星入戶多明朝攜小謝池艸夢如何

贈騄兒

騄兒才五嵗意气欲淩霞骨已徵千里書應誦五車神淸珠在握體潤玉無瑕莫作雞羣擬終當勝阿爺

送鄔子逺還京口

倦索長安米言尋舊鶴羣傳家中憲業負笈太文【鄔生爲中憲公孫中憲有詩集】客路櫻桃雨歸帆杜若云卜居何日事攜爾大江漬

贈胡孝防昌世

旅食渭橋邊靑萍僦捨懸驪珠溟海握駿足薊臺捐謁帝畱孤憤逢人話太憑收嫁時淚會有惜嬋娟

贈璚樹爲顧朗生

艷色眞瓊樹丰肌倍玉環紅妝停夜月翠黛壓春山飛鳳秦臺下游龍洛浦還相思幾攀折遮莫髩毛斑臨淮席上蔡生乞詩作時王山人在坐

龍陽君已貴一笑眼能靑玉樹標前砌金莖夢後庭聲馳千里驥歌送五侯鯖莫以安期舊揶楡蔡克靈

過王山人啜茗作

束書來薊北題賦徧江南不慕千鐘粟時分一味甘蒼筠揺午夢黃葉墜淸談細酌天池坐何殊繡佛龕

鐘天毓過訪索詩賦贈

沾沾越吟客窮巷又移居舊著參軍品新臨太傅書花香縈短屐栁色傲長裾寂寞黃金館誰今問子虛

朱山人以非罪淹獄賦慰

泄栁門時閉鄒陽獄未蘇田寧納履藥肆尙懸壺業就肱先折愁深目半枯靑天覆盆底見汝出窮途

過劉茂才百世讀其珠諸稿作

似汝年猶少投予賦已工靑藜三世後赤幟萬人中朗潤知潘似淸揚憶衛同韶顏吾盡擲一愴異時紅

送人遊塞上

曉發灞陵橋彎弓箭在腰黃沙隨地濶紫塞極天遙玉乳蒲萄熟金羈苜蓿驕賀蘭千百仭飛騎上岧嶤

送章秀才從軍

白艸暮蕭蕭黃楡葉半飄四時風不斷經嵗雪難消大磧逢偵騎平沙見射雕兵鋒隨所指百戰靜氛妖

贈楊文學

身世一袍靑柴關盡日扄鹿門傳舊業閣抱遺經玉樹祥雲擁金莖湛露零異時飛紫誥何羨客爲星

和趙相國懷山八詠

棲眞居士

北極恩偏注東山興未窮民猶歌畏壘帝已問空同絳闕星辰麗彤墀日月崇寧知西竺想寤寐化人同

六虛主人

翠屏羅窈窕丹壑敞嶙峋獨占三山色長棲六洞神雲霞居士夢宇宙宰官身幾夜騎羊客傳書到玉宸

二初牧侶

煉藥閒金竈宣麻上玉除黃庭景籙碧洞稚川書鶴化翀霄後羊眠叱石餘赤松如待牧前席爲誰虛

紫霞洞叟

巨磴山腰豁流霞洞口平闕疑屯紫气館憶坐朱明艸色金光綻桃脂玉乳瑩爲探輕舉少俟大還成

靈溪漁父

澤畔吟初就溪頭望未涯坐攜靑竹篠行趂碧桃花錦曳千林霧綃疑萬樹霞秦人遺核在一種帝王家

白雲樵客

古樹白雲含晴光上郁藍爲霖今塞北挾霧舊東南石上凝蒼靄峯頭雜翠嵐萬方膏雨洽出岫詎空談

湧雪寒翁

一澗蜿蜒出胡麻飯有無雲淙穿石竇雪乳噴冰壺峽峭憑舟探潭深借杖扶隔凡天咫尺歸夢夕陽䢐

玉露丹仙

石室淸虛畔研朱坐泬防空蒙流月窟防滴貯天瓢掌憶金仙近盆憐玉女遙他年把周易騎鶴上岧嶤

哭汪司馬伯玉十首【太函司馬齋名白楡社名】

北闕懸車蚤東林曳杖余神畱中土臥帝命太函居五嶽藏艸三天墜白楡庭堦雙玉在雪涕茂陵書靑萍懸虎穴赤幟樹龍門居後楊寧恥齊名杜轉尊星樞摧軫翼天柱折昆侖白玉樓前侶飛雲限九閽【司馬爲弇州同年友又齒差長且文望相亞而極意推轂弇州感之甚數自言於余】

杖鉞平邊塞麾戈逐戰塲風霆流武庫河斗燭文昌玉帳三韓外銅標百粵傍祗今吉甫頌猶自播夷方【伯玉嘗於白嶽建文昌祠】黃山初謁帝扈舊棲神華夏悲司馬春秋痛獲麟名猶標泰岱魄已化星辰寂寞東南事文章孰後塵一榻中林畔如椽大海頭丰碑騰六合巨榜揭千秋妓狎東山臥賔殘北海遊瑯琊雙墓在天意合吳鉤漢閣空劉向揚亭逝子雲中原誰步武上界已修文馬骨驪黃外蛟珠鴨緑濆異時傳汲冢一代有三墳浮生偕電露名理悟旛風濁酒談中聖淸齋問大雄淨名居士榻忉利梵王宮此日三車去懸知二業同黃粱殊未熟大夢竟難呼兜率天髙下遮須界有無文成歆上帝艸定屬潛夫伏今誰辯長歌碎玉壺【公嘗以全集屬余校定】龍宮開淨業鷲嶺學枯禪障息三天外神遊萬劫前空花函谷夢只樹肇林緣誰復偕蘇晉長齋繡佛筵邂逅平原飲飄然夜雪過寸心雄海岱只語廢江河落日生芻逺悲風大樹多如澠猶夙昔萬恨擲蹉跎香山寺流憩亭小酌逢張鄭應季四文學邀宿華嚴洞余與諸子素昧平生酒酣興發防蹇十里從之詰朝復抵碧雲泉上

十里華嚴寺重遊不厭頻攜尊三市客擊築五陵人野篠長封雪池蓮不受塵故園滄海上飛夢繞垂綸

送倪明府之桐城

河梁尊酒別霜樹半遙空駿市燕臺上鳬飛漢殿中桐花城畔月桃葉渡頭風最羨琴堂色靑蒼對皖公

送李少府

都亭尊酒別秋葉照離筵菊綻燕臺下松哦越嶠前孤航衝雨雪短劍拂星躔咫尺徵賢詔黃金漢殿前

送趙進士使太原

秋水木蘭橈雙旌出渭橋飛雲行上黨積雪過中條謁帝朱衣近寧親繡服遙向來龍劍影輝赫電光揺過董中翰體仁余廿載前舊友也別後始授室燕中今一子已逾冠矣感念今昔爲之憮然

卄年燕市客爾外更誰存逆旅推耆舊他鄕見子孫花香分玉殿藜火直金門笑我靑衫敝西風曳帝閽同王行父李叔操徐象先諸子十日飲作

嬾習幹時技聊同玩世人華陽寧異代河朔動經旬旅興先黃菊鄕愁過白蘋莫教龍劍色容易射星辰廿載前讀王汝化詩已意其爲古人邇晤李本建乃知此公僅百齡尙無恙也因賦一律寄之

磊落王宮翰靑編入夢頻那知三楚客徧閱五朝人藝圃占靈藥詞林頌大椿前村武陵洞相對幾遺民

送汪象先伯仲還新安二首

嘆息金蘭逝參差玉樹長多才秦別駕雅量陸平章馬鬛封仍下龍門副永藏河橋相送地抆淚滴幹將名家後翩翩上國來經司馬業文賦士龍才玉閟丰幹社金殘碣石臺喧傳茂陵詔漢使下蓬萊

送何仁仲之南都二首

去去何公子春風一騎寒含香辭上國傅粉入長榦桃葉江帆穏梅花郡閣殘芳洲尋白鷺何似故園看祖帳春明外桃花別路長暫弢題賦筆初綰納言章觀入新鳷鵲臺呼舊鳳凰晝遊懽咫尺一水是瀟湘

送崔子玉之逢州

春水潞河舟春風拂面柔飛驂臨劍閣別駕問刀州嬾卜嚴遵肆頻登杜甫樓巫山行雨暇入夢正髙秋

送人還四明

悵望春風色河橋落照間酒人三市別狂客四明還再舉看黃鵠孤飛羨白鷴新妝薴蘿下吾夢亦潺湲

送區學文還嶺南

彩筆吾衰甚驚看白面郎家傳周太史殿賦魯靈光上國啼鵑盡東風結駟長羅浮花事早月夜見明妝

集張仲立館中同胡孟弢賦

世事眞雞肋吾儕日蠏螯撩人偏筍蕨作客又櫻桃業豈窮來擅名應醉裏逃相看聊起色毋擬曲江濤

胡昌世張仲立過訪小集

何限春風色長安醉碧桃雙攜蒯緱劍一話郁輪袍射虎心猶劇屠龍思並豪平康花爛漫未肯負持螯

哭李能茂五首

命豈文章達才偏造物憎霜蹄殘騕褭風翮墜鯤鵬大業愁中廢雄圖悵代興蘭陵川上酒猶憶共如澠肺病呻吟外魂揺棄擲年千秋遲白紵萬恨劇靑氈雞鶩爭誰得龍蛇命豈然亭莽空濶愁絕異時傳世事狂歌外人才太息中篇章亡白賀翰墨逝冰邕弱女啼荒徑孤嫠咽殯宮棠梨最無賴滿樹發東風【李生書學王履吉翩翩近之】

世誰憐薄祿天亦忌雄才落月長鯨去悲風大鳥來遺書殘竹素舊宅翳蒿萊絕頂芙蓉上曾同眺越臺靑山曾不厭朱紱定誰彊宇宙瑤華歇川原玉樹藏無年嗟太傅有業恨中郎寂寞安昌第堪誰到後堂達父齒僅四旬一女無子蓋生平未嘗廢占畢業垂就而年阨之造物之於材豈其眞有所忌耶

送沈明府之竹溪二首

一騎蘆溝畔西風落葉號那知花縣客猶是竹林豪霧擁雙飛舄霞蒸八詠毫黃金懸漢殿側席待賢勞暫握銅章去花封未寂寥囊琴辭上國岸幘望中朝賦就湘潭竹書傳霅水苕吳娃妝閤畔計日蘭橈

少室山房集卷三十七

欽定四庫全書

少室山房集卷三十八

明胡應麟撰

五言律詩八十三首

永叔方舟豪飲卽事十首時行次齊魯衛間

彩服榮新命綈袍戀舊知河梁晨艤棹水國夜銜巵渡逺攜桃葉灘長和竹枝疎燈解娛客花艷朴談詩錦席時先後淸尊日過從荒城嚴夜柝逺寺咽昏鐘意气紅顏盛心期白首濃卽今元禮棹誰復共林宗鼓吹中流發圖書四壁陳髙談回丙夜大雅和陽春水驛馳關吏津亭榜人雄飛吾黨事一快倦遊身海月維仙纜天風度客檣賦題新赤壁吟和舊滄浪泛泛俱西子依依但北堂江魚如玉雪滿載大家嘗雲霄慙比翼湖海豁遐心一駐靑絲窄同攜白玉琴淸吟霞色爛劇語露華侵快意篷下天池酌水沈大有乘桴興能無泛宅遊垂天雙翼左縮地寸心投鹵簿黃河岸帆檣碧海流支機懷袖滿昨夜到牽牛攜來雙彩華寒夜互生花雪擁山陰棹星偕博望槎鴈聲流古塞螢火亂平沙幾憶春明外長燈對棣華【恆叔冏卿南攺】

河朔當年事平原異代盟登仙班景倩爲客孟云卿捩柁晨霜滑維梢宿雨晴如澠政堪賦篷底百壺傾擊楫神俱王垂竿興未䢐飛談淩海若長嘯挾天吳玉佩仍三殿金尊暫五湖寧知奇偉客唱和在菇蘆泛鷁垂冬半呼盧過夜分燭花深對酒囊艸細論文湖欲名髙士灘應號使君千秋吾道逺未遣世人聞舟中卽景十首再呈永叔並寄李惟寅宋忠父二君

漸喜雲天豁猶憐道路長大河風烈烈平野日荒荒疊浪蘆根黑飛沙木末黃翻思載圖籍片楫漾瀟湘寒蘆沙淅逺樹岸瀠洄掛席天疑近揚舲地欲回登仙偕李郭望气合張雷咫尺扶揺思無嗟六翮摧曉色南風正狂歌岸接防魚龍浮大澤鴈鶩掠荒陂貫月槎飛動衝星劍陸離深知五湖客不爲載西施靜夜銜杯坐天風襲錦袍推篷霜半入鼓柁月全髙宇宙捐雞肋河山劃蟹螯何慙古名士痛飲讀離騷天末歸人興臨流賦式微長風簫鼓發細雨舳艫飛入饌黃雞嫩傾篘緑蟹肥沙鷗似相識檣底日忘機劇飲嗤投轄長歌樂扣舷推敲殘月下欸乃亂風前塹黑驚鴻墜沙明宿鷺拳將因苕霅去老占孝防船土俗經行異風煙逐望遐獵人爭雉兔罟客售魚蝦水柵平連市山城曲抱衙夜闌渾不寐秉燭對棲鴉此日逍遙興平生汗漫遊客星寧帝座卿月且仙舟巨鎭臨關出洪河抱驛流人煙十萬戶問是古營丘代北遊眞懶齊東俗未訛荒郊環棗柿古壁蔓藤蘿宿霧冰生井微霜月度河搴舟王子興將柰越人何一代交遊盛豪華冠洛中有天皆碣石無地不新丰浮海憐孤客登壇憶上公並州何處望老淚盡寒空

送李掾之南康

好去尋詩客聊同捧檄人云屏髙嶺外雪瀑大江濵水驛魚成市山衙虎作鄰琵琶亭畔月一曲夜誰親南歸倉卒宋忠父邀餞齋頭不及赴寄別四章

飄零辭越日畱滯客梁年憶過西寧宅頻開北海筵觀棋晴雪後秉燭曙霜前長夜眞堪樂誰令縱酒船午夜攜燕妓當年賦洛神艸縈靑玉案花亞白綸巾上國三千騎華堂十九人最憐傾蓋日局促侍車裀橫槊風流甚登壇意气饒上官畱絕唱神女戀淸標巫峽云來去昆明石動揺永懷雙玉樹花下醉深宵【上官昭容評沈宋昆明詩見唐雜說】

賦頌元推楚才華夙擅唐九歌傳正則十字叩賔王釀秫開霞館烹茶搆雪房東籬攜手別夢寐菊花黃

寄李惟寅兼懷王朱兩生四首

咫尺憐分手徘徊各斷腸離心揺海國淚目限河梁佩我雙龍紫驅君獨馬黃廿年彈指恨頭白少年塲落魄長安市抽豪興遏云醉呼嚴僕射狂揖衛將軍玉饌遺鯖渥金羈簇馬勤別來知己夢愁絕亂絲紛披褐寧髙隠攜書異昔遊一身投蜀國十口寄並州幕借桓溫府牀移庾亮樓卽今離合事萬感碧雲秋意气聨三俊聲華軋四豪章徒騰薏苡貢已入蒲萄王粲從軍樂【仲宣有從軍樂】朱家結客勞濠梁倐千里飛騎贈綈袍

仲冬朔舟次南旺閨中暮夜得雄鐙下發書報家大人信筆志喜四律

庭樹先春發堦蘭入夜茸帝心憐敝族天意系衰宗甓社明孤蚌髙陽兆一龍桑弧掛篷牖差快浪遊蹤圖籍曾先世弓裘盼後人芝蘭聊慰念梨栗漫生嗔謝氏庭階茂陶公戶牖貧尺書連夜發先報白頭親但說充閭慶都忘立壁愁百年今始慰五嶽暮仍遊入掌珠先媚看肌玉並柔茆廬三萬軸累汝瀫江頭作賦長安邸談詩大海湄千秋吾自得再世爾何遲貴敢希龍種癡從笑虎兒蹉跎罔極恨無計起萱墀是夕寒燈結花甚艷蕾蓓若叢珠更賦二律

一夜寒燈色飛揚照客槎乍看叢綺樹誰爲擷瑤華繡幙籠丹霧紗暈紫霞支機寧待卜天意茁蘭芽燈花寒更結喜色炫歸槎金粟呈雙穗瑤芝發九華光輝流素月彩艷燭明霞一慰東山望庭階玉樹芽夜半篝燈寒甚余推篷出則雪深尺餘花艷若晝明晨兩崕玉樹璀璨成行永叔賦詩以謝庭見況和畣二首

璨璨奇花發亭亭玉樹陳吾寧湘水客爾亦剡溪人鶴展瑤臺翅龍拖貝闕鱗故園三畆在歸思起垂綸莽莽乾坤內悠悠一腐儒乍忻蘭吐玉敢詫樹呈珠八駿休黃竹雙龍儼白楡【時新得家弟】含飴嵗除日好慰謝庭趨

稚升席上再與永叔言別【永叔先還天臺】

節序驚殘漏暌攜悵此晨平原曾十日河朔更三旬積雨畱淮騎飛霞度海人書傳二仙媛爲掃石牀塵

中叔衙齋小集

郡郭全披霧衙齋半住山狂吟修竹下沈飲落花間別夢將云到新詩問月刪萬峯京口勝歷歷待躋攀

暮登金山同永叔憩閔山人軒中

一龕聊避世絕頂見髙秋舸艦維靑雀軒借白鷗江風傳磬逺山月照幢幽瓢笠吾將去相攜問十洲

郭參知過訪旅中賦贈

南粵文章吏東曹禮樂臣生花景純筆折角介休巾鹿豕親遊屐魚龍駭釣綸百年傾蓋誼偏向白頭親

香雪齋爲郭張虛茂才賦

茆齋餘十尺香雪綻雕欄獨樹孤山老千花大庾寒髙樓吹漸落古驛寄仍殘欲喚娉婷語師雄夢未闌

送趙太學

尙寶傳新命飛航悵別筵恩光龍闕下春色鳳池前緑艸燕山斾紅蕖越水船相門經術在奕世重韋賢

次髙唐旅邸戲題

旅迹眞無定踟躕舊驛堂朱橊晴綴火緑樹午生涼岡勢蟠堤曲河聲囓岸長將無夢神女地入古髙唐過王世叔舟中畱飲同說仲君倩作時王世叔方出獵歸二首

亦知金甲貴頻許布衣遊短劍攜孤客長纓問五侯碁酣紅日墜箭駛白虹流快意平原獵髙天控紫驑說劍樓船上霜華照轆轤將軍長揖重處士少微孤日杳靑油幕風酣白玉壺誰同霍驃騎橫槊賦三都是日世叔座中出八帶魚供饌余夙聞未覩卽席復成此章

異族來東海鮮鱗出上都一身同水荇八足擬天吳玉筯餐偏美金盤薦未孤當年五侯客飽飫此君無

舟中觀漁人舉网再賦

寧知濠濮思咫尺在樓船水鏡冰鱗躍霜刀玉鱠傳鼇磯東海上鱸网太湖前後夜披裘去寒星帝座懸

贈徐生皞民

豈是荊髙輩沾沾易水潯屠龍先世業射虎壯年心斗室長懸劍匡牀獨貯琴長門新賦就未肯博黃金

同厚之過瀫元池上觀魚

翠幙淸風逺雕欄赤日微熒煌朱鬛動撥剌紫鱗飛南國鱸應美西山鱖漸肥長竿一千尺歸釣子陵磯

夜集王將軍園亭畱宿齋頭二首

劇飲連朝暮狂歌動鬥牛樽才空北海榻已下南州繡褥明霞綻紗廚霽月流佳期近三五重訂庾公樓邂逅靑油幕觀碁興未䢐爲園當薜茘鑿沼近菇蒲雨砌黃金甲風白玉壺不知韋杜曲三過拾遺無秋日同顯卿瀫元厚之過城南禪院小憩作

名香聊一炷山色滿繩牀初地談眞諦空門對坐忘維摩身是幻梵志爪偏長擲杖吾將去西林下夕陽同茅徐兩生過瀫元太學園中時秋海棠盛發劇飲暢歌遂至丙夜

曲榭延秋色名園傍午橋晨霜山果熟宿霧海棠嬌緑水銜堤近靑林抱郭遙參差發狂興醉墨滿芭蕉相國趙公以犀斚文綃見貽各賦一律爲謝

制作商觚並珍奇漢斚畱來從蛟室底頒自鳳池頭入水驅魑魅通天象鬥牛何煩百觥舉一飲媿難酬

右斚

錦帳非金穀絲綸借玉堂靑綾遙動色緑綺暗生光萬縷含風細雙緘襯雪涼寥寥解衣事凝望碧天長

右綃

懷梅客生二首

授防紛紜際成功顧盼間虯髯銅柱塞燕頷玉門關選士迎黃石陳兵上黑山淩煙三百仞圖畫定誰攀油幕羣趨夜胡牀獨坐時濃霜花墜笛殘月茗收碁獸錦中朝錫貂裘上谷馳呼韓今絕塞憶共請纓時徐象先訂約同發而榜人畱滯余待之不至殊悵然

望望幽並隔行行汴泗來城荒頽枳棘殿古蝕莓苔尺水憐魚服長途滯駿才夜看雙劍气能復射燕臺同吳叔嘉黃說仲憩開寶禪林浮屠雪山設伊蒲供並出紙索書卽席賦得云字別二山人

梵剎斜陽裏孤舟系水濆竹林幽把袂蘭若淨論文古碣橫蒼靄疎鐘出亂雲寧知虎溪上一笑是離羣

雨過茅生賦贈二首【茅自云初成後】

一室長安市蕭然靜者蹤途逢茅季偉夜飯郭林宗細雨花臺奕寒飈竹院鐘華陽何日返白眼臥千松易水才容棹君垂百尺綸巨先原任俠方朔豈長貧坐有含毫客門多擊築人懷中雙刺在肯逐五陵塵

夜泊彭城夢家君作二首

九月南徐路椿顏入夢頻太行雲喚客東海月迎人桃葉新歌扇蘆花舊釣綸篋中萊子服先拂上陽塵乍輟三更枕初回萬里航眼靑猶上國頭白正髙堂歷歷瞻鴻羽呱呱憶雁行應知海籌屋遐算八千長

甓社湖作

行行南服近望望北辰孤巨浸浮三峽驚濤入五湖蛟龍晴自鬭鸛鶴夜相呼明日江東客相逢鱠玉鱸

界首晚泊

系纜依髙樹推坐短篷地偏秋積潦湖近夜生風鱠縷銀條白粳炊玉粒紅飄飄薴蘿夢漸過越臺東惠山泉上小憩薄暮入僧房觀王孟端竹壚

玉井甃銀牀山泉噴石梁江寧擅揚子谷豈後康王石鼎流云潤銅瓶貯月涼竹壚煨苦茗彷佛孟端狂盧使君追步隠侯作後八詠詩不佞次題倚和倚檻思民力

碧檻抱朱樓髙憑動鬥牛桑麻深逺墅禾黍匝平疇渤海仁風逺宣城惠績流踟躕念民力漫擬仲宣遊

瞻斗望京華

靜夜胡牀坐遙瞻萬里還淸光流北極爽气動西山鶴羽思仙迹龍鱗憶聖顏異時香案吏翹首玉宸班

芳圃傷啼鳥

復道春風起黃鸝晝滿林間關流葉底睍睆出花陰綺陌傳金縷紗和玉琴願偕韶濩響一奏未央深

名園惜落花

把酒髙城望春光正暮天落紅深小逕新緑漲平田粉翅迷蝴蝶芳心泣杜鵑誰憐隠侯病憔悴百花前

署府聞秋笛

何處拈長笛飛聲防月明梅花千萬樹一夜落江城隔座桓伊思登樓越石情洞庭秋水濶嘹嚦雁鴻鳴

江城暮聽笳

幕府秋笳起隨風度海濆哀音揺落日逸響度寒云斷續邊鴻羽飛揚塞馬羣萬方烽燧熄無擬玉關聞

倦遊懷畎畝

豈爲東方防沾沾舊艸堂風流傳蜀郡政績重淮陽海嶽閒情逺雲天健翮翔故園聊寤寐前席待龔黃

髙嘯隠煙霞

逸興黃堂上髙情碧海涯勛庸畱社稷寤寐落煙霞八邑聲同著三朝望正遐陽春誰倚和萬古誦瑤華

贈狄將軍鼓琴雙鬟【有序】

黃河遇狄明叔沙棠聯下雄飲達旦淩晨策騎同登彭城子房山南望雲龍放鶴諸阜狄生連釂巨觥余命小奚吹鐵笛振袖絕顚超然遐想昏黑還舟明叔盛爲具呼小鬟鼓琴侑觴餘醉而復醒數四榜人告東方白久乃罷許爲狄作長歌先賦此贈侍者

追歡連日夕小隊出霓裳入指朱弦媚含情緑綺長新聲傳舞鶴舊曲和求凰何似歌桃葉盈盈在畫堂

挽楊明府遇二首

夙昔俱童稚親情四十年尋詩燕雪底作吏海云前艸辟依山墓蓬侵負郭田丰城墜牛斗誰掘兩龍泉一病歸何早空齋種白楊尙期中散出不謂太亡舊宅扄南院新阡樹北邙乍宵鄰笛過涕淚盡山陽

送郭廣文之南康

射防時方棄明經路未窮衙齋飛瀑底驛路亂山中赤葉明楓樹黃花綻菊叢琵琶亭上雨秋色正連空

送王中叔比部北上二首

乍擁三秋楫言乘八月濤日華仙掌近云色帝城髙獄底占龍气池頭憶鳳毛羨他詞賦客彊半在西曹大斾飛紅葉閒門閉緑苔雙蛾辭玉洞獨馬赴金臺甕挈中泠去藜招太乙來君王受釐夕刺刺嘆雄才【中叔以潤州倅遷】

送陳廣文自上海遷池州

乍奪唐宮錦仍浮漢使槎岸楓霜染葉籬菊雨催花地坼行三泖天窮望九華異時窺絳帳問字幾侯芭

寄王伯固明府劉百世茂才

尙憶南皮飲圍鑪夜唱酬仲宣才冠世公幹气淩秋藜閣新編啟蘭亭巨軸畱重逢定何日冰雪倍離愁

少室山房集卷三十八

欽定四庫全書

少室山房集卷三十九

明胡應麟撰

五言律詩七十一首

呂梁阻風呈徐使君

彭城遙騁望突兀見黃樓驟雨悲泥滑狂風畏石尢千山攢地出一水抱天流羨殺徐車騎幹旄控上游

寄李景穎

一騎長幹去千花簇佩環尋仙句曲洞作吏秣陵關鳳吹金門寂龍旟玉座閒寧知鬭棋夕夢入爛柯山

贈王生

不假茒爲杖偏宜杏作林五龍扶蹻逺一虎住庵深古洞探瑤笈名山防玉琴丹砂勾漏滿計日化黃金

夜集王太僕聴歌

列炬明妝出寒宵興未涯翠翹偏束鳳靑鬂儼塗鴉艷艷珠揺月亭亭玉照霞細聴桃葉曲身在騎曹家

寄王山人

役役浮生老誰同戰勝肥生涯南畆秫世事北山薇短笛吟蒼靄長鑱斸翠微異時眠帝座星斗動龍旂

送黃生六治還灤州

翩翩江夏客才望世無羣旅興殘春雪歸心促夏云吳歌新白紵楚黛舊紅裙惆悵平康陌芙容折劍文佛日少傅趙公設供齋頭兼抱新誕兩郎君出拜紀以小詩

綺閣仙云曙黃扉佛日晴隋珠雙照夜趙璧互連城學語翻多態回眸欲寄情異時符抱送花萼照蓬瀛

胡靜父邀集齋頭賦

作扶笻過誰言病未能長吟飛緑醑劇語墜靑燈射防空三殿傭書徧五陵十年湖海夢行腳愧孤僧野寺古槐奇絕亭亭如車蓋四望皆同樹身屹立丈許其顚折爲五枝折處寛平可四人箕踞坐余挈胡茅兩生散發豪飲其中日暮乃下

古樹空王宅重來一抱琴淸陰浮廣殿黛色掛遙岑薄暮涼風動先秋皓魄臨南柯塵夢斷千劫防叢林落落蒼鱗皺亭亭翠幄懸百圍全蔽日千尺競參天老榦巢孤鶴疏枝咽亂蟬漫誇丞相宅瓔珞梵臺前

過吳生夜飲作方徐茅王諸少同集

落日襄陽道閒來醉叵羅狂夫能劇飲稚子亦淸歌捲幔當紅藥移燈就緑蘿平生雙白眼花底暫婆娑偶挾荊髙伴過從趂晚涼飛觴臨廣陌秉燭坐虛堂萬事消詩癖孤蹤劇酒狂興來頻散發宇宙入髙陽

題黃隠君靜軒冊

靑山鹿門宅大隠自何年密竹披三逕長松羃四筵鯤雕秋偃息魚鳥暮畱連曳杖南鄰客時時問太

夜集黃燮卿言別時余將暫入都門

紫陌居相亞亭路不遙攜琴斜照落擊築斷虹飄逸興舒河朔離心怯灞橋成千日醉徒禦發深宵

寄李逸人

自得丘中樂閒居鬢欲皤靑精鄰叟共白墮野人過緩步依松竹長吟向薜蘿漫愁歸路濕湖上有漁蓑

贈月仙爲蔡茂才

問竹來朱戶如花出玳筵飛觴霞外客鳴佩月中仙艷色蟬光墮佳期兔魄圓相攜廣寒榭長夜奏鈞天

贈陳生卽席

咄咄陳生在相逢尙黑頭風傳中散弄月照廣寒遊織屨長楗戶擔簦不臥樓醉來雙眼白未懾武安侯

贈支山人

早挾長桑術靑囊不記年懸壺居小市擊築問髙天逸興燕臺上狂歌漢闕前將因被裘客歸釣洞庭鯿

贈楊生叔嘉

宛爾淸揚客翩翩玉不如看花晴曳屩擲果暮回車意气紅顏外聲華緑鬢余卽今逢逸少白練爲誰書

座中有名蓮萼者持扇乞題卽席賦

爛漫芙蓉色居然似六郎朝雲團翠蓋夜月舞紅裳景奪前溪麗香飛太液長空令李供奉極目紫驑傍鄧逺遊以八章見贈推挹過當奉報二詩

有美靑雲客才華蔚鄧林中原馳防足上國締同心磊落千言賦飛揚七步吟寥寥燕市築一擊爲知音屈指詞塲彥翩翩意未降過江原第一華國定無雙稍結名流襪終搴上將生花寧夢寐五夜筆如杠

送胡將軍之遼左

片雨都門霽飛花照別筵舊持橫海節新隸伏波船鼓吹漁陽外旌旄鴨緑前歸來歌杕杜金印出甘泉乍拂千金劍仍爲萬里行長纓紓北望大纛賦東徵鉅鹿云連塞盧龍雪照營春風薊城畔獵獵動飛旌

胡鴻臚五十舉子詩以賀之

書來滄海上喜色耀門闌天闕珠呈樹堦庭玉照蘭紗廚回霽色繡褓怯春寒冉冉淩雲翮無憂暮景闌

題陳山人畫松二首

半壁嵐光潤髙堂露色濃寧同居士隠不受大夫封翠羽疑藏鶴蒼鱗欲化龍何年值韋偃灑墨傍孤峯懸崕一千尺誰寫碧絪縕直幹遙撐雨疎枝亂拂雲天臺寒影落靈谷夜濤聞恍惚蕭郎管狂揮白練裙【蕭子云書如孤松一枝】王至卿乘輿見假賦謝並期試事入長安

靑油幰平分片諾中乘輿勞鄭相藍轝狎陶公未擬驅金犢寧須跨玉驄燕臺百里近六翮趂天風

寄李長史

一爲珠履客十載滯邯鄲此夜叢臺月應同易水寒壯心猶躡屩華發漸盈冠幾度黃梁熟盧生夢未闌

王生母六秩乞詩

燦爛支機色華筵瑞靄籠星橋寧駕鵲雪案只丸熊玉洞三芝紫瑤池萬樹紅劇憐雙彩袖膝下舞黃童

送易山人

老作平津客囊金出塞多千花離紫陌一葦度黃河釡泣歸時夢盆傷醉後歌東籬秋咫尺掃榻向藤蘿

題郭金吾冊

金吾行樂地瀟灑接蓬萊玉樹雙莖長瓊花四座開晴光揺院落春色徧樓臺一夢羲皇杳池鷗莫浪猜

王至卿借騎入長安賦謝

未遘中涓訪猶勤上駟來壯心懸伏櫪逸足借登臺防跋看龍種飛騰羨駿才天閒雲五色矯首見蓬萊

題韓節婦捲

蚤遂殞身願都忘剔目愁結褵才六月懸帛已千秋大節冰霜擅貞心鐵石畱只應連理樹一夕冢前抽

賀人得雌並慰之

春色畫簾中衾裯瑞靄籠蘭肌初浴雪蕙質乍含風夢豈熊羆異苞應鸑鷟同連翩燕姞夢孔釋下遙空同王行父管建初汪公榦謝彥雲集區太史館卽景分賦余得盆中紫茄

寧知艸莽質邂逅入金門湛露晨披葉仙霖夜沃根桃緋殊度索紫羨昆侖卻笑於陵客攜鋤傍帝閽何來天祿畔繞砌列嘉蔬圃刪云種靑門抱月鋤含苞花爛漫綴實樹扶疏一飽堪晨夕那能賦眾狙

送郭尉之河南卽席賦

瀲灩芙蓉幕君權一尉行官衙漳水岸帝苑洛陽城寶劍衝星發銀箏抱月鳴黃花薊門市滿掬照離情

挽陳太夫人孝防仁夫母也

一夜靑鸞札流黃罷錦文去逢瑤水使歸伴玉華君楚佩俄捐月秦簫暗拂云那堪北堂畔風木驟紛紛

挽胡太夫人爲太學瀫元賦

丸熊聞淑媛跨鳳逐仙娥晚日凋蘭蕙寒風廢蓼莪佩環新玉闕機杼舊銀河躑躅春暉恨霓裳隔大羅

送趙參軍

矯矯平津客林間識仲容傳家畱一鶴入幕佩雙龍樹色遼城近花香漢殿重尙期明月下憶汝泛芙蓉

寄黃說仲

屢入參軍幕頻依上將幢華名今第五雋譽舊無雙倚馬才仍捷歌魚意未降經旬會偕汝千頃濯長江

壽趙隠君

茒廬仍負郭戶外緑陰重幾夜裁艸頻年事赤松雙溪云墜笠四洞雪沾笻卻笑龍門史低眉傳素封

壽畢中翰太夫人

瀲灩西池酒笙歌擁百壺三珠呈海國片玉耀天都札付靑鸞否簫迎彩鳳無丹砂滿庭砌昨夜到麻姑

送沈廣文之侯官

日暮河梁畔歸帆趂北風一氊初就日雙劍舊如虹驛路蒹葭外齋頭苜蓿中飄飄幔亭宴霞色近人紅

送章博士之昆山

共作燕臺客君歸思欲狂雙鴻馳海防獨馬倦河梁故國蘭苕近新齋苜蓿長昆岡偕片玉獻嵗到明堂

送張生還四明

一樽殘嵗別揮手各淒然野凍層冰外山明積雪前貂裘秦苑敝鳥迹漢京傳到日尋安道應維入剡船

感事二首

五畆荒猶客彷徨素髮侵年華趨老大詩思入沈深絕域舟車夢危途劍防心飄飄灞陵雪無賴入衣襟濫逐齊門好眞逢蜀道難百憂攢鬢底孤憤疊眉端布被翻霜薄綈袍綻雪寒蒼筤富春渚老盡釣魚竿

題楊母冊爲其子舍人

綸綍飛靑瑣恩光下紫宸龍章雙闕耀象服九原新寶籙傳金母珠襦映玉人惟應寸艸念百結繞三春

期曹能始登岱二首

一尊髙館暮下榻意偏勤旅興窮燕雪歸裝促岱云簫傳雙鳳吹劍合二龍文何限賡酬事無令洛下聞夙訂金蘭社聊辭玉筍班片帆同掛海雙屐互登山梅栁爭春發松蘿結夏攀天門和梁甫聲振白雲間

送曹能始遊盤山

勝欲窮三輔幽仍問五盤輕裝淩曙色短褐耐春寒壑窅云全臥峯明雪半殘帝京樓殿近百里見朱欄過楊不棄索其丹靑適大雪盈尺卽席題

怪底春城雪從君筆下飄飛花藏逺寺古樹折平橋驢背吟方劇龍團興未銷倪迂倘畱客淸閟日相邀

再賦

飄然逐朋好來過百花潭雪照藍田畫風生碣石談落梅俄塞北飛絮詎江南極目招提上同云徧郁藍

題夢竹捲爲吳孝父山人

亭午華胥國翛然萬玉長吹簫疑嶰谷捩柁卽瀟湘霧色偏籠座風聲半入廊何當挈劉阮鬥酒日相將

江村捲爲吳太學題

新安江色近一曲抱村幽日暖蘼蕪岸風恬杜若洲亭臺通鶴逕籬落系漁舟四百灘頭路將因到子猷

題張文仲母孀節捲

截髮甘扄戶同心悵結褵百年蒿裏夢五夜柏舟詩熊膽含辛日鴛衾入夢時斑衣張仲在好爲賦瑤池

過皦生齋中卽席題

蕭然一憑幾兀坐萬緣空舊茗猶含緑新梅半著紅山疑摹北苑石擬贈南宮好覓金波句淸尊後夜同

別章敏學

靑絲綰朱榼追送潞河潯寂寞窮途淚支離故國心晨炊投古戍晚宿寄荒林何限浮雲色雙龍入夢深同徐文明六客集竹裏館時余太學爲主人

屈指春光半尋芳興未窮竹溪偕六逸花墅挾雙童劇飲妨歸騎淸歌落斷鴻遙看燕市月冉冉入簾櫳入長安路逢徐文明蒼頭持新作見貽和答

輕寒策羸馬防向風塵築問燕山社帆畱潞水津浮沈金騕褭飛動石麒麟縱目春明外花朝萬樹新

過徐文明邸適陳長芳在坐作

欵段春風裏頻逰興獨狂抽毫尋孝穆臥榻對元方云似飛天姥霞疑掛石梁芙蓉雙燦爛乍夜夢幹將載過曹能始時能始入長安余暮畱齋頭翌日題詩壁上

夜掃陳蕃室春云繡褥溫敢言龍臥榻無復鳳題門西笑非吾事南遷亦主恩長門會題賦漢武欲消魂

胡靜父攜盒過大槐寺作

拂曙靑絲榼提攜潞水東爲尋芳艸色重到大槐宮老榦排丹壑疎枝礙碧空黃梁炊漸熟千劫夢魂中

野寺別於鳳鳴李惟朴兩生

尋幽來古寺霽色傍禪棲劍豈雙龍隔門難一鳳題夕陽髙枕外新月亂帆西共惜天涯別何妨醉似泥

贈汪生

暫卸東山屐言乘泛海航遺書觀魯甸古樂問齊方白防敧髙座紅妝醉曲房踏歌潭水畔人識姓爲汪

壽吳隠君希學七秩

君平曾寄蜀尹喜尙畱秦杏植三千畆桃偸七十春壺中長宇宙屐底半星辰白日飛雞犬無勞頌大椿

再遊大慈巖三首【前卷遺去遂補入】

仄徑攀蘿薜明霞掛石梁危崖常墮虎怪石盡成羊緑篠千林合靑松半壑藏雲房遺象古恍惚見齊梁不倦探奇足名山到處尋筍輿回谷口蘿殿出云心絕壁千松掛髙空萬籟沈不知傅大士何代布黃金逕艸重重緑巖花處處紅猿聲山寺合鳥道石房通峭峽行無際平疇望不窮世緣吾欲斷聳翮上天風

少室山房集卷三十九

欽定四庫全書

少室山房集卷四十

明胡應麟撰

五言律詩七十六首

侍禦葉公初度賦柬四章【時中秋後五日】

白鹿梯仙境靑牛柱史臺東華晴旭現南極瑞云來玉蘂淩蒼柏金莖映緑苔黃封將湛露瀲灩出蓬萊豸繡輝瑤席鸞笙奏玉除紅雲三島近白露九秋餘祝頌塡宮觀謳歌沸裏閭西泠木蘭棹花色擁芙蕖曙色重關外湖山列壽觴桂圓猶八月菊吐漸重陽紫鳳新辰極靑鳬舊上方天風何處落一曲度霓裳繡斧淸朝出光生大海涯梅鹽徴相國柏酒送仙家舄履排靑漢衣裳逗紫霞錢塘十萬戶簫鼓沸蒹葭【公時按鹺】

送吳山人吳時爲桃花會

丰樂橋邊路相逢鬢未皤形骸長土木夢寐半云蘿洞口銘題鶴池頭帖換鵝桃花飛欲盡曉發柰愁何

題胡京孺三緘齋

玉塵揮仍置金人戒不忘譚寧空稷下辯已詘華陽塞兌遵聖冥心對上皇白圭晨起誦三復意何長林孝防以黃堯衢書至並新詩投贈報以此章

席帽戴殘陽翩翩白面郎登龍年尙少系馬日偏長萬卷窺藜閣雙鉤合艸堂寄聲黃叔度夜雪待孤航

永叔坐中戲贈奕者鄭童

十五侍王郎盈盈坐隠囊雄思馳虎穴險欲控羊腸玉洞靑霞麗金庭白日長毋懷陸郎橘髙跨赤龍翔

壽陳翁

大隠聊城市靑霞渥妙顏一壺懸海岱雙屐占湖山繞砌蘭芽茁當樓桂魄閒中宵占紫气已到穆陵關午日訪吳文仲使君適湖上燕集寄柬二律

午日尋芳千秋祝聖年樓船浮別島簫鼓列長筵紫翠仙城出丹靑梵剎懸金閶折垂栁何似越門前騎吹千山外招尋總勝遊蒲觴飛別墅桂楫競中流日湧江心鏡霞增海上籌天顏欣咫尺一望翠云裘【吳公以萬壽入都唐人祝賀用鏡水心鏡以午日鑄唐小說中】

次日集明府齋頭長君文學侍坐

依然五楊栁丈室臥東臯海岱驕鴻翼林塘狎蟹螯飛觴春色淺秉燭夜談髙冉冉淩雲气池頭著鳳毛

狄參戎邀集園亭觀女劇卽席賦

將軍西第燕奏伎郁金堂樊素先登席秦靑正繞梁巫雲飛繡褥楚雪照羅裳不盡淳於興畱髠夜正長飄飄靑鳥使晨迓白鷗羣艷舞偏傾國嬌歌盡遏云江深桃葉度灘逺竹枝聞不分黃花色霜前撲畫裙

羅生館中閱伎作【是夕奏梁辰魚吳越春秋】

逆旅愁無賴良宵興若何纖腰呈楚舞稚齒髮吳歌院落飄紅霧樓臺駐絳河扁舟拉西子蚤晚若耶過爲探傾城色聊停上漢槎興移金穀樹春滿玉臺花益壽懷差壯安仁鬢未華異時雲水約珍重越溪紗

同方上捨集施山人二首【時立春前一日】

旅況新年接鄕心故國同吟猶懷洛下語漸識齊東逕艸初回緑園桃欲放紅朝攜雙蠟屐南陌鬭春風柏葉孤城蚤梅花絕域遲暫將春雪興同醉暮云時白練毫飛灑靑燈劍陸離吳歌夜闌發星斗墮敲棋

王將軍邀集西園賦時大雪初霽

將軍西第近曳履暮追遊不夜開瑤圃先春宴玉樓月窺庭樹上云逐劍花流片石燕然頂嵯峨待紫驑

張博士過訪賦贈二首

世業明經舊家聲作賦隆四知傳漢代三絕擅唐宮匣劍芙蓉麗盤飱苜蓿窮何人問奇字旬月坐春風蕭然廣文邸半榻擁靑氊著述河汾後摳趨泰岱前虛堂時系馬髙座幾懸鱣咫尺侯芭在花時過酒船

送周新之

久事元戎幕新辭上客行雪深離瀚海潮落到錢塘射虎矜衣窄歌魚笑鋏長小喬妝閣畔計日望周郎

送汪生歸大鄣

客邸悵離羣連天木葉聞囊琴淒鶴調匣劍隠龍紋野凍黃河雪山昏白嶽雲嚴陵吾舊宅一訊孔珪文潞河遇陳子卿同飲胡瀫元齋頭卽席賦梅花下

白社元同調淸風忽故人荊髙逢易水漧莫照延津謁帝心期壯封侯骨相貧梅花齋閣底沈醉異鄕春陳生出所藏半照及匕首乞詩爲離合作五言律

惜別佳人意酬知列士腸妝臺分鳳影寶匣現龍光蓮鍔誰同鑄菱花意對藏樂昌何日返見汝合干將

送趙別駕

參軍曾入幕別駕復移舟淥水蓮花隔淸溪杜若畱鸎聲吳甸曉騎火粵山秋好作師雄夢羅浮問舊遊春日胡茅兩生訪王至卿攜妓東郊借艸暢飲迨暮泛舟從北郭歸

拂曙薊門東尋芳入亂紅園梨嬌墮雪堤栁淨含風逸气雙鉤並淸歌一棹同盈盈美人意悵別夕陽中

贈唐山人二律

暫輟嚴陵釣懸壺向紫宸仙莖攜沆瀣帝座問星辰白薴新燕客靑囊舊越人昆明泉萬斛花裏試垂綸防筆神飛動靑囊術有無看松畱泰岱采藥望天都霧引車前鹿云迎舄下鳬異時滄海色千古屬潛夫

和吳茂先悼亡

王生馳夢日潘令悼亡年雨滅巫峯外云沈洛水前笑言孤枕共形影一燈懸好借文成術紗廚望晝眠

於鳳鳴攜酒慧覺禪寺作

尋幽偕賦客古剎亂雲傍優鉢千花淨菩提一樹芳談天遊淨樂掃地坐淸涼欲共寒山衲西歸不二鄕

贈眞頭陀

南州來賦客北苑問髙僧佛土窮三界人天度七陵孤云晨拓鉢大雪夜傳燈便欲逃禪去風旛證惠能

再賦同吳生

問法來方丈淸齋供野蒲髙禪逢普化古佛現毘盧大悟三乘徹眞空一念無那能將寶筏咫尺濟歸途

座中贈吳隠君

梵剎金銀布人天下夕陽菩提千界淨荷芰六時芳渺漫恆河筏蹉跎劫海航憑君畏壘下一授衛生方

贈鄭生

卜居仍海嶠門巷一壺懸采藥陶景迷花孟浩然星垂漳水釣月引衛河船縱目金華頂羣羊正熟眠吳生談魯連臺在遼城東北未有題詠余素髙其節俠卽席賦此

嵲髙臺畔猶傳俠客名千秋餘故壘片札下堅城晚日殘花墜寒云蔓艸平誰言蹈東海風馭入蓬瀛吳希學齋頭鸚鵡學語慧甚戲贈此章

似汝聰明質誰將閉玉籠鄕心馳隴右野語狎齊東倚竹身全翠餐桃頰倍紅秦宮三十六一一訴春風

贈耿中官

萍梗淮圻北桑弧碣石東心長懸魏闕疏屢入隋宮色相三途幻因緣四大空侯鯖頻日饜拂袂近春風

送倪明府

蘭陰裏銅符羨晝遊鳴琴聊寄傲防幘正風流桂折羅浮頂梅探庾嶺頭黃金臺百尺獨步佇驊驑贈盛明元昆仲時余將卜居葛湖之傍以諸子翩翩雅尙有足依者焉

盛世塤篪合翩翩逸興同六龍齊潁上三鳳倍河東玉樹聨花萼瓊枝壓桂叢滄浪分一曲肯著杜陵翁【諸盛凡六人】

髙門懷伯仲上座集賢豪對列三珠樹同揮五色毫披襟憐爾輩結襪愧吾曹老大才名盡惟應把濁醪

題湖上方舟四首【有序】

舟下聯三小蜻蜓艇上覆方板衡徑丈許縱倍之欄檻四列頂幕靑油中二髹幾可坐十人寛平軒爽規制甚適盛明元氏昆仲所創以待賔友之泛湖者余旣日以杯酒從事遂賞以五言四章

桂楫漾沙棠朱欄十尺彊三舟聨錦纜四柱簇牙檣障日靑油麗淩風翠黛狂洞簫明月底一曲和滄浪平湖秋色淨一舸系蒹葭懶搆思光宅堪浮少伯家窺簾鳴鸛鶴掠檻度魚蝦竟夕看明月無勞促曙鴉薄暮方舟集芙蓉次第尋臺驚浮水面亭似壓波心雅稱苕川釣偏宜笠澤吟浮休定何日一壑暢幽襟湖上暮云稠靑絲蕩碧油移舟過巨石浮筏向中流擬作張騫泛眞同郭泰遊余將挈佳麗日醉大隄頭

盛母孀節詩爲思達思題

盛世髙孀節光增婺女奇志堅初矢日年倍未亡時片玉懷中抱雙珠膝下遺桃花三月近戲彩傍瑤池

贈雲濤祝生所狎美人也

翠袖撥箜篌居鄰八詠樓云偸巫峽曙濤占曲江秋經卷王姬誦詩箋薛媛畱何妨祝融氏同赴爛柯遊思齊夜出楊佐酒稍異常者訊之知楊姥得諸異人卽席賦此

何代貽嘉實累累越水涯稱名同邵圃問姓是楊家五色縈丹洞三漿爛紫霞異時營子母蘿蔓日交加

贈李廣文

舊國天都近新齋婺女懸彩飛江令筆靑挾鄭公氊三洞云攜屐雙溪雪放船無誇沈侯句苜蓿誦嘉篇

送栁使君之南雄

五馬趂西風朱旛气槪中淮陽移長孺蜀郡待文翁梅發新郵使棠飛舊寓公羅浮峯四百躡屐徧秋空

送王廷尉還東陽【時有鼔盆之變】

晝遊蘭渚上花色艷簪裾舊翥雙鳬舄新馳駟馬車紅雲燕日近緑水婺星虛借借張廷尉髙門葺故居

送沈明府之江右

五馬晝飛揚雙龍照夜光公庭髙嶽底官廨大湖傍舊防虛平樂新恩出建章爲知良吏傳借借贊龔黃

暮秋病肺夢中作

微霜九月朔一病罷登臺熟睡蟬聲裏柴門午不開茶煙縈翠篠藥褁翳靑苔兀兀巢居子塵心且未猜竟日焚香坐丹楓敞畫屏參同原有契道徳豈無經白露髙塗屋靑山逺抱亭那能世緣防華發已星星

題趙鴻臚文鎭西園並蒂黃花

並蒂秋難老同心暮更嘉金莖雙濯露玉蘂對淩霞色映天隨圃香飛靖節家翩翩白衣過把酒興無涯

花朝吳孝父邀集髙深甫湖上園亭

名園總宜客春半大堤頭淥水時扄戶靑山日滿樓攜壺新雨過挾瑟亂雲流漫惜花朝宴成列炬遊

送吳文仲使君並懷參知睿父二首

鼓吹錢塘驛帆檣趂暮潮雙龍初析羽駟馬暫停鑣繡鉞吳門近牙旌越嶺遙異時成握手列炬坐深宵後乘遵吳苑前驅問薊方瞻依猶大樹蔽芾盡甘棠霧躡三天紫雲停六洞蒼提攜更何日爛醉舊髙陽

寄吳希學徵士兼懷啟元茂才

萬事總長鋏一身余短笻別三天子障吟五大夫松滄海有時涸丹砂何嵗逢周顒卜居近憶臥定林鐘

過兪羨長小飲二首【有序】

羨長寄居吳山之麓四壁蕭然僅圖書盈篋笥余爲欵語移日歸寫其風素成詩二章

極目函關曉居然異气停姓名髙逸傳身世太經獨鶴雲蹤杳雙龍電色靈孤山梅萬樹新著少微星四壁圖書滿藤蘿壓座蒼陸渾新邸僻陽羨舊田荒大業占毛穎雄心托杜康褐衣吾自貴未擬謁金張

送汪山人歸四明四首

兩鬢懷人短雙瞳作客方文淵神矍鑠叔夜思昂藏薜茘裁衣古蘭荃結佩芳戴顒精舍近歸臥白雲長相逢寧海岱對語卽江湖肯抱臨淄瑟聊攜督亢圖官衙吟苜蓿客館寄菇蘆異日山陰興能來白玉壺亭吾久閉問字不辭勞妙訣靑囊古雄談白髙東瀛朝濯髮北海夜持螯極目河梁雨寒光隔佩刀邂逅靑山陌飄然思不羣乍歸鄞海月長嘯瀫溪云劍擁蒼精气符懸赤伏文東山逢謝傅好作片鴻聞

挽祝母

飄飄易遷駕凝望白雲長橋迥分烏雀臺髙失鳳凰東陵辭聖母南海謁空王何夕雙溪水重懸婺女芒

唁祝遜之

傳聞倚廬客布帽碧山阿讀禮依松柏傳詩廢蓼莪熊丸魂夢逺雞骨淚痕多迢遞支機石無由問絳河

謁董江都祠二首

太息江都相遺風尙宛然帷疑曾下日園憶未窺年大業尼山後眞源洛水前天人三策在不廢萬年傳一逕浮雲入千崖落照明廣川新廟貌繁露舊家聲水緑平吞市山靑半壓城九原人可作相對話西京

寄潘上林二首

南海潘上林少丞光祿伯子也嘗共集黎祕書邸雄飲達旦別去廿載矣今春餘臥疾武林忽

逺寄手書新刻盈篋爛然慰藉之餘聊寄玆什

廿載長安陌君能憶酒狂片鴻來庾嶺雙鯉到錢塘賦艸新藜閣詩篇舊柏梁春明退朝晚擲果徧奚囊憶弱冠燕中惟敬少丞朝暮遊往或浹旬不面則咸詫爲疎乃今諸儕輩略亡存者卽君華吏部喪逝繼之河山之感觸目飛動今覩上林君羽翮翩翩典刑如在重賦此章

落魄南皮社壺觴數往來夜眠光祿邸晨叩祕書臺永絕抽毫彥猶餘執防才重看潘騎省題賦入蓬萊

壽王山人子英

初度逢元日華筵正七旬遺經藏甲乙祕籙授庚申庭樹三株發堦蓂一葉陳共欣蘭水上比屋頌靈椿宅寄吳山外籌添越海傍玉壺懸大藥金匱謁長桑紫府靑牛駐關白鶴翔東風門第在拂面杏花芳

送黃野人二首

倦作蘭陰客花期一棹閒眞形模五嶽祕籙授三山電掣蒼龍下云驅白鶴還越王臺漸近先到若耶灣自得茅山祕休糧臥翠屏銖衣朝絳闕玉簡誦黃庭六甲時觀象庚申夕煉形石牀雲霧滿懸佩濕靑萍

題黃上仲大有山房捲

吾憐黃叔度一榻抱雲眠早賦中原雪長吟大有天瑤芝榮積石玉乳噴飛泉笑我金華洞羊羣正熟眠

少室山房集卷四十

欽定四庫全書

少室山房集卷四十一

明胡應麟撰

五言律詩八十九首

破山寺偶題

髙禪何處尋杖屨入祗林古寺無人到虛堂落葉深溪光經雨滅瀑響過云沈兀兀繩牀客誰明定慧心

送王文學還武昌時以陳從訓書至

問姓曾驚座藏名類接輿到偕京口雁歸趂武昌魚竹素千秋上蕓編萬帙余相逢不成醉天末意何如

瀫溪別業二首

茅廬南郭外十畆帶橫塘曳杖靑山逺飛槎淥水長花香浮雪壁竹影動云房五嶽遊堪臥悠然號上皇卷帙桓譚富篇章杜甫貧乾坤容傲骨海嶽遂閒身坐挾垂綸客行招荷鍤人一癡殊未厭久已絕貪嗔

壽範茂才

當年聞五範閥閱首吳中咫尺金閶下仍看玉樹藂靑鸞翔海日白鶴舞天風謾逐東方去冰桃萬核紅

葉太孺人挽章六首

懿行標彤管芳聲動紫宸庭前驄馬客膝下豸袍人南嶽金璫返西華玉佩陳惟應萬家淚雨注婺州民鸞章晨北極鳳管暮西池萬室悲慈訓三朝頌母儀修齡逾大耋上壽接耆頤咫尺潘輿在傷心白日馳劬勞初罷誦聖善舊徵歌母徳傳中壘仙蹤赴大羅音容吳裏隔涕淚越天多寂寂支機杳無由覓絳河慘淡丸熊夕輝煌冠翟年寧知蒿裏淚偏灑柏臺前素翣含霜動丹旗抱月懸異時良史筆閫徳照重泉令譽中閨擅恩綸上國來靑鸞朝玉闕紫鳳集瑤臺落日萱花逝飛霜蕙艸摧朝看攜萼緑聨袂上蓬萊何來三鳥使相逐絳臺傍夜月殘西島晨霜浸北堂叢蘭芳獨逺寸艸恨空長尙憶飛雲起停車望太行

湖頭夕泛

十里平湖色芳菲夾大堤山回云夢澤水出武陵溪渚淨鳬鷖浴籬明鳥鵲棲沙塘何處泊隔港已聞雞

送李太史使湘中

片帆春艸外千里問衡陽劍履金閨色衣冠玉座香攀雲遊嶽麓冒雨宿髙唐蚤就湘娥賦鳴珂入建章

宿嚴灘作

扁舟富春渚回望瀫溪濆淥水晨生霧靑山暮出云荒村猿嘯侶廢崦鹿成羣會著羊裘在毋令漢殿聞

望湖亭雨中作懷祝鳴臯

極目危欄外秋光亂夕舂雨聲千澗集雲气兩湖重翠壓仙壇竹靑舒佛院松美人煙水畔何處采芙蓉

一夢

一夢遙天末羇人萬里心關河秋气早風雪夜來深擁褐聞徵雁褰裳見宿禽誰哉共尊酒燒燭自長吟

送劉內翰使嶺西

拂曙下徵軺鳴鞭出防橋方輿窮百粵土俗辯三苗樹色桄榔古花香荳蔲饒金門持防暇魂夢憶瓊瑤彭城雲龍山晚眺憩項王故臺並酹亞父冢有懷題

返照長河急浮雲大澤空遙憑孤閣上俯眺萬家中地廢悲王略天亡惜覇功荒墳猶亞父涕淚盡城東

送李鴻臚之白下

白面紫薇郎承恩出建章啼鵑催別騎舞燕逐徵航日抱金珂影星揺玉劍光秣陵佳勝地蚤晚賦長楊

送閔孝防之苕中二首

落日抱離旌蕭蕭白雁鳴夕陽孤劍別秋水一帆徵粉署寧親思彤扉謁帝情河東新艸就珥筆上瑤京野色飄行斾江光照客船長林楓葉路孤館菊花天狗監文初達龍門賦已傳浮家何日事問汝霅溪煙

九龍別業

何年遺別塢十畆亂雲邊五栁長垂碧雙松對艸斷崖撐閣迥飛瀑掛亭偏滿目忘機客花時數放船

問李惟寅病

已似休文瘦還耽叔夜吟夢回芳艸逺病起落花深雨濘黃金甲風疎白玉琴蚤知朝謁懶藥餌稱閒心

壽吳淑人

春色重簾外笙歌晝未闌屏開回白鶴席上舞靑鸞浥露金芝秀淩雲玉樹寒冰桃漫畱核方朔已偸殘

吳山人持齋戲贈

笑汝淸狂客持齋繡佛前周顒元防法何舊逃禪嶺砌須彌石池防阿耨泉翛然攜手去塵外息諸緣

白雲世徳詩爲林孝防賦

誰専巴穴富夙擅渭川封薛氏誇三鷟荀門羨八龍新居蟠翠柏舊壠夾蒼松何限孫枝在林林玉樹茸

題林孝防家慶圖

棠棣偕芳日椿萱並茂時金莖懸五葉玉樹綻雙枝海鶴傳書近山鶯度曲遲今來上元宴麟脯擘含巵

送陳季相還七閩

乍得溪頭信俄欣海上逢雲山偕獨往湖海狎髙蹤坐嘯雙黃鵠歸騎兩赤龍相攜子騫侶十日幔亭峯

寄眞如上人

行乞過三市隨緣住五陵南徐先捨筏北地逺傳燈古洞云埋柏淸池月掛藤門前多寶塔出定幾同登

挽鄧太翁兼唁逺遊明府四首

此夕仙槎逝當年宦轍回松猶彭澤撫木已豫章頽獻賦名空借修文業未摧只應丰獄底劍色謝風雷東華新劍佩南楚舊弓裘世系蕃髙密鄕評重太丘經猶傳馬隊勅已下螭頭借借承家譽相望在鬥牛政爾生芻隔將無宿艸茸孤亭徐孺子大廈郭林宗素旐霜華薄丹旌露色濃異時銘太史不受漢亭封化鶴還丹嶂騎鯨上碧虛一竿遺蠡澤雙屐掛匡廬日朗新題碣云寒舊著書鹽車何足恨千里屬騊駼

歙中謁徽國文公祠作

閩粵眞人起髙標自不羣丁年窮百氏乙夜攬三墳力障鵞湖水神遊鹿洞云至今靈爽在長對武夷君淸源寺中戲效晚唐人五言近體二十首【有序】唐律元和後卑卑甚矣韓栁元白振代之才弗能挽頽波而力遡之古而賈簿姚監輩實始以淸新奇僻闡別派於五言鹹通以降歷世相沿上自宋初下迨元末凡詩家者流律有唐韻者率是物也捨是則又自爲宋元本調乃初盛中三唐自沈宋孟王韋栁外大都髙閣束之明正諸先輩出有事掃除卽李唐中葉剔去齒牙晚季奚有乃餘絕長絜短篤而論之气骨雄髙聲調鴻碩當特屬之初盛諸家至抒情難言鑄景難狀形神湧出誦者躍如則晚唐獨造偏長亦間有足采者其格姑捨旃弗論可也余弱冠談秇中原匠心曩哲至於斯義久畜胸中嚴羽卿氏所謂作法於涼懼繇隗始已亥北上臥屙淸源禪寺放棄羣典偶目僧房中支枕數軸首尾漶滅皆晚唐諸人詩因戲步其遺韻爲五言律三十餘章匪曰亡羊於多岐抑亦求馬於全體云爾

寺憶支公住林余惠逺蹤浮杯來大壑振錫上孤峯逕僻云埋樹明雪照松踟躕貪佛日歸趂暮天鐘大地懸香剎中天築化城重檐飛嶽色古壁撼河聲法座琪花暗經壇貝葉明異時齋繡佛帝釋下瑤京香積何年啟天風躡屩攀白雲平講座靑靄覆禪關斷碣橫髙隴疎鐘出亂山一僧頭白坐兀兀定林間雲霞尋老衲塵土拂徵衫鹿叩談經石猿啼說法嵓寒云封密篠凍雪墮危杉何限宗雷句穹碑百尺鑱杖防平堤外輕風拂面柔寒山成獨往老衲話重遊怖鴿蘿龕下飛螢竹逕流將因謝塵鞅丈室住牛頭能仁元海嶠伏毒舊江濆隘地龍藏雨髙天鶴跨云嵐深秋徑失瀑逺夜堂聞寂寂盂蘭想先題發願文戶牖生虛白樓臺上郁藍談經獅子吼防法象王參檜老斜撐石松枯半壓潭何因挈天女絕頂臥茒庵杖履初辭越庵堂半住吳臘深松樹老禪久桂叢疎五嶽雲髙下三峨雪有無異時騰劫海片笠授潛夫蚤淨三生業眞傳二祖衣蓮花叢佛座柏葉防禪扉石爲懸燈動泉因卓錫飛居然離捧喝黙會洞仙機爲叩西方剎因停北上槎金身懸寶樹玉髻湧瑤花夢已淸圓覺心將悟法華恆河歸去路雲霧繞三車震旦聊乞食佛座湧金鼇骨瘦知吟苦眉長見臘髙香燈巖洞月杖錫海門濤近失瀟湘譜瑤琴廢不操辭家來北嶽結社向南屏夙擅降龍訣新傳相鶴經推敲臨野燒飲啄閉山亭夜夜康王谷飛泉獨坐聴香鑪峯外路云日晝淒淒飛瀑當樓滿寒山入座低潭心龍女出塔杪雁王棲會逐曇摩履翩翩大磧西一褐閉禪關孤云盡日閒來從身毒國買斷沃洲山白象鳴鑾去靑獅防駕還中天彌勒閣未許善財攀十里華嚴界重來雪未消鐘聲寒殿出塔影夜池揺桂樹縈堦發藤花拂座飄西來亂峯外有路入中條淨樂傳尊者眞如臥法王池幽菱芡熟殿古芰荷香一鉢擎秋雨三衣掛夕陽塔中多寶佛夜吐白毫光萬峯天竺杪丈室寄禪心野鶴經秋臥山猿徹夜吟稻香雲碓逺花影石壇深一衲函髙座相傳自少林爲樓依北固捨宅望西江竹逺通金磬杉髙並石幢龍歸云壓棟蜃起月沈孰是髯居士前身合姓龎雙林曾授記百丈近安禪洞古頻棲鶻峯髙欲墜鳶秋燈云閣外晚磬雪房前乍夜維摩到天花徧佛筵偶入淸涼界同探大小乘北宗仍事秀南法已傳能苔逺連深竹花疎墜古藤故山瓢笠夢極目海雲層

廢寺十首【序意見前】

寺敞千峯入橋危一逕通白牛遺漢像蒼防竄唐宮劫火頽垣外陰燐壊竈中南朝四百八成住盡虛空階基元晉代棟宇自梁年艸閣螢潛住繩牀鹿借眠荒碑沈亂石廢沼咽寒泉擬喚廬山衲開山種白蓮雙林遺古佛六代幾殘僧畫壁全封蘚香防半壓藤池荒螢亂入塔壊蟻頻登一杖圭峯老猶談大小乘浮蹤仍嶽麓舊宅寄岷峨摩詰終年病文殊信宿過池幽霜墜栗洞古雪封蘿一塔危崕上人傳舍利多落落蒲團好遙遙竹杖來寺寒千嶂入門淨兩湖開古砌風鳴葉陰廊露滴苔若爲論去住千劫總浮埃松風隨曳杖伏翼走危欄古寺何年廢空門盡日寒流泉交井竈墜雪擁林巒欲叩西來意寥寥竺法蘭翛然天姥外斷絕世人知老檜穿崖長寒松抱石敧鉢殘呼防共牀朽倩龜支一衲都忘老云房自在披疊嶺飛丹鷲殘碑記赤烏山風寒梵逺水月夜禪孤瀑灑林長潤巖傾樹半枯閒階蔓蒼蘚恍惚舊金鋪禪堂余結搆破衲掛林樊宿霧沈荒井秋河沒斷垣杉深時墜鶻果熟乍聞猿寂寂拈花手應悲末法繁寂寞空王座蕭森佛子廬蛛絲縈石屋虎迹印山廚火滅天然後燈殘慧可余悠然念塵世昬黑重踟躕

壽程隠君

瑞日華筵啟明霞彩袖陳關懸大藥漆圃現靈椿嶂挹三天子峯攜五丈人【白嶽有五老峯君家其麓】朝來海籌屋紫气正嶙峋

寄包稚升二首

政績飛三殿風流擅六朝歌喉桃葉細舞態柘枝嬌防事淮山月鄕書越海潮玉皇香案近八翼夢雲霄何由滄水使縮地對仙曹防悞江淹筆綈慙範叔袍髙牙瀕海戍巨艦夾河濤不分淸江月盈盈入夢勞

題鄔生逍遙遊捲

久客金臺雨渾忘鐵甕潮人從嗤汗漫帝許號逍遙五嶽環孤枕三天掛一瓢秋風大鵬背穏坐上扶揺

送王令自錢塘博士遷富春

祖帳西泠畔驪歌薄暮聞一氊猶掛雪雙舄已乘雲官舍新栽秫黌池舊薦芹知君政成後弦頌繞江濆是夕周元父攜琴命所懽竇姬爲猗蘭之曲索餘贈詩再賦得街字

中秋先此夕露色滿天街桂折黃金蕋蘭垂碧玉釵髙山懸廣座飛瀑繞空階會挈平原侶經旬臥竹齋

寄贈防訪梅公【時方校賔興士】

風裁百僚長繡斧曳朱衣姓氏書長樂光芒徹太微樓臺三竺繞鹵簿六橋飛黃金下花驄近帝畿矯矯羣龍集掄才作賦塲樓船移采石斧鉞駐錢塘宦業三臺重鄕書一水長蚤知門下彥騰踏半飛黃友人分惠秋海棠一本爛漫檻中自綴小詞命雙鬟霓裳歌以送酒醉中賦贈並命玉素和之

小徑移紅藥閒亭閉緑蘿神飛天姥夢興逐雪兒歌冶色矜眉黛流光惜鬢皤不須賡子夜風露帝城多秋夜過沈純父同王文學汪山人聯句

己占靑山色仍逢白社人【沈】仙槎分雨露祖帳出風塵【王】夢繞三江樹心飛八月蒓【汪】碧宵誇鸑鷟黃閣笑麒麟好去嚴陵畔星河拂釣緡

贈陳鏈師二首

廿載雲臺觀憑虛謁上皇彌明孤髻短景一瞳方劃地蛟涎淨摩天鶴羽翔秋來九華枕遊歷徧扶桑羨汝都客神情半泬防黃粱炊處熟紫气望來飄玉檢移新秩金問早朝西池桃萬樹幾夜躡神飈友琴冊爲陸太學題並呈思淸孝防【乃翁嘗任單父宰】

名香蘿薜下一室素琴懸四壁靑山響千秋白雪傳廣陵新按譜單父舊鳴弦欲起鐘期聴乾坤對惘然

題祝無殊小像

一壑堪誰置三毛頰畔長豪吟卑下裏狂興劇髙陽緑水芙蓉社靑山薜茘裳亭吾罷艸媿爾及門墻諭邦相束裝入計中途忽有遷杭之命寄懷二首

舄已飛王令刀俄佩呂防移官滄海上吏大江前栁葉千家笛桃花十里船湖山眞勝絕獨少伯牙弦豈謂雙龍劍翻成獨鶴操樓臺三竺近省署萬松髙海色飄行蓋湖光落畫舠不堪靈隠月飛夢對持毫

魚竹軒爲玉叔大參賦

別墅擅林塘開從顧辟疆龍鱗金照日鳳尾玉淩霜翠袖寒猶倚宮袍墮欲翔誰同濠上客散發臥篔簹

憶王山人

沈瘦吾偏甚王癡柰汝何萬峯林屋杖孤月洞庭蓑鹿豕親狂態魚龍避醉歌一丘他日遂白眼對云蘿

楊思悅邀集涵碧亭遇雨作

良辰饒勝集箕踞百花潭逸調飛金縷新詞度玉簪雷聲髙棟入電影曲臺含河朔元吾黨寧辭十日淹湖上泛舟憩兪祠同趙生汝元聴歌作

蕩漾靑絲笮淹畱白接防人歌朝雨後客醉暮云時隔竹觴頻送穿花席屢移他年懷李白應賦習家池

送方伯徐公入梁

夾岸桃花水春江照畫船雙旌辭嶺日六傳入梁年艸色申侯裏棠陰召伯田勿云河內借劍履上甘泉

攜郭生汝衝憩山寺偶題

信步空王宅譚心佛子筵靈花紛寶地忍艸覆金田剎影禪關外鐘聲梵閣前一僧頭盡白趺坐不知年

閏九月九日集趙汝元

髙齋猶菊色名勝競過從月屆三秋閏天令九日重雲林眠獨鶴星斗墮雙龍悵望桓車騎遙聴逺寺鐘

送鄔生還京口

何緣京口客偶逐片雲來五嶽邀遊興三都競賦才新裝淳化帖故里妙髙臺笑殺茅平仲從軍樂未回

壽漁塘余翁七秩

林塘稱大隠漁釣舊生涯亭下三珠樹檐前五色金樽流紫气綺席送靑霞日暮斑斕袖翩翩舞百花

少室山房集卷四十一

欽定四庫全書

少室山房集卷四十二

明胡應麟撰

五言排律一十四首

汪仲淹病足三年未瘳余先有此疾半載始愈戲作十六韻嘲之並期起色焉

底事羈神足將因斷俗緣悠然疑入定嗒爾類逃禪箕踞蒼松下跏趺給樹前但妨義手立偏稱曲肱眠筏捨淸江上杯畱碧海瀍按圖遊五嶽隠幾問諸天步學邯鄲客行嘲鹿苑仙漫愁雙屐折何忝一壺懸蹇拙存吾道驂驔記昔年盜驪元泛駕飛兔舊忘筌玉笈看長往金鍼待大還吾將倩磨勒負汝出蒼煙

贈董使君十六韻

紫气黃山外靑雲白嶽傍五花元蹀躞千騎暫徜徉曙日懸官舍春風拂郡堂科徭閒巷陌獄訟臥桁楊異績東方最遐心北海長琳宮遊問政飛閣駐文昌鼔吹傳淸練謳謡接大鄣園桃紅照郭隴麥翠登塲地主新知洽天人舊防良片言逾琬琰隻字並琳瑯司馬邦人重元龍座客狂朱旗晨赫奕華燭夜輝煌意气回飛動形骸釋混茫徵歌慚下裏感事憶髙陽漫擬扶風借行看渤海翔峩峩柏梁殿第一待明揚

寄陳玉叔十韻

尙憶燕臺別長歌蜀道行元龍原俠气仲舉最髙名露冕千巖秀褰帷萬岫明地鄰巴婦穴天近夜郎城灌口花相待峨嵋樹若迎海棠開四座杜宇逐雙旌望闕依星象登樓試晚晴朱衣羣吏謁彩筆眾僚驚賦屬揚雄和詩從杜甫評支機有片石一爲問君平

題柏萱圖八韻

紫岫元君宅丹丘阿母家檐前交綺樹庭際長瑤葩翠色凝霜秀孤芳伴日斜筠篁堪並古蕭艾豈同嗟密葉低垂露疎枝上拂霞亭亭驕晚節冉冉駐春華餐實心長苦忘憂思轉遐淸冰元獨瑩純璞本無瑕片諾當年許三遷異代誇願言仙圃外長禦五云車

賦得十五盧家女

十五盧家女歌喉繞畫梁西鄰窺宋玉東壁住王昌畫態眞眞似詩才盼盼長玲瓏聲窈窕靜婉質輕揚月下紅妝麗風前翠袖狂玉巵含國色金盒貯天漿解佩逢交甫更衣逐李郎終須募摩勒致汝郁金堂

讀何氏集三十韻

何太史以先公仲黙集見貽展誦興懷敬題三十韻末簡

寥落黃初後詞壇更幾人齊梁紛藻繪元宋轉荊榛盛世占龍馬明時起鳳麟黃河懸日月嵩嶽降星辰屈宋休前代盧王只後塵才髙梁苑客賦擬洛川神意气橫今古馳驅邁等倫垂髫遊上國聳翮戾髙旻天詔頒黃屋星槎下紫宸通滇窮越巂諭蜀近峨岷弔古多停騎違時蚤乞身攜尊漳水夜飛蓋鄴園春嵗序堪藜杖鶯花暫釣緡九重思麗藻雙闕召詞臣邂逅邊徐合賡酬李薛頻雞林傳制作鳳沼降絲綸帝命軒輶出人看斧鉞巡橫經非寂莫執憲豈沈淪絳帳弦歌日靑衿問字晨嶽蓮垂二華宮栁暗三秦仙掌金莖舊咸關紫气眞防龍方步武鵩鳥遽酸辛消渴相如伍修文子夏鄰調髙原寡和道喪孰知津彩筆精靈逺瑤編絕藝陳千秋垂燦爛一代仰嶙峋鸞掖名長在龍門迹未湮淒涼閣艸重覩玉堂賔貌識鄱陽烈詩傳水部親轉教山斗望悵絕潁溪濵

投贈督學滕公三十八韻

雲霧南溟外星辰北斗傍九霄回气色千里見飛翔大雅今誰屬明公早擅塲應圖看騕裊絕代起鸞凰出入平津底超遷吏部郎攀花遊太液視艸歷明光佩染金莖露衣含玉座香直躬行殿陛蹋翼守遐荒瘴癘開盤水川原接夜郎停車蠻壘肅駐節海山蒼名姓傳閶闔絲綸下廟廊雙旌辭漢苑匹馬渡錢塘斧鉞江城樹樓船水國霜海隅興禮樂河宿斂文章時雨行連郭春風坐滿堂眞才呈琬琰異品得圭璋沂水琴堪奏丰城劍有芒弦歌聞曲阜桃李徧河陽吾道乾坤辟斯文日月光六橋供艤棹三竺引飛觴黃閣聲華逺靑冥道路長鸞書飛建禮鳳藻出長楊師範眞遼絕生徒轉激昂陸機曾入洛司馬舊遊梁九嵗題鸚武三冬解鷫霜上書思漢主作序擬滕王防筆空淩厲丹梯尙渺茫塞翁悲失馬牧子嘆亡羊寂莫松蘿契蕭條薜茘裳一區原憲宅萬卷子云牀避世嗟秦士酣歌學楚狂煙嵐尋白石雲水狎滄浪歷塊憑誰試連城只自傷幾年懷卞氏此日遇孫陽軹裏心猶在夷門念不忘惟餘星鬥色夜夜繞幹將

奉贈督學喬公四十韻

大雅開元際髙風正始前幾人操白雪四海和朱弦磊落陳王調淒涼杜甫編餘波空綺麗哲匠幾雕鐫盛世稱才子明公實妙年姓名懸寶籙文采燭奎已詫龍爲種曾聞鳳集肩兩朝司馬學一代子云漢苑昆明外秦城太白顚看花韋曲雨攜酒杜陵煙賦以淩雲貴才因命世傳勝遊飛彩筆麗藻擲靑錢斗畔雙龍气人間五色箋衝騰隨八表取次上鈞天粉閣靑綾被璚樓赤玉鞭鳴珂趨建禮視艸向甘泉鯤化風雷繞鵬飛宇宙旋一麾辭殿陛萬里問山川講道嗤王弼窮經答鄭絳帷朝入越淸夢晚臨燕代北看名士關西仰大賢選才空萬馬罷講得三鱣竺國煙霄裏吳峯霧雨邊校文多暇日登眺儼神仙栁外林逋宅波心白傅船潮聲吟際落寺影望中連隻字霜飈動千章錦繡懸宮商閒自繞金石巧相宣气壓瑚樹光生玳瑁筵赤城霞並起滄海月孤圓桃李三春合臺垣計日旋碧霄看紫綬白屋有寒氊上防懷終孺遊齊憶馬遷屠龍空故業落蠧守殘篇學豈三冬富詞非子夜妍世途甘寂莫雲路阻飛騫已辱鹽車顧能忘國士憐鷫鸘愁泛駕魚兔有眞筌萬仞終南色千秋太華蓮願言開覺路瀟灑出塵緣

壽大司空雷公四十韻

宇宙鐘名世山川誕哲人祥光回八極紫气動三辰晚節憂時念當年報主身飛騰隨白日指顧上靑旻劍倚雙龍合橋過駟馬馴孤悰盟檜柏雅操勵松筠環佩燕臺上旌旗越水濵文章傳董賈名理陋莊荀桃杏千門色弦歌萬戶春驅馳違梓裏簡渥近楓宸稷契堪誰伍防繇早見親九霄垂气象四海荷經綸瑣闥傳宣夜璇臺艸創辰憂勤回聖主撙節爲生民制作傾流輩恩榮邁等倫丹靑圖駿馬名位掩麒麟前席長頒幣臨軒或賜銀明良時有待魚水契無鄰一夕金縢啟千秋玉几陳烏號空灑淚龍馭永朝眞遺命乾坤辟謳歌海嶠臻大廷看正笏淸廟仰垂紳社稷關心久林泉入夢頻畱侯元辟穀張翰幾思蒓勇退占賢達隨時悟屈伸掛冠辭殿陛解組出風塵舄履閒無棣詩書問有莘蒼生徒想象黃閣已逡巡雪瀑延淸賞星潭理釣緡匡廬晴對客滕閣晚攜賔鶴引登山屐猿窺漉酒巾虹霓流甲子河宿繞庚寅网祝新投鴿袍余舊掛麟玳筵羅窈窕華館列芳新縹渺三株樹崔嵬五嶽神金章垂素頷防服照朱茵朗月燕山桂明霞漆圃椿方壺聊寄迹南斗待持鈞版築徴前事樞衡憶老臣遙看紫泥詔早晚下江津

集趙汝申望衢亭大雪分賦同郭翌之趙汝元

郢裏徴歌日梁臺奏賦年飛霜流翠幙密雪擁華筵浩蕩龍鱗布飄颻鶴馭旋春陰濃四野瑞靄覆三躔海凍鯨鯢蟄林昏燕雀懸防橋初防騎剡曲乍移船葉落千林瘦花飛萬象妍亂飄鸞掖外斜灑鳳城前綽約翻多態輕盈自可憐佩疑湘女授璫擬洛神傳素魄瑤池近寒光玉座連淸音回白紵麗曲奏朱弦漫學瞿曇座誰參慧可禪輸他袁僕射擁被日髙眠

不佞自燕中歸後卻掃閉關一時秇苑諸名公以吏事來越者𨿽聞問間通而逢迎都絕乃君禹蘇丈獨下詢芻蕘窮搜艸莽停騶傾蓋把臂忘形至貽贈諸篇金石鏗訇風霜錯落揄揚蔑副愧汗彌深敬題排律五十韻奉酬大雅

宇宙開鴻運東南毓駿才華名懸八斗秀色動三臺磊落賢豪契縱橫哲匠來靑袍多士避赤幟萬人摧內翰詞誰匹中郎句獨裁王維元擢雋杜牧載掄魁片玉咸陽市千金碣石臺稱臣離艸莽謁帝上蓬萊太液春風近長楊霽雪回朱衣蘭署入絳帳棘闈開並列中朝彥同搜大廈材門庭饒董賈廊廡半鄒枚執憲皇情注傳經眾望推髙空摶鳳羽大澤市龍媒伏夏墻逾峻毛韓席乍回連山繙彖象分野別臺駘桃李參差發蓀荃次第培生徒紛負笈士伍競銜枚藻鑑明逾郭包涵徳過裴剪裁俱繡綺追琢盡瓊瑰紫貝窮鮫室明璫擷蚌胎星辰諧奠麗河漢並昭回七十摳衣侍三千曳履陪風標崇泰華气象薄岨崍彩筆扶桑畔朱弦若木隈書藏神禹穴賦就越王臺攜客觀江漲逢僧話劫灰嵐光停竺寺霞色天臺指顧登槐棘從容問艸萊幹旄晴掩映鹵簿晝徘徊少日題孤憤頻時和七哀卜居鄰木石隠迹混塵埃鴻鵠長矜志鯨鯢慣曝腮淸湘晨葺芰孤嶼嵗尋梅漫詫形如鶴眞成背欲鮐紅顏勞想象白眼任疑猜總道三鱣隔能堪駟馬來逃榮知石戶守分識澹臺把臂行紅藥論心坐緑苔金蘭投管鮑膠漆誓陳雷厚義黃河溢深衷赤日摧長鑱猶雨雪短鋏驟風雷浮海懷偏壯藏山興未頽枯株慚匠斧鈍質快神錘拒戶非干木逃家異老萊蘭陰花爛漫瀫水樹瀠洄且自探艸何妨醉緑醅天長窮鳥逝地曠大鵬回浩思淩三極元神攝九垓會令千古色閩越共崔嵬

賀易使君父母偕壽三十六韻

圃昆侖外蓬丘日月邊殊方傳勝迹人代幾眞仙借甚文章客棲遲少壯年叔孫元學禮揚子舊談夜雪宮墻外春風壁水前杏園虛彩筆棘院墮靑錢匡阜晨攜屐潯陽晚扣舷拂云穿蒨峭臨水弄漪漣勇退聞先哲雄蜚識後賢挾書遊建禮視艸向甘泉太液池頭樹慈恩寺裏筵鸎花辭漢闕禾黍問吳田五袴謳歌起雙鳬舄履旋戴星離禹服瞻日上堯天冕拂金莖露香分玉座煙龍鱗看咫尺貝錦乍流傳帝謂淮陽近民稱潁水便之官同白傅奉使屬張騫擁節霜威靜褰帷雨澤綿香鑪吟際出瀑布望中連觸目親闈阻馳情防服偏西江移鼓吹南浦系樓船燦爛緋桃實熒煌赤錦箋中庭羅窕窈別墅進芳鮮片玉輝藍井雙星耿婺躔蒼虯臨幾席騄駬輜軿跨鳳來王母騎麟下偓佺白雲空入夢靑瑣待鳴鞭鼎鼐調元气舟航涉大川八荒偕忭躍四海荷陶甄瑞靄時時發祥光夜夜懸萬年觴詠地長奏碧霞篇

壽大學士趙公二十四韻

壽域黃扉啟祥光絳闕懸謳歌來六合气色動三躔玉醴東華外金莖北極前八千逢景運五百降名賢瀫水生申日南陽臥葛年【公郡望本南陽】詩書王佐業禮樂帝臣傳錦向龍門奪藜當鳳閣燃探花晨太液視艸夕甘泉虛受心如谷違時道若一麾俄去國雙屐乍歸田白社便髙枕淸溪樂扣舷直聲喧海岱正气郁閭防密勿皇情注徴求使命遄商巖圖酷肖漢殿席頻前挾日潛鱗起淩風大翼翾新恩移國學舊徳重經筵燮理衷元赤登庸鬢尙窮邊收羽檄絕島靜戈鋋宰割羣方正調和眾味妍臯防重步武稷契互周旋蓬矢春華遘椿齡暮節延安期分履舄王母駐輜軿社稷扶元老乾坤入大還願爲天一柱萬古鎭璣璇

送李山人入洛弔灌父王孫

夏五淹淮曲秋成問洛陽關河停別棹驛路促歸裝積雨連中嶽飛雲斷太行芰荷孤旅盡蘿薜故廬荒滿目平原客何人弔白楊

少室山房集卷四十二

欽定四庫全書

少室山房集卷四十三

明胡應麟撰

五言排律一十七首

畱別胡茅兩生十八韻【有序】

僦居易水邂逅胡生瀫元茅生厚之遊處甚洽胡生家有臺榭池館余時時攜書帙坐臥其中門庭蕭然俗賔都絕茅生一室不盈斗而長者車轍紛紜道傍余屢入都門駐易水問黃金臺故迹僅僅荒丘蔓艸以爲擊築狗屠當不復覩今代何意兩生者伉爽俠烈儼其遺風兩生亦嚴事余朝平原而夕河朔或時挈粉白黛緑縱遊西郊東郭間至精廬佛閣一二浮屠善名理者暇日相與煮淡麪談眞空生平壯心賴以耗磨銷釋且將卜居其畔挾二仲爲終老計焉亡何余以家大人微恙室人趣駕南歸兩生送余河梁之上誦賈長江卻望並州及王中允陽關西出二詠然哀涕集於衣袂因稍次第一時過從陳迹爲百八十言寄之異日者舴艋山陰道上訪兩生舊宅於剡溪風雪中卽不見安道主人當毋訾子猷之興盡也【兩生皆會稽人】

相逢燕塞晚共指越山陰問姓知花萼忘年是竹林踟躕談異域舒豁快同心樓觀飛靑藹軒防碧岑關遙停紫气臺迥貯黃金海上來三鳥池頭戲五禽雜芳羣爛漫喬木半陰森大業堪霞舉雄圖尙陸沈含毫霜色墜秉燭露華侵日日平康燕時時笠澤吟荒郊云共逺野寺月同深愛客呼珠勒尋僧抱玉琴茶當流水瀹酒傍亂峯斟劍合延津畔帆催潞水潯淒淒臨去袂惻惻乍分襟爾自耽寂吾寧嘆滯淫驪歌南去路鴈遲北來音何處懸靑夢空階臥緑沈【胡尊人任北平參戎而茅君父爲之記室故結語云云】

四明沈孝防士安甫弱冠詞筆翩翩而丹靑音律咸入妙解邂逅武林甚契賦贈此章

桂籍誇年少蘭心托漫遊霜蹄寒照夜風翮健淩秋意气狂昭略腰圍瘦隠侯筆揺鸚武座簫引鳳凰樓白練書屏腳靑繒畫扇頭應知鵲橋畔計日待牽牛

秋杪渡江望金陵有懷惟寅少保並寄訊小侯汝藩八十韻

乍喜風期洽那知道路長倉皇馳海國躑躅問河梁興盡燕山下魂銷碣石旁肝腸縈聚散涕淚逐行藏此日旋車地當年擊築塲陸生元入洛枚叟舊遊梁挾防逢王翰論交得孟嘗金蘭投管鮑膠漆重求羊俗詫相如慢公憐叔夜狂髙歌神踴躍劇語興飛揚爾汝頻相喚形骸欲對忘聯鑣遊太液襆被臥長楊玉麈晨南陌珠簾夜北堂西園偕嘯傲東郭並徜徉傑觀捫鳷鵲層城躡鳳凰登山題翠巘臨水和滄浪藝圃千秋擷詞林一代翔希聲傳魏晉麗句薄隋梁屈宋交淩厲曹劉互頡頏光芒騰李杜藻繪飾岑王冶女靑絲盒奚童赤錦嚢金尊筵燦爛銀燭座熒煌浩思淩先哲心揖上皇雙鉤聯拱璧寸楮擲琳瑯露砌行紅藥風檐坐緑篁霜華蘭桂楫月影芰荷裳夏驛馳山茘春郊綻海棠池餐菱芡碧籬咽菊花黃痛飲誇司戶淸齋詈太常百觚豪未厭五斗劇難量潦倒投車轄淋漓拭劍鋩行廚羅鼔吹步障夾笙簧宴樂前期盛升沈末路詳碧霄看起鳳丹璧笑騎羊志業乖鵬鷃頭顱狎虎狼賔朋違杜曲黨與析華陽故里嗟囊藥修途問褁糧韶光同代謝土俗異炎涼楚越天迢遞燕吳地渺茫丹靑求傅說圖畫失王嬙嵗月蓬蒿度朝晡橡栗嘗登壇名嶽嶽飲泌樂洋洋僻巷開蘿逕深居搆藥房簞瓢懸絕壑蓑笠憩橫塘歷落悲鴻漸翻飛覓鴈行攀龍時剌謬捫虱事尋常雨雪紅顏瘁風塵緑鬢戕乘輿畱夜白伏夢飛黃邂逅逢髙座參差集上陽披襟逾慘淡把臂各徬徨動色談傾蓋關心念對牀山陽全喪逝鄴下半存亡社冷餘春雪臺荒翳夕陽七哀盈大宅萬感熱中腸道直躬如發勛髙背若芒孤誠疑博陸百戰忌平陽息壤閽誰叩中山袂易攘辱曾虞醉尉名尙怖降王是處囚安國何人雪冶長少卿寧負漢太白詎逃唐璞會明和氏珠應合孟嘗【前孟嘗乃戰國四君封號此孟嘗人姓名合浦令也】餘生饒舌在九折鬭身彊鐵騎閒沙漠金雞放廟廊逡巡生馬角指顧脫魚腸燕頷封仍在鴟夷泛未遑言歸衷戚戚惜別恨茫茫落景浮淸渭飛雲動太行上書回令伯陳啟急賔王羽翼分岐路風標限屋梁田情鬱鬱菽水思皇皇野岸冰澌結關城露色瀼重來期阮肇再入待劉郎短防朝馳驟長謡暮激昂愁惟傾白墮夢幾熟黃梁廣漢懷捐佩淸溪戀釣璜杏花源上客桃葉渡頭娘漫說幽期誤終知勝會償三山停鹵簿一水下帆檣養鶴新禪院啼烏舊女墻盈盈白門月萬里共相望【惟寅所居地近杏花村在白下淮淸溪北】

送沈純甫司馬還就李十八韻

祖帳燕城外仙查潞水濵掛冠辭日月投袂出風塵節槪虞翻亮心期賀監眞五湖深買宅三輔劇埋輪磊落千言疏嵯峨萬折身羅浮雲喚客大庾雪迎人絕徼孤行戍長途數問津鴻冥初返越鷟舉更遊秦劍气雙鉤躍鑪香八座親才髙元誨忌道直嘆無鄰勇退占賢達遐思悟屈伸金臺馳駿骨玉陛盼龍鱗黃菊浮村艷丹楓抱驛新暮嵐藏嶺樹秋色露江蒓北斗名逾重東山望未湮列營屯虎豹飛閣耀麒麟赤舄應無棣纁自有莘沈沈合宮夜前席經綸

花燭詩十四韻【蜃脂仙音妖燭三事俱散見唐人小說中】

春色照房櫳迎親夜正中杯光才泛緑燭影驟揺紅絳防傳唐陛靑煙出漢宮開花疑蒂並結蕊驗心同滑膩頻消雪輕盈半受風流輝呈瑞露吐焰發晴虹玉樹前階並金蓮後院通紗廚螢燦爛綺閣蜃玲瓏引鳳來丹穴乘龍下碧空蘭膏焚易徹桂燼落難窮巫峽雲飄蕩藍橋霧鬱蔥昭陽明舞燕洛浦炫驚鴻妖魄藏逾媚仙音奏未終良宵恣歡洽朝旭漸曈曨

龔使君合祀供奉拾遺於任城紀事三十韻【有序】濟上故有太白樓及杜陵南池云兩拾遺常客其間嵗久皆頽沒荒艸乙未之春晉陵龔觀察子勤來蒞玆土不逾月修葺繕治翼然更新仍別爲祠合酹李杜其中余旣幸兩公以羇旅遭逢異代且快睹觀察斯舉有大造於詞場也輒賦其事爲五言三十韻以並致髙山之仰云

齊東浮大澤濟北滙飛泉亭古淹詞客樓髙臥謫仙聲名偕宇宙藻繪劃星躔奕葉流風謝沈冥歷數遷芳塵誰想象故迹重畱連有美延陵季神交百代先韶顏舒彩翮綺嵗奪靑錢磊落王褒頌洸洋曼倩箋金羈遊太液玉佩侍甘泉絳闕恩光動黃堂惠澤宣吳峯翔省署越水襯樓船謗牘初辭魏除書驟發燕虹蜺流鹵簿雪霰耀戈鋋意气中原盡心期大歷偏行春懷勝躅弔古惜名賢嗟咄崇祠樹熒煌巨碣鐫丹靑塗傑搆俎豆飾長筵衛竹縈勁秦松夾座鮮緑蘿垂蒨峭紅芰浴淪漣西陸回眞气【太白自稱隴西】南池薦舊篇延津龍劍合海嶽鳳毛聯白鶴云亭上蒼虯泰岱巓並懷和氏璧齊奏伯牙弦是處憐方駕何人快著鞭蹉跎投賈賦寂莫問揚未授楞嚴記空畱道徳編壯心斜日外愁色斷雲前慘淡論交臂蒼茫失並肩沙棠停畫鷁隴樹咽寒蟬萬古如澠思長歌酹碧天

齋頭春艸和相國趙公

逕艸積如裀蕭疎斷俗塵不隨金穀艷長占玉堂春繞砌靑疑滴當緑漸勻霏霏煙色麗露華新細雨畱徵斾斜陽逐畫輪西堂偕夢弟南陌伴攜賔靜對談客幽逢覓句人榮枯憑樂育生發荷陶甄太液皇仁布平津相澤淪爲將庭卉意九域播洪鈞

寄景陵徐使君三十韻【有序】

徐初以宰邑異才最天下後數更盤錯所至有非常稱近又鑿淮上新渠防績云

七澤浮眞气三湘兆異人虹霓流藻繪海岱入經綸洛下名先著河東賦蚤陳朱衣馳棘院赤舄上楓宸碧漢摶雙翮潢池沸萬鱗笑談淸防縣顧盼出風塵楚璧騰輝舊燕金動色頻花封移愷悌蘭署贊淸寅枚叔聲華艷文翁治化循分符勞漢吏約法諭齊民皂蓋明雕轂朱繙結畫輪黃山遊汗漫白嶽駐逡巡裏閈蒲鞭洽郊原竹馬馴孤懷吟嶽麓逺思逐峨岷綬解防消渴簪投習隠淪春眠髙隴樹秋擷大江蘋帝夢徴良弼朝思問鬼神榮光浮紫極厚幣出靑旻淮甸褰帷入徐方列防巡滔天勤哲後敷土急賢臣雨雪偏乘橇風濤日算緡決排羣議劑疏鑿眾材掄逺利超三防殊功羨十旬忘家心匪石憂國鬢如銀白馬初沈日熊創覩晨休禎符鸑鷟異相卜麒麟南郭竽眞濫東方篋轉貧窮愁嗟阮籍歷落誚桓倫鶡敝仍居魏貂殘重入秦防身雄劍在夜夜拂星辰

題陸履素使君兩朝八命冊二十四韻

黼黻開金殿絲綸下玉除蒼龍雙禦極紫鳳八銜書睿藻飛巖穴天恩湛裏閭虹蜺懸巨軸駟馬集髙車五世環投雀三朝佩映魚機云人望切遜抗吏才舒試縣催鳬舄専城列隼旟朱弦鳴淅黃綬曳淸虛鹽鐵初裁論緡錢乍榷儲桓寛文彩耀劉晏防籌攄煮海心聊系看山興自如登壇攜大筆倒屣納長裾雪夜船移戴風晨榻掛徐名流饒吐握寒士極吹噓西竺時參梵南屏或叩漁蛟宮鑱錦貝鷲嶺簇璚琚河內賢勞劇淮陽嵗月除達人齊久近明主惜居諸雲霧披丹闕奎躔煥石渠殊榮喬梓並逺思蓼莪舒棘寺騫騰外槐堂盼望餘千秋未央詔永永賁幽墟

大參維揚張公過訪武林旅邸中賦贈十六韻

淮海生人傑翩翩第一流冰壺寒照夜霜鉞淨含秋大樹榮東國甘棠匝上游苕溪頻駐節蘭水半維舟五馬追風電雙龍射鬥牛新裁艸社舊詠白蘋洲器宇司空並聲華博望儔星芒朝帝闕日彩扈神州下士輸靑睫論交異黑頭懷珠俗傲抱璧卞和羞潦倒親長鋏殷勤拂敝裘湖光芒履盡江色布帆收肱在餘三折腸回劇四愁孤誠懸海岱片諾重山丘指顧排閶闔參差侍冕旒黃金未央詔行見出燕幽

題寄亭十四韻祝山人別號也

寂寞談第何人重起予雲霞雙艸屩宇宙一蘧廬供奉神遊外防莊物化余逾垣時學段懸榻間畱徐緑綺孤琴奏靑緗四壁儲那知金是谷寧羨石爲渠白雪流湘瀨淸飈扇舞雩雙林來梵釋六洞過樵漁芳艸從滋蔓飛花斷掃除尋丘縈薜茘尺水漾芙蕖甲子初周白春秋正及蘧曲肱聊寤寐容膝暫踟躕大隠依泉石中行在裏閭吾將戒行轍蚤晚賦歸歟

問歐楨伯訃八韻【有序】

楨伯以是嵗大耋余方圖寄一詩而訃至交遊垂盡衰涕然

尙憶黃冠嵗扁舟向若耶靑牛埋紫气白鶴隠朱霞劍合延津畔【楨伯最善惟敬今俱岱遊】竿畱渭水涯【年政八秩】翻飛神武闕寂寞廣文衙逸駕開元逝鴻裁正始遐髙原騰雉兔大澤返龍蛇庾嶺梅空折羅浮桂漫芽惟應蒿裏月夜夜慘霜笳

柬相國趙公二十四韻【有序】

相國趙公乞休章十數上而聖眷愈殷凡其投夢林泉寄情澗壑者具悉懷山諸詠中不佞旣倚韻遞酬邇復示我歸興十絕翩翩然神遊八極想因竊取其意爲長律二百四十言

八極黃扉上三臺絳闕前防龍扶舜日稷契在堯天磊落熙朝佐飛騰命世賢經綸侔董相學術邁彭宣虎觀無雙對龍墀第一傳直聲朝野震勁節廟廊騫吏隠羅浮僻春生大庾妍朱明畱巨碣勾漏覓眞詮六洞深回轍雙溪獨扣舷桃花人代隔栁色嵗時遷雷電驚千域風雲動八埏敷文毗夏后奮武翊周宣絕島憑陵日雄邊覆沒年謨謀羣防聚籌略萬夫先撻伐過平壤芟夷徧赫連吳綾貂帽渥蜀錦獸袍鮮賜屢馳中極心長系太赤松遙入夢黃石驟忘筌浩蕩皇情注優遊聖澤綿謗寧傷薏苡名轉重蘭荃雅量乾坤小孤忠社稷懸鳴岐仍鸑鷟釣渭正鷹鸇海晏知難俟河淸詎偶然轉將良弼夢移告北山巓

題瀛海長春冊【代】

大中丞河間劉公家門貴盛冠冕一代乃二親偕登大耋尢近代希有者敬賦長律二百八十言

南極呈輝夜西池設宴辰遐齡曾覩伏間气重生申大府俱三事髙堂並八旬棠枝聨竇桂萱萼競莊椿淑問馳邦媛英材降嶽神懷中金紫客掌上玉堂賔彩日鳴雙鳳丹霄躡二麟機云慚末駕尾雅鬭前身學士羣工艷中丞百吏寅絲綸懸防內節鉞樹江濵苦縣藏書富華陽授籙頻蟾蜍流月窟烏鵲渡天津象服彤墀下龍章絳闕陳巖廊交黼黻裏閈集簪紳賦擷梁臺彥謳騰越部民歡聲羅甸服喜色動城闉黃鵠屏間戲蒼虯戶外馴尊罍浮竹葉弦管沸花茵霧隠偸桃孺霞明種杏人圍棋邀謝傅投轄駐陳遵將相庭階植師儒禁闥掄十州環撫禦八表俟陶鈞雨足耕莘耜雲閒釣渭緡優遊黃髮皓容與白頭親握算躋恆華添籌邁劫塵劉樊偕混俗孫馬互全眞解佩虛臨漢吹簫謾入秦綿綿瀛海上寶歷慶長春

壽何太史啟圖六秩二十韻時尊人亦以是嵗八旬

間气生申日靈圖出洛年春秋曾五百甲子又三千閥閱聞當代弓裘嗣昔賢淩雲懷舊賦卻月和新篇弱冠遊中祕淸朝臥太帝遴金匱客人艷玉堂仙夜被吳綾薄春袍蜀錦妍蓮燈移大內藜火揭髙天玉座星辰綴瑤臺日月聯參差朱綬下次第白麻宣鳳起垂雙闕鴻冥驟八埏振衣王屋霧飛蓋鄴城煙墅卜藍田下堂標緑野前琴樽芳艸靜枕簟落花鮮蘭桂堦庭合桑蓬戶牖懸寰中呈上瑞象外得眞詮黃鶴峯頭駐靑牛洞口旋浮丘晴旭近函谷暮云偏突兀瑚樹輝煌玳瑁筵西池流寶液東壁煥瑯編白石圖空兆蒼生頌久傳車輪馳上國舟楫濟長川姓字旂常耀勲庸竹帛綿還將大椿壽一代庇淩煙

送王水部之錢塘

乍捧周王檄言乘漢使槎賦掄新竹箭吟戀舊梅花海曙占霞色江明逗日華樓臺籠紫气城郭防靑沙故國吳都稻春山越井茶應知薴蘿艷十載抱溪紗

詰朝雪不解再柬永叔黃門二十四韻並邀同賦

密霰三冬集云四望同迷漫屯巨壑浩蕩布長空拂曙光交映連宵勢倍雄防纎時雜霧淅暗隨風漠漠緣堤厚霏霏入塹融重陰浮海岱積素暈河嵩擬絮情殊愜探梅思未窮凍埋深浦竹寒折大江楓逺渚拳饑鷺荒陂匿斷鴻貂殘秦塞上鷁返越溪東沾濕全妨舵傾敧半壓篷羣呼憐榜豎獨釣羨漁翁爨擁孤煙白鑪煨宿火紅衾裯屏障外幾簟畫圖中翠管徐聞笛冰弦驟拂桐褰簾珠錯落振佩玉籠蔥石鼎龍涎泛甆甌雀舌鎔錦袍狂太白彩筆粲文通飛動昭陽燕翩洛水鴻輕盈團粉頰綽約膩酥胸握麈神先王持螯興愈洪登仙寧有道中聖自無功流徴傳詞客淸商奏樂童君看白雪賦萬古孝王宮

少室山房集卷四十三

欽定四庫全書

少室山房集卷四十四

明胡應麟撰

五言排律一十三首

題畫贈陳生東父兼柬王伯寵將軍十八韻

落落乾坤內淸狂見汝曹孟公元世閥仲舉舊人豪萬事捐雞肋孤心逐蟹螯浮生閒處得濁世靜中逃海嶽驕藜杖江湖狎布袍營丘傳灑墨洪谷授揮毫繡柱懸飛瀑雕梁壓怒濤冬亭河漢入夏檻雪風號五竺攜靈鷲三神挈巨鼇洞庭回鴈鶩巫峽掛猿猱佩玉明冠劍鏘金肅羽旄樓臺籠曉色城闕洞秋毫果欲嘗丹茘花應墜碧桃幽人題桂樹上客醉葡萄盤礡回千慮經營費二毛窮年思訓力竟日道勞北海盟投禰南山趣逼陶惟應伴王績西第日醄醄

贈馬計部三十韻【馬多畜彛鼎古玩甲於中州】

盛世徴才彥明時毓俊髦靑雲馳洛下紫气躡崧髙蚤擢仙臺桂重攀帝苑桃雙旌移海右六傳駐江臯嶽色東橫岱河流北控漕城闉回萬堞樓櫓夾千舠握算邊儲重持籌國課勞紛紜畱駿足盤錯試牛刀會計名逾借登臨思並豪深期投翰墨雅韻擷詩騷艸閣親藜杖蕓狎布袍虹霓流竹素星斗燭蘭膏祕玩呈荒隧奇珍出斷壕遐觀籠古昔勝賞滌喧囂夏鼎占神物商觚醉濁醪尊罍陳九兕簠簋齧雙饕照乘全收魏連城盡壓洮沈沙錢背蝕入土印文韜籕迹披虫篆羲文辯鼠毫張吳時久近徐趙業卑髙英水羅羣石官哥列眾陶虵紋琴斷腹龍鍔劍遺弢鑑別衡先定妍鏡莫逃吹噓存薜茘吐握下蓬蒿意气憐孤憤形容媿二毛心懸丹壑靜首傍碧天搔未擬題孤鳳猶懷釣巨鼇寥寥白雪唱一爲伯牙操

贈朱本立山人十二韻

大隠齊東市靑囊不記年攜將三泖宅並載五湖船鶴渚穿雲僻漁汀釣雪便然藜驚杖化賣藥指壺懸海上攜眞訣區中得祕傳玉機頻攬義金匱幾探掛壁雙龍下應門獨虎眠餐苓遊絳闕辟穀守丹田異證倉公習殊方葛令研軒岐存後裔兪華失先賢祖徳持三世神功奏十全沈屙吾已脫一笑紫霞前

寄丁元父

艷識千秋帥驚看萬里侯風聲雄海岱意气重山丘報國籌先運開疆筆暫投援桴推後勁仗鉞覩先憂雨雪霏行斾冰霜綻賜裘列營屯虎豹增竈宿貔貅諭檄流關外飛書徧隴頭漁陽塵驟息遼水淖全收月滿劉琨塞天淸庾亮樓胡牀無限興能似昔時不

夙昔登壇客於今出塞雄擁旄摧太白橫槊貫長虹文武周卿亞詩書晉帥同轅門環甲冑記室聚章縫斧鉞軍容盛樓船將令崇投鞭縈渤澥礪劍拂崆峒鴨淨遼江緑狼銷碣石紅天髙鯨觀峙塞絕雁門通券議新頒鐵標模舊建銅平陽勳七十第一讓元功

贈王將軍貞伯二章

鎭北威名著安東將略長援枹肝膽赤仗鉞鬢毛蒼置陣分鵞鸛連鑣控驌驦旌旗縈析木檣櫓散扶桑艸檄屯兵地分題結客塲荀吳元破敵段熲舊平羌巨碣祁連外髙牙勅勒傍煌煌麟閣燕獸錦出明光

八陣新魚復三關舊虎符橫行金鎖甲獨挽繡蝥弧紫塞云連磧黃沙月滿途擒生過涿鹿轉戰出飛狐朔雪飄笳吹寒星墜鹿盧胡牀秋弄笛油幕夜投壺熊豹傳韜略麒麟照畫圖受降城下戰一舉懾威弧

大中丞萬公伯修以出塞百詠湟中經略諸牘見貽卒業寄懷十六韻時萬公復有塞上之行

獨坐中丞幕雄飛國士塲雙雕白羽箭萬騎緑沈槍籌防金城擅韜鈐玉壘揚舉天依大樹略地到扶桑積甲陰山下投鞭瀚海傍受降來紫塞歸附半靑羌屬國賡酬麗中軍敍致詳郵筒馳百韻竿牘報千章吐握追公旦吹噓接孟嘗詞流傾陸謝賦客聚班張玉屑霏盈坐金釵儼作行南樓談未徹北府宴頻張篳篥驅前部琵琶醉後堂珠簾宵墜月畫防書凝霜相貌圖髙閣勳庸勒太常煌煌三錫命鐵券下明光

賦得西海子

防樹分仙闕浮花出帝城微茫銜日動浩蕩接天平雁鶩依沙下魚龍觸浪行石疑藏灩澦池似鑿昆明鼔角隋隄暮戈鋋漢殿晴涼秋泛槎去織女下機迎

寄趙相國一百韻

赤漢雙扉近黃河一棹遲憑陵蒼野外悵望碧雲時酒肆遊眞倦鹽車力漸疲書徒勤馬服防轉誤鴟夷絕域春如夢他鄕嵗若馳行藏嗟歷轆去住嘆支離水欲浮三峽峯猶礙九疑有登懷泰岱無路息峨眉此日文迷豹當年瑞應麒朱弦千古抱彩筆萬言持藝圃誇韶雋詞塲問宿耆元戎推授甲老將屬褰旗一代尊晏三生遘子期升堂偕偃夏對陛壓郊祁燦爛甘泉燭熒煌太乙藜金波鳷鵲觀玉漏鳳凰池直道崇三黜危言和四維埋輪揺地軸折檻樹天彛率土聲華震窮荒竄逐罹羅浮盟蜃鱷嶺表攝鮫魑進退占坤剝盈虛悟坎離三山行息足六洞坐支頤豸繡資騰踔麟符借保釐楓閶仍出入棘殿重逶迆勞來初煩契寅淸獨任夷都兪堯寵渥吁咈舜顏怡溫室舟航待明堂柱石毘推誠扶社稷盡瘁鞠烝黎防楯開邊釁戈鋋慮世危烽煙纒上谷郡邑踐髙麗獨坐裴中令橫行郭子儀運籌惟撻伐請劍必芟夷號令嚴防駁威名捷虎貔追奔逾朔漠經略到嵎峓廟縶中行說街懸右谷蠡八荒回夭札四表淨瘡痍浩蕩皇仁布紛綸聖澤貤雙螭文鬱鬱五翟命纚纚祖徳鸞章耀幽閨象服宜禎祥符宇宙肹蠁格靈祗禦苑窺神雀天閒狎盜驪深仁淪鳥獸殊錫兆熊羆【時公孿生二雄】好善眞諧克推賢欲過皮肝腸洪絳灌耳目洞黃驪吐握傾流輩遊揚洽等夷塵埃鳴郁憏磵壑話棲遲龍性乖鱗鬛鴻心豁羽儀沈珠勞罔象抱璞詫窮奇意气淩山嶽風流溢路歧孤亭償寂莫大府接溫夷東閣牀容臥西園席並怡盤飱調芍藥枕簟挹荼防黼黻參芒屩絲綸逗接防參差聞鼓吹酩酊沃巵匜傅鼎頻頒鹿郇防或餽鰣捎檐陳董杏匝座防張梨栁暗前除蝶花明後院鸝珠宮遊紺碧貝剎步琉璃突兀中郎座畱連太傅碁帝京紅旭邁親捨白雲移興盡燕都稻神飛越浦蘺歸程攜雁舊隠逐文貍菽水輸堂搆糟糠慰扊扅髙齋焚甲煎別館搆辛夷上苑偏垂翼南冥數掛鬐墨悲晨骯髒楊泣暮淋漓落落松盤徑盈盈菊亞籬鷁堪苕水泛蹇任防陵騎屋倒牽蘿葉冠頽制竹皮圓方違鑿枘甘苦狎糟醨夢已交猿鶴書頻扣鹿麋擔簦辭海甸振斾發淮濰嚄唶人情慣飛揚世事疑鳴岐嘲鸑鷟出華怪肥遺骨相寒崔顥生辰軋趙岐頭風那噪鵲腹痛詎烹蜞落月枯顏貌酸霜裂肺脾彭城虞困阨嬴博痛暌離啞啞回歌嘯皇皇挾涕洟金莖沈沆瀣土窟壓餔糜飲恨邊城驛吞聲故國陴髙門忘鼔瑟下裏憶吹篪正則占雞鶩元長對蛤蜊稱詩慚孟浩獻曲陋王維潦倒三千客顚狂十八姨堅冰凝絕壑重霧勒淸漪目斷蘇司業魂摧杜拾遺側身從瓠落彈指失期杜牧才元俊劉蕡防故奇風寧滕閣送雪已謝庭遺赤幟方平趙靑衫尙隔淇徘徊燕塞外躑躅潞河湄乍許攀槐棘能教困蒺蔾朱陳新閥閱秦晉舊襟褵紫極庸窺豹滄溟漫測蠡金猶懸駿骨玉豈賺峨眉雨露通鳷鵲星辰列鵕防孤鴻憐太白二烏惜昌黎拂拭存衣袂提攜到履綦生平萬言防一爲奏彤墀

寄胡孟弢兼懷惟寅李子

乍別君山署仍飛帝苑航談天來碣石賦雪罷瀟湘闕已蓬萊近齋猶苜蓿長芝蘭搴馥鬱桃李樹芬芳國子先生列成均博士行傳經酬寂寞問字鬭趨蹡安定才何屈昌黎譽漸揚論兵肝膽赤諫獵鬢毛蒼僚屬頻攜糗生徒競裹糧瑟寒朝煦日氊薄夜凝霜五鹿新回座三鱣舊報堂九流窮竹素六館校靑緗贈酒逢司業持齋學太常煙霞縈繡佛雷電激幹將曉殿遊鳷鵲春城宿鳳凰長揚催拄笏太液待飛觴萬寺西陵外雙扉北斗傍垂鞭時覓句緩帶日成章永拆徐陳社誰登陸謝塲應憐李都尉偃臥緑沈槍

覺生詩贈吳啟元

役役浮生內先登大覺塲恆河初捨筏苦海驟回航緑綺聲誰和靑衫債漸償因緣投翠柏夢寐熟黃梁寶座懸空濶珠林搆渺茫心偕去住聖諦徹行藏杖錫淩風露袈裟傲雨暘乾坤怡艸屩嵗月度繩牀說法髙峯外談經巨石傍楞伽持處密般若誦來長磊落機鋒契逡巡棒喝忘散花摩詰幻篩粟惠能狂絕島驅龍伯遙空躡象王給孤禪苑樹香積梵廚糧慧日三天覆慈云十地翔願攜金色臂投袂入淸涼

題松茂蘭馨圖二十韻【有序】

蔡景明先生家大人同榜也年七秩初度稱觴者四集而適以是日舉冢孫姻友咸傳詫以爲希遘爰繪松茂蘭馨圖而索余賦之

霽日明松檜光風毓蕙蘭一弧懸海上雙舄墮云端殿宇金莖矗庭堦玉樹團丹膏凝琥珀翠萼綻瑯玕五粒垂山逕孤根翳石壇沅湘思楚客泰岱覓秦官勁節回春意幽芳襲嵗寒亭亭標院落冉冉拂欄桿突兀朝霞映紛披夕露漙當風旂獵獵雜雨佩鸑鷟文猶貴熊羆夢未闌燕臺新驥足渭渚舊漁竿象緯中天謫波濤弱水殘含飴呈極樂設醴助淸歡火棗頻餐易冰桃乍得難後堂羅管籥中路集衣冠北極催綸誥南冥兆羽翰靑雲傳上國紫气接長安奕葉淸芬播蘢蔥瑞靄蟠云礽八千禩絳闕下還丹

少室山房集卷四十四

欽定四庫全書

少室山房集卷四十五

明胡應麟撰

五言排律三十三首

參知張公睿父博極羣書侈於三篋而不佞猥以臭味國士龍門執手晤言兼旬欵洽輒因揚扢寫寄詩歌凡六十四韻

六洞神仙吏三天侍從臣宣猷元借召布徳重生申卓犖傾流輩飛揚邁等倫宏才川浩蕩偉度嶽嶙峋令譽收南服英聲動北辰丰標凝衛玠局量峙王珣調自中原合文從上國掄衣冠逰太液舄履步長春黼座瞻皇極綸扉謁帝宸金門勞執防玉殿伺垂紳勁節先排漢昌言或借秦輪埋躬愈直檻折道彌伸李嶠箴規切陽城獻納頻幼安懷並席長孺慕聫茵貝錦初騰越牛刀試割閩蒼茫辭薊闕落度延津九鯉披云夕雙龍躡霧晨幹旌停枳棘鹵簿卻荊榛吐握加寒賤吹噓及隠淪襟期靑眼洽意气白頭眞絕代誇殊色登壇屬俊人含毫千藻發灑墨萬花新宛委羣編列瑯琊鉅軸陳談回夏棘廣譬狹莊椿竹素隋宮繕菁華鄴架論牙籖攜丙乙甲帳坐庚申掩映堦前雪紛紜閾外塵昆池方朔祕曲水摯虞擯貳負歸漁獵撐犁入嘯嚬懸標搜異粟輟箸驗勞薪肄兔優成式徴貍劣鼎臣爰居恆獨悟弗述詎同詢地戒遙通貉天文上接鶉七車寧後裔三篋定前身秇圃宗師匠文園臥逸民頽垣庸築傅廢隴漫畊莘谷口霜沾笠灘頭月掛綸違時腸拂郁避世足邅屯骯髒虞卿匹顚狂賀監鄰傭書疑闞澤講易類嚴遵孝緒行藏僻君山積貯貧編摩淫束晢訓誨溺劉臻擁被嗟捫虱摳衣笑獲麟酸吟鼯鼠狎苦蝕蠧魚嗔逕菊荒仍咽臯蘭裂故紉桂叢居索莫蘿蔓屋艱辛璧乍完衰趙珠徒綴大秦踟躕愁炫璞宛轉惜藏珍下裏容賡曲東施屬效顰分庭延墨翟倒屣接莊辛混俗東方朔逰仙郭景純神明交孔鮒宦業締崔駰厚誼偏惇薄衝懷劇飲醇敲碁俄潰敵投轄剰畱賓河朔差酬嵗平原漸隔旬蒼虯聊海甸彩鷁復溪濱汗漫煙霄翼崢嶸渤澥鱗宮行開碣石邸會葺平津敢竊丘樊賁貪隨巷陌淳孤城畱保障率土借陶甄叱處羊難臥畊余鹿易馴八詩猶並耀一志未全湮曳杖將投華擔簦欲憇岷惟應挈四部絕頂對朝眞

題闗忠義侯像二十韻【代】

間气鐘材傑蒲東迹未塵千秋聞將帥一旅見君臣防亂情偏洽間闗力愈陳飛揚辭操日突兀剌良晨大義伸三國雄風敵萬人單刀回魯肅巨舫困曹仁顧盼吳儂匿追奔魏卒淪七軍全解甲九域漸同輪雀鼠張牙角蛟龍挫羽鱗章丘虞暴猾臨沮厄囂嚚縛禁差逾月誅防僅隔旬精靈蟠上國肹蠁徹髙旻白髮心摧寇蒼髯貌絕倫名猶懸宇宙魄已化星辰婦孺瞻依切生儒嘆息頻珠旗來恍惚鐵冑下逡巡紫霧排闕丹霄扈帝宸玉泉遺像在今古頌明神

送吳允兆歸霅川十韻

十年京邸客龍劍並懸腰鮓饜諸侯饋羮分上相調紅顏輕漢綬白首曳秦貂劇孟聲華壯朱家意气饒片言籠宇宙孤諾動雲霄擊築聞三殿回船就六橋離亭殘月墜祖席斷虹飄揚子行春樹錢塘落暮潮川長歸夢怯道迥客魂消珍重浮家約無嫌霅上遙

同允兆諸子夜集趙相國齋中得山字

間气鐘名嶽頽齡覩盛顏靑霞流碣石紫霧照函闗贈棗安期狎偸桃曼倩閒調羮當北極置酒傍南山後院羅絲竹中亭集佩環百僚趨館閣九列朝班省問皇情渥謳歌相業嫺飛鸞馴竹下舞鶴嘯花間賜履來中禁懸壺得大還煌煌海籌屋遐算邈難攀

少傅趙公徧出宋元及近時名畫俱少傅手題縱觀移日如行道山陰應接不暇紀以排律百六十言

宿霧雕欄霽輕煙畫榻流圖書分太液翰墨冩瀛洲玉軸標云漢金函控鬥牛堦篁俄蔽夏檐樹迥生秋疊障斜窺院飛泉曲抱樓虹霓懸佛剎日月拱皇州野老騎蒼鹿天人駕赤虯遙空盤野鶴別嶼防沙鷗翠幄藏靑杏朱房綴紫橊洞庭霜後熟陽羨雨前抽五嶽紓行步千峯夾臥遊撩吟松徑僻逐望艸亭幽意態張吳幻風神顧衛遒名髙黃祕監秇絕李營丘妙迹三車聚淸芬四座畱諦觀殊未厭花色墮簾鉤

兪羨長畱集齋中畢出新稿索觀卒業賦贈

憶罷葵丘會誰操碣石盟中原無獨步上國有同聲艸莽元仙籍山林卽帝城亭窺老宿白社領時英賦擷潘張譽詩參鮑謝評淩風吳詠擅和雪楚才驚飲石千鈞鋭披沙百鏈明虹霓流巨軸雲霧擁髙旌嵗儉擔簦出時違躡屫行迷花居北院乞米傍西京郭泰聫舟思陳登臥榻情天遙頻伐木地僻祗班荊緑蟻窮途泛蒼龍大澤鳴踟躕悲老驥寂寞語流鶯舊業慚晏新知狎正平皇皇魯中蓋一爲美人傾

代贈滎陽新郎君

閥閱滎陽郡簪紳碣石筵春波明太液彩日駐甘泉白屋書連棟彤庭筆似椽千言橫赤幟萬選奪靑錢舊筞龍門避新詩雁塔傳螭頭攜雨露豹尾握星躔玉佩縈仙仗金釵簇畫船花香韋曲度樹色防陵懸意气慚吳質襟期洽鄭通家兄弟誼好憶下帷秊

夢登彭城諸山騁望大河因懷景陵徐惟得使君【新渠迄工徐君勞勣最懋】

涉險愁逋客憑髙快旅人谷深疑子午河決念庚辰城郭圍千雉樓臺簇萬鱗飛龍余霸壘戲馬息徵塵夢隔山陵使勲畱社稷臣桃花武陵澗春水正垂綸

壽沈夫人十二韻

錦石支機夜華堂設帨時婺輝流北極河影接西池趙璧邯鄲映隋珠合浦移玉麟雙抱送金馬半驅馳內殿繰龍黻中閨濯鳯匜丸熊昭燕翼冠翟耀蛾睂舉業依黃閣吹簫近赤墀冰桃來曼倩神棗下安期院落花香細簾櫳樹影遲萱齡春冉冉桂實暮離離煥爛溫綸錫熒煌命服馳漫論滄海陸庭日正逶迆

賀章宗理拜納言六韻

拜命銀臺重承恩玉陛長舊焚司諫艸新綰納言章左掖鄰宮禁西淸近苑墻鳴珂趨建禮待漏入明光雨露沾堯歷風雲挹舜裳歸來雙袖底不斷禦罏香

夜窓急雨迅雷簡章生行父六韻

入夜天威動羇人賦式微疾雷穿瓦落驚電掣垣飛鸛鶴摶空迅魚蝦掠岸肥涼生靑竹簟暑淨緑蘿扉積潦盈川谷愁霖漲海圻將因湖水畔對濯芰荷衣

贈徐司空十七韻

何來星鬥色永晝駐幹將意气髙元直聲華擅偉長新宮營北極故郡憶南昌帝冑滕王閣宗支孺子堂垂天誇矯厲絕地快騰驤冕露昆池外帷褰粵嶲傍赤墀傳鳯吹丹闕覲龍光萬戶停芝蓋千門跨柏梁緡錢搜海岱材木下荊襄樽節蘓黎獻憂勤翼聖王朱衣晨煥爛彩筆暮芬芳並探圖書域先登翰墨場雄篇馳月露隻字鬭風霜麗藻芙蓉幕幽情薜荔裳疎狂容孟浩貧賤揖田方市駿帷寧敝歌魚鋏詎忘欣傳賜履近無棣錫封疆

相國趙公損餉酒脯及鰣魚防飥各賦排律八韻

異饌金華出甘漿玉髓流黃封螭陛底彩翰鳳池頭東海無勞牧中山不待求淸香浮緑蟻麗色映紅虯鼎鼐分朝食杯盤愜夜逰投醪情繾綣輟饋思綢繆劇飲邀名勝加飱豁旅愁欣然聊一飽何羨醉鄕侯

耒耜莘郊畔綸竿渭水涯羮分元相座鮓合五侯家入鼎猶生霧堆盤欲照霞刈云連隴阪釣月倚汀沙玉粒逾紅稻金鱗錯紫茄杜鑱知有托馮鋏豈重嗟緑埜懸情劇淸溪入夢遐窮年勞稼穡未暇詠蕪葭

詰旦用孺太史亦以賦茄古體至余讀之淸思道發更賦排律二章章十二韻茄爲物最賤吾兩人盛爲品題若此士固有遇不遇也

弱植慳詞賦微名昧典墳巖廊新蔽芾隴畆舊耕耘灌漑人工洽栽培帝眷勤先春芽甲拆首夏葉紛紜色借靑綾被光欺白練裙甘漿籠紫電嘉實抱云下箸迷山蕨登盤勝野芹蹲鴟寧比芋辟蠧謾同蕓杏酪何秊共梅鹽異代聞石渠根暢茂金鼎味氤氳蠢聊諧俗離披會出羣遙憐百子殿花照越羅紋

植處非金穀移來是玉堂亭潛借色紫闥爛生光密葉團芝蓋疎花發米囊雞頭形彷佛馬齒味參商萬子綿瓞三漿沃茘房隨波萍實麗入火芋魁香樹擬蒲盧速枝慙苜蓿長朝蘭偕飲露晚菊互披霜祭敢勞先聖齋惟狎太常斷虀聞學士蒸瓠憶平章傅鼎調和熟郇廚餖飣良憑將遐賤質浣滌助嘉芳

挽侯中丞六韻

寂寞靑萍化蒼茫素旐昬才華新漢殿俠气舊夷門仗鉞三軍鋭登壇百吏尊胡牀邊月墮油幙陣云屯馬革悲王事龍章荷帝恩異時瞻大樹奕奕象賢存

秋日過用孺太史館中看菊作

九日移庭砌三秋列苑墻吳綃紛浥露蜀錦碎勻霜幄借靑綾被簪宜白薴裳林塘寒鬭色籬落靜生香戲蝶渾迷素防蜂欲讓黃朝飱期笠澤夕采問柴桑汾水佳人興成都倦客腸龍山風日在歸理舊壺觴

眾木凋零後羣芳爛漫時移從新上苑采憶舊東籬玉琫交璀璨金鈿鬭陸離色披羅幔蚤香度繡屏遲綴席千霞艷浮觴片月宜含霜晨縹緲冒雨夕淋漓隠士巖邊植騷人澤畔持何如酌甘谷萬壽獻彤墀

詠黃葉同區孝亷純太史用孺作

合浦飄仍逺長安落未終千林俄失翠一水間流紅寂寞經秋雨彷徨後夜風迷蜂當觀閣伴蝶戲簾櫳命薄侔隋苑身輕異漢宮騷人悲葺芰賦客嘆飛蓬桃杏凋元蚤芙蓉發漸空妬他籬下菊增艷向梧桐

弱質全凋露繁陰半墜霜紛紛飛玉砌冉冉覆銀牀色豈經秋澹聲偏入夜長翠銷蘭芷佩靑浥芰荷裳蒲柳俄更緑蕪葭盡變蒼隨風吟埜寺伴雨積山堂奉帚悲長信含毫泣未央故園遙極目天濶洞庭傍

曾祕書招同區純用孺汪公翰登顯靈宮閣

帝畤浮丘肅仙壇太乙崇飛甍淩廣莫傑觀峙窿穹百級懸蒼霧雙扉辟彩虹憑髙千地入望逺八天空目杳吳門騎毫披碣石鴻蓬壺迷上下泰華辧西東樹色新丰近花香太液同慈恩何代剎紫極異時宮綘節朝金相銖衣侍玉童長陵懷左纛太隗問遺弓不死標靈藥浮生劇轉蓬升沈飛鳥外聚散隙駒中气色睂山秀才華粵嶠雄踏歌鄣郡客獻賦杜陵翁借艸逰寧倦捫蘿興未窮吾將趁昬黑絕頂禦罡風

壽茅母八韻

爛漫靑霞色晨飛玳瑁筵庚寅初降日甲子乍周秊鳳翮秦樓下鸞書漢闕傳芝停句曲蓋芰擁若耶船酌醴春光媚含飴樂事綿雙珠呈碣石片玉照藍田躍鯉看純孝烹雞識象賢瑤池八萬里振佩白雲前

載別靜父瀫元二宗人並懷徐陳茒王四子

吾宗神秀裔二仲最翩翩桂樹燕山並棠花易水聫名園鄰北郭別墅帶南阡曙聽鉤輈去昬馳叱撥旋妖童攜篳篥冶女競秋千逺寺投淸磬長堤簇畫船淸風貽賦頌白雪和詩篇徐幹才名著陳遵翰墨傳茒容腸鬱結王粲思飛騫屢入華陽社俄空碣石筵河梁愁緒促海國夢魂牽意气長虹拆襟期片月懸放懷丹壑近回首碧雲偏防岸重登日陽關乍出秊吳田初放鶴越岫正啼鵑日夜相思切瑤琴抱絕弦

侍禦葉公資送樓船抵杭賦謝五百字

伏柱辭燕闕褰帷向虎林花驄千里道竹馬萬家心白筆含霜動朱旗曳霧臨埋輪神鬼避折檻帝王欽捧日聲華著回天意气任斜封先罷勅直指載題箴鼓吹錢塘防樓船震澤潯浮江消癘疫煮海蕩氛祲豸繡威祛蜮魚鹽獘剔蟫三吳豪右懾兩淛吏氓愔縣栁標前植谿蘭拂舊絍河陽霞粲爛秋浦月蕭森紫霧催王舄丹霄麗宓琴名賢遺惠愛茂宰播芳馨鹵簿江州卻橋梁瀫水尋兒童羣接袂父老競披襟合浦光搖電函闗气屬云澹臺徵往昔石戶詢當今僕射憐才切司空拜善諶衡茅搜野逸艸莽薦﨑末契申盧駱孤悰托向禽公車時序換客邸嵗華侵絕域傷流寓荒塗惜滯淫一身余杖屨十口互衣衾驟得鸞翔漢眞憐鮒涸涔銀缸寒乍照玉斝醉頻斟董相虛陳筞莊生實廢吟乘槎騫並適捧檄義同歆足刖寧愁卞頭風欲愈琳誼髙雙白璧賜溢萬黃金敝篋離並塞輕裝發薊岑嚴城宵擊柝古戍暮傳砧野店黃茒簇山郵緑樹沈沿淮程冉冉入越路駸駸蕙圃欣逢鴂楓亭快食鱘孤防移霅上敝宅認山陰猿狖迎空谷鷦鷯集故林陳情慙李密養志愜曾參午憇甜仍黑晨炊突漸黔蘇機聊下軸竇錦趣停鍼艸閣喈雙燕椿庭戲五禽蓬蒿行處合蘋藻薦來歆白鳳騰書帙蒼龍掣劍鐔銜恩腸易結飲惠舌難喑八表瞻星象三韓待雨霖羮墻峕自劇翼卵定誰深灑墨防丹匱濡毫綻緑沈惟應感知什百代爲知音

再送包觀察稚升之閩中

已奏淮陽績仍浮渭北船飛霜隨憲節明月掛離筵郡邑崤函外城闉防滻前重闗行紫气別業問藍田六傳排云日雙旌拂漢秊袖中龍劍色射星躔

贈別區太史用孺三十韻

屈指登壇業如公更幾人英詞摛晉宋大雅擷周秦粵海三珠耀昆岡片玉掄紅顏攀桂闕白面上楓宸棣蕚燕山下梅花易水濱佩紆新鸑鷟袍奪舊麒麟祕閣然藜夜香亭屬艸晨橫身飛日月舉足步星辰意气深流輩風期絕等倫湘臺盟景屈鄴郡締徐陳契爲論文篤交緣作賦神舟聫吳苑雪笠共漢京塵馬走提攜渥牛驅顧盼頻空林移皁蓋委巷曳朱輪握麈酬度濡翰接景純畱連時達旦臥起或經旬嶽立千秋廢防搜萬象陳髙標淩泰岱厚誼薄峨岷劍妬芙蓉合衣便薜荔紉駿才寧易屈龍性故難馴濩落商巖畫棲遲渭渚緡揚雄寂寞宗炳臥逡巡別恨催紅葉歸期趂緑蘋一丘容寄傲九域借經綸石戶偏懷璧天墀憶賜銀孤騫憐大翼獨處笑窮鱗徙倚三垣切參差一徳鄰乾坤畱哲匠社稷待詞臣努力時餐飯闗心數飲醇金閨墜梁月投夢瀫溪垠

夜集萬中丞齋中二郎君出侍翩翩玉立且風致卓爾不羣追賦八韻寄懷並似中丞以當尺一

識面雙投刺舒懷一抱琴雲中鴻雁翼原上鶺鴒心並宿桃花岸聫飛桂樹林風華喬梓茂意气棣棠深翰墨眉山下箕裘洛水潯藍田誇合璧麗浦重兼金文武家聲擅詩書世業任西堂春色蚤爛漫憶披襟

謁闗忠義祠十八韻【代】

凜烈貞元气時危屬異人河山畱壯節海嶽降髙眞北陸扶皇冑南陽協帝臣從龍噓赤伏躍馬踐黃巾夏口單刀駐荊門萬甲巡精忠余報效大義絕連姻畫界獰權忌遷都猾操顰吳師魂半逝魏卒陣全湮斧鑕威屠徳艨勢蹙仁風馳秦塞外電掃洛川濵域內俱徯後江東實震鄰神明炎祚厄鬼蜮詐謀伸麥邑悲逢蠆章丘痛獲麟陰靈遺百代肹蠁亙千春隧道紆松栢宮墻飾藻蘋斷雲回悵望斜日助酸辛古壁蛇虫字空梁燕雀塵惟應玉泉剎永刧鎭長新

李本寧亷訪以武侯廟八律見貽倚賦排律四首【有序】

世之善頌孔明者三代而下一人止矣乃餘意猶以未盡往往發之雜論著間謂詩篇束聲偶欲效工部古栢行爲長歌而未暇是春本寧使君自蜀至手書武侯祠廟八章見貽余受讀躍然因取陳志洎諸野記小說凡武侯嘉謨偉節韻爲四章章毎百字卽瑣語逸事亦間附焉蓋區區仰止可槪見已

隴上耕耘日隆中嘯傲時分荊存霸迹入蜀定皇基建業元將命【先是當陽之敗孔明請奉命求救於江東】成都迄受遺交鄰吳壤服討賊魏廷知舊鼎三垂葉新圖八陣移七擒降孟獲十倍勝曹丕大將嗤巾幗【魏平】追兵怯鼔旗【楊儀反旗鳴鼓懿不敢逼】伏龍人羨艷如虎敵紛披絕棧巴山曲樷祠漢水湄炎精垂燼夕淚盡杜陵詩

時務眞誰識﨑嶇見武侯勤勞同稷契正大協伊周鹿任姦雄逐龍占俊傑畱相才元獨擅將略定誰優治世休從惠交鄰或用柔南荒窮絕域少陸蕩神州取善規忠益開誠布逺猷【俱武侯語】仇家偕飲泣【李平廖立】敵國競含羞紀法森鵞鸛【八陣】機神運馬牛【木牛流馬】巍巍三代下王佐嗣先憂

抱膝南陽下乾坤入嘯吟犁鉏莘野重畚插傅巖深大澤皇圖創【孔明隆中之議先主荊州】中原帝冑臨萬年扶漢誼五月渡瀘心羽扇驅風電蒲輪挾雨霖遺書穹峽外【川中有諸葛兵書峽】藏甲故崕陰【滇南有藏甲崕】部伍歸寧輯酋豪入縱擒南人慙數叛【孟獲雲南人不復反】北孽戒重侵【昭烈初卒爽懿來侵】六出先聲壯三言後慮諶【告李福語】錦官祠柏在黛色尙森森

吞吳情拂郁【杜詩】滅魏思飛騫管樂寧同座蕭曹定隔藩南徵弢劍防北伐誓旌旛萬事三分策千秋二表言庸禪知盡瘁桀懿詢加餐【卽食少事煩語】日慘祁山戍天昏渭水原【五丈原在渭北】金牛炎社促銕馬夜臺喧古柏籠祠砌【見杜詩】枯桑抱屋垣【成都桑八百株】江空殘月墮峽迥斷雲翻白帝畱營陣傷心亂石繁

少室山房集卷四十五

欽定四庫全書

少室山房集卷四十六

明胡應麟撰

五言排律二十首

效陰鏗安樂宮體十首【有序】

梁陰鏗安樂宮新成詩云新宮實壯哉雲裏望蓬萊迢逓翔鵾仰聫翩賀燕來重檐寒霧宿丹井夏蓮開甃石披新錦雕梁畫早梅欲知安樂盛歌管雜塵埃右五言律十句爲篇者齊梁以還時有此體獨是作格調精嚴音節圓鬯古今五言律鼻祖也前而鮑謝諸子律旣未純後而江徐以迄盧駱尙多四聲八病之犯律家正始無出是篇暇日輙取漢魏六朝唐宋宮苑之瑰艷者仿安樂體成賦十章聊用自娛匪求多於曩哲也

甘泉宮【見漢武故事史漢等書】

紺殿明丹壑朱欄麗碧空金芝藂紫翠玉樹翳靑蔥閶闔千門度罘罳萬戶通魚龍吟太液雞犬咽新丰後乘雙飛燕蹁躚豹尾中【趙飛燕從幸甘泉引晉志語疑漢有兩人也】

銅雀臺【見魏志樂府等書】

千秋遺片瓦萬仞憶崇臺繡柱星河落雕欄日月開歌聲回白薴舞影拂蒼苔舊寵羅衣歇新妝繐帳哀當時笑公瑾不載二喬來

淸暑殿【見晉書本紀及通鑑綱目等書】

曲榭生風蚤層窓漏日遲冰山圍嵲雪巘架逶迆石甃長秋井泉疏太液池禦舟三翼泛宮扇七輪馳莫漫酣吳酒輕言狎翠眉

景陽樓【見宋書及詩紀等書】

紫气重闗外飛樓上屬云回梯盤月窟復道駕星文列聖金支現諸眞玉佩聞鑪香晨雜沓燭靄暮絪緼不分銀牀下他時狎翠裙

閱武堂【見齊書東昏紀南史等書】

萬栁何年植枝枝淨隔塵堂猶名閱武苑欲借宜春滌器非寒士當壚亦麗人金丸穿葉巧寶屧墜花新屈指西師入能舒翠黛顰

同泰寺【見梁書南史通鑑等書】

園林標帝闕水石麗神州入座慈云動登壇法雨流三乘歸獨詣二酉入窮搜彩筆詞人聚緗縑學士畱逡巡成要略寒賤失雕鎪

臨春閣【見隋遺錄及南史陳書】

瑣閣披香砌風光照麗蕐腰縈前殿栁臉奪後庭花暗牖通秦蹕明窓泊漢查流蘓懸重錦步障夾輕紗正爾呼江令隋兵集似麻

朝霞院【見隋煬海山記南部煙花等錄】

宿霧懸珠檻朝云動玉扉樓心窺帝座閣道隠僊機八水淸相觀三山翠欲飛萬籹圍錦帳百媚擁羅衣一曲菱歌罷蕪城事已非

沈香亭【見唐人本事詩及紀事等書】

十二雕欄外名花照玉壺翰林方醉臥中使徧傳呼行樂詞先奏淸平唱未䢐春山云作黛秋水月爲膚妬殺紅絲畔纎纎入畫圖【紅絲研出唐彥猷】

神運峯【見宋人艮嶽記及宋史本紀】

飛來自何處突兀掛雕墻帝命徵千邑神功運八荒摩霄孤鸑下駕海巨鼇藏五嶽眞形在三峨故域長惟愁絕顚眺燧火燭天狼

結夏西山諸佛剎效初盛體爲排律十首

寶樹雲霞出珠林日月懸丰碑鑱晉代巨榜揭梁年綉柱排雙闕雕甍控八埏塔光摩宇宙影矗星躔海蹙浮杯浪江縈卓錫泉中峨羣岫列上竺亂峯連鹿苑全鋪桂龍池盡植蓮曇花靑鳥駐忍艸白牛眠兜率髙天外昆侖大地前神功香積運聖諦法輪傳萬刼空王座千燈釋祖筵焚身銷眾業斷臂伏諸緣入室聞師利登壇見普賢曹溪存一悟臨濟徹三有漏先除障無生欲問禪行行負瓢笠曳杖到金田

玉鏡懸髙座金輪壓大荒國疑逰淨樂山似踏淸涼殿吐祥雲色窓含慧日光虹霓行畫壁牛女宿雕梁一鉢攜千界孤燈現十方袈裟晨燦爛蓋暮飛揚夾戶杉松麗捎檐桂柏香靈花芬別院苦竹翳回廊馬爲防經白龍因聽法蒼足三禽是使牙六象稱王那叱獰牙動修羅恚目張腰疑天女細爪憶梵流長防夜眠風穴經年事石霜曇摩聊示寂普化舊徉狂浩瀚遊秦論圓通入洛章津梁如可涉拂袖上慈航

杖履遵山麓欄桿列磵阿飛梁攢泰岱畫拱壓岷峨實閣慈恩近雕宮淨飯多天臺浮海嶠嶽麓控江沱振錫啼猿下登堂法雁過焚香馴怖鴿乞食叩靈鼉曲徑穿黃葉回廊步緑莎崕亭交竹樹石室掛藤蘿萬億先明藏三千窣堵波雙林開覺路八水渡恆河白足依龍樹緇衣住鳥窠禪燈圍帝釋梵樂奏仙城雪竇偏宜頌雲門不厭訶大悲觀自在上首阿難陀幻夢淸圓覺眞如會密多將紉居士服一榻伴維摩

半嶺金銀出中天杖錫畱門庭炎漢辟棟宇大唐修一水浮精舎千峯插梵樓憑髙雙檻豁望逺七燈幽舎利神光躍兜羅佛臂柔閻浮窮上國贍部盡南州削壁雲霞動飛檐象緯逰髙寒月墜磬斷夕陽収麓勝前飛鶴山深近伏牛象王迎法駕龍伯防靈湫芥吐須彌色蓮垂阿耨流旃檀長照夜祗樹不驚秋大士居巖際髙僧坐石頭機深頻掣棒偈苦欲沈舟溪防聞三乘雲門見四愁謾論生老病千刼盡浮漚

殿起淩三竺臺孤望四遙空呈紺碧絕頂掛丹靑巘崿橫香案峯巒列畫屏剎髙全礙日池迥半披星古砌流云積陰廊凍雪扃泉當秋徑濯瀑向夜窓聽影落吟邊雁光飛定後螢鐘疎聞鶴唳鉢冷帶龍腥薜荔蒼凝壁藤蘿翠壓庭齋廚菱芡熟講席芰荷馨忉利旌旛合潮音杖錫停三車迎海嶠一葦渡江汀覺路超千界闗防百靈圓明童子偈定慧法王經夢幻淸禪鐸機鋒徹梵鈴鰲山欲成道會待奯公醒

薦福崇新搆能仁拓舊基殿疑身毒割宮似竺幹移法力金容耀毫光玉髻披恆沙登覺防阿耨渡香池五蘊空羅剎三摩駕辟支千身菩薩現九刼梵王離幻化天魔伏靈通地藏知運開龍漢後秊紀赤明時鹿女銜花獻猿孫拾橡嬉楗闗馴虎豹伏砌斷蛟魑古樹撐崕出寒花抱石敧飛蘿懸絕磴夾篠蔽淸漪生老偏愁病貪嗔獨戀癡道存無盡藏刼滿阿僧祗舎宅王珣癖過門杜甫饑芒鞋萬峯雪嵗晚入蛾睂

梵宇千靈集禪堂萬法森雕楹浮絕巘畫檻卓遙岑枕簟霞光入竿霧色侵懸崕冬雪墜背嶺夕嵐沈鶴去天飛錫龍來地布金持齋馴鴿下施食斷猿吟樹老僧忘臘花空佛印心菩提淸欲界檐卜淨祗林經卷流泉側香龕巨石陰普陀懸海嶠靈隠矗江潯敎自磨磚徹禪因面壁深迷津航易度彼防筏難尋四品中軍好三乘吏部欽王丞情汗漫許椽思沈淫大夢銷塵刼髙談暢古今明朝瓦棺閣乘勝更登臨

寺古傳回向園空認給孤飛軒臨廣莫疊閣到虛無白玉中天甃黃金大地鋪千僧繙般若七佛證毘盧黙坐超人境髙憑豁帝都東西淩泰華南北控燕吳阿閦靈光現婆娑聖教敷幽明窮六道神鬼徹三途嶺欲騰丹鷲碑疑下赤烏香林獅子伏法駕象王扶淨業依蘭桂空心會苾蒭沈檀霏貝葉茗荈浥雕胡板屋雙扉靜繩牀一袖枯談披沆瀣妙義發醍醐支遁神偏王周顒興未孤無煩畏昏黑絕頂上浮圖

傑搆臨丹地飛梁瞰碧峯臺髙蒼埜盡殿古白雲重峭峽虹斜度危崕雪半封佛疑維衛至僧似落伽逢舞鶴參朝座饑烏集暮鐘緣深頻伏象定久忽聞蛬暗牖閒生竹虛檐密種松持經迷菡蓞說偈墜芙蓉異荈分泉瀹香粳激浪舂蒲團藏閴寂木榻寄防茸八識空塵累三禪別梵宗九州遙掛衲十嶽徧扶笻瓔珞天人餽玻瓈釋帝供文殊行處腳迦葉笑時容東域摩騰化西江道一蹤將辭氻潭去闡法號黃龍

佛日千巖靜人天萬壑遙珠宮浮碧落貝闕抱丹霄玉盌霞明滅金燈月動搖旌旛朝霧結鈴鐸夜風飄袒膊眠山洞飛身渡海潮香看塵外續火辧刼前燒阿育誠心化登伽幻術調波旬回憤恚戈利失矜驕塑壁環雙樹鑱碑記六朝梵僧家姓竺梁帝寺名蕭北固淩虛曠東林跨泬防池開龍母窟塔湧雁王標翠栢禪機契靑蓮釋證饒揮鋤除障業破竈絕喧囂五嶽攜孤杖三田寄一瓢流沙歸路近柱史乍相邀

唐五言排律沈宋肇端盛唐則供奉右丞大都不過十韻上下繇簡故精而千言數百匪冗則糅故也明楊用修選杜發明斯義大有抑揚𨿽其意左袒靑蓮要非亡謂乃杜諸短章亡若吳生畫壁十韻楊特舎旃而沱水臨中坐亟稱絕到則其舛也夫詩近體五七言八句至矣盡矣旣曰排律矣惡用以長短限之況篇短而精由隆凖公將才止堪十萬眾過此非長韓淮陰悉蕃漢以成躪楚之大勛亂於何有則杜陵固其鵠已惟是才賦所趨人難彊合且用韻多取材博得與失參互其間則用修之論政自有不可廢者唐人藻繪十九攄之僧寺佛宮結夏西山諸招提永晝如嵗漫取十二家讀之至四君排律然心會輒步其體格積成十章章十六韻誠知時代所壓靡足以馳騁前規要以紀興一時備忘他日至於競傳之句已著之篇亡復因襲則近時流余不佞知免矣夫

少室山房集卷四十六

欽定四庫全書

少室山房集卷四十七

明胡應麟撰

五言排律一首

乙未仲冬朔舟次濟南大雪百二十韻【有序並呈永叔】詩成後雪愈盛六花如翼連三晝夜不解兩崕之間瓊林珠樹璀粲萬行沙棠溯流眞如入瑤池泛銀海晉人亟稱山陰道上徒凡境耳余晨起披氅躡屐從兩奚奴登髙阜吹玉笙飄飄然有馭風騎气想恨不攜太白子微輩升五城十二樓望之入舟呼酒豪興逸髮信筆縷縷復得千言通前短章凡一百二十韻唐五言百韻昉於杜陵韓白踵作然皆歷陳時事未有詠物而韻百餘者又皆用寛韻四支一先之屬未有玆韻而至百餘者余不佞實始濫觴卽搆思荒幻取證雜猥大方之家諒有餘笑顧邯鄲之蹷粗竭於此而用事之變於詞場亦庶防焉因並前什繁簡互存以敬俟後君子且以爲異日者考見顚末淺深之自云

密霰三冬集云四望同微茫屯巨壑浩蕩布長空入夜光交暎連朝勢倍雄紛披遙墜露颯沓近含風漠漠緣堤厚霏霏入塹融淩波來冉冉逐浪去匆匆島嶼縈枮枿汀洲結亂葓【水艸】修途霜淅瀝闇谷霧巃嵸屏翳驅馳疾防號令隆山川呈渾沌【帝名】宇宙共工【共工自謂水徳王介甫稱雪爲水種】鏈石媧皇瘁塡河織女癃衣裳靑媛濕環佩素娥【玉聲】月杵舂來細星箕颭處蒙【元詩云孫捧出南箕月娣舂來北斗量】鬥牛沈劍色雷電撤車攻【王介甫雪詩凍雲深閉阿香車】南紀陽和伏東蕐灝气籠扶桑霾曙旭析木炫層穹齊魯靑如羃岷峨翠若幢重陰浮海岱積素暈河嵩潮湧錢塘濶濤蒸渤漲洚【音義俱仝洪】滹沱流易合勃律難通【見酉陽雜俎】廬阜天連瀑燕臺日貫虹【白虹】柱凝江館瑟弦折塞門弓弱水冰堪渡遼陽淖未瀜瑤翻藏地軸【樊宗師文瑤翻碧斂】玉戲笑天工【淸異錄以雪爲天工玉戲】碎訝昆吾切瑩看匠石礱瀟湘遺是玦宛洛種爲珫琮璧唐郊薦圭璋夏廟肜【祭名】王孫珩粲爛和氏璞蘢蔥瑪瑙霏成屑瑯玕劌欲鎔水晶鹽味淡火浣布毛衝【白也】貝錦披文砌鮫綃錯綺櫳玻瓈新步障雲母舊屏風蟾窟俄圓桂鵾弦驟拂桐【以白雪言】白華懷烱潔黃竹寄憂忡處士墻頽蓽幽人徑翳蓬千林凋橘柚七澤凍杉楓濘隔雙柑侶泥霑百艸叢禾苗占上瑞楮葉陋凡工擬絮情殊愜吹葭節漸融【和也時近長至】吟梅標逸韻泣筍驗深衷庭院饑喧雀軒墀靜撲虫【蘓雪詩隔窓撩亂撲春虫】羅張梁苑兔【兔園】耒瘞鄴田螽【蝗也】瀲灩傳羔帳蕭疎放鶴籠狼峯淸代北鵲幟詟雲中【太白詩梟首髙懸白鵲旗】蜃吐樓臺鉅鯨封觀壁窿【左氏取其鯨鯢以爲京觀韓雪詩鯨鯢陸骨死】黿鼉愁永蟄鸇鶚快髙翀逺渚拳棲鷺荒陂竄落鴻灞橋驢蹇足藍嶺騎埋鬃汞已凝貞白鉛仍聚葛洪玉京朝柱史銀闕跳壺公棺下喬應耄笙飛晉尙童餐苓延薊訓服乳度茅衷【貞白而下仙家八事並以色言】慧可禪鋒利【用少林斷臂事】瞿曇佛行崇【雪山苦行】散花摩詰幻篩粟惠能侗【見壇經首】嶂沒須彌嶺池添阿耨谼菩提陳大梵優鉢湛眞空【菩提優鉢俱以花言】冶色淩姑射炎威淨祝融軒塗迷七聖舜麓正羣工【烈風雨弗迷事】孟氏離宮【雪宮】樂顏回陋巷窮【王介甫詩擁箒尙憐南北巷謂不蔽風雪】水精傳孔父【緯書雲水精子繼周爲素王】石髓問嵇公秀徹膚明玠【玉人】瑰妍質粲蒙【王蒙】凝脂誇杜姣【杜義】傅粉詫何工賻亮嗟埋樹【埋玉樹著地中事】懷忱嘆濯桐【王大濯事】浩遊賢七貴【孟浩然名浩嘗與李白鄭防七人逰雪中有七賢過闗圖】安臥卜三公【袁安後至三公介甫雪詩袁安交防豈須又用此事】竹墅深逃廌茒廬破匿仝【韓贈盧仝詩破屋數間而已矣】孫窓蕓帙耀蘇窖莧腸充有履穿東郭無衣曬郝隆陶巾敧自漉姜被薄誰烘蝶記元嬰【滕王蛺蝶】冩鵞忘逸少籠【白鵞】含寃齊婦孝【東海孝婦齊地】殉節宋臣忠【朱弁祭二帝文魂消雪窖】左伯骸將斃全師睫故蒙【全奯沮雪髙臥鰲山】綈分須賈袂褐綻範丹躬雨粟嬴君駭量沙魏卒懵【道濟量沙以余米覆其上】程徒傳舊業石帥擅奇功【石雄】炭化虛疑遜【旌陽化炭爲婦人美肌如玉雪】薪慳孰代崇【蠟代薪事】長謠逢賈簿【唐人贈島詩十二街中春雪徧】大獵罷蕭忠【見錄】暑檻宜河朔春盤憶射洪【杜詩】崢嶸驚嵗暮朗潤報年丰蘭舫忻聫鷁桑弧慶得雄【余是日適舉子】倦逰秦邸外【蘇季子黑貂事】乘興越溪東【剡溪在越余方挾策東歸而與永叔聫舫故用二事】濡澁全妨舵飄颻半壓篷羣囂憐榜竪獨釣戀漁翁爨擁孤煙白鑪存宿火紅布防懸蒨峭絲笮系靑蔥綽約肌生疹淸華目瞳衾裯吟嘯裏幾簟畫圖中白薴歌遊子淸商發侍僮逍遙披氅客骯髒被裘公角賦豪吞惠【惠連雪賦】雕詞捷僕融【張融海賦鹽云積雪炎天飛霜暑路】船邀狂太白【杜贈李天子呼來不上船】筆授雋文通【用彩筆生花事余與永叔聫舟而旦夕唱和故以上十餘韻俱冩沙棠中風景】皓齒紛相借明籹儼作樷輕盈回曼臉滑膩襯酥胸飛動昭陽燕翩洛水鴻浣紗西子潔織錦竇姬聰蛾黛呵張敞鶯喉簇馬融登仙慚有道中聖羨無功握塵神先王持螯思並洪【余及王君皆攜家故五韻及之】百壺攜若下五石醉新丰斝玩商雕防觚攜漢鑄銅藏鬮拈勝事橫槊鬭英風潦倒靑田核淋漓碧萏筒南皮簪競盍北海座寧空甲煎芬逾嶺天池味勝防【防山】棗梨膏野熟薏苡釀泉衝【淡也】鼎列雲英麫匙抄赤穬穜爛煨樊圃芋細嚼夏畦菘汀鶩肥供案河魴健入【捕魚竹器見韻】奇毛搜海雁【茂先海鳬毛事取類雪之故亦舉案中品饌言薏苡卽今薏酒】異味獻家豵【王武子事】虯脯時刲鹿羊蹯或饌熊烹鮮庖中窽斫膾匠成風【登仙以下至此十餘韻大都無與雪典然皆余偕永叔豪飲雪中事故縷縷敍卒章】大纛思平蔡髙牙誓縛戎【李靖雪中求頡利牙帳遂禽之永叔伉爽激烈常有封狼居胥意雪中拉余登髙阜馳射誦唐人欲將輕騎逐大雪滿弓刀之句北望慨然】射從飛衛習棋效積薪攻【攻治也舟中有善奕者王山人】挾日平原暢談天碣石訌鳳池延小謝龍鮓詢司空絕倒元平子淸言復阿戎【仲子侍坐】三墳羅倚相四部繕行衝【余與永叔坐中戲放溫李舊習各雪事遂盈數卷】屈宋才無敵鄒枚宴未窮寥寥白雪賦千古孝王宮

唐人百韻若子美樂天集中多重出者已悉前人詩話明何仲黙壽李文正韻才三十餘而疊見數四尢非後學所當法余此篇凡字義同者絕不復重若字同義異或人名地名則𨿽屢出實與別韻無殊嚴羽卿胡元任及唐宋諸名流夙嘗論此咸有成說顧其間一二寛韻猶不妨恣意泛瀾至短促韻不盈百中又有絕不可入詩者而欲演繹千餘言非此何以措手足如此篇四空字一實用一虛用一梵語一官名字𨿽同而義亡一同且其難用尙有甚於字異者故聊存之以備一體兼以就正大方家又前用惠能篩粟事粟卽秔稻之屬壇經自明與後用燕丹天雨粟事亦不同自余率放此

少室山房集卷四十七

欽定四庫全書

少室山房集卷四十八

明胡應麟撰

五言排律一首

挽王元美先生二百四十韻【有序】

嗚呼此余哭元美先生之作也庚寅秋聞先生病則馳小艇過婁江比至先生病已革起榻上執余手曰吾日望子來而瞑吾續集甫成編子爲我校而序之吾卽瞑弗憾矣余欷歔惟命畱來玉閣六旬雪涕與先生別卒嵗抵家則報先生逝矣嗚呼山頽木壞世將誰托吾將疇依記曩嵗病步先生爲余作傳因以傳下屬余弗敢當顧有片長可以自效者爰掎摭先生生平履歷閉戶一月勒成此篇凡二百有四十韻二千有四百言古排律至多不過百韻至先生哭於鱗百二十韻而極柰余之才不能半古人則先生履歷非借此固亡以徵萬一而冗濫之誚誠無諉於大方矣

泰岱崩頽日乾坤混闔年共驚梁木壞誰擁刼灰然北極悲遺老東吳泣大賢八荒情慘怛九域涕淪漣訃達雞林外神逰鹿苑前靑牛應獨跨赤鯉詎同還憶昔嘉隆運重看間气聫星移嚴子瀨嶽降洞庭巓花甲庚寅兆蓬弧戊子懸貞元逢五百盛美冠三千奕葉龍爲種苞苻鳳集肩修睂揚八彩異骨聳雙顴毀齒驚閭族垂髫詫裏防應聲題寶鋏唾手拾靑錢玉陛晨宣唱瓊林晝錫筵蘢蔥韋曲霧搖曳杜陵煙栁防靑絲盒桃堤赤玉鞭墨花浮太液嚢艸動甘泉東壁呈輝耀西曹得靜便鋭情三古上矢志百王先盡卻區中累全收物外權詞林勤斵削藝苑恣騰騫正始追遺躅開元繼絕綖摶空孤翼上歷塊眾蹄竣【避也】歷下論心最新都托分堅宗吳偕駿發余李並蟬連南海攜公實西堂對惠連【謂次公也】張公江海契徐子廟堂緣社自簮紳合門仍韋布延伶俜噓謝叟羈縶脫盧楩結侶摐金石同心葉筦縣【樂名】虹光搖海嶽雪色被幽燕入穴雛探虎登壇耳握犍遐蹤恢孝武陋習起成宣【以上敍交逰事】嶓冢千江派昆侖萬谷泉五經憑發笥六藝浩忘筌大筆籠檀左雄章軋孟遷漆園饒采掇鄭圃縱漁畋頌發商周蘊詩防漢魏詮中郎同麗爾都尉共超然八斗虛髙第【鐘嶸第子建爲上品】三閭實冗員【審言呼屈宋爲衙官】興深陶栗裏情逸謝臨川敍述卑平子鋪張狹孟堅靈光霞映桷景福霧盈櫋隻字摩穹壌單辭耀幅喑嗚人自廢踔厲世無前【以上敍著作事】楮墨時隨混緗縑半矗椽蘭膏經嵗竭藜火徹明然閣上讐中壘亭中閱太多聞畱偃賜好學嗣顏騫急就章章疏凡將字字箋虫魚評叔夜科斗辧僧防鼮鼠奇毛列商羊獨足拳浮游無宿疾貳負有遺骭獄底知神物【雷煥】河邊識女媊流觴徴仲冶威斗驗承天待詔今方朔司空舊茂先編成羅艷異志就薄夷堅腹貯須彌外胸藏宛委還諸劉慚博核二沈謝覃研【以上敍問學事】絕代難酬價傾城易遘譞桓文名借借絳灌目睊睊道直元如矢躬行更若當門寧植蕙曲徑詎容荃蕭艾紛投隙椒蘭競搆愆一麾辭豹尾雙佩拭龍淵易水悲歌歇潢池武略宣緑林弢劍防靑土靜弓弮【以上敍外補事】屏翰風猷著家門歷數邅髙牙淪瀚海大纛僕居延池水先波及昆崗驟火延乘時交鬼蜮濟惡剰蝗蝝刻木傷縲絏肩輿詢竹箯千機同織貝百足漫扶蚿魚服恫誰訴牛衣困自綆形骸迷骯髒手足竭胝胼痛切腸攢蝟熹微命綴蜒痬薫肌徹骨癭決項流咽斷絕張儀舌轟豗石勒拳韜鈐明主惜法网柄臣牽霹靂髙空下雷霆大地燀【炎也】魂飛巢壓卵膽奪棟頽枅進退身維谷縱橫淚若沺刳心聞唳鶴灑血和啼鵑【以上敍家難事】星散華陽市天回震澤瀍善權捫紫翠陽羨卜蒼矸大澤偏容臥長林不厭穿扶笻升險絕躡屐犯危顚謝客西州墓爲農北海堧楸梧存越嶠禾黍種吳田茂苑繁花麗婁江秀麥防開園鄰緑埜築室傍藍田畫棟金銀列雕楹繪堊塡奇峯俱嶽麓怪石盡平泉曲榭遙通竹飛樓迥架梴殘山疑墜碣剰水似浮滇橘柚連村樹芙蓉隔港沿萍颸吹襲襲葵露滴涓涓隴首珍禽戲黔南語鳥儇逰人懷鞠冶女話秋千【以上敍賔客事】揖客長停哺迎賔屢握鬈交逰太丘廣車騎孟嘗闐急難時捐囷逢迎嵗竭廯【廩也】朱衣驚坐眾珠履入門駢別墅矜馳騎行庖試擊鮮紛紜操膾脯蹀躞驟連錢粣效虞悰制茶呼陸羽煎沈酣桑落會潦倒竹林眠較罸逾金穀移封隘酒泉糟醨憑寄迹麯米笑流涎鸚鵡玻璃杓鸕鷀玳瑁棬鴟夷浮菌惷象鼻吸連捲笠澤槎頭鱠淞陵縮項鯿連螯烹紫蟹帶甲供黃鱣【鱣卽黃魚諸解並同】水芡房房坼山櫻顆顆圓兒拳呈紫蕨佛手薦香櫞饌敵郇廚美羮嘲黨帳羶嵯峨薪代蠟嗟咄豆成饘桂樹時停楫沙棠日扣舷綸竿張氏舸簫鼓孟家船登善文皇冊元常季直箋圭銘大夏蒼佩琢於闐孟徳臺端瓦烏曹槨上磚月輸求志費日損賣文錢【以上敍燕會事】勝負天人定升沈气運遷辭家悲李密伏闕慟王延浩蕩新恩下熒煌宿垢湔勒銘同峴首封冢象祈連綸綍飛朝寧冠紳會陌阡霜蹄仍剪拂彩翮驟翩躚突兀煙霄上嶒嶸日月邊三闗勞控馭兩越寄旬宣太僕分司重中丞節制全空羣畱騄駬異隊別駰驙將轂頻推楚兵符半攝鄢秋霜凝斧鉞晴旭照戈鋋防上攀名嶽沅湘涉大川云低神女駕月冷帝妃鈿京兆鮮於敏廷評定國防先驅馴防貐密网化鷹鸇【以上敍宦逰事】倐忽人情異悲涼世態懁靑蠅從抵隙白鳥任遺諓勇退羞羅雀幽棲避跕鳶世驚鵬偃息自喜蠖蜿蜒展捲忻長日懸書得大年三蒼勤剞劂五緯罄雕鐫鉅碣新羅購穹碑日本傳褒誅崇衮鉞晃朗切璣璇黼黻垂鐘鼎絲綸飾豆籩江河馳藻繪象緯錯丹鉛气色龍成彩聲華蟻集羶家藏三郡集童習二鳴編寶籙窺靈祕眞機握大還入闗遺世事閉戶息塵緣紺殿羣囂絕淸都百慮蠲遺經繙損益大道識坤乾眞誥裁景陰符注李筌瑤函王母授金榜木公嬗【傳也】厭次東方朔羅浮郭稚川黃庭神煜煜紫府息綿綿白石攙霞煮丹珠滴露研虛無逰大洞沖漠憇重淵取次蒲團熟縱橫木榻穿低回遲鷟羽隠約下鸞軿太上畱函谷先生叩竺幹【謂古先生】普陀談五蘊臨濟覈三作偈呈希運題書謁大顚孤峯凝獨峙古月證重圜砌上祗園菓池中法界蓮菩提垂寶地香積布金田靈祐軍持蹋丹霞佛像防直窺無始奧眞徹上乘禪【以上敍焚修事】隠豹藏林密鳴騶入谷遄纁何奕奕束帛匪戔戔禮數三臺接恩光八座偏長幹邀鹵簿白下注旌旃東土明無二南宗集大千雨花臺上句桃業渡頭篇元禮門如海文通筆勝椽世俱榮白傅疇不慕靑蓮【南中日接千賔】帝命勞疏廣臣心戀偓佺歸尋霞外侶逝作地行仙【以上敍再出事】放浪君平卜逍遙善捲佃陶朱頻易蠡博望幾浮騫小閣披芳素層軒搆碧漣【公歸重搆芳素媚淸二軒】鳴琴娛蒨峭吹笛和潺湲大白淩周顗深杯角鄭防【公自南都歸毎賔友過從必極酣暢】優防寛禮法爽朗越拘攣擁髻回通徳修蛾卻麗娟閨房閒窈窕枕簟絕便嬛【長公暮年聲色都絕】玉樹前階盛金莖後裔綿虹霓爛芝桂雨露防楠楩尺璧名髙楚千金骨市涓流沙陳騕裊汗血聚騝駽【公諸郎君名率從馬】福履人生備期頥眾望顓【以上敍乞歸事】飱苓逾薊訓辟穀度彭籛兜率仙宮麗遮須梵宇妍龍蛇占起陸雞犬離共詫三彭伏那期二豎蹎【跋也】肺愁司馬渴腰惜隠侯朘杜瘧原難起曹風不易痊蘭金辭管鮑藥石謝和扁驟解形骸縛初離眷屬纒金棺來玉舄去翩翩化鵠徒爲爾騎鯨固有焉尙疑元放脫翻憶令威翾烈魄摶箕尾精魂落斗躔夜臺風淅淅朝隴月娟娟震悼聞雙闕吞聲屆八埏榮封符馬鬛異兆協牛眠大樹英靈在生芻涕泗濺倉皇捫艸屫躑躅負寒氊片刺交文舉孤城托仲宣風塵饒盼睞湖海竭陶甄宗廟裳衣列門墻裋褐褰敢云千里足突覩九方歅磊落孫陽禦馳驅祖逖鞭虛懷懸藻鏡側目任衡銓翠黛雙彎嫵朱唇一笑嫣無媒甘老大不嫁抱嬋娟異代瞻提挈中途恨棄捐佳人寧獨立國士詎同憐骨相成虛負音容記勉旃文漪空嘯詠碧浪罷延緣苦思啼莊舄深悰泣鄭良工亡偃翟巧匠失輪扁太室三花瘁曹溪六葉跧虛聞南嶽讓濫擬石頭遷迦葉神徒懵維摩病豈然城佳松鬱鬱墓宿艸芊芊郢國陽春絕邯鄲步驟荒丘盤狡兔髙嶺咽寒蟬堂後聽絲竹壚頭漬酒綿滂沱臨大壑嗚邑問重泉宇宙遺空笈乾坤入斷弦惟應四部稿萬古誦鈞天

凡字同義異或名姓字同例得重押其字義並同者唐人𨿽或重押此不復沿

少室山房集卷四十八

欽定四庫全書

少室山房集卷四十九

明胡應麟撰

七言律詩八十一首

送王敬美先生入賀萬壽二首並寄徐子與右參黎惟敬祕書

馬首寒云碣石開逺從靑雀建章臺霓裳自獻千秋曲露掌頻分萬壽杯把袂應徐天咫尺抽毫枚馬日徘徊山陰亦是旋舟地雪夜能忘駐艸萊

暮擁軒車入帝州曉排閶闔問龍樓西山紫气飄環佩北極寒光照冕旒天際薇花聊獨倚日邊藜火定誰酬荊髙舊侶能相過已拚華陽十日畱

懷大司空朱公

華發歸來臥洛京三山晴望紫霞平遙傳大陸思神禹不見孤峯下廣成日冷金縢猶泰畤春回玉樹已承明夷門咫尺酬知晚慘淡吳鉤匣底鳴

江右王孫貞吉以書並畫見貽賦此寄謝

浩渺涼風嵗色䢐遙傳尺素到江湖誰誇特進鸞凰筆自冩滕王蛺蝶圖明月萬家愁外滿碧雲千里望來孤攜琴會入東林社徙倚蓮花醉玉壺

寄答同伯王孫

屹立廬峯掛紫煙中林有客坐談髙軒蚤識王孫句畫閣重開帝子筵秋逺北風隨雁字夜深南斗動龍泉何緣一借天池榻攜手銀河百尺懸

送梁持伯蹔還南海

翩翩輿馬駐江幹蹔輟含香漢殿官雲气乍看隨玉節露華猶憶對金盤尊前葉送羅浮暝笛裏花飄大庾寒極目故園瓊海上好攜春雪向長安

觀察吳先生分署東甌與余期爲雁蕩之逰久不獲赴小詩奉寄

行車何處不風流名嶽能將漢使畱萬頃白雲回雁蕩千峯寒瀑掛龍湫深春薦福亭中醉竟日能仁寺裏逰咫尺山靈定相笑苦將瓢笠望丹丘

病中王山人過訪有贈

年來消渴未全除曲巷時時長者車寶籙自探兪跗訣金函長祕葛洪書茅飛白晝龍隨杖杏發靑山虎守廬試事長桑三十日上池仙液定何如

聞商侍禦按部山西有寄

攬轡飛霜滿冀丘豸冠何客伴風流千山坐擁堯都日九派行疏禹鑿流瀚海烽淸長息甲漁陽塵起一登樓雙鴻是處南來色愁憶長安把臂逰

望云遙祝爲興化徐別駕題

千花晴日滿林臯鶴髮鸞箋照錦袍紫气乍占函谷迥白雲遙望武夷髙天瓢露染三春樹海屋霞明萬嵗桃不道偉長詩興淺畫筵畱客幾揮毫

寄趙太史

紫霄遙憶漢官儀誰似夔龍集鳳池云色並攜三殿艸日華長繞萬年枝趨蹡玉佩觀祠夜徙倚金莖伴直時無賴問奇亭下客秋風猶占五湖湄

雪中同王少參集彭廣文齋閣

飛雪千門照彩毫登臺寒色滿林臯論心敢訝靑氊薄倚曲偏驚白薴髙冶艷正隨仙客氅輕盈旋拂侍臣袍亦知郢國春難和且傍天花醉濁醪

薄暮同二君過集張明府署中

綺席華筵擁上賔飛花寒夜迥生春無論漢水千株發轉覺河陽萬樹新艷色並看瓊作圃淸光遙映玉爲人天涯二仲過逢日可道王猷引興頻

明晨邀三君集舟中是日雪大作竟暮

黯淡同雲際碧天溪山遙望轉淸妍誰將剡曲風前棹並載梁臺雪裏筵玉樹乍驚瑤瑟倚冰花時傍彩毫傳飛觴總是瓊樓客肻借陽春和昔年

彭穉修以病乞假蹔還匡廬詩送之

憔悴靑氊越水頭一尊長嘯攬吳鉤髙齋暮輟康成講名嶽朝看太史防五老雲霞天並入九江濤浪雪爭流春花正逐離筵滿忍聽陽闗上客舟

王次公敬美寄惠計偕集敍走筆二律奉謝

字字靑雲拂斗躔蓬蒿何意彩毫傳雙龍並出丰城夜萬騎遙空朔野前當代自尊晏語異時誰問子云亦知流水千年在敢向人間話絕弦

浩渺吳闗落雁羣飛椷遙自九江濆山川忽借濳夫色宇宙長懸太史文潦倒十年慙賦雪吹噓一夜有淩雲無勞更覓靑藜杖不忝瑤華異代聞

蚤春雪後攜尊小樓獨坐因憶客嵗同三君子舟中飲樂甚也輒賦四韻寄麟洲公並柬張彭二丈

百尺晴光繞畫闌一尊池館坐髙寒璚樓四照天花合玉笛孤吹隴樹殘郢客陽春元寡和兔園詞藻盡登壇亦知剡曲堪乘興十載袁安啟戶難

夏日攜尊大雲山晚眺並尋白蓮池諸迹

落日壺觴興未回飄然藍轝問崔嵬飛檣夾漢雙流下畫檻浮空萬堞開防艸似畱湘客怨池蓮能識謝公來翩翩白帢俱年少搦管誰當作賦才

秋日登八詠樓讀休文諸詩有感

突兀飛樓霧裏看當年詞客此盤桓窓中二水浮天入檻外千峯插地寒海嶠心情饒伏枕臺垣消息防彈冠朱弦萬古重相對轉覺他時屬和難

杪秋逰金華芙蓉峯憇劉孝標讀書處

疊嶺危梯掛碧天支笻遙踏亂雲前芙蓉萬朶煙中出檜栢千林洞口懸采藥壇空猶晉代讀書臺古自梁年移家我亦尋仙客試伴羣羊絕頂眠

題管建初山人逰嶽捲

龍嶠千盤霧色開中天何處躡崔嵬遙峯恍入飛仙戶列岫髙懸上帝臺倚杖祝融云自起題詩天柱月頻來風前絳節如相問爲拾瑤華寄艸萊

送管山人逰吳

束書回首問滄溟何處逢人話客星三竺暮云藜杖紫五湖春日布防靑闗心雁陣愁邊落拂面驪歌醉裏聽歸去萬峯林屋底好攜鸞鶴報山靈

秋日同郭鴻臚集趙明府宅對菊得寒字

緑野晴開一逕寛淸尊攜客此盤桓千枝的皪明秋序萬朶娉婷立暮寒露色總深陶令采霜華誰問楚臣餐西風拂面饒相笑得似龍山座裏看

讀弇州山人集二首

十襲瑯函散紫氛碧窓遙夜擁蘭芬羣編盡廢中郎篋隻字堪藏太史文萬古江河誰白日千秋閭巷有靑雲亭肻著侯芭臥不向名山乞典墳

錦帙牙籖次第開披襟山色滿蘭臺初成漢苑然藜業盡壓梁園授簡才一字霜風猶縹緲千章河漢轉徘徊相思防夜瑤華切肻惜如椽借艸萊

柬彭穉修【有序】

先是穉修與余會都門未防別去至是復來爲吾邑廣文云

帝城風雪苦飄零何意南天到客星埋沒乍看雙劍紫浮沈猶傍一氊靑桃梅拂坐春相麗苜蓿行杯午未停莫戀橫經函丈底碧山時過子云亭

送沈純父之嶺南

一封誰遣上天闗垂死行蹤瘴癘間萬里獨懸羇客淚九重曾問逐臣顏天回北極龍樓迥日湧南溟象郡閒絕塞梅花題詠夜可無魂夢到朝班

康裕卿挈家臨安僅一子復防爲詩唁之

白髮攜家傍五湖紅顏何意杳先䢐一抔淚向延陵盡十口心懸伯道孤種玉尙看回暮景投珠那忍憶長途西風獨夜啼切可道東門恨有無

送習太史還江右

艸奏曾將動紫宸一麾河上有垂綸千年赤日懸明主萬里靑山度逐臣玉筍琴尊余嵗月金門環佩老風塵珠簾百尺滕王館回首能無望北辰

得弇州公書並見寄諸作賦答四首

玉樹雙裁照錦囊鴻書誰擬問滄浪頻年紫气髙函谷一日靑雲徧首陽門客有詩傳大雅老臣無賦上長楊煙花繞座秦淮月愁絕春城夢去長

環佩當年七子流何人詞藻擅登樓筵開碣石靑天盡社冷華陽白日愁八座尙看裴相起三山聊擬謝公逰離心咫尺雙龍暮醉拂芙蓉望斗牛

迢逓雙緘到海涯美人何處把瑤華吳天不斷雲千里瀫水長飛雪萬家防夜幽情懸薜茘十年愁色老蒹葭追陪逺愧龍門客目送寒空雁影斜

極目中原感慨同百年湖海嘆飛蓬臺空薊北無名馬築散長安有斷鴻爾雅故應窮郭璞子虛寧得誤揚雄相思總傍湛盧色夜夜寒光吐白虹

送潘少丞還嶺南

把袂都門別思濃河梁寒色照雙龍官閒蹔乞文園病宦拙那能騎省容鶴夢西樵雲慘淡羊裘南海月防茸莫誇賀監當年賜不盡梅花四百峯

同諸公夜餞楊使君於梁中翰宅得低字

五馬長馳朔雪低衣冠握手重含淒驚心北闕辭丹鳳愁色南云望碧雞銅柱千年標障塞鐡橋萬里界封提亦知上國懸金在咫尺炎荒到紫泥

秋夜同陳太史康山人集李環衛園亭

薄暮朱門並騎來相看詞客共徘徊孤亭迥對芙蓉出一逕深從薜荔開夜靜飛霜流玉斚天空明月上瑤臺風塵是處應劉合肻讓當年鄴下才

夜同童子鳴康裕卿宿香山禪寺限韻分賦

絕壁蒼茫霧裏看振衣蘿薜上千盤軒窓盡鎖西山色樓殿平分北斗寒雨過松聲隨錫杖風回花影動瑤壇相看不盡憑髙興欲向蓬萊借羽翰

冬日黎員外招同思伯諸丈夜集不赴寄得云字

一尊華館動星文客夢飄飄擬對君艸舊從金馬識靑藜遙自石渠分春生大漠飛燕雪曲奏髙天散楚云零落梅花鄕國逺風塵誰不念離羣

送太史趙公封楚藩

惆悵驪駒易水傍西風愁色賦河梁金函夜捧辭金闕玉節朝攜下玉堂七澤星辰浮去棹九疑雲霧濕徵裳丹梯絕頂岣嶁外幾送吟眸入帝鄕

谷日同黎惟敬祕書梁思伯中翰丘汝謙計部童子鳴康裕卿二山人安茂卿文學集朱在明宅得宮字

佳節西園燕賞同相將才子集芳藂簾前霽雪飄仙掌席上春星繞漢宮萬里淸愁懸別鶴千門寒色動歸鴻梅花防度孤山下心折闗河尙轉蓬【時二山人將南歸】

送陳穉衝還晉陵

元龍何事獨棲遲散發狂歌返翠防白石未忘松桂隠靑山遙待薜蘿衣春寒雨雪連步夜色星河傍海沂時憶燕城攜手客登樓回望五雲飛

送胡計部督餉儀眞

旌斾遙遙海色開燕城春雪照離杯分畊乍息秦兵戰轉餉仍勞漢使才京口雲山圍省署廣陵花月傍樓臺煙濤極目淮流阻絕塞誰傳錦字回

送劉別駕之漳南

一尊淸夜此畱懽離思蕭蕭雨雪殘萬里秋風還故國幾年春艸客長安煙開郡郭漳流迥日落闗門海气寒惆悵天南相憶處飛鴻遙望五云端

同童山人安茂卿夜集何太史宅觀梅得春字

檻外幽芳欲照人相看瓊朶淨無塵南枝未送江頭色東閣先傳雪裏春明月寒林書共逺亂山孤驛夢難親不緣水部詩情在那得花前索笑頻

夜同子鳴茂卿攜酒重集何太史宅觀梅兼送呂山人忠父南歸得湖字

淸夜尋花雪滿途何因東閣坐狂夫瑤臺影落霜天淨玉笛聲殘隴月孤醉拂莓苔驚庾嶺夢驂鸞鶴到西湖一枝欲贈南歸客回首春山隔畫圖

送梁思伯內史蹔還南海

防筆經年侍赤墀離旌初下鳳凰池停車欲度梅花嶺望闕頻扳桂樹枝萬里歸心殘雪後千山行色暮云時薊門回首生芳艸莫使衣冠憶問奇

席上送童子鳴逰衡山得蹤字

躡蹻初尋七十峯亂山秋色傍行蹤中天翠削芙蓉秀絕障靑含薜荔重金檢自探神禹防丹臺誰辧祝融封登臨憶爾層雲上杖底千巖落暮鐘

送楊祠部出守滇南

露冕西南瘴癘淸十年艸擅才名秋風劍佩辭天出落日旌旗傍海行賦就客非金馬署書來人臥碧雞城昆明萬頃浮槎夜愁絕魚龍異漢京

送朱在明使長沙

西風遙夜起長楊使節翩翩下建章淮海防檣飛夢澤楚天城郭出瀟湘心搖桂樹筵中月夢繞梅花笛裏霜宋玉臺邊芳艸盡幾從秋色弔襄王

錦纜朝霞出潞河雙旌南去意如何泥金漢使傳書下玉佩湘妃作賦過萬嶺秋光天柱月千秋寒影洞庭波淸尊莫滯王門燕握手蕐陽待和歌

送沈僉憲入越

幾年尊俎淨狼煙獨下靑霄雨露偏三殿淸霜隨憲節五陵斜日照離筵梅花夜繞江城發棠樹春從海國懸此去湖山堪極目湧金門外半樓船

送塗明府之龍丘

黃金臺下共畱懽獨向靑防奮羽翰雁塔乍題唐進士鵷行仍別漢郎官江云縹緲雙鳬下海日蒼茫一騎寒白晝琴堂歌詠暇看花還憶在長安

秋夜同惟敬諸子集劉觀察園亭分得髙字

一尊三徑掩蓬蒿詞客相看盡防毫華館乍停鸚鵡曲靑藜遙識鳳凰毛天垂閶闔繁星轉霜滿樓臺夜月髙十載梁園幽興在不妨寒色上綈袍

送伍明府景周之永嘉

逺塞寒聲起暮笳離亭歸思逐黃花雙鳬欲化郎官舄片鷁先開使者槎旌斾夜懸滄海月樓臺春繞赤城霞乘閒擬著西徵賦爲報安仁髩未華

哭梁思伯中翰四首

華發才名滿玉樓思鄊仍作嶺南逰三秋鴻雁音書絕一夕龍蛇防緯愁易水飛霜閒別館海天斜日下荒丘西風獨把延陵劍不是詞人亦淚流

五夜簫聲逐鳳凰碧桃枝下幾傳觴雲開郭隗黃金館花滿盧家白玉堂尙擬故人來漢闕不堪遊子去濠梁相思欲弔天南冢落盡梅花大海傍

憔悴孤城此哭君闗河萬里見浮雲空齋寂寞靑綾被遺藻淒涼白練裙醉客尙餘山簡夢招魂誰續景差文松風忽傍遙天起猶擬精靈下夕曛

奇絕當年顧虎頭停杯爲我畫滄洲毫端雲霧三湘色堂上煙霞七澤流漁艇依微臨野防人家搖落帶沙鷗只今粉墨空惆悵一片靑山起暮愁

送安茂卿賦得富春山釣臺同諸子分題作

百尺危梯上翠防空臺長日亂雲飛山寒麋鹿歸樵徑水落魚龍傍釣磯越渚防過蘭杜逺漢庭書到薜蘿稀披裘莫道垂綸客夜夜雙星動帝畿

將之武昌畱別社中諸丈【時家君出參楚藩】

黎祕書惟敬

萬壘西風接暮秋楚天城郭蹔淹畱樓臺寂寞僊人去環佩淒涼帝子愁過雁定傳衡嶽字啼猿初系洞庭舟佳期南國無由共獨對靑藜悵逺遊

劉憲副仲修

十載靑衫傍帝都鄊心遙夜憶蒓鱸林間賦客閒三徑天外歸人問五湖秋雨防檣連白帝碧雲原廟鎖蒼梧江城玉笛休回首零落梅花客夢孤

康山人裕卿

握手孤云爾共論不堪岐路倒芳尊經年暮雪棲燕市一片春霞阻石門江上鴻書誰賦別天涯龍劍早酬恩蘆花夜夜扁舟色愁絕靑山繞夢魂

丘計部汝謙

蕭蕭殘葉攬吳鉤才子臨風憶舊遊客路逺過湘水宅離心獨上武昌樓黃陵日落千花暮赤壁云生萬葦秋防防啼猿江色裏不堪重系木蘭舟

李環衛惟寅

京洛逄君解佩刀翩翩人識鳳凰毛歌殘白雪瑤華在夢倚靑雲玉樹髙故國深秋淮甸雨歸心寒月海門濤江魚塞雁能相憶莫滯西堂五色毫

安文學茂卿

野竹江花繞防回長沙晴望漢陽開浮雲曉色襄王夢寒雨秋聲宋玉臺白薴早飛三楚調靑袍誰識五陵才南歸好逐徵鴻翼一爲湘娥解佩來

易侍禦蘇別駕蔡亷訪攜酒淸源大雄閣餞別得才字

碧瓦雕甍玉作臺眞從人世躡蓬萊盤空日月三天近抱郭南山萬井開冠蓋乍逢梁苑集防檣初望越城回亦知信美非吾境魂斷登樓賦客才

答徐仁仲二首【有序】

返次淸源阻水者防載月豫章徐仁仲逺移舟見就日夕晤語甚懽將別賦贈

相逢豪气自翩翩早覩靈光第一傳李郭仙舟同此夕張雷神劍合當年眠云欲借匡廬頂望日聊依泰岱前七十二君君試問防家遺碣到桑田【仁仲賦排律四十韻見貽推寄殊篤余別有報章】

朱弦無分奏彤庭濁酒猶堪話獨醒歷落雄心懸老驥蹉跎愁鬢擲流螢江頭地逺滕王閣湖上天開孺子亭縱是河東能邂逅千秋能似太經

渡江聞汪司馬避暑焦山有寄

隨緣瓢笠又東林玉觀瑤臺望欲沈長憶鳳翔千仞上不知龍臥大江心名將日月題丹洞賦擁雲霞列翠岑倘覓戴逵溪畔宅秋風回棹是蘭陰

淮徐歸興六首

一棹乘秋出五湖西風愁色動蒓鱸金門帝許排閶闔寶劍人誰問鹿盧千尺尙懸東海釣百年休踐太行途平生烈士心長在碎撃王郎白玉壺

夾岸防檣衛水濵蒼茫雲霧入垂綸三生不戴如花面九尺長餘食粟身杜宇慣嘲多病客辛夷頻喚欲歸人滄溟萬斛吾家在好逐漁郎問去津

一望龍門興已闌漫將陳防射金鑾生來驃騎封侯易老去馮唐謁帝難栗裏乍看三徑在桐江猶剰一峯寒秋風咫尺天池上未向楡枋刷羽翰

短褐猶聞臥海湄長裾曽否曳天池蒼茫八翼飄雲漢慘淡雙肱折路岐玉洞豈無千嵗水金門寧乏萬年枝從教少婦機頭坐賦裏黃金尙陸離

一防春雨下淮陽栁色偏嘲薜荔裳病後風塵堪躍馬歸來陵谷任騎羊髙山自奏三千牘上苑誰矜十八行莫嘆盧生魂夢裏防人窮達在黃梁

白面題詩碣石臺紅顏擲盡重徘徊虛疑駿足曽雙刖不信羊腸易九回縮地將隨徐甲去談天毋擬劇辛來飛揚摠屬羣公事一壑猶能擅艸萊

司空潘公行水徐泗間訂余晤語淮上適黃河阻風不及赴約輒因使者報謝四章

側席天書降紫泥東山寧得遂幽棲瑯函晝捧千靈集玉佩晨參百吏齊碧樹交陰籠大道蒼松垂葉防長堤龍蛇滿壁郵亭下一認當年夏后題

一舸南徵嵗月遐老臣馳驟日天涯平驅邵伯湖頭雪盡築髙公堰口霞稍喜故堤添栁色從教新漲沒桃花軍儲絡繹三邊外底事屯田說漢家

嵲穹碑頌姓名輝煌巨軸紀平成緣堤彩鷁千羣度掠水黃龍萬隊行轉粟東南無大澤飛芻西北有長城異時河洛看遺迹何限秋風璧馬情

龍章下鳳樓漢庭何羨富民侯中天日月低環佩大陸風雲近冕旒蚤辟西園延上客行開東閣貯名流不緣石匣司空問誰識幹將在斗牛

過觀察金公故居有感【有序】

公名應照宰吾邑者逾六年亷介迥絕歷官山東觀察使一日無疾終余素辱知國士爰詩弔焉

六載冰壺異政傳琴堂晴色弄朱弦邴原乍肻懷千石劉寵猶憎受一錢桃李春風繁越嶠松楸寒日弔吳田門庭寂寞登龍後慟絕當時問太

少室山房集卷四十九

欽定四庫全書

少室山房集卷五十

明胡應麟撰

七言律詩七十九首

余爲五嶽之懷舊矣丙子冬將以計偕北上適少參王公自秦中過訪爲余劇談蓮花玉女之勝且出諸登覽作見示恍然如曳杖從公遊憩太華絕頂者不勝飛動之思輒賦七言律四章

縹緲靑天華嶽西萬峯云色繞丹梯行窺日月中華盡坐倚星辰太白低陰洞古壇猶積雪斷崕飛瀑幾畱題知君苦覓驚人句不柰淸猿絕頂啼

五夜扳蘿到絕顚俯看城郭帶秦川攜將太華峯頭月獨聴終南樹杪泉千里河山朝白帝九霄雲霧失靑蓮探奇漫倚孤笻嘯咫尺瑤臺是列仙

片片靑霞屐底移半空巖壑轉逶迆悲風萬里來三蜀落日遙天斷九疑渭水秋光猶殿閣昆池寒影自旌旗狂來健翮飛揚甚翹首寧論謁帝遲

歷盡飛泉到上頭白雲回望滿皇州千峯不斷秦闗色萬壑長懸漢樹秋赤日陰森語亂蒼煙明滅鳥飛愁何因瓢笠相從去醉踏蓮花問斗牛

初至都下康裕卿李惟寅胡文父何仁仲朱汝修過訪

翩翩裘馬又長安握手風期尙未闌白雪舊知心賞在靑山猶作夢魂看燕臺日落星應聚函谷云生气自寒卻笑五年江海上飛鴻何處不憑闌

夜同黎惟敬康裕卿胡文父何仁仲朱汝修集李惟寅宅得寒字

握手論心盡鶡冠相逢何意復長安衣裁薜荔元同色劍合芙蓉好並看明月萬家閶闔曉靑山十載路岐寒憑陵欲望燕臺气一片星河繞畫闌

贈沈比部純父

八詠風流自古聞一時江左更休文朝端玉佩趨明月署裏金珂冷白雲入夜驪珠眞射斗髙秋龍種欲空羣孤防忽漫雙溪去千里那能不憶君

同殷無美胡文父魏茂權集歐楨伯博士得情字

才子初尋碣石盟一尊遙望五云平當軒似落梅花色入座俱含桂樹情四壁春陰回禁苑萬家殘雪擁髙城翻憐舊日羅浮客不向詞壇識姓名

送裕卿二首

貰酒都亭旅思長相看那忍別離觴單車客去華陽社萬里人歸越嶠霜岐路東西空哽咽乾坤南北共行藏丹霞樹樹秦源底尺地還堪寄艸堂

一夜驪歌繞薊門靑山何處不銷魂懷鄕杜甫心元壯去國張儀舌尙存夢斷河梁燕雪阻星移嚴瀨海云昏他時倘問蘭陵宅風雨猶堪共一樽

南歸畱別無美文父茂權二首

落日長安涕泗流飛揚誰信五陵逰中原彩筆猶天地故國寒槎自鬥牛抱璞已甘和氏刖淩雲無柰長卿愁南歸是處山堪臥敧枕嚴陵萬疊秋

撃築長歌且未哀紛紛詞藻栢梁臺人因李郃登龍挫客自昭王市駿回孤劍霜飄南斗近萬舠云擁北風來碧山幸有藏書穴誰遣潛夫出艸萊

夜同裕卿諸子集惟寅宅得中字

一夜心期握手中吳鉤寒色照長空新愁紫气重闗外舊宅靑山大海東摧落世應疑斥鷃翻飛人豈後防鴻髙歌蹔向淮王席千載休論桂樹叢

畱別惟寅汝修

攜手都門話息機築傍愁見和人稀千山積雪盧溝斷萬里寒云碣石飛紫禁未前明主席靑門頻把侍臣衣尺書何處堪相望天地東南一少微

別祝鳴臯

砍地哀歌气尙雄十年詞賦與君同琴聲一奏風塵下劍色雙懸宇宙中已信君平堪市隠何來阮籍尙途窮心期不道天南北對握驪珠望彩虹

潞河舟中同裕卿文父作

羸馬風塵鬂色愁一防同下海門秋星辰自合雷張劍岐路眞逢李郭舟靑嶂五湖寒並倚白雲三楚暮爭流支機滿袖瓊瑤在不信銀河只獨逰

寄大司空朱公

萬峯晴防艸堂寛帝許司空蹔掛冠兩鬂自懸滄海白寸心猶傍紫宸丹垂天翼駐風雲繞挾日鱗藏洞壑寒不信渭濵能久臥東南佳气滿長安

寄何內翰

彩筆翩翩奉紫宸鬱蔥佳气滿平津金門露映然藜客玉座云隨視艸臣司馬大名懸日月賈生愁色轉風塵淸尊萬里論心夜腸斷梅花驛路春

寄朱在明鴻臚

神武秋風萬木殘扁舟回首隔長安飄零敢挾齊門瑟潦倒誰論魏闕冠白紵總邀逰伎舞靑萍長向酒人寒傷心碣石談天處寂寞浮雲夢裏看

登天津閣望海同康裕卿胡文父作二首

畫檻橫空海色開一尊攜客上崔嵬扶桑日傍千防落碣石云浮萬島回采藥未應徐市老乘風聊擬羨門來仙居咫尺蓬壺近指防憑誰出艸萊

百尺闌干望未涯寒煙遙防海門斜羣峯亂吐昆侖日疊浪瀕翻渤澥霞薄暮機絲鮫客館中天樓殿羽人家攜來並有虛賦爲寄銀河八月槎

爲文父題匡山讀書處

面面煙霞防艸堂千峯遙墮子云牀瑯函盡敞三墳色玉軸新開二酉藏藜火夜寒回太乙桂叢秋逺夢淮王東林剰有逃名地不柰聲華滿栢梁

薜蘿館爲裕卿題

縹緲煙蘿防石扉幽軒十尺迥忘機吟窺彩筆靑雲墮坐擁瑤琴白雪飛洞口經春詞客興山阿薄暮楚臣衣深居莫訝時人識夜夜寒光動少微

竹在亭爲王孫貞吉題

淸風何處灑琴書面面琳瑯雪雨餘千畝晝圍中散宅萬竿晴拂子猷居聲搖淇澳來中坐翠擁瀟湘防碧渠尊酒欲尋長嘯客美人空谷正踟躕

同詹東圖康裕卿胡文父集胡上舎館有贈

大隠何妨卜市防華裀長日擁嬋娟吟余河朔堪消暑住久臨卭不記年千里壯心慙驥櫪九霄寒色舞龍泉長安此夜占星斗半入荀陳座裏懸

送黃孔昭還七閩

匹馬何來自薊城蘭臯攜手白雲平長裾尙曳三峯色短劍初回五嶽行夾防防檣漳水夜中天臺觀武夷晴離尊咫尺空相望愁絕華陽社裏盟

艾都閫見過不值

飛花長日掩柴闗小隊俄來曲巷間上客已驚題鳳去元戎誰共射雕還靑天畫甲嚴城迥明月牙旗大海閒聞道漠南諸將在防人名姓動陰山

寄胡文父

潦倒公車記昔逰靑絲白馬並皇州霜華夜拂髙離築雪片朝寒杜甫裘一代風期誰獨往百年肝膽自名流相思倘逐飛鴻翼防筆同攜八詠樓

送王先輩還二華

匹馬言歸太華顚五陵行色暮飄然逰吳衛玠名偏重入越中郎賦已傳白閣雲霞孤劍底黃河星斗一尊前無嗟片語天南北屈指看花漢殿年

寄徐子與

車騎輝煌列上防防年方嶽擅風流西山萬樹浮官閣南浦千花入郡樓授簡客知王勃在據牀人憶庾公畱毋誇石匣丰城畔振佩遙看接斗牛

寄李惟寅兼訊朱山人汝修

朝懸鵲印坐長楊鋒鏑平銷一劍霜射虎乍聞過防防飛龍猶憶賦河梁丹心自照論兵地靑眼頻輸結客場獨有夷門舊賔從偏從長揖問容光

聞安茂卿逰臨安作此問訊

飛揚裘馬各逰秦拂袖俄驚海上春三洞稍酬新日月五陵猶記昔風塵紛紜白眼空調世濩落紅顏已讓人聞道如花仍共載若耶溪色定誰親

喜滕公擢任浙中方伯二首

叱馭遙看五嶺來雙旌薇省蹔徘徊三朝驟起吹噓色十道誰先撫字才赤日扶桑過露冕靑山鄞海傍登臺謳歌豈獨東南借繞夜寒光接上臺

南來海色傍旌旗猶似橫經越嶠時華省坐開新气象靑衿傳迓舊威儀籌輸九塞軍儲集佩壓三曹帝寵移屈指侯芭曽問字十年長鋏未酬知

送諭邦相之都下

臥掩衡門病色侵相逢詞客重開襟孤尊蹔詫梁園集萬里仍趨魏闕深風雨大江隨撃楫雲霄赤縣待橫琴殷勤片諾他年事北望鴻書瀫水潯

送張明府移任江右

擁轍千家泣道旁飛書誰爲轉循良淸霜乍徙朝歌署白雪俄深單父堂栁色映檐江浦近梅花入夢海天長極知百里非重借曳履晨看到尙方

中秋夜同諸君鎭海樓玩月

縹緲銀蟾落庾樓憑髙一望海云收千林露色天如洗萬井河光地欲流大漠旌旗誰倚嘯長門環佩迥添愁追陪正憶羣公語莫訝胡牀竟夕畱

寄邊上友人

早聞詞賦擅西京更羨終軍獨請纓萬里旌旗分漢壁十年刁鬥隔燕城云沈瀚海風沙起雪滿交河道路平堪笑故人猶短褐欲將孤劍事長徵

送人入蜀

離思翩翩把濁醪錦城西去不辭勞星辰夜拂張華劍風雨寒生範叔袍三峽啼猿靑嶂逺九疑回雁碧天髙蜀中形勝堪憐汝定把新詩弔薛濤

送徐明府之瓊州

春花繚繞鳳凰樓襆被憐君賦逺逰風俗自分天外郡山川愁問海南舟珠崕雲气經秋斷瓊島波光入夜浮惆悵一尊芳艸畔不堪離恨對吳鉤

秋日送人之洛中

挾防憐君出漢闗驅車晴色滿山川浮雲半落漳河水寒日斜分博望煙龍劍獨攜星斗外鴻書遙寄雪霜前綈袍對拂雙蓬鬢猶是京華旅食年

送中丞曽公之成都

使者新傳諭蜀章朱衣晴日下明光揚旌欲掛峨嵋雪拂劍遙生灩澦霜幕府夜談賔滿坐山郵朝發吏成行共誇僕射詩情在小隊時能過艸堂

花朝思伯邀同諸子集李氏園亭

緑野晴開一徑斜夕陽聫騎到山家綈袍乍擁梁園雪防筆先飄漢殿霞大麓春陰回逺樹髙城霜色墮淸笳看花剩有劉郎興十載長安鬂欲華

淸源道中別裕卿二首

十日平原飲未闌更攜離色上徵鞍浮雲萬里幽期隔明月千峯旅夢寒片諾久知肝膽盡深交那問鬂毛殘孤防嵗暮能相過風雪桐江有釣竿

防夜風雲入倡酬一朝岐路攬吳鉤天懸大陸雙龍語霧擁寒山疋馬愁憶戴未闌王子興登仙猶滯李膺舟秋期倘問垂綸客散髮同看大海流

齊東道中

羸馬經行日艸萊齊東遙望海雲開春光莒父層城合曙色瑯琊萬井回織屨自髙陳仲隠飛書誰問魯連才遺蹤九合俱零落滿目晴花度野臺

懷史元秉李惟寅朱汝修

浩渺春光接漢闗金莖遙望五陵間詩成碣石人猶聚賦罷長楊客已還碧漢鵷鴻堪並起靑門鸞鶴防同閒芒鞋莫問天臺色萬樹桃花照玉顏

同文父登泰山四首

百轉丹梯上翠屏天門遙望海防防幽燕北護諸陵紫齊魯東回萬壑靑松色自揺秦帝輦芝封猶駐武皇靈殘碑七十俱塵土千載憑誰問勒銘

縹緲飛雲十八盤髙臨回首盡長安靑天萬仞樓臺立白日千重杖履寒若木煙光浮帝闕扶桑霞影落仙壇相攜並倚孤鸞嘯不向遙空問羽翰

獨夜行吟到鬥牛闌干遙倚碧天愁千峯日抱秦臺上萬嶺雲爭漢碣流絳節光生羣帝語玉扉寒啟眾靈逰吹笙不淺王喬興杖履何年更十洲

面面芙蓉立紫煙石門丹壑迥相連遙峯霧擁星河出絕頂天回日月懸玉碣尙傳司馬后蒼松誰問祖龍年相看十載沈防意梁父吟成共黯然

送文父還匡廬

涕淚江湖範叔袍相看愁色轉蓬蒿人歸廬嶽千峯雨夢阻潯陽八月濤酒畔蓮花傳般若窓前桂樹詠離騷臨岐漫脫幹將佩鬥气雙懸日月髙

再寄朱大司空

圭曽告萬年功歸去堂開緑野中聖主自尊前尙父蕃人來問大司空吟邊駕引新調鶴臥裏車懸舊賜熊愧殺酬知長劍士白雲無路到崆峒

別李季宣

萬里澄江片月虛故人相望轉踟躕寒星欲墮張華劍逺道仍驅孟博車獨夜魚龍京口夢髙秋鴻雁廣陵書花時好訂吳天約題偏樓臺四百餘

同茅平仲登甘露寺絕頂作

天畔危亭綉拱扶並逰詞客摠江湖千山雪浪吹樓殿萬里云防下舳艫秋色平分步逺暮煙斜合景陽孤興亡六代俱陳迹對倚西風盡玉壺

重逰金山四首

海色迢迢四望齊孤峯突兀聳招提亭噓大壑千防盡寺繞寒空萬堞低天地對懸南北影雲霞不斷古今題憑髙一片眞堪畫縹緲樓臺鐵甕西

百尺危闌坐振衣白雲蒼霧滿禪扉天空一柱中流出日午層濤四面飛秋色防檣淮甸逺暮鐘樓殿廣陵微重來爲搆焦君宅對狎靑山住海沂

曳履千盤到上頭蒼煙寒梵滿淸秋闌干曲抱孤云色殿閣飛懸大海流日落黿鼉時自語風髙鴻鵠晚仍畱蓬萊咫尺堪乘興坐倚芙蓉望十洲

一峯塵外聳巉岏屹立靑螺鏡裏看萬古乾坤誰卓錫三山濤浪此憑闌秋空蜃气連江暝夜久龍宮上日寒何處玉笙吹不斷五雲樓殿滿長安

江右嵬父佳父二王孫以書翰見貽賦此寄贈

紫气丰城望不窮雌雄龍劍拂長空持觴並入蓮花社卜築同依桂樹叢天際碧雲回錦字石邊流水傍絲桐靑防咫尺堪乘興爲借潯陽一夜風

寄曹山人子念

大雅曽聞郢客操蒹葭何處夢魂勞靑萍夜嘯吳門月白舫晴飛震澤濤海嶽壯心藜杖逺乾坤秋色艸堂髙西風是處堪乘興相對蘭陵把濁醪

寄朱可大進士

曽共長楊謁聖君一鳴龍種獨空羣彤墀未捧千年日紫殿先傳五色云花气上林春浩渺酒香韋曲晚氤氳酬知莫問馮驩鋏片片霜華落斗文

登臨安鎭海樓

郡閣防防霧雨開蓬瀛遙望气雄哉千檣晝挾潮聲下萬樹晴飄海色來防石舊傳秦帝輦還鄕初見越王臺髙歌且遂乘桴客莫問安期早晚回

蘇君禹觀察抵武林以手札詩扇附李參知見寄且勸駕北上意甚惓惓感事賦答二首

論文曽駐木蘭舠按部長懷使者勞豈謂靑衿還絳帳尙從黃綬問綈袍書傳大禹千秋穴賦湧靈胥八月濤不是輶軒頻顧盼桐君山色爲誰髙

雙鴻迢逓問柴荊片鷁猶思下婺城祗媿煙霄勤物色能從湖海擅時名遺音空谷聞三嘆大樂明堂重九成莫向云泥論出處乾坤何地不堪盟

仲秋北上次武林謁大中丞滕師招飲賦謝

錦瑟沈沈夜未闌胡牀明月坐來寒抽毫久媿門人籍伏劍重登國士壇一壑龍門懷豹隠千山燕闕話鵬摶靑防咫尺臨安路躑躅河橋去住難

中丞滕公遣人舟傳送渡江賦謝一律

十年雲水斷風塵一爲酬知謝隠淪擊楫豈容髙臥士飛檣聊作浪逰人長康破冢應無恙逸少臨池合有神無柰夢魂秋色裏白蘋紅蓼喚垂綸【王右軍有借船帖】

別蘇觀察君禹作

曲檻回廊玉署開髙云斜日共徘徊縱橫大筆生徒慘淡長裾客子來狂擬持竿眠漢闕老堪攜筞傍秦臺飛查蹔乞銀河去拾取支機萬顆回

君禹病瘧二月餘余過訪不能數語情殊戀戀途中追憶再成二律奉寄

一舸蘆花正夕陽題詩秋色照河梁風驚宋玉三秋鬂露浥相如萬古腸劍色飛揚閩海外琴心憔悴越溪傍途逢伯樂應相笑防度鹽車扼太行

隻字風雲逐彩毫雙緘雨雪問綈袍朱顏摠爲懷人瘦緑髩能無課士勞歌徹四愁神已王篇成七發興逾豪何當一喚枚乘至萬疊吳山望海濤

周元孚過訪見贈奉答時元孚方有南都司馬之擢

翩翩詞客气淩虛朗潤周郎玉不如佐郡蚤持三尺劍安邊頻著萬言書霞飄雞舌黃金殿霧擁螭頭白玉除四百樓臺春雨後看花何處不停車

爲周元孚悼亡

百琲明珠照畫樓閨中林下並難儔新詞盡壓周公瑾絕唱先傳宋子侯落月素琴千里夢西風團扇十年愁亦知王母遙相憶肻放雙成到白頭【古樂府宋子侯有董嬌嬈曲】十幅鸞箋麗彩雲雙飛龍劍惜離羣哀傷奉倩傾城語慟絕安仁祭墓文夜雨乍堪琴瑟斷春風長憶佩環聞天臺咫尺誰攜手落盡桃花越水濆

送諭邦相移任雲間

剖竹新分大郡符朱軒華轂照行途云驅五馬朝辭越霧擁雙龍夜入吳重遣遺民歌麥穗盡搜奇士出菇蘆雙旌徧閱閭閻後釃酒能過二陸無

夜登鎭海樓月色瑩然萬里如晝因憶王長公元美時方以司馬應召南都

登壇初卸黑貂裘玉宇無聲夜色流十萬貔貅環漢幟三千熊虎抱吳鉤歌傳桃葉淸江上曲奏梅花大海頭徙倚胡牀豪興發不知明月墮南樓

寄周元孚

含香猶是舊蓬萊躍馬長幹定防回搦管客畱鳷鵲殿吹簫人去鳯凰臺黃陵異日傳仙夢赤壁今時擅將材見說秦淮春滿座新詞何限篋中裁【元孚方失偶而主駕部事故有鳳臺赤壁之句】

寄懷少宰趙公

衣冠何地不蓬萊大府晨趨百吏來拄笏雲霞流十廟浮查河漢接三臺牛頭寺古尋僧去燕子磯寒送客回屈指鹽梅飛詔下調羮人在鳳凰臺

大司空潘公寄示河渠諸刻卒業賦此奉贈

巨軸髙懸照紫霞平成功就世誰加渠通上國三千里堰防長淮十萬家匝地甘棠偏捧露參天垂栁不霑沙傍觀漫自工萋菲白髮臣心盡海涯

寄答劉君東孝亷時新刻乃族祖子髙職方集成

邂逅長安握別年淸源一望路三千雙龍豫野偏藏匣片鷁潯陽未放船艸閣深天寂寞赤松亭古地蔥芊當筵朗潤眞如玉爲憶冰淸夢寐懸

少室山房集卷五十

欽定四庫全書

少室山房集卷五十一

明胡應麟撰

七言律詩八十三首

余君房招同劉子胡孟弢盛太父李季宣夜集言別

攜取靈光下玉墀敝裘無賴出闗時那堪水部梅花燕卻訂王孫桂樹期靑瑣佩環紅日近翠微車馬白雲遲惟應入夢君房筆永夜同過越水湄

將出都丁元父過訪數四且貽詩餞別意甚惓切賦此奉酬

片語都門醉濁醪黃金臺上共持螯毫端並吐千秋色築畔誰當一世豪紫陌天回中祕逺靑山云淨少防髙花期首探驪龍窟肻著東方賜後袍

南歸畱別胡孟弢區用孺李季宣王冏伯王永叔黃季主馮咸父金伯韶八子

陌上東風禦栁黃胡姬相對一傳觴空傳八駿來燕市未許雙蛾擅洛陽握手虹霓猶意气闗心岐路獨文章提攜競著南徵賦萬疊春山萬里航

贈莫廷韓

時名籍籍尙風塵索米長安嵗未貧囊艸欲飛三殿色墨花長灑萬家春茶烹陽羨過名士酒釀臨卭醉玉人莫怪相逢談太劇洛中詞客舊爲荀

送陳玉叔大參之蜀

握手華陽別思濃驪駒一曲蹔相從雄風七澤登臺近積雪三峨問寺重上客題詩畱錦裏佳人攜手醉臨卭亦知蜀道行偏易惆悵河橋落暮鐘

同諸子集吳山人叔嘉館二首

一星隨客住長安折柬能開大將壇自許含毫新賦就誰論擊築舊盟寒千門北極雲中出萬寺西山雪裏看落落乾坤公等在春明吾豈恨彈冠

春光何地不徘徊緑酒銀燈別墅開絲竹東南傳勝事冠裳西北盛詞才吟呼片月甘泉下坐引羣星太液來取深杯酬令節莫教行屐破蒼苔

湯義少過訪賦贈

看花吾汝又蓬萊彩筆翩翩气不回二酉再誇藏穴富五丁重起伐山才輝騰白璧過秦殿色借黃金上薊臺蚤晚河東題賦就春明門外共徘徊

懷吳大參

使車何處倚星躔回首錢唐握別年海國蒹葭停鼓吹江城秔稻滿樓船千倉轉運飛京邑十郡催科息市防極目後堂絲管在獨慙經術老彭宣

聞張助甫擢寧夏中丞喜而有作四首

燦爛除書出帝京詞壇飛將舊知名三河擁傳過秦塞六郡吹笳入漢營露布夜馳平樂館風旗朝獵受降城不須更問祈連道谷蠡昆邪到處迎

金甲光揺獬豸冠玉門西度舊長安黃河曲抱中丞府絕漠孤懸上將壇鏑控流星摧冒頓旗搴大雪定呼韓千烽夜靜天如水一曲梅花上賀蘭【用桓伊事】

匣底霞飛玉轆轤壇前月出繡蝥弧中郎再問西涼俗【助父舊任甘州】博望先開大夏途令出材官齊馬吟成詞客競呼盧亦知記室多袁伏能奏儂家出塞無

廿載登壇識蒯緱欣傳持節到涼州風髙漢壁初行塞月滿胡牀獨上樓驃騎三千呈角觝蛾眉二八奏箜篌靑油豈少觀碁興目斷闗山是隴頭

集劉金吾子大第作

耀馬春光上苑來華堂絲竹玳筵開含杯四海俱同調授簡千秋各異才縹緲長虹懸帝闕熒煌太白動仙臺共誇此夕金吾宴肻信花前玉漏催

同黃季主金伯韶兩生過伯符宅時傅明府先在坐

殘雪初回萬井春一尊官舍暮畱賔抽毫太液多名士擊築長安盡酒人慘淡驥心逢處老飛揚龍劍合來神盤中苜蓿猶堪飽莫放仙鳬去紫宸【是夕明府先行】

送盛山人泰父奉母南歸

風色蕭蕭散酒徒一蓑隨處占菇蘆將親南下非潘嶽逐子東還是大姑殘月夜投步逺斷霞朝擁石城孤飛流百尺蘭陰下倘覓眞舊釣艫

天津訪趙夢白邀同林登卿夜集並遲陶別駕不至

玳瑁筵開集彩毫侍臣相對此持螯雙星碣石盟初聚十日平原气並豪畫省白雲三輔色牙檣明月九江濤論心是處堪長夜悵望王祥隔佩刀

夢白業畱余爲三日飲余迫歸解維辱遣人追送百里並出槖裝爲贈賦謝此章

追懽能復少年場意气偏君重太行脫劍靑天明海岱抽毫白日動河梁窮途欲慣虞卿屫絕塞翻疑陸賈裝歸去故園蓬髩在下機寧似出咸陽

暮登太白樓望岱宗題

闌干十二掛城頭百尺飛甍暮靄収醉客千秋曽上坐詞人萬里一登樓天門月並長庚出日觀云吞大海流屈指蟠桃歸曼倩騎鯨八極問離愁

再過婁江訪二王先生二首

百里婁江路未遐丹砂重問葛洪家飛花似識尋源棹古木如停上漢槎織女機頭長日月秦人洞裏徧雲霞相逢莫話河東賦一出春明髩已華

拂曙吳門一棹開尋眞何啻入蓬萊蒼虯欲傍遙天下黃鵠仍看大海來玉樹雙莖懸帝坐瓊花萬里落仙臺亦知樵斧千齡易敢道平原十日回

長公偶以小恙爲余彊起臥榻間隠幾對談閱二晨夕迫歸告別意殊戀戀再賦此

落日長松半榻懸科頭相對欲忘眠無勞香積千人供黙防維摩萬古禪跨鶴共觀滄海上驅雞遙赴白雲前由來肺病文園事贏得淸虛是大還

舟泊檇李沈純父邀同陳茂才登煙雨樓

泠然淸興逐菇蒲萬頃玻璃浸畫圖水泛瀛州環疊島山懸方丈插平湖傳聲簫管時聞越倒影樓臺盡入吳昬黑更須臨絕頂蚤知能賦屬吾徒

寄趙夢白計部【秋夜夢與夢白論文久之因寄】

落月梁間夢寐懸風神猶憶對牀年官仍大隠金門後帝問長庚玉座前白馬看花孤閣霧黃龍飛粟萬家煙他時倘躡虞卿屫醉舞平原十日筵

佩玉初辭漢苑春鳴榔十月下天津由來辧馬無先達誰道騎鯨不後身雙闕雲霞髙隠吏五湖天地獨歸人江東渭北論文夜愁絕邯鄲夢未眞

寄余君房

中朝詞賦舊名家握手都亭興未遐北極衣冠頻視艸西陵環佩日看花聴雞長樂千門月立馬新丰萬樹霞卻望四明雲霧裏少微星色傍誰賒

過崇徳訪朱可大畱飲呂明府園亭二首

握手天涯話舉杯河陽花色照徘徊當年撃築豪燕市此夜鳴琴坐越臺龍劍千秋牛斗合羊裘萬里雪風回雙鳬莫問王喬舄爛漫恩光漢闕來

寒云一逕入煙蘿鬥酒相逢意若何捧日乍看威鳳舉垂天誰問大鵬過千門樹色深桃李十里花香散芰荷經國文章吾汝在肻緣華發嘆蹉跎

送趙太史之畱都

錦纜錢塘霽色開題詩先寄鳳凰臺投簪未許文園渴前席仍看漢殿回步月明滄海近石城雲起大江來靑藜豈獨仙曹借咫尺寒光到上臺

同諭邦相別駕話舊作

髙秋防掛大江東屈指淸尊碣石同一去鴻書迷逺近重來龍劍合雌雄錢塘雪卷千家白石屋霞生萬岫紅何限勝逰天竺頂與君攜屐待秋風

重來河朔問風流握手天涯各倦逰疋馬乍堪題柱返雙鳬曽是佩刀畱平分水月眠官舍獨占湖山坐郡樓簫鼓畫船君但飲至今人羨白杭州

楊思悅茂才招同沈侍禦金觀察李山人集湖上得長字

蔭竹穿蘿一徑長誰専別墅在錢塘尊攜北海千秋色座納西湖萬頃涼上客風流元賈馬中林詞藻盡求羊棲遲十載談意白髮雲天臥艸堂

子念承父過訪同集諭邦相署中

鬥酒山城薄暮開蘭陰攜手一登臺白雲漢殿鳬雙下紫气吳天鶴並來席上雄心時慘淡尊前狂態各徘徊桃花滿路看明發遮莫靑藜洞口回【承父將逰天臺】

顧觀察維舟瀫水招集

斧鉞輝煌漢使才曽同作賦上燕臺昆明萬里浮槎到瀫水千山列座回潮起魚龍窺鼔瑟月明烏鵲傍含杯瓊筵不是徵西興肻許名流達曙陪

夏日郭方伯沈侍禦李祠部金大參招集祐聖道館四首【其二補六卷尾】

駿骨燕臺事有無看花重入舊都談詩客豈唐供奉作賦人俱漢大夫築畔虹飛滄海近毫端霞起赤城孤何須逺締平原約到處黃公是酒壚

玉殿瓊樓坐太淸追隨仙侶到蓬瀛天垂越國星文聚地擁吳山雪色明嘯傲琴尊仍北海招攜環佩盡西京狂歌不信雙龍合匣底芙蓉夜夜鳴

飄零華髮塞門回結社錢塘辟艸萊江左才情饒陸謝梁園賔客擅鄒枚含杯象緯中天出握麈虹霓大澤來好爲湖山畱勝事抽毫同上越王臺

贈顧不疑山人

癡絕曽聞顧虎頭諸孫文苑尙琳球書飛白鴿霞光動劍舞蒼龍雪色流獨訪秦封過泰岱遙探禹碣上岣嶁亭寂寞歸來事乍許侯芭一校讐

答卓澂父

相逢裘馬自飛揚握手湖山興欲狂俠比王孫居蜀郡人如宋玉在髙唐【澂父美風儀而一姓宋】千金再散名逾重百石才沾意已防不爽芙蓉涼夜約月明簫管到橫塘

小飲楊思悅館

裘馬飄零漢殿回爲君重上越王臺廿年蘿薜亭老一畆篔簹白社開共醉不妨中聖酒先登誰是大夫才揚云世業猶堪守莫羨平津到上臺

題齋中五嶽圖【有序】

余髫丱卽有五嶽之懷頃嵗疾病糾纏尙平之興郁焉莫遂因築室曰臥逰而繪五嶽壁間毎撫琴動操則眾山泠泠響答巖谷幾席之上白雲蓊然而生不知此身匏系扵塵世也爰各綴七言一章俾同余所好者歌之

絕嶠橫空礙鬥牛孤松百尺掛蒼虯中峯萬仞雲霞合巨壑千盤霧雨流玉節恍疑靑帝下金泥誰侍素王逰飛龍爲訂扶桑約獨探紅輪大海頭

右岱

玉殿瑤臺跨紫氛云璈霞色半空聞龍防尙憶重華駕鳥迹長畱大禹文翠岫陰森巫峽雨蒼崖明滅洞庭云誰同躡屫尋仙去天柱南頭喚鶴羣

右衡

杖底明霞照玉杯黃河淸洛互縈回乾坤四望鴻荒盡日月中懸混沌開大雪恍畱初祖臥飛雲如扈上元來三花爛漫吾將去爲憶當年絕頂栽

右崧

峭壁崚嶒霧雨愁明霞天畔削瓊樓金仙示迹猶存掌玉女含顰未洗頭大壑風生羣虎過飛崖云滑斷猿愁何當盡掬黃河水濯足蓮峯話壯逰

右華

絳宇琳宮跨絕顚大荒亭堠正蒼然懸崕盡壓秦城外峭峽平分漢壁前雷電九霄摧裂石虹霓百道掛飛泉狂來欲趂摶鵬翼倚杖徐看北斗懸

右恆

蘇君禹觀察過訪奉贈四首

魯國諸生望後塵爭傳環佩上星辰那知紫極攀龍客來訪靑山抱犢人日射蓬萊雙闕曉霞蒸桃李萬家春長裾不厭他年曳自棹孤航向七閩

大纛頻年別武夷髙牙仍爲白雲遲乾坤驟向論交合日月旋從握手移一代文章明主問三朝蹤迹世人疑狂來漸作防陽態髙唱銅鞮防接防

翛然一曲住巖阿十畆橫塘半芰荷隙地祗容凡鳥占垂天曽是大鵬過傷心萬事歸艸把臂千秋在緑蘿東望扶桑豪興發欲飛椽筆鬭銀河

賦日初從漢殿回談天重上越王臺雌雄乍合雙龍气牝牡那分八駿材曳杖虹霓東海出披襟雲霧北辰來亦知傾蓋元如故可道浮蹤隔艸萊

送司馬蕭公入都

奏凱千官夾道迎欣傳司馬入承明嚴兵立偃三千甲謁帝初回十二營丞相經綸懸玉壘老臣方略擅金城丹靑細數淩煙上橫槊誰兼大雅名

徐茂吳過訪賦贈

十載形容夢寐看江天雪色對盤桓貧如厭次長爲客渴比臨卭自罷官日湧虹霓雙劍聚天垂星斗一枰寒春風爛漫湖頭約萬樹桃花覓翠巒

王司寇還自金陵寄訊四首

百辟衣冠餞道傍瑯琊云色倚徜徉千秋職位符司寇一代文章擅子長乘興已回婁水棹遂初聊記弇山堂鱸魚正熟金閶外斜日秋風盡意嘗【長公先任南司馬繼以司寇歸故頷聮云云】

日夜丹靑問艸萊老臣銜命一徘徊三天澤降龍仍臥八極祥呈鳳已回劍佩諸眞朝絳闕笙鏞羣帝集瑤臺從知六翮扶揺上倘許初平叱馭陪

長幹一葦破江煙步千花照別筵祖席衣冠髙座寺歸裝環佩大羅天白牛馴擾金田下鶴翺翔玉洞前極目五城樓十二不知何路向梯仙

咫尺行藏見大機婁閶晴色正熹微千身水月尋常現八翼雲天自在飛核種西池桃已熟苗長東海蕨初肥太湖萬頃家林外爲報君王已拂衣

天恩勅賜爲楊明府題

三筞當年動艸萊鳴琴百里蹔徘徊園開五栁雙鳬駐戶植三槐駟馬來慘淡髙風神武闕熒煌新命建章臺承家宓子飛揚甚屈指龍光到上臺

答陳司理汝立

誰人得似陳公子散帙髙齋坐晚衙白馬風流初佐郡金門詞賦舊承家雲霞明滅看天姥島嶼縈回泛若耶若問胡郎婚嫁事赤松原上近移家

贈楊明府楊爲中丞滕公內弟

十載通家問艸龍門愁望大江懸棲遲廷尉辭賔日借甚仙郎作令年越渚蘋香回防幘吳城花色照鳴弦由來百里非賢路屈指雙鳬帝座前

諭邦相將還括蒼寄此

咫尺飛鴻墮艸堂盈盈秋色限河梁神交不道千峯隔病臥翻憎一水長玉樹遏雲天縹緲金莖承露月微茫西風未下觀濤興七發行傳大海傍【時以病畱郡城得善洞簫者月夜聴之遂漸有起色云】

朱在明過訪作

廿載重逢各髩皤追驩寧問夜如何華陽社逐浮雲散瀫水船將片月過竹逕談棋雙鶴下蘿軒明燭亂蛩多那辭醉作他鄕客百斛蘭陵任嘯歌

寄問諭邦相病時中秋前二日

咫尺牙旗越水頭招尋猶滯木蘭舟羊裘萬里歸風雪龍劍三旬隔鬥牛沈約病餘偏瘦損虞卿書就任窮愁生憎後夜雙谿月獨照胡牀八詠樓

陳玉叔書來賦答

驚人曽覩孟公狂作吏咸推仲舉良劍合飛龍延浦外書傳回雁洞庭傍薇垣夜醉三千客荔圃晴深十八娘莫詫宦防専勝絕將因題賦入長楊

吳文仲與余訂約淨慈昭慶間屆期往晤則文仲尙未至也余迫歸不能待意甚悵悵走筆寄吳

春風晨駕木蘭橈十里平湖正落潮萬壑霞光靈隠近千峯晴色淨慈遙參差玉佩縈朱陌錯落金鈿照畫橋惆悵美人期未得一笻何處問岧嶤

舟中寄別祝文學鳴臯

薊門秋色近何如憶汝倉皇賦索居千里寒風晨掛席萬山殘雪暮驅車形容漸老歸時髩意气偏懸別後書爲報武陵花滿目靑鞋吾欲伴樵漁

過晉陵哭陳生穉衝

握手京華意气投風塵馳驟兩驊驑人間未識靑藜杖雲際先歸白玉樓溟海煙濤橫赤鯉亂山寒霧擁蒼虯吞聲欲掛畱徐劍蔓艸何因識故丘

寄姚安楊使君

匹馬天南客夢孤一麾迢逓問蒼梧魚龍夜度昆明水虎豹朝行貴竺途艸檄共看司馬后題詩曽弔謫仙無燕山越嶠空回首愁絕都門舊酒徒

舟過吳門奉懷王太僕元美祠部敬美兩先生【時俱在燕中】

玉樹雙瞻漢苑才分曹淸切侍蓬萊何年海嶽鐘元气防夜星辰接上臺艸夢春生鴻雁渚花香晴憶鳳凰臺遙憐作賦登髙處萬里浮雲大漠開

聫佩翩翩碣石宮陸家兄弟摠稱雄雲霄忽訝雙龍合朔塞平看萬馬空東觀圖書霞色裏西園車蓋月明中塵蹤十載虛相憶寂寞孤舟自轉蓬

夜同兪蔡二子集楊茂才館

一尊岐路暫追扳詞客相逢鬂已斑海內詩名誰白雪人間愁色共靑山浮雲西北孤防迥明月東南萬壘閒道是子云幽興在不妨頻夜扣闗

寄燕中友人六首【有序】

諸子皆燕市舊交自余南還音問疎逖離索之懷日形夢寐爰詩寄焉

誰向風塵問謫仙相逢賀監自飄然靑春畫省追逰地白首金門侍從年栁色乍分燕塞底梅花長憶嶺雲前佳期慘淡瓊瑤隔愁對孤城落日懸【右嶺南黎惟敬】

江左曽聞第一流攜書京洛防同逰風塵杜甫三秋髩湖海元龍百尺樓染翰白雲飄薊野看山明月冷吳鉤狂歌寂寞當年事何處逢人賦四愁【右吳門周公瑕】

慷慨京華憶舊蹤交逰南楚得元龍新丰市裏三春酒長樂宮前萬戶鐘野客心情懸薜荔故人肝膽托芙蓉長安極目徵鴻阻愁向衡陽第一峯【右麻城丘汝謙】

長嘯秋風問解攜黃金臺上防扳躋霜飄鼓角中原靜霧捲旌旗太白低伴直毎趨三殿曉看花時出五陵西相思共拂張華劍莫使寒光暗鸊鵜【右秣陵李惟寅】

天末寒風起暮秋碧雲翹首倍添愁都門俠客空彈劍日下歸人已倦防十里鶯花桃葉渡半防煙雨木蘭舟攜家早赴靑山約寥落羊何阻唱酬【右永嘉康裕卿】

把袂都亭木葉稀陽闗一曲轉依依天邊劍拂長虹斷海上防侵暮雪飛蘭杜欲紉湘女佩芰荷新制楚人衣相思何處偏惆悵獨夜寒空望少微【右濠梁朱汝修】

送謝中丞入都

劍履輝煌入漢闗蒼生遙指謝公還千營夜發鯨鯢靜萬防晴開虎豹閒紫電朱旗分野色赤霄華衮近天顏承明防度看花暇飛夢猶過海上山

不佞博士籍五載余迥逰京師不爲當道所知今歸業且謝去乃辱督學滕公物色風塵擢之異等而且脫略師生罔間形迹靑衿之遇近代所無感徳酬知輒復賦謝二首

落魄風塵防嵗年淩雲豪气自翩翩持竿欲掛珊瑚樹挾瑟重登玳瑁筵吏部聲華唐闕里長卿詞藻茂陵前無論國士今難遇萬古夷門白日懸

極目孤云大海平夕陽千里共含情闗前一雁淩秋起匣底雙龍繞夜鳴中散形骸元傲世婕妤容色豈傾城酬恩亦是書生事愁絕江淹賦未成

寄李環衛惟寅【時鄕人以惟寅燕中書至】

十載長安道路分傳書重覩信陵君千行淚盡吳天雪一字神飛越海云夜帳梅花孤鶴逺秋齋梧葉片鴻聞狼煙淨掃居胥外好乞班生石上文

黎惟敬得告還南海過余艸堂話舊信宿別去

著繡看君海上逰白雲攜手問丹丘中郎舊業藏金馬內史新書滿玉樓山水十年桃竹杖闗河千里木蘭舟題詩莫向羅浮頂片片梅花引客愁

春日韓使君過訪【韓名邦憲亦曩燕中社人】

十二樓臺擁帝京一時才子最闗情分符已奏淮陽績授簡仍追鄴下盟袖拂驪珠江月逺光生龍劍海云平狂逰轉憶當年態萬井煙花宿鳳城

同諸友分賦臨安十景二首

萬松嶺

峭壁層崕萬仞開離離松色隠崔嵬云排鐵榦蒼龍舞月滿瑤枝白鶴來防夜秋濤翻客枕半林寒影掛仙臺虛疑日觀煙霞古寂寞秦封半艸萊

玉蓮亭

瀲灩晴光一鏡寛漢宮羅綺畫中看風揺翠蓋淩波出霧洗紅妝映日寒太液池邊香自繞若耶溪上采應殘莫教腸斷金陵客載酒重過白玉欄

少室山房集卷五十一

欽定四庫全書

少室山房集卷五十二

明胡應麟撰

七言律詩八十三首

郭方伯以三詩見贈賦此奉答

新詩題贈徧瓊瑤握手龍門路未遙姓字三朝傳嶽牧風流一壑伴漁樵芒鞋石室云隨杖桂楫金沙月滿橋極目錢塘秋漸爽一尊同賦大江潮

秋日張使君招飲湖上作

綠楊紅蓼半斜曛錦纜牙旗蕩瀫紋水面樓臺千剎繞波心城郭萬家分洞當靈隱偏藏雪峯到飛來盡入云無限畵船秋色裏歸途風雨濕羅裙

送屠長卿北上

十日鑪頭問酒頻春明廻首各風塵朝攜一鶴還靑浦夜扣雙龍入紫宸霞色薊門供傲吏云花天姥臥閒人中朝手定明堂禮莫忘襄陽賦有神

中丞蕭公自闗中來越喜而有作

玉詔輝煌下彩鸞朱旗遙捲出長安天南再擁中丞節渭北初辭大將壇別墅談棋千障肅胡牀吹笛萬峯寒西來小隊能多暇山色湖光次第防

顧觀察維舟瀫水招同王承父燕集迨暮廼別

江天攜手一尊同錦防牙旗夕照中十日平原今再見千秋河朔定誰雄渾疑白社開薇省共向靑山覓桂叢寂寞黃金臺上事西風吹墮北來鴻

送唐刺史之洛中

分符新命下明光坐擁單車赴洛陽六載風期懸夢寐一時聲價動循良先春苑雪飄行蓋薄暮嵩云到訟堂絕頂三花尋少室何人相對話胡郎

送吳文仲入都

片語溪頭問鶡冠驪駒催發向長安金華洞壑神仙吏玉殿星辰侍從官東漢循良傳賜履西曺詞賦接登壇嘉隆數子盟仍在肻放陽春屬和難

司馬汪公伯玉拉余過海上訪兩王先生適司馬張公肖父同日至畱集弇園者三宿澹圃者再實一時之盛事因成七言四律紀之

名園樓閣麗丹霄握手千秋意气饒日月雙懸婁水近星辰羣下越臺遙探書題柱俱司馬飛舄吹笙並子喬獨有侯芭長寂寞亭相對發蕭蕭【張公蜀人汪公適由越至王喬一緱嶺周人一葉縣漢人】

秋光何處一尊同十畆平泉眺望中鶴駕並畱孤島上龍泉重合大江東星懸析木三垣紫日擁扶桑萬界紅矯首乾坤才欲盡那知人在闔閭宮

飛僊環佩入蓬萊木落霜淸萬象開宇宙文章傳四子東南名勝屬三才【曺子念汪仲淹仲嘉同集】丹成鸞鶴中天下樂奏魚龍大海來七十二峯雲霧裏憑將奇句勒崔嵬屈指詞塲大業新輶軒離合並傷神重逢洛下含杯客半是華陽授簡人一代風期畱管鮑百年金石聚雷陳相防忍賦河梁曲荏苒垂虹掛月輪

贈王瞻美

玉樹王家並寡儔翩翩羣從見風流烏衣不愛諸郎坐白帢偏從二美遊婁水秫香晴荷鍤石湖花暖夜維舟怪來雙燕頻相認玳瑁堂深貯莫愁

王宗伯督學招同張汪二司馬王長公次公洪山人汪太學同集園亭賦

十載亭夢寐過登龍此日並羊何闗前紫气飄槐棘海內蒼生問蓼莪一代文章諸老盡三朝禮樂二難多亦知元禮門風在摠爲名流到綠蘿

重九舟中懷汪司馬

何人同賦仲宣樓爛漫黃花引客愁一片秋光隨越舫萬家寒色到吳鉤波濤震澤神龍過日月天都彩鳯遊依舊六橋荷芰滿不堪明夜大堤頭

送徐觀察之嶺北

繡斧朝持出漢宮提兵遙赴粵臺東三江雨色雙帆靜五嶺霜華一劍雄虎帳分霄延上客貂裘移日元戎胡牀不淺登樓興萬里遙瞻碣石鴻

陳觀察過艸堂余適遊金華山中不值

西風遙駐越江船竹逕深慚問艸星斗乍防題鳯日雲霞長防牧羊天秋明斧鉞羣山外夢隔旌旗一水前莫詫雁南風景絕平津開閣候登仙

送徐方伯之江右

飛動襜帷出帝京漢庭才子舊知名驚風蠡澤揚帆下落日匡廬攬轡行鐡柱蛟涎秋盡洗石函龍气夜雙明爲知到日滕王宴四座爭攜彩筆迎

閩中謝文度以詩及新集見貽賦答

一函飛雪下江魚慚愧同聲驟起予松菊滿栽彭澤徑蓬蒿深葺杜陵居乾坤萬事懸車外日月雙峯伏枕余不逺龍門堪汝過幔亭云色定何如

題徐大防瞻云堂

負郭新防一逕成金華山半入檐楹喬松不斷瞻云色寸艸長懸愛日情檻外翔烏余涕淚樓前馴鵲動悲鳴莫言遺恨終天抱屈指徵書下帝城

顧觀察益卿過訪

衡宇飛花暮不扄傳呼車馬到林坰何來海嶽稱同調是處乾坤問獨醒一水近拖揚子白千山遙墜夜郎靑莫言寂寞揚雄臥旌節分明駐艸亭

題淩使君別業【別業吳山之上用使君韻作】

五畆靑山自結廬欄幹十二坐幽虛煙蘿地近揚雄宅水竹天成杜甫居海色千家潮落後湖光萬頃月明初飛花繞徑誰相過一卷黃庭石上書

送徐大防入都

飛旌長夏問京華紫气蒼茫越水涯南國芝蘭初映日西秦桃李並成霞三朝吏績推前輩一代儒宗見大家翹首秋風天闕近夜防牛斗落仙槎【先是公山房產芝艸數十本】嶺右張使君辟園城中臺榭池沼皆桂林勝絕處予聞竊向往焉賦得六題

露曖長空片月流防幹十二倚丹丘千山霽色飄銀殿萬頃寒光抱玉樓曳杖迥疑天柱過吹笙長憶廣陵遊當年莫奏開元曲燦爛星河落翠裘

右淸虛閣

曲曲雕防面面霞何如蓬島問仙家客來精舍談雙樹人倚名園坐百花翠合暮云流藻井紅分朝日上檐牙啼鶯滿徑壺觴在長伴羊裘閱歳華

右叢芳館

疊嶺髙盤掛夕霏雲光霧色亂侵衣雙鸞夾漢靑疑墜萬鷲摩空翠欲飛北望星辰懸帝座西來水石防禪扉他時倘共商山客日荷長鑱賦采薇

右鳯臺嶺

噴玉千尋望轉奇平開十畆漾漣漪閒花弄色全依砌古木叢陰半入池云合四山龍起夜露濃三徑鶴來時吹笙自是神仙客蹔逐雙鳬到鳯墀

右來鶴池

淥水微茫漲碧空佳期誰向大堤同冰輪兩防飛明月玉柱三天駕彩虹殿閣半浮朱舫外笙簫時出畫防東宜人最是新秋色十里芙渠一夜風

右霽虹橋

突兀羣峯倚碧臺如登方丈入蓬萊天垂象緯三辰列日射雲霞五嶽回幾夜漢槎孤泛到何年秦防並驅來從知帝夢思良弼莫訝商巖產異才【用傳說列星事】

右三臺石

送顧觀察之薊中二首

白羽初停越水湄彤庭北顧璽書馳淸霜八郡飛長防積雪三邊照大旗異代勲名麟閣並生平骨相虎頭奇新蒭滿甕蒲萄熟誰共襄陽醉接防

銅柱威名播粵都樓船勲業徧江湖行邊首定周王策出塞新分漢使符倚劍蒼龍鳴涿鹿揚鞭白馬照飛狐從知幕下多詞客彩筆班生定有無

寄歐楨伯水部【時鄕人以楨伯秣陵書至】

明時大隱謫仙來紫气千門建業開幾夜獨吟鳷鵲觀何人同上鳯凰臺楊花拂雪壚頭臥桃葉乘潮渡口來莫問羅浮峯四百一官原合近蓬萊

方伯滕公起任嶺南喜而有作

十載蒼生望未平雙旌遙赴越王城朱明洞啟霞光待大庾山將雪色迎四嶽輶軒聊海甸三臺劍履漸承明新題滿勒飛雲上銅柱誰誇漢將名

寄易使君

獨把芙蓉越水湄靑衿長憶問奇時虛疑剡曲帆來近轉愧延平劍合遲指顧風雲隨八翼踟躕歳月上雙睂靑山萬疊黃堂外柱笏誰同望武夷

聞王長公元美再起南都司寇走筆奉寄【時有傳長公已出者】

爭傳霞佩出蓬萊紫气闗前鬰未開金液好探龍虎地玉笙聊試鳯凰臺先秋列叟乘風去後夜王郎掛雪回林屋洞門元咫尺不妨瓢笠蹔徘徊

憶燕中元夜與朱十六童三安二縱遊長安陌上今倐十載矣山館寂寥再逢玆夕感舊賦此

鳯輦鰲山出上京長安宮闕暮云平千枝火樹宜春苑萬炬金蓮不夜城艶舞嬌歌遊客醉靚妝華餙麗人行江樓此夕頻搔首飽防梅花上月明

歐楨伯南歸過訪賦贈

四十年操秇苑盟秋風遙起掛冠情羅浮絕頂披云上庾嶺歸途踏雪行海岱名流誰並數嘉隆詞客半同聲朱明洞口攜尊日首探梅花寄越城

贈郭隱君爲思淸孝廉作

大隱華陽不避喧謝家庭砌盡芝蘭西池鸞鶴扶雙壽東壁麒麟抱二難紫綬定加萊子服靑藜長伴竹皮冠八千歳月靈椿在一誦逍遙興未防

送朱孺子還豫章兼寄宗良孔暘嵬父佳父四王孫

蘭陵新緑乍吹醅指防銀缾爲客開雙劍夜持南斗出一帆朝溯大江回鵷雛五色淩霄翅龍種千金歷塊才羣從兔園應汝彩毫齊拂豫章臺

江右來相如過訪同唐惟良夜集分冬字韻

嚴陵長日孤笻底事芒鞋雪後逢結夏西湖眠菡萏髙秋南浦落芙蓉人如司馬名堪借客比梁鴻姓易重把臂舊遊肝膽在接防那不醉雙龍

敬美使君再起督閩中學聞將於歳杪蹔出寄訊

重飛天詔出彤墀特許防山出武夷雙舄恍疑雲際現片帆剛待雪中移七臺髙步穿林逺九曲長吟破浪遲珍重紫陽遺墨在好將椽筆鬭淋漓

張使君招飲舟中作

五馬喧傳瀫水傍含杯猶記舊髙陽自呼南郭幽人至相對西臺禦史狂地挾雙流縈畫舸天垂千障落胡牀接防顚倒休辭醉同是當年白面郎

題少宗矦冊

玉檢金泥出太常桐圭花蕚逺相望西園車蓋邀明月南浦樓船泛夕陽兔苑登臺無俗客龍沙開閣有賢王張筵可解呼王勃爲聼鳴鑾入豫章

孔暘得王中丞所貽西僧自焚灰像因立精舍奉之乞余作詩先是惟敬永叔諸君咸有題詠遂繼七言一律

精廬何自布金銀白足西飛事已陳鹿苑乍施焚後像龍池重現刼前身空門色相元無住淨土莊嚴合有神欲起丹霞防舍利摩尼長照大江濵

送諭邦相吳文仲試士省下

畫舸齊飛瀫水頭潮聲八月下杭州懸心兩地桃花色縱目三天桂樹秋日上朱衣晴鎖院虹飄彩筆暮登樓無勞石匣占雙劍並識龍光在斗牛

將過婁江奉訪王長公先柬二首

西風船下越江湄恍入三天問路岐云滿大羅朝宴日雪飛中嶽夜來時千秋一鉢勞先贈萬里孤笻愧後期笑殺盧敖遊汗漫丹臺咫尺是蓬池【公與余相聞問十載餘數訂期奉訪以病不果今秋北上實以踐此盟云】

片刺飛揚國士情登龍迢逓闔閭城一身海岱依元禮雙眼雲霄屬正平下裏乍堪酬郢曲中原能許問齊盟莫言把臂詞塲晚躡蹻天門象緯迎

初至曇陽觀訪長公作二首

龍篆熒煌列太淸鳯簫時落步虛聲千靈劍佩朝拘翼七聖輜軿候廣成王母宴時香霧合上元歸處片霞明騎羊莫問闗前客石室初平是姓名

絳宇瓊樓壓巨鰲扶桑晴翠落飛濤攀云頓覺蓬壺近望日猶驚泰岱髙面貌諸天曽省識風神八極共遊遨含毫小畢千年事長侍方平醉玉桃

次公於曇陽觀傍新搆澹圃落成適余過訪畱宿其中敬賦

靑牛西去定誰從賦就歸來學老農醉白堂成初養鶴艸亭啟一登龍機云洛下堪同住梁孟臯橋欲借傭深夜曲防池上月萬峯林屋浸芙蓉

又題澹圃一首

築宮猶自傍曇陽空觀惟應侍法王揚子門庭長寂寞文殊臺殿盡淸涼鳴鐘震旦紛華過就枕邯鄲障業忘不見西方眞樂地玉蓮琪樹徧金堂

小飲曇陽觀中呈兩王先生作

十年書札滿林臯先後靑雲識彩毫海內文章司馬擅洛中才望士龍豪一珠投處開塵榻雙璧聨時坐縕袍餘興正狂那得盡雪花從漲剡溪濤

次公攜酒招遊弇園山池登縹緲樓二首

縹緲飛樓逼漢開河山四望轉崔嵬石驅瀛海千峯立池劃昆明萬島回曳杖星辰幹帝座吹笙雲霧繞仙臺莫言緱嶺堪忘世指防遙天鶴馭來

層臺飛觀曲相連彷佛丹梯象外懸半壁霞生林屋底八窓雲起洞庭前黿鼉防坼藏山夜烏鵲橋成疊石年醉望玉樓天尺五帝閽誰召筆如椽

再別元美長公

乍喜平原十日畱徵塵俄動鷫鸘裘南宗敢謂傳衣去北塞翻同躡蹻遊婁水三天雲霧擁華陽萬里雪風愁春花定約漁舟入相伴秦源到白頭

寄王次公敬美時方辭督學越中之命

飛詔東來髩未皤白雲深護洞庭蓑乍堪霞佩遊髙闕肻戴星冠出大羅紫气昔緣闗尹住蒼生今柰謝公何惟應二仲心偏契早訂風期在薜蘿

過檇李懷沈純父

從軍何處覓封侯落盡梅花倚蒯緱五嶺雪深楊僕戍三苗云合尉佗樓登壇大業窮猶擅伏闕雄心晚定酬一事爲君差快意緑衣無恙住儋州

登甘露臺望金焦作

疊嶺嵯峨到碧天攜壺秋色暮云前樓髙北固三千丈殿鎖南朝八百年雁鶩驚飛吳苑笛魚龍亂語蜀江船乘風恍憶銀河去拾取金焦石二拳

鳯凰臺懷李白題

百尺危梯上紫煙層臺十二鳯遊年天浮楚蜀千檣下地夾淮滁萬井懸睥睨白雲髙闕底防幹紅日大江前謾誇黃鶴樓中句今古長庚合並傳

訪李惟寅話舊作

一賦河梁事事慵秣陵闕下見扶笻觀心競作逢時態把臂頻防別後客萬防天都環虎豹孤航水國釣魚龍亦知不是封侯骨蹔學河汾謁九重

同張幼於潘象安集李臨淮卽席作二首

鬥酒平原話各天深杯猶似夢中傳靑油獨坐元戎幕皁帽羣趨上客筵五夜歌聲桃葉底十年容髩菊花前抽毫忍和飛龍曲月瞑長幹是去船

六載華陽賦別離臨淮此日見旌旗悲涼白髮談兵夜宛轉紅顏任俠時萬戶侯眞誇燕頷九天人欲問蛾睂桃花爛醉春明畔一騎旋飛到習池【惟寅已見二毛余亦安仁之歳】

獨遊燕子磯作

曲檻危欄霧色開慿陵飛閣駕蓬萊江山上下千門入吳楚東南萬舳來吹浪黿鼉銜日起擘雲龍蜃掛天回憑髙莫問前朝事巷口烏衣半綠苔

奉贈大司馬潘公

瓠子功成帝眷馳老臣銜命出彤墀千門月靜畱都鑰萬竈霜淸白下旗賔客南樓頻擁嘯生徒東閣盡裁詩極知吐握姬公念躑躅河梁問路岐【時公屢致意惟寅欲餘一見余北上期廹甚遂不及奉謁】

題畱余堂爲潘大司馬

朝日堂開霅水濵昆山入坐照嶙峋騎曺官顯非先世駟馬賔多屬後人綠野雲蘿長護色平泉花木盡含春謾將七葉誇門第百代勲庸屬老臣

壽陳茂才

一經垂老意何如聞道元龍气未除鹽鐡幾裁文學論金銀遙問武夷居七臺紫霧飄藜杖九曲靑霞艸廬莫謂漢庭方貴少蒲輪旦夕有徵車

眞州逢李季宣

短棹東來不厭遊吹簫彈鋏下揚州風塵作客誰靑眼海岱論交尙黒頭薊野長虹千驛路秦淮明月萬家樓相逢合在華陽邸大有荊髙佐酒籌

泊廣陵懷顧益卿

秋風騎鶴向天涯路入揚州興轉遐有客登樓懷玉樹何人開觀出瓊花壇前橫槊三千幟橋上吹簫十萬家笑殺紫薇今夜醉布帆無賴宿蒹葭

聞沈純父將還有寄

南過銅柱絕風塵北望金門戀隱淪荳蔲花前千里客桄榔樹底十年人驂鸞雪擁名山色驅鱷雲開大海春聞道天雞來旦暮可令宣室遲孤臣

寶應碧霞宮宏麗甲天下其後玉皇閣髙寒特立環以大河東望淮海莽蒼無際余維舟其下登臨竟日恍然馭風遺世之想爲賦二首

積翠中天勢欲翔分明臺殿到扶桑雲霞上下飛丹壁日月東西抱畫梁座裏黃河千舶聚毫端滄海一杯長祗今誰識宣城句搔首騎龍入大荒

斗畔危梯百尺懸岧峣飛觀矗層煙長淮蜃起朱闌外大澤龍吟碧檻前抱瑟湘靈時自舞吹簫秦女欲誰憐卻思香案曽爲吏白晝蓬萊絕頂眠

明上人居少林三十餘年以遊方淮上說法於通禪寺余從大眾諦聽異焉造室談遂至丙夜詰旦畱詩爲別且訂後期

泠然飛錫下西方久住名山侍法王持咒毒龍歸藻椀談經馴象過繩牀諸天日月千花供大地山河一葦航我亦宿生稱大士相隨七佛赴禪堂【傳大士金華人】

崔嵬臺殿入淸涼月色天香對坐忘洗鉢師能容姓字畱衣吾欲廢文章才參雪竇人天近共指雲門客路長計日靈山攜杖去白牛車畔問慈航

沛上懷古寄諭邦相

酹酒遙當百戰塵彭城山色大河濵攀龍北極非無客逐鹿中原定幾人雪浪呂梁飛一舸日華芒碭駐雙輪登臺苦憶神仙吏擊築歌風望紫宸

次夏鎭謁朱公新祠

嵲宮墻跨海隅嵬峨廟貌鎖淸虛天開雄鎭猶名夏地擁長堤並接徐疏鑿歲深頻想象平城功就幾踟躕丹靑旦暮思良弼倘爲蒲輪到玉除

寄黎惟敬

辭官不聽上陽鐘結社遙當四百峯仙子衣裳餘白鶴詞人環佩隔蒼龍羅浮樹裊云千色大庾花殘雪萬重縱是寒梅難折寄可無書札慰遐蹤【惟敬晚年自稱白鶴山人】

懷滕方伯先生

矯首亭憶問奇海天愁絕雁來時淸宵跨鶴還方丈白晝鞭龍上武夷舟楫尙廻明主夢衣裳遙赴大羅期星河未吐吳鉤色十載寒光佩陸離

初抵都下馮咸父以詩艸見貽賦此奉贈

紛紛才子競談天入洛何人最少年賦就三都吾欲老吟成七步世爭傳呼盧雪照咸陽市握塵虹飛碣石筵寂寞焦桐弦絕久爲君重拭漢宮前

同社諸子招遊顯應觀閣得臺字

夾篠千林蔽緑苔飛樓百尺上崔嵬山將華嶽蓮花並嶺學淮南桂樹開隔坐三天懸帝闕憑闌七曜動仙臺君平此夜成都卜應怪乘槎客未回

題陳玉叔雪坡艸堂二首

平坡飛翠立羣巒大隱新開十二防秀色迥當銀闕墮淸輝疑傍玉樓防歌成郢國千花聚賦就梁園萬竹寒何似一舟乘興去閉門三日臥長安

城隅一曲抱滄浪有客新裁薜荔裳檻外漁舟回七澤座中龍笛到三湘松花暮合陶潛裏艸色春添杜甫堂莫向峯頭歌白雪夜驚神女出髙唐

答屠長卿

風塵攜手各茫然恍惚西湖載畫船六載蒹葭余舊夢萬家桃李奏冰弦云驅赤驥燕臺下電繞蒼龍魏闕前莫羨初平能辟穀飡霞曽謁大羅仙

再贈長卿明府

繽紛詞客盡西京赤幟誰持大將營司馬賦才元絕代文房詩律舊長城霞光若木飛三島雪色扶桑射四明漫向石函占紫气雙龍齊傍薊臺鳴

幔亭雲气圗壽陳徵君作

當年詞筆擅靈光白首靑袍厭舊行曳杖少遊行下澤吹篪仲舉在長楊庭前玉樹森蘭桂闕下瓊花憶棣棠咲指幔亭歸路近鐡船髙系白雲鄕

少室山房集卷五十二

欽定四庫全書

少室山房集卷五十三

明胡應麟撰

七言律詩七十三首

夜同祝鳴臯話舊

亭遙夜一尊開握手靑衫气未回擊築幽燕人漸老防花韋杜客重來千秋彩筆雙驚座萬里黃金獨上臺咲殺公車成偃蹇仍將詞賦入蓬萊

答何仁仲見寄【曩與晤於都下】

白眼雙攜向濁醪平原十日興偏豪千金客邸新龍劍五色王家舊鳯毛赤壁簫橫云夢月黃陵帆落洞庭濤持螯一醉堪名士何用牀頭著楚騷

贈張觀察助甫四首【有序】

不佞與張公助甫相慕有年矣長安邸中邂逅識面宛如生平旋出素業揚扢指歸語語契合肝膽形骸幾欲爲一昔人亟稱忘年交蓋未足多也爰賦四詩用志鄙懷

夢寐中原問執鞭櫜鞬此夕快周旋星窺碣石談天座月擁梁臺賦雪筵造父馭來俱駿骨風胡攜處總龍泉無誇片諾乾坤易屈指詞塲二十年

羸馬西尋易水來和歌無客自徘徊翻疑地逺荊髙俠豈謂天畱屈宋才八郡河山開气象七陵風雨動崔嵬從他令尹闗門縱飲黃金百尺臺【時將有寜夏之命】

臨風何處不支頥邂逅平原卽故知紫气坐間中嶽近白雲停處太行遲先登獨著三朝望後起猶攀七子時醉解吳鉤君莫咲十年虹色伴要離【助父汝南人以山西觀察入覲】一尊岐路去仍畱唱徹驪駒下酒樓西日萬山懸晉冀北風千里度燕幽詞臣欲傍褰帷老壯士難禁擊築愁最憶故人闗右句牙旗金印坐邊頭【敬美曩送助父有金印牙旗君好住之句】

別殷無美

桃花紅照白綸巾去住陽闗各慘神杜宇競催題賦客伯勞如送和歌人何慚駿骨還靑海獨探驪珠上紫宸四十成名君豈暮九重開閣在平津

王季孺過訪寓中值余偶出詰旦往報季孺已得第遷居矣

十里名山一抱琴那知車馬到同心徘徊凡鳥題空谷悵望遷鶯隔上林太乙鑪香三殿迥平康弦管萬家深木天咫尺羣公聚獨有莊生尙越吟

湯義仍過余適余命工櫛發欲起義仍亟止余對談竟櫛因相顧大笑曰竹林風致何必晉人俄余鼓枻南歸興防相思輙有此寄

散發逢君易水頭紅塵紫陌並追遊狂呼楚客靑絲騎醉擁吳姬白玉樓三館地堪容執防五湖天欲問歸舟江聲月色能相望九月鴻書到敝裘

別章陳二進士

龍樓春色蹔徜徉滿袖桃花越客裝望裏黃金髙碣石行邊白璧照咸陽雲沙西北雙芒屫象緯東南一艸堂君自乘車吾戴笠暮天長揖下河梁

別劉仲淸

盧龍寒色暮蕭蕭指防黃金半寂寥廿載聲華傳嶽牧宿生緣業在漁樵塵埃擊築千山動宇宙藏書一壑遙無限渭城杯酒思行人車馬出河橋

別朱汝修祝鳴臯

一蓑重問舊漁磯回首桐君賦式防客路千山明月老覩闈萬里白雲飛幽燕姓氏窮先輩吳越行藏舊少微莫怪荊髙攜送逺春明門外和人稀

贈濟上張公子

飛霜匣底轆轤寒玳瑁堂開白玉盤豪士扶風新閥閱儒風曲阜舊衣冠當門鳯尾俱成竹後院蛾睂欲夣蘭肻許四明狂客醉一尊河斗任闌干

贈姜計部仲文

蚤向龍樓奪錦袍含香蹔輟下仙曺牙檣十道催燕餉畫防千山醉楚醪芒碭龍蛇閒大澤呂梁魚鱉靜飛濤莫誇戲馬前朝句今日登臺屬俊髦

懷大中丞滕公二首

雨露經時竭海壖東南民力兩茫然潢池驟喜驚波息沃野重防化日懸气象三垣元拱極勲名八柱已擎天丹宸蚤夜思良弼肻放歸畊下澤田【時公方上疏乞休不允浙中頻歳饑饉復當多故兵民帖然公之力也】

十年塵土快遭逢碌碌慙爲國士容業在只應捫薜荔恩深何處效芙蓉寒風海甸驅千鱷曉日天門扈六龍獨有夢防長戀戀夜隨徵雁過吳峯

與朱在明訂期江上十年矣是秋北上余復病不能赴約走筆寄此並詢諸郎

彩筆翩翩照畫橈靑春曾賦廣陵潮誰言魯國風流盡自許夷門俠气饒白髮懷人猶四海紅顏結客已三朝成行玉樹堦庭下可記當年抱阿瑤【在明初得子日余與黎惟敬諸君咸集坐中惟敬以阿瑤名之】

復作此戲柬在明二首

馬防沙長一棹遊朱家十六最風流屏前小小初勻額畫裏眞眞欲防頭客到玉臺花似綺人歌金縷月如鉤參差已盡浮生樂獨欠銀河問女牛

象枕牙牀白雪驕畫樓朱閣暮雲飄能將鸑鷟排髙髻肻惜驊驑換細腰桃葉盛誇三婦艶蓮花差比六郎嬌【在明行第十六貌不甚揚而風度致佳】何因驟發觀濤興來聽揚州月下簫

夜泊京口懷李惟寅

金釵十二迥成行彩筆三千照畫堂座裏新霜流漢闕尊前明月滿胡牀簫橫赤玉元戎醉拍按紅牙上客狂一片秋光渾似畫爛燒銀燭理霓裳【時大江明月如晝因憶燕中舊遊寄此】

夢遊白下遇朱十六鴻臚

一枕黃梁白日懸西風遙上木蘭船江光翠落千門底山色靑浮十廟前酒壓吳姬春似海香消盧女夜如年何因喚取朱家俠盡出紅妝玳瑁筵

病中張別駕以薪粟見餉賦謝

昨日江風大放顚六花成陣月明前三漿錯擬天人供一飯眞逢地主賢郢裏寒光飛白薴河陽春色防朱弦殷勤爲訊文園客可是登臺作賦年

贈余明復水部【時枉過舟中】

靑雀黃龍駐彩旄牙檣錦纜照宮袍當今學士誰山斗自昔文人擅水曺象緯中天流說劍雲霞絕壁墮揮毫他年勝迹畱孤艇肻讓登仙郭李豪

大司空潘公馳驛夏村時不佞臥病舟中公特使相存且爲覓舟南返感謝二律

崛起東南見偉人行藏咫尺動星辰丹心自許乾坤業白首誰稱社稷臣擁傳百川勞灌注持籌萬國待經綸遙知夏后功成日燦爛圭出紫宸

蕐夏勲名二十秋大臣風節迥難儔扶天歷捧三朝日鑿地頻安四海流九塞飛芻停帝闕八方輪粟湧神州他時名姓麒麟上肻讓平陽第一籌

夏邨病劇不能北上而返有懷大中丞滕師

國士知從最少年飛揚騰踏擬無前何難虎觀名三百總爲龍門路八千太白東南孤配月長虹西北逺連天無慙老作揚亭客白髮猶堪侍艸

再疊前韻懷滕先生

十二樓中二十年一身渾擬當三千虛疑駿骨圖中問不信蛾睂畫裏傳酒肆欲尋西蜀底鹽車長阨太行前從教老被嬋娟誤肻抱琵琶向別船

司空潘公濬渠迄工紀事

突兀髙牙駐海湄峨防大艦接淮沂千山鑿就魚龍囿百水輸成雁鶩池【渠中水自濟上來泉源凡七十二道】赤日燃燈窮魍魎碧天橫鎖鎭支祈何辭盡白潘公鬂一代君臣際遇時

柬余明復乞舟

臺上黃金半艸萊追風躡電且徘徊窮當岐路千愁集老向風塵百病摧上國寒梅從報雪故園新籜已聞雷殷勤爲問余工部幾日靑帆泗上來

寄王敬美太常時新赴白下任

一官誰道太常閒六代名山任意攀句曲洞前捫峭蒨石頭城下防潺湲靑天跨鳯髙臺去白日飛騶大桁還若問季眞狂態盡風流何客伴酡顏

陳玉叔方伯以書扇見貽寄答並與索鮮荔子

飛椷頻到瀫江濵意气寧知嶽牧臣帝謂旬宣勞大吏天將形勝屬才人棠陰護處連三蜀荔子嘗來徧七閩道是楓亭神韻絕可能籠寄隔州民

題張大宗伯閒雲館

十二防幹照碧梧鬱蔥臺館傍洪都閒將太乙靑藜杖蹔憇東方白玉壺大澤未應龍臥穩髙崗寜許鳯鳴孤蓬萊五色天光近屈指黃麻到畫圖

張大來過訪適余至自新安大來以詩見貽賦答兼柬明府葉公

蕭然行李發淸笳握手江城思獨遐一去白楡乾象緯千秋艸贈雲霞津頭乍合司空劍海上仍飛博望槎滿目河陽桃李色不堪離恨對瑤華

贈兪山人

杖屨千峯度夕嵐靑鞋蹤迹徧江南風輪獨悟恆沙劫水運重飛碣石談望裏牛眠占自合封來馬鬛气長含騎羊獨有金華客不向公明問石函

題白雲遐思捲

鬱鬱名山瑞气藏靑囊聞說受曾楊三秋落日懸髙隴一片飛雲墮太行松栢望中愁並逺蓼莪吟處夢偏長終天我亦同遺恨颯沓寒風到北堂

再寄汪司馬先生時司馬避暑焦山未返

蒹葭晴望迥蒼蒼白露漙空盡作霜倦客已辭天北極佳人猶在水中央江霞萬疊晨飱麗海月千防夜坐長咫尺羣眞蓬島近大將椽筆灑扶桑

贈武林章太學

百里錢塘路未分幽棲誰狎鷺鷗羣扶風豪士能題賦蜀郡王孫舊好文白薴飛觴時墮月靑萍懸榻夜生云涼秋莫負樓船約爛漫芙蓉越水濆

寄吳憲使先生

太微重照越江南何似薇花對夜談雪色雙龍頻掩映風稜千騎並驂驔平湖西去浮靑黛大海東廻望郁藍十里芙蕖公事盡可辭椽筆寄云嵐

聞汪伯玉至自京口暫寓武林僧捨走筆代柬並以奉期

錢塘此日停絲笮鐡甕經秋臥錦袍虎豹有時驚仗鉞魚龍無處避揮毫湖頭寺擁三天竺海上樓觀八月濤百里蘭陵歸路近西風那不醉葡萄

滕中丞行泛海上奉寄

秋色轅門照大旗千山甲度熊羆頻年河內謳歌借此日淮陰號令馳大海潮生彊弩合平湖波簇畫船移何人爲艸徵西檄得似袁宏幕下時

黃公補過訪話舊寄訊諭邦相胡孟弢

雙樹蕭蕭對不眠狂歌痛飲竹林前何來把臂蕐陽夕宛似論心碣石年北極寒星隨舄履西山疏雨待樓船江州舊識如相問寂寞揚亭抱太【公補弟公紹時在南昌】

奉寄中丞滕師

倚天雄劍切云冠山嶽猶驚柱後彈虎豹畱都環仗鉞鯨鯢淮海避登壇牙旗掛月千艘靜玉笛飛霜萬燧寒最是靑油碁興劇不將藜杖到長幹

題葉明府兩臺交奬捲

動地懽聲徹紫宸偏從盤錯覩經綸芝蘭萬室圍仙吏桃李千山照玉人舄下靑雲鳬欲化簾前白日雉偏馴極知姓字懸當寧百里那能借鳯麟

送大中丞吳公之洛中二首【吳公初擢南都】

雨花臺畔乍停車重覩靑鸞下玉除大府賔僚迎獨坐中原豪傑避前驅雲飛雒邑朝巡外雪滿梁園夜燕余屈指內廷徵異績門人誰薦治安書【余吳公所舉士也】

幾年方嶽借雄才奕葉龍章漢殿來帝寵驟移中執法軍容初建大行臺戈鋋掩映崤陵日鼓吹喧傳洛水雷小隊雲中尋二室何人詞筆競鄒枚

送少宰趙公入都

五夜丹靑出九重千秋廊廟慶遭逢兒童夙昔傳司馬元老當今屬臥龍館近文天咫尺宮深平樂暮從容三臺望處偏淸切不盡東南瑞气濃

諭封翁八旬寄賀

八公曽否下淮陽五老眞防出豫章夢逐非熊遊絳闕身將雛鳯住黃堂冰桃坐上初畱核玉樹庭中儼作行翹首仙都雲气合夜來笙鶴正徜徉

中丞滕公移鎭越中寄訊

鐡騎牙旌控上游飛書馳檄羨風流誰言夾谷偏文事共識南陽借武侯大吏百城環綉斧材官十郡扈淸油千山月色胡牀夜獨奏梅花坐海樓

蘇觀察君禹校士吳興回省余入訪畱飲署中作

一榻蕭蕭萬籟澄防幹十二暮同憑當時虎觀誰先達此日龍門詫獨登著就新書逾越絕攜來名酒自吳興極知顧盼王陽在不羨輕肥徧五陵

張孝廉大來以詩翰從葉明府見貽賦答

稷下論心興未遐風塵回首隔天涯迷花有客棲三洞采藥何人臥九蕐篋祕龍韜光射斗書傳鳬舄气淩霞同聲咫尺仙郎在一棹能無向若耶

允達臥病山中寓書拉余過訪先此寄答並促拏舟

榻上寒山擁夕陽西風憔悴芰荷裳丰城自昔多龍气鄴下扵今少雁行渴露相如情獨苦觀濤枚叔興偏長何旹定作東籬客白酒黃花盡意嘗

易使君還三衢寄訊

黃金輝赫下龍樓竹馬爭迎郭細矦渤海盛傳新政績河陽猶詫昔風流山中白石經時臥洞裏靑霞隔歳遊莫戀桃花樵斧畔含香仍見入螭頭

送郭觀察之秦中

大斾晨飛下越臺咸陽宮闕正崔嵬三秦紫气懸書出二蕐靑雲作賦來海畔棠陰猶蔽芾天邊藜火獨徘徊亦知太史畱遺宅重向龍門辟艸萊

送區太史使江藩便道蹔還南海寄訊程孔信山人

玉冊揺光下帝畿春明霞色上朱衣不妨閉閣停艸猶記聽鐘直紫薇海月夜迎仙蓋滿江云晨逐使槎飛丹梯萬丈羅浮頂幾折梅花問少防

送熊茂初之閩中

才子成都第一流含香遙下鳯凰樓詞塲蚤壓三千客酒戶偏宜十萬侯金鑰夜懸靑瑣夢玉簫晴引赤城遊新詩九曲畱題徧莫忘飛鴻瀫水頭【茂初訂余爲赤城之遊】

贈馮觀察二首

識面馮君最少年何來雙翮並蒼然黔陽萬壑褰帷後潞水千家擊築前大雪當杯停馬首淸冰盈匣贈龍泉慇懃徧踏吳山色肻許文園卒歲眠

把袂秋風白薴涼壚頭猶記舊淸揚談兵武略雄三署校士文名擅八荒得句乍逢天姥客飛書曽懾夜郎王那堪後夜河橋別落月啼烏上客航

壽方翁爲門士祝華父作

拂座桃花映壽觴淸歌一曲和霓裳眞人忽駐靑牛駕處士新開白鶴莊酒送芳筵林月滿籌增華屋海天長經年彩筆亭閉一爲侯芭薦頌章

壽何宗伯啟圖六秩【宗伯爲仲黙先生冢孫時尊人亦以是年八秩】

紫气東溟日夜懸安期飛舄畫堂前圖書再覩生申地甲子初回降嶽年虎觀千秋藜作杖龍門三世筆如椽靈椿更入飛熊夢盡壓人間玳瑁筵

送丁文統少府之龍溪

百里浮沈上駟才一官袍笏下蓬萊寜辭海畔哦松去摠爲山中抱檄來孤劍星辰延水躍尺書雲霧幔亭裁薰風荔子衙齋熟好寄筠籠到越臺

送範使君之壽州

驂驔五馬盡驊驑燦爛雙龍拂鬥牛圜土西曺推執法專城南國借名流徐方樹色侵官道濠上花香撲郡樓爲探霍林天逺近秋風行拉巨卿遊

寄題王明府湘山別墅

拙宦頻年髩色侵歸來松菊漸成林河陽小試栽花技彭澤寜忘愛秫心賜履尙方曽易識掛冠神武定難尋名駒正接天閒步可戀湘山入處深

奉東師相趙公二首

北蕩東徵盡敵巢指揮廊廟失蕭功髙已見圭錫道大翻憐赤舄勞謾說南郊饒薏苡終防西域醉蒲萄【時甫有事西方】他時四海平成後盛集詞人賦彩毫

華夏安危屬上臣折衝尊俎冠羣倫雲霞夢屢飛黃閣天日忠偏系紫宸只見龍裳增黼黻寜容貝錦玷絲綸中宵試望長安气爛漫臺垣扈北辰

送何仁仲之白下

又整行裝向石頭春云無賴紫驊驑千門樹色開長樂雙槳桃花過莫愁罷賦上林吾偃蹇吟詩東閣汝風流深秋儻下金陵鷁爲掃城南太白樓

賀陳玉叔六秩二首

百尺樓頭臥正長東來紫气繞扶桑三湘雪色流花徑五嶽霞蹤寄艸堂經世文章唐宿老登壇詞賦魯靈光無論伏雄心在奕葉天池鳯羽翔

廿載馳驅嶽牧勞懸車蹤迹且漁樵家傳楚客靑雲舊洞訝秦人白日遙伯玉詩名元四海孔璋文譽已三朝猶聞昨夜麻姑信書到潯陽正落潮【玉叔家近武陵】

寄張觀察時駐節婺中以翰貺見訊

雙虹何處伴吳鉤按節遙當大海流染翰雲霞千嶺色褰帷城郭萬家秋時同仲舉開陳榻日伴休文臥沈樓莫訝駱生頻獻賦州民誰不頌行騶

送蘇叔大還嶺南並遊白下江都買妾

一枝南海見瑯玕詞賦翩翩刷羽翰彩筆半傾鸚鵡座靑衣羣著鵕防冠言尋桃葉江都去不待梅花碣石殘我亦南中行買宅春風藜杖到長幹【蘇生美風韻多安陵之好故云】

題盧思美大雅堂

大廈新成燕雀畱髙軒長日坐夷猶圖書四壁窺河漢枕簟雙扉宿女牛尼父刪垂洙水畔杜陵題寄蜀江頭他時八詠標名勝底事東陽說沈樓【黃魯直題杜陵所居大雅堂】

送張仲立之淸源

花簇紅亭悵解攜敝袍猶戀故人綈雙龍劍豈當年合駟馬車仍舊日題彩筆雄風橫泰岱銅符名郡控靑齊飛書蚤報循良績旦夕黃金下紫泥

送葉起元入都

飛揚三防射蓬萊龍劍翩翩度越臺蜀國盛傳中散賦河汾誰似仲淹才旌旗太液春風繞鼓吹平康夜月來到日彩毫幹气象泥金先向洛陽裁

少室山房集卷五十三

欽定四庫全書

少室山房集卷五十四

明胡應麟撰

七言律詩八十六首

諭明府邦相新至邑適康山人裕卿自防州還雁宕過訪同集署中分韻得杯字

雙鳬新自鳯城來疋馬言尋雁宕廻萬里風期仍下榻千秋詞賦共銜杯雲霞彷佛飛燕社星斗依微墮越臺試問移官湘水日曽將賔客並鄒枚

冬夜諭水部康山人過集齋中

萍蹤十載共相望邂逅重開竹下觴客子驅車還越嶠詞臣飛舄到河陽虹霓色動髙天外日月春生大海傍防見桃花連四境先攜賦艸過西堂

曹子念歳暮過訪夜同集諭邦相署中分得云字

仙槎逼歳下江濆客館張筵傍夜分西北萬星懸對酒東南片月墮論文鳴琴是處棲鸞翮岸幘誰能喚鶴羣不信茂陵愁緒減坐深庭葉漸紛紛

寒食諭明府以詩招集署中

折簡應憐令節䢐琴堂尊酒坐頻呼靑雲漸許詞人合白雪偏隨傲吏孤海嶠仙風回玉舄江天明月墮冰壺河陽樹樹催春發一問安仁賦有無

題邦相容膝軒

一椽容膝搆初成坐挾胡牀碧蘚平漫擬柴桑歸日傲蹔同梁父抱時情臨南浦千花入簾捲西山萬樹明自是太耽寂莫可容雙屐問柴荊【陶審容膝之易安】

午日王次公過訪小齋邀同邦相夜集二首

幾年詞賦憶登樓錦防初停節使舟午日正逢花縣賞【是日先集邦相署中】薫風仍赴竹林遊歌來大澤靑天暮語入長安白雪愁漫道匡廬帆色好於今地主是南州

千騎輝煌出帝都一尊攜手話長途桃花忽駐吳門鷁栁色重邀漢殿鳬坐裏天回卿月並亭前云擁客星孤無輕此夕平原醉容易人間覓酒徒

明晨邦相爲具邀餘同次公登蘭陰山迨暮乃別

絕磴飛梁杖底回防幹遙望夕陽開天懸萬壑低吳岫地擁雙流抱越臺賦就定應雄屈賈遊成端不負宗雷藂蘭滿目堪攜興一爲千秋辟艸萊

捫蘿日暮到蒼茫絕壁看天興轉狂三洞霞光逥蠟屐九峯云色墮胡牀靑精欲借仙人箸白練偏題國士裳悵望十旬虛左意片帆簫鼓下潯陽【是日次公爲明府及余作大書至十餘紙】

王長公兩寄余書不值乍次公之江右始得之時公雅慕長生將以八月閉闗與塵世絕書來云云悵然奉寄二首

落落登壇意未降生花長夢筆如杠風霜驟喜來空谷雲霧猶驚隔大江上界仙才元第一中原詞客定無雙三山尙計當年約肯遲寒空白玉幢

郢曲徒勞望海天吳絲眞愧玉堂傳頻年客夣靑綾外一代神交白薴前大藥蚤聞飛奼女靈圖曽否下眞仙西行莫謂秋期近紫气闗門日夜懸【時公以吳綾及詩扇見貽】

壽邵使君八秩【司成許公命作邵爲侍禦君父】

海嶠千花簇綺筵金章遙並繡裳懸趨庭正值乘驄候臥閣猶思下鳯年天姥月明飛夢過若耶雲起探春還垂竿可道偏行樂咫尺蒲輪渭水前

寄楊計部

蹔辭簮筆下蓬萊縹緲風煙越嶠開放鶴夜眠髙士墓呼猿晨謁梵王臺平湖弦管千家集大海帆檣十郡來早晚長楊思獻賦豈應巖穴滯仙才【時楊寓錢塘放鶴亭呼猿洞俱在湖上】胡文父自燕中回同邦相夜過齋中小集

故人靑眼話從容明府朱弦並過從此夕風煙回薜荔十年星斗散芙蓉神來未覺匡廬逺夢去先愁越嶠重下榻南州今好在漫將離色賦飛龍

同胡文父集諭邦相署中

射防初從漢殿逥風流地主重徘徊三年共記防云別萬里眞成掛雪來揺落劍光偏傍斗浮沈書札但含杯無誇席上荀陳聚紫气中宵徧越臺

中秋日同邦相餞孟弢於蘭陰山得詩四首

絕頂秋光面面回平分吳楚一登臺尊前白日雙龍下屐底靑天萬象開握麈並髙詞客興含毫深憶大夫才【先是王次公過與邦相及餘同登是日出觀所畱詩卷】銀蟾漸起東南色遮莫驪歌薄暮催

漫向名山賦別離芳尊才愜故人期嬋娟萬里猶今夕兄弟中原自一時地擁蘭臯餘气色天逥濲水盡漣漪使君大有襄陽興醉舞何妨並接防

彩筆曽將擅帝京何來愁病臥髙城乾坤漸老文園客湖海猶深魏闕情一代應徐非異域千秋潘陸是同盟相逢此夕𨿽云易忍掛靑帆月下行

一時賔主並風流無柰離心傍客舟待月總攜天柱興觀濤俄失廣陵遊淒淸畫角同歸暮縹緲寒砧獨去愁咲殺平原期十日不禁盧女望刀頭【孟弢以思家亟歸故末句嘲之】大司空朱公招余過訪余以病臥不獲赴意甚感焉輒成小詩奉寄

領袖三朝嶽降神乞歸江畔有閒身雲霄北望猶明主日月中原自老臣靑玉乍攜扶骯髒圭載錫偃經綸極知一水堪移棹愁絕文園病肺人

王孫孔暘以廼翁自號竹隱因作亭曰依隱走冊索余賦詩

淇水何年卜素封依然丈室寄遐蹤髙枝逼漢曽棲鳯新籜連云更臥龍色照西山靑萬疊影揺南浦緑千重淸吟不訝王猷傲藍轝何妨日過從

送廣文閔先生之檇李二首【閔烏程人余嘗及爲諸生】

爲羨除書下日邊一官猶抱昔時氊菇蘆舊業行偏近苜蓿新齋坐更偏繡服春回苕水上靑衿云擁濲門前莫誇奇字空千載蚤向揚亭授太

五載蘭陰宦轍勞移官華發未蕭騷衙齋地僻占龍气閶闔云深憶鳯毛夾道吳民誇絳帳分行越士泣靑袍偏憐百里苕溪路竟日能傳若下醪

寄答宗良王孫

渥窪何處問龍媒共識南州八斗才海嶠未容雙劍合江城俄報尺書來天回滕閣霞生座地近梁園雪滿臺見說鳴鑾多樂事一帆能許傍鄒枚

寄答孔暘王孫

寒濤寂莫豫章舩翹首朱門客思懸片諾未交南斗下千行遙墮北風前亭依孺子堪招隱閣近滕王借艸咫尺龍沙春信到白梅靑栁定誰傳

邦相以新正趨府舟中望金華雪色見懷賦答

乍喜春風問鶡冠開緘白雪照林巒飛花迥落鄒枚座麗藻先登屈宋壇江浦樓臺晴防色海天城闕暮生寒瑤京咫尺三山在乘興能過十二防

人日邦相過訪小齋畱集至暮分得尋字並懷燕社曩歲之集

飄然雙舄暮相尋佳節頻過意自深掃徑乍當梅栁下飛觴遙坐薜蘿陰中天日月燕臺色萬里江山越嶠吟舉目賜環應有詔大明宮闕翠華臨【唐人有人日大明宮應制詩】

奉賀觀察吳公擢任大防二首

除書五夜下靑霄共識吳公治行超象緯坐看燕闕近雲霞行憶雁山遙湖心錦纜維春色城上金尊落暮潮倘許侯芭仍叩閣紫薇花下問瓊瑤

牙旗又轉越江西荏苒年光惜解攜轉粟蹔勞蕭相畫防花猶記白公題云屯大陸千倉滿雪照長淮萬舸齊回首石門歌嘯地幾從明月望丹梯【時吳公職督運】

寄懷方伯滕師二首【時方卜築武夷】

萬山何處粵王臺半榻寒空寄艸萊白社定偕髙士臥靑門聊學故矦開風塵西北懸車淨宇宙東南曳杖回愧殺艸亭下客攀云無路到崔嵬

十載頻含帝命馳掛冠偏稱黒頭時風雲一代歸文苑日月千秋弄武夷白傅詩情囊艸在謝公幽興杖藜知扁舟九曲誰言逺極目桃花徧路岐

送王次公觀察視學闗中六首

咫尺除書气象新漸防霄漢問詞臣文章一代初推轂名姓三朝舊斵輪露冕星光遙動鄴褰帷雪色欲飛秦柏梁臺殿抽毫處年少誰當屬和人

牙旌初入豫章臺繡鉞俄看灞上開把袂雲霞匡續去飛書河嶽巨靈來公餘雁塔誰髙倡客滿龍門孰上才寂莫漢庭遷史宅遺蹤一爲問蒿萊

絳帳遙趨大國風懸腰雙劍拂長虹旋收駿骨過秦市盡輦蛾睂入漢宮紫閣煙霞晴望裏黃河冰雪醉吟中驚看嶽頂重題後萬古金天色對雄

拂袖驪歌共黯然靑山孤照越門筵藍田畫好推摩詰灞防詩成憶仲宣朝日未央千榭起暮鐘長樂萬家懸何愁肺病當年事對倚金莖玉露前

皷吹朝巡百二州五陵花色傍行騶山回菡萏終南出殿鎖芙蓉太液愁異日諸儒傳白虎【班氏通徳論】早時多士識靑牛葡萄細酌咸陽夜好是經過舊酒樓

西徵車騎去翩翩夾道爭迎使者賢執憲盛推何李后雕文重識漢秦先幨帷翠逼長安栁杖屐靑攜太華蓮莫以上林秋雁盡緘題憑寄白門舩

秋日送僧遊天竺遂之五臺

寒風掛席下滄溟是處名山適性靈勝地蹔依三竺紫髙天遙望五臺靑中林伏虎云生座絕澗尋龍月滿缾若見文殊勞寄語法門何日擬談經

吳文仲明府過訪有贈並柬諭水部

片語靑雲照玉珂驚看結駟傍巖阿河南政績吳公最鄴下風流季重多防幘晴光三徑滿鳴琴秋色萬峯過同聲咫尺何郎在倘許頻來醉薜蘿

秋日邦相署中對菊作篇末兼期枉過

僊令裁花自國工幽香競吐曲防中瑤臺驟立霜千朶玉砌渾攲露一叢摘處杜陵堪歳晚餐來屈子未途窮白衣剰有江州醖莫遣東籬悵望同

邦相遊爛柯山值雨不遂以長歌見示賦此奉嘲

曽聞樵者說丹丘流水桃花事事幽風雨忽摧飛舄興雲霞如妬爛柯遊千秋且向塵中住十日誰能洞裏畱好趂峭帆安道宅靑天豪飲瀫江頭

易惟效明府過訪有贈

蕭條一曲臥煙霞忽有軒車到狹斜天闕九重曽轡河陽百里蹔栽花寒星婺女隨春棹片石江郎對晚衙回首爛柯仙宅近幾從飛舄問丹砂

鄕人有自吳中來者談曇陽仙師坐化事奇甚信筆奉寄王長公元美

自是梯仙第一才豈無淸夢到蓬萊書飛南嶽夫人下燕罷西池阿母廻髙浪駕天懸玉闕綘霞扶日近瑤臺三山金記應相授曳杖行看出九垓

哭穉修博士

鬥色俄看散楚靑袍猶憶上公車十年風雪淹行卷萬死乾坤逐謗書冠掛尙畱神武恨壁空誰問茂陵居相思忍誦招魂曲滿目陳編涕淚余

貞吉以秦鏡並短歌見貽賦此奉答

誰訝軒轅舊物畱美人持贈自南州傳看玉質千秋上不愧冰心萬里投勲業杜陵堪徙倚雲山王勣任遨遊莫誇照膽秦宮事一對蛾睂客自愁

送易使君之延平

驪歌催發向華筵千騎延津去黯然偃蹇金魚辭上國煇煌銅虎出髙天三山疊翠流公署九曲分靑照畫船何限武夷雲際色時從絕頂飛仙

聞楊懋功辟園城中有寄

拂袖匡廬興自濃開成池沼半芙蓉靑山九疊窺閣緑水千家抱素封燕社琴尊時寂莫龍沙冠蓋日從容傷心直北談天處坐盡雙林雪夜鐘

東陂菡萏盛開卽事

紫驑何處系垂楊菡萏初分太液長十萬紅妝齊衒色三千彩袖各飛香遊童戴葉翻歌扇稚女穿花出畫航最是夜來添悵絕湖南一路下新霜

題吳文仲萬緑軒

萬綠沈沈一逕開幽軒十尺淨無苔簾垂吏向花間出印鎖人從竹下來晚色掛云流渭浦秋陰籠月住湘臺含杯倘借淸談客日把瑯玕醉不廻

同邦相攜酒蘭陰送曹子念入閩作

平原此日又離筵夾坐靑山對惘然丹荔欲餐閩海上紫蘭重擷越溪前船過楊僕行師地劍訪雷生作客年爲向武夷看謫籍東歸同赴大羅緣

再送子念一首

長嘯東遊罷請纓閩天何處一帆徵黃須自識英雄後白眼誰猜骯髒名【杜贈曹將軍途窮反遭俗眼白子念方以貧故客閩故用爲戱】蕉葉覆溪猿狖下桐花夾路鷓鴣鳴芒鞋試踏三山徧釃酒無諸舊築城

奉題毘山艸堂二首爲中丞潘公讀書處

萬卷縑緗百尺臺白蘋風起對銜杯窓中日抱吳山下座裏天浮震澤來秋興賦成聊偃仰河渠書就一徘徊無誇太乙當年事已見寒光屬上臺

曲榭雕楹霅水傍瑯函挿架照滄浪丹霄正錫尙書履綠野先題相國堂句就松風閒鶴浦夢廻蘿月上鵷行憑誰寄問花溪叟稷契何由近廟廊

夏夜座主觀察吳公招集行館賦謝

畫防初殘晏寢香遙從閣夜問飛觴登龍舊忝諸生列倚馬新參上客行擁架圖書廻秀色當筵絲竹動淸商莫將異數誇羣弟誰似彭宣到後堂

秋日同邦相明府敬承太史集鄭氏園亭薄暮攜酒登大雲山二首

濁酒虛亭共解顏歳星雙伴客星閒雲蔵翠竹迷深徑日落丹楓照暮山賜履漸回金闕夢鳴珂初散玉堂班由來一壑髙人事縱許羣公只蹔攀

其二【時方仲秋】

石磴千盤上翠岑回看秋色半蘭陰攜琴共識仙郎過曳杖重占太乙臨病裏河山雙極目狂來天地一論心莫將峴首誇遺迹屈指殘碑異代尋

送顒上人遊臨安

一肩瓢笠自飄然遙向西湖覓梵天壇上萬僧昭慶剎寺中千佛淨慈筵傳燈共挾西來侶綻衲重尋北去緣便欲辭家同出世秪今摩詰病沈綿【昭慶戒壇淨慈羅漢五百俱在西湖上】

聞王次公自闗中回寄

闗外千言定有無重看紫气照三吳靑牛獨夜驅函谷赤鯉經時太湖宮栁折餘閒薜荔嶽蓮攜得傍菇蘆秋來倘憶乘槎客坐扣雙仙白玉壺

金伯韶以春懷小艸見詒訝其結交甚盛戲爲賦此【伯韶與餘同舉於鄕時年甚少】

看花曽共憶明光攜手聲名動洛陽獻賦競誇童子日封書猶記丈人行交論一代饒知已語到千秋孰擅塲若問景純雙彩筆好飛魂夢過錢塘

丁節推以滕公書過訪夜遂夢遊武夷

洞底遙探十六天蒼茫龍蹻踏寒煙瑤臺霧裏三山出金闕雲中萬界懸絕頂笙簫聞上帝隔林機杼見羣仙桃花肯著秦人住長侍丹經碧落前

九日丁諭二丈約訪太史趙公山莊值雨不遂夜遂同集署中對菊

蕭蕭風雨暗林塘難醉龍山落帽觴白薴懷人當五夜黃花畱客過重陽金門恍惚看鵷序玉署參差過雁行滿坐靑雲名勝在雄談誰柰孟嘉狂

送丁右武入都

揺落西風大海涯美人愁色共蒹葭冰壺夜照閩天月玉佩晴飛碣石霞駟馬於公新上計雙龍雷煥舊名家他時鹵簿江州駐倘記柴桑問菊花

奉寄中丞蕭公

憲節新持下玉宸函闗西去息徵塵輶軒盡壓三秦吏斧鉞先驅二華神紫塞風雲廻夕望黃河雨雪避朝巡靑油幕靜含杯處能憶天南授簡人

奉寄左司馬汪公四首【有序】

不佞傾慕左司馬汪公久矣向以臥病不獲通姓名左右乍忽致書邦相明府首辱垂詢且勉之出赴公車意蒸蒸溢楮墨焉感知酬徳輒賦四章並以代贄

功成一防下蓬萊寂寂平津晝未開九伐尙傳司馬法千秋重覩臥龍才天懸白嶽雲霞駐地擁黃山日月廻聞道藏書巖穴徧好飛椽筆到蘭臺

垂旒朝日侍明光開府頻年控粵裳幕下詩名收李杜朝端文譽重班揚行藏未許親魚鳥棲處還應是鳳凰最是憐才心更切逺題書札問陵陽

紫閣歸來髩尙朱軒遙憶宦遊年毫飛雪色三湘外劍吐霜華百粵前尺地東陵聊寄迹扁舟西子蹔隨緣漫從九折誇回馭屈指蒲輪日下傳

乾坤何處獨支頥咫尺龍門駕尙遲七步已非年少日四愁偏向倦遊時書傳一雁堪飛動匣隱雙虹漸陸離縱是焦桐慙拂拭防將流水傍鐘期

大司寇豫章李公以手書見貽賦謝二首

八座歸來髩未斑三朝舊徳迥難攀云霓尙切中華望宇宙偏容大老閒賦罷滕王無彩筆書成匡俗有名山獨余吐握當年思尺素蓬蒿問閉闗

斧鉞頻年寄折衝乞身茅屋傍蕭峯霜威大漠猶方虎鬥色孤城自臥龍匣底劍花收菡萏嚢中詩艸泣芙蓉莫誇驟貴東京紙屈指三都未易逢

太史趙公於山荘後開二洞並前爲六命堂曰六虛齋曰三山同邦相賦二首

卜居太史乍江潭攜酒仙郎更夕嵐戶列三峯天上下堂開六洞地東南侵堦瀑色懸空翠八座雲光散鬰藍十里衙齋山路近盡教明月歸驂

蹔解朝紳臥越臺重飛仙舄傍崔嵬寒巖雪噴雙龍下疊嶺雲驅萬鷲回花木平泉春縹緲藤蘿谷口暮徘徊臨池莫詫山陰興今日登髙盡賦才

曹子念東歸同邦相攜酒蘭陰作

紛紛白眼又吾曹睥睨山堂對濁醪白晝星辰羣下榻靑天雲霧一揮毫歸途漸喜還江縣起色重因望海濤十日平原堪此地千峯寒月坐來髙

王長公閉闗修謝絕一切獨期余過訪禪堂余以母病迄今未赴春日索居讀公所致諸札掩袂太息懷不能已積成七言律八章用攄鄙臆詞之荒陋不暇計也

屈指闗大藥成仙臺咫尺見蓬瀛河山漸隔靑霞色宇宙空懸白雪盟避客艸深句踐裏懷人花滿闔閭城芒鞋盡識臯橋路躑躅遙天去雁鳴

夢寐龍門曳客裾浮雲東望獨躊躇乾坤片刺華陽後海嶠孤吟越絕餘千里壯懷懸謝屐百年遊興屬潘輿何如賣藥吳閶外七十雲峯恣所如

寂莫千秋大將壇誰標砥柱立狂瀾三墳讀盡神偏王四部成來髩未殘大澤風雲回雁杳中原日月臥龍寒代興總愧當年約極目遙空十二防

拂袖吟行大海傍闗門紫气正徬徨心懸寸艸時千折淚灑孤桐日萬行下榻塵埃慙仲舉驅車岐路畏王陽亦知把臂濠梁近愁絕兼葭尙一方

題詩遙向大羅天負笈曽期問艸信宿未酬中散駕經春長系孝廉舩形骸病後銷孤枕意气狂來付絕弦彈指歳年三十過幾時林屋剰周旋

彈鋏頻年賦逺遊獨將離恨對滄洲魂飛桂樹千山色目斷桃花一水流海內何人偏禦李塵中有客尙依劉【李令伯祖母劉】髙秋倘借南溟翼萬里摶風到玉樓

病餘天地骨全銷荏苒行藏付寂寥終古神交度在異時昏嫁尙平遙紅顏轉自宜丘壑白眼那能對市朝愧殺美人千里顧可從靑雀問瓊瑤

十載風塵國士知論心深負白雲期遲回五嶽天難問落魄三都世尙疑敢向周王誇駿足聊從越女鬭蛾睂髙山久絕人間調試拂冰弦問子期

遊仙詩六首再寄王長公

弱冠登樓漢大夫中年捨宅傍浮屠靑霄忽下緱山鶴白晝頻飛葉縣鳬仙篆可攜中散讀神鞭欲贈蔡經無由來一局千秋易遮莫狂歌醉玉壺【偶憶王家故事遂至八句各用漫存以發作者一咲王子喬乃太子晉周漢異時非必葉縣王喬也】

采藥何時下帝闗看花聊復住人寰昆侖日月懸髙臥勾曲雲霞照大還綘節逍遙鸞馭迥丹縹緲鳯樓閒騎羊漫有初平骨未乞靈砂防壯顏

曾攜玉杖侍東華一謫頻年臥海涯萬頃太湖堪洗藥千層弱水待浮槎吟窺防玉臺邊月醉躡飛瓊座裏霞何事當時勾漏客逺從荒徼問丹砂

矯首扶桑帝闕開人間眞覩謫仙才靑牛未向函闗去白馬先從漢殿來下界懸壺聊戲劇中天乘蹻獨徘徊靈圖阿母如親授乞取蟠桃下絳臺

五夜扉閉薜蘿坐聞仙樂度巖阿雲中劍擲蒼龍起海上車乘白鹿過金闕九重瞻泰岱玉樓千里問岷峨遮須卻笑陳思國八斗何緣到大羅

咫尺瑤壇上界分自攜眞訣傍氳氤龍蛇大陸飛丹竈雞犬全家住白雲種得神芝遺桂父攜將靈藥寄茅君華陽瞬息乘風到一鶴能無洞口聞

少室山房集卷五十四

欽定四庫全書

少室山房集卷五十五

明胡應麟撰

七言律詩八十二首

冬日同諭水部趙觀察趙徐章葉郭鄭六孝廉趙唐童範四文學遊靈洞山房十首

初扺碧霞宮集趙眀府汝申別墅宮汝申新創祀碧霞元君有升仙巖禮斗臺諸迹

出郭靑鞋不憚勞艸堂新築萬峯髙天容二子探奇入地引羣公發興豪蓬島秋聲猶鶴馭武陵春色漸漁舠【天气燠甚桃杏已有開者】東方自識前身是少別元君又碧桃午過靑芝館小憇汝申丈墅中煉藥之所

歸來散發臥靑山丈室峯頭自閉闗大藥欲成丹竈底靈芽先湧白雲間餐來四皓鴻堪住采罷三茅鶴並閒一笑風塵吾漸老防尋瑤艸上仙班

薄暮遊湧雪洞洞山之麓乳泉流漫蜿蜒如雪中甚奇防炬盡輒返未有窮其穴者

石竇中開雪乳懸迎人百折自蜿蜒瑤池忽覩三山下玉井平分二華前素練生風揺大壑白波吹雨漲平川由來郢客才堪並一借陽春洞口傳【邦相先有日對寒泉自詠詩之句】夜投紫霞洞童範二文學攜具小酌洞突出山腰髙明宏敞羽流宅焉宋隱士於介翁以古詩有輕舉乘紫霞之句故名卽其詩所云洞門相對是吾家者也

捫蘿昏黒度崔嵬萬炬山腰石扇開巨壑迥排丹嶠出飛橋橫跨赤城來桃舒錦障猿初下艸長金光鹿未回莫鬭謝家成綺句朝攜五色上蓬萊

同邦相集趙太史山荘作地故白雲寺址四山圍合中忽平敞淸泉奇石爲一方最太史公選勝得焉

回合千峯望未眞平開十畆坐嶙峋雙鳬忽駐神明宰一鶴曽閒侍從臣【淸獻事】阮籍嘯歌聊玩世尙平婚嫁故畱人山靈咫尺堪攜手白石長松對結鄰

山行觀飛來石山堂之後巨石千尺峭立平地峯巒秀出勢欲飛動靈隱之具體而微者

午夜松風襲錦袍起看孤嶼矗林臯初疑片石飛靈鷲忽似三峯駕巨鰲仙掌捫時應拆漢神鞭驅處欲驚濤何當一棹西湖上臥對寒云萬尺髙

登洞山絕頂至白雲洞邑東南最髙處雲气出入其中巖壑宏朗徑路窈窕遊人至者往往忘返

踏盡靑山興未還帝鄕仍到白雲間瓊樓特起三千界綘闕遙封百二闗自擬探遊窮地脈誰論呼吸近天顏亦知怡悅幽人事持贈聊當茂宰閒

自白雲返由故道抵新洞久蔽榛莽近樵婦墮其中居氓踵入得之洞類白雲而深窅峻絕遊人魚貫累累而下秉炬千盤始抵石室路中復斷用梯乃得達平敞處

躡屫褰裳列炬從投身捷下最髙峯壺中地欲窮千尺杖底天猶隔九重跂足靑泥捫虎兕蕩胸蒼乳攫虯龍梯仙是處吾家在莫遣流泉世上逢

新洞或以飛龍名之餘謂弗善與邦相謀更他名洞中最勝者蒼壁陡立飛泉數十道回旋直下邦相擊節目余曰水簾哉余因爲更賦二首洞𨿽晚出故不謂不遇也

絕磴千盤下翠微遙驚瀑色掛丹扉淋漓恍墮鮫人窟燦爛全窺織女機天逺玉繩浮帝座地寒珠箔防仙衣廬山谷畔尋常見得似靈源洞底飛【廬山康王谷有水簾洞】

其二【洞中先有避秦來此處何必問桃源之句】

雪浪盤空望漸低淸湘一幅似堪攜瀫紋細綰千絲潤練色平鋪萬杼齊丹闕夜懸銀是檻絳宮晴捲玉爲梯重來莫障劉郎步咫尺桃源記舊題

暮春遊白嶽十二首

同遊者謝少廉汪士能吳肇成方羽仲余有題文艸中

齊雲巖

中天城闕吐蓬萊萬仞芙蓉壓翠苔紫霧晝連三竺起靑霞晨傍九華來蛇隱見靈仙窟龍象騫騰上帝臺奇絕東南誰並此祗應人世有雄才

小天門

重疊崖巒防翠屏何人持斧鑿靑防千尋峭壁移誇父一綫寒空透巨靈錬石誰當搘玉竈丸泥吾欲閉金庭不緣混沌頻年斵千岫桃花隔釣舲

太素宮

綘節宸居北斗懸金銀臺觀屹相連朱甍宿霧千峯外碧瓦籠云萬岫前粲爛靈旂朝帝日飛揚神劍伏魔年何因屫躡罡風去一叩闗意惘然

香鑪峯

斗絕穹窿四望奇削成員嶠置坤維孤峯宛自廬山得一柱眞從太乙移靑燎夜升云黯淡紫煙晨合霧淋漓漫思香案曽叨秩少住塵寰八百期

紫霄巖

萬峯晴色暮登臨望入山腰翠欲沈霧擁樓臺橫碧落云拖蓋出靑岑雄文勒岱知司馬秀句題匡憶翰林三絕只應畱異代蓮花千丈撲狂吟【汪司馬李太史各有詩】

紫玉屏

崢嶸香案帝庭畱萬仞髙懸翠欲流九疊似張廬嶽頂三峯如削華山頭長舒霧色黃金界半掩霞光白玉樓椽筆大揮飛瀑底淩雲何似仲將愁

司馬碑

十丈穹窿峙翠屏如椽眞慰北山靈虫書半蝕先秦字龍畫傍分大夏銘虛擬相如論泰岱漫勞太史序云亭何人解摸邯鄲碣祗是中郎讀未停

飛雨樓

懸泉百尺亂侵衣珠箔銀屏防翠微霧裊重崕渾欲墮風逥羣岫盡如飛山樓夜榻眠蒼蘚石室春盤饌紫薇一宿已知塵累斷竹西猶夢舊漁磯

無量閣

熒皇金碧掛檐楹蘭若翛然出化城十里亂雲雙屐到萬山斜照一鐘鳴岐崖北繞飛梁現黟水南拖匹練明自是圭峯飛錫地何須塵外問蓬瀛

樃梅庵

移根何代植崔嵬結搆名猶借樃梅千里漫勞孤驛寄一株元自太和來花翹鶴膝時沾霧榦坼龍鱗乍起雷嫩蕋疎枝渾欲折淩風無處問瑤臺【今梅毀於火】

五老峯

蒼然離立盡彭聃底事乘風下欝藍四皓衣冠猶減一八公環佩僅餘三移來不借匡廬頂飛去重尋雁宕南潦倒靑蓮頭漸白乍因奇絕駐徵驂【雁宕南山亦有五老峯見志】

三娥石

參差霞佩出蓬萊次第雲鬟立翠苔石上同心朝帝罷山頭聨臂望夫來從遊宛入黃陵廟【舜冇三妃見大戴禮】爭艶如登白玉臺【古樂府題有三婦艶詩見玉臺集六朝多爲之】漫說桃源雙占盡尙畱傾國仙才【是遊也伯玉司馬有送余東還記敍諸歷覽甚詳】

西湖十詠【有序】

余自九齡從家大人客武林迄今三十餘載湖山面目狎習久矣廼篇詠未嘗數數也今秋再過社中諸同志固以爲請酒酣援筆得七言律十章王司宼元美嘗謂錢塘越佳麗地不應例以闗洛之調寫之玆作數篇頗竊其意第老翁塗抹作態兒子終於本色不倫以供來者之捧腹庶幾云爾

雪消塵淨見層空山色湖光面面同巘崿徧圍雲母障波濤長浸水晶宮靑天遊蓋飄香霧白晝飛梁墮彩虹隔防近移蘇小宅畫舩齊泊藕花東

一鑑空明暮靄收短簫長笛亂雲流天浮殿閣連三島風引帆檣到十洲峯際欲呼巫女下波心如抱洛神遊翩翩蘇白畱題滿得似才情瀫水頭

繽紛桃李盡成蹊夾防晴沙送馬蹄逺水落霞蕭寺外孤峯殘雪斷橋西防幹半倚靑林出睥睨遙看碧樹齊小扇輕羅歌未闋樓舩已到百花堤【元人西湖樂府有小扇輕羅曲今尙傳】

徙倚危防醉目醒淡妝濃抹望難停波揺西子睂端緑山疊文君髻上靑楊栁千絲圍別墅芙蓉萬朶簇南屏回橈欲到錢塘防一派弦歌月下聽

錦防牙旗夾畫橈雙髙晴色望岧嶤諸天龍象圍三竺大地黿鼉架六橋丹壁旛時隱見白雲鐃吹互飄揺斜陽一抹人歸處多少紅妝落翠翹

油壁香車夾路馳目成何處兩蛾睂荷風錦席參禪夜梅雨紗窓入夢時湘浦佩環無別恨曲江亭院有佳期菱歌唱徹黃昏後對對文鴛浴水

千山臺殿列金銀艸色湖頭緑漸勻白傅堤前題栁客陸矦祠畔賣花人連峯黛簇嬋娟髻滿路香飛叱撥塵四百旗亭遊未半遙看斜日墮紅輪

一望平湖翠幙懸湖心亭上劇堪憐淩波舴艋雙雙度掠水鴛鴦隊隊眠靈隱僧歸云色裏淨慈人醉月明前吳十六俱年少競結同心玳瑁筵

碧空如水淨無氛雁子鳬雛蕩濲紋系防半依秦帝石攜尊齊酹嶽王墳荷花色照千門月桂子香飄萬壑云向暮西泠風轉急淥波橫濺石橊裙

玉勒金鞍照綺羅遊人成隊出淸波【門名】丹靑屏障穿蘿竹紫翠樓臺夾芰荷絲笮似攜盧女到畫橋曽約泰娘過千篇未少風雲气柰此湖山客何

後西湖十詠【有序】

十詠成湖中景物大都具矣自餘峯巒臺榭諸名勝未盡窮也座中諸子更有乞余分賦者漫爾占綴數亦如之爲西湖後十詠焉

湖心亭

萬頃寒波蕩瀫紋朱簾十二掛絪緼防幹盡壓魚龍窟簫皷長驚鴈鶩羣山色四圍晴擁霧湖光八面夜飛雲中流好是西施宅早晚鴟夷挈畫裙

靈隱寺

畫栱雕甍勢欲翔居然臺殿到淸涼三天竺色全窺戶九里松陰半入廊絕頂竿紅日近中峯鐃磬白雲長異時禪榻驚人後彩筆猶傳婺女傍【用駱氏事駱婺人】

飛來峯

突兀空明架紫苔紛然龍象鑿瑤臺昆侖一柱從天下灔澦孤根防地來飛到豈緣誇氏力【誇娥移山事見列子】削成庸假巨靈材他年挾汝乘風去不羨如拳寄艸萊

武穆祠

十尺嵬峩嶽降神當年橫槊狥邊塵中原萬姓遮畱日絕徼全師慟哭晨陰雨旌旗朝上帝春風笳皷酹遊人淒涼大樹英靈在盡拱南枝向北辰

三天竺

百尺金身峭壁前三峯雲气屹相連渾疑竺國諸天墜絕勝秦城太華懸【以三峯言】隨處法身分翠竹【禪家冇靑翠竹盡是法身之語】無窮妙相示靑蓮瑤軿咫尺西方在一叩如來結梵緣【觀世音爲功徳山王如來】

九里松

鷲嶺西來梵剎重長松落落倚芙蓉千林夜湧濤聲出九陌晴飛露气濃翠蓋中天巢鸛鶴蒼髯匝地舞虯龍飡霞亦是華陽客遮莫秦娥樹底逢

孤山宅

兀立中流四望奇誰開丈室枕漣漪云埋洞口呼猿日雪擁湖頭放鶴時藂桂作花猶滿砌疏梅橫萼迥當籬淩風卻月慿誰和一樹寒香入夢遲

寶所塔

絕頂浮圖出化城捫蘿如躡太空行孤標突兀神光現七級玲瓏妙相呈大海雲霞頻幻色平湖日月逓生明亦知多寶元無相何暇當年阿育成

六橋堤

千尺晴虹架彩斿防幹三百大堤頭繽紛冶女迷花到雜沓王孫戲艸畱玉管競催明月上金丸時遂暮云流春風一路堪圖畫萬樹桃花簇紫驑

湧金門

皷吹喧闐一望遐湖頭云日亂蒹葭三千舩舫家家月四百樓臺寺寺霞桂影荷香迷越客竹枝桃詠醉吳娃天容乞與西泠地獨擁寒濤臥釣槎

武林徐明府招集西園時風雨驟至剪燭劇談幾達曙矣賦謝二章並以爲別時明府將入覲余往吳中

握手新知興欲狂熒煌燈火夾華堂荊州意气歸元直【明府楚人】鄴郡聲名擅偉長白薴生風揺彩袖靑萍飛雨落胡牀爲知政績書前殿不遣雙鳬出上陽

痛飲狂歌意未平坐聽寒漏滴髙城裝因北海經旬滯燭向西堂盡夜明是處湖山重借色他時風雨各闗情含毫漫詫雙龍合拂曙河橋問去程

少岷山房爲曾大防題【冇序】

少岷山在蜀之合江鄭繼之楊用修各爲曾計部作歌大防曾公以世澤索題諸末簡

積翠遙天掛玉臺少岷山色峙崔嵬雙溪雲霧尊前合六洞煙嵐杖底回閣上經中散臥堂中詩句拾遺裁從知勝槪堪遊目躡屫何時萬里來

汪茂才獻於以先隱君像千里函致乞詩

大隱風流世未孤少防星色臥江湖園荒漢上甘攜甕室僦於陵但辟纑廿載避人呼漫叟一書遺子號潛夫天池鳯羽行看近日聽鸞章下帝都

遊爛柯山題靑霞洞天石室中

布襪芒鞋興未防天風吹客上層巒仙山七日柯初朽人世千秋局未殘塔影半揺蒼靄暮鐘聲防度白雲寒龍肝食罷知難老咲揖羣眞跨紫鸞

過嘉定集張伯隅閣上同房仲孺谷諸君

緑埜堂開碧水頭平原河朔讓風流雕防百折捫霄漢畫棟雙飛挾鬥牛麗賦總輸鸚鵡捷淸歌如跨鳯皇遊莫將十日淹行斾極目華陽待紫驑【時伯隅先得雋將上春官】

卽席再賦得臺字

百轉長廊入翠臺不知身世近蓬萊當門淥水流金穀繞座靑山掛玉臺舊主人非吳下客新郎君是洛陽才【戲用張解元事】瓊筵咫尺春光到深夜狂歌落早梅

別趙張兩生還越張以气俠聞靑樓趙雅歌吳閶稱最浹日同飲舟中甚樂也

白舫靑蓮任意遊好天良月大堤頭金衣驟擲張公子玉笛頻吹趙倚樓奏罷陽春無和客酣來河朔盡名流那堪後夜驪駒起千葉吳閶競送愁

別房仲洎冏伯逸季

尊酒淋漓醉復歌紫簫紅燭夜如何猶嫌十日平原少未信千秋碣石多狼藉杯盤沾重露縱橫舟楫漾明河惟應伯季吳閶逺悵絕河橋一斾過

再爲房仲贈侍【時獨居一室以禪恱爲事】

禪闗趺坐寂無塵水月長余自在身行雨盡忘三峽事飡霞時伴四天人天桃栁寜同色忍艸靈花別占春莫向維摩論侍疾由來舍宅是王珣

幼於畱寓曲水園張九卿周懋修錢功父黃仲華趙凡夫吾君先後過訪賦贈此章

屐齒紛紛破綠苔爭攜流水入平臺淸風驟擁三髙至明月仍將二妙來西第琴書慚浪客南皮觴詠盡詞才春晴定卜滄浪墅不厭相過暮百回

陳長洲楊吳縣訪曲水園幼於攜尊夜集以河陽花作縣秋浦玉爲人拈韻余得花字時二明府皆將入覲並以贈行

茆堂燒燭散林鴉車騎聨翩夕放衙越嶠移來閩海荔吳天栽徧蜀城花朱弦和處雙淩雪玉舄翔時並帶霞翹首黃金天闕近盡將離思入蒹葭【陳君閩人新自永嘉移任楊君蜀人】過晉陵訪安茂卿洎乃兄緒卿光祿時長至前一日也

握手渾疑夢寐余故人杯酒蹔躊躇尊前重碧香仍艶席上輕紅態未除菜甲初傳春早信桃花不鎖夜來漁西陵咫尺元方在片石何妨共結廬【輕紅茂卿童子嘗入餘詩】

寄朱在明

五載幽懷尺素傳北風猶滯木蘭舩橫江欲度偏愁浪下澤堪居未買田桂樹飛揚招楚日桃花零落避秦年沙頭定艤春來楫共結揚亭話太

夜同徐茂吳宋化卿集許才父聽歌作

把袂重過白板扉一尊嵐靄坐霏霏云因洛水先春現雨爲陽臺徹夜飛【時大雨連日夕】爛漫歌喉縈錦瑟輕盈舞態拂羅衣當筵授簡俱詞客唱徹梁州露未晞

中丞滕師入越賦賀

十萬貔貅羽旗登壇橫槊賦成時頻年漢闕絲綸下此日轅門號令馳大海潮生彊弩合平湖波暖畫船移丹靑第一麒麟上肯數班矦骨相奇

送遷客之嶺南

離心何處一登樓折檻嶙峋漢闕畱曉霧乍將龍豹臥朝陽行覩鳯皇遊梅花醉折羅浮頂桂樹閒吟庾嶺頭爲問蓬萊朝上帝如何砥柱在中流

千秋閣四首爲司馬汪公賦閣在千秋裏中

偉閣嵳峩北斗前千秋誰擅筆如椽窓中艸雲霞入座上靑藜日月懸中令才華慚緑埜右丞名理讓藍田惟應太史書成日突兀龍門四海傳

縹緲飛樓大谷傍雕題遙接海雲長中原雪色髙黃阜太乙星精下紫陽五栁荘前蓬作戶百花潭上艸爲堂卻思香案防書日十二樓頭侍玉皇

紫气靑都屬望來熒皇飛搆入崔嵬左右圖書出翠鷲東西法象回艸就滕王千客避藜然天祿萬靈陪莫誇名姓麒麟上別擅乾坤在艸萊【公所居太函二峯環抱昻首相向宛類形】

湖海飄然一敝裘縱橫豪气未全酬閒慿司馬千秋閣絕勝元龍百尺樓座裏風雲逥客傲壺中天地縱神遊寜知文舉雙眸白大有忘年在黒頭

夏日三衢水亭作【有序】

易使君李司理招同屠儀部夜集城南水亭使君新創屹立水心四面環菡萏數百夾堤散植桃栁芙蓉靑油畫舫一系亭下容十人尊罍簫管錯列其中每公暇燕集臨亭放舟微風自來平波如掌銀鱗鮮鯽近人可數雜花芳樹應接不遑眞姑篾一勝境也先是衢苦無遊觀處自使君實始營此而司理佐之人以方蘇白兩公云

促席張燈喚叵羅習池心賞未蹉跎半依城郭栽桃栁小著亭臺伴芰荷露洗長空沈皓魄風揺殘夜落明河相逢倐盡東南美不飲其如浩興何

徐明府仁卿招集墅中【有序】

時孫生國梁金生石聲在坐酒酣命小奚歌紅綫侑巵入夜別明府過劉總戎兩生拂衣從余潦倒幾申旦復發興攜兩生入徐納言宅觀梨園適演雜劇黃四娘乞人有借名杜拾遺者傍觀爭目兩生余爲撫掌一大噱而出

面面朱簾霽色流主人攜榻自南州三年潁水傳新績一夕臨安話舊遊舞罷靑萍霜照匣歌回紅綫月如鉤銜杯未劇髙陽興笑殺君卿事五侯

徐納言汝材過訪邀集賦謝並東其諸郎君時二尊人皆睂壽無恙

舞罷斑衣玳瑁筵瓊林玉樹半堦前縱橫冀北三千隊聚散蘭陰二十年亭倚惠風臨曲水徑穿奇石到平泉莫將貝錦紆行樂宣室行看太傅旋

李司理招集署中

玉署燒燈共歳殘胡牀攜手不知寒微言總爲千秋合縱飲何妨乙夜防竹送淸霜流藻井梅飛殘月下雕防傳家剰有河梁句莫詫雙龍唱和難

送劉傒如吏部入都

早擅昆丘片玉塲仙曹司法蹔徜徉深宵藜大懸書閣白日蒲鞭臥訟堂去曳朱衣朝漢帝歸攜彩筆賦滕王雄飛不獨銓衡借八翼天門次第翔

雨中董使君招同汪司馬集諸天閣

樹樹桃花防緑苔萬山金碧掛崔嵬筵開五馬春風駐座合雙龍暮雨來漢殿才名饒賈董梁園詞筆愧鄒枚無論借寇當年事突兀黃金擁薊臺

夜過汪士能家看燈同肇元太學奕戲贈並呈司馬公

萬炬煙銷夜色潛一尊明月吐朱檐遊同太傅偏能奕貌學參軍未有髯畫閣盛開雲母帳雕盤時薦水晶鹽揚州肯挾劉晨去十萬紅妝盡捲簾【參軍肇元父也王長公嘗贈以聞道參軍頗有髯之句】

憇嘯園有感【時汪公在小普陀】

油壁香車在處逢嵬然飛閣架巃嵸爭傳西竺畱司馬誰向南陽識臥龍古磴千盤藏檜柏芳池十畆漾芙蓉亦知杖錫三天上布帽何因曳屫從

十九日爲大士誕辰司馬公施像庵中適余爲友人邀遊別墅奉寄四章

方丈莊嚴辟艸萊天龍八部儼徘徊函闗是日眞人過竺國當年大士來千室笙鐃臨寶地十方瓔珞施瑤臺騎羊莫咲初平拙恍忽前身是善財

蒼茫雲气百花潭總爲靈光下郁藍般若向來傳自在圓通渾欲問瞿曇須彌界似移金竺兜率天疑近太函漫向彌陀論法嗣只今龍象在江南【司馬所居山名金竺在肇林西】閻浮提界蹔徜徉海上曽聞一葦航紺殿乍傳金粟影紅樓初放白毫光慈云迥結三天外慧日髙懸八水傍千億化身何日遇漫將詞筆問空王

玉樹金襴百寶陳低睂睊目坐陽春蹔來東土依檀越誰道西方得美人淨妙總因圓覺相莊嚴元是法華身君看一傳瑯琊後大覺從教萬古論【自宋世譌大士爲婦人王長公始辟其妄余有考詳莊嶽委談】

壽汪防軍六秩

紫气遙占白嶽傍靑鸞長駐白雲鄕張筵鄴下三千客照坐揚州十萬妝觀裏瓊花初破萼庭前珠樹欲成行他時倘問防軍句一笑掀髯向畫堂

贈汪元淸肇元二太學

寶鐙銀鞍白馬調烏衣羣從盡蘭苕同攜賔客探璚樹並載嬋娟防玉簫別墅風流安石共中林才思阿咸饒秋風騎鶴能相過定約揚州第幾橋

士能屢遲所懽不至仲淹怒使家眾數輩促之來座中戲作

寒雨蕭蕭閉緑苔乍聞環佩下陽臺不因枚叔觀濤至已作王郎掛雪回國色名花雙爛漫【是日初見牡丹】髙山流水共徘徊腰肢沈約偏能瘦狂倚東風唱落梅

方景眞邀遊幔亭同司馬公賦【有序】

山本名烏石突主人張繡幄爲幔笙歌粉黛周列其傍觀者屬路余因謂司馬公昔李白張謂泛湖郎官之名迄今不朽玆山勝絕而不佞幸從公後傍觀者闐訝咸以爲武夷君請遂以幔亭名之司馬擊節曰善同集者謝少連汪士能潘南仲吳太寜諸子詳司馬公記中

窈窕肩輿度白雲幔亭霞色轉氤氳千山夕照羅峯外一綫春流練水濆冠蓋盡攜文苑客笙歌如下武夷君名花滿座天孫外何忝光百代聞【武夷山道書稱白馬光之天】

方於魯以墨譜乞詩卒業賦贈

粲爛雙螺出魏臺奚潘遺法儼重裁云蔽月非煙下【武公業妾名非煙】紫霧寥天太乙來九錫漫誇龍獻兆七香寧假麝爲媒何因飽咽金莖露一吐王郎萬斛才【非煙寥天一七香金莖露方氏墨名王勃作文磨墨水數斗飲之萬言一揮見唐小說】

少室山房集卷五十五

欽定四庫全書

少室山房集卷五十六

明胡應麟撰

七言律詩七十四首

壽貞吉王孫太夫人七秩並寄芾斯孔暘

婺女寒芒接豫章天孫云錦落持觴金芝百本來西極玉樹三株耀北堂紫鳯夜含靈笈舞蒼虯晨逐素書翔窺簾敢作偸桃客願借天廚一臠嘗

題希夷髙臥圖奉壽郭泰和封翁大參知相奎尊人也時年七秩

躡蹻罡風度十洲一笻長嘯華山頭神遊欲盡三千界夢斷俄驚八百秋絳闕徴書回紫鳯【圖南表文】丹臺靈笈駐靑牛【函谷華山宻邇】龍光忽照匡廬下重遣蒲輪出帝州

壽舒封翁七秩二首

壽域晴開傍海隅安期雙舄漸淩虛秋明南極三天上夜燕西池萬里餘鶴定知同綺皓扁舟寜假問陶朱虛疑卓氏臨邛盛次第黃封照裏閭

靑雀西來瑞气濃方塘秋色照芙蓉華陽是處傳丹籙渭水何人敵素封桂樹堦庭巢六鶴棣華天闕近雙龍翩翩叔寶今華發尙記東牀臥日容

題趙汝元白雲荘

岧嶤飛磴入林丘天際遙看瀫水流靑壁秪疑人世斷白雲何羨帝鄕遊茆檐上月千花瞑艸閣吟風萬樹秋聞道生徒多受業蓼莪篇廢定誰酬

顏廷愉過訪有贈時廷愉將之都下因寄諸友

片帆風雨泊孤城一刺龍門曳履迎閥閱平原推世徳詩篇光祿擅才名風期乍擁衰顏壯雪色頻扶病眼明多謝酒人燕市上竹林吾已負生平

贈宋化卿

廿載錢塘悵獨遊風塵何意片言酬嚴城畫角雙鴻下客捨淸燈駟馬畱賦就幾人春雪和篇成何處夜珠投明朝爛漫湖頭約十里桃花照畫樓

送蘇君禹觀察之嶺右八首

握手衡門思欲狂相逢如夣在河梁三年素札咸陽斷十日靑尊瀫水長絕塞風雲懸馬首大荒岐路出羊腸因君一問龍標尉明月梅花徧夜郎【靑蓮詩我寄愁心與明月隨風直到夜郎西嶺右與接壤故云】

極目遐荒共黯然蒼梧何處問樓舩天窮象郡千峯外地隱龍城六洞前飛詔金門頻計日傳書銅柱易經年無勞更閱河東記海色黃溪晝夜懸【桂林隠山有六洞見吳武陵記黃溪詳子厚文】

萬里襜帷渉瘴氛炎州風物向來聞羅池翠羽多充賦林邑鮫珠競購文荳蔲飛花園似雪桄榔垂葉路如雲伏波祠廟經行處一奠椒漿桂水濵

腰下雙懸玉鹿盧拂天雄劍倚昆吾褰帷霧洗三苗窟露冕霜飛百粵途荔子尙祠遷客否蕉花能憶美人無七星巖畔題詩過羨殺朱旛在畫圖【韓詩茘子丹兮蕉黃見羅池廟碑閩中有美人蕉故頸聨云】

錦席孤飛散曙鴉如椽雙筆气淩霞遐荒詞賦傳中國絕徼文章配大家漓水瘴云行駐節欝林奇石坐當衙紅潮醉頰檳榔熟努力朝餐望裏加【文章謂栁州也】

萬山行盡見牂牁處處椰漿酌叵羅赤日猩鼯啼古洞靑天龍蜃出層波風生羽節炎威靜露洗牙旗瘴色和好作刺桐花下客細吹蘆笛聽夷歌

雙旌行色暮蕭蕭天地西南問泬寥姓字始興懸竹帛功名新息樹銅標藤江水溢靑蘿近荔峪嵐深翠障遙珍重大廷思防筆看君六翮上層霄【昌黎送人之嶺右云江作靑羅帶山如碧玉簮】

煥爛新除下玉宸聊從殊域試經綸傳書己見回周史諭檄能無待漢臣夜月三花流皂蓋朝霞八桂上朱輪亭咫尺堪誰守一盼東陽問字人【君禹自闗中返登崧嶽賦詩寄余尾句謂李生允達嘗受知也】

戊子之秋與君禹督學晤武林時方病瘧僅僅數語別去己丑春餘自夏村歸適君禹擢闗中前發閱月矣秦越茫然邈不聞問比余居先宜人憂夜分車騎過從則君禹再擢嶺右中途不通一刺特爲余艤棹蘭陰感舊論心達旦忘寐申言餞別成詩八章嶺右山川秀甲防內君禹玆行神與俱往矣

夜泊金閶寄奠王敬美先生八首【有序】

不佞丱歳遊燕則次公以年家見知凡竿牘下詢家君齒及不佞亡慮十數顧不佞未嘗識面也丙子秋次公以參知赴江右過訪蘭陰邂逅蓬茆片語投合杯酒揚扢形骸頓忘爾後不佞拏舟閶闔者四次公停車瀫水者三每一把臂輒潦倒淋漓濡首廼別比次公入南都不聞問幾半載詢諸吳中則報次公逝矣是秋北上極意酹酒婁江少致國士之感適病中憒憒不及遄赴爰賦七言八律以代奠章

明時何客並登壇宇宙文章屬二難大海雲霞麟鳯出【鳯麟洲在海中】中途風雨鶺鴒寒三天謁帝更容髩八極遊神快羽翰不逺桃花瑤水上飛書無路問靑鸞

白面含香上紫宸前身曾是石麒麟天容作賦遊闗洛【公有�洛紀遊諸稿】帝遣傳經到越閩【次公嘗督學二方】飛蓋西園饒和客曳裾南國盡才人重來欲話當年事落日山陽笛滿鄰

飛詔頻年下赤霄故園薇蕨興偏饒髙風突兀回三代大業熒煌擅九朝禮樂夔龍元事舜【敬美爲禮官有蘭省等集】耕耘巢許亦堯【所居艸堂名澹圃有田可耕】莫言遺冢臯橋畔千古人傳玉樹標

仙遊何處白雲鄕絳節飄防上帝傍五葉世傳中令貴三朝誰識次公狂丹靑永夜悲前席絲竹頻年醉後堂茗椀酒鎗渾似昨不堪重過緑蘿莊

環佩當年碣石臺一時才子盛追陪鐙懸太乙人初聚漏盡長楊客未回楚澤悲風迷屈宋梁園殘雪散鄒枚龍門咫尺無窮恨誰共登樓賦七哀

年才四十五遊成昏嫁何須畢尙平泰華兩登天地小崧衡齊躡鬥牛驚九疑峯憶帆前墮三疊泉猶杖底鳴瓢笠王郎今在否朝騎鸞鶴上瑤京【次公於名山惟北嶽未登餘四嶽外太和匡廬武夷皆杖履所歷具名山遊記中】

抗手吳門歳月除三年秋色斷鱸魚淸江一曲題詩外大海千峯入夢餘紫气尙懸朱雀桁丹霞長擁白牛車何因一問梯仙道並捧金璫拜玉除

短褐長安記昔遊忘年傾蓋見君侯淮陰敢竊無雙譽江左元推第一流吟盡白雲鳷鵲觀坐殘紅日鳯皇樓蕭條往事空華發落木淒風徧海頭

賦八詩後鄙懷不能己巳伏枕呻吟再成八律共前什計十六章輒命使者焚之幾筵次公有靈當爲我擊節三神之頂浮一大白也

中年眞訣至人傳晚歳仍參佛祖禪夜雪尙疑中嶽頂朝霞俄赴大羅前黃金闕近雙龍駐白玉樓髙萬象懸爲問仙都題記者幾家詞筆並如椽

才名伯仲世爭奇並握隋和照海大野正看儀鳯日荒郊俄遇泣麐時惟應翰墨畱千載盛有文章落四夷雞林傳賞徧懸金寜俟國門知

作賦東南見大夫平將彩筆擅菇蘆靑衿問字環三省白幘傳詩盡五湖遼海客歸應化鶴緱山人去定飛鳬天瓢萬斛金莖滿肯憶黃公舊酒罏

綽約仙山大海東神人何事蹔乘風裁花已見潘安似擲果將無衞玠同入座朝霞明逺岫披襟寒月掛長空屋梁此夜看顏色猶作當時夢寐中

紫綬金章白玉珂風流誰柰使君何文雄剰欲誇天寶句好寜甘壓永和大鬥十千傾緑蟻崇臺二八貯靑蛾名園一別空回首滿眼霜稜折芰荷

宿世含毫自右軍池頭秋色照鵝羣吳中驟貴烏絲紙海內爭傳白練裙片石嵳峩枯樹賦【次公家有禇河南枯樹賦刻石】千金零落送梨文【次公入覲都下有以大今送梨帖來售卽傾五十金易之才七字云】空餘太極臺前榜大筆髙懸駐彩雲

三年移疾住吳閶不攺淸齋舊太常豈謂龍蛇能作讖坐令鴻雁不成行遊同兜率非天姥秩主遮須勝夜郎猶憶向來尊酒興亂山風雪防橋傍

總角攜書到上林華筵何處不招尋淮南桂樹枝枝賦薊北梅花片片吟斜日劍鋒雙黯淡暮年書札半浮沈鐘期一去弦堪絕碎折牀頭叔夜琴

張仲立過訪舟中邀集新居奉贈二律

修竹千竿蔽艸廬蓬蒿一徑共躊躇嚢傾記室三都外【張景陽注左三都賦】架揷司空萬卷余茂苑祥光逥鸑鷟吳門秋色到鱸魚他年孝友知侯在底用尋源上玉除

其二【是日適與仲立棊故用張事靑錢並鸑鷟並文成事浮家志和事】

靑錢萬選世誰倫金鏡千秋動紫宸三篋當年窮宇宙七車遙夜辧星辰枰空淝水知無敵劍合延津自有神倘許孝廉舩上約浮家何惜去來頻【仲立博核羣書二詩每篇八句用一張氏事存之以備此體】

贈幼文幼文丁氏逸季侍童也常置帳中余從諸客䢐伺得之賞其丰神瑩徹爲賦二首

入幕何來傅粉郎居然容色似龍陽書裙是日逢王令【大令爲羊欣書白練時欣方幼】斷袖當年憶漢皇曲裏含桃歌韎韐車前名果擲琳瑯異時開府能相過莫遣才人坐別牀【庚信事見北史】

秋水爲神隔絳紗何年捧劍入王家牀頭夢有金莖露庭後春生玉樹花才比郤郎偏有意色同彌子更無瑕他時倩汝汾陽宅飛挾紅綃上太霞【捧劍見唐小說】

爲房仲贈姬人時齋素獨居一室

盡拋鉛粉著袈裟長日焚香誦法華不學楊枝辭白傅蹔同桃葉住王家臺深防玉鸞簫斷殿鎖飛瓊鶴馭遐自是蓮花離火宅子猷狂興爲誰賖

答贈戚山人不燐不燐工繪事及詩寓逸季所

飄然孤鶴下闗十日髙陽共破顏白薴霜華婁子國靑繒云色敬亭山嚢中毛遂人爭識廡下梁鴻客未還慙愧五君勞入頌風塵吾已髩毛斑【戚投餘詩有見說五君無爾敵之句】

贈王孟嘉弇州公從孫也

弇山堂下一逢君玉樹翩翩自不羣馬埒謾呼狂武子龍山寜學醉參軍朱弦蹔習南風操玉劍行衝北斗文最憶竹林深夜語亂星月坐宵分

壽王公詹七秩

瑯琊門第舊稱雄握手翩翩大令風函谷雲霞新紫气燕臺日月舊靑宮竹枝賦就徴才子桃葉歌成教短童聞道瑤池開燕日萬花如綉簇簾櫳

再挽王長公二十首【有序】

余旣爲長公挽章二百四十韻矣顧鄙懷猶有未釋然者憶曩哭次公賦七言律十六章長公讀之數過因戱謂古今哀挽之什至子多乎哉第辭竭思枯卽異時吾不諱何以措手余亦戲答方公爲魯靈光砥柱百世僕以朝菌觀大椿𨿽欲有言得乎長公目餘一咲耳音泠泠誠不意鸞驂鶴馭倐忽升於大羅也追惟宿諾勉爾含毫呻吟一夕成二十章於乎伯牙弦絕江淹才盡余此後亦永謝筆研矣

絳節初升上帝朝淸都何處問岧嶤龍歸大壑乾坤暮鳯返髙岡日月遙文字八荒傳衮冕詩篇六合誦簫韶莫言名世期終在永刼人才付寂寥

遙夜靑鸞帝闕來驟看黃鶴向蓬萊三車詎載平生業八斗難名間世才心折班揚愁搦管汗流枚馬避登臺風流咫尺人寰盡慟絕瑯琊玉樹摧

萬象文光燭海蚤聞名姓動華夷雄飛宇宙三千刧獨應貞元五百期龍去南陽髙士逺麟歸東路哲人遲生芻泣奠婁江下不爲楊朱感路岐

一謫長庚茂苑前紅光白日照奎躔詞華盡挈三唐調文管兼操十代權夷貊盡傳鸚鵡賦兒童能誦鷓鴣篇亦知上帝頻前席白玉樓中萬景懸【長公有鸚鵡賦鷓鴣詩並見集中故借禰衡鄭谷事】

四部書成興未窮名山隨處勒崆峒開函再覩三墳出列架渾疑二藏同大業龍門卑馬史奇文虎觀陋揚雄平生謬作談客寂莫侯芭髩已蓬

三十年來上將壇平將赤幟樹狂瀾山頺泰岱千峯失海涸昆侖萬谷殘素旐翩躚來大鳥丹臺遊戲挾飛鸞便應瓢笠相尋去靈藥何由借羽翰

躡履頻年到海涯靑童環佩結飛霞毫端巨壑翻云夢研底春濤漲若耶庚子日斜驚鵩鳥戊辰年逺怪龍蛇慿誰更發山陰興腸斷王猷一棹遐【公有戊辰三郡稿】

弱冠中原結駟行朝陽爭覩鳯皇鳴朱弦萬古回長夜彩筆三朝擅大名座上雪花淩楚澤壚頭虹色貫秦城爲知兜率迎新帝不向遮須問舊盟

粲爛雙鉤倚鹿盧人倫一代擅風胡刪詩秩繼周司寇作賦名髙楚大夫閥閱五朝傳父老門墻四海見生徒尋仙政有靑蓮癖日候長鯨返太湖

三篋曽誇暗誦能七車今代幾同乘金泥籙辯神仙窟玉鑑文窺帝子陵海上專車無巨骨山中著械有奇形幹將一夜飛雷煥服匿何年問陸沈【讀巵言附錄作用張寛安世嵇康江淹防風貳負等八事】

十載闗閉緑蘿一朝禪榻蛻維摩金棺掣電飛西竺玉舄摶風上大羅丹闕授書偕素女絳臺摛藻侍皇娥靑天度索山頭望試問桃花發幾何【皇娥歌見拾遺記】

七雋翩翩聚紫宸陳思才調擬誰倫蕐陽館內飛談日碣石宮前鬭賦晨白璧千秋無大楚黃金一字有先秦參差王气東南歇悵望遙天絕後塵

奕葉瓊枝照錦袍何人不羨二王豪爭傳一帖辭中令忽報孤琴逝馬曹大地驊驑紛蹀躞中天麟鳯並遊遨云漿萬斛西池上好憶金華濺露桃

雙旌曽駐白公堤夾防桃花送馬蹄大筆今懸婁水上髙門元峙越臺西兩髙巖壑爭奇句三竺云嵐防舊題陳迹諸王何處問亂山嚴瀨夕陽低【婁江之王實吾越睦州分水自國初徙吳今尙同譜系云】

棘闈綿上舊躊躇彩筆寜論晉問如汾水眞儒羅上第晉陽精甲候前除千峯曙日褰帷外百谷晴嵐眺望余翹首太行雲霧色幾回梁國爲停輿【長公庚午校士山西程式咸出其手尋以內艱歸】

一防東南臥艸亭自將遊屐臥沈防丹霞蔽日攀林屋白露橫天泛洞庭甪裏攜家迷故迹靈威入穴辯遺銘泠然一夢乘風去悵望吳峯立翠屏【長公有陽羨洞庭諸遊稿】尙思斧鉞駐鄖闗開府中丞節制閒萬馬不嘶云夢澤孤鴻時達洞庭灣【用栁毅事長公嘗開府鄖陽云】朱弦夜和湘靈瑟白薴秋紉漢女環極目招魂勞楚夢三閭能復戀人寰白門花月漫撩吟可柰蒲輪歷歲尋一曲五湖頻入夢三生八座詎縈心風摧玉軫髙山絕露掩金刀大壑沈信有騎曹淸癖在池新竹漸成林

臺殿金銀掛夕陽婁江百畆蹔徜徉全收五嶽壺天內別起三山陸海旁堂上涼風生緑埜亭前奇石防滄浪【弇園有涼風堂蘇子美滄浪亭在吳門僅百里】祗今誰主花溪宅萬朶芙蕖泣露房

短髮飄蕭大海頭登龍曾是昔年遊長裾晚曳三千隊彩袖朝傾十二樓字挾風雲心未老名懸日月望難酬無勞動色眞長問已盡人間第一流【長公舊贈餘詩云一字風雲爭吐气千秋日月破藏名又云代興天地有詞壇國士誰能不讓韓俱非余所敢任云】

抵新安訪汪司馬伯玉八首

疊浪奔流大壑摧龍門咫尺擬蓬萊三千界迥乘風入四百灘長掛雪來隘地黃山無俗轍中天白嶽有仙臺躋攀一快平生目肯作咸陽十日回

匣底靑萍煥陸離酬知今日愧前期三朝詞賦羣公盡一代文章大老遺宇內髙名嘩北斗壚頭陳迹悵南皮闗情最是婁江色萬樹桃花落海

紫气新都間白雲闗前晴色望絪緼誰家片碣無題字到處名山候勒文亭倚太空八代嚢攜副墨象三墳何言吉甫偏能頌手系樓蘭粵水濆

當年橫槊气如虹戰血猶殷大海紅七澤戈鋋移小隊三河鐃吹候元戎營中賦客袁宏俊幕下詩流杜甫雄拂袖麒麟成往事亂山云色臥空同

十載東山掛夢魂歸從西竺問乾坤孤悰自寄函三室大法遙探不二門香積飯僧忘歳月菩提防佛悟晨昏猶餘慧業差縈念尺寸毫端萬古論

藝苑宗盟四十年暮途眞契少林禪云扶砥柱千秋壯日揭靈光萬古懸虎帳韜鈐聊偃息雞林詞筆競流傳無論片諾登龍易大雅堂深列管弦【司馬有傳奇四卷名大雅堂集世方盛行】

當年懷刺出菇蘆傾蓋錢塘月滿途綺席衣冠連北海畫舩簫皷出西湖熒皇麗句懸金剎爛漫淸歌送玉壺雙劍只今猶賦艸擅塲能憶禰生無

五子當年迹已陳竹林攜手重傷神齊驅碣石無先輩學步邯鄲媿後塵海內誰當司馬客山中今見牧羊人惟應乞取朝元訣坐嘯天都望玉宸

抵太函適汪司馬赴許將軍泛舟余遂爲不速之客座中分賦

暖日暄風照畫船茂林修竹聚羣賢雙旌乍識元戎隊片刺忻同上客筵邂逅洪都無彩筆賡酬郢國盡朱弦歸來更下函中榻千樹梅花伴獨眠

司馬公邀同謝少亷吳太寜集函中

萬山回合太亭五夜雄談入杳防繞座春風淩白薴當筵牛斗落靑萍抽毫客似登梁苑張樂人疑在洞庭醉擁如花明月下路岐何用嘆飄零

是夕遂宿太函

金碧檐楹防翠嵐鬰蔥雲霧繞東南頻年司馬懸髙榻此夕元龍臥太函古檜飛霜盤絕壑疏梅翹雪防空潭水晶簾外千家月細酌天池佐夜談

董使君過訪賦贈二首

朱顏攜策赴長楊笑揖花驄大道傍赫封章馳紫殿飛揚名譽出黃堂新都日月三天近夢澤雲煙一水長回首竹林成舊迹壚頭猶記阿咸狂

天人三策向來傳萬室爭誇太守賢夢繞花驄長樂外風行竹馬大鄣前朱樓畫閣灘聲近紫殿琳宮嶽色懸爛漫黃金雙闕下蚤攜繁露入甘泉

送汪象武之南都

祖帳天都樹色重懸腰長鋏動芙蓉遊梁上客傳司馬入洛羣英艶士龍五夜桃花朱桁落三春楊栁白門逢飛鴻咫尺平安報奕葉泥金瑞气濃【象武汪先生仲子故有司馬士龍之句】

少室山房集卷五十六

欽定四庫全書

少室山房集卷五十七

明胡應麟撰

七言律詩七十六首

聶水部報命北上訂余握手谿頭賦此爲別

河梁揮袂惜追遊五夜雙龍拆鬥牛皂蓋欲飛燕闕底靑帆仍遡越溪頭熒煌禦气瞻華衮慷慨窮交惜敝裘明月梅花春事蚤爲公懸榻在南樓

憶蘇別駕以修【有序】

憶在淸源日與惟效使君以修別駕沈飲十旬極人生聚首之樂一別五載使君出守三衢尙獲談謔朝暮以修歸臥巴蜀遂絕無鱗羽相聞惟是使君擢任觀察以修實其州民焉豈龍劍有靈天作之合乎余旣悲使君之行而又竊幸以修之遇感懷戀別情溢乎詞

笑憶淸源市上年沈酣長伴酒家眠空傳剡曲三冬棹竟阻咸陽十日筵犢鼻正窮司馬賦貂璫誰達子云花驄此際堪攜興極目雙鱗灔汿頁前

題徐納言具慶貤封冊

壽域雙開越水頭金章赫奕下龍樓星飛南極晴光爛月湧西池瑞气流八百年方騎紫鳯五千文欲駐靑牛承家況是仙郎在戲彩翩翩近玉旒

登鹿鳴山絕頂憩小蓬萊觀易使君畱題作【有序】山與郡城相望超然亭孤峙其顚四面無際俯瞰衢闉萬瓦鱗次飛流百尺環抱其前吳云楚樹映帶左右近郭一大觀也舊止武一祠葺而新之爲遊覽所寔始使君云

絕頂仙風面面來中天何異到蓬萊江流噴雪飛吳甸石磴盤云上越臺覽勝欲窮遊子目畱題誰並使君才含毫驟發登髙興莫訝銀鉤破緑苔

次日復攜酒酌山堂晴眺再題壁之左方

徙倚危峯散鹿羣尊前吳楚望絪緼亭臺四壁全披霧城郭千家半入云薄暮飛檣環浦下中宵寒磬隔谿聞靑霞忽記觀棋約曳杖行探玉笈文

贈李司理二首【有序】

司理楚嘉魚人曽祖承箕舉於鄕棄弗上南宮與陳公甫倡和嶺表卽白沙集所稱李世卿者也從弟承勛復以戰功列名臣文詞勲徳棣萼相望司理寔世其門閥尊人孝亷亦有集行於時

環佩翩翩下玉除漢庭司法定誰如才名供奉騎鯨後家世將軍射虎余座裏雄風回七澤嚢中春雪照三衢探奇不獨靑霞興物色時能到艸廬

識面荊州更有無頻將意气傍菇蘆靑春紫殿誇陳策緑鬂黃堂佐剖符三尺淸風懸水鏡萬家明月浸冰壺銅鞮況是山公在把臂何妨學酒徒

壽諭封翁七秩

三生曽授大還丹七紀長看住翠巒座上雙龍隨舞隺亭前五馬驂鸞西江水接東溟近南極星朝北斗寒莫道授書年尙少蒲輪行見出長安

張成叔過訪以尺牘詩艸見投頗深推挹賦答四章

意气翩翩入洛才衡門遊屐破蒼苔朱弦慘淡佳人絕彩筆崢嶸大將來宇宙漸開新兔苑風雲重上舊燕臺從知國士深難遇片諾何妨共艸萊

十年塵迹嘆飄蓬傾蓋何由道路同一顧驥羣空牝牡雙飛龍劍隔雌雄名流上國交垂盡才子中原業未窮悵望四明雲霧滿獨將離目送髙鴻

片席乘風下海頭屋梁明月夢難酬尙虛文舉三年刺誰共元龍百尺樓大業乾坤孤鳯起長途雨雪片鴻愁京華舊識如相問老盡桐江釣客裘

粲爛鮫珠海色傍飛光遙夕徧茅堂千金易水看過市片玉昆山總擅場白日鴻心遊浩渺靑天鵬翼破蒼茫爲君一誦如澠句齊晉他年可蹔忘

歐楨伯八旬矣而神逾王千里餉書頗寓前薪之憤寄答二章

老大登壇興轉豪懸書雨雪問綈袍文章得失寧兒輩意气縱橫尙我曹壯節轉深題柱感雄心曽怯據鞍勞期君一在天風上信宿羅浮望海濤

十載西風嘆路岐菇蘆長臥越江湄宮殘碣石才人盡殿聳靈光賦客遺鬥酒乾坤回骯髒尺書湖海問支離奇峯四百飛雲外題徧梅花夜雪時

夜同孫金潘葉四生集文如美人館

系馬髙樓興未回銅瓶春色照寒梅人同師利觀空坐客似維摩抱病來雪後何妨尋剡曲云深無處問陽臺相逢肯下髙唐榻總爲當年作賦才

張大來至泰和以翰貺見貽賦謝

鴻書遙下白綸巾聞說題橋气象新賜履乍聞中禁側鳴琴獨坐大江濵蒹葭瀔水孤蓬夜桃李河陽萬室春莫向龍頭嗟晚暮翩翩八翼上平津

丁觀察以兩臺疏薦畱住四明賦懷二律

千騎縱橫夾上游飛章推轂動宸旒幹旄舊識長城寄斧鉞重因大海畱玉局閒敲風滿座金尊長嘯月當樓春晴試弄桓伊笛何限梅花越水頭

咫尺樓船號令新欣從帷幄覩詞人關中久自推馮異河內今誰屬寇恂溪擁越來淸霧雨山橫秦望絕風塵大揮椽筆成功暇修禊蘭亭正暮春

送易惟效觀察之蜀中同李司理作八首

粲爛除書漢闕來蜀天何處望蓬萊黃堂久擅分符績烏府新推仗鉞才霧擁雙龍行劍閣云隨一寉度琴臺百花潭上題詩暇幾喚詞人共緑醅

熒煌簫鼔夾離筵處處棠陰拂畫船叱馭重看行棧日觀棋猶憶爛柯年瞿塘急峽髙牙外防府孤城大纛前滿目匡山雲霧色好憑遺碣問靑蓮

憲節朝巡白帝宮千山行色望難窮城懸灔澦飛濤上署湧岷峨積雪中社稷關心龍劍紫鄕閭遊目錦袍紅極知河內追思切伏闕何由借寇公

彩筆西南見吏情風流何似在承明花香匝地文君肆樹色浮天望帝城攬轡岷山千騎肅飛書瀘水百夷平莫言玉壘堪長借翹首雙珂漢闕鳴

楚水巴山別思重經遊何地不奇蹤黃金作客憐司馬白羽談兵羨臥龍絕棧三千行蜀道危闌十二望巫峯髙唐賦罷堪攜手咫尺雲華夢裏逢【巫山神女號雲華夫人見太平廣記】江城晴色照蒹葭彩鷁鳴榔散曙鴉鼓吹乘風還七澤旌旗揺月上三巴揚雄閣畔題艸杜甫堂前覓浣花到日海棠開欲徧可能移植到山家

緑酒紅顏悵和歌金罏銀燭柰愁何靑羊肆逺孤旌駐白馬寒江大舶過錦裏春風啼蜀魄陽臺暮雨狎湘娥雙魚是處能相憶極目遙天劍水波

歌罷驪駒散夕氛天涯何處悵離羣猿啼駱谷千峯雨馬踏蠶叢萬岫云大樹尙畱嚴武碣小桃偏防薛濤墳眉山伯仲銜知久唱和能令越客聞【謂蘇以修伯仲也】

題琴鶴重鳴捲【代送易使君】

繡斧輝煌下越城江天晴色耀飛旌當年舄化雙鳬去此日琴偕一鶴行巫峽彩雲晨送客巴山明月夜談兵何煩更就成都卜回首花驄向北平

春日送趙均甫敬甫二文學一之北庠一之南雍秋試並寄懷大學士汝邁先生

畫船簫鼓發江潯猶爲離鴻一抱琴彩日燕吳雙鳯下靑雲南北二龍吟輝皇棣萼聨髙闕爛漫荊花簇上林何事中朝論閥閱萬方翹首祝商霖

題陳玉叔天尺樓

宸章爛漫燭奎躔呼吸眞看帝座懸閥閱九朝韋曲後聲華三世杜陵前風雲仲舉方髙步湖海元龍漫獨眠翹首佩環紅日近好開東閣待如椽

李允達過訪賦贈

十年塵迹愧疎慵一刺何來倒屣逢文彩乍斑難隠豹髩毛垂白爲屠龍尊前片語江河盡筆底千秋海岱從何限朝眞諸洞色暮天凝望白雲重

早春汪司馬伯玉抵嚴陵以手札見招先此奉柬期司馬過小園時仲淹同至

踏盡名山興未回一笻春首問崔嵬東華紫气眞人駐西竺靑蓮大士來絕壑魚龍迎系纜中天鸞隺登臺千門雪色澄江上咫尺能無過艸萊

雪中寄司馬汪公洎方山人劉文學

千峯寒色坐霏霏極目瑤華倚石扉八座蹔回司馬駕孤亭遙問釣魚磯同云匝地江華暝宻雪連空海樹微莫道剡溪仍返棹子猷狂興正橫飛

汪司馬偕龍博士登嚴陵賦雪寄訊

蕭森寒色照菇蘆縹緲靑山入畫圖不爲文星移海甸能令春色徧江湖千花桐瀨飛瑤瑟萬樹蘭陵照玉壺況是郢中才子集賦成題寄茂園無

同徐茂吳集唐惟良蘭陰館

蘭陰攜手白雲平湖海重追舊日盟魏典乍傳中論在楚詞曽賦大言成【用唐勒事】千崖薜荔誰同往五畝蓬蒿任獨行莫負習家池上燕爛燒銀燭照山城

王長公二郎君同補邑庠寄賀

六朝門第盛瑯琊五葉儒紳冠海涯片玉蚤曽誇郤氏三珠仍見屬王家雌雄出匣俱生霧伯仲當尊並瀉霞屈指天閒掄上駟大搜龍種向流沙【伯仲句用三雅事】

梁持伯內史過谿上夜談燕市舊遊感而有贈

握手無言意已消江幹晴色此停橈千年紫閣幽期在萬里靑門別夢遙掩逕有心酬鹿豕巢林何事擬鷦鷯塵埃漫憶東華日濁酒長歌劍影揺

寄諭邦相二首【時擢觀察山東】

輝皇除目下蓬萊繡斧麟符擁上材攬轡東方千騎合口褰帷南國片鴻來摳趨日月宣尼廟叱吒風雲管仲臺莫道臨淄能久住太微寒色正崔嵬

雙飛龍劍出天涯寒光射彩霞碧海樓臺環碣石靑山城郭抱瑯琊齊都按節民風變魯壁探書世代遐底事䢐徠看日上扶桑晴旭正當衙

張幼於悼亡作

十載靑閨戒婦儀一朝環佩赴瑤池傷心孔雀孤鳴夜照影文禽獨立時霜薄騎曹愁裏髩月殘京兆畫時眉自從巫峽雲歸後不向人間怨別離

壽王轉運八秩二首【代長公作轉運元美從子也】

紫綬金章照暮天斑衣玉樹間華筵八旬正值飛熊九折能忘駐馬年屫躡仙風陽羨頂船邀明月洞庭前東山咫尺過從易嵗嵗看花共阿

南北驅馳髩未皤一身鹽鐵寄婆娑烏衣坐處官仍達黃綬歸來客競過桃葉興將中令逺竹林年較仲容多明朝倘赴安期約雙舄同淩大海波

易計部過訪賦贈

輝皇鹵簿到蘭舟認是栽花舊易侯岸幘已更新气象彈冠猶問昔交遊攜來梁父中天日望入江郎大海流美酒頓澆愁頓釋不知行李駐山郵

答李允達秀才四首

風霜遙墜筆如椽有客論文自綺年八詠漫愁人代隔千秋重覩帝京傳【來詩及隠侯八詠賔王帝京諸篇事】乾坤寂寞華陽社雨雪蹉跎瀫水船莫訝中郎貪割炙於今國士定誰憐濁酒蘭陵悵望頻如澠今覩代興人居然鵬賦追仙客誰解麟經作素臣【允逹業春秋】雷雨延津誇合劍星河嚴瀨照垂綸無論白首侯芭業八翼看君近紫宸

靑眼橫承百尺樓尊前何物慰離愁丹山月老寒棲鳯白石云荒夜飯牛屬國才名猶奉使輕車勲業漫封侯期君對挾飛鯨去小作人間汗漫遊

消渴頻年寄茂園何人詞賦競中原花生曼倩三千牘艸就防莊十萬言梁父雲霞期望日昆侖星斗待窮源蟭螟一室猶堪共莫使淸風隔晤言【史記稱莊周著書十萬餘言】

壽王司寇元美六秩四首

長公之初度也實前丙戌之嵗今甲子一周矣靈大椿以五百八千爲春秋區區人間世駒隙眇不足論矧長公身居赤城名首仙籍卽靈大椿亦小年耳而何有於一甲子耶第遐齡億算此實兆基詎容無祝以虛大慶輒賦四律代頌嘉辰海內蒼生當同此願云爾

玉佩曽聞下帝都金丹此日兆懸弧千秋事業周司寇六秩行藏衛大夫伯仲塤箎麟是友孫枝蘭桂鳯爲雛吳門乍夜麻姑到仙釀何妨醉百觚

紅顏紆玉上彤墀秇苑縱橫大將旗萬古文章尊泰岱三朝名譽蓋華夷靈光突兀雲霞擁兜率髙寒日月遲七十二峯元宅畔從教鸞隺醉中騎

安車迢逓出楓宸側席明光問老臣獨步詩名齊大雅髙懸文價重先秦追隨隺馭三天客出入龍門四海人漫詫蓬萊云色裏西園臺殿盡金銀

曽從彌勒問三禪更逐方平煉九還寄迹乾坤中土外飛身雲霧大羅前桑弧想象庚寅日花甲周回乙酉年莫笑騎羊人老去摳衣常侍玉華筵

送王次公入賀萬壽

屐底山川徧七閩仍將金鏡入楓宸三爲大國掄文吏兩作中朝獻壽臣拄笏露華流紫殿稱觴霞色動靑旻爲知燕錫承明後首問華陽擊築人

祝山人將過白嶽訪汪司馬卽席賦並寄汪公

四海蒼生卜謝安誰同司馬話登壇新安水似龍門出白嶽山將泰岱看明月乍淹蘿徑曉西風遙灑薜衣寒亦知幸捨堪彈鋏曽否中林問鶡冠

沈明府二親貤封寄賀

八詠當年詫妙才鳴琴南國暫徘徊循良政績飛三殿撫字聲名動兩臺單父云當公廨入河陽春傍訟庭回危樓百尺東陽近肯握如椽到艸萊

新正懷諭邦相方余過雲間恍忽不及往晤擬至都下握手復以病歸漫此奉寄

孰是攜書問帝都聊同捧檄向江湖愁多總入三秋髩病久那遵百折途赤日虹光龍劍杳靑霄雲色鳯城孤春風逺憶朝元客滿錫黃金醉玉壺

淸源訪蘇別駕以修邀同蔡景明夜集

扶疎雙樹似禪堂緑酒銀瓶喚客嘗麗藻世傳蘇屬國髙名人識蔡中郎三峨雲霧揮毫落九曲溪山入話長已平原畱十日漫將離色賦河梁

同蔡觀察蘇別駕集張文學園亭分賦

防幹百尺暮云流八面疎櫺瞰鬥牛彩筆詞人紛入坐靑衫遊子獨登樓無論河朔千秋勝已過平原十日畱一笑驪駒魂自斷不堪明夜木蘭舟

應麟自髫丱卽辱大司空朱公賞識玆公將南歸不勝戀戀謹再賦七言二章

刋木當年夏后才乞歸優詔下蓬萊黃河萬里昆侖靜紫气雙帆碣石來北海琴尊初寄傲東山杖屨蹔徘徊莫言五老雲松近鬥色崢嶸照上臺

十載謳歌扈聖君三朝出入冠人羣華夷並切姬公望河洛長思大禹勤賜履燕臺晨動色懸車廬嶽暮生云猶憐越客幹將在拂拭寒光射斗文

同趙明府郭鴻臚遊洞巖山

石壁髙盤澗道分夕陽鐘磬坐來聞云堆絕壑噓龍气霧擁危峯下鹿羣曳杖乍招叢桂侶吹笙遙問大茅君移家咫尺堪忘世那得鐘山更勒文

大司馬張公秋日過訪溪上余時畱武林不值抵捨後再往謁謝二首

熊車遙度越王臺駿骨仍慙漢殿回廿載登龍頻入夢當時題鳯亦憐才三峨雲气飄蘿薜五嶽風期動艸萊翹首未央天咫尺秪今東閣定誰開

交遊七子气淩雲出入三朝帝眷勤文武並傳周吉甫詩書長誦郤中軍風髙秦望雙旌入潮落錢塘萬弩聞突兀南樓秋色裏胡牀能許坐宵分

送戚都督之嶺南二首

大府新移鎭粵臺辭天白馬下蓬萊三邊帳幕霜華淨五嶺櫜鞬雪色來說劍荊髙多俠士抽毫袁伏是奇材徵南漢將曽飛檄寧似元戎出手裁

絕徼重飛上將星揚旌伐鼔度滄溟長驅吏士過南粵逺播聲威到北庭杕杜含杯千堠肅梅花吹笛亂山靑羅浮銅柱燕然石萬古何人並勒銘

秋日湖上奉訪汪司馬伯玉時仲淹仲嘉同至

十載龍門夢寐長披襟何意共錢塘軒車驟擁西湖畔劍佩遙占北斗傍業就千秋陵左馬家攜二仲勝求羊漫誇四百臨安寺徧勒新題向艸堂

湖上逢王承父

溪上秋風罷舉杯湖頭白眼重登臺乘槎汝自昆侖至躡履余仍少室回三尺劍花淩宇宙十年囊艸祕風雷惟應爛醉烏程下盡解鸘裘付緑醅

送唐別駕之防州

蕪城初別鳯凰簫水國重過駟馬橋共惜士元居小郡何如長孺在中朝千林大庾含芳近萬蕋唐昌入夢遙便覺佩刀幹气象驛亭風雨夜來饒

送大司馬張公還朝四首

赤羽初銷萬竈煙朱旌重閃入朝年鯨鯢觀築三吳外虎豹關淸百越前西北風雲馳劍履東南日月防樓船莫誇定逺封時事一代殊勲太史傳

中天名嶽降崔嵬望裏三娥雪色開父老競傳司馬諭君王遙借臥龍才長城乍起當周甸大海初澄傍越臺縱是抽毫難和客幕中猶許孟堅來

氛祲天南逼大荒獨持雙斧到錢塘三年幕府蟠蛟蜃一夜轅門縛虎狼淮蔡櫜鞬爭伏謁朔方旗幟盡飛揚賔僚漫擬從軍樂手定鐃歌十八章

大纛生風入帝城雙龍遙夜雪花鳴余皇十萬淸吳塞練組三千肅漢營淝水蒼生偏聽捷潢池赤子競輸誠何人第一麒麟上彩筆詞埸更主盟

王山人世周以長歌及七言二律見貽賦答二首

旅食經秋傍越臺王郎瓢笠爲誰來平收南國雙金價自老昆岡片玉才俠气爾仍摽海嶽詩名吾亦困塵埃尋仙倘覓金華洞雙跨虯龍出艸萊【王昆山人】

客館逢君思欲狂吳山握手望錢塘寒光驟吐靑萍匣秋色先凋白薴裳老去雲霞忘世態窮來天地問詞場漫將七子推同調不盡雄心驥櫪傍

中秋夜司馬汪公招同吳越諸名士湖上玩月得秋字

縹緲晴煙一望收樓船明月大堤頭芙蓉花發重湖夜桂樹香飄萬壑秋彩筆乾坤誰大雅靑衫吳越盡名流何當醉逐羣公去十二瑤臺次第遊

十六夜諭別駕邀同汪公重集兪園得池字

滿坐靑山照習池上公攜客共含巵中天月色重圓夜大海潮痕乍落時杖擲廣寒銀闕近杯傾河漢玉輪遲當筵觸目俱名勝爛醉髙陽白接防

是夕邦相以公事先行餘同司馬移舟六橋布席堤上澄湖月色萬頃如晝簫管間作諸君劇懽丙夜乃返

十里長橋跨水涯狂呼明月醉流霞平湖影落虹千丈逺岫光飛雪萬家映席楓杉俱錦樹回船葭菼半瑤華洞庭秋色饒相似莫把雲門異代誇

陳觀察畱飲賦贈

豪气曽聞百尺樓重看下榻自南州雙懸斧鉞名山色獨坐樓船大海流絕頂雲霞藏雁宕中天雷電掛龍湫探奇不淺王郎興瓢笠能容次第遊

少室山房集卷五十七

欽定四庫全書

少室山房集卷五十八

明胡應麟撰

七言律詩八十首

七月望抵武林陸履素使君招集湖上樂人周生瑾者年少善歌酒酣持扇索題卽席塗抹四韻

華星明月徧西園皁蓋追隨識大藩南國風流周小史東吳才望陸平原朱弦度曲飛霜麗玉局觀棋墜露繁夾防芙蕖千萬朶歸來何異宿桃源

秋夜集程仲凱玉樹亭同梅太符羅髙君作

珠簾十二鎖蘭苕一樹亭亭碎月揺貝葉恍疑天竺寺瓊花如覩廣陵橋堦前秀色呈諸謝庭後新聲度六朝最是縞衣明夕夢相思愁絕彩雲遙

霅錢太學懋谷過訪奉贈余懋谷年家子也

奕葉風流大雅堂飛揚才藻敵文房靑鞋徧踏吳山下皁帽頻攲越水傍賦就長楊迷國艶栽成叢桂發天香東南彩筆錢郎舊名士今誰列雁行

寄贈龍君禦校文南都便道入楚省覲

湖頭晴色罷參禪又覩風流白下年六館才人爭射策三吳詞客譚云拖彩服椿庭外霧擁朱衣棘院前莫戀長幹風景麗西泠何限木蘭船

寄贈長洲江明府明府楚之桃源人

十載風期夢寐賒相逢何意驟天涯栽成林屋花千畝恍入桃源樹萬家畫鷁秋分吳苑月飛鳬晴蹴漢宮霞靑旗夾防休回首滿目河梁散曙鴉

舟過廣陵訪陸無從夜集托以買宅橋東因寄贈此作

橋上相攜不厭頻鈿車油壁半香塵貧將玉樹誇詞客老向瓊花作主人防浦月華秋似練曲江濤色夜如銀靑樓肯著狂夫臥傳語吹簫爲卜鄰

閏九月望後抵淮上包穉升水部邀集署中二首【有序】

衙齋之傍雕欄曲池特擅華勝入夜登西臺長空無雲皓魄如晝酒酣樂作小奚歌紅綫行巨觴豪飲劇談遂至申旦蓋余自癸酉之嵗以大中丞滕公命入武林與穉升及元采立夫輩同學萬松精舍屈指二十四秋浮沈異趣穉升故人之誼戀戀猶昔云

白面揚亭話艸升沈回首一潸然飛揚六傳浮淮日潦倒單車入洛年劍合靑萍明月底杯分黃菊暮云前投醪吸長河盡可柰平原是別筵

雕欄十二淨無塵緑酒銀燈勸客頻持節汝爲都水使乘槎余是問津人風生錦樹鳴霜葉露洗瑤臺上月輪莫訝秋宵談易徹廿年朋輩各參辰

泊天津遇陳孝亷仁夫爲十日飲賦贈

把袂飛揚易水頭當年馳疏識名流從軍自結三千客破敵頻呼十萬侯劍拂秋霜臨虎穴毫揮春雪上龍樓期君一在新丰市爛漫桃花撲錦裘【陳雅喜談兵欲以三十六人橫行日本如班定逺故事】

初入都與惟寅話舊白雪齋作

聚散升沈二十年一尊攜手暮云懸觀魚尙憶濠梁下市駿重逢碣石前意气乾坤誰並許頭顱霜雪競相憐從知奕葉麒麟貴彩筆何人載世傳

仲冬長至大學士趙公汝邁大將軍李惟寅同日先後招飲賦謝二章

飛葭六琯動芳晨玳瑁筵開並帝臣長揖將軍元有客掃門丞相詎無人黃雲絕塞閒金甲紫霧中天防玉宸不爲上公雙吐哺荷衣容易到風塵

旅館陽回雪乍晴梅花吹角暮云平羮調上相長楊殿酒出元戎細柳營鵷鷺三千隨玉陛熊羆十萬衛金城酬知何限幹將色夜夜雙龍匣底鳴

至日同兪孟武顧朗生朱汝修集李太保惟寅白雪齋卽席得來字

朱門遙喜一陽回曉逐春光上薊臺隴右英豪元世業淮南賔客盡時才驅車豈爲千秋出擊築重將萬感來取深杯酬令節參差銀漏滴蓬萊

次日再同兪劉朱三子集李汝藩齋中分得花字

華堂燒燭散林鴉坐擁紅鑪片月斜漸喜春光回白薴尙餘秋色對黃花孤蓬遊子衝殘雪大筆才人照綺霞莫訝金閨年少甚岐陽詞賦舊名家

夜同孟弢諸子集白雪山房得云字

畫防淸香上紫雲西園明月坐絪緼三年桂樹尊前別一夜梅花笛裏聞白雪齋中人漸老黃金臺上客成羣朝來太史占星聚燦爛幹將易水濆

上元雪後過宋忠父入直不遇寄懷

縹緲天花散鶴羣瑤臺十二迥難分光揺火樹甘泉月焰吐金蓮太液云殿上攀龍文苑客壇前飛騎羽林軍知君此夕髙堂夢一賦晨看帝座聞

過王思延齋頭讀所撰新艸並鈔本夷堅支志十主人索七言一律及詩藪三編爲報卽以見歸走筆賦此

萬軸琳瑯照五車天涯何意復吾廬登堂盡讀潛夫論入幕先攜仲任書赤水頻年回象罔【此書余向求未獲】丹鉛遙夜校虫魚【以鈔本多訛脫】從知錦被參軍業挾策重過大酉居【王時爲京營參戎】

題帷幄元勛冊八首【爲相國趙公賦】

寧夏獻俘

十萬材官奏凱旋天威如電掃祈連窮追冒頓蕭關外盡縛中行漢殿前宿霧三河沈劍防新霜六郡洗戈鋋金門咫尺瑤編就何限殊勛太史傳

五載幹城急上材傳呼中令出蓬萊長纓北系名王去大纛南俘叛將來淨掃烽煙張掖郡平銷雲霧赫連臺誰論淮蔡功成易爲說元戎是姓裴

朝鮮復境

飛騎紛紜易水傍羽書題處筆如杠月支故主仍修貢日本殘兵盡乞降鼙鼓漁陽空大磧戈船鴨緑靜長江經綸黃閣眞誰並一代淩煙照畫

淸秋遼左陣云寒伐鼔吹笳上將壇乍見嫖姚屯細栁俄傳都防奪臯蘭千檣觸浪長鯨碎萬弩乘潮巨鱷殘一望越裳天似洗大標銅柱報金鑾

闗西告捷

一鼓居延萬甲馳風雷揺曳助搴旗天驕膽落犁庭夜日逐魂銷度漠時朔雪頓隨騕褭淨陰風旋挾虎狼移金城卻問諸年少可解營平授策奇

露布風馳入紫宸何人第一畫麒麟雙旌出塞元飛將一柱擎天自老臣突兀燕山銘處石縱橫遼海戰時塵槖駝千隊南驅夜不數周家白雉馴【時邊將獲槖駝千頭】

日本祈封

巨筏連云盡度遼紛紛乞命封軺單於面思歸國贊普輸心願入朝九塞軍容銷戰伐八方民力謝徵徭安危華夏看今日一騎何煩出渭橋

平明閶闔露華晞六服懷琛紫薇島虜行成祈北面蕃臣重譯到西飛淸風絕塞塵沙淨赤日扶桑燧火微從此禦戎傳廟略上公橫玉贊垂衣【日本使名小西飛】

雪中同胡孟弢諸君集宋忠父第分得歌字

朱樓百尺帝城阿策蹇東來問叵羅獻賦客當梁苑聚尋詩人自灞橋過千門落絮銀爲殿萬井飛花玉作河寂寞郢中髙唱後重將白雪擅新歌

薄暮雪霽攺席小西園步縹緲臺玩月入淸華洞觀梅花復張樂堂中華燈火樹絲竹間作丙夜擁鑪小齋聽韓生琴與周生較奕達曙再用韻賦之

春光遙逐片鴻過有酒寧論夜若何東市張燈雲气早西園飛蓋月明多孤亭艸色叢靑桂古洞花香翳緑蘿十二金釵屏後滿競翻瑤瑟奏吳歌

雪中同王明府蔡儀曹集恆叔冏卿宅

縹緲關河凍欲含灞橋吟興正驂驔千門雪照梁園賦萬古天空碣石談栁絮樓臺迷塞北梅花籬落認江南相逢盡是朱弦客一奏陽春意未慙

翌日再同恆叔冏卿集穉含儀部第

攜手髙齋散鶴羣帝城春色漸絪緼金庭日月三都賦【恆叔有五嶽遊艸】玉洞雲霞二酉文【稚含自號二酉山人】雪霽鑪煙縈樹起風淸碁響隔花聞朝來共策黎眉去折盡寒梅易水濆

奉壽大學士洪都張公四首

律轉洪鈞萬象移金莖承露出瑤池蓬弧已卜三千外花甲才周六十期霧擁靑牛來絳闕雲飄黃鵠下彤墀憑髙一望臺垣色南斗中天正陸離

海屋籌增玳瑁筵東皇靈气夜周旋三臺拱極星辰上八柱擎天日月前左馬文章鸞掖貴防龍勲業鳯池傳桃花漫憶西華外玉洞明霞萬樹懸

二百年鐘命世才垂紳端笏住蓬萊三神山外靑鸞下五老峯頭白鹿來中貴傳觴臨玉陛大官行饌出瑤臺無論吉甫淸風頌煥爛宸章屬上裁

赤舄雙瞻傍紫宸華夷誰不羨經綸安危一代徴王佐侍從三朝識帝臣異日才名金騕褭當年形貌石麒麟閒雲極目匡廬畔能憶亭問字人【公在南成均日余出門下命賦閒雲館詩】

雪中陸使君過訪時大計初解嚴

千山飛雪灞陵橋策馬長安路未遙豈爲魚鹽來上國爭傳牛酒錫中朝綈袍碣石交情古【使君往與余邂逅長安彈指遂三十載】彩筆甘泉气象饒八百璚樓春苑外新詩隨處勒岧峣

贈吳翁升

握手新知更酒徒由來奇偉擅菇蘆星河靜日飄雄劍風雨殘宵擊唾壺白玉堂中人在否【翁升買一姬甚麗而早死集感懷之作爲山黛閣編】黃金臺上客來無異時苕霅家能泛何用扁舟狎五湖

夜同胡孟弢龍君超楊世叔三孝亷周陳二山人集宋忠父第觀梅花繁英盛開芬郁殊絕適侯萬二都尉在坐琳瑯珠玉與花艶相映發同集諸君應接不遑余傾賞丙夜幾欲醉臥閣中作趙師雄羅浮夢矣歸賦一律似忠父並博笑侯萬二君

姑射雙仙玉不如一尊花底鬭璠璵夢回大庾繁霜外吟斷孤山片月餘寂歷寒香飛枕簟玲瓏疎影出庭除東風何處吹長笛極目江南舊艸廬

區太史用孺過訪小飲

濁酒翻歌意气長金門環佩蹔徜徉詞臣暖借靑綾被倦客寒消白薴裳賦雪何人還郢裏談天吾輩尙華陽相看伏櫪同盟在未遣雄心阨太行

夜同子玉過用孺出荔枝酒轟飲至酣卽席賦

爛漫名花壓酒巵主人畱客鳯凰池何煩大白呼桑落宛似輕紅擘荔枝把臂浮雲春盡日持螯明月夜防時莫教一騎華淸笑膓斷當年杜牧之

送趙鹽鐵之維揚

燕山晴雪照宮袍車騎東方意气豪臺上千金騏驥骨池頭五色鳯凰毛深花揚子迷春渡逺樹蕪城落夜濤二十四橋人似玉畫筵何處伴揮毫

送孟弢之沅中

東風帆色潞河瀍無賴楊花舞別筵龍劍未收丰獄底鮫珠猶泣洞庭前千人漫擬酬春雪一士何妨守太【庠士僅二十人】此去長沙應計日受釐明主在甘泉

贈李大將軍二首

誰奪天山蓋世勲登壇長鋏動星文隴西猿臂傳飛將薊北麟臺屬冠軍十萬雕戈營似雪三千珠履座如雲猶憐射獵平原後彩筆拈詩過夜分

金鎖花深醉玉壺緑沈苔臥伴雕弧爭傳都尉晨風曲自寫將軍落照圖轉戰頻年屯涿鹿禽生遙夜出飛狐長纓不道終郎懦躍馬蕭關日未晡【李善丹靑】

同賀伯闇集蘇叔大聽謝孫兩孺子歌曲作是夕賀遂以獲雋歸

曲巷濃春到竹扉羊求相過並忘機尊前月似羅浮出座上云偏碣石飛花院管弦流翠幄棘垣燈火動朱衣慈恩百尺靑霄外姓氏晨看徹帝畿

曽人倩春日移居招同諸君夜集余偶以他燕不赴賦謝此章

韋曲西南大隠畱卜居春日近龍樓金門詔許東方待玉殿書將太乙讎栁色甘泉移砌上花香平樂過牀頭羣公正引揮毫興愁絕靑絲絆紫驑

奉贈大學士馮公

當年曽謁大馮君皁蓋飛揚瀫水濆華國更傳中祕艸名家誰嗣太文香浮赤舄唐宮霧燭引緋袍漢殿云解道鳯池霞色滿餘波長借白鷗羣

夜遇蔡父館中呼盧戲贈時蔡將買妾長安

屈指新丰散酒徒長燈明月蹔呼盧關東意气慙吳質洛下風流羨蔡謨翠縷同心金是屋靑絲垂手玉爲壺曲江花事輸年少一載嬋娟向五湖

王文學以忠八十餘徒步入燕訪大學士趙公而神明茂甚詩以壯之

五字新詩一釣綸攜將帝座問星辰聊行雪裏山陰道肯逐風前洛下塵大廈萬間依梓裏危樓百尺近楓宸無嫌掃葉王生耄結襪猶能重相臣

送屠田叔之七閩

抗手春明話別離爲君重賦七閩詩官曹鹽鐵酬文學佛寺金銀臥武夷目斷紫驑紅杏苑歌殘黃鳥緑楊枝側生飽啖楓亭下可忘京華識面時

應揮使招集坐中北樂侑觴賦謝

燕寢淸香散鶴羣玳筵霞色坐絪緼蹁躚舞袖花間出嘹喨歌喉竹下聞旅夢乍回燕邸月鄕心猶共越谿云憑髙試望東南气燦爛明星拂劍文

錢參戎移任北平二首

飛將新移右北平度遼橫海舊知名珠弓射日千雕避玉帳連云萬騎鳴羽檄晝馳平樂館鐃歌春滿受降城曽聞異日東徵績半夜天山已結營

一劍淩空舞雪花雙旌揺日動龍蛇從來驃騎能憂國未滅匈奴肯顧家苜蓿城邊吹篳篥燕支山下奏琵琶大標銅柱祈連外第一淩煙摠浪誇

王通侯世叔以新刻詩艸見貽卒業賦二首

奕葉金貂大海濆風流王謝舊無羣淸標突兀麒麟畫彩翰飛翔鸑鷟文勑勒歌成才冠世燕然銘就气淩雲寧知逸少將軍貴搦管千花拂練裙

年少登壇笑伏波飛章云錦粲明河大揮隴右屯田疏重制伊州出塞歌謁帝華筵聞杕杜懷人淸興入藤蘿翩翩白馬燕臺暮頻許荊髙挾築過

寄李逸人李好談長生別余入咸陽自云將煉藥終南與人世絕

黃河遙望盡飛沙一別難尋漢水槎白薴閒過韋曲栁靑萍狂狎杜陵花長生籙在顏終駐太乙丹成髩未華寄問旗亭耕種叟荒原曽熟邵平

送鐘太學天毓歸越省其尊人觀察公

驪歌不斷夕陽樓又折黃花賦逺遊六館諸生驚翰墨三河羣少羨風流朱衣上國誰靑眼彩袖髙堂正白頭歸去若耶西子近絲韁煩爲片雲畱

奉贈大司徒蒲阪楊公二首

當年袍笏借南宮片刺曽勞答孔融世徳摠傳防八座家聲遙羨四三公芻飛絕塞軍儲盛粟挽長淮帝眷雄自媿銜知年少日蒲梢憔悴太行東

三朝出入佩雙龍四嶽諏諮近九重社稷勛勞周太宰川原籌畫漢司農朱旗代北邊烽靜絳帳關西世澤濃廿載長安聊再入不禁風雨敝芙蓉

中秋夜大學士趙公招集待月賦謝

長廊秋色轉斜曛握手平津上客羣酒出天廚容並醉羮調帝座許平分黃金城闕籠香霧白玉樓臺掛彩雲酣醉莫辭過丙夜淸輝蘿薜已紛紛

中秋先一夕同吳允兆周元父集宋西寧園亭翫月申旦卽席分賦得郊字

秋半園林易水郊郇廚頻出大官殽茒堂一葉霜華下桂殿千花月色交極目蟾蜍初展鏡驚心烏鵲未安巢淸光儻爲侯門駐後夜重攜上客敲

秋日王太學行父招同顧朗哉顧靜父李叔操李本建袁微之魏穎超汪明生王資敬集長安西曲

碧瓦朱甍大道傍招邀臺館尙華陽壚頭擊劍多燕俠澤畔抽毫是楚狂露黯翠梧頻換色風酣紅芰亂飛香疎簾淸簟人間世賭墅憑誰敵謝郎

中秋後一夕蘇叔大招同汪公幹胡昌世區徳符攜尊步月西長安遇趙汝元兄弟痛飲達曙

一尊星斗掛長空良夜招攜桂樹叢玉鏡尙圓千里外瑤臺同望九霄中髙林墜露驚棲鳥逺塞飛霜落斷鴻廿載素娥成逺別天香零落廣寒宮

蔡立夫素不事麯蘗入都下忽以酒人名每一舉觴輒酣暢累日夜乃醒醒則復呼酒酒已復醉或至經月始復常自名連環飲得歌者苗鳯時置屏障間相酬酢余甚髙其風格戲贈此章

擊築燕臺興轉狂離騷讀罷思飛揚經時曲阜邀從事盡日糟丘臥太常帳裏玉簫傳鳯吹筵前珠履集龍陽竹林風致看垂盡儻許頻過白面郎

何長卿至自南都技益精絕賦贈此章

一擲千金散彩雲愀然長嘯大江濆生花驟入銀鉤夢倒薤俄成玉筯文帝命靈篇傳七緯人誰奇字話三墳亭十載淸吟斷爲汝重題白練裙

汪象先伯仲招遊城東阮姬館卽席索詩題壁間

落魄長安思轉豪新聲同聽郁輪袍看花悞入林中竹【姬阮姓故】采藥迷行洞口桃【亦劉阮事】小玉橫釵頻擁髻阿環持硯伺揮毫【妓名瓊】酣歌剩發靑蓮興莫遣汪郎笑二毛

汪象先復邀集阮氏明月樓

羸馬東郊不厭狂坐攜豪興入平康觀風上國來吳季【坐中吳生善歌】待月前溪遇阮郎石上桃花迷對奕壚頭竹葉照飛觴靑衫漫濕潯陽淚一曲琵琶萬恨忘

長安秋暮

萬戶西風急暮砧錢塘秋色夢中尋毫端漫詫相如璧槖裏誰操郭隗金長信宮寒云漠漠華陽社逺日沈沈登髙且逐黃花醉遮莫霜華入髩心

陳太史孟常過訪

環佩翩翩洛下逢越溪猶記舊芙蓉雕弧百中長懸虱寶劍雙飛欲化龍載筆西淸霞縹緲讎書東觀日從容髙樓肯作陳登臥大辟翹材傍九重

壽李惟寅五秩初度八首

紫气淸秋駐玉宸蒼生華夏頌經綸三千刼外懸弧客五十年中仗鉞人文彩聲名符鸑鷟丹靑圖像照麒麟崧髙突兀生申後誰復成周話降神

樓臺十二靜飛沙帶礪山河柱國家映日堦蓂呈五葉【公以暮秋五日初度越三日乃爲重九】先霜籬菊綻三花紛紜瑞鶴遊蓬島蹀躞名駒聚渥窪虎帳麟袍天北極人生何處覓丹砂

黃菊初開玳瑁筵羣仙齊降大羅天登龍預報重陽日躍馬才過半百年北府聲歌傳出塞西堂名勝鬭淩煙貂蟬肯挾元侯重五夜花生巨筆前

十萬材官大將旗安危南北髩毛知靑萍錯落談兵夜白羽飛揚誓眾時雁塞爭傳都尉曲雞林頻誦拾遺詩【李白亦拜左拾遺惟寅新集名靑蓮閣艸故云】烽煙淨濯楡關外贏取天河作酒池

廿載陰山懾大名天驕消息斷龍城長驅蜃鱷扶桑界盡宿貔貅細栁營疎勒勛勞班定逺先零籌策趙營平由來文武中朝憲一頌聊煩吉甫評

登壇才气冠時髦橫槊風流擅彩毫喬梓家聲雙鳯躍孫枝門望八龍豪【公諸孫正得八人】靑油幕防淮山桂赤玉盤行閬苑桃尙記少年裘馬事西園旬日醉葡萄

北海筵中醉未停南皮社裏嘆飄零靑衫白璧聨燕市【余與惟寅嘗合所作詩爲聨璧編】紫綬黃金壓漢庭宇宙同盟三十載江河齊算八千齡赤松少俟功成把袂驅羊入翠屏海嶽風期聚艸萊江山文藻半莓苔獨看魯國靈光殿長峙燕關碣石臺射虎縱橫當世略雕龍淪落異時才朱弦久絕雲門調一爲鐘期次第裁

送汪象先還歙中余將卜居秣陵象先訂余買宅杏花村同以明嵗秋晚

靑萍長夜舞離筵緑綺猶將別路彈防夾丹楓云外寺江鳴黃葉雨中船鄕心半咽驪駒外客夢孤飛雁陣前攜手杏花原上約鳯凰臺月幾回圓

同王行父吳允兆沈孺休李本建魏穎超汪明生李叔操集惟寅宮保第得飛字

玳瑁筵開半褐衣侯門猶憶故山薇當尊紫气函關落繞座靑霞碣石飛客醉南樓秋浩渺兵談北府夜霏微中天試望長庚色燦爛晴光徹帝畿

趙相國齋中芍藥盛開卽席賦

春色長安尙未防平津西第近金鑾瓊林種就三珠樹玉砌妝成七寶欄露浥朱唇霞競吐風回粉面月初團調羮況值臺垣暇百徧休辭大白殘

同王水部蔡祠部袁儀部集髙比部正父邸中同賦兼送正父南還【時正父以卹刑暫歸南海】

一騎遙衝雨色來金門曽念舊蒿萊含杯四座俱仙吏授簡三曹各賦才紫气丰城看射獄丹砂勾漏待登臺春光倘憶成都客人日詩篇海上裁

再用前韻送正父

斜日蒼涼轉翠苔一樽秋色指蓬萊西山林葉儀曹興【柳子厚有秋日遊西山詩蔡袁兩君皆嘗爲儀部郎】東閣梅花水部才【王君水曹】璧睨秦庭仍舊邸金殘碣石豈空臺南徵何限登臨句四百峯頭取次裁

少室山房集卷五十八

欽定四庫全書

少室山房集卷五十九

明胡應麟撰

七言律詩八十首

大司馬東明石公過訪奉贈二首

百萬良家白羽中驅除南北羨雄風坐收貔虎無雙策誰擅麒麟第一功帶礪河山新气象旂常社稷舊精忠遙憐抗疏黃門日折檻長畱玉陛楓

三朝詞筆大如椽琬琰勛勞柱石前七尺安危懸宇宙防鉤離合動星躔陳兵鉅鹿登壇夜破敵盧龍出塞年堪笑班生頭漸白欲將銘頌勒燕然

送羅浮陳山人

揮手元龍客思遐十年豪气共天涯愁深白下三秋月夢入朱明萬樹霞臥榻經年聞帝座支機何處問仙槎樂遊原上飛霜色惆悵離心折暮笳

同胡孟弢張仲立過集李惟寅宋忠父作

欲綰相如賦倦遊歸心頻折大刀頭桃花一樹空含笑栁葉千絲盡喚愁狂逐春風眠北裏醉呼明月上南樓應門莫怪齊竽拙挾瑟時能過五侯

雨中同行父元兆集惟寅第作

皁帽攲斜白薴袍尊前華發漸蕭蕭西堂殘暑驅紈扇南陌新涼上彩毫風度蛩聲油幕逺月分螢影畫墻髙從知隻字千秋在底事平原說四豪

夏日集大學士趙公齋中時羣從諸孫咸集

畫檻雕楹煥陸離雪桃冰李坐含巵天回廣廈流云入地擁長廊夕照移繞砌蘭孫誇奕葉當筵花萼鬭連枝朝來霖雨商巖足好奏南薰上赤墀

夜同謝友可集曽人倩新居分得臺字客罷復對奕丙夜

深居贏得近蓬萊路轉黃金百尺臺入座風流垂拱客登壇名譽建安才雙扉積翠西山墮四壁新涼上苑來淸簟畫簾爭奕罷坐攜明月向蒼苔

寄贈李參知【駐婺中出示吳下名流詩帖甚都】

突兀龍門重漢都誰從長揖望司徒天邊紫霧飄熊軾日下紅雲抱轆轤種就甘裳連百粵攜來艸半三吳胡牀見說風流甚試問南樓月有無

爲行父贈西曲薛生

誰挈名花到上林居然一笑謝千金江天桃葉淩風渡水國蒹葭抱月吟朱鳯半翹緣比翼翠蛾微斂爲同心白家長恨殊堪誦早拂東牀侍玉琴

薛生以七夕初度故小字巧巧又淸齋學佛復有素素之稱行父拉余過曲中薛持箋索題走筆賦此

名花移植近金鑾一朶能傾十二欄巧思正鐘天女夕素肌長抱月娥寒淸商管協河東鳯【薛於坐吹玉簫汪明生作白眼和之絕類燕中瞽目彈琵琶者眾爲之大嘯云】赤錦箋裁蜀郡鸞可但校書推學士龍門飛將舊登壇【薛濤稱女校書仁貴以白袍顯素素於騎射甚精皆薛氏云】李本建招集薛館薛於弧矢最精挾彈尢稱絕技是日縱觀許爲李作長歌贈薛先賦此篇

曽伴天孫侍玉宸偸從太白下峨岷驚看絕代無雙質解道登壇第一人【薛一見余卽以此語相贈】翠袖彎弧長貫月靑絲馳轡不飛塵亦知八斗才華絕能復抽毫賦洛神

同謝友可集王行父館中

一尊長夜把蒲萄邂逅燕城貰錦袍彩翰舊飛三楚雪靑萍初濯九江濤銷沈往事迷雞肋歷落雄心擅蟹螯驚座莫言狂態甚風流王謝總人豪

王行父入都以鵞飵糟鰣葛簟等物見餉賦此

經曽授楚三閭賦就河東出艸廬餽我正思衡嶽雁爲君重食武昌魚蒼筠捲雪眞無價素葛含風玉不如漫向美人論識面十年防夢倚璠璵

唐從事邀集酒樓觀女樂卽席賦此送唐之歙中

錦纜黃河憶共來輝煌袍笏下蓬萊風流蹔借蓮花幕意气頻呼竹葉杯海上晝遊還越郡天涯春色徧秦臺雙騶倘憩齊云石爲掃題名舊緑苔

同王行父集惟寅齋頭得來字

曲幾疎櫺照緑苔髙陽狂興逐人來卽看談虎當今事何減雕龍異日才座上彩毫仍楚澤門前珠履半燕臺蛟螭剝落司空字猶記岣嶁絕頂裁【時出大禹承帝碑】

楊博士招飲館中【博士成都人舊爲長洲縣尹】

白板雙扉防碧苔何人攜酒問奇來亭暫寄成都客宣室初還洛下才座裏杯盤仍苜蓿宮前袍笏漸蓬萊無論麋鹿姑蘇畔蚤逐飛黃上薊臺

仲夏初度惟寅爲余舉觴話舊感懷賦謝此什

年少相逢結客塲翩翩裘馬賦河梁風期肻逐朱顏盡意气偏偕白髮長閣上麒麟云縹緲宮前鳷鵲月微茫桑弧莫話男兒事縱目天山大樹傍

蔡穉含招同王恆叔永叔雨集

繞架琳瑯四壁前翛然門巷似神仙風驅殘熱先開徑雨送新涼驟入筵三俊聨翩飛宛洛一經憔悴臥幽燕毋嗟老眼風塵下賭墅猶能壓謝

同王太僕蔡祠部集永叔黃門館中

十日平原燕未空千秋河朔思偏雄雙攜防筆邀王粲一抱朱弦和蔡邕太液輕陰回驟雨甘泉殘照挾飛虹淋漓大白休辭醉何限蘭心玉署中

周窽六招飲齋中

苜蓿空齋坐典墳居然野鶴在雞羣前身宋玉偏能賦早嵗陳思善屬文絕頂匡廬捫墜雪深秋滕閣臥飛雲何須更作如椽夢粲爛朱華鄴水濆【窽六臨川人】

贈王吏部

江左髙門舊不羣埀紳端笏气淩雲千秋藻鑑山公疏一代菁華吏部文漏待明光天咫尺香含長樂霧絪緼幹將此夕堪延佇何限飛虹易水濆

惟寅治第於甃石中得大禹岣嶁碑因函置壁間賦此紀事是日同觀者王行父汪明生

十丈穹窿照海湄圭猶憶告成時不緣奇字中郎識那得靈文大夏遺霧擁蛟鼉晴掛壁星攢科斗夜臨池他年手勒燕然碣萬古銀鉤對陸離

贈京兆尹錢公

宦迹三朝舊建章風流習習滿維揚髙門奕葉推王謝大府聨翩接趙張謁帝競傳京兆尹入官曽記禮曹郎燕臺百尺衙齋近燦爛黃金出尙方

贈答郭太史美命

縹緲蓬壺十二樓鏘金鳴玉扈宸旒客傳江夏無雙譽人擬汾陽第一流紫闥霞明螭陛底靑宮云繞鳳池頭遙憐後夜藜燈色曳杖頻攜太乙遊【太史江夏人】

與君禹蘇丈別且六載入都後忽聞以大計至余喜極策蹇訪邸中君禹方病齒謝客躍起擁褐對談丙夜各賦一章

金銀宮闕駕蓬萊入覲歡聲漢使來一自驪駒傳象郡那知龍劍合燕臺新書碧荔枝頭寄麗賦紅蕉葉下裁秉燭對談永夜參差梁月墮莓苔

張中丞助父兩以書寄余余亦兩書寄助父而皆不達郎君後之都下再得手札賦此奉酬

廿載梁園望目勤西風林葉轉紛紜浮沈殷羨書中字明滅荊卿劍上文地盡中原惟片雪天長南國有飛雲悲歌屠狗燕臺事寂寞年來未易聞

壽柳封君

紫气東溟日夜懸瓊樓春色照華筵簪纓世襲河東後綸綍新傳渭水前桂樹一株偏倚月桃花千度不知年誰論五馬人生貴屈指靑鸞絳闕傳

區太史用孺招同屠田叔胡孟弢曽人倩崔子玉謝天章髙正甫張孟奇夜集得霞字

靑熒藜火隔窓紗咫尺瀛州路未遐執防共誇中祕館飛觴頻入近臣家毫端麗賦燕臺雪座上雄談碣石霞不道羅浮天萬里玉堂淸夜看梅花

秋日汝元招集城西李氏髙嘯臺卽席賦

百尺防千掛鬥牛千家簾幙淨髙秋慈恩花竹深藏寺太液芙蕖逺入樓檻外飛雲盤野鶴尊前斜日墮沙鷗脫巾洗足俱成趣莫負平原十日遊

惟寅偶中人言不佞復將南發去住之懷淒然岐路漫成此章

虎將親提十萬師功成頻奏乞歸詞寧知巧貝生文錦不信明珠混素絲上將且開黃菊宴遊人先到赤松祠飛霜夜發河橋舫愁絕乖龍入夢思【時值暮秋】

別沈司空純父二首

津亭黃葉正紛紛不斷秋聲馬上聞客子衣裝鴻雁隊元戎旗幟鸛鵞軍攜歸海嶠猶春雪望入河梁幾暮云萬里孤舟三剎畔不堪重泊過宵分

何限飛霜易水頭木蘭舟楫蹔夷猶四愁是處羈平子八詠當年擅隠侯羽扇論兵朝北塞胡牀攜客夜南樓誰言片月關山逺夜夜雙龍合斗牛

別李太保惟寅

一騎西風問故山淮南樷桂正堪攀華筵首列三千坐大廈長依十萬間出塞功成遼海戍攜家秋盡洞庭灣髙牙突兀雲霄上淸夢頻飛玉筍班

別郭太史美命

午夜西風興式微並門黃葉背人飛孤云萬里還丹壑列宿中天覲紫微異代漢庭談結襪他年周鼎佐埀衣莫愁楚越音書斷何限陽春落海圻

別王文學行父並所知薛生

長嘯都門話艸萊驪駒猶傍夕陽裁新詩絕代王摩詰妙舞傾城薛夜來尺璧故應還楚嶠雙珠何日問秦臺紗窓繡幙論心地飛夢時能到緑苔

次潞河少保趙公太保李公各遣人以綾錦追遺賦謝

煥爛雙緘襲彩毫春風如拂潞河濤寒銷學士靑綾被艶借元戎赤錦袍範叔豈忘歸魏思蘇卿寧憚入秦勞江幹好伴羊裘客埀釣三山問六鼇

與行父別都門意殊戀戀抵潞水則象先尙未發舟把臂驚訝雄飲浹日言念行父再贈此章

興盡西風策蹇驢河梁酬唱未全虛那知流水思君日【徐幹詩思君如流水】正值陽關送客余【是日辰別行父夕遇象先陽關王維詩也】中斷雁行仍比翼雙緘魚腹互傳書【行父象先彼此致書問訊互以不佞爲言】由來象緯占離合遮莫寒光射玉除

潞河南發永叔黃門虛所乘舟以見待賦謝二章

北上靑防問紫宸東歸滄海話埀綸那知錦纜登仙客猶戀綈袍謁帝人萬里長風吹浪日千山晴雪渡江晨豪遊是處堪河朔底事平原話浹旬

攜手雙星散玉函故人憔悴百花潭多情落日停絲笮無恙西風入布帆大澤魚龍天上下淸溪鳬雁地東南聨艫且角新題句何限江楓逐夜談

永叔舟中同王山人石父較奕作

天末歸心墮釣綸靑鞋能復戀紅塵仙槎此夜偕王質旅店何年臥積薪滿座星辰寒照客半窓風雨夜畱人無論甲子須臾事筆底桃花萬樹春【奕經有半軒風雨集】

次夕飲酣永叔得句云柝聲頻入夜霜寒餘爲足成一律時仲子弼侍坐而余於司空爲年家

柝聲頻入亂霜寒燈燼交飛片月殘詞賦千秋攜玉樹風期三世見金蘭寧親海甸驅馳急送客河橋去住難回首爛柯吾舊宅石門天際候靑鸞

林計部天迪招飲達曙作時舟次淸源關下

華館邀賔駐玉驄當筵霞色照新丰西園公子畱明月東海詞人擅大風十道帆檣飛挽外千門弦管嘯吟中匆匆把袂南州去膓斷淸源驛路楓【天迪宗伯公子也】

是夕伶人奏劇客有以救蛇獲報者戲於席上賦此呈林君

千帆晴色下髙舂錦席華鑣夜過從塵榻久懸徐孺子角巾長墊郭林宗靑雲是處披文豹紫霧何年化白龍愁絕吳楓江路逺飛霜寒徹曙天鐘

天迪以新詩屬序未及脫稿賦此報之

靑藜遙夜並過從白帢聊將對曼容一遇仙郎慚倚馬從知詞客擅雕龍丹霞恍忽閩山駐紫气蒼茫岱嶽重徧讀新詩三百首江天何處覓芙蓉

雪中再作此呈永叔

疊鼓嚴鉦報曙雞關河寒色望淒淒飄揺落絮縈髙綽約飛花罩大堤鶴氅乘風天上下漁竿橫霧月東西蘭芽暮茁休相咲玉樹王家徧舊蹊

舟次淸河逢王世叔通侯先是惟寅以尺素貽世叔至是遇於途中二律奉贈

大纛髙牙鎭海濆山河帶礪漢元勛旌旗汴泗千艘合簫鼔淮徐萬舶聞開府世傳嚴僕射輕裘人識杜將軍翩翩白馬平原外時見雙雕落彩雲

徵西勛烈冠雲臺奕世威名被艸萊十道軍儲橫海節三朝人望伏波才摶風白鵲飛旌度噴雪黃龍巨艦來後夜南樓豪興發新詩何限月中裁

永叔舟中遇稚升水部再柬二首

聲名借借動皇畿錦纜牙檣出海圻萬鷁連云金翅擁雙龍橫霧玉鱗飛淹畱彩筆歌叢桂濩落靑衫問采薇同學廿年年少友幾人袍笏到丹扉

雙旌寒拂大河東舸艦如雲節制雄十載詩名傳水部一時才望重山公風淸防浦梅花句月朗淮堤桂樹叢咫尺牙璋龍闕畔金緋懸錫大司空

贈王中叔別駕二首【中叔爲永叔伯兄次圭叔與餘同鄕薦三君並掄魁】

移官何啻入蓬瀛矯矯朱霞麗赤城荀氏一龍誇首占薛家三鳯羨偕鳴江天樓閣金陵壯海防帆檣鐵甕明聞道畫簾淸興劇欲將藜火較楸枰

名家曽識晉司空佐郡重看借大馮防幘光陰詩卷外褰帷名勝畫圖中西江楚蜀帆交下鐵甕金焦寺對雄屈指中朝優詔下肻令神足限追風

入武林寓沈材叔園亭作

行李蕭蕭倦客嚢衣襟憔悴北來霜花陰忽睹揚雄宅艸色重開杜甫堂剎逺盡流靑嶂色簾疎長浸碧湖光亦知八詠才情富曽許風期在末行

曽方伯過訪寓中奉贈

婺水分符接畫橈聲名八詠共岧峣縱橫彩筆畱三洞燦爛雙旌駐六橋擁霧薇花燕闕近參天棠樹越城遙酬知未和休文曲獨把幹將劍色揺

再柬陸履素使君

矯首湖天望目長畫船簫鼓出錢塘東京驟貴桓寛論南越都忘陸賈裝幕下淸霜流彩筆樓頭明月據胡牀芙蓉萬朶沈酣夜曽憶當年共酒狂

陸使君過訪作

門巷蕭蕭閉緑苔髙牙俄報使君來驚心雨雪違燕市把臂星辰聚越臺寂寞經沈艸莽飛揚丹詔出蓬萊春花四百湖頭寺彩筆將因次第裁

少室山房集卷五十九

欽定四庫全書

少室山房集卷六十

明胡應麟撰

七言律詩七十九首

沈侍禦楊茂才同邀太虛樓燕集余適畱滯湖上以薄暮過則賔主偕行矣戲柬一律

蕭蕭寒雨隔孤篷慙愧平原十日同是處新詩懷沈約何人艸敵揚雄地偏雲際畱雙鶴天濶湖頭滯片鴻握手後期堪永夜暫將離恨托絲桐

送程仲凱之兩都

五夜山陰興獨乘海天遙望白雲凝囊攜劍色過燕市船載簫聲出廣陵何處新詩酬北雁當年奇气羨南鵬髙臺倘遇荊丹輩好上黃金第一層

黃禹鈞邀同張總戎泛舟湖上作

飄然飛鷁下澄波千頃其如叔度何郭外云嵐芳艸合湖頭風雨落花多參差碧殿浮丹鷲曲折朱欄竚翠蛾握手茂先雄劍在夜來星斗共摩娑

送趙符卿之燕中

夾道衣冠瀫水傍欣看承詔入長楊龍池乍逐抽毫客鳳闕新超尙璽郎斾擁飛霞行碣石船隨疎雨出錢塘中朝相業誰堪並竹帛行占太史揚

夢王行父並寄薛素卿二首

水殿云廊臥碧紗長風吹夢入東華髙梧帝苑猶飛葉藂菊仙臺盡試花江上數峯湘女瑟河邊孤月漢臣槎墻東是處新妝麗莫戀靑門舊種

天街何處問平康不捲珠簾見畫堂粉面三千回薛媛朱顏十五侍王昌名駒蹀躞黃金勒乳燕呢喃白玉梁斟酌章臺人在否羅巾猶防百花香

同茅山人過胡上捨園亭作

面面珠簾防緑蘿平湖十里漾淸波長風廣榭飄梧竹細雨孤亭拆芰荷愁緒頓隨秋色逺賞心殊爲暮涼多相逢大有髙陽興不駐徵驂柰爾何

趙中丞以督學檄祠鄕賢中丞宗魯別駕尊人也

歸來三徑抱雲眠片石江郎大隠年五畝盡忘中令貴一鄕誰並太丘賢靑門舊吏懷風素紫閣名卿問艸共識佩刀龍種在翩翩才望達甘泉

熒煌飛檄到鄕閭猶憶中丞舊上書九列勲勞存琬琰三朝名姓重璠璵納言司近雙龍闕廷尉門容駟馬車咫尺遺風勞夢想髙槐畱防在前除

送趙宗魯之河間別駕二首

雙旌揺曳薊門東易水飛花撲亂紅國憲久傳中執法家聲重覩右扶風交河壁壘巡行近渤海樓船控制雄屈指循良推第一徴書晨出未央宮

十載明經擅艸萊靑雲揺曳佩刀來名家舊識中丞後佐郡仍推別駕才擁蓋日華流漢殿抽毫霞色動燕臺應徐咫尺南皮近彩筆雄章次第裁

大學士趙公手書促駕賦謝二首

十年臺館布甘霖回首髙山悵玉琴身傍紅雲扶日月夢隨黃石到家林天邊八駿堪誰馭海上羣羊漫獨尋慙媿艸門下士大揮椽筆到江潯

蒼蒼雲霧繞漁磯漫說商顏戰勝肥丈室擬從三島借尺書仍傍九天飛肩攜瓢笠來靑瑣夢掩琴尊出翠微淸切上臺連紫極不煩河畔訪支機

淮甸張公舊守吾州將繇上考擢行省參知聞余僦居武林夙駕見枉且邀飲署中並命舟資送京口感其厚遇賦謝此章

曽是司空舊莫耶精光揺曳傍髙牙胡牀正落南樓月大斾仍飛北府霞蔽芾甘棠懷海嶠靑熒藜火夢天涯銜知未愜如澠報心折江城奏暮笳

流河驛遇蔡儀部稚含話別作並訂約晤於武林

握手雙龍去住懸河橋晴色對潸然中林驟報亡猿日北塞眞同失馬年曳杖天窮蒼嶺外抽毫霞湧赤城前戴家精舍谿頭近乘興能飛雪夜船

送人還防稽

夕陽行色悵孤蓬大海家林掛樹樷芳艸不堪吳塞緑飛花猶戀越臺紅相看遊子悲春盡何限才人泣路窮明到錢塘潮落後書郵頻寄北來鴻

登檇李煙雨樓寄沈純父侍郎

夾防春波漾緑蘋千家晴色照埀綸獨爲煙雨樓中客遙憶昆明殿裏臣九塞兵車閒仗鉞五陵冠蓋避埋輪應知屠狗風塵下大有華陽擊築人

淮上遇景陵徐丈以參知督開新渠余目擊其胼胝之苦玆工將告成先賦二律柬之

四載功成翊帝堯驅山鞭石夢防揺蔥蘢紫气騰天闕燦爛圭錫聖朝白浪南排千谷回黃流東注萬川遙當年璧馬俱陳迹何借宣房漢殿謡

海防淸秋奠六鼇空蒙元气防臨濠平成載睹唐堯世疏鑿寧知夏后勞大野寒風回濁浪長淮晴雪下飛濤他年太史河渠傳錯落金泥映彩毫

徐參知總角與余遊中間顯晦殊途不相聞問者廿載玆邂逅淮甸特邀余爲具署中淸燈話舊不勝今昔之感卽席載賦二律時參知以靑雀見假由此竟達燕中矣

蹤迹云萍半杳然相逢岐路剩畱連慚稱魯國通家後好是丰城拭劍年錦席易中賢聖酒牙檣難認孝亷船銜恩不盡窮途思極目長淮大斾懸

濩落長途賦逺遊靑帆馳載出河洲雙龍吐霧蓮花合片鷁乘風竹箭流搦管東南空大澤飛旌西北近神州酬知一寸將何事日夜薇垣望斗牛

稚升水部餘同甲子而艱於嗣育亦略同玆抵淮聞諸姬有將就館者余爲喜而不寐先賦一律柬之

舟航長日寄菇蘆紫气淮陽照客途蹀躞共誇騏驥種飛鳴今見鳯凰雛芳蘭九畹移金屋【君侍姬美且都】樷桂千山照玉壺【用淮南小山事】爲愛謝家庭樹好三珠林立報懸弧彭城晚泊蔡別駕載酒驛庭話舊蔡以前西安令遷淮上署篆於徐

一尊何處慰窮愁淸夜前除問蔡侯露冕中原新政績鳴琴南國舊風流波聲淮海環公署山色徐方照郡樓明發可堪揮手恨靑帆遙遡大河流

龔觀察子勤舊分部越東於不佞大有國士之遇玆舟過濟上奉寄二詩

朱旂曽閃越城頭渤海重看政績畱南國雙龍飛電彩東方千騎擅風流嵯峨傑搆靈光殿縹緲危梯太白樓後夜胡牀明月滿可容詞客並追遊

江風無賴木蘭橈濟上逢君興獨饒一代循良垂琬琰千秋詞賦勒瓊瑤參天松色秦封近際海棠陰越甸遙莫笑徵途頻系纜孤云隨處是河橋

濟上遇王世叔通侯時龔觀察邀王同集太白樓以督運迫簡書不能待輒此寄訊並柬黃說仲山人

玳瑁筵開半寂寥靑帆無賴木蘭橈波濤水國雙鴻度星斗天門一鶚遙閥閱累朝傳帶礪詩篇頻夜夢瓊瑤何人共賦從軍樂咫尺長安近灞橋

觀察晉陵龔公招飲城南太白樓二首

百折危梯上翠臺飛樓雲際劃蓬萊客疑供奉乘風到人似徵西玩月來宇宙並懸終古迹山川重遘異時才當筵何限淸秋色欲挽羣仙步玉臺

五夜騎鯨八極遊千秋陳迹尙髙樓窓中齊魯靑如畫檻外䢐徠翠欲流呼吸舊知通帝座飛騰今見近宸旒酣歌敢作長庚態淸切寒光射鬥牛【呼吸帝座太白舊話】

翌日載集杜陵南池二首【有序】

杜舊有五言律見集中後人因爲亭館植荷芰池上嵗久頽廢龔公子勤至攺葺塗繕煥然復新且以濟寥寥一水乃兩拾遺並有藻翰揭之千秋因建祠城東合奠太白少陵實詞塲一盛舉也余以行迫不及賦詩輙並紀此序中

濟水東回眾壑馳才人名迹尙淸漪髙樓百尺曽供奉旅館千秋更拾遺白薴飛揚春雪後靑萍離合暮云時浣花溪上愁無限得似修篁防夾池

萬瓦鱗鋪霽色分滄波長日下鷗羣當年海岱畱詞客此日河山共使君大業庭中艸在孤芳池上白蓮聞風流咫尺饒相望搦管長天對夕曛

王新建邀集樓船賦謝二首

幕擁淸油近玉除筵開紅拂薦郇廚侯門是處容彈鋏相府何勞話曳裾天外欲歸遼海鶴霜前頻膾潞河魚珠簾十二饒淸燕一枕棋聲夢寐余

古樹疎花照緑苔樓船開防客頻來營門禮數寛長揖記室詩篇媿上材大斾生風鳴朔野飛旌揺月動燕臺寧知一代元侯重彩筆華箋次第裁

秋日過茒厚之同胡勞徐三子小飲作

徑裊松蘿半榻懸圖書四壁倍蕭然揮毫是處慚先達伏櫪能無笑暮年旅興蒼茫斜日底雄心寥廓斷虹前千金抵售長門賦誰解成都覓太

贈南吏部

吏部聲華四海聞山公才望世無羣南金並奪中朝譽東壁兼傳太史文水鏡淸光懸白日冰壺寒色駐靑雲從知意气風塵外幾夜長歌拭劍紋【吏部爲太史從子】

送南太史歸關中省覲

西風晨起木蘭橈垂栁千絲拂畫橋夢倚日華中祕近心飛雲色太行遙翩彩服娯春防奕葉靑綾話蚤朝一笑下機秦媛在簫聲頻夜合瓊瑤【尊人亦讀書中祕】

同徐皞明茅厚之過胡上捨園亭聽閔生琴作

夾道修篁帶茂林一尊攜手暮登臨咸陽趙李頻相過易水荊髙不待尋花榭雲霞流秉燭蘿軒風雨入鳴琴亦知湖海原兄弟暫借衡門話陸沈

贈孫水部用純用純工文賦學無不窺至弧矢之精儕輩尢罕及者

縹緲黃金薊北臺髙天虹色異人來雕弧七札穿楊技防筆三都視艸才秦望山川盤禹穴昆明池水夾蓬萊談詩東閣饒淸興莫遣斜陽墮翠苔【用純防稽人借六詔】

過孫水部談兵

一劍虛堂共眼明談天捫虱異時情曽聞潄石臨滄海幾爲飡霞賦赤城燕俠未荒屠狗事邊庭偏畏射雕名長纓莫漫誇樽俎逺懾匈奴避漢營

孫用純署中觀射作

金僕姑懸鐵裲襠紫髯豪俠舊孫郎曽攜短劍過平樂欲請長纓出未央東閣梅花聊入詠南州竹箭共稱良何當手勒燕然碣白馬橫飛向大荒【用純官水部而原籍越中】

送人入蜀

龍劍光揺大海濆河梁斜日賦離羣三千蜀棧長飛雪十二巫峯半出云回雁祗從親捨落啼鵑偏向客途聞新詩一寄臨卭肆投夢先過卓女墳

寄徐方伯二首

惆悵驪駒系緑楊一燈聊爲故人長朱絲永日閒淸廟白紵深宵出畫堂耒耜風雲莘野畔舟航霖雨傅巖傍碧天吳越相望近對倚靑萍拭劍鋩

長嘯歸來話陸沈艸堂新築近東林南州尙憶朱旛度西洛爭傳絳帳臨匣底星辰蟠玉劍牀頭山水拂瑤琴探奇莫戀登髙屐飛動蒲輪越水潯

贈黃山人說仲二首【時居王新建幕中】

短髮飄蕭話轉蓬心寥廓送飛鴻樓依庾亮窺明月劍倚荊卿擊斷虹古洞天臺桃自髮小山淮海桂偏叢燕然絕頂題名處可羨班生制作雄

幕府翩翩舊孟嘉居然長揖傍髙牙攜將江夏波千頃共泛山陰雪萬家記室雄詞飛彩翰營門髙嘯和淸笳荒臺百尺斜陽裏慘淡黃金宿暮鴉

寄區用孺太史兼柬髙正甫秋官

四百奇峯取次遊飛帆重遡潞河流純鉤乍合雙龍劍彩筆偏修五鳯樓日轉薇花連帝座星分藜火近宸旒翩翩常侍同盟在風雪華陽幾唱酬

參知淮甸張公以崇正書院志屬余校定且命賦詩寄以七言一律

畫棟雕甍越嶺前摳趨名迹儼羣賢宮墻百尺星辰聚俎豆千齡日月懸絕學鳬畱正統【婺中舊有鄒魯之稱】遺經龍馬識眞傳衣冠夾路甘棠化絕勝文翁治蜀年

聞惟寅謝事寄慰四章

銅柱勲名日月傍誰將薏苡混行藏袖椎無客同朱亥彈鋏何人過孟嘗動色燕臺傳市虎關心遼海問岐羊他年首事金城策老爲先零出廟堂

聲名駕四豪邊烽十載罷臨洮藏弓敢抱孤臣恨授鉞寧知上將勞篋裏千章饒賦雪牀頭七發快觀濤赤松黃石俱相待底用畱侯辟穀逃

明滅烽煙大海頭可堪投杼入龍樓降王尙自驚飛將醉尉能無阨故侯馬革塲中心未老鴟夷湖上興難畱河山帶礪先朝事遮莫功成賦逺遊

十萬良家劍气騰天威南北倚憑淩虛疑都尉降沙漠不遣元戎駐灞陵宇宙論功誰白馬江湖流謗幾靑蠅寧知廿載東山夢一到田恨未能

無題二首

行盡春風白鼻騧傾城傾國漫同誇纎腰欲姤三眠栁笑靨長欺百合花紫陌鳴鞭朝映水靑門挾彈午飛沙髙唐頗憶襄王否獨向詞林說景差

窈窕珠簾防緑苔平康三曲近蓬萊黃鸝百囀金鈿盒紫燕雙棲玉鏡臺北苑丹靑元絕世東鄰紅粉最憐才傳聲爲問章華客尙許劉郎隔嵗來【曲中有善丹靑而好遊丈士者】榜人自潞河歸再寄徐觀察時徐丈以河工奏計晉階

雪花長日墜幹將何限酬恩國士腸揮翰敢期王逸少飛帆重借顧長康河流百折蛟鼉靜海防千秋蜃鱷藏是處平成誇帝力圭三錫下明光

秋夜長安邸中同葉叔明燈下酣飲至醉作時葉以閩中公務至

木葉紛紛墮翠苔西山秋色半蓬萊靑燈載下陳蕃榻濁酒頻呼郭隗臺云暝帝城雙鳯宿月殘仙掌片鴻來無嗟宦轍風塵下歷塊行占上駟才

贈傅吏部代同人

屈指蘭陵校藝年飛揚環佩入甘泉冰壺獨抱風塵際水鏡髙懸日月前價踴層臺收駿骨光浮深獄辧龍泉吹噓倘借東風力旦夕河東上禦筵

夜集相國趙公府中話別作

銜恩龍劍色淒淒何限霜華照鸊鵜紅日已看中祕近白雲猶傍太行低親闈菽水飛魂夢相府藜燈惜解攜莫悵燕吳成逺別春帆先到潞河堤

相國趙公邸中夜談因畱宿齋頭作

劇語深杯興未闌平章西第傍金鑾髙齋敢謂靑綾薄暖閣渾忘白薴寒密篠飛霜流藻井疎桐移月下雕欄無勞夜望三臺色萬仞晴光燭翠巒

送沈司馬請告還越西

易水寒風遡畫橈歸裝行值廣陵潮休文老去腰圍痩昭略狂來意興饒白日鴻心猶慘淡淸防鵬翼轉逍遙看君司馬書成後借借埋輪在聖朝

相國趙公屢疏乞休未得請見寄二章奉和

啟事頻年叩玉宸飛書遙夕降絲綸東山是處催賢佐北極能無仗老臣三殿風雷馳豹尾九重天日耀龍鱗他時太史如椽筆肯放平陽躡後塵

江天何處問蒹葭六洞三山照紫霞朱艸欲尋仙梵宅赤松猶駐帝王家經綸魏闕憂難竟黼黻虞廷望未涯十載飛熊仍夢寐滄浪能復戀魚鰕

潞河夜泊同黃說仲過陶懋中舟中二首

白舫靑簾半畫圖金尊銀燭夜呼盧投簪元亮開三逕泛宅朱公住五湖太液新霜流菡萏長安明月墜菇蘆荊髙眼底看誰在目斷燕城舊酒壚

跋扈飛揚縱叵羅一尊攜手暮涼多江湖意气關蘿薜【說仲時居世叔通侯幕】海岱行藏狎芰荷片月新秋蟾闕吐雙星明夜鵲橋過西風玉笛胡牀上無限梅花落絳河【時七夕前一日】閔山人逸之工琴奕丹靑而賣藥長安市秋日過訪卽席賦贈

短褐翩翩向暮過居然名勝對藤蘿燕京舊識懸壺技易水重聞擊築歌杏苑春光頻爛漫橘林秋事近如何西風漸起枚生色同步長安太液波

送李太史使秦中

乍捧龍章上玉墀飛旌遙別鳯凰池雲開乍識蓮花掌月滿頻攀桂樹枝赤社琴尊操管夜黃河簫鼓落帆時朝元閣上春風繞爲賦河山百二詩

送區用孺之楚中便道還粵

吟盡長安白鼻騧一函晴捧下金華靑圭夜剪唐藩葉彩筆晨飛漢殿花星動鬥牛人倚劍天垂河漢客停槎飛雲絕頂重攀處莫戀羅浮葛令砂

送錢將軍之北平

斧鉞朝移右北平東方千騎去還鳴霜飛大纛盧龍塞霧擁髙牙涿鹿城將苑揚班新授策詞場韓白舊知名梅花一曲胡牀暇艸檄時過細栁營

與張仲立顧靖父別且十年餘忽晤於顧山人齋中喜而賦此

憶別西昆二十年陵陽雙璞尙依然聲音未變論心後髩髮頻驚握手前風雨差池河朔社乾坤寥廓汶陽田髙齋此夜長虹色何羨黃金帝闕懸

熊茂初蔡伯華袁景從招集劉仲修園亭

掩袂風沙赤日昏長安西曲亂雲屯花前一駐黃金勒樹裏頻呼白玉尊漢柱文章髙八斗燕臺弦管落千門竹林嵇阮俱陳迹突兀靈光尙帝閽

題李大將軍鄭大司馬閱武諸營冊

精甲橫陳大野傍上公文武並鷹揚貔貅萬隊連營出魚鳥千羣列陣翔劍拂天山紅日近旌懸遼海白虹長功成羽獵仍題賦不道詞人是姓揚

送崔子玉之川中

細雨行裝發潞河都亭握手聽驪歌傾殘竹葉能畱否飛盡桃花柰別何郢裏雪深詞客到陽臺云滿逐臣過鸞箋十樣饒春色蚤寄西徵向緑蘿

送謝友可還臨川

鬥酒都亭落日懸淸霜紅葉舞離筵長驅駿足燕臺上少別螭頭漢殿前秋事轉深陶令菊歸期曽約逺公蓮東風韋曲花千樹早發潯陽下瀨船

秋日髙正父邀同汪公漧蘇叔大遊天寧禪寺

玉栱璇題照畫廊珠扉銀鑰防禪堂靑獅躡霧遊天帝白象拏云坐法王樹老菩提雙剎在花殘優鉢一燈長前身我亦龎居士倘許先登七佛航

登天寧寺浮圖送髙正父南歸得霜字

天豁西郊半大荒髙秋云日散微茫三千界湧招提色四十門開舍利光易水荒臺傳市駿羅浮歸路問騎羊孤航拂曙河橋別月滿長堤萬樹霜

壽李太夫人太夫人爲本建孝亷母昆季五人

紫气秦臺上碧紗支機何處問仙槎庭前瑞鳯啼孤竹【太公觀察先逝】堦下名駒列五花南嶽金璫揺彩日東陵玉舄步明霞當筵可認偸桃客一笑重來阿母家

送胡昌世還嶺南

漫道虹光燭斗躔塵埃猶蝕舊龍泉不禁徐幹成中論誰識揚雄抱太桂樹霜林孤渚外【昌世有別業在桂州】梅花鄕國亂峯前羅浮翠羽人如玉絕勝長安杜曲眠

送汪明府之蘭谿二首

雙鳬迢逓出楓宸駟馬喧闐擁畫輪邑宰成都衣錦客關逢函谷授繻人春風水驛栽花徧夕照山衙掃葉頻回首禦屏書第一循良何事問州民

河梁初日照棲鴉玉舄髙淩大海霞射策中朝新上第傳經南國舊名家香飛桃李盈山郭秀擷蘭苕傍水涯屈指黃金徵漢殿漫將離色賦蒹葭

暮秋望日同潘少逸蔡稚含夜集王水部宅

過從良夜拂朱弦上客相攜玳瑁筵工部詩名三世後司徒文望四朝前梅花尙憶揚州署桃葉頻呼白下船莫悵秋光重九暮月華仍向鳯城圓

是夕月色如晝水部攺席庭中酣暢丁夜再賦

萬頃蟾光浸碧空千門雁陣捲西風髙天霜露金莖外大地山河玉鏡中團扇欲辭淸暑殿胡牀如坐廣寒宮夜深誰唱霓裳曲極目飛鸞大海東

少室山房集卷六十

欽定四庫全書

少室山房集卷六十一

明胡應麟撰

七言律詩七十首

暮秋舟次南皮故人太末趙宗魯以別駕經略河渠邀集行館話舊並命小奚撥阮放歌酣暢達曙卽席賦贈二章

長夜髙齋坐緑苔扶風名郡近蓬萊中丞海岱傳髙節太史河渠錄異才月影似窺桃葉下風聲如和竹枝來誰言百里淹騏驥滿眼黃金碣石臺

促膝談心宛故廬雕欄香閣夜躊躇千家海色堯封近九派河流禹鑿余嘯引雄風來大陸歌延明月下前除腰間漫詫防刀在咫尺甘泉攬佩魚

畱別宗魯別駕二章

河橋霜落片帆遲握手平原佐郡時共道賔遊新北海那知名迹舊南皮毫揮五色霞飛動劍擁雙鉤霧陸離一笑主人情不淺蘭橈先訂隔年期【宗魯署在泊頭驛東偏河西南皮皆漢魏故迹】

蕭蕭寒雨菊花晨握別那堪衛水濵愧我尙爲浮海客知君元是濟川人滹沱雪淨千門曉渤澥霞明萬樹春廿載羊裘仍大澤東風愁色話垂綸

重九前一夕宗魯攜具泛舟中流月光澄徹千里如練命北部樂人合絲竹二奚童以南音佐之丙夜攺席登臺暢飲主客咸潦倒濡首復泛舟奏樂而歸二首

縹緲滄波浸緑苔仙槎搖曳見蓬萊登髙不爲重陽住送逺仍攜片月來夾岸旌旗縈舸艦飛空鐃吹動樓臺驚心後夜河橋別彩筆頻將麗句裁

古樹寒花夾細莎玳筵銀燭照淸歌城臨大陸飛霜蚤舟放中流得月多鼓瑟似逢湘女下抽毫如覩洛神過不緣別馬風期逺誰解沙棠泛綠波

九日舟次吳橋過顧生樓船夜酌卽席賦

古道垂楊映緑莎中流橫吹咽淸波黃花九日淩霜發白薴三秋並雪歌朔气乍傳金柝冷秋光遙墜玉繩多朱門豈必非同調大有才人挾瑟過

寄周文學懋修余客嵗過吳門宿其齋頭聴懋修歌自制吳歌甚適二首

郭外尋君系短篷蘆花深映夕陽紅江東似爾眞公瑾吳下何人更阿防淅商風回錦樹飛揚春雪和絲桐紙窗竹屋靑熒處苦憶疎燈夜半同

沙棠遙下越江濆握別垂虹幾暮云胡廣自慙東漢譽周顒寧負北山文風前郢曲陽春度雪後吳歌子夜聞三畆太湖容客住荷衣行赴白鷗羣

與狄明叔別十載邇來舟過淸源凡三系纜俱不及晤特紆道訪之南郊

黃河南下半飛沙一別旗亭髩已華閣千秋揚氏艸靑門五色邵侯瓜頻年罷擊霜天築幾度空浮雪夜槎聞說玳筵歌吹滿春衫行醉碧桃花

狄明叔後房姬侍甚都而新畜小鬟十餘合奏南劇尢爲賔客艷慕先是余未及覩特此訊之

十斛明珠燕子樓白櫻桃下最風流爭誇靜婉腰圍細每憶嬌嬈態度柔買處赤繩頻系足歌來紅錦半纏頭龍鐘定逺玆外底事當年筆浪投

戲柬張刺史仲立

咫尺刀州近帝都爲官何事執金吾靑袍懶逐唐先輩墨綬爭迎漢大夫越賈三千饒泛宅齊姜十萬盡當壚騷人一借循良傳莫訝南皮舊興孤【張時爲淸源守】

送林貞耀擢嶺南大防

慷慨芙蓉拭劍鋒飛揚云色射雙龍畱題竺國三千界倚嘯羅浮四百峯驛路梅花春浩渺郊原棠樹暮従容那堪大纛錢塘外把袂河梁急暮鐘

張孝亷話舊作

濟上相逢話獨長燕山回首廿年彊聴鶯日醉秋千陌走馬時穿蹴踘場歷落雄心摧倚劍蹉跎華發付沾裳前驅爲謝諸年少曽是新丰白面郎

爲曾人倩題風木樓

日慘天垂大庾陰樓居人去白雲深千秋尙記靈椿祝百折常懸寸艸心砌裊餘花增悵望窗搖殘葉助悲吟枝頭夜夜啼烏宿腸斷西陵月下砧

寄歐太史用孺曽內史明吾

雙飛龍劍隔天涯五夜幹將映莫邪客自西淸傳起艸人誰東閣代宣麻防差玉佩聨淸漢突兀金莖駐彩霞回首長安猶尺五不堪魂夢到霜笳

任城待閘再柬龔觀察子勤二首

髙牙猶矗岱雲間松色䢐徠墮翠鬟北望燕幽饒大陸東回齊魯半名山中流鼓吹洪濤靜逺岸樓臺碧海閒一代循良寧久借春風明月向朝班

繡斧霜天羨獨持百城民吏候朱旗宮墻曲阜摳趨日郡郭瑯琊眺望時李杜詩篇千古並唐虞文字萬家遺風流漫詫銅鞮絕幾度南池岸接防【太白樓杜陵南池並在濟上岱宗亦僅百里餘】

寄懷徐防知二律【時君尙駐淮沛問】

十載元龍興未頽使君髙誼重徘徊爭傳大纛臺端借不道孤帆闕下回千仞呂梁云縹緲萬山芒碭日縈洄浮家莫話鴟夷事愁絕鄕書限大雷【時余以家君久不得問故暫歸】一舸晨移越海濆邊淮林葉正紛紜飛揚使節持滄水憔悴親闈望白雲世業久傳中論就家聲猶借太聞由來國士身堪許夜夜湛盧刷斗文

桑園晚泊民家籬菊盛開因寄宋通侯忠父

苦憶東京宋子侯嬌嬈歌曲擅風流金花燦爛縈金穀玉樹玲瓏照玉樓西第壺觴頻嘯傲東園車馬盛淹畱一尊何日長安市醉揷霜華任滿頭

夏鎭得家君手書寄謝相國趙公一律

客舎何因戀采薇親闈長日夢魂飛猶欣太白陪明月漫訝中臺隔少防龍衮乍開新鳯闕羊裘聊問舊漁磯春風咫尺長安道拂曙蘭橈度海圻

王通侯世叔與余訂約同舟余以諸故人挽畱未發世叔解纜先行特駐濟上爲岱宗之遊以相待寄謝此章

突兀䢐徠控斗躔如雲車騎去飄然行窺紫气天門上坐倚紅輪日觀前吳越封疆千壘盡云亭壇壝萬家傳蒼松百尺遙相迓一笑秦皇避雨年

舟抵畱城追世叔說仲聞已達淮上矣

十日侯門醉玉壺西山晴色滿燕都蹉跎上國停車蓋縹緲秦淮下舳艫調合雙龍詩思逺愁牽獨雁旅魂孤遙知王粲従軍樂繞夜霜華照鹿盧

登鄒觀察彥吉鬯閣望九龍諸山

古檜新篁浥霧濃芳池晴色照芙蓉雕欄紫翠飛千雉畫棟丹靑列九龍搦管登壇春雪麗銜杯開閣暮云重何因結社精廬畔杖履名山日過従【彥吉構新居甚華整晉陵勝槪咸在目中】

七夕張汝元諸君醵金見過命樂工奏南劇申旦乃別

令節過従正女牛天河斜掛越城頭髙賢總逐雙星聚大火初當七月流玉樹階庭懷乍遣金蘭湖海興難酬淸歌爛漫紅妝出秉燭風林盡夜遊

挽吳鴻臚【年政八秩】

彩筆淩雲帝座知投簮旋赴鹿門期三朝宦迹疎靖一代人倫重紫芝鶴駕乍飛緱嶺日魚竿才棄渭濵時佳城鬱鬱黃山畔淚盡階庭玉樹枝

後重九舟過姑蘇再泊葑門訪周文學懋修夜集坐有善歌者卽令歌懋修所制新詞餘醉憩齋頭達旦登舟爲別

喬木吳閶帶淺莎子云亭下卽煙波那知九日黃花艷重聴千秋白雪歌霜色乍侵羅袂冷月光偏向玳筵多亦知古寺寒山近愁絕鐘聲夜半過

武林夜泊雪大作晨起柬陸履素使君

蕭蕭風色晚來嚴淅天花照畫檐粉署亂飄雲母屑雕盤斜拂水晶鹽歌成宋玉才情麗論就桓寬政績廉咫尺段橋春思近蚤梅何處吐幽巖【履素時司鹽鐵】

入武林再柬陸轉運

千騎東方皁蓋從雲間才望舊人龍金銀佛寺遊三竺鹽鐵官衙寄萬松送客湖頭靑嶂逺懷人天際碧雲重桃花樹樹長堤上憶醉精藍靜夜鐘

汪明府行春阡陌寄柬

行春車騎寂無嘩人識仙郎上漢槎谿澗芝蘭初綻萼郊原桃李競開花飄颻玉舄攜雲气縹緲瑤琴弄月華卻笑當年勾漏令賜金何以問丹砂

夏日同諸君訪黃元樞於禹鈞刺史邸得中字

蹤迹頻年悵轉蓬披襟聊此坐雄風平原十日心期在河朔千秋意气同南郭幾憑朝雨後西堂簾捲夕陽中無論異日黃香譽明月雙懸射彩虹

夜同詹東圖邵道卿過禹鈞元樞邸卽席作

妙舞淸歌出玳筵一尊攜手醉花前藜然劉向談經夜艸定揚雄作賦年話舊總深天竺雨烹新重醉惠山泉不堪明夜河橋別憔悴雙龍劍色懸【詹癖茗事有醉茶軒】

賀曽方伯遷左二首

燦爛除書絳闕來防差紅日近蓬萊河山十二分齊甸【浙中凡十一郡一州】城郭三千控越臺大樹帝思馮異績甘棠人憶召公才那知鼓吹西泠畔剰有閒情賦緑苔

雙旌瑞气濃湖天晴色半芙蓉楓宸黼黻三孤近薇省衣冠百吏従瀔水當年符借虎丰城遙夜劍成龍誰言陜服棠陰舊突兀黃金近九重【曽君舊守吾郡而家豫章】王中叔擢北部歸省天臺以尺素相聞賦此代餞時永叔乞假裏中二首

除書遙逐夏云來希白齋空賦浪裁突兀螭頭還漢殿飛騰驥足上燕臺桃花滿路迎仙客棣萼分庭對上材爛漫瑤池金醴熟早攜靑雀赴蓬萊【仲叔倅潤顏其署中軒曰希白有賦傳於時】

三山回望暮云平巖石嬴鐫傲吏名玉漏乍趨新建禮金波猶戀舊承明帆拖霧色臨滄海斾擁霞標向赤城一笑季方重握手夜牀風雨二龍鳴【中叔先任南曹今擢北部故頷聨云云】

王水部招集署中

熒煌銀燭照窗紗握手新知鬢未華忽向西園吹桂樹渾疑東閣玩梅花崢嶸四嶽排靑漢突兀孤峯逗紫霞【署傍有四古石甚奇中一峯特髙秀】錦瑟沈沈春滿座何須蓬島問仙家伶人奏劇適歌陸浚明珠記戲成此章呈水部

朱門何事濫吹竽玳瑁筵開系白駒是處雲霞聨趙璧頻年風雨泣隋珠華名第一歸仙客髙價無雙得麗姝美酒十千盡醉共將行樂賦山樞【仙客無雙俱劇中語】

無題戲爲義山體

兀兀匡牀旅夢遐銀屏珠箔思無涯陽臺作客千峯雨漢苑懷人九陌霞舊恨經年迷錦瑟新愁頻夜泣悲笳桂堂東畔天如水空結同心詠上邪

唐明府長公以詩札見貽賦答二律

浪迹山川信短笻塵埃十載笑疎慵聲華郢上推唐勒詞賦雲間識士龍囊艸雲霞飛薜荔劍花星斗濕芙蓉無論咫尺神交易不忝鐘期異代逢

繡虎經年識姓名飛鳬遙夜入承明詩篇六代誇彭澤文學千秋擅武城突兀山河畱間气躊躇天地話同盟看君赤羽登壇日粲爛雙龍匣底鳴

林貞耀觀察以先集新艸見貽賦謝

飛書遙羨筆如椽滿握驪珠破夜眠三世靑藜千載業一時艸萬人傳星辰劍色延江外山水琴聲越署前尙記阿咸林下醉風篁搖曳夢魂懸

再入武林柬王水部並懷蔡南宮

瑯琊門閥擅三吳攜手燕城醉玉壺尙記南宮鄰北那知東閣傍西湖簾櫳夜月飛吟嘯船舫春風入畫圖誰道宦遊鄕信隔長洲咫尺在菇蘆【曩在燕水部與南宮寓所僅隔墻頭】

右方伯曾公過訪賦贈二首

十二巖城坐嘯中湖天晴色畫船空薇垣鎭靜周方伯棘寺飛騰漢上公環佩乍看燕闕底旌旗曽閃越臺東猶憐竹馬爭迎日屈指黃金召次公

突兀髙牙大海傍分符猶憶舊黃堂兒童是處誇騎竹父老經時識種棠北闕絲綸催曉露西泠弦管競斜陽雙龍總屬司空佩幾夜寒花拂劍鋩

讀唐明府奇樟公傳作

亭亭蒼蓋立莓苔彩筆偏宜太史裁四海競傳枯樹賦千林重覩大椿材低枝乍挾虯龍動老幹遙驚鸑鷟來見說三珠瀛島上可辭飛舄向蓬萊

送趙鈞父之都下

黃金臺下暮云平首躡騊駼問去程帝裏聲華馳孝穆相門經術重成秋風大壑潛虯化春水長天畫鷁明莫道平津猶臥閣三臺遙夜映吳城

方仲闇招同袁履善張汝元黃元樞陳忠父遊湖上髙梧飛葉菡萏盛開舟行樂甚卽席賦

背郭名園一徑幽佳人同載大堤頭千花別浦猶呈艷萬葉平湖盡報秋夾岸軒車紅霧裊飛空弦管白雲流沙棠後夜仍堪共方外無勞問十洲

袁履善過訪余報謁秋湘館則先一日避暑入虎跑矣泚筆題此章芭蕉莖上毋以爲嵇生之鳳也

野外亭翳白茒朱門猶帶夕陽敲尋僧何處開龍藏避客經旬住虎跑掩徑寒松飛雨集當檐修竹亂雲交従知叔夜疎狂甚片刺無勞續解嘲

贈王秀才【有序】

秋夕遵考冬官招飲署中坐命嗣君出迓文恪公四世孫也

握手階庭意气懸雙瞳秋水照華筵熒煌玉樹三朝後奕葉瑤華四世前江左烏衣元上座山陰鴻筆舊如椽髙臺百尺雲霄近翹首飛黃入薊年

陸使君邀集淨慈作

湖天晴色照樓船酩酊桃花又隔年皁蓋徧畱三竺頂靑鞋時曳萬松前塵埃司馬裘空敝海岱元龍榻尙懸莫向鹽車談吏隠黃金臺色正蒼然

過任侍禦池亭畱奕達旦

菇蘆何處一畱連握手任安意气懸八郡風稜持斧日三山霞色爛柯年梅花慣覓湖頭寺桃葉頻呼渡口船莫訝秋宵銀漏促分行雲髻簇華筵

寄周懋修文學並懷殷無美職方

飛書遙下楚江濆錦字橫題白練裙作客瀟湘頻望月懷人閶闔幾停雲紅顏總擅當壚曲黑髮先傳吿墓文最是滄浪亭下約不堪魂夢繞鷗羣【懋修訂余卜居吳中】

與詹東圖別十載余邂逅武林邸中乞余所著詩藪余拉其繪事爲報戲贈此章

廿載都門醉濁醪重逢岐路興偏豪攜書笑我非麟角落紙看君盡鳳毛【君名景鳯】中嶽亂雲秋夢逺少林深雪夜禪勞殷勤且趂吳山色對握如椽望海濤【詹別號中嶽余以邑有嵩髙嘗自稱少室山人】

追和黃侍禦滇遊詩冊【有序】

夏日過友人黃禹鈞第仲氏元樞出示先大父滇遊詩一帙李於鱗徐子與謝茂秦皇甫子循方君九敍施君峻諸名流遺墨咸在焉瑯琊長公一篇蓋其弱冠時作風骨已自錚錚吾邑章黃門適七言律亦整致不後諸君而今集似不載且章集中餘詩備出此下豈文字之傳眞有幸不幸耶然此篇大類李於鱗或一時同社稍爲櫽括也元樞力丐余追和余於諸君惟元美子與石交余率未面而臭味風期不啻蘭艾且黃君先大父夙與家大人同朝余𨿽晚未及把臂卽一時文士麏契若斯趣尙固可槪見因課一章並占綴數語卷末而蜀州散帙之感不能不悵惘於暮云斜照中矣

朱旗搖曳度丹梯白筆輝煌下紫泥宇宙忽看銅柱外山川遙問鐵橋西猿聲九驛催龍劍象迹千崖送馬蹏咫尺風流庭樹在緗縑吟眺夕陽低

秋夜遵水部招同錢山人蔡文學集署中其前庭古桂數株皆合抱芬馥襲人時遵考瓜代將及矣

握手靑袍戀舊綈華堂風霧酒頻攜梅花東閣傳新賦桂樹南山憶舊題【古樂府南山一桂樹】萬壑天香靈隠近中峯月色廣寒齊淹畱莫唱王孫曲赫奕徵書到紫泥

薛防知過訪奉贈

蓬門千騎寂無嘩肯向鹽車問渥窪海上雙龍新气色河東三鳳舊聲華旌旂日閃錢塘樹鹵簿霞明瀔水花咫尺寒光牛斗近支機何用望仙槎

黃貞父過訪寓中余報謁已計偕北上矣

握手蓬門話太如雲車騎去飄然長鳴騄駬燕臺上淡掃蛾睂漢闕前是處名山藏彩筆何人流水和朱弦花枝爛漫平康下好趂春風十日眠

兪聲父餉書萬言推挹深至殊愧過情搦管附酬並期見過

破浪雙魚下越來何人攜擲向蒼苔開函尺璧飄虹气伏千金滯駿才流水胡麻尋玉洞【兪君有玉石巖志】名山靈藥問瑤臺莫嫌元禮門風峻五夜亭辟艸萊

三楚盧使君過訪時以考績抵武林

五馬風行治蜀年歡聲馳頌使君賢重飛八詠雙溪上舊事三閭七澤前畫鷁髙秋停霧雨蒼龍遙夜揭奎躔明光上考親題後爛漫黃金漢闕懸

盧文學以寧親來婺中賦贈祁陽郡公子也

意气翩翩接雁行遙従朗潤識盧郎軒車此夕畱河內閥閱先朝重範陽貫日幹將虹慘淡淩空毛穎雪飛揚神交未極班荊思目斷錢塘一水長

送王思延還洛中兼詢陳別駕耀文

崧髙云色正嵳峩拂袖言歸故綠蘿三箭流星傳紫塞片帆飛雪渡黃河従余結襪心猶素羨爾投簮發未皤問訊潁川癡別駕君苗焚筆近如何

贈楊不棄山人楊工書畫篆刻風致甚髙二首

淨幾明窗照緑蘿鐘王遺迹自摩挲雙鉤忽覩唐貞觀八法爭傳晉永和碣石譚天新塵尾嚴陵披月舊漁蓑彈歌漫作馮生嘆剰有黃庭換白鵝

畫史曽聞顧虎頭詩情重覩鄭臺州揮毫白練霜風起研濯紅絲霧雨流篋底靈文傳趙璧尊前奇气問吳鉤羊裘莫漫披燕邸昨夜星芒動斗牛

賀趙仲子擢秋官作

圖書東壁正逶迆環佩西淸更陸離六翮驟飛鵷鷺省一毛曽占鳳凰池香含太乙雲霞擁漏聴長楊日月遲奕葉成門第逺並將經術報彤墀

賀李廉訪本寧初度二首

紫气朝看越海屯加餐消息徧乾坤文章一代靈光殿閥閱三朝建禮門北斗轉依南極耀長庚偏傍太防尊方城漢水看如昨大業桓文次第論【北斗用泰山北斗語】

東方千騎擁華筵金粟如來下降年黃菊盛開重九後丹桃長熟小春前明堂共倚材如棟藝苑爭誇筆似椽爲駕靑牛還漢闕書成函谷已流傳【時重九後十日】

王冏伯至武林以彚輯武矦全書見貽卒業賦

梁父當年澤畔吟千秋魚水坐談深成湯聘後聞三顧大禹徵來見七擒渭水飛揚平寇略祁山憔悴出師心風期奕世朱弦在史筆煩君次第尋

鄭太初明府過訪賦贈先是明府大父光祿君與惟敬惟寅及余輩結社長安今三十餘載故人寥寥獨光祿巍然晚境並此寄懷

聲名借借重璠璵賜履飛騰上玉除文舉通家三世後仲宣驚座萬言餘花香檇李連公廨栁色柴桑近故廬咫尺髙堂人健在新篇光祿定何如

少室山房集卷六十一

欽定四庫全書

少室山房集卷六十二

明胡應麟撰

七言律詩八十首

禦史大夫豫章徐公過訪【有序】

徐公方督大工而破冗過存兼以貺贈勤渥殊非所安賦謝二律

萬戶千門辟艸萊甘泉馳道拂雲開梯航絕塞中丞績柱石明堂大匠材鄴郡風流齊七子丰城虹色射三臺寧辭病骨鹽車下矯首長嗚郭隗臺

天都翹首碧雲重粲爛軒車此日逢廷尉髙門容駟馬司空神劍合雙龍丹扉夜辟乾坤靜絳闕晨披雨露濃最憶登壇淸興逺千篇晴色照芙蓉

唐防軍相國趙公客也以需次居積燕中戲贈玆什

三尺芙蓉照鸊鵜居然大隠帝城西懷中片玉仍依趙槖裏千金欲擅齊紫殿衣裳云色近靑樓弦管月華低何來短簿輕相笑計日斜封下紫泥

潞河僑居逾月媵人於首夏朢前舉一女逾旬復舉一男黃燮卿王至卿胡靜父胡谷元茅厚之過集齋頭戲作

拂曙懸弧向艸萊經旬防瓦坐莓苔雄雌敢謂雙龍出絡奕偏勞駟馬來栁絮何時吟院落芝蘭遙夜發庭臺無嫌婚嫁催頭白九域名山候賦才

相國趙公命館人除舎授餐以待余適產二雛未及趨赴先此寄懷二首

設帨懸弧僅隔旬翩翩遊屐阻風塵加餐乍慰江湖客吐哺重勞社稷臣五嶽尙平先系念三峨逸少晚畱神他年嫁娶酬生事萬里相隨叩玉宸

長鋏歸來嘆夜眠黃金臺色正蒼然髙懸一榻平津上驟啟千門碣石前風雨未教淩白薴乾坤何意問朱弦無勞大廈歌寒素柱石明堂四海傳

王貞伯總戎曹能始計部偕僚屬並遊胡氏園亭昏黑言旋二君更衣拉余痛飲申旦時張中貴爲主人

急管繁弦興入云新歌妙舞送斜曛花間乍別鴛鸞序竹裏重呼鸛鶴羣飛蓋陳思元結客抽毫王粲舊従軍無論夙昔司空佩永夜雙龍合斗文

飲王茂才園亭戲作

碧天翹首暮云流笑揖雙龍問鬥牛賦就轉深司馬渴詩成不散杜陵愁千春海岱畱髙迹萬事乾坤托逺遊大白滿斟花滿座姮娥今夜宿南樓

壽相國趙公二首

突兀平津見老臣天容黃髮佐金輪八荒壽域開圃三殿祥光接紫宸操管異時符鸑鷟懸弧當日兆麒麟亦知竹素流千載一頌聊同四海人

綺閣晨開玳瑁筵東華金醴百壺懸周流花甲仍三五迢遞椿齡尙八千紫气正畱函谷外丹心猶照渭濵前他年無棣分封廣玉舄虛勞大海傳

長安逢吳允兆賦贈

布襪芒鞋易水遊相逢頻典鷫鸘裘論交宇宙誰靑眼握手河山共白頭上座飛譚回九列後車傳食徧諸侯他時叱石金華頂遲汝同登十二樓

同允兆夜譚作

殘燈遙夜話飛蓬慷慨燕歌照白虹靑海未停東伐騎黃河猶滯北歸鴻毫端秀色三都並築畔雄心萬古同一笑鐘期弦絕後髙山重拭舊絲桐

過王中翰奕棋作

淸簟疎簾照綠莎匡牀曲兒對維摩庭中白晝銷碁局席上靑山爛斧柯賭郡宣城知得否連營淝水定如何無愁晚色催歸騎大有銀蟾絳闕過

答東阿張明府肅仲時肅仲逺命書貺物色余長安風塵中不遇防返胡孟弢特爲致之感而賦答並似孟弢

屐齒蒼茫破綠苔飛緘云色滿蓬萊應憐疋馬齊東駐敢望雙鴻代北來遙夜石函幹鬥气異時金鏡補天才何當一別荊髙築抵掌華陽百尺臺

送章行父之景州

五載亭憶問奇秋風晨起出闗時天涯客況誰靑眼海岱人倫見白睂一水移舟燕月墮千峯搖筆岱云馳銅駝陌上花如錦大有山公醉接防

贈翁少府

新樣春衫白薴裁翩翩遊騎近蓬萊桃花尙狎潘郎貌蓮幕曽傾庾尉才豈爲鱸魚還越郡仍驅駟馬入燕臺當壚漫奏文君曲夾座紅桃映緑苔

訪李汝藩獄中作

貫日長虹暮色凝淋漓杯酒頌如澠含淒小吏呵周勃雪涕中郎和李陵書就圜扉腸拂郁劍埋深獄气翀騰文皇每飯思飛將荏苒金雞下玉繩

王行父授官上林賦柬【有序】

行父久需次不調忽以是月拜上林喜而賦此

五載緇衣徧洛塵明光晴日拜絲綸唐宮全樹依官舎漢苑飛花接帝宸玉陛含香春縹緲金門持防夜沈淪八川向背分流處能憶當時奏賦人

送徐大司空還豫章時兪羨長挈家附公樓船南返

掛冠神武思飛揚揮手浮雲八座傍劍擁霜華辭碣石帆飛風色過潯陽天髙自鑑葵心赤地近初逢菊蕋黃漫逐羨門瀛海去宗臣勞勣在明堂

寄李長史

修竹防差映夾池十年歸夢阻江蘺曳裾漢殿春風蚤飛蓋梁園夜月遲七發盛傳才子調四愁偏失美人期唾壺歌曲英雄老憔悴靑衫易水湄

送宋少府之南康

一葉秋風度薊臺爭傳飛檄下蓬萊云收函谷靑牛去霧擁匡山白鹿來帝惜揚雄甘吏隠人占梅福是仙才香鑪紫气三千仞爲掃題名舊緑苔

送範防軍之白下

借甚防軍鮑照賢攜書遙赴秣陵船淸江桃葉懷人夜淥水蓮花作吏年大府旌旗朝防合髙門袍笏晝遊旋崢嶸鳷鵲金波麗賦就先従洛下傳

中秋同允兆諸子集趙相國第玩月二首

靜夜胡牀拂鬥牛天街涼月湧靑虯銀窺帝釋三千界玉倚仙人十二樓墜露迥霑長樂夢飛雲旋逐廣陵遊淋漓桂醑黃封在一洗都門萬斛愁

吐握平津近帝閽鹽梅佳節許同論蒲萄漢殿馳中使薏苡燕臺出上尊玉笛飛霜連四野金莖零露滿千門霓裳陣陣天風落猶記嫦娥一笑溫

林冏卿過訪作

一別錢塘夢未回朱明云色幾含杯旌移合浦風前葉傳擁羅浮雪後梅建禮含香淸蹕近甘泉司僕紫泥催三千騋牝馳金埒倘許飛黃托乘陪

查少防入賀賦贈

獻賦當時共洛陽翩翩裘馬少年塲追思文考朱顏麗轉愧安仁白髮長暮雨軒車畱碣石秋風船舫隔錢塘金銀四百湖堤寺悵望遙天菊蕋黃

送斯惟武之塞上【惟武余郡人負奇气逸才與李允達善以尺牘千言謁余】

河東裁就筆生花聊逐秋風問漢查身著短衣隨屬國手提長防事輕車千言謁帝心逾壯一賦従軍髩已華奇績賀蘭峯頂望萬山明月照龍沙

贈鄧防軍明府逺遊尊人蚤嵗棄官隠匡嶽

手板那能謁路傍扁舟歸興逐潯陽防軍不戀芙蓉幕仙尉偏宜薜荔裳釣倚宮亭明月近樵穿廬嶽亂雲長誰言玉樹階除畔百尺嵳峩在廟廊

送鄭明府之山東

百里弦歌徧訟堂銅符墨綬正飛揚橋迎駟馬過平樂舄化雙鳬到上陽汶水星芒流劍匣齊山云色墮琴牀看君異日循良宴第一雄飛漢殿傍

送鄧逺遊令浦江

九月西風木葉黃才人初釋芰荷裳無論白雪誇金馬聊爲丹砂問石羊縹緲孤查淩大澤聨翩雙舄度長楊江城咫尺弦歌起桃李新陰匝訟堂

送鄧逺遊之浦陽時將以便道歸匡廬爲太公壽

黃金臺下驟驊驑又見栽花大海頭洞倚匡廬新白鹿闗停函谷舊靑牛三都賦在驚晏八詠篇成和隠侯溪上秋蘭吾舊宅一觴行爲瀫紋畱

送張博士

賦就河東絳闕傳一官行李尙寒氊靑衫乍脫燕城下彩筆仍飛越嶠前去日雲霄偕雁序到時星斗動龍泉摳趨咫尺南宮近莫滯侯生問字船

送張仲蔚之慶源

河橋尊酒醉還醒惆悵離歌薄暮聴五夜芙蓉雙劍紫萬山桃李一氊靑何人帝裏酬春雪有客仙都問嵗星計日子虛天尺五生徒猶誦太經

送陳座師之嶺右

除書初下玉宸班詔遣詞臣諭百蠻一棹郁林先訪石雙旌梨嶺盡穿山風雲絕域聊乘障雨露明堂欲賜環花底刺桐春萬樹七星巖洞並誰攀

挽吳別駕

借借賢聲動艸萊翩翩半刺未塵埃三臺總擅功曹績八郡同推別駕才易水佩刀殘月墮天都歸櫬斷雲哀無嗟司法吳郎逝鉅筆曽煩杜甫裁

題管建初紫宸宣對冊

五彩毫揮白練裙紫宸前殿召偏勤百篇畱宴唐供奉三絕親題鄭廣文鬥色已看龍劍耀家聲重詫鳳毛聞長安多少擔簦客咫尺何人覲五云

送萬伯修中丞之朝鮮四首

鵲印朝従漢殿懸歡聲云擁薊門前休戈隴阪屯田日伐鼓漁陽出塞年結客威名馳豹尾封侯消息到龍泉胡牀不厭王猷傲爛漫梅花笛裏傳

甘泉初錫紫貂裘劍色飛揚射鬥牛定逺侯封天北極受降城築海東頭連營甲冑分丹轂擁道旌旗照碧油道是徵西唫興劇月華遙夜滿南樓

萬斛餘皇照叵羅淸江鴨緑笑顏酡山西上將能橫槊塞北名王盡倒戈露布夜除菟壘霜笳晴擁白狼河金閨漫作遼陽夢一戰燕然石已磨

輝煌珠履將壇従奕葉金貂帝眷濃座上短衣容薜荔尊前長鋏叩芙蓉扶桑日出消千蜃細栁天回駐六龍可念茂林詞賦客當壚憔悴謁臨卭

答張孝廉

貂裘垂敝尙遊梁欲挽鹽車上太行劍擁石函龍闕下毫揮金鏡鳳池傍中山麯米澆愁盡大庾梅花入夢長道是妝臺饒錦瑟佳期晨夕按霓裳

與黃山人舜夫別三十年絕不相聞問忽道遇於長安靑燈話舊不勝今昔之感卽席賦此

把袂風前各愴神靑燈明滅潞河濵三生恍覩前朝客萬死驚逢絕域人寂寞未妨龍劍老飛揚猶喜鳳毛新同聲咫尺荊髙在散發狂歌傍紫宸

少林浮屠秋溟行腳都下以姑布術持捲乞題賦贈【代】

麻衣道者術親傳石室瑤編豈偶然一缽舊攜中嶽頂雙燈今續大潙前封侯定逺寧無骨入相剛成且問年愧我黃扉頭白早丹靑行辟四門賢

寄王新建世叔並詢黃山人

小隊尋花易水傍元戎旌節乍徜徉千檣楚塞飛葭菼萬斛吳都下稻粱赤管頻年貽上國圭他日告明堂翩翩門客饒朱履喜怒惟應共郤郎

夜過鄧逺遊劇談申旦先是逺遊賦五言八律見贈屬余病冗未報玆當握別援筆近體四章付逺遊小史歌之

落木蕭蕭夜過従靑燈明滅照芙蓉櫜鞬驟覺中原盡旗鼔俄驚上國逢霧擁雙龍懸碣石風馳駟馬到臨卭他時廣樂鈞天奏莫忘齋頭舊雨濃

乍釋靑衫賦逺遊翩翩文彩跨登樓躊躇易水新交定濩落夷門故老畱寸管乾坤才欲盡雙燈湖海話難酬無論一蓋傾如故已訂詞盟到白頭

面壁傳衣事已陳孤云寥落傍風塵靑萍萬里長爲客彩筆三朝未授人把臂壚頭傾海岱持螯天末動星辰何辭大白終宵醉話入如澠對愴神

擁坐黃花照別筵西風無賴木蘭船千人楚國回髙倡一士成都抱太叔度經旬貪晤語淵源少日慰周旋那能驟割新知興極目河橋思惘然

寄贈項觀察二首

幕擁靑油坐緑苔髙牙三輔近蓬萊函闗吏識終軍貌宣室神占大傅才雪地呼鷹回樂堡霜天馳馬赫連臺誰言帥府多袁伏露布千篇屬手裁

片語雞林百鎰傳何人不慕項斯賢飛揚北府談兵夜磊落南宮謁帝年絕塞雄風回白羽長空明月墮朱弦髙門倘記登龍客一借胡牀玳瑁筵

壽李翁

蓬矢桑弧繡闥懸桃花開落又千年流沙欲度函闗外弱水聊乘漢闕前拂曙霞光三鳥使橫秋霜色二龍泉無論寶籙方平授窈窕麻姑出玳筵

夜同張轉運葉觀察秦孝廉集淩比部宅坐中王大理孫太史曹計部皆同年友也

秉炬髙堂話昔遊升沈離合遞生愁江東閥閱三才聚洛邑軒車四貴畱下榻共靑今夜眼驅車全白異時頭朝來一劍仍岐路相望郵亭各斗牛

答吳觀察文仲時文仲以長歌寄余

彩筆翩翩漢史才黃金持賜出蓬萊長驅五馬過秦望逺寄雙魚下越來大海云霓晨仗鉞孤城雨雪暮登臺名山萬仞金華色屈指題名到緑苔

錦字千行墜北平飛書天末故人情揮毫白雪流三洞露冕靑霞接四明水國蒹葭寒入夢山堂蘿薜夜尋盟瓊珠滿握慚相報慘淡長途一劍鳴

章納言宗理有事諸陵拉餘同謁歸賦七言四章

壺中何處問三山輦路蒼茫弱水環霧擁六龍回地軸云扶雙鳳出天闗雕梁甃玉丹臺淨畫栱鋪金絳闕閒五夜靈旟淸蹕近蕭森風雨落人間

百二河山望未涯飛流環玉潄云芽宮懸劍舄長春近殿擁旌旗太乙遐古洞藤蘿時墜雪仙源桃李亂飛霞鈞天忽聴簫韶度七日那能記暮笳

中天晴色敞扉秣馬平明度翠防碧嶂巧分千鷲立蒼泉寒擘九龍飛雲霞散彩鋪瑤闕象緯飄光動玉旂舊識上淸童子在應門猶著五銖衣

突兀宮防翠苔金銀隨處現蓬萊乾坤南北昆侖峙日月東西泰華來永夜旌旗環帝蹕淸秋弦管逐仙臺鼎湖一望龍髯近欲起軒皇馭世才

題趙比部崧髙捲

六洞三山締夙緣崧髙云色正蒼然金身百丈飛龍日寶籙千秋記鳳年杖錫乍移吳苑外香燈長防越臺前菩提一缽開甘露猶憶中林靜夜傳

投贈沈相國八首

金鼎調元贊玉宸羣公環立讓經綸華夷一代瞻王佐社稷三朝仗帝臣絳闕頻年回雨露彤墀遙夜接星辰異時伯仲標鴻業肯向伊周躡後塵

萬丈花光筆似椽明時蚤嵗奪靑錢垂紳迥立煙霄上振佩長趨日月前白髮樞衡調鼎夜丹心帷幄運籌年平津漫詫封侯貴赤舄勤勞四海傳

屈指蒲輪魏闕徵蒼生翹首屬騫騰文章八代占重起禮樂千年待中興西極雲沙馳象馬南溟濤浪浴鯤鵬亦知賜杖堪扶老未許東山日暮登

飛書遙度玉門闗鴨緑江淸燧火閒萬甲驟空菟壘雙旌遙奪賀蘭山紛紜虎帳咨良防磊落麟臺畫壯顏漫說平陽饒汗馬中天一柱定誰攀

十年調鼎系遐思霖雨親承玉陛詞八士夜登元愷族千官晨謁帝王師逶迆樹色長春殿縹緲藜光太乙祠慚愧鈞天韶濩在入將流水奏朱絲

冠代詞華八詠儔中天霞色四明流黃冠未許歸賢相彩筆聊將和隠矦環佩西園晴赫奕圖書東壁暮優遊無論消渴須盤露百尺金莖望斗牛

廿載貂裘客路難靑長日望鵷鸞華軒肯挾三公貴大廈寧忘一士寒日月防龍新政府風雲揚馬舊詞壇亭不厭侯芭學掃葉頻過十二欄

十年懷璧臥山堂老逐鹽車上太行矯首乾坤空駿骨闗心岐路半羊腸星河暗蝕芙蓉佩雨雪全凋薜荔裳道是姬公勤吐握將因詞筆獻長楊

感事

九折曽聞蜀道難綈袍誰戀故人寒長鑱杜甫朝朝斸短鋏馮驩夜夜彈垂首乾坤皮骨盡側身湖海髩毛殘天風習習扶搖近會向南溟刷羽翰

送李防軍使秦中

朱節朝持下紫宸北風揚斾潞河濵飛槎渭水星爲使授簡梁園雪照人去路正逢葭菼夕歸期先趂棣棠春遙遙艸色西池畔何限新詩入夢頻

贈孫太宰二首【代】

名世中原間出年三朝人望屬材賢冰壺獨抱靑雲上水鏡髙懸白日前珂色蔥蘢分建禮履聲搖曳動甘泉千秋啟事傳緗帙肻讓山公筆似椽

徵書晨下建章宮赫奕蒲輪眷注同黜陟千官周太宰安危一代晉司空尊罍尙憶東山勝柱石遙瞻北斗崇咫尺黃金飛兔滿驪黃聊爲辧追風

章納言得雄過是將益燕山之數賀以七言一章

梅花南陌正毿毿蘭萼東風瑞气含四鳳桓生重遘一八龍荀氏僅餘三充閭此夕傳歌頌跨竈他年入笑譚屈指瑯琊符勝事珠璣林立待分甘

陳冏卿過訪二首

危樓百尺暮云孤象緯寒飄玉鹿盧校士當年曽越郡空羣此日更燕都天閒盡獲龍媒否海甸仍求駿骨無最憶牙檣蘭水畔滄浪一曲和潛夫

髙天雲霧玉宸班咫尺龍鱗近聖顏靜夜鳴珂朝北極淸秋拄笏望西山風馳騕裊三千隊電擁驊驑十二閒慙愧方臯談滅沒鹽車憔悴太行間

惟寅病榻對譚作

大廈華軒接上林閒窗孤榻類山陰朱顏我向愁中擲白髮君隨病後深櫪下驥心時慘淡杯中蛇影任浮沈蒲團兀坐黃粱熟萬戶燕臺急暮砧

徐文明館中聴歌

淸歌一曲暮雲長秉燭呼盧萬事忘朱履三千回別院金釵十二照華堂誰言工部生來瘦漫說司空見後狂妬殺盧家雙乳燕春風聨翼向雕梁

夜飲徐文明邸卽席作二首

相逢湖海盡詞才車馬蒼茫踏翠苔萬里鄕心同越嶠新年春色到燕臺筵前栢葉風初動庭際梅花月漸來遮莫河梁成逺別黃金新詔出蓬萊

散發狂歌動紫宸天街良夜月如銀朱顏暫借逢春客白髮偏驚受嵗人宇宙風期回擊築江湖消息報垂綸髙陽是處名流集痛飲何辭大白頻

胡谷元招同茅陳諸生夜集余適畱滯都門不及赴

折簡招邀玳瑁筵那知春色負華年才人並集春明外倦客孤吟建禮前易水乍聞新擊築稽山殊愧舊移船成十日平原醉栢葉椒花次第傳

寄何轉運【代】

嚴城平楚正蒼然突兀髙牙大海懸三輔雲霞雙闕底九河冰雪萬家前公車竹箭同登日宦邸梅花獨賦年漫說魚鹽畱滯久家聲八座在甘泉

少室山房集卷六十二

欽定四庫全書

少室山房集卷六十三

明胡應麟撰

七言律詩七十一首

贈戚山人伯堅【有序】

始邂逅戚山人伯堅於弇州園別去十載而山人遊金陵獲少姬麗甚以壁立復出謁所知適馮太史開之倡社湖上遂畱館太史家拉餘贈章戲成此什並呈太史博一掀髯云爾

散發相逢大海頭弇山堂下卽糟丘余歸故里攜通徳汝向新亭載莫愁厎事歌魚來越郡誰能騎鶴上揚州皈依合傍蓮花社天女維摩話昔遊【時太史拉諸名勝爲淨土之會】七夕馮太史開之邀同兪羨長潘景升吳泰寧徳符諭叔虞傅太學王山人集湖上觀少姬走馬戚不燐洎仲君繼至余夜分返太史以輕舟載羨長不燐宿玉蓮亭

折簡秋宵興欲狂東南名勝半沙棠天孫河畔停烏鵲地主池頭宿鳳凰緑樹回風全送暑紅蕖搖月細生涼無勞更覓牽牛信一騎湖頭到謝娘

過天津訪萬中丞伯修四首

建牙吹角下蓬萊飛檄千章盡手裁晉代詩書元帥業周家文武上公材還搖大纛天驕遁曾系長纓日逐來漫道平陽曽第一無雙籌防照雲臺

翩翩白馬气淩虛老將漁陽盡不如出塞盛傳破敵防籌邊頻上防羌書千檣跨海長驅鱷萬弩乘潮各射魚落落元規豪興在南樓明月半長裾

威名十載鎭祁連又見登壇仗鉞年列校總驅橫海節偏師遙下伏波船風行蜃鱷扶桑外觀築鯨鯢細栁前屈指鐃歌飛防夜抽毫何客代如椽

玉帳梅花照叵羅南樓吹笛夜如何中丞節鉞行三輔大將樓船出九河赤日桑幹窮兕虎靑天蒲類息蛟鼉燕然片碣題銘處萬丈窮崖絕頂磨

李萬戶過訪舟中作

寂寞孤防滯水濆雙旌俄報李將軍虯髯本自山西出猨臂先従塞北聞異代淩煙誰左席他年冒雪有奇勳燕然絕頂聊相待爲掃班生石上文

夜集萬伯修中丞署中聴奚童彈琵琶卽席賦

鼓瑟吹笙夜未防狂歌醉舞燭花殘淸光琥珀浮金斚逸響珠璣墜玉盤細栁生風回綺席叢篁扶月上雕欄眞堪十日平原飲莫向防軍話路難【行路難始鮑防軍】

同陳子卿胡瀫元集黃茂才館茅生擊鼓侑觴席上戲題

旅髩蕭然越客蹤故人文酒暫従容風霜驟擊漁陽鼓雲霧深藏碣石鐘春盡短衣殘薜荔夜闌長鋏笑芙蓉朝來曲水堪沈飲何處桃花問舊峯

春日黃文學館中送陳子卿南歸訪馬生卽席賦

行李蕭蕭易水寒不因題賦到長安魂搖薊闕千門樹興入湘臺九畹蘭擊築風雲晨骯髒抽毫星斗夜闌干東歸未值秦淮棹愁絕春風兩髩殘

禊日再送陳生

布衣行色又風塵攜手平原未浹旬易水悲歌逢壯士蘭亭修禊屬才人扁舟自許浮東海龍劍猶堪射北辰歸去白門機上女莫言裘敝出三秦

黃燮卿王至卿胡靜父瀫元茅厚之過集

蕭蕭四壁似禪闗縱飲寧辭十日閒邂逅江湖成白社防差河朔見靑山壚頭乍發幽人興廡下頻開倦客顏臺殿黃金原咫尺朝攜瓢笠共飛攀

送包稚升觀察之蜀中

握手河橋興未闌春風笳鼓出長安千波已見淮流靜九折寧辭蜀道難酒肆才人原犢鼻花溪詞客尙漁竿岧嶤雪色三峩上何限新詩勒翠巒

首夏少傅趙公齋頭縦觀宋元本朝書畫名迹出家藏焦尾命作梅花三防飯罷奕棋畱連浹日卽席賦詩

畫檻雕楹白玉堂髙山流水落胡牀墻頭樹色分長樂戶外花枝接上陽筆札西淸懸琬琰圖書東壁散琳瑯翛然一枕蓬壺畔臥聴棋聲入夢長

少傅趙公齋頭烹供虎丘新茗適侯家以紫牡丹至淸香艷色應接不遑卽席二首

楊花飄落徧天涯十二雕防散曙鴉玉盌坐邀陽羨月金盤馳送洛城霞淸香恍墜幽人席艷色偏歸上相家入夢故園紅紫徧千峯寒瀑潄靈芽

樓頭紅日近扶桑乳燕防差入畫梁雪乳乍分盧處士天香元屬魏平章移來上苑非金穀烹處中泠是玉堂莫便淸風生兩腋聨翩傾國在明光

曹計部訪寓中賦贈

詞藻翩翩跨七閩樓船曽宿大堤春輝煌結駟尋燕俠縹緲驚鴻問洛神闕下雲霞飛錦綬湖頭風雨濕綸巾知君暫駐亭筆鹽鐵將成獻紫宸

詹司理過訪並邀集寺中夜譚司理家去余邑百里而近

駟馬驂驔碣石東持杯蕭寺問飛蓬無論客思孤航外何限鄕心一座中說劍春云流綺戶抽毫晴雪照絲桐塵埃蹔試空羣足荏苒黃金出漢宮

王將軍過訪不值次日遣信相聞走筆四韻代東時方拜總戎之擢而余寄居胡氏園芍藥盛開故詩句云云

髙空遙望碧雲殘細雨蕭蕭一逕寒小隊朱旗頻出郭元戎金印乍登壇雙龍色照芙蓉匣駟馬光生芍藥欄爲報主人林竹在天風晨夕候飛鸞

方伯苓徐彥伯胡靜父王孟博吳云従同集茅生齋頭

相逢湖海合吳鉤笑拂靑萍上酒樓坐裏風霜流覆局檐前星斗墜藏鬮三生障業輸芒蹻十口生涯問敝裘取髙歌酬令節紅牙催拍按梁州

王貞伯過訪胡園作時澍雨驟至轟飲幾達旦歸

握手髙陽盡賦才防差遊屐防蒼苔虛疑上客尋花過總爲元戎看竹來急雨亂飛巫女峽雄風遙度楚王臺誰言定逺先投筆粲爛如椽勒艸萊

王總戎攜酒同登新城南樓卽席賦

突兀飛甍潞水頭欄幹十二掛朱樓云拖漢闕雙龍度月擁燕城萬雉流坐裏胡牀應盡興登來彩筆蹔銷愁山川信美吾鄕異聊伴元戎作壯遊

東黃水部孟修並乞其繪事

才名江夏世無雙耆舊襄陽接姓龎興裏煙嵐流彩筆吟邊云日防紗窗鴻防大澤心長逺駟逐中原意已降識面長安吟晚暮爛燒紅燭醉銀缸

花朝過劉金吾齋閣小飲卽席賦

暖日暄風半畫堂金吾西第暮傳觴圖書粲爛偏盈架緑竹防差盡繞梁賦就桃花潛弄色吟余梅萼亂飛香接防顚倒休辭醉能憶通家舊雁行

楊不棄吳用卿追送潞河作

慘淡塵沙吹別顏都亭楊栁並追攀河梁客趂雙魚下海岸人浮片鷁還白薴淋漓燕雪底靑萍搖曳潞雲間誰言岐路分飛近縦飲猶十日閒

曹計部至自盤山極譚夜宿招提之勝賦此

亂山回合暮云齊流水桃花漢闕西絕頂雙燈懸舎利中峯一剎現菩提蘿深忽跨猨猱上樹古聊同鸛鶴棲最是夜深鈴鐸畔天雞如傍法輪啼

過萬都尉館賦贈【萬君虛懷好學風致甚髙】

坐捲珠簾夏日長主家樓閣鳳城傍金池艸色連興慶玉洞花枝映壽陽逸气千秋回處仲談一代擅眞長春山寫就難停筆次第蛾睂出後房

過區用孺太史適長公繩誕日卽席賦贈

五夜文光切上臺三春晴色繞蓬萊桃花漫向秦源覓棣萼先従漢殿開紫气絪緼紅日駐淸歌搖曳彩雲來丹砂勾漏容相問六翮従君跨九垓

送吳太學遊邊

燕臺秋色乍防珊少借壚頭十日閒說劍風聲流易水彎弓云色墜天山平沙夜伴孤鴻宿大漠朝馳駟馬還愁絕南樓離恨杳西風吹夢出陽闗

潞河東郊同胡生踏靑卽席賦

春色三分二已過空門相逐問維摩新紅破萼盈髙樹淺緑回莖上細莎雪裏袈裟畱絕域風前杖錫度恆河頽然一飽香廚飯坦腹繩牀話貝多【時飯維摩庵中】

送王遵考使君之嶺南

鹵簿春風出禁城驂驔五馬向人鳴南州桂樹傳新賦東閣梅花問舊盟銅柱亂雲行處合金門殘月望回明名山莫戀羅浮色前殿長楊識姓名

熊中丞出塞詩

百萬曽提閫外兵君王西北問長城埋輪疏上豺狼避橫槊詩成虎豹驚川入大非晨按壘河當無定夜移營雕弧白馬翩翩去盡遣降王欵帝京

於鳳鳴得雄賦贈

窈窕笙歌出畫堂將雛一闋暫徜徉羣珠合浦爭呈艷片玉昆岡乍發祥藪畔靑雲麟趾集池頭丹日鳳毛翔無勞骨相占英物已聴啼聲出後房

江汝成駕部畱集丙夜卽席題

振防西遊半五陵旋車聊待帛書徵三天會見翔孤鳳六月何妨息大鵬欵語涼風生白酣歌明月墜靑燈猶聞彩筆多奇句題徧慈恩第一層

黃觀察自沛上擢濟南賦柬二首

奕世通家問孔融頻年經國倚司空千檣大海羣飛鷁六傳髙天並駕熊雨浥杉松秦帝畤風翻匏竹魯王宮猶能一識荊州面漫向闗河問落鴻

竹箭南州貢競輸梅花東閣夢頻趨彭城浪息三千仞濟郡泉疏七十區白馬何天沈漢壁蒼龍隨地獻隋珠拾遺池上飛豪翰笑揖長庚下紫樞

過濟上昭劉大司空奉贈二律

玉匣雙龍掛斗躔金堤千鷁度樓船褰帷大吏羣趨日緩帶中丞獨坐年碧漢雲霞髙鳳羽黃河冰雪淨蛟涎無論四載驅馳急旂常太史懸

寶籙瓊函煥赤文支祈摧伏奏元勲旌旗泰岱瞻紅日節鉞瑯琊駐彩雲搜粟漫勞橫海校飛芻何待伏波軍由來據饋深延客倘借胡牀坐鶴羣

淮上訪王世叔畱集署中座出新鰣共飽卽席題

急管繁弦次第陳歌魚寧嘆暮途貧崢嶸鐵网飛銀鬛粲爛金盤照玉鱗豈爲江蒓能喚客只因巖桂共畱人孤亭環碧他年過遮莫羊裘動帝宸

東葉侍禦初抵武林【葉公舊爲余邑明府】

霜威拂面豸袍懸突兀聲華柱後傳鼓吹春風吳苑外樓船秋水越城前芝蘭競發曽遊地桃李偏滋舊植年珍重魚鹽聊駐節摶空鵬翼上甘泉

送趙總戎之北平

大纛髙牙照彩虹除書遙下建章宮前驅半雜三河少別隊新分六郡雄騕褭登臺呈逸步麒麟開閣待殊功平津突兀鈞天上吐哺能無憶轉蓬

張防知睿父過訪賦贈

委巷蕭疎臥緑苔髙牙俄報上公來谿頭弭節臨三洞海畔揚舲度七臺此夕星辰垂艸莽當年日月扈蓬萊長楊一代推題賦白首能憐問字才

寄吳文仲使君八首【先是文仲以長歌寄余玆復屢使過問積成八章】

大纛飛揚駐艸萊孤查寂寞坐莓苔花溪乍識元戎過葉縣爭傳令尹來霧湧雙龍呈玉匣云驅六驥上瑤臺中原匠石凋零盡敢向靈光惜賦才【文仲舊爲余鄰邑宰】

百尺淸潭理釣緡雙魚何意問沈淪維舟敢道菇蘆客入幕偏容艸莽臣海嶠塵沙埋駿骨天都日月覲龍鱗崢嶸八座家聲在香案能無捧玉宸

十載靑尊悵未同雲天隨處系孤篷東方號令驅千騎南陌音書墜片鴻洞口觀碁銷永目壚頭擊築動長虹竹林舊眼容靑白何事車前泣路窮

白羽登壇意气豪偏従寒谷戀綈袍三年天姥迷淸夢十日江郎醉濁醪紫電蒼龍明說劍朱霞白鶴麗揮毫煩君一棹相攜去並賦錢塘八月濤【吳公自四明擢三衢】

輶車晴駐越臺前指防金華叱石年萬井霜飄觀察斾雙溪云泊孝防船囊中舊艸余孤憤案上閒花落太漫道經時流水絕相思長抱伯牙弦

縹緲寒霜墜鹿盧江州鹵簿晝頻呼猶疑玉舄飛三洞不道金尊泛五湖逕倚蓬蒿新白社蹊尋桃李舊都天門八翼星河近試問長庚謫有無【文仲舊宰金華】

盡日江頭臥白沙長天孤夢隔瑤華田余元亮曽栽秫縣接安仁舊種花六洞浮雲迎仗鉞雙溪明月候飛查菟裘半畆勝漂泊霜落東陵正熟瓜

突兀長歌贈逺遊淋漓霜色墮髙秋如聞桂樹招淮上只爲梅花別隴頭晴雪萬山迷欵段夕陽千塢亂鉤輈歸來咫尺堪攜嘯極目雲天下彩斿

送包稚升入閩【稚升先擢蜀中】

錦纜初停泛蜀船驪駒仍送入閩筵無誇積雪三峨外盡占飛雲九曲前栁拂襜帷春燕候花迎袍笏晝遊年爲君拂拭雙龍去遙夜延津鬥色懸

黃堯衢屢寄詩札余讀其九漈遊艸慨然興懷賦答一律【堯衢才髙博雅詩文外雜著幾百�】

臥掩衡門髩欲皤雙鴻嘹嚦墜巖阿三山傲吏偕三謝九漈飛仙挾九何獻賦柏梁知自許藏書天祿定誰多荒園萬卷堪畱客載酒能無問緑蘿【時同遊三君宦閩者】

送李太史之秦中

絳節朱旛太史才春風鳴玉下蓬萊雞聲萬井開函谷馬色千山度薊臺授簡明光朝日近飛觴平樂暮云來含香舊侶深相憶莫遣闗閉緑苔

送江汝成駕部之秦中二首

祖席驪駒唱未停河橋寒色晚防防髙天六傳飛函谷隘地雙旌出井陘雨雪蒼茫南北路星河明滅短長亭幹城豈獨扶風借百鎰黃金下帝庭

百壺春酒照華筵曽是荊州識面年問竹敢勞中散駕看花頻系孝廉船崢嶸鬥色雙鉤墮粲爛虹光四壁懸明發旌旄凝望處太行無際白雲前

初入葛湖同王仲升章茂徳陳惟敬夜集盛明元思達思思齊思登思遜六昆仲社中賦贈

壚頭十日又髙陽年少羣趨作賦場人比竹溪非異姓客方蓮社是同鄕論心海岱千秋合握手乾坤萬事忘貪把深杯華月下不知零露墜衣裳

是夕陰霾無月諸子酣飲夜分而唐祝兩生不至命小奚奏樂侑觴拈韻得中字卽席賦

曳履南樓興未終胡牀相對一尊同霜飛玉宇秋將半露濕瑤臺夜正中繞樹防差飛倦鵲銜蘆嘹嚦墜徵鴻更闌競奏霓裳曲誰喚嫦娥出海東

葛湖艸堂四首爲盛氏六生題

滄波九疊浸芙蓉夾岸千峯與萬峯才子溪頭頻拭劍仙人陂上舊攜笻髙天霧隠前村舶落日風傳古寺鐘莫遣桃花飛一片津門流出世人逢【葛溪鐵李益劍名】

十里澄波鏡面秋雞聲一塢住中流閒花半落辛夷岸古樹平連杜若洲晚日亭臺朱戶掩防風簫鼓畫船遊紅妝隊隊湖堤上唱徹菱歌興未休

湖上茅堂秋可憐浣花流水不知年緣隄藻荇浮仍沒隔浦蒹葭斷復連過雨鳬鷖臨檻外乘風鷗鷺到門前攜家信宿堪忘世底用頻移霅上船

眾壑天然敞畫圖牙檣明月坐冰壺雙流近接雙龍洞九曲遙穿九鯉湖野客爲園當薜荔奇人結社傍菇蘆他年會挾西施過日占煙波理釣艫

同盛明元散步山岡望金華諸洞壑賦示思達思齊思思登思遜五生

五嶽長懷濟勝才三山何事問蓬萊岡頭處士龍仍臥嶺外飛仙鶴並來積翠中天藏洞府空靑半壁墮池臺翩翩羣従俱奇雋爲掃如椽向緑苔

明日泛舟湖上王仲升以公事先行卽席再賦

牙檣秋霽喜同登極目長天暮靄凝月色正浮三翼舸星芒如徹九防燈汀洲曲折沿芳艸島嶼縈洄出亂藤投轄乍堪消永夜雙鳬寧畏簡書徵

十三日再同王仲升陳實卿章茂徳王仲濟盛明元六昆季宴集祝華父唐污父適至分韻得前字卽席賦

鼓瑟吹笙玳瑁筵狂歌醉舞興飄然疎星競向寒更出明月偏宜後夜圓【時中秋前一夕】气色熒煌雙劍底心期迢逓一燈前經旬漫詫平原約千日中山任晏眠

又明日泛舟東湖湖蜿蜒十里許渟靚澈大類輞川時防雨灑空旋卽開霽中天皓魄朗然如晝芙蓉一樹亭亭南岸若淩波仙子含情婉約不可名狀余命維舟其下小奚吹笙撥阮歌滄浪明月之章飛白無算賔皆潦倒比歸就枕漏下五鼓矣

載酒鳬鷗靜不猜謝家羣従故多才沿隄竹樹防差發隔塢芙蓉爛漫開晚色拖煙籠逺寺秋光含雨濕平臺尋源異日扁舟到夾岸桃花次第栽

中秋諸子雨集遅祝生不至賦以示嘲

天際輕陰繞畫樓淥波俄漲大堤頭淸秋漫憶乘查去盡夜何妨秉燭逰殿閉長生収月影園荒獨樂罷風流無媒一覩嫦娥面正爲陽臺雨色畱【明元所懽淑卿華父數贈以篇什期是夕挈以來而復爲所羈又祝生以園地爲族人所侵奪故云】

再疊前韻寄祝生時明元以舟遡之不得

悵望幽期越水頭蒹葭白露滿中流空懸仲舉千秋榻苦戀休文八詠樓玉笛闗山偏引恨珠簾雲霧迥生愁惟應天柱尋仙客曳履孤峯盡夜遊

十六夜雨不絕同唐祝兩生集明元齊頭秉燭劇譚四鼔乃罷

驟雨淒風斷續聞西堂燒燭話偏勤空勞神女飛三峽不見嫦娥駕五云葉落仙蓂秋縹緲花殘叢桂夜絪緼朝來一舸乘流去盡擷芙蓉越水濆

別明元思齊六昆季時余將卜築葛陂之上詩以訂盟二首

短髮江湖抱太歸攜羣従興飄然當年溪上聞諸逸此日林中聚七賢卜宅舊尋陽羨口移家新赴陸渾前他時倘遂桑楡防一笑眞臥釣船

十口經年系短航何如一曲借滄浪天空穏臥揚雄閣地僻粗營杜甫堂西塞鳬鷖迎嘯詠北山猿鶴伴行藏不緣二仲翩翩甚投老那依玉樹行

贈諭叔虞邦相明府季子也攜來余邑日僅十許嵗今儵忽廿載余矣時兪羨長吳泰寧同集

花縣雛將玉樹叢當年見汝僅成童驚人彩筆飛王粲狎客淸樽醉孔融賦艸欲追膝閣麗談鋒偏向越臺雄髙陽爛漫名流集莫負渠蓮十丈紅

少室山房集卷六十三

欽定四庫全書

少室山房集卷六十四

明胡應麟撰

七言律詩七十四首

李本寧廉訪入武林以手書新曆餉余谿堂卻寄七言八律

白面登壇寸管馳縦橫九域讓蛾睂神龍大海雙飛日老驥中原獨步時麗賦梁園春雪滿長歌蜀道暮云遲誰言越客朱絲斷極目遙天候子期

八代文章覩典型雞林重譯購題銘無勞大澤誇云夢久識鈞天奏洞庭禹廟冠裳回百吏胥臺檣櫓壓千靈精廬四百湖堤上爛漫新詩勒翠屏

翹首湘潭半夕陽誰傳詞藻賦髙唐宗盟一代聞三李伯仲千秋見二王北極雲霞回指顧東山日月謝行藏新篇漫惜南遊寡海外流傳徧越裳

中弇名山迹已淪太函髙座定何人傳衣兩地歸南嶽賜履三天上北辰大廈紛紜羅國士孤查浮沒問波臣中興咫尺葵丘畔寓目江淮一旅陳

一麾環佩下甘泉雙管橫操百代權燦爛圖書遊洛日飛揚文字入秦年風雲八座長秋近象緯三臺太乙懸不是觀濤瀛海上西泠那駐木蘭船

入剡名山思轉遐云嵐晨夕候髙牙寧無逸興歌天姥大有閒情賦若耶萬岫分靑懸梵剎千巖飛翠落官衙香風夾岸驊驑倚隊隊明妝越水涯

佩玉含香事冕旒橫金馳傳出龍樓遊窮八極飛仙在望重三朝宿老畱白帝城探新雨色黃公壚續舊風流無誇海上干將合昨夜精芒射斗牛

邂逅金緋照石渠盧溝橋畔暮踟躕同盟敢托先朝後並軌猶慚易世余轉自慵疎憐叔夜寧因消渴慢相如無由共賦南鵬翮大斾摶風上玉除

送徐惟得還楚中

嵗晚蒓鱸樂事饒淒然風雨發徵軺文館辟雙龍近神武門深一騎遙夢渚寒雲飛獵斾湘江晴雪候漁橈憑君漫卜東山墅三錫圭下聖朝

王別駕過訪賦贈

當年詞賦滿林臯閥閱瑯琊擅俊髦驥足暫紆龎統駕雞羣聊試呂防刀齊封魯甸驅馳急郢雪秦云眺望勞咫尺風期同調在碧天河上首重搔

送張仲立上計二首

龍劍雙飛入薊城一尊揮手暮笳鳴分符帝問淮陽績授簡人推鄴下盟萬樹未央春雪暖千花長樂曙霞明亡誇爛漫黃金錫前殿如椽勒姓名

飛旌千里問神州驛路梅花照錦裘上計詞臣新渤海稱詩才子舊長洲風煙禦苑回金埒雨露明堂下玉旒惆悵河橋深雪裏盡將離恨入齊謳

朱吳於三生攜酒同遊城南觀音禪院

皁帽靑鞋霽雪前叢林遙望七燈懸乾坤萬古空王刼水月三生大士緣下界風旛搖貝闕上方云磬落金田踟躕未辦西歸衲杖錫香林對惘然

張博士以壺觴過訪余病不能起迓賦謝此章

野外孤篷系白茅齋頭長鋏倚靑郊壺傾博士蓮花釀盤載先生苜蓿殽海岱雲霞驅別夢天涯冰雪綰窮交亦知凡鳥堪題字浪逐揚雄賦解嘲

張別駕過訪舟中以新刻餉惠旹聘修郡誌將成

燦爛詞林見白睂掛冠偏趂黑頭時安仁宦就花盈郭元亮歸來菊繞籬作賦髙唐巫雨過飛書東嶽岱云馳十年流水希凡調試拂冰弦和子期【張君先任新安尹】

狄明叔邀集新居命女伎奏劇凡玉簮浣紗紅拂三本卽席成七言律四章

名花十院盡蛾睂美酒金樽照陸離霧裏雙鸞騰玉闕雲中八駿下瑤池參差趙瑟傳情逺縹緲秦笙度曲遲後夜屋梁頻悵望河橋孤館月明時【伎十人二尢善謳】

痛飲狂歌白日酣何人同住百花潭明妝陳女開金屋妙舞羊姬防玉簮滿架荼蘼風乍入當庭楊栁月初含追歡竭良宵興滿眼闗河系別驂

繡柱雕欄夾畫圖幽棲河上擅菇蘆壺觴元亮開三徑舟楫陶朱泛五湖艸色共悲吳苑廢花枝猶傍越臺無干將對舞東風夜燦爛明星墜轆轤

畫檻防差照緑苔三山何處問蓬萊朱顏驟向新春合紅拂偏宜靜夜來風裊梅香縈玉砌月穿蘿影度瑤臺髙唐總入襄王夢未擬重憐宋玉才

於生髙岡以早春九日初度賦贈二章【時生年二十】

東來紫气繞華筵玉舄飄颻大海九葉蓂舒元旦後千秋桃熟早春前馳心髙宻談兵夜屈指重華謁帝年試問嘉名懸錫處桑弧晴色廣陵懸

玳瑁堂開霽雪凝百壺春酒照如澠斷冰奇句推良史明月新篇和武陵鴻雁渚寒勞夢寐鳳凰池逺待鶱騰追歡況值梅花早倚嘯晴空望玉繩

夜同朱吳李徐諸生集於茂才宅聴歌

南陌朱樓並馬尋一尊塵外共披襟齊姜久擅髙唐曲越客同操下裏吟燭映紗廚春色淺香飛羅袂夜寒深雲門寂寞當年調慚愧鐘期抱玉琴

送趙太學之北雍

束書迢遞赴皇畿巖壑何言戰勝肥緑綺正攜春雪過靑帆俄逐夏雲飛雄材世許攀槐棘古調時能問蕨薇到日含飴窮燕樂千花晴色映荷衣

送黃上仲歸赤城時以伯兄說仲書至

翩翩戎服傍髙牙長揖歸來興未涯別夢乍懸淮海月鄕心遙引越城霞毫端秀色舒毛穎匣底寒光照莫耶最憶元方油幕臥獨將淸嘯和悲笳

朱太學元長以新刻過訪卒業賦贈余與元長大父司空尊人廷尉通家再世覿其韶令喜溢於辭

靜掩衡茒覺地偏輝煌詞筆照臨川通家政自推文舉倒屣能無屬仲宣殿聳甘泉晨賦雪宮深碣石夜談天春風一騎長安邸何限飛花墜玉鞭

彩筆翩翩驟過従居然文藻挹芙蓉門畱廷尉甘羅雀劍授司空欲化龍謁帝明光春浩渺論交平樂暮従容當年國士雙垂眄握別銜知思萬重

壽胡隠君九秩爲玉呂茂才題

杖履飄然鸛鶴羣函闗靈气暮絪緼三生夙擅榮期樂二典新傳伏氏文大海亭窺秦望日淸溪船防越來云毋誇經術承家舊屈指鸞章帝座聞

送趙汝信奉常入都

掛席南風錦樹重頻年溪上濯芙蓉尋仙玉洞雲長滿謁帝金莖露正濃午夜素琴偕一鶴商秋神劍合雙龍臺垣咫尺黃扉啟燦爛棠花拂過従【奉常於少傅爲昆仲】

送吳文仲觀察入賀四首

鼔吹江城落日懸牙旗明發使君船靑牛一望函闗外黃鵠雙飛漢殿前北極衣冠晨拜舞西池環佩夜防連壚頭夙昔荊髙輩極目燕山共惘然

燦爛明星墜轆轤懸腰雙鍔並昆吾千秋錄就呈金鏡萬壽筵開送玉壺飛蓋西園涼月滿垂鞭南陌夏云䢐加餐何處頻相望嘹嚦徵鴻下太湖

斧鉞中吳羨晝遊闔閭城下暮淹畱安期舄捧遙天外博望查飛大海頭北斗文章新气象南皮談謔舊風流黃金臺殿三千尺擊築憑誰共酒籌

椽筆翩翩賦頌裁誕章晨捧入蓬萊花前彩鷁飛吳甸栁外靑驪系越臺長樂露華金掌下建章雲气玉繩來天顏尺五稱觴地尙記吳公第一才

寄區用孺

一棹棲遲大海濵桐江云色繞垂綸靑山乍飽閒中目白石猶饑病後身別去龍門無國士歸來鮒轍有波臣故人借甚甘泉畔日醉都萬樹春

汪明府邀集衙齋陶駕部懋中適至同賦

秉燭髙堂燕笑頻歌喉搖曳玳筵新琴中白雪飛仙吏坐上淸風挹故人剡曲蒹葭千里夢河陽桃李萬家春憑欄無限靑雲色欲喚雙鳬到紫宸

入郡城訪睿父防知適文仲觀察以公事至同集

西園髙宴月華濃咫尺臺垣並過從座上儒冠容一鶡尊前神劍合雙龍陰森棠樹春光滿燦爛薇花夜色重最是胡牀淸興劇羊裘何惜醉防茸

是夕二丈以直指葉公招中席輟赴畢燕仍過戚園轟飲達曙乃罷

皁蓋防差越水頭千山寥廓暮云収風前並遡王猷棹月底重登庾亮樓彩袖翩傳楚舞朱弦嘹嚦和吳謳梅花漸吐新春色秉燭何妨盡夜遊

直指葉公枉顧賦謝四章

攬轡千山入畫圖偏従巖穴問潛夫臺端此日冠峨豸闕下當年舄化鳬把臂蓬蒿新白社闗心桃李舊都天門六翮雄飛近一盼鹽車在暮途

燦爛西臺白玉珂頻年直指向闗河丰城劍抱雙龍出瀫水橋乘駟馬過作賦風雲回縹緲飛章山嶽動嵯峨寧知一代蒼生寄幾向淸溪問緑蓑【余邑浮梁數百年靡修復者葉公一旦談笑新之諸遺愛霑渥婺中童孺咸悉焉】

大纛髙牙控斗躔豸袍驄馬出甘泉雲霞驟劃雙溪上雨露偏濃八邑前秋浦棠陰懸節鉞河陽花色映樓船無勞汲孺誇長揖竟日茅亭話太

又擁朱旗入婺城淸江寒色暮云平霜飛竹馬兒童集日照花驄父老迎繡服三天傳疏艸綈袍一代見交情由來國士非凡遇匣底幹將夜夜鳴

夜集王仲升新第卽席同盛氏諸仲分韻得寒字

畫檻雕楹十二欄一時尊酒盛詞壇風人把袂遊平樂月姊更衣下廣寒臺接丹山翔彩鳳簫橫碧落度靑鸞従知子敬多豪興桃葉歌成宴未闌

王仲升以五言長律見貽賦此答贈

尺組長纓奮艸萊淸香畫防臥莓苔北門鍞鑰歸雄鎭東觀圖書集上才疊嶂分靑橫幾簟雙流飛翠入池臺知君未厭従軍樂大纛髙牙帝座來

入三衢訪文仲觀察邀同睿父防知酣集丙夜期以詰朝方舟下瀫水卽席賦

玳瑁筵飛白薴新鶯喉搖曳舞梁塵金尊竹葉銷長夜玉笛梅花綻蚤春雪照吳門雙彩筆星環越署兩朱輪朝來共有鳴榔約一棹能無系水濵

同張吳二丈方舟東下沈飲三晝夜四之日始達瀫濵卽席賦

仍飛寶瑟佐淸酣豪興飄飄瀫水南河朔千秋今見二平原十日已過三含毫鸚鵡催詞賦倚席魚龍狎笑談信是靑雲畱白帢一丘誰訝管寧憨

遇張孟孺於湖上未及問姓名別去詰旦以羨長書洎新作來謁賦答此篇

相逢今雨大堤頭梵剎丹靑暮靄流赫奕家聲曽禦李飛揚門閥舊封畱何須鐵騎桑幹戰暫解金魚杜曲遊昨夜淨慈秋色裏霜華寒透鷫鸘裘

陳明府書來賦答

尙憶登仙共李膺風摶水擊羨鯤鵬天長片鷁飛淮甸地近雙魚出廣陵桃李城頭春色滿蒹葭堤畔暮愁凝髙樓百尺堪同臥把袂何時第一層【時陳君令廣陵旁邑】

登趙太學文鎭谿云閣懷睿父文仲二公

簾櫳十二掛髙寒突兀樓臺峙翠巒六洞煙嵐長繞座雙溪雲月半慿欄丁丁樵斧飛春暮杳杳漁舟泊夜闌此日平原堪盡興深杯何惜醉詞壇

寄陸使君使君舊治河濟上同龔觀察及余名姓余弗知也

掛笏黃堂坐晏然雙旌猶記北來船時名赫奕機云後世業巍峩遜凱前六洞晴雲江郭繞雙溪明月郡樓懸甘泉咫尺徵良吏突兀龍章漢殿傳

上元同睿父防知文仲觀察夜集谿堂看燈作

千騎聨翩集水涯上元燈燭興偏遐憑欄火樹千枝月照坐金蓮百本霞織就鮫綃珠有暈妝成鸞鏡玉無瑕深宵醉平原席遮莫蘭陰送曙笳

詰旦兩公各以詩來走筆和答

聨飛鴻翼度天涯並握鸞箋思轉遐季重詞名元海岱孟陽詩筆半雲霞提攜頓覺燕金重顧盼寧愁趙璧瑕宛轉雙珠呈夜色不知庭月墜春笳【時歌者趙璧在筵】

寄張睿父防知時以新賦三律見示

風前何處覓新裁目斷仙槎系翠苔畫防東方千騎繞朱旂南國片鴻來桃花爛漫飄吳岫棠樹陰森蔽越臺莫道幹將長射斗司空袍笏近蓬萊

陳太學過訪爲借沈材叔園亭以頓行李賦此謝之

意气翩翩越水頭居然名士擅風流獨將仲舉千秋榻懸向休文八詠樓幾席平原堪縱飲杯盤河朔競追遊亦知廡下梁鴻寄一爲窮途破旅愁

侍禦葉公疏陳鹺事得請賦東二章

諤諤千言奏彩毫英聲直气冠仙曹批來豈憚龍鱗逆觸處眞憐豸角勞日揭虞淵消霧雨雲収溟海息波濤惟應報國丹誠竭五夜霜華襲髩毛

一疏回天四海聞懽聲馳頌越江濆臣心總爲埋輪切帝眷偏従折檻勤十道乘驄爭吐气三朝鳴鳳欲空羣西京底事搜鹽鐵爲報桓寬正屬文

鄧逺遊以書貺見貽賦答二律

飛蓬何處遂幽棲咫尺云萍悵解攜吏隠欲兼山大小客居難定瀼東西鳴琴海國雙鴻度鎖印江城獨鳥啼是處休文饒八詠危樓曽否共攀躋

病肺經時息茂園淋漓書札到丘樊花栽檇李三千樹艸賦長楊十萬言爾自飛鳬臨大邑人誰逐鹿向中原盈盈一水相思切極目湖頭暮雨繁

觀察林公過訪賦贈

才名借借冠靑錢執憲欣逢入越年起艸夜停雙闕下看花晨憩六橋前飛揚白馬笳聲動縹緲蒼龍劍色懸四百樓臺題詠處登臨誰不羨如椽

壽陳隠君

瑞日暄風滿畫堂東來紫气近錢塘千春大海籌增屋十里平湖樹夾航盛世謳歌情正洽明時耕鑿興偏長何當醉挾元龍去百尺樓頭話對牀

贈仁和劉明府曩有事計偕邂逅君於濟上同舟驩聚者月餘

識面長淮記苦吟黃金臺館獨登臨當年飛舄過嚴瀨此日鳴琴坐武林南斗夜光雄劍合西湖春色畫檣深懸知漢殿循良詔屈指晨催大海潯

侍禦葉公旣按部吳會復以鹺政倥傯馳返臨安諭檄通逵眾以大定輒綴七言四律代柬行麾

東來紫气又臨安拭目蒼生望未闌一劍乍過千壘靜單車才入萬家歡霞光北極飄淸禁鬥色西臺照畫欄信是批鱗頭易白霜毫時拂惠文冠

比屋香燈越水濆霜天晨夕望氤氳中朝獨占乘驄步大海爭傳諭鱷文柱後峩冠心捧日臺端搖筆气淩雲栽花漫憶河陽事燦爛芙蓉拭劍紋

吳山晴翠拂髙車隻字風霜繞玉除驄馬近傳鹽鐵論雞林遙誦治安書三臺色動回天后十郡歡騰煮海余最是憐才勤吐握登龍時曳舊長裾

繡斧朝持越郡前花驄行部筆如椽風雲西北飛揚候海嶽東南鎭定年秋思芙蕖明玉斚春光桃李媚瓊筵寧知鹵簿江州貴日向蓬茒話太

壽龍使君六秩

旭日扶桑繞畫欄安期雙舄對盤桓紅霞一曲秦源近白雪千家楚水寒小逕壺觴移竹樹前庭袍笏映芝蘭山香莫問羣花落一喚飛瓊舞翠巒

送章宗理納言使楚中

輝煌丹詔出蓬萊窈窕闗閉緑苔劍佩靑雲辭玉闕衣冠紅日下銀臺河橋薄暮蟬聲起驛路深秋雁陣來漫憶觀棋淝水上蒼生元屬謝公材

送王永叔入都四首

大斾翩翩越水濵朝天白馬向楓宸飛揚防扈千秋思磊砢崢嶸八尺身興裏平原寧計日歡來河朔動經旬誰言防筆偏詞賦已卜螭頭气象新

壚頭促膝又吾曹斫地王郎思獨豪九陌霞光迎劍佩千山云色度旌旄中朝奏疏闗辰極故國音書問海濤尙憶春明門外事紅牙催拍鬭持螯

吳山晴色墮髙牙歌闋驪駒興未涯錦綬乍拋滄海月緋袍猶綰赤城霞垣扉燭影宵分直禁闥棋聲午放衙明發武林闗外路盡將離恨入徵笳

把袂錢塘又別筵升沈往事一潸然公車賈傅仝遊日帝裏班生獨上年握麈何天非碣石抽毫無地不甘泉亦知疏艸焚難盡諫獵書成太史傳

睿父防知入武林余過署中適以公防湖上不遇畱柬

寂寞亭臥艸萊登臨長憶謝公才猶疑斧鉞淸溪駐不謂帆檣大海來繡服定過吳子國珠簾同望越王臺金銀萬寺湖堤畔椽筆能無麗賦裁【時文仲文將達吳門】

闗忠義侯廟作二首

絳節緋袍气凜然巍巍遺像識忠賢河山萬古精靈在宇宙三分壯節懸燦爛黃金辭操日飛揚白刃刺良年莫言遺恨章丘下五夜英魂照玉泉

巨顙長髯貌絕倫當年馳騎破黃巾崢嶸正气鐘三國慘淡英風敵萬人縛禁已酬吞魏志誅防猶現伐吳身雙旌異代鹽池上想象鐃歌入帝宸

送右轄吳公擢左山西

並門遙望思如何縹緲棠陰十郡多鹵簿北風辭粵嶠樓船西日渡汾河靑萍謁帝龍光近彩筆懷人雁字過上考吳公元第一題詩能到舊煙蘿

季秋同李鄧二明府兪山人尋靈隠故址作【有序】

樓觀滄海日門對浙江潮駱義烏靈隠詩也今寺在山麓於二語殊不合山之腰最幽絕處有弢光閣登其上則跨重湖攬江海十字眞境儼在目中其下石梁亙絕考之終篇皆符乃知今靈隠建自宋時非考功覓句地也

疊磴危梯萬仞懸嵯峨飛閣架蒼煙天浮海色雕楹外日蕩江流畫栱前鶴並攜珠履客靑鳬雙下玉臺仙誰言康樂題詩舊婺女猶聞筆似椽

少室山房集卷六十四

欽定四庫全書

少室山房集卷六十五

明胡應麟撰

七言律詩五十二首

直指葉公以髙堂大耋累疏陳情爰自孟冬移節苕上不佞分忝州民遇隆國士分庭抗席迥出形骸睽攜在玆睠戀彌劇河梁握別情見乎詞二首

突兀髙牙鎭海濤衡門猶戀舊綈袍千秋烈日扶肝膽五夜飛霜襲鬂毛報主共知心計竭思親誰識夢魂勞他年大節標良史一代名臣付彩毫

萱花遙望北堂懸一疏陳情四海傳繡斧聲名紅日下斑衣魂夢白雲前埋輪未促燕中駕鼓柁聊移霅上船屈指瑤池華宴近蟠桃消息報新年

憩唐生污父舟中作

羊裘白眼天防茸獨占蘆花鷗鷺叢月底科頭弄雙楫日中坦腹眠孤篷江湖散人陸魯望煙波釣徒張子同底事陶朱鬢毛白西施竊負驕兒童

方伯吳公過訪話舊先是吳公北上余邂逅於金陵至是垂廿載矣

靑春攜防赴甘泉邂逅金陵北上船傑觀並遊鳷鵲底髙臺同宿鳳凰前飛身碧漢三千仞散髮滄浪二十年慙愧操觚成白首紫薇黃閣共周旋

賀吳方伯擢晉中左轄

赫奕除書下帝庭六橋離思繞煙汀旌旂匝地過陽曲鼔吹中天出井陘望重三垣頭轉黑論交一代眼長靑太行絕頂凝眸處海上紅霞接幔亭

鄧逺遊以浦陽攺劇檇李孟秋有事棘垣不佞邂逅湖上二律志喜

黃金臺下賦河梁兩見栽花越嶠傍舄化雙鳬離瀫水琴攜一鶴度錢塘雄談自許千秋合痛飲那能十日忘莫詫重垣霜色裏繽紛桃李候門墻

片月燕臺萬戶懸芳尊何地不畱連飛揚碣石論交夜潦倒臨卭作客年大邑桐陰流廨宇重湖花色媚樓船遙憐客嵗靑燈下達曙狂歌玳瑁筵

蚤春寄宣律師

風範支公昔未頽龍池曽辯劫前灰竹齋疎雨焚香坐花徑閒雲乞食回地勝東林時卓錫天長南海一浮杯金銀四百湖堤畔得句能無贈蚤梅

湖上同諭邦相泛舟離淨慈入玉泉觀魚池上徐茂吳以家釀至余迫暮同吳生徳符先歸

抗手河梁二十年談心湖上一潸然乘風泛鷁離金界冒雨觀魚向玉泉葉墜丹楓孤剎底花餘黃菊斷橋前余杭麯米堪同醉不柰秋空咽暮蟬

防知洪公得雄寄賀

扶桑晴望海雲開蓬矢新看射越臺玉樹正従文苑出【公方以學使擢任】金莖元傍武夷栽【洪公家七閩奕葉貴顯】鵷鶵燦爛淩霄翮龍種飛揚歷塊材信是髙門蕃七葉祥光頻夜繞珠胎

秋日集汝申使君喜雨作時潘生對奕久之

淅瀝寒聲繞畫墻髙梧飛葉半銀牀珠簾乍卷三秋色玉局徐生五夜涼南國蕙蘭應被野西郊禾黍漸登場酣歌不是耽行樂二頃城頭有汶陽

寄鳴臯

邂逅京華得向禽攀花攜酒日長吟聴鶯上苑云連陌並馬西山雪滿林一夜徵塵迷寶劍三年流水隔瑤琴傷心碣石論文地零落寒煙夢裏尋

劉觀察仲修席上言別

抗手河梁思不窮髙天遙望楚王宮吹簫幾夜騎黃鶴解劍經時斷白虹潞水霜華猶拂坐湘潭云葉已浮空風塵別後頻相憶錦字千行墜北鴻

同惟敬諸丈邀劉觀察集李園【有序】

時李惟寅朱在明安茂卿康裕卿梁思伯咸在坐凡一十六人余得寒韻

樓閣淒淒雲霧殘幽盟河朔此盤桓庭催黃葉風交響席倚靑萍月共寒一徑秋光搖碣石千門晴色繞長安題詩剰有鄒枚侶並拂朱絲興未闌

題劉觀察日涉園

錦石淸沙動畫闌深居贏得近長安晴窗霧壓亭臺濕夜榻云移枕簟寒逕掩杉松回白鶴池分梧竹下靑鸞門前俗轍虛勞問十載焦桐已罷彈

送左轄趙公入覲兼便道還晉中

雙帆晨掠大河飛星辰動紫薇上黨風光停繡鉞太行雲色候緋衣流傳竹素盈江表蔽芾棠陰盡海圻靑史趙張元借借燕金馳賜出皇畿

皁蓋飛揚白日前汾河秋色半樓船輝煌白璧掄文夜【時公甫畢試事】爛漫黃金奏績年握裏驟誇雙劍合囊中爭覩一琴懸匆匆錦裏停車日盡折梅花玳瑁筵

題唐山人蓮葉舟二首【有序】

蓮葉舟輕自學操唐人句也山人輕舠湖上悉屏長年靑笠緑蓑悠然獨往余爲載賦二詩

芙蓉花壓大堤前六尺沙棠任晏眠南楚舊聞唐勒賦西泠重覩白公船吹簫極浦淩風去把釣前灘抱月還三十六陂新水漲行吟何地不堪憐

琴書一榻任夷猶畫槳朱簾蕩碧油夕趂蒹葭移逺岸晨搴荷芰入中流飄飄舴艋風前戱泛泛蜻蜓日下游莫笑米顚今載見孤山雙鶴在湖頭

答睿父防知四首【有序】

余自遘室人之變侍家大人於裏中楗闗蓬莽幾與世絕辱防知張公札詢拳至奉謝鄙律四章

雙魚晨下瀫江瀍字字瑤華握裏懸倦客已歸靑嶂底佳人猶望碧雲前千秋宇宙供揮麈五夜風霜入斷弦莫詫婺光長佇倚大防淸切照龍泉

廿載江天逐塞鴻歸來華發嘆飛蓬三墳左氏窺難徧六事張卿問易窮伎倆久嗟鼯鼠薄心期猶詫蠧魚雄胡牀夜夜雙溪月咫尺元規悵未同

半壑東南寄艸堂牽蘿捫虱且行藏風前漫自歌招隠月底那堪賦悼亡海岱飄零馮叟鋏湖天搖落米家航従知上客饒珠履愧殺淮陰願未償

寂寞淸溪罷釣綸跫然窮谷問遺民明堂政爾思方嶽宣室能無叩鬼神玉笈防差羅二酉金章搖曳動三辰支機總爲浮查出底事重尋賣卜人

答郭方伯舜舉【有序】

郭方伯舜舉屢致手書慰問惓切感愧之餘賦答二章

先朝名徳重長楊拂袖言歸大海傍南浦輕煙流畫鷁東山明月候胡牀風期肻逐紅顏盡意气偏従白首長莫詫林宗巾角折蒼生頻夜卜行藏

雙魚晨下越江潯歷歷加餐問向禽代國聲華餘賦艸汾陽勲績擅詞林名山是處藏瑤笈流水何年和玉琴屈指梅花春萬樹西泠橋畔雪堪尋

答世叔通侯見訊並懷說仲詞盟

尺素雙傳瀫水鱗江天翹首一傷神緋袍紫綬雲霄客羽扇綸巾社稷臣藻翰千秋鳴鸑鷟勛庸三世勒麒麟相思幕下偏惆悵不見黃生又幾旬

費孝廉過訪投贈新詩將由錢塘入廣陵買麗姝長幹而返卽席戲贈

伏枕衡門萬事忘爲君顚倒著衣裳紅絲欲系朱顏客彩筆偏攜白面郎一榻星辰吟處墮半軒風雨話來長臨安咫尺堪攜醉千樹桃花拂短航

送張大防知睿父擢江右廉訪四律【有序】自杪嵗與張公晤語溪上疎曠迄今聞擢西江別悰郁憏走筆成賦四章

萬戶歡聲徹海圻喧傳除目下皇畿當年石室防中祕此夕天垣動太防玉匣靈文雙劍啟銀河寒影一槎飛誰言鹵簿江州貴小隊時能問蕨薇

朝看綸綍下宸旒千騎傳呼簇上游帝命西江移斧鉞人従南國望軒輶能無麗賦誇滕閣剰有雄章壓沈樓惆悵雙溪溪上月胡牀遙夕夢風流

突兀匡廬霧裏來登髙詞賦並堪裁畱題欲占靑霞色倚和誰當白雪才九派寒光彭蠡澤萬家晴色豫章臺遺蹤謝監俱零落一爲名流問艸萊

望裏襜帷大國懸一時名勝摠堪憐藍輿數載徵君過木榻長偕孺子眠賦憶寒云三洞底書酬明月九江前何緣並擷香鑪秀徙倚東林話白蓮

贈汪中丞四首

鵲印朝馳下九重雙飛長劍拂芙蓉詩書異域傳方虎禮樂中朝待臥龍勒石燕然云縹緲登壇淝水日従容紛紛坐客饒朱履吐握能無問短笻

一疏埋輪四海傳三臺推轂借豪賢飛狐倒馬當闗日鉅鹿盧龍出塞年燧火北亭殘帳幕波濤南粵淨樓船淩煙異日論功最十八鐃歌被管弦

尺羽才飛萬竈收先聲何借冠軍侯風馳細栁三千壁電掃扶桑六十洲玳瑁筵開晨北府琉璃屏敞夜南樓遙憐月底桓伊笛吹徹梅花興未休

三輔旌旗控月寒九河臺殿壓風湍元戎舊建徵東節上將新登鎭北壇列校任驅鵝鸛陣髙流容脫鵕防冠懸知王粲思鄕切一賦従軍爲路難

直沽逢丁元父夜談作余與元父別十年餘而邂逅中野眞萬里不期之遇也

邂逅天涯總白頭雙防偕發潞河流孤臣海嶽猶生色獨客乾坤已倦遊舊疏間闗遼水舶新詩迢遞嶽陽樓黃金何限幹霄色落日荒臺起暮愁

一疏千言動紫宸三臺九列望經綸猶聞絕島追窮冦未擬淸時放直臣日月並懸新折檻風雲長逐舊埋輪更闌秉燭眞如夢把袂狂歌各愴神

送鄧汝髙督學滇中

燕臺春色照龍泉借甚王褒奉使年奇字舊従千古識遺經重向百蠻傳髙峯越嶲停徵斾大海昆明息戰船萬仞防蒼題賦日抽毫何似帝京前【鄧舊艸名帝京篇】

曹能始攺官南都

題詩遙向鳳凰臺人識靑蓮冠世才宦薄南曹寧薏苡官閒西寺亦蓬萊蒼山建業排云上淥水長幹漾月來爲報郁金堂畔女流黃重織候新裁

壽吳太學母七秩

紫色朝臨玳瑁筵斑衣垂手畫堂前雙金突兀髙燕市片玉熒煌映婺躔靑鳥未歸天外使蒼虯長逐地行仙簾前認我東方朔一摘蟠桃又幾年

贈盛徵君

不學文園賦倦遊髙風遙夜攬貂裘櫪傍驥尙思千里廚下鯖長合五侯桂樹叢生淮海岸桃花深發武陵丘郁金何日延州道玉盌相攜醉莫愁

集惟寅第同顧朗生王行父作

嵯峨西第接蓬萊窈窕閒窗臥緑苔倦已攜書還越嶠狂猶擊築上燕臺宮云五色迷花駐苑月千枝映樹來何事觀濤溟海上當筵枚發正堪裁

詹山人伯虎以玉印贈余乞詩

奕奕昆吾詫有神雙魚遙憶附書晨千秋玉璽傳丞相十襲瑤華贈美人錯落蛟鼉吹霧雨熒煌科斗拂星辰江潭何事占雞鶩白嶽黃山會結鄰

過汝元太學話別作同仁夫孝廉

河橋寒日防新晴唱徹驪駒恨逺行慘淡黃金辭上國蒼茫白璧抱連城舟移片鷁時時望劍拆雙龍夜夜鳴揮手不堪梁月色亂山猶傍客途明

同趙汝元集陳仁父痛飲狂歌亹亹申旦離別之臆備見乎詞

把酒疎星傍玉除相逢猶是舊公車髙堂秉燭三更後故國浮查萬里餘海嶽未妨攜短劍風雲那復戀長裾他時兩地遙相望尺素能無問鯉魚

卽席再別仁父汝元

徵馬蕭蕭倦客遊天涯憔悴鷫鸘裘雄才尙抱千金璧豪气難忘百尺樓野戍孤云頻入夢闗山明月正添愁猶餘舊日荊髙築徹夜狂歌易水頭

是夕劇談漏盡相對黯然余與二君邂逅湖海訂盟金石者廿載於玆拂袖故山且楗闗爲終老計來晤未卜仍賦此章

列炬華堂夜不眠驪駒歌徹最堪憐浮雲未信君門隔明月偏隨客棹懸四海正逢多事日三生猶結並遊緣乘時何限雄飛思努力加餐玳瑁筵

久不得趙汝元問鄕人乍至自都下云墓木拱矣

少日風霜墮彩毫中年日月厭靑袍紅顏意气消雞肋白髮心期付蠏螯作賦中山酬薏苡飛書西域問蒲萄天津橋北糟丘近試覓靑蓮望海濤

米仲詔書畫船捲卽席題

泛泛風光易水瀕沙棠晴照白綸巾中流荷芰藏仙客極浦蒹葭望美人經卷香鑪晨獨倚筆牀茶竈午相親懸知舟楫商巖待漫向鴟夷話卜鄰

憶燕中仁甫汝元餘三人晨夕縦飲垂十載余頃挈家南旋話別仁甫齋頭縷縷申旦歸後聞問杳絕今汝元告逝仁甫竟客何方載賦此什志感

擊築層臺夜放歌十年燈火寄婆娑天空潁水荀陳隔日落咸陽趙李過閣上舊藏艸富齋頭新種白楊多悲涼廿載談天客不見三星聚釣蓑

同王行父顧朗生胡孟兪羨長集惟寅白雪齋分得人字

南北驅馳道路頻一尊攜手話沈淪驚看鄴下抽毫客漸少華陽擊築人四野雄風回白雪六街飛雨淨紅塵應憐獄底幹將在繞夜寒芒射北辰【時汝藩在獄中】

再送座師陳公

一賦驪駒共黯然春明回首夕陽懸綈袍邂逅三千里絳帳分攜二十年只見中朝傳鳳徳誰従幽谷辧龍泉蒼生萬室瞻依久闕下行看太傅旋

少室山房集卷六十五

欽定四庫全書

少室山房集卷六十六

明胡應麟撰

七言律詩五十一首

唐明府長公新搆園亭三泖之上書來徴詩賦答二首

翛然十畝占菇蘆淨室名香饌埜蒲賦就園亭聞拙宦書成闤闠識潛夫靑山有夢飛盤谷淥水無心乞鑑湖漫道巖居堪獨樂蒼生能識謝公無

亭子蕭疎隔水開聞君十尺臥蒼苔芝從甪裏先生乞術倩茅山道士栽檐際數峯如斵就檻中羣石盡飛來淸沙蕩漾鳬鷗集永晝相過暮不猜

寄鄧逺逰逺逰書來云新搆書樓髙矗云漢索餘一律紀之

聞爾爲樓近郁藍晴川歷歷豫章南當檐河漢三千尺繞架雲霞八百函徑壓蓬蒿同蔣詡堦蔵蘭菊類羅書成白馬深相憶不得南皮竟夜談

春日張明府過訪賦贈二首

【明府閩淸源人而爲烏傷宰駱侍禦舉邑賢祠明府力也】

熒煌車蓋集檐牙握手孤城送暮笳紫气乍浮蒼嶺月淸光時墜赤城霞雙飛玉舄髙天外獨奏瑤琴大海涯聞說河陽春爛漫一笻能許叩官衙

空齋一榻臥莓苔上國雙旌叩艸萊拂劍星光延浦合飛觴云色幔亭來詩傳勵志驚髙唱賦倚思識異才莫訝弦歌猶下吏黃金千尺步燕臺

閩中黃孝亷過訪作

花底何來抱玉琴一燈聨袂夜堂深舟移九曲多雲霧笠戴雙溪半雨霖射虎愧余終落雕龍憐爾驟同心胡牀欲起徵西防百尺危樓望水潯

晉安林計部以翰貺見存賦謝並寄懷仲兄貞曜先生【時計部在淮揚】

經旬寒色倚綈袍窮谷跫然墮彩毫五夜書傳淮海月千秋詞壓廣陵濤中朝劍舄聲華逺故國塤箎夢寐勞二十四橋花滿目吹笙彈瑟擁持螯

分曹何處最風流燈火維揚近石頭蕭鼓萬家隨畫防舳艫千里遇牙籌東園棠樹經春別西嶺梅花歷嵗逰計日公防水上月明重臥舊靑樓【揚州有梅花嶺】

題天恩四諡冊【有序】

晉安林氏自文安歷康懿文僖文恪四公並翺翔八座賜謚易名一門之盛古所未有廼文恪二仲奮翼熙朝子姓繩繩彌益顯大將來異數未可量也覽誦欽懼輙綴塵艸

奕葉恩光道路頻一門華衮動星辰三傳鳯徳依淸廟【自文安至文恪三世八座皆以正直忤時不及大拜】四拜龍章出紫宸金匱易名蔵太史玉堦銜命發行人君看琬琰新成錄百代何方殿後塵

讀林氏文僖文恪二公集【有序】

家君登己未第文恪公知貢舉而不佞受知貞曜仲季蓋兩世通家云

金莖云色近蓬萊禮樂文章寄上才三世聲華懸魏闕一時詞藻擅梁臺蓮燈後夜中官集藜杖先春太乙來羨殺庭階雙玉樹聨翩花蕚照鴻裁

屠緯眞訪睿父防知歷朝眞諸洞壑暫憇葛陂寄聲盛氏兄弟渴欲不佞一過從廼余自臨安歸緯眞發逾月矣賦此寄訊且期再至同入天臺雁宕爲汗漫之防

洞口君攜赤玉虯湖堤余躍紫驊驑四愁明月歌平子八詠寥天問隠侯上苑雕龍羣彥絕中原逐鹿幾人畱桃花萬樹仙娥近爲報屠郎續舊防

憶在臨安舜舉觀察數過從旅中自庚午迄丙申嵗致手書益以嘉貺屈指嘉隆詞客幾盡靈光一柱僅觀察存而余以晚進忝竊深知殊感且作園居多暇賦此寄懷

嘉隆詞客艸半指防靈光一柱懸紫電蒼龍浮大壑朱霞白鶴麗髙天晨飛杖屐東山墅夕縱壺觴北海筵溪雪滿空狂興在聨舟何日話登仙

世叔通侯以選詩新刻見貽賦謝因訊說仲文學二首

材官十萬淨蛟涎賦客三千侍艸劍拂蒼龍淮海上帆飛靑雀潞河前中郎論豈當年祕太史書寧百代傳妒殺南樓弦管夜胡牀相對月華圓

天吳河伯靜無嘩獨坐平乘似漢查客子抽毫題桂樹將軍橫笛弄梅花蔵山業在神偏王治水功成鬢未華莫上燕臺頻倡和風傳雙嘯入龍沙

防知洪公舉駱侍禦吳中丞朱比部同入賢祠喜而有作

【先是蘇君禹督學按部余爲駱舉呈入郡祠迄今始祠於邑】

廟祀新裁日月懸千秋輿論協名賢髙風慘淡三君列大典熒煌八邑傳俎豆並陳丹雘底旌旗同曳翠屏前鄕閭不盡摳衣思倚和猶能筆似椽

題張明府子環考績榮封冊

百里歌聲奏管弦三臺馳疏達甘泉椿萱日永髙堂上桃李云蒸大邑前燦爛冠裳龍闕下飛揚綸綍鳯池傳中朝屈指思良驥極目黃金照海瀍

送汪山人還四明

驪歌一曲亂雲馳白帢黃冠照路岐八詠樓中人臥久四明城外客歸遲髙天暮雪帆飛動大埜春星劍陸離極目河梁慙握手壚頭霜色對淒其

送徐太常之白下

驪駒又唱瀫城西龍劍尊前惜解攜旭日葵橊爭吐艷春風桃李自成蹊千秋大業傳鄒魯六代繁音陋宋齊屈指鳯臺吟嘯暇可無雄筆到幽棲

吳允兆過訪同趙太學夜集坐中驟雨如注申旦乃別

望斷雙魚霅水濆深居長日念離羣詞人躡屫來今雨病子支笻出亂雲縹緲蘭膏延度曲繽紛梧葉墜論文相逢垂老堪畱戀莫厭蕭蕭徹夜聞

同吳允兆登趙文學環翠亭時梅雨大作談棋竟暮

危亭髙峙越江湄城郭千家暮靄移北海聲華聞異代西京才藻見同時雄風卻暑離山逕驟雨催涼到石池最是辟疆豪興發一枰花影度敲棋

送吳允兆還霅中

戴笠披緇問隠淪平原相值未經旬湘山蘿薜懸髙士越水蘭苕限美人防覽謾誇雙屐慣分攜長恨一舟頻浮家咫尺非難事爲覓眞舊釣綸【張志和婺人徙霅中】

壽葉母趙太孺人詩【有序】

邑明府涇上葉侯宰我三稔民用大和監司奏厥績天官得貤恩所生母孺人命垂下而母適以是秋屆七秩翟冠霞帔玉醴瑤漿一時並集奇斯甚矣不佞沐侯知逾越覩玆大慶喜溢乎辭

紫气滄溟日夜懸玉冠瓊帔照華筵誰將黃鵠歌中事盡入靑鸞詔裏傳南嶽霞光雕輦外東陵云色畫堂前桃花萬樹瑤池熟好是仙郎作令年

王防知過訪賦謝

風雨衡門一逕寒靑雲何事問魚竿輝煌鹵簿畱丹壑搖曳旌旗度翠巒永夜薇花千吏肅深春棠樹萬人懽酬知不盡書生意慷慨魚腸抱月彈

葉明府創浮梁新成往來利涉二律以紀樂觀並寄師相趙公

夾岸津亭架彩斿艨不斷大堤頭長虹盡壓雙溪浪畫鷁橫分萬里流幾處尊罍浮白坐誰家環佩踏靑防甘棠滿植沙洲上荏苒仙鳬近玉旒

三百欄幹照畫檣澄波如黛壓飛梁天浮烏鵲長河畔地接黿鼉大海傍防女東西矜拾翠行人南北罷褰裳乘輿最笑公孫拙何限恩波瀫水陽【竹書架黿鼉以爲梁】

春日侍家君過祝太學畱宿別館夜出羣少侑觴豪飲申旦醉夢中拈韻得此詩題壁示太學並示山人無殊

十日髙陽興未闌一樽雲霧繞朱欄光搖銀燭春偏麗焰吐金鑪夜不寒舊業中郎仍閉戶新詩常侍已登壇淸歌妙舞桃花下痛飲何辭玉漏殘

飲酒漫成寄李允達

擊節長歌興轉豪浮名何事讀離騷飛揚跋扈元吾輩放逐飄零更汝曹白日騎羊三洞逺靑天捫虱萬峯髙先秋已訂浮槎約散發扶桑弄海濤

挽劉仲修觀察

鬥酒逢君白接防談天長醉習家池猶聞碣石千人廢不見靈光一老遺蕙畹蘭臯斜日外竹枝桃葉暮云時他年渤海詞名盛十五寧論作賦遲

秀上人自永嘉過謁乞餘言紹介汪司馬公將以是秋駐錫黃山白嶽間賦贈

贈我新詩瀫水前天臺霞色案頭懸來徴晏先生序去結靑蓮大士緣白嶽何方重示迹黃山隨地足安禪莫言垂老才情竭和汝猶能筆似椽【江淹嘗擬惠休詩】

聴雨齋

十尺幽軒靜者棲碧梧蒼竹亂雲齊初驚滕閣珠簾暮漸訝陽臺玉佩低翠色西山寒並倚秋容南浦淨堪題美人正有芳尊約目斷芙蓉萬頃西

朱山人卜居廣陵持捲徧乞名公題贈余賦二章

武夷山色最堪憐何事維揚覓畫船乘興剡溪春雪後卜居防水暮云前枚乘麗賦經時和杜牧新詩異代傳二十四橋人似玉明妝十萬勝腰纒

廻首髙齋翳緑苔大江晴望海雲開言將徳耀居吳苑不學靈均放楚臺一葉乍從蘭浦過四松先傍艸堂栽抽毫試覓平原叟曾寄雙魚到越來

毉張生世業瘍余病臥半載生以鍼砭起之持捲索詩爲賦

病裏過從問獨醒何來年少解忘形三彭逓守庚申籙五運重搜甲乙經碧洞騎羊原有術靑城化鶴豈無靈相逢拚作平原醉何限名山入座靑

新春魯總戎招同李都閫夜集署中座上得笳字作

尊酒孤城急暮笳玉壺金縷興無涯茶烹雁宕千峯雪酒醸龍山十日霞幕府春光廻大纛轅門晴色護髙牙相逢況是河梁客握手何妨片月斜

諭邦相過瀫上余以病瘍牀褥不能出晤寄訊此章

一病衡門罷艸歸鴻長盼瀫江瀍那知叔夜風前駕眞作王猷雪後船五畆蒿萊元獨樂雙溪桃李尙爭妍飛龍自古多乖隔悵望河梁白日懸

同趙使君雨中登大云絕頂夜飲見一樓題

縹緲危梯望目縈微茫秋色半江城蒼龍掣電千禾立白鳥棲煙萬樹明北浦魚竿誇舊漲西郊農鍤快新成攜壺不盡追逰思剪燭虛堂聴夜鳴

聶水部招集署中賦謝兼送聶公北行

握手翩翩興未窮芳尊何意武林同不堪坐倚瓊枝畔飽聴歌翻玉樹藂越海地偏雲气紫燕臺天近日華紅春風爛漫甘泉側賦就能無望北鴻

鄧逺逰過訪溪上握手移日別去無何太公訃聞促歸小詩奉唁

春花攜手瀫溪傍滿目飛雲望太行念我驥心猶伏悲君雞骨驟支牀孤航不柰蒹葭逺一枕偏憐薜荔長蚤晚尋君丰獄畔星河頻夜合魚腸

壽張母八秩詩【母冢子元春瑯琊兩王皆盛推其繪事】

蚤跨靑鸞下玉宸寧馨爭羨膝前人斑爛張仲詩傳孝彩翰僧繇畫入神鵲渚夜寒星炫彩蟾衢秋半月重輪方平莫哂姑年少少駐塵寰又八旬

虞鴻臚以精舍借居竟不克往賦謝

典盡鸘裘易水潯髙臺何處問黃金一枝吾自安幽谷全樹君猶借上林廡下伯鸞逃世念壚頭司馬倦防心亦知大廈堪棲寄百徧寧辭抱素琴

懷管祕書

浪迹燕山嘆滯畱一朝名姓動宸旒金門執防推龍尾玉陛抽毫羨虎頭艸色杜陵供眺望花香韋曲伺遨逰從知遇合堪靑史莫笑馮唐未拜侯

答顧叔時吏部二首

余與叔時相慕積有嵗年玆屬安茂卿以手札投寄托契良深報謝二律

憶賦河東紫極傍娉婷搖曳動明光千金函谷髙懸市片玉昆丘蚤擅塲直諫世傳韓吏部淸修人識顧長康盈盈一水吳楓外愁絕菇蘆引夢長

借甚雄才北斗懸緘書何意茂陵傳屠龍技絕三朝後射虎心雄百代前防見名山蔵彩筆聊從流水和朱弦延陵一棹堪相傍信宿揚亭話太

再疊前韻寄叔時吏部二首

拂曙魚緘溯艸堂美人題寄自涇陽雙鉤匣底星辰動一刺懷中道路長緑水蒹葭浮夢寐靑山薜荔伴行蔵相思防發蘭陰興爛醉靑蓮玉盌傍

一徑蓬蒿任晏眠東南云壑乍防連浮蹤宇宙三生合片語江湖萬古懸越水魚竿忘嵗月吳天龍鍔射星躔陽春落落猶堪和敢向鐘期話絕弦

睿父丈旣有西江之擢復聞臺疏挽畱將以大觀察移節防稽三郡興文愴別更賦六詩異時一棹溪頭絕倒子猷之興盡也

明發雙帆大海濱璽書遙夜出楓宸闗中乍擬徴黃霸河內重看借寇恂君子六千初仗鉞生徒四百競攀輪猶聞僕射花溪上竟日茒堂話隠淪

分陜頻年召伯棠千家巍碣頌琳瑯才聞大纛移江右忽覩髙牙駐海傍月下登樓懷婺女風前開閣謝滕王山陰咫尺堪攜興雪夜能無棹短航

江城秋半促驪歌醉解魚腸柰別何紫翠林巒三洞隔丹靑城闕四明多仙人絕徼尋方丈大士髙空謁浦陀漫詫越裳重譯至十年鯨海靜煙波

褰帷霞色朱衣縹緲稽山入翠微千騎乍環秦碣轉六龍長抱夏陵飛公餘臥閣防艸吏散行臺憶紫薇遮莫山陰乘興訪若耶溪上醉芳菲

皁蓋翩褼越海頭當年椽筆照龍樓瑯琊山水詞臣醉天姥雲霞賦客逰黃絹色絲時想象靑鞋布襪暫淹畱靈篇禹穴探行徧何似緗縑詫鄴侯【張公先任南滁有瑯琊代醉等編】大府徵西接上材參差飛詔出蓬萊金華石室雙仙去玉洞天臺二女來月色微茫方廣寺日光浮動妙髙臺無論擲地興公價彩筆縱橫鉅賦裁

少室山房集卷六十六

欽定四庫全書

少室山房集卷六十七

明胡應麟撰

七言排律一十四首

俠客行六十四韻

朝端新拜大長秋賜第東方最上頭曲榭華甍蔵燕雀畫堂飛棟列貔貅論功肻就平陽列相骨爭誇定逺儔太宰均裀容接席中丞停節讓鳴騶前茒鼔角陳淸吹後隊旌樹碧油幾爲髙名羅蒯徹時從長揖見曹丘雄心黯淡操戈發奇防縱橫借箸籌博浪誤驚嬴主中白登長抱沛王羞長驅欲踐天驕血轉戰思椿日逐喉然諾季心輕海岱風聲劇孟重山丘朱家緩頰共排難郭解捐軀代報仇八百家奴懷蜀鏹三千門客佩吳鉤登壇辟易漁陽帥分道憑陵博陸侯向晚章臺嘶叱撥深春韋曲叫鉤輈麒麟閣聳飛身上鳷鵲宮扄掉臂逰入幕嘉賓窺喜怒當塲摩詰效俳優微行漢帝令衷甲淸暇唐宗待蹴毬絕代妖童顏比鄭傾城小史貌逾周頻呼第五嬉金埓屢竊無雙下玉樓貴介原嘗元並峙奢靡王石定誰優雙珠跳脫迎無畏百寶流蘇障莫愁雲母屏開紅日耀水晶簾捲碧天幽燈籠錦織流黃被火浣衫裼集翠裘五彩同心饒綰結七珍如意競雕鎪盈拳韎韐商胡贈徑尺瑯玕貴主求象齒穹窿來絕域蛟精瑩膩出靈湫齊璜楚玦相輝映魯璧秦碑互校讐彜鼎蚩尢存大夏尊罍饕餮驗成周華箋溢案鐘王聚妙墨盈箱顧衛畱緑埜遺蹤看載辟藍田名迹羨重修爲園直跨新丰市鑿沼斜穿太液流曲島廻汀浮灩澦孤峯層巘矗瀛洲岧峣睥睨通河漢嶫罘罳礙鬥牛泉美乍分揚子渡石奇先載郁林州偏箱絡繹馳山荔巨舶聨翻餉海橊選匠荊揚喬木盡營工川洛眾材鳩瓜田灞滻聨郊隧柳陌咸陽夾置郵十院名花行索笑八窻文杏坐銷憂松風晝起娛貞白竹露晴翻媚子猷芳艸夢時連驟覩蟠桃栽處朔勤偸相思樹底閒情劇連理枝旁逸興遒菡蓞飄香縈桂闥芙蓉輸艷撲蘭舟靑萍瑞實浮江上緑蕚寒英寄隴頭俊鵲東方勞逺致神鷹南國費窮搜爰居受享翻成福吉了能言不解愁子母猿攜上峽雌雄丹鶴貯浮丘當階檜柏龍鱗勁側徑梧桐鳯羽稠把釣文魚時撥剌開籠細鳥日啁啾玻瓈盞淨屠蒼鹿瑪瑙盤殷膾赤虯食進萬錢忘下筯羮調千鎰未盈甌牛心探胾熊蹯脆蟹足熬膏髓柔李尉庖中贏寶屑郇公防內足珍羞從容握防延諸謝慷慨呼盧軋二劉侯白抗顏陳戲劇秦靑揚袂動歌謳數聲子夜明星落一部陽春霽月流別館笙簫云共咽廻廊燈燭霧難收杯傳鸚鵡長酣醉杓滿鸕鷀逓勸酬五斗椰漿嘗異核百壺桑落薦芳篘生來梁孝豪防擅蚤嵗燕丹俠气投日杳虞淵猶角逐天傾杞國漫咨諏無論蕭相居帷幄謾說孫郎近冕旒倐忽韶光侔閃電須臾滄海變浮漚霜華爛熳催紅頰石火紛紜照白頭好是太揚子業書成名字在千秋

靑樓曲三十六韻

紫陌靑樓接上林香車油壁鳯池陰瑚繞砌縈丹嶂瑪瑙當窗甃碧岑絕代秪看雙白璧傾城何啻萬黃金鮫鮹帳暖勻蘇合玳瑁筵芬水沈樹樹相思巢比翼枝枝連理結同心風鬟墜馬嬌堪畫霧髻盤龍力未任淡掃春山重閣曙斜拖秋水曲房深牀頭琥珀鐫文貝幾上瑯玕琢翠禽沙淨鴛鴦翹綺褥泥融鸂鶒睡羅衾蔥籠石竹緣衣繡馥鬱溪蘭並帶絍理棹湖堤春漠漠乘槎河漢夜陰陰波塡烏鵲虹千丈水戲魚龍獸百尋鼔瑟湘妃傳麗句吹簫嬴女發淸音褊褼舞燕甘泉畔宛轉驚鴻洛水潯天女大羅邀把袂仙姝少室戀披襟三三楚岫朝相似六六巫峯暮半沈玉洞漿霞共泛瑤池丹醴月同斟靑鸞慣向前除下赤鳯偏宜後掖尋日隠未央頻望蹕霜飛長樂驟聞砧銀屏照膽悲華落鐵鎖傳心怨陸沈織錦素娥情慘淡題紈班氏興蕭森崔徽謝客容顏瘁薛媛懷人涕淚霪竇太主驕長臥疾息夫人憾但如瘖生來陳后情元妬老去徐娘思尙淫防隔楊花愁嵗暮江迎桃葉畏寒寢虯髯邂逅緣持拂犢鼻逶迆爲聴琴破鑑徳言憐濩落投梭益壽笑嵚霓裳殿迥唐宗入銅雀臺髙魏帝臨東壁王昌懷易暢西鄰宋玉賦難禁時憑劍術祛淩暴屢握刀頭盼滯淫落盡紫薇重倚架開殘紅杏獨停鍼成陰結子須臾事腸斷春風杜牧吟

【事多出漢唐雜史小說楊花卽楊白華劍術如聶隠荊娘之類】

挽朱廷尉可大十六韻

【先可大以建言論斬恩詔釋歸尋疾終】

冠玉淩雲美少年崢嶸人代擷靑錢批鱗日慘雙龍闕折角風吹五鹿筵勁气千秋橫碣石餘生萬死出甘泉無論廷尉張羅事政憶司解綬年石匣蒼茫南斗下鹽車淪落太行前吹噓土壤人誰測物色塵霾爾並賢赫蘭陰廻鹵簿殷勤瀫水系樓船騰空騄駬庸多讓貫日虹霓豈偶然去住未妨鴻羽隔升沈俄析雁行聨飛揚大業河山並突兀雄詞海岱懸共擬隋珠還漢闕那知和璧瘞藍田藜空向閣殘新序艸沒雄亭掩太彊直自知文季遂貞孤誰並伯喈傳闗心雨露酬前席極目乾坤倚斷弦函谷靑牛沈紫气匡廬白鹿弔黃泉生芻一寄遙天外萬壑松湫冷暮蟬

【朱暉字文季彊直自遂蔡邕稱朱穆貞孤羔羊之節可大生平行誼大類二朱】

朱十六在明訂余過訪沙上念載矣嵗杪得手書猶故情皧皧也新春忽聞長逝感愴不勝挽以長律十六韻

慷慨朱家結俠年金罇何日不花前仙源洞府三千辟帝苑池臺八百懸夜夜更衣逰太液朝朝聨袂入甘泉臨淮桂樹通侯第大庾梅花上客筵突兀雄心摧海岱飛揚豪气挾星躔建安遺瓦酬雙璧宣徳新磁破萬錢彩翰如椽仍自貴黃須張防定誰憐官微恥抱齊門瑟宦拙寧廻越水舡海月亭中邀月坐江雲樓上抱雲眠明眸皓齒羅閨閣妙曲新聲被管弦舞罷柘枝頻笑傲歌餘桃葉乍畱連孤松爾自陶元亮芳艸余慚謝惠連幾夜梁園期作賦經時揚閣談生年忽報龍蛇值哀訃俄驚鵩鳥傳地僻髙陵盤狡兔天垂荒隴咽寒蟬酬知未遂延陵諾愁絕生芻寄墓田

【在明家有園池聲伎江雲樓最軒爽每訂余海上爲十日飲余亦欲卜居其傍竟參商未如願】

憇淸源舊逰禪寺懷蘇別駕以修二十四韻【有序】憶曩在淸源日易使君座中邂逅以修別駕握手定交淹畱累月窮極平原之興一別十年聞問杳絕扁舟再過不勝今昔之感云

十月繁霜正滿籬孤城凝望碧雲馳靑衫落魄還舟夜緑綺傳聲命駕時玉勒亂嘶章氏苑銅鞮髙宴習家池龍蛇四壁毫飛動牛斗雙函劍陸離妙曲西園陳翠管淸歌北裏近彤墀豪逰南郭朝朝共勝槪東山日日期綺陌朱樓情浩渺紗紅燭夢逶迆何人作賦非同調若个談詩不解頤一代平原懷競爽千秋河朔興難疲從知意气闗寥廓詎謂形骸判別離驛路論心愁泛梗河梁揮手惜臨岐窮來海曲甘垂釣淚盡山陰獨解維揺落慚餘同塞栁漂零聞汝逐江蘺茫茫白水迷三峽歷歷靑山礙九疑無客乘風來灌口與誰尋雪上峨嵋雕闌繡柱孤懸榻淸簟疎簾靜覆棋漫詫王嬙畱鳯輦徒聞薛女畫蛾眉君平易肆虛談卦揚子亭失問奇防拆黃牛廻舸艦城深白帝罷旌旗遙天灩澦雙魚絕僻地臨邛駟馬遲秫貫十千時潦倒柑題三百尙淋漓淸風明月覉度流水髙山咽子期越國啼魂無翠鳥蜀天翹首但黃鸝亦知聚散人間世極目長空雁影移【後再過聞以修歿矣】

壽吳封公七秩

遙遙紫气度滄溟翹首文園見徳星三世龍章偏鳯躍四朝鵷羽獨鴻防才髙曼倩飛千牘道直劉蕡困一經骯髒田方驕富貴蹉跎杜甫惜娉婷傳家夙擅瑤華譽報國爭傳玉樹馨赫爾盛時新閥閱依然名士舊門庭姑蘇麋鹿逰春墅震澤魚蝦臥晚汀閶闔廟前閒倚仗滄浪亭下戲揚舲髙陽藹藹睂先白大耋垂垂髩尙靑東望瀛洲鸞馭出西來圃鶴書停花枝燦爛供談笑竹色蔥芊伴醉醒神棗安期遺履舄冰桃王母降輜軿前除冠蓋如虹集後苑笙歌帶月聴綸綍幾看廻結駟緗縑猶自憶囊螢天河路近槎堪泛海屋籌多戶未扄蚤識大椿千萬禩南山無事祝修齡

【封公文端公孫純叔少防子而文仲使君父也後先膴仕以潛徳弗耀於時】

挽周徴君公瑕二十韻

藝苑靈光四十春翩翩奇气上靑旻飛翔鸞鶴三千界慘淡龍蛇百六辰北嶺彥倫非異族東吳公瑾是前身宗雷綺嵗耽寂禽尙生來習隠淪虎阜池頭尋紫劍鱸鄕亭上防烏巾雄章甓社珠同耀麗藻昆丘璧共陳玉筯縱橫三李合銀鉤揺曳二王親嶁絕頂文摹夏梁父中天篆勒秦巨榜華夷懸突兀穹碑河嶽鬭嶙峋西泠倚棹吹黃葉南浦垂竿弄白蘋好士孟公膓磊落無兒伯道思艱辛羣仙閬苑招同列上帝叢霄憶戲臣太傅遺蹤沈艸樹中郎餘業散荊榛家殘甫裏悲羅雀冢翳臯橋嘆獲麟是處霜飇摧大廈當年湖海問前薪浮名早借逰燕客秀句偏攜入洛人劇飲平原寧計日髙談河朔動經旬踟躕舊雨舟蔵壑痛哭酸風笛滿鄰瘞鶴銘存徒自惜籠鵞帖杳定誰眞惟應彩筆星河畔元气淋漓照玉宸

送萬伯修中丞經略朝鮮二十四韻

突兀熊車控九邊熒煌鵲印下甘泉元戎夜仗黃金鉞壯士晨驅白玉鞭驟擁全師過碣石徐分小隊出祁連驊驑五色羣連代鵞鸛雙飛陣拂燕赤羽登壇環甲冑靑油張幕防樓船云銷上谷旄竿駐霧湧丸都箭鏃穿伐鼓吹笳行塞日飛槎浮筏度遼年詩書總屬中軍好文武咸推吉父専曲逆奇謀神鬼運嫖姚雄略帝王傳轅門妙算聞三策樂府豪吟擅百篇西第徴歌霞照席南樓舒嘯月窺筵椎牛有客俱長孺倚馬何人不仲宣潦倒鸕鷀杯似杓淋漓鸚鵡筆如椽千言艸綴陳侯牘一傳花生杜氏箋橫槊澄江天破浪拔刀窮谷地生泉摧牙怪鱷鱗堆阜授首封狐血漲川道左累累迎吐谷管中歷歷拜呼延寧知報捷憑公異防見題銘壓孟堅後乘長驅母寡入前茆生縛郅支旋扶桑日上淸妖气細栁虹飛息燧煙定逺威名元獨步平陽勲烈舊無前銅標直建三韓外鐵券遙頒萬戶先虎豹崇闗茆土辟麒麟髙閣畫圗懸縠城佇待功成後一舸陶朱釣巨鯿

蚤春寄懷大學士趙公三十韻

金扉銀鑰散鑪薰玉座琳居架斗文日爲唐堯懸北極風因虞帝動南薰花明建禮宮前雪樹拂含元殿裏雲長樂煙光晨浩蕩未央霞色晝繽紛衣冠肅肅甘泉聚環佩鏘鏘太乙聞左邑亭臺行未厭西淸城郭望難分九苞鸑鷟俱呈瑞五色鴛鴻並作羣求友黃鸝啼廣陌將雛白鶴臥斜曛昭容戶外垂羅袖采女車前曳繡裙十樣蛾眉桃李艷千盤鸞髻麝檀芬熒煌甲煎中庭燎縹緲都梁別院焚水泛昆明寧習戰山逰興慶詎成醺明堂禹益攄謨誥淸廟防陶繹典墳獻賦班揚馳彩筆陳詩枚馬擅風斤傅巖板築眞符夢莘野鉏犂合罷耘優詔異時仍白璧辟書何處更纁趨朝政喜羣公洽報國應憐太老勤絳闕頻年勞上相丹扉無防對明君羊裘數問嚴江外雁序長瞻瀫水濆瑣闥交章神轉王平臺傳論思偏殷三千魚鳥張旗幟百萬貔貅礪劍紋龍武盡收楡塞卒鷹揚全護棘門軍材官甲冑先浮渭大將樓舡欲濟汾舉鼎威名雄夏說揚鞭豪气邁髙賁倉皇跛足知狼顧躑躅獰牙見豕獖海匝雞林傳帝力江寒鴨緑淨妖氛耆英紫綬堪圗洛狂客黃冠防入鄞講易庭前饒管輅傳書門下半羊欣淇園荏苒齡齊竹鄴架防差帙散蕓翹首越裳重譯至赤松巖畔元勛防知張公睿父觀察吳公文仲過訪吳公舊宰金華訂盟莫逆張公神交十載近始識荊乃並辱提攜收之方外髙軒枉問防洽連宵國士之知敬酬此什

繡服緋袍試晚晴荒途曲巷謝逢迎州民禮數容長揖地主風騷接大名幄裏雙虹交映日輿前千騎並幹城人倫張仲推忠孝吏績吳公擅治平白雪中原馳錦翰靑霞太末射楸枰三都浩瀚裁新注七子崢嶸締舊盟志續齊諧羅艷異書傳博物洞幽明朱旗蹔借臺端曳玉佩行趨闕下鳴躡蹻久虛陳榻夢飛觴何限庾樓情茆檐豈爲看花入艸徑聊同問竹行業綜緗縑元自得篇攜綺繪定誰評從知國士深畱盼愁絕文通賦未成

送周大防之楚中

當年文價重連城蚤向詞壇識姓名玉署鳴珂朝建禮金門持防扈承明中天正屬飛龍起南國遙看結駟行侍從淸朝臣不厭驅馳赤社帝闗情防差原勒含毫待次第英皇抱瑟迎衡嶽雁廻雙節迥武昌魚躍片帆輕登臺風雨三湘暗按部雲霞七澤明方嶽大藩形勝地甘棠寧譲召公評

送防知洪公入賀聖節十六韻

暖日暄風上栁條樓船晨遡越江潮腰懸玉佩趨辰極手捧金函入聖朝魯國生徒圍講座燕臺豪俠避行軺棠陰婺裏闗情切荔子閩鄕送目遙借艸定過平樂市看花頻宿灞陵橋天浮太液明霞麗地接甘泉湛露饒彩筆何方畱鼔吹朱弦隨處葉簫韶南皮舊事猶飛動北海新盟未寂寥駿骨千羣隨顧盼雄心八極任逰遨空囊歷嵗蔵孤刺陋巷經時掛一瓢洞裏秦人捫峭蒨山阿楚客寄嶕峣觀禾乍許親田父伐木偏能問野樵敢謂龍蛇同奮蟄深知鵬鷃異逍搖移牀實奉元規宴下榻虛煩仲舉招荏苒三卿廻獨坐逡巡九列譲元僚從知嶽牧明堂近蚤伴臯防翊帝堯

懷王恆叔十四韻

【恆叔以擢任還天臺尋赴白下中途病臥京口卒】

南遷新命下蓬萊紫气函闗日夜開霞色乍眠方廣寺月華頻坐妙髙臺三山興盡思三竺九曲吟成夢九垓瑤圃勒銘推哲匠玉樓題記仗雄才熒煌賦艸傳中國燦爛文芒接上臺軹裏晨霜流檜柏茂陵秋雨滴莓苔窮交此夕攄孤憤故友當年和七哀授簡甘泉誇駿骨飛觚碣石羨鴻裁崢嶸汲鄭交難續嚄唶荊髙世尙猜咫尺遮須尋子建龍門曾識仲宣來

哭蘇學使君禹十八韻

皁蓋朱旛辟眾僚靑鞋白帢問山椒猶思借艸過三洞尙記看花就六橋剗地雕戈紅日駐倚天長劍白虹飄論心北海尊偏洽握手西園蓋未遙一水驟縈桐柏夢萬峯俄矗桂林標【君之擢嶺右參知也先銓曹兩擬中州命皆不下】桄榔樹色浮公座荳蔲花香撲使軺玉管暮揮盈洞壑金函晨捧接煙霄長門鬭賦驚先達宣室紆談誤早朝十日河梁懷並郁經時濠濮興難消將因索處尋公叔詎意飛升逐子喬齋老白楊情漠漠閣殘艸意蕭蕭中郎典籍悲零亂太史篇章恨寂寥蹻躡五龍飛帝闕旌懸雙鶴度神飇胡牀瀔水迷秋月畫舸錢塘咽暮潮國士中原時自惜名流東域定誰驕遺書百代鳴孤憤大樂千年閟九韶潦倒酬知腸寸折不禁寒雨墮深宵

【君禹過余必卻鹵簿掩蓬茆畱連浹日余病或不冠對談亹亹形骸盡忘】

少室山房集卷六十七

欽定四庫全書

少室山房集卷六十八

明胡應麟撰

五言絕句八十五首

自桐盧至新安雜詠十六首

【原闕】

石壁

天風吹客衣削壁逺如墮何人掃石來獨抱蒼云臥

辛夷館

愛此幽人居春風滿庭戶指防辛夷花忘卻來時路

瀑布

亭亭瀑布泉風吹一千尺朝來海上帆掛斷長虹色

方乾宅

萬山圍欲合一水去仍遙不識方乾宅桃花滿路飄

謝翺墳

西巖謝翺冢一徑惟莓苔相對鹿麋坐秋風時自來

新安江

蒼郊四無人輕橈蕩空碧春江不斷流滿柁蘼蕪色

仙桃巖

絕壁聳精藍孤懸五千丈何代武陵人移家此峯上

胥口

落月溪水寒漾舟時未己西泠何處村望望茶煙起

北髙峯

言尋王子喬吹笙跨鸞鶴髙峯不見人日暮藤花落

南髙峯

維舟北嶺下搖蕩靑芙蓉欲向南峯去夕陽千萬重

烏石磯

瞥見雙白鷗飛來似相識翩翩欲近人復濺苔花濕

桃花硤

移舟信江風沿洄不知暮前村路轉遙系纜桃花渡

題翠虛亭廿絕【有序】

亭在劉氏園四圍皆竹萬緑森然余嘗避暑其中因酬以廿絕【逸三首】

雨色凝書案秋陰拂畫墻萬竿雲霧裏知宿幾鸞凰上枝凝翠柏下葉染蒼苔莫使王家見淸吟不肯廻昨夜涼風起笙簧滿坐幽何當裁萬玉吹盡楚天秋霜朝庭聳玉雨夕院敲金一自淇園後詩人幾廢吟棲禽蔵宻篠鬭雀墮髙枝老幹空千尺何人寫楚辭鏤就雲門玉吹成嶰谷音晝日過滄海蛟龍不敢吟鳥雀下前除幽篁百尺餘昨宵風雨過寒灑杜陵書野色琴書裏江聲枕簟傍恰稱幽人臥湘云晝滿牀參差臨淥水嫋娜拂秋霜忽記文同畫生綃六尺彊涓涓薄暮霜嫋嫋經秋雨深院寂無人叢篁自相語晉代諸名流淸談自相詫何如阮嗣宗長嘯深林下倚闌無俗事解帶自淸吟一雨朝來霽千竿翠欲沈萎防紫翠間珍禽自逰戲何當覓羽人共跨靑鸞去閒來晚翠亭四壁皆淸翫傳聲王丈人更致蘄州簟縹緲碧瑯玕森沈下彩鸞佳人翠袖薄日暮不勝寒截作簫君管攜來弄玉家一吟雙鳯舉白日赴靑霞迢遙風雨夜臥此一窗幽恰似揚舲日瀟湘兩防秋

宮怨二首

羅幌寂無人玉階秋艸緑永夜不成眠飛螢照華屋學得琵琶曲深宮不忍彈水晶簾幕下寂寂倚闌干

夏日齋居雜詠八首

陽春館

一雨過修篁微風動淸夏萬籟晝蕭然援琴北窗下

緑筠軒

獨坐淸風裏流云濕畫欄空齋無長物十萬紫瑯玕

潄芳池

明月照芳池倒景浴層嶂文魚不畏人競出滄波上

馭風亭

五嶽非我鄕九州非我宅泠然起太空忽見蓬萊日

西園

閒持一杯酒獨向西園醉想象鄴中人靑雲動飛蓋

東園

西園復東園焚香送餘日微風掃落花忽墮幽人席

嘯臺

鏗若鸞鳯音隨風落天半空令阮籍聞未許嵇康見

臥防室

泠冷七弦琴飛聲白雲上三十六洞天不假盧敖杖

小齋宴起偶題

午日照柴扄先生宿酒醒科頭了無事散步讀黃庭

題神逰八極捲【爲金華髙生】

靑天騎大鵬汗漫防八極笑殺牧羊兒空山弄拳石

題畫【僧寺四景】

靑鞋趂桃花杳杳前山暮霞標起赤城漸入天臺路赤云徧長空何處淸涼國遙望五臺山中天掛金碧一鉢復一鉼相隨不知老蒼蒼太白峯落葉秋多少剪月作蒲團紉云爲破衲嵗晚入峩睂千山萬山雪

緑筠軒夜深作

岸幘坐微涼荷池雨新足永夜寂無人流螢度深竹長日抱屙掩闗謝一切客朝夕相酬往者惟齋中十六君焉興文托好各贈以詩嵗寒之誼要諸白首矣

石屏

奇峯置案頭恍憶包山麓萬朶洞天云鞭龍入林屋

琴

一鶴復一琴翛然成太古朝來嶽麓僧寄我瀟湘譜

劍

鹿盧祕空匣十載無精光昨夜飛空去龍吟大海傍

書笥

三萬六千卷一卷供一朝百年雙白眼不向世人驕

玉磬

誰將一片雲置此禪牀側相對寂無聲南山下秋色

五嶽圗

援琴對五嶽流響入靑雲猶勝四壁立獨擁卓文君

碁

一枰秋色裏時翻古人局飛霜擊畫廊鄧艾收西蜀

膽瓶

折取三花歸琉璃貯春碧三十六峯云晝繞維摩室

笛

手挽鐵龍君登樓喚黃鶴萬頃碧天空梅花何處落

茶竈【水記桐廬第十九】

夜涼起南軒然藜煮雀舌山童荷擔歸滿甕嚴陵月

杖

靑藜攜作杖霞色照人明偶過劉中壘翻疑太乙精

琴石

何年空林中置此太古石嵗逺莓苔深片雲無處覓

博山罏

月影下蒼苔閉門無剝啄白雲一縷髙幽人臥初覺

麈尾

玉柄蟠蛟螭隠見前朝字逍遙七百言花照瓦棺寺

羽扇

羽扇白綸巾寥寥坐淸宴千秋廣武軍誰知阮公嘆

芒屫

足下兩靑鞋他時作何狀白日五龍飛昆侖三萬丈

臥室四詠

芙蓉帳

夢寐靑蓮詩千篇謝雕飾卻笑江文通花生景純筆

湘竹簟

攜來六尺云恰稱衡門夜一枕洞庭秋萬山明月下

胡牀

散發踞胡牀徐看白雲過時有鹿麋來胡牀相對坐

石枕

至人本無夢何者蕉中鹿松風滿石防任意黃梁熟

逰囊雜詠五首

蠟屐

長物不隨身周防信雙屐中天泰華云絕頂蓬萊日

席帽

秋風飯顆巓吟成一登眺日暮謫仙來相逢應大笑

如意

摩挲三尺鋒虯龍掛寒鐵萬古英雄心歌成唾壺缺

布裘

淸晨偶出山一衲掛枯樹向晚白雲深防茸不知處

藥壺

五城十二樓髙懸煉金液朝來費長房誤入神仙宅

秋日獨逰蘭陰山五絕句

蘭陰山

午風吹芒鞋獨往忘日夕指防山阿人衡門在蘿薜

西樵嶺

落景畱空山無人自來往一片白雲中時聞樵語響

聖羅庵

一鉢坐禪牀淸齋自朝暮經年不出門忘卻前峯路

顯教寺

探奇興不盡秋思滿林薄只園掩夕陽小坐曇花落

龍湫

波光滿沙際夜景湛林樾山僧抱甕來搖動潭中月杪秋再逰蘭陰過精舍見前壁間題悵然復書一絕

謝客訪石門杜公懷峴首萬古一傷心無言對樵叟

漫興四絕

斟酌千秋事何人一瓣香婁江宵夢斷月色滿空梁一代汪司馬憐才海內聞乍日傳書至慇懃問白雲十載吳明卿相聞不相識遙夜武昌樓梅花飛鐵笛可怪滇南老雌黃信筆成那知陳晦伯剖擊更無情

少室山房集卷六十八

欽定四庫全書

少室山房集卷六十九

明胡應麟撰

五言絕句八十五首

題李惟寅山房三十八詠

淸嘯園

爲園學步兵築臺五千丈淸夜嘯聲流冷然萬峯上

松闗

愛此松風吹柴闗抱麋鹿白眼四無人濤聲滿空谷

陽春臺

髙堂揮彩筆字字濯雲霞錦帳三千女齊歌玉樹花

芙蓉閣

傑閣起千尋芙蓉不盈丈爲有謫仙人含毫坐其上

淸風館

一徑入深篁翛然碧雲墮涼飈四面來吾將北臥

先月臺

中天白玉臺髙掛九千尺薄暮海東云先送嫦娥入

涵虛閣

平湖千丈寛中有涵虛閣靜夜時推星辰四檐落

度云橋

靑鞵趂桃花杳杳赤城路石梁千仞橫自躡飛雲度

浣花池

方池六尺彊風吹眾芳墮時有杜陵翁扶藜石欄坐

拱辰閣

危欄跨長空星辰俯手拾獨有紫薇垣可望不可卽

蔵眞洞

藤蘿垂洞口空谷四無人恍惚天臺路難尋兩玉眞

白雲峯

移來十丈峯虯鸞舞虛牖面面白雲生終南亦何有

翠微亭

荷鍤入中條雲霞導雙屐山腰翠漸微冉冉孤亭出

凝秀軒

軒窗洞然開正對西山碧十日忘朝飡飽此蓮花色

來云洞

去家十里遙結茒在深樹白雲洞口來忽與幽人遇

虯峯

蒼鱗剝苔蘚千尺自成趣朝來雲霧生緲縹欲飛去

釣磯

八十曽無恙蒼顏出渭濵寧知漢飛將黑髮畫麒麟

鰲嶼

海上釣鰲客曾聞太白翁何如置孤嶼圎嶠在庭中

瑯玕亭

十萬瑯玕枝个个靑欲墮不分王徽之借我亭中坐

芳艸齋

幽齋只數椽科頭抱書讀經旬不出門芳艸上堦緑

靑霞館

朝吟白雪齋暮憇靑霞館羲皇以上人腳赤髮仍散

松室

危闌系鐵絙髙懸四松上千尺淩雲臺晉人何足尙

靑蓮閣

虛閣倚靑蓮恍入荘嚴界悠然淸淨身萬古長不壊

貝葉齋

一出恆沙河彈指幾千劫金剛在舌根何許貝多葉

防心處

聚書三十冬插架三萬軸開卷時忻然三公豈吾欲

蒼玉館

簾內延湘妃簾外種湘竹秋風何泠然淅淅動蒼玉

制芰軒

湖上秋風生推緑無數不制三閭裳但制三閭賦

疑舫齋

虛齋窅千尺恍忽阿融畱何須疑陸處天地一虛舟

浮白齋

左手鸕鷀杓右手鸚鵡杯拍浮酒缸中萬事何有哉

艸居

翩翩白鳯凰夜吐靑藜館何人坐吮毫莫是揚中散

梅花亭

孤亭十尺蔵梅花萬株列中有姑射仙肌膚若冰雪

澹然閣

事業等唐虞浮雲過太虛何如髙閣上支臥一牀書

如如境

蘭若何翛然焚香擁孤衲兀坐萬緣空繩牀下黃葉

滋蘭室

移將九畹芬散植雕楹畔悠然丈室中如坐瀟湘岸

緑雨樓

飛樓瞰平津空翠散遐矚山雨暮欲來蕭蕭入窗緑

畱客處

十畆辟彊園寒風灑亭榭何須問主人日坐瑯玕下

延春亭

南園紅藥盡西塢緑陰重別有蔵春處胡牀未易逢

沙上晚泊卽事

葉落楓如撼花攲桂若崩白頭溪上叟閒坐結魚

月下船獨坐寄內是夜系纜東昌

憔悴鷫鸘裘飛霜正暮秋亦知妝閣上頻夜望刀頭

席上戲爲崔孝亷贈所歡

妖姬年二八艷色妬名花莫問張君瑞崔鶯是婿家

王恆叔山居雜詠十首

紫芝山房

何物東園翁老作儲皇翼後夜呼茆君乘風起八極

松潯

飛樓跨四松杳杳拂云漢白日廣陵濤飄蕭起天半

蓮社

西來有別傳自得碧筒趣肯使柴桑公攢眉獨歸去

嘉樹臺

千尺摩雲霄百圍蔽林莽逍遙雙樹根不作大槐想

釣亭

玉璜釣姬公羊裘釣漢祖奇哉淸靜君成釣萬古

忘歸石

雙磯漬莓苔赤腳此閒坐偶逢鄰叟談不知夕陽墮

芙蓉城

層城粲朱華彩艷照林薄新篇露下吟一一謝康樂

曲水瀨

玉匣閟昭陵聚訟欲成藪千載眞蘭亭復落王郎手

云碓【李詩水舂雲母碓風掃石楠花】

林鐘疏北嶺茶杵急西家湖風亭子外掃盡石楠花

龍蔵

前身阿難陀種此靑蓮舌何事五千函虛谷盡貝葉春日同葉唐趙郭朱包諸生逰蘭陰作

百雉雲中午雙虹水面晴曲江春事蚤隨處麗人行

爲趙宗魯別駕題屏菊四絕

玉蘃迎風粲金英浥露開東籬遙悵望拊掌白衣來直榦經時雨緐英乍夜霜靈均餐不盡艷色滿瀟湘簮來盈宿露插處炫明霞布帽須頻落何煩笑孟嘉裊裊依危石亭亭照暮山羨他甘谷水千載駐紅顏

胡谷元池亭雜詠十二首

深雪庵

襆被蠒云窩淸虛四天照門前乘興來或有王郎棹

凝香寢

斗室羅尊彛名香坐中發何處佳人過援琴鼔白雪

薝卜齋

虛齋植薝卜香气何繚繞一路聞碁聲琤琮出花杪

水竹居

千頃竟何爲萬竿復何處居然五畆園獨領浣花趣

淸華榭

朗吟池上篇搆此數椽屋禽魚互親人恍惚見濠濮

浣花池

方池六尺修爲深劣加丈防魚不畏人潑剌淸波上

懸蘿逕

何年卜此居恍入子眞谷一徑懸飛蘿孤亭吐喬木

叢春館

堂上三千賔堂中六一叟無日不開花無時不攜酒

不染亭【周植芙蕖萬本】

翠幰何亭亭朱霞亦濯濯周遭十二防飛香透簾幙

秉燭軒

敲碁坐明燭微風動淸夜遲我同心人落花滿亭榭

飛嘯臺

髙臺四無人嘯聲墮林樾彷佛羅浮仙空山弄明月

竹素園

亭亭風霧中琳瑯自成圃何言對此君大業在千古沈氏園異竹數竿儼如紅玉客話於余乞一絕紀之

淇園暈紫霞恍作赤城色爲問石家郎瑚幾千尺

題寺壁二首

靑林帶平楚雜坐惟漁樵廻看萬峯裏一逕入中條樓臺出林杪入望杳難分半夜投龍去千山盡白雲黃河大風商舶阻絕姜計部仲文遣人覓舟載餘一夕遂抵淮上因得口號六首卻寄

茫茫大河水一葉向江南不遇姜公子何人借布帆揚帆度呂梁回首見蕭縣桃源何處村千家寄髙岸四月桃花水歸帆處處看南風薄暮起停棹向新安黃河九驛路驛驛旅人懷飛流六百里一夜到長淮渾如白帝峽千里一朝還獨少陽臺女雙蛾碧霧問長風破巨浪一葦下三吳那羨揚州鶴腰纒上帝都

園中卽景

庭樹淸陰滿園林翠色交數竿春雪重搖折紫雲梢

題畫

水緑紅衣淨沙翹白羽幽塵中騎馬客誰見五湖秋題祝生無殊瀟湘坐同司馬汪公二首

萬緑圍軒蒲團弄秋色時聴湘夫人雲中鼓瑤瑟兀兀幽篁裏槁梧同嗒然科頭抱雙膝目盡九疑天徐象先以薛生素巾花卉五圗乞題各系一絕

不作倚門妝尙假傾城色何似薛家娘巧心懸素質

右山茶

飄然姑射仙亭亭出林藪宛似薛家娘霜天濯素手

右梅

瑤琴月下彈羅帶風前解大似薛家娘幽香勻素彩

右蘭

霜飄金奏沈風動玉聲碎可似薛家娘秋閨鳴素佩

右竹

泠泠冰玉姿獨立瀟湘岸恍似薛家娘寒濤披素練

右水仙

少室山房集卷六十九

欽定四庫全書

少室山房集卷七十

明胡應麟撰

五言絕句七十三首

別業瀫溪之南平湖逺岫幽谷長林登頓沿泗頗擅獨往之趣暇日效右丞輞川體爲五言絕三十章並拉諸同好作焉

春瀫艸堂

幽居武陵源背城止十里泛泛桃花舟春江瀫紋起

谷口

緣堤十數家蘿蔓相縈帶亭午聞雞聲翛然白雲外

瀼西

愛此春風吹持竿坐溪畔粼粼瀼西水浮萍聚復散

瀼東

桂楫橫沙棠沿泗殊未已落日漾中流蓮歌四面起

三徑

靑山在南鄰緑水在北牖爲問柴桑翁徑中復何有

華嚴精舍

焚香延衲僧偏袒坐林薄相對談華嚴西巖夕陽落

蘭薄

采采幽蘭花淸香畏零落何處佳人來含情坐林薄

談室

亭落花徧兀兀把壺酒山童懶應門失我同心友

桞莊

今朝好風日防馬東郊行雙柑挈鬥酒往聴黃鸝聲

薝卜齋

偶結淸淨緣幽齋種薝卜淒迷月色下馨香不忍觸

芝坪

深林斸黃精冉冉白日暮千巖與萬壑不記來時路

嘯閣

靜夜無人聲微風動梧葉散發踞胡牀忽上南樓月

北窗

赤腳仍蓬頭焚香坐長夏何處來淸風泠然北窗下

滄浪亭

言從劉伯倫荷鍤載壺酒一醉眠滄浪蟬聲在髙栁

梧陰館

夜涼起南軒梧風時澹蕩疎雨滴堦除復濺池荷上

蘿月軒

橫琴當緑蘿萬籟夜俱寂涼月何紛紛飛螢暗中入

烏石岡

信步不知逺防茸入深樹悠然亂石中忽與樵人遇

寒林

深林四無人秋意滿長薄日暮牛羊歸寒煙出籬落

廢寺

一榻懸空林寒蟬滿窗戶但記入山年不知出山路

樵塢

曳杖隨寒山遙遙不忍別欲趂斜陽歸亭臯徧黃葉

叢桂山房

扳援桂樹枝秋色俄已半爲報山中人花開正如霰

鷺查

連山帶返景依約澄潭上白鷺時驚飛銜魚入深巷

芙蓉汊

何方問奇客扁舟載尊爼欲采芙蓉花悠然向南浦

瀟湘島

偶作瀟湘逰置此江中嶼萬緑圍軒窗九疑何處是

明霞洞

尺素隨桃花傳情報仙媛爲掃石牀霞殷勤待劉阮

苾芻園

閉戶動經旬長齋度晨夕不知園中艸蒼翠已盈尺

藥房

手持長生瓢隨意坐林薄涼風吹古藤時復數花落

柴桑裏

淩晨出東籬采菊動盈手悠然南山色落我杯中酒

梅嶼

素手何亭亭新妝儼明玉誰憐絕代姿嵗暮倚空谷

雪岑

淸晨防蹇驢正見梅花發獨往灞陵橋千峯亂飛雪秋日同郭朱吳鄭四子登大寺山尋東峯亭故迹【亭故有唐人馮宿記】

掃石坐危顚髙天下雙鶴欲問馮郎碑東峯夕陽落

秋日送僧逰五臺山二首

掛錫辭吳嶠支笻入晉闗秋風秋葉裏獨向五臺山五臺五百僧日暮鳴鐘待獨有病維摩未赴文殊防蚤春同惟敬諸子登顯應宮閣望西山霽色卽席賦

立馬蓬萊島千門霽色通西山四百寺處處玉華宮

卽事

文杏作雕梁盧家白玉堂武陵雙俠少下馬入垂楊九日李環衛招同諸公登顯應觀閣不赴

寂寂東籬下黃花意自眞笑殺龍山客空遲落帽人夏日集古堂閱宋元諸名流畫題十絕句

短橋畱夕照煙樹隔江深過客應廽棹疎鐘出定林前途風色起孤舟暫停泊寒鴉不斷飛殘暉在山閣一卷南華子科頭抱雙膝時有鹿麋來殷勤似相識芒鞋不覺逺目與歸鴻遇萬壑無人聲天風起孤樹醉吟緑蓑底孤舟系漁梁不知沙頭水夜添三尺彊深林四無人徙倚白雲坐山風日暮來吹我鶡冠墮赤腳步靑沙斜陽照古查鳬鷗太欺客相趂入蘆花散發孤峯頂去天不盈尺四顧中原空悠然獨捫虱汀洲黃葉落一望彌蒹葭美人隔秋水相憶空瑤華前村風月好杖藜時不厭一逕荳花明數家松葉暗夏日雙樹園閒居櫽括昔人成語作十絕句

悠然濠濮鄰防心豈在逺魚鳥時親人不覺白日晚乞得眞形圗五嶽在指掌撫琴一動操欲令眾山響蓬蒿滿宅前中開一行徑髙樹八九株挾書坐余防可人費招呼俗士且廽轍入室惟淸風當窗但明月山靜無人聲焚香坐朝暮蒼蘚盈堦除落花徧庭戶空齋種白楊悲風時謖謖人生不得意千嵗復何益長嘯臨髙臺白虹貫四野龍泉與太阿汝乃知我者何勞鄴侯書繞架三萬軸痛飲讀離騷居然名士足庭花晝合圍松竹蔽行道淡面邀緇流相對豁懷抱左持鸚鵡杯右把鸕鷀杓拍浮酒缸中生計長不惡

獨酌逍遙館醉中拈筆漫書五絕

薄俗難共居紅顏不長好吾將跨大鵬神逰八極表振衣望天漢六翮來長風翩翩佳公子胡爲濁世中仰面看屋梁著書閱千古誰爲揚子云作計徒自苦長笑山中醪千日誇酩酊安得逰華胥萬劫時一醒巢由抱箕潁堯舜開虞唐何須論得失臧谷俱亡羊

瞻堂十景爲大防徐公作

一環樓

底事愛樓居樓居自堪愛千峯翠若環不斷雕欄外

翫月堂

南峯流素華光彩蕩林樾胡牀人未眠翫此瑤臺月

碧練湖

一鏡涵空明波光倒樓殿錯誦暉詩澄湖碧如練

古柏

移來蜀相祠曽息軒皇駕乍宵風雨聲恍惚蒼龍下

巖泉

何來千仞壑貯此百尺流莫令到人境畏引桃花舟

緑野堂

禾黍被郊原緑疇自髙下何論十仞堂將築萬間廈

咫尺松楸

松柏啼烏鳥楸梧下寉羣咫尺親顏在無勞望白雲

人境舟車

悠然人境中舟車任來去底事論避喧本無喧可避

陽峽倒流

泠泠淸溪水倒流向幽谷任洗髙人耳不濯凡流足

峯霽金光

突兀金臺尖去天不盈尺中夜五雲飛正見蓬萊日

題大隠園芭蕉二首

年年學臨池赫蹏苦不足種取緑雲箋窗前三百幅六翮何飛揚含苞翳深樹朝來覓羽人共跨靑鸞去

少室山房集卷七十

欽定四庫全書

少室山房集卷七十一

明胡應麟撰

五言絕句五十三首

程氏息園三詠

繡佛齋

蕭然丈室中焚香自朝暮乍夜文殊過窻前徧甘露

揮麈堂

盱衡長史鋒緩頰中軍筆門外眞長來气壓孫安國

臥云館

愁看巫峽云懶醉羅浮月靜夜楚天遙黃陵秋萬疊

題漁樵耕牧圖四首

持竿俯碧流莫學蟠溪客白首向岐周拋綸事西伯觀棋坐斧柯四面靑山色回首一千年桃花爛春碧時邀石戶農耦耕放黃犢翻笑歷山人移情九州牧大隗在何方襄城亦奚有莫言五尺童曽稽軒轅首

題畫

四山晴送色孤榻午生涼伏枕無餘事幽禽噪緑篁

偶題四首

上下五千年縱橫三萬軸髙憑百尺樓遠送乾坤目不讀昔人書那知當代防自信阿龍超任將周顗比落落諸年少沾沾問字來莫嫌雙眼白白眼更慵開駱生去靈隱八詠何人識寥寥婺女傍一片寒山石秋日同友人登蘭陰山小憩華嚴精舍作

支笻上寒山石磴連云陟蘭若無人聲禪關墮黃葉

寄江雲樓

危樓倚太空裊裊一千尺美人期未來江云四面入

寄松齋

箕踞長松下一齋大如斗白眼雙飛揚人間復何有

寄雪廊

虛廊寂無人飽看瓊瑤墮想象釋迦文頺然雪山坐

寄江蘺館

朝夢江蘺開夜夢江蘺落如何二十年不到江蘺閣【右四題俱朱在明園亭余未能往作此寄訊】

出郭望西山諸寺二首

栁色帶平湖桃花拂釣艫斜陽下南垞一片輞川圖西山四百寺寺寺金銀臺莫言去天遠回首見蓬萊

題祝生玉華館圖

孤亭寄華頂去天僅容尺時有牧羊兒招邀煮白石

題花石獅貓圖

長日花陰下安眠雪作膚玉人春夢醒何處喚貍奴

題朱光祿園中雜景十首

江蘺館

一夜江蘺花亂吐山房側喚取汨羅人窻間弄秋色

江雲樓

何年駕飛閣縹緲淩天風朝來五千丈半入江雲中

雪廊

羽扇白綸巾瑤琴坐來歇山童無處尋一片長廊雪

松齋

悠然四松頂置此六尺齋事事張功父何論十二釵

雨花庵

手持淨名經髙座揮玉麈長爪何錚錚庵頭徧花雨

筠房

苦竹數百竿中藏室如斗試窺隔岸人可是王猷否

凝香室

博山燎沈水鳯巢擁羣娃雙煙結一气爛漫淩紫霞

鶴院

感君刺臂恩聊此休六翮夜來警露聲時墮淸音柵

嘯臺

鼓吹出層顚恍奏鈞天樂气懾阮嗣宗聲從半空落

快閣

中天搆層臺登臨何快哉披襟一長嘯萬里雄風來

題畫四首

半畝疎煙合危峯落照含蒼茫白雲裏有路入終南

右樵

禾黍滿前村桑麻自成邑千古桃花源秦人余古迹

右耕

平野何蒼蒼空林動寒影扣角晚歸來斜陽墮西嶺

右牧

隔岸遠山色蒼茫生暮愁孤舟煙雨際獨占楚江秋

右漁

題九華精舍冊爲顒上人

五嶽行蹤僻三山去路遐何如北窻外坐臥九蓮花張伯起幼予邀集別墅觀白公石戲贈

崢嶸十尺幽誰辧白公畱試喚香山丈時時解防頭伯起園池中鸂鶒數十頭甚馴擾戲贈二首

暫去三冬候重來六月中何如隴山翼空憶主人翁爲笑支公鶴淩雲杳莫攀羨他池上翼飛去復飛還

憩陳從訓湘竹榻戲題

大夢全忘日淸音半雜云蘧然修竹裏恍忽下湘君

嘲老杜

笑殺杜陵狂題詩欲斷腸寧知謫仙子捧研在沈香餘旣賦瞻堂十景矣而意有未盡復三絕句寫之

翠蓋何亭亭蒼虯舞天半恍忽眞人遊金支夜璀璨

右古柏

防防幽巖泉源流自東魯中有杏樹壇莫認桃花塢

右巖泉

一柱障中流洪濤渺難越已見廻百川何論倒三峽

右陽峽

題章氏園亭四首

偶逐武陵人移家來絕巘日暮碧桃花沿洄出深澗【紅雲塢】

長夏懶著冠經旬閉門睡偶來深院中萬朶紅雲碎【絳英臺】

何年植此君蒼翠壓林杪十畝渭川雲山童寒不掃【修筠館】

綽約孤亭中梅花鬭淸絕髙天一萬株亂灑羅浮雪【萬玉亭】

題卷二首

世事了不聞峯頭數椽屋劚取華山雲長歌下空谷

右終南山樵

家臨洞庭口門對君山色微風捲釣綸萬頃湘潭碧【原闕】

少室山房集卷七十一

欽定四庫全書

少室山房集卷七十二

明胡應麟撰

五言絕句三十九首

自淮上掛帆便風一夕遂抵梁下

淮水何湯湯布帆疾於矢一夜東南風吹船七百里

呂梁阻風

百尺牽大河一步一回首懊惱石尢風多於故人酒

題於生蘆雁四圖

落日燕山道寒風漢水波碧空秋萬里錦字數行過

右飛

不斷徵人淚全消旅客魂一天疎雨過燈影暗長門

右鳴

漠漠秋淸月蕭蕭野岸風寒蘆休揀盡全樹上林東

右宿

乍可餐菱荇那能豢稻梁數羣煙雨外恍忽似瀟湘

右食

寄居谷元池亭陳生爲除室張榻酬以二絕

雪阻燕山道風寒易水塵獨憐陳仲子掃榻待幽人一家猶道路十日寄並州幸借元龍榻安眠百尺樓

送祥光還白門四首

爲愛三山色金焦問法幢一酌中泠水浮杯夜渡江布衲披云去蒲團向月裁故園芳艸色應徧雨花臺片錫長安去珠林照紫霞橫經髙座寺講席半天花四百南朝寺靑鞋處處遊何方駐瓢笠古剎寄牛頭

爲盛生明元贈淑卿二首

嘹嚦鶯初囀輕盈燕欲飛應知杜陵老日日典春衣遠山睂綽約秋水睫瀠洄好覓張郎畫無煩魏帝催九日同荘靜父兪羨長登寶所塔【時歌者顧生戴黃花侑酒】

突兀龍山色登髙豁旅愁黃花亦無賴偏逐少年頭河梁話舊十絕句送左轄吳公之山西【有序】憶壬午計偕晤莆田吳公於白下僅京兆府一交臂耳其明年吳公遂以上第敭翥列籓飛沈異途垂二十禩庚子秋羇寓武林吳公以右轄破例存枉屈指舊遊杳若陳夢而吳公气誼綣篤不啻久要未幾而公有晉中左轄之拜河梁斜日揮袂黯然漫述短歌以代驪唱通計前後都得十篇興集神流亡論工拙【吳公別號霞城】

粲爛朝霞色峯頭幔作亭長城一萬里天接太行靑太行何崔巍千崖界空紫異日吳使君功名亦如此使君本人傑挾策遊蓬萊朱顏映緑鬢片諾雨花臺雨花臺上游黃金館頭別一鳴空驥羣排云叩閶闔閶闔皇皇開靑袍脫防茸如太阿劍白晝飛神鋒神鋒入腕飛靑防掣雷電上考書吳公第一明光殿明光寄陜服朱旛滄海頭東方簇千騎出入偕軒輶髙軒惠然來光照寒士寓笑揖大將軍爭誇汲長孺亡論汲生戅祗益衛侯賢何限飛沈事黃梁二十年分攜二十霜騰踔九萬里髙詠河梁篇涕淚盡知己

再送左轄吳公十絕句【有序】

公將以便道還七閩卻赴晉轄之擢餘詞有弗盡寫者後十絕所繇續也

一代絲綸寄千秋保障名髙牙擁大斾西入晉陽城白頭徒自新傾蓋儼如故蔽芾越東西棠陰十萬戶飛鴻遊碧漢尺鮒泳滄浪脈脈窮交意相看大海旁當年京兆府一面覩荊州詎意飛騰速鱗符覲玉旒百吏咸趨風千官競回席人生得意年天門騁八翼旬宣旣南國保釐復西土著繡還故鄕朱節震華鼓靈泉滙九漈澒洞浮蒼雲飛書乞佳夢爲報九何君左淬莫耶鋒右淬幹將鍔宇宙兩神龍延津當晝躍樓船濟汾河中流渺雲霧耐可鮮荔枝不到桑幹渡承明廬上考書第一白首洛陽才呻吟臥蓬蓽【原闕】

少室山房集卷七十二

欽定四庫全書

少室山房集卷七十三

明胡應麟撰

六言絕句三十三首

長夏閉關散發髙臥吟誦之暇時或焚香鼔琴殊有羲皇之適信筆六首

開卷小酬歲月出門便畏風塵十洲三島遊客萬壑千峯主人

誰言名教樂地懶著沐猴衣冠午睡不知日落晏起欲廢朝餐

科頭不出城郭散步或傍檐楹前身灌園處士今代閉戶先生

尼父六經日誦鄴侯四部時開領取千秋萬世從他九棘三槐

小艸自甘慚忸大椿終古逍遙不夢有莘五鼎髙掛箕山一瓢

東郭飛花晏坐北堂芳杜晨興回馭王陽自得絕裾溫嶠何能

題畫四首

桃花夾水千樹栁色垂堤萬重何處數聲雞犬人家只在前峯

南澗新篁雨過西嶺長松日斜散發孤亭相對忘言一卷南華

窻北寒光露滿籬東暮色云低地僻黃花自采天空白酒誰攜

千嶺槎牙古樹萬峯搖落孤梅試問長安髙臥何如剡曲空回

端居述懷六首

千刼總歸眼底萬緣不入胸中散發狂歌宇宙側身髙臥崆峒

朝見許由行遜暮看虞舜明揚黃屋翻成重累不如枯坐禪牀

千古登壇大帥一時出塞諸侯試較兩家得失莫將毛穎輕投

戶外時時獰狗牀頭日日晨雞可道敬通戚戚須知靖棲棲

爛漫圖書自惜蕭條門戶誰持莫笑枚乘年老遊梁剰見佳兒

二女九男有底三公七貴無由架上干坤萬卷毫端日月千秋

園中四時歌

春

北郭尋芳冉冉西園載酒遲遲曉日含花紫燕春風繞樹黃鸝

夏

午日陰陰枕簟涼風習習窻紗緑染芭蕉一丈紅舒菡萏千家

秋

偶約南鄰二客扁舟湖上從容不省停橈何處秋光萬頃芙蓉

冬

白帢孤吟蹇衛紅裙低唱羔羊何似陶家學士龍團煮雪谿堂

客歲病畱步且三月今年春仲復過此値江魚大上每至友人家玉尺銀條咄嗟便具殊厭饞口余越中不能爾也

夜夜三更瀫水年年三月揚州飽食河豚江鱭何論越鳥吳牛

富貴曲十二首

翠靨霞生玉鏡紅妝日耀金鈿後院花開百合前庭栁學三眠

妙舞誰同靜婉淸歌莫辧嬌嬈綺閣珠簾半卷畫堂銀燭髙燒

膩玉搓成素頸松云綰就烏絲乍夜靈光賦就人人髙唱新詞

灼灼朱唇澄霧亭亭素面迎風夜合花梢月上王昌近在墻東

西北浮雲隱隱簾垂百尺髙樓羅袖風前試卷玉釵斜撥箜篌

寶屧參差步障銀缸爛漫窻紗一掃如椽萬字酣歌笑擁如花

杳杳笙歌院落煌煌燈火樓臺十二金釵對舞三千玉蝶齊開

縹緲湘裾曳地翩洛襪淩波院院紅綃國色莫將磨勒來過

趙媛燕姬作隊秦娥衛女成行盡日綸巾羽扇弦歌荳蔲花傍

驟見爭如易別相思入骨難禁南陌花開並蒂西陵艸結同心

鳯輦晨遊綺陌羊車夕叩紗窻長信宮中第一昭陽殿裏無雙

日暮木蘭舟上羅裙玉腕從容北浦遙通菡萏西洲競采芙蓉

少室山房集卷七十三

欽定四庫全書

少室山房集卷七十四

明胡應麟撰

七言絕句八十二首

再送茂卿還晉陵四絕句同童山人子鳴作

艸色蕭條六代宮故園回首嘆飛蓬秦淮一夜西風急落盡芙蓉細雨中

客裏黃花別季鷹淸秋殘葉灑孤燈歸帆憶爾江城下半夜潮聲泊廣陵

楚塞吳關望裏賖遙遙雲水接蒹葭秋山何處幽期近縹緲峯頭一片霞

揚子汀洲起暮潮片帆南下雨蕭蕭他年共訪蘇臺月攜手垂虹百尺橋

寄陳稚衝一絕

緑發靑袍易水涯東風頻過酒人家爲言上苑三春雪何似長幹二月花

唁陸茂才二首

謝家庭樹正蘢蔥莫擬探環向別藂白玉樓中題記罷他時來作顧非熊

潦倒靑氊气未除莫將流淚灑長裾聊堪剰取雙眸在老向西河學著書

別惟寅入燕四絕

星散交遊二十年兩人相對白門前西風無賴長幹栁吹送千條上別筵

白鷺洲前白浪髙飛帆晨發廣陵濤浮雲萬里燕臺上擊築何人伴彩毫

十載酬知淚未忘攜來爛漫灑河梁愁人最是秦淮曲月落霜飛上去航

片席遙分大海流寶刀持贈若爲酬黃金臺館三千尺截取長虹寄石頭

黎祕書劉觀察劉金吾丘計部李環衛周明府康茅朱三山人出餞卽席賦

駿骨黃金且未哀飄然裘馬賦歸來河梁日暮驪歌發回首髙天郭隗臺

滿坐靑山照客裝風塵憔悴舊荷裳吳鉤莫問尊前色白日長虹墮太行

四海論交碣石宮一時攜手向西風惟應別後嚴陵釣千尺重懸大海東

髙天擊築暮云屯大陸飛霜滿薊門莫向塵埃慚浪迹十年詞賦在乾坤

寂寞妖姬舊酒樓南歸金盡鷫鸘裘陰符匣底猶堪讀可怕機前少婦愁

潞河舟中再別惟寅裕卿汝修絕句五首【時余將由越適楚】

雨色荊門樹樹哀武昌黃鶴暫徘徊西風玉笛危樓上萬片梅花落酒杯

亂山臺殿楚江頭極浦蒹葭夾岸流二十五弦湘水瑟月明何處不堪愁

神女祠前落日低祝融峯外亂雲迷那堪重作髙堂夢萬樹淸猿嶽頂啼

一望巴陵楚嶠分木蘭舟上雨紛紛中流無限瀟湘色日落君山起暮云

衡嶽千峯霧裏看洞庭波色照防幹揚帆自爲靑山去漫擬當時白雪寒

華陽雜詠八首

垂虹嶺

萬仞危巖古木低翠屏回合上丹梯桃花流水無人問一路猿聲夕照西

小石梁

雲際飛梁壓水開翠巖丹壑自縈回捫蘿欲記天臺路片片靑霞屐底來

水雲洞

積雪蒼茫澗道分空林麋鹿自成羣夜來洞口飛泉過流出西巖幾片雲

武陵洞

云壓重崕午不開石門煙雨防莓苔分明記得秦時路曾到仙源采藥回

涵碧池

池上藤蘿歲月深半空寒影動靑岑攜琴欲冩瀟湘意夜夜蛟龍水面吟

浴云潭

絕壑東回鳥道微隔山流翠轉依依西風落日空潭上滿地寒云濕不飛

飛來石

片石巑岏倚怪松淸秋寒雨滴虯龍苔深不記飛來處疑是崆峒第一峯

步虛臺

縹緲天都十二樓銀河遙望不勝愁何因醉逐飛瓊語謫向人間五百秋

西湖竹枝歌四首

四山樓殿鎖淸秋一水縈洄島嶼幽咫尺蓬瀛休道遠畫船簫鼓在中流

聽樂魚龍出渼陂學飛鳬雁繞昆池靑林半鎖瑤臺暮緑浪平鋪畫舸移

倚棹汀洲艸色齊回船濤浪滿蘇堤萬家楊栁靑門外一片芙蓉緑水西

雙鶴徘徊幾夕陽孤山雲水似瀟湘重遊好探東風信萬樹梅花艤雪航

送胡文父還匡廬五首

爾去匡廬第一峯翠屏千疊紫煙重何時共拾金光艸對倚靑防跨白龍

秀出香鑪萬嶺西遠公精舍夕陽低憐君我欲逃禪去相逐寒云住虎溪

棲隱峯頭樹色分傳書遙寄紫陽君一聲鐵笛千林晚片片桃花落彩雲

聞說年來李夢陽靑鞋曽徧踏蒼茫扶笻何處天池近指防銀河百尺長

九疊雲屏霧雨餘海風江月望來虛攜書倘逐靑蓮興乞取匡君舊結廬

挽陸文學一絕

廿載靑衫閱歲華殯宮遙映夕陽斜春風何處山陽笛落盡棠梨萬樹花

湖上卽事二首

一派笙歌擁大堤春風攜酒畫橋西回鑣競挽靑絲騎蘇小門前栁色齊

垂栁朱門十萬家靑簾紅斾各年華蘇小墓前寒食近碧桃無主亂飛花

渡錢塘七首

一夜天風掛海濤雪山零亂舞江臯輕舟忽渡錢塘水萬仞扶桑日色髙

赭龕回望兩山屯天削銀屏障海門白浪晝看三百里不知誰喚伍胥魂

濁浪東排萬里天平分吳越海云前憑誰爲乞支機石坐擁浮槎到日邊

十二樓臺倚碧空安期亦在紫雲東璚車笑指相逢處摘取蟠桃萬樹紅

江色浮空四望遙靑山斜倚木蘭橈何人共擊中流楫散發回看大海潮

十載長安只浪遊揚帆東蹴海天流含毫秋鬭思光賦萬壑魚龍起暮愁

坐擁輕橈入亂山蓬萊東望彩雲閒麻姑是處堪攜手重疊秋江倚翠鬟

夜發錢塘以風濤迅甚次日遂抵桐廬

暮雲飛盡海門開越客扁舟萬里回一片靑山濤浪裏不知帆過子陵臺

裕卿業與余爲錢塘之約余以歸計迫不及待輙畱一絕

飛流如雪灑篷窻一夜離心擁去艭回首不堪相憶處千山明月滿桐江

登釣臺四絕

重疊嵐光倚翠屏天風吹客上危亭持竿試著羊裘坐何處長安有客星

挾策初從帝座回系舟重上子陵臺峯頭日暮狂歌發萬里浮雲海色來

欲向桐君話隱淪千峯寒色對嶙峋靑袍可是遊燕客不染都半樹塵

百尺綸竿俯碧流危防天半夕陽愁山靈似識攜家意十里魚龍送客舟

邦相遊爛柯不遂戲爲四絕詢之

底事雙鳬向碧空洞天重疊鎖芙蓉虛疑王質雲中去仍見王喬縣裏逢

乘風百級上莓苔樵者峯頭喚不回何似歸尋胡伯子石屏霞譜爲君開

當年仙訣妙通神下子蟠桃十度春一自移居蘭水上爛柯巖畔更無人

一局才從石上看人間千日已闌珊何如共載溪頭酒剰作平原百徧懽

問諭邦相病四首

閉閣經旬臥起遲靑山長日對支頤吏人莫訝休文瘦政是初成八詠時

名姓曾聞在赤城衙齋一臥萬緣輕惟應剰取淸羸骨白日飛鳬上太淸

十年歸臥茂陵居長日惟刪舊著書最是漢庭憐汲黯病來猶得伴相如

爾閉髙齋送夕陽餘愁肺病臥空牀何緣對挾飛龍去萬仞靑天坐石梁

題方山人聽秋軒

宻甃疎欞翠篠中碧天遙掛二梧桐何時自挾蒲團至坐領堦前萬葉風

齋中繪五嶽爲圖稱臥遊焉各系以詩

泰山

玉殿瓊樓起太空扳藤遙上碧雲中中宵不辧星河色萬丈天門海日紅

衡山

拄杖飛蘿上百盤狂吹玉笛和靑鸞回看月色千巖吐不道峯頭日是廣寒

嵩山

遠下昆侖度玉華黃河九曲照三花空明洞底無人住散發中天弄紫霞

華山

太華三峯削不成巨靈髙掌矗咸京相攜玉女朝天去朶朶蓮花足下生

恆山

絳節回看上帝臺金莖雲霧接蓬萊不知碣石靑何處萬里冰天雪色來

秋日南軒櫛發忽數莖斑斑焉漫題二絕志感

未到潘年已二毛胡牀箕踞白雲髙猶勝寓直秋風裏寂寂寒更賦騎曹

緑鬢全拋舊日容一庵秋色照防茸憑誰試摘三千丈挽取羲和駕六龍

七月十五夜小亭翫月

尊酒憑防客思孤萬家明月對冰壺不知檐外秋多少一夜飛霜下井梧

謝章儀父惠家釀二絕

玉碗香飛琥珀明自呼南斗吸長鯨河淸莫道今難俟已換王家月旦評

一飲揮毫一百篇何人眞是酒中仙應知他日來民捨不飲麻姑石上泉

送人之防稽

問水看山興未涯十年瓢笠寄煙霞靑鞋夜宿雲門寺好趂千峯向若耶

秋日寄友人山中

白雁丹楓盡作行霜天何處問重陽東鄰老衲歸來晚靜夜猿聲到竹房

寄洛中友人

濁酒靑絲照玉壺信陵公子對呼盧狂歌莫問燕臺客零落秋風傍狗屠

寄張鏈師

搆得茅齋傍玉華芙蓉伏火鏈丹砂淸秋絕頂朝元夜白露千巖濕桂花

韓逸人西遊二華持扇索題戲爲書一絕句【時韓寓余城東】

豆蔓松花防客居半牀云色半牀書西遊何處燒金液太乙峯前舊結廬

送人入蜀

遠下荊門客思濃淸秋落木徧千峯猿聲一夜孤舟雨愁殺巫山十二重

送何生遊邊

翩翩書記向龍堆白艸黃雲大漠開落日固原飛檄少題詩頻上赫連臺

寄黔中劉從事

崔嵬銅柱亂峯前迢遞鄕書隔歲傳醉臥桄榔明月底不知人在夜郎天

秋日送人之防州

黃牛峽口暮云愁白帝城前江水流落日片帆秋色裏千山行盡見防州

少室山房集卷七十四

欽定四庫全書

少室山房集卷七十五

明胡應麟撰

七言絕句八十三首

秋夕紀夢十絕【有序】

夜夢至一處萬山嵯峨白雲載之其上有金銀宮闕麗甚榜曰碧落洞天余徘徊其外良久不得入而寤因戲作十絕紀之

芙蓉一枕自徘徊恍惚鈞天帝子臺長嘯八公攜手去萬峯云色駕蓬萊

足躡安期兩赤虯飛行忽到海西頭靑山一片昆侖頂亂落星河滿蒯緱

曉入瑤池殿裏行珠簾斜捲月華明天姝十萬花如綺不省何人是智瓊

十五神鰲戴白雲三山長揖魏元君不須遠問靈飛籙玉佩金璫盡祕文

永夜銀河送客槎吹笙遙赴阿環家狂拋織女支機石攜手扶桑萬尺霞

龍蹻泠泠踏紫煙罡風吹向大羅天白雲滿地秋如水十二瓊樓獨自眠

一局王喬對未殘飛書何處到靑鸞騎龍夜赴西池防三百明星亂玉盤

玉榜瓊樓次第開梯仙靈境乍徘徊花前舞罷山香曲萬朶紅英落絳臺

樹樹桃花玉洞前成都賣藥已千年秋來跨鶴騰空去月滿仇池第一天

縹緲羣仙列上淸天都齊送佩環聲歸來莫道無人見兩袖霞光罩赤城

夜登金華絕頂慨然有懷作步虛詞五章

兩袖明星拂絳河天風吹客上嵯峨無勞更覓梯仙界半夜鞭龍入大羅

長揖元君向紫宸中天樓殿矗金銀如花座上三千女攜手先過第一人

禮斗壇邊下夕陽焚香絕頂奏虛皇不知誰喚羣仙到零亂星河白玉牀【洞中有仙人石牀瑩如白玉】

一謫仙班下海涯夢魂長繞阿環家西華舊業荒蕪甚老卻瑤池萬樹霞

左揖臺右木公仙壇瑤艸暮茸茸金華自有騎羊客漫許畱侯事赤松

新秋郭鴻臚吳文學過訪畱飲小齋至暮

一自華陽罷和歌頻年白眼臥山阿亭莫怪秋來啟剛爲侯芭到緑蘿

嘲小杜

舟泊廣陵憶杜紫薇靑樓薄幸之句戲成此絕

花壓虹橋水壓城玉簫吹月到天明當時自少揮毫客可道靑樓橫得名

諭邦相卽署中建樓題曰信美索詩爲賦四絕

胡牀明月坐髙秋碧瓦朱甍大海頭十二危闌賓從滿一時傳作庾公樓

畫檻雕闌瞰越城平湖十里最分明公餘半捲珠簾坐四百樓臺弄晚晴

嬋娟一片起檐牙影落臨安十萬家絲竹管弦淸夜滿何如遷客在長沙

不道靑衫客異邦錢塘江外是潯陽扁舟若趂滕王宴一夜南風到豫章

戲贈貞吉中尉兼柬唐惟良

來鵬姓僻人希覩司馬名成帝未聞獨有故人先識面豫章前殿舊將軍

靈洞山房雜詠爲趙太史題五首

古洞棲霞

石磴岧嶤掛紫煙芙蓉萬朶石羊眠尋仙不用盧敖杖雙跨虯龍入洞天【洞名雙龍】

中巘幹霄

鳥道千盤壓翠微中峯突兀鎖煙霏天風兩袖捫蘿上不道金丹白日飛

三山環壁

十尺幽軒鎖碧桃三山羅列畫屏髙登臨忽憶吾家近萬仞扶桑壓巨鰲

片石飛雲

蕭然行槖賦歸農琴鶴齋前但故蹤莫道嶺南無長物羅浮攜得最髙峯

山亭樵語

萬籟無聲晝寂寥小亭徐坐看花飄前山何處來人語一片歸云下晚樵

讀方僑山人集二絕【有序】

方僑山人太古從子也學五言律有淸韻如霜淸漁艇集雨暗客帆收野水通泉脈山云露石根藤交山寺僻溪截野橋橫細艸幽緣徑新篁宻蔽檐曉樹籠云暗寒山帶雪奇濕含鳩雨細香賺蝶風輕等句率晚唐餘味視從父可謂靑冰第才具不多耳堯治又僑之猶子旣從汪王兩司馬乞太古傳與銘復裒僑遺艸刻之而懼其傳之弗永也索余題二絕其後云

廿載寒溪曳短笻何人攜酒日相從林中偶遇飛觴客把臂無勞覓仲容

尙記蟬聲過別枝韶卿亦與謝翺期【方幹有句云蟬曳殘聲過別枝方鳯宋末婺人字韶卿】流風莫嘆諸方盡五字重吟鐵馬詩【山人有題鐵馬詩頗可觀】

再送吳師入洛四絕句

翩翩行斾逐西風十郡材官指顧中屈指大廷推第一河南寧羨漢吳公

珠履三千各賦才向來門客盡鄒枚髙牙大纛鳴鞭去白日遙登古吹臺

二室東西並拂天中天樓閣擬雲煙抽毫絕頂嵩峯上一綫黃河墜檻前

七聖襄城駕不遙三花紫气拂輕霄遙知問道崆峒後鹵簿相催入聖朝

客有至自吳門者傳周公瑕媵人將就館喜而爲詩詢之

臺深銅雀鎖斜陽髙唱將雛待鳯凰筵上不須重顧曲吳門今是老周郎

葉明府校士錢塘五絕余邑方大有秋故末首並及焉

曙色蘭陰照錦袍飛檣遙下越門濤髙秋棘院掄文夜萬樹天香入彩毫

明遠髙樓百尺懸寒光遙夜動龍泉由來寶劍司空識紫气行看北斗連

紫綬緋袍煥陸離畫堂燈火徹簾時湖頭十里秋風色兩袖天葩上玉墀

嶫雙髙上紫氛迢遙三竺架靑雲雄飛好趂仙鳬翼一顧能空萬馬羣

處處黃雲足稻粱家家秋色賀登場東南竹箭三千尺更逐伶倫到上陽

日暮風起仲嘉戴一布帽復落賦此嘲之兼呈汪司馬

谷口天風起暮笳笙歌催客咽流霞亦知閫內非宣武布帽何須落仲嘉

訪汪士能不値吳生畱飲狹斜席中漫興二絕

潭水桃花閉緑蘿一尊其柰片雲何何時更發靑蓮興飽聽汪郎白雪歌

滿蹊花色繡平沙自在嬌鶯喚落霞莫笑杜陵衣盡典曲江還醉四娘家

又戲作寄汪六

漫詫蓮花似六郎須髯如防太昻藏若爲騎鶴揚州去十萬朱提照畫堂【汪適以防計入郡】

晨發題壁

春風一笑引流霞占盡揚州十萬家惆悵碧桃何處落銀屏珠箔寄天涯

爲沈生題扇【沈生善歌餘使習司馬大雅堂四劇詩以朂之】

淸夜琵琶搊落梅香山司馬玉山頺若爲長恨歌成誦一曲千金意未回

夜同汪六吳三過城西酒樓巨觥飛白墮數十巡旋取余所攜金華更酌小奚撥阮二防子歌弋陽潦倒申旦乃別俳語一絕紀之

潦倒壚頭作酒狂靑衫重入少年場那堪醉憶瑯琊語滿酌金華聽弋陽

楊孝亷邀遊河西酒樓歌者持扇乞書

垂栁垂楊千萬條春風畱客董嬌嬈他時怕唱淸江曲二十年前舊板橋【戲用唐人原句】

卽事

蕭蕭風雨坐莓苔百罰深杯未擬回莫怪桃花閉春澗劉郎今度是重來

歌者屢召不至汪生狂發據髙座劇談水滸傳奚童彈箏佐之四席並傾余賦一絕賞之

琥珀蒲桃白玉缸巫山紅袖隔紗窻不知誰發汪倫興象板牙籌說宋江

贈吳美成

崇蘭滿室坐飛香十二樓頭白玉堂自是宣和詞賦手莫將年少詫周郎

睡起作

綉衾霞褥臥徘徊啼盡天雞喚不回無限悲歡十年事一宵齊向夢中來

巖鎭遇雨宿汪士能齋頭櫽括唐人絕句作續惆悵詩十二章【止成二首而止】

騎鶴吹簫空月明亂山風雨閉荒城那曾一覺揚州夢贏得靑樓薄幸名

仙源何處覓瓊漿萬朶飛紅亂夕陽莫怪桃花貪結子芳菲元不爲劉郎

答汪仲淹

寒雨巫山閉楚臺七香俄載阿香來不因宋玉能相撓日日行雲未肯回

又分得花字代歌者答

胡麻何處問仙家忽有明妝出亂霞自是劉郎重到晚莫將風雨怨桃花

司馬公旣命片雲矣更謂余命一字憶公髙唐記神女小字瑤姬請遂輟以字之公笑曰可並爲賦一絕句

仙姬環佩下瑤臺【戲借用傳奇語】握手桃花萬樹開日暮巫山行雨去莫教人擬片雲來

翌日吳肇成招同司馬洎諸君浮筏遇雨泊梁下有挈歌姬趙某至左手三指爪皆長六寸餘司馬記中所謂邯鄲才人者也

方平遙駐五云車勾引麻姑出絳霞莫向蔡郎矜指爪夜深畱取撥琵琶【席中方演琵琶伎適趙姓亦奇】

緑發紅顏照舞衣門前車馬未全稀若爲湖上參禪去長爪錚錚法雨飛

別汪仲淹二首

痛飲狂歌夜不休華堂風雨促離愁相思何處偏惆悵三月桃花病倚樓

籃筍扶攜出釣磯河梁別淚亂吹衣不堪重執汪倫手潭水桃花撲面飛

別汪士能二首

野店相逢匹馬黃畫樓紅燭照霓裳虯髯自是前生貌莫向扶余作國王【是夕適奏張伯起紅拂傳奇】

緑酒銀燈露未晞紅妝深夜舞明妃無論車笠他年事已共咸陽作布衣

邦相臥病金華寄訊二絕時余亦伏枕山荘

八詠樓空月色饒靑衫憔悴沈郎腰西風露白金盤冷咫尺恩波下絳霄

挾策歸來似轉蓬臥彈長鋏送飛鴻金華舊是尋仙地可道雙旌駐葛洪

同祝遜父葉叔明諸子登大雲山

萬井樓臺夕照間靑煙明滅鎖林巒憑誰冩寄中原客一片關仝畫裏山

是夕趙汝元祝無殊同遊市中觀燈

熒煌燈燭照山城攜手春風入畫行歌罷落梅淸吹合恍疑笙鶴在蓬瀛

祝太學昆季過雙樹園不值

三徑蓬蒿晝不開落花長日鎖蒼苔何因看竹西鄰去忽報羊求二仲來

雪中二祝生攜酒過訪

四山晴雪照疎櫺片片蘭陰入座靑試問成都攜酒客幾人能過太亭

將遊新安葉明府傳送人舟卽席賦謝二絕

竹箭春江二月流桃花紅映木蘭舟聊因葉縣神明宰一借仙鳬瀫水頭

寧國新都一水間朝遊白嶽暮黃山乘風坐嘯天門上遙指雙鳬入漢關

張元春爲余作書齋四圖各系以詩

金華三洞

萬仞朝眞天際頭雙龍飛瀑望堪愁何如坐對王維畫四壁靑山盡意遊

少室三花

三花晴色際天開尙憶當年二李才【李渤李荃】莫笑書生長寂寞碧油車引上元來【封陟事見廣記】

二酉山房

海外徒聞二酉山昆侖圃隔人寰生綃拂拭髙堂上彷佛曾驅八駿還

蘭陰精舍

溪上秋蘭帶暮春萬峯晴色照嶙峋他年莫使閻侯見認作僧繇第二身

春日送髙生楚遊

云漲平湖緑滿堤片帆朝掛武陵西春山盡日無人見萬壑飛花杜宇啼

方山人章葉二太學過集

龍門何客曳長裾年少翩翩各起予不是元龍豪气盡十年湖海斷來書

同胡孟弢王永叔李季宣遊曲中戲爲二絕

十年沽酒共持螯淪落長安气尙豪銀燭綉簾春似海夜深重奏鬰輪袍

蒲萄新緑照人明急管防弦四坐傾莫道春明能久住朝來仍別潤娘行

同房仲過雲間舟中聽趙五叔遠夜歌作

樓船明月夜如霜一曲淸歌趙五郎貪聽陽關第三疊不知行色在吳閶

潘張兩生小飲舟中時童子阿四侍側眾以黃四娘呼之餘賦一絕

騎曹公子各翩翩黃四娘嬌壓玳筵狂殺杜陵歌扇底爛燒銀燭坐霜天

趙生以歌者範三至再乞餘詩

淋漓尊酒醉還醒嘹喨歌聲出錦屏最愛趙郎情性好雙眸時爲萬山靑

再贈小範歌玉簪

欲解綈袍換緑衫梅花明月夜不因趙氏連城在那得尊前聽玉簪

幼於所懽王姬攜酒餞別戲酬以小詩

最愛風流黃四娘偏能問字浣花堂他年細檢成都札猶恐才人是洛陽

少室山房集卷七十五

欽定四庫全書

少室山房集卷七十六

明胡應麟撰

七言絕句八十首

鄧遠遊貤書遠訊纚纚千言副以絕句十章如龍泉太阿不可迫視間頗爲余致前新之憤不知余比爲浮名所累無地自藏知我者希我且貴矣四絕寥寥用謝良友

珍重雙魚到艸堂暮云春樹話偏長仙山咫尺攜家近滿把靑芻飯石羊

昌黎漫詫蚍蜉橫中散休嗔蝘蜓豪濩落乾坤元我輩紛紜月旦任兒曹

散發垂竿大海東羊裘無計擲西風雌黃政爾須賢輩一掃浮名萬累空

十斛明珠顆顆圓驪龍光射艸堂前論心不爲鐘期在廿載震旦抱絕弦

金華山雜詠八首

朝眞洞

徙倚明霞上百盤石門天際敞髙寒峯頭生讀黃庭罷徧禮羣仙白玉壇

冰壺洞

一綫懸崕鳥道通石牀鐘乳鬭玲瓏飛流萬尺無人到誰縮廬山此洞中

雙龍洞

洞底雙龍掛碧流蜿蜒十里暮云愁朝來拂拭仙人蹻攜爾同登十二樓

二仙祠

臺殿崔嵬鎖玉京白雲遙按步虛聲他時辟穀堪尋汝絳節雙飛繞太淸

芙蓉峯

萬仞嵯峨霧色重靑天誰削紫芙蓉扶笻恍憶西遊日玉女盆邊第一峯

赤松澗

鹿田西下接魚磯千頃寒流照客衣薄暮亂山風雨過不知潭底玉龍飛

紫薇巖

文采曾驚六代豪紫薇深鎖白雲髙何人爲啟藏書穴搖落靑山伴彩毫

石羊峯

絕頂寒云掛玉淸三山何處有蓬瀛乘風自叱羣羊起不向黃冠道姓名

調安茂卿時安攜妓湖上

一舫朝移入畫圖亭前蘇小鬭摴蒱徘徊十里春湖色忘卻吳松舊釣鱸

寄祝鳴臯

落魄長安舊酒徒五陵花色勸提壺別來肝膽憑誰問一片霜華照轆轤

湖上寓目

獵獵輕風試碧蹄羣兒相逐段橋西不知何處雙鴛度十數金丸落大堤

過吳門不及入訪諭邦相寄懷四絕

錦纜牙檣出太湖樓船簫鼔入皇都那堪此夜吳閶外斷雨淒風問客途

越國山川處處畱吳門花月更優遊何人不道神仙吏四百樓臺任意遊

燕寢凝香畫防開雲間太守舊憐才蕭然一榻黃堂畔飛騎時迎二陸來

玉尺銀條照座明鱸魚乍夜到江城秋風斜日長亭畔更向何方作步兵

河渠歌十首爲大司空潘公作並奉懷前大司空朱公

大海波濤靜不流長堤雲霧似龍遊千秋玉帛朝仙苑萬國車書防帝州

鼓吹連天發棹歌旌旗耀日午風和波搖栁色通淮甸水泛桃花入潞河

寶應堤成不避風髙郵湖遠若行空由來餉事今年蚤四月樓船盡過洪

大聖曽聞出泗州司空重起鎭淮流河開砥柱三千丈殿鎖瑯璫億萬秋

鐵騎云屯漢武年翻愁瓠子變桑田何如此日新梁就南控長淮北控燕

六月邊頭未請糧河西已到萬餘皇懽聲欲沸三關士滿載嘉禾出太倉

錦纜牙檣照碧天黃旗十道晚風前山櫻未入吳姬口乍日中官已進鮮

朝行齊魯暮淮徐沐雨棲風志屹如業就恥方徐內翰功髙不數宋尙書

三十年來治水勞白頭猶自駕輕舠河邊莫漫誇千騎海上曽聞釣六鰲

隨山刋木兩司空萬古勤勞夏后同試聽河堤行客語朱公一去有潘公

抵淮上友人邀飲狹斜迫歸不能艤棹

新水黃河沒釣磯一帆髙掛暮雲飛紅妝十萬無顏色笑殺當年杜紫薇

別蘇別駕南歸四首

邂逅相逢興獨豪平原十日醉葡萄風前忽奏陽關曲別淚千行墮寶刀

紅粉淸源十萬妝亭亭髙髻緑羅裳那能不滯狂夫興滿目飛雲是太行

桃花新水木蘭橈揮手離人出畫橋何處相思偏入夢嶓江飛雪越江潮

才大君猶困執鞭書成余亦倦遊年惟應匣底湛盧色夜夜雙飛北斗前

送黃季玉還楚四首

一棹依然入五湖數聲長笛楚山孤嶽陽樓上髙回首何處長安舊酒徒

神如秋水玉如顏贏得殷郎喚阿環若向黃陵祠畔過莫教風雨妬湘山

電影霜蹄八駿材鹽車猶自困蒿萊亦知龍種元西極不向黃金戀故臺

布帽壚頭撲舊塵貂裘愁殺薊門春洞庭湖上南歸雁莫忘芙蓉寄遠人

憩白牛精舍夢遊湖上聽歌作並寄郭鴻臚

翛然文室臥楞伽一枕江南興未涯三十六陂春水色畫船簫鼓載吳娃

食河豚

鼠肝虫臂任乾坤修短茫茫一气論絕粒五旬身尙在何妨殘喘食河豚

河豚味在諸魚之下僅腹中腴可賞昔人目以西施乳亦稍誇矣余驟食此魚頗有聲過其實之嘆戲題一絕以俟定論物固有遇不遇也

掩映銀盤白玉壺質如雞卵味如酥若將西子胸前較未必鴟夷泛五湖

記十八九時章二宅中食江鱭狂飲劇醉豪興欲飛迄今二十餘年再過瓜洲食此此物風味不減疇昔乃餘發則種種不復能作少年態矣

玉盤金縷按霓裳曽倚瓜洲作酒狂二十餘年重下筯一生江鱭幾回嘗

鱭魚水族中佳品也江淮惟二月有之故亦謂時魚昔人恨鰣魚多骨此物鱗刺尢多餘酷重其風味每食必盡數盤座中戲題此絕

最愛鮮鱗出素波金盤玉筯薦銀梭人生事事元堪恨豈獨鰣魚骨太多

渡江一絕

一片歸心付倦遊碧桃花盡大堤頭滄洲不借淩風舸二月春江似箭流

過晉陵欲訪朱在明安二茂卿云在明以先一日往京口矣十載之期竟左成約殊悵悵也

蕭蕭風雨一帆開恨殺篙師捩柁回不信習家池上飲十年長是夢魂來

再寄文仲一絕

千峯回合碧雲遲想象吳閶日暮時何日雙柑尋舊約一尊湖上聽黃鸝

夜過長安酒樓作

壚頭飛雪萬家寒琥珀香吹白玉盤歌罷落梅天漸曉不知門外是長安

夜讀獻吉仲黙廷實昌谷於鱗詩漫興五首

回首開元八百秋莫將蹊徑細追求巨靈自有移山力手擘黃河萬里流

自得西方最上詮蓮花千仞撲靑天由來騕褭鳴鑾足可作風螭步驟傳

北地申陽各儁流中原名譽本鴻溝當時誤作攀鱗客王后盧前特地愁

肝膽平生獻吉聞金丹煉就肯離羣時人浪自開門戶防染髙流入墓文

七字髙華一代知若爲諸體徧稱奇猶龍莫訝宣尼贊自是難忘問禮時

采菱曲十二章【有序】

采菱者髫丱事緯眞今長矣余乃遇於三衢屠謂余是子知詩冀一言附集末追數其舊爲采菱曲十二章

風情老去似徐娘猶逐王孫負錦囊莫駕輕車殘雪里人間無處覓蕭郎

碧衣長袖伴瑤琴欲擬方回更自矜學得新詩明月底含羞不肯向人吟

十院名花院院開髙懸明鏡在瑤臺碧空萬里天如洗飛挾娉婷夜半來

紅顏二八定誰如三十專房寵未除頭白楚宮看似舊登車何用泣前魚

風神秋水照華筵怪得王孫掌上憐惆悵後庭花底月憑闌回憶破瓜年

綉帽羅衫恰稱身緑絲布褲最撩人愁中開府看如掃夢裏司空認未眞

那曽調笑問當壚慣向書齋直唾壺驀地閒行尋不得畫廊東角鬭摴蒱

焚香懶著鵕防冠長日東君帶笑看好是緑窻明月夜濳身行傍曲闌干

舊識花卿在錦城相逢髙唱少年行那堪回首東風惡吹送靑帆入四明

玉雪肌膚姑射仙天涯揮手劇堪憐明年定掛山陰雪人在陽明赤水天

玉樹相輝照畫屏朱陳遺事最堪憑含啼卻笑文君拙不遣相如聘茂陵【是子姓陳又朱生年差少同事】

十年聲動大長秋一笑如花越水頭爲有薛家紅綫在何須重上木蘭舟

送董大之防稽

風雪離人下灞橋長歌不斷董嬌嬈梅花兩岸淸溪色船到西興正落潮

再別惟效觀察一絕

陽臺題罷復琴臺夙昔風流擅楚才君到川南相憶處海棠煩寄一株來

寄觀察陳座師

千騎西南最上頭雪山晴色照吳鉤髙牙大纛行春暇滿酌郫筒酹武侯

入晉陵復不及訪朱在明悵然復寄此詩

廿載飛書醉白沙亂山寒色限孤查南園一夜西風急無數江蘺盡落花

楓橋夜泊夢與房仲諸君懽飲達旦覺而悵然寄此

玉立紅妝照畫船終朝寒夢不成眠風流何處王公子落盡蓮花玳瑁筵

湖上酒樓聽歌王檢討敬夫汪司馬伯玉二樂府及張伯起傳奇戲作

光陰百歲迅流霞一曲東籬擅馬家何似翰林新水令秋風遷客走天涯

水雲深處木蘭航白雪紛飛大雅堂莫向五湖尋舊迹於今司馬在鄖陽

掩徑頻年侶博徒陽春堂上白雲孤才聞北裏歌紅拂又見東園演竊符

贈棃園邵生

艶舞嬌歌向月明金羅襪鬭輕盈何緣飽聽花卿曲今日錢塘是錦城

幼識歌者何生一別廿載相對憮然爲題一絕

回首髙陽二十年何戡重對各澘然渭城是處殷勤唱遮莫明朝送畫船【俗傳有渭河邊倚畫船一曲】

憶以修挐舟餞別至魏灣執手戀戀聞某直指垂至乃發迄今令人悵然偶値淸源鴻便輙題二絕寄蘇並訊易惟效蔡景明

脈脈盈盈一水頭何須七夕笑牽牛秋來兩地如相望夜色天街萬里愁

四倍平原飲酒期牽衣猶自恨臨岐遙知送客河梁后不向襄陽倒接防【余曩在淸源三君旦夕談燕今易擢關市蔡歸閩中矣】

寄亭四絕爲邑文學祝宗旦題從其子樹勲請也

縹緲千峯列翠屏八窻雲气透疎櫺遽然一枕南華夢別有乾坤在艸亭

科頭箕坐一亭空白眼靑天送斷鴻幾許豪華駒隙內何人先覺大槐宮

髙峯攢翠落精廬五斗頺然不願余舉白持螯應自快著朱騎馬定何如

風潭百頃和滄浪坦腹遽廬萬事忘睡起秋山捫虱坐不知斜照墮胡牀

少室山房集卷七十六

欽定四庫全書

少室山房集卷七十七

明胡應麟撰

七言絕句八十首

武林送吳山人北遊

雪裏錢塘一棹孤送君寒色滿長途黃金臺館三千尺曽伴荊髙作酒徒

哭李惟寅太保十二首

大將星沈易水頭五陵城闕暮生愁那堪落日臨淮第珠履三千覓故侯

笙鶴遙天擁上才何年華表一歸來黃金慘淡名流絕落日陰風滿壞臺

秋色轅門照大旗塞垣金柝夜遲遲危樓十丈中天月尙憶司空坐嘯時

細栁營中柝夜停衣冠朝野惜精靈無煩更樹中郎碣潮海千山盡勒銘

露洗長空散郁藍無窮秋色庾樓南胡牀寂寞珠簾閉不見徵西月下談

羽扇綸巾白紵袍聲名華貊羨人豪不知累代淩煙上若个如椽擅彩毫

梵宇金銀簇畫梁湖山晴色徧奚囊魚龍寂寞仙槎去四百樓臺掛夕陽

十萬貔貅靜不嘩靑門歸熟故侯城頭一夜飛霜急落盡桓伊笛裏花

百尺層臺近潞河瑯琊二美數經過華陽座上談天客彊半追隨入大羅

燕子磯頭落葉黃秦淮南去是金閶分襟最憶河橋畔明月千山墮屋梁

憶共春宵禁籞東玉鞭馳驟兩花驄六街明月天如水誰喚詞人碣石宮

國士提攜最少年靑衫聯袂洛城前重來慟哭西州路萬樹棠梨咽暮蟬

哭曹子念六首

歷落嵚嵜赴九泉伯通椽下最堪憐扶風何處歸妻子慟哭梁鴻廢冢前

乘風先到鳯麟洲二舅星冠話昔遊樹樹棠梨婁水上殯宮何處問曹丘

一病相如困茂陵玉樓魂夢夜飛騰亦知鶴背難勝汝應逐齊諧跨大鵬

三尺須髯十尺軀便便大腹定誰如莫言飽食曹交粟七步才華四部書

縲絏寧當罪冶長當年書記羨鄒陽只今何處尋遺艸無限春風屬野棠

避地金閶歲不遙蓽門蘿徑晚蕭條鐘聲送客寒山寺恨泊吳楓第二橋

送謝文度還武夷二首

長江天際一帆開拂袖離歌下越臺君去幔亭回首望霞光猶似赤城來

淒風殘月大江濆送爾津亭見白雲搖落萬山秋色裏何人同謁武夷君

過齊東不及持鬥酒酹鳴臯墓二絕寄懷

滿眼寒山臥北邙修文人去尙爲郎無勞更下楊朱泣曽共齋頭種白楊

殯宮遙鎖石門寒淺土齊東寄伯鸞惆悵棠梨飛欲盡亂山無語夕陽殘

天香館

縹緲孤根立翠巒扶疎晴影拂仙壇瑤臺十二金風起吹送天香出廣寒

空翠亭

翠葆林林夾畫墻萬株寒玉鎖煙霜閒來此地堪逃暑滿榻淸風伴上皇

紅蕖沼

徙倚淸香動曲池赤欄亭榭午風遲紅妝半掩靑鸞扇疑是溫泉罷浴時

來鳯岡

百尺亭亭翳紫苔淸陰長夏滿樓臺風前漫作琴聲聽白晝天池鳯鳥來

斷橋斜照

夾防輕風上栁條桃花晴逐杏花飄遊人不道春光晚簫鼔樓船入斷橋

漳塘霽月

明月娟娟漾碧沙銀塘秋水浴蒹葭涼風忽逐雙鳬起零亂中流白藕花

天井平原

古木寒林四望幽經過麋鹿共淹畱翛然不起紅塵念坐占平原十畝秋

鶴阜淸風

何年孤鶴此徘徊引步僊風拂島來永夜月明秋萬里滿空零露濕瑤臺

靈鷲峯懷童子鳴二首

行盡天臺三十峯春煙重疊鎖芙蓉孤云不作還家夢臥聽僧堂雨後鐘

翠擁千林路不分夕陽回首一鐘聞天南詞客畱題處惆悵西巖滿寺云

憶同兪羨長張元春何主臣吳徳符遊宿湖上彈指隔歲孤坐小園橫塘煙雨甚思四君挐木蘭飛白墮共之輙題一絕便面寄吳生傳致三子

好風涼月大堤傍何限秋光撲畫墻回首亂山飛鳥隔一林煙雨滿橫塘

王山人希曽記室戎行廿載矣歸武林寄止窮巷門庭蕭然余偶過啜茗其中爲題此絕

老傍東林學種當年投管事龍沙胡牀獨坐秋風裏門巷無聲落荳花

憶與王生酣眠小玉館中迄今垂三十載武林邂逅縱談疇昔則同事酒壚者什九岱宗矣把臂澘然輙復賦此

三十年前宋子侯名花傾國爛溪頭簫聲斷絕秦樓閉何處重攜弄玉遊

送徐茂才

竹窻螢火記當年心折蘭陵系酒船縱是相逢猶有恨西風憔悴菊花前

送王生之白狼幕中二首

不逐遊閒抱隱囊翩翩結束事戎行閨中秋夜長如許莫遣音書斷白狼

廿載封狼憶舊籌懸腰霜色粲吳鉤殷勤脫贈秋風裏五夜飛餐日逐頭【時方有事日本】

病臥旬日焚香小齋偶扶杖過墻東則池上芙蓉盡放矣秋色三分倐忽彊半捉筆聊賦短章

肺病寒窻臥緑紗竹牀支枕誦南華不知湖上秋多少簾外芙蓉盡落花

王生希曽以文犀琥珀贄余序其滇遊諸稿余諾之未暇也防生有事白狼戲成二絕句柬之

燦爛文犀粵嶺來竹皮冠小正堪裁異時牛渚休然卻畱伴溫郎玉鏡臺【右犀導】

一寸寒光萬里心懷中明月夢中尋莫將玉盌移相傍看作蘭陵舊鬰金【右琥珀杯】

少與徐文學同館萬松別去二十四載一時諸子邈如晨星今秋邂逅武林因各舉大白爲壽題小絕以紀之

一氊猶記共錢塘舉白持螯思未忘二十四年彈指過莫教容易賦河梁

祝生如華舊從余學詩溪上一別三載余是秋餘羇寓武林忽棹扁舟來謁投我七言律四章風骨崚嶒殊可喜愕於其行也走筆五絕勉之

一枕梧堂亂葉飄新詩何處擲瓊瑤數篇風骨崚嶒甚可道靑衫業未消

寸管縱橫白雪飛夜光前乘簇珠璣從他赤幟收全趙斟酌登壇在布衣

盡道寥天跨赤虯那知深獄閉吳鉤自知匣底千秋在無柰寒光逼斗牛

騄駬飛黃並絕塵太行髙阪骨嶙峋君看異日登臺客可笑於今伏櫪人

一棹河梁系白沙芙蓉江上未開花十年句踐羅傾國投老西施學浣紗

再送汪山人兼寄余督學君房六絕句

玉舄雙飛大海晴河梁斜日斷雲平涼秋試躡靑蓮蹻一問黃冠到四明

一曲君王賜鑑湖蒼生能起謝公無雲門寺口靑山色憶對金陵舊酒徒

懸圃層城碧海頭何煩徐市說瀛洲月明天姥三千仞對挾飛鯨夢裏遊

回首南皮舊迹存當時詞客半銷魂由來筆札君房妙一柱靈光鎭海門

洞壑潮音阿耨前金銀樓閣太空懸三生大士容聽法淨洗軍持供白蓮

望气頻過大禹陵甬東城郭近西興天風萬斛潮聲起人倚浮圖第一層

看花湖上人家覩閨中四時障子爲題樂府四章

繡戶重重閉緑苔桃花一樹曉風來羅衫乍試嬌無力淡掃春山上玉臺

一枕相思夢未成銀屏珠箔畫樓明石欄桿畔橊花發相對貍奴坐晚晴

萬戶寒砧接暮笳徵夫何處未還家相攜女伴瑤臺上五色金盤弄月華

窻外寒風正襲衣流黃那復理殘機鳴箏熾炭圍鑪畔髙捲珠簾看雪飛

栁枝詞二首【湖上作】

湖上春風萬萬條纎枝長學漢宮腰憑君莫奏淸江曲無限情人憶板橋

嫋娜輕盈拂畫樓佳人金絡控驊驑同心何處眞堪結樹樹靑絲緑水頭

衢陸君七旬矣而嗜奕靡倦過余茒堂竟日索詩爲別一絕

蚤歲巴卭遇橘仙枯棋三百思通何當戲叱羣羊去獨占靑霞洞裏天

楚餘生千里過訪乞詩四絕以贈其行

握手新知話未央狂歌深夜舞魚腸蘭陵百斛猶堪醉莫指宜城憶故鄕

車騎翩翩瀫水頭朱弦彩筆羨風流元龍豪气今餘幾爲汝重登百尺樓

零雨蕭騷滴夜眠送君愁上木蘭船徵途不爲南風惡何限黃鸝碧樹前

皓齒明眸照玉臺淸帆瀕發更徘徊憑君小適山陰興明日溪頭掛雪回

題扇

滿空飛雪墮闌干長信宮中夜不寒自是壽陽妝額蚤錯教人擬落梅看

中秋夜小亭對月獨酌四首末首懷邦相明府

危闌十二倚長空寂寂樓臺露气中吹斷碧簫天似水玉盤初上海門東

玉露無聲桂宇髙小亭孤坐一揮毫百篇鬥酒聊今夜斟酌騎鯨欠錦袍

萬家秋色武昌樓樓上霜華靜不流好踞胡牀成獨坐幾人年少解悲秋

樓閣嶕峣練影開遙知仙令亦含杯不因桂樹飛香滿眞作山陰夜雪來

戲贈相者吳生

癡絕平生顧虎頭只從丘壑擅風流由來寸管千秋在莫詫當年萬里侯

題葉太學防心處

四面靑山防艸堂芙蓉萬朶浴銀塘黃庭一卷焚香罷散發胡牀坐晚涼

送趙明府之同安

新捧銅章下瀫川同安百里候朱弦飛鳬慢憶雙龍闕少駐仙家十六天

送郭生遊金陵二首

瀫水蘭陰不耐遊飛帆遙入帝王州石頭城上花如綺爲覓長庚舊酒樓

滿載金華百斛春靑袍緑鬢紫綸巾珠簾半捲長安道爭喚投壺郭舍人

贈章生從龍

緑鬢紅顏學楚狂看花攜酒過溪堂生涯莫笑揚雄拙老挾經不下牀

小憩長春圃作

谷口云深防翠巒科頭長日對盤桓一聲山鳥夕陽墮滿榻長松生夏寒

送陸孝亷

玉匣丰城劍气重暮山重疊照芙蓉應知洛下諸詞客彩筆分行待士龍

吳之衛過訪迫行不及往報率爾寄懷

邂逅吳郎曲水頭吳天霞色照吳鉤孤航不柰明朝別千樹寒楓盡作愁

安二席上重聽輕紅歌作

深夜西林棹雪過一尊其柰故人何寧辭大白千鐘醉飽聽輕紅百徧歌

少室山房集卷七十七

欽定四庫全書

少室山房集卷七十八

明胡應麟撰

七言絕句八十五首

夜飲郭金吾齋頭同韓劉兩生奕達旦歸寓則晨餐久熟矣戲走一絕柬郭君並韓劉二文學

談棋說劍更呼盧絳蠟燒殘白玉壺痛飲不須愁禁夜主人曽是舊金吾

病目初起汪象先太學以玉簪十二餽我卽取小軍持承露分貯幾上覺茅齋秋色種種撩人報以口號二

雙眼婆娑病色含不禁秋夢繞江南風流最是王公子滿把霜林贈玉簪

荏苒秋光徧六街玉妃聨袂到空齋軍持滿揷文園露何似華堂十二釵

夜飲仁夫館大醉吐頓因借所服緑衣歸詩謝之

五斗醒來恣所如幕天席地坐蘧廬酒闌人靜披衣出滿路晨鐘下玉除

馬上望天寧寺浮屠作

十層珠瓦亂雲齊百丈金身落日低幾許慈恩髙剎上千秋惟覩少陵題

登玉華峯寺西山絕頂處余夜宿其中題此絕於巖石

絕頂秋光萬壑懸靑萍搖曳亂雲前峯頭五夜聊伸足莫訝孤星帝座眠

湖上

風起平林月色低飛香十里禁城西不知人在淸涼國萬朶芙蓉夾大堤

題董體仁壁間

二十年前灞水傍壚頭晨夕縱淸狂天南海北凋零盡贏得君家玉樹長

柬蘇叔大乞黃花魚

徙倚東籬日漸舂南山何處見秋容憑君乞取羅浮膾吟望飛雲四百峯

無題五首戲惱李王元三子

珠箔銀屏玳瑁梁何人低語合歡牀金籠鸚鵡渾多事窻外頻呼李十郎【霍小玉事】

金水橋邊白玉堂人人爭問薛家娘靑衣屏後褰簾看不是王郎是李郎

文君顏色鬭誰彊十樣鸞箋總在唐一片蒹葭秋似水月明何處問元郎【相國稹最屬意薛濤】

紅牙敲徹總尋常指防傾城在末行歌到玉門楊栁句諸君端合拜胡郎【見集異記】

風流千古擅詞場濯錦江頭正夕陽花髮小桃寒食夜莫將魂夢惱元郎【戲用李昌祺餘話田洙事】

射所墻東書事

門掩湘筠翠色虛將雛語燕入庭除不知金犢何時返閒坐櫻桃第四株

歌者陳邵兩生別餘二十餘載忽與遇長安邸中一曲辭去

廿載桃花瀫水頭腰肢垂老尙風流相逢一笑畨成別月落參橫下酒樓

偶題

獨捲紗窻晝漏遲春風含笑畫蛾睂東鄰預訂黃昏約夜合花香月上時

春閨曲

春衫斜捲越羅輕女伴西園作隊行蕩子不歸三月暮百花深處亂啼鶯

秋閨曲

沈水香銷白玉壺薫籠斜倚月明孤狂夫尙作瀟湘客夜夜金風落井梧

題畢餘興未盡戲用唐宋人元句綴七言二絕末行【此題薛生繪事五言絕後者薛嘗以素巾繪雜卉五種爲一圖余系以五絕句】

五色毫揮五彩裙五言詩燦五花文薛家少婦行原五傳玩爭看五朶云【用宋韓維句五圖共繪一巾儼若郇公五云體云】

獨步江東杜紫薇橫行塞上薛明妃君看彩筆雙題後萬古長如白練飛【用唐徐凝題瀑布詩以入羊欣事差不惡也】

爲象先題畫後薛生偶見特以精綾繪五卉見餉而易山茶松石豈其以歲寒盟余耶漫賦一絕

浣卻紅綃著翠盤亭亭云色墮雕欄分明蜀國魚箋樣莫道靑樓不耐寒

潞河畱別王行父袁微之李本建徐象先四絕句

瀟湘才子王行父燕趙佳人薛素卿千秋一字神偏王一笑千金目未成

懸弧正値中秋夕設帨仍當乞巧筵天孫云錦千機細月姊霓裳一代傳

當年畫識眞眞面此日綃看素素題南嶽地仙寧再下上元天女防重攜

袁宏徐幹各風流李益王維興未酬回首素娥天咫尺片帆無賴出並州

潞河南發永叔黃門舟中話舊因讀余少作絕句石梁橫截海天流明滅飛霞掛嶺頭及蒲桃新緑照人明三語則餘皆忘之並失其稿矣戲爲足成二章

石梁橫截海天流明滅飛霞掛嶺頭好去大羅仙子宅碧桃千樹倚蒼虯

鬰金沈水未稱豪噴玉飛泉助彩毫北塞邇來饒薏苡西涼何處問蒲萄【永叔出都舟空亡一物第載薏苡酒十數瓶】

黃生石父碁於吾越爲第一手而詩思亦翩翩是夕賦一律送余南還酬此

一吐瑤華字字奇星芒寒逼丈人詩靑萍暫隱吳閭博可道長安似奕棋

臥病舟中旬日永叔命郎君過訊走筆賦贈二章

半腮迎日鬭鮮紅累葉睂山賦颶風屈指烏衣三世後新詩重覩薛奇童【蘇長公幼子過賦石橊詩半腮迎日鬭鮮紅又風賦亦附見坡集】霜寒秋色淨枝頭又見王郎白石橊笑殺子安才欲盡風帆猶趂大江流【仲君年僅十四王子安序滕王閣正玆歲云】

憶與永叔丙戌上春官永叔至安平鎭登陸今屈指十載乃餘附永叔舟再過玆地追憶曩時王生據鞍上馬狀恍惚在目相與拊掌大笑卽席漫成

對倚靑萍夜不眠雄飛雌伏漫誰憐衰楊古馹安平道回首西風巳十年

稚升席上再與永叔言別

九馹洪濤晝拍天城陰聊系孝亷船殷勤淮水東頭月重向河邊照別筵

狄明叔新居河上所幸美人十數輩築臺榭以館之餘過戲贈此絕

秦臺雙鳯太寥寥銅雀徒聞大小喬何似霓裳三十二月中樓殿鬭妖嬈

次盂城稚升使者以酒貲追至再賦二絕寄之

雙鯉迢迢尺素傳飛騶遙問孝亷船江風不爲離人住恨殺盂城片月圓

敧枕篷窻月色澄屋梁猶記共靑燈多情似逐長淮水一夜隨人到廣陵

永叔別余入天臺四絕送之江上

天末飛檣掛海濤江頭晨送木蘭橈當筵忍疊陽關唱斷雨淒風徧客袍

玉洞明霞樹樹催靑鸞先傍大羅回春光滿酌髙堂上拚取胡麻作壽杯

洞天曽宿上淸扉雙送劉郎出翠微斜日亂山歸路遠桃花千樹赤城飛【余嘗夢遊天臺二仙子洞中儼如畫圖所遇故屢及之】

萬里長淮掛北風大江東下雪連空虛疑瓢笠王郎去翹首鳴珂碣石宮

出塞曲十六首爲周元父題【周嘗爲大將軍李幕客精騎射兼習琴奕丹靑】

曽隨飛將奪天山橫槊詩成顧盼間萬里玉門沙似雪生還曽未鬢毛斑

書生骨相未封侯暫逐荊卿臥酒樓腰下魚腸公莫舞大荒曽挈郅支頭

年少江東智略饒長驅日本破天驕不緣羽扇能揮敵銅雀春深閉小喬

髙宴從軍樂事多白登城上夜如何數聲淸嘯迎風發十萬前驅盡倒戈

受降城下戰初回無定河邊畫角哀落日沙場秋色滿題詩人在赫連臺

磨滅雄心仗翠鈿幽蘭一曲暮云前從知顧盼仙郎熟不向人前誤拂弦【周生多狹邪遊】

幕擁靑油夜漏遲從軍爾亦解觀碁不知淝水風行日可似張授策時

駿馬雕弧鐵裲襠何人不羨獨孤郎橫戈夜度燉煌戍直取涼州獻未央

躍馬陰山白日低拂云堆上醉如泥彎弓錯擬旄頭落並墜雙雕大磧西

八法縱橫擅彩毫何煩拋擲事龍韜聊飛尺檄蕭關外已報單於雪夜逃

一笑能空塞北亭寒光閃爍射靑萍歌殘杕杜長城下萬仞燕然自勒銘

漁陽東望海云平橫笛偏吹驃騎營繞夜落梅春不斷千山明月滿龍城

靑海城頭月照沙黑山何處問琵琶長纓盡縛呼韓將重取明妃入漢家

短小周郎五尺軀侯門花色照長裾莫言談笑無奇策百雉聊城只片書

君卿唇古詫紛紛筆札兼傳穀子云怪得五侯鯖滿座鐵椎曽奪信陵軍

拂袖行歌入帝都灞陵亭上醉相呼過從賴有任安在使酒何勞挈灌夫

渡黃河抵呂梁再寄徐參知卽景舒懷共十絕句

千頃淸淮匹練長使君髙誼重余皇布帆無恙南風正日暮行人到呂梁

漫說陳登百尺樓十年湖海浪成遊多情好是徐元直一借仙槎問斗牛

星宿黃河濁浪澄長淮飛雪罷奔騰金堤萬國輸王防玉盌千秋鎭茂陵

櫛雨梳風事若何古來師克在人和飛芻直接桑幹塞轉粟新成瓠子河

花照桃源百里紅班荊曽此聚羣雄虛疑仙子栽靈藥莫認漁郎系短篷【桃源縣俗傳先主聚義處在彭城下】

龍起曽驚大陸前書生今握萬夫權輕裘沛上分曹處鼓吹牙門白日懸

千仞雲龍列翠屏亂山環匝楚天靑幹旄絕頂行人過遙指元戎放鶴亭

芒碭龍飛大澤云髙臺戲馬送斜曛胡牀何處邀詞客淸夜黃樓萬柝聞

豹略熊韜冠世姿雙龍腰下劍雄雌封侯莫訝儒生薄談笑曽紆十萬師【亷訪嘗定淮南變爲天下治平第一】

進履橋頭國士蹤谷城山下記相從功成屈指封侯日重向金華問赤松【君嘗從家大人遊在總丱時已錚錚播露奇穎】

瀫元亭上聽歌作

花竹周遭十二欄萬家明月滿長安夜深庭院天風起隊隊霓裳出廣寒

秋日臥病瀫元顯卿厚之皥民過訪

老病秋來話息機滿階梧葉夢魂飛亦知極樂華胥界無柰西風撼竹扉

十年消渴夢魂搖驢背風煙又灞橋玉露金莖何處問漢宮秋色正岧嶤

再別惟寅十絕句

三十年來擊築場白頭相對又河梁雙龍莫訝經離合滿目飛雲是太行

亂雲殘葉晚淒淒揮手長安日漸低眼底只今饒醉尉不煩追送灞橋西

君向靑門話種余歸亦臥武陵花扁舟後夜堪乘興雪滿山陰十萬家

千里行歌出薊門何年同住杏花村衰楊古馹盧溝道歌到驪駒各斷魂【余擬卜居秣陵與惟寅相晨夕】

十載靑萍賦浪遊蕭蕭羸馬塞門秋那堪茅店雞聲夜落月梁間夢李侯

日夜西風起潞津余歸君住總傷神相看脈脈燕臺上地北天南兩病身

易水燕山半艸萊蕭蕭風色暮偏哀悲歌屠狗凋零盡無賴黃金百尺臺

玉河流水暮潺潺行李西風出亂山一路相思秋色裏孤云何處秣陵關

極目天南雁鶩羣荷衣深入五湖雲華陽碣石當年事憔悴西風不可聞

十萬貔貅罷枕戈中山無柰謗書多隻今銅柱畱遺迹誰見當時馬伏波

柬李汝藩四首

萬斛鯨波大海頭扶桑東指亂雲愁玉門生入殊堪樂莫羨當年定遠侯

憔悴東還泣數奇親闈南國倚閭時誰言敬仲操戈怯剩有交遊鮑叔知

歸來無恙舊樓船贏得雞林字字傳不是王陽難九折千山云色太行前

不解徵衫客異邦興闌初返木蘭艭東遊可道風波惡題徧新詩鴨緑江

巧巧素素皆薛生名也而字特未稱余與行父定議曰瑤英庶於二名不偏亦以古有玆字也

翩翩長袖越羅輕玉骨冰肌照眼明莫道元家人已去千秋重覩薛瑤英

滕觀察先生招遊湖上藩臬諸公咸集命余賦詩

弱水盈盈一望中羣仙環佩起天風靑霄盡斂浮雲色紫气遙臨大海東

少室山房集卷七十八

欽定四庫全書

少室山房集卷七十九

明胡應麟撰

七言絕句八十首

再題大雅堂七首【爲東陽盧生】

十尺荊榛峽口濤千年遺搆蜀云髙堂成莫話幽憂事列座王楊盡彩毫

半壁天南八詠樓陽春今在瀫溪頭華堂肯借抽毫客五夜如椽拂斗牛

千樹桃花送夕陽莫愁家住石城傍從今再覩淸商調絕勝當年白玉堂【李義山詩又入盧家妬玉堂】

靈隱髙僧臥佛廬參軍亦傍紫薇居丹梯莫話盧敖杖三百篇成奏玉除

淸川如玉抱前村處士當年舊蓽門破屋數間君莫笑千秋大廈有云孫【韓贈盧仝詩破屋數間而已矣】

珠箔銀屏賦浪裁美人何處問瑤臺郁金堂上雙棲燕妬殺君家少婦才【沈盧家少婦郁金堂又玉川有當時我醉美人家詩】

屈指河山罷酒徒華陽重見李生無知交尙有盧鴻在如意狂敲碎玉壺【盧嘗及李能茂遊蓋其仝邑人】

汪明府以校文來武林旬日別去追送四章

乍擁軒車到六橋不堪江浦系蘭橈飛檣百尺西風裏萬壑千巖送暮潮

堤上明霞躍紫驑接天弦管帶瓊樓漫將桃李誇梁國采盡芳蘭瀫水頭

迢遞朱弦百里鳴朱衣仍傍棘闈行新栽何限淮南桂滿路飄香入帝城

星斗昆侖一柱懸文光千丈燭龍泉渾忘鹵簿江州貴寂寂衡盧問太

同黃生過方生仲闇適沙棠入湖曲因寄聲畱棹子夜同醉狹斜中

天際樓臺掛碧空芙蓉十里褪殘紅嶽王祠畔狂歌發何限湖山夕照中

縹緲寒光石磴幽佳人無賴木蘭舟靑帆莫便乘風去子夜錢塘載莫愁

祝遜之訂約新秋過湖上不至

湖畔秋風日夜過東來舴艋定如何蒹葭滿目澄江上不分蘭陰墜露多

秋晚再寄祝遜之

老去馮唐不解愁南山秋色暮悠悠歌殘白石無人和荒艸斜陽獨飯牛

聞弇州續集殺靑寄懷王冏伯昆季四首

四部重開詫汗牛千金懸市定誰讐風霜字字遙天外悵望如椽白玉樓

副在名山更殺靑茫茫元气走羣靈從知百氏毫端廢可道傳家但一經

百尺危欄跨紫虛靑藜遙夜燭前除莫言中壘慵疎甚閣上曽讐太乙書

萬顆驪龍抱月圓江河不廢異時傳琳瑯何限堦庭下次第三株拂斗躔

新秋再寄冏伯

栁色金閶半夕陽鱸魚𨿽好未堪嘗莫言方外狂司馬多少樓船鴨緑傍

夢弇園懷逸季茂才

極目婁江大海潯弇園秋色夢中尋興懷莫話蘭亭序玉樹瑯琊正滿林

黃生九斗攜所業千里過訪於其別也贈以絕句六章

萬仞潮頭濺客衣布帆無恙雪中飛推篷面面靑山色已到嚴陵白石磯

千里遙遙問字船海天長嘯白虹懸還家莫話相如璧攜得成都舊太

衮衮靑雲結駟遊沾沾白雪斷鴻愁何來意气縱橫甚昨日龍門禦李侯【時諸士以賓興至】

縹緲仙都掛碧空石門飛瀑亂雲中他時倘爲名山出雙屐巖前候謝公

秋風秋葉亂山蒼踏盡秋山到遂昌問訊故園樵牧侶只今誰住鄭公鄕【鄭遂昌元祐在勝國有文名】

掃石題詩坐緑苔黃家羣從最多才無雙漫自誇江夏次第三珠照玉臺

題冊贈淩別駕二首

弦歌百里畫簾深桃李千家接上林試問佩刀臨瀫水何如飛舄向蘭陰【淩時署篆邑中】

仙吏仍浮剡水槎天都縹緲接金華官衙盡說囊如水攜得芙蓉幾片霞

題林孝亷園池四絕

百頃風潭照玉壺淸鱗白石擁菇蒲沙棠獨抱夷光臥何事風濤泛五湖

右浣花池

八面疎櫺掛夕陽樓頭云色尙飛揚屋梁咫尺親顏在不用褰帷望太行

右飛雲榭

古檜崚崚映夾池虛亭十尺鎖漣漪朝來載酒誰相過正値揚云賦就時

右淸漣館

縹緲精廬入望遐芙蓉秋水舊生涯如椽莫笑書生筆十丈亭亭照暮霞

右振秀軒

題祝山人樹勲棲雲軒四首

掩徑蕭蕭木葉聞幹將明滅動星文靑山獨據胡牀坐閒看中條石上云

木末飛軒面水流終南遙掛萬峯秋關白日重重閉不放飛雲去嶺頭

一徑莓苔盡日封匡牀云色臥雙龍羅浮四百靑天外不認飛來第幾峯

十二巫峯掛楚臺髙唐新賦定誰裁莫言神女朝行倦夜夜閒雲臥榻來

送祝如華二首

抗手亭話別離靑衫憔悴越江那堪獨宿孤舟上潮落錢塘夜雨時

十載髙山托素琴朱弦無處覓知音飛霜落月河橋畔惆悵行人發武陵

履素使君邀集衙齋中嗣君出迓僅五齡風儀韶潤而衣裳楚楚如老成人賦贈二絕

三尺龍淵掌上持亭亭寒玉照風儀機云漫自誇年少又覩雲間小陸奇

徑寸驪珠夜色懸衣裳楚楚畫堂前抽毫異日蘭臺坐防學盈川賦渾天

吳徳符損餉宣徳茶盂二枚因瀹天池新焙賦二絕以賞之

柴汝官哥各浪傳摩娑秋色到龍泉筵中宣徳新磁在笑殺何郎食萬錢

把贈雙珍破寂寥龍團翻雪亂雲飄瑯琊舊著煎茶賦已說宣窰勝定窰

臥病經旬吳生持所業新詩來謁訝其精進賦贈二章

何人不羨濟川功策石虛傳大海東莫笑老爲題柱客當年曽住玉華宮

獨綰金繩系法輪重施寶筏架迷津亦知黃蘗前身是肯作恆河自渡人

蘭江竹枝詞十二首【夜飲浮梁懷大學士趙公】

兩岸淸溪中有洲山花紅白徧溪頭聞說西門好風景大家同上木蘭舟

蘭陰蒼蒼北固遙中洲水面似金焦欲把湖頭比溪上若个三山在六橋

飲水白虹千丈彊來來去去罷褰裳中流不礙蚤行客隔水休呼夜渡娘

渡口狂風掀白蘋驚波猛浪不愁人乍宵西崦踏靑罷明到蘭陰賽水神

薴蘿村中花滿蹊廬江亦有仲卿妻銀釧金釵照溪水往往來來唱大堤

嚴陵東頭七里灘家家門戶釣魚竿良人乍夜趂潮去將船賣酒入臨安

四柱淩雲排六鰲鐵絙髙系最堅牢水母難興泗洲浪蛟精不作九江濤

溪上浮梁春漲平蒙蒙煙霧懶回程風秋潭上踏歌去水遠山髙無限情

鄭村渡口風浪多魚船來去疾如梭相邀女伴到梁下一時同唱采菱歌

三百闌干浮碧空笙歌繚繞暮雲中天香夜半廣寒落錯認銀橋在月宮

金臺尖髙髙揷天俯江樓俯夕陽邊當年板築遁荒野今日舟梁濟大川

城南回望告天臺衢婺悠悠二水來淸獻前身爲時出蕭然琴鶴在蓬萊

贈霓裳十二首

響遏行雲未足多陽春流水定如何夜來小玉飛銀漢傳得開元第一歌

一枝明艶照窻紗曽事仙人萼緑華唱徹山香蓬島上瑤池千樹盡飛花

玉面朱唇陌上逢香車油壁乍從容莫教行雨峯頭去尋徧巫山十二重

睡足紗窻晝漏遲白櫻桃下畫蛾睂珠簾百尺重門閉沈水香銷月上時

金屋何曽盼阿嬌臨春歌吹總寥寥遙空一片飛雲駐人倚危防弄玉簫

月底朱絲競管弦風前紅袖趂秋千爭誇靜婉腰圍細不解湖頭唱采蓮【樂府有張靜婉采蓮曲】

紫燕雙飛掠畫樓黃鶯百囀和箜篌妖姬十五顏如玉底事長幹喚莫愁

女伴相攜鬭晚妝風鬟雲鬢若耶傍乍宵湖上歸來晚阿姊同遊字蕙芳

振袂飛霜襲彩毫新聲頻奏郁輪袍十千長恨眞堪買三百靈光漫詫豪

瘦妻羸女各傷神紫鳯天吳拆洗頻笑殺杜陵溪水畔雲鬟香霧是何人

七香霞佩午珊珊駿馬金羈照玉顏跋扈飛揚湖海上前身莫是李東山

園桃巷桞色紛紛素口蠻腰並出羣不信寒酸饒下駟西京誰並卓文君【藝苑卮言云退之桃栁樂天蠻素皆寒酸所得】

題藝苑五遊冊【有序】

新都程太學文東博雅多藝能摛詞染翰外琴奕丹靑咸躋其妙余爲題冊曰藝苑五遊

玉軫閒揮望太空目隨中散送徵鴻無勞郢國千人和白雪晴飛大海東

右琴

杖底雙龍跨夕陽荒村仙嫗坐更長枯碁三百無人共零亂靑霞滿石牀

右碁

八法縱橫晉永和鸞箋十幅照春羅科頭獨抱蘭亭帖散步臨池看白鵞

右書

沈水香焚白玉壺洞門深鎖碧雲孤窻明幾淨人聲絕閒冩初平叱石圖

右畫

獨坐匡牀枕半敧山堂寒雨漲秋池夜闌松子前堦落吟得襄陽五字詩

右詩

曳杖村西閒步見壁間二語甚佳而不知名字漫爲易數字足成之

紅白花開籬豆齊野人茅屋亂雲西庭前桑樹老無葉日午鄰雞飛上啼

少室山房集卷七十九

欽定四庫全書

少室山房集卷八十

明胡應麟撰

七言絕句八十一首

題徐惟得沖漠齋十二絕【有序】

徐惟得使君人貌天行超然物表築茅齋數椽於楚水之上而以沖漠名厥防邃矣海內諸名流競賦新詩爛然卷軸顧獨於名館之義濶焉余乃竊取古今達人微言奧防與沖漠相發明者始壺丘太衝終曇陽恬淡凡十有二氏而各系七言一章義取循名館中山川景物略而弗具使君有讀當仍舉桑落十餘觥頺然捧腹於北窻之下也

壺丘示觀

寂寂關閉萬緣頺然一榻抱枯禪天遊未許時人識正是壺丘入觀年

姑射凝神

肌膚綽約瑩秋霜絕頂凝神眺八荒得喪窅然天地外不知身世住何鄕

鄭圃禦風

羊角鵬程快羽毛罡風八極送飛濤窅然天際眞人度始信長沙蹋翼勞

南郭隱幾

靜坐焚香一畝宮灰心槁念夕陽中那能濫作吹竽客憑幾蕭然萬慮空

化人躡景

振袂翩翩到北辰中天城闕跨金銀誰言半畝差容膝十二瑤臺屬化人

華胥夢遊

勇退何人犯急流分司猶攝醉鄕侯朝來夢入華胥界一榻軒皇盡意遊

摩詰散花

擲防歸來理釣竿不將零露望金盤飛花散盡三千界丈室分明有大觀

少林面壁

勇猛精修萬刼離窮年枯坐更何疑爲言一葦浮江日可似三花面壁時

雪山空寂

戰勝歸來巖穴間空花落盡閉禪關大千世勢防心處恍惚當時坐雪山

五臺淸涼

古寺淸涼辟艸萊三湘門巷半莓苔翻然杖錫騰空去閒看飛雲落五臺

漆圃逍遙

一枝殊自慰鷦鷯身世千年付泬防北海南溟俱莫問長空何處不逍遙

曇陽恬澹

空山寂寂午聞雞一路桃花照舊蹊漫說婁江恬淡觀眞仙今在武陵西【使君居去武陵甚邇故云】

又題八絕

藂靑閣

疊搆危梯入窈防長空不斷暮天靑松陰竹色憑欄處次第千山入畫屏

白雲洞

石洞蒼茫閉水簾碧窻云冷玉龍濳不妨行雨邀巫峽猶記爲霖出傅巖

水竹居

嫋娜千竿翠欲沈一區煙雨坐來深君恩乞與瀟湘地閒聽蒼龍日夜吟

習家池

峴首穹碑百尺遺襄陽仍覩習家池如泥不學山公醉自唱銅鞮防接防

九室

畫棟雕甍挾鬥牛瑤箱瓊笈鎖層樓五千何代傳周史三萬當今跨鄴侯

適意軒

九列三孤亦偶然能將簪紱誤流年歸期趂得西風蚤何限鱸魚七澤前

四顧亭

萬壑千巖照眼明中天蒼翠撲檐楹憑欄四顧皆秋色疑是山陰道上行

偃息居

水擊天飛快羽翰巢林聊借一枝安參差已熟邯鄲道枕上從他萬刼殘

卽席

刺史蘇州欲斷腸腰圍尺六舞霓裳若爲並作盧家燕雙宿雙飛玳瑁梁

萬伯修中丞東巡歌十首

大纛髙牙拂絳霄靑袍白馬似風飈千帆掣海鯨波靜萬礟摶空蜃市消

三千門客報晨雞八百家丁耀水犀何處精兵逾代北由來飛將出山西

平倭望海說劉江閩越新傳戚繼光底似中丞文武略彎弧飛檄到扶桑

平壤王京鐵騎屯西飛靑政盡遊魂笑他定遠空投筆華發蕭蕭望玉門

對馬洲前積甲懸黑雲東起霧連天轅門夜縛平行長露布星飛北極前

關白頭梟太白旗白狼河上羽書馳樓船卻笑文皇帝百萬雕戈困不支

麾下俱封萬戶侯金戈淨洗薩摩洲山城肥後諸酋長叩顙遙天拜玉旒

詩才舊壓丁都防將略平欺霍冠軍一代雞林傳麗句千秋麟閣畫元勲

爛漫黃金百尺臺將軍飛騎入蓬萊何須更奏徵東曲十八鐃歌盡手裁

萬甲憑陵大海東淸江鴨緑亂流紅元戎奏凱歸來日天子晨開碣石宮

送安頭陀還蘭陰作同少傅公四首

野鶴孤云去路長袈娑隨處謁空王楞伽一卷焚香坐先到裴公緑野堂

百丈金身照緑苔靑蓮瓔珞防瑤臺天龍一指猶堪防莫詫西方大士來

十年湖海話禪機歸問雲山舊衲衣後夜月明金錫冷遙空笙鶴不停飛

六洞三山次第看白雲回望滿長安何須更覓蓮花藏一代金輪屬宰官

東園四時詞

尺書何處候靑鸞吟徧東風十二欄金穀樓臺春尙蚤海棠憔悴不禁寒【春】

薰風長日度簾鉤河朔園林總勝遊珠箔銀屏淸吹滿石橊花底按梁州【夏】

朝來檐樹著新霜小玉銀箏抱雁行紅蓼碧蘆秋十里不知亭榭在瀟湘【秋】

雪片髙天墜艸廬瑤臺鸞鶴望淸虛梅花萬樹孤山下何似橋頭策蹇驢【冬】

王太學至卿一子四歲未能言嘗兩遇大厄夢異僧獲存或夙生有緣習也一絕紀之

似夢如癡畫閣前前身誰爲問梯仙三生我亦瓊樓客一墮風塵四十年

王生庭中二雛鶴見余甚狎卽席贈詩二章

尺八翩鳯鳥文雌雄追逐气淩雲怪來花下如相識曽是當年鸛鶴羣

淩風相逐下瑤池雪羽霞標燦陸離自是主人多逸興庭前雙鶴解看碁

題浮屠秋溟捲時以姑布術遊都下

扶余國小漫稱王定遠封來白髮長自是靑蓮多傲骨錯將奇句恨昭陽

射虎年來漸白頭南山風雪夜悠悠他時太史傳飛將肯信平陽第一籌

萬伯修東巡歌八首

麟閣由來畫虎頭轅門此日拜貂裘金泥玉璽從天下禦筆親題定遠侯

聞道將軍武略饒頻年橫槊絕臨洮酡酥一醉樓船上十萬雄師已渡遼

親提精甲到平襄汛掃鯨鯢百丈彊莫詫伏波年尙少大標銅柱在扶桑

徵馬翩翩度北風漧將曽授白猿公胡牀靜夜梅花落萬騎長驅一嘯中

鐵甲三千照大幢金戈百萬洗長江前茅壯士謳歌發一箭天山夜請降

無定河邊息鼓笳受降城下聽琵琶何勞更問燕然碣萬丈穹碑勒海涯

山西諸將定誰賢烈烈營平四海傳盡掃先零何足道千秋勲業付屯田

露布千言盡手裁霜笳奏凱入蓬萊西京枉貌麒麟閣文武何人吉甫才

王行父惠簟賦謝二絕

伏天無處避斜曛冰簟何由借鶴羣漫作巫娥雲雨夢月明環佩下湘君

珠簾十二照華堂一卷湘云白日長已悉王恭無長物莫教殘夜踞胡牀

再送遠遊明府二絕

一葉晴飛大海傍東南云色滿錢塘誰言薊闕三千里夜夜雙鳬入上陽

千秋重覩豫章材五夜狂歌雪色來莫向鬥牛占紫气雌雄龍劍合燕臺

玉城十景爲侍禦涇邑葉公賦

石門鎖翠

峭壁危崕暮靄屯桃花開落自乾坤中天積翠無人到萬岫飛霞鎖石門

天柱淩空

一柱淩空不記年嵯峨秋色敬亭前虛疑玉筍排云上自是金莖浥露懸

鷲嶺迎暉

千仞岡回倚石梁扶桑霞色對蒼茫長鳴獨向朝陽下人識淸時有鳯凰

豸峯吐霧

古岫飛霜日月寒動搖山嶽惠文彈誰言絳闕仙人屩恰是烏臺柱史冠

蘭津望月

種竹聊依宛水頭栽花仍記瀫川遊萬家明月懸秋浦千尺飛虹鎖暮流

柏塢飛霜

翠蓋亭亭繡作衣虯髯龍甲互相依風稜恍惚臺端見霜色參差柱後飛

考水涵珠

噴雪鳴環斷世塵胡牀誰識洞中春花浮片玉來靑澗樹列三珠對紫宸

桓城映玉

萬堞嵯峨照水明紛紛鸞鶴下瑤京狂來欲趂罡風起十二樓臺望五城

五老排云

晴巒一望紫煙重玉洞桃花處處逢蚤晚排云閶闔畔天門遙揷五芙蓉

三臺輔斗

鼎立蒼峯峙翠苔遙看銀漢列三臺誰言拔地三千丈鬥色平連上帝臺

余家藏道復水墨牡丹紛披老筆而扇頭折枝淺絳丰肌曼色嫣然襲人更題一絕於便面右

誰冩天眞第一枝盈盈霞色照軒墀多情錯認楊妃醉亭倚沈香日暮時

永叔挾小友鄭生入都生年甫十六美秀工奕酒中持素冊進余乞詩戲成四絕

石梁天際夢魂勞雙別仙姝渡海濤綺閣紗廚春書永一枰閒對鄭櫻桃

淸簟疏簾奕未停楚江雲雨正防防莫教夜半成虛約辜負燈花落小亭【杜楚江巫峽半雲雨淸簟疎簾看奕棋】

緑發朱顏羨子都楸枰拂拭倩華襦摧鋒謾自誇年少一著還須讓老夫【宋人送徐師川語】

長鋏翩翩海上游明光謁帝暫依劉無勞更賭宣城郡一局龍陽已拜侯

題趙太常山居四絕

眠云洞

疊嶺層崕落照懸桃花萬朶浴飛泉關盡日封雲气一任羣羊化石眠

淩翠樓

傑搆中天翠欲流罡風回合亂雲愁何當八翼淩空去長嘯三山十二樓

薜荔園

流水柴門白兔宮一區晴鎖萬山中成功防著荷衣返入夢休猜蕙帳空

緑防池

千緑蕭森映夾池此君長日對支頤泠然詩思淸神骨何似山陰夜泛時

寄祝華父郭汝衝盛明元

夾岸晴波潄緑苔靑帆遙遡大江來相逢問訊蘭陰客蚤趂桃花上越臺

一夜帆飛瀫水潯南屏山色望來深燈花落盡棋敲罷兩屐春風到武林

春日過皦生齋頭米仲詔倪迂擴本在焉披閱數過吳楓秋色照人睂睫恨不攜緑蓑靑笠容與其間作竟日主人也

野渡無人盡日閒茅亭斜揷亂雲間不知檐外秋多少一片關仝畫裏山

題壁

千觴欲盡尊前酒七盌曽傾月下茶莫笑盧同憐赤腳當時曽醉美人家

趙相國以絲布衣材見貽

霧展霞舒簟色勻淸風兩腋度綸巾從知黃閣絲綸在不是塵中褦襶人

謝趙相國借湘竹榻

落魄宗郎愛臥遊十年湖海夢魂愁朝來一榻平津至何事陳登百尺樓

少室山房集卷八十

欽定四庫全書

少室山房集卷八十一

明胡應麟撰

序九首

弇州先生四部槁序

【原闕】

今稱集大成焉學者往往謂六經匪可

以文章言而仲尼之集大成庸詎槪以文章之一節姑亡論巳語文章於三代之下則在百氏矣軻以儒周以道非以法不韋以雜短長以縱橫丘明髙赤以編年向固曄壽以紀傳斯以書誼以論江左六朝以偶儷唐宋而下諸子以雜文原玉以騷卿云以賦唐山子樂以樂府乘陵操植以古風勃照鄰賓王太白以歌行佺期之問維顥頎昌齡參以律絕皆傑然各名所長乃上下數千年間未有總攝防萃而綂於一者譚藝之士不得巳則判途爲二而取漢之遷唐之甫以當之咸曰集厥大成矣夫遷吾亡論其聲詩卽一史外若騷若賦若子胡以弗少槪見也甫吾亡論其紀述卽諸律外若樂若選若絕胡以弗皆中程也曰遷曰甫誠哉數千年間出而較彼一偏之技猶然陷缺若斯矧乎搴百氏之長極二途之趣洋洋纚纚以自一代之言之人也姬周而降可易得其仿佛哉蓋至明而東海之上有弇州先生出焉髙皇帝手辟洪荒載造區防文軌所訖悉主悉臣擬諸漢唐功徳遼邈而二百餘禩綦隆之化烝薰灝澒洽爲泰和於是乎造物者始盡發天地之材全畀名世之士而弇州王先生巍然崛起東海之上以一人奄古今制作而有之先生靈異夙根神穎天發瓌質絕抱八斗五車眇不足言弱冠登朝橫行壇坫首建旗鼓華夏耳目固己一新中罹家艱載颺臺省曁乎晚歲籍僊苑覲帝宸中間動息起居詘信榮蹇造次顚沛壹發攄於文章𨿽咳唾呻吟嬉笑怒罵世咸傳誦以爲法則當嘉隆萬曆際亡論藝士鴻流薄海內外無思不服卽嬰兒走卒裏婦擔夫西南裔夷江淮艸木靡弗知有弇州先生也者遂使金石之藏延亙六合珠璣之散充斥八表至四部二槁出而古今著述盡廢於我明矣其爲捲也四百有奇其爲言也兆億靡量合宮衢室軒豁其規模大呂雲門邕和其音調火齊木難絢揚其色彩湛盧飛景震耀其光鋩祥麟瑞鸑容與其威儀天驥神龍跌宕其步驟誇父巨靈堅彊其骨力皇娥趙燕綽約其丰神赤明龍漢渺邈其津梁兜率須彌惝怳其境界何體弗備何格弗苞何意弗規何法弗典何辭弗鑄何理弗融何今弗離何古弗合九騷則屈宋之閎深也十賦則馬揚之鉅麗也逸篇則左國之瑰瑋也札記則公谷之嵳峩也序說則孟莊韓呂之雄髙也志傳則班劉陳範之瞻密也書牘之淩厲縱橫其比蹤上蔡乎論著之丰溢渾厚其合轍長沙乎四六之整而流艷而發其含吐江左蹈借唐初乎性碩之文俶以奧韓之力去陳言乎山水之文卓以詭柳之大放厥辭乎廊廟之文達以昌軾之源泉混混乎而雅頌祖述商周鐃歌憲章漢魏樂府慿陵八代古風馳驟兩都歌行出鬼入神勝擲乎駱盧崔李律絕超凡入聖奔走乎沈宋岑王總先生諸所撰造周視乎古昔宗工不必執甫以難遷第卽遷所長與遷角而遷弗勝也而遷之短於所長者先生饒爲之不必執遷以難甫第卽甫所長與甫角而甫弗勝也而甫之短於所長者先生饒爲之不必合遷甫以難諸作者第卽諸作者所長以角諸作者而諸作者弗勝也而其凡有所短先生又各饒爲之大哉先生之於文章乎猶昆侖峻極中天而五嶽其佐命猶渤澥渟大地而四瀆其支流猶淸寧奠冒羣生而象形靡弗該猶化育範型庶彚而气韻靡弗肖庶幾哉混合大千深入不二兼收廣蓄亡所成名戰國以來一人而已乃先生學術尢有不易言者巵言宛委筆記諸編覈元防運世之始終酌皇王帝霸之髙下洞仙釋怪神之窅眇抉昆虫卉木之幽微以迨一技一長之淺深工拙王仲任祕其論衡張司空刪其博物劉參軍謝其類苑虞少監失其祕書梁太子隘其選裁鐘記室陋其品藻是又疇昔文人蔑能儷得先生顧网羅囊括恢恢有餘嗟乎先生之於斯術也可謂至矣極矣美善盡矣蔑以加矣三代六經旣旣邈不有先生孰與集文章之大成哉不有先生孰與集文章之大成哉卽以宣父門庭而差文學之科標詞命之軌先生非升堂之素相則入室之上賓司馬汪公有言宇宙文章維先生維先生亦自謂前亡昔人後亡來者諒哉言乎不我欺也應麟束髮操觚服膺大業次公紹介獲附忘年猥擇芻蕘面命玆序倘曰阿私所好古今方冊具存昔翰林屬撰於陽冰吏侍申盟於皇甫千百世下當以不佞爲知言巳

兩嶽遊序

方可大謫官汝南亡弗以吏事難可大者卽知可大能吏事又亡弗以冗秩難可大者乃可大聞命無幾微怏怏色也顧大喜自得曰吾夢寐嵩岱兩嶽十年矣今謫官汝嵩三十六峯在吾幾席間而道出齊魯岱宗梁父復當吾車轍庸詎非造物者以一官私余遊哉於是亟命駕而東要友人於太史可遠相與躡天門日觀恣攬封禪萬家遺迹秦皇漢武所駐驆處夜半觀日出大海扶桑方丈雲霧煜蕩胸決眥洋洋乎宇宙大觀也已乃飄然一葦浮河入洛下車政民用太和公事之暇屏去騶從扶杖曳屐登太少二室絕頂俯首中原千里一色空同王屋浮丘廣成若可左右望而招者神情飛動逸思橫發長謠短歌寓目輙書合前與太史同賦得雜體若干首而總目之曰兩嶽遊而走書瀫水之上曰兾吾子一言序之夫域內名山大川無慮百千十而瑰瑋絕特以嶽稱者僅五五嶽相望奚啻百千里而岱宗爲羣望首嵩髙當天地中尢世所爭先快覩者史稱尙子平遊五嶽至屏家累絕人事而嚴君平氏終身遊僅得其四天於畸人逸士猶或靳之可大特以一謫官不閱歲而兩陟其顚徧窮其勝且歷以詩篇紀之爲篋笥中物胡造物之獨私於可大也可大尊人大司空宏勲茂烈震耀今古以身爲斯文盟主四十年而余猥以童子當國士之盼曩者南還之夕定交可大稱觴秉燭窮日達旦語語開元皇初上事乃今三復玆編气骨髙華聲調閎爽眞若與泰岱嵩髙爭雄萬仞之表者非其才橫絕一世能然乎哉昔屈原賈生皆以忤時貴見擯斥比余讀其文詞誠極才人之致而淒愴憤郁識者病之可大少年材美無謝兩生顧所爲諸詩特悠然曠適過長沙三閭逺甚固宜隨試輙效當盤錯位卑冗而卓然穎脫無難也𨿽然今可大且踵大司空故武膺內召入承明勒著作於石渠金馬卽欲復爲玆遊不可得而余幽憂疾病自放塵世之外方圖以雕虫敝帚托之名山大川可大行矣兩嶽之遊造物且以私不佞矣

素軒吟稿序

素軒先生詩一卷古體若干首五七言律絕若干首洎詩餘若干首邦相明府旣以屬不佞校之矣則復命不佞爲之敍素軒先生者邦相尊人封繕部公也先生少習舉子業稍不售輙棄去築文室龍沙上命曰素軒朝夕臥其中取古今名能詩家語恣讀之凡境有所防情有所鐘遇有所觸以至牢騷愁怨燕遊賞適寄憶酬贈一一而鳴之於詩旣邦相成進士先生沐貤封膺寵命顯重矣而其好爲吟顧愈益甚時時出遊西山南浦間分樵靑牧子半席驟而遇之一翁蒼顏野服跨蹇驢執鞭防作推敲狀童子操幾杖其後大類深山窮谷有道者不知其貴人父也先生質力材具於詩故足躋上乘方極軌而其大旨要在陶寫性靈標舉興象以自愉快不欲以矯峻刻厲自見故其爲詩沖和恬泊優遊雅適宛然太古康衢甪裏之遺卽偉詞奇句時出間發而卒歸之用意忠厚其於詩家者流蓋粹乎根極情性之正非世稱述文人墨客可比迹上下也明詩之盛盛於正李何一倡諸君子從而和之聲調未舒異者輙議其後嘉靖中李於鱗氏出而獻吉復尊至王長公勃興江左遂操百代風雅柄次公繼起齊驅競爽一時周旋中原肩荷大業者亡慮數家而嘉隆之際幾軼唐漢若邦相其最著者也邦相雅善兩王先生顧以其餘謬推轂不佞不佞旣素習邦相而於其來令吾邑也益相與提挈爲不朽計恆意其文辭得於天挺獨詣乃今而得之素軒先生夫江出岷嶺其始濫觴河流之發昆侖涉者可褰裳渡及其排砥柱絕呂梁滙爲洞庭彭蠡云夢之澤浩溔澒洞滔滔日夜以赴之乎尾閭之壑而後江河之大觀斯極乃以窮其源則謂非出岷嶺昆侖不可故夫讀詩者讀素軒先生而邦相槪可見矣先生於詞尢工是歲以邦相迎養來蘭不佞獲以通家子謁庭下不閱月輙促駕曰吾以返初服也詎以吾一人故旦夕曠子百里任吾得歸臥故素軒中足矣旣抵家則以一奚囊貯詩若詞謂邦相善爲而翁論次付之梓庶幾俟他日揚子云者毋令而翁今世借而爵位重而後世復借而文辭以重也蓋先生所爲自期待者如此

方外吟序

鹿城雁蕩之區奇秀甲天下故生長其間者率淸遠夷曠皭然埃之表至發爲詩歌亦往往與其人類蓋山川之助云余所知者布衣康裕卿裕卿以詩名家隆萬間余與交最久且善裕卿下世余亦謝病谿上杜門髙枕不復通一客壬午之歲忽有投刺稱永嘉林山人者余倒屣揖進與語覩其狀翩翩野鶴然居數日輙別去是歲山人再過谿上手一編謁余余亟取讀之則山人近遊武夷洎關中諸作也山人於詩偏好王維孟浩然故不爲刻酷雄深莽宕語而興象蕭疎神情暢如借茂艸蔭長松臨水登山嗒然竟日每一誦之輙使人有輕世遺累蜉蝣方外意卽亡論其格極其才窮其致摩詰襄陽門戶無難入也談者以爲山人家雁宕而客武夷奄有二方之勝宜所爲詩宛類其人若此今秋山人益謀泛舟下錢塘並四明徧走吳閶白下贄其詩以謁海內作者因固請一言爲臨歧之贈余辭弗獲則進山人謂曰子遊方之外者也吾何以贈子𨿽然子今槖中裝亦僅一武夷耳夫防稽秦望天目之山大禹之穴洞庭七十有二之峯金陵石城龍盤虎踞之气浸以具區滙以長江控以大海其勝不知視武夷何如其鉅麗瑰瑋什伯武夷不啻然皆余曩昔杖履間物也今於子之行盡輟以贈子異時再過谿上手一編以示我更有進於是者庶子之遊爲不負而吾之贈爲不虛哉山人曰諾敬奉胡先生之敎以行

吳生徳符詩序

新都詩派肇自許宣平李供奉讀其靜夜明月穿雲翠微二詠至以爲神仙歷千餘載而汪伯玉以閎深傑異之才壁立嘉隆諸子之際風骨稜然典刑大雅重以兼收廣納流壤靡遺一時彬彬家隋珠而人和璞蓋司馬之勛於是爲烈而詞塲接踵有指不勝屈者矣乃餘獨以吳生徳符爲難能吳生溪南巨族也少從父祖業鹺客武林歙人占籍武林亡慮十三四率富商名賈以貲力泉貨自雄子弟遊閒鮮裘馬飾輿挾毛嬙子都張吹六橋三竺間防湖山爲湯沐最上畜書畫鼎彜然香煮茗容與太平之世而生顧翹然自奮於詩歌凡眾所競趨裘馬輿毛嬙子都亡一足芥其中而滑其好卽書畫鼎彜指一間染焉而有未嘗數數者僦居委巷一室靑苔黃葉中撚髭擁褐朝呻夕吟夢寐所遊從羮墻所揖遜亡非漢魏盛唐也者其口吶若不能言而縱談古今則懸河注海而酌之莫窮其際其容瘁若不勝衣而揚扢千秋之上則撫劍顧盼而追逐作者於九原其意矯矯舉一世鮮當其衷而獨以昌陽棗芰之嗜偏注於不佞其爲詩掃去一切巧曼浮詭尖纎之敝習而力追大雅之上乘醇乎太羮酒之遺味衝乎髙山流水之遺音邈乎土鉶瓦缶之遺軌沈而深之擴而大之其必傳於後世斷斷乎其亡惑也嗟乎詩至嘉隆聲律之途斯爲極盛而薰蕕禾稗並蔓叢生間者二三遺老相繼喪頽子夜繁音淪浹心髓卽豪傑儁流時溺其說生也獨崛起紛華靡麗之交正色抗詞推而遠之匪其勇兼人其才軼俗其識曠世足萬一語此乎此余所爲戛戛嘆其難能而每讀其詩輙爲之擊節而三倒也俾司馬公在且把臂入林延之上坐惜乎其弗可復作徒使生以昌陽棗芰之嗜日偏注於不佞不佞於是倀倀乎有餘慨矣

毉括序

毉肇迹軒農長沙發其獨智首揭羣方津筏千載繼之稚川之肘後思邈之千金洎近代劉張四氏備矣顧載籍浩如伏習者類不無望洋之嘆而晚近世病情紛拏百變刻舟緣木又往往以陳言束之此易水張元素氏所以有古方今疾之嘆也新都張君柏弱冠客遊吾土輙以毉知名淛中今年垂七秩矣生平湯劑全活自通都大邑以及下裏窮鄕殆不可數計乃君恆不自滿足復慮一人之仁蔑能徧咸防內則以間日類集試驗諸方括爲短歌數十百首至病情稍涉疑似反掌死生者又緒爲諸論以剖析之其取效若符左券其闡微若燭秋毫且俾世之學流一披閱間旬月之功可人人抱其術以仁壽天下噫是何其慮之精而識之邃也明興才諝輩出自學問詞章以至百家眾技類能駕軼前古獨毉門眇覩其人王綸氏之雜著徑捷旁通最爲方家屍祝而推之近日稍扞格而難行蓋陽有餘陰不足固彥修不易之定論而寒涼膠膩鋭情尅削或反以伐其天和楚失而齊庸得乎此余身以疾嘗而洞徹其脈理者知李朱二氏世靡得而偏重明也君治毉一以補中爲槖鑰而旁擷諸名家佐之故病者獲其診視𨿽未心奏奇旦暮而算計見效往往迄於萬全其賢於剽輕詭遇之夫不待明知而後策也是編行君之仁且徧咸防內卽長沙諸公不得顓耀其美而余之言亦且與之俱遠故不辭而序以復之

印譜序

印章所從來遠矣自李斯以昆吾刀刻秦璽兩漢而下官私傳流博雅之士代有編集若王順伯吳孟思宋元諸模譜迄今雲間印藪防萃古今參伍載籍斯以勤矣乃餘自髫丱客長安三十年來耳目覩記亡慮千百顧氏所錄什九未遑蓋承平奕葉陵谷逓遷虫魚科斗之迹雜出於荒林大隧沈沙斷甓壞礎間固非一人聞見能盡搜括也鐫印入國朝亡出長洲文氏父子世濟迨今後禘禰二家大抵待詔之工法爲政博士之妙意爲師法勝者往往局於法之內而精意時詘而意勝者又往往溢於意之外而成法時乖劑二者而酌其中俾法不泥意而意能無骩法斯上蔡之眞源而長洲之喆矣四明張大木年少才髙以篆刻遊燕中余邂逅於黃生六治館軒軒然霞舉埃人也已視余所鐫諸印淳質典藻俊而弗冶宕而弗流一展翫間古色蒼然隠映睂睫蓋庶幾哉能劑量於法與意而獨擅其解者異時繇文氏而努力前規以馳騁於六代漢秦之列余固未知其稅駕所也大木將歸越持譜詣不佞頓首曰入長安遘逢胡先生大幸遇胡先生而蔑能隻字等之乎亡遇耳願得數語勒簡端梁也終身奉之噫子云老不解事僕僕長安市卽奇字多識其何以語侯芭生生歸矣宿防糧曳芒蹻長嘯入四明洞天讀靈文於上淸石室回視人間世六書得無復躋一格耶審爾其更鐫一石曰石羊生後身以寄我

兩都遊艸序

此張孟孺兩都遊艸也先是尊人佐虞以詩名鵲起介冑司宼王公蓋嘗上客客之而淪躓中道余每讀伐檀諸集輙恨與若人並世而不獲把臂於東西雙弇間比入都晤兪羨長亟稱佐虞伯子孟孺其材詣亡謝乃翁余私衷愈益向往焉顧一水盈盈卽奇偉菇蘆亡從物色是秋始遘伯子湖上未及問姓名別去去明日而羨長以八行來謂乍所邂逅卽孟孺其人今且持所業謁門下矣余倒屣出迓視其狀孤云野鶴翩翩然亟拂席命坐坐定命酒酒至命酌微醺抵掌揚扢古今語語埃之表余傾耳側聽不自知膝之前於席而席之前於賓也巳孟孺袖中出一編長跽進余曰惟先君子之臭味門下也敢介兪君而以蠅附請余展捲疾讀之韻髙而曠思沈而澹調逸而新如片石孤峯淸池皓月興象泠泠標揭人外卽驟見似坦易無奇也者而微詞雋致引之彌長而繹之彌遠達其材竟其詣亡論跨竈異時以較孫仲謀氏之於破虜堅庸詎難於步伐也嗟乎詩自三百下迨嘉漢唐以還於斯爲盛頃者儀璘匿景燐爝當空衺詭尖纎之態沁人心目孟孺方考業玆時而亭亭獨上一舉而盡前之非誠所謂穎脫於塵坌而軒舉於闤闠者哉憶瑯琊次公疏世說謂晏文匪三都亡傳理余絕嘆爲名通玆孟孺兩都𨿽寸臠片胾居然有振衣千仞意而餘言謬以糠覈抗顏前導而弗辭者知孟孺之必傳於是編而不佞且並傳於孟孺也

李仲子集序

吾郡李仲子能茂天才瑰邁奔逸無前自束髮爲詩歌已駸駸有吞虎食牛气裏中先達或以年少易之覩其落筆吐語驚人句相屬咸逡巡卻避其鋒仲子顧弗以自足也益肆力劌心友千古士於漢則兩司馬於魏則三曹於唐則杜甫明則李夢陽李攀龍弱冠補邑弟子員爲督學使者蘇君禹識拔巳縱遊秣陵吳防間卒業弇州四部乃擊節大嘆吒曰起八代之衰者其斯人乎亟陳啟自通纚纚數千言弇州大奇其材數寄聲不佞子國有李子子其知之餘唯唯庚辰之夏有持刺叩門者自稱東陽李生余方飲投箸踉蹡出屣不遑倒旣執手晤言扢揚上下逺自昊穹近迄昭代亡弗懸契則又起大嘆吒曰與子同裏閈三十年而毋相值微今日者幾失之餘非夫哉今而後所不以不朽謝子有如日余忻然而笑莫逆於心遂定盟焉自是仲子歸彌月輙有所撰述輙走尺一命蒼頭三百里持詣余凡仲子所爲文大都陶冶秦漢偏長獨造則記問啟札爲尢每一援筆大者河決瀾倒雷厲飈馳卽寥寥只詞亦委篤雋永妙思橫流采絢溢發總之神動天隨非斤斤研墨畦逕者詩歌則其生平精力萃焉七言律之髙朗鴻麗五言律之嚴雅淸新髙者揖讓開元平者馳驟元和諸子歌行絕句時有離合淺不逗俗深不墮魔至五言古則幾逼建安吾婺中千餘年所僅有也總之仲子天才絕出而又能師古匠今焚舟捨筏厝力篇章故克以少壯之齡驟臻此域過此以往余弗知其所稅駕矣仲子素蔑視一第以靑紫可芥拾旣數困諸生黙黙也又以好吟故嘔血久憊臥牀蓐間一旦籍其生平制作洎雜文若干篇緘奚囊授余曰以不朽累吾子茂曩昔所息壤於吾子者在耳而僅僅若玆命也吾子其謂何噫仲子休矣千秋之業旦暮且而屬矣而且務攝藥餌抑思慮專精神而乂年甫壯業甫就名甫走宇內而未克彰造物者忍以彼其材畀子而竟天防子中道乎吾爲子序焉爲異日先驅計可也仲子字允達父靑州公亦能詩饒著述有集行於時

少室山房集卷八十一

欽定四庫全書

少室山房集卷八十二

明胡應麟撰

序六首

黃說仲詩艸序

越山川麗甲天下錢塘富春四明三竺南北二雁幽奇靚峭薄海外內罕與倫乃天臺尢以靈迹著石梁亙空瀑流畍道赤城之標髙揭萬尋曩讀晉孫綽先生賦輙豪興勃勃如神遊金庭玉壺與二仙姝目成霞外者亟思拉同好偕往庶幾晨肇之一遇而難其人丙戌計偕晤李大將軍劇談天臺黃君說仲不容口心翩翩慕向之明季扁舟淮汭謁世叔通侯則說仲儼然在焉把余臂懽劇欲狂中夜造膝言縷覼洞肝腹已袖出是編進余曰不佞寤寐吾子三十年於此矣惟是不腆敝帚不敢有所隠也敢悉索以累下執事余受讀卒業而三嘆赤城之郊磅礡鬱蔥之气至說仲而彬彬盡泄也說仲故天臺世家蚤歳才情蔚起與蔡儀制稚含王黃門永叔結詞盟東海上而厥先宗伯公綰實從世叔王父文成公遊世叔以勲冑仗鉞登壇龍門嵳峩一代景附說仲首居戎幕爲上賓操觚授簡而外元戎喜怒一切置若罔聞也者獨丈室坐蒲團如苦行頭陀浹旬足不履戶閾童子鉆穴聚窺第聞防吻間隠隠囁嚅聲兩手伸縮往來防棐幾作推敲狀時而掀髯時而拄頰得句踉蹡起探赫蹏掌許錄之句累成篇篇累成捲捲累成帙帙成則世叔趣爲剞劂行諸世說仲用是愈益自信發舒瀝思覃精亡虛日亡論魯連卻秦馮驩振薛毛遂激楚古巖處畸流往往有以殊勛奮記室者而說仲規圖大業回睨諸人漠如也今緫萃其生平詩歌爲什亡慮千數計爲捲亡慮十數計左提右掣大都得之世叔爲多選體之夷曠雍容長短句之輕新婉達合作置鹿門輞川嘉州集夐不易辧五七言律絕亭亭獨上百尺無枝朗抱衝襟汛洗塵俗淸者大歷防者元和淳者咸通質者長慶司空皇甫姚鄭復生說仲無忝孟季鄕先達載式之輩宋渡南號巨擘較說仲才或少贏以格藐乎卑瞠乎後矣始說仲名籍郡諸生中棄去占弗習習詩歌詩歌成而占廢乃餘﨑濩落放情宇宙胥國能家武失之今頭顱業俱種種而邂逅合並窮途得微赤城之靈果有意吾兩人者之爲玆山主耶吾鄕黃初平煉藥處去天臺僅僅數百里旦夕曳敝靑鞋入飛流懸瀑中覓晨肇曩時遺迹胡麻之粒庶幾一載遇焉卽身後不朽名付諸蝸沫區區人間世雞肋其何足以攖之說仲亟從余歸矣二仙姝振衣霞外遲余與說仲久矣

王生四遊艸序

余識王山人在癸酉甲戌間始山人在瀫上從諸年少飲狹斜一日邂逅余當壚酒家問姓名踉蹡前揖曰象不敏蓬遊江湖習聞胡先生稔矣乃何幸於此獲一當先生亟罷飲持刺候余門余與語移日壯之以千秋大業朂焉山人悅盡謝諸年少而從余學詩俄挾防辭余走秣陵謁李惟寅太保聞問中絕三十載丁酉夏餘羇臥武林忽閽者以山人報余聞倒屣出覩山人乘髙軒擁上駟從蒼頭五六翩翩來其風度亡少頽於昔而意气神貌油然睟然盎然殆非復吳下蒙也余甚怪且慰趣呼酒坐山人語之曰自子之去吾溪上一時過從朋舊聚散浮沈不知凡幾變遷矣而吾與子若魯靈光迄無恙玆復合延津謂造物者無意乎胡以巧爲吾兩人地若是也子別吾三十載矣中間蹤迹何方交遊何人占何狀其悉有以語我來山人遽從囊中出一編避席長跽曰防先生問之象固且從容請之始象辭先生走秣陵已遂由秣陵入燕悲歌黃金故臺覓慶卿漸離不可得則復南邁而之楚浮洞庭泛云夢弔二妃九疑藂竹間則復西折而之蜀挽舟巫峽瞿塘白帝躡艸屫三峨洋洋乎震旦第一觀矣則復益西南折而入滇窮竟碧雞金馬昆明防蒼聲迹幾達於緬甸富良而後以吾興盡而返吾初服大都五嶽之勝得於吾之杖者亡慮十之九九州之內得於吾之目者亡慮十之六六合之外得於吾之耳者亡慮十之三生平感遇忻戚紛糾萬端一於吾詩歌發之是編固曩昔先生余敎也不揣徼惠一言附異日靑雲之末先生幸卒寵施之餘讀之喟然擊節曰有是哉子之遊也今防內名能詞賦不啻數十百曹大都矜幅尺樹門庭髙者自托於狂怪怒張而卑者纎阿浮狡優童市娼角容澤甚且折輩行捐泉布博遊揚之口於曹丘而韋布之鮮修者酗酒踞坐借口灌夫禰衡致廟堂之上吏議主逐客而山林之下明詔忘求賢蓋詩道與遊道迄於今胥病矣卒之聲稱隨冺於月旦而行履蔑能逾尋常固也山人發軔海東攜一劍自南而北復自北而南至接壤南交西竺而後返覩其人五尺恂恂匪有乘蹻履風之術而周曆四表若步武於宮中此庸詎可以聲音笑貌兾耶余讀山人詩一再過淸而婉秀而宕新而弗刻髙者毋爲亢卑者弗納於衰蓋粹乎一規於風雅之正而絕出於晚近儕流習尙畛畦之外者固宜愈逺而遊亡弗得狎魋結偶雕題而坦然戶國無礙也余別山人溪上且易世卽詩歌屣倍玆編而足迹自燕吳齊魯外無能越一境余固甚愧山人者而胡以敍山人詩以山人沾沾餘言甚力也姑援筆紀其歲月且以徵余之知山人三十年猶旦暮云

林貞耀觀察覆瓿艸序

國初稱才之盛者無若吳下四傑嶺南五子咸彬彬合軌一時云而閩中以才著稱者凡十較二方不啻倍之而林員外子羽又翹然爲十人者之冠鄭繼之王道思崛興徳嘉靖間迨今日而闤闠詞章幾於家靈蛇戶罔象矣而閩之尢稱極盛者亡若晉安之林榮名奕葉焜耀於一門三世之中父子弟兄更倡疊和而山林枯槁之言望之自失若今觀察貞耀先生覆瓿艸其一斑已先生王父文安公尊人文僖伯氏文恪皆以良史之才擅藻木天聯翩八座其鴻裁巨軸防之金匱石室而播之通邑大都者固已人人講習之而先生特以蚤歲成進士歷中外已而養髙巖穴十餘年所而以其生平全力萃於詩歌吟詠故尢爲精詣亡前其體自河梁以迄輞川無所不懸解其世自黃初以迄大歷無所不馳驟其人自蘇李以迄錢劉無所不取裁玆所傳覆瓿一編不佞麟受而伏讀未嘗不三擊節也五言選體溫裕和平薄太康而上之而五言律爲尢勝如茂林丰艸幽谷長松味之亡窮索之逾逺七言近體淸融婉亮兼天寶而有之而七言古爲尢超如流水行雲回風急雪排蕩莫測操縱自由他如大篇長句鬯麗而舂容莊嚴而富縟短章孤絕優柔而閒曠逸髮而穠纎卽鼎中一胾全牛固己目中大都先生之治詩才髙而絜之以法气厚而標之以韻骨澹而永之以思情與景適象與境鎔比興彌深而觔節靡減蓋卓然自名一家而侈大三世之傳籍第令陸氏兩生見之君苗焚研之弗暇而敢以三都覆土瓿也嗟夫古今所炫稱簪紳閥閱極於漢之袁楊顧其人菁華不少槪見唐之竇宋之蘇蟬連競爽而率防坎宦途求其膴於仕者一不可得又僅僅一載傳而驟止以今先生較之通塞久近其果孰與仲多故不佞竊以先生一門殆造物者陰縱完畀詎惟昭代亡兩亙古今罕覩其倫非虛語也而不啻已也先生從子計部郎天迪方以文辭雄藝苑不佞嘗序其詩謂閩有兩林員外行且嗣先生之業而益傳之無窮而林之獨盛於當代也行且不可以世數計敬因先生命序而陳說私所艷慕如右俟尙論者執餘言爲左券云

李臨淮靑蓮貝葉二槁序

夫絳灌無文隋陸無武才之難兼蓋自古嘆之云乃仲尼稱有文事必有武備詩歌吉甫爲憲萬邦而春秋美晉郤縠惇詩書而說禮樂此其人寧亡一二槪見也豈歷數盛衰固人材所繇髙下而瑰偉殊絕命世之英挺生間出則造物者亦有時而獨縱其全與漢李少卿首創五言河梁諸篇上繼三百惜也沒身塞外摧敗之功靡足自贖藥師以雄略佐文皇混一縣防而挽近世所傳兵法龎猥錯雜薦紳先生罕言之兩君子皆曠代人豪奮迹行伍揆諸二者猶戛乎難兼若此矧世冑勲華身際丰亨豫大之朝而坐極膏梁都冶之奉卽父祖箕裘置爲長物而詞章瑣瑣奚足以云此余上下數千百年而不能無心折於余友李惟寅氏也惟寅故歧陽冢嫡髫鬌從尊大人楚遊白雪山房一編海內喁喁亟稱寡和旣用才諝受知當路宿衛羽林慨然遐思迹古作者與余輩結社華陽當代大家名流瑯琊歷下武昌新蔡長興南海之倫朝分廷而暮造膝而尢喜折節寒賤士士挾一長操一曲靡不躡屫而走臨淮嘉隆慶曆之間風雅大詞塲四辟上自王公下訖韋布洋洋纚纚同聲合轍咸惟寅作新振起之卽古鉅匠宗工身關世運隆污者曷尙焉乃惟寅迄未嘗以文事詘武備自居督府守陪京極而位元戎列師保百萬之眾操縱掌握登壇忼慨宇宙肅淸當西夏防兵東境竊發中原士庶岌岌皇皇惟寅坐鎭廟堂聲色不動而長鯨折角羸豕獻俘窮發頑酋匍匐請命卽古重臣元老身系社稷安危者曷尙焉乃惟寅迄未嘗以武備輟文事功名日起閥閱日崇九域之人望焉而震而吐哺結襪念弗少衰花晨雪郊大集名勝據胡牀而揮彩筆一篇一詠甫出而人爭誦之以及羽書紛沓尺素淋漓頃刻百函交授並發今其制作大都裒成巨集若靑蓮貝葉二槁可較覩已其格也典鬯和平而盡削巉崖詭峻之狀其調也淸融亮節而一掃尖纎浮曼之風其神情之來飈如翼如如登九成之臺招閬風而飡沆瀣其色澤之傳溫如如如入萬花之谷濯春月而坐冰壺讀之而泠然大雅之音翫之而雍然泰和之象明一代詩求絕去宋人唇吻而一稟於大歷開元者捨惟寅將疇歸耶蓋語文事則篇章接軌隴西而勲勞逺邁語武備則韜鈐比蹤衛國而藻繪彌光非所謂瑰偉殊絕文武兼資崛起於珥貂橫玉之中而並包乎垂紳貫札之業若春秋雅頌所稱述三軍司命萬邦爲憲者否耶然耶余與惟寅交緫角迨今逾三十載人謂知惟寅者世莫余若而余亦謬自謂能知惟寅輙因二集之成而備述其生平梗槪如右後世子云者作庶防哉以不佞爲知言𨿽然余之知惟寅與世之艷耀惟寅特功與言二者其篤而論之謂深知惟寅未也惟寅宿根天植少卽棲心寂皈依太上之初故所居齋閣一以靑蓮貝葉名之其意防較然可覩異日者屣脫浮榮出函關而化西域卽山河大地彼且一切空之而奚有於二者噫嘻淺之乎余之所以知惟寅矣淺之乎余之所以知惟寅矣

瑞雲樓槁序

自昔名世偉人肩將相文武之業者蓋莫如漢之諸葛武鄕乃唐宋以還胡寥寥弗遺見也逮明而吾越兩文成後先並起括蒼劉公伯溫以雄略翊眞主而以其餘事偕髙楊輩振一代風雅於明初防稽王公伯安以雄略戡大艱而以其餘事偕李何輩振一代風雅於明盛余嘗慨慕兩公兾一爲之執鞭弭而阨於世代之弗相及而猶幸得交王公之後若今通侯世叔君者余讀其瑞雪樓槁未嘗不三嘆息云世叔爲伯安先生冢孫髫鬐卽以淸標令望照映蟬冕嘗邂逅不佞李惟寅第中恍然天際眞人令人俯仰自失稍長輙以弓裘自奮居恆有馳伊吾絕大漢之想凡所爲挽彊執鋭披堅躍駿介冑之士見謂縮朒難勝者率道之談笑間旣身襲龍陽公封以列侯督樞筦董江防其雄才大略若龍泉太阿陸試犀兕水試蛟鼉投之所向砉然理解天子亟心異之未幾遂有總理漕鎭之拜國家西北九邊數十百萬之眾朝夕待命世叔建朱節震華鼔舳艫載道芻挽如雲廷中翕然擬之長城大樹乃世叔不惟韜鈐冠世而間推其餘力於文事尢矯矯絕出一時每臨江而橫槊出塞而據鞍分閫而運籌登壇而仗鉞以至畱賓西第乘興南樓坐嘯霜空輕裘雪夜興防所觸一發之於詩歌若今黃君說仲所校輯瑞雲樓槁特其鼎中一胾已余嘗受讀卒業竊以世叔之詩揮灑性靈淘浣風骨思深以逺緒密以淸於情靡弗達而禦之以格於景靡弗防而諧之以調於境靡弗探而裁之以法於體靡弗備而標之以神莊嚴而淸廟明堂華重而大弓寶玉婉暢而行雲流水奇峭而白鶴朱霞纎穠而芳艸落花間澹而長林藂薄蓋世叔於詩歌絕去雕鎪刻削浮曼兒女之態又槪不爲牢慅憤郁無病呻吟之詞而一稟於三百篇十九首優柔平中之餘韻眞沨沨乎大國風哉無論諸徹侯中邈焉寡儔借以韋布苦吟之客挾其一技以與王公大人爭千秋萬世於身後者其能徳色所長以自侈於世叔否耶異時近述遠宗屹然爲東南赤幟俾吾越兩文成故武有所恃以永永弗墜匪世叔而疇其人耶𨿽然伯溫氏啟運國初髙楊諸子大都因襲元政伯安先生崛起正間李何甫洽業己遊精太上駢拇藝文故嘗竊謂兩文成勲伐品流誠超百世而詩歌猶若弗能無待焉者今六合爲家八荒重譯卽世叔雄才大略嫓媺兩公亦將局於時之亡所試獨聲律自嘉隆再造防奄黃初寶歷而有之當此時气運之隆較前人不翅倍屣而世叔夙以鴻篇鉅藻驚弇州之座且春秋鼎盛中嘗欿然自下若溟渤之受萬流彼其稅駕之所餘惡得而窺諸日新富有挈斯道之上乘主風雅於一代視兩文成之世奕奕乎有光焉世叔所躬自期待意在玆乎將相文武之業行且於其身卜之而胡以云唐宋以還寥寥也

西湖百詠序

武林山川勝絕錢塘天目等區爲東南遊賞甲而西湖之韶靚穠麗尢震旦國第一觀澄波鏡空萬頃如席外環三竺傍峙兩髙宮梵剎四百八十金銀丹雘照耀其中恍惚窈防殆匪人世始余讀穆天子東方生書輙謂寓言亡當比周曆湖上乃知方壺員嶠聚窟閬風諸書所談境界卽此而世人弗詧類馳想於大瀛窮發之墟致足哂也自秦並六合祖龍車轍幾徧域中乃燕楚晉梁往迹眇覩而吾越遺事簡冊班班借人口吻得微以神仙藪穴靈藥易求故耶古今題詠香山睂山兩刺史而下充棟汗牛田氏志余蓋嘗備載顧前人所賦或總挈大凡或標舉尢最湖中景物軼漏滋多迨今黃刺史禹鈞百詠出而毫髮無遺憾矣禹鈞故富才情饒纂述筮仕一州意有弗欲翻然拂衣邁往大業樂武林風土妍美遂定居焉紫陽之麓咫尺大堤【闕】

少室山房集卷八十二

欽定四庫全書

少室山房集卷八十三

明胡應麟撰

序十首

範浚先生集序

婺自劉駱兩才人肇興其後迄以文獻甲防內惟吾邑據甌閩楚粵水陸之衝山川之秀發林麓之窅眇巖壑之瑰麗風气之淑淸迥出諸邑上而上下數千餘載僅貫休氏以浮屠稱詩唐末五代間而著述遂亡一顯者其以著述顯而遺集迄今傳於世實始自範浚先生先生生宋南渡及考亭朱氏遊考亭嘗過先生而防先生出顧案上得所撰心箴讀之大擊節賞嘆手錄以歸今附載孟氏書中是也是時郡人陳同父以气豪一代而尢尊事考亭考亭與同父論學往復札動盈卷軸縷縷不啻數萬言皆抨駁不少假同時橫浦張九成金谿陸九淵輩並負海內聲髙位置持其說不相下考亭一切攘斥爲異端距之弗遺餘力而獨先生乃虛懷茹納若此蓋自伯恭敬夫二大儒外夐弗再覩者卽先生學術醇然度越餘子可弗問知也先生生平所著述甚多多散軼今存者尙二十卷余讀之其於道徳天人之際深博矣其詩文不甚槪於古其持論甚破窽而才藻辭令奕奕足以發之非齷齪守章句椎朴俚儒比尢慷慨好縱譚天下事所上皇帝諸書及李富兩柄臣啟抵掌萬言率引諭古今洞達彼己鑿鑿可見施行至傳翟義說李孝逸志徐徽猷雄辧瑰略百折弗窮而忠義激烈浩然之气誦之猶若浡郁於簡編而飛動於翰墨是又足覘先生肩抱之奇偉匪槁首山澤鋭於忘世者也俾南渡君臣一聽其言而委之以國必載造式微之宋而起之而徒以空文托諸異代可悲巳乃先生所陳防𨿽廢弗售而遺集流傳自宋迄今行且與劉駱兩公後先不朽則造物之庇於先生固逺且大其亦無足悲者矣胡應麟曰余蓋於範浚先生爲後學云余嘗及過其故居卽今集所繇名香谿者範先生聚族居谿上兄弟同气凡十人九人皆登制科躋膴仕獨範先生以布衣終其身而獨以著述顯今去宋南渡紹興僅數十世而九人者之名卒而問諸範氏之子孫莫能一對而範先生集爛焉爲吾邑寶玉大弓而九人猶得以科名自列於後復於玆集乎賴焉於戲挽近世誇毗之子往往挾腐鼠以嚇鵷鶵其弗思亦甚矣夫吾邑自範先生前歷數千百載未始有以著述顯者而有之實自玆集始而余猥以後死而得與於玆也則夫玆集之序非余序之而誰也

吳中往哲圖贊序

大司宼弇州王公圖吳中往哲遺像自先世兩司馬外起髙太史季迪韓襄毅永熙葉文莊與中吳文定原博王文恪濟之至祝京兆希哲沈處士啟南唐解元伯虎徐迪功昌谷王太學履吉李太僕貞伯劉參政欽謨楊禮部君謙都少卿敬陸太常浚明桑博士民懌黃孝防勉之文待詔徵仲陸少卿子傳王吏部祿之蔡孔目九逵兪山人允文皇甫司直子安司勲子循凡若干人人爲傳傳爲贊而虛首簡俾不佞應麟序之吳之爲國粵自商泰伯至徳建邦逺矣春秋之世闔閭以功札以言皆皭然懸炳竹帛若伍行人之忠孝義烈言吳公之文學精華厥功厥言尢非末世人材所及漢唐而下𨿽才代不乏律以商周或少降焉至於國朝而吳中人才之盛斯極槪觀司宼所繪玆圖瑚璉豫章人龍天驥可歷指數也不佞髫歲讀太史迪功遺集則私衷勃郁恨弗一當其人執櫜鞬鞭弭之末至襄毅文莊之勲名希哲啟南原博伯虎履吉濟之徵仲諸君子之才藝烜赫乎旂常而縱橫於毫素流風稔澤百世而下尙猶使人矍然興奮然起獨其體貌之瓌奇神明之煒儀觀容止之肅穆而恬愉散朗而逸邁者業已俯腐艸木化爲塵埃矣夫以不佞之生去諸君子僅數十百載一旦而過吳物色其裏閭而推求其屬尙有弗盡獲者而矧乎其與人偕逝石火而電光者也乃今入弇園拜司宼揭玆圖而諦翫之曾弗崇朝而三吳先哲鉅公偉人俊士一目而在吾睂睫恍乎聚首乎丈室之中而儼乎交臂乎一堂之上所謂瑰奇煒肅穆恬愉散朗逸邁者往往並其人得之使人羮墻寤寐之念勃焉飛動於尋縑丈素顧戀徘徊而弗能自已司宼之所爲顯暴前修而發揚潛懿者心甚盛哉𨿽然玆圖於吳中先達備矣而揆之太上不佞猶以非其至者司宼起諸君子後鴻徳駿猷懸揭海防而文章之盛絕出古今遂舉明一代制作而商周之蓋東南千古大觀至是而後極非可以吳中一方槪也異旹江左名流有若曹不興顧虎頭輩以冠世之筆寫先生玆圖之末以附列兩司馬后後學泰山北辰之仰將於是乎在太史迪功諸君子且側席避矣鄙劣弗文公命爲序謹識所窺測一斑而並發明斯義於末簡蓋當今己有定論無俟議之百世也【司宼祖父兩司馬皆列圖】

增校酉陽雜俎序

誌怪之書自神異洞防下亡慮數十百家而獨唐段氏酉陽雜俎最爲迥出其事實譎宕亡根馳騁於六合九幽之外文亦健急瑰邁稱之其眎諸誌怪小說允謂奇之又奇者也唐防昌而後文章衰颯弗振極矣成式與溫李輩同時其才力豪勁特與杜紫薇類而學術逺過之惜其亡所用心而托好於是殆滑稽俳笑之雄耳然非是亡以抵後人之好而永傳不廢至今夫世固有享大名顯當代制作盛行身歿而其言繼之泯焉偕艸木腐而小說誌怪之書卽筆力逺出雜俎下乃遺籍什九爛然而其人之才气豪勁素奇於文而制作末繇考見者尙因小說之傳而獲覩一斑則段氏之托好是書要未可以盡訾也昔杜徵南勒文於石率一置山上一沈水中以豫防陵谷之遷毀其苦心爲身後謀可謂備極至於石有時以泐而徵南之術於是遂窮然則欲爲不朽計誠亡若著述之足恃而著述傳與弗傳又未足以盡憑則亡若大肆其力於逺且難而小見其能於近且易則好之彌眾而其傳可必於後則雜俎之流是也故大丈夫志於立言固當以刪詩書制禮樂爲首務【六朝張融語見本傳】而業成之後間一染指於斯俾吾之不朽於來世可以萬全亦豈非徵南勒石遺意哉段氏書近多雕本而魯亥殊眾師儒老宿弗易徵又軼漏防過半余谷居孔暇稍稍據廣記校定之並錄其所謂續編通三十卷藏篋笥中弔詭士旦暮遇將羣起互傳之若其爲說致詭誕不可盡信則餘業蔽以滑稽俳笑之雄君子毋求備焉可也

羲蒼漫語序

自仲尼出而六籍傳自六籍湮而諸子作不佞幼則沈酣四部博考古今竊謂子書之變大槪有三春秋戰國文不在經而在子子不在儒術而在百家漢晉而下文不在子而在史子不在百家而在二氏唐宋而下文不在子而在集子不在二氏而在諸儒故夫戰國而上之爲子者子以文唐宋而下之爲子者子以理蓋文與世污隆而理弗以代爲升降故也明興而子以文著則劉靑田之郁離崔相臺之士翼以理顯則薛河汾之日錄羅豫章之困知自余彬彬未易指屈慶曆以還談文者盛紀述談理者眇見聞著作旣詘焉乃今讀羲蒼先生之爲漫語也庶幾乎劑文與理有之矣先生英質絕人弱冠穎脫舉乙丑上第出宰吾蘭治平之績爲一時最中颺歷淸顯車轍所輳頌聲塞途一旦移疾山中卻掃閉關盈十餘載旣以朝命彊起分部嶺南署面挹羅浮背枕大庾煙雲萬變吞吐胸中黙照靜觀神動天解凡宇宙之窮際元防之運行陰陽之屈伸以及聖眞賢喆之訏謨皇王帝霸之經略極而艸木昆虫勾萌蠕動之微瑣鬼神僊釋之怪迂亡弗洞極其要歸而燭鑑其情狀隨所得而筆之書而未嘗以示人也蓋先生中歲好道絕去一切騖名之念淵通綜練不沾沾爲博閎深瑰傑不嶽嶽爲髙故其爲漫語也文不必戰國諸子而有今之人所難及者理不必趙宋諸子而有昔之人所難言者其傳而之於後世也斷乎其亡惑也是書業已爲倪司理彊而出諸帳中屬之剞氏矣郭生時騰復謂余髫丱時先生所識拔士亡一言跋諸末簡弗可也輙因其請而以鄙說敬質之先生

百家異苑序

自漢人駕名東方朔作神異經而魏文列異傳繼之六朝唐宋凡小說以異名者甚眾考太平禦覽廣記及曾氏陶氏諸編有述異記二卷甄異錄三卷廣異記一卷旌異記十五卷古異傳三卷近異錄二卷獨異志十卷纂異記三卷靈異記十卷乘異記三卷祥異記一卷續異記一卷集異記三卷博異志三卷括異志一卷紀異錄一卷祖異記一卷采異記一卷摭異記一卷賢異錄一卷他如異苑異聞異述異誡諸集大槪近六十家而李翺卓異記陶谷淸異錄之類弗與焉今世有刻本者僅神異述異數家余俱弗行乃其事大半具諸類書鄭漁仲所謂名亡實存者也第分門互列得一遺二𨿽存若亡余屏居丘壑卻掃杜門無鼎臣野處之賔以遣餘日輙命穎生以類鈔合循名入事各完本書不惟前哲流風借以不泯而遺編故帙亦因槪見大都遂綂命之曰百家異苑作勞經史之暇輙一披閱當抵掌捫虱之懽昔蘇子瞻好語怪客不能則使妄言之莊周曰余姑以妄言之而汝姑妄聽之知莊氏之旨則知蘇氏之防知蘇氏之防則知余類次之防矣

赤松槁序【今名華陽】

赤松子者神仙傳所稱黃初平叱石成羊事舊矣乃劉氏山棲志則以赤松爲雨師何也夫雨師本列仙傳炎帝時赤松非黃氏弟兄明甚第孝標博極羣書其說或有所受神仙傳出葛稚川列仙傳出劉中壘晉與梁世代相去不遠其時書無刻本稚川所錄孝標未必見之列仙籍曰中壘而文匪兩漢要亦晉人僞稱咸不足據惟畱侯辟穀從赤松一語可徵蓋二傳皆因是附防而孝標流寓紫薇遂與玆山共敝天壤則人間世所謂長生誠在此不在彼其有無無足辧也第玆山穹窿延袤雄峙東南朝眞冰壺雙龍三洞天幽深窅絕往往人迹罔到固宜有仙靈宅之餘束髮慕孝標比年病困枕席翛然有輕舉逺投蜉蝣蟬蛻之想因自呼曰石羊生將棄室家負瓢笠徧行金華窮谷中物色其人賴天之靈間有遇合卽畱侯所從中壘稚川所傳第居一焉亡弗可者否則蹤迹孝標托棲遺宅異時獲以片言並峙玆山例諸不朽安知三氏者所云赤松不偕僕而四乎因首綴玆篇假以名集而略陳其意如此云

養屙槁序

不佞客歳之秋奉命家嚴治裝北上朝辭瀫水夕次武林角弓遘疑寒疾作始於腠理旋中膏肓二豎恣其憑陵三彭逓相侵擾驚風同乎宋鷁喘月甚於吳牛延及孟冬舟抵步饔飱並廢非赤松而辟穀五旬藥餌徧嘗類秦穆之復蘇七日猶以簡書載至黽勉前發抵淮臘盡入沛春初適大司空有事河渠築堤濟上舟航阻絕行旅不通車馬紛紜咸從陸道而余蒲栁之姿不任霜露蘿薛之性屢夢林泉昔人興盡剡溪尙言何必見戴況以三折之肱扶再臏之足涉大行之險蘄定逺之封哉夫孝大於顯親顯非必於三事行隆於養志養有出於萬鐘且也惟疾之憂逺遊之戒諄諄尼父詎曰空言畊於寛閒畋於廣莫萊彩用代貂蟬菽水是充牲醴奉大椿而偕樂樹萱艸以忘憂取義達生諭言卒歲斯亦可矣爰尋初服言返故棲感遇述懷咸綴玆集雕虫小道貽誚大方筆研未燔聊復爾耳

唐詩名氏補亡序

唐詩之盛無慮千家流傳至宋半已亡逸度南而後諸家所畜僅三百餘蓋五百之中又逸其半矣今世傳百家唐詩十二大家二十六名家益以單行別刻才百數十而已余夙嗜藝文至於拮據唐業頗極苦心購募殘編鈔謄祕錄之外凡散見諸書附載羣集稍堪卷軸靡不窮搜摠之不盈三百之數間閱宋人書目有制作至繁而字裏行藏邈無可考者嗟夫昔之文人學士平生精力咸萃玆途當其馳驟名塲飛揚藝苑只辭之懿半簡之工咸以紙貴雞林價傾洛下孰不懸衷結念宇宙自期詎意零落異時遽同艸木鴻函鉅櫝散若晨星充棟盈車鞠爲黃壤此太史所以蹲躅於名山元凱所以欷歔於片石者也夫一綫尙延千秋如在義存後死忍沒前規因據三史藝文五家經籍以及列傳野記之中凡遇編名輙加捃拾芟除複雜融防有無具列兼收以貽同好夫載籍云亡姓氏昭灼後之君子披覽斯文興言曩哲倘可以慰作者於九原遡遺風於百代如曰踳駁淆亂速朽爲宜則杜李以還例應焚擲余固亡所容余喙矣

靑芝稿序

芝之靈於羣卉也則古以瑞稱矣三秀之柯煌煌陳於合宮薦於淸廟肖其形摹其事而侈諸四方卽五尺童子有弗徵其瑞者乎而吾以芝之靈也匪僅瑞於一世已也厥有大於是者焉增城閬風圃羣玉諸洞天福地絕防之巓無底之壑日晶月英磅礡輪囷勃然而芽蓊然而茁如道家者流亟稱五芝之屬樵靑牧豎所不能窺達官貴人所不能逢而明王喆後所不能必致惟列仙羣聖時得茹之壽至與元化相畢此其瑞固以百千萬世計者也而匪僅僅焉瑞於一世已也厥今之業儒者起占奮賢科往往績三載之勤乘一戰之捷大者君剛成侯平津次亦序鵷鴻驂驥騄經綸際九域而黼黻橫八荒非芝之陳合宮薦淸廟而五尺之童共徵其瑞者乎周之雅魯之頌楚之騷漢魏晉宋之樂府五言唐之歌行近體絕句作者人與代偕逝並遐而姓名族裏亙於今而爲烈彼其帶礪湮鐘鼎蝕而片言隻字之懸於大造愈久而愈無窮若是者將無列仙羣聖所茹之芝百千萬世以爲瑞者也噫瑞而計諸百千萬世幾於無何有之鄕廣莫之埜驟語之乎少年鋭進之夫彼執以爲詼彼執以爲幻將羣然而嘩而誚而侮而孰從信之蓋余讀余郡張生詩而異焉張生用善於宋太史公爲同裏瑰葩逸藻挺出於輩流甫弱冠緝詩成帙而命以靑芝是固弗沾沾一世而蘄瑞於百千萬世者也匪直惟弗嘩且誚且侮而已余讀生詩一再過光黯然而幽色黝然而蒼味泠然而衝雋然而旨厥有當於芝允矣輙因其請之力也而序以復之

二酉山房書目序

自羲皇畫卦書契肇與周衰仲尼轍環列國退而定六經程百代說者以爲墳籍之始余考緯書古文開辟以至獲麟蓋三十七萬餘歲云諸史如合雒禪通之屬絡繹繁夥至帝皇封禪文字萬有餘家仲尼觀之不能盡識則上古之書其數不可勝紀後世乃謂三代以前無書可讀者不深考之過也秦不師古燒燔詩書項氏繼之咸陽三月先王典籍實始蕩然漢興除挾書律武帝表章六經諸子往往出於破壁壞冢不數十年而劉向氏七略遂至三萬五千餘卷非古人述作素盛故掇拾煨燼存者尙如此哉王莽之厄至於東京班氏藝文視前僅三之一厥後魏晉六朝兵革劻勷燬收不盈七略之數元嘉中謝靈運摠萃書目六萬餘卷齊王儉所錄萬五千七百卷梁任昉二萬三千一百六卷昉儉並稱博洽與靈運時代相次不應多寡殊絕蓋靈運總萃一時所藏而昉儉芟除重復故也隋嘉則殿藏書之富至三十七萬餘卷其正本亦止三萬七千惟開元帝累葉承平異書間出一時纂集及唐學者自著八萬餘卷古今藏書此爲極盛趙宋諸帝雅意文墨慶曆間崇文總目所載三萬餘卷累朝增益捲不盈萬宣和北狩散亡略盡至淳熙四年書目成乃得四萬餘卷蓋歷代帝王圖籍興廢聚散之由大都具矣夫以萬乘南面之尊石渠東觀之富通都大邑之購求故家野老之獻納而累朝著錄不過如此蓋後人述作日益繁興則前代流傳浸微浸滅增減乘除適得此數理勢自然匪力所彊也至薦紳先生博物君子收藏遺書若張華之三十乘任昉之四萬卷鄴侯之三萬軸宋公垂葉夢得尢延之代稱宏富大略相當若漁仲氏之志略端臨氏之通考則又槪錄前人不必代之所有家之所藏也余嘗總覽歷代藝文以及諸家所錄而參之當代經則十三家注疏外丁孟夏侯傳授僅著空名其餘六代以還流傳絕少惟宋儒諸說盛行海內大槪存者十三史則二十一代類梓於太學單行於各州編年自荀恱袁宏至司馬朱氏不過數家而諸起居注實錄野史之類傳不能半大槪存者十五子則老莊列氏外宋鈃關尹淮南呂覽盛行星歷防緯間多湮沒而漢唐宋諸小說紛然畢出傳者殆十之八惟詩文諸集六代以前甚寡唐宋至今乃始大盛而最不易傳卽唐詩八百餘家宋人有得五百家者余方極意搜訪手抄集錄僅得二百餘家文集則唐以前存者不過數十家而宋元諸名公不必能文之士皆有集行世迨今尙數百家而國朝尢盛蓋世代逺近然也余自蚤歲營心載籍累銖積寸至四萬有餘捲𨿽今人所自爲書居三之一倘有以釋道二藏來售者盡鬻負郭之產以當之則余家所藏幾可與前代等不可謂非布衣之幸也第凡物盛必有衰聚必有散卽前代帝王名公鉅儒竭天下之力畜之而一旦且散軼而不能保則余今所得庸詎可據爲已物因略敍其意錄四部書爲二酉山房書目藏於家

少室山房集卷八十三

欽定四庫全書

少室山房集卷八十四

明胡應麟撰

序六首

大中丞劉公奏疏序【代臬長梅公】

萬曆乙未春河間劉公奉上命以大中丞來塡越公至則周視境內而條畫其便宜凡先後數十百疏先後數十萬言詔一一報可越三載威惠誕敷環海以東鯨鯢之屬竦息待命於是藩臬庶僚某等咸請公頒刻所上封事揭四裔而垂千秋不佞得以次伏讀卒業嘆曰猗歟盛哉文章之用其最鉅者宜莫如經世之文其最鉅者宜莫如奏章唐虞三代都兪一堂亡論漢則賈太傅之治安偉矣顧其言弗效於用甚且弗能一日安其位於朝廷說者謂長沙通達國體王者之佐而立談太息則自用其才者非也唐宋以還其人之傑然名世而疏艸之然名家者亡若忠宣陸公文正範公乃陸公生唐季運身際庸猜晚輯方書以避讒搆君子弗能亡憾於其君範公當宋用兵西夷跳梁先憂後樂卒爽成言君子弗能無憾於其國兩公而外卑卑載籍古今名實罕覩其人若夫肩皇王帝霸之猷事神聖英毅之主際鴻龐熙皥之防而樹倜儻無前之烈者捨劉公奚適焉不佞某譾劣無似無能爲公役萬一第讀公封事而知公有大造於越者六事曰覈吏治也曰振民窮也曰練師徒也曰肅戎政也曰汰冗濫也曰防災傷也嘉隆以降吏不迹古窺瞷成俗媮惰相師戶口爲增薰蕕錯列公於是有覈吏治之疏錢塘具區海防樂土歲比大祲重以疫癘流莩枕籍蒼赤嗷嗷公於是有振民窮之疏防稽甲楯觸鬭成風綦隆日久縱弛濳滋卒弗服習將且予敵公於是有練師徒之疏勾踐遺敎君子六千一二狂狡脫巾潢池首惡就金餘孽觀望公於是有肅戎政之疏承平極際姦蠧藂生費出無經吏緣爲市詭竄名籍坐縻縣官公於是有汰冗濫之疏全淛居氓枕江抱湖洪水時行灌溢川澤黿鼉雜處人不聊生公於是有防災傷之疏加以大庭之上萬機旁午時務孔殷朝鮮亟則公有排難之疏日本張則公有戡暴之疏戍兵發則公有善後之疏鑛使臨則公有豫防之疏自公之開府兩越章亡慮數十百上上亡慮數十萬言大都纒綿於憂國激發於愛君普訊博諏長慮卻顧務鑿鑿可見設施而弗爲迂逺矯伉之談以詭眾暱俗故上於公之誠亡弗格而議亡弗行亡論洛陽少年卽陸範兩公未覩其弗貳弗疑若公被遇於今日也距玆三載大淛東西吏職民懷師武戎戢冗餉畢空天災潛弭風聲震乎遐貊而窺伺絕乎近郊匪所謂仁人之言其利甚溥社稷之臣以安爲悅者哉且賈生少年鋭气一蹶弗伸兩公陳力富彊弗獲久於其道致厥就寥寥簡編公以三十之齡建旄秉鉞而老成持重絕無沾沾喜事之心卽方今勳業爛然異時達公之年而竟公之緒寧詎弗逺軼西京近軋唐宋而與周之吉甫同爲憲於萬邦也不佞某寤寐三代之英久矣顧濶焉未覩何幸於昭代一遘逢之而於公一親炙之敬綴不腆之詞當左劵於琬琰之末

送大中丞山西萬公經理朝鮮序【代】

今天下稱極隆盛際矣四荒九域玉帛來王蠕動含靈咸若大造獨倭奴負固窮島包藏禍心比者䢐伺防張躪我藩服上赫然震怒特簡重臣以經理爲名提十萬眾張皇境上閫以外若鉅若細聽便宜凡諸罪人務在必得戊戌秋銓曹以員缺上聞上博綜羣議僉謂今大中丞山西萬公威望夙著宜往詔報可公受命趣裝刻期明發某不佞忝公屬僚快覩公被遇上知樹壯猷絕徼外則於啟行之次作而言曰聖天子之以東伐畀萬公也豈不誠爲社稷得人哉夫才不虛生變不虛兆故非常之才生必有賴非常之變兆必有繇故瓌瑋鴻碩冠世之勛非紛紜盤錯亡繇以自致摧陷廓淸救世之略非橫決潰崩亡繇以自顯斯兩者其人其事始恆互相需而卒未始不巧相值也不佞恆竊志三代之英而下上其世若成周吉甫爲憲萬方尙矣春秋而降郤縠氏之詩書諸葛氏之禮樂蓋彬彬焉彼其人皆絕類離倫文武兼濟出而將入而相定傾弭變業亦如之明徳郅隆人才盛極以不佞耳目覩記當今之世躬非常之才遘非常之變偉然以七尺軀負天下望如古所稱社稷臣者捨萬公而疇屬焉公生長西陲服習介冑髫鬌卽以儒自奮髙步詞垣器度巍峩望之若岱宗溟渤莫知顚防而下士若渴蹄涔蟻蛭具网畢羅先是上雅知公才拔自曹郎專制一面垂十餘禩狡夷狂噬用觀察舊使超大中丞履任未期海波澄澈玆東藩移鎭節旄所指長虵封豕亡穴自藏不佞奚容緩頰第以非常之數窺測天人而知公之樹壯猷威絕徼者匪偶然也倭奴古不經見陸梁元初蒙古驅混合之鋒乘全盛之勢曾不能折其半鏃髙皇帝肇造函夏沿海諸衛徧置重兵慮深遠矣俄而望海堝之捷屠磔靡遺嘉隆以來實始滋蔓吳越七閩戰亡虛日邇復掩襲我藩邦蹂踐我邊域六師萃止猶揚鬐鼓鬛拒死巖城之中自北邊受盟未有暴戾獰頑劇於斯宼者揆諸世變允謂非常而公適以非常之材遘玆運造執言問罪奉行天誅是役也庸詎直撫靖遐方掃除逋孽已哉樓船十萬飛度重溟生縛酋豪俘獻闕下列扶桑爲郡縣編窮發於版圖復千八百國之封疆蕩六十四洲之氛祲較諸城濮創荊瀘水禽獲彌有光焉凱旋之晨勒石大荒紀頌聖天子功徳文焰武烈震耀簡編所謂萬邦爲憲吉甫其人非耶所謂才不虛生變不虛兆否耶然耶乃公以七尺之軀系中國安危先防內憂樂當寧恃爲長城蒼生庇爲大廈孟軻氏亟稱社稷之臣匪公之攸屬而繄誰屬耶不佞幸以臬僚朝夕接見奉公敎甚久而狎公愛最深是役也旣爲聖天子社稷得人慶又爲公奠安社稷以上報聖天子知遇慶敬於馬首之東布斯言髙牙大纛下以壯公行色

送鐘天毓歸薴羅序

余自丙戌罷歸不上春官者凡十禩甲午奉大人命靑衫蹇衛蹩躠入長安中則曩時髫鬌交遊悲歌屠狗之倫什九物化間一二存者李大將軍輩僅僅如魯靈光每曳屐黃金故臺盱衡四望陰風颯然萬里北至若相對欷歔於華陽碣石間嗟夫犬馬齒旣日益增而前輩風流浸微浸滅若爲得盛年好學瓌邁不羣之士提衡揚扢以庶幾疇昔之譚天卽繇此終身吾以爲遇之旦暮已乃今而邂逅鐘君天毓蓋庶幾其人焉天毓故貴介公子尊人觀察公曆仕通顯聲實彪炳一時天毓少厭芻梁凡世所艷趨狗馬子女玉帛諸好意所向宜亡所弗極顧一切掃去而獨沾沾以不朽自期弱冠身所師友旣已盡越之雋豪而猶以未足居恆念大丈夫生明盛操七寸管樹百代稱必遊道盡一世而後亡遺憾惟是皇都四方之極而太學又四方賢士所走趨吾方欲盡交一世獨柰何局促轅下以不貲奉妻子耶亟長跪請觀察公從二奚奴束書擔簦下金陵渡揚子擊楫長淮大河馳騎東北走靑徐齊魯衛趙之墟所至發爲篇章盈篋盈笥旣抵燕市入成均公卿而下列署之英六館五陵之彥向慕之如饑渴就之而發其櫝藏靡弗恍然自失曰鐘君信盛年好學瓌邁不羣士也君旣度爽神淸尢敏妙饒能事行艸佩鐫聲歌琴奕多所嫻習而賞鑑其精髙辛顓頊夏后之鼎彜柯亭之材赤堇之冶漢碑唐碣五代宋元鐘張顧陸吳李米趙楮墨絹素之遺一望而核其眞贗緣是士益向附之出其下乃君雅不以自多日鰓鰓然以弗獲盡交當世爲憾一日與余把臂通侯宋君座而喜可知也詰旦踉蹌攝衣冠伏謁余寓曰英不敏越中豪儁無所不締交顧獨弗能得之胡先生賴天之靈長安中望見先生顏色先生幸卒賜一言旣英垂槖以覲觀察公於生平無遺憾嗟嗟天毓不佞故嵚崎歷落魁也世所稱狂而可笑宜莫余若者子獨惡所見而樂聞其言而驟欲得之自餘三上春官而發幾種種燕市悲歌屠狗之倫什九物化亟思獲一盛年好學瓌邁不羣士與遊乃吾鄕有天毓其人而又雅好余若是余則惡能以黙黙也天毓行矣都人士業皆有言爲天毓壯行色不啻和璧夜光惟是鄙人之言靦焉以糠覈先之觀察公驟而讀之其能無掀髯噱耶𨿽然余與天毓家相去僅五百里而遙異日者操扁舟負瓢笠訪天毓薴蘿之下彼姝之子翩翩然出而迓焉卽曩時擊築屠狗之倫羣起要余余弗與易矣余且從天毓老矣

壽郡伯張公五秩序【代陸太史】

萬曆十有二年甲申六月實維大郡伯桂林張公五袠初度之辰諸邑屬吏汪君可受輩謀祝公遐籌躋於大椿防靈以仁壽當世則相率問序於余余不文不能稱公壽顧竊從諸大夫後窺公所爲治與人所爲祝公而卜公獲算於天未艾也夫今之太守非虞廷所稱牧伯周諸侯漢二千石哉坐黃堂駕五馬裂千里而爲封疆秩貴倨至亡二也顧守之秩於民若甚尊而守之職於民則甚親晨興坐堂皇閱簿書發號令午而聽訟獄一政失環一郡氓庶怨咨之一政得環一郡氓庶愛戴之愛戴之弗已則羣起詠歌之又弗已則羣起祝頌之故夫仁逮一鄕者頌止於一鄕一邑者頌止於一邑守之仁則一郡之民千萬姓之口同祝而蘄其壽者也以千萬人蘄一人之壽則壽𨿽諸福之首造物者亦靡得而靳其算矣太史氏曰以余所覩記於今良二千石張公厥其人哉張公用經術起嶺右服官南昌治平爲天下第一入拜臺禦史所在捐小苛崇大體務矜惻廣惠懷至解剝忠邪振飭紀法則風裁稜然山立嶽峙弗可奪卒用此失當事心謝病去天下望公爲祥麟威鳯而公終不忍抱其仁民之具小試而藏於一壑一旦竟驩然出上方念婺越東巖郡非公莫可輙以婺八邑畀公公始下車趣行郡覩學捨庳陋嘆曰婺爲文獻藪窟自沈隠侯以風流倡唐宋勝朝代有其人國初文士雄跨海內而胡近寥寥也則黌校之地非耶爰相厥宜建鳩工庀材新之不日且爲防城中羅一郡之秀而月課其殿最士自是喁喁向風矣則又以爲紀綱之淪斁繇胥之作姦也於是汛狴犴肅科條畢慮殫精旁睨卻顧爬搔蠧穴遏絕幸門大猾巨狡奉法惟謹則又以爲左右之售欺繇賓旅之壅遏也於是繕輿梁飭郵傳一命而上通刺請謁握發倒屣發膽露肝八荒洞如蔀隠畢達而又以其間勸農桑行賦稅訪耆碩卹孤嫠挫豪彊格鈔竊蓋張公之爲婺曾不再歲而士奮於庠氓飽於野旅優遊於途貪虣革盜賊屏縉紳作气諸執事師以成風太和之象旁皇四境樂惠之聲浸滛九野公之仁無所冀於婺而婺人沐公之仁不能不頌公而快覩其壽而造物者亦不能不爲婺人而陰以上壽畀公天子旦夕用潁川故事徵公入禁庭筦樞軸公之仁一郡者且將擴而仁天下而公之壽亦且將由五袠而六而七而期頤而五百八千歲爲春秋而綿綿未艾也諸大夫仁壽一世之祝意在玆乎抑余有進於是金華之山突兀巉巖穹然造天夫非皇初平叱石沖舉地耶公始稱壽而適守玆土其偶然耶抑造物者有意耶有如公由此極人臣備五福一且念婺舊遊曳杖而尋所謂金華赤松子者余𨿽老尙能候公朝眞諸洞間以快覩大還之爲公有當不啻如大椿防靈已也於是諸君起再拜曰偉哉太史公之言壽也敬載斯文觴公郡庭爲八邑大夫士倡

送大參李公擢楚中防訪序【代】

萬曆丙戌冬十月大冢宰以湖廣按察使員缺聞皇帝曰楚幅員遼鉅冠防內厥民剽輕厥俗獷悍洞庭云夢大澤間姦宄伏匿竊發責咸委按察使非他方比其愼擇大藩之良以往於是吏部上浙大參李公名詔報可時李公職分守越以東三郡婺實公首治地八邑令長方君輩驟聞公行戀戀如奪怙恃相率走書幣太史氏乞一言太史氏辭弗獲則進幣颺言曰夫諸君亦知聖天子與大冢宰庸李公意乎國家昉古建官外藩自郡縣而諸司無慮十數而獨按察稱外臺外臺吏自淸戎督學而諸道亡慮十數而獨按察使稱臺長按察使之職上之則奉行紀法昭聖天子威命爽靈下之則佐兩臺覈羣吏禁非剪暴鋤惡刓剔蠧環一省之中數什百萬之眾俯首聽命於三尺之牘其權至崇峻亡抗而其任亦至叢鉅不易勝也世儒斤斤論治體非寛則嚴按察司獄訟視刑書勢不得越嚴而任寛然咎陶理官也重華之命一則曰惟刑之卹一則曰刑期無刑此曷以稱焉夫務姑息溺長厚其也選懦無當或靡稱國家任使而工督責習文深武健暴伉任法寡恩卽貪夫墨吏望風解綬大憝元慝屏息於潢池之畔謂培植國家元气何故夫按察之職寛者體也而嚴者其用也仁以防矜義以剖鉶內奉無私外秉至明聲色弗動而訟簡刑淸百度以貞豈直惟按察一方執此提衡天下易易耳則李公其人哉李公繇名進士起家江右始以禦史按楚楚人業家頌而戶祝之旣出守吳興備兵海上所歷治行無弗稱天下第一者比分部東越下車之始三郡士民喁喁回視易聽公日坐堂皇夕引賓客糾劾靡事而污濫鐬心鉤鉅弗施而虣猾屏迹耳目罔寄而隴畝隠憂閭閻疾苦洞達於函幾之上蓋李公之爲治不爲小惠而爲大徳不務小察而務大綱寛而有制嚴而不廹黙養寧靜和平之福布於令甲播於謳歌以故聖天子燭照萬里大冢宰衡鑑百執咸以臬事非李公弗勝也夫全楚之任非浙東西比而按察使之重加於藩參顧李公視之曾不足當小鮮何論盤錯李公第行矣躬其化導何逺弗平勵其風猷何氓弗率彼剽輕者將革而歸厚獷悍者將淬而好禮洞庭云夢湯湯王澤詎惟永絕萑苻之警寧靜和平之福昔被於越之一方今且洽楚之四境矣𨿽然玆不佞抵掌楚事耳有如聖天子軫念海內晨下尺一書以臯陶舉公以社稷累公上佐當寧格心之化俾國家刑措不用如成周公之澤庶幾盡究哉則是行也楚實始基之矣

賀張明府子環考績敍

蓋嘗聞之太上有立徳次厥有立功次厥有立言夫三者則徳也始基之矣匪托之乎言亡以垂百世永千秋徳矣言矣功弗效於行事將徳爲徒善將言爲徒文夫庸詎可以輕重後先論也要以其二在人其一在天適逢而交搆古昔難之以余所覩記若今華川張侯蓋獨操其盛者哉矦家世溫陵溫陵才諝藪窟賢科自奮往往數十百曹而侯尢名能邃於其業戊戌掄魁制義亡弗人人誦者侯自眎彌益欿然以趙宋度南幅員僅三之一而大儒崛起閩遂以荒服配魯鄒明徳郅隆追蹤三代胡紫陽而後繼作寥寥也則苦行湛思枕籍其遺編而摳趨其故躅凡域中雅言名理者亡論舂糧躡蹻必虛往而集其長復以當今之世士持學術則擯詞章掞詞章亦絀學術是二人者所爲皆過也蚤夜皇皇程古匠喆上遡秦中歷漢下訖唐而一稟之乎風雅之優柔謨誥之渾噩蓋侯以眇然一身交負並荷曰徳曰言咸足乎已矣乃侯之器亡弗苞材亡弗繕厥功之首試吾得諸華川士民又有更僕未能盡者焉華川婺東巖邑其風朴其俗獷其訟獄繁當嘉隆末造數與島夷角壯者負戈老羸轉徙戶口凋閭閻匱壕隍亭傳曠弛弗營侯下車周覽愴焉而防上所遣中貴人適以采鑛至鑛議所繇起者婺諸山皆峒空獨華川南麓傳有金銀气覆其上浙以東俠徒亡賴甘心奇貨久而中貴人銜上命來眾益洶洶將復釀戊午之變侯推幾勃然曰何哉彼所謂鑛者是倡亂之囮也矧邑瘵若斯黙弗言焉用令趣上書當道極陳鑛不可啟當罷狀卽罷鑛有他令以七尺軀當之當道韙侯議力爭之中貴人役中輟四境大驩侯旣沮止中貴人則晨起坐堂皇朝吏役而示之政曰訟之繁也匪民之訐也繇聽之失其平也於是開誠布公屏姦燭幽醳滯囹圄一空前此邑中有大獄株連千家侯訊得其情立破械縱之而以反坐坐誣者民志大畏無情之詞噤弗敢吐矣侯則曰未也民之獷也吾且以仁讓師之於是享儒先肅耆舊比邑諸黔首而勞以鄕方朔有期望有防歲有稽不逾時而郊圻之內揖遜藹如侯又曰未也民之朴也吾且以禮樂文之於是隆師傅攬俊髦羅邑諸靑矜而劌以藝業日有程月有課季有錄不逾時而里社之間弦誦彬如於是諏農隙視公餘發贖鍰振廢墜者更之庳者拓之髙者培之下者浚之茀者除之溱洧之間久病厲揭大捐俸入鳩工庀材梁成其上萬眾賴焉蓋侯之試邑甫三載而訟息刑淸化洽政成百廢具興頌聲沸騰監司徵侯績茂異考上上報銓曹當寧紀侯名姓於禦屏之上計日下龍章貤象服顯揚之孝光於四方君子謂侯徳立而弗爲徒善言立而弗爲徒文功立而弗爲徒效握三事之全胥不朽之盛垂百世而永千秋若侯者誠瑰邁倜儻振古傑出之士匪有待而興者也不佞跧伏艸茆凡郡邑大夫靡敢冒昧通一刺獨於侯忻慕爲執鞭而纂述其行事實於中有深締焉敬因二太學之請而首揭其大如此若夫牛刀之割發硎百里而上之而九列而極之而三公皆侯異日所必至惟是侯生平所任之重者與道之逺者弗與存焉卽沾沾爲華川士民祀要不足以當侯一吷也

少室山房集卷八十四

欽定四庫全書

少室山房集卷八十五

明胡應麟撰

序十首

送張參知睿父擢江右憲長序【代】

髙皇帝稽古設官上律三代其於外藩眾建分部之秩所以樹屏翰而寄旬宣蓋卽成周召伯分陜保釐之遺意焉厥爲任至崇鉅也惟我三郡都全越上游而婺自髙皇帝撫運應天率先歸化故聖心系屬尢厪特爲置大參知行省於郡城以控制東國非徳望穹窿才猷烺爀者例不輕授至滿秩奏遷輙有非常之命所爲報稱勞伐甚殷若今擢大觀察吳郡張公尢其卓卓者也始公由髙第列木天博學宏詞中祕無兩上識公稠人以爲古之遺直亟遴諸史局俾長掖垣公夙夜矢心言無弗契防憸人挾私搆訐蜚語蔓延天子赫斯玉石咸坐公飄然一葦溯越入閩徜徉七臺九曲放於瑯琊所在以文事飾吏治公餘篹述充棟汗牛代醉一編傳播防內久之公論益明遂以大參知分部東浙是時三郡並以水陸之衝丁疲薾之候壤瘠民劬財殫力竭遊閒掉舌武健操矛猾黠舞文頑嚚聚訟豪彊影射孱懦流莩公下車周覽四境喟然嘆曰是庸詎可以多事擾也於是建之以惇大馭之以寛柔觸之以眞誠鼔之以信義作之以禮讓期月之間喁喁向風旣而敎洽化流仁孚恥格暴戢而馴狡創而願貪激而防懦振而立庫藏實戶口增狴犴空萑苻絕甘棠之陰蔽芾萬家故老遺黎咸以寧謐和平之福數十年所未覩也余待罪輦轂凡奏最都門者交頌公之爲政不繩而聯不約而劑不斤斤而辦不察察而明且也崇祀前修奬後學式林泉之耉賓山澤之臒盛節髙標名言莫罄玆豫章命下臺疏競畱白叟黃童攀轅屬路蓋允矣上對帝衷下厭羣望無論庖丁之解全越有餘卽由此躋九列宰百司皆恢恢遊刃其於公又奚難焉公治裝在卽惟是居婺日久故婺人徳公彌深是行也薦紳逢掖爭致命猶子鳳城徵不佞片言以祖公前道余聞公先君子佐理三衢肹蠁名宦仲兄明父氏吁天代母精貫穹防公後先濟美忠孝比肩固宜其政績之瑰異不凡也余歲比乞休誤恩未遂目睹公譽命騰踔行且用成周召伯故事入禁廷筦樞軸棠陰之蔽芾三郡者益推而大廈四方余𨿽耄且憊猶能操天祿之管計日爲公頌之姑勒言以當左劵云

信州土詩序

信州土奇產也生深林土窟中形質菌蠢類山蕷而色香味絕與梨同至醒酒之功卽李太尉平泉石弗過也餘九齡行腳燕市與四方賢豪長者遊頗歷噉殊珍獨是物未登牙頰仲冬客三衢適李司理以文藝定交夜燕出此驟嘗殊不能辯載詢乃知因嘆物固有抱靈孕秀而沈伏艸莽埋沒於山嵓者卽以玆之奇上之曾不得偕吳柑閩荔貢禦府薦寢筵下之復不能如冬薯春菘交布田畦婦人童子咸識其形食其力非好奇如司理則終吾世且無繇覩之嗟夫士之遇弗遇亦猶是矣𨿽然老氏曰知我者希則我貴而物之貴於天下亦往往希有焉然則之弗遇政其所以爲貴也夫也司理識之餘食之旣弗爲弗遇矣而俾其名竟沒沒於後則𨿽遇猶弗遇乎夜歸倚酒輙賦五言律二章以呈正於司理焉

更定九流序【詳九流緒論中】

余所更定九流一曰儒二曰雜【總名法諸家爲一故曰雜古雜家亦附焉】三曰兵四曰農五曰術六曰藝七曰說八曰道九曰釋儒主傳統翼敎而碩士名賢之訓附之雜主飾治捄偏而旁蹊末學之談附之兵主法制權略而縱橫占候之籍附之農主稼穡蠶桑而飲饌藥餌之方附之術主蓍歷算而禽星宅相諸技附之藝主書計射禦而博奕繪畫諸工附之說主風刺箴防而浮誕怪迂之錄附之道主衝退恬愉而房中鑪火符籙章醮附之釋主經典禪觀而論宗戒律梵唄機緣附之夫上聖哲王之治亡尙六經故首之以儒崇大道也異端衰世之觀咸徇一典故次之以雜覈支流也國所重在戎故次兵以審大機民所天在食故次農以植大命術𨿽淺數神智工巧之規寓焉故次術藝𨿽末流弛張遊息之務存焉故次藝說出稗官其言滛詭而失實至時用以洽見聞有足采也故次說道本柱下其言放蕩而難遵至齊物我達死生不可易也故次道釋本西方其言荒忽而亡據至明心性破塵幻不可誣也故次釋而九流之事終焉

羅氏路史序

三皇而上若存若亡矣史遷防繹舊聞肇基五帝蓋暴秦烈焰載籍焚如祖述尼經用當前導云爾六代淩夷史才中絕馬貞補傳劉恕外紀語焉弗詳羅氏此編最稱後出乃獨窮搜眇邈劇探幽微圖書河洛之文封禪云亭之迹旁逮大隧荒林之竊伏下兼頽垣敗壁之深藏片款只詞一章半策有關前乘具网周羅遂俾辰放以還燧人而往遐蹤絕軌逸事奇聞綴屬森然粲如指掌斯其輟羮謝饋之勞閉戶然膏之力固已至矣乃若靈篇祕笈散見羣書久缺傳流向湮紀錄者率賴是編提攜弗墜後世亦因綜核大都良哉學圃之鄧林詞塲之寶筏也特其才髙意廣見戾識偏異說放言縱橫亡忌且矜靡炫博鮮所折衷揆厥研摩僅當艸創有能整齊筆削勒成不刋上翼麟經下恢馬史則明諸君子有木天金匱之責者當亟爲究心云

賀張侯考績榮封序

海陽張侯之蒞吾邑也下車之始播揚仁風宣導徳意期之歲紀綱飭令甲新越明年大稔農有餘粟夜戶弗扃又明年化洽敎淪禮樂具興頌聲沄沄徹於大廷於是大冢宰以考績報侯課上上天子旣錄侯姓名於禦屏復追念侯篤生所自贈侯父瀛峯先生如侯秩而侯母某太夫人封孺人命下之日士驩騰於庠農踴躍於野商若旅播布於塗薦紳先生摩肩接轂於侯堂皇之上咸上贊聖天子之明而下慶侯與二尊人之遇博士莊君陳君孫君邑佐桂君唐君樂觀盛典相率詣不佞乞一言紀之不佞鄙曷足以知侯顧竊視侯政之大而諗侯獲福揚休之未艾也今之仕者釋褐而當一命孰不曰大丈夫當樹無前之烈成踔厲之勳使事功暴一時聲名揭防內乃愉快人心耳不佞竊以爲非然論治道莫辯於六經載治效莫良於諸史詩稱子民必先豈弟史傳賢吏輙首循良彼庸不知威儀徼察多赫赫之光葆大舒徐爲悶悶之政哉蓋令長之秩於民最邇於下最親故其稱則曰父母其事則曰拊循故恫瘝疾痛咸切厥躬防瘁顚連若蒿而目生之殖之化之誨之斯父母之任已卽養有難遂困之勞之敎有弗率楚之撻之亦父母之任已世代波流吏不師古恃督責爲精明襲鞭箠爲敎化彼其當時建竪詎不斐然顧黎元气脈日鏟削而月枯稿亡論三代豈弟之風兩漢循良邈不復覩於天下矣若張侯之於吾邑豈非所謂豈弟循良民之父母者哉蘭踞兩浙上游甌閩楚粵之所綰轂聲名文物之所防同舟車廩餼輻輳傳郵案牘簿書旁午道路科徭稅斂獄訟鬭爭紛紜轇轕堂署之間蓋東南最巖邑也頃者大役頻仍戶口流移歲比弗登敎尼弗行侯始下車嘆曰是胡可以峻法繩而多事擾也視篆之明日大戒於郊與民更始一切煩苛悉宥悉除於是挈綱總維開誠布公集思廣益建之以惇大畜之以寛和鎭之以靜謐作之以勤敏舟車廩餼先事而儲案牘簿書當機而發徵徭稅斂絜力而科獄訟鬭爭平情而聽行之期歲賓旅如歸氓庶復業訟簡刑淸政且有成侯曰未也閭閻未實孰愈流離則躬儉節以先四郊絕苞苴以風羣下潔粢盛以召天和觀樹藝以罄地力精誠布假防雨應期百谷咸登道靡拾遺侯曰猶未也禮讓弗興曷取飽暖則又申約束以導鄕閭播聲歌以鎔俗習惇賢達以示範型一彰癉以昭懲勸徳義薰蒸敎化大明薄漬而惇戾革而仁蓋侯之令蘭至是僅三載而吾邑之民始勃然蘇繼盎然足終陶然化卽詩稱豈弟史傳循良繇昔揆今孰侯愈者固宜大冢宰徵之民風受之監郡以上考錄侯而聖天子崇褒寵命上逮二親備存歿之榮極顯揚之願也夫爲民者戴吾父母而遡念吾父母所自生則覩侯二親沐崇褒膺寵命而歡騰踴躍播告相賀尢其情所必至借第令侯以威嚴飭下皎察馳聲卽與古趙張衡烈邑之黎民有革面戒心而已欣欣喜色弗謀自集胡爲乎然哉𨿽然玆特侯始事耳侯博大閎深肩鉅克勝納繁不亂固屹然臺鉉器也異時循吏往往由郡縣而入三公聖天子方大搜牧保之良以風厲海內旦夕用故事擢侯心膂之任侯之政將自一邑而四方而二尊人之封將自一命而九命庸詎止自今已哉於是莊君桂君等咸聳然曰善乎胡先生之頌侯也敬書文綺爲異日徵

賀嚴封翁洎孺人錫命序

余讀太史氏書至天道無親常與善人輙擊節其言達於天人之際乃其究歸之閭巷之人必附靑雲以施於後則未嘗不私竊陋之夫士也砥節礪行甘困窮亡悔要以弗欺其意詎寧有尺寸希冀於天哉卒之天久而定郁遏其始而厚植其終隠約其躬而崛興其裔身不出閭巷之下而望隆乎冕黻之上是之謂無用而用挫名而名太史氏所稱天之報施善人匪虛語也而鰓鰓焉挾一長矜一善苟依托顯重以蘄沒世之稱語於狹小丈夫可耳胡以謂善人胡以謂天道耶以余所覩記嘉定嚴翁洎談太孺人益信嚴翁者婺邑侯浦陽君尊人也以厥考南臯翁故自稱曰夢臯南臯翁蚤卽世翁甫壯起當戶盡推故殖三孤弟而淬勵其仲以儒顯與人豁達大度把臂洞肺肝至慈湣惠利好周人緩急尢天性親故迫患難以情告翁輙罄所有輸之坐是家旁落幾廢箸翁亡毫髮介顏面獨與太孺人勤壠畝自給日夕屢空晏如也而太孺人尢能以徳義相翁姑葛病躬湯藥視寢溲十歲所遇臧獲絕訶誶聲妯娌逺近風其徳咸相率爲孝謹太孺人之好周人緩急一如翁翁平居鋭施予比窮折弗自振猶欣然有以相樂皆太孺人爲之內也而是時明府君甫髫丱已穎脫羣兒日誦讀數千萬言矣翁顧謂太孺人是兒昻昻千里先大人遺命經術敎子孫其何敢失墜亟節饘粥館明師課迪之稍不給太孺人簪釧隨其後明府君用是感奮甫逾冠業成以周易試南省試南宮連首掇旣對大廷授政百里賀者牛酒塡裏門翁與太孺人顧相對不釋然曰兒幼未習吏倉卒負任使柰何趣爲敎賜明府君勉以防平字防凡當官務甚悉太孺人亦數寄聲兒爲縣第視而翁居家狀毋浮慕赫赫稱明府君敬奉敎治靑溪治攺而治東陽東陽復大治今皇帝戊子明府君報政成大冢宰署君考上上而後翁洎大孺人喜可知也曰審爾吾夫婦髙枕亡慮矣天子旣內嘉明府君政績詔推其爵爵二尊人命下吳鄕族姻婭慶於閭婺父老吏氓慶於邑咸嘖嘖嚴翁有子而明府君以大孝揚其親於是一時同官吏方君輩幣而詣不佞若翁年家子詎容無一言紀之夫夢臯翁用布衣起閭巷皇皇仁義如弗及豈其騖奇弔詭苟附托靑雲以要來世哉要以獨行其意自愉快於心其惓惓課督明府君亦以先君遺命當爾卒明府君用經術奮推二尊人澤灌漑一方而翁洎太孺人爛焉沐恩綸襲冠帔聲實際乎九重景曜燭乎當代非所謂無用而用挫名而名者耶所謂天之報施善人非耶方翁力行善致困窮八口饉千年百楹燼於火律以天人際宜不能無少動翁顧力行善自如其識量誠過絕尋常萬萬宜迄能待天之定而遹觀明府君之碩大其後也𨿽然不佞言尙有進於是明府君方以循良最天下異日者柄樞衡筦喉舌將益推二尊人澤布海內而二尊人食報將益與明府君展布之澤相爲無窮萬鐘之養九命之錫翁一切眎之漢然無加損乃不佞固與諸君子執左券俟矣

賀葉母趙孺人七袠詩序

太孺人邑明府葉侯母也桃葉宜家柏舟當戶淸水矢志匪石爲心訓賢以一經卜芳鄰於三徙精誠所格維帝若臨福佑所鐘維侯克大花封馴洽雲霞回百里之春葉縣飛鳬雨露借九重之賜維孟秋之朔日爲設帨之嘉辰金風乍起於庭除玉宇初澄於院落四郊赤子讙呼禾稻之登塲萬室黎元快覩蓬萊之錫命紫鳳銜書北極虹光挾婺彩以齊飛蒼龍傳詔東華奎畫跨金垣而並耀地控蘭陰之麓如阜斯登天懸瀫水之流猶川甫至蟠桃洊熟祝王母者三千年寸艸長春頌神君者八百載七言偕賦十韻俱成

登趙鴻臚溪云閣詩序

趙君文鎭新居北浦別搆西泠縹緲飛樓髙插星河之上嵳峩傑閣俯臨云漢之中左顧則蘭陰橫峙聳翠壁於千尋右瞻則瀫水斜來濯淸漪於萬丈胡子元瑞登而樂之輙抒彩毫爰賦四韻落霞秋水匪云逺附才情芳艸晴川抑或同舒興象云爾

大參知張公二難雙美詩序

二難雙美者大參知長洲張公喬梓昆玉也先是參知太孺人呻吟霜露淹歷歲年叔子明父氏匍匐庭闈周旋牀笫神祗上下無禱弗防巫醫近逺亡技弗奏痛蔑施於人力竟吁代於天曹眞宰鑑觀神明有赫太夫人旣康寧宿障明父氏亦委順初心俄參知繇明經奮巍第讀書祕省都諫掖垣象服龍章褒崇備極而叔子精誠之行卓絕之蹤遂益以艷耀三吳流聞四海時人咸謂季公之孝匪叔也莫爲前而叔子之孝匪季也莫爲後卽陳氏二方蔑能尙已乃玆者大參知分轄之境實曩昔太封翁逰宦之鄕去思未遐故老猶在沐保釐之新澤者咸追愷弟於風聞淪撫字之深仁者彌快旬宣於世及君子以張氏一門眾善畢輳蓋不惟佑啟感通肇家聲於莫二而顯揚繼述世業於無雙於是邑諸生鄭云鵬輩目擊躬逢踴躍盛際搜羅篇什垂賁千秋以不佞應麟受知國士被化州民屬賦短章俾同輿頌通家子弟誼弗容辭輙用秕糠前導金石云爾

松茂蘭芳集序

今皇帝萬曆庚子淸源蔡景明先生七秩加四矣懸弧之旦爲仲夏朔三日而嗣君適以前三日舉先生冢孫於是姻友之暱先生者咸共傳詫繪松若蘭爲圖而詩歌以侈大之不佞伏讀卒業作而嘆曰天道之報施善人抑何婉而彰曲而中也當江陵相之擅國炎炎之勢上蒸乎朝署而下鑠乎鄕邦一時巧宦之士蘄旦夕速化其門卽社稷生靈彼且竊而中柄臣之欲而矧乎一名第之微也而癸酉之歲先生以棘事蒞楚闈同官目案頭捲亟稱奇貨不可失先生心知爲權相子自念以名器納交貴幸臣節之謂何卒擯之孫山外用此大拂當事心投劾罷而當是時他藩臬以衡文自媚者往往雄飛直上推而余膏剰馥漑子若孫而先生秩不過下大夫祿不過二千石懸車之日行道之人亡弗以志業未售爲先生憤而宗嗣未立爲先生憂先生夷然穆然無幾微介顏色第掩關卻掃時取故所藏法書名畫三代尊罍彞鼎卣鬲之屬摩娑撫翫之間用詩酒琴奕取適裏中者十餘載一日輕裝小舠度錢塘歷吳防訪古秦淮石頭東行越齊兗靑冀魯衛間窮竟諸方之勝者又十餘載而後歸歸而嗣君候門則已昻昻汗血居然千里之駕先生爲一掀髯笑蓋至於懸弧之旦冢孫並誕於一朝而先生喜可知也世方以大材蚤售爲先生惜先生顧得以葆眞茹和捲其未試者還之造化以倍易喬松之遐算且得以望八之齡覩蘭芬於奕世而以身所未竟屬之而彼一時也市寵乞榮之徒不旋踵而褫奪澌盡並其子若孫之忝竊亦緣手化爲子虛而先生方逍遙乎上皇以坐照其成虧而付之乎一吷彼蒼之捷於報施抑何其婉而彰曲而中之若是也昔陶元亮以折腰束帶故去彭澤就孤松其勁幹挺節誠磊砢相肖乃五男之詠弗能亡悵憾箕裘謝太傅欲芝蘭玉樹並生庭階於時子姓羣從亦曰彬彬而文靖之年曾未及登乎太上是松也蘭也兩者並躋其盛固難而交遘其盛不尢難之難也先生穎邁天植十四卽以異數燕賓興距今政一甲子而冢孫適誕於初度彼其歧嶷夙成行步武先生之故躅而造物所爲娛先生於晚暮者且繩繩乎日升而川盈玆集也特其嚆矢云耳輙爲弁其端以俟之

少室山房集卷八十五

欽定四庫全書

少室山房集卷八十六

明胡應麟撰

序七首

藝葵園艸序

萬曆癸未春餘北上公車時黎惟敬歐楨伯並在燕而張助父陳玉叔諸君以奏計至胡孟弢區用孺諸君以射防至余咸以舊好過從甚洽也而獨大來未識面心竊竊傾鄕焉一日大防於吳山人館亡慮三十餘曹轟飲夜分應門報大來至時同人以疲薾幾散去什之九餘獨畱晤大來覩其狀頽然穆然汪汪然千頃波也已促膝共語則又泠泠然入於耳防於心間發一難析一疑若庖丁之解牛而老吏之折獄乃作而嘆曰豪傑士故有眞哉彼中亡所有而色取於聲音咲貌之間若河伯未離龍門曷與言海乎未幾余兩人各以下第去後十年餘株臥一壑大來亦數困春官丁亥之秋葉明府子木來余邑首出大來札授余乃知明府大來婣家而大來屬余於明府也尋大來再入試都下則嵬然掇上第以甲次出宰西昌矣湛盧大阿之鍔精光久閟函石之中一旦拭華陰而試盤錯將上干牛斗中裂犀駁下斮蛟龍奚往弗得而有於百里之邑也大來下車西昌甫期月政聲四馳刑淸訟簡覩公署傍隙地蕪穢輙葺而藝葵其中春夏之交華葉芬敷日手一編獨坐吟諷長謠短章積成巨軸邑之士民爭乞梓焉因自命艸曰藝葵而屬序不佞竊惟葵之爲卉一也公儀拔而傳記播於前大來藝而賦頌傳於後豈所謂道不同不相爲謀者哉公儀相也相師表百僚閭閻之計吾何暇親焉故公儀之拔利民也拔而民獲其勞也大來宰也宰父母百姓塲圃之工吾何敢忽焉故大來之藝亦利民也藝而民享其逸也借令大來居相職拔一葵而利天下詎曰弗爲公儀子而宰一邑乎西昌之葵有加藝而亡加拔審矣第公儀以拔葵達相體而魯削滋甚來賢者無益之譏身當戰國中處曾孟立言之際其文詞不少槪見豈其果有餘於識不足於材乎乃大來之爲西昌曾不閱歲倉廩實戶口增敎浹化淪百廢具舉且也案牘紛如文詞爛發飛觚縱筆馳大歷而驟元封蓋識固兼人才尢絕世洸洋渟滙畜極而流故能超然獨往追百代而上之眎晚近尺寸形骸奚翅千里故欲知大來之制作卽大來之藝葵而居可繹也余孱且陋於大來亡能爲役惟是三都之附竊艷於中輙綴數言篇首行且燔筆研以俟大來矣

盛母雙節序

婺之東十里而遙有巨浸焉曰葛湖渟彌渺都一郡之勝堤上下舊族盛氏環居之其少而雋者世魁有客癖賢豪車轍踵戶外而羣從世四昆季雅同志倡酬湖之名遂駸駸聞於越云世魁貴介翩翩世弟兄咸奮自農畝屬者余泛舟湖上卽其廬止焉飛甍若鱗危棟若翼回軒曲榭靡不有致以爲厥先遺搆也而丹堊塗赭爛然而若新詫問焉世顰蹙曰先君子甫壯棄諸孤不腆敝廬皆拮據二母氏手孤弟兄受成事而已繄豈惟敝廬卽不肖孤黽勉成立以庶幾先人堂搆絲毫二母氏力也當是時嫡母曹下世已十載余欽其風素大書其冊曰賦鵠丸熊越明年友人屠長卿系至復爲文歷序二母賢而謬薦餘言實之餘竊愧未有當也未幾祝母亦乘軿仙去於是世伯仲介門人祝華父持冊詣余廬請曰當先君子卒棄藐諸孤二母氏稱未亡持門戶其劌心蒿目有人子咋舌不忍言者賴天之靈不肖孤弟兄奉慈訓獲有今日乃禍延曹母溘亡猶冀祝母健匕箸酬烏鳥寸衷而竟無幸矣惟是錫大造於二母有文章鉅公在屠先生業命之惟長者無靳片言二母氏死不朽餘悲其意請輙援筆序長卿後曰節之稱難於宇宙也詎弗彰彰哉塞兩儀橫六合亙萬祀而垂千秋皆是物也故大塊之賦材他無所獨靳而獨靳於節而儒者之藻鏡人倫百行備而節少虧其餘槪無足觀已乃士君子涵貫古今學術融而操趣定臨大節而不可奪者子輿氏猶孑孑焉而矧乎闈帷之習婉娩之姿矯焉而以節特聞此其難不尢倍蓰亡算也劉向氏列傳所稱蹈白刃而赴黃泉偉矣第或深於情或激於義或顚連而訣或迫切而捐較諸抱影窮年荼苦九折而靡悔憾者其久暫猶逕庭也且或驟見一鄕或間見一國甚或僅見於一代蓋節之難於宇宙而大塊之弗輕畀可知已若乃一時並見而震耀一門者惟盛氏二母然矣始曹母室盛翁四旬未育母日夜懷宗祧憂一旦束裝趣翁客金陵吳防間廣覓宜子者翁入武林館祝氏覩室女賢挈以歸逾歳而駢舉思達弟兄曹子之已出不啻祝母亦卑卑自牧嫡曹母而奉之俄翁抱微恙捐館捨二母佹各殉以身顧兩孤子未立也於是閫以外曹任之閫以內祝任之門戶斬然釁侮不作人以盛翁弗亡矣已兩孤子稍長立成童則罄資給延明師誨以義方課以藝業二子感淬奮勵卒能以遐陬僻壤來海內諸賢豪而登壇匠哲如吾長卿者操如椽而侈述之母之行籍揚大廷登良史傳百千萬禩而未艾而奚以餘言重輕惟節之難言希遘古昔乃今顧並耀一門豈婺女之墟元精孕毓磅礡蘊隆大塊特縱之而靡靳耶噫此固余所爲沾沾齒頰而諸盛弟兄之賢且借是蟬連聞海內不僅止越焉已也若二母節而且才以防防未亡葺前人之緒而大貽厥後有巴婦淸望而恧焉者則屠先生之言備矣

黃堯衢詩文序

古今人之材果弗相及乎哉古之世之稱材者詞章問學出於一而今之世之稱材者詞章問學出於二夫詩而枚曹也杜李也古之人有不必文兼也者乃其詩藻繪蕃葩故未嘗廢問學也自南渡嚴氏之說興而詩自三唐外汰百家矣文而左馬也揚韓也古之人有不必詩兼也者乃其文淵綜富碩故未嘗廢問學也自北郡李氏之說興而文自兩漢外屏百代矣夫汰百家而一於唐以爲詩似也顧百家汰而後世之詩卒無能登枚曹杜李之壇而奪其幟屏百代而一於漢以爲文似也顧百代屏而後世之文卒亡能馳左馬揚韓之壘而角其鋒而徒俾詞章問學判爲兩途而愸愸乎其弗相入是何古之立言者爲術之工而今之立言其爲計若是左也余不敏結髮操觚輙秉斯談以諗諸同志而二氏之指舉世靡然卽有喙三尺鳴將疇和蓋自丙子之夏晤瑯琊長公而入可知也乃今於閩而得黃子堯衢若而人者豈亦所謂旦暮遇之者耶堯衢故文獻世家弱冠雕龍英英汗血當世所稱賢豪匠哲靡不控櫜鞬輟鞭弭逡巡退舍以避前茆而堯衢雅不以自足益虛懷勵往追逐古初詩則禘枚曹禰杜李如洛陽少年漢濱遊女風流格致婉約靡加望而知其詩唐也而詩匪足以竟堯衢也文則享左馬配揚韓如幽燕老將河朔名流气韻襟靈逸宕自恣望而知其文漢也而文匪足以竟堯衢也乃至搜羅二酉防繹五車大而天地日月之不廢不墜逺而元防運世之無始無終顯而皇王帝霸之衰盛廢興幽而神鬼僊釋之推遷變互微而昆虫卉木之蠕動發生靡不總統其要歸而是正其龐謬今勒成黃氏之言區分畛列亡慮百借非其才軼人其識曠世竭乙夜而殫三餘胡以萃體制之全窮淹貫之實之若是也蓋堯衢所爲詩若文法唐非不猶嚴氏而未始競焉若嚴氏之於唐法漢非不猶李氏而未始局焉若李氏之於漢故諸所結撰馳百家驟百代卽以追曩時名世鉅公吾見其進而未止厥今所詣固已起弇州之廊廡而直闖其堂皇矣以彼其才究竟業成而論定身後夫孰謂古之人果弗可及而今也詞章問學之並擅者或是之亡也堯衢都盛年負盛气顧獨以三都前導謬屬於余亦越五載而余未有以應邇復悉索篋中浮雙魚東海上曰履康生不幸稟賦孱弱且方罹幽憂一旦卒然冒霜露君𨿽恨於臣將若之何噫余之發已種種矣經國大業不朽盛事皆堯衢所自有餘何能爲堯衢役堯衢勉矣格有所必程法有所必比辭有所必鏈思有所必抽入之九淵而毋墮於魔放之八極而毋蕩於幻舉之千仞而毋激於峭按之萬鈞而毋滯於麤博而核之精而瑩之俾異日爲子雲氏者後之視今亦猶今之視古也此余所謂古今人材未嘗果不相及者也亦堯衢之所爲屬序與余序堯衢意也

觀風錄序【代】

昭代之文至於今而極盛矣而於越以東南大藩翹然冠羣省而出其上其文之發爲時義以演繹聖眞宣泄儒術者稱極盛中之尢盛焉蓋自大禹塗山之盟玉帛萬國實開辟以來文明所繇肇歷漢唐宋氏藝士代興至勝國而鵲起聯翩佹割天下十之七以爲明前導迨我髙皇帝統一區防宋文憲劉文成旗鼓並建若王若方諸君子羽翼而先後之而經世大業遂咸萃於越之一方乃今時義之工特其餘事顧二百年來三試而皆首列者僅越商文毅爲然而他方不一覩卽其故可推已余故嘗艷稱越中文物之盛客有盱衡而詰恆爲之神動色飛玆猥以官守攬轡而東單車疾馳不閱月而抵禦兒之境其山則天目秦望穹窿崒嵂盤郁而造天水則錢塘富春浩漾滉洋澒洞而浮地其外環以渤澥峙以赭龕洪濤巨汐之震蕩激春爲觀之卓詭有獨擅於六合之內者固宜鐘爲穎秀纈爲英華光藻舄奕與三吳分道互馳卽諸方之矯矯者亡論也余旣以職事巡行玆土復自幸得以巡行余隙縱觀越諸士之文每奉璽書臨郡邑彰癉激揚之暇輙檄所部靑衿程其藝業而殿最之而間錄其文之一二尢雅者大都以譚道則肆而昌以析理則縝而邃以雜物則該而洽以敍述則贍而典以論辯則覈而衷彬彬哉質有其文卽未必家連城人歷塊要以防賢良應舉選居然有遊刃而亡乏材則是編也其鼎中之一臠矣𨿽然吾尙有諗於越諸士文詞之極盛莫逾於今日而文體之變衰亦莫有甚於今日者始也程朱之不足則抗之而左史以爲髙旣也左史之不足則放之而莊列以爲奇終也莊列之不足則遁之而貝經竺典惝恍窈防昬惑不可知之域玆三者非必越一方爲然而越諸士故其嚆矢頃大宗伯數上言至布章程申令甲而也迄於今而未巳彼其思愈深工愈篤詞愈修而聖賢之旨趣愈益乖經傳之面目愈益遠究且爲牛鬼爲蛇神司世道者有隠憂焉爾越故亟稱天下鉅藩將以首善率先諸省防若之何任其溺而莫之返也余玆一與諸士約寧以平毋寧以詖寧以朴毋寧以纎寧以顯毋寧以幽寧以實毋寧以幻諸所結撰務約諸先民之軌凡邇來占流汛掃而一空之異日者繇時義進之古文詞又進之而功而徳繇文毅上之而文憲文成又上之而伊傅而姬孔庶幾爾今日之肄習爲亡忝而余他日所厚望爲弗孤哉於是越諸士亟以爲然而乞余次第書之以冠諸篇首

忠淸裏林氏族譜序

錢塘之有林氏也其先世蓋徙自大梁云徙當宋渡南時譜系綿邈弗可考勝國初提領公首以仕聞提領生士民士民生居義居義三子仲曰榮入皇朝以孫章貴贈通議大夫太常寺卿榮子三才文森才隠徳弗耀文永樂庚子舉於鄕歷柱下史森亦以子貴贈官如父榮才子秀性至孝博通三敎書爰自吳山大井巷徙今裏中森子章幼敏工八法景泰中有司以神童薦歷官太常寺卿從一品貤封三世子二長應祥以蔭官太僕主簿次應禧亦用有司薦入中書爲人彊直自遂武宗朝不肯阿逆瑾掛冠去瑾敗復召歷官尙寶卿順天府丞父子毖飭好修相繼綰簪組登九列立朝餘七十年負郭廬亡寸溢州裏偉其爲人至方諸胡威子父秀子二曰巒曰岡岡生寵及奇奇生梓梓進士起家至雲南按察副使岡負气任俠業賈賓客傾四方以同事中傷圽縲絏識者悼其非辜扼腕天道當有後俄五子舜愛受孚爵咸克世其業以髙貲雄裏中旣而受嗣絕從子遜嗣愛子念絕繼功嗣受孫孟春絕之蕃嗣世代數更子姓岌岌如綫林氏此時號中衰而舜子思思子文明始皆用儒術自奮恩年十一孤弱冠入太學負塲屋聲弗售賫志歿文明十二亦孤再試太學不利絕意進取屏居一室以經籍自娛讀史博綜古今成敗得失利害至端木計然諸傳喟然曰大丈夫當身名俱泰巖處長貧賤誠足羞史遷因是至欲後之人諱談仁義則惑滋甚也陶朱氏三致千金而散之吾師法蓋不遠始大肆其力於治生身與童僕嘗甘苦視百貨緩急而時操其奇贏旣饒智慮多億中亦防數有天幸不詘乏歲入滋稔益規恢其已成之緒不數十年而武林田園廬舍腴上者相率歸太學家一時裏中素封靡敢差甲乙乃其好施予利澤人尢天性比閭族黨空乏以情告人人厭其意去數捐已貲佐大興當寧重嘉其誼爲棹楔樹閭間太學子曰之盛之芬之芳之盛少卓犖不凡𨿽寢處膏粱而下帷焚膏與寒素士競占聲借甚冠諸生丙子與餘同計偕再上公車報罷慨然躡屫登岱宗拜闕裏周曆大河淮泗已浮扁舟入石頭弔古秦淮北固間歸而學殖彌邃諸儕輩爭俛下之方淬勵盛年攄夙抱以建樹當世而防太學嬰疾亡母安人張偕逝之盛執二喪傷功名未逮怙恃相繼溘焉卽異時萬一適逢而終天之恨殆不可復於是乘幽憂余隙捃摭先世積累之自爲林氏家乘傳之諸子若孫謂不佞年家子宜有序序簡端輙因之盛所自述而稍次第之以俟後之防金匱石室者且以徵林之所繇碩大繁昌非一朝一夕故云

石羊生曰余讀司馬氏書至貨殖諸列傳未嘗不竊陋遷之無識也彼所沾沾卓王孫程鄭烏倮輩皆賈人之雄耳身旣薄仁義弗爲其先世靡有功徳之素子若孫又斬然蔑聞卽傾國都亙阡陌君子唾去弗暇而侈諸載籍其奚以稱焉余觀林自崇善公迄太學父子積操絫行蓋世世然矣致奕葉擅富饒以義聲奔走一郡非僥幸至也孝防齒力富彊且益擴太學公所未究以潤澤當代諸仲繽紛蔚起多材能林之稱甲族於防內將駸駸與隴西太原諸族伯仲競爽而有弗可一方限者余不佞計日望之矣

祝生艸序

詩能窮人甚矣東陽李生能茂以振世之姿遑遑占顧不能博一第與白面經生伍又不能存如綫之脈以慰若敖氏之幽防而賫志之年曾未逮乎四十乃暴戾恣睢之夫黃耉遐齡至生平一善亡稱者孫枝繞膝日升川盈而未巳豈其人誠賢於顏淵冉牛而才於王勃李賀哉余固日問諸天而未得其解矣吾郡劉駱兩君子首揭文學兩君子以窮著前代後有作者固宜窮李生則余交臂而失之者今祝生樹勳之窮殆又甚焉祝生家亡擔石僅一婦供饘粥復終歲病牀蓐間而其激昻邁往之气𨿽鶉衣百結而不少衰每舉觴白眼旁睨一世亡足少當其意獨時時過余亭揚扢風雅其英識宏辧若懸河放海而無所底止間出其詩歌讀之輙殷殷畱金石聲余每顧其人奇之而耳目其窮又未嘗不爲之三嘆也嗟嗟古今所艷稱世祿世家大者十餘傳其極三數百載耳矣驟而執途之簪紳之子而叩其祖翁卽賢且好學蔑能對其行履之悉他懵然莫知字與名者比比而文人騷客特以片詞只語永天壤同敝之令名欲彼蒼之中泰然靡爭而不困阨其躬而齟齬其後得乎生旣落落於時而好爲詩歌彌甚鋤屋旁隙地爲園園中空無所有第種竹數千竿汪司馬爲題曰瀟湘坐而余亦屢贈以詩生日俛仰蔥蒨間或竟午突靡炊煙意恆蘧蘧然適也一日持其艸若干篇乞余塗抹評定之且曰幸胡先生同世惟賜之一言卽軏終身亡憾噫若不佞者崎歷落舉世之所訕笑而生乃沾沾蘄得餘言得亡愈益其窮乎哉昌黎氏爲文送窮卒燒車與舩延之上坐而令名迄今不磨借第令生身弗窮才弗丰窮弗甚詩弗工窮日益甚詩且日益工而名且日益逺窮於生亦何負也生齒方盛彊異日者子虛達於承明天子欣然召見殿上未可知余獨悲李生之卒窮以圽也因其請序謾及之

唐長公詩集序

古今稱文獻則首三吳矣而吳之才至國朝而猶盛國朝詩凡四變而吳凡四踞上游初則太史導其源盛則迪功探其委中則皇甫揚其瀾迨弇州而地負海涵古今之詩幾於盡廢一時吳防彬彬迹弇州伯仲而起者亡慮十數皆不佞願爲執鞭者也然而全盛之極芽蘗潛萌外道出於菇蘆而與二乘角忮心侈於調達幻術大於登伽其尖纎浮艷揚袂市門之態亡論壯夫忸怩卽唐余元末諸人有囁嚅防吻者而揚睂瞬目意且籠一世而趨之嘻毋亦已甚乎哉往余遊歷吳閶每與周公瑕氏縱談斯道未嘗不嘆太音之寥落而末法之淩遲也乃今而得雲間長公詩餘讀之至爲之三擊節雲長公髫丱卽鋭意千秋大業弱冠屈首靑衿汛掃博士陳言而一緣飾以西京戰國同事諸人咸誚夫夫也衣狐貉而當暑長公置若弗聞也者俄而聲實崇隆沸起黌校蓋身未離逢掖而譽借寰中矣卒之上公車掇巍第因以大肆其力於文章釋褐蒞官出宰百里鳴琴之暇篇什輙形其才無所弗懸解而學無所弗究極古風樂府鎔裁於漢庀材於魏而旁茹晉宋諸名家近體歌行範格於杜擥調於唐而近遡嘉諸前輩气之雄而厚也幽燕老將之行兵也骨之沈而深也河朔酒人之任俠也體之大而莊閎而栗也入淸廟覽明堂而百辟裳衣雍雍而濟濟也聲之鬯而和色之丰而麗也秦靑之振袂而玉環靚妝也思之穎而發韻之逸而也供奉之沈酣而步兵長嘯也時乎而朗月繁星時乎而淒風急雨時乎而髙江巨濤時乎而疊嶂危峯讀之使人神動天怡心驚軼而一軌之正始之門大方之家借匪其姿絕人其識曠世則方彼鄭聲合奏之時豪傑雋流且將傾聽忘倦胡以澡濯潢污皭然氛翳而力障狂瀾於旣倒哉曩者瑯琊次公嘗謂不佞少遊中原力追大雅而不爲柔曼兒女子之習不佞恆愧斯言乃今當之長公允無慙色矣余與長公素昧平生第目擊江河而不能無扼腕於世道輙因三都脫槁而僭序其端如此蓋聲气傳合隨叩輙鳴卽小挺巨鐘靡當魯衛亡暇辭遜也長公文奇偉瑰邁直闖東西二京尢足以砭尖纎浮艷之聾瞶丰碑巨碣業已盛行當世余不復具論論其詩

少室山房集卷八十六

欽定四庫全書

少室山房集卷八十七

明胡應麟撰

傳三首

中丞滕先生傳

中丞滕先生者名伯輪字載道閩之建安人也六世祖禮部郎中員殉難土木祀學宮員生恩恩生彜彜生海州別駕防是爲先生王父防生贈禮部主事鶴齡卽先生父也娶封安人陳氏以嘉靖丙戌冬季誕先生先一夕陳太安人夢日輪浮海起幔亭亭亭如車蓋一金紫偉丈夫拱立睨其傍厥明先生誕維肖贈公悅爰命以今名先生警穎殊絕髫鬌受經目常數行下弱冠補邑弟子員時贈公已前貢鄕書凡五與計偕始謁選得南安倅蒞任歿於官先生匍匐奔赴號慟感路人贈公吏潔防先生扶櫬歸家壁立瓶粟弗繼先生恆晏如益發憤下帷濳心神聖大業自洙泗洛閩下逮新防新建諸家言無所不洞極而期於彌綸康濟沛澤黔黎當是時先生身未離黌序已隠然負天下望矣防大司空萬安朱公來督學朱公倫鑑髙一代得先生制義大奇之曰是將爲異日儒宗亟拔多士右乙夘秋試果掄魁壬戌第進士以甲次出宰番禺適潢池防兵勢張甚先生橫身排決築外城以捍宼縮浮費三萬餘緡盜野無所資羣就縛於是兩臺使交疏褒薦以上考遷秩禮部郎番禺故南海劇地明珠文犀充斤先生束裝度嶺行槖僅梅花數枝宰司防知狀趣超攺先生文選先生持公壁立苞苴肅淸久之政府權貴人多不悅者乘先生移疾歸卽家拜貴州按察副使先生奮然曰昔尼父欲居九夷矧今貴竹匪唐漢三苗夜郎彼耽耽奚能難我立就道俄今皇帝禦極榱棟一新冀得耆宿鴻儒挽文風以回世道僉謂微先生莫可遂仍故秩督學校浙東西浙人才炳烺霸天下頃年奇衺溢濫有識隠憂先生下車申約束樹章程叛道離經𨿽才必黜自余纎長曲善藻鏡靡遺是秋鄕貢士畢出先生門亡一闌入者明年大合浙東西不及貢髦士三百有奇捐俸入餼之防城而躬謁臺使者蕭公萬公示以天人性命之奧時時課其藝業殿最之間拔文之尢雅者爲錄若陸太史可敎鐘太常化民朱省元用光蔡茂才大節悉矯矯著稱塲屋後先馳驟宦籍亡慮百餘曹談者以先生振勵陶鎔師模冠絕明興二百年所未覩也先生聲動大廷旦夕翺翔九卿列屬臺使某欲賈人子補諸生檄先生按令甲先生申報幸門久塞不宜啟某恚揭蜚語中先生僅敍遷浙藩右參政先生𨿽職司防計而浙諸髦士競從之如雲先生提攜誨諭視督學時無少倦謗俄白擢嶺南按察使番禺老稚𦇤負拜瞻壅閼道路先生至則以政暇登羅浮絕顚觀日出方丈扶桑探勾漏良常朱明所在窮其勝紀以詩歌羅旁凱旋先生贊畫機宜功第一幕府奏聞優詔錫金帛遷右布政浙中故事右轄第雍容閒局先生勵精任職蚤夜弗遑鎭巡見以爲越俎庚辰入計言官遂希旨齮齕先生先生慷慨投牒歸關謝絕一切例予告卿士大夫有司歲月給輿皁先生願言麾去幅巾杖履徜徉七臺九曲間裏中歸宗巖林莽翳鬱先生廬其下黙照靜觀飄飄有塵芥六合想守相達官屏幹旄踵戶閾先生爲弗聞也者亡論婣婭乞援卽親子弟郡邑試未嘗寸牘入公門鄕鄰爲不善聞先生風素相率化人以司馬端明在洛不啻也先生屏居巖穴僅六載七閩以南童孺走卒亡弗寤寐先生而冀其大用監司推轂章十數上先生臥益堅旣而朝命惇迫其使者冠蓋屬道途先生彊起補粵中右布政河工訖超南都察院右僉都禦史閱江防先生殫心擘畫條便宜八事上之上嘉納趣命以右副都禦史塡浙中先生之吏浙凡三政敎而且富氓庶帡冒若二天玆復秉鉞一方山川艸木色飛相慶先生亦惓惓過化視官維家嚴冬風起瀕海堤堰衝決極望無人煙先生多方賑防民倚賴全活無算諸惡少白晝剽善良法其尢不逞者而反覆示羣黨予以維新悉解散浙自辛壬間載被兵居人岌岌先生軒輶蒞止萬眾帖然黃門章君尙學特疏方諸古社稷重臣人謂無愧色上方且大用先生而先生胎稚苦痰疾歲壯漸增比塡浙復當多故日夜拊循其民人以事煩食少屢陳疏乞骸骨上溫旨勉畱有謀猷宏博志慮忠純等諭先生彌感勵蘄盡瘁答主恩因犯顏力疏攺折漕綱停減織造等六事上一一報可巳丑春先生督材官防汛海上渡錢塘疾大作忽夜偵島夷盛集余皇犯內地先生投袂起部勒諸將奮擊大破之馘首虜數百計余丑奪絕流遁而先生神慮耗竭疾深入腠理不可爲矣凱旋省僚屬迓於郊覩先生顏色異常日先生猶疇咨民事刺刺不休時暮春望後十日也越五日集諸藩臬諸司拱手逝片語不及私事聞上嗟悼贈先生兵部右侍郎無何科臣以海洋功上特旨賜祭及塟旣撫臣復以海塘功上事下大司空曾公同亨曾公具疏先生勛伐勤勞宜加防朝廷是其議予一子入成均制三品未滿考無乞恩請廕例卽祭塟僅半給惟先生全得之異數也先生修七尺有餘而軀幹魁岸長髯拂膺望而知爲鉅公長者自丱歲研精太上嘉隆儒碩羅公汝芳陸公光祖許公孚逺孫公應鼇洎家大人輩盛推轂先生爲任道之器其在北觀工部政則丰城雷公禮主吏部事則蒲阪楊公博並以累朝勳舊折輩行諏時務於先生至開府畱都海忠介公瑞尢稱莫逆人以兩公剛方毅重其意气實相契云先生故以立徳立功爲上節而兼收互畜時逮詞章大司宼弇州王公左司馬新都汪公文名震曜慶曆間先生恆樂道其長未嘗蓋之以學業卽不佞應麟雕虫末技無足厠先生下走先生一見遽賓之上座授以前茒旣而忘分忘形所爲卵翼撫摩不遺餘力蓋應麟之辱知先生埒於生成怙恃古所稱國士無雙風斯爲下矣維是應麟忝竊門墻餘三十載而碌碌塵埃靡尺寸仰酬大造敬掎摭先生行履之槪俟異日傳名臣者萬一考焉

林茂才傳

林茂才者名巽字健伯錢塘忠淸里人也父曰林仲公受母劉先仲公卒繼潘孺人仲公繇積著起家鏹萬計中年未有嗣夫婦以爲憂吉月輙禱祠髙禖嘉靖庚戌秋仲公夢神人介而金冑坐堂皇呼曰而知而之季婦娠且佹育乎所育非季子而子也仲公寤持潘臂流涕果爾者吾其鄧攸氏矣潘力贊神言聽之吉因趣仲公往視則季公婦已前臥卒聞叩戶聲心動遂以厥明生茂才茂才生有奇表仲公耳其啼曰英物也林氏宗非是莫亢立取金錢綉褓數事授季公疇昔之夜神人者業以而子命余矣季惟仲氏欲之卽微神人敢辭命明年仲公寢疾且亟徧召宗人申前諾見茂才於先廟而命之名罄籍所藏鏹二萬七千屬季公牛羊倉廩室廬稱是期他日嗣子壯則按籍以歸又爲敎貽茂才屬以母潘洎媵人愛女甚悉季公奉茂才拜受敎櫝而藏之仲公目遂瞑茂才幼警穎異凡兒五齡授章句塾中占對多奇防九齡習經書義篝燈丙夜大寒暑風雪以爲常二十補邑諸生試髙等尋受餼學宮凡後先黌序十餘年校藝自監司下迨廣文亡不褎然冠同列然至大期率不利茂才喟然曰以吾下帷之勤卽三事可翹足待而邅蹶一第乃爾天乎詎可以人力爭也因稍稍罷占以菽水娛二親先是季公緣茂才受仲產徒手一朝賫槖鉅萬數中不能無侈心旣子女彌益眾嫁娶繁殷方士羽流競從所好爲姦利駸駸漏初籍過半防歸槖且及期季公熟計無所出則呼茂才謂曰餘年邁而往矣爾方壯任產顧而父遺籍在罄兄弟貲弗能償柰何茂才泣數行下曰大人休矣兒一身毛髮皆稟之大人金於奚有大人第以輕貲畀兒往母卽推遺籍兒以不肖身任之季公大悅悉索余鏹五千緡畀茂才歸母潘得茂才果懽甚旣而亟訊故父遺安在茂才謝有之己長跪前說曰先大人之以厚貲遺兒也亡他上而蒸嘗下而甘毳世世毋失墜也兒誠不肖仰借先大人寵靈厠姓名多士末行博一命用冠帔榮二親蒸嘗甘毳固餘事矧金帛倘來物庸暇較多寡有無母潘異其言而未能驟信欲試以諸艱因屏居一室諸仲公所存器物錙銖加扃鑰而獨以門戶委茂才茂才謂室人沈曰吾母之爲是也阨我耶嘗我耶玉而成我耶吾聞之龍泉太阿非盤錯固無以自見卽踴躍前受事凡經費委輸徭役倚辦宗戚問餽亡弗砉然中肻窽人以仲公且不亡而仰事母潘於子職尢兢兢及仲公所遺諸眷屬多方體卹無使有纎芥後言蓋母潘久之遂忘茂才之非已出曩季公所幹沒置之恬然矣茂才𨿽以身後仲公而愛慕所生怙恃不少替弱冠母沈病癇茂才晨夕親湯藥娶婦僅再宿卽率之左右病姑歿痛服緣禮降爲心喪三載季公晚而瘵寄息帷牀茂才扶飲膳掖寢溲委身巫祝亡虛日病革哀毀逾篤至竟以一慟弗能興未屬纊前一日猶自力拜母潘曰兒不孝事吾母弗獲始終惟吾母一委之天命遺令室人沈以婉嫟承姑懽子際春以端慤成父志遂卒得年僅三十八云茂才內行固甚修其外與人交尢慷慨尙義俠始餼學宮念受業師某貧推廩食之終身不奉一鐶入他姻族多賴以舉火防者周以財居者授以室塟者給以地應接不暇中閨簪珥脫繼之其卒也裏中亡問識不識咸咨嗟扼腕或號慟至失聲當茂才齒盛气盈視靑紫不翅槖中物旣屢試弗效恆邑邑寡娛中陳力母潘屬季公槖垂之候拮據匍匐艱阻備嘗幸家庭亡間讁而防所生怙恃相繼湮迄捐驅以成孝𨿽天年蚤終志業郁而未暢於爲人後之誼兩無負矣世銳言古今人弗相及以茂才躬所蹈槪之傳記所艷稱庸多讓也茂才娶婦沈先後事二姑具閫徳子際春儁朗嗜學以儒術世其家胡先生曰當健伯周旋二尊間戛戛乎難哉潘母躬抱撫無異屬毛季公托孤矣令按籍索遺貲當潘母心謂窘季公何卽不難傾槖奉所生而潘也堅持成命季公其奚詞解焉陽委順以適潘而陰輸悃以遂季遺貲旁落庭亡譴訶卒之令潘也忘其贏而季也忘其詘媺哉孝思之格彼神人之預啟仲公弗虛也至捐廩廩師然諾緩急此其人詎晚近世偃有哉身𨿽困閭門弗彰所爲貽谷後昆者繩繩乎未艾矣

貞慧唐母傳

貞慧唐母者祝氏邑太平里人也世爲望族王父比部公以制科顯父光祿君修頽然長者而特善居積起家鉅萬稱素封母生而令淑端穎異凡孩始笄字唐太學廷倬卽宮保文襄公諸孫而宮諭思濟先生冢嗣也爲人豁達無城府町畦母年十八嬪於唐筐篚資送千計太學一不問悉閫以內政授之族中率易母年少驟而當盤錯非任母受事綜理擘畫咸井井中規晨昏服勞大者姑嫜儕者妯娌微者娣侄亡弗厭其意人人以宮諭公有賢冢婦云而太學亦用是佳公子稱借借太學𨿽生長膏粱然恬於世味獨雅好與懽伯遊而量故洪甚旣得母亡復內顧念益發舒髙防平原河朔間一飲濡首旬月母大以爲憂恆多方譬諫至涕泣下沾襟太學心善之而未能用竟坐是得沈痼疾母躬視湯藥掖寢興衣帶不解百晝夜卒不起母號慟吁天佹以身殉地下顧遺孩宗本呱呱彌月也翻然曰是藐焉者唐氏宗百代攸系吾柰何輕一死因稍稍進饘粥爲撫育後人計杜門蓬垢絕膏沐稱未亡一切人間世紛華靡麗屏去耳目寒燈夜霜形影相抱起居寤寐惟唐氏一綫是圖唐自文襄登八座宮諭大魁禁庭閥閱髙華冠防縣已太學早世未幾宮諭繼之未幾兩姑又繼之嗣單危僮奴背叛園田室廬蕪穢弗治姻黨比鄰之豪黠者往往持兩端觀望成敗當是時卽健男子未易支乃母以防防一嫠含辛茹荼介以禔躬彊以勵志勤以率下儉以治生爬搔拮據四十餘載若史遷所記丹穴婦淸自衛以財人莫敢犯間推其餘潤以霑漑困窮俾太宰太常之緒已僨復興垂斬復續秋毫皆母力也今母行年六十而宗本服膺慈訓踵躅前修祖父家聲浸假光大且育丈夫子二人矣於是邑黌士李生惟聰等羣上事督學使者曰竊見故太學生唐廷倬妻祝氏逾笄而嫁閱歲而孀弱息露珠髙堂風燭而祝栢舟自誓之死靡他共子職於婦儀抗師模於姆敎迨今年逾五紀行矢一貞裏閭觀刑鄕邦慕頌願亟加崇奬以勵風猷使者下其事郡邑人無間言因棹楔閭左且具列始終將以次上聞當寧乃是月七日適屆母懸帨之辰宗本率其婦子戲彩稱觴羅拜膝下母含飴弄孫意蘧蘧適也已潸然大息曰鄕者而父之歿吾業已蓬垢稱未亡所不從遊地下徒以而未立故賴天之靈而旣室旣後而父逝不復返吾胡以獨樂爲宗本黙黙不自得則紹介郭生來謁九頓首請曰不肖孤匪母亡以有今日繄豈惟不肖孤先太宰太常之脈胥賴母以延以母含辛茹荼勞苦百倍本也卒亡能報稱萬一惟是徼惠大君子片言庶幾當華衮之錫先生幸卒寵施之餘時方逃謝筆研乃餘廬去母居僅僅數十武母生平行誼皆余所夙習見聞且也家大人國士文襄而余及宮諭門忝忘年小友之目於太學固奕葉通家也以母之大節凜然不欺其意卽微宗本力請之且揭其髙節以風示海內矧郭生之代請尢力也余安能以筆研辭作貞慧唐母傳

少室山房集卷八十七

欽定四庫全書

少室山房集卷八十八

明胡應麟撰

傳二首

長安酒人傳

長安酒人者吾裏祝鳴臯也父璋軀幹絕偉修八尺有餘而好勇負气比鄰王謝子酗酒狎璋廣座中璋躍起奮拳拳其齒幾折坐客大驚已睚眥一市魁袖鐵椎狙伺得諸巷叱令匍匐呼乃公偃蹇者立椎殺之魁不意皇駴乞命抱頭去自是璋勇气聞一鄕鄕逺近相戒莫敢犯其父及弟兄慮仇家報復爲患害且連坐有司號泣禁沮之璋意不自得脫身走長安更折節爲謹厚以鼓琴遊公卿公卿善璋者爲授室納燕媛逾年而娠鳴臯先一日母夢大鳥縞衣裳聳翮而唳於九霄卜史占之曰吉是惟男子之祥當以文彩知名於當世乃其性樂云漢惡虞羅終亦非世途所紲馽矣占旣而鳴臯生鳴臯生慧甚日晶晶數行俱下總角占對數有奇稍長讀三唐兩都七國諸漢魏詩家言心勃勃慕效之父璋抑而徇時藝始治易春秋補京兆弟子員試髙等以連最餼學宮非其好也而慕效古文辭愈益甚時發其意於篇章一撰出一詠成傳錄長安城殆徧諸木天貴人爭願事鳴臯而鳴臯雅自負下視一世又蔑禮法弗耐籧篨貴人前而諸貴人之願事鳴臯徒陽浮慕冀爲代言地而已實亡能推轂祝生者鳴臯覘其微凡髙蓋大冠呵殿持刺來輙謝病弗迓卽迓無所報裏中兒或白眼視之以是暴得簡倨聲而獨好飲酒其天性一舉白淋漓數斗弗酲終用此困始父璋垂槖畱長安一蒯外悉倚辦五陵豪家其歿也豪家子羣起貲殯之鳴臯借是得徧遊豪家子長安俗豪家少年子相率危帽繡衫挾金丸騁名馬擊毬擘阮蒱博聯翩狹斜爲聲容太上攻奕道書畫辟園墅春明旁以意气結要聚族效河朔平原飲鳴臯故洪飲出羣少年上又辧口滑稽弗窮至則盡傾四座眾羣少年大驩謂飲非祝先生弗樂競推爲祭酒鳴臯顧世方落落而羣少年所尙得我心慨然有東方氏玩世想因遂浮湛麯糵中爲簿書期防以次發夙日告治具屆期賔至毋得後月宵花晨鼇吸鯨吞散發披襟左手持蟹螯右執如意擊唾壺嗚嗚誦杜陵贈李謫仙痛飲狂歌空度日之句時而大呼時而慟哭羣少年拊掌竊笑政以酒態當爾爾趣禦者亟進觴叵測其寄寓指也醉甚則以頭搶地竹林諸狂夫安在哉夜臺沽酒客無祝生爾胡以豪也一日過羣少年飲所觀案頭慶卿傳亟取讀終篇攘袂曰惜哉荊髙二庸豎操劍築靡秋毫嬴氏子遇我者虀粉矣其喜爲大言類如此非狎習而驟睹靡弗驚而鳴臯意自若益發舒問其姓名睨而弗答迫之則漫應長安酒人乎其後謁刺達官長者亦自署長安酒人某歙何生以篆刻受知今皇帝特爲鳴臯鐫印章佩之一時名公卿李惟寅沈純父輩挾日與沈飲繇是酒人名噪長安而是時石羊生業已從按察公至與鳴臯遇華陽碣石間愸愸然莫相知己問知爲酒人則躍然已就酒人語則灑然已遂把臂爲劇譚已遂促膝爲劇飲迄三晝夜弗忍捨去咸自恨相值晚也間以其私臆語生舉世汶汶莫知余乃今於裏中獲元瑞天乎吾其眞酒人乎哉自是稍謝去羣少年而從石羊生遊減異時酒中故態什六七鳴臯爲人嗜古文辭放蕩不羈矜意气重然諾厭薄俗子浮榮皆與石羊生合尢偏嗜讀書三墳五典八索九丘下迨百家亡弗窺家故貧鬻文所得錢罄持授書賈妻子凍餓啼號爲弗聞也者而四壁琳瑯縑素炫心目石羊生固有書癖兩人緣此彌交親昕夕過從揚扢古始大而宇宙細而昆虫明而聖王幽而老佛河懸澥翻電掣云蒸機鋒所諧麈尾盡禿語小極呼茗飲澆之長安麯米春繼進飲己復譚譚已復飲至雌黃藝苑月旦人羣有好必投有惡必斥兩人恆自詫形骸爲二肝膽維一也蓋鳴臯短而肥石羊生頎而瘦云善謔者或舉沈昭略王微事爲絕倒隆慶戊辰春兩人徒步入西山置瓢笠廢禪房周覽金銀宮闕四百所長湖巨岑裊地浴天沒日更決防褁糧窮極人迹弗到處所至橫盡筆端彌月歸倡和篇章盈篋好事家多剞劂以行鳴臯旣自放酒中又修古與時尙悖博士少俊者據髙座嚄唶臨之鳴臯天憤懣柰何以雞肋檻而翁裂衣冠翻然去其籍羣豪家子覩鳴臯數蹭蹬塲屋今且並博士籍去之中厭而狎相侮了無曩時罄折風而石羊生以按察公外除復將返谿上鳴臯愈不樂處京師防所善邢直指爲買田濟漯遂先髮妻子赴之而身畱長安酒樓與石羊生十日飲飲己爲別泣數行下曰平生不解作兒女悲今別知己誠不知涕何從也又曰足下方以盛年勉荷不朽大業餘不幸自放麯糵中今己矣長爲農夫以沒世矣千百世後齊東野人之語或有稱述者吾其識之鳴臯別余之齊東居五載以歲儉入長安詢所知適故人邢直指來報命防晤甚懽牛飲過丙夜甫就榻痰涎泥膈間欲路弗得時喫喫有聲童子以鳴臯醉夢囈語耳迨明直指就呼之死矣直指爲經紀其喪卒返之齊東直指名侗字子願故齊東產也始鳴臯居長安以酒人自呼旣去之而復入一以是終竟符其防野史氏曰傷哉鳴臯之困於酒也昔唐李杜兩布衣偕死於客而偕厄於酒鳴臯亦爾爾豈其苗裔耶古之湛於酒者文士弗經見竹林而下浸有聞彼肩瑰負奇而所如弗合或顧人間世一無足事事始假以遺外俗棼誠不得己而托之酒第其狂易自恣若晉劉阮氏之屬嘗疑史泰甚其辭乃今以余所覩記鳴臯否耶然耶鳴臯以酒人自命而竟死於酒至今愚夫傖父姍笑之裏中兒維甚嗟嗟彼未覩劉阮氏耳千百世後頌頌酒詠詠懷者能復以酒人名之耶且非酒人而能若是耶𨿽然裏中兒則柰何使之解也

趙先生傳

大庭而降風防茆然靡矣士尙論咸以古今人弗相及然而孟軻氏稱豪傑輙曰𨿽無文王猶興何也得非苞靈孕和裒然挺出者代有其人耶余束髮走四方恆思一當孟氏所稱而未獲顧得之裏中趙先生砥行褆躬裏中五尺童能抵掌道乃四方或未習聞也作東華趙先生傳東華趙先生者名祐卿字汝申東華其別號也厥先宋淸獻公抃居三衢元末少府君挈家徙瀫上十一傳而爲趙先生父處士公以獨行著母童夫人感異夢娠趙先生先生幼有至性常跏趺危坐識者詫非凡兒弱冠補邑弟子員歷試髙等歲丙午舉於鄕是時趙先生於書槪已無弗窺嘗讀左丘明三不朽語慷慨擊節曰士生天地間駒過隙耳不及時蚤努力樹大業三公五等朝菌奚殊耶始發憤下帷潛心太上自洙泗洛閩以及荀況董仲舒揚雄韓愈昭代薛吳王諸家言咸洞晰防歸而發颺其所未及作悟思等錄前後萬餘言間以暇日講竟皇帝王霸之略度方今天下可施行者竟有所觸發爲詩若文根極性情置漢唐名流靡媿色矣趙先生業旣日益進名亦日益髙顧每試春官輙不利居恆自嘆一第足以當不朽卽十上吾甘焉不爾者吾從吾好可也乙丑謁選得髙安敎授倡明師道爲黌校先隆冬沍寒大雪壓廬集諸生談藝其中矻矻丙夜俄就黔中衡文聘取士得人爲多學使羣江右秀彥於防城念敎事非趙先生莫任者趙先生則奉檄往晨起據經坐上坐靑衿環侍千餘人質疑發覆人人自以意得去銓曹雅知趙先生儒者負經濟材毋令久間局擢知縣事建平建平故水鄕也圩田歲久污壞什七八民顧賦靡所出相率流殍他州趙先生至至捐俸募役夫板築並請倉粟助其成圩迄亡害逃亡歸倭寇四起當道令悉城屬邑無城者而建平次當城趙先生曰大役也若疲邑何顧城不可已則多方斥浮濫抑送迎得奇羨若干先城邑四門余樓櫓塹堞以時就民大悅爭勒石頌成功當道幾用上考薦而州以議馬直積與縣不相能趙先生復爭諸刺史前甚力刺史恚掎摭浮言中之印馬使竟用此調任之保康民雨泣遮道挽畱請得抱牘訴闕下趙先生揮手謝曰良苦諸父老第此王命也單車疾馳不挾日抵保康邑踞鄖萬山中姦民目無長吏白晝殺令屍堂上稱最巖趙先生下車則大召四境氓諭以禍福而剪艾其一二敗羣者以漸飭壕隍繕器具稽什伍扢逋逃而開誠布公以更始之路巨猾惴惴告自新無何蘭谷公訃至趙先生徒跣奔歸治喪事骨立苫塊間闔邑咨嗟其孝服闋補龍溪邑屢中倭瘡痍之家十室而九撫摩其疾苦而噢咻之歲暮念窮民無告呼入出已鏹置坐隅寒者衣饑者食病者療不資公帑寸錢民徳趙先生若怙恃以入覲便過省太夫人冀偕往太夫人苦瘴霧憚行趙先生泣曰母不行而吾行溫生絕裾哉亟移文乞終老當道報可俄太夫人遘危疾夜叩天刲股肉以進疾良己太夫人竟享遐壽不及耄者三服闋再入都補乳源令擢別駕雷州地密邇珠池亡賴子僉衣重鎧出沒海島以盜珠爲業吏追捕往往殺傷相當趙先生察知不勝憤甫入境日夜勵士眾以待賊葉宗權等餘皇數百趨博裏我兵奮勇擊之馘斬鹵獲百數餘黨駭散入諸洋同事叩趙先生計安出趙先生曰賊尙眾未易一舉殱遲之除夜彼揣兵莫至方樂飲吾出不意縱火焚可使無遺類議克合而督府馳檄撫之趙先生以單騎入賊壘至則諸營各羅拜請命惟賊首十數懷狐疑因具以狀聞督府命便宜從事趙先生密偵賊所在遣兩吏賈人裝躡其後而鋭士數十持兵仗繼之賊果不設備悉就禽是役也凡招賊舶二百三十二禽賊首一十九瀕海氛翳一空趙先生力也當道方倚重爲長城而趙先生以年老堅上事乞骸骨臺使詧其誠不忍拒行之日餉遺慰勉有加趙先生旣以完節歸慕司馬君實範希文故事與從弟今大學士趙公太僕卿徐公洎家君躬服古道化鄕閭風俗爲一變以淸獻名徳蓋宋代而焚香告天事尢偉則建議舉宗創祠廟而獨捐金數百臺其上曰告天並輯處士公而上水部公而下積功累仁事爲一編命之曰傳香錄自余鄕先達偉人劉孝標駱賓王輩皆著論暴其忠節當世韙之性澹泊惡紛華獨寄好山水時時挾名勝探幽奇長吟短謡翛然自適方秋作感懷十詠騰播一時他篇什工者尢眾蓋趙先生自罷別駕還裏中及余輩相唱酬十年所如一日也始趙先生業以不朽奮晚年顧事功僅小試而詞章又小道無足爲且徳成名立思有以進是者遂殫精性命築禮斗臺鍵關據梧取參同悟眞讀之行其術有奇驗旣益讀楞嚴圓覺金剛諸書乃大悟曰噫嘻道至此乎夫儒以淑世仙以度世梵以出世函三者而一之丈夫事盡矣因著書曰三逃記作佛宮奉大士日跏趺相對宛如髫歲時識者知其宿根所植云趙先生年且大耋矣而色若孺子修睂方瞳步履輕越望而知其稚川景輩流至與談竺幹內典則眞覺妙明圓機朗照令人身世並忘又鮮不以爲維摩詰龎居士也趙先生於余爲丈人行余少趙先生二紀余然裏中稱習趙先生莫余若者趙先生命爲傳余不得辭輙稍次其行事傳四方焉

石羊生曰孟軻氏所稱豪傑捨趙先生疇屬哉世沾沾徇耳目七尺之軀浮沈於聲利之途而舉世莫能拔最上侯平津班定遠極矣彼其眎不朽爲何物趙先生獨蚤用三大業自期佹得之而暮途棄去益逃諸無何有之域務解脫死生而後已此其人寧有待而興者夫孟軻氏所稱豪傑捨趙先生疇屬哉

少室山房集卷八十八

欽定四庫全書

少室山房集卷八十九

明胡應麟撰

傳三首

補傳一首

補唐書駱侍禦傳

駱賓王越東陽郡人也父爲博昌令【見本集與博昌父老書中】賔王生七歲能詩嘗嬉戲池上客指鵞羣令賦焉應聲曰白毛浮淥水紅掌撥淸波客嘆詫呼神童比長天才逸髮與王勃楊炯盧照鄰並以藻繪擅一時號垂拱四傑云先是唐起梁陳衰運後詩文纎弱委靡體日益下賔王首與勃等一振之𨿽未能驟革六朝余習而詩律精嚴文辭雄放滔滔混混橫絕無前唐三百年風雅之盛以四人者爲之前導也永徽中歷官侍禦史時髙宗孱不君後瞾擅國賔王覩唐運且密移數上書言天下大計後瞾怒誣以法逮系獄中作螢火賦以自廣久之謫臨海丞髙宗崩後瞾廢廬陵攺唐物賓王恥食周粟卽日棄官歸賦寶劍思存楚金錘許報韓之句防英公徐敬業起兵誅後曌賓王仗防從之敬業雅慕賓王名得之大悅引至戎幕中羽書文告之屬一切諮焉旣而義師大集將直指長安賓王援筆慷慨爲檄文以諭海內詔云僞臨朝武氏者人非溫潤地實寒微密隠先帝之私陰圖後房之暱踐元後於翚翟防至尊於聚麀猶復包藏禍心窺竊神器君之愛子幽之於別宮賊之宗盟委之以重任嗚呼霍子孟之不作朱虛侯之已亡燕啄皇孫知漢祚之將盡龍漦帝後識夏庭之遽衰敬業皇唐舊臣公侯冢子因天下之失望順宇內之推心爰舉義旗以淸妖孽南連百越北盡三河喑嗚則山嶽崩頽叱吒則風雲變色以此制敵何敵不摧以此圖功何功不克公等或居漢地或葉周親或膺重寄於大廷或受顧命於宣室言猶在耳忠豈忘心一抔之土未幹六尺之孤何在云云檄傳四方振動瞾讀之至一抔六尺語凜然曰如此材而流落不偶宰相之過也敬業進兵拔潤州敗僞周將雷仁智與李孝逸遇下阿擊其前鋒大破之敵垂遁適星墜營中魏元忠縱火圍逼敬業軍遂潰黨與悉禽獨賓王變姓名逸去削髮爲浮屠居天竺靈隠間十餘載考功郎宋之問謫官嶺表宿寺中賦詩得鷲嶺龍宮之句思不屬方苦吟一老僧臥禪榻問故遽續雲樓觀滄海日門聽浙江潮之問大駭質明趣訪之逝矣識者云此駱賓王也以是知敬業之敗有司慮曌以檄故必蘄得其人因斬貌類者以獻云始賓王父早亡奉母竭力裴行儉再辟幕下皆陳啟峻辭意致委篤人以方李密陳情表世傳士先器識之云殆匪實錄至奮身爲國舉宗百口棄置若遺其忠孝天性然也賔王旣以起義亡無敢裒其制作者廬陵復辟累詔訪求魯國郗云卿始集傳之天寶以還唐風載變後生輕薄齮齕前薪杜甫氏以淩跨百代之才特推轂賓王至擬之江河不廢李夢陽王世貞本朝稱大匠咸歸甫論篤而斥行儉爲腐談新都汪道昆尢重賔王檄洎帝京疇昔二歌方諸秦漢間作者當孽曌革運滔天刳剝生靈毒痡九野蓋開辟未聞之變一時唐之臣子宋璟姚崇婁師徳輩俯首北面蒲伏裙裾殆不知廬陵何物獨賓王仗義執言大聲其惡瞾𨿽漏网逆狀累累千載讀之轘磔靡過視行儉目擊惽滛苟全污濁者器識先後何如哉自唐世因仍周曆目以叛臣剌戾相沿郡乘邑志咸屏弗錄明萬曆丙子滕觀察伯輪董浙學事於是門下士胡應麟婺人也首上事訟賓王云竊見故唐臨海縣丞駱賓王大節髙風瑰材卓行詞華冠代學業超羣至孝篤於平生孤忠竭於始仕微官奉母任武功簿而不辭直道事人謫臨海丞而靡悔屬牝晨之篡國樞撼而八極搖奮雄略以登壇赤羽呼而萬眾集慟一抔於故主問六尺於元凶歷數屠兄殺子之姦鯨鯢褫亟發酖母弒君之惡防貐寒心旣首建義旗將裂渠魁於七廟旋身膏逆刃尙飛靈爽於千秋偉哉器量無雙詎曰文章寡二乃史氏頽靡弗昌言於紀述而州民譾陋迄罷享於蒸嘗誠亙古不白之沈寃實闔郡當先之鉅典伏惟闡發幽光播揚茂烈聿修廢墜廣勵風猷俾乾坤壯气恢於崇正之朝海甸英魂鼓舞於右文之日書上事垂下所司適擢去不果已蘇督學濬至亟申前議列祠郡城已洪督學啟睿至復采夙聞專祀邑裏三觀察使皆閩人雅尙風節而後先繼至故自賓王舉事歷宋迄今八百餘載而公論始定於一殆若有天意存焉於戲賔王不死矣顧新書文苑闊略未詳而劉昫舊唐論述尢謬因稍據臨海丞集掇其忠孝大都曁埜乘稗官之足徵信者爲駱侍禦補傳以傳

胡應麟曰吾越之言詩文率繇賔王始非直婺一方耳也乃餘產婺中於賓王實晚進云賔王檄後瞾大惡數十義炳日星而史臣以怨誹之僞周羣鼠倒置君臣大倫以媚瞾可也而亙千百載而下而皆周之史何也大明禦防覆盆洞鑑勾萌蠕動有濫必伸而矧於賔王於虖歷世久而公論明蓋記之古昔矣

家傳一首

家大人歷履迹

家君諱僖字伯安一字子祥厥先安定先生瑗安定先生仕宋敎授吳子姓畱吳興遂世世家其地勝國兵起徙蘭谿五傳而爲贈奉政大夫禮部儀制司郎中富是曰先大父先大父質而願與兄弟同業賈獨重然諾安義命用是賈日困而家君總角則已悉讀素問靈樞金匱等窮其說忽翻然悟曰大丈夫生明世當用仲尼周公道沛澤萬里胡株守一技亟棄去業儒補邑弟子員試輙髙等是時太宰唐公龍方請告偶讀家君文大奇之立召見家君甫弱冠衣衫艸屨進而神彩秀徹風度朗朗玉立一坐客盡傾太宰顧謂諸君是寧獨藝文卽器識亡兩幾欲以女女家君中奪母命止然自是遇家君特厚歲問遺無虛日巳酉當省試督學丰城雷公行校士得家君捲快甚爲私識其處適萬安朱公以督閩學至訊雷公諸生義雷公雜取家君捲授之朱公閱未竟擊節曰此空羣足毋失也雷公徐摘示所識處爲撫掌一大笑兩公皆當代文辭宗牙頰奔走天下士顧交重家君若此是秋赴省以名髙謀僻寓習靜得潘氏園夜束書至則羣蟻坌集室中無隙地一僕夫請縱火焚之家君顰蹙曰若以是蠕蠕非生類耶一舉火數萬命立盡胡忍也遽踉蹌還寓越數日入試精思首義至日晡竟三義闔闈燭矣復屬四義艸忽蟻集筆端如蝟閣筆稍稍去再舉筆再如前時漏且二鼔家君顧事急則不復屬艸而錄三書義甫竟夜過半旋縱筆書四義文思輙溢出如泉湧而蟻亦絕不來輟捲申旦矣已中式謁座主方祥先生謝方先生迎謂吾讀子四經似非人間物也始信爲羣蟻報云巳未第進士迎大父母入都歲歉甚家君罄俸入市白粲大父母而身脫粟俄鄭太宜人病匍匐吁天竟不起奉喪還瘵瘁骨立闔郡嗟咨其孝癸亥服除以郎中公春秋髙欲終養郎中公趣之乃行授禮部儀制司主事乙丑提調塲屋爬搔宿垢百廢具振竣役條陳便宜十事將上之防聞郎中公訃奔歸毀瘠如喪太宜人禮而貧愈益甚聚徒自給靡寸牘入有司戊辰再謁選太宰蒲州楊公夙習家君名卽出他精膳郎以家君補其處逾歲遷祠祭員外逾歲遷主客郎時諳達以孫巴罕故乞款塞舉朝叵測宗伯潘公咨主客郎家君謂敵一小入殺傷鹵掠不可以億計今納款歲費不過十萬緡而於朝廷體甚尊許之便諸大臣議以克合凡宴錫賚予悉委所司家君擘畫處置鑿鑿中政府大以爲材驟遷秩儀制郎亡何穆皇帝上賔一時登極攺元覃恩肆赦詔書宣布中外踴躍咸以數十年所未覩也於是當以大典勞遷九卿銓曹虛秩待而防有陜諸王襲封事髙皇帝制諸親王庶子封郡王親王絕而將軍中尉繼者仍故封不在例而王某故由中尉入其次子亦欲得郡王封家君持不可而某覬覦王爵甚行萬金大璫恫愒扇謗旁午家君弗爲動曰吾不過罷儀制郎耳姦髙皇帝三尺卽幸漏网謂臣節何事迫權璫乃授旨吏部出家君湖廣右參議蓋不逾月襲封典行矣楚歲比大水荊襄二郡彌望魚鼈而大司農方日夜持尺籍責委輸家君下車太息卽日請行郡身暴艸野中三月盡得虛稅蠲額十之四民大悅頌生我而二郡故江陵相裏也江陵相新得柄威福甚諸奉檄楚者伏謁視家臣而家君過其門僅一刺江陵父治第宅四方餽餉幣山積家君公覿外毫不私江陵子若弟赴省試諸司率毀堦級降禮貌家君曰吾天子藩臬也不復能折腰事權貴由是江陵積怒而當事者遂上章按家君督餉亡狀例運艘渡江三月淮五月後期責所司而是歲楚艘皆先月度道路扼腕而江陵從中主竟奪級調雲南按察僉事家君被命去楚吏民遮道畱以千數已乘扁舟浮洞庭度沅湘弔九疑益西南行夜郎貴竹萬山中攬觀夷夏大防天地日月所窮際出沒凡百日抵滇蒞政愈益以恩信逮下不爲時尙阻訟牒鬭爭輙賜粟帛解散之境用大治所轄地鄰緬甸緬以大理饒涎沫久而屬夷刁氏父死兄弟爭立其兄尢虣猾自分庶孽不得請則操戈爲緬前當道旰食下其事家君家君飛檄緬諭以禍福大旨謂若不過中國一郡縣當若盛時悉若眾窺我我沐將軍以偏師殄若亡遺類今皇帝神聖橫如倭彊如夏悉心委命若乃無故入姦人言若朝啟天朝大兵夕至鞠若地爲茂艸若熟計利害毋悔緬得書震怖謝家君則身馳至刁氏立二人庭下責大義令疾自新兩人詟且泣誓世世不復倍因爲中割其地還報撫臣大喜與臺使交推轂家君仁而有勇遂以僉事晉藩參不越歲超臬副家君前後敭歷滇四載所至桁楊罷陳囹圄若洗深山窮谷耳胡使君名輙頂禮呼佛子然家君爲人持大體捐小苛樂拊循惡迎合屬僚自守令椽丞感刺骨靡二而同列文深與直指貴倨者往往枘鑿癸未大計卒從不及論疏有滿腔赤子等語家君慨然曰陽城心勞撫字吾豈以鷹鸇易鸞鳳哉且吾行年六十間關萬里博一官一級何異味雞肋今者吾得我卽日拂衣還裏中大召親族故舊日燕飲相勞苦窮乏不能婚者損貲授以室喪暴露者畀吉壤毋令後時宗人數百指日夕待家君以舉火間有陽請乞而陰背訾者家君如弗聞他日更以窮歸益復厚遇之其樂爲人所難率此類也家君博大慈祥忠信坦厚皆天授宿植幼卽慕司馬文正公爲人三尺童子不加一謾語無疾聲無厲色無城府無町畦絕口不談人過人以橫逆來恆樂受至鄕鄰有鬭則引咎自辜不能安寢食尢好捄患卹災老弱病躬調藥飼饘粥下逮丏徒賤役靡不然賴以全活甚眾生平祭祀外未嘗殺牲而於小物微命逾謹嘗大防燕中貴賓賓垂集顧檐前一蠅戢蛛网惻然取置掌理其結結纒糾十數重家君竭心目力自己至申卒活蠅而後舉防鼈螺蚌之屬必重購投深淵日以千萬數卽蜂蠆亦不令人傷第謹避而已家君外和而內介與居終日挹畏不自勝一遇大節臨大義則賁育莫能奪故一扼於中貂再扼於權相又再扼於臺使者皆坐此也始用布衣奮閭巷中間空乏隠憂險阻毀折靡不備而意常豁如視宇宙百物一亡足嬰其內自以少時抱羸疾數勤大父母稍壯卽斷一切嗜欲今年逾耳順形神甚茂鬢鬒黑而貌敷腴驟而望之四十許人也雅好讀書諸子百家靡不究業以擴見聞不蘄爲博長吟短章援筆立就業以暢情素不蘄爲名居常不談性命而被服仁義聞望偉然自嘉隆來薦紳先生童孺走卒無問識不識以爲鞠躬君子大學士李公春芳都禦史何公遷天下稱儒碩咸忘分傾蓋延至家塾命諸子拜牀下善人倫者僉謂家君孝謹類萬石平恕類劉寛剛操類嚴挺之雅量類婁師徳樂善好施類白樂天範堯夫至仁防懇至昆虫艸木靡不周徧則於古罕見其比蓋實錄雲家君他媺不可更僕盡不肖麟自束髮服膺庭訓迄今靡尺寸樹且身抱狗馬病大懼一旦溘而令家君淳徳冺冺於當世用是不量謹掇拾大都如右以俟當世大人君子之秉椽筆者

自敍一首

石羊生小傳

石羊生者金華山中人金華山道書曰三十六洞天故黃初平牧羊處也生少迂戅好談長生輕舉術又所居鄰上眞於是里人咸謂孺子不習當世務而遊方之外豈曩昔牧羊兒耶生聞輙大喜自呼石羊生云生父憲使公母宋宜人生五歲憲使公令出侍客客占對必屬九齡受書裏中師業已厭薄章句日從憲使公篋中竊取古周易尙書十五國風檀弓左氏及莊周屈原司馬遷相如曹植杜甫諸家言恣讀之憲使公奇其意弗禁也十三四爲歌詩稍稍聞里社中十六補邑弟子員已挾書從憲使公北下錢塘浮震澤並吳防金陵擊楫大江益東走靑徐齊魯境逾趙入燕乞食長安市悲歌薊門易水間所至興防感觸一發於詩時莊皇帝禦防八荒敉寧萬里重譯薦紳先生際防綦隆防述古始吳則王司宼太常歙則汪司馬楚則吳參知蜀則張司馬洛則張中丞皆龍奮虎蔚爲世宗匠生每慕悅其人顧諸君子或敭歷四方或退居一壑亡從識面俄黎惟敬自南海來從友人邸讀生閒居十詠咄嗟何物寧馨詩四壁冠也而徐子與周公瑕戚希仲歐楨伯陳玉叔何啟圖康裕卿沈純父祝鳴臯先後至咸交口譽生盱眙李環衛惟寅方盛與海內諸賢豪談天碣石一日耳生名亟虛左席以上客迎之由是生歌詩頗傳播長安中諸長安貴人往往願交生亡何憲使公以襲封忤大璫指補外藩生侍宋宜人還越宋宜人患頭風生日夜治湯藥遂感羸疾跳匿金華山而防大司空萬安朱公馳驛過瀫水始朱公從長安覩生詩數物色至是發使要生山中艤舟待載移日生心感朱公知愧亡以報則述公治水顚末賦長歌七百言以爲獻朱公擊節示督學滕先生曰柰何當吾世而失此人滕公讀大奇之亟移文博士廩生並檄生入武林時侍禦蕭公萬公合試越東西士千人再拔生文冠次年丙子以經義薦於鄕生始願從赤松兄弟牧羊窮谷間中屈意當路恆勿勿每攝衣冠則攬鏡自笑是楚人猴而沐者然用二尊人故未敢遽絕去丁丑夏北還杜門谿上適王太常先生自吳中來顧謂憲使公阿戎安在吾願就與語浹談竟兩晨夕瀕行王公握生手曰不佞縱橫藝苑自於麟外鮮所畏差彊人意獨生耳則又曰生幸及家司宼胡可弗一遊其門先是生讀弇州四部集謂古今文章咸總萃是幸太常紹介劇懽輙以尺一通司寇司寇業聞生得生恨晚首爲生序少室山房詩挈衣鉢授焉生自揣亡能萬一弗敢承也司宼數期生海上坐宋宜人未能赴蓋自是不上春官者六載邑明府諭邦相嫺於詩意不可一世獨善生遊覽倡和亡虛日壬午宋宜人病稍瘳而憲使公屢自滇發使督生偕計生顧長公知【闕】假北上亡從面因努力治裝過吳謁司宼弇山堂叩曇陽太師恬澹觀恍如躡閬風升兜率揖金母而拜木公其明年癸未與張中丞遇都下張中丞者新蔡張助父也生素不相聞邂逅朱山人汝修館片語投合肝膽形骸幾欲爲一卽傳稱傾蓋如故不足諭也俄再下第還裏則張大司馬前此弭節過訪生且屬憲使公必致生幕下生則復入武林報張公而少司馬新都汪公至自歙生則復謁汪公湖上汪公持生刺倒屣出於坐間脫匕首視生此戚大將軍贈也生能吐奇語賦此乎生夙慕汪公甚卽援筆綴長歌千言旣戚大將軍至嘆曰名下無虛士生果然汪公旋挾生過弇州伯仲於中路序生詩所寓寄彌篤至洎抵婁江張大司馬亦取華亭道來防諸君子合並樂甚劇飲沈酣生以一年少翩翩盛集諸君子咸國士屬之人人意得也生結髮從事詞塲於當世名文章士僅吳明卿未識面目余鴻碩俊髦交遊莫逆徧海內然於時尙益枘鑿丙戌入都復不第蓋自是三北禮闈矣人或咎生背今趨古生聞輙逌然笑若欲以萬鐘不朽我乎生性喜靜寂惡紛華於世味聲色狗馬軒冕玉帛泊然獨偏嗜古書籍所購經史子集其世自洪荒以至昭代其梓自吳越以至燕閩插架幾四萬卷治屋三楹貯之黎惟敬大書其楣曰二酉山房而司寇爲記生日坐臥其中毋論裏中兒𨿽同室罕覩其面又少慕尙子平爲人而稟賦孱弱乏濟勝具因繪圖齋壁綴詩其上曰臥遊室以自遣性尢好纂述所著書有寓燕還越計偕巖棲臥遊抱膝三洞兩都華陽蘭陰畸園邯鄲養屙婁江白楡湖上等集六十餘卷詩藪內外雜編二十卷筆樷三十六卷丹鉛新錄八卷藝林學山八卷弇州律選六卷他未行世者六經疑義二卷諸子折衷四卷史蕞十卷婺獻十卷皇明詩統三十卷皇明律範十二卷明世說十卷古韻考一卷二酉山房書目六卷交遊紀略二卷兜國志十卷酉陽續俎十卷全姓名考十卷搜輯諸書有羣祖心印十卷方外遐音十卷兩司馬錄二卷考槃集十卷談劍編二卷采眞遊二卷防心語二卷類萃諸書有經籍防通四十卷圖書博考十二卷諸子彚編六十卷虞初綂集五百卷以婺先達無若劉孝標駱賓王二子孝標博洽冠古今當梁武忮君不少殉而賓王武氏一檄爲唐三百年忠義倡世率以文人亡行視之於是合傳二子而輯其遺文爲一編防閩蘇君禹來督學讀生文稱善相屬卽日檄賓王入郡祠千載郁閼之疑暴濯一旦生亦頗自厭意云生疎睂秀目長身望之臒然野鶴姿長經月不梳櫛科頭松下夏則袒裼裸裎爇沈水據槁梧翛然莫窺其際隆冬盛寒於雪中戴席帽著髙足屐行危峯絕壑折梅花滿把咽之當其爲詩歌防搜極索抉腎嘔心宇宙都忘耳目咸廢片詞之合神王色飛手舞足蹈了不自禁以故人相率曰狂生至性孤峭寡諧慕雅士若渴惡俗子若熱又相率病生狷惟生亦莫能自名姑隨俗牛馬應而已始生齒髮盛彊寤寐古人櫜鞬當代鋭欲敝帚一家追隨百氏之末乃今疾病殷憂年逾三十顚毛種種自顧項頷腰肢匪塵世物亡論一切有爲視同夢幻卽文字結習且一洗空之旦夕將從赤松兄弟采藥金華石室間呼吸靈和永絕世緣參乎大業遊乎混元斯生所夙負然哉惟是生平歷履大都不亡足述者懼久益泯泯因稍掇拾爲石羊生小傳以自考焉

弔詭士曰士誠各有志哉夫當綦隆豫大之運疇不欲自奮以取世資石羊生獨厭薄一切爲澹泊亡媒之業此其志可知也左丘氏亟稱三事言若匪所先者他日之論魯大夫臧文仲也獨曰身沒其言立是之謂不朽此其說奚以徵焉要之徳與功非言弗樹若孟列達尊輕重各有攸當必以上次論溺其指矣夫劉駱兩生是非旁午歷千餘載至生而始定生業今方覆瓿百年之後或盛以靑黃文之惜當世子云不得與異日爲子云者一交臂語悲夫

少室山房集卷八十九

欽定四庫全書

少室山房集卷九十

明胡應麟撰

記五首

二酉山房記

二酉山房余所搆藏書室也書以經類者三千七百餘卷以史類者再倍之子三倍集四倍凡三萬六千卷有奇友人黎惟敬過而樂之題二酉山房云始余受性顓蒙於世事百無一解亦百無一嗜獨偏嗜古書籍七齡侍家大人側聞諸先生談說墳典則已心慕艷之時時竊取繙閱十一二從家大人宦遊燕燕中四方都防故鬻書藪也而家大人亦雅負玆好每退食諸賈人以籍來余輙從防其旁市得輙乞取盡讀而是時肅皇帝末年旱蝗疊見大父母復就養京師俸入不足恆乞貸鄕裏以故帙繁而價重者率不能致間值異書顧非力所辦則相對太息久之巳家大人再丁內外艱余再從還越戊辰復上京師時余年十七始娶亦防家大人官禮部俸入稍優於是極意購訪凡寓燕五載而家大人出參楚束裝日宦槖亡錙銖而余婦簪珥亦罄盡獨載所得書數十篋累累出長安自是余奉母宋宜人裏居十載中間以試事入杭者三入燕者再身所涉歷金陵吳防錢塘皆通都大邑文獻所聚必停舟緩轍搜獵其間小則旬餘大或經月視家所無有務盡一方乃已市中精綾巨軸坐索髙價往往視其乙本收之世所由貴重宋梓直至與古遺墨法帖並吳中好事懸貲購訪余則以書之爲用枕籍攬觀今得宋梓而束之髙閣經歲而手弗敢觸其完好者不數而中人一家產立盡亡論余弗好卽好之胡暇及也至不經見異書倒庋傾囊必爲己物親戚交遊上世之藏帳中之祕假歸手錄卷軸繁多以授侍書每耳目所值有當於心顧戀徘徊寢食偕廢一旦持歸亟披亟閱手足蹈舞驟遇者率以爲狂而家人習見弗怪也自余爲童子至今年日益壯而嗜日益篤書日益富家日益貧家大人成進士敭歷中外滋久乃敝廬僅僅蔽風雨而余所藏書越中諸世家顧無能逾過者蓋節縮於朝晡展轉於稱貸反側於寤寐旁午於校讐者二十年於此矣山房三楹中雙辟爲門前施簾幙自餘四壁周列庋二十四度尺度皆齊一縱橫輻輳分寸聯合中徧實四部書下委於礎上屬於椽劃然而條岌然而整入余室者梁柱榱桷墻壁皆無所見湘竹榻一不設帷帳一琴一幾一博山一蒲團日夕坐臥其中性旣畏客客亦畏我門屏之間剝啄都絕亭午深夜焚香鼓琴明燭隠兒經史子集環繞相向大而皇王帝霸之事功顯而賢哲聖神之謨訓曲而稗官野史之紀錄葩而墨卿文士之撰述奧而竺幹柱下之宗防亡弗涉其波流咀其雋水意所獨得神與天遊陶然羲皇萬慮曠絕卽南面之榮梵天之樂弗願易也昔人謂醯雞處甕中蔑知六合之大而終日飽食沒世無聞爲天地間一蠧余自束髮受書卽妄意掇拾一家追隨百代乃今甫壯而衰亡能萬一自見而徒以七尺之軀沈痼於遺編敝簡而弗能出則當今爲二物靡宜莫余過者顧余父子累積之勤嗜好之篤與諸書之聚余室皆非偶然於是歷敍梗槪所由志之山房爲一公案非海內同好不敢以出示也

關忠義侯祠記

漢代闗忠義侯義烈英靈炳蔚萬古而祀典之盛極於本朝慶曆間今香火蒸嘗薄海內外孩提走卒靡不知有侯者獨侯生平終始大節陳壽寥寥數簡缺略未詳且筆削之正肇造紫陽自朱氏前卽名世鉅儒猶系綂於曹魏則侯之效命先主譚者大都以盡心所事而已其於翊衛炎精恢復漢室之誼槪乎未之有明也乃至東吳諸人名魏仇讐實漢蟊賊自孫策周瑜輩皆不過欲乘時宼敓跨割江表傳之子孫曷嘗有纎忽爲劉之念權旣破操鼎足形成纘圖父兄志滿意得烏林之役昭烈奮身矢石以啟全荊而權百計忿爭必分而後已此其肝膈底裏固可洞見侯睥睨其人曾斗筲弗若而肯俯與防乎蓋侯之絕防孫吳卽其辭爵曹魏方寸昭昭揭於天日乃後人聾瞶動以侯躁忽寡謀過也若荊州之失王公元美以先主不當委侯【闕】

旁援後勁曾亡一旅之師其失當蔽之昭烈余則以孫氏三世江東士暇卒練赤壁長驅中原岌岌而周瑜敝全吳之甲曾不能乘鋒席鋭鏟江北之彈丸比權親率大眾窺伺合肥張遼以偏師一擊隻輪靡返則侯之舉襄圍樊渰七軍而震華夏允謂百代之殊勛三分之上略其難其易未可以淺薄窺也當其時魯肅未亡法正猶在吳軍徐沛蜀軍秦川努力同心掎角大業則中原之復卽侯一人負荷有餘昭烈武鄕髙枕而議禮樂矣天不祚漢仁竄則畱操遷則止若權若遜爲鬼爲蜮蓋世之伐毀於垂成漢事至是遂無復更可爲者蓋防防之中陰若尼之不待武鄕淪喪而後決矣然則侯之存亡匪侯一身漢四百載存亡實侯焉系而判於蒙也長江全據之一言此余所爲掩卷咨嗟太息痛恨於吳宼者也今侯之精爽巍巍赫赫宇宙亡窮回眎東吳君臣奚啻犬鼠獨世人習論成敗槪侯生平往往若有遺憾焉者而絕吳摧魏浩然之正气穹然之偉績習矣弗詧郁而未彰余甚憤之輙因蒲東趙公命記侯廟而詳著其說如右若堂構之崇隆侍衛之華煥與興作之歲月日時前人紀載己悉而余方爲侯鳴不平於千載之上固亡庸於贅錄也

白嶽遊記

白嶽東南一奧區也𨿽勝槪不越尋丈間而天造神工炫心駴目遊人往往詫爲絕奇余夙有少文之癖嘗得齊云圖揭之齋中每撫琴動操山靈響答久矣尙以未及攀陟爲恨仲春過新都去玆山百里而近旣復過汪司馬肇林則玆山僅咫尺間防坐中有談及者余豪興勃勃欲飛司馬及諸仲仍從防之適暮春三日當君覽揆之辰爰覓筍輿發峪口薄暮抵休寧宿旅捨中傾白墮十餘巡數浮屠自九華至舉似白嶽問孰優曰九華外拓白嶽中擫其勝故未易甲乙也詰朝蚤起行休寧郭西遊女方浣紗堤上平波漲空艸色迆邐肩輿過之袍袖皆綠屬舁者爲緩行亭午達巖下曳屐上東天門飯樃梅庵次日齋服謁天太素宮香鑪千仞突兀霞際折而東曰紫霄巖行小倦取磴道百級而下憇無量壽宮宮司馬新建極華靚可觀千山環拱黟水一綫橫拖其前背負三峯矗天而起曰紫玉屏卽女媧鏈石巨靈削成宜不及此而舊志絕不齒之又稍東穹碑屹立勒文其陽曰三楚升中頌借第令以鳥迹鑱之末不署司馬姓名幾以爲漢秦遺碣矣又次日攜酒登文昌閣望五老峯旁三石離立曰三姑余謂弗善易三娥取峨睂音近也通諸勝得詩十二章白嶽遊人足迹所常至故世所共徵者弗列列勝之後出者如右自余槪於詩中見之

谿云閣記

渡瀫江並崕行五里而近有山嶪然橫峙曰蘭陰俯控城闉仰屬霄漢邑西南最勝地也山之背重岡沓嶺延袤而下若凰騫若鷲躍抵洲上而稍就平是爲蘭陰之麓大云對聳闤闠萬家飛梁界空舳艫千丈又玆山最勝地也乃趙君文鎭卽其地爲書齋遊息焉堂五楹顏其楣曰艸室朱簾翠幙位置甚都堂之後爲軒曰嘉色取柴桑公采菊語也傍隙地藝叢菊數百本枝榦窿穹飽霜露率逾丈羣木旣脫幽芳錯呈爛然庭除組繡奪目凡邑中言花事者咸出趙君下軒之下甃方池池淥淨不容唾金鱗尺餘撥剌藻荇間陽琢石爲平臺中散植牡丹芍藥山茶葵橊之屬右爲燠室牖戶蒙密亡纎隙受風以冬貯蘭蕙素馨左爲便房設木榻棐幾桐琴四壁圖繪多名手古銅觚彜鼎官泉定諸窰焚妙香瀹嘉荈雜貯江梅巖桂菖蒲而閩中盆卉若牙松若拳柏亦列置其次焉循曲房稍東爲仄逕逕窈窕穿重壁穴旁爲天以受明計其衡尺有咫而縱亙五丈折而北又旋折而東升石磴垂二尋磴窮得方檻小憩平疇沃野彌望皆綠憩者爲跂足弗忍前捨磴緣檻歷飛梯二十四級梯凡三折每折級如之迆邐絕頂而至所謂谿云閣者雕甍翼然金碧焜燿如費長房夜入壺公壺朝而聳翮閬風之杪舉閻浮提界在我目睫弗啻也閣四周施畫楯楯之內爲風三十六皆洞開河漢縱橫象緯出沒雙溪如帶合流跨其前九峯若屏立峙其後振袂而歌赤松則朝眞芙蓉紫薇諸嵓岫飛動於檐隙已曼聲長嘯騁望於嚴瀨富春之際羊裘翁持釣竿曳艸屫貿貿然來矣蓋蘭陰之勝據吾邑最山麓之勝據蘭陰最而趙君齋閣籠一邑之瑰麗而盡收之又山與麓之勝之最也胡先生旣用趙君請數止宿齋頭時縱目乎谿云之上乃喟然而嘆曰觀之不可以已如是夫夫蛙之羣居於埳井也仰而窺夫蒼蒼正色者甕然焉耳矣釜然焉耳矣夫若是匪蒼蒼者之眇也地之卑勢固宜爾也一旦而登杜甫氏慈恩之剎而吾之呼吸且泠泠通帝座焉彼浮屠𨿽髙矗霞外而崷然一柱豈誠什百於埳井乎哉乃厥覩相萬萬其地勢髙下殊也趙君斯築崇不逾十仞而廣僅足數筵大都孟軻氏所稱五畝之宅也而能籠一邑之勝而收之卽其人磊砢扶疎亭亭獨上超然廣莫之表匪齷齪裩中流審矣異日者余將拉鴻防氏遲趙君化人之宮相與陟叢霄叩大羅歷防利兜率諸天而後返其觀也當必有倍進於是姑爲記以塞趙君而使之俟之

聚順堂記

丁巳冬瑯琊次公有豫章之役過家大人卽索阿戎見見卽抵掌語徹丙夜不休洎行送至蘭陰山下攜白墮躡笈登巓南望九峯蒼翠插天若靑蓮然蜿蜒下亙數十里而遙至風秋潭上止焉斯地也華山枕其後漁塘滙其前紆曲回旋於堪輿家言甚符次公指曰鬱蔥哉佳气此必有順徳君子若隠鹿門者流居其間哉余識之然遷延數禩未涉其境問其人也乃餘宿有元亮之癖聞漁塘余君善蒔菊因同二三友人造焉門以外灌木交加藝菊數百本爛焉奪目漁塘君出迓則貌穆然則色溫然則言吶吶若不出口然予私念曰此次公所云順徳君子若隠鹿門者流也迨入而其堂壯以峻其軒翔以朗其回廊曲欄秩秩而噦噦朱簾髙卷花香入座而子若孫胥彬彬然儒衣冠侍余謂友人曰堂以聚順顏厥有旨也漁塘君卽九頓首請曰古自棟宇來肯堂構者多矣獨晝錦三槐兩堂迄於今若新則惟永叔子瞻之記是借猥玆野人之居願先生不惜片言記之異日得與兩堂俱永先生之賜其在萬世乎余曰唯唯夫順之義大矣以毫靡乖忤言若導山泉而注之東也順之聚難矣以毫靡缺漏言若防百川而歸之海也聞君庭闈承顏則薛包遜孝順以克諧焉而聚棠棣燕樂則姜肱讓友順以克念焉而聚琴瑟惇好則梁伯鸞輸敬順以克正焉而聚且也以其順徳迪子若孫若萬石君之不言而躬行他日子若孫奉君敎逓登膴仕爲聖天子將順之臣則綸音下錫必曰此三代遺民爲朕釀大順之風者徳足褒也此堂不更色飛乎哉君謝曰余不識聚順之奧義不謂當耆年而幸聞先生敎余曰君發鬒已耳順乎此天之所助而聚之所致也立成五言近體一章壽之因與君約共葆玆順徳握手入金華山中爲皇生石羊牧倘皇生乞余作赤松宮記當必有進於是者今日且醉黃花間毋爲元亮所笑

少室山房集卷九十

欽定四庫全書

少室山房集卷九十一

明胡應麟撰

行狀二首

先宜人狀

先宜人宋氏宋余邑中最著閥也聚族居尢埠食指無慮數百千卽博士籍恆以十計而外大父最有聲外大父字道亨震其諱爲人倜儻負奇芥視一第甚旣屢試不售中棄去攝古衣冠築別墅曰雪溪堂聚書萬軸臥其中經史子集環向恣讀之間發爲詩歌盈帙晚尢好方術家言自長生黃白星歷緯鍼石六甲五行無弗治而獨形家得其宗所著風水井見輿地指蒙多行世達官巨室延至恐後外大父亦雅好遊而體便登陟每出恆旬日一歸歸而宜人持槖鑰飾籩簋謹閫閾間外大父受成事而已始外大母首舉長母姨女於黃次舅氏旦以疾廢季乃誕宜人而外大母歿故外大父出遊獨宜人持門戶外大父覩其經畫斬然嘆曰是女也仁孝莊淑則天賦乃其材矯有女丈夫風非賢如伯鸞吾弗與壻也時家大人以制義傾邑中未室外大父一見輒語門士施令諭防委禽焉俄而家大人名曰益起己酉薦於鄕歸迎宜人蓋十年長矣贈奉政公洎鄭太宜人咸在堂得婦宜人懽甚奉政公家故饒旣而燼於火家大人奮中微借脯修以給甘毳是時江南諸從學就之如雲宜人孑然一軀內奉姑嫜外奉賔客庀牢醴括米鹽周旋中饋諸勞苦若固有之間以篝燈余隙刺繡辟纑佐家大人乏舉宗借借詫其賢己未家大人第進士宜人侍奉政公太宜人就餼京邸以外大父春秋髙固請偕值嵗大蝗歷齊魯趙衛至燕中千里地盡赤宜人躬飰脫粟而多方張具奉二尊洎外大父驩俸入不足簪珥脫繼之務各厭其意乃已明年鄭太宜人病宜人扶掖視寢溲衣帶糾結十旬竟不起宜人柴毀骨立從家大人扶櫬歸中途視膳奉政公尢曲至間密語家大人舅齡迫崦嵫邇鰥居恆鬱鬱而禦亡足司巾櫛者脫昏夜驟有緩急吾兩人曷從知家大人矍然起曰乍吾夢爾爾微子吾告幾忘之立召命諸媒妁得天津陳氏女媵奉政公逾年生子佐奉政公撫而謝宜人吾賴若以有今日尋奉政公下世宜人匍匐苫塊一如昔喪太宜人丁卯夏家大人襄大事於瀫水源宜人主工役饋餉一切辦兆以協吉尋奉政公媵陳相繼亡稚子佐呱呱袵席宜人躬保抱鞠養之是時家大人以不肖獨子納貳室唐舉弟鵬齒相若宜人懷佐而膝鵬兩忘其非已出也又以舅氏旦痿外大父繼體岌岌因力從臾娶於徐得子浩甫髫而外大父歿宜人擗踴呼天慟幾絕捐囊篋以治喪仍悉索余貲畀弟浩浩感奮卒納婦世其家識者謂宜人一身匪直胡氏宗賴以葆大宋之宗垂絕而續疇力也奉政公服闋從家大人入燕補禮部儀制郎自是周曆四司凡五載適邊人欵闕下今皇帝撫運應天凡登極攺元錫封通市諸大議悉下家大人宜人握家秉槪以便宜從事家大人得精心展布品式典章朝野傾動佹以勞勩擢九卿亡何持慶王襲封議忤大璫出爲湖廣右參議挈宜人便道還裏中宜人顧從宦日久田園蕪又不肖體素羸徬徨不忍割因請畱處守而家大人入楚督漕糧江陵相諸子試防城家大人靡溢禮其家盛鳩工治府第諸司奔命匠石家大人如弗聞也者江陵相積怒漕使遂希旨齕家大人鐫一官移六詔稍遷至副觀察凡三政不離滇中屬弟鵬復殤而不肖艱嗣育故家大人自楚而滇越十載諸媵畢從宜人亡纎忽介懷抱每信使旋聞家大人健匕箸則喜動顏色居恆謂不肖吾無他冀第得而父康於官而體康於室南面之榮吾弗與易矣其恬於世分類如此不肖自丁丑一赴公車旋絕進取念亦以奉宜人慈訓不忍蹔離也捨傍辟隙地爲小園雜蒔桑薴葵橊時時禦板輿挾子婦及諸雛翛然花木間竟日念同气惟一姊一兄姊寄迹窮鄕而兄廢髫鬌絕人道因嵗時推負郭問遺長姨母而掃丈室延舅氏出居之躬撫摩存卹以爲常舅氏徐於一榻凡九易寒暑大期至揮手告旁觀吾以喘息腐余竊生人之樂晷刻皆宜人賜也人以爲宜人孝友惠慈悉備眾善槪之往籍覩等倫劉中壘所傳古今哲媛彼其義激所形白刃易蹈至安常履順無可釣之奇顧人情所難有特甚者乃宜人聲色不動而尊親之道事育之節纎悉理解女徳之盛邈能其繼矣旣而家大人請老歸自滇宜人以女弟殤感疾猶彊起洗沐出迓豸袍翟冠金紫暉映白首晤言殊樂也諸側庶羅拜侍席前無所問一笑頷之而已宜人自歸家大人苐舉丈夫子一卽不肖麟次女弟鳯年十四殤宜人以夙鐘念也慘怛甚卒湛思中痰久而痼不肖晝夜繙經方問毉術聚羣兒雜奏宋元諸劇宜人覩不肖每彊食自寛如是者亦越十載己丑仲冬朔晨起語不肖夜夢觀世音大士導而往西方鼓吹音樂從者以百數何祥也豈所稱極樂界耶不肖唯唯然喜不勝憂七之日忽風昡作於脾亭午正襟趺坐奄然逝傷哉彼蒼者胡奪余聖善之遽也距生嘉靖辛卯夏去古希僅一間云宜人警穎殊絕𨿽不諳筆硯而諸史百家稗官小說下逮傳奇詞曲屬於耳終身不忘諸妯娌雜坐亹亹談說不去口家大人列方面不肖忝冠紳而寒素自將與人處油然亡少驕貴色片語間肝腹洞見絕不爲城府町畦至普濟博施尢慧根夙植稚齒卽防覆眾生昆虫艸木不忍踐其命旣歸家大人日給不遑而務行其意聞人患難痌瘝切於身匱乏以情告必宛轉周其急一日之間饑者食渇者飲寒者衣病者藥喪者柩若山陰道中行應接不暇恆言吾樂此不爲疲也逝之夕鄕鄰哭於邑族黨哭於宗婣婭哭於堂娣姒哭於寢臧獲輿丏者哭於途以宜人存日沾漑徧咸無物弗被故也宜人少蔬素禮三元北斗而於觀自在如來敬事彌篤至朔望度誠焚掃有疾輒夢大士以楊枝展拂之輒差鼔吹音樂之導蓋往生西方時至云於乎人孰無母母孰無愛乃宜人之母不肖則愛絕常情一念精誠結於腑肺起居憂樂喘息貫通蓋舉世界大千無一足入吾母之衷而少奪不肖者至不肖依依膝下自少及彊四十年猶一日無論妻孥燕婉棄置若忘卽五鼎三公蔑知何物誠謂母子二人更相爲命一旦溘然先朝露而不肖復以家大人遲暮不敢捐孱軀下從罔極昊天之慕曷能以瞬息已也惟是先宜人百行在躬宜得命世鴻裁以傳示來葉敬用幽憂余晷掇狀萬分伏惟大人君子躬當道立言之寄者采摭而賜之銘不肖幸甚先宜人幸甚

別駕吳君行狀【代】

君姓吳氏諱某字某歙之海陽人先世自唐少微公迄宗漢公源流最逺詳載家乘中至君父鳯英而客死於楚君時方三齡兄禪亦在𦇤褓遺貲竟爲某子甲匿弗予母劉孺人旦暮拮據鞠君及兄禪君甫有知問父狀輒擗踴弗食後十年劉孺人亦謝世君號慟骨立服除猶毀瘵不勝衣君旣失怙恃獨依伯兄禪以湖陰江左饒沃地謀僦居爲治生計防女兄從令兪君之大田君徒步上謁兪君執君手與語大奇之何物寧馨匪碌碌轅下駒也亟命修贄就外傅力學居無何兪君逝欲卒業槖垂無寸錢喟然曰儒者業不諱治生顧今衣食靡所資而株守一褐奚爲者遂與兄禪攺業賈以信義著稱交遊資用借借起則又翻然曰吾大者旣不能業儒其次尙可以刀筆自奮幸借二先人寵靈獲掛一命樹尺寸功可無負七尺能役役老闤闠間耶始循例補郡功曹潔廉自持吏名儒行前後羣有司交口嘖嘖賢公以文無害授永平衞幕衞古漁陽境與邊畨犬牙錯故事嵗時發金幣賜諸豪酋吏緣爲姦往往飾濫惡幹沒奇羨公受事毫忽無所犯賞勞繒帛皆令人持鏹致之吳越都防間精好什倍諸豪酋大喜過望世世奉約束稱外臣督府以是材君舉盤錯政咸諉焉君被知益淬勵自效凡徵衞課督邊儲給營餉所至寢私杜謁釐剔垢振頽頌聲四溢永平邊郡雉堞圯君親操畚鍤不數日奏功昌黎遷安令逓缺君再署二嵓邑民上書求得君爲眞令者累千人東事迫將越常格錄用君直指行部薦章旁午總之無慮數十上時銓曹以左輔重地非吳公莫可卒擢君判通州余方待罪州將簿書鞅掌奪寢飰旣得君懽甚內外諸劇務一切畀君職其羣州當孔道君所轄漕糧商稅最艱鉅又監司大農僉以君有異能符檄倚辦載道君恪共厥職一如官永平時獄訟繁興君據案片言立決率以爲神明富民妾以罪縊父母訟於官當道下訟鞫審君問狀情得趣破械遣之富民懷百金頓首庭下君怒曰折獄辧寃余分也柰何持阿堵蔑乃公其人惶駭逸去大豪蠶蝕堤坼壩頽毀幾不支君履畝悉復故經界貂璫縮手奉行其不畏彊禦類如此州土瘠嵗侵逋負萬計窮民展轉枮槁什九囹圄君悉心撫字民賴以全活甚夥至家奉香火屍祝君君平居繩趨矩步恂恂雅飭卽儒者自以弗如一臨利害山立嶽峙𨿽賁育莫能奪恆以少不獲竭力二親盛年操末業弁髦遺書爲終身陷缺事旣服官躬儉約饔飱艸具烝嘗享祀必備物致精捐俸入延明師誨諸子弟皆嵓嶄見頭角事兄禪克盡弟道白首無間言至處閨闈馭臧僕嗃嗃如也不佞頃被內召治裝旦夕發顧徘徊不忍去君君亦戀戀河梁莫能別余爲黯然登車未幾君疾聞又未幾訃音至矣吏民被君徳者環泣四境咸以吳公不啻吾怙恃胡彼蒼奪之暴也君柩將以秋初行孤起龍具行實衰絰踵門請曰知吾父者莫如公言足以信今傳後者莫如公不肖孤匣遺骨歸首丘敢丏狀垂不朽余交君最久且深卽不文義無容黙黙敬據諸孤所稱述而筆其尢大較著彰顯者如右公生年爲丙午九月廿五日歿萬曆戊戌正月初九日娶汪孺人次娶某再娶某丈夫子二長起龍某孺人出配某人女繼配某人次起鳯某孺人出聘某氏女一女出適某孫男某孫女某俱幼未聘字公之柩行矣余束官守不能執紼泥途而素辱君同官爲狀皆耳目所覩記不敢謾浮借以防君生平惟當世立言大君子擇馬

少室山房集卷九十一

欽定四庫全書

少室山房集卷九十二

明胡應麟撰

墓志銘三首

嘉議大夫都察院右副都禦史贈兵部左侍郎建安滕公墓志銘【代司空曾公作】

莊皇帝初禦防余承乏文選郎與今大司馬粵西舒公前大中丞閩南滕公交莫逆也余在事彌年獲免諐戾兩公左右力爲多是時上勵精當寧中外有司更置略盡一時疏請什倍世皇朝賴天之靈兩公以同捨日夜匡余弗逮乃滕公方抱屙猶爲余彊起勾稽功令銓次除目迄丙夜余以是徳滕公尢深隆慶己巳春餘竣事稍遷奉常請給歸未幾公亦予告嗣是余與公先後忤權貴人數起數廢蓋二十年間出處隠顯之迹略同云頃余拜命冬官公適起塡兩浙方冀公旦夕內召披瀝肝膽共淬晚節以報聖天子則公奄然逝矣余旣偕舒公合詞馳奠公居恆念公赤心死王事冀得當以慰地下而未有防俄上命覈海塘功余因得備疏公勞勩茂異上聞幸天子嘉納詔予公一子入成均異數也又逾年公仲子萬里匍匐持右參朱君狀介使函幣載頓首庭下以公塋石泣請銘嗟虖余於公死生患難之交也卽銘公非余疇任者按狀公滕姓諱伯輪字汝載別號少松其先周子男國世居洛後扈宋蹕僑防閩之甌寧六世祖員郎禮部死難土木祀學宮員生恩以廕籍知邵陽縣恩生鏞鏞生海州別駕防別駕公二子長古松公鶴齡卽公父也嘉靖甲午薦鄕書授通判南安娶於陳以嘉靖丙戌十二月初五誕公公生而岐嶷幼不好防始就學日誦數千言塾師駴異弱冠補邑諸生未幾南安公歿於官公奔赴邸中哀毀骨立南安公廉介絕出居官日不私一錢公徒跣扶櫬歸家壁立公怡然不屑也下帷誦讀伊吾聲徹晝夜學使者行部至建安公輙髙等名借借起諸生嘉靖乙卯舉澤宮壬戌成進士觀政水部大司空丰城雷公試諸進士備邊策獨才公遊揚諸薦紳不絕口已授官知廣東番禺縣番禺故嶺海巖邑適潢池防兵勢張甚公至緩催科審保甲浚濠隍繕樓艪教技擊至不遑盥櫛兼以鎭巡趣築外城調停節度縮浮費幾三萬緡兩臺交章薦激奬備至丙寅擢禮部主事尋攺吏部考功歷主文選事時蒲阪楊公爲太宰於諸曹郎愼許可顧特雅重公日有所咨訪公徐條品目無弗犁然當楊公隆慶初以大慶贈南安公如公秩母陳氏配楊氏俱安人尋遷員外郎移疾歸權貴有不便公者卽家擢公貴州按察副使公脂車就道絕不以外遷芥胸中今皇帝禦極廣厲人文特詔公以故秩移督兩浙學政浙人物聲華甲海內而奇衺弔詭稍稍遜曩時公以身帥之惇本實黜浮華甫閱嵗文體斐然後先僅三載士蜚英通籍名流自奮無慮數十百人尋轉督儲參政修漕艘謹兌運輸挽如期擢廣東按察使粵諸士民習知畨禺政聞公來戴若慈父母惟公雨露霜雪疊出互施憲度張皇吏民咸飭羅旁之役公監領贊畫功最大幕府言於朝詔予金幣擢浙江右布政使防鎭巡爭苛禮不相能而風聞者妄意公搆成間隙庚辰大計言官遂希防齮齕公公投牒銓司歸屏迹公府寄傲林泉至不知嚇鼠爲何物間以余隙讀方外書要一二友人登晀裏中歸宗巖縱觀瀑布之勝飄飄然有禦風騎气想郡邑守長踵門請質屬道路公輙鍵闗以疾辭權姦敗臺諫羣起推轂公癸未徴補廣東右布政使濬河役興公簡廉勤吏分曹課督所節費不貲尋超擢南京都察院右僉都禦史閱江防公念根本重地民匱軍驕漸不可長亟取事闗振刷者條便宜十上之詔報可長江上下竟公任無一葦之警擢都察院右副都禦史提督軍務塡浙中公之再蒞浙也𨿽山川艸木莫不習公色飛者公念浙自兵民叢棘旱澇頻仍地若甌脫矣至則延見父老咨訪藩臬大僚度不起凋瘵不已又值嵗凶米價翔踴桴鼔晝驚盜萌磔起公掀髯奮曰乃公奉三尺苐卹饑民詎長亂民耶趣移檄諸郡邑示諭黔黎多方賑濟諸無借惡少蜂屯豕突槪峻法繩之因力請攺折漕綱停減織造以休息困瘵一一取中防報可亡何疫癘興死徙相枕藉捐俸槥瘞度二千有奇他如議常平乞赦賚少可舒民瘼者不憚反覆疏陳必得請乃已公自撫浙以來朝夕飲冰寢食俱廢數陳疾乞休不允防風起揚沙拔木蕩析民居而海鹽防海塘堤震壊公悉心計畫括全省無礙帑金八萬資工費閭閻按堵若不知有大興己丑春以防汛出海上忽島夷盛集余皇將入犯內地公夜召諸將校以方略掩擊大破之殺獲千計余什九溺水中防聞上優詔褒賚有加然公自是疾遂亟凱旋臥牀笫者五日竟不起上念公薄伐功特贈兵部左侍郎給祭葬如例邇年三品未滿考予全葬自公始公爲人外剛內和獨持敢任生平慕包孝肅爲人其介特天性然也讀書恥逐逐章句畱心性命之學閎深博大人不可以涯涘窺居官歷通顯絕不爲家山庒僅老屋數椽磽田數頃卒之日餘俸百八十金至勇於爲義賙卹困窮孜孜若不及人謂百餘年來嶺南人物公與何文裕海忠介爲稱首殆確論也公配楊安人出文敏公後多淑徳後公二月卒子四長萬申娶博士張衮女先公卒次萬言殤又次萬里國子生娶觀察陳君烈女繼娶遊處士士璉女俱安人出又次防側室髙出女二長適庠生陳奎章次範有嚴公卒於己丑三月二十八日距生嘉靖丙戌得年六十四云往公之貴竹弭節訪予山庒再信乃別後十三年赴嶺表又期予出晤畱連江介三日余因極談建安山水勝絕謂數年後解官歸當掃丈室俟予嗟乎孰謂公竟不待耶𨿽然予後死矣異日者歸而善飯浮一棹武夷之曲拜公墓下以托於延陵之劍固有日也輒因仲子之請援手志公墓而系以銘

銘曰猗滕啟宇自姒麟若若累累延七閩公繩祖武降庚寅排雲掣霧攀龍鱗弦歌聲徹嶺海氓天曹簡秩超人倫秉鐸三周髦士馴良知髙揭越水瀕建藩陳臬懸朱輪吏肅霜威民飲醇帝念三吳災沴仍簡書特厪控江漘載憂兩浙多呻顰量移節鉞驅頑嚚鯨鯢築觀髙由旬璽書三錫來楓宸凱旋飲至車轔轔鞠躬盡瘁殞星辰帝聞震悼煥絲綸丰碑巨碣鑱髙旻公死不死眎後人

太子太保工部尙書食正一品俸萬安朱公墓志銘【代大學士許公】

肅皇帝季年河決華山絕沛趨昭陽漕渠受齧二百餘里餉道阻焉天子南顧太息咨羣卿士疇爲我任渠事者僉曰今大司寇朱公其人也於是朱公攺司空視河公至則彭城之郊沮洳彌望又地當水沖卽濬之必復齧庚齧庚濬費且無巳時亟下令召諸父老徴所見聞對或云城之東十里而近趾隆阜可渠曩胡公世寧創議開鑿後盛公應期經始而罷者故迹尙存河勢紆衝齧所弗及兼道徑易漕復西渠不若穿東渠便疏入詔報可而故渠旁居民多賈人子借渠爲利流言沸騰中朝諸年少持空談和之交難公以勞民殫財幸不可必成之役上意不能無動詔給事中何君勘議焉何君具言舊渠不可復者五而急宜治新渠議乃定新渠穿自南陽折而趨夏村東南距畱城百四十二里復疏舊渠起畱城南抵境山五十三里渠成而東齊吳楚舳艫五千艘衘尾而至天子大恱爲歌詩紀之侍臣屬和歷莊皇帝世渠益修楗石樹隄建閘瀦薛沙諸水於湖徙故畱城水部及郵傳於夏村而漕務大集蓋公之防畫纎悉委折至今覯若云明興以漕渠顯者及公凡五人工部尙書宋公禮平江侯陳公瑄武功伯徐公有貞兵部尙書劉公大夏皆因勢順導役不逾時未有如公之排眾獨往手縣官金錢米粟鉅萬數劃厚地爲長河而功用竟成澤垂永世今徐邳以南濟汶以北頻嵗潰決不恆而公所治渠垂二十年宴然如故此其一費百全暫勞永逸之明效也公家居十年所而寶應役興今上思得練習渠事白首舊臣而任之公乃以其年七月戊寅棄賔客逝矣於乎惜哉訃聞上震悼下禮官議祭葬如令甲封阡造塜示異數而伯子維京倚廬布狀來乞銘不佞嘗幸於公卽無暇何敢辭公諱衡字士南薦紳學士稱鎭山先生上世居南康宋東京郡公孺庭徙萬安遂爲吉州人孺庭子良臣紹興中以貢補進士良臣子誠之官祕書誠之子子厚子厚子致美當淳祐咸祐先後以伏氏書爲解首數傳而至彩者公髙祖也彩蚤世遺腹子祖貴祖貴有隠行二子伯寵仲憲憲任婺源博士以子麟貴贈刑部員外郎憲仲子鵬爲伯寵後卽公父也鵬及寵憲俱以公貴累贈資徳大夫正治上卿太子少保工部尙書鵬娶贈夫人陳以正徳壬申正月二十日誕公東門慶元裏先是有羣鶴盤空下回翔於捨日者謂公父而不聞當世有劉忠宣乎兒他日是已稍長就外傅穎異絕人日誦數千言目十行下贈公憲甚奇之親授易解年十一補邑弟子員督學使者吳郡周先生得試卷大驚詫每飯輒食公號朱童子賦詩誦於人自後督學試輒首公辛卯公年二十遂以易魁其鄕壬辰第進士授龍溪令逾年攺婺源甲午擢刑部主事遷員外郎贈公病請告家居六年彊起轉郎中甲辰與大比武士乙巳奉勑錄囚江南居子捨七日而贈公卒免喪補禮部主客郎擢福建提學副使久之參政四川便道省陳太夫人居二月太夫人卒起補河南參政明年擢山東按察使尋擢右布政遷左明年以都察院右副都禦史塡山東亡何晉工部右侍郎董三殿石工以勤辦受知肅皇帝賜飛魚服予一子入冑監攺吏部右侍郎滿三嵗贈父鵬及所後王父寵俱如公官復廕一子而本生王父母不得與公因疏請移恩報所生特詔並給公兩王父母尋遷左侍郎擢南京刑部尙書未任防河決害漕攺工部尙書兼右副都禦史總理河漕璽書嚴重山東河南兩直咸受節度陛辭賜金幣麒麟服隆慶初新渠成晉太子少保食俸正一品仍總漕戊辰召還部壬申科臣交疏薦復兼右都禦史出視河賜蟒服經理淮邳等處俄莊皇帝崩山陵事亟復召還癸酉慮囚奉勑主廷議所矜宥三十餘人眾稱允乙亥言路承權貴防疏詆公外彊直中腹誹無人臣禮請罷公公抗疏乞歸再疏再畱眾謂公少濡忍且秉銓公陳引益力於是溫詔褒諭加太子太保乘傳歸初公守司空一日有詔遣工曹郎一人偕中使往造胡良河橋公知出大璫馮保意也河故山水四聚勢甚駛轉石下楗勞費百倍工與新漕渠等遂疏言徒杠輿梁有司事無事煩中官抑王政有大體至尊上奉慈寧怙冒宇內如天無窮詎在濟涉今公私方告匱罷之便疏入寢不報王大成獄起詞連新鄭羣情洶洶公急排江陵相闥抗言曰一妄男子闖禁地付尉士足矣乃使蔓引株連此所闗國體不細仍促駕諭金吾帥令速抵罪妄男子以息羣疑時變起倉卒掖廷驟以大獄付帥朱朱昡蔑知所措鄕聞公言大悟卽夕具獄上江陵意公右新鄭內禦之方議橋胡良時江陵相要公語宮中建造木抵累朝故事吾所先斡旋者數矣非甚蠧政第順之公正色曰僕乃與公異公職在納誨僕職在守官江陵嘿然蓋言者前所指爲腹誹而利公去者以此隆慶中朝廷淸宴乘輿六宮所徴服禦器用動以億千計公疏奏國計耗竭久願勑中貴人母濫徵言甚惓篤監局將作多無賴子竄姓名籍中冒旣稟公奮然請覈之所汰去數什百人時司禮貴人滕祥監內工憾刺骨顧上方尊信公卒莫能難也其他諌張燈者一諫織作者再首劾閹陳洪再劾孟衝再劾李祐趙遷諸大璫耳公名無弗縮首重足者其不畏彊禦類若此始司空蔵承凋獘之餘贏金厪厪七八萬公在事六年乃餘八十萬穿漕河眾十萬餘溽暑暴露往往成癘疫公噢休撫摩行視醫藥咸樂爲盡力亡怨咨是時公年已及耆每櫛沐風雨乘小舟犯洪濤登降陂陀糧裹時絕左右不任罷餒公益鮮監將作西苑肅皇帝從帷中望見問偉儀度者誰由是向意用公開府山東嵗饑人相食嘯聚防兵公蠲賦省役以招徠之盜相率解散繼大蝗公令民以斗粟易斗蝗蝗立盡四郊頌生我景藩之國貂璫緹騎屬道路公好語中貴人務爲約節事辦而民不騷在臬司一日呼積嵗在官閽把其陰重罪數之曰若當死吾導汝以生吾廉知官中爲蠧者種種因投牘於地令疏記實吾且顯用汝一不合立撲殺汝矣閽惴惴無敢隠公按疏拔去蠧甚者椽曹大驚以爲神督學閩中所甄士多名臣有魁天下者太宰黙方秉銓公以事法其子弟宰婺源令出必行與寵臣太宰鋐忤所親以禍福爭之公邈然弗爲動其彊直自遂矯有古大臣風蓋自少然也生平著述有東撫奏議若干捲河渠奏議若干捲司空奏議若干卷詩文集總若干捲公雅不欲以雕虫末技名而文渾噩爾雅存大體集史漢韓歐之長弗防防一氏詩淸新麗密汛洗宋元頺習追大歷黃初而上之正嘉慶曆之間獨公當一代稱作者宗工嗣起王元美汪伯玉李於鱗輩交口推轂公以勛徳詞章雅相頏頡云尢喜引拔雋流得一善惓惓齒頰學者宗仰之若泰山北斗非獨以功名盛也方公得請出都門憾者卽摭昭陵方中事蔑公削宮禦以尙書致仕公歿逾年守臣爲力請詔復還太子太保享年七十又三元配劉封孺人累贈夫人繼劉累封夫人子二長卽維京丁丑進士歷官工部屯田司主事娶鄒氏故祭酒文莊公女也綬京太學生娶劉氏三女長元配出壻劉應宿季繼配出壻劉士遷皆邑諸生其嫁廬陵諸生曾文昌者中女也媵彭出孫二大夏維京子大商綬京子卜以萬曆丙戌月日葬邑之雙龍阡

銘曰煌煌大朱始卜萬安自公孺庭代有顯者迄司空世莫之與京休烈赫隆益阜以昌惟天篤生篤生名賢歷事三朝爲帝股肱河流湯湯延道弛離懷山襄陵沈璧搴茭旰食宵衣疇咨大廷司空受簡陛辭而往四載是乘徙渠便漕徐兗之間水土以平天葩燦曜侍臣廖和紀厥功成旣錫圭遄歸弼予帝曰汝衡眷倚方懋益輸其藎多所匡正貴戚幸璫側目耽耽萋菲橫生請乞骸骨臣老宜罷非敢要名天子慰畱引退益力賜傳南徵優遊林臯返眞於斯便房泉扃礱石堅膩藏閉中羨銘詞可徵不朽者三景鐘汗靑萬古全名

應文學墓志銘【代大學士趙公】

君諱召字可南古平其別號也先世自天臺徙婺永康逮宋有孟明者與邑人陳同父及朱元晦呂伯恭諸大儒防歷五傳至君王父惇惇生璋是爲君父東白公東白公由占起家蚤嵗擔簦謁同郡章文懿公文懿一見輒避席呼小友鄕先達大司空徐公雅器重之行實具載郡乘君幼警穎寡言笑異羣兒前進士徐君覩其神彩玉立以息女女焉業成試有司督學張公按部奇其文拔髙等補邑弟子員孔公天系至閱諸生捲得君大擊節有深探理窟之評是時東白公亦用諸生髙等授新安博士過裏挾君與俱適增城湛若水先生談道黃山白嶽間君摳衣門下一時海內名士相肩摩聲稱起防母朱遘疾君窮日夜侍湯藥不解帶比終扶櫬還值洪水漲溢柩展轉急流君擗地吁天誓俱沒俄厲風倐霽若有神竟舟達岸無害觀者萬人嘖嘖呼孝感尋東白公請老歸君以冡嫡當戶晨昏竭力奉顏色頥指悉當東白公心東白公繇此得一意葆攝天和登上壽以無疾終君毀瘵骨立蔬食飲水迄三載毋失容鄕黨推善居喪自君爲標的旣身代東白公握家秉益修明約束而光大之遇羣從子姓恩禮隆篤弗率務以躬切劘至出入比閭族黨一秉以直道誠心獧薄者竊聞其風多自化環一鄕亡問識不識交口頌古平公篤行君子也君素履雅以和洽稱乃一當大節山立崖峙不可奪靈巖寺廢斥賣縣官有力者羣起睥睨君毅然曰先少師妥靈斯在柰何當吾世失之亟奮身廢箸酬其直且建祠享祀以東白公配他獨行往往稱是中年數以文藝困有司慨然念男子生墮地業當不朽自期待卽萬鐘五鼎足加損我乎翩然裂靑衿去其籍日取古先王六藝演繹之間以餘力推能事於篇詠所撰述有周易質言道統錄靈嵓寺志古平漫稿等書君以萬曆丁丑閏八月卒正寢距生正徳辛未三月享年六十又七配徐氏宋竹齋公女孫卽前進士君冡息始笄嬪於君柔嘉娩嬿更禮敬若賔主𨿽生長閥閱而簡素自下有桓少君風事舅姑饔飱滌先意曲中諸娣姒怡怡如也以至遇臧獲羣下咸有恩閫以內若大若小師其令淑生正徳辛未五月卒萬曆庚辰九月享年政七袠云君丈夫子三人長昌期殤仲昌防邑庠生力學有時望以例貢入太學授兵馬副指揮娶徐氏季昌穆郡庠生娶季氏女二長適貢士周某子次適太學生徐一謙孫男九長處思邑庠生次夢思孝思忠思太學生次明時亦邑庠生次淸時進思盛時嘉時孫女一人曩余備員史局適昌防偕余弟需次天官因介紹襄大事余諾之未暇也旣余南徙則昌防以南揮使至未幾余復徙而北今駸駸十禩矣是嵗昌防亦以服闋來燕匍匐持徐君師臯狀拜庭下曰願終借師相寵靈餘悲其意且諾責亡他諉乃稍據狀論次之而系以銘

銘曰夫鴻婦光履直蹈方爾躬弗彰爾後大昌華山蒼蒼有阡在崗奕世永康是爲應長君不朽之鄕

少室山房集卷九十二

欽定四庫全書

少室山房集卷九十三

明胡應麟撰

墓志銘一首

明奉政大夫雲南布政司參議東陽王公洎封宜人徐氏墓志銘

閼逢困惇之嵗莊皇帝禦極攺元家大人官儀制而同郡盧公仲佃在部中王公幹章在臺中朝夕過從暱甚也兩公淳徳望一鄕而正气直節鹹矯矯與時俗忤以故仕不登九列後先繇藩臬掛冠歸於家大人蓋相類云其後十年盧公伯子祠祭君以抗言杖闕下海內髙其風而王公伯子孝廉君亦鷟舉藝林防千秋經國之業天之懸左劵以報善人胡毫髮不爽也余鄕嘗以童子識兩公今盧公厭棄塵世久乃王公客嵗之杪復以無疾終於是家大人京洛故交垂盡矣是春孝廉君舂糧三百里介斯生匍匐庭下曰世方急吾子片言仰借尊大人寵靈之末敢以先考妣塋石請惟吾子惠然以不朽施之不孝亮將世世奉明徳餘悲孝廉君情致委篤抑通家故誼弗獲辭按狀公諱幹章字順卿別號震所自十世祖宋安撫使霆居婺之東陽奕葉爲鉅族國朝六世祖墀習形家望邑西南靑雲裏有異气遂挈家徙其中載傳而爲公曾大父志志生公大父廣濟縣教諭垓垓生贈奉政大夫四川按察使寛卽公父也先是公母蔡宜人娠公方就蓐夢神人儀觀偉甚鼔吹騎從翼而趨堂皇寤則誕公狀維肖舉族知非常兒旣髫丱神穎秀發九嵗能屬文奉政公撫公背嘆曰吾家兩世治毛詩芥一第而均弗售大吾宗者非此兒也耶十四遣就安成受春秋劉某先生公獨從一僕負笈往未期嵗盡得要領手錄歸始安成擅春秋相戒毋得傳外境於是公之行也同捨生合謀祖道上而一二無賴胠公篋簒取之抵家奉政公詢錄烏有矣公大慼已奮曰彼能胠吾篋庸能胠吾舌也卽朗朗誦奉政公前竟篇靡一字訛脫奉政公屬耳大驚亟謂兒休矣奚以錄爲哉明年補邑弟子員督學劉公按部試崔浩自方子房論公操翰若飛陳漢魏兩朝用兵事纚纚目擊且言浩之運籌帷幄也批窽破的不啻超子房上之乃子房穎脫雄猜而浩湛七族於悍黷之主明哲保身戒胡方相逺也劉公披捲擊節非文塲老宿莫能立拔多士右旣覩公僅逾冠彌賞艷錫楮幣四倍至委不能勝無何奉政公寢疾公侍湯藥衣帶不解累十旬卒不起公柴毀骨立懼傷蔡宜人意中夜抆淚令弗聞辛酉服闋薦於鄕壬戌第進士授中書舍人轉山西道監察禦史巡視盧溝橋時世廟髙拱穆淸貂璫用事多不法宛平令彊直自遂中以非辜系圜扉禦史顏公鯨抗疏極論坐奪官是時上怒甚臺無敢救者公獨疏繼之略曰宛平古所稱赤令非受役中貴人者也夫中貴人行其意宛平令受其法意與法恆相左也陛下不罪中貴人而覆罪宛平令且連及禦史若國家紀綱名分何因力請汰羣閹以肅城社還臺諌以作敢言旌縣人以彰奉職疏入畱中人洶洶懼公禍叵測公气益發舒將具疏再上防閣臣列名申救上意解奪公俸三月以鹺政按山東長蘆時例嚴夾帶鹽不以時掣稍稍逾故額輒用其罪罪之羣大賈疑畏不前公晨至夕疏議停罷賈稱便屬道途先時除解額取盈外嵗奇羨往往溢萬緡公秋毫無所問敝衣冗簏竟任不睥睨一錢復命論劾兩藩臬不職事兩人皆籍山西與銓衡相綰結疏入吏部果恚公而給事中某遂希防盛稱兩人賢而公糾刺不以實公謂臣於僚屬日耳而目之科臣輦轂下何所從悉治狀其承望風防灼然疏俱寢不報俄命下按楚中甫旬日外遷四川按察司僉事時田蔡亂初平又播州酉陽地犬牙錯其間號難治上特賜璽書兼兵備誥贈公考如公秩而封母蔡氏太宜人蓋天子西顧特典也公入境身先僚屬問民所疾苦而噢咻之川以東土風獷戾訟獄旁午公視事日理爰書數十以爲常重慶民有悅鄰人婦而挑之者婦礪錐樁其腹吏以未成姦抵婦罪公曰婦致死而加之辟是爲宣淫者幟也立釋之有翁甚憐其子婦嫗疑焉夜竊翁衣履突婦牀婦惶急咋嫗舌幾死有司當婦罪大逆公以婦所操者貞所觸者誤置弗問一日登郡城四顧慨然曰郡襟帶二江盤踞巉壁稱天險今彌望頺垣敗堞險安在卽出贖鍰繕築迄城就民不知有大興先是參將一控播州中廢格不行而兩臺使欲追設如故公議曰播人心習服楊氏大而參將所號令所鞭笞者皆其爪牙脇腹也犬羊之屬刻木可以傳信而吾以漢法治之如率鷹隼而搏豺狼彼有噬且鬭而已往參將周表在播曰惟髙臥杜門蠢首揚烈猶紛紛奏擾今一旦驟復之彼愈不自安從其愬而中止是天朝命將之權反制於蕞爾之狄不得所請恐西事紛紛浸從此始矣爲今計莫如以不治治之浚濠隍斥烽堠練兵積粟以備非常彼畏威懷徳耦俱無猜又何求焉議上撫按大然公得不置後三十年而播酋楊應龍竟釀亂人嘖嘖頌公逺識云東城隙剏書院爽塏宏潔簡靑衿慧者程督之所甄拔胥君從化汪君言臣張君似渠蘇君雨毛君蔚相率取髙第用是政聲借借播都下佹內遷而太宜人訃至公哀毀深墨一如昔喪奉政公瀕行諸父老扳送闐咽仍剏祠生祀香火不絕至今萬曆攺元以服闋赴部除河南按察司僉事巡睢陽督學使者遷公暫攝朝貴欲縫掖所親意公攝官無拂理公眙愕曰靑衿國家名器吾敢輒阿權貴人且吾任外臺専紀法而驟以私牘混公庭何耶使語答稍不遜杖而系諸獄彌月甫釋之所拔士逾籍尢眾安君世鳯甫垂髫試諸生苐一癸未偕計果掄魁公蒞河南四閱月遷江西布政司左參議分部九江都昌劇盜何鳯等蟠據湖上恣寇鈔吏督兵往捕鼠竄洪濤中稍解嚴徒黨四出羣不逞揭竿助之殺傷官卒不可以數計公奮髯曰盜在吾四封而衡行若是不滅此何以朝食哉苐古用兵殱厥渠魁今有司欲一切搜狝之宜人自爲鬭牢不可破也因下令揭通逵誅止二凶諸脇從槪罔治旬日間眾面縛十之九因趨兵夜襲之逮明兩大酋首畢函致麾下所駐南康負匡廬面潯陽形勝甲宇內公登臨嘯詠以隙日訂五經同異錄國朝北地信陽諸名家制作甲乙品題之時時捐月俸購古文奇籍有屬令槖金簏中公發緘大駭召令切責之令惶恐幾無地容滿秩陞廣東按察司副使兵備海南兼提督瓊州學政未行坐建邸失印鐫一官先是建昌郡王湎於酒一酲輒旬日盜且卽臥內攘之郡邑祕其事日濳索民間公時兼攝吉安夐不相聞知盜就捕建康蹤迹始大暴上震怒諸蒙蔽者悉嚴譴而公以分部抵罰同羣僚愕然請治裝入自明上且無以罪公謝曰宦於朝譬操舟於水諸君乘長風破浪萬里而吾至困石尢天也何言哉竟拂袖歸歸掃軌杜門足迹不一至城市旣銓曹廉知江右狀起公福建按察司僉事駐節福寧州時劇盜林道幹郭東山等勾引倭夷猖獗甚而福寧據上游實汀潮門戶舊設守備部千兵鎭海島島卑僅捲石寇舟至末及舉烽已蟻傅城下已公親率所屬抵海上遙見一山隠起巨浪中距州僅四十里許促拏舟登之山外衍而中丰於海氛無所不目攝公以杖擊地曰此所謂天塹非耶吾頓兵其中奚賊敢越此越此吾踵其後彼將亡噍類遺因狀聞兩臺臺報可竟公任果無害江陵握國秉汰藩臬諸司十之三公兼視七道事晨起據公座胥吏抱牘常累百公雙曈炯炯剖決如電人纎忽不敢欺直指使者雅重公冬月慮通省大辟囚先一日檄公讞狀公繙閱成案並釋諸囚面鞫之所開釋如建寧民丁五郎等三人則盜所仇逮自誣服者也漳州楊氏婦以弒夫寘極典訊其年距入狴才十三公大駭詳詰乃知婦夫實贅壻母孀居私惡少慮壻之梗也而害之紿女任其辜且曰若年稚官必汝貰也無何母與姦者相繼死婦遂永閉囹圄中福州民身首殊邸捨盜絕蹤吏縶同宿抵以罪公以亡者亡寸挾邂逅剸以刃非人情夜具疏諸囚誣濫狀禦史是公並得生不爾五人者質明磔於市矣福安治環大海一夕風發水墳地幾十丈壊城堞漂廬舍溺者數萬人公馳往惻然出帑金置棺殯其骼大發倉粟賑流殍而爲文弔其禍讀者感動淒惻以方李華古戰塲是時刑部卿洪某忤權相放歸江陵憾不置密防以大獄寄公公廉知洪枉申啟營救殊力當事切望之防仲秋省試七閩士公入爲總裁官禦史命試題藩臬諸公環視莫敢詰公越眾請曰題誠美然傳播道路稔矣禦史不怡題中易而公亦以是月擢參議雲南布政司癸未春大計考功卒從不及論以二憾故也公聞報欣然曰吾一官萬里視浮榮譬嚼防彼其以歸老難余哉抵故鄕懸車謝客斥餘俸創別墅東郊髙臺曲池曵杖臨眺無虛日性雅嗜讀書杜門手一編貴交遊罕得覩其面獨寒士投刺匆遽中亦倒屣迎之郡人祝無殊邑人斯惟武李允達數過從揚防公握杯酒相勞苦若平生間發一談諸後進犁然絕倒咸以爲先達未易窺也爲文章援筆立就大都不加防尢工詩樂府新詞所著浪遊等集梁太素傳奇並行世嘗題壁弋陽署王次公行部九江讀漁燈燃楚竹人語漸吳楓之句顧同寅郭公孝曰此咄咄逼人可畏公優遊林下以文藝自娯者一十八禩卒萬曆己亥仲冬距生嘉靖丁亥秋暮享年七十又三公貌和平而气瑰岸兼擅政事文學之長卽應接上官不肯少爲籧篨態惟通人雅士能諒之蜀則臺使兩陳公楚則大司馬淩公禦史大夫喬公直指徐公熊公燕公安公皆交章薦辟恐後晚節宦閩藩伯某集眾僚出示所作詩韻連失讀者唯唯競贊揚公卻立微哂某怒形於色酌大白前浮公曰古行酒軍法從事今公犯諠嘩禁趣盡觴公遽曰師出以律不以律胡眾之肅也某色愈厲中罷燕公出入談笑自如乃至緩大獄爭大典竟以是遭三黜直道之難容蓋自古嘆之矣公自奉甚約素欵客則人務盡懽與人交由由然惡語不狎及奴以故爭徳公長者尢善以骨相觀人李文學能茂數上詩公稱其翩翩奇雋假年嵗足逐鹿中原而不無太和缺折之慮李果先公咯血卒公素彊無疾先一日尙康步良食命應門掃逕灌花木俄有星夜殞裏中翌日沐浴正襟坐中堂揮手逝卒應曩神人兆云公娶封宜人姓徐氏敏慧恪共始公爲諸生食貧旦夕所需饘粥而瓶粟時告罄宜人躬績絍多方佐公無幾微慍見色公旣貴迎養太宜人京師時春秋髙多嗃嗃宜人怡聲屛气必蘄中其懽而後已凡逮事公逾四紀白首相對亡間言外而婣防內而妯娌微而臧獲人人厭其意鐘愛孝廉君特甚而弗爲姑息嚴督以詩書孝廉自塾歸誦制義公前宜人以意辧髙下恆十中五六工治生絕不爲孝廉君計曰男子生墮地桑弧蓬矢射四方寧齷齪臥蓬蒿守阿堵物哉居常諭孝廉而父子世受國恩努力鉛刀呈一割之用異日居官受事毋負淸白吏子孫可也公歿悼慕深至成痼疾竟以次嵗庚子臈月終距生嘉靖壬辰春春秋凡六十九云子一卽孝廉嘉亮娶盧氏參軍洪度女女一適侍郎虞公守愚孫應旂孫女三皆嘉亮出尙幼始公翺翔臺諌及家大人遊餘年甫十二公一見以小友呼之比余嬰肺疾雕虫刻鶩自放一丘而孝廉君顧盛見挽推引而納諸作者之域則余於公固載世通家也不朽之責卽言之無文其曷辭爰泚筆志諸石而系以銘銘曰華宗十葉蕃東陽瑯琊太原屹相望一經世授沈宮墻三世之後飛巖廊直詞勁气吞豺狼矯如孤鷟鳴朝陽璽書持斧巡荊揚髙牙大纛懸疆場政聲煒馳明堂逡巡九列朝天王南金百練瑩剛膓中山謗牘流螟蝗掛冠神武天茫茫初平握手呼羣羊遺編萬軸堆琳瑯繽紛制作羅縹囊婉娩中閨同頡頏白頭比翼諧絲簧趨庭汗血神昻昻傳家大業追三唐靈光一柱撐銀潢胡乘白雲歸帝旁鬱鬱佳城蟠北邙貞瑉百代垂黃遺風山髙繄水長

少室山房集卷九十三

欽定四庫全書

少室山房集卷九十四

明胡應麟撰

碑銘一首

唐令君新建信陽願丰隄碑

常山邑全浙上游其地界七閩三楚舟車之所綰轂富商巨賈萬貨之所走趨錢塘之水實濫觴焉源發縣東北郊逶迆百里抱城瓴建歷衢婺以達於江嵗月滋久洲東港堙水折而西去郭紆繞閭閻之漑汲行旅之灌輸咸病之又形家者言率以水逺弗宜於黌序諸靑衿士蚤夜皇皇冀得良有司以紓宿患先是治中令劉君擬築堤捍水使毋西而合流港東旋以憂去弗克嘉靖初張倅尋劉故迹亦罔迄工今上攺元甲午雲間唐侯以進士綰符來邑甫下車揖諸父老問一切政所宜先合詞稱築堤爲第一義侯周行境上喟然曰是誠不可旦夕緩顧大興匪可倚辦頃刻間越明年惠政四孚頌聲沸起邑茂才徐仕陞輩復請之侯曰嘻微諸士余豈其一飯忘爰白當路發贖鍰鳩眾工相物宜時農隙侯躬率僚屬卽勒指麾靡遺餘力始秋中迄冬末爲旬僅十有五而版築告成衡爲丈若干有奇廣爲武若干有奇髙爲尺若干有奇凡舊堤之材朽者易而良者撤而新頽者封而固隙者繕而完庳者增而隆隘者辟而曠又環視港之壅者決之激者排之溢者疏之膠者浚之沙者瀹之磑者夷之飛流如虹襟帶城下縈洄顧盻亦拱亦畱百年之利暴興一旦士胥慶於庠民謳歌於野旅相率加額於途侯鑱石於隄而命之曰願丰逝將以地利人和而必天祐於是徐生介祝生樹勲輩羣詣不佞碑侯伐以志不忘不佞槪觀載籍洪荒以降水之利害所闗於家國天下甚鉅而治水之任最爲盤錯亙古今不易其人勛華二帝如日中天懷襄之厄四嶽九官舉遜避而推鯀微大禹幾無唐虞漢武席累代之雄驅山鞭石勢無弗行瓠子之決殷憂作歌至沈璧馬而後濟太史八書河渠列於禮樂班椽十志紀溝洫以配天文誠重之也唐侯以明經上第初命而宰一方稍飾撫字振傕科掉臂而躋省闥固匪以隄之成否爲殿最而隄之成否又未嘗顓責之侯若他政事弗容已而侯則奮然任之鞭笞罔施聲色匪大而數千百載無窮之利執劵而收之掌上非夫誠結於中仁暱於外抱絕類離倫之識而負防天條地之材其胡以及此抑余嘗聞之文人無用則舉世以爲然惟是唐之白宋之蘇兩使君者咸以築堤垂永賴之烈彼其時寧無揚眉瞬目自詡任事之臣而以隄特聞防內者胡寥寥希遘見也侯方以文學追馬班卽兩使君猶將需之左席乃今願丰告成文人之用彰彰耳目有明效焉傳諸異代庸詎知其不與蘇白二堤同穹壤也不佞無能爲侯役特以臭味忝一日之知樂覩是隄之成不直爲一時良吏快且爲百代文人快輒援筆碑其事而系以銘

銘曰姑蔑之淵錢塘之源如何昆侖發軔萬川沙墠中流旣分旣合胡然而盈胡然而竭居人抱甕行旅挈囊皇皇靑衿旦夕望洋偉哉唐侯先憂後樂綰符下車首訊痌瘼奇樟斯得桃李並栽偃室告成聿來澹臺僉曰河渠利病孔亟侯聞矍然隄此朝食爰戒於邑爰次於郊沐雨戴星以先庶僚蒼赤累累奔走赴義譬彼嬰孩饑渇怙恃經始仲秋迄於嚴冬我隄告成如長虹十旬非遙五月何速眞宰上訴眾靈匍匐一水抱城蜿蜒若畱鵬躍鯤飛龍門上游禾黍盈阡是灌是漑我昔何勞夫負妻戴閭閻踴躍道路懽呼寶筏金繩廣濟迷途巨川舟航明堂梁棟詎曰文人亡實亡用曰白曰蘇洎侯而三堤垂宇宙伯仲之間峩峩曾城閬風圃欲駕靈槎泛彼銀浦隄石窿穹鑱碑大東百世永丰自唐長公

銘二十九首

古玉方鼎銘【有序】

得古玉文王鼎方腹圓趾以周尺度之髙九寸八分衡廣四之三縱四之二腹四周臥蠶鏤刻精工而內外折旋纎悉中矩四足空中抵上鬲皆近代玉工竭力不能爲者信齋閤中奇翫也惜一足蝕土變蒼下稜防挫絲忽中損連城耳然亦非窮措大宜有物是月以歳凶將鬻諸歙賈因稍述其形制而系以銘米元章所謂吾齋秀气從此不復泯矣戊寅秋半識於羣玉山房

奕奕陽精至自於闐歷漢迨明千五百年法象乾坤腹方趾圎入矩應防天工折旋昆吾鏈鋼篆刻糾蠶臥螭遊神物蜿蜒石匣祕藏虹霓在田太隧崇陵綉蝕隠然天發靈光煜市防抱璞以歸陵陽素緣白板精廬蕭條太棐幾銅尊沈水晝然拂拭焦桐泠泠五弦五鼎萬鐘浮雲邈綿嵗薦苦饑丰玉詎憐爰飾明妃以媾呼延懷寶迷邦誚彼聖賢我獨何人韞匵自妍鸜鵒澄心勒銘如椽秀气吾齋千秋並傳

白玉如意銘【有序】

燕市張燈従二三好事遊俠斜得白玉如意長尺有四寸首琢靈芝身作子母螭上下相向蜿蜒若生古云玉逕尺爲寶此𨿽長尺餘非逕也然亦奇矣昔人以玉柄麈尾爲王謝子弟物余之畜此聊取適一時而已因銘以識之

誰剖長虹自西極上座談天絳宮辟白晝幹人走碣石

齋頭小彌勒博山鑪銘【有序】

歙人斵壌得萬歳藤根二爲彌勒像一軀博山鑪一座精巧瑰特儼出天成余兩逰燕市得之嘗合置齋頭諸好事雅相慕翫暇日因命名像三曰聖菩提曰木上座曰龍樹尊鑪之名五萬年芝仙人掌小崆峒旃檀座香象龕蓋像惟取義鑪則四旁上下各從其形且爲之贊若銘頌十餘大都穎傳餘瀝存其半以諗滑稽

丈六金身示現寸艸靈根不昧孰曰枯槁相彼伽文八十二好冡嫡在玆永世爲寶

又

而躬頽然而腹坦然而口莞然問疾維摩胡以欿然補處大雄胡以偃然吾弗知其所以然而然

又

超大千界入不二門於未來刼爲無量尊不知者曰菩薩之幻相知之者曰菩提之上根【右像】

又

木上有火鼎君子以凝香晏寢

又

六鰲蟠五龍蟄吐云潤八極

又

三秀艸萬年芝斵靈根樹鼎彛

又

萬嵗仙藤九曲靈根玉靄蘭芬永裕後昆【右彜】

螺觥銘

東海波臣南山木客象彼犧尊爲大白

鴟夷觥銘

營糟丘鑿酒池載西施浮子皮腹如壺號鴟夷

又

翩翩者鳬中流一壺拍浮菇蘆髙陽酒徒

又

鸕鷀杓鸚鵡杯玉山倒非人推

又

木兮癭兮酒兮觥兮酌兮斟兮濁兮淸兮醉兮醒兮

又

長生木瓢示眞率浣花野老醉爭席

海山琪樹銘

太華峯頭十丈蓮少室三花淩紫煙

玉塵尾銘

白馬酣蒼虯駕辟華陽空稷下

九節笻銘

九華仙人九節笻飛行五嶽如防龍西朝白帝上芙蓉玉女洗頭下相逢【爽鳩氏爲靈壽丈人銘】

壺公壺銘

須彌山納一芥一壺中貯三界

大防夷觥銘

鴟夷公腹如壺挾西施泛五湖

又

南有箕北有斗千金一壺中流爲友

湘竹如意銘

逍遙七百名理秩如維摩默如文殊懌如

水沈如意銘

龍樹斯雕虯枝若亞畫地隆中談天稷下

長生瓢銘

承露天中俯八極飲泉丘中隘九域拍浮缸中醉千日

又

掛之髙林由曰煩居之陋巷回曰賢慮爲大樽周曰然帝錫長庚爲酒船

又

維地有泉星在天飲如長鯨吸百川有能盡此詩百篇

靑田核銘

爾腹枵然乎而背騷然乎而口防然乎而飲飄然乎而醉嘐嘐然乎

旃檀如意銘

以擊瑚汝先折以擊唾壺汝先缺旃檀之座理徹爛熳天花墜春雪何物麤豪逞鋒鐡

趙文鎭一蟠木兒置齋頭若翔鸞舞螭形甚怪偉乞予爲銘余爲銘銘其足

靈根萬禩蟠蛟螭鳯舞鸞翔紛陸離晏寢凝香國華胥我欲嗒然從子綦

頌一首

乾淸宮落成頌

大明禦防奄宅四荒華夏再造日月重光神聖相繩餘二百禩徳化郅隆遐格廣被維皇嗣服克長克君薄海外內悉主悉臣髙拱穆淸幽隠畢達霜露所墜洞燭我闥府宮一體臺省肅雍仁裕卉木澤彌昆虫巍巍合宮靡潤靡飾上法唐虞土堦茆蓽端居髙拱二十六年除舊布新象魏式懸天心弗違申命熒惑袚除故基示我物力帝其明命夙夜咎躬攬一宏綱車書來同潢池旣安疆宇旋定海外獻琛從好從令大工伊曠建樹孔時公輸效長將作請期皇帝曰嘻予罔敢逸仁愛自天惟毖惟飭庶司眾職旁午九闗僉曰神居宇宙具瞻乃命工師乃庀林木選匠荊揚伐材庸蜀靈臺經始蒼赤景從西山文石北苑椅桐帝念其咨經始勿亟父事子來堂構如翼業業言言兩宮告成三光在檐七曜在楹罘罳切雲飛甍綰霧蒼龍九斿鸞鶴屬路幹一以淸坤一以寧維皇得一天下以貞明堂旣開淸廟旣辟撫馭萬方永示皇極

贊二首

李惟寅太保像贊

晬乎其容坦乎其躬廓乎其度藹乎其朗朗若萬間之廈峩峩若干丈之松開國岐陽元勛上公龍門之下虎帳之中解推盡海宇而不名其徳安危系華夏而罔居其功湧若耶於毫端流河漢於心胸禰供奉兮鳴臯禘都尉兮晨風髫鬌蜚聲詞林國工壯嵗登壇馳驅四封晚途學道兩朝之業八代之文浮雲之防太空容與乎靑蓮之閣逍遙乎貝葉之宮孰貌玆圖角巾蒲團穆然太衝吾誠不知爲地文爲天壤其殆壺丘之未始出吾宗也耶

李允逹像贊

而形偉然而容岸然而心胸廓然洞然苞千古而籠八埏食牛三朝倚馬萬言賦頌西京聲詩開元跋扈飛揚作者亡前荊玉雙刖蓬蒿蔽園矻矻揚亭以守太嵗值龍虵命也弗延騎气乘風遊於混元嗟嗟仲子疇丰而材疇嗇而年疇阨而遭疇縱而傳嗚呼仲子孰令汝賢造物小兒維汝實忌匪汝實憐予之胡昌奪之胡遄嗚呼仲子余弗知其所以然而然

少室山房集卷九十四

欽定四庫全書

少室山房集卷九十五

眀胡應麟撰

奠文十首

奠王太夫人【代直指蕭公】

維坤元之肇毓兮挺茂徳於姬姜降輜軿於鉅閥兮佐鼎鉉於眀堂鑠天孫之云錦兮衷月媛之霓裳禦東陵之玉舄兮捧南嶽之金璫夕西華而侍宴兮朝北極而偕翔輔臯夔於密勿兮翼旦奭於眀光劑梅鹽於閫閾兮紓內顧於巖廊昭肅雍於寢廟兮篤婉娩於家邦肆大廷之簡命兮蜚紫誥於長楊茂賢聲於綸綍兮永哲譽於縹緗峩翟冠之璀璨兮被象服之煒煌旣柔嘉之爾式兮聿聖善之彌彰胎上眞於紫極兮誕殊質於閨房授靈圖於廣莫兮閱人代之滄桑朝太眞於丹闕兮職女史於軒皇挈瑯琊之二輔兮吏香案於文昌洎鵷鶵之並育兮矯汗血之飛黃騁空羣之絕步兮儼特逹之圭璋和陽春於郢國兮肩赤幟於調塲猗婦儀與母訓兮只今古而疇雙極生人之奇遘兮軼眀盛之嘉祥謂遐齡其川至兮萃百順之繁昌起東山於捉鼻兮符渭水之琮璜斡璇璣於帝座兮繰黼黻於天閶耀千秋之彤管兮標令淑於旗常胡溘捐於一夕兮廻鶴馭於窮蒼超閻浮之混濁兮遡兜率之防茫慟萱庭之萎蕚兮咽蘭砌之摧芳錫珠於絳陛兮瘞閤樹之琳瑯跂音容之聳絕兮杳河漢之湯湯望易遷於霞外兮去路之悠長某辱師門之鑄造兮尾驥足於康莊拜緇帷於堂下兮竊懿範於羮墻驟訃音之耳屬兮詠白馬而悲傷紓惠文於鄰境兮愕夢寐之徬徨束生芻以寄奠兮絮濁酒於椒觴惟鳳簫之鑑陟兮歆薄酹於防腸尙饗

祭胡太夫人

維姬姜之窈窕兮毓靈爽於坤維降輜軿於南嶽兮雜霞佩之離離繄惠心之婉娩兮昭四徳之咸宜羗女紅之馴習兮聿婦訓之修持爰作嬪於巨閥兮蓁桃葉之維時肅滫於中饋兮薦蘋藻於先祗相夫君於帷幄兮暢威武於邊垂佐嫖姚於朔塞兮煜飛將之搴旗騰令聲於帝座兮躳象服之紓徐雛九苞於丹穴兮翩五色之長離肆丸熊之防瘁兮俾典籍之如飴規詞盟於壇坫兮濯文采於漣漪腰斗牛之雙鍔兮組云漢以爲綦旣肅雍於蘭壼兮亦聖善於萱墀謂百齡之爾錫兮偕白首於娥眉覿侯封於燕領兮辧汗血於黃驪胡溘捐於一疾兮載天末之鸞旗升大羅於廣莫兮滿謫籍於僊期覲上元於髙闕兮武蕚緑而逶迆目飛瓊而一粲兮訝防玉之來遲悲秦簫之獨奏兮析連理之仳離痛象賢之遐慕兮淚雞骨之淋漓某等竊通家於載世兮欽淑媛之芳儀挹余休於令哲兮祝純嘏之維祺聞訃音而躑躅兮麾白馬而狐疑傷昊穹之弗弔兮紛扼腕而淒其陳束芻於枯絮兮冀肹蠁之如馳維素軒之來格兮下靑鳥於瑤池尙饗

祭內兄舒允升

繄蘭陰之崷崪兮峙瀫水之淪漣肇人文其蔚起兮毓靈爽於東南誕神眀之華冑兮遡家學之淵源振衿佩於芹黌兮欽髫鬌而譽延羌下帷而發憤兮絕步履於窺園驅盧王於後乘兮揖楊馬而周旋美室家之窈窕兮協麗藻於蘋蘩逓和鳴於閫閾兮鼓琴瑟於朱弦維槐陰之鬰茂兮茁世澤於蕓蘭儼三珠之林立兮森玉樹於詞垣肆棘闈之飛步兮奪標錦於靑錢矯垂天之大翼兮兆水擊於三千旣龍門之屢上兮亦陳賦於甘泉期彤庭之獨對兮躍飛兔於天閒排云霓於閶闔兮暢鴻碩於奎躔軼經綸於董賈兮邁術業於歐韓胡溘捐於一疾兮僕逺志於盛年太淸之獨遊兮蛻凡骨於塵寰載靈輀於道路兮歌薤露於新阡咽寒風於丹旐兮杳騎气之翩翩嚴親白髮而閭倚兮痛長夜之漫漫繐帷愴以獨處兮望隴樹而哀嘆式諸昆之聳肖兮肻堂構於象賢洎孫枝之觸目兮紛振後而承前𨿽永逝而猶生兮卑輕舉於大還都髙門之突兀兮忻結駟之軿蕃恫余心之震栗兮悼白馬之遲延生芻之一束兮奠泂酌於穹泉維云軿之來格兮下笙鶴於瑤天尙饗

祭陳太翁【代巡臺李公】

維嶽降神是生甫申孰爲之先積功累仁於赫封翁淳慤天授中州孕靈大河毓秀樂志丘樊鷟翥鴻騫矯矯亭亭羽儀八埏仲舉髙標太丘偉度日揭星懸海涵地負躬修至道畏壘之陽俗裏薰蒸比屋善良靡畜弗通靡隠弗耀翳翳堂槐蔽芾淸廟佑啟我師名世儒宗六翮雄飛昌辰奮庸釋褐軒墀鳴井邑桃李盈阡桑麻被域廼膺簡命逕蒞淮漕芻粟千倉云屯田郊貪墨劇心豪彊攝气南迨吳淞北訖燕薊十禩霜臺白簡豸冠爲社稷臣貽四海安天子曰兪撫我京國爰開大府百吏受職何教非翁師鋭於承何澤非翁師沛於行駟馬髙車翁門旣辟鳳誥霞章翁旣報食芝蘭繞膝戲彩含飴五福萃躳若固有之拭目經綸霖雨一代遹觀厥成兆姓允賴云胡二豎奄勿膏肓躡霧乘颷遊於混茫僊馭翩翩瑤臺鸞鶴白雲在天帝所甚樂防防我師純孝夙鐘罔極劬勞哀感昊穹翁臥一丘翁徳萬姓舄奕融昌全歸奚恨某濫竽堂廡厠列門墻沿遡淵源嘆慨望洋聞訃震驚匍匐奔走白馬皇皇羈馽官守生芻一束逺致防誠方寸飛馳搖搖斾旌有醴在筵有牲在俎徙倚靑虯降格下土尙饗

祭劉封翁【代督學洪公】

於戲碣石之靈醫閭之精挺生人豪太阿發硎若孤霞烱如列星百尺無枝矯矯亭亭懾暴鋤彊掖懦扶傾族黨比閭恃公輯寧武略鷹揚文鋒蝟興材防數奇脫衘浮名遁迹窮山修持奼嬰布襪芒鞵棲神練形艸拾金光芝粲玉英丹霄跨鳬赤岸騎鯨谷貽冡嗣翀騰一經掣電西池摶風北溟試宰百里繽紛頌聲帝曰循良首鐫禦屏作朕耳目天垣驟升有赫鸞章飛馳大廷鬰鬰堂槐邦家榦楨偉哉維公遹觀厥成移孝疇先勿欺是徴苟利宗社毋防生平黃門矢操維白維精請劍尙方朝陽鳳鳴封事萬言海隅艶稱檻折輪埋飛霜晝零公食爲甘公飲爲頳詎曰投荒天王聖眀嶽嶽髙風人倫重輕大賔鄕舉允協輿情紫气靑牛廻翔漢京謂越期頥千億斯齡云胡一疾奄忽遐徵擁霧乘颷十樓五城廣陌哀恫窮鄕悼驚國逝黃耉朝嗟老成某等夙叨世講邁融若膺筆研追隨通家過庭企祝嘉祥五福備登溘焉聞訃躑躅屏營白馬生芻徬徨斾旌旣束官守彌傷典刑泂酌陳詞涕集如傾維公鑑格聿來云軿尙饗

祭劉太孺人【代觀察林公】

靈光孕育兮維婺之躔順徳凝承兮繄坤之元肄籍臺兮雲裳霧鬟握手二娃兮降於江潭名門作嬪兮令聞廣延舜華敷兮有渥其顏夫君式好兮婉嫟靜嫺髙堂視膳兮肅雍毖防申椒雜芳兮陸離蕙蘭禋祀克共兮拮據蘋蘩妯娌繽紛兮閫無擇言臧獲優遊兮彊力自前操臼若光兮提甕若桓彼蒼胡奪兮一蹶弗旋喆垂髫兮泣血汍瀾支牀雞骨兮抱經熊丸紫气燭穹兮太阿龍泉賜履尙方兮花栽鄴樊八翼雄飛兮集於禁垣正笏垂紳兮驅除佞讒直聲振代兮於維象賢綸綍輝煌兮聖善廣傳躑躅黃門兮板輿夢懸飲恨終天兮莫贖九原亂曰乘罡風兮鳴佩環左赤豹兮右文鸞歷瑤池兮餐大還靈昭昭兮樂蜿蜒從夫君兮日遊槃閱東海兮成桑田產渥窪兮遊天閒駕屬車兮鏘和鸞曠祿養兮渝斑斕憶劬勞兮衷愴煩嗟罔極兮慟潺湲美孝思兮劇纒綿和楚些兮垂千季

祭兪太封翁文【代張眀府】

維公洞庭毓秀陽羨儲精懷琳抱璞履素含貞隱迹丘園長嘯云岫气軋虹霓胸蟠河宿七尺之軀萬夫之雄龍泉太阿孰嬰其鋒施弗近名善弗期報大徳弗彰髙門疊耀桓桓吏部玉質金相南宮奮迹天署翺翔矯矯令君人龍文虎擢桂禮闈掄魁天府於惟眀公遹觀厥成生人至樂宇宙孰榮居貴日虛處盈愈下閭巷靑雲鄕邦大廈納污含垢排難撫災太丘之度義方之懷僉謂燕貽維公足法僉謂顯揚維公爲烈龍章燦爛鳳誥熒煌朱紱方來於彼廟堂矢畢百齡維祺壽考爲世靈光爲時大老云胡一疾奄忽夜臺乘風騎气返駕蓬萊月犯少防峯摧岱嶽薤露興歌松關防漠皇皇哲嗣防防賢孫當官聞訃摧裂心魂某等沗竊同袍因緣年誼骨肉通家情均靡二方憑耆宿示我周行典刑澌沒五內如崩敬束生芻將此泂酌來格惟公遙天笙鶴尙饗

祭陸黃門

猗歟陸公矯矯人龍豫章驊驑寶玉大弓奮翮摶霄剖符百里單父弦歌河陽桃李循良比迹豪獷革心仁孚赤子教洽靑衿天子曰都汝來禁闥紏繆繩愆拾遺補闕猗歟陸公進思盡忠正笏垂紳百僚斂容直道難容一麾海嶠息駕投簪徜徉嘯傲裴公緑埜謝傅東山六合蒼生延頸賜環帝念老成朝訪耆舊鳳誥頻飛蒲輪逺就謂公復起握樞秉衡大廷耳目當寧股肱詎意云軿溘焉長逝九列興悲萬夫殞涕某髫齡沐教庇借恩私提攜卵翼慈父仁師泂酌載陳生芻載束佇望瑤笙聿來空谷尙饗

祭葉叔眀文

奕葉華宗兮越海之隅誕降精靈兮婺女之墟南金貢闕兮漢維相如六館肄名兮翩躚長裾水竹防心兮人境是廬平原河朔兮聿來髙車緗縑四部兮鄴架廣儲八代神交兮三唐拮據瑰詞藻發兮秋江芙蕖令譽光融兮木難瓊琚捧檄金門兮趨蹡石渠枳棘卑棲兮鸞凰乍紓武夷九曲兮洞天踟躕霞色幔亭兮羣仙授書夜郎萬里兮一麾扶余昆眀防蒼兮九夷是居濁世詎諧兮戚施籧篨廻首苾芻兮白雲捲舒拂衣三逕兮蒓羮鱸魚騎鶴吹笙兮言旋太虛絮酒在筵兮生芻在除蒼虯帝閽兮極目欷歔尙饗

祭太傳趙文懿公【家君命代】

猗歟我眀光嶽鐘靈盛於世皇廼生名世誕應昌期維瀫之陽三策天人纚纚萬言大廷對颺天子曰兪五色雲英輪囷廟堂執防彤墀如彼髙梧晨棲鳳凰直道匪躬正色昌言狐貍遁藏一夫橫行毀滅天彛百僚彷徨公髮指冠面折權憸以植大防貝錦齦齦馬首遂東馳驅夜郎爰集朱眀歷探洞天耀眞良常夜登羅浮絕頂題詩淋漓石牀今古賢豪始興昌黎後先若望度嶺遄歸滿折梅花以充宦囊焚彼銀魚棲我碧山巖阿芰房湧雪紫霞玉露水簾廻環畫廊緑埜逍遙問道容成遊心上皇神聖嗣興地辟天開顯忠遂良首禦蒲輪少宰成均淸華歷敡詔下老臣汝作雨霖大川余皇元首股肱喜起賡歌謨謀頡頏統萬逋逃負固窮城主帥是戕公怒赫斯立命元戎剪鋤亂蝗蠢玆有苖躪借藩市凶威陸梁公運神機魄禠羣凶欵封乞降中州易子西播防兵海隅沸湯公坐闕庭黙奪濳消四空彗芒慨念皇儲國本攸關夜寐弗遑力疾上書洞格宸衷老成慮長一十二年身系安危化徴越裳相業維公岌嶪嵬峩超蹤漢唐帝眷彌殷天庥洊加百福煒煌麟趾振振奕葉芝蘭芬敷棣棠言念赤松累疏乞骸歸侶二皇天子曰都莘埜渭濵期頥帝傍公戢上知廻首白雲欷歔太行防防昊穹一老弗遺傾頽棟梁大星墜垣五位震驚九列悼惶賻贈褒崇日月昭回賜車轀輬維公與余束髮同嬉翺翔棘塲晚締婣防兔絲喬松永矢弗忘屈指晝遊太白望舒生平願償遐訃倐聞五內痌瘝崩摧若狂於戱維公位極人臣師兼帝王於戲維公子姓孫枝云仍發祥公徳九原公望三朝公勲太常旣尊旣榮旣壽旣康公逝弗亡蘭陰蒼蒼蘭澤湯湯公騎石羊羽蓋霞軿聿來故鄕鑑此薄觴尙饗

少室山房集卷九十五

欽定四庫全書

少室山房集卷九十六

眀胡應麟撰

論十首

晏嬰

夫春秋之世之亂也而忍言哉蓋君臣之義絕矣晉欒書中行偃執厲公召韓厥厥曰二三子不能事君焉用厥也齊崔杼弒莊公人謂晏嬰死乎曰君死社稷則死之若爲已死非親暱誰敢任之韓厥晏嬰夫非春秋所謂賢者哉君父之仇義不共天臣弒君子弒父殺無赦無論其職大小也二子身爲大夫驟聞君父之難當率先有眾奉大義而赴之誅元惡以靖國家上也苟不能則死之又不能則去之舎是亡可言者方厲公之執而書偃之召也厥橫身力爭庶幾萬一挽回必不得已猶當致命畢力於嗣主之世而始焉則爲克之中立以觀其變繼焉則爲盾之比周以怙其終晉尙爲有人乎蓋厥也弗臣而悼也弗子矣夫人臣之義食焉弗避其難嬰之食誰之食也莊弒而弗從猶之可也方莊之未弒弗當諫與迨莊之旣弒弗當討與諫而弗行與討而弗獲弗俱當去與四者之義嬰亡一焉生食其祿死而置之臣焉用哉夫春秋之世君臣道絕矣以二子之事如彼而世以爲賢後世亦卒無有聲其罪以責之者甚矣大義之難眀也

豫讓

豫讓漆身吞炭以媿人臣之懷二心者讓蓋以義士自許也當其時通國義之迄於今萬世義之乃宋儒蘇氏胡氏直以爲聖賢大學之道甚矣其識之陋也余以爲讓特刺客之好名者非惟弗知義殆近於弗知恥所持論正以導人臣之懷二心而胡以愧也夫君臣父子一也父有弗子子無弗父君有弗臣臣無弗君孟軻氏論手足腹心報施之道至矣而其言可以訓天下之爲君不可以訓天下之爲臣可以陳於唐虞桀紂之朝不可以陳於春秋戰國之世以故言出於孟氏而豪傑猶或非之然而曰犬馬曰土芥曰國人曰寇讐其輕重之等較若也夫範氏荀氏滅於知氏知氏滅於趙氏則知氏於範氏荀氏正趙氏之於知氏也讓以眾人報範氏荀氏則二氏之亡仕他姓可矣曷在乎仕其故主之仇之後而且爲之盡力也不幾於宼讐之報犬馬之視乎夫瑤之未敗果知之讓擇而事之惡取其知瑤之將敗希爭之讓黙而成之惡取其賢瑤亡也可以死矣弗死襄執也可以死矣弗死至再刺而再執也猶不死惡取其勇俾襄子而再釋焉將以刺終乎將以弗刺終乎刺而中胡以見襄子於身後刺而弗中胡以見襄子於生前終止而弗刺胡以自立於天下萬世故吾直以讓非惟弗知義而近於弗知恥也其厪厪焉惜其一死務以苟成其一刺之名而已於人臣於二心奚有也卽人臣二心將以讓借口自逭而又奚媿也然則爲讓計宜何如曰死範氏荀氏上也死知伯之亡次也死襄子之執又次也以刺而報其主則已卑卑再刺而再弗行而卒弗死而徒欲以漆身吞炭愧人臣之懷二心者難矣哉

樂毅上

樂毅不拔二城夏侯以爲庶幾湯武何其陋哉河汾氏從而防之眉山氏又從而駁之是皆有疑於毅之不取而未嘗熟察古今攻守之大勢也以吾論之卽墨之守不必智如田單而後全而二城之拔非特毅有所不能卽力與材倍蓰於毅者未可必也胡不以戰國推之燕視秦鬭士孰鋭毅視武安君起將略孰優下齊七十餘城坑趙四十餘萬震詟孰甚燕之圖卽墨視秦之圖邯鄲孰急平原安平之應變孰短孰長智者所了也然起以百戰之威挾秦國之眾乘長平之勢蹙垂亡之趙一圍而不能舉再命而不肻行三迫而甘伏杜郵之劍觀其力拒應侯之請卽未必盡然而邯鄲之不易克固昭昭矣獨於毅焉疑之可乎夫齊之與燕勢相軋也單之與毅略相等也然而主客異勢怠奮異心重以嗣主狐疑鄰國反間亡臣合力戰士思歸騎劫之代蓋毅有天幸焉不然其能成師返哉故吾謂卽墨之守非單亦全二城之拔非毅所及而論事者必灼見古今攻守之大勢而後可也

樂毅下

甚矣攻守之勢之相懸絕也故守者將有不必才兵有不必眾而攻者將之才有無所用而兵之眾有無所施夫王莾以百萬圍昆陽也而殱隋煬以百十三萬圍平壤也而潰此其兵莫眾矣則曰將非才也孔眀以十萬圍陳倉而不拔孫權以十萬圍合肥而幾擒此其將莫才矣則曰兵非眾也光武悉漢將之良以圍天水而折北神武悉齊兵之鋭以圍金墉而殞身此將非弗才兵非弗眾矣則猶曰敵堅也拓拔英楊大眼以四十萬圍鐘離而隻輪不返郭子儀李光弼以六十萬圍相州而九帥盡奔此將非不才兵非不眾敵非不脆矣則猶曰救至也至魏太武屯百萬於宋唐太宗聚天下於遼則不惟將之才絕古今而且帝矣不惟兵之眾極海宇而且精矣【王莾隋煬兵未必精】加以盱眙小城安市夷帥敵非勍也義隆膽破延壽望風救已絕也然而卒自解者何以故也故曰攻守之勢懸絕甚也有善守則無善攻也而況乎樂毅之將燕昭之兵而攻乎田單之守若之何二城之可拔也而夏侯氏以庶幾湯武然乎否哉

趙奢

自山東遭秦禍諸侯之得志者三而蘇氏之合從弗與焉孟嘗之臨函谷也信陵之存大梁也趙奢之救閼與也孟嘗信陵俱貴公子率列國以攻秦獨奢起小吏提孤軍大破秦師其事甚偉功甚奇而讀史者忽焉第知奢之勝而已而所以勝弗知也當秦之圍閼與也惠文以問亷頗以爲難救何哉閼與之地秦韓趙三國之交秦攻韓而移兵閼與蓋出趙之不意也而趙始發兵救之令秦也防險以拒趙若魏太祖之屯柴壁則趙師阻令秦也扼險以要趙若唐太宗之襲美良則趙師殱二者皆曉兵所忌而頗位趙上將气聞諸侯固不肻輕用其名鬭成敗於鼠穴也奢則未嘗有戰伐之勲一旦欲翹然自樹勢不容不出死力以見其奇而奢方拔自細防又易以愚秦耳目於是頓兵邯鄲增壘以示吾弱而弛敵之防堅壁以蓄吾威而俟敵之間至於二十八日之久彼師已老而我師方壯然後乘秦之無備而捲甲以趨之彼欲拒吾於險之外而吾已入欲邀吾於險之內而吾已出比秦人悉甲來攻而吾壁壘已成士有必死之志以久蓄之鋒乘初至之鋭勵必死之勇以馳乎疲勞暴露之師此其廟勝之勢在趙在秦不待智者而決矣或曰奢之勝歷之謀也歷所謂厚集其陣先防北山皆兵家之常偶合於奢而奢用之蓋奢之勝而非所以勝也奢受命出師勝秦固燭鑑焉而俟歷乎哉然則亷頗之議失與頗秦所忌奢秦所易也奢將則敵信而弗疑頗將則敵疑而弗信故奢之事頗𨿽勇有弗能行頗之言奢𨿽勝有弗能奪也夫道逺險狹頗之言誠未爲失而括也長平大衂亦父奢閼與事狃之悲夫

趙括上

白起坑長平四十萬古今以罪趙括輕躁寡謀可罪也而長平之事則大有難言者世襲故常類以括爲妄庸豎子則弗考之甚也何者四十餘萬之眾匪易禦之師也四十餘日之圍匪易支之困也使括也而果妄庸豎子若宋義劉秩李元平輩將鋒交卽潰曷能以其眾戰耶將伏發卽殱曷能以其眾守耶以四十萬之兵防必死之地壁四十餘日之久而無一叛者至括死而後降則括之爲括可知也括當時所與援桴對壘何人哉秦兵之彊天下靡敵焉白起所擊天下靡堅焉彼且因失地之忿勵用壯之師非閼與之戰兵無名將無勇者比也當起未將而頗之禦齕已惴矣洎乎武安旣出秦掃境以濳屬之而其王又親至河內發穉弱以趣之蓋不啻宋人所謂空國而戰者噫嘻當其時事勢之亟何如也吾以卽信平弗代而馬服復生未易云也夫括也果若李元平輩則一王齕舉之矣而胡以必起以寡擊之以正擊之亡不可者而胡以用眾而胡以用奇且一朝食滅之矣而胡以若是久也惟將而必起而必用眾而必用奇而括之不得爲妄庸豎子也審矣

趙括下

秦之縱反間也苐欲將括趙卒將之而括卒覆其軍胡秦之巧趙之拙而括之愚也當孝成之受上黨也議之平原以亷頗當起其策之亦審矣及頗失亡堅壁孝成讓之而秦間之入直以頗爲易與且降頗也將四十萬之眾外創於敵而內迫於君是章邯鉅鹿之勢也縱頗之才足以堅守趙之君臣而聞斯語其能無矍然動哉而當其時孰可以代頗者馬服死安平亡李牧方保塞未知名蓋六國之將舉亡任此不獨趙也獨括素喜兵時亦以能將歸之而先是父奢又嘗代頗卻秦故孝成平原驟舉之而不惑也夫秦之利在去頗不在任括趙之失不在任括在廢頗頗代而四十餘萬之命已懸於白起之手矣方是時趙之夙將頗外樂乘龎暖二子而已趙不將括而將二子未必不爲芒卯扈輙之續而其敗或速於括未可知也括堅守四旬而救弗至而卒以身死敵𨿽不足以贖其僨軍之罪較之誤國而降者猶有間也而世之罪括甚於趙蔥騎刼而孝成平原夷於王遷郭開余是以悲之

韓信

神矣哉漢髙之智也其智之神蓋不惟顚倒一世且籠絡萬世而愚之夫韓淮陰之反不反於武渉蒯通之說而反於擊狶豈人情哉自史遷文致獄詞世遂徒惜其功大而弗克終至稍名能扼腕者又率以髙自將而蔽罪於後雉此淮陰之寃所以亙古不白而天下萬世咸籠絡於漢之術中而莫悟也髙於當時所深惡而劇畏者籍耳信耳自臨淄之乞封與固陵之割地髙之亟欲取信曷嘗一日忘之廼至垓下之戰蹴百勝之楚於掌股之上而立致其亾髙之所畏而惡且不在籍而在信而信方孑孑然抱其微誠今日卻武渉眀日辭蒯通以漢終不忍奪我不知楚旦亾而已且暮及矣夫奪信齊而徙之云夢猶置蛟龍於大澤而日虞其騰也奪信楚而居之咸陽猶柙虎兕於髙堂而日虞其攫也蓋漢之縛信不待陳兵之釁信破籍而陳平之謀已筞矣漢之戮信不待家眾之誣髙擊豨而蕭相之禍已成矣夫豨匪布越伍也所將固勁兵而翺翔趙代爲漢疾埒諸疥癬而信則漢以腹心虞之命將擊豨周勃灌嬰輩比比足任髙也其胡以舎信於近而事豨於逺也信功大而材髙廢不以罪海內功臣已人人臲卼而髙之積慮必戮信始安戮之復不以罪則功臣愈危而髙亦亾以自解於天下萬世卽聲罪戮之猶或慮夫世之投喙於我也則無若自將以擊豨而推後以戮信夫然後罪信者咸以失職怏怏罹禍致疑間有矜信苐以雉一婦人不當顓戮而髙也竟遁之乎是非衮鉞之外於戲此淮陰之寃所爲亙古不白而天下萬世咸籠絡於漢之術中而莫之悟者也夫淮陰之愚於漢吾不暇惜而天下萬世咸愚於漢而莫之能悟則吾之論有不容祕之終身者矣

關忠義

余讀陳壽書至關忠義之走麥城未嘗不掩卷三嘆也蓋漢事至斯遂無復可爲者矣王長公謂荊州之失昭烈與有責焉當忠義破襄宜遣孔眀益徳帥精甲數萬控扼江陵遙相首尾庶乘魏之衂而伐吳之謀其論甚卓而夷考時勢則有不遑及而且有不必然者先是劉封孟達屯戍上庸侯始圍樊累趣發兵而二人衘其矜髙堅閉不出以致逕路斷絕迄墮吳宼之姦當南郡旣失麥城孤危二人罄兵風發赴難卽亾救荊亾何至忠義父子駢首淪胥致古今一大扼腕哉若昭烈之不預遣孔眀益徳非委侯也三蜀甫定驚擾不常如魏眾所傳日斬數人而莫能靖孔眀固未可旦夕離益徳破張郃鎭閬中移軍逺出郃必乘虛來冦亦非所以敉輯巴徼總之時勢未遑然俾昭烈逆計侯之安危則寧舎巴蜀而援荊之師有不俟終日者要以侯方乘勝而南郡匪旦夕可下或小有利鈍上庸密邇足相應援詎意封達外訌芳仁內叛瓦解土崩至於斯極也耶夫漢事可爲僅僅侯威振華夏之頃而一跌至斯此吾所爲三嘆流涕欲磔呂蒙之屍於千載之上者也

龎徳

古人云死有輕於鴻毛者其龎徳謂哉徳之於蜀以故誼則主超在焉以天倫則兄柔在焉何親於魏而必附之況徳旣食張魯之食矣魯滅於操則操者魯仇而徳委質於操以終其身其視忠義守邳見執曹氏間關萬死故主是求至竟立效報曹而後去者其人何如也且也中山帝室之冑海防所知徳豈有胸無心者流顧捨正統之昭烈大節之雲長而奮臂螳螂致命簒竊方其就戮雲長親諭之降而惡言抵觸自蹈天誅據徳所云魏王帶甲百萬等語徒以操凶威虐熖雄視四方詎復知所謂順逆邪正哉操一天下徳且爲上佐爲元勛彼區區一死未足償其助桀之罪也而矧乎其爲助操也

少室山房集卷九十六

欽定四庫全書

少室山房集卷九十七

眀胡應麟撰

論八首

諸葛亮

武侯人品信軼漢唐而班三代矣乃其人才又絕出於三代之下者夫三代而下稱才之盛莫如漢漢髙之目三傑也其才猶千古一遘也然良能運籌而未必能臨陳何能治國而未必能運籌信能行兵而未必能治國髙能用三子之長以取天下而弗能以身兼三子之長武侯之才則三子之長以身兼之而且能取天下能取天下而且能弗取者也夫武侯之治國人能悉之其運籌之大者隆中以一言定鼎江東以片語致師祁山之出龎統圽法正亾間一二僅存無益勝負之數審也而曹氏謀臣策士布列後先武侯惟綸巾羽扇談笑道之而司馬諸人一籌防措卽曲逆剛成紛綸帷幄而庸詎加焉乃其時蜀將之堪大敵者關張黃馬久歿行間苐魏延足使而狼戾矜髙尢難獨任故自街亭失事之後前茆後勁皆身當之斬王雙圍賈詡破費耀走郭淮敗宣王馘張郃迄於斜谷之運渭南之耕未嘗別遣一軍獨任一校而八陣一圖同流宇宙爲萬世法則武侯行兵克敵亷李遜心居可見矣夫相可與治天下而已夫將可與平天下而已鈞之匪所以取天下也取天下必其中有帝王之度混一之防乃能得之故蕭張淮陰不遇漢髙將相之才終無以自顯而矧於天下武侯則可以將可以相可以取天下而無所借於昭烈之錙銖也夫懿之神姦籠絡一世蓋亦庶幾有取天下之慮者而兩雄相當智窮力屈巾幗之受借曰老師而蜀方屯田持久上下一心天假嵗余魏眀夭折曹爽紛爭國難四起揚旌以入秦隴闗洛悉無人之境矣吳之甲兵孰與中原吳之閫帥孰愈仲逹魏滅吳孤舉九州之八以壓一隅於取天下興禮樂又何難焉而武侯則未嘗有意於天下之取要以答先主之知眀老臣之節竭盡瘁之忠而已吾故曰武侯者無論其人物品流軼漢唐而班三代其人才亦絕出於三代之下而不可載覩者也

張郃上

余以爲張郃街亭之戰蓋古今天幸之尢者非可以兵家得失論也夫郃之在魏稱宿將知名然不過一校之任趙雲魏延等埒耳當武鄕出師關張黃馬悉喪亡矣而趙雲尙在不以督街亭而以軍箕谷何也云年力暮衰防陳先登慮非壯日而箕谷濳師張皇一靣非云之老成持重故未易勝也則蜀將可使當其時宜莫如魏延而武鄕復置之不用曷以故哉延始出巴中卽欲分道與亮防於長安尋武鄕用兵一皈紀律以延之負勇好奇使當前隊或任情輕敵以致他虞此武鄕之愼也舎二將而將之良無防矣其以大眾付之馬謖之手固由謖計畫辧才見知夙日蓋亦大不獲已存焉廼其遣謖也行師制勝當事有畫一之防而孰意謖之敢於方命也壽史眀言違亮節度舎水上山舉措繁擾郃因絕其汲道大破之俾謖也率履周行毫無矯越乘初出之鋒並三郡之力拔王平以當旗鼔而援桴擁鋭奮命而前武鄕親率魏延吳懿等長驅以蹴之郃將授首伏尸之不暇而暇待木門之役乎哉嗟夫明如武鄕違眾而舉謖受知如謖違亮以覆師而郃逢其適而徼其功吾故以街亭之勝爲天幸之尢者也蓋自是武鄕出師遂身爲前鋒不復命將矣卽武鄕垂歿遺教楊儀反斾鳴金魏眾卻走死生仲達之謠遺笑無極夫以殞逝之武鄕按其章程足以摧懿於後日矧以生存之諸葛循其節度不足以破郃於當年哉然則街亭之勝信古今天幸之尢無論乎兵家之得失也

張郃下

難曰郃之成功若吾子言信天幸匪人謀矣乃魏書本傳盛稱郃久鎭邊陲長於應變昭烈武鄕咸深憚之其聲實懋著奔走敵人豈悉徼天幸無預人謀也噫郃之籌略器能槪之壽史終身可考矣自去袁氏歸曹公𨿽平魯破超時奏勞伐皆一防之任非仗鉞登壇自建旗鼓也迨曹公還自陽平畱拒昭烈始擢之眾將俾督諸軍然而守疆塲則漢中防沒佐統帥則夏侯喪亡至進兵宕渠一遇益徳萬眾盡殱棄馬緣山爲世辱戮尋曹公身至巴中精甲被野郃爲上將亾能規恢尺寸鼠竄故邦此其才略器能固近出羽飛之下而敢望諸葛之萬分哉曁郃因天幸防跋街亭魏宜顓委西方永杜敵患乃武鄕載出舉朝惴惴惟蜀是虞選將罄兵空國而戰主之司馬佐之郭淮費耀戴索魏平賈詡之屬國無畱良而郃也受命宣王僅同一校胡街亭制勝於前者大勲陡滅而祁山因敗於後者鋭气嘗伸哉則郃之爲郃昭然可見魏眀帝諭司馬以西方事重非君莫可固洞悉餘子之才艱於禦侮矣非馬謖庸夫自投死地卽王平之守郃且兩攻之而莫能克而矧乎其他也吾故曰郃之成功古今天幸之尢不可以兵家得失論也夫自昭烈旣崩魏疆弛備武鄕始出蜀勢方張使天祚炎精木門之殱早遂玆日則咸陽以西一舉防定長驅河洛兗冀風靡不半載而中原復可也惟漢祚告終而街亭一戰實大運興亡之候故防防之中若使若尼智無所運巧無所防蓋渭南之卒師不待大星宵殞而後決矣夫然則街亭之役天實爲之而謂亮爲之或謖爲之哉郃爲之哉

魏延

始武鄕之出祁山也前鋒將魏延欲假奇兵五千道子午襲咸陽謂長安以西一舉可定武鄕以計危不用議者至今惜之是徒知街亭喪師貽討賊之憾而不詳覈事勢之當否籌畫之是非也古之伐國而以奇兵勝者眾矣然必其國之削弱主之惽庸與臣之憸邪與將之攜二而後可故梁元帝之講道陳後主之賦詩皆敵兵咫尺蒙蔽防聞以致天塹爲墟宗社淪覆乃三軍之帥非得於謹楊素賀若韓禽軰尙未易言也鄧艾道陰平以滅蜀允謂不賞之勲陳同父氏猶以徼幸行險折之百代之下若延之請奇兵以襲函谷其事勢可同日議哉魏何國也全盛之國也叡何主也敏達之主也大臣則曹眞蔣濟矢心於其內諸將則張郃郭淮效力於其外而司馬懿之窮姦極宄馳驟疆塲其握算若神眀發機若鬼蜮而謂子午之途若陰平之道長驅以入無人之境乎卽延能以一旅奄至咸陽蜀援未交魏救四集窮城獨守究竟奚之無論長安以西寸壤難拓五千精甲且盡沒虜廷矣武鄕身統六師關中震動平取隴右防出萬全而舎彼康莊希此詭遇乎是其事勢之艱毫亡克理而延者猜狠之雄傾危之黨又匪可寄之重任屬以深謀者也考延委質武鄕推鋒司馬搴旗防敵勇略足稱乃發縱指示靡非戎幕竟亮出師未嘗委之別部予以一軍彼其人才固可槪見及武鄕之卒遺令殿師玆何時也大喪在前大敵在後全軍返國尙慮不支而延奮欲部曲先還身畱擊賊卒以中途叛亂三族誅夷此其才識器能庸人之下而妄希五千組練一舉足而定咸陽其籌畫是非武鄕所謂臣之未解莫斯爲甚矣於戲始出祁山三郡響合街亭一戰士气焚如要以天促炎精堂堂之陳蹉跌意外而矧乎行險徼幸覬獲大功然則延策之不行益以覘武鄕之逺識而不足爲憾也

考武鄕傳出師祁山不載延議延本傳但言延每欲與亮異道防於潼關亦不載此謀僅見裴注所引通鑑因之恐未足深信緫之街亭失事羣議紛拏使當時一戰而克多口寂然矣惜哉

劉裕

英雄之士崛起紛爭戰伐之際必先有濟世安民之大志而後可與成撥亂反正之大功志不先定而汲汲焉防髙墉竊神器苟以傳其子孫此盜賊之靡而胡足議於英雄之萬一也秦之將亾也項羽劉季所謂時之英雄也覩始皇車服儀衛之盛一則曰大丈夫當如此一則欲取而代之吾以爲兩人者皆富貴之徒而匪所以議於英雄之大業然而羽誅宋義破章邯以五載恢霸迹季降子嬰報義帝以三傑定丕基彼皆卓然自立而未始竊秦之名擅秦之勢拊其背扼其吭而敓之位則列之英雄之等而亦宜也蓋至於光武文皇而英雄大業庶幾近之矣光武以神眀之冑芟夷新莽合徳成宣文皇以髫鬌之齡掃蕩隋煬比蹤湯武故三代而下得國之正必曰漢而唐而宋弗與焉以宋之得國匪正也非吾所謂英雄也乃六代之君劉宋之裕則大異於是矣裕奮臂艸茅不階寸尺覆孫恩殪盧循夷桓滅譙縱縛姚虜慕容超百戰百勝幾一四海不可謂非英雄之主也令裕外宼首取燕次取粵次取蜀又次取秦秦之亾也魏人重足河洛震驚裕能翻然攺圖置晉度外乘闗中之勝摧吳越之鋒猛將鋭師長驅北向魏𨿽全盛以拓跋嗣之庸庸而當裕之神武以長孫嵩之憒憒而當王鎭惡檀道濟之威名其折而宋也必矣彼屈丏者犬鼠之媒裕一天下將稽首剺靣匍匐逺塞之不暇而敢窺函谷之泥丸哉乃裕也一簒皇皇無復他慮聞劉穆之死卽日南歸以稚子憸夫鎭遏巨寇三秦故土緣手失之蓋裕之肝腹崔浩王買徳之徒洞燭之矣有削平底定之績而徒區區愽圖簒之名豈非安民濟世之志未嘗素定於其中故撥亂反正之功不得幸成於其後哉夫曹馬誠權姦而廢立之舉彼猶然有所待也而裕無所待而躬廢之師昭誠悖戾而弒逆之舉彼猶然有所諉也而裕無所諉而躬弒之自是而齊梁而陳隋無弗躳廢矣躳弒矣究其端皆裕作之俑也而矧乎其屠戮已降睚眥舊怨猜忍刻虐豺虎同羣於人君之度何如也吾故曰若裕者春秋之大憝聖筆之首誅古今盜賊之靡而胡足議於英雄之萬一也

髙歡

君臣之義自曹氏攘敓朝綱辱戮主後踵接以師昭劉裕諸人滅絕淩夷於天地之內久矣當其時君其上者徒竊空名寄頓廊廟社屋祚夷非酖則縊乃彊臣悍帥劍履入朝睥睨其君殆如無物五朝因襲謂爲當然而孰意元魏之衰尒朱之亂又有北齊之髙歡氏也歡始出秀容麾下滅兆殪隆位大丞相其舉兵晉陽致孝武出奔律以人臣之誼罪亾所逃苐自榮穆殞身人戒前轍歡執言討賊有社稷功而魏主偏聽回邪致生攜貳則播遷之罪固難盡蔽於歡也至嗣君繼立大創前愆引分輸誠靡所不極噫典午以還冠裳倒置君之生殺懸命一人首領獲全已爲至幸而歡也曲拳擎跽恭順自將敬事至尊終身毋越卽道非粹白不謂難乎夫歡在當時割據中原兵精士眾垂旒而王孰能禦者彼艸昧之雄富疆是急區區名義不啻贅疣寧假是以塗民耳目哉大都激發眞心兾追曩失較諸六代諸臣遂非文過視其君而卒弒之非徒倍蓰而什百也夫前歡而司馬以迄爾朱后歡而宇文以逮普六其位皆歡之位而其勢皆歡之勢也有能爲歡之爲者誰乎而世以晉陽之甲蔽罪於歡必夷諸司馬宇文而後已吾恐自新之路絕而人無爲善之望司馬宇文輩且相率揶揄於地下矣

髙敖曹慕容紹宗

拓跋氏衰齊神武以英雄之度鵲起中原善任知人流譽海內乃餘考其將帥之良勇莫若髙敖曹而智無出慕容紹宗右者而神武用之皆弗能盡其才也夫敖曹之勇當時已配楚項籍其歿於行陣神武如喪肝膽宇文泰賞追者布帛迄數世莫能盡償其威名震慴若此而首領不保何哉敖曹能勇而不能怯者也而神武直任其勇而不思佐之以謀至建旗鼓以攻黑獺則其視宇文爲何物其輕敵可謂至矣輕敵者亾兵家烱戒而敖曹臨大敵而犯之能亾及也紹宗智略自爾朱兄弟皆違戾其策以底敗亾至歸神武宜若韓信之遇左車乃齊之驍銳竇泰彭樂侯景諸人神武纎悉委寄凡周齊後先大戰數十河橋邙山沙苑之役連兵百萬震動宇宙迄未聞紹宗運一籌借一箸於神武之幕豈神武之不用紹宗耶將紹宗自諱其能不以薦之神武耶迨神武垂歿子澄憂侯防之亂始特舉紹宗以命之且云我故不貴之貽爲汝徳於虖使景也前斃於歡則以紹宗才歡終不及一用而偕腐艸木矣何以異於爾朱之世哉卒紹宗決水潁川淪溺塹下破景之外未奏一勲則以兩將之智且勇而用之咸不盡其才皆神武之失也嗟夫六代之雄言知人善任者若神武亦庶幾矣駕馭少疎以二將之才而莫能竟其用而皆致之不得其死至唐文皇效之於尉遲恭李世勣幾帝武曌而任城術之不可不愼如是夫

爾朱榮

余讀史至元氏之末未嘗不奇羨爾朱榮之雄武而重惜其無成也夫自三代以迄六朝能以身一四海定中原者漢髙魏武而已乃兩君初起艸昧攻城略地兵家利鈍皆互有之及其鋤大敵戡大艱往往顚沛流離幾敗而克而榮獨不然始自秀容夷帥一旅入朝遂沈母后易長君通國之人毋敢衡抗尋誅那果滅韓樓逐陳慶之平拓跋顥防蕭寶寅萬俟丑奴兵鋒所加靡擊不碎至以七千之眾禽葛榮百萬之師頃刻之間放散立盡其摧防廓淸之略豈戰國以來所常覩哉當是時防內人豪若賀六渾賀拔嶽侯防髙敖曹慕容紹宗之屬咸出麾下蒲伏指揮猗與盛矣以較昔之開剏無論江左諸君因仍剽竊卽漢髙魏武𨿽所遭人傑非羣盜靡遘逢榮世其功烈當不過此王元美氏至以爲振古之豪項籍流亞匪虛語也顧江左諸君道成覇先輩攘敓一時策無不遂而榮之末路身首分張天壤懸絕何以故哉志大而慮疎謀深而術淺輕天下之人謂無足一虞而不知禍機之伏驟發於肘腋之下此正漢髙魏武之所爲兢兢而榮視之漠然者也俾榮也輸忠委赤內絕異圖假以數年取三吳定百越始終臣節光輔魏君伊周管霍流芳奚逺卽功非混合不失爲王防略陶士行而始念不臧身名俱滅惜哉信古之英雄惟諸葛孔眀爲不可及矣

少室山房集卷九十七

欽定四庫全書

少室山房集卷九十八

眀胡應麟撰

史論五首

陳壽上

甚矣哉史氏之言不可不詳其顚末也陳壽之志三國繼躅馬班而世率以壽父子見法武鄕故諸葛傳贊有將略非長之訾此皆不詳覈傳文之顚末且不知壽之所處何時而托摭片言以借口者也夫壽之志三國也天下統於晉矣司馬昭者懿之子而炎爲武帝則懿之孫也炎以懿孫混一海防臣六合而奔走之壽於斯時𨿽蜀之遺民而實晉之編戶也壽能抗節首陽不食晉粟作蜀漢先朝之史以彰直筆而死生利害一置無心其於晉氏之先卽毫無諱忌世孰得而議之乃蜀亾之後壽固已身爲晉臣久食其祿矣所纂國志𨿽非被命纂修書成之後張華杜預輩一時朝士詠嘆播傳其不得私之家塾而藏之名山審也若是而顧於晉之先世兵爭仇敵之人據事直書臨文無隱大者將爲崔浩之暴揚國惡湛七族於一朝次亦且如蔡中郎輩嬰縲絏於狴犴而望書之行於世而傳於後乎此壽子武鄕行陳之際戰勝攻克不得不紆回其筆以少致其北面之私者而其意於武鄕實未嘗有所軒輊也夫壽之成書列傳百數吾悉取而讀之矣軆存簡質辭絕浮蔓卽昭烈魏吳寥寥紀述獨武鄕一傳紆徐郁茂備極敷颺僅大防鹵城一諱宣王之敗至渭南之卒按行營壘天下奇才之嘆且揭篇終噫彼司馬懿者百代姦雄之最迹其生平曷嘗有所輸服獨斯言也觸於目而發於衷蓋古今之公是而壽直書之而不沒所爲揚詡武鄕之將略固已至矣而謂父見髠鉗已遭箠辱畜憾於武鄕而報之於史筆否乎然乎且武鄕之在當時𨿽管樂自居實伊周之匹也廖立抆涕李平捐生彼其馭下一操以直道誠心獨於壽之父子行法參商致憾身後壽不足言武鄕之治理固已疎矣是後人之扼腕武鄕適以啟武鄕之疵纇也矧本傳之文彰眀較著其大如彼不詳覈而毛摭片言足以服壽之心於千古之上哉

陳壽下

或曰尋壽之傳武鄕信無風刺世人之疑均爲未逹矣第武鄕一集壽所纂修篇末眀言亮於治戎爲長奇謀爲短理民之幹優於將略此例數言詎得悉爲壽諱也是又不然諸葛氏集𨿽壽所纂修實奉命晉君者也首稱毗佐危國負固不賔蓋亦遵時遣詞不容直遂中歷敍其逸羣之才英覇之器立法施度工械技巧物究其極惡無不懲善無不顯吏不容姦人懷自勵道不拾遺彊不淩弱則幾於王者之事矣且以武鄕素志進思龍驤虎眎苞括四海退欲淩厲邊疆震蕩宇宙然則亮之將略壽以爲長乎爲短乎若夫應變數言其下亟稱所與對敵或值人傑加眾寡不侔攻守異體連年動眾未能有克蓋天命有在不可力爭其抑揚防防眀寄宣王壽之本意灼然自暴豈得以爲譏亮所短耶申言梁益之民追思不置詠甘棠於召公又以周公之誥丁寧煩悉擬武鄕之文告則壽固尊亮以爲周召品流匪但匹蕭亞管而已乃至篇終佚道使民𨿽勞不怨生道殺民𨿽死不忿四語也唐虞皥皥大公之化三代之下惟孟軻氏能道之諸葛氏能行之而壽也顧亦能徴之能贊之則古今之知武鄕壽居其最焉可也俾當時壽之父子毫有未盡於孔眀胡以敍致纚纚聯篇累牘極其揄揚而弗能自己哉惟是後人捃拾此言而上下全文漠然不考又往往不省其著作之時諱避之體而譏彈一轍不惟上負前人敍述之素心而且貽累武鄕之盛徳故詳爲辧析俟尙論君子衷焉

表文又云昔管子舉城父蕭何舉韓信皆忖已之長未能兼有故也亮之器能政理抑亦管蕭之匹亞也而時之名將無韓信城父其人故大功迄於未建云云數言頗近似而實未然夫蜀之將率時誠乏才而魏以九州之七武士千羣其於將材固不可勝用也而自街亭一戰之後武鄕載出之餘王雙覆亾郭淮竄遁魏平賈詡圍困於祁山戴淩黃曜敗衂於上邽凡魏兵遇蜀如破竹壊茆迎刃摧裂至鹵城之戰木門之追今古笑端迄今未巳懿每覩武鄕綸巾羽扇蕭然戎陳而軍政嚴眀奇變莫測輙極口嘆羨擬之天人余嘗笑宋儒以子房孔眀並稱而本朝維楨氏拔鄼侯武鄕之上夫子房鄼侯籌帷幄治國家可也使之統大眾臨大敵彼能然乎故時無韓信城父益足以顯亮之才而不足爲憾也本朝王維楨氏著論以何屈羣策亮恃已長爲兩公優劣之辧甚矣其憒憒於史也余以亮與何所值之世所處之國所事之主皆迥絕不倫何所值開創之初賢能輳集而亮季世也何所處紛拏之際豪傑周流而亮偏國也何所事豁達之君風聲感召而亮庸主也以垂亾之漢當積衰之蜀奉庸劣之主卽一餽十起而才生有限惡得而用之考亮於巴土名流纎長寸善搜錄靡遺而廖立痛哭李平捐生皆以亮旣亾無能拔已史楨之妄不辯自眀矣

範

典午以降無文矣乃範後漢一書彬彬贍縟軌轍馬班無論六代諸人蓋歷唐宋以迄勝朝宗工鉅匠名世疊興而史筆寥寥自若也自謂體大思精天下奇作以今較之良謂不誣李獻吉答人論史𨿽稍致不滿律以馬班故耳至謂三國以迄金元逺不及致公論也而宋史傅則有大不可曉者𨿽世家近臣而文章之士其於軍旅非所夙習又未嘗聚徒結俠覬覦非常孔熈先者曷故而深相援結務推之俾爲戎首且世之營圖不軌必若王惇桓輩气勢威力彈壓一時庶幾僞定否亦當如臧質鄧琬憑依喪亂借口宗支而時則宋主勵精國儲武戾無論萬無一幸卽事成倉卒詰旦皆虀粉矣玆下愚極陋類能辧之以熈先之狡獪而顧出此余有以知之逆狀未足盡憑也嗟乎左丘失眀馬班狴犴而至身首懸殊豈文章之羙抉奪化工造物小兒眞不無悉忌耶不然胡自而後之作史者皆顯達而亾弗令終也

歐陽修

歐陽氏之史五代也當時尊之謂出太史公上歷宋至元無弗以上接班書餘子弗論也乃本朝楊用修列之司馬家奴王元美擬之下裏學究胡毀譽懸殊至於斯極哉余嘗以西京而下史有別才運防所鐘時有獨造故文之髙下𨿽以世殊而作者逓興主盟不乏自春秋以迄勝國槪一代而置之無文弗可也若夫漢之史晉之書唐之詩宋之詞元之曲則皆代專其至運防所鐘無論後人踵作不過緒餘卽以馬班而造史於唐李杜而掞詩於宋吾知有竭力而亾全能矣乃至陳壽範曄之才不過三國六朝中人之上者其於昌黎河東廬陵眉山兄弟不同日語審也乃昌黎中書一傳眞足頡頏司馬而意欲自開堂奧盡削陳言故太史之文不以馳驟於順宗而以戲劇於毛頴他可推已河東叚氏逸事體法孟堅余率已調眉山家世序論表防其所偏精而紀傳之文寥寥絕響獨歐陽究心史學摹勒馬班五代一書差存勸戒而以曄書壽志較之猶將瞠乎塵後是固時代所壓未易超然要亦史有別才難於兼美也不然謂數君子之才而出陳範二子下可乎司馬君實嘗謂唐三百年鉅公間出遂無一人足與陳壽範曄伍而寧知歷宋迨眀而二書之懸掲自若也吾故以西京而下史有別才而運防所鐘時有獨造也善乎李獻吉之言史曰古史筆形神湧出覽者躍如五代𨿽成一家言而無是也此歐史之定品也

司馬光

偉哉司馬氏之爲通鑑也迄宋而亾此書則編年之體絕而春秋之迹熄矣而評者不先其大往往以義例精粗褒誅出入而議之是徒知筆削者之易工而不知創締者之難合也夫綱目之與通鑑𨿽制作相因而紫陽法春秋者也涑水法左氏者也春秋以辭爲褒誅故一字榮於華衮片語嚴於鈇鉞而左氏則直書其事臧否自形卽是非曲直大綱所系公論時參而於春秋之書法則夐乎其不侔者也而安得以綱目而例之惟是曹魏系統意重中原而武侯入防之文世所同惜乃紫陽未作之先三分順逆固未盡眀涑水苐因仍舊史非用情於排蜀也夫通鑑之作無俟綱目之修而綱目之修斷不能無待於通鑑之作有春秋不可無綱目則涑水之啟紫陽其功斷斷乎有不容軒輕者矣

說一首

松溪說壽李隱君

盈天地間之物節最髙而年最永宜莫有松若者陶濳氏之逸也盤桓栗裏之孤松杜甫氏之放也睠戀艸堂之四松祖龍氏之威推倒百皇鞭撻萬彚顧獨托防於梁父之五松至尊之大夫而靡敢斥焉上古仙家者流或餌其花或飯其葉或飽其脂飫其膏究至通弗眀列丹籍沖舉霄漢者往往而是故千嵗之松雲气覆之乳苓鐘之霜露降冰雪沍厲風之震蕩摧折雜芳羣卉漶滅澌盡嘗試攬衣策馬登髙丘而一寓目焉荒林敗葉厭厭惙惙若無復毫髮生意而亭亭一蓋鬱蔥千丈特立於中條太華祝融王屋之顚借令樵人弗知匠石弗采則歷塵刼敝元防而不朽不腐卽大椿防靈胡以加故余嘗謂天地間之物節最髙而年最永宜莫有松若者也龍丘李君別業淸溪之上長松數百株環精舎而周焉故君少輙以松溪自命今年登五秩矣懸弧之旦親婭謀所以薦一觴者相率而丏言於余余不識李君何如人第卽松之爲物而卜君之算日升川盈繩繩乎其未艾也或曰吾子之所雲松節最髙而年最永彼托根於巖穴委榦於泱莽生寛閒之野長寂寞之鄕老無何有之境其得算也固宜李君腰巨鏹客燕吳錢塘廣陵營丘碣石當世所謂天府陸海丰亨盛麗區也李君以大賈冠危衣繡烹肥擊鮮夷衍其中芳辛防醴之所炙蝕妖冶娥曼之所蕩滛奇衺詭特之所播防吾見其精日益以搖神日益以騷而形且日益以凋若之何與彼淸溪之上蒼然郁然者而計其久近也是不然子獨不聞之大隱市朝小隱林藪之說乎有熊帝而仙者也周穆王而仙者也柱下史而仙者也關尹令而仙者也夫其防九五之尊肩朝命之重猶之乎蟬蛻塵埃羽化霄極而矧乎李君者弢靈茹和濳耀斂鍔爵祿靡人簪珥弗攖精外嗇而神內完彼其所爲自葆者充矣碩矣堅且固矣其獲算之永也防松之爲物其孰與之上下其論也且也祖龍氏以殺伐蘄長生以嗜欲蘄羽化其於松殊趣無論若陶之逸杜之放臭味埒之乎松若無間然乃取稱太宏流譽太逺犯造物之所夙忌故兩君子之季不可以夭折論而要以耄耋期頥逺矣李君者不惟不風波於富貴抑且遊心於混元抱朴於兜澹乎其無名穆乎其忘言之人也之算也將邁陶駕杜而與赤松諸眞揖讓於淸都絳闕者區區人間世夫胡足以旣之於是或人聳然避席載拜曰防哉夫子之所爲說松也請揭之文錦播之鄕閭以永爲松溪君壽

少室山房集卷九十八

欽定四庫全書

少室山房集卷九十九

眀胡應麟撰

辯十二首

五霸辯

學者多譚五覇而不得其說於桓文之外於是取昆吾乎夏取豕韋取大彭乎商以合乎周之齊晉而五之自遷史夏商本紀旣絕弗載而春秋秦漢雜傳子書又往往掇拾其一而軼其二三是以後世之惑滋甚蓋余讀汲冡紀年而始得其說焉夫覇之取稱其大防二諸侯而有勞王室錫之茅土俾專徵伐而人服之若文王之爲西伯是其伯伯以功也諸侯而弗共王室恃其彊大自專徵伐而人畏之若共工之伯九州是其伯伯以力也自徐偃宋襄攘竊仁義卒以削亾爲天下笑而戰國之君盛以甲兵土地相淩於是乎孟軻氏大明王道以辟之而覇之云者只以爲尙力之事槪之三代盛時之所謂伯迥不侔矣考竹書所紀三氏其始之伯也要皆得之於功而其末之亾皆失之於力者也夏仲康六年錫昆吾命作伯帝芬三十三年封昆吾氏子於有蘇帝厪元年昆吾氏出居許帝癸二十八年昆吾氏伐商三十年商師徵昆吾三十一年商克昆吾此昆吾氏之始末紀於竹書者也夏孔甲元年廢豕韋氏使劉累豢龍帝昊元年使豕韋氏復國商外壬四年邳人侁人叛河亶甲元年彭伯克邳五年侁人入於班方彭伯韋伯伐班方侁人來賔祖乙元年王卽位自相遷於耿命彭伯韋伯武丁四十三年王師滅大彭五十年徵豕韋克之此豕韋氏大彭氏之始末紀於竹書者也合前後而較之昆吾也豕韋也大彭也其詳不可得聞其興滅之大都槪以具矣夫昆吾氏之覇覇於仲康之代而亾於桀豕韋大彭之覇覇於亶甲祖乙之代而亾於武丁夫昆吾氏其興弗可考自彭伯韋伯之命於商而昆吾氏可知也大彭豕韋其滅弗可考自昆吾氏之黨於商而豕韋大彭可知也然則世之談五覇者以其始之以功覇而合之桓文乎則可以其末之以力覇而合之桓文乎則弗可夫桓文固尙力而厥功實弗容掩也迹三氏於始則類迹三氏於末弗類也是昆吾大彭豕韋齊桓晉文之說也

伯翳辯

三代而上史書名氏之譌眾矣其最大而可疑可疑而弗可弗辯者亡若伯翳之與伯益自史以伯益佐禹以伯翳先秦司馬貞張守節等並疑其謬而莫能援眀證以折衷之故歷世紛紛迄於今伯翳伯益爲二也夫使伯翳伯益若共工倉頡栗陸容成鴻蒙云將齧缺之屬荒忽茫昧而不足有無則可誠禹之佐舜之輔而秦之先則其人所系世道何如者而可弗定於一也史遷秦本紀云大業娶女華女華生大費大費佐禹平水土輔舜馴鳥獸舜妻以姚之玉女是曰栢翳爲秦之先夫禹作司空天下之大任佐禹濬川天下之大功借令非伯益而別一人則尙書載之當參咎陶伍稷卨矣今考虞廷臣庻四嶽九官十二牧輩靡不具載於書而伯翳之文獨不經見以史所稱平水土者質之乎書則偕奏鮮食益事也以史所謂馴鳥獸者質之乎書則掌火作虞益官也然則尙書所云伯益非伯翳而誰耶秦紀所云伯翳非伯益之誤耶蓋伯與栢其音同【秦本紀作栢翳】益與翳其聲近故史記誤以一人析而爲二猶幸乎其人𨿽二而其事則一也然而大費之云又胡以稱也則吾嘗讀汲冡紀年而得之竹書紀啟卽位之二年費侯伯益出就國夫史記先稱大費復稱伯翳伯翳爲人名則大費爲國封矣大費爲國名則伯翳爲伯益矣卽竹書一簡而伯翳伯益大費舉不待辯而眀而司馬貞張守節皆置弗道彼索隱者惡在其爲索而正義者惡在其爲正也

少康中興辯

春秋戰國之世文士之好奇不已甚哉自古中興之烈亡大於夏少康者粵自𦇤褓之中已蒙大難流離竄匿四十餘載迄以一成一旅復夏舊物而光大之彼其﨑嶇有虞仍鬲之間所爲布徳兆謀蓋將靡所不極而史遷本紀盡逸其文後人求之弗得遂舉離騷天問荒忽謬悠之說以實之夫夏自太康距於夷羿寒浞簒於有窮中間喪亂因仍世已三易而浞與過澆狡力相資滅斟弒相跨據都邑視王莽桓之禍弗啻十倍豈一刺客一虞人之任哉少康履歷僅見左氏而首末弗詳惟汲冡紀年差備復夏之事苐言伯靡自鬲帥斟鄩斟灌之師以伐浞世子少康使汝艾伐過殺澆伯子杼帥師滅戈少康自綸歸於夏邑其事𨿽不可詳考要皆王者正正之師至如離騷所謂襲女岐縱田犬則絕不見於簡編也離騷所問蓋齊東里社鬼巫虛墓之談屈子放逐無聊感而筆之以問後世世儒不能辯斥而好奇如沈約者義引之以釋紀年遂使少康靡艾萬古中興之績下仝孟嘗郭觧之儔余不得不辯之

文丁殺季歷辯

劉知防史通云汲冡瑣語稱舜放堯於平陽而書云某地有城以囚堯爲號識者馮斯異說頗以禪受爲疑又云汲冡書稱舜放堯於平陽益爲啟所誅又太甲殺伊尹文王殺季歷凡此數事語異正經其書近出世人多不信也按舜之放堯文之殺季無事別說足驗其情已於此篇前後言之詳矣夫惟益與伊尹受戮並於正書猶無其證防而論之如啟之誅益仍可覈也右皆劉語按汲冡書目云瑣語十一篇諸國夢卜妖怪相書也則璅語之書大抵如後世夷堅齊諧之類非雜記商周逸事者也其書自隋唐志外諸家書目咸所不載蓋自汲冡旣出之後旋就湮沒可知惟紀年載太甲殺伊尹沈約固疑爲後人所增至文王殺季歷乃商君文丁非文王也考劉史通前後議論一以春秋亂臣賊子防度賢聖故妄意文王得位亦如商臣許止之爲而弗詳考本書恣其毀蔑眞所謂言僞而辯記醜而愽者其能免仲尼之誅乎夫卽劉引紀年鹵莽舛譌若此則所謂璅語云云尙足信哉

西伯辯

自文王釋羑里之囚紂錫之弓矢得專徵伐世遂以文王爲西伯至戡黎一事咸曰文王是舉將以震紂而萌其悔心也噫文王三分有二以服事殷仲尼至徳之嘆蓋惓惓焉一旦甫釋囚系而輙有戡黎之舉若句踐以美女豢吳而兵隨其後者孰謂文王之徳顧爲是耶且紂當文王之時三仁未亾天命未絕諸侯八百未防而文王遽稱兵以獵其郊視後世亂臣賊子舉晉陽以淸君側者復奚異哉元儒金吉甫氏獨引膠革之言直以戡黎系之於武而文之心始暴白於天下萬世然膠革之言足以證西伯之爲武而不足以證戡黎之爲武也余考汲冡竹書帝辛四十一年西伯昌薨四十二年西伯發受丹書於呂尙四十四年西伯發伐黎自武王之立以至殷亾始終西伯之外無別稱焉於是始信戡黎之舉灼然出於武王而文之以服事殷沒齒皦無纎芥可以刷百代之疑矣金氏前編多引竹書獨玆事關涉非而紀年所載彰眀較著特爲愉快人心而偶未之引豈考覈有所末至耶

夷齊叩馬辯

甚哉三代而上史氏之說之不足憑也司馬遷列傳七十而首伯夷而其傳伯夷也始之以逃堯之文卒之以伐紂之諫蓋歷數百千年未有核其實者也夫讓王之謬有識槪能辯之獨叩馬一事其所關涉甚鉅宜其所紀載特詳乃遷所取證茫無一焉而世之儒者萬喙一詞卽愽渉自信如宋羅泌之流亦僅啟其端而其說迄靡竟也夫三代之書遷所取證者六經孔孟之外國語短長莊列韓呂數子已爾孔子於夷則賢之矣孟子於夷則聖之矣而未嘗槪叩馬之事也孔子於夷稱其餓矣孟子於夷述其淸矣而未嘗槪叩馬之言也采薇一歌足發眀武未盡善而孔則刪之食粟之恥有大於弗聽惡聲而孟則置之揆之事理胡刺謬也先秦之文詳於識文武者宜莫逾左氏勇於非湯武者宜莫逾莊周而左國諸書談者弗引莊列諸書引而弗言書出於漢之後而足以證周之前者汲冡而汲冡諸篇又始終無一語及也然則叩馬之諫大史所采據果何書也夫三代之書其傳於後世常寡而三代之迹其軼於上古常多至聖賢大節未有不具載於六經而互見於子史者若之何合六經諸子諸史而茫亾一證也故吾斷以爲夷齊無叩馬之說也然斯語非遷創之蓋戰國遊談之口而遷信之大果也夫戰國之談其起於見夷齊之遜位而遂疑武王之有爭聞夷齊之居周而遂疑伐紂之當沮因委曲傅防而爲是與夫叩馬一節在夷齊誠優爲而君臣父子一言足以樹天地古今之大戒顧以之垂訓則偉而以之紀實則疎也則君子之讀斯傳者尙亦取其言而姑略其事也哉

仲尼曰伯夷叔齊餓於首陽之下餓之云者蓋以夷齊遜國而貧弗若景公之擅國而富曷嘗謂餓而死也夫孔子餓於陳蔡靈輙餓於翳桑而皆未嘗死胡首陽之下夷齊獨死於餓也食粟采薇其因餓之一言而附防歟夫武王非愎諌者二子之難難遜國弗難叩馬難無怨弗難采薇莊周稱夷齊之成陽見武伐殷曰天下亂周徳衰不若避之遂至於首陽之山因餓而死此太史之說所從出然莊生滑稽口也而亦愈可證其無叩馬而諫之事矣

東遷辯

蘓子瞻論周之失計莫甚東遷而以靈王神聖諸侯服享爲證此但據子朝之書而弗及詳論其世也靈王之世孫出君而莫能討崔慶弒君而莫能誅陳生伯輿爭政而莫能斷至假列國大夫以聽訟於王庭其紀綱名分幾於蕩無一存矣谷洛之鬭王欲壅之太子晉之誎可謂切深而王卒弗能用也終其身政事可見者聘後致命於齊而已神聖服享惡乎在哉善乎唐李翺之言也神堯以一旅取天下後世不能以天下取河北夫唐之弗振豈亦東遷之罪也夫太子晉一言晉人遽欲舉侵地而返之俾弗蚤死而君天下卽成宣之治可驟復衰周之末胡以蔽失東遷哉

鄕先達範茂眀作東遷辯眀周失計弗系此亹亹數百言其說大備卽子瞻復起莫能奪矣獨所謂髭王神聖諸侯服享二言蘇氏引以證東遷之失者未有說以破之餘恐後學於史傳弗深考尙爲惑故詳覈其世以補浚眀之遺夫靈劣諡也春秋諸侯諡靈若陳若晉若楚其君皆不道之甚乃須王神聖服享而獲諡爲靈何也卽二語不足徴而以周之弗振委東遷謬矣余說皆範已得之吾是以弗及

麾蓋防馬辯

吳眀卿肥城縣重修關侯廟記云侯嘗麾蓋防馬刺顏良萬眾中語誤甚按陳壽三國誌於闗侯本傳云望見良麾蓋防馬刺良於萬眾之中斬其首而還其句讀當以麾蓋爲句屬上而策馬刺良文屬下句麾蓋者如韓信與趙戰汦水建大將旗鼔之類東魏髙敖曹攻宇文泰建旗蓋以臨陣魏人盡銳攻之一軍皆沒蓋大將行兵率戴兜鍪被鎧甲混卒伍中庻不至爲敵餌若建旗蓋履前茒一爲敵人所識叢而射之萃而攻之無弗立斃矢刃者如劉宋殷孝祖自負誠節嘗履行陣中軍中謂之死將卒殪流矢張巡欲射尹子奇而不識乃以荻爲矢敵得之馳白子奇隨而射之喪其左目齊神武再攻宇文有識神武所在者以白泰泰因亟選壯士十人配賀拔勝以攻神武幾獲之唐李晟錦裘繡帽以奪敵心李懷光銷其餌賊卽大將行兵可見當時良不建麾蓋則萬眾中何繇別而刺之凡熟史學者此等入眼了然吳第習聲詩而未暢今古誤則宜也

張飛字益徳辯

【世說劉孝標注引蜀志張飛字翼徳今志不爾亦傳寫之訛也】

陳壽三國誌關蕩防表字雲長一字長生張車騎飛字益徳而無別字元末市井演義訛益爲翼世人童孺習觀而正史反髙閣束之遂不復知演義之謬據關侯本傳孔眀答雲長書論馬超云當與益徳並驅爭先又飛傳據水斷橋云身是張益徳也可來決死司馬公通鑑所載並同元好問唐詩鼓吹李商隱詩云益徳寃魂終報主阿童髙義鎭橫秋其本集亦然自唐人未嘗以益爲翼也宋洪景盧夷堅壬志第七卷

論張益徳廟云蜀車騎將軍張益徳廟元在遂寧之涪江又引王景文夷堅別誌云云安夢張益徳甚白亦見夷堅七卷此條之下是宋人未嘗以益爲翼也近王長公關忠義論乃有孔眀翼徳之文此蓋錄者依傍演義反以益字爲誤而私易之長公斷不知也緣翼義於飛稍軋故舉世雷同不知古人字義類有不可解者卽如蜀諸臣黃忠漢升徐庻元直字皆不於名詎容億逆余嘗戲謂必欲名與字協曷若以翼徳字闗以雲長字張耶談者爲一大噱

河伯辯

馮夷之爲河伯其說逺矣好奇之士讀張惑紀載實繁卽特立自信君子亦但斥言其妄而未嘗不以河伯爲水神也乃餘讀竹書紀年而得其說焉紀年載帝芬十六年洛伯用與河伯馮夷鬭夫洛與河國名也伯爵也用與馮夷人名也謂河伯河神則洛伯洛神耶夫洛伯能與河伯鬭矣胡用之爲神寥寥後世而馮夷獨稱耶觀泄十六年殷侯以河伯之師伐易則河伯爲諸侯而馮夷非神鬼昭昭矣穆天子傳河宗栢夭爲穆王乘副車導之極於西土而後返則當時栢夭亦造父賁戎之屬扈從穆王者借如後世所謂魚身人首何以周旋天子之側哉夫九歌屈氏之寓言而秋水莊生之幻說本未嘗謂實有且絕不道馮夷之名而茂先愽物成式酉陽從而爲說以實之吾不可以不辯亦幸而得之竹書也

西王母辯

山海經稱西王母豹尾虎齒當與人類殊別考穆天子傳雲天子賔於西王母觴於瑤池之上西王母爲天子謡天子執白圭璧及獻錦組百純組三百西王母再拜受之則西王母服食語言絕與常人無異並無所謂豹尾虎齒之象也山海經偏好語怪所記人物率禽獸其形以駭庸俗獨王母幸免深文然猶異之以虎齒益之以豹尾甚矣其無稽也竹書紀虞舜九年西王母來朝獻白玉環玦則西王母不始見於周時莊列俱言西王母亦不言其詭形惟司馬相如大人賦有豹尾虎齒之說蓋據山海經耳乃山海經則何所據哉因讀穆天子傳漫識此爲西華解嘲倘大荒之外果有其人當命三鳥使邀不佞閬風之頂浮大白三百賞余知言也

二女辯

山海經云洞庭之山帝之二女居之是在九江之間出入必以飄風暴雨按二女之辧歷世紛紛景純獨謂天帝之女似爲有見苐云湘川不及四瀆堯女旣爲舜妻安得下降小水而爲夫人此又首尾衡決之論夫堯女舜妻不當下降小水乃天帝之女不尢貴乎總之荒唐悠謬無事致詳也

考二首

唐天策十八學士考

世傳天策府十八學士以唐一代人才盡此然當時隱太子及齊王元吉各延攬相傾秦邸不能兼得也按史武徳初太子建成與秦齊二主勢位相軋爭致名流以自助太子則詹事李綱竇軌庻子裴矩鄭善果友賀徳仁洗馬魏徴中舎人王珪舎人徐師模率更令歐陽詢典膳監伍璨直典書坊唐臨隴西公府祭酒常挺記室參軍事庾抱左領大都督府長史唐憲秦王有友於志寧記室參軍事房齡虞世南顏思魯諮議參軍事竇綸蕭景兵曹杜如晦鎧曹褚遂良士曹戴冑閻立徳參軍事薛元敬蔡允恭主簿薛收李道典籖蘇幹文學姚思防褚亮燉煌公府文學顏師古右元帥府司馬蕭瑀行軍元帥府長史屈突通司馬竇誕天策府長史唐儉司馬封倫軍諮祭酒蘇世長兵曹參軍事杜淹倉曹李守素參軍事顏相時齊王有記室參軍事榮九思戶曹武士逸典籖裴宣儼文學袁朗及從弟承宗然則秦邸幾有雲臺之數亦不止十八也內顏思魯師古相時父子兄弟褚亮遂良父子薛收元超淹如晦叔侄一時同與盛矣

唐十八學士像贊考

天策十八學士像閻立本寫今藏兵科中舊在大內相傳永樂中收付兵科每詹翰諸臣供事廷試者必畱飲科中索一玩以爲故事萬曆初周公瑕遊燕中得摹本知捲爲沈存中家物而跋尾書迹頗不逮因補錄之瑯琊兩王公俱有跋大學士淮南李公介弟子毓刻之石嘗以一本遺家君余及見之存中跋謂圖中名字官秩與史多不合如姚柬字思防史作姚思廉柬之蘇壹陸元朗薛莊史皆以字爲名李道蓋文逹於志寧許敬宗蔡允恭史皆不字房齡字喬年史以房喬字齡孔頴達字仲達史以爲字頴達蓋唐書成於後人之手此乃當時紀實者也右皆存中跋語然以余所見圖中最可疑者莫如顏相時圖載相時字師古按史師古相時兄弟也師古字籕相時字睿師古亦爲秦王府文學聲實出相時上而天策之選不與相時傳新舊唐書皆云武徳中與齡等爲秦府學士舊唐書瀛洲事未復言相時有兄師古紀載甚眀當時在選決相時無疑而以師古爲字存中博極羣書諸學士官名仝異悉考列跋中此其大矛盾者胡絕口不及嘗意摹本非存中之舊後人因筆談所載按其名字與史異者贗作斯圖而不知相時何人以爲卽師古也苐存中所考史傳亦自多互異唐書薛收傳以爲圖像而思收存中以爲思收而圖像按收四年入館至七年卒以劉孝孫補之未圖像之先孝孫已召入爲學士不因思收始以孝孫補也新舊唐書褚亮傳俱以贊亮作杜如晦傳亦云而存中以爲於志寧考志寧傳不言此然亮及志寧各有贊其語殊不類自爲借如傳及存中言則二人必居其一並可疑也存中引蘇世長召對武門上譏其名長意短以蘇爲學士日攺名按史世長入唐髙祖責爲屯監尋引見武門與語平生因調之曰何名之長而意之短此時世長未嘗入秦邸存中蓋誤以髙祖爲太宗唐書孔頴達元字仲達不云字頴達也存中素名淹洽而所取證咸抵牾若是蓋全憑記憶不檢書考之前輩往往病此眀楊用修亦然余恐後人取信存中將史傳漫不復徴是又與齊楚得失無以異轍參訂是非而並存之俟異時學士定焉

少室山房集卷九十九

欽定四庫全書

少室山房集卷一百

眀胡應麟撰

策一首

問士稱文章學問尙矣顧前代以文章稱者其途有二以問學稱者其途有四其目可悉陳與其人之專門名家者可悉數與三代而下有能總括而薈萃之者與眀養士二百餘載理學事功無論亦有文與學名者與亦有能兼此二端者與近世有詆文章學問爲枝葉而托之乎空虛性命者以覈於周公仲尼之道然與否與諸士懷才待試有槪於中夙矣卽昌言劇論主司固樂聞之毋諱

才之難於天下也匪贗才之難也而眞才者之爲難匪偏才之難也而全才者之爲難夫隋侯之珠代不一遇而蚌胎盈目和氏之璧世不一覩而碔砆塞塗萬物盡然也而矧於人乎此贗才眾而眞才所以難也輕淸之形靡不覆幬而或虧西北重濁之軆靡不持載而恆缺東南造物且然也而矧於人乎此偏才盛而全才所以難也夫眞才之難一代不累人而全才之難尢累代不一人無惑乎文章學問士弗多見於天下而空疎謬悠竊性命以自文其陋也愚請歷陳其槪並擷其人而折衷於周公仲尼可乎夫士也艶稱於世非以其椎朴無文執鋤犁防什一下同於畊農坐賈也又非以其浮誇無實絕文采屏見聞竄迹於黃冠梵流也蓋古今言士自道徳事功外其途轍槪有二焉執事所課文章所謂學問是已文章者上而皇帝王覇之謨下而神聖賢喆之撰逺之而彌綸宇宙幽之而感格鬼神亡弗賴焉其功用若是大也士亡貴乎文卽六經咸虛說矣問學者上下古今之迹百家眾技之方禮樂聲明事物之煩鳥獸昆防艸木之細無弗貫焉其統括若是備也士無貴於學卽六藝咸虛文矣夫文以闡乎學學以博乎文二者未始不交相用顧天之生才有限士各以其性質所近而專門名家於是工撰述者以文章名務淹貫者以學問名而其途始分而文章之體非一爲之者往往極於力之所到而時之弗及乘於是或剽意詩歌或殫精紀述而文章之途復析而爲二學問之道非一爲之者往往困於資之難兼而日之弗暇給於是或以經學名或以史學名或以典章經制名或以百家小說名而學問之途復析而爲四以文章之士言之春秋則檀楊左史公谷荀卿韓非屈原宋玉漢則賈誼董仲舒司馬遷相如揚班枚李六朝則曹劉阮陸潘左陶謝唐則王勃李白杜甫韓愈陳子昻栁宗元宋則歐陽修王安石曾鞏蘇洵軾轍黃庭堅陳師道是皆卓乎以文章師百代者也然或長於敍事而短於持論或工於古選而詘於聲詩或富於大篇而艱於小絕卽文章一體尙不能防其全而各極其趣況兼二者而時出之也而欲以其餘而究極乎學又可知矣以學問之士言之春秋則公孫僑萇倚相漢則東方朔劉向歆馬融鄭六代則張華束晳郭璞皇甫謐王肅陸澄劉炫劉峻唐則孔頴達虞世南歐陽詢顏師古李善杜佑宋則徐鉉徐鍇劉敞沈括鄭樵馬端臨王應麟皆赫然以學問著一時者也然或優於經術而典故未詳或核於史書而幽隱未洽或博於徴事而名理未精卽學問一道且不能該其二以及其三兼四者而悉備之也而欲以其餘而肆力於文又可知矣卽其中若史遷之防繹金匱劉向之直諒多聞揚雄之究心奇字韓愈之博極羣書非不羅百氏於文辭也而吟詠則非長若陳思之綜核天人景純之注釋虫魚子安之辭邃五雲杜公之書破萬卷非不搜羣彚於詩賦也而紀綴則未極是數君子者上下千秋最爲傑出其得其失且較然若此而況乎其下此者也眀興聖化作新人才蔚朗醇備於國初優遊於宣化勃興於正博大於嘉隆若伯溫季迪仲黙昌穀子業於鱗敬美助父眀卿之於詩子允希直平仲賔之克勤仲鳬徳涵允寧道思伯玉之於文以絜古作者之途亦旣纚纚乎可觀矣若介夫仲深元眀應徳才伯窒甫之於經於史子淵用修子元子衡非言叔心之於子於集以較諸古學者之途亦旣瑯瑯乎可述矣顧其所就猶之乎各擅一長自名一家未有能緫括前人超軼往代者也至於浦陽之文稱博洽矣而勝國余風纎艶未掃尙慊於詩北地詩文稱並媺矣而六代以還典籍未覩何有於學瑯琊崛起吳防文則根極漢史而出入貞元詩則風骨建安而鎔情大歷以至邃古之遐蹤昭代之經制虫魚之瑣屑科斗之瑰奇無弗肆而覈曲而通焉庻幾乎齊驅左馬杜韓追美僑向朔矣惜其於文則尙缺於史於學則未暇於經也夫獨造而不能兼該固前人之所短自開一堂奧自立一門戶亦眀代之所闕也蓋前人當特起之運天肇其機人殫其力故偏至非難而兼長並茂爲難眀文承累代之餘蹊徑無餘矩矱偹極故總統非難而特出創造爲難時也勢也亦莫非才也然此特論於三代之下也等而上之不有元聖如周公其人乎材美冠天下而驕吝不形藝能髙一代而吐握不暇多士無逸諸篇委縟而眞至七月東山諸什典厚而沈深周禮一書四方百物之具陳何其肆而隱也爾雅諸訓艸木昆虫之備舉何其賾而該也不有大聖如孔子其人乎經天緯地以爲文致知格物以爲學風雅之陳爻象之系詞人皓首弗能窺書禮之刪春秋之作文士一詞弗能贊而問禮問官學琴習射對商羊辯萍實讀泰岱之奇文識防風之巨骨神遊六藝之精而統括之無外心通萬物之表而周晰之無遺是二聖人者誠命世之眞才萬古之全才文章學問之極而士所亟當誦法者也乃漢唐以後諸君子亦豈可遽少哉精凝於一而志於必傳神運於先而矢於必達网羅百氏以爲業羽翼羣聖以爲功其自信於中有俟之百世之後而不惑其自得於已有投之千乘之重而弗顧其造詣𨿽有淺深其成就𨿽有鉅小均之無負眞才之名永肩不朽之寄誠桀紂之威武不能屈祖龍之烈熖不能焚者也柰何近日冒士之名者畏惡其能而且自揣其弗能至乃欲以虛名髙之逺宗主靜之禪機近述良知之骫說以詞章爲雕餙以文字爲浮華詩書名物問之茫然曰六經皆注腳也秦漢君臣詰之莫對曰諸史皆陳編也其意若甚而可喜其言若甚簡而易循其自處若髙於子貢有若而究其指歸探其蘊奧曾不足以焚香洗鉢於小乘之門伐薪汲泉於外道之側而方且居之不疑岸然左氏所謂太上欲羣天下之豪傑而下之嘻其亦甚矣其亦悖於周公仲尼之道矣吾意二聖人多材多藝多能多識當不若是之墻而靣膚而立也借使二聖者詩書易雅之無傳禮樂春秋之無作而吾且信其能爲而能弗爲也何也彼其天聰眀之盡決非椎朴無文虛無實者倫也謂二聖之道盡於文與學乎固不可謂文與學而無與於二聖人之道乎則尢不可繇今之道則大易所謂往行前言顏之所謂博文曾之所傳格物思之所稱問學孟之所推詳說皆一舉廢矣下而子貢遊夏之文學況雄通愈之著述其於聖門堂廡無復步武之望矣爲之說者求其故而不得於是陸氏楊氏以周公仲尼其過不可枚舉王氏輩以文王孔子逺出堯舜之下其說愈新其詞愈誕使天下之人敢怒而不敢言大駭而不敢致詰甘爲之下而習聞其論者狂易反走飛揚跋扈而莫知底極有志之士太息流涕痛哭欲究正其故而往往阻於其道之不相入嗚呼彼誠惡夫周公仲尼開文學之端文王之諡而爲文孔子之大而能博不若堯舜之精一執中也吾不知堯舜之精一於庖羲氏之畫卦庖羲氏之有畫於天皇氏之無言而上而盤古而混沌其等可一一差別耶若是則秦始之焚書功烈當首乎三皇漢髙之不學道術上崇乎五帝梁武之餓臺城逺勝放勲之殂落蕭繹之談老子迥邁杏壇之設教而卽其羣剽而陰習者老氏何以有道徳五千之文釋氏何以有大藏五千之富也吾聞老聃氏之史柱下藏書溢於九丘吾聞瞿曇氏與外道角各習其道而勝之而後出其上而大弟子阿難以多聞爲苐一彼其說則誠異端其才亦必有過絕於人者未聞有所弗能有所弗知而後謂之上乘絕詣也吾聞老莊周列禦冦之文簡奧而宏深洸洋而奇肆吾聞法華華嚴楞嚴圓覺維摩氏之書博大而要周徧而精防彼其中亾意於文然而曷嘗不文也其道弗專於博然而曷嘗不博也今之儒者自占世資外茫乎昧乎含哺鼓腹太平之世則亦已矣何至視筆札爲仇讐以載籍爲疣贅摽同伐異造作名字防心閉目樹徒扇黨其流相引而不已其禍循環而無端不至於楊墨之橫議代厲之縱橫弗止也此𨿽東晉淸談諸君子且未能揖讓其間而況江都河汾之閫域伯淳元晦之緒餘哉若是則爲今之士宜何若而可曰周公仲尼其道大其徳備其才全士之極也漢唐而下諸君子其業精其見確其才眞士之次也近世之髙談性命以自文而中無所有者士之贗也才之蠧也士也以贗者爲戒以眞者爲師以全者爲極文章則發攄道術學問則翊衛聖經不用則寄之立言而道統眀用世則飭之吏治而功業起庻幾乎周公仲尼之徒在是彼空談性命者將自愧自艾之不暇而詖滛邪遁不得以說爲天下禍矣此余鄕貢嵗塲屋時義也當時命題者意有所屬風檐下漫爾信筆偶座師直指吳公閱及大賞之錄程式中自後余浮游江海原捲棄擲久矣辛卯東歸檢拾故篋覩程錄此篇在焉其詞間有泰甚皆吳公筆削之餘所存余語不過十之五六餘卷旣無從校覈重以吳公筆不忍舎旃輙據錄梓卷終匪以存余語實以存吳公筆也

防問二首

兵機

問兵非盛世所諱譚也乃古今稱善用兵往往不可以一端泥嘗試與諸士商之違令者誅師律也穰苴行之莊賈矣乃鄧羌於王猛顧以邀賞而策勲將違令者有不必誅與梗法者戮軍政也魏絳行之楊幹矣乃許歷於趙奢顧以請刑而奏績將梗法者有不必戮與穆公之釋孟眀非以使功不如使過耶而狄靑破南蠻以僨軍之必罸也安在於過之使也武侯之縱孟獲非以攻城下於攻心耶而叚熲平西羌以窮冦之必追也奚昧於心之攻也君命弗受漢文所以勞細栁偉矣而髙帝單符直馳廣武之壁謂淮陰將略而出亞夫下吾弗信也敵虛必乘宋武所以克廣固奇矣而文皇大眾竟扼髙麗之墟謂任城將略而出太宗上吾弗知也陸戰用車一也衛靑以武剛走老上馬隆以偏箱討樹機一以攻一以守而皆破敵胡後世弗能遵歟水戰用舟一也關羽以艨虜龎徳嶽飛以舴艋殄楊麼一以巨一以小而皆獲俘胡後人弗皆濟歟此其轉移呼吸違行若冰炭而明效捷鼓桴豈運用之妙存乎一心成法有不必泥與將事機夐異非紀載所能悉歟爾諸士夙諳韜鈐當必有燭照於衷者

時務

問昔人亟稱識時務則存乎俊傑矣夫俊傑未易言而時務未易識也聖朝建都西北與邊境鄰東南實維財賦之域頃關白訌於海楊酋橫於川國家竭東南民力從事二方幸天子威命爽靈服斃其處顧識者以關酋𨿽殄餘黨尙存彼其不得志於朝鮮將無益導吾之無備而出吾之不意吾所爲飭勵於東南者何可後也楊酋殪矣而安氏諸姓恃功耽耽不乘此時講永賴之策踵楊酋者防其巢窟復爾橫行東南將士何時而息肩耶越故稱君子六千肅皇帝末訓練張皇摧鋒防內曩二三狂狡脫巾潢池賴當事諸臣厥辜咸伏玆東戍解嚴南旅旋撤何以使之帖然閭井亾復隱憂歟天下方金甌全盛而人情洶洶造孽興妖靡有寜日大都東南不逞之徒而越諸無賴爲之嚆矢所爲逆折姦萌而濳銷釁罅將何道而後善凡此數端皆時務至亟誠不可不逆計於前而預圖於後爾越故東南首藩諸士必有以俊傑自期待者其詳著於篇

少室山房集卷一百

欽定四庫全書

少室山房集卷一百一

明胡應麟撰

讀二十一首

讀後漢書

余嘗竊第古史筆爲三等尙書春秋上左國司馬中班範二漢下而三國五代諸史弗與焉或以進範退陳壽爲疑不知遷固而後文質兼該贍而不穢詳而有體者僅庶幾𨿽剜精鏟采竭力字句獻吉所短乃盛極難繼遷固居前更有馬班能爲史漢乎昔人謂孟堅死而史職亡余亦謂蔚宗圽而史才絕後生晚出挾天子令諸侯卽孟堅且恣齒牙矧復餘子試舉後漢一編歷南北二唐五代宋遼金元眾籍較之李獻吉云逺不及孟浪難觀者左馬復生斯言不易矣

讀三國誌

陳壽有餘於質而不足於文範有餘於文而不足於質品格政自相當乃壽書失之太簡而東京一代故迹讀範籍粲然足徵洎辭亦丰藻奕奕二史之優劣判矣

讀三國蜀志

王仲淹稱陳壽三國依大義而削異端朱紫陽亦謂近是乃今讀陳書者無裴注參考其顚末則魏蜀吳事幾若春秋以前若存若亡矣他無備論如闗忠義水淹七軍𨿽天時偶合當時攻圍排決寧無方略謨謀矧曹氏戰將可當一面者惟於禁與張遼徐晃數人老瞞之克大敵類爲軍鋒非許褚龎徳一勇夫輩比也而傳苐言忠義乘大船攻之禁等窮促悉降僅同兒戲於乎使老瞞任使繆悠皆若此類則二袁呂布之世𨿽百操無存而能並吞海內十之六七耶

讀晉書

晉書成於開元之世謂文皇掠羣下之美以市名非也其贊有制曰者數處皆出自貞觀意見要以眾史官雜沓輯成難於偏屬總而歸之文皇耳李獻吉極論晉書蕪雜當修而王元美以爲稗官小說之倫皆得之矣苐惜自竹林而後風流崇尙芬溢齒牙而此書備載話言履歷故淸聲雅致往往有使人絕倒者猶勝於宋元之塵陋也

讀晉書司馬宣王本紀

晉書司馬宣王本紀云諸葛亮冦天水圍將軍賈嗣魏平於祁山天子曰西方有事非君莫可付者使帝統車騎將軍張郃後將軍費曜徵蜀防軍戴淩雍州刺史郭淮等討亮張郃勸帝分軍住雍郿爲後鎭帝曰料前軍獨能當之者將軍言是也若不能當而分爲前後此楚之三軍所以爲黥布禽也遂進軍隃麋亮聞大軍且至乃自帥眾將芟上邽之麥諸將皆懼帝曰亮慮多決少必安營自固然後芟麥吾得二日兼行足矣於是捲甲晨夜赴之亮望塵而遁帝曰吾倍道疲勞此曉兵者之所貪也亮不敢據渭水此易與耳進次漢陽與亮相遇帝列陣以待之使將金牛輕騎餌之兵才接而亮退追至祁山亮屯鹵城據南北二山防水爲重圍帝攻防其圍亮宵遁追擊破之俘斬萬計天子使使者勞軍增封邑諸將賞擢有差右事實本漢晉春秋前半大同獨後百數言誣甚漢晉春秋明言斂兵依險軍不得交而云與亮相遇列陣待之兵才接而亮退又尋亮至鹵城登山掘營不肯戰諸將咸謂公畏蜀如虎柰人笑何懿病之乃自案兵向亮亮使吳懿魏延等逆戰魏兵大敗漢人獲甲首三千懿還保營通鑑綱目皆同而此云亮據鹵城南北二山防水爲重圍懿攻防其圍亮宵遁追擊破之俘斬萬計何矛盾之極也陳壽亮傳於街亭之役直書不諱而此但言糧盡退軍與魏將張郃交戰射殺郃絕無損軍失律之文郭衝五事亦言祁山之戰殺張郃卻宣王諸軍大克壽之不書爲晉室諱耳自余孫盛鑿齒皆身爲晉臣直筆其事懿之子孫亦不加罪要以張郃之亡事勢彰灼無可飾言也晉史之修乃在唐世其於典午時代遼邈一時諸臣何所遵據竄易舊文顚倒故實以愚觀者卽元凶褫魄棄甲潛奔悍將輿屍隻輪不返而索隱語怪代有其徒或借以爲口實使孔明震古一建之勛壞於瞽說此余不得不詳爲辯也善乎文皇之贊懿云秦蜀之人勇懦非敵夷險之路勞逸不同以此爭功其利可見而返軍固壘莫敢與爭生怯實而未前死疑虛而猶遁云云卽贊詞以觀傳語其前後枘鑿自相背違無事詳覈他書誣罔立判矣

是役也張郃先請分兵住雍郿懿曰此楚之三軍所以爲黥布禽也及相遇祁山郃固請分兵爲奇以擊亮懿又不聽蜀兵旣退復遣郃追亮以致陣亡自胡三省注通鑑皆以郃拒亮街亭威名夙著懿忌其能言計沮格以致殞身此似是而非者郃街亭之勝由馬謖非才違亮節度出於天幸且主客勢殊郃嘗以十萬之眾喪師淸川棄馬緣山鼠竄歸國其才固出益徳之下而足當諸葛之前茆耶夫郃旣再拒武鄕蜀人所畏則魏明宜委郃隴西以永杜蜀患可也胡武鄕載出王雙授首郭淮曳兵郃於斯時無能建一矢之效耶觀魏平之圍明帝靣命宣王以西方事重非公莫可固明知郃輩偏裨之才不足當玆大任允矣使郃前遇武鄕奮其螳臂則萬弩之射豈待木門之追而後決哉矧鹵城之戰宣王自案中道向亮而令郃攻何平幹南圍非不任以兵事乃郃統數倍之師攻蜀之一校而不能克彼街亭之勝由亮不用魏延吳懿輩二將一出卽宣王大奔郃於何有也

讀三國誌裴注

裴世期之注三國誌劉孝標之注世說傍引博據宏洽淹通而考究精嚴辧駁明審信兩君之深於史學也迄今三國六代小說逸事往往覆賴二注以存而二書無注亦大有茫然不可讀者故余謂著書誠難而注書尢難能注若二君可也

讀宋書【二則】

沈隱侯裴松之傳稱後人無聞而裴子野更爲宋略書戮沈氏之先以報之約聞徒跣詣裴謝遂兩易其文今裴略不傳大槪當是荀袁漢紀之屬以編年爲體文存簡要故纂輯易成且義取春秋以字爲褒貶也迄今觀之沈之忠邪自有定論而裴之文學亦無事系籍世家而後傳徒令人窺見私臆資笑藝林耳

又

隱侯子野皆宋世博洽之尢者然沈視裴先達隱侯作傳子野未必知名是沈故出於無意也而裴至取一代褒誅之大典以隱然自快其私可乎沈之徒跣固已卑卑苐爲厥先不容已而裴之淺中狹識卽其書義例可徵其泯絕不傳於後非著述之不幸也

讀北齊後周書

古今行陣之間兩雄相抗而不相下如兩虎並搏勢必一傷幸而不傷則天命在焉若漢髙帝之阨睢水困滎陽是已乃袁紹之於曹操則一敗而亡劉曜之於石勒則一蹶而縛夷考古今兩雄相抗衂而隨振殆而輒安未有如賀六宇文二霸主者也歡以一旅滅爾朱兵彊國富割據中原泰崛起歡後知眾寡非儔而委任賢能優禮智勇兩國之志於吞並數矣戰之最苦伐之最大者蒲阪河橋邙山沙苑四役東西魏之勝各二歡與泰各失馬濱危幸而獲免而泰爲彭樂所窘歡爲賀防勝所追幾禽於敵而俱脫於險一何其巧也蓋兩人者才略大都等埒謀臣戰將又略相當而又皆偏霸之主天命在焉故行陣之間符巧若此然歡晚再舉兵以挑西師而泰竟不出蓋宇文之气索矣考當時促歡受禪者甚眾歡皆力折之而泰酖其君而竟簒之國則歡之賢泰不啻倍蓰而後世東魏並稱何也

讀魏書

魏収北士之小有才耳其人之鄙屑庸猥不可更僕道也而齊人以一代之史付之髙氏之政事防可識矣是時北士之堪史筆者良鮮而邢子才最爲宿學可參用也胡獨以収流古今穢史之誚耶

讀隋書

鄭漁仲劇重隋書謂古今史籍苐詳於紀傳而略於表志史自馬班外範陳壽皆徒具紀傳而已於表志不敢窺也其論迂謬不情乃爾余謂陳範不作表志咸有他故範蓋書成未久旋卽被刑而陳書分志三國與史漢體制懸殊且史之所重紀傳而表志若其閏餘故耳若以表志有無爲史才優劣則沈約魏収之史宋魏固皆有之而李延壽南北史之無表志者一出而沈魏咸廢何耶且唐而後宋遼金元表志咸備而其文益下又何耶惟隋志一編古今卓絕唐室諸臣分任備極研摩又承隋世嘉則殿三十七萬之後物力全盛海宇綦隆而魏徵諸公得以肆意於此故自班氏藝文後獨賴是編之存得以考究古今載籍離合盛衰其闗涉非淺尠也劉子乃驟譏之是豈知史學者哉

讀南北史

司馬君實以李延壽書爲近代佳史余讀之信然所云禨祥謔浪璅屑備載余考典午以還淸談鼎沸臨川世說晉書掇拾幾無孑遺沈約魏収等史捲動盈百延壽芟除蕪蔓薈萃此編筆削之功固以勤矣小說諧辭種種備載要以原書紀述不忍槪刪亦以其人多好且習尙所趨未能驟變也總之唐三百年史筆可覩僅玆二籍耳昌黎碑淮西傳毛穎而不能史順宗豈人禍天刑果以拙避乎

讀新舊唐書

崆峒氏云歐陽人𨿽名世唐書新靡加故今之識者購故而廢新此責備廬陵語也楊用修遂劇罵新書以逺出舊唐下余不敏未敢謂然新書𨿽耽尙奇僻其气法勁悍猶足成一家言苐律之史筆當行不無三捨耳舊唐敍事委縟間有足稱而猥俚之詞冗薾之調旁午簡編果出新唐上否耶故余嘗謂史畏繁而繁若後漢可也舊唐不可也史貴簡而簡若三國可也新唐不可也二書者兩存之備考可也舉一而廢一不可也

讀宋遼金三史及宋史新編

宋遼金三史皆元托克托修實歐陽輩筆也遼金二史𨿽敍述庸庸猶粗足省覽乃宋史則叢脞極矣蓋總其事非一人所成故諸傳志中有極冗者有極猥者亦間有整比可備刪削者總之李獻吉所謂晉宋元三史必修之書而宋其甚也本朝柯維騏宋史新編稍去蕪蔓而筆力痿弱無發明殆若節抄耳王長公謂宋史之繁寧爲遼史之簡金史繁簡在宋遼之間亦差爲彼善於此也

讀宋史李全傳

李全始末頗見周公謹雜說宋史全傳間采之至盈兩巨軸其繁猥野俚亡論史筆幾與市井小說宣和遺事水滸等傳埒亦可徵元世文運否極也全起羣盜包藏禍心蹂躪淮泗靑齊間幾二十載金宋元三國五遭其患非新塘支解禍亂未已金謂之紅襖賊全至死尙衣緋袍全傳盧鼓槌卽金將赫捨哩約赫徳以好用鼓槌擊人故又綉旗女將楊用修以配錦繖夫人者劉制使女也張惠號賽張飛後降全復歸金三峯之潰步持大槍奮鬭死之三人皆僻而不易考聊並識此

讀通鑑綱目【三則】

綱目之繼統春秋也聖人復起斯言弗易矣乃至正閏之間名義之際槪之始終時有一二未甚懸合者今人窺見一班便執爲奇貨毛舉坌出以難紫陽而不知皆紫陽胸臆之餘剰也古今宇宙事變萬殊誅意原情勸戒百出卽如後人之說一隅得矣反之三隅則其變態異同當益甚焉故紫陽寧偏徇其長而不暇盡圖其合要之足以寄褒誅存筆削而已若夫一人之力而上下千秋數禩之工而整齊百代耳目漏遺編摩譌舛當必有之苐平心易气各尊所聞卽紫陽復生無嫌諒直而猥以螢爝微明橫生詆訕人𨿽自絕日月何傷於乎春秋而後歷世史書苐存紀述素王遺業永廢人間獨是編體大思公詞嚴義正眞足繼往聖開羣防何不知量者之比比哉

又

莽大夫揚雄死紫陽特筆也其意則偏惡子云其義則責備賢者也後人求之而過有謂因貶見褒者而紫陽之序反騷邊笳皆深斥子云貶而褒非其防也有謂罪之使弗與於道者而雄之於道醇疵之間有亡之際非若曽孟之繼體宣尼也且罪雄而苟董王韓輩又胡可以一一罪也夫紫陽之有功聖門過周程邵張逺而皆極口推轂之非防前者也雄身爲漢臣莽簒而不死可也而猶仕何也紫陽特而筆之假雄以明春秋之義也而非雄則紫陽固未暇筆也總之責備賢者也求之而過者皆非也

又

盧格荷亭辯論難紫陽以不死書狄梁國也是徒知文公之有綱目而弗知其有語類也語類明言書梁國死矣而竟弗果也其潛授五龍挾日虞淵也非周旋孽後而得其聽從弗能也故梁公之仕爲唐也匪爲周也其死死唐也匪死周也夫責賢者備春秋也爲賢者諱亦春秋也然則胡以弗責梁國而諱子云也子云昧大義而梁國振大艱其迹同其心異也於乎文公之諄諄於語類也亦旣慮夫埳井之夫必呶呶於一得矣而卒弗果也則吾所謂不得已而徇其長者也夫彼所自詡國能皆邯鄲之餘步也觀語類可以愧死矣

讀通鑑胡氏注

自裴松之三國誌注成史學中無可繼者獨胡三省之注通鑑宏搜博引備錄諸說而斟酌事勢懸斷是非皆昭昭目睫於千載之上俾溫公未發之防開卷了然眞司馬之忠臣洓水之素相也當溫公之成通鑑自謂得劉道原範祖禹諸人各任其事以奏其功而不知三省之注其功尢有大者世或日用而弗知也

讀世史正綱【二則】

通鑑之後有朱氏之綱目綱目之後有丘氏之正綱三書皆宇宙不可缺者而綱目之異於通鑑正綱之異於綱目皆所以究於同而不足爲異也

又

西京而後史之所謂褒【闕】

如矣司馬氏之纂通鑑也體主編年意【闕】

所先務非褒貶也紫陽始折以春秋裁【闕】

華衮鈇鉞隻字凜然矣而其創於嚴也【闕】

爲刻也故法有所不必盡行而意有所不【闕】盡究也蓋丘氏之正綱出而充類盡義無【闕】矣亂臣賊子明以後其少瘳乎

少室山房集卷一百一

欽定四庫全書

少室山房集卷一百二

明胡應麟撰

讀十二首

讀汲冢三書

春秋戰國之書亡於秦漢而出於晉之汲冢而傳於後者厥有三焉魏紀年也逸周書也穆天子傳也紀年合乎魯史逸周合乎尙書穆天子合乎山海經乃吾所謂合云者匪其事之合已也其文其義其體其合者往往如一手而粹者往往足以破千古之疑世以伊尹季歷而置紀年以世俘王防而置逸周以西王母昆侖圃而置穆天子是謂舉一而廢其百夫周書迄於太子晉紀年迄於愼靚王皆春秋之末戰國之衰也浮誇之議其峕卽左氏且弗免乃史遷之采上古其淫誕怪詼蓋不可勝道也以二書較之乎丘明司馬吾以爲駁者猶未若彼之眾而其粹者可與暴聖賢之心迹覈皇王之軌度昭昭乎弗可掩矣穆天子𨿽非二書比而其敍簡而法其謠雅而風其事侈而核視山海經之語怪霄壤也錄之以資閎洽無寧愈於神異洞防之陋哉故余爲詳次其可信者而稍白其可疑者讀者將亦以余爲好奇也

讀莊

莊周南華其文辭瑰崛橫放固獨行天地間至掊擊聖神淩侮賢哲亦生民以來未有之變也眉山氏癖其文辭而謂盜跖讓王四篇非周作尋其旨趣或近之至以天下篇不敍仲尼爲陽擠陰助則無謂之大者夫楚公子被難出奔其僕操箠之匪得已也之而足免於厄以爲得事主之權固宜若戰國之時仲尼𨿽沒六經之道燦如日星周能大聲疾呼以暴其教於天下若孟軻氏之著七篇卽舉世莫宗俟之後聖足以不惑夫奚厄於已而又奚厄於仲尼者而奚取於陽擠之而陰助之也周方槌仁提義廢禮絕樂欲以一人私臆掃百代名教而空之爰自神農氏下至堯舜禹湯文武亡弗詆訶而仲尼當時特巍然爲仁義禮樂之宗故尢極意訕譏恣其唇脗蓋文固弗予夷考其實則尢甚矣眞所謂小人之無忌憚者求諸眉山氏所云竟南華一編邈未之覩也後之讀是書若孟旃抵掌驪施騁姿揮之一笑而已借以爲陽擠陰助吾恐後世之人將遂以其文並旣其實其爲禍也必不尠矣

讀山海經

古人著書卽幻設必有所本山海經之稱禹也名山大川遐方絕域固本治水作貢之文至異禽詭獸鬼蜮之狀充斥簡編𨿽戰國浮誇之習乃禹貢則無一焉而胡以傅防也偶讀左傳王孫滿之對楚子曰昔夏之方有徳也逺方圖物貢金九牧鑄鼎象物百物而爲之備使民知神姦故民入川澤山林魑魅魍魎莫能逢之不覺灑然擊節曰此山海經所由作乎蓋是書也其用意一根於怪所載人物靈只非一而其形則皆魑魅魍魎之屬也考王孫之對𨿽一時辧給之談若其所稱圖像百物之說必有所本至於周末離騷莊列輩其流遂不可底極而一時能文之士因假穆天子傳之體縱橫附防勒成此書以傅於圖像百物之說意將以禹益欺天下後世而適以誣之也自此書之行古今學士但謂非出大禹而已而未有覈其自於穆滿之文者尢未有詧其自於王孫之對者區區名義之末誠非大體所闗然亦可見古今事理苐殫精索之卽千載以上無弗可窮也作者有靈其將爲余絕倒於九京也哉

讀墨

諸子百家並出於春秋之世所以誣蔑帝王聖喆者無所不至然於吾仲尼未嘗不知所尊事也特其學術偏陋𨿽間引仲尼以自文而踳駁不中誕幻無稽適所以誣蔑之然而未敢有昌言以排之極論以毀之者有之蓋自墨翟始翟書十五卷今存余嘗讀其非儒明鬼公孟諸篇所爲囑授其徒簧鼓其眾者一以指摘仲尼爲事莊周逺出翟後蓋聞其風而興起焉耳周之爲書蕩乎禮法之外自神農以至湯武靡不在其戱侮之列其敢於非聖蓋無足怪而翟者固是堯舜非桀紂摩頂放踵以爲天下而獨甘心置喙於吾聖人何哉蓋其意欲與吾儒角立並驅以上接二帝三王之統故肆言以震驚一世而冀其從而又苦行以先之聚徒以倡之馴致儒墨之稱雜然並立於衰周之世正仲尼所謂言僞而辧行堅而僻者聖王有作其無逃於橫議之刑必矣孟軻氏距楊墨考楊之言論指歸要以自爲不至如墨之恣無忌憚也貽禍之烈唐儒如韓愈者亦從而尊信之彼未深考其言耳窺其一二則所以誅之絕之者庸詎在二子後哉

讀呂覽

呂氏春秋史遷以爲遷蜀後所作乃一時信筆之詞傳固明稱不韋相秦慕平原信陵諸公子貿致遊俠人撰所聞其說是也髙似孫子略謂始皇不好士不韋招英茂聚俊豪始皇甚惡書不韋極簡冊攻筆墨且舉是書所指摘近似始皇者以始皇能不怒而容之數語本播弄詞鋒罔稽情實而後人或規仿其意以秦法若猶寛者余以不韋自計脫異人俾莊襄之國亡而爲有秦戴之不啻父母詟之不啻神明盤錯冰霜固非一日而政也弱齡甫立端拱深居一國之柄咸其所操招徠賓客陳說古今特其藐者彼其於始皇何有而始皇亦曷由禁之耶且始皇之初非不好士喜書者讀斯之逐客則亟毀其令開闗以納之讀非之說難則撫髀其人伐國以求之其勤於下士溺於好文如是卽尉繚氏所爲致詞逺遁者固足覘其大都矣洎海宇平志意極規爲萬世不防之業而弗由其道於是坑儒生焚經籍以愚黔首築長城絕大漠以遏四裔觀髙氏所稱西服北懷等語是固非數齡之始皇所有事也詎得以不韋爲譏而秦不怒哉

讀戰國諸子

竺幹之教漢明始入中國其徒往往主鄭圃西方之說以爭之識者以後人攙入之文不足據也余嘗讀戰國諸子書竊謂西方之說大略已具斯時世苐知老氏之致虛墨氏之博愛爲佛所自出皆得其一而未得其二者夫爲老氏之說有三虛靜也恬愉也濡弱也佛之所云寂滅非虛靜乎安樂非恬愉乎慈忍非濡弱乎爲墨氏之說亦三兼愛也明鬼也尙仝也佛之所云化度非兼愛乎輪回非明鬼乎普徧非尙仝乎鄒氏之言曰九州曰瀛海則佛之大千微塵也須彌阿耨也列氏之言曰周穆曰華胥則佛之神通遊戲也變幻空花也莊氏之言曰大椿防靈曰蜉蝣朝菌則萬刼億塵之旨曰防肝虫臂曰生馬生人則三塗六道之因至其生死之談眞際之論機鋒迅發於後世禪學門風尢爲脗合蓋釋氏未至中國而其立教之規大都已具於戰國數子矣至六朝南北盛演諸經一時能文之士盡取諸家之說以潤色而張大之而世外閎深傑異之觀遂盡入於瞿曇之門戶而猶以爲未足又取釋氏之說而竄合之毋亦泰甚矣哉

讀世說新語

劉義慶世說十卷讀其語言晉人面目气韻恍忽生動而簡約淡眞致不窮古今絕唱也孝標之注博贍精覈客主映發並絕古今考隋唐志義慶又有小說十卷孝標又有續世說十卷今皆不傳悵望江左風流令人扼腕云

讀蜀志譙周傳

當塗爲魏典午爲晉世所知者而意義出處或未洞然按代漢者當塗髙春秋防也自西京末玆語盛傳世祖與公孫述書嘗一稱而竟亡驗及曹操建號譙周以問杜瓊曰魏闕名也當塗而髙防驗矣然安知非老瞞擅國日假封號以應謠言耶典司也午馬也見周所爲防文後果驗史謂周有他術數寄辭於防防之不足信也如是夫

讀吳志魯肅傳【按肅深不欲取闗侯詳傳中】

史稱肅軍旅間手不釋卷談論文詞思度逺三國將帥有儒者風諸葛外一人而已而世罕知之肅在闗侯不亡乘襄樊之鋭與蜀並功中原復矣肅死防代與權遜定計襲侯蜀失荊大事遂去炎燼坐灰若防古今亂賊之最不足與張承業爲奴者遜以姦濟權以惡濟操皆春秋所必討史軼弗誅致羣賊漏网數千載余說出而無逃天地間矣

讀杜甫詠懷古迹詩

莘埜躬畊南陽抱膝處仝也成湯三聘豫州三顧出仝也伐桀弔民出師復漢心仝也徳感嗣王誠格庸主道仝也尹奮乎百世之上故人亡異詞亮崛起三代之後故家肆臆喙杜工部云伯仲之間見伊呂蓋千載論孔明者至是始定孰謂文士筆端迂逺情事亡足重輕哉

讀葛稚川魏武逸事

葛稚川抱朴子云魏武姦雄簒竊乃心欲用乎孔明孔明自陳不樂出仕魏武謝云義不使髙世之士立於污君之朝也按此事他無紀錄僅見洪書操之不彊武鄕與不追忠義大類皆庶幾五伯之風又昭烈在魏日久操不加忮害反資給兵仗遣之𨿽昭烈能自晦匿乃魏武容賢之量亦差有足稱者不得以人廢也

讀空同子

李獻吉空同子云闗張死而蜀事去矣王元美孔明論云以闗張之鷙悍而死孔明安得不親戎陣其用魏延馬謖輩非得已也兩公語皆卓識初昭烈入川忠義忠武同鎭荊州洎龎統卒而孔明赴蜀蜀甫定而取漢中時事劻勷日不暇給其委忠義與魏角者以侯鎭兩郡威信大行卽樊城不防魏未能卒取荊也詎意吳宼之肘腋哉俾士元弗夭孔明弗西漢事寧當至此大防炎精垂燼匪人力所能噓也王允寧諸葛蕭何論尢陋不足辯

少室山房集卷一百二

欽定四庫全書

少室山房集卷一百三

明胡應麟撰

讀十一首

讀鬼穀子【二則】

鬼谷縱橫之書也余讀之淺而陋矣卽儀秦之師其術宜不至猥下如是栁宗元謂劉氏七略所無蓋後世僞爲之者學者宜其不道而髙似孫輩輒取而尊信之近世之耽好之者又往往而是也甚矣邪說之易於入人也宋景濂氏曰鬼谷所言捭闔鉤箝揣摩等術皆小夫蛇防之智家用之則家亡國用之則國僨天下用之則失天下其中𨿽有知性寡累等語亦庸言耳學士大夫悉宜唾去而宋人愛且慕之何也其論甚卓足破千古之僞

又

鬼穀子漢志絕無其書文體亦不類戰國晉皇甫謐序傳之按隋志縱橫家有蘇秦三十一篇張儀十篇隋經籍志已亡蓋東漢人本二書之言薈萃附益爲此卽或晏手裁而托名鬼谷若子虛亡是云耳

讀越絕書【二則】

越絕書防云維子胥之述吳越也因事類以曉後世著善爲誠譏惡爲誠句踐以友更始之元五百餘年吳越相攻復見於今百歳一賢猶爲比肩記陳厥說略有其人以去爲姓得衣乃成厥名有米覆之以庚禹來東徵死塟其疆不直自斥托類自明寫精露愚略以事類俟告後人文屬辭定自於邦賢邦賢以口爲姓承之以天楚相屈原與之同名明於古今徳配顏淵時莫能與伏竄自容年加申酉懷道而終友臣不施猶夫子得麟覽覩厥意嗟嘆其文於乎哀哉溫故知新述暢子胥以諭來今云云以上俱本書防語按漢書藝文志雜家有伍子胥八篇今詳越絕一書於子胥始末特詳且稱贊其賢者不容口而子胥之列雜家者本書竟不復傳觀此防首言子胥之述吳越終言述暢子胥以諭來今豈東漢越中文士因子胥雜家之舊而附益以句踐種蠡行事防爲此編易名越絕乎不然此書所載吳越事相半何得獨云述暢子胥且首言子胥之述吳越又何也用修據以去爲姓等語而得袁康吳平名姓可謂異代賞音至子胥撰述之繇明記始末而不復詳詧亦得其一而不得其二者與

又

此書以爲子貢作者絕不經又一無左驗苐據亂齊存魯一章爾用修以爲罔說是也詳味此防子胥之述吳越因事類以曉後世著善爲誠譏惡爲誠洎後溫故知新述暢子胥以諭來今等語則子胥舊有是書述吳越雜事而後人溫其故典而暢敍之以傳於世意防甚明其云更始之元當是西京之末而此書文气絕不類其時蓋袁康者先述此書於東漢初而吳平者復爲之屬文定辭於東漢之季故云百歳一賢猶爲比肩也其云禹來東徵死塟其疆末又云覆之以庚兵絕之也豈袁非越人更始間爲亂兵戕於越地因而塟與吳平則自是越人成此書者故云文屬辭定自於邦賢也此書閱世數千年至用修始發作者姓名而未及究其顚末之悉余不敏實首竊窺豈書之顯晦自有時與庸錄諸此俟異時博綜之士

讀三墳

元經出阮逸世以卽阮逸也孔叢出宋咸人以卽宋咸也朱紫陽以麻衣出戴師愈黃東發以文子出徐靈府宋景濂以闗尹子出孫定王元美以元命包出張升獨三墳亡謂出毛漸者余知其漸出無疑也漸所作三墳序其詞實淺陋與書合故覈僞書者覈所出之人思過半矣或曰若子言世得論衡將益爲中郎之祕獨柰何令人好古也噫尙書出孔壁世以僞詆安國乎竹書出汲冢世以僞姍束晳乎列子過江始傳世以爲張湛僞乎惟其是而已

讀闗尹子

闗尹子九篇以卽老耼弟子而莊周稱之者按七略道家有其目自隋志絕不載則是書之亡久矣今所傳云徐藏子禮得於永嘉孫定者陳振孫疑定所受不知何人宋景濂以卽定撰皆有理余則以藏定二子尙非如阮逸宋咸輩實有其人或俱子虛烏有未可知也篇首劉向序稱渾質崖戾汪洋大肆然有式則使人泠泠輕輕不使人狂等語蓋晚唐人學昌黎聲口亡論西京卽東漢至開元無有也至篇中字句體法全仿釋典成文如若人有超生死心厭生死心等語無論莊列卽鶡冠至亢倉無有也且隋志旣不載新舊唐志亦夐無聞而特顯於宋又頗與齊丘化書有相似處故吾嘗疑五代間方外士掇拾柱下之餘文傅防竺幹之章旨以成此書𨿽中有絕到之談似非淺近所辦第以闗尹則萬無斯理彼藏耶定耶眞耶贗耶吾何暇辧之哉

讀淮南子

漢世記事之博莫過太史公立言之博無出淮南子故揚雄以淮南太史並論又以爲淮南之用弗如太史公知言哉淮南蓋效呂覽而作者其文詞奇麗宏放瑰目璨心謂挾風霜之气良自不誣而詭辭衺說坌溢篇中自戰國莊列二鄒縱譚宇宙茅靡瀾倒舉世若狂漢興董賈諸人漸趨淳朴一代文章垂復古始淮南又羣集浮華网羅淫僻淵渟澤滙萃爲此編自以極天下之觀而不知好大喜誇之不亡國殺身有不已者余讀淮南旣奇其才悲其遇又重惜其未聞君子之大道也因題簡末云

讀中說

王仲淹之著中說也唐宋以還知之者十而三罪之者十而七疑之者十而九甚至以河汾有穢行史削之夫仲淹生隋季世遁迹閭巖一時與遊董常數子而外無論房李魏王若風馬牛絕不相及卽薛収杜淹識者疑焉而隋史成於武徳貞觀之間計中說當時潤飾於王氏諸子者尙未行世未必知隋有若人史置弗錄胡怪也余讀仲淹書獨慨夫士之生於三代之下者一靡於管晏載蕩於孫吳三溺於申韓四淪於楊墨五淫於莊列六徇於曇摩下逮六朝南北卽瑰偉絕特蓋世之英亦將望是數者趨焉息焉其於周公仲尼之道蓋邈不知其何物矣仲淹勃興衰運直欲懸掲而日月之今繹其遺言源流洞如規模廓如詞義秩如溫如如卽性命天人之極彼或未窺是非大謬聖人者固已鮮矣借令靣命杏壇詎出端木顓孫之下若之何后世之知之者弗勝夫罪之者之眾也至刻畫顏曽步趨鄒魯福郊福畤之爲固無事辧特其肩任太論建太廣志意太驟稍似有以啟其端者紫陽所爲三嘆而致惜歟

讀鬻子

鬻子章次篇名前人論者咸以殘缺不可曉余初讀尢漫然載閱之覺其詞頗質奧𨿽非眞出熊手要爲秦漢前書及反覆防繹之乃知此書之存眎舊才十之一而篇名章次錯亂混淆之甚宜宋以來諸家未有得其要領者也蓋古鬻子本書篇名章次與莊列不同而絕與今傳闗尹子類所謂撰吏道符等目卽闗尹之一宇二柱等篇也撰吏下有五帝等目道符下有三王等目卽一柱篇之盆沼等章二柱篇之盌於等章也闗尹九篇而每篇章次少者六七多者十餘更互闡發以竟一篇之義故每章之語𨿽極寥寥而不覺其簡鬻子二十一篇律以闗尹則今傳短章總之當不下百數十而東京之後兵火殘逸至唐所存僅此一十四條當時注者鹵莽苟欲庶幾前代全書遂以每章當其一篇而僅以爲缺其八故今讀之寥寥枯寂若本末略無足觀者又其篇章旣混而先後復淆後人因益厭棄弗省余旣幸得其說輒稍爲更定之𨿽缺者不可復完而章次篇名咸中舊解亦謂旦暮遇之者也

讀論衡

王充氏論衡八十四篇其文猥冗薾沓世所共輕而東漢晉唐之間特爲貴重蔡邕祕諸帳中葛洪懸諸座右劉子捶提班馬不遺餘力而獨尊信是書三子皆鴻生碩彥目無今古乃昌歜羊棗異代同心何哉秦漢以還聖道陸沈淫詞日熾莊周列禦鄒衍劉安之屬怪興妖不可勝紀充生茅靡瀾倒之辰而獨岌然自信攘臂其間剗虛黜增訂譌斮僞詖淫之旨遏截弗行俾後世人人咸得借爲口實不可謂非特立之士也故伯喈尙其新奇稚川大其宏洽子髙其辯才特其偏愎自是放言不倫稍不當心上聖大賢咸在訶斥至於問孔刺孟等篇而辟邪之功不足以贖其橫議之罪矣近世誚充太甚若何氏沈氏諸說或未足以大服其衷故余稍爲次其功罪以折衷後之君子

讀齊丘子

化書六卷稱宋齊丘撰宋景濂曰齊丘子六卷言道術徳仁食儉六化爲甚悉世傳爲僞唐宋齊丘子嵩作噫是書之作非齊丘也終南山隱者譚峭景升也齊丘竊之耳其文髙簡固微有見於道徳者非淺機小數比也按此書張文潛黃東發俱以爲齊丘撰而景濂歸之譚峭因考諸仙傳得其人錄於後峭字景升唐國子司業洙之子師嵩山道士十餘年得辟穀養气之術周遊無所不之夏則服烏裘冬則綠布袍或臥於風雪霜中經日人謂已斃視之气悚悚然因遊三茅經建康見宋齊丘有仙風道骨𨿽溺機智而異乎黃埃稠人遂出所注化書授齊丘曰是書之化其道無窮願子序之流於後世齊丘因奪爲已有而傳之厥後不得其死宜哉景濂之言蓋出於此然齊丘仕南唐而南唐又有金陵羽客譚紫霄者能劾召鬼神四方道流從學百餘人於三教書皆所洞曉嘗教其徒講莊列深以爲合於釋氏則於今傳化書意旨尢若相類二譚並與齊丘同時一人耶二人耶吾不得而知也因景濂語並及之

少室山房集卷一百三

欽定四庫全書

少室山房集卷一百四

明胡應麟撰

讀二十首

讀太平禦覽三書

宋初輯三大類書禦覽之龐賾英華之蕪冗廣記之怪誕皆藝林所厭薄而不知其功於載籍者不眇也非禦覽西京以迄六代諸史乘煨燼矣非英華典午以迄三唐諸文賦煙埃矣非廣記汲冢以迄五朝諸小說烏有矣余每薄太宗之涼徳至讀三書則斧聲燭影之疑輒姑舉而置之乃廣記之臚列詳明紀例精密灼然必傳又當議於二典之外者也

讀冊府元

景徳間冊府元輯自楊大年陳彭年手其書今鈔本具存顧無大足省發者反不若廣記三書何也元所輯皆擷之正史而正史家傳人誦無賴於元也至類例參差體裁割裂乙夜之觀徒成溢美蓋是時通鑑通攷二書未出諸史浩如煙埃無從措手小加類次以便九重耳嗟夫吾於是知涑水番陽兩馬氏之功於史學眞億世不磨今家蓄二書遂侔飲食而不知未出之先艱於考索有百倍者後學無易視哉

讀通誌略

鄭漁仲通誌略謂其十五略皆漢唐諸儒不得聞者番陽馬氏駁之審矣大都鄭之學術深於探索而短於防通密於典章而疎於故實知得而不知有失知已而不知有人其以博且雅不足爲太史公惜似也而劇罵孟堅使之容足無地馬班一體不知孟堅能知太史乎至謂編年紀傳書生皆足辦之而表志非鉅儒不能然則太史左丘見重百世者果以編年耶紀傳耶表志耶此皆鄕社老人動止供笑之論也若其殫心畢慮欲度前人獨到之思偏精之識往往有不可泯沒者要自宇宙間必傳之書讀者取捨焉可也

讀文獻通考

鄱陽此書於古今典章防制囊括网羅無鉅弗該無細弗綜研摩之力勤亦至矣乃其持論衷操見確按證精又昔人之難於兼美者余嘗謂洓水馬氏通鑑出而歷代經綸治理明鄱陽馬氏通考成而歷代典章規制備通鑑紀傳之全體而通考表志之大成宇宙間不可一日而無史則不可一日而無二書𨿽洓水主格君鄱陽主格物用不同而功則一也

讀類說

曽慥類說今尙全余在長安得鈔本精甚每獨置案頭經史作勞暇時一寓目以蘇疲薾頃年攜家逺出不復記存辛夘北歸掃除敝簏則此書亡去什九僅一帙雜蠧囓中拂拭之猶無恙可讀也因識而藏之以比於吉光之羽唐人詩得劍乍如添健僕亡書久似憶良朋信然

讀說郛

陶九成說郛百卷蓋信手鈔錄成編非廣記等書比也陶所錄本書今什九不存間存者往往賴此而完帙僅半余恍忽覩其名耳宋人雜說單行本朝垂百數種捨此遂無可別稽故是編𨿽蕪冗世莫得而廢也書素無雕本鈔錄譌脫之甚卽深於經史是正爲難當得沈湎是中者閉闗旬月耳

讀古今說海

雲間邇輯說海余稚歳從人借讀大詫爲奇書卽該洽亦往往見欺纂人以家藏祕本也比長博考諸說家乃知此書就日瀟湘等錄多出說郛靈應洛神等傳多出廣記僅卷首北徵半夏諸編雜彚本朝故實又皆人所常見家有之書也蓋是時廣記未行說郛罕蓄一時老宿訂證無從如前此陸氏小說三十家後此顧氏小說四十家皆廣記鈔出雜他書不過什一二耳惟百川學海當是宋人遺書近海鹽王文祿擬而爲學山割裂亡當大可笑也

讀鶴林玉露

山靜日長數百語幽事楚楚有味乎言哉而友人善謔者云如此乃忙了一日何閒靜之有餘不覺噴飯滿案細繹之𨿽滑稽語實自有深致可尋時暇一猛省可也

讀桯史

南渡諸將武穆功最大禍最酷古今所共扼腕而張韓劉三氏子姓悉無聞吳氏遂以逆赤其族僅武穆孫珂仕顯且文學矯矯爲一時宗亦好還一證也余嘗讀金陀等編知當時議論誣枉滔天似閻浮東南界人理永絕者乃今精忠大烈宇宙並存檜能以十指掩萬世共覩乎此書雜記當時聞見持論衷敍事核當是南渡諸說家第一編閱之不但藝苑賞心且時爲武穆吐气也

讀西溪叢語

西溪叢語南渡姚寛令威撰其人與紫陽同時文公論子華子疑寛僞作而又恐非所及輩行當視紫陽稍先也記錄𨿽璅屑時有可觀第文獻通考無其目而有姚氏殘語六卷豈卽此書或寛別有殘語今不傳而此書近出鄱陽或未之覩耶其顚末不可詳考漫並識之

讀洛陽名園記

李文叔格非易安居士之父也所纂洛陽名園記一時全盛風景賴此尙傳枕席間時一展之不啻臥遊金穀也王長公嘗欲彚輯古今記文爲名園墅稿已成序而未卒業聞此不覺悵然

讀東京夢蕐錄

東京夢蕐錄四卷記汴中風俗時序景物以及祠宇樓觀甚詳信宋人之好事也其辭頗猥俚而開卷見當時全盛風華種種目睫吾嘗欲稍加剪飾合南渡武林舊事刻之便自覺兩都遺習爛熳著人宋𨿽弱運猶逺勝今之秣陵燕市也

讀夢溪筆談

沈存中博洽名一時所著夢溪筆談議論多獨造朱元晦亦盛稱之苐其師心自信往往有抵牾史傳處蓋此書成於遷謫之所亡載籍可參攷故本朝楊用修蚤戍滇南所著書抵牾史乘處尢夥其病正與存中同要之著述非詞賦比或至貽誤後人疑者缺之信者稽之務出萬全可也

讀演繁露

程大昌演繁露攷訂多精核可觀據周公謹謂此書初出髙似孫方弱冠卽爲繁露詰以復之今不傳於世苐髙氏他書如子略握奇經注之類率迂詭不振卽所謂繁露詰亦此例耳胡以難文簡哉

讀齊東野語

宋末周密公謹所著齊東野語癸辛雜誌武林舊事諸書尙傳宋史中頗采用其說張魏公富平等敗及韓平原被禍始終皆實錄今儒生動輒攘臂南渡事蓋徒據史家紙上不旁考他書故宋自朱仙鎭後恢復事殆無可言讀史忠惠韓仲止諸疏當時兵勢事機可想見朱元晦似亦有斯意所謂豪傑識時務者明丘文莊崔文敏議論大槪主此余意直以嶽武穆亡百年間無一可將者李邵郭田齷齪小子不敢望楊沂中劉光世而命以經略中原譬肉投虎口何異俾外有武穆之將而內李忠定主之卽無匪恢復之時也蔡州之勝雪百年恥要以孟珙氏爲將故坐収成績不爾金縱垂亡豈宋所能必克耶防古滅金勢已壓宋而孟顧能於其間収復襄鄧諸城廬州之圍杜防以數千禦八十萬之眾元人傾國不能進跬步餘嘗謂國勢無彊弱人實爲之至守之與攻又絕不類理度世固萬萬無完理苐大江有呂文徳髙士璧輩守之亦未必遂淪喪或以諸葛不復中原爲疑者乃其所遇曹馬皆勍敵非王莽赤眉輩也

讀夷堅志【五則】

洪景盧夷堅志四百二十卷捲以甲乙丙丁爲次每百卷周而復始四甲迄四癸通四百卷餘二十卷則洪歿而未盈百也余少讀鄱陽經籍考則徧詢諸方弗獲至物色藏書之家若童子鳴陳晦伯皆云未覩蓋瑯琊長公亦不省有是書矣武林雕本僅五十卷而分門別類紊亂亡章余固知非野處之舊然無從一參考之癸未入都忽王參戎思延語及云余某歳憩一民家覩敝簏中是書鈔本存焉前後漶滅亟取補綴裝潢之今尙完帙也余劇喜趣假錄之王曰無庸子但再以筆樷餉我可矣余持歸竟夕不能寐篝燈披讀乃知此特四甲中之一周爲捲凡百每篇首綴小引其後先次第大都洪氏舊裁余卷三百二十竟不可得然其梗槪臚列也自漢迄唐書之簡帙重大者什不存一太平廣記五百卷宋世之書今逸其數茫無要領而此編以荒唐璅綴尙巍然四分之一非藏書家至快極愉哉因亟題其後俟異日校而梓之

又

武林刻本夷堅志不知始自何時以余所得百卷參之蓋亦洪氏之纂非後人僞托也其敍事气法相類如一意南渡宋亡之後原書散軼剞劂者難於補亡又卷帙繁迄工不易易故摘錄其中專志奇詭事自余冗碎咸汰弗錄且臚列門類以便行世其書僅五十卷益余藏鈔本則合夷堅所存尙百五十卷也苐刻本統於四百摘出則余藏百卷中同者固當什二三今閱之乃無一重見則刻本尙難據爲洪書姑識以俟考

又

余鄕從王參戎處得鈔本洪志其首撰甲至癸百卷皆亡僅支甲至支癸十帙耳迨其中已辛壬等帙又三甲中書蓋支志亡其三而三志亡其七矣四志百卷竟亡繇物色武林本或從初志摘出或卽初志而妄析門類未可知余旣幸是書存世猶悵悵欲覩其全眞無厭之欲也苐野處文譽噪一時容齋隨筆等筆力錚錚而夷堅猥薾彌甚疾行亡善迹信矣王質景文夷堅別誌世不傳而余得夷堅續志四卷蓋本朝人錄也

又

談者率以廣記五百卷所輯上自三皇下迄五季宜靈怪充斥簡編而洪以一人耳目一代見聞逐千載而角之其誕曼亡徵固勢所必至也今閱此書紀載不僅止語怪一端凡禨祥夢卜璅雜之譚隨遇輒錄以逮詩詞謔浪稍供一笑靡不成書其卷帙易盈而速就職此故也然取數至四百餘亡論靈怪不足徵卽樷談傅防不啻什之五六惜無從起而質之

又

宋有國二百年耳野處宦達南渡其時僅僅百載余而怪力亂神紛然若是去莊列之夷堅幾何哉餘生肅皇帝季世濟承平今馬齒半百奇衺詭異事自生平未一覩焉則傳之耳者率誕妄足推矣乃餘遇誌怪之書輒好之無異於洪氏也豈野處之爲是姑假以優遊晚歳若蘇長公之談鬼耶余嘗欲取洪書芟其非怪而附錄者與往籍已見而並収者洎宋元諸小說及國朝祝希哲陸浚明等編分類以續廣記一書大都亦五百餘卷𨿽靡闗理亂而或禆見聞猶勝洪之售欺於天下也

少室山房集卷一百四

欽定四庫全書

少室山房集卷一百五

明胡應麟撰

讀三十首

讀諸葛武侯全書

石羊生曰武鄕之自擬管樂宣父竊比彭耼耳杜陵氏伯仲伊呂之評觀其深矣余嘗讀王長公夷吾論而知管氏難於太公也則較武鄕之時於管氏不尢難之難耶夫太公所輔聖主仲則中君而武鄕闇君也太公所伐獨夫仲則脆敵而武鄕勁敵也君闇敵勍而輔之而伐之俾君也信其忠敵也信其略極之而仇信其法又極之而夷信其威若人者規模局量漢唐下可萬一再覩耶他如出師二表恍忽典謨開誠四言參伍訓命雜畊於渭水盡瘁於祁山大都外王之事內聖之學也則杜陵二語意尙有未能盡者頃讀王氏武鄕全書偶得十四言云成湯聘後聞三顧大禹徵來見七擒殊自忭躍謂粗足槪侯生平且符合天然了無矯彊卽九京之下武鄕謙讓未遑知夏商二後周攬漢唐不以孺子爲狂易也

讀諸葛孔明集【二則】

武侯自擬管樂管九合一匡才誠不世而所輔桓公所柄齊國挾天子令諸侯其勢易舉功用易成武侯扶弱主借偏邦人心去漢迥不侔也至規模局量則檻車三顧寵辱異觀五畆三歸宏隘殊域弗待言矣樂策士之雄耳內襲燕昭之鋭外因齊湣之孱中入蘇代之間卽他帥行師臨淄外掌何艱於毅而武鄕匹哉大率孔明爲當旹言不容太盡否則史壽之訛非事實也

又

江流石不轉遺恨失吞吳杜蓋以法孝直在二語窺見孔明本意不欲伐吳也乃吳人賊害闗侯其爲漢賊已均矧昭烈於侯手足腹心闗侯死而不爲出一旅之師而置之伐魏吳乘勝而助之魏亦詎可旦夕下也惟權懼乞盟而昭烈不答此則天意之圽炎精與紫陽謂孝直輕快能止伐吳此有妙理觀髙帝寄腹心畱侯而間亞父賂閼氏等策必曲逆能之孔明語可想見矧魚水之譬生已奪好闗張而死沮昭烈之出尢孔明所難言哉

讀三國諸葛氏傳

漢末諸葛氏分處三國並著功名瑾子恪孫竦亮子瞻孫尙誕子靚孫恢奕葉知名諸葛之才一何盛也恪以忠誕以節俱覆宗族禍害略同至瑾以喬延息於蜀誕以靚嗣續於吳天之弗絕賢者又何其巧相視也瞻則死君尙則死父懿哉武鄕其有後矣恪智辯英英照耀一世伐魏之舉乘瑕蹈隙詎曰佳兵世率以成敗論異哉

讀唐駱賓王集

用修云孔北海大志直節而與建安七子並稱駱賓王勁辭義舉而與垂拱四傑爲列以文章之末技掩其立身之大閒可嘅也君子當表而出之楊氏此論甚公然謂大閒掩於末技恐不應爾妖牝竊唐舉唐臣子頌徳恐後自賓王一檄痛摘其姦疾呼其惡曌𨿽漏网千載下罪孽歷歷卽轘磔都市弗過寧曰末技且當時從敬業起事詎止賓王數人今皆名姓無聞而賓王以一檄故烜赫天壤謂文章永气節乎气節永文章乎

讀昌黎毛穎傳

文自唐宋而下昌黎才具當特髙於諸人其意創自爲尊不欲前人一字無論前人隻字卽自出體裁亦千億化身靡一律焉故其機軸若生龍活螭不可摹執非才力絕人眞足起八代之衰未易語也而近來評者謂韓序記書啟如達摩西來獨啟禪宗惟紀傳志銘未得太史公法噫今天下枕藉史公殆百年矣有能躍出毛穎之上者乎昌黎者能爲史公而能弗爲者也然又不肻盡沒其伎故假毛穎以泄之若曰吾非尺寸史公聊以文滑稽而已此其微防獨寄於千載之上而始發於餘者也

讀平淮西碑

昌黎之有古意者毛穎傳進學解送窮文皆以文爲戱示不欲步驟前人也世徒知其滑稽而罔測其微旨所在乃不佞竊獨窺之至如平淮西碑自是唐宋以來第一篇

大文字而段文昌敢重作之已極可笑吳興姚鉉復取段作而捨韓碑乃知劉邕嗜痂亦宇宙間宜有事也

題樊宗師集後

燕市中得一書題曰奇文集亟展讀之乃樊宗師絳守居園記也退之嘗爲樊志墓紀其著作甚盛今行於世僅此篇爲文而騖奇僻者可以少省矣

題皇甫湜集後

皇甫持正論文謂虎豹之鞟不得不炳於犬羊鸞鳯之音不得不鏘於烏雀是也然虎豹之鞟鸞鳯之音異於犬羊鳥雀者一稟諸自然匪有意於爲異也六經而外孟荀左國莊列短長斯爲極軌退之才覺措意便落一塵要以時代所壓而閎深奧衍名理隱中縱橫幻化詞必已出西京而下故當以韓爲第一流乃至皇甫諸人出韓門下以奇自負今讀其遺集所謂天心月脇鯨鏗春麗皆摛精匠彩片語之間咀嚼其中毫末無有此其相去庸庸蔑能以寸而曰奇哉而曰奇哉

題歐陽詹集

李觀歐陽詹皆昌黎所極提奬者觀至與韓並稱今集不傳而詹集寥寥乃爾唐亡子厚昌黎幾獨步一代矣

讀白樂天長恨歌

樂天長恨歌妙極才人之致格少下耳唐時一女子姿僅中庸而索價十倍以能誦長恨歌故不知徐君蒨姬侍三百悉暗記魯靈光者當何直酬之耶

讀劉中山集

劉中山全集近始刻於嶺南友人黎惟敬訂定者也楊用修以爲元和而後巨擘首當推劉其才格錚錚誠無能逾過者乃其意致時時著議論色相都緣伎倆有餘不肻受束縛樊籠中耳蘇子瞻始一學之便開宋人二百年門戶故知流浸淫不可不愼也品彚於劉五七言律少選而絕句最多自是獨見乃用修評品又自確然余兩存其說學者並實見胸中詩過半矣

讀杜紫薇集

紫薇燕將錄縱橫淩厲气雄一世短長而後可繼先秦者僅覩此篇而世誦其阿房宮賦此賦若郗方回蒼頭小有意耳乃篇末數語村學究面目可憎之甚故不若李華含元殿稍具典刑也

題栁河東集後

栁州嶺右諸近體靣目愈工神情愈逺何也盛唐之工在神情故愈工愈合晚唐之工在靣目故愈工愈離悟此數言詩道過半矣

再題栁州嶺外詩後

觀宋人使事持論詠物往往極天下之工而詩道遂爲之下裂是其驗也然元和七言律可以工言者夢得子厚而已樂天工而太易以易而沒其工此外𨿽昌黎之才力於近體固未遑矣

題李長吉集

唐人以太白爲天才絕樂天爲人才絕長吉爲鬼才絕信乎其各近之也卒之太白應長庚樂天主海山而白玉樓一記天帝特下詔長吉爲之豈漢庭貴少兜率大羅之表或以其奇思奇語鑿天巧奪化工召而閉之玉樓中耶世以長吉才稍加以理奴僕命騷不知長吉非附於弔詭無所置才加以理且並長吉俱失之而胡騷之命也

題元次山集

元次山文故爲艱深險澁而無大發明蓋樊宗師皇甫湜之前驅耳髙似孫至謂視栁河東英崛過之唐之文惟二公豈不省昌黎何代人耶甚矣髙之無目且無耳也余讀元子文佳者僅世所共傳中興頌乃其文體典雅渾雄非艱澁比而諸艱澁之作無一傳彼借口盤庚者戒之哉

讀李華文

華在中唐前與蕭穎士並有盛名今二集皆不傳僅散見英華文粹等書耳含元殿賦命班倕之匠下荊楊之材持斧執斤者萬人涉磧礫而登崔巍誠快語而自以爲三都二京則彼所長顧不在是也老杜極苦作無韻語而九天之云下垂四海之水皆立特奇太白文賦亦往往有佳境蕭士贇謂所能僅詩管中窺豹者哉

題李習之集【二則】

李習之孟東野張文昌皇甫持正皆退之門下士也惟東野退之多推奬語至三君或稱之籍湜或以李翺張籍從遊並稱則翺之師愈審矣讀翺集凡韓皆名之祭韓文僅呼之爲兄何耶

又

翺又有答韓侍郎書詞甚率易疑非退之然他文於愈皆兄之而此亦然則爲愈審也翺答某後進書謂足下齒幼位卑不當名前輩乃其人書中尙云劉君某楊君某而翺每書及昌黎輒以李觀韓愈並稱何輕於責人重於恕已耶讀翺集斥異端崇聖道詞義凜如在唐人茅靡仙佛中可謂卓然不惑者他文亦典實明健一洗浮華歐陽永叔至韓李並稱而不及子厚以其識也然其文率人所能至竟集中無可與梓人封建及嶺右諸記等列者翺生平得意髙湣女楊烈婦傳自以不減孟堅以較段太尉逸事尙避三舍況霍光等傳摹勒如畫者哉唐惟栁差可配韓而歐公去取若是蓋一時論道之語非定評也

題白樂天集

唐詩文至樂天自別是一畨境界一種風流而世規規以格律掎之胡耳目之隘也倦綉圖詩遼陽春盡無消息夜合花開日又西中唐後第一篇

而正聲不収曁品彚亦失之聊識於此又昭君一絕亦可爲中唐第一品彚並失収

讀李賓之金山四詩【二則】

巵言云文正之先何李猶陳涉之起漢髙余謂此四詩蓋已兆嘉隆門戶不特先鞭正也同時謝鳴治程克勤俱文正齊名二集余徧讀之程風格𨿽整而乏天趣謝則元白宋人遺響耳逺非文正比也四詩見餘冬序錄以爲文正生平所自喜也諸家亡一選及余特掲之

又

四登覽詩皆宏大雄爽所謂順流直下一气呵成者非小家湊砌語𨿽間有不甚合處顧成間未易語

讀顧華玉詩

正七言律李何外集中殊寡佳者往往爲杜陵變體所誤气骨𨿽勝而韻調殊乖獨顧華玉一稟唐音故視諸家獨多合作此例數篇皆灼灼可傳者也

讀華玉風洞詩

此首全類嘉隆亦與華玉他作不類總之正前七言律合篇不越十數合李何百餘止耳嘉隆乃不勝數而五七言古蔑矣

讀徐迪功集

徐迪功髙觀察皆以衝澹勝者也兩君入唐與王孟絕相類徐五言律不能工有樂府歌行絕句往往可觀髙不能歌行樂絕而五言律淸新婉麗出徐上若其安身立命則並在五言古詩總之迪功才近王觀察才近孟五言古品格髙華似過之而他作咸弗逮也然工此道者於七言律防非長乃右丞獨以此擅今古古人信未易及耶而兩君匪今人矣

讀髙子業集【二則】

髙子業嘗言李獻吉評其詩不如文子業詩世所共知其文乃寡述者余讀其集實溫雅古質有崔蔡風惟其意不事奇險又刋落藻麗故讀者忽之品格故非詩下也是時士甫脫宋元習李何崛興爲西漢盛唐學然大而未化一時羽翼諸君子反掇拾李何余沈自昌谷仲鳬外未有絕自名家者子業後出少年乃能壁立自樹超千載而上之卽遺集寥寥求隻字宋元弗可得其眎李何大非所及幾於化矣若其才之孱气之促則其年之所以弗長者

又

余嘗評李何制作異時曰漢文唐詩可也曰明一代之文之詩可也若髙集防於古人中求之王次公嘗以昌穀子業並稱謂千載校李何尙有廢興二君必無絕響可名確論苐昌谷集乃獻吉刪定其他翳雜尙多子業諸篇顧一無可去取其尢戛戛耶才則子業似非昌谷比

讀王道思集

道思於文章目無千古壁立萬仞𨿽門戶不越宋人而規模宏逺曲折紆防較歐曽二氏不啻過之然其才非八靣受敵者故匪歐曽等輩也其集序記合作處殊絕於人而志傳啟札弗逮至論策諸體一不槪見何耶道思嘗謂學班莫如曽學馬莫如歐學歐曽正所以學班馬特與今人所學異耳然則道思固未嘗以班馬弗當學也

題皇甫司勲集

皇甫子循之詩之於中唐也之文之於六代也至矣詩調本中唐而取材齊梁取韻韋栁故五言律髙華迥出閒逺有餘眎大歷諸子情致少乏而品格過之文四六偶儷之中有翩翩自得之妙先是吳中爲六代者數家類矜局未暢昌谷伯虎書尺工美諸體蔑聞至子循操筆縱橫靡弗如志幾化於六代矣以較江左諸人𨿽淵藻不足而神令殊超總之名家本朝而必傳來世者苐詩自五言律外余率非長而文亦不能爲宋人之表啟則才具所限也子循於瑯琊先達而兩公後起掩之弗能平晚年多發其意序論中又以濟南刪其詩作諭歙文存於集余生平不識子循顧其能誠有足尙卽殊好弗可泯沒也因題卷末云

少室山房集卷一百五

欽定四庫全書

少室山房集卷一百六

明胡應麟撰

題防二十六首

題方氏防益藩賜宋懌書

國初吾郡宋太史文舍人書父子並起一時而皆爲當代冠又太史書舍人文亦卓然稱名家蓋古今創覩也方氏爲景濂門下士而極口贊仲珩至品之威鳯翀霄祥雲捧日噫若正學寧防人者哉其言當時乞文太史者必謁舍人書之令人想象其父子間一吮毫而空四海而海內奔走其門者亦樂得二絕於其父子間以爲快未幾仲珩沒景濂徙造物乘除之數可畏哉仲珩子懌復能書益藩嘗舉魯公多寶塔碑賜之防見方集可考宋氏箕裘之盛乃爾今懌書絕不傳卽仲珩書亦寥寥什一存世嗟夫三世爲將道家所忌乃自昔患之矣

又題方防宋仲珩書寄自作詩

希直最不輕許可此防於勝國趙康二承旨意若弗盡予獨謂仲珩兼撮其勝而俊放有加丰人翁目曠古今乃其贊仲珩秀逸雄麗之中具冠冕佩玉之象而皆盛以本朝第一歸之其品格可想見借令稍引以年駸駸軼宋唐躋魏晉矣而夭閼中道豈造物者必欲典午諸賢長技千載耶余性拙於書至仲珩亦望而知其美若其詩國初髙楊輩無以過也惜仲珩書及詩今率鮮存者大塊忌才蘭摧玉折余尢不忿於斯人云

題駱賓王起義檄

武曌以淫牝穢亂唐室實曠刼所無之變而一代瑰才傑士擎跽曲拳無敢聲其罪者獨駱賓王廣陵一檄詞義凜如足寒猾賊之膽蓋唐初第一流人物也而生懷淺躁之譏死罹怨望之訕史氏因循列於文苑並其字失之遂令邑井祀典千載寥寥往余籍弟子員日嘗以白督學建安滕公滕公急材甚業舉行防擢任去弗果蘇觀察君禹繼至大快餘論卽移文祀駱於鄕此舉不特爲當時節士伸寃亦爲萬古詞塲吐气也

題駱賓王集後【二則】

賓王起義世所共知而不知其奉母至孝集中三與上官啟皆以捧檄負米爲言至裴行儉辟爲記室力辭以母老不堪逺行情致酸楚意旨眞篤言言涕淚卽李令伯表弗過也道王命以自陳則抗詞不答半千諭以干進則守道不回槪賓王操履類出唐文士上遺集班班學者徒泥裴語何哉

又

史稱駱賓王失職鞅鞅遂與徐敬業起兵夫孽後臨朝羅織萬態卽狄仁傑輩尙誣以反況賓王倡義殺身欲加以罪寧足據乎且文人失意憤誹其常屈平懷沙賈誼賦鵩後世咸悼其忠賓王首倡大義庸可以此訾之駱集十卷今存自疇昔書憤三章外無一鞅鞅語至忠孝气誼浡郁諸制作間有足異者余別傳之

題駱賓王帝京疇昔篇後

汪司馬伯玉嘗謂餘三代而下有才子有文人有學士有作者才子文人學士代有之作者非屈之騷司馬之文賦杜李之五言白甫之律絕莫能當唐以後無作者矣惟秦栁之詞王闗之曲耳因及吾郡駱生曰若賓王二長歌前無古人後無來哲蓋亦庶幾作者也余有味其言而志之

題範茂明淮陰先生辯陳同父酌古論

方茂明爲此文年僅二十一同父作論才十八九耳英气已勃勃乃爾二君皆老壽終顧其後撰述卒無能有加於此豈其筆力弱冠時固已定耶茂明辯說縱橫大有秦漢風一掃宋人頽習而他作不盡爾同父論體勢實步驟蘇氏兄弟時時錯稚語其間而奇偉絕人之識卽前代豪傑身當其事者且心折九地下惜乎其登第遽沒當南渡劻勷戎馬而未展一籌也其論淮陰防李左車足盡刷史遷胸臆之陋但所設破趙策未爲中窾至論薛公策黥布孔明扼司馬鄧艾取蜀可謂深識天下之大勢切中行陳之機宜非振世之才莫能與矣茂明亦好談兵事屢進防紹興間弗用同父上皇帝四書卒爲姦人所中幾殺身宋柄國者類爾弗滅於金固幸尙望以恢復計乎但兩君生同世又並及紫陽朱氏遊而絕不相聞問何也豈同父數走四方而茂明老居一壑故耶噫嘻若兩君者吾郡二百年無此人物矣

題陳同父集後

同父當靖康建炎間以气雄一代其說以漢唐創業之君卽商周之始無以異故朱紫陽亟詆爲功利而外之而同父亦自有堂堂之陳一日差長等語世以爲譏切紫陽也余讀其集乃不然同父之尊事紫陽至矣每紫陽誕日輒走使千里寓書損餉備極情文其終身弗能相合者僅前一說而同父之尊事紫陽凡可以致其推挹無所弗備迄未嘗因是而少替也二君子書尺往還不啻十數二家遺集班班學者弗知詳考徒據史傳舊文俾同父之虛懷夷於子靜之拗崛余弗得弗辯之

題陳同父水龍吟後【二則】

陳同父絕不能詩今集存者僅二絕一長歌知其未嘗事聲律也集末載詩餘數十闋而艸堂所選水龍吟詞特佳甚而集不存古今制作佳者不必傳傳者不必佳大都有幸不幸耶

又

此懷所懽作者殊足情致與同父他詞不類周公謹野語載陳嘗狎一妓欲娶之蘄落籍於唐與正唐以言間妓好遂弗終陳因是大憾搆唐朱元晦卒起嚴蘃之獄此詞之作豈卽其時耶所狎妓或卽蘃故與正不肯爲落籍耶今紫陽集載論劾與正封事幾萬言所謂行首嚴蘃稍以色稱紫陽筆也蘃亦能詞見野語甚詳以一婦人色致諸名士紛紛聚訟爲千古口舌端令人噴飯不已

題泊宅編後

泊宅編十卷金華方勺仁聲撰勺當靖康建炎際隱居不仕後終於霅上與唐張眞操行略同眞所著大易等不傳而子書今尙行世吾郡南渡而後呂太史一倡何王四氏繼之所爲發明經術不啻數十百種世傳僅什二三而是編以脞辭錄至於今而完袠不廢而其間亦往往有可訂史乘之所弗及者世以隱君子亡裨於時而小說家靡足論於著述然乎

題庚溪詩話後

詩話爲南渡陳嵓肖子象作子象吾郡金華人父徳固當靖康時爲汴京守備官嘗獻制敵防朝廷弗能用俄都城陷率眾赴敵死之子象以任子中詞科仕至兵部侍郎見吳正傳敬鄕錄近詩話彚刻百川學海中不題作者姓氏余參訂本書前後得之喜甚綴詩藪尙未知其郡人也乍閱吳公所錄始悉其家世履歷因亟識之詩話最盛於宋當未渡南日不啻數十家而知詩者曽弗一二至南渡末而劉防孟嚴羽卿出遂以譚藝雄古今此書成於紹興適南渡之始其綴述見聞网羅散軼良有足多不僅僅談藝而已又吾鄕先達忠義世家固不得而泯也輒並及之

題困學紀聞後

趙宋自渡南後詩文書畫率厭厭不振絕與其國勢相侔豈錢塘孤僻海隅又非建康比故爾時人才無一可軫接漢唐耶而獨該洽士天挺其間紫陽氏之致廣大盡精微固不可時代論至如鄭漁仲馬貴與撰次類書其討覈之勤綜理之密皆卓然自名一家橫行濶視於著述之塲而不爲無補於世顧反有唐漢所不及者而王伯厚生平制作乃至七百餘卷噫嘻一何盛也玉海一書今存大都幾希馬鄭之間困學紀聞二十卷中尢多發明讀書得一義如獲一珍珠船雋哉斯旨非眞有志學問未易咀嚼其間也余之生也家大人命名適與伯厚同而生平術業乃逺出伯厚下若所謂困而能學𨿽伯厚以自謙而余實不敏有之因志卷末以致余仰云

題吳禮部敬鄕錄詩話雜記後

吾邑自範浚先生始用著述顯金吉父氏系興於經典發攄無遺力而他固未遑也禮部吳公師道生視吉父稍後而於著述尢殫心補注戰國防大行於時考覈之精深辯析之窾當嘗鼎一臠足例其餘其全集余嘗得其鈔本詩歌蓋多佳句余摘錄詩藪中至敬鄕二錄及詩話等編舉郡邑凡有聞者緝其制作履歷粲若指掌下逮畸流逸客片語只詞亦博采旁證竟其隱伏耳目所及防綴弗遺噫其爲力至勤而用意良獨厚矣今去吳公僅二百載而文獻之詳遂邈弗得而覩而南渡而上人才篇什史乘軼而未収者尙倚借諸編稍獲綜其崖略蓋吳先生功於是爲烈而余於禮部固異世子云也因筆餘懷於末簡以俟異世之爲餘子云者諗之

題劉靑田集後

戰國後無子書矣東西京文賦特盛而子書逺非先秦埒異哉靑田之子郁離也奇气瑰藻絕唐宋越兩都翩翩然周末抗衡焉殆天授非人力也髙皇帝載造區宇同文八荒郁離哉彼符赤伏者陋甚矣乃靑田之爲他文體格卑卑元末無纎殊故曰殆天授非人力也而嘉隆之際短長復出於明明之盛至此乎噫

題方希古遜志齋集後【三則】

余往述諸子辯雜取唐宋文人遺論訖本朝宋太史景濂王長公元美凡數十家而竊以鄙意折衷之弗能祕而行諸世世之治諸子者頗韙餘言當是時獨方氏遜志齋集未覩也癸酉春客武林邂逅是集龍丘賈人處亟取閱之中辯論諸子凡二卷其爲說亡弗犁然當余心卽太史長公所論有弗若是脗合者中間稍稍矛盾僅百之二三餘合者幾不啻什八九矣希直精忠大節爛焉日月爭光諸所爲說一原本六經軌諸至道余願爲執鞭弗可得顧時時有合於余余寡昧索居自放人外而私衷謬臆亦時時有合希直者此何以故也後之君子欲以狂誕罪余余且得借口若人以自逭亦因以考見余之困而能學𨿽髙賢大良垂世之訓而千慮所得時或中焉庸詎非吾生平至快極愉哉因泚筆題諸簡末

又

弇州文評云方希古源出眉山氏才髙特少波瀾耳余讀之其詞气俊爽英發特類大蘇志傳簡勁有法過之而奏疏之屬不逮表啟則逺矣詩學太白歌行時有近者蓋亦眉山前轍而不能如蘇之自得也總之子瞻才較大希古才較偏至學術之髙明識趣之閎粹矢口成言皭然一秉於正如堂堂之陳王者之師直之無前舉之無上無論眉山父子蓋三代而下文章之士所未覩矣

又

王長公謂國初之業潛溪爲冠烏傷稱輔次及蘇平仲胡仲申皆吾郡產也又李獻吉送徐昌谷歸吳門詩云金華數子眞絕倫意亦爾爾然數君子皆產元末且受業其人之門浦陽閎才絕學足盡掩虞楊諸氏而意調不甚相逺忠文持論中窾而南渡儒元語時時錯之眉山染說瞽說卓有秦漢風他文率仍爾時舊習仲申抑又靡焉獨希古年視諸君子最少與勝國文人夐弗相及故其文一掃元調追逼盛宋大家惜其知名稍晚旋殉節革除志業郁而未竟篤而論之國初自潛溪外當首推也

題唐伯虎書牘後【二則】

餘三復此書而悲之大塊忌才固自昔亦何忍荼毒之至此然伯虎非身罹此境亦無以有此書今當時之竊髙第享榮名者什九腐艸木伯虎此書爛焉竹帛千秋永垂視商文毅輩所得孰多不待智者而決矣

又

此書視六朝所擬李少卿作可謂合曲同工舒冩淋漓濃至處殆不忍讀然伯虎此書外他文遂無復傳卽傳者一二亦弗能工何也豈其才固盡於此將一躓而不復奮耶計伯虎之卒僅得年四十許蓋亦不久喪矣昔武曌讀駱賓王檄曰人有如是才而使之流落不偶當時之擠伯虎者殆曌之弗如也哉

題二王書牘後

右兩瑯琊書牘四卷爲長公者十之六爲次公十之四次公生平與交遊書牘自三數達尊外凡等輩率手書至與余還往者尢無一非眞迹行押之妙在有意無意間姿態溢發而行間郁茂望而知其晉唐人物也長公書牘大篇多侍者代錄亦蕭散無掾史气侍書者二人皆長公家僮郗方回奴故自不俗余至小袛園每見之他短章則亦手書爲多𨿽不規規曩轍當其合作奇逸縱橫不啻蘇黃入室賓也余自交兩王公片楮隻字咸所珍惜積之念載以成此卷今兩王公相繼作白瑤宮客卽欲更求一防畫震旦中不可得矣敬題末簡以識余慨若其文章之美亙宇宙而長新者在處自當有神物防持固無俟後人贊嘆也

題康裕卿詩冊後

余初識裕卿於今大學士趙公座上余尙未冠也裕卿讀餘春日閒居十詩中句若曳杖靑山逺推窻綠水來風雲欺病骨天地與閒身之類輒狂叫擊節期他日必有聞於世自是裕卿凡制作寄余無慮數十百洎他篇什得意者必手錄貽余重其人恆祕諸篋笥久而慮其散軼則命家僮裝潢成帙每臨風對酒興防相思輒時展閱恍若裕卿之在目焉今裕卿已入岱所恃以寄想象獨賴是捲之存而余童子日所爲詩囊艸率已漶滅僅前數聮以裕卿賞識故尙存胸臆因泚筆紀之河山之慼臨楮懣裕卿有靈得無欷戱地下耶

題李達甫投贈古風後【二則】

婺中詩肇於駱賓王適唐初沿襲陳隋五言古詩與近體無以異孝標二作稍超故未脫六代聲格宋元後益卑卑或謂吾郡舊無五言古余殆無以難之達甫生數千載後乃奮臂嘔心直探魏晉之壘掣其符而佩之此六詩其投贈不佞者令具眼諦觀庸待其詞畢也今而後有能復舉前說以謂餘者乎噫達甫尙益竭而才建安黃初規矱弗逺婺之詩駸駸上乘矣

又

盧藏用謂李泰和子如干將莫邪鍔不可犯但虞缺折耳余每舉斯言風達甫以其才髙急名又體气劣弱慮年壽非所長不三載竟赴白瑤宮召矣英雄大業未半中殂徒使存者抱知人之嘆於地上噫

題李仲子詩艸後

余嘗摘鈔仲子集中佳句無慮數十餘寄餘如寸心懸宇宙片語劃江河雄名枚叔後絕技杜陵前毫端雕混沌篋底遡洪荒天姥云堆案嚴陵雪照篷薜茘封囊艸芙蓉澁劍花駿骨時名重羊腸世路艱防抱龍門下詩裁兔苑旁斑衣正逺慈親夢彩筆先傳幼婦詞謁帝星辰天北畔懷人風雪海西頭晏爲傳諸賦出中郎還祕論衡無海嶽心懸孤劍迥乾坤業就彩毫多【已上俱寄餘詩中語】他作則路通秦望北山防禹陵西急峽魚龍鬭深林鸛鶴呼樓臺句踐國玉帛夏王宮綺羅縈萬陌鐃吹競千家別漵藂靑荇平泉綴綠苔勝事蘭亭墨幽期剡水艫擊劍長虹流碣石呼盧明月滿咸陽秦淮鷁首春煙合建業驄前暮雨殘攬轡風霜回百吏飛章河嶽走千靈畫棟飛雲滕子閣胡牀明月庾公樓靑天片鷁岷江去白晝雙鳬賀嶺來千花南浦吳娃醉獨樹西陵越客過皆整麗可觀惜汗血中道未竟飛黃之馭又題余陽春館十六詠金華山十絕句並佳作也暇日曝書得允達艸於散帙中不勝河山之感因援筆志卷末異世有揚子云出余將俟而質之

書二王評李於鱗文語

庚辰夏過小祗園長公譚藝次偶及李於鱗文長公曰余初年亦步驟其作後周覽戰國西京諸家乃翩然攺轍於鱗初極不喜久之餘持論益堅李遂止弗復更言余請初年所作觀之長公曰當時意不愜卽棄置其稿今不復憶何語矣是冬次公訪余溪上夜評隲當代諸名家至歷下曰李文辭多繳繞紆曲固其體欲艱深亦繇才短故不能詞達其意猶口喫人終日諄諄聽之者苐覺難解今之憙爲此體者大都才具所趨也兩王公筆札間推轂濟南不容口其靣論不同乃爾蓋兩公於李交厚董狐之評不無少曲而其指往往寄寓他文中初學不盡參其集未易悟也偶讀於鱗文輒識簡末俟精月旦者定之

少室山房集卷一百六

欽定四庫全書

少室山房集卷一百七

明胡應麟撰

題防十二首【遺墨上】

防王大令送棃帖

右大令送梨帖云今送梨三百顆晚雪殊不能佳凡十二字五字紙素破蝕筆蹤大半不存無恙者七字而已庚辰夏王次公以計吏入燕竣役瀕發賈人持是捲索十萬錢顧囊空直無所出偶朝士寄贈所知金五十在焉輒罄舉償之一時盛傳爲奇絕事信次公之癖於書也晉自典午渡江距今不啻千載二王眞迹流落人間如天球河圖舉世不能三四此帖𨿽漶滅不全而筆勢之瀠洄縹緲飛動於薄蹏之上卽寥寥數字如目擊其超逸絕羣之气致足觀也或猶以五字殘缺爲憾余戱謂今世購定武蘭亭者必五字損本爲眞送梨亦五字不全異時將復爲書家公案得非山陰父子翰墨間例有斯厄耶同閱是捲者是日聞餘言皆失笑噴飯滿案次公亦捧腹而起

再防

永師書一字五萬錢卽今中金五十也然則大令身後一帖僅足當永師存日一字耳而次公是舉世便詫爲異聞卽此徵古人好事倍於今今嗜利百於古矣乃次公方以書名天下寸楮片箑舉世共珍傳諸異代知不有以五萬錢易其一帖者耶

防鐘元常季直表

王長公義聲振一世其豁達大度詞塲中漢髙帝也其气宇籠罩今古故制作亦如之爲大廈庇天下士殆三十年又園林水石之盛爲一時冠故世莫不以其富侔於三吳巨室而實弗然也丙戌秋餘嘗偕汪司馬過弇中玩諸古帖司馬乞鐘太傅季直表觀之長公黙然良久曰是月以催科不辦持質諸檇李項氏矣余舟回詣項氏假其所藏彜鼎及遺墨徧閱則此帖儼然在云於戱卽此一事而長公之爲徳於當時寒士者其難易可知矣

題蕭翼賺蘭亭圖

世以蕭翼誘取蘭亭事誣不可信其說以文皇威加九域一尫殘老僧敢固匿之非也人主之威固有不能勝匹夫者文皇於蘭亭誠弗欲必得則已欲必得而弗緩圖之而徒脇以威彼潛藏伏匿爲計甚深極而恨且投諸水火人主之威不過殺其身而已如藺相如懷中璧嬴昭王耽耽虎視在秦廷而莫能奪之而況於兵燹亂離之後若存若亡之一帖耶且一夫之癖愛亦有甚於人主寧殺其身而以毋失所寶爲快者此其勢視人主之物爲尢難卽明知其處而匪威脇之可得而文皇於蘭亭又其意所欲必得欲必得則所以詳爲之慮而緩爲之圖將亡所弗至而何有於發一使以欺之然則蕭翼之謀𨿽曰文皇與知焉可也

又防

當貞觀末年文皇之大漸也語太子治曰吾從汝乞一物爲殉可乎叩之則蘭亭也夫太宗誠欲殉蘭亭遺令顧命大臣昭示百辟卽嗣君弗欲惡得而違況萬萬無此理而文皇直巽詞宛轉於彌畱之際豈其智顧弗知出此哉嗚呼彼其以誠動其子卽其以詐使其臣之道同一癖愛而必欲得之心故勢所得行而有弗用也嗟乎俾太宗執是心爲天下𨿽堯舜之治有弗成於貞觀耶而徒使後世以一帖窺之惜也

防褚河南哀冊文

褚河南哀冊文眞迹藏王司宼元美伯仲俱有防次公行艸得法此帖爲多捲後宋米元暉元陳寧極二防此書老筆縱橫而姿態逸髮絕得典午風流唐人書可裝二王屏腳者無逾此武家子捨之而取枯樹賦何耶

又防【二則】

方希直遜志齋集亦有此帖防知是書國初嘗入越矣希直防不見此卷中兩王公論復不及蓋革除際人諱其文因毀裂俾泯其迹耶方所防論河南及顏栁書法髙下最爲精識又其集評書甚眾且夙遊宋氏父子間必深於此道而今隻字無復存者當亦坐革除故若其精忠大節與河南異世相符合固非人力所能存亡也輒並志之

邇弇州續稿出乃知此防長公亦論及之豈勒石之時偶未考及集耶然則希直手書信亡久矣石勒於長公家

防米顚自薦啟

米元章顚事甚眾散見宋人小說雜記無慮數十百條余嘗欲彚輯爲一編以資藝林中謔浪是啟亦其一也米又有長箋訂某公閱所藏墨迹彌可笑憶宋人送米詩落句有名滿天下之稱或疑太過米不足當答曰二十年來何處不知有米顚子耶𨿽戲言可謂實錄因題卷後俾讀斯啟者相向發一大噱云

又防

觀老顚此札乃欲中立蘇黃間亦其戅也余嘗上下史籍得類米者一人曰張融思光其才具類也詩文類也伎倆類也南史稱融衣履言動意制甚多芾每一出小兒羣噪隨之至呼爲活卦影融海賦精麗瑰崛芾潮詩閎大沈雄融書謂二王無臣法芾畫謂不使一筆入吳生噫其相類何其酷也融嘗自言大丈夫當刪詩書制禮樂何至碌碌寄人籬下可謂有志芾自負自古及今余不敏實得之乃沾沾不出翰墨間然融集今不傳而芾之筆蹤滿世得失大都相等也南齊人目融不可無一不可有二餘於米老亦云

防吳徳基千文

勝國末吾邑吳履徳基以書名婺中而宇內無知者由元世臨池特眾故耳今吳書吾邑故家多有之餘所見不下百幅而他方絕迹並書家無咳唾其姓名者近文氏停雲館帖元人書甚夥乃徳基亦泯泯焉豈徵仲太史尙未及覩吳書耶此卷全錄千文缺二六字用筆勁峭遒防處深入右軍間有一二不甚合作者蘇人摹勒攙用文氏筆耳以吳之臨池工苦爾爾而絕不遇賞音士之埋沒可勝道哉

防周公瑕書朱司空河工敍

天弢居士周公瑕髫歳遊文太史門小楷稍變尖纎益以濃厚其用筆法子昻而結搆則徵仲矩矱也嘉隆之際獨步江左垂三十年遇合作處眞如陳思洛神賦穠纎得中修短合度淩波微步羅韤生塵者苐驚鴻遊龍之態微所短耳玆序乃甲子歳爲朱大司空衡撰者朱公創鑿漕渠爲慶曆間名臣冠而此書最公瑕平生合作神采奕奕良足相當豈其感恩刻意致然或瓠子功成偶一時有神助耶褉日可大出眞迹縱觀移日題

少室山房集卷一百七

欽定四庫全書

少室山房集卷一百八

明胡應麟撰

題防二十首【墨迹下】

防家藏宋搨蘭亭趙文敏臨眞迹【三則】

右蘭亭諸鑑家咸以爲定武本苐首行缺下一字與吳興十三防本微不類其後復有子昻臨本亦缺首行一字而雄逸遒潤天眞爛然自蘭亭神詣八法唐人歐虞褚薛所臨今無論眞迹卽墨本混淆靡定獨吳興臨本存世余目覩不下十餘此猶其合作者也丰人翁最迂持論獨謂趙去右軍不逺防繹此臨不惟得其體貌殆兼風骨性情而有之視昔人艷稱雙雕並運各極摩天者加一等矣若墨本定武是非固難懸防而楮素膩宻煙煤濃沈灼然宋搨無疑也因防而藏之一展閱間忽忽身在茂林修竹間雜坐東晉諸賢矣

又

謂文章闗气運下士聞道大笑之右軍素不以著作鳴而蘭亭褉序俯仰感慨實際之語千載若新加書法入神遂以盈尺之箋同塵劫晉人謂右軍自錄數十過終無褉日所書余謂令右軍閉戶窮年更艸一敍能前作抗衡乎蓋書契以來應有玆帖一時气運助以發之卽右軍莫測所以然也孫綽興公文名振代而後序寥寥殊無省發彼赤城霞起瀑布飛流非異時天臺賦語乎至羣賢賦詩不可解者甚眾且無一佳而大令罰觥寧其不能事此也古人意興弗極不彊搆思正髙出今人數倍處矧坐中𨿽觸目名流才出大令下者眾矣彼以罰觥爲非耶總之山川間气一時並攝右軍筆端故令六宮粉黛無復顏色耳

又

夏侯太初謂樂毅伐齊之兵庶幾湯武晉人迂蕩不情乃爾直可壓捲啟顏顧右軍屢爲傳錄豈好異防新名士例不免也大令意气鑑鑑欲淩阿父計防中羣賢在其目睫者不過數輩而十數脞辭甘出諸人下哉固爾時情興弗屬大都翫世罰觥反以爲適耳太初以樂生不防二城意未可量余亦以大令不屬隻字旨未易窺也顧千載未有發其微者聊爲拈出配太初當啟顏一則也

防吳徳基行艸

余所藏吳徳基行艸大書四軸皆錄李靑蓮絕句蓋吳生平好書太白五七言絕余所見亾慮百數邑故家往往有之而傳流他處靡一迹並自元及明詩書家絕不及其名姓士之傳眞有幸有不幸耶此四絕用筆遒勁特甚而結體圜密精工殊得晉唐遺意王次公過余齋頭覩其一矍然問何人以吳對曰鮮於困學不過也惜不使長公見之得其片言可無遺憾地下矣

防家藏吳徳基陶詩

此徳基行艸靖節停雲詩也字大僅若錢結法遒婉而筆意峭勁與柴桑品格良足相當下作靖節扶笻像韻度翩翩非俗工所辦疑亦出徳基手也故老傳髙皇帝聞吳書名嘗詔令進禦並浮屠月鑑芙蕖以吳筆太剛鑑畫太媚皆不錄苐此余邑傳流語他野記逸史無可互證者今吳書存邑尙眾鑑芙蕖遂絕不聞並識於此吳嘗及景濂太史遊爲其室傳傳見集中

防王元琳眞迹

右王珣伯逺帖眞迹珣江左有盛名卽桓宣武幕中所稱髯參短簿者其書流落人代宣和譜有伯逺三月二帖此伯逺帖眞迹也書凡五行六十九字古澹蕭疎眞趣流溢如飛天僊人遊歷下界頫視凡俗悉同塵埃望而知其晉人筆也典午眞迹存宣和書譜者尙不下數百今惟右軍大令一二靈光自余翰墨永絕而此帖獨巍然宇宙之間昔人評晉人一帖當二王五帖得元琳不啻羲獻矣

防顏魯公祭侄帖【二則】

念載前閱停雲館刻魯公祭侄季明帖天眞爛熳從心不逾以爲古今神化之筆元二陳及文太史鑑定詳矣王長公防眞迹在永丰聶氏意公見未易得忽燕中邂逅此卷裝潢漶滅幾不可觸手而文艸首尾尙完驚喜浹日輟飲食恣閱之乃知此書全用退筆鋒穎摧衂淡墨微茫而气韻飄動遒逸字字欲飛眞間代奇物也唐三百年間臨池滿世而追逐二王乃魯公以無意得之

又

停雲館刻余始閱之大詫以魯公此筆不似從人間來者及眞迹縱觀乃知墨本相去尙懸隔三十里非神化所至而何苐稍有可疑者停雲二陳文太史防此本並無之則長公所云聶氏藏本屬太史鑑定無疑而此卷尾元人數防皆名士鮮於伯機輩序購求源歷甚詳決匪後人僞撰而其書則皆贗作計必有眞迹系顏帖終太史胡以弗及見而止錄二陳防耶又防稱天水小印今卷首亦不復存以爲摹本則筆勢放縱墨沈濃淡相承決匪雙鉤廓塡所辦以爲臨本則行款字數較石刻不爽纎毫卽魯公自書百過防不能盡仍其舊而何論後人也或聶氏所藏防尾二陳眞迹而魯公書贗則徵仲太史目睫所經須眉洞鑑而胡以曲筆於此豈此書太史防後後人割奠文眞迹以摹本傅二陳文氏而售之聶又贗放鮮於等防傅眞迹以他售之人而鮮於等眞迹又別傅摹本爲三耶此其顚末故未易一二懸防異時當特過江右假聶氏所藏觀之

防米南宮誤恩帖【二則】

老顚書僅六行而筆勢翩翩其防扈飛揚之气不可馴狎致足賞也鑑者多以爲摹本屬中一二字剝蝕少有廓塡耳末三行則眞迹無疑矣唐之旭宋之芾皆顚名一代今覩芾筆蹤狂態淋漓尙在旭書傳世𨿽寡苐摩挲禿素諸帖亦自想見其人惟六代張融之顚不減二子而書絕不傳近王長公以知汝殊愁爲融書亦以顚態億之耳苐六代人書傳者不過數行而殊愁至百餘語故當是唐人筆也

又

米老以顚名一代而大罵旭書以變亂古法驚諸凡夫彼不惡傷其類耶令二顚相遇中原各騁尋丈之勢差足以快旁觀苐未知鹿死誰手耳

防蘇長公帖

坡公黃柑帖骨法凝重而肌肉丰妍非貴嬪妃子如楊太眞不足諭苐無柰身材大匾濶何黃長睿謂書縱易橫難古今惟鐘太傅一人效之者非濁則俗蜀中一人是矣蓋指坡言也

防吳履書栁詩【二則】

右吳履徳基書栁子厚眞源了無取古詩似退筆不經意細閱之晉人風骨種種具存乃知勝國臨池苦工逺出宋世上蓋趙宋諸公往往好入已意故翰墨𨿽各名一家而典午範型都盡元自趙鄧鮮於究心古學頓還舊觀今師趙者眾後生厭同喜異山谷海嶽時復主盟大都習尙所趨非大力者起而挽之故未易口舌爭也

又

子厚古詩沖淡峭峻在唐齊名蘇州蘇長公至品諸韋上然韋詩蕭散自然去柴桑格致不逺子厚𨿽骨力稍勁其不及韋政坐此故由子瞻勘捉未破耳道人庭宇靜苔色連深竹宋人謂逺勝竹逕通幽處禪房花木深亦憒憒之見常詩警絕處在山光悅鳥性十字初不系頷聯也

防楊廉夫論詩卷

老鐵此卷評詩頗得源委而詞太冗蔓當是一時信筆苐其書亦瘦勁不俗聊復存之

吳中四名家眞迹防

此卷祝京兆楷書一字大若錢書邢麗文上祖戶帖甚端飭其後小楷十通皆與外父李貞伯者初以京兆遺落世事甚讀諸札乃知其周旋家庭閫閾間尙有餘輩所不及者在也苐書多信筆起艸不經意者半之又行艸蘂珠宮三詩又行艸四文待詔小簡二精工之極當是刻意書吳興碑記艸其一卽陸子傳札訊太史者蓋案頭偶乏取以代箋也子傳書是小楷淸麗覺微弱耳尙隱可讀王履吉行艸絕句一又長札三而一短啟三行者字字欲飛又雜柬十餘大都非煙火食人筆也陳道復二一送扇一借牛卽鄙事數言以楮墨映帶之翻令作雅觀書不可不學如此

吳下名流雜帖防

右捲皆吳下名流書吳原博葑溪詩逼大蘇彭孔嘉一作顏平原體王履約二長箋翩翩有致而知者絕寡以難弟故也王祿之二一楷一行文休承二周公瑕一唐伯虎一呼張夢晉春遊古詩無復作栁陰丐者耶鄧徴父西山八詩神采奕奕卽公瑕用意未必過也其人晚出寥落舉世鮮推之可嘆又三紙學米未成末有岱字當嶽子余也張伯起一張仲立一皆與余酬往札伯起不出無恙迄今仲立才博一州守中道奄逝矣人生出處窮達信自有命苐仲立枉作三年折腰耳

防吳下名流江南春詩

卷首王祿之江左名流四大篆江南春畫意一帖題文太史而行書三詩於後王次公過江右訪余齋頭偶閱此卷謂文太史書及吏部篆皆眞迹畫則贗本也文壽承小艸二文休承小楷二甚工王祿之行艸二彭孔嘉行楷二周公瑕行艸二精極蓋初年得意書也袁魯望行艸二袁爲兩瑯琊婣家覩此知臨池非長存之如見次公耳諸詩大類宋人長短句然則謂江南春詞可也詩不可也

文太史仿山谷書防

右捲文太史仿涪老大書山寺五言四律遒逸蒼勁淸思照人眉睫間詩亦蕭散有餘讀之令人意外作一適又長幅大書早朝七言四律字縱橫三寸餘沈雄偉麗雅與題合蓋八詩皆徵仲得意而境地不同故俱作黃體而能各致其工如此信前輩未易材也

王履吉伯仲雜柬防

履吉書蕭散縱橫天眞爛漫近代書家恍忽晉人丰度僅覩此君而丰人翁以爲邪气溢紙何邪履約履吉之兄書法翩翩眞足魯衛而世以難弟掩之履吉詩髙華朗秀儼若朝霞吳中一時才彥自昌谷外惟此君可追逐亦以夭折未成俱可憾也

防何仲黙詩卷

嘗於何啟圖太史處覩仲黙銅雀瓦詩邇得一卷眞迹也樊少南志仲黙墓言與李獻吉並學顏栁今觀之誠非漫然信筆者嘗見李石刻數處皆然苐二君詩文皆學秦漢而書不能越唐人何邪聊書此發一笑

少室山房集卷一百八

欽定四庫全書

少室山房集卷一百九

明胡應麟撰

題跋三十九首

跋唐人長林疊嶂圖

右長林疊嶂圖濃鬱逺深大類王右丞而精工密致又似小李昭道筆或以渲染鮮明略無追蝕唐畫不宜爾爾疑爲趙千里者近之而山石全用勾法不甚合宋人鑑賞紛拏至今未決也其絹素縝厚之極非南渡勝朝所辦且單條衡僅盈尺許而縦乃四之於小閣疎窓位置殊愜每焚香棐幾縦目其間不覺身入萬山與鹿麋逰衍丰艸矣

跋黃筌栁塘禽鳥圖

右捲鑑者率以爲黃筌而末無欵識絹素堅厚無損而渲染粉墨往往有剝蝕處長可二丈所摹鳬雁鸚鵡山雀以及林塘蓮芡之屬種種入妙吳中諸名流文休承張伯起周公瑕輩十餘人咸有跋以非筌不能也第今人遇唐宋畫無欵者山水則曰王維人物則云吳生金碧則云小李花鳥則云黃筌殆成套語恐其時尙自有人卽如此畫眞出五代筌之諸子固亦能辦此矣況趙昌王友之屬之花鳥知名不一而足欲防以此畫爲筌余未能決也

跋李龍眠佛祖圖

右李伯時二十七祖圖念載前當爲完捲頃落一賈師管生手因割爲三取諸跋眞贗雜置之一以鬻萬中尉嘗出示余凡十四幀一鬻吳用卿卽此卷以六十緡售餘者凡九幀一鬻李大將軍其捲當爲十三幀方謀一借觀適李奉命備邊以七千人深入敵境盡沒捲遂不知何所噫古人遺墨一覩亦有緣耶畫法絹素灼然南宋前無疑或尙以非李所辦而疑爲唐宋五季者總之神品無上不必求實其人也余見伯時蓮社圖巨幅其筆墨气韻妙絕不可言下爲文太史書李元中記文精工之極且略無絲毫損蝕殊可寶玩亦爲吳用卿得以八十千歸劉金吾矣

跋伯時西園雅集圖

右西園雅集圖扇景也逕可盈尺許而人物泉石花木器具種種備生動相或以非伯時不能余所見此卷甚眾一豫章薦紳所蔵人物稍大與佛祖圖等筆法亦蒼古而缺一姬人且注意獨人物而水石花竹等不具余鄕徐先輩復得一卷絹素破裂甚人物視前差肩捲甚髙大具池島峯巒而筆類元人疑勝國所臨者也此圖卷末虞伯生書特佳絕餘數見虞公他書字形頗長而文弱遒緩此則方古端勁而字形殊匾視子昂頗蒼較敬仲尢雅蓋其最合作書也或以此跋故謂圖亦元名手臨余未能決俟精鑑定之

跋趙千里後赤壁圖【三則】

右全寫蘇長公後赤壁圖卷末意態皆完而題欵爲裝師割去蓋此卷絹素自首至尾分寸防裂裝者罄工累月僅克成捲山水樹石多剝蝕而人物面貌無損秋毫亦絕奇事也畫法之工張元春詹東圖楊不棄咸以神品無上余鄕吳少君瞥覩以頭搶地呼老師拜百數不已卽無欵望而知爲千里生也人物長劣盈指气韻矯矯欲生而長公夫人持鬥酒出送郊外縞衣綽約有傾國之態未審爾時措大家室果此殊尢否耶

又

或疑此圖當有前赤壁者余謂未必然前赤壁自白露橫江數語外皆議論無可摹寫後赤壁文簡於前而實景實情不啻十倍畫師欲紆徐盈軸自不能捨後而前也此圖尋丈之間有江山萬里之勢其人物之精工水石之奇古類非勝國後所辦卽出趙千里亦其生平合作之最也前輩風流韻度逐塵土賴此少存其槪每良天佳月一展玩之以當神逰自以爲不減長公玆夕也

又

此卷於赤壁後賦語無一不具愈玩愈見其工長公嘗謂涼天佳月卽中秋玆逰豈其口實耶二客不審何人蓋無是子虛之類當時蘇公謫黃門下士無一在坐非黃秦晁張等也長公夫人亦殊有林下風嘗謂春月使人懽欲令長公呼趙徳麟輩飲花下者其能畜鬥酒以待不時固宜至圖長公登髙岡履危石扁舟皓月放乎中流一派天機蕩漾楮墨非神匠不能惜余不及同事玆逰少沾漑余也

跋閻次平江潮圖

江潮圖一卷宋蜀錦裝首寫吾鄕錢塘江潮絹素筆墨絲毫完善獨卷末無欵識其品格非前宋防不能也董太史定爲閻次平余未及詳勘宣和諸譜當亦近之或以此卷之工品第神妙恐次平未易至也卷首圖江幹秋色蕭寺浮圖闤闠鱗集觀潮民庶紛沓往來而雪山一派如白龍千仞捲海而東噴薄震蕩宇宙晦防漁橈客棹飄飄數敗葉颺舞虛空出沒濤浪一展玩次心悸魂消恍忽幾格間十萬軍聲矣

又跋

卷首觀潮圖三篆字李文正題末書長歌似未至吾越者余謂枚叔以揚子爲錢塘亦未至吾越之故或太子吳人歷轆欺以其方耳而至今談者紛紛謂曲江卽具區而廣陵揚州揚則越分野屬焉胡紆繞不情至於玆極爲枚生計者患文筆未工耳豈以地分逺近爲瑕疵耶此詩詞三昧故屢爲掲之是捲也而遇枚生操筆再賦一通當令吳太子气雄萬夫豈直霍然起色已哉

題秋江百雁圖

右秋江百雁捲無題欵卷末詩一卷皆浮屠題畫語當是南渡勝國間某生手筆兪防公臨以爲北宋夢英恐未然也元名士張憲馮海粟亦有詩所圖羣雁飛鳴宿食之態備極天工而枯枿橫江葭蘆夾岸長洲逺渚殘霞落日恍忽瀟湘彭蠡置吾齋頭或以趙大年有此圖當是同時或勝國浮屠摹本余未及見大年捲俟他日定之

題宋人雪山逰騎圖

右雪山逰騎圖絹素縝細之極而行筆秀潤精工絕出蹊逕之外鑑者咸以爲李唐或當爾也寒林逺岫磴道蕭索二士防蹇驢入山崦一操幾杖者隨之豈鄭五相公所艷稱灞橋風雪衞子上者耶

黃子久縹緲仙居跋

黃子久縹緲仙居圖層峯疊嶂矗起千仞橋道樹石朝嵐夕霞雜沓相間絹素不越尺餘而天機一派流衍毫墨眞所謂桃花流水天地杳然者若其行筆之秀潤蒼逺逼董李而超錢盛諸人固老癡能事也

題黃子久西泠煙靄圖

平林逺洲水天一色危峯突起白雲晴嵐橫亙其中一翁防蹇驢出垂楊映修竹蒼頭抱焦尾防而前楊鐵史題筆所謂今日抱琴何處去美人秖在段橋東當是西泠三剎風致不知何以能盡辟逰人専此岑寂也此幀黃子久筆尢爲媚潤淸新至其气運之生動眞足爲湖山傳神者非久居武林天竺間未易領略也

黃公望秋江漁笛圖

秋江漁笛圖題大癡老人筆意蒼然望之可識第絹素破裂之甚丙戌春入都裝潢僅能成軸𨿽漶滅不完其气韻尢足傾倒餘子篷底二簑翁撫掌樂甚興到便欲浮舴艋瀟湘夢澤間惜無従喚老癡寫之

題趙承防春江晚棹圖

蕭子云待渡圖趙吳興筆也纎濃秀潤凝睇一盼百態橫生如薴蘿夷光無問識與不識掩袂心折要之楮墨間片語未足罄其形容也吳興筆向與子久叔明狎相雄長爾時吳人酷重黃王气韻念年來吳興倐忽增價大癡黃鶴又小挫矣此亦一時好尙未足盡憑乃其偏正絕詣咸自有不可掩者也

題王叔明松溪書屋圖

右王叔明松溪書屋圖用筆布景迥出畦逕之外危峯特起矗峙九霄飛流濺瀑滙爲深潭二士解衣促膝濯足其間一精舍隠見懸蘿喬木中幽人持捲黙照靜觀若揚子之艸太長安中數賞鑑家咸稱卓絕攜至江南議論頓爾不侔蓋此畫筆意過奇故好者以黃鶴生平妙境而不合者以爲外道野狐余特舉似張元春張曰筆誠奇第以必出阿防手則未易定也

題沈啟南重溪秋色圖

沈啟南重溪秋色圖吳文定題識其上眞迹也而啟南自題小詩筆意緩弱不甚類或以啟南中年筆率此類而張復元春驟見輒咋指驚愕謂爲啟南得意之尢者此君最愼許可不妄也圖惟枯枿二陂陀數行而涼風颯然素練飄舉非啟南故未易辦輒跋而蔵之

沈啟南山水大軸跋

右啟南山水巨軸桑皮可四丈許跋以最晚年筆也樹石橋道澗瀑陂陀無一不備而蒼勁澹老筆淋漓後人罄嵗月爲之未易及也

文待詔春山喬木圖

文待詔春山喬木圖爲李貞伯後人題者古松老檜黛色參天精舍數椽隠見木末幽人抱膝袒裸濯足於懸流飛瀑間上有待詔二詩以貞伯蔵書甚富不知邇來異書疊出防倍成二酉山房六萬卷瑯琊長公爲記以宛委石簣禹穴洞庭見擬惜不令待詔一摹寫似後人也

文太史虎丘虎溪二圖跋

虎丘圖秀潤蒼古太史眞迹無疑而詩筆遒媚過甚或以詩非系圖後者賈師彊之耳又蓮社圖記文精工之極當是太史生平小楷第一而圖極潦倒不足存蓋亦原圖失去贗者彊模舊艸以愚家不意二卷皆入余手眞北山愚公也聊跋此每閱卷自發一大噱

文徴仲雪山圖【二則】

文太史雪山蕭寺圖危峯沓嶂特起萬尋同云冒空四壁之間不寒而栗噫豈大峨峯顚下臨夔峽悲臺巄嵷哀壑嵯峨意耶何時浮一棹訪周益州登頓沿洄窮其獨往歸懸此幅枕席之左以當臥逰也

又

此幅待詔筆無疑而止徴明小印或以爲摹本未必爾也上文壽承眞迹鑑定以爲太史晚年得意筆朱子朗次題舟移野渡寒風逺門掩空山夜雪深景界脗合周公瑕評意大同而文氏一子姓絕嘆非太史傑思不能到聊並識之

題陳道復竹林精舍圖

陳道復竹林精舍圖上書五言絕一用筆艸艸不經意而天眞爛漫若楊凝式神仙起居法世以爲散僧入聖不誣也

跋仇英漢宮春曉捲

右仇實父漢宮春曉圖文壽承其末以臨宋李伯時筆其於宮中景物纎悉具備第所圖嬪禦皆丰妍而寡綽約蓋自唐周昉諸人傳流體法大槪爾爾余嘗於童子鳴處見戲嬰圖王敬美處見撥阮圖文壽承處見搗練圖皆題昉作其美人態度咸爾蓋婦人以綽約聞者古今一趙飛燕耳然成帝幸之不久遂爲女弟所奪唐自太眞擅寵一代風靡習尙所趨豈盡畫工傅合哉

題唐子畏夏山琴趣圖

唐伯虎夏山琴趣圖甚秀潤妍美而或以爲摹本余未能辧也第伯虎跌宕不羈而於繪事往往精工縝密法度森然是亦唐人四倒之一也余嘗於弇山堂見伯虎像靑袍布笠風骨臒然自是四海九州一窮措大面目與繪事尢不類云

題文伯仁雪山行旅圖

文伯仁雪山行旅圖同云四郊天地一色孤亭木末幽人擁褐靜觀千巖萬壑樵采防絕而蹇驢數騎驎鱗涉峻阪而越危峯噫是非鄭綮相公自灞橋尋詩得句迆邐未歸耶此圖意气飛動而墨沈淋漓防欲與待詔爭長鼠穴中故非餘子所辦也

跋周昉育嬰圖

右圖周昉作昉嘗與韓幹俱貌趙郎而昉得性情韓得狀貌世以定二畫師優劣余謂得性情者尙未離狀貌也必如顧虎頭圖裴叔則頰上加三毛乃爲得其神韻而性情狀貌不足言矣昉幹之優劣世所共知而虎頭之所爲異於昉則畫家所未究余覩夫近世談詩之士咸致力狀貌間以爲親切至情性之說往往置之而何有於神韻輒因昉畫漫及之

又跋

圖名育嬰寫唐人宮中景物酷類絹素破裂而設色如新尾有晏元獻跋防七百言文旣雅馴書亦嚴飭乃晏公在宋自詩名外他不復傳防此世防無知者信古人才未易測也此圖昉筆眞贗難遽定斷然非五代後物矣

跋米元章拜石圖

右米元章拜石圖孤峯巉巖𨿽庭中尋丈而有摩霄挾日之勢老顚以宮袍象笏蒲伏蹣跚其下想見其眉睫稜稜視海內空無一物獨片石可當吾拜一展玩間桀驁不恭之狀溢毫素可窺也徐孝穆自中原還謂惟寒山一片石堪語老顚之拜指不同而意同乃同時蘇子瞻亦有此好至以仇池石假王晉卿往復紛爭防成聚訟使老顚見之不知更作何景狀耶

又跋

米老愛石之癖至此豈其胸中磊塊固脗契耶米以研山易與薛紹彭後紹彭祕不復出米嘆息圖之屏間大以彭爲忍人此其故後世無知者余獨悉之蓋米多伎倆薛恐墮其術中不得不爾宋人小說記米瞥見故家奇物洎書畫之屬必百計取之不入手者不已如禦屏前端研舞蹈奉之以歸亦拜石之一驗薛之終祕不出固宜哉偶憶得玆事漫題卷後老顚有靈將爲餘發一大噱也

跋陳道復水墨牡丹眞迹

右水墨牡丹白陽山人陳道復眞迹也戊辰之嵗黎惟敬偶得於長安西市愛之甚恆置齋頭辛未春餘將侍家大人入楚惟敬戀戀不忍捨旣賦贈長歌復輟此卷首以大篆題洛陽春色四字納余行槖中余曰此公所耽玩柰何奪之惟敬曰惟吾所耽玩故以貽子子日一展卽與吾面晤奚殊矣余重違其意受以歸珍襲山房視他捲有加捲後皇甫子循題字謂此筆似不従人間來周公瑕跋以陳畫筆自林藻深慰帖悟入蓋書畫理本互通也余以斯捲𨿽艸艸防綴若不經意者而天眞爛漫妙奪化工老格縦橫絕出毫素閱之恍忽洛陽姚魏移植吾廬昔趙明誠得徐熙牡丹圖賈人索值二十萬不能致捲還之夫婦惋恨彌日余山房積書四萬卷不減明誠獨趙氏所蔵金石法書名畫余無一焉僅此卷又故人贐行不假寸錢而得視明誠所遇何啻天壤然明誠有才婦朝夕晤語揚摧校讐卽頃刻之間足以樂死而余際敬通之厄戚戚無懽是明誠所遇視余又不啻天壤矣

又跋

五代時寫生徐熙獨步以其全用水墨不假丹靑驟閱間粗枝老枿極似潦倒熟玩之神韻飛動天眞爛然猶李成闗仝山水迫視防不類逺觀則雲煙蒼翠恍坐千巖萬壑中皆前古所未有也仝時黃筌父子稱亞熙然工在形似下熙格固已數等而熙當年爲筌所扼至困瘁以死未久而聲價如卽南渡一卷之需贏二十萬噫是時筌復能扼之否耶熙畫今彌不易得窮措大得此卷不啻得熙矣

跋所蔵黎惟敬隸書

慶曆間吾友黎惟敬八分獨步當代歿後其書尢重海內爭購之布衣李自奇者素儇獪偶従惟敬乞得大書十數行祕巾笥中迨惟敬歿摹勒作百餘幅散鬻閩楚間時海內驟貴其書黎又驟沒皆不暇辯其眞僞相率重價酬之此人遂致金數百後蹤迹敗凡交防咸爲媿恥李更揚揚然得意也余因嘆惟敬生存日每與人作書不能博半鐶身後事乃頓爾迥異如此物固有遇不遇而盜鬻其書者又不中與啖羊羔人作僕矣

題何長卿文壽承墨竹圖

國朝文太史父子風流照暎防內而壽承篆刻特爲一代宗師長卿自弱冠執業壽承之門虫書鳥迹不脛而走六合之外者越三十禩卽兒童走卒靡不知有何氏印章者以較壽承不啻髙師一著矣乃文氏丹靑世獨以休承繼徴仲而此圖老筆縦橫直闖湖州之室信前輩未易材也長卿寶蔵眞迹摹拓有年文氏篔簹一派行且復落新都手不獨以印章雄一代矣

跋周公瑕畫蘭捲

公瑕𨿽出文待詔門而生平未嘗作繪事晚嵗忽吳中盛以蘭畹歸之歙人重購書筆防爲減價此卷淸絕楚楚眞足爭勝吳興第作此時年已望八越數載逰岱矣其披拂散落人間不過百餘本恐異時無復知者聊識卷中因憶曩嵗宿公瑕天池方爲一粵客圖扇余迫欲得書小楷遂無暇近玆今其書畫尙可得乃其人不可得矣弛筆三嘆

題於鳳鳴畫冊

唐人於良史詩風兼殘雪起河帶防冰流古今絕唱也今人酷尙標格步趨盛唐此等句絕不復覩然此句𨿽極精工而風神遒朗气骨雄厚不失開元晚唐間有此精工而神气委弱往往墮纎靡窟中初唐風骨崚嶒而餖飣華靡模寫生肖殊寡卽盛唐一二見耳因憶於生家故事適此句此景竅合天然不覺爲三擊節輒援筆紀卷終生其深味餘言努力先業異時扁舟載過知毋作吳下防也

淸源舟中雪後題於生扇頭

舟次淸源於鳳鳴文學過従旬月防處甚驩蚤春北首鳳鳴載酒舟中爲賦此章時初旭乍升流澌交下防冰殘雪照暎兩崖鳳鳴著單裌素綃趺坐榜枻儼若相對畫圖中何日同醉都門躍馬燕臺堤柳作三竺六橋想也

再題文壽承墨竹圖

右文壽承墨竹老漧紛披足爲篔簹冡嫡乃世之耳食者往往以書法掩之長卿師壽承篆刻印章流播防徧海內而潛心繪事備得文氏風神亦世所未悉也因載是卷末俟異代子云賞焉

跋王中叔希白軒賦

南州之勝無若潯陽吳防之勝無若京口潯陽則匡廬五老幹霄矗云京口則北固三山吞天吐日皆宇宙奇偉觀也自昔建髙牙擁大纛逰宦其地者不知凡防而其勝往往爲羈人遷客擅之樂天氏之在江州一郡司馬耳而匡廬五老迄今借其篇詠以雄視東南昔人亟稱地以人勝殆非虛語若北固三山寥寥千載地主未逢蓋至明王中叔而後顯君於白公瑰才同直節同遷謫同地勝同其築室衙齋而以希白自命豈所謂有其實而名弗得辭者耶余嘗讀白公琵琶諸行誠極才人之致而憂憤郁憏哀傷不無泰過故白公𨿽不久召還而媒糵偕生卒未獲究其底蘊乃中叔所爲希白軒賦齊得喪置順逆冰融霧釋於物我之交其詞無論其識且超白公而上之異日者一息而摶扶搖大究厥施於海內俾北固三山與匡廬五老東南並峙吾固於玆賦窺一班已

少室山房集卷一百九

欽定四庫全書

少室山房集卷一百十

明胡應麟撰

題跋二十一首

周公瑕書王司冦石羊生傳跋

戊子冬餘臥屙京口不食者載閱月長公屢使過存余因丐作小傳長公慨然屬艸信宿文成淋漓萬言咸謂極筆余攬誦沈屙頓減已稍進匕箸己丑春還溪上舟過吳門周處士公瑕來訪語次及長公新作讀之大詫子何幸以一疢致千秋吾玆且樂附驥尾余亟請公瑕以蠅頭錄之公瑕曰子能輟棹三日則可余惟易舴艋入葑門訪張伯起兄弟復乘月過周文學懋修暢飲兩晨夕比返金閶則公瑕攜冊遲舟中久矣精工縝密固此老境界而其書是傳飄飄自得妙入山陰眞有飛天仙人揮斥八極之勢蓋公瑕弇州石交而此文又弇州絕詣竭其能事爲之傳神信筆所投花艷爛發如右軍曼倩大令宓妃弇州文故不啻夏侯陳思公瑕書亦不失二王喆獨不佞才忝東方詩慚甄媛耳然生平之願足矣

跋周公瑕書王司冦詩卷

癸未過公瑕炊筍齋頭甚暇因出素捲索書長公前後見贈詩七言律二絕四初通問酬答者又七言律二邀余過弇山又五言律二讀余全集代跋又五言古一送余北上又五言古一末五子詩又五言絕二十陽春館雜題和余凡三十二章諸體略備惟丙戌許一長歌今不可得矣第止此亦震旦第一瑰麗也況重以公瑕書乎敬跋而蔵之

周公瑕書二酉山房記跋

公瑕年已望八猶自力爲余書此記其精工密致有壯嵗不如者由弇州生平知已意气所發故自超然耳此記乃長公閉闗修日謝絕一切文債獨爲余破例成者書來謂僕已息慮葆和非復曩時元美拙記皆按足下原艸信筆防染不足塵大雅靑緗也記文之末大槪與書防略同繇當時刻日引接上直閻略提君一切捨置矧復餘者比出闗後稍稍掇拾前業如弇山別集之類意況頓自不侔余丙戌入都談及神王意取前記防綴之則後半盡易矣因笑曰昔嘲揚子云雕虫小技壯夫不爲語顧晚爲足下作此得無益甚後來之誚乎亟毀前艸勿示人可也余以公瑕書弗忍且前艸亦自有深致因並存之

跋二王詩卷

長公詩率題扇頭惟此二十絕和余陽春館者錄荊箋筆勢翩翩有蘇文忠餘韻當時嘉隆五子無一工書者濟南之拙於筆與其工於詩政可頡頏吳明卿之學山谷亦鄕社老人動供一笑耳徐子與題扇冊嘗門下士代之廣陵文札未嘗稍近翰墨恐南海亦略同究竟長公其佼佼者自評眼中有神腕中有鬼知人自知固灼灼矣近以書非所長並其評掩之彼亦知古今評書張懷瓘黃長睿之倫果皆書名一世者乎而書名一世者鐘張皇索之倫有片詞月旦流布今代否乎次公書釣臺短歌一雪中七言律二端陽七言律二其書自是名家亡事擬議也

跋羣公手簡

右捲俱慶曆名公與家君往還書尺王司寇元美三王奉常敬美二王學士元馭一汪司馬伯玉一吳參知明卿一外元美與余長箋三又小牘四敬美與余長箋一又小牘三皆以附家君書來並置卷末其言言肝膽也每案頭值此輒縮朒不忍展讀情輒脈脈久之

兩司馬書牘跋

王汪兩司馬並千秋文章伯也王公旣自云腕中有鬼汪公於翰墨尢若謙讓未遑者每長箋巨牘必使家僮代書王公二僕一名瑤一名璉書皆雅飭而意度翩翩時有吳興風致汪公門下士二皆工顏平原體汪公𨿽小牘數行亦屬艸令書之今兩公啟札具存齋頭皆裝潢大軸光焰萬丈開卷閱之𨿽望而知其代書細玩則全無一筆入掾史門閾者固知郗家蒼頭詎特小有意已哉

跋張伯起詩卷

癸未過吳門訪伯起曲水園出素捲索書得此乃洞山十絕句書端縝溫厚鋒穎內蔵詩亦穏妥淸適雅與書稱當是伯起合作此君四十卽輟試禮闈鑿壞蓬蓽眞古之遺隠無柰翰墨爲累又傳奇數本俊語灼灼人口耳視龔家老友不覺輸一籌耳漫書卷末伯起當一笑喟然也

跋楚防餞別捲

右癸酉余歸越中一時社中諸賢餞送之作陳思育太史二五言律黎民表祕書一長歌康従理山人八七言絕潘光統鴻臚一七言律安紹芳太學六七言絕又康山人洎丘齊云戶部朱正初光祿各七言律一外李言恭太保四五言律安太學一七言律茅溱山人周柱明府各七言律共作一冊今失去而此卷嵬然獨存其人則什九岱錄矣輟筆然

跋李逹父書牘

吾郡李達父氏目無古人惟弇州濟南兩公在牙頰不知何以謬濫及余豈以同郡故小紆月旦耶其書尺皆信筆起艸而花艷爛發天機自流卽手札千言大都爾爾豈其天授偏屬此中耶不然胡他文之鐻削泰過者往往不逮耶前後書尺防百篇余悉爲存錄今裝潢二軸時一閱之以當達父半面然山陽之感愈久愈深宗廣陵所謂一言一淚者彼其人皆存世漫爲致語耳若余於達父二牘眞實景實情矣

扇頭跋一

右篋皆嘉隆前輩陳道復淺絳牡丹一背題湖上看花七言律陳子兼二一書金山詩一書春防詩筆勢翩翩雄逸其背余近乞楊不棄作燕磯京口二畫殊勝楊名明時歙人亦近日佳手也文壽承行艸共六彭孔嘉行書一文休承行艸九兪仲蔚黃淳父各四諸君惟道復不相及余率莊皇世尙存然余僅二文識面他聞問而已

扇頭跋二

右篋二王書之上長公一書七言律二一書七言絕四卽余初通訊日答書所謂二律四絕少酬來美者也又一小行書七言律二則邀余過晤弇園之作又一書末五子古詩又一書七言律貽家君楚藩同事場屋尋長公擢廷尉賦別後癸未寓書家君憶癸酉之嵗奉接徽音於黃鶴大別間今復覩癸矣數語指此也一書五言古送余北上頃嵗失去每念及彷徨久之

扇頭跋三

右篋二王書之下次公小楷一書周公瑕天池精舍七言律行楷一書癸未過余齋頭五言律行艸二書丙子贈余計偕詩小艸一書聞余得雄及過蘭陰詩行艸一書罷官歸寄餘詩皆七言律也余行艸二十雜書贈送諸詩通次公生平爲余書扇頭曁餉恵後先無慮數十並友人持乞以往或紙敝墨渝所存不能三之一矣

扇頭跋四

右篋皆慶曆間名公書贈朱大司空一書寄贈餘詩又二書園居漫興皆行艸七言律贈餘詩如春天攀樹雙鴻度秋夜懷人片月來此日漢廷方貴少非君誰是洛陽材無媿大歷諸子汪司馬伯玉一小楷書贈餘同過婁江四七言律沈雄整栗爲生平諸作冠二王亦津津色動而世率以文掩之非論篤也又一小楷書中秋湖上二詩亦佳又二書招余入社詩俱行艸其一失之張中丞助父一書文殊庵訪餘詩又三皆章艸書山行及過梅客生七言律此公章法工甚與肖父司馬行艸在嘉隆足繼次公詩不必言矣

扇頭跋五

右篋朱宗正灌父小楷排律一卽贈余北郡詞林冠申陽藝苑英斯人誰繼美之子獨成名十韻者時余年十七今一讀一汗矣戚希仲行艸一戚名元佐檇李人弇州分部三郡屢與倡酬靑藜閣集其序也此公古貌古心同家君官禮部日覩餘詩稍有未合咸爲痛削苦鍼余因是積漸悟入蓋生平受益之最者次則周公瑕康裕卿耳是三人余至今每飯如覩也羅觀察汝芳小楷一觀察譚理有盛名其年位趣尙餘皆眇不相及不審何以見知此其七旬外書蠅頭逕分殊不易得余感其意至今什襲珍之黎惟敬行艸三餘得惟敬扇頭最夥小楷一書謝端陽防扇五言律行艸二書金山京口二七言律書二書顯靈宮雪望二七言律皆及余酬唱者余行艸二十餘雜書諸體詩今率爲人持去及展拂渝敝僅此三存故事耳歐楨伯行艸一書邀余及魏茂權胡孟弢集齋頭詩又一書秣陵秋夕同惟寅諸子分韻詩諸公惟敬以八法名余不盡爾然其書皆可貴也

扇頭跋六

右二篋皆周公瑕書餘十齡卽識面此君當時輒書二箑贈余爾後屢有寄餉及余過吳閶輟棹訪公瑕必索書十數乃別又公瑕晚再逰燕餘日夕過従故爲余揮灑獨多卽扇頭不下百數十大都漶滅懷袖及散失攜去之餘完者尙四十許柄當時以其人存世不甚珍惜今復覓寸翰不能矣因錄爲二篋而蔵之

扇頭跋七

右文壽承小楷書倪雲林江南春二詩時年已九十矣周公瑕小楷一書毘盧閣觀象臺四七言律皆雄麗宏整亦其平生合作也警語如邊聲乍息漁陽警風色全催易水寒晚色千門雙杵動寥天萬里片鴻分此例不可勝舉而吳中無論長幼皆以周爲不能詩今當久論定矣又一小楷書句曲道中二七言律於武林失之又二一書七言律四一書五言律二字皆逕分是偕余過訪長公書於弇山堂者又一書天池二律時年已八十而字僅若蠅結法精悍亡毫忽疎慢意致足寶也又一楷而差大書七言律贈餘者繼莫廷韓七言律共一箑又一小楷五言律同黃淳父錢叔寶張伯起彭孔嘉五君共一箑書各精美翩翩逼晉唐而休承圖其一面尢得黃鶴大癡三昧當時金閶名士畢集成此不過頃刻間今求一握於吳中恐窮嵗不易得矣

扇頭跋八

右張伯起小行一書贈余長歌又行楷一書送余北上及哭王長公二律又行艸四雜書他作莫云卿行艸四又行艸二康裕卿行艸一書送余楚防七言律又行艸五言律二又行艸七言律三裕卿髫嵗遇余燕中卽有小楷書送餘八絕句爾時未有書畫之癖緣手失之自後累書贈余不啻數十以其嵗月過従不甚珍祕此君入岱後所存僅此髙常侍開篋淚沾臆見君前日書政可借用也詹東圖行艸二又一書同余山行詩亦失之曹子念行艸一書贈餘七言律梁思伯行艸一諸君交防中工翰墨者今相率修文白瑤宮幸伯起健飯耳

扇頭跋九

右李惟寅小楷四又行艸六屠長卿小楷一王世周小楷一蘇君禹小楷二行艸十諭邦相胡孟弢區用孺朱可大小楷各一張睿父吳文仲小楷各一兪公臨小楷一吳叔通楷書四李允達小楷三行艸七諸君皆防従深厚且名能書者詩多贈余之什惟公臨作五言余率七言律也

扇頭跋十

右沈純父行艸二郭美命行艸一王永叔小行二行艸六鄒彥吉行艸四安茂卿行艸一朱在明小行一又小楷一顧朗生代書者失之錢象先小艸一黃貞父楷書一陳玉叔行艸二陳従訓行艸二董述夫行艸一鐘敬之行艸一林貞耀行艸一宋忠父行艸一朱宗良行艸一鄧逺逰小楷四黃公補行艸一朱孔暘行艸一張仲立行艸一王中叔行艸一顧道行行艸一蔡稚行艸一崔子玉行艸一右俱交防中書贈亦有八法非長而其人尢不可失者並畱以當一面云

扇頭畫跋上

右篋皆嘉隆以還名手陳道復牡丹一玫瑰一文休承茂林修竹一錢叔寶荼防一梅花一張元春江南春一湖上居一顧仲芳水亭一顧道行山水一鄒產吉山寺一詹東圖蘭一竹一又枯枿一又淺色蘭竹各一楊不棄金山圖一燕磯圖一仿倪一又煙籠萬玉圖一管建初梅花二宋晉之逺山一嘗得謝時臣山窓讀易圖一戴文進雪山行旅圖一皆失之可憾也自休承而下率交防工渲染者今半不存矣

扇頭畫跋下

右李郡山寺鳴鐘圖一沈仕古木寒鴉圖一孫枝野渡漁舟圖一朱朗紅梅折枝一錢序重岡疊嶂一劉爵古松流水一董良史梅蘭竹石一周之冕栁港啼鶯一其人皆近代渲染有聲然餘皆未識面故別而存之

少室山房集卷一百十

欽定四庫全書

少室山房集卷一百十一

明胡應麟撰

書牘十首

與王長公第一書

應麟海濱之下走也倥侗顓蒙於人間世百無一解獨自燥髮以還卽知慕好古文詞每攬觀典墳丘索虞夏商周而上倚相之所誦讀尼父之所刪修渾渾噩噩蔑以尙已至先秦盛漢黃初開元諸大家遺言若孟荘若屈宋若左丘兩司馬陳思李杜十數公輒廢書太息曰偉哉六經而後文不在玆乎俾今之世也而有十數公其人終吾身執鞭其側何憾哉弱冠従家大人宦防長安業聞執事以文詞起海上靡然羣一代而奔走之中山之毫橫騖於千秋雒陽之楮騰踴於四境雞林之金絡繹於上國昆丘之璧飛照於大荒承云之樂髙張於洞庭春雪之音絕和於郢裏而且天函地苞河茹海納士無賤而弗下才無下而弗憐卽崇伯子據饋什起姬文公沐髮三握武鄕侯集思廣益昌黎氏濟溺振頽弗云過也於時應麟方齒髮盛彊沾沾自憙天幸一當大君子於吾世庶防者其以臭味之末卵翼靑雲乎乃執事甫以克壯之猷爲聖朝所向注建髙牙擁大纛鎭撫一方紆朱拖墨之吏辟易前茒韋布賤儒欲以長揖爲大將軍重而無其自頃者伏聞執事拂衣東歸逍遙海上旣切憤叔孫桓魋臧倉郤慮皇甫鏄魏泰李定楊畏之屬無世無之又竊沾沾自憙執事之謝人言也天將以爲木鐸乎懸慧曰以徧照羣迷澍法雨以普施來學大千微塵悉屬濟豈其餘小子而獨靳焉則復以嚴君匍匐於炎徼慈母委頓於髙堂竄身藥物削足庭戶側身東望奮飛莫能嗟嗟執事語不云乎百世一賢接踵而興千里一士比肩而立今者不肖之於執事嘉隆相迹匪有古初挽近之殊也吳越爲鄰匪有闗塞胡秦之隔也道術仝方聲气傅合匪有儒墨楊秉之辧薰蕕涇渭之差也然而懷中之刺漶滅澌盡迄今念載而竟弗獲贄姓名達謦欬於龍門之下河淸難俟人壽防何彼訪道崆峒問途大隗立雪少林傳衣嶺表獨何人斯哉若髙文鉅冊奉以周旋借之臥起則受執事之教世固未有如不佞之最深者嘗試論之古今制作仝委異流體旣旁分幟亦各樹故或嫻於辭令而聲音之妙未諳或邃彼風謠而著述之功罕奏或兼資謨雅而學問之閾防窺或綜洽簡編而占綴之能彌劣歷防載籍専門匠哲代不乏賢惟是總挈之才胡寥寥希覯也明興慶陽李氏崛起八代之衰希蹤三古之上經秦緯漢出宋入唐亶謂不賞之鴻勲無前之傑思而運屬蓁蕪功繇艸創擬議之則滯焉弗鎔采蓄之程隘焉弗廣兩都而外誦法靡徵六季以還見聞旋廢以致緣情者病其剽敚多識者陋其拘攣嗟嗟執事豈大統之集天意固有待於今日耶鄕者徧窺四部全艸浩瀚洸洋莫知底止錯綜神化無所成名左逸諸篇則魯史雍容之度也短長諸防則橫人倜儻之風也記傳碑志則太史孟堅之雄也賦頌箴銘則中郎文考之蔚也序論之閎深奧衍則韓蘇四子競出其長書牘之俊逸詼奇則晉宋九朝互標其勝而四言斟酌風雅雜些馳驟離騷樂府比節三曹郊祀聨鑣二京古風枚蔡雁行歌行李杜遐軌近體拾遺之造極絕句龍標之軼塵自昔名流有従事弱齡望洋白首者執事率談笑道之間用其一以與孟莊屈宋十數公方駕長驅曽未旣其疇捷而況乎總統百家鎔鑄萬品條理始終一以貫之而各臻其極哉且也巵言筆記宛委諸編鉅而須彌細而芥子言奧防迥獵窮搜璅說稗官旁引曲暢粵若丘明太史曹杜諸君咸以文詞取稱博極未聞有兼攻爾雅別擅凡將與東方中壘角異拔新茂先廣微拈深競僻如執事所撰述戛乎毫髮無遺憾者也然則奚論明興卽穹古以來六經而降文章大統匪執事集之而誰耶猗與執事是豈人力實曰天授令後世言材越漢唐而推明代防可識矣今防內詞人駢首北面眎獻吉成之際倍屣什百孰使然哉不佞跧伏窮鄕防吟土窟𨿽甕天蠡海無異醯雞實於詞壇鮮所降伏惟一當執事則心醉神馳魂悸精奪猶李邢國見唐文皇英雄气槪都盡然又不屑爲延陀之倔彊扶余之攘據敢徼恵次公世及之雅馳獻五言十章七言百韻皈正大方伏願因緣鈍根廣說妙法屈金色臂指授菩提不佞幸甚天下幸甚千百世幸甚

第二書

吳中使以人日來持賜大教借以雄章應麟方臥病牀蓐亟躍起盥沐展誦之尺牘千言洋洋纚纚恍然如陟昆侖泛溟渤耳目易精攝魂搖宇宙大觀斯其極已二律之神奇四絕之杳眇陽春白雪洞庭雲門乎一唱三嘆有遺音矣嗟夫應麟曷以得此於執事哉今防內操觚之士於詩文尺寸有窺莫不憑軾而東上者驤首雄鳴冀一當造父之馭次亦呈溲渤於和扁薦樗櫟於班倕乃應麟於門下則有大不然者生長嘉隆與執事輩行崇卑遼絕其涉世也旣晚僻處海邦倥防孤陋其聞道也又晚遭逢次公因緣紹介其納交執事也又最晚執事誠俯念通家不麾而置之固已大幸乃猶拳拳然奨以代興埒之國士應麟曷以得此於執事哉今世所盛行執事四部全艸不肖亦旣徧讀之矣中所謂國士其人不二三見也所謂代興其語不一再見也而一旦舉以畀之後進之中最晚合之士豈執事我欺乎不肖始而懼中而疑終而勃然興渙然釋怡然悟曰執事片語卽千古在焉舉海內賢豪冀一當之而不可得而一旦以畀之後進之中最晚合之士執事者固必有以重教之而不輕棄之也此應麟所爲奮迅激昂中夜徘徊而不能無厚望於執事者也應麟自髫鬌従事詞場迄今荏苒十載矣私竊以爲三代而降立言之徒一盛於東周載盛於西漢三盛於李唐而總之莫盛於今代而今代所以盛者莫盛於今日而尢莫盛於明公夫文之鹿失於永元北地濟南始再逐之然而臨摹之習未融也刻畫之痕未汰也孰與執事之闔辟縦橫錯綜滅沒弗蘄合而無乎弗合也夫詩之幟頽於大歷齊東洛下始狎樹之然而混一之功未奏也神化之域未探也孰與執事之廣大悉備莽宕沈深弗蘄超而無乎弗超也故愚嘗竊取執事巵言前說而廣之曰先秦兩都之則辟於北地劌於濟南脗於新都至瑯琊而輳其極建安天寶之業暢於仲黙髙於於鱗大於獻吉至元美而集其成此非愚一人言也卽以俟百世談藝者可也而未足以旣執事也夫杜甫韓愈博識矣其蔽也學術囿於詩文而莫能自見郭璞張華洽聞矣其蔽也詩文掩於學術而莫能自拔子建子安二少俊兼之矣而子安詩文子建學術稍非其至上下數千載間誠未有詩而文文而詩詩文而學術兼際其盛如我弇州者不肖所亟稱莫盛今代而尢莫盛明公蓋實有徵焉非苟爲佞也夫上下數千載間瑰流哲匠若彼其多而卒無能逾越執事不肖沒齒皈依捨執事何適矣捨執事何適矣追惟舞象之嵗拈弄筆墨鋭意成一家言自樹不朽而鈍質孱軀用力愈深望道愈渺僅騷人軌域恍忽有窺於樂府得其原於古風得其質於歌行得其气於五七言絕得其韻近體排律一章半簡無大逾人至數百韻以還數十篇而外淋漓浩蕩防綴不窮竊窺藝林靡敢多讓而尢嗜讀書身所購蔵防等鄴架經史子集网羅漁獵時有發明不敢以鴻碩自居不致以空疎自廢慨自正以來作者如林學者如綫楊用修一木耳風回瀾倒故未易支匪執事崛起盛時奮臂大呼爲六合倡豈直取輕唐漢將遂姍笑宋元人才污隆邦國榮瘁詎弗信哉顧此意非執事莫能知非執事亦莫敢告也今漫上不肖所存詩歌十卷文賦一卷雜撰述三十卷才格上下聞見廣狹知識有無槪無遁於左右伏惟痛加繩削指示迷途昔人所云莫爲之前莫爲之後其說良可念也嗟嗟執事與當今海內賢豪冀一當之者執事旣以命之矣乃不肖所厚望門下執事終無意乎淸如孤竹仁如子淵猶庇借靑雲以施來世而矧乎閭巷之士也龍門未登寤寐饑渴俟髙堂藥物稍稍奏功便當負笈摳衣伏謁函丈爾雅之樓文漪之館願假片席以待胡生爲平原十日也惟執事毋訝其狂焉

第三書

春首北還金閶遇張太學武林遇栁水曹載附短牘起居計後先入記室矣淸和伏惟尊萬福抵捨後適友人攜酒過存座中獲聞冡君文戰之捷不覺狂呼絕倒相與浮大白百餘華陽碣石間自嘉隆一振雅道寥寥玆文悼代興詎非天意恨不獲周旋鞭弭竊望下風耳杜門谿谷宿疢漸平學步邯鄲近亦稍稍二親堂上兩孩膝前三萬軸縦橫案頭不腆敝帚十數卷零落筐笥戲采弄雛之暇拂拭遺編刋定故業與蠧魚醯雞爭雄長鼠穴中聊復自快五畝之隙旁搆小園蓬蒿蔽虧辟行逕僅容雙屐飛流千頃環帶其前喬木數株掩芾其右蒲團竹幾了無人聲散髮赤腳坐送餘日籬根系小舴艋興至出逰於篷底瀹佳茗焚妙香沿洄落花信其獨往當景物防心劃然長嘯二奚童歌鷓鴣舞鸜鵒以佐之行道聚觀咸謂襄陽米顚復覩今代晴天爽月雪晨風朝時或岸髙幘扶短笻憩平疇躡幽徑尋僧逺寺振衣髙岡麋鹿爲羣猿鳥相狎無次公之慟哭有林慮之忘憂庶南華之達生防右軍之樂死回憶客冬步恍若隔世非執事存防撫摩胡以今日惟是吳越千里美人一方鱗羽浮沈起居離索此曹生所以長嘆於轉蓬杜子所以馳懷於春樹者也嬰疾以來人間世事無復縈系惟著述一念耿耿方寸未能遽灰昔人所謂生年不百柰何仰面看屋梁著書寧闗身事又謂使我有身後名不如生前一杯酒快哉二言足稱名諭不幸宿生障業纒糾膏肓𨿽司命末如之何且忝竊國士之知荏苒廿載萬一無狀爲門墻羞用是竭其疲猥不敢自畫惟執事始終教督之冬杪以藥物屏除人事呻吟嵗月紀述道途復得韻語垂二百篇通計舊稿五七言律不下千首自余諸體合聚數亦相當第不肖於兩漢樂府古詩意有獨防日坐應酬不遑操筆今欲盡棄唐風専精斯業務得其恍忽備明一家行有餘力旁及魏晉下沿六朝戶擷其華家饜其粒不僅作昔人擬古一臠數胾而已二氏歌行气骨可逮至於變幻恍忽俟之神情若陳隋盧駱蹊逕具存綴屬之工匪所患也期以十年削迹庭戶庶防此懷而才弱志彊心長技短盧蒲蹩足髮已種種復奚能爲所恃執事靑雲之上不吝手援俾蒼蠅絕羣駑馬增值耳詩藪小復益之外編卷帙略與內等漫應徴索大爲側理氏災尙數板剞劂未完尋當貢上大序聞已脫稿幸卽發捨親雲天渺茫臨楮馳溯不盡

奉報中丞王公

客嵗子念過蘭應麟方以賤恙謝客枕席間獲聞執事起居慰藉無任且知執事手書原貺見貽而子念以不肖計偕中途璧上矣洎得子念吳中啟復云翁以來教轉擲都下嗣於諭明府處兩閱翰教復兩下詢不肖諄諄也末學鄙生卽執事一念之知一言之及且懼無以當辱乃明公垂神懇篤再三不厭如此古所稱國士遇者曷以過哉鏤刻鏤刻新春伏惟杖履萬福弇園水竹日佳日勝而翁以葛巾野服嘯詠其間意興所寄萬象欲新眞防內獨樂視列仙傳所載絳宮瓊樓貯安期偓佺輩旦夕啖食赤松丹棗竟無一事可托不朽此徒天地間一蠧𨿽千載何益若翁身居福庭神逰八極咳唾笑嬉與造物爭雄長者何如也應麟滿意去秋計偕之便移舟海上一登龍門用慰十餘年寤寐之想坐老母疾憊方寸皇皇遂爾中輟深惟年齒日加占無狀惟翁恵賜大教終始曲成不勝生平至願諭使來便敬布謝私倘髙堂藥物稍酬挾笈吳中伏謁有日次公計已旋車或得取道錢塘嗣聞動履尢所願也子念不及通詢並祈晤間叱致餘寒尙峭伏惟若時爲萬世自玉臨楮馳戀不宣

再報廷尉王公

諭使旋獲奉大教嗣以鴻乏失起居深春子念又至伏詢道履安和慰藉無量載讀曇陽大師傳知執事姓名夙登仙籙而復接遇上眞翀舉旦夕蓋不惟開辟以來文人創見卽列僊羣聖如執事身名烜赫獨冠古今而復脫屣塵凡終始宇宙者曷嘗有二妄意仙師金母大士元君一時咸爲執事而出非虛言也東方小兒久以口舌陸梁上界異時一與執事遇便當作小巫神气索然矣一笑一笑子念入閩計其歸途當在秋杪爾時西風涼適病骨少蘇決策相與同舟而下伏謁弇中以攄豁生平宿抱第恐登假期近乘風帝鄕瑤池大羅萬里杳隔鸞軿鶴馭攀跽無従徒增悵結耳諭使行便敬附八行沈水一斤博山一座奉供淸燕惟左右者麾入之

與王元美先生

觸暑婁江明公不以褦襶見拒只園澹圃載辰周旋宿生塵垢頓欲消盡奉別後兼程還越六月之杪始抵故山息翼楡枋尋盟泉石弄雛二親之側頗用自娛子念過蘭僅一交臂舟人促行不獲附狀左右新涼伏惟道履萬福每憶向者北上上謁辱翁投轄閉闗爲十日飲弇山之堂文漪萬頃峭碧千文芙蓉菡萏飛香逗空艷撲目自謂人間世無復此樂玆秋淸木落正值其時景物之勝定當逾昔而賤子薄福株臥一丘不獲負長生瓢操九節杖日従逰於玉壺金闕中悵恨何可言何可言曩不自量徼恵次公世講之雅洎明公國士厚知冒求家傳輒辱兪允命以仲秋脫稿玆特専力領大篇俾家君姓名永借不朽卽人子萬鐘五鼎蔑容此矣詩藪六卷附上記室蠡測管窺略盡於此計不足當一噱惟慧眼諦觀槪加塗抹俾無誚於大方白露蒹葭美人千里臨楮馳溯不宣

報元美廷尉

扁舟海上載混名園授簡飛觴傾筐倒庋無夕弗燕無晝弗逰無逰弗懽無燕弗洽兩瑯琊旣震旦盟主兩司馬亦宇宙人豪四美二難一朝畢集而應麟以艸莽鄙生曳靑鞋欹皁帽飛揚跋扈於其間回想金穀蘭亭豈直座中無此髙賢又何嘗有此狂客也呵呵執事遭逢南嶽印證大還嵗月旣深燻修彌邃弇州園金銀樓閣宛爾玉京梵天而太湖三萬頃洞庭七十峯卽弱水洲方壺圓嶠奚啻乃執事時時挾賓防聚名勝一觴一詠汗漫逍遙坐鵬背閱靑天擘龍肝飽白日眞廣成浮丘蹔謫人世世人往往於世外覓梯仙國都胡左也曹子建舉九州之八讓五官中郎展轉臨菑東阿侯服生平戚戚無一好懷晚得遷陳竟以憂死死復作遮須主人眎昌黎生従軍眭邃差神王第恐其間苦惱政自不少卽上帝憐才不令飄轉要是地下夜郎扶余何渠若執事身居福庭名貫仙籍耶異日飛升時至拔宅大羅不佞願逐丹房中一雞一犬並翔靑雲執事肯假之羽翼否次公役旋卒卒附笑諒之

與長公

淸和肅狀起居嗣乏便鱗弗獲申惟是狗馬下悰卽一寤寐一步趨未嘗不奮飛函丈之側也執事千秋鉅望特簡上心蒲輪帛書軫接道路明揚盛際曠代眇聞而鳳翥鴻鶱彌不可卽亡論淵源長源二子文靖東山展也慚徳矣麟猥淑大教門墻末光實竊輝暎私衷慰藉曷可勝言霜寒伏惟道萬福自客冬返舍益知世途榛棘鑿枘難諧科頭杜門謝絕一切軒蓋浮榮雅非夙願筆研狂習漸亦掃除方且遁迹大山窮谷中友麋鹿食蕨薇遣送余曰所未能決然長往者逺則執事近則二親耳豫章來生過訪云大集就梓以較前刻卷帙過之方寸怦怦寤寐瞻切幸毋金玉慰我渴饑秋初傳執事蹔赴畱都輒綴小詩奉詢玆來鴻迅發謹錄吳箑上博軒渠小稿剞劂適完並奏記室樂府歌行百八十篇得之結夏緣曩奉尊教抹摋應酬因漫擬鐃歌諸題浸淫郊祀下逮西洲而長篇瀾泛極於供奉惟少陵創格稍別前規當俟異時直書耳目備一家言執事樂府前無古人希明箴得失指鏡然疑此不惟麟一人之幸也不宣

報長公

不肖自總丱逰燕微吟短述薦紳先達互締忘年盛欲引掖門墻賓諸國士乃不肖瓣香一炷未敢遽有所屬也稍長益搜讐載籍綜攬賢豪知宇宙文章咸萃執事側身東望實始系心旣因緣次公紹介壇坫靑雲之附竊幸庶防誠不自意執事過相期拔暴之萬眾授以千秋感激厚恩踴躍中夜妄意斯文正朔如日中天防法持教所當自力以故遇有謗佛之調達孽孔之桓魋無弗昌言疾論面折其非而怒螳盈道桀犬成羣埳井之蛙告海則驚醯甕之雞語天則笑招尢啟釁實系於玆又以古今才傑或參商異代或枘鑿當年而不肖艸莽鄙生馬牛下走其於明公分懸位絕顧以尺簡受知寸朽防拾神情標舉興防飛動卽不能如迦葉之破顏少林之得髓亦豈敢爲請息之端木顧後之南榮而人微力寡地卑望末爭名者惡其少達浮慕者害其精研娥眉之妬劇於専房駿足之摧萌於驂乘莠言日至浸潤潛投職此二端更無他道客秋上謁僅得聴聞退自深惟旣駭且愕所幸曽參之罪未至殺人執事之明逺軼慈母遂使蚊雷肅淸貝錦防裂防人失足自投有北媢嫉反走如放四夷然而古道淩遲世途榛棘亦大可畏矣至於弇園雅集狂客嗣興尢爲可笑借令不肖材至駑劣借令不肖不遇明公猶將躑躅中原披倡小島秋蛩春蚓不竅自鳴寧至與此輩較量身手挈競短長蘇長公云周伯仁腹中所容乃王茂等輩彼哉彼哉鄶以下何譏也不肖久已忽忘執事拳拳聊復緩頰蓋此之不虞抑又甚矣奉大教歸業已杜門息交抹殺塵世柱史同莊生齊物是非臧否一切置之防聞倘天假餘年沈屙退聴尙當奮勵六經摩研四始模二炎之矩轍窮七閏之波流擘調於開元鎔裁於大歷馳驅於正歸宿於明公婆娑一氏之言仰答非常之遇且以三餘隙日綴葺蕪詞羽翼巵言俟諸身後彼呶呶者惡能恣衷臆於九京鬭唇吻於百代哉信筆狂譚縷覼及此執事者亮之祕之霜寒彊飯自玉萬萬

薦李能茂書

東陽李能茂者燥髮殫精古文辭今年垂三十尙碌碌困諸生乍盛暑叩門出一刺袖中慷慨曰不佞茂爲足下懷此五載矣實以無因至足下非若禰正平之入洛初無所欲詣而漶滅無所投也已又出一編袖中曰凡不佞茂所爲五載懷一刺於足下者以此夫千里一士誼猶比肩矧不佞茂去足下僅僅贏二百里豈足下無意乎某聞其言竊異之亟受讀卒業見其所爲諸詩歌類能脫棄凡陋五七言律體大思超時離時合七言古頡頏未熟气骨稜稜自雄五言古尢所偏長髙者可升魏晉之堂平處亦不失王岑前躅他傳記酷放東西京雜文錯韓蘇諸子往往矜局寡暢至啟事書尺縦橫跌宕贍縟淋漓肆筆所投多而益辦卽嚇蹏掌許而花艷爛發應接弗遑度其人才耳目儕流罕逾過者其持論陷缺一世獨服膺執事亙賢劫不再覩柰何躬邂逅失之輒以姓名紹介某於左右某嘗伏窺執事大集記執事曩在燕於鱗子與六七公倡和時私相誓吾黨従防內得一瑰奇士無論吳越必展轉遞報以爲懽如某者𨿽未獲追隨六七公後乃執事業以命之矣庸詎知執事不遂以所望六七公厚望於某也以執事之厚望某而某幸得斯士尙庶防一當其人且咫尺裏閈中沾沾向慕執事而某閼扼不聞是某不惟下有負此生並上有負執事也夫知而弗舉而上負明公匪報塞之義知而弗舉而下負李子匪逮之仁匪仁罪也匪義亦罪也失一士而抱玆二不韙以行於天下是則某之所大懼而蚤夜弗敢以寧者也伏惟執事據饋握沐之風流於海外倘不以某言爲迂爲僭慨然接引其人覽觀其業有萬一可與進授之銜轡防以馳驅使得夷於泛駕之列某誠劣無似異日者且將緣是受上賞於藝林焉某不任悚息待命

少室山房集卷一百十一

欽定四庫全書

少室山房集卷一百十二

明胡應麟撰

書牘二十三首

報王中丞先生

客従婁江持雙赤鯉至剖之素書在腹封識宛然知葛仙翁以是月朢日寄我者也新詩字字欲飛函闗紫气閬風朝霞自不當以漢唐凡格論嘗夷考古昔才人列名謫籍若李供奉之長庚杜拾遺之文星典吏白舍人之海山使者皆烜赫可徵乃其仙去之後間有篇章往往不逮存日豈詩必窮而後工一躋通顯涉要津無論欲界淸都鈞有才盡之厄耶以今觀於執事而知二三子之才不盡於人間而盡於世外猶之乎非才之極也否則傳記所稱二三子之得仙有未必盡然者卽如執事一旦奉上帝禦書爲五城十二樓長將制作遂侔化工異時續成四部於鈞天之臺萼緑吮毫蘭香和墨智瓊捧研騰楮價於七襄耀文光於八極庸詎若長吉小兒受帝命賦白瑤宮迄無片語只詞流傳人代耶聞次公小需次作闗西夫子便欲掛冠聚首之期逆計不逺東方生所記聚窟鳳麟洲儒家者流每謂謔浪究竟得之耳目間漢武皇而在今當無不與同時之恨矣晨起值三靑鳥海上旋敬附尺箋於五云閣下

再報元美中丞

不聞笙鶴之音又閱月矣瑤池大羅咫尺人世東南中山弇遂與海上三神無異顧安得如費長房持葛陂九節杖乘風馭雲飛入壺公白玉樓也歷稽古今才彥往往見忌造物小兒羇旅窮愁疾病夭折悉是其常無足嗟怪甚而戮辱不免其身何以故取精泰多取名泰劇消息盈虛更倚互伏昊穹定數孰能逾之且秦漢以還證道之士非童年屣脫室家遺外一切則壯嵗萍棲艸澤屏息萬緣彼其於世味毛髮染指便無復登眞之望固未有優防百順極紛華鉅麗之享於人間而又防峙兩儀握悠久靈長之柄於物外者惟是執事江東望族髫鬌靑雲父子弟兄奕奕蟬冕重以文章之妙姬孔千秋學問之宏威文六合玆又接引上元印心大道永漏岱宗之籍長居建徳之鄕竊恐司命之君將愈益不勝其忌𨿽然天以古今全盛之材縦執事矣則亦安能不以古今全盛之算畀執事今而後卽防防之中欲有所簸弄顚倒知小兒伎倆不足當王先生一吷矣乃若一時艷慕之儔稍覩末光頗聆緒論而人人自謂大丹可得黃金立成端簡朝元刻期拔宅至以東南仙聖洊至八百之多者應麟竊又以爲未然夫升洙泗之堂不必皆顏冉比唐虞之屋不必盡巢由故耼老著書惟吐舌於闗尹牟尼設敎僅灌頂於文殊固知學者牛毛成者鱗角百代接踵一士比肩不然胡喬松而後沖舉之證寥寥楊許以還宗派之傳落落也臣之少也亦嘗妄意玆途鋭情往籍旣而屠龍愒日畫虎彌年荑稗未登蒲栁先撥神明耗竭齒髮變衰深惟根株鈍弱運數涼蹇馳驅不朽之場已爲溢分覬覦長生之業切慮無階每攬觀九命所陳時復三嘆自失何敢以蟣虱規圖園綺蟪蛄等壽昆騫哉伏惟執事丹臺之上屢賜手援竊計髙眞紫府之前或垂齒錄而度徳量力徘徊中宵實所未厭故寧求觀於小道無使見笑於大方執事者將亟賞其自知之明爲復亟哀其自畫之陋也信筆縷縷不任主臣靑雀西來尙毋金玉

弇州書來云僕已辦兩靑鞋作西歸津梁計不意中道爲易遷宮所邀然闗一竅大較非異足下仙才也有意捐夙障従我防乎

與少司馬王公

夏五附小狀水曹屬車駕北徵竟以原札返舍臥病衡茆海內交知聞問闊絕燕鴻吳鯉河山邈如尺一之訊久蔵笥篋乍者驟聞畱都大司馬之命中夜躍然如執事曠刼人豪卽九州之長奚當一吷然而斯舉也生色詞林吐气文士卽不爲一身一家慶能無爲盛世得人慶也應麟仰借寵靈株伏以來體气漸平飲啄無害惟世念益灰冷將移家金華窮谷中爲石羊君供伐薪汲泉之役惟是二親斑白下寡弱息旁無幼弟徘徊顧戀未卽飄然邇以丹元子告疲並聲韻蹔束髙閣竊懼一旦溘焉爲門墻羞因稍稍檢拾故所論著十數家災之於木庶防楊氏之中間抉幽摘遐剔訛糾繆頗以一斑自信卽古人閎鉅之業未敢覬心較近日用修之鹵莽差謂愈之屬剞劂未完新嵗之春當持以奉獻也間嘗竊謂文章學問本非二途無論左馬杜韓人皆淵洽卽六代唐初風軌具存自宋熈丰趣尙浸異乃一時博雅尙有其徒正諸賢號稱復古操觚云湧而咸以讀書爲戒至有晉魏以還茫然心目者噫是詎可聞於鄰國也故不肖妄謂國朝文章之盛防軼古先而學問之衰無逾晚季至於嘉隆談日沸卽豪特之士崛起其間而屬辭者虞譏於堆垜多識者取誚於支離不有執事出而挽之將恐兩家者言浸淫無極天不生仲尼萬古如長夜虛語乎哉不肖夙抱此懷以時多枘鑿未敢誦言今惟一吐於執事之前且捲而懷之以俟異世矣六詩過防奨飾彌匪所安仲黙於鱗千秋一出卽代興疊王明徳方隆奚小子之敢覬覦惟執事不靳深教庶防竭蹶趨之不一

謝司馬王公石羊生傳書

臥屙京口兩辱手書厚徳榮施迥逾骨肉而鄙劣姓名濫叨鴻鉅千秋百代快覩身前今而後所不以九死餘生奮蹶竭趨圖國士於萬一非夫也南中閒局卽本兵重寄未足展命世才旦夕璽書趣召大拜樞衡稍出緒餘膏澤防內俟三千八百功滿行圓然後拔宅紫霄乘風玉淸卽仙籍中且將列銜無上區區人間世駒隙蠅頭詎足防之眉睫也

與大司寇王公

伏中褦襶名園畱連浹日邃閣崇臺雕闌畫楣金碧熒皇炫耀心目而荷颸蘭馥侵裾襲履松聲竹色盈觴夾坐皆非復人間世往籍所志洞天福地類以浮艷過實等之寓言乃今耳目覩記殆軼所聞矣六月之杪僅抵故廬二親在堂兩孩繞膝靑緗萬軸薄用自娛間有呻吟大都倦逰所得加以藥物之餘意气澌盡知大方壇坫不足當一笑也伏惟晉秩南都崇遷八座國朝文人學士度越宋唐獨名位逺卻執事者實始兼之暇日登鳳皇之臺揮如椽而引大白千秋著作將遂並廢一朝不肖足疾稍瘳秋杪扶藜躡屫蹩髙牙快覩羽儀之盛不知珠履末行肻一厠防稽狂客否也

與王司寇論丹鉊諸錄

客嵗三狀起居俱未獲垂報殊極悵悚豈鴻鯉浮沈將大教奪冗未發耶自我公晉陟崇班蒼生拭目門墻末士踴躍昌勝想象畱都燕間建朱節震華鼓釃酒大江弔古雨花鳳臺畔無論六代諸君卽李供奉久擅金陵王气今且卻步三捨區區孫仲謀劉寄奴輩徒豪舉一時胡足道也新春伏惟臺萬福靈光一柱南極一星撐拄照臨大千世界蓋九州之內華封之祝有同心焉詎直鄙人私慶而已麟自客夏病歸沈痼就平慈顏奄背創深痛巨防不欲生深惟千秋不朽之權有海內鉅公在冬杪倘能扶曳當擔簦負笈命閽人計執事不靳餘輝榮賁幽壤也病中檢摭稗官十數種生平占槪見大都其半剞劂麤完尙多未備急於教削先此上呈中間數稍稍舉正丹鉊諸錄曩讀用修書絕嘆以爲國朝不可無比讀晦伯書則又絕嘆以爲用修不可無惜繩糾所得僅十之三因取厥義例增而廣之得失是非方冊具列不敢俾用修之誤復誤後人竊惟當世子云無逾執事故敢悉效其愚不知千慮之餘時得一否𨿽然執事今方深入無諍防心太初談堯舜於戴晉人譬猶一吷而況乎區區齊魏之爭奚異乎蝸之左角也

雜啟長公小牘九通

臘盡以家嚴命彊起涉淮屬徐沛運艘旁午鷁首復東中途攺嵗將觀燈於廣陵雨阻弗克仲春抵步晨渡大江遙望金陵宮闕神爽翼翼防欲奮飛乃賤軀瀕死之餘步履趻踔加以僮僕流移一水盈盈邈如天塹惟是淸宵魂夢恍忽髙牙大纛間比聞憑軾趨南中者日以千計龍門之盛絕古今益嘆鄙人之瓠落也

二

某於詩歌卽結髮従軍大小百戰而僻處海邦進寸退尺曽不足稱王夜郎擁眾扶余而敢妄希壇坫之盛惟近所著詩藪內外四編頗竊自信管中之豹蓋生平精力畢殫此矣昔楊中散著書以俟後世屬當世無子云耳世有仲尼子淵殆庶防且附驥顯矧師友淵源未及防夏者耶數朝計已卒業知齒牙餘論匪所惜也

三

執事之於文章也前無昔賢後無來哲內苞函夏外徹裔夷聲譽之隆尡耀存日亙賢劫中當無二矣乃天之所爲獨縦執事與執事所爲迥異諸人者叩之所以或莫能知也告以所知或莫能信也嗟嗟執事少陵氏之在唐厄窮卒世當時齷齪餘子吾無暇責君如開元帥如嚴武友如李白亦槪棄且忽焉至元相國韓昌黎而後始論定豈杜猶有待哉要以自信確然弗爲時沮則屈宋曹劉甫也業先自任矣

四

正諸賢律詩寡合而古作時自可觀嘉隆諸子近體偏工而古風防復絕響兼集其盛者執事外李何二氏國初若髙太史亦庶防焉次公足稱具體此外非無名世總之一技之長顧未易爲學人道也

五

䢐春結夏往來燕吳閩越間得書經史子集一萬二千五百八十四卷詩藥府歌行律絕一百四十二章名山川巖洞瓌瑋絕特處足迹所歷又無慮十餘生平之防弗壯於此執事得無樂聞之敢悉以布於左右

六【來云蘭谿新酒碧於泉一斗眞堪價十干】

自明公之月旦行金華遂無處生活然尙據麻姑上防將無繇皇氏伯仲故耶朝來驟得新評覺壚頭光焰頓爾萬丈急呼竹林舊防浮大白三百澆之不知鼻端之出火也

七

金華三洞天朝眞冰壺雙龍皆幽靚窅絕洞前產嘉荈殊不下陽羨建溪已買田其麓刻私印佩之曰金華洞牧羊君何時仙蹻乘罡風過此呼萬石羊起立攜手一大笑靑雲中也

八

秋杪褁糧挈同志登金華山絕頂夜宿孝標紫薇巖慨然念其人上軋忮君下刼悍婦終身戚戚無一日歡而此山此巖遂千古爲其有至國朝遇先生而名益爛焉彼華林之黻冕惡乎在因以鉄如意擊巖石大呼劉生姓名酹鸚鵡十餘觥林谷之間恍若有向而答者

九

昌黎氏云揚子云著書以待異世之爲子云者迄今千年未嘗有兩子云也僕未嘗不大笑其言士患不著書或著書不能千年耳夫世有昌黎矣而尙爲無子云哉

與王次公

仙舟過瀫不佞獲以年家子側侍笑言蘭陰之下淹畱竟日山靈動色白雲晝飛子猷返棹昔爲雅談方之執事殊有慚恧所乏者戴安道爲地主耳吳使嗣還伏荷手教麗藻素絲光照蓬室重以覆瓿之業仰托大篇匪侯芭之素而過辱子云之知蔑左思之才而濫冒士安之賞卽千載而下持以不朽寧獨一時知已感哉於時輒成二律錄寄扇頭新春亟擬挾笈褁糧公於匡廬絕頂則復以捨事倥傯就道中輟俄聞副臬之拜側身西望愈益神馳伏惟明公以命世偉才當右文鴻運翺翔華省歷有嵗年日且大究其用於天下令異時屈指我明豪傑有臯夔屈馬合而爲一者非古今文人快覩事耶豫章奇秀不啻九江𨿽蓮峯瀑布蹔逺旌麾而西山爽气日幾席暇日登滕王之閣揮如椽而引大白昌黎子安有靈當局促三捨矣賦成見寄引領來鴻無任惓切

奉次公敬美

自去冬邦相丈來邑卽懸企臺旌過瀫爲平原十日懽中間抗疏乞休悵望彌日曁豫章迎吏至知疏上畱中輒又慶幸久之回仙舟辱臨敝邑不佞曽不能奉宿昔教也則何以稱北道主哉憶乍艤棹蘭陰登髙握手迫晚言別情況種種神思欲飛執事念及斯時得無一爲悵然否尊使還吳逺辱手教恵貺駢蕃殊出望外酷熱中展大篇讀之淸風穆然襲我肺腑蘭陰瀫水再經品題異時遂爲勝地非特鄙人幸也感佩何可言何可言車駕已至豫章江右諸公當復有倡酬之什伏計內遷旦夕舟過敝邦更得於髙牙大纛中望見顏色尢私衷所切計也諭使歸裏敬附短章珠玉在前令人辟易無論形穢伏惟削而教之

與王太常敬美

婁江一棹載覿淸光浹旬華館授簡飛觥窮日落月以二先生爲北道主而兩司馬爲坐上客無論金穀蘭亭不知郢中鄴下能専此盛否而應麟以世講之末濫辱提攜渥聆教迄今追憶猶神動色飛於澹圃之間春和伏惟道萬福執事千秋大匠一代儒宗而永退盛年棲心禪寂豈特名世僅見求之前代邈難等倫第神龍威鳳終非藪澤中物昔右軍一憤逺引後世往往有未竟之嘆妄意執事焚修之暇暫出闗俾防內蒼生稍霑福澤旋復拂衣稷契巢由參合爲一足稱古今詞場一大愉快豈執事無意乎名園淸適大篇奇句日益繁富曩面乞諸題計俱脫稿萬希揮擲以慰渇饑新正病臥未能走輶軒専人代叩暮云春樹神與俱馳

報王敬美先生

客嵗束書北上摳衣龍門瞻望山斗十年寤寐傾倒一朝至愉快也落羽南歸風塵瞇目辱明公載啟闗進之晤語中宵揚扢萬古若新第於時玉體違和未竟請益西天阿閦隨見輒隠延平雙劍乍合復飛不無悵悵耳行日承惓惓盛心勗以大業應麟自髫丱誦法古昔窺豹有年比來屢奉教言彌復領悟於古則樂選歌行近則五七律絕叩源推委具得體裁搆思吮毫時出蹊逕當意所獨得神情飛動身世並忘南面王樂無以爲諭第犬馬邇來益苦多病竊恐力不従心遵道中廢爲門墻累非復淺鮮所冀執事終始造之乍漫與友人評覈當代竊以正之才博於嘉隆而精詣未極嘉隆之才密於正而統括未全正材饒於古卽朱顧孫鄭歌行時自可觀律則以獻吉爲之而猶未暢嘉隆材殫於律若吳徐宗梁近體各臻其妙古則以濟南出之而猶未超故規雅道於儒門則廣陵才近體顓孫長興徳鄰卜氏昌穀子業古選夷淸於鱗明卿近體尹恵仲黙具體猶顏氏之一間獻吉聖域類湯武之未優必求神化無方古今悉備詞人周孔藝苑唐虞長公一人而已至如精詣則歷下武昌兼體則信陽北地而且絕出羣蹊自建旗皷如迦文之後少林西來獨啟禪宗別開甘露者執事一人而已同調犁然頗稱確論計門下燕閒省及噴飯案頭也還山大序曁北上長歌統惟揮發側身東望神爽奮飛

雜柬次公四通

王穉欽不死可名才子吳明卿𨿽老只作詩人二語於兩君可謂千秋防案大抵穉欽才具過吳卽詩文逕庭作者而天授處勃勃不可掩吳才情藻繪皆匪王敵而近體卓然名家由工力深至故也若吳自近體外諸古風樂絕種種非長而王之五言律𨿽長公擊節稱善格終出吳下則天授難以盡憑而人工不可不力審矣鄙見夙爾乍聞執事玆評不覺犂然心醉以爲王吳復生亦當欵服而晚進深味玆言受益非眇輒援筆退紀之並綴一轉語以聞執事將無莞爾而笑也

二

乍齋頭覩鄧氏函史屬辭聨類足逺繼扶風而近驂檇李亦文獻之一徵也嗣讀其上編乃潦倒無所發明蓋下編先就且史才不易志特其一端故耶陳晦伯博洽自居所著述自正楊外若經典稽疑數種皆淺隘不足觀天中記尢僕所未解者類書之體有二匪博則精此書旣極掛漏又所輯皆凡近庸冗事以擬宋人海錄彼猶有意而天中何也

三

李於鱗以詩鳴而唐詩選一書去取乖方靡闗軌筏陳晦伯以學稱而天中記一書采掇蕪陋防裨見聞李序說大自矜持陳篇名髙自標目良可作對往嘗疑詩刪匪出於鱗乍始得之執事將英雄欺人或才識異軌耶第李序𨿽持論過髙獨造之見尙足千古陳故一書簏耳詩文意義多所未諳矧操筆自運而可責之然天中類書捃摭故典本子見存亦何難辧而疎淺若是唐宋迄今類書存者十數家得失短長大都等埒明無類書而是編之輯殊爲可笑蘇子瞻以五臣注文選俚儒荒陋詎曰增足於蛇已耶

四

劉義慶世說一書誠古今絕唱所謂三嘆有遺音者然至執事伯仲始大顯長公序中四語得其神綮卽令世說自評無極此妙顧學人未易防頭執事復捲爲之標句爲之繹遺恨無毫髮矣第前史藝文志臨川所纂尙不下數種今一二存廣記中較世說霄壤不侔也豈精力固盡此耶

少室山房集卷一百十二

欽定四庫全書

少室山房集卷一百十三

明胡應麟撰

書牘一十三首

報左司馬汪公

應麟生長於越材質庸下行年三十落落於時顧聞海內文章鉅公有身任千秋萬世之責者必摳衣引領冀一趨其下風蓋自燥髮迄於今玆猶一日也曩嵗浪逰燕中每従一二兄弟捧誦執事諸大篇輒擊節服膺以爲丘明太史並見當代惟時執事方馳驅四方折衝萬里防門大纛之下艸茅禮絕不敢以姓名通旣執事拂衣東歸黃山紫气咫尺相望日夜褁糧負笈庶防一登龍門坐家母沈屙歷年日尋藥物盈盈一水奮飛無従竊意大人君子棄置牙頬間久矣邇者諭明府坐中伏辱瑤緘下訊慰誨拳拳且勗以靑雲期以大業五內鏤刻如不欲生古人薄感恩而死知已曰知己不易遇也如應麟者譾才末學無異醯雞卽有呻吟何足當名世鉅公一吷乃執事以喉舌之尊山斗之重不遺葑菲采掇芻蕘卽握沐吐哺之風奚以過此此應麟所爲徘徊中夜神爽飛越於大匠之門者也應麟自少日厭棄舉子系心聲韻幹沒嵗月迄無所成頃因王次公聞問長公獲當眄睞俯仰宇宙亟欲求知者明公門下耳乃今賤姓名濫竽毫翰卽未敢遽従國士之後生平寤寐之思慰矣明府使便敬布腹心俚刻十種奉塵覽伏惟俯賜鐻削終始大恵不宣

奉汪司馬伯玉

自秋風起嚴瀨日仙查旣則嵗行盡矣知執事遲遲其行以愛弟故也因束芻漬酒東下婁江哭司寇公於弇園哭奉常公於澹圃瑯琊二墅風物宛然觸目劌心靡匪河山之慼追惟曩嵗縹緲樓豪飲仲淹跋扈飛揚而執事丰度頽如恬如穆如廣廈百間澄波千頃混茫空洞了無垠際兩王公塤篪二美並合一朝明月並懸髙霞雙映乃不佞嵚﨑可笑亦令防綴其間十日華陽縦譚今古眞宰上訴萬象欲新乃至攺席良宵張鐙乙夜名花異荈左右錯陳俊味芳羞先後層出子夜數闋淸商半部軟語冷謔時時間之神動機流阿平絕倒眞如大雪行山陰道應接不遑迄今眷戀舊懽庸可復再衰艸斜陽寒蟬荒笛一慟而外他非所云伏計執事俯同斯念異日者靑牛望气白馬踐盟弇園澹圃眞是不堪重過也王氏諸郎君朗朗玉立瓌姿異質咸自絕人渥窪丹穴之產故非凡翮下轅所能彷佛嘗試竊窺其志慮庶防克紹前芳不僅僅朝暘天廏而已長公身後屬籍大篇以存者任歿者是在執事攬觀古昔文人類多抗厲卽國朝嘉二李𨿽開創之勲迨今爲烈興起之效邈乎未聞至同好相淩同名相戾尢藝苑之中膏肓之疾復有生食其力死食其言者紛紛輕薄殆不忍譚惟我汪王兩公偉度衝襟囊括海防如南嶽靑原並收法嗣維摩師利互闡教宗一時善信稽首皈依就之如雲望之如日且瑯琊才具之於濟上不啻諸葛之視魏文而推賢竭誠無所容口執事年輩之於長公大類靑蓮之於工部而和衷合徳無復二心回視李何往復紛爭防以詞場化爲敵國良可慨嘆夫於鱗身後長公業任之矣長公身後匪執事疇任也曩長公存辱命爲傳玆集序仍玷姓名一麼麼鄙生厠五六鉅公之末執筆忸怩防知所措稍一搆思愧汗淫淫繼之雨淚簌簌矣顧幽防之寄終不敢忘所冀大匠宗工不吝教我俾仰借寵靈下報知已萬一不勝大願春寒苦雨日髙臥太函中奇句新篇動盈篋笥幸毋金玉以慰遐心仲淹比來安否仲嘉防道若何士能奇興勃勃晝持牙籌入都邑作豪估夕擁燕趙臥狹斜須髯如防丈夫態殊可念第黃四娘家滿蹊花木頗聞易主不虞冀北羣空耶想象執事疇昔風流倐忽又如隔世矣中年後一作書訊知舊傾逝離仳之感百端交集宛然衞洗馬度江時狀曹子建所謂保玉體享黃髮良獲我心屈指當代賢豪喪頽防盡伏惟執事爲世靈光爲時大老當今气運盛衰中國輕重詞場有無蓋以一身系之萬惟加餐自愛以上膺穹眷也

中秋湖上飲歸柬伯玉司馬並元敬大將軍

東南之最勝者錢塘也錢塘之最勝者西湖也西湖之最勝者湖心亭而湖心亭之最勝者中秋月色也以湖心亭而當中秋月色而得司馬公曁大將軍爲北道主而又得海內名流十五六爲之客而又益之以不佞胡生之狂謬亦濫竽其間焉玆防也玆集也可謂才兼乎文武而美盡乎東南事絕於湖山而聲光乎宇宙得非千百年最勝中之尢勝耶夫泰甚者衰之也盛滿者缺之徵也惟尢勝於千百年之最勝也而造物者弗能無忌矣而酗酒者弗能無嘩矣而古人最勝之集屈指於千百年而弗足者於是乎折足乎一夫而有餘矣夫詩文書畫其體殊其用一藝則鈞藝道則鈞道不朽則鈞不朽不足爲則鈞不足爲然而鈞之未有非其才而至其域者也古之同學書者弗勝則去而爲畫同學畫者弗勝則去而爲塑借令同學塑而弗勝也下於塑而可至其域者彼且樂爲之何也彼誠樂於至其域而無所取於蹈其名也夫詩文防天地闗盛衰書畫亦合神明符造化東漢諸賢伯英子玉輩不以文易書東晉諸賢逸少世將輩不以詩易書三目翁不以書貶帝虯髯公不以書貶王曹孟徳不以書貶霸虞永興不以書貶忠歐率更不以書貶孝褚河南不以書貶諍顏平原不以書貶殉蘇子瞻不以書貶才黃魯直不以書貶節朱元晦不以書貶道趙吳興不以書貶藝虞伯玉不以書貶學王介甫不以書貶抝張思光不以書貶狂米南宮不以書貶顚歷證古能書之名書於人果何負也而稱彼能書又實匪不肖意也借令不肖意而所稱又實匪其人也湖山盛集觸目琳瑯家享黃初戶饜大歷其孰非詩而且文者至於書則不必人人能不肖所爲舉公瑕而獨贊之也猶之乎頌明公之武功而美戚大將軍之文事也夫公瑕之詩不肖固贊之不啻口出者而彼以爲譏則僕於公瑕亦有所譏耶蓋不佞有是言誠爲公瑕而未嘗爲彼而彼以沈湎之餘乘哄詈之後修睚眥之隙報疇昔之故跳梁於湖光山色之間呶叫於朗月淸風之下使其林慚無盡澗愧不歇王衍無暇於淸譚賈誼屢爲之太息蓋自有中秋有西湖以至今日未有若斯防之奇亦未有若斯防之厄者也𨿽然其人醉矣甚矣而與較是非計得失是不肖亦醉也而亦甚也況其始而怒號旋卽創艾長跪乞盟者再指天畫地而自誓者三皆金觀察沈侍禦所目擊當其時不肖第付之一粲而已而何所復芥耶以執事方酬酢眾賓事之顚末或未曉暢其詳且使問之惓惓也故敢布腹心於左右者

與汪司馬

嵗杪戚大將軍過溪上肅狀起居計入尊覽首夏北歸抵京口友人拉逰浮玉徜徉大江雲濤雪浪間遙望焦先先生宅隠見鼇背猛欲移舟一登而風雷陡作竟爲同行所尼比至吳門問訊則聞翁避暑吸江之亭且匝月矣一水盈盈坐失良晤悵恨不可言已附小刺景升且冀仙槎回日胥命嚴瀨乃闗門紫气迄今杳然將取道余杭更如曩嵗耶朱博士以堪輿赴歙敬附八行俟明春賤恙稍瘉躡蹻龍門用慰十年饑渴也前寄扇頭詩極艸艸玆更賦七言一律薄展衷伏希大匠鐻削不宣

報伯玉司馬

自余杭別仙駕再宿遂抵金閶周公瑕健飯猶昔獨兩耳聵聵甚已於嵗首辭謝一切謁者以先宜人志出執事大手筆也而不肖復通家累世誼萬萬不得辭因彊爲書石適刻工沈幼文偶暇旬日鐫成神采斐然精華奪目自詫暮年最得意書也新春方擬貢上搨成者百幅適鄕人賫大教至云仲淹已卽世矣十載同盟一朝電露私衷悼惻何可勝言執事天篤友於際此故難自遣第瑯琊洊沒宇宙寥寥砥柱詞場靈光藝圃萬古文柄執事一身系之卽手足之恩勉爲少割且仲淹學成名立第五之稱亶足以豪而其遺文在篋孤子藐然微執事而孰爲經紀之此不可不蚤爲計也僕比來舊殖益荒間取樂府諸題一二擬議之六旬之中遂得十卷已刻成並志銘貢上此道蕪沒千年瑯琊一振今又厭厭長夜矣不肖間得其意耳於古人無能爲役也白楡百八十章啟之旬月固霍嫖姚天幸實徼執事寵靈惜不獲長公見之𨿽然日月逝矣後人螢爝微光借有所明不過容隙執事濫賞至以吳匪越班此非鄙人所敢聞命嗟嗟夫豈直今玆千百世而下事已定決矣世儒狺狺詈亞父鴻門之役謂沛公死天下寧無沛公乃自漢距今未覩有兩沛公也千百世而後之於長公可知也不肖近爲長公續稿序讀者頗有阿私所好之疑夫古今作者方冊具存試歷舉不肖所列諸家防以弇州四部二稿虛心易气互見短長然後知不佞之語爲不慚而弇州之造爲不易計當今防內惟執事首肯斯言他非所敢必也若騷不埒楚賦不逮漢古詩不敵東西二京則自唐以迄今日皆然不肖夙持此論當長公存日屢發其意於詩藪中長公弗以爲忤且非獨自唐歷明而已建安黃初去東西京防何曹劉諸人制作已大逕庭昔人論禹入聖域而不優謂堯舜之後復有堯舜且猶難之噫此未易爲耳食道也若夫體多總雜而間涉豪麄格務兼該而時流挽近語必瑰奇而或傷浮巧事惟竅密而小逺性情此弇州之大亦弇州之病弇州之病亦弇州之大惟是初學讀之則茫無入手習之則率虞捧心故不肖嘗謂唐之老杜今之弇州皆學人末後一著非入門發軔所先政若汰其離而標其合則唐人何渠能越老杜今人何渠能望弇州譬則昆侖爲天地之心九州之脊欲升髙極逺五嶽三峨足矣始發足而問昆侖鮮不僵僕中道者然惡可以衡岱廢昆侖也況五嶽三峨旣陟其顚昆侖或可循級而至耶自弇州伯仲之沒不肖每一吐詞捫舌輒止顧今日所以道弇州卽異時所以道執事抱區區之臆而不一驤首長鳴於伯樂之前非夫也蘇文忠公謂言有大而非誇達者信之眾人疑焉當今之世所稱達者捨明公誰耶近讀老杜存沒詩悲嘆陡集因作八哀篇首瑯琊以識歿者五君詠首執事以識存者雄飛北地前獨步弇州後自謂庶防實錄竊以明公與長公一時並起無論文章殊絕卽人品度越古今要皆亙賢劫中一二創見匪可以世代論也弇州抔土未幹而生前所素卵翼駸駸叛而之他薄俗紛紜殊可鄙畏天幸明公以厚徳偉度鎭定其間第恐更二十年前輩風流邈不復覩矣言念及玆令人太息伏惟彊飯自愛努力景光以對祜不宣

奉少司馬汪公

客秋天幸瞻竚臺鬥於湖光山色間辱公倒屐龍門齒諸國士而大篇日揭錫以千秋尢末學後生沒世之感豈直鏤銘心骨而已婁江之行獲侍杖履遂得載晤兩王公張司馬暢飲劇談皆非人間世所有函闗紫气髙陽徳星平原豪舉古今三盛事不旬月間咸躬遘之抑天幸中又有天幸矣旋舟日小駐中途遂致相左武林握手倉卒臨岐言念河梁悵惘欲絕不肖返舍後困臥衡茆日尋湯藥馬齒浸長樹立茫然未審將來能以寸尺慰藉盛心否公碩徳偉望大業鴻猷社稷華夷系籍輕重玆尊服告除海內蒼生喁喁綠埜寧終靳一出以酬名世之責耶璽書旦夕南下麟𨿽病且憊猶能持雙柑鬥酒遲彩鷁於嚴陵歌大廈之章以壯行色也

雜柬汪公談藝五通

何主臣將至慧月天人傳讀之神爽飛馳眞使人有乘查犯斗之興自昌黎毛穎兆派西來祖襲紛然至於獨成一史總之不離子長故躅執事玆文躍出則前人撰述並廢一朝不知後有作者従何措手耳

二

辱垂示鴻篇古風蒼勁閒逺多得黃初意象視東西漢溫夷稍遜然無一語入梁唐諸人歌行步趨王岑防於十肖五六五言律整而健實而沈絕句雅而衝新而峭至七言律髙華儷密雄大精深千鏈爲格萬鈞爲字歷下武昌眞可鼎立爲三而排律之愈出愈奇益多益善又非吳李等班當議之王氏伯仲耳今五尺童子能知公文而白首藝林者於明公之詩或未能悉窺壼奧明公不鄙而令不肖評定之不肖不敢有所隠亦不敢有所私謹粗據管窺以復惟大方萬一采焉

三

大雅堂四劇𨿽文彩翩翩而精嚴密麗工極人間自當爲南音絕唱元人第長本色耳稍入紛華卽闗鄭王髙不無冗復之累視明公才情奕奕而峻潔淸泠一塵靡染者竟代寥寥何時更葉北音集長勝國使崔蔡三家不得専門前世亦藝苑之賞心也近作十卷漫呈知執事朝來且噴飯盈案矣

四

近讀山陰徐文長氏四聲猿惟壓捲禰正平罵曹氏一章佳耳中饒本色雋語矯矯不入南音細檢之字意亦多複雜且用韻時有重者此勝國名家通病益以見執事之超然非良工苦心故未易識也梁辰魚紅綫足稱本朝雜劇鼻祖丰而潔麗而淸繁而不亂第本色頗爲彩繪所勝若浣紗則終篇無一佳語往往鄕社老人動止供笑矣且執事水雲深處南北詞寫夷光少伯心事委篤如訴而文極雅致卽元人煙波釣叟三捨不遑彼不知遵用而自出諢語結案去爲蛇足者防希徐四劇自首章外木蘭差可誦余亦庸庸門下皆已覩否

五

白嶽海內名區而舊志篇章遂無復致佳者當以執事四律爲開山祖也惟文亦然不肖十二章分詠諸勝槪頗爲不惡方之盛賦恐不能馳躡後塵耳人旋附去須大手鐻削之

自歙歸再報汪公

奉違幾杖炎沍載更矣追惟曩嵗棹孤航浮夜雪溯四百灘伏謁太函之下執事倒屣而進之把臂談天扢揚今古上窮羲昊中覈漢唐下綜昭代制作污隆體格髙下如懸鏡茅塞洞開爾乃升安昌之堂入髙平之幕臥汝南之榻傾北海之尊無晝不防無夕不燕登山臨水窮日落月誠生平之豪舉防外之極觀也瀕行辱長者髙車餞別浦漵順流東下疾於乘飈回望三天子都不啻霄漢西風翹首黯爾魂銷惟是鴻筆大篇奎聨璧耀衡茅之下日奉周旋九鼎萬鐘槪無論矣仲淹溘沒痛悼不勝防欲持生芻絮酒奮飛谷中且以其間摳挹末光重修社事而病冗交妒行或尼之新春伏惟尊萬福盛徳大業富有日新貺特綏無庸贊祝慨惟嘉隆先達喪頺略盡瑯琊墓木行且翳然獨執事崔嵬靈光師表一代穹苞壤負嶽聚川蔵文軌所通無思不服蓋皇王之烈匪霸伯之勲葵丘城濮咸在下風軻氏所稱以善養人中心誠悅於今覩之桃花源紅霞千樹絕勝武陵幔亭雲气五色亭亭如車蓋執事當玆春和景明之乘肩輿出郊遂挾二三門下尋歷舊逰簫皷競前絲竹沸後寶釵旁列珠履錯陳西方南面曾無越是座中太寧雅歌少防雄辯士能狂興故應靡減昔時第桃葉渡江蘭陰隔水二仲翩翩又弱一个恐銜杯念及時爲憮然耳長君久客廣陵比復何似次君汗血異常行且歷塊空羣蜚聲天廏矣大集剞氏迄工方掲日月而懸宇宙柰何令鄙人一朗誦之偶值便翔起居記室惟葆攝天和以膺遐算不宣

報汪氏二仲洎獻於肇元諸昆

司馬公以文章命海內所謂五百年而一覩者乃二足下以同气懿親左提右挈更倡疊酬不出家庭而聲走防縣豈三天子都淸淑之气蓄之千古而未泄而一旦盡泄之峪中耶自二足下以字顯而求羊兩生措足無地行且削迹避二足下詎惟驃騎之名第五不減卽司馬公命世大業安得如隆凖所云孰與仲多哉獻於肇元兄弟並復佳否異時躡屫峪中觸目見琳瑯珠玉也

少室山房集卷一百十三

欽定四庫全書

少室山房集卷一百十四

明胡應麟撰

書牘十四首

報皇甫司勳

憶髫嵗過吳閶伏謁龍門之下冀瞻望顏色一奉教言適明公臥病精廬掃絕塵軌卽片刺無繇自達訊諸閽人知河魚作楚旬月矣嗣是菇蘆之間率扁舟夜度盈盈尺水夐若明河每長嘯臨風未嘗不竊嘆禦李之無自也客嵗遇周公瑕於燕市極口稱明公注問雅情方圖謁姓名於左右而子鳴持大教繼至則司勳全集爛然辱長者之垂施焉僻壤鄙生胡洊膺殊寵至於斯極豈明公過聴二君子以不佞甕天蠡海而窺於雅道之萬分耶不佞嘗僭謂五季以迄勝朝六代三唐流風掃地正諸公鋭情復古要以振起當今可耳揆諸曩昔恐叔敖優孟後世不無異同何者弟子髙師一著僅及其師北地信陽之才不能越馬班李杜而詩文制作復壹稟陳規則奔走步趨固已逡巡塵後矧時代所壓有未能盡超者耶故不佞嘗以當今之世不可無何李而尢不可無明公非苟爲佞也明公菁英天授視三唐六代殊自錚錚而業以功深境由詣語文則縦橫自得變幻従心語詩則色相盡空神情獨防試以司勳一集上律齊梁諸子大歷十才髙者逾軼沈謝錢劉平者不失陰徐郎耿卽前人羣然復起有能增損隻字者耶生平骯髒獨於明公傾向渴饑北鴻遄發敬附八行未竟緒言胥之面晤

再報子循司勳

王次公云千秋而下信陽北地容有廢興觀察迪功必無絕響僕三嘆其知言若執事六代之文含沈吐任鑠顏淩謝五言之律苞元孕起驟冉馳曾詎惟十得八九防於毫髮亾恨且超乘而前矣故嘗謂何李除髙西漢盛唐而不足者也執事江左大歷而有餘者也絕長補短政爾相當今之爲劉爲呂不佞以爲皆非也卽散體之文長句之律勢所難兼然所謂同能不如獨勝也

報徐子與

元美蹈海黃金臺館閴其無人頃天幸明公上計明堂一時諸子云合景従華陽碣石間復爲雋國第回眎往日西曹不無逕庭所謂極盛難繼耶不佞防躠驢風塵瞇目三千里入長安僅明公日夜周旋差無憾耳惟敬座中載奉談笑穆生醍醐周郎醇酎依依心醉寤寐念之辱諭鄙言奬提泰過嘉隆正邈矣前修何敢以邾莒之賦妄意代興惟長者不棄成言所謂蒼蠅絕塵政自無妨騏驥南皮之防面叩不宣

報張肖父司馬

車騎過婺城辱枉訊家君下逮小子屬萍梗江湖不獲従瀫水羣兒竹馬之後抵捨讀諭教拳拳彌感且愧明公材兼文武任隆將相古今詞客力屈事功至明公乃一洗之防內抽毫孰不仰沫壇坫之下願惓惓以雍然一代謬借芻蕘豈過聴瑯琊愛忘其醜耶靑衫上謁遂承破冗過存大貺丘山逾切蚊負之懼偶司馬公訂期三弇蹔別髙牙春深旋越晉謁不宣

與吳明卿

不佞束髮習詩歌則聞防內有明公矣於時直以明公齊驅五子狎主葵丘耳旣稍稍習見諸君子制作集衡而篇角之乃知明公材力固伯仲濟南而沈著森嚴雄深渾麗句百鏈而字千鈞蓋上自開元下迄嘉靖直接杜陵五七言律者明公一人而已不佞少逰京師於當代名家靡不接席至心所獨醉弇州而外惟是明公每誦蔵甲諸編輒神明爽然爲國朝詞場一大快第楚越蒹葭美人千里無由縮地少奉晤言中常怏怏竊謂明公亦同此懷當今左袒濟南十夫而九不佞時抗論焉惟王次公所見略同自余鮮首肻者計惟明公能自信之百年而後公論迄定不佞其嚆矢耶詩藪三編近頗行世辱長公驟許以爲千慮之得汪司馬公亦以公心獨見濫推摠之私衷謬臆廿載以還逢人囁嚅不輕吐者比嵗沈屙枕席竊恐溘先朝露不得已出之中間數則僭及明公聊用附諸隋和之末然非緣是以求知下執事也黃孔昭過瀫水極稱注問雅情敝邑章生者頗習詩景慕髙風鋭於饑渴且夙聞邑之方子嘗防顧拂輒躡屩負笈逺謁門墻惟明公與進之

報灌父宗侯

讀中州人物志洋洋乎鉅麗之觀也無論文章典縟班範而下邈焉寡儔至采掇之勤揚扢之當眞宗國之蓍昭代之良史矣李何王髙等傳尢見執事精神所注昔司馬子長纂史記而奇文特發於防俠刺客間至今儒家者流恆誹其腹庸詎若執事極意表章皆學術才華羽儀盛世之士也此書成而諸君子不相與愉快九京以執事爲地上知己者僕請任之不佞下裏顓防甫學聲韻管窺蠡測曽不足當楊氏之烏寜敢自附公家之駿乃大教過情推挹至並舉中原豪傑責望將來公所以奨气類庶防追配古人借第令一麼麼海上鄙生胡以肩荷也嵩髙二室不佞夢寐之中日夜覩之乃今獲以童子當國士之知入洛之懷何能復已冬初防羸馬曳長裾追逐羽蓋於三十六峯之上俟孝王之園云花十丈登臺染翰與執事同賦之

與黎惟敬三通

四千里入長安門冀得荊州一面耳乍傳車騎抵潞陽瞻望踴躍亟擬策蹇衞馳叩行軒則連朝風雨妬之惟寅見枉以長者邇讀鄙言謬相擊節有欲避三舍之稱令人惶怍無地齒牙餘論一旦奨借至斯顧異時國士厚知胡繇報塞孫陽氏佇足冀野馬羣遂空要以騄駬渥窪無難歷塊乃不佞之駑劣豈其人哉裕卿往敬布腹心縷覼願言需之異日

二

西園盛集公豪興遄發浮白玉舟百餘醉中作二酉山房四古咸稱奇絕僕楸枰借公靈爽亦屢占上防同座以裕卿大北爲耽耽不平然莫能一籌難我也

三

詰旦惟寅載酒肴拉公洎思伯裕卿在明同登顯靈宮閣晴雪萬家縦目昆明太液間何異曾城絕頂二小羽士風度乃致佳且善謳霓裳三疊公當蚤一振衣也

報歐楨伯

片語壚頭遂成宿契髙陽十日逾越千秋而鉅筆鴻章懸掲海岱卽無賴南徵未嘗不爽然自適也衡陽巫峽之間魚沈鳥浮乃病子株臥一丘足音屏絕騶従自楚而蜀蜀而復閩與武夷君酬酢歷嵗無繇致一耗於門下至先拜大教之辱媿罪何言陸生行附致懸耿涼秋躡兩靑鞋訪公白下當令燕磯牛首山川色飛耳

再報歐楨伯

諸集髙華秀朗世所共欽乃使事之工聨類之富綺而不繁大而能化則自老杜外惟弇州伯仲洎歐先生三耳仲黙於鱗名髙一代要以風格興象抵掌開元至綜貫百家下上千古非其所務亦非其所長良工苦心同調濶疎知我罪我斯言不易承秋深言返初服公赤幟藝林方爲海內所急胡能一旦飄然卽欲南歸何哉近捨西泠逺尋南嶽大江風濤舟楫不易輕艑浙上無異康逵僕病且憊猶能攜鬥酒相遲溪頭爲布衣十日飲息壤在彼惟門下毋他圖焉

與黃淳父

少讀五嶽山人集私衷竊勃勃鄕往焉顧墓木已拱無繇一把臂吳楓秋色中已復従子鳴諸君讀足下句曲諸篇嘆曰勉之不死矣過金閶亟擬懷片刺臥齋頭縦談千古屬家君北行期迫無寸晷之暇頃嵗因緣裕卿始獲通聞問下執事旋辱手札報以璚瑤古調淸聲隠映眉睫不惟恍覩足下且恍覩足下先君子矣中原何李勃興詞流雲集而載籍極博未覩其人爰自尊君超乘而出虫魚科斗精研極索詩文縟贍雅亦稱之乃足下天挺才情諸所結撰形迹不傍色相都空蓋尊君鏤金雕玉而足下初發芙蓉猶之光祿臨川各擅其美本朝藝苑相承聲華奕葉者江夏之外耳目無雙矣裕卿翩翩豪舉布衣之俠意气難幹獨推轂足下不容口酒中輒稱足下往客金陵攜漢玉巨觥入長幹東南諸曲潦倒酣暢美人持箋索詩及書者數十輩足下手不停揮俄頃成集逾令人寤寐髙雅垂虹亭月色萬頃何夕維蜻蜓小艇放歌散髮同載而南也

與周公瑕

憶従家大人謁刺門下不佞僅十齡耳於時瞻望顏色竊以門下非今之人也古貌古心夐出塵當求之幼安叔度間方今江左第一流宜無過者北抵燕中華陽碣石豪雋如雲不佞猥以微詞爲惟敬諸君賞識獨恨無従接門下一談戊辰南返輟棹吳閶適門下受聘東諸侯纁蒲輪爲黃金臺上客秋杪載抵燕中亟訪寓捨則風馭泠然出長安旬有五日矣竊嘆名流契合古昔惟艱胡不佞於門下載世通家而齟齬道途若斯之巧也已物色一二酒人咸以門下讀鄙作於管祕書席上撃節詠嘆有可冠四壁之稱令人旣感且怍門下三十年藝苑名家乃不佞蚓竅微吟庸詎足當晉人一吷而不惜齒牙挽推至此益信門下古之人而匪今之人也自今以往僕固奮蹶竭趨期無負九方之盼而銜策馳驅以終竟大恵所望於門下豈淺鮮哉吳使再南率爾陳謝子循淳父計旦夕操觚聚首幸晤間一爲寄聲秋色吳楓臨楮瞻企

再報公瑕

鄭文學以志事及門墻漫枉側理數畨索書仲長統樂志嵇叔夜養生二論垂省入矣憶與足下晤金閶迄今淹冉六載吳越相距一葦非遙而音問濶疎茫如異域乍冬計偕而北屈指過姑蘇首詣足下信宿天池登蓮華峯絕頂歸拉幼於伯仲痛飲俠香亭卻假吳娃雙槳載足下虎丘啜茗千頃云爲別亦大快心事而春期迫甚竟爲二三仝人所尼踉蹌解維亾論勝緣抹殺卽數字不及相聞想象夜泊寒山江楓漁火一段旅人況味今猶懣懣胸臆間瑯琊公歸臥祗園主盟斯道而足下以古心覽左挈右提一代風流於斯爲盛觴詠之暇曽否齒及胡生耶彭廣文來知足下健態猶昔七十老人篝燈夜坐作蠅頭細書終篇無一潦倒大似防將軍飯斗粟據鞍上馬時何修致此矍鑠艶羨艶羨僕年甫不惑老境已種種迫人聞足下內好尙未衰諸姬玉立當禦美哉周郎南面之樂胡以過也承春深防目湖上桃花栁色念之令人奮飛計三吳奧區足下皆防殫歷乃嚴陵仙都赤城二雁宕並不腆金華三洞天咸僅僅咫尺胡乃靳此數百武令大川名嶽不一漬周郎筆迹髙秋涼爽作十日布帆計便足了此足下果有意乎靑鞋皁帽恵然南來則蘭陰之下尙有挈長生瓢負九節杖以殿逰屐者毋若子猷之興盡也穉修才猷揮霍而局促一氊唐人雜纂所謂窮波斯病醫人不識字措大殊邈不相稱可笑第此君伶俜瘦骨日擁如花臥牀第尢似非宜天女維摩故自病中有宿分人匪羅什吞鍼實難不見許旌陽炭婦耶渠極傾倒足下不惜齒牙一爲破除此障恆河沙界功徳也華陽碣石間諸酒伴比來一一相聞否新墳宿艸觸目友生惟敬壽承思伯子鳴裕卿謙之先後作白玉樓客天畱足下爲吾黨中碩果何時面孔相向臨風悵然

少室山房集卷一百十四

欽定四庫全書

少室山房集卷一百十五

明胡應麟撰

書牘十五首

與大學士趙公書

長君至自燕中甫解裝則大教發焉盥誦載三泠然金石之音従天而墜而二錄緗縹互暎又恍然防石渠之祕而披蕓閣之編也以相公執事端居廟堂密勿之中萬方待命而不遺艸莽軫念衡茅至於斯極卽古上臣休休吐握一饋而七十起者奚殊哉伏惟執事躬聖賢之學負豪傑之才自蜚聲玉堂正气直節已嶽嶽動海內玆起昌辰握鼎鉉調元化運斗樞登庸以來三光順序百神受職黃童白叟霑漑雨霖此大人正已物正感格帝衷之明驗也頃窮邊小醜戕賊主帥負固重城奮螳臂以觸天朝而日本凶渠陸梁島嶼襲奪我藩邦狙伺我甸服東西二方亦孔亟矣執事聲色不動簡命元戎授以方略不逾旬月叛黨肅淸父子累累組系闕下若刲羊豕乃比者又聞平壤大尅羣倭防奔封豕長蛇旦夕殄戮卽公旦䢐徵山甫薄伐僅此繼見裴中令之平淮範防知之懾夏皆下風矣不佞以通家世誼竊覩末光陰受太平之賜慶幸曷勝自惟迂謬狂疎生彌寸樹惟是占呻吟贏二十載於古鐃歌鼓吹等曲竊覩一班將追仿韓愈氏作爲詩詞以鋪張武功揚詡聖徳且俾天下後世采錄民風參稽野乘者備知執事垂紳正笏措天下於太山若此𨿽然芹曝之衷竊有獻於左右夫統萬之平也固繇社稷之效靈廟堂之定策與夫邊將之戮力逆黨之天亡亦以西倕諸冦玩弄我掌上出入我彀中無復英雄之度故也今大眾解嚴人心懈弛反側得亡有未安乎瘡痍得無有未復乎萬一防穴余凶規圖前事勾引羣冦中之饕餮者乘我無備出我不意夤緣復入竊據爲姦海內英雄借之而起其憂更有大於曩日此不可不爲蚤計也夫平壤之尅也功則偉矣顧巨寇方張詭變叵測懸軍絕塞主客勢殊樵采易撓飛挽難繼情見勢屈何以自拔昔魏太武禽赫連昌於統萬旋卽罷歸定以殘孽招合燼余更據邊陲防爲勍敵竭國之力而取之唐文皇以古今善將將天下精兵頓安市堅城之下竟不能一抵平壤亡功而還至宇文述滻水之事足爲永戒𨿽繼絕存亡除凶伐叛堂堂天朝王者之師非前代驕卒貪帥兵出無名者比而二方故轍昭灼簡書艸茅書生良不能無漆室之憂杞人之戚執事方博詢防內石畫以興太平豈遂以不肖爲狂爲迂也竊以當今之防西事已寧者宜速諭指邊臣一切澡濯其前非而更張其敝轍行寛大之政養和平之福開生息之源柔詿誤之徒收桀黠之效而明斥於外詰戎兵於內俾士懷其安民防其敗庶瘡痍漸復反側自安十年之後葆大藩滋更爲雄鎭𨿽有狂冦息其狡心東事之未殫者示以便宜戒之深入毋貪功毋玩敵毋養冦而俾我大兵之戍遼左者多爲之形援四張其聲勢務令吾一身血脈呼吸闗通卽有緩急辰發已應使朝鮮之君徇行境上招徠其攜貳傾誘其散亡彼腹臣心旅貴戚遺氓聞故主尙存而天朝爲之規復將掲竿斬木以剚仇讐簞食壺漿以逆戎陳然後出吾兵之據平壤者樁其心發吾兵之戍遼左者搗其腹彼欲去弗能欲戰弗角欲守弗固不半載而醜類之胾懸於槀街可也吾誠若是則振古之功成善後之策備執事所爲上報主知下厭眾望者烜赫炳耀竹帛旂常髙掲大書詎惟我百里光卽垂諸千禩永永不朽矣以執事之明如衡鑑而不肖一書生謬談天下大計至此可爲捧腹然古今載籍事有類此無慮數端則皆歷覩其利病而不敢以無實之空言進也惟執事者熟詧而審計焉倘萬一以爲可采則國家幸甚桑梓幸甚

報少宰趙公

企瞻垣斗載歷嵗時屬賤疾膏肓卽長幹嚴瀨一水盈盈莫能鼓枻而東以庶防旬日之誨乃尊者之賜儼然辱先臨之盛藻華緘煥逾九鼎感私謝臆殆將奉以終身竊惟執事剛方之气崒嵂萬仭鴻偉之度周曁八埏防內蒼生若近若逺拭目系心久矣玆畱都蹔借天假晝逰旦夕徵拜大廷舟楫函夏身系中國安危俾宇宙東南千古生色詎惟婺人一方私祝私慶而已承弇州晨暮聚首文殊摩詰二大士互說妙詮將遂令大地山河六種震動若何令須菩提舍利弗輩與聞之首夏淸和南中多暇雨花牛首髙座諸勝日嵯峨尊俎間倡和篇章動盈卷軸願一一致歸勒飛雲片石之傍爲異時靈洞山房增一臥逰公案也

奉大司空朱公

鄭商行肅狀起居尋挾書北上日踆踆牛馬走中首夏南還晤長公知福履方來不任私慶翁累朝宿徳一代元老𨿽逍遙緑埜怡神太虛而鴻烈駿猷屹然與匡廬南斗參峙大江昔人所稱身系中國安危殆非虛語應麟忝收國士亦越十年碌碌塵埃亡一善狀屬者稍欲以雕虫自見而幽憂疾疢日尋湯藥文園病軀靑蓮傲骨長康憨態孟郊窮愁兼玆四子合爲一身無昔人之寸長有古者之眾疾當今棄物自揣其尢落羽遄歸勞苦徹骨叨竊洪庇遂暖桑楡圖書萬軸金石千卷蝸涎防壤差用自娛且遁迹廣川長谷遂其幽深間以畊釣之餘成一家之業庶防上酬教毓盛心生成大徳而二親在堂旁無庶弟下寡弱息顧戀徘徊未便長往惟我師相始終造之家君比歸自滇父子晨昏頂戴髙厚非言所旣明府使西附致犬馬新霜乍寒珍攝道躬爲宗社爲生靈自愛不宣

奉滕中丞先生

春暮蘭陰一瞻道範屬樓船迅發悵惘迨今師碩望駿猷昭揭寰宇宏才絕學振起東南玆偶以萋菲莠言飄然巖穴靑鞋布襪徜徉幔亭九曲間卽考亭無能擅媺前代何論東山謝公第海內蒼生喁喁旦夕恐神龍威鳳終須一出以副霖澤羽儀之望非巖穴能久佇也應麟於於越諸生最辱空羣之顧迄今幽憂枕席尺寸無聞追惟曩昔國士殊恩慚汗浹背乃嬰疾以來煙霞泉石愈結膏肓究竟未知面目何似或借師靈寵得少以著述自系千秋庶不負教育生成億萬分一耳春深藥餌稍讐將負笈舂糧介武夷君伏謁函幾於三十六峯之下櫂歌漁唱昕夕周旋知龍門之不見拒也

與王世叔通侯

曠覿風儀載歷嵗矣伏惟節旄金印坐鎭長淮芻粟如山鯨鯢屏息社稷重臣當代無兩而偏工餘事漁獵詩騷又且騁曹劉而軼韋孟豈昔人所謂天授非人力者耶何全智獨稟也至虛懷樂道忘分下賢若禹周之據饋吐哺則原嘗四子不足齒牙矣不肖猥以庸樗謬防采拾中懷耿耿每遇西風何嘗不振袂長吟冀追逐三千珠履晤對笑言於淸油幕下至夜雪谿頭輒思浮輕舠入剡曲一問安道故居惟是病廢以來班白在堂孩提在抱加之賤荊淪喪半壑之外步武惟艱所冀明公亮其疎節不以人間世禮法督過之幸之幸也說仲使旋附訊起居主臣無任

又

辱諭皇明詩統舊輯古近體僅六十卷稿垂脫而奔走江湖以卷帙浩繁扃置子捨第五七言律自隨易惟效使君偶覩稍命增入正前名下諸公什之四三凡耳目所及槪不敢錄慮或漏遺故也蜀中業已梓行君侯下問惓切謹仍錄首卷以上惟俯爲蔵拙焉

報郭舜舉觀察

曩客武林一奉末光於湖上卽單辭片語而古心古誼令人如醉醇醪尋復晤對郎君喬梓風華交暎眉睫羈懷旅況淘遣一空新秋拜命華緘副以鉅刻於時披誦踴躍擬趨叩行館以罄宿衷則文駕前發闗外念之悵

然【闕】

行恍晤顏色丘山之恵旣感且慚胡長者昌歜鄙人至於斯極也不佞樗櫟散材志無廊廟謬知當路跬步靦顏頃復自放丘園奄冉廿載而數膺家難載涉風塵玆馬齒日衰倦逰彌劇加以髙堂八旬弱息三禩病荊牀蓐瘦骨伶俜而欲以靑裙白髮塗抹於五陵年少之前寧不滋其捧腹也長者垂神委篤漫爾及之二詩少致仰懷並希鐻削蘇堤嶽墓花事漸饒軒車至止更圖握手以悉願言

再報舜舉

明公一代人倫千秋匠哲頃嘉隆諸老相繼喪頽詞場尊宿指無多屈靈光一柱行且頏頡大椿以覆庇海內寒士胡來諭之謙謙也名篇華什麗爾淸新大歷黃初縦橫信手揭之座右日奉周旋附復不旣

與楊使君

憶二三君子結社都門時也執事實以大雅主盟其間而不肖之獲従諸君子後則執事以通家子進之朝夕坐隅揚古今摘剔瑕謬執事所爲功徳不肖甚盛也俄執事有滇中之命二三同志次第星散不肖亦以隨侍還越每追念舊逰側身南望萬里之外神爽欲飛方日夜以淮陽之召爲執事祝乃聞執事竟拂衣歸矣瀫𨿽孔道不肖故多病謝客無従通尺素以候起居曩者稚修來邑私竊自幸可緣是一奉大教俄而此兄物化竟爾中輟媿之媿之邦相丈至詢知道履萬福裕卿繼來稱述近況竹林風致宛然猶昨江右山川比之京洛故自不減第曩時坐中小阮竟屬何人含杯之暇故未能無念不肖耶執事偉望碩才上之當握管大廷黼黻皇度下之亦當秉鐸一方鎔鑄羣品乃以盛年屏迹田裏豈造物者忌才抑固將用是成執事千古也執事無苦丘明氏所稱不朽豈獨區區功名際哉後世知揚子云固百倍於當時知者奚以解嘲爲也小詩一章聊當奉憶並屬邦相使致之

報大司寇李公子安

於越鄙人跧伏艸茅於當代鉅公鮮所知識顧自髫鬌往來京洛間則伏聞執事髙風冀一摳衣門下蓋匡廬南斗之仰十禩於玆矣頃者邦相明府以舊知來邑朝夕聚首揚扢藝文每屈指當今匠哲輒推轂明公不啻口出因間請大集閱之恍然若入淸廟明堂觸目皆天球彜鼎誠希世之偉觀而藝林之奇搆也於時附驥之思寸衷飛動妄冀一厠名簡末自系千秋而邦相遽以校讐見委且盛稱執事廣心偉度靡擇芻蕘遂輒因明府之言濫加次第自顧菲才陋識管窺一二無異醯雞旦夕兢兢獲諐大君子是愳乃重辱使者逺將筆札副以腆儀慰誨勤惓賜予逾越感恩沐徳鏤蝕肺肝伏承嚴諭盛欲以俚語弁之捲端尢非眇薄所敢聞命夫文逾左氏而徵序士安賦越隠侯而邀賞元禮執事固防謙亡已乃賤子之弗量其何假以自文涼秋具艸印正大方或仰借寵靈獲以塗抹之餘玷名山之籍豈直惟萬鐘五鼎榮莫並之不腆脞詞且日月偕永矣來鴻促發艸勒謝悰緯羅一襲絲布一端附使者西以竊比於越裳之貢

報陳京兆玉叔

陸司成攜大集至盥沐誦之如淸廟朱弦華堂白紵衝夷粹雅三嘆而有餘音文則周鼎商彜隋珠卞璧古色黯然精理瑩然亾絲微可瑕摘也古所稱和順積中英華發外有徳者必有言亮哉乎不誣矣尺牘纚纚數百言靡非肝腹至詩藪筆樷二序快哉公以千秋恵我也公名篇鉅制流布遐邇雞林之徼捐金購募或終嵗不能得片言鄙人顧未及請而兩得之公之溺愛鄙人乃至於斯極而鄙人之庇借寵靈懸諸日月不將與二序無窮耶天尺樓詩艸綴上二酉園遂得五言古一章並心逺堂萬綠軒冡君所命皆成之一日者不佞之索居而離羣也久矣惟大匠斧削焉

與玉叔

僕嘗謂公雅量足以鎭一世髙誼足以驅千秋廣心足以容萬夫虛懷足以傾四海無論當代賢豪聲气輻輳卽韋布山林晚進末學片長寸善葑菲不遺達公之志匹夫匹婦有弗與被吐握之澤者且引爲已辜焉𨿽謂公藝苑中伊周可矣洎公之晉而畱都海內同聲莫不舉手加額冀公立躋三事髙峙巖廊爲文章吐气而寒素之流尢汲汲焉所望於大廈之庇可知也乃公則竟以畱都歸也豈道大莫容自昔固然耶將公取精造物者眾而不能毋小阨於位耶將造物者故小阨公之位行且大昌公之樹以永賴於千秋耶維是謝公不起蒼生之望惡能釋然逮今雙鬂未蒼二屐猶健優防東山花月間小適嵗時一旦蒲輪入楚終當出建掃除天下之業而以其緒餘雨澤東南半壁俾人人以太丘庇我庶明公素志爲允愜而當代瞻仰爲不孤哉夫雨花靈谷之勝不佞往來方寸十載矣計且因公一縦其逰目方束裝而驟聞公之促駕歸也夫安能無望於公之復出也

與吳大防座師

急足過蘭辱師俯念門墻將致大恵感戀之深淪浹心髓亟欲叩謝薇垣屬家慈宿疾未平每嵗之中暑尢劇坐是未克裹糧東下罪狀何言師名世偉才藩防之擢越在疆場寧足爲久借寇公地然臨安一郡遺愛萬家玆者建髙牙擁大纛坐嘯其間湖山列庭雲霞屬路徵輸之暇時一巡行使錢塘士民嘖嘖稱羨此前使君吳公也豈不亦快心壯逰哉雁蕩煙嵐六橋花栁數嵗之中兼撮其勝師殆玉皇香案吏暫謫塵寰非復世人也嘯歌成帙願發郵筒涼風伊邇倘許以靑鞋布襪唐突幹旌當買孤槎犯雪浪奉於龕赭二峯之側江潮千丈絕勝廣陵門下生老矣猶能従師賦焉

報羅觀察

兪生至自豫章首出華緘副之麗箑蠅頭蠶繭淸風穆如公海防達尊震旦老宿俯視不佞辟諸一蚤一蚊勞於何有乃不棄芻蕘先施艸莽多方汲引慰誨拳拳卽有胸無心寧不寤寐奮飛冀執鞭弭於門墻之末惟是小子狂簡不知所以裁之政恐太上之途非凡質鈍根單刀可入耳鴻歸艸勒陳謝新秋涼適擔簦躡屫公廬嶽之巓云屏九疊瀑布萬尋勝槪大觀惟長者指示以洞開茅塞幸毋曰防夏弗能贊一詞也

報劉君東

頃嵗偕吾丈握手淸源碣石間一別便如夢寐迄今十載余矣接大教乃知丈已髙尙不赴公車者久矣僕邇嵗以賤荊淪逝株守一丘無復計偕之念意丈飛騰雲漢摶扶搖而上九萬不謂亦同此懷也人世浮榮電光石火區區蝸角雞肋何足論哉職方公集夙所向慕而往時收錄僅得數卷今大編勒成殊快仰止之私怡園佳勝種種暇當如命作一記奉贈不敢負諾也令壻英英玉潤足爲後進中領袖而忻慕不朽之業尢爲難事亦吾丈翁壻之間意气所注致足欽也詩藪一部中間持論頗爲藝林所許其國朝一帙首論國初諸公便以職方公爲領袖其時談藝之士未暇及尋也今俱爲友人攜去僅一部畱杭者存而紙素漶滅以兄所必欲見者輒附請教幸笑存之伏枕口占一律聊致鄙懷外新刻一部詩扇二握方墨四函奉上病痬不見賓客者兩月餘以公手札勉起與令壻相接粗糲匆匆不能畱爲平原之飲異時丈或乘興完溪上之盟當傾倒十日以竟此懷耳十指憒憒不復能作蠅頭書亦計丈髙雅不復以世法相束縛耳鴻迫萬不一申旣惟照亮

少室山房集卷一百十五

欽定四庫全書

少室山房集卷一百十六

明胡應麟撰

書牘二十七首

報王承父山人

虎頭公大艦中邂逅足下不數語別去眞若崔家摩勒持匕首瞥然飛翔太空了無蹤迹可問此時僕恨不得爲千牛後身以紅綃累足下嵗杪鄕人回忽將至手教縷縷數百言怪渠何從值足下訊之乃知其人業醫走吳防間得無足下賣藥靑城後還訪崔家郎君驀與相遇耶僕自別足下歸杜門塞兌人間事一無所問實有如足下所謂三萬卷中老蠧魚不復出世者亦以邇來大老相繼防頽兼之儕輩往往傾逝所可揚眉吐气僅吾承父一人舉足出門鮮可控告無論生乎吾前後起之士如吾鄕李能茂楊承鯤英英上足僕素以大業期之一嵗奄然同殯狐貉憶僕曩在京師與諸子倡酬齒最稚末三十年來存者遂如晨星今開眼乾坤殆無故物僕𨿽甫越四旬頭顱種種浸假作靈光殿遺瓦矣足下眎僕十年以長樷林耆宿屈指能幾僕於足下惡能一日忘也別來遊道何似飲興何似癡憨何似少病少惱少魔障否妻孥不訕詈否男女不啼號否故交厚祿時時問遺不大落莫否鄕裏小兒著緋騎馬揚揚巷陌間自雄亦知震旦國有王先生不舉兩白眼相向否長日坐蟭螟寄讀浮屠氏書老和尙舊公案頗有所窺將來臨大事不至鶻突否幸一一明以諗我足下別諭僕詩藪於前古甚覈廼國朝諸公不無阿私掩防當別爲快筆紀之僕宿根介戅不解逐影吠聲至於隨人悲咲彌所不耐所爲詩藪一書悉是肝腹剖露隻字毋敢襲前人前人藻鑑有當於衷必標著本書使之自見其有不合卽名世鉅公不復雷同汪司馬作序謂僕於於鱗元美抗論醇疵時有出入無偏聽無成心數言眞知僕者居甞恐訐直獲戾信如足下云云人人能如足下者讀此書乃生平大幸夫復何言且僕之談詩大都搜獵往代罕及本朝偶諸大家有相聨類間一染指不數數然也足下目無往古顧每降心折節於僕此書至欲盡舉本朝名流俾之揚扢此自足下盛意見推可耳當今之世元美所云闤闠詩書人人大將僕𨿽有喙三尺何敢與也頃爲易使君所要選輯明近體詩凡二十餘卷起髙太史季迪訖吾鄕東陽李生自余存世諸公慮采掇未周槪不敢錄若已逝同盟黎祕監康山人之類僕俱纎悉料理不使遺憾九京獨足下名篇傑句浩如煙海而局於欵列無從措手王長公戱余仲蔚若幸健匕箸特吾書太寥寥得無今日謂耶嗟嗟承父同心同調如足下海內無多方與足下爲太白殘月相望耿耿寜當以速朽冀足下驟發斯言要令足下洞知胡元瑞方寸中惓惓耳頃閱足下吳越遊某子甲夢足下非常足下欣然引滿賦長句以自快僕常嘆羨足下眞達人計今聞吾言當復舉大白百餘觥不爾不足爲王承父倘天帝白玉樓首詔胡先生或遮須界地主急缺須代後事便當責足下足下幸毋忘吾言詩藪中闊略足下亦坐是故也歐楨伯比一書所論詩藪諸篇與足下見推意大合昔楊子云艸太俗物揶揄滿路逮百年之後桓君山賞識則子云者人與骨已久腐矣僕書未殺靑王次公從篋中胠得輙狂叫擊節稱善後書成小有異同而長公遂以爲奇絕無兩所奬誘咸出過情玆承父楨伯諸君又遞相印可所遭視子云奚翅什倍愧淺陋不足當或致貽賞音之憾於來世耳足下別我十載間著述更復幾種剞劂更復幾編僕甞謂足下崛起孤島自當爲一代布衣之雄唐之二孟非不矯矯然鹿門才偏東野才僻並似非足下伍至近時孫謝之流無足論若八面受敵一瀉千里成佛受記不傍他人竟當屬之足下苐古今辭章軌筏具在屈騷馬史非必其才夐絕大要天地間有此杼軸其人適當運防假以發之杼軸旣彰猶防矩旣設後之欲爲方圓卽公輸墨翟安能外此故以少陵太白之雄不免憲章魏晉者寜其材視曹劉鮑謝弗如也下至近世秦栁之詞闗鄭之曲卑卑小技不可不曰自開堂奧其才顧賢於李杜耶足下倔彊自負顧生平制作脫離今人可耳何甞能躍出古人若才力錚錚破的飲羽則古人復興亦無能多難足下政不必拘拘所見也僕月旦足下身後大略如斯足下其以僕爲阿私耶掩防耶瑯琊旣歿防內寥寥英雄逐鹿之際亷將軍善飯猶昔須叩囊底一決之果爾者僕請悉索敝賦捲甲以從與足下掎角中原快哉萬世一時也足下勉旃努力毋令老態逗漏爲童孺子所窺宗子相云大丈夫處世上之不能爲飛仙周遊八極次之便當爲詞客橫行千秋僕每咲此君失言疇昔道家者流羽化尸解不知凡幾後皆展轉澌滅肹蠁無聞求其姓名邈不可得與艸木腐何異中間稚川景一二有聞自以依附辭章故匪曰神仙庸詎若原遷甫白數公頌聲塞人口耳讀其遺集如兩儀七曜光彩常鮮玩其成言則風气性情恍忽生動此乃吾所謂長生不老非服食煉養蟬蛻鳥伸之謂也借令宗生而在而聞吾言定當俛首輸伏足下以爲何如承春初北遊齊代徴長歌於僕以壯行色僕請爲足下賦千二百言俾足下登岱宗絕頂奮袂歌之海日夜出天雞亂號雲中之君紛紜來下俯視齊州爲九彈丸秦皇漢武胡足豪耶僕將於秋首赴婁江爲長公竟集事比時卻過溪上載宿足下焦寄究竟堅白之譚隨挾足下臥朱在明江蘺館縱觀女樂罄平原十日驩足下於時多乞烏程若下或鄰翁社茒柴數斛以醉我萬勿扁舟他適茫茫煙水問津無從使烏有先生無是公更入長卿子虛賦也

與康裕卿

八雁山諸詩伸紙疾讀一再過恍然與吾裕卿扶笻振袂涉四十九盤之嶺東望巨海滉瀁渺漫金支翠旗仙聖出沒以億兆計已而宴坐龍湫俯窺瀑布銀河萬丈白練千匹飛流倒掛於空靑石壁之間信玆遊之奇絕也觀察公亭亭物表足下又矯矯霞外兩賢相得爲山靈成此盛觀良足今古獨僕於二君最善而又所居與二雁甚鄰乃不獲把臂同之得無復貽康樂之憾於來世耶夜來睡寐中忽得百餘語遂用昔人夢遊天姥例作二長謠寄足下俾觀察公於東南雁宕絕顚各鐫其一異時足下結茒其上卻躡兩靑鞋過訪呼李孝光輩擊節歌之勿虞玆山石裂也

報康子

省啟知定居珠浦三面面山一面面野谷中竟日不聞人聲淸溪百畞飛流鏡玉恍忽浣花茅堂數十椽當山谿之勝最防心處柴闗僅設八窻洞開白雲英英時墮兒席屋後長松古檜髙矗霞表左右隙地雜蒔修篁杞菊四時取其苗榦花實以療饑籬根系小蜻蜓艇興至出遊老妻稚子盡室同載得魚沽酒則叩舷擊楫歌滄浪之章一醉篷底不復知東方吐白視曩昔曵長裾彈敝鋏碌碌長安塵土中豈但羅剎之與梵天而已

報胡孟弢

中秋瀫上握手論心登髙賦別暢劇一時致足樂也榜人還得足下諸作悲壯雄爽飄飄有躡叢霄淩倒景意僕病餘向戒作詩是日讀蘭陰四章酒酣耳熱不自抑按援筆步武數亦如之𨿽玉樹蒹葭不堪照映以施山靈不妨作苐一重公案也次公秋杪過蘭偶邦相不在邑復值令先公忌僅作剎那防遽行僕賦六詩祖筵並似足下解裝以來更有妙制不惜寄將恐邦相旦夕量移音問遂難數得耳弇州公已入闗不復與塵世事英雄逐鹿之際千秋大業方與足下勉之足下努力人生不百毋更作良知見解耽悞嵗時也新秋與邦相山遊甚適得詩若干艸寓貞吉所能發興倚和乎裕卿近一書至惓惓致囑足下故交離索念之令人慨嘆深不多及

報諭邦相

出武林卽擬作雲間十日客而疾入腠理矣輕橈抵京口之明日問醫服散而後知吳閶之夜過也意恨恨不可言呻吟枕席間不覺竟成四絕然無繇寄足下緘之奚囊渡江抵淮疾乃大作一臥五旬粒食俱絕奄奄待盡及春始蘇想象足下玆時挾二三同調雕龍碣石躍馬華陽飛觚振袂一日而屈千人甚適也不佞病後如惠施五石瓠濩落亡所之視往與足下唱和時意气什耗八九矣方且慮以爲大尊浮沈江湖恨不獲逍遙生把臂濠梁商其棲泊耳得北來耗有天津之命殊爲足下神王髙牙大纛居東方千騎上頭建朱節震華皷循行九河故道思禹功而詠明徳丈夫生平意气差足一吐蓬萊閣去轅門咫尺間鄕者與裕卿孟弢同登其上飄飄有馭風遺世想三人信筆畱題一時傳誦以爲殊作恨少足下和之今宦遊此中政可了此公案並前六詩榜之楣間亦盛事也濵海白鹽肌理如玉以並刀削之粲如雪霜太白所謂盤中水晶宜無越此紫蟹惟一売外郛黃膏滿中遂無復肉二物美而且丰僕往畱天津朝暮食之聞足下是遷幾於指動然幽越路殊未能浮一葦逕造足下俟秋風起覓錢塘枯枿散髮偃臥其中歷四明吳松登萊至足下所轄而止今之天津又何異織女津耶玆人生一大壯遊非足下不能啟餘興苐燕趙古所稱佳人如玉近寥寥不一覩而成都垂簾賣卜者世杳弗聞恐支機石了不可得卽得之無復能推算不若得足下詩耳在明餽米以足下驟遷無復將至僕已往蒸豚與相易令渠更餉足下渠遂並掩僕他寄詩藪奪之一笑

與易使君惟效

僕之以蒯畱滯淸口也蕭然短褐郁傺無聊若觸藩之羊涸轍之鮒圉圉焉臲臲焉困亦甚矣賴天之靈邂逅執事者軒輶實蒞玆土不佞以舊好提攜追隨蘇蔡兩君於玳筵之末操觚雪夜舉白花朝飛蓋西園巾車南郭遂令快心之事頓出於窮途極意之懽翻成於逆境較諸平原之期而過之十倍擬諸河朔之飲而益以千秋誠耳目所曠逢而古今之盛集也別來放身江海日從赤松子牧羊窮谷中想象襜帷邈如天上身無六翮奮飛莫能乍覩除目驟聞假重三衢中夜雀躍明公以經國上材幹城偉器而久淹侍從心厭承明玆剖符名邦綰章劇地牛刀盤錯遊刃有餘矧以江郎舊治棠防蓊然過化之區何難速肖哉僕頃益自廢人外百念灰冷萬緣冰消棄禮簡賢世所擯嫉卽以公照臨鄰壤亦無能挾一刺以俟閽人惟是山川之勝方寸未忘俟衢澗春深桃花彌望支笻躡屐覓靑霞洞主較九枰石室之中公於其時倘能卻鹵簿減騶從憑軾而來一寓目焉當勿虞斧柯之爛也

報易使君

公之照臨鄕國也亦越三禩矣婺去衢僅百里而遙而辱知如鄙人曾不能浮舴艋叩軒輶一接溫如於宴寢之暇大懼不恭之罪分無所逃乃長者不惟不以爲罪也而寵命以先之腆貺以副之懇懇焉懃懃焉布衣之懽金石之契儼猶之乎十載之前定交之始也夫鄙人胡以得此於公惟是雌伏衡廬閉闗卻掃足不履郡城之中目不識賢大夫之面爲日久矣豈長者過知其戅而大降其疎耶伏惟蒞政以來仁風四訖敝邦密邇尢切見聞歷稽古爲守者龔黃召杜惠聲廣布而風雅未嫺元白栁劉潤色多方而膏澤未洽若我惟效使君兼之無媿矣自淸源別公離羣索處異時雄飲之態邈如河山實以久在菇蘆不見偉人故也杪嵗桃花之約復爾寒盟玆酷暑如焚未能覓爛柯之客俟秋風起當騎石羊入靑霞洞天三衢道中木奴萬个不減巴卭橘鄕樹端有實大如斗剖之而四仙子對奕於中者其一頎然而少擘龍肝於座旁卽蘭陰胡生訪易使君而至也

報李景穎司理

嵗杪持樵斧入爛柯方與負局翁決賭九枰於靑霞石上不意使君之過聽易使君也而屈威重以先之極禮意以下之使人綢繆固結而莫能自解卽以嵗事崢嶸扁舟瀕發猶心旌飛動於太末之墟昔人亟稱與公瑾交如飲醇醪得無明公謂乎抵捨後圖籍塵埃蓬蒿滿目卽欲如張仲蔚中開一逕且病未能乃車駕方賢勞四逺日馳驅東西二越間而僕又索居離羣無從候闗門紫气計明公具悉於形骸之外也秋首爲家嚴諭督勉爾挾書二十載老明經防蹇驢冒風雪千里而入長安固已委頓頽落而況以皮骨殘軀彊顏塗抹與東家年少子角麗昭陽殿下寜待識者然後胡盧苐有大不得已迫之昔張子房駕言辟穀以歸今胡元瑞駕言幹祿以出歸與出則不同寓防一也縱筆繆談至此明公得無大咲其狂耶郡誌辱明公下委寢瘵以來素業久廢僅舉正大綱及刋定紕誤數則行迫艸艸致上煩記室檢入之以明公如椽大手卽帝命修五鳳樓猶將成之不日而況乎州裏之乘何遊夏能贊一詞也

報童子鳴

得足下藏書目閱之所臚列經史子集皆犁然防心令人手舞足蹈古今書目條例惟隋志最詳明馬氏經籍考會萃晁陳諸家折以已意幾於豪髮無憾迨今得見古人著述大都往往借此至故家文獻若張茂先任彥升輩代逺無論卽趙宋盛時宋公垂葉夢得家藏劇稱宏富乃書目蕩亡一存鄭漁仲羣書會記三十六卷見馬氏通考蓋亦端臨會萃入已書矣今原書行世可見僅尢氏遂初堂目一卷以說郛鈔錄始末具存第其間銓次蕪紊搜輯濶疎如晁陳馬鄭所載羣籍南渡當悉存世而尢氏所收十缺三四或漏軼過半有之又不分四部而信手錯陳僕每疑非文簡之舊然陶氏當勝國末年去南渡才百餘禩且說郛特記全鈔於此目之下不應僞撰明矣國初宋文憲博極羣書子集之流似非經意近時馮汝言李伯華諸氏亦名藏書數萬其目考見無從計卷帙或多足下若分門別類部伍井然當無復逾此者足下久客三吳近日藏書更何氏稱最信還具示不宣

與朱在明

魯有大俠朱家氏甞手挈季將軍於虓炎之网而出之今足下豈其苗裔耶胡興之暴也自足下起島上而士爭憑軾而趨風遂令馬防之沙與春申之阜嶽嶽相望古今人顧豈誠弗相及也俾足下而當楚漢無論三千珠履旦夕致之卽奇計縱橫於脫季將軍何有乃令俯同羣卒日與抱闗擊柝者嚄唶夷門屠市中一念之令人英雄气槪都盡惟是荊卿漸離二三酒人輩如昔庶幾少泥吾在明歸思邇聞當路竟以王官趣足下彼其以足下難拂衣耶以拂衣難足下耶嗟嗟在明雪廊無恙雲樓屹然盍歸乎來髙臥江蘺館日飲醇酎一斗和離騷一章猶足稱夜郎自王菇蘆中安能俛首折腰作賈太傳長沙面孔也

又雜柬七通

跨蹇驢晨入春明門風塵簌簌滿面一靑衫何物能造爾許大惡業昨乘興擲付酒家臥聽吳姬歌楊叛兒劇飲漏盡不復知城栁之啼烏也

二

足下買麗姝平康裏當復費十斛靑瑯玕耶江雲樓貯此尢益泠然作眞人天際想然何可不一致胡先生也

三

足下過廣陵璚花觀謁后土夫人樂否腰纒十萬騎鶴揚州無足論要當攬取二十四橋月色滿載而南期足下垂虹亭上耳

四

婁江含桃大者徑可半寸許色殷紅如靺鞨光爛爛照一室中百蓏之甘殆無復居其右吾裏中楊家果差足當然時時作措大風味也

五

足下所餉藤衣桂餅悉至陳心叔名疑是夕遂篝燈徧讀之此君博洽可念當與晦伯並驅嘉隆間至於絕倫逸羣故當歸弇州氏

六

徴父西山八章奕奕神令其人已歿遺集當可致不

七

足下今遂五男兒耶憶足下舉子長安中僕與諸公畢赴湯餅防黎生以阿瑤字冡君恍然政類昨日不謂琳瑯珠玉盈庭頓爾僕三紀尙無復萌孽念之慨然

與祝鳴臯文學

今年夏溽暑蒸人頭岑岑若五石甕恨不與足下解衣散髮牛飲河朔之間憶爾時長安中伏天偕足下過某勲戚貴人家惟敬仲修思伯子鳴裕卿少承謙之輩咸集髙堂十仭八窻洞開層冰嵯峨如雪山離立左右前後客坐其中儼入洞庭防蒼間大甆盤盈六尺一貯甘泉浮碧桃朱李一滿貯靑門五色鮮華瑩徹不啻瑪瑙水晶平頭奴運七輪扇涼颸滿庭令人心骨俱冽酒酣興發龍陽君振袂起歌髙氏小梁州詞妖姬年十五吹紫玉簫相逐淸音泠泠上屬云漢俄洗醆更席俯臨大渠樓臺倒影金碧洸漾芙蕖菡蓞矜妍競笑應接不遑旣則明月出於花間飛星流於木末琴瑟笙敔交搆遞作恍忽遊廣寒聆鈞天迄今追思此樂懵然殆如隔世事矣

戲與鳴臯論手談書

快甚髙軒出郭輙拂拭楸枰傾遲於白玉壺中而柴闗亭午了無剝啄聲也豈畏心過甚有托而逃耶殘雪疎梅防綴籬落明窻棐幾不受纎塵擁博山爇沈水憑斑絲隱囊獨坐此時得一碁品卑卑王茂者防之掌股之上追奔逐北千里無畱行棄甲曵兵而不止卽南面王樂吾豈易哉公在扶余國中當無復敵手沾沾一方作艸頭天子故自雄然何若佐命文皇防勲百世也呵呵

燕中與祝生雜柬八通

安石橊二樹可盆栽著北窻俟五月盛開胡先生戴砑光防舞山香一曲其下何但絳英防頭當令阿平絕倒不已

二

金水橋偏見寫本北堂書鈔與購未獲賈人索值四十千購得卽馳送足下適煮羊胛已復爛足下食指動者速跨東華門衛子來

三

太平廣記近乃有刻本出晉陵談氏讐校頗精今六代唐人小說雜記存者悉賴此書苐中間數卷全缺僅目存首帙吾暇當與足下參互訂補俾此書復稱完璧亦異代子云也

四

陳晦伯正楊援證頗精至詩文引用或防章取義或反覆抑揚此自詞人所解而陳苐據紙上陳言格之恐用修有靈將復稱屈地下

五

蚤入燈市中購得陶氏曾氏兩雜說知足下雅欲觀以累東郭君使者此二書鈔本僕所覩十餘無一善足下讀之疑誤輙止乙其處

六

乍過酒樓擁少姬彈琵琶樂甚甚思與足下共之一同人趣赴朝貴約興遂颯然不可畱豎儒敗阿公事乃爾書報足下爲掀髯一大噱也

七

聞邢直指爲足下買田濟上當去歷下生故居不逺新秋煩足下攜彘肩鬥酒以大白往酹其墓曰蘭陰胡元瑞寄聲聞谷中有響答者以報我

八

足下齊東生計想益就秋成在目異時學稼吾子𨿽尼父自謂弗如何可以老農少也

少室山房集卷一百十六

欽定四庫全書

少室山房集卷一百十七

明胡應麟撰

書牘三十三首

報梅客生

別吾丈不三載丈遂披靑雲入紫闥以循良最一方又不五載丈遂建髙牙擁大纛以勲名揭四海奇矣奇矣大丈夫不當如是耶疇昔邂逅劉金吾座上竊窺丈虎頭燕頷類班定逺其人而須髯磔張虯鸞飛動又與李衛國所遇海客張公絕類乃今綂十萬背嵬縱橫鴨緑平壤餘威震乎殊俗將令日本豪酋如扶余國中自相戕賊而坐收一皷之效異日者旋師玉門丹靑麟閣定逺之封特緒餘矣世人譏薄文士往往謂鉛刀亡取一割自近日汪張兩司馬稍稍破屈之苐彼非夙昔預期要亦時適逄世未足大建詞塲旗皷若吾客生擢一第曾幾何時而奮身投足委命不測之淵卒之算計見效言無不讐舉宇宙至難之事運量掌上此其忠肝赤腸雄算偉略寜全軀保妻子巽懦齷齪庸流可同日語惟是公仗鉞登壇材官突騎雲集待命意且應接不遑乃蓬蒿故人落落如胡元瑞尙往來方寸間何足下軫念舊知久而彌篤也孟弢畱滯齊東尙無來耗惟寅忠父旦夕聚首差足爲懽敝邑方生其人誠有致苐僕尙索米侯門倘攜來燕市將並懸枯魚肆矣拙刻寄頓中途數種先上胥後令異日致之

與錢將軍

湖光山色間稔飫髙情秋暮出闗回首故人邈如河漢每相思興會神爽欲飛縮地無從彌增悵戀計彼此共之也明公雄爽傑魁之气不啻樊舞陽長驅十萬眾橫行匃奴而興寄衝標韻神令又逺出祭徵虜雅歌投壺表所謂文武兼才世不一覩柰何令東南閒局久絆旌旄間者度遼新命儼然重借將無益以胡生詩爲左劵也公虎頭燕頷自墮地業當封侯乃今建髙牙擁大纛坐鎭右北平丈夫得志以殊伐報王家今代麒麟閣何人苐一功努力努力胡生潦倒一經竟爾作東華門落第舉子自是蹇驢上業債未酬長安米貴居大不易嚴僕射憐才下士名滿天下豈不能營燕山尺寸地爲少陵野老作瀼西居耶

又

山童偶過麾蓋敬致八行何時乘興一叩公靑油幕下呼盧較奕度此岑寂杏花朝也

與宋忠父

新都汪太學象先司馬公冑子也髙才逸韻翩翩【闕】中白眉邇乞令先公贈謚偕季方入長安楗闗謝客獨雅慕君侯髙誼冀一望顏色龍門惟明公賜之淸燕此君伯仲皆奇雋尢癖遊觀蓋渥水之胎去凡櫪不翅千里新秋計軒車只役陵寢夙期僕紹介前茅偶病目旬餘不克顓櫝奉聞倘獲殿輜軿得於金城玉扉中徧閱羽衛典章之盛歸譚之不佞以當廣陵濤色卽病軀潦倒將霍然東走髙齋悉索大官余饌爲長夜飲矣

報鄧逺遊

公方張樂洞庭之野而僕以瓦缶前鳴得無貽形穢之誚於大方耶惟是木桃不投瓊報無自願足下振以同聲以大雅嘉而後竟在玆乎如曰吾爲魏公藏拙匪所望於蕭傅也

報林貞耀

樓船晤語懽極生平惜公冗方殷而不肖復爲六橋花事所驅放舟東下顧逺勤使者賫賜八行奬諭綢繆餽贈丰渥而鴻篇名集罄發鉅公累世之藏不啻寶玉大弓下賁蓬牖鄙人寡見謏聞卽結髮詞塲所得僅如雞肋乃執事防謙已甚至欲舉千秋之業授以雌黃卽有胸無心逾切蚊負之愧頃復瑤緘嚴督慮以方命而蹈不恭謹罄其愚衷卒業貢上間以管中之測跽請髙明執事亮之教之

報唐長公

不佞海濵豎儒也束髮操觚輙妄意防名藝苑之末而技劣才疎無聞四十自嘉隆諸老淪謝以來無論二三同仇邈如秦越卽防內賢豪擅古今述作之塲如執事者亦未能擔簦鄰邑聆謦欬於大方誠不自意金玉之音一旦跫然下於窮谷露盥披讀語語肺肝益以華衮繡衾情文備極而且大篇把贈明月投懷妙墨逺貽淸風拂坐吁嗟長公僕何以得此於左右哉不佞自挾防京華遭逢瑯琊伯仲定契忘年旣而伯玉司馬晚收楡社當時亦謬擬鵠刻一家蟬連百氏而殷憂疾病展轉泥塗迄今齒髮變衰萬緣灰冷自分區區噪抹付之子虛而況欲馳驟中原分途上駟如虞淵之逐日王屋之移山自非誇父愚公疇不其狂昧也明公光嶽效靈震旦應化人倫麟鳳藝圃騏驑當今壇坫桓文孰爲二廣而乃下掇芻蕘窮搜林麓卽聶生尙在鼓刀此身六尺已允爲嚴君有矣滄桑可變盟好不渝白首之期矢於今日固鄙人之靡量亦知執事之罔遺也招遊宇下神爽奮飛家累寓杭末繇遄發尊駕不日垂扺此間淨慈天竺諸峯日望彩毫髮攄奇秀不佞黒貂久敝尙能解付酒家當北道主人萬一執事念之

與王參戎

聞麾蓋將臨掃苔瀹茗以聆箸而風雨陡作令人悵然旦日必期髙軒再過川原朗霽飛埃不揚大將軍前茒所指卽淸道滌塵固屏翳飛亷職也園中緑牡丹盛放若沈香亭美人見者心折車騎到日滿酌劉荊州巨雅浮之

與徐惟得使君

明公勇退急流不啻鳳凰千仭苐時事紛紛恐捉鼻謝公至竟東山一出異時凱歌淝水勛勒旂常武陵洞中桃花千樹皆門下優遊日也不肖於明公稚齒通家而中道云泥聞問疎闊不意漂流江海獲奉晤言竊窺明公如萬斛餘皇破浪乘風靡重弗勝靡逺弗到而綜理周密經略縱橫又如庖丁之刃肻窽洞中砉然犁然眞可謂曠世全材吉甫流亞至棲心溟涬脗合道初卽畱侯赤松瞠乎後矣僕僕僕塵埃倦遊彌劇將擔簦鼔柁訪明公於三湘七澤間獻嵗秋髙幸宿戒閽人毋閉闗以謝越客北帆漸逺臨楮神馳

與萬伯修中丞

一代龍門之仰飛動寸衷二十載矣何意髙牙大纛間獲奉言教幕府容其長揖胡牀拉以嘯歌撥軍旅之勞規長夜之飲略王公之貴結韋布之歡目炙淸輝神怡妙論八珍溢齒六律爽心卽平原河朔未及兼旬而桓府庾樓足當千禩瀕行腆惠優渥濡及榜人荒塗大河石尢四面塵沙夕起飄空障日妻孥對面杳隔異境行路之難古昔嘆之回望幹旄益深戀戀計明公仗鉞含毫之暇持觴北望亦不能無慷慨於臨風也舟達潞津二三舊俠擊築悲歌畱連晨夕未及防蹇驢一入春明門宗人行便粗致八行臨楮馳溯不盡

與萬伯修

畱滯都門索米爲日晝夜思歸而十口累累故鄕天末惟是明公仗鉞雄邊專制萬里驛騎車徒槪得以便宜徴發乃不肖夙膺眄睞忝當國士下陳不揣敢冒假余皇自燕扺越俾窮途倦客髙枕而達故鄕卽明公大造鄙人衘戴沒齒矣戒裝晨夕敢布腹心

柬吳生徳符

昨足下所云壇盞及兪仲蔚集借過剎那頃卽返上鵲橋之夜幸無他駕當拉天孫擊河鼔行酒終宴贈之雙彩筆以當纒頭耳

報唐長公

曩謁武林適公軒車見枉竟阻道途自門下養髙巖壑僕亦旅食江湖卽飛夢相尋而山川間之不可卽杪嵗梓人過雲間始克附八行於左右辱公報以赫踶字猶未滅而蘇君嗣致大教娓娓數百言何門下注念鄙人委篤眞至至於斯極也明公經世大業經國大猷上之當參峙木天黼黻皇度次亦當褰帷秉鐸陶鑄一方乃區區小邑竟阨牛刀才髙見忌造物者陰實爲之臧氏之子惡能使公不遇也至百代之傳在彼在此必有能辧無論耳目浮榮彼云亭封禪七十二家今皆淪沒澌盡吾黨視之奚異蝸之左角耶華居新搆如曽城閬風回出塵令人恍然作天際眞人想恨兩腋圉圉奮飛莫能向夕扁舟掛雪造膝廬以平原十日之懽繙鄴侯四部之蓄亦古今至快極愉也藏山之制月盛嵗增雙鯉錢塘幸毋金玉蓬萍六載僅得詩二千什書二萬卷差足自喜計門下亦樂聞之蘇君鐫刻之妙夙所傾向顧片刺輙行如西天阿閦柰何已拈一律寄之並上愽咲

報張大參知睿父

斯生還婺城伏謁仁臺業附賤姓名一致犬馬尋挾書北上至吳中而得室人之耗竊計老親在堂菽水晨昏靡可寄者匍匐東歸扺捨而家嚴疾作不肖委身藥物奔命巫醫二六時中寢飯俱奪坐是薇垣之下聞問闊焉卽十旬之遙百里之近無能削寸牘一候閽人知明公地負海涵不深加督過也頃黃口病痬倉卒赴省歸而三復至教九頓腆儀鏤結肺肝罔知報塞伏惟髙牙大纛坐鎭一方比屋黔黎頂戴造苐恐司空龍劍紫气燭霄寇公之借徒厪河內萬一賴天之靈建節敝土異日者元戎小隊載過婺中得從州民之後一望見上公顏色則生平莫大幸也文仲累瓦編購之未獲所云董彥逺蓋宋人董逌廣川書畫二跋見馬氏通考近代具存畫跋不肖甞一載讀之蓋亦愽雅之士考宋史文苑儒林並無逌傳啟中六事意若評隲六書恐不皆闗系故典明公該洽冠世必洞悉其指歸鄙劣管窺胡能只辭爲贊役旋附報並希指示原籍庶千慮之一嗣就正於大方焉

報睿父參知並柬文仲觀察

杪嵗平原之飲濡首渥肝窮日落月無論竹林諸賢卽朝穆之酲酣中山之暢洽殆無以過乃二先生並握驪珠同紀勝防言言刮目字字賞心每把翫扇頭彩雲白雪擊節呼盧等句令人兩腋習習乘罡風而上扶搖何髙華奇麗一至此乎上元之夕載辱提攜遂爲蘭陰瀫水間無前勝事計兩公必盛有篇章垂之不朽楗闗索居慨焉艮覿側身天末神爽飛馳

報李本寜觀察

梁舍人座中周旋大雅迄今三十載矣兩司馬相繼修文嘉隆遺老靡孑遺者惟執事靈光獨峙砥柱江河一代千秋大統攸集茫茫震旦不遂淪爲長夜以明公在也不肖疢病羅躬百念灰冷頃徳星臨照亟擬趣奉笑言不意逺辱手書重之新曆古昔王侯先施艸莾乃今何幸驟於明公見之春分挐一葉東下謁軒輶萬松三竺間馬齒𨿽長尙思努力鞭箠以追隨六驥之末惟大教之無吝焉

又

軒車垂訪屬館捨臲未遑謁謝臺端夜來歸自湖中適明公手教飛墜遂使窮旅生春淸廚攺色感飫不可言雄篇妙墨當代無兩鄙人何幸一旦獲兩奇珍當與觀自在眞言同掲座右終身盥沐誦之

又

公政務殷冗且四方之憑軾者紛然坐是不敢晉謁乃惓惓方寸則靡瞬息而不在龍門也炎令方乘日袒跣科頭匡坐丈室想象明臺𨿽霜威肅然或不無褦襶之困適平頭持大教下臨重以佳箑文履恍然乘雲禦風晤眞人於天際卽伶俜瘦骨不自知兩腋之奮飛矣伻旋附致犬馬容日躬叩領剎那之誨不宣

報吳文仲

郡城邂逅旌麾旋有三衢之謁辱門下軫念故交客之首座以一布衣介兩上公之側晝而華筵綺席窮十日之懽夕而艷舞淸歌竟百刻之漏髙陽河朔亟稱豪舉槪之今玆胡足論也塵冗紛紜忽忽嵗暮得參知公下示三什穆如淸風方翹首來鴻而瑤緘飛墜捧誦佳律髙華縝切如對開元大歷諸君良哉此會突兀千古矣承軒車湖上之約適本寜亷訪手書同至春初買棹遲車從於南北兩髙暢飲酣歌作生平快愉事也

報鄧逺遊

扁舟晚泊禦兒辱公物色津門客之上座樓船盛集華燈列前淸吹夾路論心促膝旅況盡銷重以平湖朗月千里若防逺岸長空萬頃一碧丙夜沈酣狂態逸髮杯斚縱橫纓舄顚倒誠生人之劇懽詞苑之盛集也詰朝解纜黯然魂銷執手故人時入夢寐旣歸谿上一臥六旬絕粒枵膓僅存喘息淋漓藥物展轉牀笫秋深閉戶奄忽初冬二豎見寛稍稍起色老親弱弟聚首殘年仲春買舟扶掖東下擬館捨小定馳遣一介聞問琴堂則大教儼然先於窮谷長箋誨慰縷覼千言誼激肺肝情防金石令人馳望毛骨奮飛咄咄逺遊逸气干云雄才絕世若足下者謂宜髙峙木天端居藜閣乃俯同羣倅出宰一方拜迎官長鞭撻黔黎期會簿書拮據錢谷罄折賢勞良哉獨苦苐尼父執鞭子弓問政古聖昔賢咸親民事以足下碩抱駿猷何施弗合異時張皇循吏標揭名臣毋使輕薄中庸交口亟稱騷人無用文士寡效其亦可乎僕年垂知命蒲栁蚤衰卽著述一念尙攖方寸而晷短途長憚於驅防加之二三朋舊日益防頽將鼓缶而歌鼓腹而遊爲吳越閒人宇宙一蠧足下春秋鼎盛努力前防砥柱狂瀾挽回鴻造葵丘城濮狎主齊盟是則不佞惓惓私衷匪敢佞也俸余損餉卽付酒家重以口腹爲亷吏累柰何

報兪羨長

足下體中尙未佳耶久客逺歸加餐故應努力苐驕陽作祟養盛以候涼秋何如素馨損惠卽配天池取郭婆新汲烹之作淩晨淸供如足下云云以脂粉涴其澹妝不可也一咲

又

夜來素馨至今芳意未歇淩晨蒼頭趣郭婆汲新供上當瀹羅岕擁少君啜之異時夢得樂天茗飵相回易倡酬之什播誦詞林吾與足下苐各賦一章何必減昔賢風味也

與兪羨長雜柬五通

詰朝煮茗摘蔬客何長卿張元春雕繪皆江東獨步須足下攜大手筆來成小齋三絕也

二

湖頭邂逅燕姞遂令桃花千樹片片欲飛樂事賞心得之意外僕往在長安許爲薛素素作歌今迄未就足下賈勇先登僕狂興陡發當繼作二百言許並一了都下宿逋政恐造物小兒見嗔無賴耳

三

郭外登髙卽片石可觴亦爲遊人所據足下捫蘿絕壁舉觴白眼呼吸帝座古今豪舉無越玆辰雲門天闕二語尢崛奇入唐人座中當令元白動色

四

小樓匡坐觸目琳瑯令人浹日畱連竟暮忘去頃詞塲百六江左風流零落澌盡一朝遇足下頓還舊觀

五

正以還膚立成風古今學問之途靡復一綫昨過足下髙齋圖書四壁皆手自校讐覺雙曈頓爾開豁須異日買田陽羨朝夕過從足下作三萬卷中老蠧魚也

報鄧逺遊

極浦層堤挈芳攬秀髙峯逺寺涉險攀奇加以天時朗徹人境淸眞燕樂嘉辰牛飲長夜無論平原布衣卽金穀蘭亭詎當全盛哉湖頭把袂悵戀風流音徽泠泠恍在耳睫伏想旌麾蒞邑簿書旁午轉盻舊遊倐成塵迹能無夢寐飛越河山耶北上之期茫然未卜倘蹇驢業債若戀寒酸執防追隨軒蓋之末並驅徐沛逹於蘆溝亦震旦國中豪舉極樂事也

與陸使君

濟上遘龔使君沾漑下風一二賴天之靈徳星巍巍照臨東國應麟方旅食淮甸弗獲以靑鞋布襪從州民伏謁道旁杪嵗歸廬始遂荊識大懼龍門峻絕艸茒一介無地自容乃執事頽然屈千乘之尊隆三接之遇披襟欵狎懽若平生卽孟軻氏稱樂善忘勢古今賢豪殆同一轍矣扁舟入省濡滯及期春風載和專使馳候不腆敝帚索笑大方惟明公之寓目焉

報王恆叔

讀五嶽遊艸覺撫琴動操之餘山谷皆響足下信奇人然造物小兒亦何意獨縱杖頭若是僕犬馬四旬僅岱宗一入眉目客嵗挈家逺遊將永別金華諸洞壑因發憤走芙蓉紫薇歷探朝眞冰壺雙龍窮極幽峭而後返尙未暇寫之筆端閱足下游記快哉十得八九矣何時同蠟雙屐登金盆玉壺絕頂大呼石羊君也

與王永叔

足下移疾還赤城桃花萬樹爛如蒸霞二僊娥出迓胡麻澗旁攜手入天臺洞中樂否見司馬子微爲致聲僕久厭塵囂何日謫期垂滿相與逍遙鵬背作八極遊也

與蔡稚含

一別足下歸谿上聞問便自杳然追憶齊河邂逅不數語揮袂眞若西天阿閦國隨現輙隱乃人生夢幻泡影亦何處不然足下髙嘯石梁鴻篇巨制當令興公舊賦無復金石聲春深謀一相過飽餐赤城霞色也

報黃說仲

武林邂逅遂不獲以雞黍享故人今猶悵悵足下扺淮大將軍有揖客顯重可知靑油幕下觀棋往事恍忽如夢苐小山樷桂無復遺蹤跨馬郊原得無躑躅於西風殘照也

少室山房集卷一百十七

欽定四庫全書

少室山房集卷一百十八

明胡應麟撰

書牘十七首

報顧叔時吏部

昔在丙子得公鄕書制義讀之輙狂叫擊節以爲自趙宋以迄當今五百餘載士之殫精塲屋不可爲量數而盡削凡蹊超然化境神通遊戲於八極之表者門下一人而已載讀涇上諸篇總之髙處在古無上平處頫視唐瞿令制義足傳南華淨名鼎立宇宙矣顧猶以公之業聖於今而未敢必公之邃於古也已則聞公出而仕以正气直節樹朝紳已則聞公引而歸以淸標特操振閭俗至學術之富窮四部而覈九流私心之鄕往愈勃勃焉每欲介茂卿通姓名下執事惟是慵疎玩愒片刺未遑孰意公之過知不佞而儼然先之也毛子貞夫將至大教副以妙墨貺以鴻編恍忽瑤華飛墜天際踴躍披誦病骨欲仙嗟嗟執事僕海濵豎儒耳弱冠狂歌放情丘壑卽眇聞謏見罔異醯雞之處甕天乃執事方龍躍鳳鳴奮乎百代而旁搜艸莽博詢芻蕘眞至委篤過情乃爾將泰山渤海必茹納涓涘以自成其大耶札記諸篇超超詣尢匪近代淺識所窺不佞甞竊謂不朽二途咸勃興於正之際而得失瑕瑜大都等埒古道問學以尊徳性而今也問學廢於徳性之尊古源實學以著文詞而今也實學防於文詞之著流逡巡致談理者上不復知有六經而談藝者下不復知有六代此其漸庸可長也執事偉論欲配周朱於大享而續黃陳於正聲規模思度且逺矣千慮之一幸附髙明砥柱狂瀾惟公自愛吳鯉溯流匆匆勒謝小詩四律小刻百卷惟大方削而教之

與顧叔時論宋元二代詩十六通

病中毛文學過溪頭首出大教亟伸紙疾讀之淸風穆如沁澈五內不啻枚乘之發陳琳之檄矣公偉度衝襟苞舉六合而獨虛懷於鄙人大觀宏識殿最百家而獨注念於宋元諸作者豈其不得中行下思狂狷耶要以芻蕘弗遺流壤靡擇政所以自成其大耳承欲類集古今諸詩自蕭氏之選馮氏之紀以及髙氏之彚李氏之刪悉加訂定而旁擷兩宋勝朝都爲一集誠不刋之盛典苐時代邈綿篇章總雜卽未易嵗月訖工且竊窺公之用意片長必采眾善畢羅大小各因其才盛衰不沒其世非心公量拓鑑徹裁精詎容輕議僕醯天蠡海學步前流目睫之譏徒貽來哲公言逺矣未敢聞命也乃劉氏詩統寤寐頻年公旣索諸蜀中冀可必遇獲覩之後或當參其類例有所建明削鐻大方庶幾萬一何時孤帆夜雪乘興延陵晤對亭縱譚奧眇以十日之工定千秋之業亦古今至快劇娯也寄至元人諸集格致風尙咸有足觀而若倪若陳之外藝林之中杳無識者以今核之其中寜無一二追逐唐餘者耶此彌足徴公逺見非逐人悲笑者流矣辱委稍加評抹印證宗門宋人詩話數種檢摭如命伏枕岑岑未竟傾吐來鴻迅發嗣致願言

二

辱諭韓栁元白諸家皆大方材具也昌黎五七言古及東埜倡和諸篇窮竟筆力司空圖謂掀雷掣電撐抉天地之垠信矣而揆之昔人則和平溫厚之義缺焉李賔之謂爲角音似也至近體卑卑不離中晚寸步气運所驅卽以退之材力蔑克挽回而今人以咎溫韋李許舛矣栁州古選自是陶韋正脈正聲亦亟收之其近體精工之極乃所以不如大歷諸人髙氏之不取非無見也樂天信手縱橫妙思溢發唐謂人才之絕允矣不誣而淺近膚率詩家所忌什九蹈之微之才不如白力不如韓致不如栁通較中晚人才三大家外劉禹錫爲最優惟中山諸律絕元和巨擘首借此君而自劉之外又僅元差足配白故一時並稱耳宋大家王蘇黃陳介甫步趨唐人小詩絕句時足亂眞而近體劌思求新遂肇坡谷門戶長公俊爽瀾翻歌行時覩合作而近體龎雜詼諧𨿽老境參橫至貽誤學人尢有甚於白者涪老一代自居其詩苐得杜之拗澁偏枯而沈雄偉麗無萬一焉不知舉世胡以茅靡若是是時坡旣武庫矛防不厭眾心而陳無已輩又皆出谷門廡且師法歸之杜氏見以名髙宜海內旁無異吻亦古今變革大限也陳𨿽出谷而近體邃密精嚴深造自得匪三子流總之以才具言則趙氏之稱大家故當四氏政不必苦校其詩若梅聖兪之學唐陳去非之學杜皆錚錚躍出庸詎可以宋槪耶南渡尢陽範陸時號大家而才逺出蘇黃下詩率唐調寡而宋調多至永嘉四靈𨿽跬步不離唐人而調益卑卑才具瑣尾無足論矣元之號大家者虞楊範揭而前則趙子昻後則楊亷夫數子而其才咸窘邊幅詩亦粗具膚響若唐之空花水月杜之萬戶千蹊槪乎未之有聞乃元調較之於宋則於詩差近而自諸子外傳於今世者類有足觀振起國風之一漸也諸君子集惟延之曼碩未覩自余僕備有之暇當一一評訂印正大方苐非公鮮不以葛藤誚僕矣

三

正聲不取垂拱四傑誠爲卓識惟排律駱賔王蓬轉俱行役一篇不在二庭歸望下王勃滕王髙閣短歌足爲唐七言古壓捲以系序末不及收耳此外盧駱長歌例不一載自是正聲皭然家數品彚固並收之廷禮非憒憒者後來仲默論出要爲另一宗門於鱗和之苐非所以論正聲也

四

葛常之云太白不取建安七子而少陵亟稱垂拱四傑七子固兆端綺靡而王楊盧駱亦詞人之小巧者耳此正論也而非所以論太白少陵李气防髙拔故持論常輕又篇名古風挾風雅以令曹劉不取固宜杜意度包含故立論多恕又篇名爲戲憤輕薄之訕前哲亟稱有故夫李於杜猶然不滿而杜於髙岑蘇李富嘉謨孟云卿皆什九見於題詠矧王楊盧駱輩耶【李邕蘇源明見杜八哀】

五

篤而論之四傑固以巧麗爲宗然長歌婉縟上繼四詩近體鏗鏘下開百世其功力匪邈小也自五言律掩於沈宋王岑七言古掩於少陵太白後人展捲忽之不思陳隋極敝之後非四子艸創厥初盛唐諸公能遽抵妙境至此耶乃其萬言一揮滔滔混混恐陳思而後賢劫中未有過者總之才情富而气格卑駢儷工而典則逺故視李杜韓栁四家聲實懸遜要之長處不可盡誣也【楊用修以杜韓於王猶地上老驥不能追雲中俊鶻亦偏見未足憑】

六

髙氏正聲一部其評批朱者在不佞未冠之前墨而楷者亦曩時鄙臆也今以較之去取往往異同惟大防差不悖一人之見且爾況上下數千載乎憶近某公選集唐詩自序云品彚之博而尙有遺篇正聲之嚴而兼收劣制殊有味乎其言卽今正聲所收劣者大都十之一而所遺佳制無慮十之三品彚所收劣者大都十之四而所遺佳制無慮十之二所繇然者唐宋選詩國秀英靈極間气皆漫無倫次鼓吹等集尢爲可嗤周氏主裁方氏主格率泥一偏僅唐音粗備一代而簡擇未精搜輯未廣至庭禮二編庶幾十得八九矣而時際國初元風未滌兵燹之後載籍多湮耳目所羇故難盡善也僕異時肺病少蘇或當循門下教防取王楊韓白諸百家唐集徧閱之益品彚之遺而大芟其蕪雜損正聲之劣而畢聚其菁英此則工力差易而僕亦自計足辦者書成之後門下更一揚扢之唐諸作者當無遺憾矣顧丘陵川澤因之髙下易耳新寜艸創非超世之識未易云也

七

僕甞欲竊取明公之意仿髙氏所輯爲古今詩彚一編以漢郊廟鐃歌洎諸樂府爲始音十九首洎蘇李河梁兩京雜詩爲正始陳思李杜及明王元美爲大家曹劉阮左潘陸陶謝沈宋王孟及明髙李何徐輩爲正宗顏鮑庾江錢劉韋栁及宋梅陳明薛王吳張輩爲羽翼陰何徐庾及南渡範陸勝國虞揚明皇甫昆季輩爲接武王蘇黃陳北宋諸人爲正變陳隋晚唐宋季元末諸人爲遺響而旁流閨秀代錄其人似亦足備詩家一公案苐其工當以歷嵗計捲當以近千計帙當以近百計恐非一舉所能就一人所能任徒付之一胡盧耳以明公之度甚逺思甚公也姑錄梗槪以俟異世之同玆志者

八

汪司馬伯玉嘗屬僕選古今詩以三百爲祖分風雅頌三體之凡題詠感觸諸詩屬之風如太白夢遊等作是也紀述倫常諸詩屬之雅如少陵北徵等作是也贊揚功徳諸詩屬之頌如退之元和等作是也意亦甚新僕時以肺病不獲就緒今司馬公已不復作言之慨然以其防不廢宋元有與公相發者聊爲一拈出之且以俟後之君子

九

讀宋髙僧詩選乃錢塘陳起編輯文獻通攷但有九僧詩集而絕無此編今攷其前集一卷正九僧詩也自希書迄懷古瀛奎律髓名字次苐悉符方氏所選諸篇咸備玆集知律髓所據卽陳氏編也惠崇九僧之六佳句致多尙存總警防一門如露寒金掌重天近玉繩低陰井生秋早明河徹曉遲無慮數十今皆不存惟河分岡勢防春入燒痕靑數首而方氏所選亦僅此一二篇注云崇有佳句爲圖詩殊不止此當續攷補入之自余律髓所收往往具載卽所據是編可見其後集續集數卷宋諸名僧道潛祕演善權惠洪大都無遺漏者苐以惠崇諸警句十不存一而題鷺淸字五言律妙絕亦不錄其他散軼庸可勝道惜九僧原集之遂亡也

十

此編必方氏所據選本道潛風林驚墜雪雨澗咽飛湍又祕演諸人所作往往槪見集中僕甞謂僧詩無唐宋欲取六朝道猷等作迄於元止【來復宗氻皆元僧也】彚作一編力旣不勞而傳亦可久暇當印正於公耳

十一

此編題錢塘陳起宗之稱宋人而通考止載九僧詩集近閱齊東野語十六卷論詩道廢興雲某某咸以詩語被禍而刋書陳起亦在禁錮之中乃知其宋末人也此書抄錄卽印本廢久公何自得之或以畀好古君子並唐僧秀集合梓之題曰唐宋詩僧集豈不愈於近刻鼔吹艸堂等編耶

十二

倪元鎭詩之於虞揭四家正猶其畫於趙黃王吳四氏淸空簡逺纎不侵而天趣超然在勝朝殊不易得惜元人繪事特重今時而詩律無稱述者此老復以迂潔蔽之故世徒知其人與其畫而篇章一付之無是子虛非得公此編檢勘卽僕且失之久矣王叔明詩亦間有可觀同時潘子素等惜集皆不可得

十三

王長公云倪元鎭筆如風女兒漓凝長袖晉人所謂張茂先我所不解政此類也世人評書乃稱其逼近黃庭何耶余以元之擅臨池者比屋而詩得孟韋遺韻獨元鎭一人特才具不多渭城而外無復他曲耳今倪畫海內酷尙書亦時時見重鑑家乃其詩旣不爲當時所予今知者益復寥寥豈迂潔一端取名太過亦造物所忌致其篇什無稱耶漫書此發門下一噴飯

十四

寄來諸集陳眾仲爽勁鮮華然一誦興象俱徹詩所以貴深婉也周衡之不知名其集殊有佳者管皞如管中之豹時得一班惟黃氏歷宋至元世有吟詠而無一足發悟之時義大矣哉僕收書凡勝國遺編遇則錄之不復較其工拙玆羣集俱迄工附璧幸一一檢歸笥中

十五

周衡之竟不得其名公別考或得之當錄以寄我其詩五言古學陳陶稍具膚響歌行在集中獨爲合作奇警飛逸伸縮自由乃近體局促卑陬遂亡一章半簡可備采擇者致足訝也僕甞謂自宋迄元諸名家惟歌行代有篇什絕句次之近體得失相當而古風漢魏永絕徴此君彌益信矣

十六

詩話玉屑野語僕近得副本頗佳二集童時所閱以捲頭時塗沫漫往印正大方余南唐近事郡閣雅談諸書悉存總集僕已折錄之役竣當如命也

少室山房集卷一百十八

欽定四庫全書

少室山房集卷一百十九

明胡應麟撰

書牘十六首

報李仲子允逹

允達足下語有之百世一賢接踵而起諭才之生也時之同者之難也千里一士比肩而立諭才之生也地之同者之難也同其時難矣同其時又同其地弗尢難乎同其地已難矣同其地又同其心弗尢難之難乎此有兩人焉時則同地則同乃其心又無弗同若是者百世而諭之接踵吾猶詫其速矣千里而諭之比肩吾猶駭其繁矣夫不佞之與足下何如哉不佞生肅皇之末足下產穆廟之初時之相後弗能一紀也不佞處瀫水之濵足下隱東陽之麓地之相去弗能數防也僕尊古允達亦尊古僕卑今允達亦卑今僕矜名允達亦矜名僕負气允達亦負气僕善病允達亦善病僕寡交允達亦寡交僕狂迂允達亦狂迂僕疎戅允達亦疎戅蓋不佞之於足下摩頂放踵無一弗同者小有弗同則不佞已絕意進取足下稍染指事功也而其無一弗同者較若也顧僕與足下時同地同者三十年而未甞一把臂一遊從焉抑又何數之奇也此其失宜歸於僕誠不意足下一旦抑邁往之衷勤下人之慮求虛已之益擴包荒之度極友善之量陳啟萬言纚纚自通將進而若局促於雁行退而若忻慕於驥尾者此非不佞所敢知也嗟嗟允達才之難於天下久矣才同者限於時時同者限於地地同者限於心心卽同矣尙猶有限於迹者若前乎此三十年不佞於足下是也乃今足下不鄙僕而辱施之僕不自揆度而應之若鱗之縱壑矣羽之搏風矣膠之投漆矣兩人者庶幾哉一無遺憾矣如是而僕猶抱其區區而有所弗盡於吾允達非夫也嗟嗟允達吾與足下婺產也婺越之東國也厥初人才何如哉學術則孝標之博洽籠千秋詩歌則賔王之綺藻煥百代而皆婺產也唐宋之際稍陵夷焉伯恭同父一再振之至黃晉卿栁道傳吳立夫輩聨翩勝國殆十數家而婺之才遂以一郡踞海內者十之三至王子充蘇平仲胡仲申輩馳驟皇朝又十餘家而婺之才遂以一郡割海內者十之六蓋至於宋文憲景濓而一代之才咸歸吾婺矣今去文憲僅二百年𨿽豪雋疊興鴻鉅間出而嗣續前防者胡寥寥希遘也豈造物者以其初泄之太盛而閼之其終耶將猶有未足於其先姑閼之其中而大昌其後耶嗟嗟允達弗可預知者彼蒼意也弗容自己者吾黨志也語不云乎法乎上僅得其中當文憲之從事於學甞沾沾仲尼孟軻矣而迄成其爲文憲也使其所師下於仲尼孟軻則其所就將又有下於文憲者今僕之才淺薄委瑣萬不足以辦此而足下儼然抱絕人之姿空羣之足又卓然弗奪於時尙而敏而好學不恥下問又惓惓焉捨足下而弗告其誰可告者僕之所以弗敢終匿其愚也夫世所謂不朽者三徳也功也言也言所爲不朽亦三文也詩也學也夫學如孝標博矣極矣而制作之傳未之廣覩也詩如賔王髙矣美矣而淹貫之域未之洞精也文如景濓大矣成矣而聲律之途未之深造也是非三君子才有弗逮也孝標六代賔王唐初景濓元末其時則非也卽窮三君子之力而挽之而欲以一人焉盡革其舊力固未易也今僕與足下之世何世也大明禦宇非江左偏安匹矣神聖重光非垂拱再傳擬矣車書全盛非至正末造倫矣則夫集三君子之長以上接周楚漢唐之緒使婺之爲婺異時不以一代一方限者非生乎今所當有事耶嗟嗟允達僕犬馬長矣聰明衰矣少之時殫力於詩歌而莫能究壯之嵗覃思於學術而莫能備洎乎晚節而垂涎於文事誠哉卻行而求及前人將一無所就是愳而覬希三者之萬一乎惟是足下年甚富力甚彊中甚虛思甚逺才甚閎今之世而防圖大業於吾郡宜無逾足下者徒以不佞臭味之間有相契而謬相附且欲相師焉誠非不佞所敢知也無己則當今天下固有全執三事之權以追蹤三古之上者足下亦知其人乎吳會之墟洞庭之澤洋洋乎大觀焉由婺而趨僅旬日之軌也足下闖其垣而有得焉其於三君子之業思過半矣夫才逞則禦之以格格定則通之以變气揚則沈之使實節促則澹之使和數語也瑯琊法門以始基不佞也不深不不沈不堅入之沈深出之自然完之粹然數語也瑯琊法眼以終授不佞也顧不佞實未之能副也敢敬以布之足下足下潛繹此而有得焉其於瑯琊之道又思過半矣嗟嗟允達不佞自還裏以來楗闗結舌不爲人談藝久矣而獨諄諄然辭費於足下以足下於僕時同地同心與迹無弗同有所言而弗盡於足下非夫也惟足下無棄葑菲無擇芻蕘以毋忘比肩接踵之義異日者靑鞋布襪惠然肯來將與足下徧歷金華諸洞天呼牧羊兩小兒登芙蓉萬仭之杪振衣長嘯極目齊州爲生平一大快也

報陳立父

曩嵗獲交尊公竊聞足下誼槪則私衷向往久矣頃黃金臺上一奉教言公方酣燕杏園僕遂翻飛林麓云泥異趣聞問無從自車駕蒞止越中一時人士憑軾而東嵗以百數不佞每邂逅知交劇談大雅未甞不色飛神動夢遊天姥之間也明府至自錢塘逺拜手書嘉貺之辱重以瓊瑤下贈淸風穆如足下之軫念故人意則蒸蒸厚矣乃不佞疎節隱衷其何借以自文於左右名園鉅圃勝槪冠絕楚中不佞夙聞之都人士委賦大隱諸題卽未能負笈攜笻以盡挈林樊之勝而想象髙深徘徊靚麗固已神怡采菊之軒耳飽松風之閣矣賤疾未平筆硯蕪廢殘暑漸收敬如來命不敢辭也尊公雄飛直上防內系心一代詞人將爲吐气倘遂獲移鎭浙中俾大海澄波長湖增艶豈不亦千古快心哉使旋附謝卒卒無次不任主臣

報顧朗生

僕迂僻狂戅人也世緣落落顧獨好慕古文辭尢願交當今作者曩嵗侍家大人遊楚獲交在明朱丈每卜暇相過從爲文字飲一日在明與諸同志屈指當代名流輙盱衡謂不佞曰子識顧君朗生乎是吳會間錚錚者也不佞時則私竊識之方潦倒風塵不獲借在明交懽足下旣家君出參楚藩在明旋亦拂衣海上鱗羽乖隔嵗不能一再聞問春間裕卿使者有吳中之役輙附一札通在明洎返舍持在明書至則足下手教儼然辱先之陳義繾綣寄情委折披誦再三不能去手重以瑤篇下贈淸聲古色意气所寄千里若新吁嗟顧生僕何以得此於足下哉僕自束髮拈弄筆墨欲爲今人而志弗安欲追古人而材弗逮躑躅二途迄無定趣間爲二三同志左提右挈形之篇什一皆委瑣蕪雜曽不足當大方一噱柰何足下獨從而好之好之不己又從而筆之書而托之詩也卽葑菲之采足下不遺令當今綜核名實者謂足下何愧矣愧矣僕自去冬坐老母病己無復計偕念將來或可從黃勉之孫仲可輩作吳楚間閒人不妨稱足下同好也承諭髙軒逺弔子鳴審於何日倘遂不棄扁舟皁帽惠然衡門之下僕𨿽鄙劣尙能拉足下溪頭爲十日飲或深秋過海上訪王長公亦當首詣足下徜徉薜蘿談討芝桂延津之合不逺有期康使再過艸艸奏報小刻二種並往拙詩四章附酬大雅瓦礫視之可也

報宗良王孫

不佞十載前從山陰劉生得畫梅詩一帙讀之至足下輙擊節賞嘆以爲不意今人中有才如足下者而是時不佞方索居無能借交遊通尺素於左右頃嵗周旋文父始稍稍竊聞下風邇者邦相兄來令敝邑王次公往來瀫水間每一晤言輙交頌足下不容口私心則愈益鄕往欲借明府君紹介相聞屢矣顧恆以病冗奪乃玆辱手教儼然臨之雄詞麗藻穆如淸風雅誼欵忱投我肝膈不佞何以得此於足下哉以足下才而當西京建安無論梁孝諸王卽陳思兄弟奚能難足下者顧不自滿足而過知不佞不佞非枚叔劉生其人曷以稱同調下執事也不佞自髫丱習古文辭念載於今靡能尺寸自樹惟是海內名流什九不鄙而與之交獨以未識足下爲憾乃今得一當足下十年寤寐之思慰矣邦相人便敬布腹心小刻俚言就正大雅足下儻有意卒教之者彭蠡歸鴻不佞尙當翹首俟焉

報孔暘王孫

不佞曩從友人黎惟敬輩結社燕中每與揚扢當今名勝至大江之右則惟敬輙津津口足下也於時私心竊以向往久矣邇者邦相丈借重敝邑不佞以臭味獲與朝夕過從晤間尢亟稱述足下不置杪秋遂荷佳篇並屬詩冊方借手以尺素通記室乃足下大教辱先臨之而且申以瑤艸侑以華刻一再捧閱恍然若與足下晤語龍沙之上不自知楚越千里隔也足下麗藻淸才宿根天授竟所造詣豈直雄視東南故當淩鑠大歷元和而上而傾才下士亹亹一念尢信陵梁孝以來所僅遘見者至如友雅之輯卽李何徐薛輩相與愉快九京何論當今乃不佞株臥一丘顧得因緣邦相締神交下執事抑何奇且幸也匡廬滕閣不佞寤寐有年矣重以足下洎諸君在則何能頃刻忘深春或遂掛帆之興當艤棹江門首詣足下依隱亭中能分孺子半榻偕胡生爲十日飲否

報何仁仲

不佞童丱時卽厭棄博士家言少長隨侍家大人都下稍援筆習古文辭顧當世賢豪作者未數數覩也一日家大人從署中歸手一編示不佞曰是漢東何仲子詩也是曩甞從余習舉子業今且翩翩以詩自雄矣於時卽受置幾席讀之具見足下神情朗逸風疎霞舉埃之表恍然若於僕之衷素有相入者輙和之以寄足下一再相聞後尺素夐絕惟心念之頃爲世路所驅黽勉北上燕楚異域分於足下無緣晤語比至都下過康山人甫就席有騎而叩門者問其姓名卽曩所稱說何仁仲也輙相對握手歡極平生揮毫雄飲狂態淋漓旬日之間十數聚首一何奇且快耶俄不佞落羽東歸足下亦鼓枻南返十年寤寐得之一旦旋復失之區區七尺何能堪此離索回望黃金臺館腑欲爲裂惟黯然長吁而己裏中落落追念舊遊日以爲嵗昨忽別駕熊公持一書一刻至云足下自楚中寄我者亟取閱之則燕中倡酬之什與不佞諸詩種種具在嗟乎足下之於友義篤矣自得深矣顧不佞何以當辱也披誦來教無非裏言三復之餘令人气結至訂期過我又翻然神動色飛苐所謂米家畫舫迄今寂寂豈漢東仲子易而臥遊宗生耶抑子猷興盡中道遽返也足下勉之蘭亭春色不減武陵來嵗願蹔輟漁竿一操瓢笠若耶雲門之畔倘有靑鞋布襪長嘯而來者不佞𨿽駑劣猶能一旗鼓相當也別駕使旋卒卒附報不一

報吳叔通

不佞結髮操觚聞海東吳叔子稔矣頃浪遊金閶武林邂逅諸同志稱述足下不容口鄙心竊願交焉顧無從修短刺謁姓名於下執事昨偕汪司馬過兩瑯琊海上歸抵捨而鄕人以雙鯉至亟投筯發緘則足下見貽手教洎下贈諸篇也足下藝苑菁英人倫秀出鴻騫鷟舉橫絕無前不佞固亟願執鞭奚翅接席而乃先施菲劣諭義茒衡雅量虛懷太丘有道髙情逺韻摩詰襄陽風霜之气飛動於寸蹏金石之音鏗訇於尺箑不佞把翫三過旣私竊慶幸於吾鄕一當足下而臨風長謠美人離隔則又未甞不嘆河山之邈如憾執手之無自也僕自髫鬌厭棄時防妄希大業研精畢命念載於玆𨿽間辱鉅公濫相呴沫而幽憂疾病進寸退尺加以倥防狷戅索處窮居靑眼旣乖二毛滋見丈夫樹立倀倀莫之惟是足下崛起頽波力追曩哲卽大浙之西家驥人璧分庭抗禮寡見其儔矣勉之叔通日月如馳努力不朽異時左提右挈方駕前修西京盛唐詎曰遐軌哉鄕人立待報音卒卒未展鄙言四律敬謝瓊瑤惟足下之垂教焉

報張茂才

癸已之夏陳觀察過我定交不佞與抵掌談天夜分而罷別去武林甫閱月而以賢書寄我意觀察奇人所漁獵當得瑰瑋絕特之士比開卷而足下姓名巍然首舉焉不佞之爲觀察喜可知也又閱月而洪茂才來敝邑輙傳致足下惓惓云將以返棹之候抵不佞結文字驩夫以足下才何有於不佞顧才如足下誠不佞願爲執鞭者於時竊又大喜過望蓋不寐而企足下髙軒四浹日矣嵗迫易使君禦者在門不得已一赴三衢歸而家大人出示手教而知足下之已過瀫水也則豈直惟河山之戚躑躅鄙人足下鼓枻而東亦寜無興盡之憾耶翰諭諄諄靡非肝腹至五七言諸體淸聲古色雋調瓌詞黃初開元燦爛筐篋不佞讀而應接不遑錯愕自失咄咄張生胡足下埋名鏟照東海之濵閎抱大觀一至於此當今諸老垂盡宇宙寥寥代興盛世使全越山川重於九鼎非足下而疇其任之僕犬馬長矣聰明衰矣才盡於文通涕下於逸少豈其敢以鼠璞魚目矜侈隋和惟是足下厚誼虛懷雅不容已同聲之契實締於今惟足下念此盟言毋忘夙昔也大集索序鄙人寜有推諉乃靜卿行迫而新嵗文逋輳沓幾奪寢溲謹先綴七言四章附驥末簡卽詞愧腆嫺總之衷膈所攄非敢爲佞惟足下鑑之亮之異日序成更覓便鴻致之都下郭隗之臺黃金百尺足下左防飛黃右驂騄駬方一騁而空率土之羣何言薊北暇而過問昔時屠狗復有狂生胡元瑞乎華陽無恙碣石獨存秋淸木落幸挈荊髙二三子擊築放歌歌易水之章以待我

報崔子王

鮑生回辱手教縷縷置之袖中字猶未滅而嗣音洊至大貺之錫雲霞爛焉載讀誨言故人所以屬我者厚矣第不佞自結髮以來委身鉛槧犬馬日長碌碌蓬蒿進之不能以鴻筆潤色皇王之大猷退之不能以微言紹明神聖之絕學卽間以雕虫末業染指大方不朽之塗恐難預必且病近世之殫精性命者薄九丘百氏爲陳言劌志詞章者鄙六代五朝爲勦說靖之間一二名公卓然特立而時無英雄輕於持論今其著述流行海內後學取信貽盭良多故不自揣揆掇拾謏聞用相質正或得以夤緣曩喆傳示將來庶幾虞稗之流猶賢博奕之士可耳足下盛諭云云詎僕所敢望哉惟辯或過煩詞間傷激大槪爲髙因下本之前人借非足下古誼古心何從領略今玆以往僕將守雌齊物以畢餘生堅白異仝匪所計矣昨載晤王參知詠嘆髙雅甚悉足下如冰壺秋月回絕塵緇而光輝朗潤彌不可遏又如玉盤露屑𨿽食之寒澹而能令俗子髒肺泠然未易爲餖飣紛華者道也訟堂淸暇臥理余間篇章綦富休文八詠一一和之以寄胡生武川雙鯉辰發酉至鄙人日侯於瀫江之上矣

報張大來

郭隗臺前髙賢滿坐僕酒態狂發而足下川澄淵渟若千頃之波浩乎而無紀極也僕於時竊已心醉久之俄防蹇驢出春明門靑衫無賴不復能覓足下五陸三市間客嵗秋首赴燕滿意物色曩時諸酒人擊築放歌尋荊髙故事計望見足下顏色不逺復以病臥京口委頓東歸一榻衡門湯藥爲伍生平意气盡矣明府公甫下車卽出足下手書副以華什敍致繾綣許予眞切頓令病骨習習欲飛噫嘻足下僕五上春官兩刖大都三返窮谷丈夫樹立自分己矣惟是雕虫之技妄冀於著述稍見一班若足下盛業偉才絕出一世謂宜登石渠坐天祿大者黼黻帝猷追蹤夷契次亦當如左馬楊劉輩然藜秉筆洋洋纚纚以播告八方乃燃尾曝腮亦且數四豈造物小兒必欲以鹽車阨良驥耶蘭陵釀法頗異往時郁金之香不減唐日足下儻有意乎曵屐放舟爲臨卭十日飲乘興歷武夷窮防宕而歸麄足作東南佳觀不落莫也新春掃榻以待髙車君典遺集梓行何似幸至一觀禹金足下所稱鼎足於來諭中得之乃僕素樂道其人者計亦能聫璧同來乎盛暑揮汗作答俾刻百卷悉索敝賦以上惟大匠斤削之

再報大來明府

晨起啟闗而葉令君使人手持雙鯉至曰得之西江上游者急呼童剖之素書爛焉無論加飡相憶語語肺肝而且懷以新詩授以素筆至酒貲之餽寄頓杜康至今尙酩酊柴桑之秫也足下捧銅章宰百里栽花鳴琴之暇日跨雙鳬入上陽名姓紀於禦屏且爲天下治平最異時文人循吏兩傳並入輝赫簡編吾黨士良爲吐气乃若葉令君之宰敝邑足下亦欲聞其政乎古所謂愷弟神明公勤亷飭當官之美咸備一身今海內賢能所在蔚起僕不敢妄恣較量至夷考唐漢以還史書所錄卽裒然一代未有若令君之絕出者也自令君下車卽以足下故知不佞驪黃之外顧不佞於令君蹤迹曠疎嵗不載覿豈解爲緩頰隨生惟是賢聲惠績下徹閭閻上通衿佩萬眾一詞亦豈能掩其實耶足下西江政績僕得之參知王公大自瓌異玆者復令君矯矯相望楚越間計聞此而喜可知也羅太宰學術風猷嶽峙當世其遺言緒論掇拾而表章之實在足下此外皆牛刀余割無所俟不佞云云矣

報胡文父

次公車騎己達龍沙計日相與下上徳甫用晦宗良貞吉孔暘諸君子鱗比裏中一呼畢集含毫灑翰白雪四飛將遂匡廬之顚瀑布無色斗牛之分紫气燭天千古快心殊令人妬不肖索居海上互鄕難言邇邦相至始獲一吐胸中塊磊苐彼此相對旁觀遂無復人也一咲一咲

燕中與文父小牘二通

裕卿雞鳴出函谷殊駭聽聞昨晤惟寅亦云揮淚而別而何仁仲以爲尙畱都門誤也今特遣一信問諸水濵

二

信歸已悉彼寓所裕卿片紙至黯慘不可讀且欲拉吾及足下同買一蜻蜓艇鼓枻而南亦防內至快心事僕淩晨前發遲足下潞河之陽足下須辦裝亟至無爲使燕世子聞率荊卿漸離輩擊築放歌大閙黃金臺下也

報李通侯惟寅

讀貝葉齋艸鄙人以姓氏占籍靑雲幾十七焉快哉無所憾矣自君侯倡盟大雅域中諸談藝士憑軾趨風華陽碣石之間蔚爲雋國每花朝月夕風天雪郊挈盒攜尊連鑣並轡無論雙闕五陵西山金銀樓殿四百餘題名其上殆徧𨿽尋丘仭壑稍具遐觀君侯必聨絡賔朋窮其勝而後已按是編一時倡和宴遊之盛觸目可想象也今往事遂爲陳迹而故人亦大半入岱僅君侯與僕以其時年齒差少故相望僅存若太白之配殘月耳君侯虎頭燕頷行且立勲萬里外一通侯故物不足言僕自別君侯離羣索居持一竿東海之上卽擁眾扶余稱王夜郎安能與英衛元勛絜量髙下哉賢郎雋聲傑起幾跨阿翁不佞髮種種矣而心故長何日相遇中原覩其騰霄歷塊也

與李臨淮

連朝風色莽莽咫尺間遂不能相過一道別悰行期己卜暮春之朔扁舟溯潞河發矣古人所以執手徘徊臨岐戀戀者非無丈夫之志以知己之難遇也僕於君侯誠所謂傾蓋如故者況益之二十年之雅而值玆數千里之別彼此戀戀更當何如析雙劍於河梁坼長虹於薊野中夜悲歌不自知衰涕之交集矣俚言二律呈正大方心長調短不足言別君侯念之

少室山房集卷一百十九

欽定四庫全書

少室山房集卷一百二十

明胡應麟撰

書牘十首

與李惟寅

君侯之結社長安也義薄雲天聲鬯海防四方才雋影合向從蓋平原信陵梁孝陳思合而一焉維時不佞齒最少技最劣而名最卑而君侯一見拔之珠履數千之中置之國士無雙之右以上賔厠下走以大將呼小兒渥解衣之惠結襪之風崇防金之交竊聨璧之譽卽君侯鋭情吐握靡擇芻蕘乃不佞沐浴殊恩翼洪庇鏤丹擢赤自矢以毛遂荊卿冀一當狗盜狗屠於門下者詎旦夕忘哉何期遊從欵洽造物見猜唱和繁興眞宰積怒風波倐起羽翼中乖足下畱都不佞還越躑躅薊門之野徬徨易水之章飛霜擊於靑長虹貫於白日壯夫之髮竪而指天烈士之肝墮而墳地當是之時僕與君侯面孔相向黯然魂銷嗒爾神去窮愁孤抱逆旅萬端口欲訴而一詞莫陳膓已防而九回靡歇誠生人之荼毒而知己之極悲也自別足下言返故廬肺病侵淩雄心滅沒分已息交軒冕絕迹市朝雕虫是師蠧魚爲友經史子集環蔽蓬蒿典索丘墳唔吚艸莽以立言爲盛節以不朽爲殊勲覽太則大子云之準易防中說則韙仲淹之續書讀史記則榮司馬之褒誅詠離騷則髙左徒之比興紛華盛麗弗存乎中隱約沈淪無慕乎外跋扈飛揚取諸懷抱優遊泮渙遂其平生日晡而眠日旰而起科頭跣足不履不冠抱膝微吟曲肱長嘯淸琴數弄名香一炷頽然丈室耳目盡忘霽景良朝荷鍤小車攜壺蹇衛興集神王無問所之招南鄰之叟尋北寺之僧耦東郊之農挈西園之幼時而濯和風防佳月翫晴雪眺晚霞時而歷層巘升髙岡浮淸川浴淺瀨時而撫長松倚修竹坐茂樹掇幽芳時而釣浮鯉弋飛鴻聽鳴禽友黃犢得意則涉旬長往耽奇則彌月忘歸黜陟不知理亂不聞寵辱不驚利害不入泛泛然若大尊浮於江湖虛舟泳於川澤一切人間世不復系寸衷久矣惟是空谷之中足音曠絕二三兄弟耿耿餘懷若吾惟寅尢所眷注追惟夙昔授簡操觚把臂崇壇論心廣座自謂黃河如帶泰山若礪金鐵可泐盟好弗渝寜意渙散暌乖至有今日此黃鳥之歌所以興悲於逺別碧雲之怨所以極望於長空也嗟嗟惟寅華陽未毀碣石猶存屈指故交無恙有幾祕書長夜於羅浮內史先秋於大庾康子棲神於雁宕童生委骨於龍丘謙之艸宿於瀟湘鳴臯木拱於京洛仲修汝修楨伯持伯功孟弢在明諸子或投簮海防或解佩江臯或挾防都門或懸壺市肆莫不云萍蕩析風葉紛披後防無期前懽蔑續桓大司馬雲樹猶如此人何以堪嗟嗟惟寅追思往事能弗痛哉周視吾曹僅一足下嵬然靈光樹燕趙之長城撐吳楚之半壁坐朝堂則方虎之重出沙漠則韓白之英際遇隆矣建樹偉矣榮名顯矣志願躋矣亦念鄙人之瓠落乎已乎惟寅君侯進而淸廟垂不世之勛不佞退而名山希來世之業固知鵬鷃異翔龍蠖殊軌然而屈伸逍遙大小一也合浦之珠復還有日延津之劍重合何時臨楮吞聲淚目枯竭

與黎惟敬祕書

始不佞之遊長安一丱角童子耳公以三十年名家覩其只語而拔之庸眾之中躋之國士之右略其黃驪期以神駿卽中郎倒屣於仲宣元禮通家於文舉較之今日不足異也六載都門聫鑣並轡西山四百八十寺題名其上嵗輙一周每令節芳辰名園勝墅若河朔盛夏蘭亭暮春梁臺冬初赤壁秋望靡不折柬追呼窮極興會華堂邃閣飛塵不侵繡戶珠簾珍玩羅列圖書四壁彛鼎兩序淸談甫洽能事競興公與壽承以翰墨思伯以丹靑惟寅以鳴琴鳴臯以擊劍謙之子鳴仲修汝修以壺矢六博僕與裕卿在明顏生岑生以奕棋董生何生以篆刻又武人李生箜篌琵琶藝絕當代前無等倫自余諸子有抱膝而吟有曲肱而臥有胡牀瀹茗有棐幾焚香人自爲偶形骸盡忘禮法無拘機械不設羣賢旣至少長旣集披襟酬錯撫景畱連或惠風暢於庭際或素月皎於檐端或密雪布於長空或曽冰啟於幽壑重以名花十畞喬木幹章深菊萬叢疎梅千樹四時景物觸目彌佳至於攺席懸燈淫宵徹漏左龍陽右安陵前緑珠後靜婉魯衛新聲宮商疊出滇閩異味水陸遝陳飲則逾平原之日而不歸醉則屆中山之期而不醒一詠成而句己傳於碣石一賦出而楮輙貴於洛陽誠人代之賞心而帝京之盛集也自門下引髙巖穴僕亦羇臥林坰一時同社雨析星飛十禩以還喪頽略盡思伯圽粵仲修圽燕鳴臯圽齊謙之圽楚壽承圽吳子鳴裕卿圽越兩朱生落魄昻藏一則罷瑟王門逍遙簮紱之外一則鼓刀屠市宛轉縲絏之中僅惟寅燕頷樹都邑長城洎門下鴻垂藝林碩果追憶曩時樂事如彼軫念玆辰離索乃爾何能不扼腕徘徊撫膺躑躅望美人於天末思公子於云端也緬惟門下俯同此懷寄我新篇誦之踴躍僕常抗論古今文人年迨晚暮非才力之變衰則志意之橫放較之壯齒往往不侔獨吾惟敬楨伯二君並起一方咸汰斯患比聞卜築朱明閉闗勾漏羅浮萬仭競秀爭奇而公方吐納云嵐超忽霞霧固宜靑蓮歌曲倚醉彌工拾遺詩律投老逾細也君華翼翼騰踔九逵何物黎君生此寜馨豈所謂丹穴之鷟騄耳之駒非耶僕下駟程材黔驢較技二毛滋見一善靡聞微長康之黠而類其癡匪嗣宗之狂而慕其達﨑嶇大於馮衍歷落甚於桓倫加以牝雞在室無晨不鳴獰狗當門有時而噬雄圖幾於盡擲壯志尙爾未灰爰倒檢舊殖垂且百弓馳上大方慮規三益興文道故神往形畱徙倚足音惠予窮谷

報蘇君禹督學

語云白頭如新傾蓋如故不佞每三復斯言未甞不拊髀嘆也何者不佞東海之鄙人耳束髮修詞則雅向慕兩漢三唐之業旣從家大人浪遊京洛一時名勝不鄙譾陋引以過從年弱气盈妄意舉足掉臂可升作者之堂入風人之閾而志大才疎心長技短世務嬰其懷抱疾病中其膏肓將遂負笈名山脫屣塵外而當路一二鉅公憐其泛駕拔以空羣復爾逐隊簮紳靦顏占古今殊尙妍醜異觀屢上公車輙復報罷玆者三戰皆北被褐東歸卻掃閉闗自同麋鹿不願一防迹郡縣之門厠足旌旄之末卽以命世賢豪登壇鉅匠輶軒咫尺徒有神飛詎意執事聖不自聖念及蒭蕘才以憐才采玆葑菲車徒雜沓相對屠沽軒冕熒煌下交巖穴卽不肖知同斥鷃藝劣黔驢能不一披肝膽吐露於大方之側哉樓船豪飲懽極平生握手欵言誼成千古桐江入望嚴瀨分襟夕陽在山黯爾魂佚卽不肖於門下未敢謂國士無雙乃執事於胡生允可謂知己莫二矣夫士有生同里巷迹締姻防而蒿艾異芬參辰沒齒者明公獨不階片刺無事先容結駟班荊頓成金石則古人所謂白頭如新傾蓋如故豈欺我哉載讀參知公下頒手札大義勤惓鴻篇尡耀輟問字傳經之冗尋分題授簡之盟非慧業宿根庸暇及此謹用掲之坐右誦以終身卽下問防謙拳拳無已譬則瓠巴鼔瑟慶梓削輪諦聽旁觀惟有心醉而已臥病以來向疎筆研淸風披拂舊習復萌綴七言律六章不揣碔砆上酬珙璧將因布鼓竊叩雷門伏惟惠以同聲痛加繩削尙胥後命神爽飛馳

再報君禹

夜來篝燈疾讀諸大篇古風已登漢氏之堂入阮公之室當今獨步靡可比肩五言律淸融朗秀接軌開元七言律流暢和平比蹤大歷時而屬比少疎音節過亮猶之商彛小蝕趙璧微瑕固無損其連城苐益彰其至寶伏惟明公虛受之懷獨隆千古下交之誼夐絕一時艸茒曲士濫荷深知稍有隱情便爲大慝故忘其聾瞽冒布腹心非敢說劍公孫之門贊詞尼父之筆實欲反求大匠加削朽株上冀隋珠借光魚目耳占對卒卒不旣願言

報王大參

應麟牛馬下走瞻企淸光夐若霄漢兼以幽憂之疾株伏枕衾素不敢冒昧晉謁大人君子卽郡城之中足迹疎曠十年所以春初驟承車駕左顧衡茒國士之知踴躍肝肺彊顏持刺一再公庭辱明公忘分推誠屈威損重寵施異數冠絕後先以王侯而友匹夫以方嶽而遵窮巷閭閈目以生輝道路詫爲殊特擬諸信陵之轡則上焉者齒徳俱尊揆諸僕射之旌則下焉者技能彌劣誠當今之創覩而古昔所難遭也間者復辱雲箋下詢巖穴腆儀盛貺飽徳醉衷九頓拜嘉罔知報塞頂髙履厚奉以終身使旋卒卒肅狀布私媿小子之不恭惟長者之崇照

謝張大參知睿父

谿谷波臣林丘牧豎管窺蠡測無異醯雞辱長者采擇蒭蕘過存藜藿屈上公之威重問下士之沈防發金紫之謙光忘艸野之侮倨徵西車從闐咽道旁鎭北幹旌徘徊閭右固己榮逾衮鼐寵溢衡茅乃至彌生之刺甫入於公庭崇伯之饋遽吐於私室中郎之屣旋倒於賔席孺子之榻長懸於郡齋爾其握手披襟論心造膝深宵坐月永晝談天縮四部於齒牙羅三車於指掌懸八荒於匕筯酌萬象於尊罍洪荒混沌之前元會運世之後兜率須彌之外僬僥蠻觸之中無不綜核精研旁通曲暢張華束晳耳目未該劉杳陸澄記誦徒侈奪何憲五花之簟窮王勃七曜之文元气淋漓眞宰幾於上訴靈光焜耀太乙爲之下巡藝苑大觀詞塲豪舉斯其極己又何加焉盛集希逢令辰難再布衷陳謝莫罄願言

報張中丞助父

自北地信陽兩君子龍躍鳳鳴奔走一代子業以淸聲古色接軫聨鑣河嶽之靈幾於盡泄嗣是中原文獻一綫寥寥明公崛起方今雄飛直上較之三氏於湯有光不佞𨿽未迓後塵得諸瑯琊伯仲恆以爲湛盧太阿鋒不可犯宗梁徐謝咸避前茒於時私心向往饑渴靡加而霄壤途岐聞問稀值間者敝車羸馬蹩躠長安邂逅壚頭周旋大雅辱明公略去形骸剖露肝腹扢揚文藝上下古今莫逆於衷相視而笑至枉駕衡茒停騶閭巷上公之貴置之若遺豈不佞夙生緣業當禦李君天作之合靡由人力耶不然而間濶於平生者胡其遭逢於漏刻也得書慰諭拳拳以不佞從事嘉隆五子並驅孰知先後令人愧忸罔知所承明公瑰材麗藻橫統亡前逸調雄詞髙華莫並俯眎鄙人殆大鵬之於尺鷃而靦焉希有見目狂迂有胸無心能弗沾背所冀登壇大匠終始玉成毋使知人之哲翳累千秋知己之明局蹐五夜至所望也至所蘄也鴻旋勒謝未竟願言

報葉鹺臺

應麟之乞米長安也敝裾羸蹇蹩躠塵埃十口累累故鄕天末重以老親門閭弱弟𦇤褓俯仰宇宙躑躅河山欲歸則羽翼摧頽奮飛無路欲畱則形影防獨語告曷從天幸明公政成報命闕下皇情首注簡蒞越邦應麟方以貴賤途岐尊卑禮絕摳趨謁捨投足次且乃明公軫念舊交不遺遐逖形骸罔間勢分盡忘寵以華筵賔之上座披肝洞膈挾日傾宵於時應麟固以飽徳醉衷刻深五內矣至詢及羇旅靡依長途病涉慨然垂慈不報侈惠難名飛檄自天單符動地遂使六翮生於白晝四牡附於皇華門無垤澤之呼野絕雈苻之警俾呻吟餓蜀之夫憔悴遊梁之客安車而遵大路髙枕而達故棲迄今松檜猶存蓬蒿旋掃白頭無恙黃口同驩疇之賜也疇之力也應麟之頂戴鴻恩防結大造此生此世何日忘之古人艶稱知己埒於生成麟也不肖昻藏七尺已爲明公有區區妻子脫屣何論哉舴艋度淮亟思上謁側聞臺旌蒞止攺吉秋初敬因家嚴賀使狀布腹心髙牙大纛巍峩九霄馬首威嚴未敢以韋布短衣匍匐道左軒輶少暇圖候顏色不宣

報謝直指葉公

易水羇棲渥承睞盻臨安畱滯更辱提攜大造洪恩怙恃爲一而且誠推肝膈分絕形骸以艸莽下臣據上公之左席以荊榛窮巷駐長者之軒車古昔僅聞今玆曠覩藐焉一介其奚以堪自大斾出闗樓船抗手臨岐黯慘神爽飛馳洎扺故廬將圖北首而賤荊逝井臼靡供嚴父衰遲晨昏莫寄踟躕裏閈寤寐風流極意徳星還照東國乃聞太夫人仙遊之耗痛惙不勝亟擬生芻絮酒匍匐堂恐盛暑酷炎復勞苫次側身東望悵惘難言伏惟至性夙根哀慕罔極乃玉體方勤劬王事防瘁百端尢冀勉思大孝損節深思以上副聖天子九重之望下慰太夫人九地之靈詎惟愚父子旦夕懸懸蓋東南萬姓同以爲祝者也家君使候敢布腹心鄙律六章少抒悼臆惟執事頫亮之

載報直指葉公

應麟山鹿野麋自放人外長林丰艸抹摋世緣惟是明公下車敝邑首辱拳拳捐百里之煩勤三接之遇略州民之分申國士之交卽窮年掃迹不敢一投足公庭乃明公諒其迂疎貰其狂簡吹噓盻睞無已有加應麟於是時業已醉心飽徳自矢豫生久矣自明公飛翔天路不肖亦防風埃旅食江湖萍蓬靡定而邇嵗滯畱燕土羇寓武林困瘁伶俜不可名狀乃長者停騶土窟賜席霜垣夐絕恆情一掃世法卽古之樂道忘勢推誠下賢未有如執事之光絕後先者也顧麟也何人以最下之朽株當無上之造劘肝鏤腹愧切難名嵗杪病痬迄今兩載伏枕岑岑辱金玉之章下頒窮谷霍然起誦恍接風儀伏惟明公鳴琴之政迥出千秋攬轡之風髙舉一代卽今輿梁溱洧廟貌錢塘萬姓瞻依八表傳播國朝名臣倍屣唐漢至絜功較半未有居下位而立譚之頃成百年之永賴處外臺而垂紳正笏措天下於泰山者也仰惟玉體頽然不勝苫塊矧太夫人有子明公足垂不朽而大廷之簡注環堵之謳吟不可失也讀禮之餘間進苓術節哀撙泣以成異日者震古無前之大孝愚父子旦暮望之旦暮祝之使旋艸勒報謝未罄願言

啟札七首

賀申學士生辰啟

壽域啟黃扉八表覲三臺之象祥光流絳闕萬年懸五嶽之圖昌期恊而名世生治運隆而眞宰出轉洪鈞於北極海晏河淸騰紫气於西華虹飛電繞恭惟某一代眞儒累朝宿徳閎深防密接孔孟之淵源廣大髙明負伊周之局量蚤年射防彩雲垂耀於楓宸午夜然藜太乙下窺於祕閣文章蔚爲宗匠朝野視以儀刑防金匱石室之藏兼總乎丘明大史之所未備校天祿石渠之籍博綜乎揚雄劉向之所未通萬方翹首以望其雨霖五位虛心而倚爲柱石惟玆大徳克當天心爰及熈朝時升臺座經邦論道尊同帝者之師翊化調元望重王朝之佐掌絲綸於禁闥贊黼黻於明庭陋唐漢之防模功百於蕭曹房杜起勲華之禮樂任兼乎稷契防龍越裳重譯以來賔西域懷琛而入貢恩加九錫普天同祝其修齡化被四方率土並占其遐算惟中元之詰旦爲初度之良辰欣玉露之方溥值金風之乍起兔宮蟾闕呈五彩之奇輝鳳閣鸞臺備千秋之盛典禎祥協應日朗天開淑气氤氳嵩回華拱姓字逺符周伯知間气之生申聲名近邁潞公適嵗支之逢午兩宮眷問交馳中使於掖庭三殿傳宣盡出大官之庖饌降而百辟莫不同懽爰及羣黎咸知共慶環佩趨鏘於瑣闥衣冠輻輳於通衢金醴熒煌並列安期之赤舄玉桃芳馥雙飛王母之瑤緘誠哉海甸奇逢允矣天人交慶彼函闗之西駕奚裨王靈而洛社之中興空傳逸事孰有榮膺百祿歌太平宰相於明時澤徧重溟頌中國聖人如往代者也某樗櫟庸流艸茅下品龍門顧盻濫空冀北之羣雞樹瞻依彌切周南之想屆玆華誕曷任飛馳敢竭愚衷少申毫未伏願介富壽康寜之景福奠靈長鞏固之丕基奉天子者億萬年大業與乾坤而並久相成周者八百載太和亙宇宙而長新某不勝翹企祝望懇切屏營之至

賀大宗伯王公啟【代】

伏以八座尊嚴當代重斗山之仰九重咫尺敷天切霖雨之思興禮樂於太平防龍再遘復文章於元古左馬同聲凡叨函丈之末光曷任門墻之私慶瞻依莫諭踴躍難言恭惟某海嶽儲精貞元毓秀巍巍名世應五百年間出之期赫赫儒宗際億兆載方亨之運雋譽流聞於𦇤褓英稱借甚於簮裾瓊島風淸獨占羅浮之桂樹玉堂天近先攜大庾之梅花雄飛雁塔之前髙步螭頭之上讀書中祕羣公讓彩筆之鶱騰獻賦西淸列辟覩宸旒之悅豫視東觀蘭臺之艸防石室金匱之編天顏肅穆以親承日角從容而坐對堂中刻漏蓮燈合藜火以交輝閣下絲綸槐色與薇花而互映望極乎淸華之選恩隆乎密勿之司鼎鉉時升佇聽宣麻於北極軒輶蹔借猶煩典禮於南宮治神人和上下非伯夷何以任其官審經曲觀防通必商容乃能舉其職郊天祀地之典一振宏綱朝日夕月之儀咸撮機要萃衣冠於朱雀兩都瞻黼黻之光馳劍履於蒼龍四海播儀文之盛玉樹鳳凰之句金波鳷鵲之章振六代之靡風一歸大雅攬三山之秀色盡掃陳言中夏外夷拭目冀希文之大拜兒童走卒傾心頌君實之明揚誠哉不世奇逢允矣當今快覩明良喜起之气象將益信而有徴聖賢豪傑之經綸行且立而可待某白屋經生寒氊末品衡茅占濫膺桃李於公門艸莽摳承幸接芝蘭於下席夙奉鳴弦之教冒幹制錦之榮葉縣飛鳬有惆王喬之異術冀羣識駿敢忘伯樂之殊恩用竭愚衷肅陳短狀少紓蟻悃上祝鴻猷伏冀珍玉道躬膺承簡命彤庭晉接效鹽梅舟楫之誠綘殿敷陳荷柱石臺衡之寄與周召閎散而相望並伊臯稷契以爲徒某不任翹企瞻望之至

賀禦史大夫趙公啟【代】

栢府崇遷九域佇澄淸之化蘭臺獨坐千官回振肅之風廟堂動色於周昌朝野歸心於汲黯太微髙揭淸光徹帝座以昭回執法中懸紫气合皇都而照耀恭惟某命世儒宗昌辰碩彥爲時而出膺五百年豪傑之期協運以生際億萬載明良之防爰自立朝之始常存正直忠讜之心洎乎入仕以來茂著渾厚精明之業大行首試聲名逺播於邊陬給捨旋超奏疏交馳於瑣闥敭歷乎東藩西省惠愛旁流飛騰乎北寺南臺丰裁益峻昌言正色屹立於波靡瀾倒之時大烈精忠聳動於地辟天開之日駐襜帷於蜀郡三峨飄象緯之光行鹵簿於江州五嶺借山川之色四海之傾心日眾九重之注念彌殷大纛髙牙不逾年而內徙穹階峻秩甫閱月而重遷威行百辟之先位列羣公之右鷹揚虎視巍然柱下之元僚鳳翥鸞騫赫矣臺端之碩輔蒼佩逶迆於廣殿綘騶馳騖於中逵姦人遙望以潛蹤善類因之而作气垂紳正笏雍容而鎭定乾坤載筆峨冠指顧而動搖山嶽稷契臯防之事業復見於今漢唐晉宋之功名乎其下倬哉盛世斯民之遇偉矣得時行道之秋某樗櫟冗材疆塲未吏沈浮列署濫叨白簡之餘光奔走外藩竊庇皁囊之休烈恭聞大拜曷任瞻依敬竭衷誠少攄忭躍

啟汪明府【代同人】

玉舄乘雲漢殿重雙鳬之賜銅符耀日燕城分五鳯之華春光將徧於河陽爽气式瞻於秋浦某南宮與計叨陪奏對公車上國覃恩幸獲樞承仙駕敢托花封之未僣申芹曝之思伏惟惠降華鑣照臨廣座琴飛白雪幘防淸風一奏驪歌並折渭城之栁色少紆鸞馭先流瀫水之蘭芬云云

賀睿父亷訪擢江右

崇遷大國峻陟元僚象軋三垣班聫八座香鑪瀑布候旌旄於匡俗之廬畫棟珠簾瞻鹵簿於滕王之閣紫气極西江而照耀蒼生合東郡以攀援應麟猥以衡茒濫竽溲渤興言芝桂托好蘭蓀懸上榻於髙齋敢云孺子據胡牀於廣榭數奉元規顯擢躬逢榮光快覩薄言申賀未罄悃誠神劍雄飛佇躍司空之佩僊機咫尺頻占博望之槎離合互並懽虞並集仰惟崇鑑曷任飛馳

賀參知洪公得雄啟

棠服延芳戶牖協三槐之慶薇垣炫采階除徴五桂之祥雙珠兆而合浦霞飛尺璧現而昆岡電繞懽騰海嶠喜溢江藩伏惟某某髙門日掲巨閥云礽司文苑於中臺是生玉樹宅武夷於上界爰擢金莖八翼垂天預識九苞之鳳五花墮地爭奇千里之駒懸弧矢以射中華紹弓裘而傳大業應麟叨光世誼竊庇州民忻逢嶽降之辰樂遂華封之祝薄陳牙頰敢布腹心曝欵未申塵悰幸炤

舉唐臨海縣丞駱賔王祠鄕賢札子

竊見故唐臨海縣丞義烏駱賔王大節髙風瑰材卓行詞華冠代學業超羣挺生景龍垂拱之辰驟掲天寶開元之幟雕章繪句則霧捲霞舒授簡揮毫則星流電掃楊盧遜其渾博沈宋範以馳驅逃榮上裴聞喜之書陸沈靡悔潔己拒員平原之請壁立難攀至孝篤於平生孤忠竭於始仕防官奉母任武功簿而不辭直道匡王謫臨海丞而愈奮屬牝晨之簒國樞撼而八極搖仗雄略以登壇赤羽呼而萬眾集慟一抔於故主問六尺於元凶歷數屠兄殺子之姦鯨鯢褫魄亟發酖母弒君之惡防貐寒心旣首建義旗將裂渠魁於七廟旋身膏逆刃尙飛靈爽於千秋偉哉器識無雙詎曰文章寡貳乃史氏因仍弗昌言於紀述而州民譾陋迄罷享於蒸甞誠亙古不白之沈寃實闔郡當先之鉅典伏惟闡發幽光播揚茂烈亟修廢墜廣勵風猷俾乾坤壯气恢於崇正之朝海甸英魂振迅於右文之日某不任激切祈懇之至

少室山房集卷一百二十

