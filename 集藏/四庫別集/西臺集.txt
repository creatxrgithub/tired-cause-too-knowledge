

欽定四庫全書

集部三

西臺集

別集類二【宋】

提要

【臣】等謹案西臺集二十卷宋畢仲遊撰仲遊字公叔鄭州人同平章事士安之曾孫與兄仲衍同舉進士歷仕州縣元祐初召試學士院徐集賢校理累遷吏部郎中後入元祐黨籍終於西京畱司禦史臺提舉鴻慶宮宋史附載入士安傳末敍其事迹頗詳厲鶚宋詩紀事以爲士安子者誤也東都事略但稱仲遊有集行世不詳卷數宋史藝文志作五十卷而晁公武讀書志則稱西臺集二十卷所紀捲目多寡互殊傳本亦久絕於世今從永樂大典各韻中搜輯排比詩文諸體俱全似已尠所遺闕特未能足五十卷之數然宋志荒謬多不可憑疑五字爲傳寫之悞謹仍依讀書志釐爲二十卷亦防防乎還其舊矣仲遊少負雋名其試館職時所與同防問者乃黃庭堅張耒晁補之諸人而蘇軾獨異所作擢爲第一他日又舉以自代且稱其學貫經史才通世務文章精麗議論有餘原狀具見東坡集中今觀其著作大都雄偉博辧有餘萬萬斛之致於軾文軌轍最近鍼艾之契殆由於此其間如正統封建郡縣諸議𨿽不免稍失之偏駁而其他論事之作類皆明白詳盡切中情理不爲浮誇誕謾之談蓋其學問旣有根柢所從遊者如富弼司馬光歐陽修範純仁範純粹劉摯輩又皆一時名徳漸漬薫陶故發爲文章具有典則集中上蘇學士書稱其知畏於口未畏於文深戒其以文字賈禍又上司馬溫公書稱其欲廢新法而左右皆安石之徒懼其禍之猶在其後悉如所慮是其深識逺計尢不可及固非獨文辭之工矣又永樂大典有畢仲衍上編次官制捲目札子一道亦題作西臺集考宋史載仲衍爲官制局檢討文字千萬計損益刪補曲盡其當或由仲衍無集故附入仲遊集中歟今亦並存以備考證至開啟疏樂詞諸篇非文章之正體今以原籍所有姑錄存之而刋本則槪從刪削焉乾隆四十九年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

西臺集卷一

宋畢仲遊撰

奏狀

理防科場奏狀

右臣今年三月準宣命入內充進士覆考官及臣自守官以來累防差入試院對讀考校熟見舉人科場文字頗知詩賦經義取士利害之實自朝廷議攺科舉欲具奏陳而臣備員府僚事務繁並猝無須防之暇得盡愚見今臣獲解府事待罪儒館竊聞士大夫所論科舉之利害猶未有定說尙詩賦者則指經義爲易習難考而不言詩賦之名卑於經義尊經義者則指詩賦爲雕刻無用而不思經義於取士其實如何詩賦經義之利害固已未決而又各匿其所短暴其所長此所以更相不信而無定說也夫詩賦非經義之比易見也使舉子爲聲病偶儷之文章以應有司之求與以聖人之經原聖人之意而立其說則道之尊卑志之逺近不待言而可明矣然詩賦之行幾五六百嵗而未厭自隋唐以來髙才達識立功名有道藝者往往出於其間經義之行無二十年天下已有倦色而亟復詩賦豈尊且逺者不足以濟務而卑且近者反宜於世耶盍亦要其本末始終而論之蓋經術者古學也可以謀道而不可以爲科舉之用詩賦者今學也可以爲科舉之用而不足以謀道今若使天下之士不爲科舉而治經且如輔嗣之治易康成之治禮安國之治書杜預之治春秋則𨿽舉隋唐以來詩賦豈能及四人之所治如納四人於今日科舉之間則亦化爲舉子之文章矣詩賦經義之利害至此而見臣請明言之揚子曰天俄而可度則其覆物也淺矣地俄而可度則其載物也薄矣蓋言聖人之經幽深閎逺如天地之髙厚非可以不道治也孔子曰加我數年五十以學易可以無大過矣而漢唐諸儒亦多抱經白首然後名家近世如孫復治春秋居泰山者四十年始能貫穿自成一說人猶以爲未盡春秋之防意而熈寜元丰之進士今年治經明年則用以應舉謂傳注之學不足決得失則益以新說新說不足以決得失則益以佛老之書至於分章析字旁引曲取以求合於有司聖人之經術遂但爲卜利祿之具要之應舉得第而已豈有正心誠意治經術謀聖人之道者哉臣愚不知以經義爲科舉者欲尊經術耶欲卑經術耶欲卑經術固無此理然使舉子分章析字旁引曲取以求合有司而爲卜利祿之具則是欲尊經術而反卑之詩賦之學固無益於聖人之經而聖人之經術不爲舉子之所亂尙自若也士之有志者不害於科舉之外正心誠意治經謀道若曰治經爲佛老之學與分章析字旁引曲取者皆前在位者之所使今而不爲何損於經則旣以經術爲卜利祿之具使求合於有司得失之慮交於目前臣恐後日在位者之所使有甚於前日者矣要之爲術不善則一矣豈可逆知其無損此詩賦經義之利害可得論者一也夫舉子之取名第止問得失而已旣問得失則不得不趨時所尙故王安石在位則經義欲合王安石司馬光在位則經義欲合司馬光其小焉者不可勝論臣請論其大者王安石不治春秋熈寜元丰之間經義遂廢春秋一科而學者亦諱春秋不言司馬光治春秋元祐之間經義皆班班附防春秋以爲說此可謂正心誠意治經謀道之人乎於聖人之道有損乎有益乎𨿽然不可以責舉子也彼應舉必有得失之慮旣慮得失則不得不以經義取合於在位之人王安石在位而經義不合王安石則有司不敢取知有司不取而應舉則不若勿應而已矣天下應舉者無慮數十萬人而人人皆以經義茍合於在位以卜利祿則風俗傷敗操行陵夷未必不由科舉之致故詩賦𨿽爲無用然作圓丘象天賦則止賦圓丘象天而已矣作堯舜性仁賦則止賦堯舜性仁而已矣𨿽欲取合於在位之人其路無由而取合固已無益所以不爲難臣者曰廢經義而用詩賦詩賦不可以取合若以策論合於在位則如之何臣應曰以防論合於在位固所不幸而又益以經義使爲合豈嫌取合之少乎然科舉之體常以詩賦經義定去畱防論定髙下彼於去畱之間無以取合則爲髙下而取合者必少故治平之前以策論合在位者未有如熈寜之後以經義合在位者甚眾也此詩賦經義之利害可得而論者二也夫取士之道古亦有之鄕舉裏選是也今朝廷若復鄕舉裏選方得取士之正是求賢也是求能也如謂鄕舉裏選未可猝行則今日之取士非敢必曰求賢亦非敢必曰求能特爲科舉不可廢而立法爾若曰求賢則詩賦經義均不知人之賢否若曰求能則詩賦經義均不知人之能不能旣賢能不可以科舉得則詩賦經義姑問其爲科舉之後便與不便爾蓋詩賦𨿽若無足爲者而題目或出於經或出於史或出於諸子百家而習詩賦者必須渉獵九經泛觀子史知其節目精華始可從事而防論之中又自有經義試取舉人未罷詩賦之前策論之中所說經義與旣罷詩賦之後専治經義者校之相去幾何而渉獵泛觀必麤知前言往行治亂得失而聰明特起之士因此自見於世者甚眾由是觀之詩賦𨿽若無用而其術能使舉人麤知前言往行治亂得失而通於事是其名則卑而施於科舉偶得其術而便爾至於經義則不然爲書者不爲詩爲詩者不爲易爲易者不爲禮爲禮者不爲春秋是知一經而四經不知也𨿽有防論而論題自見所出易於爲文防則人人皆挾防括以待有司不出掌握舉可問者具在其中非所以廣學問也經多聞博識之士世自不乏而所治之書麤通防問有備遂可以得名第其勢不暇畱意於其他書史若非常從舊日科舉之人則所謂前言往行治亂得失殆無以自見於世是經義之名則尊而施之科舉偶非其術而不便爾而又自隋唐以來髙才達識立功名有道藝者往往出於詩賦之科似有成效今朝廷必欲效古以興賢能則請俟復鄕舉裏選如止爲科舉不可廢而立法則異日設官分職凡所與共天下之治者必多由科舉而進非細事也則詩賦經義之學不識當取施之科舉已見成效與知其術可取者爲之耶當取施之科舉未見成效與知其術之不便者爲之耶此詩賦經義之利害可得論者三也至於詩賦則有聲律而易見經義則是散文而難考詩賦所出之題取於諸書而無窮經義所問之目各從本經而有盡詩賦則題目百變必是自作之文經義則理趣相闗可用他人之作詩賦則難爲豫備足見舉人倉猝之才經義則易爲牢籠多是舉人在外所撰文字詩賦則惟校工拙有司無適莫之心經義則各尙専門試官多用偏見以去取如此小小利害難以究述今朝廷𨿽復詩賦以取士而詩賦之上猶存經義是詩賦經義之利害均也若以經義爲可行則無事復詩賦若以經義爲不可行則旣復詩賦而又略存經義不過欲舉人詩賦之外更知經爾𨿽然又非術也昔科舉之未變也詩賦以觀其詞采防論以觀其經術時務論題出於六經是經術也防問而及經防是亦經術也豈必名爲大義則謂之經術不名爲大義則不謂之經術蓋昔之防論𨿽非大義而防問論題或出於易或出於禮或出於詩書或出於春秋無所不出則舉人亦無所不畱意𨿽非純於經者而詩書禮易春秋必泛達也今旣於詩賦之外人治一經而爲大義則防問論題必須避舉人専治而不敢出於五經之中舉人知防問論題不出於五經所以備有司者約矣則亦將爲書者不爲詩爲詩者不爲易爲易者不爲禮爲禮者不爲春秋是亦知一經而四經不知也𨿽有詩賦而舉人爲詩賦畱意與爲經旨而畱意五經者取捨不同是誘之使淺驅之令狹也爲今之防莫若専復詩賦以取士而不累於科舉以進治經之人専復詩賦以取士則隋唐以來髙才達識功名道藝或可以兼至不累於科舉以進治經之人則聖人之經防庶不爲科舉之所亂若論今之舉子已習經義𨿽復詩賦而有不能爲者則願設嘉祐明經之科以待不能爲詩賦之人所取之數與推恩薄厚少增損於嘉祐之制則人無難矣蓋明經近於經義而術與今日經義利害不同取明經常少取進士常多則天下之應舉將自化而爲詩賦不以法制而漸復其舊術之善者也以經義取士實𨿽不至而名近於古以詩賦取士實則幾矣而名不及於經義今區區者徒見朝廷罷經義復詩賦則以爲好古而已矣而不知經義之不可累以科舉也旣罷之後當詔天下求窮經謀道如胡瑗孫復石介者置以爲博士教官使傳道於諸生則今日之所尙才得經術之正而無科舉之累道之美者也蓋舊政已廢而復之其名近古而攺之則民疑然則専復詩賦以取士設嘉祐明經之科以待不能爲詩賦之人而又詔天下求窮經謀道不累科舉者使傳道於諸生則政有並舉才無或棄亦可以釋民疑矣惓惓之忠惟朝廷裁擇

貼黃

臣竊見朝廷平日舉事𨿽事體不大猶多循用故常愼於更攺慮更攺之後恐有意外利害非目前思慮之所能盡不若循用故常之爲便也今以詩賦取士所從來逺且以本朝言之如呂端李沆王旦魯宗道王曽韓琦之徒百十年之間凡所與安社稷治天下多出於昔日進士之科其爲故常亦大矣然則凡今之所以論科舉者非止爲科舉而已蓋知異日亦將求柱石股肱於其間非細事也如度用經義決能取士過於詩賦之所取則今日所論詩賦經義皆是餘事勿卹可也若未能臆度恐誤朝廷久逺用人之計卽乞更加審諦以平日舉事愼於更攺爲意詩賦防論四事之中詩賦最難修習自非超異絕出之才作詩賦兼防論以從科舉未見其有餘力也今旣爲詩賦防論而又於詩賦之前增大義一場深慮舉人力所不逮兼自來科場逼試之時皆息力養鋭入試第一場詩賦至次日入試論文字不多方可第三日卻試防今於詩賦之前先以大義一場困之至次日才試詩賦不惟場第太多考校增冗兼舉人就試必所患苦然朝廷復詩賦又試大義者必以大義爲經術之故但舉人習詩賦止欲得名第習大義亦止欲得名第皆借以爲幹祿之具非眞所謂經術也與詩賦何異

耀州理防賑濟奏狀

當州準定國軍牒準提舉常平司牒契勘耀州官吏賑糶斛斗違法不當事理分明已具奏聞及節次牒本州取勘依條施行差人取索公案卽不坐到奏劾違法事件未知提舉常平司奏劾本州如何賑糶違法緣自推行賑濟以來累準提舉常平司取防防檢不一其間本州措置賑糶別有因依合具奏陳者

一檢準元丰令災傷放稅七分以上賑濟谷不足者許勸誘有力戶出辦有餘納本倉仍開諭積貯之家減價出糶勘防本州昨來夏旱放稅七分以上至八九分據諸縣依條抄錄到闕食之人共四萬八千餘戶計一十七萬九千餘口𨿽累準提舉常平司牒指揮催促依條勸誘鄕郭有力之家出辦斛斗本州備錄行下諸縣之後大縣勸誘不過三千石上下小縣千石以下內除美原一縣曽申納到勸誘大麥五百八十五石後來卻已給還外有云陽淳化富平三原同官華原六縣𨿽升斗之數不曽催納入官並各除放不用爲自三月後來減價出糶常平斛斗及依條抄錄闕食戶給赴內外官倉糴米並抄札貧乏不能自存之人依乞丐條支給米豆至六月間內外常平斛斗除俵糶指占外見在數目全然不多市上絕無糶賣物價愈更踴貴人戶流移未得定疊別無可措置擘畫遂依上條開諭積貯之家減價出糶斛斗救接前項十六七萬無營運闕食之人蓋勸誘系人戶出辦入官有餘納本倉不給價錢難以多行出辦所在開諭積貯之家減價出糶於條旣無多少之限兼系令人戶自將斛斗就鄕村要便處糶賣與闕食之人一一逐漸自交領價錢歸去與市上尋常糶賣斛斗無異止是依條比災傷之際踴貴市色減價出糶卽與勸誘系是兩事元不是合催納入官之物今來提舉常平司奏劾本州官吏賑糶斛斗等違法不當𨿽不知奏劾如何違法不當竊慮提舉常平司奏聞事狀內不曽子細分別勸誘與開諭依條系是兩事亦不曽分別直出辦入官與闕食之人用錢就鄕村糶賣事理大叚不同別致朝廷怪責兼本州昨來至六月間人戶猶未種得秋田累準提舉常平司指揮稱夏田災傷已重秋苗多未布種若向秋不甚丰稔則民間大叚闕食要見夏災傷合用賑濟並準備向秋賑濟數目如何計置得足不至闕誤兼後來更曽防丁寜秋苗未有收成之望旣人戶闕食本州縣自合預行勸誘有力人戶廣行出辦斛斗減價出糶中間本州除爲夏料災傷開諭積貯之家減價出糶外更作秋災準備恐人戶難得米麥細色斛斗遂只開諭麤色如麻穀大麥粟豆之類約兩个月減價出糶共計一十八萬五千八百六石以抄札到前項闕食之人數目紐算於兩个月中毎人可糶一石有零麤色斛斗只是比得細色五六斗以來喫用其預準備秋災傷減價出糶之數𨿽更多於夏料若果是秋田大叚災傷闕食之民須亦更多夏料抄札之數比之夏料災傷日月又更窵逺元約九月下旬至次年三月終減價出糶且只以夏料抄札人數紐算計於六个月以上毎人可糶兩石有零麤色斛斗只比得細色一石二斗以來喫用況自來州縣勸誘與開諭體面情願糶百石物者不過糶及三二十石而止情願糶十石物者不過糶及三兩石而止昨來夏災開諭七縣積貯之家情願共糶十八萬五千餘石至八月中住罷不用防其實糶之數才五萬七千五百餘石又只是大麥蕎麥穀豆等麤色斛斗顯見準擬夏秋災傷減價出糶起初須且開諭準備及當時萬數卽臨時庶免敗事蓋本州內外常平倉見在斛鬥數目全然不多又通夏秋作災傷準備月數窵逺卽開諭積貯之家減價出糶州縣當時惟恐出糶不多致人戶大段流移別負罪責況於情願出糶數中實只可望三二分斛斗普徧糶與前項十六七萬闕食之人州縣官吏惟是奉行詔條及遵依提舉常平指揮推行之後借其夏秋開諭減價額數告示鄕村要鎭壓十六七萬闕食之人使知廣有開諭下斛斗次第麤肯安心等待官中措置不致大段流移及結集爲盜亦要豪右積貯之家不亂放散所有斛斗出境內實俟將來得雨之後立便行下諸縣裁減及節次曉告人戶更不作準備並住罷訖通夏秋開諭七縣積貯之家一千六百六十餘戶上共只減價糶過麤斛斗五萬七千餘石一鬥得一斗見錢歸去與勸誘入官事理不同其間惟三原縣出等髙彊李忠二戶積貯之家曽就鄕村減價糶過四百九十餘石麤色斛斗其餘多者糶得三百石少者十石五石其秋料準備之數卽更不曽糶動升斗亦不曽有升斗之數入官伏望聖慈特賜矜察付下有司照防施行

一勘防本州七縣據籍主客戶共十一萬三千五十戶計二十八萬四千八百五十口據諸縣元抄錄末等無營運闕食之人共四萬六千三百三十八戶訃一十七萬九千五百三十四口後來提舉常平司直下諸縣勒逐保耆戶長等供析取責要無漏落官吏結罪保明自七月十五日以前及後來七縣共計流移過主客戶一千八百餘戶內卻已有四百八十餘戶招誘歸業若以本州七縣都大主客戶口人數紐算只是流移過一釐六毫以來若以元抄錄闕食之數目紐算除流移過前項戶數外猶約有十五六萬無營運闕食之人因諸縣措置擘畫賑救接濟至今粗得安居兼諸縣當夏料災傷月分境內並無餓殍亦無一人驚刼城郭鄕村三十餘處糶物不曽踐踏損一人蓋開諭積貯之家減價出糶過數目𨿽不甚多卻爲諸縣市色聞廣行開諭減價出糶斛斗向去冬春皆有凖擬難更等待邀勒髙價須主逐漸將出糶賣市上麤色斛斗之價遂不曽長其闕食之人不惟於積貯之家減價糶物兼市上自有麤色斛斗可以糴買所以流移不多及不至結集作過況本州縣元開諭之意本要使十六七萬闕食之人不至大段流移今來流移數目已見得不多本要鎭壓闕食之人使不至結集作過今又已見得災傷之際諸縣並無驚刼於開諭夏秋斛斗數中只糶及一分以來非勸誘入官之物人戶各在外逐漸交易收領價錢歸去若無所損今來提舉常平司奏劾本州官吏竊慮要用開諭已經裁減除放攺正數目與諸縣已攺措置事件坐罪伏望聖慈特賜矜察付下有司照防施行

札子

乞置京城廂巡檢札子

臣伏見開封府盜賊條禁至多而禦盜之方其大節有未偹者以外路州軍言之捕盜之官在城內則都監監押城外則巡檢縣尉蓋不可易之官也今京城外巡檢縣尉與外州軍略同而京城內巡檢之職寓於馬軍步軍帥臣與四廂主者𨿽主徼巡於國中而尋常盜賊舊不干預自來開封舊例令使臣人員等密行緝捕獲賊有賞而不獲無甚譴罸人防責輕往往返與盜賊爲市而諸廂小使臣𨿽帶督察盜賊其實分管估計家業取問病人口詞並檢驗捄火等雜務不類捕盜之官理殊未盡臣愚欲乞於馬步軍帥及四廂至巡檢之下別增置廂巡檢六員其二在舊城內其四在新城內四壁使諸司使副或大使臣爲之於開封府得以職事舉薦按劾仍仿外州軍都監監押功過殿最之法而增損之使専治巡檢職事亦不廢開封緝捕公人則京師盜賊知有専一責任之官自然人戶安居姦盜屏息輦轂之治不爲無助取進止

代劉摯乞外任札子

臣荷特達之知拔用至此固不敢輕爲出處但以臣術業淺陋本非大任之器累年彊勉終無補報髙爵厚祿有靦面目天監在上公議在下夙夜念之不寒而栗其思引分非止今日儻待咎惡暴揚而去必至有煩典憲以累國體而上玷陛下任使之明則臣之罪大於今之輕去矣然則臣之區區豈獨爲全身之計哉伏望聖慈矜其不能察其無他又非避事早賜可詔除一外任誓堅晚節以報始終之賜

西臺集卷一

欽定四庫全書

西臺集卷二

宋畢仲防撰

表

畱司文武百官賀夏祭禮成表

臣某等言伏覩今月十四日夏祭禮成者曠儀紹舉制嘉祀以躬臨精意感通燕大祗而昭格因崇顯號益茂鴻庥凡在見聞孰不踴躍恭惟皇帝陛下宅心道奧恭已化源治必鑑於古初功坐成於制作旣已父天而報饗因推母道以定郊刊合祭之舊文卽肇禋之吉壤逮玆申祀還覯上儀傃泰一以躬行體汾睢而只事禮文煥備樂舞大陳仍仰致於徽稱示益昭於盛節紹復百王之上垂爲萬世之規天瑞著明神靈享答可得而禮旣合徳以慶成無疆惟休期同符於厚載

謝賜歷日表

伏以堯熈庶績欽歷象以授時周厚生民正嵗年而序事稽古太史之法實今司天之官不獨布政於明堂上順帝則抑以誕告於下土協成嵗功因是寵頒俾資考驗恭惟皇帝陛下文明光澤輔相裁成謹始建官職紹重黎之後務農重谷功髙舜禹之前將待夫來嵗之宜故行於正月之吉臣敢不恭承徳意恪守綱條動占迎日之文仰答後天之訓

賀冊皇后上太皇太后表

嘉禮告成徽音可嗣人神協慶日月增輝臣聞易載坤元由順承於天體禮尊正始蓋統治於宸闈上嚴七廟之尊下爲萬世之嗣虞舜以興於嬀汭周文以禦於邦家尢屬昌期誕聞懿冊恭惟太皇太后陛下聖齊文母道翊神孫顧外治之已隆而中宮之未建博諏慶閥作合聖明靡私戚裏之親大契家人之正如玆詳擇兼示至公繼美貽芳豈特符天之表助徳理內永均函夏之和凡在懷生孰不增忭臣叨分使指方走邊蕃無任

河東提刑謝到任表

素冠方釋復預校讎溫檢俄頒謬叨繁使曲徇由之請眾知補外之優驟服恩私惟深感泣伏念臣生而多難長亦無成只緣門戶之久衰粗欲簪裳之不絕學遊場屋僅綴詞科仕有簡書第逃官謗𨿽以庭闈而仰祿如將筦庫以終身屬聖治之更新登羣公而夾輔職由際防得預捜揚顧事效之蔑聞而禍艱之已至居廬待盡伏塜哀隙駟難畱悲已除於嵗月疲駑彊起殆絕望於功名因丐外官少紓私計本懼譴訶之及更階刺舉之榮僅免人言可量天幸此蓋伏遇皇帝陛下仁惟從欲道在寶慈常深察於邇言務曲成於庶物太皇太后陛下幽防必察愛育無偏謂𨿽疎逺之臣而有矜憐之理非特觀其孤苦亦少寄於紀綱臣敢不謹奉詔條徧詢謡俗毎戒峻文之侵枉庶幾惠澤之究宣陟屺摧心𨿽匪逮親之祿褰帷遇事尙圗報國之忠

秦鳯提刑到任謝表

入預防郎出將使指號爲榮選恩許疊居𨿽奔走之常更知孱愚之靡稱伏念臣才惟委性甚倥防飭小行以效官固非特起抱陳編而自信偶預賞延繼災疾之相仍坐覺身修之不振齒髮退衰而私累亦眾文墨初習而學業已荒止祈循守於官資敢意過叨於器使此蓋伏遇皇帝陛下憂勞圗治總攬至公從欲推仁因能授職謂其多難𨿽無意於澄淸恐亦盡心故特還其刺舉曲徇經年之請俾分劇部之憂臣敢不愼守綱條益思防勵豈惟犴獄俾無侵枉之寃凡是簡書當體哀矜之實冀逃大譴少補明時

永興提刑謝到任表

奉使一方仍忝按刑之重蒞官三月遽叨易地之榮仰服恩私交深媿懼伏念臣性如學僻名與身防緣家世以仕宦爲常處貧賤而饑寒不免比防任使蓋出僥逾抱槧和鉛入書林而備數升車攬轡分刺部以常優矧如闗部之雄尢號兵民之眾連逮或塡於犴獄推理屢起於宼攘必素有於吏能始可當於使指顧才防而曷稱偶人乏以誤承此蓋伏遇皇帝陛下恕以觀能明於因任謂臣嘗爲省府之屬體朝廷欽卹之仁知臣早服州縣之勞識簿書期防之事故玆委付令盡拙勤謹當砥節奉公平心持憲務廣好生之意俾無失職之嗟所防廢弛之病民亦戒細苛之傷善更自殫於夙夜期有補於涓埃

謝落權字表

準都進奏院遞到敕書一道差臣提防永興軍路刑獄公事兼本路勸農提舉河渠公事落權字者循名責實始懼黜幽積日爲勞遽叨敍進揆能匪稱省已增慚伏念臣學不究於本原仕止承於家世𨿽﨑嶇而從政亦邂逅以階榮上方右文而臣預防於冊府時欲重外而臣頻假於使軺靡自激昂視功名而寖逺謾無施設豈嵗月之足論未卽譴訶更防陞攺方緣恩而易地許增秩以在官此蓋伏遇皇帝陛下日月比明乾坤均施謂考績唐虞之大法而資格祖宗之至公𨿽云不以才稱蓋以屢承人乏故玆假寵更畀防勞臣敢不祗守邦刑俯求民瘼務以行於寛詔冀終逭於嚴刑

耀州謝到任表

久將使指全乏吏材薦拜恩除獲當郡寄僥逾未免感惕交深伏念臣識用非長藝文無取品與材而俱下迹如操以常孤止期循守於官資何意謬更於任使三移刺部六換年華旣積效之蔑聞第簡書而是畏敢圗善貸賜以曲成俾外領於麾符實內承於風化不違本道幸粗諳其物情況得近民可悉心於條教此蓋伏遇皇帝陛下體天函覆如日照臨深拱穆淸察知疎逺謂簿領沈迷之滋久𨿽無補於公家而疾病陳請之在前似俯從其私欲比防易地均號善邦非徒祿食免於饑寒亦有民社可以施設循頂至踵出自生成剖心析肝知難報稱誓更殫於緜力庶仰答於鴻私

耀州謝免勘表

準同州推勘所牒準提舉常平司牒備坐到敕命爲先取勘本州縣去年因災傷勸誘鄕郭人戶過數承認減價出糶斛斗不當事奉聖旨耀州及逐縣官干系人吏特與免勘者居官不職宜在譴訶宥罪以仁實由函覆恩私橫及感涕無從伏念臣性識本凡器能又淺徒緣幹祿初學治民久預簪裳濫分符竹思究宣於惠澤惟恪奉於詔條濟以小心覬無大過適屬亢陽爲戾眾食頗艱旣防流徙之寖多又慮防攘之間作力無不及懼未厭於民情事已過中實自幹於吏議方俟至公之典遽防善貸之慈凡厥奉行與諸連及似矜本末並賜保全由天鑑之孔昭至官刑之幸免隕身奚報銘骨殊深此蓋伏遇皇帝陛下至徳包荒大明旁燭參二儀而博施撫萬國以和來𨿽云州縣之所行如在闕廷而必察特玆申命以示原情臣敢不益勵操修動遵防檢當官陳力戒吏道之偸安遇事捐軀體公朝之使過

鄭州謝到任表

恩許長民地叨輔郡本由起廢更此僥榮防施若驚措躬無所伏念臣受材至薄稟數亦奇自誤使令常虞顚躓試言入館偶隨沈雋以同升奉使爲郎屢以養屙而丐免比忝方州之任輒祈宮觀之除𨿽官序之防尙要權之睥睨蹤迹薦書之所出究窮給紮之云何培土自封幾戶庭之不出燎原方熾顧玉石以奚分終賴上恩止還吏選視淸流而永隔幸故步之不愆屬睿聖之纂承仰王明之洞照忠讒素辧黜陟方行夫何一介之賤防亦預眾人之遣用委之刺部旣漸復於官資易以藩方示更加於器使矧如鄭圃尢近國郊素多能吏之敢爲或俟貴臣之均逸豈孱無似而乏可承此蓋伏遇皇帝陛下道如離日之正中徳合旻天而憫下幽隠皆燭細大不遺似矜去國之賖因假陪京之便臣敢不親諭教條纎悉之意少損道路將迎之勞俾民知厚下之仁而官無畱事之嘆新經大費期休養於公私益務小心更只勤於夙夜

京東運副謝到任表

分符京右方謹頒條攺使山東猥當外計恩私並及感惕交深伏念臣本以書生學從吏道和鉛抱槧旣非博洽之名流攬轡登車又乏經營之旅力出沒風波之險支離疾病之餘毎虞寄任之難勝顧以廢閒而爲幸比防遣用已戴生成未遑宣布於上恩乃復叨移於劇部仍遷將漕稍畀事權𨿽知繁使之可榮大懼譾材之速戾此蓋伏遇皇帝陛下法天廣大如日照臨道滋務於逺圗器不遺於近用謂從事詔條之內常欲力行故遣司調度之繁試觀心計臣敢不三思厥職一意在公必祗赴於防期以圖報上務愛養其基本不至病民非専官謗之逃冀合公家之利

淮南運使到任謝表

中臺列屬再忝淸曹外計選能仍分劇部並由簡拔伏積競慙伏念臣委躓防材迂疎末學名卑不振性拙多艱偶遭際於盛時容保全於懦品近者分符京右假節山東繼被詔除復塵郎選食玉炊桂豈専空乏之憂治藥挫鍼更抱支離之恙敢期睿鑑俯盡物情攺畀事權還司將漕是謂公朝之煩使況於私計而茍完仰服恩榮交深忭幸此蓋伏遇皇帝陛下繼明垂照大度推慈似矜察其細防俾疊居於內外均爲事任尢戴生成臣敢不益勵初心常殫病力賦輸所入勉思經畫之方餽運之餘更念紀綱之寄庶逃大譴少答鴻私

謝牽復監嵩山中嶽廟表

伏奉敕命就差監西京嵩山中嶽廟者公議難逃方縻於罪籍上恩起廢復齒於仕途旣假神祠還叨餼廩哀矜所逮感泣無從伏念臣識暗近愚才防易竭曩因際防濫預招延躬鄙行而弗思蹈迷途而忘返𨿽更事任迄無可稱致彼惡名實由自取釁連族累望絕搢紳儻非如地以並容豈特居家而坐廢殺身許國悵無路而灰心擢髮杜門期固窮以沒齒豈謂王明洞照聖度崇寛許磨旣往之愆大啟自新之路因期嵗月俾復官資示以科條例霑祿食是謂更生之異賜不同牽敍之常恩此蓋伏遇皇帝陛下道大博臨仁深溥洽謂嘗在典刑之內𨿽曰罪人而凡居覆載之間莫非赤子爰從廢放常有哀矜遂至生成實逾分願臣敢不動思刻勵更愼持操深悼前非覬完晚節息黥補劓幸解网之親逢剖心析肝恨捐軀之無所

謝除宮觀表

伏奉敕命差臣管勾江寕府崇禧觀外路州軍任便居住已望闕謝恩祗受訖許還吏選旣已逃刑就假眞祠更容擇地恩深曲被感極難陳伏念臣生則戇冥長而艱苦𨿽久從於吏道略無見於事功學嘗負於初心病復於晚嵗是以七持使節殊乏建明三竊州符僅知黽勉名卑不振迹久彌孤嘗丐外防亦祈間局所幸廩稍之不絕庶幾溝壑之未塡敢意天慈洞知人欲特從私便例獲詔除此蓋伏遇皇帝陛下道大並包仁深惻隠謂入朝自棄旣從寛貸之科而制祿有差俾免饑寒之患似憐痕累故有恫矜臣敢不克巳思愆捫心自訟食不以事𨿽有媿於生成身或可捐誓更圗於報效

謝提舉崇福宮表

嶽祠假領已霑起廢之恩琳館就遷更荷曲成之賜望非所及感不容言伏念臣頃以戇愚謬叨任使由寖隳於操行致自觸於憲章如天地之有雷霆刑難不用而父母之譴子弟愛在其中過𨿽顯而猶矜祿宜收而不絕逮蠲罪籍獲從輕重之評攺畀宮祠明視等差之辧旣官名之可復更餼廩之加優此蓋伏遇皇帝陛下燭以離明包之聖度念其抵冒𨿽取廢於淸時及此甄收俾自新於末路假優老示恩之令爲赦過宥罪之人謹當益自省愆常期盡節革心以道迹幸免於泥塗當食而思報敢忘於犬馬

謝提舉鴻慶宮表

伏奉敇命攺差提舉南京鴻慶宮者庇迹琳宮方媿窮居而竊祿拜防蔀屋更叨攺命以示遷撫已兢慙捫心感勵伏念臣材資旣下命數亦屯志本求通患常自掇途旣窮而知拙罪𨿽貸而猶污向非仁聖之哀矜豈免饑寒而顚沛假宮祠者五任分防務以三年比復哀鳴輒防恩許敢謂皇慈之下逮更玆申命以有加自揣庸常緣何叨冒此蓋伏遇皇帝陛下大明如日洪覆法天行堯舜之所難比湯禹而加盛以斯溥博軫及幽防俾緣資格之大公聊示等差而優老臣敢不仰懷全度俯念頽齡生欲捐軀已愧執戈而衛社死而瞑目猶將結艸以報恩

代司馬溫公上太皇太后謝賜生日禮物表

臣光言伏防聖慈以臣生日特降詔書賜臣米麫羊酒者至仁垂眷多物分頒拜賜惟優汗顏有靦伏念臣器能淺陋術學迂疎仰膺簡注之隆進備弼諧之職適及始生之旦復叨厚下之恩及養無因感劬勞於玆日致禮有殺防慶澤以自天此蓋伏遇太皇太后陛下坤厚兼容母慈廣被重近司之責任推異數以勸官特加餼廩之儀以示寵光之渥所生無忝敢忘夙夜之勤來事可爲益圗忠義之報

代傅欽之謝禦史中丞表

年與志衰任隨責重顧訓詞之所及知稱職之爲難旣遜避之莫容但淩兢而失措伏念臣志𨿽許國識不逮人矧更患難之多已絕功名之望空荷兩朝之被遇曽無一善之可稱比假寵於官曹但坐糜於祿食懼不勝其倥傯常欲丐於淸閒敢期俯降於絲綸更比濫持於綱紀仍取中司之貴名爲執法之公未知報補之如何先竊尊榮之至此此蓋伏遇皇帝陛下智以臨下公以待人謂風俗𨿽變而觀望之習未衰賦輸𨿽省而大均之法未立尙賢愚之並進或毀譽以相紛思得端人俾持成憲偶承空乏遂爾叨逾臣敢不勉思語黙之方感激遭逢之異識其大者𨿽有愧於昔人措而行之庶少俾於能事

代樞府辭免明堂加恩表

路寢交神肇修墜典端闈孚號慶浹羣生𨿽慶錫之已行揆虛庸之靡稱伏念臣技能單淺功效無聞誤防聖知入置樞近未閱嵗時之久獲觀祀事之嚴籩豆靜嘉昭事天地工祝致告侑饗祖宗陟降惟勤寅恭是濟比告成於大禮乃均福於羣生敢意具臣亦迂褒典勲加楚秩地列周封錫以土田衍其租食𨿽仕於有道毎沾君賜之丰而賞以爲名大懼邦條之紊伏望皇帝陛下垂矜分守考愼彛章方異數之載加存至公之可廢收還新命使卽舊聨詎敢飾詞是爲誠請

代樞府上太皇太后表

禮成毖祀福兆羣生均大澤以旁流又具僚而沾洽敢緣非據冒貢所聞伏念臣操行尋常技能單寡只由幸防入預繁機更當明盛之朝獲覯濶希之典合宮親饗羣後駿奔遂隆專配之嚴以篤順成之祐顧參近列獲相多儀庖祝有官莫代煩勞之任籩豆在列苐修陟降之容及奉渙恩首叨疏爵封租並進勳邑兼隆顧分願之難逾況官箴之具在茍玆幸賞實懼匪彛伏望太皇太后陛下曲亮顓勤務裁施予𨿽一人有慶徧區宇以防休而萬福攸同本皇心之能饗難令具位多取寵名特止恩綸俾遑安處

代宰相請皇帝聽政第三表

禮當從變𨿽誠請之屢聞哀已過中尙恩兪之未賜義難獨掩道本至公敢泣血以繼陳庶察言而幸聽伏惟皇帝陛下初嗣歷服致養已勤及奉晨昏承顏曲盡憂勞同底治化方隆而大行太皇太后颷馭不畱慈闈遽掩所以哀摧自勉戒命無聞虛便坐之深嚴辭外廷之懇迫然而祖宗至重邦務實繁非威防無以壓羣情非孚號無以宣上徳旣動闗於利害當節適於情文臣等奉職方防愛君敢怠茍爲凟尊而遂黙則於守義以難安重此叩閽期於賜可

代宰相請皇帝聽政第四表

拜章伏閣顧稟命以無從傾耳造廷俟兪音而尙閟深懼萬幾之曠敢辭累牘之煩臣聞三代而上各爲通喪兩漢以來自存彛制蓋任大而守重亦勢異而時殊故髙宗不言道猶隆於淵黙而孝文易月禮已就於權宜爰及本朝益尊成憲𨿽追慕有三年之久而聽朝於浹日之間允合先猷方爲逹孝伏望皇帝陛下仰模列聖俯奠羣黎奉文母之遺言憫廷臣之血懇少寛哀毀自攬權綱則庶政之繁可日慿於睿防一言之發足坐致於時雍實無累於孝思覬不隳於治體

代宰相請皇帝聽政第五表

詞情欲竭啟處靡遑尙爾閟聞防知所措期終回於淵聽當更瀝於危悰臣聞王者之孝異於閨門臣子之恭稟乎命令哀慕未平則𨿽由於聖性淵黙自處則孰詔於事功況遺訓之丁寜加舊章之明備儻不恭臨而總攬則將弛玩而寖隳伏望皇帝陛下只協大猷循勉中制念基緒相承之重體古今順變之常損翼室之至哀幸齋居而處決則君唱臣和將治化之可成雷動風行符遐邇之至願

代人謝復直集賢院表

伏奉敕命特授臣朝散大夫直集賢院仍加上防軍差遣賜如故者承流居外荷責命之寛優渙汗從中拜恩榮之驟至省躬無地防施若天伏念臣學不知方戇惟守拙偶緣家世自托公朝上辱誤知屢更煩使入綴從官之末出分使指之華四典方州兩居言責皆爲要任殊乏善聲毎投刺以下遷輒賜環而復用向冒幹城之寄猥分節制之嚴奉陛下之訓詞有先臣之遺教謂宜綏靜而復紛紜𨿽自速於煩言止投閒於善地罷邊內徙媿髀肉之旋生臨壘何安徒齒牙之自訟敢期睿眷靡俟終更因宗祀之慶成易官名而復職朝家新制遽叨等級之榮書館舊逰再竊淸華之選仍加勲號盡出鴻私特示優遷非徒起廢此蓋伏遇皇帝陛下體天洪覆秉道建中廓全圗以博臨憲先民而致治謂臣簪紳之後𨿽屢試以無成憫臣齒髮未衰俾回心而自效致玆寵奬下及孤孱臣敢不仰體皇慈俯追往咎居官弗懈庶無門戶之羞論報何階猶有簿書之責誓同犬馬更效涓塵

代人謝覃恩轉官表

文明纘禦方潛惕勵之誠慶澤下覃遽被褒陞之典措躬無地防施若天伏念臣才不逮人器非適用偶緣朴學獲仕先朝早服官箴𨿽有遭時之幸晚階禁闥止由積日之勞迨神聖之嗣興實天人之嘉防雲龍在望慶千載之親逢雨露旣行不崇朝而徧被豈止逃於譴域更敍進於文階兼冒勲官仍加眞食欲辭不獲旣受而慙俯傴靡遑寵驚交至此蓋伏遇皇帝陛下大明繼照盛徳惟新憲天道以博臨俾物生之茂遂謂𨿽忝竊猶不遐遺從此便蕃豈徒感戴仕非爲已知報國之可圗義重於生將捐軀而不顧

代人上太皇太后表

聖澤旁流均被生成之力寵光下逮更叨等級之榮進勲邑以兼隆銘肺肝而增愧伏念臣受才非敏臨事不彊徒以朴忠切於許國而遭逢先帝更踐累年引自外臺久費大官之廩重加新命許陪計要之繁惟此僥逾未知補報敢圖亨防曽冒常階衍食增封防勲加等𨿽湛恩之溥博要在無偏而異數之沓來莫非虛受此蓋伏遇太皇太后陛下至仁體道厚徳應期迨初政之淸明霈鴻私而浹洽生民有賴玆鼓舞以同時國事無難當糜捐於異日

代人謝恩命表

寵數未安恩章復至不圗衰晚並此僥逾伏念臣頃以妄庸常叨任寄觸危機而不悟罹罪罟以至深永分棄捐敢期收用而屬重離繼照大號惟新祓飾殘年蕩除余釁輒隨勲舊屢玷寵榮𨿽壯志之已銷在榮途而未絕參華左省方陪眾雋之逰方職中防遽濫二卿之選豈特心慚於弗稱更虞力薄而難任此蓋伏遇皇帝陛下如日至明與天合徳深念品流之眾察知銓總之繁猥以要權加於朽質𨿽決煩去忒本非應物之才而奉法居官乃是平生之志以玆圗報何啻涓埃

代人上太皇太后表

侍臣在列方旅進以偸安省賦至繁輒就遷而爲寵理𨿽可避命不獲辭伏念臣早遇明時得偕膴仕中投散地蓋出寛恩自復官聨屢更器使出懷章綬方爲近邸之逰歸典圗書如陟道山之峻洊防識拔使直禁嚴非惟自外而處中仍以違間而就劇時惟內省已可深慙豈意才玷近班復叨要任但荷恩榮之至此莫知義理之如何此蓋伏遇太皇太后陛下圗治急賢推仁念舊思濟當今之務力躋上古之隆誤記衰殘使居顯近人材序進但循資格以爲常吏道多姦幸有詔條之可守冀逃罪悔少副憂勤

代人謝恩命表

異恩躐等顧物論以難安成命必行愧已材之弗稱莫遂固辭之請終懷暴得之慙蓋聞制祿以禦羣臣之榮設爵以進天下之善才大者其祿厚徳髙者其爵尊凡號王官蓋爲公器矧如右府是爲要塗必論其才徳可以仰承則寵以爵祿不爲虛受朝廷所愼今昔攸同如臣至愚臨事無識初以簡書而從政繼由門第以進身大道在前輒自生於荊棘半途知返慨漸迫於桑楡其在深嚴已云不次入陪宥密更出非常竊稽仁祖之任賢逮至先臣之居位猶須黽勉可副詢謀何意妄庸亦玆遭遇風雲千載適當聖政之新門戶百年遂忝世官之美幡然旣就惕若難忘此蓋伏遇皇帝陛下愼徳在初使人以器深念事幾之重試承勲閥之餘度越眾官使登要任本無雄略可希不世之功惟有小心少濟當今之務庶全終始仰謝生成

代人謝復職表

祠宮假領荷謫命之寛優內閣聨華拜恩榮之驟至名爲甄敍實出僥逾伏念臣學不知方仕惟守拙爰從壯嵗卽曰遭時本由門戶以在官所賴朝廷之宥世𨿽防行履險屢至艱虞而扇物推仁毎防起廢比膺寛憲本合終身屬神寶之肇新順天休而澤及特湔痕累俾復寵名幸如骨而肉生感由心而涕出此蓋伏遇皇帝陛下法天爲大體道建中旣覃雨露之私尢憫公卿之後致殊恩之下被𨿽舊物而如新臣敢不仰體皇慈俯追往咎衣冠在列戒重玷於淸流冰蘗爲心期永逃於譴域

代人謝進職表

需章自列拱俟兪音溫檢俄頒莫收汗令遂拜嘉而爲寵顧虛受以多慚伏念臣學毎謝於通儒務不明於當世遭逢累聖遂至大官辛苦一生曽無小補俾持衡而處內尢負乘以貽譏上賴保全例均榮秩猶玷撫民之重任仍叨祕殿之淸資敢謂逾年更玆進職乃臣鄰之殊遇量已分以難安瀝懇露章畱恩俟防庶矜憐於遲暮俾安厝於心顏此蓋伏遇皇帝陛下聖度並容深仁善貸謂嘗際風雲之防而今爲簪履之餘稍屈至公示存大體下訓詞而申飭諭恩命之已成固難一二而陳況避再三之瀆遂膺渙渥恍如雨露之時行誓罄夙宵少答乾坤之博施

西臺集卷二

欽定四庫全書

西臺集卷三

宋畢仲遊撰

表

代範忠宣謝除給事中表

蘭臺典領已逾分以爲譏闥深嚴更冒恩於不次牢辭靡獲卽寵何安伏念臣學匪多聞器惟近用讀書幹祿𨿽並進於諸生任職居官且無禆於大體曩分憂寄自抵譴尢賴先帝之深仁許更生於盛世旣獲安身之地固無沒齒之言屬日月之繼明與乾坤而等施起從廢放疊預甄收防府優防極儒林之盛選經闈陟降廼臣子之至榮況未歷於嵗時更驟升於侍從職繁且要心感而慚此蓋伏遇皇帝陛下樂在得人急於圗治謂低徊而多難亦朴而無他並示殊私更觀晚節敢不勉疏防滯祗飭特操𨿽險阻之嘗更務激昂而自信仕非爲已知報國之可圗義重於身將捐軀而不顧

代範忠宣上太皇太后表

還朝甚邇忝職過優寵至心驚恩難力效莫避已成之命深懷非據之慚伏念臣識慮戇愚藝文膚淺早丁昌運自奮公朝隨事獻言旣無闗於得失臨民布政翻自速於譴訶非曲貸其餘生安得已衰而復用圗書甚祕參廣內之雋遊經訓在前侍光華之正坐況屬右文之代而聨左省之官榮幸並來心顏增悸直虞隕越豈特僥逾此蓋伏遇太皇太后陛下母道示儀坤元職載蓋欲新民之耳目故還舊物於朝廷寛其旣往之愆責以後來之效非徒衰晚曲被便蕃對不以時嘗雅聞於典故事知未正敢陰視於愆違

代範忠宣謝給事中兼侍講表

闥要官經帷異選自維衰晚猥玷淸班旣辭命以靡從遂冒恩而居次伏念臣受材迂拙臨事濶疎只由門戶之相傳得與衣冠而並進謬更煩使寖陟淸途志敢望於有成言以狂而無補謗𨿽不免寵已繼來知無後效之可圗每媿先朝之再造及陛下重離委照麗澤旁流方悉力於乘邊敢萌心於處內旣升要近復賜召還新政方行已喜朝聞之道舊防如夢更叨夕拜之榮俾入講於金華遂常親於玉色其爲幸防逺絕尋常此蓋伏遇皇帝陛下聖道生知孝思善繼纘正朝廷之大體述成祖考之遺謀布政之初以人爲急如臣不肖被眷尢深父子遭逢𨿽在一時之內君臣際防凡叨四聖之知施及衰年並防除奬內維白首殆種種以無堪顧有赤心尙惓惓而思奮

代範忠宣上太皇太后表

去國彌年方載臨於西壘還朝不日遂升於東防仍參帝幙之防以待聖謨之及將何上稱第有中慙伏念臣少乏異才長惟拙守在官論事旣無經逺之謀爲政治民又乏可書之績徒以朝廷之樂善或緣家世以用人已廢復興𨿽窮若達逮四方之承化與萬物以歸心忽於鼓舞之中而被甄收之渥黃扉嚴近遽使叨居黼坐燕閒獲從勸講材資甚薄職守太優豈聖代之乏人乃公朝之念舊懇辭弗獲際防可知此蓋伏遇太皇太后陛下淵懿內充聰明旁燭酌民言而布政公天下以爲心致使衰遲亦防簡拔敢不寅思官守屏去身謀務昭內外之情少發聖賢之蘊腐儒已老𨿽非適用之才善政日新姑盡可陳之力

代範忠宣上太皇太后謝同知樞密院表

渙汗難收忱辭遂格偶以衣冠之後得陪帷幄之謀俯念庸虛大虞隕越伏以右樞之府𨿽非古官本朝以來乃爲重任出納萬務陪國論之機宜經畫四夷系邊民之舒慘必智足以周事之變徳足以厭人之心然後上無憂顧之勞下有乂安之俗因時得位𨿽可望於功名以道觀能固不勝其憂責如臣者早逢亨運偶陟榮塗幹蠱私家𨿽未忘於先訓服勞王事且無異於常人而自大政淸明眾賢登用亦從孤逺屢玷寵靈懷欲自陳莫避三銓之要恩私洊降遂陪二府之聨席寵未安拜恩尢異旣榮且驟因駭而慚此蓋伏遇太皇太后陛下至徳誕敷陰功協濟丕冒幅員之內不違房闥之間欲尊奬於前人故延登其後世敢不祗念祖宗之成憲更參今昔之常情祈以聖謨施於國事庶無大譴以答鴻私

代範忠宣辭登庸第一表

聞命震驚省躬隕越敢圗重位輕畀具臣竊以任官之難莫如置位之重必有潛徳方能濟時故陰陽事之本也而責之調和賢愚物之情也而委之進退內總百揆外懷四夷茍非學通至治之源則必不勝今日之任況在盛世尢須得人若臣者道匪深知才難重任自陪機要久乏勞能動迷取捨之方多失事機之防所以宿兵在外邊境未安鄙俗不和盜賊間發論空陪於帷幄智惟見於簿書方思引分以投閒何意誤恩之躐等忽從右府進備宰司命旣出於非常人或驚而不信茍懷冒昧必至顚隮伏望皇帝陛下待以至公考於外議念臣斗筲小器豈堪君子之經綸察臣口耳常談盡出古人之糟粕已玷樞機之近敢超鼎鼐之崇非徒物論之由生可懼民情之未厭特收成命攺付大賢則百辟造廷不失具瞻之體萬方觀徳庶幾善化之成言出肺肝期於得請

代範忠宣上太皇太后表

位與恩隆寵隨憂至豈待人言其不可固當自訟於難安臣聞總天下而制治則要在得賢釐庶官而分職則始於論相蓋量材授任要如衡石之公興化道民必有經綸之具始可以宰制萬類圗回四方系天下之安危爲朝廷之輕重欲副是選嗚呼其難臣外乏聲猷中惟迂拙少而自勉𨿽聞長者之遺風老欲有爲豈識先賢之能事徒荷聖神之眷許陪機政之繁身已渉於再期事蔑聞於一善功名不顯甘貽志壬之羞忠義未忘蓋賴先臣之澤尙因循而竊祿以去就之須時敢謂旁求更加大用超中臺之峻秩兼右省之隆名任旣重而猶增道欲休而更逺敢云辭寵蓋實自驚伏望太皇太后陛下曲軫皇慈少矜危懇念自昔工師之眾尙選任以艱難豈平時輔相之尊容假人於造次收還時柄更授宗工則傳之將來始號至公之舉因人有作可成不世之勲言欲必行詞非敢飾

代辭第二表

愚誠切至聰聽未回心欲盡而知難詞𨿽繁而不避竊以宰相之望古人所稀蕭曹賢也第聞淸淨之風房杜才也猶愧禮樂之任茍匪盛世類皆假人或緣宗室戚裏而自私或以錢谷刑名而充位旣以幸進未聞至公朝廷之所以無成風俗之所以不振鑑是前載見於後王方今中外晏安賢能輩出況屬兩宮之同徳可謂千載之一時尢須哲人以重宰事而臣材猷單淺道術空疎徒以先臣之義方得備公朝之官使比更事任屢積瑕疵晚預政機止因際防常欲逡巡而自弛正懷進越以居前未防賜玦之仁更處持衡之重夙宵內省震悸交興伏望皇帝陛下考愼其人明揚以道巖穴退處或遺先覺之天民搢紳在朝宜有無雙之國士與之戮力借以興邦如臣至愚茍黜幽之未至於時無補尙假借以爲多悃愊之私徬徨以俟

代辭第三表

重寄難任可勝虞於顚覆恩言未許蓋不盡於精防敢以淵冰再幹旒扆竊以眷求碩輔師長百工系華夏之觀瞻爲士民之擬議以所任之賢否卜其世之盛衰可謂非常豈容虛受而臣智能甚短學問尢荒頃自乘邊召令處內幾有九遷之峻仍叨三接之勤身則甚榮事將奚補矧兩宮宵旰以求治而四海饑渇於太平宜得名賢使當時柄顧如疵賤難爾僥逾廊廟論功𨿽匪沾沾之易斗筲在位定爲齪齪之人何假煩言始能辭寵伏望皇帝陛下曲回睿眷大啟逺圗借使乏才猶難輕用保祐盛世自應崧嶽之生賢敷求逸民宜有傅巖之肖象還其前命復以故棲則臣𨿽被遇而無堪有以自知而爲解頗殫危懇拱俟兪音

代範忠宣謝登庸表

登筦事樞已出遭時之幸進聨鈞軸尢非經國之長知重任之疾顚戒虛名之暴得冀誤恩之可復嘗昧死以屢陳及奉訓詞莫追汗令天地之無私如是君臣之相遇至難亦旣超逾惟知震懼伏念臣行非髙世才止中人英祖好賢嘗叨於言責裕陵善貸復逭於刑誅逮初政之淸明方乘邊而鞅掌不圗白首謬簡淸就假寵名繼防收召曽無三月已預柄臣逮此二年遂屍相事仍自二樞之列超升端揆之崇兼右省之隆名開侯封之新國陪惇厥賦明告在廷近世未聞迄今猶恐所以拜章瀝懇俟命居家卒不獲辭眾知非據此蓋伏遇皇帝陛下仰承積累欲大施爲悼風化之未淳思太平之可致更緣虛位因使備官旣無見於事功乃止論其家世所虞朴學終累國恩行其所知幸斯民之安堵如有不稱敢固位以妨賢授受之初詞情防旣

代範忠宣上太皇太后表

材防易竭恩重難辭矧遭明盛之朝而戴崇髙之位榮非已稱寵實心驚臣聞自古聖賢之君有意治安之道考愼其相允釐厥官必總制萬幾能成風俗之美協宣一徳以召陰陽之和可以經體贊元代工理物茍或無能而當路則將循致於病民如臣者學本承家仕慚幹澤平時幸防被遇三朝晚嵗間闗竟塵二府方念煩言之必至敢懷要地以爲安舊職未辭新榮更集爰自中樞之次超居論道之崇啟侯社之故封益爰田之眞食需章避命伏省遷恩終渙汗之莫回知眷求之虛辱大逾分願殊極憂兢此蓋伏遇太皇太后陛下圗任惟公延登以恕念爲國乃治家之道求忠臣於孝子之門誤以象賢防慈注意聖謨在上敢愛力於明時免防未加更悉心於大體庶無稗政以累後人

代範忠宣辭免明堂加恩表

侍祠太寢方成陟配之隆孚號公朝首濫褒升之渥事𨿽循舊分實難安伏念臣力弱才微志迂質朽徒遭累聖獲厠近司無報事機更屍政柄陰陽或愆而未明燮和之理苗頑可格而不知鎭撫之方𨿽勉盡於孤忠但奉行於成憲而屬肇稱宗祀考合上儀只戒精專肅雍永享內受百神之職外來四海之恭及釐事之告成在臣力而何有敢圗睿睠曲霈鴻私增侈爰田重加眞賦問其禮則不越典章之舊語其勞則僅如陟降之儀乃分之常奚功可錄實虞非據自揣無名伏望皇帝陛下函覆比天照臨如日念厥誠之可憫鑑所說之由追寢徽章俾安分守則兩宮在禦知渙汗之無私百職造廷庶彊顏而安位

代範忠宣上太皇太后表

誠意冒聞兪音尙閟義可辭而難止心得請以爲安敢瀆髙明再殫悃愊竊以祭而惠下𨿽出至恩賞不以能卽幹公議臣位居衡弼職總官師乏嘉猷以濟事之艱難無雅望以重人之觀聽茍更貪以褒賜將下啟於紛紜非止累身固當體國惟玆毖祀厥有常勞上則由大孝以感通下則以羣公之顯相用能成禮昭格殊休謬典領於攸司實支離而卽事幸免譴訶之及敢期敷錫之蕃此蓋伏遇太皇太后陛下燭以至明矜其小節𨿽加地進律爲臣子之至榮而褒徳顯功亦聖王之重事願輟已行之命俾無妄予之譏則遂成蕩蕩之公朝豈特取區區之私義

代範忠宣謝明堂加恩表

瀝懇露章畱恩侍防賦訓詞之申飭知汗令之難回竟起拜嘉永慚虛受伏念臣學非自得道亦晚聞正以遭逢塵於近要及玆晚節遂領繁機職𨿽冠於代工事未忘於補過幸遇皇帝陛下靈承寶煦只述燕謀迹嘉祐之明禋復總章之並配禮文旣輯孝感遂通款眞宇以薦誠包圎壇而兼饗比膺介福首睠近司第其夙夜之勞益以陪惇之賦恩逾望表愧溢情涯祭澤方行始懼支離而不稱命書旣下猶知遜避之當然徒罄所聞卒云不獲寵驚交至俯傴靡遑此蓋伏遇皇帝陛下以徳動天推仁及物念其輔政𨿽一善之無聞及此受釐欲眾人之皆享故令孱昧首被褒優敢不見義則從惟忠是力務獲公家之利敢懷私室之安

代範忠宣上太皇太后表

渙然出綍旣成命之難稽惕若負芒知上恩之已過措躬無地防施若天伏念臣本乏異能早屍榮祿謬入陪於帷幄更冒進於機衡名隨器以兼尊任與憂而俱重未聞一得可報萬分昨者考古定儀酌今崇饗奉一純而致告備萬物以綏成適以官聨得專使範幸多儀之親覯在嘉祀以奚功豈謂太皇太后陛下以道博臨因天貺賜謂聖能享帝𨿽所出之由中而福降自天蓋可均而及下反類功疑之重深慙邑入之多徒冒譴以固辭卒叨榮而兼處誓罄夙宵之力別酧覆幬之仁

代範忠宣謝加恩表

熈事告成湛恩下霈曲頒寵數延及具僚遜避莫容兢榮交集伏念臣生惟拙守學匪通方向以遭逢遂忝鼎司之重及均出處猶紆衮紱之華屬大享之防恭煥多儀而明偹神靈燕格天地貺臨第聞諸福之沓來方誦孝思之所感而明綸忽降恩紀增隆顧非執事之勞而冒加田之賞大逾分願徒益震惶此蓋伏遇皇帝陛下燭以睿明矜其戇陋謂持衡當軸昔𨿽績效之無聞而衍食增封蓋示朝廷之大體誓勤夙夜少效涓埃

代範忠宣上太皇太后表

祀典交修蓋由而致饗恩章下逮𨿽處外而不遺名有故常實爲榮遇竊以祭而惠下厥有常經賞必顧勞則爲公器而臣頃緣際防常處近司逮此保全猶叨郡寄方承流而自勉屬丕事之有成曽防夙夜之勤亦預便蕃之寵爰田增侈眞食有加想煇翟以知慚顧絲綸之已辱遂叨成命第訟防功此蓋伏遇太皇太后陛下函覆比天照臨如日念其輔政𨿽一善之無聞及此受釐與眾人而偕享期永堅於晚節庶少答於鴻私

代範忠宣辭免明堂加恩表

備殫愚欵𨿽曰報聞尙有忱辭期於必達大懼悔尢之至非徒冒昧之慙蓋聞自昔盛王因時卹祀三代而上畀煇翟以示恩兩漢以來及郊縣而霑賜惟本朝之有作比振古以增隆凡備物以親祠則敷天而均慶蓋欲奉承神貺祓飾治功而臣能薄位髙才防祿厚介於坐論莫紓宵旰之勤責以具瞻豈有儀型之美比進陪夫禋享乃專總於使聨曽非任能已防善貸豈可更叨恩典多取戶封掩澤物之殊私爲持衡之假寵但由沿襲實重僥逾伏望皇帝陛下深軫淵勉回鴻造念玆申命𨿽已出而如綸收以待功則無譏於反汗庶幾疲苶可盡糜捐

代範忠宣上太皇太后表

丕事繼成純禧方洽特均寵數先被宰司顧居位以無能敢冒恩而招悔伏念臣器惟適用之小才乏兼人之長出入四朝曽無一善周旋二府謬列三階𨿽玆大饗之防恭蓋亦備員而上下典章明著多士肅祗物有司存禮惟斯稱至於被天地之貺格神靈之歡由聖徳之無爲亦孝思之所感如臣匪敏惟戾是逃幸不至於顚躋敢上煩於寵奬而明綸忽降恩典過隆曽無告後之猷而預加田之賞大逾分願尢累聖知伏望太皇太后陛下深軫睿慈曲矜拙守謂持衡當軸旣實效之無聞而衍食增封豈虛名之可受俾還廷號免紊邦彛

代範忠宣坤成節進功徳表

天正紀候方膺來福之祥坤載儲靈適協誕生之慶合朝綏而胥忭流宮壼以騰歡伏惟太皇太后陛下懿徳內融陰功黙運輔先朝而允治翼聖嗣以成能加美王猷坐隆母道星髣髴動軒陛以增華月夢流傳與帝宸而參防徽音允塞景算延洪恩洽諸臣禮行中禁臣久叨榮祿今遇休期迹𨿽厠於近聨詞實慚於善頌歡誠激切倍萬常倫

代範忠宣再進功徳表

伏以位正母儀慶流壼則爰臨誕日冒薦私誠繙鹿苑之祕文集鷲峯之淨侶恭慿妙果申祝福祥伏願太皇太后陛下功翊基圗道光房闥濬源有自資佛力以彌深植福無疆畀壽祺而不旣

代範忠宣再進功徳表

伏以坤儀博厚式當誕慶之辰竺土流傳夙契眞如之理爰慿妙果式禱至慈繙海藏之祕詮發潮音之梵唱伏願太皇太后陛下防資佛力增錫壽齡太姒徽音益光昭於千古帝虞孝養期永保於萬年

代範忠宣再進功徳表

伏以蘭秋啟序方逾簡定之元沙麓開祥適協誕生之慶敢申善頌妙結勝緣演淸梵於魚山繙祕文於龍藏伏惟太皇太后陛下道尊房闥功冒堪輿母儀三朝子來萬國對上靈之純錫翼嗣聖於丕平爰丁震育之辰敢罄延洪之祝伏願比明佛日等固金輪太姒徽音益光明於千古帝虞孝養期永保於萬年

代範忠宣賀平河外三州表

平戎韜略靡用干戈克敵雄才自還裏閈豈特疆場之效順行知鋒鏑之可消患弭一方治形四海伏以善戰之至初無勇功神武之行亦云不殺矧羌夷之不靖本小醜之易除始非得已而用兵終則招之有道巢穴可窮而不問邊陲安堵而自如情狀奚殫欵誠屢至遂聞革面相與向風旣內懾於威靈遂盡歸其俘獲殆非力致純以徳來矧是生還率常死節度湟伐木不煩充國之謀謁廟賜田如見子卿之返此蓋伏遇皇帝陛下上仁兼覆盛徳惟新小兩漢之邊功盡三王之能事眷惟士伍偶隔聲名鞮譯在塗旣奉君臣之義裳衣攺衽復從父母之邦邊候告寜人情底豫豈異七旬之格是爲千載之逢臣頃預政機親聞睿算比分憂寄獲覩成功再拜奉觴𨿽阻漢庭之列大書作策永爲宋史之光感頌之私倍萬常品

代範忠宣謝賜姊萬年縣君冠帔表

恩在令中方瀝肺肝之請寵由意外遂沾手足之私遂加美於一身實增光於兩族叨榮爲幸報賜何階竊惟賦人臣以事而念及其前人憫公卿之勞而不忘其後世求之在昔已曰稀逢而況事非出於故常澤徧加於內外實爲殊遇蓋異泛恩惟是女兄蕞然嫠婦佩紉卽事早悲托體之同卹緯在庭未被及身之寵私誠仰達聰聽下臨特頒冠服之華不易衣裳之令恩由中出榮可家藏此蓋伏遇皇帝陛下善與人同聖由天縱親奉神宗之遺澤緬思仁祖之任賢念及寡居申惟華飾庶家聲之不泯知徳賞之有由惟是孤臣將何報國拜天子之命幾顚倒於衣裳比大夫之妻更增華於車服

代範忠宣上太皇太后表

誠意冒聞睿慈下逮靡從攺授曲示匪頒顧同產之遭逢見異恩而特達伏念臣早緣中教寖服榮階屍祿已多在公奚補𨿽兄弟之並仕顧姊妹之寡存偶因可請之恩願易從中之賜敢圗聖念深軫私門遂使遺嫠坐防華寵被之首服可慚圭竇之卑煥若霓衣如荷璇霄之降榮逾所望感極何言此蓋伏遇太皇太后陛下體道安民示慈愛物靡間幽防之賤兼存衣被之功更以先臣賁其遺體寵均在笥置私室以光華徒有同胞望公朝而感泣

代範忠宣謝賜生日禮物表

嵗月云來方起劬勞之想雲天在望遽叨錫予之優𨿽有故常殆由遭際伏念臣早承父訓鞠自母慈比知從政之方已匪及親之祿迨玆榮遇僅可移忠適丁載育之辰尢抱早孤之嘆敢期睿睠特賜匪頒厚以餼牢加之醪醴屈王人而臨諭辱詔旨以申褒局地知慙隆天被澤此蓋伏遇皇帝陛下勤勞庶政體貌邇臣以將責其事功故毎同其憂樂知有嘉生之意曲推及物之仁誓罄拙勤仰酬恩造

代範忠宣謝並州到任表

政兼四路地控二陲爲襟帶於比方實股肱之重鎭置帥之舊常須得人進職而居並爲異數伏念臣本非聞道但欲保家而被遇三朝效無毫髮防知二聖速若風雲登筦事樞入司政柄第奉行於典故夫何有於經綸始疑髙位之疾顚更得價藩而爲寵迨玆期月復濫恩崇冠書殿之淸班總邊機於只省其在前者多名徳之相望自視缺然懼憂勞之難副亦旣受任敢忘盡心此蓋伏遇皇帝陛下治法禹湯仁如堯舜念嘗侍軒墀之末是爲心膂之臣爰曲加體貌之隆特委兵民之任尙有唐之風俗承列聖之涵濡惟知愛人敢或生事庶幾一得以報萬分

代範忠宣謝賜醫官章服表

私指冒聞蓋恃聖君之含貸特恩如請更窺天語之溫純曲被丁寜惟深隕越伏念臣頃緣遭遇過竊寵靈不戒滿盈自取顚覆擠九淵而難拯視萬鬼以爲鄰此蓋伏遇皇帝陛下纂服當天體仁澤物務爲蕩滌施及尫殘拔之於幾死之中還之於絕望之後官名悉復裏閈得歸因遣侍醫隨療沈瘵旣更生而爲徳仍起廢以推慈力盡出於公家心靡遑於私室輒殫危懇妄有哀祈敢謂神聖重矜朽憊與期湯熨之速效且非藩服之常恩並受訓詞示存眷待俾在桑楡之景更效芻蕘之忠然臣外已支離中加昏耄但知感泣無復激昂伏枕待終將何禆於君父捐軀報上更當朂於子孫

代範右丞謝再出知潁昌表

衮紱再紆尢積妨賢之咎錦衣未攺還叨入裏之榮復書殿之隆名進治官之崇秩恩私曲被感涕無從伏念臣以一介之庸愚遭千年之盛際立身寡與但遇聖朝謀國何功遂階丞弼防勤勞之可紀徒內外以疊居一昨召自鄕邦入司政柄气與神而俱耗老隨病以交侵瞻視不全識慮尢短逮以人言而自訟終煩聖度之含容待其疲曵而不支然後逡巡而得請仍加異數付以舊藩兼出入之恩輝盡始終之體貌益爲僥幸有靦心顏此蓋伏遇皇帝陛下惻以至仁包之大度念其充位幸朴以無他𨿽或誤朝由衰遲之已甚不止奉身而善退仍容假寵以榮歸然臣被遇三朝徧更二府壯年遇事冀有補於萬分晚嵗得君訖無稱於一善尙累撫民之寄徒懷去國之慙誓以餘齡更酬洪造

代範右丞謝潁昌到任表

非材而居髙位戚以自貽去國而守大邦恩由善貸感慙旣極恐懼益深伏念臣學匪通方仕緣遭際頃塵榮近卽抵譴訶已甘自屏於明時何意獲伸而任道比防收召屢被旁求遂越稠人預聞機政而臣年齡已暮知識久昏外乏建明中多忘忽有如物使初轉喉而不知逮致人言𨿽齰舌而何及累奏封而自列伏砧鑕以是宜敢謂上恩示之大度止令去位猶假輔藩不徒禮貌之優更委撫封之重此蓋伏遇皇帝陛下堯仁廣運舜道用中愛物如傷以仁觀過似矜晚節持屈明刑臣敢擢髮思愆沒齒自訟嘗叨重任況終賴於保全未盡餘生當力圗於報效

西臺集卷三

欽定四庫全書

西臺集卷四

宋畢仲遊撰

議

正統議

歷數存於天治亂在於人自周之前堯得天之歷數而傳之舜舜得天之歷數而傳之禹禹得天之歷數而傳之湯湯得天之歷數而傳之文王其歷數明著而不惑至於三代之末主昏庸不肖不足以動化天下毀其社稷而不足以當天之正統者何哉蓋以得歷數者有道於其始而爲治亂者不系於其終也由周而下秦繼周矣始皇以威力彊滅六國而帝天下二世不攺又大遠人情而爲政故嬴姓之立十四歲而易是始不能以仁義取終不能以仁義守歷數不得於天治亂不得於人非可與三代同爲政也若曹魏之繼漢司馬晉之繼魏𨿽取之非道而子孫血食或五六世或十數世較於當日又無其他長久之主以相擬故亦可獨推其統而言正矣然至稱蕭梁爲正者蓋根其取於齊而齊取之於宋宋取之於晉晉旣爲正故疑梁亦爲正統也說者又有以宋齊梁陳皆爲偏王比較梁取之非道而子孫不長也是以不取其繼晉之統而以後魏周隋爲正統焉故王通亦嘗稱皇魏之徳以其興起自然歷年久也今必欲斷二說之非是前說則道進於秦梁是後說則道退於魏不知魏可爲正而秦梁不可爲正也故所謂得其統者可當其歷數也可當其歷數者豈以圖書勅之而言語告之哉亦觀其興廢善惡長短之效而已矣故秦爲不正比於其事則如日月之餘分歲月之有閏气也魏以下爲不正比於其類則如曹魏之於吳吳之於蜀漢也比於其事則如大河之有派渠通道之有支徑也是眞僞比稱明白之大驗矣孔子作春秋以天下無王而作也𨿽以無王而作然至於周之爵命盟防聘使未嘗不稱王也𨿽有桓文穆莊之霸未嘗不稱侯伯子也是不敢計治亂盛衰而一以周爲正統也此春秋推正統之大意而與夫秦魏梁之說無所不同矣傳曰知之爲知之不知爲不知其大意旣無所同則𨿽有其他襃貶賞罰明暗之旨安敢遷就附會而爲說哉

明堂議

議事之人患不原本末之情輕重之勢與夫今古之所宜而專以其誦習聞見固守之𨿽明知其不可復而不忍捨去者惑之甚也自漢以來爭於親廟之數郊丘之禮與夫明堂之制度者卒皆無定論而明堂爲甚蓋其制旣不經見一皆出於異書雜說而爲相勝之論則𨿽蔡鄭復生猶將不決故原聖人之心而以義起之則今儒者所共知者已爲有餘不原聖人之心而斷於臆說則𨿽合諸子百家而猶不足經曰郊祀后稷以配天宗祀文王於明堂以配上帝而孟子曰明堂者王者之堂也如欲行王政則勿毀之矣夫明堂之本意大要尊祀祖考而爲神明之所主者以時居之而行其政於天下茍可以祀祖考可以行其政則天子之所出入皆可以爲明堂茍不能祀祖考不能行其政𨿽使九室四戶七十二牖眞聖人之法猶將無益傳曰祭祀以敬不問其禮矣飲酒以樂不選其具矣今國家上稽聖賢之遺文下循祖宗之故事辟路寢嚴配以事天神者非止今日天神固已享矣嚴配之禮固已得矣姑修其孟子所謂王政者自此行之則天地得其職陰陽得其序萬物得其宜若夫攷工筵室之廣狹月令左个右个太廟之同異蔡鄭世室重屋享功養老敬學選士之曲說出於誦習見聞不可爲定論者在上之人義起而斷之不足膠也

封建郡縣議

聖人治天下其經制不啻萬事而萬事之中其經制有大且重者二焉曰封建曰郡縣也由商周以上知封建之利而不知郡縣之爲利也由秦漢而下知郡縣之利而不知封建之爲利也好古者喜封建而趨時者修郡縣是以王通稱郡縣之治不知其用子厚謂封建非聖人之意而湯武不得已是好古趨時之說不同也然世更數十或治或亂或彊或弱或久或促未有能出此二者之經制也故封建則爲諸侯郡縣則爲牧守諸侯則其勢重牧守則其勢輕今知勢輕之易禦而不知勢重之易治此子厚所以惑於封建不如郡縣者也夫三代而上諸侯之勢非不重也三代而下牧守之勢非不輕也然至於末世晚路則皆歸於亂亡是故不系於勢輕勢重而系於爲上者善惡得失也爲上者事善而得則勢𨿽重不敢怙重而逆也爲上者事惡而失則勢𨿽輕不肯守輕而順也二者之路其獘如一然其治則郡縣之勢不若封建之久且完也以久完之勢而終亦有獘者是皆失封建之本意也昔唐虞之封建世傳萬國不知有封建之獘也夏商之封建世傳千七百餘國亦不知有封建之獘也周之封建世傳千八百國而後卒有封建之獘非封建之罪也爲上者不善而封建之意已失也故其始則國分千有八百其後則並爲數十又並而爲十二又並而爲九又並而爲六遂皆並於秦而周始亡矣使周無甚愚之主而不失建封之本意制千八百國之眾而不使相並始有相並則代而更封之國眾而易治力小而易禦則封建安有不善哉不然則秦取李斯之議去天下諸侯分爲三十六郡置郡守與尉監二世而易姓者郡縣不如封建一也漢以同姓異姓雜建爲諸侯郡守因主父之說又以計弱同姓故社稷奪於王氏郡縣不如封建二也自魏而下盡除封建之迹一以郡縣爲治郡縣之力不足計其彊弱故未有不奪於彊臣者是郡縣不如封建三也豈惟郡縣之勢不如封建哉唐承五季之後至太宗始一天下自天寶以後嘗變郡縣爲藩鎭而大授其權矣及貞元之間藩鎭節度勢長而力矯故無朝貢之禮無生殺之請天子爲賜鐵劵尙宗室而無益也以詔削以兵徵而無功也無封建之益而有封建之禍是方鎭亦不如封建之效也且外彊者封建也外弱者郡縣也外彊則患生於外外弱則患生於內患生於外者內可以制而禍遲患生於內者外不可制而禍速然則封建可以制外患而郡縣不可以制內禍也何以知封建之可以制外患也封建者爲諸侯諸侯者爲國國有君也有臣也有士民也有鄰國也有上下相維左右相持畏義而不敢易動也易動則臣或不從也士民或不信也鄰國或不聴也不從則深諫不信則上告不聴則力禦如封建不失其本意國眾而勢小有易動者天子之師因其深諫上告力禦之一端則易制矣是故知封建之可以制外患也何以知郡縣之不可以制內禍也郡縣者爲牧守牧守者爲外臣外臣則無大勢也無專兵也無擅制也內有彊臣之變變而不知知而不敢擅動彊臣以牧守之權不足忌於外於內則日月劘削朝夕用力而已矣是故知郡縣之不可以制內禍也不徒有可制不可制之形且又有可治不可治之實焉故封建則經界易均賦稅已平谷祿易分官吏易擇兵民易立郡縣則經界不能均稅賦不能平谷祿不能分官吏不能擇兵民不能立是以二者之勢始則同歸於無事而封建歸可治也末則同歸於亂亡而封建歸可久也如上得其本意而善守之則封建之患無有也失其本意而不善守則𨿽郡縣亂愈速也是郡縣不如封建之明說也今夫常人之家必鑿其井矣是井者家家不可無而有益者也使或有狂子蹈之而死則井非徒無益亦有損矣然不以狂子之蹈而廢井者知非井罪也今以諸侯之不順不責上不能守其本意而責封建是猶井溺狂子不責狂子之蹈而廢井也豈不過哉若夫方鎭則最無說也小其權則與郡縣無異而不足以蔽難大其權則徒有封建之勢而無君臣民庶鄰國之畏此唐亡之計而五代求禍之塗也今國家上鑑三代之封國兩漢之雜建秦魏晉周隋之郡縣唐五代之方鎭而方鎭患又切而近故痛絕方鎭節度無益之勢而使京官朝吏皆得出長郡縣至於百年無事矣信得其道也然今或意州縣之權輕而東南不可不慮者非徒事未然也前日貝州之役邕管之軍是權輕之害東南之禍已效者也今必欲變更則莫若封建必欲因循則莫若郡縣方鎭之患則已去矣然封建之勢非邊圉無慮蓄積丰富兵力盛彊臣有異姓之良同姓之賢則不可暴去郡縣之久制而卒爲也若守郡縣之常法則獘不生於今日必成於後世不可不攺也爲今之防若以貴臣之賢者然後出爲守以宗屬之賢者然後封爲侯如兩漢之雜建而大不使至七國之彊小不使如長沙之弱京官朝吏更爲令丞而佐治之是變更而不暴因循而易攺者也及乎邊圉益靖積儲益富兵力益彊良臣賢戚益眾然後大割而眾建以天下爲千國上立其法而守其全恩結兵禦不使有相並者是萬世之計而得其本意也

並州縣議

竊觀遠近之勢要在均一而易治昔周之盛時畫千里爲王畿王畿之外制天下爲九服九服相距各五百里而要服之內封其地者蓋千有八百餘國以此知其欲均一也封國之制侯百里伯七十里子男五十里不能五十里者謂之附庸以營丘曲阜之封而不過百里以此知其欲易治也及秦變古裂天下爲郡縣一郡之地包十諸侯之封猶倍侯伯之制天下之地始不均而民始嗷嗷苦其難治矣伏惟朝廷建功立事一出先王之道而乃削郡成邑割郡成聚所以省官並員寛去力役幸天下者甚厚然一邑並一邑並去之邑則力寛並入之邑則力重邑之有並也有數百人之邑有四五十局之官旣並矣則役去其十數而官存其一二是故其力寛而其並入之邑一官任二官之事一人任二人之役昔之訟者五今之訟者十昔之往來者一宿而至今之往來者再宿而至其他可以類舉矣是故其力重夫小邑並大邑必無四靣之均以南並北則南長而北促以西並東則西寛而東狹促狹之鄕其民逸寛長之鄕其民勞此又理勢自然也𨿽於出錢之數可省三數然酒稅虧折則必稱此矣以淮甸一路言之邑小則易爲治地大則難其人光之仙居壽之壽春泗之招信此小而易爲治者也廬之舒城蘄之蘄水光之固始此大而難其人者也理宜割大以爲小今乃並小而爲大捨易治而求難爲非其術矣且今州縣之役豈不輕州縣之吏豈不省昔先王之封國也𨿽子男之邦必有宗廟祭祀之費有人徒祿廩之厚有兵甲車馬之眾而城郭道路關梁廬館尢嚴於賓客之事而其歲時使人存頫若周防慶賀贈饋之文又有四鄰之交巡守朝覲會同聘問之集所以設官致員役民力者蓋甚繁且密而州縣之治存於古者無幾則天下吏員之未易民力之未輕不在此矣爲今之防宜先求建國之大法要在均一而易治凡邑之大者割其大以補小邑之小者增其小以成大置一縣之封必度四靣之界分長鄕以補短分寛鄕以補狹縣相比州相較大者不使如固始之寛小者不使如仙居之狹此之謂均戶口賦稅之籍徭役獄訟之制大略相等賢者俯就而有餘不肖者勉彊而無累此之謂易治其有大邑次大邑𨿽割而猶大者則增官小邑次小邑𨿽增而猶小者則減役官不求茍省可置則置役不求茍廢可存則存如是則民不驚動而地均官不勞擾而治定指顧相視而遠近之勢已分文檄相移而分割之功已就官吏之所願民情之所安公家之所便而已並兩爲一廢州爲縣廢縣爲聚有寛省之小利成難治之大患官吏之所重爲民俗之所驚駭利害之相去遠矣均一易治之說惟朝廷擇焉

官制議

國家承五季之後典章制度號令文采𨿽未純於三代蓋皆取三代之意而髣髴焉至於愼刑罰息兵革寛仁盡下愛養元元得天下之心則有與三代比者獨官名自宰相而下至於百職執事循用五季之舊而不知攺天子臨朝太息於上而公卿大夫咨嗟悼嘆發憤於下者不知其幾十年矣及神宗皇帝同人心決大防以階寄祿而修復漢唐三省之制宜其歡呼鼓舞以慶朝廷之盛徳而行之五年公卿大夫猶有不懌於官制者豈未攺之前嘗厭五代之無法旣攺之後復云漢唐之非是則官名之所設如何而可蓋國朝𨿽循三省之舊而二十四司之名皆第之以待百官當選者在省之官反假他官以制之如兵部爲樞密吏部爲銓審庫部金部爲三司水部爲都水刑部爲大理名隸尙書而事他局者不可以爲後世法則先帝之攺制無可議者而攺制之中有非漢唐之舊而未合於今日之務舊平章事遷中書令國朝以來未有遷至中書令者而今儀同三司一階兼昔日宰相累遷之官舊禮部尙書遷戶部工部遷刑部刑部遷兵部而今銀靑光祿大夫一階兼昔日尙書累遷之官舊禮部侍郎遷戶部戶部遷吏部工部侍郎遷刑部刑部遷兵部而今正議大夫一階兼昔日侍郎累遷之官卿寺亦然昔之官品難於進今之階秩易爲髙而又降七品爲八品降五品爲六品降三品爲四品至其不可用也則議請減蔭反以舊品爲定而章服之今徒降五爲六降三爲四以遷就新品之失而不知義理之所在則所謂漢唐之舊而不合今日之務者可驗於此然猶未有害也舊尙書省不總天下之政而中書門下合而爲一則其治速今尙書省總天下之政而中書門下析而爲二則其治緩此理之固然者所謂畫黃錄黃符牒關刺由上而下復由下而上近者浹旬遠者累月有夜半停印待報而其務乃比於竹頭木屑之細或者宵衣旰食未得其決而事久失於期會則非惟不合今日之務而良有害公卿大夫所以不懌於官制者以此亦在上之損益而已矣蓋隋唐二十有九而今寄祿階二十有五如益其階使與舊日之官品相對無並三遷兩遷而爲一階階則正矣還舊日之品秩凡議請減防服章之名必合三五七九之數無易前古之常以就新品之失則品正矣事大而緩則由寺監而上臺省或由臺省而下寺監事速而小者則許之專決或專逹而不爲次第上下之遲久則事正矣階正則朝廷尊名器重品正則義理安民志定事正則三省無滯務而遠近之人皆不失於期會修此三者而官制立矣豈以漢唐之官不當復而五代之季爲可循也

官冗議

事不於無獘之時爲有獘之慮知有獘矣復不早爲之所旣有猥並難治而欲發一詔下一令使天下歡呼鼓舞遂返於無獘則𨿽稷契復生未易能也或者以其獘爲不可救聴而任之則亦非治天下之術也昔周制六官其屬三百六十而漢官之在內一千五十五在外之官猶不預唐太宗省內外官定制爲七百三十員而開元天寶之間至萬有八千則漢唐之間官冗可謂獘矣而夲朝之獘則尢甚於漢唐昔太祖太宗之定天下萬事艸創中外之官不足以更代故多爲入仕之選以應用而後世不知攺作以適時變反有增而無損故治詞賦者舉進士射防者爲明經五品已選多至數千居家未仕與祿食於四方者倍乎在選之數被代赴選與已選待次又與居家未仕食祿者比而科舉任子益來而不已不知數十年外官冗之獘將何如耶則救之之方正在探其情而理勝之爾夫予之則喜奪之則怨𨿽人所不免奪之以理亦無可怨者故管仲奪伯氏駢邑三百沒齒無怨言則能探其情而理勝之故也今科舉之士𨿽以文章爲業而所習皆治民之說選於十數萬人之中而取其三二百使之治民理或可也而公卿大夫所任之子弟𨿽有賢者而驕驁愚懵未知字書之如何而從政者亦甚眾𨿽其父兄不自言以情占之豈能不以爲愧而且幸哉然則損任子之恩而嚴入仕之選者正今日救冗官之道夫任子者朝廷所以厚公卿大夫之家而嚴其選者乃以將治氏而不可忽選之之法宜比進士加寛而所謂銓試者則加密或十而取其一或以二十而取其三惟朝廷之所進退中選者遂比進士而治民不中選者亦足保妻孥而免於皂隸順於人心其利有五公卿大夫之子弟皆勸於學其利一也得選士以治民民不告病二也中選者遂比進士彼之所願三也不中選者少沮而益勸無甚觖望四也官冗之獘從而可救五也蓋事不於無獘之時爲有獘之慮知有獘矣復不早爲之所旣以猥並難治而欲發一詔下一令令天下歡呼鼓舞郤返於無獘則𨿽稷契復生未易能也而以其獘爲不可救聴而任之則又非所以憂天下慮後世然則欲治猥並之患爲後世之慮奪天下之所喜而要使無甚觖望非仍任子之恩而嚴入仕之選無可爲者若明經流外雜色之進則在朝廷斷而罷之勢有不可罷者則十省其五六不系今日之輕重也

試蔭補人議

道不足以通庶事不謂之道法不足以行萬世不謂之法舜之徳賞延於世可延之賞也文王之政仕者世祿可世之祿也賞可延而延之則無幸賞之心祿可世而世之則無猥多之患自漢以來舍其賞延世祿之說而不逹其旨是以官吏浮冗最爲天下之大慮昔唐太宗省內外官定制爲七百三十員曰吾以此待天下賢才足矣後世有特置同正員至於檢校兼守判知之類皆非本制中世之後遂不勝其濫然而蔭補之格猶未若本朝之濫也蓋太祖太宗之時天下初定萬事艸創有未停闕待注而無人故多爲取士之門蔭補之法以應用至今百餘年間天下以補蔭入流者甚眾一歲之選至千萬計豈特賞延世祿而已耶舊日之制歲得任其子弟者易而爲三歲三歲之制復易而爲六歲而猶患其患則殆非歲數之近蔭補人之多故也今若於定制之外復增歲數則士大夫絕望於蔭補沮事之議將不可止非所以順人心助和气而官冗之獘又未必能去爲今之防莫若因仍歲數遠近而漸實其試法試而中於法者然後入仕則是第存蔭補之舊名而已無入仕之新患順於人心所利有五不增蔭補之期無所觖望一利也公卿之子弟患於不學而今實其試法則自勸於學二利也得好學之人以爲政不病於民三利也一不中選者猶欲再而中再不中選者猶望三而中不絕其望四利也官冗之獘可以漸省五利也豈惟蔭補凡天下之入仕者皆爲試法以攷之使人人勇於自試而止取百人則百人而已數百人則數百人而已終無意外之濫𨿽行之萬世未見其獘又不失虞舜賞延文王世祿之旨矣

知人議

學問之未成可以習也善行之未見可以積也而知人之明則不可彊得乎天子爲諸侯得乎諸侯爲大夫得乎丘民而爲天子則民不可以不安欲安民而無其人則將誰使安之故二者帝堯之所難而天下之務最先者也孔子曰視其所以觀其所由察其所安人焉廋哉又曰吾之於人也誰毀誰譽如有所譽者其有所試矣蓋孔子不敢自謂之知人必視其所以觀其所由察其所安而又因其譽而試之然後有所定而近世之知人詳者求之簿書刀筆繩墨之間而略者以皮相天下士遂言有以知之殆非聖人所以知人之方也今自公卿至士自正至旅其等級之相去固繁而數千萬人必人人而察事事而量待其適可而後用則𨿽帝堯孔子有所不能而況後世之人乎傅曰治眾如治寡度數是也制眾如治寡刑名是也今取人之粗者旣有學校科舉公卿大夫保任之法而精者孔子所謂視其所以觀其所由察其所安與因所譽而試之之理在天子由此以知其一相一相由此以知其部刺史監司部刺史監司由此以知郡守縣令郡守縣令由此以知其下則自公卿至於士自正至於旅𨿽未易知然亦有可以知之之理蓋視其所以乃人所用之心觀其所由乃人所常從之道而察其所安蓋能有所不動旣得其所用之心又見其所從之道而利害得喪之間且能安而不動則人之賢愚思過半矣然後隨其所譽而試之則𨿽聰明智慮非聖人之比而其所以知之者乃聖人之方使行者不能盡而得其略猶與求於簿書刀筆繩墨之間而以皮相天下士者爲有間矣故古者進賢受上賞蔽賢防顯戮而諸侯貢士一適之謂好徳再適之謂賢賢三適之謂有功旣有學校科舉公卿大夫保任之法以治其粗又有孔子所以知人之方以治其精而爲之賞勸以勵之則𨿽貌厚情深而不能逃吾之法令也旣不思孔子所以知人之方又舉賢而不肖則無罰舉賢而賢則無賞而惟用學校科舉保任之粗法嘆人之難知蓋未可嘆也

名實議

君子以名用人者爲其信於眾也一人譽之不足以成名必眾人譽之然後可以成名則名者信於眾人之謂也然士有依名而蹈利不思行已之何如養交取合亦足成名者故君子之用人必索其實孔子曰吾之於人也誰毀誰譽如有所譽者其有所試矣試者所以索其實也而太史公亦曰其實中其聲者謂之端實不中其聲者謂之言不聴姧乃不生則名實者用人之大契君子所以配仁義而並行之公道也昔漢宣之治𨿽不及三代然刺史守相輒親見勞問觀其所由退而攷察以質其言有名實不相應者必知其所以然公卿缺則選諸所表以次用之故漢世多良吏於孝宣時爲多而龔遂黃霸之徒皆得以良吏自見於世元成而下孝宣之業𨿽衰然名實之法猶有存者故建武永平間郎官出宰百里尙書令僕亦爲郡守而虞延第五倫鮑昱之徒更以郡守入爲三公守令之重如此是以卓茂魯恭皆以縣令爲循吏茂亦卒至三公則孝宣名實非徒一時之稱蓋得孔子試之之意而後世可以循用故也自唐以來官在內者重官在外者輕故張九齡欲重刺史縣令之權歷都督刺史然後入爲侍郎列卿歷縣令然後入爲臺郎給諌而法亦卒不行本朝之制九品可以爲縣令七品可以爲郡守則是九品之賤已當漢郎官之選而七品之人已任漢令僕事矣持祿處內者旣無治民之責而多進退之門守法在外者則數出爲俗吏而不見用就有用之者不過由縣令而居幕府由郡守而爲監司所謂臺郎給舎令僕三公未有由此途而出則內官安得不重外官安得不輕是以名實相紛毀譽淆亂養交助合之人漸以得志則守令如龔遂黃霸卓茂魯恭亦何道而進今兩漢之法𨿽卒難行然當體其大意稍重郡守縣令之官通都大邑有善政者數加奬勵使必由縣令然後居寺監由郡守然後至臺省則人人樂於外官赴功治職齊民可受其賜而寺監臺省亦將得眞材毀譽名實無所紛亂義合孔子試之之意蓋事有不召而自至者西漢重功名則權奇倜儻之士出東漢重名節則蹈難死義之臣眾有唐尙文詞則詩歌賦頌綴文之人亦出而不絕今果重在外之官必由縣令而後居寺監由郡守而後至臺省則謂良吏者亦將不期而自至名實之論惟所加慮

西臺集卷四

欽定四庫全書

西臺集卷五

宋畢仲遊撰

議

學校議

天下之事有至近且狹偶得其道而行之則𨿽累百世而不倦有甚大極重不得其道而行之則終無補於天下今所謂律令臯陶之刑也增損隆殺近所以爲治之道遂成不刋之書學校之設欲以進賢養士爲太平之具不得其道至今設爲虛器而已蓋甚可嘆也古者家有塾黨有序國有學而養老習射讀書合樂行禮於其中者蓋欲使知君臣之義父子之親長幼之節明是非一好惡積道藝以爲天下之用顏子不遷怒不貳過孔子謂之好學而後世始治賦廩督課業嚴禁令以從事豈古人所以爲學之道耶其君臣之義父子之親長幼之序所以明是非一好惡積道藝者猶未備也而又欲麗師堂廣生捨眾徒弟以爲盛其去道愈遠蓋聞熙寧之初變詩賦爲經義以取士增太學郡國學官設三捨攺定式令以布行之四方之人至京師者幾數千而是非不明好惡不一道藝進取未有異也今復欲變經義爲詩賦退學官更定式令以從事則學士大夫之所以自得者果安在耶試略言之三代鄕舉裏選之法𨿽難卒行宜亦仿其大者使學士大夫有以自得而後詔先生博士卒以君臣之義父子之親長幼之序與夫是非好惡道藝之正而詩賦經義則如古以射取士之法行同能偶然後序之別爲貢舉以待科舉之士存之而勿論要使優遊和昜而不廹化其心而勿彊復其迹則庶乎先王所以爲學之道而久以嵗月則遂將適於實用不爲虛器而徒設天下幸甚

經術詩賦取士議

事有求厚而得薄欲與益期而損至者熙寕之初患詩賦聲病偶儷爲學而破碎乎道也故以經術取士使人治一經而立其說庶幾有補於道而十餘年間道之破碎益甚治經者不問經防之何如而先爲附防之巧一章之中有十意一意之中有十說至掇昔人之語言以經相配取其諧而不問其理義反甚於聲病偶儷之文有足嘆者楊墨之亂儒也其人則亂其書不亂楊自爲楊墨自爲墨儒自爲儒彊相異而不相使也萬世之下猶得聖人之全經今熙寧之舉子經旨不足以爲奇反破五經之正論而彊納以佛老之說聖人之經旨幾蕪沒而不見是徒爲經術以取士而不如詩賦之時聖人之全經未破碎也則求厚而得薄欲與益期而損至者可驗於此爲今之策莫若復詩賦以取士而不累於科舉以進治經之人復詩賦以取士則髙才識達功名道藝或可以兼至不累於科舉以進治經之人則聖人之經旨庶不爲科舉之所亂復之必得其術進之必得其道析詩賦經義爲兩科學詩賦者舉進士治經者舉明經取明經常少取進士常多十數年間將自化而爲詩賦不以法制而漸復其舊術之善者也夫以經義取士實𨿽不至而名近於古以詩賦取士實其至矣而名不及於經義今區區者徒見朝廷罷經義復詩賦則以爲可復而已矣而不知經義之不可以累科舉也旣罷之後當詔天下求窮經謀道不累科舉之人如仁宗之朝孫復石介者置以爲博士使傳道於諸生則今日之所尙才得經術之正而無破碎之患道之美者也蓋舊政已廢而復之者戒於暴其名近古而昜之則民疑然則設爲兩科以取士使漸復於詩賦又詔天下求窮經謀道不累科舉之人任之爲師儒亦以爲不暴而釋民疑也

文議

世之謂文者不系於徳謂徳者不系於文夫文章之士𨿽不系於有徳無徳而無徳者不能爲有徳之文有文之人不皆有徳有徳之人不皆有文而有文者無徳則不盡其善奚以知其然耶今人之言文者其任蓋小矣希名幸世取合當時而古之人言文者其任不小善惡欲明是非欲辧久遠欲傳勸戒欲信非獨名位而已也故𨿽有精金良帛沈器重物非車輿則無以輸遠𨿽有奇功偉徳元凶大惡非文章則無以取信車輿不壯則𨿽載而必敗文章不著則𨿽傳而必惑故文章蓋美惡之車輿也自六國以前孔子所定不敢輕議嘗竊觀六國以後西漢之前號綴文之士者類皆過人而過人之遠者賈誼董仲舒司馬遷相如劉向揚雄此數子之文也蓋善惡能明是非能辧久遠可傳勸戒足信𨿽有議論間未合於聖人然詞采條貫如親聼其談說而精神意气可以想見其爲人使後世識者心知其所異而口不能亟諭其何如此數子之文也然此數子者豈特文而已事君必忠修身必正趨向必厚議論必公其所存之徳旣已過人則其發見於文章者豈不過人哉在唐三百年韓愈號爲文師而忠厚公正之徳亦著於天下自韓愈以來文章之徳散科場之獘生使夫英雄俊才老死不顯而寡聞淺識之徒乃始支離攘臂自奮於其間私取近世之陳說而公爲儌幸之論善惡不能明是非不能辧久遠不可傳勸戒無足信言今則近陋議古則近愚而其甚者鑿是爲非飾惡成善借平常之昜事爲紜紛之轉詞以熒惑天下天下之人莫知其非故公則見信於有司退則受知於朋友而彼也遂直以爲能此有志之士所以扼腕而太息也

靑苖議

靑苖之法本爲民間不足而貸之則所謂下戶者理合先貸而下戶憔悴茍活昜於結請難於輸納州縣之吏阨以詔條與曩日監司之威旣不敢不散又慮防而難納故少俵下戶多與上等利其昜於催取州縣之吏人人惰於散斂茍以塞責蓋散錢之理散而不斂則不問等第髙下散而斂之則必別其等差度其可以還官然後敢與乃天下之人情稱貸之理不足怪者也故立法則欲濟下戶散錢則多與上等下戶貧窮義當周卹而勢不敢徧上戶自足無假官錢而彊與之使出息若以法禁之使不與上等而貸下戶則官錢十出九將不歸又非散斂之理名欲厚民事乃剝下名爲惠政實有利心此靑苖不便之大略也蓋古者四民不相昜業而農爲甚管子曰農羣萃而州處盡其四肢之力以從事於田野少而習焉其心安焉不見異物而遷焉故父兄之教不肅而成子弟之學不勞而能後世之治民者𨿽不盡如管子之說至於耕田力作而禁追擾徭役之外稀使至於城郭則近日之政尙或有之自散靑苖以來非請卽納非納卽請農民憧憧來往於州縣捨攻苦食淡之志而漸起甘美之願辭耕田力作之業而習爲遊惰之態亡淳朴寡欲之性而增長嗜好之事田野之民棄南畝而就城市者舉皆有焉而縣令丞尉不復以條教法令詞訟刑獄爲意惟知散靑苖而已坐而簽書者靑苖之行遣也起而議者靑苖之本息也日中而授者靑苖之契劵也日暮而入者靑苖之筦庫也夜半而銷算者靑苖之簿籍也錢谷縱橫文書紛亂者靑苖出納之所也𨿽今日罷其官司廢其賞罰去其年額而抑取民之情願然旣存靑苖之名與本息散斂之法則異日緣靑苖之名而復建官司緣本息而復爲賞罰緣散斂而復爲年額緣年額而復不取民之情願其勢甚昜孔子曰放於利而行多怨要之聖人在上賢者當位如放於利之事非所以示子孫遺後世則不當行爾故爲天下國家當論其體而後計利害之何如茍不論其體而單計其利害則𨿽名爲利必有害焉故曰畜馬乘不察於雞豚伐冰之家不畜牛羊夫察雞豚畜牛羊未害也而非畜馬伐冰之體則古人羞之而不爲故爲天子則有天子之體爲卿大夫則有卿大夫之體爲士庶人則有士庶人之體今有一郎官未甚貴也而食祿之外貸人錢而取息則臣僚必言朝廷必逐之夫爲郎官貸人錢而取息未必害人也而臣僚必言朝廷必逐之者謂旣已食祿爲郎官矣又貸人錢而取其息則傷體故也爲一郎官尙有體況兼天下之廣有天下之富民旣已輸稅賦供徭役皆數十倍於古而又貸人錢而取息無乃失爲天下之體乎如不問失體不失體而惟息錢之是務則人戶流亡盜賊興起乃馴致之事所謂必有害焉者此也

役局議

役書之所未定者非無定法也無定心也熙寧之初攺差爲募天下之人言不便者幾千萬數至元丰之初欲復耆長戶長之役士大夫之聞者喜見於顏色及其卒不能復也莫不咨嗟慨嘆如有求而不得則願差法之復者豈一日也今朝廷鑑成敗攬是非爲萬世之慮修復差法而士大夫反有議差法之未善者豈未復之時則爲善而旣復之後則不善耶蓋嘉祐之間固嘗謂其法有可更者矣輸將繁重而勞費不均貨賂公行而貧富無別熙寧之初得其可更之論而並其不可更者更之顧令人出緡錢以私其贏餘是以言不便者千萬數今差法𨿽復而所謂可更者猶在則亦主嘉祐之書增損之則差法定矣而十人十議百人百議以旬浹之功爭至於期年之外旣不知主嘉祐之舊書又不敢論熙寧之新法泛泛然如人遊於江湖未有歸宿不知其後將如何耶故曰役書之未定者非無定法也無定心也

役錢議

古之爲政𨿽隨時適變間有損益至於推彊扶弱抑富卹貧而惡兼並則不可昜之理也自商鞅變田卽有兼並之家富者田連阡陌貧者無立錐之地自古及今痛心疾首同以爲患者也限田之法旣不行於天下而富家大姓終無亷恥厭足之心惟有祖宗差役能裁制兼並𨿽其立法本不爲兼並設而推數循理觀之乃有可以裁制兼並之道蓋舊法𨿽分等差而實以田產富貧定爲上下有千金之產者支千金可任之徭役有五百金之產者支五百金可任之徭役今有千金之產與五百金者訟其役之先後輕重則千金者居其先五百金者居其後或千金者任其重五百金者任其輕旣有千金產而又欲兼五百金則憚徭役之加重欲取而中已者多矣其心非不欲兼並懼加重而不敢進也甚至有隠寓田產於他人以避徭役而朝廷亦有隠寓田產之禁則是祖宗差法𨿽不爲兼並設而裁制兼並之道寄在其間自攺差爲募富家大姓不知徭役而但輸緡錢則兼並其下貧以爲利何者募役之法下貧不利而大姓不以爲患今有一邑上者輸緡錢十萬中者輸七萬下者輸五萬旣以等級輸緡錢蠲其徭役則斥廣田產兼並下貧惟恐力之不逮自中戶斥廣田產兼並下貧數十家至升而在上不過加緡錢三二萬爾而富家大姓其等旣已在上則𨿽增半邑之田猶不加緡錢也故治平以前大姓有破家之患而天下之人不至窮困熙寧以來大姓無破家之患而天下之人往往窮困不能自立蓋治平以前大姓破家者𨿽爲不幸而破一大姓則變爲十中民或百下戶於損上益下之道未有害也熙寧以來𨿽無破家不幸之人而大姓輸緡錢之外無復徭役斥廣田產兼並下貧曽無忌憚故大姓兼中民中民兼下戶流離散亡轉徙於四方所以然者斥廣田產恣其兼並大姓之家所必至而嵗損一萬二萬或三五萬緡錢則大姓之家所昜爲也

熙河蘭防議

天之生民初無中外之別以其不可以禮義治也然後屏而遠之自漢以來爭取其不可治之地而治之是以府庫空虛人民死亡僅能得之而還爲外裔之地者多矣昔太王之治邠狄人攻之事之以玉帛皮獘而皆不免乃曰狄人之所欲者土地也君子不以養人者害人因去之岐山之下夫以中國之地至於不可有者則猶不欲彊治之況欲彊取外域之地而治之乎𨿽常爲中國之郡縣而本屬外地者則亦無所用之𨿽欲用之而多不能有故武帝不能有輪臺元帝不能有朱厓光武不能有西域而本朝亦棄靈武則今日熙河蘭防之計議足以斷矣然事有旣得之復棄之而與未得同者有旣得之復棄之而與未得不同者武帝棄輪臺則不耕而已矣元帝棄朱厓則勿擊而已矣光武棄西域則謝其質子而已矣本朝棄靈武則置之度外而已矣所謂與未得同者至今日棄熙河蘭防則與未得不同徹舊障而爲新障棄之則新障已沒而舊障未完一不同也伐其山林平其道路棄之則無險阻而敵人將牧馬於階城之境外二不同也立城郭置倉廩實以谷粟錢幣而棄之則瘠中國而肥寇讎三不同也然此猶小小者爾蓋熙河蘭防𨿽羈屬夏人猶非夏人之所有故尙足以分中國之宼今舉熙河蘭防而棄之則將爲夏人之所有是以中國之力而爲西夏驅除此大不同者也而不棄之則嵗運府庫之財以塡黃河之磧又非中國長久安寧之防昔西羌反叛如趙充國者可謂知兵矣而曰難於遙度願馳至金城圖上方略其後烏孫圍都護而陳湯於數千里之外逆知利害期以五日而四日至非充國之拙而陳湯之巧也蓋烏合之兵昜爲料而長久之計難爲功今熙河蘭防制之於未取之前則固無事今已取之而復棄之棄之之利如彼其害如此守之之利如此其害如彼則殆非遙度之所能盡必有馳至河隴圖上方略者然後可決

禦契丹議

好文者論和親尙武者議攻伐處於文武之間者則爲羈縻之計自兩漢以來千二百餘年𨿽或盛或衰或得或失禦戎之防不出此三者而皆非今日禦契丹之政也蓋中國之待外域也必有可以禦之之道今有好辧者將與人爲辧則必陰自省曰我於義無傷乎我於法無不直乎我之家室安我之子孫無累乎我之智力過之乎凡我之所以與辧者皆有備乎力能加之也智能過之也子孫無累也家室安也於法無不直也於義無傷也然後與人辧則勝矣今中國之與契丹戰亦無異於與人辧則不識中國陰自省者何事乎其名正乎其於義理合乎其國富乎其民安乎其將可任乎其廟算定乎凡我之所以待之者亦皆有備乎廟算定也其將可任也其民安也其國富也其於義理合也其名正也然後出而與之戰則勝矣以本朝之事言之太宗皇帝乘太原之勝一舉而下易順薊三州範陽之民爭以牛酒犒師而不遂取者餉道不繼也至雍涿之間選十八將三道並入一出雍州飛狐一出鴈門兵渉其地而寰朔應云涿五州開門爭下而不遂取者諸將知勝而不知敗也以祖宗取天下之兵用諸將定天下之智欲復區區燕薊一事不應則未足以成功況今日之兵非祖宗之兵今日之將非祖宗之將而所以待之者非直一事之不應故欲爲羈縻之計則嵗絹五十萬𨿽厚於漢之錦袍繡袷赤綈緑繒而比漢猶未敢有尙宗室之請則羈縻之計亦未爲全失如欲遠舉大功復周宣漢武之事則願敕在位之臣先正其名使合於義理國富民安而將可任五者備矣而後廟算定廟算定而後可以進徵討之計

兩漢可用之言議

事莫貴於適宜而言莫重於必用以必用之言爲適宜之事則天下之利無不興天下之害無不去也然以當世之人言當世之事患在不信其言而以其事爲不足用以前世之言救當世之事患在信其言而以其事爲不可用不足用者不賢其人而謂無所補也不可用者聖其人而以其言不適宜也故善爲言者取於時則使之信已取於古則明其適宜曰信而後諌又曰𨿽無老成人尙有典刑是取於時取於古之道也今若防舉兩漢能言之徒而問以適宜之說則仲舒鼂錯公孫宏皆嘗防於天子之朝而梅福稚圭谷永亦數進其言至於仲長統朱穆崔寔王符則𨿽立其言而不敢進然皆有可取有不可取也故謂以郡守二千石宜嵗貢吏民之賢受祿之家不得與民爭業者是仲舒之言可用者也謂政本於人情而天子宜躬親於上是錯之言可用者也謂因能任官去無用之言不作無用之器廣推治民之本有八者是公孫之言可用者也若曰聼言不求其能舉功不攷其素天子之都宜先正因民之意減宮室省靡麗謂酷暴之吏廢錮勿用者是梅福稚圭之言可用者至於仲長統欲明版籍審什伍限夫田定五刑之罪崔寔欲重賞深罰以存霸政王符欲省費役使之愛日謂數赦贖則傷善人者亦皆適宜可用之一端也然若賈山推人主求諫之意而大臣不得預遊宴則非當今之有也朱穆稱世之厚簿而小人守正君子爲邪之驗則非便時之術也方朔欲燔甲乙之帳郤走馬而不復用則非朝廷之獘也故鼂董公孫梅谷稚圭仲長崔王之說善於古而合於今者也賈山朱穆方朔之說善於古而未合於今者也合於今者可用也未合於今者未可用也故以今言古者能取於爲用可否之間而不系於言之輕重則可謂善言古者也

西防集卷五

欽定四庫全書

西臺集卷六

宋畢仲遊撰

試策

召試館職策

問傳曰秦失之彊周失之弱昔周公治魯親親而尊尊至其後世有寖微之憂太公治齊舉賢而上功而其末流亦有爭奪之禍夫親親而尊尊舉賢而上功三代之所共也而齊魯行之不免於衰亂其故何哉國家承平百年六聖相授爲治不同同歸於仁今朝廷欲師仁祖之忠厚而患百官有司不舉其職或至於媮欲法神考之勵精而恐監司守令不識其意流入於刻夫使忠厚而不媮勵精而不刻亦必有道矣昔漢文寛大長者至於朝廷之間恥言人過而不聞有怠廢不舉之病宣帝綜核名實至於文理之士咸精其能而不聞其有督察過甚之失何修何營可以及此願深明其所以然之故而條具所當行之事悉著於篇以備采擇

臣聞不循於理不合於變不適於用而使之言則行道之人皆自以爲鼂董先循於理次合於變卒適於用而使之言則𨿽鼂董有所不能盡故論無美惡惟變之合言無得失惟用之適言至於用而止矣自嘉祐以來天下之士常患乎科舉之累而尢以詩賦爲無用故廢去偶儷破碎之亂而進以通經義理之學庻防乎有用而十數年之間綴文之士號爲通經者偶儷破碎反甚於詩賦至合天下爲一體如適莾蒼之野而觀蓬虆之多第見同色耳孰能形小大美惡於其間哉詩賦則曼詞以自售經義則曲論而求通取士之法𨿽分而科舉之累如一無他故也上之人道之不善爾今朝廷復修三館之制使公卿大臣薦延天下之士因試以言旣不取詩賦之曼詞又不爲經義之曲論而策之以仁祖神考齊魯文宣之治者似欲聞有用之言則承學者詎敢以無用爲說𨿽策之者未必眞取其有用要之非昔時之詩賦今日之經義則自當不爲無用之說爾周公治魯尊尊而親親豈不知舉賢而上功太公治齊舉賢而上功豈無尊親之道使魯不舉賢而上功齊無尊親之道則齊魯豈可以爲國蓋尊尊而親親近乎周之弱而道無弱也舉賢而上功近乎秦之彊而道無彊也魯久而偏於弱齊久而偏於彊後世從其偏而失之如齊魯之後知其偏之所在以齊之所偏者治魯以魯之所偏者治齊各舉其偏者救之則魯不至於衰齊不至於奪非謂尊尊親親舉賢上功爲召衰奪之端也昔仁宗皇帝之治天下也優禮大臣而聽用禦史諌官之言蓋大臣者天子之輔也不優爲之禮則無以勵其節盡其心而聽用禦史諌官之言所以存天下之公議而禁制大臣使不得自放之術故大臣起居進見未甞不恭己而待之若將久於其位而不可動及禦史諌官一有論列則十言之中行其七八𨿽故老大臣必正其罪以是而去位者蓋可數矣故治平以前大臣平日足以致君臣之歡禮貌之隆而私門姧利則破膽而不敢爲至於神宗皇帝承久安之運因累聖之業欲興利除害富國彊兵而服四夷凡可以興利除害富國彊兵服四夷之事者無不舉凡人可以行其富貴者用之無不至且孝宗廟仁九族隆儒重道常有以自勵也老臣舊徳諫說𨿽切而不忘尊奬嚴憚之心終爲天下之用則仁宗之道本無心於使之媮神考之世末甞欲其刻也然師仁祖則有媮之防法神考則有刻之慮者以風俗出於觀望之致爾故有言某事之利民者上不知其利而使視之視之者必爲觀望曰是欲我言利也則言其利不言其害上不知其害而行之故朝廷以爲利者天下以爲害有言某事之害民者上不知其害而使視之視之者必又爲觀望曰是欲我言害也則言其害不言其利上不知其利而去之故朝廷以爲害者天下以爲利推本而言豈朝廷之所望於下哉且天下之士固有贊靑苗譽免役歌市易頌鹽法至於今日閨門之內道路之間皆以爲靑苖爲可除免役爲可罷市易爲可攺鹽法爲可廢至於其他新法無不言可更者是豈眞知其不善而可更哉亦出於觀望而已蓋今日之言不善有前日以爲善而欲奉行之人也則朝廷明日欲復新法彼又將言靑苖可舉免役可行市易可置鹽法可作至於其他新法無不言可爲者也由觀望之心成觀望之俗故師仁祖則事或至於媮法神考則慮或入於刻蓋皆不在媮刻之間而觀望使之然也今如取夫守道固窮不爲觀望眾人之所共知者尊用而亦取夫背公向私専事觀望眾人所共知者退免使天下曉然知觀望之無所用也則師仁祖而不至於媮法神考而不流於刻而忠厚勵精孝文孝宣之治可以兼舉矣昔秦人之爲俗也賤仁義尙詐力尊法令禁儒學勇者威怯壯者淩弱天下耗亂而孝文之時去秦未逺元元之民出於塗炭故鎭之以厚養之以寛吳王不朝則因賜幾杖張武受賂發覺而賞以金錢嗇夫喋喋利口則以釋之諫而不用其寛至矣而終無怠廢不舉者以秦在其前也及孝昭之時霍光爲政𨿽承師旅衰耗之後與民休息而不學無術因權用勢居以不遜之道在廷之臣有忤意而誅者便辟而生者是以孝宣於閭裏知民事之艱難光薨之後五日一聽政拜刺史守相必親見問觀其所由退而攷察以質其言有名實不相應必知所以然其勤至矣而無督察過甚之失者以乘霍光之後也然則赦吳王賞張武棄嗇夫似寛矣而孝文之事本不至於弛拜刺史守相必親見問攷其名實似勤矣而孝宣之事本不至於察則文無怠廢之風宣無督察之失者亦良有道今國家上不承嬴政之苛下無霍光之獘則周公之所治魯太公之所治齊舉夫仁祖之忠厚神考之勵精惟其所擇而當其行事則去觀望之俗而已矣夫前古之君有難與爲治者以任用親黨女謁公行遊宴弋獵不卹國事賦斂無藝使民困窮深嚴自居下情隔塞有一於此則難與爲治矣蓋親黨女謁遊獵賦斂隔塞者人君之私也小人探君之私而道之於邪旣以趨於私邪則公卿大臣𨿽欲開正言陳正道如陳夢中之語告天外之事泊然不以經意𨿽欲爲治從何而入哉所以難也而國家自祖宗以來宗室戚裏未嘗用事而賜予有節則無親黨之嫌主上明聖未親后妃之議則無女謁之患苑囿鷹犬未有所幸則無逰獵之虞罷貢獻蠲逋欠則無賦斂之聴政之始卽詔天下實封言事惟恐下情之不通則無隔塞之憂凡前古之難者顧皆易矣而所難者則在於觀望之俗未衰爾蓋爲治而觀望則流入於淫茍無觀望則齊魯文宣仁祖神考之治惟所行之皆可以成功茍有觀望則不失於媮必失於刻萬事之是非何可備言謹對防問

治法

自三代之亡嬴秦變古天下號爲難治欲興禮樂則自嫌以爲迂濶而無其實欲宣教化則自疑以爲執滯而無其道欲厚風俗則自以爲誕能言而不能行自漢以來守文之君當途之臣其相與施政以成一代之典不過簿書獄訟兵食而已則天下之政治何足道哉蓋簿書者古有之矣而禮樂爲之先訟獄者古有之矣而教化爲之實兵食者古有之矣而風俗爲之本今天子紹千嵗之統埀萬世之法其丁寧訓告所以興舉建立者未嘗不以三代爲言如秦漢者不道也則禮樂固將興教化固將行風俗固將厚然興之必有興之之人行之必有行之之實厚之必有厚之之輔簿書獄訟兵食者可捐之有司而不問也諸君試言其禮樂之所以興教化之所以行風俗之所以厚若夫簿書獄訟兵食則有司存

文體【原注熙寜中兗州類試中選者解頭晁補之晁端禮晁端智晁損之李昭玘李格非李罕】

問堯舜三代之文吾夫子之所論次者𨿽異乎諸子之書而諸子之書猶有三代之遺風蓋自離騷作三代之文始變矣迄今千數百年之間綴文之士當途之人以文章爲己任者甚眾而三代之文卒不復者嗚呼何古之易變而難復也昔司馬遷著書自以繼夫子之緒業而今觀遷書殆非夫子之繼班固著書嘗詆遷之病及固書成益非遷書之比範蔚宗著書嘗議固之罪及蔚宗書成又非固之偶其後文詞麗而古風逺𨿽有好學之士欲擬方三代而相承數世終非前人之作今試問諸君古風易變而難復者何謂司馬班範如兄弟之逰而文力大小若父子尊卑之遼逺者何說其好學之士欲上擬三代而卒不及前人者何故今天子新法度明禮樂釐正百官祖尙經術一皆仿乎三代欲乘時而革天下之文風復之於古使無不及前人之嘆當必有其道矣諸君從事於文匪朝伊夕其縷悉言之毋忽

史學

問文者載道之器而史者載文之職蓋古之文也正今之文也浮自三代而下司馬遷父子采周秦漢楚之遺書作爲本紀表書世家列傳則後世遂不能加焉然遷亦終身然後成名世之爲史者其忠實材識固不預史官之職秪爲貴人待次遷徙之地故𨿽有聖君賢臣規模法則流風善政不能慨然發明以動人之耳目而遺於萬世之下則有識之士嘗廢書而嘆息者也今天子勵精在上取士之政撥去聲病無益之書而進通經朴茂之士則文章之風防欲復古矣而於史猶未暇焉如欲迹三代之遺意用司馬遷之品法設立史學而求材識忠實有文之士以授其職且不爲貴人待次遷徙之地則官名之未正人材之難久若何而可三代之遺意馬遷之良法若何而是諸君宜觀未行之理博取已有之說以著於篇亦今之務也

論

天下有常勝之道論

人生而有是非不知是非之正則心欲是而常其非人生而有利害不知利害之正則心欲利而常防其害事與情反迹與願違終身由之而不悟者天下皆是也舜大聖人也捨己從人樂取諸人以爲善禹大聖人也卑宮室惡衣服聞善言則拜下至成湯文武周公仲尼之聖所以有天下名後世者亦得其正而已爾故列禦防曰天下有常勝之道有常不勝之道有常勝之道曰弱常不勝之道曰彊夫彊所以爲勝也而反不勝弱所以爲不勝也而反勝則天下能勝人者寡矣蓋試嘗論之君臣之相際父子之相親夫婦之相成朋友之相信凡所以交於事而委曲纎悉者皆有理在焉而昧者以气使之气發於外故似彊理潛於密故似弱矜顏色盛容貌厲言語而疾瞻顧曰天下莫吾若者是气也而無主於利害無主於是非故似彊而反弱非禮勿言非禮勿動非禮勿視非禮勿聴而歉然常以下人者是理也而利害由此而決是非由此而正故似弱而反彊彊者常勝弱者常不勝故書曰汝惟不矜天下莫與汝爭能汝惟不伐天下莫與汝爭功不矜不伐者弱也而天下莫與汝爭者彊也莊周亦曰同乎已則爲是異乎已則爲非者其意欲出乎人也夫以出乎人爲心者何嘗出乎人哉則彊弱之辧可見矣齊桓公九合諸侯一匡天下葵邱之防振而矜之叛者九國則气之爲害不特小人蓋君子亦有之气勝理則名彊而實弱理勝气則名弱而實彊以气揜理則純不勝以理揜气則純勝其道然也或曰孟子養浩然之气至大至剛以直養而無害則塞乎天地之間而子以气爲弱而不勝可乎曰所謂浩然之气者配道與義集義所生者非義襲而取之也而矜顏色盛容貌厲言語疾瞻顧而謂天下莫我若者私气也離道與義而惟以勝人爲心亦安得而不弱哉

禮禁論

治一鄕必有治一鄕之具治一國必有治一國之具治天下必有治天下之具具者非若簠簋俎豆尊勺鼎鼐可陳於前也由是而治者謂之具聽斷獄訟簿書期防所以治一鄕也守法令拊循其民以承事天子所以治一國也明制度不得相逾越貧富貴賤各安其分而易足所以治天下也以大治小則小有所不能容故孔子之武城聞歌之音而笑以小治大則大有所不能治故孟子不學諸侯之禮而言其略三代而下不知治具之有小大以簿書法令治鄕國之具而治天下是以天下終不能大治昔孝文之時賈誼謂大臣不報期防之間爲大故至於流俗失世壊敗因恬而不知怪爲可太息孝宣時王吉亦言公鄕未有建萬世之長防舉明主於三代之隆而上下僭差人人自制是以詐僞萌生刑罰亡極而孝文孝宣卒莫能用所以然者治大者其效緩而逺治小者其效速而近人君有治天下之心而求近效以語禮俗制度禁防之事則指以爲迂闊而見簿書法令聴防獄訟則以爲治天下如是而足𨿽有唐太宗之賢與房魏論周禮語未卒而有畫虎之疑又況不及太宗者則天下之不大治凡皆以小治大而無其具故爾今國家傳序相習百有餘年方內無事防於至平殆非漢唐之比而禮俗制度禁防之不立反甚於漢唐田宅奴婢車馬服用恣民之所自爲而莫有限樂漢唐之小具不思三代之大治豈非以上下相安風俗已成而難於驚動耶是亦未知講爾昔楚王患其國之庳車欲下令使髙之孫叔敖曰令數下民不知所從請教里人髙其梱乘車者皆君子不能數下則車自髙矣從之半歳而楚國無庳車蓋國家立事好爲法令而以深罰重賞隨之法令旣繁而罰深賞重無以措其手足是以民驚動而事不立今如仿車之意定爲田宅奴婢車馬服用之等級在上者躬行以化之簡其法令平其賞罸有不從者第禁勿使仕宧庶人則重租賦以困辱之久以嵗月無求近效則三代治天下之具將復立於今日度越漢唐而頌聲興然則禁勿使仕宦重租賦以困辱而終不爲深罰重賞者亦今日治天下之梱耳何患乎驚動與

序

褒賢集序

卽君子之名而議之善足成名可也而名之所以成蓋有大乎其名者庖丁之解牛輪扁之斲輪皆志乎道而進乎技使二人者惟鼓刀椎鑿之知則豈足以成後世之名乎自嘉祐以來天下稱故常山宋公善爲文章通典禮博物洽聞有長者之行士大夫怪公得名之多而不知公之所以成名者猶大乎其名也公在仁宗英宗之朝天下多以論事詆大臣進者而公惟樂善好學居官治民而已與人交𨿽更數十年有初見之敬其從諸老先生之遊歉然自下如恐傷之而荊公當軸天下士大夫往往専頌行事譽下風而公乃慷慨議論引大體明是非至可進而退以自見𨿽古節士無以加諸蓋知剛柔語黙而深於道豈特善文章通典禮博物洽聞稱長者而已乎其後介甫引疾天子始以公爲龍圖閣直學士繼以爲太史數召見訪問且大用之而公已病矣及其亡也神宗皇帝臨朝嘆息公卿大夫皆失聲相弔而交遊故人或哭之慟而自絕則公所以成名有大乎名者可見於此昔晉郗超之喪貴賤爲誄者四十人當世以爲寵而公之喪贈官詔葬皆不用常典中外之士不敢私誄而見於官挽者六十有三人故公之子慶曾旣除喪乃集錄贈告丰碑銘志行狀祭文合於哀挽得一百九十五篇摘告申之文命曰褒賢而屬仲遊爲序仲遊欲爲序未成防今天子卽位熙寧之舊人以次登用皆至公卿而懷私阻威峭深安忍之吏亦稍稍引去欲得如公者以寄紀綱厚風俗陪輔天子之治而公亡已八年矣每一思之舐筆且下而流涕中止者數四使亡而可作則天下所賴公者豈其微乎乃略載公出處大致所以成名者詔其子孫使無墜褒賢之業元祐元年八月晦日朝奉郎新行軍器監丞騎都尉代郡畢某序

記

慶州平溝接城記

慶陽之在西州初非名城也寶元康定之間元昊防邊朝廷嵗用兵始作陜西道建置四帥其一開府於慶之陽守以貴臣繕修增飾始爲名城元丰辛酉仲遊從軍方渠過慶陽見其城髙十仞廣五六里周回逶迆而下者數重背髙面深跨山趾而守之其堅如此而州之北偏有大溝焉防城之東西城缺不屬問其名則曰鵝池問其所從來則曰不知紀年之多少以目度之長防百步廣防七十步深十丈有畸俯而視之窅然以溝之未平城之未合𨿽慶甚堅而常人徼幸萬一不戒之虞且不得爲完城是可恨也其年從軍至靈武還復畱慶陽登城覽觀與三二友者嘆息溝之未平城之未合𨿽非已事而心以爲病元祐元年八月寶文閣待制延帥範公徳孺繼其父兄守慶陽惟父兄世有功於慶慶人樂之而羌人懾伏故徳孺五年不得代徳孺亦以其父兄慶人之故不求代畱慶五年如一日也才至則有意平溝接城以足父兄之事防夏人有罪兵未觧嵗發民數千防秋因其無所事疊爲番休俾運東山之土實於溝中而築之人以爲戲而公五年不徙溝遂平治州廨之後至溝五尺及溝平盡城之北數百步乃傅合其城經度其東爲大堂而藝其西以爲圃堂未成以戶部侍郎召還京師持材與工遺今帥直龍圖閣章公質夫成之堂成大作樂置酒樂於其上仲遊居鄭聞而壯之乃爲詩三章以遺慶人其詩曰匪穿而池窅且巇不棘不求陸而逶迆慶人之所宜匪析而缺呀且豁不棘不求崇墉嵽嵲慶人之所悅旣囿其中又辟其旁有閌其闥有翼其堂可謀可燕可饔可觴子孫之不忘詩旣成遂以遺慶人𨿽未得坐其堂上酌防酒防嘉木與賓崩徜徉而自適然猶記昔日覽觀之所病想象而樂之客謂仲遊曰平溝接城則固云美矣吾子之所言得無少多乎曰是客末燭仲遊之所志也昔陶士行綜理微密下及竹頭木屑之細而能扶危定傾禦患折難爲晉之宗臣謝幼度得人於履屐之間而識者知其能摧苻堅百萬之眾蓋事有言近而見逺論指而知歸者理固然也今範氏父子兄弟世爲慶陽所以幸慶人者甚厚其功名气節刻金石傳史官諷誦於天下士大夫之口有年矣至平溝接城則豈特無不戒之虞以累來者固將見逃遁之防交臂屈膝請事於塞下畫地而守之長無犬吠之驚則仲遊之言非敢故爲侈然也旣與客道其語因並載其所作以重遺慶人而屬二公元祐七年六月十三日左朝奉郎集賢校理畢仲遊記

重修信陽軍門記

申古之成國也昔夏封姜姓之後於申至周宣王時以功爲侯伯其詩曰亹亹申伯王纘之事又曰不顯申伯王之元舅文武是憲則申嘗有人矣春秋楚子圍初得諸侯亦防宋鄭蔡之君於申而大夫巫臣之邑在焉故號曰申公魏隋之間名臣間起及唐置節度合於光蔡有晉公之烈豈陋邦也哉宋興剗平僭僞𨿽名都大城稱號權制略與唐等而輕重之實固已不同其諸郡縣多減於唐舊而方內晏然無兵革之患興於禮義故申甞爲王封而秪以軍壘治民此祖宗規模之備太平之功非以爲陋邦易之也而兵屯數百壘垣隳頓臺門不治者四十有九年申之父老尊其俗而聞於禮者益厭之久矣蓋甞治之旣得請於朝而終未遑也豈有所待哉元丰元年八月直龍圖閣環慶路經略安撫使知慶州範公以邢部郎中謫義陽實申之故治甞任臺閣綴侍從爲天子諫臣出使陜蜀牧大邦總領邊吏爲賢師其謫申也士人不以爲公戚知公能安之者待公素厚也公至之嵗盜賊銷獄訟息年谷屢登官無畱事乃延問父老講俗之所闕知夫兵屯壁壘門戶之不可以不保民也乃曰何哉豈狹申爲不足治耶將愛其力而諱之也吾而不思柰父老何乃言城壊矣宜便築如制而稍益舊屯之兵旣上其事因嗣前議正大門而新之以爲之兆門度髙二丈有奇其下廣四尋上殺下之半爲工萬有一千夏四月門成公屬其徒周視而饗之申民大悅縣令畢某進曰政無作亦無止也循理而動則作斯可矣顧義而止則止斯可矣事適於可而作與止不預其間此之謂善政夫申故荊有也南走云夢北屬淮蔡橫帶三闗之險上下數百里曠無異州而水陼山磧萑葦林叢坡谷之阻鮮平地焉非教化之久徳澤之盛則姦人盜賊之所保也而屯兵單少四垣圮僕闗門域雉之設不爲固禦父老病矣而猶不知作以患於人殆非所謂適可而名善政者也今公計風俗之便同父老之憂增屯攺築作門以爲之兆旣忘申之狹而亦忘夫昔之論大事圖大功也非尊禮樂道愛民而不倦者能若是乎然則豈特姦人盜賊之備而申父老子孫之幸耶祖宗之規模可以振朝廷之徳澤可以廣而思昔申伯之風爲可復矣此申民禱祠而求者也可不書乎於是乎書元丰三年五月十六日文林郎羅山縣令代郡畢某記

代範忠宣撰通慧禪院移經藏記

曩余通守安陸嘗行諸山中間遊釋素垂之寺殿堂門廡皆稱而所謂經藏者獨介於堂之北偏側陋非地也後十有一年餘謫義陽素聞之自山中來持唐禦史頴之文而謁余曰此經藏頌也夫子嘗憫夫藏之非其地今似得其地矣欲識之夫子豈有意乎余曰素而所謂得地者何如曰募錢八十萬工七千自治平丙午距熙寧辛亥凡六嵗不倦而後辭乎側陋之地占西隅之髙明使行者仰居者誦而有助於教焉餘日素而可謂善士矣吾聞西方之學以气爲緣以身爲垢以事爲障以境爲礙以不動止爲性以無所失得爲道則𨿽精深妙密無以寄其言焉寄一言卽以異於道而其書乃至乎五千四十八卷者豈非緣垢障礙借此爲證而性與道由此見乎意者見道與性而返無事於書也則𨿽五千四十八卷猶無言矣不然何道之省書之多也天下旣有其書矣素獨得不有乎天下旣有其書而藏之矣素獨得不藏乎藏之而同乎道合乎性也吾不知藏之而異乎道離乎性也吾不知同異離合吾無所容其心則與天下而藏之者將眞爲道乎而又況辭側陋之地占西隅之髙明使行者仰居者誦而有助於教耶素而可謂善士矣元丰二年五月十九日記

代仲兄舍人撰賜詩記

元丰四年五月髙麗國王防上言臣防陛下休徳世爲東方之臣僻在海外未甞覩中國禮儀之盛願朝京師伏大廷望天子之威顏而屬有犬馬之病不能勝衣謹遣陪臣禮部尙書子威吏部侍郎思齊朝貢方物而臣仲衍實預典客越明年上元以故事張燈於宣徳門上親臨觀焉因賜子威等燕於東闕下臣竊惟陛下卽位崇仁義正經術新制度明禮樂方內之民咸獲嘉福而大化流行聲教四溢𨿽遼絕荒忽殊封異境之人亦扶服募義願爲臣妾故髙句驪介東海萬里之外非有詔令號召而稱藩國受正朔輸方物獻樂舞七年之間三集京師況屬遊觀廣覽威儀文物萬象之防而臣得與其國貢使醉飽陛下之聖徳區區之忠無以自列故輙爲詩屬其使人以歌誦太平之萬一而陛下不以其固陋譾薄加賜誅譴乃卽燕閒指顧之頃俯爲篇章遣中使瑗賜臣以寵靈臣之私室非臣愚戇所能當也臣聞漢神爵五鳯之間名爲治安而蜀人王褒作中和樂職宣布之詩何武歌於太學下轉而上聞宣帝𨿽以爲盛徳之事而褒待詔神武賜帛而已今陛下恢廓祖業垂萬世之防憲章修明道徳純備則非神爵五鳯治安之所能比顧臣朴學反無褒等之才以繼中和樂職宣布之文采而陛下之詩粲然與帝作之歌南風之辭同爲法言恊之以律呂被之於金石則可治中國來逺人繼和六樂釐三神其聲音之所動蕩天地之所右饗將見夫景星甘露嘉天神物之瑞復效於今日蓋朝廷之盛節人臣之異遇非如大風鴻鵠之歌因慷慨睠念茍作而已者也然則臣之防被方之待詔賜帛相萬而不訾𨿽麋捐四體幹竭髓腦不足以論報豈惟臣不肖之一身自先臣士安而下實寵嘉之後世欲觀陛下治中國來遠人之要者必自此詩始故臣刻之石使子子孫孫不敢忘且以示後世無窮之法元丰五年正月日朝奉郎試中書舍人詳定官制上騎教尉賜紫金魚袋臣畢仲衍記

代歐陽考功撰西陽宮記

廬陵永丰沙溪有彭道士者名世昌其居則唐西陽宮也或曰非唐西陽宮也而世昌於其宮旁得古鐘一乃唐西陽之鐘鄕人始信之而吾家邱墓適在西陽之北曩吾先君旣歸韓國太夫人因使世昌守之奏復其宮額曰西陽及居二府又請間嵗度道士一人距今三十年宮之門堂廡捨井庖湢皆備而殿則闕焉吾以邱墓之寄於宮也亦甚闕之而沙溪鄒氏獨能持錢三百萬以成其殿因大治宮外之道分田以給之蓋釋老之徒交行於天下天下爲釋氏者多而學老子者少天下太平人物蕃滋而財不足中民之家僅守於衣食而髙門大姓亦謹事蓋藏希能出力以徴二家之福𨿽釋氏之塔廟旣更嵗月之久水火之變則必假公上之力王侯之重與二三尊宿者以名動之然後僅能完也如道家之宮非祖宗之建立與州縣之所領而不可廢則能完者或寡矣今是人也不以世之所多少而皆用力焉其果無所阿耶富家大姓方謹事於蓋藏而是人也如恐其財之不出其果無所愛耶使是人也純以禍福爲志則吾西陽之所賴者將有所不暇而淸淨寡欲庻防無疾病延年久視則行道之人皆有是心焉吾旣嘉世昌之志有成而鄒氏之子能成之也故鄕之父老屬予爲記予不敢辭因以吾所見聞與事之本始告其父老使知之鄒氏之子名曰宣元祐元年六月十八日朝奉郎尙書考功員外郎廬陵歐陽某記

傳

歐陽叔弼傳

昔司馬談爲太史其子遷繼之而司馬氏書行於世司徒掾班彪著漢史不成其子固繼之而前漢書行於世中壘校尉劉向博物洽聞善文章其子歆繼之而向歆父子之書亦傳而不朽自漢魏以來父子之文顯者多矣至於名天下而傳後世則未有如三家之盛也本朝廬陵歐陽文忠公起於天聖明道之間主天下文章之盟者三十年當時言文章者至歐陽文忠公然後以爲極而不可加謂之文師而位居三府身輔三朝有大功於社稷而其子叔弼甫復以文學登第能世其家爲人廣覽彊記博通經籍史氏諸子百家之言文忠公之文須人代者多出叔弼甫之手而東坡蘇子瞻在翰林亦多以內表章屬叔弼甫代之人莫能辧甞稱曰文不可以不學古而後爲也要能以古人語而道己意則可與言文矣文忠公薨後叔甫代爲遺表神宗皇帝見而愛之意文忠公自作其表傳於天下天下之人亦以爲文忠公自作也使在金馬玉堂應制代言爲詞臣當復有文章行天下庶防談遷彪固向歆三家之盛而老死不能用以一朝請大夫終於潁上然叔弼甫在則文忠公之遺風猶有存者叔弼甫亡則文忠公之遺風益逺焉今叔弼甫亡矣是可哀己是可恨己叔弼甫字也名棐其先廬陵永丰人也初以文忠公防守祕書省正字年十二三文忠公意已賢之甞著鳴蟬賦叔弼甫猶侍不去文忠公曰兒異時必能爲吾此賦矣因書以遺之及稍長文忠公益器其爲人嘗書以教叔弼甫曰孺子記之藏精於晦則明養神以靜則安晦所以蓄用靜所以應物善蓄者不竭善應者無窮𨿽學則可至然性近者得之易也孺子記之及舉進士中乙科文忠公在位而老叔弼甫不言出仕文忠公彊之及調陳州節度推官亦竟不之任也及文忠公薨終防始以大理寺丞爲審官東院主簿入官制局爲檢詳官同知大宗正丞事三遷爲朝奉郎守太常博士尙書主客員外郎攺考功攝領吏部侍郎左選是時九品以上注籍左選者數千員法年二十卽仕於州縣爲吏謂之入仕議者曰此官所以宂者歟乃建言故事年二十五嵗乃試於銓守選三年然後入仕今官宂請復二十五嵗守選之法且使進士特奏名者減其舉數以示恩亟與之官而不使仕則左選淸矣叔弼甫曰嘻非朝廷所以議宂官之意也乃著議曰左選之宂士人之病爾朝廷憫而議之欲利之爾今加五年使守選是反害之也所謂特奏名者非他儒生而老於埸屋無成者也憫其無成而老故與微官使之霑祿而後歸令亟與之而不使仕所謂官者乃虛名爾豈爲恩哉是終窮也議者之言遂格哲宗卽位爲祕書省著作郎充修實錄檢討叔弼甫曰古𨿽不諱嫌名而今日爲官稱則不可以不諱也乃辭不就職而更爲集賢校理判登聞鼓院後入省爲職方禮部二員外郎防詔議南北郊祭或曰分祭禮也或曰合祭禮也而主合祭者方用事諸儒多折而從之叔弼甫獨曰分祭合祭唐志有之矣吾先君子之所論也吾𨿽欲合議者而排分祭如違先志何如異禮經何及議皇太妃典禮哲宗皇帝詔使爲差降謂於太皇太后之禮爲差降也而議者以謂詔語所及之事則爲差降詔語所不及之事則不爲差降大略於母后之禮無差降矣叔弼甫曰太皇太后與皇太妃位號不同禮亦異數差降之詔何可違也議者猶持不決叔弼甫曰上詔所謂差降者請物物而爲差降也豈有及不及之事哉議者不能勝叔弼甫之說遂如詔防章公子厚入相叔弼甫數請外乃以朝散郎祕閣校理知襄州有魏泰者曾公子宣衛國夫人之兄也居襄二十年倚子宣之重以傳食於漢南𨿽爲布衣州郡以倅貳之禮接之猶慊不懌多規占公私田園彊市買與民爭利前後無復誰何者於是以州門之東偏樓店官廢址爲天荒而請之上下彌縫爲成書然後示叔弼甫叔弼甫曰孰謂州門之東偏而有天荒可請乎郤之州官上下更謂叔弼甫曰防橫於漢南日久未易裁也彼請地而遲與之且不可況終卻之乎叔弼甫曰天荒地野泰請之州門之左以門左之地爲天荒售人非政也憚泰而誣天荒之令非法也泰聞之怒訴於轉運司下其訴於州叔弼甫終持不與泰由是訴叔弼甫於子宣矣襄罷以朝請郎知潞州潞罷乃禠所帖校理還吏選繼降官二等元符三年始復以朝散郎還朝爲尙書吏部郎中遷右司郎中請外遂以朝奉大夫直祕閣知蔡州蔡地薄賦重而轉運司爲覆折之令以多取於民民不堪命防有手詔申勅科折之令禁其覆折而官吏憚轉運司不敢以詔防從事請於叔弼甫叔弼甫曰詔防如是亟行而已矣何請爲眾曰覆折𨿽非令而轉運司賴以爲經費所從來矣罷之則將以他事中傷州郡不可爲也叔弼甫曰州郡之於民詔令茍有未便猶將請之今天子徳意深厚知覆折之病民手詔止之而憚轉運司不行仍覆折以病民獲罪於朝廷州郡豈可爲也遂行如詔民持覆折之輸至州而還者半道矣嗚呼文忠公以道徳文章爲三朝天子之輔學士大夫皆師尊之出文忠之門者得其片言只辭見於文字爲稱道已足自負而名天下況於叔弼甫者親爲其子又文忠公之所賢父子之間非他人親炙之所可及而竟不得以文章少自見於世故余紀次叔弼甫在吏部考功禮部時議襄蔡二州政事以見叔弼甫終不得以文章用而暴於人者乃議論與吏事爾然非好學守道識大體而又有仁民愛物之心則其議論與行事孰能爾也叔弼甫常著堯歷三卷合朔圖一卷歷代年表十卷三十國年紀七卷九朝史略三卷食貨策五卷集古總目二十卷襄錄二卷叔弼甫亡後其家集所自爲之文亦二十卷蓋𨿽不表見於當世而猶足以遺後人也叔弼自去蔡後系元祐籍復鐫職降官守以宮廟居潁州裏第間遊吳中俄出籍乃以兩恩當任子孫者力請於朝三四以官其兄子之子曰先公之長曾孫不可以無官吾子之子無官可也政和三年卒於潁州年六十七二子曰願宣義郎三孫其二官一無官贊曰歐陽氏出於伯禹之後爲越王句踐句踐之裔孫多受封於楚有封於烏程歐陽亭者遂爲歐陽氏漢有博士和伯以治尙書顯名世謂之歐陽尙書而率更令詢事唐太宗亦顯名於世至文忠公遂大顯爲本朝宗臣生四子叔弼甫其第三子也𨿽不用於世亦爲顯人余自治平以來從叔弼甫遊如兄弟今同遊者防亡殆盡惟餘尙存故勉爲叔弼甫作傳紀其大節云

陳子思傳

陳子思者名知黙其先蜀郡誾州人也曽大父省華仕至左諌議大夫大父堯更爲眞宗相父師古爲郎中而堯叟兩弟堯佐爲仁宗相堯咨爲節度使方其家盛時子孫仕宧滿朝至監司郡守者數十人治甲第京師車馬衣服聲伎之奉時無比者而子思已好學不肯爲子弟遊家人欲官子思子思曰吾學從科舉所以爲官也齋郎監簿秪辱吾志乃讓其兄子之孤者家人彊之子思終不肯受子思旣長舉進士十餘年不第治平元年再舉進士就試尙書省復不得第乃退曰吾老矣不可猶舉進士因盡棄其所好攜妻子之汝居靈泉山治宅種田往來於山中子思舉進士時甞爲詩及居靈泉不治他文専以詩爲事期年詩大行汝許襄鄧陳鄭之人皆知子思善爲詩慕其名日有以詩交子思者子思皆報之子思爲人髙逺有志尙气非其人不與遊與遊者𨿽甚貴不少下之至居田裏與父老親故相遇無所擇一皆盡其歡心以此人滋愛之畢仲遊兄弟居陽翟有誦子思之詩於仲遊者仲遊以爲唐人詩而怪未嘗見也問之乃子思詩大驚乃盡其詩縱觀之而與兄弟學詩於子思子思之論詩曰吾中有所期者志也諭吾之志於外者言也比吾之言可以詠歌則爲詩凡如吾之所欲道而雅言者皆詩也而世人之詩反若非其語言何哉故子思之作詩凝思澹視俛首少頃或杯行笑語伸紙和墨如不經意而章已就矣人初以爲易而其和之者𨿽累月終不及故子思之詩溫潤縱恣自然不類世俗作者子思居靈泉二年有病因入陽翟謂畢仲遊曰我死無忘吾詩畢仲遊曰不敢後一年子思平居無事謂其妻曰吾體不樂殆死乎乃之賈延年家搗紙欲次其詩未成而子思病遂卒子思旣卒其家乃盡取其詩稾及他文章納諸棺而葬之曰無使人得也是時仲遊去陽翟行至長葛聞子思卒哭甚哀曰嗟乎子思之卒吾不在此者亡其詩矣使人問之果然乃抵其子遲及諸交遊得子思二百篇居靈泉作者百篇而已曰猶可以遺後人子思之亡年三十八云

贊曰陳氏自蜀來京師遂顯而居鄭子思間徙汝之靈泉山其卒也復家於鄭今爲鄭人子思多才有學爲宰相節度使之孫而竟以匹夫死於山中此人悲子思者也未也唐人以詩名家者甚眾而皆在杜甫下子思之詩蓋有似夫甫者故其詩一出方數千里爭傳之志欲成就中道而死悲夫

西臺集卷六

欽定四庫全書

西臺集卷七

宋畢仲遊撰

書

上門下侍郎司馬溫公書

承議郎監在京米下第八界上騎都尉代郡畢某謹以外議再拜上書於門下侍郎閣下某曩在河南及京師嘗請再左右𨿽竭不肖之心夙夜思慮欲少補行事之萬一而至今未敢有言也蓋聞閣下之來四方內外托書詞論時務者多至數百而明廷之上實封陳得失者乃防萬人皆關閣下之聴覽是非利害宜略盡矣則某未敢言者豈有所愛惜哉恐不待某言而知爾然閣下辭山林履廟堂以身任天下之重而人亦以天下責於公道路之間閭閭之下𨿽聾瘖跛躃支離疲病之人亦扶服相賀頂禮嘆息如遇嵗年之丰而見父母之來閣下用賢去佞除煩解擾所以安社稷恵細民者甚多而外人之議尢深念於左右竊意封實書詞有所遺者某如自嫌而不以聞則是輕門下之義忘師及之教懷不盡於朝廷而未死之間私恨無窮故敢略道外人之議而某之所見則猶待異日閣下以身任天下之重而人以天下責公者何事耶當熙寜之初先帝以公爲樞密副使天下之人忻忻然曰樞密副使者君子行道之府也而君子得居之天下其庶幾乎及公逡巡而去不累於位天下之人復忻忻然曰樞密副使者人之所禱祠而求者也而君子不茍居之吾道其庶幾乎故閣下進合天下之願退爲吾道之助則人之望公其何如也公居洛十五年道徳日冨聲譽日隆天下之言正直者至公而後止焉則人之信公復何如也今先帝厭世主上富於春秋發防之日京師四面語曰非司馬資政不能治天下曽不三月而遂筦朝政則人之期公又何如也夫以身任天下之重爲四方之所信起副中外之望而應眾人之所期天下之事至大今日之務至難愛公者至多而嫉公者至深也豈惟生民利害得失之際而亦天地陰陽交爭之時愛公者皆貧賤疎逖不足侍於下風而嫉公者巧爲機穽潛布耳目多塗以誤公之事反覆以亂公之策𨿽主上明聖注意於公者久而閣下蓄積深厚所以爲天下者皆平日之所固有然非齋戒以臨之精微以思之擇術以行之博取於人以成之事猶未可知也此某所以臥不安席食不甘味而欲以外議告者也竊常計新法之行防二十年矣豈惟今日而後有攺作之意當王安石之出吳正獻之入相鄭俠之上言先帝蓋嘗有攺作之意焉而終不能攺者公之所知也及今深交固結內外如一後生肆談安於無恥老吏擅法公爲不道而閣下起閒廢之中畱三省之上殆將求風俗之失回積年之咎以成先帝之志則新法之攺豈直指而往如推墻塡壍可以定乎故外議有三而其慮容易者不預昔王荊公以興作之說歆動先帝先帝信之而患財之不足也乃散靑苗置市易斂役錢變鹽法凡政之可以得民財者無不用蓋荊公散靑苗置市易斂役錢變鹽法者事也而欲興作患不足者情也茍未能杜其興作之情而徒欲禁其散斂變置之事是以百說而百不行然則事之與情可不察哉自先帝棄羣臣興作之議𨿽無復聞者而轉輸未減邊備尙眾京師吏祿嵗百餘萬而外路官司州縣雇傭號爲新法而從事者有不可訾計之費今以天地社稷之靈主上母后之聖同人心決大策起閣下於不可起之中而寄以天下之政閣下遂欲廢靑苗罷市易蠲役錢去鹽法凡號爲財利而傷民者一掃而更之則自熙寜以來用事於新法者必不喜矣不喜之人必不但曰靑苗不可廢市易不可罷役錢不可蠲鹽法不可去必探不足之情修不足之說伺不足之隙言不足之事以動上聴夫以一家之計父子之親欲安田野逺市井習耕稼之常業辭商販之末利而說以不足則猶相視扼腕而中止況以天下之廣臣民之眾有郊廟朝廷祭祀賔客之奉有內外上下官吏廩祿之費有重兵宿衛邊守城禦之計有大河隄塞外裔餽賜之勞自古之君固常有患不足之情矣修不足之說伺不足之隙而言不足之事𨿽致石人而使聴之猶將動也如是則靑苗廢而可復散市易罷而可復置役錢蠲而可復斂鹽法去而可復存使禹稷重出爲天下爭將亦無可柰何則不足之情可不豫治哉爲今之策當大舉天下之計深明出入之數曰天下之不足其獘安在獘在邊境轉輸之多也則棄無用之地省轉輸之繁其省防何獘在造作修營之多也則止造作輟修營其省防何獘在新法官吏廩給橫費之多也則廢吏祿行常法其省幾何獘在掖庭永巷婦女資用之多也則定職掌之數非先帝幸禦者一皆出之其省防何天下之可已者無不已其省防何今諸路常平免役坊塲河渡戶絕莊產之錢粟積於州縣者無慮數十百鉅萬如一歸地宮以爲經費可以支二十年之用則三司嵗入常平爲贏以天下之大而三司嵗入半爲贏餘則數年之閒府庫之財倉庾之粟已將十倍於今日而節省之後濟之以防儉將如丘山江海之不可盡以此明言於中而精計乎外俾上與太皇太后曉然知天下之餘於財也則不足之情不生不足之事不起不足之隙不得伺而不足之論不得陳於前矣然後靑苗免役市易鹽法凡所謂新法者始可永罷而不可復行如旣飽之人𨿽以芻豢猶不肯進況藜藿菽黍乎問者曰患不足而新法興何以實之曰曩者王荊公並軍搜卒而封樁其錢糧又懼兵之少也故行保甲之法籍民爲兵數年以來農夫去南畆者大半賊盜公行守令不得爲治則保甲之利害無可言者而保甲之名至今未除豈非患兵之不足耶以兵不足而存保甲故知財不足則新法可以復興此外議也昔仁宗之治天下也優禮大臣而聴用臺官諫官之言蓋大臣者天子之輔也不優爲之禮則無以勵其節盡其心而聴用臺官諫官之言者所以存天下之公議禁制大臣使不得自放之術也故大臣起居進見未嘗不防已待之若將久於其位而不可動者及臺官諫官一有論列則十言之中行其七八𨿽故老大臣必正其罪以是而去位者蓋可數矣故嘉祐以前大臣平日足以致君臣之歡禮貌之隆而私門姧利破膽而不敢爲仁宗皇帝所以四十二年天下安寜大臣無甚縱恣百官得行其志不法之事稀闊無聞者以優禮大臣而聴用臺官諫官之所致也蓋自近嵗以來臺官諫官不復知所以設臺諫之本意而顓爲含糊茍且以幸無譴經渉嵗時而不言天下之事其所言者必揣摩上意之所尙非大臣之所惡聞且於我甚安而無悔者然後敢發其號爲論列大臣者亦取其微芒屑不在輕重之間足以破人主之疑而無傷大臣之實陽言於外而陰合其中又其甚者寜論人主之事而不肯言大臣之過蓋論人主之事則有大臣以爲之力不甚得罪而一言大臣則足跐手拉塗地而不復數年以來朝廷之上道路之間不知有臺諫一聞臺官諫官之姓名則咨嗟太息詆笑而避去而處臺諫者自以爲至計使策不復知職任之何如翻謂祖宗之朝名公大臣奏議論列爲沽激好事以自蓋其短而幸一身之安則無所補益可見於是矣伏自主上繼明西朝共政用閣下爲門下侍郎始增置諌員進用有聞之人而廢去六察皆使言事可謂知務已而猶有平昔之徒介在其間蓋在含糊茍且幸免久矣一旦明目張膽自奮於敢言之列則內懷愧恥外畏士人之姍笑欲不言則朝廷失望非今日之利故皆彽徊隠忍進退無抄取其近似者以塞目前之責而終不敢深言天下之事惟欲窺瑕伺隙執戈而攻諸長者爲新法復讐今將興仁長善定萬世之策還太平之風而猶令此等布在言路欲望如仁宗之朝存天下之公議禁制大臣破其姧心竊以爲過矣夫賢者之爲善與不賢者之爲惡其取舎固異然勢可爲則行惡而或濟勢不可爲則𨿽善而無成自古及今未有勢去而能立功立事者也且王荊公之行新法固非善也然終先帝之世新法有增而無損者以有可爲之勢而已爾所謂有可爲之勢者非直人主之聴用而荊公之名位髙且大也蓋自參知政事三司使翰林學士下至待從百執臺官諫官外連轉運使提防刑獄提舉官之非新法之人者𨿽功業如韓琦貴重如富弼敢言如呂誨才辯如蘇軾終不能少止新法之行是後鄭俠以死爭之而新法亦不攺也豈新法果利於民而可行耶蓋左右前後逺近髙下皆新法之人而荊公又挾天子之命都相之位以臨之如平地布薪而順風縱火其勢易也今閣下欲去新法之獘捄荊公之事而左右侍從六曹九寺職司使者十有七八皆荊公之徒𨿽起二三舊臣用六七君子爲言事官然累百之中存其十數烏在其勢之可爲也勢未可爲而欲爲未可之事則靑苗𨿽罷將復散況未罷乎役錢𨿽蠲將復斂況未蠲乎市易𨿽廢將復置況未廢乎鹽法𨿽除將復作況未除乎以此去新法之獘捄荊公之事如人久病而少間其父子兄弟喜見於顏色而有未敢賀者意其病之猶在也蓋勢者無形而易見今欲進君子之道成可爲之勢則厲夫聲色無益也抗以禮節無益也急以文法無益也必徧得天下之沈厚明達敢言有气節者與小人分其勢則天下之事有可爲也如用人之地方而人未可以多得則夫臺官諫官正今日之先務而天下之勢所由分者也自閣下用人以來臺官諫官亦稍稍言事以稱朝廷之意然王珪已死而後言珪之家吳居厚已敗而後言居厚之事此皆今日易言易行者也至於國家之大利生民之大害社稷之大計猶未有及者借有一人焉以言事爲己任喟然發憤動人耳目出死入生以報朝廷而相閣下之所爲則又將循用常文牽制故事十且八九不行其言則𨿽純得六七八者猶恐未有所濟況又使平昔含糊茍且幸免之徒介在其間則君子小人之勢固未分也孟子曰在王所者長幼尊卑皆薛居州王誰與爲不善在王所者長幼尊卑皆非薛居州王誰與爲善一薛居州獨如宋王何此亦勢之說也蓋堯舜之時大禹臯陶防龍稷契布在列位則𨿽有共工驩兜而卒於流放者則君子之勢勝也漢元帝任用許史防顯而亦用蕭望之周堪劉更生而或進或退者則君子之勢已差不勝而宋王長幼尊卑皆非善士獨一薛居州則不勝而已矣今閣下爲門下侍郎賢人君子𨿽稍收用而臺官諫官猶未純得其人得其人者猶未得其言得其言者猶未得其行則是僅能勝薛居州而大禹臯陶防龍稷契之事猶非所擬而望之周堪劉更生之或進或退可不慮乎此外議也老子曰失道而後徳失徳而後仁失仁而後義失義而後禮禮者道之華而亂之首也夫謂禮爲道之華而亂之首則某所未學然禮者固仁義之次而道徳之下也後人不能以禮治天下一寓之於法者又禮之次而仁義之下也而今世復不能守法一用觀望以爲政事無定法多言可更者是豈眞知其不善而可更哉亦出於觀望而已蓋今日之言不善有前日以爲善而欲奉行之人也而與此等論天下之事則異時閣下失勢彼又將言鹽法可興邊事可作苖役可行市易倉法可復置於其他新法無不言可爲者也觀望之禍必至於此今欲化觀望之心回觀望之俗以豫止觀望之禍則殆非言語告誡思慮隄防之所能盡惟取夫守道固窮不爲觀望眾人所共知者尊用之而察其背公向私專事觀望亦眾人所共知者退逺之然後搜裒祖宗之法與今日之勅令刪取其要使簡易明白而後行之蓋律令格式者近古人之所同而編勅者後人獨用之書太祖之時謂建隆勅者不過數百條而天聖編勅則倍於建隆慶曆編勅又倍於天聖嘉祐編勅復倍於慶曆至於熙寜元丰之勅乃益增多於嘉祐防千條而續降勅令與夫一司一路一務一州一縣者復防萬條而引用此例以相附著者至不可勝紀𨿽有通才彊識之士莫能曉習而附防茍賤之人乃得恣爲觀望以便其私當出而入與入法當入而出與出法一法不能獨用則轉取他法而兼用之他法不足兼用則離文折字煩言碎詞以欺天下之人又不足用則置法度外假特旨而行之顚倒下上歸於觀望而後已則所謂法者乃無法之極者也而議法之人方且移易輕重滋章條目惟恐不博而返彊省其文以成書使下之人舉手觸罪出口成獄至其文省而不通則防於過誤者如牛毛而申明往返歷時而未決其本章之中所省者一二而申明之說少至數百多或千言然則所謂簡易明白者豈惟天下之法理當如此蓋亦今日之事不得已者也千存其百百存其十十存其一茍有可削者無不削是謂簡易著爲法者當如常人之言語使匹夫匹婦皆可以諭其意而盡其詞是謂明白則觀望之徒不敢轉徙以順人而簡易明白則亦稀有所附防天下之人旣見夫不爲觀望者尊用爲觀望者退逺而常行之法又簡易明白不可轉徙附防以便已之私則觀望之心庶防少息觀望之俗庶防少變而異時觀望之禍庶防少止矣此外議也夫前古之君所以有難與爲治者以任用親黨女謁公行遊宴弋獵不卹國事賦斂隔塞人君之私也小人探君之私而導之於邪旣已得取於私邪則公卿大臣開正言行正道如陳夢中之語而告天外之事洎然不以經意𨿽與爲治從何而入哉所以難也今主上富於春秋太皇太后通古今之大體自先帝之朝抑逺外家未嘗用事而賜與有節則無親黨之嫌主上未知好色則無女謁之患苑囿鷹犬未有所幸則無遊獵之虞罷貢獻廢堆垜蠲積欠則無賦斂之獘聴政之初卽詔天下實封言事惟恐下情之不通則無隔塞之憂凡前古之難者顧皆易矣而所難者則系閣下施設之事終於不成爾蓋荊公𨿽不用而京師四方貴臣大官職司郡守百人之中九十其徒也其恃材气挾詭辯而負宿勝之資者猶可畏而主上及太皇太后所用不過一二公一二公所用不過八九人如熒惑失度而攙搶竟天𨿽有徳星之出豈敢言禍之所勝哉則閣下夜衣而訪事雞鳴而布行正社稷之所願而天地與神靈所以想望於今日者也成之則三代之盛伊周之烈復見於太平不成則新法之獘流及萬世而不可攺𨿽有攺者不如今然則外議者某之所當告而不獲已伏惟加意幸察不宣

上門下侍郎劉莘老書

孤子畢某謹叩頭再拜上書門下侍郎執事禮齊衰之喪對而不言言非禮也而況於書乎求之本朝惟範交正公居母喪嘗移書萬言以抵執政則喪之用書有國事也某罪罰之餘待盡朝夕且無範公之國事而亦敢以書上干不孝之誅則自祖父以來門戶之寄有不得待於異日者是以停號窒哀畱喘輟息而彊布於左右伏惟門下侍郎不倦而觀之某嘗論古今文章多而史材少譬諸繪事同技而異能也蓋文人之文如繪形史家之文如繪神則更遺所尙於意外要使類其人之生而已所以難也昔馬遷作史記所謂辯而不華質而不俚其文直其事核者猶若可學至於所記之人在數千百年之外讀書如親與之接而精神意气有以想見其爲人則殆不可學而所謂類其人之生者此也由馬遷而下爲史辭者頗皆與其所書之人相類而近世尢甚且以本朝韓王趙普言之普輔太祖皇帝定中國撫四夷輯安元元經制備具其微謀逺略濟時佐命之功目𨿽不可見而耳猶可聞及觀近世之載乃若所謂除目而亦有爲四六之體者何與夫人不相類也故某之曽祖文簡公仕於太祖太宗之朝至景徳中相眞宗皇帝薨於位四五十年之間陰功厚徳髙言絕行可書者甚眾而陳彭年之行狀楊億之志文𨿽襃大顯異而序其行事亦止用四六而已由作行狀志文之後距今八十六年而墓隧之碑未立𨿽爲至晚而有所侍蓋亦恐與夫人之不相類也伏惟門下侍郎議論行於未顯之時能事見於已用之後其推賢讓善折姦鋤惡扶名教厚風俗者固已載竹帛而藏於府庫則夫所謂文章者乃公之餘事然舉天下之士論徳誦義有名位功業而又求文章可以信後世圖不朽則方今識與不識皆知公一人而已而某幸生公之時又遊公之門又可以進說於公之左右則防祖墓碑之立不立在今日矣非徒然也曩某爲吏東州識故陳畱李公成之凡成之語言容貎風力气慨與夫治民行已篇章議論皆親見而熟味之及觀門下侍郎所撰志銘簡而備粹而古貫穿而偉馳騁而不盡大類蘇武趙充國傳而讀之過半思酣意熟如成之在前相對彷佛其眉目忽焉忘文字之所載也某𨿽不敢妄意其髙下然亦豈非爲類其生者歟則曽祖文簡之墓碑歷三世而後獲請於左右非獨人事亦若天理然蓋文簡之事母孝則見王禹偁所行之告命諭徳行則有眞宗皇帝除授之徳音直道而進則可攷京尹之所建明論大事決大疑則澶淵之議其略頗在實錄與陳彭年之行狀然猶行事之常也昔管仲少時與鮑叔牙遊鮑叔知其賢終進管仲以身下之天下不多管仲之賢多鮑叔能知人也而文簡公爲濟川推官乃知取王禹偁於賣漿之家教飬成就與同出處及在中書又力薦宼準同爲宰相以濟大事故準平生與人少合而深徳文簡公兩女嫁文簡公之次子某之叔祖爲太府卿者是也史官之所紀次天下士大夫之所傳誦但諭準與禹偁之賢而未論文簡公之知人與夫管仲鮑叔牙之事同功而異說則殆俟有人如司馬遷著書故願門下侍郎上觀眞宗皇帝待遇始終之厚次察宼萊公王黃州取友之深因及楊億陳彭年之志狀傳以史官之義而賜之碑銘得如志成之文之類其生也則豈惟今日兄弟子孫感激而流涕蓋將與書之畢命世傳而共寶而天下仁人君子實寵嘉之伏惟鈞慈加意幸甚

上歐陽文忠公書

某再拜慕義者十五年前日始獲參拜於左右則交至疎日至淺也今日不以交疎日淺復將妄有所謁惟閣下少加念意憐其慕義之久不以爲疎淺而試聴之萬一有取則幸甚矣孔子曰三軍可奪帥也匹夫不可奪志也某誦此久矣以爲天下難能之事非無力之患而無志之患茍有其志𨿽匹夫不可遽奪而某之所以志者將防十年今返將爲事奪去是以飲食夢寐不快者累月遲疑嘆息未忍棄割而忘之也請爲閣下論其十年之志而言其將奪之由不識尙可捄歟某家以儒進當景徳中防大父在朝眞宗號爲徳行之臣故一言宼準之賢而眞宗同用以爲相先人承先相之後非義不爲仕宦三十年而家無儋石之儲天下亦稱爲亷吏某上爲先丞相之孫下爲亷吏之子孤蹇處世常懼不肖以貽門戶之羞故兄弟入仕未嘗敢學進取之人因虛求實抱僞賈眞以自鬻於當世惟敢讀書應舉不失其門戶而某復不自料其卑賤於讀書應舉之外私閱古人之文字言語愛其深厚簡麗而怪近日學士之所爲殊無古人之遺風𨿽見其取髙科躐貴仕名姓粗聞於人某中心誠不愛也然某亦有應舉之累未免學所不愛以取合於有司常願一日棄其塲屋之地試徧聚古人之書而觀之旣收捨其言語文采之奇怪又因以辧邪正是非參合近世之文而爲其所愛此某所以繼父祖守門戶十年不忘之志也昨者某舉進士徼幸已中不料又得主霍丘簿以食祿養親然霍丘之地面山枕淮戶口數萬南牽光蘄之路而西承潁壽之尾其民矜豪其俗滛狡飲酒呼博椎牛掘冢剽攻殺賊則固其常事以至闇昧之獄姦怪之訟難証之罪亦無虛日壽春之號多事者蓋僅有此邑也其縣令已避煩而去之矣其主簿則數日而求代今聞新法更以主簿縣尉通職共事某如從事於霍邱束之以新法則治婚田辧鬭訟閱簿書納稅賦掌倉庾檢復往來固已無暇日而又加之散靑苗斂助役蒞刑獄督盜賊至於符檄差遣推勘錄問水旱蝗虫之事則又出於不可豫慮者也某𨿽並食以待之猶當懼其不給則夫十年之志者何日而償之故自注授以來至於近日常願罷官就學以償其素志然親戚朋友之間謂自先人棄諸孤至今十餘年堂有皓首之親家有白身之弟而室有未聘之妺諸兄困於州縣𨿽得俸祿不足以給甘防選舉婚嫁之資而某棄官而閒處殆非子弟祿養意不惟親戚朋友以爲不可某心亦有所不安惜志之未償則思讀書以閒居重心之不安則欲隠忍而從事安其心則不償其志遂其志則不復安其心二者之取捨未知何從然以母老家貧聚指數百急於祿利之際迫以親戚朋友之勸論欲捨其素志殆過半矣此所謂將奪之由又如此則某之中心宜何如處哉且物有輕重理有小大棄小則從大捨輕則取重此人人易爲今某均有所棄捨然徘徊反覆如此之難處者蓋所棄不小而所舎不輕爾何以言之凡人之喜事多在於壯嵗以其气血剛彊心力明健有異乎過壯之人孔子曰後生可畏焉知來者之不如今故壯而執藝則加精壯而戰陳則加勇壯而事官則加勸壯而業學則加鋭今某適當壯嵗負其志而不果成迨其過壯之後頹塌荒廢自憚而不肯爲未可知也復爲外物遷奪之而不得爲亦未可知也孔子曰四十五十而無聞焉斯亦不足畏也已故今之事左投則得業於學右投則爲俗吏所差者今日而事之相去遂系於終身則自防之難無足怪矣昔者鬷蔑三晉之賢士而三晉之人未嘗知於堂下一言叔向執其手而上曰子如不言吾防失子矣越石父在縲紲之間遇晏子解其縛而客之夫一言一見非足以定交而叔向晏子於顧盼言語之間遂以爲賢蓋知其心者不待久也傳曰鳥能擇木木豈能擇鳥哉某𨿽不肖生已二十四嵗矣應舉者將十年矣然外自藩方大鎭將帥節度州牧刺史之要職內自臺閣禁近兩省三銓樞密中書之貴人下至深山大野名城部古衣儒冠之處士非親戚與禮當見者則未嘗見之蓋不敢容易妄見也向者竊誦擇木之義來見閣下於潁上今負未償之志懷不安之心以謁於左右不識閣下已有以知之耶抑將待其久耶然某自參拜以來無三十日而敢謁者蓋意閣下不待其久矣夫事莫快於得爲莫沮於不得爲今令人口有言語壅遏而未發猶且不懌於顏色況某負十年之志徬徨痛惜而終將爲外物奪去是反不足傷耶如閣下省其心察其志拔於不善之地而置之善地署以官職使養親假以月日使從學加之在閣下教化之域時得伏於坐末以聽咳唾之音則某之心豈惟祿養業學而已如久旱之魚縱於大水非惟免於漧涸之患又不知江湖之樂者何如也伏惟閣下聲譽溢眾人之口文章爲天下之師其所以奬進諸生誘掖後軰者固不可縷數若某之有私志而窮宜亦憫之故願閣下上觀曽大父先人之遺業下察其家貧業學之艱難旁省其取捨之輕重愼顧叔向晏子之徳無使某爲鬷蔑石父之所笑則足矣惟深察之

西臺集卷七

欽定四庫全書

西臺集卷八

宋畢仲遊撰

書

上蘇子瞻學士書

某聞天之生物爲類不同皆曰有材材者可用之具也萬物之材有餘於用而人之材則病於不足何耶非以材命人者有變於萬物也蓋物之材眾矣而司於耳目之前人之材難矣而取於心術之內此有餘不足理之固然者旣相倍蓰而不齊又況天下之材自鬭於無用之地而無已則不足之患乃其招爾今夫象犀虎豹雕鸇杞梓芝菌之產嘉禽文獸英艸異木萬物之材最者𨿽羣遊於江海穴於山澤雜出於山野而摶之於虛空不相病也若人則不然無用者有用之所諱大才者小才之所攘以無諱有以小疾大則士欲自效者固已不幸而況相分相棄相敗相死則是受才於天地者𨿽與萬物同而處才於人者固與萬物異此其所以不足也伏惟閣下聰明智敏出於眾人所不意而進退操捨深得才士之心凡潔身治官孤特守義可以自效者𨿽彊力不能攘而因虛求實抱僞賈眞以自鬻於左右者𨿽利口不能進故九州之吏攝衣冠懷詩書合雜並進十百爲羣願望見顏色而受咳唾之音日夜皆是然則人物常理有餘不足固然與諱疾攘之情亦有聞於左右乎孔子曰吾之於人也誰毀誰譽如有所譽者其有所試矣毀譽𨿽均也知名而譽之則喜者深知名而毀之則怨者毒常人所譽未聞於一堂之上而知名者已誦於一鄕之中常人所毀未傳於一鄕之中而知名者已薄於四境之外故名士之於言不可不惜也昔者公都子問孟軻曰外人皆稱夫子好辧孟子曰予豈好辧哉予不得已也孔子曰天何言哉四時行焉百物生焉夫以孟軻之賢孔子之聖言奚所不可然孟軻不得已而後辧孔子或欲無言則是名益美者言益難徳愈盛者言愈約非徒辭喜而避怨也古人所以精謀極慮固功業而飬壽命者未嘗不出乎此足下天資甚美喜善疾惡自立朝以來禍福利害系身者未嘗及言而言之所及莫非人事之大體則亦無可加矣然某猶以爲告者非言有所未至也願足下直惜其言爾夫言語之累不特出口者爲言形於詩歌者亦言贊於賦頌者亦言托於碑銘者亦言著於序記者亦言足下讀書學禮凡朝廷論議賓客應對必思其當而後發則豈至以口得罪於人哉而又何所惜耶所可惜者足下知畏於口而未畏於文夫人文字𨿽無有是非之辭而亦有不免是非者是其所是則見是者喜非其所非則防非者怨喜者未能濟君之謀而怨者或已敗君之事何則濟之難而敗之昜也語曰聴於虛室如有聲視於虛室如有形今天下論君之文如孫臏之用兵扁鵲之醫疾固所指名者矣𨿽無是非之言猶有是非之疑又況其有耶則夫詩歌賦頌碑銘序記者異而不可同者眾也今天子明聖方內宴然足下職非禦史官非諌臣不能安其身與其眾自樂於太平而非人所未非是人所未是危身觸諱以捄是非之事殆有抱石而捄溺也以足下之天資挾所有之材學茍安其身茍信其眾何爲而不成輔君澤民何爲而不至排患折難何爲而不能茍身未安茍眾未信則𨿽有子貢之智虞卿之辧仇牧之勇庸能有濟於是非耶詩云趯趯毚遇犬獲之他人有心予忖度之今某見其文而知其徳論其徳而戒其言以是而忖度足下其亦然歟此所謂相知而相告者也惟加意幸甚

上李成之待制書

某河東之鄙人也而墳墓親戚兄弟在京師之左右某宦學出入於京師者十年聞京師士大夫之說謂當世有道者數人而閣下所以爲有道某固深知而熟講苐恨不早見爾其後某得爲吏於淮南閣下守舒意謂可以見某至淮南而閣下去舒則某之恨又五年矣前日自宋入鄆有晁端禮者言閣下之館舎在焉夫以十五年願見之心而近居咫足之地固當廢飲食忘寢處以伏於門下乃返二十日不獲進者非敢緩也又非以用捨去就而攺前日之心也未得願見之說懼無以實之爾今旣得其說故特以進伏惟閣下不倦而觀之某聞富貴者利所利之地貧賤者利所利之物故獵食之蟻惟羶是求昜生之虫見濕而處今貧賤之利富貴亦由虫蟻之願羶濕彼豈有擇於中心哉特气類使之來爾故古之賢士不以我數見者爲主而主其我見之善者古之貴人不以數見已者爲賢而賢其見已之當者以當爲賢則王公不容昜而知人以善爲主則士不可不自重也河南吳公治平爲天下第一而賈誼見知於公及公歸薦誼爲愽士漢諸老先生無能出誼之右者則材爲昜進矣而誼不肯求知於絳灌之屬主吳公而後進此主其我見之善者也子遊爲武城宰孔子曰爾得人焉爾乎子遊曰有澹臺滅明者行不由徑非公事未嘗至於偃之室也夫武城之人不爲少矣而子羽非公事又未嘗見之然子遊用以爲賢此賢其見已之當者也後世則異於是在下者旣無自重之心爲上者又好容昜而知人今有一貴人其貴不必大也似貴矣則必往見之其辭不曰以貴而見也我見其賢也夫賢者豈以貴賤而不同哉彼未貴者則不見今有貴者然後見則是非見其賢也今有一知名之人其名不必大也似知名矣則必往見之其辭不曰以名而見也我見其才徳也夫人之才徳豈以人稱則爲有人不稱則爲無彼未知名則不見今旣知名矣然後見則是非見其才徳也見其名也志於貴不志於賢志於名不志於徳故外自方藩大鎭州牧刺史節度將帥之要職內自臺閣禁近兩省三銓樞宻中書之貴人下至深山逺野名城劇部窮閻陋巷之學士凡號爲貴與名者則不憚於見之攝衣冠懷詩書合雜並進十百爲羣日逰於門下而未嘗羞貴與名者樂爲已之先後則不復辧其白黒而撫接顧待飲食教誨有同已之子孫而不知恥故在下者非賈誼之才而爲上者無子遊之徳其相誓之心信若生死猝然棄去則無所顧借如以膠合舟外貌非不堅固也及納之於水則解脫四散而不能收彼其浮沈之不保奚暇言濟渡之功哉若某者不然志𨿽固陋而思慮者深身𨿽貧賤而顧惜者大當景徳中曾大父在朝眞宗以爲有徳行之臣故一言寇準之賢而眞宗同用爲相先人承先相之後非義不爲仕宦三十年而家無儋石之儲天下稱爲亷吏某不肖嘗懼羞其先故上不敢虛言異行藏於山林城市以爲富貴名譽之招近不敢卑辭厚禮齊口同舌遊於搢紳先生之間以爲富貴名譽之地下不敢阿諛諂順出死圖生將罪買功以爲富貴名譽之盜三者俱不敢此所以舉天下之大願見者數人而十五年願見閣下者也伏惟閣下方直而有守忠惠而能防利不急就以義爲先害不急避以命爲主此非傳聞某之親見也日者閣下任邊要領都會握兵治煩將澤施天下有識之人欣欣然曰富貴者君子行道之府也而君子得處之天下得庻幾乎及閣下去邊要就閒僻辭兵避煩謫居於家有識之士復曰富貴者常人之禱祠而求也而君子不茍處之吾道其庻幾乎故閣下進爲天下之幸退爲吾道之助居今人之世而有古人之風此某所以願見之實也昔者鬷蔑惡欲觀叔向立於堂下一言叔向執其手而上曰子如不言吾幾失子矣越石父在縲紲之中而遭晏子晏子解其縛而客之今某之惡幾於鬷蔑其賤無異於縲紲久而後見閣下故願閣下上觀子遊吳公之所以知人下察澹臺賈誼之所以受知旁省富貴名譽之輕重愼顧叔向晏子之徳無使某爲鬷蔑石父所笑則足矣惟深念之幸甚

上範堯夫龍圖書

五月十七日文林郎試祕書省校書郎守羅山縣令畢某謹再拜上書知府龍圖閣下某嘗論眾人之詩一讀之而怡然再讀之而怠三讀之而厭者非能詩也譬夫麤錦賤繡開緘鋪置初若爛然及交手持玩逼視反覆求其精粗工拙之致則有投地而不顧者其理同也近世之士以詩名家者眾矣方其聲譽四發動人耳目挾之以富貴之力上自公卿大夫布衣韋帶束脩之重下至野人徒隸婦女無識之輩皆知誦習向慕而不能自已其單章只句流落諷詠如飲甘露而食熊蹯未有不恨其少者蓋非再讀之可怠三讀之可厭則亦眞能詩矣及其人已死聲譽已定富貴已去集其詩而觀之則或厭或怠而怡然者無幾是何耶非生死存亡之有異蓋能詩之中所畜有深淺則其傳亦有久近而富貴名譽足以借其重也昔杜甫與李白俱號詩人而甫視白詩以爲不足故道其淸俊敏防比之庾鮑而未道其他也如防陽孟浩然則甫以弟子視之而愛其有新語而已至韓愈時人或謗甫之詩愈爲作詩訟之蓋非特愈之時有謗甫者未死之日謗已多矣迨今四百餘年讀甫詩者豈徒無厭怠之意亦咨嗟詠嘆歡欣鼔舞之不暇不獨怡然而已則始信甫詩之工而富貴名譽不足以借其重也曩某居翟陽有陳知黙者字子思號爲能詩子思世家之後身爲子弟無名譽某始不信其能詩後某病居房中有誦子思之詩於戶外者疑爲唐人之詩而怪其未嘗見也問之乃子思詩某驚因盡取前後詩繼觀之大可愛後二年子思卒得其遺槁時岀而誦之至今十有三年矣凡百誦矣一無厭怠之意而未嘗不爲之怡然則子思之詩𨿽不足比杜甫然亦非富貴名譽之詩也某甞觀孟浩然集其詩無三百首而爲之序者數人某欲以子思之詩比浩然乞序於諸公而子思生不顯於世無聞於人非有道者未昜序其詩也伏惟閣下以仁義忠信爲己任而富貴名譽窮達出處皆不爲之動心日者治臺閣職諫諍端言上前爭朝廷之大義天下想見公之爲人而世有忠孝號爲令族今之言名臣者必稽焉如陳子思者貧且賤又已死亡矣𨿽平平之人未昜動也而某敢以累公求爲子思之寵者蓋惟平平之人然後以貧賤死亡爲意而如公者則素不以爲意旣不以貧賤死亡爲意則子思之詩實過人必有以寵之也今某望子思之詩比浩然乞序於公如因公之序有見於後世則子思者生不得遊於門下而死爲門下之所收異日人觀詩讀序必有掩卷流涕而嘆息者𨿽無益於他事然爲望朝作一孟浩然豈小補哉願公勉之不宣

答劉朝散書

某再拜奉書通守朝散足下夏序苦熱伏惟尊履萬福前日車馬之官徳陽取道過洛少畱而行因緣幸防得見君子然少從公先世之遊如子侄兄弟所以講聞公是先生侍讀道義文章出入內外立朝行已之本末者甚悉故一與公相遇如舊相識而寒暄安否之外未及其他卽問公是先生文集尙未宣布之因此三十年欲問之事也豈謂記存遠枉書教遂錄寄全集七十五卷遣介東來行幾二千里因屬某爲序不知足下何以知某可序公是先生之文耶驚顧眙不知其由來徐味所指教意乃知某甞論公是先生之文異於歐陽文忠以某爲知言則必知作者之意故屬某爲序嗚呼作者之意豈昜知耶公是先生之文豈昜序耶昔司馬遷作史記漢廷之臣知遷者如相如壺遂任安之屬不使序其書而自序之其後班固作漢書不攺自序之文一字而爲之傳揚子云作太法言九箴四賦欲以文章成名於後世其時知雄者𨿽不及相如壺遂任安之知馬遷然猶有歆向父子慱極羣書而能文子云不足序其書而自序之後班固作漢書亦不攺自序之文一字而爲之傳由是言之作者之意豈昜知耶公是先生之文豈昜序耶然自天聖以來歐陽文忠日滋月益得名於中外至至和嘉祐中間號爲文師如防子固蘇子瞻子由皆以門弟子視之而獨於公是先生推先尊仰質疑訪古懇懇勤勤若自下而不敢居前也而行於世者其文不多故相見之日卽以三十年欲問之意問諸左右且求公是先生之文望於世人共傳之外更得數十篇則所願足矣而乃防以七十五卷全集爲貺者昔人有以文遺歐陽文忠公者文忠愛其文而更徴他文於其家且曰如甞一臠之味而思欲快意於九鼎之間今某所求公是先生之文望止於數十篇而遂得七十五卷全集之貺如操獘舟出涯涘期遊於島嶼之間而忽乘桴絕洋揖海若而窮扶桑也豈不快哉豈不幸哉九鼎一臠何足以爲諭旣未敢承集序之意姑奉手書爲謝伏惟幸察

代李伉上文潞公書

某謹再拜上書畱守潞公太尉閣下世甞恨古人之不復生於今也三代之時聖賢間作興造事功垂萬世之防其髙才逹識篤學守節豪傑之士無世無之漢唐時異人軰出內之廊廟公卿輔相之器外之邊境折衝禦侮虓虎之臣至於奇功偉行深謀遠慮辯才愽洽文章之士𨿽不及三代而朱梁以來莫能有也某以問人人則曰此古人也今豈有哉某私念以爲古猶今也元大璧楩楠豫章虎熊犀兕之生凡世所貴之物與古略相等而獨於人材如是之不齊此何理也因復念太祖太宗神聖威武削平僭竊瓜分之域服五彊國合天下於一眞宗守之方內大寜無犬吠之驚其規模制作皆仿三代之意度越漢唐若無人材何以得此之盛乃求故事觀之始知祖宗之朝有趙普呂端李沆王旦之徒爲輔相有曹彬曹瑋李漢超李亢則之徒爲將帥不減於漢唐某以問人人又曰此祖宗之臣也今豈有哉某私復念祖宗之距漢唐漢唐之距三代或七八百年或五六百年其人材之不齊猶有說也以仁宗皇帝慈仁恭儉臨禦天下四十餘年兵休民安風俗大和今有言仁宗皇帝者𨿽田畆之間道路之人皆爲之流涕而況於搢紳士大夫嘗遊於朝廷之上者哉其恩徳固結於人非漢唐所能比也今又於祖宗之朝若旦暮相接之近何謂祖宗之臣今不可有乃問諸長老長老始言仁宗皇帝有寇萊公文璐公範文正公韓魏公富韓公者不減於祖宗之臣蓋與漢唐之臣時異而徳均也某旣講諸公之徳而又聞潞公太尉閣下獨爲天下之師臣年壽髙奇勲業隆盛有古鬻熊尙父之遺風漢唐之臣反不及也某始悟人耳目之情輕近而貴遠天之生人無私於古今有遇不遇未有見不見也曩者先子甞辱閣下之知故先子仕於仁宗英宗今皇帝之朝未甞敢爲身謀𨿽患難死生流離顚沛亦未甞敢失其所守者恐負三朝之徳傷門下之義爾及先人棄諸孤某之兄弟戇愚孱弱在迷荒荼毒之間而閣下發使弔祭有加於常撫諭慰卹不以戇愚孱弱而棄之則某之兄弟宜如何論報於門下然而身孤力小莫能自效惟願爲道旁之父老童稚望其容貌顏色之如何歸而圖畫措諸三代漢唐之名臣物像之間以自慰釋其平生好古之心而已爾今某以事過洛而閣下畱守洛郊前日願見之心適其時矣夫某得見於閣下則如見祖宗之臣見祖宗之臣則如見漢唐三代之臣先子之辱知如彼某之願見如此閣下其進而見之命也其不進而見之亦命也不宣

啟

賀韓忠彥相公啟

誕膺典進位公臺士類歡傳治朝增慶天下幸甚伏惟中書僕射相公茂膺濟羙逹識含章集義以行體仁弗勉爰自入陪帷幄中斡斗樞以大賢名世之資繼盛徳元勲之後道能勵俗爲國器於三朝謀以靜民代長城於萬里𨿽出處之異用自夷險而一心將遊巨川誰起傅巖而共濟若成大廈孰爲匠石以取材防初政之肇新首至公而圖任起從北道進竦民瞻少蒞東臺卽當宰制搢紳動色中外相聞消沴气於和風昜薦饑爲丰嵗兵已咨於不試民遂可以安居而況仁宗之徳澤未賖忠獻之矩模猶在明堂黜陟旣當國而有爲力致太平乃傳家之能事如玆契合豈特時來再世司徒殆過緇衣之羙一門宰相更增晝錦之榮某早預坯陶甞叨器使方玆屏迹莫遂修儀不圖重見於大公第與有生而增抃

又

寵膺麻制進位冢司恩典紹隆士民交抃伏惟慶慰恭以門下僕射相公遠猷經世全徳範民爰膺累聖之知夙有大儒之效比都廊廟遂運國鈞於今三時實康四海惟唐虞之復出由臯益之再生朝廷尊榮民物蕃阜重於九鼎大呂安若四維太山中外想聞其風廷臣無出其右泰階拱極炳垂象以著明徽冊告廷冠諸公而作輔側聞異數允慰具瞻某限以奔馳道途不獲躬詣臺屏卑情無任欣頌激切之至

賀韓絳遷左相啟

比者恭審某官以賢業之成與天下廩廩向於治定進居左省遂冠鈞衡詞制疾傳中外交慶豈惟區區一介益煩世徳之所宜而行將拭目以觀太平之全盛幸甚某以奔走在途不獲同百執事陪於慶列瞻望東閣無任歡忭依歸之至謹修前啟上賀不宣

賀曽公亮相公啟

顯膺麻制進蒞鼎司聖賢相逢夷夏均慶中書僕射相公際天奧學名世眞儒以麗筆鴻文交輝於捸蕚以沈機遠識同體於冕旒自籌帷幄之深尢契風雲之會塞上萬堞相望於金湯禁中一言遂安於宗廟賢業黙定人心允孚不謀蓍遂運樞極昔山甫入相補周衮以宣勞平陽趣裝奉漢規以靖治未若功足以熈帝之載道足以給時之求顓面正朝豈惟華夏安四夷服代天理物自然風雨時三光明千載之逢今日乃見某效官無似托庇有年側聞渙汗之疾傳不覺翹襟而載躍永繄造物可無失所之嗟諒不淹時卽見太平之效某以奔馳道路不獲躬詣臺屏卑情無任欣頌激切之至

賀歐陽少師致仕啟

功盛不居請堅得謝廟堂異數隆體貌於元臣士民相矜服進退之大節非止眞儒之絕徳蓋爲宰物之成功竊以富貴之地常情昜安去就之間古人難處以公孫好學而持祿用事以車相耋老而容身處朝故文成智也僅能杜門仲舒賢也晚而去位蓋筦庫之賤士猶降志以居儋石之微人或沒身不厭況以都三公之貴而名藏於府食萬鐘之祿而澤流於民聰明在心智慮如壯退未七十古無二三伏惟致政少師蓋代有聲立言不朽尊處元老號爲文師當朝廷議論之大則每先發明知社稷繼嗣之重則早能援立謀不下席功如泰山故天下想聞其風而廷臣無出乎右遂委已成之務以休未至之年天子不能奪其髙士人不能持其去十三請而必退數百年之所無史官載筆而書光華交遊攘臂而議勲業朝中新政久垂譽於臣鄰潁上舊民如得見其父母某已從道路獲望淸光晚侍話言粗明操捨覩國家之盛事想門館以遊心伏冀內保康寕永居安佚再三加命已聞考父之恭九十爲師坐繼鬻熊之羙

賀韓師朴相公致仕啟

寄食異邦積有負薪之憊馳誠齋坐寖疏削牘之儀想隠幾以燕居方抗章而得謝處用捨之際初實無心當去就之間黙全大體含生共仰有職咸歸致政大觀文相公百世名門五朝舊徳僴然異稟逢此盛時繄勲業之在前感風雲而繼起以社稷安寕爲己任以門戶忠孝爲家聲𨿽獨運於廟堂實忘懷於軒冕是以平居當國心無間於賤微髙臥故鄕人孰知其欣戚始終一節出入十年遺巨舟於濟川遂素心而就第子孫侍側日觀防之多賓友在門時接吐茵之舊豈徒昔賢之髙致殆爲宰物之成功伏望澄思慮以坐忘收神明而返視益隆遐算兼濟令名𨿽體道赤松遂棄人間之事而大儒白首正爲天下之瞻永庇斯民亦尊吾道

賀章待制到任啟

光被制書寵升待從就分符節出控翰垣茂擇剛辰巳開尊府伏惟慶慰某官天資偉茂國器宏深擅學識於儒林作英傑之舉首眷隆上意名壓端明攺延閣之華資領昆吾之重鎭竚開績效別造深嚴某迹遠門墻心馳齋坐方愧書郵之至辱貽記室之文謙厚過中感銘增劇

賀蔣樞宻啟

光被制恩延登樞府天下幸甚伏惟樞宻通議俊明廸哲惇大秉彛以仲舒師友之尊濟茂先王佐之略危言告後切時者甚多勁節立朝臨事而可紀比疇尹政之效入翔扃禁之嚴摘伏發姦治獨神於廣漢髙文大防人必屬於馬卿間𨿽出處之異途益見險夷之一貫明光視艸方增綸綍之華宥宻本兵遂委樞機之重諒由初政尢借老成竚聞經世之謀別究安民之防由玆注意遂正秉鈞益尊吾道於盛時始見大儒之能事某防知惟舊違徳方新側聞恩典之紹隆苐極情條而忭仰

賀安樞宻啟

奉膺尊還位上樞風聲所傳歡誦如一伏惟樞宻大尉純誠體道元識際天光輔三朝疊居二府屹如梁棟之具允爲社稷之臣樊侯之出納將明曾無吐茹晉公之訏謨方略實系安危方凝翊亮之勲俄遘棘欒之戚甫終禮制前錫命書顧人望之益歸乃上心之所屬矧當初政尢賴老成竚恢經世之謀始復本兵之任運籌帷幄豈惟名在於四夷顓面鈞衡行副具瞻於百辟顧如鯫薄久戴恩憐方分守土之符莫預在堂之慶瞻望門屏下情無任歡頌激切依歸之至

賀樞宻啟

奉膺尊入長鴻樞凡在見聞交深慶幸伏惟樞宻太尉學經百行道冠萬殊傳孔孟之微言纂伊臯之絕業感防尙文之運發揮開物之謀爰自先朝預聞機政以利仁之常徳循輔世之宏規貫金石以存誠等權衡而及物訏謨方略動系安危出納將明防無吐茹𨿽暫辭於機要尢深軫於睿懷召以鋒車對於便坐安民之防得以屢陳許國之誠昭然嘉納遂卽本兵之地進當魁柄之雄風動四夷式是百辟而況君臣相合如符契兄弟對秉於鈞樞豈特專羙於一門兼示大公於來世帷幄之任旣足有爲鼎鉉之崇乃其固有垂作聖朝之範冠於盛事之圖若夫經綸豈待敷敍惟當躍距以俟太平某蹇舛餘生棲遲末路側聞渙號實踴歡誠幸溝壑之未塡企門墻而惟舊所期亮察永托埏鎔

賀門下相公啟

入居廟堂繼登揆路凡兩奉啟事修賀在汝州時甞防迂手筆寵答上體恩眷之厚感激何言恭以振發大猷濟時及物曾未閱月已向制作之盛今者伏審奉膺宸眷進陟上臺冠冕在廷保乂羣品乃皇天降佑列聖溥臨遘玆盛節以熙昭代斯文斯人永有歸庇區區一介之賤遂與同宇之物均托大廈而倚巖石豈不幸耶某以蹤迹在遠無由進敍在堂之列奉慶左右引領距躍豈勝下情謹修前啟通賀兼布悰誠萬一仰惟鈞慈俯賜亮察幸甚

賀李黃門啟

光奉明緡入同大政天下幸甚伏惟門下侍郎徽猷經遠全徳蹈中嗣興未喪之文生有致平之略諸儒之所視以爲法斯民之所賴以爲安出入三朝周旋一徳須恊宣於基命尢澄總於事經省中皆戴其言天下陰受厥賜終由逺識引去近司宣布中和𨿽大邦之爲殿永懷夙夜惟王室之爲心屬上聖之纂臨須老成而入輔詔音未下眾已期其必來詞命旣傳士皆喜如所望增九鼎大呂之重成四維防山之安卽顓化鈞永福圅夏某早依埏冶甞辱品題側聞三入以處中實爲盛際不意一夫之拙守還遇至公懷賀廈之私莫預在堂之列瞻顒抃蹈倍萬常倫

賀兩制啟

伏念某承乏於人簡書是舊惟時之哲簪槖方新復侍從之深嚴宜福禧之叢集某宮气資闓爽學造精微綽有家聲挺爲國器方恊致平之防遽纒何恃之哀比畢禫除茂膺恩典總三銓之要務仍五諫之淸資竚告嘉猷入陪機政冬陽方滌齋館夐遙伏冀上體眷勤精持寢餗

賀鮮於運使啟

肅戒淸騶已交漕節列城動色使範有華伏惟運使郎中徳敏而壯气溫且直持躬不撓待物以誠智燭見於盈虛事周知其能否輸將萬貨指日課勞殿最八州聞風肅治顧玆獘局適在下風剡竿牘以未遑愧圅書而先及瞻依感仰莫罄敷陳

賀本路轉使郎中啟

光被除書寵移使節軺車未逹名部相歡某官重徳鎭浮淸規廸哲文能輔實敏以濟功入被遇於端朝出按章於右蜀百城肅治有負弩之榮鄕萬貨均輸若流泉而富國攺臨重地實簡上心內揆庸虛比叨事任得聫治務預浣情條正炎歊路遙次捨更祈上爲注倚精調寢興

賀運使司封啟

光被除書寵遷峻秩譽隨恩渥體與望隆某官徳羙端持忠嘉允廸屢更器使久以能稱由課最之上聞致綸言之渙發阻陪賓慶徒躍情條

賀轉運使啟

光奉宸書寵分漕節矧智謀之旣偉加風力之抑揚宜有俊功以稱異選內惟單薄叨預按章方思旌棨之賖亟辱牋縢之貺謙辭溢目感緒裝懷

西臺集卷八

欽定四庫全書

西臺集卷九

宋畢仲遊撰

啟

謝召試入館啟

材如命薄初聨召旨之虛傳名與論卑敢意奏篇之誤中蓋嘗辭而不復顧以得而爲慙及此叨榮尢知逾分國家以法理爲治民之具而不失詩書之意謂文章非取士之實而求兼行義之純由本末之相維故安寧而大定矧是西昆之奧上連東壁之精圖籍具存賢豪疊處非止沈涵於簡防固將際會於功名其選旣髙在今尢寵而況二府之薦綿歲月而未聞三館之稱隨典章而新復宜搜雋乂以應濶稀而某質性夲凡智能非遠徒以公卿之裔得辭畎畝之勞屈首授書出於幹祿潔身爲吏恩以及人然而災疢連仍風波顚頓塗可前而自塞防將獻而還收枯稿爲常邅回益甚尙欲臨楚水而弔湘累之魄躡稽山而探禹穴之奇歸返故丘更無餘願敢期將老而亦遭時謝太倉之鼷而接鴛鷺之遊舍下澤之駑而奉和鑾之駕姑慰母兄之平日敢論門戶於他年顧薄技以何堪見厚恩之曲被此蓋伏遇某官志潛方冊術富經綸厚徳鎭浮純誠樂與深究昔賢之事業欲定天下之人材故𨿽近於憃愚而陰爲之引重俾從中道攺卽榮塗蟠木何知偶應輪輿之斵污潢甚淺亦塵鼎俎之羞某敢不內正所聞勉行其志詎以軒裳之可悅遂云藜藿之難甘寧信道以無成戒養安而自棄庶少禆於國事乃圖報於已知過此以還未知所措

謝司農董少卿啟

大人取士當擇雋良賤子何能遽霑品藻恩逾所望感不容言伏念某植性本愚賦材又短以公卿之後得辭農畝之勞屈首授書初疑有用潔身爲吏亦欲及人然而災疢連仍風波顚沛足將前而自郤言欲發而還休久從簿領之卑蓋爲衣食之計心隨俗攺惟知縮手以偸安事與願違不覺振衣而驚起姑彊顏而榮祿已絕意於求伸敢期患難之餘而有薦論之寵循躬有靦荷睠無涯此蓋某官厚徳兼容純誠樂與謂支離而寡偶或朴戇以無他借以重言俾之上進材如防木初虞匠石之譏道異成風誤辱斵輪之盻敢不祗勤於事固守所存𨿽出力以效官常收心而安分庶無貽辱以玷已知

答李客省謝舉啟

逺承使介臨貺牋圅兼聞鎭守之餘克協沖和之泰旨辭甚縟愧忭交中某官沈毅惇方惠和迪哲早緣世徳自著忠勲惟邊寄之難材假使聨而撫俗良革吏民之蠧備聆道路之謠仍忝外臺敢忘公議𨿽抗論於治最顧有累於髙明況匪專聞尢慙備數簸糠揚粃蓋偶濫於居前捧土益山固自知其無補似緣親契曲示謙防詳禮意之過中第悚銘之不暇冬暘方滌齋館夐遙益冀保綏下符傾頌

河東提刑到任謝兩府啟

罪罰之餘認故棲而方復鈞陶所被分刺郡以爲優哀未究而榮來感旣深而涕隕伏念某性資本下志操不彊父兄教以讀書欲知行已朋友勉其幹祿故學治民名𨿽掛於衣冠身但縻於州縣因得習知於賤事未嘗妄見於貴人昨預招筵殆由遭際道山寄迹𨿽同物外之逰京邑爲僚翻類幕中之辯自祈昜地姑欲便親未容歲月之淹回遽失晨昏之奉養三年泣血每纒風木之悲十日成聲俄迫祥禫之制零丁去裏黽勉入朝都忘意外之功名所患目前之婚嫁比塵聴見蓋出懇私敢望恩憐過爲器使旣委按章之重仍無待次之淹非惟不失其官資更欲速霑於露澤取知𨿽誤辱念已周此蓋伏遇某官道輔兩宮智維萬世官人才而有法公天下以爲心軫及孤窮曲加成就然而名爲刺舉責在讞平釣取細故則不近於人情縱使被官則殆非其職事要在刑章之無枉更圖和協於適中竊自揣焉烏能稱是維勵當官之節勉酬宰物之私

到任謝鄰郡守啟

偶當承乏出剖藩符維是小邦適鄰善壤附徳輝而云始揣幸防以居多某官材業綽餘聲猷茂甚眞忠許國奮無不爲膴仕在辰躐而如拾眷言巨屏之奧久輟公朝之良寛大下書日究宣於上徳中和樂職躬布諭於民情顧玆疆埸之連獲締瓊琚之好懸旌在望但深覩徳之誠擊柝相聞宜有餘光之振薄寒屇候嘉績告成更祈頤養天倪別需邦寵瞻望門宇下情無任

謝本路監司啟

伏奉樞密院宣命爲本軍奏監酒稅待禁柴日宣與某商量公事不和推勘得日宣理曲移監蔡州遂平縣酒稅者謄書而上未懲狂謬之辭成奏以聞方驗詆欺之實仰懷庇賴偶逭淪胥伏念某本乏異能粗知擇善十年選調自哂蹉蛇三世門風舊傳淸白故舌猶在也寧捲而無聲途非迷也將前而自郤比叨屬邑惟仰至公豈謂若人偶聨所事居常成市動欲咥人旣弄法以厚誣因剡章而薄愬敢煩衡聴折以片言曾是寒蹤遂逃官謗再念某以至愚之拙守茍寸祿於異鄕由無詭遇之心故甘窮僻之地動思退斂豈願發揚蓋橫逆儻來𨿽可不校而上下相視難於黙然矧歲月之未賖聴風聲而已惡市井晝廢坐成丘墟商旅宵行如避兵火至於絕滅公道封植私家鄕曲椎埋雅習屠沽之技宦遊饕餮數爲狴犴之囚敢爾狂邪蓋相嘗試比均從於吏議已甘寘於刑科賴有主張卒無瑕謫此蓋伏遇某官精求淑慝深辧亷污憫寒士之數奇憤宵人之不逞謂投鼠可忌𨿽戒前車而養虎不除其如後患劾而昜地姑以便民某敢不恪奉官箴益堅士操本非利器幸根節之非堅從此精心庶淬磨而有用過此以往未知所裁

秦鳯提刑到任謝兩府啟

爲郎累月殊乏才稱謝辟經年乃叨器使實逾分願徒切兢慙伏念某性本戇愚學非通博窺觀往事𨿽渉蠟以有年剽竊爲文竟支離而無用少師心而已拙老渉世以尢疎頃從外府之招頓辱中臺之選未違屬部卽入剡章四壁僅存殆不遑於灼桂一門多故仍久困於負薪比再請而報聞始免居於官次甫終祔享輒復哀祈蓋貧病之交攻而願誠之有素敢圖下聴深軫寒蹤謂勤拙之可嘉期讞平之可仗故玆假寵兼使便私此蓋伏遇某官如古伊臯致君堯舜先輔兩朝之治永存萬世之功憐此孤貧待之輕約得於盛際不作廢人謹當防勵疲癃淬圖頑鈍簿書刀筆爲今日之賤工號令詔條乃聖朝之實惠誓勤夙夜仰稱坯陶

永興提刑到任謝兩府啟

仰荷坯陶伏深感懼伏念某稟生素陋爲學不彊習聞長者之風𨿽粗明於操守名出眾人之後蓋迂濶於事情止祈引分於淸時乃亦防榮於末路與遊儒館頻假使軺間從省府之繁誤被朝廷之選愧公家之無補悵私累之交侵仍以養屙輒祈出守復遷延於歲月屢披瀝於肺肝由不忍於棄捐故卒還其刺舉蒞官未久昜地更優旣事之過於其前則人亦指以爲幸此蓋伏遇某官身爲柱石道秉權衡𨿽擇取於異能亦銓量其已試致滋庸賤亟預遷除謹當益勵初心務殫病力因循隳事豈今日之敢言搏擊求名亦古人之不取惟仰遵於詔令冀上稱於廟堂

永興提刑落權字謝兩府啟

宿官無聞久玆假器增秩有等就俾正名量分願之已逾溢心顏而增愧伏念某頃叨試職卽沗按刑拂塵蠧於簡編曾無是正聴風謠於郡國殊乏建明間求自試於方州乃復饒榮於劇部大懼望輕而招譴敢圖寵至而爲眞此蓋伏遇某官道以康時誠而接物謂官師之並建須法度之至公積歲月以爲勞豈曰能堪其事存資格而不廢亦云示勸於人故如妄庸猥防甄敍敢不俯循拙守敬奉寛條責在讞平願職守之𨿽舊動思罄竭仰命令之惟新感戴之私倍萬常品

回謝沂守劉大夫啟

比者叨被恩書召還郎位亦旣吁天而自列可量局地之不遑敢意謙防特貽慶問覘芳詞之溢目叢愧緒以裝懷某官奕世名門淸朝雅望服冉季藝能之美早有賢聲振龔黃循吏之風適分憂寄幸此圭封之同域冀防河潤之餘滋未遂合並遽成契濶趨九門而俟命顧以縢裝指千里以論心遂乖望履區區之意喋喋奚殫

耀州到任謝兩府啟

授之使指殊乏建明畀以郡章實分憂寄未淹歲月已見吏民恩厚莫量感深難狀伏念某才非敏朴學近愚自誤使令動虞顚躓常亦區區而有志其如碌碌而無聞任職居官第稍間於簿領循名責實漫不見於事功矧肢體之疾日侵而肺肝之請屢竭奏封復上𨿽未逹於闕廷成詔俄頒俾就分於民社旣獲長人而爲政又容竊祿以便私此蓋伏遇某官斟酌萬微彌綸百度眞忠許國奮無不爲盛徳康時久而彌劭人人欲其知勸事事幾於曲成特由平日之品題以記累年之誠懇私其官序假以州麾某敢不率職在公軫民求瘼更殫敬思於教條之內覬酬大造於埏冶之間悚戀依依實萬常品

耀州與監司啟

比膺朝命叨領州符內惟委之才適在按章之地攀希有日庇賴自今某官淸徳鎭浮美材周物文能輔實敏以濟功由宸扆之注懷總使權而治劇屹當一道兼刺百城風力斯加固不勞於施設猛寛相濟遂成化於中和曾是孤蹤得依盛徳屬驅車而就部思撇席以無階未知爲政之方徒結瞻風之戀春陽已煦使範有休更祈上爲廟朝精調寢餗

耀州免勘謝兩府啟

右某啟本州縣官吏昨因災傷開諭人戶出糶斛鬥過數承認不當準提防刑獄司牒備坐到朝旨特免勘者罪難屈法方俟刑章恩出原情獲辭譴域望非所及感不容言伏念某質薄地寒名微才下蒞官非敏接物更疎比沗承流適玆愆澤𨿽奉法循理要在安寧而捄災卹荒殆成迂濶旣人言之自取顧吏訊以難逃敢圖造物之仁深體振民之務凡奉行而當職與奔走以在官似憐用意之﨑嶇並得論心而矜貸遠在千里而防察於朝廷之上賤比一介而見卹於廟堂之尊𨿽予奪之無私亦生成之有地汗顏增靦淪髓知歸此蓋伏遇某官躬贊大猷力康庶政攬萬情而同照勵百志以惟新旣陳法以防非亦本仁而觀過致玆痕累曲被保全某敢不砥節在公省愆克己務求民瘼益謹官箴庶少利於米鹽以上酬於埏冶謹奉啟事陳謝

耀州任歸別本路監司啟

比分符竹逖仰襜帷吏道非長官成無狀久不聞問居懷偃艸之風自視何堪敢意及瓜而代言歸已近論幸則多此蓋伏遇某官徳可鎭浮才方任重撫百城而兼治公一道以爲心未嘗求備於官僚止欲共成於職業矧知衰薾最乏勞能殆由念舊以見存故得終更而善去平居閉閣悵莫及於前人扶病出關知茍逃於大譴尙冀後來之薄效少酬今日之厚知感戀之私倍百常品

鄭州謝兩府啟

任之持憲已復故資昜以守藩仍居輔壤孤根粗立再造知歸伏念某生也近愚長而多難嘗剽聞先生長者之論而靡爲通人逹士所知頃被招延謬更任使崎嶇一節黽勉十年𨿽錐在囊中或疑其脫穎而金躍冶外自畏於不祥是以冊府倦遊毎思襥被使軺屢駕輒欲分符間嘗引分以投閒更欲爲貧而居下刳心以道寄命於人禠職還朝空類拔茅之薦調官還郡猶懷據蒺之憂忽逢舜禹之嗣興偏得臯防而夾輔博延中外靡間舊新故𨿽孱微而亦收用方取漢中之道叨移寰內之邦矧嘗諳閭裏之情而素有松楸之托使其自擇蓋止如斯特出至公將何以稱此蓋伏遇某官權衡萬務柱石累朝治惟急於人材心常公於天下旣先已進退其大者因施及孤遠而振之謹當勵節惟堅奉公不懈悉心條教致力米鹽論任官稱職之差𨿽非能吏茍奉法循理而治敢病細民冀收塵露之微上答埏冶之及

京東謝兩府啟

溱洧之鄕爲邦已寵齊魯之地攺命過優被旨促行順流至部靖言事任仰戴坯陶伏念某蚤以才微出於人下𨿽在官而知勉實遇事而不彊齒髮寖雕視壯圖而已屈簡編盡擲悵俗狀之相仍比還常選以低垂僅得偸生於隱約敢期再造屢賜曲成已復官資仍加器使更欲激昻其晚節特遷將漕之寵名逮懇避以報聞因自謙而遽受顧惟本道切近在畿包括靑齊接連趙魏民物旣庶賦調亦繁用以赴功惟恐材之不逮使之擇地乃幾眾好之所同此蓋伏遇某官道徳內全聰明上逹力持公議博盡人情謂虞翻之骨多屯本無足嘆而安國之灰已冷偶此復然試假輝光更從驅防敢不就爲經畫常謹會期務少存觀采之紀綱亦不忽細微於簿領身名晻黯姑自信於明時事業謬悠惟更殫於病力

淮南謝兩府啟

仰戴坯陶俯深感懼伏念某技能單少名迹湮微偶遭際於盛時許回翔於中外崎嶇七路屢沗使華出入八年復塵郎選而病軀已弱難追朝路之簪紳食口甚多更苦京居之桂玉矧素昩公家之務而動虞官謗之興方期仰露於肺肝所覬服勞於郡邑敢圖任使復此僥逾逐從臨遣之憂殆過由衷之請得專外計兼刺列城茍非選於眾人豈輕付之一道此蓋伏遇某官圖回萬化翊亮三朝坐秉國成分授天職特玆差擇畀以事權敢不益務奉公常思盡節盈虛出入𨿽心計之非長奔走經營須力疲而後止上酬天施次答鈞憐

上太師文潞公啟

某持服鄭裏備聞太師居洛動止之詳以罪罰屏處人事不通故無由更至誠懇於左右伏惟功在四朝身兼五福人臣無出公右天下想聞其風載籍以來有未聞者拘以吏役無由奉杖布席以聴謦咳之音下誠惓惓見於夢寐惟願珍調膳飲精防寢興永究松喬之年長爲社稷之鎭下情無任懇到頌詠之至

上蘇頌罷相啟

比者伏審某官力援古義懇避政機不淹廊廟之榮惟期風俗之厚章每郤而復上眾願畱而不能進符天下之公退爲吾道之助某限以官守在遠不獲請謁門下少布惓惓仰惟鈞慈俯垂亮察

上鮮於運使啟

比者恭被詔除攺陪漕計瞻言明哲適在總臨得佽下風實符厚願某官天姿偉茂國器宏深重可鎭浮文能輔實宏材有裕如流水之發源嚴令所加若疾風之靡艸內慙疎迹得仰成規人獲所依天與斯幸肅霜初履齋館夐遙更祈上爲邦朝精調寢餗

問候熊舎人啟

庀職外司積有簡書之畏馳心齋坐曠無竿牘之修仰明哲之總臨宜福禧之駢集某官躬服完行心包大猷使煩而能與聖胥會設施風采實貯於廣朝論議建明蓋行於素蘊而自代言西掖董正九農炳云漢以成章阜邦財而美俗行膺大任此實便塗內惟悃愊之愚叨預蔭私之厚希風有素托庇自今更祈上爲廟朝精調寢餗下情祝頌之至

問候判銓舎人啟

素冠終制簪筆還朝想法從之深嚴宜純禧之叢集某官識窮倫類學造精微休有家聲挺爲國器方贊政平之防遽纒何恃之哀甫畢禫除茂膺恩典總三除之要務仍五諫之淸資竚告嘉猷入籌大致冬候方屇齋館夐遙伏冀上體眷勤精調寢餗

回李侍制啟

伏審懇避州符寵提宮鑰功成不處身退益榮某官仁厚持躬剛明待物鎭浮以靜應務不勞早聨侍從之華洊委藩方之劇家聲籍甚風力凜然惟是營丘夙稱裏閈小棠聴訟新畱蔽芾之陰大瓠爲樽舊有逍遙之地典司原廟偃息鄕閭髙義可稱淳風斯復某違顏尙邇庀職方防顧剡牘之未遑辱縢書而先及旨辭並縟感愓兼深寒燠气交燕閒道粹更祈上爲邦國精調寢興

回熊右司謝致仕啟

樂道辭榮抗章得謝退未六十時無二三洛社推髙朝倫共仰致政右司學士才資博美器識宏深𨿽早服於榮階實內崇幹時望勵操修於常日比得喪於浮雲皂蓋朱幡每期閒佚眞祠琳館又欲退休遽引疾以上聞信髙情之絕異孰爲韁鎖遂脫屣以超然𨿽處戶庭猶拂衣而遣去未奉在堂之慶辱頒記室之文何特起予固將善祝林泉嘯傲日追園綺之遊壽考康寧永邁松喬之算更須言靣別布悰誠

回胡先輩謝登第啟

較藝春闈升華桂席坐追時彥將大家聲豈非我裏之有人足見公朝之得士先輩足下文詞贍逸經術該通早並雋於膠庠久得名於塲屋自比穿楊之妙果爲入彀之英鶴鳴九臯旣升明而在選鵬程萬里期遠到而可觀某正此窮居欣於及見方欲論交於異日遽聞得雋於明時展慶謁以未遑辱牋縢之相及願如感臆言述奚殫

回令狐皥如張大年謝及第啟

老病杜門𨿽倦遊而屏處俊髦得路亦美事之預聞敢謂不遺肯玆見顧副以牋圅而爲貺爛然詞筆之可觀伏惟先輩祕校業履端修藝文通博造廷待問𨿽指事以獻言升舎右賢本窮經而謀道行且蒞官而從政固宜入裏而榮家丹陛防名已致身於盛旦靑雲在望當拭目於異時祗造未遑占辭非命其如媿佩豈昜索言

回宿倅兪察院啟

比緣承乏獲遂同寅仍沗按章備聞國議𨿽抗論於出處顧有累於髙明豈謂謙防遠貽牋問防詞並縟感惕交深某官懿行淸規茂猷逺識學有淵深之奧名先臺閤之英履道從容推誠惻怛似矜迂拙曲示誨存捧土何知本無禆於髙大斷金爲好期永奉於周旋載欽禮意之過隆第覺心顏之增靦素商在候雅履爲休益冀防持少符瞻禱

回鄰郡官啟

出藩淮服接境渦陽緬思未覲之賢適在相望之地方圖請問遽辱題封鋪記室之芳辭惇鄰邦之嘉好禮𨿽有素惠則非常某官術爲吏師名出人表暫玆闗決竚俟劇遷乃忘友郡之偏誤慶長人之任載邀襃借如挹話言冬律肇寒明神介福益祈淸訓庸副陋誠

代範忠宣賀李肅之待制宮觀啟

寵被制書退司宮鑰已交藩節歸喜堂皇閭裏均榮風聲動俗伏惟慶慰某官資稟直諒學通本源出當萬乘之知敵乃千人之傑設施風采實竦於廣朝論議訓猷蓋行於素蘊而自參華延閣分寵價藩地與望隆譽隨恩渥甫玆報政俄爾退身領仙鑰於別都便錦衣於私第安居自適不違竹馬之遊大廈未成猶恐鋒車之名某簡書方畏竿牘罕修辱管記之移文撫情條而增恧未遑拜慶徒爾瞻風益冀養頤別須登用

代範忠宣與兩府賀正啟

考象天官屬寅杓之順建審聲神瞽發鄒律之和聲某官全徳鎭浮至誠動俗雅際風雲之會親承日月之光躋富壽於蒼生復太平於盛旦履玆元朔茂擁天祺某承乏外官阻從中謁瞻顒禱頌實邁常倫

代範忠宣與兩府賀冬啟

臺云浮瑞表日延輝當萬寶之履端實一元之令序伏惟某官材膺帝賚望冠時宗奮直道以居前覺斯民而自任嘉謨屢告善化方行坐成告遠之猷茂集履長之慶顧惟儒品適庇下風頌詠之私倍百常品

代範忠宣謝兩府啟

比者祗膺告命獲貳樞庭越次而居殆非其分徒深形於懇避終進冒於恩榮伏念某學古甚迂承家不競早由際防亦預招延謀拙無成蓋乏適時之用迹奇不偶殆由接物之疎空歷四朝未聞一善敢期晚節並被殊私進以美官還之要地淸塗入踐未逾三月之賖機事預聞乃綴八人之列靜言非據靡自遑安此蓋伏遇某官道可濟時心惟體國謂技能之𨿽少且事任之常更陰借品題使階器用智謀非遠知難就於功名忠義在前敢自羞於門戶庶幾少補永服下風

代範忠宣並州到任謝兩府啟

比膺外制就付中權仍超書殿之華倍荷門閭之寵辭榮受任初劇震惶進職臨民率階忝冒伏念某由先子之忠義受厚祿於朝廷澤及私門𨿽乘軒之可寵用非公義愧覆餗之自貽猶叨守於輔藩就復更於方靣並加異數示及殊恩此蓋伏遇某官念舊爲心代工有體曲爲道地得致便藩謂髮齒之𨿽衰顧筋力而可彊初臨邊吏惟祗畏於簡書仰恃仁人更上資於廟略瞻隅感激實倍常情

代範忠宣到任謝前兩府啟

比者解官全許昜地晉陽愧無條教之有稱復沗兵民之重寄仍叨進職殊出異恩敢謂記曹首貽慶問粲芳辭而在目叢感緒以裝懷某官道徳元臣朝廷夙望有鎭浮之令徳布利澤於生民告後惟勤聞嘉猷於在昔至公來復覘防位而及今顧是疎暌還叨率領驅車就道報徳無階益冀保調少符傾訟

代範忠宣回宗正畱後賀冬啟

鄒管升陽魯云紀瑞道協履長之序歡交亞歲之儀某官毓秀皇枝參榮宗事由惠和而著美有信厚以潛中爰及令辰茂膺丰祉曲煩記室前示慶圅感頌之深銘藏罔旣

代範忠宣登庸回謝兩制以下啟

比膺恩制登備臺司顧幸位以多慙豈經邦而可用𨿽懇辭之備至終成命之莫回遂階廊廟之崇如蹈淵冰之懼敢謂某官義存體國心欲濟時方從機事之煩遽沐記曹之問飭彜儀而有絢將厚意以無窮緬惟王室之爲心況乃本朝之倚重願收箴於不逮庶協濟於在公

代範忠宣回謝制誥舎人啟

光被制書典司誥命豈特士林之推重固宜國體之增華凡在見聞孰不歡愜某官生爲人傑代有時名學問精通性資絕異上下千載深窮治亂之源更歷四朝獨作文章之主𨿽常任窮通於寒暑履患難之風波而志气不衰聲稱彌劭遂從防地入踐要途斷自上心擢升外制不試而受其榮則多非徒代天子之言蓋可慰士夫之望𨿽言語侍從未能究異日之功名而號令發揮亦足以動斯民之耳目玆惟盛會可謂得人顧削牘以未遑辱貽書而先及永惟欣感但切傾馳

代範忠宣回謝眾官啟

比者叨被詔除獲陪機要辭𨿽牢而靡獲心以寵而爲憂敢爲仁私特貽誨翰荷恩勤之曲至加奨飾之過中佩徳之深非言可旣

代範忠宣回安州蔡相公啟

近膺詔綍就昜州麾適去鄕邦已開尊府某官資稟渾厚謀謨靜深親居上相之尊蔚有大儒之效友於之性愛𨿽厚於門中進退之難患蓋由於意外比更郡寄益味道腴任寒暑於窮通見古今之出處地連江海爰多大國之風心在朝廷未害嘉猷之告竚聞召節復正巖廊剡竿牘以未前辱緘縢之先及永言瞻禱莫旣敷陳

代範忠宣回蘇內翰啟

近被制恩寵還詞禁人𨿽舊命實乃惟新某官志合道源材髙選首老於文學早從翰墨之遊志在功名久屈藩方之任比從節召入覲宸嚴賁國體以增華藹士林而爭舉髙文大防復階內相之榮興化道民行副上公之選未遑修慶先辱貽書感頌之私實倍常品

代範忠宣回範蜀公進新樂啟

以律召和因時攺作逮此充廷而來上始知攷古之惟精允謂難能式符昭代伏惟某官志潛道術學富天人知法數之未忘遡情文之所起以棟梁之舊聴妙鐘石之和聲制作惟艱昔𨿽房杜而猶媿鏗鏘可紀今若防襄之更生顧如備位之人叨侍在庭之奏方深詠嘆遽辱題封感服之私非言可諭

代範忠宣回宗正謝起復啟

祗拜命書起還官次哀榮曲盡寄任增隆某官徳協溫良身行法度夙倚宗藩之重兼司屬籍之尊逮奉親喪動循禮制孝由中出𨿽存三歲之常事不辭難況廹兩宮之命勉從抑奪大合權宜蓋許國之誠深故斷恩之義重敢圖謙徳曲示書詞感佩良多敷陳莫旣

代範忠宣回李韋太尉啟

近奉制書榮分將節譽流勲戚懽動士夫伏惟慶慰某官世徳休明天資沈偉早預親賢之選久翔扃禁之嚴有問學之裕推重於豪英無居養之移能忘於富貴故聞眷遇迥出等夷果自亷車超受旄鉞激風聲而彌劭仰勲閥之愈隆悚動朝紳增光天族東京戚裏恩沛金穴之家上將齋壇寵盛牙璋之寄𨿽聞異數莫造下風剡慶牘以未遑辱書文之先及謙勤溢幅感激裝懷

代人冬節賀省寺啟

夏時觀象審正歲之闓端堯歷授人順新陽之用事某官端方令徳膚敏宏才阜邦計於中都告嘉猷於神後屬玆元朔昭介殊祥某亢職自拘趨庭莫及瞻顒禱頌倍百常倫

代人賀桂帥啟

寵升法從移領帥權多士交欣遠民有賴伏惟某官宏材出類髙義應時久更事任之繁綽有家聲之著惟玆南服控帶百蠻距於中州來往萬里欲求人往僉曰公宜遂超延閣之華就委桂林之重譽隨恩洽將以儒榮敢謂謙私優示書誨禁途初踐如親日月之光幕府大開宜稟雷霆之令竚聞碩畫以就上功

代人謝李檢正啟

冒幹從事方懼於譴訶賜以重言亟沾於品藻寵隨驚至恩與意優竊惟國家察舉之方本制士人進取之獘司刀筆簿書而寡過或謂之常材語功名利害而勇爲又幾於幹澤矧役乎人者皆可以修餙而得於內者或鮮於始終故親臨長人之官遠統方伯之任率常刺舉幸爾安全荷推保任之公已出僥逾之望而況中朝遣發之大命天子臨防之信臣四靣合趨百城動色頗望風而震疊或希幸於矜容豈圖疵賤之人更被奬提之力顧實人情之殊寵不同歲格之常文曾是孤平知難報稱此蓋某官荷國重寄爲朝偉臣親承日月之光躬秉珪璋之望協新邦治增餙士林論輪囷之材猶有庸於成器則朴之學豈無取以補官𨿽均進退語言之間自有賢愚能否之辧若某者稟機至淺荷睠殊深不徒平進之有階實與終身而爲地誓圖薄效少答厚知

代人謝監司及郡官啟

中國而爲之學所以尊命教於朝廷擇人而修其官固欲副養材於士子知愼師儒之選兼明友教之求然非粗貫於夲源何以仰成於禮意如某者志學甚晚操心且愚不能委曲以自謀徒欲猖狂而進道與人幾於方枘故不爲世俗之知得官比於抱關猶未免簡書之責爲已如此教人已疎豈謂某官矜裕兼容純誠樂與模範至大寸長取而不遺節制所臨小善嫌於不養防其空乏而假之廩稍爲其顓朴而受之規矩此庶幾先事以備官將願以諸生而求益勉從嚴命尢負汗顏

代人上齊州待制啟

守職逾年被恩昜地瞻禁林之耆徳擁帥節於全齊傃名部以裝行撫懦衷而增抃某官躬服完行心包大猷早被眷求寖階膴仕而自升華延閣寵殿價藩徳與望隆地隨人重內惟聞道之淺將聴大邦之謠遂獲所依預欣且幸

代上運使劉學士啟

伏念某受材空疎學道迂濶安司官局托在使威惟門牖之髙未始得進故竿牘之獻無由自前若其依戀之私常與震驚而並陽春已暮生气頗暄仰盛徳之所臨宜神明之陰輔某官秉心剛實抱气宏深諸儒之所賴以爲宗先子之所畏以爲益義勇不挫忠精無瑕恢聲廣朝濶步華省逮宣使指益悚民瞻凡逖聴於音徽皆想見其風采輸將萬貨靡虛月以課勞殿最百城不期年而肅治顧惟單亦荷蔭私謬述前人之功實虞後進之僭先驅所令豈專屬部之爲華將命弗辭庶比互鄕而可見更祈順天降任以道嗇神需大庭之延登作宗社之深福瞻企門下某卑情無任

代宰相回平章文太師求助啟

連上奏封懇還重任𨿽情詞之曲至顧體貌之方隆況以協於康寧敢預聞於去就伏惟平章太師道行今世名軋古人早有志於濟時晚未忘於憂國奇兵不再冠鐘鼎之元勲大節可書作宗祧之盛福親輔三朝之治曾爲萬乘之師會初政之淸明因上心之防黙爰起大老以圖久安故天下想聞其風而廷臣無出乎右長城在望坐消邊境之虞寶鼎復來自使朝廷之重偶罹霜露殆浹晨昏和气內生明神陰相不假蓍之卜遂聞藥石之功遽辱誨音願從髙退然而公旦𨿽老不離成周山甫就封永懷王室蓋義之所在則𨿽出猶處道可以濟則當止而行矧五詔之丁寧而兩宮之傾屬欲致非常之效殆須不世之謀曾是備員徒煩委教再三加命𨿽聞考父之防九十爲師坐繼鬻熊之美願回雅眷永協太和

代樞宻回平章文太師求助啟

屢形奏牘思避圖均惟大老之在朝致蒼生之安堵𨿽浩然欲歸之已久其挽而願畱者愈多過沐誨音但深銘感伏惟平章太師有伊呂之道享喬松之年身相四朝智周萬物方主上繼明之始與太皇臨政之勤蓋欲仰成故須特起爰從洛汭入覲京師還以隆名畀之重任疑謀未決復資蓍察之明大匠已臨自得埏鎔之正遽辭廊廟欲返山林矧當夷夏之觀瞻實系朝廷之輕重名遂身退𨿽云今古之常行時異事殊殆見聖賢之逹節願捐一丘之樂卽成九鼎之安則蕩蕩王朝遂可比隆於前古區區末路亦將永庇於下風

狀

賀冬狀二首

气肇初陽星回長晷絢歡儀而交慶緣令序以儲休阻守官箴莫趨賓次瞻顒禱頌實倍常情

觀雷之復見至徳之本源望云以書詔丰年之祲象恭惟某官修能迪吉明徳知常諒膺天統之休遂赫民瞻之節宅奮庸之百揆無有後艱介太平於萬年永錫難老某適叨遠使莫望通聨徒傾欣慕之誠亦薦熾昌之頌

賀淮漕李學士狀

第功居最申命自中因漕節之尊榮直書林之祕奧凡在朋遊之舊率增慶抃之私運使學士毓徳純時受材博美用文輔實餙吏以儒抱濟世之忠嘉富家傳之學問比臨大部益簡上心數試以煩資適於用遂疇績效坐致襃升躐中祕之淸資仍外臺之重寄由此而踐禁林之地乃實便途不日而居計省之尊亦其固有豈特增光華於本道固將致潤澤於斯民某昏老無堪摧頽不振側聞休命第踴歡悰剡竿牘以未前拜書文之光辱芳詞溢目感緒裝懷

賀開封尹王侍郎狀

光被命書寵臨天邑輟自保釐之要重還歸尹正之尊崇凡在見聞孰不尊仰某官受材博敏抱器宏深兼問學之該明與聖時而際會宣勞要劇致位深嚴屬營洛之難材因奪情而援任事爲蠭出夫率云屯靡勞施爲坐聞肅治眷惟浩穰之眾尢資擊斷之長非假威名孰能表正逮防承於召命知不在於他人夜衣而行豈異鋒車之速日終不俟遂傳輦轂之淸仰繼趙張行陪丙魏𨿽阻預在堂之慶實同傾賀廈之誠激節歡愉名言罔旣

謝範徳孺舉自代狀

某惶恐再拜近覩進奏院狀報伏蒙經略侍郎不以其迂闊無成久自棄於門下意欲推而挽之使就塗轍因拜新命特有薦論以自代雅詞借重逾於丘山羞愧之發不覺顏靣之泚然也竊惟文正公後至丞相與公通顯以來門下之士十百爲輩其間號爲有道而聞於時者甚眾如某區區何敢比數而每蒙丞相公寵薦於朝非惟愧於公之厚意亦愧於公門下之士謹當視窮如逹粗堅拙守期不辱於左古感激論報之方若是而已

回發運先狀

奉計造朝方舟至闕永惟寡陋久以傾瞻矧聞譽之方隆喜趨承之有便遽防緘貺益荷輸誠感佩之深文陳莫旣

路分到狀

行之官次甫及郊圻載惟軍務之要煩屬在路戎之並防卽諧參展愈切欣翹

司業到狀

被命分臺將車及境載仰師儒之重時惟臺省之賢卽遂參承愈深抃仰

畱臺朝請到狀

取道之官將車及境比以縢書而請候嘗迂記室之報音卽遂參承愈深抃仰

鈐轄太傅到狀

將抵官次行及郊圻仰惟軍務之繁屬在兵鈐之重卽諧參展愈切欣翹

總管太尉到狀

將抵官次已及郊圻逖仰虎臣暫畱龜洛分帥權於貳衛待軍政以總臨卽遂參承愈增欣抃

提舉親察到狀

被命分臺將車及境載仰亷旌之貴方昭營洛之功諒有神休倍增福履卽諧參晤愈切欣瞻

諸監司到狀

被命分臺將車及境逖仰使臺之重時維國佐之才方擁神休行趨召節參承在卽欣抃交申

都運顯謨到狀

被命分臺將車及境逖仰禁聨之重方隆大漕之權行自禁途峻躋柄任趨承在卽欣抃交申

畱守大尹到狀

被命分臺將車及境惟保釐之靜治乃扃禁之王臣兼隆綏撫之權端處居畱之重趨承在邇悚抃交申

代範忠宣遠迎韓康公狀

肅驅旌旆將屇國門惟舊相之儀刑合士倫而竦動爰當虛寧故此遄歸宮使太尉相公功在朝廷道垂方冊堅如金石有格物之至誠炳若丹靑皆可書之大節旣聲名之洋溢復進退以從容歸防眞祠乃謀安宅朝中新政且就問於是非都下舊民如得見其父母顧惟衰喘久辱知憐旣獲邇於誨音是求依於徳庇瞻言際防愈極歡愉

代範忠宣回蒲端明狀

肅馳旌旆行次郊圻跋履惟勞沖和方集矧是臺躔之舊爰趨屏翰之崇瞻符采之非遙傃徳風而增憶更煩記室迂示書詞感佩之深銘言罔諭

西臺集卷九

欽定四庫全書

西臺集卷十

宋畢仲遊撰

尺牘

上蘇內翰

去嵗起於罪罰之餘入奉朝謁適值知龍圖閣內翰請外將赴汝陰僅得再請門下而荷眷逾厚知奬更深殆非後進晚學所敢望於先生大人者也自疇昔違奉累更晦朔不審卽日臺動止何似某待罪河東以托庇左右之故茍免如昨幸復霑祿食而已不及親養追念摧感涕慕何言邈未知侍見之期仰惟體上眷倚精固生理入輔天子以稱中外之望不宣

又

某去冬至晉郡適當新秦被防之後𨿽非職事而文書期防頗異於平日尋值昜帥多故及被防往河外體量道路險逺風雪寒苦之阨前此未嘗歷也近以詔使自京來故且歸太原以待防議中間欲治問起居之何如旣欲稍盡區區而復忙擾如此轉成稽緩愧恐何勝

與王觀文

比因嵗節上狀伏防記憐還示慶問下情感仰至今玆者伏審光膺制檢攺帥全晉除音疾下歡頌隨之蓋以地連二冦兵兼四道如遂撫定西略則還居廟堂永輔昭代此便途也卽日不審拜命以來臺動止何似諒已辧旦夕取道不敢別奉賀啟謹此少布區區伏惟亮察

又

前月欲巡南山中數縣回日謂可請侍左右少布惓惓之私行至華州乃聞山中冰雪未釋殆不通行李故卻歸蒲中三四月間再往參承固亦不晚遽聞移鎭遂睽逺門仭仍以家私有病者日治醫藥恐旌旆戒行不得親至幕府違奉顏色謹上啟以代靣布之誠何勝惓惓

又

前任承乏河東廨舎在太原邊事土風麤諳其一二如公威徳𨿽塞上艸木猶皆知之想到卽閉閣燕居坐以無事第促召治裝歸處衡弼在旦暮其理然也

上鮮於運使

久違材館下情伏深兢仰卽日秋暑尙熾恭惟神衛起居百福潛捨某營職區區幸免末由躬至門下請侍伏望上體宗社精加寶練私誠惓惓之禱

又

不審某官自到安陸以來鈞況何似居處飲食仰計足以衛天和而固生理也某愚不肖以家世仕宦之故竊祿食於內外僅能不失門戶𨿽無他長以自見而甘貧守分則有年矣今𨿽濶逺教誨日增闇陋其愚不肖之心猶前也顧貧與分其何敢忘方爲賤事所拘不獲親奉杖席仰承咳唾之音以自慰幸區區之誠發於寤寐伏惟臺慈亮察

又

某嘗慕用門下之義昨自奉使河東還朝實辱收防之厚而官局請謁有常實無從數至於前以承教誨今者某官燕閒無事可以日侍左右而蹤迹東西無定且復去門館甚逺惟拜狀附承起居而已豈勝南望引領向戀之至

上王彥霖樞宻

夏序淸和伏惟鈞體起居萬福違奉門下累嵗日有兢仰伏惟道存帷幄功在生民鎭撫之餘諒多燕適某以奉使在逺未獲趨詣屏著伏冀體國爲民精防寢餗下情惓惓依歸之至

又

比𨿽累得奉啟左右皆緣職事以常禮貢聞區區所欲言者與銜恩佩徳之私蓋未暇布陳有以也不識臺慈能賜諒否卽日伏審朝廷曲徇誠請昜地三城然全節鯁義中外所仰諒無暖席之期卽還廊廟疎逺之迹將永有庇賴以觀太平之成效豈勝惓惓

上安樞宻太尉

近以事至河南造請門下曲承顧存撫接之厚感不容言拜違左右已再更晦朔依投系戀蘊結於中季冬極寒恭惟鈞體起居萬福卽日某防恩營職之初區區幸免末由參侍伏乞上爲宗社之重順衛太和永輔聖世卑情惓惓頌祝之至

又

比者恭審某官以賢業之成與主上初政之所想望入籌帷幄再長鴻樞上自搢紳先生有識之士下至行道之人皆知鼓舞如出一意豈特四夷懾服可見兵革之不試而全徳重望故將師長百僚大爲制作以向太平之盛天下幸甚某以職業有守無由同百執事陪預慶列瞻望臺屏下情無任歡忭依歸之至

又

近審肆覲入侍經闈嘗奉竿牘請賀門下竊知己闗聴覽仲季嚴寒恭惟機政暇裕鈞起居萬福某待次累月近準勅除管勾崇福遂得復霑祿食仰繄恩造感激何言趨府未展伏覬上爲宗社精調寢饔卑情惓惓祝頌之至

又

不審近日鈞用何似比者恭審某官以主眷之益隆與天下廩廩向於治定再登廊廟進長鴻樞華蕚交輝以極一門之盛而臺躔舊徳道在累朝其所以進籌帷幄折衝萬里者蓋實今日倚重焉中外幸甚某以居處在外不獲同百執事陪預慶列謹啟通於左右因布悰誠萬一伏惟鈞慈俯垂覽亮

上李資政邦直

不審近日鈞用何似河東舊稱事簡自某到任適當新秦被防之後文書期防頗異於平昔而道路奔走亦增倍於他時𨿽銜恩佩徳之私無日不在門下而簡牘之問至今方得通於左右負愧懷恐何可勝言伏惟老成舊徳士夫所望佇還廊廟永庇中外疎逺之迹亦將跂足以觀太平之成效何勝惓惓

又

比於太原相公坐間得聞起居之況以自慰又獲窺近日所著杖華堂碑文伸紙一讀神意悚動者久之蓋非近世之所謂碑文也

回盛少卿

某啟去嵗起於問罰之餘入奉朝謁卽外官茍祿故𨿽再至門下而不得欵奉教語臨去都伏蒙臨貺旅次值出不獲望見車馬感戀至今春序布和伏惟尊體彊豫某待罪河東營職初遣內托庇庥以茍免於罪戾末由省見伏惟體上眷矚精防生理下誠區區

又

不審近日起居何似伏不遺逺賜教墨匪知遇之厚何以及此佩服眷意惟深愧恐某比到部適當新秦被宼之後𨿽非職事而文書期防頗異於平日中間得防往河外體量前月下旬方太原上記稽還緩由此幸冀矜察某到本路庻事𨿽不敢不勉而性資迂拙常虞隳曠以辱知憐尢患不審知本路人物如何防教示數君者爲賜甚厚不敢忘處休文字卽契勘他俟後狀上稟

與呂原明兵部

某啟首夏微熱伏惟原明兵部大夫尊起居萬福去嵗免防至京累得詣館捨上見亦屢車騎臨貺體眷之厚感服至今某承乏河東區區營職粗遣內倚門下之重以茍免於罪戾末由防見伏冀俯爲時望精固生理下情所祝

又

去冬到此適當新秦被宼之後𨿽不豫邊事而河外賑濟與封樁錢谷移用蓋亦不勝其繁矣原明深識逺量朋友之所宗仰宜在禁從日夕獻納而上淹郎曹豈宜也某待罪晉部逾分已多苐才劣事薄恐有不勝以累門下若得偏郡以休息病體因茍祿食卽便無餘願矣某承乏於此幸復霑祿而已不及親孤苦感愴略無仕宦之況應之叔弼知常公餘防集豈勝優羨今皆有書去蓋亦負後時之罪十一捨弟已得畿邑至幸中間待次闕下想常請謁館捨承教不少矣詩卷輙謄本封納以湏便人不欲附故爾遲晚𨿽常繼以亂道絕不中已毀之矣所有新作幸望寵寄當試和呈

與文修撰

前者遞中上狀後卽往忻代幹事還畱太原數日復往河外比歸乃再領教墨具審致政太師畱止官守月餘而後歸洛才短意澁恨無文辭以見於歌頌惟深區區願望而已余冀順時遵養前對大用

又

某啟不審頒政之餘臺侯動止何似鄙賤之人起於罪罰觸事感槪殊無名宦之況惟執事深照其愚過有奬與臨紙幅窄不知所以爲答但重增慙悚而已

又

某再啟晉相昧於平生然仰名徳之重有年矣到此辱眷良厚於局時尢荷體察近日頗苦痰喘樽爼差稀然亦不妨治事亦漸向愈兄弟特防存記感激奚似今皆有所授十一捨弟領畿邑往淮南般家乞知之

又

向者不避疏賤輙敢奉狀上問大師起居特防鈞誨伏增感戀亦每於範相書中得聞還洛後燕適之詳以慰幸

與蘇子容

近者侍禁李嗣昌至太原出所賜書教仰承臺眷之厚感恐兼極卽日春暄伏惟爕輔休明神物有相某待罪晉部茍免如昨方逺門仞仰冀體國爲民永鎭廊廟下情惓惓之祝

又

正月二十七日承奉至太原三月三日成禮竊惟疎賤得重托婚姻於門下非獨人事之際會實天與之幸何感如之重念某兄弟久荷臺眷而兩房二女獲奉箕箒於左右衰門冷族其焜燿實多遞中謹先奉啟上謝俟承奉歸侍下別布區區

與程中防

某啟承乏晉部𨿽忝爲代出於幸防而相遇道塗一宿卽復別去區區系戀至今不忘春序布和伏惟入奉朝請起居萬福某營職幸免如昨自抵太原值昜帥仍被防往河外體量適丁寒月道塗險澀風雪寒苦之阨過於傳聞逺甚才歸妻室一病幾不起今又當出至忻代後來賑濟與泛差軍馬皆本司應副文書紛紛未有定日中間請疎濶惟冀諒察竚聞顯拜以慰士望下情祝頌

又

比指教荷眷尢厚某以多事之故幾有失咨詢到京動止之何如而拜賜之後復以河外之行與妻室疾病至今才得奉前啟參承感仰愧惕兼極於懷伏惟淸懷髙誼出於名門禁省要近之地乃所宜處俟聞成命別修慶門下更冀上爲朝寄倍加保防

與趙司業

暑繁縟伏惟正夫司業尊體動止萬福比緣嵗事出至旁近郡欲歸而得漕臺公移防議役法因徑到上黨論有不決者少爲淹畱及歸太原始領所賜教翰體眷參省之期仰冀輔眠順食早濟嚴近下誠區區所望不宣

又

某悚息待罪河東浸久不稱之事益多如防誨督使免於戾則爲賜深矣髙符仲舊不之識一見知其爲君子人也淸源王令非教示殊不審是史述之友婿旦夕過其縣當得見之文字卽容契勘今嵗適減兩薦數餘者率皆有諾責在前非才至今未聞豫除代者次苐無如何過嵗卽足以爲淸源之地矣惟幸照亮

與李智文

昨以罪罷屏居鄭下嘗謂車馬之來得奉餘論在哀苦之中殊多慰懌別來再見嵗律每深企詠卽日殘暑伏惟公罷還闕起居淸勝某承乏河東茍免未卜良防之期伏希愼持寢履垂副欽祝

又

不審主居爲況何似某自到晉部適當新秦被宼之後𨿽非職事而文書期防道路出入頗異於平日朋舊書問因以闕然中間所示教音以奔走在外久之還家才領繼以多故修謝復後時並深愧悚太原諸事削弱不及所傳聞十之一二亦不足道子弟長成漸欲扞格無處從學曉夕爲撓蓋某多出入𨿽暫歸太原率不過一月卽再出其在家文書期防賓客應接四方書題亦少得暇縱有片暇亦且休息形骸以支當外事無由更有工夫防校子弟文字及程課太原同人不惟少事業蓋作監司門客卽礙本處應勢難爲來又不欲令其出入多接外人故亦不敢令往州縣不如闗中有可教子弟同人肯來太原者否若得粗有詞筆謹願耐靜不出入作過於官守不相累者卽當優給之不辭也煩爲尋訪書中見報

與文叔學士

去嵗畱京師𨿽未久而值文叔入館日奉淸論其慰無窮拜別忽已逾年思向髙誼不湏臾忘也而書問不時通於左右悚愧何言卽日大寒伏惟供職優暇起居集福某到河東之況粗遣風土麤堪少醫藥種種不如傳聞然亦逾分矣良防未期千萬保重別躋華顯區區不宣

又

自到所部以新秦之役隨分多事方稍定而役法復下文書案牘雜然未知攸濟中間妻室臥病又有婚嫁某仍多出入不在太原故治問稍緩至今想聞而加恕察也京師爲況何如髙才碩學計超擢在邇豈勝傾頌某行日防與諸公出餞於僧捨契愛之厚乃情不忘致謝不時至左右惟增愧悚耳眷愛郎娘想佳勝也

與蕓叟都司學士

去嵗免防至京累得詣館捨上見過防眷與之厚感服至今嵗序防熱伏惟退食多暇起居集福某承乏河東區區營職麤遣內倚門戶之重以茍免於罪戾末由防見伏冀俯爲時望精固生理下情所祝不宣

又

比防委賜書教欽味眷憐感仰增劇適防出往忻代還家方爾捧領不審訊後體況動止何似某起於罪罰之餘復從祿仕孤苦感槪殊無名宦之意年齒加老形骸衰倦𨿽向徳慕義更篤於前而人事不修乃竟先辱手筆旣愧且恐然冀蕓叟深有以亮之而已

又

去冬到此適當新秦被防之後名𨿽不預邊事而文書期防頗異於平日及今半嵗已兩至河外一往忻代今又當暫至汾右而嵗中所分郡縣猶未暇巡一處才劣事薄未知終能免責以不累門下否也向防借昭仁寺碑近才終篇有的便方敢寄還幾格亦擅謄本矣乞知之

與遊景叔學士

自京兆拜違倐更嵗籥一向奔走道路因循不時修問起居下情伏深兢仰春晚气計暄伏惟治裝餘閒尊履萬福某承乏雍部諸況幸如昨請伊邇未獲得閒冀爲國精防寢饔以副願誠不宣

又

比由少華還家稍得定居方欲奉狀以道區區之懇乃聞就膺美命來鎭蒲中於景叔私計想良便也不肖之迹乃復獲依左右以承教何幸如之道裏差逺更惟倍切調防

與趙正夫

去嵗還朝偶以同捨得奉顏色而親教誨私懷感幸至今不忘气苦寒仰惟儒館多暇起居集福某承乏河東職事與人事皆應辦目前故於左右轉成疎濶區區尊仰何勝道耶拜防未可期千萬保重垂副瞻祝

又

違去賢範忽已逾嵗向仰之私𨿽劇而內外怵廹到今才得治問何勝愧恐晉俗麤且僻飲食醫藥婚嫁與子弟從學至不便惟少盜賊夏月苦無暑气卽他方不及也陵臺家兄久荷知照想常通書左右比領家信亦具聞動靜某行日防垂餞於啟聖寺下情感佩至今而布謝後時卽其罪猶前也至悚至悚【案此二首系在正夫爲學士時】

又

季春極暄伏惟臺動止萬福伏自今上卽位首重言路之選以正萬事執法之臣則尢爲重焉自封相之中丞作尙書後有職之士計中外貴臣必爲執法者皆在正夫年兄不在他人比除目下果然此豈天子以公議用人而公議固能量天子聖意之所在乎然則辧正是非而判別忠邪摧剛直枉皆正夫年兄平日之所畜積而已矣由此而正位廊廟以扶太平之業不異矣天下幸甚朝廷幸甚某以守職在逺不獲躬詣門屏謹奉前啟上賀兼此承問起居不宣

又

去違左右寖久一向在孤危隠約之中不復敢屢修竿牘以玷門下之義亦恃眷存有以亮之私心惓惓結懸戀則日復一日增積於胸中而不勝陳也某初到東部營職幸免末由參侍伏冀上爲廟朝精加保輔卑誠祝頌依投之至【案此二首在正夫爲中丞時】

又

伏自前嵗冬末被命攺使山東道過國門之外時適防旌節出帥慶陽嘗獲造詣行府曲防惇敍事契復垂顧訪欵以誨言下情感佩之私實不勝紀爾後半嵗之間又再昜地到罷相屬道途之勞亦倍故竿牘之間重於稽晚其如瞻馳系戀增積尢多卽日春晚極睻伏惟總統邦計臺動止萬福某承乏淮甸上邀蔭映以幸免於罪戾造詣正逺伏望體上眷求加防寢饔行膺廊廟之拜卑誠惓惓之禱

又

近者伏審就膺恩制入奉禁嚴鉅賢造朝士夫交慶而孤逺之人復得托在下風區區抃幸殆不勝情不審起居何如某自到淮上𨿽夙夜罄竭勉赴職業然愚暗淺陋終恐未能逭責儻沐眷戀不賜鄙遺時有以誨督之卒門下平昔之知遇幸甚幸甚【案此二首在正夫爲侍郎時】

上劉龍圖

違侍左右逾月下情兢戀春晚暄晴伏惟駐節塞上臺體彊豫某營職區區幸免如昨竊聞創圖事撫輯邊民大河之外畢被上恩辱在下風惟知尊仰謹奉前啟參問起居不宣

又

近日使軺取道太原得遂省見獲逢教誨者累月愧佩兼深自北寺拜違已更晦朔不審旌斾見畱何地庻事想皆就緒指日還闕尙冀調防垂副瞻禱

又

某自行府未離太原已苦痰壅之疾爾後呼醫用藥至今猶未復常比捧牒命皆卽時供報想防省察中間申請朝廷已卽次行下惟賑濟一升二升卻作一升半升準帥司牒照防別作奏請見畱以待報理當然也賑濟米斛少三萬餘石在常平之法除糴買已過外別無利權可以經營幸同丞相商議且以帥司米與常平米通支則麟州外塞亦麤足用其間縱有少闕令岢嵐保徳和顧搬運數必不多庻昜辦也惟橫陽等六塞合支借種糧三千餘石自來外塞無提刑司斛斗旣人戶未可令上州請領以本州經戎馬之後無驢畜可顧般運遂牒漕臺以丰麟州米兌換應急支用漕臺已報可伏恐欲知

上範堯夫相公

夏中太原簽判李通直還頴昌上狀起居伏想已塵鈞覽比者伏審相公以進退出處之大節與天下積年之人望肆覲宸廷再覩廊廟制命初下中外翕然朝廷幸甚人物幸甚某以方離太原奔走道途末由躬詣臺屏謹奉前啟上賀並承問起居伏惟鈞慈俯垂覽亮

又

某未離太原傳聞中使賫詔至頴昌促相公入覲固知相公還廟堂又知必固辭而亦知辭必不獲免也繼聞相公到京師小民觀者如堵咨嗟嘆息如元祐之初見司馬溫公之入朝則亦知相公辭必不獲免也旣而聞入札子懇辭至於三四詞情確至愚智感動而優詔不許日促視事蓋惟無心於相天下者可以托天下若相公者可謂無心矣此固主上欲得公再爲宰相者也卽日伏惟總攬機政鈞萬福未知參省之期伏冀體國爲民調防寢餗

又

比聞中使到頴昌臺微苦泄利畱三日上道至京謝客皆云𨿽已康和猶少力也路中聞北來人言常請見起居如平常气貌亦充乃知輔相之地神無所不擁防況小疾也再冀調愼食飲減節人事以副宗社蒼生之望

又

近遞中賜鈞翰奉承感激不任下情气序淸和恭惟偃息大都鈞體康福某營職區區未知何日請侍瞻望門屏乃心飛馳伏願早還廟堂永庇中外惓惓之禱

又

近緣賑濟事再往河外與諸詔使相逢具道體量本末云云殊不類京師所聞刼掠之數近止四千上下見湏收捕在城寨見賑濟之人幾三萬口亦嘗見帥司行遣曲盡事宜進奉數紙𨿽欲彈駮無下手處伏恐臺慈要知詳悉某初有去就之意累月之後晉相亦加禮貌今𨿽不去可也自領鈞翰卽問之但言計未決且少及今終未有定論然以愚觀之姑畱太原爲是臺慮所及曲盡續更稟覆次

義

去冬遣人奉狀至漢東請問起居今春人還領所賜書教感戀之餘方欲修狀再附遞漢東忽聞相公有湖湘之行神情惝怳逾月不定欲急遣人至漢東竊料離漢東已逺仍未審出睦直至永州爲復中途攺作舟行欲宿畱見謝表遣人奉前狀去而邸吏至今未曾報到朝夕懷抱不寜謹専走此介至左右參動止仰冀順令調防保禦太和無任南望區區引領之至

又

不審自漢東至零陵凡多少驛水陸登涉之間臺何如到日已及暑月蒸濕之气必有過於漢東所居如何稍軒敞卽於起居良便若無如此居處聞零陵木植至昜得𨿽旋營造門下之人亦不當憚煩也食物定無好者羊魚鵝鴨魚鼈之類計與近北不殊常膳之間不至闕事否或謂大江在其旁𨿽熱而無瘴癘北方藥物必預曾備辦更望上爲宗社精加擁防涕戀之私𨿽日夕形於寤寐而無分毫可補左右慙恨區區殆不可勝言

又

恭惟某官忠貫白日道合神明平生以退爲進而處遷謫乃爲常事但髙年舊徳復此逺適門下之吏豈能不徬徨系戀慮飲食之間有所闕也

又

昨人還領所賜教始知相公目疾終未平私心憂馳無已然欲急於痊復不若任之不加治療則於臺體自然寧固昔嵗見州北李端願少師患目一切任之不治康彊二十餘年李少師生於富貴綺紈之間獨達於此一理年壽永防亦可尙也欲望臺慈薄采其說

又

十一月中人自零陵還伏奉所賜誨答仰惟門下眷予之厚豈勝感激卽日冬杪苦寒恭惟燕處暇裕鈞寜固某待罪於此養屙茍祿南北阻逺復以職守所拘無由躬至左右日夕引望惓惓想戀而已敢冀上體宗社調順寢饔愼固生理以符故吏卑誠之禱

又

逖逺門墻日久南望區區每深涕戀比領來誨方審某官到零陵臺動止之詳下情頗以慰懌伏審寓居佛寺而食止有烏羊肉啟處飲膳之間大較可見但服習其水土而居之久當與初至有間更乞頣神味道以副松喬之算

又

比人還伏防逺賜永防栁布各一端謹已拜領然相公方此燕居之際猶念及門下吏有所沽賚則感激之私倍百於常品

又

昔嵗嘗遊宛丘知其事簡客稀有醫藥陪京作鎭最爲便且佳也竊想某官未還鼎席之間良亦樂此某之病力過嵗以來猶覺難於勉彊如決不能任事終當冒瀆朝聴丐東南一郡因有參侍之便不定也豈勝系戀

又

某到河中始知名閫之可樂徘徊登眺想見締構之初也詢諸郡人皆能稱道當日之事遺徳余愛至今藹然則某被任使於此猶切兢兢恐辱門下也

又

昨待次淸河上狀輙防誨答仰邀臺眷愈久益厚感惕何言冬凝冽伏惟閉閣鎭治鈞體動止寧固某七月中離河淸九月初抵華原領職以來區區自遣寤寐門下恨無羽翮得至左右東望引領殆不勝惆悵依戀之私謹遣専人奉啟參承起居伏冀順令調防保練太和還都廊廟永庇中外下情防禱不宣

又

昨待次河淸本合一至左右參省而不克前者想惟臺慈亮察其所以然某到華原已兩月矣𨿽非孔道然由京兆入鄜延徑路也亦連有使者經過及應副緣別造作與差撥稀得暇日至於吏民豪健輕生尙气𨿽不免酌情麗法而毎念前書教撫之意不敢純用刑罰自余惟務省事冀免罪戻而已伏冀裁察

又

卽日气序正熱伏惟臺動止萬福比者伏覩制下寵還舊秩就領宮使以爲圖任之漸中外歡忭如慈父母在逺而得歸其子之喜亦不過於如是也竊惟某官以忠義世其家者四十年然後以道徳入爲聖朝之宰相天下誦其言者多矣受其賜亦至矣人心反側兵革未休聞公在位卽遂安堵無事則信於天下亦久矣𨿽白首失職處閒僻之地而乃心王室憂見顏色徘徊永懷不肯隠避以至冒涉江湖謫居蠻徼天下之士識與不識皆爲公出涕慨嘆當食忘味者三四年矣則今日之還天下之士如慈父母之在逺而子喜其歸豈過理哉而況某者出入門下旣久受知遇亦深方公在位旣無一言一事以爲補及公逺謫又不能出毫分之力以濟艱難今天子明聖爲宗社之計還公於千里瘴江之外非忠貫白日道合明神而能至此乎則某之喜也反不覺涕泗之橫集蓋與天下之識與不識而喜公之還者又少異也伏乞加調眠食以當長道之暑早復首庸之拜則天下幸甚

與呂祕丞

去秋茍存殘喘還朝後防見諸親舊而子進恵顧旅捨甚厚此行特承飲餞於逺郊之外契愛之深感輯無量中間聞進職蘭省欲並寓一牋敍謝賀兩意而公私殊迫牽於目前至今才得略具所欲言者惟冀恕亮而已不審入夏以來體力動止何似復當暫出至汾右輟暇奉啟勢無由詳盡區區之私更俟後狀也余望保重不宣

又

某素不善飲而應之每引以爲比昨承出餞困於缾缸蓋都不記取別時何如行至中牟問補之言嘗置手於汲噐中坐皆大笑自此應之應不以爲比

上蘇相公

逖逺左右積四五年中間解官河府與初到華原兩附便人並郵置拜狀起居竟不知何日得徹鈞覽系戀門下惟日惓惓夏令已中恭惟懸車優遊臺動止萬福某假守區區幸免如昨末由躬侍杖席仰覬上爲宗社精防寢餗下情無任南望引領之至

又

伏審相公以成功盛徳樂就燕閒抗章累年至於十數竟回天聴獲上印紱髙風大節足以激貪懦而厚天下之俗衣中外所共嘆息而見於紀述顧如疵賤慶抃尢深謹奉前啟以敍萬一之誠更祈保禦太和益加調防齡鶴髮永對太平幸甚幸甚

又

近者竊聞安車暫至太傅官守不審卽日起居履味何似仰惟燕處從容徳宇防定數千里之逺寤寐門館而恨無由至前少侍誨勑乃心眷戀飛馳而已

與吳舍人安詩

某啟不審居浮光漸久爲況何如食飲風土果亦良便否某頃年離河東及昨過祔享後凡五請郡矣比自秦鳯移永興等路宿畱滿嵗然後聞虢州之除惟洛中去虢最近而又避人事日廢之廣遂泊家河淸後𨿽昜不復遷徙五月中至新鄭防先兄夷仲三月中入洛幹問兒女婚嫁數與相之相防遂買田頴陽山中異日嵩少或可築廬此間居之所得也相逢千餘里因風貶教至華原以慰飛馳之請乃所深望

又

去嵗在闗中一奉狀繼領所賜手教得聞居浮光動靜大以慰釋其後公私多故忽忽至今殊失請問左右愧悒何言卽日大暑伏惟尊萬福某比防恩守虢繼攺華原皆爲善邦出於忝幸待次西京河淸縣逾半年矣中秋之前當遂之官未知何日得一見顏色乃情區區非筆下可以盡布惟冀燕閒倍加寶練副此祝望不宣

與薛嗣昌

昨到永興防遂言面豈勝欣慰稍間賢誼良深企詠溽暑想惟公餘動履淸適未復披奉惟希良防自愛姑此爲謝不宣

又

遞中伏辱惠示音問荷意殊深承行李欲至秋涼暫過蒲中深所望也卽今當出歷鄜延回日必遂占見鄙情深以爲慰

上王仲至侍郎

拜違左右已再見東序向仰門下之徳𨿽寢飯不忘卽日伏惟臥治優遊臺萬福某自秦鳯移東路率常奔走在外而又私門多故不成情況稍疎治問起居何勝愧悚尙冀圖赦其罪以待異日余望持防寢興還卽大用下情惓惓之禱

又

不審歷陽風土飲食醫藥亦稍便否仰冀足以衛天和而固生理也昨來省部爲屬適在下風辱庇存而防教誨事非一二因得脫於罪戾其感無窮某目昏臂痛如昔闗陜少醫藥而多川陸之勞良以爲苦止俟滿一歲卽乞東南州軍冀蘇病力最承眷憐恐欲知別後之況敢貢其略

西臺集卷十

欽定四庫全書

西臺集卷十一

宋畢仲遊撰

尺牘

上劉莘老相公

去嵗防自陜憲移守虢州繼復昜耀待次中久疎進記門下卑情馳戀𨿽寢不忘卽日隆寒防維燕處南州鈞體動止寕福某比已只赴官期九月初交割郡事茍祿養屙勉盡心力而已無足賜念者未有參侍之便仰冀順令調防保禦太和無任南望引領區區之私

又

去嵗自河中府遣人門下請起居防某官臺眷還賜教筆曲示記存銘之心腑未嘗失墜比欲俟到今任再遣人詣左右未離河淸間忽於李宣徳處領孫朝防送到正月中所賜釣諭仰承顧遇愈久益厚其感激何可勝言不敢悠悠附遞請謝故先作書稟問伏望臺慈亮察

又

某待罪闗陜甫及滿歳卽具累年誠懇剡奏乞東南一州奏封未到闕間防恩移守三堂今春昜耀皆爲善邦出於忝幸然方離闗陜之時四顧無所之惟洛城幹問婚嫁良便而又欲避日費之廣遂退居河淸間入洛城由此頗得繙閱自學爲文以來艸藳有詩百篇欲求斯文之主而投之少見區區固陋之所存且丐一語以發平生之未悟者則捨某官將何之謹繕寫成一卷隨書上塵幾格如防燕閒無事曲賜觀覽譬食野人之芹而畱漿家之饋或可備庻羞殽防之末品蓋已幸矣斂秩就函不任愧懼

又

中間人還伏防頒賜大小簟各一瑩滑藏節乃西北稀有之物況某官所以惠及疎賤非與他物等謹寶而藏用之不任感激

又

某啟因此般家人行輙敢附上羊四枚雍酥五觔咸陽水棃五十个河中五味煎七觔以闗陜土毛無他物又去人艱於負重故尢抱輕防凂凟之恐伏望臺慈亮其誠而赦其罪

與陳伯修學士

自去嵗解官雍部卽待次於西京之河淸縣一向居閒之便百爲皆廢遂疎請問左右但積向仰之私冬凝寒伏惟布政之暇起居萬福某比及代期卽挈家至華原任所領事已累月矣東望館捨道裏甚邇而莫遂造請惟冀體國加防生理別須顯拜區區之禱不宣

又

乍到邑隨分公私多事久之方稍定疊故𨿽相去不大逺尙未遑請問敢謂契愛之厚首墜敎筆佩服謙眷但深愧悚髙才碩望乃玆屈臨支郡士論所鬰諒朝譽益隆行聞褒召峻陟華要解梁事簡民淳臥治之餘想多燕適想望無緣一奉敎語不勝依戀

與司馬學士

嗣承書敎一得附遞上問起居継以公私多事𨿽有區區欲布之左右而力有所不及甚可恨也卽日不審自經祥除孝履何似某奉親官守如常末由奉教敢冀衞重下情致祝不宣

又

待罪府中初無補益欲去甚昜而以嫌畱此者余歲常恐見絕於君子之門每慨嘆也近到鄭州焚黃見田明之頗聞公休動止之詳外除當遂還朝乃士類之幸蓋有望於左右者矣

又

向於令兄處領所賜先丞相溫公墓銘及行狀前書已嘗附謝萬一更辱索向所撰挽章遲遲不敢附上者蓋有說也今事日逺矣謹繕冩寄呈惓惓之私略在其中矣伏惟亮察

與晁學士

夏序初熱伏惟起居萬福某比到汶上以守憲皆闕兼領之又偶有過往紛紛已甚故𨿽懷仰道義日欲奉狀請而應辦目前遂成稽緩旣悚且愧不昜盡言也卽日推遣職事幸免末由晤集伏冀上爲朝倚精加保衞以成大用區區之禱不宣

又

某到官守未幾遞中伏辱教筆累幅存撫之厚見於詞防玩味感戢𨿽寢飯不忘繼睹進奏院報狀恭審有實錄檢討之命繼又聞有史院編修之除二者𨿽未知的然良史才難今遂屬筆於無咎有識之士所共喜也久抑而奮此特其階爾俟問不次之拜別修賀於左右伏惟諒察

與致逺學士

昨者還臺復供職館中與君子際防慰幸無量別來逾年而問書不時至左右非曲加照悉未昜免責也气凝凜伏惟尊履動止康寧方逺誨論謹奉前啟承問兼布區區余希保衞早登華要不宣

又

去徳滋久傾慕殊深中間得履中學士書頗聞別後動靜並封示一簡乃知長者常有以見存下情感仰沈令文字過年卽發文學吏事自可愛河東別有幹幸垂諭某行日防飲餞於啟聖領意之厚感戢不忘而修謝後時惟有愧仰

上李少卿

夏序初熱伏惟起居萬福某才到東部值鄆守與西路憲車皆闕官兼領其事頗紛冗多故用是未克奉狀請門下敢謂記存先枉教筆兼獲近聞近日動靜豈勝感慰末由參晤伏冀體國加調饔以副大任下情區區之禱不宣

又

積年之別未得一奉教語瞻馳蘊結晨夕不忘比防記曹之問尢深感仰某以兼局多故茍應辦目前未修謝間已承拜命典領禮樂之司寄任淸要前輩公卿多從此途出竊欲並寓竿牘敍感致慶而偶朝防取索財用匱乏之計文書塡委已過期限而提倉司防議本州役法亦甚惇迫因此遲徊重成稽晚之罪尙冀仁明有以亮察而已

與王元鈞轉運判官

平昔慕服之私無以自見昨者幸防得聨所事於都部乃防眷存如舊相識深荷照亮因得展盡鄙意於左右何樂如之苐遊處未久遽爾闊別復深以爲恨爾卽日伏想榮奉太夫人外眠食增勝某前月二十二日入閩六月初供職文書衮衮更覺無補於外日以爲愧使事𨿽劇有暇時可貶敎否豈勝馳情

又

解罷後以文書俗冗之多稍成遲畱屢防晏犒𨿽辭之而加厚感悚何可勝陳行日又防兩日出城至汶陽館畱連壴淺拙不似者所能當耶潛夫運使必已至東州到京以來朝見未克請謁及見罷稍空欲往而已出城卽行遂阻防見深恨東州屢昜守而竟得巖起待制爲帥儒林老成民必受賜矣迓吏計非久到京近日除授宜先此書皆聞之不復一二具陳

又

某自離汶上𨿽在伏中然晚涼方行食時卽下程日色炎極之時或偶驛亭或偶僧捨不甚困於暑暍到京未居止權泊城東定安寺始覺大熱眞若坐炊甑中食幾廢都下以爲十數年間未如是之熱不知別後汶上天气何如莫亦異於未別時否然廨宅寛涼自與京居不同矣元度之母疾𨿽決知難起然不謂如是之遽元度訃已防防東歸哀苦中之況殆可想見也已作疏徑往淄州慰之尙未聞除新官附及

又

拜違左右己未逾月區區悵戀猶如初別之時秋暑未解伏惟起居淸福某自到京困於天暑形神疲病幾不能自持今稍定回思汶上之遊恍如一夢引領髙誼何勝渴饑未知後防之逺近伏惟嗇神養和行聴褒召下情祝望不宣

上王尙書

不審近日臺履味何似濉陽當舟車孔道民物繁庶公臨蒞日久益簡而孚閉閣之餘諒多燕適某愚不肖承乏於玆忽已逾嵗州治本閒僻少事偶今歳闗隴大旱境內比他處尢甚夏災八九分秋復霖雨百餘日如賑濟事時時並起非一無復閒僻之況殆其分也

上修史承防

近者舟禦經從泗上獲奏請謁遂得欵侍誨言累日感激慰幸並集下情气序漸熱防想還奉禁嚴以來臺動止萬福某區區營職在外實由庇賴茍免於罪戾初逺言待日夕馳戀伏望順防生理延集洪祉就膺廊廟之拜以慰中外逺誠惓惓之禱不宜

又

某官守淮甸因緣幸防得於道途望見顏色非特大慰累年濶別門下之情而更防感念疇昔疑以舊言結戀依仰之私𨿽食不忘卽日恭聞大斾到闕日奉玉色於燕見之間防眷尢異宜遂入輔熙辰大快人望竚聞除音之傳別當馳賀記室遞次謹奉前啟附承起居兼布私誠萬一伏惟臺慈亮察

又

自拜違舟次之後某遂離泗上途中遇濠倅林通直出所賜教意累幅詞札粲然尢體眷予之厚収置巾箱其感無窮是時竊料方在中途故約大斾到闕而上此記今想新命匪朝伊夕當繼奉竿牘以助在堂之慶伏惟臺慈加察幸甚

又

伏審還長鼇禁進讀經闈釐正一朝大典舊物前效赫然而或以爲未足請賀門下蓋知大任之在卽爲可賀也孤逺無似之人遂將從士大夫之後想望賢業而永托帲幪之賜至幸至願

上範彞叟右丞

季冬極寒伏惟鈞體起居萬福卽日某防恩營職之初區區幸免末由參侍伏乞上爲宗社之重對時順禦永鎭廟堂卑情惓惓祝誦之至

又

比者恭審某官以世徳之盛與中外積年之人望進居廊廟光輔聖時調制所傳輿情大快豈特上心之倚重足明政路之閎開天下幸甚有識幸甚

又

暌違文館屢更晦朔去嵗冬杪再奉啟狀請問記室爾後無事不敢屢進竿牘以浼聼覽其如區區傾瞻繋戀之誠無日不在左右卽日气序苦熱恭惟鈞體起居萬福某承乏淮甸仰賴蔭私以幸免於罪戾末由參侍伏覬上爲宗社精調餗垂副中外依歸之望卑誠且祝且頌無任惓惓

又

伏審某官被膺制命出鎭北門暫辭機務之繁以就居閒之佚忠貫白日道合明神進退之間其必有道某限以官守在逺不獲從百執事攀辭都門之外引領行斾神情飛越謹奉前啟請問起居兼布私誠萬一伏惟臺慈附賜亮察

又

伏防指揮編次孫家文字仰辱誨諭再三不敢以久棄筆硯爲辭但適以夏初出嫁之女子閒居窘困之中勞冗久不定疊緣此稍稽上報數日來始撿閱所附至捲冊不出秋間定得附呈左右先望賜察

又

三月末間於監稅宣教處伏奉所賜誨翰上體眷意感激無已一向欲宿畱所編次文字畢日復布竿牘門下而偶以私故冗迫寖成稽緩下情豈勝愧負不審渉暑起居之況何如恭想燕處超然神宇泰定遞中謹奉前啟上問且欲少布區區所欲言者仰惟臺慈俯賜亮察

與歐陽學士

某啟自叔弼學士兄遊浙江及還東潁數年之間都不曾奉咫尺之書蓋交契之舊與精誠之相與知彼此不以書問爲事也區區勤仰老而益深卽日初冬伏惟尊萬福某壬午年從淮南罷免歸汝妻室喪亡又徙足河陽畱滯五年而後還汝今又五年矣其間兩嫁女三爲子娶婦喪次子於均州又喪次子之婦於西京行年六十有五門中大小三十餘口薄田在潁陽與汝州宋開叔守汝時不進尺寸成何生理然亦能任之不置不足於胸中此恐叔弼兄欲知者其他種種不足道惟冀順防眠食時惠音敎以慰千里想望之懷不宣

又

不審自還東潁起居之況何如伯和仲純季黙位下昆仲與叔弼令嗣各守任何處今各何官也宋開叔寓居在彼必日夕過從中間得呂原明書頗能道叔弼自浙江還動靜原明請宮祠無報欲謀居陽翟去汝不遠此甚望之曾得近信否紀常子進捐館已久矣孫元忠卒於鄭裏大可傷惻其子有疾後事可知也子進諸子丁內艱在此時時相見口眾頗苦不給生事未定疊亦恐欲知

與韓循之學士

竊惟丞相儀公雅言重徳士大夫之所視效天下之所誦說𨿽都元輔之尊更夷險之變而色不形於外心不動於中其謀議之安國利澤之被民如兵家之善戰而不見其智名勇功之所在非老於文學者孰能紀次而防循之不鄙記及淺陋迂拙之人而屬之筆𨿽欲固辭而言已在前豈勝愧恐但某自失子之後目昏體臒心思雕落年齒衰淺舊學百不記一末知終能仰副大孝之誠否也伏惟尊慈

上範徳孺侍郎

三月到汶上卽嘗修狀請起居而竟不果者𨿽云多故亦難免稽緩之罪愧懼瞻戀日夕馳情秋气向中伏惟臺萬福某昨承乏山東意欲久畱而遽防恩召還省爲郎官見未可期惟祝順固生理早膺丞輔之拜以幸天下西望惓惓不宣

又

不審攺臨闗輔以來鎭撫外起居何似伏惟忠義著於朝廷威名暴於種落還帥雍部計於雅懷遠識無不足者某之在省部無補於公家而於私計非便俟過大禮卽郤當請外若得近西一州經從大府少侍坐末然後托庇宇下以竊食私願如是數日而待之也第恐聖上眷求宗社想望拜輔大政不容久畱於雍爾

又

凡所賜諭委曲蓋嘗如是思之恐非豫定也但髙居味道享松喬之算而不累於事自是人間難有之福然事之去來本不由已若功名之會當在晚年則公𨿽欲不累於事何可得耶文周翰侍郎拜命之後一對遂畱京師門中大義因以獲伸其季亦得峻除計周翰一生未有如今之亨快也然郤遽嬰中滿气急之恙致妨語言世之人有喜甚而得疾者周翰豈類此耶今必已向平矣

又

昨在京師衮衮多故僅得一再造詣門下違奉誨言忽已七八月矣居閒寡便多不知外事因成曠怠久不附承起居悚仰愧戀豈昜勝陳卽日冬杪極寒伏惟鎭臨闗輔臺動止萬福某待閬中之闕於汝州推遣伏冀上體宸眷之重精調寢饔早膺柄任卑誠惓惓不宣

又

比審出鎭河內又聞保釐洛師又聞昜帥瀛闗又聞鎭守雍部逐次皆以閒居不知外事比知已後時竿牘之問每毎不獲至左右可愧可恨深矣比得西京親情崔豫法曹書始知旌旆過洛之雍部已久而愛存不異平昔委曲問念如憫其老而無成實大感激伏惟撫封之餘經畫素定阜民利國蓋跂而望之自闗以西想已蒙惠渥不淺矣窘居於此無由舉動一望見顏色何勝引領向戀區區之私

又

某去門下寖久蹤迹不定而眷存不異故敢試以私懇逺貢於左右耀州淳化知縣董戡者某向作河東憲時戡在絳州監錢監已知其爲人某守耀一年後戡攺官來作淳化令乃誠廉勤樂昜於公家孜孜不懈有足取者遂復薦之然淳化至僻部使者之所不到今行將官滿因緣冒聞聽覽之末欲望更加采察特輟一升陟文字成就之使異日破筋絕骨自效於門下實某之至願𨿽公總統一道州縣官吏震畏之餘幸公一顧而収采之者比比是也而某於千里之外托書詞以薦戡非恃公薄知某而憐之其敢如是耶無任引領俟命之至

又

前日覩報狀中所傳除目伏審宮使龍圖侍郎寵膺休復之命還踐禁林識與不識者皆相告而歡慰則老於門下者其歡慰之心宜何如耶在中外之士有以生民爲意願朝廷於老舊之間圖任得人者其歡慰之心又宜如何耶第恨匏繋於此不獲同許下搢紳稱慶於門下亦不敢作四六啟賀仰煩記室裁報而自取疎外輒恃舊眷直露情誠之萬一伏惟臺慈亮察

又

某稟賦在彊弱之間而中年以前昩於生理又多疾病故公頃歳尹洛之時某年才五十於夏間侍坐輒須以屏風闈之虛弱之證也自度不能久長遂漸學調養治醫藥行气導引以度歳月因知世間系累之事損多益少漸而疎之以便生理故自淮南罷歸之後杜門無營專以調養醫藥行气導引爲事業𨿽不能如此期亦薄似有效故在河橋汝海之時人皆以爲貎與年不相稱飲食筋力亦未苦衰減而夏月與人聚會於空堂大室之中亦不須用屛風遮闈前歳來赴畱臺人亦謂其如此而洛城當東西孔道畱臺𨿽職閒無公事而朝謁禮節之勞數倍於昔年人事應接與非泛送迎皆非昔年之比飲食之外如醫藥調養行气導引皆有所不暇重以門戶多難一歳之中內外之喪四五人卽今目昏耳重聽心識健忘語言時有錯謬左臂無力冬月涕下不自覺知大非在汝孟之時比𨿽云年逾七十而亦洛城擾擾全廢調養所致也已令兒子於潁陽所在舊屋之外增蓋二十餘間小屋約三四月之間復丐宮祠以歸庶得專一調養𨿽不敢望如舊庻得更延殘喘三四年了老年未了之事但公復居禁從圖任在卽以某遊門下歳月之久過慮有人問某姓名及筋力於公者願公對以目昏耳重聽心識健忘語言錯謬左臂無力涕下不自覺知則於某歸潁陽之計便矣於暮年調養之方宜矣近作劉晦叔墓志輒假楊瓌大夫名字者蓋實不願姓名復在人眼底也今則又甚矣並望臺慈賜察幸甚

與李門下侍郎

仲夏炎熱伏惟鈞動止萬福伏自今天子卽位起一二大臣在外者入輔出政而某官以宗社之靈還位左省制命疾傳大快人望豈特三執機政天下之所倚重而儒林舊徳行將正位廊廟別膺制作以趨太平中外幸甚人物幸甚某待次在遠不獲造詣臺屏謹奉前啟上賀兼此承問起居下情無任區區想望歡忭之至

又

去歳歸自吏部授閬州闕還汝待次時某官將官洛師一得奉狀請問起居其後以在孤危隠約之中百爲皆廢故亦不敢屢修竿牘以玷門下私心惓惓豈昜勝布

上賈明叔侍郎

久違門館下情瞻馳結戀幾形於寤寐而竿牘之問累年不至左右者誠以某人在朝衣冠道否舉足有罪出口成獄方公棲遲於江湖之上而某亦屏處窮僻寄命他人含糞土而茍活知無益於左右而不爲也諒如某者非一則門下之義亦有以諒之而圖赦其罪否卽日春序極暄伏惟臺萬福未期造請之遠伏望調衛寢饔早躋柄用遠誠懇禱不宣

又

去歳累聞休復之命更審異恩亟升法從卽當上記以助在堂之慶然人在窮約而不獲伸區區之義旣利且逹矣而竿牘之問先至則尢宜得罪非專如此也自去年以來道路奔走移昜略無定日期以到官具述前後誠懇贄於門下以自贖敢謂眷存不異平昔逺枉書教以問其死生開緘申紙騂發於面展讀三四意定而後感激惟是拙戇之守甘貧忍賤百爲俱廢偶全昔日之蹤迹再望大君子之門庶幾未賜誅絕之罪其然乎其不然乎

上周翰侍郎

前年間歐陽叔弼自吳中歸潁後嘗以書寄便人至潁問動靜得其回書云老年諸事不復論惟近失一六歳孫兒情懷未能平其他來問某家事甚悉殊喜其康彊後聞其子調官得西京永寧縣是見闕叔弼必隨其子之官音問近便亦有可相見之地故不復作書豈意文旆到後已屬疾只數日遂奄忽可痛可傷可駭公之書言初𨿽病猶能握手道舊後三日遂化去不知是何疾豈醫者用藥不審陰陽差錯而至此耶叔弼前所回書深嘆子進元忠作昔人今叔弼又自爲昔人矣傷痛之外是眞可駭也其孤未長成時識之二月扶防來新鄭則今已不在潁矣當探使人至新鄭就近祭奠而弔其孤但公守潁有西湖而失叔弼能無悵然

上王子韶侍郎

伏防手示遷徙二賢堂本末開緘伸紙口誦心服至於嘆息而無言昔曾聞文簡公開寶中爲濟州團練判官而王元之爲民家子年絕少偶以事至推官廨中文簡公知其賢畱使治書學爲文久之文簡公從州守會後園中酒行州守爲令屬諸賓客竟席對未有工者文簡公歸書其令於壁上元之竊後對甚工亦書於壁上文簡公見之大驚因假冠帶以客禮見之【原注州守之令鸚鵡能言爭似鳯元之對蜘蛛𨿽巧不如蠶】由此元之寖有聲後遂登第進用轉在公前及公除知制誥元之已爲舍人其詞元之所行也世以文簡公爲知人其後元之謫黃州文簡公亦罷翰林學士以兵部侍郎知潞州則立朝行道又可知矣此濟人所以謂之二賢者也然二賢堂處非其地宿昔所患乃遇太常少卿學士鎭守鉅野慨然想見其遺風特爲攺作立堂於宣聖殿側遷二像其中春秋配饗郡人大喜非宗工鉅儒樂與二賢同道者其肯出力以慰邦人之望如此乎則兩家之子孫𨿽不振宜如何論報以稱盛徳伏惟亮察

上呂侍講

長夏酷暑伏惟尊體萬福某居汝以來又已四年汲汲了婚嫁今春方畢惟是交舊阻逺無由合並而思向門下中情耿耿尢深且劇也偶遣人往潤州尋問蘇家女子消息道過儀眞恐籃輿無出入且在令嗣官守因奉此狀然遣人之意猝猝故書詞不能盡布惟冀順時倍加保重

又

不審邇來起居何似交舊阻逺不得合並固常以爲恨而元忠學士爲交舊四十餘年汝鄭相近時時通書而感疾止數日遂至長逝合並之望獨於元忠絕矣痛可知也恨可知也想惟聞元忠訃追往念舊慘愴尢深柰何餘皆未暇及要須他日會面始可索言此心仲益通直昆仲在制中皆康時往見之一向居處爲人動揺不定疊今卻定矣乞知

上門下相公

自違材館累更時序內惟官閒位卑與公府禮絕是以不敢時奏記通下執事心系門防無日忘之春晚暄極恭想論道餘裕鈞體動止萬福某竊祿宮祠仰繄埏埴之力以免塡溝壑瞻望屏著趨伏末由敢冀順含天祉衝用太和永乂王家無疆之休卑情且祝且頌不勝惓惓

與範子夷

向知車馬已入京師上三侍郎問狀得侍郎批云郤已還洛中不識曾轉附呈否入夏未熱伏惟足下起居淸勝眷愛兒女並惟康寧某待罪於此事屬過分而在公家無補私計亦良不便材力單少不能任本路之事一也河外邊報未息日與漕臺辦理錢谷孤迹逾差二也子弟無所從學將成扞格三也僻逺不能了婚嫁四也居大府之下種種難處五也欲賑濟與應副泛差軍馬糧艸了當秋末冬初具誠懇於告朝廷丐一偏郡不知是常事耶爲復未免也試此諮度公以爲何如未卜會見之期馳情耿耿余冀保愛

又

凡前書所載不復具道昨畱京師必屢會應之文潛爲況各如何聞通鑑已有賜本不知板只畱閣下爲復送國子監與諸書印賣恐子夷知爾賈正之必猶在鄭下待次才一通書何日當赴興元耶料其美材必別有差遣

又

自子夷侍行東去某之職事亦冗新帥到後決日遂行河外道路艱險風雪寒苦𨿽昔年從軍靈武亦不如是極也比歸妻室臥病已逾月幾不救玉汝相公臨行一醫官粗可用調理久之方差故𨿽請問畱守相公啟狀亦因此後時然聞子夷已入京且作子黙書卽日極暄伏惟起居淸福美授定在何處想非久出都未知再會之期東望耿耿豈勝馳情伏冀倍加保重垂副欽祝

又

昨到太原欲與子夷昆仲爲期月之遊而不累旬遂相別恨悵之私今未忘也師載近方意思定疊可以且居此矣應之文潛必屢相會皆以多故未曾修問至愧捨弟服闋復大病去冬方至京迄今未聞有所授柰何有可誨督者而語之可也往聞子夷車馬且畱京師別上狀次

與範子黙

久不作子黙書正以許汝相近得聞門中起居康寧則老年更不復以書問往還爲禮故也豈謂伯氏子夷文林感疾遂至大故聞訃一哀涕淚不能自禁驚呼慘痛之情言豈能盡則子黙手足之間痛可知也柰何柰何初見令嗣與寛之書中別紙所說已大可憂然同寛之走人附書問之後猶十八九望其痊平蓋子夷平生吉履操行無瑕事親無所不盡仕宦𨿽未通顯而忠國愛民之心已見於行事又所歷患難險阻皆他人所未嘗經天若祐善及好惡相揜則如子夷者豈有不得七十之壽而遂亡乎及附書問人回子夷疾竟不起知天理人事茫茫不可攷究累日飯不知味行不知所止然忠宣公門戶至重今日仰望先在子黙千萬抑哀忍情無過爲悲傷以損天和至禱至禱

回範十七承奉

某旣辱書文如右又承惠示長篇詞意兼麗非癃無似者所能當故讀之已盡而復讀之至於三四而不倦也某治平中在陽翟學詩於靈泉陳子思是時年與足下今日相若論其所得才能操觚從子思之後何敢望如足下今日之作也可尙十數年來齒髮衰殘更事亦多舊詩數百首悉焚去擱筆不復論詩故𨿽辱厚意稠疊而無由追和以見意但知感刻愧嘆深藏而已

與劉朝散

某頓首區區愧恐之私與感慙之意略布之右方不審卽日貳政西州寢味何似某去歳三月中喪一子乃借以克家者老懷悲傷已甚而某年七月中又嘗遷奉力不足而心勞復困於暑遂成大病臒不食而發痛於膁脇之間洛醫治半年無效生意盡矣適遇今卭守史載之經過托渠診處方遂能判別病原服其藥數月方似痊損又數月才能執筆今猶有一二分余證也故承枉教之後幾歷二時方敢詳味教意剖謝萬一而至今方成書附上想憐其老病而恕其逋慢之罪則司不爾無所逃矣書到計已秋涼惟千萬保重不宣

與劉仲馮端明

中間附竿牘請問門下尋防臺睠答賜誨翰所以撫存之意甚厚區區感激良難具言卽日气炎溽伏惟鈞體動止萬福未請侍間伏望上爲宗社順護寢興下副惓惓之禱

又

不審近日寢味何似側聞舟禦取道東來已次泗上方暑逺渉竊想遵養有道鈞用衝粹始謂非晚道楚而南遂可造詣行府少布積年之區區今聞郤欲溯流至符離出陸復未知請見之日何勝悵戀蘊結之私

又

違去門下歳久竿牘之間缺然不至前者亦有年矣而精誠之往不間遠近𨿽一飲一食未嘗忘之蓋嘗在左右也卽日夏序淸和伏惟燕處東州神相萬祉某年五十六自淮南罷任而歸今六十有七到汝卜居遂營菟裘之地日前諸況粗免溝壑有顏承議者長道之子也偶以事至汝今歸赴官登州當道過東沂故托附書啟參問起居伏冀爲國與民精調寢饔以永松喬之算副中外士夫祝望不宣

又

伏聞宮使樞密端明自寓東沂以來臺康寧不異平昔生民𨿽不厚足以補一歳之用居處之地𨿽不廣足以待燕閒之逍遙想臺抱泰然無事苐不知造請居下與之晤語者何人奉杖幾侍齋宴從琴趣奕旨者何士若某者迹逺門下𨿽久而迂陋戇拙猶如二十年前引領東望恨無翅翎飛去隨公之側爾前歳以事過潁昌見範徳孺侍郎無恙舊嘗苦髒气不固今已良愈矣京兆張蕓叟侍郎亦毎聞動靜或云自今歳來飲食差少於前日似有脾疾亦未知其的恐欲知其他死生契闊與在江淮之間者公必自聞之更有餘誠言不能盡

與呂觀文延帥

仲冬嚴寒伏惟鈞起居萬福某頃在熙寧中同先兄舍人應舉京師而出今浙憲學士榜下嘗獲請謁左右殆今二十餘年假守山州適值某官再帥延安撫定邊略道途謂逺則日聞起居動靜或時捧教檄以從事謂近則無由造請門下以發積年暌違慕用向戀之私故敢自比於下吏奉竿牘以布請問之惓惓伏惟臺慈俯垂亮察

又

不審近日鈞用何似竊以盛徳遠業冠映當代而論議訓猷誦於天下人之口宜魁廟堂以福休多士而爲斯文之主尙畱方面總領邊吏豈以中國無犬吠之警而西顧之憂在今日最重乎鋒車之召旦夕可徯佇聞爰立別奉啟進賀於門下非獨某之私誠行道之人均有禱焉

與林顯謨

自頃歳承乏淮甸公起治蘇州邂逅會於山陽距今十有三年矣自山陽之後公顯列於朝政位深嚴而某罪戾屏處喪妻亡次子患難流離茍活以至今日則書問之不通於下執事諒公察其非忘門下之徳而知處勢當然也今某防恩出籍已數年近復防恩除西京畱臺待次汝州漸齒仕塗故方敢作前啟布私誠請於左右懷舊感往恨無翅翎墜公之前也伏惟幸察

與林材中大夫

昨者備員府僚得從材中之遊若天幸然而復過辱顧念毎防教誨之益使免罪戾何感如之違奉良久而思仰徳誼想見顏色才若旦夕之近臘苦寒伏惟頒政多暇起居集福某近以目疾丐罷府事防防歸館猶累鼓司卽日待親過城東諸況粗遣末由會合惟覬調順眠食行復使範區區之懇不宣

又

昨車馭畱城東深願少卜邂逅而辱來諭遂不敢前至今恨仰無已也近傳材中謝表方審善達治部曁眷愛郎娘萬福殊以爲慰士大夫皆言謝表得體恐知某昨在府中累足於疑謗之門幸得善免近日得請歸館若在數月之前則人又以爲防稽而發爾惟荷材中照悉故間及之弋陽郡事如何土風人物有足樂者否右司近緣公事至省中見之甚康亦話材中動靜區區不宣

慰劉民質昆仲

某從先吏部遊久矣防知之深辱念之厚逾三十年頃歳先吏部將漕闗中某謬得待憲本路先吏部作大漕於東南某亦承乏淮甸及至晚歳又同歸於寂寞之鄕今先吏部順化於大耊之年而某亦行將七十哀往念舊情何以堪走筆及此不覺涕泗之橫集也不審只於百日內遂謀襄事爲後別擇利年願聞之

西臺集卷十一

欽定四庫全書

西臺集卷十二

宋畢仲遊撰

祝文

祈雨文

宿麥在田愆陽斯久野無潤澤癘气相仍仰惟神明保佑玆土不腆醪醴品物維時將之以誠庶格靈貺

取聖水文

自冬䢐春歷時不雨並走羣望罔孚其應麰麥將槁徼福祠下神不吝澤隨禱而至方夏旱暵秋穡可憂饑疫已萌餒胔在道嗷嗷之眾匪神孰依謹蠲厥誠再卜靈貺惟神之仁克終厥賜風雲勃興大雨時至有秋之望則庶幾焉神實可爲茍緩無救

謝雨文

祝史初陳已見油云之布野神靈來相遂防甘澤之應時非惟夏麥之少蘓固亦秋種之可入率循南畝庶幾西成惠勝櫟陽之金功倍鄭渠之利含哺擊壤釃酒匪惰遊刃刲羊敢玆拜貺

又祈雨文

近以春旱之久謁欵廟祠迨今逾時未拜靈貺𨿽雲雨之施屢作屢止有以潤枯槁屏塵翳而秔稻之種未入於田其已入者稂莠坌生耘治不給不敢覬其成就維邑西距義陽南走安陸其間無數捨而西南之田飽於潤澤以爲天之行則豈足迹之相接而饑穰之不同耶以爲令之罪則宜令自任其咎而民猥受其辜耶不然豈請禱之方有所未至而如神聰明正直毎祈每應而今顧不矜其民耶時已失矣農事迫矣十日之間雲興雨作霈然而爲賜則猶可已去稂莠而布嘉種過此則已矣無望於歲矣酒醴惟淸耆耋惟誠再卜神休引領而俟茍能鑑玆則當具牲牢備簫鼓盡禮致恭以謝廡下

嵯峨山祈雨文

華原冬不雪春不雨嘗以民病告矣𨿽獲嘉應膚寸而止今又兩月不雨宿麥淒慘已槁而無望地復磽確如石田不可耕春將過秋種未入民之流亡殍踣可立以待詢諸邦人皆曰莫如我嵯峨聖母慈仁深厚威靈溥博覆護玆土豈前日之禱誠未至而防應亦淺耶將守臣有罪神未原赦而民反受其病耶故躬走祠下請罪於神而致其誠庶幾膏澤之大應而法必有旨方得信宿於外且懼後時不能回枯攺涸以慰答斯民之嗷嗷謹移文通判軍州事湯景仁代奉牲牢酒醴再此赴愬三日至五日霈然浹洽周於境內則在田之麥猶可望一二而秋種畢入徼幸不至流亡殍踣以遣神之羞於斯時也敢不只率邦人奉其歡欣鼓舞之心而昭報嵯峨聖母之賜永永事神不怠

祈雨取聖水文

夏麰已槁大田方困於生塵秋耜未興比屋重憂於粒食名山在望霑潤無窮北雍行祠威靈如舊敬以三農之望求於一勺之多簫羽初來云霓已布願霈滂沱之澤少寛旱暵之憂庶幾有年毋庸罪歲聿懷盛徳永浹斯民

又祈雨文

麰麥未秀谷種不入𨿽憫然望歲如有饑渴而宻云屢興霈澤未下是用以民疾苦赴愬子神惟神廟食玆土民賴以生厥歲美惡神實司之願防嘉應以卒農事當雨作矣卽拜神休

耀州祭諸廟祈雨文

國家承天宥民期於靖治神爲有道以相我國家水旱之至憂實同之而自十月至於五月不雨麥槁在田禾種未入道路流散非廩給之所能振天子聞而憫焉故發徳音下明詔俾郡國之吏徧舉常祀敢薦吉蠲以導靈貺如應於三日之內則有秋之望尙得一半非惟免民於溝壑而吏之與民其敢不上承天子之意永以事神

就山請神文

天作髙山奠於岐下靈湫湛湛神物在焉一勺之利澤及千里邦人赴愬歷年玆多遘此驕陽麰麥將槁風馬云車有求斯應惟時雨若汔用小康敢蠲厥誠禱於祠下

太白太湫神祝文

華原自八月至於二月不雨宿麥將槁秋種未入是用赴訴恭致一勺之多以求千里潤澤之應茍非誠之不至則神無難焉簫鼓笙牢從以耆耋惟神俯悼眾戚回枯攺涸油然興沛然下崇朝而鼓舞於境內則願率邦人圖報太白太湫神靈之賜其敢不腆

禱華嶽湫文

自春䢐夏災旱相仍咸秩郡神罔孚其應惟神之所居淵深潤澤爲我州之望吏民敬事誠有待於今日蓋夏苗之槁十存一二黍田之耕方播種而未蘗流離之氓已逃而復歸扶餒而力穡者猶有望於秋也今則炎暑彌煩油云尙逺粒食踴貴糠覈不充黔黎喁喁若墮於燎出乎三數日之間則土脈焦爛禾穎弗生𨿽雨亦無及矣今秋失望則重罹荒歉羸瘵之農坐爲胔骼公私殫屈所系攸重陽之爲盩未若此歲之劇蠲蘋蘩正祝史以其所憂而吁於神者吏不敢後呼雲驅雨霶霈其澤活斯民於將隕者神其速焉

祈晴文

霖雨逾旬久妨民事用涓吉日仰叩靈祠惟神威明廟食玆土宜能覆護無使斯民交墊無無居神亦永有降依

謝晴文

近者霖雨害田致禱廡下荷神降休俾獲開霽水旱之餘或未至餓殍者以穡事粗存一二故品物醪醴薦之以誠載涓令辰只拜靈貺

又祈晴文

夏大旱麰麥不收一二秋稼𨿽可收一二而雨不止嘗禱晴於神旣獲嘉應未拜神貺而雨復作至於今不止民已病矣災已甚矣茍復數日不止民將無以續性命州縣之吏亦將無以事神惟神憫吏民之嗷嗷使風止雨霽存其未收之稼一二則民庶幾有以續命而吏亦永有以事神不敢怠伏惟鑑之

祭羅山府君祈晴文

大田甫成雨已復作繼此勿息則誤於有年是用率吁民戚禱神之休惟亟獲霽止庶或毋害不腆醪醴神其臨之

又祈晴文

近以霖雨過時害於穡事禱神之力覬獲開霽將拜神貺而雨復作連五日夜不止谷之未斂者不獲斂已斂者腐壊而宿種不入甚可憫也惟神自春䢐秋保衛斯民或烜或潤覆露長養其徳深矣今甫成而敗之豈縣令奉神不謹舉措非是而降之罰將斯民有流離餓殍之期而爲之災耶縣令之罰固宜而民終歲勤瘁上輸賦役稱貸之煩下給父母妻孥之養𨿽大有年猶僅足而無餘況甫成而敗之又宿種不入災無乃已甚乎惟神圖赦縣令之罪哀斯民之失所收雲止雨使不轉於溝壑則縣令敢不變心昜慮率受賜之民永有以敬事

謝晴文

乃月之初吉至於哉生明玆民惕然以霖潦敗田爲憂守土率僚屬躬至祠下述民之憂以請命於王王維降歆攄陽滌陰豁然開霽如響斯答則王之孚惠我民其有窮哉夫一牲之薦不足以報王徳將俾我民歲歲防王之休以奉王祀無有壊

祭風伯神文

惟神振發萬物功宣動植式崇明祀只答靈休謹以防幣牲齊粢盛庶品明薦於神尙饗

謝雪文

近以冬溫不雪陰禱於神薄禮未薦嘉應昭格豈惟宿麥之膏潤抑亦厲气之銷伏功惠若此報當如何薫劑醪醴將之至誠從以耆耋躬拜廡下

耀州開河祭諸廟文

漆沮兩河之爲患有年矣至於今日其患已迫州縣上奉朝廷作堤防以捍患豈得已哉公私悉力務爲完壯至水至輒齧敗使不得爲全堤今因人之策別爲簽堤以殺水之怒庶幾余堤得存不重費民力亦非得已也堤欲成雨輒不止水輒大至若有物與堤競者守州以事神養民爲職旣非人力所能勝則必禱神恊濟其事以靖民禮𨿽不腆而誠至矣況神廟食此邦人所赴訴得二十日之晴水不大至則堤可成民患可紓神茍相之俾得如所禱敢不具牲牢而拜貺廡下使民永永事神

刻漏告成祝文

立表下漏以考昏晝天之所以周也三百六十五度地之所以升降也一千餘里皆不出夫五斗之壺三尺之箭凡交於奎而合於角出於卯而入於西繭絲之水準若權石而不差乎圭黍之𨿽因物致用智之所創而見於天地之情莫知其所以然者必寄乎神之所佑金壺一新玉虯初澑用告厥成無斁於後

志銘

司封員外郎令狐公墓志銘

公諱挻字憲周山陽人也丞相彭陽公楚之六世孫好學善屬文年十五時輒補尙書湯徵一篇諸老先生見而異之及長博極經史貫通諸子百氏而亦旁治天官族姓地理鐘律之說尢喜論兵慨然有大志天聖五年進士乙科爲吉州軍事推官丁其父博士憂服除爲荊南府節度掌書記因朝廷用兵西方撰韜略防論五十篇以獻詔藏祕閣而閭丘良孫者冒取公所獻書三篇上之除爲官歐陽公修知其事欲出祕閣本以正良孫之罪而不果移監鄂州茶塲攺著作佐郎簽書節度判官公事是時元昊數入盜邊西師未解上求方略之士如不及諌官王堯臣薦公有方略可用召試對防數千言故事防試優止三等而公防第二等遂擢通判延州賜五品服丁其母王夫人憂其後契丹聚兵古北口北方戒嚴近臣田況等薦公可任將帥詔但遣祕書丞通判成徳軍樞宻副使富公弼宣撫河北亦薦公有文武才可大用詔但擢知彭州而已遷太常博士移知蘄州未行攺提防兩浙路刑獄公事移江東路遷祠部度支二員外郎皇祐四年廣源州蠻儂智髙反陷邕管連陷緣江九郡逼廣州公適罷江東至京師多從南方來者問智髙事頗得其要領而爲之策未有云也會樞宻副使狄公靑自請行天子以爲宣撫使行有日矣公見狄公勞其行因謂狄公曰蠻人阻深走險時出而戰者用所長也如聞智髙數勝去險阻而陳平地是自棄其所長而從所短此正智者用奇之時也乃謂狄公曰步兵利險騎兵利平地蠻人不知騎兵而又以謂中國之騎不能到也可挾騎士以往誘致平地使步兵爲正以擊其前騎兵爲奇以其後蔑不勝已狄公大然之因請三千騎以行人讙言五嶺之地巖險霧毒中國之步兵猶不可而況用騎乎及與智髙戰歸仁卒以騎兵勝追奔五十餘里蠻人死者幾萬計如公防馬公在江東時嘗病及來京師病未巳因請爲州罷監司職事詔知秀州遷司封員外郎知單州病益甚遂致仕而卒矣嗚呼士之彊學而有志於當時者亦有也人莫知之則老死不可用也如公博記廣覽獻言指事殆所謂彊學而有志於當時者矣名公大臣爭知之而官止員外郎任止州縣務盡法意以寛民或拯民於已死然儒生而一心於吏道者也及國家有緩急乃更能知其大慮觀敵制變籌度萬里之外猶矢破的則如公者用於平日與有事之時皆宜也𨿽死不遇亦可尙已曾祖諱某仕南唐贈左千牛衛將軍祖諱嗣昌任供奉官贈右武衛將軍父諱頌任國子博士贈光祿卿夫人丹陽邵氏生三子長曰俅鄧州節度推官次曰僖中進士第潞州壺闗縣尉次曰俁先公卒女三人長適進士閔國均次適永興軍右司理參軍周逺次適進士方奎孫九人曰勃早亡相如進士第曰勛曰勸曰勔曰勉曰勣皆舉進士有名二尙防也公享年六十有七其卒以嘉祐三年三月十二日其塟以元符某年某月某日其塟之地則某州某縣某原也其書二十八卷藏於家所謂韜略策論者在其中銘曰

公髙之別有晉大夫曰文子頡始氏令狐秦記太原漢著伊吾元魏之守侯於藍田藍田孫子爲隋納言納言六世相唐宣宗文麗行髙周彭是封丕顯丕承施及於公嗚呼公乎學力而淵志特且持少露其奇百牘是書誰與敵逺決防坐隅翼之張之卒捲不舒貳延守蘄使幹江吳如是已焉其命也夫其命也夫

奉議郎令狐端夫墓志銘

令狐端夫者諱俅山陽人也曾大父嗣昌贈左武衛將軍大父頌贈光祿少卿父挻故尙書司封員外郎端夫以父任試將作監主簿從福唐劉彛先生學左氏春秋得其師法年十八時司封君知單州卒於官無捨業田產惟餘槖中裝直百金爲其族人逺來持去端夫不問亦不追止及仕彊於吏治必知民所便安與辛苦務盡心力愛而利之嘗調守洺州曲周縣令漳水歲暴溢環其城人無固志端夫乃經度爲大堤以捍之曲州豪類皆不欲而州守監司亦不欲端夫獨撓眾議而成堤人始保聚爲安久計後水至或齧堤父老必率其子弟相縣官之役曰無堤是無曲周也汝州沙河同徳有公曰種稻置官洛南以民之民佃作歲久數罹水旱逋租至三萬斛無肯爲言免者往往脫身棄廬舍桑棗亡去端夫時爲稻田官適會故丞相富鄭公守汝乃爲公分別具言其狀上之朝廷盡貸所負民亡去者皆復較數年之課爲最元丰四年五路兵入界端夫以涇原轉運司屬從軍走靈武行二十日至鳴沙會軍無見糧未知所以取濟文吏從軍者坐軍中不敢出端夫逺望有野燒曰豈敵人不盡窖而藏之反燒耶乃率蕃漢部兵棄大軍數十里直詣燒所共救止之果得菽麥二萬八千斛大軍因之遂至靈武如此類甚眾然端夫天姿峻整蒞官行已必得直而後已不肯爲權勢撓故在鄆州爲司戶參軍知之者張文定宮保他人不知也在洛南作稻田官知之者故丞相鄭公他人不知也而端夫每以職事與監司辧卒以語言忤當時監司而坐廢蓋端夫自鄆州司戶參軍濮州雷澤縣尉洺州曲周縣令監汝州洛南稲田務遂廢而家居起爲涇原路轉運司勾當公事從軍罷守處州松陽縣令環州錄事參軍武勝軍節度推官未行以疾致仕爲宣徳郎有子七人長勃次相如次勛次勸次勵次正平次皥如皆通經樂善有立志勃與勸先卒而相如勵正平皥如相繼由進士上捨登第得官相如承議郎勵爲河南府潁陽縣正平爲陳州州學教授皥如爲河南府偃師縣主簿由此汝之士大夫之子弟皆勸慕於學登第者亦眾於是閭裏見端夫而賀曰公𨿽廢不用而有子如是豈直慰公目前而已哉端夫致仕後五年以子恩遷通直郎又以寶赦恩遷奉議郎大觀四年閏八月十三日以疾卒於汝州卽以其年十月二十五日葬子州郭之北白雲山司封君之墓次以夫人故崇徳縣君李氏祔而葬之始吾從軍靈武邂逅端夫於靈武城下是時端夫年四十及吾來汝州而見家先在汝端夫自環州來省識其面目相與問勞往還於裏中有子登第有女嫁人而端夫年六十後吾使京東淮南歸端夫已病見其次諸子相繼登第有孫男八人孫女七人曽孫女一人而端夫年七十今又見端夫之卒哭而銘其墓然則吾與端夫舊可知矣而吾老亦可知矣銘曰

其義較然其惠藹然其勇矯然其仕跌然其門浡然命耶非耶豈嗇於身者將大其後耶

常承議墓志銘

故承議郎云騎尉常君諱珪字粹夫河南洛陽人以父任補太廟齋郎嘉祐中爲鳳州司理參軍號稱詳明能治獄河池逺鄕酒家殺人無左驗誣其旁近下貧小民爲殺人者縣吏受賂掠笞數千百不服乃背引其兩足擢髮與手交縛於柱上布堅豆於地使膝之晝夜不釋囚不勝痛誣服至州以爲實殺人者下之獄而君爲獄官獨意其非是聴辭觀色徐導之使言囚不敢變乃更反復驗問熟諭之使言囚亦不敢而涕下君旣微得其情乃逮捕告者別治之告者果自言無賴殺人囚非殺人者獄旣治河池縣令李撫辰懼得罪移書州將與君辧州將疑之𨿽部使者亦疑不敢決君日抱其獄分別其寃狀執不爲疑者三月遂竟殺告者而出其囚熙寧中爲巴州恩陽縣令巴號險逺而恩陽又巴之逺縣至者鄙夷其民多笞辱虐使之君獨以文法辧告教以親愛和昜之道亦時時觀遊與士人講習爲文章以順其俗民大安業及滿受代且去民擁挽遮畱竟日不得去至有臥路爲兒啼者提防刑獄穆珣行縣至恩陽適見之曰爲吏者不當如是耶因問君何爲逺宦幾攷矣薦者爲誰亦應攺官否君言家貧急於祿食不能擇地來恩陽書十攷薦者四人官未應攺也詢曰君而不使攺官誰應攺者卽日薦君是時宣徽南院使郭逵用兵安南失朝廷旨人人知其且得罪或謂君曰逵嘗薦君今將得罪君疾行卽攺官徐行則無及矣君方間道走伯兄朝請官所省其親畱月餘以盡親歡及至吏部逵已得罪差十日不應攺官而君怡然不介於心也君自劍州劍門縣主簿五任而攺宣徳郎知汝州襄城縣事及三遷而至承議郎以疾病請監華州鹽酒稅而卒卒後九年葬於河南府伊闕縣府下之原曽祖諱仁美祖諱畫問尙書屯田員外郎父諱吉爲尙書比部郎中贈右金紫光祿大夫曾祖妣王氏封廣平縣太君妣陳氏集賢學士越之孫封潁州郡太夫人妻冦氏建始縣令仲簡之女封嘉興縣君四男子三女子男嘉猷逺猷徽猷英猷徽猷中進士第爲宣徳郎知濰州北海縣事女嫁李準次嫁張仲防嫁薛籛皆進士也壽六十卒於紹聖三年八月辛酉而於崇寧四年四月甲申將葬而銘之銘曰

常氏逺矣太原之望漢惠自侯唐衮維相從於臨晉君實其支以生代死君能相之人行騑騑君也遲遲孰不欲遷實懷母慈爲吏不遂爲子亦宜不遂其宜銘以諗斯

西臺集卷十二

欽定四庫全書

西臺集卷十三

宋畢仲遊撰

志銘

判西京國子監宋公墓志銘

公諱慶曽字承甫姓宋氏在眞宗皇帝朝有任尙書度支員外郎直集賢院贈太師尙書令兼中書令譙國公者諱臯公王父之考也在仁宗皇帝朝有任兵部尙書參知政事贈太師尙書令兼中書令燕國公諡宣獻者諱綬公父之考也在神宗皇帝朝有任龍圗閣直學士右諌議大夫修國史贈太尉常山公者諱敏求公之考也公以王父防起家守祕書省校書郎十遷至朝請大夫自監南京糧料院十任而判西京國子監積勲至上柱國封平棘縣開國男食邑四百戶而某之姑實宣獻公之夫人所謂常山郡太夫人者也某之姊實常山公之夫人所謂代國太夫人者也故公之卒其子焞與煇屬余譔集公之行事以志於墓道曰莫如我先人之舅氏爲知先人之盡也按宋氏出於趙州之平棘宣獻公以道徳文章名天下藏書萬餘卷其所著述纂錄合七百餘卷而公嗣常山公著平棘集二十卷河南訪古錄一卷先公故事一卷愚谷記五卷纂楹中集碎金一卷嗚呼其有家之遺風矣元丰八年三月哲宗皇帝卽位太皇太后垂簾共政有司討論垂簾之儀未備惟公家有其書乃詔公上之昔孫伯黶司晉之典籍以爲大政命爲籍氏而籍談爲司典之後今宋氏自宣獻公以儒居位凡郊丘廟祧防朝禮文官名制度一皆出之手至常山公益明習而公繼兩人後卷不釋手者三十年亦多知古今沿革典故公卿大夫疑於事必咨公而後乃行本朝之籍氏也是可尙也公娶燕氏右諌議大夫度之女生兩男子三女子男曰焞與煇也焞今爲通直郎提舉秦鳯路弓箭手煇爲通利軍衛縣尉女曰福和福延福因皆已嫁孫六人曰某郊社齋郎曰圻舉進士余女子也公以崇寜元年十一月某日卒年六十五至明年二月某日公鄭州新鄭縣西顏村世墓次或問公之爲人曰仁厚恬安君子也公嘗通判邢州國信使吳立禮道病卒公領其後事經營悉備𨿽其家人不能過立禮非有徳於公也而公非有待於立禮也特哀其客死而爲之盡力吾是以知公之仁且厚也元祐中以十科取士薦公以文章典麗可備著述者數人而卒不用以太子太保張公方平故戶部尙書呂公公儒故禦史中丞李公之純皆號爲相知而未嘗倚以進也平居惟家學之爲嗜𨿽一飲一食未嘗忘其學若不知也寜老不用蓋無慊焉吾是以知公之恬且安也其家世門生故吏類皆聞人後多至公卿而未嘗一挽手公亦未嘗以此望之吾是以知公之爲君子也旣與問者道其語因並載而銘諸銘曰

公何遊乎仁厚之域以恬爲囿以安爲宅其安何如手中有書其恬何久其書在手孰冕而赫我祖之客孰芾而煒我父之士公也逌然惟父是似懿公之銘銘其君子

朝議大夫賈公墓志銘【原注代範忠宣作】

公字仲通姓賈氏其先趙之眞定人也五代晉漢之間有仕至給事中者曰縡爲太史以史名其家給事之子曰琰爲太子左贊善大夫太宗皇帝器之由贊善大夫擢爲樞宻直學士諌議大夫於公爲曽祖諫議之子諱汾仕至殿中丞卒開封更爲開封人贈工部侍郎於公爲祖侍郎之子諱昌齡仕至太常少卿直昭文館贈開封府儀同三司吏部尙書於公爲考公以尙書遺恩爲郊社齋郎調開封府開封縣主簿移封邱監潁州酒稅移鳯翔府郿縣令攺大理寺丞知耀州富平縣遷太子右贊善大夫殿中丞國子博士賜五品服攺虞部比部二員外郎知靑州臨朐縣事遷駕部知渠州今資政殿大學士韓公維知開封府薦公東明縣防行役法初下民有以令爲弗便而自訴於朝者或曰止之不止得罪公曰吾非能使民訴亦弗止也行法者果怒諷監司防察公罪過旣不得遂中公以他法謫監順安軍酒稅攺虞部郎中通判江州判南京國子監官制行攺朝奉大夫知筠州遷朝散大夫賜三品服有使江西行鹽法者官吏畏罪彊售民以自免公曰吾老矣不能爲也卽日稱疾遂致仕今天子卽位遷朝請大夫用其子公直明堂恩進朝議大夫居於家元祐四年八月七日卒年七十公爲人好學慨然有志溫厚質直其見於外者乃似其中也甚介且廉而尢方於事上不肯趨和順意故𨿽竟老不用居官治民所至常見稱述初爲鳯翔府郿縣令人以紙爲業號紙戶嵗輸錢十萬謂之檻錢其後檻廢不治無以自資而輸不攺紙戶苦之甚公曰吾請於轉運司不肯蠲也乃自請於朝蠲其輸耀州富平人穿地得泉以聖爲號曰聖泉逺近爭取而調之日數百人公時爲令不信曰昔嘗有聖人今又有聖泉巫皆妖也遂塞之安邑令劉顗以事掠笞人至死懼罪乃誣吏自掠人監司使人薄責顗更數輩不服最後公公謂顗曰君以事掠人死非故也不過抵罪如誣吏自掠之則吏又死矣因誤爲故且不可況因殺之一人而殺二人君其安乎顗悟而泣遂服罪渠州人以吏職相髙富豪大姓皆占吏職爲婚姻民訟與事至庭爲吏所亂不得伸公至察知之乃逐其豪惡吏參以貧下戶爲之渠人大悅及公去畫像祠之以自慰其在東明吏循用雍熈丁口之籍爲姦顧常寛之上戶公更之因得羨丁幾萬力役均焉始娶範氏封崇徳縣君資政殿學士尙書戶部侍郎文正公之女再娶裴氏封仁壽縣君國子監博士士倫之女子三人公直朝奉郎公立不仕公亶蘄州蘄春縣主簿女四人長適三班借職田昱次適宗室三班奉職祚之次二女未嫁卜以元祐五年夏四月二十六日於鄭州管城縣周張原以二夫人祔賈氏自給事公下皆有名當世而尙書公之孝友人皆知之凡兄子侄無逺近不能自養者教養之女貧無以嫁者嫁之仕宦可以官其子推與族人者四及其卒六人皆未官而公視尙書之所爲弗敢攺旣以喪其父兄而弟妹子之孤者十餘人教養嫁娶無一不得其所故自慶曆以來士大夫皆以賈氏爲孝友之風而公沒之日家無餘資某於崇徳縣君弟也與公遊知公而子又來請銘故書其實而銘之銘曰

不願於通仕以試兮不疾於艱方以自正兮試而止之道則類兮克孝而友由厥世兮銘以納諸昧兮是其志兮

朝請大夫孫公墓志銘

故朝請大夫寶文閣待制提舉江寜府崇禧觀上柱國華亭縣開國伯食邑七百戶賜紫金魚袋孫公以建中靖國元年十一月二十日卒於髙郵之私第公江都人也徙家髙郵諱覽字傳師治平中舉進士爲河南縣主簿稍遷至祕書省著作郎知開封府尉氏縣縣多兵屯而將官與其副以刻治遇之無狀軍士多欲反者謀因大閱殺二將潰去及期二將防知之不敢往民多避之郭外洶洶公聞卽驚起家人挽止之不可遂疾驅至其所召在前者謂曰將官以刻治若等固有所負而若等所爲乃負縣官且若世衣食縣官而殺其將以逃去將安之若等一死固不足惜獨不念父母妻子從若而死耶在前者感悟率其眾再拜就列二將始至猶甲公召二將前面數之顧吏爲奏按治遂大閱無敢喧嘩是日防公徑折其謀因譙責二將示以無事尉氏軍幾叛神宗皇帝聞之乃召見爲司農寺屬官使利州湖南京西路爲監司官制行爲尙書左司員外郎使荊湖南北路自荊公介甫爲政始治五溪而蠻徭介荊湘桂管之間官兵鎭守勢不能相屬數困擄掠公相視要害增築障塞道荊湘桂管溪峒使相通達兵不畱行蠻費大省而患亦息防諌者欲招徠誠州西道胡耳等而辰沅又欲籍蔣波六州徭人爲民公卽奏罷之及還見上因極言徽誠內屬當時從事者官過其望𨿽趣走給使之賤皆欲資蠻以爲官未有已期蠻徭散漫山谷勢不能羣聚說諭招來宜無難者然地不可賦人不可使廣無賦之地籍不使之民而大農之費累百巨萬願界上之郡縣羈縻之不以累中國後有言者惟陛下察之上納用之哲宗皇帝卽位累遷爲邊帥以直龍圗閣帥桂管進寶文閣待制帥太原入爲戶部侍郎遂以龍圗閣直學士帥太原太原總四路而嵐石麟府爲邊州麟府又孤居河外冦至輒傅城下自離石絕河而西與秦地延州相望而夏人據有橫山距河爲塞不得與秦合元丰中嘗攻得葭蘆元祐中棄之及公來議復取葭蘆而其地峻絕澗谷重阻兵不得前夏人聞之以兵數萬屯境上公乃下令須兵滿五萬乃行夏人益遣丁壯就屯而公兵終不出夏人屯旣久涉冬月饑寒皸疾公益修戰備猶不出兵或告敵騎數萬攻嵐石之屯垂敗乞濟師軍吏夜請計事公臥不起及明乃復曰官軍已據便地寇未嘗來也公曰吾固知之矣幕府問公何以知之曰離石塞外無敵帳就欲爲寇非一月不集豈能遽至而不聞乎殆諸將以吾未出兵恐不見冦軍賞輕矣幕府退乃下令具糗糧嚴兵械曰冦將至矣居數日夏人兵十餘萬冦至神堂公厚集其陣以待之兵方接斬數百級獲其酋長數人夏師度不能支遂遁去公曰可矣乃遣王湣折克行將兵出麟府張某王舜臣出嵐石遂城故葭蘆未就寇數萬猝至公按兵不動而使張世永將輕騎由麟州道出其後擊之敵前不能進而後爲世永所擊遂大敗卒城葭蘆而還旣退乃使折克行於津慶州斬二千級驅馬牛羊數十萬使張世永與克行復出龍橫川斬千級城寜川王文振張某城楡木而楡木無水泉有虵出於南隅人至虵所視之泉如瀵湧遂城楡木而折可大以兵三千四百逾河入斬千四百級防兵不敢出乃使世永克行城端正平文振城烏龍川烏龍距延安之泉山二十五里而楡木與米脂直於是秦晉始合而冦不得至麟府矣是時章惇子厚爲宰相曽布子宣知樞宻院欲遂合兵以取靈武公曰靈武未可取也及移書二府具言靈武非餘力可下且曰靈武之事曩嘗聞余議於相君矣要使陜西不知用兵而以嵗月下之今返欲速何也二府不聽公乃上疏論其事子宣怒乃曰葭蘆之役嘗使支郡市馬僦畜是擾也卽以功進樞宻直學士而以擾奪二職爲寶文閣待制猶守太原公上表謝又曰謝語不防可謫也復禠待制提舉江寜府崇禧觀自是數復數奪數年最後以龍圗閣直學士知渭州涇原路經略安撫使時上益厭兵諸帥稍內徙子宣欲先事制人使不言卽爲詔約束諸路固守愼無以私見撓前功且令畫知以聞公方趣州在道因奏言臣去渭久願至渭徐度所宜卽所建築城堡居要害地屯戍糧餉可以久矣則臣固無私見屯戍糧饟不可以久而建築之城非其要則臣不敢同眾人而敗國事子宣怒徙公知永興軍又徙成都辭不行奪學士以待制仍知永興軍遂謝病請宮觀得崇禧歸髙郵以疾卒年五十九公有兄莘老仕至龍圗閣直學士以文學行義爲時儒宗而公亦以文行進通達世務長於吏治與兄莘老並莘老平生仕宦多推所得之恩於族中而公亦以任子恩官其從父兄弟三人及姨之子吳觀故歷仁英神哲四朝皆至大官得名於天下天下稱賢弟兄者必曰莘老傳師焉然公少以功名自器遇事輒前無所凝滯至辧是非明當否可進而退不可以功名屈神宗皇帝時書凡五六上皆指切事情究極利害其言直而不忤婉而不同懇至而不迫直有味之言也如胡耳蔣波之議靈武之疏涇原在道之奏雅不爲好事者所喜而子宣病公時子宣在右府邊事悉從中制人莫敢校公獨與之辧嘗移書子宣曰二府之居大臣之傳捨爾去來其常也而公欲不去可乎𨿽丞相子厚與公稍厚善至是亦不善焉爲戶部侍郎以事至丞相府謂子厚曰公之行事公乎私乎子厚作色曰何謂也公曰好惡出於他人而公爲刑賞以循之是人嫁怨於公而又賣公也獨何利乎子厚不懌及公駮靈武之議疏書交上由是子厚子宣皆以公爲病此其所以謫而終廢也曽祖諱公誠祖諱再忻父諱億太常寺奉禮郎贈銀靑光祿大夫母元氏贈河東郡太君李氏贈眞寜縣君王氏封齊安郡君子竢潁昌府觀察判官竢以崇寕元年正月十七日公於揚州某縣某原實世墓之次公之去太原也端明殿學士林希繼之以公所取之葭蘆建之爲晉寜軍而楡木之泉以虵異賜名神泉因使楡木之號置廟祠於其上將吏嘗刻石子廟以頌公之烈云銘曰

智及之勇能行之其行不遲故人以尉氏之事爲奇智及之力能舉之其舉也時故人以晉寜之功爲希謂公不武晉寜以城謂公尙武靈州不行誠豈爲同秦晉以通不行豈異兵家之貴以是而庸以是而廢以是而功以是而罪終焉而無愧嗚呼吾傳師之不可不銘也亦以是

左朝請大夫致仕王公墓志銘

宋故左朝請大夫致仕王公諱兢字彥履其先曹州乘氏人也慶曆中徙家鄧州之穰縣因其上世於穰更爲鄧人嘉祐中及進士第調峽州司戶參軍移洛州曲周縣令未行丁外艱繼又丁內艱思慕哭泣築室於墓次終三年之防服除調延州膚施縣令滿當代去守臣以公治膚施狀請於朝廷攺著作佐郎再知膚施縣事故樞宻直學士李公承之爲中書撿正官察訪河東陜西辟公爲屬用故端明殿學士趙公卨及今集賢殿修撰章公楶交薦簽書觀察判官攺簽書節度判官轉祕書丞今觀文殿學士呂公惠卿帥鄜延辟公管勾機宜文字轉太常博士團結鄜州路五將軍馬並爲條約皆施行以功遷屯田員外郎李公承之爲三司使辟公管勾度支帳司軍興從陜西轉運司辟都太監防陜虢華耀邠寜環慶八州糧運入界至靈州官制行昜所居官爲朝奉郎罷帳司轉朝散郎知宿州入爲倉部員外郎遷郎中賜五品服今上卽位遷朝請郎轉朝奉大夫元祐初出提防荊湖南路刑獄攺京西南路嵗大饑隨州之南有剽掠於野以爲食者多至數百人朝廷患之遣公同轉運使按捕類皆得棄市罪公爲分別輕重所當活者甚眾轉運初不聽公公曰嵗饑民無食就有粟者食爾豈與攻劫防道椎埋爲姦者同耶轉運使曲聽公奏當論死者才二人攺提防秦鳯路刑獄未至入爲祠部郎中攺金部遷司農少卿又遷將作監轉左朝散大夫累勲至上防軍出爲京西轉運使防宣仁聖烈皇后宴駕山陵應奉猝起公謹出納損僥幸均力役蠲末費陵事因以取辦人多稱之亦有怨之者期年召還知曹州轉左朝請大夫公舊知曹風俗而曹人亦知公之能旣入境盜賊不除而自止猾民狡吏斂手曹遂稱治明年公以疾病請致仕得請未行而卒於曹實紹聖二年二月六日也壽六十有四公長八尺二寸語音如鐘居官治民以嚴稱若不用法者而取捨擊防實皆在法中尢能察盜賊初辟鄜延爲機宜從帥呂公巡邊至禮萬谷遇盜未得公言盜可捕狀使人如公言捕之盜果得後在京師奉朝請宿州徐一起爲盜抄掠旁數縣神宗皇帝問孰可爲宿州守者近臣以公對上卽命公知宿州因詔問治宿如何以止盜公上言朝廷法令明具民物安樂然盜賊不止者州縣但行罰而不行賞賞之不明猶不行也賞不可以徒行願特賜錢五十萬以待可賞者則不憂盜矣神宗皇帝許其半至宿傳示有人告盜者知其實而賞之居數月宿州盜賊解散而徐一獨未得公奏罷朝廷先所遣捕盜之官自請期年必得又數月果得徐一及其黨數十人以告徐一者聞諸朝上特官之及爲京西南路提防刑獄有盜管三起蔡州轉劫諸屬縣熾甚朝廷爲遣使督捕莫敢近因詔公至蔡州捕之公曰蔡非我路也我往而得盜有嫌不往則盜不可得非朝廷所以遣我意也遂往至則盡更爲前約束設方略自使人捕之管三又得故凡有名盜未得人皆曰何不使王彥履所至厲風采不以徼幸貸人吏民側足畏之服其施設不犯然不純任刑罸好爲條教拯拔成就有徳於人者甚眾從軍靈州時軍中病死者類多棄之不收轉運司有帳下督王慶病死將棄之公曰慶有所乘馬可以載其屍何爲棄之因收斂防其屍馬上與並行數百里得入塞送其家之初至宿州廷中有桎梏而立者數百人問之曰負錢無以償官公盡解脫遣之曰與若等期一嵗善爲生力作以所有來償無累我幕中吏爭以爲不可公不聽後果如期而至盡償所負無一人亡去其告徐一者符離牧羊兒也旣得官無知得其告賞緡錢不能爲生公召教之親爲區處使買田求士人爲師學書計令益有知能仕宦故公𨿽以嚴用而人稱爲君子多愛之者以知吏治本末故也曽祖諱文素大理司直祖諱朏不仕父諱餘慶光化軍錄事參軍贈左中散大夫自司直至中散或仕或不仕而皆有以得稱於曹妣朝氏贈南陽郡太君妻陳氏封壽安縣君生子七人確早夭公立鳯翔府法曹參軍公亶公奭皆太廟齋郎碩磧公亮先卒孫男五人琮璹球珪瑀孫女九人以紹聖二年十月十七日公於鄧州穰縣鄧邱之南原以壽安縣君陳夫人祔有文集十卷邊防議一卷銘曰

王氏在曹不顯而徳及大夫公卿士是則百城是式忠孝是力不棘不求有聞於世大盜屢夷惟公所之孰嚴其聲惠實在下歿猶及之況乎生者介然其中挺然其質慨然其爲較然其實何必銘公公自不沒

吏部郎中劉公墓志銘

公諱昱姓劉氏晦叔字也家世居曹爲曹人有名有古者以官治葉三年葉人宜之遂畱不去因家焉更爲葉人晦叔之考諱惟新祖諱從一曽祖諱文顯而考以晦叔贈官至正議大夫由正議而上間三世不仕至晦叔始以仕行其志𨿽不至通顯而操節治行號當時聞人葉城劉氏遂爲令族矣晦叔嘉祐中以讀治五經得髙第歷眞定尉上元縣主簿博平令攺大理寺丞簽書永寜軍判官有能名擢知開封府襄邑縣爲京西轉運司屬召對提舉秦鳯等路常平自是爲河北淮南轉運判官京西成都陜西河東轉運副使間爲戶部吏部員外郎郎中使大遼國押伴夏國泛使江淮荊浙發運使知晉州涇州滄州太平州亳州應天府凡二十八任五十六年未嘗有瑕謫爲人樂昜溫厚而明於事其治民也視公家如視私家而爲之政隨其長短有無而用心焉故所至稱治而行之久見於事者眾故人以爲有古循吏之風在涇州時本道數被寇邊吏多爲守計不出公曰攻守豈有常哉乃總計內外屯營鳩材峙糧若將繕治而有所待者期年而辦居無何詔進築平夏發涇以奔命樓櫓之材以間計者三百四十有九他州倉猝一切取於臨時而公獨辦以繕治諸營材附調夫以行無一物取於民者平夏之後漕臣下令爲驢運驢至生地無芻菽多斃踣於道糧亦屑越希有達者公獨教民以小輈饋邊用二人挽致之旣益多而入生地無芻菽之患小輈行速獨先他州至平夏帥本道者乃下令諸州視公所爲而法之平夏旣城士卒罷歸者數萬人邊塞蚤寒公乃預飭屬縣爲衣裘宻室備糗糧以待又移文旁郡相與撫其歸者旁郡如公之教因緣所活無慮百數萬在滄州時河北嵗大饑朝廷遣使者督視所在賑給州縣大爲俵發人人而給之以給多爲功公曰給其所當無多少也務爲給多則後無繼矣秋𨿽饑而在少壯者尙可以自養乃先廩給其老弱疾病而徐及壯者他州厚其初至春果無以繼率多饑死而公之境內歷三時無有饑者玆非治公家如治私家之明驗耶玆非隨其長短有無而用心之效耶𨿽行今之道而有古循吏之風信矣公累官至奉直大夫娶楊氏韓氏卒皆贈恭人長子曰民質次曰民師朝奉郎次民瞻朝散郎次民則宣教郎次民獻通直郎未名而夭凡六人孫曰璞曰琢曰瓖曰璪曰琚曰璟曰玿曰珦琢通仕郎瓖將仕郎璪與琚皆天凡八人女長適宣徳郎張忱次適朝奉大夫崔獻次適文林郎王本許許嫁未行而亡次在室凡五人孫女長適將仕郎王頥次適將仕郎張安老次適承奉郎範直淸次適承務郎時謙牧余在室凡十一人曽孫男曰鐸曰鏜曰鎭曰釗曰鈞凡五人曽孫女一人嗚呼可謂眾且盛哉公守應天后倦於吏治乃請宮祠於朝得提舉西京嵩山崇福宮居許下日與許下諸老及賢士大夫以詩書琴奕自娛凡九年至政和四年八月請老於朝以其月七日卒於家年八十一嗚呼其壽考康寜而善終哉公旣卒諸子卜地於陽翟縣晉臺鄕紫雲原將以政和六年七月庚申公於所卜之原而再拜泣血謂銘其墓於東平畢某惟某雅與公遊乃网羅公之行事與其所踐履及官封卒而爲之志志成以示沛國朱光裔公逺公逺曰是皆公之大節也抑有餘事可以益諸仲遊曰可哉公逺曰公在襄邑時有疑訟更數令不決公曰何訟之疑而不決如是第未察爾乃深探其事指授而決之不在意也後二十年公守亳社舟次泗上有焚薌再拜正直公之舟者問其故曰公在襄邑所決疑訟之人也指其薌曰懷此二十年矣今得見公於此故焚之一事也公之子若孫旣眾多而其待兄之子偲與民章猶己子也自偲孩提卽教使爲學舉進士及長與其子民師皆以進士得第而偲仕至宣徳郎而卒公哀之防大禮當任其孫璞爲官公輟薦璞之恩防補民章之子瑗瑗仕至宣徳郎又卒公又輟薦瓖之恩防補偲之子璹則晦叔處兄弟間亦至矣二事也公性恬安守正而不肯與物忤荊公介甫父子愛公爲人數稱之公以官居洛故相髙平範公與當時諸老亦愛公爲人稱之如出一口元丰中神宗皇帝聞其能召對面賜諭甚渥其後出入內外與搢紳士大夫遊無不得其心者是宜取大官美祿以鐘其金玉於家然官止奉直大夫任不過發運所居之廬才足蔽風雨而田園卒嵗之外無有餘者以此知公仕宦出入中自有義志在奉公如私以愛民爲本要之稱職無所負而已則良心尢可知矣三事也𨿽非大節亦可以益諸某曰嘻孰謂小哉是亦公之大節也因並載而爲之銘銘曰

凡今在公治不爲昜厥惟其家願言則治趣公如私昧者不爲嗚呼公乎獨能爲之涇水之陽滄海之涘公爲民父民爲公子孰有孰無如家亹亹惟其亹亹是以煒煒有子蒸蒸有孫繩繩孫復有子兄子兄孫兄子兄孫再振以恩何斯銘斯公半古人

陳水部墓志銘

君諱知雄字守柔陳氏故右正議大夫致仕述古之子故太子太師致仕鄭國文惠公堯佐之孫故左諌議大夫贈太師尙書令秦國公省華之曽孫也世爲蜀郡閬中人後徙鄭今爲鄭人君年十五以文惠公恩守將作監主簿累遷光祿寺丞爲人博文彊記倜儻任气節喜賙人之急其仕官不畏彊禦日與上官辧是非必得當而後止上官多不悅者人或告之君自若初監河南府酒稅次監信州鹽酒稅竟以與上官辧事爲所中傷而廢其年未三十也君一廢四十年治平中以神宗皇帝卽位恩授檢校水部員外郎濮州團練副使可以復仕矣而遂不仕其居閭裏日飲酒爲詩篇治宅種田油然自得出入遊縱恢諧笑謔𨿽老不衰嘗大病幾死人以爲自此衰矣而病已如故人問之君曰他人病者憂死病而有憂所以益病且衰也我病卽待死爾不憂故不衰知者以爲名言君年六十有九正議公尙無恙往來蔡鄭之間白首問安人皆嘆息焉其後正議公卒君持喪居鄭裏至元祐八年君年七十有一平居無事遂卒實七月一日也娶張氏故翰林院學士復之女孫故內殿崇班成之女男三人長曰復前河南府永寜縣尉次曰某次曰某女三人長適右通直郎辛友直次適進士介瑜次未嫁卜以某年日月公於懷忠鄕某里某原其子復乞銘於東平畢某某之外祖贈金紫光祿大夫陳師古卽正議公之從兄君於某母黨也其可不銘銘曰

噫守柔公相孫彊其志屯其身仕一跌不復論年𨿽老气益振所好義且多聞人從遊日諄諄今已矣嗟外門猶有待觀後昆

倉部郎中王公墓志銘

元丰二年四月河大決澶州濮陽北流注於海故寶文閣待制吳居昜方在都水領使者議欲滙爲東流隄故道而復之人多言其非是而直居昜者亦眾故東流北流之辧累嵗不決是時故朝奉大夫王公茂之爲都水丞上言傳稱鯀障洪水而河北有鯀隄則是隄而障之與水爭道者鯀也書稱禹隨山濬川而孟子稱禹疏九河決汝漢排淮泗瀹濟漯而無一言及於隄障者禹是也今折大河之勢而回之則積蒭茭科人力築隄以居與水爭道小淤則小增其隄大淤則大增其隄水非徒行於地上也而又行隄上則終不免決溢之患願因水之行善導之釃二渠疏孫口鑿狼村塞竇潫以順水之性無與水爭道書再上各數百言下之有司不省後竟隄其河而回之至元符中河卒決內黃北去泛濫十餘郡朝廷治主回河議者之罪而有司反置公名於主議者中曰是不切事情論北而意欲東也罷公所居倉部郎中職事或謂公宜辧公曰我言在也可求不必辧及公之亡且有日其孤師覺持公言上之遺槁與宣徳郎王叔堪狀抵公同年進士畢某泣血再拜而求爲銘余固以辭不獲又視公之遺槁良信因雜取叔堪所載而銘之蓋公自瀛州防禦推官五遷至朝散郎賜五品服又兩遷至朝奉大夫致仕歷商州洛縣主簿知同州馮翊縣監同州阜民錢監權京兆府觀察推官知孟州汜水縣事知南外丞公事行都水監丞防州路轉運判官提舉利州常平等事權知兗州守尙書倉部員外郎遷郎中積勲至騎都尉曽大父諱某爲起居郎贈吏部侍郎大父諱元一爲職方員外郎贈刑部郎中父諱規爲晉州冀氏縣令贈朝請大夫公以元符三年四月十有三日卒於京師以其年七月二十日公於河南府洛陽縣金穀鄕金穀原上銘曰

王氏居孟徙家河淸諱森者誰大夫公名公在場屋當先眾鳴決科如掇益振厥聲試吏洛南攝商洛令公田所入車數十乘睨而返之歸若懸磬其在京兆從事以時陳囚三人謂死不疑公猶懇請讞而生之旣生其囚復念厥士有勞靡論但救其死李馮二猾並暴汜水公往爲縣猾不少止李敢大言我實唐裔公曰欺余創其非是並馮治之屏不出气元祐己巳公始奉使爲南外丞河洶不制公趣原武拏舟夜濟奮以居前人恐如綴有子共行旁立不避公曰歸哉我乃王事從決濮陽遂徙北去或曰隄之可使東騖公實有言築隄而處豈不遽回後艱孰禦公言不售更使劍外嵗饑嗷嗷民靡所戾公先下貧以及一切廩而蠲之否則吾罪旣言而行公遂還矣東魯巖巖其政甚美考公舊言入朝爲郎爲郎三載河決內黃謂公議北厥意不臧遂去郎位匹馬兩童不趨而跌固義之中或俾公辧公曰何哉得之匪求失亦自來𨿽有詔之吾口不開入莫與直謂天或假所宜百年以永居下胡以嗇之一疾而謝公配張氏繼者二室曰江曰賈皆祚大邑有六男子足侈公後希道師覺居長而茂女實半之厥孫則倍六十有六中壽之次知公有人匪時之宗潞公太師丞相汲公凡厥髙位我引我庸欲行而柅以放於終伊洛之北有原隆隆有水彌彌有山崇崇窆而銘之以諗無窮

西臺集卷十三

欽定四庫全書

西臺集卷十四

宋畢仲遊撰

志銘

登封縣李君墓志銘

某曩以事畱東州得拜右司李公而與其二子偁伉遊元丰八年十月偁自東州來語某曰吾有兄好學而文嘗事先生薑濳先生以進士不足累吾兄弟勸學賢良方正吾兄亦以其文自負昔鎭戎失守吾祖尙書坐貶官先君年三十乃詣闕上書訟尙書之冤以爲失守之罪在帥不在禆將而帥韓魏公也得正其罪人以爲孝及吾先君爲廣南西路提防刑獄四年不得代而魏公適爲丞相吾兄乃以書見魏公魏公曰非敢忘代也蓋難其人也吾兄曰知公者以公爲難其人不知公者以公爲復私怨也魏公深納之而先君始北遷矣人以吾兄有先君之風方先君之守扶風也吾兄疾病且不起及使河東召見神宗皇帝知而問焉先君以實對神宗皇帝蓋亦憫之使吾兄而至於今可昜量耶今將以某年某月某日吾兄於某州某縣某鄕某原從先君之墓次敢屬子爲銘曰不敢辭按君名修字適道趙郡人也曾祖克明仕虞部員外郎贈戶部尙書祖緯任西上閤門使榮州刺史贈戶部尙書父師中任尙書右司郎中而君右司之長子也以祖任試將作監主簿嘗任河南府登封縣尉熈寧元年卒於官享年二十九娶王氏生子一人曰暉爲太廟齋郎早卒女三人長適承議郎江敏次適進士範某一未嫁而君行事爲人凡如其弟偁之說銘曰

學美矣而未終乎志志美矣而未加乎民惟其生也仁人之孫惟其遊也君子之門世勇於孝少而有聞宜千萬年與銘皆存

王彥明墓志銘

淸源王氏之先有諱維淸者爲處士居河陽處士之子諱拯贈官至尙書虞部員外郎始自河陽徙家於汝爲汝人虞部之子諱綬官至殿中丞殿中之子卽君殿中生六子而君第四諱暕字彥明汝鄭許洛之間士多治辭賦從科舉而君獨狹陋詞賦不肯學故以未嘗事科舉専爲長短歌詩以自娛多或數百言初若不經意及成𨿽宿學不能過也爲人敏學彊記讀書才三四過卽不忘輕財尙气節遇人緩急𨿽傾囷帑以賙之不辭也虞部君無恙時有田在其郭東𨿽稍治而未盡其地力殿中君久宦不遂欲歸汝而郭東田一嵗之入不足以贍一嵗之用乃使人謂諸子曰吾欲歸而田不治歸患不足不歸非吾志也君年才十八卽奮曰是吾職也因募人剪伐其榛棘墾除其蕪穢糞治力耕期年爲上田嵗入十倍殿中君遂致其官事而歸日與賓客置酒髙防供帳食飲甚設皆出於田中殿中君乃喜曰使古人爲子不過力於仕以祿我而吾兒力於家以歸我豈少也哉是時殿中君卒年五十八君年二十三紀家事惟君之所爲議論詞章日進而君忽病遂不起君卒後五年殿中君亦卒然王氏居汝遂爲大家內外幾幹指而郭東田至今不廢元符中余來居汝汝潁之間亦有田可以糞治輔益吾生而患其力不足也故余𨿽閒而未歸欲於門中求如君者從事於田以歸我蓋未見也及君攺卜有日其子霂屬余爲銘余欣然爲之有以哉君卒熈寜二年五月壬子攺卜於大觀二年二月甲申與其室宋夫人合有二子長曰騊後君十年卒次卽霖也與余遊汝人以爲長者銘曰

山矗矗兮水洋洋中有人兮汝之良學不爲仕兮言成章履田如職兮親裕而康以一室兮信一鄕命𨿽不淑兮家則昌新丘故里兮其銘其藏

奉直大夫千乘畢公師聖墓志銘

千乘公畢師聖者諱從周師聖字也畢氏望出東平而自唐末五代以來世居代之雁門爲代人至太原文簡公始其父太師於鄭之管城子孫從之者五世矣故鴈門之畢今多爲鄭人太師諱義林仕至澶州觀城令以文簡公貴贈太師太傅文簡公諱士安嘗相眞宗皇帝薨於位贈尙書令兼中書令諡文簡文簡公之子有仕至太府卿者諱慶長自太師而下至太府卽公之曾王父王父與考也太府生六子而公居季未長而孤伯仲皆昜之已而伯仲出仕多病死或廢老於州縣而公仕宦歷五朝無毫釐過失爲武興洋州東陽岐衛太守所至見稱贈其父太府爲司徒贈其母趙氏爲榮國太夫人兄嫂侄及侄之子生養卒次爲嫁娶者甚眾𨿽不至髙位而在吾門中以徳稱者三十年豈昜有哉公初以父任試將作監主簿十一遷至奉直大夫積勲上柱國千乘縣開國男食邑三百戶歷漣水軍漣水尉滁州司理參軍耀州華原縣令監靑州酒知河南府河南縣簽事判官太府主簿通判河南府事知洋州興州婺州管勾西州嵩山崇福宮起知鳯翔府衛州判登聞鼓院復請崇福遂致仕終焉平生爲人長者質重气和言若不出諸口從遊者望而接之則知其有徳性居家澹然𨿽甚忤不慍𨿽甚適不喜而接遇人物無久近恭謹之意常存不懈在官如在家人見其溫厚而不苛以爲必有逋事然所治整飭吏民信愛興洋二州皆以課最論晚爲岐守防朝廷用兵湟鄯岐當孔道事劇於平日十百亦以辦治遷初公爲大理寺丞出守靑州灑道遇天章閣待制河北都運使韓公縝謂公曰賢者何自爲酒吾幸得出入朝廷爲從官奉使於外若同諸公薦賢於上則賢者宜在朝矣公曰食貧口眾親意以外官爲便願公止也韓公又曰北道州鎭相望中多大縣親意旣便外官欲以一大縣累賢者意不亦可乎公曰奉親至此親意旣已便矣而又更求便官願公止之也韓公笑而去然嘉公引分陰重公未嘗忘也及韓公縝以觀文殿大學士守京兆而故資政殿學士張公璪守河南公適通判府事二人者嘗論公爲人及上詔舉所知遂同以公應詔故公仕宦四十餘年知交滿朝若階以進取甚昜而公不爲然人之知公者多此類也娶趙氏視公爵爲恭人生三男子兩女子男子曰仲淵儒林郎曰仲文從事郎曰仲莊將仕郎兩女適昌黎韓公輔河南趙仿而仲淵兄弟復有十一男子每嵗時起居爲壽公坐堂上三子十一孫成列再拜於前公笑而頷之晚節之慰可勝道哉公以大觀四年八月九日終養於西京之裏第年七十二以鄭之世墓無地可窆乃攺卜河南府河南縣洛苑鄕司徒之原公焉實政和四年正月二十日也而豫屬公之族子仲遊銘其墓仲遊曰世亦有族子而銘其叔父之墓者乎曰栁宗元銘其叔父侍禦史之墓而六一居士歐陽公銘其叔父成之墓仲遊曰然則叔父行事可紀而銘亦可爲也銘曰

在昔冊畢克成厥終遐哉邈乎至於咸通咸通之相有庸在史爰及景徳文簡復起公何人乎文簡子子洵厚且和克恭以濟不棘不求匪遷則最在漢有人家於陵裏舉號萬石公徳是似多子多孫庶多受祉銘以永之惟千萬祀

魏國王夫人墓志銘

故觀文殿大學士右正議大夫中太一宮使贈開府儀同三司髙平範公之夫人王氏大名人也曾大父諱祐爲尙書兵部侍郎贈太師太父諱某爲尙書兵部郎中贈太尉父諱質爲天章閣待制而宰相魏國文正公者乃天章公之伯父也始天章公與範文正公相友善約以兒女爲婚姻夫人其長女也以歸髙平公而以次女歸今右丞公夫人生長於王氏貴盛之時天章公愛之居處服用幾於侈而範氏自文正公起家卽每嵗減損以爲法𨿽貴不肯攺居處服用甚約及夫人歸範氏人憂以爲不能安而夫人至則如未嘗生長富貴之家者人始賢之其後髙平公仕於朝益自菲薄以收宗族將濟人之緩急而夫人行之於內亦均節有無於上下𨿽族屬數百指無異言者髙平公旣貴有祿錫夫人更推財以賙內外凡男女之孤無所歸贊髙平公爲之婚姻者數十人洛陽衣冠家有女子因其家破爲人所略賣夫人聞之急推金帛以贖之爲具衣衾資裝以嫁之於是宗親內外益以夫人爲賢而不可及也元祐中髙平公爲宰相夫人以命婦入見禁中太皇太后聞夫人之賢賜夫人坐問勞慰撫之尢盡至不用常儀張椅置足牀賜夫人坐夫人不敢正坐太后揖之使正夫人不敢登足於牀太后揖之使登是時髙平公數求去位因詔夫人勉髙平公無求去且曰帝富於春秋大臣耆宿未可去也髙平公旣終去位以論捄元祐大臣呂大防等謫隨州繼以防官謪永州夫人隨至永州一年薨壽六十八實元符元年六月三十日也夫人之子男五人曰正民正平正思正路正國而正民正路先夫人卒女五人適崔保孫莊公嶽司馬宏蔡谷郭忠孝而崔氏司馬氏二女先夫人卒歷封同安縣君同安郡夫人英衛燕魏四國夫人夫人薨後二年髙平公得北歸今天子乃盡復髙平公之官爵以觀文殿大學士中太一宮使歸頴昌私第歸後五月髙平公亦薨其子正平正思乃以其年四月十日舉髙平公與夫人之防合於河南府河南縣萬安山之原而以髙平公之治命屬其門人畢某爲夫人之銘某從髙平公二十年謂公以忠義世其家得盛名於天下者公之所固有也及聞夫人之事然後知公所以得名者夫人有助焉蓋夫人天性簡儉治家嚴而以恩行之頗知出處進退之大致髙平公爲禦史諌官時數以言事斥逐家事益落夫人無儉昜若皆安之時勉公以國事不及他也後居相府公不攺平素而夫人亦不事文繡衣服珠玉至於輕財樂施汲汲賙人之急如恐不及則其性雅與髙平公合故公一心國事無所內顧行盛名於天下者夫人之助豈防也哉以是而銘夫人可矣銘曰

夫人之出有閌其門皇祖伯父實惟相臣歸於範氏文正公子亦爲宰相二家之美夫人不顯淑徳令儀合其宗親仁以濟之宗親如一施及於外以成其家夫人之志吾道旣南靡不居晦夫人從焉𨿽歿而在歸祔夫子孔安且正銘以昭之夫子之命奚以傳之必有餘慶

延安郡太君張氏墓志銘

夫人姓張氏其上世嘗顯功名於建隆開寶之間號爲勲臣夫人年十有八歸王氏爲故秦王審琦曾孫西頭供奉官堯善之婦生二男四女而一尙皇叔故贈太師尙書令荊徐二州牧魏王爲潭國夫人因得召見禁中賜冠帔元丰二年魏王有疾神宗皇帝與慈聖光獻太后宣仁聖烈太后皆幸東宮視之疾少間潭國夫人入謝詔問其世家贈供奉府君成州團練使封夫人延安郡太君魏王亦爲夫人起大第於裏中而子溥又賢好學通書爲文章以從科舉夫人益自慰以捐金帛賙其宗族及賑族中之不能自存者而居家則嚴飭不妄喜笑縞衣疏食齋戒從浮圖法未嘗爲戚裏間事元祐九年三月九日以疾卒卜其年月二十九日庚午於河南府永安縣蘇村秦王之墓次溥之遭夫人防也東平畢某往弔之拜首稽顙號泣自去罪罰不孝以防夫人不自死滅尙惟後事之圖今有日矣事嚴而廹願以志銘爲屬乞哀而許之按夫人曾祖諱繼旻左藏庫使祖諱崇雋洛苑使賀州刺史父諱武仲三班借職世居鄭州之管城夫人之男長曰涇先夫人卒次卽也皆右班殿直女長適皇叔寧逺軍節度使鞏國公宗祐封永寧郡夫人先卒次適應天府虞城縣主簿趙彥次適皇叔龔州防禦使仲憫封靖安郡君亦先夫人卒其幼卽潭國夫人潭國爲神宗之弟婦今上之叔母宣仁聖烈太后之子婦則其母亦不賤而夫人乃持麤菲食勉其子以儒素賙宗族賑閭裏以淸淨自娛樂非賢夫人能若是乎夫人年六十九一孫男三孫女其孫男名伯鸞云銘曰

維王氏有造於國以基厥家侯王間起踵成其華夫人何歸秦王之裔生子何從魏王之配子配魏王有煒其芳英祖宣仁實爲姑嫜夫人爲母不防而約匪車與是憎以約爲樂矧其有子敬恭朝夕夫人燕之旣壽且懌匪夫人是銘孰爲玆石

田孺人墓志銘

元丰五年九月故宣徽南院使郭公仲通之子忠諌戰歿於永樂其室田氏孺人年二十七旣終其夫之防父母欲奪而嫁之孺人守義不許事其舅姑及宣徽公薨衛國太夫人寡居而老以嚴聞孺人事之弗懈雞初鳴則起昩爽而至衛國之所問安以侍不敢退食飲非孺人所調視不舉衣服非孺人所紉制不服起居上下非孺人扶承不適及夜振牀布席起衾篋枕幾以告衛國臥孺人俛而覆之乃退至雞初鳴復起以爲常衛國曰是善事我乃使孺人主其內事方孺人之寡也其子體仁數月以父戰歿得官及長調監南京楚丘縣酒稅衛國命隨其子之官孺人辭不可乃使體仁自之官孺人但往視之三月而歸曰我去衛國之傍三月如三嵗也衛國益老孺人事之益盡不復歸其室夜分而寢不離衛國之側張半嘗席不帷孺人旣白首衛國尙無恙孺人起防起孝猶如初爲婦時及衛國薨孺人哭泣思慕二十一日而得疾七月而卒年五十八故洛城之人識與不識皆曰田氏之子郭氏之婦其孝可稱也孺人之望出鴈門自元魏至唐家於京兆今爲京兆人故文思使銀靑光防大夫諱守度之女也年十六歸郭氏生二男子四女子而寡未寡時長男已卒未名次卽體仁也今爲從事郎澤州司戶曹事旣寡而老始嫁始娶婦長女適朝防郎尙書戶部侍郎王革幼女適從事郎河中府榮河縣丞呂輔修而其中二女未嫁卒有四孫曰申義好義與義和義孺人之卒在政和三年二月二十四日其在閏四月二十二日其之地則河南府洛陽縣金穀鄕郭氏世墓之次祔其夫之兆實南化張裏之原也孺人之初病也猶經理家事及病日侵乃手自疏家事之曲折以告後人且曰我爲嫠婦三十年事衛國四十二年衛國之撫我厚故我不敢不盡曲折以告已而曰我嫠婦之薄於命者也一子四孫是所有也他無以累後人人憫我欲爲一堂以居我可姑止我安於廡下久矣奚以堂爲遂以孺人手防從事云銘曰

柔令婉嬺洵穆且那有厥家兮警戒靜専誓而弗渝天厥夫兮左右後先靡寜靡居燕厥姑兮姑之燕矣嫠之愉矣姑之逝矣嫠之痛矣何痛不已嫠之盡矣維其盡矣是以銘矣

淸源王太君宋氏墓志銘

淸源王君之夫人宋氏者汝人也周顯徳中太子太師彥筠之六世孫也父諱輔臣祖諱寅曾祖諱文蔚或仕或不仕夫人年十六歸王氏二十二而寡季父淸臣嘗欲奪而嫁之不可至五十九而病卒於汝城中之裏第初余來居汝與夫人之子霂兄弟遊比今幾十年故夫人之病也往問之卒也往弔之而霂因屬余銘夫人之墓余𨿽知其賢未知其事以問霂裏中有道者裏中人曰夫人之防其君子也年尙少縕衣無飾以事其舅殿中君姑長安君不怠舅姑有祀事簠簋非其所羞不以祀舅姑有賓客豆非其所烹飪不以進𨿽舅姑沒不衰殿中君生六女皆嫁傍近士大夫家貧不給夫人調防之甚厚不能自任則廩之舍止未定則爲室廬以招之有緩急則推金帛以賙之或致謝焉則曰此舅姑之所以庇後人也不爲諸姑費則異日無以見舅姑於地下奚以謝爲夫人之君子有兄亦蚤世娣姒之間相與如姊妹故霂之從弟霖亦相與如親兄弟而凡在夫人之門內者無小大皆誾誾如也遂爲孝友之家至於整比家事動有法則薄衣食而厚賓客𨿽僮禦未嘗以聲色使之則猶爲夫人之餘事也余曰嘻然哉吾有聞焉吾有見焉凡里人所道者余亦聞之而夫人之家內外千指邸第稱是用以自厚無不可者而夫人之終無新衣焉制衣而斂此余之所見也以所見而合所聞則夫人之事無可擇者遂銘夫人之墓余銘夫人之墓在攺歳後六日去夫人之喪四十日其葬後余之銘二十七日實大觀二年二月三日也夫人之君子諱暕二子七孫其長子曰騊早卒次卽霂也其孫一男子六女子孫男二歲未名孫女以次適人矣其之裏曰王道鄕曰新丰在汝梁縣東十里云銘曰

夫人之歸灼其華簠簋籩豆孰與加緼衣卹緯矢靡他燕及諸姑亦孔嘉裏中之眾不汝瑕端以孝友名其家𨿽不百嵗庸何嗟

仁昌縣太君李夫人墓志銘

曩逰洛孟之間觀書於慕容氏得防稽願臨所作隠君之志言隠君築室河上終其身不仕禦家合族資生之具一皆有法而上下均一不見聲色閨門之內整於公府因廢書而嘆曰隠君治家之管仲也賢哉後吾以中子娶隠君之季女頗知其夫人亦有賢操躬自減損而調防門內之人小大曲盡始悟隠君以治家成名者夫人有助焉及夫人終養而葬其孤泣血屬予爲銘得所書行事一卷觀之言夫人幼失父母而知哀長與兄嫂而知順教子而子好學有成教女而女嫁人皆爲賢婦與其姊安福縣君同處陳氏之門而知相尊愛終安福之身如一日兄喪嫂孤貧不能自生養夫人存問資給而終嫂之身如一日則又廢書而嘆曰豈特隠君者治家之管仲而夫人亦隠君之孟光也蓋夫人之性和而有禮寛而有法平居未嘗與人忤而人忤之則嘿然不知校也曰忤而校是與忤我者等夷也推此心於門中門中其有不順者乎然陳氏自唐歷五代至今合食共居者幾二十世家數千指非世世有賢子而又有賢婦豈能也哉而夫人卽吾所見之一人也是可銘也夫人姓李氏故光祿少卿晟之子皇祐五年歸於隠君年十七大觀元年以子恩封仁壽縣太君三年正月六日以疾終於裏第年八十卽以明年正月丁卯歸祔於河陽縣太平鄕北閭裏隠君之墓子三人女四人孫男女八人長子曰立之奉議郎通判齊州仲溫之季至之皆爲名進士女長適朝請郎文維申次金部員外郎範域次翼城縣丞李操次均州司理參事畢大亮而文氏畢氏二女皆先夫人卒所謂隠君者名安禮字正叔以行義居鄕可出而處故號隠君贈太尉諱貫之季子也銘曰陳氏之系逺矣合百室而與居非子子婦婦而繼出安能傳世十九而同廬隠君之賢吾所聞也旣有志之者矣夫人之賢吾所見也其可不志而捨諸少而知哀者性也長而知順者義也況又能親其親而卹孤隠君之阡比於皇姑夫人從之其安只且

畢氏墓志銘

宋故尙書駕部郎中贈太常少卿畢公從古第五女生而柔惠和厚女之賢者也蓋嘗許歸於人矣而以熙寕六年正月十四日卒於汝陰之沈丘年十有八至元丰六年八月十一日歸葬於開封府管城縣富戶鄕祖姑李氏之墓次其母徳興縣太君陳氏哀其未嫁而夭也實使仲甫治葬而使某序而銘之曰

奚厚而質奚嗇而齡維家之矜其藏其銘

西臺集卷十四

欽定四庫全書

西臺集卷十五

宋畢仲遊撰

行狀

丞相儀國韓公行狀

元符三年十月詔以通議大夫守門下侍郎南陽開國韓公爲右正議大夫尙書右僕射兼中書侍郎公故侍中魏國忠獻公子也忠獻之子六人而公居長爲人外和美須髯姿貌辭气大抵類忠獻而仁厚平恕無所矯飾自忠獻在時已有人望識與不識曰是魏公之子而如魏公宜其復爲相也及爲相制下都城傳布除目行道之間鼓舞相告先是公在仁宗皇帝朝嘗以太常少卿充大遼正旦國信使燕於遼帳遼主問左右孰嘗使南朝識所謂韓侍中否或言國信少卿貌類其父果類否對者曰實類遂使工人圖之至神宗皇帝時公復以給事中使遼持禮詳重姿貌益奇偉凡在北廷之人皆拭目觀之及公爲相後遼人賀正使蕭喜張從約來語行人李某曰比持禮回北主問韓忠彥今安在從約對曰在大名北主曰何爲相而在大名耶居兩月聞爲相制下北主大喜不覺大聲起曰此眞宰相矣然則忠獻魏公事仁宗英宗神宗爲宰相九年定冊安宗廟隠然爲時宗臣而公亦歷事四朝出入內外所至可紀卒亦至宰相公之行可得而言矣公諱忠彥字師朴魏公而上七世家於安陽故公爲安陽人以魏公任恩守將作監主簿力學爲文章登進士第攺郊社局令勾當府司檢校庫丁母魏國夫人崔氏憂服除攺祕書省著作郎神宗皇帝卽位遷祕書丞魏公辭位去國以故事召試除祕閣校理同知太常禮院宗室秦楚王后無嫡子嫡孫同母弟又無庻子傳至庻孫疑所襲議者欲捨庻孫而使曾孫襲封公奏言申令所載以古禮嫡長孫之外皆爲庻孫旣在庻孫之列則𨿽非見襲之子期服兄弟亦皆庻孫矣今庻孫在也而捨之使曾孫襲封若有大功庻孫而無曾孫則將誰使襲乎抑遂除其國乎今秦楚之後無嫡子嫡孫同母弟又無庻子則凡在庻孫之列而長者當襲之人也詔用公議會召故荊公介甫爲翰林學士與學士呂公著同侍講邇英二人奏言故事講者坐而侍者立自幹興以來講者立而侍者坐請復故事下禮官公議以謂故事侍臣與講者皆坐或侍者坐而講者立或講與進讀者立而侍臣皆坐此人主之恩出一時者也顧皆無所輕重卽人主不命而自請之則非禮孔子之時人臣或拜君於上孔子曰拜下禮也𨿽違眾吾從下今侍臣講於上前而立五十年矣以孔子拜下之義觀之姑用幹興以來故事可也何必攺詔是公議除兼本寺丞事遷太常慱士判吏部南漕開封府推官遷判官以太常少卿爲大僚正旦國信使還丁秦國太夫人憂解所居官終制除三旬鹽鐡判官三司使出通判永寕軍事召還爲三司戶部判官丁魏公憂服除貼直龍圖閣知審官西院三司戶部副使攺鹽鐡副使超授右正言寶文閣待制髙陽關路公撫使馬步軍都總管兼知瀛州是嵗元丰四年也朝廷以夏人囚殺其長常用兵四萬下米脂數十城夏人陰使遼求救遼人爲移書至闕下朝廷報以兵端而北書復來防永樂用兵不利而當遣人使遼賀生辰上難其人二府以安燾爲對上不可又以李承之李定爲對上又不可上曰韓忠彥嘗使遼遼信愛之而知其父琦賞有勲勞徳望加重其子今日使遼忠彥其人也乃以給事中召公充北朝賀生辰國信使公至上前辭曰臣嘗使遼而今復往無乃使遼人妄意中國爲乏人也上曰卿無言行矣西事未定無以昜卿者公遂行遼人使趙資睦迓公境上行且問西事公一切以閒暇對之且曰西事小小役爾何足問及至其庭中縱觀者如堵皆咨嗟嘆息乃使其國參知政事王言敷燕公問夏國何大罪而中國用兵不解也公曰夏人之罪中國嘗移文矣觀所移之文則罪可知也言敷曰聞已還兵塞上信乎如此而南北大國之好可保也公曰問罪西夏乃細故爾南北大國之好豈相姦乎言敷更有他語公連以言拄之及還資睦詘服返曰先正侍中之制西事有攻防今取城若砦十使先正侍中而至今快可知也公歸神宗皇帝勞之曰使乎使乎後大遼使至上復使公館客西北之釁遂解官制之行也章惇爲門下侍郎而給事中爲之屬失其職矣乃復奏言今月丁亥詔門下封駁視中書舍人封還之制庚寅復奉詔門下封駁從執政官議議不同乃上之竊以給事中與中書舍人任遇均也一則不稟議而聽封還一則聽封駁而先稟議且所駁正之事執政所行也事當封駁則與執政固已異矣異而取決於上乃其職爾而更從執政稟議是爲失職願從丁亥詔爲正從之公又言左僕射王珪爲南郊大禮使所下之書不從中書畫防出一時又不從中書奏審皆非官制也官制之行將爲萬世不昜之典今行未期月而南郊大禮所行已不用官制後將若之何神宗皇帝詔如官制於是中外之事必由三省而下法官郝京爲大理司直有比例而無法吏部患之乃稟於都省而具鈔公曰官制有令必用法也今援比例而廢法是無官制也駁之神宗皇帝嘉公之守於是自吏部侍郎郎官都司官吏皆差次受罰而丞相與同列謝於殿上乃以公爲禮部尙書俄遷樞密直學士定州路安撫使知定州州貢文綾文絁有常數詔增貢文綾百疋絁百疋公上言唐李徳裕爲浙西觀察使詔貢繚綾千疋徳裕奏言若將匪頒臣下則千匹豈足於用若止上躬自服何至多用千疋奏至遂停之臣幸遇聖朝則徳裕前日之言亦臣今日所當言者惟陛下察許詔從罷之凡江東西二浙屬郡增貢之數亦罷遂召還爲戶部尙書而元祐防計錄成其大較一歲所入不足以供天下一歲之用公深憂之因上言今天下乃祖宗之天下也祖宗之時歲入之數多於所出故國計有餘祖宗之天下乃今之天下也今歲出之數多於所入故國計不足臣竊計之凡文武百官宗室之費加倍於皇祐而四倍於景徳三班常選胥吏乏數則又過之而天下二稅酤徵商山澤之利較之皇祐景徳之前無以大相過也則國計盈絀正今日所當議者上逐詔議裁省中外冗費置局於戶部公復上言上自宗室貴近下至官曹胥吏旁及宮室器械皆可得而議惟宮掖之費有司不得而見𨿽見不可盡也按寶元中嘗詔入內內侍省裁節禁中之費報詳定所慶曆中又詔入內內侍省以章聖時簿帳較近年禁省之費以聞願陛下上法寶元慶曆祖宗已試之效亦詔入內內侍省忖裁禁省之費報於有司使天下曉然知陛下節用裕民自宮禁始天下幸甚當時所裁𨿽不盡如公意而歲省縣官之費已數十萬計上倚公以爲執政者久矣會尙書左丞某甫去位卽以公爲中大夫守尙書左丞趙瞻薨復以公爲同知樞密院事進拜太中大夫知樞密院是時夏人已得所賜地事分畫丞相呂大防關右人也喜用兵故西師尙未解嚴而公意在偃兵息民以安邊境嘗曰兵在平日猶爲危事今主上富於春秋太皇太后垂簾共政是豈用兵時也故訖公在西府七年非甚不得已兵未嘗窺於境外防宣仁聖烈皇后崩哲宗親政更用大臣數人其下觀望爭取垂簾時事爲言公見上奏言古者君薨三年聽於冡宰不言古今異宜故有母后垂簾之制乃遭防時變補天之隙宜之大者豈得已哉昔仁宗皇帝初年莊獻明肅太后垂簾共政及仁宗親攬政事言者亦爭取垂簾時事言之仁宗曰是持情近薄不可聽也乃下詔戒飭中外不得言垂簾時事遂出仁宗之詔爲上讀之哲宗皇帝嘉納久之謂公曰知人實難然自先正侍中以來閱人必多矣今侍從之間率自引去誰可以爲侍從者公薦彭汝礪防肇井亮采張舜民韓宗師範純禮韓宗道七人且曰汝礪肇有詞學而以名節自許亮采端亮不倚舜民質且有文宗師安恬久次臨事不苟純禮宗道立朝守正無所阿循皆今日尙書侍郎給捨之選也哲宗皇帝亦嘉納用之然公自章申公爲相卽求去位至紹聖三年正月始以觀文殿學士知眞定府攺定州路安撫使知定州章申公幸公去且憚公復來乃使言者言公在西府時嘗棄湟鄯之地降資政殿學士知成都府不行復知定州攺知大名府兼北京畱守司事大名府路安撫使先是魏公嘗以武康軍節師鎭及定武熈寕中又以侍中判大名府有徳於趙魏之邦故定武大名皆爲廟以祀魏公而公相去三十年亦爲鎭定帥而知大名仍有惠政見稱於二邦故定人魏人亦爲像於魏公之廟而祀之章申公慊公未已又使言者言公嘗同尙書左丞王存聫奏請刋除謝景初過名非是降中大夫防哲宗皇帝晏駕羣臣朝晡臨道路相傳曰召公矣又曰公令來矣及上卽位以吏部尙書召公都下相告語欣欣然如召其父兄至則除門下侍郎進封南陽郡開國公見上陳四事以禆新政一曰廣仁恩二曰開言路三曰去疑似四曰息用兵其廣仁恩之說曰孟子曰湯武之所以得天下者得其民也得其民者得其心也而唐封徳彛教太宗用刑罰以治天下太宗曰是欲我失人心也本朝自祖宗以來推廣仁恩徳澤以固結人心故方內大寕如防山之安近年執政大臣騖於功利而以苛察相髙政太急刑太峻其失人心多矣社稷之憂也願陛下遠鑑湯武太宗之治近摹列聖之用心罪疑惟輕寛以禦眾益推廣仁恩徳澤以固結天下之人則人心安人心安天下不足治也其辟言路之說曰竊以中丞禦史諌省之官自昔以爲人主之耳目耳目之官人主豈可不自擇哉近年執政大臣慮臺諌之爲已蠧也乃布腹心於言路外𨿽不事請謁而中實相通以蔽欺人主耳目人主何利焉其間有論及時事與執政意少忤眾人曰其必以罪去而果以罪去矣願陛下旁采忠直重厚之士親加識擢布在言路如其敢言有補惟陛下容納主張特加旌勸行其言而用其人則言路辟言路辟則天下之事始可議矣其去疑似之說曰法無舊新便民則爲利人無彼此當材則可用自紹聖以來六七臣者凡曰元祐之事不問其所從來一皆以爲非是而不行凡元祐除用之人大則投竄小則退斥枉損人材無補於事且兀祐者先帝在位宣仁權同聽防之年也何負於天下而逆施如此願陛下用人之際無分熙丰元祐惟是之從惟材之用則萬務畢舉天下安寕自無事矣其愼用兵之說曰臣自先朝防恩守土於外聞朝廷熙秦延慶涇原河東六路進築五七年間建置城若砦壘數十得地𨿽廣而不可耕皆由永興等路州軍轉餉以饋之欲實外而外終不可實自陜以西民力大困斬獲之數則增一爲百失亡之數則減千爲一願陛下試令有司攷其用兵以來之費出於府庫及將吏官軍散亡之實幾千萬數而所建置城壘可耕之地收入以爲用者其數幾何而邊城父子肝腦塗地與官軍逃散瘡痍物故者其數又幾何則進築利害較然可見矣今日邊事惟亟罷進築之兵以休息中外惠養萬民則天下幸甚上皆嘉納之公自召還爲吏部尙書未拜而爲門下侍郎自門下侍郎逾月遂爲相命旣下公上免表其詞曰今蠧萌未消國是難一事無可否必分年號而後行臣無忠邪槪指朋黨而皆廢西方師老而財匱斗米至於千錢北道河潰而民流十室幾於九去大霈更新而猶多禁錮宿逋𨿽減而尙困追償方當大有爲之時宜得不世出之主識者見而喜曰上醫醫國醫者識病則病可治也公旣識今日之病天下其有瘳乎上旣聽用公遂數下赦令蠲天下逋責盡還嶺外流人甄敍士大夫之遷謫者而內外之臣可任使及嘗爲禦史諌官忠直可言與天下知名士率見收用公嘗與上從容論天下事上聞政令之行猶有當先急者乎公因建言哲宗皇帝卽位嘗詔天下實封言事由此能言之士獻言於朝者千萬數今中書所編類章數是也自章惇爲政以來與上書言事者爲讎敵乃置局編類摘取語言近似者以爲謗訕故上書者率皆得罪大傷求言之體今臣聞編類之餘猶有五百餘疏繼從編類近日陛下又詔中外許直言朝政闕失然編類之令未除則能言之士必懷疑懼疑者疑求言之意非誠懼者懼如前日之獲罪則今日求言之詔豈不妨哉臣願陛下亟詔有司盡將巳類未類之章與省中所行編類前後文書納之禁中罷其所置局則中外之士無所疑懼而所求忠直之言始可來也上卽詔罷編類局事章數文書盡納之禁中仍詔公曰已焚之矣當是時中外欣欣然以爲嘉祐治平之事可復見乎今日也是歲郊天爲南郊大禮使進右光祿大夫尙書左僕射兼門下侍郎儀國公而防布子宣爲右相子宣數至上前畱身務破壊公所爲以中傷公所引重者或勸公亦畱身上前與之辧公曰宰相自有體如是又一曾子宣也其相去幾何道之不行我知之矣乃上章乞罷相補外上封還所上章使中貴人趣公至都堂視事而諫臣吳材王能甫數奏疏言公以向子宣意所便公聞之復上章請外章凡三上乃以公爲觀文殿大學士知大名府而材與能甫言不已乃罷大學士猶知大名初欽聖皇太后垂簾共政而故相章申公惇猶未去位公與申公簾對皇太后曰登極之恩慱矣無所不被廢後孟氏可復也公退謂申公曰有故事乎事體之間無所傷乎曰無傷及以事對上曰復孟氏則可而皇太后欲復孟氏而廢劉氏柰何復一廢一則上累永泰豈小哉公等執政也其執之公曰陛下之言乃謨訓也其敢不執退見皇太后皇太后盛以廢復爲言不可昜公援引古今具道其所以然以死爭之皇太后之議遂格而言者不知又曰是嘗動揺中宮乃降右正議大夫提舉西京崇福宮公自罷相守大名凡三黜怡然無所辧及言者誣公以中宮事公曰是不可不辧也乃具言其始末上之而言者抵公尢力遂降太中大夫提舉崇福宮居於懷言者未厭乃曰公在位嘗棄湟州非是遂復謫崇信軍節度副使居於濟及復湟鄯又謫磁州團練副使是歲崇寕三年十一月也明年九鼎成大赦公得歸相又一年復太中大夫提舉西京崇福宮如故俄復通議大夫請老遂還公故官以宣奉大夫致仕逾年薨於安陽之裏第實大觀三年八月二十日也享年七十二惟公系出愽陸自髙祖而上載於顧命之碑與龍圖閣直學士潁川陳薦所撰次魏公之志不備言也曾祖諱某太子中允贈太師中書令兼尙書令燕國公祖諱國華諌議大夫贈太師中書令兼尙書令魏國公及公在位申贈燕魏二祖皆太師開府儀同三司而忠獻魏公以故韓王趙普故事贈不加娶兩夫人皆故太尉惠穆呂公公弼之女嫡曰韓國夫人繼室曰冀國夫人四女五子十一孫三曽孫子治中奉大夫澡朝散郎浩奉議郎澄宣徳郎女嫁蔡承馮詢王傅約王朋約有旣嫁而卒者孫曰肖冑肯冑膚冑完冑宏冑安冑寶冑應冑昌冑荘冑昭冑曾孫曰龢恊彬或問公之所行孰爲大曰公有大焉而人未之思也爲其父爲宰相而身又爲相乎曰漢唐本朝父子爲宰相者可問亦可記也美則美矣奚其大曰爲其逮事五朝出將入相兄弟聫榮子孫眾多門下之士誦美無窮乎曰顯則顯矣奚其大然則公之所以爲大者何也曰公質剛气和居家不妄語笑內無機心外不事矯飾天下之士不待被公之恩承公之力皆詠公賢而期公貴非天爵之髙不至於此此則似大矣然猶未也蓋嘗聞士處窮困甘藜藿褐衣蓬戶出入爲常及其遭時遇合都廊廟位卿相得志之事日日在前而能不忘宿昔窮困未遇之心者以爲賢矣一旦失倚離權身折勢奪宜其追惟夙昔窮困未遇而等之有以自處然猶憔悴枯槁或慍懟而自失故屈平懷石亞父疽殞賈誼忌鵩張昭塞戶漢唐以來公卿大臣以廢放不用而顚沛若無以樂其生者比比是而公生於魏公之世長於宰相之家少有聞望食飲服用居處行乎富貴者四五十年卒亦自爲宰相豈嘗知閒放之事窮居之樂哉而崇寕大觀之間遭吳材王能甫之毀身被五黜僅夷庻士去都邑廟堂之重而寓異鄕下裏之居辭公卿寮采之奉而接野夫鄕老之陋謝旌麾徒禦之眾而甘輿臺僮使之約富貴之事物物不同而公中懷漠然不異平昔門下之士間得請謁於前者辭气顏色了不見其欣戚惟以上恩保全先眾人還鄕裏敍感而已則良爲大也蓋能用而不能捨能而不能晦能處安樂而不能處患難皆非成徳也能用能捨能顯能晦能處安樂且能處患難然後爲成徳成徳始可言大矣故曰公有大焉者此也公所著文章集爲三十卷奏議二十卷魏公行事一卷家傳十卷藏於家未出謹狀

西臺集卷十五

欽定四庫全書

西臺集卷十六

宋畢仲遊撰

行狀

丞相文簡公行狀

畢氏出自姫姓周文王第十五子髙封於畢以國爲民後漢兗州別駕諶居東平遂爲東平人諶之五世孫曰眾慶宋兗州大中正眾慶之五世孫曰憬仕唐至司衛少卿許州刺史燝生構與栩構爲戶部尙書諡景公栩爲鄷王府司馬栩之曽孫諴懿宗朝爲宰相而構之五世孫楨爲振武天徳營田判官楨生宗昱仕至云州雲中令贈太子太保娶吳氏追封鄧國太夫人宗昱生球仕至本州別駕贈太子太傅娶史氏追封韓國太夫人球生府君義林嘗以防幹漢髙祖於太原髙祖深悅其言而不能用相國扈彥琦司空蘇禹珪數以府君太原防中事言於朝欲召用之而亦不果卒於澶州觀城縣令贈太子太師娶藥氏祝氏追封代國鄭國太夫人由太保至鄭國皆文簡公貴之贈典也文簡公諱士安字仁叟太師之子也太師而上世居代之雲中太師卒於觀城公才二十嵗奉祝夫人居防以禮聞祝夫人取太師手自抄書數篋授公使讀及出太師所選淸白規檢使行之夫人曰澶之士人吾略知之矣孺子無可與遊者乃與公之宋宋猶澶也夫人未知所適或言鄭多士大夫子弟有賢者乃自宋復與公之鄭果得處士楊璞及韓丕劉錫從遊公於是博綜羣經通諸子百家之言防極古今治亂得失君臣父子忠孝仁義治民行已之本末祝夫人乃喜曰吾固知孺子之可教也幹徳四年公舉進士而故晉公王祜方知貢舉見公文大喜遂以公爲第三人開寶三年選授濟州團練推官州民王禹偁爲磨家児年最少數以事至推官廨中禹偁貌不及中人然公陰察禹偁有知者問孺子識字乎曰識嘗讀書乎曰嘗從市中學讀書能捨而磨家事從我防乎曰幸甚遂畱禹偁於推官廨中使治書學爲文久之公從州守防後園中酒行州守爲令屬諸賔客竟席對未有工者公歸書其令於壁上禹偁竊從後對甚佳亦書於壁公見大驚因假冠帯以客禮見之【原注州守令鸚鵡能言爭似鳯禹偁對蜘蛛𨿽巧不如蠶】由此禹偁寖有聲後遂登第進用反在公前及公除知制誥禹偁先已爲舍人其詞禹偁所行也世以公爲知人公在濟州二年太祖皇帝聞公名詔赴闕面授兗州管內觀察推官太平興國初擢大理寺丞兼三門發運事吳越王錢俶入侍選公知臺州公至海上言錢氏籍其土地民上之於有司而賦入之數倍於其舊蓋欲張大以自納於朝廷然瀕海之民新得天子之吏收養安輯務從便省茍微倍稱之賦恐失民心今州縣文書具存宜明詔有司一取錢氏舊籍爲賦入之理則上之惠澤可以下防瀕海之民亦欣得天子之吏宜不失職詔下有司行之至今浙右之賦有輕者因公言而用舊籍也明年上遣使采訪吳越官吏治狀公居最以名聞遷左贊善大夫知饒州【原注事見公集題國淸寺詩序】攺殿中丞歸朝爲監察禦史知幹州祝夫人已老治家益公與陳國夫人事之益盡孝道辧色卽往問安因侍側食焉而後敢退蓋嘗新其室墻圬未堅問安未退或倚以立至隱之成迹而不自知至是從京師走幹州道逺非祝夫人所便辭乞下遷攺監汝州稲田務雍熙二年諸王出閣以左拾遺召公兼冀王府記室參軍太宗皇帝延見勞問賜襲衣銀帯鞍勒馬遷考功員外郎端拱中詔王府官各獻所著文章上讀累日謂近臣曰才則吾自見矣行孰優乎有以公對上言曰卿之言朕意之所屬也遂以本官知制誥冀王入見頓首再拜願畱上曰朕不以愛子而訪用賢也卒不許是時宋興四十餘年中外幾平文學侍從言語政事之臣輻輳上前至論徳行必以公爲稱首淳化二年冬上欲召公爲翰林學士而執政欲用張洎因對言洎之文學資次不在畢某下上曰劇知洎文學資任不下畢某第以洎之徳行不及畢某爾執政乃退公遂爲學士明年與蘇昜簡同知貢舉拜主客郎中學士如故以疾辭職授右諫議大夫知潁州防歳大饑公發倉廩以賑濟且上言州界民轉徙逃去者甚眾申訴失時無以爲賦租故逃不問有狀無狀復額經檢未經檢一切賜當年田租以安流亡書奏不報而被召乃以狀上中書力言之上始詔有司從公請公𨿽去而所活與安存蓋千萬數奏疏與上中書狀及三司牒見存眞宗皇帝將爲皇太子先以壽王尹京公由諫議大夫爲開封府判官及置東宮官屬詔兼太子右庶子遷給事中其出入輔導咨訪謀畫從容與皇太子議論陰爲天下之賜者甚眾而愼重周宻世莫得而聞也眞宗皇帝卽位遂授尙書工部侍郎祕書直學士權知開封府公自爲他官時以正稱及爲京尹上亦知人以正憚公故宮府常從爲廷職授外任者必遣至公所戒勅而後使行防有貴人以攀附居近職放恣不法民家子旣定婚輙彊買之公請對具言放恣無狀卒得民家子還其父母使成婚公之請對也事連翰林學士王禹偁故其人日夜訴公禹偁於上前久之公罷開封府以禮部侍郎復入翰林爲學士請出遂以尙書兵部侍郎知潞州而禹偁亦罷職知黃州歳滿召入爲翰林侍讀學士兼祕書監契丹謀入邊上以禦札詔百官言事時中外久安承太祖太宗休養生息之後府庫廩庾充實財賦贍足𨿽有邊難而興造建設恩賜如平日公預以爲憂乃言五事應詔四事論遣將用兵使命轉餉一事指言財用大略以國家帛金錢儲峙徧於天下觀之平日常若有餘軍旅旣興則虞不足蓋俄頃之費或至萬金半夜傳餐卽湏千數防亡抄掠尙未敢論臣若不極言其理則兵未罷而財先匱何以枝梧乞申言有司惟英雄才武籌防之人或陷陣摧堅執俘折馘與夫瘡殘死事有功朝廷並厚其祿廩丰以貨財府庫囷倉無所愛惜其如貴近恩澤僧佛施利技巧縻蠧土木修營左右無厭之求後宮靡曼之費願一切罷去以贍軍需非惟事之當然因可得人之死力書奏上納用之公善談論美風采疎眉隆準望之如冠玉常寫九經子史字皆方寸手自讎校日以爲常無復出處之慮而耆年厚徳上益尊禮之防李沆卒中書無宰相上欲用公爲相乃先以公爲吏部侍郎參知政事公入謝上曰未也行以卿爲相矣頓首辭謝上曰朕以卿爲相豈特今日然國家多事誰可與卿並爲相者公復頓首辭謝曰宰相者非可以假人也必有宰相之噐然後可以寄宰相之事如臣駑朽豈足勝任寇準兼資忠義臨事不惑此宰相器也上曰準固朕意所在而人言其性剛使气難用柰何公曰準嘗自任以重復尙气節不爲流俗所悅或致人言然方今中國之民防陛下聖徳耕桑戮力安樂無事而西北攙槍獨未有寕歳如準器識朝臣無出其上通逹善謀能決大事此正宜用準之秋也臣竊以爲無難者上曰𨿽然當借卿宿徳以鎭之不三旬公遂以本官平章事寇準亦同日爲相而公監修國史位居準上蓋上意也契丹入邊北州大略皆警公旣與萊公爲相始議請上幸澶淵親徵時景徳元年九月也而萊公欲遂治兵請行公議猶有所待與萊公不同上一日禦便殿公與萊公議於上前曰累得邊奏契丹已謀南侵國家重兵多在河北若不深防其事則邊防之患蓋未息也公曰陛下已命將出師委任責成議戎輅親行駐蹕澶淵以見武節然澶州郛郭非廣難久聚大兵設或輕動則反失機防時巡早晚當俟仲冬萊公曰大兵在外故湏陛下親行澶淵車駕之發不宜緩也上乃召二府具所議以狀聞卒用公議其後契丹統軍順國王逹蘭引兵壓境從騎掠順安攻北平寨侵保州遂合勢以攻定武所至爲官軍擊郤乃益引兵東駐陽城初咸平六年云州觀察使王繼忠戰陷敵中至是自契丹附奏請議通和大臣皆莫能任其虛實上令莫州石普以書答之【原注上令石普以書答繼忠見王沂公筆錄】而公獨以爲可信力贊上覉縻不絕漸許其通和上曰自古獯鬻爲中原彊敵非懷之以至徳威之以大兵則獷悍之性詎能柔服今繼忠之奏𨿽至而敵情不可測也何以任之公對曰陛下以至仁撫天下徳冠古今臣嘗聞契丹歸欵之人皆言其國聚謀以陛下精於求理軍國雄富常慮一旦舉兵逺復燕境今旣來冦封略鋭气屢挫𨿽欲罷去且恥於無名故玆勤請諒非妄也繼志之奏臣請任之上於是始以手詔賜繼忠許其通和而契丹之眾遂擊王超大軍超等按兵不動乃引兵攻瀛州甚急瀛州拒之不得入欲乘虛抵貝冀天雄兵猶二十萬當是時已詔隨駕諸軍赴澶州用雍王元份爲畱守而朝論洶洶不定公與萊公請對力陳於上前上乃駕幸澶淵契丹之來也亦知上欲幸澶親徵不信後聞車駕之發大軍防城下與駕前諸軍合數十萬大懼悔其深入然業已南遂掠徳淸寖至澶州城北及車駕次衛南其帥順國王逹蘭出行軍伏弩自發射殺之其眾宵遁萊公從上卒至澶州觀兵而曹利用使契丹得其要領亦與使人姚東之俱來遂定通和之約至今九十餘年北州生育蕃息牛羊被野戴白之人不見干戈多出公計議及薦寇準同爲宰相之力也先是上已言兵備未發太白晝見有流星出上臺北貫斗魁或言兵未宜北當姑止或言大臣應之而公適有疾病欲舁疾從行眞宗手詔固止之公乃移書萊公曰𨿽病宜行上不聼許大計已定惟公勉之某病非所憂得以身應星變而就國事固其願也數日疾少間追及澶淵見於行在旣行上還兵罷乃擇要害因河北諸將昜置之雄州李允則定州馬知節鎭州孫全照保州楊延朗與他守將皆各當其任遂通互市除鐡禁招復流亡使得契丹牛馬皆還之以示信北方稍安乃廣畜積蠲逋負因當時之務而爲法制如諸道酤之額不得增益囚已論死而雪活者爲勞與訴不干己事特以重論之類相次行於天下至今守之而小人多不便萊公有欲傾之者布衣申宗古伐登聞鼓告萊公興安王元傑通謀朝聽大駭萊公皇恐未有以自明公徐起論於上前請治宗古具得其誣罔遂斬之萊公復安於位未幾夏人趙徳明亦款塞內附西北二方皆定於是復置賢良方正直言極諫等數科取士而公毎見上惟言去佞諛近忠正要在天下無事人給家足故公居位未逾年而郡國丰登刑罰衰減江南惟袁有二盜餘皆獄空上下晏然稱爲至治而公素羸多病一嵗間凡四在告數上章求去位眞宗皇帝遣使諭公至於七八公不得已起視事一日將朝公復自占上臺有變因召家人約束家事且曰吾將得出矣家人不諭及至崇政殿門廬與他執政論所條奏事甚悉未入對疾作上聞使中貴人絡繹致問及疾甚上不俟輿輦步出至殿廬視之殆不知人詔太醫治療不及詔內侍省副都知竇神保肩輿送公歸私第薨年六十有八上卽日至其家臨哭之慟贈太傅中書令廢朝五日制服百官奉慰詔皇城使愛州刺史衞詔欽監防防事發引日有司具鹵簿鼓吹大鴻臚持節防葬諡曰文簡公薨上謂寇凖等曰畢某事朕南府東宮以至輔相飭躬勵行有古人之風今其亡矣深可痛惜公娶駱氏封陳國夫人生二子長曰世長公薨時爲太子中捨後終衛尉卿次慶長公薨時爲大理寺丞後終太府卿孫九人從善終光祿少卿從古終駕部郎中從厚早卒從誨終檢校水部員外郎從簡終惠州博羅縣令從道終殿中丞從範終山南西道節度推官從益終太常寺太祝從周今爲朝防郎知洋州曽孫十八人防代國夫人事繼母祝夫人至孝以孝聞於當世【原注王禹偁作公知制誥詞其略云文炳國華行惇天將老於儒學久次周行且事繼母以孝聞典郡符而治最謹厚周宻博逹謙恭求之古人未昜多得而史傳亦載公事繼母以孝聞】自束髮卽知修飭爲忠臣義士君子長者而身行之至爲輔相終身操行未嘗有玷談吐未嘗有過失其諫說人主至切不爲曼詞發言十數中理而解景徳中崇文院鏤晉書百三十卷板成欲印賜輔臣宗室或上言兩晉事多鄙惡不可流行上疑欲罷之公曰惡以誡世善以勸後善惡之事春秋備載豈特晉史上以爲名言遂卽印賜其他進對開發多此類也平生奉養至自貶約而賑贍宗族賙卹故舊甚厚未嘗問家事四海之內無田園亦無居第身歿之日所餘俸祿無幾比過殯葬家遂貧其防未終陳國夫人使人問王文正公家假貸是時文正已爲宰相乃見眞宗皇帝面奏之且曰陛下嘗謂畢某淸徳有古人之風羣臣莫不聞今畢某任官至宰相而四海之內無田園亦無居第身歿之後家用不足則陛下所謂淸徳有古人之風者可信矣畢某先臣祜所舉之進士也素與臣通家今喪未終其妻陳國夫人駱氏使人至臣家假貸臣備位宰相所得俸賜有餘然畢某之淸徳陛下所素知其家至假貸爲生竊謂陛下之所宜卹非臣敢爲私惠之時也眞宗皇帝聞之嘆息者良久遂賜錢五百萬天禧中陳國夫人卒於家上念公未巳因詔終其孤俸使終喪仍加賜繒帛緡錢非常比也公在朝廷惟呂端王祜相引重與寇凖王旦楊億及少所從防韓丕劉錫楊璞友善而王禹偁陳彭年乃公門下士也公旣力薦寇準爲相準深徳公兩女皆嫁公之次子而韓丕劉錫禹偁彭年遂皆爲名臣惟璞數徵不起有髙節世人謂之徵君他無妄交者開封之對禹偁謫黃州公亦罷職守潞州人皆咎禹偁公曰元之家貧安能遽之任乎乃致白金三百兩贐禹偁禹偁乃能爲黃州之行其後濟人作堂繪公與禹偁之像歳時禮之號曰二賢堂公爲冀王府記室宮中謂之畢校書及後爲宰相宮中因事猶以校書名之荘獻明肅太后垂簾問畢校書之子孫安在當時輔臣對公有二子皆在外爲郡守太后曰畢校書有徳行先帝疾革猶思之宜善視其子與遷官二子素不事干謁聞太后言亦竟不請問執政避匿殊甚未嘗遷也仁宗皇帝時王文正之子素作諫官上言澶淵之役寇準之勞居多凖之爲相畢某之所薦也有功願錄用其子孫而公之次子爲光祿卿十年不自言有司還官乃特遷少府監而已公多藏古書博覧無所不記著爲文章詩篇皆辯麗宏逺指物見意有古風不用當時文體景徳中陳彭年次爲三十卷尢善議論其論朝廷事議奏甚眾然退輙毀其槁今稀有存者畢氏自居代雲中時貧無產及公遭遇又不治產其子去丞相未逺仕宦亦至九卿尢貧不肯問生事諸孫亦然故畢氏自太師而上丞相而下可記者蓋七世無田園云尙書郎贈金紫光祿大夫畢從古行狀【原注代陳知黙譔】

畢氏之先有名憬仕唐爲司衞少卿憬生構與栩構爲吏部尙書卒諡曰景公栩爲鄷王府司馬構生炕天寶中仕至廣平太守拒安祿山被害炕生坰與增坰爲王屋尉增爲河北從事坰生鎬鉟銶鋭四子皆不仕而鄷王府司馬栩之子淩爲汾州長史淩生勻爲恊律郎勻生諴懿宗時爲丞相而景公之四世孫叔文仕爲左金吾衞長史叔文生楨爲振武天徳營田判官楨生宗昱爲云州雲中令是時畢氏居代州已數世矣宗昱生球當唐僖昭時不仕脫身遊京師防黃巢陷京師掠屬軍軍中劫使爲將球不肯爲黃巢用遇敵不戰而衣冠子弟且爲防送旣出關卽逃歸因廬墓七年不出號爲處士處士生義林義林亦不仕扈彥珂微時與義林遊及漢髙祖起彥珂言於髙祖薦義林爲滑衛支使遷鄜州書記義林不樂棄官而去丞相範質復薦義林於周世宗爲觀城令卒於觀城生士安士安三嵗亡其母后母祝夫人載士安入居澶州以澶人無可與子遊者聞鄭多長者卽從鄭得楊璞蘇利用王嘏韓丞王延之劉錫韋文化七人與士安遊士安遂成人太宗時登進士最上第仕至翰林學士眞宗時爲丞相眞宗用人多矣而専以士安爲有徳行屢稱之爲丞相一年薨諡曰文簡文簡生世長爲衞尉卿年四十猶不出仕丞相薨終喪然後出衞尉旣老居濉陽而祁公杜衍賓客王煥兵部朱貫虞部馮平亦老居濉陽相與遊驩甚聞於世所謂南京五老也衛尉生三子公其中子也公諱從古字幾道其先河東代人也後徙鄭今爲濉陽人公大父眞宗時爲宰相公以丞相恩爲將作監主簿稍遷至衞尉寺丞爲人潔亷有智略善籌大事不喜爲少年進取景祐元年公以衞尉起監南京糧料院防郊祀賞賜諸軍公與府官坐府上監賜有軍士出謂眾曰諸公爲賞不平先取者價善後取者價惡我軍之賜半無善價於是復相與入廷中者數百人請曰願昜所賜官吏愕然相顧起去未有以處之公獨不起召前數人謂曰物有新故而價有善惡汝欲盡得新賜誰當取其故者以新分故價乃平均又何昜乎前數人無以應遂引去是時公年二十餘左右官吏皆竊見嘆服焉公因諷畱守蔡齊誅其軍士於軍門外一京爲之加肅公有娣嫁宋綬綬出守南京公移監泗州糧料院明年範仲淹使淮浙過泗州見公與公語大喜遂請公行數從容與公計事請公分視濠宿泗三州事旣還遂薦公薦未行公以毋關夫人喪解去其後衞尉老居濉陽公請爲宋城令以養衞尉而太子賓客王煥亦老居濉陽其子稷臣又請爲宋城令得請濉陽人更謂公曰衞尉賓客俱老人也稷臣與公俱子也公請先稷臣何以得請宜辧勿失公謝曰衞尉賓客同裏門而居且好其子顧可辧哉黙然不辧而去諸公聞之皆多公之義公旣不得宋城而範仲淹爲參知政事謂公曰長葛京西邑也不逺君第往吾行召君矣公亦欣然欲用遂調長葛令居數月仲淹以毀罷去不及召公公亦不去長葛慶曆二年衞尉監兗州仙源宮公請爲兗州通判旣辭行而河北轉運使田京坐王則事謫通判兗州公不果行還詣丞相府訴丞相陳執中曰君奚賴於兗吾以幷州待君矣此諸郡守之所欲公曰賜則厚矣而衞尉白首畱仙源請兗者以仙源故也今幷逺甚不敢行丞相不應他日復詣丞相府丞相曰貝兵盜發新解朝廷以見爲恩州者滿歳則遷通判如以恩與君君亦行否公曰辭並請兗者非有擇也親逺而不果行也今並與恩同而往就其遷是委親欲遷也某不敢恩州𨿽劇遷不果行矣願復某兗州是時參知政事宋庠在焉色深納之旣罷庠曰見利不就以篤於親此孝子也願勿奪其地遂竟還公兗州而徙田京臨江公至兗侍讀學士劉湜者雅知公先是公簽書婺州判官事婺人有郭令児者與叔居叔殺裏中子而厚賂令児父母使驗其子爲殺人者獄成公從太守戚舜元問狀皆是然公獨念叔壯而富侄甚幼且貧其辭气與情頗不類疑之因謂太守請移其獄治太守良久許公獄旣移令児父母果自首服遂反論殺其叔戚舜元且慙且喜謂令児曰汝之更生簽判之明也太守幾誤殺汝湜嘗聞令児事未識公及得公爲通判大喜兗獄非公聽之不決決必中而獄事多所平反者湜與公論湜言其律公言其情無不合湜嘆曰嗟乎法非仁人不能知也如通判者始可謂知法矣公旣數決獄當死而更生者已十數或以貧代富或以奴客代其主或自誣服罪而後得其賊公曰獄不可不察也遂上書言獄吏無害者稍稍自遷之禁所屬不使薦論以勸公吏書奏不報公去兗三司使田況薦公黃汴河催綱防衞尉自濠徙無爲公難之田況知公弗便復薦公提防淮南十三山埸代史紘公任其屬官夏希道而客有與希道不相能者宣言希道受賕並及其不法事辭頗聞紘見公計事因曰任希道固誤今國中口語柰何獨可與公首爾公曰某任希道非能大過人也度其無害而任之爾今希道受賕某得罪固其所矣無所辭若旣任人反首之則誰敢求其任者有如萬分之一其言不酬誰可相見者紘旣去希道竟無事他日希道書抵公曰微公幾爲客所賣明年公上言茶者山澤之餘貸利微刑重貸日以益腐刑日以益繁愚民抵死者歳不下數百千人可弛其禁而徵之書奏報聞罷後數年茶益委積刑益繁江淮之間尢甚竟弛其禁而徵之如公所言也久之公以衞尉喪屏居濉陽數年復起爲壽州通判攝其州事秋大饑民無食者相與發富人之倉而攘其粟捕得者二百名公乃戒屬縣先下其渠帥一輩五六人公謂曰歳𨿽饑𨿽貧不俟縣官之命而羣取人之粟其如法何而不得生矣卽以重械系之示以必死官吏更相諫公曰情輕系重殆不可且又人眾不可動將有變公不聽防潁上亦大饑民亦發富人之倉而攘其粟得數人其縣令雷祥議曰歳饑取粟姑以免死殆可憫使笞二十而生之民出相謂曰歳饑無食縣官使我食人之粟遂復相與發富人之倉三日三夜凡數千旁諸縣亦各千人殆不可禁其後太守李顧反用法日誅數人以止其盜盜終不止而被誅者數十人至春道路無敢行者於是都官員外郎萬寕詣闕上書且言潁上守令無狀皆謫去而壽陽之盜聞其渠帥且死無復敢爲盜系獄者止其初二百人或配決縱捨終無一人死者朝廷念潁上故善地猶致盜如是壽陽潁東郡也近山扼淮素多盜賊號難治聞其亦以饑有盜頗憂之卽以璽書戒飭使無滋長書到而獄已空矣於是壽陽諸官吏始以公用意爲然公故於孫沔善及沔貴未嘗請問公公亦不與沔通問沔爲州帥以罪過謫宣州節度副使朝廷怒甚以中黃門監防沔送所部過淮陽請舟於淮陽太守太守不與舟至淮南謁提刑提刑不敢見沔旣見公公爲具舟與車致其妻子輜重從者數百人客謂公曰孫沔負大罪而公厚送之使人有一言則公處何地且公豈沔與厚之人耶公曰沔麤將也貴爲兩府朝廷雅不以繩墨治沔今沔有罪失勢而爭棄之如其妻子無罪何安可以不送也奚爲厚焉沔聞之始慙服公年五十有八以嘉祐四年七月四日卒於壽陽公自爲子弟時甚修可愛梅詢旣見公謂衞尉曰宋爲宰相者多矣畢相向有陰徳在子其後子孫宜有興者君中子無乃其人乎乃以女妻公然公天資直介與時人多不合絕不喜事貴人貴人之知公者杜衍範仲淹包拯田況劉湜五人爾皆以鄕裏識字相見未嘗私謁也自範仲淹以毀廢公亦無意用於世而衞尉益老公遂不復爲仕宦計然亦不能不仕宦公有兄爲光祿少卿嘗請官便地以養衞尉公不敢以衞尉請而視官有便衞尉者卽仕否卽不仕衞尉守溫州公卽簽書婺州判官衞尉居濉陽公卽請宋城衞尉居仙源公卽請兗州通判光祿自濠徙無爲衞尉從之公卽提防淮南茶埸自爲通判十五年止一任以衞尉故也自丞相以來絕不爲生產計公仕宦三十年竟無田宅居人或爲公憂曰其如子孫何公曰使吾子孫賢𨿽無田宅未聞有饑死之賢士也如不賢而厚遺以田宅秪速其敗爾何益故終身以貧聞於人而不自以爲戚其見如此公在州縣未嘗取公賞亦無絲毫譴謫平生好讀書讀書數十萬言好爲詩詩多至數百千言皆因物感激有觸而後賦未嘗茍作也作之必有可觀其屬文如其作詩故無章句今有詩二百篇文五十餘篇在家藏之公景祐二年補將作監主簿遷太常寺太祝太理寺評事上祠汾陰賜緋衣銀魚遷衞尉大理寺丞監南京泗州兩糧料院終母喪遷殿中丞監髙郵軍酒遷國子博士簽書婺州軍事判官遷虞部員外郎知許州長葛縣通判兗州遷駕部員外郎明年遷虞部郎中提防淮南十三山埸遷比部郎中終衞尉喪通判壽州遷駕部郎中累階至朝請大夫勳上柱國終焉先娶梅氏故侍讀學士梅詢之女封永嘉縣君再娶陳氏故相陳堯叟之孫封馮翊縣君男六人長仲逹靑州錄事參軍次仲容卭州臨卭主簿早卒次仲偃應天府谷熟縣主簿次仲衍許州陽翟縣主簿次仲遊太廟齋郎次仲愈女四人長適秀才孔宗堯次適大理評事田輔卿次適右侍禁李調次尙幼知黙馮翊縣君之弟也平時與公起居論議眞見公所爲甚實嘗與公爲道義交諸子以是請知黙不敢辭謹狀

起居郎畢公夷仲行狀

昔文王之子髙封於畢以國爲氏後漢兗州別駕諶居東平畢氏始爲東平人而諶之五世孫曰眾慶爲宋大中正眾慶之五世孫曰憬仕唐至司衞少卿許州刺史憬生構與栩構爲戶部尙書諡景公栩爲鄷王府司馬栩之曽孫諴懿宗朝爲宰相而構之五世孫楨爲振武天徳營田判官楨之四世孫諱士安仕本朝宰相眞宗皇帝贈太師中書令兼尙書令諡文簡卽君之曽祖也文簡之子諱世長爲衞尉卿年九十與故相杜衍兵部侍郎王煥郎中馮平朱貫居所謂南京五老是也衞尉之子諱從古爲駕部郎中以衞尉老不敢專仕宦便衞尉卽仕弗便衞尉卽去至或十五年不終一任贈正議大夫正議生君字夷仲以衞尉恩補太廟齋郎調許州陽翟主簿而故相張升陽翟人也由樞宻使出判許州欲爲陽翟興學旣請於朝乃勅縣計工具材縣人欲以其力輸者徙之而故太子中捨馬某之子宏嘗持吏短長居邑中橫甚謂諸豪曰丞相之爲縣學非令也今子以力輸之不足則又將使子輸矣由十百而至千萬未可知也子如以百金授我我爲君費使丞相自止之諸豪信其能因以百金遺宏宏得金得遊許州宣言丞相之爲學甚善而民力之輸官者縣吏皆私之而又將賦於民丞相果疑之卽復勅縣湏後令具言縣吏無狀榜於道上是時君代令部夫居外弗預及歸令不知所爲謂君曰吾欲上府辧於丞相如何君曰無益也不如取宏治之則不辧而自明防令之汝州錄問君攝縣事卽使人逮捕宏案驗且得其姦利五日獄成因上府白丞相丞相皆如君請奏其事於朝不以父蔭杖宏流鄧州宏素爲鄕裏所患苦常輕視縣官而君年才二十餘宏尢少之嘗舉其手而出幼指曰縣官於我猶是也及爲君捕系猶曰無害恃其能數以詞辧自解而竟抵罪陽翟人大喜是時故給事中張問居陽翟謂君曰鄙語曰鋤一惡長十善君之謂也舉進士就中第補潁州沈丘縣令而故少師歐陽修以觀文殿學士知蔡州故太師申國公呂公著以翰林侍讀學士知潁州皆知君交薦之遷著作佐郎知蔡州遂平縣事未至攺簽書大明府節度判官防公事入爲司農寺主簿遷丞以事至中書丞相吳充素不識君一見大喜卽以君爲中書刑房檢正官俄遷戶房先是提舉市昜司歳榷民糯米爲贏凡商賈之至者官盡買之而益其價以售酒戶酒戶售米多陳且貴酤益不行遂廢其坊而三司歳課大耗惟市昜得私其贏以爲功戶房欲弛其禁而提舉市昜司弗便數與戶房論難不決其人方用事甚寵防遷戶房人爲君憂之君取紙半尺許疏問市昜未糯米之前京師酒戶爲坊者幾何歳停幾何已之後京師酒戶爲坊者幾何歳停幾何蓋未之前酒戶爲坊者多而停者少旣之後酒戶爲坊者少而停者多利害明甚市昜徒與戶房以言語返復相詰及得所疏問無他一詞遂不知所答卒服非是而罷事攺太常丞充北朝賀正旦國信使與北人習射一發中的以爲偶然再發又中敵人以爲神而君天資白晳髭眉如畫辭令溫雅敵人喜之其主陰使人取君衣以爲度制服以賜君君預其元防盡記其儀與登降節奏歸爲圖以進賜五品服其後數年今龍圖閣待制錢勰使契丹契丹主猶問曰畢少卿何官今安在是時故岐公王珪與吳正憲在中書議論不合以君爲正憲之所用遂深嫉君數求罪過欲中傷之而爲人詳愼精宻卒無纎芥可乘然亦四年不遷及置局定官制遂以君爲檢討官君乞罷戶房檢正事卽除祕閣校理同知太常禮院君在官制局所領戶部事也戶部文書千萬計君區別分類損益刪補曲當𨿽戶部老郎吏不能窺也官制之事遂以君爲主凡從中問某事必湏君然從報他人不知也嘗以君爲進士發解考官上問官制事不知或曰畢某爲考官故不知上卽詔君罷考事還局遂以官制專屬任君𨿽他局事時時兼付君矣人多嫉之者久之髙麗入貢上自選君館伴髙麗使人上元觀燈君與使人宴東闕下因作詩道盛徳上見俯同君韻和而賜焉諸公畢和當時而爲寵及官制行君以祕閣校理換遷朝奉郎上又自除君起居郎兼詳定官制是時吳正憲已薨他宰相素不右君卽畱除命不使受而爭於上前曰畢某以祕閣校理換遷官而又爲起居郎起居郎卽修起居注也前日修注者未嘗不帯識卽是畢某以職換遷一官復帯職而又爲修注也優甚上知君不爲宰相所右因笑曰是當得爾是當得爾君以力辭而後受命蓋官制起於後周備於隋唐其後盜起兵興漸失其序更歷五代至本朝純以他官兼領無復舊制先帝慨然欲加釐正而文書浩繁沿革制度本未希有知者惟君討尋論次以夜繼日抉剔搜補曲盡其當及推行羣有司以疑問於君者日以百數君指畫應對人人得所問而去官制遂定而君亦勞矣防大暑君坐宣徽院與他官論錄黃語未竟疾作久之殆不知人上聞驚卽詔君肩輿歸私第遣侍醫治療是夕卒年四十三上悼惜久之翼日遣中使劉援撫問其家賜錢五十萬遺恩當補子一人爲官而宰相猶以平昔芥蔕不肯行者五年及司馬文正八朝舊相或死或罷去始得補其子完爲太廟齋郎則君之進退可知矣君爲人溫厚儒雅事其母壽昌太君至孝自幼寢處不離其親側及長旣娶亦稀至其私室寢處猶在親側蓋終身焉正議公捐館君年才十八九家餘一馬賣以爲棺殯君徒手養親教養諸弟妹嫁娶仕宦不失時而君亦自不廢學蓋治家之管仲也當景徳中文簡公以徳行相眞宗皇帝人想見其風采而君略似之治隆殿成繪文簡之像於其壁先帝識焉及臨軒防進士君方爲檢正官立廷下先帝望見使人問君爲誰及知因嘆曰祖孫固有相類如是者乎及君在官制待遇日厚如定學制帳法爲北朝信使館伴髙麗使人皆先帝自選者嘗受詔撰中書備對三十卷天下之事盡在其中及奏篇先帝嘆息稱善而今士大夫家爭相傳錄以爲不可無之書也娶張氏故職方郎中公度之子封瑞昌縣君子二人曰完太廟齋郎曰宷尙幼女二人長適承務郎蘇如晦次在室將以元祐五年七月葬於鄭州管城縣廬村南原文簡公之墓次君之事應銘故敢書其大略以告銘者

西臺集卷十六

欽定四庫全書

西臺集卷十七

宋畢仲遊撰

祭文

宣仁聖烈太皇太后哀防文

維大宋元祐八年嵗次壬申九月三日癸酉大行太皇太后崩於壽康殿旋殯於崇政殿之西階越明年正月遷祠坐於永厚陵禮也叢殿帟空祖庭燎晻云似卻而復凝月𨿽輝而加慘孝孫嗣皇帝臣某臨遣奠以興哀曕振容而永慕鳯吟管以何悲龍挾輴而若駐羽衞罷闕神儀布路爰制近司紀陳聖度其詞曰皇矣大宋寶命自天重明累聖跨成軼宣正後其中契於坤乾較任比姒亦逾於前有系自姜源深積厚功熙我朝方虎是偶奄韓宅魯益昌厥後月瑞日符是興太母於鑠太母躬義率仁居靜猶地含和如春正素自稟聰明夙聞作合英祖齊升並曜受養神考陰功善敎體道不違惟徳是效元丰未命帝命惟辟聽防勉同以補天隙擁佑神孫立民之極恭以勵人儉惟化俗衣有大練奩無片玉房闥不出四海在目信義由中九夷思服如鑑不塵如璞不緇三事大夫正直是咨宗蕃外戚滲漉惠慈人爵王官𨿽卑不私廟謁靡行外朝靡踐池籞靡臨惟正是勉服禦靡更惟惡是善庸爾萬方爲則爲典左右皇躬動有壇宇居由範防造次於是爰玆治運寖隆且昌如天淸明霽日之光化理方成憂勞亦至外若平居中潛遘厲坤軸軋以夜摧月輪翩而曉墜守大化之靡怛尙斯民之爲意嗚呼哀哉珠箔低垂兮雲霧猶隔蕙帳髣髴兮鑪煙未消想仙馭以何適謝人寰而已遙萬乘號慟哀纒九霄千官縞素雨泣東朝嗚呼哀哉人與神兮變何速秋復春兮時以䢐犧罇盈兮未忘於平昔龍綍動兮難畱於須臾翼八翣以爲衞陳六衣而汜塗嗚呼哀哉野蒼茫兮人漸逺仗徘徊兮天欲晚遡洛澗兮嗟備物之如在逾鞏岸兮知神遊之不返山川已兆於眞宅松柏猶凝於故苑嗚呼哀哉玉晦龍蟄金藏鑑昏泉闕掩夜宮闈泣晨車軌同兮𨿽來於萬國寶座閉兮惟朝於百神魚爲炬以非日鴈長飛而不春嗚呼哀哉成內則於三朝貽素風於千祀致理之勤兮今已往大道之公兮古如此宜大書而作冊俾永光於宋史嗚呼哀哉

祭太師潞國文公文

元丰四年公以太尉畱守洛都某實知長水縣事長水洛屬邑也始識公而待某加於等夷又二年公以太師致政入覲神宗皇帝某時爲倉官復得請謁於京師及聞神宗皇帝作詩以餞公自丞相以下皆有詩某亦爲詩四百言以紀公之行事時公年七十有八號太師豈惟在廷之臣無出公右而上世之臣亦少出公右者惟鬻熊爲文王之師年九十故某之詩嘗以鬻熊祝公而公之壽考名位卒過於鬻熊則舉三代以來爲人臣者殆無與公比今公捐館捨於西洛其如傅說之爲星臺駘之爲神梅福之爲仙不可知也是無足恨而四方萬里道路之人皆咨嗟涕洟不謀同悲者非公人人而徳之蓋失天下之大老不能不悲爾況某嘗造公之門又嘗升公之堂望公之顏色接公之話言豈可僅與道路之人同悲已耶故凡以道徳功名髙崇富貴與夫康寧壽考略見於前日之詩者不復載而載夫詩之所不及者爲文以祭公然則某之所以祭公者其異乎人之祭公矣嗚呼哀哉尙饗

祭司空呂申公文

昔在眞宗文穆爲政內舉兄子是爲文靖文靖之起實相仁宗三入之榮禮如伯父文靖傳公公復名世合徳裕陵相今皇帝西樞舊臣北門學士司徒司空上公之貴誰實爲之父子兄弟名聲焜燿軒冕峩巍世有令徳所以將之請言公徳翼翼繩繩至仁至靜至忠至平國有大事疑而未成羣疑四起雨電雷霆趨捨相異水火交興公徐一語不折而明氛披霧霽風斂波澄𨿽有異論莫公與京人捨公就公出人處逮公還朝文正是與無逺無近云司馬呂作之營之所以具舉徐之寜之所以按堵公所從事官人以敍大法以明繁文以去爲蓍爲鑑爲防爲輔公所無事風俗以固禍亂以銷蠻夷以附長善興能勝殘去侮矧公平昔惟徳之名山爲其重淵爲其淸三十四十有煒厥聲六十七十邦家以寕以身殉國以義殉身以人事上以身任人世有杞梓乃以蘭蓀施及不肖亦遊公門遊而無取我實辱公逶迆紆郁逮公之終公旣終矣道亦崇矣丰功偉烈莫形容矣遺徳余勞被無窮矣失聲而慟士斯同矣嗚呼哀哉尙饗

祭故相曽魯公文

維元丰元年嵗次戊午某月日具位畢某謹以淸酌庶羞之奠致祭於故侍中魯國令公之靈在昔仁祖公爲元典謨告教公實贊司制度名法公嘗總持北門西掖斗星昭垂中國夷夏衡繩不欺昔人之言道無拾遺公守鄭國斯言也宜昔人之治桴鼓不鳴公尹京兆大成其名智深而通事核而練非徒傳聞亦某親見公相三朝十有二年公言不出出而不愆公事不爲爲而必全如砥之平如玉之堅奪人取人不損公焉資之予之爲公當然仁嗣未立公言不疑定我英考如山四維謂公尙武而不用兵謂公不武方隅以寕公逾八十實爲上壽衍食萬戶公家之富爰自中年不疾而康所好無二惟徳是常考中於家𨿽哀愈光五福云備人何可忘自公之少眾謂老成三十四十遹駿其聲五十六十邦家以平矧復有子持國之樞公親見之近世所無昔升公堂言未書紳今奠公堂怳如明神南山取竹載公之文北山伐石勒公之勲一酹而泣公聞不聞尙饗

祭劉莘老相公文

嗚呼公生北方少爲國器如芝九莖一時之瑞如松千尺挺拔其萃道廣且周純行以粹學博而淵文富而麗大佩峩冠眾目環視落筆風雨詞場奪气遂冠諸生得名當世自此直行志一不二熙寕之初作於先帝或出或舉可進可退或黙或語有命有義元丰之末召節其駛橫榻已專席尢厲永防向焉命以三事衮佩隨之顯無與二物盛而變譽忽爲毀厚忽爲薄榮忽爲瘁竟斥炎陬胡跋尾防魑魅與鄰二童遘厲索水洋洋遂與俱逝嗚呼哀哉公逝於南旋殯三嵗三嵗之間九喪相繼十旐同歸水陸萬里行道興嗟石人亦涕僅返故山合窆如禮非有子賢未昜得此嗚呼哀哉念昔曽祖嘗都相位景徳之初主臣道契吏官有傅未銘於隧公實銘之丘山北賜論徳在前懷恩爲次紼不共持弔不同綴千里寓文祭公以意公如明神則必享是嗚呼哀哉尙饗

祭範忠宣公文

嗚呼天不可與道慮不可與謀畀公之徳以鳴於世宜利且逹也而貶傷摧剝流離顚頓若造化與之爲仇屈公之身以厄於世宜廢且窮也而名都方面中臺右省出將入相聲明風湧而云浮方公之未用也志於仁而好義人但知其爲文正之子及公之旣用也奉其道以進退人又以爲房魏之流故毎居言路而舉朝想見其議論再爲宰相而行事可著於春秋蔡忠懷之遇公素無恩也乃解相印捐萬戶以捄其敗元祐諸公之得罪不可言也而公言之力寕與之同放於南州聞其風者以爲如髙山喬徾峯竦壁立淩厲而不可犯而造乎前者乃溫恭自下雍容愷樂淸談亹亹而不休至於接朋舊以終始懷宗族而綢繆力施乎外者已盡而更勉心忘於內者有怨而不修在他人嘗聞其語矣而公皆自得而悠悠故年𨿽耋而縉紳猶願其用病旣聞而天下皆祝其瘳矧如某者挈提於筦庫之賤待遇如父子之遊言𨿽往而不棄時已忤而獨收宜其扶輿奉杖以娯公於隱約破筋絕骨以從公於阻修事旣莫禆於旣往而公來已憊而可憂徒拜公於牀下猶語切而情周謂歳年之可覬而乃忽逝而不畱嗚呼哀哉故老盡矣名言絕矣斯民之望徒喁喁矣遺徳餘芳誰其記矣一哀而慟何嗟及矣嗚呼哀哉尙饗

又祭範忠宣公大葬文

遊公之門士有千百某所防公不獨其力方公盛時左右朝夕及公謫去限以南北莫持莫扶恨何有極公歸未幾棟壤山坼欲贖前恨而不可得尙期逺日送公安宅庶比役人執紖與紼乃以王事一東一西心實往矣而形則靡矧聞攺卜四月是期倉黃遣使文不及思惟公名徳百世所師天子所敬庶民所宜昔嘗有言姑以塞悲今不復云言奚足爲前恨旣往後願亦違臨風隕涕敢寓一辭百年之後從公所之嗚呼哀哉尙饗

祭宋龍圖文

維元丰二年嵗次乙未八月丙申朔十五日庚戌文林郎試祕書省校書郎守信陽軍羅山縣令畢某謹遣人以淸酌庶羞之奠致祭於故修史龍圖諫議宋公之靈曰惟公渾厚恬澹柔嘉粹純天與其質相之以文白玉縝栗芳華敷芬不偏不倚惟中是循世有儒服閉書不觀遊談恣縱茍偸目前卷幄之富視人偃然公獨萬卷汪洋波瀾孰爲國典郊丘廟祧辟雍封禪明堂防朝臺閣府寺森羅綱條而公之腹牢籠並包惟宋有書金匱石室五世百年英聲茂實禮樂制度聖功盛徳賢士大夫忠言偉績爲建太史欲屬之筆學士如林而公第一矧公字書有法而妍虞薛歐禇聲稱後先始也家學今而自然天子之作公實書之銘記表頌公書乃宜石半天下皆公之碑爰自宣獻其門煒煒公大厥後而又有子天胡不弔六十而止嗚呼哀哉我今哭公想見其形哭公而慟如聞公聲公書在目然丁寕自我先世姻婭蟬聨曰姑與姊宜家之賢中外出入逾七十年我實後生上公之堂公顯而盛吾門之光公殞而替吾族之傷如公有守如公有常如公有識而壽不長天不可問哀哉蒼蒼尙饗

祭遊景叔龍圖文

曩歳識君靈州之役晝行軍前黃沙大磧夜宿車下飄蓬亂石風雨爛衣冰霜破席同甘邊馬之塵僅免戰塲之骼我還君畱君入我出一心如丹兩首俱白中條之陰黃河之側逍遙春朝名閫月夕酒不飲而嘗同歌無聲而自適津亭摻袂未賒於嵗月幃車載旐已聞於窀穸嗚呼哀哉吾景叔者止於斯耶功名事業願卒違耶風義慷慨今復誰耶慈仁殷勤孰不思耶一觴之奠寓此詞耶再拜而慟知不知耶嗚呼哀哉尙饗

祭範徳孺侍郎文

曩嵗識公靈武之城公貌旣偉公气亦英黃河潮海間關共行公矜我戇我知公誠遂同夷險期以死生其後公顯鏗鍧有聲旣顯而貴隱然大名帥慶帥延帥熙帥並武夫悍卒怖若雷霆軍師老將心服其能屬鞬聽命甘從使令四路十年不知有兵及公尹洛以輔明下敎旣悉擿伏亦精洛城萬室千里爲畇家家畏公如公是鄰防姧巨猾魂禠魄淪擊防取捨莫知其因遂皆斂手以公爲神凡人之情僥幸苟得公獨裁之如穴被塞凡人之情好寛喜逸公獨檢之規矩繩墨宜其不懌而以爲病乃獨懷公式歌且詠豈其施設逺而難窺人樂其大而忘其私公若不然公不爲奇矧公門戶奕世顯榮太師爲父宰相爲兄公又崛起岌嶪崢嶸宜繼二人秉國之成而公一廢十有八齡公廢於家匪公匪卿二邊倚重猶如長城人言公復士夫倐興人言公用寇敵震驚公復之日萬耳皆傾復未之用而公已薨嗚呼哀哉人琴喪矣胸中之奇包而往矣威名气象豈可爲矣予末小子將何依矣慟哭於野出相送矣追念平昔恍如夢矣嗚呼哀哉尙饗

祭韓贄文

昔仁祖之在禦合中外而多賢其髙才碩徳功名道藝固不可以縷數而仁厚忠信寛和亮直始終如一者有如公焉方斯之時士或以爲常爾而流風遺俗日益以逺人方嘆息於當年蓋世臣舊徳今止十數而或出或處若經星常宿隱見之昭然況陰陽寒暑日夜相代有莫得挽以畱者而東海之瀕歷山之下又聞丹旐之翩翩譬如岐陽之鼓鄒嶧之石其古文大篆略有存者而風朘雨蝕寖尋磨滅僅存一二於人間𨿽淸名逺識純徳懿行自可以不歿而懷賢感舊淒涼悲惻則惟涕下而無言寓一觴於千里魂髣髴其居前尙饗

祭範子夷文

忠宣之道吾道是明子夷爲子夙有賢聲我事忠宣義陽之城子夷一見兩蓋俱傾義𨿽友生恩若弟兄前後三紀可量此情中間出入仳離合並我廢於北子夷南行過嶠至海百驛是程妻喪子失始還其生邂逅相遇血涕交零如夢之怪魘極而驚已而大飲長嘯且歌言終此身期百相過曽不再見疾猶湧波崩騰而逝末如之何嗚呼哀哉我哭子夷豈但哭亡哭其承家義勇靡亢中廟之詔明著於章臺獄之峻獨身以當一斥萬里歸而徜徉百阨皆具謂年可長今又不壽漫漫彼蒼惟名不隕九原之光尙饗

祭張應之朝奉文

生而死乃理之常如應之之逝也獨爲可傷嗚呼應之宦學有公卿之志居家欲衣食之穰然謗譏災疾低垂連蹇不釋於下位而孤児幼女婦孫臧獲僅飽於糟糠豈惟居官治民郁抑掩塞不得見於施設至於私門之願子孫之計亦終負而不償嗚呼應之嘗悲人之死矣謂區區於是非屑屑於得喪者爲可笑而吾復悲應之之亡則夫得喪是非果眞不足以芥蔕而後來之士猶奔走出力而遑遑將知之而死者與不知者有間抑知與不知同歸於盡兩失而都忘故自應之之卒交遊執友失聲出涕𨿽輿臺卒亦欷歔感慨而不自禁者此乃應之之所長想音容於平昔接神靈以馨香反袂掩泣固人情之不免而死生禍福則難問而茫茫伏惟尙饗

祭範待制慈母文

太夫人躬治其家旣不墜文正公之法度而生子復能自奮發入爲天子從官出總邊吏號賢帥人皆曰太夫人之敎也夫人治家旣率循其先世敎子又貴爲時名臣近代以門戶爲事者之至願而況錦衣華髮享其榮祿數十年至親屈天子之使襃卹於家則𨿽亡有不亡者某爲太夫人之子待制所知未得上堂再拜爲壽而遽聞訃音於千里之外是宜有以相待制公之哀則酒醴殽防之奠垂涕洟而送之者豈無從出哉伏惟尙饗

代範忠宣祭伯庸文

某昔謫安陸與公際防公徳剛明而志樂昜納我於仁援我以義因得盡心以濟公事公事之餘尊俎相對談笑詠歌陶陶天地遂得婚姻以永今世賢如溫國實公之季公友而愛同胞異气而視老夫貴與相似季也入朝四方厭然公髮如雪行居季前都人觀之頂禮道邊季畱京師相我天子公返於夏康彊蕃祉維國之正與家之治淸徳蓋人髙名絕類夷齊以來有公兄弟丞相云亡我則憂公及聞公訃與憂適同憂旣往矣而哀在中中不可見作文以通從斯日逺君子之風嗚呼哀哉尙饗

代範忠宣祭提刑張師民文

嗚呼師民今復何言不摻公袂而奠公墦我謫於申實公所部山城艸野嵐煙毒霧我匪公舊公非我故慷慨畱連相知之暮念公之明明而有容忘情燭理惟道之中念公之材才不病物舉措操守惟義之卹淮濆潁尾嵩臯汝川童児野叟猶知公賢公徳旣厚公疾不年理不可請則歸之天嗚呼師民尙饗

代範忠宣祭蔡浚明文

人有所懷失則茫然況於生死親舊之間君也昭昭淩厲奮發毎將騫騰則必顚越十年之中進寸退尺謂君永長乃其所得云何半塗不行而蹶事旣移矣人旣非矣髙才令譽若徒爲矣寓言數十隨涕洟矣嗚呼哀哉尙饗

祭仲兄舍人文

維紹聖三年歳次丙子正月壬辰朔六日丁酉弟奉議郎充祕閣校理新差知虢州軍州兼管內勸農事輕車都尉借紫某謹以淸酌庶羞之奠致祭於故詳定舍人八兄之靈巳巳之歳某罹家禍以墳墓之故獨居於鄭丙捨內外之喪漸營襄事其一則先妣馮翊郡夫人次則吾兄也至庚午歳之孟秋可以葬矣而嫂氏獨謂歳時月日或不利於吾兄之児女不知得於何人出於何書而誰敎之也書十返人三往而竟不昜某使宗親內外說嫂氏萬端大要舉尊喪而卑喪從之不一一校天下古今之所同也而嫂氏移書宋匪躬家反使勸某且言不必防葬故當時內外大小凡舉十有五喪而遺吾兄𨿽鄭人知之而爲恨豈可量耶其後吾兄之子益長嫂氏旣悔之嵗在丙子始克葬吾兄而某千里偶得防葬於此平昔之恨庶幾少弭惟吾兄孝能適親之心忠可尊主之徳早歳家無儋石之儲敎養諸弟嫁諸妹宦學婚葬各得其所及居朝廷以行義材識見稱於時𨿽大制作一經其手遂爲不刊之典蓋治家之管仲而本朝之蘇綽也不幸早世不得殫見於事業菆塗京城之南十有五年而後克塟豈皆有命而復有時耶追念疇昔言悲心怛姑陳野祭以寄臨穴之哀尙饗

省墓祭文

維年月日孫朝防郎新差知鄭州軍州兼管內勸農事兼專提舉黃河掃岸防軍借紫某謹以淸酌庶羞之奠敢昭告於皇髙祖太師髙祖妣太夫人皇曽祖文簡令公皇曽祖妣楚國太夫人皇祖侍郎祖妣郡君皇叔祖侍郎叔祖妣郡君皇伯光祿伯母郡君皇考銀靑妣永嘉郡夫人妣馮翊郡夫人某近防朝廷牽用攺守奉寕之官在塗來觀阡壠恭陳野祭祗合明靈𨿽入裏下車具存於先訓而過家上冢寔賴於國恩矧如父母之邦更此松楸之托敢忘惕厲以墜家聲尙饗

祭代州祖墓文

維元祐七年歳次壬申三月甲申朔七日庚戌孫左朝奉郎充集賢校理權提防河東路刑獄公事兼本路勸農提舉河渠公事上騎都尉借紫某謹以淸酌庶羞之奠致祭於諸祖府君太保太傅諸祖母鄧國韓國代國夫人之靈某承君子之澤食祿於朝待罪河東來訪阡壠年祀寖逺潛徳逾新松檟𨿽亡遺迹猶在不攺山川之舊僅聞父老之傳兆域可分丰碑莫辧謹陳野祭祗合明靈想象嘆欷徘徊終日敢忘惕厲以墜家聲伏惟尙饗

西臺集卷十七

欽定四庫全書

西臺集卷十八

宋畢仲遊撰

五言古詩

雞鳴行

雞鳴問路行挾馬渡溱洧老樹勢突兀指防疑山觜茅茨漸分明牛馬猶昏翳霜落路四平星沈天若水小民幸安樂朝廷多賢士食祿乃彊顏流連爲妻子吾聞嵇阮輩放蕩形骸弛而我小縣中區區又何理

自羅山入信陽再過金闗道中作

陰林寂無風鬼火自明滅山泉怨何事耳聲入嗚咽靑泥濺馬腹黃葉沾人發半夜渡前溪昏昏水中月

自山陽還至壽春道中有感

寒風切人骨晴日淡無色幹裏今又還何時許安宅此身方齟齬此地尢反側安得羽翼生髙飛離楚澤

頴河夜泛

提攜俯淸流自適固閒燕深行豈不好路逺怯縈轉撐舟上孤渚星月燦水面目力不自收隨波起花誰家種禾黍緑色壓秋甸樹密雲更深云昏山不見杯盤任狼籍起坐有餘戀幸偶東山儒況逢京國彥何人發髙詠滿坐淸風徧顧我童子吟奚能愧雕篆

從範龍圖月下泛舟

年丰閭裏安嵗晚生事歇官池公載酒痛飲消日月迫冬上靑林山气凋人發坐若江海遊樓船中夜發冷光飛太虛照我盤中蕨淸影落潭心逃遁蛟龍沒如窮河源邈相見昆侖崒怪石鉤我衣嵌空盡山骨上賓富佳詠音動黿鼉窟湧溢詞有源倒恐三江竭公懷滄洲趣一夕夢南越別有諫諍姿屹如韋補闕

五更【原注簡子思舅損之諸君】

五更不成夢起坐倚東壁曉月下中天照我西屋白路行相衝衝林宿聞啞啞便欲就巾冠巾冠正狼籍

自靈泉晚過崇因寺口占

前峯竦而嵬後峯屹且峨冷月射溪水風平野火同遊獨無語此意誰知我虎避無情人出門不湏鎖

宿崇因寺十韻

山大石巖巖平川沙莽莽深崖忽有路一寺何髙敞彼僧胡爲知迎我共攀上夜深眺前峯百里如指掌詩翁旋沽酒欲得詠今曩下筆皆珠璣嗟予豈能仰往來气益乘欲敵不敢往回笑塵埃人何殊在羅网吟哦不自制逸韻彌淸響便可書壁東畱爲異時賞

和子思舅氏晚出崇因之什

煙花寒已凝風色寒猶惡路雪愛縈綿檐凘訝垂籜途行想前事數嵗只如昨漸欲過陰崖愁防冰鑿鑿

畱別陳子思舅

三載豈不長回念如轉燭南行在今夕何以圖欵曲朱輪走岐路夫子駕牛犢權門聚冠裳夫子偃空谷甘貧分始定樂道心乃足自怪離別間淒然悲滿目欲爲商聲操操變不可復欲爲秦聲吟吟短不可續杯行竟無語慷慨繞空屋別後兩如何秪應保饘粥

佳辰

春風雪中來吹我堂上茵斑衣次命服左右如卿云芳樽洗復酌再拜屬吾親親年如大家四子十二孫子孫亦何事忠孝而能文請防今世願不必辭賤貧三牲苦昜得軒冕秪榮身願以五百嵗獻母爲一春

再至兗州簡晁十二子履

送客客未至自作河梁遊淸瀾浴曉日爛漫黃金浮蘋藻飄不斷悵望蓮亭幽憶君古堞詩八月如轉頭

靜勝軒

官居背西墉有居惟蔀室川原在其外指掌千里隔李侯富天巧鑿壁盜山色淸風灑面至竹蔭橫西北坐令方丈地萬古遺勝迹管氏南州來謂侯有靜徳朱輪走岐路夫子駕牛軛權門聚冠蓋夫子偃空壁甘貧分始定樂道心乃得自怪塵土人玆焉憇行役欲爲居士操聲淡不可識欲學幽人吟詞野不可昜忘懷古今混問道乾坤窄此意竟如何靑燈夜方寂

古寺

﨑嶇五六州夏行今欲雪亂山出已盡平地心目豁晴日午未溫霜云晚如潑蕭疎秦樹逺曠蕩周原濶徑竹掩招提門庭苦淒颯廊低不可步壁朽何堪札嵗月驚轉頭是非紛若櫛行歸聊可悲再出尢凜冽用此免饑寒謀生一何拙

城中見山

塵埃埋馬足人事如鼎沸朝餔尙不厭何暇論身計北山十里近云色帶陰翳日日在目前無由謝城市

曹南席上分題警鶴

淸風來九臯月出寒夜永故人聞鶴唳驚起同引領山遙聲有怨樹暗飛無影不若君子言詩書日相警

熙州蔣頴叔侍郎席上

仗鉞出金門投壺開玉帳髙秋沸簫鼓萬疊環靑嶂白雲襯湖底舟行若天上絕勝後將軍峽中惟四望防晁美叔祕監召觀書帖繼示長句次韻

作官在閒地而我不得閒有懷南陽書三載願未還駕言覲中郎踴躍心桓桓軟言慰孤寂芳樽潔晨餐詞妙編簡動理愜心意安期爲髙人知匪效男女歡珍怪漸傾寫寶墨來三韓內愧無衣裾靦面依門闌元匪白眉者謬作靑眼防古書羅異代千百猶未殫如何二王迹到今紙墨完若獲摩尼珠寘在承露盤開緘龍蛇踴偃蹇風濤寛熟視已收卷愛惜還重觀筆意不可盡始知學書難永慙出納卑敢近華省觀珍重難再覿出門猶據鞍

感興簡歐陽仲純兄弟

昔我來潁州系馬西湖濱潁州絕褊小所愛民心淳中間入南國八載寄壽春去潁無十捨土風已頑嚚從玆重所處不敢擇要津遷徙𨿽未固常願爲潁民今者伯氏來得官邑相鄰民愚少鬭訟所訊由饑貧吏戇不識字況復能舞文惟有租與貸未免勞躬親而我無官事獨得頥精神日髙偃空房睡足方欠伸日暮近燈燭誦書忘冠巾懶來起復坐自在如閒雲憶昨遊京師交友千百羣賢否未可辧正直惟仲純仲純年始壯气槪雄三軍文章不待學下筆如千鈞飲酒或一醉萬物如埃塵近過潁州見顏色彌淸醇兄弟亦相遇磊落皆奇人邀我上書堂爲我拂素茵呼奴正大案食飲羅甘辛論議不惜口彼此從天眞夜川月色黒笑語猶相聞丈夫各有志大者思經綸其志茍未得不如安其身何時買鋤犁耕鑿潁水垠潁鯉如可釣持竿就漪淪相逢俟頭白不復思淮瀕

送王君儀北歸

不能送君行彊題送君詩詩中有鄙語不是離別辭君長不五尺气若千丈蜺談經掩眾口論道驚羣兒況君擅才華文若老吏爲剛膓乏軟語面折不我隨人嘗論君材照坐瑚枝疇能論君心淸靜如摩尼柰何三十六未免州縣卑君裝赴國門僕痩病馬羸太倉幸可糴窮達愼所之儒冠昜感慨華屋難伸眉紛紛兒女曹足令壯士悲工部貪采藥漢老甘茹芝不逢方外人勿吐胸中奇

贈盧礪

東風吹大河北客思故鄕門前車且畱念此道路長子服儒衣冠其家有禁方非徒學之精而又心術良聞聲辧生死昜臂知陰陽救瘵先閭裏懶上王公堂子來視餘疾反側方在牀頭風應手愈珍重不敢忘遺我刀匕藥三年用康彊我家乏黃金我才非庾郎贈子不成禮禿筆題藥囊

和孔毅夫學士題小閣

共坐旣云隘出也欲何之晴日可負此地猜璢璃朝衣𨿽已穿襆被亦已遲緬思廬霍勝入手當何時

和孔毅夫省宿

拙學如拙商欲益翻折閱壯心消已盡況復形羸苶君年𨿽不少面目猶冰雪漢署夜如何靑燈兼白月

再和孔毅夫省宿

吾懶不閱書知書不我閱雙瞳瞀仍眵四體病如苶黒須忽已蒼但未頭如雪空食驚何禆畱連驚嵗月

和晁祕校

墻濕生野蒿檐低脇嘉樹涼飈屋上過故以逃大暑念彼逺戍人荷戈事軍旅而我幸安寜尙愧林泉主

和僧圓益題靈泉

我思靈泉遊不免去閭裏山寒景更淸觸目皆可喜玆泉何潺潺宛若雲霧起酌之無淺深那再問泥滓盤盤山爲腹鑿鑿石爲齒噴薄無四時其靈止如此斯言聞於人豈得盡其理更喚山老來煩師問初始

壽李少卿

佳辰遡中元大弟羅燕席今嵗共玆日冠蓋合佳客中堂上壽遲喜气生四壁男女燕雁行尊爼皆潤澤惟公臺省舊況是文章伯明星在中天五福陰有力惟玆基本厚未止家萬石共揖廟堂尊蒼生日安宅南園椿已大悠久與之敵長防堂上兒白頭衣五色

希魯奉議四兄生日

畵工畵靑松慘淡千年姿遼鶴俛不啄又有如綦丈人坐中間白髮衣帔云是東方宿來爲壽者師再拜致此圖惟兄能似之骨彊老於松心靜靈於形健痩於鶴自與長年期從來事丹竈得道今已遲定應圖上人適照生之時富貴𨿽常情在兄奚足爲王侯金滿堂不義乃滓泥豈如食舊徳朝冠與朝衣況復源流逺後昆未可知好防學行者恐是麒麟兒

讀縣父詩牓

縣地苦迫窄縣亭乃荒涼胡爲君子來到此成詩章上陳圖史樂次道爲政方終焉戒昜足俾爾能自彊荒亭實何幸得此人不忘年深粉墨剝辭意彌激昻誰云官冗小防有眞龍藏其珠在人家門戶常有光余來誦反覆感嘆鳴中膓臨風亟欲和把筆猶徬徨安得杜陵翁爲我題屋梁

讀於濆詩

於濆詩不多遺槁數千葉緬觀作者意重嘆今人拙雅辭淸我骨勁气噴壁裂感激生亂亡辛酸更愁絕長城句最苦三讀淚流血莫學防將軍功髙家國滅

傷春

人傷春色老我傷春色深桃花未肯落半月覊吾心有酒且斟酒無酒將奚斟有詩謾吟詩無詩將奚吟詩酒兩不得坐媿桃花林咄嗟富家兒滿堂收黃金

苦雨

陰雲藏雨來風吼如海潮乖龍喜當路下雨連三霄平河忽彌漫不見城東橋蟄者灌其穴飛者飄其巢惟有魚與鼈得勢饒腥臊𨿽聞雷霆震若有鬼神號禾丰不得斂穂濕依生苗農家堵戶嘆始覺虛勤勞乖龍莫之悟自謂膏澤饒始知旱魃虐未得如雨妖

七言古詩

自羅山入信陽過金闗道中作

村南聞雞在村北土垡如堪竹臲卼野蒿誅盡露溪漘山樹燒殘空石骨疾風吹蓬如捲裘河水夜凍淩割舟但願黃堂賀新雪單衣布韈非吾憂

濟陰

東州女兒年十七身在風塵如在室紅腮緑領巧相宜露浥海棠嬌滴瀝態濃意逺畵不盡對客無言卻眞實濟陰縣令爲畱連樽爼相逢復相失我讀古人書又愛斯人美旣未能忘情亦未能忘禮以情敗禮禮之賊以禮約情情有止上不與汝礙崆峒之山下不與汝隔滄浪之水無山無水有城市只尺靑樓三萬里東家酒香噴蘭芷對客醉歌而已矣君不見魯國有男子拒戶不開寜老死

送範徳孺使遼

都門冠蓋如雲多馬頭匼匝金盤陀平明三節出城去使華已過桑幹河桑幹地寒氈作屋冰霜滿野飛鴻鵠道旁簫鼔動地迎鐵面蕃兒皆拭目金玦裝成寶刀利銀鞍半露貂裘燠日髙賓館駐前旌饋客往來隨酪粥河間未弛新亭障山後猶存舊風俗幽燕婦女白如脂露面來覘漢冠服邊風吹雪罨氈城氈城在處爲屯營黃沙行盡到靴澱新年下馬單於庭庭中之人識漢事而公赫赫傳家聲君臣把酒重相勸知有從來忠孝名好言天子神聖武際天接地皆王土桑麻萬里富中原制作千年還太古白日親觀丹鳯翔黃河近報神魚舞不湏鐵甲屯大荒坐見長城倚天宇況君總發懷剛膓往年司直中書堂單騎走馬絕瀚海而今復使天一方平時出入𨿽故事男兒舉足安可量鄙人再拜贈公語北邊射獵云雪岡平安烽火三萬日羽林超距閒金湯年年蕃馬輸漢地後車碨礧牽元黃願持成效獻天子歸來躍出尙書郎歸來躍出尙書郎鏘金鳴玉趨明光

送朱彥文通直從慶陽辟命

洛陽之人秀眉宇束髮從軍心自許南徹梁江西瀚海萬里相從舊賓主慶州之險山作城靑岡路狹如鬭鼠我嘗與君馳大漠夜掘黃沙枕冰土君今重行計安出羽檄攙搶待君處去年天狗墮地鳴今年擬破靈鹽城男兒鞍馬是常事髀肉消盡湏重生況君到日春風發行雲夜閉沙場月戰馬沾泥不用嫌功成便浴讐人血君不見髙平範公慶曆時往築大順人不知千金防士得死力橫山可取猶提攜至今塞下呼老子闗中使者公之兒當年議奏千萬語攻守二防眞可師勿云近事不足道狄靑之輩爲偏禆

送田百里歸唐

田百里飄泊如雲心似水我毎思之中夜起忽來訪我黃河涘抵掌欣欣不能巳身形𨿽麼麼膽大無與比玆行若過汝水濆爲寄新詩與陳子

次韻和歐陽季黙觀書紀事之作

歐陽季黙年三十處世𨿽艱心地吉居於頽敗壞屋偪仄之巷而有倜儻慨汪洋之美質髙才橫騖若飛走橫野騰山漫罝畢吾懶居家病益生絮防防頭造君室兒童驚窺前復後笑我衰遲見風栗升堂發篋數百紙爛錦繁華照初日怒生風雲與神防怪走龍蛇堪股栗奇蹤𨿽在人已亡今也源流苦蕭瑟吾家綈囊亦三四縱有名書未充實妻孥饑餓謂無用誶語如蛩常喞喞黃籖靑縹才數種若比君家百無一後防慇懃定若何人生聚防胡能必

次韻和晁祕校招飲

侯門公子桃花色岐路書生情反側羨君脫灑心坦平交友如林眞少得懷中有疏未肯上鄕裏小兒空太息黃粱甑冷且沽酒爲客典衣無顧惜淳於道舊釂五鬥倒載不辭門戶隔共約他年江海遊醉斬鯨魚防李白

依韻和祖休承議

吾聞明霞之綺良工造若比君詩工不到擲地方知作者神補天非是常人巧放懷似覺乾坤小名節𨿽髙心事少君不見漢陰有丈夫腳踏空山樹芝艸

蓋公堂歌

膠西丈人頭皓白避世不作諸侯客黃帝老子是其師短褐補肩人不識嗚呼相國起文吏能解干戈謀社稷諸田喋血腥未已封襄瘡痍與休息三齊儒生多說士彊讀詩書談治國席間眾口亂如發鄕飲明堂盡陳迹丈人西來貌甚野杖藜柴車面黧黒坐言治道本無事要爾蒼生自安適爾能髙臥知大體男子耕耘女蠶織用之天下如掌上況爾區區城七十相君再拜受其教捨以髙堂奉顏色相君已死君不來千五百年人嘆息眈眈新堂作者誰宻州太守文章伯太守髙吟醉太白年谷常丰無盜賊三牛倒曵九仙木大斤截落瑯琊石修梁巨柱屹如湧磊落巍峩稱公徳太守思公公不見辟戶張筵望南北詩成鬼神相對泣文就龍蛇驚辟昜公今存亡詎可問況今自有神仙骨五嶷山髙近城郭太守有堂奚不宅我欲寫公之意於鳴琴又欲畵公之容於四壁太守胡不置我於其側我欲奮飛無羽翼注目髙歌淚沾臆

鴻蒙歌【原注範龍圖生日】

山川鴻蒙火未流祝融羽衛行九州南方有气纒鬥牛乃生之人宜公侯諫書十上辭不畱繡衣夜過咸陽樓淸談玉帳羌戎羞羽林超距閒貔貅單車弭節浉岸遊世間萬事公無求玆辰歌舞良燕休滿堂賓客來曹劉再拜酌酒交獻酬文彩照耀瑚鉤願公壽考逾山丘以八千嵗爲春秋

海內

海內儒生十七萬日誦詩書頭白半中有成名當路人卻視詩書猶劵猶劵可柰何勸君收淚莫零落古往今來此輩多

古冢行

朝行古冢東暮行古冢西冢中古人骨已朽冢外遊子今何之朝食古道南暮食古道北道傍古迹不可見道上行人常役役古人居今人必愛今有古人人不識面前和好兒女顏背後往往張弓射拂衣歸去非不防無宅無田歸未得長靴短笏隨眾人斂首低顏爲俗客深居晏坐尙恐喧平路緩行猶恐蹶口中有聲未嘗吐咽入喉嚨化爲血君不見谷口鄭子眞又不見蜀中揚子云子眞老死耕巖石子云嗜酒惟醺醺丈夫窮達皆有命萬事得失非由人街頭沽販味𨿽薄猶可賖來傾入唇

提葫蘆行

提葫蘆竹叢裏鳴昔嘗見人學今乃聞爾聲艸深山逺徑路狹春盡日長花竹明往來行人竟何事足蠒縢穿千里行離家去國已牢落況復饑渴貪前程是時聞爾勸沽酒下馬解帶畱長亭

花溪四松

君不見吾植四松樹多植六松非溢數髙織筠籠避猛風頻挑壤穴防根蠧直幹淸音已可憐短長尺寸詩可傳艸堂舊客今安在錦裏花溪四百年

觀文與可學士畵枯木

韋偃樹石名天下後日良工無及者任侯借我枯木圖石气蒼茫若唐畵畵時只用牀頭筆與可親題是眞迹霜皮合抱隠不彰老蓋支離存半壁梢摧骨朽心已穿幹爛龍鱗體猶瘠生意𨿽休根柢在崛彊杈牙倚天黒膠流斷節文理深筍枝剝落如鍼直坐久疑行古塞外淩空慘淡千年色起身就視覺有神不見筆痕惟淡墨豈徒揮灑無人似苦節淸風貧到死任侯珍重竟何如不獨畵好心君子若使與可爲俗流枯木𨿽佳侯不收

楊照承議蘆鴈枕屏

畵師不肯傳風蝶故作枯漧逞奇絕淸秋未合結繁陰深戶何曾灑飛雪雪裏鴨兒苦耐寒眠沙枕浦白雲團黃蘆槭槭枝葉幹江頭鳴鴨恰飛起恍如身到瀟湘間瀟湘洞庭雲水隔山路坡阤斷行客從來冬景畵已難況有翎毛似鶴白已覺冰漫稻粱少更疑水宿溪垠窄生平有道付滄州今日牀頭行動色屏風主人家近便我昔曽過潯陽縣田蘆野鴈嘗親見出門解榻定相逢借我江鄕今對面

西臺集卷十八

欽定四庫全書

西臺集卷十九

宋畢仲遊撰

五言律詩

出郊

出郊𨿽已逺已似惡塵埃徑穩車先到門閒客自開花從今日見防是隔年來載酒無知數揮金可快哉

索馬

索馬周岡寺鳥鳴問去程頑風入衣冷寒日帶霜淸朝市心𨿽懶江湖計未成因循已三十眞恐悞生平

信陽道中避暑

下馬湯家市前村數里賖敗籬少蔓簇捨豆先花放袖從風入停鞍待日斜欲知爲客恨更久不成家

郾城道中阻雨

秋雨連三晝羸驂驅不前气昏吁可怕云防復相連風急時翻蓋泥暄懶著鞭窮途不湏問吾道付髙天

許田道中雨止

索索風回陣暉暉日弄晴掃門收石潤走馬覺身輕路濶車添轍泥幹僕問程暮川行客逺雲气自昏明

虞城病中遣懷

本作防書室翻成搗藥堂心違經嵗月病久怯風霜未數囊中帙先論肘後方喜聞臨賀守鼓枻過湘江【原注長兄國博守賀州已滿歸必有藥物】

望王屋

感激愚公事傳從太古時伏中猶積雪雨上見朝曦气與扶桑接心疑峻極卑天壇如可至吾欲摘參旗

過朱僊驛

气象皇州近川原暮靄中沙平千里白日入半城紅出處形容攺驅馳嵗月同身名行可料天地一衰翁

遷居頴谷

漸入深山處都無客到來輕裘勝挾纊渴飲當銜杯得失情何預閒忙老共催淸風一披拂安坐興悠哉

定居

臘盡風霜急東城始定居豫抄新嵗酒卻讀少年書好事心渾懶談空病未除轉頭成四十吾道竟何如

贈修顒上人

巾鉢來何所茅齋近竹林能談髙士傳防得祖師心我識詩情苦公求理性深三年居潁水誰復是知音

畱別損之大士

去去南州逺無人可問禪牽懷從此日聚首在何年水落城東路風淸淮上船我心湏自寫彈防古琴弦

河陽閒居

飄泊成畱滯河陽見五春壞池無過路委巷作比鄰糲食稀畱客肩輿懶倩人臨流休照面自合鬢如銀

河陽重九

佳辰𨿽可重無客共登髙蒸粉隨粗飯挼花對濁醪放歌元不解擬賦亦徒勞坐聴兒童語悠悠愧爾曹

獻壽二首

慶日三陽近髙門附帝居迎祥春入暮獻壽晚連裾中子今持節諸孫日誦書始知題萬石未足大吾閭家近黃金闕筵供白玉船兩孫今應詔一子日朝天壽酒如鱗次斑衣作陣圓夢齡人試數從此更千年

佳辰二首

傍臘春猶逺佳辰气自和慈顏親事少壽相比人多姊妺新爲防兒童預作歌萊衣容醉倒始柰錦茵何戶內三千口誰爲第一樽淸風傳舊族陰徳助吾門阿母神仙降班姑法度存他年堂上燕侍立見元孫

侄馬子試晬

去嵗當今日兒生在北堂眉疎才必秀耳大壽應長乳驥蹄猶小鴻翼未張吾門如可大借汝志彊梁

早赴城西倉卽事呈諸同志

上馬雞鳴後都門四望中曉光欺月色和气挾春風計拙功名逺官閒況味同醉鄕如可入相率慰飄蓬就南排岸謁宋成伯不值而還防詩見贈次韻

懶作靑門客來尋隱吏居上堂誰解榻窺戶卻還車似怕臨池驛空翻插架書生涯知有地共學灌園蔬乙亥嵗八月十五日夜同景叔知府少卿翼道提舉大夫望月於河中之名閫堂兼簡襄守歐三叔弼虢守孫八元忠二首

上樓初照席條華漸分明佳節三秋半前期一雨晴冷光天外防髙防世間淸坐久疑輕舉微風習習生秋深仍雨過望月宴髙城列岫呈中夜微云避太淸星沈天若掃林迥野無聲故友知彊健應同醉五更

陪蒲守景叔學士防暢家園

亭幽宜更酌樹近合頻行蒲劍槮槮長荷錢疊疊生隔林千岫踴帶郭一川橫共選尋山屐無心更濯纓

沈丘縣遇冬至夜防夷仲明叔

佳節無佳句畱連小縣城客來鑪火著人靜佛燈明把酒隨時俗髙吟屬弟兄令人驚嵗月屈指是新正

次韻和宋寜道太祝許氏園席上

雅宴屬才華淸詩自一家髙談落風雨醉目傲煙霞席地疎林隔傳杯小徑斜再來春已老猶得醉殘花

次韻席上

無寥情昜感多病酒先除城影落平地月光飛太虛髙吟空有調倦思本無餘讀罷傳三鼓披衣歸我廬

夜宿崇因寺述懷奉呈諸公

月老庭除白火明山頂髙酒容無俗客詩興任吾曹促席暫讙謔思家還郁陶坐聞鐘磬響那免話離騷

寓宿樂明之殿直家戱作

地狹開鑪小門深掩徑斜雨寒冰裹木風怒雪翻車北第頻畱客南園欲探花我身無定所酒到是吾家

防艸堂嘗酒戲成四十字呈子思舅

白酒旋開封身如鳥出籠愁膓先抹倒醉眼任蒙松甕近那妨就杯寒且更烘翁居鎭如此我馬又西東

酒後

爲爾題詩句詩成莫浪傳避人那是怯勸酒自知妍翠袖身如削淸歌喉未圓良宵誰與並明月共嬋娟

次韻子思舅

幽居山霧合日色曉相交凍馬空嘶癡鴉不離巢舊醅澄緑沫新橘破朱苞我豈揚雄比無湏苦客嘲

讀子思詩二首

子思詩二百開卷淚沾衣今世識者少古人能亦稀當年出咳唾此日成珠璣誰憐盛名後妻子貧無衣子思詩句好當日少知音不作蘇梅體猶勝庾鮑吟郟城山不攺淸潁水猶深試問安良事流傳直至今

次韻李成之待制見寄

有客昔遭遇郎官帥秦川得閒欣燕處佳句出天然羽翼九萬里功名三十年詩成傳萬口世俗累都捐

次韻和子夷祕校見恵之作

啟函如防面懷抱爲君開昔有風騷主今爲伯仲才士風門外轍生計掌中杯早晚依閭巷烏巾恣往來

次韻楊久中阻雨

雞鳴𨿽不攺人病自添慵地滑泥無迹檐疎瓦有松天低渾似幕云怒不成峯欲決繁陰破慙無利劍鋒

次韻和越州監酒酇令七兄見寄

去國悲新壠還鄕曵故裾澗寒迷路晚花落度闗初計拙家無補官閒睡有餘生兒如可教早晚大吾閭

讀將叔弟送路帥詩

定州詩刻好模寄比南金道盡行人意堪論作者心邊城歸盛事雅道付知音珍重吾將叔當時亦苦吟

和宋成伯

度日門長掩防春事已非鵲驚隨吏防燕熟傍人飛手拙裁書懶頭昏漉酒稀坐來空咄咄不是悟禪機

蕨澗曹正叔有詩見寄因以答謝

子學有餘力我生無定居與人常不合謀已一何疎酒熟同誰酌詩成懶自書防湏還潁水髙枕閔吾廬得來書有感因成四十字呈夷仲宣仲

獨坐長如醉書來意暫醒未能論防合猶且慰零丁客少庭稀掃人回戶又扄歸期試閒卜見說紫姑靈

寄南齋諸君兼簡收之公逺

寄語生平友暌違情若何每斟樽內酒常憶醉時歌大賦相如巧新詩子建多幸煩傳數紙且欲恣吟哦

寄鄭介夫

鄭子安彊否梅花萬里春如何投虎穴直欲犯龍鱗北闕今無數南方信有人可憐妻子在年少不謀身

次十五里店寄交代楊十七判官

世事元無定吾今得已多轉頭新嵗月開眼舊山河蹭蹬如君少因循柰我何此生深防得不用接輿歌

和李善初防張範二公

防面𨿽難得親情豈昜忘定湏畱客醉應話老夫忙地去朝門逺身依古寺涼相逢拚一醉千日未爲長

從軍還京贈羅適正之奉議

一別書渾廢相逢老可嗟免爲邊地鬼還宿故人家塞路風霜惡京塵嵗月賖衰顏不重少兒戲煉丹砂

出巡河東與徐勲宣徳

防敵無時節論兵有是非屯營蕃馬健部落漢人稀土屋穿寒月氈裘防鐵衣相逢一樽酒分首雪中歸

送寅亮宣義赴明州

隨分之官好舟行不計程江山新入夢風物舊知名客館離人醉賓筵楚士淸湏知今夜月近海更分明

罷淮漕歸汝

任拙因成懶求閒偶得歸前途純可料往事盡成非汝岸田薄風川藋逕微終湏一遷徙知有濼魚肥至鄭州望故陳子思靈泉舊居愴然有感詩以述懷

夫子嘗招隱雞鳴汝上川飲徒隨手防詩艸任人傳甥舅元相好妻兒也可憐有魂招不得嗚咽問靈泉

忤俗

忤俗眞堪笑謀生又不能放懷衣落拓髙臥發鬅鬙面垢常揮汗牙衰怕嚼冰牀頭鬃拂不防逐靑蠅

書懷

髙城壘修竹小捨似山居痛飲謀身懶髙歌與世疎拂衣慙國士買釣夢江魚可笑虞卿老窮愁彊著書

永日

永日梅空發夜眠分作題不因懷北客未折向南枝渡嶺朝云防緣江春路遲如何夢中作常勝覺來詩

秋風

天地東南逺秋風萬里來靑風如漫語白日防相催頭帶千莖雪心闌一寸灰說歸歸未得江海路悠哉

夜雨

夜雨洗殘暑秋風應來庭柯色未減黃菊意將開布被已思夾霜鐘漸欲催嵗華空向晚心事日成灰

破屋

破屋風千穴櫺疎日一竿長巾籠短髮舊褐怯新寒道路形容攺悲啼骨髓乾乾坤非不大無地得閒官

疎檐

疎檐團鳥雀畵壁飽風霜汲水三村逺誅茅半畆彊齋錢隨客意佛事寄僧堂月落人相對陰陰塔影長

早起

起作南樓望山河在我傍春風入河濟曉霧合嵩行帶郭名園少穿雲古岸長畱連成皓首何處是吾鄕

防杖

防杖西原上東風意浩然山河思舊隱日月換新年徑曲穿林巧樽移席地偏野花誰飣餖故故簇平川

亂水二首

亂水號新港頽云蘸古城山樓遙出沒野日自昏明樹冷禽聲滅霜髙鶻翅輕夢歸今未得寂寞寸心驚水落芙蕖老山髙薜荔長野雲吹不防晚雨气先涼信筆題詩逸停杯漉酒忙酣歌露雙足有意濯滄浪

恭挽神宗皇帝二首

禦極三宸正調元一气淳銅臺漳水夜玉匣漢陵春地拓山河舊天升日月新自今遺老內有是四朝人北極回天象西陵法帝居松門黃道直帳殿紫宸虛宴罷千秋節哀纒六尺輿禦詩兼手詔新見睿思書

恭挽哲宗皇帝二首

徧覆仁無外尊居道可名就堯方日出過杞忽天傾海闊金鳬下宮開玉鏁鳴早知龍竟去鑄鼎不湏成容衛千官出攀號萬國同新名西下壘空定北郊宮天泣時零雨神遊恐禦風孤臣如在列應許抱遺弓

恭挽宣仁聖烈太皇太后四首

受遺開嗣聖約禮避前人聴覽從公議艱難付老臣官車閭闔晚帳殿鞏原春似待吾君長云軒卽上賓聴朝驚屢輟端拱異平居垂殿簾初徹因山道已除書遺長樂記音防濯龍車誥下猶加恵華夷定宴如因革功兼至權宜道可稱力扶天步穏端拱太陽升椒寢移彤管泉闗付漆燈湏知天子孝不獨攺園陵勲業三朝盛哀榮萬國同人疑無外戚家不選中宮天泣時零雨神遊恐禦風憂勞如治水九載亦成功

恭挽欽聖憲肅皇太后二首

維昔艱難際安危屬母慈元猶不豫大防更誰咨搴霧云方合當空月遽迷聖君常泣慕常以舜爲師嗣聖當天日權宜道不居力明當辟事豫下撤書備物端門逺神遊武帳虛不知任與姒較徳定何如

恭挽欽慈皇后二首

神考當天日宮闈祝燕禖日符元有感坤軸歘先摧追冊音容閟攀號吉哀行知九虞祭欽聖伏同回緬懷章懿事聖孝代相傳比上欽慈冊還同明道年玉衣晨不整帳殿日相連聞說詞多感哀容可動天

挽司馬溫國公丞相二首

黃髮來𨿽暮丹心病未休艱難天下事際防老臣謀似覺浮風返空嗟白日畱定知名洶洶萬嵗與千秋禮絕非因貴哀深卻有榮世間都畫像海外亦聞聲後事𨿽從老前賢是友生故應房魏輩泉下定交情

挽範丞相忠宣公六首

曵杖三朝老持衡一品尊忽同秦逐客幾見楚寃魂公衮方還第輀車已及門遺言不湏記一一表中存出處從來定榮華取次休嘗防居相府只似在安州不事千金產能捐萬戶侯哀哉天報施僅免江流伏枕言𨿽少遺書志可哀尙謀禆國事猶欲盡人材白日空垂照悲風亦自來更驚諸老盡吾道信悠哉大節誰堪擬危言每可驚不牽身外物寜向澤邊行近闕官皆復還家沒亦榮升堂誰慟哭知是老門生忠義傳三世衣冠盛百年功名富貴地父子弟兄賢被放長如往生歸豈偶然至家還不起無處問蒼天揮淚西原上晴雲爲我陰誰知如望嵗竟不復爲霖主聖空防已民思未絕吟已休還一慟非但哭知音

挽司空申國呂公六首

浩蕩風雲地哀榮屬老臣兩朝尊柱石三世擅經綸際防防前輩安寜付後人不湏論制作風俗近還淳騎吹西城曉衣冠一望中尙疑歸鄭國還似溫公道在民先定兵銷嵗自丰故知伊呂事千載有遺風試論司空事還如慶曆年鹽梅𨿽國論衮繡是家傳二聖知人望三公托世賢奚湏論燕處無事不超然嵗月還箕尾風雲暗上臺定超三界外元自九天來冰木逡巡合泉門颯沓開太平𨿽巳見吾道亦悠哉位與諸公絕恩逾上相尊朝廷惟再拜論道掩諸昆體貌傳三世光華聚一門蒼天苦難料端坐讀招魂道繼三賢後名成六相齊气摩南斗直功蓋北山低背日衣祖穿雲鹵簿迷道旁誰白首堅臥作兒啼

挽王元之相公二首

門風淸可尙有道付陶甄舊載傳家榜新承顧命篇遺文星轉斗定防日升天東府功名地安居十五年道與風雲防恩畱雨露滋小心黃閣老大手白麻詞家有衣冠盛朝無故舊私不湏三寸舌終號帝王師

挽歐陽伯和三首

不起斯人疾哀歌未是哀淚流千防血心死一團灰白日空垂照悲風亦自來半塗成永訣天道信悠哉慟哭西原迥晴雲爲我陰山河一長劍生死兩知心世譜傳來久天文驗自今此名埋不得未信九原深純孝慈顏感悲啼令季傷鳬飛元傍母雁少不成雙壽夭從開辟賢愚竟渺茫不湏論甲子未省鬢毛蒼

挽履中學士兩首

孝悌由家法詞章亦世傳婚姻甥舅好門戶弟兄賢問疾猶樽爼遺文謾簡篇平生惟一轍何事不長年漫向蓬丘老都無一遣車家人新買道弔客舊通書樂事生來少兼官病後除蒼蒼吾欲問生理竟何如

挽晁端友著作二首【原注其子補之來求】

好學五車富輕財四壁貧風流漢家令文物晉詩人門戶靑氈舊窮途白髮新招魂誰解意慚愧屈靈均試問生何事淸詩七百餘父兄無舊產妻子有遺書防誕謀生懶髙情與世疎蒼天髙莫問長短竟何如

挽李成之待制六丈三首

髙論嵇中防行吟楚大夫笑談𨿽自若放逐竟何辜浮世終難料蒼天不可呼莫論身後事忠義付諸孤西帥旌舊東州幾杖新偏裨嘗破膽徒弟盍書紳雄略渾無敵沈機妙若神不湏鋤盜賊公在本良民道孤存白眼骨朽任黃泉不與今人合空爲後世憐文章還誤已窮達竟歸天遺槁知猶在應容手自傳

挽盧革通議三首

耆宿今多少惟公景徳人家鄰吳市卒名重漢庭臣路在猶耕月門閒似送春才知圖畵好時見舊精神教子生前貴休官物外榮居家金節重開戶玉棺輕江水元如舊松林長未成秪應山鳥憾長向壠頭鳴誰記先生事聲名五十年素風人不及陰徳世相傳气與名流合官隨子捨遷闔門賓客防悵望白雲天

代範忠宣挽中防某公三首

平日書生貴中年使者尊繡衣𨿽去國珠履防塡門奏疏皆民事遺言爲國恩哭君無好句端坐獨招魂宿昔函闗路遊人作上官雞鳴軒蓋入馬到吏民安苦節摧頭白淸明過齒寒生平彈與掛只是一朝冠解組將安適無何乃故鄕門庭𨿽取次詩酒是尋常車過音猶在琴閒調已亡因居悟生理天地只茫茫

代範徳孺挽李稷運使四首

倥傯軍中事飛騰使者尊龍岡𨿽有地馬革返無門未見朝廷誄空遺子弟恩不如行楚澤先自作招魂萬里魂應返沙場血未幹幽明新雨露恩怨舊衣冠聲作虞歌昜詞賡楚些難莫憐歸骨晚弔奠只空棺吾道何伸屈斯人忽已亡夢妖非二防風變哭三良室有千言記塵無一窖藏舉頭天色在今古自蒼蒼遺札何堪問知無封禪書殺身今已矣報國事何如人去衣冠在魂來戶牗虛應同廣川記惟見玉蟾蜍五言長律

送太師潞國文公致仕赴闕朝覲歸洛

事業觀前輩河汾出異人擎天爲柱石蓋代服經綸早嵗登黃閣羣公防紫宸指揮平大盜咳唾福生民契合由天意威行靜塞塵飽聞鳴鸑鷟久已畵麒麟陰徳歸宗社昌言啟聖神功成絕能口道在不謀身自昔規模定於今風俗淳立廷山不動容物海無津文力揮南斗台光拱北宸英姿元岌嶪雄略只逡巡慷慨遺軒冕光華被縉紳十年三冊命四海一師臣貴極多齊物名髙卻任眞气完神灑落骨老石嶙峋正殿需云合初筵醴酒淳異恩非故事全美勸朝倫髙臥鵷鴻集忘懷鳥雀馴鬻熊心益壯【原注鬻熊九十爲文王師曰投石超距吾卽老矣坐防國事臣心尙壯】尙父徳逾新行色嚴舟禦榮光照席珍二疏翻小節九老盡佳賓坐上文章士田間道義鄰曹劉不難致園綺防相親頴脫居塵外逍遙占水濱孔光靈壽仗山簡接防巾賤子登門晚微官侍坐頻倦遊心落拓多難骨酸辛懷古悲寥廓低顏任屈伸鄒裾羞掃地墨突自營薪餓死猶思洛當年偶過秦塡溝知幸免彈鋏更何因宦況淳於賤交情鮑叔貧廢書頑度日逃飲病酬春請謁衣冠畱連體貌均不堪名碌碌尙辱誨諄諄器小甘無用詞繁恥重陳防衣圍鶴壽酒吹魚鱗江海新歸計乾坤舊化均終篇懷感激肝膽覺輪囷

送交代楊應之判官歸洛

借問楊夫子還家洛浦春兩爲黃綬吏雙健白頭親烏防斜欹面班衣穩稱身鵲靈方報喜夢久方神【原注應之光祿君嘗夢遊壙中見其祖焉旁有行謂光祿君曰以是賜而爲子及生應之遂名寶取史記所謂者國之寶也】髙臥今賢相居閒舊老臣上堂從隱幾侍坐好書紳存沒空懷感交遊素耐貧先生墳上淚禦史甑中塵嵩頂饒穿屐伊流慣幅巾直弦歌太尉曲學笑平津自滯心元懶偸閒味卻眞折腰陶靖節防發屈靈均王屋風鳴籟龍門月漾銀白芽烹澗水緑筍當江蒓折鹿諸儒喜騎驢大尹嗔贈人袍已賖酒劵常新小子元疎放忘歸任屈伸馬肝嗟屢食犬吠脫無因文史慙方朔形骸謝伯倫恥同珠履客寧作醉鄕人熟叨爲代情親願卜鄰乞牋金躑躅試研玉麒麟祖道無供帳停車有吐茵心胸兩傾倒轇轕動星辰

送鄆州楊子安教授由京歸洛

好去嵩陽客淸河穩放船東州新學校南郭富林泉悟道先生敏爲文子弟傳烏皮常隱幾黃絹動成篇太尉風流在裴休理性老松生幹直大海得珠圓肆筆君房好論才賈傅傳尙書行給札愽士久虛員獻防諸公喜談經眾手編長鯨鱗鬛就儀鳯羽毛鮮小子甘環堵窮途懶著鞭家貧門外轍酒價杖頭錢官冷𨿽知命身閒學問禪功名防異日交契懶同年明月行梁苑涼風度潁川叫閽宜上疏負郭莫歸田防飲杯投地更防斗掛天離懷吟不足彈防古琴弦

早寒

十月淸宵永空齋已怯寒霜籬飛葉宻風案拂沙幹晏叔狐裘穩公孫布被完檐澌方綴瓦井凍漸封幹飽食畱鷹距虛驚落雁翰誰來沽酒飲自笑典衣難想望存心曲嘻吟恣筆端河冰思澤國路雪寄長安邑邑鑪灰冷熒熒燭燼防門前生計在葦蓆稱車單

西臺集卷十九

欽定四庫全書

西臺集卷二十

宋畢仲遊撰

七言律詩

興龍節

簪笏千官拱帝宸四方同日燕君恩五弦度曲南風應萬壽稱觴北極尊金奏無嘩覃雨露瑤圖有算比干坤願爲善頌賡天保如日如山萬子孫

羅山卽事

吏情臨老盍偸閒異縣人風倦往還古屋半摧元是塜重岡相帯不成山升平是處容糊口應接非心秪彊顏早晚騎鯨跨滄海欲拋簪笏寄人間

信陽軍筵設樂口號二首

談笑西州塞上春歸來不薄兩朱輪功名致主期三代忠孝傳家第一人禦史平生能許國將軍未老肯謀身義陽今與淮陽比汲孺當年亦諫臣

曽將行事著成書前世嘗聞近世無帝闕天門辭禁近蜀山秦塞任崎嶇殿帷昔用書囊染皮幾今隨道帽烏忠孝成名生計懶義田十頃近蘇湖

至曹州値羅正之著作部夫河上有阻防合以詩見意

百里傳書浪有期到頭樽俎恰相違春回通沇花爭發冰泮明河客未歸年老無成今世有身閒不飲古人稀諸公憐我如相問爲道因循未拂衣【原注谷熟羅仲元著作與定陶寜陵下邑諸宰皆相識也時與正之同部夫河上】

內中考進士

北風吹雪舞長廊束帯三千筆陣忙地色不通金瑣澁天香未散玉鑪光龍墀暴漲詞源湧鶴駕迷空羽衛翔三月漢庭重射策防人彈幘待王陽

入內考進士同考官唱和三首

早嵗成名地已尊徘徊五十始乘軒官同長孺寜居後疏似王陽獨上言道气郁紆嶺秀詞源浩瀚峽江渾研朱共較公孫策坐覺文風似建元

未得還家意不忙日斜人散傍修廊白頭已向新吟懶靑眼相逢舊話長髙閣無聲沈晝漏側門有路想天章聞公自謂忘懷者今日情懷豈昜忘

明光寓直偶然同八百儒衣度漢宮下筆春雷從地起舉頭帝座在天中條陳不啻三千牘品藻今惟六七公況是篇章容昜得好令編集附唐風

登瀛閣

穿池引水事淸幽水有寒魚釣艇浮慣識蓬萊好風月裝成滄海舊汀洲波涵弱柳雙行影露裛衰荷半頃秋從此東州富賓客非才先得從公遊

余除鑄錢使者居厚除尙書郎俄皆銷印卽事二首呈居厚

出處平生大致同中間得失等雞虫髠髦昔似晉羣謝華髮今成楚兩龍握有蘭香爲子祟禦無銅臭坐余窮善和舊宅殘書卷只合連牀聴曉鐘

病鴻垂翅噤無聲慣見虛莫浪驚二仲卜鄰元不惡兩生堅壁未嘗行出關誰識爲周史入社猶堪伴洛英都把首陽山占斷采薇到老沒人爭

秦州道中

單車五月使西州行入秦關鳥防秋蘇季金多才過洛子房功大願封畱新詩欲報難開口舊物閒思若轉頭邊戍移書謝妻子搗衣相寄不湏愁

別從事

從事歸來半白頭吾今便欲別南州穿花載酒知難得散髮行歌且自由官小恰爲黃綬吏興濃思共赤松遊莫嫌潁上生涯少防向焦陂買釣舟

潁州道中有感

異鄕聞說潁人賢我到常疑地使然江泛五程無險岸馬行千里盡平川新禾狼籍團團穟逺樹婆娑簇簇煙寄語汝陰官長道防須日上泛湖船

臨潁道中値雨

野气寒云漫不收飄風送雨冷颼颼路長馬怯驚蹄滑巢濕鴉飛打樹稠計拙甘爲黃綬吏途窮空敝黒貂裘閉門坐臥眞安穏吾道東西不自由

暫居河上獲從致政丈朝請之遊仰慕髙風因成拙句

葛巾欹側鬢毛疎安穏掦雄宅一區縱酒偶然因客至行歌渾不用人扶穠花嫩蕊何曾歇小榭幽亭亦勝無春曰出郊惟跨馬牡丹才發到西都

淸河閒居

書囊藥笈付妻孥解語嬌兒戲坐隅幾淨飽防新印史壁髙親掛舊山圖待憑風月招佳客豈有功名屬腐儒小睡接防巾自落未甘散髮號狂夫

望春宋公第

宋公池館舊相招人比靑松更後凋但怪麒麟猶素壁不知祥鳯已丹霄賓筵揖譲𨿽分散儒館風流未寂寥不比塡門並擁篲百年才過卽聲銷

題崇因寺

閒遊偶此共攀緣勝事誰能爲我傳山鳥無巢任來往溪流有石更潺湲路迷空谷寒生霧目極平林逺自煙便是瀛州與方丈不知何處有飛仙

過天淸寺

收拾閒官作伴來百年懷抱爲君開髙標不數慈恩塔迥眺如登單父臺料有神明扶岌嶪恍疑星斗接崔嵬不妨痛飲相牽率待把生涯付酒杯

曹南貢父學士席上

眞珠花小帖顋垂不分蘇州說杜韋漢殿香新初著體楚宮腰怯未勝衣風林巢穏鸎雛嫩水閣梁髙燕子飛欲作淸詩答淸唱恨無淸思敵元暉

賀呂子進舎人告謝

金殿移班再拜歸門庭未冷又光輝百年相府風流在三世詞臣際防稀應復異時當化筆莫畱同甲獘朝衣似觀天上三階正又有文星入紫防

次韻和子思舅

聞說幽居傍北溪莫將歸思作新詩未爲野客隨翁去應被山僧笑我癡近日病中爲酒敵【原注舊有戒酒之意方可爲敵】他年物外得禪師林泉漫有花開約借馬相從能防時

和陳子思舅探梅

曉過東堂探早梅山翁指處一枝開只憐舊路無人到誰爲新詩有意裁晚雪欺淩空自怨春風吹拂似相猜更須催問今朝客有酒有花宜早來

次韻蘇子瞻內翰入直鏁院賜官燭法酒

兼金作帯玉爲郎夜步花塼拜賜忙綘蠟持來元未防黃封才破已聞香星隨燼落花猶在霜送杯深味更長乞曉郤穿丹鳳入白麻宣對殿中央

和趙逹夫入試院

不帯書來倦日長詩傳新語似襄陽工夫不比唐風集气味如聞漢著香醉酒典衣吾已老賜袍奪錦子行將憑詩更作騷人體爲說幽蘭靜處芳

和趙堯夫晨起

畱連夜色城中月造作秋聲雨後桐殘燭有花非目宿酲無病似頭風未從丹竈遊方外且對黃粱說夢中三十萬家天欲曉非煙非霧气蔥蔥

次韻和應之判官寵示之作

靑衫補綻髮鬅松未信無文可送窮醉入南山題石虎夢回西洛賦驚鴻君才特起如秋鶚我病微吟若夏虫塲屋舊遊都老大可憐樂事轉頭空

和呂紀常奉使契丹

雪壓胡沙老上庭春華𨿽減使華增且看意气並人物未說文章與吏能鞾澱早行圍曉月滹沱還渡坼春冰紅牙新下都司誥異日應須五色綾

次韻和錢穆父提刑九日登鄆州樂郊

酒面吹花防客衣茱萸采盡葉離離蒼苔不掃迷三徑緑竹長生任四時文防難逢嗟已散淸歡昜失郤成悲北垣龕石皆陳迹賴有曹南慰我思【原注樂郊有劉厚父永叔聖兪貢父同賦詩刻石而今惟貢父在】

和錢穆父舍人

簪笏三人共一班仙凡回首不相關連名花判圍宮硯隔坐香焚暗博山紅藥對開堦兩畔紫宸入侍殿中間更知外省文書少艸罷詞頭閣老閒

寄鄆州李常武兼簡王希才先生須城王惇夫

胡髯洛面少知音防愛淸閒忙至今負郭買田元有意上書論事已無心參軍近日詩情老居士從來理性深若見須城王令尹爲言憔悴白頭吟

寄歐蔡二家兄弟

人靜身閒日月遲酒來誰共倒玻瓈吟如峴首山前過醉似武陵溪畔迷新夢未曽離潁上舊交長是憶淮西郡城到處頻行樂駟馬驢車理卻齊

和夷仲寄仲純叔弼

流水無聲凍未銷故人何日許相招霜花開徧城頭樹月色應添淮上橋十載塵埃身碌碌百年杯酒意飄飄弟兄已有東歸意早晚同來采藥苗

和河南尹上淸宮祈雪

旌旄十里駐邙山夜醮琳宮太古壇寶殿降眞方隠隠大田彌望已漫漫撫封和气通爲潤載路歡謠不避寒瓊苑玉樓扄大內惟瞻銀闕在云端

和董十二司戶見寄

官居破屋兩三間佳客畱連我厚顏一月俸餘才有酒十分地僻卻無山折腰州縣慵來久散髮江湖願未還不是淸朝甘吏隠偶因多病伏安閒

次韻魏承議

翠柏相交夾路深閉門憔悴白頭吟曉風駕月粘天去宿雨堆雲接地陰酒伴畱連非北道交情珍重比南金近來髮落牙仍缺惟有如丹一寸心

次韻和貢父學士遊左山歸泛北湖

帶郭湖山歸故丘使君把作醉鄕遊僧軒愛客長開戶沙鳥迎人不避舟一塔淸風來自逺三樓寒月影相畱酣歌想見江南路野客溪禽好在不

次韻和裴士傑庫部對棊上貢父學士

吏散公堂訟已平東軒一局晚牕明風雲不動星辰燦樽俎無聲玉石爭意外死生由巧拙手中舒捲乍陰晴自憐小數非秋格坐久惟聞鴻鵠聲

次韻和褚恕通察推淮上有感

小牀髙枕臥書空節物淒涼嵗嵗同錢在杖頭嘗自醉花開門外爲誰紅君閒好事棊成癖我病裁詩句不工故國欲歸歸未得東風隨夢去匆匆

和梅徳充見寄

前年離陜宴溪傍白髮蒼顏各老郎親意百年楊仲武【原注楊仲武之姑嫁潘散騎所謂潘楊者也而某之外祖乃徳充之大父也】友情千里晉眞長【原注晉劉琰子眞長與王羲之雅相友善孫盛作昜論語簡文使殷浩難之不能屈帝日使眞長來固應有以制之】論詩手出都官槁【原注聖兪爲都官員外郎以詩名天下徳充之世父也劉原父嘗言唐有鄭都官今有梅都官】好事家傳侍讀香【原注徳充之大父翰林學士侍讀在眞宗爲朝臣性善焚香其在官所每晨視事必焚香至今人傳梅侍讀香方】書到並州何處覓柳溪髙防正傳觴

和歐陽伯和見寄

自笑無能與世疎此身疑作野人居穿花載酒𨿽難得散髮行歌許自如賴有兒童守門戶不妨賓客到堦除防須拂拭烏皮幾準擬虞卿共著書

和李文叔寄虢州孫元忠學士

病懶逢春不似春已衰心力未閒身入關勝迹都題漢度隴方言漫計秦人防一時親賈馬交情千里屬雷陳漸知歸計無多事只待男婚女嫁人

次韻和谷熟徐仲元著作監倉之作

行見東州山外山卻回河上醉春寒新詩防檢畱心苦舊事尋思覺鼻酸上疏未能同主父帶經猶得學倪寛只今欲作歸休計淮上田園累嵗幹

奉呈中叔仙翁覬永光和

兩君相得富家聲書字題詩別有名健筆九分張長史苦吟再產謝宣城門閒掩月居人少木老淩風直捨淸顧我菲才空有願願同吏隠過升平

和希魯四兄奉議陪蒲守景叔學士宴名閫堂書事

大棟修梁城北樓使君冠蓋簇樓頭左山右水足淸防弔古懷賢非俗流月出長天猶未夕風來大暑頓成秋登髙能賦眞吾事未及相如死不休

和宋開叔韻遊風穴山白雲寺

人去人來半日間徘徊絕頂覺身閒風雲不動心猶恐星斗相輝手可攀皂蓋逺如天上至籃輿曽記月中還防身一劍今誰倚何必崆峒始是山

和僧圓益晚歸三峯

昨朝分路指溪泉今日憐師寄一篇歸去且看松徑綠重來應見杏花妍風吹林杪聲初閙日曬墻陰影漸延待得靑春夜如晝卻煩相喚詠嬋娟

和夷仲兄嵩山嶽寺防宿

相迎終日踏泥沙行過山南路更賖𨿽有風光堪共賞自憐詩酒屬吾家野僧好事招題壁稚子無端愛折花官冷囊空不須問此身彊健自生涯

悲陳子思

別後悲傷今已休相逢涙散不能收遺書欲問難開口往事尋思若轉頭李白才華都是夢淵明牢落幾經秋艸堂故地今存否畱作生祠記舊遊

挽歐陽文忠公三首

夜夢鈞天去不還送車千乘出長安醉翁亭逺名空在防老堂深壁未幹墓艸荒涼秋日暗松林蕭索晚風寒北山有石誰能取四十年名不昜刋

少師盛徳書生服居士髙名數嵗餘淸潁歸來人事近白雲乘去夜堂虛累朝舊籍刋成史集古新編滿載車聞說使星來已晚茂陵應復進遺書

冠冕魁吾二府尊義緣宗社不謀身生前事業成三主天下文章無兩人志與經綸埋厚地道懷正直作明神未年七十身先退再使人間風俗淳

五言絕句

和陳子思遊靈泉山

婆娑盤石大狼籍野雲多借問山中客桃源路幾何

和十一舅題金蝦蟇

石窟昔蔵金蟾光射百尋今朝在何處山景正陰陰

和希之

幽禪吾不學靜處豈無心日轉眠雙樹風和散兩襟

月沒

月沒云生障風和雪壓沙居家嘗似客行路卻如家七言絕句

過泗州贈同行

往來不絕千竿繖頭尾相銜兩岸船安得樓髙三萬丈與君直上看雲煙

將次六邑讀子美詩有感

蘇嵐背日千盤曲淝渚迎風四面吹此水此山吾有恨杜陵才子不同時

從霍邱赴六邑道中事

野塘無渡水潺潺五月涼於八月間傳語弟兄今好在有聲相喚卽西還

與信陽王君儀司理約遊首山寺不遂

渡河五里列南山僧閣連延半嶺間嵗暮相招春晚去出城風兩又空還

杜家溪

入山先到杜家溪溪水長流不住泥好作淸新紀秋色竹林深處爲君題

江行

長航駕浪入煙空大醉髙吟天地中快事平生未曽有渡江才得一帆風

楓橋寺讀張祐詩碑雲長洲苑外艸蕭蕭卻憶相從嵗月遙惟有別時應不忘暮煙疎雨過楓橋是夜與溫老語殊可人翼日又邂逅程夢良二人相送寺門因畱一章紀事

茂苑春歸花信空黃梅漸熟麥揺風今朝門外分攜處還是楓橋煙雨中

和陳子思謝見過

入城那復得逍遙酒熟花開卻見招從此相思不須說只將詩句寫無聊

和陳子思宿陳家寺

詩老才多又好奇吟來直欲壓元暉惟予不柰思家意夢逐山云一夜歸

和陳子思晚出崇因

兩山夾路郁崔嵬云縷飛空似剪裁此日定須相別去甕中殘酒待誰開

和陳子思馬上口占令益師攜茶紙赴防之作二首

防時曽買建溪芽小篋深藏品必嘉豫約今朝狂醉後須煩同泛一甌花

早攜數幅過山隅明日詩情各有餘案上羅文如已少金花銀葉也堪書

次韻陳子思

每到題詩偏得趣自憐把酒不能歌他時若有相思意寄我千篇不是多

和陳子儀

臨行又探北園芳且欲相延伴酒觴不似春花少顏色只看蜂蝶逐風狂

次韻陳子思畱別

上馬同尋舊路行風林日暖自無聲此時話別難爲語山水淙淙聒耳鳴

次韻十一舅畱別

莫說他時招我昜須知此日別翁難還家何似偏相憶卻檢殘書獨自看

和子瞻題文周翰郭熙平逺圖二首

牕間咫尺似天邊不識應言小輞川聞說平居心目倦暫開黃卷卽醒然

木落山空九月秋畫時應欲遣人愁因思夢澤經由防二十年間若轉頭

和宋開叔監簿解榜

衣冠相見𨿽甥舅埸屋同遊若弟兄今日靑雲皆有意他時白首見功名

和夷仲兄舟次蒼陵

蒼陵每過怯舟還聞說蛟龍在水間今我到來都不問一聲鳴櫓見靑山

和宋寜道太祝簡陳濟翁

從吾坦率任吾眞每到花時得意新但恐詩人足離別此生何處不逢春

某在洛中蒙朝請惠書促歸兼錄示賞家園芍藥兩絕比離洛中芍藥已闌矣因次元韻追和二首

花開次第剪防枝先後爭妍各是時謾和新篇隨尺素何須親見始題詩

防花不覺過花時香艸才餘十枝聞說殘樽猶可倒曉風吹防已披披【原注韓退之詩何如不待報歸防風披披】

次韻和魏聖源

市朝𨿽近是閒官詩句淸新酒量寛料得還家霜滿地贈袍應有故人寒

寄潁川歐陽仲純兄弟

早來檐雨瀉空階投晚陰雲四向開最好西湖今夜月不知誰在女郎臺

寄蔡州歐陽仲純

東西相去若比鄰肥馬輕裘有故人美酒如霞花似錦莫令辜負汝陽春

寄成都宇文裘

春深相別已秋深日戴烏巾繞竹林斫得魚竿長十丈無由同釣錦江心

次韻答楊二十器之簡後見貽之作

門外曾畱長者車醉如白也騎鯨魚恨無車騎堪生計不得長安買酒壚

再次韻

散髮行歌意自如不須身作書魚相逢酌酒彈棊外共杵丹砂試藥壚

戲贈濟陰令羅正之

飲酒不論彭澤令艸書渾學右將軍更知近日詩爲苦未及襄陽有幾分

和僧圓益

山峯望處人難到艸徑行來馬自知多謝山僧掃塵壁我今有意不能題

戲畱僧圓益

城頭云景曉漫漫未雪先驚特地寒明夜若能沽美酒詩僧應不問歸鞍

和僧圓益先到靈泉

無煙逺數三千嶂有馬同驅十二蹄卻喜山前堪洗耳水聲激激聴寒溪

飛泉

飛泉噴薄萬珠圓宛似驪山十月間好作湯池浴寒月醒人心處是潺潺

神泉

神泉題字若魚鱗短句長篇數十人試向壁間尋作者李師中後有黃莘

書軒

書軒東向木欄幹寒食相招對酒盤日色帶陰春竟晚幽花未落蝶成團

卽事二首

屋破風斜漏不休布衾無裏臥窮秋貧家未說田家苦狼籍殘書濕自收

溪回帶樹彎彎緑山逺迎人步步髙春水滿塘頽岸去也如江上見風濤

偶題

掛杖行行去路遙城荒樹老色蕭條潁州寺裏僧知否夜夢常遊飛蓋橋

自嘲

箸下嘗來新蟹美甕中篘得舊醅渾只今醉倒君休笑便是當時吏部孫

自憐

自憐貧病也爲儒燈火相親十嵗余昔作兒童今已老案頭猶有未看書

病中

閒後題詩醉後歌身名官業任蹉跎不知老境何形狀但覺新來病痛多

五更有感

杯酒𨿽同興自殊夜來不寤自嘻吁五更月落牕還暗愁聴山禽叫勃姑

放魚

續縵沈鉤釣水濱眾魚撥撥錦爲鱗卻將鮮鯉池中放待倩傳書付逺人

社鼓

社鼓咚咚南北村老人相倚話柴門自從嘉祐初年後直至元丰有稻孫

天磨石

玉京傳詔下南山鐫鑿髙崕使轉旋大匠不知人世用未施輪軸便升天

金錯刀

傾囊倒篋皆珍怪中有如刀兩大錢不是美新能制作爲憐今近一千年

玉刀

鏡臺杵臼昔嘗有何人更以玊爲刀已覺空堂走魑魅卻緘虹气授兒曹

西臺集卷二十

