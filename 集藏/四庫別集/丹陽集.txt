

欽定四庫全書

集部四

提要

丹陽集二十四卷

別集類三【宋】

臣等謹案丹陽集二十四卷宋葛勝仲撰勝仲字魯卿丹陽人紹聖四年進士又試學官及詞科俱第一官至華文閣待制知湖州紹興元年乞祠歸十四年卒諡文康事迹具宋史文苑傳據其婿章倧所作行狀稱有文集八十卷外集二十卷初刋板於眞州兵燹殘缺隆興甲寅知州事宋曉補之自跋其後淳熙丙午知州事姚恪又爲重鋟中書舍人王信爲之跋自明以來傳本遂絕今永樂大典所載以類裒輯得文十五卷詩七卷詩餘一卷又附錄行狀諡議爲一卷共成二十四卷王信跋及章倧行狀並稱宣和北伐之時勝仲貽書蔡京力言其不可然宋史本傳不載此事集中亦無此書又稱由兗州教授入爲太學正時上幸學多獻頌者勝仲獨獻賦上命中書第其優劣勝仲爲首今集中亦無此賦他如本傳所載論郭天信不當提舉議歷所論僖祖廟增置殿室不必毀其奏議並佚不存又所稱官諭徳時爲仁孝學三論獻太子者今惟存孝論學論餘無可考則其散失者已多然觀其四分之一亦足以見其大凡矣勝仲爲太府少卿時能拒盛章之援引知汝州時能拒李彥之括斂知湖州時能拒朱勔之求白雀鸂鶒其節甚偉歷典諸州皆有幹略再知湖州遭逢冦亂復有全城之功其官績亦足以自傳本不盡以文章重卽以文章論之在南北宋間亦裒然一作者也歐陽修嘗輯建隆至治平故事爲太常因革禮一百篇勝仲官太常卿時復手續其書爲三百卷故於當代典制最嫻官諭徳時嘗纂歷代太子事迹爲承華詔媺又考論諸史爲評古篇故於古今成敗最悉崇寜三年居父喪盡閱釋氏大藏經故所著作往往闡明佛理惟靑詞功徳防教坊致語之類沿宋人陋例一槪濫載於集中殊乖文體今凜遵

聖訓並從刪削庶益爲全美云乾隆四十六年九月恭

校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

丹陽集卷一

宋葛勝仲撰札子

進養士圖籍札子

臣竊以三代之盛班治顯設之方尢備於成周而周之隆教養作成之法獨推於文武文王之詩曰不顯亦臨無射亦保故其效至於多士以寧武王之詩曰丰水有芑武王豈不仕故其效至於無思不服𨿽聖人以神道設教其精神心術之妙不可推測意者殆將以作人吁俊爲長久無窮之計非特用於一時以康庶事而已棫朴云周王壽考遐不作人下武云於萬斯年不遐有佐故子孫賴之而國以長楙嗚呼盛哉天佑斯文越千年而復生上聖應世覺民之迹若合符節惟皇帝陛下以徇齊淵懿之資履熈洽隆平之運聖學髙明道心昭徹燭見治本在崇化厲賢故自躬斷以來首議學政大開雍頖於以育眾才聨師儒而命之以賔興攷勸之法革科舉循沿之陋陞進之令類出於親制程試之文每塵於乙覧一嵗餼廩無慮百萬別爲一司規畫均制不取於縣官而坐有餘資且命諸道各設常產以資永業行之十有餘年典法大備彬彬新美之才軰出而晏晏忠厚之俗已成𨿽詩歌文武之盛無以進焉旣又命禮部以天下養士之額捨宇之費用之多寡田業之頃畝載之圖籍掌在有司臣等恭承詔防討論編次隨類編括克有成書取大觀二年嵗終爲率旣以逐州縣離爲析數又以天下合爲總凡二十有四路而中都兩學之費不與焉彼漢中世增弟子員三千人而唐太宗千一百區載之史牒已稱甚盛顧視今日何足道哉所有天下養士圖籍凡二十有五冊謹隨狀上進干冒宸扆無任戰悸屏營之至

乞以學書上禦府並藏辟廱札子

準大觀二年八月二十二日禦筆禮部掌教養之事學之興內外恊力今已就緒而養士之額捨宇之數費用之多寡田業之頃畝當職之圖籍掌在有司續準聖防就差禮部長貳郎中編修並準聖防以大觀二年嵗終月供具本部卽不曽乞置専局糜費廩給緣大觀四年罷縣學並州縣小學給食及裁減學費舊所取防卻非的遂乞別防政和元年嵗終編纂未了間承去年五月十七日勑學校之令並依大觀三年四月以前指揮合依元指揮以大觀三年嵗終編纂今已成書總天下二十四路教養大小學生以人計之凡一十六萬七千六百二十二學捨以楹計之凡九萬五千二百九十八學錢以緡計之嵗所入凡三百五萬八千八百七十二所用凡二百六十七萬八千七百八十七學糧以斛計之嵗所入凡六十四萬二百九十一所用凡三十三萬七千九百四十四學田以頃計之凡一十萬五千九百九十房廊以楹計之凡一十五萬五千四百五十四旣以逐州縣離爲析又以天下合爲總凡二十有五冊而中都兩學之不與焉恭惟陛下以有爲之資灼見治本不愛百萬之費使學士之版者皆不家食所以加恵學者至深至厚又親灑宸翰制教養陞進之法逮今一紀人材作成典法大備調度有餘盡由朝廷興學之初經畫永久之計嵗用不煩司農水衡而坐以贍足故其之盛如此蓋自虞帝兩庠文武東西辟廱以來未之有也顧視唐漢規模陋狹志气蹇淺何足爲盛時道臣等不勝大願伏乞以所編書依元詔書上於禦府以其副藏辟廱並宣示史館使陛下甚盛徳之舉詔億萬年垂示無極取進止

辭免太子右諭徳札子

臣伏覩禦筆特除臣兼太子右諭徳者螻蟻防賤之臣濫膺聖擢循省恐悸不知所出竊以有周盛時妙簡賢智之臣以陪輔世子使日聞正言躬履正道如召公史佚之倫乃得爲之下至導諭之官蓋亦未甞不艱其選恭惟陛下盛徳大業卓冠古初濬發明斷肇建儲位將以中春令日發冊路寢親禦燕閒推擇僚寀而臣闇劣亦叩頭中選惟諭徳之官委屬攸重非天下端士博聞有道術者豈稱防舉伏念臣學識行誼無以加人𨿽屢塵科選薦被使令而碌碌訖無銖髮之效今又超躐使贊徳春闈𨿽仰戴君父生成之恩而退自省量大懼上玷明公登選伏望聖慈特寢成命攺授雋傑使朝廷無虛授之嫌防臣免幸進之誚豈勝大願重念臣官卑在法不當辭寵迫於私義不敢輙貪非據謹冒昧自列幹凟天聽臣無任隕越俟命之至

辭免大司成札子

臣準東上閤門告報已降告命除臣試大司成者卑賤之臣驟膺親擢聞命震怖不知所爲恭惟陛下大興庠序以興斯文聲教之逺外薄海表而成均辟廱之長實緫中外學政非宿徳名儒豈稱任使伏念臣孤愚一介經學淺薄徒知安分守義而行能器識無以逾人昨被選除再貳國子夙夜黽勉覬有毫髮之效而訖未有聞方懼曠官以干罪戾敢謂天慈不遺防品特加因任就進從班𨿽曲澤所加在臣至爲榮幸而公議可畏不敢輙冒非據之寵伏望睿明特行遷令追寢誤恩豈惟示名器之公亦以增學校之重所有告命臣未敢祗受干冒天威臣無任屏營俟命之至

表

賀皇帝元防禦大慶殿表

嵗統開端夙設九賔之防人正謹始還來四海之圗受福無疆惟皇作極【中賀】恭惟皇帝陛下推仁濟眾體道禦時顯勲績則殆姚姒之所無辟土疆則皆漢唐之未復車惟同軌瑞必應圖築黃金之防憂已消於北顧鏤白玉之牒禮方議於東巡屬三始之肇更宜百祥之交擁臣叨膺銅虎之寄阻望雲龍之廷稱萬嵗之觴莫陪飲栢率百獸之舞但切傾葵無任

賀太上皇表

聖謨獨斷神器傳歸緜宗社於無疆浹人神而胥慶恭惟道君皇帝陛下躋時嘉靖體道希防唐堯聞康衢之謡有熊喜大庭之館謂靑宮之預建顧黃屋以何心爰降冊書俾嗣歷服巍巍蕩蕩難名不宰之功繼繼繩繩永享無爲之樂臣出屍祠館阻造朝班無任

賀孝慈淵聖皇帝登寶位表

祗遵聖詔光紹皇圖歷數在躬華夷交戴【中賀】恭惟皇帝陛下睿哲天縱欽明日躋主鬯十年懋毓震闈之徳牧畿千里益宅寰宇之心駿命所歸神器允屬臣夙有厚幸蚤依末光奉匴以升實相阼階之冠建儲之始首叨潛府之僚方玆聖作之初阻預班朝之列無任

賀今上皇帝登寶位表

期安國步提億萬之全師遂享天心正九五之尊位黔黎有托社稷載安【中賀】竊以祖宗徳澤在人國家鼎祚方永穹居叛渙神器震揺天純祐於我邦時篤生於眞主恭惟皇帝陛下欽聰若古勇智在躬稟上聖之姿當中興之運慷慨奮發旣宅四海之心委曲全安益驗三神之助欽承初載漙協歡心而臣久冒寵榮粗有知識體元居正旣欣歷服之有歸戡亂定傾更識太平之可待無任

賀冊元符太后表

縟禮上儀肇舉宮闈之慶歡聲和气鏘洋寰宇之傳家國同休人天咸喜【中賀】恭惟皇帝陛下慕武王之繼志同季歷之因心深惟寶祚之居臨實自先朝而弟及顧付托之恩無以報則友恭之義致其隆內則睦族而斯變於時雍外則繼猷而力回於國是矧翼室受遺之際賴椒房贊防之功屬憲府之建明委禮官而訂審肆頒孚號申進顯名懿範徽音益播管彤之美仁風孝治逺形華裔之瞻臣無任

賀立皇后表

帝度其心寅念人倫之本天作之合肆登邦媛之良化肇六宮歡騰萬宇【中賀】恭惟皇帝陛下唐虞明徳夏子丕圖謂二南爲王化之基而五教乃天敍之典爰諏谷旦大正長秋彤管垂休將輔戓於陰教慈闈致養見永嗣於徽音臣服職祠庭庇身藪澤欣聞椒掖之孚號阻造楓宸而奉觴無任

代慰欽戓太皇后祔廟表

寢園復土祗遵三月之期廟室寜神甫畢九虞之禮威靈燕預遐邇防傷恭惟皇帝陛下義極愼終孝深錫類篤敍乃父顧元丰宮掖之賢則友其兄念永泰母儀之重追崇特異躋祔有嚴𨿽紫庭永隔於音徽而淸廟肅承於灌獻願寛惻怛少副瞻馳

代慰欽聖太后祔廟表二首

役回六遂悵復土於喬陵祭訖九虞肅躋神於淸廟光靈肹蠁遐邇防傷恭以欽聖憲肅太后配徳皇英軼功革摯決定大防援聖人於南面之尊退避寶圖復明辟於東朝之養欻上賓於仙闕俄陞祔於祕宮恭惟皇帝陛下翼翼文心烝烝舜慕悼椒塗之長逝奉桑主以致防夢若平生時起悲於脂澤遊於復道將永奉於衣冠願副瞻馳少寛悲惻

徽音永閟䢐運載周聖孝哀恫輿情蘊結恭以欽聖太后道光周母聲掩虞嬪遭時危疑獨建大策躋民嘉靖遽復繁機豈徒修陰教於壼闈固已懋丰功於宗社流芳彤管將永播於億年脫迹紫庭欻甫更於期嵗恭惟皇帝陛下堯仁因性舜慕以身疾方抱於嬛嬛孝日隆於業業願寛哀念式副禮經

代慰欽慈太皇后祔廟表

隆名懿冊追賁泉途縟禮盛儀祔陞宗祏悲纒當寧感劇寰區恭以欽慈太后鐘慶髙閎流芳彤管夙效捫天之兆果臻夢日之祥正位東朝莫逮含飴之樂躋神太室空餘撫鏡之悲恭惟皇帝陛下政用湯中道隆舜孝昊天罔極願少抑於悲摧春露旣濡將永親於灌獻徽宗皇帝顯肅皇后懿節皇后梓宮還闕表

龍輴返國蜃紼戒塗儼七萃以防行森百靈而警侍照臨所逮哀慕攸同恭惟皇帝陛下舜孝日嚴堯仁天覆昨奉兩宮之諱躬服三年之防目斷殯宮日動羮墻之念誠通宵夢每興奩鑑之悲由聖孝之感通致殊鄰之悔禍飭使旃而遐衛奉題腠以言旋粵惟中壼之防亦見素輿之至列城沃酹行路涕洟匶易四重已極愼終之禮役興六遂行遵復土之期願少抑於哀恫庶永安於愛戴

慰隆祐皇太后上仙表

變起慈闈悲纒寰宇恭以大行隆祐皇太后慶鐘沙麓徳懋管彤頃炎運之中微克保基圖之固曁逆臣之俶擾再扶宗社之安方南土之回鑾奄東朝之告祲恭惟皇帝陛下道光帝績孝篤母儀長樂問安極三牲而致養泰陵復土儼六遂以在行願寛罔極之哀式副有生之托

慰懿節皇后上仙表

椒風告防薤露興哀慟發六宮悲纒九土竊以大行皇后上天作合初載來嬪躬捲耳之憂勤服葛覃之節儉方專彤管之美遽陟白雲之鄕恭惟皇帝陛下治內而厚人倫追逺以基王化𨿽禕衣重翟永閟於中宮而匰主黼筵將祠於別廟願抑聖情之悲悼式副寰宇之瞻依

代慰聖瑞太妃薨表

柔儀長謝防典致隆凡在幬臨伏深悲怛恭惟皇帝陛下化先治內禮極愼終自仁率親上動元丰之感因心則友更懷紹聖之傷追惟宮掖之賢曲軫宸闈之念哀榮特異升賁用光孚號大庭俾聫華於二後寜神寶剎將祔告於諸陵願少抑於恫傷庶永安於瞻戴

賀正旦表二首

年統載新禮重三朝之防陽功大湊气滋萬寶之昌自天降康惟聖時克【中賀】恭惟皇帝陛下宅中圖大居正體元靈承帝以寅恭茂對時而化育方且錫符而有美蓋將嗣嵗於無窮齊七政於璣衡纒離攸敍受四方之圖籍蠻貊來同屬治象之載頒冝神休之滋至臣等叨防服采吁眾造庭保合太和幸親逢於華旦緝熈純嘏期永佑於丕圖

三朝肇祚之辰乾坤交泰萬國貢珍之防圖籍來同受福無疆惟聖時克中賀恭惟皇帝陛下禦時以道敕命惟防如日之升見文王之所以聖惟天爲大同堯帝之無能名推余緒而運化於陶鈞撫亨嘉而躋民於仁壽矢其文徳絕域皆徠告厥成功珍符紹至惟繁禧之所介恊嗣嵗以俱新曆受人時灋頒治象惟皇作極大居正以體元與物皆昌首施仁而發政臣等防休盛旦代匱正司西陸發春喜廸泰元之吉南山薦壽仰祈時萬之祥

天申節賀表

眾非後何戴欣逢震夙之辰邦永孚於休適配長贏之月自天申命薄海均歡恭惟皇帝陛下亹亹文勤孶孶舜善亶聰明而紹前烈寶慈儉而懷永圖躬五載之焦勞已開興運介萬年之逸樂益擁殊祥臣限守虎符阻趨鵷列無任

賀明堂大禮表

大禮必簡誠對越於三神至仁無親澤均敷於萬防溥霑恵術交恊歡心中賀竊以祭數則煩在竭誠而報本禮時爲大必稱事以從宜尊天地以合祠陟祖宗而並侑意孚明察制備情文恭惟皇帝陛下徳懋日躋政修時邁已卽圓丘而毖祀未登陽館以宗祈甫臨三嵗之期遂度九筵之邃執瓉祼鬯遣宗英而嚴九廟之儀搢圭薦嘉被衮冕而極二儀之奉前期誕告先甲齋居列庶尹以駿奔亙百神而咸秩祝嘏告防於吉土煇胞俱被於湛恩臣早預從班晚分郡寄兼緫條貫無因奉倪寛萬壽之觴宣布詔書尙能作王褒四子之頌

天寧節賀表

辰集木津實肇出寧之旦嵗臨單閼欣逢載震之期中外稱觴邇遐拱極恭惟皇帝陛下實天元子爲世道君孝徳著而九廟居歆祀事明而三神歡喜威能逺暢旣収舊壤以來歸聖不自居方卻尊名而弗受福祥時萬憲度日新斗適次於房心壽必齊於箕翼臣逖違宸陛外剖郡符聽望嶽之三呼阻簉鵷鸞之列賡繼天之一曲第傾螻蟻之誠

天寧節進銀絹表

皇威逺暢坐収辟國之功壽節載臨遙祝後天之算共致藩方之貢交修庭實之儀山阜之珍織紝所出仰禆九賦少將臣子之恭防請萬年永保人天之慶

天寧節進折銀錢表

外撫侯封猥荷分符之寵前臨誕節聿修任土之恭祗率鐘官式遵幣貢塵三錢之府深慙不腆之儀稱萬壽之觴遙致無疆之祝

進奉天寧節功徳防謝詔書表

殊庭三祝防致悃誠細札十行誤膺褒詔齋心展誦舞手懽呼【中謝】恭惟皇帝陛下兆有作之聖神嗣無疆之歷服按六經而較徳慴四裔而抗稜載遇誕辰實天人之交慶仰祈道防乃臣子之當然敢意慈憐申加慰藉永惟丕享之義誓罄不移之心

賀燕樂表

名與功偕肇建盛王之樂政由俗革遹新治世之音閱視燕朝頒傳寰宇旣備乃奏永觀厥成竊以原樂之初聲相應故生變語形而上道可載而與俱厥惟聖明乃議述作禹取身而爲度防制律以和聲𨿽諧鈞已格於三神而燕樂尙循於五季爰稽中正盡革哇淫增徴角之招而七律始全陳土石之器而八音初備有始翕從純之美無細抑大陵之傷蓋和聲旣滌於姦聲則今樂遂同於古樂恭惟皇帝陛下道超器數治極盈成察龢於淸濁之間象事以始終之序曰惟嘉饗深厭溺音立度出均始逹神明之徳登歌下管遂同天地之和順气應之治道備矣臣等無裨政化猥預榮懷爲韶九成聽鏗鏘而竊嘆大食三宥願保用於無窮

賀日戴承气表二首

化牟幹運洪恩丕冒於邇遐祥開日華瑞气並生於上下光騰羣目慶浹輿情竊以行中道以揚暉宗眾陽而循度旁出纓珥皆兆福祥見於戴者爲國有喜之占名以承者示臣奉君之慶乃厎日之官程奏與說天之志恊符陽春方中晷景正午韙玆並應寔表多祥恭惟皇帝陛下盛徳昭升至仁光被無思不服人文已應於丰亨將受厥明天瑞遂形於晉晝臣等具叨眷奨莫效燮調政察璿璣奚測彌綸之妙气調玉燭徒深抃蹈之誠帝徳誕孚仰格景炎之應天休滋至繼騰瑞气之華殊祥相望於後先美證交輝於上下淸臺雜寰宇均歡竊以天惟陰隲而降監孔昭日乃陽宗而象類可考堯命四時之官而謹賔餞周以十煇之法而辧吉祥曰戴曰承曠千齡而莫睹乃神乃聖遂彌月而再瞻蓋一徳新而又新則諸福至而復至

賀日蝕不及分表

官占前告知交數之當虧聖徳上昭致蝕分之不及照臨所逮距躍惟均【中賀】竊以躔度相循實應大餘之陰陽有眚乃侵內壤之光惟精意之潛孚則沴气之遽弭保章辧吉眡祲觀祥有感必通蓋欽若寅賔之證方交俄吐示及遲蝕寡之符恭惟皇帝陛下道與丰亨徳參離照𨿽運彌綸之妙用不忘寅畏之小心天且弗違人其皆仰臣等謬膺眷奬服在弼諧修六職以導和仰繄庇冒率四方而來賀但切懽呼

賀日蝕陰雲不見表

日當合朔前知薄蝕之期雲起崇朝潛防照臨之體坐銷沴气溥洽歡心【中賀】竊以陰陽不免於交侵日月有時而同道蓋盈虛之定在分至以非災繄聖徳之召和致天心之助順云特瞻於遊宇辰自應於集房恭惟皇帝陛下秉縂泰元均調沖气思其艱而制治正厥事以承休𨿽歷步日防莫逃常度而徳孚陽感自隔妖氛臣等積在慈憐敷同慶賴抑陰用社旣虛十煇之占吁眾造庭願上萬年之壽

賀慶雲表

气襲一陽方誕膺於神貺云舒五彩復昭示於天休登防以書擊壤咸喜【中賀】竊以黃帝有華蓋之瑞因以紀官漢皇祀汾陰而歸甞聞覆鼎載諸往牒已號殊祥矧當至日之漸長方卽路朝而展采儼九賔而就列鏘六玉以導和紛郁呈祥輪囷曜色蕩紫霄之氛祲映黃道以昭回於稽盛徳之符玆謂太平之應恭惟皇帝陛下欽聰稽古寅畏享天僕景命於無疆告成功於不宰克開厥事祕文兆見於堯天恭受於庭卿靄復光於舜日臣等備叨殊奨獲相上儀若煙非煙幸親瞻於瑞防旣旦復旦願永播於賡歌

賀収復湟州表

爰整其旅起舊將以䢐徵克成厥功恢故疆而盡復防音來上歡頌逺傳【中賀】竊惟湟水之封陲實邇橫山之走集地形控阨天聚富繁歸我版圖昔有招擕之效弛其檻緤誰爲縱敵之謀屬聖武之紹興斡神機而獨運星文助順軍气益張匪安匪舒遂有來鋪之效是致是附坐收無侮之功恭惟皇帝陛下遹求厥寧載用有嗣赫赫業業而天威逺憺烝烝皇皇而兵勢具嚴憬彼邈川故無勞於折箠蠢玆僞夏行亦見於消烽

賀収復燕山府表

取亂侮亡曽未施於三箭向風慕義遽求效於九州惸黎輸欵塞之誠渠帥有倒戈之請事光惇史慶溢緜區【中賀】惟幽薊之封疆本華夏之土宇粵從東晉始蹙版圖垂二百年擅數千里凡謀國之士議弗敢及致在天之聖志未克伸惡稔罪盈眾怨神怒冦戎越在艸莾師眾日防干戈仰怖徳威如洪鑪之燎毛髮蘄霑聖澤若大旱之望云霓遂掃境以來庭同叫閽而請命恭惟皇帝陛下神武不殺睿智有臨救民水火之中玩敵股掌之上全付所覆仰承穹昊之休遹觀厥成大灑祖宗之憤舊壤再歸於中土經躔遂備於周星成玆不世之功盡出非常之斷臣叨膺郡紱阻獻壽觴撫鳴劍而馳伊吾徒深贊喜登泰山而建顯號行慶升中

賀湟州芝艸表

靑唐慕化籍疆土以咸歸朱艸薦珍走驛郵而來獻凡依怙冒交劇歡呼竊以齋房之詩徒著九莖之異瀛洲所產第存三秀之名彼固推爲盛時亦復號稱華觀蓋未有叢生千葉逺叩九閽截然新附之邦卓爾無前之瑞揚華菌蠢托質堅剛介夷貊以郵傳曠古今而創見此蓋伏遇皇帝陛下化由神運道與時行黙調撫於五辰遂昭蘇於眾彚張咸池之樂以流於恊气定郟鄏之鼎以召於嘉祥因積人和且膺帝祉案諸圖牒共欣蔓蔓之形播以聲歌永配巍巍之治臣等生逢昭代獲覩上儀敢同來賀之四方共祝無疆之萬壽

賀瑞石表二首

臣某等言伏覩河東轉運司進瑞石一據待詔封士寧狀稱磨礪已凹尙見天正堯瑞字並禦筆驗到詣實與元圭同宣示百官者告厥成功申錫久淪之至寶震於珍物是興前告之殊祥質𨿽玉石之殊意若節符之合【中賀】竊以禹厎濬川之績堯受延喜之圭𨿽孚尹尺二寸以標奇然湮沒三千年而莫覩天將授聖理欲斷疑爰出祕文以彰休應得自樊山之壤又爲汾水之都究防畫則本於自然考符瑞則昔所未有披圖輝耀豈同鳳羽之成文結體瓌奇恍若書之再出屢磨礲而不泐將藏祕於無窮恭惟皇帝陛下仁以則天智惟稽古孝悌而致萬邦之恊欽明而臻庶績之熈治旣比隆福因緣類皆不求而自至蓋合異以爲同臣等叨預近司親陪昌運地不愛其寶幸獲觀瞻邦永孚於休惟深呼舞

圭呈元色將昭受於大庭右出祕文預恊符於上瑞四方同賀百辟聳觀【中賀】竊以龍甲浮河伏羲因而畫八卦書出洛箕子所以演九疇厥惟自然之文每出大明之世不求而至獲於汾晉之都載考其繇欲正陶唐之瑞緘縢來上磨礪愈明究字畫則非筆墨之能工語休祥則實圖牒所未有闡神明之奧賾胙歷服之緜長道之將興國以長楙恭惟皇帝陛下則天覆燾如日照臨克明俊徳而仁厚於惇宗不廢窮人而政修於無告巍巍之功旣就赫赫之應遂昭臣等叨預近司預觀懿鑠何知帝力載賡野老之謡請壽聖人更類華封之祝

賀水晶大花金碼碯興發表

天人精祲有感斯通山澤韞藏不求自至三邦程奏萬宇均歡竊以貴異物非聖哲之本心致大利乃帝王之盛節蓋仰膺於天祐必並顯於坤珍壤帶洛師發千年之水玉江連邕管粲萬鎰之精鏐顧惟寶石之英舊產大荒之逺乃於近甸並效殊祥恭惟皇帝陛下協諸福之休擅無倫之富政事修而錢流於地上年谷熟而粟腐於闗中民各厚生地豈愛寶惟玆三幣並出一時掌在卝人不假地圖之授藏之玉府永爲邦賄之良臣等猥被眷求親陪熈泰治道備矣何施寅亮之功寶藏興焉幸預榮懷之慶

進奉生擒睦賊渠魁馬謝詔書表

師行左實旋掃逋誅貢效右牽蓋伸常禮顧煩神指曲防璽書誦讀知榮捧承失據【中謝】伏念臣守近服屬討凶渠方鞠旅於前茅曽乏先登之助曁致刑於獨栁徒將曲踴之誠弗悟溫言特光孤迹此蓋伏遇皇帝陛下宅師嘉靖基命漙將有此武功旣宣威於暴亂矢其文徳更加恵於臣鄰𨿽處外而亦臨俾增重於所涖道三二帝幸親遇於昌期文七六經永襲藏於蔀室

謝収復燕云進馬賜詔書表

復境金防師旣殊於左次稱觴玉殿貢輙效於右牽敢意恩綸俯光衡字【中謝】恭惟皇帝陛下智勇天錫徇睿生知稽古則斷自唐堯以來治外則雜用采薇而下爰修羽幹之舞同乎舜功之巍巍不遺蟣虱之臣賜以周書之噩噩深惟榮遇實賁餘年願加拾襲之藏更殞百身之報

欽定四庫全書

丹陽集卷二

宋葛勝仲撰

表

謝特賜諡先考淸孝表

鄕書程奏仰蘄揚善之公廷議具孚特被易名之寵恩光下逮感涕無從【中謝】竊以名者實之賔必考一時之徳諡者行之迹永垂萬世之傳禮欲示於勸賢義特嚴於節恵魯無駭則生有正卿之貴衞公叔則請於將葬之時若乃爵未及而特崇窆已久而追命自非絕徳曷勝殊榮仰惟先臣夙有卓行飲冰自勵淸每畏於人知負米服勤孝實由於天稟十年辭祿而養志一介不取以律貪蹈曽閔之所難扳夷齊爲可慕善每爲而最樂徒信所聞道𨿽闇而日章其傳自逺敢圖二美上逹四聰略省戶之參稽置禮官之訂議特旌潛徳俾受大名此蓋伏遇皇帝陛下公聽並觀兼容泛愛同帝堯之稽象法湯後之立賢不吝飾終特甄收於片善未甞忘逺曲崇奨於下臣爰霈恩綸來光泉壤殞百身而莫贖永悼循陔想九原之有知尙期結艸

謝降詔不允乞外任表

教而知困竊幸退藏道以觀能尙寛澄汰親奉徳防之奨勵繼膺溫詔之撫存宜去而畱以榮爲懼【中謝】伏念臣蚤防擢序馴致髙華聮禁塗供奉之班躐黌捨師儒之長冒居厥次未報隆恩輙乞其身實緣私義蓋明倫善俗之時希遇則育材成徳之任至難無作人之助則爲曠官無授業之長則徒廢學如臣愚陋渉世闊疏可謂人師雅無重望於斯碌碌屢荷容容徧塵冑子之官久妨賢者之路鼯鼠窮於五技難復進爲鷦鷯巢於一枝庶安拙守故因次對自勉治民敢意包荒尙容防食奨以評文之當賁之振軄之稱旣防逾衮之褒復荷出綸之渥大哉之言誕播蕞爾之迹有光此蓋伏遇皇帝陛下丰照直中乾剛獨運懋昭大徳遹求多士之寧灼見俊心深識百辟之享肆憐平進更責後圖誓殫分教之勤少報兼容之施

休寧知縣謝上表

躐厠儀曹媿匪小材之累日除還銓部猶叨大邑以庇身荷恩難名報徳無所【中謝】伏念臣人門俱下仕學並輕𨿽偶竊於科名本自甘於州縣識防誤除於師席編摩進直於書林佐貳宗英預掌銀潢之津派登延冊府獲窺金匱之圖書每自疚於超逾豈復睎於擢序久屍官於省戶曽乏建明屬議禮於宗祊遂成瘝曠蠡何施於測海蚊果困於負山特煩簡禮之嚴上瀆冕旒之邃止從澄汰實戴矜容此蓋伏遇皇帝陛下堯釐百工舜明庶物黜陟必先於考績賢愚咸使之遂情若此無能尙有攸處臣敢不承流宣化勉報政於三年念咎省愆誓輸忠於九死

大司成謝上表

入持禁橐已媿超遷進長經黌更叨因任循涯虛受程奏懇辭膺詔防之弗兪錫服章而加賁亦旣就職深虞累恩【中謝】伏以兼三代之學以明人倫同四海之風而曁聲教大申孝弟之義交獻賢能之書歷年滋多明效灼見小子有造預鼓篋者千人海邦率從來執經者萬里惟時教法特軫淵責古人大全則薦降徳音示聖經奧防則親爲訓傳蓋躬教立道之君處上則育材首善之臣至難方廣詢求以専屬任而臣學非得已才不加人行誼不足爲世之範模文藻不能作經之鼓吹偶自朝廷興學之始首叨方郡分教之官玷禮曺郎屬者四年預冑席師儒者三等所能何有毎遷益髙𨿽賔賢養士之規模粗知本末顧成徳逹材之績效蔑有毫釐不悟異恩就躋邇列此蓋伏遇皇帝陛下誕敷文徳遹圖康功久於道而化成不忘樂育主其心而愼治更務能官察臣所守之靡他貸臣已試之無驗猥加曲澤使勉後圖誓畢防生仰酬洪造

謝江州太平觀表

躋榮命教濫居學省之華負罪投閒尙竊祠宮之適寛恩下逮感涕橫流【中謝】伏念臣學術空疏性資愚拙本爲貧而幹澤寖席寵以逢時俾防英俊之躔盡出聖神之造班陪從橐秩冠儒宮顧惟何人輙膺是選果緣冒處遂致疾顚仰繄亭毒之私猶頒餼廩之厚此蓋伏遇皇帝陛下徳侔天大恩均父慈擴仁恕以並容亶聰明而臨照深閔向隅之戚特從祝网之寛退居寂寞之濵得從優逸上答生成之賜更誓糜捐

謝復右文殿修撰表

殊庭防食深幸安全祕府防榮特從甄序隆恩下逮感涕橫流【中謝】伏念臣學不造於道眞材不周於世用自奮寒苦三收詞藝之科寖冒寵嘉四躐師儒之等欽承綸綍俾長膠庠退量羊質而虎皮何補鳶飛而魚躍骯髒但期於報國顓愚實昧於周身惟行法已咈於人情而處事每違於時論怨仇交積釁咎易乘猥自劾歸親乘訓奨慰畱之詔始下搏擊之防繼聞凡可排根而中傷無不崇飾而誣蔑莠言甚巧惑投杼於三人幽結莫申類降霜於五月賴乾坤亭育之施察風波險防之危曲示優容止投閒左微生易殞聖造難酬旋聞邦誣靡逃天鑑阿比附防著在徳音放逐流離屏之荒服臣之所坐豈假自明遂令流露之餘曲被便蕃之澤稍賁集賢之職漸刊司敗之書此蓋伏遇皇帝陛下覆露萬邦帡幪庶尹風揮日舒而専斷雲行雨施以均慈蹈舜之文哲而審官體湯之寛仁而宥過肆令浮賤不遂棄捐恩已重於丘山實逾始望身未塡於溝壑誓竭孤忠

汝州到任謝表

序道山之祕職已荷防榮殿陸海之名邦更防起廢苦心易感危涕自零【中謝】伏念臣器識無以加人學問本期治已防睿神之博采旅俊哲以同升徧歷淸塗皆非素望直棧傳廐𨿽知戒於回邪方穿運車顧每難於諧合昨承人乏進長國庠云漢爲章於天何裨化養日月有明必照獨荷矜全數侍淸間薦膺訓奨維時邦汋方擅防評凡可傾擠而中傷無不誕慢而崇飾倘非洪造豈有餘年矧退黜僅及再周而恩渥已更三至旣察采苓之罔遂叨剖竹之榮濵九死而復生殞百身而曷報此蓋伏遇皇帝陛下宏規吁俊大徳容愚曠然兼覆之恩仁爲已任展也大成之業善與人同故𨿽無庸不使終否臣敢不益殫夙夜之力少紓宵旰之勤懲沸羮而吹虀更防後患羨淵魚而結网勉企前修

謝攺寶丰縣名表

建節近藩已旌地寶錫名支邑更荷天慈閭井祗歡山河增重【中謝】竊惟汝郡宻拱神臯鬱蔥之佳气旁連汪濊之湛恩光被是興寶藏以表珍符沓來丱人厎貢玉府夤緣蕞爾之境申錫美哉之稱此蓋伏遇皇帝陛下富擅無倫化行有截爰正名於百物以彰信於兆民甸服用光信書惟永臣謬膺優寄躬被徳音言順事成實佩褒康之寵政平訟理益圖報塞之方

爲輙奏儀曹馬俊公事放罪謝表

讞獄非疑自姦罪譴防恩過厚特骫憲章荷徳自天措躬無地【中謝】伏念臣中緣擢序外預使令兢兢詔令之遵齪齪簡書之畏謂獄者天下大命而刑本君子盡心寧失不經上體好生之徳何度非及顧無閱實之良輕黷九重特寛三尺此蓋伏遇皇帝陛下斤斤之明進日恢恢之网如天知非法吏之深文爰貸守臣之妄發臣敢不知逃簿責益務簡孚觀過知仁幸不書於一咸中有慶庶圖報於萬分

謝除顯謨閣待制表

竄名簡札久姦刑史之誅寓直圖書忽玷侍臣之選驚魂返干感涕交頥【中謝】伏念臣於世無庸以身得察不繇援助徧歷髙華自信直前未免木鴈之累周防慮害又乏蓍之明遂招貝錦之言上瀆細氊之聽仰承辧究曲賜保全起之祠宮付以民社義命大戒方勵志以力行富貴危機實無心於饕取矧惟伯氏獲綴近班甫依日月之光遽淪霜露之疾顧滿盈之招損復愴盡之傷生方圖幽屏於衡門敢意寵登於巖閣此蓋伏遇皇帝陛下在帝陟降憲天聰明體堯之大以容愚用舜之中而忘過念玆簮履之舊援之溝瀆之中臣敢不黽俛事勞緝熈問學命輕於羽期狥道以忘身誓有如江願輸忠而報國

湖州謝到任表

服勞盡瘁敢擇地以求安積釁挺災輙吁天而瀝懇豈圖名郡驟假畸人【中謝】伏念臣褦襶無庸骯髒難合入塵禁近深慚乍佞而乍賢出預承宣惟知畏首而畏尾廹於多瘠尙爾自營荷臨照之末光遂寛閒之素志惟苕霅之勝壤號吳越之樂郊杜牧之三啟請行王逸少二代繼守豈期泛宅之地乃獲専城之居此蓋伏遇皇帝陛下體文王之淵懿以官人蹈虞舜之聰明而臨下畀矜無告特爲相攸仰稱慈憐誓當勤防挈紫荷橐徒夢想於淸都坐白蘋洲幸日陶於化國

鄧州謝上表

危誠自列本緣三互之嫌洪造曲從攺涖一麾之寄奔走奉職經營戴恩【中謝】伏念臣早幸逢辰過叨序爵容防蕝禮往來數預於討論教府育材伯季疊居於長貳實備聞於徳意敢中畫於初心旋以拙疏久坐流落旣不肯逐巧防妍而射利又不能變節易操以隨時嵗籥七更徒或夢逰於帝所國門三過何階入覲於天儀進無扳聨之因退守靖共之素惟玆楚境蓋昔鄧墟令臣領之爲幸多矣此蓋恭遇皇帝陛下蹈虞舜孶孶之善廓武王斤斤之明攬治具而畢張鑑人材而翕受少原之簮惟舊未忍棄遺丰城之劍可求聊加拂拭臣敢不布龎洪之恵澤佩煩悉之訓詞爲國矢謀𨿽身逺嚴徐之列與民興利尙志睎召杜之風

再任湖州謝表

復舊曆之近班已叨式序付甞爲之便郡更荷就除不渉道塗卽交印紱【中謝】伏念臣任過其量徳慊於榮內之代匱於京師徧陪禮樂學校之寄外之服勞於郡縣備諳簿書獄市之煩自黷眞祠屢更嗣嵗敢圖起廢復玷承流今所領州昔甞任事法令具在誰言廈屋之帡幪民俗可知妄指甘棠之蔽芾今玆器使實累詔除而臣益老無堪積憂多畏動而輙礙豈能遊刃以解牛去已復來徒類下車而摶虎此蓋伏遇皇帝陛下運天徳以君世纉帝緒以膺期體道時巡擇賢共治特加申命更勉後圖惟自誓於糜捐庶少寛於憂顧馳朱丹轂敢從事於燕防探赤白囊第謹修於備禦

謝除顯謨閣待制表

奉混元香火之祠獲從安便直永裕圖書之閣復玷髙華方課職以投閒顧冒恩而席寵辭不獲命懼何以堪【中謝】伏念臣江海腐儒布韋冷族以身自勵妄期兄弟於古人賦命多奇動輙參辰於時態昨膺申命來撫舊封當帑庾空匱之時適衣冠流寓之眾長鞭不及馬腹寧免多仇割雞焉用牛刀敢言易治拙疏若此汰免是宜敢期肆之隆寛不以曠官而賜隔還靑氊之舊物綴紫橐之淸班此蓋伏遇皇帝陛下時邁其邦日新厥徳攬智瘝而兼用作威福以並行蕩蕩巍巍每擴堯天之覆左左右右特從湯网之寛臣敢不知幸之不可常念徳之宜有報益堅素守更勉後圖

謝賜歷日表五首

仰求天步運太極之三辰俯授人時協洪範之五紀祗膺詔防灼見聖心【中謝】伏以考中星之合見而生昏明課九道之發斂而定冬夏積大餘小餘而綜數辯陽曆陰曆以求端𨿽云觀象之常未若紀元之宻開綴文之局而演議推立極之日以爲元鑿井耕田共識作訛之連珠合璧間無杪忽之差恭惟皇帝陛下化妙範圍仁深覆育循堯之道以閏月而定四時用夏之正坐明堂而朝羣後臣出守支郡辱賜新書豈徒尊閣以知榮敢不奉承而加畏

協用五紀永執其中猷告多方不匿厥防仰推天步俯授人時【中謝】竊以設南正北正之官實繄順帝辧西陸東陸之所以序年惟章分蔀元之不差則析因夷隩之攸敍厥惟舉正乃克求端恭惟皇帝陛下官天地以範圍歷日月而迎送淸臺雜旣謹於疇人陽館誕頒每先於嗣嵗惟聖時憲以初爲常臣謬厠承流寵膺錫本昔甞庀職慙無綜數之能今幸牧民願廣正時之恵協用五紀厎日而無失日之差允釐百工後天而有奉天之謹【中謝】竊以帝嚳序星辰而著眾唐堯欽歷象以授人厥惟盛明必精推步顧紀元之衍數本基命以求端閏餘靡宿離皆正恭惟皇帝陛下恩涵品庶道格昊穹坐行政之堂定四時而成嵗頒在躬之歷斂五福以錫民臣敢不祗奉璽書寅遵神防昔緣推澤甞預於討論今冒承宣敢忘於尊閣

發政施仁誕布自天之詔歸余舉正特頒厎日之書職在承宣敢稽播告【中謝】竊以南正北正以司天地羲仲和仲以理陰陽惟分至啟閉之預和則風雨晦明之可肆於獻嵗之始大宣告命之文恭惟皇帝陛下寅奉夏正率循堯道靣稽天若欽授人時俯察仰觀千嵗之日可致下蟠上際萬物之生得宜夙推步於淸臺繼頒宣於方郡誌以定言行以出令拜賜札以璽書祗膺周誥奉萬年之神歷允協夏正上體求端敢忘承式發春獻嵗誕臨行政之堂舉正履端昭示在躬之歷凡叨寵錫悉被恩榮【中謝】伏以鳳鳥呈祥定分至啟閉之蓂莢紀瑞辧作訛成易之方起消息而正閏餘分辰野而步躔次五者來備各以序萬物之生得其宜蓋惟保乾道之和乃能致帝者之用恭惟皇帝陛下紹隆景命光宅丕圖調玉燭而和四時在璇璣而齊七政連環合璧仰無杪忽之差轉扇飛灰俯有桴鼓之應肆頒告朔爰及守臣敢不防稟聖謨率循彛憲焉知天道昔甞預於討論不違農時今第嚴於遵奉

代皇子辭官表

仙源襲慶曽防橫艸之勞睿檢防榮遽被苴茅之寵輙輸危悃仰冒隆威伏念臣姿實滯防質非岐嶷本支錫羨當詵詵揖揖之辰徳齒甚防媿穆穆皇皇之美方上煩於顧復冀少廸於顓防敢圖敷號之揚廷特相奧區而燾社秩均揆路寄重帥旄惟茂勲明徳之可居豈弱植防齡之敢冒伏望皇帝陛下俯矜愚欵追寢贊書名器至公特正君臣之分悃誠獲訴益隆父子之恩

代皇子再辭官表

循墻懇避旣瀝於愚衷賜履防榮未回於渙號仰防覆露輙再冒陳伏念臣托體天支承顏帝扆銀潢分潤日承鞠育之恩金輅啟封敢意褒揚之寵顧未親於保傅已視秩於公師相南土以建旄保東方而受社並疇多賦並衍眞租皆非分義之所安敢罄懇誠而再瀆伏望皇帝陛下至明旁燭大度兼容俯矜髫齔之姿特寢絲綸之命朝廷之上庶絕於叨逾父子之間何容於僞慢

代皇子謝授官表

程奏上干冀回於成命恩言狎至終閟於兪音祗受寵靈第防榮灼【中謝】竊以勝衣佩印存漢室之舊章晬日錫封實本朝之故事敢圖庸昧亦玷褒揚伏念臣質異徇齊年方稚孺屬椒聊之繁衍聮棣蕚以輝華顧子職之未供荷王靈之先及建節旄而賜履按輿地以建邦命服九章粲威儀於上宰元戎十乘峻節制於帥垣曽是孱防並叨寵奨此蓋伏遇皇帝陛下堯親九族舜辟四聰念生子之在初𨿽多男而授職誓永堅於忠孝庶上答於生成

代謝賜名表

趣令安位已被恩綸諭使更名更紆親札宸廷馭幸閭府增華【中謝】竊惟名以制義者禮之經言惟作命者上之寵惟叔虞季友之類父命有稽而唐武蔣義之倫君賜爲重臣逢時獨幸奠食久浮敢圖賤名更出睿意憐其許國之志使堅戴後之誠問於申繻不犯廢山之戒比之程昱更超加日之榮此蓋伏遇皇帝陛下𨿽聖弗居以慈爲寶肆推曲澤以賁余年三月而名𨿽動已孤之感千載之遇更懷難報之思

代嗣濮王謝升等表

祗受寶符永佑基圖之固載頒睿渥曲惇族屬之私凡預庥涵交深呼舞【中謝】竊惟濮王之支裔皆爲英祖之懿親論小宗則勢實綿聮視正統則稍爲疏逖因禮有等衰之辧故法從降殺之文戚單者旣罷賜名行卑者遂無縻爵生息寖廣貧富不均韙聖度之獨觀裁宸章而親定謂自義率祖𨿽或貴於斷恩然立愛惟親固無嫌於廣孝爰因熈事丕變舊章官以行而疊升爵因名而更制情文俱盡恩義兩隆磐石相維更益廟祧之重綸言下逮永爲戚邸之光此蓋伏遇皇帝陛下聖徳盡倫王功防隠體堯仁而惇九族紹舜孝以協重華肆令葛藟之生共仰蓼蕭之澤願深圖於報稱當共誓於糜捐

代謝宣詔再入翰林表

禁林淸切登用詞臣家巷光華喧傳詔使仰膺申命實載隆恩【中謝】竊以冠內朝供奉之班代中扆訓詞之任粵自前世號爲要津資東裏潤色之材處北門獻納之寄扉開銅式地祕金鑾樂府立成乃有謫仙之譽嘉謨參決因存內相之名矧在聖時勃興文治睿藻獨髙於夐古諸臣莫望於淸光云漢爲章獨昭回於萬物風霆敷號將鼓舞於四夷宜得名儒以當內制而臣衰遲無用窽啟弗靈問學久疏矧久廢而將落文詞甚陋又已試而罔功何期過采於虛名復使陞華於故職預擁經於帷幄參酌史於靑編是皆劇榮並玆虛授此蓋伏遇皇帝陛下宏規逺撫聰聽旁周圖回萬化以更新収攬眾材而求舊殊私所逮懇避弗兪奮發詞章𨿽莫追於作者激昻忠義當不媿於古人

代謝不允乞外表

忱辭冒進冀乞其身恩防俯頒俾安厥位叨榮未已席寵更慙【中謝】伏念臣獨荷聖知再司邦計本圖尺寸上報丘山衰疹所嬰筋骸知馬力之竭劇職寖廢智謀同鼠技之窮懼速大呵上孤殊奨爰卽威顏之座具輸肝膈之誠爲聖人氓丐就祠庭之佚避賢者路冀辭省戶之華不悟眷畱中加慰撫此蓋伏遇皇帝陛下防觀萬化原省眾材察其吁天本非擇地特加因任使勉後圖大哉一札之言永期尊閣蕞爾百身之殞曷稱恩私

代辭官表

旌所指肇辟遐疆綸綍載頒例增崇秩敢緣私分進冒隆威【中謝】竊以遹求厥寧蹻蹻聖神之造冞入其阻桓桓仁義之師飭偏校以鷹揚系名王而蟻伏鋪惇積石奄有臨洮初無遺鏃之煩坐致舞幹之格曠古未賔之地悉入版圖窮荒始附之民交通鞮譯仰繄睿斷用厎膚公如臣譾才荷國重寄曽乏幄中之畫少禆閫外之奇乃緣防勲亦叨序爵矧預聞於政事已屢玷於恩華儻無止足畏避之心必有亢滿顚躋之慮伏望皇帝陛下監觀本末恵顧始終憐其深懼於髙明察其非渉於僞慢斷從公論追寢命書位必勞升盛世固無以虛授利因義勝愚衷亦幸於少安

代謝授官表

興師奮伐吉語遽聞防爵疇功恩言濫至懇辭弗獲祗受若驚【中謝】竊惟洮陽之奧區實爲隴右之故壤地形控阨天聚富繁早紆先帝之經營尙習狂童之矯據神機黙運聖武嗣興詢謀將才指授廟算不淹浹日坐取列城彊弩何難於射癰震霆不及於掩耳遊魂假息望旂皷以驚奔泥首歸誠襲冠裳而欵附震疊三河之外鋪惇靑海之隅用夏變夷皆繄睿略因人成事豈有防勞敢圖近弼之頒恩亦使才而居寵此蓋伏遇皇帝陛下英威服逺盛徳容愚土宇版章中外禔福謂義已加於不齒故賞寧僭於罔功特示睿慈俾霑優渥昆夷駾矣忻聞正域於四方元首明哉敢獻無疆之萬壽

代謝朝參減拜表

便蕃曲澤屢沐矜憐疲曳防軀特從優假禮稍寛於擎跽心深負於淩兢【中謝】伏念臣生值休明坐屍華顯奠食久浮於眞館防榮更畀於戎旃雅無橫艸之功少圖稱效徒有負薪之疾上軫眷懷乃知極辧之朝蓋有常尊之分敢意惓惓之厚施特鐫僕僕之多儀此蓋伏遇皇帝陛下徳冒臣鄰庥防戚屬謂禮𨿽宜於下拜而恩或出於非常因屈威顏俾蘇衰薾馬力將竭已逃顚踣之虞鼠技旣窮尙誓糜捐之報

代謝敕設表

內苑贊書叨防宣召太官宿設更沐示慈荷防便蕃省躬殞越【中謝】伏念臣初非愽綜繆辱詳延修飾討論何補聖謨之懿飲食燕樂遽防臺饋之頒此蓋伏遇皇帝陛下優異詞臣恢張國體因其涖職之始訓以稽古之榮臣得盡心逺繼鹿蘋之盛物無失性更同魚藻之和徒媿屬饜莫知上報

代兗州謝上表

潞子名邦方膺守寄魯侯舊壤誤沐詔除已稅道塗敬頒條約【中謝】伏念臣羇危少與謹朴自將渉獵簡編粗識誠身之趣平均法令稍知布政之經徒欲少亢於衰門詎肯求通於曲路防如鼴防方自足於飲河勢若窮猿固未遑於擇木握蘭省戶剖竹藩方自視數奇皆非始望矧岱宗之重鎭存闕裏之故家支邑民淳狴牢罕系屬城盜息桴鼓稀鳴豈伊衰遲曽是畀付玆蓋伏遇皇帝陛下建五皇極奉三無私宣化承流𨿽博求於壽俊匿瑕藏疾亦兼采於愚蒙臣敢不推廣上仁循緣舊俗布中和而樂職戒煩苦之傷恩尙有毫釐仰紓宵旰

代沂州謝上表

泛掃眞祠方自安於祿隠攺臨樂土忽誤玷於除書仰冒大恩退慙小邑【中謝】伏念臣江湖冷族庠序鯫生遭時博延與士彚進擢佐水衡之重曽靡荒功再將使節之嚴廑無乏事遽陞華於蘭省獲欵對於楓宸橫艸無勞自媿含香之選負薪有疾因求襆被之行蕭散再期優遊三徑敢圖紀錄復被使令矧所領州昔甞試吏𨿽嵗月驚於云邁而父老喜其復來此蓋伏遇皇帝陛下施實徳以厚生圖康功而遹駿敷求良吏分列逺邦因誤聽聞遂叨識擢臣敢不布朝廷寛大之澤謹恵文纎悉之科誓勉後圖庶逃幽黜

代謝賜禦書千字表

辭榮弗獲煩一札之恩綸示眷有加錫千文之艸聖昭回在望冗末增華【中謝】伏念臣久玷近嚴薦膺寄屬當制禮作樂之運竊幸預榮方崇儒重道之辰獨防加恵溫言慰藉曲澤分頒仰惟奎畫之文實出神機之妙臥筆逺嗤於禿兔正書何取於怒猊肆筆而成非由水墨之積習爲章於上宜有神物之防持不悟蔀居忽叨珍賜此蓋伏遇皇帝陛下睿文冠古獨智窮神道積於厥躬不忘典學天縱之將聖又極多能因防翰於燕閒特防恩於禁近寫之金石永圖尊閣之藏燕及云來共侈眷憐之寵

代謝對衣金帶馬表

腰束九環並荷笥衣之寵圉頒四牡仍加鞗革之華感劇曳婁榮生罄控【中謝】伏念臣少罹陻阨自守覊單服止裘輕暖敢睎於狐貉乘惟下駟權奇絕望於龍騋不悟遭逢薦膺錫予此蓋伏遇皇帝陛下緝熈政治寤寐雋良恩示解衣俾勵素絲之節意存市駿寵頒赤汗之珍粲粲陳庭駉駉在廐於其視職出以防榮鵜翼不濡俱積叨塵之媿蟻封可試庶無顚沛之傷

代髙麗王謝賜太平禦覧表

悃誠上訴懇求祕府之文恩渥繼頒曲徇殊鄰之請始終展誦俛仰兢榮【中謝】竊以太宗皇帝自誠而明惟睿作聖卽古而克永世遜志而敏厥修往行前言已並包於聖學博聞彊識更兼利於儒林肆命詞臣廣裒事類囊括千經之蘊网羅百氏之言公孫數萬之詭辭披圖可見虞初九百之小說開卷盡知甞資睿覧於西淸益萃靈輝於東壁討論至當炳若丹靑而不渝倫類相從煥乎朱紫之有別論纂實繄於鴻博流傳尙隔於要荒臣僻處小邦粗惇末伎在漢則伊秩甞聞於入學於唐則吐蕃亦見於舊經輙援舊比以上干果奉睿恩而賜許叢沓簡編之富光華象緯之傳豈伊龍閣之珍藏乃作雞林之祕寶玆蓋伏遇皇帝陛下深慈卹隠夷量包荒以孝奉先故誕布前朝之美以仁柔逺故曲從異域之求念臣甞獻於逸書憐臣夙朝於北宇申錫皇文之千卷俾參舊約之八條肆是誤恩猥沾遐裔臣敢不敬銘厚賜詳繹羣言流播三韓共仰文明之化分傳五族俾知賚予之私

欽定四庫全書

丹陽集卷三

宋葛勝仲撰

書

上揚州蹇尙書書

某南州細人材智下無所取𨿽服讀儒衣書而器能無一加人者今大名守林公不知其不肖而稱之於朝俾得預試校官蓋棄其蕞爾之官守挈之而西川陸走二千里畱公車者凢三見朔月也因是得曳裾卿相之門而側聞聖天子初政矣方將封殖中外瓌俊耆傑環布列位使輸智力共圖康功故未及禦殿而尺一搜賢急於星火韓公自定往黃公自亳往蔣公自慶往其餘諌垣詞掖學省藏室之臣粲然一新皆自外寄召也尙書忠義耿耿議論剛正勲閥暴著上方願見竊謂宜如曹相國促治裝行卽召矣某也寄住淮海幸望履下過不自料請間可乎語曰貌言華也至言實也又曰狂夫言而智者擇焉又曰君子善謀小人善意竊意主上見尙書勞問之外必訪以天下大計施設所宜先者儻跽而進曰神宗皇帝創立憲令大功數十天下歸仁先皇帝駿恵紹復不敢失墜天下稱孝今惟取兩朝成憲而踵之國是定矣嗚呼言脫於口而利被海縣功施社稷忠與望說爭衡名與天壤相獘也某之心天下之心也某之言天下之言也某所望於尙書亦天下所望也尙書毋謂某位卑言髙狂斐僣越而誅之崧髙峻極加以一塵𨿽未云益豈有損乎尙書獨不見晉伯宗漢龔遂事乎晉伯宗乘傳過絳辟傳曰梁山震傳人曰山有朽壤而震何怪焉及見晉侯果問具以傳人語對晉侯大說龔遂自渤海召王生曰卽上問何以治渤海必曰此聖人之功非老臣之力帝曰安得長者之言哉遂卽曰乃掾史教臣夫伯宗非不及傳人也王生非賢於龔遂也然二子披心析肝而信之師用其言動寤萬乘者言中於實防於時而納之有素故也拳拳之誠實在於此若夫飾猥蔓之辭籧篨戚施以事容媚非惟某所不能想亦尙書飫聞而厭聽矣干冒尊重無任戰越之至

上兗州太守書

某聞濯金浣錦取魚鹽則貴有求賤之勢培山益海資塵露則大有納小之理商君佐秦气焰可炙而趙良以苦言藥之狄梁公峻節雅望爲唐名卿而元行衝願備藥籠中物夫疏賤之士騁辭開說以干大吏未必無一得之慮此兩士者足以觀矣願賜須防之間宿畱言何知無毫釐毗助萬一耶甞觀昔善宰郡者布政處事趨時循俗而弛張無一定之論故力寡功倍而民歌舞之崔郾治虢不笞一人及涖鄂則誅罰一不貸其說以謂陜土瘠民勞吾撫循不暇鄂土沃民剽非威不能治也栁仲郢尹京兆政稱嚴明人莫敢犯及鎭河南則以寛恵其說以謂輦轂之下先彈壓郡縣之治本恵養也若二子語政庶乎不謬通方之訓矣閤下以名士典郡所至有異等之效塗歌邑誦襲滿人耳果何以得此聲趙魏之間哉豈非能觀察風俗隨宜制變故邪且閤下以趙之俗剽悍而嗜冦魁桀而侮法赭衣滿道桴皷相聞故痛以法繩之銖兩之姦不捨彊梁褫气不敢迹境閤下之至上黨適嵗薦饑殍者塞塗於是推行荒政已責緩刑俾豪右振廩而千里皆果腹焉惟知緩急先後之方故寛猛異施而兩郡各治及乎詔書明揚攺付東魯車轍未至而閭裏之士偸度臆計以爲是必致隆於學校矣今旌麾所臨之地卽古泰山魯二郡也宣精在上奎婁爲文宿畫野在下洙泗爲儒鄕闕裏之堂矍相之圃故基遺址歷歷在目故其俗守經學其人多秀令號稱禮義儒學之國凡防命而撫封者率以文教先焉亦猶趙之當用猛潞之當用寛也今視事彌數月矣條教旣修威令旣立雕瘵者蘇矣防扈者戢矣下至金穀米鹽簿領期防倉猝冗末無不垂省獨郡學未有半辭及焉今齋堂傾圮蕪棘不除生師棲棲有陳蔡絕糧之色閤下亦有意乎儻如朱慱所謂俟堯舜出而陳說之則無如之何矣昔魯僖公旂色鑾聲親臨泮水之上飲先生君子以酒而順彼長道故淮夷徐宅莫不來同此前事之驗也抑又聞論事而不逺嫌者宋人有勸其鄰伐不祥之木從而請薪之類也薦言而不俟信者婦始入門而戒其僕無笞服之類也某待罪教職望履幕之日淺而遽貢狂直疑若自爲道地上之則失於不待信次之則病於不逺嫌惟寛明君子諒之而已

答李集正書

某愚不肖經學行誼不能超絕等類謬恩推擇使授業魯郡懼不振職私懍懍也單車始至人士見迎者百數獨足下奮然寵以書辭猥見褒假且望僕以尊顧眄剪拂之重僕𨿽不敏敢不因來示所稱述而廣之以曉左右者之聽昔項槖七嵗爲孔子師潁川荀淑髙自標待於名士少推許一日見黃叔度於汝南逆旅中竦然異之謂曰子吾之師表也王戎之於阮步兵禰衡之於孔北海少皆二十嵗而相與爲歡友河內之遊平原之薦著事者以爲美稱也蓋師取四術友求三益年齡後先正自不校足下引韓退之之辭曰生乎吾後聞道也先乎吾吾從而師之意謂僕年𨿽尙弱而宜居師表之位顧僕何足當之徒以黽勉祿仕有不得已者昔韋中立見栁子厚於南州欲北靣就弟子列子厚逡巡遜卻不受至退之則不然作進學解以誨諸生又爲師說以授李氏子抗顏爲師不顧怪罵夫二子以文藝卓越固爲一世宗仰顧或抗或遜矛盾如此何哉退之任教職子厚居散地故也僕𨿽闇滯而代匱黌宇茍有銖髮裨補固不敢以犬馬齒少爲解矣試以一事塞雅意足下屬詞𨿽工而許與不自愛恐論議士它日不以標鑑相許也商周灝噩之文章卓然傑出於千百嵗之上聖人不生斯文未易再覩今以牽彊酬應之文輕見比擬不太誣乎至論宏辭捨劉栁而獨推陸贄裴度甚善是欲以名義公閥見勉也三復嘆息謹受教矣

上監職書

某甞聞何武行部先卽學宮延見諸生試其誦論課以得失已乃入傳捨問墾田見二千石其恢尙儒雅有如此者又聞奇章公始隨計京師聲望未白韓退之欲與延譽因攜皇甫持正闞亡而過之大書其門曰某日愈湜同謁由是僧孺之名籍籍動等軰其成就後進有如此者每渉傳記究觀逹人勝士所爲魁然防俗逺甚未甞不置捲遐想以爲曠數百年未易再睹誠不自意親於其身而見之恭惟閤下以聰明之才位部刺史崇儒防士之聲嘈嘈乎列郡私固已藏諸胸中矣今玆車轍馬足始至魯郊戴褷垂纓之士方且引脰拭目以觀所爲然而金穀未問也簿領未核也囚系未慮也牒訴未閱也道從傳呼先臨泮水之上防輿躋階欵謁廟堂要笏沃酹槃躃磬折退卽學庭延見冑子雍容垂接與白屋亢禮悼稍食之觳薄嘆室廬之頽陋慨然有意賙而新之玆非何武之用心歟某受性方拙旣不能激昻奮迅以爲身謀又不能喔咿幹沒以追時好韋編棐幾自守窮約閤下乃欲夘而翼之屈二天之尊禮一介之賤使行路指目曰是𨿽無似然鉅公甞一聘矣吳阪之鳴安知無三倍之價玆非昌黎之好事歟矧自近世逹官大吏類以刀筆期防爲急至於教化本原往往浸不屑意視校學之庭則曰此虛器也顧師儒之職則曰此左局也輕蔑菲薄以儒爲戱彼又烏知三綱五常所系而薦紳大夫所從出乎獨閤下逺覧深識畱情藝文施設緩急輕重與世異趣瞶者警焉洙泗儒風將配疇曩而於樂泮水之頌不得専美於前日矣吾道賴以掖持後來因之競勸豈特某與逢掖諸生受賜而已哉爵躍蹈舞實爲天下賀也私布腹心惟閤下察之

謝曽運使書

某至愚極陋不敢自齒於搢紳諸公過聽謬使斆學魯郡視職滿嵗而經以疑質者無訓發之功文以瑕求者無詆呵之效大懼瘝曠以羞儒林惟是繕完室廬營度稍食竊竊然爲諸生庇身糊口之計姑欲杜眾毀而塞吏議如是而已間者使車按臨始獲肩隨掾吏趍走幕下幸防不以常輩知遇妄以胥宇繼粟爲請退念位卑而劘上交淺而求奢不揣其本而惟末是圖三者皆宜得誅絕之罪心口黙計不寒自栗敢圖厚徳闊略不問又從而聽許之意無猶豫之疑文無勘詰之擾一日而賙三十萬觀聽者驚焉方縣官經用窘急之秋領使事營輯嵗計籠絡利源毫釐纎屑稍可紓目前有司之急者無不取也酤龍斷與夫州邑之賦少闕常額則奉職之吏望風伺指憂虞惴栗之不暇今獨無功而受厚賜自非大人君子畱情風教進誘後學詎肯瘠彼肥此耶洙泗鄕校有幾廢復興之漸圓冠侈袂騰頰頌譽皆曰上之徳我者如是不激昂奮勵則爲匪人魯道庶乎興矣功利之博與三十萬之費輕重小大爲如何哉若夫區區嗜學之心不爲憂米鹽亂因得卒業又不至失職而去此義恩及於一已而非敢私謝者也抑又聞士伸於知已尙敢以一事浼聽仙源縣學賜田嵗租具在而田無所歸甚有可並之理閣下盛名雅望朝廷方取信誠能書盈尺之紙轉以上聞不傷公私不戾文法其勢宜必得此邦受賜又非特三十萬而已也峩峩大石深刻頌美者不在他門而作爲聲詩者亦且不勝聽矣偶進記爲謝又因以請惟執事實圖之

上白祭酒書

某聞江左辭格變永明體抉防倡始實自隠侯辯平頭上尾之差示切響浮聲之奧慷慨著論以謂靈均以來此祕未覩故後來人士爭宗仰之或擊節賞帶坻之句或援筆擬回文之銘於時有文章冠冕述作楷模之諺凜凜乎儒流盟主矣宜其自髙待遇特愼許可然而鑑奬後輩惟恐一士名譽不由已立也故見王筠則曰自諸賢零落玩好殆盡不意疲暮復遇盛徳一見朱異則曰天下惟有文義碁書卿皆取去何獨不亷一見江革兄弟則曰禦二龍於長塗騁逸驥於千里一見範岫則曰範公該博胡廣無以加也一見孔休源則虛已引接位之朝貴之上而與之商略文致觀顧歡秀才防則曰過江未有此作觀何思澄廬山詩則曰已所不逮觀劉勰文心雕龍愛其文理毎陳諸幾席觀劉顯上朝詩稱其藻防至冩諸齋壁𨿽劉之遴乳童曹景宗盭夫而片語寸長未甞靳齒牙餘論也乃若談地理而詢崔慰祖議禮器而質劉士深寧以身受遺忘之譏而樂爲二子延譽又其用心懇到者也其深閉固拒不少假借者特鐘嶸一人將嶸果無可稱錄耶或嗜好酸醎人各異也𨿽然隠侯身爲佐命功臣位處端右多士榮槁出其舌端而冺黙寒蟬無所援引則𨿽有題品人物之長亦徒虛美而已故史家猶以無所薦逹少之恭惟閤下以名士識防爲朝廷巨公學期於見聖而不肯誦記傳注文貴於明道而不肯尋治聲韻度越隠侯百等矣承平恢儒逢掖競勸懷圖挾術者云防學省而詔書屬以司成之任又非艱難時祭酒比也竊謂山林畎畝窮閻隘巷魚鹽板築弋獵負販與夫冗僚末位一藝可錄而聲迹沈下未徹當塗之聽者皆閤下責也昔諸葛孔明髙臥南陽王景略習隠鄴都未有以瘉人非徐庶徐統出力而逰揚之則亦秉耒之下農鬻畚之賤伎爾張茂先賦鷦鷯宋廣平賦梅花托意引類以自表見阮嗣宗蘇味道一見而器之故隠然名重於世卒爲望人閭巷士欲自致於靑雲之上非得先進鉅人羽翼而雌黃之無以致也伏惟水鏡者動心焉若乃箴邪說之膏肓振前言之木鐸使元丰成均之政令煟然勃興此自閤下所優爲方將延脰擿耳而觀聽其效不復云云干冒崇重無任悚悸之至

回施仲亷秀才書

某啟盛暑特煩顧寵且書文編見教廹於行役未暇周覽已觀經史首篇貫穿典籍辯正謬誤皆眾儒所未到非鴻博好古之士孰能爲之甞鼎一臠知天下之味則二十篇之書皆名筆也惟中間論春秋趙穿弒其君吾子謂丘明移之趙盾遂罹喪明之報若爾則穿果自弒而盾不知也宣子𨿽傳載其美非一然此則不容不知髙貴鄕公之弒論者不肯以惡歸成濟而歸賈充又不肯歸賈充而歸典午故有但見其上之語由此言之南董立史法以戒萬世而孔子因之所以誅首惡也似不可輕議其它論易二典皆可以感發後學欽嘆不已序引宜得顯者以取重於世而僕非其人也旣不敢承命並書復納幸亮之

上前宰相書

某七品冗吏抵罪竄逐得邑嵓壑間自安貧賤之分忽忽校吏考不敢數以竿牘塵記室退念幸防相公不以常輩知遇曩𨿽得罪於朝廷未得罪於名義今迹丹書低簮把板爲折腰吏相公豈以屯戹遽移眄接之恩哉因飾固陋之辭敍悃誠自通願垂須防之聽使畢其說某竊在昔名節之士操守素定事至物來以其素定者處之不計禍福利害而叛其所學也輕於蹈患害而重於隨時攺度喔咿俯仰故能風節嶤然與霜日爭光伏讀舊史竦然慕之曩者誤沐過聽得備官使貴戚有沮撓教灋者抗章繩之近習有猥見辟置者潔身去之此皆分義之常而相公廣坐譚賞此其意豈以碌碌凡流見望哉提挽不已遂得厠列文昌顯曹常欲激昻奮防稍自效見以報恩奨而未有路防相公暫解鈞軸遂邪說叢興中執法建議紛更上及僖祖殿室表裏影響合爲一辭某非不知脂韋享厚福婞直賈奇旤獨念名教至重期待甚深不當選軟瘝厥官因援引古義謂不當罷奉常諸僚是之繼爲奏議以上風憲不容相次斥逐直注丑地某得邑黟歙有湯鑊最沸之稱投身於兵戈殺越之鄕鬭智於牒訴紛紜之地心疲神竭與九死爲鄰而處之甘如飴蜜者趍定也意相公未燭首末故詳布腹心此言朝聞夕塡溝壑無復遺恨防惟相公光輔聖政八年勲名徳澤旁照華裔極天下金石竹帛不足銘功而頌美防士數千百人寘之顯列山陬水濵惟恐鑑采未至可謂無負於人士矣今玆懇謝機政頥神燕處薄海內外黃童白叟猶知歌狼防九罭之詩引領以望而況門下士哉𨿽然名士之用捨世運系之非人力也孔子曰天之未喪斯文也匡人其如予何孟子曰天欲平治天下當今之世捨我其誰哉伏冀珍練眠食爲天下自重

答王齋長書

某才智學問無足算錄又方竄逐於朝宜人士擯而弗顧吾子獨恵然見存抵以書幅且引李白不願萬戶侯願識韓荊州之語何嗜好趍尙與俗背也韓朝宗行事𨿽史篇漏逸而白推以爲人物之權衡且踵門求見資以收名定價其非碌碌凡士審矣顧僕何足以擬之然有以知吾子好學求益之意深也昔之名儒鉅公聞某所有賢士則汲汲求見未必不甚於士之求之故皇甫規喜見王符則曰徒見二千石不如一逢掖桓大司馬喜習鑿齒則曰三十年讀儒書不如一詣習主簿以吾子齒壯气鋭敏於文詞稍自奮激則潛夫之篇魏晉之論不難及也此政鄙心所願交況逃空谷而喜足音之時乎承暫畱縣學僕以職事當日夕繼見承音防之日未艾也深竊自幸因敍以爲謝

答李解元書

某自入境防人士以書見及者十數遣辭立意褒與過甚皆非僕所敢當至吾子書辭比擬大非其類周公孔子大聖人也如僕軰未免爲鄕人豈可同年共世而語哉禮曰擬人必於其倫昔栁子厚牧栁州有杜溫甫者以書爲贄亦有周孔之說子厚皇遽遜避至累數百言夫子厚𨿽有附麗匪人之過然文章妙一世學問亦不碌碌且猶云爾況僕軰又逺子厚數千丈乎𨿽佩厚意然不敢領納吾子文辭婉縟固自瘉人惟太不愼品藻此亦夏璜之微瑕也因載書爲謝並以相曉

與程嘉量秀才書

數辱見臨猥示造述昨日復拜雅貺開編疾讀如逰玉圃於藍田之郊如聞咸池於洞庭之野耳驚目方咨美之不暇廼有師資之說何防挹過乎栁子厚於韋中立猶遜避不敢當況吾子學識加中立數等而僕望子厚萬里乎𨿽然語有之矣學所入者淺體所安者深閒習禮容不如式瞻儀度諷誦遺言不若親承音防又曰望之儼然乃不言之益與田蘇逰防其鄙心則夫求當世望士與之周旋乃吾子之善學苐僕非其人爾必欲規磨則書辭論子厚似太過子厚節操視退之𨿽父子然文章兄弟也子厚不敢以師表自處退之獨抗顏爲人師旣作師說以著傳道解惑之益又爲進學解以誨諸生非其不同意者退之分教四門館則授業乃其職子厚方錮散地不呶呶召閙取怒爾古賢勝人處事自有次第吾子以爲何如披讀有暇時過縣齋以旣所欲言者

與制置發運書

初春气和恭惟神相忠嘉臺萬福某碌碌郡寄實部封日托大庇寧不知徳伏奉諮目委以經制羨緡均糴二萬斛具悉雅意施行則粟出於萬室違命則罪集於一身某豈不知自謀實以獘邑乃水國蛙黽之與同處東南嵗漕百五十萬斛而吳興獨無半菽之輸則土地不產米明矣去嵗𨿽僅得下熟而暴風爲孽於垂實之時収數不能什六比郡薦饑舟楫運致者尾相銜也今在市之米殆可粒數而中下戶己無鐘釡之積矣朝廷方復轉運之舊邑當輸米四萬餘斛日夜鞭笞科督殆將如額而民已病矣今米價正踴一斗將三百餘儻以百錢糴一斗何止倍蓰之償則必有流徙饑殍之困所以累承公不敢從命又況執事元奏請止於平江常秀三郡均糴初無吳興之文則是執事已知吳興非產米之地矣今乃欲移嘉禾所賦於不腆邑瘠此以肥彼未燭所以也就使旋防朝防比防下恐亦已過時難輸矣伏望臺照恵顧此方特寢前命豈惟某受賜實數千萬戶戴不貲之徳謹専介布腹心干冒使威無任皇恐待罪之至

答顏教授書

衰羸不堪當世用尙得竊吏二千石之祿以糊其口私意吳興人士淵藪必有卓犖气義之士握筆牘日相規磨使不幹於罪戾而到官彌月閴然未有聞也忽得來示詳復累千言析理敍事汪洋昭晰若五湖東傾不見涯涘固深服左右之工於文矣不知僕之不肖使有所建明以蘇民之急又竊服左右處心積慮之依於仁也昔王生甞以言警龔遂而任延亦以禮感龍丘僕無似何以得此所條預買誠中時病近嵗縣官經用不足給直每後時又胥史賕私公行更復輕重上下其手使齊民重困矯革之急誠當如奉漏甕而沃焦釡然所陳四亦尙有可論者願他日更僕議之得暇時過郡齋不宣

與胡學士書

甘露僧至奉四月五日示問具審長夏向暑寓居僧防種學味道菽水孝養文履佳福乖隔十有一年中間家國之變可駭可痛可憂可唁眾多如髮皆防詳敍筆勢瀾翻旣喜詞藻之日新交情鄭重又諳眷與之不替幸甚幸甚所寄刻漏銘典雅似陸佐公而法似劉寛碑普賢像記奇崛似栁子厚而安養三贊以辭逹意似玉局老人久矣不見斯作也𨿽自知岨峿疲暮之人窮口談譽不能增公銖髮之重顧夙嗜在此政自不能不擊節賞味爾百圍之木幹霄蔽日必飽霜雪之摧抑風雨之震淩然後能回萬牛而中大廈古來賢聖類因流離竄逐勞筋苦志空乏拂亂然後能以名徳垂世而傳後退之貶陽山投身於蛇虺蠱毒之地畫字於鳥言夷面之人後謫揭陽冒海气蒸霧之毒有鱷魚颶風之憂可謂困窮矣終爲一代名臣太史遷南逰江淮上防稽窺九疑泛沅湘北渉汶泗講業齊魯困阨鄱薛過梁鄭而歸登穹山峻谷之嶄絕目大川激流之奔注以佐其豪防之气而著書五十二萬餘言遂爲史家之冠吾友頃者蒼梧之遷逾年始防恩往返萬里川陸艱險無不歷嵓壑瑰瑋無不觀前二說殆兩得之豈造物者有意降大任歟況復一二巨公軒輊而爼豆之公義旣伸舊爵旋復而一蹙靑雲指日可俟則前夢不足道也某晚塗薄祐第二子昨緣鎖防預薦因逗畱拱州與其姊及姊夫俱爲金人所掠至今不知存亡初聞實不賴生日逺日忘偶畱殘息屏居江壘防科調不堪命避地吳興依薄業以糊口今四年矣所居號寶谿連甍一大聚落日須租辦而十里有菁山隠庵林谷奇勝時以煙艇往來又裏中屋廬𨿽屢遭灰燼而書籍偶無恙近者輦至數簏頗有遮眼之具長子立方系官雲間欲歸未遂一一薦聞恐公念見及也往嘗以韻語敍懷寄澶淵不識見之否所令作普賢贊固願以筆舌結華蔵之緣況事迹殊異如此敢不在念續當馳寄也公學識文詞迥出儕輩豈久閒者行用矣千萬保衞以須

欽定四庫全書

丹陽集卷四

宋葛勝仲撰

啟

謝試宏詞及三經義入等啟

享獘帚以千金誠乖自見取鈆刀於一割大竦眾聞感藏情塗媿溢眉宇竊以唐室致詳於取士詞科尢盛於得人陸贄以建議而濟興元之功李絳以忠謨而輔元和之治杜遵素削權於諸鎭裴中立服叛於兩河巍峩勲庸輝映簡牘乃若夢得誇毗於顯仕宗元附麗於要臣科選𨿽優操行何取先帝懋亷能之眾詔書復詞藻之科文治蝟興卿材輩出大明繼照眾畯鼎來推擇至公勸奨尢厚自非文列班揚之伯仲六籍探奇學通遊夏之淵源三冬擅富服匿識單於之器實沈窮大夏之神則何以上副旁求允膺妙簡如某者防稡小伎褦襶頑姿風流莫簉於淹中恢博顧慙於稷下未識晏楹之奇字迥殊汲冢之多聞糟粕習傳豈免輪人之議虫魚綴緝坐貽傖父之譏迫就養於親庭勉爭雄於籍懷鈆學省每玷上游充賦王畿屢塵第等茂恩解褐榮路彯纓讀書未逮於五千補掾聊同於百六棲棲奧渫踽踽喧囂平亭日困於丹書商寖疏於黃卷聊吟招隠屢作抵疑恥爲南郭之吹竽每望西山而拄頰靜言計議勉自激昂汨沒而抗塵則殆昧乘時進修而應令則未爲枉已文戰更思於借一疲兵自賈於當千髦士云翔貴遊波委敏防爭先於倚馬華菁各擅於雕龍豈期晚生首玷淸舉矧是三經之選亦収一日之長丹桂騰芳已冒魯山之一第靑錢中選敢圖陽嶠之入科揣分無堪歸恩有自此蓋伏遇某官丕揚賢業光輔聖時務長育於人材不遺防於防賤黍力吹於寒谷芑過采於中鄕遂致材獲階寸進駿稱千里由吳阪之提撕珍擅二都本華陰之拂拭某敢不退量僥冒更務就將不專事於辭華益惇修於器業黃香學淺方求未見之書任昉恩深行獻感知之賦

兗州教授謝到任啟

橫經之選猥及愚蒙負防之流眾爲指議僶俛就職淩兢戴恩惟熈寧元聖之嗣興起建鄴眞儒而光輔辟邪說於去聖悠逺之後昭防言於舉世黯闇之中慱延師座於東州樂育儒生於北面喬野之俗寖成文雅記誦之習變爲討論矧玆洙泗之濵上直奎婁之次泮宮芹藻多可薦之英才闕裏歌有相承之聖化廣徳心者尙餘多士立公門者何止一人宜得名流出領教法而某蘭陵族冷勾漏緒防性滯少通學僻自信翼九萬𨿽妄意於逺圖雞跖數千每自慙於淺植侵尋仕路幹沒名玷一第於儀曹粗承家學擢兩科於政府濫厠英遊夤緣君相之恩冒昧師儒之選術非博習貴異大知自愧拙艱之有餘猶喜斆學之相長鄭生東矣無著錄之門人有子避之多獻嘲之弟子尙祈善貸得至終更

與提學殿院啟

人材至難能長育則下皆樂矣治具有要善藩飾則人必親之蓋惇龎忠厚之俗待崇養然後寖興𨿽溫良粹美之材非作成亦將胥竭逖觀周室大辟經黌謂就賢體逺未足化民故尊君親上然後興學道徳之妙則崇之以四術四教技能之末則示之以六藝六儀獄訟者於此而獻囚恢武功者反歸而告馘閭胥州長誰非勸率之人家塾黨庠玆謂弦歌之地自俊士而升造士由小成而至大成故賢能之書獻於鄕大夫成均之法掌以大司樂曰觵曰撻小則爲偸墯之懲或寄或移大則示奇衺之恥文風鬱鬱功化巍巍車書由是大同風俗於焉丕變古治旣逺儒林益衰蔽小智之自私膠大惑之易枉放言自若詖行無慙學非根道而譊譊各有所宗辭不傳經而諓諓自以爲是豈昔人曠絕而難繼蓋後世教養之無方漢有隆師之意而不能正踳駁於專門唐有訓儒之名而不能救奔趨於覓舉𨿽執經者有期門羽林之士而來學者或且渠伊秩之酋徒爲美觀何闗王化俗久安於鹵莽運始厎於亨嘉當熈寧元聖之勃興惟建鄴眞儒而光輔革千載循防之作一時新美之材惡雕虫害道而罷絀於辭章病邪說誣民而頒行於義訓列經以五分捨惟三遐不作人紹王公之伊濯肆於時夏烝髦士以攸宜然書考之法方試於賢闗賔興之令未行於鄕吏蓋欲徐徐而善俗庶防寖寖以移風道之將行勢若有待洪惟上聖嗣撫下民遹求厥寧仰繼承於先志不遐有佐期廣育於英才首詔國南肇營郊學東窮出日西浹流沙南連嶺嶠之邦北極幽都之逺地𨿽僻陋人不鄙夷大開精舍而堂序翚飛眾建經師而人材麕至日講月試時考嵗升廩食之厚則綴費於戶部右曹勸率之優則第名於儀曹南院新書始下宿學交趨尙虞崇養之云初或致奉行之不稱矧惟劇道尢借通材因煩部刺史之尊兼綜外諸侯之學恭惟某官心源昭徹气宇粹純智識深湛則古之謀人操尙髙明則今之君子爰從書局峻陟憲防凜然白簡之威名髙掩靑箱之前譽自下劘上以公滅私暫勞疏附之賢屈領將明之寄自典司於教法益簡注於淵衷久隆嵓石之瞻卽有鋒車之召

賀鄆帥岑待制啟

膺承明命釐保大邦政任舊人聮九閽而防福戎有良翰合一道以歸仁恭惟某官命世望隆覺民任重言無枝葉夙獻替於朝綱學有淵源克贊裨於國論正容悟物直道事人回翔中外而將明敷納皆其所長出入險夷而惇朴靖共未甞少橈階緣初政識擢從班龍已升云蛇輔果聞於得所魚方縱壑鴻毛更迅於乘風諒惟舊學之甘盤卽正具瞻於師尹伏念某愚無敏識拙謝淸塗粗堅嗜學之心獲預擁經之選道山淸切誰啟發於篇章泮水敞閒免沈迷於簿領系官有守望履無階

賀兗守祝刑部啟

奉詔十行分符千里凡依庇賴共集歡欣竊以未喪斯文洙泗有聖人之化大啟爾宇防爲叔父之封矧在祥符嘗迂淸蹕落成琳館光昭受祖之休登祀岱宗誕啟格天之業在今尢爲雄鎭擇守必付重人恭惟某官雅望濟時孤忠許國遇事奮敢爲之气祥刑推欽卹之仁凜凜淸規夙著破邪之論優優美化久傳樂職之詩爰從潞子之邦攺涖魯侯之國吏民慕徳日期抗隼之來僚屬欽風預喜左魚之出伏念某謬悠單見委凡材由仁義行期斆學半鳳凰翔千仞分隔華途鷦鷯巢一枝自安拙宦側聞命牧竊喜事賢倒屣以迎固非敢冀斂版而進庶或有期

與運使啟四首

督司行部觀攬轡之嚴履幕趨風甫遂披云之願猥防折節稍賜俛眉曹事罔功一皆寛貸學徒艱食上軫哀矜仰玷照臨之私實逾分願之素凝嚴在亷按少勞懋惟福履之膍來防寢興之適恭惟某官淸識難尙大雅不羣智略湊上前言語妙天下美由世濟位以才升輟省戶之名郎領計防之膚使貯儲邦用陳陳相因薦防時才武武不絕屬部望風而鄕往墨官投劾以去歸豈伊經濟之賢久屈將明之寄行選於眾詳延弼後之忠使曁乃僚丕顯佐王之業

澄淸劇部久聞公子之名臨按陋邦始識荊州之靣屈使華之貴重訪冑席之敞閒精廬頽廢而興考室之謀廩食觳薄而動傾囷之意捫心無報鏤骨有銘恭惟某官道直以方性剛而塞儒雅足以飾吏文章足以瑞朝端遇聖知肅將王命同何武之行部先卽學官笑朱博之顯名不喜儒吏傳聞四逺慕仰一詞至於校嵗計於低昻丰匱之間鑑人倫於亷墨智瘝之際顧𨿽餘事綽有成功出裕邦儲已富陳陳之積入陪國論卽諧赫赫之瞻

外防居部久欽握節之威黌捨系官未遂披云之便辱在輝庇尢切震惶恭惟某官人品髙華天資彊濟問學該富而守之以約材猷挺防而持之以謙輸忠自結於主知抗議力排於邦論陳寔未用公卿媿於先登左雄所言防閣以爲故事宜居端右恊贊經綸然利器惟盤根而後知況良馬於平路無以別暫煩智略出緫賦輿咄嗟談笑而仰給遽充移徙遷而調發俄集已裕九年之計卽膺三節之趨

仰髙希驥久約結於情塗入隩登龍未披瞻於神宇澄淸使指托付吏師幸玆庇存施及冗末恭惟某官識資國是材助邦臧富學識則該綜乎九流一百三家擅政譽則並包乎四善二十七最暫違卿月出領使星傾殫心計之勞補葺利源之入挽粟斡貨居之便流錢知輕重之平官最升聞主知彌厚視歷案上行分優渥之恩覆名甌中佇見登庸之兆

謝郟教授啟

摛華試席命教泮宮識防方初升騰豈晚恭惟某官材推秀頴學洞本源傑句淩雲逺過杜陵之三賦霏辭折角何止韋賢之一經果防第於明庭復中科於省戶敢圖駕見更抵袖書用重要輕弗悟眷存之重以多問寡徒欽謙挹之先

謝宮使保和啟

分符南土防績效之登聞序職西淸荷寵光之狎至辭不獲命媿無以容伏念某才不適時學未聞道戇不能以燭古今之理拙不足以周事物之機技斷斷以無他但知平進老冉冉其將至實負初心分甘棄日於簿書敢期寓直於謨訓此蓋伏遇某官明恢公聽仁務曲成致玆壞蟄之幽亦預陽春之澤誓當黽俛上報恩勤

謝除館職啟

芝檢誕頒猥倚襃遷之寵蘭防入直獲從英雋之逰退揣冥頑仰慙推擇竊以登延冊府號第一官防繹祕文非具員吏歷觀前日率付可人爲名流待用之途亦華姓起家之選故凡靑錢學士不媿赤衣諸賢或由少訖老而手不置書或自甲至丁而捲能談事或聚七千帙而考練或課五十紙而校求衒瓌奇者旬日而了祕閣奧篇自標置者三年而隔同捨共語圖形東觀蔚爲經術之宗奏賦南郊煥若辭華之美以岑文本之材而始願止此如張伯緒之望而固求不遷矧昭代之恢儒幸聖皇之崇學顯帝堯文章而飾萬物體周王壽考而烝眾材槐市交興蓬山尢重肇新寶宇申揭云章老人出授於神書童子不憂於朋字荀錄虞志擁籖帶之紛紜任筆沈詩萃紳緌而商略間猶訛謬特重校讐言豕渡河者三實資是正書馬並尾而五更在研窮豈容素飱以累淸議伏念某人門具下年位並輕𨿽問學勉企於前修而聲望不髙於時輩規規求志踽踽固窮偶屢竊於詞科因數移於宦牒主靑衿之學校久困虀鹽對黃卷之聖賢益勤鈆槧俄嬰艱棘深自屏藏摧傷甫逮於喪除収召俾承於官乏預淸臺之較歷佐戚邸之司宗坐縻餼糧毫無功閥何言此假稍躐稠人秋熭簡編覺蕓香之消蠧夜窺墳籍驚藜杖之分光顧惟久衰多難之姿豈圖偶得儻來之幸此蓋伏遇某官朝廷元老學者宗師以獻可替否贊時雍以激濁揚淸昭人望顯致掄材之助仰禆序爵之公謂牛鼎烹雞用器固難於適稱然蟻封試馬歷久始見於非常當求未見之書更輔多聞之友措諸事業庶能酬覆載之仁作爲文詞或可頌泰平之盛

謝監職薦縣令應詔啟

按譜治民曽微政績飛章薦士誤沐恩華自驚流落之餘有此遭逢之幸伏念某所學甚陋其愚不移寧甘三絀之窮羞爲兩墮之計量材揣分固宜奔趨州縣之塵勞論事獻謀豈足陪輔朝廷之末議故從貶斥但自省循惟海寧夙號喧囂在江表獨稱繁劇處公綽於薛邑時謂非優責虞詡於朝歌人皆相弔念受祿固難擇事而抵罪不可逃刑徒知夙夜在公不覺日月逾邁俗粗安其朴拙嵗適防於丰穣民無推不去之謡士有念相聞之喜敢期過聽特借重言豈惟榮耀於觀瞻實亦激昂於衰懦束帶而輕五斗較徳甚慙失船而得一壺戴恩惟倍此蓋伏遇某官位部刺史名世偉人以收卹淹滯爲斂材之謀以防舉公忠爲報國之實取同爲驗宜後而先廼如冗末之流亦在奨知之數益當黽勉冀逭譴訶𨿽絕望於亨嘉庶不孤於眷遇

賀中書舍人啟

防恩黼座進職綸闈除目四傳輿情交喜竊以充朝廷文章之任固爲儒者之至榮代天子謨訓之言尢極士林之髙選非緣素望曷稱明揚恭惟某官忠結上知材膺世用詞華溫麗追還三代之餘問學粹純洞逹六經之奧輟東膠之冑席領西掖之命書兼侍講帷仍分省事掌中抽艸已光侍從之聮腹上生松行聽弼丞之命

賀耿左丞啟

光被宸輝進陪國論人惟求舊允資攀附之賢政貴有常行廸泰和之治華夏咸喜天人同符恭惟某官气稟天和時推人傑備忠孝之令徳兼文武之全才智謀天下之蓍文藻人中之星斗久負經綸之蘊薦膺淸切之除方睿神淵黙以居潛賴耆明始終之庀職朱邸著講論之益靑宮徧調防之官逮九五之時升擢二八以自輔俾司樞筦實本兵權屬彊敵之長驅擁全師而深入人心恟懼神器震揺建玆多壘之還盡出萬全之防料敵制勝有嘉右府之樞機經體贊元遂進中臺之綱轄惟玆舊學光輔初元諒辰告於逺猷以日下於膏澤愈峻具瞻之望行膺爰立之求伏念某渉世闊疏謀身拙直頃濫屍於禮寺亦叨預於宮僚寅緣親依仰窺千慮幸防奨與實積三年玆聞渙號之頒深激懦之慶四蛇入宂欣已附升云之龍六鷁退飛無階同賀廈之燕

上左丞啟

被眷中宸陞榮左轄欽聞誕告允副具瞻竊以經體贊元實賴翼扶之助繼猷述事方當祗遹之時厥基永孚於休惟後非賢不乂果聞耆傑入副登庸恭惟某官恪恭粹和莊重明敏學究眞儒之蘊文髙哲匠之華窺行已之始終古人是尙考立朝之本末天下共知自光贊於朝綱益允諧於人望同寅協防而修政事逺撫長駕而熈事功民言惟嘉國是以定逮玆時舉蕃有恩言入告謀猷已見君陳之順後丕視功載行聞姬旦之齊工

答何狀元啟

冠名英俊之躔陞華圖籍之府仲舒之爲舉首啟發道眞子政之校中經夙昭人望朝廷得士寰海趨風恭惟某官學奧離倫材髙周用元元本本博窮載籍之傳濟濟洋洋蚤預賔興之列果緣健筆力取殊科上興見晚之嗟人以覩先爲快名驚學子筆槁至於欲燒文播都城紙價幾於驟貴敢圖謙謝亦附冗僚退揆菲材固難當於益美仰窺佳藻亦竊幸於珍藏

回王狀元啟

臚傳上第首冠羣英下明詔於九天恩先桂籍収大名於一日光映儒林凡在見聞孰不慶羨恭惟某官宏材聳壑英气淩雲卓爾異人時推於間出偉然大器不俟於晚成以妙齡秀發之姿奉髙誼講聞之對諸老誰先於賈傅天子親擢於平津喜黌舎之有人掩名塲而得雋展逸足而華塗方踐升大猷而逺業難量某久共虀鹽更窺珠玉知洋洋於流水偶贊文衡引皓皓於明星實由聖鑑擁長牋而肯顧溢陋巷以生光

回第一人董狀元啟

唱第中宸冠名上甲𨿽事從故典推龍首以居先而恩出淸並桂林而擢秀恭惟某官文知體要學有淵源望久重於鄕閭聲特髙於屋屢泣荊州之璞知者其誰獨騰丰劍之光終然莫掩遡春官而累上霑皇澤以兼收有孤黃卷之心恥試紅塵之吏气不衰於再鼓人忽驚於一鳴冕旒凝乙夜之觀軒陛首春雷之震對賢良而舉首遂繼家風起徒步而封侯更看晚節某頃因乏使忝預攸司設网於河偶值靈龜之入窺斑以管詎窮文豹之奇方喜得於眞才忽過蒙於盛禮【云云】

答盛學士啟

占桂籍之上防得蘭臺之舊物士歆稽古之力朝有得賢之榮恭惟某官學茂大知器非近用處貴防而獨惇素尙在蚤嵗而已擅雋名混舉子以登塲中有司之異等禁庭唱第名復甲於英髦宸筆評文語特嘉於警防遂膺溫詔擢校祕文問倚相祈招之詩素欽博古讀杜牧阿房之賦竊幸知賢敢圖過謙猥形私謝豈特借重言以華衰品蓋將惇髙誼以激媮風

答鄭學士啟

延登內閣典校中經儒館增輝士流交慶恭惟某官識探聖域文播賢闗自期國華不甘門調仕而優則學首登附試之科儒以道得民旋預說經之選談易無疑於九事著錄何止於千人輟刺舉於南州擢刋讐於東觀得時則駕方逺步於亨塗飲人以和乃過形於謙謝佳筆但知藏弆厚意不敢當防

賀韓學士啟

被眷楓宸躋華蕓省朝慶得人之盛士歆稽古之榮竊以挾冊校文實重圖書之府養材待用是爲英雋之躔凢職於其間蓋選賢而後授恭惟某官器識俱懋望實兩髙學有淵源博宗九品之奧文無骫骳追還三代之醇預蕝禮於曲防復讎書於內閣鳳將子而惟九豈媿前修豕渡河而曰三實資鴻筆媿未遑於敍慶顧先辱於縢緘佩感至深襲藏爲好

賀黃學士啟

被眷中宸躋榮內閣儒館慶得人之盛士流歆稽古之榮竊以昭代右文辟三館而聚書籍上皇吁俊差九等以寵儒臣中朝方復試選之科冊府必用俊髦之士恭惟某官豈具貟吏實不覊材早以雋名蔚有棟梁之器中緣鯁議頗妨塗轍之升道旣久而日章理亦窮而斯變登龍尾之道已數近於淸光復鴈門之踦諒卽躋於要路

答武學李博士子奇啟

曳裾見臨削牘爲賀翔鳳凰於千仞豈測雄飛享鶢鶋以九韶徒深視恭惟某官器凝方重學造精防収科若摘頷髭吐論如霏木屑文詞合處曹子建何足道哉時命鼎來謝安石恐不免耳豈伊右學能滯亨塗敢圖謙防猥見標榜過情之譽𨿽非涼薄之敢當防友之文當永珍藏以爲好

與運使啟二首

將命計防著攬轡澄淸之望屍官講肆有髙山景慕之誠未晉接於顏辭幸依棲於名徳恭惟某官性天夙悟才地素優論器範則當從古人求較詞章則應是我輩語事毎試而皆可政無往而不宜早獻直於霜臺屢對揚於云幄忠規直節邦朋震慴以相驚崇論讜言國是雍容而自定暫枉將明之寄少分憂顧之勤原隰光華已上聞於功最威顏咫尺行入侍於淸閒

坐曹無補深虞直指之嚴行部載臨獲展上交之禮自惟冗散方托庇存遽爾暌離已深惇慕恭惟某官聲名籍甚器範自然軒軒雅操之獨持衎衎公才之屢試方在責實循名之際凜然赴功趨事之能省戶司金名特髙於諸彥使防握節威自懾於屬城從容計相之經營籠斡縣官之調度行選於眾詳延博碩之賢使復於王展盡經綸之業

謝江陰曹縣尉襲啟

言旋故鄕方有人琴俱亡之恨敢圖都騎示以金石相宣之文仰惟學省之俊英早挹天墀之右第仕而優則學不忘探討之勤因不失其親更切規磨之助逺貽華軸來賁郊廬自慙受粟之支離豈稱畵眉於渾沌徒欲借此言以增重敢不珍其貺而襲藏

欽定四庫全書

丹陽集卷五

宋葛勝仲撰

啟

復修撰謝兩府啟

殊廷汜掃幸簉迹於臞仙祕殿防榮或厠名於墨客稍從抆拭曲荷生成伏念某者奮自覊單進防簡擢逶迆持祿深戒鄙夫之事君骯髒狥公妄期君子之謀道一昨超登侍從進長膠庠𨿽無成徳逹財之功粗有畏法遵繩之志欽惟寄屬每自激昂杜請托則深咈於人情多建明則顯違於時論𨿽學子粗安其朴拙而憸人潛議於中傷孤根易揺小器先溢靑蠅交集白簡厚誣凡可排根而傾擠無不誕謾而崇飾彼正異放麑之恵固優爲掇蜂之防上賴照臨止投閒左莠言甚巧類成葉於三年幽憤莫申將降霜於五月惟神聽之難罔而天道之好還旋聞邦誣莫逃聖鑑畀虎豺而不食禦魑魅以逺行四門穆淸百揆時敍惟玆枉橈屢乞辧明敢期曠蕩之恩稍加麗正之職此蓋伏遇某官心存體國道廣濟時恵顧窮人起伊尹納溝之念磨礲治具肩傅說作礪之誠致脫丹書漸還淸貫儻未塡於溝壑誓仰報於陶鎔

汝州到任謝兩府啟

起於宮祠付之民社自顧散儒之陋謬當良吏之求亦旣撫封莫知報徳竊以魯山沃壤汝水名邦宻拱兩都新被節旄之渥旁連四輔舊稱屏翰之雄當承流宰牧之權必赴功膚敏之士而某生姿遲鈍渉世闊疏途如阮籍之窮性有汲黯之戅學初爲已妄期造道以逢原仕則慕君敢替當官而狥義顧多取於公器復顯忤於要權致爼豆楚者幾稀而魚肉渉者甚眾駭機一發溢惡交興惟鋭進之邦朋方上揺於國是從而下石易若吹毛獨賴睿明燭知誣罔𨿽褫職輦轂之下獨賦祿湖海之濵方齊得喪於環中而置恩怨於度外以退縮爲安身之計以靜黙爲進徳之階敢覬矜憐稍加收用此蓋伏遇某官膺天大任佐時有爲積累治功若農夫之望嵗銓量人品如匠者之度材袁安不忍於錮人傅說但期於廸後肆令衰懦復與簡求某敢不防患周身指覆車而自戒牧民涖政憂制錦之或傷

賀趙鎭撫啟

周尊師帥之職實總全師唐分藩鎭之權旁提支郡於惟盛旦復舉舊章敷求忠亮之賢付畀土疆之重恭惟某官材資傑出智略挺生早被眷於宸廷屢出持於使節頃當艱險備罄忠嘉諒惟制檢之榮卽有齋壇之拜

賀運使劉龍圖啟

祗奉恩輝寵除漕寄凢依庇賴交集懽愉恭惟某官學貫儒流望髙時論以盡言不諱而挹巍第以忠愬無隠而光諌垣躋峻職於西淸扈慈闈於南土預元戎之婉畫曲盡訏謨領將漕之提封更榮申命行聞召節入冠從班某猥以散材獲居屬郡欽聞光渥第極歸依

賀運使郎中學士啟

祗膺詔防榮緫督司先聲所傳公議咸喜恭惟某官宏材挺特雅量粹夷學有淵源綽著淹通之譽言無枝葉裁成體要之文輙自望郎出當膚使諒未聞於暖席已寵拜於持荷藐自孤蹤獲棲大庇顧章紱之所系瞻履幕以末繇日俟按臨稟承約束

與運使啟

仕途太戅合歸湖海之濵朝論兼容尙叨獄市之寄幸玆昩陋托在庇存恭惟某官惇厚而疎通粹和而端亮躋榮防府知博貫於丘墳將命計防復登聞於課最賦輿不擾金穀如流諒惟注意之深卽慶非常之寵某祗膺宸檢攺佩守符惟斷斷之無他寔惓惓而慕義頃棲大防固已荷於包荒今托提封行復欣於承教

賀胡發運啟

祗膺宸檢就陟使權統九路之輸將當列城之刺舉凡依庇賴交集懽欣恭惟某官忠有古人之風學爲王者之事憲府夙推於忠鯁中防作振於維綱益隆黼扆之知外領繡衣之寄逮玆推擇愈著光華調發邦儲暫倚成於心計超遷內務行亟拜於除書

賀提刑啟

祗膺溫詔出緫祥刑凡預庇庥共深欣抃恭惟某官望髙朝論忠簡上知入踐要繁夙預月卿之寵出當憂顧屢膺星使之權佇聞贊書峻陟華貫某誤紆郡紱適邇使麾不惟仰托於眷存實幸欵承於教警

答秀州知府曽學士啟

祗奉明綸攺臨重鎭幸依鄰庇遽辱書辭恭惟某官徳宇粹溫詞華秀拔世濟其美紹器業於相門官修其方敷教條於郡寄撫對云始結課已優方聮冊府之淸班行正禁途之譽命祝頌至切稱述奚殫

賀金陵曽修撰孝蘊啟

吳都重鎭位居藩伯之榮書殿華資職號儒林之貴時維雋喆仰副眷懷恭惟某官淸時羽儀羣辟冠冕智仁勇以兼劭徳爵齒之皆尊𨿽遭時屢歷於險夷而挺志弗渝於忠藎入居朝廷則蓍庶事出臨方靣則衡尺眾材表此百城暫倚兵鈐之重閒於兩社卽登宰路之華伏念某受知素深去徳滋逺中緣艱棘久自屏藏寖冒甄陞遽罹貶逐夤緣幸防再依庇賴之仁險阻艱難尢切歸投之素屬官常之有守望履幕以無階

賀王修撰啟

祗奉恩輝榮陞論譔有識交慶不謀同辭恭以某官學探道原望髙時論事每試而皆可政無往而不宜頃膺一札之書出領三城之寄𨿽藩宣所賴因任旣以累年然績用登聞襃進殆無虛月行被追鋒之召就頒挈槖之除某代匱陋邦依寶鄰之千萬防惇雅契枉華翰者再三感媿之深敍陳罔旣

回河陽王待制啟

被命十行陞華兩禁民遂借畱之願朝有因任之公凡預遊從交深欣抃恭惟某官天資敏銳徳宇粹溫理窮性命之端事燭古今之表英辭振玉逸气淩雲郤桂一枝卓爾儒林之秀和松千丈挺然大廈之資自結聖知出當方面河水東泊鄙鄰國之白圭長橋臥波小平津之杜預報功崇徳果防持槖之榮尊主庇民行拜秉鈞之召某備貟鄰境托芘卿云方修慶之未遑遽騰牋之先辱具爲感戢難旣敍陳

賀冬啟二首

一陽襲管气滋緹室之和五物書云瑞見防之應惟時賢喆繁擁休祥恭惟某官材擅儒林望髙朝論富金籝之奧學挹珠网之巍科大邑試材鸞暫棲於枳棘淸班防士鳳將集於梧桐順履天元茂膺帝祉

淸臺課歷逢七政之同躔黃祲占年見五云之紀瑞惟時賢喆繁擁休祥恭惟某官性天髙明才地敏給敷政無施而不可涖官所至而有聞大邑庇身暫倚撥煩之重嘉猷告後卽攄經逺之謀玆順履於天元諒茂膺於帝祉

答周舍人賀冬啟

律回葭管登臺爰紀於祥雲星次斗躔推防載迎於長日方一陽之來復宜百福之類升恭惟某官文秀時髦學優聖域簮法冠於烏府侍香案於螭坳致美善於親暫屈藩維之寄告謀猷於後行膺夢卜之求諒經剛長之辰卽有詔除之渥

謝王奉議【以寜】啟

寵以書辭申之文卷言溫布帛𨿽退恧於過情字挾風霜實仰欽於眾制聞暴公子固久見元徳秀乃初頻阻傾蓋之歡深恨揚舲之遽顧防縟禮加恵陳人大鼎烹雞逺器尙淹於小用明珠彈雀珍文弗悞於輕投揣分何堪捫心知感

答卓奉議啟

載膺宸檢獲綰郡章約結無奇獨傾心於名士嗜好殆絕尙抵掌於髙文辱示書辭獲窺學植屈廷臣之嚴重同邑子之進趨方何遜劉孝綽則多少俱工比鮑昭謝靈運則遲速皆美恐爲品藻之累但深藏弆之榮

答張省乾啟

枉道見存陳詩爲貺崢嶸髙論驚所飬之益深璀璨大篇知見禮之加重豫章何必七年而見威鳳蓋由一羽而知矧在上庠屢以仲舒爲舉首獲交諸父又熟阿戎之淸談契闊流離寤寐傾渴三年於此矣固多脫頴之流一言以蔽之罕見無邪之美仰惟此賜宜在珍藏

答孫宣教啟二首

誦汝墳之章少有幹榮之意廢蓼莪之什晚興弗洎之悲比竊食於眞祠偶藏身於偏壘實先人之舊治有元祐之政聲悼嵗月之不畱愴音容之如在敢謂某官曲惇髙誼追記曩防特紀述於雅言以發揚於潛徳賦五君之詠獻不待於諱辰誦百汰之金問何勞於曲室感荷之至敷敍奚殫

談經敗績獲寄迹於小邦聞善若驚猶傾心於諸彥敢謂某官曲惇雅好過采虛名忘固陋而寵以書辭慰孤寂而示之文軸見許詢之逺致自爾伏膺賞沈約之寄音敢忘擊節豈特珍藏於書簏固將共托於詞林佩服至深敷陳罔旣

答曹宣教啟

校藝奏名防恩賜第事光舉首榮動朝端恭惟某官爲君子儒知古人體學深窮於聖域文獨步於賢闗千丈喬松知有棟梁之用五枝仙桂實爲門閥之光某夙賞髙文欣聞譽命敢圖謙眷亦損書辭𨿽欽造述之工恐累防談之實一第混子耳聊爲進士之階集賢有人哉行慶選掄之寵

答張學銘啟

何武先卽學宮始之傳捨朱博不喜儒吏深惡議曹旣操術之不同宜治道之相逺比緣休吏稍欲崇儒意𨿽粗勤禮實不腆敢期髙誼載以雅文施挾求奢每自慙於寒乞要輕用重亦恐累於品題敢戢至深敍陳罔旣

除顯謨閣待制謝兩府啟

白簡驟攻久投冗散丹書一洗復玷髙華恩與爲新徳何以報伏念某文質無所厎材能不及中防初載之博延繇常途而躐進冒庠序師儒之長參言語侍從之流峣峣固人道之難全碌碌實鄙心之不肯防銜窶數知非容穴之謀蜩決楡枋不羨圖南之便果罹謗鑠旋辱辧明起於置散之眞祠付以承流之樂土圖回百緒黽俛二年朝廷不憶一州𨿽慙前咎民庶借畱滿嵗粗有公言屬積厲於衰門遽纒哀於伯氏念藐諸孤方賴同爨故蕞爾邑未可輕歸不悟衷言俾躋邇列旣沗輔郡二千石之印綬又直文考十九載之圖書靜推所防端有攸自此蓋伏遇某官股肱元聖屏翰萬邦以佑賢輔徳爲經濟之謀以遵制揚功爲寅亮之實用仁心而引類動義槪以防淹贊翊事機獨提綱而頓領吹噓時彥詎防本而塞源乃因肆之恩上廣隆寛之施西廂寓直𨿽叨序爵之榮東閣撇裾尙恨趨風之逺

賀太宰啟

光膺渙號冊拜冢司周公之覯繡裳爰是皇於四國仲山之補衮職蓋以事於一人夷夏共瞻宗祊防福竊以盛世以置輔爲重志士以得時爲難抱經綸之業者或困迹於艸萊都廊廟之位者或貽羞於竹帛由才位齟齬而難合故勲業寂寥而無聞天將福於斯民世特生於良弼恭惟某官斯文木鐸王國元學貫天人而博窮載籍以來辭該象數而盡屈能言之類英聲茂實夙推先覺之賢峻節忠規篤守後凋之操自預聞於大政益眷注於淵衷遵制揚功中轄著彌縫之助奉公履正東臺存繩糾之功果符夢卜之求遂冠鈞衡之峻贊又新之政已寅亮於天工開眾正之門共行熈於帝載伏念某小器窘用孤根易揺久困風波幸托帡幪之芘未塡溝壑悉歸播植之公

湖州到任謝兩府啟

出刺周南曽防優最攺臨吳防更勉後圖祗荷生成伏深榮懼伏念某簡編糟粕之學塲屋骩骳之文用此躋榮可名僥幸推移從祿類眾狙之賦三選軟畏人慕靈之藏六樂就外服以畢餘年昨分一面之符未報三年之政𨿽免曠瘝之責遽纒伉儷之哀未能擊缶以忘情亟欲卜岡而就窆懇求近地稍便私門荷大臣之用心付小麾而如志惟吳興之樂土萃江左之名賢抒峯存三癸之名峴嶺標五花之勝白蘋洲上著騷客之風流紫花瀬邊有茶山之燕賞敢圖推擇誤及庸虛此蓋伏遇某官惇厚恵和忠淸直亮丕揚可大之業輔成不防之基斂袵廟堂致藜藿之不采提衡品類直桃李以無言某敢不祗誦徳音勉睎循吏庶防一得仰報萬分

答海門知縣啟

逺貽書防復枉詩文辭華髙步於上京才義不慙於小雅舌耕滋久瞻奧學於胸中腹槁便成湧佳言於筆下𨿽云出眾顧輕示人誦讀爽然政恐文卷之盡流傳逺甚居然紙價之髙仰竿牘之甚勤識歌之多暇𨿽菁華之悅目揆涼薄以頳顏不敢當防但知感戢

答王知縣啟

百謫交至暫整單裝兩怒旣消復還舊治老守有防成之幸邑子遂依仁之公竊以愷悌撫循昔稱良吏掊克媮快今號軼材旣務守官固當罹咎𨿽粟邑換尹賞職益以卑而內史愛倪寛殿更爲最果緣公議特勉後圖願益專於所聞以卒相於予治

鄧州到任謝執政啟

愚誠上逹懇求避於親嫌朝論兼容特攺除於郡寄撫封云始揣分知榮伏念某才不足於治劇濟繁學不足以鉤深索隠早緣識擢嘗獲在前晚以愚憃久從外補畱滯周南之境奔趨吳防之郊嵗琯七周未始僥求於內舉國門三過其誰肯致於裏言每處順以安時姑深根而寧極惟玆巨屛素號樂郊敢圖生成舉是寄屬此蓋伏遇某官功弼乃後道覺此民擴伊尹納溝之仁懋傅說濟川之業弛張因革躋國勢於安常小大浮沈器人材而式序肆令孤拙獲此便安韋狀員推豈敢責成於參佐召父杜母庶防追繼於循良

鄧州謝範左丞啟

祗膺宸檢謬當方伯連帥之權趣引郡章獲繼鉅徳元勲之後荷恩實重揣分增榮伏念某文不軰於時流學僅傳於家法幸緣親擢稍躐常塗方幅員徧庠序之時五冒師儒之等曁朝廷興禮樂之際三居綿蕝之官𨿽事功無毫髮之防而議論有金石之固豈宜乘隙遂爾易心中緣背馳久困外補蕭望之各從所好晉荀息不食其言嵗籥七更詎肯僥求於內舉國門三過何階入覲於中宸惟玆大邦夙號樂土猥當出刺深媿食浮伐柯在前旣仰承於舊政鄰輝不逺又獲借於餘光恭惟某官天庭寶臣海內詞伯險夷否泰在峻節以不渝進退行藏視古人而無愧方廟堂之闕位佇渙號以揚庭獨専國柄之崇仰贊時雍之防重惟浮賤過荷奨知近緣假道以登門幸獲望塵而侍坐加籩豆之踐仍許造於後堂窺云漢之章遂徧觀於崇宇𨿽大賢折節以下士而小已揣分以難酬感幸之深敷宣莫罄

與範左丞【致虛】啟

絲綸示眷槁塊奪情將正位於鈞衡姑承流於屏翰縈懷所擊控避莫從恭惟某官學洞古今忠存社稷早登文陛服在諌垣仰昭正父之功力奮爭臣之節贊裨紹述一言可以興邦擯斥朋邪三進蓋甞及霤久持從橐擢預政機方亮采以奮庸忽銜哀而去位上方側席民亦具瞻與其失防契之忠毋寧奪曽閔之孝果聞大渙趣使遄歸諒惟朝事之初卽播弼諧之命某屬拘營職莫遂望塵輙陳竿牘之儀少伸寰海之慶

再與範左丞啟

確守禮經蓋欲表儀當世曲從誠請是爲體貌大臣郁四海之具瞻篤三年之通制有識交頌不謀同辭恭惟某官气稟天和學優王佐讜議早扶於國是忠規屢詟於邦朋爰錄勲庸遂參機政王臣蹇蹇方盡瘁以輸忠棘人欒欒遽銜哀而去位祗膺奪服聊免造朝仁者安仁固不忘於子職孝乎惟孝深上動於天聰豈惟君子之光實使懦夫有立

上執政啟

經邦碩輔阻窺數仞之墻刺郡冗僚屢枉五云之字瞻風莫遂結念增勞恭惟某官識逺而非小知器博而宜大用幽經奧牒盡究生民以來大冊髙文坐屈能言之類獨緣儒效自結聖知涖經事而知其宜臨大節而不可奪補衮正上公之枋賜履昭元戎之權示大壯於端闈實資制作頒上化於陽館更賴燮調不違咫尺之顏如倚左右之手爰從枚卜起付鈞衡祕殿聨榮入告嘉謀於後鼎司爰立日下膏澤於民諒在邇辰更膺正拜伏念某方依覆露夙荷奨知悵滯迹於西州阻曵裾於東閣永言瞻頌難諭端倪

賀提舉監丞啟

祗奉帝綸顯持使節先聲所至公議咸歸恭惟某官學窮古聖人之原材出見大夫之右頃膺推擇入踐要繁惟摘山煮海之權實富國彊兵之利變通成法內則掌於冢司提按列城外則諉之部使暫煩直指卽慶遄歸某坎餘年依棲大庇日竚軺車之至庻諧履幕之瞻

賀湖州秦守啟

對揚便殿具輸獻納之忠擢領輔藩優畀承宣之寄先聲逺播公議咸歸恭惟某官材冠士林望髙時論學識九流之廣文追三代之醇夙推廊廟之姿久屈雲霄之步果膺防舉峻履髙華寵之禁嚴論撰之資付之山水淸幽之地自副車而陟守實聳州縣之榮觀以介弟而繼兄更作衣冠之盛事諒未遑於暖席已夙駕於追鋒某潦倒材疏陸沈嵗久亦安身於林壑獲托庇於帡幪側聞鳳詔之頒日佇隼旟之至其爲欣望莫罄敍陳

賀宇文寶文時中知湖州啟

西淸寓職總內閣之圖書南土專城作行朝之屏翰命出九重之邃歡騰千里之遙恭惟某官直諒而多聞宏毅而任重量吞千頃腹貯五車詞章特擅於家聲伯仲並登於政府召還蜀道初畀乘軺攺命吳興復膺剖竹光生四水榮動五亭黃蘗山前續江淹之文采白蘋洲畔繼栁惲之風流諒惟開府之初卽有追鋒之召某久緣固陋坐竊安閒𨿽陶令已歸於田園而龐公不入於城府徒托二天之庇阻修一刺之恭

賀陳大資【與義】知湖州啟

以心膂臣而暫辭機政以股肱郡而來布教條旌纛再臨山河增重恭惟某官式是百辟媚玆一人文辭獨行於中朝器業藹聞於早嵗繇北扉之淸近擢東府之贊襄天賦之才蓋天下士而非特國士人究其實乃社稷臣而何止功臣初違咫尺之顏如失左右之手昔之往矣畱千里之袴襦今也來玆被三公之衮繡行聞召節登拜冢司

賀汪少卿【思溫】知湖州啟

防命拜州差辰開府股肱帝室潤分九里之河父母侯邦庇擴二天之覆恭以某官望髙朝匠學冠時髦文體要以精深器恢宏而凝劭入居九列當牒訴浩繁之司出領一麾得山水淸逺之地承流伊始頌徳攸同某鄕廬頃遭鬰攸之災浮家暫寓窮僻之壤退惟困躓辱在帡幪陶令已歸田園但知退聽龐公不入城府尙阻進趨

謝蔣縣丞【汝功】啟

伏防某官撥簿領之沈迷喜親戚之謦欬逺迂都騎來顧衡門寵以長牋旣遂盍簮之願示之眾制更諧擊節之觀仰惟鄕曲之英蚤擅文章之譽三年學而至於谷已極淹該一卷書而立之師更求博約惟他時之所到豈小智之易量感佩之誠敷陳罔旣

賀中書侍郎啟

祗膺中詔入侍西臺翊贊萬幾克懋格天之業踐更二府共歆稽古之榮渙號誕揚敷天咸喜恭惟某官徳尊一代智傑萬人眾推爲王佐之材自任以天下之重體道則六通四辟而咸在應事則千轉萬變而不窮早被簡知亟躋華顯洎居常伯適在版曹以邦用封靡爲近憂以民力凋耗爲深患間緣造膝之對力陳逆耳之言不患失於在前寧輸忠而補外屬嗣皇訪落之始當彊鄰俶擾之初罙入都城日有舉烽之警環觀諸將誰爲戡難之人旁采師虞顯疇嘉績起公於師帥之任付公以宥宻之司旋降芝函攺臨鳳沼光輔惟新之政大開至正之門載纉武功以銷未形之患誕敷文徳增築太平之基式副具瞻行膺爰立伏念某多仇少與數免稀遷迹滯南冠莫遂望塵之幸魂飛東閣徒深頌徳之誠

賀範畱守【致虛】啟

爰擇剛辰已開畱府陵寢增重嵩洛有光凡預庇存交深欣抃恭惟某官經邦碩輔命世眞儒以堯舜孝弟爲尊主之謀以稷契忠嘉爲奮身之術早躋大用蒞經事而知其宜自勵匪躬臨大節而不可奪特輟燮調之任一蘇眾大之區暫此居畱著赤舄幾幾之望行聞入相賦緑竹猗猗之詩

賀平江知府胡舍人啟

奉選勞之新渥躋次對之舊班屏翰有光朝廷增重恭惟某官英豪間气道徳名儒學窮六籍之醇文起八代之陋討論潤色崖因珠而不枯險阻艱難艸以風而知勁顧惟劇郡旣訖外庸龍已升云乃眷攀鱗之舊魚方縱壑更逢激水之寛諒在遄歸卽膺巨用澆瓜爲恵坐令一境之安采菲不遺更荷五云之及

賀吳少宰啟

顯膺綸綍冊拜鈞衡一言興邦獨定公於社稷百官承式亟冠位於疑丞天人具孚華夏咸喜恭惟某官膺天大任爲世眞儒早以異材徧躋膴仕紫防司制眾欽華國之文靑納言自許經邦之防謀猷屢告權近不容久安均逸之居益養具瞻之望繼鋒車之峻召陟玉堂之近班凜然松栢之後凋卓爾蓍之前識臨大節而不可奪可謂稷契之忠遭變事而知其宜贊成舜禹之事俄宼氛之俶擾致神器之震揺諸老生語如寒蟬見大夫竄若狡兔天祐國步公輔政機智略如神而從容於倉猝之時言辭如湧而啟發於睿神之聽力排出狩之議坐成堅守之功不移宗彛再造王室宋昌之迎代邸謀協天心謝安之擊淮淝威破冦膽爰膺帝制進秉國成大開眾正之門力贊惟新之政斥壬佞防舉滯淹形孝愛之風念宸付托之重謹號令之出繩祖武艱難之初太平之期指日可俟某覉單之迹撲拙自將欣聞大號之揚倍激懦衷之慶

又賀少宰啟

光膺典冊進拜鈞衡君陳之入告謀猷久隆帝眷周公之丕視功載遂總國成綸綍誕揚朝野交慶竊以坐廟堂而謀王體秉機柚而亮天功上則燮和於陰陽外則鎭撫於華夏用人得失系國重輕故當光明盛大之時必有魁偉俊傑之輔假羽翼而橫絕彊精神而折衝恭惟某官本朝宗工斯民先覺有經天緯地之文而濟以淹該之學有尊主彊國之術而持以肅括之誠方掄材三捨之初卽冠名羣俊之上紙價驟貴眾共服於文鳴帝席屢前上特驚於見晚粵從詞禁擢預政機遵制颺工上繼承於先烈料敵制勝盡開拓於故疆果符審象之求亟付贊元之重無偏無陂已簡記於淵有猷有爲竚擴攄於逺業伏念某斗筲小器刀筆下材冊府交文甞預俊逰之末銓曹浮食亦叨職守之聨流落七年浮沈三郡欽聞大渙竊抃危悰久困風波今幸帡幪之庇未塡溝壑永依播植之公

賀張樞宻啟

被宸廷之優眷陞樞筦之要塗國步必安海隅相慶竊以朝廷之基大治獨倚柄臣兵戈之擾中原無甚今日恊贊中興之業實賴本兵之賢蓋時平則庸常措畫而有餘運否則雄傑馳騖而不足旣選於眾必惟其人恭惟某官學窮載籍以來文冠能言之類屹然威望之重何止金湯淵然智略之明共推蓍蔡蚤緣際遇亟踐髙華執憲霜臺繩糾著正人之效摛詞禁苑艱虞繄內相之謀果采眾諧遂膺大用坐運籌於帷幄方折衝以精神飭武備而俾姦凶褫魂敷文徳而俾民俗按堵而某身投眞館名丹書𨿽王陽在朝不敢效貢公之喜而幹木旣進亦竊預西河之榮

賀樞宻啟

光奉宸輝峻陞樞宻詔頒中外喜動兵民竊惟宥宻之司實負防深之托載用有嗣方備預於武經克壯其猷宜倚毗於人傑惟智局之劭故足以訓齊軍政惟威望之著故足以慴服逺人果緣公論之歸寵付戎昭之重恭惟某官生逢休運自致亨塗早攄告後之嘉猷久負禦戎之上防謀略之重則隠如敵國名節之懋則配彼上臣昨困險艱艸因風而知勁退從閒左實在夜而愈光召還喉舌之官遂正股肱之任握兵之要𨿽倚重於珠鈐秉國之鈞卽奮庸於石畫

賀富樞宻啟

拜恩丹陛冠位紫樞萬口騰歡四方聳聽竊以明主有興衰撥亂之志惟得賢則能亮天工藎臣有見危授命之忠惟得位則能奮舊業上旣有特異之眷下必収非常之勲恭惟某官徳量深醇謀猷宏逺直亮本於世閥忠義出於天資責難之恭以文武未墜於地將順其美非堯舜不陳於前早緣補衮之司進貳本兵之寄坐攄素蘊入贊沈機挺挺祖風夙秉威懷之略蹇蹇臣節大施經濟之才果協師虞進長樞筦方將芟夷氛祲盡辟漢唐之土疆崇振紀綱恢復祖宗之勲業某方縻逺郡阻慶髙閎頌詠之勤敷宣罔旣

欽定四庫全書

丹陽集卷六

宋葛勝仲撰啟

謝修撰啟

庇身閒左分老明時通籍禁嚴忽膺譽命人皆憐其愈鈍已獨愧於乍賢伏念某拙昧趨時愚惟信古在紱冕則多仇少與於塗轍則數免稀遷昨罷一麾今逾六稔憔悴自驚於黃馘饑窮殆類於白丁𨿽榮滯推天分以自安而出處系人臣之大義念國步多艱之際乃臣工致命之秋旣不能畫半防於聖天子之前又不獲效寸勞於賢大夫之後捫心自嘆顧影知慙忽玷髙華實爲僥冒此蓋伏遇某官中興佐命先覺上臣念掃河洛之塵將翕淸於寰宇必擴山藪之量先廣防於人材愚智兼收功罪咸錄袁安以不錮人爲徳荀彧以能進善爲功杳杳鈞天昔已甘於夢斷迢迢星漢今或望於槎通尙覬異時得酬洪造

湖州到任謝兩府啟

浮家四水初爲習隠之謀出命九閽誤玷惟良之寄免寒塗之偃薄卽官次之便安自爲之謀不過如此伏念某材非大受學第小知少不自量冀亨塗之接武老而多難潔孤迹以投閒方且賦歸來篇於松菊之間詠招隠詩於雪月之夜躬營小隠以樂餘年欻奉誤恩俾臨舊治白骨再肉𨿽荷生成於思復來豈無姍笑此蓋伏遇某官中興倚仗吾道權衡不廢窮人知聾盲跛喑之有用若築大廈須棟梁棼橑之各安肆令寒谷之人上逹細氊之聽蘋洲花瀬敢事於燕遊羽檄軍書第勤於警備

湖州到任謝監職啟

霅水便藩淛河都防承流自昔初無遺愛之在人申命督行獨荷隆恩之圖舊仰無以副朝廷因任之眷俯無以慰民俗挽畱之誠奏職云初省躬多懼恭惟某官望髙時論徳冠士林當劇部之按亷竦百城之觀聽盤根錯節方知膚敏之才聳壑昂霄佇發經綸之蘊顧惟昩陋辱在庇存幸防實多敷陳罔旣

上監職啟二首

肅將明命久欽直指之風退服冗僚莫展上交之禮逖瞻名徳坐役營情恭惟某官學無常師文有奇分書林論篹實繄潤色之工憲府弼諧夙著糾繩之譽眷玆劇部就委軼材豈惟資振職之中聊以副承顏之便佇聞召節擢寘禁途伏念某罪不逃刑貧猶仰祿量材揣分固難簉於英奇辯迹求心或未愆於名義幸玆委托在庇存

章紱之榮撫孤老而竊幸獄市之寄豈衰朽之能堪自驚流落之餘猶玷選掄之渥幸玆昧陋托在庇存恭惟某官學冠世儒望髙時論盤根錯節而大才始見聳壑昂霄而逺器叵量被眷中宸觀風劇部將肅肅之明命已訖外庸贊巍巍之成功卽躋近綴某方縻賤役阻造崇墉久深仰止之懷未遂景行之願恭俟按臨親承約束

代謝攺官啟

服勤書槧雅無編削之勞拜命恩綸誤被超遷之寵仰膺僣賞俯激懦衷竊以職方辧九服之圖使同貫利外史掌四方之志以逹書名洪惟聖朝奄奠區域尺地莫非王土黎獻共爲帝臣山川藪澤之混殽職貢族系之紛錯宜有不刋之典以垂罔極之傳肆命儒宗顓緫書局然地逺則咨諏必廣蓋事大則討論至難子云欲纂於方言徧詢計吏太衝擬作於都賦逺訪蜀人因命方州各供圖志擇時髦而講貫設勸典以褒延茍非其人不在此選如某者性愚而志癖才薄而數奇躡屐擔簦久擁經於學省濡毫操牘屢獻藝於文弟兄並綴於辭科仕宦獨沈於門調失壽陵之步𨿽負初心讀輪扁之書敢忘素業昨備官於曹掾獲簉迹於師儒猥奉檄書使詳輿地惟此海沂之境介於徐兗之間焚膏稽考者殆二年趼足訪求者周五邑刋除謬誤補綴闕遺無實之言固異景公之棗有得之慮輙獻野人之芹徒知職分之當然敢謂宗公之過聽特形奏牘俾進官聮眄睞所加遂起駑駘之價恩華下逮更包龍斷之羞此蓋伏遇某官道徳宗師文章哲匠敷求英雋以報聖主之知樂育人材上濟師臣之美有如疵賤曲荷矜憐卵翼已成盡出生成之賜防埃可效敢忘報稱之圖

防問

治法

問傳曰明王卽位建大中以承天心則庶徴序於下日月理於上又曰天子建中和之極兼總條貫以順成天慶故善治者莫大於建中又曰天下本無事庸人擾之爾苐澄其源何憂不簡邪又曰切恨國家釋樂成之業而虛爲此紛紛也故善治者莫先於靖民湯之執中舜之防已盛帝顯王之稱煌煌於天下率循是而巳恭惟聖天子紹祚二年於玆精神所向天順之人應之𨿽庶僚百執不足仰望淸光然竊意其萬一殆専以大公至正之術待天下也紀元詔書懇到切至士有一言及此者不以次而官使之此二三子所睹聞也夫居尊而制四極正始而慮萬世非大明法度不足以藩飾非廣延賢智不足以維持也今朝廷旣皆知二三子其茂明之以著於篇毋使問以國事千轉萬變而不窮専美方冊也

治功

問蓋聞上古隆治之時俊良耆傑無不登用姦回諛媚無不放斥四夷賔服百吏競奮黎民醇厚風俗移易天災時變昆虫艸木之妖無不消弭休符嘉瑞麟鳳龍之屬無不備至郊天祀地神示顧答跂行喙息無不得宜嗚呼何修何飾而至此歟本朝受命百數十年聖聖相授潤色宏業以今觀察治效之隆豈盡如古邪其亦有未至耶興利之要何先補獘之術何貴守成之道何以杜患之防何務諸君具言之毋有所隠

治效

問周室之興岐豳丰鎬四易都邑修仁累義受命配天積十七年至於成康然後兵寢圄空號稱極治何其難耶唐文皇仗義晉陽不三月帝天下投戈偃革之日未久巳能使貞觀之民居者外戶不闔行者旅糧不賫何其易耶然周道陵夷旣久諸侯彊大莫之敢傾郟鄏之卜卒過其歷唐至天寶海內已亂自安史首難悍鎭矯據四十八州乍服乍叛訖不能有豈治效有淺深之異故禍亂之作亦有淹速歟公孫宏誦語漢庭謂周公旦治天下期年而變尙竊遲之則圖治疑若甚易李石抗對便坐謂十年養徳甫成爾天下治不治要自今觀之則圖治又若甚難孔子曰善人爲邦百年可以勝殘去殺矣治果易乎又曰如有用我者期月而已治果難乎歷觀前世通儒上才品議時政亦雜然不一或曰日中必熭操刀必割持是說者其言剛果而必行若賈誼告文帝失今不治必爲痼疾不肯早爲豈異秦之季世是已或曰物暴長者必天折功卒成者必亟壊持是說者其言寛緩而不廹若朱浮告世祖遊意經年之外望化必世之後是已二端異焉將時勢使之然歟方文思天子在上逹孝紹先猷明徳臨海縣厲精治道宵旰念此至熟也將逺撫長駕井田學校比隆三代之盛又慮未可以嵗月幾也將興補滯獘持守盈成茍圖目前之治而已又慮不足以貽則萬代也然則柰何諸君學優智明通逹國體其盡言之於篇以啟告愚陋亦斆學相長之義也

官制

問在昔隆治之時分職以馭羣臣因能以裁列位治稷者不以涖水土之功典禮者不以居犴獄之任下至虞人之賤猶知守官典衣之防不敢出位故能同徳協義共圖康功何其盛也去古寖逺官制紊亂先後失當崇卑奪倫序爵之公無復可考神宗皇帝慨然念之逺稽成周之隆近約宇文之制肇修廢典董正治官始以階定品而省臺寺監之儀粲然一新矣名定而實應職分而事舉在下者思於競勸居上者易於循責品式周宻濟濟乎鄕於六服承徳之時矣今朝廷紹隆前休增光潤色約循成書以詔萬世蓋將與唐之六典並驅而爭光也議者謂閒曹槪補則吏有冗員文移復重則局有滯事官司之遷徙太數司徒之獘蠧未淸尙有可論者試條陳其端以復於上增損更化助成不刋之典豈不休哉

官方

問讀先王之詩攷其風聲气俗士大夫防恥行義藹藹穆穆何其盛耶仕止之義雍容可觀羞於誇毗以幸爵寵故其詩曰靖共爾位正直是與引君當道不以拱嘿爲智故其詩曰來遊來歌以矢其音質實忠朴𨿽在隱陋無所蔽欺故其詩曰肅肅兔置施於中林赳赳武夫公侯腹心勤勞營職朝夕夙夜故其詩曰黽勉從事不敢告勞此其所以能振扶國是而宣贊時雍者也以今在籍考之垂纓戴褷充百執事之選者蓋鉅萬計不爲不盛矣然射進者以奔趍衒鬻爲深謀患失者以抗直敢言爲無策以至誕謾誣僞懷罔上之姦委靡因循爲竊食之計殆不可縷數其能魁然振防流俗之外者亦無防人爾豈干祿之路狃於故習訖不可變歟將播告訓敕勸誘懲艾者未至也昔賈生有言人主所托財器職業者粹於羣下也俱亡恥俱茍安則國家最病今諸生受業學庭有日矣其宜據古驗今議所以矯革之方若夫庸庸守常之論非所欲觀也

選舉

問掌銓總者以用人爲職能官人則振職矣若其所以振職不必問也司貢舉者以取士爲任能得士則勝任矣若其所以勝任不必問也昔任昉指劉之遴謂王瞻曰此子學優未仕水鏡所宜甄擢瞻卽處以要官是昔之能官人者亦因眾譽也崔郾試進士吳武陵將杜牧阿房賦爲疾讀郾卽處以異等是昔之能得士者亦采素論也今吏部之啟擬一以資格禮部之考閱一以文辭成法定令付在有司屍其事者𨿽逹官近輔猶不得毫釐加損也況敢開請寄之路乎𨿽足以示至公而掖寒素然欲人人稱其才分所宜未必盡能如古也議者欲少寛禁防兼采平日之眾論以爲用人取士之術庶防已仕者無淹防之患未仕者無遺失之嗟不識其說可聽否試援古推今而論之

考察

問書曰無曠庶官天工人其代之語曰修廢官四方之政行焉此聖人垂世之格言也後世乃有官省則事省事省則心淸之說蓋捜羅之不精課覈之無法人人偸合保置而漫不營職則𨿽多無益也若夫百執事之選皆得眞才而官使之咸修智能效見於事則豈以多爲憂哉仰惟主上焦勞萬務愼擇庶明不愛爵寵以示延納𨿽文王之能官未有以過也異時要官顯級虛位弗置與夫閒曹復員一官兼領者今皆推擇布滿而聮事合治矣又增六察以糾愆違置六尙以司服禦鹺茗有使均輸有官建內外學校而聮師儒至於數百修山澤政令而命丞佐至於數千皆前日所未及者也尙慮百司庶尹不孚上意自奮於功名之塗而奉職因循姑爲防食養望之計不識選除之方考課之令何修而可比於先王之盛二三子能知之乎

取士

問自鄕舉裏選之法廢而以詞藝取士略其平時而論其一日凡流幸進望士間黜非徒朝廷之深患待舉者亦病之裕陵稽古欲核實於庠序而漸革科舉防習之獘於是成均政令一新廣輪奐之居丰餼廩之秩愼師儒之選增弟子之員優遷補之條重請寄之罸以至於今人材之成比隆於多士濟濟之世徳至厚也今朝廷欲推廣美意增建州縣學擇其秀出於等類者升之辟雍論材而官之議固已定而法則未下也諸生試論著其詳以待講議局之采擇

士習

問古之儒者用於君則憂君之憂食於民則患民之患在下而不用則積學修身而已固未有救鄕鄰之鬭而代大匠之斵者也今之儒服者往往不能以分義自安投罅伺隙幹時射進追逐時好章交公車甚者飾遊辭以誣善類倡邪說以瀆先烈彼其居心積慮豈眞有意於整紛救哉不過僥幸爵賞偸取少頃之榮而已迨夫時論載新國是旣定則又盡變前日之說而更爲趨附之計隠慝呈露上煩司敗之刑嗚呼古之所謂常心持操者固如是乎昔戰國之際處士橫議朝從暮橫而東京之衰太學諸生品覈公卿裁量執政以成黨錮之禍皆前世事也以今文明之時教養之盛而士無純一之操若此不識何以救之

勸學

問通經好學天下以鄒魯爲稱首今列學士之版者殆以千計可謂盛矣郡學新書蔽自上意加恵學者恩意甚寵遵行寖久𨿽十室之聚無不揭墻壁而昭示之業進士者皆所睹聞也是宜歸心慕義雲合霧集使泮林之上爼豆之容誾誾可觀弦歌之聲亹亹相屬追昔洙泗之盛顧不韙歟今則不然狃於宴安志在屑甘爲自賊自暴之士而恬然無不若人之恥者尙多有之甚者掉臂於攺築之宮其視黌宇廢興不啻如秦人視越人肥瘠豈能副天子樂育之意哉語曰學如不及猶恐失之傳曰懷與安實敗名昔人蓋有輕千里而迎師走百捨而問道者今不出父母之邦而得自進於學誠非旦暮遇也顧左計若此獨何歟議者謂攻異端辟邪說徐以聖人之精義誘掖而開逹使道徳性命之固有者了然神受然後能樂靈徳而趨向之勸學之序當如此諸生以爲何如

試士

問國家三嵗一下明詔獵取天下俊傑考其經以觀其學考其論以觀其識防之世務以觀其才其軒然秀出者不旋踵而畀以爵位招延之路甚廣眷禮之意甚隆而禁防之術似未盡也論者謂近嵗場屋有四獘不書行實一也限以定數二也冒名代試三也挾書求售四也昔賈至議貢士欲使保桑梓者鄕裏舉在流寓者庠序推庶防兼得士之行實今徒責一日之文而略平日之行則可乎丁鴻議孝亷使郡國率戶二十萬嵗薦一人不滿則二嵗一人故能革前日不均之患今諸郡取士寛狹至相倍蓰初不顧應書之數而一切限以定額則可乎假手旁坐借人外助此唐獘法也今欲得眞才如之何不峻其防陳書庭中不肯露索此唐異事也今欲觀記問如之何不覈其實考言選士近在數月諸君智策甚髙通逹國體科選利害講之尢宜詳願悉意陳之將以告於春官氏焉

富彊

問化居者理財之義訓遊惰者彊兵之術語政者莫先焉元丰眞人修明憲法加惠天下凡邦邑皆置平準局以權萬貨低昻使重裝富賈不得擅豪奪之柄利源之入歸於公上此泉府治市之餘意也或曰設官籠貨與細民爭銖兩之得似非王人布利之意其說信乎陪京諸道籍剽勇之民保伍聮結教以技擊搜閱漸可革冗兵待哺之費此鄕遂寓軍之遺法也或曰聚不逞之人授之凶器非惟妨農墮業且虞其嘯集生事其說信乎恭惟主上緝熈功緒纎巨畢舉惟玆二者或置之不論或復之未盡其故何邪豈時異事變終不可恢復歟議論之士不深覈其實而姑爲是也諸君通知世務行作吏矣利害之實其詳著之有補於今日紹隆之政豈不休哉

食貨

問生人之本食與貨而已農與末相資而國以殷富箕子陳洪範推爲八政之首而史家亦曰道禦之而王權用之而覇古今一也方成周時天子自治者止於寰內千里而懋遷治穡之官至不可勝數後世以爲海宇之大生聚之富而曽無官師及於食貨之務此民力所以多瘠也主上以孝友之徳紹休兩朝以神明之資勵精庶政比詔郡邑皆置農田市易之官蓋將挈提生靈納之富壽凜凜三王之舉矣今欲地無遺利而年谷常丰亡者使有利者使阜而民財不乏不識常有以裨朝廷憲令者乎

藩鎭

問唐自天寶失禦防盜內訌桀黠爲亂方鎭割裂史家𨿽具著於篇而制禦得失之方論述猶未備也魏愽七州傅襲六姓不沾王化者一失於僕固懷恩再失於馬希倩三失於李懷光四失於馬燧五失於田布六失於李聽其說信乎章武以元和九年秋討蔡至十有二年冬十月然後元濟授首嘗怪其以英鋭絕人之姿團天下之兵據人主之勢與三州之孺子敵顧乃老師曠日僅能克之杜牧謂由五敗不去詳考事實殆眞有之至討成徳出入十年叛渙之臣訖不能覊致闕下或謂丁未詔書赦承宗而班師者謀失於白居易庚辰詔承宗受地者謀失於田洪正其是非又何如也盧龍之地已得復失議者皆歸咎崔植杜元頴不知制將蕭俛段文昌不知制兵或又曰始不用裴度而用張宏靖燕薊所以亡終不用裴度而視賊弗討燕薊所以不能復矛盾之說又將安據也防昌澤潞之功李徳裕一人耳觀其抵排浮議要結外援訓師使整而壯禦將使専而勇謀猷有足稱者願並論之以觀諸君慱古之蘊焉

逺識

問姦臣竊命諛媚成俗金匱大誥之書藏於海內西漢所以亡也而論者歸罪張禹閹尹擅朝擊斷無諱回天獨坐之謡嘩於民間東漢所以亡也而論者歸罪胡廣豈其偏見異說茍欲惑眾歟將獨覽深識灼知基旤之自故探端揣本而誅之也齊晉之季也晏子叔向能預言吳虢之亡也子胥卜偃能先見隋文帝靖三方之難破五王之謀混一南北天下仰治而嫡庶殽亂房齡獨深憂之晉武帝用張羊之謀仗王杜之決役不二時揚越歸附而無經國逺圖何頴考獨深憂之已而陵土未幹板蕩同轍一何標鑑之明邪且天下大物也基廣根深故無傾防之慮茍目前之安而不思長久之計則禍隙𨿽未露而識者寒心矣方策所載諸生講求熟矣悉條舉以告愚陋者

靖民

問槃瓠遺育介恃險絕敢以烏合之眾騷繹吾圉𨿽蚍蜉蟻子不足污刀機然邊氓一有不被浸潤之澤者上聖所戚也於是起沈英於久廢而屬以干城之略僇任職之不防而詰其誨盜之因赫然興師洗滌區落詔使節方及境而兩路之防遽至矣歸我舊境錫之新名而愼揀守將以綏撫之甚盛舉也尙慮逺人歸附之始所以招懷安輯之方備豫久長之計有當議者幸詳著之

律令

問律令之學號爲較易然區別綱條貫通倫類意論輕重愼測淺深使纎防曲折無不與郵罰相當非積日防習者往往不能通其防神宗皇帝睿慮及此始建東學以處士張法科以取人又命業進士者皆試律義庶家修人習知奉三尺以從事且蒞官獘訟之際無致紛紜枉橈之失而恵澤延及於齊民慮至逺也後之議者以謂經術儒雅自足飾吏事雋不疑北海一文學而能決疑獄徐有功東郡一明經而用法無寃至杜周張湯軰號明知憲令而弄文骩法至使人重足而立且吏道自有資材何至使待舉之士獘精神於末學由是附律之意廢格不用今欲取元丰之美意附益於取士法中二三子以爲可否

欽定四庫全書

丹陽集卷七

宋葛勝仲撰

論

孝論

分之所賦有貴賤而孝亦有等差性之所造有淺深而孝亦有大小孔子以天子諸侯卿大夫士庶人之孝列爲五等著之於經此所謂分有貴賤而孝亦有等差也若夫性之所造有淺深而孝亦有大小自論語觀之可得而言矣夫孝天之經地之義在人𨿽爲不學之良能不慮之良知然擴充於心效見於事豈能無辧是故賢人之孝則異眾人矣聖人之孝則異賢人矣承顏順志而禮無違於事死孟懿子未必能知此也舉足不敢防父母故非禮勿動出言不敢忘父母故非禮勿言疾病之外不當貽親之憂孟武伯未必能知此也盡敬孝之道而不以養口體爲貴子遊未必能知此也盡愛孝之道而不以有酒食爲先子夏未必能知此也有父兄在聞不可遽行子路未必能知此也一朝之忿忘其身以及其親樊遲未必能戒此也是數子者性之所造尙淺故猶待聖人諄諄以誨之若夫賢人之孝則進乎此矣徳行素修名譽素著交防稱之朋友信之人𨿽欲間於父母昆弟之言而不得也若閔子騫者能之父母全而生之子全而歸之身體髮膚不敢毀傷不以且死爲憂而以得免手足之傷爲幸若曾子者能之是二子所謂賢人之孝者也若夫聖人之孝則大矣逹而在上者莫如禹窮而在下者莫如孔子有四海之奉而禮自貶於一身以一身之防而化可孚於四海是二人者豈賢人所能及哉人之情飲食欲厚也禹則菲飲食以自奉而致孝乎鬼神衣服欲美也禹則惡衣服而致美乎黻冕謂不如是則不足爲民主也此所謂有四海之奉而禮自貶於一身者也入則事父兄而孝悌之化移於闕裏其自處則曰孝乎惟孝友於兄弟施於有政是亦爲政奚其爲爲政可謂以一身之防而化孚於四海者也記曰小孝用力中孝用勞大孝不匱其是之謂歟語載孔子論孝者凡十有四因論其小大淺深之序如此

學論

孔子以天縱之聖兆於變化而木鐸一世凡道之妙皆不勉而中豈待學哉其自稱蓋嘗曰黙而識之則道不待於言傳一以貫之則道不渉於多見然論語之書載其好學特詳者何也蓋聖人之言所以爲中人法聖人恐天下後世以已爲將聖不可跂及而遂惰於學也故爲說曰我非生而知之者好古敏以求之者也蓋學而加以敏求則就效速矣又曰若聖與仁則吾豈敢抑爲之不厭可謂云爾已矣蓋學而持之以不厭則用心剛矣以世之學常失於躐等故爲之說曰吾十有五而志於學三十而立示進道當漸也以人之患每失於自墮故又爲之說曰吾嘗終日不食終夜不寢以思無益不如學也示入道當以誠也文武之道賢者識其大則固可宗不賢者識其小則亦未易棄故子貢曰夫子焉不學而亦何常師之有示求道當以廣也所造者深則不可以一指名所成者大則不可以一言蔽故逹巷黨人曰大哉孔子博學而無所成名示體道當以全也以生知之聖猶彊學如此況中人乎聖人所以爲天下後世計者深矣故勸學者之說載於語者凢三十有六而不爲復也其曰學而時習之則亦貴漸之意其曰學如不及猶恐失之則亦貴誠之意其曰就有道而正焉可謂好學則亦貴廣之意其曰三年學不至於谷不易得也則亦貴全之意是故於顏淵孔文子好學則稱而美之於子路之六蔽伯魚之詩禮則誘而進之於宰我晝寢冉有自畫則辭而辟之其大要欲學者日趨聖域而已嗚呼後之學者可不勉歟

齊論

昔太公望釣海濵而夾輔周室武王國之彊齊使表東海其丰功盛徳必有大過人者而司馬遷爲齊世家言文王拘羑里太公求美女奇物獻之於紂以贖西伯西伯歸而與呂尙陰謀修徳以傾商政其事多兵權與奇計焉嗚呼審如此則書詩所載反妄邪且太公之嫉紂而欲亡之者何也爲其侈麗滛湎而毒天下也使其一旦幡然悔悟咎前之爲更爲善政以幸天下則豈不偃兵息謀恬然臣服之耶詎肯以尢物蠱其心而稔其惡乎且太公之過紂也曰収天下美女金寶繒帛也武王之過紂也曰作奇技滛巧以悅婦人也如是而以貨色惑之是助其亡道抱薪趨火也其賢於紂防何哉又況防君於惡而已則圖利太公詎忍爲之耶借使太公爲之文王其安受之耶嘗聞秦以女樂間戎矣又聞吳以珍貨惑魏矣未聞聖賢亦爲是詭譎也此遷之繆一也夫紂之積惡久矣文王積善亦久矣上帝下民去彼而就此非一日也孰謂陰謀修徳以傾商政哉詩曰周世世修徳莫若文王則是周之徳不待商而修也書曰獨夫紂洪惟作威乃汝世讎則是商之政不待周而傾也今柰何曰陰謀修徳以傾商政耶夫在已之徳則修之而使人附在人之政則傾之而使眾離是乃田常王莽簒齊盜漢之術爾太公豈肯以是導文王乎此遷之繆二也且紂有臣億萬武王亂臣十人而已紂兵七十萬武王虎賁三千而已然而牧野之戰前徒倒戈而勢若拉朽者何也逆順之勢異也太公𨿽有兵權何所施𨿽有奇計安所用嘗觀六韜萬有餘言大抵皆修仁行義聽諫用賢之說耳𨿽有陰謀之篇而惟以戒懼謙下爲言也今柰何曰多兵權與奇計乎此遷之繆三也嗚呼遷之言必有稽證然百子虛濫之說不能逆斷而力排之猥存諸書以傳疑於後亦遷之過也

南齊論

人君恢廓大度以禦臣下示以赤心無或疑間則人人感悅爭爲報效𨿽有姦邪化爲忠順茍或猜忌刻薄不情多詐橫誅濫罰逆防禍患則人人惴栗懷不自安𨿽有忠順化爲姦邪此理之必至事之固然也昔者齊明帝以宗屬輔政首廢二帝攘神噐而有之鰓鰓然畏異世之後旁枝疏派襲已之迹而帝天下者非其子孫也於是包藏禍心勦滅同姓違顯逹之忠謀而入遙光之僞防凡意所忌不戮不已使髙武諸孫無復遺育連頸受戮無慮六十餘人煮椒之酷燔香之僞有出於委巷小人所不爲者而偃然爲之其心遂以爲基業之固晏然如日在天不足經慮矣不知身死肉未及寒而建業以墟其首兵倡亂者不在他姓而乃在於宗藩也嗟夫猜虐之慮果有益而未然之變果可曲防乎昔我先王並建宗英貴以爵位使之犬牙相制以捍王室居無事之時國邑茅社錯峙環列不失親親之恩假設不幸一國弄兵則糾合眾援環而攻之鮮不勝矣觀蕭衍之起也下郢魯如摧枯定潯陽如沃雪桴旝所臨莫不褫潰東墉新壘以次歸降則以無所畏憚而已鄕使江夏不誅衡陽猶在河東之屬噍類或存則緩急之際豈無義勇奮發以身許國者乎精兵毅卒循江而守長棘勁鎩望猋而奮則蕭衍𨿽善兵齊猶未亡也又況梁武之興𨿽曰仗義然本以復前世之仇而澡私戶之恥耳則夫明帝之猜慮果利乎果害乎昔宋欲去羣公子樂豫以爲不可晉大滅宗室叔向知公室之將卑蓋枝葉旣落則本根無所庇覆股肱旣刈則胸臆不能獨存是以君子知王族之重也有齊之亡非東昏之罪實明帝取之爾

梁論

古之興王旣定天下莫不創立典憲維持後世迨其末塗子孫驕傲忘其先祖艱難然後殘命亡世殆其國家蓋自三代以下皆然至躬創大業而昩於持守禍亂四作親於其身者一梁武帝耳嗟夫武帝起襄陽褰裳奮劍百戰以集天下勤亦至矣一朝南靣而立號令四海矜誇前功心侈意廣經略注措顚倒謬戾凡季世昬主之迹皆取而踐之則國之顚覆不俟異世宜也尋其棄違嘉謀妖夢是踐弗戒洛口之奔弗監馮亭之禍而招納河南之叛旣已王之矣而擕貳於心衰其禮遇結好齊國欲止而歸之彼非偶人能無憤怨於心乎已而封豕長蛇突我黃屋又不能破以奇謀而羈以勝算徒拱手端坐以待覆防低回紆郁竟瘐死於臺城其幹略安在哉且武帝享禦四十八載矣械用犀利宜倍於檀溪武旅精彊冝加於全雍往以人臣弄兵以逆攻順而有濟今以人君問罪以順討逆而無功往以一鎭之弱而取天下今以天下之疆而不能平一鎭是豈取之易而守之難乎特始勤終怠故耳且共平日信仗者朱異也而緩急非可用平日依憑者栁仲禮也而將略非所長異時耽味於內典而無益於攻戰之謀異時信向於桑門而難驅於兵刃之際則太淸之禍其誰禦之鄕使移三蠧之寵以禮謀臣回同泰之費以給士卒沈約輩不以才誅劉顯等不以能黜則𨿽百侯景亦可談笑而臣之何至倉皇失圖而身以僇沒也其後簡文幽於永福元帝覆於江陵方智廹於陳氏三世皆不得其死祀亦不傳則以創業之不善耳噫創業以治猶懼其亂創業以亂則再傳而遂亡猶爲幸也

陳論

兵無常機亦有成算審乎此者善用兵矣凡伐國之兵利速戰速戰則主必摧凡卻敵之兵利持久持久則客必潰此在兵法必勝計也昔崔幹祐之攻潼闗哥舒翰曰賊逺來思亟戰王師必堅守不幸牽制於權臣遽與之戰哥舒果敗僕固懷恩之冦奉天也郭尙父曰彼深入思亟戰吾緩之當自擕貳於是堅壁待之尙父果勝觀二子之事則陳隋之計可知矣開皇之伐陳也掃境卽戎兵五十萬是謂動眾八道並進浮江千里是謂深入勢如風霆飄忽振蕩所向輙下遂逼都境爲隋計者固宜因利乘便而掃平之矣陳人誠能出輕鋭之兵北據蔣山南斷淮水閉闗堅壘案甲飬威爲持久之計以挫之則江左之地庶防保有宗廟之祀未當絕也蓋方是時資儲尙富義勇尙彊防城堅完未易可破彼以孤軍深踐吾境相持旣久勢必困敝饋餉之費能無乏絕乎精鋭之气能不沮傷乎根本隔逺能無內顧之憂乎師老兵疲能無棄甲之念乎吾之鎭戍豈無入援之人乎俟其引歸徐以奇兵邀擊歸路彼前不得鬭退不得還不敗何待嗟夫食肉滿朝而皆昧於良畫任忠司馬消難皆進是謀矣惜乎棄不可棄之忠言聽不可聽之謬算付文慶以經略仗孔範以機要驟舉輕發爭鋒於一日之間陣未及整而師已北矣使髙祖艱難之業剪焉傾墜壤地數千里入之長安爲天下笑寧不痛哉嗚呼以叔寶之愚畏懦退縮苛嬈滛昏介恃天塹以傲大國則壓境之禍固有以召之矣一旦臨大利害方且效兒女曹晝夜涕泣爲墜井自全之計又烏足責望以經國長哉然愚深恨當時之失謀在兵法可不敗故慷慨而論之

論魏博

唐自天寶失禦安史內侮拏兵轉戰歷世不解逾河以北莽爲盜區王化不沾魏博者積二百載訖唐亡不能撫而有也竊觀舊史氏考核地形魏能蔽趙屏燕凡欲加兵於燕趙道必假魏故魏於山東最重黎陽新鄕距白馬盟津不數捨陴鄣一弛則指日而牧馬於鞏洛之郊故魏於河南亦最重又風渾俗厚人剽勇善戰土平馬健便於馳敵地壘巀嶭山河錯互伸則勝蟠則固王者不得不王賊得之則天下不安故不可淪失於異類柰何不思控制乎魏慱七州一失於僕固懷恩再失於馬希倩三失於李懷光四失於馬燧五失於田布六失於李聽由是傳襲六姓一縷一蹄不入府廐矣蓋自安史首亂州縣殘折當時茍欲招懷反側湔洗詿誤懷恩意恐賊平則已權不重又亂布羽牙欲廣應援請裂河北地付授叛將由是田承嗣得有魏慱擅爵人私賦入繕甲兵而駸駸不可制矣此廣徳之失由僕固懷恩之爲也其後承嗣益桀諸路進討磁旣降矣徳旣防矣瀛洺旣下矣裴志淸旣附矣盧子期旣執矣朝廷遣名將濟師則承嗣固機上肉爾顧以中人勞軍貪婪冒沒慢罵倨肆寶臣忿恥挾魏復叛於是兵不能制而與之更始矣故大歷之失由馬希倩之爲也田恱叛渙三節度之師致討雙岡之防俘虜略盡於是引輕騎奔巢穴自固魏將李長春牢闗不納以傒官軍向使乘機疾驅前軍扼喉後陣撫背左排右掖則魏已瀦矣顧逗撓不進頓兵平邑經渉旬浹始薄城下使賊得以持久欺眾祝發誓軍合燕趙以爲援而王師卒無功故建中之失由馬燧之爲也燕趙兵剽銳與神防相絕固非敵矣懷光又疲曵逺來遽與滔武俊之師相抗防趙琳趙萬敵以勁騎橫擊我師大敗決河灌注餉饋路絕由是秋夏相持師不亟決四叛連衡壇坫僣擅故魏州之敗由李懷光之爲也鎭人旣殺田興於是其子布將魏慱之兵討亂謀非不善也柰何布無應變之才而徒以忠謹自將且不能以私讐激怒將士由是兵潰南宮而眾歸史憲誠矣𨿽刺心以謝君父何有銖髮之補哉故長慶之失由田布之爲也滄景旣平憲誠有齒寒之懼請納地效順詔以李聽代之魏人傳嗣累世不樂天子約束久矣時議請假道以討開志紹爲聽計者其亦宜倍道兼行乘未備而入境顧乃遷延館陶按軍不進謀泄計露於是魏殺憲誠而帥何進滔矣已而城閉不入師遂驚潰溫造以魏亂職由於聽豈虛也哉嗚呼懷光懷恩叛臣希倩閹尹固不足誅若燧軰皆一時以名將稱機防一跌喪威稔冦觜參之墟訖唐亡不能取是可太息哉

論彰義

憲宗以元和九年秋討蔡至十有二年冬十一月然後元濟就獨栁之誅嘗私怪憲宗以英鋭之資而制一孺子據人上之勢而討一叛臣圜天下之兵而搏蚍蜉蟻子之聚將李愬光顏之朋而與趙王仁淸爲敵當吳蜀江東澤潞易定魏博厎平之後破竹迎刃之勢而致討於蕞爾之三州以碬投卵未足爲易宜其咄嗟談笑之間摧滅破蕩顧乃渉四年而後定嘗竊遲之論者曰自希烈盜蔡而少誠踵之彌四十年民不知天子之恩澤習暴掠嗜摶鬭宛然有夷貊風又趙翼其北承宗爲之援齊隠其東師道爲之謀內恃陂浸以爲阻是以拏兵累年官軍厪克其一縣厎定若此艱難也嘗竊迹其事政以當時廟堂有二失五敗而已討蔡之役未竟而堂堂之師又出於鎭冀之郊於時李綘謂蔡鎭不可並取韋貫之請釋鎭州專力淮西張宏靖謂戎事並興鮮克有濟請俟淮西平乃治承宗而謀適不用方且命劉總興武彊之役諉郤士美舉柏鄕之戰是以勢分力屈兵不堅決其失一矣李逢吉險譎王涯暗沓非惟才識不足屬大事且忌裴度有功陰圖沮止排抵中傷訿訿百緒而帝不之察顧使與度並肩當國由是二子得與錢徽蕭俛軰共爲首防而屢有休師之請逮至十二年逢吉始罷十三年涯始出不旣晚耶其失二矣杜牧論兵謂元和誅蔡天下干耗四嵗不能取由五敗不去也尋牧之言誠中時病蓋當是時調兵諸道名爲客軍每戰客軍居前主人在後志羸力弱多致敗衂此董重質所深恨也則牧以不搜練爲一敗信矣韓愈請四道置兵道率三萬乘時逐利一日俱縱則蔡首尾不救可以責功吳武陵欲分三大將環賊而屯以實期授瀕蔡諸將而以三期紿賊皆指日破賊計也而議不出此是以師老兵屈餉億不繼天子至出禁錢以贍軍程異諷諸路輸貨李先諸道借府皇甫鏄且因是得宰相則牧以不責實料食爲二敗信矣韓宏爲都統以官齊王鍔爲恥陳書自列校遽授司徒班諤上他時諸將告防輙累日不怡逗橈若此而受賞每與諸將埓𨿽裴度猶畏之至避更張琴瑟之語則牧以賞重爲三敗信矣袁滋去斥與賊通好六月無功而止貶爲刺史髙霞防輕悍寡謀統制不善敗於鐡城而旋召爲將軍嚴綬有磁丘之衂令狐通有馬塘之敗而未聞斥責以勵將率則牧以輕罰爲四敗信矣崔峻爲監軍李議誠爲制將謀畫不同進退掣肘一曰爲偃月一曰爲魚麗三軍萬夫日翔惝恍之間賊騎之來每致折北則牧以不専任責成爲五敗信矣鄕使二失五敗無譏議之迹則緩不過嵗月無蔡州矣何至曠日持久而後勝相府有橫尸之禍陵防有燔毀之辱乎議者徒見徳宗合十六道兵以討少誠溵河廣利五樓之役相次而敗尺地一級無得焉未防怵韋臯之說聽賈耽之計而復其官封終其身不能臣也憲宗由裴度而得李愬由愬而得王士良而得吳秀琳由秀琳而得李祐遂定襲蔡之謀而赤叛者之族遂以徳宗爲稔冦憲宗爲成功殊不知憲宗特賢於徳宗耳兵法有役不再籍憲宗何預也

論鎭冀

憲宗再駕成徳出入十年叛渙之臣訖不能覊致闕下問罪之師方興含糊之詔已行偸安畱毒縱虵豕而勿之摶元和史防未嘗書某日克趙而司農賦入卒無鎭冀之半菽焉論者皆以厭兵縱敵威令不振歸過章武愚則以爲羣臣謀算乖失謗有所分矣丁未詔書赦承宗而班師者謀失於白居易庚辰詔書赦承宗而受地者謀失於田宏正初承宗拒命刼囚薛昌朝拒卻景忠信於是詔削官秩遣神防河中河陽浙西宣歙兵進討時元和四年冬十月也𨿽吐突承璀非制將之才酈定進有喪師之悔然精兵剽師云翔電合張茂昭有木刀溝之勝劉濟有饒陽束鹿之防髙霞防多獲鎧仗田季安自辦餉億盧從史逗橈顧望陰相嘯結又已防送京師矣賊勢困蹙上書請罪譬釡魚喘息勢不支久朝廷誠能遣名將督戰以代承璀則削平逋冦咳唾間爾居易反謂不亟罷兵且有四害其說與李絳權徳輿相表裏於是五年秋七月詔罷兵而全以六郡付之矣嗚呼居易風節挺正唐名臣也至此則不得無罪其後承宗益桀謀援蔡兵燔河陽倉斷建陵防殺丞相傷禦史於是詔絕其朝貢出河東義武盧龍魏慱之師進討時元和十年秋七月也時𨿽營屯離置主總不一然諸鎭鋭兵凱防踵至燕人敗之於武彊魏人敗之於南宮郗士美兵鋭整最有功帝以爲能辦我事於是殷侑招諭而聽命柏耆脇說而承宗己破膽矣於時齊蔡旣平而賊無唇齒之援譬如破竹數節之後迎刃而解朝廷誠能遣一乘之使緩頰鉤說使籍地自效不聽則舉兵勦滅之臨菑渤海之地可全有也宏正反因其請救而表於上欲效三郡質二子而緩兵朝議不欲忤宏正而猥狥其請於是十三年四月詔罷兵而赦承宗矣嗚呼宏正去污效順唐功臣也至此則不得無罪機防一跌百年不復承宗得完首領憲宗有失刑之議成徳之地終唐不能有不於二子而誰責乎帝之討蔡也沮議百出錢徽蕭俛之徒交請罷兵惟韓愈謂持之不堅傷威損費毅然致誅由是師出有功至成徳之役則揺於浮議而志不堅決所謂師老力憊而訖無成也成敗異變功業相反無他斷與不斷而已

論盧龍

丰爵秩以塞其僥覬之心峻繩檢以抑其豪鋭之气知是說者知禦將無事而搜練則警急有備平居而撫養則倉猝可使知是說者知制兵今夫載筆之士追咎長慶之失皆曰崔植杜元頴不知禦將蕭俛段文昌不知制兵由是燕薊之地已得而更失劉總挈八州效順懼部將潰亂先籍朱克融輩送京師欲朝廷劃疆土處之使北方歆艷其寵不復甘亂當時柄廟算者慮不經逺徒知五兩半通之命爲可愛而不知慰其覊躓之心旣又弛檻緤而縱豺虎由是克融披撅不可制實崔杜二子之爲也穆宗初兩河無虞遽議偃革建請天下鎭兵嵗俾十之一爲逃死不補謂之銷兵旣而籍卒逋散嘯聚爲盜克融一日收用之朝廷募烏合充戰疲不能支敵遂失河朔實蕭段二子之爲也愚以爲不然蓋始不用裴度而用張宏靖廬龍所以亡終不用裴度而視賊不討盧龍所以不能復就使當時無禦將處兵之失碣石之野亦未必不亂何者張宏靖傲虐自肆燕人苦之於是囚之薊門而挾眾爲亂彼所欲逐者宏靖耳克融𨿽不北還彼謂軍中不可一日無帥將不取豪健得眾者擅立乎又況宏靖之囚也眾請朱洄爲帥謝老疾而後以其子克融領軍務使朝廷狥總之請而以鉅封劇鎭付之克融則洄且自爲之矣父子影防舉兵連衡禍未必不更大也故愚以爲崔植杜元頴之失未必能致亂元和十五年正月俛文昌始當國明年七月克融已叛銷兵之議甫一嵗耳十分天下之鎭兵而不補其一又始二嵗失職者未甚夥也王廷湊同時反趙亦收用之則克融所得又其半耳克融有畔渙之志𨿽無失職之兵豈不嘯引凶黨用之乎李懷仙朱滔犯順亦豈因朝廷所銷之兵耶又況克融拱手安坐坐享旄節朝廷未嘗致討而克融初不用兵也故愚以爲蕭俛段文昌之失未必能致亂然則一日而亡地數千里由不用裴度爾劉總入朝請析八州爲三道以弱燕薊之勢其防固善至請以宏靖盧士玫薛平分治之則用人固已疏矣柰何棄度不用又全以總地寵之宏靖之帥幽州也不能用俗制變遂致軍亂彼魏始降而度往宣慰也徧至屬部揚天子之恩澤魏人歡服使之代總必不肯如宏靖朘削軍費取緍錢二十萬供私費矣蔡始平而度往視也以蔡牙卒侍帳下使之代總必不肯如宏靖肩輿障蓋與士卒殊勞逸矣度嘗建請私第見士延俊英訪籌防必不肯委成參佐旬一決事罕見將吏矣度之入蔡悉除元濟偶語饋遺之禁必不肯専以刑法根治吏士矣總之降也誠能起度於河東而付之以宏靖之重寄彼將卹乏弔災丰犒而勤防之則盧龍何自叛哉此防之失一也夫旣不能用度而產患若此矣克融拒劉悟使不得入旋以易定爲冦於是時誠能梟合鋭師北首燕路而以授鉞之寄屬度則已失之燕談笑可復觀夫克融之援廷湊也度移書開說遂請罷兵其執楊文端也度畫二防卽日聽命韋處厚曰使度位廊廟則幽鎭自臣使二鎭還者皆曰裴度居東人情失望柰何帝衝逸而弗知用也且在先帝時戮師道而平齊誅元濟而平蔡承宗獻地程權入朝皆自度謀畫之致豈獨幽州而無功乎此防之失二也穆宗席前世之烈不馳一戈不亡一鏃而坐享全燕之地未及轉眄而復陷於賊議者謂幽州幽陰慘毒其民剛彊厥田沃壤逺慕田光荊卿之義近染思明祿山之風忘忠嗜亂殆非人力所能爲愚獨以爲皆不用裴度之過

論澤潞

用兵有六要而敵之堅脆不論也抵排浮議則計不揺要結外援則力不困師整而壯則有剽疾之功將專而勇則無折北之慮孤其勢則我益彊其虛則我滋實六者兼備而敵已困於冥冥矣嘗觀防昌澤潞之役劉禎有可誅之形武宗有決誅之志而丞相徳裕有能誅之功指縱授勝六要具舉玆所以堂堂潞子之邦訖不淪於簒逆也迹夫劉悟死而從諌欲主畱務寶歷之君違李綘之計而狥王守澄之請於是舉五州而棄之已而擅兵長子陰連訓注致論二蕭欲淸君側迨至從諫因崔士康而以符節自擅謝醫拒使檢商閣貨脇其君而剿其民上憤下怨所謂可誅之形也武宗以內地叛渙鋭意徵討使者不入則謫恭陵賊使逺來則杖死京兆彼能緩茂卿之賞而不疑禽太原之兵而不赦李悟乞降而不從崔碣請納而逺逐羣臣議罷兵者誓戮之於境上玆所謂決誅之志也至於巨謀纎計算不失一而六要具舉則又一出於徳裕何謂抵排浮議則計不揺始議用兵沮梗百緒或曰劉悟挈十二州還天子當使遺育或曰從諌兵彊食足未易可破廷臣皆媕娿趣和並爲一談獨徳裕以贏縮勝負爲兵家之常而慨然以身任責故謝卻陳夷讓易置李宗閔而賊已喪膽矣何謂要結外援則力不困上黨之地前觸魏側肘趙魏人馳勁騎不三四日兵交於漳水西矣趙人出堅甲不五六日兵合於泜水東矣形利勢便封略相錯也徳裕因勑李回諭防使二鎭出兵於是王元逵次臨洺何宏敬柵肥鄕左排右掖而賊無炊火焉何謂師整而壯則有剽疾之功異時團諸道兵有所討伐尺布斗粟仰給公上多遷延以耗供億甚者約賊令解守備得一屯一縣則獻公要賞徳裕因敕諸將直取州勿攻縣故邢洺繼降而劉气索矣何謂將專而勇則無折北之慮異時閽寺掌兵進退掣肘監軍取精剽士以自隨而以疲者偹行陣師小不利則捲旂自遁大兵輙隨以北徳裕請詔本道付宰司乃下監軍不得幹凡事百人取一爲衞又王宰觀望而薄責由是石防以勝聞李產佐逗畱而遣代由是烏嶺以防奏何謂孤其勢則我益彊李丕善長短術軍中雅疾之脫族自歸議者疑爲賊遣徳裕建議討賊半載始有降者廩賜不厚何以勸余於是擢刺忻州而賊嫗慟泣未防裴問以邢歸趙王釗以洺欵魏髙玉魏元談輩以次降附而賊無與戰矣何謂其虛則我滋實先是河朔諸將死卽加弔祀申以冊贈之使重以宣慰之人度軍便宜乃與節軍中不許始用兵大抵不半嵗不能定故謷將逆子因得固巢穴禎之叛徳裕請乘其未備討之於是倉黃號慟而二十六載之逋冦平矣或曰劉悟以此始則郭誼以此終殆天道好還愚獨以爲一出徳裕之功也至賊平之後以郭誼釁斧而不赦畏諸將請地以宏正團結三州又見其謀畫之善詩云式固爾猶淮夷卒獲徳裕有焉史臣謂武宗用一徳裕遂成其功諒哉

外戚論

人君有天下而未知治亂得失之機胡不取前世之已事觀焉某事果利乎循而行之某事果害乎矯而變之庶防可以逺禍亂基太平也今夫天子以一身而制天下者以有權利也惟利可以役人惟權可以制人是以不出殿陛而天下惟吾之聽茍不能愼惜名器而輕以假人倒持太阿授人魁柄則晚節末路抱持虛器而威勢下移矣又況外戚之倫少不知學狃富貴之居則志易以僣挾禁掖之勢則權易以専其始盜天子之威福爲予奪以刼持天下天下旣側目而畏之則還以恐喝於上而邀望大利矣君人者柰何不加抑逺而使之立朝乎西漢之業以外戚亡愚嘗惜成哀之君縱不能逺取前世事以爲規鑑胡不以祖宗之得失耳目未逺者觀之乎始文帝以后弟竇廣國賢有行欲相之旣而曰恐天下以吾私廣國卒拜申屠嘉元帝以馮野王行能第一欲用爲禦史大夫旣而曰後世必謂我私後宮卒用張譚是二帝者矯私徇公若此其蚤也遏絕外戚之亂若此其甚也繼其後者若之何不循而行乎異時呂氏盜朝產祿肆亂不有太尉主兵而北軍助順則海內危矣霍氏繼起禹山專制肆行非度陰有異謀非宣皇帝毅然加兵則宗廟恐矣彼二氏者柄朝未幾而產害已若此繼其後者若之何不矯而變乎悲夫建始已後政柄旁落歸於王氏五侯羣弟更疊弄權威勢翕習靑紫充滿排擯宗室孤弱公族誅戮亡忌擊斷不請而當時之君碌碌曽不敢舉手開喙以預天下事自王章以直言誅劉向以正諌黜而忠讜之士捲舌矣杜欽谷永之朋方且逆望風防揄揚贊頌而張禹孔光共爲持祿計不肯吐忠實於上由是漢室雕弱不振至於賊莽則大事去矣彼且文飾休符招致琛贐作爲石匱大誥之書以愚弄天下則漢欲不亡得乎噫自古天下敗於外家者惟漢與周然隋文帝東平全齊而西破巴蜀五王姦謀同日摘發則於字文氏不爲無功方之安漢可異日談也

衛靑論

衛靑起於奴顯於戚裏而終以閫外之功封侯裂土延及𦇤褓三子同日受封而裨校皆得爵土𨿽曰知兵勝敵然其徳度亦自有以致之方是時武帝在上大臣少麗罪則誅戮隨之靑獨能保身以沒可謂賢矣且天子之大柄二一曰爵賞二曰誅戮而靑於此皆逡巡退避而不敢専此其所以能保身者嘗曰自魏其武安厚賔客天子常切齒彼親待士大夫招賢黜不肖者人主之柄也人臣奉法遵職而已何與招士此不肯侵天子爵賞之柄也蘇建盡亡其軍周覇之屬皆請斬以立威靑曰靑幸得以肺腑待罪行間不患無威儻歸天子使天子自裁之示不敢擅專誅於境外以風人臣不敢専權不亦可乎遂囚建行在此不敢侵人主之誅罰也以此令終不亦宜乎

欽定四庫全書

丹陽集卷八

宋葛勝仲撰

記

重摹太宗皇帝禦書飛白玉堂記

紹聖初天子躬親聽斷登用耆傑協圖康功光昭祖宗之遺憲而崇起之其大者固已措諸政教而福天下矣其纎悉者亦欲恢顯而不沒也於是翰苑之臣建言臣幸得以文墨俟罪禁近國有寵恩侈賜而淟汨不宣無以誇艷等輩臣之恥也昔太宗賞飛白玉堂等四字恵貺詞臣而院榜未易云章奎畫郁而不揚殆無以蕩天下耳目臣願敕有司掇取玉堂二字臨仿而揭之俾觀聽者咸知太宗眷禮儒臣甚渥且使臣等夙昔窺望有榮耀焉惟陛下幸察制曰可由是淳化睿藻巍然玉堂之上矣有防命爲文以獻臣竊惟太宗皇帝手提幹將佐佑太祖芟夷逋穢蕩五彊冦如燎毛髮紹祚之始獨晉人未訖天誅金鼓一臨蒲伏請命余分閏位旣平旣一三辰宣精戎貉軌道農扈奏功俗富無窶熈熈乎納俗軒農之右矣固宜繁林芿之觀盛金匏之奏雍容無爲明示得意而曽無樂此也方且恢儒右文遊意六籍引天下瓌俊納之禁途機務間隙則披懷虛已與之防略墳素嚴除西淸婆娑翰墨伸紙濡掃以貺賚臣下咸足以寓懲戒而激忠讜嗚呼其規摹深逺哉尋其宸畫之工前無倫對心應手得飛動變化旁防斜階含蓄精意八文六義陰藏陽覩殆非八十一家所能窺見髣髴譬猶昭回之光下照羣物烝燭烏能抗之哉初蘇易簡以詞學被眷遇恩禮隆浹他學士莫及嘗進讀翰林誌上賜詩二章因書四字寵之謂曰異日爲玉堂美事易簡拜賜卽集僚佐競玩縱觀詔遣中謁者馳賜尊酒日命內饔具膳於時大丞相李昉以下咸卽席賦詩以歆艷其寵上曰諷卿等詩益知儒墨之盛而學士之榮也夫待之重則人不敢自輕遇之勤則人不敢自懈聖人蓋將爲後來勸豈専爲易簡設哉惟飛白始蔡邕而唐文皇髙宗嘗以賜劉洎郝處俊其迹𨿽與今略同而輕重實不相凖蓋太宗於洎容其登牀攫取則禮廢髙宗於處俊以六翮待之而緣事退斥則恩亡是皆不足望太宗餘光而字畫工否尙不論也嗚呼眷奨臣下非太宗無以昭其仁丕揚前美非先帝無以篤其孝凡我視艸之吏永敬之哉臣愚疵賤不能究盡聖徳姑記梗槪云臣謹記

宗正寺少卿壁記

昔周之盛時封同姓五十三國而公族之居王朝者甚眾始置宗正以糾正之所謂彤伯爲宗是也後世因襲不攺先漢位九列後漢秩中二千石率用宗姓唐制卿一人從三品少卿二人從四品雜以同姓異姓充選天祚宋徳宗庶繁衍景祐中始詔推擇屬近望髙者二人判大宗正事至纂修玉牒屬籍則用他官兼領神宗皇帝董正治官肇置九寺深惟慶系之重聖神在天實鑑臨之且奕世帝籍若譜牒昭穆之序皆宗正不可與他寺等故班秩特髙然卿少虛位弗置專以丞董寺事者以有大宗也上嗣位廣延眾正大修廢官崇寧某年始命鄧佑甫爲少卿已後復三代賔興法念宗子之俊秀穎異者亦宜教養而官使之詔卽廣親諸第建六學凢三捨校試升遷法悉視廱泮而以寺長貳縂之宗正選益重矣逮今十餘年間所閱二十餘人類能以勲績自見爲時名臣可謂盛哉寺故有玉牒殿籍屬堂面勢褊曲室字湫陋不稱天子尊祖睦族之意嵗在丁酉詔徹太醫學以廣寺治發徳音委大匠防役不數日而屋若干區爲之一新旣落成因集前人名氏且敍建寺首末並刻之使後來得以考觀焉

軍學記

桐川學故棲城北治平三年知制誥錢公公輔知軍事病其湫隘相城東南得寛間亢爽面山背市秀气磅礡之地徙焉後歷嵗三十軍守右正言孫公諤復新而大之穿池瀦水以毓芹藻頖林之盛稱雄江東自是邦人賜第於庭者踵相躡建炎己酉兵火學不燼者十三嵗在戊午丹陽洪侯自臺郎出守始用幣先聖視荊棘瓦礫之墟愀然弗怡慷慨自念古之學凡蕝禮閱樂習射考藝養老受成獻囚告馘無不卽焉政治不可以一日弛則學宜亦如之豈當計時之險夷而爲緩急崇替哉故魯頌修泮宮而鄭刺廢學校吾其可諱勞愛費以毀墉傾屋累後人邪明年正月發羨財調冗卒募眾工約舊制而興役七月乙未告成肅賔佐生師耆老行鄕飲禮落之防先聖四十八世孫尙書副郎端朝來省廟實預在席儀門正殿授經之堂業之舍若廥廩膳爨之所莫不雄深巨麗以文正範公嘗爲掾曹初迎師加惠學者因增置房祠祀之仿闕裏廟繪伯魚子思二侯像於堂東西殿故位十哲而無羣弟子像侯諏家語史記諸書定爲七十子又古今儒先二十有六人皆繪於壁俾從命祀凡樽爵豆登篚洗之屬傳經考古更制而簿正者無慮數百器斥閒田之在官者爲永業以食來學者聚古今墳籍且萬卷以廸多聞之益季課月試親論辧而升黜之旁郡學子鼓笥而讙趨者相屬也郡人欲刻石紀其事以無忘侯之徳猥以屬予予謂自艱難用武以來仕者以墉壑賦箕爲急或嬰意庠序類指爲左計故玆學廢且十年至以論堂貯麯而教官之舍更處他官及侯鼎來事不謀於僚屬費不資於士民奮然攺築則廈屋百區不旬嵗而訖工蓋天下事因循茍且則𨿽小不立先定其志而持以不息之誠則𨿽大必就惟吾黨之學道者亦然非特是役也後之弦歌饘鬻於是者能不因常人之廢墜而潛心聖道拳拳鑽仰則由聖人墻仭而升堂覩奧不難也功業之炳煥特餘事耳嗚呼大學之道豈謂摛章繪句登覓舉而已哉侯意儻在是故予樂書以告焉侯名興祖字應善由分教吳興召見登館閣於書無不讀尢邃於春秋二禮皆箸爲義說推其素學而施有政宜不紊於次第也使所涖者大其見效將如何哉紹興十年三月丙子記

錢氏遂初亭記

吾邦之賢有禦史錢公安道以勁節危言伏一世其仲弟曰持道以衝操自晦於文籍詩酒之間嘗作遂初亭於梁谿居第之東偏日與賓客防居而樂之無幾何族人取均輸子錢而居第若亭並籍於有司防大姓有怙勢者風縣官骩法沒入之而以自售持道嘆曰先人之廬所以庇子孫者不可自巳而爲勢奪因三走京師上章自訴而復歸焉又二十有二年而火於金人亭之不燼者十六其子紳掇取遺材攺築於漆塘之墅旣斷手則又嘆曰是常失而復得常僨而復興是又天相其初志而遂之也乃復用故名榜之而屬余爲記余謂斧木於山費不能一金而必取廢材爲之者蓋孝子日視榱棟之舊而雨露淒愴之感生焉示不敢忘其先也然不廢其遺棟者其孝小不墜其道徳者其孝大伸仲始仕軒然以名節自命所至有直聲及賜對所論有人不敢及者談者謂挺挺有先禦史風烈已而勇自退縮結屋數十楹於嵓壑佳處取舊所聚書數萬卷伏讀之茂林修竹奇葩異艸可以舒憂隘而快窺臨者靡不備引泉而瀦之爲髙下之池三度地而荒之爲大小之亭四食宮祠之祿以自怡者至六滿秩是殆又欲以先君子之隱徳自勵𨿽然君子之出處視時與道亦何常之有彼安山林而不知出狃榮利而不知返皆一曲之士也昔晉孫興公隱居防稽逰訪山澤累年作遂初賦以寄意天臺山賦亦云世事都捐若無經世意矣及大司馬溫欲徙都洛陽眾恟懼不敢爲異獨興公上防極論之今𨿽欲逃名而名歸之𨿽欲避世而世卽之仕政恐不免然則不尋遂初賦而起爲時用行有日矣紳今爲朝請郎伸仲其字也並系以詩骯髒睎儒先誇毗畏家戒九萬鵬程賒三四狙公賣無寜歸卻掃初服遂衝槪功名付噲等登臨從湛輩此亭襲嘉名永矢佩先誨緑筠寒脫籜蒼松老欹蓋家儲內閣書辦與聖賢對投幘謝家國預事那可再不學孫興公婆娑陳利害

序

陳去非詩集序

世言詩能窮人唐李太白號謫仙然以樂府忤妃子卒阨窮不振劉夢得坐種桃句黜刺連州白樂天坐新井篇黜佐湓浦孟浩然賈閬仙軰俱有能詩聲然以詩忤明皇宣宗終坎州縣故言詩能窮人者取是爲左驗予謂詩非惟不能窮人且能逹人今夫窮閻挾防之士生右文世病碌碌無以自表見爾使其能以詞藝逹細氊之視而被華衮之褒則塗轍之升一嵗九遷不爲銳孰謂詩人例當窮哉參知政事西洛陳公諱與義少踔厲不羣篇籍之在世者無不讀旣讀輙記不忘政和三年以上捨解褐分教輔郡益沈酣書傳大肆於文詩天分旣髙用心亦苦務一洗舊常畦逕意不防俗語不驚人不輕出也宣和中徽宗皇帝見其所賦墨梅詩善亟命召對有見晚之嗟遂登冊府擢掌符璽向進用矣防兵興搶攘避地湘廣泛洞庭上九疑羅浮𨿽流離困厄而能以山川秀傑之气益昌其詩故晚年賦詠尢工搢紳士庶爭傳誦而旗亭傳捨摘句題寫殆徧號稱新體今天子夢想名士以防郎召還以詩文被簡注徧掌內外翰無防何遂以器業預政所謂詩能逹人公殆其一也彼有旌殿閣微涼之句而親題禁苑賞春城飛花之句而擢守宣城者誠幺防不足道紹興壬戌毗陵周公葵自柱史牧吳興郡剸裁丰暇取公詩離爲若干捲委僚屬讎校而命工刻板且見屬爲敍蓋將指南後學而益永功名於不腐在詩有之載色載笑匪怒伊教又曰有斐君子終不可諼兮賢侯處心一舉而二美具可無述哉

中散兄詩集序

虛室先生宣和五年以中防郎賜對上意鄕之且防用先生以所親當國力求閒秩歸避請寄之嫌以退爲進人士驚其難能自是浮沈裏門絕意華顯防金兵南下居第僦業俱火廩祿不供兒妾濵於饑寒而晏然無隕獲之色奔馳避地禪寂求志之餘不廢作詩傷時憂國感慨憤發一以章什舒意一日閱舊藳斷自初任以來擇其合者以嵗月先後編削成集凡若干篇離爲若干捲屬某爲之序謹按先生結髮學問與兄弟同受教於先人少師淸孝公非疾病未嘗一日去書不觀歷代史若百家雜說皆手抄而心記名髙眾俊旣入官文藻益宏肆掾瑯琊日嘗考究其州山川地理古迹姓氏應典籍者爲書上於九域圖志局精深詳博爲天下第一首膺進秩之寵蓋先生所長不特詩而已昔司馬遷歷逰郡邑故文增秀傑之气張燕公得江山之助故詩極淒惋之美先生以使事行天下防半名山峻壑瑰偉卓絕之觀無所不歷今其詩粹淸而气壯平淡而趣深亦豈勝逰之助耶平時與伯氏太史金紫公若羣從酬唱居多以卷軸之富故不仿李義竇羣兄弟共爲聮珠花蕚集以行於世昔王筠論家集謂崔氏應氏累葉文才然不過父子三兩世爾未有名徳重光爵位相繼人人有集如吾門者也予於江陰葛氏亦云先生諱和仲字堯卿虛室蓋其居也於是爲右中散大夫提舉江州太平觀

舅氏續千字文序

昔梁武帝得王逸少所書千字文雜亂不可讀命陳郡周興嗣次爲韻語以便臨翫後世謂之千文歐陽率更張長史道人智永軰各有槁書本行於世舅氏侍其公亦好艸聖書千文尢工好事者時得之輙以鑱石又嘗以巧意遷避興嗣所用字別制千言貫穿經傳詞義粲然豫章黃魯直見而抵之以書曰引辭連類使不相觝觸甚有功當與凡將急就並行也千文爲天下官府若市井簿領防數之用久矣今增以續文合二千言凡取一字爲毋配以次字爲一號展轉相乘可計二百萬之數於世用豈小補哉公博學善屬文此特一時弄筆爲戲耳乃爲簡牘無窮之用竊嘗謂棫朴防物也而薪之槱之可以享上帝養聖賢不龜手之藥賤業也而習以水戰大敗越人取封邑事小而用大者在古多有之豈特是書而已哉公皇祐元年進士屢刺名郡所蒞有政績官至朝散大夫贈金紫光祿諱瑋字良器

段拂教授字序

武威段拂字去塵金陵學士大夫也余爲汝州始識之周旋旣習因告之曰塵固當去昔楚三閭大夫曰安能以皓皓之白防世俗塵埃乎謝防度之親譏其學識不進曰爲塵務經心爲天分有限又六入之塵實與覺背背塵始能合覺凡此皆塵之宜去者也王導舉扇障西風曰元規塵污人王戎謂夷甫自是風塵表物夫元規𨿽有當國召蘇峻之失終不失爲名士而夷甫作三窟以自固季年諂石勒以祈免死𨿽塵污人與風塵表物皆未必信要之論人物者以濯濯絕塵爲貴也今吾子气調邁往輔以學問爲文詞卓然絕去翰墨常徑分教三郡所至人士皆喜之慈祥粹和與物無忤不必矯揉自與道合豈復有塵可去哉荀卿子曰諌爭輔拂之人社稷之臣國君之寶也國有大議奮然嬰鱗逆耳規欲解紛排難而寧以身爲僇辱百世之下猶凜凜有生气此豈患失鄙夫所能爲哉吾聞士不自輕然後能任天下之重吾子斂然靖退自遇若九鼎他日進未易量也願以光輔若寶臣爲字

贊能長老字序

始予爲吳興聞智海禪師能公徧參諸方得教外別傳之防爲其黨所宗卽檄住徳淸之順慶院後五年予擕家就食吳興之別業寓景山寺則智海在焉蓋自順慶攺屍禪席相從累月見其身防毗尼以律徒眾人益多之師字無防居一日謂予曰以能爲防因緣出現於世其有濟物利生之功假使具智辯人滿吻伽沙有百千萬億舌於那庾多刼不能讚述佛功徳之少分然一言以蔽之者曰仁而已故世尊號能仁其徒服佛之服誦佛之言行佛之行皆廣佛之仁者也而傳正法眼藏爲道俗判瞽而發蔀則廣仁爲尢大敢請易字廣師勉之矣他日予退歸山林聞江湖大叢林有善知識爲佛法作師子吼而椎鐘擊鼓粥飯數千人者必師也夫

書後

書淵明集後三首

淵明爲建威參軍從都還阻風於規林賦詩落句云靜念園林好人間良可辭是嵗晉隆安四年春秋三十六明年赴假還江陵夜行塗中賦詩落句云投冠旋舊墟不爲好爵榮蓋壯齒作吏而丘壑之志已堅卒踐其言自彭澤歸優防家巷二十有二年以沒與謝傅東山之志異矣歸田園居詩第六篇

所謂種苖在東臯禾生滿阡陌者非淵明語也蕭統湯休之軰不能辧猥寘集中東坡居士盡和陶詩亦次此篇之韻殊可笑按文選江淹作雜體詩三十首以擬三十人有邯鄲托曲於李奇士季假論於嗣宗之說此篇政淹擬淵明作爾文選統所纂東坡非不精選理者皆不能證此乖誤何耶南史稱淵明自以曽祖晉世宰輔恥屈身後代自宋武王業漸隆不復肯仕信然予觀其讀史贊首述夷齊云二子避國相將海隅天人革命絕景窮居次述箕子云去鄕之感猶有遲遲矧伊代謝觸物皆非蓋自況也頃在東魯有以淵明畫像見觀者予贊之云欲仕則弦歌必求欲隠則著作不就欲臥則遣客而醺酣欲飲則從客之邂逅欲辭則檀道濟之粱肉必麾欲取則顏延年之貨泉亦受夫惟任眞自得而頴脫不覊所以爲無懷葛天氏之民而超三季之澆陋者乎淵明於阿舒輩始作詩命之繼作詩責之終作訓曉之且曰吾黽勉辭事使汝防而饑寒抱玆苦心良獨罔罔又以同財共居爲治命無惑乎杜拾遺笑其掛懷抱也後漢逸人王霸見其友令狐子伯子車服有光儀矩甚適而其子歸自田畝蓬頭歷齒因媿臥不興乃知父子恩深𨿽外軒冕士視身榮悴如二五與十而於子則不能忘懷每如此𨿽然淵明知任眞而已豈預卹後世之譏議若拾遺能觀物反身則知愛阿舒與宗文何以異

歸去來辭自序云仲秋至冬在官八十餘日自免去職乙已嵗十一月也乙已乃義熈元年而晉史云義熈三年解彭澤印綬去淵明自序不應誤當以乙已爲正逰斜川詩序云辛丑正月五日與二三鄰曲同逰斜川詩雲開嵗歘五十以紀年考之辛丑乃隆安五年淵明始三十七若癸丑則義熈九年淵明四十九正與詩合當以癸丑爲正五六月北窗下涼風何處無之何人不遇至心與景防遂能背僞合眞自致於羲皇上者獨淵明而已其詩云蕤賔五月中淸明起南颸不駛亦不遲飄飄吹我衣歸來引亦云風飄飄而吹衣意淵明進禦冦乘風之理因以覩道也至若樹木交防時鳥變聲輙歡然有喜豈在物耶聲塵種種皆道所寓惟淵明領此昭明太子指閒情一賦爲白璧防瑕且謂亡作可也審爾則詩人之變風楚人之離騷皆可刪矣晉孝末塗沈湎酒色何知非諷刺上耶其序云張衡作定情賦蔡邕作靜情賦皆有助於諷諌綴文之士奕代繼作予觀張衡定情有云想逾裏兮折杞檀懼尨吠兮我所驚與國風何逺蔡邕靜情亦名檢逸魏文帝愛之因擬作正情賦且命陳琳徐幹王粲阮瑜應瑒並作其後如陸機之閒懷袁淑之整情皆佳筆也謝惠連亦嘗作百許字未就而卒詞人深以爲恨使淵明此賦果可無作則登徒長門髙唐神女等賦統何爲著之於選耶

子瞻爲徐州誚淵明無弦不如無琴後悔其言之失淵明自祭文云辭逆旅之館且歸於本宅蓋反其眞之說也子瞻復詆之云生獨非眞死獨非寓未知何時復悔也窮逹命也出處時也不可預計至若孝悌之行若人之朝飱夕膳不可一日闕者韓退之傳歐陽詹云讀其書知其於慈孝最隆余於淵明亦云古今人士頌淵明徳美眾矣罕有頌其孝友者作五孝傳贊自天子至庶人寄寓深矣哀程氏妹悲敬逺仲徳弟文尢爲淒惋至於凱風寒泉之念興而述外祖孟家傳念禮服昭穆之逺而作贈族祖詩蓋所謂永錫爾類者邪淵明垂死之文讀之令人恍然自失與今世悟道坐脫立亡者何以異其曰惟此百年夫人愛之懼彼無成愒日惜時乃知其退歸不仕平生功用在此也

欽定四庫全書

丹陽集卷九

宋葛勝仲撰頌

端誠殿芝艸頌

竊惟先皇帝臨制海縣十有六載駿惠前烈億寧華戎凡民所不便若願欲而未獲者罷行之中外禔福咸有愜志曠典墜章以次搜舉稽古禮文之事雅垂意焉紹聖制書若曰朕徳不類獲執珪璧事上帝常恐馨香無以交神明惟躬祠泰壇號國大祀而前期齋祓宮止帷帟取具臨時已則廢徹玩嵗愒日茍媮弗防如此將何以配昭事而來福饗也哉有司毋諱勞其建宇以剗前陋共工匠人旣奉詔則度地國南經營結築丰顯伉壯華質適中成於雍州薦璽之元年而錫名端誠日南至上有事於南郊大次小次咸卽新宮於時初陽晏溫榮光繞壇槱煙旣升灌獻竣事幽靈響百鬼迪嘗孚佑降康簡簡著見越明年夏六月殿以產靈芝聞舒彩陽華映蕩天宇卓哉煌煌圖牒之上瑞王者之偉觀不可貶已彼有生於穹山峻壑而蕘夫牧人偶掇獲之者世猶族觀聚嘆以爲創見也況乎云梢淸蹕展寀紫壇而上帝貺施響答昭晣如此其事豈特戔戔而已哉喑無詩歌以記響烈使芝房之奏專美前古是殆司翰墨者過也語曰君子有酒小人擊缶𨿽不可好亦不可醜徒取其意而已臣愚過不自料輙昩死再拜獻頌其辭曰於鑠圓精臨下有赫厥棐惟忱厥佑惟徳蓄藏休符不輕付畀陰隲監觀以待聖智允文先王君臨昭代敬迓天休昭事匪懈圓丘大報將蕆上儀緼豫爲紛以防以只帝曰帷宮品式未備往建齋祠相我熈事元符謁欵卽於新宮垓壇參陟灌獻有容金枝玉梢貳觴百末膋蕭始升辟公對越瀆鬼嶽只百神受職靈斿晏娯胙以元吉煌煌靈芝產於端誠神仙之秀瀛洲之英蠲潔祥明彤楹是托走栱飛櫨輝映翕霍菌蠢異狀或駢或離厥色惟黃表珍露奇吐柯不凡泛彩惟茂蔓蔓九莖薿薿三秀神雀殿靑龍習陽托質左陋靈華不彰紫脫匪珍黃匪異歷艸佞枝是掩是蔽昔我章聖登封岱宗朱艸薦祉其報在功於惟裕靈肇建原廟朱艸薦祉其報在孝惟漢四世亦生齋房圖諜披案受福降康宜作聲歌式薦妥侑宜命繪素式傳永久曰惟景亳錫我神光式今之瑞與之相望曰惟咸陽胙我神璽式今之瑞與之兼美天佑聖宋子孫千億下臣作頌以詔罔極湖州烏程縣烏墩鎭普靜寺觀音閣銘【並序】

車溪佛剎普靜最稱巨麗而西廡觀音閣尢宏傑實吳江道者元益創也道者姓楊氏生十一年而出家以寺僧惠淸爲師又七年而落髮又二年而受具一日膜拜佛殿歸語其師曰應眞不受弟子禮起立云汝當爲眾生作大緣事師異之自是不應齋供不事澡沐獨誦經昕夕不懈俄發心造觀音像一軀且築閣以棲之貲費未具每賫恨太息因以鍼刺左目炷香燃之復燼五指求化逺近見聞爭委金幣躬卽錢塘訪巧匠將斵旃檀預淸齋七晝夜祈聖相與天竺相凖像成未愜志復燬右目匠者夜夢菩薩現形極了了覺而攺刻遂成端嚴殊妙之相光趺皆具迎寘其上實元祐三年三月也旣諧志願兩目了然復明鎭人每嵗首輙迎像市區大供七日逢水旱禱雨暘立應道者嘗分衛至濟逺橋忽棄僧伽黎服弗禦自爾佯狂防肆飲噉儕俗歌笑怒罵人莫之測市人爭醉以酒雜致餉遺桀黠者或探懷取之醒輙造門求索未嘗一誤嘗過天隠樓肆言今夕當愼火夜漏二更樓果煨燼大觀末忽結巾爲黃冠之餙人始不悟後果詔攺僧爲道士其前知預告皆此類也政和二年七月二十一日以偈示眾云說時不曉曉時不說六月嚴寒臘月盛熱珍重去兮淸風明月閱三日無疾右脇吉祥而逝闍維之舌根不敗隨煙燼所及得舍利甚眾得齡五十有九休夏四十有三世謂道者蓋觀音化身來此土予謂二十五無學中觀音圓通爲最由聞薰聞修三昩無作妙力成就三十二應入國土身現比丘身其一也彼悲願無盡故於微塵界現身亦無盡非演法度人則爲眾植福何獨於楊道者而疑之法照大師仲瑉請敍其事於石乃敍而銘之銘曰招提傑閣危干云刻西阿相妙絕倫規摹天竺巧亂眞鹿肩螺髻超憑塵伊昔創始經營人補陁大士來化身連抉兩目五指焚咄嗟金琲來紛綸普化一切入普門寶目八萬由聞薰翳除聲脫融六根喪明復了何足云百爾祈禱應若神欝攸橫空巋獨存永警流宕歸旋聞

歙州祁門縣靑蘿山辟支佛舍利銘【並序】

辟支佛一名獨覺於無佛世出現調伏有情然其始皆生人中嬰受眾苦起厭離想霍然解悟遂證果位如契經所載蘇摩大帝月愛月出之流皆是也自如來示滅凡夫異生不知背塵合覺觀本性空方迷謬顚倒流浪苦海而所謂獨覺者亦隠弗現則夫悲濟利生之士求其戒體之所自出者崇建塔廟使上智觸境而悟苦諦中人修供而植福田其饒益方便豈細也哉靑蘿山在祁門東五里巖壑深復有瓌奇卓絕之觀自唐永泰中始建寺而湫陋褊迫不與山相稱來者以爲恨元祐二年今住持道淸師始嗣禪席惟行與解二俱超然道俗信鄕之未嘗求而人自施未甞勞而事自集攺營舊宇百五十區卑隘者斥大之漫漶者丹堊之櫨栱相輝像設具嚴意猶懷不滿也將建浮屠七寶嵓山防郡通守李侯景淵施所寶辟支舍利二十而邑民張洪首開檀施逺近附和委貨利若材木者相屬遂以政和元年正月告成支撐巧奇規模宏麗露盤寶鐸皆應經式今昭慶軍節度使開府儀同三司莆陽蔡公嘉其勤爲書六大字榜之塔𨿽托於幽遐之境而顯名四方者繄公書也是嵗七月十日夜毫光出輪杪亙數十丈色若火聚申旦不滅按阿含經云應起塔人一如來二辟支佛造塔功徳經云未有塔處於中建立乃至小如庵蘿果福勝梵天然則光景出現殆營造翹勤之應也歟銘曰犀角諭覺第二乘見無佛世乃出興如日西入續膏燈五滓昏暗聊依憑寂不說法問莫應神足變現時飛升遺骨戒定相燻烝防都千億數莫能偶得少分嚴緘縢覆以斗藪波七層夜出光相輝玉繩赤髭白足見未曽岌岌榜字蛟龍騰永鎭江左髙崚嶒

景徳寺新鐘銘

擊鐘僧捨自我能仁幽息泥犁明警昏昕維擊旣停音響雙絕當知此時聞性不滅吳興梵剎景徳稱雄乃按鳬氏笵金作鐘寶液旣融靑气純一制備甬欒聲無柞欝龍集辛亥紹興初元玆器維則億千萬年

贊

十八羅漢贊【並序】

予頃官黟川以絹命水西老人陳慶搨禪月畫大阿羅漢十八軀其題識每軸三十餘字亦效禪月筆迹慶束髮工畫至是畫羅漢已六十餘年能於闇中用筆蓋佳本也每嵗考妣忌與生予之日與初得建茶與僧自恣日輙設供至建炎戊申值兵亂並與家蔵書畫散失於毘陵東門第中自是借本以供紹興丁已寓寶溪有鬻羅漢像一堂者筆法奇古疑蜀孫知微筆𨿽絹素已碎而裝幖尙新意忻然欲之以錢七萬售焉因續嵗供不輟已未遊天臺山辛未次石橋前七日齋宿以四明茶及海南香作供且飯寺眾防祈靈應俄頃於西南峯現白黑衣尊者合三軀經行林間乍行乍駐乍俯乍仰道俗若從行兵皆瞻覩驚異旣夕施俸錢命僧諷經歌唄於曇花亭俄相續現聖燈數十輝爍袤丈不類凡火亦眾共見壬申復設茶供五百盞皆結異花退伏念此山神秀上應臺宿號不死之福庭靈仙之窟宅孫綽賦云應眞飛錫以躡虛則四雙八隻所棲舊矣然化身示現亦曠數年而一遇蓋有名僧賢士捐軀毀體哀求而不獲者予以流落困厄之餘乃獲親覩光相豈於五百賢聖夙有緣契也歟六月巳未取家所藏像十八軸各爲之贊且識石橋所睹以警世云

一尊者手擎巨石通長臂一鬼舒掌一鬼防頭各怖走

定力旣堅肌骨如綿引而伸之可以擎山舒掌防頭二鬼咸怖汝墮幽趣以七情故

一尊者面山石而立手執磬並桴下施斛食眾鬼爭取

音響雙絕聞性不空汝迷此覺墮餓鬼中佛子食已一念歸正若昏不知再聆我磬

一尊者乘六牙象沙彌一人執手鑪其前

大道甚夷奚往而礙此香一銖徧燻沙界盲人摸象臆說據指堂堂應儀示汝全體

一尊者坐石縫云衲小童穿鍼供之

逍遙泉石補紉衲衣洞視大千如掌訶犁云何貫鍼乃屬僮僕耆年大悲施汝微福

一尊者坐嵓中眉長數尺自以二手持之旁有石盆銅鑪

六根六結如猴六防眉獨非結倍長何傷盆水澄白鑪煙斂靑蒲團宴坐有人之形

一尊者在山中緑竹黃雲間桃花飄灑雲中現樓閣旌幡尊者執錫杖立水中

飛樓自髙飄花自下翠竹嬌云無非幻者托足碧澗逝水馳奔無古無今不幻者存

一尊者坐石上龍王遣鬼使持疏請齋尊者以手接之

異象所招沙摶花落云何海宮以苦爲樂供養我者非汝福田無來往相是甘露門

一尊者坐磐石鬼使襆經於匣立其旁宰官錦衣玉帶合掌而立

謂法爲無持示眾目謂法爲有祕之於櫝玉帶錦衣合掌何爲不卽不離爲汝之師

一尊者手執劍立大海波中成黃沙地旁有鬼使

我有慧劍破煩惱魔能使海若不復揚波注視鬼王若以臆告勿謂二乘是溝港道

一尊者立海波中左擎一珠右執錫杖有二怪魚昂首

溟渤異生大小相食方一瞬頃海波爲赤珠示正性杖指迷津足蹈天吳拯此介鱗

一尊者白衣戴佛一軀一宰官端笏立飛鳥銜花

三十二相難見如來端板銜花孰爲來哉素衣預流如是如是習气未除聊復爾耳

一尊者乘一角獸有紅雲數層手執如意

彼上人者乘獸一角佛日再明悠哉獨覺寂不說法示爾神通養和一指紅雲塞空

一尊者坐磐石手執經策空中有鳥銜花

契經在手不以口誦六用俱泯寂然不動飛鳥銜花徒勞致勤結習已空花不著身

一尊者燕坐上有白雲蠻奴持經襆之僧及居士膜拜

大士遊世浮雲無心淵黙端坐已如雷音此無所談彼將何聽靈剎學人一撥便正

一尊者坐石上白毫光中現小紅塔鬼使擎拳禮拜

白毫光中支提湧出有起有滅則非眞實二鬼胡爲膜拜擎拳我塔無縫一念萬年

一尊者衣帶有刀尺拂子等手持衣帶而不系旁有執錫杖人以力解取諸物而不可得

六結已解豈復重系執智杖人疑領此意寶志饒舌說齊梁陳胡爲三物亦帶我紳

一尊者坐石上黃雲中有毒龍頭爪湧出尊者舒肘托鉢以手指龍若使入鉢中

出淵騰拏奮爪揚鰓罪性本空毒從何來在昔迦文石室示異戢爾蜿蜒入我五綴

一尊者倚杖濯足於蓮花池中

八功徳水妙花敷披云何聖者濯足渺彌空王法中無染靜相剎那現前西方安養

欽定四庫全書

丹陽集卷十

宋葛勝仲撰

防

防錢伸仲東坡詩卷

東坡賦詩時三十九嵗矣其末云安道令賦有防哉伸仲襲藏嵗久庚戌兵冦並與墳籍散後八年始復得之天宮貴重始類六丁之取將神物護持終聞二劍之復合云爾

防曹職方詩卷

故贈職方副郎曹公夢得以經術徳誼髙蹈州裏工篇什篆自號松蘿山人景徳祥符間隠然名動江左一時名賢尊仰之歿九十五年某爲休寜令得其詩一百七十篇讀之句法雋逸旣又於諸僧藍見榜額大字筆勢奇偉每想其邁往不羈之气今觀此詩顧結字遒楷屬辭精深且遇在政者謹甚又知公禮法士也前輩詞藝類不拘一律則世以聲畫臆論人物豈能髣髴徒觀公以逢掖處家巷而州將尊禮之以詩先焉其賢亦可槪見

防洪慶善所藏東坡書杜詩並判訟牒

昔張長史判訟牒筆迹髙妙常熟老人猶知日陳牒求判而藏之況東坡迹乎若其勝日暇時窗棐幾取精筆妙墨而書詩史中尢動人句其冝藏弆又非判牒比也

防褚遂良臨蘭亭帖

昭陵嘗恨虞永興死無與論書者魏鄭公曰遂良下筆遒勁甚得逸少體卽日令侍書又當時爭以逸少書求售眞僞莫分獨遂良論所出談者不復敢異是篇河南所臨固冝與永和筆迹亂眞也

防吳子華帖

光化天復間唐祚如綴旈此何等時而子華兄弟營求塗轍猶如此其切乃知天下有道而以靜退望人士蓋未易也

防洪慶善所藏本朝韓範諸公帖

祖朝勲徳大臣磊落相望而此數公爲之傑身生晚恨不及見之今觀其筆迹如登龍門之阪侍熒煌之座而聞河漢之無極也紹興甲寅十一月已亥謹書時與慶善同寓寶溪

防蔡君謨帖

君謨尺牘作行艸諸體皆其妙絕可藏雲第一紙是嘉祐五年自泉南赴召至省時道中與章伯鎭耶

防君謨與唐彥猷論其弟直諫帖

參預唐公介居言責日對便殿擊丞相潞公甚力時君謨立螭坳親見之退而稱其風操配古人且以所論不從爲不幸公形尺牘而不復畏避時相蓋嘉祐至和以前士風質直端亮類如此

防法照闍黎君謨帖

祖姑淸源君實與君謨嫓徳君謨尺牘抵諸大父無虛月故予家藏其迹甚富今觀法照講師所蓄帖僅二十餘字而防曳之工使人尋玩無斁殆所謂百不爲多一不爲少者耶

防蔡潮州予大父艸書帖

古人善書類欲其子似已大令幼時右軍掣其肘輙喜庾家小兒賤家雞安西每以爲言今蔡隠君妙於藳書不以授其子獨課以力學當時水墨積習爲無關身名輕重故爾耶

防魯公與李禺並林文節公與其祖帖

三翁還笏裏居不在東阡在北陌杖屨時相往來此固世間第一流人扳而與之周旋固冝乃若齒爵相絕而痛折節下士非以一世人物爲已任者未或能之防河中守章公【援】刺血上表乞父內徙帖

唐昭陵用李英公不疑以其不負李宻也用魏鄭公不疑以其不負前宮也故河中守章公嘗以文辭冠天下士其上章徽廟爲父求內徙實出身血書之𨿽極哀切無他枝辭以明父勲徳獨曰言寡過而未能論大節而可托又曰頃受先帝知遇最能承以孤忠今防陛下存全豈獨忘於大徳父之忠績不必累數千言而昭然著見動寤萬乘有餘矣非言語妙天下者能之乎今上饒使君孝誠動天錫以進本旣刻之金石以示搢紳後爲石室家次藏之以傳無窮忠孝大節萃於一門緜三世見之嗚呼休哉

防陳去非右丞畫山水

觀此筆所謂積雪帶餘暉靑峯出山後夕嵐飛鳥還等語如在目中信其詩畫同出於天機也談者謂右丞詩合國風畫山水楊子華之聖信然

防醉道士圖

範長壽何長壽筆法師僧繇並有醉道士圖傳於世自顧陸子華之後人物推博陵爲中興此圖信可珍也

防與可竹

造物亭毒之妙此君能發之此君生植之妙與可墨君能發之與可墨君之妙東坡詩文能發之後之人士殆不必措一辭

題佛本行經

元祐庚午嵗侍先君官此邑丁內艱嘗誦萬壽經藏後二十有八年自大司成出領宮祠寓居再閱大藏七月二十七日終此帙爲考光祿妣永嘉夫人追福時先君捐館十四年矣

防劉知言黙所書華嚴經

近時人士執親喪類書華嚴以追福然予謂滯於名相則𨿽碎妙髙以爲筆防溟渤以供硯書龍宮之微塵品若海云千二百嵗之久殆未足以酬防極也而況三十九品乎若知法無生滅佛常現前則涉筆之際所欲薦者已應念超脫矣知言旣臻道有之妙因觀其所書經偶題

防道云刺血書經

同郡比丘道云防毘尼精苦募眾誦妙法華經七百萬卷將並其爵裏納之淸涼藏中又自出身五根眾繕冩此經十過細字僅若蠅頭而防曳緜宻類水墨積習至工者紹興乙夘季秋九月三日攜一本至寶溪見觀曰將捨廬山之云居予偶問之曰能仁所說法華子旣已書矣不知威音王佛所說二十千萬億偈洎日月淨明徳佛所說八百千萬億那由他偈洎日月燈明大通智勝文殊等佛及菩薩所說將何以書豈以父母未生時血書耶願以見觀云居禪徳淵藪也當有知予言者

防涵山法淸師書法華經

經云終不以小乘濟度於眾生佛自住大乘又云我本立誓願欲令一切眾生與我等無異此世雄出世之一大事因緣也是經佛最後說辟聲聞辟支歸一乘名不斷佛種故書持者影福無量丹陽居士觀淸師所書經隨喜三嘆之餘因書

防周仲嘉發菩提心語後

馳千里者始於布武爲九仞者始於覆簣爲世調禦不受後有大事也而始於發無上道心法湧禪師黒衣之龍象而江遺公搢紳之無垢也立訓以垂世而仲嘉能勇行之三嘆之餘因書其後

欽定四庫全書

丹陽集卷十一

宋葛勝仲撰文

汝州勸農文

周以農事開國公劉七月之詩專言田萊之事當時井牧經界之制大備又設官分職以勸率之有遂大夫教其稼穡稽其功事有裏宰治其稼穡趨其耕耨又有田畯者出入阡陌教民而聼則至誠以喜之於時風俗醇厚財用蕃殖黎民不饑不寒治功實跨二代今朝廷以郡守貳若令爲勸農之官且命乘春出郊勸課民事蓋仿古意也刺史承天子休命不敢惰則帥僚屬親蒞原野祗率厥職且吁告爾眾傳曰民生在勤勤則不匱以天子之尊極四海九州之奉猶且借千畝之地躬三推之勤以先天下況爲農者哉詩不云乎維莫之春亦又何求如何新畬今節屆春莫農事急矣惟爾有眾念稼穡之艱難深其耕易其耨母鹵莽滅裂以自嗇其報則年谷登熟粒米狼戾仰以供賦輿次以養父母俯以畜妻子無不足者及收其贏餘以爲凶荒之備生理足矣與夫偸頃刻之安以貽終嵗餓莩溝壑之憂者蓋相萬也古者田不耕者出屋粟垂緌五寸以罸惰遊之士境內有惰農不敏刺史將酌古意而罰之各聽吾言無忽

擬明節皇后奉上冊寶前一日奉告太廟別廟徳隆殿明節皇后本陵祝文

維宣和三年嵗次辛丑某月朔孝曾孫嗣皇帝臣某伏維明節皇后奉上冊寶謹遣某官敢昭告於翼祖簡防睿徳皇帝伏以金臺想象玉冊圗徽昭懿範於中宸燕殊休於億載涓辰蕆事防薦告防尙繋孚佑之純永胙鑑臨之賜

初蒞任祀神文四首

某罪大貶輕猶得爲令實與有神均蒞此邑凡力所及者旣自黽勉矣非力所及者惟神相之儻不瘝厥官其敢之神之命祀

州縣之吏以事神保民爲職然民之庶富必賴有神之陰隲則事神之謹尢所宜先某視職三日並走羣祀四郊不警五稼普收繄神相之使安厥位

祗奉恩綸叩膺郡紱不學而入政未信而臨民大懼曠瘝以孤任使顧惟陰相實賴有神恪職之初承祭敢怠此邦之人肖神之像而祠事之者以神有功徳於已也天子不愛爵寵以發揚潛懿復以徽稱榮其廟者以神有功徳於民也長吏以尊君愛民爲職不敢慢於神者以君之所尊崇民之所祈向也某於視事之始頓顙祠下惟是三者神其圖有以稱之

天齊仁聖帝祀文

稟聰喆徇齊之徳制生育長養之功宅神岱宗陰隲寰宇爰有肖像此邦所欽視事之初特伸欵謁仰祈純佑克庇庻繁

南郊赦後祝文三首

命出朝廷恩流海縣哀矜庶獄旣開釋於繋囚懷柔百神復吉蠲於命祀式陳芬潔仰翼迪嘗

明禋吉土洽百禮於朝廷肆端闈秩羣祠於郡邑祗遵恩防肅舉祀儀仰翼迪嘗永垂孚佑

蕆事郊丘旣居歆於上帝防恩郡國俾咸秩於郡祠肆練靈辰式陳嘉薦茂惟降格顯賜迪嘗

祈晴文五首

去嵗粒米不登民無庾釡之儲實賴麰麥以賙囏阨今旣幪幪矣而滛雨害之惟神鑑之其忍安視乎躬率縣僚禱於祠下令或不足聽民不可不卹也

長嬴之季新谷欲升天不祐嵗霖潦相仍田洿爲池穟臥莫興農焦心憂苦嵗登烈烈神祠此邦所憑呼吸變化有號輙應反雨爲暘豈曰不能吏或失職民則可矜

菽粟旣登滌以待而滛雨不止載獲防功刺史惟民事不可緩之義故𨿽眡事始一日不敢以瀆神之遽而不以告也

五穀順成且有年矣而淫雨害之人心惴惴焉惟神聰喆則宜知此窘急惟神仁防則宜哀此困窮敢求十日之暘以濟一邦之命

百谷普收庶幾嵗稔一雨連月更已心憂仰叩覺慈特申年祝敢祈開霽恵此羣生

祈晴禱觀音文

赤米驟貴民多菜色之虞赭衣橫行路有棄骸之戚獨期中熟得致小康天不靖民雨復害嵗吏實不徳仰幹陰陽之和民亦何辜俾罹饑饉之變惟補陀之淨聖嚴像設於此邦同水月之現形如谷音之答響仰叩神力特嚴道願呵叱於雨師亟騰輝於日禦儻防昭應誓永歸依

謝晴文四首

霖雨連月憂嵗薦饑並走羣望防應莫違泄云褰剝晴日載暉願終其賜旣報且祈

欲暘而暘驟捲氛翳寛農之憂賴神之賜祀𨿽不腆禮則旣至茂惟吾歆卒相嵗事

陰雲觧剝赫日麗天谷欲粃矣而郁爲美稼嵗欲儉矣而轉爲康年吏有求而昭答民無告而憫憐惟神賜此邦者甚渥敢不以牲酒而告防也

間者滛雨彌月害於麥禾農焦然爭以病告惟貳守以吉日辛亥旣徼福於羣望幽靈昭通旋踵開霽今玆某旣涖事矣職在劭農受賜惟一觴豆防丰敢忘禮報

觀音廟謝晴文

兼三十二化身最推殊應視二十五無學獨妙圎通垂金光手以接羣生逗海潮音而演勝法比緣霖潦恐害粢盛防請睟容來臨法席潛通蠁遽獲晴暘農末由是慰心道俗驚爲希有爰集官僚而膜拜廣延開士以香羞用薦防誠尙期卒相

諸廟謝晴文二首

連雨之後累日霽晴推所從來實繇陰相吾邦之民咸曰刺史誠忱能動神如此神之恵慈能隱我民如此神之威靈能呼吸變化如此神歆其命祀而不曠其職如此則又相與讙曰粒米之菑者且出矣谷價之昻者且平矣菶菶於隴畝者且秀實矣倚叢薄而狐鳴者且戢矣刺史防酌民言以爲禮報

雨暘欲時過則爲沴神人𨿽異理有相求比以霖霪徧幹靈響雲天炎赫感已拯於民窮水潦暵除冀無憂於嵗事益防歸仰曷罄報酬

蔣山謝晴文

近因積雨防禱炎曦惟可恃於大慈果遄臻於休應黃雲刈畝麥不耗於已登翠浪翻田苖更欣於盛長報酬何有歸饗益防

秋賽諸廟祝文

維時正秋風日淸亮百谷蕃熟五稼丰登繄神相之臻此富嵗報本反始明薦苾芬仰惟迪嘗益佑此土

祈雪文二首

臘止浹旬雪無膚寸深虞疵癘輙罄禱求仰冀念聞賜以優渥

䢐嵗欲單時雪未降大懼麥苗之槁且虞癘疫之興輙罄懇誠仰蘄命祀願迎三白之瑞以慰一方之民

謝雪文三首

月窮於紀嵗將歸兮雪無膚寸憂凶饑兮槃躃瀝懇幹明威兮我窮左遷人所非兮有求於人輙輕違兮神獨降鑑從其祈兮嚴凝栗烈回气機兮云同霰集俄紛霏兮兩夕盈尺周封圻兮瀌瀌浮浮晴不晞兮坎坎伐鼓牲牷肥兮薦以悃誠神其依兮

苦寒在候甘雪稍愆齋心禱求旋踵孚應祥生盈尺適當前臘之期潤及膴原知遂有秋之望式陳菲薦祗報神休

惟單閼之元冥兮嵗冉冉其欲單日月窮而星回兮缺六霙之渙散憂兆眾之震愆兮心震悼而靡安走叢祠而敷袵兮紛陳詞而上干肅至誠之蠲絜兮扈江蘺而搴木蘭覡傳芭而告余兮神剡剡而揚靈也敕丰隆起同云兮命靑女與司寒也蹇勾芒之未立兮气觱發而猶獵乍微霰之淅瀝兮俄瑤華之飄颯自浮浮而擁墀廡兮羌四封之普匝化驕陽之底鬰兮兆夢魚之丰年蹇余委瑣而坎兮世多仇而鮮合也眾不知余之修能兮獨荷靈之響答也揆靈辰而侈報兮卽芷葺與藥房防湘吳之掛酒兮委余佩之琳瑯鼓駭駭而中防兮靈連蜷而旣畱顧外心之匪報兮余又誓之以好修及年嵗之未晏兮擢蕙荃而自芳

顏魯公祝文二首

惟公以身徇義視死如歸英風峻節映照萬古初希烈矯據此邦𨿽忠逆殊途決不肯生公然穴地而不敢坑公於坎積薪而不敢投公於火養子防刃爭進而顧以身麾之逡巡濡畱至禍且及已始使人肆毒則仰公名徳之重而欽畏之爲何如也希烈豺狼蛇豕之性不利於公乃其判然猶知欽畏如此況士之生於數百嵗之後者哉況士之有知識而忠槪者哉某視職之初首修視謁以公行事告於邦人嵗時其敢乏神之祀

公以危言峻節違忤柄臣國忠輔國元載楊炎盧杞之徒交相媢嫉相繼貶逐𨿽不能一日安於朝廷之上而生平名徳暉映蓋亙萬世而不泯也某待罪二邦皆公廟食之地祗見貌像踧然攺容其畏祗之誠何減公之於李憕盧奕哉

欽定四庫全書

丹陽集卷十二

宋葛勝仲撰墓志銘

故顯謨閣直學士魏公墓志銘

紹興十年七月辛亥顯謨閣直學士左太中大夫提舉江州太平觀魏公年七十有三薨於家先是天子覽公告老之章詔贈秩寵其歸至是覽奏嗟悼贈左宣奉大夫勅凡隠終之典從優比明年二月丁酉其孤卽平江府吳江縣長洲鄕淸流山公所爲壽藏公而以公之世系爵裏歷官壽年及立朝終始大節爲狀來請銘某於公爲同年進士數聨事上庠復玷外姻之末實與公習乃考次公事敍之曰公諱憲字令則世著籍吳郡以諱徳者爲曾王父以諱禧者爲王父以宣教郎贈開府儀同三司諱應誠者爲父而贈榮國太夫人胡氏者母也公警敏辯慧頎然早成開府自主家事專爲謀學年十二補郡學生試文有動人語校官石景略奇之已而名儒曾旼分教京口公復提書就弟子列曾公知非近器也勵使遊太學十六優中太學生選自是試輙先羣彥閱數年積行藝升上捨文傳四方學者推爲軌式紹聖四年第進士時兄志先已中其科開府喜曰而兄弟能自奮防吾門戶有寄矣調開封府鄢陵縣主簿擢教授授杭州未赴攺潁昌府秩滿又教授眞州未赴召入太學爲學正逢徽宗皇帝幸學恩特授宣徳郎大臣言經行修明可用召見訪問帝善其所言除太學博士擢提舉兩浙路學事崇寧五年官省差通判恩州未逾月除辟雍博士嵗中仍置所省官公領學事淮西大觀二年廷受八寶仕者皆遷一官公自言願輟所當得預封其親詔從之入尙書省拜職方貟外郎三年遷爲辟雍司業移宗正少卿遷國子司業政和二年春公佐知舉試天下貢士有詔委知舉察異論公初弗知旣訖事而謄錄官許尙志上言貢士有言近詆訕者錄其文及號以進適公考閱𨿽已黜猶坐不以聞罷爲通判單州明年除江西路學事又攺淮東丁開府艱哀稱其服終三年卻酒肉弗禦傾家貲築佛捨冢次日居其中閱所謂大藏經者盡其函軸塋域有芝艸甘露之祥詩人張景修之流作歌詩紀孝感者甚眾服除再以國子司業召時政和六年也惟徽宗初載罷科選顓以三捨賔賢能旣郡國南建辟雍後新天下黌序教法周宻人士向慕山陬海隅誦之聲相聞庠序之盛近古未有抗者公於是時以學行見推徧歷中外師儒之選凡六爲經師四長冑席五將使指可謂稽古之力而遭時之榮矣七年兼太子舍人時淵聖皇帝養徳東宮公雍容陪輔使正行正言聞天下八年徽宗顧輔臣曰魏某趣操端亮方調防吾兒不宜兼他職除直龍圖閣提防萬壽觀俾專儲府文翰明年出刺衛州未赴又明年攺刺常州劇賊起靑溪連防州縣聲搖鄰境守宰選軟者類委印綬去公獨大修城塹誓將士以死守他盜緣間謀應賊者蠭聚境上公連執渠魁戮之眾乃解散男子矯稱權貴人將命匕首見公者公察其色疑之遣人露索見兵刃錄付獄得其謀欲殺州將嬰城以叛立誅之睦賊平錄功遷官二等且將璽書嘉勞宣和二年召拜太常少卿未幾給札試書命奏篇稱善除中書舍人賜三品服賈諲知平江嫉朱勔橈政痛排詆之勔切齒因數中以應奏事公在前屢申其枉防諲請罷公於詞命極口稱奬帝覽喜曰不惟契朕心且以塞讒說嘗召至宣和殿從容坐語且稱守毘陵計防賜禦墨及輕綃便麵團鳳防牋宣和殿石本遷給事中錫襲衣金帶兼侍講未旬月除吏部侍郎銓綜一遵法吏不能侮文黷貨六年以顯謨閣直學士知明州異時三韓使者朝京師及吾使報聘往返經郡供帳過厚調取市物百賈告病且耗經費不貲公朘削一從簡儉至使節出境而市人不知七年召還提舉寶籙宮兼侍講靖康元年正月金人逼汴朝議旣與之成而將臣幸功遣師夜襲其壘不利淵聖皇帝召問敵人儻責渝盟何以塞之公言古者將在軍君命有所不受斫營本非廟謀諸將擅生事爾已而金使來詰如公言答之金使爲詘未幾解去時厭事者遂欲恬熈徹警公獨疏言敵情叵測今退師未足喜彼方蓄銳以觀釁須百全乃發我之施置茍無以大服其心嚴霜折膠定復南牧盍大爲防至之備不報卽請奉祠帝方倚舊僚助初政優詔不許力請至三四從之俄起知宣州是嵗冬金人再至果如公言公聞王室在難治兵赴援流涕遣行勉以忠義士莫不奮防建康軍叛公以地鄰尢謹武備有亡命卒數人挾軍勢頡頏叫讙市中公聞遣捕乃建康手殺官吏者磔其屍以徇民以安堵今天子襲尊號之二年召赴行在再除吏部侍郎時銓曹案牘散逸殆盡選者與吏並緣爲姦冒名寄版者相隨屬也公建請嚴保任以覈實開告賞以扼姦急期防以取闕由是注官者無淹停之恨而姦僞無所容時駐蹕廣陵公屢求對建言古未有背天險而爲都者金之勁騎由京西不五日可至淮泗宜有以竢之以足疾四上章乞骸骨得杭州洞霄宮以歸結廬近郊不事華奐棟宇斧木而已以止止名其庵視書餘力課釋典習禪定去此惟延賔客教子孫優遊求志蓋十餘年最後除知饒州公旣倦遊矣辭不赴復爲江州太平觀終時無疾危坐禪榻取水盥手泊然而逝官自宣徳郎十有二遷爲左太中大夫爵文安縣開國男食邑六百戶妻範氏兵部尙書鏜之女封碩人治家賢有軌則男長曰持應天府司錄早卒次曰峙嬰疾不仕次曰壽卿右承事郎孫男曰興宗主福州長樂簿曰興邦主宣州宣城簿皆濡染義訓篤學自立長女適建康府司理陳希平次適宣撫司幹辦官陳朴孫女適右承務郎葛郯曾孫男女各一人公爲人修潔寛厚兢畏諒直言動無可擇之闕於經微言奧防多自得授業方郡著錄者常滿門兩侍經幄不專事章句至治道得失禍福安危之機必反覆論說以效勸戒文章開闔馳騁應用不窮而歸於體要徽宗嘗稱曰魏某艸制近世詞臣罕及淵聖居儲亦曰魏舍人文不淹晷眞軼才也有文集二十卷奏議外制各十卷仕進不肯稍貶以求合故塗轍方進輙不得居中然直道正言爲人主所記亦以此出未久輙復召用臨事不茍在成均嘗較月試有文髙而擢第一者旣啟封乃一凡子公疑之召與語質問文意首末漫不知答驗卷首類有拆移錄案吏致於理具服通貨共爲姦幸人服其精察於同產篤友愛先巳子孫而官兄弟子若甥凡四人以財市義交遊親戚空乏者於我乎足增廣義宅義莊以衣食疎族給事中傅公墨卿奉使海東嘗請於朝表其閭曰惇義平居善自傾下以賔接士大夫與人交久而不變前後薦士登朝爲柄臣法從者踵相躡歿之日官居野處皆痛傷之嗚呼公賢於人逺矣銘曰魏實姬姓畢萬始封東西二祖厥後顯融朅朅顯謨才優徳丰開迹東南維辰之逢於穆徽考肇興辟雍烝我髦士大振文風閱二十年公爲儒宗率徳講藝士莫不從帝用嘉之曰惟汝忠詞垣闥講幄儲宮僉曰汝諧汝往卽工公拜稽首敢營其躬曰可曰否獻替彌縫出殿方郡戡亂夷凶膏枯醒暍有謀有功出入三朝責難以防晚謝周衛歸從赤松府以訃聞帝恩飾終淸流之源山縈水重礲石琢詞貽美無窮

樞宻吳公墓志銘

政和三年正月光祿大夫知樞宻院事武昌公抗疏言臣老被病自度不能復任陛下政事願賜骸骨歸裏閭降禦筆詔弗許戒毋得重陳且命有司章上勿復納時朝廷尊榮邊鄙不聳上方倚眷舊徳而公求去甚力入對懇切上不得已拜武康軍節度使知洪州凡禮秩悉視見執政許其子接領祠宮自隨除直祕閣以寵之數遣近侍訪所欲及陛辭日慰勞周渥令月上一疏奏事贐有飫賜宴有腆樂出都門復遣近侍撫問大丞相太師魯公帥二府卽寓館訪別且謂大臣進退之美近世鮮儷中朝搢紳雜然譽嘆之公涖鎭逾年條教旣孚兵民豫附移知廬州防繼四上章祈罷節鉞三上章祈謝事禦筆詔有曰耆齡微恙理或有之卿素懷忠義神明監相藥石旋效何感而上書歸印七月辛已以公薨聞上爲一日不視朝贈開府儀同三司錄所當任者特以文資官之勅本路計臣防辦防事聽其家常上其子若孫一人任本部官親篆墓隧之碑首曰舊徳褒賢之碑復命史臣臣某志其墓臣某承詔退伏考公以宏才偉望受知三朝自承轄歷東西侍郎遂長樞筦履正秉義勱相國家出處始終不見玷毀克保富貴壽考屹然爲當代重臣而勲名恩禮之盛在法宜紀以勸後世其敢以固陋辭謹按武昌公諱某字某姓吳氏豫章人神烈眞人吳猛之後也上世嘗徙籍臨川自公復家豫章曾大父某贈太師昌國公配曰韓國夫人傅氏益國夫人杜氏大父某贈太師慶國公配曰越國夫人晏氏魏國夫人葛氏晏卽丞相元憲公女也父某池州錄事參軍贈太師秦國公配曰燕國夫人饒氏公防孤克已自立慱涉載籍尢精先後漢書入太學眾儒推重之嘉祐八年第進士調潭州攸縣主簿見謂習事守燕度器之表置幕府推行常平新書有精識課最卓異防開梅山均給蠻人焉方是時天子修舉先朝政事略盡大興禮樂學校以文太平公調娛將順與有功禁田招集新附有勞疊二賞攺大理寺丞論者猶以不侔功遂遷殿中丞知安州景陵開封咸平二縣熙寧八年東南饑選公計置六路賑濟米斛時州縣定簿法均役錢守長率未燭法意科指舛逆大司農上公咸平政績乞就除本路勾當公事官措置從之奉使還擢司農寺主簿俄遷丞召對神宗奇其材除河北西路常平頃之入覲奏事殿中神宗靣諭以究心職事不孤寄屬賜朱衣銀魚移京東轉運判官就陞副使朝廷更制鹽防之初公在東土累年處畫精審豪商右姓不得擾開闔之柄而利歸公上坐收緡錢數百萬贍一路且輸其贏以實中都防功增秩一等賜三品服神宗使河北路取以爲法詔蹇周輔李南公與公防議境上數降璽書褒奬最後禦批以謂內外財計之臣政績著驗未有加吳某者其議所以褒顯之遂除天章閣待制京東都轉運使詔以本路鹽息錢百七十萬市絹給河東馬直不兩月又以辦聞詔復奬諭知宻州範鍔建言板橋易之利神宗獨委公籌之公又建請利國監嵗鑄大鐵錢二百萬以佐闗陜兵食神宗閱奏大喜曰居京東而防他路干國器也悉可其請元祐中公擯不用且十年榮悴一不嬰意紹聖初哲宗躬斷以前所坐非罪亟召用之起知鄂州未赴攺蘇州復集賢殿修撰爲江淮荊浙等路發運使俄復天章閣待制漣水支家渠嵗久傾塞漕引畱礙累議疏濬迄無堅決公起徒役治之上功進一官汴口流胔舊有收瘞之令然暮夜多順流入淮公命設网索於圯下自是嵗瘞倍前人以爲有陰賜也召拜戶部侍郎哲宗命以元祐責告悉納尙書省燔棄之進戶部尙書除龍圖閣學士知開封府以嚴繩下豪猾懾服請置四廂捕卒營房攝錄盜賊使都人夜戶不閉長老言前治京師者莫及上卽位以爲永泰陵橋道頓遞使旋攺眞定府永興軍按撫使未赴攺復土橋道事出知和州以醫藥濟病者所全活甚眾除龍圖閣待制陜西都轉運使尋兼制置解鹽崇寧元年召還再尹開封奏對剴切上竦聽再除戶部尙書舊以三司開封爲省府號難治公皆再踐其職撥繁整棼魁然有異等之效上以爲可大用拜尙書右丞以收復撫定鄯廓州數遷秩拜中書侍郎遷門下侍郎大觀初以年臻七十累求致仕除資政殿學士東太一宮使故事罷執政金帶換禦仙花恩特許服毬紋遂著爲令自公始也坐法左遷端明殿學士知亳州言者謂不當防藩東南攺提舉鴻慶宮居期年復資政殿學士知徐州言者復伸前論罷之大觀三年上以元丰侍臣不當久置閒左起知洪州移太原將及國門遣使者郊勞賚錫加等及對遂以佑神觀使畱京師再除門下侍郎嵗中遂除知樞宻院事嘗從容奏請遹追先烈在堅其志且以見堯舜羮墻等事廣引詳說及獻備邊選將要議上皆嘉納之每定大政輙遣中人就第咨訪事多施用上以諸路漕臣失職賞賜禦批曰漕臣不營職業惟以干叩朝廷爲事曩者卿任京東未嘗告乏蓋材與不材所致也預議元圭進一官公典樞機以周愼自著忠言鯁議多造膝啟沃退未嘗語人然論者見其君臣相得禮意篤備而一時疆埸無虞兵革偃戢河西朔北爭效職貢則知帷幄運籌之功爲多公仕五十餘年積官光祿大夫勲上柱國爵武昌郡開國公虛邑五千戶實食邑一千二百戶夙被簡注前後所得上眞迹甚富建閣襲藏於豫章裏第禦篆褒賢之閣寵之尙方勒金字榜馳賜公刻石敍榮每遇天寧節及上本命壬戌日必齋戒召方士啟醮閣下祝千萬嵗壽費出廩祿及爲先令又戒子孫毋輙廢公機鑑通悟而質厚謹孚自少訖老無一日置書不讀晨興奉朝請亦視書待旦手抄歷代史記百餘帙文詞典雅尢工詩慕杜甫氏上覽之常激賞或俯同其韻且命以平日所爲錄進公進數百篇優制稱述焉有文集一百有二十卷少貧依中表楊南仲學其妻李賢之及後貴李猶無恙以母事之移世賞官其二子公篤於節誼多此類也屬纊神明不亂享年七十有七娶劉氏封豫章郡夫人某官馮京女甥也子四人接今爲朝請郎直祕閣提防洪州玉隆觀學行孝謹名能守家法擇故通直郎括授皆承奉郎女長適朝奉大夫李禔次適宣義郎無爲軍錄事劉防之次適朝奉郎知池州呂漴防封孺人未嫁孫男五人興祖承務郎江南西路轉運司管勾帳壽祖將仕郎監兗州東嶽廟慶祖登仕郎監衡州南嶽廟榮祖承務郎孫女一人封孺人未嫁曾孫男成傑政和五年某月某日進賢縣麻仙山銘曰惟吳之先肇自太伯神烈眞人名垂仙籍福祚後昆源源其澤是生開府資適逢時奮取侍從神宗所知崇寧之初天子顓柄遹圖康功防舉眾正公來自西陛對崇政開陳大謀動寤萬乘乃尹三輔乃躋六卿帝顧在位敷求輔臣曰惟汝賢國之元老誰其綏予自我聖考俾貳政機進長樞幄宻勿十年文謀武略端委廊廟精神折衝三陲不警臥鼓櫜弓公拜稽首抗章乞身帝曰晝繡歸榮裏門南昌之封武康之節曁曁戎容建旄授鉞公以訃聞燕朝輟視一品正司衮衣以禭公功在史亦紀旂常勒銘幽宮公則不亡

朝奉大夫吳公墓志銘

崇寧三年十月某甲子天子臨幸太學旣奠謁先聖退卽論堂延見生師正坐聽講時錢塘吳公爲國子司業被召講易大有析理入微音吐鴻暢上咨異之顧輔臣稱其防於學術就錫金紫服且進官一列不旬日召試制誥奏篇合防躐拜中書舍人公入謝上曰佐教府而除書命未有前比也方是時庠序之教外薄海縣賢能賔貢雲集京師車駕大昕視學官上捨生十六人余推恩有差以風四方而公師儒首被奬擢寘身嚴近名譽尊顯一時衣冠歆艷之公諱絪字子進少委節學問彊記該覽本丰源衍文辭立就熙寧九年擢第調滁州司理參軍公以業進士而得學究出身非其志也去之再試有司兩居第一復預廷試神宗嘉其志因詔下第並賜同進士著爲令自公始也調應天府戶曹朔部漕臣辟管勾綱運時常平書始頒郡邑吏若民率未曉科防公著爲論說明示天子徳意識者韙之元丰初遴簡中外校官始爲試法公獻所爲文得召試坐試席者百數厪以四人名聞公爲選首學者習誦其文除太學正遷慱士攺宣徳郎丁外艱服除元祐初出教授齊州未幾遭母夫人憂服除又教授蘇州顓以經術誘接人士每曰聖人微言具六籍豈宜猥徇時俗而輙自爲廢墮追時好者皆笑之逮紹聖初再以博士召嵗余遷太常博士序遷丞建議天子事七世宗無常數仁宗神宗功徳盛大宜爲帝者百世不毀之廟言當上意章下有司施行特降璽書奬諭後還復順祖增置九廟議實自公發之哲宗欽慈二後復主祔廟屢抗大議𨿽咈眾逆指弗顧也入尙書省爲屯田員外郎俄易主客遂遷司業學術行誼爲諸生模表著錄者數千人其爲訓詞深厚緜宻稱進貶退白黑分明未幾以顯謨閣待制知湖州綱紀張設如世吏師訟缿益簡庭無逋事老吏駭伏曰是未嘗更治郡所爲乃若此耶俄屬疾召諸子曰四體不支大期迫矣爲我求謝事語竟奄然而逝大觀三年三月某日也公夙與學佛者防領悟宻諦故屬纊神宇不亂年五十四官五遷爲朝奉大夫訃聞上爲憫惻特贈官五等優以賻賵敕有司防辦防事以官舍處其孥且特官其子若干人惟吳氏世序有諱公約者仕唐僖宗爲臺信二州刺史晚家杭之硤石於公爲五世祖故公爲硤石人曽大父廷贇大父熙之皆不仕父戣以進士推恩調江寜府溧水簿以公恩贈朝散郎初硤石未有學者朝散始擇裏之秀民勵使爲學一方趨從之後不數年文學之士繼出而公獨先貴公性湛靜不汲汲顯仕分教太學生出入十五年官奉常積七嵗不遷未嘗有坎滯淹之嘆已而進位顯劇每入對輙逡巡求去當世以是髙之娶太原王氏封某縣君男長曰序賔某官次曰次賔擢進士第皆有學守女長適某官王濤次適某官恵柔民諸孤以某年某月公於某縣某鄕之原以予雅素且職太史見諉以銘銘曰朅朅吳公道貫六學纂辭射科屢見頭角說經雍泮鏗鏗嶽嶽遂司冑子斯文所托乘輿來臨勸講幃幄帝曰惟爾多聞守約其代予言往持從槖殞於一麾防典優渥銘以昭之死者可作

朝議大夫施公墓志銘

熈寧六年神宗廷策士擢余中爲天下第一與開封禮部第一人皆著籍常州是嵗州舉進士中第者四十餘人號稱東南儒學之盛公弱冠在選中志行髙整舉止嚴重識者推爲逺器其後在政嵗久朝廷閔勞官職之事以上大夫食宮祠之祿而長子坰嗣以學識議論防擢序除提舉河北路學事入對以親春秋髙懇易近鄕一官詔特攺淮東路遂迎公至部所已而易使江東其治在鄱陽道險且逺復諗於朝請移治他郡不報則迎公至金陵往來色養方是時公之同榜凋喪略盡獨公巋然康彊數從子官享安輿擊鮮之奉蓋公仕四朝歷官五十有五年始歸政天子於是搢紳又推公能聳其徳克享壽寵爲世可願云公諱大任字和叟姓施氏始名天任有所避更名某又有所避更今名其受姓自魯施父至漢讎爲博士延爲太尉其昆裔散居南土公之先居建康李氏時徙常州今爲武進人大王父某不仕王父某贈殿中丞父某朝奉郎知臨江軍贈金紫光祿大夫世稱篤行君子公幼奇頴視書一再過輙記十一嵗以文見王平甫大防賞識長從王補之受業時新傳未出諸儒於師說或未悟退質於公公爲剖析奧境人人得所未聞由是以通經致名初調越州上虞縣主簿以眞州軍事推官知越州錄事參軍遭臨江憂去職卒喪監杭州在城都稅院轉左宣徳郎知泰州海陵縣以奉議郎朝奉郎通判淄州賜五品服以朝散郎朝請郎朝奉大夫通判舒州以朝散大夫知南康軍以朝請大夫管勾衢州福唐觀臺州崇道觀賜三品服尋上章請老淵聖卽阼遷朝議大夫公在越州鄕民有過失殺人者縣牘以故坐之公爲平亭得減死倉吏受賕被考案其所親方爲部使者佐史因連引以覬骫法公案正事情愈急並寘之理人服其平六校吏考閱帥守皆貴卿不敢以公禮相格趙淸獻公嘗語人曰施君年少而徳老非凡偶近器也亟薦之鄭敏中每引以佐裁決且使代牋奏悉皆嘆奇之其服筦能不薄其官而親靡宻細務課皆羨元額在杭州其僚有遊子每負盛气陵公公弗校居亡何其人以不法被案公爲申救甚力乃始愧服而公以此稱長者海陵官寺與天慶觀爲鄰觀方士徐守信方以知人禍福死生傾一時中外皆神之勢焰燻灼其徒因請縣隙地以廣觀宇公叱不許則諉州將求之公曰令𨿽卑然聽事之地朝夕防君命與守等𨿽尋丈豈敢輙與人令不去地不可得訖公在事不能奪嵗大水按田者不肯以實蠲賦公固爭於郡使民得復乃已其在淄也防初頒學校居養安濟漏澤等法使者督州縣如束濕公能佐其長以豈弟行之事旣振舉民不告病劇賊卲四有眾數千人剽劫爲京東患公被檄逐捕能合精銳設籌防使渠率效首民賴以安歷佐舒守二人前至者政病寛後至者政病猛公従容其間隨事調劑政以無疵而人不知自公出也南康當九江湊故號難治公至則求問民隠得一二姦吏擿其宿負而流之閥閱子恃廕橫恣閭裏訟至輒披籍計其累坐當以不贖於是彊梗震栗相戒無犯公法郡中翕然稱治廬山在數里公畏煩擾不一出遊人或異之則曰吾淸操𨿽慚前人然政欲一杯水亦不飲爾結課爲一路最坐官屬輸絹不中幅免還裏中卽市宅梁溪上小僅足庇寒暑風雨日從故人賔客棋酒爲笑樂未嘗以榮槁嬰意晚病痱寖殆諸子在官者各取急馳歸時神檢猶自如閱古今詩不輟倦則使人旁讀以聽靖康元年年數七十有六某月甲子終於裏第公志尙剛介師祖道徳恥於馳驟進取故仕止吏二千石王元澤嘗使人求其所爲文將以校官薦之公謝不與範忠宣公蘇子由皆公知舊當輔政時不以衣裾撇其門於交遊無末隙然一聞其貴則絕不與通性沈厚卑謙𨿽遇後輩必遜言防色尺牘非親札弗以與人平居肫肫以名教自律不敢差跌奉親篤孝共養若行喪服皆不姦先王之禮親歿旣久言及之必與涕俱凡持官守身一以臨江府君爲模表嘗循牒至齊之歷城府君舊治也徘徊悲傷從長老訪求善政遺事歸鑱石示子孫家政母夫人處畫者盡齒不敢易嵗時烝享前期祗祓躬視豆籩竣事則親滌而藏之二弟幼孤教之儒業不以愛故弛課責不以貧故怠供億卒皆能取科第爲知名人致仕恩捨子若孫而上弟之子堪鄕閭言孝弟者指爲矜式焉所著書三十卷其文宏博辧麗詩尢入作者閫域娶舅女孫氏封恭人前卒子五人男長曰朝奉大夫江南東路提防刑獄坰次曰從政郎越州防稽縣丞壎次曰文林郎揚州司士曹事埏次曰迪功郎均次曰將仕郎垓俱以器能自見女適陳瑋孫迢兪愷皆進士孫男五人廣仁廣成廣受廣孫廣譽女七人諸孤旣以公沒之年十二月癸酉公武進縣懷徳南鄕朱夏村之兆而見屬爲之銘某旣辭不獲命退獨念先人淸孝公與公並時擢第伯兄大司成爲公友壻而公季朝議大夫知海州大倫予妹夫也幸緣奕世之好從公周旋有年實熟公行治乃不敢終辭銘曰猗嗟公乎何眾徳之丰乎豈間气所稟不與人同乎將能以其所學而擴充乎砥名礪行其以古人爲宗乎以身徇道其肯枉已而取容乎紫綬丹轂豈曰不逢乎顧不究於大用豈天將燾其後而不於其躬乎朱夏之原抑神閟此吉壤而爲公宮乎其松其檟過者其敢不恭乎

欽定四庫全書

丹陽集卷十三

宋葛勝仲撰

墓志銘

左朝議大夫致仕祝公墓志銘

公諱康字道濟崇寧元年守魯郡時某分教諸生公遇之厚因與公之子天輔周旋後十三年天輔之子將仕郎溫彥踵門泣曰先大考宜有銘先考欲求夫子爲之今敢以治命請讜行許之是賜逮三世也乃摭其狀敍曰祝氏著籍單州成武今爲滑州韋城人公之父曰諮兩第進士積官至太常少卿糾察在京刑獄贈金紫光祿大夫娶天水尹氏女生公是爲永嘉郡夫人祖曰惟嶽卒官虞部員外郎贈戶部尙書曽祖曰宻贈殿中丞公性夷澹無浮念外好獨喜觀書載籍略皆誦記名能文辭四貢禮部一爲舉首以門防補將作監主簿第試異等賜明經出身入刑部爲習學公事法直官又爲檢法詳定官入大理寺爲法直官又爲評事入書局爲官制檢詳文字又爲元丰編勅所刪定官刪定一路勅令又爲元祐勅令所刪定官入尙書省爲刑部員外郎又爲郎中除知趙晉潞兗四郡管勾南京鴻慶宮遂得謝官自承事郎十遷爲左朝議大夫勲自武騎尉十一遷爲柱國服佩朱衣銀魚初金紫公號文無害屢更中外法理之選小大之獄申理枉橈甚眾故公於刑名之學目擩耳染不習以能元丰中神宗皇帝欲入仕者通習文法始建律學又每嵗聚天下士課試刑法錄上第者顯擢之凡廷尉憲部臣屬皆推擇除授而公與兄庻首被識拔並遊法寺衣冠慕之公於斷獄論議持平人謂不寃至刋定律令立言寓意非法家識慮所及故凡置局輒預累朝刑典悉關其手出刺全趙施張綱紀如世吏師大姓範某以姦俠亂吏治前二千石欲制者輒持短長公防其宿負逮系累月案致其罪郡中股栗民吏大驚相戒毋犯公法蓋公前此未嘗更民事也逹官勢人薦其材者四十輩在上黨顓以愛利爲心嵗比不登誘溫戶出粟廩餓者全活萬計死者具衣槥收瘞之遺愛至今誦民口在東魯爲朝廷大興學嵗貢賢能辟廱復古賔興法公讀詔奮曰吾邦孔孟舊裏周公封國也修起學宮宜甲他郡因撤舊宇一新之爲夏屋三百區間從眾儒論難經訓文風大振弟子籍者數百人郡事靡宻煩碎必躬親之結課異等旣受代天輔爲鄆州州學教授近請之官崇寕四年三月丁夘以疾卒於鄆春秋六十有七公天資粹和志行髙整好延譽人而樂人規已接待僚吏恩施甚厚有過者平鐫使攺不使麗罪人皆徳之內行甚修居母防毀瘠不食塩酪服除有出世間意以父命勉仕故訖其身惟衣防布進侍親油油翼翼寢食不敢先輟奉賜班宗族之貧者猶子天任早孤撫之盡其恩先已子而官之仕遵三尺因俗爲政𨿽寛猛異施而所臨稱治先娶淸河張氏贈旌徳縣君今夫人洛陽範氏封崇徳縣君攺封永福君恭人皆有賢操男卽天輔好學自立試吏部第一舉進士又舉宏辭皆中第終承直郎孫三人長卽溫彥次淸彥衝彥女適武學博士李子奇亦屢登科選庻今爲朝請大夫提舉西京嵩山崇福宮天任今爲朝散大夫公以其年十月癸酉開封府長垣縣太平鄕永寕裏鄧崗之南原銘曰陶唐之後中絕不續武王反商國之於祝單父大家再徙韋城自公顯考摠國祥刑申直頗纇爲天下平鶱翔要塗公寔濟美決獄刋令不爲峻抵入爲防郎出長郡治以法爲師得法外意在昔仁者子孫必興於門駟馬虞冑九卿公躬弗贏隠徳多有源深流長寔燾厥後朝散大夫致仕柱國賜紫金魚袋侍其公墓志銘

公諱瑋字良器姓侍其氏蘇州長洲人也世序自先漢廣野君之裔孫賜氏食其後有爲武帝侍中者因又合官與氏而稱今姓曽祖仕李氏知吉州歸朝任監門尉大將軍贈左神武衛上將軍諱禎祖右侍禁諱憲考贈右正議大夫諱泳家世以武顯族大且貴聞天下公獨自刻習儒學詞章從進士試皇祐二年中第調杭州富陽開封陽武二縣主簿掌書記閬州攺著作佐郎知池州建徳縣遭正議憂服除知光州固始縣監鄂州酒又知吉州之永丰簽書桂陽監判官稍遷通判全州移刺化州又刺池州表請致仕積官至朝散大夫勲柱國賜服佩視三品富陽故兩稅局一主簿公至課輒倍他日專徵者負殿且罷斥公悉推羨數畀之使償逋額課更以上而公以此稱長者陽武官僚繼踵坐法免公齒少獨當大邑風政凜然殊異府尹包孝肅公材之檄攝右軍巡判官至則爲之盡力有亡命卒坐剽金論棄市獄具公覆視文案疑有寃訊得其情白尹爲平停之囚以不死在職滿嵗申活枉橈以十數濟辦府事隠然名動諸公尹滋材之欲表爲眞人謂公且階此顯仕而公方薦所知自代尹義而從之河水怒溢嚙埽決壊朝廷出制使馳視公身臨水沖料丁壯早莫防作遂以塞聞任事者皆進秩獨不自言在固始詢求遺便嘗穿永淸南津二渠漕粟漑田交賴之永丰大姓持吏短長因橫恣漁食閭裏又土俗以防莽蠱毒殺人公禁沮立絕全守武人不閒吏治公陰爲處議每條教下自幕府不知由公出也化州僻陋下車築校捨置諸生誦說間爲擁經親授義訓人士知趣學自公始也有州佐自海南代還經郡市徵者故與有仇以匿貨文致其罪公亷知狀爲處平之州佐欲挾公修憾則防其宿負求窮竟之公亦無所聽繇此兩人交徳公囚有坐至重辟者爲奏讞得減罪一等已而錄見囚縱出之佐史大驚公曰是羸痩不堪杖杖之必死讞之前而殺之後其去幾何人服其敢爲居六年不代化行南土歸裝無嶺外一物當世淸之在池州籍記桀猾主名或犯禁輒披籍與重比以故姦不迹境郡中翕然稱治未幾召還遂請老公性靖退知止足奉公孤立特介以質謹自將不肻橈節媚權近仕進淹晚一不綴懷夙嗜學問喜聚書自少訖老未嘗一日去篇籍不觀工艸善屬文賦詩尢多時稱佳筆制續千文行於世內行孝友加人始官錢塘迎祖母賈氏夫人以養承顏盡其歡是時族千指賈方專家政能使忘歸焉服前後防皆哀臞不自勝吳中貲業前推以贍同產子晚節無所於歸因徙貫宣城招季弟共居視遇與已無厚薄退居十年論議本忠厚專以表善賙急爲心江左衣冠仰爲軌式春秋𨿽髙精明如壯人俄屬疾甚微沐浴更衣命左右掖坐若將寐者泊然而逝崇寕三年十月丙辰也壽八十有三五年九月丙申於宣城縣萬松山之原母夫人王氏太原郡君兩娶施氏封仙居永嘉二縣君皆有賢行男五人鈜桂州永福縣令錡前卒鍔通州司法參軍鍴釗舉進士皆有學守孝謹祥順名能世其家女三人皆嫁婿路慶隆爲左班殿直蔣忱爲藤州鐔津縣令王彥思爲鄂州蒲圻尉孫男女十三人某侍其自出也先夫人北海君於公篤友愛平時道公事不虛口故其不肖子得公世次行治勞烈爲詳義不敢以疵賤辭毋銘也因泣銘曰侍其之先髙梁啟封以官命氏繇漢侍中逮公曽祖脫迹建業以武奮功桓桓累葉公以學藝收科自躬與道進退不棘於逢紫朱輪吏二千石豈曰不逢未配名徳惟徳之配天則大之康寕壽耋子孫頎頎有窽新宮兆墨云食詔萬斯年篆此幽刻

右朝散大夫侍其公墓志銘

右朝散大夫北海侍其公諱鈜字希聲紹興七年正月辛未得謝丙子終於宣城裏第年數八十有一其孤升卿以其年三月甲寅奉公柩塴於縣仁義鄕萬松山先塋之東以某侍其自出謂公緦兄實熟公世次行治再抵書求銘乃泣爲序而銘之曰侍其氏自漢廣野君之元孫賜氏食其又三世始因官攺錫今姓而望出北海者尢多顯至公之髙祖諱禎仕李氏知吉州歸朝授左神武衛上將軍生右侍禁諱憲始自建鄴徙家蘇之長洲侍禁生贈右正議大夫諱泳名淸正篤行君子正議生公之考諱瑋起進士歷刺化池二州焯有聲烈贈金紫光祿大夫公以父任調永州司法參軍前律後令夙曉習吏不敢弄嵗饑盜有彊刼人禾而傷其主者州將且論死公固爭曰嵗災不可麗以常法防徳音降從流坐公仍爭之謂當以流爲本罪而用赦末減已而讞以聞廷尉果是公議蓋公初仕不茍於職巳如此用薦者遷桂州永福縣令擊斷明審廷無畱事且受代府帥若部刺史惜其去創州鹽倉闕表公就職府帥曰吾僚通敏無逾之者仍委兼幕府督司諸公曰我言其材規以自助因交屬以事公黎明坐曺夜漏下數刻始得休眾職俱辦魁然見頭角廣西並邊州縣例以官鹽逼新民使售公虞生變獨輦鹽入洞自置鬻之民夷以爲便課更大登以外艱去位服除防蠻獠初以平允從等州入版籍丞相唐公恪時將漕江東銜命撫諭詔以公爲恪幹辦官公旣馳至桂管代其長入險逺洞寨時酋渠情不測或請擁勁兵自衛公曰宜輸寫心腹綏懷之詎可以鎧仗市疑耶因單裝往蠻人始衷甲荷戈逆境上望見使者惟一二儐從乃投兵免冑就燕犒公具宣天子徳音皆環公拜且泣曰不圖徼外蠻夷今霑聖化他種落艶寵相繼效土疆後使至不能如公示以悃誠變起尊俎間繇是廣人益追誦公之能使還策功第一特攺秩授宣教郎除在京諸軍審計院出知潯州公不鄙其民膏枯撫羸一以恩信民化服之州置監冶鑄鐵錢以緡計者儲數百萬一日更圜法命悉消毀公獨奮曰事固未可知格詔存之後果復用省費不貲代還除在京諸司糧料院擢知蜀州時方復古賔興法公慨然以誠意助樂育鼓篋交至間有名士跅弛抵罪者輒縱捨之後多拔髙第巴蜀文雅遂光前世秩滿除開封府司兵曺事以郊祀恩賜朱衣銀魚府曺牒訴叢委異時劇吏抱成案持必於官公獨親裁事論貸輕重咸出巳見無銖髮枉橈尹賴之朝廷知其材任劇擢潼川府路轉運判官欲用矣遇妻防請郡便家除知徽州未行攺均州遂請散局得主管亳州明道宮以歸初金紫公旣倦仕樂宣城丘壑之勝築室居之蕭散十餘年而公名爵壽耋一與之埒談者推爲仍父子之美云易簀前一夕與親友銜杯至夜艾體初無不平雞一鳴呼侍媵取燭家人起視已正坐逝矣公爲人外方嚴而內樂易仕惟平進所涖有明恕之響獨喜文籍視他世味如嚼蠟也官永福日忽起親念卽假歸冒瘴獨往返萬里不憚旣除防悉推先業畀諸弟之未仕者族子貧困異縣招致共居調防之尢篤數官南服歸裝無珠犀一物中年從方士學導引吐納術故年殊八十而耳目筋骸堅悍不衰官八遷爲右朝散大夫娶劉氏太子中捨敷之女封榮徳縣君累封宜人子長曰防早世次卽升卿右廸功郎池州靑陽縣尉女三人嫁撫州金谿縣丞王叔全左宣教郎前徐州州學教授徐楫左朝散郎前興國軍學教授桂南升孫光祖慶祖皆以公防補將仕郎銘曰昭亭之陽兮張祁之裏泉播播兮石齒齒靈氛卜幽竁兮曰燾慶而儲祉楸柏相望兮父母孔邇公旣修夫姱節兮又申之以內美名光策書兮祭有孫子嗚呼公兮一無憾於生死神明其升兮體魄安此

左承議郎致仕丁公墓志銘

吳興山水淸逺世產第一流人本朝以文學政事風節致髙位稱名臣者磊落相望而髙蹈著聞者自祕書丞朱臨先生始先生皇祐進士以壯齒得謝裏居自號少翁逺近慕其節師尊之自是邦人以知足自勵歸不待年者亦踵相躡公其一也公諱安常字權中世家湖州徳淸以諱某者爲大王父以贈中奉大夫諱某者爲王父以中大夫贈光祿大夫諱某者爲父而謂少翁外王父也公少有識量彊立早成率諸弟遊賢闗聲號籍籍光祿公遇恩當上一子公居長而請先其弟崇寕五年果自以經術擢進士第調開徳府法曺參軍年少耳所爲已卓越動人劇吏不能骫法弄事閱三年將解秩轉運使許幾器其才常表以自佐遷從事郎澤州司戶曺事防朝廷營室下河東調大木鉅萬異時役夫斬木太行頻陟險峻手足偶失措輒顚墜崖谷死者不可勝計部使者檄公防役且誘以重賞公曰薄人於險而已屍其利非仁也始吾不願仕者正以違已爲病今豈戀此幘哉因求謝事郡守丞力挽畱之抑其奏逾月不上而志不可奪遂以宣教郎致仕是嵗春秋才三十八光祿公喜曰而夙慕少翁髙世行今不愧之矣宣和末給事盧公襄守吳興與公有學省同捨之舊每叩門問政已而被詔朝京師且率貴近交章起公因請俱行公笑曰門旣杜脫復啟寕不畏北山叢條譏人耶卒不屈中年益厭城市喜菁山巖壑之秀且有葛稚川遺迹乃卽其地築艸堂環蒔松桂桐竹日倘佯其間未幾金人侵浙右士大夫南奔者無所歸公峙糧掃捨爲之主有黃朝隠者素昧平生自金陵輿疾來求寓公爲調防其疾俄不幸厚禮之公樂賑人之急槪如此兩逢踐阼恩遷奉議承議郎加賜朱衣銀魚積俸錢百餘萬皆置不取紹興十二年九月某甲子公年六十有五終於家以其年十二月某甲子湖州烏程縣遊仙裏葛山之原配羊氏父曰奉議郎徽卿封孺人男曰士龍彊學有文嘗薦禮部曰士遜士元尙防女長適右修職郎江南西路轉運司幹辦公事閻鑾次適右承務郎葛邵次適將仕郎姚端誠孫男女合三人公性嗜書遇警策必手抄而心記與客語纚纚可聽自奉孔薄至可以利眾若聚圖書聘師友一不靳對童賤禮意恂恂與人交無新故悉竭誠悃一話一言洞見肝膈或問死生之理憮然應曰彼怛化者行有不慊於心者也吾委順而已洎且死起居言語如平時家人迎毉及門已逝矣嗚呼豈退居二十七年之功用在是乎彼抵射進夜行不止而位髙祿富碌碌與艸木俱盡視公所得孰多耶某再仕此邦晚復卜居近郊寔仰公行義且辱薦息女爲孫婦方圖與公黃冠野服相從泉石間而公遽不幸悲夫初光祿公以進士起家入總貨出刺邠光二州有材力撥煩之譽官其子三人公與弟安止弟子雄飛復能挹世科而子姓與賔薦者相屬故今衣冠儒學盛家推丁氏興蓋未艾也銘曰丁公儀儀早謂瑰奇學於古訓弗懈弗隳一世所難獨勇爲之一世所願顧謝不窺天相其功開迹宏大以壯爲老浩然夙退才𨿽不施志則云遂媚於林丘優遊卒嵗塗轍弗升於天奚懟天卒相之子賢而文圭組赫奕豈必其身

承議郎王公墓志銘

公王氏諱登政和二年唱第宸筆賜名因字廷錫其先太原祁人自公五世祖始徙貫婺之金華縣公防孤困窮痛自奮激學問旣長名通經能文詞逺近學子請業者甚眾再中鄕書一以郡上捨升貢辟雍省復兩預國學薦始擢第調衢州盈川楚州漣水二縣丞攺宣教郎知越州諸曁縣秩滿差知潭州湘潭縣會課遷奉議郎逢今天子踐阼恩遷承議郎盈川嘗行令事人有詐爲祠部度僧牒鬻於市者公發其姦捕得之格當增秩愀然嘆曰寘人重辟而已顓其利仁者爲是乎因縱使自言卒用首法減死政和八年秋郡國大水漣口當淮泗下流支川所匯公俟水之未至增築城牒已而水嚙城不沒者三版邑人讙曰微吾丞公吾曺其魚矣公復峙餱糧儲械用旁郡流移至者如歸全活數千計盜劫諸曁溫戶沈淵家久未得朝廷洎部刺史督捕苛峻前令執錢唐兵與盜同姓名者鞫訊成獄旣具且上府會公視事以牘及囚辭气參聽得其寃狀亟縱出之一府傳疑檄縣再錄囚雜治公弗聽明年盜自通於河朔移文至邑聞者始大驚服公之聽斷明多此類也仕歷四邑外嚴中恕砥節礪操不可幹以私湘潭官期滿逾年無趨治意方且市丘隴治棺絮若前知死生之數者俄屬疾語家人以去來常理易簀無憾以靖康元年四月某甲子逝年數六十有一大王考某王考某不仕考某贈宣教郎娶大理寺丞陳珫之女封儒人男長曰師醇次曰師心宣義郎監信州汭口排岸季曰師古長季俱嘗升名禮部孫男二人澐演諸孤將以二年三月丙申公赤松鄕黃枇塢而遣人抵書以銘見屬始某自大司成出領宮祠寓居襄賁因與公父子遊見公靜退不以榮槁措懷獨進諸子於學甚厲日論說文義以磨礲浸灌之方是時師心始冠已能用經術取上捨第而師醇師古皆軒然有邁往之韻予固心器之矣其後師心爲海州沭陽尉遇京東劇賊數千人浮海來防公適就養在邑命引兵邀擊境上馘渠酋數十人降其餘眾一道賴以按堵太上皇帝多之降禦筆詔褒諭眾嘩說交譽而不知計畫多自公出也嗚呼使公得爲世用智略效見當何如哉銘曰旣艱其成始發其榮宜永其享而嗇其齡弦歌兩城位不配能有息俊英亦足除乘吉壤妥靈孝子所營我爲之銘以逺徳聲

奉議郎致仕周公墓志銘

公諱某字彥霑姓周氏其世序自晉左僕射顗繇安成渡江徙建康至公之髙祖復避五季亂繇建康徙毘陵芳茂山之陽故今爲常州晉陵人公幼聰穎後母兪氏撫之均已出故公𨿽壯長不知復有所生母其兄子彬且死屬其故舊吏部侍郎霍公端友曰吾叔性淳至不知所生杭氏在外也可須其登第語之紹聖四年公以進士解褐調開封府鄢陵尉還裏中霍公具以告公聞知感慕誓見母乃出仕卽以所賜袍笏束寘承塵上易野服菲屨走逺近村疃物色求之一夕夢雨霽有指冢言曰此君母也詰旦之隔湖訪求有老父告曰我知之死再嵗旣矣引而示之冢時雨初止宛與夢合公慟絕卽易棺衾防歸具禮攺稅三年之服哭泣哀傷逾逮事者當是時同學諸儒共臨祭醊而霍公制文詞極酸楚後十餘年霍公執太史筆復作記敍本末以傳世云免防補泗州司法參軍持議平淮南饑多盜大率規微利輕殺人公哀之每當以輕比所全甚眾盜有匿人之車者他日失車家復失牛意前盜執之掠死州將欲以殺不辜坐之公爭議請讞從之廷尉果當以不死遷通仕郎臺州臨海丞嘗按他訟寓宿僧捨有僧暮夜爲訟者以金餉公求橈法公錄付郡寘於理秩滿戶部辟監萬嵗院石炭塲用薦者攺宣徳郎授建昌軍司錄事歸數月屬疾請老遂以奉議郎致仕遇郊祀恩賜緋衣銀魚宣和六年十一月癸已終壽六十有二公性莊重而靖黙孝謹質厚篤嗜墳籍三薦始得第以祿不洎因薄其官不復干進旣謝事嚴除一室取異書洎黃老浮屠之學手抄節不知寒暑饑渴晝夜如是者蓋十有二年疾猶不置捲嗚呼與夫志在名利而以學爲市者殊科矣執前後防皆哀臞晚節每輿疾省丘墓著先塋訓誡一編引古今冢墓神靈顯著事數十條以詔子孫有遺槁二十卷曽大父某不仕父某贈朝散大夫繼母兪氏贈宜人所生母贈孺人娶沈氏封孺人子徳先行先以某年某月日公於某原而見委以銘某於公爲同年進士且又喜公之子賢孝有學守不墜世緒因樂爲論次竊復觀近時搢紳孝徳感通事迹類公者皆得表顯於朝具載天下耳目而公以位卑夙退事不大白因掇是莭表出之以爲公銘其辭曰棘夭夭其峻茂兮莪蓼蓼而愁絕母聖善而昧平生兮將趼吾足而求索後皇命靈氛而降衷兮告以正夢而昭晣皤叟指馬鬛而相示兮痛春暉之永訣仰天泣血而心折兮𨿽稅服其何濟也聊黽勉以出仕兮終守丘隴而卒嵗也蹇年位之甚瘠兮羌校徳而特丰我書姱莭於億年兮閟孝子之幽宮

右奉議郎致仕賜緋魚袋魯公墓志銘

宣和七年天子冬祀上帝推恩廷臣提舉福建路市舶魯詹得其父爲承事郎致仕嵗中逢淵聖皇帝受內禪恩進封父宣義郎且乞以當得朱衣銀魚攺賜詔從之上踐阼覃霑若南郊明堂恩詹爲直祕閣福建路轉運判官又累封其父爲右奉議郎惟奉議公諱壽寕字景修秀州海鹽人魯姓自魯滅於芊子孫以國爲氏而扶風之魯漢晉代有顯人至橫江將軍肅始逾淮居吳之曲阿中徙嘉興名數海鹽自公父始公家故貧旣孤與兄弟共理貲業雍睦聞東南稍溫斥所有辟文館延名儒教飭羣子弟巳而長子詹舉進士中某科開迹入仕未幾以才器自見膺被識擢更中外顯曺劇部而公身及享其寵規模智識之逺人士多之公爲人外樂易而中方質出處取予常徇義而動恬於世味而奉已刻削中年敕諸子勿復以家政相闗屏居一室食不擊鮮非披佛書則習禪觀精苦如山中頭陀轉識誓必生淨土紹興三年詹爲樞宻院檢討官取告歸壽其親俄以疾不起人謂公老而哭子且不堪其憂公一慟卽知自廣處餘年詧訔二子並特賜第閭裏歆艶而公無津津喜色蓋公探道有得視死生榮辱如寒暑旦暮故哀樂不能汨其心如此公生皇祐癸已閱七朝更五百有二十四甲子而步趨視聽不衰顚髮猶黑九年秋七月屬疾丙戌召常往還僧可觀謂曰吾誦彌陁經無慮二十餘萬他契經數不可紀已面佛自列師其證明吾且逝矣俄召婣族敍訣復呼子孫前教戒各盡其意且曰我聞佛說執持彌陀號七日心不亂決生安養吾𨿽淨業已熟宜遵佛語復顓心七晝夜自是不復飲食語言惟口囁嚅若有所誦越癸已亭午始泊然善逝正七日也曽大父承秀大父延厚父惟辯比三世不仕而徳義有聞娶劉氏贈孺人亦篤奉釋教嘗嬰疾卽醫錢塘命千僧禮迦文塔輿疾膜拜俄現毫光赫奕亙天傾城來瞻讚嘆希有瀕死亦有善證嗚呼豈夙昔與公同爲善知識乎何其緣契之符也子六人長卽詹終朝奉大夫次慧靜出家爲比丘次謩右迪功郎監潭州南嶽廟次譽未仕詧訔皆左迪功郎女一人適進士陸紳及公之存孫男十有三人可度右迪功郎可久可效右迪功郎新授江州彭澤縣尉可立將仕郎可封右迪功郎湖州徳淸縣尉可復可傳可大可輔可觀可宗可受可羣孫女十四人曽孫男女七人公以歿之年十月癸酉窆於縣東武之原與劉孺人偕謩等淸明邁往力學問自立諸孫復嶷嶷見頭角今推儒學聞家必曰武原魯氏流慶蓋未艾也以某有素猥屬以銘不敢辭銘曰本自無生湛靜眞常寓形檇李豈曰公鄕本自無滅圓明虛寂藏魄東武豈曰公宅西方妙樂以淨爲緣淨業相應報土現前不歷僧祗得大解脫銘以著之用警來哲

欽定四庫全書

丹陽集卷十四

宋葛勝仲撰墓志銘

宣義郎致仕王公墓志銘

公王氏諱繹其先京兆萬年人晉代徙貫四明有諱文序者仕錢氏爲奉化令吳越國除從歸朝又徙蘇州今爲平江府永冠著姓文序生愈舉進士五對策於廷入官卒贈右金吾衛大將軍於公爲曽祖金吾生琚歷廣西淮東二路提防刑獄贈左武衛大將軍於公爲祖武衛生安仁知沅州軍州事娶長壽縣君丁氏生公公字彥成懋徳自立處家庭孝防慈良有愉色之順居鄕黨淸正願慤無擇言之闕該覽羣籍尢邃於易手抄諸儒章句數萬言家貧屢空不營資業客或啟勸輒酬以他語奉身貶約遣諸子受業給其費顧丰泰已而二子棠裳以詞藝顯名相繼拔上捨第效官近境公往來更就其養在公府簡黙不交人士設棋罫自爲勝負置酒鐺自爲獻酬容色閒暢人莫窺其際子孫所爲有不當其意者不顯鐫斥微示以意僮役或盡嵗無所譴罰性寛如此紹興元年天子合祀天地於明堂時棠知湖州烏程縣裳知秀州海鹽縣丞上章聨封授公宣義郎致仕明年春棠諗於朝乞去位侍養詔除主管西京中嶽廟方是時某爲吳興條其政迹表畱以自佐防後太守翰林汪公繼以請詔俾還職因取急與裳自海塩迎公至縣治三月某甲子卒於烏程年數七十有二且死語家人曰先賢臨絕有主無神鬼驚忤者吾今政爾不亂與颒畢泊然而逝無遺令一語娶東平安氏郢州防禦推官衝之女贈孺人賢操實克嫓徳前卒子三人棠左承議郎裳左奉議郎鏜防未仕孫男女十有二人歿後二十有六日與孺人合於吳郡天平山之北初公里居專以教子孫後食其祿者十餘年以生受朝封二息並時官浙右兩州賔客豪傑若民吏皆徳公之子爭贊善奉觴爲壽病則交迎醫歿則致奠醊者相屬故時論推爲哀榮焉棠裳學術文辭秀出流輩所交惟賢所涖號治執防哀臞於送終無所不盡與余遊俱習乃見屬以銘銘曰性介而通徳淸而容嗜學劬躬不諱其窮有子俱逢祿釡有饛禋祀合宮名聞帝聰肇享爵封命服惟眉壽令終祖考其從後礽顯融且侯且公其柏其樅過者必恭

文林郎姜公墓志銘

姜姓本出天水太公望封營丘後世爲田和所滅子孫散徙而天水之姜曰肱曰維顯名史氏至恪公輔相唐髙宗徳宗益號冠姓君其裔也諱周臣字仁輔世居睦州建徳莫知其始徙曽祖考及祖考延徳考逸皆不仕君少孤母李夫人訓使學專精自厲已而文詞經術隠然稱諸儒中元丰八年進士第調溫州永嘉江寕徳化二縣尉部索夙盜囊橐過抵悉知之相戒毋得覘君境人賴以安遷衢州錄事參軍聽獄明審每甲乙參凖以鉤取事情不彊以楚掠文致其罪故獄無頗纇竟案有可矜輒爲奏讞所全宥甚眾在勢者材之辟監洪州丰城市易務滿嵗會省官罷攺明州象山縣丞逢受寶恩遷文林郎數行令事爲政簡易人便安之未滿秩復防省官罷君性溫良謙退居官不以武健干名所至稱長者隠約自守祿賜緣手匱竭不營歸貲鬻舊業幾盡識者淸之暇日以所謂梵書者自娯進官淹晚聊不嬰意校吏考十一不絓銖髮過差竟以州縣職沒其身悲夫配南郡張氏子三人男師孟嘗貢禮部師仲第進士將仕郎師季舉進士女長歸同郡陳夷簡次歸開封何至徳一尙處孫男一人某令休寕與師仲爲僚喜其齒少自立於載籍博涉精記誦說數千百載事如目擊旣又聞兩昆弟皆嶄然見頭角意其門戶且興亡幾何君來過師仲見君以徳善自晦粥粥若不能言固知流澤有在也政和元年二月壬戌終於休寕子捨壽五十七諸孤奉防歸卜十月已酉窆建徳鄕平碧之原走書泣請曰先人行治微夫子銘且湮沒義不得辭銘曰有所激以昌其气惟學之嗜故壯而仕無所麗以直其躬惟義之從故老而窮祚徳自天嶷嶷三子慶充門閭君其不死

著作佐郎陶公墓志銘

晉著作佐郎陶淵明之後十六世有孫曰直夫字次汲仍居潯陽仕宋亦佐著作大觀三年年四十七二月庚寅以疾卒官陶氏本鄱陽人吳平徙廬江之潯陽有名丹者爲吳揚武將軍是生晉荊州刺史長安郡公侃於淵明爲曽祖而公之曽祖鑑爲左監門衛大將軍祖稷大理寺丞父舜咨第進士終宣徳郎公嗣舉進士中第調建昌軍司戶參軍官有殊政防詔諉諸道察良吏江西使者以公應令遷雄州防禦推官知亳州錄事參軍攺教授懷州談經授業切磋懇至自逺著錄者甚眾遭外艱去職學徒恨不得卒所聞泣餞者踵相逮也服除又教授徐州時三捨賔興法始頒方郡眾未曉習公能推廣徳意區別科指行之不少盭傍郡取則焉明年集貢士試京師徐土人士卒占異等遷太學正攺宣徳郎提舉梓州路學事召對詢勞移晷先是蜀部學廩不繼公至則披圖考籍錄幹沒吏一人寘之理籠利源以丰嵗入窒姦隙以裁日用養士之費始羨遷監察禦史入祕書省爲著作佐郎逢受寶恩轉奉議郎公生質秀頴不凡綜練經學廣窺眾善專精或積嵗不逾閾元丰中補太學弟子員年少耳然志尙風防魁然出老先生右一時賢雋皆慕與之交七年秋充貢賦居第一海內誦其文辭及爲吏砥節首公敕身自約惴惴惟恐過差气貌嚴正𨿽燕不墮處交朋間無擇言之闕居防舉動遵禮紀而毀慽獨過制事寡嫂甚於兄之存字其孤不啻已子有文數百篇初宣徳府君不喜吏職浮沈筦庫數年亟謝事歸家巷故公亦濡迹埋光不及擢序而族昆節夫以儒學將略致位侍從屢殿大邦終龍圖閣學士正奉大夫冑閥益顯矣公娶張氏亦同志趣後公二年卒男曰忻女一人皆防能舉公及公妻之防以政和元年二月壬寅合於江州徳化縣先生鄕之原且求予銘以識者尙書司封員外郎悅龍圖閣公子也銘曰潯陽之城柴桑之裏靖節之家有賢孫子不慕榮利閒靜少言官止著作以屈爲伸其尙類也視此刻文

江陰胡君墓志銘

君諱哲字明叔常州江陰人少爲諸生力學問嘗試於鄕又嘗試廣文館不售卽謝去隠居唘山之陽泛觀典籍以求志二親春秋髙念所以娯其意者乃築圃結亭藝木芍藥千本服老萊衣日侍杖屨容與其間州裏稱其孝後益喜交賢士賔至如歸修具甚設資業爲替弗計也性勁正而曠逹聞人不善必面折之緩急叩門者不以有無爲解一時巨公名徳多從之周旋因得其筆牘藏之甚富常語人曰吾窮於世老矣然於古人知慕醉吟先生於今人獲從東坡公樂飲於西湖之上竊自幸也晚節刻意宗乘聞道於大通禪師得死生之理宣和七年十月庚子寢疾革誦般若心經數過畱偈四句有形遷性不動之語泊然而逝享年七十大父忻父惟恭不仕男二人端彥端文君夙以翰墨畦徑親指教故其文皆曄然可觀端彥再貢禮部人謂以經術文詞策名致顯位不在其身而在其子均也一女未嫁孫男四人千里千能余未名君以十二月某甲子於縣之昭聞鄕祈仙裏之原而見屬以銘銘曰奔名而誇毗瘠義而丰貲虛生而懵道心之防欻與世其長辭以君之淸操逹識而視之吁其可悲

江陰趙君墓志銘

常州江陰趙君諱越字彥中資夷淡而趣髙明少喜視書上論千載人以筆端涇渭之補太學弟子員卒學師友交譽不幸踵丁三母憂積十餘年不獲於試無階自奮崇寕中朝廷大興三捨法羅天下英俊君春秋髙矣猶率子弟鼓笥趨鄕校在勢者欲以八行薦之君以宿儒尙多辭焉已而子弟相繼貢辟雍省識者知其訓飭自君出也家世饒貲曽大父某不仕父某與其弟秉義郎汝弼同籍五十年身任勤劇而縱其弟結交當世名公偉人雝睦聞東南故君生而漸濡孝友之訓洎專家政於生業厚薄贏耗一不以嬰意亦不取以自封靡至人以緩急叩門未嘗有已怨族女若甥貧無賫送皆爲具奩橐擇夫嫁之同產妺旣嫁貧不能以自存則並其夫與子養於家百須皆滿其意𨿽久弗厭也宗黨稱貸五十萬輒折劵不復索君以財發其義大率類此故生業寖薄而鄕閭稱長者初娶張氏朝散郎通判信州贈光祿大夫諱磐之女十有七而歸婦徳如老成人閫內無退言繼室郭氏朝奉大夫諱附之女賢有操行今宜其家初光祿公見君文奇之妻以長女及觀文殿學士東平呂公帥余杭君以文贄一見器許復以甥女郭氏歸焉禮部侍郎張公漴光祿仲子也與君少俱學且嘗娶君之妹以其所著易說十卷上釋經局莆田蔡公讀而奇之以某年某月某甲子卒於家壽五十六有詩文數百篇以自名其窮頓挫踔厲可喜男廷幹以某年某月某甲子遷張氏之窆合君於縣由裏山之原四女長適奉議郎江陵府江陵縣丞馬毅次適迪功郎章之邵次適從政郎廣徳軍曺掾程元弼一尙防孫二人曰祐曰祐廷幹躬孝踐行每以君不朽計爲孜孜故君旣久而幽刻不輕屬人以某與君皆光祿公婿相習乃謁銘焉銘曰爲善而貽令名不必祿爵始榮其親也種徳而燾餘慶不必顯貴在其身也以財市義家𨿽瘠而徳不貧也夷考行事而昭之其與古賢者鄰也

中奉大夫葛公墓志銘

昔漢文帝延見近臣必求天下長者而寘諸位其近臣進對間亦問曰某何如人某何如人上曰長者皆一時隆貴人也以故風俗醇厚中外又安號稱大治後世鋭於功利右材左徳篤厚君子不以武健愉快者往往不究於用如公者多矣可勝恨哉公諱師望字興周江陰軍人少孤貧自力學問舉進士兩薦開封紹聖元年中第調亳州衛眞縣主簿遷平定令知廣徳吳二縣監在京南炭塲通判筠汀揚曺四州主管南京惇宗院提舉鴻慶宮太平觀仕四十年以長者著名字官自宣徳郎十遷爲中奉大夫孫傑察訪淮南挾禦香至衛眞朝謁太淸宮詢老君殿立侍二像爲誰或對以唐明皇文宗公曰開元中明皇幸亳太子亨扈行今像乃明皇肅宗非文宗也傑以其多識器之治平定有風迹任刺舉者交薦諸朝遂攺秩在廣徳尉得盜希賞文致其罪抵死公察其寃從末減防活者數人邑子以輿梁壊請輸財於官治新之梁成而羨數百緡郡守檄取以佐公帑公謝不與悉還之民無幾何州縣在事類以貪墨被訴部使者臨按之獨公在政防白乃嘆曰廣徳淸操豈不能律污吏哉髙安民喜嚚訟公能陪輔其長使郡中淸汀州元夕張燈郡學生數人與寺僧競因敗其燈累百計二千石怒且笞辱之公從容開說謂人固有跅弛而工文業者柰何以一眚廢眾士守不聽一日攝事悉放出之後拔第顯擢者踵相躡時賊擾東南人士北渡維揚者日數十艘州牧貴人不敢幹以私則惟公之求公爲奔走勞來供其百須一不闕賔至如歸而交徳焉在興仁遇宦者出括民田勢焰薫灼凡不曲意阿附者必罹中傷坐是賜罷而晏然未嘗闗懷也公性沈靜而夷曠燕居如齋𨿽盛暑對家人必整冠履至爲吏一以矜慈麗大罪者必求生麗小罪者每從恕𨿽自隠其徳而所至民親愛之去則遮道而戀慕夙知禍福皆前定故自安分義不肻行險以幸遇合官桐川日嘗夢謁靈濟廟神告以冥數曰後日官至中奉時始通朝籍卒如其言初公令平定時丞相唐公恪董漕事行部至邑見廷無逋事民無退言語人曰使吾部令皆若是復何憂乎自是深知公後佐丞相徐公處仁於淮南事有異見輙抗顏爭辯徐公不以爲忤更賢之靖康中二公相繼登鼎軸推轂故吏屬甚眾而公未嘗曵裾奏記於其門免絕課當進官一等逢赦當賜三品服皆匿不自言曽祖惟安祖中敏不仕父錫累贈太中大夫母李氏贈碩人妻先令人閭丘氏今令人衛氏男曰禔右迪功郎洺州永平丞曰祺右從事郎常州晉陵尉女長適進士趙格次適左正言陸震次適駕部員外郎洪興祖孫男三人昭登仕郎二未名孫女二人紹興二年公感疾不知人閱數刻復蘇書韻語二十八字有一生方便過人之語且爲先令以授諸子五月甲子日終神明不亂於死生之變春秋八十明年八月丙申於鳯戈鄕之丁陸原諸孤以某謂公爲兄實熟其行治來請爲銘乃泣而銘之曰葛氏江陰世爲聞家肫肫中奉嗣徳振華以學策名葆和安雅稽其行治終始長者弗競弗誇城府坦夷至徳感神神實相之告之冥符桐川之廟爵第四品卒如所告位止州佐所畀者年天祚吉履簮紱綿延鳳戈之藏卜云其吉銘以昭之玆謂不沒

葛君墓志銘

紹興元年冬十月某解秩吳興郡居景山族子開眞自江陰來拜且泣曰先人不幸以七月丙辰終方病殆時忍死言必於靑暘亡母之兆銘以屬叔父開眞不孝旣以其月辛酉矣銘敢以治命請予亦泣曰小子忍銘吾兄耶明年二月書來速銘則爲論次而銘之江陰葛氏其先避亂自廣陵徙居簮紱相承百餘年世有名徳其晦迹不仕者亦皆恂恂謹飭以操行自將君諱權字執中江陰葛氏子也曽大父惟明大父定父淳俱不仕大父贈官至朝散大夫君少涉學嘗事科選已而謝去專營資業以奉親養生送終無悖禮姻族緩急輒賙貸之空無者每折其劵生而篤厚老而康彊且死神爽不亂春秋七十有二娶康氏子二人曰開眞去病女四人皆有從孫男女二人初大父女兄歸樞宻直學士蔡公君謨君珍其筆迹儲之甚富復能記其詩文行事故一時賢士喜從之遊嘗見語曰吾欲築第面恵山以居而陰陽家之說拘忌數年吾老矣不能待也因趣鳩工時方域休咎一不問卒成華屋遂燕處之適談者多其曠逹云銘曰天賦之徳復與之齡體魄措此惟以永寕

張太安人王氏墓志銘

贈通直郎晉陵張公諱某之室太安人太原王氏其先自幽州徙家山陽祖某千牛衛將軍父某左班殿直太安人端靖而敏悟略渉傳記言動不妄十有七而歸七十有九而老八十有九而終少壯爲賢婦晚爲壽母其宜張氏凡七十有二年維張氏在東南推衣冠顯姓仕有並時至九卿者號東西卿家太安人始歸克嫓其夫之徳事姑欽愛兼至凡尊嫜行若姻戚媼禦咸慶其姑得孝婦洎專家政幹理有條序菲於自奉而所識窮乏悉賑之晚增築室廬若知其後且大者篤老精悍無疾日防佛書求死生之理比易簀無一語亂敕家人掖坐而絕實宣和七年七月乙未也子七人宰爲奉議郎陜州司錄寅再貢禮部宏舉進士有名宦從事郎信州刑曺事宇宣教郎守奉議郎監察禦史實數占成均異等女三人適進士潘民用謖蔣軺孫男十有五人美成康成徳成信成師成友成士成余未名孫女三人初太安人子眾而貧窶無貲未嘗以嬰慮盡使努力爲諸生以舊所憶眾書手抄教督夜分猶課厲眾子嚴憚若師旣久居益貧或勸其變業徵利者苐笑不應無幾何子皆明習經學軒然著名字監察公繇州裏首送擢第又舉詞學兼茂科中之大觀初三子復同榜以上捨入仕州將表其閭曰椿桂太安人禦安輿從子之官轍環數郡夫婦華髮同享擊鮮柔滑之奉逆送者道相屬也以子恩封孺人又進今封後見其子自禦史府章求郡以養於是有識雜然譽嘆以謂微此子不能寵其母凡州閭稱徳善之報及母子之徳以爲可願必指太安人之家云太安人卜得歿之年十二月庚申其兆在武進縣南鄕千墩村而見屬以銘某謂諺有之學家多士大夫爲學之利太安人所不及見者蓋未憗也因論次其行事而系以銘曰其屯弗戚其求弗棘其勤弗易其報弗忒其亨弗瘠其銘弗泐

樊宜人蔡氏墓志銘

紹興五年春右朝散大夫主管臺州崇道觀樊滋徳淵訪余於吳興曰吾妻宜人蔡氏不幸以去年七月終願得子銘以識且曰宜人曽大父諱仲謀官至太中大夫生左朝奉大夫元康元康生沅州軍事判官邦直宜人其季女也惟樊蔡氏並爲衢州西安之望族夙通婚姻宜人始垂髫柔明秀警吾父金紫公吾母文安郡夫人愛之求爲吾婦凡與之齊者若干年尊嫜曰是善事我娣姒曰是善輯我媼禦依其仁族黨稱其睦而吾以爲有閨閫之助也始吾旣二尊於塔山卒防躊躇不忍去而從仕宜人啟曰薦香火而防樵牧宜有佛廟眾財不可私取以爲悅盍以已力營之因斥賣其裝不畱一簮而築室一區延僧主之後劇賊起新安姦人所在嘯聚衣冠墟墓類遭發而吾二塋獨無恙吾嘗裏居謀所以賙宗族之窶貧者吾妻曰所朌麼麼彼且緣手而盡曷若營不匱之利於是裂慶墻鄕之別業爲義產且以戚防定多少之差嵗給之而人賴以炊者眾焉吾鄕涉步數郡往來之湊故有浮桁袤數十丈防爲水敗行者病涉吾妻不資於眾垂槖而新之宣城饑米鬥錢二千吾適佐郡吾妻勸吾盡出田祿賑之日爲饘粥食餓者南陵饑甚則市他米諉邑令增給自是大姓爭發廩而防活者不勝計宜人勇於仁類如此奉釋氏至防卒之前六十日夢人告以絕羶葷後當坐去及易簀神爽不亂召子若婦訓勅諄諄俄結印坐逝壽五十有五累封宜人男三人國輝右迪功郎江州錄事參軍國均國寶皆進士女適右承直郎監潭州南嶽廟葛立方孫男女合十二人以紹興某年某月甲子某鄕之原立方余冢息也因稔知宜人之賢行且崇道君仕以才奮歷職中外勞烈有聞而居鄕見謂修潔必有相之者又其言信而可復乃序而銘之金紫公諱某仕至某官金紫光祿大夫其贈也文安郡夫人姓某氏銘曰孌彼淑哲來嬪聞家令徳是茂靖專柔嘉以財易仁懦者驚嗟帝錫顯號每恩輒加錦韜象軸書贊之華胡徳之丰而壽不遐將燾厥後陰施豈差我銘幽宮惟信匪誇

徐太令人葛氏墓志銘

太令人常州江陰葛氏贈吏部尙書諱某之孫承議郎贈太中大夫諱某之女葛氏族大且顯凡女子許字必求天下名士令人年旣笄辯慧婉嫕太中與其兄工部尙書某皆愛奇之爲訪佳對而金陵徐君安道受經舒王以才識爲髙第中治平某年進士甲科隠然有雋傑之稱遂以歸之其後入禦史府爲監察入中防爲郎奉使諸道風節端亮名譽尊顯卒官中大夫京西轉運副使令人閫爲多中大夫求所生戴氏十年始得旣歸性髙嚴令人奉養如嫡刺測微防無銖髮忤戾撫姒婦之孤逾已子單復之服制必先之逮其長爲謀家室垂槖不吝嵗時享徐氏祖考不以饌羞委僮侍遇父母尊親之黨恩意均一從夫若子宦四方中外宗姻靡日不嬰念服衰至小功緦聞訃皆摧慟以防禮自律逢諱日蔬食閱經以資其福盡齒不懈太中所嗜蕷栗之屬輒不忍食宦遊舊境復經歷未嘗不涕泗也性淑靈而篤孝尢加人以夫恩封永昌縣君以子恩封普寕縣太君再封太令人政和七年八月壬申終於京師壽七十有三崇信釋氏日課其書且奉其齋戒屬纊不亂呼子與婦執其手曰吾訣矣泊然而瞑子六人男永朝請郎行太常寺主簿奕通仕郎知衛州新鄕縣前卒女長適承事郎常州江陰令李孝逺次早卒次適通直郎武學博士朱天錫次適宣教郎知平江府長洲縣陸棠孫男二人女一人永以學行知名薦踐師儒之選自中大夫卽世令人食其祿者十九年晚節寢病緜劇視絮縻藥至夜不解帯人士稱之卜得令人卒之年某月甲子祔中大夫之封在江寕府上元縣莫府山以某於令人爲兄子且先君通奉與之相友愛見屬以銘因泣銘曰性篤孝士所難幹其身行之安嫓其良訓厥嗣詔三封壽六紀源有衍報必丰在後人不於躬莫府原墨食千萬年安且吉

妻碩人張氏墓志銘

宣和四年五月乙丑碩人張氏歿於汝州公府時某領郡以妻亡諗於朝求移守吳興詔許之六月防防歸常州畱二息奉柩而趨治旣卜得地於江陰縣由裏山之原復諗於朝取急以視窆詔又許之遂以五年四月已酉襄事敍其行事而泣銘之曰碩人世籍常州宜興諱濩字靖姜朝散郎贈通議大夫諱磐太碩人姚氏之女宜興之張世以儒學顯而姚氏在金壇爲舊門碩人於女憲婦順耳目擩染不習以能元祐中通議公爲漣水軍我先人開府儀同三司府君佐之同寮且同郡復聞其女賢爲某授室旣歸不逮事皇姑溫國夫人事先人盡孝衣服食飲親在視寒暖早晏之節愈久滋益恭於財痛自節縮而儲積其餘以供公上銖髮不自蓄初叔季二媦未行先人念擇對之不易碩人請以女妹歸以兄二姓交信之遂與禮部侍郎今知徐州張公合好後三年季妹許嫁今丞相王公時碩人從予官太學先人敕使歸董蠶織縫紉之事旣訖嘉禮先人喜津津謂某曰尙平之累已畢若釋重負而婦助我居多嵗中迎養後如京師防先人棄諸孤碩人送終廞飾盡禮持防踴躃如制於時二兄俱未卜繼室幼稚滿前無衣家徒四壁立碩人裒掇纎細均已子保視以濟於艱難其後某比預廷選二兄俱宦輦轂下闔門數百指共室同防而姻戚並時顯仕嵗時燕集軒騎塡裏門碩人𨿽處介婦而調娯承順曲致恩意中外無怨訾一辭祀葛氏之祖考饌非手調芼弗進也喜浮屠學日誦其語食不擊鮮奉觀世音尢力課所謂大悲咒者數以萬億計嘗得寒疾濵死觀世音現白衣瓔珞像升臥榻以楊枝荊芥祓其體尋汗浹頓愈人士紀以詩文者甚眾在臨汝力疾朝中嶽旣還一夕神識去體家人環泣諸子若妾媵各剔股燬臂灼頂以禱觀世音像復現光相滿室黎明驟蘇安全四十一日始不幸轉識不亂談者謂累善之報云初封同安縣君進封宜人恭人後遇恩及擬封兩封碩人前後訓詞皆稱其賢操春秋四十有九男立方從事郎國子監書庫官立中迪功郎河北鹽香勾當公事立器國子生前卒立卓尙幼女長適文林郎越州州學教授許暘前卒次適承務郎登聞鼔院劉封一未嫁孫三人碩人祥順祗修善區處事於書通大致持身玉霜始予未第閨房百須一不相闗旣仕數以戇直賈禍流離落漠而碩人能以義命相譬曉嗚呼繼自今無相我者矣悲夫銘曰委禽兮結褵嬪予三十年兮家室之宜我辜於天兮奪其所與齊年不配徳兮夢人授之以蓍生於建平而歿於臨汝兮藏於大江之湄幽穸之詩不以諉人兮聊寫情而含悲

欽定四庫全書

丹陽集卷十五

宋葛勝仲撰

行狀

朝奉郎累贈少師特諡淸孝葛公行狀

公諱書思字進叔姓葛氏其先嬴姓夏后封國於葛後因氏焉世籍廣陵唐天祐中有諱濤者避孫楊連兵之旤徙江陰家之其子防太宗時以髙年有徳賜爵公士爲公髙祖公士生祥髙蹈不仕娶焦氏是生惟甫累贈開府儀同三司吏部尙書尙書娶吳氏封陳畱郡太君生公之考曰宻進士擢第卒官承議郎累贈通議大夫公之母胡氏後母陳氏封安定潁陽二縣君以公升朝恩加贈建徳懷仁二縣太君累贈碩人公防聰警不勤外傅八嵗賦詩出語已驚人旣長刻意學問淹通六經尢深於易春秋他傳志無不周覽彊記世父兵部尙書以學行爲世儒所宗嘗讀其文語通議曰是子名第不足言後日且以文義顯已而莆陽蔡公襄丹陽邵公亢交口譽嘆之頭角嶄然羣進士中矣三薦開封嘉祐八年王文公較試讀其所爲孔子事道論大加賞因擢寘異等次舉爲陳公襄蔣公之奇所知於數千人中以第三人薦之學者誦其文辭以爲軌式熙寧中初以經義取士公中六年進士第調睦州建徳縣主簿方是時通議公以淸節髙尙退老於家抱道履徳貶詘世味不迹城郭公夙以祿釡爲急至是益堅請迎養之官而通議難之公勸請懇切屢獻詩什敍白華之意而通議憚行終弗許公意不自得謂曽子一日不肯離親豈能以五斗移素志公之知已方位要近所親與公厚者咸勸以仕進且謂就養左右孰若榮名顯親孝之大也通議亦數以此意譬曉公而志不可奪遂投劾侍養自爾居親側積十餘年不治田園不事遊覽専以供養爲職凡通議公飲食寒暖之節衣食單復之宜藥劑增減之度皆未嘗以屬僮侍也疾雷甚雨中夜必興問起居平時家庭逆探其心志所向不敢少戾旣絕祿廩児妾濱於饑寒晏然不卹大臣有嘉公志行者表爲泗州州學教授亦弗就也其後親年大耋法許擇官自便且免赴部又通議公命使從官確許偕行始乞監湖州新市鎭於是通議公滋倦於出防矣特憐公孝誠懇到勉爲裝行公得由前志色養夷懌油然不知闗徵之卑而鎭戍之陋也當是時衣冠推爲父子之美處期年通議捐館公行服過禮柴毀加人𨿽身疾不禦肴酒𨿽妻病不歷房閫𨿽盛暑不釋苴葈終制不變每號呼撫臆哀動行路旣久如始喪者日誦大藏經以追冥福時公年稍髙在禮當不致毀又以寢苫病臂然終不肯解菜逺近皆服其篤行以爲難能服竟不忍去家墓人或勸之仕公不應又累年同升進士方谷爲江陰令貽書勉之始出調開封府封丘縣主簿數行令事政有恩恵縣人徳之移和州防禦推官知楚州漣水縣丞縣居淮海上游方置軍壘號難治公能以政術佐其令縣以大治在勢者才之數諉公攝劇邑及平決旁郡滯訟皆以濟辦審克稱瀕海產鹽嵗輸他路不貲時任漕計者欲穿支家渠以紓鹽艘溯淮之險及舟卒並緣爲姦之患防同列首防持兩端因公經畫之公爲巡視地勢荒度土功具言經久之利且條上其所以然主議者倚公爲重渠成公私便之嵗潦視田能忤上官指悉蠲民租人以爲賜也公恬於仕進不求薦達然一時牧守監司皆以公行純孝素著繇盡子職而致沈滯故人人爭欲出已門而薦牘交上秩滿廷見攺宣徳郎求閒局還裏中遂監常州酒大吏爲有私而屬公骫正法者能力拒之𨿽逢怒弗顧也遷奉議郎徽廟卽阼恩遷承議郎賜緋衣銀魚加武騎尉知婺州永康縣不赴就差監秀州鹽稅務課羨當進秩恥不自言序遷朝奉郎被命卽嘆曰吾在事之日淺然官得加其親賞得延其子冒國恩厚矣尙何求卽解印綬請老公爲人莊重寡欲澹於榮利遊京師足不迹貴人門故仕卒無所遇合連枉筦庫人爲矜惻而公安恬無悶曰吾知當職而已𨿽小物必親所居以安遇名軒自號虛子言遇無定遇而安有常安也居官智慮淵邃小心周愼性矜慈惻怛或盡嵗無所譴罰然至誠格物人不忍欺紿事以振舉所至稱長者去輙懷之爲吏無銖發過差其見得尢亷計日受奉𨿽半菽不妄取公田嵗入多推以予民市物如將傷之每倍給其值淸苦自刻不殖貨利尢物玩好一無所惑遇人之急賙之不計有無沒之日至橐無一金制衣以殮當世淸之舉錯以義理自律不敢差跌於人無戚疏貴賤皆恂恂卑體下之燕居家庭無替墮之容與人尺牘𨿽薄遽字未嘗輙艸也平生不妄語鄕人爲不善者不畏法而畏公之知熙寧乙夘嵗大饑斗米數千錢人相食公發已廩以食饑人賴以全活者甚眾公於外行無不至而孝友尢出於天資從古人中求殆無以抗十一嵗遭建徳憂衰毀如成人已知不茹葷矣事後母至孝能得其歡心通議沒追慕白首不衰時物未祭不先食寒燠之變必在視家廟嵗時烝嘗如見其享平居兢兢以其嘗所告戒者自勉一言及之未嘗不涕泗也伯兄書元長一嵗父事之恩意始卒無間言公官漣水時兄爲舒州望江縣令同淮南部使者及六路發運諸公有捨兄而薦公者輙移書遜避乞攺薦兄不許則封還之人或笑其迂而公力行之其後公攺秩而兄舉者不應格公曰吾獲寸進心無媿矣鞠三母之弟如一拊循視遇甚厚處叔季者自結髮教誘至於成人諸壻擇對引爲已任卒皆得名士歸之多顯者孤甥嫠妹盡力周撫課諸子於學而不付以家事文辭義訓皆自指教崇寧三年防子勝仲官學省聞公得謝取告迎侍公不得已至京師暇日多賦詩自適喜爲巨篇彊韻識者服其老而精彊當時顏色滋澤步履輕健記問審諦無異壯者不幸冬十一月二十九日終於城南裏第屬疾甚防神明不亂眾毉更視不問方藥顧告以死生常理瞑目無所系戀與諸子論說詩文雍容如常時親書先令戒以薄泊然而逝壽七十有三公篤信釋氏奉其戒律晨興香火持誦不輟自壯訖老言行忠信不欺於心故轉識甚異蓋信力所薫也訃聞薦紳若州裏知識皆痛悼之生平著文離十卷辭理精詣誇誕浮躁之語一不闗筆號安遇集三子累遇大禮及三經擬封累贈公官至少師贈正奉大夫訓詞有曰亷靖樂道悃愊無華養志就閒久爲親而辭祿引年謝事乃有子以克家贈光祿大夫訓詞有曰髙行淸修奧學通贍潔亷守義共推靖退之風愷悌宜民眾賴寛平之政贈特進訓詞有曰葆醇履坦譽問素休鐘徳之祥嗣有賢子踵侍從橐爲時藎臣宣和六年本州官及進士錢詵等具列行實申常州乞備申朝廷依張舉徐積例特加賜諡以勸爲善知常州劉光以聞尋防賜諡淸孝制曰君子篤於行已不繋窮通之殊朝廷樂於旌賢固無存歿之間恊稽羣議垂賁幽光故任朝奉郎賜緋魚袋致仕贈少保葛某奧學承家髙節映世亷靖樂道人黙化於鄕閭豈弟近民政自孚於郡邑顧惟天稟之異卓有古人之難辭榮祿以養親逺追曽氏之義正衾而易簀何愧黔婁之淸鐘其餘休克有賢子繼躋從列咸以儒稱邦典追榮已陟三孤之貴鄕閭紀實願垂一恵之稱爰錫美名用褒潛徳松楸攺色載承雨露之濡綸綍蔵家永作云來之勸緬惟靈識亦克顧歆可特賜諡淸孝贈少師訓詞有曰經行自著藹然君子之風政事甚明亦髙循吏之舉不究於用以蓄厥休觀上訓褒稱如此則公之徳可知矣娶侍其氏右正議大夫泳之女累贈秦國夫人溫良賢孝實克嫓徳先公十四年卒公以崇寧五年十一月已亥縣之靑暘鄕郭莊之原子四人次仲試大司成兼修國史鄆王景王肅王府直講防章贈正奉大夫累贈少保儀仲鄕貢進士和仲右中奉大夫勝仲左正議大夫充顯謨閣待制孫男十八立隆右承議郎通判鎭江府立方右通直郎立悌左奉議郎宗正寺丞立中右迪功郎立教常州排岸立亷立象皆右丞事立經左朝奉郎直龍圖閣立柔右從事郎立民通仕郎曽孫邢舉進士郛郇皆登仕郎郯邰皆右承務郎郢登仕郎鄰右承務郎郁防習進士邸將仕郎余尙防謹撰世次行實爲一通上於太史謹狀

太中大夫大司成葛公行狀

宣和三年正月庚子大司成葛公寢疾革詔飭太醫診治越翌日燕紫宸殿上小語左右訪安否以不祿聞上驚曰當是爲庸醫所誤嗟悼久之特贈正奉大夫賻卹加常數敕本屬供費置官濟辦員外置州通判一員董之上其子若干人惟葛氏世序自晉雅川爲散騎常侍居丹陽至公之六世祖自廣陵徙貫江陰故今爲常州江陰人公諱次仲字亞卿曽大父惟甫贈吏部尙書大父宻中慶曆進士第以承議郎得謝贈官至通議大夫父書思中熈寧進士第以朝奉郎得謝贈官今至開府儀同三司公父子以淸徳純孝顯名𨿽仕不遇合遺澤餘慶實燾厥後公與季弟舉進士聮中調泰州海陵縣尉移常州宜興縣丞未行除吉州州學教授遭父防服除爲國信條例所檢閱官進北道刋誤志防當攺秩並遷奉議郎逢受寶恩進北使泛例遷承議朝奉郎除太府寺丞遷朝散郎提舉京西南路常平召見談治道纚纚可聽上品之謂曰使事不足以屬卿行召用矣至部未閱月果拜度支員外郎逾年遷戶部逢幸省恩遷朝請郎公佐邦計歷左右曹周知經用出入盈縮之數及常平開闔斂散之本蠧根穴悉窒之預修續免役書百餘袠除辟廱司業是時朝廷尊榮中外無事上方鄕儒術而諸皇子齒寖長英敏絕異之姿聞天下旣以次行冠禮出就外傅妙簡僚寀以調防之首以公兼嘉王侍講授經資善堂未幾建安文安二郡王出閣又兼講官轉朝奉大夫遷宗正少卿賜紫衣金魚進宗藩慶系錄仙源積慶圖及預修玉牒轉朝散朝請二大夫其後安康濟陽廣平三王及鎭國公出閤皆以公爲講官於是並領七府訓授矣政和八年春嘉王與天下貢士羣試集英文詞學識翹然出寒俊右唱名第一公入謝臚傳趣使前諭以教導有勞宜褒賞俄被批防特轉行一官遂爲朝議大夫上愈益欲諸王篤學問詔講官毋得兼他職除公直龍圗閣提防東太一宮專講事已而朝論謂不可妨公塗轍嵗中除中書舍人遷給事中直講如初先是有防下中書後來皇子就學更不除他吏止以公兼領公意殊不敢當防嘉王進封鄆建安文安開國景肅相繼出居蕃衍宅因抗疏自列曰陛下過私小臣使待罪勸講今三王旣卽外第而安康諸王尙宅中禁非惟臣學淺薄困於好問且相距逺窮日之力不能周願專直蕃衍講席其他分命賢俊且使臣逃屍祿之譏不勝大願上不能已從之轉中奉大夫同修國史陞翊善進哲宗寶訓遷中大夫加食邑三百戶爵丹陽縣男除大司成致仕遷太中大夫公侍王府閱七年說經無慮數十萬言凡典籍所載嘉言善行日陳數千條捃摭殆盡至古人忠孝大節輒反覆言之間誦說詩文政事以資聞見之益諸王每質疑問事譔述輒就商防求防法書名畫甚眾府第章表並時亟索操筆立就各極其工宮中傳誦之公每進對上未嘗不稱贊諭之善與輔臣語亦謂公靖共持重得學官體一日在前上從容曰鄆王學甚進作大字尢佳乞就外第札子乃親制可取視之因譽公公頓首遜謝在王府三被錫服兩推畀其弟駕幸蕃衍賚金帛甚腆諸王各屢揮翰寵之嗚呼盛矣惟天祚神聖並生天材以侈神明之冑而公以孤臣防擢序居職累年出入禁闥徧遊邸第謹孚周愼不掛過差遂結聖知入侍帷幄可謂儒者之榮遇矣廬陵多士弟子籍常三千人公分教當興學之始以善誘著於人聽曁董宗子六學及貳璧水皆以徳義師表人士每較試無不厭眾心外制特不試而用在瑣闥論事鯁亮凡出命未允若除授不諧眾望皆封還之數相大禮若夏祭冬祀明堂耕籍受寶皆預執事至若廷試貢士奏告諸陵率皆在選中公操尙剛方議論慷慨常以輸忠報國爲心處家庭篤孝友執二親之防毀瘠逾制日誦藏經雍穆羣弟無間言自開府卽世今十七年不異防於經術泛濫疏達非疾病未嘗一日去書不觀晚節尢信內典日課般若洎屬纊神爽不亂訃聞士大夫下至閭巷莫不痛惜之而諸王尢極嘆悼各致賻送以將其意文章典雅淸麗成一家言遺藳三十卷少喜爲詩自晉宋以來騷人所賦靡不記誦嘗爲集句詩三卷盛行於時年五十九薨母侍其氏溫國夫人妻先令人冨春孫氏今令人範陽盧氏皆有賢操子六人立隆國子監書庫官立悌太常寺奉禮郎立亷承務郎立象通仕郎立防承事郎立民通仕郎女一人適宣教郎提舉京東路鹽香馮晉孫男女各一人諸孤卜某年月日塟公江陰縣屠墓村之原敢乞銘以傳不朽謹狀

祭文

祭慕容尙書文

公素康彊略無疾恙不期信宿遽以薨聞天子驚嗟曰防良輔東塗咨嘆曰殞嘉賔凡百搢紳相與悼惜矧聨親好防傷如何惟公妙齡連擢科第致位侍從越十五年名節光明論議宏偉具載史牒且詔無窮友悌孝慈古今所罕年不配徳咎將誰歸財無偏藏家徒四壁藐孤孀婦一飽無期輤車啟行痛貫心膂聊陳沃酹言不能文

祭劉尙書文

魂兮歸來汨䢐南土越五期些忳惛而愁約魂一日而九升些怵惕不寐精摶摶而渙渫些殞命海浦不生反於土門些魂兮歸來南荒巳久畱不可復止些下潦上霧炎海萬里些厭火之民猛火出其口些蛇山鱷水王虺騫些魂兮歸來無上天些一夫九首甘人而投之深淵些九閽杳深巫咸不可叫些魂兮歸來無下此幽都些土伯九屈逐人駓駓些北酆三府寒靈不可入些魂兮歸來入王畿些天恩洋普反禪棲些蕙宇藥房乃故居些閭童社叟來妥安些魂兮歸來反家庭些仲氏叔氏歸黃英而主祭些繩繩三息徒跣泣血防全匶些家人稚孺昔糊口四方今合歸於家些魂兮歸來公旣有此內美重之以修能些畦畱夷與掲車雜申椒些𨿽鬰邑而侘傺終令名之不磨些人生一世若大夢些禍福壽夭皆幽運之所繋些簀中牖下均一死些魂兮歸來跂足以俟些後皇神明掲天日些尺一屬下昭厚誣些丹筆之籍寛三宥些行有雨露洗沈寃些魂兮歸來歆此嘉防些菇粱鼎臑和致芳些楚酪吳酸恣所嘗些公之仲婦我中女些大恩不報負公於幽明些繋官湖海阻循題而哀號些攬淚承睫聊寓哀以文些

祭劉頒政文

昔長此邦公來逆我道義周旋三攺槐火惟政與文猥見許可時平訟淸舒嘯而坐五亭攜觴四水泛舸去職七年家國俱禍及再臨郡我往拜公公病臥閣華堂穹崇語及時事洟涕交胸眾制見抵文猶不窮盜起事挐闊於遊從十日不見遽罹鞠凶嗚呼哀哉惟公妙年詞藻英發文塲掄魁經黌俊傑書扳鐘張才儷管葛謂當靑冥闊步髙躡晚塗防疐意殊不屑薦更州麾連持使節布政合宮著書省闥在公爲窮在人爲達晚祚一子天其乘除有孫繩繩且大公閭惟我固陋日困羽書食不遑暇阻送輤車遙致奠醊泣血漣如何以侑尊如玉生芻

祭王修撰文

三季以後士夫所養以顯爲是趨營擾攘以巧爲得噂沓匆防防已山崖得止銖兩朅朅我公介特骯髒志尙恬夷情塗坦蕩二十餘年州縣疲鞅聊不嬰意以道自廣上官薦之始被識賞天府事叢擢佐其長防刃有餘訟無枉召對在前帝方虛想曰汝有子天才英爽中詔內務是職是掌淵謀嘉謨予所寄仗能教之忠惟予汝奬卿大鴻臚汝諧汝往父子要津紳紱所仰萬鐘百年謂當安享遽玆不淑善人誰仿訃音上聞帝爲悵惘賻之厚詔發內帑右文宻章有光泉壤孝子拜恩僕僕稽顙寒族通姻行實稱丈輤車遵路載瞻遺像一觴寄哀文諗親黨

平江祭外祖父母墓文

某薄祐不天未弱冠失所恃嵗朔流邁凱風寒泉之感未嘗輙忘也舉桮棬而阻飲撫奩鏡以興悲況其所自出其敢忘哉仰惟二尊徳善在躬慶覃後裔是生仲舅爲時名臣載誕淑女來嬪禰廟𨿽音容已邈而肸響如存某伏念生不及膺宅相之褒歿未能效立傳之報逺詣幽宮式瞻松檟因陳薄醊仰覬迪嘗

祭外舅張朝散文

元丰季年公墨諌紙攄忠論事慷慨奇偉可罷可行曰此曰彼逆鱗敢嬰懦者興起流離十霜以困自喜紹聖簡求擢官大理邇臣颺言秩中禦史帝曰汝兪召陞軒陛開陳纚纚朝綱國是帝用嘉之言傾其耳謂當施行徑躋華仕如何南箕寖成哆侈佐郡饒陽進尺退咫天不憗遺乃終於此惟公少時趣尙洵美浮念雜好如棄塵滓沈涵羣經該總百氏陰陽星歷醫卜方伎一物不知爲身之恥蓄藏旣多奮發無防間闗沒身命也天只昔我弱齡從親漣水公實奇之有譽無訿謂器萬乘謂駒千里恩勤綢繆乃妻以子出入門墻且逾一紀不我鄙愚數載撫視孰謂半塗遽失憑恃公之介婦又寔女弟贄幣未行已隔生死丹旐有翻言旋歸止遣辭寄哀泣濡脯幾尙想平生歆此嘉防

再祭外舅文

嗚呼我公才非命值襟量宏逺如此而所享止於中壽器業浩博如此而所涖止於半刺位稍進矣而或困於左遷上欲用矣而中輟於浮議蓋事之不如意者常十之七八而學之稍得施者無百之三四豈志大者終落落以難合而才髙者亦峣峣而多忌不然何爲進方寸而退已尺前旣防而後亦疐也耶𨿽然萬有俱空百年如寄善取名者必圖不腐之傳能徼福者必計不貲之利公之名節方光於時論而子之仕進且都於顯位以彼此而乘除殆短長之不異然而感今悼往不能不嘐嘐以長號者徒以扳聨於親懿而已也嗚呼昔合好於二姓逮濡畱於三嵗荷恩育之綢繆服胸懷之樂易悼従祿之﨑嶇遽興嗟於殄瘁防孥奠觴涕盈兩眥仰惟平生庶其歆醉

祭張侍郎文

獲従公遊四十餘年始研席之博約繼親好之聨綿仕自初筮而至禁従嵗自稚節而至華顚其間所更之世故蓋未易以言宣進退榮悴之變夷險利害之端有離有合有悲有歡而終始之不渝者荷恩意之拳拳去年春公罷廣魯我罷浙川相逢於濉水之上俱止棹而言旋約歸東阡與北陌欵防杖履於林泉豈期公遽臥於腹疾嬰二豎而災纒嗚呼哀哉惟公挺學識之精博企道徳之髙堅徧躋華貫爲世名賢𨿽不究於大用而忠言峻節蓋貽萬世之傳我巳具載於幽刻玆固得以略言嗚呼哀哉公妹歸我已痛隔於黃泉我妹妻公乃遽奪其所天平生華屋孤幼滿前悼幻境之變化於余心獨何能無慨然迫逺日之告吉將就窆於新阡撫棺奠訣感涕流漣

祭亡兄司成文

我辜於天天不我防罰其元昆闔門百口有如水木防本塞源來諗遷陟書墨尙濕訃音在門變慶爲弔心摧肝裂哀號叫閽憶赴臨汝兄出郊寺數載撫循寧知三日從容宴笑永隔九原人琴俱亡風流頓盡玆尙忍言先公盛徳理宜有後烜赫衍繁兄實濟美修仁行義所聞必尊靖共厥位不肯噂沓封黨懷諼帝用嘉之擢防史牒瑣闥詞垣詵詵天才付以調防聼其講論文陛進對三接奬詞玉色康溫謂當大用而躓中道孰究本元河通道達今啟槁殯歸駕輀軒追惟宦學我鞠我誨友愛特惇坐繋微祿小殮弗與初防弗奔負罪至重遣辭寄哀聊侑一樽

祭外姑壽安君文

嗚呼夫人維三息女伯歸而亡季夭於處仲居幽閨弔影踽踽夫人慈之特愼所與惟時長漣猥見比數不媒不乃以嫁許自初親迎寓迹門廡濡畱不歸再涉寒暑靡愛不加靡誠不吐薫然恩私指不可僂攜提弱孫逮其絕乳衣食京師不我告窶浚橋之居益見拊傴自爾攜孥適吳䢐魯孰云契闊乃隔今古有酒盈觴尙其能舉

祭亡嫂榮國太夫人盧氏文

範陽之盧珪組舄奕夫人妙齡爲兄繼室兄仕未顯家徒四壁防穉滿前食衣罔給人以爲憂乃獨弗戚撫循顧復鳲鳩均一爰逮中年兄仕顯榮紫微書命朱邸授經嶷嶷眾子簮笏滿門入覲禁闥冠緌寵旌人以爲泰乃獨弗矜勱相夫子輯和宗姻爰曁於老益蕃戩谷疏封劇郡繼荒大國男女嫁娶母道旣畢文褓防孫齋薫是力人謂當壽乃遽號復中外驚悼人百何贖某等每見嫂氏如兄之存今其薨逝茹痛黯魂且卜靈日祔兄九原輤車逺臨啟山之園聊陳薄醊尙其來歆

祭施氏妹防人文

於穆令妹女憲睎兮蘭芬玉潔秀閫闈兮世父偏念遴所歸兮爰得卿傑賢足依兮幾三十年鳯凰飛兮亦旣宦達家益肥兮雍睦姻戚譽莫譏兮屢封於朝象服煇兮子皆簪笏環頎頎兮身榮可願世亦希兮謂當益貴峻等威兮云何不弔殞病痱兮去年罷郡賦式微兮方諧燕笑事已非兮窆於新阡旒旐緋兮涕泣祖饋頥交揮兮

欽定四庫全書

丹陽集卷十六

宋葛勝仲撰四言詩

嘲茶山

吳興紫筍實產顧渚唐昔厎貢闞山芽吐隼出臨虎巖親駐鄰邦刺史金匏相遇木堂前穿雲浥露烹蒸包發及春未暮天子稱珍分甘當路今則不然名毀勢去金沙弗湘玉食弗禦敷榮窮山牢落誰顧如女失寵空閨自嫮請以千金買長門賦

茶山解嘲

眾萬之生於世蹔寓一僨一興孰知其故退黜奚戚進升奚慕豈以通塞顧攺常度有如我翁昔嘗掀翥戴纚垂纓去天尺五今屏山城亦皆時數左右佩劍疇可笑侮翁具退省前言大悞用與不用智力何預幸同此邦邂逅承晤結爲金蘭安此貧素

五言古詩

閱訟訴忽疲起臥少頃復視事

平明坐早衙投缿來相踵訟牘防雀暗吏行鳬鶩擁外臺竦風稜檄至亟須捧以身爲形役劾去顧未勇病骨痩欒欒衰發希種種

送鄧寧民罷瑕丘簿

火雲燒晴空大暑金石流行人口生煙千里無停輈胡爲趣遵路僚好挽莫畱自言爲升斗往日辭親遊兒嬉膝前歡三載不可求所得較所失輕重眞不侔於玆滿秩歸子職冀稍修微官亦何樂觸事有庶尢米鹽聒雙耳簿領昏兩眸畏首復畏尾人役不得休豈無讀書暇頃刻但少偸幸此案上歷數日獲到頭白雲已在眼喜色津津浮我亦厭羇官如苦南冠囚羨子有行色去若登昆丘更書縱未下投劾行當謀

次韻良器眞意亭探韻【並序】

晉宋二史皆載陶淵明不肯束帶見鄕裏小兒遂棄彭澤歸意謂淡於榮利足名髙隠不知適所以訾之也古之逹人勝士語黙隠顯如固有淵明襟量如止水澄之撓之未易淸濁豈以把板屈腰嬰意遽違初心哉以陶集考之程氏妺新居急於撫親故在官才六旬遽歸爾豈惟二史失辭杜拾遺王右丞輩固一臭味也然杜詩云淵明避俗翁未得爲達道觀其著詩集頗亦恨枯槁有子賢與愚何其掛懷抱王書云陶潛不肯見督郵棄官後貧乞食詩云扣門言辭拙是屢乞而多慙也一慙之不忍乃終身慙乎蓋人我攻中之累也世人不知淵明類若此淵明何訾焉某自年來頗知景仰其素風到海寧築亭於南溪之上取其雜詩句名以眞意今顯東良器諸公相率飲酒賦鉅篇彊韻舂容豪逸配古名筆矣摸冩景物不復餘蘊獨恨不道淵明因次良器韻呈五君子書其後

我愛陶淵明脫頴深天機叢菊繞荒徑五栁搖幽扉生逢夘金興典午勢已非著書但甲子嵗晚頻歔欷仕宦聊復爾樽酒眞焉依南畆猶種秫西山同采薇浩歌歸去來熹微恨晨暉迷途往莫諌今是庻可幾蓄琴但取意不施弦與徽觀其四八目賢喆在所希出處固有意夫豈輕行違誰云憚束帶辭榮俄拂衣念彼同產人撫視因遄歸平生共志趣但有一翟妃少陵罪責子頗謂達道非右丞鄙乞食更以人我譏乃知第一流尙此知音稀妙詩發天奧流轉同衡璣自謂處人境喧無車馬騑心與塵事逺地偏堪遁肥東籬秋色晚悠然望翠微眞意不可辧佳气隨鳥飛詩辭向千載凜凜猶光輝我生但睎驥望之有等威行懷斜川遊坐想栗裏磯九原不可作築亭傍崔嵬獨取詩句名櫩宇殊飛翚嵓谷有杳靄花卉無紛菲修篁寒逼人坐如霜雪飛諸公賞淸致野服馳韉鞿經丘復尋壑不憚歷崄﨑壺觴更命釂藻翰各一揮髙談破滯論妙處端解圍食冷或屢暖哦詩寧忍饑褒假猥見及責善非所祈願以靖節語佩之如弦韋

送曽守罷任赴闕四首

材大多不容論剛苦難受儒閱三朝偉馮今白首胸中有藏室設張動掣肘人言專城樂聊結新安綬獨喜眾毀言不及河東守三年四寶堂紅梅傾白酒出處固有在兒輩浪奔走豈復恨典籖得州大如斗

老人聚扶杖兒啼使君前習知使君淸一觴代一錢六城十萬戶焉依刺史天刑淸艾作韠俗朴蒲爲鞭赭衣入佗郡闗戶得晏眠州鄕大作社擊壤歌康年左轓忽照路更借知無緣願公治者廣此恵周幅員

陽城拙催科賈誼困遷謫騎曹呼馬曹罰滿何止百一笑爲闊略坐免投此幘鈴齋父黨尊均禮不賜隔人疑典午公豈嘗有此客連年三露章慰薦飛絡繹自慙骨相屯顧使議見格途窮窘論報紙札謾搖擘

紫陽如佳人晻靄送徵舳含愁入長眉盡斂故時緑語兒已在眼歡迎走僮僕舊社問枌楡新逕開松菊還家聊作客行色催輦轂同升紗籠人防士有丰祿防當出水鏡一洗凡眼肉躋榮赤墀塗雁門詩可復

兗學敍舊呈子充

羲和無停輪年鬢日夜攺惟有金蘭心嵗晚依然在頗憶四門館研席同諸生聫名理朱穆結駟畱陽城縞紵初定交車裘容共敝駿馬馳春風休沐章臺市年少未涉道惟論屋文鼻息拂霄漢心期勇風雲春闈鎖儒仙試席兩心競閬仙時乞靈孤懿肯移病喜君先得桂時我猶飄蓬鳯凰黃鵠嘆振手國門東離羣十周星爲僚一都防涵牛鼎烹雞邑小非材配理縣不用譜政如宻與蒲糗水代廚傳木索閒庭除肯憐冰子窮夜凍午不粒綈袍累故人口腹煩安邑更迂長者轍來顧空宇中坐令羈官興不復嘆秋風

立秋日六兄將仕先入都赴銓試防飲東郊作詩送之

缺月耿疎林涼飈拂輕袵荒溪趣遵塗客子敢安枕自言赴銓府試判取防廩淸時廣招延選部雜流品門子萃金張文人富曹沈春秋兩較試器業一精審探珠到淵洄求金自沙墋騰裝分區區蓄志常懍懍家翁昔初仕恬退聲借甚求閒絕外慕行義鄙中荏以玆久淹蟠通籍才十稔飄然宦遊倦遽以歸休諗優恩得世祿綸告下綈錦兄材濟世美聖讀近天稟所長皆蓋人無一可鐫鋟摛辭昔賢均說經餘子噤臨書蛇蚓結搊琴魚鮪淰辛勤客虞庠藜藿就烹餁謂當妙穿楊百中羽皆飲如何遭刖頻歸步每踔踸玆行定焚舟已事空拾沈將期冠羣英喜劇不能寢

送友赴試鉅野送之西門時方有外舅之戚極目無聊歸不得臥作詩五首卻寄以風雲入壯懷爲韻

三吳炊未熟祗命挈挈東鈆刀一何補糧食賦頖宮寥寥坐空廬寂寞如揚防引脰望南境不及馬牛風何如廣文飯終嵗與子同年顏吾老矣癡愚心尙童子𨿽齒髮少操行一老翁豈獨友於厚政賴博我功儒各精詣衮衮傾談叢欲知不常處乃在阿堵中

此子早樹立抗志髙浮雲委蛇處州巷頗以雋秀聞挾書從我遊追琢益自勤便便經與史用志初不分疑篇了咄嗟確論摧紛紜文辭近道要見者筆爲焚差肩魯諸儒藹藹揚淸芬秋風濟陽戰足掃千人軍只今呼賀酒佇子歸防勲

寒齋篁竹間墻屋久不葺旁穿及上漏雨過滿牀濕忍饑哦詩書亭午或未粒先生自不飽濡沫豈能及出門有紛奢囊空自羞澁世事不如意八九更論十問君胡不歸肄業乃其急自言苦心志更覺聰明入誰能學仲卿夜抱牛衣泣說經已鏗鏗靑紫眞可拾

寥寥裏選空齪齪士風喪狂瀾欲東之泛濫不可障詞自衒鬻相與計畱放誇毗徒一名傾排至千狀不知厲術業徒欲擠輩行黃生獨往資風義古人抗悠悠衰俗中此士眞可壯

江南一紙書沈憂割中懷嗟予足憂患生世苦不諧怱怱子行色適與逺訃偕破涕彊出祖尊酒不及排還歸坐講肄寒篠搖空齋推門誤相従忽驚形影乖誰云阻一捨目斷眞天涯念子早自力淸明播朋儕觸熱赴夷路跨馬腳不鞋自言取鄕送通顯資其階臨別何以贈手板裁香楷

寄題長安譚損之遐觀閣

乾坤一浩蕩小智自窘拘低徊褌中虱齷齪轅下駒達人獨矯首抗志在八區歸來繞荒徑所喜覺迷途時讀穆滿傳乍觀山海圖林木淨交防所見與道俱誰能逺羇宦五斗一丈夫築閣者誰子無乃柴桑徒

次韻張宏道勸釋奠致齋

齋居屏塵務況復儒宮淸木落必糞本祭菜敢不誠瑚簋見三代錯落羅兩楹骨冷破夢境虛窗坐黎明祠官趣盥颒珊然環佩聲巍巍素王像視若四海營當時杏壇士與享彯華纓樂教屬昭代弟子陳歌笙端如從陳蔡琴舞紛縱橫元功流萬祀徳大徧諸生

次韻盧行之知原見贈

元丰詩禮將勲略傳萬口長城國西陲寄托十年久折箠笞黠遊魂屢窮走羊公緩裘帶李廣靜刁鬥黑頭已靑雲日昃笑擊缶陰功與忠諫二俱宜有後繩繩丈夫子茂宰最稱首不裁猶能裁應有旣盡有丘墳三十車習復不置手尙友千載人豈論骨已朽芳蘭秀深林嘉芑就菑畆宜爲數旬客顧作三日婦行聞尺一來內閣延枚叟

次韻季明

我生任飄蕩所向如虛舟誰能涉險難入此正急流行止兩無累自遂逍遙遊巉路豈不佳夙意非所畱迎親四門館登道初麥秋政喜寢門近敢言徵路悠山陽雨連月平陸不可求居將雜蛙黽渚不辧馬牛淮湖共彌漫以爲行者憂今朝好風色歌笑輕陽侯紅鱗上圉圉可以供殽羞便呼拍浮船甘味苴兩頭坐待缺月掛玉斧亦可修酩酊聊自彊淹速非人謀數程次京國猶待半蓐収相從共蒲酒賴有嵇阮儔

再和示季明

劍不用置履柏非可爲舟古來倜儻士渠肯甘凡流君材早邁往華問馳交遊髙文筆如掃雋辧舌不畱白黒自了了皮裏藏陽秋擁捲得淵防奮辭祛繆悠身𨿽不求人政自人所求恢恢有餘刃所見無全牛亨衢恐不免位遇豈足憂初官三語掾審克裨藩侯退公丰暇裕問學日益羞行爲孔獨誦端以賈長頭嗟余過立境沒沒謝蘊修廣文一飯足其他非所謀勝境定時訪良書亦可收但恐與君別無復往朋儔

誦金剛經滿二藏偶作

我誦大智度非疾無日空銅鑪海岸香亦復充淨供積數向洛義而實未嘗誦凡諸有爲法實如幻泡夢一字本不立況有千百頌不受一切法乃簉預流眾於法有所得十八成不共妙理端防心筌蹄那復用

妙淨院

入門無行路十頃漲方塘借葉受微雨瑟瑟防滄浪石梁一何偉延袤百肘長臨流兩華屋東西蔚相望云堂始斷手潤蒸松桂香弛檐諧云臥何殊贊公房夜步庭除月心與空水涼世人侈居第規永庇蒸嘗墓木未及拱破鬻何披猖何如施給園千載綿寶坊君防寺前村至今兪氏昌【原注唐兪氏捨宅爲寺故云】

禪靜寺

古寺鄰曹崇怪石羅庭戶奇礓漫難名欝林不知數集虛竦蒼桂左紐眞獨步兩詩照丹壁好在支與許【原注寺有毛令及維琳詩】卻坐畱芳軒松竹發佳趣山行未覺疲更問勞勞路

采芝庵明辧師求泉名以月光命之

方池洌寒泉湛湛纓可濯其源出陽崖其委則陰壑齋盂給晨炊茗椀共午酌道人習水觀趺坐閒兩屩性水了眞空非以識心度浮幢諸剎海視身同不涸爲名月光泉永配一宿覺

已醜次梅溪樂平寺兄子宗丞嘗監鎭卽寺爲廨卒官晚之東莊

蘭陵華腴姓數不到吾族何堪從子賢變滅石火速早搴東堂桂宗寺副惇睦迎親官就此半載歡水菽方開萬里塗一蹶遽折軸我時局裏居十起媿骨肉朅來訪遺蹤徙倚寒溪曲人與紫梅花二俱不可續憂端齊前山東莊寫松竹

次去非韻簡元忠使君

翻飛墮靑防巖邑漫濡迹脫無賢已交久矣去移疾興州天下士奇節非碌碌魁然索價髙未肯輕沽玉居閒時過我端若右尹夕文詞天分工沈詩更任筆蟬連語入微不覺聴更僕舊交半廊廟勲閥藏帝籙毋寧一麾出不屈數旬客五十始過二榮途尙努力才資況加人何止什與百是事姑置之秋日方在翼鮮鮮黃金花冷艷照墻屋郊原沐時雨枯槁蘇霑足城南天息河流水有令徳相擕共擊汰泛此寒湜湜

九月二十四日陪少蘊左轄飲朱氏林亭以朱行中寄其弟詩爲韻席上同賦

蕭晨天宇澄云物掃氛霿寒飈振飛藿防防商聲中官散無町畦出若孤云縦仰懷山中相隠居鄰二仲駕言訪精舍連日食指動午坐烹茶龍夜飲燒燭鳳殷勤數防我省煩慚閔貢美哉澄空隄松竹鎖巗洞怪石初平畱嘉樹橐駝種山水有淸音招隱詩可誦初如叩淸角乍若聽幽防窺臨已不惡況乃陪營從淸談木霏屑圓機盤走汞淸寒逼吟魄不起梨云夢半生了官事今假幸少空坐有第一流不飲宜自訟人生行樂耳急若奉漏甕東山恐不免衮職行登用槎通天衢升茅茹諸賢共惟有數奇人辛苦仍耘葑

防左轄復次韻見寄復賦一首

四海吳興公嗜學屏塵霿妙齡儀天朝獻納言必中軒軒云鵬升洋洋壑魚縱內庭大手筆傅班眞伯仲武庫富所藏砥柱矻不動骯髒妨居中大觀俄歸鳯歸來一丘壑彈冠謝王貢嶪峩懸霤山窈窕琦玕洞奇礓不待輦桐竹已前種神畀賈長頭天扶孔獨誦衡霍縮地來林深聽幽哢軒池攬風月杖屨屏營從山貲自足了不待燒鉛汞斯文未應喪審象俄入夢巖廊翊元化告猷無日空上游倚韜鈐出聽秣陵訟方將膾劉辟行酒贏萬甕急流自勇退惟深閟神用行藏亦何常此道聖賢共終爲巖野霖且並苕溪葑

盆池放魚呈曹文中

小魚如鍼鋒大魚如栁葉捨之石斛中潑潑逝鱗鬛秋毫麩與籺腹果意各愜渺如在湖海不嘆杯水狹笑之復自笑邑小大邦攝搖足已恐墮一動不敢輙廩人給五斗饘粥周兒妾𨿽然頗自適擕杖園日涉豈羨蟬冕窟遷擢等常獵漆園信知魚非惟常夢蝶

辛夘次霧山大明院進士萬廷老介來謁

石橋跨斯幹路轉得佛廟叩鐘集黒衣迎我千指閙龍宮五十軸金碧爛相照空翠霑我襟冥蒙認堂奧無乃張公超五里方術妙鄰居一逢掖作名屣爲倒莫言山未深終當隠豹

寄友卿窄韻一首

昔子遊魯中飄然起幽棲翛翛一書簏長物無所攜辛勤涉長道足趼靣目黧自言寡聞識走俗多沈迷今不勇自奮蹉將噬臍類渇欲石髄如蒙想金箆來簉冑子席求言學端倪嗟予淺聞道太倉之一稊松菊有荒徑桃李無成蹊胡能使糓似每每頳顏低晨昏不予捨三嵗攺攝提對案但苜蓿有黍多無雞一笑爲流啜甘若羊新刲秋霜八九月絺綌臨風淒寧甘範叔寒不求故人綈夜窗經與史短檠照棲棲靡曼一不顧端如金日防嘉子甚年少老成同齒齯照庭眞玉樹飣座稱佳棃爲文頗挺防絕去翰墨畦聲華出諸彥籍籍喧靑齊遂收濟北薦謂卽辭蒿藜如何尙齟齬時命多乖暌方今天子聖隆學古與稽美化浹遼夏文星動婁奎郡邑各黌宇夏屋華榱題師儒自廷授望實多金閨大烹極鼎味豈復嗟鹽齏月書季有考升捨玆其梯吾邦矧多士擅富浙水西文華燦星斗光彩騰虹霓似聞與二難同起公堂躋侃侃共輝映乳酪兼酥醍文髙各揚邁質美皆懸黎生資固不凡器用況已犀先生力推引同志無傾擠亨塗可自致如車資軏輗明年抜寒俊一封下芝泥鄕校佇賔貢防馬登隋堤談笑取通顯豈直組與圭

張周韓侍禦遷居北市示詩次韻

神羊厭峩冠銅虎出分土一區久未卜薄遽歸無所寓居得爽塏眾口粗安堵委懷榮槁外長歌樂韶武自言倦霜臺筆端有蕭斧毋寧乞小愒松菊問衡宇未看武當山聊踏南梁鼓浮生皆寄耳莫作飄流苦要津況虛位掀騰在仰俯政恐尺一來均人隔綏撫

朱偃吹笛

李謨防梁州獨孤生竊笑聲旣雜夷樂【原注龜玆】疊復誤水調區區許云封女子稱商肖天寶小部樂能使玉妃釂論竹取云夢不老不可少七月望一周生伐以此料韋郎衒名管半曲裂數竅風流渺無繼是子差可教安得君山翁漁艇巴陵道擫撚三五聲萬籟發天妙淸音徹四山猿鳥驚飛噭大管藏合拱直俟元君召

壬辰次靈峯山百福院

豺虎縱欝攸此寺神獨赦樓臺倚山腹碧瓦粲相射奔崖挿雲霄縮地見衡華竹翠染僧裾泉聲喧佛捨峯巒佳有餘顧揖眞不暇我欲陟山椒嶝崄未應怕摩娑舊聖石政恐嫌俗駕感慨明義師徘徊一悲吒

披云崖

深公出東都山色已淸好流行滄江上快意時絕倒洗盡眼界塵招提迹如掃眾挽來靈山世故亦相惱平生愛山心不厭更幽討捫蘿開細岑脫履借丰艸聊煩坡陀石坐此突兀老是身端如雲去住殊未保孤峯起孤煙晴湖漾晴昊賓主兩忘言可爲知者道

跋胡徳輝【珵】詩卷

一官三語掾驅車大河北飯澁亦稀哦詩冩胸臆作者非難到已自入閫域郵筒逺相餉我豈今衡尺粗能擿隴云亦不誤雌霓千里得行記了了所見歷士材有如此磊落固易識寄語直指公勿作寒蟬黙

徳輝次舊韻見寄復和

防溝別淸揚十稔限南北羈遊多面交從誰吐心臆初筵羣玉府香譽藹區域如何窽言加進寸輙退尺歸來賦郊居邀客賞冰霓靑雲一蹙易斜飛要遊歷水鏡豈無人瑾瑜固易識君子有常道要不失語黙

題柘城懷古亭

陳本太姬封卒以夏姬亂君臣同宣滛父子並遘患直諫泄冶死詐忠巫臣竄郢兵討少西昊墟且爲縣嗚呼女戎禍陳祚僅如綫餘波及羊舌伯石實首難我行徑株林懷古一興嘆流波似當時惟有城東渙

癸已次古浮山普慈寺

老人百念冷看山獨不足未能防地肺聊復訪天目路出古浮山木杪飛華屋松迷突兀殿云鎖窈窕谷髙閣藏復道朱欄穿屈曲羲和隠昆侖借此休騶僕小摘園中蔬充我屬饜腹緬懷峩豸翁艸廬親卜築意恃金匕藥終亦戢一木不如學無生妙諦祖身毒

甲午次東天目山紫陽觀梁武初置昭明太子勒碑紀當時恩奬之盛

蕭公老寺主亦復知防眞大同築精舍招延羽衣賔園囿廓數里嚴更紛徼巡東宮奮鴻筆紀事傳堅瑉山基半吳境髙與帝所鄰偉哉古石室空洞容千人當年許逺逰自此升玉宸至今雪山艸靈苖雜荊榛幽池湛寒水亦說棲龍鱗靈物有變化誰能窮其神窺臨擬仙去未信隔兩塵

乙未次普信院與首座惟表談道

蓐食起紫陽憩寺始亭午淸幽釋子居山影落窻戶樓臺互相臨云石粲可覩陰崖澑淸泉甘美過牛乳山僧立勝事爭以筠筒股表公久遊方妙諦明佛祖𨿽未眾拆牀已見屨滿戶相防環翠堂身覺度飛羽登臨固已往況乃眞吾土

余謫沙陽地僻家逺遇寒食如不知蓋閩人亦不甚重其節也感而賦詩五首以杜子美無家對寒食五字爲韻

往嵗遇寒食親賔相與娛飄零客異土對之渾若無豈不念佳節寸心愁欲枯花間有好鳥勸我提胡盧一醉聊自適醉夢歸東吳

異縣遇寒食悵然懷我家千里遙相望各在天一涯佳節無與同冉冉悲年華鳴禽花底聒舞燕風中斜物情各自在羈束誠可嗟

天涯遇寒食嘉節無與對獨酌一杯酒慷慨使心痗來者復可追旣往那復悔翛然畎畝心敢忘犬馬愛之推自欲隠去去何所懟

嘉節遇寒食春陰猶作寒閩人不知重渾作等閒防餳粥不復煮靑楓誰與鉆開窗延霽景修竹正團欒翠眉雙侍女對此一樽殘

逐客已淒涼矧復值寒食花深日遲遲院靜春寂寂雨餘山吐靑日落霞掃赤浙江渺何在三月無消息棄置勿復陳吾心乃如石

欽定四庫全書

丹陽集卷十七

宋葛勝仲撰

五言古詩

渉汝詩【並序】

汝河在臨汝門外半里所餘屢攜客坐河橋上觀水石搏激爲雷霆洶湧之聲然未泛舟也今嵗秋七月甲子連雨三月水暴漲數丈渺如湖海始招三舟攜二子出泛以微熱不敢率去非昆仲歸作是詩

居官行兩周出郭劣半里名稱臨汝守初未渉汝水今朝破巨浪萬頃寄一葦源從天息山此地乃其委靑嵩正北踴紫邏復西峙兩岸千萬峯落影照淸泚下瀨劇迅速舟輕如激矢周南滯畱恨此假聊一洗悵無周旋人同載如郭李似聞汝陰湖揚塵淸潁尾醉翁漾舟處無復碧染指嵗月供感槪人事有遷徙玆水美洋洋正堪行樂耳

再和渉汝詩呈去非伯仲

淸汝如荊溪不異我州裏奔流相豗蹙敢謂衣帯水攜賓泛漫汗畫鷁延緣葦出城散腰腳朱墨逃紛委卻望城中塔煙林隠孤峙何人貎淸景墨筆可就泚幽尋要闗楗善飽未遺矢塵纓政堪濯凡髓亦可洗不須學東山韶顏載桃李顧當似白傅玉粒炊船尾膾縷斫鮮鱗遣客動食指風流得意事一官不願徙脫有戚戚時晤言消之耳

送侄元延之官

浮游五嶺南屐裙徧遷客寵以鼇冠詩獨步文章伯十年未得調浪有聲華白來寜未死叔知費防馬防相攜泛淸汝壺酒映山碧肯嗣陳畱風一笑飲爲劇淸途子初延我老欲投劾出處政參辰此歡寜易得

兪居易【俟】兄弟並時爲屬邑長示其父所藏東坡送行詩用其韻防卷末

吾州兩支邑伯季俱鳴琴淸談一傾倒亹亹正始音文室賴芝蘭藥籠資桂參猥示晏楹書什襲緘藏深好事識雅趣揚美知孝心躋榮荷門基行矣勳業尋

戊戌次福勝院

錦溪足墟落髙陸推繁華豈惟邑屋富政自山水佳幽淸背人境千柱梵王家巍巍二子亭云表飛檐牙我生功名忤嵓壑爲生涯山僧類祝田施薄求者奢乞書鳴剎疏無鵝惟潑茶一笑爲渉筆勿笑蟠秋蛇

比作靑蘿山塔記並徐敏求墓銘皆防宏道爲書作詩以謝

文苑無飛聲碑板謬見赴結因時佞佛書美間諛墓從僚乞正書見許不嫌屢虞筋與柳骨濃纎皆合度浮海觀鴻戱抉石逄猊怒吾文敢言絕驥尾蠅所附它年翰墨場不朽知有助

次長淸寺

迎賓一紅亭棟宇飛半嶺松筠引幽步以漸入佳境陰風起澗壑凜冽噤蛙黽歸云擁僧裓飛澑入茶鼎搘笻薰風閣玉溪兩峯並中闕認牢山一防煙鬟整我來見所見賫恨在俄頃丘樊絕泥滓鐘鼎值機穽老逐黒衣居此心眞炯炯

至南陽卻寄吳興諸僚

震州推不去遊食嵗月久尺一從天來換作秦頭守迎新無竹馬記舊已芻狗迂愚敢防前警發賴鞭後獨坐百花堂還憶百花酒【原注南陽百花洲有百花堂而吳興上醖謂之百花酒】

與襄陽太守張亞仲【顏防】泛漢江

春波漲醱醅緑淨疑染黛神女昔江臯翫珠仍觧佩沙光射目明浪影揺風碎樂哉今日逰放澑舞滂湃華觴挹空闊疊鼓助擊汰仰視白銅堤岑樓飛防繪遊女憑危欄紛若五家隊眞想謝窘拘意有千里快逺岸指煙藍飛流羅水磑尙想競渡時千船唱何在

襄陽大悲院作

善財叩補陀大千一彈指我行無神足重趼二百里中年逄百罹所欠但一死稽首聞薰王覬以俗障洗魚山彊讚述文污梵書庋【原注予嘗爲觀音讚文行於世】自憐迷本聞云何見大士覺與所覺空根脫不用耳圓融聲度垣變現月映水臂目恆河沙如幻本一理以是見觀音文殊亦如是

幹明院作

我欲乞襄陽驅車峴山址文弔杜徵南酒酹羊叔子披榛訪二碑事辭俱俊偉髙賢千載後遺魄猶登此一官推不去事故違願始不如造幹明山名亦相似交流千斛乳未減漢江水遐眺眞不惡悲傷未燭理湮沒與垂名趨死皆一軌我與同逰人痛飲共擇防生前一杯重恨山無石髓預憂名不傳卻笑鄒從事

遊峴山

山隨宇宙結千古眞苒苒登臨足攬勝玆來余復忝山椒聳太華夷路謝躋險溶溶鴨頭水緑淨衣可染漁師网槎頭盡以紅鮮掩金刀鱠縷飛來佐華觴灔前修俱鬼錄勲閥謾琬琰穀虛禽響答月皎煙華斂同登幸曠士形迹孰拘檢長嘯揖淸流一洗鄒湛諂

次韻葉夢得逰西余山

秋霖喜新霽褁飯山中逰遙指大夫橋閒泛野人舟追隨得勝客雅趣同滄洲山路已淸絕顥气況蓐収亂石蹲狠羊蒼官聳髯虯古寺亦何有森森瀟灑侯忘懷一笑粲更以大白浮翰林廊廟姿席珍韞天球如何問三徑更復尋一丘升髙澁投足陟險回眸洞庭四萬頃旁占鐺腳州中有東西山千奴熟霜秋孤亭快寫望欲去更少休莵裘便可卜何必依先疇徘徊共懷古䢐嵗眞如流封侯昔此地顧余乃諸劉一朝失茅土窘急須人周雍門曲池嘆事往將何求云木余參錯煙嵓自深幽人生行樂耳愼勿曲如鉤

栢悅堂宴集晚移望嶽亭徳升有詩復次韻

陰森美章園爽塏背塵陌紛紛辟疆家勝處此其伯登危覧幽奇寛敞蕩喧窄層層緑陰暗中有孤花拆三品玩伏虎兩部當鳴蟈主人延客眼淸映壺觴碧茂宰工撥煩恢恢奏刀騞議郎兼語掾闔府畏局仇梅諸鉅公燕笑歡一席蹇予但空餐營職無半防文墨彊抽身林池同息迹金火爭伏見執熱如焚炙頗願百斛船浮浮兩頭拍嶽雲挿晴空移尊及未夕淸飈起四座肅肅生羽翮人生不謀歡帶眼計月瘠誰能較榮槁尾論幹澤相從飲文字一笑百憂釋歌呼到爾汝坐待霜月白歸軒踏淸影光謝紗籠赫

幽居夙興

宴安毒於鴆嗜睡眞成蛇攬衣待明發是味豈不佳天宇自澄穆羣囂肅無嘩喔吚雞一鳴眾星猶撒沙皂莢颒頭目楊枝淸齒牙鑪中結願香淨幾對名花澄懷覩道祕浮念無由邪欠伸起三昧云錦升朝霞

防莫伯鎔餉酒攜卽菁村元舉山荘賞菊坐客皆稱嘆以詩二首謝

野飲政自樂何庸拘束交窮居闕醇防逼此嵗欲凋冷仙歘照坐開嘗驚韻髙秋空映黃菊气澄掃防霄攜之壽佳客豈諱十里勞供釀者誰子頗疑人姓焦三杯反淳朴一醆破欝陶酒材兼譜至我醉吟今朝

迷塗不自覺坐見六秩交霜髮凜無防況此日夜凋所寄在酒盞傾銀不辭髙澆我磊塊胸那復气幹霄手開赤泥封不辦呼孟勞乍紓愁膓回亦沃渴肺焦君甚似江州媿我非姓陶爲僚且親串酌我非一朝

謝洛師蔡尹【靖】餉酒

叩門赤縣尹來餉靑州酒厎貢上天閽餘瀝到衰朽開嘗正及卯醇防異失酉公不數瑤泉家還卑玉友我時苦無悰愁緒不論斗紛紛方寸亂飛絮起風栁呼兒共一尊盎盎純气守豈惟詩膽大更覺魔軍走寄謝魏陽元頻望掃愁帚

和韻答馬用宏【毅】朝散

三吳汗漫逰彌月沐風雨歸來駭貧捨忽有金剛杵豈惟心疾失頓覺頭風愈句如冰壺淸格類瓦棺古五言有奧境此段得箋詁吾衰久寂寂笑人憂鄧禹自貶豈不能趨競虞姍侮洞庭巖壑秀信美眞吾土秋濤浮乾坤日月互吞吐中有七十山招提稱踵武歸命兩足尊一洗俗諦苦但喜經翻貝那知檄馳羽鐘魚走諸剎袵席詎安處洞天隔塵寰仙境一二數毛公金丹成防宅已輕舉空餘朝斗壇遺址猶可覩法城有龍象今作西山主淨瓶逗眞機松枝代揮麈示我第一義金箆破昏瞽淸逰懷淸標所恨隔笑語茅廬新塈塗戶牖木僅斧劇談佇公來相望十里許

用宏見和復和一首

荒雞號將晨不攺風及雨髙賢兩投分定交從臼杵心期久彌堅膠漆比孰愈有初顧隙未賣友起中古五交有形狀孝標能訓詁邈哉彈冠契王陽知貢禹乘權獻巧妍失時輙輕侮管鮑貧時交此道棄如土孟嘗唾其面憤懣聊一吐翟公書其門薄夫常接武蹇予不知量防士偏寒苦見欺多校人覈實失子羽歸來蓬蒿園弔影甘窮處知舊棄如遺那復見比數誰知荊州丞厚徳能克舉任安窮不去平仲久更覩詩文連慰藉詞鋒設賓主剡藤快展讀如坐對談麈惜哉華國文乃以觀蒙瞽舂容寫河漢寒窘笑三語才凡特爼豆徳薄更藻斧玉巵實無當深恐累稱許

海昌從中散兄防硤石東西山及讚山而別兄獨防黃灣諸山寺寵寄三詩因追述前逰卻寄

相從十日歡預恐別淚滴重謀訪林壑庶復延晷刻好山塵一捨何惜蠟兩屐東湖浸坤軸浩蕩鵾鵬擊方舟穏睡餘帆已収硤石東山號紫防數殿聳金碧我祖鏈金膏井湫湛寒色飈輪已仙去千古畱玉液當年善逝師福壤眼獨識上方子亭髙俯睨眾山脊空蒙雲海寛想象人境隔夜投涵虛閣萬籟森已寂軟腳旋呼尊亦復兩顴赤黎明登西山岌嶪動人魄華榜揭靈池審公存故迹髙堂坐白衣巍巍妙智力道傍兩精舍聨步徧防陟讚山特超峻四雙舊飛錫緑猗環髙竿蒼髯千尺吳越峯巒秀羅列在幾席情賞未云厭六龍俄已昃轉溪遂分袂惻愴不能食還家得詩筒妙語粲珠璧具載黃灣防恨不逐飛翼流光信駒隙薄宦只雞肋他年倦招尋畫圖追舊曆

硤石寺聞系豬明不能食

夜聞刺豕聲哀號欲趨死黎明肉入饌念之難啟齒口腹我可賖性命彼所恃右軍惋烹鵝東家嗅供雉

七月一日招道祖劇飲

長卿已倦防十年安澤國越鳥巢欲南鷓鴣飛懶北防予亦蹭蹬從子寄岑寂有酒時相邀歡飲終未劇今當大火流似聞姊喪釋羽書靜追呼樂禁通考擊掃除北窻涼招速東牀客暫勤車騎都來輟春秋癖白啖苦無賴紅顏因暫惜畦蔬擷菘韭園果剝梨棘金虀薦子鵝銀條膾鯽弓彎舞袖寛珠貫歌聲激景升陋三雅淳於能一石擬取醉轄投慵持詩燭刻浮生百年幻且盡一朝適莫待佐稽山對案空相憶

諸人見和復次韻

淵明事獨往謀酒不謀國引壺自酌罷髙臥幽窻北孤松供盤桓五柳伴幽寂時赴中道邀未覺體小劇八旬棄縣令忻若重負釋安石登冶城淸談工剖擊竹林事防燕百金費羣客絲竹聊寫情副此桮鐺癖嵗晚白雞夢頽齡天不惜二士俱好飲世運屬艱棘身今掃閒軒紅蕖防魴鯽逺挹環峯秀下臨湍水激得酒且盡歡何人壽金石不如更燭夜漏淹晷刻醺酣便逃禪酩酊非閼適從教醉謬誤黎明不能憶

次韻章壻道祖【倧】山居

我本丘壑人負乘輙致冦歸來臥湖海夢斷三接晝尙餘憂國心帯眼日驚痩騰裝居景山飄飄雲出岫門無長者轍相見誰肯就吾甥相國孫款我裹糧糗禪闗有聖觧已語則無咎兩庵同相攸卜鄰殆天授登盤無檳榔客居必見宥富貴應自知不詢唐舉壽

病起二首

春風散頑陰我亦除積屙客居有園林得暇輙一過殘梅雪尙積曲沼春已波儻或不近酒如此推遷何

人生身後名孰得還孰失豈若一杯酒聊復得永日如何杜陵老感難百憂集不飲孰忘憂飲多或生疾惟其疾之憂已矣兩相直

立方和韻復和一首

屬疾大廢食始進一麥麻客至闕均禮呼兒辦茶冷落乏勝事病苦將日加兒曹觧人意爲潑閩嶺芽山深生意足香味冠百嘉依稀仙掌露髣髴石橋花過盞謝新法失杯戒憎蛇甘我舌三寸澆我書五車餘瀝均學子少長各有差何須待鞠此段固已佳人生艸頭露迅晷堪驚嗟適意貧亦樂鐘鼎來何賖今朝復何幸濯暑分流霞蘇息問蒼生欲泛牽牛槎

錢氏通惠泉

山翁徹骨淸日飲一瓢水天公隠其窮殆將貽石髓先敕西神君一疏淸泚初驚石罅出盈科來未已其瀦爲淵潭其滙則沼沚酌比九隴泉味參差是一甌紫筍春牙頰畱甘美餘波共濯纓濺沫邀洗耳山中有異事喜甚屐折齒長安昊天觀秦吳隔千里妄云脈絡通道人眞疎矣寄語贊黃公未應停水逓

謝興之餉魚肉二醤二首

貧廚不舉火素拙沒與幹拾煤未爲饑猶有食一簞拜嘉欣二醤顧尙闕晨餐快啗亂蒸肫那學武子奢瓶中乏儲米請粟望子華佳醢得新味羞豆應當加

盎盎鵝兒酒風巵起微浪何以侑芳樽蒓羮調得醤彘肩與魚乙佳惠過臺餉黃雀釀披綿江鱘斫玉板對之無畱觴固已號佳饌持此配藜羮更增貧士赧

送同郡識上人逰圓覺問道慈受

道人獨往韻半生服行衣專門施氏易編脫屢絕韋文詞粲藻火片語不救饑棄家學心法感嘆悟昨非兩年飽三白屏棄甘與肥南行訪道師芒屩常輕飛側聞長者寺塔廟俱巍巍堂堂第一代龍天共瞻依騰裝來見語捨是將安歸勉防叩防心花發淸輝

東荘院

此君如佳士得一不爲少如何彌崗巒十里靑未了泉源湛山椒紅亭藏縹緲奔流瀉萬丈穿林下縈繞居僧惜泉出少借作溪沼冰霜濺沫亂琴築仙音杳水竹自莫逆獨厭逋客擾我亦願結交禪房寄深窈門前石盆潭奩鏡澄不撓寺後仙人壁崚嶒挿云表卜防已經年此志幸不夭莵裘在何許淸境吾將老

中秋無月與伸仲飲書齋書呈伸仲

我生不如意十事常七八窮巷屬中秋乃有長者轍相逄急呼酒坐待盛滿月那知天所閟不吐冰輪潔王孫神膚淸與月眞莫逆牛渚舫中人武昌樓上客千古明月句腹中無一闕我窮輙相累昏燈照愁絕窻蕉響疏雨杯負琉璃滑豈無仍圓夜又恐間何濶呼童歌嗚嗚一笑助耳熱

送伸仲歸漆塘以語及君臣際經書滿腹中爲韻十首

僑居始定交寄誠用縞紵命駕輕千里次亦推嵇呂衰俗日益偸此道棄如土如何五載間七返慰羇旅崢嶸聼崇論璀璨驚韻語江湖風浪髙媿子蛟龍苦

家貧困百須祿廩不時給接淅不漬糠孤斟但飲濕長者車轍至園蔬親掇拾主禮不如意八九更論十牛心餉防稽豬肝售安邑玆事固麼麼力亦不能及

聚書三萬卷斷自典與墳籯金固已多是家那得貧平生謝雜好童習至白紛幽經與怪牒一一儲心君坐令說今古奮袖眞如雲何當過藏室手披至宵分時時咀熊膽辛苦以佐勤

君家髯禦史百疏嬰龍鱗死喜作忠鬼生甘爲旅人髙節渠無繼從子蓋其倫危言對便坐骯髒不顧身重道輕祿仕無寜常隠淪它年靑史上牽聨書直臣

潛山賦歸來卜築聊自憇巖壑發天藏桐竹如手蓺寒泉西神那復問水遞割甘餉兒女伐木課童意行及趺坐宴然契眞際誠從古人求三隠眞可繼

中年燈火讀閱徧汗簡靑嵗晚得奧境領略在六經肯薰班馬馥要續丘軻燈只今未康濟斯人尙郊坰亂後等蓬轉風雨摧敝廬寄身菇城南誅茅縛幽居家山在何許淸夢時一如南鳥毎懷越北馬常嘶胡天狼今未落中原猶羽書歸歟不卽賦此心耿朝晡一防肯相容卜室終桑楡

失勢水投石得時山壓卵富貴親眷稠貧賤交情斷叔世澆薄中風誼如君罕生涯一舸風何門不堪款龍阪不著腳乃數訪幽散語離大匆匆寸心常不滿

皦皦常易污容容毎多福爲嫌狙賦三乃作龜藏六平生經綸手都在十圍腹似聞紗籠人盡力欲推轂柬之今已老鶴頭來要速

頃年官黃岡淸俸緣手空飽暖到惸獨吾寜守其窮朅來漆塘山防収橫縱自言畏多累不復愛畝鐘負郭鄙蘇子沈舟似龐翁絕勝南陽人辛苦耕隆中遺後但淸徳有子人中龍

明日元舉赴召見別用前韻送行

吾君急升平元凱登二八赤墀擁豪俊靑雲啟塗轍巖居及川觀號召無虛月徴君筆瑞世制行圭玉潔向來端神羊不畏龍麟逆嶠南歸興動只作數旬客迹𨿽遁煙壑名常藹云闕果膺尺一書赴隴催裝發遂恐長烏府席與羣工絕眷言國步艱敢憚泥塗滑牛刀剸繁劇鵬翅摩空濶相期扶中興何止得官熱

丁已逰大防寺有陳朝檜

古殿藻井髙榱桷窮壯麗黃金四佛榜煌煌曼卿字廷中檜異狀封植天嘉嵗直幹龜鶴年樛枝龍蛇勢陰森歷九朝知閱防興廢石根靑銅柯孤髙方得地應笑凡艸木俛仰見臒瘁緬懷陳季年三閣事瓌異後庭唱未闋已作墮井計獨此嵗寒姿與佛常閱世寄謝靑牛宮勿輕大雄寺

赭山承慶報慈禪院劉希範資政墳寺張參預爲神道碑

故人具雞黍相攜登赭山松桂蔚回捨上已煙霄幹陰風起天籟誤聼號驚湍新寺粲碧瓦突兀數十間君恩錫香火以報顧復艱亭亭無媿碑銀鉤墨初漧蓼莪避顧孝汝墳起周盤罔極疇不念致此良獨難彭城廊廟姿報國劍鋒寒末途禦魑魅鳶墮隔生還榮枯信反衍誰能保常安徘徊積慶堂老鼻一辛酸

戊午出長興郭泛西溪至淸果院

朱藤花墮影罨畫因名溪林壑莽參錯鵜鴂挾春啼刺船未云久眼明古招提入門赤泥亭石梁亦可躋佛殿制淳古淩空飛拱枅淒其念陳祖此境嘗幽棲蝦灘弄竿綫龍臥聊蟠泥一朝風雲防起舞隨荒雞興王豈細事荒陵出金犀賢愚同一丘莫厭靑鞋胝

戊午次吳山觧空院乃端師子道場是日上已呈法中禪老

尋幽勇鼓枻玆山初問津雲煙落吾手若水淸潾潾蒼官舊千章類不赦斧斤以玆海藏湧突兀幹蒼旻獨餘三大夫欹蓋皴龍鱗下閱往來輩蜉蝣不知春迎賓上人者貎古意甚眞豈惟嗣老端勢到粲忍親陟巘旣幽絕飛談復淸新何庸浥寒波更祓元規塵

已未次廣惠院

下若水沄沄佛寺古邑西開帆但五里不到將噬臍懷古展淸眺崇閣聊攀躋法生有鼻祖樂此山與溪自言孫子賢玆地興王基覇主受九錫二紀承梁齊空餘陽烏阜石人臥荒蹊綠滿天隨家嵓花伴幽棲畱傳杞菊堂墨妙懸榱題秀色有他嶺招尋更杖藜山林且放誕邊城多鼓鼙

次吳粹老觀我齋詩

立我謹外揵逐物戒內熱樊然辧物我此意猶屑屑是身本虛空何者爲六結𨿽慧念不起𨿽定照不滅無我與我所觀亦於何設右臂彈已化左肘柳方蘗願君進此道遺我自朗徹不見魯東家意與我俱絕

欽定四庫全書

丹陽集卷十八

宋葛勝仲撰七言古詩

同子充遊堯祠見交代李行正詩追用李太白舊韻因亦次韻呈子充

俗物敗人意作吏七不堪朅來東防遇歡友角立傑出推江南英材百鏈揮利刄夷量萬頃澄寒潭弱齡文采照金殿荏苒立境衣猶藍銅章來踏瑕丘鼓邑屋歡康無疾苦春風郊外正微酣笑指叢祠兩驂舞猛拋簿領追芳哲不遣韶光浪湮滅戱看油碧聲如雷桃已蒸霞柳飛雪超然危立俯河幹抱城淸泗鳴驚湍謫仙秀句但碑板無復眞迹龍蛇蟠君不見聰明文思撫寰海四表上下騰光彩破椽欹折鑪無煙豪气英風亦何在荒郊遺趾望中來遐想千古令人哀祖龍巡幸亦從臣徒向蒼瑉開豪華豈復靈光殿峻峗誰知季武臺耿耿星河掛窻牖未跨歸鞍猶捧手同門早嵗气橫秋年大饑寒依秫酒俗儒醒醉尙不分金馬玉麟名逺聞小縣鳴煩卓令冷閣問字疲子云五斗不歸俱委邂逅爲僚天贊我金蘭縞紵未足誇嵇呂命駕何其賖官寺相望無百步泮林正對河陽花坐令荘舄忘吟越亦復無心戀魏闕蒲酒相從未有涯祭竈請鄰才一月

記夢詩【並敍】

新定姜補之十一月二十日讀書齋中疲極假寐夢與半山老人相遇於長幹白下之間大相譚賞且授以巨硯曰余昔所用也舊史載此類事皆爲文藝顯名之兆因作記夢詩二首

頥堂晝臥淸且閒了無塵霿來相闗俄然正夢半山老練裙葛帔泉石間抵掌稱譚因餉硯防凹浮墨光如電自言繙經視艸時落紙雲煙皆倚辦山頽梁壊空遺祠覺讀其書寐見之勉令勲徳復藹藹佳兆若此眞非衰少瑜昔夢靑鏤筆江淹重錦完成匹明當辭藝驟驚人千里從今期一日

元丰功成身退閒鐘山小築掩松闗莘莘學子求卒業說經閙若闤門間木鐸玆文繄筆硯紫綬垂腰眼嵓電似聞一日置心猿道徳功名無不辦配食孔廟時烝祠子生其後不識之文章津源已黙付名爵豈待顏髮衰向來李嶠夢雙筆至今辭藻無倫匹納鑑唾口難細論謂言不信有如日

補之見和復次韻二首

僊曹無事身得閒午睡絕惡呼當闗榻施籧篨獨展轉夢覺不離周孔間官出硯州初乏硯過眼羅紋如過電半生用一卽墨侯頗欲易之貧不辦舊聞夢硯湘君祠乃今神異眞類之秣陵眞儒豈虛授文字之祥昌不衰擘牋亹亹稱名筆正始微言欲儔匹終當辭藻瑞朝廷更請焚膏勤繼日【原注蔣道支蓄魚硯二十年怱失之見夢曰逰湘水爲二妃所畱後於湘君祠獲焉出異苑】

逸驥未遇虛王閒鹽車垂耳猶間闗夢中一眄逢伯樂遺以舊物戃恍間斧柯山神防珍硯采琢往往興雷電欲求潛璞滿書簏顧豈咄嗟便能辦禱求苦用中牢祠何如假臥輙得之池塘句好有神助文字格力何因衰莫嗟筮仕困刀筆聘材行卽肩羣匹速將妙語醉衰翁鸂防飛灘知不日【原注興雷電祭以中牢皆出栁公權論硯】

從人求鰒魚

海邦邾莒固多品此族稱珍乃其伯沈泉湘瀹付饔宰姜桂煎調奉佳客視書已覺明病眼防酒偏能醒醉魄君看憂憤不眠人快啗取厭亦何擇豈如吾曹飲文字輿臺不復霑餘瀝昔官余杭飽下筯兩載杯盤厭凡核朅來瑕丘問鮭萊樽爼徧索未云獲願從褚公棄千萬免使劉郎鞭二百

刁馬河上書事呈提舉張聖用

稻人掌稼存周書蕩以溝洫蓄以瀦爲田一夫顧尙爾有大於此其亡諸所以當時多善嵗黍稌髙下無萊污史公引漳變舄鹵鄭國注洛通廞淤寂寞井地已不復二子興利猶居居常平新書出聖考嵗積羨入爲畱儲毫釐不以給公上補助力役寛農夫意謂捨此欲富國不防緣木求淵魚猗歟吾皇始卽阼駿惠成憲追前摹民田利病特經意詔俾海縣交修予芻言輿議滿靑匭論及刁馬尢勤渠一勞暫費不足憚要使長利相乘除水衡銜命出防役使節適野同伻圖勸勤警惰詔賞罰尺一徑下隨都兪擇材分幹自不乏猶如采芑從菑畬薨薨畚揷事疏鑿坎坎鉦鼓催勤劬伍符尺籍用兵法保受圑結從州閭施功塹中毎絕蚓得肉道上時銜烏河流廣深事股引淸波漲緑涵靈胥勸農使者舊京兆眉嫵曾畫閨房姝魯邦都尉古循吏謀視韓許直庸奴經營土功費心畫埤益王事成仙臞淸明不歸對花栁獨冒埃壒馳軺車香名巍巍鏤翠琰績用藹藹飛皇都橫流不灌旁郡萬室按堵安田廬陪京沃壤袤千里旱漧水溢從今無誰言釃渠百世利政在起役三旬餘荒功經始自勿亟煩爾訖事歌驪駒役夫云翔指千萬北返曹濮南靑徐願修厲禁比川澤張官督察稱衡虞

謝人惠筍

籜龍初萌豹文防味闕盤飱心正慊二公好事爲髠鋤一日分甘香掩冉小靳全勝沈道防縱取何殊範元琰趣令庖宰事燒煮未怕旁人呵聚斂白醪赤米最相稱紫蓼緑葵當少貶驗長須知韓老嗜稱寃卻笑盧仝儉遙憐萌出盛家林豈不懷歸畏官檢願君繼餉走輿莫遣煙篁拂崖廣

喜元舉歸

溪東作捨已蓋茒溪西築庵新立棟水雲參錯出十里妙寄方嗟無與共忽聞故交還五嶺聊喜居鄰依二仲臺評早嵗冠神羊儒館文華推白鳯詔除毎下輙避寵才術小試已驚眾炎荒𨿽云去國逺皇華要是爲時用故爲懷歸逐我軰露章求免疲防送自言嶠南官不惡峻峯危嶝頻飛鞚挽葛屢上羅浮顚披云亦到朱明洞看山卻憶家林好夜夜幽棲來旅夢而今歸隠寄天放卻憶修途眞定痛猿鶴相向爲家禽松菊未荒憐手種碧鮮脫籜髙繞屋白墮敷醪香出甕從今莫厭數招尋持鰲共費宮祠俸

試建溪新茶次元述韻

舶舟初出建溪春紅牋品題苞蒻葉低昻輕重如美人等衰銖較知難躐格髙玉雪瑩膓品下膏油浮面頰太丘胸中有涇渭包裹攜來充博帖稍發下駟已驚眼香味髙奇光煒不肯花前殺風景憑花爲謝穿花蝶更看正紫小方珪價比連城眞稱愜病渴人洗煩滯好睡兼旬便愁攝異時風流貴公子喜悅藏珍令口囁莫辭七椀攪枯腸有酒沽君夜燒蠟

次韻去非謝前教授餉澤州瓦硯

錫花蒸成一壞土聨坳卽墨元光舞飛鴛餘韻照文房呂翁心機同刻楮髙平沃壤眞土膏硯與龍尾爲朋曹剛柔得中不坯甈共推妙手能甄陶郎官小樣知名久何須對面供十手講郎尙有千載人要此編摩論臧否請加什襲傳後昆阿買不獨書八分紗帷晝靜棐幾滑克肖鼻祖能綴文

次韻去非題紫邏洞

一麾謬作東諸侯邂逅兩玉陪遨逰引泉疊山作竹洞持以奉客充淹畱防防淸流出潭底辟疆萬个那勝此奇礓文六照幽亭雅稱幼輿巖石里人所應無君盡無哦詩擁捲窮晨晡指物程形直題署便欲相稱詩董狐雲水相從樂復樂汝陽太守自賓幕不用飛章乞防稽聳秀交流看巖壑

次韻去非梅花

造化小兒心戀嫪偏向冰花施巧妙冷禁霜帯曉寒飄淸宜月綴防云照已與鳴鳩傳酒信更乞防蜂供蜜料交情萬里寄春色度曲五更吹怨調半樹臨溪抵死香一枝倚竹嫣然笑寒姿疎影太幽獨靜女貧姝眞窈窕世言嘉卉出靈山我疑異種來圓嶠肯挑俗子炫穠麗只約騷人伴吟嘯少陵牽興催衰白廣平被惱回剛峭徑須相過壽此花市逺無肴只藜藋

次韻去非畱別

餘子碌碌不足數太丘晚出吾所許淹盤此境未金馬邂逅相逢慰銅虎與超宗語不知寒從季逺防那覺暑祥琴臯月歘戒行徵馬譙門聊出祖平生種學與績文自信扶珪兼綴組分無桃葉把歌扇只有松枝當談麈行裝未辦纒頭帛衣食何施擇木羽從來文豹深隠霧此去老蛟眞得雨長卿蜀肆初滌噐伯鸞吳廡曾舂杵靑雲直上不作難那復笑人憂鄧禹

喜宗丞侄病愈

向來聞汝拙將理五日寢瘵未藥喜醫良未遇肱三折愛切徒勞夜十起欣聞安泰風愈檄莫嘆淸臒肉消髀徑須營度還詩債要看筆端翻峽水【原注侄有圍字韻詩未和】

奉同李倅安上賦崔白沐猴杏花

空山無人春風驕撲撲晴杏開香苞嵓深谷峻無與賞攀枝騰踏帷飛猱大梁崔白舊所見絹素落手因揮毫巧爲紅艶狼籍勢撲蔌幡灑歸蓬蒿王孫惜花有深意預憂雨橫兼風豪故來跳觸看零亂妙思臨寫形無逃貴人錦囊舊藏貯文闈傳玩叢英髦東平儒仙首畱詠詩價與畫相爭髙直云何用辧眞假徑須對此呼香醪誰知眞花卻時暫不如丹粉還堅牢

髙君贄【公】兼數職奔走疲甚以詩勞苦之

曉鼓逢逢天未白呼火攝衣干典客靑衫手板階石前磬折擎拳若無骨還將束矢聼情僞更向絲分枉直糟漿逆鼻走兵廚播糠瞇目司平糴翩翩輕轝行若飛濯濯單紈汗如滌趨局何曾過八塼端居未暇移百甓歸家往往犬迎吠得肉時時鳥攫食長材要自萬鵬程初筮聊淹一雞肋徑須黽勉彈其冠未用低佪尢此幘左馮舊事今復繼敏手州人驚霹靂

邑尉姜補之【師仲】枉詩甚寵率爾酬和

去年詔鎖春官闈桓桓文陣如熊羆激昻辭章爭自售獵取豪俊防無遺五更榜帖亂人鬼九衢姓字犇輪蹄維時謬從宗伯後喜子入彀名髙垂楓宸臚傳預供奉杏苑開宴常追隨那知巖邑大如斗邂逅聨事同勞疲民頑奊詬號難治心怯畏縮將安施幸蒙幹略整紛冗間以文義相娯嬉忘形未肯遽爾汝執禮乃或論生師固知風味去人逺九牛何止爭毫釐平生最喜我軰士角巾野服同委蛇爾來亭午已休吏五百彌月閒鞭笞城南桐竹富蕭瑟城北溪漲淸淪漪頗願吾僚哀老子遨逰使得時伸眉

送許師徳

訪我金溪船系柳一杯醑我眞天酒【原注酒名露華】騰裝欲赴淸油幕才得伸眉俄振手家聲文采照東南洛師吳郡乃所監羔纁繼辟不容避聊脫黃防穿徵衫元戎噐業光鼎軸百萬貔貅爲部曲仰分憂顧新登壇愼柬英僚佐推轂平生韜略攄一朝佇看烽靜無氛妖將軍三箭天山定千羣塞馬嘶風驕

少川兄貧悴甚見屬求寓館未遇好事者聊作詩以寄因以速之

我兄弱齡推了了手不停披今發縞人中滯論能立判筆下陳言皆力掃多如雞跖嘆積學大似牛腰看屬槁敗絮自擁不言寒書牀坐穴那知老逆旅無人識馬周除捨何當館孫寶水波未合急相過漱醪聊緩憂心

寄題吳江王文孺【份】解元臞庵

臞庵散人築隠居自稱山澤之臞儒邀風貯月有亭觀以道自廣何其臞三江雪浪魚龍窟千古浮天仍浴日乍吞涯涘歸醉胸時捲波瀾入吟筆天儲此景非寒窘經營傑觀規相凖萬株蒼石云斸根十頃紅蕖波照影異時璧沼揺毛錐同門太半通金閨一班一級何足道賦歸有此知爲誰境淸恍與塵寰隔髣髴天隨舊行迹聞道朱黃近筆定有叢書增笠澤

次韻慶善九日

捨南自灌五畝園滿種黃花待親識明朝酒熟當壽君捲白不許余涓滴湖海浮家作寓公醉醒幸與騷人同一座盡傾塵表物不須舉扇障西風

再和慶善

但將詩酒樂重陽呫囁深嫌程不識已呼明月倒芳樽更浥滄波供硯滴多聞素仰百六公飄零邂逅笑語同明當數助擊鮮品鼻頭出火耳生風

送慶善之江陰

南州地气眞火維午暑勢若遭蒸炊風亭水榭不救暍如何泛役衝炎曦四年遵路俱六月叩門急義非君誰小蓬暑行分不免著書暫捲春秋帷借船屢枉逸少字質錢敢以班史辭一麾尙與數人共西江得水知何時況復外事繼嬰擾主孟頻歌烹伏雌天其或者降大任必先空乏其儲貲老人索居寓澤國蛙黽同處時迎毉麥麯芎防兩未效政須健論扶衰疲君今捨我那遽反落寞何用伸吾眉大恐尺一亟招選徑從儳道趨天墀

嘲淵明代答【按原本此首前有嘲淵明一首今編入七絕】

君不見七百石了麯蘗事二千石充雀防耗澆腸果腹固有餘糟丘米山何足道不如酒盡仍從酒家覓瓶中粟空聊乞食

依韻和子有教授侄寄雪詩

空中紛霏誰剪水夜半天窻明蠟紙天將奇寶借詞客使酒驅詩難但已紅鑪活火然松明閒施博局呼明瓊區中無此淸絕境疑是縮地來蓬瀛從來聞說三吳道飄瞥郊原看最好且願畱爲不夜城揮戈卻日還穹昊講郎才韻今可人聞客欲至顏津津急掃堦庭施木屑防馬去作陶家賓

衛卿弟和詩佳甚復和一首

俗人雪句如翻水陳言堪弔剡藤紙子詩淸如扇上讚使我三嘆不能已妍姿與雪爭輕明白戰不道飛瑤瓊西神山畔芙蓉水好招煙艇浮澄瀛千巖不必山陰道何處輕飄看不好百觚判斷速呼客莫待睍消還畀昊天儲此景娯閒人貯瓶潑茗甘流津茅檐從此便歸隠不待人呼祁孔賓

衛卿弟賦詩見貽和答一首時有從軍之興

我如老屋人多閱骯髒如君眞可悅長塗未騁駒伏轅窘步無堪鮒依轍諸賢衮衮位華顯獨子棲棲困巖穴何妨虎子聊一探況是龍泉未虞缺前時羮稀客告去爾日瓶空糧又絕不緣閔已賦牢愁獨爲傷時拭淸血燕頷食肉骨素奇龍額封侯計非拙勉旃矍鑠出據鞍収卷毛錐從此決

次韻鄭維心逰西余山

云巘瓌奇甲震州不須幽境更旁捜從來知是通侯國此段方從勝客逰閏嵗春遲空水樹雨時溪漲失沙洲吾衰久矣欲何適更爲前山一上樓顧餘峯好鏁雲煙入寺窺臨信所傳衣袒右肩從衲子屐除前齒陟山巓一杯相屬眞宜釂四者難並偶幸全亭號弄云誰作記紫樞當日筆如椽

明月峽

李庇山記皮陸詩紀述茶事眞歷歷枕流亭北池七里萬仭揷天雙石壁懸崖倒掛天銀河武敏尙存西楚迹昔賢招尋多好事例以姓字刋巖石靑瓊緑髓茶始生報春鳥鳴山晝寂茶民研膏柏黒粘香焙鑿山深二尺急程苞貢禦簾開宮娥進水傾寒碧只今玉食嵗不供舊事獨有山英識覉人水厄不厭數耿耿不寐防通昔他日重來覓舊題應嘆流年如矢激

工部兄新治小閣壘土爲火鑪戱作勸召客

簡許開尊殺靑竹爼有肥羜簋饛粟招呼未聽洗醆聲故復吟哦小詩促能使將軍賞不貧請召宗姓仍及身擁鑪便是入窟室於粲灑掃情無文我今愁如居廣栁萬斛量之應更有內典暫輟算海沙羣經尢慵開戶牖政欲酣暢融心神村郊魚鳥皆來親不憂坐上無武子羣從一一天麒麟

大父通議無恙日開軒燕處有桐孤峙因名琴軒初不措琴嘗作記敍意而偶失槁本故今家集不載比者興之侄閱故書得之見貺喜而成詠呈六兄工部兼簡弟侄

嶧陽奇軒髙參天對以華屋名琴軒軒中寄傲隠君子方瞳鶴髮臞儒仙閒中黙契絲桐理不待徽弦出宮徴栁惲筆捶佐屬文淵明手撫聊寄意一篇敍此藏巾箱歘爾六丁下取將世無安世誰黙識才異束晳孰補亡神物防持今復出數紙蛟虵親手澤敢辭援筆補遺編謾致區區貽厥力

諸人各見和復和一首

我祖還笏歸樂天不羨戴冕兼乘軒掃門笑傲寄元趣一龕相對惟金仙辭藻翩翩能析理字字淸奇中商徴響泉韻磬初不施見色聞聲自眞意從來家學傳靑箱祿侈萬石今方將此篇不愁暫飛去天相斯文終不亡孫曾秀傑今層出餘慶仰承君子澤莫言臨絕似獲麟請看筆頭扛鼎力

沈必先殿院【與求】用防字韻賦詩見贈謹依韻和時居盛林

菁山遽用檀公防水村來作浮家客五年霄漢隔音塵此假相逄喜折屐荒陂難覓鈷鉧潭胸中丘壑有人傑烏臺坐逼癡牀南見事風生勇成癖逆耳爭先貢皂囊造膝仍頻對宣室只今道梗淹荒村汲直未肯儕公孫時平已見墨食尺一行催覲文石

蒙維心示謝必先尙書餉筆佳什時維心方刋正三國史輙依韻攀和

谷口之孫材刄銛如鍼處囊立見尖平生苦心在墳索入月猶未髙騎蟾若嫌壽史六十五論次未必三長兼與時諱惡難僂指爲米溢美堪掀髯浪言張華爲輟筆至今詆者口不箝因持眾制事編削管城𨿽老聊復拈明明褒譏淆涇渭欲向素王師謹嚴已刪臥龍無將略過實仍刋諸葛瞻【原注陳壽與二人有隙故稱亮無將略瞻名過其實】東陽尙書助述作束頴分餉出寶奩自言宸廷夙霑賜今以歸奉余不潛【原注維心自號余不山潛】雞距鹿毛靑鏤管品制一一形標籖昔冠神羊書白簡痛擊姦佞如鍼砭並與書法奉君子大書特書不可淹懸知南董奮直筆首於三馬誅姦憸

次韻王得之方池父子翫月

先生夜不眠愛月眞癡絕呼兒飲文字桃黍聊一雪淸光入酒墮胸次照見萬卷非渉躐商容顥气寒徹骨況是冰輪圓不缺中宵影倒萬頃池上下金盤兩澄徹廣寒靈媛多飛瓊煙凝露曖収羣聲漁冷跳波聞靜岸鵲驚繞樹當前楹辭直道山來膝上郎君吟興紛縱橫詩成父子定知已門有佳兒眞寜馨不須靈液玻璃盌一夢瑤臺亦非逺

楊泰初權縣丞數寄示詩文作詩紀謝

闗西家世東都相褫褐十年今始壯一官棲棲百僚底眾制翹翹萬夫上憶昔曲臺屍列卿謬厠春闈慙哲匠英俊下沈勢欲防文章橫流期少障榜中上第混元結堂下一言驚叔向頻蒙古錦倒淸篇更枉長須問無恙詳觀嘆賞欲投筆退恧麄疏堪覆醤吾衰文意已蹉跎鳯閣當求舍人樣【原注謂亳守曽叔夏】

程良噐嘉量解元許爲寫照作詩求之

虎頭千古丹靑傑誰言黠中有癡絕手揮五弦眞勝詣頰染三毫更超越自言四體或妍顧與妙處無相闗炯炯雙瞳防圓碧筆下頓覺神明還程郎言語妙天下畫復通靈能變化掃除俗骨畫如詩摹寫天機詩似畫竹齋溪嶼數相從似蒙儃儃窺塵容詆呵眾史露拙迹疑有心畫藏胸中寒鄕防目麞頭子葛帔練裙謝紫防輿政自丘壑人試爲寫傳嵓石裏

次韻範昌齡【大有】慶新居

我家在澄江浦泛宅來依白蘋渚客居十載席爲門上蓋茅茨下榛楚邇來作捨倒歸貲聊爲兒曹庇寒暑千嵓萬壑相嫵媚似以身嘗爲地主樓外煙霞邀吐句堂中墳史供稽古嵗晚居身可否間簮裳束閣饒安閒深媿詞人相爼豆鶴書應不媿鐘山

先君忌飯僧悟空興之侄有詩和韻

君不見毗耶居士人天英化佛億萬文室盈淸晨香積一盂食厭足一切法力又不見手捉麈尾生公廬說經妙蘊幾無餘豈惟緇素日防麵粉碎虛空雨花片我生歸命海潮音況復劬勞諱日臨三孤遺像涕沾臆建齋達觀趨禪閾悟空誰是悟眞空門前灌木吟悲風

贈星洲僧了然

禪林古有一宿覺講席嘗聞一徧照凡馬十駕及駿骨況子秀頴顏齒少星洲巖壑鎖煙雲千柱浮空覺王廟似聞焠掌作書滛乍或橫肱防心要明牕淨幾學參二塗一得可前料香浮牛首禮圓光唄似魚山勝長嘯聞燻大士豈忘言機鋒嘿贊潮音妙

和陳簡齋韻

馬鞭𨿽長不及腹山林朝市兩角逐華堂誰掛元吉麞坐使朱門變林谷龍章鳯姿自有種山野頭顱未爲辱長沙寫眞得天趣下眎馮尹皆奴僕君不見靑州劉幡得異艸能遣死麕骨再肉又不見廣平射麕變浮屠因罷校獵投金鏃兩幅陵陂槲葉香儔侶共樂春艸長昻頭妥尾無所畏窘拘知勝觸藩羊【原注元吉善畫麞尢精槲葉】

依韻和興之侄

一眞那有黒白業佛槖枉用爲書篋人人反照自圖成說甚一花開五葉了無結習便超脫因有罣礙生怖懾山鬼窟中求活計闗欲透知何刼匝天徧地自心源若觧承當眞要防樹林水鳥皆法音露柱幡竿光煒世上盲聾喑啞人試問道師作麼接

寄題伸仲芳美亭

漁舟一出桃源路煙鎖云埋迷舊處那知九龍有仙村漫山灼灼花無數人言卻老是此花只今已似劉晨家防風披拂飛紅雨杲日照耀蒸紅霞似聞花間新結宇醉吟多是神仙侶更求人面相映紅我欲叩門求雪黍圓復師將防四明用道祖韻作詩贈行

禪宗不減宿一覺文性還同照一徧啞羊豈是一流人漆瞳爛爛巖中電機緣未遇閟金提雲水光中掛衲衣定回時起橐駞坐秀句一吐胸中奇過我郡齋那聽去衮衮談侵日暮西風吹面作新涼騰裝欲指鄞江路一庵錢料山幽深欲拋印綬聊招尋倦防歸來問無恙東第飄然正角巾

招道祖簽判嘗暑酎辱示佳篇紀事輙依韻奉和且約再冰釀云

君不見兵火連年擾江漢一介藎臣無斷斷列城守將遁或降那得捐軀顏與叚鏖兵喋血八年間西失平夏北折蘭犇軍知是何雞狗坐想飛將張與闗艸莽臣謀未云獲且復澆愁傾大白平時徒有扇障塵一笑未辧須纒帛相邀聊共聖賢中但愁燭防鴟夷空沈酣不畏輕出舌驚懼懸知不入胸午夜醉歸聞踏月林影灘聲助淸絕糟兵好向水村營壑谷正爲吾曹設儒生嗜酒多有之髙陽酩酊無所缺莫言酌我愼無多休彈賀若唱回波騰騰相送入無何

二十五日道祖滄浪亭落成召防

東園延袤不論畝樹梓成行俱楚楚方池彌漫漲漣漪藕花淸酣嬌欲語臨流新築滄浪亭斧斤斷手邀落成蘇家風月舊無價千金買得亭和名穹廬飲馬吳江水長洲萬井紅煙起齊雲樓觀委寒灰那有相家歌舞地稽山別乘今豪英肯將勝事頽家聲靑氊舊物今在眼髣髴北牖仍東榮把盞聊爲主人壽亂離已往空搔首請看前日閙巫毉豈有閒情舉樽酒朝來大火落南躔已覺病骨蘇涼天剰橙虀斫鱸鱠全家醉倒秋風前

流杯

美哉洋洋曲流水碧可染衣淸徹底我傾山資結茅舍兩載經營端爲此春風上已一月前小試禊事來水邊胡牀醉坐略少長羽觴輕泛隨洄防道人防戒無酒欲笑挹淸波作醽醁崖蜜相和代引滿自言過免三十六隨緣戱劇亦何嫌勝逰從來支許兼久知世味如嚼蠟未應貪著中邊甜

次韻道祖大水

君不見緑槐防夏揺千門移秧徧野繰盈盆天公忽作彌月雨憂嵗上勤黃屋尊我家茒廬劣容膝隨水傾摧非瑞室街衢生魚堪佐饔檐霤垂龍欲穿石仰天又見興油雲幹雨誤防波連村馬牛不辯固其理鼃黽同處何容論休嘆棲苴接飛翼林端防見賓紅日木饑水毀儻時運救災行看恩洋溢

同道祖及子捨遊茶山歸因成

寒窻送曙雞一鳴尋山蓐食天初晴水口溪窮爲停棹步攜東坦仍添丁虎頭巖髙山色好竹輿遙睇眼爲靑花瀬蒙蒙勝紫气防花拂袵聞芳馨岌峩懸臼與天接腳力欲趂飛猱輕此邦佳處徧尋陟夫差所顧獨未經玆逰野服穿不借自勝五馬仍雙旌憶昔貞元守修貢木堂廡輝山扃兩邦歌舞競姝麗谷雨不許遨頭醒只今金沙雜榛莽空照華髮垂星星近澗喧豗泉防防逺峯嬌膩雲英英山僧意勤苞紫筍傾蓋一笑無平生息黥補劓有甘寢夢覺起作逰山行

新池水涸股引於前溪辱道祖來觀

吾廬新築薰風堂其下方池手親掘畚揷初無鄰里相垠隅那有波瀾濶旱涸俄驚拆兆灌輸未免翻龍骨街南大浸捲滔滔巷北小渠來汨汨膠杯忽覺水痕漲抱甕免嗟人力竭已憐紅芰浹枯荄更喜頳鱗救濡沫幽居勝事快先睹上客髙軒爲輕出蛟龍好在且泥蟠他年豈復池中物

初得庵基於靑山用立方韻請道祖同賦

身閒那贈繞朝防來作菁山數旬客結庵痛謝九流賓輕重嫌人分履屐才通箭道菖蒲潭防輿政合居山巖鬭健更須升絕頂接天巨浸浮東南從來不辦王濟癖石磴騎危甘腳歷欲將土木化荊榛坐嘆淸風來入室練裙葛帔居山村共怪膏粱相國孫祝雞爲鄰言不食自此相從煮白石

道祖見和復賦一首

人言不飲第一防況我攜貧來作客破衣任笑頻見肘斷鞋不辦時新屐公材公望非丁潭世人誰許瞻巖巖豺狼滿道生理窄立錐方卜南山南十年丘壑防成癖澄懷坐想眞歷歷難希蔣詡開三徑且學陳蕃事一室時危花栁自村村未害含飴仍弄孫淡飯且安禪悅食儲錢更買奇礓石

大暑新居納涼和小子韻

至後金柔伏日三旱气焚宣勢如惔火井湧沸煙生嵐鶴遺老素未諳我居瀕澤深眈眈修廊飛廡賢僧庵薰然好風來自南如甘露門開瞿曇如客懷冰吐淸談有亭自雨臨深潭不假涼艸生毿毿天日炎赫反所貪我窮儲無石與甔枵然饑腹空婪酣後皇矜憐百不堪免使熟爛聊包涵王城衮衮穿朝衫跨馬揮汗流朱藍獨逃靡盬侍魚泔坐享逸樂捫心慚

用立方韻二首

山村艱食宇晝合齋鉢相呼坐僧榻今朝痩羊忽入饌云是餕余徹膢臘年大才疎合退休尙玷恩華只自羞賞延亹亹來踵武命服童孫尙覉午

仕宦由來須遇合未遇杜門寜穴榻尊無泛蟻浪經春突有懸貆偶乘臘郡印還官得小休桑樞席門何足羞幽居不羨裴掌武綠野堂前橋號午

立方辟小閣附火興之侄作詩勸防客次韻

吾兒學師老懷嚴持月六八闗齋新來五辛不入口坐使妻嘆生不諧自言丈室淨名量惟期禪侶來存訪栗裏豈獨尊常空亦乏秦聲亂舂相朝來天雨瑤花霏句如連璧來交輝鹿柈茶果亦易具不爾恐致膏肓譏幻界政應頻燕喜酒盡爲謀當更起趨庭爲爾復緩頰一杯旣空難但巳

欽定四庫全書

丹陽集卷十九

宋葛勝仲撰

五言律詩

次韻大人待次吳陵邑五首

待次吳陵邑身修道日章蘭陔畱古郡花縣得鄰鄕未卽摶扶上端嫌代斵傷蕭閒文墨外樂趣問濠梁待次吳陵邑優哉閱嵗年鳯池疏海角鶠閣竦城顚蒔藥時分穎栽花自漑泉新篇談笑就寄自魯邦傅待次吳陵邑行趨寶婺邦防蘢連越岫澄澈泳桐江八詠風生座雙林月映窓勝防知不晚官履欲飛雙待次吳陵邑常安揭小軒祗從支遁隠不問景純言顏巷居多樂陶廬似少喧朝歌屈虞詡淸切未殊恩待次吳陵邑鸝黃報早春紅歸花蕾淺靑到栁梢新窮約那趨俗虛緣自葆眞榮枯多反衍坐笑黨頻頻

和送張元方南京掾

下位沈英俊靑編樂自多官曹依緑水詞筆注黃河初日嗟貪防今年未飲鵝陪京資祿養何計免奔波

題橫林館

治劇知非稱投閒得退棲聊從詩酒污頓免簿書迷幻界榮枯小眞乘寵辱齊橫林孤館靜辰發踏荒雞

題須江驛

寓館飄風雨髙文耀日星【原注驛有賈黯碑】閒身闗歷覧左宦在零丁不見雌雄行【原注事見子厚詩】空存長短亭襄陽知漸近峴首映寒坰

次韻李子京宋城道中詩三首

沙岡牛酒市岸指前程斷梗隨鷗逺殘霞與鶩平【原注一雲雨腳因風斷濤頭薄暮平】村聲喧坱莽林影倒澄瀛俗物難遮眼支離病骨輕

通塗了無畏淸世足章程擊壤民風樂持衡國勢平米鹽丰道路桴鼓靜寰瀛佳气蔥蔥近心隨過鳥輕積累三冬學淹通萬古程孤髙吳子札該洽蜀君平曹事今司李官封近接瀛公侯階有漸五斗未容輕

寄題海防晚實軒

素節淸霜重金苞照座隅根深容四老品貴入三都騷客眞宜友侯封未易奴舊時書兩廟感事涕沾濡【原注元丰中先祖先人各嘗賦其詩壁間嵗久不存今住持宗定來索親筆授之】

登攙云亭和工部兄韻

危亭聳山巓縈紆一徑穿林深將蔽日濤怒欲浮天江北迷堤樹淮南起餉煙結庵容寄傲從此息攀緣次韻和慶善逰圓覺寺歸四首時僕亦方自徑山歸

靑鞋訪雲水僧饌飫茭蒲落拓人誰識迂愚世所無鷃鵬從物化牛馬任人呼世事何須問諸公在禁途步屧尋幽子談孰造微離羣𨿽念獨選勝遂忘歸世路從爭席年華逼授衣平生付雙手撫送鴻飛招提行問道末學倦編蒲不際方爲際應無令盡無歸來聊自賦隠去謝人呼宦路分夷險平生誰識途黃花兼露重白鳥帯煙防云伴淵明出風隨曾防歸經丘攜芰制視膳輟蘭衣景物供淸興詩髙直欲飛

夜歸不寐

流鶯驚節物樂事二毛前山簡不堪醉淵明方欲眠談餘愁似繭坐久腹如蟬日出重防衍殘花有杜鵑【原注謂之映山紅】

次韻慶善九日

二九依辰至追歡付麯生竹根拚醉臥菊蘂正牽情杜曲酬佳節陶翁愛此名吹花更吹防相值得豪英

慶善再和復和

異縣逄佳節羇愁太痩生黃花眞觧事白首緩傷情十日尙堪醉一杯猶有名眼前多勝士何必洛中英

幽居二首

幽居無俗韻勝事特闗心研度疲三豕牀敷戱一禽覆舟棊自戒中聖酒時斟蕭灑侯來訪前緑透林名勝音塵隔懷賢自渴饑千巖聳秀處一榻獨懸時盛夏衣裳懶深林枕簟宜招邀何以待數卷謫仙詩

卽事二首

四月麥已熟淸寒久不禁林深來蜀魄屋破絕燕禽幽屛兒仍出貧居病更侵蕭然北下趺坐獨求心巷轉柔桑陌門依緑栁橋因人嫌碌碌防俗自超超嫩碧半篙漲殘紅一眼飄卑棲有防分斥鷃得逍遙

試墨

爲適閒中趣晴試墨卿磨研輕有暈條暢細無聲紫玉浮雲淨寒煙防漆明鳥鳴春晝寂一笑萬緣輕防雨小飲客至閽人辭以出令追路已不及偶作

昨日持三白今朝解八支聊爲犀首飲盡笑虎頭癡冠履從來懶杯鐺且自持是中多樂趣勿遣外人知

題庵壁

葛翁攜葛姓小愒葛橋邊葛泉出蘿葛一自潺湲咫尺葛山觀金丹問葛仙耳孫忝葛行隠葛山巓

龍井

古甃澄淺涓涓似有源蒸云驟防宇吹雨忽翻盆泉伏微如蠋泥蟠肆任蚖嶄然頭角見坐禠葉公防

龍堂

一室飛山腹蜿蜒像設精班傳五色貴食辧百花名睡頷應難探云鱗詎可嬰從祈得甘澤棲壁有碑銘

觀山謁蔣叔明【靜】趙鄰叔【汝翼】二墳

寒食觀山道佳城隔壠分趙公今不武蔣老去修文歌薤猶前日栽松已揷云生平各投分絮酒薦蒿焄

昭懷皇后挽歌詞二首

天作元符合哀榮極始終陵陪永泰近禮視孝章隆匰主躋新廟廞衣賁下宮栢城連獻湣蕭瑟夜臺風寂寞崇恩殿飈輪去弗還尊名千古外顯冊兩朝間座冷金釭暖香消玉釡閒神逰返姑射脫屣謝塵寰

李楚老尙書挽歌詞三首

席寵三臺後疏恩八座榮朝廷眞大蔡邊鄙更長城戾社符刀夢王墀識履聲陰功歸壤子衮衮出名卿東裏推人傑西淸列從班袴襦康二蜀裘帯靖三闗赤白囊無警朱丹轂遂還登龍門舊貴奕葉道家山得謝恩重起追榮爵更崇龍蛇新嵗忌鵷鷺舊行空圖像人懷惠尊名帝念功遭時淹陳寔大耋偶相同

方待制挽詞二首

闥樞機地儲闈羽翼人蕝儀容典備校歷閏餘親雲路箕乘說泉臺嶽返申荀龍行濟美交舊獨傷神佳城釃酒奠長夜殞星知今代儒林傳諸方徳政碑朝廷躬蹇蹇丘壑自怡怡安得研幾士推窮妙萬蓍

莫子憲中奉挽歌詞三首

嗜學惟何甚飛聲實久如郎星頻省戶卿月轉周廬桂奠房祠酒蕓殘冊府書音容千古外墳檟閟南徐材資合黃閣噐業偃朱轓教府依模範樞庭驗討論成梁繄杜預障水幸王尊二紀朋僚舊追懷慟寢門令子承家學諸儒擁後塵無雙問江夏第一擢平津宣諭傳黃甲褒稱對紫宸公師有追賁行慶密章新致政朝奉親家丁公【安常】挽歌詞二首

節槪松千丈聲華桂一枝牽絲始防宦解組遽安時人美拋官早身嫌了事遲反眞聊示病曾不謁巫毉貫籍明光殿頥神通徳門慶源來化鶴髙隠謝驚猿冕紱承前範箕裘付後昆論婚情義重祖載獨傷魂

胡誠甫朝散挽歌辭

學擅尃門防年躋賜幾尊降崧鐘秀气逰岱返英魂宰樹黃巖拱房祠赤紱昬宻章行胙國有子大公門

淩丞事挽詞二首

銓材今秀孝較徳古沈已悟桃花理猶繙貝葉經妙觀存述造陰徳有平停今夜稽山道天沈處士星紫誥恩華重靑綸命服榮無香然玉釡有子勝金籝禪觧超尊宿鄕評服老成棘人深孺慕捧土作佳城

許處士挽詞二首

塲籍聲華茂家庭志意修光陰歸翰墨噐業謾林丘學府空雞蹠賢書誤鶴頭門基多克荷衮衮出公侯濉陽忠烈後泊水老成人庠校推模表州閭訓睦婣決疑辭郭璞營急似陳遵碑字深無媿鑾坡得從臣

魯國太夫人楊氏挽歌詞四首

教子靑雲上持身白業中挾醫來相第賜襚出宸鸞誥前恩在魚軒舊轍空東方妙喜國斷取作幽宮未肖甘泉像先疏曲阜封春秋綿六紀甘毳極千鐘逺日朝廷趣容車郡國供吳人交惻楚相杵夜停舂鱣堂推冑貴蟬冕嫓夫榮玉釡香無驗金輝館已迎鵲梁占胙土龜墨報佳城今代誰詞伯刋碑逺徳聲子貴今臺輔才髙古藎臣與民開壽域爲國斡洪鈞防友傷陶髮迎師憶孟鄰欒欒親負土腸斷冢邊麟

五言長律

學正郭勉夫示詩次韻答之

有道家聲逺沈機足幹時松生非培塿檀伐待淪漪虎脊卑凡乘蛾眉疾眾姬一鳴驚伍舉千里噐王珪徳令溫溫著名香藹藹馳披荘問同異執禮判嫌疑操尙傾涓子才華進客兒適齊非鼓瑟逃楚笑吹箎藝苑髙三絕書庠肅五儀湧泉推敏思翻水播英辭計吏趨蘭省諸生偃璧池行殊師也過論鄙釋之卑黙識扳安世多方劣惠施風標寒似玉機警利如錐髙翥千齡鶴前知五總龜碎金珍謝傅余錦夢丘遲謬學邯鄲步工施渾沌眉文科將赫奕榮路卽威夷噐業今爲重功勲士所期他年靑竹上凜凜看名垂

勉夫示詩鳴其窮甚哀因次韻答之極其貧悴之態而卒勉之以科舉庶廣其意也

落落超餘子幹時命未當摧傷窘文陣拓落尙書庠賨貨無山積毛羣欠谷量蝸廬寒不展龍具夜何長牘謾三千富年侵四十彊有車乘下澤無夢入髙唐藜糗甘珍薦桑樞自峻堂書傭跧淨院舂賃寄修廊異鬼時相笑鄰家許借光低佪涸轍鮒進退觸藩羊原憲貧非病榮期樂處常財雄劣程鄭貲鉅笑秦楊甫裏田多潦潯陽徑就荒白駒嗟逸豫黃鳥怨遺忘薪乏支離束錢空趙壹囊晨飡煩乞米夜讀待然糠詞藝聞精敏名聲已激揚登榮將赫奕處困暫徊徨志气宜軒翥文辭忌怨傷逐貧髙賦就丰廩換龜膓

中秋和韻

涼夜淸商半層空素月初騰淸來洞戶委照入空廬銀海亭亭上金波煜煜舒纎阿今夕禦少昊昔年墟魄射澄瀾倒光涵脫葉疎階生乍足庭桂落堪鋤東鄙人摛藻西園客燕胥未髙尢瀲灔當午更踟躇气挾金飈爽光從玉宇攄鑑圓疑傍架輪正若依輿影掛千林上明同萬里餘雲開無防綴火退覺虛徐滉漾吞星彩晶熒遡日車驚枝翻異鵲減腦謝防魚田淨瓊初種窻明雪未除胡牀情戀嫪小舫興勤渠珠盛輝玆水潮髙壯尾閭傾寒滌肝胃揚彩媚衣裾郡古休敲榜官閒置簡書萬家興釂鼓愷樂旐維

次韻逄叔喜雪

始見穿簾隙俄驚照屋山春容先苑樹夜色誤城闗砧積疑鋪練盆消若盜環酒醇懷泛蟻詩敏過求鷴滉漾迷珠澤便娟掩玉顏人饑氈共咽馬凍薦難慳勢急因空亂形移任地班舞深爭巧黠囀細弄幽閒淮右提師入山陰訪友還江湖禽影斷弦木未須彎

次韻李倅安上喜雪

兔苑佳賓集龍山上瑞臻微飄方自弄亂灑忽無垠剪水層空墮裝春病枿新繽翻投隙巧歷亂防衣勻急每隨風陣髙將擁日輪階閒鋪六出檐重壓千鈞片落梅初謝毬飄栁未顰賞淸疑不夜驚晚誤司晨朔漠寒沙起湘吳美酎陳地荒包委木朽蓋輪囷舴艋尋幽客蝸牛臥冷人稍晴芳意動散防共尋春

再和

皚皚盈尺瑞及此臘前臻滉漾連三暮縈盈徧九垠靑腰陰巧露白帝羽儀新坤軸埋藏厚天潢瀉落勻瑤林變園榭縞帯逐車輪膏潤歸農畝雕裁自化鈞吟寒詩膽健裝冷嫵眉顰防袖朝正日侵鞾立仗晨境同秋月淨句鄙散鹽陳白玉藏千室黃雲卜萬囷江臯迷宓女姑射想神人早晚晴光動郊原探早春

十二月初四日逰吳山院

穏坐逾年矣渾消髀肉頑兩兒挾籃轝十里訪吳山佛老聊施佞官曹未畏瘝煙林穿窈窈嵓澑揭潺潺樓觀修篁外招提翠麓間嶝危愁憊力潭淨怯衰顏身縛何因脫心紛得暫刪嵗窮嗟俛仰境勝彊躋攀臘出因休吏晡歸及閉闗相將投此幘永伴黒衣閒

走筆追記十二月九日潭頭之逰

三益得豈易一逰營亦難地偏如避俗春早自排寒霖潦逄初霽年華念欲單搘笻卜遐眺挈榼展淸歡茶塢千家宻梅林十里寛幽尋窮窈窕危陟徧防岏有地堪肥遁幽人卜考槃後前羅峻嶺左右繞驚瀾西望雙藤老南瞻巨石盤千章叢古木九畹秀崇蘭手板看蒼翠軍持上激湍醉鄕因蟻酎水厄爲龍團晚景云低樹歸途雨壓冠【原注一作濺鞍】明驚烽火逼小艇起前灘

十二月二十三日立春中散兄棣華第六防特盛是日天大雪小孫女出防旛勝及花桞精巧夜漏且五鼓方罷旣歸不得寐偶成律詩紀事拜呈中散兄兼簡公任阜民詳定侍郎道祖簽幕判院朝提轄奉議卿任寶錄待制

異縣逄春啟覉懷百不堪頻傾次道釀聊喜阿云談棣蕚仍淸集辛盤助半酣防旛驚節物玉屑瑞田蠶太簇律初應徳星堂不慙共誇筵秩秩那羨府潭潭濟美三公後【原注謂章劉二家】逃禪二老參【原注謂中散兄及巳】淸歡時擇勝衝操自亷貪丹荔來閩部黃魚出嶠南雲泉烹賜茗羅帕薦珍柑經醉香浮座言歸鐘動庵蕭然文字飲共賦鹿鳴三

六言詩

六月六日大暑市中無肉庖廚索然作六言三首

翠竹碧梧入望紫茄白莧供槃未辦楚王雞跖難求閔叔豬肝

常饌素諳苜蓿忍饑何必檳榔自嘆麞頭防目難辭蟬腹龜膓

三白舊甘蔬食八闗聊復齋支蟻酒似聞將熟蟹螯應得重持

再和三首

晨飱僅有醢豆夜飲應無燭槃屬饜何取雞肋委順甘爲防肝

野步自鋤蘆菔輕塵試煮桄榔坐喜靑芻入眼不須紫筍捜膓

臘毒𨿽無後悔轉雷已覺難支異饌那施方文寒泉且飲軍持

七言律詩

二陳作書懷詩亦次韻

山城眞稱著寒儒繞屋靑蒼似故居吏牘糾紛慙磔防齋廚蕭索待泔魚懶如園令將移病窮似虞卿合著書賴是丰年民气樂夢回時見旐維旟

圄空訟息復遇肆眚庭事蕭然蒙良噐觧元寵詩輙以二章爲謝

一官銅墨付疎頑嵗好人和偶未瘝東畝黃雲穈芑臥北扉靑艸纆徽閒鵠亭夜覺寃氛靜蠅筆晨驚霈澤頒倪耄歡謡歸帝力風人溢美但赬顏

編戶相安易得情年來狴犴毎刑淸庭閒不復施梧象俗朴聊同示艸纓牘背僅能平枉橈需頭那復覬褒榮【原注來詩有皇皇繡斧防時來願采民謡獻天子之句】人言官事無由了暫得居官事了名

次徳林新亭詩韻

缿訟無多得暫閒結亭聊就碧鮮間胡牀寄目中宵月手板支頥四面山楂帯水禽流淺瀬帆隨煙艇轉前灣登臨似與塵寰隔況復朋從接筍班

次韻子充九日建天寜道場罷遂逰堯祠

悒悒無聊坐學宮銜杯阻共玉西東祝延精舍臣心重擇勝叢祠友好隆休嘆靑衫淹小縣且從烏防落商風喜君句法無餻字始信才華夢得同

次韻徳升逰堯廟

頽垣老屋寄荒村八彩修眉儼若存古砌荒涼無歷艸奠觴牢落想衢樽雲山繞郭淸如活煙艇揺波欲翻循牒歸來同勝賞免煩諸友爲招防

九日汝明畱郡中不遂同逰以詩見寄次韻

三年卜築慕幽人九日無歡媿病身始謂窺臨陪勝友那知岑寂度蕭辰醪敷捲白欣初熟菊蘂舒黃正斬新聞道小蠻新教舞歸時呼客莫辭頻

題觀音院

弱水無風到海山慈容親覲紫旃檀亭亭寶剎淩雲近湛湛淸池潄玉寒橘熟獨垂紅萬顆竹迷曾蒔碧千竿熱官步武何容到散秩須知第一官

諸生絕糧偶作二首示勉夫

庖廚落寞不堪聞彈鋏無魚甑有塵誰識簞瓢顏氏樂可憐鮭菜庾郎貧固窮始合稱君子臨難聊須語細人曳褷長歌商頌在未應懟憾去來頻

饑腸愁坐耳無聞放飯先疑甑拾塵聞說食功非食志政宜憂道不憂貧佐饔但有思嘗者執防初無欲凊人好向計臺勤自列文移見卻已頻頻

次韻劉卿任阜民對假菊花嘗新酒

隆冬急雪舞淄澠那得鮮鮮細菊呈何處幻師來衒巧此花詞客最鐘情盈尊更值醪敷熱下筯仍欣鱠縷頳應笑蓬蒿張仲蔚忍寒獨坐到黎明

次韻徳升見懷

米廩無喧似結廬一檐寒竹伴幽虛閒開桑落傾浮蟻淨展蕓籖拂蠧魚頻枉詩筒從我讀已畱齋壁待君書二千石子人中爽風月髙情更起予

次韻徳升再講酬唱

蓮社追攀毎愧心詩盟此假偶重尋孤髙舊壓元和體淸警新聞正始音龜洛賦成應奪錦雞林價重定酬金自憐潦倒無佳制東望家山但越吟

次韻蔡安度秀才賦鹽

灋更鹽防利源開瀕海熬波亹亹來貢篚燒羊謾南北【原注髙昌國貢鹽南燒羊山者理麄北燒羊山者理細】嘉籩形虎間榛梅鍜圭捶璧嚴疆域積雪飛霜阜貨財滋味佐饔周九土栁星端合祀壇垓

靑州試院次監門韻四首呈同事李無咎補之簽判王栢立之劉及至父二宰鄭與權存道司戶李致志道縣丞

朱顏幕府美如英庇邑優閒閉訟庭語掾气剛工論事講郎材拙只橫經相從此地初披霧卻望遙天想聚星速發試題乘不備母令掩耳及驚霆

東秦人士富豪英鄕老賓賢上帝庭玉筍未知誰得地金籯聞說賸通經雄誇气各千云漢妙制文多煥斗星水鏡諸公標鑑在大聲從此起非霆

樽酒重陽泛菊英此時應得到家庭奔趨試席𨿽深貫囚鏁文闈苦未經夢入故園時栩栩愁侵衰鬢欲星星評文賴有金閨彥敏手從來號震霆

前山云物望英英拘窘無從出戶庭蓋眾未知除患術居閒聊喜衛生經客塗滛滯將彌月王事勤勞毎戴星已恨歸期誤占鵲阿香何苦更飛霆

再次韻四首呈至父

茂宰才名莫與京久宜遷擢潤朝廷儒林傳記誇三篋聖域淹通貫十經豪縣暫頒天子詔淸資已應議郎星危言峻節他年事肯向威顏懾震霆

棘繞重門晝亦扄白袍揺筆坐中庭摛詞緜宻多根道論事軒昻各傳經學博素推通徳裏名髙先動進賢星知誰吉夢如揚輦一石龍駒落大霆

文卷縱橫未易名欲捜佳筆送王庭去畱彼我心無著工拙錙銖眼盡經老信虛名眞畫餅忙知急景甚飛星自憐考閱專精甚不覺猝然柱破霆

披捲疲勞亦暫停相擕欵睇聚閒庭繪圖細閱吳生品茗盌分評陸子經牓帖未應憑主第文窮端已送奴星毬塲縶鎖驚逾月可信流光甚疾霆

出院有期呈同院二首

門前輿馬已紛紛猶爾癡迷校藝文山色未容飛蓋賞市聲時得隔墻聞裴頭黃尾皆前定王后盧前謾自分頗憶安居臥齋榻淨看香霧起微焚

旅懷牢落倦文瑒憲网拘攣出處妨眼力半消嫌夜燭腰圍頓減怯秋霜到家防是揚三喜取第誰同郭八郎趣駕莫孤餻酒防東籬菊蘂已金黃

次韻祝守康鹿鳴宴贈諸先軰

淸香畫防燕儒流塲籍英材喜博収奮袖談辭爭落落摳衣矩步更秋秋新篇奨激華如衮公議歸懷綴若旒蘂榜登榮卽從政定知果藝過由求

觀光六十富豪英賓送春闈屬鉅卿樂采舊知多藻茆燕敖今喜食蒿蘋糊名選藝無私見置醴優賢有頌聲成就旋歸充貢職魯人歆艷始知榮

次韻祝邦直廷題飲鳯泉

萬里溪源出小池喬林修竹映淸輝遷鸎榜內偏畱落飲鳯泉邊習遁肥逰覧忽紆都騎貴稱誇更得防毫揮故山水石那優此肯爲低腰便賦歸

示友卿

飛藿蕭蕭晚自零來時灌木始欣榮毎因勸學添文思卻爲回文動旅情好逐諸儒勤釋菜莫憂貧嫂便轑羮似聞闞澤中宵夢月裏分明有姓名

次韻若拙碧綫泉

掉繚穿橋一綫過濟南金色漫浮波共疑園客春投繭直恐鍼神夜過河貫脫已遺交甫佩縷飛如擲幼輿梭晚風披拂俄中斷拆韈𨿽長苦不多

諸生詣府見畱再任偶作示勉夫二首

魯堂詩禮號多儒文席非才誤詔除賢路久妨顏已厚儒宮相借計誠疎化鵾未敢圖飛翼搏虎誰能復下車詣府自言無以稱空銜諸彥意勤渠

安閒喜得伴林居分教無功恨有餘閔貢政爲投劾計何蕃空上乞畱書論文毎愧瑕疵汝廷譽何煩爼豆予誰識白雲千里念終更計日望吾廬

欽定四庫全書

丹陽集卷二十

宋葛勝仲撰

七言律詩

將至襄陵二首

西風寥栗不須悲云日輕明政自奇逺岸緑飄梧防防疎林紅露棗離離味廽新醑愁眉破涼入單紈病骨知試問夜牕燈火讀何知蚊蚋撲緣時

千里昆侖一月風乘流初不恨途窮南陔就養晨昏樂東榻忘懷笑語同牛酒故應推汴上鱸蒓那復念吳中明朝系防襄陵驛試上髙原望欝防

君山飯僧薦考妣元述示詩次其韻

負郭檐楹古道塲山形連接楚人黃【原注君山與黃山接】千尋寶剎畱幡影萬里滄波對練光問膳香蘭無復日霑襟靑血自成行才収英噐還遵路三昧髙僧笑我忙

次韻惇仁教授述懷

十載文華蓋眾英州庠防祿代躬耕半生甘爲方穿礙此假那因曲木驚折角談經於道勝低簮下匕以身輕兩朝大典資編削莫向西風厭宦情

近蒙夏蒙夫【之文】教授用贈太守韻見貽輙復和答

百家六藝日披吟問學淵源已造深舊直蓬山無俗夢今官槐市有淸陰公餘緑綺乘閒撫客退黃庭毎自臨官冷定知塵滿甑誰人褁飯慰愁霖

伏防逹之學諭以詩寵眷生日次韻酬謝

窮通誰復問東龜材命由來略可推去惡敢言除畝薤律貪聊慕防園葵百年永悼懸弧日一顧垂當解印時詩句淸新褒借甚卻嫌無當玉爲巵

段去塵教授示書以茶菊自況作詩謝之

髙標落落敢評題托物銓量庶似之娯客精神眞北苑可人風味劇東籬云腴鬭早驚先出霜蘂禁寒屬後期便欲相稱爲二陸居然桑薴與天隨

旬休延聖院納涼周澶州招飲呈徳升詩二首

年來形迹苦西東邂逅招提一笑同世事休論癡黠半物情都在聖賢中地靈蒸欝疑無著友勝喧囂自不通借與方牀寛六尺道人知有竹間風

講席朝來得暫停藍輿同入法王城淸壺照座三稜瑩小扇揺風六角輕方罫共爭棋上劫頑盆更酌酒中兵佳賓更賴王思逺霜气能令暑气淸

元巳日王循徳【孝廸】招飲方池宏道兄有詩奉和以紀一時之事

浮爽淸波正日遲出郊修禊屬芳時幸陪飛觀朋簮盍未覩華堂舞袖僛【原注宏道兄有舞者甚麗未之見也】命中已於三耦見爭雄仍向一枰知愛君多藝能傾坐豈但流觴記逸詩

伯兄以家園亭名書壁間因作

壁間亭榜記家林獨住雲泉宿昔心千里故園應好在十年羇宦阻登臨鐘儀長自操南語荘舄何曾忘越吟松菊未荒歸有約不知富貴定誰滛

伯父致政通直取謝靈運詩句作蕭散堂賦詩次和寄二首

神武門髙早掛冠首嗟榮路久淹蟠詩辭故故推靈運禪語時時對道安書字不誇云五朶臥閒偏怯日三竿遐齡淸徳全眞樂誰識榮期善自寛

靑雲誰羨猛飛翰解組歸來分屈蟠惟以道腴從已味肯將心法逐人安林迷曉嶂云千疊舟漾春塘水半竿退隠州閭名愈重坐令鄙薄化惇寛

賀十八叔父及嬸氏受恩封

聖渥便蕃奨義方靈椿雙壽慶華堂品開京秩紆藍綬告錫脂田閟錦囊家世百年逄盛事庭闈一日拜恩光列封更及諸郎貴祿釡交迎福熾昌

和堯卿兄喜孝卿兄登科

興賢賜第集英春勸學應從孟母鄰黃甲科名新赫奕靑雲岐路肯因循暴鰓昔恨登龍晚飲羽今驚中鵠親云陛開陳三道要寜容舉首屬他人

堯卿兄攺官陞朝作詩紀賀三首

交親衮衮上靑雲冷局辛勤自奮身玉陛臚傳瞻覲久金閨通籍寵光新功名此去未爲晚富貴儻來那有因預喜郊封榮禰廟弟兄同列拜恩綸

冷不遷官似子云但知謀道不謀身文髙書局恩華舊秩攺朝班慶自新此去功名應自致從來力命固相因榮塗萬里通無礙峻陟行看奉帝綸

引對天墀獲望云固知儒學不孤身均輸它局交論薦元防登朝正履新夕秀共誇披未振夜光那復困無因持荷入侍從玆始龜紫應卑五兩綸

次韻堯卿兄詩酒中興三首

可惜虛行淮汴路不憂無繼是巴牋任貧任病須歡伯更拙更慵猶短篇好拉嘉賓傾若下剰鉤華藻染由拳離羣他日乖觴詠馬腹何因更及鞭

舟行詩酒兩相牽豈暇觀書理廢牋金榼興防多半醉錦囊才亂罕終篇吟哦有味增閒適酩酊忘形謝曲拳年大此鄕疑可老宦塗羞鬻賈人鞭

恥向權門事鞾板懶於驛路奏書牋芳醪不厭三千醆嘉頌時爲十二篇吟裏情懷淸似洗醉中身世小如拳伯倫子美眞豪逸風味平生願執鞭

奕棊有進勸工部兄召客

索居湖海欲忘憂葛相呼事弈秋方罫互贏多有進圓盆更酌早爲謀格髙誰是州中正米賤休沽縣督郵及取春光尙堪賞莫辭醉倒更扶頭

次韻韓景賢承議自金陵沿檄宣歙道中見貽二首

循牒騰裝冒苦寒傷離愁思定應寛剸煩獄市才稱健奔命郵亭嵗欲防赤米素鹽廚寂寂淸泉白石路漫漫到家尺一應催召聞說知音正執桓

揺毫傾刻便成章弱冠名標桂籍香倉氏官閒聊自喜荊州望重豈能方髙談不辧連三日敏識空驚下五行畱落更煩勤慰諭誰知寵辱漸能忘

五月望日防食普滿院夜歸作詩二首呈文中縣丞玉老禪師江斆王彧

懷冰髙韻暑天寒況有波瀾在筆端可但風流稱不墜故應哺啜亦堪觀坐曹行赴陳蕃榻待戍方彈貢禹冠戒食毎煩臨卜瓠慙無鬥酒鹿盈柈

簿書塡委我何堪茶串擕尋井水甘幻境豈能諭十十禪機聊喜契三三竹風敲玉淸音迥荷雨跳珠緑影涵檀施敢誇蒲塞饌欲因盧至戒慳貪【原注是日續盧至經】

二十四日葉氏林亭燕集成句呈文中縣丞

執熱何從避火雲山居岑寂背城闉昻霄木老淸陰厚鍼水秧齊翠剡新鮓熟慣醒虞匠酒扇輕堪障庾公塵涼飈拂袵容吾共自意無懷以上人

葉佐卿【隆】見和復次韻答之

扇上閒題隴首云揚風擕過海寜闉於飛鷺識觀光早前列龜看入貢新防見文辭驚乙覧莫嫌衣袂防京塵升平樓下臚傳日共指中朝第一人

和少蘊石林谷艸堂三首

寵辱循環厭宦情蓋頭茅屋手親營淸泉橫道疑滋穴翠袖圍居似化城不擬身名炫俱泰且圖心迹遂雙淸半庵閒地如容我便足徜徉了一生

雲峯帯竹似伊川山澑甘於九隴泉離世未應多怨誹葆眞聊自樂虛緣漫郎擬酌窪樽酒逋客慙馳驛路煙敢請著書詳勝致千秋萬嵗遣人傳

妙年渉筆賦城蕪嵗晚無歌擊唾壺曾是北扉稱內相卻來東嶺伴寒儒【原注石林谷近朱氏兄弟】閒來眞隠編成傳靜取飛仙貌作圖豪气年來除已盡元龍雅意臥江湖

呈去非

嗣宗曠逹早相逄更喜林間識仲容林蕚集中陪唱和幽棲谷畔許過從雲飛隴首髙情逺楓落吳江好句重梁棟他年知有用齋前楚楚一株松

婺源祁門二令母年八十求爲保官注家便闕慨然慕之作詩二首自悼

庭闈無復薦芳羶烏鳥哀情毎然防子但吟春艸句門人欲廢蓼莪篇風枝數效臯魚泣水菽難攀子路賢空羨鄰封二佳令兒啼八十壽親前

迎養京都突未黔蒼黃荼毒血霑襟百年過隙知難復三釡纒哀政自深不爲鱸蒓歸亦好獨甘羊棗果何心寄言世上斑衣子溫淸應須競寸陰

周文之【彥質】運使巡按海寜追憶曩嵗與伯仲同奉板輿之樂感慨賦詩不惟辭藻格力淸蔚髙邁且足以惇孝悌而厚風俗昔夏侯湛作詩示潘嶽曰此文非徒溫雅乃別見孝悌之性因次韻和二首

褰帷巖邑特從容憶惜鴒原防一同樂孺共營蘭薦膳劬勞爭報棘吹風繡衣握節新恩重防服承顏往事空三紀光陰眞挿羽依然小市夕陽中

披云初獲接音容賢勝風規自不同懍懍威明將使指恂恂孝悌訓民風競傳淸唱紙騰貴爭識皇華巷欲空尙有壁間眞墨彩匣藏畱在給園中

贈覺僧首【並序】

建初寺如覺道人禪學髙深防戒不墮讀書工文尢精於三篆有照齋集行於江左爲僧首累年卽求退在勢者檄住慧滿禪院亦辭不就道俗皆尊鄕之某到官時春秋七十有三矣獨少重聽而精明不衰連枉詩文皆淸麗可喜殆當與靈徹浩初軰抗衡黒衣中未易得也因爲二詩以贈

道貌堂堂老不臞照齋佚閣送居諸斷常不著安禪後尋伺皆空入定余防戒獨持螺畫行繙經時作鹿輪書山城爲令眞非惡更喜防從得浩初

上堂慵算海邊沙分衛寜甘向七家篆筆頗疑傳棗木方袍不羨賜蘭芽名髙白社推尊宿才比紅樓更麗華連枉淸篇洗塵滓緘藏畱與里人誇【原注唐廣宣上人以詩應制詔令住安國寺紅樓院專以詩供奉樂天贈詩云紅樓許住淸銀鑰翠輦陪行踏玉墀】

靜林寺

妙行堂前疎碧鮮壺中軒外疊防岏山門靜對淸油濶佛閣寛圍碧玉寒蠟屐喜隨談理客饋漿驚見字民官開山老侃畱遺像試問何如釋道安

次韻工部兄除夕見寄三首

異縣飄流十載窮年華又見轉和風春逰已陡驚梅白夜集猶疑共燭紅藍尾方嗟形影隔蒼頭俄喜信音通麥秋時節揺歸掉禪榻相從話苦空【原注除夕獨坐縣齋偶記香山居士隠幾詩云行年三十九嵗莫日斜時方寸如死灰寂然無所知老杜守嵗詩云四十明朝過飛騰暮景斜誰能更拘束爛醉是生涯因成長句二首呈衣噐是嵗予年數三十九是日持六齋】

霜毛垂領病摧頹嵗晚流年四秩催一自貶官瞻日逺兩經除夕嘆星回梅吹畫角餘寒盡柏欲飛觴暖律來嵗莫日斜還隠幾心同白傅守寒灰

江城流落嵗還新懶作雕虫問大鈞月盡嘉平余景刻年侵彊仕尙沈淪晚持禪悅惟三白曉簇春盤又五辛肯把生涯供爛醉黎明學不動心人

維心以詩送花果栽次韻

奉乞花栽旋旋移退師老圃自安時新荄應待天陽發生意先從地脈知異縣聊尋郭駞傳他年敢忘角弓詩庭柯只作怡顏具肯比侯封逐利宜

送胡彥師職方迎親赴闕二首

詞華標韻出鄒枚要路飛翔見軼材編削終篇辭右府袤延飛詔入中臺碑刋棠蕚如惇實衣曵荊蘭似老萊五兩風輕淸汳路迎船魚筍助南陔

簮筆文昌作望郎暫拋臺史防衣香摛辭曾是金聲奨程奏親逄玉色康祿洎千鐘榮瀡圖分九服職封疆到都右衮如相問爲說飄流鬂已霜

侍讀官程伯禹以賜茶寄汪惇仁【處厚】教授防惠四胯以詩紀謝

講罷淸陰轉緑槐露芽珍賜下銀臺品髙迥壓仙人掌味絕堪名瑞艸魁分貺𨿽從稽古出看題知自邇英來晴牕碾試供詩社先聼聲轟萬壑雷

次韻宏道逰三官院園時余往辟廱不果往

晚擕勝友共揚鑣應厭家鬟撚紫簫逮得暇時能有幾毎逄佳處且相邀大夫髙挹髯龍操公子閒窺白鴈標獨恨抗塵乖寄賞偶飛輕蓋四門橋

詠槐

蔽日幹霄過百圍龍蛇夭矯半天垂蟠根不老應千載合抱橫分見九枝學市濃陰能防許公庭轉影不多時那知山谷無斤斧坐與靈結後期

鄧子文【裳】辭曹枉道相過且出往還詩見示次韻二篇上呈

區區蘇李未應師句法中涵屈宋姿華貫卽今方愼柬異材如此防深知飄飄气槪輕餘子凜凜規摹擴大兒老厭交防翻覆手欲於士遜結心期

獨學離羣政自傷寵臨何幸不遺忘莫嗟黃繖稽掀擢行看靑指忽荒好問徒知積雞跖登塗曾不倦羊腸衡州言語髙天下秀防如君實肯堂

次韻正臣朝議見寄二首

解組歸來遁裏門慶源貽後繼臧孫幽尋此日扶鳩杖榮遇當年駕鹿轓髙義共誇賢者出亷風端遣薄夫惇紫壇熈事專優老盼篚行看下九閽

儒學推稱第一流乞言堪入告嘉猷長閒气味安三徑難老光陰傲十洲談理淸風生玉麈覆名殊寵謝金甌方瞳大隠年兄弟營道應居最上樓

次韻答王聲見贈

平生未分作臞仙抵防英豪不直錢效智連年居定鼎防勲何日上淩煙髙情獨寄猗蘭操壯志應存寶劍篇途轍懸知騰上速請看火色映鳶肩

和目疾韻

幻翳乘虛近漆瞳輕雲蔽月有無中廢書暫阻讎三豕妨射何因落兩鴻慧眼小淸知吉夢藥師經驗表奇功疾平豈但開巖電反照觀身覺內通

幽居書懷六首

材疎出仕久知難境勝謀居自考槃反抱闗爲知道在賴閒處著得身安離騷毎向醉中讀周易仍於病裏看萬頃煙波時擊汰浟浟籊籊弄晴竿

環堵翛然一畝寛更無塵霧苦相干森森佳樹木奴實湛湛淸池地鏡寒三益時瞻玉界尺一杯何用肉臺盤官閒坐享無功祿更恐風人刺伐檀

觀名計利了非眞何似江湖習隱淪戶小但期茶當酒家貧那有蠟充薪五花自喜風翻簟一角人看雨墊巾上界神僊多防短不辭長作葛天民

不識癰疽與瘠環柴門𨿽設自常闗木雞養就都無累芻狗陳來分合閒聊復讀書牛背上誰能橫槊馬蹄閒子亭結築臨溪面瓢飲新來待學顏

我貴從教知我希靜觀物化養天機名呼池面防魚狎縷系梁間舊燕飛安石困應存逺志姜維那遽覓當歸人生安樂他何防悵望鄕枌與願違

淸時鴛鷺正充庭何事抽簮喜退耕百步穿楊防偶蹶一巵賞畫保先成獺皮冠小隨時用豬鼻車低取意行官柳野梅春意動莫教詩酒負平生

謝太守惠茶

林亭凍卉未芳華已享先春正焙芽活火急呼湯餅客緘囊來自使君家破看鮮馥欺瑤艸煮驗漂浮漾棗花不預頭綱評四品恍驚流落滯天涯

新茶

壑源苞貢及春分玉食分甘賜舊勲水厄陽侯宜避席天隨陸子合同羣珍同內府新蒼璧味壓元丰小矞云便請加籩先果腹鵞無畱掌鼈添裙

謝通判惠茶用前韻

色味新香各十分可無桑薴與書勲打門贈我令呼客好事知君最出羣飲罷淸風引仙闕睡餘妖夢破朝云貧無列屋纎纎手捧盌齊眉但布裙

次韻郭大夫【昌朝】見寄

泗上頻防訪寓公十年乖隔馬牛風誰知邁往靑雲士尙寄哀遲白髮翁浮食卽今屍靖館育材當日謾儒宮寄聲有道勞虛奨窶防方安防技窮

中秋夜宿舞陽精舍

居心純靜眼無塵此夜淸光徧廣輪乖隔謾嗟千里共澄明還是一年新已拋世外無窮事獨喜尊前見在身卻憶帝城通夕看淸歌百闋防三人

二月三日逰風穴白雲寺呈通判二首

世傳三穴起長風此理誠難識所從覺性未能參七祖【原注寺有唐髙僧塔號七祖禪師】禪扄聊欲訪千峯【原注寺碑隋大業中號千峯寺】桃溪遡日紅霞爛麥隴酣春翠浪濃簿領回回淸興少乍尋巖壑媿塵容

秀野班春過梵宮賢僚況復肯相從風緣禦冦來幽穴云爲淵明出逺峯柳色直將波共緑花光疑與酒爭濃一庵此境堪肥遁寄語山靈幸見容

四桂坊【並引】

燉煌令狐吉先首以文藝第進士其季茂之壽域子建皆繼登科並時顯仕爲冕紱盛家余爲汝州榜其坊曰四桂豈獨寵門閥之懿且以勸來者

蘂榜連年詔墨黃聨翩恩綬月中香家聲舊踵三槐位儒學今標四桂坊酬唱共傳花蕚集笑談應聚徳星堂門同列防知非晚更遣鄕評服義方

吾家故事子侄登第必有酬獻詩什去嵗立悌立經二侄並中科選未有慶以詩者偶示四韻

充閭秀气我家多又喜雙龍並化梭同榜連榮追紹聖【原注予與伯兄大成同中紹聖四年第】傳名躋甲首宣和【原注順之權之並防恩升甲吾家前未有】朝班鳴玉猶陞捨【原注順之爲奉禮郎以國子上捨生試入等】冠嵗橫金又中科【原注權之中科日巳服紫錫帯】四葉登華誰得似防看盛事入編摩

次韻覺心道人防郡園

牢落逾年坐斗州窺園逄勝輙遲畱招邀風月千章木収拾峯巒百尺樓云葉悠揚疑獨鶴浪花浮動想饑鷗道人知被煙霞錮當是空門第一流

畱二季父二首

敢向明時嘆滯淹得官迎飬富魚鹽百年永抱雙親恨五斗猶欣二父霑壽耋名應書緑字康寜藥不待靑黏虛堂梧竹饒幽趣正好端居養智恬

覊宦棲棲易感懷一秋聊得病顏開幸蒙南巷擕家至更喜東牀自逺來鵠髮二翁頻撰屨鴒原羣從共衘杯家山莫便懷中隠風月躋攀更防回【原注郡有淸風樓明月觀】和若拙弟說汝州可居巳約卜一丘韻

汝海膏腴人共說封疆況是接同州指囷待惠知無日負米躬耕防有秋林下要須三徑足橐中更莫一錢畱飰抄云子當同飽官職來遲且自休

次韻陸嵓老祠部見寄五首

山城岑寂偶分麾聊欲藏瘝一再期豈有聲華如所譽得非朋舊猥相欺久欽黃髮嘉猷壯初喜靑天宿霧披尙恨怱怱還執別不容重醉習家池

繞郭芙蓉十里城畫橋煙水接東瀛蘋洲倒照蒼山影花瀬遙聞白薴聲問捨求田應犯慮浮家泛宅未忘情催科拙似陽公考敢覬屏風錄姓名

溪南溪北梵王宮踴甓亭亭聳半空紅靺鞨沈山帯日碧琉璃淨水無風雲迷翠閣參差見舟艤朱橋繚繞通泚筆憑誰寫東絹盡將煙景薦重瞳

詞場弱嵗以文鳴落落寒松見老成劇郡神君頻結課中臺郎位早飛聲當年威令千人廢此日精神一座傾欲試閒窻鴻筆健春容詩軸燦瓊英

鏡中雙鬂未全華退隠林泉意緒嘉春圃帯煙鋤徑艸夜燈和雨看檐花神能自衛同幹越老更知塗似渥窪文注五河初不竭從來惟屬士衡家

次韻何總管等慈寺詩二首

寺門修竹映長楸景似江村事事幽山疊靑螺云繞屋月升紫磨水明樓夢中他日應知路天上從今與寄愁競病將軍功已就卻將髙興賦滄州

古寺蕭淸汝水湄寓公仍有庾徵西機輪宛轉春寒磑浮綫縈紆漾小溪入定僧閒多卻掃深春人去自成蹊一杯相屬知何日成事因須共到齊

伯氏喪歸有日遣立方祭奠

靈轜東下啟銘旌覉宦惸惸逗楚城遣奠聊憑貽厥力衘哀遙致友於情虎闈典教曾同遇鴈塔書名亦並榮齒脫髮稀吾老矣可堪回首望前楹

次韻景純將赴襄陽眷戀裏第

枳棘棲鸞豈所宜鹽車服驥暫韁鞿少而好學書饒讀壯不貪榮譽自歸重去故山拋小隠懶趨名路觸危機寄言漢廣徜徉者聊賞風光且莫違

蒙若拙寵次陳敏彥【振】韻三和

彤墀日覲赤霜袍何苦懷歸問大刀吳阪未逢驚騕褭丰城行見拭豪曹廟堂仄席方求助筦庫飛芻莫諱勞卽向詞垣摛外翰當年仙桂幾枝髙

寺居岑寂近方袍貧捨分毎借刀事舊聞輕叔寶讀書今卻笑敖曹珍姿渾厚韜和璞利刄堅剛敵孟勞桂樹獨生千仭表太丘家世顯名髙

韶顏祕殿賜恩袍白首山城始夢刀竹塢有詩緣二妙棠陰無訟賴諸曹消閒不廢持螯飲結課曾微汗馬勞更擬松江理煙艇如歸亭上踵三髙

次韻宋景純寄陳去非昆仲

雲臺獻納媿先賢端合塵迷簿領閒政似陽城惟下下文如祖詠只班班著書大似屋中屋擇祿甘從山上山揣分量材宜置散敢於造物怨偏慳

叔父承事用先公舊韻作詩次韻和呈

西笑惟擕挿架書雍容車騎不求都觀光鳯闕前蹤在寄恨鴒原往事䢐喜見教忠躋顯仕勉從迎養渉修途新詩淸婉追棠棣樂孺當年共究圖

和元方寄若拙弟托覓顏淵之五十畝韻

下田彌望股淸流謀食誰言必本州且復種秔資口腹早知籍稻載春秋擕家便可隨丰儉仕國從今委去畱饘粥粗供吾事濟寸心安靜得休休

防若拙見和復次韻

逸气軒軒蓋搢紳後來之秀子其人文如範曄無空設學似揚雄已大醇記問五花能奪簟風標一角共傳巾怪來吐句皆淸警胸次應無庾亮塵

伏防孝立朝請同年赴九日燕集翌日以佳篇須酒謹依韻上謝

新稻翻匙羮芋魁慇懃重客肯相陪醉歸已徹重城漏睡起應尋十日杯欲得杜康連榼至【原注選詩以杜康爲酒名】因令毛頴寄辭來扶頭往餉宜頻釂更喜輸租罷與催邇日詩卷承若拙編爲小集見示且有詩因次韻

驪珠魚目兩無遺捲袠深煩爲析釐賦詠麄疎慙短筆【原注自謂】賡酬刻畫賴連枝似聞警防眈佳句何用編摩載惡詩敢請冠篇重作序二難文采勝延之

次韻景純後圃宴集

擕裝過我路漫漫聊命杯鐺爲禦寒漏月竹疎憐影碎幹霄楸老見根蟠城頭飛屐千峯迥樓角憑欄六幕寛尙欲相畱過殘臘小園佳致雪中看

景純到汝數日遽求別僕固不敢畱客然宋伯舉【軒】爲兄蘇勤道【大寜】爲婦之兄遽見去似非人情輙賦是詩率二僚畱之

奉畱髙客敢同黃恃有親親與鴈行樂孺誠宜賦棠棣盤桓何畏嗇檳榔敬通叔逹無爭論法防僧彌各擅長二義周官如問得且看姜被莫騰裝

懋南博士暫出廽邑以盛藻見觀謹依韻奉和二首

五十之年嵗又開劾歸不勇尙徘徊家徒四壁謝金埒第乏一區慙玉杯彊欲安心師逹磨懶談眞我類投灰吾僚輕作經時別猶喜民謡挽得回

公退蕭閒閉息深從來縣譜用山陰威稜少霽髯垂幾才韻頻將筆捶琴取急臥家聊小憇捧符還郡卻幽尋風流若把名香擬堪作盈斤百和沈

提宮工部兄擕家見過輙成律詩二首上呈

剝啄欣聞夜叩闗相迎一笑解愁顏枉帆𨿽落十人後【原注某到官防兄弟見訪者巳逾十人矣謂少川才孺道卿友卿子可紹疎逹卿衛卿逹可夢錫】過飯今成五郡間【原注某官守五郡並防兄見顧謂錢塘東魯漣水汝海及今霅川】自役其身慙鞍掌無求於世羨蕭閒何如赴隴從招隠卻遣幽叢問小山

相逄𨿽幸慰暌離憂患仍年觸境悲琴與俱亡念同气【原注謂長兄大成】缶猶難擊愴齊眉筋駑肉緩奔名懶意廣才疎見事遲只待歸資堪問捨一封投劾去追隨

福國諱日壽寜院作呈工部兄

一官隨牒浪推移不到名山二十期踴甓獨存煨燼日布金重見鼎新時舊逰已起人琴恨【原注頃嵗屢陪光祿兄逰】淨供還增奩鏡悲賴是一般官拓落林泉深處得追隨近辟祿隠軒建瓢飲亭季父以詩寄題和韻

稚節爭名翰墨塲中年習隠水雲鄕遭時有幸常溫飽濟世無能分退藏山色不於覊客祕日華端爲散人長身閒卻笑東方朔避世金門傲武皇

次韻景純見寄敍相從之樂

許昌舊姓有文儒得得西來過燕居訪我肯題門有鳯館君深媿食無魚鄣泥難爲淸逰惜便面頻將好句書尙遣雅才淹簿領好賢誰賦衛幹旟

奉酧景純道中見寄之什

慙無才望照簮紳剖竹藩房誤長人堪笑爲官常拓落獨知取友愛眞醇吏休時著煎茶防客去今閒漉酒巾曷日淸揚重防面劃開河漢滌心塵

友鄕寄謝並月波酒和其韻

長須剝啄叩柴扄令弟官淸逺寄聲擿句已欣資藝圃漱醪兼賴破愁城牽絲聞說恢材力露板應連上姓名猶憶具區分袂處孤帆一防愴離情【原注昨赴南陽友卿至震澤相餞】

次韻叔才幽居二首

世塗艱險動難諧學士深居但栢齋紫翠當門流水過碧鮮遮檻好風懷角巾家巷便髙枕手板公廷厭沒堦天地百年眞逆旅誰能巧宦役筋骸

麤才濩落與時乖湖海幽居一竹齋月徑淸逰疑不夜風窻髙趣到無懷身閒有分白蓮社地禁無心紅藥堦只待匡廬官秩滿一章程奏乞殘骸

次韻工部兄見寄三首

影落防溝是我家端來吳地寄生涯蝸廬困臥身何擇蝶夢時歸路不遐幽徑任荒陶令菊閒門聊蒔邵侯西還約醉中秋月屈指同襟尙阻賖

文采淸華自一家行身所到詎能涯學該古昔仍知要識造髙明豈不遐英晤早明當道李勤書頻事鎭心似聞憂國頭今白法防無錢想尙賖

朱門十萬一貧家鼓枻西歸悵未涯數米稱薪嗟隠約望雲臨水負幽遐淸音且聼雉登木曲路任從蠅集午飯蕭然無膾鯉須知滋味已能賖

次韻叔才以詩卷見還有作

委巷歌謡媿斐狂雷門布鼓背生芒鳯毛忽爾驚懸罄魚目眞能引夜光義重肯爲流俗變意勤仍以古風將怪來巾笥多珍玩獲奉英防已五霜

昌化紫霄閣次長老仲希賦

溪山佳處不須招未到心旌毎動揺漸喜田園挽陶令敢將筆硯伏君苗黒雲含雨迷江館白鳥衝煙映市橋回首海寜驚謫夢挽舟猶記笏垂腰

欽定四庫全書

丹陽集卷二十一

宋葛勝仲撰

七言律詩

去南陽有日書懷二首

奠食無勞合退休君恩誤付百花洲未溫坐席已當去偶帶泥封得少畱官意正如彊弩末歸心先問大刀頭略無防滴蘇民隠空使閭閻說舊侯

離吳州好冠西畿左竹才交賦式微云巘遐觀空杳靄春郊細履負芳菲薄逰頗似桑三宿重到誰驚栁十圍諾畫諸僚皆府望不容坐嘯久焉依

郡齋書懷

暫擺塵勞坐燕居野人偏與世情疎馬牛價雜慵鉤距鳬鶩行多厭簿書同醉徑須邀綠竹盜香無復念紅蕖不持黃卷來遮眼可惜炎天化日舒

南陽諸僚和畱別詩再和二首

王事勤勞得少休全家喜復入汀洲懶於榮路占淹速尙有浮生任去畱名譽未須驚谷口功名終亦困壺頭歸棲擬種千竿竹便與題爲瀟灑侯

十連名郡近天畿負重懸知困力微閒客已知無嘯諾鄰邦聊得看芳菲謀身舊似齊優拙罹咎今同魯酒圍回首雋逰難戀嫪索居獨學果疇依

還鄕有作二首

菊潭才到便歸休年大何心泣楚囚南嶽獻譏無反覆東臯舒嘯有朋儔靈自古稱懷浦狐老從來只首丘便覺謳吟罷莊舄翛然隨俗且沈浮

孑孑攜家反故園尙霑榮祿愧空飱官閒未辦誇腰組車過常先下裏門塗巷依然楡社舊屋廬猶喜枳籬存浮生孰似還鄕樂謦欬吾前盡弟昆

裏中無居寓丹陽縣書懷呈邑宰張子防

假守秦頭兩月彊往來遵路一年忙幸逢庇邑人惟舊蹔脫浮家計亦良退食井腴如就國【原注某見封丹陽子】遙尋祖系似還鄕【原注葛稚川丹陽人】南風未便輕蓬蓽也與虛窗拂袵涼

戱書

木彊與世異酸醎掃灑眞祠屢入銜新格似聞惟半俸舊官那計是常參茶鑪僧缽隨時用手板朝衫竟月緘賴有班書貧可貼且謀蒲筍慰饑饞

依韻和工部兄尋由裏山泉眼

葛帔練裙一散仙親攜畚鍤道防泉濫觴初見開微澑中準終能作止淵棲畆稻秧滋菶菶入池藕葉泛田田道人跬步不知處未遇髙賢名孰傳

依韻和工部兄雪五首

風撼柴門夜不闗黎明瓊玉徧人寰舉頭寒掩東隅日縦目髙疑西域山朝路昔曽飄袂上禪房今喜防鑪間亦知塵霧難攖拂萬徑行蹤絕往還

排寒聊與酒交闗呈瑞應先自帝寰初見同云迷六幕漸驚飛鳥絕千山知酧素景風塵外坐隔淸逰咫尺間飛灑卻羞來傍鬢安仁年少不重還

従此何憂家事闗明年粒米厭區寰腰靑不見飛花女頭白先看對面山弦凍未應停綠綺膠彊仍喜彀黃間平鋪萬頃茅檐冷欲問城居防日還

門似柴桑畫亦闗歘驚閶闔墮人寰郊原那異熬波海壠阜渾疑聚米山望逺恨無樓百尺逃寒阻共屋三間阿兄詩句淸奇甚格律都髙漢以還

偶玆窮臘憩鄕闗無蔕花飛徧海寰粉飾門闈疑省戶云屯觀闕想神山飄狂不絕三冬裏積厚遙追二紀間【原注鄕中二十五年無此雷】聞說旗亭增酒價沈酣凖擬典衣還菁山梅花盛開予獨未之知十一月二十二日周元舉察院餉數枝以詩三首爲謝

香雪常開小雪天孤芳今占六花前欲従玉女互爭秀不分靑腰誇擅權見事自知秦相緩著鞭甘被祖生先左轓不要宜春郡應戀南枝映水鮮【原注元舉被袁州之命力辭不赴】冬早寒輕測測天疎枝明秀忽來前土酥結色神仙種冰麝分香造化權三白共驚千樹發一年都占百花先巡檐索與冰姿笑凖擬攜壺更撃鮮

山頭云物凍吳天防樹寒英喚我前老不禁愁聊索笑病方止酒暫従權松篁傲雪堪爲伴桃李酣春未敢先習隠菁山眞不惡吟鞍十里看芳鮮

次韻耿守詠雪

低云晻曖與天同剪水飛空應冬沴气潛消煩燮理歡謠藹布荷明農漾舟訪友乘淸興授簡延賓繼舊蹤嵗好定知丰五稼倉箱行慶畆収鐘

景山寺居大風步月

溪邊空谷偶來逃散步虛廊破郁陶庭戶月華封玉雪林巒風響洶波濤气寒秋盡衣裳薄夜靜山深殿閣髙欲識羈懷愁防許明朝攬鏡看霜毛

十二月十日泛舟以北風寒回棹

雲山冬瘦露精神整棹溪邊試問津懸坎帶坻冰積厚緣甍冒棟雪飛頻出乘舴艋爲龜手歸臥蝸牛分曲身已覺烏蟾不能活陽熙早晚定回春

正月二十六日雪後登子亭示道祖

淑景因陰苦未韶峭寒於老不相饒竊香風韻歸梅萼刻楮工夫到栁條萬瓦雪消疑夜雨一溪波漲誤春潮連枝別後兒曺逺賴有吾人寂寥

贈講華嚴恵照大師

松陵講舌看瀾翻滯論冰消瞬息間覺性已明華藏海退身聊遁莫釐山識眞久認魚筌假防靜因求麈尾閒我是殊庭仙隠吏二年雲水共躋攀

贈深老

折牀學子厭如雲捲席歸棲震澤濱識了大千俱是幻理窮餘二卽非眞已辭白社拘方侶更笑紅樓應制人弟子安心安已竟不知若个是迷津

贈福勝院老僧有宣

諸方行盡已忘筌宴坐歸來水石邊五葉承來眞的嗣七朝閱過到耆年鸞音衮衮閒猶振鶴骨昂昂髙更堅我特叩門來問道投鍼相值恐前緣

春日野步二首

一年春好是淸明萬事都歸笑矣行卵色天容供逺興縠紋波面愜閒情門生陪従無參佐野服徜徉束佩纓午困乞漿先饋少已無形夢不須驚

一春連雨少晴明曳杖郊坰偶意行嫵媚花枝空濺淚風流栁色但牽情長饑頻覺帶移眼大笑何曽冠絕纓北極朝廷今咫尺穰穰冦盜莫相驚

二月十五日逰謝村福田院觀涅盤會寺乃靈運故宅呈道祖

年來生計一輕舠晨出晡歸豈憚勞謝客兒山存勝致佛泥涅日往遊遨波間星斗沈光冷月裏山河結影髙何日菁山山上寺與君痛飲讀離騷

天寜節感事示寶華鑑老

詔語従天下九圍並嚴法防保宸闈山稱萬嵗誠尢切鑑奉千秋事已非已聴鸞音勤請祝故應龍輅慶遄歸孤臣拭血懷君處小坌峯前淚滿衣

和西郊春事招元方同逰韻

仙橋水殿照淸流攘攘逰人聚九州光景従來誇輦轂風標況是富陽秋天開卵色春方好月上弓形夜更畱勉作新篇書盛麗莫令少味似韓休

和元方用韻見寄次韻奉謝兼呈元東詩二首

人與嚴徐是一流英英儒雅冠吾州白虹吐燭呈文夜紅杏飄筵得意秋祿薄未應腰爲折語多共嘆舌無畱令君舉善搜寒俊不進淸華諒不休

文律髙峯與激流五言佳處似蘇州寜甘鬲縣中漓酒不羨宣城賞奕秋白首同歸相器重靑雲一蹙豈淹畱外家門閥期君大作徳𨿽休更勿休

追賢院食已度嶺歷宋胡諸庵轉山夜歸

撃缶那能似漆園銷魂來訪小桑門仰衝云陣尋峯頂細步泉流覓水源九里環觀山向背兩輿歸趁月黃昏春風不識愁人意栁暗花明自逐村

定山寺

入門松桂拂天長遣化誰來自眾香初剪蕨嶶丰菜把半殘桃杏露花房不辭峻極猶登踐免使幽尋墮茫【原注欲逰此山中止者屢矣】聞有山人宅巖頂試従度世覓神方

章申公墳寺

千章宰木防長城申枉行頒寵數新金薤文華才冠世銀鉤字畫品稱神佳城此日看馴鹿文保當年想夢麟定有玉璜傳後裔投竿端自渭城濱

讀史二首

祖尙浮虛事漆園生平圜府不曽言神峯峻若瑤林茂手色全如玉柄溫翊輔但求三兔窟風流空擅一龍門季年喪國排墻禍綺靡諛言可得存

曽侍東皇采紫芝朅來西土宴瑤池藻翁梁上休繁役灰刼池中認逺期數木故應煩鬼子竊桃那免號偸兒蒿廬不愛深山臥避世金門世孰知

與工部兄邇嵗離多防少又樂少苦多述懷

並寓僧藍得幾時【原注同寓家太平某數日卽赴官】薄遊苕霅遽暌離一麾爲郡乖同濟【原注兄守瑯琊某守南陽本約同途後以事參差】百謫還鄕獨後期【原注親友皆罷官歸鄕某畱南陽數月方歸】第隔東西希聚首【原注相去正東與極西】憂連宗戚罕伸睂【原注到鄕遭排岸侄之戚繼有子崇之喪】何時解組俱林下松菊園寛日共窺

和工部兄遷中散述懷韻

一嵗連膺四命書衣冠慶美近時無綿長本自天資厚憑藉由來地勢孤襆被昔髙蘭省去彯纓今喜棘班趨立言制行俱忠孝豈愧堂堂七尺軀

寄獻中散兄生辰

吉月迎秋萬寶成充閭瑞气降耆英枌楡社裏藏身穩桐柏宮中庀職淸【原注今崇道觀卽唐桐柏宮】黃髮定應驚再少絳田端自保長生壽觴親薦猶彌月歸夢馳誠栩栩輕

次韻大資節使薛公見貽二首

黒頭自致已三旌暫寄江湖適性情五總龜逰欽學富九臯鶴立見神淸西雍曽累飛章薦東閤頻防倒屣迎方幸臺躔照苕霅以玆投劾未能輕

劇談世事邇來慵時向煙波掉雪篷徳業未嘗矜久大光塵惟曲示和同十年輔政裨元化萬國賓賢振士風敢請中興重作頌衮衣不日見歸公

依韻和薛大資將往仙潭

久向巖廊侍禹湯歸身丘壑興尢長東阡方幸陪逰樂南浦難輕送別傷欲以中經諮詁訓更將奇字問偏旁勉畱衮舄輝山郡不日天書下寵光

次韻林茂南祀喜雪二首

膜拜同祈海岸仙風雲奔走防諸天山巖恍若龍銜曜墀廡頻驚鶴奪鮮莫訝瑤英來有信都緣玉燭气無偏化工應念催科拙乞與穰穰大有年

吾僚齋禱極精誠俄見聫翩舞玉霙逞巧封條危不墮弄閒飄幌細無聲傾都奇貨歸王老侵戶寒威賴麯生天念春回惟七日故教連夜趂嘉平

僚佐再和復作二首

雅步誰追鶴氅仙峭寒眞是酒家天謝庭最愛因風起桓扇曽書遇象鮮逺覺歸巢禽翅重靜看當檻竹枝偏三吳此景宜增賞飄瞥郊原似昔年

従來愛雪是眞誠又見祥飛六出霙材薄敢招能賦客庭閒聊作詠詩聲瑤階誤向凡間見春蘤翻驚臘裏生賀板並來無答語自慙詞筆太平平

次韻中散兄及諸弟寄顧渚茶二首

苕溪溪上一茶神三表遺經品藻親輕拂競看云態度初嘗應愜舌根塵艸堂遙憶金沙水【原注艸堂有金沙泉君謨愛而名之】花瀨聊分紫气春【原注事見陸龜防詩】尢物従來常貴少彭城園外卽非眞【原注顧渚今出劉希範防政家】

健步蒼頭捷若神露芽三日到情親輕甌延喜凝珍玉小磑鄰虛墮細塵便好相招十日飲莫教虛負一年春慇懃後訊當重餉月六齋時供應眞

哭衞卿弟三首

搖毫射策逐羣裾獨以髙名唱玉除【原注廷試第六人】五斗拋來爲詩酒三餘収得向樵漁固存夙悟無生理永訣親裁忍死書晚嵗異鄕成一慟大紅親破茂紅綀

逺業相期未易量那知百嵗似風狂鵩來有恨催新賦鵲往無醫識禁方鄰笛他年那忍聴人琴此日遂俱亡長空後夜西風急吹斷驚鴻不作行

髙材磊落气崢嶸命薄難將智力爭赤米白鹽生理窄紅蓮綠水宦情輕曽期虛閣憑欄醉不遂扁舟適野迎【原注約赴調見過】汝已反眞歸大化山城空慟十年兄

曽夢良【傅】恵然見存出示詩十有七篇偶摭所遺成三篇紀謝

未有歸資可買山一封程奏便求閒睢睢去後容爭席碌碌羞來肯抱闗幻界已知都是夢眞心自要識無還尊前衮衮聴名理坐遣窮愁一破顏

淸明時節訪溪山消盡機心大智閒元亮孤舟聊自棹尙平家事不相闗叩門𨿽幸千金顧戀徳翻嗟半日還並水幽亭同歷覽應憐瓢飲政希顏

居然埋照向窮山誰識龍媒伏帝閒意气𨿽吞云夢澤功名未羨玉門闗身常靜退緣知止心不傾邪畏好還但恐搢紳公論在招延行見覲威顏

中兄喜罷郡有詩次韻卻寄

上印歸來臥蓽門此心炯炯向誰論平生疎拙眞天賦此去安閒盡主恩舊識愧眞爲我累近知凡百喪吾存【原注一作幻體尙知非我有浮榮何足喪吾存】好來同習菁山隠白髮仙臞兩弟昆

次韻中散兄見寄

晦迹才須一畆間浮家暫寄五湖邊官拋印綬輕千里祿隠漁樵已十年眼對雲山偏爛爛腹藏篇牘自便便政緣欲遂幽棲樂豈是淸時獨棄捐

次韻錢伸仲【紳】見貽兼送別二首

四年五度訪郊村苜蓿羮稀不厭貧淸韻喜逢須展防奧篇仍覩筆書銀一笻巖壑幽棲地五兩江湖自在身他日願陪雞黍社貴鄰應不買增珍

郊居牢落似東屯剝啄欣聞客叩門筆下波濤文貫道胸中瑜瑾學逢源西余未遂諧淸賞南浦俄驚黯別魂金菊萬株秋露重此時重復望來轅

題寄伸仲先塋瞻云亭

銜哀負土記當年白首來臨涕然宰樹成行無鹿觸佳城卜吉自牛眠已乖防服親嘗膳猶幸綸封數漏泉反顧雲飛頻悵望孝誠寜愧斗南賢

喜中散兄將至

兩年僑寓爲知音百指仍攜就泛金蠅集樹榛曽掣肘魚傳尺素喜回心無邊紅芰邀同醉不盡靑山得共尋白首居諸良防少對牀免被別愁侵

次韻中散兄將到先示詩

雲山佳處復躋攀景物依然得破顏春事闌三月尾時光荏苒七年間重來懷紱成何事歸去抽簮幸有山且盡一杯今日樂投林飛鳥防知還

次韻中散兄喜雪二首

林薄風號兩日先俄驚剪水墮遙天坐看山路禽飛絕聊勝泥塗馬不前輕防紅鑪呈妙意斜飄素髮映衰年寒霙與我官同冷莫笑柴扉日晏眠

縹緲山頭白最先模糊云物變吳天陸機玉圃無精觕王衍瑤林滿後前酒漲微瀾宜永夜麥翻翠浪看明年曉晴便是春消息梅萼包香栁欲眠

次韻中散兄二首

泉石淸逰一月間風輕气爽未驚寒唱經云岫頻淸梵佞佛鑪煙費紫檀震澤魚肥聊獨酌包山橘熟阻同看歸來頓識南宗髓曽見彌天釋道安

徧逰湖寺棹舟還重理殘書逼小寒衰鬢迎風似蒲栁貧鑪無火取槐檀毫銖利祿回頭笑翻覆人情洗眼看癡鈍老人堪底用故應衡宇自偸安

友卿弟見和復賦二首

嵗律崢嶸又欲還鳴條風急作淸寒菊英媚日猶呈秀梅蘂包香未吐檀江水過門兼汐到鄕山當面帶云看是身已覺都無事只有空飱不自安

門無雜客往仍還趺坐澄心定水寒淸淨苦嫌千日酒蕭閒惟事一銖檀眼中金屑全無用髻裏明珠得自看作止更能除任滅已無禪病自輕安

次韻維心二首

蕭衣無柰客愁多日飲那知酒有戈松徑﨑危羊石臥筠筒屈曲虎泉過懶尋丹竈山名葛且供禪龕人姓何共看今年龍集酉穰穰蕃熟慶時和

側席求賢嵗又除如君徳盛孰儀圖軼材共仰人之傑讜議懸知帝曰都豈有簀中終去魏未妨廡下略居吳蒲輪不日來徵聘禪句休誇雪防鑪

次韻葉少協【夢齡】泛舟

水風斜日愜新晴初解銅章病骨輕逺寺藏煙增晻靄寒峯帶雪更鮮明尋幽屢辦揚舲出辱訪慚乖倒屣迎【原注少協寵顧以出不果迎】煙艇遙遙逐鷗颺淵明従此得浮生

寄題拙臺

講罷公堂得少休下簾淸興與天悠書空怪事知無益爲圃機心逝不畱四至九卿空士笑一當萬乘豈人謀先生獨有摛詞巧奪盡人間重錦裘

和小室韻

一味伽那已黙傳隨機任運且忘年翻經不落摩騰後成佛仍居謝客前教海就舟方見聖宗門得髄始通禪蕭齋一炷寒沈水了盡因緣與自然

次韻朝隠招飲二首

千古興亡馬食槽醉鄕眞可寄防髙功名戱事何須掛富貴危機詎肯饕幸有碧筩消暑溽休誇白墮執逋逃牢愁滯恨知多少凖擬都將付濁醪

何須邏逤響檀槽獨喜杯中酒浪髙芰實深酧屈到嗜鱸魚仍足季鷹饕加籩亹亹情尢厚醉舞僛僛罪敢逃我亦頭巾漉家釀明當相速醉芳醪

招中散兄飲

飄零羈旅苦摧頽旬日希逢笑口開鑪冷難施文武火气寒聊雜聖賢杯牛鳴地去無多逺羊胛熟時宜便來聞說家山動歸興預愁疊鼓起髙桅

次韻卿任賦立春

陽和協气起寒灰席上淸歌聴落梅暖逐日華驚嵗換夜占天象覺星回書籌屢防蟾蜍硯命釂連催鸚鵡杯願斂春祺錫黎庻熙熙一鏡似登臺

次韻道祖賦立春

棠華鞾韡綺筵開何用三行粉面回金鴨香殘知漏永土牛色重喜春來飄霙著樹狂欺栁剪防裝花巧鬭梅俛仰光陰驚嵗換誰將藍尾更銜杯

喜晴

補陁香供走人天赴感隨緣舊所傳霖雨方憂困桑戶晚晴俄喜賦樊川階庭旋見収黃潦齋壁何因上綠錢多謝化工哀老子遨逰不復更祈年

陳朝檜

拏云老檜欲千春防閱人間旦復曛風裏樛枝喧過雨月中淸影碎流云蟠根不願郎官谷聳榦宜防君子軍須信英靈神物防頻經兵冦惜揮斤

春晝偶作次元述韻

屏居岑寂似禪闗顧笑初無素與蠻晝棟差池曽識燕綺蔥翠舊逰山時危謾自懷頗牧境靜聊欣接尹班二紀家園逋細履身閒今得一時還

次韻元述

漂泊身如不繋舟芙蓉湖上懶回頭干戈時幸逃新鬼巖壑人能識故侯已覺功名眞破甑卻驚嵗月甚奔流仙庭五載空浮食恩重丘山豈易酧

卽事

五載投閒隠薜蘿眼看時事只悲歌家貧不畏鬼來笑世變難教佛柰何髀肉生緣癡坐久帶圍減爲客愁多他年莫忘菁山寺百口啼饑兩鬢皤

靑雲那肯羨雄飛前料山邊習遁肥名教固應多樂地賤貧聊幸脫危機虀無萍韭何妨醉羮有菇蒓自合歸格外一官垂欲滿便従神武掛冠衣

諸公衮衮上巖廊濟世無能分退藏所止先名大隠洞平生本望祕書郎畫成顧失一巵酒箭蹶空穿百步楊幻界光陰凜無防養生従此學長桑

村人寫予像卽景山飯道僧祈禱爲防頗盛

單車去位五年彊初乏恩襦庇一方大姓殷勤攜老稚精藍祈祝飯緇黃此時美稷勤邀迓他日桐鄕必奉嘗爲報庚桑相俎豆不如道術永相忘

除夕郊居書懷

晚塗蕭颯寄漁樵夢亦無因到上朝書在牀頭脫復看客逢野外偶相要敢嗟祿薄難糊口大勝官麄毎折腰六十七年明日是亦逢村釀也浮椒

次韻徳升頤軒書懷

煙霄飛步欲靑春未信論甘肯忌辛三仕固應無喜色一鳴今復見驚人射如闗尹方知中畫若元君始識眞早晚奏篇來拭目淸塗聊爲洗荒榛

次韻中散兄慶立方賜第

兒曹春榜預言揚竊吹知難服士鄕黃絹未能摛好語靑氊偶幸繼前芳穿楊喜共東牀客攀桂同標北寺房【原注鹿苑寺以其肄業堂榜曰雙桂】聖世選材如華嶽積塵曽不棄毫芒

次韻邊公明【知常】放魚

小鮮無數命臨危邂逅雲莊擴大悲巨浸何勞長者水親臨尢勝校人池依蒲俯視還眞樂貫栁充庖那復知圉圉介鱗俱得所道人因得一伸睂

次韻顏孝立【天經】同年

亦識韶華不肯畱時危那更事嬉逰羇懷不辦愁花雨空廩惟知望麥秋顧我端憂宜燥吻如公無事合扶頭麯生漫助齊睂餉淸洗錢塘兩玉舟

和必先龍圖謝酒兼呈沈次律【琯中】大學士

臺閣髙賢臥裏門淸揚乖隔阻寒溫尙賒宴豆陪三雅聊卽煙郵寓一尊亂後官居同幕燕春來香味憶河豚溪亭午夜銜杯處應對梅花澹月昏

贈史徳謙

不入城闉已十年足音何幸聴跫然杯觴共樂三更後書史相従一世前鳥倦尙飛慚我老鴻何慕覺公賢錙銖得失何湏算聞健惟當數撃鮮

贈鮑欽止【愼由】二首

錦窠朱紱亦何榮辭劇求閒責自輕聊喜靑蔥供俯仰未應紅腐較奇贏久知飛鳥有眞意誰信鳴雞非惡聲只恐朝端闕司又將斂手避威名

紅塵衮衮厭朝班官寺深藏洛尾灣識擢早驚郎位峻招防今見水仙閒髙標自置羲皇上俗眼従教季孟間倉氏一官寜久困禁途供奉政才難

挽致政奉議魯公【壽寜】歌詞

翛然丈室老維摩不媿家聲舊曲阿事閱七朝推壽俊慶鐘六子半文科白蓮入社塵緣息朱紱通閨聖渥多空唱已聞生淨域可須薤露起悲歌【原注南史庾詵傳詵且終家人皆聞空中唱云上行先生已往彌陀淨域矣】

張子防令君挽歌詞二首

賦歸州裏半年間豈料循題哭二難屢薦嘗爲趨幕客數奇終困字民官淸談竟日師夷甫寢瘵連年痛士安身後華名知不朽防多墨妙翠瑉刋

文義遊従四十春艱難契濶見情親少年漣上初傾蓋末路云陽擬卜鄰萬室謳吟依愷悌一生志气負經綸渭陽豈特兒曹慟老送佳城淚滿巾

大卿表兄莫公【平砥】挽歌詞二首

露奏求閒猛掛冠忽驚卿月墮云端中年屢攬澄淸轡末路堅辭矍鑠鞍自卜壽藏松已拱親裁幽刻墨方漧映溪淸逺樓前月後夜登門忍獨看

防従五紀荷勤渠白首來依霅水居郡閤箴規言有補家林書疏月無虛方期老驗長桑藥忽見神升廣栁車兄姊同時封吉壤不堪淸涙屑衣裾

先兄中散挽歌詞四首

昻昻鶴骨素康彊微疢生朝罷舉觴尙冀魂隨香釡反那知人逐綺琴亡禁方不驗三茅洞【原注兄就醫於三茅沈師】遺墨空畱二老堂【原注某結屋靑暘與兄日夕同處號二老堂】従此幽棲風雨夜一翻姜被一淒涼

徳與才髙位不酧大鈞杳黙向誰尢剖符政化傳沂水握節威名振宛丘心悟三乘眞合覺【原注兄結四方印而逝】學該九域獨推優【原注兄在京東進九域圗志爲諸路之冠特進秩一等】鴈行影拆元龜喪涙灑西風不忍収

粉闈當日正逢辰興在滄洲猛乞身袖手旁觀眞得計急流勇退更何人翺翔詞館全無累笑傲丘園不計春鼎鼐百年均此路惟公達識夐誰論

流年八袠慶初開駒隙那知二豎催書聚五車緣嗜學家徒四壁爲輕財幻身夢蝶自云適曲路增蠅何處來【原注兄爲平貨之屬大閽欲以大勑特薦攺官兄辭焉】深恨滯畱暌屬纊此生賫恨在天臺【原注今春欲歸省適先往天臺期以秋歸遂不及見】

哀範卿學士弟

萬卷胸中學已優安恬當向古人求有財謾說駒千里此路何殊貉一丘儒館蕓香今寂寂親闈芝檢竟悠悠懸知簫鼔江村路茂栢深松結暮愁

楊彥安【植】大夫挽歌詞

英猷卓躒世無多用不酧材可柰何庀邑頌聲空制錦阜財智算謾熬波鱣堂積學家傳慶蟾窟登榮子繼科下裏有車催遣奠上池無藥起沈屙心期於我勤知過肺腑従公久切磋十載飄流隔生死東風吹淚寄滂沲

欽定四庫全書

丹陽集卷二十二

宋葛勝仲撰七言絕句

讀史八首

王嘉

王嘉寃死有由緣峻節忠言照史篇最是一條堪恨處臨刑猶道孔光賢

馬融

爲梁艸奏枉忠臣李固夤緣遂殺身南郡何須施絳悵應無面目見時人

陳蕃

閹尹流凶徧海隅飛章露奏計誠疎黃門詔獄空忠鬼天下何因遂掃除

鄧伯道

賊掠家儲嵗阻饑將兒系樹後無兒林回輕棄千金璧始信皇天是有知

法眞

奬鑑人倫重法眞親庭曽遺助求人牖間占察曽何補只得庸庸畨土臣

王戎

兒時黠慧豈尋常苦李徒教結道傍何事季年癡更甚爲財鉆核長膏肓

沈約

革運稱梁出祕謀壽光不許範云畱赤章夜奏稱非已合向人間諡隠侯

王維

子昻文律唱唐家摩詰詩聲未易加屋有誰深薦達坐令入彀賴琵琶

泮水

半璧淸波勢自然鸞聲旂色想當年野芹不識興亡恨猶自牽風漾碧漣

廟宅

素王遺廟屋渠渠老檜陰濃耀碧虛無復升堂聞古樂尙傳開甕得丹書

靈光故基

蟠螭宛轉謾承楣東序西廂只廢基終與建章同圯壊浪言神力有支持

望嶽亭

迆邐羣山不識名天門日觀逺崢嶸地靈不見二宮迹聖作時聞萬嵗聲

壽慶二丘

巍巍寶甃聳靑軒後開基向此生云瑞已隨仙馭逺電光猶繞北樞明

省習堂偶題

格外官曹自在身闔門掃軌養天眞何須更待年三十始約孤髙不詩人

防文中縣丞以詩送苦筍走筆六首爲謝

豹皮羊角食無寃煩助先生苜蓿槃便敕佐饔淹苦酒春餘調筆要多酸

張衡愁坐政煩寃下筯南烹炤午槃老作禪癡多不肉每觀觳觫鼻辛酸

爨無煙火嘆廚貧嘉防防頒勝八珍苦口片時終雋永端如藥石盡規人

茂林髠取未應貧政恐書材窘伯珍更請作橋通夜盜可憐辛苦涉溝人

公圃荒涼此物無畦丁遣餉十餘枝他年京下憎羊酪莫忘溪亭防酒時

碧潤那憂盛夏無駢頭聊取供齋枝辟疆園暗新蒼玉未害靑柯貫四時

四月八日防文中餉黒飯作詩二首紀謝

熱際初經四月八磨香灌佛曉泉寒丞公忽致槃遊飯兒輩驚看歡喜丸

方嘆流塵生範甑何圖香黍溢顏簞將軍尙未封侯貴推去那容學井丹

比作黑飯新茶二首未防文中縣丞寵和走筆再賦以助一笑

防漆飯防淸淨供翻匙那敢配羊寒獨欣法味盈齋缽尙欲詩辭看彈丸

三嘆屬厭閻沒腹十方皆滿淨名簞定中不敢逃禪飯卑景何因醉臉丹

次韻張仲宗【元幹】絕糧五絕

髙賢往往突不墨造化従來一小兒執防逐貧曾有賦柴桑乞食豈無詩

二頃無田空好嵗四郊多壘已仍年遙知壁立書生捨只有溪藤與麝煙

飄蓬聞說旅塗窮我有枯魚困轍中裹飯獨期來見客一杯當卜與君同

冠玉何因常甕牖身名未泰少安之雀羅忽枉黃金彈驚怖還應震失匙

中臺宏議裨初政學省雄文畏後生不悟宦逰成左計只今無米糝藜羮

従仁叔求楷笏四首

異種初従弟子栽東家宰木鬰泉臺誰知當日勤封植只作人間手板材

好事頻求闕裏堂文房裁斵已盈牀講郎乞與非拋卻已辦棼絲結紫囊

橫斜文理秀斕斑分餉閒官尙獨慳凖擬遣人來檢料欲將拄頰望西山

祗召行親尺五天書辭對命赤墀前人言此板多乖牾換試聊須覓褚淵

陪亞仲逰習家池不攜妓偶作二首

史君攜客習池頭不載連營女妓逰紅燭要須醉薌澤白雲何似老溫柔

四序垂楊裊麯塵荊豪不見水粼粼何須倒載搖鞭問不是並州姓葛人

少蘊內翰示和朱氏新治澗泉之什依韻和兩絕

桐川舊傳七里瀨洛宅仍誇八節灘樓聳橋橫墮波影未應能勝此山間

北門學士居新卜南海使君家在中更有嬌云兼健水吾邦従此冠玲瓏

次韻叔才見貽二首

舟隨風入亂山村流水桃花似武陵疊穎叢條煩寄語幸非逋客莫相憎

紛紛寵辱不勞驚凜凜孤髙未易名聞有百錢供菜把下簾従此謝君平

尋山

檻泉依石古名馗細轉輕流有令姿不覺籃輿歸日暮坐憐淸泚住多時

山臺

休言歌酒舊時好把酒髙歌今更新醉裏不知身是客寒城落日數行人

鳳凰山泉石勝絕去城無防裏而前此未有知者偶因休吏與文中良器二士訪尋得瓌奇卓絕之觀於荊棘艸莽間相顧大笑因崇基趾築亭榭疏泉甃池爲登臨嘯詠之地九月二十五日遊陟歸夜作小詩十首

鳳凰山色鳯凰泉山下泉邊有隠仙同是荒榛埋沒久一朝題目萬人傳

渾渾泉源防一溪碧漣方沼燭須睂便須牽率諸君賀卻向山中得鳯池

結宇南溪領老潛東亭復構半空檐書棋文義慚朱異獨向雲山號不防

暝靄昕霞景變移煙雲竹樹眇防差軟紅塵裏何因有遷謫江湖卻恨遲

竹好祗生君子國松髙不受大夫名兩郎風韻都相似結作東南四友生

濃淡峯巒低復髙林深依約見汀橋風流公子圖紈扇咫尺須論萬里遙

鳯去丹山久不歸昔年曽此覽朝暉紫庭正帶黃紳望曷日重將九子飛

従我登山未覺疎應將得失日乘除喜添桐葉千篇詠顧減茅堂一卷書

陰森行盡古榕林別有幽奇路可尋漁舎傍溪人不見弄晴水鳥自浮沈

消盡機心獨保眞無情云外合相親安心丈六奇礓石不是山間射虎人

再賦十絕

橫肱石俯淸泉山澤臞儒似列仙泛水登山聊肆志著書萬卷果誰傳

檻泉甘美勝梁溪來照澄得展睂盡道潺湲流不逺那知無路到天池

子亭聊欲寄幽潛旋斸茅茨覆短檐北牖未妨施枕簟炎天坦腹臥飛防

雲峯遙看步慵移層碧三防更兩差天際餘霞似殘錦只堪収拾餉丘遲

兩士端如蕭子顯求心已足不干名春朝秋夕風兼月辭藻居然嗜此生

云篷煙艇寄孤髙破浪乘風不礙橋豈待徵夫問歸路始教輕漾日遙遙

眺望雲巖每惜歸溶溶溪練照斜暉雙鳬容與還如我因戀滄洲更不飛

淸新十詠豈才疎俗韻蕪詞盡掃除佳句浪傳眞可惜郊居齋壁莫輕書

軟語相従喜道林碧流紫樹日幽尋是非那復談朝士懶作香方比麝沈

蠟珠作鳯定非眞眞鳯惟梧與竹親鳯去臺空應不恨賦詩同有謫仙人

走筆再和鳯凰山十韻酬良器解元兼呈文中宣徳

洞府桃花出泛泉只容劉阮見飛仙叢條疊穎嫌逋客好去人間莫浪傳

不甘蒿藋蔽流溪混沌何妨一畫睂若遣周回挿楊栁醴泉便是陸家池

隠吏皆非謾誨潛夜燈花落廣文檐招尋月月攜連璧不用船中覓孝防

屈曲云根屋旋移下窺鴛瓦碧參差不須欲速求儳路自地升天理合遲

云巘回環出逺靑千層萬疊莫知名白茅峯獨如黃憲不見須臾鄙吝生

催功下下與髙髙束火人歸閙小橋莫向九嵓生妄見須知采栢望中遙

灘聲畱客不容歸更盡西山一寸暉要看冰輪升紫磨繞枝寒鵲自驚飛

秋殘景物更蕭疎愁寄憂埋盡破除埃是中無少分晝塵終恐誤君書

聞有山房隠茂林髙人不與世相尋屋虛但有荒基在恐是宜僚遁陸沈

結友忘懷契道眞水雲情話似親親愛君葉落雲飛句知是才髙壓眾人

送靈浩赴江州般若之請三首

甚深眞諦不容聲溢水鑪峯照坐明悟般若人居般若鐘魚都是妙香城

峴山峯頂五花堂曽見迷津賴法航霅水江流同一滴未妨作戲更隨

師今此去防時回是法初無去與來一句但言無可得寶函封印不須開

贈僧知先

諸方行盡夙心諧澄碧歸來寄雅懷曽識禪那兩居士昭文齋主與髙齋

庵僧善能求詩贈二絕句

此生任運只騰騰聊作空山骨觀僧生死由來如幻夢道人因此識三乘

一瓶一缽早周遊參徧雲門與趙州捲席歸家只趺坐了無一法可推求

靈山紀逰

慣穿蒼翠屬潺湲來伴髙僧半日閒鷲嶺談經元未散不應向此認靈山

寄次顏叔時爲蘇州庾官

繞郭淸蒿翠欲浮燕泉山水抱城流娃宮香徑終肥膩誰道蘇州勝汝州

題龍興寺顏魯公祠二首

幻界當年暫陸沈聊憑剪防結知音淸貧𨿽乏生前米飛裂還多死後金

平原髙節映常山生死興亡本自天莫道排墻爲鬼錄請看裂鐵作形仙

友卿病起二絕句

相従天末慰羈愁屬疾書窓喜頓瘳休向友卿求竟論且従吳客話詩籌

逺來著錄寜非黠肯作長齋卻是癡別久相懷應少廣朝來新得字如

遊徑山蘊常上人字無可以山中秋日十詩求和因次韻

年大飄零馘已黃野麋難復厠鴛行山名一徑通天目便欲看云老是鄕

幽尋連日至如歸款聽淸談木屑霏好乞一庵容一社只消枳落與松扉

棘蓬禪老舌縦橫小閣談元夜气淸頓覺心空重及第信知玆理本無生

五峯崒勢縈逥國一當年手自開莫向蘭袍認遺像此心無去亦無來

攀條葉脫驚䢐嵗照影波淸悵病顏好似蘭臺感秋客送歸臨水與登山

嚴除賓館逺相迎掛壁殘缸夜自明臥聴秋聲鳴索索華鯨呼粥報參橫

昻霄杉桂不知年風纛云幢鎖暮煙狡獪老欽能縮地十洲移得別山川

貞龍徙捨走風雲寒井猶餘舊漲痕老去文書但遮眼懶求寒淗洗眵昏

擁書齋館水侵門當日靈芝秀一村碧落二卿今不見空餘喬木曉驚猿

萬疊山深顥气淸泬防天宇鴈初橫眞機已契偏中正世事聊將熟處生

次韻劉無言【燾】山中五絕句敢請諸僚和之

載酒陶春久不歸將花判斷定忘疲尋芳便作而今計莫待他年子滿枝

命友登山共寄情亦逢佳處便班荊有時便取琴雙瑣寫出蒼髯夜半聲

蕭閒谷飲更巖棲應笑癡人簿領迷萬頃靑油行省舫嬾黃輕拂栁條低

川原紅綠逺交加春物闗心夢到家體骨素輕惟燕子面皮防好是桃花

榮槁如環浪自循一笻雙屐伴行春溪翁野老來爭席不識蓬山第一人

逰眞意亭得二絕句示良器

相攜取意踏郊墟松拂芒鞋畢景俱灑落持君比佳竹幽人一日不堪無

淸波澄澈復縈紆照影湘纓得自娛寄語溪光容笑傲人愚那敢便相愚

嘲淵眀

粟貯瓶中能防何頭巾漉酒苦無多𨿽然淸操標千古試問還曽醉飽麼

中庭雙柏

羞爲趙瑩婆娑樹懶作防徊旌節花獨立凜然霜雪裏惟將直節勸無邪

約特進河東相公元樞河南相公遊菁山觀梅用前韻重賦五絕

獨抱幽眞嵗月長不甘取次爲人芳紫樞黃闥垂靑眼宿蘂橫枝特地香

嚼蘂攀條趂日華懸憂面旋逐風斜若非鼻觀通淸馥應道漫天無蒂花

蔽谷連山萬樹多吳天今日驟晴和冰肌玉骨知誰似只向尊前許兩娥【原注河東相公是日出二姬】

爲愛寒英暫去家不辭溪路津涯山村盛事人應說第一人觀第一花

春醪香防約同嘗玉雪花多獨此疆敢請對花同爛醉擬將酒債典衣償

以梅花餉富季申【直柔】樞宻有詩三首謝次其韻

數枝幽艷逼人淸望臘先馳淡日程往近樞光增嫵媚絕勝寒影照溪明

姑射肌膚獨占淸東南萬樹數烏程【原注菁林烏程】便須挈榼連宵賞要看瓊蕤伴月明

葛山庵畔野梅淸風便猶須半日程聞說數枝來幾席何妨先賞到黎明

次韻胡汝明【舜陟】梅花下小飲三首

林間縞袂綴瑤英月裏輕盈畫不成拂石坐來花一眼神膚従此喜雙淸

南枝連夜犯寒開好事誰曽步屧來上客固知心匪石爲花燒燭恥瓶罍

輕陰池館潤無塵骨醉簮花任笑人先向孤芳一傾倒明朝更浥上都春

汝明以詩謝餉菊次韻二首

千本黃花嫩色深恍疑春色變家林禪翁防戒新停酒小宴無因費百金

和气凝陽更逓通露根移得自蠶叢分明般若圎明相誤落柴桑酒盞中

二聖圗書

宸章端與三墳並奎畫全將六義該湖海小臣如艸木豈知云漢有昭回

夢良以書獻吉夢戲作二絕

山林臯壤樂無厭況是寒灰豈復炎蹇足上天無是理固應此夢不須占

枕中佳兆逺相誇未敢憑虛便拜嘉老去定心如止水不隨閒夢入人家

書懷二首

寂寂蓬門雀可羅不妨休影養天和詣人三十已當止年事那堪更倍過

樗散知非濟世賢一官明道又逾年眞人上界官都足甘向塵寰作散仙

雪意

闇淡同云撥不開嵗陽雲暮迫星回寄言大造洪蒙裏速致靑腰滕六來

雪

朔風一夕結層陰奇貨居來更易尋器異山濤仍玉璞坐無王衍亦瑤林

雪中有懷舊逰次友人韻

昔泛秦淮一舸飛角聲吹動塞云悲如今獨聴寒雪憶殺梅花舊日詩

陪樞宻富公逰霅川卽事呈三首

飛樓百尺面巑岏萬頃谿光帯郭寒宵寐正求良弼夢雲山聊得暫時看

龍庭一紀袖攜香磊落功名竹帛光敢請東周重復古肯同歌鳳接輿狂

杖藜登覽更簮蒿莫學騷人獨餔糟奕世當傳張顥印三公行佩呂防刀

疊前韻三首

菁村小隠卜巑岏盟在前峯詎肯寒卻把靑鞵踏城市赤欄山色帶慙看【某自菁山起赴州治】

靑蘋風起遞秋香翠蓋紅妝襯水光暇日躋攀莫辭數人生百嵗似風狂

晚涼湯餅防靑蒿卜瓠分甘笑楚糟好摘江蘺充雜佩不須嵗晚夢三刀

埇橋道中

雨跳濁水千漚亂風過橋林萬弩齊頃刻埇橋斜景在市人來去兩虹霓

七夕

朱閣瓊宮耀紫房翠翹下墮慰愁腸天中感遇非塵世不念癡牛念郭郎【郭翰】

次韻徳升七夕二首

盈盈一水截長空烏雀橋成得暫通逗曉歸來裝萬恨舊機牢落響寒風

霓旌鸞扇去央央雲路輕車駕七香靈防此宵才瞬息經年何苦夜偏長

次韻徳升頤軒詩五首

晴碾春龍鬭小飲慳難遣睡魔降翩然夢繞滄洲去白馬波寒槳一雙

轆轤聲到讀書帷艸解招涼暑气遲淨掃竹軒人不到戍樓哀角又空吹

造物機緘屬小兒懶従寒燠究端倪綠陰晝寂孤花淨猶有黃鸝恰恰啼

金鑾賜第新搴桂鐡幕官期未及瓜隠幾蒲團無一事五車闗眼未昏花

外物年來論已齊眼看人事浪推移禨祥白犢何勞問寵辱黃粱共一炊

次韻徳升恵新茶

寵餉頭綱北焙茶分甘應自五侯家午雞驚破槐安夢猶有新香在齒牙

雙疊紅囊貯揀芽旋將活火試瑤花半生未有陽侯厄喜聴咿啞轉井車

新茶

當日火攻應有法此時水厄定無餘閒軒七碗宜頻試九隴淸泉勝具區

烹茶

俗耳未容聴滴瀝水瓶聊遣挹澄晴軒小酌煎新茗紗帽籠頭似管寜

鰣魚

貫以栁條仍撥刺芼之筠筍佐鮮肥他年京洛憎凡饌莫忘河亭染指時

烹筍

味佳端可供羮梜韻勝尢宜薦酒螺自笑癡人饕口腹不求新竹透林多

友人恵芍藥並靑梅一枝偶成三絕

窺園記我分名卉大似梁園重錦紅自媿江淹才已盡卻須還與主人翁

芳叢的皪長明檻不似餘花頃刻春始信有常能耐久何須逐巧鬭尖新

香雪一林初著子和枝分餉不吾慳含酸但止文園渇靑無人蹙逺山

以糟水灌芍藥戱題

年年國艷賞敷腴酩酊供人就燕胥此段固應先骨醉餔糟聊學楚三閭

金邊山畔汁偏羙玉井峯頭船最多未敢磨刀供大嚼卻愁蔵紮有修羅

山谷以寒巖子詩十二首作槁書詞筆俱絕裴繼之出示求防因題絕句

百篇詩已露闗欲免驚愚理亦難招得使君來帳下不應饒舌坐丰幹

防子猷訪戴圖

玉屑金波各眼塵如何牽役不知勤往來擾擾天機亂似端居對此君

防陶淵明歸去來圖

小邑弦歌始數旬迷塗才覺便歸身欲從典午完髙節聊與無懷作外臣

吳道子畫鬼

莫將幽顯較精麤人鬼從來理不殊磊砢挐云傳怪狀論師天眼識工夫

防李伯時畫李元通隨虎圖三首

華嚴寶軸掛於菟笑問翻經有地無引下福山三十里不應老馬獨知塗

淸樾寒潭土作宮楊枝栢葉五年中論成永作將來眼第一功歸大小空

素幅工傳長者眞龍眠端恐是前身只畱散帶經行影不貌供齋兩玉人

防黃魯直畫

江南黃防飛滿野徐熈畫此何爲者百年幅紙無所直公毎玩之常在把【原注玉篇防鶉也說文防鶉奄也一曰牟母一曰鴑呂氏春秋注田防化鴽幽州謂之防】

畫竹二首

萬个霜筠保嵗寒風枝輕戛玉瑯玕何人重作翩翩賦寫出髙標與諦防

眼到竹邊知未是竹來眼裏亦全非諸人問我眞如意不到山前帶笠歸

欽定四庫全書

丹陽集卷二十三

宋葛勝仲撰詩餘

浣溪紗九首

詠梅

東閣郎官巧寫眞西湖處士妙傳神嫣然一笑臘前春鬭好𨿽無冰骨女相宜幸是雪髯人且煩疎影入淸

樽

木芍藥三首

可惜隨風回旋飄直須燒燭看嬌嬈人間花月更無妖濃麗獨將春色殿繁華當合眾芳朝南牀應爲醉淘

淘

通白輕紅溢萬枝濃香百和透丰肌丹山威鳳勢將飛玉鏡臺前呈國艷沈香亭北映朝曦如花惟有上皇

妃

鬭鴨欄邊曉露沾華堂醉賞軸珠簾挿花人好手纖纖遮防輕寒施翠幄標題仙品露牙籖詞人遺恨獨江

淹

賞芍藥

樓子包金照眼新香根猶帶廣陵塵翻階不羨掖垣春不分與花爲近侍難甘溱洧贈閒人如羞如怒獨含

顰

少蘊內翰同年寵速日出後堂並制歌詞侑觴卽席和韻二首

今夜風光戀渚蘋欲教四角出車輪金釵離立座生春神女恍驚巫峽夢飛瓊原是閬風人詔封後院寵儒

臣

溪岸沈深屢泛蘋傾城容見此推輪可憐虛度二年春暮暮來時騷客賦朝朝新處後庭人天畱花月伴羇

臣

小飲

裏明珠芡實香尊前堆雪膾絲長何妨羌管奏伊涼翠葆重生無復日白波不釂有如江壁間醉墨任淋

浪

贈妓

東道殷勤玉斚飛華燈傾國擁珠璣玉奴嫌瘦玉環肥縹緲幸聞緱嶺曲防差猶隔夏侯衣放開雲月出淸

輝

訴衷情

友人生日

淸明寒食景暄妍花映碧羅天防差捍撥齊奏丰頰擁芳筵逢誕日揖眞仙托鑪煙朱顏長似頭上花枝嵗嵗年年

減字木蘭花

公弼侄初授官以此勸酒

辛勤屋未遇知音甘陸陸詔錄遺忠一札天書下九重鵞城初命此去靑雲應漸近解褐恩新今嵗吾家第四人

西江月五首

正月十七日與文中自邑境徧逰歙黟祁門山水十九日在黟邑洞靈觀夜燕二首

羇宦新來作惡窮途誰肯相従追攀十日水雲中情誼知君獨重寂寂回廊小院微雨尖風鳯山香雪定應空昨夜疎枝入夢

山鎭紅桃阡陌煙迷綠水人家塵容誤到只驚嗟骨冷玉堂今夜莫對佳人錦瑟休辭洞府流霞峯回路轉亂雲遮歸去空傳圗畫

三月初六日席上代監酒和

晚路交逰綠酒平生志趣靑霞霜風時節近黃花泛宅舟將鷁畫不分兩溪明月夜深只屬漁家今朝淸賞寄情涯肯向榮途索價

叔父慶八十防

瑞獸香雲輕裊華堂繡幕低垂人生七十尙爲稀況是釣璜新嵗登爼靑梅的礫明欄紅藥芳菲天教睂壽過期頥常對風光沈醉

與王庭錫登燕集作

淸樾已生晝寂孤花尙表春餘象牀筠簟燕堂虛初過晚天微雨珪璧新來北苑鱸蒓未減東吳捧觴紅袖透香膚不浥翔龍煙縷

醉花陰

次印師韻

東皇已有來歸耗十里菁山道凍枿萬株梅一夜妝成似趁雞鳴早年時淸賞曽同到先仗逰蜂報抖藪舊心情一笑酧春不羨和羮詔

瑞鷓鴣

工部七月一日生辰

火雲欲避金風至秀气充閭初降瑞去家丁令卻歸來還燕懸弧當日地金章紫綬身榮貴壽福天儲昌又熾怪來一嵗四遷官還遇當生元太嵗

浪淘沙四首

十月十九夜賞菊

我愛菊花枝浥露偏宜旋移佳種一年期照眼黃金三徑爛可但東籬秋老摘花吹敢恨開遲只愁一夜便香衰待挿滿頭年大也且泛芳巵

九月十八日與千里賞菊三首

又見菊枝新色淺香勻老人衰病臥漳濱𨿽是無聊仍置酒幸有嘉賓不用怨蕭辰不似芳春請看金蘂照金樽今夜花前須醉倒直到黎明

歌闋鬭淸新檀板初勻畫堂新築太湖濱好是黃花開應聊宴新賓上客卽逢辰況是靑春上林開宴錫堯尊今夜素娥眞解事偏向人明

娛老子亭新丹堊初勻萬株金菊繞溪濱折向華堂遮醉眼聊用娛賓紅燭夜將辰廣座生春月波新釀入芳樽好向花前爛醉不負承明

鷓鴣天五首

賞菊二首

黃菊鮮鮮帶露濃小園開徧度春風自篘玉醴酧秋色旋洗霜須對曉叢香在手莫怱怱尋芳今夜有人同黃金委地新収得莫道山翁到底窮

采采黃花鵠彩濃吹開一夜爲霜風已邀騷客陶元亮不用歌姬盛小叢秋易老莫怱怱齊山髙興古今同欲知此地花多少一眼金英望不窮

九月十三日攜家逰眞意亭燕集二首

婆律香濃气味佳玻瓈仙盌進流霞凝香淸滌髙陽醉靈液甘和正焙芽香染指浪浮花加籩禮盡客還家貫珠聲防紅裳散踏影人歸素月斜

小榭幽園翠箔垂雲輕日薄淡秋暉菊英露浥淵明徑藕葉風摧叔寶池酧素景泥芳巵老人癡鈍彊伸睂懽娛莫遣笙歌散歸路従教燈火稀

新春

玉琯還飛換嵗灰定山新棹酒船回年時梁燕雙雙在肯爲人愁便不來衰意緒病情懷玉山今夜爲誰頽年時梅蕋垂垂破肯爲人愁便不開

木蘭花

盧姊生辰

談圍曽蔽靑綾帳林下中年惇素尙煙波偶趂一帆風卻鎖云扃來就養自従悟得空無相身把虛空來作樣大千沙界抹爲塵未比無生眞壽量

鵲橋仙二首

七夕

涼飈破暑淸歌縈坐缺月稀星庭戶瓜華艸艸具杯盤喜共浥初筵零露天孫東處牽牛西望勸汝一杯淸醑精靈何必待秋通爲一洗朦朧今古

【闕】偶天津輕渡卻笑姮娥孤皎平時五夜似經年問何事今宵便曉云車將駕神夫畱戀更吐心期多少支機休浪與閒人莫倚賴芳心素巧

南鄕子四首

三月望日與文中諸賢泛舟南溪作

栁岸正飛綿選勝輕逰漾碧漣笑語忘懷機事盡鷗邊萬頃溪光上下天菇葦久延緣不覺遙峯靄暮煙對酒莫嫌紅粉陋嬋姢自有孤髙月姊仙

九日

拂檻曉云鮮銷暑樓危竦半天曽是攜賓當薦九開筵度水縈山奏筦弦黃菊映華顚千騎重來已六年樓下東流當日水依然更對周旋舊七賢

九日用玉局翁韻作呈座上諸公

晴日亂雲収人在蘋香栁惲洲溪上淸風樓上醉颼颼共折黃花挿滿頭佳客獻還酧不負山城九日秋苕碧荇靑供酩酊休休楚客當年浪自愁

九日黃剛定再索席間作

秋水瑩精神靖節先生太逼眞談麈生風霏玉屑津津爽气泠然欲侵人一座盡生春滿引瓊觴已半醺更把黃花壽彭祖【原注事出魏文帝書】盈盈數闋新聲又遏云

虞美人四首

酬衛卿弟見贈二首

三年曽不窺園樹辛苦螢暮怪來文譽滿淸時柿葉書殘猶自日臨池春秋新學卑繁露黃卷聊堪語家人不用寄歸詩行看升平樓外化龍歸

一輪丹桂窅窊樹光景疑非暮天公作意在玆時掃盡微云防綴展淸池樽前金奏無晨露只有君房語驪駒客莫賦歸詩東道畱連應賦不庸歸【原注一作共踏靑槐碎影夜闌歸】

題靈山廣瑞禪院

靈山法防何曽散此地神光滿丁公潭下百雷霆疑是銀河挽下一齊傾髙橋飛觀連雲起檻外驚湍水大磯才過小磯來應有天孫靈馭月中廻

自蘭陵歸冬夜飲嚴州酒作

嚴陵灘畔香醪好遮莫東方曉春風盎盎入寒肌人道霜濃臘月我還疑紅鑪火熱香圍坐梅蘂迎春破一聲淸唱解人頤人道牢愁千斛我誰知

臨江仙九首

上已日逰海昌王氏園呈吳宰【效】及中散兄

倦客身同舟不繋輕帆來訪臒仙春宵元巳艷陽天夭桃方散錦髙栁欲飛綿千古海昌佳絕地雙鳬暫此畱連通宵娛客破芳樽蘭亭修禊事梓澤醉名園

燕諸部使者二首

自古吳興稱冷僻菇城水浸潾潾回星難望使車塵如何三日飲並有五行人文似枚臯加敏速記書易若張巡幕中無用郤嘉賓他年浮棗防莫忘兩溪春千古烏程新釀美玉觴風過潾潾歌聲未辦起梁塵九天扶侍客來作繡衣人夙有詞華驚一覽傳聞獻頌東巡未應握節久賓賓一封馳詔防卻醉上林春與葉少蘊夢得上已逰法華山九曲池流杯

小樣洪河分九曲飛泉環繞潾潾靑蓮往事已成塵羽觴浮玉甃寶劍捧金人綠綺且依流水調蓬蓬釂鼓催巡玉堂詞客是佳賓茂林修竹地大勝永和春

嘲尉姜補之托疾臥家

郊外黃埃端可厭歸來移病香閨象牀珍簟共委蛇耆婆尋艸盡天女散花遲小雨作寒秋意晚檐聲與夢相宜冷侵羅幌酒煙微試評書五朶何似畫雙睂席上和呈中散兄及吳令三月初六日

寶觀岧嶤飛雉堞登臨恍欲升仙野桃官栁襯吳天春風寒食夜遺恨在封綿聞道東滇才二里銀濤直與天連憑誰都捲入芳尊賦歸歡靖節消渇解文園

章園賞瑞香二首

二月風光濃似酒小樓新濕靑紅碧琉璃色映羣峯更移金鑿落來賞錦薰籠詞客舊畱月旦此花淸軟纎穠未饒蘭蕙轉光風赤欄呈雅艷翠幕防芳叢

雪壁歌詞題尙濕春風又見輕紅一枝斜挿映頭峯不辭連夜賞銀燭透紗籠白髮欺人今老矣樽前羞見繁穠淸香尢嫪虎溪風海棠須避席佳種謾蠶叢

二月二十二日錦薰閣賞花詞

檻外奇葩江外種嬌春未減鞓紅畫樓晴日斂雲峯佛香來海防蜀錦薦燈籠今夜那憂殺風景酒花來鬭妖濃江梅冷淡避春風明年來縱賞應醉綺羅叢

定風波二首

與葉少蘊陳經仲彥文燕駱駝橋二首

千疊雲山萬里流坐中碧落與鰲頭眞意見娛吾已領煙景不辭捧詔久汀洲老去一官眞是漫溪岸獨余此興未能収畱與吳兒傳勝事長記赤欄橋上攬淸秋共喜新涼大火流一聲水調聴歌頭況有修娥兼粉領佳景謝公元不礙滄洲平昔短檠眞太慢气岸老來都向酒杯収雲水光中修褉事猶記轉頭不覺已三秋

蝶戀花八首

春夜卽事二首

二月春遊須爛漫秉燭看花只爲晨曦短髙舉蠟薪通夕防紅光萬丈騰天半寄語平時逰冶伴不負分陰勝事輸今叚燈火休催歸水院慇懃更照桃花面只恐夜深花睡去火照紅妝滿意畱賓住鳯燭千枝花四顧消愁更待尋何處漢苑紅光非浪語棲靜庭前都是瑚樹便請催斟鳴酹皷明朝風惡飄紅雨

疊前韻二首

百紫千紅今爛漫舉燭輝花莫厭燒令短酒裏逢花須細看人生誰是英雄半安得紅顏爲老伴妙舞花前楊栁誇身段已倒玉山逥竹院淸香不斷風吹面已過春分春欲去千炬花間作意畱春住一曲淸歌無誤顧繞梁餘韻歸何處盡日勸春春不語紅气蒸霞且防桃千樹才子霏談更五鼓剰防走筆揮風雨

和王亷訪

風過漣漪紋縠細十拍香檀驚破文禽睡野蔌溪毛眞易致風流未減蘭亭防擊汰千艘供洛褉映水垂楊萬縷拖濃翠小海一聲波上戱慇懃畱客千金意

同安生日二首

雨後春光濃似醉著栁催花節物侵龍忌繡褓香閨當日瑞紫蘭宮墮人間世歌管停雲香吐穟碧酒紅裳共祝魚軒貴天上阿環金籙祕齡鵠壽三千嵗共樂堂深簾不捲惻惻寒輕二月春猶淺續壽競來歌舞院龍涎香襯鮫綃段畫棟朝飛防語燕端似知人著意窺金醆栁外花前同祝願朱顏長在年齡逺

章道祖生日

安石橊花濃緑映解慍風輕政是朱明令衮繡元臣門戶盛童孫此日懸弧慶夜燕華堂添酒興黃紙除書逺帶天香防欲挹苕波供續命不須龍防江心鏡

漁家傲

初創眞意亭於南溪逰陟晚歸作二首

嵓壑縈回雲水窟林深路斷迷煙客茅屋數椽擕杖舄人寂寂侵檐萬个瑯玕碧倦客覊懷淸似滌更無一防飛埃迹溪漲慢流過幾席寒湜湜鳬鷖防破琉璃色疊疊雲山供四顧簿書忙裏偸閒去心逺地偏陶令趣登覽處淸幽疑是斜川路野防溪毛供飲具此身甘被煙霞痼興盡碧雲催日暮招晚渡遙遙一葉隨鷗鷺

江城子

和無言雪詞

飛身疑到廣寒宮玉花中興何窮酒貴旗亭誰是惜靑銅飄瞥三吳眞妙絕銀萬里失西東華堂紅蠟暖歌鐘捲簾風賞空蒙豊頰修眉鶴擁仙翁欲作氍毹花底客淸漏永禁城重

驀山溪三首

送李彥時

出門西笑千里長安道不用引離聲便登榮十洲三島畫船珠箔蘋末水風涼隋岸栁楚臺人景與人俱好應憐見晚玉殿生淸曉正是妙年時步承明謀身須早軺車膚使新遂凱歌回恩綍重防衣輕嘉慶知多少

穿天節和朱刑掾二首

望雲門外油壁如流水空巷逐朱轓步春風香河七里冶容炫服摸石道宜男穿翠靄度飛橋影在淸漪裏秦頭楚尾千古風流地試問漢江邊有解佩行雲舊事主人是客一笑彊頒春燒燈後賞花前遙憶年年醉春風野外卵色天如水魚戱舞綃紋似出聴新聲北裏追風駿足千騎捲髙岡一箭過萬人呼鴈落寒空裏天穿過了此日穿名地摸石俯淸波競追隨新年樂事誰哀老子使得蹔遨逰爭捧腹乍凴肩夾道遊人醉

滿庭芳

任昉嘗爲新安太守風流名迹圖經史牒具載感今懷古作

百不爲多一不爲少阿誰昔仕吾邦共推任筆洪鼎力能扛不爲桃花祿米讎書倦一葦橫江招尋處徒行曵杖曽不擁麾幢山川眞大好魚磯無恙宻嶺難雙聴訟訴多就樵塢僧窻嵗月音容逺矣風流在遐想心降雲煙路搜奇弔古時爲酹空缸

原防二首

文康葛公文章粹雅夐絕當世士夫仰之儼如山斗凡所著作流布於人間者孰不珍蔵而喜讀之曩者洪君出守儀眞固嘗鏤板以恵學者比以兵火蹂踐散失殆過其半曉不忍斯文之墜因學糧之餘搜訪舊本命工補闕庶可傳之永久在曉𨿽不能繼三篋之羙譽而亦可以足四部之蔵也歟隆興癸未仲夏甲寅日右朝請大夫知眞州軍州主管學事兼管內勸農營田事宋曉題

葛文康公以文章名世世之名能文者舉推尊之信簉乏綸闈與公之孫給事邲防從容論議得公平生爲多公妙齡擢上第以三經試學官應博學宏詞科俱第一徽宗幸太學時以賦頌奏禦者千餘篇詔近臣第之以公爲首於是譽益重𨿽然玆公餘事爾公爲大司成數言時政得失忤貴要意褫職奉祠處之晏如也起知湖州過京師以書抵當路勸母北舉其言有曰天下無事則宰相安宰相生事則天下危以今觀之識見過人逺甚豈特古所謂綴文之士哉有丹陽集傳於世儀眞舊嘗鋟板經兵火不全姚君恪爲守復刋之屬余識嵗月因筆一二以發幽光之緒餘使後進得以窺前輩之學姚君本書生累與賓薦𨿽登武爵凡事能潤飾類此淳熙十三年七月初一日朝奉大夫試中書舍人兼修玉牒官王信跋

欽定四庫全書

丹陽集卷二十四

附錄

宋左宣奉大夫顯謨閣待制致仕贈特進諡文康葛公行狀

曽祖惟甫故贈吏部尙書曽祖母吳氏贈陳畱郡太君

祖宻故任承議郎致仕贈通議大夫祖母陳氏胡氏皆碩人

父書思故任朝奉郎致仕贈少師諡淸孝母侍其氏贈秦國夫人

公諱勝仲字魯卿其先嬴姓夏后世封國於葛春秋時嘗見於經其後子孫因以爲氏漢魏之世著籍廣陵唐天祐中有諱濤者避孫楊連兵之禍従江陰家焉其子防太宗時以髙年有徳賜爵公士生詳隠居不仕於公爲髙祖娶焦氏是生尙書至通議淸孝皆以進士擢第通議早嵗歸休爲鄕人所宗而淸孝居官奉親淸徳孝行著聞旣卒邑狀其事諗於州州聞於朝詔特賜諡淸孝公幼警敏日誦書數千言九嵗能屬文初淸孝篤志孝養未暇爲公擇師一日公白淸孝曰某人不足以爲某師淸孝駭問其故公徐於袖中出文藳淸孝遽取視則語盡驚人而師所竄定皆非是乃笑而頷之遂爲公易師淸孝嘗與客論文偶有遺忘召公問之酧答如響一座嘆異自是賓朋防集必使公侍左右年十五而學成於經史無不精通年十六應開封舉中其選年十九丁內艱二十二再試開封爲第四主文歐陽叔弼見其封建策愛嘆之紹聖三年復預開封優選明年試南宮時再用經義取士知舉文節林公希謂公防於經防乃擢寘髙等遂登是嵗進士第朝廷方興律學公居學才閱月於法令貫通若素習試爲第一國子監上其程文乞旌擢以勵眾元符二年調杭州右司理參軍杭爲淛右都防民俗繁夥多鬭訟狴犴往往充斥而吏皆大姦宿贓舞文市獄無所顧忌公自以儒生且年少恐其易已乃痛繩以法而於鞫獄必委曲詳盡囚感公哀矜咸吐情無隠旬月間滯獄一空吏防畏憚不敢肆皇祐中有司理某者以院吏名次髙下立爲定格每視役之劇易悉以序授任循用旣久吏持必其上莫有懲勸事多不集公暇日取其格視之謂羣吏曰此非若衙規有成法不可動顧前官可爲吾何爲不可攺索火焚棄不用眾皆嘩公屹不變遂一以能否勤惰爲升降而任劇易於是人人競奮事無不理府帥丰稷知公爲一代偉人累薦於朝事皆倚公而辦先是福州有士族不肖子因醉酒與其徒凡三人出郊偶見巨商行支徑隠闗徵者卽詐爲捕稅吏執之商窘甚以賂得釋已而病死其家乃以遇刼盜聞於官獲其二卽抵法獨逸其一迹捕至杭得之繋州獄前官以其黨旣伏誅謂是囚亦當死無疑鍛鏈成之獄具未決公至得其情曲折移牒福州請収商家詰問果辭窮自言實誣告遂直其寃眾皆服公之精明文節公赴召京師陰求天下奇士一見公謂曰君文詞經術宜爲當今模範獄訟冗職柰何久居因薦試學官元符三年春公以詩書禮三經試於有司又試宏詞二科俱爲第一特遷河中府知錄參軍攺登仕郎士林歆艷見其文以爲不可及公之華問自是彌大矣建中靖國元年除兗州州學教授兗故先聖國師儒之任朝廷不輕畀以公有重名特命焉公居職防自勵日與生徒談經論文孜孜不倦人得所未聞心咸悅服鼓筍踵堂者輻輳至黌舎弗能容公乃移書部使者丐錢悉撤其舊擴而新之且丰其餼廩學校之盛遂冠一路崇寜二年始行三舎法於天下朝廷以太學首善之地故除授學官非第一流人不在選除公學正淸孝喜謂公曰士積學非獨爲已蓋將淑諸人汝其勉旃淸孝自謝事髙臥未嘗出閭門公因力請迎養従之公官卑祿薄且處桂玉之地日營滫瀡之奉極其誠至崇寜三年八月以薦者遷文林郎是嵗天子幸太學公奏賦數千言時四方文儒之士上歌頌文章者以千計徽宗皇帝命中書省第其優劣公居其首十一月丁外艱執防哀毀過制旣舉大事貧甚無以贍其孥至全家食粥終防未嘗飲酒茹葷居苫廬閱釋氏所謂大藏經者盡其卷帙大觀元年五月用幸學恩循承直郎差充提舉議歷所檢討官是冬天子祀南郊文武官通朝籍者例皆得封贈公以檢討在職若滿半嵗則於格當攺奉議郎預計其日適在蕆事之後乃拜章乞減秩一等及大禮前授命朝廷嘉其孝特攺通直郎由是恩霑泉壤鄕裏榮之八月除知大宗正丞事檢討如故始朝廷以従臣提舉議歷所至是俾郭天信代之公深惡其人弗欲與共事謂之曰是局旣易長則其屬義亦不可畱堅請引退天信曰公譽望如此豈久爲檢討官者茍能暫屈相従正字指日可得公曰富貴在天儒者但當顧義耳明日抗論於朝力丐罷天信聞之大怒公請不已並乞罷宗正職上喜其不可奪特許罷歷局搢紳稱其難能二年以皇帝受八寶恩轉奉議郎仍加武騎尉宗室仲瑈妄議學制公劾之上喜公能舉職特轉承議郎三月除祕書省校書郎五月遷尙書考功員外郎以親嫌攺禮部貟外郎時方承平四方上符瑞者遝至公掌南宮牋奏或日艸數牘曽無滯思時人服其敏而工三年六月磨勘轉朝奉郎八月以議廟制與時論不合責知歙州休寜縣歙地多巖崄其民狠愎健訟嵗斷大辟以百計在江東號難治而休寜尢甚故諺稱鑊湯滚處銓曹選注無願往者攝官嵗久獘滋甚防不可爲公初至命吏於大辟中恣取其一且親決吏選久可疑者案牘數千紙俾兩人舁至欲因以困公公閱視不移晷呼獄吏曰於若干紙外亡去一節是必汝所匿吏駭汗失措度不可隠乃於其捨故牘中出之果皆中款情要吏叩頭曰囚罪本不至死某故當以死其所匿一節乃囚自白明甚懼令平反故匿之公引囚覆問皆合因釋囚而正吏罪一邑以爲神明曽未逾月囹圄告虛公之始謫也眾皆謂公必不行旣至又謂公必不事事及見公視職甚謹𨿽細務檢飭必親簿書錢谷悉井井有條次無絲忽不治然後嘆公之才有餘而度量宏逺也每聴訟必先爲民辧曲直已乃従容告以慈孝禮遜之節恂恂然猶父兄之詔子弟民多在庭中感泣願息所爭由是獷俗頓革鬭訟衰止暇日攜賓友登覽泉石吟詠酧唱略無遷謫之嘆考課爲江東第一外臺列薦諸朝政和元年磨勘轉朝散郎加云騎尉三年復召爲禮部員外郎以預議元圭轉朝請郎未防遷吏部員外郎四年擢國子司業時興學久成均之士爲文轉相模仿率一律公恐其漸入卑陋每考試必取卓然不羣者置之上列文格翕然大變士相慶以爲得師質經叩疑者屨滿戶外防無食息之間其爲當世推重如此朝廷命諸生習雅樂樂成上禦崇政殿按試大悅學官皆增秩一列轉朝奉大夫七月以公在吏部編修大使臣名籍成轉朝散大夫九月遷太常少卿皇朝自建隆至治平初所行典禮歐陽文忠公嘗裒集刋定爲書凡百篇號太常因革禮及是朝廷以公明習典章俾續其書公自治平迄政和四年用文忠公條目纂錄爲三百卷於是五十年間禮文之事粲然在目書成上覽而嘉之使與前書並藏太常焉五年初建太子府以公兼太子右諭徳公每見太子未嘗不言治心修身之要且以仁孝學三言各著一論獻之勉之使進於是大防嘉納復采春秋戰國以來歷代太子善惡成敗之迹日進數事旣久遂成一書號承華詔媺云九月磨勘轉朝請大夫六年七月移太府少卿時盛章以諂媚權貴驟用爲開府尹勢傾中外忽遣其子並謂公曰外府左遷士論甚郁某能爲公卽還舊物其許之乎公正色曰進退百官當自宰相某𨿽不佞顧安肯由他岐進以重速戻哉並歸以告章大慙遂與公爲仇識者聞而韙之除國子祭酒七年遷大司成以前任司業訓導髙麗生有勞轉朝議大夫公慨然語家人曰吾自布衣致身侍從受國厚恩當圖報效前此位卑不敢越職論事今豈宜緘黙乃數求對言天下治亂大計且陳時政得失𨿽歸削槁不以示人然貴要咸怒切齒公由是不能自安於朝矣俄落職提舉江州太平觀宣和元年朝廷明公非辜復右文殿修撰仍攺宮觀作自陳繼除知汝州國初京西多曠土寶元康定間特輕其賦募民墾辟嵗久地無遺利而民防富饒政和初言利者始獻議增稅民已不能支其後宦官李彥爲京西之民率盜占官地括其田而歸之官西城新法由是破產者比屋有朝爲豪姓而暮乞丐於市者公下車數月防彥至一境騷然苛暴肆行人多逃匿以避禍公見彥垂泣曰某任郡寄當爲天子牧養斯民而坐視其離散如此深所不忍願公稍霽威嚴退而條具不當括者數千戶請蠲之彥大怒曰是欲沮壊西城新法耶艸奏劾公朝廷壯公敢爲寢其奏不行自玆西城及貢奉之事専委通判而彥亦不復再至州境矣二年磨勘轉中奉大夫加丹陽縣國男大河嵗修掃岸費稍艸不貲皆取辦旁郡而汝獨倍民大困不堪命公喟然嘆息上疏乞免且令民緩輸待命轉運使怒不及期符檄督迫日峻公奏免防急僚屬惶怖不知所爲公慰撫之曰諸君苐勿書紙尾某當獨任其責頃之詔允積年重斂一朝而除民叫讙交賀家家畫公像嵗時率子孫環拜相語曰微葛公吾儕非餧死卽流徙異鄕能復自保於此乎前太守常建言汝州崆峒山實黃帝問道之所宜築宮奉廣成子旣得請則竭力以事土木工未究罷去及公至主觀道士出大言脇公促繼前役公叱之曰嵗饑民匱可困以不急乎卽上疏乞須丰登有防特従公之內剛不畏彊禦多此類三年復顯謨閣待制四年四月磨勘轉中大夫七月轉太中大夫徙知湖州是行實過闕例得入覲時親黨當國將爲燕山之舉公先以書遺之其略曰方今東南靖息西北歡盟相公之功業可謂大矣然天下無事則宰相安宰相生事則天下危願相公享宰相之安而無使天下危也省書不悅乃畫防令便道之任公之未至湖已聞有黠吏數輩持郡將短長肆爲不法及視事數日盡得其姦贓流放之闔郡稱快燕山之役旣興國用防屈乃科免夫錢於天下輸後期者俾以軍法従事民大驚懼時浙西連嵗水潦公持檄憂形於色顧其佐曰方玆艱食何堪重斂議減其半眾爭諫以爲不可公曰茍利於民死非所憚卒奏減之前此浙冦方臘起靑溪旣破睦陷杭湖與杭接壤無賴輩乘時相刼掠州縣兵單弱弗能禁乃便宜使土豪捕擊有愚民無知因平昔纎芥遂誣其鄰以叛逆殺數人及事平鄰家訟寃有司推治連蔓不已因以求貨無辜逮系者百餘家前二千石逾年不能決公究問則其首二三人皆瘐死久矣卽日決遣之歡騰市裏宣和六年移知鄧州公之在湖朱勔嘗求鸂白雀之屬公拒之甚峻勔銜公入骨由是橫加媒蘗遂落職提舉江州太平觀七年加國子靖康元年以淵聖皇帝卽位覃恩轉通議大夫冬公寓平江敵人再攻東都圍甚堅四方音問莫通公憂懣殆廢寢食旋聞二帝北狩西向號慟白郡守曰公當帥師勤王又曰元帥在濟南以表勸進不可緩因呼左右索紙筆立艸數百言俾守卽遣官持詣元帥府詞防懇切讀者流涕及上卽阼一時人士皆爭爲攀附計而公未嘗一語及之建炎元年覃恩轉通奉大夫四年復集英殿修撰再知湖州自庚戌嵗敵人蹂江浙後盜賊蠭起破州縣殺官吏人情恟恟朝不謀夕公於是邦遺愛素著民見公復來歡迎蔽路防劇賊邵靑大緝舟楫欲由江路入太湖窺伺湖州聲勢甚張公乃繕城郭搜卒乘作水戰艦數百艘以防幟別其隊伍教之陣法日親閱試而加賞罰士皆精勇可用又命郊外團堡社明斥堠以堅防守民恃以不恐時髙彥張琦復相繼擁兵入安吉長興界公遣其屬李咸統兵與之力戰獲首級甚眾賊鋒旣挫且聞有備一夕而遁邵靑亦望風引去有頃孫誠於烏墩鎭殺傷官吏居民散走公亟遣單騎諭以禍福恩信賊徒乃相戒曰葛使君至誠吾儕聞之舊矣卽投戈就降安吉頑民施四九見羣冦洊至郡境因起爲盜旬日間嘯聚千眾鄰邦皆震恐公選將校之驍勇者俾統兵授以方略直其巢遂生擒誅之餘眾奔潰皆縦不問將吏請奏功曰捕盜守臣職也何功之有終不自言是嵗大饑米價翔貴一斛逾萬錢餓殍相枕藉公旣發官廩又輸已谷數百斛遣官吏賑給右姓見公憂勞惻怛復爭出谷爲助傍郡之饑者聞公荒政咸𦇤負而來至無以容乃自城邑及郊野命辟僧舎若亭驛以處之薪釡菅借之屬無一不備防全活者不可勝計建炎初梁端守是州嘗獲謀叛軍人童照並其黨數十人被加職之褒告者張成沈賓皆命官人咸慕之至是復有將校告其營卒有謀叛語意公必樂聞而已因受上賞公夜半披衣集官吏訊治則營卒醉臥猶未醒公知其誣告笑曰吾豈肯殺無罪而利已乎遂錄付獄果無迹狀因坐誣告者徙之旁郡有劉惇者自稱明節皇后弟官承宣使所至郡府皆接以禮盜請俸錢積數百萬公一見與之言覺其詐卽加収治一問而服乃封捕盜使臣也紹興元年六月轉左正議大夫冬復顯謨閣待制提舉亳州明道宮公在郡畱心庶政事𨿽甚微亦不輕委其屬視其民如恐傷之有利立行有害立去邦人愛公如父母出境之日民挽車號泣祖送數十里不絕至今言及公猶以手加額頌嘆不已五年加國伯七年加國侯九年磨勘轉左正奉大夫十三年加國公食邑自三百戶累封至二千戶實封一百戶公官京師二十年徧歷華貫而在太學之日爲多自學正以及長貳皆天子親擢每嵗禮闈試貢士必使公預方是時羣試者防萬人公考其文於數句中輒知其學之淺深是以多得天下奇士於書無所不讀一過目則終身不忘研窮經防𨿽通顯猶不輟祁寒隆暑手不廢捲議論常出諸儒意表學子得其說爭抄錄蔵去其誨人則必先徳行而後詞章故諸生皆知自重而恥麗於罰每薦士必觀其器識而後剡奏其所推引位輔弼禁従臺閣者比比相望天下論知人必以公爲稱首其爲文汪洋雄健而復精深醇宻眾制各自有體大抵悉極其妙所謂不煩繩削而自合者也於紀事尢不茍凡子之葬其親非得公文識墓則必歉然其爲詩淸麗有句法與賓客登臨宴賞卽席援筆立成文不加防坐者莫不驚異嗟服公在孕時其母夫人夢鳯凰集於庭已而生公人知其爲文字之祥及中兩科歸淸孝公又夢歐陽文忠公授公以巨硯自玆公文益進遂以文章名海內夫豈偶然也防公爲人蕩而樂易遇物盡誠勇於義若嗜欲不靳財費賙人之急惟恐不及従弟濟仲貧甚以郊恩官之先其子族女之孤不能自存者則爲具奩橐選壻歸之江陰嵗租悉推以畀同產其仕於杭兗也得俸不敢輕用一毫菲衣糲食寸積銖累以嫁二妹早年與長兄司成俱仕輦轂飲食燕防須臾不暫捨宣和辛丑嵗司成不幸而公方守汝陽爲位哭之盡期而撤復推已俸贍其孤晚與仲兄工部居故里公築堂山水佳處名以二老且日致珍異甘膬爲奉探其志而先之其友悌蓋出於天性鄕閭慕而化之居官淸愼所至必增市估之直敇家人非飲食日用之物不得輒市於民𨿽防宦四方而不知其土地所產於奇器異物珍玩之具一無所好臨事敢爲不畏禍患以白黒太分屢爲權幸所中𨿽數齟齬處之恬然或問其故公曰吾道固當如是又何悔四爲二千石綽有古循吏之風禦僕妾亦以恩禮未嘗妄加鞭箠有不當意者以防言愧之而已自稱爲湖州適時多艱疲於應接慨然有退休之志旣遂奉祠之請乃築室寶溪之上山水環湊名人魁士杖策造門公爲之賦詩飲酒樂而不厭客去則觀書著文優防閒適凡十有四年與子孫講論文藝朝夕不置閨門之內誦相聞彬彬若庠序然有文集八十卷外集二十卷又取諸史考證異同發摘祕隠褒善貶惡皆古今名賢所未到者別成一書號考古通論合若干捲尢喜釋氏書謂與吾儒同道究其奧防每宴坐凝然終日或至夜分不寐易簀之夕數聞異香索水盥手合爪掌跏趺端坐久之乃北首右脇而臥薨於正寢合夫釋典所爲如來涅槃相者享年七十有三時紹興十四年九月八日也初公屬疾命左右上章告老詔以左宣奉大夫致仕及遺表上詔又贈特進旣捐館吳興之民𨿽居深山窮谷中聞者莫不泣下此豈有以彊之然哉蓋其感於中者深也公之夫人張氏金紫光祿大夫磐之女而禮部侍郎漴之妹有賢行先公二十年卒葬於江陰軍由裏山之原諸孤以十五年九月壬申奉公之防合葬焉明年太常考功以公之行治言於朝曰道徳博聞曰文安樂撫民曰康宜賜諡文康詔從之於是人士益推爲終始哀榮者嗚呼公之仕則遇昌時而位三品退則能自適而享壽考生則爲大儒而見宗當世沒則有易名以發揚潛徳亦可以無憾矣然人猶以爲恨者以公之所蘊者甚厚而所施者才一二也子六人長曰立方左朝奉郎行祕書省校書郎兼提舉祕書省編定書籍官兼吳王益王府教授兼權尙書考功員外郎登紹興八年進士科次曰立中右迪功郎提舉河北鹽香司幹辦公事嘗試封爲第五而立器立卓立豫立參皆早世女三人長適左朝請大夫主管臺州崇道觀許暘前卒次適左承務郎監登聞鼓院劉封次適左奉議郎權通判紹興軍府事章倧孫男五人長曰郛右迪功郎臨安府於潛縣主簿次曰郯右承奉郎知建康府漂水縣丞次曰邵左承事郎新太平州州學教授紹興十八年中進士甲科次曰鄰右承奉郎臨安府鹽官縣丞後公三年卒次曰邲右承務郎孫女五人長適右修職郎監臺州支鹽倉沈洵次適右迪功郎章湜次適左奉議郎主管臺州崇道觀張本余未嫁曽孫一人曽孫女三人惟公始爲吳興倧時方冠拜公於稠人中一見防器遇遂歸以季女獲従公逰二十餘年故知公出處大節爲最詳謹敍其事泣以授公子立方將求名世之士篤古而達於詞者表公之墓云壻左奉議郎權通判紹興軍府主管學事章倧狀

故左宣奉大夫顯謨閣待制贈特進葛公諡議

議曰先聖以文學政事析爲二科惇史以藝文刑法各成一志以見才徳充備兼而有之者爲難故特進葛公經術政體兼而有之者也公自髫齔能自擇師通經業文嶄然有立未冠試有司以經義中髙第再試學官詞科俱爲第一師表成均文體始變逮今粹然一出於正者實公啟之若續因革禮於曲臺著承華書於春坊皆稽古禮文治心修身之要玆邃於經術者能之試吏臨安鋒芒已露讞議刑辟則直死囚之寃欽擿欵牘則正姦吏之罪若乃立朝大節則見於敷陳時政歸必削藳力拒要人恥以幸進卻西城括田之役釋靑溪株連之獄再臨吳興治如其初晚奉外祠忠不忘君主上龍飛嘗艸勸進書以授郡將讀者感泣玆達於政體者能之謹按諡法道徳博聞曰文安樂撫民曰康公以經學淵源致位通顯詞章一出傳冩成誦非道徳博聞乎練達正經剛柔相濟所居有績去必見思非安樂撫民乎具玆二美宜有大名以傳不朽伏請諡曰文康謹議左承議郎行太常博士賜緋魚袋蔡宰撰

故左宣奉大夫顯謨閣待制贈特進葛公諡文康覆議

議曰文者貫道之器不通乎道而區區刻意於絺章繪句之間則遇事而失其所守臨民而不知所愛況於權豪患難相逢於得喪之地而能表見特立摧其長雄不污寵利蓋亦鮮矣此後世博雅之士考儒林之全節而弔其不終未嘗不廢書而嘆也故特進葛公詞藝苑俱以文鳴學館儒宮號爲師表訂曲臺之縟禮賦郊陛之多祥秀句奇辭間見層出髙文大冊追古耀今至於奉詔治民承流宣化摧姦汝水若張敞之治京兆遺愛吳興類朱邑之葬桐鄕俾前世謏聞曲學而素節靡然者亦可聞風少媿矣傳曰不侮鰥寡不畏彊禦公足以當之宜錫美名以爲儒林之寵文康之諡僉以爲宜請従初議謹議左朝請大夫監尙書六部門兼權尙書考功員外郎張頡撰

