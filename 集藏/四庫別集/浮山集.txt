

欽定四庫全書

集部四

提要

浮山集十卷

別集類三【宋】

【臣】等謹案浮山集十卷宋仲並撰並字彌性江都人宋史藝文志載並浮山集十六卷而不爲立傳其事迹遂無所考惟周必大平園集有所作並集序稱並以紹興壬子擢進士第甲寅以丞相朱勝非等論薦攺今秩尋補外去後三年丁巳復以張浚薦召至闕爲秦檜所沮攺倅京口自是閒退者二十年孝宗卽位擢光祿丞出知蘄州所紀歷官本末頗詳然考集中謝宰相啟有黌序初除語則嘗爲教官又原錄序自稱監臨猥局則嘗爲監塲官又多與平江淮西南安建康湖州諸守臣代作表啟則嘗歷佐諸郡而必大序俱未之及殆以其無闗出處略之也必大又稱並力排王氏之說惟孔孟是師其初任京秩時王居正所艸制詞亦有學知是非邪正之褒而陳振孫書錄解題乃稱其官湖倅時爲籍中妓作生朝靑詞坐是謫官與其素行不相類頗不可解考集巾陳情啟有旁觀下石仇家謗傷之語意其卽指是事歟又集中有回孟郡王姻禮書郡王隆祐太后之侄孟忠厚也宋史外戚傳稱忠厚與秦檜爲僚壻而檜實陰忌之又稱檜當國親姻攀援以進忠厚獨與忤王明淸揮麈錄稱吳棫爲忠厚艸表因忤秦檜謫判泉州然則並之見惡於檜殆以孟氏姻黨之故竟以微罪坐廢也其古文頗髙簡有法度四六能以散行爲排偶尢歐蘇之遺詩亦淸雋防俗王應麟困學紀聞嘗引所作詠韋執誼不看嶺南圖詩政恐崖州如有北郤應未肯受讒夫二句以爲誅姦諛之蕭斧然其詞淺露殊不盡並之所長應麟蓋偶拈及之以爲並詩止此則非矣據周必大序其集乃並外孫南安太守孟猷所編舊本久佚今采永樂大典所載排次訂正輯成十卷乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

浮山集原序

江都仲並彌性自少卓犖不羣潛心學問力排王氏一偏之說惟六藝孔孟是師筆勢翩翩雋聲籍甚紹興壬子擢進士第髙宗方汲汲人才嵗在甲寅丞相勝非執政松年與一二侍從相繼薦對上一見褒賞特攺京秩詞臣王居正艸制云學知是非邪正庶幾孔子所謂可與共學者當是時人之期君君之自期皆謂公卿可立致或疑年少資淺宜試以事補外而去後三年丁巳丞相浚執政復以名聞召至闕而樞宻使檜頗不謂然君卽移疾出倅京口自是棲遲閒退者二十年孝宗初元擢丞光祿晚知蘄州議論材略旣未盡見扵用而平生著述亦多散失外孫南安太守孟猷嗜學好修淵源有自裒成浮山集十六卷以序見屬予婦家扵君有連且嘗同朝熟其才華故樂爲言之夫文體眾矣吟詠情性莫重扵詩仕塗應用莫急牋啟詩也者造意深則辭或齟齬次韻多則句或牽率君之古律如王良造父馭駿馬駕輕車有犇軼絕塵之勢其賡險韻如繭抽絲印印愈出愈新送妹長篇孝友慈愛溢扵言外殆欲上規風雅一何盛也其四六敍事𨿽閎肆而闗鍵實宻屬對𨿽切而非駢儷所能拘最後蘄州謝上表以古文就今體自成一家凡爲國撫民據舊圖新之意無愧前哲此由學廣聞多非特天才駿發而已其他論時事條利害深切明白務在可行爲莊安常行狀見謂三長雜著題防淸雅可愛復以餘力出入釋氏遊戲歌詞無不過人夫其才學如此幸早爲君宰所知而不得雍容禁省歌頌大業其命也夫𨿽然裕扵才者薄扵命文士常然獨君乎哉姑詳著以釋南安凱風寒泉之思云慶元六年七月旦平園老叟周必大序

欽定四庫全書

浮山集卷一

宋仲並撰五言古詩

早起偶成

晨光起天末微風動林杪披衣初夢回卷書倦淸曉隱幾欲無寐百念自憂悄簞瓢舊獨樂樂意今亦少豈但感時節政欲避煩擾我非斯人徒區區務自了

寒食日歸吳興寄魯山

風雲𨿽不定日雨亦易幹殘春猶凜凜助我朝食寒想見芳野田士女防班班去者日以疏更爲來者歡靑紅間車馬日暮醉墦間

題大明寺詩

招提隱松桂逺在城一隅我來嵗雲暮天寒气象殊寓目得佳趣百念如滌除及此齋時鐘簞瓢慰吾臞丈室曦未來香篆沈燻鑪聊施濟勝具未暇學跏趺緩步大明寺山光佳有餘郊原自春色物意如相娛習公四海士豪气編虎須邂逅偶傾蓋淸遊邀我俱相從得二謝笑語寄歌呼

送大理金少卿赴闕以老成耆徳重於典刑爲韻兼寄呈刑曹徐侍郎

霜餘日初杲遮畱人擁道公來春向防公去秋埀老公當侍丹墀正人國之寶行行那得畱仍視玉堂艸憶昔遊成均千言談笑成傑立羣雋上少日騰英聲大當持荷槖小當登蓬瀛戢翼久不振一旦朝陽鳴全璧公之歸有識爲嗟咨外祠三拜命歷嵗艾且耆乘流與遇坎道在他何知汪汪波萬頃未許兒軰窺髙山列松栢嵗寒寜動色顏巷一簞瓢掩關養吾直紛紛聲利場時勝時奔北袖手了不關昻然見全徳九重聖端拱慨念人材重澄淸鴛鷺行拔尢鋤猥茸輔郡與畿甸連歳拜殊寵付君天下平民寃自無壅疇昔公何如盡讀天下書公今復何似未如張與於臯陶當日語一一皆世模但令犴獄空安用髙吾閭澆風昔未殄向隅或不免上心天地心哀矜用中典卿聯愼所付遂極天下選議讞聊小試經綸期一展指日公旋登政席仍樞庭坐令貧病士少慰身飄零問訊徐夫子起處秋安寜両翁廟堂具那得長司刑

錢檢法及代期以詩告別因次其韻

昔年両岸栁逢春正依依扁舟轉河曲風光隨處宜彈指嵗云何秋風橘柚埀折腰得斗粟未救臣朔饑儒宮一何有惜哉壯觀隳采采池中芹亂葑迷漣漪蕭條住槐市庭空蔓艸滋丹艧墮煨燼艸木含瘡痍永懷千古人雜佩思報之我乃但便腹未免兒軰斯辰況多艱毎懷廢晨炊疇昔請長纓唾手平龜玆西略收咸京北伐空鮮卑坐令王室尊國風無黍離力微不辧此千愁鎖修眉承惠謝微官一室投荒陂吳山險可攀吳水淸可窺勝槪苦邀予投紱今去遲王孫定偉器尺璧無纎疵枯棊屢賈勇佳篇仍致師一日不防面悠悠勤我思大軸挿牙籖細字攻毛錐朝廷羅羣公如君滄海遺勿學貧賤交自比山林姿誓將友麋鹿終焉寄鋤犁況君秀眉宇異世元紫芝新詩落我前醉眼珠璣言多意無他戀戀新相知男兒各行役盍簮寜無時期君在嵗寒素心無自違君看千年栢豈憚霜雪欺愼勿倚市門美貨當自怡懷璧忌暗投按劍古所悲吳門三年淹衝天在一飛徵塗加餐飯秋晚多寒暉求仙豈浪語茫那可期行行快著鞭獻納黃金扉勿作兒女別淚下如綆縻我方戒多語念念知昨非恨無錦繡段酬君黃絹辭

七月二十日過王村幾到岸遇和中襲明舟回相拉宿扵陳氏庵中蚊甚盛逹旦不能寢

畏暑肩暫息初涼戒我行王村去城市防防片時程到岸才咫尺兩君笑相迎回棹不自由劇談底裏傾卻泊紅蓮渚支笻叩禪扄闤闠未有此一見心眼淸日暮山蕭然風來竹有聲危亭仍解衣坐久太淸生擕枕共席地醉言彊作醒蚊聲喧不寐談余已牕明他鄕各蓬轉易散難合並共居𨿽一溪相望南北城勝處偶同踐輕去寜無情慇懃拂素壁畱詩當題名

奉和陳徳召遊惠山見寄三十韻

飛埃喜污人餘事忌掛眼酒浪綠可親山光翠相挽折腰素非願被面有餘赧從來萬事空此去百念滿恰憶玆山逰判作經年款駕言隨所如歌笑爲君莞洗耳聽潺湲緩步踏嵼褰裳跨風磴捫蘿度云棧禾黍豈離離棗下初纂纂川原供遐矚筍蕨中去莧桃李傾城姿松杉萬金產雪浪逗冰泉乳花浮玉盌相望一牛鳴不憚四牡痯層閣神所宅敗檐我將館心求千佛印手罷七年板勝槪何時無羈懷自悲澘小院昔徜徉東風未暄暖夜語聨僧榻晨炊共華饌羊腸一分襟鴈背幾折簡扵今懷舉桉過公倦開琖早知玉樹摧不如春思短塵容久難贖樂事貧益罕佳篇分錦繡和气回弦管差肩招隱些下視廣陵散指蹤去路迷加鞭客情懶誅茅行可卜鼓棹過幾返避喧諧良圖結鄰得佳伴萍蓬豈願余斗筲未須算荒涼石逕深蹭蹬云色晚歸鞅那得遲霜鬢侵韋誕【與徳召諸公遊惠山今五年矣死生離合何事不有吾徳輝亦不意永辭泉下今日讀徳召新句悵然久之又念離索之餘賡唱遂絕勉彊和呈迫扵韻險不能工也】

祝子權以詩見招勉繼其韻

總角嗜學問扵心期可收嵗月如逝水倐忽二十秋紛紛何所得俗士難與謀夫子四海士不數韓荊州摳衣一嘗防頗輕萬戶侯祝子晚傾蓋緩急仍同舟偉哉廊廟器價髙自難酬相從半周星防別嗟何稠班荊此話舊落落志益修嗟我聞道晚僅脫兒女憂一斑幸時窺稍知辧薰蕕執經濫同席得子眞良儔安得身爲云相陪汗漫防茫茫水東注百川皆亂流駑駘飽束芻市者常易售借問諸夫子爲功忌中休此語期同踐此外復何求

送周元特侍郎守宣城

西風迎公來東風送公去尙欲畱朱轓公行不可住無酒對公傾有懷爲公賦夫子文武資亦復廊廟具剛方仰術業坦夷見襟度靑衫試州縣機鋒防已露吾意有不可萬夫挽不顧翺翔諸公間籍甚當時譽峩冠上烏臺直諫汲長孺風雲千載合冕旒一言寤凜凜議論余可使淮南懼天威瞻咫尺政塗去跬步興逸頓言歸解佩苕溪路湖山聊寄懷詩書尙溫故中外豈不殊進退自餘裕宣城唇齒邦望公來何暮我饑我顰呻公飯公覆護舉首望旌防指期詠襦袴平生觸邪手不難鋤獘蠧雙溪疊嶂間按堵百無慮坐席豈容溫當饋意久注獻納念伏蒲謀謨懷借箸行矣股肱良歸作腹心助要觀今周公聲名三吐哺便當侶防龍何止冠鵷鷺自念接門墻連嵗忘羇寓鷁首明當飛驥尾何由附幾日復升堂靑天披宿霧過鴈與來魚猶當奉尺素西去無多程不誦陽關句

和何樞宻題楚頌亭韻

山林與鐘鼎各了一世緣千年眉山翁生气猶凜然菟裘視陽羨賣劍將老焉此志空泉扄禾黍荒故園尙餘種橘帖防有異世賢西淸廣川公文翰郁雙全新篇來西樞句句淸可弦廊廟須公歸寜容一壑専九重最深眷毎轉從諫圜絕唱今寡和惜哉坡已仙回視楚臣些並馳爭孰先況復黃絹碑光耀荊溪邊此亭防不磨名與兩公傳幾株羅瀟湘便覺饒風煙不比濯錦江榿木須三年行矣涼飈起霜滿千崖巓香霧噴四坐滿引杯埀蓮

同祝子權遊虎邱

出門迎朝暾入門餞夕陽豈願從吾駟聲名跨楚梁明日聊與君褰裳陟危岡方舟轉河曲薰風度防涼細防槐栁暗稍覺薝卜香天髙散霞綺雲淨呈天光梵宮占地勝古木參天長禽鳥亦自得鳴呼聲激昻緩步信擕笻淸流足飛觴乃知聲利役脫去非無方所憐雄麗地千年隴樹荒石頑尙莓苔劍逝寜光芒自今一瞬息江山幾興亡我衰漸落寞樂極淚淋浪寄謝同心人無驚鬢毛黃

志師自通州訪我扵儀眞因擕之至長蘆畱語數日及其歸也作詩以送之

通州瞿曇師多扵雁鶩行吾常愛志僧謂之一鳯凰不見十五載訪我大江傍畱之固未遣載以荊州航相從三日遊山晚松風長爾我豈其夢嗒然堯桀忘淩晨洗一鉢束衣還故鄕爲子植梧桐何時復來翔

舟過仁王寺因口占一首

平野緑逺近晴山翠縱橫西風今日涼天意濟此行居士十日病快意身已輕逢寺聊少憩山僧苦相迎豈爲餘事來泉石鐘吾情風生本何意松篁得之淸向來城市口無此笙竽聲坐久百念歇一雨秋意生所恨二三子無懷可同傾少日戒客气四十猶未平一事一錯誤百年幾折肱不如謝公等窮山掩柴扄

鄭漕生辰代幾先作

至公無轍迹萬變歸諸正誰云學則然要在成以性我公鐘間气異稟剛且勁一毫不容私心境自澄映超然是非表燭物眼常淨還將溟渤量一了百川競由來仁者壽玆理天所命欲知椿齡永視此寛平政桂華弄小春晚香適再盛年年幾望月影泛杯中聖尙書心如水逺裔有餘慶【鄭相也】何以繼淸風家聲南北鄭

戲李彥平李徳卲

人生貴適意自苦良亦癡百年同夢幻富貴安所施我生世緣薄疲弱不可支紛華豈不佳自覺心已辭歸來時自笑撫手長嗟咨人生行樂耳勲業知何時兩李近豪放髙懷不少卑謫仙已云歿流風宛在玆平子韻絕俗豪逸眞吾師萬事一粲然不復論成虧邵公蘗庵下操心常苦危易象魯春秋憂樂常相隨端居談利害羌夷可鞭笞近亦能稍稍笑語隨兒嬉平居如二子廊廟眞所宜人豈不自省何必求蓍漫遊恐未免愼勿差毫釐世事足反覆紛紛盡如斯錯固不足道誼也亦爲之請復銘座右政可爲吾規前言戲之耳未來容可追

七言古詩

元宵微雨十六夜雨止見月

燈火千門競是日出戶黃昏云抹漆夜光乘闇何處投冷淡行人悵如失明朝風淸天動色云陰初若兆坼須臾白盤升天東相如歸來更全璧

舟行用前韻懷祝子權

楊枝巧作腰支弱不分小桃紅入萼風光向人但嫵媚客子那知行路惡短篷蕩漾晴波裏取次茶深酒薄薄所思故人殊未來悲風爲我生絕壑塵沙隔年不相見結鄰空記他時約相防一字不寄將剰有新知豈云樂眼前俗士敗意耳憶君嵗嵗空牢落炯炯眉目端可思月照西廊暮云廓

建昌守楊吉老得居湖州山間作亭扵上名曰弁輝爲長句以記之

白首苕溪幾我鄕靑眼弁山如故友誅茅晚嵗合巖棲漂梗一生嗟浪走往往每來毎太息去去一步一回首檐楹之雄誰氏室基堂宜爲後人有榮華謬作長久計蕩盈要以仁誼守室空無人人不問天固遺公公信否輪奐雅宜鳯池人權輿本自鳯池手付之勲閥可無憾防與令名俱不朽雅懷卜鄰非卜居囂塵可暫不可久新亭嶻城之巓佳致回環天所就與山似有他年約相向毎爲長者壽碧鮮蒼潤被艸木暖翠晴光排戶牖時復一觴澆磊磈下視羣峯皆培塿乃知韞玉山有輝更覺防山公不負向來曽試西垣防只今聊綰南丰綬胸中水鑑極涇渭筆下瑰辭粲瓊玖傾蓋視我平生交曳裾陪公眾客後喜見成都宅一區恨無負郭田數畆去住還當慚二老窮獨已復成一叟門前剝啄非他人我來問字不載酒

陳行之得之因震澤舊居辟小閣面列洞庭山客有名以尊經者江都仲某爲長句以紀之

洞庭之野排千巖陳子捲簾非愛山震澤之流淸沒底陳子憑欄不觀水傑閣橫空一事無終年傳習惟父書乃翁平時束五傳絕人偉論驚諸儒至寶不受久埋沒近者私記刋吳都搢紳駢肩快先睹一言價重百車渠正派源流要有自二難秀發名家駒少小辛勤門戶計皇天有知子不孤扵今三十五經立亹亹雄辯來起予不但家法傳羣紀經學當與心法俱溪山相對無浪語寶此一編時捲舒自憐早嵗已漂泊乃翁邀我來僧廬扵今壎箎誦地當時從容談笑余契闊死生三十載萍浮蓬轉常﨑嶇子能箕裘萬事足其他得防爭錙銖凜凜淸氛端可想神逰髣髴歸來歟

避暑報恩觀

萬家九陌車塵中丹甍碧瓦眞人宮回廊小院略具體淸風爽气無能同殿檐宻有杉松護炎蒸縱酷來無從偶因謁客淩晨入歸逕往往侵昏鐘道人坐穏知樂否我生半世猶飄蓬茅檐與此異寒暑分毫不透東南風

外舅莊子尙生辰

荊溪之山環千峯摩空巉絕相爭雄與公萬仭俱壁立只有爽气蟠胸中荊溪之流碧滿野寒光秀色兼天防與公雅量相對淸更覺波瀾來筆下髙門懸弧此日生少年揮毫敵兩京當時紫宸初射防玉色臨軒知姓名一旦橫經向儒苑鳯掖鑾坡去非逺如今髙臥尙琳宮主父嚴徐見何晚向來皂蓋先一州龔黃已往無此流旰食我皇收士急未容獨樂林泉幽華堂宴笑春風裏水緑山靑助公喜三槐功就卻歸來壽如此山如此水

代人上師垣生辰三首

玉帯金魚衮繡光維垣一旦侍君王埀紳廟堂調玉燭能使天公時雨暘疇昔干戈嵗屢歉扵今萬室盈倉箱天心人意若相語問公何以廻穹蒼天惡人心二三徳公惟一徳妙贊襄夜半熟視璿霄象紫防列宿相熒煌甘露醴泉不足瑞但欲嵗嵗占農祥物阜人嬉了無事斯民擊壤君埀裳時時公亦憩傑閣萬物欣欣春晝長當時尹躬似今日但欠昭回云漢章

天寒嵗律今崢嶸禦街鐘鼓天初明近臣日報君顏喜問寢慈寜聖主情萬年泄泄融融樂此事無與凢公卿父老問某何臻此天子用孝公用誠向來瞻云一萬里鴈書不到江南城初決和戎蓋公防來歸騶馭人歡迎九重日奉天下養禁苑蟠桃春自生當時若用他人說至今未見風塵淸前代功臣豈不有未有髣髴公勲名封人考叔陋籌防區區但捨君之羮

化工作意辦春來鬥柄明朝後日回東風先到江南岸江山濯濯無塵埃靈光蔥蔥隨處有夜半兩兩明三臺天遣異人爲時出要作霖雨澤九垓明堂借此一柱壯他山之木皆凡材如今國勢盤泰華向來天步屯云雷嵗嵗年年競是日人人爭欲持壽杯天知調羮付公手江梅不爲他人開長生惟在一淸淨別無方丈並蓬萊

沈正卿得男以詩慶之

乃翁壁立千仭余乃翁摛章錦不如英風雅韻來無盡川媚還復生明珠華堂寜無侍巾櫛娉婷試問誰家姝嬋娟深鎖人不見忽驚淸曉懸門弧聞是髙秋生驥子充閭喜气相縈紆大父大母顧之笑乃翁再拜爲親娛公家餘慶得英物渥窪自有名家駒摩頂尙記前生誤墮地舉手一笑俱夙習如斯定夙寤少小便應傳父書公卿衮衮自今始行矣家慶端可圖佳辰淸樽來賔友母愛子抱集坐隅臭味芝蘭席上客爲公贊喜容歌呼我衰我倦毋多酌老矣醉倒須人扶畱取明年防湯餅要防徐卿第二雛

五言律詩

詠竹

自結髙人伴雅無俗士緣驅之傍城市勁節非所便未論傲霜雪試欲藏風煙願畱舊靑眼嵗晚相周旋

遊靈巖詩

古寺靑楓外平湖暮靄西亂花經雨薄冷蝶趂人低俯檻畱連語聽禽自在啼風光兼客恨樽榼故須擕移舟晨鼓鬧泊渚暮鴉盤夾岸栁渾暗橫軒梅半殘最憐春日薄猶動客衣寒樓外西風急云湖防湧瀾

舟行再用前韻

一棹苕溪去千門楡火新老來猶是客病起怯逢春儒館妙人物吟毫泣鬼神平生經濟業勉矣正逢辰行藏那用卜皺面不重紅又作都城別長懷國士風折巾從有道鬥酒對無功一夢何時續南窓笑語中

覺華山居三首

竟日人聲斷空山一二家猶憐中夜雨不礙曉來花健飯蔬如肉衝寒酒當茶飛潛各有性貧樂付天涯舊雨無人到非緣今不來蔬盤春後足經卷粥前開燕語緣人去禽聲逐夢回勤披頻得句隨量日持杯倐起郊扉念亟回朝市轅君恩如父母山迥亦乾坤援筆醉醒語擕笻前後村是非襟度外客至總休論嵗晚泊姑蘇用呂居仁舍人韻二首寄孟信安

斷岸畱孤棹層臺聳近城鴈傳他邑信鷗背去年盟幾片雪多思一枝梅有情何人在樓上吹笛暮寒生睡穏窻遲曉愁多鬢易秋秪堪浮小艇不擬上西樓無盡江山景須陪杖屨防一區何日辦孰爲我公畱泰興道本上人少時頗畱意詩律已而徧歷諸方卒無終嵗之寜今埀五十矣自淮鄕過余扵吳興翌日來辭曰道本欲自越趨天童或自溫趨江心問道扵覺了二士【覺爲橫智了爲眞歇】願聞一言爲書五字詩以送之

芒鞋亦良苦歧路不曽休句律可靑眼宗風已白頭舌端頻自味心外更何求欲寄明年信溫州定越州

韓侍郎

帯礪元勲後熊羆吉夢初祥煙輝戶牖喜色動門閭丙魏功行致韋平慶有餘願言椿算逺二十考中書社稷中興際朝廷憶老成我公傳祖烈美譽冠時評相業光三世官聨且貳卿宸心方眷倚行慶秉鈞衡

送致政節推朱子發歸無錫二首

白髮倦塲屋一官初自娛幡然掛章紱遽作臥江湖耆舊添佳傳都門續故圖防當埀不朽名與惠山俱雞棲朱伯厚來葉尙多賢吏案盡紛若心田正坦然林泉誰共樂衣鉢子能傳防有蒲輪到朝煙夕靄邊

送泉州周尙書

閭裏推耆徳門庭只故居綺羅看富室丹碧衒新廬潤屋寶非璧滿車家有書功名宜嵗晚帯玉綴金魚常若侍君側寜論去幾程政須懷宿望寜得殿名城執手欲何語防公恐不情斯民艱食甚第一勸春耕得譽今銓筦飛聲自諫垣久知防帝可不敢防吾存切切道塗喜勤勤指顧言我公今气貎猶是舊攀轅別公今夜月恰可一庭方勇往先過建徐行不到漳同時三郡樂指日四時康勝地豈云逺吾當騑乘黃身外從紛若胸中固卓然險夷惟故步舒捲只遺編錦繡文千段珠璣詩幾聨我公今愈健筆力敵中年

送張持國省幹歸山陰三首

臭味張公子生涯類我貧又爲兩鄕夢防卽一朝紳洗眼千巖秀抽身肥馬塵他年乘夜雪從子剡溪濵稠眾相從地無言意已傾余方厭藜藿子肯扣柴荊短棹起歸暮長亭如別情回頭聽羌管拍拍喚愁生埋輪賢使者重席老先生一別遽多嵗相望無幾程到家乘暇日爲我話深情欲冩相思語昬花字不成送劉大諫赴漳州四首兼寄建州太守趙左司

海內聲名滿溪頭且寓居曽來非俗客亦愛是吾廬逺道勤爲問平時懶作書郡樓閒極目細防北來魚南國逾千里西風幾十程淩寒初引道投老試専城貧賤荷公意分擕如此情書來何處問南浦寄深耕冑甲漢中壘聲髙昔諫垣幾年淸議在萬事此心存臨遣再三意褒嘉數十言疾驅公未可半路趣回轅安穏甌閩路介居天一方雙旌誰出守八郡莫如漳日月中天近風霜去路長相知惟白首端冕拜淸光

代人上叔母張氏生辰三首

云漢良辰近秋風一葉初祥光連戶牖喜色動門閭蘋藻儀無間芝蘭慶有餘仁人宜上壽不必問瀛居仙閥流芳逺吾門襲慶長萱堂今壽考樞府昔輝光玉樹諸郎秀金花寵命昌欲知椿算久辟穀有家方憶昔觀光際溫顏獲屢親奨提煩叔父駑蹇負前人幸防逢今日飄颻愧此身捧觴陪子侄深覺仲容貧

欽定四庫全書

浮山集卷二

宋仲並撰七言律詩

花前有感兼呈崔相公劉郎中

落花如雪鬢如霜醉把花看益自傷少日爲名多檢束長年無興可顚狂四時輪轉春常少百刻支分夜苦長何事同生壬子嵗老於崔丈及劉郎【余與崔劉年同獨早衰白】

日暮系舟

新晴不受短篷遮系纜持觴一太嗟柳岸蕭條難駐客茅檐安穏不如家百年有幾欲華發今日無多已暮鴉五世鄕關澤未斬欲歸心折雁行斜

中秋不見月

照人明月故應圓露冷風淸八月天且看驚鸞呈妙舞卻愁落雁怯虛裙裾老去眞聊爾色笑公當一粲然小院不妨今夜雨人間那有兩嬋娟

四老堂詩【並序】

伏承宮使參政大資先生暫玆均逸從容裏閭築圃疏池曾未幾日佳花美竹行列相映如舊封殖堂曰四老與侍郎郎中提幹朝夕嘯詠燕息其上門下士有賦詩以獻者某不得以淺陋爲辭謹課成七字四韻律詩二章上呈

好上淸班冠紫宸抽身便作最閒身疎梅茂竹幾多目曲檻方池隨處春兩兩脊令聽自好重重華萼見長新靈椿一樹婆娑甚穏覆家庭四老人【郡侯頃嵗嘗取竇氏靈椿一樹老丹桂五枝芳之句榜公里門曰椿桂云】

便勝從來三防門良金如友玉如昆天邊鴻雁空千里堂上壎箎共一樽自昔披榛扶社稷幾人衣錦向邱園商山曾爲畱侯起來作侯家異世孫

題趙有翼叢桂小山

剩引桂枝叢小山鶩行姑去自餘閒人懷昆玉未當價花與萊衣相映斑佳樹非煙曉蔥鬱幽泉不雨夜潺湲頓移巖壑山陰道競秀爭流一席間

題吳氏曠逺亭

髙人心迹喜雙淸曠逺幽亭誰與名檐外落花仍落絮坐中傾國與傾城松聲傳壑風初急帆影飄空浪未平不盡樽中今日醉匆匆輕去得無情

後數年登曠逺亭用前韻再賦

坐客一時人物換此山海內舊知名華筵爲我歌金縷深院有人來石城酒浪滿浮春浪碧眉峯淺畫晚峯平日斜柂轉各回首松竹繞溪知此情

和馬丈遊劉園

槐柳參差覆地陰薫風院落日沈沈酒餘不覺愁何在花底直疑春可尋江水無情猶北渡淮岑相對漫南音憑髙最動歸與念臥聽疎蟬出晚林

李彥平寄題靜海吏隠堂二詩甚佳因賦一篇

黃綢被底衙聲罷永日庭閒訟不嘩案上琴書延好客江頭風月雜漁家尙看葉令餘波在正索騷人秀句誇聞道芙蕖紅萬朶遙知不減浣溪花【少陵詩云浣花溪裏花應笑肯信吾兼吏隠名】

題李徳邵蘗庵

綺繻不復尙驕奢經始莵裘謝物華戶外韋衣眞隠者屛間孔雀尙豪家幾年汗簡編檮杌晚嵗薰鑪負辟邪誰謂吾廬還有幸卜鄰歸路不相賒

懷抱如公政自嘉衡門那復念京華壯年底事已將老作戲逢場新有家此去車書應萬里似聞廊廟屛羣邪時平尢賴安戎策未合幽棲去國賒

再呈徳邵

艸艸茅檐儉異奢坐觀物態盡空華放懷近欲輕千戶排難何當念兩家壯嵗我今成傳癖淸時君勿病官邪他年政恐從名宦回首莵裘恨太賒

祝子權見寄時欲卜居合溪飛雲寺

環堤風漲雨溪深半嶺雲飛一院陰三徑定回俗士駕百年今見故人心時危天地烽塵滿嵗晚江湖客病侵他日靑雲各回首向來黃閤子知音

李孝叔趙有翼趙存中黃子登沈正卿曾同季有觀梅道塲之約僕偶過西山不得陪六客之末歸讀眾作因繼韻

公皆車馬城南去我向西郊漾小舟人事好乖各回首吾年如此喜乘流金蘭六客稀時見珠玉一篇無句酬卻數竹林猶少在不妨著我伯倫劉【人嘗戲不能飲者曰爾爲劉伶乎余飲少輒醉聊自戲也】

和沈正卿諸公西湖賞梅

一笑相逢水一涯近檐猶記舊相知似矜冰玉非凡骨終倚雪霜開好枝新緑成陰無幾日微酸著子亦同時諸公忍袖和羮手空賦西湖處士詩

和耿時舉梅雪二首

百花看盡不如梅故作淩寒殿後開照水憐生勻粉處隔簾抵死透香來未令寄隴音塵斷能覓巡檐句法回羞殺漫山桃李樹枉教春力費鐫裁

防酥嬌面試初芳琢句眞須琢玉郎聊與一枝論雅素未須千葉間輕黃斜簮髻畔隨人好滿覆樽前借客香誰引角聲人未寢落梅聲裏看晨妝

舟過吳江謁臞庵翁少畱爲賦二詩

住家卻學浮家樣橫截江湖疊浪中漫說三髙無起日孰知千古可同風長林防霧行平逺層榭攀云語半空隄上系舟何限意匆匆著句未全工

明明窻色極知晚【一作鳥聲驚夢極知晚】隔岸喧闐祗掩關上下亭臺煙雨外參差花竹水雲間從多莫剪東南柳勝絕新增西北山客路十年辛苦裏也容一日及公閒

陪王樞密飯坐間示新詩因次其韻

相業兵韜材總堪君王喜與阿戎談樞機旋轉斗垂北殿閣邃淸風自南主聖端如幹用九公歸當待漢登三史家莫比唐房杜大似商宗舊學甘

用前韻別寄耿時舉二首

樹猶如此我何堪賴有隨齋可劇談少日聲稱滿中外幾年詞采秀東南詩壇欲借背城一材館均防吐哺三每見匆匆又分去與公交淡不須甘

方兄於我一無堪閉戶休休口不談憶昔茅檐差傍北望公花塢恰平南髙歌頻舉巨觥一佳唱如聞小雅三投分素深貧酷似相期同苦亦同甘

沈國錄席上用趙監丞韻

晚來無計障風饕美酒十千價未髙成敗兩奩供夜戰醉醒一斗付春醪流杯指日重修禊琢句如公可命騷多謝故人樂賓客淸歡十倍勝綈袍

杯觴盡醉老仍饕似覺胡牀步步髙深院淸香非柏子公家重醖勝松醪不須捧斚歌吳曲看卽揮毫繼楚騷未盡餘春早歸去談經當復慰靑袍

翌日早起再用昨夕韻呈二丈

柳州老去腹寧饕但喜衡陽紙價髙乍暖風光如撲絮相歡人意似投醪家畱溪上久漂泊信斷淮南非驛騷風浴舞雩那可緩春衣替盡禦寒袍

對雪用曾丈韻呈徐丈

鶴氅偏宜鶴髮翁戲挼笻杖與兒同梅梢弄影半窻玉柳徑吹綿三月風擁戶且眠牕未晚泛舟何向水如空陽春便逐新詩到不待葭灰落嶰筒

再用前韻答徐聖可

乃翁儒學似文翁韻句天然無異同社稷堂堂推故相家庭挺挺見遺風詞塲已擅千軍敵詩律仍驚萬馬空願報瓊瑤無好語朝來渾欲達空筒

公方緑發我成翁猶喜芝蘭臭味同雅奏黃鐘仍大呂曠懷明月與淸風共髙卞璧連城價肯使衡茅四壁空所望苕溪分一曲郵籖日日遡歸筒

繼韻耿時舉寄示往嵗梅雪

舊詩新讀更精神雪裏招回未到春俗眼驟驚銀可粉天心忍用玉如塵漫空柳絮千家到轉眼梅花一夜新物象區區勞比擬申嚴詩令負前人

懷沈文伯

春服初成屬暮春舞雩那似霅溪濱繞溪簫鼓誰家子並塞風煙吾故人好去定無爲客恨臨分猶復念予貧驅車躍馬平安否雁斷無因消息眞

鄭倅徳興平江官滿有詩見寄次韻以敍老懷惜別之意

不柰飛埃防素衣驚霜須鬢落全稀隔簾初聽黃鸝語舉醆那催畫鷁歸就使淵明頻日醉能爭伯玉幾年非持竿欲老長城去分我臨流半坐磯

劉幹耀紹原昔同里巷以貧見過愧無以副其意輙成四韻爲別

舊時阡陌荊榛底十載縱橫豺虎羣絳帳並遊那更得烏衣羣從斷相聞尙傳是是非非語翻坐奇奇怪怪文諛墓平生吾豈敢了無一物壽劉君

歸自江陰寄蔣知郡汪簽判

維舟江口未棲鴉急趁飛觴一笑嘩旋喜使君傾皂蓋盡從醉客墮烏紗髙城不記人分袂短棹空隨月到家尙欲趨陪連夜飲東籬容有後開花

和孟嶠之諸公遊虎邱一首

憑髙休惜舉觴頻聊結華嚴數面親笻杖止堪扶倦客蒲團仍得憩閒身雪霜侵鬢叵禁老梅柳迎人俱欲春後日重來應更好南山排立畫檐新【虎邱欲制一堂席南山之勝久之未就近與任丈到試舉此話任丈深肯之故云】

用前韻奉寄孟嶠之

剩喜今年琢句頻仍聞燈火夜相親懸知聳壑昻霄日不負腰金拖玉身攻苦詩書如白屋加鞭辭藻正靑春古來孟氏好兄弟餘韻未忘今轉新

再用前韻呈陳得之諸公

勲業毋庸攬鏡頻空餘白髮向人親未論骨相無三甲細數年華有六身泉石相看應笑我萍蓬不定幾經春尙須勇往趁晴日竹外疎梅應斬新

呈彥平

詩人老去倍傷秋我亦秋來尙黒頭世事可憐催晚景皇天未許減羇愁不堪敗菊愁彭澤又見寒云餞蓐收旋解鸘裘沽一醉紛紛談話任封侯

用汪彥章內翰諸公韻二首呈信安

勲業臯防前後身門從羅雀厭蹄輪旌麾亟解江城守邱壑苦畱廊廟人禪觀起侵千嶂曉篇章分與萬家春要將姓字誇今古史筆何人似獲麟

王門一嵗幾經過客裏承顏未厭多詩卷心胸傾錦繡珍庖盤釜薦麟駝自慚淮海可憐客毎費江湖無盡波玉樹芝蘭爲公喜庭空千丈影婆娑

用方叔韻寄蘗庵老人

三徑蕭然欲就荒已將身世兩兼忘紛紜勿用論榮辱出處眞須自弛張憶昔少年親翰墨與公長日付杯觴如今事事俱無用學道徒能笑子房

和臧陸二祕書

年來疎見驚人句入手遽回如許春幾日異科收異士百年吾道付吾人執鞭少也嘗求富擊柝老來非爲貧寄語子云當自貴儒風元不系周秦

送鄭公老少卿赴吉州三首

千里能來兩鄭公百年英烈尙遺風【少卿先世嘗守是邦】笙歌少讓他時勝犴獄應從到日空畫防行程春色裏郵亭離恨雨聲中不辭逺爲宗風去一瓣香緣六一翁

靜掩巖扉定幾年蘭陵謡誦似新傳【少卿十年前嘗守毘陵】文如此老仍千騎恩與州人作二天一室蕭然余棐幾平生用處只蒲鞭琵琶休抹三千指公到家家自管弦不記江城分袂初幾年東北望門閭寒溫一紙無非便憂病千端自作疎莫忘折梅尋勝事懸知視艸報初除及玆郡捨多閒日早著山中未了書

送髙提幹暫過行在詩

老兼貧病怯離羣細雨郵亭曉送君俗韻有誰歌白雪髙標眞合致靑雲官居盡日勤篇翰相業平時飽見聞早晚薫風生茂苑肯來樽酒細論文

再和髙提幹見寄

昻昻猶想立雞羣三夜寒窻疊夢君人物芝蘭晉王謝篇章黼黻漢卿雲飄蓬賤迹誰能記推轂髙風今創聞不敢馳書丞相府何當收拾與斯文

送平江守蔣宣卿奉祠歸宜興【蔣氏之居堂曰景坡亭曰天逺】

二年環堵賴餘波相和兒童襦袴歌還復攀轅逢此日敢忘推轂意如何十行行矣重徵霸三徑歸歟暫景坡旦晚陪公畫橋路共看天逺夕陽多

送智道者

胸中歷歷幾山川竹杖芒鞋四十年赤手旋爲新活計白頭猶作舊因緣如如妙境無多事了了眞心不礙禪安坐髙峯重防檢未須枕石伴云眠

次韻答友人四首

頗憶髙人相與閒扁舟誰與趣公還杯行欵乃歌聲底客坐參差帆影間多病扶擕新幾杖平生契好舊湖山未容月轉各分手醉語狂吟下碧灣

久矣忘情豈用閒已看要起示無還自懷白髮蒼顏客不墮黃花翠竹間顧我分爲方外友如公合上道家山暇時及此頻相過城北城南潯幾灣

晚矣吾身未乞閒如公尺一合徵還髙標迥立風塵表秀句喧傳宇宙間誰和陽春仍白雪我知流水與髙山歸歟已熟他時路直北龍溪一二灣

百年未見一人閒曾是興嗟唐已還遺躅有誰髙往古淸風元自振中間我慚官薄當投紱公比吾家已買山待得有田歸已暮何當分我一滄灣

上孟郡王生辰三首

霜餘晴日照堤沙早晚天墀下白麻有吏當筵歌湛露須公滿斚泛流霞篇章況是萬人敵閥閱相仍百乘家落帽何須定重九探先三日醉黃花

先門勲業畫圖中又見麒麟第一功吹帽龍山前日事還珠合浦昔人風滿籯何有簡編足薦牘無心天地公誰說維熊契占夢君王卜處本非熊

月掛微天未霜初筵遽作十分涼飽參平日安心法自是長年卻老方詔下龍墀思舊徳名標雁塔看諸郎慇懃爲采瀼潭菊滿泛西風嵗嵗觴

外舅莊子尙生辰

祥光昨夜擁冰輪南國初生瑞世人倚馬髙文追異代憩棠余愛在斯民吟毫剩借江山助詔墨行頒雨露新要識漆園非浪語傳家重看八千春

家聲久矣冠淮東自喜升堂獲拜公每看雲煙生筆下故應邱壑滿胸中祠公此日家山樂明府他時社稷功早晚鋒車下吳防西來猶想及春風

兩州佳譽亞龔黃琳館歸來道益光凜凜松筠非俗韻詵詵蘭玉見餘芳梅催寒萼春初破月滿冰輪夜未央景物漸新人不老年年於此醉華觴

平江太守生辰二首

畫防從來瑞靄浮頓回春意到南州占熊饋鯉呈祥日拖玉腰金得志秋十載聲名天下最滿懷韜略古人求壽觴頻舉公休惜明日催歸侍邃旒

玉筍初辭鵷鷺羣一麾來此振餘芬三槐事業他年看五袴歌謡隨處聞方丈可量閒日月泰階還赴舊風雲年年東注松江緑渾欲朝來壽使君

上樞密生辰

家住東南最上游一從束髮侍宸旒文兼鐘阜古今秀慶與秦淮日夜流盛業行刋千琬琰餘威坐折萬貔貅竚看拜後恩榮異槐鼎相聨魯與周

謗焰讒波豈易然功成方驗古無前十年險阻忠償國萬口紛紜誠格天已遣烽消邊障火行看貫朽大農錢如今聞道持盈業旦旦開陳黼扆邊

兒童猶解仰芬芳合綴韓門弟子行久矣飄蓬疎望履幸哉擁篲卽升堂防龍防合時千載鷗鷺畱連天一方遙願衮衣仍鶴髮年年今日侍君王

胡樞密生辰

秋山淡墨寫千峯輝映門闌气象中瑞靄亦知人意喜華觴寧惜醉顏紅莊椿此去幾千嵗漢閣他時第一功試問溪頭閒艸木公來無日不春風

借箸從容漢子房平生書奏幾封囊少辭天上風雲防便覺壺中嵗月長調鼎望公非一日艸與我見諸郎云何整頓乾坤手漫隔三年鵷鷺行

往嵗聲馳淮海濱曾歌紫綬照靑春光華萬里古無輩獻納三朝國有人剩約橫山供勝事細憑芳醑壽斯辰百年黃閤身猶健重看歸來一幅巾

上平江李侍郎生辰

持槖朝端譽有光埀弧門左晝初長功名唾手囊中物藥石關心肘後方公念承流當振廩人歌難老競持觴壽筵一舉松江淥便趁追鋒侍帝旁

昔襦今袴雄藩守佩玉峩冠近侍臣十萬人家等防潤三千風月政當仁仙姿照坐桃如許冷艷當檐梅一新願比秦淮與鐘阜鬱蔥佳气自長春

代人上師垣生辰

盛世還生瑞世人東風屈指嵗華新祥煙不斷千山曉愛日無邊萬國春鳴玉珥貂扶紫極櫜弓偃革轉洪鈞我民非敢私爲壽永作堂堂社稷臣

直把孤忠動帝聰平生房杜不言功衝霄鸞鳳謀謨合遮道豺狼黨與空韜略暇時談笑裏勲名他日畫圖中中書未數汾陽考萬有千年似魯公

淸風孤映紫宸班平立伊周伯仲間幾嵗苦心扶國步今年喜色到天顏羽書已靜淮西報翟輅初從塞北還式廓中原斷無事從容廊廟有餘閒

已聞鼙鼔靜邊陲初見絲綸寵帝師寰宇一新周禮樂廣庭重用漢威儀江南江北無他事春後春前更此時舉醆上公千嵗壽賡歌永贊舜無爲

日日衣冠金馬門有誰出力正乾坤來歸季子國人喜終借叔孫皇帝尊鳳沼眞成逢旦暮龍樓今得問晨昏欲知餘慶來何似帶礪山河永永存

冠豸英風傳至今於時早已望商霖掛帆鯨浪朝天日借箸龍墀許國心帝渥洊頒廉陛逺邊聲初斷塞垣深不須更誦烝民句處處兒童盡好音

不用天河洗甲兵只憑直道致升平三王事業賢臣主一代師儒難弟兄屢薄賦徭民鼓舞盡除氛翳國淸明休將前古論今日萬古無人敢抗衡

廖成伯奉議生辰

曾聽尊前世防歌喜聞煙袖舞婆娑【用中建堂名世防叔祖諫議有小詞云防衣長久五世祥煙燻舞袖故云】名駒汗血得夷路老柏淩霜只舊柯桃李盛時隨地有芝蘭生處近人多春風二月年年事莫問靈椿嵗幾何

提舉生辰

東井遙觀盾日升南風猶入舜弦鳴鵬程九萬豈終息椿嵗八千方再榮平世功名期鳳鳥一時文采應長庚浮沈李年年事稽首弧南一防明

兪憲生辰代龎幾先作

北固樓前萬頃秋月明風定大江流從來此地多英傑果有奇才副簡求秀气一天開夜色威名千里駕潮頭山川長在人難老應抱文章入相周

淮南持斧功成後甌粵乘軺喜暫臨使者英標衣蹙繡近臣新渥帶橫金三山气入中秋好八郡香焚曉霧深已爲黎元開壽域可無椿嵗慰人心

白氏夫人生日二首

相門苖裔正詵詵長慶風流幾百春吉夢忽隨秋日曉祥光常對月華新翰林大筆髙前古玉樹諸郎靄後塵何假捧觴勤頌祝由來壽考屬仁人

斷機久已傳家訓采藻端然繼國風庭院鑪煙春藹藹門闌瑞气曉蔥蔥遐齡願效三桃實拜壽何辭百盞空自幸晚爲門下士餘波應許丐奇窮

代同捨上黃相生辰三首

列宿東南夜有輝門弧此際誕英奇晏嬰儉徳人皆仰召虎中興日可期名譽雅爲天下望孤忠自結聖君知大椿防見千年算應許驚烏托一枝

籍甚聲華振九州龍名未許潁川優兩年鈇鉞扶黃屋一品星躔尙黑頭烜赫朝班聨棣蕚張皇軍勢擁貔貅自慚東閤叨甄錄願向淸時與國謀

五月天恩解网羅四方舉首願時和我公寰海甘霖望今日門闌瑞气多已幸羇窮防庇賴竚看談笑卻干戈汾陽二十中書考他日遙知數倍過

欽定四庫全書

浮山集卷三

宋仲並撰五言排律

用孫仲益尙書韻二首呈孟信安

士仰韓門重身髙謝傳班文看輝北斗人望起東山絳灌庸奴爾臯防伯仲間自天芝檢下指日衮衣還片語鳴丹鳳羣爭息左蠻時𨿽容下客勝處一窺斑

慷慨安周鼎從容卻郢兵馳心子牟闕袖手闔閭城前箸陳天陛先聲震敵營寰區望彌切樞筦寄非輕行有絲綸詔寜終鷗鷺盟一舒經世防遐邇頌升平

鄭漕生辰

象緯祥光動門弧瑞气盈小陽春在序幾望月偏明他日三千牘淸時九萬程名因使粵重功自備吳成偉量溟波濶奇詞錦段呈褒揚看唾玉輕重倚提衡松栢眞難老芝蘭足後生筍班行趣召金帶已先橫內史言何美【謂鄭當時】尙書心自淸【謂鄭崇】祗應南北相【謂鄭絪鄭餘慶】重振舊家聲

唐大夫生辰

气轉初寒祥開旣望辰應時來鸑鷟占夣獲麒麟盛徳圭無玷髙才竹有筠胸襟藏巨壑人物妙洪鈞使者光華逺朝廷寵數新鵬程九萬里椿幹八千春鼎鼐虛前席風雲卽要津黑頭紆衮繡天意在斯民

陳漕生辰代楊文作

六管陽初復前宵月尙圓長庚俄夢李崧嶽故興宣國使新恩數忠臣夙眷偏節龍開逺目衣繡聳華年日月聲名起風雷號令傳自應威動嶽曾是力回天相國關中粟尙書地上錢委藏淹府庫飛挽亂車船南獠元歸地西方正拓邊定知新將飽尢賴我公賢赫赫蘭臺舊飄飄鳳沼僊終焉還魏闕聊爾駐荊川曲學聮珠履非才污彩牋千秋期鶴壽萬里附鵬騫

耿憲生辰

象緯祥光動門弧瑞气纒秋來孤鶴健霜近古松堅鄰境兵戈盡新恩雨露偏軺車猶問俗寶帶獨優賢投筆男兒志封侯烈士年老成端可恃終冀勒燕然

五言絕句

對竹

嵚岑何處峯來伴蕭疏竹悠然方丈間寄此千里目

假山

峯間碧瑯玕淸風五月寒欲題無好語支枕捲簾看

七言絕句

官滿趨朝畱滯吳門卽事書懷十首

十載錢塘云漢間江聲夢裏聽潺湲他山縱染千尋碧不似西湖一帶山

水邊梅栁倍精神總趁晴天作好春多謝東君惜花意不教風雨廢芳辰

小樓嶻嶭亂山橫獨倚朱欄度晚晴忽聽如簧語音好祗緣髙處最宜鶯

枉費花工著意催漫山桃李總非材要令千古芬香在能作和自有梅

花逕風來百樣香捲簾春水緑池塘如今萬事銷磨盡四卷楞伽味最長

春服何當詠舞雩鳳池今是魯眞儒向令未解邊城戍能對東風一笑無

錦帶吳鉤輕薄兒三三五五競花時太平樂事從誰得費盡經綸爾不知

門外煙花看不厭東風故爲客開簾如今樂極思疇昔長是春深未解嚴

燕羽差池何處歸銜恩春傍主人飛定須借與一巢穏十載飄零事事非

裁剪羣英荷化工閒中無計答春風自鋤花徑平如掌要使荊榛一掃空

平江守禱晴卽應時近元夕矣寄呈五絕句

丹邱雨裏看春回宻霧濃云撥不開怪底寒烘曉日朱轓親禱梵宮來

投曉家家笑語聲夜來風促雨如傾都緣黙禱胸中久一瓣香防喚得晴

梅經多雨玉飄零就有殘枝困未醒安得吳儂不歌舞滿畦扶起麥靑靑

東風吹斷雨如繩一夜仍開曲沼冰便試元宵彊半月孰知天意欲催燈

安排燈火作鰲頭人樂公來再有秋轉雨作晴談笑事他州誰得似吾州

夜抵徳淸縣偶題

溪山奪目壯哉縣風露侵肌老矣身斷岸橫舟偏得月小橋曵杖不逢人

再過宜興舟中見芍藥數枝憶淮鄕此花之盛爲之悵然輒成三絕

故眼相看未作疏平生風味是吾廬娉娉裊裊誰家子浪說傾城總不如

少時暮暮復朝朝一水相望恨未消岸曲橫舟試回首隔簾斜立數妖嬈

卻是溪頭消息眞故園十載漫風塵如今不問黃樓子淺白輕紅自可人【淮鄊芍藥號黃樓子者最勝邦人重之】

薄暮逰潘登仕園園有堂三間榜曰一枝蓋湖公樞宻兩取莊周郤詵之語旣以嘉潘亦以勉潘之二子因用其意各賦一絕

斜短屋傍殘暉宴坐蕭然老布衣枯淡生涯一枝足世間驚鵲誤南飛

玉樹郎君兩白眉照人英爽自兒時乃翁可笑太多事繞捨春風千萬枝

蕪城

鶯歌燕語戱晴暉日暮行人緩緩歸十里蕪城春色晚回頭往事已全非

有客來從陽羨聞元績離家已月餘由昆山過臨安桐廬計今合歸矣元績當不惜迂路一訪僕於苕霅間也戱爲一絕招之元績純孝人每在道念親殊切

風露侵人曷往哉白雲飛處棹徘徊平時識面盡經過莫爲茅檐偏不來

感時

傷春那得易爲情世味年來一一更馳馬彎弓今日事儒冠深覺誤平生

忽傳羣盜下淮瀕又逐黃州韓使君卻望長安在天上愁看天際有孤云

晚坐和韻

急雪逢春易作晴窮閻猶復斷人行公家何在欲乘月夜半扁舟不隔城

好月侵堦已十分太淸不受一塵昏今宵定自梅花發疏影橫斜何處村

篇篇振玉妙玲瓏字字春風和气中安得居家無一事搜吟日日與君同

醉眼全醒病亦醒虛齋危坐聽無聲錦囊欲報淸新句自笑常談只老生

城東韓李城南趙欲往從之道阻長與【去聲】我詩盟煩借問角弓永好願無忘

次韻病起二首

不妨佳句太頻頻還得愁中眼漸明好是維摩病初醒又將口業起紛爭

聞道車書未一家平時苦苦念京華新來忽得幽居味竹屋茅檐政自嘉

送閻少隠同其弟伯子宣子赴試淮南爲一月之別某以病起不及餞送爲三絕

二難晚出材無敵老將從來勇冠軍一月望公三防至秋風不惜暫離羣

街頭日夜催槐黃去去歸帆如許忙我病公行欠巵酒少遅飲至共傳觴

扛鼎防山誰長雄八千號數誇江東公家子弟又可用要與父兄成大功

題章伯深臞怪圖

竹戶茅檐一逕斜淸樽黃卷定生涯溪山勝處春長在卻放朱藤一半花

杖策山隈亦水濵閒中未害飽經綸何曾寂寞嵌巖裏慣著風流廊廟人

畫枯木

乞與空齋伴我閒風霜諳盡各蒼顏不妨黛色淩雲榦蟠屈生綃尋尺間

次韻耿薦可催菊三首

黃花應自惜離披欲放淸香故故遅病客髙眠防不肯賸裁好語報花知

銜杯采菊久尋醫白髮蒼顏漸可期凖擬新來彊作意又從愁裏過花時

年來花意亦難猜陶令東籬獨未開伴賦落英吾豈敢狂言聊復爲君催

黃兵部生辰

中朝人物競推先富貴前塗看永年九萬里程飛正逺八千春幹久彌堅

南國初持使節回斑衣仍把錦新裁大椿更向萱堂祝長到春來共壽杯

蚤嵗蜚聲應宿郎至今雞舌尙含香未應駟馬誇流俗只爲慈親樂故鄊

地上泉流府庫充艱難天與嵗時丰他時若論關中漕合數蕭何第一功

詩餘

憶王孫【秋閨】

庭梧葉宻未驚秋風雨瀟瀟特地愁愁緒如絲無盡頭思悠悠悵望王孫空倚樓

防絳唇【贈外孫猷】

秀出羣兒栁眉濯濯春庭院不親歌扇弄筆勤書篆翁已無能老退慙頳面欣同宴坐來喜見痛飲驚無算

浣溪沙【春閨卽事】

澹蕩春光寒食天玉鑪沈水裊殘煙夢回繡枕隠花鈿海燕未來人鬭艸江梅初過栁生煙黃昏疏雨濕秋

千

前調【示孟氏女】

舉案家風未肯低淸心端自秀深閨芝蘭玉樹寜馨兒蚤嵗女禪靈照女靜中經卷手常攜聲名要與斷機

齊

又

雅稱詩人美孟都淸新幽韻比來無新來學得繡工夫經卷但知從阿母醉來翁已要人扶尙能把盞勸屠

蘇

前調【和李達才韻】

說似當年老季倫君家𨿽富客常貧何曾一笑任吾眞酒滿罷畱天下士詞新空賦坐中春誰能絕筆更書

麟

菩薩蠻【和趙有逸坐上韻】

宛如姑射人冰雪知公不負佳風月莫放漏聲殘淸風生坐間賞春心未足翦盡尊前燭此樂自難忘一觴還一觴

好事近【宴客七首時畱平江俾侍兒歌以侑觴】

二陸起雲間千載風流人物未似一門三鳳向層霄聨翼貞元朝士苦無多公今未華髮重向紫宸朝路立鵷鸞前列【右朱防議】

今古滿胸中韜略一時人傑髙臥谿山好處遅十年齋鉞朱轓休傍武陵溪梅花記曾別蚤晚殿前歸侍總周廬千列【右劉鼎州】

淮上五分符名在圖書東壁坐對書成多暇寫靑箱千帙一杯先爲祝東風丹詔來朝夕何處稱公揮翰定北扉西掖【右鄭直閣】

閥閱盛中州冠冕共推華族耐久松筠交契更襟懷金玉諸儒皆自愧盧前小試暫符竹行看世官入踐繼西樞前躅【右盧楚州】

分手又三秋猶記花時歌別每念徵帆歸晚誤五湖風月淸江休望使君來指日趨天闕壻玉翁冰相映看紫薇花發【右朱臨江】

襟韻絕塵炯炯夜光明月合是紫荷持槖侍丹墀淸切暗香疏影想公家人與梅超絕酒罷帝城蚤去占百花先發【右林刪定】

今雨幾人來冰霰更凝寒色門外車多長者頓光生蓬蓽繽紛飛雪更初梅特特爲畱客惟恨坐無華饌只平時眞率

憶秦娥【木樨】

隈巖側怪生小院香來別香來別嫩黃細細商量齊發佳人斂笑貪先折重新爲翦斜斜葉斜斜葉釵頭常

帯一秋風月

畫堂春【和秦少防韻】

春波淺碧漲方池池臺深鎖煙霏緩歌爭勝早鸎啼客忍輕歸合坐香凝宿霧墊巾梅揷寒枝漸西蟾影漾餘輝醉倒誰知

大聖樂令【贈小妓】

荳蔲梢頭春正早斂修眉未經重掃湖山淸逺幾年牢落風韻初好慢綰埀螺最嬌小是誰家舞腰裊裊而今莫謂春歸等閒分付芳艸

浪淘沙【贈妓】

趁拍舞初筵栁裊春煙街頭桃李莫爭妍家本鳳樓髙處住錦瑟華年不用抺繁弦歌韻天然天教獨立百花前但願人如樓上月三五團圓

又

傾國與傾城裊裊盈盈歌喉巧作斷腸聲看盡風光花不語卻是多情家近董雙成三妙齊名誰教蜂蝶漫經營畱取無雙風味在眞是瓊英

前調【卽事】

艸聖與詩餘淸韻誰如生綃團扇倩誰書月湛素華天似水深院涼初人散晚鐘疏後約還虛良宵忍放枕鸞孤要得相逢除是夢有夢來無

鷓鴣天【爲鮑子山侍妾燕燕作】

小泊橫塘日欲斜一枝猶有未殘花幾年燕子無消息今日飛來王謝家歌水調韻琵琶聲聲都是怨年華釵頭杏子今如許翦燭裁詩莫問他

前調【贈外孫防】

間世麒麟降自天光輝列宿燦初躔他年身致防龍列少日心存翰墨邊簪防筆照金蓮詞華當使思如泉未論聳壑昻霄事且與衰翁慰暮年

驀山溪【有贈】

冰淸玉映自是閨房秀十里捲朱簾好紫陌家家未有天然情素髙壓一城春花艷麗日精神梅韻腰肢瘦曲屏虛幌枉著鴛鴦繡不是不相逢淚空滴年年別袖從他蘭菊秋露與春風終不似玉人人一片心長久

水調歌頭【趙制置見招歸用東坡中秋韻以見微意】

華棟一何麗移下小壺天幾多曲房新戶縹緲似當年曽是使君風度元有胸中邱壑六月竹風寒一洗箏笛耳歌舞粲筵間座中客醒復醉聽無眠已回歸夢猶復嫋嫋記淸圓尙想飲中僊子來處餘香飄座勝韻此雙全爲寄月華語難與並嬋娟

芰荷香【中秋在毘陵不見月作數語未成後一日來澄江途中先寄趙智夫】

醉凝眸正行雲遮斷澄練江頭皓月今宵何處不管中秋朱防倚徧又防雨催下危樓秋風空響更籌不將好夢吹過南州浮逺軒異日到山空云淨江逺天浮別去客懷無賴凖擬開愁冰輪好在解隨我天際歸舟何須舞袂歌喉一觴一詠談笑風流

八聲甘州【木樨和韻】

正西山雨過弄晴景竹屋貫斜暉問誰將千斛霏瑛落屑吹上花枝風外靑鞋未熟鼻觀已先知撓損江南客詩面難肥兩句林邊傾蓋笑化工開落尢甚兒嬉嘆額黃人去還是隔年期渺飛魂憑誰招取賴故人沈水煮花甆猶堪待嶺梅開後一戰雄雌

念奴嬌【冬至夜作】

灰飛嶰竹慶羣陰消盡新陽來復云物呈祥連瑞靄煙气紛紛馥馥紫陌香衢朱檐影裏羅綺花成簇嶺梅驚暖數枝爭綻寒玉有人裊裊盈盈今朝特地爲我新妝束嬌倚銀牀添繡綫長喜修眉舒緑不道多情錦屛羅幌難得歡生足誰知今夜玉壺銀漏偸促

前調【和耿時舉賦雪韻】

江南春早尙餘寒門巷楊花飄逐一色初梅開盡也不數芳園紅緑珍重騷人幽懷分寄髙韻歌黃竹六花羞避滿牋淩亂瓊玉應念有客長安履穿東郭無與憐窮獨鼔櫂前溪非興盡寒怯水棲巖宿咫尺君家瑤田無徑冰柱排銀屋甕頭春到喚回晚夢淸熟

前調【王守生辰】

金縢事業慶丹靑千載勲在王室聖主英明平萬國天產非常人物嶽瀆分靈熊羆符夢五百年方出致君堯舜要須純用經術須信鳳閣仙人風流文采藹家聲如昔獻納司存持禁槖合歷三臺淸秩倦宿承明乞麾臨郡暫綴金閨直五云深處一星今在南極

瑞鶴仙【春日詠懷】

試六花院落正栁綿飄墜因風無著吳王舊城郭記烏衣門巷小橋簾幕他州寥索漫等閒桃英杏萼認幽香來處羣芳盡掩蕙心先覺行樂燕雛鶯友浪語狂歌休休莫莫蘭房繡幄添新恨念前約殢十分芳景十分春意休惜十分共酌任十分吹老寒梅戍樓畫角

水調歌頭【浮逺堂】

靜練平千頃華棟俯中流淩晨畫防來看宿雨斷虹收八九胸中云夢三千筆端風月無處快凝眸笑詠一堂上揮麈气橫秋俯危欄紅日下暮云稠無窮偉觀只應天意爲君謀容我時醒時醉獨泛防煙微雨浩蕩逐輕鷗不羨嶽陽勝丹碧聳層樓

念奴嬌【同上】

練江風靜臥冰奩百尺朱欄飛入江逺浮天天在水水滿半天云濕白鳥明邊靑山斷處眼冷江頭立月明潮上葦間漁唱聲急幾度吹老蘋花野香無數欲寄應難及天借詩人供醉眼尊俎一時收拾竹裏行廚花間障風雨生呼吸酒防歌罷釣船先具蓑笠

欽定四庫全書

浮山集卷四

宋仲並撰奏議

蘄州任滿陛對札子

臣聞聖人之言萬世之法也𨿽甚愚不肖可以終身服行𨿽賢且智不可一毫加損臣不佞陛下向者使臣承乏淮郡陛辭之日告戒丁寧謂邊郡與中州不同且申敕之曰其治貴簡大哉聖人之言乎臨下以簡二帝之極治居敬行簡先聖之眀訓區區焉每事務爲煩碎而不求至當之歸則民滋不安事益不濟施之一家且不可況敢施之一州又可施之邊陲乎臣佩服聖訓朝夕在是二年之間𨿽至防陋獲以理去此陛下父母之甚慈訓誨之眀效也臣今再望天墀願防繹貴簡之義復以爲陛下獻竊惟淮甸之民自頃離兵革今四十年餘賴陛下仁恩徳澤生存長養愛撫備至然臣今視之田萊之荊榛未盡辟閭裏之創殘未盡蘇兵息旣久而瘡痏或尙存年丰𨿽屢而啼號或未免鋤耰耘耨皆僑寄之農夫介冑兵戈皆烏合之士卒市井號爲繁富者才一二郡大槪如江浙一中下縣爾縣邑至爲蕭條者僅有四五十家大槪如江浙一小小聚落爾衣食無以自存追胥有所不忍不以至簡臨之其不鳥竄鼠伏捨城巴而他之者鮮矣益仰聖主之眀見萬里之外如此臣愚伏望申發徳音明諭至意深戒郡縣咸知貴簡之實以牧養小民爲先以淸心省事爲本以勸課農桑爲最無他術也一本於簡夷則民安且樂郡以無事且使聖主一時之言爲萬世守邊之法不亦善乎若夫含糊萬事優柔不斷宜速而遲坐失機防當斷而止無意事功詰之則曰吾方貴簡云爾此公議所不與而夫子所謂無乃太簡云者徇名失實去本遠甚人當有受其者有一於此伏願聲言其罪必罰無赦以謝斯民取進止

第二札子

臣聞兼天下之智則智無不燭合天下之謀則謀無不審帝王端拱一堂而坐照四海舉無遁情用此道也臣竊惟陛下日禦便殿躬覽萬幾𨿽祁寒隆暑曾無怠容監司郡守異時門辭而往門見而來如是止矣陛下臨禦凡曰分符持節奉命而行與旣滿秩而歸皆得從容歷丹陛奉玉音殆旦旦如是臣子之至榮極幸也人人晝度夜思咸欲自奮以裨聖治之萬一豈無芻蕘之言上契冕旒之聽者然人才實難旣不能一一盡善往往或不思本職泛論其他迂濶者爲落落難合之言不切事機下焉者瑣瑣碌碌初無深計遠謀殊失聖朝咨訪之本意甚無謂也夫治道之是非邪正聖心固已洞逹無遺所欲聞者四方之利害得失爾臣愚欲望睿慈眀防詔防自今監司郡守滿秩而歸各許眀言所職與今日所見所聞某利可興某害可除某所之某當革某所之某蠧未除一一條陳盡言無諱不尙文詞不貴枝蔓庻防千慮有補毫分且使羣臣平居舉無他念常存心於職事間思以報上若夫獻納論思講眀治道近臣之任非疎遠所敢知取進止

書

上宰執書

某竊見嘉祐初忠獻韓公爲樞密使嘗言國朝機要文字盡在密院嵗久散遺蠧朽多所不備請差官於諸房討尋編錄一本進內一本畱樞密使防以備經久之用於是編集自建隆以來以歳月先後事類相從書成上之爲千一百六十二冊韓又言嘗任河北見祖宗所下詔令皆契丹未講和以前經武禦戎之事請下本院編錄於時再集端拱以來宣勑札子爲六十卷又熙寧中密院乞將祖宗以來法制所宜施行於久遠者刪取大防著爲畫一及聖政釐革條章以次紀其事曰兵制曰馬政曰邊防曰敵人曰屬國曰城守曰器械曰捕盜曰選材曰責效亦各以事類相從如兵制一門凡招揀屯戍訓練之類皆附見焉其他類此詔以經武要略爲名仍令逐門各畱空紙以備書載將來處置事件仰惟祖宗創業埀統經武禦戎成算大定昭若日星貽厥孫謀著在方冊垂億萬世可舉而行宜乎累朝加意編纂常懼散佚今閱歲滋久不但散遺蠧朽如韓所云蓋殆無片紙存者某重惟韓所見祖宗詔令皆在契丹未講和以前又如要略所列七門皆今日急務與其泛求他人之議孰若一遵祖宗之詔訓耶欲望就委樞密院官屬如嘉祐之所編千一百餘冊與宣勑札子六十卷及經武要略之書搜訪全編上之禦府各以一本畱三省及密院若又自熙寧以後至於今日凡措置邊防兵制等事宜可以附載要略者亦委令講求編摩次以歲月要在悉備官有替移後來者相續編纂成書使祖宗英略睿謨與一代成憲粲然復見於今可傳於後實天下幸甚其間有利害切於今日當卽施行者令編次官備錄首尾節次申三省樞密院言或可采伏乞鈞慈詳酌施行

序

原錄序

務曰雜買場曰雜賣至猥局也官之監臨於此至賤有司也以賤有司而理至猥之局事捄過目前得無笞罵足矣書之於冊若奉一大事然豈不陋且愚哉𨿽然賤有司之意以謂天下之自其微者察之則其易見凡百有司惟至賤者乃事事親之則其見也審上之人因賤有司所察之微而移以察其大者又因其所見之審而將事事加審焉此錄或有取也若止以曰雜買曰雜賣觀之而已非賤有司意也無庸觀也名曰原而私竊敍其意焉

贈筆工序

書不擇筆非至能書則至不能書者也余平生不知書法見筆輒書未嘗敢擇以故筆工精否優劣亦懵然不能等級差次之今日試某人筆則𨿽予之至不能書亦知其爲工知所擇矣

防

防蔣頴叔兄弟與其侄宣卿詩

乃知貧賤別更苦吞聲躑躅涕淚零此少陵別其侄勤詩也出守吾家侄殊方此日歡此宴忠州侄詩也嗣宗諸子侄早覺仲容賢舊諳疎懶叔須汝故相攜此皆寄其侄佐詩也每誦其詞見其於猶子勤勤親愛之蓋不啻其子可以見少陵孝友有餘仁厚之至也大師蔣公賡唱二詩其得少陵之心乎惟二父能知龍閣公於少時龍閣公不負二父之知於今日此詩尢可傷也少陵諸侄其後不皆有聞而龍閣公出入踐更顯名當世過少陵諸侄遠甚亦見二父於猶子中非茍親愛之如此

題吳興沈師所藏米老帖

此老無恙時此帖家家有也今墓木不啻拱矣鑑逢眞主價長千金流落人間者眞太山一毫芒今日見此帖病眼頓醒展玩久之因語沖虛師其亟由間道以歸非余勉同忠恕法當沒入也

記

後樂堂記

宣和二年十月敵起淸溪入睦入歙入杭蹂十州之地間以兵圍信不克天子爲出禁旅付大臣討平之初靑谿民阻山爲暴吏不得制寖劇部使者不以聞益放兵無所忌至攻府寺略人民由是東南皆警時守州令邑者疆比壤連無一人奉尺書爲朝廷言者獨信州王君曰敵興篁竹間不旬日其鋒如此勢非可以朝夕破者今不百里俯吾境萬一不戒如吾民何卽斥金帛募士增陴浚湟修戰鬭具按蹊隧所通者二十餘所悉以兵戍之用通守王侯策起其屬髙志臨付以軍政條便宜章十餘上且以計防告當路之用事及城守者十二月敵覆浙東軍張甚頃之焚婺源開化屢以兵偪信知有備引去正月攻江山常山殘之於是繚信境數百里皆爲敵區君居其中部勒諸將益嚴與王髙二侯戮力締謀屯韓巖以扞開化屯館頭以扞常山屯竹巘以扞江山率深溝固壘日揚兵境上爲不可測者獨栁家都不爲備匿精甲數里間志臨以親兵僕旗鼔踵其後敵果虞三戍之眾不敢犯二月旣入衢則鼔行冦栁家都營險峙粻益毆人爲兵欲必舉信初以偏師嘗我克之已而盡銳攻號十萬志臨出奇兵鏖擊果大敗防營去追奔數十里焚蕩俘馘至不可勝計防其僞統軍以獻因分其兵爲三一自韓巖復開化一自館頭復常山一自栁家都復江山長驅迅捲遂復衢州敵之在他境者皆望風遁去東南以平於是天子下詔曰信州愈斬敵有功其進職若官殊等通守舜舉亦裨贊之良也增秩次之而以志臨爲衢州君與王侯旣相與侈上之賜而喜釋於守城之勞也乃築堂二曰示喜曰後樂而書其本末來請某曰天下之事所貴於智者以審於禍福成敗之防而圖其大者區區一時勝負之功不足議也方敵奮於承平百年之餘民不知兵吏不知守獨君察於防微慨然以書抵在位者或非笑或怒且排詬之卒之無一不如君策及情見勢屈而向之爲吏者方狃於故常曰吾知謹簿書期防而已吾書生也何以兵爲選懦譸張爭爲完軀保妻子之計視刈其民如艸菅然而無以善之曾未有奉一州六縣無秋毫之失歸報天子如君者而余顧以爲區區一時勝負之功者誠以信於江南爲四塞地使遂其吞噬之心西揺撫南闚建北擾宣饒則𨿽磨以歳月未能遽下也惟君以方千里之地屹然於橫流奔沸之中扼其吭笞其背使气奪力殫不能尺寸進卒夷其眾當是時並江循海三路三十餘州皆堅壁淸野倚君爲重則君之建立爲何如哉是宜天子差功第賞書君令甲而信州之名一日暴於天下則斯堂之以喜樂名者君與信人果得而私哉君通經術長於吏治所至皆可紀始君之至州無十日之贏旣二年而鏹腐粒陳以之賞功募士調兵食皆出於此可謂爲政知所先後而非偶者可歌也已乃作詩曰惟帝奠治以天爲區藐彼南服大江之隅八聖休養狃於丕平有不能馴嘯呼以驚奮厥蝡敢仇王師帝顧在列孰予往笞矯矯禁旅統之公侯春禡於野旋師麥秋囚獻刑得第勲防勞孰固吾圉予其汝襃在列咸啟信爲偏壁乃襃選鋒爰按走集敵屢闖境引師環之一遇鏖撃崩奔不支坐於城堞扼其三方鄰國仰首如川得防帝曰兪哉惟女之力錫之命書光寵而國愈拜稽手敢揚王休乃作華屋睇山俯流君在新堂寄適雲杪裏民戶歌雜以嬉笑君在斯堂賔客粥粥間於憂虞起舞相屬民祝君壽長爲父師毋或去我阽於墊危士曰君材維試之仂如何此州私我賢伯凡厥本標載之民謡來者是式君將在朝我爲頌詩繄史之訂匪民之私天子之慶

趙公遠祠記

乾道四年夏五月天子命直龍圖閣趙公守吳郡未逾年訟理政平郡以無事民所願欲不請而獲眀年四月祠故侯趙公從民望也先是建炎三年趙公來臨此邦於時敵人南侵環千里之地兵气四合東西數大藩戎馬奔軼所過輙下或挈老稚空城邑去之公初至慨然言曰朝廷所以列方面置牧守豈適爲平時計哉亦惟一旦緩急免斯民於阽危爾指城池言曰吾知死所矣姑盡吾備焉不濟死未晚也已而敵勢日張鄰郡之民或走險阻以自固邦人請於公公曰非計也湖水鄊爾我能往冦亦能往將安避乃躬率將士戮力乘城艱難辛苦同之天寒日晏士卒未食不敢食中夜以興疾風暴雨不避人皆感勵願以死守禁旅數十輩詣公言曰敵至矣人人願爲戰詰朝盍授甲公曰敵去我遠近我豈不知之須爾曹告耶且爾曹豈眞有戰心哉一旦懷甲出入小則驚裏閭甚則刼太守以起亂爾然必欲擾城邑亦安用甲爲公折其謀逡巡而退敵勢益迫公號令益精眀眾恃以無恐頋闔門二百指言曰守土吾職也不敢顧其家敵來吾以身先之爾曹同一死爾他郡間有嬰城自守者往往屛息偸生一夫揺手眾皆惶怖敵未至民已困且公從容暇豫無異平時城闉早啟晏閉民得自如初不知敵人在吾境也或謂敵且浮舟而來公乃厚募沒人水行以鑿敵艦誅巨木沈廢舟以絕間道短衣毀服出入民間民之利害纎悉得聞民有負薪及門門卒難之因畱不與公聞呼門卒痛懲之且謂曰一束薪細事爾平時彊取於民猶不可今何時耶豪彊斂手一毫無犯公倉卒遭變乃應之從容智略輻輳𨿽平時出入兵間者自以爲不及也事甫定公遽罷去命下之日居人如將去父母攀戀涕泣思所以挽公者百計禦史以民言告於上詔還公於郡又數月而竟去嗟乎敵人逾河及汴自汴及淮自淮及江連江浙十數郡地方數千里若渉無人之境武夫悍卒莫敢嬰其鋒卒無一人保土疆人民爲朝廷報志士仁人顧嘗念此是爲兵不足用民不足守亦城池不足恃以固耶今湖蕞爾邦且沮洳地也無蚍蜉螘子之援公獨以此抗方張不測之敵左支右吾卒以無事至今爲樂土華屋塡城耕桑四墅歳時士女逰觀軒蓋遮道不知出於兵革之餘也謂兵不足用民不足守城池不足恃亦陋矣民去公愈久而念之愈無窮每裴回溪上顧瞻太息焄蒿淒愴如將見之私相謂曰微趙公之賜不及此然廟貎不設無以掲防妥靈而寫予思且今耳目所熟公之功不可掩已他日傳聞異辭謂全活吾民者公耶其誰耶告於郡屢矣今使君之來順民之心一請而從之初欲祠公於慈感精舎曰是浮屠氏之居豈足延公惟唐魯郡顏公之祠英風義气凜凜如生邦人奉事惟謹虛祠之東偏理若有待盍以是寓公之祠眾曰宜哉卽日迎公像於堂邦人踴躍駢觀儼然望公峩冠正笏若指麾於一堂之上攘卻彊敵於談笑間也使君屬某記其本末以蕪陋辭不獲乃取鄊人之言一二載之爲迎享送神之詩並刋之於石使邦人歌以祀公公諱子蹸少年登進士第吏能精敏所至有聲蓋神眀之冑云公遠其字也辭曰桂楫兮蘭舟望我公兮中流環四山兮暮云合侯何之兮不我畱百堵兮千室公手拊摩兮徳無極脫我兵氛兮遺黍稷弁維峯兮苕之水山與髙兮澤彌彌來逰兮溪濵歌舞兮吾民坎坎兮撃缶雜肴羞兮奉巵酒薦芬芳兮籩豆靜好侯歸來兮不嚬以笑時節烝嘗兮無我民違民危與安兮今豈忘之欝初懷兮防時匪今侯兮疇慰我思凜凜乎英風越異世而同宮佑城郛兮益無已貽今侯兮壽多祉

贊

黃夫人傳神贊

气沖而醇神湛而凝淑範徽聲宜宗姻而瑞家庭在子若孫克孝以寧仙气餘韻寄此丹靑傳千萬祀尙想見其儀形

行狀

故左朝請大夫權發遣撫州莊公行狀

公諱安常字子尙其先出維揚後徙常之宜興至公三世矣世以儒術長者著稱鄕閭自僖簡公以道徳文學被遇徽考敭歷中外爲時名臣莊氏之門益大公少簡重旣長乃獨彊敏於學偕其昆季有聲庠序間僖簡旣通顯得任子次且及公公不以門閥自侈益攻苦爲文試有司率居髙等遂擢政和二年上舎第時僖簡方持使者節於外第名之日徽考臨軒知公僖簡子頋輔臣曰此莊徽子也容止甚似其父由是輔臣知徽考故不忘僖簡卽日自兩浙轉運使召還公亦亟被選擢列於學官公初以黃甲授靑州益都縣主簿未赴攺監惠民藥局又攺廣親宅宗子學正二年爲太學錄又二年爲博士時外制簡嚴不輕襃予公之遷博士也獨盛稱學行之美旣試可觀且曰賢關養士眾建師儒玆焉有稱朕必因任蓋公之遷用士大夫之望如此公自初聲名籍籍旣爲成均先生士之執經請業者相屬皆得所未聞又嚴憚公不敢爲纎芥非義終歳所弟子貟升合選者比他博士所爲多亦常無一人附麗於罰者有司奏課稱最眾人趨競權門美官顯秩如意而得公獨蕭然與諸生商略經防以奬進後輩爲己任期不負所職而已同列聲名出公下者反超擢光顯無虛月姻故皆盛言撼公公曾不少貶方力匄補外逾年攺秩提舉京西南路學士丁僖簡憂服除權發遣南劍州鋤彊植弱倒屣寒士賦徭以時人便安之時宣和八年也防中原俶擾詔起諸路勤王之師南劍與福爲唇齒邦福又帥藩也一旦調發徒以犒勞小不如意羣卒嘯呼爲亂守臣朝廷近侍也死焉一路騷然使者睨不敢制加厚其糗糧金繒茍欲趣之去境上爾公靣折諸使者又移書謂曰京師有急待勤王之兵至此甫受甲也而敢戕其帥尙可責以援王室耶且此不除他郡效尢或響應滋煽亂爾使者忍視此耶不聽敵益張甚道南劍盛旂鼔金甲頓城下肆爲惡語居人惴懼至欲挈老稚去之公先敵之來陰爲戰守計蓋甚密邦人未之知也敵至防月果分毫無所得則皆反虞公追襲之不敢進其徒使來告曰眾畏公威已相戒秋毫不犯福州者某長某營某卒共二十人願執之以示悔且乞假道僚屬欲勿許公曰非諸公所知也吾有備矣且脇從何罪眾果縛致二十人者公防僚屬於溪上受之餘黨望公逡巡無嘩絕溪而北郡以帖然其後朝廷用公之請誅此二十人者餘皆釋不問解印之日郡人旣不忍去公又後太守到郡才三日丁內艱防建安兵變建於南劍亦鄰邦也邦人又大恐相與謀曰前日福州之兵窺伺吾城郛微莊使君吾屬無噍類矣今建亂而吾郡適無守將得莊使君庶防復活我眾乃列公前日城守狀告於部使者乞畱公使者交檄公不得已復視事又三月建安之冦平卽日去郡使者以功最聞於朝公曰職當爾耳邀功豈吾心耶南劍誦公至今焉權發遣處州處於浙東郡小而僻公至惇尙愷悌攘剔蠧時方大旱公至則雨民歌謡之亦且安公矣未數月主管臺州崇道觀閱三年除權發遣撫州未行復請祠於是主崇道祠者三請凡八年遂致仕子璹爲金壇令迎公之官以紹興十六年十二月己亥終於金壇之官舎享年七十有五累官自將仕郎凡十遷爲左朝請大夫初室宜人張氏早卒繼宜人石氏亦先公十三年卒六男子長則璹也右宣教郎知鎭江府金壇縣事次琯前監潭州南嶽廟璵婺州蘭溪縣主簿皆右迪功郎玠璋璠皆將仕郎四女長歸承務郎蔣慶祖而卒次歸左奉議郎仲某次歸右從政郎新淮東總領錢糧所準備差遣王直諒季尙防孫男女四人公天資髙眀出人遠甚初不爲過中驚世之行然其所蹈履人亦不能及也覃思經術議論多得世儒之所未到晚年視聽不衰亦未嘗一日捨書不觀待宗族姻黨禮稱其情不以勢利爲厚薄疏戚與人交久而益親初不爲世俗詡詡相說後亦無反眼而絕也惟於小人平居爲不善者言之至切齒然以非意來卒含容銷去之不惟不怒而已端居深念不妄發一語士有質疑請益者言皆防理不爲枝蔓斷斷乎如稻粱可以療饑也自南劍歸不出裏閭者累年守處又不數月而歸奉祠之請至於三四異時流輩登禁近聲聞烜赫與親姻之勢力可以援公者不少公視之曾不一介意亦不以相汲引望人視諸子日自進於學則喜見色辭戒家人婦女勿以家事毫髮擾其志訓諸子以行已立身之要則曰某事古人所以爲也可爲某事古人不爲也不可爲反復再三必諸子心受神聽而後已故諸子皆知學問源流言行亹亹有家法出而仕者守官箴有亷直稱云鄊飲酒禮行縣令以鄊人之意奉公爲鄊老諸子衣冠粲然侍側鄊人誇焉故竊觀公之出處平生而益知至誠之道可恃而終身也公嘗自謂平日事親事君居官臨民處鄊邑誨子弟與存心養性以事天者惟一誠字無他術也然公初不爲表暴以求信於人以祈報於天也而其侍僖簡則爲令子弟僖簡愛焉逰塲屋則爲材進士士子推焉在太學則爲名師儒後學宗焉臨兩郡則爲良太守郡邑安焉退而家居則爲鄊先生爲賢父兄人人愛重焉而康寧壽考以令徳終有子有孫流慶未艾天之所以惠貺公者又如此誠之不可掩也於公豈不益信哉金壇與諸弟將以十七年三月乙亥奉公之柩合於宜興君山鄊紫花塢石氏宜人之墓遵治命也則相與屬某泣且言曰先大夫窀穸有期惟行治不可不書請以屬子某再辭不能則再泣曰知先大夫莫如子詳某度不得辭亦泣曰知公詳則信莫如某於是狀公之世與官次躬行閥閱如右若銘鑱諸幽垂信後世則以竢立言之君子

墓志

夫人陳氏墓銘

某年某月某甲子江都仲某始以某州某縣某鄕某原其配陳氏者乃泣敍而銘之夫人先世居建業當五季之亂徙毗陵後爲毗陵人曾大父光榮故不仕大父延祐與其昆弟勤力起家閨門輯睦間言不聞於外與人約不逾時頃閭裏信之潛晦未仕而東南稱陳氏與世族巨室等勉其子弟業儒聞名士賢大夫厚禮幣使其子弟從之遊夫人皇考與猶子棠偕逰庠序課試先諸生不幸年四十而沒夫人諱某字靜婉生三歳防其母夫人顧氏後八年皇考又卽世哀慕終其身不衰平居容止甚飭凡組繡女工之事有所業不盡其藝不止事一歷耳輒記不忘事諸父如其皇考事諸母如其母夫人諸父諸母亦愛之如己生待儕輩和而有禮未嘗失辭色禦婢妾不怒而嚴人人畏愛不敢侮亦不忍欺年十八歸仲氏予時轉徙衣食故窶狹夫人素富家爲予條畫生業若久於予家者家公見之曰吾爲有婦矣予每行役夫人爲治饘槖甚具或未旦攴枕呼婢子丁寧口授數四已又起視之曰如是吾心始安焉旣就道絺絮寒燠無失宜肴核脯醢隨所求輒具予逰道路如歸家聞鄕閭婦有毀節者嘆息再三曰獨無死乎後每言之必爲之蹙額不樂金人連犯淮甸謂予曰敵來緩急不相救子奉吾舅行吾不足累子也誓守吾志踐吾言爾某人爲某氏婦撫前人之子異己子又嘆息語余曰爲人母當如是邪恨馮君無出耳馮君蓋予初室也夫人歸予之眀年生一女喜且謂曰吾緣薄是女子亦當借浮屠法保持之名之如比邱尼云予後因夫人之意取浮屠語名之曰靈湛又眀年生男子曰存誠生二十六日而夫人不起實紹興四年十月丙寅宗族無內外長少哭之皆過悲初夫人之姑適髙氏無子旣寡兄弟迎致之家自夫人之防拊鞠必躬長又訓飭成就之夫人恩報之亦無不盡聞夫人之防哀戚過甚爲之不饘粥者累日曰柰何奪吾孝女平時𨿽他人亦以爲慈母孝女非特姑侄也棠與予爲同年進士中乙科今爲衢州州學教授視夫人如同气云夫人少孤多難嫁未再歳年甫二十而終嗟乎世孰有如夫人者予念夫人未嘗不惕然心悸然涕下而恍然若猶未隔世也非銘何以泄予思銘曰所襲之長兮所佩之芳兮有女在膝兒臥旁兮百年防何掩晨光兮瑯玕其音曷日忘兮淸芳不墜鑱銘章兮噫天與人勿壞勿傷夫人之藏兮

祭文

祭泰伯至徳廟文

古者時乎旱澇卽眀神而禱焉禮也後世滛巫瞽史與凡不經之說非但不足以格神休固亦瀆威甚矣今吳郡之人不謁於他祠而惟神之謁神亦慰民之望俯徇其求起盈疇之禾於垂成之日解連朝之雨於指顧之間夫豈人力然哉可謂至徳也已蕪辭薄奠姑見誠心無得而稱尙何以報

祭社祈晴文

奉天子之命有民有社使裏閭無愁嘆之聲者吏也司上帝之澤時雨時暘使田萊無饑饉之傷者神也故或雨暘之差率焉有禱則吏惟神之求念此社之重卒從其欲則神惟吏之應今旣足之雨賴神而霽垂成之稼因霽而蘇民旣防休吏亦寛責奉玆酒醴聊吿誠心佑我城郛無有內外

祭五龍文

升膚寸之云不崇朝而雨天下非神龍之力也歟然民之望乎雨也亦志於足而已姑蘇爲郡帶江接湖一雨滂沱四野彌漫夏澇而禱無歳無之今多稼垂成復以病告慰民之望雲霧旋披瞻彼甫田孰非神力上下霄漢飛潛自如尙鑑民言時暘時雨

祭李尙書若水文

維建炎元年歳次丁未九月戊子朔二十日丁未江都仲某謹以淸酌之奠致祭於故兵部侍郎贈觀文殿學士李公之靈嗚呼哀哉士有一善聞於鄕閭而能自殊於流俗則𨿽萬世之下猶或誦之況乎當大事而忠亮可觀臨生死而志气不移使陬僻壤知中國之有臣而天下之識與不識莫不感涕而嗟咨後世固將聞是風而興起而某也幸此生之同時嗚呼哀哉甲辰之夏始得公之姓名文字觀其吐辭抗論豪健瑰奇雍容正道排斥他岐固已私自欣忭知夫去聖𨿽遠而斯文之未衰及天子命公典教太學則又舉手而爲多士賀知後學之有師𨿽博聞彊識謂當模範於學者而偉材碩徳固宜登廊廟而爲天子之倚毗乙巳之冬外冦猖獗禍興邊陲上皇內禪而得聖子登崇元凱放黜窮奇有志之士交口相賀謂宗社自是永固而彊冦可以鞭笞丙午之秋公自儒官出使邊庭天下又知忠義之可仗而狂童之易治柰何斯民寡祐而國勢至於中微赫赫中國累聖重熙巍巍堯舜蹇蹇臯防蕞爾小邦再抵京闕而堂堂百雉之城遽及夫顚危嗚呼痛哉敵人嗜利無厭茍可以肆其彊暴者夫何懼而不爲在廷之臣相頋駭愕坐視依違者固何足道而或歸命異姓又自以爲權宜禮義亷恥之風掃地盡矣而遠方之視中國將有秦無人之疑非公叱悍悖而奪之气視死如歸則夫萬世之下孰知中國有眞主而時之不幸以及於斯公之歿矣眀主嗣興天命未攺斯民謳歌而樂推海內傾心以望太平者實指日以期首加防典襃崇大節追榮祕殿而賻贈有加者蓋幸公之或知嗚呼哀哉公有尊主之心而位不及於公相公有濟時之志而福未及於黔黎炯炯忠烈諤諤端方而遽逢此百罹歿爲眀神以遂剛毅敢爲之气以陰相我宋之中興者非公而誰今歳之九月公之防始至江都而某也竊伏淮瀕蓋嘗聞風而瞻思惟盛徳之事卓絕奇偉而顧自忘其駑蹇庶十駕之可追百身莫贖徒有感於私心罔知涕涙之漣洏式奉淸酌寫哀以辭公其舉觴而鑑玆嗚呼哀哉尙饗

欽定四庫全書

浮山集卷五

宋仲並撰表

天申節賀表

千秋上唐宗之鑑誕節載臨萬年稱漢殿之觴忱誠並奏歡均率土望極層霄恭惟皇帝陛下剛健法天聰明冠古祖功宗徳益增九廟之輝主聖臣賢相防一堂之上鴻雁昔勤於還定鳬鷖今享於盈成無疆惟休有秩斯祜臣祗膺恩綍叨奉守符聞道路之歡呼望闕庭而頌祝卜年卜世逺逾周曆之期爲春爲秋俯陋莊椿之算

賀皇太后還闕表

王化復行永輯重熙之緒天休允答聳觀長樂之還盛事無前歡聲相告恭惟皇太后徽音是嗣懿徳惟行早開甲觀之祥基圖有永歸就東朝之養壽考無疆恭惟皇帝陛下誠懋格天孝深愛日埀裳而治終承戱防之娛當饋永懷無俟含羮之獻方業業兢兢乎再造玆融融泄泄之重歡聖徳何加令聞不已臣叨榮滋久竊抃爲深班列辟以稱觴阻趨漢殿均黎民而擊壤增想堯天宗社之休乾坤何極

蘄州到任謝表

天陛深嚴已誤對揚之寵淮邦安便更叨臨遣之華懼不克勝凜無所措臣某中謝伏念臣材惟駑鈍分合羈棲平生憂患之因仍晚嵗塵埃之汩沒少習徒在固自鄙其雕虫壯志無成或共憐於畫虎𨿽世路三戰之皆北而此心萬折之必東巢林不過一枝姑安素分伏櫪志在千里未冺壯圖頃備數於有司獲盡言於當寧粗陳時獘偶契宸衷華衮防一字之褒皂囊罄千慮之得罪實多於擢發豈易湔除疵不待於吹毛曲防涵貸起於祠館付以邊城於淮之濱素稱樂土遡江而上不隔幾程荷恩實深指心圖報已涉近境卽布上恩問所疾苦如何且今閭裏安否有欲糾合鄕社以備他盜者臣則分之飲食諭以協心有能服勤耒耜以務農功者臣則犒之酒漿勉其戮力告以天子旣仁且聖於生靈務在矜憐信哉斯民至愚而神聞臣言莫不鼔舞每事不擾無令橫吏及其門有寃卽言無使豪宗肆其暴要令五縣常若一家使臣得竭其愚撫躬自知其幸此蓋伏遇皇帝陛下仁如天地英紹祖宗一視四海之黎民寧分於逺邇思得兩漢之循吏或求之賤微顧如愚臣上辜聖世心非木石豈不知抆拭之深恩若邱山惟自誓糜捐以報儻有一毫之補寧甘百謫其身感極涕零慙深汗浹使愚使過實僥幸而得之於蕃於宣期黽勉以稱此庶幾贖過無重速辜然臣視彼田疇稽之圖牒戶以口計昔爲十有二萬今主客之數不過二萬是猶十分之一田以頃計昔亦十有二萬今耕鑿之數僅逾三千是爲百分之三市井之間居民未復郊野之外人迹猶稀臣謹招集流離俾還故業銷除愁嘆俾樂聖時惟節用可以丰財臣當鐫俸廩之大過惟淸心可以省事臣當戒宴飲之不時吹虀未及噬臍旣往事有利於民而便於俗臣當夕以思而朝以行去國𨿽遙敬想天威之咫尺其治貴簡悉遵聖訓之丁寧誦堯之言服膺無斁

代謝郊祀加食邑三百戶表

蕆禮對天曾豆籩之莫預疏恩加地尙簮履之弗遺詎獲懇辭肆聞成命中謝伏念臣壯心雕落多病侵陵歸故國之邱園稍休暮景奉眞祠之香火仰酬大恩屬三嵗之親祠搜多儀之久廢天地昭格祖宗宴娛望極圜丘想靈斿之來下恩沾衡宇仰睿澤之旁流久矣投閒恍焉拜命𨿽附劇於鰲抃初莫效於駿奔方業茂少康不失配天之舊顧功慙仲叔猥防與邑之多固避無從祗承有靦此蓋伏遇皇帝陛下受天全付躋世大安孝允格於神明誠克參於髙厚卜年卜世符三代有道之長饗帝饗親嘉四海以職來祭迎景貺於至日敷龎禧於普天誕錫綸音增加井賦旣欣逢於盛世又竊冒於殊恩歌詩十九章莫述無前之迹邑人三百戶終懷非據之憂溝壑未塡涓埃是效

代謝郊祀加恩表

薦奏上儀肅將宗祀猥被便蕃之寵曾微顯相之勞竊以一精二純間三嵗圜丘之祀九階五室參四阿重屋之規斷於淵衷昭我烈考郁精祲之交格紛戩谷之具來顧何力焉有如臣者乃躐登於侯社仍增多於井田此蓋伏遇皇帝陛下游舜巖廊美禹黻冕宅中圖大方以四海爲家嚴父配天茂對三靈之貺舉國舊典加恩具臣微效豆籩以均敷於神祉逺思籌策當益贊於聖謨

代辭免郊祀加恩表

均錫神釐誕揚制綍𨿽頒恩率土無逺弗霑而拜命自天非宜爲懼伏念臣猥由凡瑣進冒寵榮曾何效於絲毫徒自嗟於駑蹇海防際千齡之運郊丘親三嵗之祠而臣竊食殊庭養屙近郡於穆淸廟阻陪多士於駿奔爰熙紫壇徒想千童之羅舞惇陪邑采昡曜衡茅等三事大夫以疏榮豈四姓小侯之敢望殆措躬之無所顧何力之有焉非不貪榮念無以稱伏望加憐誠悃亟寢誤恩如微臣得邑已多況平時於國何補貳公峻秩久懷負且乘之羞萬戶錫封當重器與名之假

代謝給事中表

代言罔功已玷綸闈之選疏恩逾分更叨瑣闥之除人曰次遷臣慙虛授中謝竊以侍從之貴特異常僚封駮之司與聞有政伏自比年而降率由西掖而升亦惟爾位靖共不犯擅權之誚庶幾乃心啟沃無慙批敇之風伏念臣夙誤聖知洊塵華貫擢從載筆俾與贊書思若湧泉莫想前聞之彷佛信如皦日願禆聖治之毫分念眾賢和則萬物和方朝廷正而百官正典司獻納務協寅恭災遽乘於滿盈疾未瘳於暝酬恩無地榮但懷於晝歸錫命自天寵更叨於夕拜若爲仰稱彌懼疾顚此蓋伏遇皇帝陛下孝格神明誠通髙厚眷近侍淸華之地矜一介遲暮之蹤聖徳無加已成泄泄融融之樂臣力何有莫追灝灝噩噩之書方右省之冒居惟左遷之乃稱矧疲曳阻趨於文石尙褒陞進列於黃扉避極循墻懼乏回天之力感深銘骨彌傾就日之心臣敢不尙厲壯圖仰銜洪造旣曰有事於殿內豈容無益於縣官久矣負薪滋殊恩之未替期於結艸誓初志於弗移

代鎭江守臣到任謝表

帶漢沔之雙流初辭重鎭環江山之四面復玷名藩自憐華發之侵莫稱朱轓之寵非材之懼易地惟均中謝伏念臣猥以凡庸起從疎逺事君不敢有已姑自竭於駑疲居官無以逾人竟何禆於毫髮備煩使於數郡受殊知於九重恩榮每溢於望初顚躓率由於寵過屬兩淮兵戈之後起孤蹤革野之中初持帥鉞於淝水之濱旋易守麾於浙江之右沿流而下坐席未溫懷綬甫來豈微勞之敢憚彈章遽上駭公議之不容養屙俾便於家居起廢洊膺於郡寄方欣暮景觀徳化於須臾更造昕朝瞻威顏於咫尺凡曩者風波之騰沸荷昭然天日之照臨聖訓丁寧愚衷感勵每懷赤壁嗟無補於上流敢謂朱方乃再叨於近地視防有幾自顧衰殘棄甲復來寧無訕笑此蓋伏遇皇帝陛下聰明冠古英斷自天燭萬事之幾微憫羣元之疾苦緝熙政紀將與三代以同風勤卹民編無俾一夫之失所遴擇循良之吏猥及麼麼之臣方人言悉疏其愆尢姑從薄罰賴天度深知其愚戅復畀舊符臣敢不勉思今日之當爲深懲疇昔之未至惟奉法可以責吏惟嗇用可以愛人擊檝渡江莫遂有爲之志傾葵向日終酬未報之恩

代平江守臣到任謝表

臥十年之蓬蓽賜覲丹墀假千里之麾符升聯左棘宣恩闔境拜命層霄中謝伏念臣猥以凡材叨塵膴仕際千齡之運每誤沐於宸恩保百乘之家惟勉承於祖烈實繄全度寖齒近班解重寄於玉麟尋勝緣於琳館念望云而就日徒切心馳荷包荒而匿瑕曲憐肺附比趨朝寧仰戴宸恩顧惟麋鹿之姿久棲田野復綴鵷鸞之列怳對軒墀首叨需宴之慈旋拜晉蕃之錫敢圖綸制更竊輔藩惟茂苑長洲在三都素稱於重地而淸香畫防由有唐悉用於名流頃兵火之洊更尙瘡痍之未復如臣僑寄之久習熟其風當舟車之要衝亦冠蓋之淵藪農疇在望無復佩犢而帶牛民俗相諳不待問羊而知馬夫何逾分乃爾冒居此蓋伏遇皇帝陛下禮遇臣鄰仁霑黎庶增光祖廟已濟業於中興軫念侯方尙擇人而共理念臣侍淸光之有素察臣資愚蠢而靡他縱無赫赫之名猶謹怐恂之守特遷眷渥俾撫凋殘臣敢不佩聖訓之丁寧法前人之愷悌夙宵鞭策圖報效於萬分左右規繩謹遵承於三尺使斯民皆安於閭裏乃愚臣無負於邦家

代郡守到任謝表

持節觀風已誤轉輸之役剖符宣化遽臨浩穰之區荷寵渥以優加顧名實之匪稱驚榮罔措固謝莫遑中謝伏念臣狷直無庸迂疎有素聞詩聞禮徒佩過庭之言爲箕爲裘已愧克家之義侵尋末路俯仰半生晚依日月之光獲際風雲之防脫抱關擊柝之冗豈初心之敢期専飛芻挽粟之權仰宸恩之過厚每念人言之可畏常思自效以投閒夫何僥幸之深復預使令之數湖山淸逺本近臣撫鎭之邦宮闕深嚴當萬騎來臨之日重以民繁而物阜豈堪力薄而效疎惟厚徳可以鎭浮惟偉才可以治劇顧玆兩者未有一焉徙就力以懷慙欲辭難而莫可此蓋伏遇皇帝陛下聖明普照天度並容整七萃而省方勵百僚而圖治謂臣馳驅已久庶幾粗曉夫民情知臣愚戅無他或能致勤於國事就加委寄罔問疎微臣敢不益究忱誠仰酬睿眷布寛大之澤當令百姓之少安嚴發擿之科尙覬一方之無事

代淮郡守臣到任謝表

呻吟道路歸竊祿於外祠屛伏田廬起分符於近郡時惟自省未獲所安祗役云初酬恩何有伏念臣技能譾薄志念凋殘遺子一經已墜箕裘之緒及親三釜莫追菽水之歡荷淸朝簡記之不遺顧平生超逾之已甚奉使亡狀抑常典而用輕閱日幾何先眾人而起廢所願叱馭驅車而往敢辭捫參歷井之難亦旣暑行不忘夙駕僅逾月而爲杭葦之役未半塗而有負薪之憂義激孤衷猶欲遡流而上恩霑九死遽令攺轍而東親藥石以全螻蟻之生續餼廩而紓糟糠之迫歸掃先臣之墓自分終焉復綰郡守之章豈念及此迂疏奚稱微賤莫辭封疆𨿽盡於淮壖井邑實連於江滸舟車所會曩稱六路之衝兵火未蘇今猶十室而五自以荷生聚撫摩之澤晏然無愁痛嘆息之聲臣獨何能惟知不擾此蓋伏遇皇帝陛下日明旁燭天大並容謂共理實難於全才乃兼收俯及於一介免於大譴大訶之域已戴隆寛察其欲安欲逸之情本緣衰病稍加驅策示不棄捐使之循分以知榮庶其悉心以知勉臣敢不欽奉卹民之令益堅報國之心一日暴而十寒忍自荒於素志昔者疾而今愈敢有愛於微軀當效涓埃仰酬雨露

欽定四庫全書

浮山集卷六

宋仲並撰表

代謝賜禦書石刻表

祥光下矚遙瞻云漢之章寶刻肆頒頓攺江山之觀超軼往古模範來今拜賜馳心開編蕩目竊惟國家方太平之日治格彌文帝王當萬幾之閒書成肆筆魚躍龍騰之旣逺煙霏云捲之何觀斷簡殘編寖多湮沒舒牋防翰舉乏師承仰宸畫之一新掩前聞而盡廢與唐虞三代而並駕方萬邦共惟帝臣陋鐘張二王之遺蹤乃八體皆登神品此蓋伏遇皇帝陛下聖由天縱徳懋日新聲和气和恭已巖廊之上心正筆正畱神翰墨之間細書逺邁於漢光大字羞稱夫宋武刻金石而埀久粲日月以並明臣猥奉守符欣逢盛舉藏之泮水倍增儒道之光輝副在名山當有神物之持護

代謝賜禦書禦制文宣王及七十二子贊表

像列羣英夙配春秋之祀贊揚遺範共歆旦暮之逢奉奎畫以珍藏徧黌宮而忭躍中謝洪惟宣聖挺生魯邦謂文王旣沒文不在玆乎惟考父之生後將有達者麒麟之於走獸出其類也距今千數百年蜾臝之祝螟蛉久則肖之偉玆七十二子傳之歷代奉以至誠立贊圖形創自開元之制議名廣禮備存章聖之規至若髙弟之流止命近臣之述惟明主萬幾之餘暇非夫子六藝而不觀嘉乃芬芳寵之華藻生也不遇徒相從陳蔡之間沒有餘榮乃共際唐虞之盛恭惟皇帝陛下睦鄰偃武稽古右文玉振金聲逺同符於將聖肩摩袂屬例光賁其門人念曲阜石壁之久湮尙緇林杏壇之可想灑潤幽潛之下濡毫蠖濩之中煥乎有文昭若揭日宮商逓奏恍如韶樂之聞琬琰一新復見河圖之出邈矣終古起於九原臣竊守邦欣逢盛事謹百拜而登受聳萬目以榮觀爲章於天粲祥光之下曯未墜於地蔚聖道之重興

代平江守謝賜府第表

詔移淸蹕將臨江左之上游恩畀黃堂益壯吳中之都防湖山攺觀井邑增輝竊惟泰伯之舊封尙想延陵之遺烈郊遂俯連於震澤川浸旁接於具區雄麗相誇臺豈遊於麋鹿風流未墜館或帶於虹蜺更興替於千年際盛明於今日惟明主龍飛而禦極屬羣黎蟻附而傾心露蓋省方見車馬羽旄而咸喜宵衣圖治無池臺苑囿之是營驟拜絲綸寵還藩翰雕欒鏤楶顧何取傖父之言畫防淸香乃遽踐詩人之勝此蓋伏遇皇帝陛下天臨寰宇子惠臣工乃寢乃興行考周王之室克勤克儉毎卑夏后之宮慰闔境之謳吟憐守臣之僑寓撫躬重拜循分載驚仰體宸眷之優隆因悟聖圖之廣大蓋玉京未靖焉能鬱鬱而定居然圭竇茍安豈識潭潭之若此云何報稱姑誓糜捐

代淮西守臣到任謝表

朱轓皂蓋之寵猥及菲材息烽臥鼓之秋廓然無事叨恩已甚屍祿爲慙伏念臣家至寒防性尢固滯惓惓畎畝毎傾葵藿之心碌碌蓬蒿安知鴻鵠之志運逢千載好結兩朝偃革櫜弓一洗風塵之警攀鱗附翼猥容螻蟻之防脫身刀筆之中厠迹簮纓之後佐六條於浙水總五市於海陬備歷險艱洊叨餼廩無功而食方感天荷聖於窮檐不次之恩遽共理承流於名郡邊陲寜謐訟牒簡疎四野丰登一家飽暖此蓋伏遇皇帝陛下增光基緒總攬權綱察羣下之正邪示至公而黜陟帝堯則天爲大愚智並容文王視民如傷邇遐一體欲黎元之不擾知戇直之無他加過分之恩榮使悉心於撫字臣敢不深惟僥冒自力駑疲當令蕭條閭裏之間咸防廣大朝廷之澤江山𨿽逺日月何不照臨民社非輕塵露或容補報

代南安軍守臣到任謝表

再畀民社祗荷宸恩首頒詔條申諭郡境初無已試之效慙非共理之良伏念臣材學空疎性資椎魯早慿世系濫綴官聨箠楚塵埃脫迹判司之冗簿書期防悉心俗吏之爲逢盛世之淸明極防生之僥幸積勞吏考假寵州麾𨿽云去國之遙正念於民爲近干戈久戢藹聽康衢之謠年谷屢登自絕缿筩之訟如臣何有乃爾叨居此蓋伏遇皇帝陛下孝格神明誠參髙厚均一人有慶之澤埀萬世無疆之休扶漢業以中興增輝九廟暢堯仁而廣運加惠羣方天日所臨嶺嶠奚逺臣敢不誓酬洪造勉竭駑材郡以南名敢有適南溟之望星猶北拱豈忘馳北闕之心

代建康守謝降詔不允再乞致仕表

餘生埀盡瀝危懇而叩閽睿眷深隆渙殊恩而出綍兪音尙閟賤分奚安中謝伏念臣涉世多艱賦資極陋甘從州縣塵勞之役誤登侍從獻納之班居然樗櫟庸材豈堪收用已矣桑楡暮景更迫衰殘承乏帥藩典司宮鑰謂當一面長江之守庶寛九重側席之憂豈期疾疢相仍筋骸頓憊縱未歸於鬼錄寜無慊於官箴疉上囊封期遂掛冠之請洊頒綸詔尙憐墜履之餘伏讀再三撫存曲折激懦衷而增感起衰病以知榮此蓋伏遇皇帝陛下大度並容至仁善貸赦其仰幹旒扆屢陳告老之言謂其尙玷藩維責以承流之效特紆一札增耀十連而臣上負恩私惟知感涕念災咎之若此顧喘息之僅存臥而治之𨿽寵寄之彌重耄無能也矧疲瘵之益加尙期從欲之仁俾遂投閒之分

代謝給假還鄕表

戀闕丹心欣奉便朝之對首邱素願獲爲故里之歸加憐搘枕之餘未使抽簮而去曽無近比積有深慙伏念駑蹇之資埀老彌鈍斗筲之量旣滿必傾惟置散投閒乃分之宜而陳力就列不能者止徒叨寵祿良切厚顏敢懷金馬之昔遊尙玷玉麟之重寄筋骸可彊𨿽夙夜盡瘁而豈辭疾病遽侵自冬春露章而繼請兪音尙閟召節旋頒初侍昕朝願效美芹之獻僅逾信宿頓劇負薪之憂益思納祿以弭災亟荷疏恩而予告此蓋伏遇皇帝陛下日明旁燭天大兼容原愚蠢之本心借寵光於末路荷眷慈之深切惟疾之憂勤詔防之丁寜何恙不已俾親藥石少憩邱樊臣敢不仰銜異恩退省防分旣餘齡之晼晚復舊學之荒蕪侍講華光終恐莫禆於萬一掛冠神武尙期得可於再三

代辭免轉官表

升文秩之兩階首頒異數瀝愚衷於九陛未賜兪音敢薦瀆於天威冀曲從於人欲伏念臣羈孤賤分叨竊逾涯荷太上皇之眷知亟升近列仰明天子之臨禦獲侍淸光慶澤汪洋盛典稀濶千載一遇身獲附於風雲萬嵗三呼心益傾於葵藿幸實多矣功何有焉輒布懇辭重勤詔諭此蓋伏遇皇帝陛下重明麗正懋徳建中不惜恩加於左右之臣實欲賞行無內外之間然臣滿盈已甚理必致於疾顚勞效未聞義尢慙於虛授祈乾剛之獨斷回渙號於旣行庶葉僉言以安防分

代服闋欲赴朝見表

風木摧心偶逭須防之死雲天矯首行曕咫尺之威稍還去幹之魂旋下感恩之涕中謝伏念臣器資凡陋世緒單防圭竇篳門偶夤緣於戚畹彈冠結綬獲僥幸於仕塗佐麾符於兩州總貨泉於一道叨榮過甚報國未遑器小而傾禍延所恃扶匶逺從於海嶠荼毒何堪賜金來自於天閽葵傾彌切堊室方嗟於駒隙丹墀敢望於鵷行此蓋伏遇皇帝陛下大徳包荒深仁卹隱孝廣薰風之奏恩如湛露之施興憐行路之長川浮陸走加厚匪頒之式生榮死哀致此餘齡偶全今日仰惟篤近舉逺不忘螻蟻之防誓當以孝爲忠永竭犬馬之力

代郡守謝傳宣表

澤國承流未著蕃宣之效星軺傳命洊頒溫厚之辭仰宸眷之具存激懦而增悸伏念臣材乖任重識匪通方荷黼扆之誤知入塵二府叨朱轓之重寄出殿三州誌大徒勞性疎自與毫髮未聞於補報私忱寜免於怨尢懷故國而就閒屢伸危懇假便藩而承乏姑竭駑材周旋郡舎之幾時絡繹使車之及境溫言甚寵重拜知榮此蓋伏遇皇帝陛下天大兼容日明旁燭憐簮履之舊物久玷寵光錄屛翰之防勞曲加體貌臣敢不誓堅晚節益勵壯圖𨿽撫字爲勞未有及民之善政而眷私若此敢忘致主之初心

代建康守臣除在京宮觀侍讀謝表

守符畱鑰方退謝於不能祠館經帷乃進叨於非據是謂辭榮而益寵屬玆抱疾之有加渙汗莫回震驚罔措伏念臣桑楡迫暮蒲柳先秋幼所學而壯行愚無可紀老將至而耄及疾弗能支尙塵祕殿之隆名久玷別都之重寄長江一面恍驚嵗月之遷丹陛九重夐隔雲霄之上比膺節召靡俟駕行素願畢陳幸須防之無死淸光在望實咫尺之不違已殫區區控避之詞復拜疊疊便蕃之數恩浸淪於骨髓憂頓迫於膏肓縱欲貪榮若爲報效此蓋伏遇皇帝陛下聰明稽古恭儉禦邦淸淨爲心法道家之日損緝熙爲學過周頌之月將特寵防臣俾畱近署臣仰念鴻恩之難報俯憐餘日之無多過竊恩輝自貽顚僕狗馬幾塡於溝壑嗟就日之無期麋鹿終戀於山林更吁天而有請

代建康守進職眞除謝表

分陪都之重寄引分奚堪疏祕殿之隆名叨榮益甚詔音深切感涕縱橫中謝伏念臣一介賤防半生流落偶際風雲之防起泥塗而望淸光誓輸犬馬之勞效涓埃而答殊寵曽無瑣善徒索太倉比自吳門趣還省戶乘輿旣駕將陪羈絏之行帥閫偶虛驟當筦鑰之守攝官未幾失職爲多敢期鳳詔之頒眞畀麟符之寄躋書殿髙華之選極儒冠遭遇之榮私自揣於非宜恍莫知其所措此蓋伏遇皇帝陛下聖圖廣大天徳淸明循名責實而勵百工撥亂興衰以康四海無可無不可一恢覆燾之仁有能有不能兩遂賢愚之分如臣孱瑣未忍棄捐𨿽云疲瘵之餘猶在使令之數第恨壯心之牢落難酬訓語之丁寜臣敢不黽勉致身馳驅從事嚴徼衛於宮闕消瘡痍於裏閭事君當無擇而安彌堅素志陳力而弗能者止嗣貢危

代謝落職表

罪玷風聞宜置身於憲网恩隆天覆止削籍於禁塗久嗟窮谷之抱屙逖想重閽而拜命少寛溝壑莫跂雲霄中謝伏念臣樗櫟材凡斗筲器淺埀髫受業迨五十而無聞結綬登朝豈萬分之有補頃叨持於從橐卽退奉於藩符屈指去國者七年叨恩奉祠者三任病無起日痛欲呼天尙容索米於太倉久念掛冠於神武果勤彈疏上徹防旒出處語黙之乖違有閭巷所羞稱者衣服飲食之纎悉𨿽閨門人必知之事始傳聞臣猶駭愕殆厝躬之無所才褫職之爲輕此蓋伏遇皇帝陛下禦眾以寛臨下有赫方循名責實之日顧欺世者法豈勝誅惟赦過宥罪之時𨿽負譴者罰皆從省謂臣流落之寖久憐臣災釁之彌深姑斥淸班尙寛嚴譴重念臣生其餘幾目已不明旣屛迹以絕遊亦防心而委化不再得者犬馬旣愆之力甚難忘者乾坤未報之恩往矣何追莫展糜捐之效僉曰不可更防含貸之私寵施甚宏省循益懼臣敢不誦訓辭之深厚諗徳意之寛慈息意外緣專心內訟飯蔬奚念幸已逾於再生結艸可爲誼不忘於九死

欽定四庫全書

浮山集卷七

宋仲並撰啟

賀正啟

考圖數貢朝廷搜講於上儀獻嵗發春神物扶持於盛徳宜多祥祉來相興居恭惟某官雅量鎭浮髙風激濁文行追扵前哲譽滿簪纓徳業富於當時眷深旈扆郁然介福集此休辰軺車異時藹威名於南國玉堂指日對寵渥於東風某猥托防庥阻趨賔廡願乘交泰之防賢業川流永膺難老之期神禧日茂

賀冬啟

律本吹灰驗微陽之初應天元啟歷嘉品彚之潛萌惟國宗工膺時純嘏恭惟某官忠貫金石誠格乾坤撥亂支傾勒休功於彛鼎持盈保泰荷深眷於冕旒亙古所傳於今爲盛歡聲四海欣逄來復之佳辰眉壽千秋茂對駢臻之多祉某竊食於外戴徳方深令序載臨捧斚阻陪於下列崇墉在望飄蓬永賴於余休

賀執政啟

光奉制綸登持政柄進正臣治之表公議所歸得君子邦之基羣情共慶初聞告命四起歡謡矧得預於登門顧曷勝於賀廈竊惟王者體元居正允資廟堂左右之良大臣以道事君當得搢紳中外之望粵自厲精有爲之日肆求執徳不二之臣特風動於四方亦日新於萬物折遐衝於樽俎銷邊陲未然之憂贊獨化於陶鈞固宗社無疆之業四方傾屬九陛疇咨蓋將熙帝載而亮天工所賴謀王體而斷國論成湯勇智若伊尹則見而知之帝舜聰明舉臯陶不仁者逺矣恭惟某官髙明博大直諒端方領袖士林早擅頖雍之令譽淵源學海獨傳鄒魯之遺風傾三峽之詞源髙衡陽之紙價踐揚華貫坐振頽波直筆正繩屏豺狼於當道危言讜論鳴鸞鳳於朝陽居江湖之濵而義不忘君處雷霆之下而心惟許國孤忠莫助正色自持列簪橐者幾時領麾符於數郡柱石本朝而安危獨任權衡多士而邪正坐分雅推當世之宗工灼見前哲之大體自結今天子之眷亟升少常伯之聯確乎金石之言每贊邦家之大計炳若蓍龜之見預懷邊鄙之深憂宜輔冕旒進參鼎鉉果膺柄用仰副簡知庻因名實之俱孚益建功名於不朽可久之徳可大之業用光輝於禁塗遹求厥寜遹觀厥成永贊防扵帝扆舉世所望非某敢私俯惟麼麼之微蹤自念蹉跎於壯嵗夫子之墻數仞己幸頻登烏獲之力千鈞猥防借重不假蟠木先容之助遽叨華衮一字之褒榮耀晚生歆艷同軰逮玆顯拜倍劇懽悰三吐哺三握髮之風固共髙於相閥一投足一舉手之力玆有望於防閎欣幸之深敷陳防旣

賀樞宻啟

被中宸之眷峻右府之班妙簡淸增重本兵之寄允符輿望聳聞辟國之謀伏惟某官奧學窮微懿文行逺振英聲於烏府擅大手於鑾坡嘉猷嘉謀睿聽毎勤於日昃危言危行孤忠自表於嵗寒挺絕俗之髙標富經邦之妙略蚤登四近協濟萬幾扶天步之艱難上方眷倚贊聖圖之廣大民所具瞻亟上封囊歸從里社捲舒自我甫均琳館之間勲業在人已趣鋒車之召經幄暫資於啟沃樞庭尢賴於贊襄向見管夷吾顧何憂於江左獨憚汲長孺將坐折於淮南慷慨匪躬從容造膝妙矣經綸之策長玆宥宻之司某久借餘輝頃陪末論起舞欣聞於綸綍進趨阻望於門防前席運籌策殊勲於彛鼎明廷渙號頒好語於雲霄

賀直院閣學士啟

升華延閣視艸禁林宗子維城方賴琢磨之助王言如綍更資潤色之工斯道光輝諸儒歆艷恭惟某官宏逹大雅直諒多聞彌髙彌堅夫子之立卓爾至剛至大孟軻之气浩然名早著於膠庠言屢陳於丹陛頃辭畫省洊閱朱轓民惟臥轍之畱士念賜環之晚領袖圖書之府無易老成翺翔侍從之班寜容久次宸心彌注輿誦交歸春秋禮樂而冬夏詩書益贊宗藩之善日月論思而朝夕獻納每輸帝扆之忠仁人之言利博哉先生之業謂勤矣惟九重孝弟之至無所不通賴一時播告之修不匿厥指仍經帷之勸講司翰苑之除書詔其見王者之心辭以鼔天下之動商盤周誥與之同風悍卒武夫至於流涕捨公孰可舉世所推矧惟直學士之宻侍淸光非若見大夫之備更煩使玆爲華選本以優賢地禁職親豈但詞林之寵天工人代卽看政柄之持慶頌惟均壯猷方懋某久處帡幪之下親承謦欬之餘察肺腑之無他荷齒牙之曲借途窮易感徳厚難酬喜竊效於彈冠望非敢過貧甚宜於擊柝惠儻有終懇懇重陳兢兢良切

賀防政啟

肅奉制音寵登政路凜然風采聳遐邇之觀瞻大矣謀謨整乾坤於談笑上方注意士率慰心恭惟某官庠序眞儒朝廷元老淵源學海獨追鄒魯之遺風領袖士林早擅江淮之雋望踐揚華貫坐振頽波墨綬銅章屏豺狼於當路靑蒲白簡鳴鸞鳳於朝陽居江湖之逺而義不忘君處雷霆之下而心惟許國孤忠莫助直道不容登禁塗者幾時更左符於數郡柱石本朝而安危自任權衡多士而邪正坐分毀譽何心水淨而須眉可燭險夷無玷嵗寒而松栢後凋獨推當世之宗工灼見前哲之大體比分閫寄尙郁巖瞻宜鼎席之登延果鋒車之趣召冕旒虛竚方疏三接之榮綸綍洊頒卽贊萬幾之重每念累朝之極治驟罹今日之多艱嘗膽枕戈久勤淵慮救焚拯溺所賴逺謀必求雅望之在人庶使餘波之及物矧封疆廣袤逾千萬里而祖宗積累埀二百年兵戈尙阻於關河烽燧相望於郊甸衣冠淪落介冑創殘𨿽警蹕所臨天步稍安於吳防而氛祲未殄王靈久隔於咸京方使旜絡繹而來宜廟算躊躇而定蓋圖一時之安者或貽累世之患而慰在天之靈者當因率土之心凡知愛君孰不慮此逮耆英之旣用想籌策之無遺中外傳聞老稚慶躍某賦資極陋謀道弗勤已閱壯齡自慚素志篳門圭竇久甘寂寞之濵皁蓋朱轓昔處帡幪之下嗟莫窺於墻仞幸每造於坐隅聞徳人憂時之言得賢者事君之法屢防警策退必書紳兩嵗於玆屬訟愆於田野千里而逺空懷戀於門闌每慚馳問之疎欣覩除書之下危蹤知免聊自樂於衡茅偉業可量當大書於彛鼎寒威凝沍嵗律崢嶸冀精寢餗之調仰副鈞衡之托

賀張防政啟

頒寵命於中宸輟眞儒於近侍金華勸講暫辭經幄之遊皁蓋行春聊借侯藩之重凡玆闔境指日俟公恭惟某官髙名聳於士林奧學優於聖域長編大軸散珠玉於人間直道忠言感風雲於帝所周旋禁路更踐政扉贊獨化於巖廊夙被冕旒之眷揚仁風於海嶠共傳襦袴之謡軺封入覲於丹墀麻制想聞於渙號藹然輿誦童稚亦知其姓名尙郁巖瞻父老幾爲之嘆息從容五學左右六經嘉謀嘉猷睿聽每勤於日昃危言危行孤忠自表於嵗寒嚢封屢聞綸音誕布𨿽謂三吳之重敢勤五馬之來滿耳歌謡提封鼔舞五更淸壯歡傳鼙鼔之音萬井光華喜動湖山之色已聞引道行遂趨隅某管豹淺聞醯雞後學飄蓬末路曽未許於登龍引領淸風顧豈忘於附驥每念未陪於色笑幾思自致於門墻頃寄足於江濆嘗聞名於棣萼儒宮何有蕭條荊棘之場戎事未休牢落歌之地敢嘆廣文之官冷共嗟夫子之道窮伏其幾而襲其裳莫追餘韻防吾車而拭吾履未際斯時方注想於旌麾防一新於耳目𨿽東山之起謝傅寜久於玆而泮水之誦僖公自今以始與玆多士實倍歡悰

賀給事啟

祗奉綸言榮登闥進正臣治之表睿眷彌隆得君子邦之基與情共慶恭惟某官性鐘至粹學造純仁文藝九流探其源而守之以約詩書萬卷折諸聖而尊其所聞蔚爲庠序之表儀偉矣搢紳之領袖三朝舊徳一代儒宗流落累年顧捲舒之在我翺翔要路亦用捨之隨時道至大而防容名以久而自著天心遐想於故臣詞省式還於舊物攀鱗附翼矧惟商宗共學之臣當軸秉鈞行贊周室中興之運假道東臺之要陞班黃閤之榮獻納論思正賴回天之力彌縫輔贊共看辟國之謀某猥以疏庸誤防盼睞道路初聞於成命鼓舞實倍於常倫悵白屋之棲遲空負昻霄之念望黃扉之淸切良勤賀廈之心諒惟啟沃之盡忠莫匪經綸之至計輙陳狂斐仰瀆髙明竊謂朝廷今日之深憂無若邊界累年之大患兩宮安否之間未及於中原九廟奠獻之儀莫稱於常典一人虛已而願治四方延頸以傾心汴梁淮泗之郊蕩爲榛棘荊楚湖湘之地尙厭干戈以二浙閩廣瘡痍之餘奉萬乘鑾輿經常之費兵彊自肆民弱可哀念詩人之美周宣以勞來還定爲本而史臣之重漢帝以名實賞罰爲先若區區於簿書期防之間蓋碌碌非社稷安危之計私憂及此公議同之莫若盡行平昔之言式副贊書之意庶幾大慰斯民之望用宏批敕之風

賀除給事中啟

伏審命傳中禁光臨玉筍之班職峻東臺寵冠金閨之彥搢紳聳望朝野增榮恭惟給事徳守宮庭行惇坊表學造聖人之閫域言爲君子之樞機優遊四徳之科卓犖九經之庫髙文大冊散珠玉於人間直道危言聳風標於當世振頽綱於烏府秉史筆於螭坳多士以之心傾羣邪爲之膽落徊翔中外忠嘉自結於主知淹歷嵗時聞望益髙於羣聽比膺鳳詔入覲楓宸爰進貳扵春官亟參華於法從親承帝簡寵拜夕郎密勿於丹墀必有論事回天之力從容於闥將見還詔批敕之風庻幾允當於人心指日進登於柄用某久玆流落夙在知憐萍梗微蹤固已疲於奔走門闌舊物玆有望扵陶鎔瞻頌爲深依歸良切

賀建康王帥啟

上睠陪都疇咨近列中頒寵數申命名儒想閭裏望公之來庶江山因人而重伏惟某官猷爲逺大宇量深閎兼洙泗之四科表儀當代謹春秋之一字題品諸生烏衣逺紹於故家鶴氅更髙於餘韻卓然雋問揚於要途帝指親承謀與聞於宥密宰司分贊譽獨著扵彌綸進貳天官益隆人望襜衣揖左右手髙映鴛行束帯與賔客言屢持虎節雍容禁闥密邇政扉藹太白之流風頻賜金鑾之召用東坡之故事暫均玉局之間行北闕之詔還先南州之委寄未幾歡謡之四起自應畫諾之多餘枕籍詩書散英華於翰墨歗歌風月寓談笑於杯觴紀明徳逺矣之碑當庶事康哉之日大邦維屏眞無負於分符十國爲連乃兼司於畱籥咸知大用之漸非惟共理之求方攀餞之傾城已歡迎之接境春風鼙鼔散鐵甕之離聲曉日旌麾動金陵之喜色惟是甘棠之遺愛忍看行李之戒途舉皆祝公長無忘我某奔馳道路暌逺門墻饑寒驅之形神瘁矣伶俜顧影連興防犢之悲飄蕩浮家自阻登龍之願荷矜憐之有日知愚戅之無他興憐於埀困之餘受防於不報之地賀深燕雀望極雲霄僥幸窮途借餘輝於油幕夤緣他日陪後乘於沙堤

賀荊南方帥啟

伏審欽承明命作鎭雄藩宿望所臨與情胥慶恭惟某官宏才經世敏識絕人從容於肯綮之間頴悟於眇綿之義備嘗夷險挺忠節之堅明協濟艱難藹事功之顯白宜膺圖任以究逺猷甫報賜環之歸復膺推轂之遣方叔元老家聲具存荊州上流閫寄尢重勞徠不怠旣借於拊綏儆戒無虞益嚴於守禦惠此南國仡其外墉式遄其歸可拱而俟某趨承惟舊埀照特隆一去門墻洊更嵗籥封疆繡錯幸密被於沾濡郵置纚連庶數承於動息其爲欣抃實倍等夷

賀章尙書知平江府啟

錫寵命於重閽易左符於防府防新雨露一麾尙寄於朱轓喜動湖山萬井竚瞻於畫防若民與吏式舞且歌恭惟某官徳宇防深器資肅括淵源奧學追還鄒魯之儒風磊落宏才緣飾龔黃之吏事飛英聲於宇宙充浩气於乾坤獨賴何蕃凜凜忠言之猶在可輩蘇武堂堂大節之莫回翺翔要塗羽儀從橐言皆底績知無不爲密侍冕旒造膝屢陳於妙畫出分符竹下車首振於淸芬幾年獘事之一新千里疲民之相樂中外聳聞於治最東南就畀於雄藩慨念蘇臺舊稱樂土淸香久虛於燕寢無復曩時好音不及於泮宮尢甚今日欣聞渙渥頓有光輝騰竹馬之歡聲起靑衿之喜色蓋裏閭疲瘵丰年不飽於糟糠而庠序荒蕪多士半依於城闕訟牒紛若儲峙蕭然在我公一舉手之間顧斯民方企踵而待某性資至陋學殖未優頃被命而造朝嘗登門而望履飄蓬末路竊食逾年敢期麼麼之蹤獲處帡幪之下六月䢐暑尙煩夙駕於修塗南風其薰想對休祥於令序

賀郡守除次對啟

還西淸次對之班奉南國承流之寄𨿽分符便郡未直承明之廬然持橐要塗漸近長安之日雲霄傳命道路均歡恭惟某官材秀儒林譽傾朝寧起斯文於日月充浩气於乾坤聞詩禮於過庭鄙歆向異同之論告謀猷於造膝髙嚴徐侍從之聲載筆螭坳代言鳳掖艸創潤色豈惟粉飾扵皇猷獻納論思共喜扶持於國論直道不慍於三已抗章自請於一麾以金馬玉堂之鉅儒領皂蓋朱轓之重寄融趙衰之冬日提封共借於防輝凜湘浦之秋風有識皆爲之嘆息玆暫還於梓裏行入對於楓宸某素荷知憐拱聞寵命輿頌交慶已看吾道之生輝匏系何慚尙賴餘波之借潤鈴齊多暇澤國早寒願爲淸望以自持當有多祥之來介

賀新知平江府李侍郎啟

頒寵命於丹墀起名儒於琳館漸近長安之日帝眷彌深獲瞻刺史之天民情共慶恭惟某官气充剛大道極髙明領防儒林聲早馳於雝泮羽儀近列忠自結於冕旒入告辰猷洊膺晝接由宰士彌綸之地登貳卿淸切之班操履冰霜凜前輩險夷之節議論金石究生民利病之源言切當時效見他日正繩直筆宜峩冠烏府之中大冊髙文合視艸玉堂之上奉身而退得譽彌休吾君吾相之深知久應柄用若士若民之屬望倚俟詔還玆析左符來臨巨屏惟茂苑股肱之郡望重一時亦秣陵唇齒之邦近才數捨實中外爲之贊喜知朝廷所以優賢某頃承謦欬之餘猥接茵馮之末荷知有日泥塗自隔於雲霄踵謁無從萍梗尙淹於道路嘆三年之吳防限一水於淮山聞大纛之戒塗語提封而增气香凝燕寢往者多用於詞人名覆金甌行矣入陪於政路

賀湖州張吏部啟

上使節於七閩畀守符於四水睠懷惟舊頻頒雨露之防寵命載新煥發湖山之秀公來何暮民睹爭先恭惟某官雅量淵渟髙標傑立追前人之軌躅綽見典刑覽載籍之英華散爲詞藻古今蘊借進退雍容鴈序並逰罄餘歡於四老鵷行暫隔注深眷於九重綸綍載颺斾旌旋返趣近長安之日少慰輿言來分刺史之天增嚴輔郡念苕霅之千里脫兵革於累年華屋塡城白蘋繞郭淸風明月存舊觀於平時泛宅浮家想勝遊於千載玆惟便地正以優賢聞千騎之亟來浹四封而咸慶郡號無事更逢漢家共理之良嵗當屢登咸頌張君爲政之樂某托防門之滋久賴徳防之非遙庻免譴尢敢云裨贊驊驑開道豈容十駕之追鷦鷯巢林永遂一枝之樂

賀權府李都運啟

備末屬於是邦相望一水托微蹤於所部久仰二天共傳好語於雲霄更借餘輝於郡邑凡玆闔境指日竢公恭惟某官識造淵微气充剛大秋霜烈日童稚亦畏其威名北斗泰山士子想聞於風采周旋金馬啟沃丹墀親防黃屋之知久系蒼生之望分符要郡惠愛追循吏之風持橐禁塗獻納得侍臣之體玆持使節重謁帝閽雍容造膝之言慷慨平戎之略頋吳門之望久著而刺史之座方虛孰慰民瞻聊倚君重五更淸壯歡傳鼙鼔之音萬井光輝喜動湖山之色已聞引道良切慰心顧玆淮海之寒生亦玷簪纓之下列儒官何有蕭然荊棘之餘戎事未休無復弦歌之舊上方前席而論道士將鼔篋而樂羣我武惟揚斯文未防𨿽東山之起謝傳寜久於玆而泮水之頌僖公不云無望與玆多士實倍歡悰

賀越帥張參政到任啟

榮膺寵渥丕著嘉猷雨露載新暫偃股肱之郡江山攺觀已聞襦袴之謡伏惟某官朝寧表儀搢紳領袖髙文華國詞章追三代之風偉論經時諫諍得七臣之體旋登政路密贊君謨忠良扵以彚徵姦邪爲之屏息有謀猷則必告成王方仰於君陳非仁義則不言齊君獨推於孟子將登庸於宰路遽就免於玆宮晉室之望謝安何止成功於江左漢帝之尊汲黯猶煩臥治於淮陽坐令駐蹕之舊邦復見巖廊之元老民歌且舞豈特無愁恨嘆息之聲事簡以熙又將布勞來還定之政諒無淹於旬月行入秉於鈞衡某荷徳惟深登門最舊久依餘潤更竊鄰封剖符之寄可堪惟自虞於顚覆伐柯之則不逺姑少勵於駑駘

賀郡守到任啟

初還使節就畀使符粲閩嶠之繡衣一方防潤森蘭陵之畫防千里慰心凡在帡幪尢深抃躍恭惟某官器資宏毅徳宇靚深學妙詞源早擅搢紳之譽材優治劇寖髙朝著之聲無施不宜所至可紀登朝攬轡不吐剛而茹柔宣化承流每抑彊而扶弱載塗歡頰當寧眷懷增秩賜金已錫潁州之懋賞鳴珂曵履宜列甘泉之近班嗣續家聲益符人望玆鎭臨於輔郡實拱衛於行都舉扇揚黎庶之風及玆惟夏持橐奉淸閒之列諒不崇朝某塲屋寒生塵埃末吏頃備貟於漳水嘗托廕於棣華玆幸防之非常且趨承之不逺爰深燕賀倍切葵傾

宮祠書考謝宰相啟

積愆不赦遽叨望外之防賦祿無功亦上嵗終之考未塡溝壑盡出陶鎔伏念某品極凡庸家至寒素少而挾策莫窺門戶於六經長矣飄蓬偶綴姓名於一第起於農畝怳若仕途執求富之鞭本非素志擊爲貧之柝自斷此生叨黌宇之初除荷化鈞之極力星辰燦夜借光耀於迷塗艸木逢春漸萌芽於生意甫雲天之在望遽風木之纒悲俾爲良臣毋俾爲忠顧何追於往躅願爲人兄不願爲弟又永已於親歡遄死惟宜羨生何益荷始終無窮之賜起老稚埀困之中力疾造朝望鈞閎甫一再至防防佐郡瞻行闕才咫尺間從容雲水之鄕滿足稻粱之願苦無公事索太倉之米者埀二年備諳民情攝刺史之符者累數月當朝廷之極治幸閭裏之相安噬臍何追曽杯觴流行之弗戒舉手更賀乃雨露沾濡之無窮煩言沸騰旁觀股栗縱魑魅之未禦豈蓬蓽之敢安生之成之盡矣至矣矛頭淅米已安蹤迹之阽危爨下得桐尙惜朽材之委棄稍還故秩卽渙新防予以糗糧寛其饘粥𨿽田園有秋之嵗素乏有秋倉廩之登當中外無事之時更享無事祠庭之祿自我庇覆不汝瑕疵家室妻孥共喜賴公而一飽天地父母不能與人以再生此蓋伏遇某官造命寰區肩心宗社格天一徳昭埀傑閣之章淩煙元功煥發瀛洲之像生光簡冊增峻陛防惟堯舜之道陳於前故唐虞之際斯爲盛並注冕旒之眷奭爲保而旦爲師相承衮繡之華周拜前而魯拜後神明所相醫祝何工奚止八葉蕭氏之門眞得千嵗僖公之壽長令海防黃童白叟之防休坐見云礽紫綬金章之侍側如某不佞撫已有慙滿一年之疾痛呻吟免數口之饑寒憔悴賤固分也安之奚言貧誰使之牢不可避己矣結綬登王畿之望罪籍猶存懷哉索飯啼蕭墻之聲生意殆盡儻使浮沈於州縣或能黽勉於簿書不狩不獵胡瞻爾庭敢冀三百囷三百防之富無衣無褐何以卒嵗已迫一之日二之日之寒𨿽犬馬之力甚憊何施惟蛇雀之心中藏無已

謝樞密啟

伏遇某官忠貫天淵心存宗社積精深自得之學而持之無倦負剛毅敢爲之气而守以至謙謂置安則安置危則危常自任天下之重故可仕則仕可止則止每無慚往聖之風直道靡容髙標孤映受知明主飛聲本朝批敇闈動悉關於國體侍經邃幄言皆契於上心竚看黃閤之登先正紫樞之拜豈止三軍五兵之運蓋爲同心一徳之求江夏無雙素仰文聲之茂潁川第一更看相業之優借髙論以噓枯憫窮途而推轂有如孱陋亦不棄捐某毎念饘粥之憂常妨文字之樂玆喜簡書之暇日庶無饑餓之苦心因得魚而忘筌悟獲麟之絕筆回念勞生之萬狀尙何營哉粗得卒業於二書可無恨矣某敢不誓遵三尺圖報萬分蚤夜以思防計必當耕當問奴織當問婢益詢利害之詳旱則資舟水則資車更究低昻之理儻粗了於官事是不忘於故書庶答深知亦酬素志

謝監務楊秀才啟

文塲類較與觀掞藻之工版籍聯升私喜得人之盛恭以解元先輩嶄然邦彥卓爾譽髦問學淵源明夫子忠恕之防議論慷慨有賈生通逹之才嘗目擊於雄文已心降於大手惟眾人之甲可乙否不能齊議者之異同則一時之盧後王前曷足爲大賢之加損方深自訟遽辱移書辭采粲然謙沖過甚藏之篋笥無忘仁者之言報以瓊瑤有愧古人之意

謝楊參政啟

委在泥塗較錙銖於溝壑濯之江漢覩咫尺於雲霄荷陶冶之深防還冠裳之舊觀捫心知感策足來歸伏念某一介疎愚半生流落簡編糟粕疲早嵗之精神言語風波動中宵之夢寐慣篳門而圭竇負句履而圜冠篆刻雕虫聊以自嬉則可畫墁毀瓦將以求食則疎此蓋伏遇某官篇翰六經聲華四海在布衣而懷公輔之器防黃卷而得聖賢之心太學諸生願承誨於館下集賢學士觀落筆於中書文滿簪纓眷深旈扆才名夙著何止四十年之間時望自歸嘗冠千萬人之上爲東觀石渠之舊徳歷螭坳鳳掖之淸班辯裁淸婉而兼二家之長深厚爾雅而復兩漢之制從容詞禁密勿經帷果以眞儒聿登近輔揚雄而止耳未嘗觀非聖之書趙氏其昌乎眞能佐有道之主行啟金甌之覆更資木鐸之鳴前疑後丞永贊千齡之運東漸西被悉符平昔之言

欽定四庫全書

浮山集卷八

宋仲並撰啟

上宰相陳情啟

較錙銖於溝壑幾墜餘生瞻咫尺之雲霄仰祈再造恃公聽之在上持私悃而有陳饑寒之憂勢不得已進退之義懷豈無慙伏念某生而蠢愚熟於憂患詩書少日何知師友之淵源翰墨窮年空羨文章之光艷望外叨塵於末第生平顚躓於窮途循分茍安聊復擊爲貧之柝指心自誓不敢執求富之鞭猥防交薦之書早冒對揚之寵褒逾華衮獲親奉於玉音業授靑衿歸洊更於琯律重溫舊學益勵壯心一嵗九遷敢希異數中年再召遽困煩言卻掃杜門防後防前之末免浮家泛宅擕防扶老以何之塵埃蹤迹之已深霜雪鬢顏之如許食嘆居間而不足力嗟就列以無能重以萋菲之言萃此萍蓬之迹折腰爲米亦數免而稀遷捩手覆羮況多仇而寡與嵗月飇忽身世陸沈甚矣無揚子之一防蕭然立相如之四壁每自嗟艱難險阻敢復興念其他然凢有血气心知誰忍無食而死彊顏謀祿踵戶扣人殆費營度之百方眞可胡盧而一笑玆乘別駕偶在陪都虎踞龍蟠極東南之勝槪麟符魚鑰多左右之侍臣𨿽云材具之尋常願贊郡條之萬一實倒指而望嵗亦矯首而問天坐閱三秋去無幾日防有擇材之請靡容屍祿其間尙賴庇存猶未汰斥考卜筮方其涓吉而行秣馬膏車乃復望崖而返戍期尙隔未聞舊令尹之告新官稱猶存恍覺今將軍之如故稟生自薄造物何心瀝懇大鈞興衰末路恭惟某官精忠許國英識自天業履冰霜聳一時之標凖篇章黼黻接三代之源流炳先見蓍龜之明鐘信美江山之秀宻勿天墀而謀猷屢告雍容澤國而威愛並行玉振金聲素擅膠庠之譽山庭淵角夙推廊廟之姿羣枉不容孤髙自立捫參歷井豈應蜀道之行曵履鳴珂遄列禁塗之防進司銓院宻侍經帷洊膺制綍之頒入總政機之重調元鼎鉉合徳冕旒以魯國之眞儒權衡斯道位姬旦之冡宰柱石本朝心侔天地之公政復祖宗之舊處至繁而聲色不動屹然社稷之宗臣應多變而籌防無遺偉矣旂常之懿績副聖主非常之眷爲邦家莫大之休福祿來臻苖裔深逺重念某之久困世亦少倫𨿽碌碌稠眾人之中而了無一長然歷歷三十年之間而僅書四考憂令病劇力與年衰方淸朝推從欲之仁而我公廣包荒之度適逢今日是告危衷俯念匏系一紀之餘重隔時再期之逺翳桑之下視蔭幾何且嵗方有秋已朝不謀夕一日復一日糟糠之飽未獲焉眀年又眀年餼廩𨿽優無及矣尙祈不貲之厚賜拯此未盡之餘齡愛尺寸之膚忍自卑於桐梓得斗升之水猶有望於桑楡誓守官箴仰酬化筆

上宰相啟

有幾餘生分沈淪於溝壑無邊洪造丐潤澤於雲霄念孤蹤未熟於門闌顧平日阻修於簡牘玆忘犯分庶遂陳情伏念某淮海飄零江湖僑寓燈火徒苦泥糟粕於古人翰墨非長較雕篆於童子莫望四科於闕裏偶塵一第於漢廷帶經荷鋤未眀而釋荷鋤之苦爲親負米親不畱而乖負米之心早被命於公車獲對揚於便殿防玉音之一字榮耀終身脫銓調之七階叨逾賤分退處泮宮之舊旋參幕府之防一嵗九遷敢希異寵中年再召遽困煩言訟愆環堵之中絕意璿霄之上佐麾符於近地有慚別乘之功奉香火於眞祠聊借散人之號念陳力就列不能者止惟投閒置散乃分之宜旁觀或下石焉孤蹤如摧朽耳歸尋舊學加勵壯心身𨿽滯於窮途時難逢於休運風雲際防元首眀而股肱良哉乾坤淸寧福祿臻而宗社安矣自念立相如之四壁初未有揚雄之一防聚族猥多不能供億逢辰旣泰忍獨飄零玆乘別駕偶在陪都虎踞龍蟠極東西之重望麟符魚鑰皆左右之侍臣誓竭萬分坐閱三載今欲擇材而去不容備數其間尙賴並容未從擯斥姑令沙汰之在後亦如駑蹇之不前方旣襆被而趨乃復自崖而返代期復隔姑存於舊令尹新令尹之間官稱尙存自覺有今將軍故將軍之異稟賦自薄造化非私方萬物各樂其生某也有此生而獨苦無一夫不得其所某也求其所而未安𨿽防心九死之餘亦企踵再生之賜恭惟某官力扶宗社心契乾坤負剛毅敢爲之气而守以至謙積精深自得之學而持之無倦謂可以止則止可以仕則仕當無墜夫先聖之風念置諸安則安置諸危則危常自任以天下爲重提衡正道推轂寒生心醉六經文尢贍蔚家藏萬卷手自校讎獨看松栢之後凋咸尊星鳯之先暏乃繇人望自結主知烏府抗章議論悉關於國體金華勸講敷陳允契於上心烈日秋霜威名共仰泰山北斗徳望愈尊亟奉白麻進登黃閤行平時潔靜精防之學成今日彌縫輔贊之功亮采恵疇妙贊勲華之治守文應變兼收姚宋之長凡玆海宇之心咸謂朝廷之慶重念某生而多難世亦少倫𨿽俯仰稠眾人之中而了無一長然首尾三十載之間而僅書四考啼號盡室轉徙他鄕今嵗方有秋已朝不及夕一日復一日糟糠之飽未獲焉眀年又眀年餼廩之憂無及矣尙祈大賜拯此餘齡敬惟三吐哺三握髮之勤豈惜一舉手一投足之力仰萬間之廣廈何所不容托一枝於深林自今以始

上宰執啟

名污丹筆負黃閤之陶鎔官寄赤城奉紫虛之香火索太倉而是懼立四壁以如初漸邇崇墉盡紓危悃伏念某了無足取非不自量眀堂登杞梓之材樗散何用淸廟薦珪璋之器瑉賤奚宜自埀童子之髫卽擁門人之篲聞某所有賢者越百捨往從之不知嵗律之屢遷自恨天資之極陋進身闕裏空遐想於四科射策漢廷偶末塵於一第釋耒農畝整冠仕塗時乎爲貧豈憚擊柝抱關之冗親猶未老少資啜菽飲水之歡防天幸於化鈞承人乏於黌宇徒守聖賢之糟粕偶逃簿尉於塵埃歸臥蒓鄕旋參蓮幕龍蟠虎踞挹王气於行都玉振金聲想余風於故里無何命薄所至途窮訴平日之險艱累千言而莫盡嗟此身之蹭蹬半百嵗以無多憶昨摳衣首初望履憂余引分誰推轂於寒蹤望外承恩猥題輿於近郡覽紅蓼白萍之勝槪尋浮家泛宅之舊防向日維勤幸去天之咫尺戴星敢憚助守土之毫分嘗聞攝刺史之符惟欽奉聖朝之詔一書生綿力何有兩馮君余愛具存廩粟帑金謹隄防於蟻漏箠令笞法絕煆煉於防穿深懲刻木之姦一仰伐柯之則弗鞭其後良愧於初擢髮何言噬臍永嘆百里之行九十末路奚堪五刑之屬三千隆恩莫報曲從輕比並逭深文至於寛糊口之憂當枵腹枯膓之日獲息肩之便於折肱埀翼之餘極知負道徳之初心稍已還神眀之舊觀髙天厚地殆局蹐而罔容淩雨震風益帡幪之是賴恭惟某官力扶宗社心契乾坤罄辰告之嘉猷毗日躋之聖徳圜冠句屨儒推闕裏之眞赤舄朱衣才擅周公之美以廣廈萬間庇寒士以千金一壺濟中流君將有爲天寔大任定廟算於都兪之頃靜邊塵於談笑之中贊贊巖廊炳堯舜文王之正道雍雍寰宇藹唐虞成周之泰和本一言可以興邦乃百樂生於治國旂常所紀簡冊未聞誓帶礪於山河有國有家之共慶襲箕裘於弓冶若子若孫之相承重念某托命三槐脫身叢棘顚連萬態如前語之所雲遮防千方恃我公而獲免擕數口窮檐之下馳一心臺座之傍明哉元首而良哉股肱親逢聖旦暴之秋陽而濯之江漢阻侍師門自憐塵念之已灰獨愴前愆之未雪欲殫陳於一二懼取凟於再三踴躍自鳴不如攺過羈棲眾棄惟自省躬畵餅豈足以充饑吹虀不忘於懲沸饑寒並日疾痛呼天儻此生氛翳之旣除卽極目靑霄之在望逖逺鵷鸞之列夢想鳴珂暫遲麋鹿之羣食聞炊玉冀載色載笑而匪怒庶三燻三沐而少安菲葑不遺桑楡有自日者已竊無功之祿心乎猶恥有道之貧誓飭微軀永依洪造再辱是懼無尺寸之膚不愛焉初願非他得斗升之水斯活矣陳情冒犯俟命戰兢

上湖州王侍郎啟

巖壑𨿽遙幸聞風之有日雲霄在望悵披霧之無期誰雲開府之初卽遂登門之便某學慙畫鵠技止雕虫久諳世味於苦辛徧歷客途之險阻扶老攜防於干戈之際粵自埀髫跂前防後於憂患之塗逮今華髮謂一行而作吏庶三釜之及親蠶則績而蟹有筐幸初偶爾木欲靜而風不止禍則隨之藐艸野之餘生荷槐庭之再造寘之別駕仍在名藩彊麋鹿之冠巾雅知非稱雜簿書於魚鳥聊樂餘閒駭煩言之驟興凜危蹤之何恃吹毛法寺方指摘於錙銖瀝血化鈞如照臨於咫尺一飲一啄三沐三薰嘆糞墻朽木之何誅仰厚地隆天之莫報奉香火者兩嵗飽藜藿於一家懲羮吹虀毎念前愆之洗廢食因噎忍令素志之虧𨿽噬臍之何追毎指心而自誓前言往行願多識之遺俗故家不忘仰止何期今日自慰平生恭惟某官萬事蓍龜本朝麟鳯發六經之蘊粲然華國之文膺九陛之知凜若鎭時之望羽儀要路冠冕郡公流風餘韻則眞王謝家省事親心而師老荘氏總郊儀於冬祀時推顯相之勞髙法從於夏卿日賴論思之益屢矣抗防暫此分符行路爭睹於旌麾指日頓銷於桴鼔提封何幸人皆有於二天識面爲榮侯何輕於萬戶況如麼麼久願依歸惟夢想於儀形遽親聞於罄欬道塗老矣毎自嘆於萍蓬墳廬在焉宜必恭於桑梓但念急頒於召節寧容久綰於郡章𨿽不忘重趼而來恐無幾承顏而去浮家泛宅尙時遊苕霅之之濵曵履鳴珂想卽侍巖廊之防姑慿尺牘用告寸心

上孫參政啟

誕布眀綸寵登碩輔眞儒果用於魯國茂業可量大老旣興於海濵輿情自定寰區共慶朝著生輝恭惟某官亷靖粹和髙眀久大弦歌璧水英詞蚤振於妙年領防蓬山嘉譽獨推於當世灼見前哲之大體蔚爲三朝之舊臣自入奉於淸光殆徧儀於要路盡言無隠直道不回持槖禁塗告嘉猷於我後分符防府下膏澤於斯民視艸北門馳車朔漠眷極侍臣之列寵躋常伯之聨老成重於典刑久系羣心之望器識先於文藝玆爲全徳之英比觧帥藩趣還詞苑雍容帝所方防三接之榮宻勿政扉卽贊萬幾之重時逢多棘民未少休惟上聖臨禦一紀於玆念中原隔絕千里而逺示菲食卑宮之儉躬櫛風沐雨之勤肆覲羣方緝熈丕緒有君如此未寛側席之憂捨公其誰倚俟巨川之濟佇聞渙號榮正鼎司竊觀前古願治之君必借名世盛徳之佐事有定論人無間言相與扶明主於艱難之餘用能定大業於談笑之頃矧伊今日事半古人三戶亡秦乘民心之共憤五遷治亳幸天步之少安中夜以興寸陰可惜百里辟國時久思於召公十乘啟行人方歌於吉甫繼玆能事屬我宗公某蓬蓽門寒斗筲器淺空空何有妄希管豹之窺兀兀徒勞未發醯雞之覆材迂疏而何用分連蹇而自甘客路飄蓬晚與門人之列淸朝推轂誤防國士之知毎慙馳問之疏欣覩除書之下屬訟愆於田野空懷想於門防峩冠文石之班想聞盛事環堵松江之上獲庇寒蹤嵗律崢嶸寒威凝沍仰念鈞衡之托益精寢餗之調

與方帥啟

分閫四川去國萬里曠日持久訖無成功終更亟還僅免大戾泛江流之洶湧冒暑气之袢延稍就夷塗甫寧悸魄皆餘光之所被非始望之敢期恭惟某官克壯其猷不顯亦世入儀禁路惓惓獻納之忠出鎭遐藩凜凜綏懷之略其惟圖任乃允具瞻某夙荷心知久違音防幸問津於治境將晉謁於元戎豈惟申悃愊之私庶或請誨言之益其爲忻忭罔旣敷陳

與防路王帥啟

伏審奉承眀詔鎭撫遐藩下車云初闔境胥慶恭惟某官學優聖域望重儒宗直道而行曽靡居中之久爲政以徳復玆舉最之先所以無施不宜蓋其有本如是昔範公以給事而補外自番陽以待制而帥邊旣步趨之適同亦名節之相似其惟圖任乃允具瞻某自顧拙疎夙防知照方幸同舟之濟遽勤賜教之臨向往之誠敷陳罔旣

與晁帥啟

伏審欽承渙號全撫坤維郵音一傳輿論胥慶恭惟某官宏才任重敏識造防舒翹揚英特逹不依於繅借批郤導窽從容皆中於宮商簡在淵衷進儀禁路謂遐邇之一體俾經營於四方緩帶輕裘已肅淸於襄漢捫參歷井復深入於岷峨委寄益隆安危所系少施餘力以訖外庸卽膺圖任之求式副具瞻之望某承乏𨿽久曠瘝實多無以慰蜀父老之心何敢言楚令尹之政惟是辱知之有素今玆托契以爲榮忻抃之誠敷陳罔旣

與湖州王給事啟

上睠儒英中頒詔綍未逺長安之日帝眷方深來分刺史之天民情共慶凡玆闔境倚俟開藩矧惟麼麼之蹤曽是知憐之素竊以據苕霅之防玆建侯邦自晉宋而來實稱道院有疊嶂重湖之淸逺兼通都大邑之阜蕃華屋塡城往往皆數百年之舊淸香凝寢毎毎得二千石之良從昔名郊於今輔郡孰稱麾符之重寄政湏簮槖之鉅公恭惟某官專靜鎭浮眞淸激濁表裏純潔炯中扄之湛然內外踐更藹能聲之籍甚由布衣而著公輔之望覽黃卷而晤聖賢之心夙擅英聲亟登華貫早正郎星之次繼躋卿月之班畫防朱轓恩沾數郡髙牙大纛威振十連遄歸再列於近班圖任益推於舊徳盡言丹扆毎傾向日之心批勅黃扉綽有回天之力謀猷有嘉則入告於內社稷茍利則知無不言宜政路之旋登亦輿言之允屬少緩三槐之拜來爲泗水之防抱逺業以徊翔擇樂郊而偃息浮家泛宅未營緑野之居五馬雙旌坐閱白蘋之勝尙虛丞相之席行趣舍人之裝某寥落晚生蹉跎末路綴姓名於龍虎榜回首幾年望光儀於鵷鷺行承顏異日去仭墻嵗月之久懷文室朝夕於心顧馳問之浸疏喜揚旌之伊邇道塗悴矣祗自厭於萍蓬墳廬在焉獲致恭於桑梓當蔭萬間之廣廈自托一枝於深林幸防良多欣躍無已

與蘄州張倅啟

閒乃其分久安巖壑之居用非所長遽奉麾符之寄粵有名士寔在同僚庶親議論之餘少逭譴訶之及伏惟某官飛英騰茂提要鉤元觀三代兩漢之書能守以約貫諸子百家之學毎尊所間蔚爲江左之勝流早馳海內之雋譽摶風擊水寧淹溝瀆之尋常就日望云合侍軒墀之咫尺況久隆於人望宜自結於主知夫何長材之未施猶復余刄之小試歌謡戴路共髙別乘之功譽望滿朝卽慶鋒車之召遂膺時用益振家聲粉澤典章所賴燕公之力緣飾儒雅更傳京兆之風某本自疎庸加之遲暮適在長江之表偶叨一障之榮聞髙誼之凜然知危蹤之免矣徒索太倉之粟寧不知慙獲分蔀室之光敢以自賀指日卽期於參順時猶兾於保調

問訊左史兼中書舍人啟

迹疏龍阪尙飄梗於南州官在螭坳仍判花於西掖敻隔升沈之若此缺聞興寢之何如長夏江村念繩樞之暫寓薫風殿閣想綸省之餘閒惟我醇儒膺時繁祉恭惟某官事業三代文章六經在韋布而憂天下之當憂由簡編而得古人之先得黃鐘大呂鏗鏘雅頌之音冰壺玉衡卓犖廟廊之具錐處嚢者眾知其立見金滿籯者自恥於不如何意觸舟幾成按劍向非親擢於當寧誰令獨冠於在廷公議交歸髙名愈白知君子所養矣彌堅金石之心見聖人而師之自契風雲之防踐方丈蓬萊之勝爲玉堂金馬之儲凡國人皆曰賢無廷臣出其右以淵源澄深爲諸儒之倡而辯裁淸婉兼二史之長順風疾呼聲逺馳於四表急流勇退章屢丐於一麾眾皆祝公長無去國蓋雅富經綸之略非但髙黼黻之辭面對燕閒偉辰猷之備奏心嘉鯁亮仰日鑑之昭埀粵自望郎進登法從特逹顒卬之眷雍容供奉之班有舉必書不愧春秋之筆削入告於內更資朝夕之論思常楊逺避其詞鋒班馬寧誇於史筆獨當上意髙映朝紳直奏於前斷斷皆當時之務退言於後悻悻異鄙夫之爲居多陳時政之書否則薦人才之防主盟斯道推轂寒生堯舜孔周之所傳殆重興於今日富韓歐範之已往能繼美於此風伏念某生而戅愚飽於憂患近臣論薦蚤賜覲於雲天仇家謗傷久投閒於艸野叨榮華衮空老靑衫忍圭玷之未磨尙玉音之可想然而未嘗得祿妻孥不知其有官恥於訴窮親交自憐其乏食已甘心於末路時矯首於崇墉似聞埀盡之孤蹤毎指噓枯之餘論仭墻去久不以遐遺尺牘來疎知其病悴殊奨大逾於素願餘輝頓耀於窮途已玷齒牙更紓心腹疎庸自分非敢執求富之鞭羈棲無堪聊欲擊爲貧之柝恩能及此念豈有他溝壑之辱有年儻終薦墨廟堂之登不日重入化鈞盡室號寒蓋無扊扅之在矣叩門觸熱寧無褦襶之譏乎

問太守啟

上睠名藩增愼麾符之寄中頒寵數聿咨簮橐之英想閭裏望公之來庶江山因人而重某官道徳純備詩書淹該窮防夏之淵源擅卿云之黼黻由仁義而非行仁義獨眀往聖之心知春秋而罪以春秋自信平生之學蜚聲雝泮結眷冕旒烏府防姦嗣鄕評於子隠螭坳記動推史筆於周任旋歸侍於家庭繼起臨於屛翰觧印十年之久尙傳五袴之謡掩闗一壑之幽自系埀紳之望蓋難而後獲斯謂仁矣惟磨而不燐不曰堅乎玆由禁塗還紆郡紱暫辭近侍論思之列已無千里愁嘆之聲皂蓋朱轓頓攺吏民之觀衮衣赤舄竚期公輔之登某歷蚤嵗以承顏越眾人而防遇一經白首蠧書可慙二紀靑衫索米何補荷異恩之起廢復大府之充員客夢頓驚深自憐於匏系嵗華洊易怳莫記於期言當問塗欣遂承庇恃有白日靑天之鑑庶無震風淩雨之虞得二千石之良與闔境共霑於輝潤較三十里之智顧晚生曷贊於聰眀某敢不恪以居官誠於事長間以獄訟簿書之暇求聞忠信文行之規風日淸和尙寢興之加愼山川修阻諒防履之爲勞

問平江守啟

二天獨有頃防潤於繡衣一水相望玆聞名於畵防嵗當再閏春有餘寒諒惟起處之宜茂對休祥之集恭惟某官盛時麟鳯慶閥芝蘭襲家風太末之餘分詩律江西之量凝千頃撓不濁而澄不淸聲徹九臯發乎邇而見乎逺早埋輪於當道旋持槖於禁塗古循吏何以加狐貍安問大丈夫此之謂燕雀焉知宜登喉舌之司暫寄股肱之郡凡玆提封之千里共記持節之他時過漢於張民尙懷於仁恕維周申甫上允賴於藩宣況玆要衝雅稱都防惟南北朝之交好方絡繹於使旜念東西府之猶虛宜雍容於政路防須贊國行矣告廷某飄梗浮生負薪多病追往昔之咎顧靣壁以何言爲知己之羞豈登門之敢望無復自通於簡牘乃聞曲借於齒牙喜極舂糧憂寛索飯願承顏於暇日及贊喜於新春詔演絲綸踵漢室三公之拜牓登龍虎掩徐卿二子之歌順風而前指期可賀

回謝及第人啟

妙中儒科榮登仕版公論所屬亨塗可量伏惟慶慰某人楩楠大廈之材圭璋淸廟之器警悟不勞於師授該洽仍得之家傳果以妙齡膺玆遴選不在君門之第一尙郁眾評久知國士之無雙佇觀逺業爲掾聊追於三語寤主卽聞於片言自惟萍梗之蹤偶玷葭莩之末方深贊喜遽辱恵音粲然追作者之風爲之興嘆謙以敍門生之禮豈所宜防但增篋笥之光莫效瓊琚之報

回第二人啟

謝策楓宸登名桂籍妙中亞魁之選共欽稽古之榮伏以某官天地鐘和山川毓秀淳厚爾雅文章追三代之餘直諒多聞聲譽冠諸儒之右卓然逺器偉以髙材較藝省闈已擅巍峩之第獻言丹陛益攄悃愊之忠力陳孝弟之言深贊治安之策搢紳動色共慶邦家之得賢師友聨名益見鄕閭之盛事某偶玆代匱竊預榮觀過辱長牋益欽雅眷愧乏瓊瑤之報但增篋笥之光

回交代蘇計議啟

錫命天墀觀風湖嶠仰惟澄淸之素問豈及於狐貍俯矜沙汰之餘後無忘於瓦石粲然翰墨賁此衡茅伏惟某官文成一家學該百代襲祖風父風而芳芬如在問今事古事而酬應若流宻畫與聞早贊樞衡之議要途直上宜參禁槖之華淹汩幾時嘆嗟萬口季子佩相國之印終振家聲孺文登刺史之車郁隆人望尙遙魏闕暫托湘流往賡衡嶽之篇聊窮偉觀歸奉宣室之對寧久遐方但念隔一夕之秋風還復共千里之明月某自惟匏系空數時撫陋質以無堪知英防之莫繼捫心自矢阻諧附驥之榮循分遄安獲免續貂之媿仰銜雅眷彌勵髙風書札踵門珠璣盈軸逺勤一介行李之至賢於十部從事之臨惟子文喜慍有常未遽絕於新令尹顧李廣數奇可笑敢自比於今將軍罔知圖報之宜深謝防謙之過

回蘄州教授啟

孤飛未髙毎自嗟於六翮屢薦不入乃遽竊於一麾不遑據義而辭獨有親仁之幸惟某官珪璋淸廟之器楩柟大廈之材遡防夏之淵源學窮聖域粲卿云之黼黻文掞天庭以終賈之妙年擅蘇張之大手鴈序共題於鴈塔久歆艶於鄕閭鳯閣聳聽於鳯鳴尙徊翔於郡國思樂玆遊於泮水選掄卽上於瀛州某撫隻影以何堪荷雙緘之見予久隔異縣行遂同寮飽聞蘄水之濵最號芹宮之盛防鄭僑之鄕校行聴誦之音卽何武之學宮尙賴箴規之益成我素志所望故人

與教授啟

靑山白水之盟歸歟未遂皂蓋朱轓之寵老矣何堪重拜佳音仰欽雅眷伏惟某官器資凝重學術防深兄弟並列於儒科已掩機云之譽家世共推於賢業有光羣紀之傳了無俗吏之簿書合上諸公之臺省斯文振起多士鼎來某屏迹爲深離羣玆久故人有幾當復見於儀刑余習未除尙樂聞於誦庶以餘暇獲奉緒言

回江陰薛知軍謝到任啟

榮膺朝命出領郡符采吉日而見吏民揚仁風而布條教裏都共慶黨友增輝恭惟某官才秀儒林望隆時輩蚤以賢關之彥常登冊府之防踐履爲多尙未冠金馬玉堂之選聲猷益大當始於朱轓皂蓋之時視事云初辱書甚腆荷防謙之已至慙伏謁之未遑諒無久淹卽躋要近鳴玉曳履將入踐於華塗賣劍買牛宜速酬於雅志仰懷風味良切瞻依

欽定四庫全書

浮山集卷九

宋仲並撰啟

代執政謝賀新除啟

視艸玉堂頻上乞身之請疏恩丹陛更叨共政之圖寵至若驚令行弗反念逺猷之何有辱髙義之相先疾讀誨音交流慙汗某官風華懋羙天韻雄成持自得之學而尊其所聞蘊至剛之气而養之無害長篇大軸方天下想聞其風直道危言顧廷臣無出其右宜居四近恊贊萬防乃防金匱之藏暫奉琳宮之逸更春秋之一字誰敢異辭得謨典之百篇復見左史逺勤華翰俯賁衰蹤燦然錦繡之詞恍若瓊瑤之貺某離羣滋久被命過優嗟小器之易盈何能稱此惜眞儒之未用益愧先之祈茂毓於粹和尙阻陪於談笑

代賀漕除戶侍啟

詔頒天陛恩陟地官聳風采於列城籍甚埋輪之譽增羽儀於禁路偉玆持槖之班簪紱均歡冕旒虛竚竊以防計自有綱目廢之斯紊而舉之則張泉貨非無源流疏之斯通而壅之則止仰惟累聖具有成防凡斂散出納之權爲經常永久之計餘財餘力民無一日之徭足食足兵國有九年之蓄閱嵗滋久遭時多虞官簿紛紜獘起胥徒之手民田連亙富儗王公之家舉世咨嗟賴公灼見銷百年之患不勞指顧之間爲兩路之民永息追呼之擾法當推廣眷益優隆恭惟某官道極髙明气充剛大洽聞博物學貫百氏之書發防決科文髙乙夜之覽以潔淨精微之教逢聰明睿智之君墨綬他時屈宏才於下邑繡衣三嵗騰歡頌於載塗任眾人所難能合斯民之共願兩手加額萬口同詞侯宅侯田旣力摧於豪右我疆我理庶永斷於侵漁萃此殊功滋膺妙仁政必自於經界已悉正於版圖老成實重於典刑宜遂聯於簪槖卓爾羣工之標的玆爲二府之權輿成命初傳有識相慶某猥蒙知遇浸荷使令奉令而行惟謹遵於三尺指心自誓儻圖報於萬分賀廈爲深趨庭未遂莫勝敷敍但劇欣榮

代人賀陽奉使啟

登持禁槖就擁使旜聽履而上星辰聳儀型於百辟出疆而安社禝惇和好於兩朝維時鉅公實允羣議某官喬山松栢層漢鵷鴻威儀詞令之不凡出處行藏之可紀推諤諤之一士名早播於簪纓萃師師之百僚眷獨深於黼扆周爰使節共理侯藩盤根錯節之無難視艸判花之已晚輦轂先彈壓共髙京邑之深原隰有光華玆重使軺之遣暫閱大司農之印徑躋少常伯之聯極寵耀於一行視恩輝於八座自天子所揚萬里之威名眞丈夫哉快一時之觀聽某蹇薄門闌之下客飄零江海之餘生𨿽長此阻陪於後塵喜行矣將歸於大冶神其持防可防道路之勞帝曰遄歸卽正鈞衡之拜

代考功郎中謝宰執啟

不習爲吏猥充數於侯方何自爲郎遽升華於省戶目雲天之防身參鵷鷺之行逾分防榮省躬知懼伏念某愚未聞道懦無取材斗筲之器小哉寜知逺者大者箕裘之業衰矣敢云有之似之徒以早惟詩禮之聞不忍少廢編之習候槐黃於八月屢戰無功望桂魄於九霄自憐不遇乃抗塵而走俗毎勞形而苦心艱險備嘗交遊益落頃預登聞之末屬初觀文物於本朝魏闕馳心幸不違於咫尺太倉索米曽何補於分毫無何薪桂之不供非爲蒓鱸而欲去懇求補外偶玷治中望行都數捨之遙幸賢牧接踵而至蒙成自慶敢希南陽太守之稱捄過不遑寜有海沂別駕之譽從容茂苑長洲之勝談笑淸香兵衛之間念百里之行至九十而方半顧千鈞之重豈一縷之能勝忽驚詔綍之頒遽竊守符之寄防之所學於古者將行其志前之所任其長者今推而行毎一事必稽於公言寜此身專任於眾怨不意譴訶之粗免毎虞謗讟之交興迨此終更還叨初渥解印章者幾日聞警蹕於大昕三年可使足民僅逃於戾一言何能寤主宜黜而升謂稍還中都官之舊班乃徑處尙書郎之髙選矧伊考績幾類典銓自昔相傳兼司貢士之選舉於今未替仍掌勲臣之諡章七司之案牘旁通百官之考課具在材宜克稱事最爲繁曾微累日之勞驟玷列星之次此蓋伏遇某官甄陶萬彚槖籥一元負剛毅敢爲之气而守以至謙積深造自得之學而持之無倦黃鐘大呂鏗鏘雅頌之音北斗泰山烜赫臺階之望持危扶顚而力有餘裕守文應變而施無不宜𨿽斯須告後之言皆悠久經邦之略輔贊彌縫而藏諸用光輔丕圖乂負偃植各安所施並徠眾俊坐令孱瑣亦復超逾某敢不策疲曳以防勞履靖共而安位勉揚乃職思稱所蒙方太上皇開近侍薦舉之科已首竊朱轓之寵惟今天子下內外更畨之令又躐陪畫省之遊自揣何人毎叨殊奬銘玆厚植誓不辜恩感懼交懷言書莫盡

代鎭江守謝宰執啟

釋宣流之重寄僅免譴訶分近甸之名藩益慙幸冒人欣由逺而及邇自慚已去而復來獲安萍梗之蹤盡出鈞陶之賜伏念某性資頑鄙材具拙疎隨地而安謂遇坎乘流在我而已爲貧而仕乃抗塵走俗埀老不休費嵗月於奔馳耗精神於憂患力小不可任大而委任多過其材命薄難與成功故事功略無可紀徒積素餐之愧不知華髮之侵所願終焉蓬蓽之間況亦晚矣桑楡之景屬者烽塵之擾蕭然淝水之濵荷君公起廢之恩豈臣子辭難之日扶老擕防於風塵之際黽勉畏塗救死扶傷於煨燼之餘侵尋累月竟無毫髮可效涓埃旋易朱方席未遑暖遽貽白罪不勝誅益收驚魄於故廬長保殘軀於暮景荷淸朝之記趨便殿以對揚誤膺鄂渚之除亟遡長江而上赤壁夏口視形勝之具存京口曲阿豈夢魂之敢到忽聞申命獲拜制書此蓋伏遇某官文章六經事業三代聳北斗泰山之望播黃鐘大呂之音柱石本朝輔贊彌縫藏諸用權衡多士乂負偃植安所施籌策無遺勲名有耀犯顏軒陛判羣議於一言正色廟堂裁萬幾於反掌方並來於眾俊曾不棄於寒生爰因新掛印而東復畀舊分符之地某敢不撫摩雕瘵振起懦偸今日所當言者朝夕而行曩昔所未至者一二而攺人臣均於愛主願分宵旰之憂郡守職在養民尢在水潦之嵗誓殫駑力仰答鴻私

代人宮祠謝宰執啟

病餘待盡寄暮景於山林望外叨恩奉眞祠之香火仰銜鈞造深激懦伏念某用意迂廻觸向乖迕辛勤早嵗所服膺者前哲丁寜之言狷介一生所切齒者流俗靡敝之習誓無防於日用斷自保於嵗寒頃省戶初造於坐隅毎暇日備陳於心曲照其悃愊契若平生至於極力保持脫危蹤於虎口加之過情推挽陪法從於螭坳稍親天日之光尙畏風波之迫乞郡符而引去猶書殿之疏榮周旋其私始終若此契濶仞墻之寖久因循尺牘之遂疎豈炯炯之有他謂區區之何益知心最舊固宜苛禮之兩防薦語尙新豈慮流言之三至逮更除於兩郡旋趨覲於九霄還載筆之舊班恩寜無自僅持槖之滿嵗罪在不容沸騰白之辭罷免丹邱之守坐此七年之屏迹蕭然萬事之防心已玷恩門終棲徳宇初謂生存之無望亦知顚沛之可期流離敢望於他人顧盼未忘於疇昔尙頒稍廩力防瑕疵憔悴餘年終賴賞音之素紛紜行路虛疑獲譴之深恭惟某官爕和一元陶冶萬類輔贊彌縫藏諸用上表精忠勞來還定安其居民臻寜壹蠲除密网振起頹波如殘生委頓之餘更眾毀摧傷之久臥屙農畆恃大庇而少安賦祿祠庭揣素餐而益懼惟堅持於晚節亦深訟於昨非敢曰酬知終焉戀徳瞑目何望分作天地之棄人沒齒爲期長借江河之餘潤

代平江守落職除宮祠謝宰執啟

悔尢自見疵豈待於吹毛彈劾遽聞罪莫勝於擢髮俯從寛典仰戴殊私咎𨿽由於一飲一食之間恩不防於三沐三燻之素伏念某凡材朴薄命﨑嶇屢試無聞將行復躓嘉肴不知其防學豈足以探微簞食不堪其憂恩誤蒙於起廢粵自苕溪之偏郡更擢茂苑之要藩內省冒居久思引去屬使旜之修好頒燕豆以示慈方逺人欽奉於王靈豈一介驟幹於國典凡酒醴牲殽之設悉有遵承𨿽供張器用之微靡容加損誰爲艸具以紊初筵壊館納車僅免有詞於鄭國烝殽薦體不憂興問於晉人𨿽謂至愚寜防自力遽煩剗削深負陶鎔尙竊食於外祠姑罷直於中祕保全曲折感懼再三某官柱石本朝權衡多士彌縫補贊旣臻於治偃植乂負悉用所長謂斐然不知所裁罪則有素而過也各於其黨心實無他如憐臲卼之蹤更厚帡幪之庇念平時細謹不敢越爼而代庖顧書生酸寒難使監廚而命定以儆不肅聊示有懲某敢不祗荷寛恩因追往咎作餅空勞於畫地自嘆迂疎懲羮不防於吹虀彌思戒愼

代湖倅謝宰執啟

聚族猥多不能供億逢辰旣泰恥獨飄零恩誤出於鈞陶憂頓寛於溝壑飲食必祝造化難酬伏念某材具非長器資甚淺枌楡旣隔銷嵗月於奔馳蒲柳易殘耗精神於憂患棲遲無地孤露不天敢懷結綬以登畿但願攝齊而請業在後固宜於瓦礫分也奚言居貧莫具於簞瓢蕭然已甚頃持危悃仰叩崇墉謂或死或生之分系吾相一笑一嚬之頃方旅退旅進之次蒙我公三燻三沐之私願旣滿於登門寵更叨於佐郡方玆需次已復問塗惟四水之侯藩號二浙之道院白蘋繞郭華屋塡城明月淸風旣宛存於舊觀浮家泛宅尙追想於遺蹤良慰途窮曷分吏責號寒啼饑二十口均欲酬一飯之恩摩頂放踵六尺軀邈未有纎毫之補恭惟某官力扶宗社心契乾坤宇宙山河盡回和气禽魚艸木亦賴恩輝冕旒獨倚於精忠竹帛疊書於茂烈羣才並進偃植各安所施異意潛消芟夷勿使能殖贊贊祖宗萬世之業亹亹唐虞三代之風鑑此孤蹤斷無他技有加憐惻弗忍流離家室妻孥驩然相告父母天地恩其可防某敢不圖效萬分謹遵三尺駑駘十駕所願勉旃鷦鷯一枝不啻足矣心焉懷徳誓不辱知

代郡守謝侍從啟

臥漳濵之疾亟返鄕枌復鴈門之踦重紆郡紱恍若沈屙之去體猶念覆車之在前備歷多艱若爲共理伏念某瓶罌之器易滿而傾拱把之材過用則折久矣坐叨於餼廩蔑然無補於事功數免稀遷榮未施於毫髮早衰多病憂毎迫於膏肓惟聖主親攬於權綱而羣材悉起於幽逺有如孱示預使令攬轡登車已負埋輪之譽捫參歷井敢防叱馭而前乃呻吟於路旁分沈防於死所自天而下忽霑從欲之恩順流而東始有更生之望白骨幾再肉矣死灰寜復然乎方欣一壑之專寜復三刀之夢忽玆假寵無路懇辭念材具之非長復憂愁之不貸吹虀懲沸自念傷弓之餘滴淚到泉更嬰防犢之戚神明未還於舊觀道徳益負於初心𨿽已懷印紱而來猶欲掛衣冠而去甫玆視事惟懼瘝官恭惟某官一代老成斯民先覺以正元之朝士首甘泉之侍臣特立卓然屹中流之砥柱孤光炯若粲明月於長庚當寧已熟於履聲造膝每懷於諫艸行膺制綍入秉機衡俯念窮途久沾餘潤謂異時試郡𨿽慙二千石之良而平昔登門不啻三十年之舊假此朱轓之寵本由華衮之襃某敢不體息黥補劓之殊恩圖宣化承流之薄效悉蠲民瘼仰答己知事君以人已誤勤於推轂代天理物惟側聽於演綸

代謝監司舉薦啟

賜閒丹陛自媿叨逾承乏泮宮敢求聞達豈謂剡章之寵得於擁篲之初竊以當寧思賢方以得人爲急羣工體國率懷舉類之心然而斯人或老於山林沒世不聞於朝野況彼深情而厚貌鑑裁爲難類皆飾僞而亂眞襲滋甚輕儇狂斐者以警慧而獲舉循黙遲鈍者謂純雅而見收或肆爲放蕩之言至自詭經綸之略世更相笑人不易知如某者術業空空性資下下挾書早嵗嘗妄求六藝之歸筮仕壯年了不通當時之務自登名於科第久待次於田閭粵在去秋遽聞召命引道卽趨於魏闕俯躬入覲於楓宸揣愚分以遄歸迫官期而來上竊五斗之粟遂寛菽水之憂蒙一字之褒更重駑駘之價此蓋伏遇某官主盟斯道推轂寒生嘉善而矜不能允矣大賢之度好徳則錫之福念玆皇極之言顧如孱愚允謂疏邈親承輝庇方托二天之仁首示薦章更妙五云之體莫勝榮幸姑誓緘藏某敢不祗畏簡書服勤夙夜益勵疎愚之守用報所知回觀淸要之塗良非所望然而儒宮牢落士气雕零廊廡僅存詩書弦誦之久廢廟宇不設簠簋籩豆之俱亡寓奠獻於釋梵之宮設筵幾於茅茨之下凡在使麾之所部爲郡幾何闕然鄕校之不修惟此而已尙蘄特達曲示恩輝豈敢遽望於落成庶幾稍資其經始當與多士共荷深知過此以還未知所措

代李司理啟

立笠澤之簿書方虞曠戾移蘇臺之獄訟更辱超升曾未期年獲書再考深惟幸冒彌積悚惶伏念某本以諸生獲陪多士粵從弱冠卽玷賢書周旋詩禮之異聞粗知向道佩服聖賢之遺訓用以成身志竊慕於古人文敢希於作者誓堅素守絕意亨塗逮晚困於流離繼頻更於憂患衰遲已甚窮困焉依乃稍緝於舊聞遂復賈於餘勇擔簦鼔篋於羣英之後爭名較藝於寸晷之餘笑末學之未工悼初心之已負偶緣薄技遂沗儒科昨從筮仕之初卽處提封之下一行作吏安知巧宦之機半世倦遊常在數奇之域甘沈迷於簿領已自斷於平生旣才疎與世以多違又動輙迷方而不遇方懷退縮敢意甄收誤蒙特達之知更處平反之寄空坐縻於嵗月終何補於事功每懷朝夕之憂更甚簡書之畏自分書下下之考其敢希赫赫之名賴盛徳之包荒俾終年而屍素此蓋伏遇某官斯民先覺吾道主盟忠嘉久簡於上心議論獨傾於諸老徧儀禁路嘉猷未究於所長出領輔藩坐嘯何勞於遊刅將益茂經邦之業故每惇推轂之風致此寒微首蒙眄睞疎庸何取敢云州縣之徒勞頑礦無堪尙兾鈞陶之在後某敢不益堅晚節愼守官箴思少效於纎毫庶仰期於知遇

代人贄見婺守啟

埀大名於宇宙雅願登門走賤役於塵埃適諧望履迹自憐於麼麼庇永托於帡幪幸豈人謀思惟己獨伏念某簞瓢貧餓萍梗飄流少也從師供灑掃應對之職長而試藝乏雕虫篆刻之資決戰徒勤防勲何有蹭蹬場屋莫厠千佛之名惆悵雲霄欲致諸天之問此心何在一飽所驅未容辭箠楚而脫簿尉之中寜有持旌麾而出幕府之望朅來涇水祗役窮山去門墻跬步而遙日蒙暉潤環閭裏千家之聚嵗幸丰穰藹然弦歌溢於逵路逾年坐糜於餼廩終朝絕簡於簿書父老均歡非止干戈之不識官寮自幸更防桴鼔之稀鳴自愧空餐祗虞深譴賴密依於蓮幕毎快覩於芝眉謂閱四十而無聞𨿽賦資之極陋念陪三千而受業亦用志之良勤假以色辭慰此勞悴罰不勝而誅不至以是爲憂閔其勞而序其情恃公爲重𨿽阻陪於杖屨已深篆於肺肝恩實知歸報將何所抱關擊柝自念有時而爲貧毀瓦畫墁大類無功而得食疎庸安取僥幸何多恭惟某官名擅斗南气鐘江左見聞該洽滿詩書於腹中詞藻淵源揮雲煙於筆下躬行孝悌气蘊中和攻曉窻夜燭之勤以春誦夏弦爲樂箕裘世業合視艸於玉堂羽翼聖經每擷英於黃卷令譽藹聞於中外淸風稱冠於古今丹桂一枝凜諸儒之莫望靈芝三秀偕羣從以同登旣鴈塔之書名宜鳳池之接武北門西掖行司帝制之嚴疊嶂雙溪暫借侯藩之重已防暖席行卽賜環重念某棲遲末路之有年擺脫窮愁之無日已逾壯齒蒲柳之質易衰久困窮檐樗櫟之材何用徒分陰之是惜競寸晷之無從仁不遐遺已荷包荒之度善惟類舉尙希拔茹之私

代宋帥回張魁啟

射防天庭登名仕版榮中君門之第一素推國士之無雙公議所歸輿情共慶伏以某官力行仁義允蹈中庸觀三代兩漢之書而尊其所聞覽諸子百家之言而守之以約學深自得性稟不羣以道術支離爲心憂獨得伊川之正統以天下安危爲己任歷陳涑水之嘉謨擢冠省闈已騰令望比奉大對益獻忠言誠意格物而探聖賢之心已著當年烜赫之譽誦詩讀書而爲國家之用可見他時康濟之功某猥以疏庸之資誤沗承宣之寄仰慶朝廷興賢之盛幸觀閭裏得士之榮薄植何功長牋誤辱愧乏瓊瑤之報但增篋笥之華

欽定四庫全書

浮山集卷十

宋仲並撰雜著

祈雨文

禾棲南畆竚期倉庾之登云密西郊盍慰田廬之望演祕言於瑯笈輸誠意於璿穹念此吳人力於農事寧婦子而盈百室所望有秋先公田而後我私尙資一雨伏願興油云於反掌霈膏澤於崇朝潛消螟螣之災畢刈茨梁之稼仰祈天鑑曲徇民言

謝文

周雅之歌有年方切農夫之望魯史之書不實爲守土之憂敢先事而致祈乃指期而獲應油云晝合膏澤夜零慰我民心孰非神力邇遐共慶已卜千倉之稲粱稚耋相呼預圗九月之場圃尙終此恵黙相其成

祈晴文

三農畢務萬寶告成天旣錫之丰年人方仰以卒嵗遽淹常雨尙稽倉廩之登少豁陰雲庶慰郊原之望佛慈甚邇民力可哀俯竭忱誠仰祈鑑佑保嘉糓於埀成之際在覺力固非甚難困斯民於多難之餘宜天心有所不忍

又

占星授時農事初勤於東作力田望嵗民力共效於春祈念此積陰殆逾旬浹農末皆病閭裏大嗟舊復今雨而相仍元日至人日而未已防趨梵宇祗叩覺乘冀慧照之普臨擴洪慈於埀佑頓消氛翳旋睹淸明歸行潦於百川旣升景日歌大田之多稼共樂丰年

又

萬寶得秋已卜倉箱之慶三農望嵗竚看場圃之登於彼郊原奄觀銍艾大田在望苦雨柰何冀恵日之照臨豁重陰於指顧時止則止曰暘而暘瞻霽日於東隅民應相賀起多稼於南畆嵗以無憂

又

寶稼盈疇方切秋登之望冰輪離畢遽爲夏耨之妨積雨柰何提封告病隔四山於煙靄之外掩千塍於雲水之間仰叩覺乘防趨梵宇時止則止曰暘而暘庶資借於神休用慰滿於人欲披云共慶收行潦於崇朝擊壤同歌占大田之有嵗

又

斗覆嵗穰𨿽莫窺於洪造角見畢亦終賴於殊休鑪燻徹而帝意孚梵唄聞而神釐格旋覩云陰之解駁頓瞻天宇之淸明且舞且歌是獲是刈惟甫田之在望迄用康年豈覺力之敢防有如皦日

又

寶稼盈疇方切秋登之望冰輪離畢遽爲夏耨之妨玆煙靄之晝騰已峯云之夕斂憂寛守土喜浹提封尙念有秋曽無防日冀覺慈之終恵訖陰相之前功萬物之生得宜方逢盛旦五者之來以敍庶格丰年

代平江守勸農文

阡陌連亙土壤膏腴歷觀數郡之間未有此邦之盛雨暘時若禾黍嵗登今卽郊坰仰遵詔防田疇在望父老具來非曰務爲美觀蓋將求乃實效天時地利要須人力相扶春耕夏耘然後秋成可望其躬率於子弟亦轉語扵比鄰仲春事於西疇玆惟時矣平旦坐於左塾相與勉之勿辭風塵雨露之勞各爲父母妻兒之計當分陰之是惜庶數口之無饑其或惰農有罰勿悔

回孟郡王姻禮書

五世並於正鄕無假龜人之卜一女不與凡子自憐處士之心敢謂宗工不遺衰系甫遂絲蘿之托洊頒箱匪之丰合好千秋納成今日顧憔悴何以稱此況戅愚僅若而人職替公宮慙匪有齊之季女光生蹶裏佇看迎止之韓侯仰望終身欣榮之至

答孟郡王姻事報日書

伏承卜玆柔日賁以華牋至於再至於三方懼猥辭之瀆迨其今迨其吉欣惟嘉命之承

爲五弟問姻王氏書

必恭桑梓孰先父母之邦薄采蘋蘩莫重春秋之事玆圖合姓仰恃通家某第五男顓蒙何取於鄕評伏承令女二小娘子婉娩無防於姆訓豈韋布敢求夫佳偶顧萍蓬久借於餘光風土異宜無若鄕閭之舊蓍協吉遂防門戶之微庶幸俯從益惇永好

爲妹回蔡氏姻定書

蟬聫華冑世久襲於金貂萍泛寒蹤身粗安於蓬蓽敢圖姻好偶契夤緣某第幾女子姆訓無防苐習勞於機杼伏承令似從事家聲是繼寖騰譽於簮纓聞命行媒增輝蔀屋遂松蘿千秋之托願拜嘉音盛羔鴈五兩之儀益欽雅眷有少回禮具列別牋

子捨姻定書

漢列畱侯久聲猷之未墜周歌山甫今苖裔之遽防妄議姻聫敢防族系易簡愚弱未冠惟翰墨之服勤伏承某人婉嬺方笄早閨闈之毓秀敢徼福於先世用納吉於華宗五世正卿信嬀姜之協吉一鄕兩姓庶朱陳之復生豈無他人其惟大援

代爲外孫女孟氏作姻事言定李仲簡書

白也之思飄然久馳雋望三桓之孫微矣猥辱佳音筮協從室家相慶某人女功是習婦禮何知伏承某人譽著虞庠名優漢殿荷一介行李之至得五世正卿之家愧我好逑偉玆吉士春風得意云初僊桂之攀末系生輝永遂女蘿之托

代王氏姻禮書

初求大援非吾偶之爲慙適兆和鳴豈人謀之及此乃以衰系獲締華宗古所重者繼世承祧頃旣陳於問名納吉占期伊邇已覿於三星納幣有稽儀敢望於五兩

代人姻事定書

婚姻劉範求平時臭味之同閥閱崔盧孰若我鄕閭之舊敢徼福於先世用增耀於衰宗某人子職之餘粗習前人之詩禮伏承令女姆訓有自不防女史之箴規頃問名於行媒許合好於二姓一溪共住匪宋逺跂予望之盡室均歡防齊大非吾偶也有少禮物具如別牋

代石仲澤姻事定書

正婚姻而辧姓將繼嗣於前人申媒妁以問名宜率循於古訓某第幾男某年齡鼎富伉儷求諧適玆筮仕之初思得承家之助伏承令女溫恭而孝柔靜以和雍容環佩之儀窈窕閨闈之秀拂考吉協鏘鏘鳴鳯之符占星問期正灼灼桃華之相我宗事無易淑姬矧三遷方借於鄰光而九里獲霑於餘潤荷親情之有素宜姻好之相求結援髙門儻遂絲蘿之托來宜私室載賡蘋藻之詩百金何言一諾爲望

