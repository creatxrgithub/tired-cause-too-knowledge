

欽定四庫全書

集部四

江湖長翁集目錄

別集類三【宋】

卷一

辭賦二十首

卷二

五言古詩七十七首

卷三

五言古詩八十八首

卷四

五言古詩八十一首

卷五

五言古詩六十八首

卷六

五言古詩五十七首【附】四言四首

卷七

七言古詩五十首

卷八

七言古詩四十九首

卷九

七言古詩四十七首

卷十

七言古詩四十二首

卷十一

五言律詩一百九十六首【附】排律十首

卷十二

七言律詩一百零三首

卷十三

七言律詩八十三首

卷十四

七言律詩八十三首

卷十五

七言律詩九十八首

卷十六

七言律詩九十八首

卷十七

五六言絕句四十六首

卷十八

七言絕句二百五十二首

卷十九

七言絕句二百三十七首

卷二十

七言絕句二百二十首

卷二十一

記十九首

卷二十二

記十八首

卷二十三

序二十八首

卷二十四

書四首

卷二十五

書十首

卷二十六

書十七首

卷二十七

札子三首

卷二十八

札子十一首

卷二十九

傳贊銘箴偈說共二十七首

卷三十

文四十八首

卷三十一

題防五十七首

卷三十二

論九首

卷三十三

防問三十四首

卷三十四

易說十四首

卷三十五

志狀十一首

卷三十六

表牋六十四首

卷三十七

啟三十七首

卷三十八

啟三十三首

卷三十九

疏靑詞九十四首

卷四十

致語上梁文二十六首

【臣】等謹案江湖長翁文集四十卷宋陳造撰造字唐卿髙郵人淳熙二年進士官至淮南西路安撫司參議遭宋不競事多齟齬自以爲無補於世置之江湖乃宜遂號江湖長翁造旣不竟其用故事功不著於當時史亦不爲立傳元申屠駉爲造作墓志稱其於誨誘則良師於撫字則循吏身篤操修道兼體用𨿽金石之文稱述類多溢量而當時未聞異論則亦非純構虛詞也集中如罪言一篇專論應敵備用之略蓋仿杜牧而作所言𨿽未必悉當而比於牧則不足比於陳亮劉過則恢奇排奡可以肩隨其他札子諸篇亦多剴切詳明不徒托之空言記序各體捶字鏈詞稍覺有傷眞气而皆謹嚴有法綜其大要猶爲不失典型在南宋諸作者中亦鐵中錚錚者矣至易說一卷始於無妄終於比凡十五篇疑其未竟之書中多以史證經乃楊萬里誠齋易說李光讀易詳說之流殆爲時事而發托之詁經歟其集久無刻本明季之藻以淮南自秦觀而後惟造有名於時始與觀集同刻之於髙郵其中靑詞疏語諸篇均非文章正軌今以集祗抄錄亦姑仍其舊附存於捲內云乾隆四十二年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

江湖長翁集卷一

宋陳造撰楚辭古賦

送龍辭三章

沈燎兮桂醑笳簫嗚嗚兮逢逢其鼓緩吳歈兮蹌越舞送龍兮歸處龍之歸兮悅娭翻倒霄霏兮膠轕霧雨歷館娃兮不畱過胥口兮小顧水天糢糊兮迷仰俯僊眞迎兮排空蛟鼉駢羅兮而在下祥飈肅兮緑輿非煙羃兮紫府翹儂望兮何所目屯云兮南騖心靡迆兮延佇

其二

旱氛兮炎浮地毛焦兮金石爲流龍不來兮殷憂心憛悇兮孰謀戴儂目兮傒龍之遊龍翩然兮副求呵蟄雷兮鞭潛虯忽墨云之崩騰坌瀵兮黮黯瞢夫昏晝摐甲馬之喧空兮砉飛練之淙澑夫豈不能噓膚寸彌六幕兮胡嗇其施於此州眷吾儂龍所私兮匪新而舊安棲飽茹兮龍之佑願龍兮千萬壽曁我子孫兮烝嘗春秋

其三

雷車轞兮電焱熹孽氛靜兮旱魃摧龍之來兮慰我思翠其幢兮羽旗乘煥防兮紛躨跜龍之去兮盍徐之蜚雨兮一且再室予居兮谷予饑眷他州之枵橎兮匪龍其吾曷依東阡北陌兮謳而嬉右湖左海兮夜不扉林屋之洞兮蟠翠微瓊飡兮貝宮云璈兮玉妃奠龍居兮無愧功成兮龍則歸送龍兮陳辭溪藻芡兮山有蕨薇餞吾歸兮幾時

行春辭三首

白沙兮靑莎徐予車兮坡陁黮屯云兮閣雨沸後海兮起波紛稚緑與小紅媚丰潤兮靚嘉聲禽鳥之啾唶偕人語兮相和驚雞蜚而跳犢兮儼倦憩之人家翫嵗華之俛仰兮復躡而此過彼何人兮駢首爭指似兮笑嘩鏗有聲兮長謡疑其賡蒍於之歌

其二

訟諜兮紏紛榜檛兮未全閒色不形兮意孚每厚顏於曩賢揖父兄兮使前尙笑語之怡然道菽粟兮卒歳審裏閭之相安食三鬴兮袴襦悼單枵於昔年我酒防而肴可茹兮屬饜兮共此柈觴一行而三謝兮起且坐而諠繁歸目送而扶路兮予亦倦踞而假僧氈

其三

懣官曹兮防虎擁簿領以昏憒竊逍遙於數刻償淟汨於終歳倚僧垣晲鴻影兮滌胸塵而一快飯云子而泛乳兮引吟興之未沬吾西道之主人兮有老禪之晤對愈雙矑之月淨兮館授予而已再頑予姿之麏鹿兮合巖棲而釣瀨怳泉石之入眼兮浩歸懷之自倍計三徑之可具兮顧二頃之猶在明年其餞西歸兮將家漁舟老牛背也

楚辭三章送郭教授趨朝

昔尙父之之國嘗寢甘而見譏懷與安其費日亦館人之或知豈以抱當世之志而常後可爲之時耶有美一人兮居今而與古謀气飄蕭兮好修邑中之晳兮獨能闖閫宎於軻邱扈芷蘅兮荃其佩櫝驪珠兮匣幹將而未試𨿽未試吾何慊兮顧簪裳猶可隠蝸廬槃礡兮天地儼其蓋軫一世系望兮如蒼生何君何心兮山之阿甓社兮羞藻芹無爲此焉婆娑

其二

儒之宮兮千柱眈如峩冠綺袂兮羣而趨食焉稻魚兮焉詩書我侈其成兮繹其初誨掖之孔敏兮築興之不徐僨於昔煥於今兮繄百年其有待企三賢而相攸兮遺躅未沬匪若人之良茂兮吾將奚賴芹波揺日兮槐陰轉午一塵不棲兮重廊邃宇執經前兮儀儀而訏訏君顏舒舒兮而究而語有粹其文兮有覿其古風舞雩兮步趨繩矩鄙人畱眼兮夫也接前人之武人今翩鴻兮與南翔雲气蓬瀛分覲虛皇膏馥霑被兮淮之鄕君之恵兮鄕之人不可忘

其三

爰有人兮媻偪側耕耘寒暑兮圖史儒墨吟抱膝兮山南水北佩明月兮冠切云曵芙蓉兮敷芬冰其茹兮蕙其薰之於世曾莫諒兮蹇吾猶淮之濆塊予揆夫初度兮燐競彊而爲懦發之新兮志偕而墮非金玉之人兮孰振吾過有牽其復兮有倡其和完予獨而息黥兮睍新功以自課一息怳三秋兮胡爲去我而他之些君行兮指日邊章陳兮君席爲前揖風袂之翩翻壽君兮緑樽貝宮靚深兮碧落寛陵天風兮整羽翰君無謂予兮考槃有塵冠兮待彈

問月樓賦

休予暇兮銷憂緣空闊兮躡飛浮小萬象以孤淩聊徙倚兮玆樓主人敬客玉其醴而瑤舟忽霜月之飛來傍欄角兮窺簾鉤媚客衣而不去疑卽人而有求俯皓魄以可攬宜致辭而見酬挈吾所疑舉其維陬曰厥分天地則有此月乘空明鏡寥泬零沆噴玉雪知廣袤兮幾何曾珠宮而貝闕塊僊子之幽獨儼童顏而紺髮是耶非耶肇爲此說藥臼丹成兮孰所嚌茹桂枝漂香兮何許根蘗玉斧兮何用修妖蟇兮胡此穴寒可禦兮何術筯可升兮似譎珠何賴兮壊成之異潮何待兮隆殺之絕方中兮俄墜適圎兮復缺奚所恨而頓虧誰所役而遽沒世同瞢此請究終始主人長笑避席而起酌酒謂客毋泰多事萬古兮明月短生兮客子彼髙閱於起滅此同囿於生死一歡乘興且用慰喜若夫南浦結恨幽閨凝淚窮檐漏屋之尾孰若玆樓之尺咫微之暝之晦煙霏之陰曀風雨之披靡孰若晴霄之如洗偕良防於今夕嗟百年兮有幾底用計茫昩之傳聞研惝恍於非是吾肴則丰吾酒甚防姑可置興亡於度外防身世於一醉客曰韙哉長噱大咍疊勸更酢挹瓶注罍撫月姊於座隅啐桂影於瑤杯誦楚騷鎗吳歈信醉山之欲頽啟明上寒雞催羲馭升駢車回冒軟紅之舊塵怳市聲之隱雷

定觀賦

張君錫雱不利秋闈作賦見遺辭意奇壯作定觀賦答之其辭曰

面頰之敷腴胸襟之恢疎譚辧之傾輸子張子眇眎髙蹈力雄萬夫我擥雋於南州闖風壑之於莵揆若人而當價金華蓬山信其有餘固豈山澤之臞儒也哉胡乃蘭傷玉缺媻姍躄躠黃金注而得昏美璞獻而遭刖撫蒯緱而三嘆駭霜蹄之一蹶方且寓喑嗚於雕虫之技陶性眞於杯中之物陳子曉之曰事之宜然而或不然者天之勝宜然而不得不然者人之定洞視天人之表而不吾滑焉君子之善應向也覷然笑今也惄然悲蓋未始得其正彼其揺揺於寵辱之樊皆於理聽之瑩乎夫聖之逐忠之剖賢也而臞盜也而壽理好乖於所期是固諉天者得以啟其口羿之射有撥其矢石之斤或掣其肘然竟非拙工之敢偶蒲捎以一跌而棄夜光以微纇而掊孰不市駿議寶者之咎以定觀之人之勝天也久矣子其尊所有勉所無贔屭文藝之數周旋道徳之塗吾見夫至寶橫道隨和過之必且攘取而疾趨則夫僨於前而振於後遺之寸而收之尺顧何歉歟彼托意於酒者古人有之而或以蕩心而敗徳聲其怨於文者君子許之猶未足與語超然自得之徒羗吾言之率爾子其繹之是邪非乎子張子作而謝之其貌舒舒其气愉愉若不知得喪欣戚之何如

聽雨賦

步前楹瞻列星問雨而湣晴雲河斜澹淡明悲唶於邑退坐風櫺憂而倦倦而寐寐而驚進新涼響微零下檐隙喧中庭防防而丁丁瑯瑯而玲玲非琴非築金撞而玉琤俄焉建之瓴盆之傾懸麻澍澠雜流泉之洶駭亂甲馬之豗轟喜躍蹶起呼兒晤聽時也燥枯惔焚自夏而秋東騖西馳哀祈乞靈欵龍湫叩神扄奠斯幣而刑牲者蓋無虛日今始聆乎此聲苖悴悴而將槁悵此願之莫憑脫如願也槁者已矣悴者庶其復榮今玆之雨𨿽云後而尙及事坐想夫南梘北酉逺隴近平在谷滿谷在坑滿坑自今以始畎澮之淺深溪衖之縱橫淙虹兮萬斛之傾輸鏡澈兮千頃之渟映涼葉之朝翻防嫩畦之夜靑苞者攢槊秀者森芒兮莫不引稚而抽萌憔慼嘆吒者生意之頓回奔騖局蹐者舞踴而經營洗𦇤子之昔憂歘春臺之共登且得以殺吾顏之騂頳息勞慮之怦怦蓋去國積年者系夢於鄕枌枵腹彌日者動喙於藜羮一旦陞堂皇揖父兄嘗稻粱飫侯鯖兾幸禱祠而不獲者不啻醻之渠此樂之易名而況匪輔胡車匪根曷莖凡吏之安否視戚休於下究其理民則重而吏輕今者裏詠塗歌含哺擊壤之餘尙不釋然也夫豈其情燭旣防僕屢更我瓶斯臥爾歌載賡呃鄰雞之旣鳴

後囚山賦

餘子爲房之獄官四十閱月代者乃來而以事畱畱非其罪房風土甚不宜人袖二賦見投時秋髙矣有可憐者因作後囚山秋虫二賦寛之且以自慰旅寓也柳先生蛻迹中朝落身南州卽囚山而命賦寫胸次之幽憂讀者哀之至今心爲之淒怳而聲爲之悲啾房陵斗州窮巖絕隘裂石廩之一罅瞰千室而斯在層峯疊嶂自蜀而東亙二千里此焉未沬嘗憑髙而舒望取羣愁之一快拖頑蒼繚寒碧兮了不究其所屆騰陵勃怒崩轟闛沓植則囷縈則帶矗焉如郛鋭焉如鐓馳萬馬於曠莽翔羣龍於霏靄又似夫風之鏖萬艘翻濤瀾於渤澥天云若可手擥而日月爲之隔閡嗟予與子胡此焉仕按亦簿領庭亦卒史居無以泰吾心而遊無以投吾趾時則誦柳先生之賦而知其有以也夫其猿顚鳥僕窮號懾墮眞狴犴之可駭也出不易入入不可出幽僻塊處荒傖癭民悍容而獰音日接乎前幾刻木之與對也嵐昏澇朝黯掩曀晦僵人骨而酸鼻亭午未巳仡仡者病壯者廢也由漢曁唐王公貴人悖而罪劣可矜貸毋此來之昧也自我解裝歳律甫遷向行止之坎流今匣兕而鍼氈嗟若餘子盤礡四年局不得歸欲語復茹反諸已而靡愆袖長賦而見投慨今昔而澘然痛亂山之見囚束寸步而莫前牢愁幽憤搯腸淪髓匪接槢而踣頓不紲檻而掎止何髙髙之不仁而使我至於此也蓋嘗繹子辭究諸理子之所以惻愴而自悼我之所以感動而促戚者君子有弗是也彼漢唐之逐臣例庸房之廢徙則亦干國之憲不容自已吾與子來其始誰使非以其窮塗之絕援資身之無防博斗升以飽饑而逭死如庸賈之走荒裔罷農之守墝塉曾不暇計去取於彼此也耶以吾校子又進退之異趨齒髮之懸殊環索吾中稿涸而空無彼子柳子跐劉躪呂豪韓與徒若韋中立吳武陵之桀然方且望塵躡影蔑齊其驅彼其一旦局蹐於嵌嶄巖阻之幽深宜其號鳴悼唶不能一朝以居予之朱愚質之朴疎才之卑迂萬非時須而遽乃顰頞悼中悄焉慘焉以賊和而傷生夫何爲乎訊歸計於蟾蜍第圓缺之六七付古今於俛仰聽寒暑之更疊𨿽浩刼之悠長尙激矢之漂疾吾方左右圖史深居簡出揖勝友於南山春色於九室壹不假犢背之書超然乎縶維系攣之表非三花老仙孰其委悉子以吾言爲何如餘子謝之曰沈憂滯懣吾已失矣

秋虫賦

金飈之淒淸鴈空之澄凝叢淒聚悲而爲萬壑之秋聲非鐵心而木腸疇能不悼其魄而動情況夫喞喞切切更應疊和自宇而戶彼何物耶如私語如怨愬如盆蠒之抽緒斷而復續專中宵而悲鳴有不聞爾信能令志士之竊嘆而思婦之涕零揆生世之幾時胡歷耳而女聽予已防蠻觸屏螟蠃捐靑錢市黃糯盥新篘命白墮究三齊之妙而供百榼之課彼夫雞窓之雕鎪螢囊之吾伊等夜虫之麼麼

逺宜亭賦

創小亭名而賦之曰遊女之翩翾望之疑仙也迫而視之或不逮前奏樂於座鏗谹膠葛心之適耳之妍也有不若張諸空曠聞之眇綿婉以淸和而圓南山之信美兮吾乃挹其杪顚惟夫近故湫束於闉堞蔽虧於市繄斯亭之表立峯岫隥嶺之嵐霏濃淡煙雲幻變按領其全營斯名斯庸諗時賢休暇日而一登是可以誦逺遊賦超然也

志喜賦【五月十一日迓代者途中作】

出城陰而轉首緬散解之亭岧躡疎影於康莊翳纎云於晴霄揭石瀨之渟隱鱗甲之揺揺盻山凹之室廬紛語笑之耕樵山鳥哢兮嘲野芳嫮兮妖韶駢萬景之橫前壹詩題之見撩我肅客而暫來胡意气之囂囂揆歸塗之此由矧期之匪遙從官牒之百捨寄十口於萍漂寧簿領之憚煩而供饋之寂寥第松楸之系懷唶老鬢之日雕郁還家之夙願中不火而每燋幸歳律之再更騖此心而飛超忽合符之諗期慰跂望之無聊秣吾馬兮脂舝挹阿丁而聯鑣亂淸鏡於粉溪排擘絮於山椒屈吾指兮寖久玆伊夕而匪朝躍脫檻之鷙獸快辭韝之皂雕儼此樂之想象覺吟興之漂蕭歘憑軾而坐寢夢已馳於外朝

淮海樓賦

帥相郭公卽揚州南城爲淮海樓偕客落成髙郵陳造在焉命之賦其辭曰

娯暇日以登覽兮若斯樓之巨麗暝檐影於空闊兮循雕欄而徙倚目定眎而猶兮足佇立而竦棲浮靄於朱甍兮遲羲馭於平楚來禽去鴈卻略跕跲而捩去兮霧霏羃奕蓊聿而在下陵迥漢而搴飛雲兮騫鵬舉之垂天覜萬井而數計兮挹峯磴之橫前吳封楚甸間列疊出而自獻兮納納未憖明霞斷煙海門之塊峙兮眇浮玉之一拳演江流之橫界兮衣帶之紆余修蟒之蜿延曠莽恢大四向而無際兮簉袵席而了然我遊武昌載登南樓想元規之遺躅洎典午之淸流緬懷仲宣登樓有作顧臨眺之信美終回遑而靡樂孰知夫曠千載而相望叵賢否之俄度惟汾陽公分君相憂功存宗祧身臨邊陬屹控阨之巨防躬煕代之康侯靜鎭楡塞創爲玆樓將歷覽而俯省目所圍之備周深計逺圖寧爲觀遊彼擁扇而障塵每解顏而借羞揮旌纛而少彌肅賔僚之濟濟匪晉公之儀曹外郎陳思之程楊應劉疇獲偕此玩面勢之隆崛瞰山川而顧指表桑麻中甍宇掲舒畫軸兮對主賔之宴喜借胡牀於末席容霜毛之客子儕氓防而分恵殿羣英而薦醴浩逸興之漂蕭豁幽懷而慿虛倚北戶以微睇儼桑枌之獘廬親色笑於犀麈陪觴詠於晨餔靳依劉之羈棲曾愴惻之不無訂休戚於今昔詎劣優之錙銖夫此眾君子之所以扳援遇逢之厚幸顧余之丐予者也羌勝集之超然寧飫宴之云計究樂事之攸寓後謫僊而鮮繼進牘命賦合辭一喙泚吾筆而長吟颯天風之揺袂

波光亭賦爲帥相郭公作

汾王后身金阜老僊笑譚功名師友簡編手神丹而活國身長城之護邊虎節所臨犢佩已捐興僕振蠱軰古所傳有亭屹立城闉右偏揷深池之淸泚淩蒼靄而髙騫面勢之孤危檐榮之躧連在公之設張經畫才太倉之稊米已度越於後前想旌纛之每臨宛笙鶴之云軿賔從嫭姱笑歌嬋娟掃亡國之淫哇奏新唱之淸妍泛淑景之香紅鏡靚妝於明蠲接罷亞於畦疇縞潔於山川春秋冬夏信非我有而我按與之周旋佳月上兮闖冰奩微風動兮媚漪漣撫物而得之應世之心池月之湛寂緯武有文風漪之自然推此用之躋世五三軼勲四七將俯拾而需旃是猶衡气機也耶世識之規恢之後吾得之拱黙之先彼不知者方以吾爲億中而或者必予其知言

延緑亭賦爲髙秀才作

子髙子襟度翛然抱負崛奇辟俗如讐而愛客如色故築亭寄隱屹莽蒼而瞰渺彌方竭澤而揚塵唶吾遊之不時因援毫而進牘聊想象而敶辭爾其渟兮鏡掲浩涆兮天垂妥寒晶之如空湛蔚藍之無涯奏蛙吹以分部凜冰崖之合圍素揚暉兮連娟紅倒影兮芳菲目謀心愜把玩四時晴雨晦明雲煙紛披江蘺芷蘅之緑縟別﨑枉渚之因依多景之偃蹇隱幾者黙焉袖手領攬而無遺固可以動楚客之淸吟抗陶觴而一揮況夫挺萬蓋之傾欹覆千韈之逶迆嫣然笑粲媚靚妝與醉態或玉頰而冰肌無乃飛瓊姑射之娣姒儔侶儷香叢艷不招挽而陪隨彼翔翠碧於蘭苕防屬玉於淪漪皓鶴側頸於淖濘鶙鶘偵影於鯤鮞烏鵲窺檐而誶語意而拂袂而差池則皆怡然莫逆相晤忘機者也至其樵歌之斷續漁笛之嗢咿欸乃之無惡聲笭箵之有安棲塵外之適子其可私若乃悟直鉤之妙意飫葦間之新得鯈有至樂鷗無驚飛則又有以超然乎蕓蕓之表豈獨詩可瓢而酒可巵予將爲子防道腴而醉眞醇何必要汗漫而與期

惟安堂賦

子鮑子爲己之學經世之資投刄成風儒先吏師作爲新堂歸防暮遲惟安是名命陳子賦之陳子曰世有至愉佚在已而非物士有眞富貴非金紫之謂蓋是心也以道寧以物碭寧之存碭之喪孰能名仕版而志漁樵之往還身官箴而思滄州之浩蕩等聲利於桁楊睨蘧廬於伯王悗然乎進爲悠悠乎去歸羌捲舒之無心豈出處之異岐翳鹿門之衰翁若方伯之予浼偕子耕而妻耨寧燠寒而飽餒曰遺安之是計終長往而不悔彼陶翁之不屈爲無食而暫出賦歸來而投簮徑反關而容膝審吾身之易安顧何賴於紳笏惟子鮑子超然髙驤仁宅之爲居兮匪義塗吾無行玩名理以自怡兮謹邊幅而爲防鼓吹乎諷吟介甲乎其溫良因時顯晦偕道翶翔遂初可尋鷗盟不寒固優追元亮之髙躅懷寶不迷中外無擇又不屑龎翁之退藏雲脫岫以陰合水反壑而鏡淸異屈子兮眾皆醉如徐公兮世無常夫何往而不安顧眷眷於斯堂惟歷聘而轍環曾仲尼之暖席當去齊而濡滯孟子庶幾於齊國矧火暵之肆虐仰嗣聖之旰食死徙蓋幾何人而焦勞兾乎生息行子學以撫時吾固知可以寧奔迸而植僵踣俾橫目之同安兮喜气亦形於玉色是謂推巳以及物心泰而罔咈與夫蘄吾之安而土苴一世者於道孰爲失得耶子鮑子心融首肯乃言惟服

怡軒辭爲臧子與作

金碧兮丹朱瓊其堂兮金鋪瞢危機之在是曽未間於憂虞秀眉兮曼膚銜宮吐羽兮鎗金奏竽詫聚蚊兮一醉竊暫快於營營之餘吾居兮若陋而安吾中兮若局而舒陶冶兮羣書蕭散兮槁梧與俗兮風馬牛解捲兮橛株拘子臧子所以自得而適而不知者以爲疎而迂也胖吾體兮道之腴遊吾心兮化之初推而大之庶幾孔氏之所謂忘憂顏子之所謂不愚蓋將挹古聖賢而造膝𨿽造物者亦惡得而加諸

江湖長翁集卷一

欽定四庫全書

江湖長翁集卷二

宋陳造撰

五言古詩

和陶淵明二十首【予幼多病不能飲酒中年稍稍近杯勺延賔客對妻兒每舉少分亦能數舉陶然足樂也頃以病復作絕不飲對飲者意輙爲之酣適暇日讀淵明飲酒二十詩並東坡居士和章遂次其韻紹煕壬子閏二月定海邑齋】

不計憂患場賢聖頗中之淮鄕酒價賤希復獨醒時齒髮變今昔撫已屬負玆淸坐挹飲客辭費未免疑客歡我怡然此戒何妨持

壯嵗鋭著述瞢欲藏名山中間忽自哂聒聒厭多言棄置杯中樂雕鎪耗嵗年不知百嵗後何益空名傳薄俗不難化君子要得情善政良易孚循良本無名一從吏海邑我暇民樂生穽塡虎自避心防鷗不驚且了飽飯課不問報政成

不念建徳遊枉作心奮飛一溺狂泉飲坐受人所悲吾樂有餘地醉鄕眞可依酹觴初問塗嗽醪便知歸棄置近藥裹攺弦計扶衰歡趣固自若誰謂志願違

捐金得嘉防舉室更笑喧老子舊小戶醉帽每先偏卽今省酒費或辦歸買山吏隠有定趣縣債當亟還乘流遇坎止畢世佩此言

張竦詆陳遵彼此竟誰是徐公今似優昔行未容毀中年覆觴過畏病乃能爾兒輩無眞見緼袍賢錦綺海鄕亦好春紅紫紛蕤英黃鳥托庭柯啁如有情知我得碧濤似勸花前傾豈知好飲客靜坐耐耳鳴茹津拆紅泥鯨吸看後生【碧濤酒名】

骯髒老眉面豈是趨世姿謬著百僚底躄躠彊折枝深知才用短敢謂時命奇歸耕不顧計更問婚娶爲何向不貧賤肯爲寸祿羈

公朝不遺才蕩蕩天門開雜遝盡奇士騰淩舒壯懷有客尋遂初與時自作乖脫粟傲肉食官居當巖棲東州拜璽書西州迎芝泥夫也商聲謳滿屋金石諧詩書孰踐履簿領甘沈迷平生獨往願萬牛挽莫回

自公有至樂詩卷還坐隅得句一吐之嬉然忘窮塗百世一俯仰萬象付馳驅吟情當飲興其樂皆有餘役心聲利場咄咄彼何居

卯金穿窬雄典午盜有道當時附炎人忍恥稱國老延之終代北範粲車上槁矯矯竹林儁麯糵豈眞好陶公諸公右烱若橫道寶不就酣湎逝亦恐自標表

訪書酒誥空揚子浪傷時頌徳譽大人劉伶頗費辭人生意行耳暇復商略玆用已律世人一信起千疑規規滯所然在物寧非欺我心受風舟漂然隨所之

人生無賢愚彼是皆夢境矻矻迷所求防防睡未醒此心方放紛息念乃要領衝風有驚波揠苖無佳穎夢覺悵今昔吾其黙自炳

暇日坐北窓好風竹間至楚騷偶到眼開卷已心醉愛君君子心湛身抑其次自靖各所安苟難豈所貴非渠工語言誰遣忘肉味

憒憒綺紈兒客或大其宅長公抱胸奇所向有削迹窮達吁可驚賢否乃什百請君勿此計計之當浮白九品寧用評四並良可惜

細閱史氏書宛若身所經夢錄以命之過影紀虧成一堯間十秦寒暑倐變更我起千嵗後遊心於大庭俛仰海塵揚鼓舞天籟鳴紛紛閱過前表立俱志情【予讀史名以夢錄】達觀無畦畛自狹叔季風典書有佳釀飲徒常眼中彼醉我俱適未覺介勝通剛制免寂寥政復人得弓少從師友間雅意效一得中年彈塵冠欲起復回惑初無輔時具吾責良易塞卽今禹紹舜羣俊萃王國臣猶自知之環省每湣黙

昔人蟻壤遊方復詫貴仕回首辭窮約投分感知已鄰鼓驚邊隅得無豢養恥戰酣日爲卻血屍三百里推枕視窓日前事皆可紀向來心營營乃始得眞止彼此誰賢愚所持那足恃

陶翁出宰縣徑去亦天眞閒居詩成集古雅仍深醇坡翁訪赤壁臨流雙鬢新小袖補衮手千篇凖過秦兩翁閱當世眇若毫端塵煕丰望義煕愛君最忠勤向非與道俱寧爾著語親自我誦遺編行身少知津敢忘炷鑪香亦復墊雨巾鼎鼎蓋棺前期無愧斯人

書法蟹方後

放麑念號鳴易牛憐觳觫仁心誰獨無天機或待觸悠悠寄宇宙往往狥口腹君子一飽適庖事不到目寧知刀爼間宛轉無聲哭空蜚與土穴暴殄無遺育況此佳風味世肯貸爾族炳炬擒爬沙免介薦膏馥向來橫戈怒不救揺牙酷醤浴酒拍浮方法忍抄錄躁擾至絕命耳聞痛在肉淡茹吾能事晚食媚山蔌

寄二孫

憶昔初抱孫雙鬢颯已秋眼看與我長嵗月如許遒我以薄宦西汝爲守舍畱夢輙來後前嵗律歘再周想今與乃父長我更半頭天姿粹而溫整整靜不浮六經如取攜八面自優遊落筆動萬言頗能如翁不如翁何足道抗志須前修良匠有妙斵惰農無厚收彼哉碌碌者不源而計流吾言不虛往過是夫何求右防

阿泰幼儻碭勢若泛駕馬暫別已束髮折節殊曩者誦書口瀾翻晝夜曽不捨課肯犯雪供筆亦揮汗把才地校優劣不在阿儒下平時於方兄眇視眞土苴念翁少年日爲學不餘暇混俗類疎放秉心乃儒雅兒今頗肖吾解笑時苟且師匠求有餘好書不外假緬懷螢雪邊力倍功更寡可用吾季孟直輩古班賈右扆

苦旱六首

旱气乘炎熇觸耳仍怨咨九重正宵旰解顏定何時書生身世憂寧止八口饑可復河朔醉欲賡云漢詩雨師久退藏風伯恣吹鼓蓊然西郊云離合太熒侮及玆一汛灑頗亦淸袢暑幾占魚鱗天僅得龍尾雨我𨿽甓社居有田不瀕湖漫漫湖水長柰此田中枯攜文客邊侯劣可輸殘租黧瘁不識飽愧爾耕田夫枯旱嵗十九無若今嵗酷日色𨿽許赤苖心尙餘緑舉觴勸睡龍雄飛勝雌伏作意收桑楡前愆儻容贖蒼生惜死所倚須數寸澤連朝油云度空勞問雨色丰歉恐數然造物莫爲力定知天屢陰爲爾動淒惻頻年忍流移猶幸稊稗孰稊稗亦已無何以塡饑腹時方迫凍餒埶恐瞢榮辱儻無意外憂根蘗猶可斸

馬上見賣白蓮者三首

引息度奇暑風日正交戰淮鄕六月春嫣然擔頭見香凝素囊拆濕餘淸露丰膚專正色一忠百佞賤祝融乃司花慰我紅塵面買歸一杯適得共黃葵薦

東蕩百頃寛滿蕩蓮結花孤村蓮蕩西茅茨吾所家年年紅紫盡爲春畱芳華酒船墮云錦歌棹淩瑞霞只今鄕閭夢不道身風沙把花但三嗅對酒長咨嗟

東蕩花淸晨西湖渺無津涼荷引天逺極目妝面新鳴榔與鼓枻彼豈尋芳人香風漂我舟領略不及賔當時賞花句興在迹已陳歌似冰玉友花面俱回春

蔡秀才求予所作記作詩贈之時蔡移居

古人四壁居今人猶嘆息蔡子攜百指亦自無四壁分絕防榔求未斷文字癖此行誰知已所向盡艱食予文久自知不作杯水直方君忍饑雷可語寧此石

彭尉焚巢二首【彭以韋經名堂】

彭家柳邊堂江色潤書畵乃公根柢學衣傳自心防唾手勲業餘探妙文字外區區靑紫計韋子豈君配神物護揮毫而不告成壊赫炎捲地過椽瓦了無在賴是堂間書萬軸腹中載乃公洞天理否傾則爲泰向來薦才名開口取猜怪從今柳先生頗爲參元快

乃翁五車讀弓劍初一命九十歸田園顏丹眼如鏡客來不告倦筆落有餘勁霜嚴艸花落松栢獨也正吾憐盼與紮徐閱襄昭定濟美竟寂寞陳編漫輝映翁家戲防郎足繼賢業盛雄詞逼王楊奧學窺韓孟援今校古昔兩翁猶此病今段天試君處此要以靜

次韻章舜舉

天孫望河鼓杳眇河西東參旗映天梁歘作秋夕逢人生風馬牛未害心期同章侯大雅士抱負難形容平生萬卷讀防意春冰融小遲風雲期未剖琳瑯胸我頃誦淸句神馳水朝宗識面勝聞名論文得新功烱彼如意珠來自仙者宮徑作君苖焚執筆吾熱中荒學顧何取目昏鬢已童惟應得石友天用慰塗窮

再用前韻贈鹽城四士

行李小槃薄海西禆海東交情半新故生世有遇逢從我二三子艸木臭味同業工畫眉嫵飾此冰雪容髙軒一再過向我作春融陳侯犀一角錦腸星斗胸章侯金百錬學派傳正宗楊侯較諸楊朝墨收儁功王郎天地間合侍明光宮我老一無可短翼羣蜚中樽酒剪銀燭詩錦佩奚童寛破十日畱文律得細窮

次韻王解元賃地築屋

饑麟不落毛士生常百憂何人金爲埒振客不待求之子磊磈胸貯書不貯愁焉知奉二老百指借岸舟方耐冷侵骨未暇吟掉頭目前帡幪托急於溫飽謀詩來愬窮狀讀想寒颼颼我亦寄別巢其拙眞病鳩每慙烏所瞻更羨鸎出幽君看沈沈者生不譚軻邱可食忘嗟來至寶忌暗投天地吾蘧廬此理君信不爲親儻可屈三返無宜休

次韻章時可

般門難呈拙仰屋方自咎詩肩卓兩峯因君笑今又袖手非不佳拜賜良獨厚翩翩王公孫肝肺衷繪繡向來傳新作價欲擅文囿妙語再墮前吟玩忘昏晝江濤駭澎湃風竹聆疎瘦足我學古心如飲得美酎气無寒郊寒派續後山後采采葩華林羣芳釀孤茂錯刀合瓊瑤內索慙寡陋肯如周人朴唾去不一嗅

贈施都正三首

嚴嚴神仙居不受世塵涴棲身白玉壺眼淨詎容唾主人敬愛客馬秣僕不餓洗心鑪薫前容了舊經課雨窓舞晦明風竹作騷屑斷無思歸夢人境兩淸絕道人气金玉妙論挾冰雪未須金鼎丹始可黒霜髮欲觀蕓蕓初當求根極地古今貉一邱貴賤魚千里纎云翳太空珠在深水安得數年閒與師商防此

次潘徳久韻【潘茂和買妾不成其兄徳久有詩卽席次韻】

沈沈王侯居列屋皆妖妍性斧糜春防日詫歌舞筵孰知山澤儒超然廣文氈野花供嫵媚山月獻連娟潘郎眞吾徒常加視後鞭居無鮑生馬紅粉風蓬旋張公爲石奴處仲政復賢繼今看逺業賤子當畱年

次韻章茂深安撫見寄

引領數仞墻坐歷幾秋仲西風度凝香稍羞文字供使君今退之一眄士輕重碩徳金玉文天畀爲吾宋鄙夫老世紛萬事曲肱夢向來竊膏馥編綴飽吟諷此詩含古意羣騷之橘頌理窟有餘地猶許一醉共名卿璧一雙豪士笛三弄侍公眼生纈聊目歸鴻送

七月附米舟之浙中作

白防散如蛆黒防聚如蟻循緣仍咂齧欲寐復九起吾舟玉爲粒生此果何理神奇作臭腐秋暑況如燬人生托洪鑪一飽蓋分爾臨流念雕年胡乃置身此笑口忽唶惋曼膚或瘡痏隄防費應俗情僞良不美短籬護松菊吾歸殊可喜錐刀詫朋儕嗟爾商販子

召伯停舟辟雨【去年是日之山陽辟雨繁梁作菩薩蠻云】

窓度荷芰風舟艤鴛鴦浦落防憩篙師辟此白淙雨長徵取愜快畱滯不云苦適喜縣麻埶爲蕩鑠石暑去年舟系柳臥看虹飲渚龍公防事發尙記跳珠語﨑嶇不諧俗似爲龍所予一杯酬新涼開瓶先酹汝

過樊村

襄鄂二千里何啻三百灣風色九順逆左往復右還舟行已三日沿流不作艱卽今蒼煙面猶是泊處山信次有定期曲直了不關聊可供戲事輕橈與回環

呂城待閘得陳魏二生晤語

呂城望犇牛道裏不作逺徙倚不容前柰此河流淺窘步客懷惡癡坐僕夫倦班荊得兩生晤語忘旦晚文卷得細披湯餅亦粗辦生須朋從樂時亦慰連蹇長吟行路難回首偶耕願卜鄰儻君等老我幸無怨

贈楊伯時

璧月無纎翳冰壺不受塵西京子云裔有官居士身今代龎徳公淑質秉大雅生事一邱壑龍鳳拜牀下緒餘辧官業膏馥付爾曹詩聲華嶽重士論錫山髙京塵逆旅中初喜識芝宇鄙語愧呈拙有底極推許漂流當定居久計浙西東他年結詩社未嫌後從公

送葉主簿楚州應錢帥之招【主簿已七十】

漢庭用少餘無防銷外侮充國七十翁勝算定樽俎夫君譚西北萬里眞目睹諸將失投機遽豈一二數形勢可聚米君王未借箸江湖五十年帝閽嚴九虎後生不更事兒戲議邊圉圓方殊枘鑿寂黙忍羈旅平生幹霄气百吞不一吐白眼閱流俗閉口避爾汝山陽文武資干國今吉甫淸嘯臨籌邊志已無驕虜經年虛代捨須君作謀主心嗤區區鄭緩不省之武盍思度外意徑略紙上語山陽吾未識彷佛夢眉宇斷知磊落人眾棄能獨取一巵勸臨分三嘆欲輕舉抒君胸中奇定作商應羽還應訪隠淪道我聽雞舞

次韻王解元

觀名計利心惴惴日交戰洪濤探龍睡赤手投虎圏孰知靑雲士眼靜不汝中年琴書趣早嵗林壑願我無適時具未敢厭寒逺政須營一醉尙喜春酒賤前回所探花撲蔌已如霰把杯臨淸池纈影中流見可須催歸語且領提壺勸向來眼中人此客頗嘗見兩王風流絕聲名到朝彥新句如破竹脫手金丸轉石交可忘年時亦共酣醼春來景物好題品徧詩翰鶯花不無情向君眞自獻

贈錢郎中

刓方利祿媒抱道俗不省詩書工發冢孰起世儒病錢侯挺直節蠻徼復蘭省劍气夜星明雕翮秋霜耿上前論世務萬乘爲首肯平生中原慮壯嵗左符請不作黃閣想擬試白羽秉孤忠當寧知宏圖時宰領羣兒須圓曲謂可力勝命彼此計乘除得甓喪崇鼎平生信所得一鑑照萬境幕中辭脂韋客右進嚴冷主簿聱牙伯評俗怒生癭【謂伯永】令君彊項翁爭事不藏頴【謂劉山陽】但有周捨思可無衛武警我亦意行者泥古志未逞朝來聽名理剪燭延落景寸田殊易荒有賴剔榛梗效奇乏良防汲深慙短綆惟期佩公言不墮頹俗穽

次王仲衡尙書鹿鳴宴韻

儒冠幾經秦士貴始藝祖英儁承上意不止工造語文風逮列聖秀異彌博取卽今再太平比屋務稽古先生國元老曩亦原夫舉倚相能邱索吉甫允文武后生借膏馥掉臂雄藝圃豈伊鄶無譏敢睨大國楚諸生觀國光名欲簉龍虎初非意敢料顧爲公所與蕙蘭侈芳筵肴核富雕俎酒行不待醉闔坐喜欲舞妙句韋白前拭目嗟未睹豪气倐賈余舉舉陵天宇懸知三千牘去作虹霓吐我坐廣文氈勤拙初不補看揮修月刃穩送摶風羽傳燈知道尊食蔗記荼苦明年公東歸商衡傅巖雨附翼偕渠儂逺臣觀所主

再次韻謝王仲衡尙書薦章

禰生布衣兒始未客黃祖一鶚輕百鷙名已騰薦語跌宕噤不施眾笑此何取一賦出緒餘已可光近古先生傳正學抱負幾文舉名世昔退之好善今衛武汲引略權近論薦及農圃髙義表一時惡氛可消楚俗方急梯媒中表羊而虎低顏下气地百請幾一與代捨著衰翁秋芹薦侯俎泉甘困深汲袖短妨妍舞薦士不待求昔聞乃今睹傅毛可飛肉矮屋俄廣宇平生气輪囷非公向誰吐小當工撫字大或效遺補長風初借便振迅顧雙羽未妨著書緣人有譏自苦朝來詩興動毫端鳴急雨誇似鱣堂生頗見此賔主

次王尙書韻呈石湖

聖經三百篇凜凜詩鼻祖日月懸太空不作雕篆語可學不可議仲尼親去取變爲屈宋騷刻畫已愧古曹劉驥騄騁沈鮑鴻鵠舉並稱五字雄繩墨蓋陵武甫白壁萬仞眎彼柳樊圃又如曹邾鄭屏息從晉楚黃陳嗣前作風壑嘯兩虎公生四子後相望心相與溟渤無棄流酸鹹或登俎取源自聖經長袖固善舞淸篇神所護近句誰先睹鄕來儀朝行拱揖尊帝宇出使辭气振前席情素吐非公任安危衮闕幾不補歸來將詩壇越笴傅之羽陳黃伯仲爾胡復用心苦學力我枯涸進冀濡教雨首肯公不疑更用詢季主

次前韻贈龔養正

淮鄕富奇髦斂衽讓乃祖及今戶相矜十襲藏妙語遺澤有源水豈直輪一取夫君典刑在落筆更醇古白眼視公卿矧肯睨豪舉世味淡如水進徳吾孔武四壁但圖史一飽問場圃修眉冰玉顏初服仍楚楚團蒲芥軒寂索手系雕虎客來輙欣然詩就寧漫與自云窺官達束身著髙俎肯思麒麟楦彊作沐猴舞見笑寒如冰如睫不自睹君眼髙一世天光靜生宇寓意文字間軋軋蠒緒吐後皇急幽側員闕多未補當儀振鷺羣亟下防鴻羽鄕來受防地幽屏良獨苦蓬萊道家山金碧上煙雨反君招隱篇長懷報明主

大雪復用前韻呈王尙書

密雪何自來雨禰雲其祖史臣紀上瑞外此可無語帝豈爲詩設偏爲詩人取梁園謝家庭麗句傳今古防老更事厥職甚修舉屬者甫見白今者復接武賦形想象殊玉田瓊作圃定知懷璧人蹍足不向楚天孫事遨嬉開闗叱九虎剪水幾何時下土均付與羣僊燕靑防酒所未徹俎狂撼白楡花笑看風處舞林巒帶城堞變滅所睹安得鶴背遊一覽了九宇頗煩孟光請杯覆詩不吐海圖拆曲折兒女粗紉補明年麥秋好落磨收鵝羽盍賡屢丰謡少慰田家苦嘉應自邱禱不待書閔雨飽飯對翻飛此恵仍地主

祈雨齊雲樓【與羅春伯提舉露坐索詩作】

波涼魚初浮露下蟬罷警胡牀俯前池妙意吾已領主人絕俗姿此地背塵境霜華耿玉宇璇漢轉金餅桂娥不無情與客閒弄影紅糚擁千蓋環坐殊秀整盤珍供剝芡水厄停煮茗【羅以河魚不飲茶】淸譚略逕庭快若客酲醒不辭僕頻更頗覺夜彌永明朝雨一尺重約追霽景但恐閒麈尾鼓吹閙蛙黽適聽步虛聲縹緲碧雲頂

次韻諸公淸樾軒詩

塵中望靑山防有移文阻誦君淸樾篇頓忘三伏暑想見松風底樹羽仍設虡山靈莫逆友獻豈煩縞紵招隱未容反陳迹渠能序詩翁麋鹿姿窮不問唐舉歸誅故山茅吳鴈馮寄語君寧山中人居州定王所

代羅大著遙題雲巢

髙人玩世心仕學有餘裕稍償俗間負未忘塵外趣結巢依莽蒼泉石得佳處牙籖三萬軸遮眼豈云蠧鳥哢巖作屏翛然不移具時招櫧山云蒼白繚牕戶徑潤樹罩煙庭虛月含霧萬景供旦夕與人美無度園翁垂綸叟或許陪杖屨我亦漫仕者雅志買山住卽今想象意未辦魁傑句他年登君巢酒所尙容賦

次韻胡學長喜雨

胡君著述間動作千載計雅奧三百篇挹取欲無藝一源發至醇萬象赴傲睨平生笑此癖論交惜晚嵗君詩信入神我眼本無翳屈膝邢娥前酬贈慚醜戾憶初拜雩壇遽恐枵腹斃徒然陰樞縱寧止幹胏噬敢徐救焚步頗徇非鬼祭端知世興道密若有司契神孚聖君徳家沐良牧恵天人隔顯幽論理不論勢朝來望阡陌白水漲天際歌呼滿中田不勉渠自勵黍稌分後先稂稗易耘薙淸泉向小歉比屋念遺穧饑飽巧相補上帝亦已諦老夫辦疊期是恩良不細僊曹有佳招天閽不堅閉長安粟一囊或許引前例不然買靑山補破仍茹糲出處顧何心一漚寓斯世眾雛能稼穡暇日訓孝悌相望渺海涯恩懃未渠替張侯本萬中蘇子勞再說排霄眄世儒笑閱風外蔕艸麻侍金鑾云空澹溶泄丈夫要特達不必須援繋卽今轉圜句可薦五方帝如今縣麻雨立見萬生濟

贈鐘汝楫

坐窓雨蕭蕭出戶泥活活旅食向六旬淫霖破七八舊新佳客斷局陋不可活鐘郎捲銜袖詩與人秀發誦之未數帋驟覺陰氛豁壯如秋濤湧淸比哀玉戞騷人詠香艸不足供采捋詩人深堂奧掉臂欲排闥應接殊不暇愧恥那容刷正宜長聚集慰我抱饑渴不見動十日有力苦見奪轉頭二十年夢覺幾電抹我甘鼯五窮子亦狼載防川增得深敬外此本毫末別語忽見諗回腸隱膠葛乘除等寒暑休王有回斡豫章出林遲出乃千丈防天居五云處往矣儕俊傑當念淮山陽有人晞短髮噬肯回葉舟譚妙共蔬糲

題徐居士遁庵

世网誰所張四彌天宇大萬情本一機矻矻同此在徐君經世心心乃超世外趣靜緣有動無顯奚用晦姑爲辟俗去示世無吾待結庵定其遷初不憚一再容膝得勝處外物了纎芥有山自煙雲有水可灌漑百丈峙翠屏千尋拖碧帶牀頭三聖書防意謝分掛天山得要防肥遁元非內此名扁此室吾詩儻容配

次韻徐秀才十首【以才子富文華校讐天祿閣爲韻】

冷官臥漳濵書奩漫棲埃飱魚芼瓠葉局縮養不才窮鬼不受送與君作陳雷將軍視將浼夫豈餽無臺杜陵將詩壇受防湊多士黃陳大其傳劵契密付委徐君萬卷腹詩作風雷起春秋富有餘著眼置餘子向來孟浩然醉眼髙宇宙淸詩落京師蘇李欲束咮蔗隴槎頭鯿未覺黃金富纎鉤餌蝦蠅但取浮陽嗅翕赫公侯門下客亦方聞慘澹埃地髙賢絕通津蠧書分此老華國須奇文渠觀有旁招子行當冠軍毅毅掛榻翁孺子來如家長安聚蚊兒車馬紛囂嘩裔孫防兩窮韶顏映蒼華長嘯敍孔李驚翻籬角鵶霄霏上防鴻山霧臥文豹餓鴟嚇腐防啄啄詫飛趠吾徒爲己學欣慼置不校小艸或逺志詭遇乃近效鉤妙如悟禪去瑕等居讐學詩得是法善刀無全牛脫手希代珍願子母輕投衮衮譚項斯愧非古人儔閱世難衣食眼中子能賢萬像入吟筆摹寫皆其天蹇孑我荒學一字不蘄傳子家文章錄得書或牽聮釣湖鱠紅鱗斸山飯黃獨書生甘若飴八珍不在目出處有餘裕贔屭營寸祿一舟指三徑不逺儻許復堂笑伊優登米笑侏儒索見笑與笑人等可付束閤從俗心易波矚理眼無膜但求種秫田歸療酒腸涸次諸公詩韻【去年略憩成倅小築約今年同遊不果諸公詩卷來索和章感而次韻成有歌姬甚黠云】

墻圍護風煙檐影納紅緑城西百弓地論價指和玉滄浪取具體輞川儼遺躅年時得小憇振衣休汗足山靈不畱人定復厭棖觸坐想散花女深堂伴金粟今年桃李月僮馬幾裝束竟成夢魂到永嘆春事促此亦志願違世有谿壑欲似聞偕六逸【成仲鄰句防凡七人】碧酒仍艶曲風鶴羽人下露花妃子浴詩卷肯屬我爲洗顏面俗元亮晚耒耜彌明舊符籙可須白月前熠熠度螢燭

八月晦試院中作

官居課程地生有文字癖誠知蟁負山詎得辭此檄嘉禾古多士孰者非巨擘老眼不待封舊苦花隔勿云石賈玉箴失眸亦得【荀子云失箴者眸而得之】捧心若爲妍竊鈇徒自匿陸海貪窮搜奇寶多偶獲巧常昏金注勇或便大敵淸醳聆鄒琴欵識辧周鬲頗收半段槍遐念連城璧渠應悔羔袖吾敢厭雞肋撫囊搴利頴體國免素食明朝羅客拜定自百夫特俗無拋塼惡歸舟緩張席

九月二日

燈火一樽酒笑語亦固然如何棘圍夜憶歸不成眠衰懷動多感妻兒須眼前人生四方誌誰遣霜覆顚

次韻袁憲閱兵許浦

皇澤泉及瀕戎索均帝闕邊屯笳簫地彎弓睨胡月萬旅皆金繒不待持閥閱於時江流澌極目云閣雪嬉嬉忘其寒恩寵自稠疊使星照海徼天意不虛設勞勤需摩拊勇怯要旌別除器有良楛扣閽許陳列古來分君憂下敢謝薄劣叱馭陵九折推鋒取三防況公經世才翻浪海鯨掣夷吾吾目中江左佇茂烈汾陽唐柱石守器未應缺銜命玆小試鼓勇士眥裂指揮用諸將他日須此傑聖君中興主詔語一見決治具有罅漏詎容惜捫舌兆朕貴先識沈黙眞小節鄙夫百僚底欲隱尙不屑幾登王公門面醜辭易竭向公又一鳴當復笑燕說

江湖長翁集卷二

欽定四庫全書

江湖長翁集卷三

宋陳造撰五言古詩

三月初晚晴寄髙縉之三首

東風掃積陰殘雨不敢漂壊云裂裳帛倒掛隥嶺腰鳥影不作瞑夕陽眀山椒安得上上頭風露永淸宵人家繡閨閒湖上妝面新湖山簫鼓中魚鳥安得馴山靈建飛雨淨洗綺羅塵卽今隄邊柳爲誰管殘春曲欄倚靑防萬井入指顧湖光漾明霞照我憑欄處森木倦鳥歸遙空徵鴻度定知待月人破竹有奇句

苦雨

有足不下樓有耳秪聽雨一日不可耐忽忽彌旬所軒蓋斷還往尸居成獨語日色似見慰雲气復如許西湖梅柳月裘馬趂簫鼔細追他日夢一笑念防虎

再用前韻贈髙縉之三首

晴色與春違香紅不余漂出郭縱逺目艸長麥齊腰詩來慰幽獨吮諷芬蘭椒招月作三益庶用娯中宵閉門雨兩月君來無舊新白眼睨牢石騫飛不受馴落落含風松紛紛棲睫塵慚非修月手向君和陽春髙郎客京華好事有左顧儒林丈人行乃得曵裾處亦知短褐底蘊抱美無度繼今數公間可但傳新句謝袁起巖使君借貢院居【以簡齋詩一涼恩到骨爲韻】

書生嘆漂流卜築定何日折腰爲斗升問捨羨九一諸公有好事往往遂所乞懸知許黔突當復念容膝火雲烘白晝悠悠晝日長黃塵撲面去行客汗反漿老夫淸夢起開卷鉤北窓微風入巾袂世恐無此涼久晴忽一雨爲洗暑气煩斯人作欣慼造物無怨恩我方墮窮塗獨能庇寒暄公亦不自徳自笑煩於言槃簿蕭寺中永嘆無客到吾室自勃谿粗免以饑告及此防寛閒好風日見勞安得長者車茶餅寫襟抱槐龍舞修影頹景忽西沒空庭漾金波坐待月東出臨風思傳觴沃此支離骨開門拜嘉恵正得杯中物【是日鹽車送酒人適至】

寄題徐虞卿醒心亭

人間聲利場疾馳不知反營營計毫末一益昩百損徐侯大雅士探道自其本防勲虛明地外累不待遣出能同光塵歸念寄蕭散著亭得勝處竹茂水淸淺亭中眎亭外畏塗塵瞇眼翛然得此心萬化無餘蘊老我尙問津人與室俱逺向來卜鄰計欲舞嘆袖短防當尋此盟蔬飯同茗椀灑落無何遊共閱世沈湎【昔嘗托虞卿買屋丹陽價髙不果】

余姚飯

昨暮浴上虞今晨飯餘姚官期有餘日我行得逍遙盤實剝芡芰羮魚薦蘭椒一飽老人事茗飲亦復聊捫腹每自愧昔賢尙簞瓢僧垣棲翠微金碧煥山椒龍甘可茹塔鈴如見招遲本不惡況復待晚潮

車堰牛

牛力輕萬鈞性順異諸畜有足不解踶有角不皆觸課日引耒耜爲人給谷粟私家憂闕食公家要余蓄公私𨿽相須置汝誰取足柰何過堰客行舟動千斛挽牽亦諉汝贔屭頸髀縮扣角一勞之不語對以腹物生愧無用懷安或非福於人儻有益厪身豈云酷君看廟前牲被繡飽蒭菽膏血薦鼎俎誰定悲觳觫

舟行卽事

昨日出曹娥明日指慈溪待潮舟爲膠得潮舟若蜚畱滯復一快計程元不遲人生意失得孰者乘除之今屈昔已伸彼贏此或虧但可自適適尙用悲喜爲水伯愚弄人政如造物兒丈夫木作腸渠輩未易知

饑寄定海交代

縣尹古子男今不一錢直低催奉簡書偵伺常屏息白簡與按章嵗月供彈劾當路𨿽所懼姦民巧狙撃吻間售蜂蠆意外變白黒防虞莫救過彌縫或逃謫政使有卓魯未容置形迹云何世難事君不動聲色編民翕風移惡少且心革田廬有笑歌魑魅亦竄匿斯人紀仁愛幾磨南山石政聲懿如此僅免繩治厄諸公蜚鶚書犯嚴尙遺力安得定海民爲君灑薦墨蘭臺傳循吏采訪多失實安得定海人爲君秉直筆嗟我吏隱者志在山南北身名萬金重如博試此擲賴今遺愛地一一可矜式政恐效西子美顰得謿劇江臯一樽酒聊挽朝天客妙樂喧江浪淸譚倒理窟盟言底遽寒舟駛潮水急西望念風義感嘆徒至骨

復吳祕正五詩【以識子用心苦爲韻】

武陵邁往气當世隱一敵揚眉諸公間甘作遷客客裔孫典刑在磊落抱深識我學謝柳州顧肯睨門席簿書阻從遊人逺嗟室邇胥徒怪坐忙眉睫若爲喜方於蒍於忽誦子虛子悠然得此心外累蚊過耳我如不材材自誑無用用向來風月前詩筆頗吟弄低摧髮皓白無與世輕重枯株欲丹黃因君彌自訟作宰古尙教宓齊但橫琴唐吏猶易爲讀書或松林一從來海瀕琴書暗塵侵俗有古今異鞭撲違寸心君詩用功深平處猶近古北斗燦繁星拜賜詫兒女亦思貂可續中夜攪肺腑攬須粲一笑笑翁祗自苦

張丞見和次韻答之

中年賦逺遊羣僊謂匹敵朅來吏海隅笑死鶴背客昔人混屠酤不取俗眼識惟應赤城老黙許分半席故人十年別墻宇今密邇譚勝復詩工排日有驩喜所嗟連城璧過詫窶人子何況政術疎一一賴提耳我本山林人娯老有日用時須禽一戲暇乃笛三弄言償作縣責顧敢寶所重催科未妨拙防速牙角訟張陳舊莫逆雅趣瑟和琴器用異所宜渠觀與山林朝來覽鏡笑鬢雪無可侵但辦摩衰眼送君立班心男兒鼎珍食富貴倚稽古不然東山車穩載十眉女可憐彊項令俗塵塞腸腑端如溧陽尉老訴食薺苦送李象山趨朝二首【象山海邑古稱象山郡今聽李明府言頗亦費支梧故云】

人將宰象山蕭散目郎署卽今撥煩手蓄縮殆難措鄰分銅鐵名恐坐污染故髯君千日畱曾無疾頑怒徳孚俗風動政洽民孺慕過虞櫝中毀穩下竿頭步定川壯哉縣瞢不揣鯫腐虎須有危攬羊腸無善禦彼此劇易間霄壤計相去滿懷血指羞乏君斵輪具鄰輝幾余分忽復失彊助歸舟不可挽臨風悄延佇

書肘詎容掣箏柱不可膠付事多其防職業自寂寥頗思圓機士細苛舉綱條宰邑古難之茹苦耐煎熬百抑不一揚推波益驚濤由來法愈密秪爲下所操一饑驅我出銅墨彊折腰捩翅著籠中側睨衝霄平生有知已持槖貳銓曹君來定倒屣道我不自聊願推變通術霧雨均枯焦而況代捨舊肯惜引手勞

遊慈溪龍虎軒【軒有石湖碑字如新刻】

坐曹可勝勞出郭復行役半年定海令三度慈溪客慈溪足勝處山秀江繚碧終然縈夢寐遑此事遊歷髙軒閟龍虎表表市闤側得興不暇慵徙倚且數刻洞戶初推敲階除旋登陟向來攫怒勢枯漧抱頑石乃知名實間未易膠今昔尙喜詩翁碑不受蒼蘚蝕可但神所護人未忘翁徳非使老眼明斯遊竟無得

十二月二十六日趨府

誰謂一捨逺不辦三飡趨亭午縣市西衙鼓府城隅匹馬驚鳥去指槌冰在須北風挾霜气萬象付摧枯想當折琴弦未怪裂人膚駞裘被甲如是日有若無客首不暇回顧容少踟躇出處不能同勞逸爲之殊龎翁馬少遊似非隠者徒鄕居老躬耕飽溫得自娛婆娑銅墨間盍亦省頭顱蓘穮脫中孰吾口良易糊

十二月二十七日趨慈溪【旣到更盡則同官以新帥夜過狼狽而還予念從者寒且勞獨畱宿】

西風蜚江浪江畔那容立霰花濺千尺望望客衣濕小舟艤兩三人已鵞鴈集側睨波洶洶俯憐身岌岌乘淩玩掀舞生死付呼吸前登爲回首舟重巾支徑不通車車去如見縶念此役夫苦體我官事急傍顧中夜還得無僵僕泣畀汝就甘寢白飯亦周給徇人多意外自信寧不及利物身每輕睡覺況六十

次韻王省幹【王以懷君想報珠作詩見遺】

南橘合嘉頌爲枳緣逾淮黃濁轉眼涸一昨彌兩涯志士抱根柢千古容興懷後生事虫篆蟻穴鏖檀槐一官初有祿三月免無君平時愛人學蘄試百一分習俗南北異所見違所聞致化要無倦儒者貴長文王侯文振奇人作髙山仰世學方波頽渠獨不流蕩諸生畏雄驁六藝厚涵養遙知落詩筆髙像寄逸想叔也過我門往往接防倒惎以元亮止終然劉伶禱我此待鶱翔夫合戒陵傲惰遊置耕耘曷怨鹵莽報大匠成風手器就不待模老夫黙自哂堆豗守一隅論交獨何幸魚目儷明珠他年君鄰墻作意營一區

次韻張丞

政平民安之不在書上考君看道傍樗蒼云防合抱明時話英躔佳气指蓬島孰知嵌巖幽乃韞希代寶張侯儒而吏笞箠環臺皁政聲載輿論文價動諸老學富食猶貧志堅進不早卽今紫霄人豈必皆橫艸亦知名煒曽上薦士表靜女家無媒深閨自媚好胡寧倚昌丰濃抹且淡掃防看邢娥前妬婦付絕倒

謝制帥髙卿剡四首

宰邑非良才朴拙瞢信已曽無補毫髮粗不畏首尾倚公造物手襲璧護玷毀世有百謫余觀旁首重稽薦書未及門啅鵲拂人衣盥手衮字褒祗遣顏忸怩瑕瑜僅相償葑菲終不遺窮途石作腸持用答恩私去年來甬東旄倪喜動色公今畫船西行路亦嗟惜去來本何心民自作欣慼達人了世緣八極付揮斥論世究徳業先生處其全谹議可斷國余功猶護邊此行𨿽暫屈衮職正急賢璽書起黃霸摩眼待新年次韻張守不欺堂【鄕守張仲思以不欺不擾堂二詩見寄求和爲次韻】

使君古醇儒內視保良貴蕓蕓鏡中影了莫遁情僞賦芧豈至術機灌彼誰子退食一堂間百事反諸已牀敷但詩卷庭砌亦屐齒洞洞靈府閒拳拳聖言畏獨傳迂叟印不作俯仰愧何當拾級前拱坐商略是謦欬付元城歸詠如闕裏從俗倦執熱得意風雨防【元城問迂叟學誠所入叟云自不妄語入】

次韻不擾堂

取民狼走羊勝之楚克庸孰知號召初已賦大小東賢侯守此道力若防山雄深堂玩閴寂翠影環防籠泛應得天遊靜鎭副上衷樂知前池魚吟當北窓風情寄埃外俗自和气中髙吟與傑作鏗谹而舂容無欲民自朴契鑰今古同卽今美化孚袖手自卽功坐令鞭蒲捐寧遣馬力窮我心偕郡人防當志願從新年鋒車南帝渥看稠重政聲頴川上可庸不作公【時予宰定海未識君】

宿雲巖山【是夜大雨】

名山邦域中每嘆夢境隔如何夏而春共苦沽水厄向來夢中山眞作緣云升夜气與僧話凜凜冰壺淸初宵潺淙聲大慰望霓意睡醒鐘魚鳴猶是翻盆勢不因官事驅寧許山門畱況今浴種天頓釋嗣嵗憂雨旣副我禱山亦入吾手一旦二喜並誰謂終不偶渉世嗟聱牙天頗憐其窮更持靈臺香歸謝淵徳龍【定海有淵徳觀祈雨所也】李伯成食甘豆粥和淵明詩分寄次韻

八珍較半菽丰悴岐兩端志士傃所逢心泰體亦安李侯貧食粥吾獨於此觀竈婦不余顰鄰劵有後還顏帖孰嗣之範叔可勝寒破碓砂瓶前蘭佩雜木難堂堂五字律鋩鍔凜莫幹不羨侏儒飽寧追陋巷顏挈瓶肯見分特特扣荊闗讀詩良起予投匕忘悲嘆

次韻解樞幹二首

我方首儒冠頗亦易此人尙友卑自漢讀書考先秦士或暗鄭朴識面蘄卜鄰計疎志空勤敝帚浪自珍口前齊東語瞢欲潤帝綸學如村社醖百醨間一醇老蘗媚衰紅飽閱姚魏春顧慚誤題品五字極淸新君才允文武行矣拱帝宸餘年念桑楡歸去儕編民

阿文鈍於學莫計故新年向微他山錯詎徹醯甕天論交置才否如君政自賢爲導有源水俾加視後鞭譬彼千仞登投足得攀緣君生英衛家造詣超儒先餘論分吾兒一一當手編繄我液木臥沙不受鐫鵲音曉見諗羣玉紛墮前政使髙帋價敢蘄世儒傳

題張仲思孝友堂

筆端吐陽春胸次著云夢袖中匠石斤規矩隨意中君侯道藝樂不許俗子共深堂埃外平日文字供黙對八窓靜不但十年種妙語落人間一一萬金重平反與進修並作防甘奉只今衣五防頗亦笛三弄何人侍板輿觴豆燕羣從鴒原春事繁鴈影天宇空傍睨梟雉呼或作鄒魯閧紛紛手翻覆納納腹空洞汲直合居中器博滯近用初計防薤來竟息憇棠訟翛然擁書坐竹風助吟諷更聽雛鳳鳴未妨蜚鴻送今皇志復古俗有後賔貢斯文屬耆儒夏屋況巨棟江漢繼崧髙誰當第嘉誦縣知尹吉甫縮手辟張仲

次韻嚴文炳暫別歸吳門【且堅仲春歸來之約】

白駒縶維之君乃再嵗住政如荷蓧翁雞黍止季路得句推敲余每肯向予吐平生識丁字頗亦指佳處只今妙著述詎云工訓故東陸方播和南云遽回頋似聞漢諸公交口河東賦挽袖不轉頭歘作翩鴻去郡捨𨿽舊約侯門有晚遇可忘酒招攜況識棋勝負老景樂事稀春意駿足騖無令歸驂前怒風鏖花絮

再用才子富文華校讐天祿閣韻贈周教授

仙人藤陰夢金骨窖黃埃當年晁張防縮手推其才陳編且千載萬蟄聽春雷偕公閒弔古文遊但荒臺步屧城腳園蒼官拱緑士向來錦打圍轉首就紛委流光不貸客感喟中夜起肝腸舊輪囷言賦子虛子胸涵陽秋筆眼髙古今宙周子定可人萬象棲一咮眇睨紈綺郎自詭多文富世有九鼎珍唾去不渠嗅窮途有快意辟席得異聞靑天千萬里翳日帶煙雲今者君子後滿窺崔蔡文當此陣堂堂嘆我提孤軍矻矻守枯防頭童未起家居陋婦勃豀食貧兒讙嘩養髙有驁岸戰勝無紛華黔浴如可移誰辧鵠與鴉徇物笑蠻觸自守等毅豹寸壤聞蚓吟九萬觀鵬踔孰知塵外士戴目嬾此校營營彼誰子磔蝟計微效審知才非充敢怨言不讐進乃隔九虎退且辦十牛向非食不足此檄當徑投黃馘漁樵翁揣分吾其儔君家小阿韞擇壻須才賢我家小於莵披霧欲窺天鵲語燈著花妙契黙有傳何當珠簾外防絲自相聨萬木同一秋松栢正也獨夫君閱流俗塵過不畱目我昔甘曵裾低首問宜祿及今君子前玩易愧頻復假板未通班此气渠容索周友萬卷腹小卻石渠閣培學虎出翼息妄眼蛻膜何當去爲霜萬壑正枯涸

別兪君任通判三首

客捨不宜久黃塵翳衣纓非君此解後孰使老眼明握手雜談笑洗醆共濁淸已燼銅鑪煙倐聽丙夜更淸詩相勞苦凜然見髙情珠璧璀璨珩璜競鎗鏗寧惟老眼明亦使病骨輕語離信所重未敢促歸程

一代石湖翁韓歐或其儗當時出門下如君屈幾指論定難爲才我乃輩多士椎成方未器正賴君礲砥師友系魂夢栩栩輙千里驚見得此客幹鵲預爲喜一笑破千憂天幸寧有此石湖倐眼中此翁眞不死

房陵望毗陵計捨六十餘今我從逺役羨君方逸居逸勞不足道防合嗟愈疎向來江南北二年能幾書殘山賸水地詩題當不虛得句茹不吐思君定愁予遡江日千里豈無紅尾魚交情儻未忘與問今何如

書隱靜寺壁【丙申秋入隠靜未到雨甚苦行旣到遽晴迫官事卽去感而作】

籃輿初半塗飛雨欲無路到山臂屈伸赫日照窓戶山靈太孤介深厭俗塵污雨似難客來晴似推客去書生林泉意此癖端有素俛眉紅塵中正以五斗故堇堇三徑資渠須畢婚娶出旣非得已歸亦奚早莫他年五湖舟何殊一杯渡捲舒吾自由誰招復誰拒

贈臧文仲四首

靑山玉所蘊下此翠鳳雙音含古韶濩身非世文章眾羽不敢睨謂是聖時祥有人摩老眼側佇雲路翔夫君根柢學宜我屢卽之罷馬取長道顧肯過我爲索寶黔婁家怪君焉取斯頗嘗見此客且用詫吾兒理以定故明用智或成疎蕓蕓自根求一一皆我儲饑糒渇須漿水固不宜車請君黙自燭是物誰欠餘始吾泛其觀中吾固其守拳拳寶所重世或輕敝帚廐馬我所師家雞誰得有此心如此用煩君訂是否

戒飲三詩【並敍】

【予中年病於酒以飲自誓謂不當自賊亦不以賊人飲客多寡聽自酌人皆笑之然向病脫然客亦未始因吾病臧子子儀獨不見笑且曰某不能飲見虐以酒輙病求予言曉客因信筆申其戒古人之詩語工而意婉使人思而得之思而得故得之深守之固後山秀骨畫眉是也吾亟欲爲臧子益故直書而詳爲之言不暇爲前人也子其識之】

毒痛痛受辛斬刈憎暴秦杜康與儀狄賊物其罪均商毒烈火炎岐鎬方陽春秦暴虓虎摶歐粵無顰呻二子起酒禍古今同湛身計實乃鴆葛適口良甘醇文錦覆深穽病媒鬼之鄰劋殺不遺迹辛政猶爲仁今子知所戒薄俗豈其倫生世千金軀況復富席珍

中古避世者或以飲自名世网未易脫顚寧其情嗟哉竹林子嚌茹日瓶甖時旣謝周漢顧肯羨久生中聖憐徐邈種秫想淵明卯金當塗髙委質吾顏頳偕我偶盛時生亦未易輕況子淑茂資天驥趣修程論才應時須挺志爲親榮親言銘肺肝盍師陶士衡

自我銘盤盂覆杯逺麯糵人或安淸修身亦享黃髮柰何悠悠者沈酗無虛日言之每逢怒周誥存苦闕狂悖貽世戒气血瞢中竭持觴勸客意彼肯獨夭折投轄車鈐頸抽腸擢其骨交遊多若人自重要勇決闗須太虛閉交繼叔夜絕毋興聖賢悲濡首右臂折【司馬子如飲孫搴搴卽死髙歡謂折我右手】

邵伯阻風小泊贈送行諸公

長徵每愛日小泊未遻意陰風自南北客子聽軒輊召棠望吾鄕不作秦越異船閣鴈鶩洲人穿魚蝦市相逢各吳語知識十三四水實不自買海錯有佳饋餞行餘十客超俗見友義笑譚寒谷春爲我洗羇思相與臥玉瓶防燭得微醉老懷易作惡別語毋動喙

次韻丁判院【丁方謀保職官】

丁侯袖詩來容聽媧皇弦咀嚼冰齒頰如漱錫谷泉露花有餘姿風漪自成紋中含班傳香夐絕郊島寒汗流竟後塵何有一字難明月墮我側盥誦喜欲顚因君念漂零俛仰追昔年門間半面初隄柳嘶晚蟬寒暑機不停奔騖履欲穿客捨此相遇把酒霜鴻天男兒气幹霄猶受稠人憐似聞國士遇度外置拘攣渠信造物兒賦予終奇偏淩風謝垢濁仙者一探丸多肉彼下乘更趠驊驑前我老從斗祿纎鱗潛重淵饑火少見貸歸志久已堅自甘尺蠖屈何與風鵬搴防看鶚書薦領此云錦篇從今拭病目長風駕蜚翰

泊步

擁衾迎鑾曉艤楫步夜問俗鄕音轉束緼野宿乍去家倐兼旬取道逾三捨江神𨿽世情羇客忍陵借初趂風色好忽復防席卸泊舟市區外系纜古柳下遙聽波浪湧未息妻孥怕譙翁身世拙衷貨迄未價榮望絕臺閣歸計盍桑柘男兒四方誌肯與衰鬢謝古人出處間分取世俗訝呼酒把譚麈捫虱復王伯

魏帝廟

佛貍嵗未卯志欲吞宇縣當年江飲馬腥血浸淮甸無人飯耕牛有井巢歸燕至今閱遺史爲汝空飲恨緬想瓜步畱殺气纒吳分云何此山椒遺像儼髙殿無乃甘事讐吳俗昧所見或復綿歷久後嗣忘敵怨防漠彼有識福汝吾敢信君看趙與薛狥國冒禍釁魏侯繼前躅長呼死白刃胡不屍祝之香火均逺近豈但祈神休抑使頑懦奮誰今決從違引手適我願【趙侯立薛侯慶魏侯勝皆淮南死事將也】

長蘆寺二首

梁帝號用儒顧有佞佛癖區區泥其粗佛者寧汝卽矯矯只履翁談妙塵可析冀上一言契何意水投石瓶錫翩然逝北去甘面壁有道惡驚世應俗肯畱迹一時起誕罔千載受誑惑至今利渉地傳流何荒惚渡江一葦爾古今尙遺植紛紛捕影徒唱一和者百逺渡有浮杯行空或飛錫至人果善幻幾何異鬼蜮世人墮邪蔽狥虛不計實我學謝傳韓艤舟重唶喞

昔年望長蘆去江逾百步垣宇呀已缺浮圖欹欲僕僧徒噬肯畱日有沈溺懼重來舒望眼佛剎非故處安眾得亢爽定遷醻夙素似聞瓶錫侶復作醯蚋聚居人禱蠶麥行客乞泉布營者肆誇侈施者不顧慮百堵煥金碧奚翅復其故往往豪儁人四壁有未具彼徒創寺意取鎭湍濤怒向來梵唄所倐爲蛟螭據在已不自保誘俗說依怙波流置不省此理吾未諭

泊龍灣

【闕】

沙觜沙外仍奔湍是間以龍名信乃龍所蟠浮煙澹寒鑑斷岸圍淸瀾孰知面埶要中有水府寛我來艤倦楫天水夜茫漫狂飈吼薄暮驚浪摧舊灘鯨鱣碭厥居渡鳥垂羽翰孰睡不知曉夢次聞平安龍公自兼愛況此行路難何以答神休幽佩紉蘅蘭

龍灣看初日

江聲夜寂絕江霧曉空蒙亂霞映淡日隱隱空蒙中羲馭巧呈瑞不與他時同烱然玉奩靜泛此瑛盤紅分明三足烏依微絳綃防曾穹斂氛曀幽壑舞魚龍升從海僊府光射河伯宮遙想麗帝闕佳气正郁防鸞鷺同虎拜三呼並神嵩散人得壯觀醉約持釣翁

舟中除夜

老境閱流光翩若下阪車除夜更深念系尾畱去蛇【坡詩云】昔人老世故亦復興此嗟迫嵗況羇旅孤舟如泛槎妻孥共蓬窓偪側棲樹鴉撥火話鄕國淒愴雜笑嘩桃栢粗能具爆竹知誰家歘聽雞鼓翼尙看燈結花遙知諸神曉共正靑帝衙我亦東風前坐待帆影斜

艸鞋夾

隆岸圍小河紆郁江之隩初看一窄旋望百頃淥艅艎與下瀨山屹復云矗自治貴不試此舟江左腹向來胡騎南勢若撼坤軸飛城截中流羣孽頸爲縮元凶坐自斃犬羊僅還轂千齡有機防二竪方角逐武剛環貔貅突騎騖陵陸古今常勝術所投副所欲神州久望望廟算佇復復區區計自保膠柱難爲曲客行寧賈胡小泊遂信宿撫事空三嘆爲儒慚碌碌

泊慈湖北岸

坐覺江流平漶漫裂三股舟子告風橫因循宿中浦慈湖古戍近猶復小江阻漁翁家葦間蝸捨無鄰伍把酒訊三老此寧泊舟所諗我今昔異解帶無所苦向來探丸徒白晝猶旁午一自尙書來此輩凜刀俎江山亙千里有屋皆外戶似聞襄江道祍席過行旅翳公舊威愛平寧尙如許兩地好經行爲官喜欲舞倒牀鼻雷吼夢破聞船鼓受欺墮姑息迂儒彼何取【謂張尙書定叟】

泊府口

建鄴重東南爰從吳晉後鎭戍分淮江心腹運臂肘我舟歷陽岸煙外見鐘阜問名良賔實南渡此其口龍蟠虎踞地永借藩籬守六朝或易之戎馬輙騰蹂鐡山此濟師竟致凶渠走扼吭儻得要制敵果何有設險務究本不獨計山藪任吏所宜擇撫民所宜厚孤生卹緯意南望凝竚久深愧行歌人招邀話佳酒

采石渡

大江礙崇山突起作湍悍采石天下險掲厲誰敢玩戈樓泊千艘鋒旗麗天漢昨憶辛巳秋胡馬蜂蟻亂敢觸貔虎怒旋作狐防竄繄此折其角羣孽終內叛孤亭試一登明眼得奇觀回首吾葉舟已復艤沙岸我犀不敢然幽察神所憚歘聽鉦鼓閧戎事閱鵝鸛折衝須武備保治賴彊幹鄙夫華封祝泚筆亦其漫

上下驛磯

湖陰數里間山麓矻兩磯磯麓突江出禹功不及施千古妨行舟死生系毫釐我昔步磯上雨歇暑气微驚湍下百尺怒勢轟千鼙尙憂坤軸動無怪沙岸欹蟄龍渠得安過鳥翅欲垂頭膽爲掉坐嘆舟上兒壯哉天下險姦軌容扺巇如身護風寒要地此防希今來嵗華暮去舟良坦夷人言水進退寒暑分盛衰古來設險守亦有可易時函谷與劍閣秦漢嘗用之人輕地亡重正煩折箠笞恃險無興國興國須藩籬帝王所取重文武各攸司險易倐變攺卽磯餘可推

蕪湖感舊

下帆同烏棲掛帆逐雞起但見蕪湖月耿夜淸如水江左此壯縣我昔舟屢艤諸公各敬客欵曲豈今比酒杯慣邀畱妓圍供燕喜流連動十日【每過蕪湖朱丁諸公約以十日爲期】揮掃或千紙舊遊想如昨故交今餘幾逝者泉壤隔存者參辰似浪慿楚些招盍寄相思字可能喚巫陽且欲托雙鯉

過繁昌

江山互映帶竹樹渺隱見居人江山閒安處忘古縣泊舟穴子初舊觀儼自薦山髙攙云雲際抹深靛慰我塵埃容嘉此煙雨面山腳慣奔走尉曹分卑賤縣人應指似鬢攺顏狀變漂零渠未知憂患嘗欲徧俛仰二十年轉眄閱蜚電故人半在亡在者或海甸明朝理去楫山影暝江練安得人如山來往長相見

繁昌早發

客行固厪身畱滯如捩翼及玆祖禮竟蓐食理防席風停浪未蟄天曙月正白版磯匯湍殺荻港煙樹碧杖防丁家洲徙倚容少息無酒問山店憶鱸聽村笛烏烏啼松行鴈鴇下沙磧回柁投曲澳又寄糝潭夕情疎或易合不作淮楚隔累然槁項翁軟語慰行役

江湖長翁集卷三

欽定四庫全書

江湖長翁集卷四

宋陳造撰五言古詩

泊海子口

池口至海口望望三捨外辰發莫已到回首西日在風師肯憐客祖道煩一嗌我舟疑淩虛楚山眞歷塊蜚鳥相讓疾驚浪乃弗逮窮塗坐局縮頗嘗得此快遄邁自本圗闕供恐貽悔未辦問村膠且計具薪菜

泊小姑山

楚山屹兩姑我見乃其稚聞名詩卷間識靣客舟次玉刻極端麗簮植瞑蒼翠娟月上天角相與詫嫵媚怒風將我西未憗卜晚憇山足舟可艤山木纜可系山外正風波獨此佳食寐斷知有神物主此勝絕地明朝捐行槖可無答神賜白鵞雪爲肪緑蟻香馥鼻舟穩風又熟無乃契神意未暇訪彭郎辭費辧非是

郭家洲

攜兒上絕岸微徑步防密人稀鳥烏樂老屋幾百室荒涼郭家洲籬落映殘日問俗得周旋譍門頗倉卒興衰今昔殊郭姓尙十七鄰里闕鹽茗翁姬僅盥櫛共說頻嵗歉平陸江浪沒場圃或潭洞椽栱行螾蛭去秋微收爾樵采取黔突接耳多樂郊一去恐兩失吾邦有杜母撫我不待乞蠲租桑柘在休役孫子佚意使流殍無寧後倉廥實官今潯陽來吏師那容失書紳拜此賜知我佐郡紱古來禆肉食多自蒭蕘出必若窮吏道孰先究民疾剝膚快目前吾固笑無術

富池廟

買香馬頭西跂望富池口我帆廟下卸秪費一炊久匆匆索冠裳堇堇辦牲酒所取薦蠲潔不必須富厚精魄我爲悚勇節公則有出門聞風聲萬竅一呼吼林摧巨木折江驅雪山走系纜下窓坐齋心念神佑鄰舟瞢冒去膽碎面黧黝非今羞供畱例亦罹釁咎交神不用卜遲速示可否噬將捨舟楫望望終稽首

離富池

江流寂無聲明滅窓月曉客枕歸夢餘意先西蜚鳥雪天信少風翳面正繚繞富池忽信次肯羨雕鶻矯向免犯險艱神恵顧豈少今晨有佳興調笑向諸小波平旗腳直康荘馳騕褭鱗鱗到座隅健鵲啅林杪人家積蘇間山影橫練表未成官縛去得句吾事了

馬口

氛昬翳春曉瞠目如受防停舟少須之紅日碾髙空是時羣山間積雪未肯融巖霧不盡收似角藻繪功屏障莽回合粉墨紛異同嵌巖有無艸樹森玲瓏皛皛瓊爲田奕奕斾捲風羃籬抹髙頂下乃臥玉龍隱顯隨斷續間簉成蔥櫳微漪湛不揺一一縣鏡中酒杯與詩筆客次寧闕供搴取不貲景納我云夢胸一笑漂泊裏孰謂吾塗窮摩挱好東絹世恐無此工

銀葫蘆

山水佳有餘我與之周旋江行已久矣今復領其全漾舟銀葫蘆雪在春漸妍素瓊間蒼玉化工與雕鐫屏圍無空缺護此百頃天圖畫別濃淡粉墨生雲煙人間有此境定屬水府仙先生嗜奇勝久駐無由緣命名失雅馴吾意終慊然玉鑑扁山石取重須時賢可無泊舟所作亭近江壖登臨付楚客當有云錦篇

回風磯

大江悠悠去淥靜初演漾山石齟齬之湍險乃萬狀君看回風磯卻略不可上椒石臥中江與江作陂障鏜防匯石下漰澎劇奔放北磯屹對峙其中過舟舫水流作髙下咫尺便尋丈我行返壑余坐想潢流漲頹波次灎澦如馬亦如象攖觸寧完舟奇禍此無妄入峽與上瀧艱惡偕叵量下澤遵夷塗回首一怊悵

龍眼磯【甚小而巧漁者聚焉】

誰謂石一拳不作江流礙朝來揚帆西瞥若驥歷塊龍眼風火磯培塿視華岱似聞潢潦時亦復鼓湍匯鑿去本不難奇巧禹所愛其上嘉樹密其側魚网曬居惟羨漁鄕復欲老犢背西歸儻得此庸敵七里瀨

散花洲晚泊

略眼毛山夾枯涸不可畱風帆劈箭去遼海吹一漚長年面死灰死爭如赴仇一飯六十里幸泊散花洲呼婦具盥櫛命酒浣驚憂我無資身防老計糊口謀勿云朝不坐叱馭復何求奔車非伯夷覆舟無孔邱薄徳旣謝此身世付浮休亦念三徑具歸從沮溺遊笑說今日快擊轅爲渠謳別畱初孰酒飲處酹陽侯

庾樓

晉起不由徳亦坐崇淸虛陵夷莫挽回後世猶受污庾非適用才夷甫眞其徒樓以庾得名而庾愎且迂面勢瞰空闊檐楹煥丹朱遐想如不及效尢無乃愚風流與經濟本自瑉玉殊空譚養虛譽胎禍取炭塗峻約火燎原典午轅下駒舉扇障蜚塵王叟寧厚誣狥名不旣實扁榜誰權輿得興偕下僚小節安足模捍患識黃樓仰髙題景疎於是復間然吾言乃迂儒

題六宜堂

昔人厭俗心寧取無肉瘦平時眼爲靑緑士須客右立節自修竦適用兼庇覆君家所居堂音響不待叩千溝防百椽一一渭川秀公今王元之好尙如授受記樓賦此堂異聲同一咮心謀耳目適所樂壹能副昔人言外意泥一乃百漏拘拘六者間見未脫科臼我此小盤礡萬境歘通透徐步寒玉琤長謡靈籟奏主人信淸絕此君舊幽茂並防超俗勲醉墨防衫袖

次韻余司理【余爲所陵見告治之有詩次其韻】

名分屬我輩那容狥多可勢由服勞屈享以綦貴夥積水須固防易溢不難破勸沮自有機懲一警千个世儒略其本顧詳獄犴課彼頑工抵巇未可援宥過姦名犯具分論罪不在大吏姦易爲熾士气寧受挫漏网容汝輩厚顏向此座新詩驚老眼唱髙信難和向來摶虎手老去但慵懦近者勞阿買金薤編玉唾此詩尢傑出气有江山佐揆予收新得比君倍當賀

禱雨福溪巖【巖下初無旱意蓋泉所沾漑也】

我訪福溪巖行行黍稌中人家打麥罷鄰里笑語同迎官問來意不信有蘊隆淙激田間泉詰曲走靑虹此泉有餘用此巖無闕供福巖眞福地爲民保年丰縹緲三花仙蜿蜒千尺龍翛然乞靈地陪此超世翁是巖旣磨滅是泉乃終窮洪慈小決擇妙化符鴻防彼此猶屯膏無乃坐怨恫稽首貢此言庶其鑑丹衷

近楡亭【予以近楡名亭取少陵詩種杏仙家近白楡而梁教授作長篇見贈以詩句爲韻答之】

小亭園西偏政復園取重扶疎百本木自昔誰所種敷舒曉霞爛磊落金丸奉城東詩客在端許與此供董老故自貧但有滿林杏別令雕虎守探嚢續人命我老斷狡獪昔人慵季孟惟餘隱幾地可愈俗子病天亦積气爾種楡誰所傳人間自得得何適而非仙少陵健於辭暇計然不然長翁名亭意系影更可憐何年嵗星精【典術曰杏木嵗星之精】夜辭天帝家幻爲賴鄕種增賁別乘衙似聞防鳳舞天風亂晨霞尙當月林飲一摻漁陽檛【予到官此花已過】

坐亭撚吟髭搯抉了不近詩來良爲吾吮漱賸芳潤遽令方丈屋繞壁走虯蜃何如嶺頭梅題品得何遜摭華復食實果部誰稱伯兄桃柰其弟無若此眉白三信殊稟五沃擅嘉殖藏核待東歸分供橘奴帛少日接爲構無何了桑楡邀食有餘地何事須千奴此亭與此木到眼聊爲娛五詩信睡語定博君盧胡

答余司理【余以予在定海時宿雲巖韻作詩見遺故答之】

緬懷海縣遊不作千山隔𨿽償還俗債【自教官作邑人謂還俗】玆復望霓厄孰知赫曦中歘有油云升六幕一汛掃病骨如濯淸西山殷其雷晚溽尙雨意頗思雲巖宿靜聽崩空勢靈湫貝爲宮龍伯肯小畱與翁寧兩心當亦憂民憂願龍噓爲霖彍電歸袖手免令山城民議我拜土偶千里飫玉粒秉穂周困窮牲肥酒如油嵗嵗敬爲龍

教授有詩再次韻

人間望晴雨長若物所隔虧成間十五嘉谷信多厄假手方寸丹誠與鑪煙升風伯齟齬之不容徹九淸雲起西北似副祈禜意驚飈鏖晚空汛灑第末勢寄聲主雨神雲車盍小畱咄嗟澤枯槁爲人消殷憂輔帝凝太和系子一引手如昔五三代濟時須聖偶詩壇我賤工康荘自途窮旋向良樂並禦天閒龍

次韻余司理路監嶽【瑞巖禱雨是日雨明日雨足二公有詩因次韻】

入山日正烈出山云忽濃身疑潤空靑旋覺霏雨蒙歸來坐良夜淙瀉如崩空縣知焦捲地轉眼靑芃芃似聞移晚秧竭蹷不暇慵人計故新年已判一倍丰此恵究所自無乃西山龍澤物龍能之叱使則天公我行與雨防僅殺顏發紅地上螻蟻臣渠敢貪天功兩公壯藻思表表千夫雄新詩猥見予拜賜豈所防得意筆生春狀物斤成風生世有如願兼得寧易逢此詩自宮商爲君弦枯桐凖擬雞酒社往和擊壤翁

和陶淵明歸田園居六詩

【予漫仕代耕山林之意無一日忘顧口未糊爾官上得師文書知垾荒田竟自此告功必醻曩志乃和淵明歸田園居詩以自堅其約且志喜云】

一室類蜂房爲食來窮山僅救饑火煎防履恐雕年平生邱壑念回首魚脫淵鄕居何許佳菇茭滿中田有兒可耕牧枉滯章句間昨日鵲啅余鴈書忽墮前雲集南蕩工數竈騰靑煙書賣猶可市前功戒頽顚官業詎宜老倦客志在閒置書命鴟夷心事今泰然

良驥馳康荘驤首輕韅鞅筋骨倐謝昔得無伏想自審涎顙質蹀欲奚往如我合漁樵奪煬忘防長資身本缺如與世志空廣老去傃所安豈直樂榛莽

種禾摭其實卽穊乃可稀儒吏瞢不長竟爲老農歸妻蕓兒可犂稱力食且衣平生睎龎翁此意今不違半生冒吏塵初不一日娯往往淸夜夢翛然系林墟已辦二頃耕更有三畝居養魚近傳訣種桑不論株呼兒計曩昔屈信果何如不復首尾畏形泰神裕余枝笻莎徑微枕書竹牖虛日用食眠爾外此一事無

我慚曠達人夢寐眷鄕曲十年仕楚越政坐食不足人皆詫善奕舉世鮮識局陶翁有髙躅迷塗炳明燭於焉稅吾駕作息課昏旭

把竿坐斜陽跨牛出曉陌長謡柴桑詠聊復自適適梓裏三鬴余鄰犬不吠夕稼穡政使忙樽酒取空隙仙曹有知友自揣無能役經時雋英事小人分耕績成言君勿問賣菜可求益

病起四詩

一節食

醫經戒多食書惡殄天物細茹取微足衛生此其術是銘當匕筯況我日衰疾胡爲冒所戒一臥復十日恙屙不虛生一一自口實大嚼健武事欲彊蒲柳質行年逾知命備歷世纎悉山膚與水豢嘗味幾十七婪酣復不已頤正昧終吉昔人議四凶饕餮乃其一不見辟穀翁曾是漢良弼

二止酒

少日良束脩但識名教樂誰令憂患後頗復近杯勺嚚號或跳梁扶攜取諧謔興來偶一適事過含余怍向非病鼎至或未悟狂藥不知黍麥毒終乃堇葛若腐腸自浸漸履虺尙歌咢覆觴吾已後遽覺今勝昨此衷天啟之相予固不薄卒嵗辦僧過茗粥安淡泊時醉牀頭經妙意翔碧落

三息念

祿位據極品勲業垂不磨出從白馬肥家有黃金多世間貴富者才徳乃莫過骨相審自知甕盎哀駘他一昔讀書史誌空慕邱軻矻矻章句樂所趣不及他日月倐遷謝如此定命何知己初不無腰金鳴玉珂一旦逝水去匪斧嗟不柯揆材旣樗櫟揣分合澗薖旌翻火馳余但有防鬢皤迨今要勇往灌園仍養屙石女自無兒古井那解波西湖佳風煙久矣辦一蓑

四論報

我本扶犂手爲儒父兄意全家飽官廩發膚盡君賜一念三稽首報答迄未議向來挹前修謂可跬步至卽今頻頻食空負堂堂志尙當桑楡收未可弁髦棄柰何不自愛生理冒所忌致君榮吾親環省已不冀餘年猶視息舊學有造詣其次在立言揆予敢辟是於世粗有益就死可無愧噬將金玉女凜凜戒失墜

題陳主管奧廣樓

捲舒樂天遊仕宦甘吏隱吾宗大雅士爲學先究本樓居盤礡地超然寄妙蘊沈沈一機深納納萬象泯人方窺端倪我自絕畦畛胡寧山川麗詩卷規束攟彼哉狹且露之世坐拘窘瞢焉登斯樓不博粲然囅

題雍和堂

元功播萬有洪纎各秀頴一或疵癘之槁幹例榛梗是身儲至和舉世乏妙領粹然太邱裔父子皆秀整學自付衣鉢刃不畱綮肯文字長少蘇智趣大小耿翛然詩禮庭翩度脊令影穆穆塤箎春矯矯塵務屏防看蟬嫣去滋味調九鼎彼哉誇毗子肝膽作鼃黽斯焉世宗師胡不日三請

題通明堂

世儒困墻面窒外由蔽中一理有朝咮八牕自玲瓏公無末俗病人識古賢風照物鑑絕塵與世云行空似聞虛白室略與公心同彼哉壊陂老史語寧所防吾知泚筆意千載端爲公

次韻余司理【畱襄陽日侍帥論詩旣歸余有詩次韻】

一從荊楚役八數昏旦星剸裁有碎觴詠無頻仍世故未焚劵官曹方治經客或嗤臞儒下亦安聾丞過日念知己逺方空舊朋持斧乃宗匠歃血主文盟天瓢賸挹注風翼困淩乘袖憐醉墨淄眼爲故交靑招此窮鄕吏闖彼小玉京樽罍容吟噱粉黛羅娉盈理窟領新得詩瓢傾舊盛風前雕虎嘯秋後寒蛩鳴六花嚴堅陣尺箠鏖罷兵是翁信奇偉小子慚奉承攘善悖古訓躗言防天刑見推無異辭君語吾未憑

離伏龍

北風鏖屯云倦鳥白晝迷篩爲縣麻雨寒气晚淒淒何以贈行客去路一尺泥卒徒淖莫前艸棘取新蹊可能辭滯畱十步九顚隮窮我恐非天問子誰見擠少日憂患海有眉未肯低流年況衰病縱死非孩提戚欣何足云壽夭久已齊秀色浮嶺路淸音淙上溪防心各姿態捋須忘慘淒山靈不無情斬新獻詩題

過八疊山

我從外朝來崄峭相連接巉絕不可上孰與西八疊車匪毛羽去我豈猿猱防一步九頓僕陟起正岌嶪飛蘿攀恐斷狠石髙更躡時方積雨後沒骭泥渉渉客居慣澤國未到意先懾呀如敵場赴卒不敢怯及此問次捨猶覺口嚅囁剪燭未渠寢尙恐夢驚魘

還家登悔來坡

下坡黐鴈墮上坡風鷁退歷險𨿽末勢未易忘嘆慨散人吏隱心下上不云悔摩眼見南山眾嶺莫謀大云陰巧蔽虧日禦頗隔閡誰規山一凹千室作闤闠嵐影暝竹栢吾廬良好在言歸休吾勞嘯詠山與對

程帥和陶二詩見憶次韻

離合定有數撫事尙忍言憶掎枚鄒袂遊從如兔園堂堂繡衣老凜凜云錦篇繄公笑譚爾諷玩良超然效顰徒區區晞駕嗟無緣登樓漫多感漂泊類仲宣窊石取供醉孤子眞次山東望搔白首不獨悲流年

次程帥和陶詩韻【勉兒子以學亦公意也】

昔吾竊科第正自學力勤𨿽從士夫後祿已不及親痛感韋經傳敢忘擇孟鄰念汝知防厲燈夜仍雞晨立志忌作輟惜陰計寸分盍抽胸次陳驅爲筆底春解顏獻新得眼釋嶠云鉏頭足膏腴天人巧相因奉親有如此況予耐賤貧誰今子不如儷美須前人

謝程帥袁制使【安撫程文詩筒不乏近袁文制帥附寄蜀書五部以把筆已頭白見書猶眼明爲韻以謝】

昔人道與俱物外一不假而我同是見兼取及土苴虛心超萬境詩筆時一把造詣豈二機此祕知者寡還山念初願老夫辦一物生平萬金產自托五色筆譬如十全醫付此無妄疾落紙亂虵蚓超然百憂失世人事誇毗失得紛滅起回思少年日失腳幾墮此尙友千載人得已吾徑已髙眠北牕風賢否付一指俗間苦偪仄有士能湛浮任眞自得得與世不同憂得閒書遮眼覺倦書枕頭不辭蠧魚誚不眙牢豕羞江左風流人安石頗巨擘絲竹不去耳用逃憂患域陶琴不須弦我輩所矜式設逢東山翁兕觥與浮白好書飛墮前客有記衰賤蜀道六十捨汗牛煩軺傳端如枵腹人品列睨嘉薦常伯古賢風凜凜眼中見防靑嫓熊膽入眼冰雪如疎云放佳月赤眚爲之除自拭烏皮幾日課蠅頭書政使堂下笑矻矻糟粕余丰約自定分絲粟戒妄求斯文寓理窟多取誰汝尢人間張長公骯髒謝公侯窮塗有樂地投老容夷猶九死得此生萬事遂成惟餘坐進地劣亦受推挽交遊金玉人畢力補疎短詩書衘砭劑陸續到老眼一編用劉漢誰似進履生髙吟謝世書我嘗羨彌明昭文倦袖手此曲寧虧成屠龍與澼洸付渠自重輕

程帥以詩見慰用韻謝之

平時聨輝星轉首食旣月誰能覽空影事睨盈缺老子一掬淚未憗謝天合生世岐髙下末路各一穴荘生悟浮休荀粲枉悲咽公言敬書紳聞道有先達

梁廣文歸自襄陽作古樂章迎之

自君之出矣適我患禍初入門悼今昔顧影憐畸孤古有鼓盆達自笑食蘗如石交不在眼勝談誰見娛自君之出矣春意尙妖冶著我愁城中轉首已中夏豈無鼓吹具塵筆置不把亦欲鞭其慵獨倡無和者自君之出矣無心惜流光但記燕營巢俄復蜂割房煩君驗節物可孤北牕涼戎葵一笑粲竹萌十尺彊自君之出矣饑民日北首春從二天來共拜更生手未議解倒垂促膝此何有非君靣揚誰有筆端口

次韻陸子髙【子髙歸鄕裏去甚匆匆有詩見贈因次韻畱之】

一從別君來圎缺幾望舒相與兄弟然異姓殊厥居向來帆歸船欲去仍趦趄平安可但已擬憑防鯉魚兩地千里二年能幾書了知故人意記憶猶勤渠當君訪甓社值我畱南徐參辰巧相避終冀或起予扣戶聽剝啄果爾不作疎屬者久契濶玆焉不躊躇甚欲挽袖畱扣子萬卷儲子家老嗣宗三賦陵相如阿戎靑出藍萬壑赴歸墟宸廷奉大對百韞財一紓有偕仲補衮無取辛引裾俯視漢諸公彼餒此有餘置之不吾卽欲刃捐礛防南臺復西掖髙位爲誰虛未須芹藻地脫口鎗佩琚平時交遊間別酒慣攙袪如君可畏敬且復同鄕閭求全待補劓渉險資閒輿滔滔多靣朋著眼增欷歔視我若浼然於君何賴與願言風誼重暇計日月除許尋十日盟【子髙初來己欲作十日畱】妙論窮終初治具有赤腳抄詩戒小胥安得方角輪一昔生君車

再次陸子髙韻奉寄【言懷敍別】

孰能下書帷潛心如仲舒沒沒視息間飽食仍懷居紛華或交戰進修顧趦趄屹立視儕輩未脫同隊魚欲耕我無由生計付束書推捲了無得每嗟吾負渠日月駒隙過撫事猶姑徐衰晚時用少幸直女罵予拙憐官路澁貧覺交情疎沈沈王侯宅進步終踟躕所悲名不稱暇計家無儲一官劣自庇晉如復摧如犂頭足膏澤良田本榛墟洪鐘忍不扣妙意誰爲紓纎缺間眾美狐裘羔爲裾而我空無有一饋九嘆除眼中今士龍才業世捨諸椽筆將精騎詩來眞搗虛陳前錦繡論報乏瑤琚應以巴人歌局蹐疑見祛逝將賣書去近君營田閭更僕懷韋編課兒肩竹輿有志竟未酬南睇幾欷歔愛我寧惡石非子而誰與江山悵路長冰雪迫嵗除臨風歌歸去平日賦遂初塊處念離索文防思樂胥寄語識自警僕夫行膏車

感事十詩上李侍郎

齊人石爲瓠自視比金璧鑽之不能竅寶此果何益人士爲已學落落肯如石當知井用汲又惡匏不食客來自羅浮遺我藥如粟茹之三頓首已覺顏如玉飛浮日月傍夜訪銀河宿和气均人寰坐使年谷孰鄰女徳稱色婉孌白玉溫無資嫁未售行媒不顧門佩是親紉蘭庭有手植萱君子正求匹不聘甘難婚芳嵗逝不畱苦節中彌惇澗潦有遺采此意與誰論

國工鑄良劍髮白心志悴晶熒淬斂余幹莫並犀利入匣蟄虯龍落手懾魑魅衛身未足道適用在一試樓蘭猶頡頏顧汝豈虛器

荊璞自楚寶顧終雜土木和氏浪三獻一身已再辱小儒褐衣底磊落幾荊玉把玩坐蓬屋和應笑遺俗善價誰不懷一辱詎可贖吾亦笑和氏葵猶衛其足

伯夷困采薇名不厠周亂敬通可言命四七拱炎漢聖主方側席士或槃薖澗有斧苦無柯古今同此嘆大人世鳳麟吐握豈云憚麼麼未足數一官從浪漫

長松倚絕壑髙蘿纒綿之蒼山屹半空白雲相因依揮防馬不前自問此何時聖賢運化樞奇髦各騖馳躑躅諸儒後槁暴窮山爲槃木貴有因平心勿嗟咨

燕君市駿心一昔馳九野豈知千里足近出鹽車下臨風非一鳴幾謂無識者詳肉略之骨曠古無善馬枉尋固已污索價則已欺人生功名念舒捲自一時榮辱取所適窮達非敢知及物儻在道卑官亦可爲咄咄厭矮屋心無一日嬉還應乘田翁笑汝太矜持

幽人一牀書不肯睨侯伯領防有眞樂未厭四立壁平日太元經看人五鹿客今代元紫芝獨未覘顏色向來縈淸夢倐喜得親炙一洗衰俗恥滿腹志願畢

隠靜道中

晴日暝復出煙雲尙飛浮東風解人意松間作颼飅罷馬不用鞭正愜道塗修涼气濯毛骨百疾灑然瘳縈紆艸根泉激激冰玉漱籬頭薔薇花娜娜新婦頭空林人語寂野鳥時啁啾名山無窘步春色況未休盤礡翠微寺判作三日畱曾非耽禪寂聊此樂深幽文移暫見貰淸境與心謀晞髮五峯影濯足防澗流

同陳宰黃簿遊靈山八首宰云吾輩可謂忙裏偸閒苦中作樂以八字爲韻

浮天大江白髮地羣山蒼江山環挹處一鷲棲寶坊偶從紅塵中與客分僧牀卻窺紅塵底紛作磨蟻忙精廬兩牛鳴欲往輙復止山靈應笑人矻矻簿書裏淸辰陪詩翁俗態方一洗但恐煩移文松檜負余恥令尹拯濟功在處騰歌謳翛然伊洛意副此招提遊一笑倥傯余政以先民憂𨿽懷蔡侯靜不作趙孟偸我𨿽裹章服雅意耕寛閒著貂可采藥拄笏或看山白頭敲榜地玆遊破天慳有興聊可歌睡語不受刪枕流未云淸食蘗不言苦老禪家翠微風壑嘯一虎碧眼照人天金地漂花雨千偈彈指頃竟亦無剰語名山吾敢忘獨往興易窮勝遊得勝士杖屨凜生風表表益者友當求古人中今世習鑿齒前身黃石公一代無爲翁雅志屬邱壑至今玉雪句爲山鎭不若生平稽生龍何時令威鶴弔古但三嘆九原如可作吾儕自由身聲利爲纒索不有山林幽何以寛此縛燻鑪仍茗椀鉤窓共盤礡何必覩史天是中差可樂

郡寮按樂飲趙判院有詩次其韻

簿書棼如絲取樂得少空悠然杯勺興借此歌舞送從事來官廚醉不睡鄰甕衣裳賸蘭澤言議雜囂閧人生醒忌獨勝日飲須痛向來韝上鷹府公解其縱【僉判司理稟樞相許之方作防】先生作禪臥肯以靜嗤動形臞詩則昌萬境供日用文字與紅裙寧非一理共退之彊分別無乃夢中夢絲竹娯中年耐此發種種明當解予酲酒徳賡舊頌

再過楊秀才荘

茆茨竹間見竹根漱淸流翛然楊子宅面勢崇山陬開窓得小憇忽復成再遊流光屬深省昔扇今駞裘主人中田宿穡事方未休譍門紫蘭兒見客頗邀畱雞黍要後約行止寧前謀攬轡茗事已黃塵迷馬頭

江湖長翁集卷四

欽定四庫全書

江湖長翁集卷五

宋陳造撰五言古詩

張秀才復畱爲作

郵城望繁川渺莾天一陬親知非不多噬肯一來遊張侯我石友前輩放一頭逃俗火避濕赴義鷹辭韝窮谷喜足音況接大雅流前之翩然來今復欣然畱玆非爲我歟厚意胡宜醻日邊有知己崇論親冕旒故人書沓來擁麾淮上州置彼肯就此與世風馬牛文字有至味過從無珍羞山院作僧過竹靜荷气浮載下東野拜幸貸別離憂從渠誇毘子見謂君何求

次韻臧秀才讀蘇集【秀才甚文予未識也】

自我得蘇集玩閱幾忘年汲甘乏修綆適逺疲短牽取一九不隨望若終茫然子齒始半我用志超我先晶熒出秀句妙斵遺雕鐫此翁深堂奧駢闐誰敢專潢污置不云學海須百川怪子介且方落筆盤走圎子眞蘇門徒豈獨長短篇平生修月手不補衣履穿秦黃晁張陳眾星耿霜天世儒昻其首指似如登仙子起斯人後遊刃牛無全邢娥望可知眾女空丹鈆何時班荊地解我心懸懸卽今淸夜夢不止懷昔賢

送臧子與子儀之楚州告免解二首

二臧如靜女不受朱粉加尹姬望邢娥宜著帝者家向來揚蛾眉眾喙怒以呀指玉謝堅潔擘肌起疵瑕去汝忽若蛻人與室俱遐玉臺鏡如月滿意事鈆華九重訪娟麗萬目看嫮姱當使聽聽者昻首七香車

昭代論豪傑崔侯允武文小卻折遐衝厚用當致君敷政極中和殖學根典墳士有砆玉岐公自涇渭分何人非教育二臧實不羣兩兩計偕去名猶壅上聞試袖於蒍歌往拜劉將軍心醉公瑾前何待麯糵醺

寄陳用晦四首【時陳對移蕪湖】

昭代儒者尊靑雲坦修塗卽今子陳子尙歌於蒍於滿嵗不自保爾俗苦好誣向來撫字工督課有不如百謫孟公達三絀柳下直令君向於湖頗帶遷逐色府公酷好賢要試心鐵石此學秪現前嗟傷定何益詩翁磊塊胸大邑佳麗地瓊也領蝤蠐懿也目秋水淸歌釂碧筩粗足令公喜醉呼翩欲仙誰要卿料理我初識蘇仙談詩達旦夕君今與提衡當復詫此客一代紫微公文采耀楚澤歸來要同登斵句慰英魄【歸來張安國堂名】

次兪簿韻【棋於兪家愛小荷並以長句分恵作此】

昔賢識紫芝不恨生叔季同寮得若人襟宇極衝粹相過鄙吝忘滿抱昔賢意傍睨褦襶兒眞堪裂人眥棋枰消暇日竹軒防疎翠不作沮洳臨纎鉤笑侯喜愛此小渟歷亂靑鈿委大篇副麼荷乞一仍得二政須傳生徒未暇藏篋笥辭源深莫窮歸牛定浮鼻紫芝不詩鳴較君同而異遊藝復友賢老懷隨所寄莫嗤學奕秋更想鴻鵠至

檢旱望磕山

長塗並江沙我行頗寂寥登髙望西南羣山如湧潮崩騰勢相排又如羣馬驕磕山乃孤峙坐受羣山朝云斜復煙橫助爾幹碧霄虛气信所聚神物不汝遙有龍窟其趾貝珠麗宮醮丰凶執其柄禱禬走黎苖胡爲今玆旱不能澤枯焦史巫嵗紛若無乃徒囂囂奔馳吾得辭未救民腹枵問龍當厚顏深池臥逍遙

三山磯

江頭數羣山駢蹤各崢嶸玆山挺秀出乃以三山名三山防防立離合煙雲橫巨麓截水出石轉爲微行倒影射江北陰森如未晴盤渦觸岸去勢若蛟龍爭狹岸束洪流突怒起不平舟楫復往來立者膽爲驚

謝宋宰恵玉友麯方

夫子如周郎卽之疑飲醇相從不逾嵗遽欲瀟湘秦此生憂患余佽助嗟無幾安得如公者莫逆與終始麯生到我室奠贄心已傾醖借非俗輩面作玉雪明挹彼醇厚資春意生戶牖非公介其間未易交此友此友仙者流勿藥气自和【此方不用藥】著我無何鄕顧能蠲積屙月團信佳人業工敗人意使我百慮攻愁城不餘地𨿽無叔夜書泛交方自訟平生一鮑子世莫知管仲悠然甘不懷交道自久長因渠念公他端人更難忘

病起閒步

靑女橫侵鬢詎堪連日飲黃媼不克家倐伏半月枕陰陽有酣戰藥劑闕上品衛生忘周防內愧每流沈今朝步崇岡晴日貸余凜江波縠動鏡嶺雪印塗廩竹間小梅花幽香到襟衽去春無幾日鳥哢如見諗酒瓢隨短轅舊盟聊復寢詩句醻物華是口不容噤

示師文【時在當塗】

朴樕已非材骯髒遽成翁生無適時具何向不塗窮賴結文字緣人士飽過從三年尉山邑趣操有同風博古得二臧秀發仍兩鐘蔣侯厚本學落筆語更工我卜當塗居薪米耐闕供從渠得琢磨遺汝不已丰士生在知道寡陋難言功防理貴博觀受物由虛中潢污不揚漪大江日傾東遲汝艸靈光一觴壽乃公

辛丑春雪甚意有感

嵗序各司存雪神庀厥終度臘不成白接春吹旱風井脈靑煙起地毛黃埃防東君借一怒六合云同玉龍專獨夜紵帶縞長空破曉歘三尺山川積蘇中宿麥賴一漑園林潛動容繄此防事春皇豈佻功瘝官可辭責代庖容非恭風霜與暘雨不時皆沴雺卽今雪擅春何異雷鳴冬方蘄焦槁息未暇尢化工緬懷虞周下賢哲多不逢權柄在掌握秦越眎困窮變故方沸渭頃刻分吉凶君子諉不謀或非世用充當知寸有長琤琤卽疇庸鮒也肸土苴顧能魯使東鳶肩旣歐刀五孺各疏封融約漫百數不當劉系宗稊稗實枵腹常以嵗不丰奇疾待烏喙參術渠能攻髙位有不稱坐令虵爲龍快意𨿽目前道揆終厖茸惟昔道興世聖賢啟泰通元凱森帝庭十亂拱法宮盡屏欺負徒鯀兜變夷戎此人如此雪胡寧久長雄小乖見睍期適貽吾民痌仰天欲三嘆羲馭暾朝紅

答毛叔子

章甫不價越澼洸或彊吳事以適時重投暗恐類愚毛子抱髙學眇睨大小儒過閱幾公卿攜文及吾廬我窮劣識字三讀起長吁妙處未遽了君意無乃孤勸子俛從俗靑紫摘頷須他時不朽托一一世楷模

有嘆

應事如應敵收功端有素詩乃隨景遷預計幾膠柱鼓吹月明秋當時亦佳句見卵求時夜竟爲陰雲妬想象蘄爲工故智那用據向來東遊意夢境騷人賦出郭帶月行過山衝雪去風力馬欲郤寒气鳥不度舊擬忽新偶自笑邯鄲步與世甘數奇失意資一悟覆郤從萬方翛然隨所遇吟情形前影塵事風外絮

次前韻

郊原二月天節物屬丹素山風歘雪花野屋欲冰柱破除酒邊興截斷口前句誰將萬玉妃一一事嬌妬東皇不無情退縮自失據史君文章家客子舊能賦玆遊豈偶然擬作袖手去江梅孤舊約桃花悵前度漂忽幾何時林影映沙步層雲放皦日瑩澈等僧悟一笑百慮餘如世有晚遇預知詩及門新語謝鹽絮

王漕小燕玻瓈分韻得路字

去年客京華酷暑不可度時爲冷泉登稅駕脫巾屨風外雜佩鳴松根一竇注可聞不可挹已足蕩袢暑朅來黃埃中夢繞湖西路寧知虎頭側碧澑依紺宇琤淙響琴築噴噀起霏霧餘潤碧苔滋照影紅葵嫮涼气濯毛骨寒聲到樽爼況陪持斧翁觴詠澣塵慮坐著錦嚢生歌煩桃葉女向來湖西亭聽泉渠須數逼人灑淸寒如翁玉雪句更喚泉間龍爲霖下山去【是日小雨愆期】

送李監嶽二首【蓋從周信道學詩者】

李侯西州英早著武士冠朅來淮上郡雞羣見翠鸞淸詩萬卷余脫手走銅丸初聽耳目醒再讀毛骨寒解榻一甌茗敢作麤官看今者連日語衮衮爲發難中年可堪別別君倍悲酸書來有新句政用驅愁端

寥寥黃陳后詩律日就卑京江一燈續天乃不憗遺念君從之遊十年塤應箎盡渠磋磨巧況君粹美資奪標快一得不計弟子師向來誦新作格力欲並馳扄戶玩明月寒餓用一岐及今辦一飽無取空名垂

次韻王漕燕玻瓈

輕颸度翠密碧澑下崚嶒飲處淩埃談間忘鬱蒸何物辟塵犀墮我玉井冰落手錦繡段酬贈慙未能

題五柳先生詩編年後二首

淵明英傑气不減運甓翁漫仕徑拂衣髙枕北窓風平生經世意蕭然詩卷中卯金納大麓正自竊鈇雄妖雛自取死遽敢貪天功斯文未斵喪吾道聊污隆把菊得沈醉直气斂長虹區區記隱徳史筆殊未公

邸報議麟經卜書目羲易曲學暫雺曀日月豈終蝕陶翁詩百篇優造雅頌域九原不容作妙意渠能測今君語析塵指示了皂白定知泚筆人斜川舊仙伯毫釐無餘蘊領覽飽新得言下悟未師吟邊識圓澤

次章房陵韻四首

老驥挺髙骨彌耳塵中馳鄰女嫁不售泣向流黃機與子落窮山坐無適時姿濠梁莞一笑遊鱗噞風漪詩法究源委今古有正傳寥寥風騷後誰定執此權杜韓到黃陳刃藏牛無全愧我蟁負山良夜卓兩肩章子五車讀詩外未一施淸篇忽見屬了不計吾誰投暗率如此世路宜暮遲獨無牙曠手並坐弦君詩詩社有血指鈆刀齒魚腸橫江限一鎖未易枝龍驤山澤護我瑕珠璧耀我箱勝譚當不遺茗果秋夜長

再次韻

咄咄嗟數奇覤覤笑坐馳超然達觀士顯晦用一機夫君抱器業軒豁見奇姿付我舟一葉緡絲漾淸漪覆觴課五升祕訣不待傳百里三萬家優主師帥權坐肉荒嵗骨豈但醫十全髙郎徑刺史況論擔弛肩世人競捧心妍醜西東施揮斤得妙質捨子吾從誰所惜憂患余歸計不暇遲繼今省幽獨鴈足時新詩平日四方念見謂石作腸卽今還家夢絆驥首屢驤不作垂橐嘆藏書頗靑箱此燈可無傳兒孫共翁長

次韻梁教章宰喜雪

袖手飛雪前徒有風雅渇久親無言子此興今莫遏兩君壯藻思詩柄專殺活可須龍伯睡驪珠乃平奪長翁久荒廢坐受兒女聒愁城正合圍醉鄕況禁謁詩來起我敬一嫡眇眾孽此雪更此詩淸晤乃細閱晶熒盤走圓便旋玉爲屑汛掃無惡氛肯綮有妙割解頤得匡鼎和羮本商說技癢吐復吞正恐誚燕說山城僧捨似休務況佳節可疎觸寒過一笑捲蕉葉作詩供捧腹巴唱酬白雪

再次韻

窮臘缺膏潤何異客病渇龍伯供雪事落勢不受遏繽紛一再余旋報焦捲活去年痛無年回首气尙奪流亡何紛紛哀訴良聒聒爲民倒陳紅擬效叫閽謁繡衣肉骨手大帚掃妖孽貸金今可償復許嵗再閱秦越作肥瘠徳人終不屑協气非挽回何以救方割想聞三白訊把酒顏爲說嗣嵗屈指計老農聚頭說團欒飽餅飥市鬻追時節忍思狼狽初艸木茹根葉苦樂倚伏間此恥幸一雪

再次韻

平時豪飲興人議老羌渇駿蹄就康荘中有谿澗遏俛仰三十年僅作扶病活樂事生無幾造物忍見奪謝安晚多感正賴簫鼓聒胡姬賣酒地緬想不容謁卽今少年夢尙苦法士孽兩君詩酒豪將壇最閥閱左顧得投轄勝譚看吐屑雪天僕爲更盤飯鮮粗割共憐後山窮塊處但禪說一飽共此客矜向鄰里說問疾不厭頻他費尙可節官塗計離合江海浮一葉別期後歸燕光陰等消雪

遣興次前韻

斫水蘄斷流撚鹽寧療渇區區守荒學籠鳥樊遏向來麋鹿姿秪可樵牧活始其事誦數魄似窮鬼奪文字取憎疾見謂蜩螗聒回首輩行人班劍或朝謁方嗟沈帶減正坐河魚孽分無靑雲上但有枯防閱峩峩指頂地羣口免騷屑醪敷兒爲供蜜脾手親割敝帚非世用槁梧取已說非君莫逆者此懷誰與說反求每自誑百行收一節西來傾槁冊又滿三百葉暮年了無得付子鏡中雪

雪再次韻

卑官望雪心有賦繼夢渴旱气方兆朕造物工式遏山城窮陋地民以牟麥活卽今稼事寶趙璧還秦奪忽訝天云近旋遭鳥烏聒丰年得奇防賀詩簉佳謁了知葉气燻人定銷天孽老眼鹽絮已不啻三閱瓣香爲神報無乃笑屑絕望羔酒醉作意鷺股割賞雪須佳客生恐無此說來年當更好可但老農說來春還家吟要使君擊節今朝泚筆否浩蕩對云葉儻肯躡淩兢黍椀更一雪

雪夜與師是棋次前韻

投醪士或醉說梅人不渴窮途余樂事不受憂患遏詩可供呻吟棋亦識死活朝來喜雪句神藥胎可奪一枰與兒晤斷無市聲聒旣免沈舟諼不作賭墅謁指冷良易忍眼花苦爲孽疏置仍作罫隨意略細閱葛勝負間時亦近屑屑防幾奇兵鏖地比弱王割吾非江左管防犢愈愛說升沈作丰悴今古無成說家居鼓吹具借以保晚節掀髯得一笑爲汝倒蕉葉袖手聽殘更紅鱗曀晴雪

再次韻作招隱篇

我家五畝園泉細地不渴載酒噬肯遊開門誰汝遏典衣買花栽種十八九活繁華出荒穢天巧容人奪三徑紆曉步兩部厭晴聒長日岸幘嘯看人曵裾謁伸屈較倚伏烜赫藏戾孽蠻觸勝負間吾老飽所閱孰知花藥疇細炷沈檀屑此樂彼莫顧渠愛我已割微吟防心處山鳥亦欣說焉得喙三尺佳處爲君說防蘭媚幽芳野竹挺髙節當知陶一觴可敵簫八葉駢來作螟蠃獨立耿玉雪

再次韻【雪應時可喜晴不遲尢可喜雪止恰除夜因作】

人間十日雪已潤誇父渴宿云忽披靡羲馭與抑遏春從九地回旋放牙甲活主張披拂是大塊司予奪椒栢追時序鼓吹聽曉聒詩壇有同盟辦作銜袖謁得雪晴更佳過是或爲孽羣山半披剝眾巧獻一閱懸知兵吏集不待鋪木屑令尹活人手小試牛刀割廣文甘僻左不肯事容說與俗分樂事盍以韻語說獨慙長須送不量好時節【六一謂聖兪曰山婦云好時好節送詩攪人家不知吾輩所樂在此】要須百篇富趂此梅未葉正使領兕觥快作湯沃雪

再次韻【廣文欲出迓使車作詩挽畱少俟燈夕後予作漁家傲舞隊欲燈夕小試云】

傳聞使者心急士幾忍渴廣文馬已秣勢似不宜遏長翁仕窮山離索幾苟活借君忘幽獨長恐有力奪勸其少徐之無謂險膚聒吾儕冷如冰𨿽坐慵造謁渠儂夏畦譏火馳自生孽山城燈火夜而況已再閱佳人參辟辰俗子眼中屑一笑待休沐官事罷剸割期喪近絲竹憂患偸愉說古人惜中年吾請用此說爲君枝病軀偕我酬令節捐金裝玉梅艤楫命桃葉舊曲迄末試把杯看翻雪

贈章宰【章三月二十八日偕客燕湯池雨不可往勸其飲於家送九室井白酒佐樽因贈以古詩十七日偕予勸農房山是日亦大風雨所阻登眺興事不如人意往往如此詩之作道此也】

湯池瀦巉巖房祠踞穹隆向來偕君西寒雨斜驚風虛檐吞山川悗若困樊籠往來三十里兀兀婦車中頸方學縮鼈眼不到飛鴻迄今簿領前老面潮羞紅昨夕縣麻勢子亦胡能東如子亨衢人不應分我窮山靈兩介士不屑陵原通我輩吏塵涴棖觸肯見容髙興未渠盡佳節寧易逢調琴家治具竹堂小窓櫳酬酢十客優庖良易供登山與聽雨取醉政自同玉友陪從事共達吾深衷逮今彊健時數近玻瓈鐘丹杏正媚嫵柳枝頗昌丰古今共陳迹春事尙怱怱此歡不可失此言儻見從對花但忍渇請看衰病翁

再次韻【予與章宰前後爲千野之行皆以雨止因作古風道之初一日寒食遽晴來日排日溪邊領客爲上巳燕是日宰和章見貺復次韻道喜歡意】

谷巖蟄石燕帝闕鎖丰隆入懷疑有無愜此靡微風晴空寄望眼已快鶴出籠向來陰雨餘缺然賢聖中庭竹忽幹鵲云衢亦輕鴻新詩照老眼姱嫮欺羣紅飛僊欵幽寂珩璜韻丁東稠疊挹勝槪孰謂吾天窮花神憐客心密密靈犀通冗官況暇豫令節聊從容少徐泛觴醉或有解佩逢傾城試新妝戶戶虛簾櫳未用椽筆飛坐詫十吏供樂事易陳迹此嘆今古同當時序蘭亭一一言由衷嘉防靑帝惜芳情吾輩鐘繁香與麗人相映媚以丰酒勸羲馭西去忍匆匆遲暮冀如願百違今一從瀾翻笑譚口幾成呫嚅翁

呈交代【雨中至蘭若交代置酒雨尋止來早安行而北】

雨行不轉首豈卽眞良圗二年望鄕國得歸不暇徐徒悉此意頗作竭蹷趨衝泥傍險地亦復歌載塗使君卓旌斾小燕畱僧居一杯酹龍公庶或輔相予捧觴未一再霽色明桑楡安寢俟淸曉辦裝無滯濡有禱必其應顯幽無乃拘誇詡諱天幸此理良自誣

至喜鋪

外朝走馬息險絕欲無路駔駿蹙萬蹄勢若敵場赴崩騰臨空曠踠足此少駐蕭然一驛傍爲此數家聚川城南山下邑屋隨指顧行人不勝喜息駕始此處跫然愀然意南北分來去我解房州印初試歷險步胡爲亦自得不作罷爾慮鄕心建瓴水歸夢受風絮殘年歸來引他日遂初賦是役固已勞端復酬夙素臨風搔白首一笑飭徒禦

報恩方丈小憇二首

還家自欣然小耐孥輩累老禪遽辟席倦客容卽次仍將寒碧供爲澣羇寓意斷續饑龍吟煜燿金鎖碎石鼎無幾然團蒲有餘借山嵐變寒涼更挾淸露下月榦澹疎櫺風枝語良夜爲君賦招隠自剔篝燈灺

十詩謝廖計使【以後山詩何以報嘉恵江湖永相忘爲韻】

二年仕窮山書外睡作魔吹律黍爲茁賴公有孰何懸知登門初大宅浮陽和泛愛公自爾小子何足多平生書成癡初不冀料理頽齡迫肺病課此未云已屠龍詫流俗祿遫欲何以閉目耐昏花三嘆仍啟齒繡衣蓋代公學力闖天造千篇發幽祕萬物困陵驁攟收盡隨和吾富無乃暴小試推敲手聊效桃李報偓佺地上仙笙鶴不我遐楚騷欲命僕古詩無名家晉當澤帝範小卻侈國華本末計中外倚須拜亨嘉我生守荒學意造無根蔕時時寫所蘊致逺終恐泥小勞斵鼻巧霜風掃氛翳一言可終身萬金寧良恵深井無淺汲洪鐘須妙撞揆公取士心海若吞湖江涵老昌黎客或隴頭瀧可待函丈扣此心久已降古今國士遇揆我不盡無頑鐘未容器巧匠徒爲模卽今鶚書上逮此鶴髮余但恐良夜夢翩翾只江湖陸子木已拱遺文空雋永鄭子爲米仕縣廨縻簿領聽公譚舊社文陳鵞鸛整離索我若斯胡術謝榛梗欲畱苦滯淫欲去復彷徨臥漳仍登龍兩心正交相粲粲金玉人納納錦繡腸安得云隨龍意行卽公傍貧女信難昬俗子每易忘文學公世師一見遽倒囊願公出調爕容我濯滄浪臺躔五云處浩歌長相望

涑口守風

辦舟畱襄陽辟風泊涑口得行秋甲辰初到夏癸酉跛鼈已自慣束髮至衰朽坐是防得喪況復多病後絕憐操舟兒不惜脫頴手顧瞻峴山亭覿面可搴取微風吹薄暮霽景掛髙柳涼月欲略箕陰氛尙侵斗明朝起柂計未敢決可否身已不借在心自無何有一事萌一意但見掣君肘擁書坐蓬窻醉我不以酒

買薤

平日屠門嚼因病不敢縱園翁富薤畦尙可羞此供長白連嫰葉雅稱鹽醯共暖鬲號多益斷下仍百中醫經備收錄詩老屢吟諷韭齏葵作葅未覺取世重雞壅謝稱帝杞菊第賔從佐我炊玉飽食指免輕動歸計三徑成少辦百本種指日筋骨彊報汝當抱甕

渡揚子【王其姓者助扶柂安然已濟喜而冇作】

濤江吞天去委此舟一葉前之恃勇往微命幾顚跲弱纜維復解宿浪俄妥帖北風不滿帆晴空欲淩躡淮人鄕情重相爲細扶楫浮玉瞥眼過笑譚得利渉窮塗有快意十北收一防龍公不常喜未用輕吾怯

赤口灘

漢江多惡灘赤口乃其最前年將家上正值江流殺奔衖震溝畎狼石森防鐓贔屭取進寸一跌尋丈退聞此尙痛定躬履況兒輩今者劈箭去未覺有湍滙一雨動三日逺岸捲澎湃向者險巇地了不經眼界三老笑相語無復憂滯礙路可屈指計歸將平心待窮塗偶快意此恵莫謀大龍公本何心賤子多感慨

鴈東守風四首

枉渚八日畱池口百里近東風翻白波寸步不容進如許天吳怒頗訝地軸震崩騰雪山飛膽掉老眼暈豈惟佐豪吟更覺蘇宿疢還家可指日去意復小靳遺體泰山重瞢敢諉忠信流坎隨所遇遲速吾不問

蓬窓隔世塵但有書滿牀度日無與虞日課一指彊坐免鶩鴈聒自詫肝肺香奔驥踠足意翛然吾自忘賢否岐非是狥已乃所望溫故饜新得但覺此味長晚來炮車云翻空更漂揚吾書未渠盡更借燈燭光

驚麋碭洪浸何人矢麗遂令老病叟珍毳及晚炊野鹿敢伯仲江鱘讓甘肥淮人篤鄕義賤乞等韭葵向來無人境沙漫水無涯市聲不到耳茭葦相因依今無暴客虞解衣候朝曦厚味眞過矣安食如含飴

東趣長風沙移柂取空隙波頭蟄飛雪幸矣不數刻連延百家聚俯瞰白沙磧賣餅售鰕菜傍舷忽絡繹矧聞淮南音眼中便鄕國田翁顏甚溫村酒釅堪喫突兀戎官廨戶柱相映赤頗喜霜夜眠更鼓聽歷歷【泊戎廨前無盜賊憂】

題解禹玉文卷後

平生解公子器質美無度長加進學鞭猶後趣時步充腸笠澤書脫手彈丸句儕輩無爭衡儒先有延譽豈應如老夫嘖嘖聲不遇表表蠧齋翁容易九原去石交不在眼賴子慰遲暮新文爛錦繡夫我何足赴凜凜傳逺計堂堂濟世具葆愛今其時自視要嬰孺白璧不受塵素絲易成污毋爲樗木散寧作鐵硯鑄良晨有逢年逸足看取路吾言信惡石敢謂愛莫助

贈廣教主人【畱子飯爲胗脈決疑約翌日再同拉客客不能往而止作詩諗之】

七年走薄防重放湖上步偕客憇鷲峯訪僧得龍樹痩骨書作祟餘年藥爲助君技信精微我疾判疑誤多謝辦再往一飽許復具意偶俗物敗行非山靈沮定貽髙人笑竟墮塵事污似聞今參寥近在西林住擬掇茗果供飽玩玉雪句勝踐後五日盟兼諗鷗鷺

次前韻

風雨破十九可得閒餘步畫舫連千百排拶隄側樹湖山墮空蒙於客信非助前朝冒雨還正爲初日誤今者乘興往不暇家治具賞心有新愜行計無舊沮香塵紛羅綺隱服耐此污鶯花殊未厭烏兔渠小住愛日擬秉燭把酒先得句上馬一回首前灘下白鷺

淸明西湖再次韻

蘇公舊隄東增築更千步右爲縈回溪夾以防靑樹晴湖映碧山詩客獨多助醉鄕赴新約書癡悔前誤況此好淸明酒果隨意具向來計追歡幾爲陰雨沮今者成淸遊仍免俗子污斜陽不無情似戀花柳住春光念報答襞牋須好句此筆付此人遊客半鴛鷺【假日朝士多在湖上】

江湖長翁集卷五

欽定四庫全書

江湖長翁集卷六

宋陳造撰五言古詩【四言附】

旅館三適【予以病愈不食麫此所嗜也以米糵代之且宜燒豬客有恵淸白堂酒者同時饗作三詩識之】

厥初木禾種移殖雲水鄕粉之且縷之一縷百尺彊勻細蠒吐緒潔潤鵞截肪吳儂方法殊楚產可倚墻嗟此玉食品納我蔬蔌腸匕筯動輙空滑膩仍甘芳豈惟僕餈餌政復奴桄榔卽今弗洎感頗思奉君王

雋永項上臠紅嫰劣帶膋彼美大欄君坐受羣毛朝鼎湆走眞味正籍松炬燒芼我銀絲窩防豉巧和調堇塗非所宜淑郁如蘭椒腹腴但下羶根合藤條並塡長翁腹未覺喉牙揺但訝大嚼余無補詩腸枵

佳齊肯見分春意偕客至誰將淸白名言代碧香謚起瀹饒磁甌玩吮色香味醍醐馥牙頰沆瀣沃肺胃桑落古宜城不足偕品第我病久不飲此日欲小醉快哉羇寓中乃遣拜嘉恵一杯先晨飯歘作淩雲意米飯薦燒豬佳此三者備飽足仍酣醺眇睨人間世

官務

磨陁爲官多曉了未更歷今世從仕者萬口用一律文按日從事鴈鶩竊投隙自謀脫悔吝初肯計易劇追逮有踵接符牒動山積豈念南畝民晷刻校日力停犁聽上命質衣供旅食誰定老我師黠民幾鬼蜮締彼刀筆吏表裏肆狙慝柰何食肉人立說與推激此論儻不破此獘終未息揆予閱世熟敢此諗在職

犇牛堰

挽舟下犇牛挽丁已疲極長衖此埭東衖心齒砂礫千指取寸進贔屭山可拆舟子提肺肝舟材寧鐵石卽今揚塵處劣計三百尺時賢或興懷僅費十夫力往來日幾舟孰者違此厄爲人計安便作吏戒徒食斯人仍斯患胡必須目擊猶爲埭兵地吾言竟何益

呂城堰

堰西緑泱泱堰東已膠杯呂城校犇牛客舟更遲回嗟我爲貧仕此路幾往來厲翁市冠師與我熟追陪渠貧安無求我困坐不才三別二十年鬢髮各摧頹擬北山杞倐笑南柯槐惟翁未厭客望影笑口開生得數防面升沈何有哉相約飽飯過世事付飛埃

命書

命書唐濫觴委源傳呂后有倡莫爲遏波蕩今不救字育叵數計八字詎所囿甲子動垓億舉一百萬漏荒唐無稽據誦言指休咎柰何聰達人頗復安此謬懷刺曵長裾偃蹇文士右誇詡走干謁薦墨不待叩士有待濡沬百請不一售我昔遊江淮知識間新舊文士不到眼此輩日交簉辭章輕杯水羨彼行橐富鰓鰓問利祿吾儒所深陋自笑與世違迂論取排詬

正學

政術自學術君子惡其欺道學不容僞世以僞用之向來濂溪翁粹然時所師光風與霽月取重前輩詞兩程從之遊流變已受疑應世頗拘譾自立如矜持何人傳其粗矯訐取世資口中誠敬語掎袂挹恵夷其行則市井跖屩差所爲危坐悄長黙覆此庸蚩蚩經正盛時事怪女尙抵巇秉畀幸一旦嘉谷去稗稊正士鴛鴻集古學星日垂江湖隱淪客有見眞管窺爾輩受排拫似亦無孑遺得無奇英士失腳遂燐緇用過賢用功取璧忘小疵願引抆拭手免興失時悲願分斗升祿少救並日饑辟以周孔塗正以孟韓規嵬審辟就譸張慙昨非六通而四達恢若隆古時治道貴去甚世變須防微吾言或可錄敢用告采詩

財昬

師昬古所辭財昬今不恥傳祀合二姓古者貴由禮四徳五可外貨賄亦末爾民風日就頽捨此爭校彼媒氏未到眼聘資問有幾傾篋指金錢交劵搴租米東家女未笄儀矩無可紀已聞歸有日資送耀鄰里西家女三十閉戶事麻枲四壁漏風霜行媒無畱趾坐貧失行期趣富瞢貪鄙流獘例不免其源實此起多約或少酬暫譽甘長毀坐令親舊歡詭譎變狐鬼何況性習間貧富岐臧否土俗未易挽人情大不媺悠悠何足道吾以諗君子

聽政

爲政貴中和偏徇古無取無心斯善應姦譽乃其蠧柰何聞見間往往用心誤扶弱抑其彊古或垂此譽世異俗且殊處今猶徇故曲直本不昧彊弱豈所據君子不此卹情僞混丹素富室被剝脧日有貧窶慮士夫受加陵悔不齒編戶羸獘取必勝玉色吞气去不知世【闕】如母子所怙不知意定向未語機已露傳繼用一律抱寃莫赴愬用是致和气南首問燕路

錢獘

爲家重墻垣爲民須貨殖揚廬國北戶東南賴控扼淮民魚米餘百貨仰殊域用銅防外泄用鐵乃奇畫一利伏一獘救獘要得防持貨貿官劵捨此莫衣食錢貨天下用鐵乃限南北坐令兩淮民塊處斷貿易計鐵取劵直十才收六七朝賢愛淮民此困盍矜卹銅鐵均國寶通變豈無術近甸視逺地未可岐畛域況今苦倒垂倚待振焚溺緣江八郡爾雜用顧何失官劵朝北來淮俗暮安宅卽今私鑄斷胡尙膠今昔吾貧復淮人計勢不容黙

次韻林郎中相送北歸

銖兩作低昻舉世皆此心羨君松栢操不受霜雪侵向來車笠誓嵗寒迄能尋骯髒吾何取振防意彌深天才有賢否宦路岐升沈鼎貴聽新渥疊來當好音我艸賀緘處碧溪映靑林祝公小婆娑未宜輕分陰

次韻楊宰

淮俗日就薄識者頗借憂天變不徒然旱暵將誰尢日來聞見同比屋聲悲愀令君不鄙夷疋馬走道周似聞疄隴間蟄蟄霰雨稠課功撲燎余凖粟秉庾收一斃乃百孳皁堅肥螟蟊服勞豈容已善後良未謀卽君論才諝爲邦似求由佩蘭扈離所向多暗投世賢劉系宗芥視東家邱方將解倒垂未遑賦歸休橫前觴深淵君其萬斛舟願天開老眼一雨洗嘆愁旄倪飫菽粟羇罷安田疇探九等和扁沈屙灑然瘳我亦民之一擔石略不畱遭罹本自致未敢忘反求詩來念賢勞效顰聊殺羞孰視援溺手不計輸幾籌

送羊侯因簡崔帥一首

遊宦何許佳解印還故鄕舊國仍舊都別去未始忘一旦吾眼中怡然得徜徉釣處它日梁樹是兒時桑扶攜擁道周老倪皆壺漿官簿有髙下此樂均未央羊侯萬金將文武擅兩長稜威肅貔虎談兵厲冰霜小作漳濵臥斗飯方健彊胡爲倚秋風歸思歌慨慷似聞山陽郊迓者立堵墻湖蠏九月肥社酒千室香海舶來麋防江戶送鱒魴舉白作鯨吸羅幙同春陽樂事有如此夙志今始償我袖如椽筆落紙煙雲翔自今小晝錦爲君記新堂

題陳守宰仁和無倦堂二首

仲尼治道師今古誰造閫公與由也果有得非二本爲政貴無倦聖語要自反吾宗宰仁和條教仰瓴建吟對千挺竹日課五升飯膠擾付冰解隱幽莫形遁器資銅百錬心地蘭九畹人絕懸魚續自詭割雞偃秉心寧作輟提耳悟頑諼豈伊不可耐據以爲益損譬如嵗丰凶良農守穮蓘功名自民庸君子計嵗晚

陳侯昔爲邑鼓舞輦轂民爾來佐淮郡喜詫有腳春例滿徯志望正繄不已純帖焉受馴擾初豈煩令申撫臨不云倦依然舊持循終始秉厚徳邇遐沐深仁報政已捐日設施方日新羣蠧繼革熄千棟成逡巡向來簡齋僊九徳罄忱恂長源無涸流盍嘗究所因一印妙心傳千載挹聖眞此學不勝用企公嗣前塵

次韻楊宰【畱別業偶雪欲作詩未暇因詩見及次韻】

有薪尙濕惡有谷未舂簸病客正牢落急雪忽蜚墮枵腹亟問炊曲身可欠火檐隙納璀璨座隅紛碎繽漂才一瞬彌滿已四野慨念菜茹農負愧吾顏赭人同忍朝饑神亦輟秋社吾村劣收獲猶幸了眼下嗷嗷聞見間久已絕貸假何人發陳紅倚待由也果

次韻楊宰對雪有感

生世波上舟髙下隨掀簸樓閣或藩混風花聽飛墮榮利計圭黍光陰付膏火胡不養大而顧蹈嵬君看前宵雪積玉曉覆野朝陽麗山川湛碧仍赭簿書辦官事酒肉趂村社長翁取意適吾防未云下優服作貴賤觀傍了眞假平生招隱詩尋盟逮今果

贈張徳恭【張作詩日進有句見推次韻謝之】

少日試推敲未脫蜂鶴病世間十全手噬肯愛三請卽今悔少作艸艸生气盛逢人忍修縮拜手博是正往往掉其臂百叩不一應贔屭仰前修萎憊不能勁從君父子遊似頗識蹊徑使君唾隋珠枚叟每後乘郎君撞煙樓楚珩復相映兩豪五字律萬象一淸鏡賸馥副羣趍余風振不競郵城望迎鑾未敢憚奔命向來從渠後無乃瑩吾聽回省多岐亡滿冀一語訂此篇尢愛我見推乃見警政使元白前向君亦修敬

次韻張守阻冰【予訪使君於眞州防塗亦膠舟故云】

淸篇方鼎來彊韻不可柰膽掉久未定如守上瀧柂渾厚出綺麗平談含頓挫正始嘆不嗣黃初君突過想當舟防泥勢若右旋磨河神要好句待君顏一破我行阻重壩倍費客炊火邦溝塵欲揚人步溝尾一雨濯旱枯此恵誰所假生世天不人孰者可弔賀

遊北山【張守送酒次敬字韻作詩謝之】

有客可與遊闕酒得無病豈意四從事過我不待請洗杓挹風度免慙林花盛公學此味如渾厚兼醇正公量虛谷如有來良善應肯分兵防少佐筆力勁罷營杖頭錢徐取松間徑登臨舊能賦七發踵枚乘此興老未衰西日尙餘映風怒雷再鼓云破天一鏡山花下野鳥詩題一堪命府公文章伯聲稱聳羣聽明朝倒錦嚢非是庶所訂豈伊防鳳鳴而聆露鶴警定知謝東山凡百易子敬

再次韻【春月驟寒旣晴小出】

當臘可折弦羣植不告病春令宜畫一驟寒乃奇請淙【闕】雨後摧拉北風盛倚戶頸爲縮引【闕】

逢袖手謝酬應坐嘆花信遲怯弓力勁今朝晴

色好呼童掃幽徑客子踏靑約久許陪驂乘逶迆望北山巷柳俄防映幹鵲語紅樹遊鯈噞明鏡平時詩酒社賈勇與春競卽今鶯花前欺客頗方命擊轅歌於蒍寧入俚耳聽喧靜交戰間詩老儻能訂寓物不流物古語方自警追隨黃白郎不擬繆爲敬

吳節推趙楊子曹器逺趙子野攜具用韻謝之

平日從俊遊寂寂坐多病犯牀漫飛埃瑤笙罷重請【犯牀置樂器牀謂宮調相犯修樂器惟笙日請】昔遊喜復到風物他日盛坡恐名燕支樓亦詫端正新交間舊友气合宮羽應譚麈冰霜厲筆陣鵝鸛勁吏隱分樂地與世不好徑防貧辦一歡挾貴輕百乘四豪載酒過講徳珠璧映歌奏云近人舞罷鸞顧鏡醻酢忘主賔笑語似紛競朱樓識阿眄白酒醉師命明朝耐殘酲江聲醒幽聽此樂謫仙後同異君試訂四豪成風手可但隻字警我投詩社名拜手敢貌敬

再次敬字韻【張守召飯臥疾不赴主簿送和章再作】

陰風摧行車歘作三日病使君敬愛客重此折簡請碧香駢柔嘉虛辱禮意盛老衰已不支節候況失正寒事動姦時暖气久未應積雨遷厥怒密雪佐其勁新詩挽春色墮我桃李徑飄蕭尋芳興亟問果下乘把君珠兩兩後照仍前映重燒見火浣百錬乃寶鏡折箠敵可笞歌風楚不競讀檄且觀濤壽我無有命舊聞句通神瘧鬼褫魄聽援君起廢手直用古賢訂笑送夢中竪子行良機警亦笑齊東翁口舌邀客敬

再次韻張簿

生世詩作癖頗坐艱局病當前成風手每來難塞請後身習鑿齒名儷乃公盛新詩再出奇後出尢雅正髙吟步芳園靈籟想隨應荊戶厭盧羅陳勢無前勁鍧隱度九軌眇睨秋蛇徑狐兔新竄伏願前王公乘我學但宋璞多慙楚珩映才與年貎衰不擬拂晨鏡妙句駢魁傑曩見絕誇競居然大小巫詎容恥受命目窺曹劉墻日有韶頀聽古今尙論間未遽優劣訂此意客未知太簡效規警平生孔文舉敢替此心敬

分韻得家字【以人家寒食月花影午時天爲韻】

東園郡勝處不作裏所遐池臺掇天巧艸木專年華一雨洗淸曉十頃圍紅霞云何秉燭客未駕載酒車掾郎郡之望士價詩名家折簡挽名勝行庖富柔嘉淸風應靈籟髙譚振衝牙酬酢角鯨吸賡和紛天葩痛飲未渠醉浩興渺無涯孰知此老憊坐受彊敵加空弮將一旅堅陣淩五花【時分韻同某六客】詩成字欹倒病眼正麻嗏

遊幹明分韻得山字

竹風淸如水浣我塵埃顏老禪貧無錐小破蔬筍慳短轅下鴟夷共此半日閒住筆訊鶯燕把杯屬江山老夫病止飲苦語澁莫刪揆予郊島寒著君季孟間江柳未遽折園花且同攀後夜短亭夢漫寄東風還

小飲頫江樓分韻得俯字

流光肯貸人春事遽如許眼不到蜚鴻身每念防虎他日載酒約坐受陰寒阻非君韻超俗疇肯顧羇旅今朝鶯花前有興浩莫禦玆樓可圗畫山立瞰江滸壯侔彭城蘇气吞潯陽庾乘淩脫埃盤躄上煙雨向來狀雄觀尙欠魁傑語江山君周旋得句忍不吐詩成人未醉鄰雞喚亭午新音略韶濩至樂非簫鼓卻話庾與蘇今古一仰頫

招朱法曹趙宰趙予野飲【以寒食數日得小住爲佳耳爲韻分得食得二字】

秦郵望儀眞相與不三驛仕學四十年此地幾旅食寓公芹泮士十九盡親識玆遊最奇偉詩壇許投迹每當觴詠間不蓋慙頰赤赤手挑虓虎空弮抗雄防四眄號猿手未敢箭鋒直排日有勝踐尙恐坐岑寂才捲頫江帳復蠟東園屐小奚費收攟巨槖珍的歷摩莎歸裝富足容傲侯伯

自公置簿領來作一笑適表表三英粲各各萬夫特揆予自僑寓人詫有此客風煙入揮毫江上皆動色尙友古所貪解後歸未得今朝鄕思動招邀話暌隔非復向軒豁但有新淒惻吟詩尙爾工把酒不能喫縣知短長亭小蓬雲月白還應蘧蘧夢蜚墮淸江側

儀眞諸公餞別【分韻得永字】

旅懷我岑寂詩語君雋永新篇蜚墮前坐閱仙府景曉林媚紅酣春池涵淥靜叱吸風起籟模寫燈取影東園固成言此境亦深靚應世足變遷爲謀難要領酒車且新圗客棹非舊整明朝鷗鷺前鴨緑渺千頃飛觴擊鉢地獨夜起重省還應蓬背雨閒滴魂夢冷

眞州諸公語別【得杯字】

屈指舊新雨何人顧蓬萊駢車各鴟夷良爲老夫來古今漆投膠不獨數陳雷衮衮慰勞意一杯復一杯索句不解工何以寫別懷敢惜吟髭折柰此雨意催此防良姱嫮此行重徘徊得無葉舟重滿載離愁回

送趙夷仲南歸

離索老不堪應接意多遻愛者挽不畱惡者推不去道人心如水胡復生愛惡方厭塵瞇眼倐驚瓊爲樹趙侯南州英中抱經世具碧巖紫電耀翠竹靑鸞翥聮翩拜新作一一彈九句傾蓋得此友霽月破愁霧交君良恨晚別我用許遽溽暑挾旱气河底車取路在客身爲本食眠要將護燕子遡北風端許問尺素

立秋日

酷暑如酷吏頃刻不可對萬口噤不息束濕底多罪況我七十翁形劣气已懣若墮丹書孰者我牘背微風忽鳴秋遽喜又無害天豈芻狗我生死置度外防看三日雨怛悼推所愛甘澤洽嘉谷生意亦蕭艾

寄嚴文炳【以寄聲來問安足音到空谷爲韻嚴寄書存問甚至云】

故人千里逺論心未遐棄不謂江淮隔尺書鴈能寄春風生展掩滿慰別後意陳義凜冰霜不獨相思字隻影秋鴻驚獨夜秋葉零離索歘五霜搔首聽此聲豈無金石友相避參辰星安得木作腸與世無復情子云艸宅門徑積莓苔昨夢憑詩說新雨無客來衮衮手可炙自詫甘寒灰蜀荘寂寞者念我首獨回烏墅兩馮君風霆藹休問自昔從之遊詩力借餘潤夫君凜一敵鴻筆上羣俊舊壇今尋盟得句毋我靳【兩馮君謂眞州父子】

嚴子老於莵彪炳踞賢闗可憐五車學僅博九品官客程望至喜江濶山叢攢勔懷造物心念子詎能安善忘常憎醫獨者自尊足嚴子骯髒面如我不諧俗世情趣操間憎愛岐瑉玉饒舌誇我賢祗取白眼辱【文炳每稱賞予或者不然之來書云】

聮鑣行樂地俛仰成古今可但捧觴人貫珠無復音繾綣棋酒伴電泡半銷沈何時兩衰翁話舊同淸斟趙侯當賜環倔彊恥媚竈張侯鳴琴手戍期幾時到何郎偕賢書論價未足道多煩問何如好語君一報【三君與文炳同居吳予與之厚嘗有詩送之】

石湖良樂眼收士冀北空嗟我孤所期經世老無庸一荘賴芥庵報厚艾亦丰賔實得美諡表表無終窮【來書及二公故云】

嚴子從我時修竦峙防鵠章綬裹痩此相胡宜肉當嗣溧陽尉苦語叩哀玉寧當蘇門翁淸嘯答幽谷

次韻楊宰檢旱野宿【予近亦頻至荘上人情備嘗也】

旱後訪親知悲風鏖愁霧未辦飽翳桑況能嫁阿騖令君妙爲政果藝今求路道逢枵腹民挾纊誦言句保社知自愛敓攘可無慮飛騰要及時封殖須此樹來年步畏壘繪象各村墅【時宰君垂滿】

題劉行父淨香軒

劉郎何所有寒碧二百本方渠懋進修借爾伴蕭散妙處鼻觀領翛然市聲逺朱墨五千卷日力自繾綣久聞伯仲間珠璧各櫝韞一笑挹此君方外得稽阮饑鳳吟夜良斑犀散春晚慣嘗推枕聽肯作芼羮挽長翁紀幽致一字粲褒衮譜傳渭川孫石屹益州筍行當洊驚雷龍躍闖天閫功名有咄嗟世道計舒捲平昔對牀約裏閈規息偃大屋俯嬋娟晝繡替前扁

次姜堯章贈詩卷中韻

徐郎巢已焚庭竹亦無在太倉五升米舉室枵腹待云何鮭菜供日與長翁對世有作金術閭裏頗猜怪邱嫂剪髻余舊質疊新債

詩傳侯王家翰墨到省寺姜郎粲然文羣蜚見孔翠論交辱見予盧馬果同異念君聚百指一飽仰臺饋我亦多病過忍口嚴酒戒終勝柳柳州吐水賦解祟

壯年志在行皇皇困無君老矣此念灰去住如閒雲詩壇二三子一見勝百聞徐郎吳下防絢麗工語言滔天自濫觴昔人求其源隱幾有妙領未覺市聲喧

自甘謝祖風屑屑掃一室凖擬髙史來函丈置三席聲名絕輩行文字追古昔黃白馬上郎覿面不相挹眼靑節食事日耐饑雷吼玆幸陪眾後酒巵甫到口不離寂寞濵徑造無何有問津歸有期尙許尋盟否

次韻林子長計使

林侯上州麾便飫大官飯左淮魚稻供顧肯回一眄待人均待士樂易屏崖岸懸知訖民庸功倍而事半淮鄕舊樂土兼有齊俗緩頃來南北雜頗復煩城旦要須禁敓攘【淮鄕歸正人誘率江浙遊手剗佃良民之田計使約束甚嚴淮民安妥】立可息愁嘆爲公泚銀筆攘袂歌粲晏

次林子長韻【招燕拂雲樓讀子長遊壯觀亭詩因賦】

孤亭屹山椒山靈信多助比肯迂玉節來作數刻住江明山動色取重以公故未須坐譚客子弟自翹楚云嵐逺明滅阡陌隨指顧何以驗人情楚歈雜吳舞我來空想象夢去上煙雨尙及拂云飲醉狂煩杜舉新歡償昔遊幸防乃如許古人重一飯志士賦盛遇歸時混遊人健倒各扶路

再次韻酬林子長運使

繡衣如椽筆可但江山助登樓得秀句飛雲爲公住使君傾意气接我便親故自忖庸鄀陋兩公富全楚賦雪容末至髙軒先左顧醉鄕信餘地肯作長沙舞和气挽春回冰柱下檐雨【是日晚晴檐澑有聲】代捨著狗盜珠履賁豪舉阿遷詫齊魏吾未許我從兩公遊趣捨本神遇更當問學閒司南取夷路

再次韻【拂云宴之明日雪復作回思偕趙帥賞雪於淮海樓樂甚玆地足以繼之復賦一篇】

雪神再出奇剪水誰佽助羣仙幻塵寰落勢未肯住政成气乃和此瑞豈無故同云方頌周惡氛已銷楚乾坤玉花中客子昡回顧人家占嘉平酒處應起舞了知及物功當倍蘇旱雨前雪淮海燕把酒欲輕舉今雪燕拂云勝槪驚似許客途一笑適樂事詫晚遇回思何人家雞黍羞季路

陳宣卿爲予作後雕圗

吾宗灑畫墨似我詩得趣未至心手忘敢議江山助東絹十幅圍中有千尺樹窮冬萬虫蟄拆地雙虯怒彷佛風雨聲想象棟梁具人間汗反漿對此毛髮竪怪君物寫影落筆神與遇自言閱世孰妙解等僧悟每當槃薄余了知精靈聚此圗尢傑出持用博新句墨君第一流論世無殆庶三燻且十襲復靳爲子賦

四言古詩

次趙判宗送李象山韻

邑政易墮我方在行挽袖柅車交遊至情兩君玉峙【闕】崇國士下榻傾倒有賢公子我介三子匪同而和提衡掖挽交口孰何月堂之評罙久未攺匿瑕振過玆焉有待卜夜之飲輟驪駒章顧𨿽情鐘河魚未康作吏則疎羨人報政彼益者友工藥我病低昻達窮防心所遭獨喜故人往偕仙曹揺揺修程烱烱初度眷言顧之矯首雲路胡不小畱共頹醉山胡不更僕共譚孔顏西睇歸防徙倚淒切去畱之間仙凡斯別

再次韻【判宗畱飲以冗故不及終席作詩謝之】

載羽其觴客遄於行歸從我私玆焉用情一奇搴秀萬金論士生世已後識古君子宮倡羽隨至樂則和俚音間之人謂斯何潔不容緇薫不蕕攺言受此柄劣副期待斯道在公九報其章人徯時施躋之阜康曽是偉人而未聞政袖司命手旁睨世病海瀕埤污蒼山周遭觴詠翺翔樂殊爾曹盍攄胸奇煥我王度盍提公言辟我賢路赫日中天麗彼南山賡歌交修不靦其顏有鈆者刀用或一切雲龍從之無重此別

次程帥勸農和陶詩韻【房民種藝簡率水旱丰歉一委之天人力不至且不知用水車土皆桑柘地而蠶事尢莽鹵因帥勸農和陶詩次韻呈帥且示其民之不】

【甚愚惰者】

我官於房庸諗房民是腹枵然惟貯一眞服事告工以成以因雄也言之參天以人燥之潤之是有黍稷天不竟刈物豈自植系人之力溫飽稼穡惟蠶而衣如稼而食盍槌於家盍桑於陸飼眠後先如族昭穆爰繰爰織如冦之逐悠悠玩日迄莫歸宿孰漑不車曾不計久孰視槁幹徒用播耦吳丰楚約誰非朕畝穂斯繭斯均措厥手彼多其儲汝則易匱效勞計工寧終不冀蹀十駕與驥一至枵中赤立吾代爾愧吏職民憂無庸汝鄙農以濟學繄吾素履豈曰多言率遵前軌教詔順從庶或兼美

程帥和陶二詩見憶次韻

我瞻西郊云停不雨雞棲亂山十捨千阻一書緘春慰厲存撫望之或違搔首企佇停雲釃之蜚雨蒙蒙啟筒有獲如渴吸江孤月河漢輕颸牖牕憶侍誨色杖屨後從盱衡推予褒衮儷榮靡懷不傾靡言不情防晤良難歘然西徵孰謂愁斛無自而生竹萌觸雪粟花綴柯風日山城未春已和命駕取塗計日不多官曹簡書公其謂何

江湖長翁集卷六

欽定四庫全書

江湖長翁集卷七

宋陳造撰七言古詩

明妃曲

漢宮第一人只合侍天子四弦春風手可用入胡耳天生國艶或爲累金賂畫工寧不恥玉顏初作萬里行朔風黧靣邊城昏路人私語淚棲睫況妾去國懷君恩穹廬漸耐胡天冷政復難忘心耿耿夜深拜月望長安顧嘆當時未央影胡雛酌酒單於舞銘肺千年朝漢主傳聞上谷與蕭闗自頃耕桑皆樂土向來屯餉仍繒絮廟算年年闗聖慮但令黃屋不宵衣埋骨龍荒妾其所

柘臯短吟

鐵山橫飛截平野寧復江流飲胡馬大酋膽落狐防逃虎頭將軍自天下拂廬連絡屯長云提戈敢謂秦無人驚霆白晝振解葉淮地一掃無畱塵歌謡千載淮民口將軍歸飲防勲酒烏袍使者來如煙騰書乞和胡稽首蠅鳴鴟噪初不聞賈怒一舉雌雄分辛勤結髮七十戰數奇堪笑李將軍

題趙伯政醫俗軒

風气格初不意往往腠脈流腸胃金匱一編亙古今幾人用之能起廢痛恙切身知謁醫俗气痼人渠不知持籌側肩蠹日力錦鞲金彈隨癡兒斯人斯疾可攻否更恐良翳望之走南窓解榻竹風淸請訪軒中十全手

急筆贈歐處士【酒所歐索去甚急作此送之歐善畫山水】

南州江山昔所歷雨峯黯靉晴江碧幾年思之忽墮前政得歐生醉時筆斯人歷覽山川奇得興落筆天露機不須十日五日一水石已可王宰相攀追相逢便整南歸柂短章許君慵未果酒邊捜句敢言工不解似君槃礡贏

記夢示師是

靑燈寒夜思吾鄕合眼便坐吾家堂阿丁烱然目如水防服蹁蹮趨我傍中心喜之謬督過還爲遨嬉廢書課指似斜日西窓紅小賦未破書未供向渠不敢恩勝義亦憐忸縮不自容蝶蜚鹿失忽驚寤摵摵霜風在庭樹幾時筆力跨乃父與汝相忘不闗慮

題胡處士猿麞圖

畫工神品今代無祁嶽一脈傳醉胡幾年傲睨不落筆乘興掃出赤縣圖今君所寶亦第一我疑神遇非有筆靑林紅葉晚未暝遙山逺水秋一色五猿踞石相因依兩猿掛樹松枝低仰睇側顧麞善疑其二行齧如不知昔人畫馬師廐馬畫山直付居山者野猿不馴麞易驚邈影渠能寫間暇艸露空荒逺刀幾卽今放麑誰氏子山蜂負毒不足憐盍貸蠨蛸畱報喜

百花樓

樓中香漂百和濃樓下錦纈翻東風玉樽美酒淸若空吳姬妝面相映紅人生一笑不易得是間一醉千金直元龍百尺君勿論芳時且可金杯側

題劉明府所藏秋江欲雨圖【明府侍兒善歌舞欲出不果】

墨雲含雨江空蒙島嶼細連煙空我家茆屋菇葦叢捲蓑背笠隨漁翁展掩倍覺心神融緬想慘澹經營中王孫玊麵食肉相萬里山川入遐想當時宮禁斷過逢可得如儂逞江望江天漠漠那容畫渺莽風煙生筆下鳬鴻滅沒波不揺霧墅霜林共蕭灑乃知絕藝神與通盤薄傲睨窺化工市師日日江湖上幾人擅價能無窮君家雙蓮冰玉質此畫與人俱第一固應緘鐍付牢收俗眼紛紛莫輕出

送項平甫教授之成都

昔人石穴命西蜀豈知桃源華胥隱石腹詩人昔吟蜀道難何曾錦城風物平時看平時風物今猶故井絡坤維神所護漢官威儀二百年斬新不受胡塵污蜀民日爲藥市遊家說追歡不說愁蜀人之文落中州中州傖父縮頸羞吾徒向來夢遊處今日登僊送君去遨頭上客人所敬翰林先生士知慕似聞儒冠不容假【近士之濫吹者去其半】挽致鄒魯無難者況君筆力西漢前亟遣人才有楊馬錦城之樂樂未涯緑鬢朱顏君更佳要奉板輿追勝日暮萬里橋朝浣花古今勝槪爭入眼歸軒日日詩嚢滿黃鵠東飛定有書莫靳珠璣秪推懶【平甫能詩每言詩不工故懶作然人知其謙云】

題欽廟主器時所作登瀛圖

唐家大府開天防祖廟工歌登七徳僞王連組頸歸山東羞死虯須客文儒濟濟陪英遊海內共指登瀛洲未妨濫吹一延族中有謀斷臯伊流崇寧聖人撫洪業黃頭遺種初芽蘗靑宮進講多暇日睿情逺覽思才傑水墨落紙分毫釐心融筆忘天運機鸞翔鵠峙儼在目更用褚亮摛辭爲天翻地覆人得知神京北風吹皁旗空令便橋乞盟未央酒盛事拂膺正觀時天家所寶君家得拜手披圗悼今昔鼎湖龍去余弓劍上林鴈來斷消息莫年筆力猶枝梧慣題七騎陰山圗爲君斵句偕畫往貸我老淚淋衣裾

布谷吟【人以布谷爲催耕其聲曰脫了潑袴淮農傳其言云郭嫂打婆浙人解云一百八个鳥何與人事人以意測之是非皆不同爲作此】

潑袴不容脫鳥語徒慇勤輸租質農器有袴那解新官中催科吏如虎告時趣耕爾能許卽今春種未入田安得縣胥知愧汝卑棲俛喙良易謀聒聒彊任田家憂啼時未旦夜不休班班血痕銜口頭人將近似測禽語汝意眞解憂農不或傳悍妻天所怒姑不可撾渠不顧罰爲此鳥聲曩愆警世母爲郭家婦南方諛佛古到今人持數珠家梵音區區說似一百八譏訶勸相知何心浙風淮俗隔江水意解禽言乃如此蘇黃妙句誰嗣之兩地流傳並須紀世間儒墨紛相攻巨細彼此臧谷同爭如痛飲臥長晝付渠馬耳射東風

薄薄酒【畢叔玆通判寓吳門無數日不觴客取足而已不求甚丰嘗見招酒所小鬟誦薄薄酒侑樽有感予心擬作此詩】

薄薄酒顏可丹麤麤布身不寒醜醜婦貧相歡人生浪悲行路難欲不外騖心內安富貴底用極力姦政自沐猴求棘端君不見寒儒骯髒黙自守橫前書笈燕坐甕牖麻畦可衣秫田可酒抽鍼紉綻侑罇鼓缶齊眉結髮賴有此婦人不裂眥事無掣肘陶陶此興殊未窮一身易足天地中巷東畢公子爲樂渠能同宅舍頗軒亭園池亦花艸相過便開樽掀髯寫懷抱蘭芳菊秀梅含春拂翠勻紅隨分好乏愛不無薴衣贈取醉何妨接防倒畢公子吾之樂兮樂自如一杯對婦兮布衣蔽其驅君之樂兮樂有餘妓女能楚楚罇罍應指呼醉鄕寛閒兮吾得俱設侍以金穀傾城之艶姝酌以宜城九醖之醪敷被狐白兮擁羅襦朝歌暮燕窮歡極娯婪酣佁儗驕妻孥外若丰澤中槁枯吾不彼願猶彼不吾羨畢公子方吾徒狂歌而起舞更酬而遞勸蓋不知南威嫫母之有妍醜衮衣短褐之爲貴賤彼驕其有殆醯雞之撇天貪其取如蝸牛之交戰益知心怡愉無窮塗中焚如無亨衢畢公子倡予和女笙應竽他年遂初賦老盍歌歸去塵裏無曠懷人間有同趣四方向來志一巢今可具亦不願黃金爲梁桂爲柱茅屋三間近君住

讀師文和郡侯喜雨詩次其韻【時秋雨霖霪大爲民患臨安最甚吾鄕恰五分熟可喜】

濤波襄陵尙霖雨龍伯不省田家苦官中出瘞流屍內地之民無宅土京邑本根枝外邦渠儂枵虛闖官倉流亡可飽骨可肉縣官仁愛吏慈祥古來畏天烖無小迄今百顰餘一笑陽愆陰伏誰致此共說羣憸投有昊一昨雩禱飰不葷神祠佛屋香炷氳霓望朝昏耐局蹐風傳眞贗長紛紜我歸得同郡人樂湣農喜雨收奇作想摩鯨牙淩浩蕩更穿月脇翔遼邈吾邦不熟農告功澑匙云子行沾儂小兒解謝倩人誚捜鐫徑欲分吾窮乃公拙無尺一召他日當歸有先兆耕先耘後計未失誰謂山林迹如掃世人二五不知十赴爭奪場不遺力分表營營竟何補截趾適屨山藏澤黃堂詩老民所天秋來衢路有醉眠樂職未賦吾歉然人言此筆須臞仙小艸可錄寸有長防從之遊據胡牀蜂腰鶴膝容探湯借兒茹胾升公堂

娟峯【偸羊名山人惡其俗其峯崒秀整可喜余故作詩爲山雪恥而以娟峯名之】

當年金華小家兒神遊九天狹八維房陵之山秀而奇蔚藍一山羣山推兒肯下顧停軿輜珠貝作宮瓊門楣門前亂石無津涯一叱轉眼羊萬蹄羒羝羯紛躨尼蹲鳴踞供兒嬉有褐之叟鬢已絲似黠非黠癡非癡傲睨竊覘兒所爲掉臂席捲靡孑遺一杯見罰兒釂巵亟鞭風馭還瑤池幻變起滅荒是非彼此失得誰成虧卽有而無道乃幾仙者狡獪人得知以偸而名眞見疵我來訪古求端倪山吾良友兒吾師嘉木異石相因依如刻如防如鬢眉名峯以娟吾始之爲丐片石儻可碑更遣子虛摛厥辭此兒此叟當解頤

墾山叟

雜木漫山誰所種居不臨流多不用九月霜風捲黃落羣山一昔皆班駮遙看拖帔橫椽衣農家刈粟山有畦家家墾田日嫌窄荒林翳薈惜虛擲斸荒作熟不掛籍輸官之餘給衣食州中之政常近厚不欲屑屑校升斗寧其棄之聽民取實亦借是作康阜繼承不皆恵慈守底須彌縫吏胥口防有後來規稅畝

竹米行

竹君亢宗擅楚墟一一修聳山澤臞風流秀整與世殊楚俗食息皆爾須薪之籬之且籧篨笲筥箱篚防籃笯溝瓦厥祖羮其雛隨索斯獲掇諸塗今嵗麥秋旱嵗余得麥僅足償官租竹君憫農如士夫著化結實千林俱密砌玉粒綴旒珠株株擷取𨿽錙銖彌頃亙畝無閒株磑磨蒸炊勝雕葫鄰里乞索水火如坐令顰蹙興歌呼野叟好事能分吾香淸而洌甘而膄此君行能不一書此恵及物旋就枯摩頂放踵忘其軀所學無乃墨者徒老子苟祿天之隅袖手無防蘇孤投匕三嘆吾慙渠

聞舒州書生聚眾爲盜

邊頭僅絕胡塵警頻年麥秕禾不頴淮民久矣困憔悴淮俗豈常藏不逞槌鑪血馬中夜呼刧吏驅民刃加頸吾民苦旱無生意更復跳梁汝爲梗堂堂王度無玷缺赫赫軍容仍暇整前年蜑戶煽凶威長蛇封狶揺湖嶺元戎白羽才一揮欲丐微生一無幸爾曹麼麼眞癬疥大网莫倚容蛙黽昩逐靑虫千斧鑕盍辭緑林救要領鯨鯢虀粉有前戒儻被皇恩各鄕井旱魃逞妖民倒垂廟堂聖賢自司命徑須委節發陳廩少息流離服頑獷勸分已責可次第庶援沈焚痊國病正資方嶽佐堯禹側佇剡章伸此請

田家嘆

五月之初四月尾菖蒲葉長楝花紫淮鄕農事不勝忙日落在田見星起前之不雨甫再旬秧疇已復生紋近者連朝雨如注麥隴橫云欲殷腐如今麥枯秧失時舉手仰天禱其私秧惡久晴雨害麥兼收並得寧【闕】餅托登盤米藏庾儂家嵗寒無重糈豈知【闕】

凡幾憂晴幾憂雨吾儕一飽信闗天下筯敢忘田家苦

寄馮尉【尉時捕蝗甚冗】

我遵兔徑西山麓荊棘鉤衣塵瞇目憐渠此地費流光君亦風飡並露宿遺蝗蹢躅無地皮田禾蠶食猶子遺洊饑可念勞可忍君自坦坦人憐之繁昌亂山僅容鏬一一到我馬蹄下南村喫飯宿北村罷極憑詩寫悲唶卽今不作勞者歌器識視我幾【闕】

簡書趨走子如何皇家獵【闕】

五云深深護臺閣縹緲羣僊依碧落卽看郭振起通泉應笑卑陬郡文學

鸛帶箭行【楚州營士射鸛中之鸛墜郡庭若訴云】

城邊鸛城棲水食衣楚楚欲鳴不鳴天雨此肉胡宜登鼎爼柳營子弟弓石八南山之石猶飲羽如汝正可虛取血毛分披誰汝憐低摧直訴使君前使君徳意孚魚鳥全汝之生令汝飽徐行側睨若無旁飲潔啄腥近臺沼使君暫擁山城麾詔音不日遄其歸矢來無鄕汝誰依江湖粗飽莫卑飛

送瑞蓮新米白酒與韓監倉

珍珠滴紅敵紫腴君家寶此如珍珠我家玉友亦勝友論交遣到君座隅秋蓮結實甘勝蜜香稉薦新玉爲粒遙知毫末不及賔一笑聊同孟光喫

招鄭良佐

向來聞名思見面常恨東西異鄕縣卽今去我一葦航亦復經年不相見重陽佳辰可虛辱橙香蠏肥家醸熟相過一醉猶待速爲君已約東籬菊

臘茶並三詩送李元誠

池魚千里磨蟻旋人生出處俱可憐束書結鄰晏溪側淮安一寤三十年積今成古閱飛電我與昔人同此嘆悲歡離合置勿論且喜重逢各彊健

向來衮衮論風期百年心事多好違君如荊石尙衷璞我似野馬初受羈射陽廣陽水雲屋襄城郵城塵土衣俛眉作吏一不遂邱壑付君未覺非

北風吹霜戰林樾菊花雕零梅未發畱君無物供吟筆一炷沈煙伴淸絕騷人悲淒爲揺落舟挽不回仍此別還家試碾壑源春何似盧郎三百月

喜雪六首

寒空黯慘塞不開簁瓊屑玉捲地來乾坤變滅定何意風爲披拂云剪裁和聲載路天亦喜簸弄花絮爲春臺了知麥秋更好在老農指此丰年媒

平明僮奴更笑呼羣飛掇取如拾塗僵鳶窘兔眞鮮腴勸汝貸此驚啼烏巢營卯伏知念母一一向來反哺雛梟獍縱橫鳳髙引殄滅此族寧良圗

玉龍睡起長風激盡蛻玉鱗漂八極蓬仙帝女聚瑤臺剪水效祥誰所役或疑天公陋塵域幻作冰壺供一劇是耶非耶竟莫知杯酒聊容曲身直

淮春之樓髙突兀憑欄小耐寒如割平湖穹山兩西子愛此鮮妝巧塗抹回首斜陽照屋梁玉際坤輿尙摧壓今宵更呼甓社龍髙掛明珠照空闊

去年孰不蘇捐瘠今年已餘四鬴食自公之來適吾願挽回太和壽此域一旬再雪近嵗無日日歡謡沸阡陌瓦溝待泮亦不惡要趂春前作三白

南鄰賞雪珠箔褰紅鑪緑酒圍嬋娟北鄰飛雪灑枕席擁戶亭午無炊煙袁安吻燥屋不補東郭足皸履已穿嗚呼悲歌兮歌且止安得薪炭如蓬酒如水

東園詩寄興化吳從道【吳索詩久矣今尋盟云】

溪流抱玦園亭裏三面欄幹壓淸泚養花種竹今幾年紅紅緑緑皆風煙黒頭主人富文墨隙地營園喜畱客去年香霧揺東風借花一醉君見容翡翠拂衣蝶窺酒歸時檐牙掛星斗有物系足寒前盟徙倚東風空復情歌前酒所何限意黃鸝應說鷗應記一春不風卽蜚雨曽奉親輿賞花否向來懽遊付夢云向來劵負今償君濡毫卻嘆無好語說似能詩葉明府

葉進卿寄和章次韻復之

君文如泛濤淵裏方快驚瀾忽淸泚手抄口誦欲忘年小牕長日銅鑪煙端宜飲我三斗墨有底向人矜此客平生歌頌仍歌風寛柔靜直能形容心知公瑾勝醇酒人仰韓公眞北鬥詞壇正倚君主盟筆驅化工鉤物情詩來得我玩世意刻石便當幽居記兒曹轉手作雲雨陳雷輸心可人否中牟報政徑靑雲此老洗眼久徯君重逢首理車笠語定指渠儂笑城府

再次韻酬葉進卿

病翁耐病杯杓裏防矢壓書毫不泚眼中凜凜黃初年讀詩意欲淩紫煙君才王佐綬猶墨公外從容作詩客心期與俗馬牛風化頑恵弱淸而容不學明剛制酒不學陶公辭五斗斯民信君如詛盟飲羊攫金皆用情聖皇旰食求賢意姓字今應禦屏記太微淸都上雲雨鹽梅調鼎極可否一艇付我眠溪云詠歌太平橫紫君十行看君拜天語去酌天漿列仙府

次韻寄葉進卿

回車記我君能賢席門忽下鳬背僊參辰相避徒自惜但有妙語邦人傳阿戎齒錄𨿽牽聨陸沈父書如防禪題鳳不寘稽喜下殺雞容羞季路前才名放君一頭出髙山可仰井用汲小兒弄筆不及嗔顧捐鄭璞收和壁作十日飲當有時岸花水芝皆可詩祗憂老气不復振挑大國楚提偏師

再次韻酬進卿

平生友仁今事賢長裾每侍黃堂仙東方一士復石友平安幾見郵音傳斬新好語來翩聨當念醉叟方逃禪亦知平處古人上更卜气蘇君子前敢辭敝帚爲君出眢井塵生不受汲但思共坐蓮蕩風雲錦明船月升壁把酒一歡當及時定費日仍費詩轉頭相望便淮浙已辦雇直呼篙師

喜雪篇

防職寒事庀職今幾時窮秋試雪似早計冬令欲盡噤莫施風聲不怒日車近客裘未綿河未澌吳門十萬家心口同一疑天公行四序暑寒各有宜嵗雲暮矣未見雪嗣嵗何以銷疹疵或云太湖龍避靜扄神扉把弄明月坐貝闕世間休戚吾何知瑤臺十二層列坐萬玉妃屑瓊翦水亦戲事仙界運指想不徒勞望切切終竟來遲遲芹宮冰氏翁見與俗異岐亦知僊人不作省事過龍公肯如遊惰兒顧此千里間司命付吏師拊摩窮日力日究仍夜思向來祼露各溫燠一衾一絮公手之趙衰之日周比屋更以晴日相融怡黃童白叟歌且舞和聲協气塤應箎羣仙飄然下龍亦赴指麾先之汛灑五日雨一雪不待公有祈花作坻壠絮作陣雪爲翦刻風爲篩豈直冬溫要彈壓抑令宿麥防沾滋去年豈無雪雪神春不歸賑施不預計熟視民饑羸他邦亦此雪災祥果是非苦樂咫尺殊滿聽民嗟咨孰知此雪瑞此土邦之人兮建徳之遊春臺嬉坡仙昔頴尾喜雪憂民罷賦薪遺粟亦戶到盛事未逺誰可追卽今欲雪未雪已著念挽回春意能先期擬揭蘇臺之仙恵慈術請繼頴仙千古垂惜無師曠琴防眇弦吾詩

次郭祕正韻

伊昔乃祖使朔幽艱難以來無此流節旄欲盡气彌厲始元屬國眞其疇淸篇神護到江表河梁訴別豈所侔兩孫學力有家法洪毅不割淸不浮驥子受轡抺燕越粉袍長鋏猶小畱人稱張籍好古淡我愛趙壹辭伊優往之論交恐避俗是人揺颺如綴旒長年閔黙墮俗學夙志顧省傷羈囚頎然扣門出新作山奇海祕困窮捜頃從同盟漫著腳歘遇彊對須抽頭吾鄕巨擘子龔子磊塊貯腹皆陽秋麗唱妍和日九返君腕脫矣盍少休惡語送似定一笑共笑燕石醻精璆

試兪珣筆呈羅大著【時羅趨朝】

市工營營有工拙珣也旁睨裁一吷扣門屬我祗厚顏結字著書無一愜繡衣僊人歸告猷盍收此長助毫髮靑霄政須立螭珥黒頭當看獲麟絕丰功被世名不滅珣亦歸裝倒明月

春雨寒甚作長句

白龍天飛宜莫測吳儂解數歸消息年年靑帝發生時似妬園林春動色西山龍母誕彌月歸覲親顏供子職壽觴瓊醴俗共傳玊鱗素鬐誰所覿酸風鼓寒苦霧塞行人縮頭欲僵立蛟鼉凍蟄大水防更問嬌紅並眉白閉門三夜淙檐雨起視溪流髙數尺去年夏秋走祈禜云電收藏日血赤農家倚鋤望眼穿白汗呀流地拆天可問曷不遣兩龍此時防生日

王秀才亦愛軒

王郎一室天地中客來有榻樽不空奉親一笑辦能事插架萬軸收新功男兒磊落四方誌況子郎罷方詩窮亟書周庸賜漢第可用容膝師陶翁

寄鄭良佐【良佐戶屨甚多嫉之者以爲狎小娼諸生多引去者徐察之乃同姓比居之子嫉者嫁其謗可笑】

書生著書貪日課文士賣文救窮餓靑樓歌酒屬富兒不意此名君乃荷風波平地自誰始一倡從知百人和東魯男子舊修謹南郡諸生底逋播平安敢煩街吏報潔白長賡楚人些流言不計兩曾參機上慈親枉驚墮阮捨尢須辧南北杜冠可無分小大寧知宋玉笑登徒或指宣尼作陽貨璧亡誤使張儀去兵利徒爲少卿禍違從兄食祗厚誣償同捨金聊引過無黥可息劓可補未信白璧靑蠅涴君不見吾宗孟公士所傾亦有俗子驚人坐

贈龔養正二首【與養正俱病久不晤防作詩寛之相濡呴之意也】

思君不辧一再過束書謝客方臥屙不爲儒林丈人地可耐造物小兒何我亦病气剛制酒自春迄秋在告多幾時蹁躚數訪我爲君快作鯨飲河

百骸綴聨等非實調虞小愆諸病入忘三彭仇念昔聞作五禽戲瞢此術吾身甚羸心甚安妻孥已捐今昔觀平生學力外生死砭劑求工聊復爾

次韻嚴上捨讀書目昏

聲利營營閱蜚電人生悲歡更幾徧羣兒沈迷如病酲尙念醇醪夢酣醼吾儕較之惟阿爾書滛僅逃紅緑短檠半世課蠅頭老閱舊藏紛莫辧近從損讀得奇方穩坐幽窓憇吾倦嚴侯著書定千載尙向枯防求聞見可無一洗竇郎癡捉筆因君拂塵硯

謝韓幹送絲糕

玉顆瑩澈珠就磋吳鄕早秔莫計過無乃風露秀結異移種昆侖之水禾君家廚婦窮百技三舂九淅付重羅銀絲萬尋忽縈積中疎外潔生搓挼扶桑仙蠶大如盎繰之本供織女梭怳驚萬喙闘新巧罥作米茸雪网窠卽今擬形供食事纎手幻出千絇多倒甑入筯第三絕色香兼味皆可歌周官賔祭珍餈餌有此復具理則那詩翁物色及粔得此來前當見訶鱠盤漫詫金縷飣湯餅徒誇銀綫窩瓊酥玉膩信非匹胡麻崖蜜仍相和感君泛愛記衰朽回首一笑分餘波腐儒口實長作累饞防之名定不磨金山別去每掛夢老眼復見還雙摩婪酣得飽問便腹如汝平生相負何更從公子乞方法日當飫之老澗薖買田二頃不種秫未怕酒客來操戈【糕不用糯金山者名天下】

韓守松卿索近詩【錄數紙寄似並詩道意】

昔人技成嘆屠龍似我五字耽雕防鐫肝搯腎探戃恍半世不辭詩得窮詩成頗訝神與力疇昔夢中分五色援毫動作萬鈞斡應俗何曽一錢直豪韓有句當千年取世所遺政自賢數篇蜚向靑眼邊可復把玩盤中圎君家十頃圍翠密近榭逺亭如畫出時須喚我一罇同笑對風煙揮此筆

食晚菘新筍

化兒出奇安此腹不稱智嚢不盛肉饑雷收聲才脫粟薦以藻芹仍杞菊園丁可是監河侯供我朝昏三畆緑卽今春菘晚不衰況復桂筍森可束含煙帶露不相下拄腹撐腸未云足食單一日得一雋回首常嗜眞與【闕】殿春日月官上速日擷芝莖剝纎玉風排雨浥猶須卜臥作枯荄起成竹

題姑蘇南道者庵

城南路長勤往返迎送何由貸吾嬾向來紅葉撲吟袍重到緑秧圍望眼有人閱世風前蓬年年客我此庵中問津莫問庵中翁貝葉結伴渠陽聾

江湖長翁集卷七

欽定四庫全書

江湖長翁集卷八

宋陳造撰七言古詩

贈鹽城諸友【鹽城偪海不可井飲城西有池甚近人狃習俗置不省祛蔽起俗非當官君子不可且舟致之易足意爲此必有道不然無爲貴政術矣長句呈二三友或可以告爲邑者也】

泉脈不通海濵土人家轆轤上咸鹵新秔本自玉爲粒薦熟便如猩血煮初嘗已嘆失香味久食更憂戕肺腑城西禆海百頃寛紺碧彌彌含霧雨我昔艤柂酌淸泠潔比盤冰味牛乳得非天意補此乏跬步可殊不苦但令十舟津致坐遣千室皆甘茹迄今俗習不自防如食置傍饑不取銅章師帥盡時賢盍有教條祛惰窳君不見樂天六筦挽西湖惠利可容今愧古

歸自淮南雪行呈張鹽袁憲

歲星逼歲回躔吳吳兒不用憂旱枯社鬼雨師當率職雪龍已復隨指呼百年眷屬無寧居崩騰膠葛周太虛翻雲挾雨動十日灑潤及物無遺余帝意嘿與皇心符屢丰政欲鰥蘇鳳麟告瑞底用此粟麥充腹可使無節物破臘催謝䢐挽回和气浮洪鑪燻煙已吿佛供罷壽斝想見皇情娯漂然一舸將腐儒風前壊席爭長塗乘淩繽紛入縹緲俛仰色界行畫圗平生壯觀老不孤今叚造物眞娛予擬從玉妃助剪水徐與帝子防積蘇天僊著我白玉壺應笑袖手毫不濡歸從繡衣兩詩伯照夜更掇驪龍珠【時兩公有雪詩故云】

龍泉

神龍媚此淸淺居歘然騰陵行太虛越民倚賴龍沾濡頻年歲事勝三吳至仁一視無戚疎置彼此及心缺如嗟龍自伐端欺予淮南之民如渴烏【是年淮南旱】

登龍泉山

越山東來萬煙鬟余姚爲邑山四環客車細穿市井間邑屋更繞龍泉山佛閣翚飛最髙處逺近嵐霏隨指顧小畱開船有新句君知可是囚山賦

丈亭

小江隨山巧回互轉首碧流分兩股丈亭系防待潮生徙倚才容一炊許潮信曾何差頃刻固應作意憐行客爲誰東去爲誰西酌酒慇勤酬河伯

癸丑勸耕淨居

十五里近車不驅淨居之役良舒徐愁霖鼓寒妬春事倐喜淡日行雲衢涉患知樂聞自古積忙得閒聊慰予崇堂修廡盤礡久龎眉鮐背紛前趨爲催酒防勞苦罷細問裏閭愁嘆無怡然離席手加額共說溫飽沾妻孥頻年丰登豈偶爾聖恩及物天地俱卑官政拙民未厭輦輸肩負憐朱愚餅果在袖笑在頰闖門稚子爭攜扶我亦僧飯對兩雛未妨淸坐畱斯須鑪香翻頻茗事竟殿影已曀東廊隅復撚吟髭度盤紆人聲鳥語樂有餘贈妙勝主人【勸農正覺風寒甚明日歸晴色可喜迂路訪妙勝主人因贈以詩具道塗中所見】

輿臺卻略車不前寒風皴肌冰在袖還家大勝去家時景物頓回春气宿云壊裂無防畱滿放羲輪碾晴晝臥石犖確猶潤濕短籬檀欒挺疎瘦是處麥畦間靑壤誰家栁陰圍碧澑前山競獻曉髻濃後海全収紋縠皺妖桃艷杏各趺蕚近樹遙林錯文繡池魚酣暖泳淸淺山鳥何知語幽茂搜詩忽忘路逺邇啅鵲不離車前後閒身勝踐多齟齬緩駕幽尋容宿畱轉從淨宇寄倦憇得訪老禪閒話舊拂除塵壁詩刻在俛仰歲華春事又開單一飯吾易飽袖手千偈渠無陋戴星摩撫防務廢挽袂畱連慚意厚出處殊科要酬應气味相投眞邂逅吾歸自竟武城歌放師道價諸山右

贈趙排岸兼簡汪尉【奉化二奇士得之聞見趙君過我得而友之昻藏蕭散眞晉宋間豪邁士作別未幾書來訴窮狀因急筆作古風寄之汪君輕財好施惜未識也詩兼簡君】

二年俛眉簿書俗分無足音到空谷趙侯縹緲塵外人肯艤歸舟問幽獨冰壺炯炯當九秋巖電熠熠懸雙目小家樽爼解咄嗟捲褥或能營酒肉從容不待投轄畱坐來屢跋銅盤燭酒酣辭鋒不受觸脫手詩成驚破竹雄才偉論兩超絕磊嵬大稱此腰腹定多欬唾到銀筆自可風標藏畫軸別去日月詎防余丰悴眞成手翻覆慈烏絕哺心糜碎脊令斷行淚陸續化兒與人底異情念君胡寧耐荼毒詩腸秖作饑雷吼譚舌未免窮塗哭肉割鷺股竟何補書憑雁翼慚虛辱退之方急一簞食少陵徒思萬間屋語追競病代舎寛王將軍家祿千斛奮蜚行矣君有待否泰更之吾已熟豈容步仭局赤驥會見靑上黃鵠奉川之汪乖崖上有粟如阜金如粟載寛縣籍償丁算長與饑民共年谷一牛鳴地監河侯盍令顏闔能饘粥

雲巖曉

淮山歸夢淸莫續僧窻睡足雨亦足鐘鳴鼓動萁鑪紅深炷沈檀共僧粥我生身口良易供志願略與山僧同明年聽雨淮之東還許幽人林下逢

再次韻

深堂淸話紅燈續不減前人參白足譚禪論詩僕爲僵更啖芋魁分茗粥賦租正爾憂闕供安得繼日笑語同他年渭北仍江東鴈書定復嗟乖逢

淨居主人索詩急筆賦

淨居棟宇犀辟塵山居不乏塵外人我來肯作厭客想老語一一刋翠瑉頻年愧煩香積供醉後狂言亦安用詩成毎博覆瓿譏更向叢林系輕重皎公啟公後進師好事繼今誰似之他年落筆須妙質政自兩公勞夢思

送雲巖老住天寧寺

道人兀坐雲巖山雲巖之云是知己風噓岫吸漫不知道人之心亦如此從地湧出煥金碧信手拈來自奇偉門施鐵限十五年一旦刺頭鬧籃裏天寧古剎中闤闠學子逰人萬其趾世將喧靜計今昔不信道人心似水方圓隨器我何與乘流卽行坎當止十字街頭鐘鼓鳴八千偈成一彈指今秋客公我得閒井甘不竭囊無底淸譚要洗三載塵肯學玉川勞送米

識村翁語【勸耕淨居村翁老而健問其壽雲山居淡食乃爾昔一村叟一野僧皆壽百二歲杜郎中史丞相呼而致敬厚設而歸卽逝二人壽未必止此厚味非野人所饗也其言有契予心作此紀之】

山僧一生饜山防溪叟所仰才魚菽闖首侯家與相家珍膳不應塡汝腹百二歲翁淸且羸茵坐鼎食寧其宜焉知暫飽博長往谷神震怒脾媼悲官家顆粒皆民力此祿食之須此骨兩翁妄食壽弗延當念無功暴天物我𨿽不偶猶餐錢車行肉飽後先食功揣已懼不稱因翁有言呼使前盤幾畢識翁所言

魏知元有贈仍索詩作此言別二首

朋從應醻岐薄厚魏郎凜凜金石友四年再面情轉親日有溫言到衰朽涇渭不混淸濁流雲雨肯隨翻覆手自今淮徼望吳天安得山林長聚首

作詩求工今則然古人培本深其源周雅莊騷略未究浪摹月露綴語言知君胸中藏武庫平生逰戱皆好句老夫血指妙斵前亟當還家事溫故

贈送行六子【予之官嚴文炳傳商卿張公輔臧子與子儀汝舟送】

北風獵獵吹行舟客子坎止今乘流汀洲立鷺仍飛鷗定應笑我當退休一貧所驅不自由表表六子古與儔知我此意不見羞送行兩舎未轉頭我生甚愧羊荊州郭吉校君誰劣優天气冰井風力遒召棠蕪城甘滯畱推挽共作平山逰倚欄逸興浩莫収劇譚落屑酒澑油不許旅寓生羇愁飽閱世態諳枵浮髙情如君未易求嗟予老矣胡爲酬相與金玉論軻丘

再次韻

此身漂然不系舟呂梁灔澦皆安流江湖萬頃浮一鷗此心玩世常休休吳山楚水紀所由湘累老枚寧匹儔琢句亦復忘晨羞搯抉肝腎掉白頭歲六十四方佐州計原夫日無乃優客路日月迅且遒朱顏壯志逝莫畱吾聊爾爾賦逺逰山川自可卷軸収老懷槁暴今膏油訪峴山石弔莫愁庸隨大楚皆萍浮顧我不樂夫何求緬思六客同獻酬如挹韓眾追浮邱

謝儀眞諸公【蔣教授楊知錄吳司理曹主簿挽畱作】

十幅擬掛東風蒲眾賢好事爭挽裾盍不一笑畱斯須咄嗟而具成燕胥僊醴湛湛白玉壺篆煙褭褭黃金鑪駢集水豢羅山膚彼姝者子不待呼韈塵相攜來坐隅炯然皓齒明眸俱含宮吮羽累貫珠移柱品索鳳將雛詼笑盡略世譾拘諸賢堂堂吏而儒才猷聲稱雄萬夫慰藉傾倒向老迂風義已與古並驅況把樂事分窮塗衰顏得酒失槁枯暫容二子相映朱尙憶扶醉下筍輿江灘人聲雜鴈鳬一歡轉頭墮空虛此歡欲繼良難圖周旋四賢偕兩姝此人此日吾知無

繁昌縣感舊

繁昌古縣依山麓縣外峯巒更重復連山斷處圍平陸有地可耕無十六昔我作尉三年畱局促似爲山所囚野行村宿飯古寺山路孰悉如吾州車如雞棲馬如狗風袂塵襟博升斗是時身健髮財斑頗復興懷爲奔走逺近人家山影濃與我周旋圖畫中山鳥翔集相和應野花開謝能白紅薄宦而今更長道回頭秖覺當時好筋骸罷憊鬢摧頽不嘆漂零嘆吾老

琵琶亭

抱愁莫遣朱弦鳴此聲更與愁人聽江邊一聞琵琶語月慘風淒如動情何況思婦傷幽獨少年多藝顏如玉江州司馬廊廟人暮上諫書朝放逐輕攏細撚忍淚彈開樽側耳思惘然一詩說盡兩心事遺音翻入歌舞筵此翁詩名自千古誦詩亦嘆琵琶女誰惜亭前泊舟客頗爲漂零動淒楚鄰家故妓春風手此曲毎侑澆愁酒今宵月影秖三人倚欄長嘯空搔首

題陳主管東墻三峴圖

堂上不合靑楓起煙霧墻間江山更疑誤千巖萬壑明滅防翠浮嵐滿窻戶峴山鼎列屹相望發地撐空騫欲翔一峯拔起羣山上嶪若紫蓋相雄長仙山佛國住杳靄晨煙暮云追戃恍良工妙與山寫眞詩中有畫須詩人誦君淸詩對畫壁承蜩斵鼻俱疑神知君懷古有髙趣我擥襄山識佳處願抄此詩謄此圖開卷時時揖羊杜

次韻許節推喜雨

昨夕聽雨喜不寐淸曉欲作喜雨詩撚髭臨紙筆未落墮前乃獲瓊瑰辭白鵞兔烹巫不鼓麥田欲幹沛甘雨璧揚輝珠剖蚌詩思方慳得奇語似聞比屋歌謡中如我與君歡喜同偕渠一飽已入手錫羨陰隲繄誰功民是天民天自卹佻天之功天所疾君言寵矣吾敢荷更喜因詩識詩律吾儕丰悴懸諸天此雨無亦天興憐轉頭匕筯薦餅托鼓腹可但田家樂

再次韻

舊雨新雨不後期丰年當復歌周詩手調玉燭屬廊廟歸功假手敢固辭婦子赴工聽曉鼓山歌和應揮汗雨麥黃蠶老十分熟坐衙日日聞此語偕君薄宦羣山中與我憂喜大抵同畏壘謬詫庚桑楚醉鄕盍訪王無功向來小旱煩憂卹喜雨新來慰衰疾焉得妙思作彊對如塤如箎呂應律行藏老矣不問天一飽肯受兒輩憐鑪燻頻炷牕頻托公餘還我文字樂

再次韻答余司理

雨來不後晴不遲今晴昔雨皆可詩自憐老去才易盡平日尙有黃絹辭挑燈初聽咚咚鼓南風収盡檐間雨麥根旣潤燥乃宜此事時傳老農語人家屋脊黃雲中南村北村歡笑同定知老子喜欲舞鼎來騷客爭奏功詩人例窮天肯卹浩然不逢李賀疾宿習纒結我未脫前身永思今次律君亦妙巧戕其天低摧與我皆可憐此篇嚴宻更開托卻須編入襄陽樂

次韻答路監嶽

房陵水秀山崛奇政與路子昌其詩臨風啟緘誦傑句狂酲病臥聞楚辭陰陽閉縱坎其鼓年年凟神爲暘雨所嗟坐衙未暖席已有疲民相吿語買牲釃酒方熱中霈然一雨千里同雨足便晴夏田好麥秋決可収全功與民父天免銜卹更因歡喜忘肺疾雄篇良佩君記存聮翩古調仍唐律【君前以律詩見遺】人才髙下淵視天貂不易續私自憐側理漫艸腮漫托纒聲鹿鳴嫓林樂

再次韻答節推司理

人生行樂當及時底用耽古仍癖詩老子平日汗牛載五窮追逐不得辭羅幃圍香擊鼉鼓食塡巨壑酒如雨君看白面紈袴郎不知經史何等語笑我蠧魚塵簡中口角儒墨紛異同腹雷晝隱吟仰屋詫向子墨収新功雪毛眵眼不自卹譏訶抵觸取憎疾幾人插羽上金鑾漫云九事八爲律不如醇朴還吾天抉腸剔腎誰汝憐且從酒徒趂落托向來失計今差樂

再次韻答梁教授

陰晴如期喜可知況復攟束収新詩相如未至客之右開編自愧多蕪辭倅貳付我千家聚佩襟戴君霑化雨相從可獨臭味同接耳僅聽淮鄕語詩來驚倒囁嚅翁結字著語古與同少須官廨住家穩往問句法幾卽功似聞知津問沮溺山間晴幹度山疾一笑行舉通家杯計日尙前防賔律過君定發醯甕天傾囷倒廩當吾憐家居除領齊睂托意與諸雛誦思樂

記揚州舊事【吟成遂復用此韻一笑事固有大同小異者】

合宮嚼蘂今栁枝燕臺酷賞騷人詩國色天香豈凡品瓊枝璧月信好辭向來弄影對簫鼓楚山髙深自雲雨若爲白晝去臨卭鸚鵡難防漏私語翡翠久矣雕籠中轉頭縹緲云鴻同遙知懷璧駭眾目負山𨿽力難爲功敢意歸來辱収卹瑾瑜匿瑕山藏疾客子一誦打鴨章東君盧胡置嚴律風生翠扇閶闔天酒邊重聽想夫憐【闕】中之燕當掌托老【闕】

裙裾樂

再次韻答節推司理路監嶽

世傳秀句我旣不能如唐王維民依慈母亦復不能如漢杜詩一官彊顏竊溫飽粗免庚癸形廋辭分從村歌趁社鼓厭見翻云覆手雨槖中僅辦買山錢徑當拂衣踐此語三子表表吾眼中趣操肯復衰朽同辭壇嶄然推大手官業行矣収雋功老夫老矣暇他卹灌園之隟要治疾折腰曳裾今痛定端知縮鼈取卒律誰能違性譽所天俛睂屏息前乞憐回思一挽間千托帶索彈琴有餘樂

贈梁教授【梁與予頡頏翰墨相傲於寂寥窮約之境惠詩用其韻答之昔人反招隠意也】

梁侯藿菽芼山雌冷坐欲試菁莪詩嗣聖急賢饑渇似項背趣召君得辭九門方懸帝堯鼓久旱可無傅巖雨幾聽言議得韜韞了知它日醻所語人言才俊當居中可使流落吾輩同鄧禹舊補文學掾蕭何不書野戰功民庸國計當惠卹和扁之側無廢疾會看同沐一臺春底用更試三尺律生齒所戴共此天杞國過憂吾絕憐八柱如虧遲君托未應詩酒私所樂

次韻梁教授

房陵爲州亂山鎖雅宜著此衰病身勿云蕞爾曹鄶下舞袖莫回腳不伸土風疎鬯北通魏語音勁正西帶秦入筯臥沙慣割鮮澑匙云子免薦陳發軔淮鄕此槃礡兩地頗復同眞純出處徑付無何有泊乎無營道自親損欲驟覺靜勝熱休心寧作艮列夤聲名借甚梁夫子相與一笑寂寞濵胸次但有云夢澤衣上不畱京洛塵賔友固應消鄙吝妻孥亦解忘賤貧衮衮新篇警衰朽淸淵曉吹轉漪淪顧慚陸沈俗吏行長須叩戶何妨頻世儒難得詩造妙汝曹但詫錢通神甓社它年訪遺老爲君蠅頭編舊艸【甓社髙郵城西湖山谷詩亦及之以贈孫中丞莘老】

次韻梁教授

一代司馬公山立臯稷後聲名竦華夷所樂在五畆著書不止陵左班措世治平嘉祐間不欺之學誰與嗣元城逸駕君獨攀秀野之堂新斷手儼如拱侍公左右扁榜結字吾何取顧使與堂傳永久斯邕古篆學未成鐘王石經空典刑向來玩碑一再宿怒猊渴驥慚舊評柴車爭道乏妙領畫沙之錐猶露頴閉門柿葉徒滿屋竟使吳霜颯垂頸潮乎相逢柰老何妙語愛君金叵羅及君未中元祐科深衣容我時相過

次韻梁廣文重午弔古

去年重午飲酒歸賡歌醻酢無俗子今年重午約同飲更向詩人閱詩史平生玩物遊戱爾把酒孰知情所寄交朋徑略形體中嗜好本非杯勺裏自昔騷人吟九辯亦知令尹安三已宗英分嚴君恩重一身摧折財稊米空遺楚俗千古哀沈菇鼓鷁喧江涘屬世休明偕五細尙論取友吾謝此但制荷裳扈明月無復淒風起蘋芷明日菖盤薦急觴容我客間先坐寐君來何止四者並九室之春賤如水

再次韻

菇粽蘸蜜防作絲竹萌尙籜橊未子官居端午不可孤小卻文移謝胥史酒社切戒屐聲疎詩郵莫漫奚奴寄與君相望淮南北宦遊適偕亂山裏老紆章紱我不稱路指雲霄君未巳相期玳席醉九室先向花牋驚八米自昔詞源浩千頃粗許老子窺涯涘明朝酒罷詫裏閭頗嘗見客今有此古人獨醒怨不逢時搴葹薋棄蘅芷吏隱顧竊詩酒樂自公委蛇容食寐一歡況復醻佳節豪飲當觀建瓴水

急筆次梁教授韻【禱雨應祈梁有詩襃予過當且早晚有三杯約故末章及之】

旱气如燬民其咨漂然一雨喜可知醮席龍壇掲精意靑章祝號免愧辭馨香了知罔時怨耕耦亟用發爾私四鬴足食可倚俟三年餘蓄夫何疑小麥囷藏蠒已擇及此得雨未後時陰晴向人信大巧此柄似付吾輩持豈特貧窶免逋捕抑令催斂減箠笞旱魃蝗蝻方躑躅不待炎火俄殱夷吾皇聖徳帝所佑上瑞何必占蓍龜職民之憂假守事遇烖詎可缺禱祠貪功謂盜古不予讀詩愧色浮淸涯揣已未敢拜此賜亦念佳句堪療饑擊鉢千紙久不講聚頭一醉屬有期自公退食況病減今我不樂將誰欺靑樓歌舞有新按中年絲竹聊自怡已戒人謹約束酒闌一屏驪駒詩

髙頭市

陂行欲盡山崛起十數人家住山觜行人不炊市無米買餅充腸聽頥防日未薄山収市裏閉戶人家呼不起今春倦憇車曾抳風物人情不如此主人睨屋爲翁指方秋此屋猶在水閭裏𦇤負皆轉徙老夫危不魚腹死更向秋田問餘幾使之饑寒責防恥不忘資人約諸已焉得人人顏氏子向純厚俗今不美曾是登山號庚癸

謝髙機宜惠紙

詩人百用皆艸艸文房所儲備精好君家此紙世上珍肯分嘉惠及此老女膚膩滑葭膜勻溪叟搗冰舊疑神何人袖有善幻手解藍田玉山爲貧銀光魚卵人皆重薛濤小牋才近用盍自畱供鳳尾諾十吏捲舒防飛動杜郎百幅顧見貽敢用實腹療朝饑囊詩方逐大堤客快意揮掃播掿辭防翰墨勲闖宏大功名逼君方未沬何當太史牛馬走秉筆特書端有待

寄安撫程丈【次谷城常宰送羊先是襄陽蒸羊甚佳試效蒸之亦不惡故作】

書生次舎先菜把廼有甘肥來筯下今日之羊我爲政屬饜敢忘分甘者府公寛容蓋代豪憐我詩窮仍老饕臥沙九肋匕不筯出甑嫩顫如花糕卽今野飯山棲地食指屢動饑涎墜谷城明府府公似割鮮庸繼臺無饋食神黃媼喜欲顚一夜搜詩不得眠將軍問腹汝見負世用官業俱茫然論情少須分袂處未敢徑指房山路餓鷹得飽遽颺去政恐陳登輕呂布

次韻程安撫蟹二首

橫前兩鋒踞艸泥恃勇寧復防吳兒倐隨主父死五鼎豈止郭最遭寢皮凡物有用皆賈禍汝禍已酷孰使之平生一窟不自辦敢羨鯨鱷遊天池含飴茹酒瞢懷璧僅得士女稱珍奇不揺喉牙詫雋永逺封甖缶爭矜持爬沙躁擾良可念請續杜老觀漁詩

物生不學螭蟠泥禍及乃諉造化兒良材厚味庸自保熊斃以掌豹以皮雄防介甲亦壯矣乘流未可聽所之托身要是鯤鵬宅不然借穴習家池主人仁心及虫蟻一肉三韭不好奇毎譏騷客寒蒲縛更笑狂士左手持忍饞愛物良未失可愧於牣形聲詩

次前韻言懷

莊叟所願龜曳泥正平止從屠沽兒了知聲利昬酣者一一癡骨包妍皮江湖我𨿽吏隱去仰視二子終愧之逝將歸種二頃秫又欲深鑿六畝池目寄飛鴻百念息付渠誇世與釣奇山翁溪友結三益長年直鉤時一持灌園之隟課阿買分題細和陶翁詩

次韻程帥【程分惠糟蟹破戒食之因詩來遂作】

嗜欲割去土與泥調虞气血等稚兒拘拘譾譾世所怪未免鶴髮仍雞皮甘脆爲目不爲腹蠶繭自縛良苦之兩螯公子大於扇九室春色堪爲池【九室春房州酒名】開緘況讀萬選句快意領此一叚奇自憐忍欲忍艾似涎流津饐不自持明知喘疾有時愈更寄斫雪加飡詩

分糟蟹送沈守再次韻

笑呼赤腳拆印泥婦姑歡喜舞兩兒沅江似識九肋鼈伏雌秖慣五羖皮海螯不落江下郭索公子是似之但聞淮浙詫此味豈意分來江池【今年二州大蟹不乏】閉戶獨亨良多愧古以饕餮聮窮奇使君據案帶減圍一杯解顏情分持未用秉燭喚窈窕促軫且弦詩老詩

再次韻【犯雪南歸因帥來詩有雪句】

腷趵履險不踏泥我亦防蹇驅驢兒云吹寒作飛雪碎渺漭無地皮幻蒼變白頃刻爾翕張披拂誰爲之定自帝所千玉妃羽衣鶴帔集瑤池俯視下方粲一噱剪水刻花爭出奇忍寒索句徒自苦萬象偕我遭控持明朝雪収鵲亦喜郵筒到眼還新詩

帥寄詩再次韻

才力髙下岐云泥龜鏡國老乳臭兒紛紛過眼敗人意棘端覓猴毛不皮江西久無金華伯平水未識元微之府公牙頬著天籟吮潄濩武鳴咸池江城屢雪傳新作梁園賦客讓瓌奇振兩文忠舊號令赤手破敵無所持小人拜賜但袖手匪報未辦瑤華詩

攜襄陽詩卷示子孫再次韻

還家未澣衣袂泥聚首笑語環孫兒挽須倒褚問所得醻倡定續陸與皮小子情話吾所師指瑜擿瑕切中之謂公傑作含古意白月在天影在池阿翁贔屭十駕足故步𨿽在欠新奇向者護前今不爾自呼罰爵爲汝持與問潮乎柰吾老亦喜商也能言詩

再次韻【是日得程帥詩筒】

歸擔乍弛誰洗泥使君載酒攜歌兒小家捲褥當酒負醉倒一笑眠虎皮平生自審枯槁甚髙情顧肯振拂之均州從事六輩來歡喜如官浴鳯池詩筒偕拜府公賜格律髙古語崛奇頭風失去肺渴減病夫𨿽病容枝持南山側望潔齋久知我日誦無生詩

寄程安撫【離襄陽始冒雨中塗大雪間闗淒楚已甚然奇觀亦良快人車中讀程詩卷作古詩紀行且寄之】

歸袖翩翩去誰禦篝燈熒熒翳復吐取道言從艸市西問津更訪修竹塢殘夢歘過均州山殺更尙數襄陽鼓盎盎屯云連逺岫剪剪北風斜細雨袖手縮頸寒可勝羨殺昨宵宿僧宇伏龍一炊隨分飽小市居民無醢脯孔明棲遁此其地有廟才餘十里所側望縛足欠一往不得持杯弔忠甫鹿門三峴率如此何者不爲積陰阻行行野香間幽艷晤對未用嗟無侶櫟林森疎陂淥淨江梅水仙爭媚嫵殿秋迎臘太早計花神今歲良誇詡黃堂交筆爲爾吟題品再三猶記不天涯驟作懸麻埶但聽人家擁鑪語寂寂闗門喚不譍靑錢可能沽重糈奪煬爭席吾敢校定知楚俗輕羇旅土風人情管頭好不比陽阿輙相遻饋漿亦有白首翁束緼乃得靑裠女推枕每被荒雞催捉鞭動與寒鴈伍東村西裏無干地上山下山泥濺股廝任輦起復僵登頓連朝吾愧汝空荒頗怪人迹絕撩亂俄驚雪花舞攪絮鋪鹽疑變幻寒壑漫山太熒侮彌漫六幕明滅夢汞兩間迷仰俯山川映帶巧裝鏤林藪斕斑防纂組麋鹿決驟鳥烏駭頡頏獵夫布置罟腳毛罥羽不遺力割鮮倒瓶供快茹人間壯觀今創見城市蔽虧無此覩跨驢索句信能事還憶詞壇有盟主風雲月露溢緗素膏馥芳鮮存肺腑大筆軒軒軋時傑新篇衮衮流樂府擊節長哦風爲傳吮漱天籟含宮羽雪神風師底顏面解渠嚴冷聊誇與霧掃天開一彈指爥龍揚輝上瓊圃勞勤愜快初不意倐忽起滅嗟如許及玆追悔前兩日浪唶萍蓬悲兕虎谷城重到昔所安令君存舊猶比數黃昏剝啄門爲唘盤臥肥羊榼佳醑他時回首追陳迹可無甲子記毫楮歲乘赤虵月就盈中澣之後厥壬午

贈安道士【道士能琴亦吟詩】

吳罝傳世皆妙語善升乃近崔遵度絲桐造妙詩疑神古來多屬方外人羨君矯矯雲山客子墨桐君生莫逆此人此藝吾了然錦囊傑句多時賢月斧云斤且遊戱纒聲鹿鳴莫經意古人進藝道與俱如君不應古與殊謁帝行如稷邱子莫謾芋嗤侯喜

江湖長翁集卷八

欽定四庫全書

江湖長翁集卷九

宋陳造撰七言古詩

程帥以古人名作詩見寄擬作謝之

胸次不平當近酒熱官奮揚肯回首卽今羊杜詩中仙襄陽城中獅子吼我將仲子趨黃堂孰看畢戰搴旌幢【筆秦曰筆楚曰畢吳曰不律】抗顏路塵旋行役但有防夢公之傍瀕海作宰我漫仕畱贊郡符眞左計老夫已老子白丁解頥與言遊戱事駢羅隱服芙蓉裳設張翰墨當絲簧敢向靑山簡奇勝有田肯賣吾倒囊如公端合穆王度不靳尙作歸田語蓬萊朱金久已齊還許逺來結鄰否

暗用古人名詩寄程帥

羨公椽筆銜陽秋黃鐘大呂豪端收省闈髙掇未足道文章老手第一流轇轕譚已驚眾倒河翻瀾駭飛動遞中筒詩陸續來舊債未償新債重卽今搦管重犯嚴彊顏回顧口如箝更驅行李伸此情句法政用公鐫劖

次韻張秀才題汪叔量挹秀亭

淸江如玦山如環主人胸次自江山寰中秀气困豪取著亭杳靄空蒙間碧浪明邊帆影逺暖風香裏林花晚市聲隠地了不聞貪看霏煙抹層巘靑山隱吏須已霜帶寛未用憐東陽每來亭上小箕踞傲睨山色挹江光一樽從君多暇日更誦淸詩綠人髮絕勝九衢塵霧中金印累累客牢石

再次韻

淸遊如省隔世環身繋組綬心溪山此亭攫踞山水上羨君脫屣塵埃間不應室邇嗟人逺時上風煙慰衰晚怳如坐我天姥傍長嘯持杯揖云巘張侯淸吟句挾霜肯因聞笛賦山陽空靑染袂醉頽玉笑人簿領閱流光誅茅結鄰約他日會映軒窻晞禿髮徑從兩君賦歸來何須官滿六百石

次韻鐘汝楫

鐘郎耐暑如被酒亦復不閒讀書口胸中莫可渚涯窺筆下時作蛟龍吼老夫瞠若終後塵兒子徒勞汗流走中年眼見花養屙肘生栁漂然振我衰懦气此士此詩今僅有亦思琢句與周旋彊敵當前難措手

再次韻示師文

中年多病剛制酒文字譏評慵掛口克家尙須獅子子時踞風林一哮吼藏山有書當衣鉢端能太史牛馬走之齊莫操竽名楚要穿栁未聞狗監薦子虛聊遣吳王質非有獨無鼓吹娛乃公勝日不應長袖手

長句簡諸公【縣圃酴醾小宴病不及賞復同賞家圃芍藥作此】

君家開宴爲酴醾竹聲裂石弦輥雷我家芍藥繼如許如解商量先後開深紅妍白各媚嫵瓊【瓊赤玉出廣韻】肌玉骨無纎埃日髙未覺睡態足風定亦送龍香來素艶壓架頩欲雨妝面臥叢羞未擡邢娥微服屏粉黛眾女望影慙莫陪眞妃嬌泥午酒困紅潮作暈回香腮春到陋邑好花少鬱鬱髙栁間古槐濃李淺桃不入眼菖條杏葉何有哉喜如足音賞魏紫【前日防牡丹】愁寄驛使邀江梅殘春索寞風絮亂有此二物生庭隈維揚金腰可伯仲閩南素馨但輿臺倚煙娉盈復妖嫮等閒力挽春光回東皇有情花有意似欲我輩倒玉罍君家賞花我方病憶花有恨空成堆我家花開病適愈對花發興知難裁簿領困人日作惡玉山猛判花前頽及今樂事須秉燭風狂雨橫誰能猜

愛筍

犀非犀玉非玉拂拂輕霜浮脆綠披籜含梢欲成竹娟娟褭褭森可束稀間只稱佳月照勁處差耐淸風觸少忍充庖得補林主人爲目不爲腹論材似也子勝人終竟鼻祖與膏馥官閒盡日據胡牀樂與此君同避俗冷笑京華癡少年枉費千金買花木

次趙判院韻【趙射弓損指有詩欲林教授出寵於某甚見推避次其韻】

公詩見壓楚服隨孤軍懾怯逢荊屍將壇已辦降旗送顧乃借重如等夷文工武習知餘事腰箭臂弓聊寓意僕姑不作餓鴟鳴防防鮫人珠迸淚巧匠血指非意及防恙未須湯熨治蟹螯置把虵臥影生世多才古爲累誰家酒好花打圍今日人閒栁生臂不妨惡客著坐隅身則獨醒心解醉

出郭【寒食日迓使車初甚怊悵郊外春色慰人戱成】

江縣居人寒食下少在縣中多在野哭聲不似笑聲長麗服新妝盡遊者長郊芳艸接天綠我亦行行防罷馬盍簪命醉豈不懷卑官出入元無假偶來卻勝特來好觸處春光可圗畫防日陰寒風用壯今朝霽景天所借趁人胡蝶作團蜚逐婦鳴鳩數聲罷夭桃艷杏𨿽已過郁李金沙猶未謝其餘紅白爭姱嫮醉態啼妝各瀟灑顰風笑露頩欲語半吐梨花最閒雅遊人防許健倒去紅粉誰家短墻亞良辰獨醒還自惜捐佩一樽猶可貫餅盤餳筯巳寒盟故人應問花應訝對春長作了事癡不念淸懽本無價會當從公謝不敏百罰深杯不辭把魏花有約待人歸秉燭醻春期後夜

再次韻

對花不領幾栁下以詩自苦如東野今年陡覺負芳時狎興蕭條殊曩者西湖南園怳入夢漫道凥輪神作馬可堪山鳥勸歸去擬爲蒓羮乞長假十分銷瘦空自憐一段閒愁倩誰畫春光只比東逝波堂堂去意那能借靑梅崖蜜倐登爼禊祓秋千仍復罷感君妙句慰岑寂欲挽淸驩付衰謝光風揺揺壓輕暑亭榭況經微雨灑徑煩麯糵寛懷抱未用文章繼風雅翻階芍藥醉面欹壓架酴醾香蓓亞江城日有問字人酒不論錢更須貰君今賴以主人賢我亦不憂官長訝鶯花好處醉爲鄕與君平日俱聲價旗亭市樓故鄕約歲晚會須茅一把客中一笑且追陪飲勿言歸當卜夜

次韻張秀才

風前病眼如挾沙蕭蕭兩鬢吹蒼華翩然一馬度平楚時見碧澑浮梅花胡蝶蘧蘧恐非夢幹鵲角角營其家哦君新詩念鄕國鴈字一行天際斜

望夫山

亭亭碧山椒依約凝黛立何年蕩子婦登此望行役君行斷音信妾恨無終極堅誠不磨滅化作山上石煙悲復云慘髣髴見精魄野花徒自好江月爲誰白亦知江南與江北紅樓無處無傾國妾身爲石良不惜君心爲石那可得

檢旱宿香雲

香雲之山瞰平楚松篁路窮得僧宇明窻深室皆嚴靚白菊紅蕖相媚嫵它日欲來坐忙迫此行忽忽寧得所蒲團憇定飯秋蔬衣袂黃塵尙如許山僧共話豈須禪但愛茶甌如潑乳投牀有夢不能記忽聽風林如過雨雞聲不貸擁被溫又控罷驂陵險阻出門便覺仙凡隔猶聞窣堵風鈴語今年旱暵遂無年枵腹吁天連保伍頗能念我困馳驅兩兩致詞相勞苦但使秋租毋病汝吾自卑官慣塵土

田家嘆

秧欲雨麥欲晴補創割肉望兩熟家家昻首心徵營一月晴半月陰宜晴宜雨不俱得望歲未免勞此心

謝翟元卿詩卷見投

從君只比羊胛熟得詩已可牛腰束誰言此老四壁立襞積錦繡羅羣玉晨興諷誦暮編綴未覺饑雷隱枵腹我生嗜學類貪夫婪酣欲訴南山竹詩人到眼輒自慰句法得君今意足向來鑰笑談啟大勝幾年膏火讀駸駸警我欲川增前之汗漫今邊幅頗嗟詩客千鈞筆不博長安一囊粟人不求君君不卽髙臥窮鄕數椽屋苦無好事問奇字寂寞寒庖供苜蓿長篇短韻寫不平日使貧交得驪目握瑜不價自應爾有底汲汲須圎曲我有鴟夷系短轅持澆胸中三萬軸尙恨不作多田翁秔糯分君歲千斛

題蕪湖雄觀亭

大江來東南旁受眾壑輸下驛峽門窄積水陡下百尺餘勢如千鼓駴萬馬闛嚙蹙崩騰排軋爭危塗蟂磯賴是作齟齬不然頹沙裂岸寧復通舳艫霜晴似掲天兩鏡瞥眼浪濤相吞屠不知河伯窟宅托何所只應蛟鱷跋防無寧居陰晴明晦何限景付與沙鷗浦鷺綸竿夫令君作亭攬其要豁然眼界了江湖我昔暫登覽詩瓢仍酒壺寒聲隠隱撼窻戶綠霧噴噀擅曉晡吳檣楚柁亂秋葉蜚山湧雪略座隅淮山千髻更在洪濤外昏煙淡日時有無昆陽勝負等蠻觸魏中之梁直錙銖人生紅塵中局縮轅下駒安得李成王宰不死俱在眼水墨揮灑丹靑摹江山千里入卷軸從此不數圃昆侖圗

張秀才枕屏

寒空慘澹森木古羣鴉無人自翔舞重山積水防裏所稍見孤舟渺煙雨意吞洞庭卓天姥短屏數幅渠能許何時去作湖山主還喚詩翁來著語

謝朱宰借船【宰爲蕪湖予官繁昌】

書生祿遫空自憐三年官滿囊無錢身如絆驥心千里安得一舸西風前令君磊落濟川手畱滯亦憐窮獨叟大舟百尺影白虹借我搬家我何有函牛之鼎著雞肋涓滴渠須瓠五石劣畱兩席寘圗書輦石囊沙壓揺兀典衣買酒餉三老槌鼓鳴鑼人看好相過重讀借船帖我自盧胡君絕倒【自繁昌歸先經於湖】

墨梅魚扇寄孫成甫

都城六月難爲客暑焮火山不餘息從人輒博褦襶嗔假館翁家得休適髯翁囷積胸中奇對客淸談霰雪飛扇材寄似亦安用聊代玉麈談間揮須知寒夜冰花影著子駢枝可調鼎濠梁之樂物我融翁自欣然渠不領向來槃礡非畫工象外析理翁則同少酬他日淸涼惠知我夢依君子風

從王守獵

生世能忘塵外趣官居定作車中婦男兒胸次萬斛寛不著塵埃著詩酒虎頭起秀屹雙髙層城更是幹靑霄使君領客淩縹緲天風颯颯揺旌旄吳嶠魯山靑未了眇視平淮衣帶繞艶歌濃笑碧雲深聲下人間卻驚鳥不妨捲障下煙霏翠袖紅妝旋打圍杯行飛瀑亂歌吹蜚霧暗香俱在衣詩翁得興飛防筆銅丸脫手初無迹酒酣登車接防倒馬上梁州霜月白

散解廟行

巨靈揮斧山爲拆谽谺飛出寒溪碧南酉北梘皆戶家種秧插稻供衣食此水不枯歲不饑此溪不涸龍是司森木古屋龍所宅人家望歲如取攜笳簫嗚嗚坎坎鼓秋報春祈從父祖雞豚肥腯社酒香擎跪曲拳誰敢侮年時雩禱嗟徒勤適龍睡熟喚不聞溪心蒿艾化埃壒可怪嘉谷遭惔焚千溝萬澮分飛瀑面露揺風際天綠懷寶睡足龍亦驚雁門之踦此焉復安得溪水長滂浪龍不忸怩民樂康向來野艸塡饑腸怨气括作頥下囊

粉水行

散解溪紆福溪直兩山空中瀉淸激瀦渟壅建幾千家邀入中田作膏液餘流復合古城東末世尙奏鉛華功定名粉水自誰始水神有靈當熱中去年龜紋布溪底房民倒垂憂死徙今年活活夜繼晨淥漲稻禾三百里此溪今昨殊虧盈郡民卽溪岐死生天設地施禹疏鑿世人盍亦求其情古來名實爲賔主兩溪厚農非小補但令旄孺無饑羸安用女子相誇詡

田家謡

麥上場蠶出筐此時秪有田家忙半月天晴一夜雨前日麥地皆靑秧陰晴隨意古難得婦後夫先各努力倐涼驟暖繭易蛾大婦絡絲中婦織中婦輟閒事鉛華不比大婦能憂家飯熟何曾趁時喫辛苦僅得蠶事畢小婦初嫁當少寛令伴阿姑頑【房謂嬉爲頑】過日明年願得如今年剰貯二麥饒絲綿小婦莫辭擔上肩卻放大婦常姑前

鹿鳴燕

亂山森立圍古房重碧疊靑天與長鐘奇孕秀爲雋良有如六子爭軒昻胸次襞積云錦章漢之晁董唐常楊當日折衝陣堂堂尺箠不折築受防皇上吁俊奄帝王士孟其晉如康莊卽今勸駕觀國光接翼便合鴛鷺行後先差池似未妨一防自足開天荒五大次第趍巖廊懷寶判閱三星霜一杯首餞江夏黃一詩竊比振履商功名逼人未易量坐來相映睂間黃誰遣大宅浮春陽他年朝路偕翶翔惟南有斗耿昊蒼一字定寄漁樵鄕老子善誦君叵忘

次前韻送胡省元

南宮嚴嚴各分房過眼千牘春晝長戛戛百楛収一良主司黍累作低昻黃道湛碧誰爲章胡郎筆勢傲長楊掉臂舊升賈馬堂自讀君文此心降看寫帝伯仍皇王諸公盥誦顏爲莊射防便近天子光一鳴坐瘖千駟行騰陵絕防略不妨我昔塗抹防寒荒囊筆亦解趍東廊一官蹭蹬鬢頷霜桑楡聊樂師陳黃逐逐一飽隨工商才無它奇堪斗量放君綠鬢便銀黃功名若木升朝陽雕鵬舉翮雲路翔腰印累金玉佩蒼功成晝繡歸鄭鄕車笠舊誓無相忘

次韻許節推喜雪

雪後緘詩送春燠何異祠壇起祗肅吟哦三嘆思答報幾欲揮毫紙隨縮多聞實借益者三敬客不啻需之六別君方看月下及門僅比羊胛熟前時爲雪謁仙佛俯傴叩神如問卜陰陽妙由帝把握寅亮傍賴公廸篤死生休戚繋雨暘此柄不輕果誰屬天公欠雪如負劵得之無庸計遲速盈尺告功遽放晴孰謂十寒財一暴念子詩愁替酒狂【許云途中不濡唇】幾日風飱仍露宿想見晨窻誤月明催汲溪泉煮山蔌雲際羣峯駮粉繪日下眾壑淙哀玉我𨿽越爼政無補猶飽官饔住官屋不嗟破履印遺趾更免長鑱劚黃獨剝啄或肯送尺書傾箱中有麖鹿肉遙知合圍罥蹄角驚奔窘怖徹毛骨放麑歠羮未恝然老子平生蔬茹足瓶中療饑餘白粲甕裏度寒仍防蓄隱幾日日面南山捉筆時時瀉懸瀑但有赤腳侍玉川分無散花問金粟春前三白盛世瑞幸此迂愚寛譴逐朝來徙倚觀稼上宿麥泛煙靑極目佻天之功敢僥罪含生有自如其欲寒梅嫵媚糚更新弱栁瓏眉上蹙風日淸妍近試燈載路已聽歌鼓腹不辭三夜同此樂甕蟻妓衣預催趣濃歡共貸家山夢小隊重按年時曲仕逢歲稔信可喜人任天眞或爲福長翁一世文字余可是營生有機軸徑來同作醉鄕逰聚散回頭車轉轂【觀稼房陵亭名予三月卽替云】

謝襄陽陶宰惠靖節先生編年大本

陶翁淸節人可追陶詩妙處吾所師百篇昭昭掲日月行雲流水無定姿顚倒後前昧甲子可忍白璧猶小疵三家紀述互蹖駮千載傳授仍參差逺孫挺立翁不死吏隱平挹鄕裏兒空洞胸襟著今古遺編訂正當屬誰扶微擿隠究茫昧別白蒼黑分毫釐翁防俗心詩其寓彼未易識此則遺幽意隱義眼中了筆端有口今見之細書大字肯及我故人嘉惠良不貲摩挱老眼屏湯熨歘訝毛孔生涼颸歸裝不憂更空匱招隠正用寛衰遲世間報施有厚薄自顧壁立謀晨炊心期烱烱共一月未妨相望天之涯

題識山堂

物之或暌九牛毛理有適契鶴鳴臯對山旋目無主山靈定笑山不遭廬阜姿態杳莫狀煙容嵐影翻海濤徳人眼力了天巧離朱眸睨難形逃髙堂面埶踞縹緲曠度灑落遺塵勞萬巧千奇領定體如闖闤闠挹同袍要須槃礡煩畫史正自指顧分秋毫聞道樽罍富賔從至今卷軸余風騷我登斯堂唶遲暮仙翁巳躡海上鰲橫前三萬八千丈天臺信美非其曹崩騰恍駭失要領窺覘歷覽首屢搔先生翳鸞驂紫鳳想後韓眾前盧敖白玉之童手碧桃雙成智瓊各云璈神遊未置玆山遨徙倚悵望吾郁陶塵中局束眞狴牢但覺徳人山與髙

次韻髙殿撰題東山

廬山佳處雲英英鶴歸誰識丁佐卿東林遺址倐興廢未害諸老傳淸名向來杖屨孰遊歷猿鳥近人鷗不驚樂天本願秪兜率思邈不忘聽化城一從棘位復帥閫晉酌白獸懸旄旌先生本自逺公輩夢繋蓮社松竹行卽今上品已補處妙句畱並山崢嶸未下飲光領一笑曾是圎澤論三生何人著語嗣絕響浪許伯起新有聲尙憶詩翁運椽筆坐排九派咸東傾

次韻徐監嶽四首

文字挽回正始音如君豈合安家林幹祿不作次且嘆讀書方競分寸陰斯人與室幸孔邇有底尋丈能汲深兩詩竟得摩老眼我饑渴他年心

落落過眼誰知音故山檜枝森碧林白鷗盟堅不待歃豈應辟影忘息陰末路功名夢已斷生平邱壑情自深素琴濁酒槃礡地頗領淵明千載心

湖間波聲環佩音湖上遊子紛如林坐窻日夢舊逰處屯雲重霧專積陰淒風剝香梅塢滑輕煙暝翠松行深畫船載酒年少事老不耐閒猶此心

抱枝山鳥𨿽好音未放紅糝黏靑林東風一掃寒雨盡羲馭明晦云移陰嶝嶺熹晴亂屏合漣漪湛淥半篙深翩僊舟子得我羨笑傲山影眠波心

再次韻呈林子長郎中二首【林淳熈丁酉爲當塗教官予尉繁昌攝事郡中館於泮宮相與欵宻再見行都俛仰道舊作此呈似且謝見觴】

諸生吾伊鶯燕音憶嘗客我詩書林交期離合悼今昔宦路漂泊費光陰故人恩意歌酒欵省郎香霧簾櫳深二十四年一笑適可待車笠論初心

三嘆熟君朱弦音可但文價髙儒林課聞安仁最花縣車想召伯駐棠陰詩壇自昔隠一敵意匠超忽陵髙深補衮活國要次第向來子牟魏闕心

正月晦西湖小憇市樓

鼓腹不詫金石音吟竹塢俄梅林方愛羣鶩漾淸泚忽聽一鳩啼晏陰野飯不妨隨分飽杯酒卻憶向來深明朝晴雨恐未卜鷗鷺盟寒空復心【諸公約再逰】

再次前韻呈林郎中五首

淸詩似奏韶樂音林侯宿世孤山林疎云時漏涼月影雛鳳獨嘯修竹陰金華後山儼在目非子誰復鉤其深掩卷炷香三嘆息向來望若空潛心

坎流行止忌株守敢薄紳笏髙山林平時交期車合轍回首夷路鶴鳴陰窮鳥低催客吟苦九虎耽視天門深南道主人推轂手賴君未遣灰吾心

儀圗登俊煩玉音何人望傾英俊林比喜諸公挽此傑正復寶鼎薦汾陰楚珩趙璧希代寶丹地紫閣五云深論思調虞要無迹安用夫人知格心

一書僅逹缺嗣音蔀屋有夢定山林賢者卽今在王所陳人不憂老墻陰或容連茹鴛鷺後聞道結知君相深時遣吳姝近酒盞更防蜀鳥揺歸心【郎中出侑觴者仍戒以客中小耐】春皇報人如寄音紫燕窺簾鶯繞林於時不無客欣戚此意正繋天晴陰傍湖樓影酒旗直到眼人家花霧深老子獨醒尙此興歸時參昴橫天心

徐南卿招飯

徐郎陋巷四立壁乘間亦戒賔友食慈親衰鬢不供剪定賣春衣典書冊念君治具良騷騷與渠侵早來得得小樓十客不餘地猶勝陶翁劣容膝江西米�絲作窩吳國香秔玉爲粒嗣宗阿戎各好士笑頡羮鄙仍婦徳老子旅寓得此飽勃郁詩情喙三尺出門未妨雨墊巾萬屐聲中緩歸防

再次韻

東鄰客來每堅壁西鄰客來常蓐食旅中一飽豈細故偕舉大事書之冊末路孜孜食眠計外此敢忘戒在得蘇端向我顏色好衝雨不辭泥沒膝居貧頗禁惡客惱念子秤薪仍數粒肺可用禴米可餅並付饞僮飽君徳人謂裁詩等裁錦拙婦渠能把刀尺陶翁宜報苦未賡搜攪肝腸閒倚防

再次韻

白晝曲肱睨東壁鸒斯空復賊糧食晚途自笑硯生埃少日頗嘗韋串冊生世恐隨艸木腐忍使功言兩無得長安寧無翕赩者自疑有鐡闗腰膝樂天任運時近酒子房逃榮猶卻粒求窮我者迄未知夫此誰怨夫誰徳擬訪鶯花豁襟抱門外雨餘泥一尺山陰不待興盡回掠面東風寒策策

再次韻謝徐監嶽惠和章

若人胸中著奎壁落筆似不煙火食平生著述奏奇勲玉綴珠編今防冊定知前輩與爭驅抑使衰翁飽新得涎顙十駕終後塵坐看康莊驂齧膝陶猗廩庾詫陳腐小家瓶罍不余粒淸詩屬我猥見予只遣心顏賸慙徳條枚拱把竟何取挺拔蒼松二千尺政恐血指匠石前袖手觀傍猶上防

再次林郎中韻

幾年塊處斷足音日詠楚些歌常林朋知久矣張邴我矻矻抱甕如漢陰末路面顏殊自笑故人情義無與深桑楡可収倚君重表表玉立行班心

江湖長翁集卷九

欽定四庫全書

江湖長翁集卷十

宋陳造撰

七言古詩

贈王仲和架閣【王招飲小姬十輩執樂甚閒予以王之才諝能辦又疑其天降地湧也徐乃知皆其妹所有再訪之去巳久矣爲賦古詩】

朱樓窻霏楊栁煙樓中香霧浮龍涎旋客眼錦繡筵鬧花打圍妖且妍小蓓稚蕚紅玉鮮酒行急管雜繁弦羯鼓催開褭風蓮橫笛未放蛟鼉眠老子判醉忘華顚歸去就枕疑鍼氊但有夢語追遊仙芳訊忽聽靑翼傳翠鸞彩雲歘漂翩縹緲三十六洞天水佩風裳若个邊重來朱樓栁吹綿樓中主人卓詩肩瀹處士茗安僧禪兀坐向我俱可憐君才時彥孰後先宦路已著祖生鞭富貴取攜固有然列屋指見羅嬋娟老子賢否眞天淵蕙蘭香中錦瑟前觴詠或可君周旋

次韻林郎中龔宗簿

散人擁書茅屋底秖合下澤居鄕裏浪指靑期策足端復滄浪規洗耳林侯坐分韓席半龔侯天才寧習慣瓢酌天漿防紫傍峩峩貝闕連蜚觀名位顧肯卑微休兩傑未易今世求老子志願一邱壑鷦鵬彼此逍遙遊淸篇駢來眞好在誰云物理莫兩大捧心血指不得辭門外長須翹足待

再次韻寄林郎中

林侯理窟元無底如拜宣尼親闕裏經笥沈醇文筆古俯視時流皆口耳我生憂虞占多半鼈跛蠖屈今已慣林侯尙抗倉庾塵盍胡嘗作不二觀相魯君小公儀休從政顧自愧由求崧髙蒸民有吉甫飄風浪欲歌來遊索米惜不畱行在坐論看君偕五大樵謳或配鼎彜書衰翁縱衰猶可待

再次韻呈林子長郎中龔養正寺簿

荒學蹄涔易窺底祿遬不應來帝裏昧爲此役君定笑當念平生意行耳過耳毀譽紛相半曳裾袖刺何嘗慣糊口未忘丐斗升投閒正須問祠觀歸云倦鳥且罷休鏡中頭顱盍反求小兒能耕婦能餉老子卒歲良優遊石友靑雲兩君在肺肝傾倒不自大還家猶可詫裏閭渠儂秪博白眼待

再次韻林郎中

醉鄕陶然眞我底落世瞢作魚千里頗思溪風鳴檜枝一洗半生市聲耳帝城春月雨彊半躡屐衝泥今巳慣湖瑩冰奩濤湧山回思向來領奇觀角角倦鵲語未休晚鳩饒舌如有求明朝定可載酒去攜兒一爲湖上游湖西羣艶𨿽無在宿云掃空天宇大蹇吾健倒趁早歸醉尉未須嗔目待

次兒輩喜雨韻呈太守

老子簞食師顏淵憂世不合居民先今年不雨春破夏惴惕亦復鍼氊然嗟嗟五月河無水溫飽之望疑己巳一雨滂浪彌夜旦龍伯至仁端起死國史未用書旱雩人神幽顯修交孚老子一飽危不給恩私仰戴君大夫君恩如天不遺物龍伯豈應甘蠖屈使君況是龍之友偕兒同依趙卿日

再次韻寄楊宰

小家作活魚脫淵凶歉之備渠能先勞勤頗似抱甕叟安得心數如計然人方渴羗欲沽水龍公睡足那容巳怒捲淮江作飛雨旱魃潛藏蝗蝻死令君丘禱亦魯雩天心黙隨人意孚百里旄倪歌載塗我亦飽飯竟潛夫今君豈復池中物中年墨綬人稱屈髙郎小邑徑刺史老子賀書當不日

使君有詩復次韻

詩播樂職聞子淵貴耳底用泥古先吾宗使君當世賢援今輩古敢間然祖武孫謀有源水功名濟美方未巳卽今朝野屬望深簡齋仙人眞不死詩律欲並元劉驅郡政坐使豚魚孚編輯妙制紀殊績瘖不措手吾非夫壯歲毫端有神物才與年衰此心屈伸紙索句頗彊顏漫把淸明譽天日

贈臧汝舟次韻

昔人得珠沒濤淵悟後悚惕悔厥先世間萬事無眞是辯口莫究然不然此心疑然古井水與俗方圎寧得已紋楸亦有進道機介視勝負齊生死臧子多智守已愚能事不蓋已日孚南風覆舟後詐狙義戰得雋逾老夫閒中敗意防俗物喜君相過不待屈此樂政令兒輩知閱日無庸譏愒日

次韻楊宰花石綱遺石

令君藻翰輩古先脫口一可樂石刋盍令珥筆艸大冊底用韻語談槐安一詩爲弔湖邊石深感崇寧全盛日玉燭葉和黃道明天扶休運非人力丰碑端合頌虞周逺來近恱絕嘆愁有君無臣古所恨殱佞嬉笑乘膠舟鴆心飴口諛聖主漕石移花鬧南土玲瓏蒼石中路棄不見姦憸歐刀死此心安得此石頑感物抱恨甘終天平日志願裹馬革杖扶鬻茹吾衰年

再次韻楊宰

君不見奇章平生石解顏有得甲乙勞鐫刋又不見衛公平泉嚴作戒要與山嶽爭完安袵席杯盤易沈溺可無雅好嬉過日生須玩物不流物負山暇問誰有力此石擯棄歲防周防人摩挱動詩愁不妨野鳥印爪迹曾是畫鷁明方舟奇嗜豈必眞無取尢物未可輕糞土二公眞情不激詭靜對孱顏堪樂死揆予骯髒如石頑一跌叵復能朝天石黙不言詩爲宣正用吟玩忘吾年次韻解禹玉【解作詩亦工於畫詩則饜觀矣諸公多得其畫予獨不見與故詩中及之】

夫君官職𨿽西班夫君不獨師孔顏畫手人言逼曹覇詩力自詭追子山對客每遊庖丁刄得興笑解齊女環槃礡臝前筆未落競病韻險思不慳掀髯掃出山河影就醉或放風月閒我亦平生弄翰墨諸公頗置齒頬間側身南望常仰髙肯交下風俄二毛京口市樓聽度曲廣陵帥席陪揮毫悲吟自作夜虫響絕唱傍羨秋鷹豪虛孰髙名擅頋陸僅識妙思陵莊騷金阜老仙憲文武醴筵繼日喚我曹銀臺吐焰金翠繡帷護暖聞蘭膏挈挈去尋樵牧盟貸我抗俗慙山靈風流雲散有悲唶目前赤腳仍樵靑府公忽駕西蜚鵠言訪劍閣摹舊銘女媧靑泥萬山外爭突云日寒崢嶸前懽斷更容續一紙寄意良未能向者望望君不來談舌攢棘胸塡埃叩門剝啄粲一笑灑然一洗衰病懷新詩絕妙不我靳笑口忽復緣君開驥足爭先眞老矣屠門大嚼亦快哉但令石交不遐棄此外擾擾付一咍防時攜將好東絹倩捲吳中山水回

贈解禹玉【解將家子以文字取世知予望之以致逺而老夫書癡爲可戒故復取前韻作詩進之】

讀書秖博雙鬢斑詩好豈解畱朱顏平時無客憐轍鮒觸處有人嘲飯山相府略嘗喚宜祿木門不夢窺銅環多病但結藥裹伴得酒間發詩囊慳頻頻終慊斯飽浩蕩擬逐江鷗閒未死更費屐防兩此生秖欠茅三間【方營巢未竟】丁年悔不全吾髙正坐枵腹守不毛卑官糊口竟何補捐棄什百収一毫執版仰看上官面可復直气陵羣豪夜剔殘燈賦招隱愁追交情廣楚騷丰約僅足優龍具污隆眞可付馬曹共嗟孔奮不自澤政復所至無脂膏向來枯防苦傷生塗窮卻用陶性靈故人肯來問牢落河畔罷吟艸靑靑夫誰急艸修期檄夫誰大刻班超銘孽虜遊魂須晷刻燕然蒼石髙崢嶸橫槊千篇月三防是責捨子誰當能可遽學我賦歸來臨流欲濯襟袂埃老子期君舊不淺看上要津舒壯懷烏驚兔急易寒暑堯蓂不辦供合開文字玩世請少息盛時難得君念哉昔人聽謀取一得勿以老耄資笑咍君不見壯歲一跌子陳子江湖畢世甘低回

次韻楊宰食蠏

長翁服食僧樣淸灌園得閒収落英壯歲頗營口腹事岡有罝罟梁有罾大胾每快屠門嚼美酒慣陪豪士傾酒邊最愛無長叟坐隅未揖先風生揮斥肴品進此叟似去傖荒遊上京王謝家兒負販子气味不待口舌爭年年屬饜不汝厭勇向上黨人誇矜一從多病戒奇嗜屏絕鱗介疎姜棖水中之怒寧阿系丈室髙臥幾淨名二年閒殺把螯手久要藥裹燻鑪並旱後籃筐薦蜞越君乃下筯収所憎銘盤久斷舊嗜好垂涎忽誦新歌行射陽浦口霜耿耿繁梁埭頭霧及今尖團日供百莫孤君家竹葉淸【射陽最出蟹自繁梁入城故云予嘗傳無長叟無長無物也今秋此物艱得而小】

送羊侯因簡崔帥

殿廬護嚴外蕃宣崔侯文武能兼全石城之政列城先迄今遺愛春與妍爾來淮上提帥權淮民歌舞且晏眠術業可但朝路傳異域南首爭駢肩舊故顧念無愚賢如我衰病霜滿顚眷眷未肯卽棄捐一紙緘春飛墮前嬾拙雙足如繞纒欲往謝之尋回船毎獨念之防鍼氊叔子北歸气翩翩棋酒辦與君周旋未醉定復譚臞仙知我抱犢方中田黃堂名酒壓香泉【香泉髙郵佳酒名】淮白不下槎頭鯿叔子小駐當還轅有人北望心拳拳無使渇徳垂饞涎

次韻張守垂虹小駐

聞道垂虹舒逺目江波浩蕩江天晴江城竹馬待已久未妨小寒鷗鷺盟郡民憔嗟歲下熟丈夫慨慷志在行盛時陳力要接淅遮莫常譚嗤老生

再分韻得花字

春工防時來天涯人間指顧成豪華未嘆丹杏無餘葩能事已到桃李花東園地勝賔盡嘉塵邊霏屑杯中霞將壇令下手一義陣勢歘變常山蛇眉顰肩聳靜不嘩詩成笑語還紛拏吾儕此樂世莫加聚蚊金穀何足誇但恐兒輩揺齒牙法士亦復工疵瑕君且休矣吾還家況復髙栁翻倦鴉徑催紫衣巾小車我亦欵段隨揮檛

贈趙子野【子野分韻得日字借其韻】

長翁飲徳腹爲實趙侯論交膠在漆官曹未肯孤吟賞車載鴟夷挽衰疾樓前紅樹媚晴霽樓間淸風細披拂崢嶸帝皥專花事彷佛江妃奏瑤瑟巾欹幘墮人傲兀堂堂飲興方未畢眼看韶華吾囁嚅气摩蒼昊君豪逸人間樂事易陳迹便恐淸歡轉頭失孰知椽筆今詩史煩君揮毫記今日

贈劉行甫【分韻得耳字】

劉郎雍容古君子平時人指原夫耳忽然闖我風雅壇疾雷破柱蛟龍起豫章可棟今七年魏舒驚人才一矢後來獨步君仲宣撫斵輪具吾衰矣

次韻趙子野贈別

白地倒海翻重湖趙侯塗攺插架書石麟角犀淸而腴了知不是山澤臞舌宮齒商鳯將雛一笑著我東郭竽曹后鮑前君指呼郊寒島瘦君童奴翠鳯未防口不糊吮漱沆瀣騎兔烏擘水挹取驪頷珠掛作白月照海隅丹山阿閣久榛蕪跳梁餓鴟啼鵓鴣兩鳥囚作轅下駒巨靈蹶起張怒須一鳥伸喙羣翼趍向來偃僕須君扶大篇落手吾戒塗春風得意揄翠裾東西州爾非秦吳猶金玉音寧所圗

送曹器逺從使虜

暑風焮面黃塵底曹侯據鞍輕萬里曉趁官程夜未休不爲功名爲知巳男兒生有四方誌誰能俛眉婦車裏周原咨度使塵飛漢官威儀渠顙泚異時橫艸恐不免此去灌聊復爾赤縣神州吾舊物文謨武略君奇士列聖恩波迄未涯百年胡運今如此山川險隘須黙究他日上前煩聚米殺胡之林定何許持酒遐望一啟齒歸來有句敵車攻老子滯懣資一洗

送二趙金陵秋闈之行

君家種徳麻葦似兩郎今日東南美石麟角犀互輝映拄腹撐腸皆錦綺賢書聮翩取如掇文字欲貴江淮紙光久匣自光芒僕姑所指當披靡去去秋風鼓鵬翼翺翔煙霄此其始建鄴山川古雄麗平分勝槪供筆底气陵鐘阜峯頭云辭傾白鷺洲前水聮璧不難先眾俊歷塊仍能輕萬里平日雙眼不屢靑奇窮一生端坐此卽今意气爲君傾老子閱人蓋多矣

送劉常父秋試兼簡行父

良樂佇目思驥子工師擇材須杞梓劉家昆季寧近用直幹百圍日千里戱防之暇同雞窻平挹千古如探囊尺箠政自無堅彊況腰烏號手魚膓鄕邦驚嘆有此客一筆與翁箭鋒直秋賦春闈混子爾老子賀書已濡筆香名聮翩傳裏閭珠宮貝闕方權輿他年日奉平反笑更勝而今讀賀書

題六麼後

愛愛少日淫奔女愛愛死作貞烈婦東隅一跌収桑楡竟得佳名傳樂府男子處死正自難此女勵志雪柏寒至今挺挺在人目詩翁作詩垂不刋誰翻此詩入宮羽檀唇緩歌細腰舞直掩霓裳羽衣曲更問離魂饋漿女且玩此舞空金巵莫奏此曲增悲淒蘭摧蕙枯昆玉碎不如人家嫁狗隨狗雞隨雞百年佳麗終枯骴汝名芬芳無巳時捨生狥義渠安之而我更用興悲爲我悲所悲人不識撫事懷人悼今昔翻雲覆雨行路難君不見買臣之妻彥升客

陳伯固使君禱雨得雪爲作

妖魃肆虐挻餘災麥田未麥空黃埃饑民忍饑守鄕土倚公力挽和气回梵筵告旱初拜手補陀仙人已回首楊枝一麾神受職雪龍占先效奔走飛翔作意擅曉昏膏潤趂時救枯朽人名此雪宗丞雪祈禳取攜屈伸肘徳政可但人間最大士與徒龍與友閔雨競喜雪應祈今段尢拜天賜厚歸前帝席指日冀更遣奇祥福諸後太歲在戌如在酉看取乞漿還得酒

次韻楊宰

頭顱敢意封戶牖飲處往往推祭酒宜人珍果亦鼎來把杯未省嗟不偶拳栗禦棗玉山奇南北气殊仍地丑少日詩人鱠鯨興莫年醉客持螯手令君未負將軍腹襞積瑯玕向誰剖三珍薦槃侑從事翛然徑訪無何有詩來可但落饞涎萬卷更慙王季友

送赴省七子

憶昔塗抹鬢未秋著書初不緣窮愁交契往往第一流愛且助之恩意周翳桑槃飯驚浪舟如輠轉轂需膏油疾需妙劑寒需裘李郝硯席初綢繆陳趙進修警墮偸出語鑿鑿瑚鉤三臧筆底風雨遒丁年出我便一頭儒林丈人拔其尢賢書政用譚笑収七子寂寂從我遊窮人累人君信不迄今裏閈聞沈浮玉音下天正旁搜南宮之行勿夷猶巨魚縱壑鷹辭韝鴈塔岐路鄰昆邱防音聮翩走吾州壯志此去不啻酬士抱奧學追前修噤不施世吾儕羞肯臥少室甘沈幽肯闖侯門提蒯緱賢科夷淦古共由論才君等誰與儔可學老子拙自謀所向數奇老不侯一樽上盡猶未休索句軋軋蠒緒抽不作兒女聲悲啾倚須接武拱帝旒付我一竿釣滄洲

石湖兩帖還李推官

石湖老子家蓬邱一笑俯作人間遊風度人品第一流結字亦復無朋儔還軫蓬邱俄十秋恍開此帖揩病眸便若執鞭侍瓊舟狂奔渴驥騰驚虯斷圭折劍紛然投蜚虹曳霞爛相繆人間至寶人貪求無閭珣琪雍琳璆彼此輕重寧其侔借我肯作一月畱我癡不減顧虎頭還君孰視仍牢収愛護幸免惡客偸亦幸不污寒具油

陳學正惠詩酬以長句

寒風折人粟生膚局坐掩戶孰與娛吾宗髙義駕爲迂新詩爛粲慰槁枯一百十二驪龍珠春意誰遣生座隅吾宗學力源委俱決爲巨川瀦陂湖粉袍未脫口未糊气淩雲霄色敷腴肝肺向我每傾輸我老舊學慙榛蕪妙語正賴君起予不辦李酬瑤琚病鶴曳翮寒松臞可復飛動索故吾

陳學正孫學錄有詩復次韻

俗子敗興蚊咂膚獨賴勝士相嬉娛彼異趣者嗤我迂豈知木茂水不枯繄山韞玉淵懷珠二子豪爽仍防隅才名角立風義俱詩筆爲我翻重湖雨膏霧沐春糢糊佳節尙忍孤云腴古來左角計贏輸但有邱隴埋煙蕪願言公等常娛予不辱裋褐榮瓊琚山雌卑飛未妨臞更用鳥烏歌吾吾

戱作【飲食小過不佳趙帥招飲淡食止酒因成古詩】

書生稟賦紙樣薄平日扶衰惟粥藥一日飲濕小嚙肥河魚數日煩醫治佳辰府公約把酒嚴斥廚丁預節口借問主賔醻酢余還許公榮袖手無厚味臘毒古不予如作病何仍古語生世例非金石堅支離如我更可憐饞噇動使諸病入冷坐亦復百憂集彭殤瘠肥本自齊此理秪許防莊知筯下萬錢無足取廚薦三韭徒自苦法士語飲應且憎何如臥客懷中醉不譍婪酣任人嗤谷伯何如辟穀髙人師黃石陳遵張竦柄鑿夫何爲彼此未可相是非七十老翁誰能促戚縛此戒醉死病殂吾命在

次陳倅同年瓊露酒詩韻

君家家釀人家無市酤漓澁眞剝膚朝來洗盞酹先酒凝【去聲】若金莖秋露珠色香第一味稱此輿臺桑落卿玉腴客間公榮不共飲主人恩意無乃孤歡伯三益能娛予愁城九守付摧枯淮鄕香泉豈其徒防夢枉用馳枌楡君家家釀人家無渴羗惱君君恕乎爲君劇飲首就濡可待謀樂間憂虞

題髙夢錫指牛圗

將軍向來馬量谷封君劣比羊千足浮雲富貴漫誇毗不博範叟回靑目此叟落魄水墨仙松煤染指皆其天奏刀浪詫牛無全寢訛降飲二百角身不服箱鼻不穿觳觫肯受眾目憐髙郎畫徧米家船此軸寶重一當千老子老欲耕淮壖薋菉葹滿髙下田政用百尾收烏犍刀劍縱售能幾錢展掩此畫空惘然平日幽趣終拳拳此叟儻可作九原畫我艸履麻爲鞭經掛牛角羣牛前

次朱必先與師是唱酬韻

朱郎滿腹抱賢業壯歲彈鋏仍哀歌飛將未侯方朔餓天無老眼如子何紛紛過眼日百十超拔如君信難及平陵筆陣吾敢支穩掇世科人所必小兒鹿鹿空肩隨血指汗顏驚崛奇於莵一嘯百獸懾誰顧露艸寒蛩悲詩書鼓吹且彊飯舜咨臯謨適華旦功名迫逐可得辭等閒莫詠南山粲

再次韻

男子負抱成蹉跎唾壺自擊商聲歌此聲此意誰解領政用折柬招羊何人言百里半九十它日聰明嗟不及云衢掎袂夢空勞神武掛冠吾已必久要但有窮鬼隨此鬼亦使文怪奇推敲慣嘗京尹怒登臨肯興賦客悲蠶蟻可浴牛可飯農家星候知昬旦不妨婢子辦黃防更貸鄰僧供白粲

客以詩爲東園飲不果次其韻二首

東園千樹簉白紅攜壺滿意一醉同向來可是君宿諾政復急雨斜驚風縣知此興未渠盡暖日晴雲豈終吝叩門日聽長須來老夫於子驂之靳

春池照影紅錦衣鴛鴦與鴨同低摧金籠鸚鵡頗誶語解道春色今寒灰客來命笑還錯莫此情不似君情薄會須把酒杏花前秪喚茶甌充罰爵【主人怒諸妓故及之】

雨未止再次前韻二首

蒼顏無酒不能紅坐窻袖手禪衲同幾時羲馭肯憐客滿意花卉揺光風樽酒向君懷抱盡賡歌劇譚忘悔吝更看珠玉聮翩來孰云猛乞猶小靳

樽前罷唱金縷衣花爲蔫萎玉爲摧欠伸舊識名駒子【後山語】蘭艾一燎同飛灰匆遽不及呼莫莫春愁禁人酒力薄擬令大白徑浮君畢獻繼今仍此爵

次韻魏知元

詩人索詩無乃俗我乎索之更虛辱從來東郭濫吹竽繆使尾續陽春曲此腹涸矣勞誅求我老知恥吾罷休使君拂云敞新樓且可一醉同樓頭【是日眞州拂雲樓買酒】

再用韻

靑樓琴客信超俗俗外客子幸臨辱定知略眼歲寒枝肯負平生白頭曲雌凰雄鳯副所求和鳴之樂方未休暗香疎影春借力更看靑子駢枝頭

次髙賔王餞徐南卿韻

徐郎坐窮無防請千里過我身將影未辦還轅梅雪漂頗憶離家鴈天冷髙郎表表今子云等閒落筆詩中君學力不爲救饑分歸從夫子収奇勲

贈畫士龔子

古人論畫索畫外世俗區區較形似眼明亦有可人者龔子畫形兼畫意龝蘭春蕙相與芳梅花照影生暗香倚煙映霧各誇嫮並作短軸供寶藏斬新雪色三丈壁勝日煩渠揮淡墨楂牙老樹對醜石龍騰獸伏起恍惚松底跳波隱隱轟千鼙石間橫斜風竹相因依長翁雅趣在水竹新開湖南規辦五畆綠此松此石偕四友身未出門先在目暮年供給良易足龔子惠我眞絕俗萬錢酬贈不頷頥新詩渠能飽君腹平生好事吾屢空龔子好事未後翁藏詩寶畫從人笑與子把玩無終窮

呈趙帥【訪帥困於腰鋪次日帥聞到招飲】

雨行本自貪風便四十里程眞劈箭長年攤錢誇半仙一炊黍頃風頭轉生世快意多所辱葉舟瓠壺浪如屋暗摏觸船船版折船丁吁天船媼哭淦窮儻有哀王孫腰鋪人家閉門丁翁祿遫捕魚者向我顧肯顏色溫茅屋新成容寄宿麻茶初熟仍見分解衣滅燭睡欲死鄕夢醒時雞喚晨平時晨餔下南浦定向揚州聽更鼓飛防生憂吾敢怨薄命若爲防市弩今朝河面吹細痕竹樹不聲人駿奔掣鈴一笑話疇昔便有樂事酬佳辰鎭淮主人開淥樽蕙蘭香前簫鼓喧一杯爲我安驚防勝談亹亹淸耳根向來憂虞無足言

江湖長翁集卷十

欽定四庫全書

江湖長翁集卷十一

宋陳造撰

五言律詩

山居十首

山閒有好事時肯問何如束送筯頭薤鮮分匙面魚披襟偕我飽攬髮爲君梳一笑塵勞外都無病可祛咀毒橫戈地財堪博一羞時流正攘臂老子解抽頭秦楚蝸兩角跖夷貉一邱向來回晚照了不見全牛忽作斷過訪經旬閒瘦笻慵添和詩債病減灌園功石鼎裊輕碧庭柯零碎紅竹君如見慰竟日嘯窻風居深自少客兒輩省譍門日課午鐘飯生涯三畞園嗜魚親蜑戶輟果及王孫不惜苔錢破橫縱步屧痕鳥息我亦倦行行取徑微石稜妨錯足藤蔓每鉤衣森木各天籟連山同夕暉推門吟袖冷滿帶野風歸涉世慣多遻還欣愜此心雞孫當歲稔竹母值秋陰言配香秔軟行須綠影深繼今摩腹去風日更蕭森萍梗才糊口爬沙亦畏淦悠然三徑地有此百金軀乘興聊吟筆無弦且槁梧幽居喜客醉未遣秫田蕪蕉鹿謝依乘孤髙廼得朋閒談每褐父淸晤或鄰僧止酒元眞子居家杜伯升此心安隱處蜩鷽傲鵾鵬一室市聲外生經良不孤園花非獨笑風竹巧相娛爲客求鵝母供家課橘奴殘年溫飽爾外此亦何須丁年陪友舊塵霧去駸駸不賴學問力終孤雲水心無波眞古井躍冶豈祥金撫已知今是扁舟釣碧潯

元夜病起二首

霽色莫澄鮮和聲入管弦人家無事日時節放燈天璧月紅塵外東風綠酒前彊陪兒女笑病骨得輕便節物撩佳興浮生盍自寛山城如許樂燈市不多寒微步漂香細行歌惜夜闌何人欹醉防朱袖簇歸鞍

香雲寺

山月明空隙庭柯下槁幹沈沈僧夜靜漠漠鴈天寒夢境愁偏隔詩情老易闌未容辭水厄聊復踞蒲團

丁簿到蕪湖書不至

幾日到於湖交情未合疎相望百里地不寄一行書待此寛相憶何人念索居朔風吹鴈斷徙倚正愁予

圩上

小村山影裏山腳水明沙春事初移柳人家未摘茶生兒了門戶饌客有魚鰕笑我塵埃者奔馳鬢易華

丁酉道中暮春

去家如昨日節物轉頭非風處綠自舞雨餘紅頓稀野橋平水過村路躡花歸趂得酴醾在箏琶拂舊衣

秋日

夢蟻浪多憂隙駒如許遒淒涼一霜早黃落萬山秋得失古靑簡漂零予白頭不因多病過始覺此生浮

仁於庵

防防圍僧屋檀欒隔槿籬月池聊濯足雪壁賸畱詩里社皆囷廩鐘魚亦歲時平生松隱賦回首十年遲

次韻翟元卿

君是儒冠秀源流況父兄文堪一戰霸气欲五郎卿與世甘多遻謀生迄未成其誰爲推挽小試合承明我困柄投鑿君才瓴建髙要之同臭味政以借燻陶觴詠聊眞樂媸妍付爾曹能來緩詩頰芋火薦松醪

得侄消息二首

甚喜年谷熟仍聞佳食眠郡人新過此鄕信得眞傳社酒浮蛆淥湖魚割玉鮮平時計安穩莫靳裏胥錢二頃居耕獲爲謀未覺非輸租能早計坐社莫相違念我官將滿連宵夢只歸團欒老邱壑肯作食言肥

感興

如鏡江流去奔馳合自羞病容霜後葉歸興浪前漚岐路三生債風埃一飽謀山田饒芋栗珍重故園秋

送人赴試

之子是荊璞溫純仍琢磨諸公推大手壯歲合賢科豹霧三年隱龍門一躍過得詩應自慰老子閱人多

金地寺

側徑崎嶇去飛蘿次第捫山橫欲無地路轉卻逢村竹栢圍荒寺莓苔上繚垣殘僧不知客芋火老云根

畱行都

久飫南來飯長維北去船薫衣子笑韻入筯望潮鮮意適忘漂泛吾生計食眠歸期何用數寛待藕花天

調官歸

穰穰衣冠地耽耽公輔居雲霄有防徑塵土且長裾老去懷歸切生知與世疎解漫刺在況說子公書

陪盱眙王使君東遊四首

錦席浮波影牙檣轉霧霏飛花窺碧酒舞蝶傍紅衣野日歌前澹雲峯望處微遊魚應與樂啼鳥莫催歸纜解鷗飛處船移柳影中林廬桃李月浦漵蕙蘭風酒淺能無醉歌長惜有終賦詩聊泚筆寓意未須工紅旗圍皂蓋離迾碧山隅水色涵雲樹賔筵著畫圗香溫金鑿落花亞錦屠蘇醉裏銀絲鱠漁舟不待呼風林山闕處茅舍兩三家小駐回鶻隊重尋粟玉花疎煙橫暖靄碧澑漱晴沙野興未渠盡數峯明晚霞

都梁八首

淮汴朝宗地孤埤只眼前譙樓西日淡戍鼓北風傳破竹非無計澆瓜亦自賢客愁渾幾許撫劍倚吳天天外纖雲盡山巓望眼遙平淮剪綠野白塔界晴霄客裏風光異吟邊物象驕功名它日事回首興蕭條新居得翠微景趣自幽奇白石羣羊臥修篁翠葆欹山光銜睥睨云影傍藩籬席戶無車馬禽猿不更疑闗塞淒涼處靑徐指顧邊如何漢正朔不盡禹山川將略輕三防天威重萬全諸公不愒日老子判畱年路惡惟沙磧山回忽市樓臺明晚照花竹暝寒煙生事知無警懽聲驗有年猶嫌武陵遇不載割淮鮮犬吠蔥靑里人家竹徑深短籬循石磵老屋枕煙岑牛瘠知春事鳩啼認晏陰丰年易爲客杯酒慰幽尋向來經世蘊每作負山馳鬢髮不畱黒京塵慙舊緇生涯黃卷在心事白鷗知回首林泉癖窮吾不爲詩年年漢臣節春鴈與同歸番俗尊華服皇家後武威市中斜毼賤水外拂廬稀南北皆生息和親果是非

寄侄

擁衾聽良夜風葉不余飛天地淸霜冷江湖旅鴈歸幽人惜短夢遊子念徵衣窮老人間世愁城屢合圍

雨後病起二首

旱歲仍無麥淮民食正艱幾時占雨信今日破天慳盡息田家嘆聊開病客顏何由長歲稔金火莫循環小臥竹間齋幽懷得好開病從涼後減雨及望時來兩屩山千疊諸雛飯一杯吾生計此耳無夢到燕臺

歸自湖西

晨具湖西飯還家腹果然怒風長擘席急浪不鳴船身覺靑冥上情畱白鳥邊衰年端一快整防向雲天

客中

多夜淮瀕夢言歸未有期愁禁客捨雨寒過杏花時酒廢無何飲春如不自持若爲丹九轉能黒鏡中絲

次韻朱萬卿五首

陳雷好賔主亹亹各風流末座仍枚叟捐金得莫愁濃歡兼卜夜暇日賴銷憂近按梁州譜何妨一再謳風義陶朱裔斗南無此流懸知禁廚臠不賦畔牢愁筆落無千載談間散百憂盡抄新樂府惜欠雪兒謳彼姝綠窻子歐靚亦其流裠衩何因瘦眉梢不貯愁唾花新得意庭艸共忘憂雌鳯求凰曲人前莫誤謳一雨動三日溝塍皆怒流風涼欺酒力喜色寄詩愁不待桑林禱俄寛杞國憂丰登知有象滿聽載淦謳平時歌酒伴雲散與風流白髮潘懷縣靑衫許散愁生憐自謀拙人謂不堪憂只擬江湖去狂吟和棹謳

寄興化徐尉二首

敬問昭陽尉飡錢得飽無時方依絳帳課謝剪萑苻賔爼仍黃雉書窻了白駒低回自愛惜才業正時須自折河橋柳何人慰寂寥一書寜用靳兩捨未爲遙戍裝應趣荊扉興自饒回頭五云處猶肯訪漁樵

次韻彭景貺

鳩杖隨身去鄕園得自娛紅鮮終日有俗物向來無酒所揮椽筆風前據槁梧逢人休舉似兒輩笑吾徒

贈課會諸公

書社他年事尋盟未厭煩須吾執牛耳助子躍龍門淩厲先諸彥從容卽萬言雋功科舉外暇日要防論

次瓜州

云曀平山塔煙明老濞城客行判費日舟泊細論程閘水淸兼濁潮天雨復晴未須歸有夢午枕愜涼生

贈髙黃二子

平昔金蘭契過逢意自饒乘閒無窘步命笑有嘉招翠斂歌眉黛紅生醉頰潮歸驂從惜夜小待玉笙調

贈趙秀才

衮衮紅塵去扁舟得挽回半生障日手一笑沃愁杯應俗吾衰矣論文子壯哉明年日邊信滿冀好懷開

約二趙棋集雨不果來

客子離羣意蕭齋只睡宜得無新雨嘆漫有故人期日力須棊局風涼入酒卮轉頭車婦去相憶各兒癡

次韻髙縉之二首

能事餘千牘幽期自一邱向來書襞積不療客漂流小挹蘇耽鶴同歌寧戚牛幾時詩酒社相屬話天遊奚囊走湖海襟度極風流學力隱一敵才華追二劉與時君有用漫仕我非優它日霄霏上詩成復寄不

次韻石湖居士瓶中早梅二首

詩翁靜三昧笻杖壁間橫小閤自淸絕幽芳從瘦生巧當窻影見時映燭花明底用尋春去衝寒踏月行羅帷護春色羣木未昭蘇絕勝翻香坐聊陪琢句臞天資便靜獨冰影倚空無後夜逢姑射仙家白玉壺【翁約相過】

再遊虎邱二首

闔廬歸骨地僧宇庇髙邱又趂能詩伴來爲弔古遊英雄余幅紙歲月莽東流未解山前客相逢更說愁【末句紀所見】

令節攜壺客當年伏虎山詩成雲气上人語畫圗間官作三年住時須半日閒從今碧眼老幾送醉中還

謝陳夢錫詩卷二首

詩法工如此何時粟一囊渠儂須擁篲老子欲燒香世論瞢賢否人家皆稻粱願天開老眼爲子療饑膓髙才萬夫敵餘事十全醫有句撞哀玉它年飲上池可緣乖世用政自畏人知當復嫌多口頻煩說項斯

卽事

側徑苔竹潤短籬雞鶩喧小停障日手聊憩臥雲村綠影烏皮幾新醅老瓦盆平生農圃計重與野人論

次韻羅春伯提舉

龍公靳飛雨盍趂望時來尙及丰年計眞令笑口開池蓮端自若月地信佳哉倚檻西風夜題詩判費才

送髙縉之歸謀武林結課二首

眼底論人物如君亦壯哉作書猶乞米造物不憐才跋履妨詩筆祛除近酒杯飛塵棲劍室歸棹莫遲回【劍室縉之所居】

輻輳羣英地皇州異別州能文才倚馬作意付焚舟士價知名下醫門要擔頭明年春鴈足詢我賀書郵

歲晚言懷

病在歲云除相羊小石渠連朝無出日進藥止觀書舊苦將迎困新慙誦說疎官曹不事事世恐誚相如紙屋酣春意霜空凝凍雲甘違酒伴約稍策睡鄕勲寂寂觀空色堂堂斂放紛冥心得今我回首謝前聞雀響初防雪鴉驕恐報晴徒妨一老夢莫究二虫情虛籟吹羣動洪鑪寄短生只今觀物化未替白鷗盟【天晴雀飛有聲時人以爲欲雪】

贈相士蜀張二詩

博古亦多藝相形仍論心司南輔名教左契指升沈好語空千紙行囊未一簪鄕闗劍閤外鴈足謾歸音貧病謝人謀形容覽鏡羞要隨耕釣往聊爲斗升畱子術誠探妙吾門恐暗投霜髯文學掾寧復鄧元侯贈陳錢二別乘【久絕還往邂追二公陳園小酌話舊且約爲小築之遊】

蜂蝶如相識窺人卻怪生平時被花惱因病此心輕笑語初疑夢香紅旋問名杖藜回白首頽景歘銜城花气浮遲日鶯歌佐緩觴肯孤畱客意兼貸著書忙疇昔朋遊樂扶攜醉後狂因君話塵外淸興頓能長【塵外樓名】小築縈人夢詩翁況舊期定攜桃葉女猶羨習家池鶯燕聽歌慣風煙取醉宜餞春餘幾日一笑更容遲

送李元英還常熟從周宰讀書

久趼尋師足還家訖受經可容輕日力政使帶朝星髙步須堂奧它年看典刑奉親時得笑餘事賜袍靑

次韻歸路微雪

卓犖康時略昻藏報主身衝風還按轡飛雪卻宜人帝渥先春徧詩題觸目新行行何樣好歸路玉爲塵

鹽城阻冰雪贈陳徳美三首

斷港冰初合窮塗歲欲除臨年仍此悔議道得無疎撫事空搔首何人爲寄書海風吹浩蕩側望正愁予身口眞相累風霜得備嘗卽今歌匪兕未憗反屠羊辟謗規閒口因衰再覆觴不知詩酒外何計逭悲涼雪意知呈瑞還欺客鬢星悲歡隨處異艱阻向來經夢境翩蝴蝶宗盟近脊令盤飡更譚麈足用慰漂零

夜雨

窻聲呼夢斷燈影尙微茫忽掃蚊專夜從知雨獻涼佳眠嗟莫續殘漏耿猶長卻憶檠三尺馮書怯曙光

次韻何學諭送行二首【時小休吳江】

新詩念報答呫囁未能書落筆羣英右惟君一敵如窮愁疎翰墨客路費羲舒延閤靑冥上摩研正望渠湖山迎客棹觸目總宜詩回首蓬萊近平生汗漫期衰年得奇觀往事屬懷思何日鴟夷去扁舟共翠眉

曹娥廟二首

處死稽緗素求名每寂寥紛紛等枯冢凜凜獨髙標玉刻龜趺字風驅水伯潮英魂儼如在楚些未須招閱世誰無父渠寧厭久生驚波輕一死森木竟雙塋石壁千尋立江流萬古淸祠宮拜遺像猶復涕縱橫

寄師文二首

父子相爲命淮鄕望海隅誰非牛防犢心羨燕將雛防服藏書蠧靑春負隙駒營營溫飽計猶恐未良圗阿泰知何似無書坐地偏未妨歸緩緩可免意縣縣肖父仍便酒如翁不蓄錢況須供老眼欲說已欣然

登招寶山

一鷲風煙上三韓指防中地隨山共盡天與水無窮夢蟻紛軒冕騎鯨可閬蓬仙曹應拊掌顧我簿書叢

定海四首

縣境拖修直人家住土塗三方鯨浪湧一島虎頭孤風物猶佳處弦歌付老夫平生虫篆意或許間憂虞齒髮今如此東來料一寒愛民平日事宰縣昔人難稍得官租辦聊容坐席安渠儂趨負挽疑未厭兒寛獲稻來墝埆開篘薦碧香地偏皆斥鹵汲井得甘芳漫仕今千室前人陋一鄕民安吾亦飽相樂亦相忘官廨鹽煙外居人雜賈胡聽言須畫字討海倚輸租習俗何妨陋鮮肥頗不無已甘三載住疇昔計乘桴

聞師文過錢塘二首

行役兒無慮衰懷自不忘待潮何處泊聽雨共更長指俟烏供哺先容鴈著行更寛三日計茫蒼下歸艎【時師是入州迎兄舟】

九堰三江外欹防側柂頻海鮮當入筯雨鵲定隨人椒酒須分歲江梅巧借春團欒多樂事未沫物華新

卽事

平昔功名念如今冷似灰藏書堪樂死望歲待歸來小宅依城築虛檐枕水開溪翁詩社侶有酒賸追陪

官居二首

磔磔初鳴曉通通已報衙拙勤知待旦欺紿未停撾漫役鄕園夢秪添老眼花屈信庸敢計斗祿倚生涯官居不惜日宰縣動三年忍事腸欲爛爲防頭救燃不應一飽計長受眾人憐俛仰堪供笑人間海易田

送學生歸赴秋試因省別業三首

涼意蘇殘夢催兒起問塗功名數前輩術業舊原夫漫觸煙樓破應先老驥驅蠲屙吾有待端不倚岐盧年事眞無賴官曹已憚煩兒堪付門戶吾粗有田園遊舊因相問襟懷爲細論此心歸隱計日日受風幡食口幾鵞雁田収問菜麻【子美力難及黍稷得種菜與麻】寧堪再攬減【淮人謂歲饑爲年歲攬減】又抱兩嘔鴉【越人以嬰兒爲嘔鴉】投老憐漂泊何時了貸賒終慙陶靖節歸不計生涯

冬至

至節占天意丰登又必然相風綠漪靜賔日矞云鮮比屋皆生意窮閻有醉眠端容衰病宰索句海山前【正覺淩曉望日出五色云捧之是日無風】

立春

春信葭灰動尋知寒事休光陰從冉冉身世判悠悠鬢影防銀勝官期志土牛羸骸更元命惜爲斗升畱

祭龍

廣殿羅籩豆修廊振佩環帝觴初拜手仙馭不違顏瑞霧浮空下靈風拂袂還定知龍宛宛千祀拱南山

答龔炳澤卿【龔寄書首云今更名炳】

之子違離久前宵夢見之秋蛇開側理曉鵲啅疎籬歆秀何時攺郊庠更問爲有言今贅矣暗裏自應知

送嚴上舎幷寄諸公十首

嚴子老且健翩然湖外行歸來困一跌悲嘯念餘生幸棄扶衰杖幾成折足鐺開籠出雙鳥身已禦風輕嘖嘖鴈聲急稜稜秋意深行都舊新雨獨客短長吟子肯憐衰病時來慰滯淫惜無移日酒畱照蠟燈斟

右送嚴

自昔金陵幕周旋未盡能淒涼論閥閱突兀擅聲稱直已堪從事公言不負丞嗣當蜚鶚牘畱眼看依乘聞道張夫子還家俗累輕兩官終短袖五字屹長城龍斷悲人世煙雲寫物情只今遙夜月獨許伴空明

右寄張次防縣丞

趙子趨吳幕予偕詠舞雩迄令推轂力不墮拾塵誣鬢腳今全白車輪欲半朱何階答知巳冰蘗耐窮塗已種河陽柳將題晉客輿論交記曩昔因使問何如擁燼應多暇援毫不一書詩成當屬我拜賜衮褒余

右寄趙景安府判

憶訪兪夫子頻煩挽袖畱酒邊無俗物塵外有髙樓未醉催歌扇言歸聽漏籌此歡誰與繼怊悵歲時遒暇日詩成集西來見未曾金徽想流水玉井定層冰呵護山靈惜流傳紙價增石湖千載托密密續前燈

右寄兪君任府判

交際論才業何郎種種長元推萬人敵況別四年彊文看靑錢中詩須古錦藏西歸容盥讀老境借輝光舊識追風足低摧阪下車長驅待雲路小防已鄕書唾手須科第差肩有詔除公餘富佳句記我渾樵漁

右寄何解元

再次韻十首

重見髮更白羇棲偕在行余嗟遽如許子亦可憐生玉粒書新劵霜蔬煮破鐺詩成莫浪出或取世儒輕曲巷才人迹泥淦沒屐深未妨衝雨到要伴掉頭吟大巧專亭毒何時掃疹淫濁醪君莫厭排悶勉孤斟客舎無佳晤君來肯小畱衣穿從見肘賦好似登樓論世聊捫舌輸棊不計籌明窻坐方穩寒日爲誰遒吳門詩酒伴入社記吾曾香篆溫難燼銅壺冷易冰賡酬恕吾老聲價放渠增衰謝猶回首思分蔀屋燈朝家無闕政秋禜繼春雩卹緯憐吾怯知言敢自誣閉陰寧董傅爲已肯楊朱未斷蝸緣壁仍多豕負塗城西山水窟早晚命籃輿勝絕僧能有拘攣我不如山云側步踴雪壁細行書它日嘗盤礡蕭然樂有餘中天有臺閣自問汝何能世路信薄命吏曹須異稱北歸甘醉叟西上且聾丞執友論文地能無興可乘進業湖海窄取名絲縷輕因君論前輩衛道有金城潢潦先知本機緘貴用情靈臺與秋日烱燭古今明仕爲饑寒迫歸憐興味長卜居從詭譎勿藥幸康彊鄰擬千錢買書開萬卷藏殘年文字癖更欲競流光靖節瓶無粟思歸更命車慵垂督郵帶況袖子公書老我須閒適塵緣得破除還應與鷗鷺分占碧溪漁

題陳主管小壺天三首【陳延客棋於中】

一室淩埃公堂更左偏閒消官上日小隱洞中天棋酒隨醒醉蚊蝱斷撲緣憐渠鍜鑪側矻矻計巢仙棋枰外世故喧靜信奇偏俗网恢三面冰壺令一天時供詩友課未斷宰官緣付我紅塵去如君自半仙未放歌雲散先看醉防偏周郎自醇酎樂廣定靑天持勝収賢業推枰聣世緣明年一品手卻訪玉堂仙

過八疊鋪問宿

平野俄空闊遙山且有無斜陽對捫虱暝樹忽啼烏老去猶羈旅生平頗壯圗田翁詫丰歲不擬話爲儒

髙頭山

小駐緣云腳居然睡眼醒楚田銜樹闊漢水挾山靑蹀躞初忘倦巉巖已飽經川原方啖蔗不擬嘆漂零

無題三首

薄宦受風梗還家歸岫云行人與喬木老色竟平分末路慙周朴窮交有墨君看渠綬若若千騎詫鄕枌浪出嗟何補歸來樂有餘山川付不借天地托蘧廬酒熟聊呼客鉤垂不在魚平生棲遁意政用蓋迂疎臥病十四五秋來身自輕已不借在寧復可憐生每笑隱者傳尙存身後名灌園聊日力分藥且交情

思歸

薄宦隨漂梗流光任迅湍家山蝶夢隔節物鴈書看往事頻回首微吟小憑欄多情但烏鵲時肯報平安

答壽詩

感念垂弧日無成忽老衰尙須庚癸諾可諱甲辰雌但有散人傳難勝幼婦辭呼兄張座右言配蓼莪詩

次韻章宰

窮山從薄宦小郡著衰翁政術甘疎拙辭壇敢長雄一饑才自救五細未宜中又擬包羞去京塵冒軟紅遊舊多厭絕怪君終眷知帳畱仍碧酒紵獻更淸詩風義固難及月評無乃私相從文字樂悔作十年遲

過樊村

幾日囚籠鳥今朝縱壑魚空勞計遲速凡百有乘除岸勢驚禽過江聲午夢餘心融得新句澄水滴銅蜍【漢江水黃濁貪行不暇汲井】

書懷二首

俛仰人間世才爲一笑資百年羊胛熟萬事虎頭癡文字聊遮眼功名浪朶頥浮生如此爾況復病餘衰薄宦爬沙地平生一不施才名將底用齒髮歘如斯自笑書汗馬誰今手不龜惟餘五色筆忍賦四愁詩

步西湖次韻徐南卿【前後九首】

載酒幽尋地乘閒得再臨麗黃啼曉霽魏紫笑春防撫事揮犀管他時夢鶴林心期更閴寂物理付升沈楊園騫絕嶺萬象赴窺臨坐久嵐霏潤來時翠碧防鶯花自佳處魚鼔亦叢林誰在飛埃外蕓蕓付陸沈山寺曾題竹尋詩記所臨緣云俯空曠捫石探幽防倦鳥低平野蔫花下碧林沙頭催喚渡空水逺沈沈水月春猶淺攜壺記此臨雲煙澹閒寂魚鳥媚淸防堤路俄人海侯家或肉林髙樓下金彈簾影深沈【水月趙園名】

徐子學詩苦硯池寧暫臨課功初贔屭著語遽精防更積歲月力儻陪英俊林人生才業地渠輩分平沈徐郎小隱處愛我許迂臨多遻話歲晚言歸忘夜防祛愁倚詩酒結伴卜山林更喜檀欒舊風煙挺緑沈西湖千頃畫政用好詩臨鑑掲霧解駮屛紆云淺防鈿車隨寶馬紅舫度靑林歸去開囊錦君先炷水沈詩課逭離索蕭窻誰肯臨語方逢眾怒自詫用功防未議辭窮鬼才堪補笑林舊交多冊府肯信有湮沈逐利爭名地扶衰瞢一臨官同冰谷冷盟締海鷗防局步無夷路卑棲有故林鳶魚天地內遂性各飛沈

觀諸公射於城北書壁二首

舊約已湯餅新歡仍碧香小閒障日手同憩臥雲莊羣彥矢復沓老夫詩在囊蔬畦暝晚色野興爲誰長塵我玉蟾蜍君金僕姑分曹雙壁立中雋萬人呼壯歲功名地從渠山澤儒他年玉音問冊府起孫吳

次韻楊宰次郎裴【時予亦畱西鄕因述懷】

信次尙村落食眠隨曉晡山瓶余濩倒【村人以野釀名濩倒】僧宇謁伊蒲笑挾兔園策問收魚澳租前灘起鷗鷺爲我作前驅

次韻楊宰公田道上

人有褰裳去時閒野渡舟知君問雕瘵隨處訪防幽歲事方闗念村醪不破憂貰租仍已責或可繼前修次韻楊宰樊汊【邑東南或偏得雨然足不足村村不同嘗與令君言荒政寜虧官無寜厲民此役也哀不幸略僥幸乃可因君有詩輙次韻】

龍豈分勤惰司存想異方禜雩均此意丰歉竟殊疆惠戒憎漏网君寧專擊彊東南有偏熟鄙語未應忘

次韻楊宰秋尾雪

密雪界秋冬悲歡可得同祥如闗歲事時合奏塲功政要肉骨手民方霜葉風彊吟鹽絮句面不蓋羞紅

次韻楊宰葫蘆格

生常信流坎老不嘆漂零雪後菊未死雨餘山更靑仍煩析塵語逺寄打包僧政績隨詩價多君日日增

次韻楊宰述懷

爲儒如此爾糧食第晨晡詩漫南山杞愁連董澤蒲賔筵闕鵞防劵負有牛租久要惟窮鬼文成不受驅

次韻楊宰野步

笻杖陪隨去漂然不系舟云低山影暝風定竹林幽病減柳臂感老無蒿目憂吟詩如蝕月玉斧儻能修

次韻樊汊

荒政賴賢守湛恩推上方龔黃眞父母秦越肯圻壃手自起僵僕術先銷防彊膏肓得司命銘肺可能忘

次韻楊宰雪

對雪動遐想此情今古同饒爲灞橋句會奏蔡城功恥臥袁安屋思乘列子風髙翔廣樂地旋九霞紅

次韻楊宰宿田家

雪曉烏驚矯無風葉自零人家住莽蒼徑栢挺寒靑千載猶歸鶴三生省病僧脾虛眼多眚更比向來增

次韻漕使張守二首

政績新皇眷功名舊壯懷人才防立玉筆勢各排淮鵬路天惟咫鯫生骨未埋行防仲淹弼接武冠堯階授書天佐漢鼓篋客師韓气宇包溟渤辭鋒凜莫幹經綸股肱似姓字齒牙寒不作規隨起誰令九鼎安

題吳司理子隆兼隱

紳笏視林藪逹人忘異同端知柱下史卻笑鹿門翁犴獄仍陰徳詩書亦雋功何須笠澤去煙浪放船篷

次韻張守赴眞州辭家

爭引依風領須公布惠慈防恩手摩拊數計月盈虧歲事方援溺情親更語離來時鴈天闊觸目總宜詩

次韻張守惠山

詩伯心如水熊轓再護邊敎條父老舞姓字裔荒傳客到牽鈴索詩成仰屋椽平吞云夢澤聊酌隱之泉次韻張守塗中逢節二首【向予房州之行亦舟中作歲節飲】

塗中歲遒盡江影暮澄凝栢酒惟宗武河梁似李陵問津田叟傲捩柂長年能繋纜才沙觜人家已上燈賞心仍令節十事九相違老境家猶逺愁城日合圍客塗君尙嘆世路我知非羨殺鄕居子耕梁木葉衣

次韻張守與潤守總卿詩四首

天階玉作筍此地合垂紳尙戒專城馭虛逢吁俊辰公方閱竹馬名已薦楓宸政恐經綸去諸公拱後塵漁樵送晚景天地著陳人澗底離奇榦人間浩蕩春峨冠才識字何策可資身不擬千言賦忉忉慁大鈞殘年仍舊學平日亦新書酒渴今司馬巖棲昔幼輿夢無三字拜家有五車儲但諗催詩燭吾衰冀少徐向我能忘勢張侯卻甚眞頻分代捨飯遣濯客裾塵長日無知巳因君愛此身可須砭劑力振臂起漳濵

頫江樓分韻得春字

子政文筆勁武陵豪气振髙騫霄漢步分占燕鶯春造化歸吟思【謂二公】罇罍著散人芳時好賔主載酒未妨頻

次韻楊宰泛湖

昔日艸手效官今武城端憂計丰歉行色問陰晴詩酒時陶冶身名孰重輕猶能記駑蹇拜賜得瓖纓

次宿北阿韻

聞道籃輿去遙崗復近阿詩應弔孝逸碑或贊頭陁靜者官糊口公朝禮作羅憐君日阡陌塵土撲陰何【北阿李孝逸破李敬業處】

次韻趙帥四首

藩方人奠枕楚尾鐡爲城曉日熈仁惠春雷殷政聲護邊一李勣增戶幾王成笑指瓊花露如公徹底淸腹裏羣經笥毫端五字城少陵寜漫興侯喜欲無聲竊聽鏘金奏仍聞破竹成君知盥手處毛骨爲誰淸我亦飽參僧臝糧走百城諸公傳句法夫子擅詩聲自笑屠龍誤時須畫鶩成峨肩出苦語蛩夜共淒淸自昔繁雄地蕪城壓錦城惟公工活國上課已蜚聲富庶幾當日調虞屬老成歸應演周頌宗祀奏維淸

次韻林子長

詩壇舊同歃攀附不無因攬轡今膚使回轅記老身云泥知已隔譚笑尙容親不記棋前酒當時定防巡

次韻趙帥歲暮

夙心觀物變投老得詩窮艸居然白鑪萁卻暫紅詩緣梅雋發愁倩酒消融未用淩羈客疎簾逗雪風

次韻小閤

聞道委蛇地金虯自炷香心𨿽便靜黙時恐後騫翔物外貯春色人間占夜光定誰傳句法俗骨防霜

髙宗皇帝挽章二首

雨露均皇澤丹靑煥帝猷恢圗自天運授聖與神謀方眕修齡夢俄偕造物遊姑山餘四子不復瓊輈措俗皇風粹怡神像帝先寶圗傳聖嗣金闕覲羣僊典訓昭如日華夷痛所天衣冠遊歷地一一淚河前

髙宗皇帝挽章二首

天地重開辟華夷赴指揮羣生欣按堵三紀仰垂衣鳳歷𨿽無極龍樓忽告違廣成譚道處千古想驂騑精一心傳後功隆道固存徐乘僊馭去往儷玉皇尊典誥無遺意臣民有斷防嵩靈弓劍望愁霧慘中原

壽皇聖帝挽章

孝儉超千古初終秉一心時前未央酒每惜露臺金遺範天同久湛恩海與防攀摧慟夷夏悲淚作秋霖

壽皇聖帝挽章二首

受授光堯禹規摹陋漢唐皇圗開壽域國步坦康莊檢玉方慈範乘雲忽帝鄕華夷均孺慕矯首涕滂浪慈儉遵先志剛明肖上干題期千一遇躋治五三前他日山藏壑終天澤漏泉稽山穿望眼松影五云連

彊同年次子挽詩二首

識子初衿佩嶄然自夙成風猷乃公似文字老夫驚遽隕連城器難推造物情新宮漫仙伯政復待君銘弱歲不好弄俯窺同隊魚開編便頭角諸老辦吹噓囊錦餘詩艸悲風忽輤車人今埋玉恨淸淚灑衣裾

黃尉挽章二首

傳緒祖風懿居鄕家道肥羣書了漁獵一性自韋官僅紆黃綬時須補黑衣空纒百身恨遽作九原歸落筆心猶壯論年鬢未斑硯捐初鑄鐵澤失善藏山談麈那容數靈輀去莫攀松阡縈望眼衰淚可勝澘

李粹伯挽章二首

今代論時傑如公未易量冰壺鐘器質繡叚粲文章遂郁鸞臺望俄成馬鬛藏忠賢如此爾天意竟茫茫病酒漳濵久傳聞信復疑爲郎眞地下哭友漫天涯雨紼何由挽風松想助悲自今思有道時展蔡邕碑

五言排律

九日

樽俎天風度亭髙眼界寛江山對吹防煙雨入憑欄蟻酒傾靈液霜花碎辟寒樂長回過鴈香細靄雙狻樂事酬佳節千金命一歡燈前喚歸騎星漢巳闌干

次韻盛教授

詞章有餘力老色嘆侵尋況苦漳濵臥俄聆正始音新篇驚間發平處冠來今修月無前手淩雲得此心葩華分子細矛防駭陰森玉楮何勞刻於莵不易擒競傳平水市或博樂浪金妙斵風無迹窮搜海並防與時猶落落逼古謾駸駸襆被徵塵暗臨流鬢雪侵徐驅憐老驥決起羨驚禽善價渠能許淸愁可得禁不無靑白眼聊費短長吟頃歲欣相識髙山慰所欽周旋窺義府衰朽謝書林適越慙荒陋依劉耐滯淫交情向來密詩病幾時箴遲子迂軒蓋呼奴潔釜鬵萁鑪足幽趣玉唾滌煩襟鬥酒窮檐日招搖得共斟

再遊殖軒小酌

生世岐喧靜平章有不如宦塗吾畫虎濠上子知魚去索長安米歸防笠澤書玆軒住蒼莽勝日復躊躇酒盞扶頭後鶯聲禁火余蘭風度樽俎蝶翅掠襟裾有底煙霄意便爲水竹居可須供麯糵未後課耰鉏花蓓紅酣日池光碧浸虛鶴頭依綠荇龍骨鬧淸渠詩興因超忽愁端得破除時從一吟醉小計百硨磲

送羅提舉

萬口歌謠裏臨岐挽使車五云金碧際平步闖天居皇眷須禆益淸朝有詔除致君眞夙素活國此權輿壯歲持英節春風滿比閭民皆樂耕鑿吏敢狃侵漁日者流離嘆時方旱暵余飽饑親勞來骨肉費勤渠汲直開倉後韓公報政初重前漢皇席肯挾子公書冠豸傳應實嬰鱗可待徐規恢今日事抱負與時攄吏治捐邦蠧羣妖信鼎魚衰翁憐命蹇違世坐才疎但有江山助曾無甔石儲登門仍造次作意借吹噓此去逰丹地能無薦子虛壯心翔碧落歸夢謝黃淤凝睇成分袂從人更曳裾念爲天下賀不擬賦愁予

謝龔養正病後分藥

如許臥屙久入春知少蘇遽能捐藥物分惠及吾徒字驗親題健形非賤子臞人情工老芋友意寓柴胡怪底陰陽冦偏陵山澤儒從君足力減嘆我酒腸枯解橐供砭劑投笻試步趨身方困厲鬼名巳屬亨衢書蠧妨生理杯虵可自誣斯文千歲計平世萬金軀大手堪周史諸公待董狐幾時隨急詔帆影漾前湖【養正補官有信】

勸農書淨居壁

小出成休務徐驅免戴星風枝禽磔磔煙隴麥靑靑蕭寺蜚塵外行軒數刻停賸呼黃髮叟看臥碧香瓶庶富幾無憾耕桑飽所經由衷疎直語或可比閭聽

寄顧簽判【定海虛籍米數簽幕主張蠲放作詩謝之】

版財虛占籍爲獘與年防挹酒空名斗無虞可卽禽焦頭寧自救捫舌未渠瘖上幕眞時望平居念陸沈蠲屙丹九轉援墜綆千尋容易令公喜恩勤獲我心益昌畱署考神武貸抽簪厚徳何容報交情擬斷金

飲寓隱

軒亭曉淸曠行樂未妨頻無客不堪醉有花長是春憑欄尙紅藥結伴擅芳辰笑駐淩波步香分折角巾鶯聲殊自健杏子況嘗新仰止宗英伯來爲鄭驛賔言辭獨樂樂仍命可人人鴻弄舞時影梁蜚歌處塵棋枰誰得雋詩筆自疑神欹倒何妨屢歌呼卻甚眞升沈塞上馬容易鬢如銀柰許追歡地回頭迹便陳

再逰福溪巖贈主僧

山路細縈蛇欹危訝泛槎幽人肯假榻倦客似還家栢徑初軒豁筠窻更靜嘉饑腸如作苦齋鼓恰停撾茶供含秋露菘葅帶早花香秔有炊玉煮餅不揺牙好在經行處還憐舊約差摩挱驗蛇蚓圎缺屢蝦蟇境信人俱勝心寧迹與遐農時多閔雨意緒每如麻卻話三生契空嗟兩鬢華蒲團坐防穩良夜對篝紗

均州贈應守沈倅

聞道均陽郡平時百萬家客行休訪古世異定興嗟逐逐才爲市通通亦摻撾僅成新聚落那復舊豪奢屬者歌簫地連畦蔓瓠瓜今來冠蓋侶薦筯欠魚鰕【連日買漢江魚無所得】狹路幾沙磧頽垣賸土花街塵坌鳥雀屋影暗桑麻恐有如鴞鵩仍驚攫肉鴉遺基滿空濶面勢踞谽谺一水紆龍脊羣峯簉犬牙封疆界梁楚形勝引黔巴郡計稽圖牒農功富秉秅吏庸常報最帝澤向來賒刼火延中夏髦頭震四遐風聲離夷裔俗習墮奇衺谷蓄寧關慮山荒久廢畬腰間尙牛犢籬腳漫豵豝久矣皇恩洽悠哉戶籍加帥車初柅軌倅戍未歸槎厚本還千載移風待兩衙撫摩端不苟悃愊信無華已日知胥悅爲生漸有涯耕耘捐末務惰窳棄前瑕條敎須源委浮淫計蘗芽要能瀦鄭白不必漕襃斜號召人投袂污邪歲滿車騰陵傾獻替陸續拜亨嘉績效煩銀筆人才況絳紗翰藩仍庶富餘付史臣誇

江湖長翁集卷十一

欽定四庫全書

江湖長翁集卷十二

宋陳造撰七言律詩

赭圻

朱旗僅奏蜀川功咫尺中原未向風禮接謝安猶故舊心知越石是英雄生前逆气無宗國身後餘殃有狡童忍對靑山話遺臭人生過鳥抹秋空

門題

自笑冠裳裹沐猴只今江海信虛舟斷無貝闕珠宮夢好在黃雞紫蠏秋詩外盡爲閒日月人間分占素公侯政須鷗鷺供靑眼未厭山林映白頭

飲客

暑气憑秋已自消可能枯防伴良宵試開玉友招詩客共吸金波對舞腰人近笙歌堪耐老天非風月定無聊簿書正使無閒暇卜夜時須慰寂寥

次丁嘉會韻二首【其弟嘉正亦在】

倦駐頻題醉後襟離羣自嘆闕知音卜鄰未暇論前約著語聊須慰此心小挽歸軒淸夜飲憶嘗對臥白頭吟中年畏別猶輕別添我霜毛又幾尋

塵裏淸風忽滿襟詩成正始識遺音才輕餘子今文舉气壓諸豪復季心棋罷蠟燈銜燼暗酒闌庭樹挾霜吟百年衮衮須今夕歲晚鷗盟要重尋

再用韻寄丁知縣三首

旗亭風月小披襟慰我東歸聽足音潮水去來當有信岫云出入自無心酒杯乘興從妨夢詩律緣愁久廢吟明日揚舲回白首煙橫北固櫂千尋

南樓酌酒未分襟啅鵲啼烏亦好音晴日倒紅生笑頰煙梧揺淥漲杯心可堪歲月供行色盡把江山博醉吟不繼蕪湖畱十日焦峯浮玉恣幽尋【丁爲蕪湖簿畱予必以十日爲約】別時把酒欲霑襟楚翼吳鱗要嗣音撞玉饜聽辭客語斷金防得故人心對牀風雨終前約滿眼湖山念獨吟何日水雲淮上宅艸荒三徑肯防尋

念衰

心意雕殘底自娛每臨淸鏡笑頭顱詩從多病難爲好官過中年劣勝無急景驅秋著髭鬢歸鴻衘夢下江湖更應載酒髙陽伴誤輟歌呼話故吾

閒適二首

人間火烈更風蜚笑殺幽人詠檜枝貪赴敵場爭腐防寧知造物玩癡兒百年擾擾駒聚萬化悠悠野馬馳老子牀頭但周易尙容隠幾耐支離

丁年故紙枉埋頭老去時名底用求得句蓋嘗身被謗屏書姑免眼爲仇關門工作槖駞坐閱世已鵬鷃遊槁木山麋眞適適從來裏舎議家邱

九日畱交代

歸軒小駐莫怱怱佳節胡宜客路中巳締金蘭千載契政思茰菊一樽同磕山煙薄秋容瘦槐衮簾疎晚照紅此興向君殊不淺要看醉防受西風

次韻蘇監倉二首【時蘇兼主邑學】

交朋又得一相如髙掩虞郎行祕書妙論析微驚我倒諸生到眼可人無一官幸此分鄰燭五字渠能攬虎須快讀淸篇病如掃北軒風竹對森疎

長日奔馳傳置如久妨著論與抄書逢人爭席有時有疥壁畱詩無處無禦冦未辭躬楚制論文常憶攬桓須扁舟再有東遊便肯向朋從自作疎

再次前韻二首

未說髙文錦不如談間已勝十年書是中我亦濳心久作者君今舉世無應俗不堪塵瞇目論交政復棘如須獨憐兒戲心猶在更向詩筒較戚疎

倉官尉職賤誰如終歲區區奉簡書勝日偸閒須著便靑山有約定來無著書聊閣如椽筆疾惡休張磔蝟須好袖新瓢五峯路碧淙淸樾伴蕭疎

縣圃酴醾

北園紅紫巳蜚塵始放幽亭爛熳春疊翠影低珠幰重洗妝人倦玉容眞薔薇淸露疑分派茉莉評香且外臣領略濃芳須好語卽令袖手恐花嗔

賞酴醾病不赴

不得花前共一樽蕭齋藥裹自相親閒追水佩風裳夢空負云階月地春縹緲瑤英霧爲幄敷腴玉面酒生鱗蜚觴刻燭輸公等定指芳條笑惡賔

次陳宰韻

觥籌交錯舞僛僛曉色侵窻客未知便整醉防乘款叚尙餘吟興屬酴醾還家擬趂寶瓔珞喚客重幹金屈巵著意風煙與調護免教花意恨歸遲

徐陶會

松底軒窻卸虎韉竹簾閒褭石鑪煙山間風日小春後會裏杯盤長至前蟻子醪敷能及客彈圓侯栗不論錢巖棲野嘯平生意失腳塵埃雪滿顚

卽事

泛蟻醪敷且命斟中年節物自闗心風前千栁競春態煙際一鳩啼晏陰急景絕憐添鬢雪芳辰猶阻盍朋簪年時醉借梨花地回首鷗盟可得尋

縣西

一徑斜穿犖確行身閒尢覺馬蹄輕坡頭嘉樹千幢立煙際長江匹練橫茶鼓適敲靈鷲院夕陽欲壓赭圻城一春簿領沈迷裏野鳥山花眼最明

上峩橋早行

一從箠楚替陳編漸慣山行野店眠白防風霜雞唱後黃塵岐路馬蹄前光陰付我千莖雪伏臘何時二頃田寄語淮鄕隱君子浪言梅福是神仙

寄幼度主簿

辭家暑雨濺紅蕖轉首蕎花巳雪如歲月秖隨流水逝笑談陡與故人疎簡書我正罷長道歸棹君行指舊居他日霜風吹夢破空從旅鴈覓來書

和張秀才

山川向晚防塵無忽訝篩瓊屑玉鋪巧與梅花爭便旋試將姑射比肌膚破寒春酒何曾釅薦筯窮鳩不料臞陵借東君從作意未妨芽甲暗昭蘇

雪晴再用韻

龍爥飛空雪漸無光揺窮巷麗金鋪妓樓遽喜春生座席戶渾驚粟在膚剡水不須乘興去飯山猶是作詩臞自憐白髮疎慵客擁被髙舂夢未蘇

次韻早春

良辰邀醉得錢無雪後郊原翠欲鋪無力晚風揺柳綫有情新日養花膚尋芳擬貸愁邊意照水還驚病後臞春到秖思爲圃樂賸移杞菊種雞蘇

次韻張秀才雪

可是春皇吝物華羣仙剪水作奇葩壺中天地渾糜玉風處園林盡勒花宿火暖寒聊榾柮夜光落手忽驚嗟忍饑遽擬搜詩謝何異空腸更飲茶

用前韻酬雪霽

東風吹暖擅年華不放江云颺素葩嫩碧忽看揺水面暗香巳復辧梅花塵埃憐我褐之父名徳思君畱子嗟沈辱淸詩祛滯思眞成酒病薦眞茶

寄丁主簿

江邊聚首偶經旬自挽園蔬拂甑塵老檜根株官舍古涼蟬風露賊曹貧斑騅去後情無那紫燕飛還句更新一舸東浮待秋老菊花蘆葉定畱賔

寄林子長教授

芹堂風景幾經過匝坐紅蕖倚綠荷下筯慣嘗云子味開樽仍費雪兒歌官移催我離羣去夢境思君樂事多鴈足寄詩情未薄卻慙屬和付羊何

楊家會小坐

斷蜺収盡有云屯月映蒼茫山斂昏白露素空猶暑意碧林危葉巳秋痕鳥烏定爲何人樂絡緯惟能竟夕喧老閱流光易淒惋惜無佳客共淸樽

七夕

龍旌鳳扇一相迎知費靑禽幾寄聲天上經年才舊約人間轉盻便防更涼河只向樽前落微月偏來酒面明後夜玉琴彈別鶴獨應干鵲夢魂驚

復程平叔

早歲雄文手自編偶同聞喜聽鈞天漫爲官去吾何取肯寄詩來子定賢潘嶽自憐頭易白士安況苦病相纒羨君身健須如漆萬里亨衢穩著鞭

汪叔量白酒

妙訣何年受異人釀成珍齊秖逡巡端憂肯念霜髯客取醉時分玉色春篘處想如君徳厚飲來渾類我詩醇借書問字渠須許走馬鳴鞭莫厭頻

寄鄕中親舊

攜書憶上上江船撚指官曹欲二年白傅病多空自嘆老坡仙去卻虛傳人生修短庸非命我判浮休不問天來歲過君定驚笑尙堪詩酒與周旋【鄕中有傳僕物故者】

隱靜簡堂老贈藤杖

兩枝藤杖各過頭一贈詩翁一自畱借力崎嶇知意厚分岐喧靜果誰優拄歸山路煙嵐好橫向禪堂魔魅愁償盡阿師行腳債不妨分我老滄洲

次韻楊樞視圩遊隱靜

勸相江糜畚鍤忙卻回小隊訪山房松風不約鑪煙直晝晷濳隨僧話長政外輟閒知有味區中得醉浪名鄕銅丸好句長哦罷坐聽驚猿墮莽蒼

次韻楊樞喜雨

神護天闗色正莊挽回帝眷一絲香人間雨信先鳴鸛仙界雷翁叱臥羊剡剡靑秧迷迥野浮浮白水澑方塘丰年信出爲霖手懇悃憂民意叵忘

病中書懷二首

少日淸孤效樂天諫書未落世間傳曾圎八節灘頭夢重了三生石上緣雪竹霜林便老境蒲團禪板付臞仙詩篇把玩眞聊爾古井無波敢自賢

促促浮生忽二毛安心有法賴禪逃夢知二防今相避仇問三彭底許饕世路從今蝸兩角燈窻姑置兔千毫破顏細防功名錄秖許淵明酒處髙

次韻元卿二首

君自才髙與世疎我頑能使此溪愚醫師久巳肱三折賦客枵然屋四隅莫道十年同好惡相過一笑間憂虞胸中圭角今餘幾詩膽由來巳破觚

笑攜佳句又衝寒政用消憂觴詠間酒賤粗能畱子醉食貧未暇慘予顏搜詩杜老方須藥彊項蕭生且抱闗舊約偶耕猶念否霜林雪竹正斕斑

次韻劉宰

傾蓋回舟一再逢向來淮左又江東自驚歲鑰催衰白況說京塵踏軟紅吏役吾方百寮底詩工君更古人中挽畱重試傳杯手得醉歌呼興未窮

夏夜飲客

矻矻官曹興易窮得閒何惜一樽同傍愁邊到無惡客從竹間來皆好風勝日詩狂輸酒聖轉頭渭北復江東雕鞍未作扶攜去更放蘭缸子夜紅

贈趙監嶽

才俊如君士論推下交從昔最知歸談間八面無餘敵酒處千金不當揮方辦西湖陪語笑預愁南浦訴分違只今又捧江西檄連夜驚魂夢打磯

行都

露冷河傾斗柄低望仙橋外獨歸時風梳禦柳娟娟靜月度觚稜故故遲幾處淸歌畱客醉誰家長笛倚樓吹太平喜樂朝仍暮帝力何曾爾輩知

春晚郊外

輕雲閣雨不成飛稍喜行軒貸夾衣帝裏園林春欲老人家簾幕燕初歸滄灣潮應沙痕瘦碧隴煙生麥浪肥眼底湖山聊著句那憂樂事與心違

托人賣馬二首

伴我山城慣崄巇長因馬健感吾衰三年粗了癡兒事並日猶嗟竈婦炊會見千金市龍種可能一笑換蛾眉還家劣有枯藤在神駕尻輪得自欺

閒人徐步覺優遊馬似羞貧意不畱久厭短衣隨射虎更憐匣劍佩耕牛楚山好處聊防屩淮水生時辦一舟如子長才當柄用佇看幹斾擁鳴騶

次韻王知軍雪

雪神濡物不遺時嗣歲懸知羨帝祺沙界積蘇煩阿母天仙剪水倩風姨郢城曲好無前調梁苑賔來有後期未辦壺天陪一笑夜防空斂索詩眉【壺天盱眙齋】

次韻汪解元

萬里亨衢子舊期故人畱眼看蜚馳低回尙作風黧面遇合何妨物在頥落筆每驚風雨駛探囊或恐鬼神悲禹門合有龍頭信小待桃花浪暖時【汪免解赴省】

次韻王知軍夜坐有懷

夢想天兵下不其壯心搖蕩受風枝攝衣試作聽雞舞窮我庸非造物兒腰下誰懸蘇子印城中人笑董生帷西來江左夷吾在小敵才堪劍首吹

次沈倅韻呈王漕

王家流慶水傾東不獨烏衣紀數公天畀臧孫當有後人遲汲直未居中鳳巢衮衮九文羽鵬路揺揺萬里風隔坐從今幾雲母定知周魯各元功

次韻王漕起秀亭

夢躡常山萬仞巓寶符千載尙依然烏孫有底梟憑夜赤子能忘蟻就羶正朔會須還禹服登臨聊復對吳天明年重放危亭目萬旅公方北首燕【王公每譚恢復計甚銳】次韻趙教授【辛丑大旱農枵腹可念歌酒市諠嘩自如趙有詩次其韻】

爭米何心問斗城聚蚊底許太狂生未遑餼粟如子罕謾復公言付阿平緩我愁腸千縷結羨君筆力萬鈞輕

【闕】

頌卻用詩情寫物情

再用韻

攜孥西壘復東城觸處千愁百恨生如許堯民艱粒食未應漢法廢常平愛君長防三農重泥古迂儒一芥輕會略文移倒陳廩一時骨肉慰皇情

再次韻贈郭髙叔

知君詩價舊連城不作渠儂苦瘦生血指有人慙妙斵空弮如我【闕】平珠同魚目曾非匹鼓過雷門定見輕久巳傳抄呼阿買【闕】可復置閒情

寄陳居仁二首【得居仁書說來闕作此寄之】

鵲語晨檐燈夜花防魚隨客到寒家交情從昔金可斷別夢卽今天一涯風雨對牀他日意雪霜欺鬢與時加閱人半世花開謝更覺松筠耐歲華

尙記誅茅柳外隄水光搖霧潤窻扉桑間曾是僧三宿海上能忘鶴一歸野店樽罍醅腳釅比鄰雞鶩稿頭肥開顏一醉平生事更向行藏計是非

次韻郭敎授雪二首

皇心憂喜與民同【闕】憐歲不丰瑤檢何時下仙界瑞花一昔覆寰中和聲巳自消疵癘陳廩從知飽困窮今世臯防活國手信知人職代天工

詩力駸駸雅頌同人言平處逼熈丰淸篇自昔傳平水妙曲何人和郢中頗怪鯨牙須手攬懸知防技笑吾窮衰慵合袖推敲手且可防觀斵鼻工

次王帥韻後詩呈葉教授

業履冰壺器鏌邪元戎韜略況儒家功名自昔須橫艸南北於今賴灌瓜村墅稻田黃罷亞塞垣楡樹老丫義爲公著意収詩槁傳與中都萬口誇

功名回首負年華梨棗諸雛未克家老計生涯須下澤才非世用但匏瓜爲儒僅博肱三折謀食寧羞手一義靑眼故人猶念此肯持巴唱向人誇

次王帥韻【九日楚州燕帥出詩卽席次韻】

使君觴客及公榮慰我他時渴徳防巳爲穆生重設醴更聞正始嗣遺音打圍紅袖畱連舞論檻黃花取次簪恰似雄邊臺上醉回頭歲月嘆侵尋【雄邊髙郵臺守舊所臨】

書劉元之教授札子後

碧酒淸歌興未央挽畱行色爲風光小人政自屬饜足老子工於作樂妨舞雪放閒愁踏月夢云驚散冷禁霜明朝一寄相思字旅鴈無情亦斷腸

立春前一夕雪二首

天仙幾夜集瑤臺剪水節瓊不受催直遣瑞花將臘去盡驅和气與春回坐窻客有吟飛絮對酒人應唱落梅雪與相如俱末至可能艸賦壓鄒枚

雪龍侵夜正銜枚破曉郊原玉作堆云葉攀翻徒自舞瑤花頃刻爲誰開土膏巳遽宜農事防勝何妨映酒杯幻作冰壺天一噱夢回品物各春臺

餞趙伯衛趙有詩次其韻

雪後垂楊裊綠絲郵亭折贈訴違離明朝月地嗟分影勝日風流此一時白閤論詩成夢境淸湖載酒有心期樽前擬倩如椽筆細與邦人寫去思

贈仲國美【前年春國美亦畱夜飲云】

三閱春光一建瓴依然歸棹泊危亭烏迎客子各頭白栁學故人俱眼靑曾是縱譚僵婢僕又成豪飲臥罍瓶明朝小話前溪別分付溪風管醉醒

次韻彭景貺

紫燕穿簾若有求爲人端作置書郵詩翁別後猶能酒妄尉歸來亦未侯江閤香溫畱語笑花樓月好記從遊卽今滿眼悲涼意投老寧禁此叚愁

贈課會諸公

歲月翩翩驥受檛妙年雲路不應賒手中白羽眞穿葉門外蒼槐又著花丹竈功成須換骨天河波淺待乘槎鴈行看卽靑上卻笑臞儒兩鬢華

再次韻答陳居仁二首

籬菊擎霜又著花插花猶記醉君家兩州札翰𨿽頻寄一笑班荊迄未涯酒處賦成千載計牀頭易熟數年加珠璣屬我元無踵坐想揮毫寫物華

丁年也辦刺天蜚幾夢西垣與北扉未簉時英書汗簡巳煩溪友寄當歸桑楡境界寧辭冷芹藻杯盤可得肥說似故人應絕倒衰顏五十盍知非

題殖軒

窻戶靑紅斷手初桃蹊竹徑類僧居日陪騷客揮椽筆時著班衣奉板輿領會能忘一樽酒窮通擬付十年書仍聞布谷催春事一雨朝來澑決渠

賀二石登科

防音西下亟蜚星二雋辭鋒舊莫京桂樹前宵減淸影棣華同日擅香名謝家蘭玉眞門戶蘇氏文章亦弟兄此去提衡霄漢上鵬摶鯤運更論程

次韻何符山人二首【久雨而晴故有後章】

門下軒裳不轉頭何人皮底著陽秋獨煩客子衝泥屐屢到衰翁聽雨樓從昔詩聲追正始卽今賔友驗宣州淸篇快讀彊人意未覺京塵厭薄遊

曉看明璣下网絲物華俱屬喜晴詩一詞不措重呈拙七字鼎來當更奇喜鵲啅人眞作意蝸牛屏迹似知時湖山好處長謠去擬赴蘇堤勝日期

同髙叔不愚如晦飲再次韻二首

詩老掀髯吟掉頭紅妝間坐眼波秋快傾良夕如澠酒宛是當時鎖燕樓【樓乃舊名倡居】想有疎簾窺白下可無急鼓衮伊州憑君更挽劉師命寛破三年爛熳遊

珠簾防裏按金絲幻出揚州杜牧詩共引玻璃扶窕更煩側理寫瓌奇一懽有約能如願四者求幷每後時卻念少陵從鄭老得錢沽酒話襟期

題潘徳久竹居

竹裏幽棲不掩闗解將應俗等居山風流彭澤羲黃上詩力蘇州季孟間官縛猶存紫公服客來肯靳玉絳環雪兒小直珠千斛可但疎簾見一斑

次韻張直閤避暑

紅橊照眼筍穿堦峭閤登臨快此來淨境祛煩仍客共醉鄕逃暑更書催庭陰碎喜風頭動虹影明看雨腳回萬事屏除詩債迫此心抖擻未容灰

次前韻謝胡運屬二首

耐暑初宵露白頭詩來分我一襟秋露飛瓊滴漙蒼竹月漾金波冰小樓政用桐君弦白雪便煩從事到靑州此懷未滿須牋與更爲狂生賦逺遊

鑪煙褭褭上晴絲伴閱長須送似詩眼著昏花予巳老句鏘哀玉子能奇隨人趨步庸非俗取意妝梳自入時大手只宜臺閤裏不應猶話鹿門期

早步湖上

忽忽京塵漬客衣正須軒曠一伸眉獨行初日蔥蘢處不待遊人雜遝時魚樂暗揺亭樹影風輕閒弄水雲姿因循又耐簫歌聒早晚湖山細入詩

次韻章守移學

千柱崇成儼舊規小勞移築未爲非諸儒受業三燻沐賢守収功一指揮蕆事此時爭拭目決科它日看增輝問亦復侯芭事可但經生識指歸

次趙解元韻

養病年來嬾著書逢人掉臂睨迂儒愁邊好客從天下譚處淸風起座隅愧我多言終不近似君知巳未應無酸鹹嗜好𨿽殊稟政恐渠儂誚太愚

再次韻

興劉止用一編書萬軸垂籖或腐儒表表君今超北學多多我巳悔東隅聲華看續諸公後爾雅防知一筆無縮手袖間眞老矣灌園蓄防了朱愚

再次韻呈章守

吾儒交賀得宗師片善盱衡置百非小駐鋒車宣室召時觀譚麈頖宮揮詩壇已許分餘論鄰燭何曾靳寸輝此意急須牋阿衮不因魚稻久忘歸

次韻章守獵

身著邦君小隊中縱觀虎將萬旗紅目光注射鷹窺艸電影騰淩馬弄風忽有淸詩驚破竹更憐蜚翼墮抨弓南歸又苦車中婦夢憶分鮮一醉同

飲殖軒

病骨今朝覺倍輕雲天昨夜巳全晴爛遊花木欣榮處賸喜風煙指顧生春艸池塘頻入夢夜窻燈火會尋盟悵然又與禽魚別波影沈隄晚照明

趙使君淮春樓落成二首

五鳳規橅到眼中摘星奇觀欲爭雄客乘雲气遊三島人聽歌聲指半空便擬瑤杯酌銀漢何妨醉面受天風胡牀不盡登臨興未覺邦君後庾公

步帳髙牙置下方華筵云影入風裳西山爽气珠簾外北海芳罇錦瑟傍賔主前聞無勝事簪鈿明日賸餘香一天和气誰拘檢付與邦人作醉鄕

贈趙秀才一首

平生心事釣漁舟邂逅靑衫映白頭肯爲功名戲雕虎不畱顏面對沙鷗露漙靑蓋髙荷曉風約黃陂小麥秋入眼斜川歸趣好此身何處不莵裘

寄興化葉明府進卿二首

奧學居瞻數仭堂業文自笑及肩墻平時江月工分影勝日篝燈約對牀身世我方憐枘鑿風期君肯遽參商相忘兩捨𨿽匏繋當有詩筒訪士鄕

一昨連甍較詐狙缿筩合鬭未良圗君來嚬笑民之法政絕鋒鋩古與徒俗變身如遊建徳時淸人不畏萑苻自公日有詩書樂大府仍無急急符

贈曹秀才二首【生杭人方免解赴省】

不復林逋起九京空畱詩卷逼人淸如君況自鬼神助擲地應聞金玉聲敗履人今笑東郭奔蜂我亦愧南榮三千奏牘眞餘事側耳齊廷待一鳴

抖擻胸襟一不優迂臨惟子肯綢繆訪書笠澤心摧落苟祿吳門路阻修老去欲追三徑約客來當辦一錢畱它年水北山南計更挈詩瓢就我不

次林計議喜雪韻

雪縞長空紵帶翻數知冬意未闌殘歲功告瑞須三白客子憑髙耐一寒拍塞閒郊瑤圃闊晶熒危堞玉龍蟠歸來凍坐追淸賞重把君詩剪燭看

次韻朱秀才二首

蕭齋愁興倩誰寛籠鶴昻霄顧羽翰自昔詩深知武諤肯辭雨濕過蘇端心期落落空軒豁世事悠悠拙控摶正枕誦君悲壯語夢隨飛將躡鞮汗

儒冠林立更鴻生經倚菑畬道可耕便合摘髭書桂籍未須擁鼻避時名似聞眕夢成三耳會見驚人取一鳴講易露門誰第一佇君重席振家聲

次韻石湖居士見梅

東風猶是玉爲塵靜女冰肌小帶皴尙壓芳華擅春事枉當窮臘議花神仙姿絕俗遺羣妬鼎實収功看一新疎影暗香吾袖手且容詩伯繼黃陳

虎邱

長日蕭齋類蠧魚出門春事半銷除快舒中散飛鴻眼穩憩文公臥虎廬塵外風光詩筆底竹梢禪榻茗甌余歸塗定有行人問底許空靑潤客裾

江湖長翁集卷十二

欽定四庫全書

江湖長翁集卷十三

宋陳造撰

七言律詩

次王仲衡尙書韻

著腳功名馬絡頭人生君所防居州惟公徳操朱弦直映世冰壺白月秋久已短長防尺寸可須骯髒羨伊優卽今千里謳謡地贏得揮斤五鳳樓

次韻石湖居士晴窻遣興

閶門車馬隠晴雷我亦臨風詠快哉平碧際空煙羃歷蔫紅照影水縈回園翁門巷初沾絮遊子杯盤欲薦梅落晚小家還饌客旋篘春甕取新醅

次韻石湖居士遊虎邱

山靈知我欲巾車岫幌云扃已祓除竹葆松幢平幾席碧煙紅影認林廬飯分禪供淸無敵飲屬詩流興有餘莫話長安牢石客付渠塵土曵長裾

寄王仲衡尙書

世態翻雲覆雨間令人合眼夢還山生平名義非肝膈嵗晚師門要面顏鷗鷺波寛𨿽有約鳳凰城近可容閒畱年看試調元手未擬安仁賦拙艱

贈陳簽判【訪陳方關門飲】

熠熠螢光略露荷揺揺杯面漲金波受風正作團欒飲閉戶深防褦襶過情話想無雲母隔新篇應有雪兒歌揆予可諱劉郎笑講舌長幹鬢自皤

京口呈張閤學

歸懷未用話南園臥治於今又北門但息兒啼寛上意小稽霆擊取中原虎頭鋭視非無種猘子當觴且勿喧更恐譚公家世事斷無宣勸定驚魂【時迓北客故云】

色辭他日慰淒涼別去吳山楚水長蟻國槐安消防夢鶴歸華表恐千霜安排久饜冷宮飲軟語重登君子堂所惜將迎無暇日妨人詩律悟濠梁

題成倅小築

主人領客竟成遲閒殺林園此叚奇勝日阿蓮須後乘卽今佳菊尙東籬肯來雪壁題詩處許繼華堂墮幘時醉後與渠同起舞一庭花影月迷離

皇孫壽詩二首

寶祚煌煌羨帝祺天潢餘潤到孫枝壽星良月占重見振古熙朝此一時椽筆紀祥芳艸頌龍樓開笑正含飴蘿圖況與乾坤永長款三宮奉玉巵

曽簉蓬萊挹徳風日親儒保罄寅恭學窮奧閫包賢聖人仰英明肖祖宗防服近天仍樂孺帝觴拜賜更從容應劉壽語年年事九萬香牋未闕供

酬賈學錄韻並送炭

何人戴目倚錢神更問吾徒拂甑塵醉纈不供詩客眼獘裘應笑廣文貧坐看十日澠爲雨遙想千家桂作薪貸子曲身當得句地鑪分施臘前春

次陳夢錫韻二首

薄雪晶瑩壓屋茅未須桂玉計晨庖已便鹽絮明愁眼更喜烏鳶得夜巢小聽騷人賦梁苑旋看春意滿東郊忍寒便擬尋梅去夢想瑤英防舊梢

思君采艾嘆如年眼底羇愁只自煎破夢有來驚剝啄衝泥徑欲跨連錢新篇端復千年計舊集猶須百手傳早晚聚頭三日語麈邊閒聽有源泉

次韻朱解元雪

掉頭取別未經旬已積胸中防斛塵宻雪忽明銀海夜端憂空負玉花春筆驅和气君何健囊致新詩我未貧勝日兔園當有賦可能客右欠斯人

次韻陳夢錫

手板夤緣替荷鋤從渠爭挾子公書三年已辦靑箱蠧一飽才分代捨魚煙燼萁鑪朝兀兀窻明風霰夜疎疎獨思把酒看君醉墨汁淋浪防翠裾

約二同年遊虎邱

兼旬閉戶耐寒威起視晴空碧四圍黃鳥啼邊忽遊子白龍去後漸單衣年時尙記尋芳約老境仍憐得醉希紅影幽香虎邱路杖藜攜酒莫相違

次韻陳倅趙宰防竹

兩君深結此君緣句裏蕭森墮我前筍茁便應欺瑞麥詩成端合付防蓮窻間儷影斜新月風處駢梢褭緑煙防擬韓公頌連理爲渠小輟枕書眠

寄王尙書

一昨家庭拜帝綸熊轓催去不逡巡小遲繡衮升元輔復向蓬萊作主人竹馬未迎歡意浹蒲鞭重試敎條新詩賡樂職諸生事筆力誰今斡萬鈞

次韻嚴上舎

待月尙思前度月中天圓璧不畱分卽今霜气挾靈籟如許金波乘壞云念我吳牛終喘夜憶君冀北忽空羣【文炳時已就他館】睡魂作魔病作祟猶賴淸詩來解紛

次韻朱通判嚴上舎

蜀莊漂泊闔閭城獨向陶朱意气傾詩寫閒情易爲好雨鏖炎暑欲爭淸居同蟻穴晴猶閉歸笑鳩巢老未營久擬投君渠保社援毫空復可憐生

君家名酒壓吳城肯向時流取次傾篘玉誰今窺正色班荊渠定賞眞淸防壺問字寧能許一醉畱賔不辦營莫惜驅車餉元亮須防結韈要王生

再次韻二首

萬手抄詩徧洛城老懷可但向來傾采菱白雪方疊奏蜚雨曉風相與淸價重欲輸和氏璧令嚴誰犯伏波營卽今貂尾那容續更判工夫費此生

子元才望未専城玉面醪敷且細傾寵辱盡捐身外事醺酣聊樂聖之淸分甘亦復憐吾老飲濕終慙不自營歸去須君傳此法秫田百畝便平生

再次韻後篇戲朱

淙淙雨埶欲沈城衮衮辭源亦對傾辟戶渾疑雲气近誦詩如在玉壺淸射知猿臂須穿札陳怯魚麗且閉營只把兩君新句法爲歌丰樂詔諸生

似聞新醖敵宜城想對檐花又獨傾別乘工爲海鯨吸廣文當念露蟬淸投醪頻遣春浮頰盜印寧無夜闖營約束長須牢閉戶甕間防有畢先生

苦雨再次前韻【後詩謝許送酒】

席蚓堂鼃豈趙城崩空急雨未休傾靑秧可復成堅皁碧海渠能受濁淸田舎望秋猶萬一官曹需祿更徵營寶燻定有回天力卽看朝曦指顧生

底用詩名到鳳城未妨醉防笑欹傾日聞螟臝譏狂率目送鯤鵬簉紫淸譚客有時三不對生涯除酒一無營鳴鞭走送君能斷小印親封定好生

試院贈三同官【八月十二日】

果飣茶甌意未防獨慙衰鬢映朱顏聚頭長作三更語屈指惟餘兩日閒食葉蠶聲行入聽探珠驪頷不應慳預憐朱墨秋宵永咫尺燈窻斷往還

歸有日喜作

夜燈晨飯棘圍重檻束飛猱鶴在籠敢效騷人悲迫阨秪防舉子誚冬烘摶風定有莊鵬化得雋從知冀馬空明日還家壓新酒菊登金蘂拒霜紅

次韻袁提刑勞軍許浦中路風雨

方隅咫尺儼威顏窮谷回春不作難渥澤欲隨金節到先聲已失鐡衣寒來時敢憚風將雨泊處仍聽浪捲灘天自與公供壯觀海涵云物正闌干

次韻常孰感舊

詩囊隨處紀山川古縣繁雄更海邊按節將春巡甲壘循陔回首記丁年防衣尙念親三釜芝檢終當嵗九遷移孝爲忠賢聖事期公迄反汶陽田

次韻犒士

萬竈連連儼舊屯朝來喜气襲人溫固知除器須平日政復投醪亦至恩帝綍函春周壘壁使星回耀照和門文經武緯君王聖汗簡須公紀治原

次韻回塗打冰欲遵陸

轉頭風日破堅冰未用穿危冒滑行瀚海無波聊整棹陽春有腳莫論程詩情動處髭頻撚使事閒時酒細傾馮問逢迎黃髮叟裏間驩意爲誰生

別趙文卿明府

人品推君第一流論文向我肯綢繆日從紅粉追譚笑家置靑編紀唱酬轉首各乘鳬背去防時同作鳳城遊臨風莫道書難寄旅鴈飛還是便郵

次韻袁丈知府喜雨

使君今代叚荊州指顧爲霖旱不憂比屋便令開笑口散人亦復掉吟頭封君擅富寧容數義廩賙貧可待求想閱賀章天更喜津津玉色動凝旒

次韻袁憲雪二首

犯雪回帆嵗遽殘自憐雨澁更風慳從遊巳落鄒枚後著語渠能季孟間夢逐蜚僊淩色界誰因逋客防云關獨思快目毗陵曉玉襯金波妥錫山【塗中壯觀如此】

天憐梅蘂怯摧殘善後何妨小作慳一雪應期眞望外三詩說喜想顏間瑤花已兆食四鬴沈炷爲通天九關捲帳盍醻民气樂蘇臺持酒挹湖山

贈趙步帥

出處升沈轉首非無端顚倒念分違瘦羊博士尙骨立白馬將軍今肉飛共仰鉤陳明帝極少須尺箠下金微爲公艸罷平羌檄徑指淮鄕舊釣磯

壯觀亭爲眞州作

頻年入夢此躋攀驟覺平時气象還吳客到應忘月觀淮鄕勝不數平山飛檐曲檻霄霏處疊嶂橫江幾席間見說能詩好賔主風雷落筆每乘閒

次韻吳江陳學長送行二首

詩人六十合恩袍平日周庠重譽髦舊學堪重漢儒席新文欲僕楚人騷等觀得防心無累飽閱豪英眼更髙聞道靑箱富嘉頌詔音早晚召王褒

白首詩書未亢宗還紆墨綬揖王公玉堂金馬拌身外法防僧彌且眼中自詭噓枯醻雅志肯從束濕就奇功垂虹髙士知心客定信襟期出處同

次韻張丞月試士人

居有齋庖敎有官諸生肯復計安閒充庭數貢知非逺造物於人本不慳思苦得無金注拙眼明終錦花斑自憐慣秉雌黃筆案牘如今拄屋山

次韻答張丞

顧省辭華分槁幹簿書堆裏作麄官客懷止飲仍多病海气乘秋早戒寒好語相濡眞禁臠不才持答欠瑯玕從今惡況能排遣日課君詩一再觀

次韻張丞二首

夫君腹笥盡奇謀每叩談鋒聽不休誦賦久嗟無此作薦賢端合拔其尢小遲榮路觀掀趠聊爲同寮蓋謬悠政恐諸公有推挽平時果藝仰由求

槁梧閒據自沈吟投老眞成負此心酒沃渇鯨悲事往官隨跛鼈笑吾今進爲終愧周人朴歸去曽無陸子金尙賴君詩慰牢落時淸聾聵發純音

再次韻二首

銅墨才爲一飽謀還因跋疐賦休休南州習俗難馴擾北客迂疎易悔尢世味辰星今落落歸心風斾正悠悠知非況自五十九爲問衰翁底更求

自揖髙人擁鼻吟湖濵詩酒便論心天敎聨綬同民社日許挑燈訂古今刺眼未妨翻著韈躍鑪寜問不祥金簡編自有千年計遲子追還正始音

次韻周秀才

暇日枝笻對揺落衰年悲感爲誰多政疎裏俗有囁呫身逺貴遊無孰何耐病阻陪吹帽醉祛愁聊復擊罇歌詩來起我湖海興夢逐狎鷗分白波

正覺寺

細穿詰曲上髙寒一鷲靑冥杳靄間欄楯欹浮滄海影東南重見紫金山方壺入眼鯨堪跨璧月依人桂易攀聞說老禪佳寢飯一生無夢落塵寰

次韻張丞

邦人邑吏總堪憐茶供鑪燻共吁天占雨防孤霞粲曉望霓何啻日爲年翻黃已熟村村麥平淥行看處處田擬倩龍公作霖手更煩終恵息頭燃【諺云朝霞不出門近頻有此亦復不驗故云】

次韻任解元喜雨二首

寄語今年主雨神當知小雨未康屯人心正切霶望農事深愁晼晚春朽壤舊嘗封蟻穴停雲空復疊魚鱗鯫生宿蘊天人學無計王前拜手陳【俗謂魚鱗天必雨】

跪奉鑪香幸見憐人言匹庶可回天及今一覩盆傾埶滿意重占斗覆年僅息黃塵昏永晝防時翠羽冒中田此心安得頑如石水旱丰凶付偶然

次韻陳秀才二首【其父在獄有詩哀鳴爲弛其禁作此答之】

吏治因循俗巳疵可無柱後濟寛慈顧慙徳化一何取敢意古人三不欺剔蠧方圖洗燻染放麑端復惎衰遲成君今叚萊衣笑莫更風前賦百罹

七字開緘粲陸離元非劍气爥圜扉夜光信出老蚌殻錦叚遽分鄰女機庭賦繼今行北闕市娼過眼忽南威蜚騰可但榮親計我亦他年得儁歸

元日

爆竹聲中雜笑呼斗杓插海寺鐘初椒觴帶夢隨小飲桃板得詩仍自書愒日晚塗知內訟占風吉卜定非虛新年舊管新収累大府隆寛儻貸予

次韻張丞【是日忽晴】

縣人燈夕舊嘗看夜敞窻扉曉不關勝賞繼應追俗尙晴暉巧與破天慳招邀便擬日復日容易遽吟山上山更乞紫姑丰樂語爲添喜色到顏間【張計爲越行】

再次韻

長日官曹迄未閒佳辰一笑頗相關萬情同樂那容失四者來並每坐慳歌酒恐孤燈市月煙霏猶曀海門山龍公可復防事發汛掃陰霾彈指間

再次韻【末燈夕張丞送詩再往返矣十四日丞飲借三妓遣往】

好時好節工惱客投老祗思深閉關鶴膝痛醫終是病蛾眉公奪豈容慳浩歌已減落梅曲苦思更妨頹醉山冷語陋姝何所似貧家矮屋劣成間

十四夜丞和章來復次韻【是夕陰無月】

衰年寢食僧齋似甚欲持杯解入關桂魄元非月蛾靳韮葅終笑郎慳不成小醉穿燈市又作相逢嘲飯山思澁徒貽山婦怪羨渠飛雉落黃間

十六夜張丞有詩次韻

燈夕勝遊皆遻意可無謌酒答丰年雲藏玉斧重修月樂奏壺小隠天鴈陣低空危欲墮龍公驅雨未成眠惟應鐡鎖銀花句落紙明朝萬口傳

張丞再有詩次韻

仰髙排奡玩淸圓學力卑摧舊判年後進或誇金擲地前修猶是斗橫天晚規省語安衰病暇復分題攪醉眠秪有君詩追古作未忘緗素遣兒傳

再次張丞韻【十六日作假風狂雨橫無聊就枕復作】

龍職陰晴肯轉圜寒侵春事倍常年彌旬稔聽盆翻雨一室何殊甕裏天多病可堪嚴酒戒髙舂未憗枕書眠忘憂蠲忿疑無防小艸論功亦浪傳

次韻王簽判

奧學聞君不近名聲華猶是壓時英詩篇向我肯揮掃句法驚人渾老成未厭泛蓮依衞幕只今薦鶚達周京明朝置酒當投轄萬斛洪源看倒傾

次韻自序

丁年拾芥視功名可但紉蘭茹落英深愧官曹無所補向來志願防余成分營伏臘耕淮壤久絕音郵到帝京尙有好賢余習在老懷端合向君傾

次韻戰艦

下瀨千艘舊擅名漢家虓將況飛英呼韓欵渭人胥後小耿平齊事竟成擊楫定無違廟算覆盂端有奠神京聖君動靜天人合持滿何妨亦定傾

次韻招飯不赴

吏能儒業實慙名晚喜論交蓋代英千里久勞魂夢往一歡猶阻咄嗟成粲花論勝違頻聽擊鉢詩工況莫京別後槱溪縈望眼此心川水漫東傾

卽事

江漾晨光入縣門樓斜晚影到漁村海聲不爲無風靜山色居常帶霧昏問俗卽今防愒日來時撫事錯銷魂浮生寄寓君恩重未覺天涯異故園

勞農淨居贈皎啟二僧

勞農今喜復南轅夾道扶擕亦笑諠縣尹庶防無疾病山人迎送耐頻煩芼蔥湯餅聊堪飽出甕春醪半帶渾惟有爲民眞實意異時陳迹付公言

題林監稅漁鄕小樓

半是蜚軒半是樓主人雅趣寄滄州晨霞莫靄紛濃淡越舶畨檣閱去畱徙倚想君舒醉眼從容須我掉吟頭病來止酒便髙臥防夢煙波沒白鷗

九日登樓【海上重陽率多風雨邑寄罷飲作】

縣曹逢節猶忙迫陰雨乘秋每接連九日歡娛異前日防年晴霽有今年湖山入座褰珠箔茰菊挼香薦玉船防委西風判一醉故人應未笑華顚

鑑湖道中

風煙佳處放歸橈吟坐篷牕首屢搔萬壑千巖爭獻狀三江九堰自忘勞尙多菡蓞張秋錦少待蟾蜍印夜濤繚碧森靑誰子宅未容載酒訪淸髙

言懷二首

此身與世分相違可是平生不見防知己方占白雞夢寸心已傍碧山飛周旋觴詠須三益斟酌行藏欠一歸甓社湖西隠君子爲翁應掃釣魚磯

自是三生賀季眞亟應收拾水雲身蜚鳬吏隠聊同俗飯犢生涯且耐貧林壑風煙當未憗利名韁鎖聽橫陳世間靜者猶張邴老境婆娑定笑人

贈陳居士【居士不娶居林氏樓與一神童處敎而成】

昏宦冥冥墮急流羨君髙謝此籠囚能詩似是林和靖博古寧慙許散愁上藥化金才頃刻虛舟觸物信沈浮何時我亦休官去對臥元龍百尺樓

次諸公韻【歸髙郵張守卽日招飲次韻謝之】

回首舟飡野店棲何殊子美詠靑泥朅來賢將先回眄徑上詩壇許命題舉白爛陪山簡醉凝香到有武陵迷異時過計今方悔曽慮談間彼子西

對雪小吟次前韻【時使君畱嚴文炳偕師文飲】

翻鴉啅鵲瞑爭棲舞絮郊原雪冰泥已綴瓏分檜栢並揚光彩賁欀題撚須句好無前勇索酒人歸有後迷客子鬢毛今愧此忍寒挾防市橋西

再次韻謝張守得新居

得巢歸翼愜卑棲尙捲風茅落凍泥病樹緣階旋培植舊書堆案細籖題地非新野聊龍臥人似東屯賸客迷身世只今供冷笑百川東注月行西

再次韻呈張守

烏衣雛燕正依棲又見南風逓赤泥宣室殊恩子夜對天章淸問禦書題可無上藥蠲民瘼有待司南覺世迷好在論功繼臯益毋庸問管凟曽西

再次韻

朋舊攜持過陋棲炊香瀹雪鱠拖泥酒澆礧磈聊娛老詩愬酸寒最切題種秫集功今有約對棋銷日不嫌迷千奴別去平安否時欲拏舟甓社西

聞盱眙北使信感事再次韻

漠北陰山合故棲函關底限一丸泥幄中已辦吞靑海甲外寧惟馘白題犂老上庭煩指顧笞中行背問顚迷提封舊物渠須計一鞮汗更向西

雪晴再次韻

璇穹瑩澈晴風後曉日初融陌路泥老檜蒼筠濳動色迎春送臘好分題藏春僧閤心曽戀闖海山亭夢到迷回首桑陰三宿舊鄮城東去虎存西

對客再次韻

客來一笑同鄕味便粉秋菇雪藕泥糟浥子姜仍舊法籠緘幹筍儼新題白魚紫蠏空濡沫窘兔驚麋想碭迷自揣臞儒合蔬糲放麑終恐愧巴西

述懷再次韻

髙車駟馬笑雞棲亦笑餔糟與汨泥魯酒得間聊復飲晉輿投老偶然題春冰自水収新悟雨矢無鄕悔舊迷尙有平生山水癖未妨遊戱向京西

江湖長翁集卷十三

欽定四庫全書

江湖長翁集卷十四

宋陳造撰七言律詩

次韻嚴文炳兼簡張守二首

嬉遊有願自今償回首春容巳浩茫霽景偏遲張錦地小園秀岀臥雲莊梅林破玉香沾袂池水揺漪淥泛堂茶具筆牀陪語笑未妨日飲慰還鄕

梅梅栁栁防深行倦客重遊眼更明谷鳥自應尋舊約渚蘭潛欲換新萌詩工已可醒人醉賦就當須冰坐淸老我客渠眞得計夢魂無復鳳凰城【文炳許作賦】

再次韻二首

宋璞隋珠不當償平時佳思墮荒茫老規種秫師陶令備有前茅愧楚莊蜂鶴攪腸空軋軋鸛鵝嚴陣怯堂堂卽今全勝輸公等自占牀敷霸睡鄕

欲轡靑驄試小行擁衾待得曉牕明端知霽日渾無價可信啼鳩識未萌勝處風煙堪一醉是家池館擅防淸不憂兒軰妨人樂倚賴詩豪五字城

再次韻二首

郡政只今多暇日名園欲到指蒼茫能詩有客憐侯喜好士惟公繼鄭莊促膝未妨澠似酒轉頭當復玉爲堂聨金綴玉眞吾事賸刻堅瑉表士鄕

近墅何妨一再行後車應著老彌明詩成直壓枋楡上譚勝寧容鄙吝萌鷗鷺一灘窺語笑松筠千挺峙寒淸從今好繪斜川集莫靳流傳到帝城

再次韻張徳恭二首

公家父子書林傑力探希微析混茫膝上風流識文度鯈遊領解契防莊六花陣勢容摩壘五鳳規模見肯堂自嘆吾兒豚犬爾秪冝耕牧守窮鄕

平日疎愚但意行每從師友仰髙明如君況是庭蘭秀向我防譏凍芋萌栢悅懸知待松茂渭流終不混涇淸新詩應敵才餘事紙價於今貴列城

文炳近嵗節感愴作詩寛之

嚴侯才气舊無朋晚作江淮肉食僧飽對風煙吐膏馥時因節物動銷凝君今宛是林和靖我亦何如杜伯升濁酒寒菹共一笑未妨同剔課詩燈

再次韻復文炳

君猶芹泮老賔朋我似房公再世僧煙徑幽尋春澹沲月牕冷語夜澄凝人情感舊多爲祟酒盞澆愁更計升笑命棋枰同永夜旋添萁火上篝燈

再次韻呈張守

使君劉白信其朋笑我頑然粥飯僧打睡正便檐日暖味詩還喜蔗漿凝破陰風軟梅猶小弄影云疎月漸升一自藏鉤得新句莫停吟筆到燒燈

再次韻贈張徳恭

老尋詩法得良朋轉處驪珠悟後僧帝所宮商中夜奏仙盤沆瀣未秋凝樂天不幸逢元稹季友而來有彥升交手當家親父子爲君別本記傳燈

再次韻二首

辭鋒森列看分朋退作窮山苦行僧每讀嚴詩驚我倒亦知舜績待公凝絲綸指日從天下閶闔摩霄接武升更想班衣奉親壽五云低護九枝燈

闖門不乏逺方朋辟席渾如問話僧筆底煙雲無盡藏譚間霜霰不寒凝身行建徳歡謡里人在春臺瑞日升老子生涯漫訾省擁書猶傍短檠燈

再次韻

同門誰定肯論朋拙似苕鳩嬾似僧病減不辭詩語拙歸來少貸客愁凝老欺鬢髮絲千丈糴仰官倉日五升臺閤中天淸夢斷分眠山店問漁燈

都梁塗中

西來行路未妨長敢指淮山作異鄕隨處饋漿驚禦寇有人醻藥話韓康栁方弄色新經雨雲似多情巧護霜風俗淳厖節物好一樽時與倒詩囊

謝鄒祕正恵淮白呂判院送酒

檐鵲聲前拆鴈書防材有底到蝸廬潔樽防夢沾膏露下筯於今薦腹腴仙府流霞端伯仲徐州禿尾但臺輿寒人醉飽何緣靜徑攪詩膓撚白須

寄章茂深郎中二首

州麾郎省未華顚解組歸來作地仙杖屨良多閒日月亭臺仍占好林泉靑奴白牯冰壺裏墮絮漂花醉眼前政用著書傳我軰未須緘口縛枯禪【章酷好佛】

立譚當日受知深不待陳情道古今髙防防陪山簡醉長篇許爲愛卿吟嵗華遷謝心𨿽在世路﨑嶇老不禁擬近卞山謀卜築借公泉水濯塵襟【嘗約訪卞山久未果】

自適三首

自憐老瘦仍癡絕每彊衰顏趂後生療癖無方了詩課迷魂有寨對棋抨繞牀不著阿堵物玩世何須身後名倚賴兒曹解人意典衣長得解餘酲

渺漭湖天入短篷心期秪許白鷗同人言火食閬蓬客自命官身田舎翁酒可銷閒時得醉詩憑寫意不求工更那長日溫書眼一送飛鴻下逺空

雲水爲家百累無意行從昔略方隅飲忘醒醉狂常爾夢到無何午未蘇遺俗可辭翻韈錯付渠陰作負舟趨譊譊禮法工相聒閉戶仍防大小儒

正月十四日雪

鄕園燈市頗豪奢客子扁舟恰到家月姊層雲藏寶鑑雪神千手撲天葩未容火樹陪宵燕謾說江梅擅嵗華苦憶醉穿羅綺陣小軿吟度赤城霞

送七子赴省

旋轉璣衡運化樞嗣皇襲六待耆儒斗南譽望俱難匹鄴下才華舊不孤郡賦今推作者並王庭可但諍臣趨竹林昔隠休回首四輔三公此首塗

次韻胡元善

栁間鶯友羽衣輕花外溪流鏡面平勝處過君時得醉今春屬我老歸耕吏塵秪可黃梁夢棋社聊尋白鷺盟猶計浮名孤樂事風煙滿眼得無情

張守招隠【是日王勉夫到明日嚴文炳之吳中】

春風吹作萬家春誰得聨鑣從使君防徑問花同載酒深堂剪燭細論文王郎把臂簮仍盍嚴老呼舟首又分安得雲龍隨上下佳辰不復嘆離羣

次韻張守勸農【是日雷】

東郊春好近淸明小隊相羊爲省耕扶路人歸皆喜色應時雷殷亦和聲不妨宻雨催花放有底屯云妬月盈遙想一尊同客夜燭花未剪已詩成

再次韻

眼向囊書老不明合遵寛敎事農耕雨餘驟變菖條緑曉起欣聆布谷聲譚笑俾民無死徙丰凶轉手有虛盈衰翁倍荷殷勤意緘致無非翠織成

次韻王勉夫晚春

送春無酒未須嗟卻有新茶試大家便愜輕涼生小扇獨憐撲蔌下蔫花霜膚解籜初嘗筍怒癭因誰擬問蛙嘉樹著行森羽葆翠靑疎宻儼排衙

次韻張守遊趙園

躬挽慈輿訪小園徑和气滿壺天防風防意祛輕暑紅藥多情駐晚妍欬唾生春見能事平反供笑掩前賢奉親得句無窮樂不學狂生臥酒船

次韻張守王勉夫二首

兩雋詩聲敢重輕蒼山對峙大川傾形爲幼眇無遺恨有入題評莫遁情未許曹劉誇獨步不應邾莒合逃盟淸篇讀罷重看鏡似覺靑絲鬢腳生

世味平時虫臂輕獨畱意气與君傾向來繾綣資磨玷擬話分攜已愴情盛際功名方防足他年車笠肯渝盟漢廷取重張廷尉可待區區結韈生

再次韻送張守

目送歸帆風翮輕贈詩還笑字欹傾如公風義仍知已計我隆污合用情想覲龍顏新得意未忘牛耳舊同盟周旋尙可諸公後肯放江湖了此生

再次韻三首

未解州符累巳輕辭源滿意酒邊傾頡頏前軰眞無愧褒拂迂儒每過情老境更堪聽別語書郵當復固齊盟吳山正合供酬唱安得風前兩翼生

唾壺聲裏晚涼輕風自虛徐月自傾詩好要從知者道格髙今識古人情三燻誰定分膏馥十襲吾方守詛盟預恐幽居念離索時須開卷慰愁生

性資涼踽系時輕靑眼惟公底裏傾砥柱頹波儲碩望陽春窮谷見髙情靑冥蜚上應回首陸續詩來可待盟念我老無當世意擬從樵牧寄餘生

次韻常倅兪君任二首

匆匆同醉記前年客路重逢亦偶然理窟扣君彌入域生涯憐我欠加鞭了知富貴難投足共約歸來徑息肩舊欲將雛卜鄰去未應須辦十牛田【與兪甲寅倉卒三杯卽別南徐再防約共歸休甚鋭】

與君顏面各臨年同滯江湖恐不然虎兕向來甘曠野驊驑寜復待揮鞭政成合進淩霄步客裏猶擡斵句肩人品國華君可仰豈應學我賦歸田

又悼石湖老人

老商笑不待三年枵腹人人得果然商俗均霑傅巖雨中行羞死繞朝鞭探原已茹丘軻胾落筆聊差屈宋肩緬想神遊知有處定驂鸞鶴戱芝田

再次韻酬兪君任

闖首亨衢屬壯年卽今奔騖恐徒然時情合退羊腸步宦路難加馬腹鞭朱紫浪驚流俗眼風騷要拍古人肩歸休計辦君當賀兒軰新營種秫田

再次韻呈楊侍郎

左符得請未逾年民譽朝評兩藹然補衮工夫舊荷橐承流政績暫蒲鞭周衡可迓須分陜孔室容窺顧及肩側佇翹材著枚叟看公親反汶陽田

楊侍郎召飯再用韻

升沈渠敢話齊年妙句推褒軰行然髙燕況叨瓊作醴凡駘底稱玉爲鞭歌終畫扇猶遮面舞困欹花半壓肩此去雋遊縈客夢夢陪笙鶴下瓊田

郝澤民主簿贈詩次韻二首

夫君糠粃視錢神詩逼黃初論借秦義防咸推天下士簿曹聊見宰官身茶香延客自不飽書幣踵門誰可人從古功名多晚節相逢防鬢未妨新

薄宦年來尙轉蓬忍將榮悴問虛中共憐杜老諳爲客不訝元忠厭作公勝日笑譚方衮衮殘冬光景苦匆匆棋枰得雋詩反水誰信吾徒舊諱窮

再次前韻二首

解纜徵塗一愴神房陵十捨望西秦苦無勲業禆昭代久分江湖著老身三楚上游常定伯六朝陳迹愁人不緣俛仰悲涼甚可博臨風得句新

起柁揚帆趂便風狎鷗驚鴈水煙中裹香薦彘聊隨俗計日聽雞等自公詩句滌愁収一一酒杯澆別悔匆匆與君二紀陳雷契猶遣時人笑兩窮

登平山堂

平山堂上命琴樽前軰風流肯見分戀客嬾斜當檻日藏山不斷隔江云吟牋得意窺天巧醉面禁涼減纈紋杖防歸來新月上落梅如雪防風裠

郢州二首

古郢繁華得少畱披云更喜識賢侯徑容拱挹侍譚笑怪底咄嗟成獻酬羅綺香中偸醉眼蕙蘭叢裏掉吟頭何如白玉堂中客試問樽前小莫愁

滿慰人間渇雨心未収云靄定爲霖憐渠沾水論涓滴況我行舟苦滯淫已漲麥田千里碧更添沙料一篙深小軿防指晴山去布谷提壺各好音

春日客中二首

平時謾說醉爲鄕對景今如石作腸老去猶興客中嘆春來剛制酒邊狂露桃煙栁爲誰好蜂蜜燕泥徒自忙紅紫打圍歌笑地暮年多感怕思量

芳時已嘆鬢毛斑何況棲棲客路間杯酒故人千里隔錦囊著語一春閒燕鸎飛處頻回首桃李香前合厚顏昨夜東風貸庭竹少容歸夢到家山

石城

山巖水繚石爲城千古余風尙典刑競詫君王啟藍縷不無艇子載娉婷流連猶問主堪柲兆朕虛傳蜜作萍更惜讒鋒發蘭尙祗今日月炳騷經

次韻程帥遊習池三首

牙纛猶容後乘追枕書不出此何時香飄玳席千花塢影倒妝光百子池詩句肯藏捫虱手仙曹容著牧羊兒回思行李冒塵土更喜百憂偸一嬉【後山百憂間一嬉】

淸明勝賞尙容追不減觴浮曲水時坐覺晴雲戀歌扇看供吟筆防天池春光有底遽如許酒量勉添些子兒可但大堤民气樂啼鸎語燕共嬉嬉

靑編勛業笑談追千載生賢瑞聖時竹帛防書河似帶封疆不止漢爲池譚日屬王平子妙語心輕謝客兒來嵗賞花應帝所賡歌宣勸倍歡嬉

春雨贈陳主管

初宵防月尙窺檐雨腳斜斜曉入簾春謝歡悰風處減愁將老色鏡中添頗思甫裏陪觴詠不嘆周南更滯淹倚賴宗盟慰牢落得閒詩筆未妨拈

陳主管招隠【時納婦】

鵲拳庭竹語頻頻忽有書來寂寞濵盛事許同花燭夜芳辰仍醉綺羅春璧聨香閤初鳴鳳霞泛仙觴定脯麟更辦歸裝攟珠玉一時人物各詩人

山行寄程帥

雨餘支徑濕平沙恰稱卑官下澤車雜樹暝煙森立槊亂峯迎客儼排衙水禽時弄蹁蹮影野艸爭開細碎花久憶山行此如願不應回首更思家

次日再次韻三首

山行風色怒飛沙山末屯云湧炮車伏軾不容同蝶夢問炊猶可趂蜂衙魚泛淥熹晴日艸樹畱春著晚花暮憩自憐塵滿面五漿先饋定誰家

防吟緩步愜晴沙聊謝愔愔載婦車時遣貰貂邨店酒回思縛虎長官衙春山好著屛中色吟筆誰添錦上花不妨習池風月主只今何處問詩家

鷗防鷺只傍汀沙卻匯沙汀過客車淸吹解撩叢竹嘯髙山如受眾峯衙寒生碧澗懸魚网潤著蒼崖賸土花所惜隔墻紅紫滿行行無暇訪山家

谷城道中

何許珠襟繡袂娘額黃胸粉自新妝野芳貪折髻丫重蝴蝶亂隨裠幅香緩唱采菱空答響小畱挑菜翠盈筐漢風未許休喬木行客相逢莫漫狂

再次習池詩韻寄程帥二首

南園勝絕眞堪畫邊上誰爲李伯時山納嫩嵐侵宻坐花駢紅影闖淸池吟牋傳徧鴛鴻友舞袖輕於翡翠兒東府西州皆四鬴若爲長伴酒邊嬉

春意垂垂如我老客懷領略欠當時倐驚鶗鴂鳴淸晝便有蜻蜓防碧池酒榼相過但溪友錦囊余防問廬兒芳辰渠盡人離索苦念從公秉燭嬉

次韻寄王帥屬

才華奔逸可能追我識王郎自壯時酒處每看鯨吸海書成還想墨爲池窮交徒自憐東野孰看於今敬道兒莫靳詩筒數還往人生何處不兒嬉

次韻寄陳主管

軺軿七十曉相追記得張園敍拜時香襯蕙蘭來北裏云隨笙鶴燕仇池朋簮重盍寜人力貧仕居卑聽化兒秪冀幕蓮分靫菂詩壇棋社與閒嬉

諸公邀畱不及赴次前韻寄謝

一失濃歡悔可追故人應念獨醒時回思翠幕圍香霧定復長虹起硯池照應鼎來聨璧客風流羞死聚蚊兒當時枉重千金諾不見芳辰卜夜嬉

次韻謝程帥復遊習池見寄二首

名園壯觀還前日禊事追遊可後時試問繡筵張緑野何如詩客到昆池綺羅香外鸎偸眼花栁稀間鳥哢兒定許此民同此樂春城無處不嬉嬉

風流羊杜不勞追況復輕裘緩帶時醉倒莫孤桃李月詔歸恐便鳳凰池政傳西域中和頌筆跨東京大小兒我亦抄詩支郡去公餘吟玩取娛嬉

復次韻寄程帥二首

節物匆匆可挽追直須樂事趂芳時行春倐喜花圍屋借景何殊月在池【南昌當官借景未妨民恰似鑿池取明月】對酒不無桃葉女扣舷卻笑木腸兒山家有約須重到定放遊人張水嬉

人家禊祓競攀追刺史春遊正此時羯鼓聲中花作錦壺籌多處酒爲池絕須絲竹娛安石賸有篇章付雪兒聞道續貂容下客老無佳句坐荒嬉

畱交代韋倅

山城老稚競攀轅況復官曹辱後先敢愛一樽追笑語未妨五日作畱連天香國色酡顏去渭北江東把臂前巳辦明朝開煮酒絲桐小置式防篇

觀山刑鵝夜歸

巢鵲枝蜩已罷鳴風聲露气可勝淸人諳淺瀨安然度月隔髙林未肯明卻亂宿云尋去路漸因更鼓辧孤城誰知嵗事關心切翻憶衝泥傍險行

禱雨鳳凰山二首

跨鳳西來得好山千年人與鳳俱還本防法席専嶄絕先遣山靈鑿捍頑聞道碧嚴水印【或請雨於龍龍見日帝印封水不敢取】試攜淸醥闖云關此心烱烱龍應識莫遣歸塗更厚顏

人心神理未交孚敢愛防軀走道塗雲气滿山空夢永秧畦夾澗就焦枯罷羸眼看號庚癸感格吾猶愧鼓桴老去憂民心易折龍公髙臥得知無

病起二首

吏民兩兩議公癡簿領空勤笑語稀元亮有詩新止酒休文多病不勝衣飛塵嬾拂孤三絕止水初澄悟百非窻度涼颸殘午夢閒聽喜鵲啅斜暉

卽病偸閒卻自怡坐憑竹幾獨多時銅鑪煙畔燻風度藥臼聲中書漏遲政自腐腸嚴酒戒不應了事悔兒癡淨名文恵誰優劣爲問沾沾造化兒

寄髙郵僧

門巷蕭然艸不鋤小軒祗置兩團蒲惟師表表叢林秀眷我涼涼山澤臞晨飯每同三韭陋夜棊常辦百籌輸一書未負西飛翼滿寄淸風到座隅

苦雨

連月奔趨禱雨壇卽今積雨厭蒙漫蒼天信自有時漏后土不知何日干坐想田疇淪沼沚忍聞升合換羅紈縱陽援溺知無術慙愧身爲撫字官

客次小憩

竹屋深明許息肩田家延客解欣然霜枝髙掛虯卵風砌初揺白玉錢得飽秪疑珠作粒汲深仍詫乳爲泉譚間更笑狂沮溺政復知津未是賢

騎過山村

煙村面勢枕蒼山一徑循山作屈蟠入望髙幢羅翠宻掛空匹練噀淸寒吟髭撚白迎風去妝面駢紅倚戶看頗似騎驢後山老倩誰粉墨灑豪端

杜母

杜母遺芳豈逺求田功誰比此邦優麥疄桑隴疑淮左近水遙山似秀州樓識景疎知俗美亭因思孟各風流我來眷眷淳厖處比屋嬉嬉路載謳

次韻程帥二首【帥二子未之識到襄陽二公是日成行因帥有詩次其韻】

滿懷披霧慰生平到日音容隔暮城想見舟中畱郭泰可能酒處欠公榮韋家相業應門戶謝氏才華況弟兄愧我攜兒在塵滓寸田墝埆望茨京

人間塵不到籌邊詩老乘閒思湧泉千佛香名仍世繼一燈素業自家傳斗城一去嗟多病賔幕重登便半仙要看諸郎各行馬染須膏面計畱年

再次韻

門第應疑甚不庭翩隨府檄下山城江梅作意先秋拆檻菊多情擅晚榮飲處凝香嚴畫防客間張丈間殷兄主賔縹緲蜚埃外信有人間小玉京

從公囊筆看西邊不比分弓出酒泉觴詠每忘秋漏永平安晏有夕烽傳痼腸頓已蜂腰病妙手親逢鶴背仙歸捋霜須詫兒子爲翁試校故新年

再次韻

橫前整整萬全兵自笑空弮借背城更遣齊竽混東郭坐令鵠卵化南榮黃陳得法仍宗派甫白論情自弟兄顧我無能鄒賈役放公筆力擅西京

因詩衰病顧徒然鑿井今猶未及泉藥幻霜須端有待囊緘玉唾愧無傳冥心擬學無言子授訣今猶不老仙探妙衞生俄兩得信知穮蓘解逢年

再次韻小雪餘言別【是日小酌】

舞霙飛霰閙中庭已辦持杯聽渭城漢水襄山驟漂忽早梅晚菊自枯榮雪神作意淩風伯客子歸途待日兄蹀霜蹄從踣鐡穿林防石賦於京

語別詩翁玉麈邊已催歌舞壓香泉日陪色笑庸何取槖攟篇章敢浪傳還舎賸書銀筆字今朝猶是玉壺仙後山幸自坡公客誰遣離懷愴暮年

江湖長翁集卷十四

欽定四庫全書

江湖長翁集卷十五

宋陳造撰

七言律詩

送詩陳惠伯【惠伯求所居三詩旣爲賦作此送似】

危樓深室桂爲堂題品端宜虎豹章歷數諸公皆大手尙須此老索枯腸馳神幾夜層虛上血指如今妙斵傍聊復送君供覆瓿未須傳到鄭公鄕

襄陽賦秋日江梅菊花

秋香冬艶各時宜叵怪花神令出奇金菊正含霜曉秀江梅不待雪寒期防欹同伴龍山醉詩到終嫌驛使遲陶杜當時儻經目定並東閤賦東籬

次韻程帥二首

平時渭北與江東文防賔筵幸許同政使遲遲嗟去魯未應咄咄遽書空抄詩奚翅無瑕璧防意俄乘在下風【摶扶揺風斯在下】更喜朝來賔鴈足陽春封寄客塗中

從昔文章蓋代翁言間有物自無同娟妍徒玩花含露灑落還驚月印空底許賤工慙擢矢信知妙斵有成風古今一印元呈露要在神融領防中

次韻言懷

房陵回首望淮東物土人情未易同比屋蜂懸人帶癭亂山防立勢淩空污鯫共饜川人食簡朴仍存太古風破我殘年七百日盡拋詩卷酒杯中

次韻記別程帥谷城旅夢

金翹揺曵玉丁東賔主依然醉笑同舊事忽隨殘漏防新愁不逐曉云空挑燈旋拂穿帷雪攬轡還禁逆防風回首夢魂飛到處壺公窟宅五雲中

梁教病起

側聴長須得好音笑譚已復替呻吟逃知二竪今無地仇想三彭亦就禽定免帶圍憂沈約可須檄手待陳琳尙須十日安岑寂酒聖詩愁恐未禁

上外朝山

度隴淩坡冒百艱今朝又上外朝山當車狠石通人過交道飛蘿要手攀猿坐沈寥猶嘯詫鴈驚巉絕故飛還臨風卻快塵埃眼全楚山川指顧間

過八疊山

路入於平舒倦眼襄陽佳處亦班班燒香峴好思三峴八疊山髙似萬山喜此經行無雨阻向來遊覽坐天慳山靈定笑貴野鶩黙遣歸求邦域間

馬息山

猿蹊鳥道且攀隮瞑靄頑蒼只尺迷狠石忽開防地裂屯云不散訝天低眼髙欲了三千界夢防猶驚七百梯回望故山眞可指杜鵑腸防爲誰啼

寄鄕中親友二首

棋酒遊從嘆離羣犯牀吟筆漫飛塵潮乎可柰才力老甫也尙爲南北人安信不隨秋鴈到流年倐復野梅新南崗北阜憑髙地引首吳天幾愴神

坐衙隨分吏分行退食還先藥探囊已爲河魚廢詩酒彊教籠鳥聴宮商老猶苟祿寜良計病悟休心是祕方想見親朋遲歸楫爲翁補漏斸空荒

賀程帥因任四首且言久缺詩筒之意

恩綸蜚下漢江濵特許襄民借寇恂千里江山皆動色列城條教再生春灌夙稔安邊防茹艸寜無待哺民方倚金城親邵父近君寜惜小逡巡

詩律寜惟似變風姓名久矣禦屏中逢辰千載合致主入夢九蕐仍挿空鐵甕倚聴新號令銅蹄終舞舊兒童煩葉气成丰嵗卻簉臯防侍舜瞳

肯優襄峴劣南徐行止平時每裕余荷紫端宜冠鴛鷺飛黃猶似顧蟾蜍緬懷夜燭賡淸唱況許春郊載後車從此追陪得如願重分膏馥澤空虛

先生一筆將詩壇匱珠璣底坐慳平日鷗盟當未愸於今鴈足每空還傳抄可但聞平水老瘦從知笑飯山緩帶輕裘秪常日千篇破竹定乘閒

再次韻答程帥髙機宜四首

自分迂愚著海濵諸公薦力漫忱恂摧頽晚境空多感局縮窮山亦再春故里歸耕𨿽有約中田敬饁遂無人何由消破愁千斛甓社春濃莫計巡【甓社春吾鄕酒名】

名徳誰今挺古風人嗟汲直合居中揮毫有物鬼落膽與世無心云度空倚聴金鑾拜新渥又煩竹馬走羣童貝宮風露鼇峯月行矣輝蕐映兩瞳

髙郎筆勢未姑徐千紙珠璣欬唾餘春興漂蕭陵野馬夜窓淸絕冰【去聲】金蜍諸公交口傳黃絹蜚詔褒賢定赤車亦使窮山拜嘉惠衰翁擊節正馮虛

倒海翻湖防手觀揆子才思坐天慳愁攻心折仍無賴債壓頭低不辦還坐想賡酬聮白璧秪令翹企仰髙山拙疎卻喜便衰病得蕭齋盡日閒

正仲和帥屬被盜二首

衣囊緘鐍竟胡爲祗與偸兒便挈攜髻重得無猜祖珽璧亡遮莫議張儀館人求屨古未免有力負山人得知不用經營辦春服舊紉蘭芷扈蘺

向來忠信倚垣墻誨盜如今坐慢藏望意漫言疑聖智奇文不合吐光芒玉川空屋遭窺瞰子敬靑氊果在亡賴有平生千牘在未妨攟載作歸裝

贈髙司理

窮鄕洗眼挹淸揚凜若重登月旦堂驥子鳯雛端不苟吏能儒業況兼長簡孚首解秋荼密襞積仍燻古錦香我亦牀頭一經在自公正欲共平章

再用前韻贈髙司理共八首

少年場裏獨鷹揚他日懸知玉作堂小試問囚窮兩造徐看載筆擅三長得詩遽珠璣爛玩味還疑齒頰香風月無窮才不盡坐須喬木擁千章

帥幕羣才賴激揚衰遲猶喜後升堂雷封局縮聊償債衮字褒嘉但寸長再試眞成不龜藥九言終佩辟邪香龍門夢防誰知已幾誦桑阿賦末章

衰宗如此況他揚碌碌諸雛欠肯堂薄宦幽憂殊未醒故園歸夢可勝長杯盤頓頓家雞嫩翁媼嗚嗚社酒香猶記比鄰笑行客夏畦龍防爲金章

詩語庸非自播揚流傳朋舊定哄堂儒書投老空成癖舞袖平生不解長黃鳥啄殘丹杏顆淸風揺動緑筠香山城寂寞便吾嬾劣勝精神獘句章

俗裏毫絲起抑揚請君時閉讀書堂渭淸肯混涇流濁鳬短徒憂鶴脛長千載流傳防造次百年表立要馨香了知此印君堪付過眼尨涼忽報章

蘇李宗風我舉揚少陵公按子開堂官曹此地文書省詩社從今日月長山滴曉煙收後翠蓮漂天女戲時香可孤煮餅分彊韻正使銅花澁印章

腰錢幾夜夢維揚上雨傍風秪此堂人笑鈆刀那用割自知韈綫豈能長課詩壇畔獨飛動問字人來且碧香徑欲披衣還舊隠二天寜久混蘇章

帝旅曽觀武事揚如君文勢整堂堂了知一筆無前古坐遣諸生防所長丹桂髙攀霄漢迥防書西下姓名香貝宮鼇禁應餘地看展平生補衮章【君方從舉子闕倅有桂蕐闕故末章祝之】

病起閒步

瞑緑園亭小雨晴病翁雙眼爲誰明栁如張緒不殊昔竹與子猷相對淸門下鳥烏無客到壁棲蛇蚓又詩成回頭溪友千山阻更向何人話此情

寄師文二首【時悼亡室】

世塗豈必盡籠囚自是迂疎拙應酬簿領嬰心寜素志夢魂何日不滄洲揆吾溫飽兒堪托平昔行藏婦與謀已判來年拂衣去寄言亟辦釣魚舟

萍梗漂浮已老翁歸來差樂未終窮稻田取足隨丰歉花圃逢春自白紅禪老版頭容客飽臧孫鼎足秪墻東更聞名酒新傳法詩外棋邊莫放空

次韻什邡馬主簿二首

陶謝前蹤一筆追掀天聲價舊風馳瑞時不數九文羽換骨疑飱三秀芝蜚電燭巖方左席明珠照乘忽淸漪裹創瞢欲淩堅陣可諱含毫不自持

紛紛過眼甚螽斯膽掉驚逢驥騄馳獻替付君溫省樹朝晡還我故山芝荊江蜀棧聊舒嘯捲耳思齊正采詩回首定傳天上信囊荷知傍紫皇持

再次韻馬主簿二首【後詩餞共行】

冥捜成癖漫勤斯緬想騷人正坐馳防化今逢萬金劑神奇蒸出九華芝三吳才雋應焚硯萬里風煙盡入詩盍與元劉論伯仲未容郊島更矜持

左顧衰翁底取斯轉頭歸馬又西馳賸催阿買抄新槁大勝齋房紀瑞芝樂嵗人家皆有酒髙秋天气總宜詩霜花露菊畱迎客預戒西成省控持

再次韻二首

飽食頻頻秪斯可堪迅景隙駒馳不逢猶是桐爲弩當價胡寜作芝天籟寂時三弄笛楚山窮處四愁詩將壇可復宜衰病此柄須君爲主持

歷塊飛黃可得追加鞭十駕浪驅馳不應猗頓懷周璞敢向天仙話土芝晚傍涪翁觀落筆了知髙叟固爲詩謬爲恭敬吾何取政恐龍泉有倒持

偕章宰勸農房山

登臨一擬豁心胸著我松窓竹屋中宛是官曹防雕虎不容塵眼到飛鴻綿延天際應平碧孤負林梢抹嫩紅俛仰去年舒嘯地解衣聊復近燻籠

檐外雲深雨合圍此行不嘆始謀非對君便是蘇端過把酒曽無禦叔譏紅濕煙郊思散防寒欺病骨旋添衣了知未盡山陰興共作衝泥傍險歸

簡章宰二首

蕙蘭洲北觀山頭未暇尋盟訪舊遊自笑春來多病過靜無人處但詩愁遙知聮轡窮幽勝更想簪花賸獻酬報答東風應得句奚奴亟肯寄儂不

縹緲雲藏羽客廬不妨尋勝小踟躕鴟夷載酒鶯花處古錦囊詩簿領餘百和風輕吹欲醉萬山嵐凝對慿虛譚間定笑衰慵客竹屋髙舂尙枕書

上已溪上燕二首

後溪分占羽觴浮雷隠歡聲半棹謳況我閒官似犀首爲渠領客作鰲頭玻瓈影裏妝光膩桃李香中步障畱病骨得晴堪近酒與君同拜醉鄕侯

杜若洲邊卓斾旌佳晨一醉萬金輕春光僅有一分在天气可能三日晴解道蘭亭亦陳迹肯吟楚些愴幽情人生到處皆兒戱笑看爭標闘兩鯨

試柘枝溪上【是日晴色眾客喜甚】

蕙風花气雨餘天報答融和玉作舡壯嵗自能鸜鵒舞老狂猶有柘枝顚羣鴻翩度昆明錦雙鳯翔從玉井蓮起我少時豪俠興未甘詩客號臞仙

次韻答許推章宰二首

矞雲非霧靄飛浮滿聴遊人載路謳痛飲君能判濡首新翻我亦辦纒頭羽觴防灔風防度翠蓋蹁蹮晚尙畱且倩銀鉤寫陳迹未須詩律壓劉侯

北來靑翼導霓旌翩若淩雲鶴馭輕煙栁困眠才寤曉露花酣醉正熹晴獻之能賦𨿽辭罰楚客同醒恐不情豪興尙堪追少雋漏巵灌酒鱠長鯨

再次韻答節推二首

透幕穿簾香霧浮行雲低影傍淸謳遊人是處歌鼓腹佳客伴翁吟掉頭令節可孤三日醉歸期猶有一春畱詩壇酒防容先防莫問將軍老不侯

虧成久不撓心旌老閱人間百事輕卻笑平生甘淡薄每緣行樂問陰晴羽觴餳粥同春事臥醉行歌見俗情擊鉢更遭彊敵困可能赤手控奔鯨

再次韻答許節推二首【褉事罷覺飲過度彊起遊觀山小雨尋止因節推有贈用韻答之兼簡知縣】

起依笻竹似桴浮攺就新詞卻自謳囊錦斬闗聊袖手酒兵推戶且扶頭東風已拆紅躑躅碧樹更啼黃栗畱醒醉醉醒殊未沬不應通守羨通侯

步屧巉巗屏騎旌松風茵露爲誰輕已無桃李擅春事忽有鳥烏啼晚晴羽客不妨同水厄宿酲端解敗詩情開緘又拜同寮賜錦叚中含掉尾鯨

再次韻四首【三公再和復成四詩道歸休意且謝所貺亦以譚詩】

新釀開缸淥蟻浮舊辭仍缺唾壺謳宦塗要處難挿手詩社叢中常引頭倒載肯陪山簡醉反闗莫厭孟公畱秋田粗可供佳客不比封君亦素侯

翰墨塲中對抗旌黃陳一筆萬鈞輕武安屋瓦秋鼙震湘水波光夜月晴沮洳求魚眞自笑渚涯向若倍馳情吾生恨落任公後不見投綸掣海鯨

屍祝代庖良過矣卽今坐嘯免謿謳陶朱計食魚萬尾景略有兒牛十頭甫裏過從勞夢寐輞川歸去忌遟畱大弨一弛吾通袖冷看逢蒙中射侯

韻語聮翩到浚旌楚珩非重夜光輕吟成品物回春態誦處東風放曉晴抖擻錦囊娯我老滌除愁斛見君情固應詩膽驁無本刺手霜牙摩怒鯨

梁教授次柘枝詩韻再和

洞裏鶯花別有天爲渠蘸甲上金船舞姝貪看塵生韈飲興渾忘雪滿顚弄影競垂三昧手倚風疑裊五枝蓮廣寒再閱霓裳罷笙鶴飛來未是仙

書懷

人間窮達命污隆作意功名欲捕風但見劉班誤車子何曽鄧禹笑王融官曹得飽余何事書課乘閒亦雋功少待蒓鱸付張翰一溪風月放船篷

次韻髙幾宜送別

棋枰詩課憶同堂轉首暄寒幾蔀章每嘆羇離念陳迹更因衰病感流光亟催江鷁休停棹已信溪禽不亂行魚澚芋區眞好在連宵歸夢爲誰長

士價如君定玉堂陳陳腹笥漢文章卽今防筆春爭媚它日靑藜夜有光詩力不勞淩汝輩才名況自溢班行淸篇見屬吾何取愧闖辭壇闕寸長

再次韻謝惠詩【仍敍不敏】

百鎰籯金數仞堂何如盥手頌佳章奪胎信自非凡劑獻佛當知便放光斤運向來車合轍影斜還惜鴈分行衰年離緒誰禁得鏡裏新絲莫計長

小家茨竹卽爲堂暇訪深林索豫章平日牀頭但周易看人筆落便靈光庳隆賦質嗟多樣良楛論材要當行莫向黔婁問奇貨長沙舞袖可能長

贈黃國器二首【予仕窮山故人黃國器亦奔走湖湘予官滿相值鄂渚敍舊喜甚約連舟東歸二詩贈之】

交情凜凜久彌堅遊舊何人似子賢別去漂零各天末喜今譚笑復樽前徳人政用寛幽獨歸路胡宜更後先彈壓山川須妙語不妨排日爲君編

簿書叢裏久囚拘鷗鷺羣邊忽自如白傅已甘多病過安仁況復悼亡余歸田且辦充膓米遮眼非無挿架書如子功名方廹逐未應偕我問樵漁

過伏龍祠

蜀棧荊江志未酬兩京直擬笑譚収僅容孱後存祀誰遣東吳解魏仇制敵豈應無法正爲謀不合有譙周伏龍祠上長煙靄憤气堂堂恐未休

武昌

客子修程未息肩江山佳處小畱連醉臨庾亮樓前月夢闖回翁洞裏天形勢盤縈蹲虎鳯輪蹄隠軫度絲弦登髙欲賦還東望楚些無因喚謫仙

歸歟老秋

已辦求田問舍謀登臨那復更悲秋蠏肥與客爭先把稻熟催兒徹晚收霜後峯巒添峭措波間鷗鷺劇風流寰中勝處天應惜付與癡兒秪暗投

宿何人家

步尋松篠款谽谺忽到孤山處士家十頃蒼鱗漾墻角一鉤寒土挿檐牙杯行不乏紅絲鱠飯了仍供白露芽把臂傾舒吾已怯又分離緒上歸槎

次韻張司戶【鴈防解後張有詩見惠】

橘頌精靈雜逺遊如君信是古詩流吳門肯問鱸魚鱠東武當營燕子樓有底揮毫挾風雨定知貯腹盡陽秋卽看珥筆鴛鸞右莫漫江城詫狎鷗

他日猶能說宦遊老禁多病厭漂流近臨西蜀窺鮫室舊傍東溟看蜃樓歸計已嗟霜蠏晚吟聲閒伴虫秋塵冠徑欲畱神武萬頃蒼茫漾白鷗

淩晨復有惠急筆次韻

小駐江千接雋遊渭淸涇濁可同流假眞笑我陳驚坐造妙推君趙倚樓姓字已髙時輩上功名尢忌鬢毛秋等閒莫學金華伯碧水如天擬夢鷗【山谷詩夢作白鷗去江南水如天】仕塗決矣息交遊姑向林泉訪勝流短褐直甘乘下澤異鄕終勝賦登樓驚心夢境檀槐戰屈指鄕園秫稻秋雉翳龜燋緣有用未聞金彈中沙鷗

贈四子二首【龔澤卿傳商卿臧子與子儀追送予至維揚作此贈之】

峩峩冰港僅通舟防防霜風透重裘良爲予來眞好事小畱君住得銷憂可無譚笑傳觴處賸有煙雲灑筆頭保社相娛倚公等暮年幹祿判悠悠

交遊過眼亦班班四子聲猷豈易攀百里來羞長翁贐片言仍解相公顏事乖雅意疇忘嘆我已南驅子北還繼此開樽講徳處定知矯首向雲山

次韻雪詩【林郎中宴八客七客皆朝彥出春雪詩軸因口占次韻】

欺梅瀉竹透承塵熒侮東風似妬春匝地閭閻皆種玉挿空樓觀忽鎔銀【坡云鎔銀百頃湖】窓明尙憶耽書夜身曲誰憐旅食人親見飛仙下瑤檢諸公居處與天鄰

再口占次韻【林舍人伴射得賜銀對客云此錢已盡未能觴客俟置一姬訖當尋盟】

君家朱閤隔嚻塵可欠賔筵蘭蕙春橫艸定銘鞮汗石穿楊新賜上方銀幾時釃酒招嘉客不假傾囊得麗人莫坐風慳仍雨澁秪將詩筆詫無鄰

次曽左司韻贈兪徳瑞【時兪買妾】

班荊同冒軟紅塵一種東風兩樣春雋飲放君顏似赭幽居憐我鬢如銀簡編自誑供良夜要襋渠今有好人把酒若歌歸緩緩不妨折簡喚東鄰

次韻答徳瑞

詩客胸襟舊絕塵惠然分我一緘春裁成蜀國添花錦貴重丹砂伏火銀【坡謝二孫詩養火𨿽未伏要是丹砂銀】暮雨朝雲知有夢瓊枝璧月可無人要須共醉彭宣酒莫諉忘情宋玉鄰

再次韻贈兪徳瑞【前後共三首】

珠軒綉轂輾香塵回首西湖羅綺春便合行歌訪花栁可辭買笑費金銀淸吟自屬當千客勸醉那無第一人肯學孤山舊居士平生詩酒秪僧鄰

孰知妙語析防塵細寫都城浩蕩春向我能分趙城璧爲君還缺唾壺銀平時宦路甘違俗投老詩聲更後人枘鑿推敲有砭劑不勞千萬得芳鄰

襟袂猶緇客路塵攀追彊踏帝城春落身窮僻才全璧敵已遊從半佩銀枉卻近臣開薦口頗嘗內地著癡人君看捉筆靑燈夜得句歡呼聒四鄰

送張文昌帥豫章二首

倚俟新年轉化鈞晝方三接徑抽身平時但有凝香夢盛世那無勇退人滕閤賔筵時可醉金華詩令看重新盍思逺邇商霖望不但淮鄕有涸鱗【張文濳云補外之樂發於夢故後山贈詩時平身早達未用夢凝香】

談間賔客重宣州到後兒童敬細侯薤本擊彊休領擥棠陰問俗見風流湖連市屋疑丰樂江繞城闉似石頭鷗鷺要盟公莫信江湖秪許半年畱

行都夜歸

燈火通衢苦未稀望仙橋外獨歸時風梳禦栁娟娟淨月傍觚稜故故遟隠地輪蹄忘夜旦幾家樓閤不金絲時平睿澤天無外帝力何曽爾輩知

次韻同年諸公環碧敍同年防

天瓢挹注拱仙官更閱詩仙錦繡端離合不忘車笠誓畱傳當並畫圗看譚想有蛟龍聴得醉仍均客主歡俛仰謫仙三百載從知樂事繼今難【東坡云謫仙後三百年無此樂】

再次韻

春意溫然侍上官松醪更勸語更端行廚賸遣黃頭載下客何曽白眼看傑在漢庭方眷注功將周室更祗歡孰知末至慈恩舊老境猶歌行路難

又次韻

聚首論年不計官寥寥故事復開端俯容我輩輸心語更遣時流洗眼看庾亮賔筵無盡興昌黎文飲有餘歡舍人妙句還新樣白雪賡酬政自難

約徐南卿出遊【前夕雨曉枕作】

古寺周圍錦樹窠淸湖演漾麯塵波偸閒已計三飡反敗興其如一雨何政復小孤鷗鷺約未妨來校魯魚訛春光尙有三之一徐辦蘇隄一再過【時予編惡槁南卿每分勞】

西林訪銛師【師頗能詩】

天將宿雨淨春空卻著湖山鼔吹中載酒言辭借花伴運斤來看斵泥工前身師定參寥子拙宦吾今張長公俛首人間皆長物未妨分饗北窓風

約呂徐二友遊淨慈二首【二友簡問行期急筆以告】

芒鞵明日踏晴沙肯學渠儂走狹斜天井巷前休倦足暗門城外把煎茶暫同佛屋僧庖飯徐訪姚黃魏紫花要及錢唐尙畱鑰共揄吟袂緩歸家

一笑成行不待營可無條約諗同盟盤飡取飽眞君事杯酒邀歡太俗生撥冗得閒殊自樂吸光飲淥不勝淸卽今冷眼聚蚊夢彼此劣優君試評

再次韻二首

問舟初立栁汀沙云日升空淥影斜詩槖恥隨金埒客蔬腸未厭玉川茶靑湖波外方遊女翠幄叢間亦晚花小待春歸簫鼓靜還容襆被欵襌家

塵中誰定免營營鷺渚鷗沙且舊盟夙世林逋漫千首逢人圓澤悟三生扣門喜共僧窓飯斵句猶能鏡樣淸身世已拋春夢外更於文字措譏評

還王編修詩卷

奕奕長篇間短吟子綦天籟伯牙琴幾人不溺西昆體老我親聆正始音得寶渾驚探驪頷換金當復售雞林還詩正恐非予助晝易忘饑夜易深

元日訪丁端叔安撫二首【時丁出謁徑行畱講古一集】

防夜徒勞夢帝宸行貲已槖更逡巡北山秪合追逋客南道於今欠主人表表徳名當世重堂堂公議有時申繼今重防衝霄足鶚表胡寜後隠淪

節中應接可辭煩客子回車重慨然比我過秦應一笑想君出峽富千篇前知此別非久別定復新年勝故年紅藥紫薇方次第莫占風色問春田

次韻王編修二首【作詩還王詩王有詩次韻謝之】

落手新詩吮復吟自甘壁角掛枯琴祈光已吸金莖露張野俄聆帝樂音療我平生風雅渇放君髙步雋英林人間夢想瑚樹龍防靈湫萬仞深

老誓捐書防苦吟君苖筆硯戴逵琴因君又試推敲手揆我終慙繳繹音漫作蠧魚飡朽防倐聴鵯鵊語中林【闕】臺盤客曽丁字碧酒畱賔聴淺深

江湖長翁集卷十五

欽定四庫全書

江湖長翁集卷十六

宋陳造撰七言律詩

次韻楊宰食蓮戲作

平時蓮實吾羊棗日飫甘寒不自疑病恐傷生嚴食事居多節口甚嬰兒舌融沆瀣詩能說手掬珠璣我屬思對酒移風勞想象靜看千柄泛前池

再次韻

詩到衰翁耐病時辟渠三捨更何疑才髙王儉幕中雋气懾孫郎帳下兒向我論交得無意他時懷舊更長思蓮莖把玩不爲腹羨殺逢人飲上池

次兒輩戲商卿設醴韻二首

水豢山膚自土宜況邀從事到靑齊賔筵大嚼寜虛口竈婦深顰想噬臍爛醉豈無醒酒鱠明朝重閱不鳴雞扶頭更憶松江曉旋買鱸魚薤搗虀

將命長須腳未移聮翩客馬已來齊菊花旋采浮雲液羅幙寛圍防麝臍醉裏有詩皆虎鳯區中無物不虫雞主賔等是龍津客未分金鱗臥甕虀

再贈澤卿商卿道舊三首

一昨西風散馬蹄肯如接淅去東齊人家炊玉香馥鼻禾壠如雲髙過臍飲雋不無驚渇虎醉歸同約鳴雞二卿好客家聲在遮莫茅柴薦韭虀

隆污非是莫端倪瞢蹈觴深試汨齊荊璞笑渠忘衛足塢金何防贖然臍悠悠塞上悲亡馬防防屍鄕業養雞可是世紛吾屑去平生結習晚吹虀

過眼紛紛更問爲幽人生死況能齊海桑恐礙日車轍宸極劣爲天磨臍臧谷君方墮書蠧研桑我亦笑醯雞晚知戰勝輕千乘悔厭晨鹽與暮虀

九日登神居畱題

行行十刻冒風沙驟喜深堂放馬撾旋報陰雲漏紅日共追佳節把黃花多煩沽酒畱元亮莫漫移文調孟嘉未竟笑譚人已醉檐棲片月欲翻鵶

傅商卿借鵞

吾家水豢慣秋春谷飼欄棲又一新友義何須換鵝帖鄰墻防有嗾人眠沙泛渚期它日問俗充庖戒未仁酬我質劑當倍稱學書還復慰淸眞

次韻謝陳守伯固

投老登龍借齒牙可能病驥待揮撾淸篇久矣窺修月谹論瑯然聴粲花小卻禦屏書姓字行當宣室拜亨嘉恩章衮衮從天下濃墨疎行砌亂鵶

贈傅商卿【商卿以予憂患冒雨相訪詩謝之】

殘年多病更衘哀今日衰懷得好開聞道塲功因雨止徑緣老子犯寒來下簾小熾萁鑪火煨芋聊持藥玉杯翻憶黃公酒壚夜略無憂患嬈靈臺

夜宿商卿家【復用撾字韻】

萑蒲無警南塘靜歉嵗村謳鼓罷檛更喜良宵共譚麈幾煩親手剪燈花酌無多酒仍餘味嬾不吟詩政自嘉蝶夢蘧蘧才一霎鄰雞啼罷又啼鵶

述懷有作

靑奴白牯共幽情鷺只鷗雙自舊盟家視子平如已死世嗤張翰不求名馬牛見命從浮俗螟蠃觀傍得此生千載淵明吾易地心期端有不容聲

贈實老【神居禪翁訪子於華村用舊遊壁問詩韻贈之】

幾時風色不飛沙再遣齋魚爲客檛塵裏槐安空夢境眼中優鉢忽天花譚正用蠲憂患白飯胡寜當防嘉南去路貧同一笑不憂攫肉有飛鵶【時予不將行李】

次韻答龔澤卿

君如緑耳抹流沙蹀追風不待撾綴葺曽童楚山竹燕遊行挿曲江花久煩鳯詔捜奇逸定復龍光疊寵嘉叱吒卽今淩筆陣坐令楚幕集歸鵶

晚飯商卿家【用土山韻】

我似長松久臥沙迄今諌鼔夢猶撾倚消愁斛人如玉欲近書籖眼有花投老無庸尙彊聒過君每肯具柔嘉婪酣得飽行摩腹不省饑號有莫鵶

次韻答楊宰

民情可但絕愁嗟吏畏誰何等受撾教諭久知風偃艸山行聊賦雪飛花牛刀試用終稱屈鳯詔緘春定拜嘉穏上要津吾拭目角犀冰峙鬢如鵶

次韻楊宰宿北阿

寒事崢嶸念解攜芳樽憶共拆紅泥郵筒空有詩相續夫子東歸我復西刺刺掀林朔風駛沈沈閤雪晚云低巴歌擬報陽春贈未敢從人索品題

次韻楊宰【令君輿馬俱倦有詩予亦寂居荒僻因次韻】

君方總轡冒塵沙我亦靑燈未著花縣宰憂民暇黔突道人有飯卽爲家倦溫村釀萁火暗笑撚吟髭風防斜等有防陵橋上興不妨頻著小詩誇

次韻楊宰【姚法曹可人也官滿去民惜之君與予尢惜之然池蛟籠鵠君與姚豈宜久淹者因次宰君詩韻】

我方獺髓療蜂腰渠自才華蓋代豪州掾聊容養文豹玉音催去踏金鼇聮芳君亦花封最雙峙人推玉筍髙看卽提衡霄漢上得無交口話啼號

次韻楊宰遊神居

峯頂畱云一鷲騫山腰涵碧老蛟蟠鵾鵬翻海十洲近江漢分流三楚寛曽是乘閒上埃靄小畱舒嘯倚髙寒想君緩憩雙鳬舄不羨衝霄吳防鸞

次韻楊宰二首

早緣官事坐兒癡晚悟騷人賦汨泥耐病久閒金騕褭扶衰時近玉東西詞塲尙友心終在詩力逢君價自低欲試成風須妙質莫懷章甫問雕題

五斗寜辭小折腰簿書那久困才豪得無貍豹驚雕虎妙有鉤絲掣巨鼇詩就鼎來宮錦賜閒中眼與楚云髙橫陳景物無央數付子秋崖萬竅號

次韻楊宰野步

眼邊室邇嘆人遐再見驚飈衮雪花嵗歉民勞眞諉子泥行艸宿又誰家題詩山寺神應助問俗村區日易斜隨處棠陰誦遺愛他年賸著翠瑉誇

再次楊宰遊土山韻【述房陵昔遊】

志公巖頂云縈繞羅漢洞前山鬰盤鯀禹防鑱那用許乾坤包納若爲寛我行六月猶春服誰遣千巖起暮寒思與三花古仙伯往還遊戲轡靑鸞【三朶花仙人也隠於房陵市井都畵像敬之且像於志公巖東坡有詩畵圗欲識先生面試問房陵好事家】

次韻張守塗中生日【予生日皆客中凡四年感漂泊】

諸雛稱壽紀桑蓬此防頻年客路逢撫事祗令傷急景持杯隨分發衰容心緣羇旅長多遻情爲思親政復鐘更惜齊眉舊蘭友今春觴詠防相從

次韻張守妻閔忌【予亦有悼亡之戚】

萊妻魂逝不容招敢問何方處寂寥老去更堪聴薤露病來久不近金蕉聲揺夜夢蛩相弔垢翳篝衣雨輙潮細讀君詩重淒惋隠侯膚骨不勝銷

次韻張守曉起

客亭移枕待殘更起趂鄰雞第二聲了了每添新悟解營營無復舊心情興來命酒禁詩痩老去衰容怯鏡明況是杏花濃露曉不應蒙被問春晴

正月十六夜大雪次張守諸公韻二首

陽闔陰開意莫窮東君衒巧似良工紅蓮熄焰人收市丹杏開時雪滚風韻語眞宜詠飛絮短歌當有頌元丰一畨壯觀俄漂忽已落詩人卷軸中

詩款鈴齋到卽通細工時肯博麄工政聲已獨當時步人士飫觀前輩風未分淸新命開府可能簡逺盡安丰譚間和气燻人醉不覺棲棲客路中

次韻王簽判二首

客中誰者伴閒身秪有蒼槐與翠筠回首昔遊驚夢斷故人重見倍情親簿書簡省官居好月露淸圎句語新千里相思匪天意聚頭一笑此何因

五鬼侵陵兩鬢蒼振窮掃白分無妨酒徒叢裏投名嬾詩社中間趂課忙塵暗鳯笙空自嘆風驚鴈字不能行因君艸艸追彊韻政復通人笑楚狂【予重見有兄服】

贈吳子隆【小飲頫江樓分韻子隆得遲字借其韻贈之】

詩到吳侯信崛奇汗顏飛動可容追小揮夢裏五色筆吟作人間黃絹辭滿耳龍鸞嘯空曠驚人雨雹散雷捶相如气壓鄒枚倒未覺樽前運思遲

次韻張徳恭主簿二首

一日乘閒燕畵樓連宵飛夢只樓頭掾郎談麈驚飛雹公子吟毫漲怒流歸去定誰扶下馬重來有約屬馴鷗可堪風雨妨人樂卻向盧家訪莫愁【彭尉侍兒慧甚】

漢南獨步有登樓肯爲衰翁吟掉頭價比連城容品裁句専八米見風流生涯枯澤鳴饑鶴老去驚波蕩白鷗當念飯山人似削撩人更遣耐新愁

次韻張守勸農二首

傳聞載酒西郊曉迎前旌擁老農賢守承宣先勸課太平風俗見聲容官堤煙樹紆紅纈沙岸風蒲裊紫茸想憩凝香倒囊錦銀鉤側理疊千重

競簉行軒親色笑教條初不作風霜爲公醉徳仍醇酎恵我溫言亦報章重見桐鄕敬朱邑不須畏壘詫庚桑受防定許休吾老已戒諸雛計裏糧

次韻張守泛春亭

小退鈴齊復此亭自公喜色更津津再紆皇眷分憂寄坐鎭江城與物春長日雍容少公事共誰談笑作詩人撚髭慣厠分題客元亮柴車已命巾

遊幹明分韻得山字

一從雋軌得追攀日日江臯倒載還貪向諸公論友義未容老子憶家山酒邊鯨吸仍疇昔筆底羊腸出險艱莫便樽前話分袂此心不與石俱頑

寄眞州詩社諸友

疇昔離亭酒一鐘酒杯不比別愁濃羨君聨璧方保社付我耦耕親老農握手陳雷便膠漆幾時韓孟果雲龍自今筆硯還髙閤可是詩情病後慵

眞州諸公語別【分韻得杯字】

嬌紅爛紫正衘枚不待王家羯鼓催佳客又衝新雨至羇人未許片帆回自今寒食嗟無幾柰許閒愁撥不開只擬分攜乘醉去爲君領略十分杯

次韻趙夷仲

趙侯才望屹撐空肯我過從笑語同妙論全勝十年讀淸篇分餉一襟風珷玞可用酬昆璞涎顙何曽夢錦蒙莫把詩聲陵此老遲君謁帝畫平戎

再次韻

坐聴嚴更一再通卓肩搜句夜虫同拜嘉傑作開囊錦似爲衰翁療首風【素問以頭風爲首風】紫誥君宜步西掖蒼顏我欲隠東蒙鞬櫜文陳甘三捨百勝將軍正總戎

再次趙侯韻【趙能文爲古選詩三見屬次韻贊嘆】

理窟疎明面面通如君襟抱古賢同孤標碧落行霜月勝韻芳林度蕙風妙語寜惟壓元白大封端合啟龜蒙規恢佇看收功去自勒丰碑紀殪戎

送臧汝舟楚州秋試

羨殺君家有兩方阿戎材更昻藏久知筆力能扛鼎此去賢書定探囊鄰近玉淵嘗借潤眼中珠樹看爭芳舊陪眾俊工飛動老气因君尙激昻

重九山陽儀眞兩使君送酒

酒防文期興尙濃佳辰一笑坐天窮兩州各遣六從事九日俄成一病翁詩不受催空急雨防無緣落任西風明朝晴徑通行屐卻漫枝笻繞菊叢

次梔子花韻【予家有數本亦可愛】

居士窓前薝卜花淸香不防逗窓紗傷和錯詆風霜實照夜偏憐玉雪葩瓊樹未應矜潔白金神端爲發英華世間俗眼便紅紫試遣詩翁較等差

次喜雨韻

被旱農家怒伏龍衰翁嵗望甚於農人方半菽延朝夕我亦頻年闕釜鐘灑潤似驚萁火冷驟寒不貸布衾重有來喜雨淸新句一笑令人失病容

次韻李壽卿明府憶梅

不分無花空折枝探梅要趂未紛披憶常月地攜笻去似許風裳倚竹時荘蝶認香憐夢短墨君寫影竟誰欺故人底事江南北驛使來時僅好詩

再次韻

烱若橫陳耐凍枝淸篇細讀更重披卽令扶病揩塵硯痛憶尋芳載酒時政使雪霙來眼底卻愁霜鬢被花欺暗香疎影君能事何處羈人敢語詩

次崔帥韻【崔叢碧置酒話別有詩見贈卽席次韻】

虎塞風雲自壯懷詩壇尢見不凡才至音忽作鏘金髮急筆寜須擊鉢催屬饜重嘗項上臠拜嘉如嗅隴頭梅還家定遣比鄰怪珠璧光芒重載回

崔侯燕城西髙家亭復次韻

昔人勝踐此興懷復見西園遊上才譚麈生風容滿聴酒觴挿羽未須催小令纎指鳴飛雹卻遣紅檀趂落梅更約歸來醉叢碧將軍端豈興闌回

鄧倅有詩次韻

袖手從公辟不懷天心月脇有餘才將壇賈勇知無敵冊府新除定見催楚國誰今衙屈宋歐門我亦後蘇梅錦囊得句無虛日盡捲淮山勝槪回

次韻寄汪教授二首

友賢端許寫中懷千丈孤標十倍才黃絹舊知儒業富黒頭寜受嵗華催筆囊小卻司盤誥鼎實終期薦傅梅指日元侯矕龍衮未容文學久低回

客路何人起病懷論交今得謫仙才每當玉麈譚勝不問銅壺漏箭催魯泮舊常烹瓠葉廣平聊復賦江梅揆予儻可陪英軌莫向詩筒靳往回

客路寄崔帥

笑語生春慰老懷鄒枚端復顧凡才酒邊徐罷長鯨吸夢裏還驚去鷁催野渡水渾妨轉柂霜林寒淺未逢梅神馳縹緲凝香地卻惜無人爲挽回

再次韻【旣歸梅開甚嫵崔帥贈酒更佳且二丈皆有送行詩次前韻寄之】

解槖臨風得好懷祗令公等費詩才行裝並喜鴟夷滿春意如煩羯鼓催飯白重供飛雪鱠眼靑還對照溪梅滯畱不惡歸仍好笑殺山陰興盡回

次韻陳學正【道居鄕之適】

區中塵外自由身囊不畱錢最入神便約春秋同保社不妨天地著陳人園翁溪友曽無問野蔌山肴繼薦新卻嘆聲名雪堂老莫年嶺海夢峨岷

自審江湖槁項翁浪將張邴並髙風就閒耕釣眞無說投合侯王況不工防足不應諸俊後如君寜復老夫同亟須秉燭歡遊地行簉英雄入彀中

次韻趙帥賞古梅【予後不及賞故云】

把酒花前量自寛花同人意愜輕寒盈盈似駕翠虯起特特爲邀靑眼看紙貴共誇詩律細客來旋報粉香殘若爲白璧靑錢費可問東君博此歡

次韻劉常甫見贈二首

重來觸目總宜詩頗費行吟與坐思舊友相過有嘉恵滿篇更喜勝前時連朝把玩驚飛動萬象低摧受控持塵翳玉笙嗟耳冷何人度曲顫鸞箆

筆陣平時枉計功鈍錘那辦突銛鋒防橋雪裏嗟良苦飯顆山頭記昔逢斵句自知窮有相從人財博繆爲恭彭郎小隠劉郎宅抖擻塵襟聴所從

次韻張守勸耕二首

吾徒一笑似闗天離合胡寜付偶然夢境萍蓬雲水舊遊花栁更風煙交情繾綣今猶昔妙句傳抄喜欲顚廷尉歸須結韈客爲公飽飯計畱年

三揖淸揚嵗兩更煩公倒屣費逢迎抽簮仕籍心彌厲撰屨詞壇計欲成西洛況聞髙紙價蘇州從昔擅詩聲拙衰枉作登龍客領略譚自阿平【使君子主簿公作詩甚進】

題彭傳師無喧境壁

塵外軒窓寓嘯吟勝遊重到更情深湖山覿面渾相識蜂蝶窺簾似見尋客路每歌歸緩緩嵗華亦嘆去駸駸摩挱竹樹論今昔親見栽時已欲林

次韻髙賔王見投四首

殘年病眼苦眵昏盡屏甘腴誓緑樽龍樹難逢刮膜手孟公顧有獨醒孫頗煩十吏供揮掃無柰諸峯役夢魂友義惟公記衰疾新編肯到雀羅門

病念還家可柰愁客中日月急梭投土花暈壁迎梅雨海燕將雛送麥秋霑袖正憐珠隕睫闗門能復玉爲舟搘頭閤膝髙舂臥黃你靑奴共此樓

檐花如霧濕黃昏猶夢君前白獸樽但有紅塵染衣袂更堪碧艸思王孫逃威正坐齊竽謬歈舞難招楚客魂回首仙曹雲雨上誰云九虎踞天門

知君斵句爲袪愁得句須防有暗投我病牀頭但周易人誰皮裏著陽秋騎驢久袖推門手載酒慵移捉月舟秪命君詩作三益伴翁聴雨臥徐樓

次韻贈髙賔王二首

瓦注緣窮也自昏掃除膠擾近淸樽痩田可糓宜投劾小子今年亦抱孫慣病已疎藥物就閒聊免愴吟魂徑當云臥山南北芋火醅紅晝掩門

滯畱無地豁閒愁詩將壇髙許客投過我肯論新舊雨卽君如望蓘穮秋幾時霧縠搴蛟室快意湍濤放鷁舟搯抉腎腸須小息請攜霜竹上危樓

再次韻贈髙賔王二首

塵外髙人謝宦昏生全天爵嚌衢樽逸民佳傳須銀筆常侍流風見耳孫入洛眞能折傖父浮湘更欲弔英魂男兒有志輕萬里辟世何如金馬門

虞卿與世得窮愁枘鑿方圎豈易投政復有文衙屈宋須防罪我坐春秋千株已種柴桑菊萬斛空橫野渡舟可惜玉堂揮翰手獨緣羇旅賦登樓

再次韻自誑簡賔王二首

魚避淸澄鳥愛昏陶翁歸計酒盈樽山田雨足鳩呼婦籬院春深竹有孫百首旋編新賦詠三生猶憶舊精魂小摩他日紅塵眼閒送蜚云過海門

庾郎胸次枉堆愁馮衍才名迄不投歸去來兮嵗華晚末如何矣鬢毛秋令威心事千年鶴張翰生涯一葉舟回首月堂金穀夢卻憐海蜃結飛樓

次韻方祕正【方未相識有詩和韻聊致謝云】

靜女無媒未易昏幽人樂地但琴樽詩聲況自推侯喜墻仞懸知陋叔孫拜手行申不敏謝慕賢正黯索居魂拘拘泄栁非君匹老子來時肯閉門

小窓危坐正凝愁詩客華編肯見投明月拜嘉千斛賜淸風分送一襟秋路迷端倚司南駕金換還隨過海舟誇與湖山須快讀湧金門外倚曽樓

次韻答髙賔王

向來騎鳯下天津冠屨因循混世塵行處西湖作西子靜中佳茗是佳人秋風暗凝金莖露香霧潛浮海樹春喚蕚緑華書玉葉人間新筆有通神

陂量如君信有容諾金到我豈宜蒙蛾眉自古偕三惑虎旅何心待九攻雨室聊辭秉燭女石腸莫笑叩舷翁吾徒嫵媚靑編在檗茹冰棲定雋功

次韻林子長一首

使華不袖生春手綘老泥塗亦使年病後隠淪甘甫裏向來魂夢頗祁連受防已傍鄕三老對客還矜我二天處士一星君漫記防揚光彩映臺躔

次韻楊帥畱客賞雪二首

錫羨端知自杳更資和气與烘成饜觀攪海翻云勢旋聴摧檐瀉竹聲狎坐鴛鴦方薦笑窺檐烏鵲已熹晴從公艸賦梁園罷未羨將軍下蔡城

園林花絮忽冥冥水墨工夫憶李成瓊樹挽春爭炫晝玉龍轉野寂無聲綺羅樽俎諸賔醉簫鼓樓臺九陌晴不比遊仙向來夢眞陪仙伯燕曽城

再次韻二首

雪神不袖枯手嗣嵗丰登預告成泚筆徑煩書上瑞載塗況已沸歡聲騎驢有客搜新句扶路何人趂晚晴一笑與渠分樂事的知瓊露勝宜城【瓊花露揚酒名】

吹花舞絮才俄頃可待區區刻楮成催動江梅傲春意喜聴冰筯滴堦聲剡溪載酒人乘興縣圃明空月碾晴更想捧觴天一笑恩光旋浸鳯凰城

次韻趙帥四首

酒防頻頻詩課忙從公秪爾了星霜虛舟自昔安驚浪左角從渠赴敵塲戀月每忘寒夜永寄梅渾訝驛書香吟邊更厭秋蛩苦滿聴靑鸞嘯女牀

北歸客子謾貪忙河欲生冰野覆霜他日鸛鵝常避敵卽今竿木又逢塲思遲正坐相如渇文好知燻武仲香妙語鼎來吾拜手乳泉更用汲銀牀

月姊多情闖綺窓停雲著意防飛霜艷桃穠李寛圍坐舞雪歌云各擅塲醉倒不堪酬勸數歸來贏得夢魂香明朝誰省扁舟客但載茶鐺與筆牀

舟子喧呼解纜忙駞裘答堸冷禁霜行分槁項新岐路心屬毛錐舊戰塲談笑慣陪北海酒馥膏擬炷後山香詩筒儻肯生毛羽飛到幽人夢蝶牀

用贈朴翁舊韻二詩送徐南卿南歸【兼簡湖上詩友】

飛鵬尺鷃計窮通今古幽人一笑中等是勞生浮大塊誰能詭遇詫良工書堪引睡聊遮眼酒可袪愁勝作公此意平章有同社絕憐相望馬牛風

莫將半菽羨千鐘生世誰非囿數中薦福議碑雷已震浩然遻意句徒工我知寒餓憐顏闔人說乘除有志公窮鬼趂渠來敗類秋禾一昔僕霜風

次韻趙帥登平山堂

東皇未憗養花功逺近嬌紅亂老紅勝賞已容陪雋軌慿虛仍喜受雄風小蜀井寒冰齒旋俯波光碧蘸空更看詩翁落椽筆彈丸句法許誰同

平章景物我何功猶博賔筵醉頰紅歡甚鋭戈思卻日吟余豪興欲淩風急觴泛灎春浮淥摻鼓喧轟鴈墮空白雪拜嘉仍袖手汗顏終恐坐雷同

修月於今第一功後車九萬蜀牋紅詩供寒食鶯花課袖拂平山楊栁風匝坐蕙蘭歌似剪生香笑語酒如空胡牀不減南樓興今古風流正自同

次韻鄭同年饑行【時癸亥七月】

一官自食天水艸羣雋追奔風馬牛儉幕胡寜效涓滴孔裝未擬借膏油交情顧我失一臂才地較君輸防籌更引功名挽衰朽天生江水不西流

挽章

隠操人將處士看寜知器業自槃槃襄陽耆舊今餘幾儒館先生定莫攀元亮歸來猶責子徳公老去竟無官子孫忠孝聮三綬說似前人合厚顏

少防前夕欲無光白首俄傳地下郎一代衣冠郭太宅百年文物鄭公鄕松煙黯慘空黃壤芝檢紛綸漫紫囊人過新阡應下馬不論知識涕滂浪

太碩人臧氏挽章二首

徳風千祀藹芳馨生享修齡歿更榮早嵗衣冠賢徳耀莫年門戶寄升卿迹陳莫嗣登堂拜匏系空馳執紼情里巷萬人緦布防一應如我淚河傾

帝恩三沐壽親筵更數何人福慶全紙鸞廻余舊誥地占牛臥忽新阡陰功不倚長年藥補處仍開上品蓮欲紀哀榮付丰石諸儒當有筆如椽

江湖長翁集卷十六

欽定四庫全書

江湖長翁集卷十七

宋陳造撰五言絕句

次張學錄韻十首【張以新涼入郊燈火稍可親爲韻】

俗習有南北交情無故新得子班荊地朴魯俱淮人

其二

東鄰夜牙籌西鄰晨伊涼孰知陋巷士乾坤書一牀

其三

學者闖聖門贔屭未易入張子乃深造以文作梯級

其四

三吳士淵藪向我肯論交尙友忌一鄕同人貴於郊

其五

燒香爲後山展像拜太虛誰能作九原虫弔寒

其六

張子五車讀筆作蛟龍騰百戰气彌厲依然短檠燈

其七

廣文無酒錢到官倐攺火淸譚坐蕭齋惟子屢過我

其八

臛鴨久欲忘食蛙近亦稍人言淮浙殊得飽不汝較

其九

君才髙一時從我計已左要追莊惠塵揮麈論然可

其十

眾景紛驕蹇君獨著語親十詩已櫝藏不與俗子論

再次贈張學錄韻十詩

解頥康鼎來詩語窮益新政用追前輩不勞吞吾人

其二

再說可雙璧鬥酒或西涼索飯仰屋梁付子癭木牀

其三

杜陵深堂奧無已掉臂入裔孫漫睎驥槃姍取拾級

其四

取友英雋場如子乃石交進善定見與言從浚之郊

其五

閱世有順逆飛埃曀空虛曠懷略外物曲士乃拘墟

其六

李蔡下中爾萬目指騫騰何蕃頭欲白秋窓耿靑燈

其七

張子攜詩來危坐撥芋火三問笑不對政恐非助我

其八

冷官冷如冰糊口僅廩稍藜藿得好客欠餘不擬較

其九

擁衾哦子詩淸夢卽淮左莫年書藏山捨子誰印可

其十

置書營防升大似疎間親因之返初服佳趣遟子論

次韻錢倅諸公睡香花四首

鉤窓玩孤芳殘月衣上明紫囊拆蘭麝小風弄初晴

其二

幽人睡爲鄕長日踵納息天香喚醒然頗復費詩力

其三

輩流魏家芳要領僧榻夢翛然目爲靑未敢蜚鴻送

其四

小籬防殷鮮久厭雜芳風煙桃李蹊一付檀槐戰

泊上虞驛來日行四首

秋雨歇復下西風防自涼不妨舟系柳已貸汗反漿

其二

梁湖莽蒼外後去未云遟縣市容吾戀江潮不汝期

其三

溪山可圗畫風物憶吾鄕漁艇鷗鶩亂茒茨菱芡香

其四

龍公底戲劇長嘯瞑江天雨鵲翻仍語風舟舞不前

予七十趙監稅見賀以詩次韻

平生燭之武況已雪髯翁譽我猶時用君言恐未公

六言絕句

銅官道中二首

人家自瀹新茗山路行衝翠嵐今日供人行李向來夢裏江南

盡日巉巖峻陟有時罷亞橫陳看云不妨拄笏耦耕定自知津

舟行六言

風頭正防影駛雨腳轉天容開黃雲覆野未極靑山趂人欲回

題長沙新到鴈圗

渺莽雪波煙渚有底鼓翅相呼如老子載家去眼明見甓社湖【甓社髙郵湖山谷詩亦云】

題別浦逺來舟圗

道人毫端妙用幻出煙水淮南頻與東風商略幾時送我歸颿

題野渡風煙圗

畫師毫素筌蹄波光野色淒迷舟艤樹陰欲動魚驚防影應低

題寒光雪嶂圗

曀寒流覆絕壁君才得想象間輸我一庵漁浦雪中眞看江山

禱雨木欄堂四首

池上客熟無那池中魚不自濡安得涼煙泛坐緑荷盡日跳珠

絕知丰凶有數豈必天地不仁鵓鳩底用緘口晨霞徒解欺人

物享用達幽祕政戾自姦陰陽我已泣刑白鶂誰繼請烹洪羊

醮壇煙防金鼎缺月印天一梳想知瞻望云漢君王寢帳猶虛

羅提舉見和再用韻四首

又作凝香齋宿未容燥吻得濡頗怪太湖龍伯貝宮臥戲明珠

斬山木寜爲民焚巫尫恐傷仁看書饑而不害公政無慙古人

紫沈初炷鑪香靑章巳達寥陽當有碧玉宮使叱起河瀕臥羊【靈姻傳載所牧羊皆雷雨神也】

焰焰水芝照影娟娟風栁受梳何日詩成喜雨憑欄客意淩虛

題艸虫扇二首

捩首一振怒臂鼓翅雙揺利鋒底用交綏解鬭政應沐我仁風

迎隨小躍低飛無謂二虫何知卻因毗陵畫手憶我田間杖藜

江湖長翁集卷十七

欽定四庫全書

江湖長翁集卷十八

宋陳造撰七言絕句

劉向二首

江邊逐客楚宗卿諌數君疎命自輕可信後儒慙往哲輙將彊聒議更生

若將初節訂賢愚聖哲功名古亦無一代儒宗憂國意當年幾落僞金誅

梁元帝二首

慢藏已重阿琳憂君道平時況未優冀北羊腸各亡社浪言建業勝荊州

中外誰非肉骨恩顒顒帝子亦王孫君王日握金銀筆忍署兵威極六門

管仲二首

棠潛俄正魯封圻施伯安翔稇載歸屍授夷吾寜復此君臣應愧始謀非

平生勲業載成書脇制諸侯秪霸圗盍繼車攻奏嘉頌迄今璧帛簉東都

孔明二首

古今深忌忿爲兵及霤師臣要力爭白帝敗歸思孝直端知難抗魏元成

搴蜀寜蠻走阿瞞功名繼此坐天慳平生囊括華夷防畏虎才教見一斑

東坡二首

五載詩鳴臥雪堂暮年長嘯走南荒當時戲防慈親側豈復陳編羨範滂

髙文鯁論博艱危凜凜聲名百世垂得意王公莽枯冢誰令聖主想同時

王逢原二首

弱嵗文推一代豪諸公斂袵看顚毛天於屈宋應爲地不放先生防命騷

文章俯睨漢唐余屬思深湛到古初正使玉樓須有記忍令銀筆嗣無書

閱史六首

百戰淮西僅奏功澶淵欲戰已平戎三紆相紱猶公道長爲萊公羨晉公

公安枯竹本何知摽表精忠解不私應笑神奇甘臭腐防鋒得意幾余時

樹威立敵秪商君俯仰欺誣莽更文何事君王自聰哲三槐五鼎買崩分

帝惜人才幾手培誅鉏借作盜權媒更憐孫息追仇誤忍死龍荒首不回

徐穉申屠晚見機當時張邴是先知冥鴻久矣層霄上置网彌山漫爾爲

平時憤世謝王符更肯佯狂踵接輿須信有心端有累與君乘木用舟虛

讀晉史二首

司馬家兒轉首亡姦欺三葉是餘殃區區牛氏何闗汝覆面猶須淚滿牀

只知成濟犯乘輿劉石凶威更有餘狼顧魂靈應自反尙將鬼責怖公閭

曹魏二首

雎盱漢鼎漫心勞夢覺俄驚馬食槽馬漸天飛龍在井當塗能得幾時髙

問卓諸公半虎狼魏旗四指不畱藏老瞞淸水如先死不必炎劉果後亡

袁本初二首

入門偶借移韓馥健者何曽抗董公須信阿瞞人物論但言徳是英雄

嬖孽朝兄主父囚女戎衘猾史蘇憂便教官渡交綏去二竪猶能亂冀州

公孫述

東來溫詔枉丁寜隆少忠謀肯汝聆不待賔臚延馬援始知西帝偶人形

隗囂

諸父論情是至親若爲見賣苟全身發崔寃魄旋無憾眼見君侯殺伯春

馬援

朱勃風標似可親文淵竟作白頭新平時輕侮知何事辧雪寃誣獨此人

光武二首

濟業何闗赤伏符王梁不拜未云疎君王幸郤東封請底事終身溺防書

閉闗謝質保丰功建武規模見祖風宰輔駢誅非細故平章敢謂茂陵同

髙祖二首

未推壯邑賞平津已采先知赦奉春齊越淮南皆斧鑕單於遽指漢無人

坐馘闗東扛鼎雄指呼奴走王公秪緣奪嫡中心慊反畏商山鶴髮翁

和憙

仁傑狂甥趂獵人頗能戴眼笑庭紳漢家退堡猶麻沸正復羞爲女主臣

相如二首

中宵卒卒去臨卭賣酒壚邊混僦傭想見令君醒後意向人深悔謬爲恭

逸徳狂情賴補苴文君端合壻相如白頭曲裏殷勤意不愧先生諌獵書

文帝

君王儉徳本天然蕭相鳩營已造天不見千門並萬戶露臺𨿽罷未爲賢

詠史二首

暴楚狂秦席卷中謀臣戰將各言功端知四百綿炎祚秪屬商山禿鬢翁

平側區分偶儷勻無階更復古眞淳浪言此祕無前覩畢竟休文是罪人

遊靈山二首

髙人避俗水雲居客子偸閒簿領余本自毗耶病居士不妨僧飯小躇躕

何年山股創禪房陵谷遷移不易量舊日中流小浮玉如今欲到秪褰裳

早夏

安石橊花猩血鮮涼荷髙葉碧田田鰣魚入市河豚罷已破江南打麥天

滿地楡錢未掃除畫檐忽復燕將雛風窓夢破搔頭坐重課兒時讀了書

偶題

霧紅煙白忽橫陳雨後風光望得新說似遊人須著便陰寒已破一分春

題人家壁

等是黃粱未熟時車塵馬足竟胡爲山翁不起功名想足糓多田正自奇

棲隠寺紫薇花二首

深紅淺紫碎羅裝竹樹陰中獨自芳巳伴白蓮羞逺供欵陪黃菊薦陶觴

絳霞影裏一徜徉甚欲搜詩與發揚馬自虺隤塵染袂句中羞說紫防郎

題趙秀才壁

日日危亭憑曲欄幾山蒼翠擁煙鬟連朝防馬衝云去盡是亭中望處山

新林小憩見花二首

白玉毬團靑玉枝幽芳不恨見春遟酴醿過後橊花未管領風光更是誰

略得花邊一欠伸羅衫歸去滿緇塵鳴鳩乳燕空多思苦雨淒風不貸春

贈相者二首

人言龎艾可功名獨取臞儒子麼生槁項猶多吟擁鼻【闕】

材同樗櫟將安用官帶笭箵亦漫爲更欲品題人所棄君癡尢勝老夫癡

次玩鞭亭小詩韻

心事卽今驚白髮世情從昔彀黃間竇家錦上四百字秪道槁砧山復山

竊祿未辭官九品歸田止欠屋三間著書他日藏嵓穴或繼淮南大小山

獻玉者三付身外與馬爲二合田間亦知此足無人縛政恐有文移北山

次林子長教授韻

伯主或能尊九九餓恐復辦多多盤姍勃不快意鈆刀一割君謂何

豫章材成七年後潢潦眼看三尺彊山翁坐閱刺天翼抱書亦恥崔嵬藏

次張節推山字韻詩畱其行

足音肯到寂寥處風味要看樽俎間行役小休良不惡雷聲昨夜殷南山

人瞻甫裏歊埃外詩著蘇州伯仲間爽气慿銷殘暑盡鉤窓不用對西山

紅塵嘆我奔馳久空谷逢君夢寐間政使公榮可無飲風江驚浪湧銀山

再次前韻三首

粹學堂堂眞有本談亹亹盡無間小回餘事入詩律句法還能逼後山

老醜只宜嵓谷裏何人挈致俊賢間𨿽云章服裹叔夜尙有笭箵隨次山

故人偶得一飯欵僻縣才餘十畞間赤米白鹽君勿誚病夫官況等居山

靈嵓道中二首

過盡南山過北山幽花好鳥翠霏間滿前風物牽詩興可是平生馬上閒

渉澗登山倦不勝松間敲戶有人譍竹簾細鑪煙直小作蒲團入定僧

遊隠靜往反四首

突兀南山萬仞靑饜觀山頂白雲生今朝訪道五峯去卻向白雲生處行

煙樹云生若有無行輿咿軋路盤紆小風弄雨晴還落身在龍眠水墨圗

一隨俗駕走紅塵松竹生愁鶴怨人杯渡老師相悉否野僧心地宰官身

夢覺篝燈曀曀明碧雞啼罷欲三更定知山雨陣頭惡但怪瀑聲雷樣鳴

戲促黃簿雞粥約三首

防吟仰屋耐調饑腹負將軍竟是誰側耳鄰翁隔墻喚黃雞粥熟是何時

鵝防博嗔寜復計馬肝知味不須評老宜此輩充庖宰更問鉆籬與不鳴

只雞可饜小人腹未羨侯家千足羊借問解黿食指動何如蒸鴨瓠壺香

次韻黃簿

先生不著恵文冠須信論才當價難法律剡章眞未盡盍言粹學輩豪韓

揮毫麗句得旁觀字字懸黎間木難可但詩聲髙海內有人金換過三韓

贈趙丞四首

老嬾無詩到雪梅僧窓駞坐撥萁灰朝來好語成快讀匕筯驚投不爲雷

君家鸞鏡照芙蓉笑我衣襦綻不縫想見後堂頽醉玉梁州按罷晚妝慵

我衰但作一防計認古宣城爲故鄕待得故人來作牧試吟打鴨起鴛鴦

共約京都看早春棗驑緩踏軟紅塵要君彈壓湖山景莫惜新篇舉似人

無題三首

酒鴟車後無何飲易捲牀頭脫復看豈謂浮生須此具世紛方解不相干

才不時宜嬾治生學専信已一官輕只今尙友須千載獨惜時無尙子平

居爲耕叟出爲官出處人將二致看朝市山林俱樂地卻須神武掛衣冠

臨澤寺畱題【乃予舊讀書處】

發冢詩書謾一官舊遊重到鬢毛斑塵埃可是山靈意不待文移始厚顏

庚子冬望雪二首

冬盡風霜只薄寒人將雨雪卜新年癡兒不問丰凶事但快茒檐炙背眠

隴麥枯時雪意濃可堪新日已曈曨因循度臈無三白孤負明年飽二紅

次韻郭教授雪二首

霏霏透隙上承塵想見園林玉樹春明日銀杯隨寶馬城東應有探梅人

世紛長作眼中塵酒力能回物外春淸論挾霜詩映雪卽今超俗賴斯人

元夕遣懷二首

陸海蓮開夜色鮮短檠燈下掩陳編風姨竟日鳴條罷月姊因誰得意圓

平世計功須壯嵗異時敵已盡亨塗鬢須久巳沾靑女窮達何勞問紫姑

書南柯太守曲後二首

門前車馬競飛馳等是槐安未寐時何似阿憐歌此曲一巵隨分得伸眉

竹葉舟前客念家慈云甕裏事如麻而今不笑檀槐戰笑汝研桑了嵗華

次韻諸公絕句【時賡唱已成巨軸】

琳宇無塵夜色鮮露明叢菊月臨淵世間人境雙淸處誦與西風更此編

荊玉驪珠忽滿前未須攻石探濤淵南防自詫歸裝富凖擬重呼阿買編

贈郭髙叔三首【元宵作詞與太守陸子煥密寫寄營妓蓋欲其備卒也戲贈髙叔】

防香深閤寫烏絲有底朱樓望得知與問天津倚欄客庸非靑竊桃兒

燕臺賦就尙緘囊已作新聲繞杏梁見說負山常夜半能言鸚鵡枉闗防

翠扇紅牙淺黛愁梁塵飛下晚云畱貫珠未竟金杯側卻欠周郎一轉頭

遊普向十首【謁雨石解元得十詩隨得書之呈王仲衡尙書】

西湖西岸三百寺一一題名嗟未能他日誅茅追勝賞卻尋詩版驗吾曽

一老昻藏物外髙陳陳胸次盡龍韜功名未療湖山癖卻著袈裟替戰袍

靑林果熟星宿爛修竹風來環佩鳴翠影扶疎僧宇靜吟余屋角見云生

虀鹽未必劣僧蔬塵裏光陰易破除他日摩肩霄漢上卻須此室與藏書

日冒風埃鬢腳黃歸懷絆驥可能忘誰知碧領蒼云外占防人間五月涼

寺壁龍蛇石刻新防州十絕典刑存鵝溪爲捲湖山去擬與詩人到處論

逺近僧垣共白雲蕭然不著世間塵朝參夜講庸何計野飯山棲已可人

處士前身自水僊天教淸句紀山川卽今秋菊寒泉意雙鶴飛來若个邊

崇岡回首路縈盤夕照明邊小憑欄舡閤淺沙催客上玻璃影裏見長安

行穿老檜千尋影歸受涼荷十里風從此勝遊縈客夢夢隨黃鵠下云空

十絕句呈章茂深安撫

雨餘涼气曉風沨卻愛朝陽一抹紅照影芙蕖天與逺可能猶恨打頭風

忍饞畱得可羮魚防沫相濡未就枯自解栁枝投淥水勞生與汝各江湖

三傍淸淮酹酒杯四年霜鬢犯風埃卽今定被淮人笑又見衰翁祿遫來

追尋名勝賸畱年白首猶參五字禪寄語蜚亷亟回馭擬淩風去訪詩仙

詩伯於今第一流淸篇傳誦到鰲頭共推句法源流逺伯仲防州只楚州

密受眉山一印傳斯文千載石林仙使君酷似牢之舅更喜鸞膠續此弦

右史文章海倒流淮南異政古人儔親聞撫幾推雙美獨向夫君放一頭

楚城巉絕控窮邊楚俗傷弓未帖然一自並州煩李勣不聞貴買渡江舡

里社過逢起醉眠行人魚稻不論錢欲知勸課功多少地覆黃雲逺接天

經綸術業向來優千騎東方恐未儔他日應攜報恩子還朝看拜富民侯

村居二首

五風十雨梅破夏三靑兩黃麥欲秋山禽誶語野花笑瘦笻隨客下西疇

卷書揩目小披襟睡起初便茗椀深一縷碧檀無與語坐窓閒看竹移陰

謝三提幹召飲三首【旣往則妓車集一杯徑歸】

坐上紅衣未放歌客問冷靣釂金荷驚飛可待聞檀板擬柰吾家故事何

賔筵笑語雜絲弦說到山翁更粲然衰鬢豈應妝面側陳編只合粉袍前

不慣香風擁妓車分當淸坐冷官衙歸來自笑殺風景卻把茶甌對菊花

謝兩知縣送鵝酒羊面二首

僧樣齋廚冰樣官饑慿脫粟食無單不因同裏兼同姓肯念先生苜蓿盤

麥生宜配臥沙羊鵝防仍便碧酒香陡覺今年好冬節朝來紅日爲誰長

次兩知縣韻四首

老去棲遲八品官劍頥深悔誚田單東鄰未省吟髭防笑擲牙牌命肉盤

暴醉琳膄飽棧羊巡檐閒認小梅香胡牀曝背闗情甚古錦囊詩引興長

似我聱牙亦漫官倚君風義慰羇單開緘更識新詩法脫手銅丸轉玉盤

政成無復敗羣羊萬軸書前一縷香明日過君況休務茶邊淸話不妨長

題椿桂堂四首【爲莫倅作】

日日髙堂笑臉新五株芳桂拱靈椿枝縈非霧根盤石共閱壺中不盡春

靈椿移植自仙宮丹桂年年不辦供材薦明堂皆巨棟君家培殖富陰功

蒙莊漫詫楚冥靈獨秀吾今陋郤生更笑田家紫荊樹每隨人意作枯榮

鴈影聨翩上絳綃庭蘭再世更奇標義方可但燕山竇行跨當年八葉蕭

次石湖送炭韻贈龔養正三首

饑烏窘兔不謀身君亦衣穿桂作薪小露化工陶鑄手地鑪分得雪中春

廣文書案雪沾身竈婦冰葅焮濕薪防勝銀花猶拜賜凍醅寒餅不成春【立春日大雪是日國忌】

寒谷冰崖底著身望晨疑寢越王薪今年未辦巡檐笑急雪陰風肯貸春【立春後雪寒特甚】

送鵪鴨臘龔養正二首【龔以憂不作詩】

霜湖風艸自徜徉夜网晨不易防作意分甘資一飽爲撩淸夢到江陽

騷人茹粥耐支離過眼風光不到詩鄕味慇懃勸開肉未妨新句解人頥

早春十絕呈石湖

不是風寒卽雨寒朝來春意破天慳怪君未解春皇意恐把韶華付等閒

倐看媚白破梅枝更喜嬌黃著栁絲春事斬新當客眼可須山鳥報人知

樹外晴雲不擬飛東風無力愜單衣垂楊院宇斜陽裏還是鉤簾待燕歸

中林頻度養花風合放林梢一防紅蝴蝶與春偏有約依依先占去年叢

杏羞桃澁要詩催客子情鐘倍費才惜欠王家千杖鼓輥雷聲裏看花開

未須看竹扣人門且復尋梅過水村香片防衣歸馬健臨風只博斷吟魂

虎邱僧宇瞰坡陁幾許香軿載酒過遊子花驄煙外駐麗人塵韈水邊多

緩引牙檣載綺羅寛圍絲錦著笙歌小擡醉眼遊絲外夕照衘城柰樂何

鴟夷古錦犢車轅盤薄沙鷗舞蝶前少日長安聚蚊夢莫年詩酒解隨緣

館娃宮外趂遊人不見湖山自在春聞道石湖淸絕處芳時不著綺羅塵

題溪橋雪月圗

雪野無人訪夜防冰壺絕景畫中看橋邊覺欠梅枝在姑射嫦娥各耐寒

題髙縉之劍室二首

髙郎櫑具映峨冠沈燎茶鐺一室安遊刃聖經千載計卽今長鋏未須彈

皇家威徳憺遐荒何物樓蘭尙頡頏想見詩人欹枕處雲霄中夜有光芒

題龔養正孩兒枕屏二首【養正方若少子】

小屏光潔雪難如寫出嬉然同隊魚索句擁書皆薄相笑啼嗔喜莫憐渠

眼中何止舞雩童況是君家積慶重夢裏送來煩孔釋要令門戶繼荀龍

次韻答陳夢錫十首

古人存心屹底柱捲舒晦明付時行蕞爾之身函天地政可蠛蠓睨功名

吾宗石友讀書眼可但於易鉤其深日來弄筆課七字萬象犇忙供醉吟

向來應俗用古學我亦未悔金注昏伍胥宰嚭各腐滓吳歈越吟誰誦寃

巨室熒煌萬金產小家經營一簪余克庸盟隨制挺足更用荊屍來搗虛

姜子嗜酒不良行諸公俛顧慙登瀛尙堪堅坐作周鼎底用詩名滿鳯城

冰檗未肯執名卿搔頭自剔書窓燈君家老人如椽筆淛江鄞水倒澄

九重聖孝絕今古矞云麗晝南山髙臺閤不無補衮手付我五畆耘艾蒿

諸儒峨冠每捫舌四肢非骨寜自彊卽今可言尙十八直須坐治開明堂

續經發冢古今病未容灼膚防瘡疣決知蕭蘭異根葉始議溟渤包眾流

詩人鋒鋩不可觸瞢攬鯨牙撩虎須飛來此編更作意詩行快對防州圗

次韻吳守四首【時上冡得吳詩招賞牡丹】

十日陰寒此日晴歸來趂賞大花春主家千斛香泉碧卻自摩挱漉酒巾

園林落粉吹香雪魏紫姚黃獨步春明日挿花同一醉小閒譚麈岸綸巾

莫管龍公嬾放晴主賔笑語自生春不妨妃子天香靣滿壓林宗折角巾【是日以雨行】

當日謫仙隨鳯詔毫端寫出禁園春沈香亭北人沈醉誤認龍香在領巾

謝劉提漧墨竹見遺二首

王孫筆自徐州戲爲詩翁寫渭川眼底疎枝欹密葉靜含寒雨暝蒼煙

龍孫裊裊初辭籜鳯尾娟娟擬受風疎影向人翩欲舞夢殘依約月庭空

劉有詩再次韻四首

小防猩毫出碧鮮技隨文思各增川秪應月地饒槃礡心醉寒梢曳曉煙

已後湖州禿鬢翁喜君揮掃有遺風幻成殢雨熹晴態盡使塵凡一洗空

此君髙韻已蕭然更向新詩得媚川誰遣小家藏二本爲君時炷水沈煙

耐暑支離倚瘦笻百金未博一襟風了知詩有蠲屙力絕勝江濤捲碧空

題畢直閤繙經圖三首

凝碧有詩才逭死靑巖不語竟何禆先生著論胡塵底未覺丘明見仲尼

伯圖無繼昧尊王獨抱殘經析渺茫地下威文應吐气人間宋李解升堂

中原正朔合天王細讀遺書癭作囊老子披圖揩病眼爲公重炷石鑪香

循資趙宰有賀詩次韻三首

宦塗跛鼈陵坡上學舎寒蟬飲露淸蹩躠彊顏才跬步不應天驥與論程

蒿帛入門無防潤妻孥食粥有餘淸【文林則添減如此】輕肥騰趠非吾願矻矻雌黃且課程

反唇餘子輕白屬目耆儒上紫淸老境我甘追汗漫明時君合訂章程

都下春日

煙林紅翠已班班雨後春工不暇慳付與笙簫三萬指平分防舫防湖山

次韻答趙文卿四首

才名一世未通班天向詩人每坐慳不作上書來北闕可無擕妓醉東山

平日詩聲不易班聨翩屬我未應慳得無紙貴咸陽市當有人逢飯顆山

小燕招邀慰病顏何曽雨澁與風慳分明喜鵲先知得未曉飛鳴閙屋山

簾疎財許客窺班未得纒頭小破慳已結云愁蜚蝶夢莫斜秋水蹙春山

次韻袁憲勞軍許浦中路冰合二首

風聲雪意恣馮陵更挾霜華夜气凝水伯防河銀作板欲畱公闘玉壺冰

細讀淸詩擬泣岐問津平日防河湄只今西去須遵陸平地風波恐更危【予亦阻冰常州】

次韻袁憲打冰移舟三首

倚柂扶篙待打冰回思鷁首潄波聲定知行止非人計料理詩愁喚麯生

畱滯何曽念奮飛君恩已布得徐歸賢勞肯羨膏粱子醉眼瞢騰坐妓圍

東行定見野橋梅望望花隨驛使來曽約南枝春信否急煩好句與催開

贈何符山人二首

小詩落紙粲春葩傳徧侯家與主家未怪東來將隻影十年囊筆飯京華

冷看俗態詼謿裏緩閱年光醉夢間想得酒瓢詩卷外此生無物更相闗

趙介卿見簡解謿二首

復閤朱樓繡箔褰蕙蘭風處各嬋娟詩翁它日揚州夢回施京華美少年

酒家舊識元眞子街吏嘗隨杜牧之回首昔遊堪一笑暮年茶果秪僧期

寓吳門十首【張監畱居平江率趙守袁憲月助桂玉費作】

一寒驅去還千祿萬慮紛然秪愛山閱世怳如淸夢覺求田聊計白頭閒

官卑責薄得徜徉漫仕歸來味更長它日故人多好事龍雞載酒未吾忘

諸公念我閒無食粟繼輿臺扣戶頻眼底梅花還索笑酒腸詩膽已輪囷

溪翁園客問何如可諱浮生百計疎不憚典衣規得酒長因乞米衒能書

向來勇防著書勲一刻曽將白璧論老去光陰都不惜靜看烏兔役朝昏

興防猛輟淩江棹重看鶯花茂苑春歸自乘流畱亦好浙風淮俗總宜人

日日煙林野市間路人應作老狂看排門賞竹寧辭罵踏雪尋梅苦耐寒

稚子浪憂陶令老山妻終譽仲卿賢虎頭試寫經行處龍具寧甘未死前

禹益咨兪儼紫庭藩星仍映使星明鄙夫少日三千牘盡付詩情寫治平

平時觴詠妨生理此去狂疎托上官但使推敲貸衝節不煩排日報平安

次韻張丞

官上絕無歌酒樂堆豗了事孰非癡開樽良省纒頭費卻有新章贈雪兒【是日仇香出寵不費而歡洽有小曲之傳】

次張丞送菊韻二首【時已十一月】

粉身免泛杯中物並駕容陪隴首花況耐嵗寒雙榦在周旋三益羨君家

寒花彭澤門防舊好句柯山伯仲問貧負淸樽只三益詩人錯笑庾郎慳

紹熙壬子勸耕妙勝四首

縣曹文墨厭拘纒野飯山行舊所便秪道窮塗難措足朝來風日爲誰妍

每愧敲榜辦賦租防心還喜勸耕初渠儂嗣饗金穰慶老子長捐柱後書

勝日乘閒覺半仙笑摩老眼向風煙平章春事禽能語媚嫵韶光栁未眠

桑條麥隴接比鄰社酒家炊丐路人風俗尙如它日否慿誰細問故園春

淨居勸農三首

妙勝庭前折小梅淨居門外躡枯苔日煩禪老羞茶供親與田翁把酒杯

今年春計定何如說道家家甔石餘滿意爲翁開笑口老夫心事秪耕鋤

簿書堆裏得抽身梅栁風前觸眼新報答好春還著語今朝猶喜是閒人

次韻王統制喜雨

公餘競病揮詩筆誰似風流老伏波對雨肯來同把酒當令阿素爲君歌

示阿防三首【孥累登招寶獨畱守舎旣歸小詩付之】

曽倚新晴望海天天容海色湛相鮮奩中遙防羣鴉影萬舶千艘忽過前

官上依然四壁空訟庭人寂每從容看家不爲穿窬計老去登臨分外慵

老稚懸知樂有餘迎門先問小於莵風煙滿眼山環海對酒還曽斵句無

次王巡檢韻三首【王得予詩鋟之木】

搯腎搜腸不自奇細模深刻似非宜流傳縱便雞林售指擿防遭鵝腿嗤

平生嘿識玩詩昌對客揮毫底未忘秪恐韓陵讀碑客誚君艸艸誚吾狂

每愧銅盤走柘丸忽驚檀軸捲絲闌眞成敝帚千金享笑喚諸雛掛壁看

朱倅索詩作三絕謝之

因循不試推敲手日月消磨簿領問舊故書來盡新作窮兒劵負防時還

多謝詩翁肯唱於挑燈泚筆復踟躕龍文虎脊渠皆有鶴膝蜂腰我未除

從公揮掃且觀傍免費雕鐫苦腎腸血指忍慚嗟已老怒矊相向更深防

瑞巖寺三首

嶺岫周圍罅縫無勝流三百鏁冰壺客來誤作囚山想猛憶門前自坦塗

橫前石廩疑無地步入蓮宮別有天說道三山環弱水不應回首羨巢仙

巳到平生未到山朝來白水漲田間要須樂事成三絕更倩詩翁露一斑

再次韻三首

得君淸句我愁無不惜長哦缺唾壺句法森嚴誰到此了知島可但中塗

俗塵我亦憐多病道價師今重五天投老鼎山追舊約未妨林壑著臞仙【寺主作庵鼎山云】

連朝飛雨暗羣山局步修廊廣霤間防作閒人畱十日當令屐齒徧苔班

喜雨二首

永寧開善皆畱宿夢破階除急雨傾人道行車定膏澤我知龍伯念春耕

招寶山鄰娑竭宮縣峯仍接補陁峯晴晴雨雨皆如響謬挹池鰻拜土龍

定海甲寅口號七首

長官淸苦舊傳聞檢放秋苖近四分畢竟不緣胥吏手旱頭科斂枉紛紜

田租有約不相違比著丰年數已虧一飽分明郎首賜防曽刺口問抽卑

已抄口數報隅官嵗後朝餔定不難且願眼前彊健在趂坊討海過冬寒

水泛溝塍意欲饜淩晨還復雨亷纎早秧未頷【其感切】猶須挿晚谷無多不更防【直亷切】

父子分頭上海船今年海熟勝常年官中可但追呼少不質田輸折米錢

鄰家兩兩捉春歸笑語相過復嘆咨共說頭前夜作防人莆网罣流屍

連宵飛雨喜滂流已入梅天過麥秋二十年前如此晚金城地抱卻全收

謝張徳恭送糟蚶三首【徳恭師文友也】

舊箋虫介甘溫性樽爼風流每防勲況復餔糟小酲後眼中羣品此其君

壓倒淤泥白蓮藕半捐介甲露穠纎玉川水厄那知此急具姜蔥喚阿添

誰與江角長雄一時風味兩無同吾兒不友王文度底肯分甘及乃公

再次前韻三首

春事兼回寂寞濵茅檐背日已書勲徑須引睡攜黃你未辦尋芳命紫君

連夜愁陰苦戒嚴雪將寒雨闘防纎老人凍餓人情斷米價何如酒價添

茗甌對客乳花濃靜聽揮犀發異同度臘迎春如此過不知人世有王公

張守送羊羔酒將以三絕次韻答之

生嘗跪乳資名教死去遺芳謚碧香洗盞開嘗吾未敢稱寃肯入菜羮腸【俗云秀才食羊踏破菜園】

小槽淸凝帶羶香釀法知非羸角羊拜賜未辭幹講舌呼兒畱得薦蒸嘗

甕中別作一家春羒羜防生得效珎少貸陶家煎雪水更論徐邈對賢人

郡齋鶴飛來作三詩還之

倒頬翹然望四遐芝田懸圃不應賖僊僊飛傍茒茨下誤認西湖處士家

不知蝸舎安卑陋何似侯家效羽儀千字罷賡明逺賦一詩聊送佐卿歸

君家矯矯乘軒骨聞道今成趙璧回卻擬黃堂掣鈴問夜光論斗防時來【守許以詩贖】

張守有和章復次韻三首

一骨萬金知未愜五云七字不妨賖此翁久斷揚州夢徑付凝香舊主家

接翼鴻冥聊爾爾大書麟獲更儀儀雄邊仙伯橫琴處應道蘇耽興盡歸【雄邊臺名】

閒舒側理題長句漫與胎仙紀往回花徑宿鶯樓著燕因思如願賦歸來

再次羊羔酒韻三首

元放諸孫憐遽許截肪醉骨薦馨香茂先九醖猶須問自是詩翁石作腸

萊子杯盤別樣香春浮親面日相羊老夫底幸霑餘瀝卻笑無魚客孟嘗

他時阿奮辭髯簿來作東風席上珎安得方平鞭亂石百觚陸續丐吾人

再次還鶴韻三首

朅來室邇念人遐回首靑田防許賖飛去定驚魚蕩水跫然今似客還家

啅鵲卻陪新飲啄啼猿儼識舊容儀可須辯士誑荊楚似喜逐臣還秭歸

人家往往琴堪劈誰定如翁肯放回他日飈輪駟修翮衘恩當復誓云來

題項處士山堂二首

一庵小憩俗問勞月牖風軒俯鳥巢我亦靑衫倦遊者羨君先辦蓋頭茅

久安楚俗眠云屋又向吳儂倒藥囊出處無心俱樂地世問何處不山堂

江湖長翁集卷十八

欽定四庫全書

江湖長翁集卷十九

宋陳造撰七言絕句

次韻楊宰汲泉浸梔子花

山行不識小人但有淸寒餉瓦防想見雪膚陪獨夜世間無比長官淸

次韻張守三首【史君治惡子邦人快之】

頻嵗中田若螟螣爲渠秉畀作丰年只今防子誅求地巷議街談一粲然

平時漫詫跳梁去末勢寜逃死棄如但遣鯨鯢絕吞噬茫洋春澤盡嘉魚

虐天子子是無天謫一何妨惠億千聞道蠍中猶滑渙可偕五細尙窮邊

次韻張守四首【守出郭回】

畫舫前頭碧湛空晴雲低影更溶溶橫陳景物無央數盡獻詩翁阿堵中

新詩囊錦墮春窓旋炷銅鑪百和香試握毛錐支勁敵獨憐赤手彊扶瘡

舟淩淸泚轉彎環立鷺馴鷗拱挹間還憶苕溪聼鳴櫓歸來淸夢定家山

蔥靑嘉樹被平崗素艷丹葩半在亡安得芳春並好客一時難老倚霜

慶元冬再到盱眙四首

虎頭山下參天栁親見栽時共我長栁自摧殘人自老半生不抵熟黃粱

平日朝京此問途如今一水剪坤輿客來羨殺閒鷗鷺北翥南飛得自如

醴筵曽作二年畱靜鎭人今郭細侯望防江南空夢到西風斜照白楊秋

日行犖確靣孱顏舊慣山居意易防見說煙雲暝崷崪北人爭指畫圗看

閒居十首【營隙地頗事栽種隨遇作一詩前後不同故無倫次】

雪云脫壊漏朝陽風物橫前引興長紅糝紫蕤今次第遷鶯來燕費商量

種桃接李不辭勤旋作花前把酒人羨殺文禽映花語飛來趂得見成春

春來敢自貸衰慵正要檀欒問白紅愛竹劣畱枝防徑灌花分破著書功

僊僊弄影俯瓊瑤月地香紅若見撩淸夢定爲蝴蝶去杏花繁處宿良宵

破曉東風尙作寒孤笻隨客已媻姍絕知蚤起非吾事要趂梨花帶露看

步屧歸來未覺勞迎門喧笑問兒曹笑翁渾似魚千里小圃周圍日防遭

閉闗不爲賞心防咫尺東園到自難斟酌東君惜春色破除十九作陰寒

病減還思近麯生嚼花嗅蘂對空瓶不應鬥酒錢三百猶惜春衣耐獨醒

桃李爭先不待催梅花轉首已靑苔卽今蜀種胭脂樹壓倒羣芳尙嬾開

寒食淸明一箭過晚晴庭院緑陰多兔葵燕麥易輕脫紅藥碧桃須孰何

趙園飲三首

不謂東君雨後春尙多紅紫待遊人天香更有西京種來伴賔筵笑臉新

收藏春色駐年華珍重王孫好事家肯挽歸驂共良夜一天風露一林花

酒邊容角少年狂扶路歸來興未央羨殺雄蜂雌蛺蝶月膏煙膩宿花房

客夜不寐四首

久客情悰若鮮歡園林揺落菊花殘北風作意吹霜曉又報江梅一信寒

陣鴻轇轕上云衢夢欲成時毎破除少睡更堪寒夜永新來熟徧少時書

淸樽黃卷交期絕芋火前頭老嬾殘賴有平生短檠在一燈明滅伴更防

飛騰志意老來休卻聴雞聲吟掉頭催雪憶梅還得句到家準擬阿儒求

題九老圖二首

涼亭燠館塵埃外野鳥溪花俎豆前但愛林泉映華發豈知勛烈載靑編

帝憐憂國許歸田猶得幽居俯澗瀍應笑詩人賦招隠茹芝帶索只臞僊

題行山圗

溪山無處著纎塵翠壁蒼漪襯月防可惜人間淸絕地葦問漁父與平分

江行四首

帆飽舟輕去若梭平生忠信傲風波忽然隠幾驚揺兀知是那吒石畔過

舟鷁淩乘著羽翰攤錢三老喜安閒江豚白欺人甚噴浪跳波防影間

逺近靑山不辧看翩翾徵鴈敢爭先船頭起浪風頭孰不假驂鸞自半僊

帆桅飛去劃空明人倚東風兩翼生世事快人如此否日斜三百不畱行

到房交代招飲四首

躡盡巉巗气未蘇悔來坡下獨長吁一觀煙霧南山面從昔名坡信厚誣

檐外浮嵐防翠堆道人親眼爲渠開飡錢官簿何須計直爲南山亦合來

勝日山堂共一樽未妨窈窕對嶙峋髻分翠影眉爭緑人與南山各可人

妓圍檐額潤空靑岫幌云闗夜不扄吏隠風流輸我輩可須逋客詫山靈

再次韻四首

山好能令肺病蘇詩來把玩更驚吁蜀人例作殘山看端喜因詩免受誣

語不能工恨作堆撚髭空對翠屏開淸吟賴有雕龍手繡叚聨翩詔後來

犖確悍頑經數驛醒然初挹碧嶙峋眼明驟與眞山晤不比逃虛見似人

山色陰晴逺更靑誰教睥睨枕巖扄詩翁意欲移千步安得朱符祝巨靈【公雲山甚佳惜不更逺二三里】

再次交代韻四首

筆力濳窺大小蘇詩傳諸老定嚱吁從今訂價連城重政使羣兒有善誣

昔誇石廩祝融堆劣見人家畫軸開坐挹髙寒吾願足此行似爲此山來

環秀亭中命淥樽雲煙明滅映嶙峋佐州不喜分風月喜與南山作主人

詩人妙思天同巧鬼守闗不及扄閒挹山光誦奇語斷無塵滓混襟靈

再次交代韻四首

嗣皇仁覆物昭蘇臯自陳謨鯀自吁聞道諸公扶國論須君左袒訂邦誣

今朝著我簿書堆領客樽罍未辦開始信南山是知己露奇呈秀斬闗來

漫叟當年臼作樽侑樽靑嶂漫嶙峋與君屢共山前醉似覺淸歡勝昔人

傳聞洞府鎖髙靑探著詩成數啟扄相見羣仙書玉葉更應交口嘆精靈

再次韻四首

君家詩價自姑蘇系冑蟬聨世唶吁欲把阿元輕輩行古今俗子喜相誣【世稱韋郎葛立方謂士元非韋比立說甚嚴見韻語陽秋】

眼底薔薇玉雪堆過從休待牡丹開送春疎酒山應笑底用奚囊日往來【是日同小酌】

視艸行看賜上樽濁醪付我酹嶙岣扶攜誰共山前醉從此無君度外人

詩愁磨盡鬢邊靑鑰無施閉理扄牛渚錦官祠廟古瓣香儻格在天靈

復次韻四首

諸李辭章推李白向來蜀道賦噫吁房陵山險猶如許石穴巴卭定不誣

昔上瞿塘灩預堆盤渦如井放船開山行歡喜今非錯備見梢濆撆漩來【地有錯歡喜山】

十里髻鬟誰綰結半天蒼翠自嶙峋教兒莫憚依山住闊領裁衣盡土人

病肺還孤竹葉靑【房酒頗佳】小園春去尙深扄春衫紅藥彊相比婢子可憐無性靈

襄陽二首

自憐薄宦走紅塵相見山靈厭俗氛咫尺峴山無計到秪應飛雨是移文

采藥仙人去不還鹿門山翠郁孱顏霜髯尙困卑官縛自問胡顏上此山

春陰二首

連連麥浪揺空闊挺挺松幢舞暝寒眼底春工餘防在更堪風雨苦摧殘

園林桃杏已無餘雨挾春寒擅曉晡芍藥紅慳猶料理海棠嬌甚可枝梧

祈雨而應範簿有詩次韻四首

蒼黃日日冒黃塵敢意誠通主雨神曉起遽聽沾足報天心政爾念疲民

瓣香親謁睡巖龍髙臥逶迆豈自公巖下望龍須一怒向來作止系凶丰

久無音信日邊來憂國誰憐愴老懷想見天顏歡喜甚鴛鴻入賀滿堯階

山城粗滿望霓心老去私憂念自深更祝今宵繼疇昔並煩魯史紀爲霖

漢江岸二首

一自陽侯戰雨師棗畦桑隴但空陂此君屹立如尊勇依舊靑靑似昔時

沙隨秋漲漫川原沙外人家盡毀垣寄語饑羸莫深恨西人無數飽魚黿

題驛舎二首

客到淮鄕話楚鄕長將天末指襄陽如今漂泊君休問又過襄陽十舎彊

官曹有底著迂疎秪合江湖老釣徒萍梗可能忘在莒蒓鱸秪有夢歸吳

呈程帥五首

平陸海吸潘江羽扇雍容築受降許蔡衡湘全楚地了知邾鄶不成邦【坡詩北行連許蔡南去極衡湘楚境橫天下懷王信弱王】

景物橫前秪費才何妨折簡喚鄒枚連朝積雨前宵雪總爲催詩陸續來

不將杯酒破衰顏轢月淩風取鬢班雋永要同無味味雕搜聊樂不閒閒

客問久欲賦歸歟歸去何人爲起予平日嘔心空子墨羨公落筆便黃初

一樽規度雪寒朝小輟鳴弓抗射雕未用軍書送巾幗故人祭竈有佳招

程帥寄詩見憶次韻四首

擾擾飛潛易陸沈化工刺手斬然新飲光一笑知誰繼試把機舉似人

淸篇屬我慰平沈宻宻闗領防新從此倚門麾捕影更將形似許詩人

車笠何人記舊盟惟公不作白頭新渠儂欲識九華伯可但詩壇第一人

子云屬思舊深沈脫手淸詩語意新天上黃陳應首肯授公此柄淑諸人

六絕句呈趙帥兼簡鄭機宜【二公同乙未榜】

南徐把酒送行行話我漂零倍愴情屈指六年才一夢更消防夢了浮生

玉筍班中第一流冰花影裏釂瓊舟來遲輸與花前客袖手看公筆不休

鴈塔題名盡俊賢卽今十八臥重泉合離榮瘁何須較彊健相過是半仙

宦路平時欲陸沈先生誨語每南金長庚配月空回首古井無波已此心

蒲鞭閤束久停檛暮府人閒早放衙頻喚羊何把詩筆卽看姚魏用年華

長日登臨憶侍郎芳時譚笑客凝香須公多辦瓊花露容我時開古錦囊

房陵十首

似聞僊伯厭乘龍常混紅塵市井中覿面未須趄避我褰衣無計防尋公【房人謂巧避云趄避力尋爲防尋趄七靴反防音靫】

陰晴未敢捲簾看苦霧蒙蒙鼻爲酸政使病餘剛制酒一杯要敵澇朝寒【晨起霧久乃開土人目曰澇朝】

雩壇歌舞雜嗟吁下酉猶濡上酉枯誰謂朝來一拆雨歡聲已覺沸通衢【瀦水漑曰酉得雨曰一拆雨】

竹屋髙低正復斜蔚藍影裏著人家底消山峽三分瘴爭課盧全七椀茶【土人晨飲茶云勝山嵐气又曰防三分瘴】

夏田少雨富來牟多雨何妨穡事秋已戒日供皮子面更教晚稻飽霜收【面皆墋不墋者曰皮子面稻待霜乃收曰飽霜米】

跨牛待得夕陽回在處諸嫲笑口開已借蠟錢輸麥稅免教緝捕闖門來【弓手下鄕目以緝捕】

杯酒淸濃肉更肥咸言趂社極歡嬉丁寧向去坐年日要似如今斂脯時【年日飲食曰坐年社日曰斂脯】

農閒閭裏有逢迎白飲傍邊骨在羮老稚不妨頑過日邊頭難得是升平【俗謂戲曰頑羮曰骨在】

刈罷秋禾未敢慵更須趂逐過殘冬城中竹筊今年貴鹽茗新來免闕供【賣枯竹供防曰竹筊古巧反】

翁媼同圍老瓦盆倒篘新酒雜淸渾梘南梘北皆春社且放烏犍臥晏溫【村落所聚曰梘】

春寒六首

掃雪堦頭曉未幹東風作惡鼻仍酸西園防檢江梅後秪有櫻桃不避寒

稍稍春光到眼中衝寒試與小榰笻杏花已尾櫻桃拆正要深紅間淡紅

衰年心緒自低摧可是靑春昧一來防日不教書作祟爲畱病眼向花擡

去年秫地傷秋潦春酒澆醨不可親紅樹梢頭山鳥語秪應笑我獨醒人

淸明寒食經旬是笑問風寒更防余小杏惜香春恰恰新楊弄影午疎疎

平明欲斂云復厚薄晚未休風更顚老怯春寒不宜出下帷添火擁書眠

同沈守勸農十首

誰似靑君用嵗華徧分春色到幽遐房陵逺近山千疊到處東風到處花

門橫石瀬潄潺湲兩兩人家栁映門花影灎紅山影碧客行疑到武陵原

行徧西阡更北村檀欒處處緑梢云官身未敢山間宿可得排門謁此君

共扶翁媼看行軒亦有娉婷立道邊侵鬢黛眉唇淺注鈆璫勻瑩茜裙鮮

沈炷茶鐺且翠防歸軒何惜小逶迆晴天璧月今宵好待得金波泛夜時

紅斾朱轓得暫陪端知非爲踏春來卽今歸馬班如意定被山花野鳥猜

林花斷續碧溪長好在冰奩照靚妝泛膩流膏知逺近未妨粉水更添香

病來止酒似淵明潘嶽歸田賦已成布谷催耕如見諗提壺勸醉更多情

抖擻平時簿領塵偸閒來作看花人從今日作花間去已費今年一半春

露粉煙香細孰何荊扉竹徑喜經過陽和若作畱連計誰遣飛紅掃更多

不寐二首

攺徧年來所著書依然幽夢隔華胥寒更何與衰翁事數到琤摐殺防余

追思可樂是丁年日力孳孳有食眠頭觸屏風秖燈後慈親笑勸掩陳編

觀山四首【予創小亭觀山五月十八日偕客遊是日晴而雷防雨先歸三月亦爲此遊晴出雨歸坐此小不快蓋懲此也二十六日滿罷而去因作此紀之築亭所委張道堅也】

晴春載酒小徘徊倐作衝泥冒雨回畢竟山靈嫌俗駕卽今還殷阿香雷

每從廹隘面孱顏劣比緣墻見髻鬟好在此亭同把酒與君全體看南山

山如豪俊略方隅傲睨驕蹇未受拘爲著孤亭淩縹緲至今端委正衙趨

道人動作千年調京兆才餘五日畱此去浮圖桑下意得無追憶費冥搜

郢州守風二首

驚風淸旦捲黃沙薄暮蜚云尙炮車今夜石城樓上角不妨重聽小梅花

甕盎轟豗恣擊撞佩環時亦奏鏗鏘風濤欲靜猶須怒一付天吳自抑揚

過呂仙洞四首

神遊八極此焉歸紫府天寛石作扉倦客重來炷沈燎轉頭六十七年非

天人蛻迹便天飛混迹塵凡世得知嵗歷七朝逾六百朝朝冷眼閱行屍

嵌巖中有玉爲壺不作嵇生守煆鑪玩世肯嘗束老酒翻身時過洞庭湖

塵蹤了鳥病催殘夢謁眞人九轉丹已熟浮生枯骨觀更悲凡質遇天難

書事二首

壯年膚骨已淸臞老去支離轉不如二十七年扶病過半緣耽酒半耽書

苦吟添滿鏡中絲課效全輸博塞嬉攺就新詩哦百過浪言兒輩不須知

客枕不寐二首

老羨平生睡作魔矧因多病覆金荷起慿曲幾頻搔首如此迢迢良夜何

嗢喔鄰雞防番鳴琤撞江浪欲無聲擁衾寧復還家夢望殺東未肯明

次韻郭帥梅三首

客子徒煩賦憶梅怯寒未肯臘前開定知酒處頻回首有待江南信使來

薄遊他日爲尋梅爛賞菁村十里開冰影玲瓏想仍舊夢爲荘蝶認香來

後乘從公訪古梅梢含笑臉未全開不妨東閤撩詩興未分愁聽起夜來

寄張守仲思十首

一思交好一悲淒楚嶠吳山夢到迷怕說萬山天樣逺房陵更在萬山西

詩成跬步遣長須江隔郵筒已自疎相望六年無一字故人何計慰窮塗

相從軟語說睽離起我淸譚更好詩別後憂虞今痛定未須細誦悼亡辭

知君喜客我擕雛徑喚郎君到坐隅二子通家仍莫逆可憐相對各縗麄

衰年淡食當膏腴不爲聞韶味有餘定自迎門驚骨立可須蓬語及河魚

迂船徑欲一相過安徳橋西之字河未苦路長寒切骨倚君一笑作春和

珍蔬解佐盤飡飽妙劑眞令病骨輕鐘乳茈姜皆楚產薦芹聊致野人誠

衰慵潦倒知無用祿遫扁舟昧此來滿聽勝譚心已足浩然欲指獘廬回

我方投老嗟多難君亦頻年悼百罹樂事定知神所妬把杯追話唱酬時

詩社同盟欲二年吮宮含羽飽周旋儀眞又屬風騷將定喚閒身續此弦

寄廣教主僧二首

回車半日贊公房香積酥陁不一嘗可但山行休腳力免教饑火燎枯腸

麥綰銀絲稻薦珠春曽是飯伊蒲明朝再蠟登山屐更肯開單共飽無

題潮出海門圖二首

絕島平岡捲欲空兩崕相對屹穹崇卽今畫手兼詩筆更與江山角長雄

捲裏濤波快一披蒼山踴起雪山馳浮天沃日無窮意到我春病酒時

再題二首

天吳慿怒鼓濤瀾不作閒居卷軸看夜半負山誰料得重來坐失兩髙寒

濤頭蜚過不斯須秪合朝昏展此圖緬想海門才末勢終然畎澮視江湖

贈淨慈主人五首【肯堂師住明之端巖予宰定海時爲師出不一二云營庵鼎山他日委兒輩以家事約訪師山中爲年嵗畱朅來行都則受淨慈請爲主人於此予旣汨沒而師亦未得歸休也因寄五絕句】

平時野飯與巖棲忽向皇都作住持見說禪和蜂蟻聚心閒秪似瑞巖時

炊珠爨桂走門徒須信髙人道不孤政使過門盡侯主也須拳棒做工夫

識君方吏虎存邊已嘆疲羸雪滿顚別後漂零怯人問窮山往返費三年【虎存定海山名】

寺前寺後花如錦相見遊人撥不開好把春光供一笑從渠塵韈涴蒼苔

師似蜚云未定居我方薄宦走江湖鼎山他日過從約借問今猶記得無

晝過荷葉浦二首

荷葉浦邊支港多凶人出沒土人窩故人飯我非畱滯月黒天陰免夜過

一舟失得闗生死中夜何人肆敓攘外此湖江多樂土憶常通夕聽漁榔【過舟云爲賊奪舟驚奔幸免】

約徐呂二友訪淨慈老二首【先是過廣教寺牡丹盛開不我前後客主大喜】

魏紫千葩壓曲欄問君何似檐頭看城西更有芳菲地舊約重尋莫作難

人間機巧厭相親南道吾今有主人誰與淸遊聨此轡呂兄孺子最眞醇

再次寄肯堂韻五首

住山今日得宗師妙與緇徒示總持衣鉢更緣延客盡衲衣包卻鄭當時

丈室云趨彼豈徒拳拳此意忍容孤卽今又舉二三語說似當年邑大夫

共譚詩律更譚禪人指昌黎接大顚屏疊葛藤燒筆硯息陰休影了殘年

眼向朱門每嬾擡今朝笑口爲君開別來卻喜人爭席浪遣長須掃徑苔

好在新居勝舊居右連靈隠面西湖東南勝境誰同領我亦閒官一事無

題潘徳久侍兒扇【侍兒去而復回】

韈塵去眼恨成堆賦客當年浪費才何似天風吹霧鬢乘鸞新自月邊回

題張省幹扇

前溪天闊淥泱泱溪上詩翁引興長安得南風吹小艇吟看千蓋擁紅妝

題臧子儀扇

買鄰千萬許兒賖老子詩成賴指瑕門枕醴泉交讓木行人不問識君家

題扇集句五首

寶扇重尋明月影月邊仍有女乘鸞主家陰洞細煙霧姑射仙姿不畏寒

庭院深深深防許美人緜渺在云堂落花遊絲白日靜錦薦金鑪夢正長

竹裏髙亭燈燭光月移花影上西廂蔗漿金椀冰盤凍始信人間五月涼

自恨尋春去較遲古來四事巧相違如今說著成離恨曽爲梅花醉不歸

緑槐髙栁咽新蟬綾扇喚風閶闔天見欲掃牀懸麈尾簟紋如水帳如煙

題扇七首

桃葉渡頭魚噞春莫愁堂上燕依人玉觴欲舉心先醉痛憶當時迹未塵

吳霜有信鏡先知楚雨無蹤夢自迷風榻燒香作僧過羅襟得句爲誰題

聞道廣寒修月手靜看如鑑忽如眉卽今扇裏乘鸞女解笑嫦娥不自持

東絹須題黃絹辭老來斵句不能奇定知爍石流金日記我持觴賞雪時

裁就霜紈未副揮濡毫欲下更遲遲昔遊尙記蕪湖夜把酒中秋見月時

峨眉山北雪極目方丈海中冰作壺我自飈輪隨所往憐渠局息寄洪鑪

廣寒二十五萬戶跪奉素娥聽指呼落屑欲堆懸圃滿人間但愛玉輪孤

再次寄肯堂韻五首

夢思遊覽慰衰遲起耐陰寒不自持捉筆把杯吾技癢可堪袖手過花時【是日早陰暝】

道人心地古爲徒野鶴昻藏白月孤我亦生來世緣薄回思昬宦嘆非夫

技笻過我海云邊空谷人聲喜欲顚更喜重逢各彊健未須淒惋話雕年

倦遊秪有囊詩錦試爲髙人一笑開當日畱題海山寺旋聞石刻暗莓苔

精藍端未下云居況復僧中有後湖理障禪那俱坐斷頗嘗遊戲到詩無

同徐呂二子遊西湖復次前韻五首

老去胡宜誓酒巵興來破戒爲君持自今排日花間醉報答春光已後時

林僊金骨閟丘墟松自蕭森鶴自孤靈魄在天聨傅說遺書落世仰濳夫

僊祠佛舎碧山邊扶路逢人有醉顚火急向渠分此樂徐郎多病我衰年

酴醾芍藥借春回似解商量陸續開安得霜著花骨不教容易染蒼苔

天分天上靈河水圍作錢塘千頃湖未有風亭花月觀已誇勝境世間無

次韻答璧侍者五首

佛屋連延跨翠防看云手版向曽持重遊不是尋春去冷眼漂花卷絮時

獅子窟中獅子子孤羣懾怯更淸孤當塲不作春雷吼底用吟詩壓老夫

他日山行不喚船浪花如雪北風顚而今已苦山行熱卻辦鴟夷餉長年

爲向詩翁致命回定應禪老笑顏開盤飡要是隨宜飽略具油蔥市海苔

欲買靑山貸寓居時臨絕頂瞰平湖巳容下榻煩重問肯念吾貧折劵無

題趙景安二亭

尺五二首

山亭縹緲五云連瑞靄靈河最近天當念江湖吏塵客舉頭見日獨淒然

僊樂慣常醒醉夢市香不斷襲衣裾何須更羨城南杜丹地黃扉卽詔除

雲濤二首

坐看銀山捲壊雲濤頭蜚過不逡巡世間壯觀何人領付與亭中筆有神

闛沓每疑神軸動撞唐更恐日車翻慿欄待得波聲寂擘絮依然掛海門

景安和章來再次韻謝設醴四首

朅來取友得三賢安石仁風樂廣天七字不應呈此拙詩腸老去已枵然

道裝人映醉中姝十二分行儼翠裾遙想翻堦麗淸禁似今羣艷簉庭除

玉盤盂側玉爲人挿羽瑤觴不計巡想送客歸回醉眄司花來夢闘精神

拜賜淸詩醒醉昬恍如帝所聽新翻君才炙輠無窮盡未敢先闗月下門

徐南卿友竹軒二首

皺縠香羅裹瓠壺此君髙韻豈其徒蕭然相對心莫逆敢謂徐郎山澤臞

嘯風含月近窓扉金鎖瓏璁鳯尾齊況復賴君相引重一時同作辟塵犀

卽事二首

隥圍山擁碧崚嶒二載房陵冷似冰今日皇皇空載質令人翻憶在房陵

形容骯髒水雲宜心意防殘欲語誰不作貴人炎冷面北山逋客最相知

再次韻趙景安四首

迂儒法士就雞連猶復拘拘詫甕天度外有人能好客一樽容我賦超然

艷粉奇葩照座隅更防醉墨防襟裾詩成平處猶元白無限羈愁賴破除

平時一飽毎從人自庇官曹等徼巡且可放狂中酒聖冷看得意詫錢神

酒濃勝得晚天寒雲气侵帷水墨翻蘭蕙香前還判醉不須投轄鎖重門

再次韻四首【或勸長翁圖分長安粟逕授議幕歸故作】

公朝已後茹茅連幕府偸閒亦所天寵辱肯爲差別觀道人隨寓秪怡然

作吏丁年熟李書調官晚境曳鄒裾平時外慕生災怪嘉遁爻中有祓除

到眼浪岐官冷熱遇人傳得酒逡巡曼容東老俱通夢不勸趨榮勸養神

頗有傳詩問子山或將贊易譽虞翻先生不乏醺酣笑問字能無欵席門

苦雨次前韻四首

雨腳波頭逺接連衣寒礎潤犯梅天誰憐旅食淄塵客日問珠炊與桂然

墨雲篩雨宻還疎欲出塗泥恐濺裾惡況橫陳費料理枯棋濁酒有驅除

安排看駕趂遊人禁籞猶遲漢帝巡畱取晚香天一笑倩誰寄語主林神

騷窣松筠聽夜喧淙潺盆盎駭朝翻衰翁危坐追交態舊雨軒車尙到門

四月望再遊西湖十首

前時小舫冒氛昬重到輕橈破麯塵湖面風煙飽姿態一番到眼一番新

傑屋修垣著畫圖連連勝士逸人居乘閒我亦無羈束竹杖芒鞋信所如

疇昔相期襆被來飯餘歸意類擠排蘋風蘿月孤淸夜僅見山間結夏齋【充老要宿山間以事不果畱】

杖挑初日闖云闗忽報充師早下山煮茗譚詩有賢子免教題鳯悵空還

十字街頭托盋盂鴈鵝食口待朝脯我來欲序睽違意要問揚州米價無

定結諸山粥飯緣每歸畱得杖頭錢穿雲更欲攜君去布水多煩爲我先【穿雲布水俗語】

堆靑泛碧放船篷萬里風前鶴髮翁絕境滿前官不禁此身未省嘆塗窮

春光陸續委東流看到湖邊安石橊更與蘇堤鷗鷺約辦舟來賞牡丹秋【俗目芙蓉秋牡丹】

歌呼浩渺翠霏問秪苦詩才老坐慳安得觀音毋陁手爲人千紙寫湖山

橫逵縱徑平如水無復衝泥防險人儻使人心盡包叟世間何向不通津【是日遊靈感庵庵主包道人砌南山街略徧】

次韻楊宰食野蓮

小嘗紺菂掉吟頭甓社湖陰風露秋仙實休誇華峯頂吮霜咽蜜亦其流

次韻楊宰捕蝗宿兌巖四首

歸來聞道頗休閒蝗事今隨暑气殘我欲一樽供軟腳還能衝雨過蘇端

旱蝗蔽土翳云空遙想驅馳逐轉蓬端坐賴君醻一飽老顏可諱發慙紅

去爲民勞走險艱停驂防問具茨山秪今欲致賢勞謝詩債徒能準數還

龍公私我雨霶浪釀酒須防有乞漿慙愧四鄰千萬室略無笑語及時暘【獘家東荘近屢得雨】

次韻楊宰淩霄花

髙花笑屬賦花人花自鮮明筆有神可惜人間兩淸絕不教媚嫵對閒身

再次韻楊宰七首

雪英閒澹烱雙明水斛渟碧一防小憩山村無與語燻鑪茶鼎闘僧淸

頗思菱角問雞頭且放蓮房擅早秋蠲渴滌煩須底物未應接綆汲溪流

能書徒自想髙閒煨芋何從得嬾殘蕭寺隨緣茶餅供勝譚誰爲解憂端

棗飣菘葅不闕供露蓮何啻剝千蓬迎秋更有蒼虯卵邀勒斜陽未肯紅

防吟長嘯彊躋攀愁斛多於庾子山我亦丰凶闗夢寐秋成消息待君還

驟聞行旅嘆賫糧無復居人肯饋漿十襲君詩要娛老卻愁痛定說常暘

附麗髙陰暑裏春衰榮不預主林神胡牀想踞僧垣夜卻愛香隨露滴身

江湖長翁集卷十九

欽定四庫全書

江湖長翁集卷二十

宋陳造撰七言絕句

題傅商卿家壁二首

表表兩卿吾莫逆靑芻白飯玉爲醅因循桑下成三宿解後花時更一來【兩卿傅商卿龔澤卿也】

酒處淸譚燭下棋歸期初未厭遲遲若爲徑作翩然去明日陰晴可得知【時兒有訊初三日過華村予以及曉先一日去】

題彭尉軒壁三首

小軒肯許置琴書客邸僧垣總不如豈但郎君可棋酒舊便江水煮江魚

甓社家居水四環房陵官舎秪重山客中一旦兼雙美山影江光袵席間

軒成首作梅仙客再到園池更可觀日有脊令棲小樹時看鸂防下前灘

題吳子隆兼隠二首

盛吉低眉亦問囚不疑斷獄但春秋定知小試皮鞭罷卻喚樵靑薦茗甌

元亮官居亦松菊次山生事有笭箵酒如欵乃聲中醉目向平反笑處靑

次韻張守仲思食車螯

斥除介甲更加鞭雋永丰腴舊所便蟶弟蛤兄從倚市車公酒處信光前

寄趙宰三首【同趙子野吳子隆趙楊子登頫江樓小酌楊子以約客之北山先躍馬去急筆賦此】

頫江山水檐楹外壯觀風煙畫軸中詩客去畱俱不惡緩揺吟轡倚天風

猛士語難熊虎樣畫樓山立水雲間雄豪等作詩家助酒處吟牋莫放閒

北山何意阻淸遊似爲江山挽得畱客未言歸君好事此盟端肯再尋不

學宮諸生飲邀予與子野同之三首

同簉儒宮把一觴鹿鳴伐木奏深堂要防技癢論文地莫憶前宵放酒狂

少日峨冠英俊塲課餘觴詠共徜徉孰知薄宦江湖去頻夢鑪亭餅飥香

忍饑不嗅嗟來食彊項從教俗子嗔乘閒甘作不速客好事無非我輩人

登頫江三絕趙宰增爲四復次韻答之

泛香樽俎飛雲上著色江山泚筆前幹鵲鳴鳩共晴晝長紅短緑各華年

右追和

流光何忍太忽忽一叚淸歡歘夢中賴是緘藏玉雪句老人他日苦頭風

兩豪揮筆對江山怪底風蜚齒頬問雕虎未馴金索緊長鯨已鱠釣竿閒

兩夜北風吹石裂雪神驕蹇更淹畱羇人坐嘆肌生粟媚白妖紅耐此不

東園北寺非無約瘦骨禁寒未敢前寄語驚風並急雪多情多感況中年

贈相士潘翁二首

平時鏡裏笑頭顱道我爲官已近諛但遣餘年猶甲子不妨絳老尙泥塗【翁謂予頗壽】

涼涼寂寂不闗天自詭詩窮五十年君比老夫癡又甚更教斵句當行纒

題幹明寺壁【用趙子野韻】

不待車輪四角生欲行還駐爲交情又成一笑淥樽晚詩卷竹風相與淸

題栢氏壁二首【二月二十七日】

客裏春光似許忙還家余防酒邊狂酴醾芍藥芳期在不問蕪菁滿意黃

夢覺號呼攧鷂風忽驚膚粟似深冬淒涼斂白收紅後賴有春醪琥珀濃

次梁教授見貽韻五首

紅塵半世僅緋衫白首官曹兩換銜羞見淮鄕隠君子紫芝黃獨老嵌巖

沐猴豈合纒章服野馬如今脫轡衘屈指悔來坡下路瘦笻隨客上巉巖

誰向仙曹接勝譚金泥天篆署冰銜如聞不惜蜚霞佩乞與耕莘與築巖

藏室仙經玉作函一編當復翠鸞銜卽今尙喜觀書眼月射淸池電耀巖

敝帚千篇漫手緘分無三字入官銜消磨不盡幹雲气時作長虹貫夜巖

喜雨口號呈陳守伯固十二首

旱風虫孽久挻災好雨如今陸續來誰道天人不相與靑章解挽帝心回

共說邦君禱雨時防如疾痛切膚肌公心一片秋空月可但圓通大士知【使君近請觀音祈雨】

未明出作夜深歸敢怨今年雨後時豈獨旱杷全好在晚秧不死尙堪移【淮鄕散種日以旱杷】

醮壇初上水沈煙甓社龍公敢晏眠爲建淸泠三萬斛坐令翠宻舞中田

貨絕交通腹殷雷人家一雨便春臺卽看商販接踵集已有米船銜尾來

錢輕幣重病吾農未有奇方起困窮粗遣年丰官糴粟少令錢幣各通融

使君手有垂云帚虐魃妖螟掃不餘十頃飛蝗戴蛆死已濡銀筆爲君書【是夏淩塘飛蝗十頃許忽至人方憂懼繼皆抱艸死一蛆食其腦】癘疾流時囊探九羸癃十九得安全再煩起死回生手挽作山城大有年

邦人苦旱日呻呼公比邦人更瘠臞賀雨歸來人競問邦君今日解顏無

得句聊將頌作霖開樽亦復陋孤斟南亭舊約何時踐志喜從公更一吟

嵗收粗足蟄饑雷不賴門生送酒杯坐遣將軍捫腹笑端知此恵有從來

雨後郊原小杖藜行人相語各伸眉卽今極目如雲稼曽是蝗虫蓋地皮

漫與

與世端如上瀬船還家稍辦買山錢松風吹斷蓬瀛夢詩酒淋漓送暮年

防簡齋二帖

夜光一百八十七【簡齋三進札共一百八十七字】有底六丁忘下收宻勿端知紫皇側鎭欀猶計子孫謀

無題

多譽庸非蠲忿艸一謙良是辟兵符先生謦欬忘雞口俗子過逢動虎須

陳君美許仲和赴省病不能出錢以二絕句

修程快著祖生鞭勝日同乘李郭船自愧不能扶病去郭南亭上看登仙

何人把酒送揚舲定復從容栁下亭共說歸時栁陰合與君衫色闘靑靑

春暖贈梅喜作二首

晴日烘開粟玉葩嬾隨霰雪送年華淮鄕地冷開𨿽晚竟是人間第一花

手撚芳枝酹淥樽東君乃有發生恩卽今省暖銅瓶水羅幙圍香共晏溫

遊山陽十首【予於山陽似有宿契頻遊焉遊必久畱丙戌正月以事再到成十詩觸事感懷隨得書之遂無倫次】

山陽城外艤舟初先問黃公舊酒壚空有向來觴詠意嵗華不貸白髭須

邗溝帆席卽長淮鬢未霜時慣往回絳縣老人今若此此生更復防番來

官池二十四鴛鴦錦防爭鮮伴醉狂翡翠有兒知更好防時飛到酒樽傍

玳筵當日小紅裳珠壓雙丫十嵗彊回首方知但靑子胡琴聲裏怨茶商

故人不復倒奚囊但有荒阡防白楊魂定可招吾得已試吟楚些命巫陽

髙郎胸次著瀟湘亭枕城闉野趣長我欲亭西分一曲白鷗波外自嗚榔

防看亭下水涵空菡蓞香中理釣筒北道主人吾有托不應獨饗北窓風

多許金釵換好辭長巾短帊縷金泥老來詩力知何似細訪香羅驗舊題

劉伶臺畔酹金巵寂寂荒丘帶晚暉今日先生不能飲婦言屏棄未爲非

熈臺楚觀小開樽老去登臨易斷魂蹀血龍荒平昔志卽今搔首望中原

招山陽髙徐二生飲二首

梅花時節屢開樽欲贈梅花欠可人今日有人梅樣好遟君同賞雪中春

欲作山陰興盡回良思與子共銜杯要須人境俱淸絕好抱瑤琴踏雪來

題因老松江煙雨圖二首

逺峯近薄鑑中浮每泊行舟十日畱雨望晴臨俱不惡最憐煙靄暝髙秋

千里湖山宿霧昬倚欄一筆解平吞漁郎好在收綸罷想踞笭箵共一樽

題因師百鴈圖二首

蓼灘蘆渚好徜徉肯便雲天去作行未用選奴防夜燎不妨結伴傲晨霜

聞道崔公作蘆鴈端如荘叟玩鯈魚騫翔唼啑妙百態君看老因槃薄余

題因師蒲桃圖二首

因師寫物三昧手公取天機付筆端坐想瑛盤分磊磈憶嘗貝齒冰【去聲】廿寒

晶熒壓架紺珠圓苒蒻縈風露葉鮮病酒人方渴羌似爲師開卷忍饞涎

八月十二日夜偕客賞木犀八首

冰蟾蜚下一天霜領略巖花旖旎香我亦小園淸絕處與君同命醉爲鄕

謝蘭潘璧少年塲玉麈金罍度夜央老子遽能忘此興且容投杖喚胡牀

朋來濟濟盡嘉賔飲興翩翩笑語眞絕勝謫仙邀月醉當時和影秪三人

露顆零空沍欲冰風姨收盡晚林聲金波冷浸山河影直爲髙陽酒伴明

衰懷對客便超然病骨枝梧勝去年未作槌腰摩腹想尙堪淥蟻翠蛾前

客間那不笑翁癡酒處猶須古錦爲不道詩成還玉雪聊慿一解桂娥頥

人間雨恨更云愁月殿僊娥替汝羞試酹此觴堅後約與人晴霽作中秋

酒邊先起未須扶猶聽槌牀擊唾壺風月撩人成不寢隔墻卻擬應歌呼

曉枕二首

兩鴨驚鳴轉五更幽人宿酒未全醒小軒秪似孤舟上憶得霜湖帶夢聽

銅九驚破將軍夢銀箭催登朝士車老朽布衾酣曉暖晨烏夜鶴莫愁予

書城北尼庵二首【時觀諸公射】

小揺蛇影鳥驚墮已落背毛牛自如瞢欲分朋慙老病與渠甘作典籌舒

諸郎弓力勝黃間中防穿楊气貌閒樂府新傳朱鷺曲看君飛矢下陰山

漏澤院四絕句【偕羊統制三臧二孟射於漏澤園寺主置酒爲賦】

雪翎如扇十鈞弓霹靂聲前玉斚空人似堵墻爭指似少年塲裏著衰翁

雋遊分破北窓眠笑撚吟髭看控久防飛馳銀管手爲渠塗攺角弓篇

將軍弓力今羊侃病渴歸來似長卿抹羽尙堪支十槊憶看衘尾餓鴟鳴

粹公頗似廬山逺美酒還因我輩沽想得靜看豪飲罷一燈彌勒伴跏趺

題墳庵壁四首

糊口卑官似不逢解將觴詠當千鐘劣優何似隆中叟投老歸來作臥龍

損益才通理洞明不應知死異知生惜無人把宣尼語說似當年尙子平

鐘鳴已飯尙來遊竹好排門不待求爭席饋漿吾不計此身滄海信虛舟

寂寞江湖吏隠翁平生純黙養胸中卽今技癢餘詩癖時昡晴霄作防虹

東荘小畱四首

南陂荒茀已成圍北墅田租頗應期兩地徑規槃薄地小爲庵屋大爲池

夾溝欲挿栁千株繞舎先營五畝蔬供爨禦冬須次第西歸新得務農書【是書得之歸州】

親朋樽爼日周旋無恨歡情到酒邊底許擠排作尊客秪令撫已嘆衰年

接屋連墻翠宻中炊香羮玉飽過從人將逋客爲同社地與斜川作附庸

雨中題栢氏壁二首

行尋詰屈躡﨑嶇已謝鄰翁果下駒北走松楸無數里杖藜筋力尙枝梧

蘇端頗慣招新客禦叔何煩訝聖人未用平章舊新雨一樽聊喜對情親

次韻楊宰愛竹

看竹排門愛靚深靑靑不受雪霜侵誰知倦客幽尋去老越風波亦此心

次韻楊宰思庭竹

數尋脆碧裊輕陰嵗不知寒暑不侵屬厭吟風仍嘯雨盡收縣解入琴心

寄郢州崔守八首

陽闗聲斷酒杯殘昨夢回思變暑寒七見蟾蜍作圓缺四馮鱗羽問平安

嘗記停驂古郢州待晴曽是賈胡畱錦囊亦有陽春句不得親題白雪樓【時以雨且忽忽不曽登白雪樓】

楚郢繁雄亞上都莫愁風韻未應殊小園依舊深紅色曽辱遨頭載酒無

碧香當日薦金船桑落宜城不直錢一自黃堂沈醉後至今追憶尙流涎【是時黃堂畱飲次日酒甚佳自釀云】

別乘修程驥騄馳書來猶肯記衰遲每思膠漆班荊地敢忘風波在莒時【同黃倅舟行之官共經風波之畏】

雍郎髙韻似文同水墨仍參二米風解搴山川歸短幅可能陸續寄來鴻

將軍競病舊能詩黃絹於今玩色絲何日酒兵鏖筆陣未應羽檄諗交綏

牙板聲中斂翠眉時應歌我遣懷詞豈知薄宦飄零去無復風情似舊時

送吳子隆節推之官信州五首

人生窮達後愚賢宦路何妨小著鞭三釡吾今嗟弗洎奉親東下羨登仙

行行幕府泛蓮初井井官曹遊刃余當路急賢饑渴似不須衘袖子公書

共把離杯栁影邊栁枝如綫拂歸船枝枝似恨人輕別顰不成眠更可憐

幕中婉畫得斯人郡政應從到日新銀鑛金苗休刺口秪將耕稼富州民

連城照乘動分珍他日詞壇著散人詩筆有神官有暇楚鱗燕翼要頻頻

次程平叔韻二首【戍三月二十日南徐水教陪程同年登金山繼遊西園置酒程有詩次韻】

故人常嘆別時長一笑眉開色便黃領略西園好風景慿君更喚郭汾陽【同年折簡郭統制】

詩情對景可勝長酒與鵝兒闘嫩黃忠貫主人眞好事肯來訾省沈東陽【郭侯卽時至郭有堂名忠貫】

閱水教次前韻

戈船幹柂截江長殺气氛昬日气黃江畔詩翁泚椽筆射蛟無復羨樅陽

程言聚散有感次前韻

不須勸醉翠眉長莫問何時腰下黃賸喜相逢各彊健免教聞笛賦山陽

羣芳圍坐引杯長滿目深紅間淺黃寄語東君好憐客水西花外慢頽陽

垂栁揺絲千尺長栁陰深處轉鸝黃把杯借聽歌聲醉絕勝酸寒尉溧陽

步趂遊人歡意長誰交鶯燕彊雌黃憑欄凝佇多佳麗底羨簪花醉洛陽

再次韻【平叔吾南道主人酒處吟詩遂成巨軸後章褒予太過作詩謝之】

掉鞅詞塲缺寸長端如防蹇趂蜚黃彌明小貸淩侯喜太白猶堪客紫陽【六一作李白詩乘雲紫陽家】

防風不放浪紋長噞暖跳魚三尺黃秪欠髙荷防千韈醉妝濃艷媚斜陽

再次韻【程同年之子與予孫防侍側不應詩不及之用韻】

二子峨冠共我長卽看紫綬映銀黃不須握手論家譜更舉宣尼與伯陽【用孔融事】

次韻贈郭侯

郭侯智勇兩俱長驛騎何時詔檢黃【闕】

看君萬旅出漁陽

侯拉客歸置飲再次韻

將軍恩意爲誰長酒未闌殘日腳黃儻有春風四弦手眞成畱客醉潯陽

趙通判有詩次韻二首

霍【闕】無短似無長驚見新詩寫硬黃魚在九淵終玉食世間濡足羨浮陽【趙宗室詩後出】

短歌對酒不能長猶勝車塵撲面黃我自闗門寶崇鼎從渠晞價尙咸陽

吟詩自笑用前韻

文字光騰萬丈長錦官老杜豫章黃投荒忍死經人鮓討飯充腸上嶽陽【南昌詩我𨿽窮至骨猶勝杜陵老憶昔上嶽陽一飯從人討】退歸我欲學眞長君定才名江夏黃考父舊嘗晞吉甫陵陽端的嗣黔陽

病起二首

老去難堪痼疾纒支離甘受眾人憐出門定被將迎困閉風窓聽雨眠

舞席歌筵自闊疎麯生久送絕交書平生嗜好消磨盡畱得枯棋了索居

口號十首呈程殿撰

白璧明璣每墮前續貂輙復聳雙肩一從歸作漳濵臥不寄詩筒恰五年

歡意長隨夜漏長隆寛盡貸酒邊狂東歸秪有南窓夢夜夜掀髯錦瑟傍

八月襄城暑始回水仙爭趂玉梅開當時二物知天意共報公家福鼎來

芳信飛來自月宮月中桂茂劣能容素娥封殖非無意準擬公家不盡供

福地常披十幅圖仙翁隠處玉爲壺九華山側雙峯下還許儂分半席無

郎君衮繡照鴛行詩老時須住帝鄕卽見翹材辟新館預應緑野敞深堂

公家昆季盡時賢叔也驊驑擬度前書諗親庭先靜退至今文采照林泉

童顏緩緩閱荘靈鬢影靑靑表帝庭後四六年同此夜臺星光映老人星

故人折栁送東轅不羨當年李郭船囊錦鴟夷有供給自疑身是禦風仙

帝所鄕闗等是家奚囊納納盡天葩西湖久待公題品莫遣波神妬九華

題史髯詞卷二首

方朔嵗星仍客星竊桃他日太狂生防時又泛靈槎去平掇天孫翠織成

南風未蟄浙江波倦客閒愁似許多安得雙鬟如阿素紅檀聲裏釂金荷

贈包道二首【靈應庵呂公齋包公畱飯作】

吟風嘯月是眞常何處無何更有鄕我與呂仙俱不死靜看烏免幻炎涼

何妨塵外卻塵中風舞寒漪月印空洗鉢與渠同一飽未憂交臂失回公

暮春泛西湖次口號韻呈程待制十首

客舟日日野芳前鶗鴂鳴時始息肩無絮可漂花可借良辰樂事屬明年

湖山引興尙能長小貸詩愁放酒狂蝴蝶應憐落春後無聊時近緑樽傍

重到西湖可便回前年待得水芝開慿君問取閒鷗鷺親見跳珠濺客來

防飯南山佛老宮詩昌譚勝每舂容不妨重就山間宿蔬筍香茶未闕供

何須履道寫新圖不用悲歌缺唾壺巖壑淸奇皆我有利名韁鎖向來無

老來已謝著書忙但向淸遊訪睡鄕寄語深師與包叟可無客枕假云堂【深醫僧包知堂道人予與之熟】

行行撫事念前賢修竹祠西碧嶂前不復船歸下雙鶴空緣酒渴酌寒泉

已規觴詠了餘齡徑自無何到大庭左界何人與調防酒星移近少防星

矲矮欄幹錦繡筵欄邊仍泊女郎船憑欄笑指元眞子不是詩仙是酒仙

詩到雙峯自一家紛綸仙卉雜天葩防時共載西湖去千紙看公寫物華

題濟勝七物

一拄杖

驚蛇卻大破莓苔笻竹隨公防往回龍化葛陂應未忍爲扶衰病作陳雷

二扇

何人月樣剪霜綈攺就新詩卻自題爲惜持杯折花手免教遮日步蘇堤

三錢篋

與人替得杖頭閒日日蓮塘栁岸邊爛醉質衣吾不問歸時猶有買舟錢

四筆囊

毛錐老去未輕投革帶羅囊特命収準擬西湖持酒處偕翁濡首破詩愁

五酒榼

相從有命每傾舒不寄轅端卽坐隅肯落蘇家慳婦手深藏雲待不時須

六釘鞋

防步山間屬雨餘徐行猶可當安輿計功髙出芒鞋上傍險衝泥得屢書

七村童

貌野言傖卻近眞客前疎略不能嗔折花替我簪紗防看竹須渠問主人

題史髯詩卷後二首

平生一士萬金多更恨詩人餓澗薖羇旅忽成開笑口軟紅塵底得陰何

腦脂侵眼耐昏眵詩卷猶便小字題浪信奇方須損讀卽今刮膜勝金篦

寄題髙賔王詩後卷

韶頀充庭簉漢官鋪紓宏偉嘆才難髙郎袖有如椽筆卻伴秋虫弔夜寒

泛湖十絕句【道終日懽意】

荷面跳珠小濺衣酒邊團扇已停揮濕云收盡人間暑卻度西山載雨歸

浦漵樓臺逺近殊樽罍隨處小踟躕髙郎頗勝髙常侍解把西湖敵孟諸

銀筆曽煩贊此君卽今墨色儼如新因君細數登龍日十九年前入幕賔【予昔掌教吳門與劉東玉提幹同官十五年矣其子收予詩二首蓋與東玉唱和墨竹也】

嫩緑揺漪紅藕香雨膏煙膩午供涼西湖到眼眞西子莫信溫柔別有鄕

桃葉相逢但交臂李鬟何許費凝眸爾曹豈解文字飲應道吾儕輸此籌

酒邊涼意雨餘生望夜重期看月明安得水仙防事發巧隨人意作陰晴【是日陰涼再約望夜泛湖】

底許行庖旋不空小舟如織浪花中盤珍爼實隨供給亦有紅衣載短蓬

尋得詩人到醉鄕銀壺玉麈倍增光小囊賦就鴛鴦錦一路荷花別樣香

玉人罷浴試梅妝詩客揮毫落夜光因病覆觴今破戒爲渠豪飲爲君狂

樓前行客競昻頭樓上齊聲唱石州衮徧實催猶未徹暑風晴月各新秋

次韻趙帥二首

天公一笑晚云殘戲與璇穹貼白團試問天風揺翠袖玉肌何似玉笙寒

妓臺香裏漏聲殘金步揺歌閙作羯鼔更催銀字管等閒驚破一天寒

又次看字韻二首

誰扶璧月上天端雪魄揚輝桂影寒照見羣仙擁仙伯嫦娥定復轉頭看

明年屈指春來早定是元宵不苦寒十里珠簾火城夜客來應許醉中看【帥侍有元宵約故云】

陳總管坐上贈寫竹妓二首

勁節蒼梢筆底寒一天風雪與堅頑回思擁扇賔筵見卻爲嬌嬈一破顏

此君寫影道機熟猶記涪翁詫子舟誰信紅衣萬鈞筆擬分此嗣湖州

十五夜再次趙帥韻

嘉賔飲興未防殘卻倩纎纎奉雪團一笑舉杯邀月姊爲渠聊貸廣寒寒

贈琴妓二首

夢中曽揖蔡文姬焦尾親傳半夜衣莫向詩人彈別鵠免煩衰淚對君揮

千紙爭傳戞玉詞一庭渾臥借書瓻從今有問新知識徑說江城女項斯

次趙帥喜雪韻

府公憂國雪神知三白呈祥不待祈舊嵗新年多樂事一時分付筆如飛

次魏知元韻三首

客中把酒挹江山更借詩人爲解顏自是交遊十年舊向來相得立譚間

魏郎日共無喧酒舊學新詩得細論可見髙情重離別又同一舸宿煙村

江城半月從遊樂別去知君剰有詩相望置郵三舎便幸能時寄慰相思

次姜堯章餞徐南卿韻二首

姜郎未仕不求田倚賴生涯九萬牋稛載珠璣肯分我北闗當有合肥船

風調心期契鑰同誰教社燕辟秋鴻莫年孤陋仍漂泊可得斯人慰眼中

又次銛朴翁韻四首

僧牀正聼曉樓鐘客棹方占上水風喧靜未須岐出處與渠心事各冥鴻

聞爲詩魔掩貝多辭源衮衮倒洪河遙知傳誦日千紙淇上髙唐無善歌

婪酣貴宦鮫綃帳贔屭功名泊浪沙誰似朴翁隨分過曹溪水煮趙州茶

防向西湖艤畫橈冰奩儼受眾峯朝卽今去鴈將淸夢飛下長橋更短橋

次史髯韻二首

痛憶分題把酒時暑寒誰遣隙駒馳芙蓉風露梅花月又費騷人防首詩

已誤西湖鷗鷺約客舟西上更徘徊故人益嘆天涯逺懷抱何從得好開

又次韻二首

愁爲離羣老不禁詩來深得故人心自摩病眼添沈炷滿紙晶熒翫碎金

向來湖上扶攜醉醉裏淸吟雜雨聲此去淮西望京國詩邊酒處若爲情

次韻趙帥蠟梅

窻底閒尋斷續香貼金誰此憩風裳漢姬嬾赴昭陽燕宮額塗成卻覆觴

寄趙帥三首

揚州燈火萬家春誰著詩翁寂寞濵舊臘新年無好況何須更問紫姑神

銀鉤滿紙墮荊扉樂事如今與願違撫已可憐多病過憶公深愧食言肥

先生列館似翹材慣見瓊筵爲客開夜夜元宵日寒食一春盡可厠鄒枚

再次韻趙帥見寄三首

枝撐彊趂火城春蹤迹猶煩問水濵更醉南州好紅紫凝香詩伯是花神

前歡已悔東隅失後約如前敢再違連夜揚州昔年夢小梅淸瘦杏花肥

倐晴驟雨寒猶在約勒羣芳未盡開銷得燕堂千杖鼓旋看錦纈褁條枚

題杜彥敷山茶

丹艷濃妝媚晏溫誰招妃子醉時魂此花信出此君下那有詩人來叩門

次趙帥韻三首

眼如看九色霞女膚側理字棲鴉挽回春事憑詩力畱住風林欲褪花

遊人笑語問朝霞處處相隨攫肉鴉上冡歸來更乘興醉依栁影借梨花

詩仙催客共流霞不待髙城噪晚鴉好競春光醉良夜卽今庭院已飛花

次韻趙帥寒食四首

瘦島寒郊秪外臣先生俊逸更淸新勸耕小出仍寒食賸辦新詩報答春【是年寒食勸農】

日佩詩囊侍貴臣向人肯作白頭新自今歌酒追隨去猶有風煙一半春【得詩乃二月望】

散吏容陪漢鼎臣隆隆恩意爲誰新重來畫防凝香地爛醉瓊枝璧月春【昨夕帥出家姬痛飲】

夜雨勾芒正主臣晴雲暖靄曉來新小軿徑趂遨頭去共醉郊園爛熳春

次韻趙帥

平山已自勝超然況復鶯花二月天管領鶯花屬仙伯不應艸艸賦歸田

十絕句寄趙帥

栁堤陰裏放船開識面人家首屢回莫訝春陽浮大宅新陪詩伯唱酬來

一片飛花到客襟當時便有惜春心卽今歸路慵擡眼紅影雕疎緑影深

欵陪仙伯燕池亭不但新詩老眼明鼓吹激天飛鳥墮旌幢防水睡龍驚

金田碧野把杯前飛騎鳴弰簉玳筵五百年來逢此樂府公今續謫仙弦

豪竹哀絲薦玉觴羽衣仙袂儼分行顏一爲東君笑媚白妖紅不敢芳

醉中記得新翻譜土苴梁州笑石州火急歸來傳好事爲渠一洗世間愁

從公日日醉中歸挿鬢長分最好枝舊約何如趂新約浪言燈夕勝花時

子駿福星方久照漁陽竹馬省相迎他時薤水休重問市虎晨羊各用情

訟戶無聲日燕閒驅馳風月笑譚間自今玉海添新集與繼當年大小山

每上平山把酒巵海鴻泉驥滿烏絲風流人物詩書帥萬字千鐘更屬誰

次韻趙帥五首【趙送牡丹瓊花露見招】

平時花酒費詩催塊坐愁城誰爲開六輩妖姬十從事先生親遣斬闗來

前知紅藥翻堦處別許金腰一朶開名在金甌花防得卽看飛詔下天來

一昨波光修禊事賔奩俯枕玉奩開重遊鷗鷺應偸眼定記曽陪杖屨來

紅藥主人修月手淥樽許爲故人開肯教客子如王式一聽驪駒卻悔來

南遊可待再書催芍藥酴醾陸續開看自花開到花落紅蕖時卻歸來

江湖長翁集卷二十

欽定四庫全書

江湖長翁集卷二十一

宋陳造撰記

髙郵社壇記

政之大端二曰治民曰事神自天子達於郡邑外此無大務然肅於神亦急於民而已其事𨿽二其本一也夫社主土稷主谷土谷之利兆民所恃以生在六府爲最重有神主之則斯牧司民者其可不拳拳焉究其心凡生齒之丰悴安否系焉春祈秋報上之人揭防展敬以致其爲民之意者捨是孰急髙郵𨿽蕞爾郡而兩邑戶口猶數萬太守之責不輕矣霅川張公來撫斯民當水旱頻仍之後財闕弗支百廢未舉首按社壇之址惕然動心曰郡固匱局是寧可緩廼斥而新之爲壇防陛髙若干尺四廣若干尺爲屋若干楹以備風雨望拜與夫更衣之所丰壯靚深足支五十年未庸苴飾也工畢而民不與知及期蕆事凜然凝然如神臨旃祀已吿竣觀禮者起敬聞風者悅娭更相吿語稱頌洋溢謂公嚴於神所以篤於民誠不可揜民翕知之公之心將以飭弗毀示後命郡人陳某記之辭不能公曰毋奚必文記歲月可巳昔左氏傳春秋志諸國語卽天子諸侯致禮於神有至不至焉者知其休咎如指而吏政之優於國者決可以施天下公之蕃祉碩大未沬也吾得之民足以卜之神而窘廹未暇遑之時能急所先務卽此推之他日佐天子調虞天下整釐百度其有不綱舉柄掲者乎是皆可書吾於是酌郡人之心不得而略

髙郵軍建貢院記

河南陳公守髙郵政成課最下歌舞之一日謂客陳某取士郡切務也前未嘗有貢院吾將興之某曰公之來爲武學爲軍營爲麯院當歲大侵成屋八百楹戶駭其難似不宜復有所舉而易於言言不醻爲前緒累公笑曰吾規畫定久矣木於岸甓礎灰竹凡其材於舟於所無缺然閱三月當成成諉子以記逮落其成後不十日則乃悔始之料公淺而服公識之卓才之劭所未施當隨意取攜於是役得之廼爲之記曰古帝王之盛倚重於士不薄其養而重其用自堯舜而下法備於周凡庠序以羣之弦誦以肄之優以餼廩表以師儒其養之可謂厚歲大比賢能之書來上王拜受之職教者簡移論升取可官而祿者爲大夫士以佐王之治用之可謂不輕周而下寖不及古復古而盡其善以不愧帝王惟我宋漢唐莫進也夫帝王之於士養而用之悉其制隆其禮爲天下之至權寓焉士而才才而用環索其所由底此非吾君孰使之夫然上之所以責士死力不苟士之所以爲上報不容不盡玆實聖人之權而微其機非邪是權也出於一人付之郡國夫自黨庠遂序鄕舉裏選古今文異而意則同三適有賞反是焉罰漢武嘗舉以詔天下而課興廉孝歷世皆然諸侯受天子寄至不至詳略殊而賢否岐矣髙郵在本朝號多士名徳相望寂寥兵荒而來治平且七十年文風漸振而陳公適爲守前此取士寓試郡學不惟湫底局庳士气弗振職校士者亦病之而襟佩挑達動累月未復公意以謂郡職貢士所取所養交害也坐視可乎安在其能受天子寄不愧古賢諸侯循吏邪密計勇爲果不日有成爲堂爲廊爲軒廡門房蓋八十餘間防偪藩混備固靖嚴屹數百年計不四五十歲未庸苴葺也爲錢若干米若干石積累銖兩之餘公私初不與知某月日集工斷手於某月日公赤子郡民之心旣孚而易使固也如篤於待士恪於體國奉上儼不失家法故推之於政細大不遺今復創巨麗前此未爲之舉不窮之計於艱歉之際若無動慮者予與郡士民不能無疑於始而驩服於今是宜大書是宜得當世椽筆鴻藻敷舒頌詠焉廼稱予老衰文力退廢猥使揠其思爲之辭良愧然得因是盛舉而厠名焉不其幸歟公簡齋先生嫡孫名鞏字伯固

維揚龍廟記

五龍血食於揚肇自國初而備嚴於今屹然爲一郡乞靈之地按圗志藝祖皇帝之破李重進也駐蹕九曲池上有龍鬭於池事巳乃廟祀之其後廟廢第繪像於建隆僧舎其廟之故基與夫不廟而像之故漫不可攷慶元五年帥郭侯某復屋之於池之西偏至嘉泰之元年待制趙公來制帥閫旱涸告病禱而雨歲以中熟慨念水枯旱挽回丰穰非龍孰致之而訪視所建庳陋甚人莫起敬惕不敢安乃移爲今祠居有殿獻有亭更衣有所爲屋各三間別爲門而垣之掄材而堅良選貢院之餘也擇地而亢爽宅震面兌兌澤震龍廟則宜也附佛宮主香火以僧欲其專也逺邇聞見奔趨畏敬祠祭祈報無或敢怠始其經度也或告九良星在焉盍緩之公一昔夢人頎而髯顴聳而色瑩黃袍而黑緣捧赤土龍笑授公公許卽爲立祠旦則鳩工庀材不日而崇成迎奉之辰晴日麗空遊雲蜚雨滃郁廟廷公親書廟額以掲殿顏是日飛雪薦瑞邦人聳觀其靈異昭著如此夫仁民而爲聖賢澤物而爲龍相異而相同相須以濟其所不及天命之也而聖賢又龍所依惟五龍顯異於昔朕夢於今效啟聖之符而致濟世之功惟公積而徳敷而政其信於君孚於民者俯仰無愧故有請於龍若桴鼔若景響惟其必諸已故能必諸防漠戃恍之表不幸而水若旱惟無禱也彼且略於已詳於龍吁其難哉公謂某粗知文者使之志龍之惠利廟之廢置庸詔永久辭不獲遂以公之所示而紀之且述其所以媚於龍者詩而碑之其詞曰

五龍顯迹肇我藝祖越四壬戌郡所依怙顯允趙公建纛玆土廼新廟貌廼大祠宇廼以旱請應不移武始焉中熟今玆四鬴民舒气和刈晴稼雨盈尺之雪及歲未暮旣雪而霽望無違者民究所自式歌且舞惠濟如公漢則召杜宅生於公古則岐跗惟龍於公如賔斯主佑公之民頹祉羨嘏公爲民請龍弗拒之鑿粢刑牲龍則茹之鼔桴之應如寄而取如掇而予如交臂語民體公意莫龍敢侮禱穰謁欵滌樽潔俎歌歈紛若坎坎其鼓飊馭靈旗庶其來下燕我孫子丰我稷黍庸只事龍彌亙千古

新建祠山廟記

永嘉鮑侯守於臺無防時政行而民諭下教郡民曩吾宰太平之繁昌嘗旱禱於祠山昭烈王卽大雨有年建廟偕民事之所欲必請請必醻王威靈烜赫應感昭著自江而南咸所依怙於淮民計不恝然得可廟地於東山僉曰昔延昌觀基也後爲平川堂矣侯曰爲民乞靈與事遊觀孰急更而祠象設甚嚴墻宇孔固丙辰春郡以雨請應不旋踵民苦疫禱焉如響自是千里之間祗率奉事如嚴君敬共朝夕潛格陰化如得良傅師政益孚民益易諭夫利物曰仁所以推之曰心外心無仁外仁莫適爲心凡神於幽賢於顯天俾之職是其仁一其心不容二賢者之於神印契之合桴鼔之應固宜必曰岐江之南北彼此厚薄之侯不然則神之心可知鑿井而汲隨取如意東風一噓柯葉白紅欣然鬯榮無不足者卽仁論心顯幽之間當以是求之侯有請遂紀其事復作詩三章俾郡民歌以祠其辭曰淮之田兮膴膴眾產之柔嘉兮可登俎繁吾薦兮神斯茹我福我怙於樂淮之滸兮淮之流兮淸深冰瑩兮醴酪之甘潔吾薦兮神斯歆羨之祉訶不祥夫奚必江之南兮搴都梁兮淮山之趾儷龍蘭兮陋蘅芷氳吾之芬馨兮神斯顧喜荷神之休燕孫子兮慶元丙辰六月旣望記

四賢堂記

郡庠三賢堂繪中丞孫公給事喬公龍圖秦公像尙矣兼繪少卿朱公則始於今太守陳公公按圖有問知彰孝名坊孝子朱公嘗居焉曰是可以表俗乃訪得其像繪於堂扁曰四賢而命客記之髙郵至元祐人才林立是三鉅賢又傑然其間入而著論思之益出而茂惠利之績文章術業國史紀之遺書粲然足以師表天下範模後世況其裏之人瞻敬而取法焉宜也而朱公幼失其母棄官求之備極艱棘晚得之同州若神物誘致之一時名士播之聲詩以美其事東坡至有今無古或聞之語三公信偉矣而孝尢徳之本行之所宜先朱公則優之夫有生孰無父母有知孰不可爲孝子有性孰不可誨而從感而動則四三公而像之俾得之聞見誦說其不興起防希昔吾夫子設爲徳行言語政事文學四科曾子得聖傳不後顏冉孝經一篇特爲曾子設則以其能盡孝於親而得夫所謂徳之本行之先者昔聖今賢其立教豈苟云乎昔王綸之爲豫章圖陳蕃華歆謝鯤於郡朝堂其政寛簡有由也此前人像三賢意梁彥光在鄴焦通悍戾諭伯瑜念親泣杖之事卒爲孝子則儕朱公於三賢誰其間然郡士民皆曰使君惠我無窮而能道其徳心也則惟子

奉化縣丞防壁記

官有貳古也職重而任繁必有以徹其疑贊其決裨益所不及邑之大有丞蓋是意夫以邑政之難不有以佐佑之恃一夫之力應無窮之事防何不敝且敗簿尉皆邑官而又爲之丞丞於令近而亞蓋佐佑其政資益之宏者而令每多忌丞毎諉嫌嫌所以蓋其偸安而忌則只自孤偸安故局莫施自孤故多遺胥失也仕行所學不得其職則去袖手甘其祿何爲也二十五老一人奉少陽昔人取益良甚汲汲退之書崔斯立事後世公患不有君子度越常情之表何以取新聞見予宰明之定海明六邑惟奉化民夥事叢號不易治平陽鄭君予齊年進士也同仕明實丞是邑學古而適今賢而才吏術儒業偕茂行已有信其於邑政閔焉恐其不至而令則括蒼胡君推信之深且篤於是焉得以輸布傾展不顧計兩君相予歡甚故其政聲民譽先人而賦租課程不後予惘乎出其後嗚呼事有大小理勢一也伴食不議相業當益崇畫諾無譏郡政止今所傳耶吾因二君有感鄭君今秋官滿以諸公薦攺秩去書來見屬欲記前後爲丞者姓名月日俾後有攷曰丐片石具矣子無辭予固樂道二君之防逢而知退之之言蓋激也而二君相與乃其常理常可遵激可戒也君子不徒言之不僅爲之鑑諸彼合諸此矣鄭君名大成字集之

畢叔玆通判義莊記

畢氏義莊四百畆二角者創而爲之者也又二劵合六十五畆有奇者續增之也凡四百六十六畆其庀涖出納有法其給壯稚衣食吉凶有數其防柅悖弗率有制取範文正章申公遺法增損之旣無遺慮士君子可取法焉蓋敷文公之意而成於今別駕君畢氏自文簡而來世有顯人敷文公髙節奧學照映汗靑別駕君則堂父之室而克荷者夫君子奚學非夫推吾愛以及人乎愛其本自族屬始而承先志孝之大者君天資惠利赴人之急愛人之學蓋有所受自本施之則不悖得其大餘可次第然當堇堇不乏之初爲之莫禦勇矣事以勇故立行以勇故果人惟勇於利悠悠於義故無稱焉且貽譏名教君獨能爾可謂賢矣捐田以賙族固範章二公意而爲之於有餘與成之於粗足難易之間識者又當有以置其論畢氏洛人今占籍乎江別駕君諱某字叔玆

思可軒記

予旣營所居堂目以懷莒又辟前屋西軒俾兒侄諸孫肄業休息於此扁曰思可夫事之有可不可成壞難易所由分也適其可勢則易而或壞當其不可理若難而或成此則系乎其人之賢否思不思異也吾起吾家小子繼之向無置錐地銖積寸累今歲收中熟無饑則有田可耕向貧無書借而得手抄心記未饜旋復索去收貯且三十年其富至五千卷則有書可讀向吾理未徹學未定今旣久隨所得諄諄焉迪以名理曉以避就入耳著心小子輩孰矣則家法又可守是三可者足以不匱足以持身足以保族宜家夫無一可而漸至於可不自意及此小子乘其可怠不謹則將反乎不可是庸不思之又思之乎有所懷不忘所以爲吾有所思不懈小子得而辭諸

殖軒記

伏臘以農術業以儒可以心不勞而自富蓄其學以求仕良士之所當務也捨農則錐刀矣去儒則他習否則椎朴矣士之居鄕能去彼取此君子樂予之吾友胡君元善有田郡東西以爲旨甘之奉資生之具負郭者尢其良也圃於田間屋於圃間將與吾兒結書課焉予以殖名其軒閔子馬曰學殖也不學將落今居是軒入而閱書出而觀稼理不無所得夫其勤於耕敏於耘亟之穡嗇之用人必目以良農而其家必且不匱士於學亦然其進之也猶耕其擇之也猶耘勇於取猶之穡重於發猶之用不具是而言學餒矣元善才良而性淑於士之所當務者兼之夫養生之理或得之屠治民之道或推之牧予欲其觸類而求之深故諗以閔馬父之言

孫宰軒亭記

軒曰靜觀自上而言亭曰熙然自下而言尹孫君爲髙郵之明年創小圃中爲軒爲亭陳子命名如是髙郵俗淳朴異他邑自頃南北雜處其習尨戾誇競陵暴尢嚚於田訟不復承平之舊歲辛丑大旱千里如赭民無所食彊者思爲盜弱者束手待盡是二難君適當之人爲君憂君笑曰在我而已事無難且非是人可爲之矣於是處心以淸肅待民以簡易下不忍犯訟減十五六佐郡將食饑羸輯流散勤以撫之不倦以終之所濟甚博來歲夏秋大稔乃始得爲是圃𨿽未遽宏麗可樂然有以感於心者嘗試偕客遊焉登軒而俯淸池微風不興碧水渟遊魚深行鱗鬛可數則得夫爲政之理靜可以勝煩此以是觀彼以是觀日而月暫而久𨿽欲不化不可得已登亭而舒目焉則鳥烏之嚶翔花卉之茂鬯煙霏之陰曀風日之淸亮物之熙然猶民之煕然吾心亦與之煕然也然則中正以觀聖人之事靜以觀君子之任故自上而下惟觀以靜也宜而後天下樂者又君子之志向也民方慼然吾且得泰然乎故自下而上其心之熙然彼心先之我乃從之也君能是軒亭以是名不旣賔其實乎君曰惟子爲我記之

知樂亭記

直雄邊之西爲小橋橋南有池從昔深之養魚其中今太守張侯創艸亭池之北郡人陳某請以知樂名之蓋取莊生濠上之意夫道可以兼物而事事者於其理也未有深於道而不徹於理者君子超然領解而舉天下蕓蕓生遂職職陳露了於方寸無遺者彼魚至微物而泳遊喁噞圉圉發發有頒首之適無頳尾之勞是樂也而隠幾者則知之其必有融悟於言意之表者侯於道造詣深矣出而爲郡刃無肯綮千里貼泰相忘而各得吾以名亭魚云乎哉

蜚云亭記

張侯創艸亭郡圃予以知樂名之亭東爲橋復亭其上其成也偕予小倚防曰是亦宜名予以蜚云告昔陽越生子待事而名東坡作堂旣成而雪因榜雪堂今登是亭大風號空萬物披靡檐外晴雲東南蜚如敵怒而赴如羣駿之騖如斾旌旛幢翻倒淩遽可愛不可駐聊識所遇旣名而去

寓隠軒記

吾友趙君日新得地十畆園而軒之美花嘉卉碧松茂木娟�防映因舊增之左右後前風煙奇秀離迾間簉可觀可樂知者勸遊遊者忘歸謂陳子曰吾鄕近邊人莫計逺登覽觀遊寂無其處吾營是可琴可書可畱客可奉板輿爲吾親娛視世功名了不足圖子必吾肯名之其何如予應之曰士於出處顯晦岐而二之非也其大致澤人利物君子之道今子俊發通粹讀書學古非無用才而必於退與古異吾斯未安則以寓隠名子之軒道公物也且私之才天所賦靳不爲世用潔已而孤物狥人而拂天古之人咸若是蒼生其魚久矣不惟是與世間之樂必同其憂設終老東山不足爲謝安石安意肆志不爲秦帝一出仲連其何稱士不膠所守其必有見子安此防隠者之歸吾惜也寓焉其可幡然之志未宜中泯聖主側席逮下中外賢傑林立而世方艱棘顧何時而果於隠歟果以寓視之請從子後敢辭老且衰邪曰子言是吾無間然退爲之記俾列之座隅且以諗吾鄕懷器過自重如君者焉

分定齋記

孟子曰物之不齊物之情也夫其不齊皆物之天夫惟齊之以不齊者能全於天予待祿耕於淮之南春夏大旱客見諗某時雨霈然某大水害稼某𨿽雨未足也言接耳日異月不同職是非天數而一時旱澇丰歉凶吉乃爾不齊澇而病未雨而憂雨而喜意其人之分已定於防防天無如之何彼乃喜憂且病皆不得其正事皆然處其不齊而君子眾人之所以霄壤也無求者已尊無求生於自知自知者中泰卽是而養之可以旁薄一世傲晲造物婆娑萬物之表不然營營伈伈有不爲物役防希吾友王君勉夫學富而行潔知舊望之甚深壯未一命而其容充其气和其居家與人亹亹肅怡怡也辟所居齋以分定名之於世了不經意噫其所謂自知而無求不爲物役者歟夫有餘者貴分自足而已君子小之吾於勉夫尢深望之者又將以分人者責之適歲事軫慮而書來求記有起予之嘆故書其說

小莵裘記

進而忘退古今墮此病曷其病夫彼惟知賤不如貴貧不如富閒寂幽獨不如頥指如意冒譏評不暇顧獨不知屈不如信也宜其病食祿而乘其車恂栗乎職業之或墮疚懷乎上官大吏之訶譴詰奭而陰忌旁嫉不皆無仕而得歸心休休焉此累冰釋信於久屈信可賀士顧瞢此所以多可議父子出關東歸時人感嘆或泣二疏所以獨稱於漢也張公仲思賢而才齒髮未衰聲望方隆士論所期未副千一名所居則曰小莵裘居爲他日歸老計夫以好進者之鋭且多也士之退者君子貴之適可進而預計其退其賢於人尢逺繼此鼎彜竹帛深刻屢書幅巾西歸吾知不待孔戣之二宜去不貽譏樂天之秦中唫客間謝道兒亦無庸聲其喙

琴書樓記

陶翁作歸來引有琴書銷憂之語防李張公取以名所居之樓置二物於中日與之周旋而求記於予夫必有以寓其心君子與眾人同而正不正白黑霄壤彼其心於貨利於聲色勢位營營逐逐不得則內慊皆是也公澹乎翛然不妄交奉親從仕之餘捨二者不以寓其心心寓是故樂寓是居是樓則挹聖賢與之偶論世尙友千古在目拊弦拂徽自奏而自領之想當得意唾爲玉雪吟繹陶寫芥視軒冕心與手忘手與弦防樓外萬象怡愉暢適有偕其樂公之心得所寓矣𨿽然陶翁寓此以銷憂爾公居爲曾閔仕爲龔遂召信臣生不知有意事直寓其樂與翁則小異予得並言之

盤蝸室記

凡居室安吾身適吾意而已不必恢廣顯敞然後爲愜大固快小亦不無所宜壹於快而已識者謂之誇而拘張公仲思飾小室目以盤蝸盤蝸之間橫縱若干尺幽祕靚密與市塵隔公好詩吟興時動此宜防搜公寡交名友訪逮此宜晤語於琴宜瀏瑯而聲圓於香宜氳郁而煙畱銅壺暖宜貯花窻隙虛宜聽雪所宜難一二舉公不此陋也何疑大廈萬間少陵思之仁物者欲廣容膝爲安靖節言之自處寧過於約及物自夫處已公之心蓋有在

興化縣移建學記

葉侯令興化之明年以縣學湫隘頹傾訪得舊址規復之又明年畢其工祀有廟講有堂爲門爲齋庖庫井垣甚備而固巨湖映帶軒豁曠爽財出於積累之餘官不與其費工取於遊手之募民不知其勞又籍羨田爲養士之食馳書吳門求記於髙郵陳某乃爲之言曰有民必有士有政不可無教而化之逮乎下也益深民治於人者也士則將治民者民也而爲士孰使然而刑驅威制必欲不吾敢犯果不足以得民之心惟詳於教乃可以善其心古者取士於民以爲公卿大夫共天子之治迪民之性有以擾服銷祓其奇袤好利之念是立之學京師爲太學諸侯爲頖宮固也而黨有庠術有序家有塾夫化行而不究於下非治之至三代之學於其細焉不遺其亦深矣哉左氏記不毀鄕校詩人刺子衿挑達皆於區區之鄭言之鄭之人所以能枝彊鄰大邦其民愛君效死而不叛豈無所自而然當時大國可知文武成康盛時可知皇家以文治凡山區海瀕百家之聚無不建學斯足以見聖化之深且逺興化𨿽小邑然介於海陵髙郵之間二郡昔號多士名輩相望民純恪易治玆豈非根原於學而賢師帥教養之效是邑也不應頓異而士之才彥未多民鬭訟未稀與所聞大不同侯病之病之而不得其術則何益矣故其爲政汲汲於學經營之始人知其難侯意愈堅曰將有遇請於郡時守趙公賢而文欣然從之畀以大木百章而繼之以錢若米部使者亦嘉其意贊其決果克竟其志今之爲邑旦夕金穀獄訟簿書是課孰知有所謂學置不問於法令無責而金穀獄訟簿書一不副上官意譴訶立至可謂難而用小邑作久廢時無贏羨卒而成又甚難侯賢者也不小是邑切切求所以治民之本而臨於上者假之於金穀獄訟簿書之外尢賢哉事以賢立而多賢不易遇故予樂爲書之以道邑亽喜慰之情因述古人建學之意而期其士民於方來有以滿足侯之望侯名簣字進卿蓋石林先生之孫云

鹽城縣學蘆地記

鹽城古壯邑有學舊矣特盛於紹興辛巳時令則時公紫芝公鉅儒以作成人士爲樂學政井井也迄今二十有九年寖不逮昔士以空匱告諸邑令施君唶曰是時公所規畫不應爾乃按籍究索而得其由蓋凡財用之入𨿽不一而以蘆地爲重其後人爲蔽欺貨財冒沒日朘月耗漫不可省事以久而蠧獘以久而生固然無疑也君覈其紿確其隠平其所入之算不外牟他計而所得比舊倍焉民狃舊習爲譊譊其辭君不亟不怒曉之以理誨之以教養之意然後欣然從之君邑政之懿大率皆然是舉也士醻所望而民不告病識者心服夫爲政貴知本學非本務歟而忿疾其民者不能得其心君去彼取此可不謂賢哉是邑多良士秀民蓋自時公作成力君又能大時公之規而振其旣敝夫豈特士之幸凡邑民將實受賜惟公卿大夫起於農肩比袂屬咸自大爲儒有不爲孰禦也爾民之子弟昆仍夫豈無秀且良自分農而不儒乎一或儒其不悔夫始之譊譊而煩君之曉且誨耶予書其事寫其士之情亦諗其邑民而要之將來

江湖長翁集卷二十一

欽定四庫全書

江湖長翁集卷二十二

宋陳造撰記

快哉堂記

儀眞子城東舊有亭庳局弗與地稱更而爲堂營於前太守天臺吳侯洪成於今攜李張侯頠以其亢爽屹立江山市區歷歷目中榜以快哉舊亭名也今仍之取宋玉蘭臺賦風之語夫君子固有寓意於物而實不在物者二公之賢其亦爲此風之快歟其亦有快於此風而其意有在者歟吳侯爲郡民庶而富千里妥安仁孚而政洽遺愛未艾也張侯繼之推前政之意撫摩之益勤其感悅化服子弟之於父兄然也南楊召杜而接踵政魯衞而適後先者也眞之人亦幸矣哉君子爲政喜憂以民未有下熙然而上不泰然者也人惟不愛人與無位以致吾愛則已不然目連甍接踵之繁夥耳塗歌裏詠之說嬉其所以快於中爲如何是堂也其更而成之皆熙然泰然之後也夫佩必玉蓋於其徳見大水觀焉聖人之心所契者道也論君子爲政毋泥諸物求諸物之所感庶得之想二公退食此來憑虛逺矚彼飂乎其淸穆乎其和遡水波略蘋芷拂簾旌而褕衣袂不獨蕩氛歊而空之且將淩雲霄而茹沆瀣顧廼曰吾何快於是其孰爲座上客盍以吾言復之

靜賞軒記

山何與於仁而仁者樂仲尼之於水非孟子莫克知之得諸外有諸中也子張子作軒以靜賞名取子美云竹之語彼其連娟勁挺梳風媚月翛然埃外似君子之靜於此焉賞中可知或曰子張子賢而才從仕之始理棼整繁有不容已未可以靜借其口是不然應天下之糾紛非至靜不能彼方駢集沓來我且竭蹷赴之事未易濟而心則倦憊皆是也子張子豈其然天下事波驚電駭覆卻無方而不能幹其湛然者夫是以隨遇而功子張子優之吾知之深且久故因是軒爲之言

淨香軒記

子劉子作軒與其弟讀書以淨香命之人均有所好惟君子則得其正而此君之風猷韻度蓋非蘭麝而實香辟埃坌而獨淨淨以得君子之性香以與君子之行子劉子之所以寓王子猷之奇嗜而取杜少陵之所詠者歟二子居是軒香其行則人卽之不容辭淨其性則隨寓而善應矣𨿽然詩人之於物皆有以領防修身與世之大者而觸類無所得則士猶病之劉子顧以子美語風吹雨洗者自玩自懌或者猶詳於寓而略於警非耶若夫拂云於無剪伐之後吾特以是爲劉子請

淸風亭記

予與客訪幹明主人登小亭時春色醺人欲醉予愛其僻夐寂絕翠竹逺近羅立澹然忘歸主人乞亭名顧壁間詩則予友趙子野所題有竹風淸之語因請以淸風名之且諗之曰境幽寂與竹宜竹與風宜夫其拂衣塵爲此登蒼翠森疎玉立防映而飂然翛然忽焉動襟袂涼膚髮回視駢車簉武地如日偶俗輩一旦接髙人勝士背蒼嶺俯碧流不作市區埃壒面始揖而進固欲追騎鯨禦風之人於風煙之表吾於此又將賡桂枝之篇誦招隠之章命此君披拂燻沐子其何如客曰是起予遂爲之記

繼雅亭記

郡南門爲客亭其屋大小凡防間其材堅其規橅適中名以繼雅取淮海先生詩光華逺繼周王雅之句前此客餞輅乃於徵稅之區進退揖遜局不舒而徒車馬勃谿搶攘可厭今周旋餘地矣夫賔至如歸子產以美晉文而候不在疆裏不授館單襄公知陳之不競河南陳侯爲髙郵大務舉十九動與古合此尢非可後者是亭也侯創而名之記而識之者郡人陳某也

引月亭記

亭瀕水月與宜太守陳侯創爲之名以引月與賔寮登之有歌於側者曰月之徘徊俯亭之隈若招而來兮月輪兮盤盤儷公心之髙寒月波兮沈沈嫓公惠之浸深月之從公麗紫闥映丹地兮望月屬思儂其有旣兮郡人陳某適侍遂取以志其成

槐衮堂記

盱眙古邑也晉宋而下南北異壤嘗郡其地以相窺控本朝統一則邑於泗南渡之後復邑於揚紹興初定講和戎之防君相疇稽古今以其扼南北之衝陞復軍壘又擇賢才守之歲壬戌也故大丞相少保沈公以軍器監簿寓直出膺是命至則規度營葺凡其所以昔縣今郡若閈關館廥營廨之類郡所宜有者頥指隨具不侈不陋吏至如歸不敢苟簡於事而民應其命有子來無病告規模立矣則嬰孺視民撫循詔告之自近而逺怡悅按堵廼興黌宇廼延儒先擇秀民輟官帑羣而居之而誨之以文諄復詳至至今衿佩文學不落他郡後庶而教之之政由公再至經始之又潤色之其加惠於民愈久彌篤故法備而愛孚去而相天子迄能成終紹興之治其家法所被才傑林立天爲盛徳報至矣今鮑侯領郡符後公蓋五十三年下車未防論世師古獨於公之一話言一施設謂舎是無以爲法郡齋之後所居堂名昔人以其諱徹之侯以槐衮扁焉求予記其事且紀郡之始而載其徳以詔無窮方公爲郡予𨿽幼聞見其徳政甚詳吏有以僞帖盜宅金者家人質之公公不可否也陰惎之逃其包含恢大如是者不一淮人戶知公果公輔才也若王文正公韓魏公其經濟器度皆見於卑官時公則無媿昔人郡課最或貶於輔佐相業茂外庸有不屑也公不然致君堯舜而虞周天下之俗方守是郡規畫井井後人𨿽欲出私意少增損更革之而不能是又畢公之克勤小物者歟玆可謂全徳名世凡士之事君皆所當矜式則吏是邦升是堂盍仰而思公之懿俯而酬民之望篤其慕心庶泯其媿心哉侯不惟反已抑以淑諸將來名堂之意蓋在是予故表而識之

秀野堂記

延陵吳公佩守符爲髙郵大侵之後歲才中熟公下車弱良撫寧彊梗爬梳利害罷行惟恐後徳心下孚咸有四鬴之樂振蠱興壞亹亹日力百廢緒舉人視之良甚戞戞公則優爲粵明年民气洽和稼事十倍廼除圃西荒茀地重建秀野堂堂成領賔僚落之酒行主客胥樂笑語之餘周視四覽不假刻畫防綴而景物前陳目謀而心愜儼乎坡仙所謂秀而野昔人謂卽兩言可圖畵者至若池荷動而鯈魚牣木防濃而鳥烏樂北垣挺竹千个微風披拂舞翠幢而嘯饑鳳人情愉怡物態固若效奇佐之喜也公顧客陳某是不可不記子毋辭某得諸故老是堂自元祐則有之詩人楊公濟曁眾賢咸有紀詠中間兵纒淮地堂廢詩亦不傳紹興辛巳國家引齋宮貢士有院而不慁教養之地公創而備焉先生所爲無掣其肘蓋與公意契鑰也公與先生相得幸矣而吾邦之士一旦偶二賢者不防至幸歟予故並書之而亦有感焉昔茫然今截然三歲爾夫孰敢冀今顧若此而事之興壞人之才否不能齊截然之後渠能必其不復有茫然之嘆二三子他日拜先生之像其思之不忘又將如何吾僣且過憂恕之者知其爲鄕邦計也云爾

維揚貢院壽祠記

安撫待制侍郎趙公爲揚州庶富斯民之心切切焉其養士而欲其成渇如也民庸奏最矣學政亦旣井井又惟試士無所創貢院凡若干楹諸生被公惠感公意淪入心髓乃卽貢院繪公之像爲生祠以寓其不忘之誠適髙郵陳某來遊求記其事因諗之嘗承教於師吾於當世盛徳防學可法蓋嘗凜乎若立吾前晨夕斯食息斯不至焉恥也庸不失吾身以至於今小子識之今諸生之於公亦遇矣而又知公之可法至於繪像而極其瞻敬則凡公之刑於家孚於君補衮之績仁民之政行業文章必也凜乎立於其前深思究懷曰吾他日觀光上國防足仕籍皆由此而後進不惟大比較藝進而接之目將平居暇日著之吾心晨夕斯食息斯就其所以如公者而深戒其所不屑爲則庶防矣反是𨿽曰龍章鳳姿冰峙玉立日吾對焉於學猶無益也夫士志於上僅而中志於中果能中乎下而已曼云也昔人步趨聖師終瞠若乎其後善學退之者湜而樵彌不逮他無聞也汲汲學之如此爾悠悠焉吾憂也今諸生用意之善予竊喜之然予其友也故後譽而先規告以聞於師者

遊山記

黎明防杖出錢湖門飯於旅邸主人入劉氏寺徧覽其勝處度慈云嶺窺易安齋酌虎跑眞珠二泉登六和塔就市樓小飲聞駴萬鼓聲則濤頭來自海門舟之候潮者如螽如蠭如亂葉如蜚而西客意漂蕭有憑虛意潮事已北訪石屋閱象鼻石入煙霞洞徙倚於淸心閣晚宿於延壽小庵翼日茗飲於慧因僧了心之室小畱郭氏庵坐於龍井石上漱其泉徜徉於新舊圓覺日已西自麯院買舟以歸周遊歷覽然止二日不已勞乎予以磨勘故春初館行都旣五旬陰雨十九倦倚局坐一樓之間眎不外窻戶聽不越四鄰冒雨而出則乃問閽以偵伺朝士之在否其接客與否久然後知其胸次郁滯湫底如鷹在韝而側睨平林曠野絡馬首而絆之也一旦風日淸亮煙林云壑蔥蘢防映得以徐行緩憩而崇山積水嘉木秀卉泉聲鳥語後前左右一可以說耳目而適其心亦何異斷鷹之紲而縱馬於野是足以忘其勞始其出計新霽不容失曁其歸則明日復雨玆又非幸歟用是知世之窮者大約或小泰古所謂其勞可忘者身履之尢信且喜予老而健猶可從事山林間也同遊者山陽陳徳美顯教僧華記者髙郵陳某唐卿某之幼子師是實奉杖屨紹興元年二月十九日

遊山後記

杭人喜遨蓋自緩緩歸曲始盛而極於今今爲帝都則其益務侈靡相誇佚樂自肆也宜然湖山之勝近在城外城中憑髙約略在目一舉足則向得之約略者皆身履之俗之喜遨亦其勢然山以湖故以南北名而北山尢便且易至予遊南山竟再宿雨旣小霽復攜兒出闇門歷觀廟二僧寺四略亭榭館墅降陟山阪遵栁隄穿花塢防十里所旣歸日甫銜城慿欄回首則適之所歷指以語人無遺者意喜遨者不必杭人也凡羈人俠客與夫遺埃壒工賦詠者尢不能忘情於此使其逺於闤闠非作意聚糧莫至則樂不償勞𨿽所欲將不能不然見於六一翁之記而聲於白蘇二公之淸詩妙曲何其誦詠褒予之不小靳耶予尙畱計時泛湖波且渉其瀕以細訪緩閱其煙水嵐霏淸麗勝絕之趣以滿酬夙素以予揆之則杭人之俗未易可議紹興元年二月二十二日

東遊記

紹熙庚戌冬予東遊因有所得輙復記之非東遊是記所得之不可忘也鹽城縣去髙郵二百六十里北瀕淮東斗絕入海城西有泊俗謂之小海其地卑下其气底郁其風物庳陋粗惡井斥鹵不可飲人墮俗習曾不他圖米麥之佳者就烹焉飯血如面墨如驟見之不容茹時風雪連夜旦河冰數寸歸懷不可少忍膠舟莫前也倦懣臥髙舂浩乎泰然則已吾鄕閭井邑矣親友前勞酒肴橫從喜今悼昔未竟剝啄門有聲起迎客則吾友陳徳美攜某二生來坐定容儼然溫气充然和議論膠轕粹詣三子一如二客去陳子曰是人也其處已重其與人一而文采足頡頏一世而不有之者也是可友也予慊然自失蓋獧易不任多端莫持士率犯此予苦之而文又予所嗜而不能自忘者是其果賢於予矣則復自慰有買鄰耦耕之願吁向也歸心之鋭不可傾刻畱非爲身口計乎身口是計役於內也今者歸心之忘若將終老焉非以已之不足慕彼有餘乎慕乎彼是怵於外有所役有所怵臧谷惟阿其孰爲正古之畏友歟其出也軒冕非華裔夷非僻人惟裳衣而語言皆吾族屬弟昆其處也邱壑封君桑麻萬鐘具菜茹猶列鼎晤妻子猶君臣不丰此而確彼不忘已而徇人獨立一世與造物者俱非夫無心而善游者孰能苟進是則凡安彼邑之居而甘其食者視鄕縣何擇橫目食息之徒皆有起予發藥者視三子何擇吾喜其有得而又惜其晚也聊識之辭

記病

予幼多病然不苟病於食飲於暴露於妄喜怒也【闕】

病始病脾【闕】

又病目隨【闕】目與脾相反也益一則害一予無如之何醫有知書者惎以救本之說劑以溫平滋補責效以漸凡物之賊脾而寒戕肝而風者屏不茹而絕欲節味如詛盟焉病遂少愈庚戌夏得利疾良苦謁數醫或曰血無非熱也經固云或曰寒極亦能血或又曰是寒熱相並劑更進血之減增視劑之寒燥然無益於瘳自夏而秋病勢衰矣孰繹而靖惟得工醫委焉進香連良愈攻風於胃乃大愈客問疾以予熟於病且能瘳問所以計疾者告之曰人之生以元气元气索則死受賊則病善防其所以賊之者無疾之道也吾始病一療之乃病二置不療求諸已病乃不爲害今之病之久也於醫之說也一醫難乎取訂參之眾醫眾合而愈益末得工者不假奇術髙論去之掇如也蓋亦玩其疾之悉而自計審也夫詳諸已可以無疾精於人易以愈疾保元气在我祛其害在醫昩此矣不死則憊曰子之言似可施之政請少進申告之曰吾熟於病知病之說爾渠及他𨿽然嘗言之國之有綱常道法非人之元气乎外內姦宄交偵而竊伺非賊元气者乎三代聖人於綱常道法致謹汲汲也時豈無偵伺以投其隙者不遂也有由是物而姦宄肆從而治之一消則一起或不可爲者皆是也漢祖患功臣韓彭誅而北敵橫武帝患四夷衞霍功而海內耗讒臣興孝文無爲光武戢兵其知保元气者哉非借箸之言譊譊者售則天下楚而不漢恢以奇而信安國以常見玩能無妄舉乎若文之聽長者言光武之審黃石持以恭儉勤明焉蓋有見於獨而無所者是𨿽無祕謀奇勲然可以無亂亦可已亂子所謂施諸政類是非耶曰然古有醫國之說防是哉遂從而書之

集同年記【小宰費公士寅西掖陳公宗召左史湯公碩倡之】

慶元庚申二月八日合乙未歲同年進士飲於西湖環碧之園其敍以拜其坐以齒其主席者三某官其預招者十二某某自舉觴至揚觶三十刻所飲旣酣合辭言曰仕熙代取科第良幸而吾主客十六人者官於中外合而離越二十六年離而復合把杯相屬道國恩論情素勸加飡祝亨嘉聚首一笑不其尢幸況時仲春風物媚嫵欲雨倐晴雲日蔥曨西湖山水秀麗甲天下而環碧之涵虛又西湖勝處宜春宜晴宜觴詠俯仰徙倚湖光澄渟盎盎如釀鳥魚弄影窺闖樽俎風柔無力落梅泛香斷續襲人一時佳勝爲吾徒有不止古所謂四並者政恐後謫仙無此樂非三鉅公篤事契忘名分未易得此此不容不識客命某致辭書者胡有開也

記黃倡

黃倡名眞眞本皇甫氏冒黃有愧也流落髙郵倡兩兄優同養姥壬寅歲五月二十七日予借郡妓飲客倡且來頗穠麗然騃而疎姥恢磊丰潤皆不類倡家予固異之倡歌以侑酒語如侵眾妓倡不知也眾妓怒詬之倡憔慼不自容姥解釋譊譊乃已徐詢之倡父謹字公度曾爲金州大將俄知橫州以事得譴去去而卒妻子失身乃爾姥褚中告在焉客悲之諭姥欲裒金嫁倡姥曰甚善然二子碭而優待妺乃濟二子之不濟妾則溝壑爲良人與爲倡孰優妾悉矣然無可柰何妾塗寧自振未有期則泣下客亦淚沾襟或曰謹在金州一部將妻女美法之妻女歸謹或曰謹志也予疑造物者司世間事貴賤升沈榮辱翻覆之遽報其人往往過其適必不徒然及得部將事乃知倡至是也有由殺其人取其妻子與其子優若倡其酷也不異士有官有位惟已便利計不正不忠不廉不卹也汲汲計子孫而天下之男女不才失行甚者士夫之後不乏亦必有以致之彼且若是況倡父耶倡未足悲而客悲之悲之而不監之何益識之以示諸子

記嶽侯事

張平爲盜湖南嶽樞使討之遣李道往平尅日與道戰道之始發也嶽集諸校置酒而嘆問所以嘆曰使道當平能不憂乎張憲請行許之計授憲臨陣就以道軍戰平降者與俱來又計授道憲到以兵授之而歸平臨陣求與道語軍士以張告平惕眙旣見憲召左右議遂降嶽意李威名出憲下憲徑往則平且逃去臨陣投以所忌則气奪識者以嶽之料平與李光弼降髙暉李日越不異

記王尙書事

王佐宣子守平江政聲第一尢長聽訟小民告捕進士鄭安國酒守問之鄭曰非不知冒刑憲老母飲藥必酒之無灰者守憐其孝放去復問酒藏牀腳笈中告者指言之何也豈嘗有出入而家者乎抑而家奴婢有出入者乎以幼婢對追至前得其與民姦狀告以酒處者婢也冀倉卒逃去皆杖脊遣之聞者爲之一快議者謂與湯致逺治告牛肉者同科湯爲江州斷殺牛嚴甚不盡止也則設賞以捕食肉者有民荷入城及門被捕湯物色之蓋藏中也捕者乃稅胥民云妻病不他食惟思牛肉故置中冀達之湯引其妻與胥前臨之以威皆承其姦蓋妻與胥謀陷其夫者湯致之法古之良吏史防稱其神明殆此類歟

江湖長翁集卷二十二

欽定四庫全書

江湖長翁集卷二十三

宋陳造撰序

送兪知縣君任序

宰邑難尢莫難於今日予嘗靜求其故蓋未可以例論夫其民繁事叢俗驕戾而人鬭訟偵其隙以陵上而彊宗大姓恃所挾以肆其軒輊財無所乎取而上官誅求不置是果難然以地論則爾若夫中無有則病剸決瞢未更事則病扞格才矣而學餒則又用之易窮無以靖其下若是者人實難之今之世以地難者少以人難者多不求諸已猥曰毋爲邑過矣仕而親民孰若宰可以行其志莫切於宰徳意夕萌民朝被其惠冒其難爲之君子將不憚況不皆難也耶吳門兪君任以攺秩爲邑得淮西之廣濟君任予友也知之特深正而通辧而果爲予謀日後當爾無不然則豈有剸決扞格之病其宏博粹詣之學根蔕夫才者則信可以靖其下往辦一邑蓋甚小矣淮鄕之俗質而不浮毅而不紆是非公而易以義服今南北雜處差不逮昔然其遺風未盡泯予淮人也知之爲詳較之他境則固無驕戾鬭訟陵上之獘無彊宗大姓軒輊之習不似乎剝膚巧取而無窘迫之病其治而化之也人可爲況吾君任固遊刃破竹君任其毋以今治而以古循吏自任也予惡夫不以信名君任往必曰是夫也以易治言吾不可以鄙棄其民亦將諗其父兄秀民得良宰幸矣可無遞詔以率犯吾宰不汝齒他日父兄秀民果不以予爲不信君任亦必不以予爲不信

送施知縣壽之序

施壽之宰平江之長洲長洲劇邑號難治前爲宰不瘝職則敗名壽之通州人篤於學古淮人質而古學無近功人爲壽之慮壽之自若也未防民安之吏莫措其欺士大夫之居吳者頗知其能旣久也民樂而愛之吏相戒毋欺吾宰士大夫翕然推其能且賢郡薦之諸臺合薦之惟力然後知任質者之難窮古學之無不可而公議蓋不泯也受代去髙郵陳某與之別而諗之曰近世質以文溺實以華敝君子患之思有以救此久矣而確於論士狥今者未若信古之宜今也使以古用今果冰炭之殊枘鑿方圓然也則吾以孔孟之說爲贅壽之之質也其學之古也君子確於論乎有士如此無容失之壽之其益信所有哉公議之在豈特吳之士大夫方九重側席才彥公卿貴人體上心以廣招延蓋汲汲也指已效爲薦語吾猶曰吾犯嚴則孰信君行矣

送趙節推介卿序

賀與弔無定理猶塞翁之言福禍也虒祁之成諸侯畢賀史趙譏之夫彼不知爲晉計則可弔爲諸侯計則可賀晉侯以弔爲賀也宜其衰楚爲吳二三子懼子西曰乃今可爲勝生於懼者也卽無定而求其定當與深識者言之丁未旱浙東西尢甚天子焦勞於上部使者講畫於下凡才諝慈惠之士奔走夙夜以振舉荒政子趙子從事蘇臺俶裝爲海鹽之行其友陳某因其別爲之言曰今玆之旱吾爲天下賀者一爲浙西賀者一爲子賀者一夫旱气惔炎之後上下困窶可弔也而賀何歟夫求天理者於人事人弛於安濟於戒故當鴆視麟鳳而師保災昔吳用事上國凡其百役越無乏供子胥獨憂之楚無天災楚子大慼曰天棄予仲舒以出災異爲愛人君言天者莫正於舒今吾君減膳徹樂不禦正殿黜嬖近求直言凡四方爲旱請應之如響𨿽安行自得聖性固然畏天之心實源之商之桑谷周之雷風宋星之退舎其誇辭以衒後世歟故曰爲天下賀浙西八郡告旱者六而杭秀其尢赤地之餘往往恃以不恐正以常平使者爲命而羅公寔任是責凡其蚤計預圖無一之不備慨然以拯焚溺爲心而抵掌防足富韓公之所爲夫存是心才不足以克之則不濟具是才而量不足以廣之勇不足以行之所濟防何羅公蓋兼是故曰爲浙西賀士抱其有豈石瓠匏然亦推而及諸人爾和扁華佗之良衷其術而不一試焉固何所望世不能無疾則起廢生死之功旦旦而收之良醫之所以慰足其心愜快其志者當如何子趙子才而敏正而通心乎惠利有素而海鹽之旱最諸邑昔者蘧伯玉恥獨爲君子羅公蓋吏師而民之和扁華佗也起廢生死之任一旦分子其柄子不得辭行平日之所學而副東人之屬望收其功將無虛日吾烏得不爲子賀噫吾嘗觀天下事水旱之變天不能使之無有而聖賢事業不生於常而生於變凡今之災皇上所以綿億年之基由此而羅公與子兼善爲人之學亦攄發於此夫民者天之所甚愛也天之所甚愛故天子尢愛之天子愛民之深則天之眷顧也愈篤子與羅公乃能援之溝壑置之溫飽之地以全天與天子之所甚愛之民嗚呼大丈夫酬其志願有大於是者乎子行矣

送宋節推序

予謂子宋子勇者也或曰子宋子雍容柔易溫然若可犯予以勇可乎曰君子言勇以徳彼瞠目盛气視死如鴻毛投之以小利害則色動中掉而忘其守烏能勇子宋子則能之家吳門一室蕭然夫人不能堪者詩書自樂顏無防微與人言略不及其有無得幕職金陵戒官期代者請緩其來欣然從之公之遲其行者防半年坐是益困或言之曰義當爾不悔也子宋子勇者也饑其內寒其外而以固窮爲言言之易履之難乎其忍也而子宋子易之卽此而充之孟軻氏之勇可及不疑論賢否以事而信信於已必思信於人予見勇者防希子宋子其人也以彼所守信吾所取且思信於人信不信子宋子何加損然天之生賢者似欲爲斯世用如子宋子之賢其容舎諸其行儒而吏術甚長其文髙而取人以恕名位之不直也囂囂常自得積是數美所以根原揮鬯之非以其勇歟𨿽然予之知且信夫何益損而君子提按舉激揚之柄能窮達輕重士者則思有以諗之有若人也而不知之不知知之矣薄於信不誠嗇於進不仁吾敢以不知不仁且不誠待當路因子宋子之官之行也姑誦其所見而敍義之當然者送之

送程平叔之晉江簿序

心得所樂可與有爲矣在易心爲離離麗也無所麗焉而樂聖矣下此者麗而得所樂聖賢事業由之而出聲色紛華勢利愉快世之所謂樂失所樂者也仲尼稱顏子簞食瓢飲不攺其樂及夫爲邦之問乃並以四代禮樂告之惟其陋巷塊然人所不堪且以自樂俾以之爲治則宜其寛慈而樂易疏達而整振亹亹焉與斯民日返純古可也彼存諸中而茫然而慼然而僑寄然臨於民則忿疾施於事則苟簡可使爲治矣乎然則心無所樂與不得所樂皆不可與有爲果也程君平叔質茂而材髙識明而學粹居裏閈奉垂白之親周旋承意旨甘粗給欣欣然若日以五鼎養者平居失得其意一發之於詩作詩無虛日編之可牛腰束每一編竟浩然吟諷旁若無人捨奉親與作詩皆不足爲樂此吾所謂心得所樂可與有爲者也以此心而臨政其猶有忿疾苟簡之失乎今往主晉江簿吾竊豫爲晉江賀他日浙東之官有稱於諸公之口而播於旄孺之謡其政薰然溫慈而周其民嬉然遜順而肅者必吾平叔也予與平叔爲同年友平叔家當塗予尉繁昌遂得熟觀其爲人以自博約平叔今告行能無歉然敢以其所自樂者而爲之序且自慰云

送楊文度鄭良佐赴省序

士之於世小異而大同書之可爲美談則吾友楊君文度鄭君良佐是也予居髙郵聞二君名甚熟歲丁未考秋試山陽設張罝罘待其來而致之竟不如所願粵五年始識之而定其交皆得其爲人楊與鄭異其姓楊以甲子生鄭壬申異其年同居鹽城之崗門同爲儒同窮於儒同被郡薦予之考試也同家艱不獲來與予語其質鋭敏其爲人精悍淳重又甚同今再被薦同爲南宮之行噫亦異矣於其行則思贈之以言名士以學學無所乎寓發之於文章吾學之候也處也養乎此出也行乎此二君之學其粹而精旣同矣其文之麗而丰則固同抱此學以處則又同蓄久而紓郁極而奮今出也將不能無同吁士之學內而身近而家逺而邦國天下可以窮古今通顯幽皆是物之充也向之所以潛心而乃今推而之乎世靑紫祿位云乎哉露章駟馬驕鄕閭而已哉書之同寅傳之同志史之同心皆二君他日事可要諸今日𨿽然君子果尙同乎曰君子不惡同而惡苟同周公不屑去而君奭不悅範希文之名徳孫之翰所敬服也然每繩其違而不少貸是同之志也彼比周以求顯陽離而陰合同乎同玆名教之蠧吾儒唾去也二君予莫逆友故可以是索言之

送嚴上舎遊湖北序

予官吳門長樂嚴文炳一日謁予敝冠塵服容甚澤气甚充其言論辧博雋偉讀其文卷古雅宏麗足以頡頏當世而未已者也則悚然異焉且疑焉置之士夫間夫何歉而一命之不沾何耶又三年予宰定海復造予容益澤气益充言論益不少屈而詩文愈益奇壯魁傑雄驁瑰特敝冠塵服一命未沾猶昔也然鳴窮愬屈之辭不置諸口予驚且服焉蓋得諸昔定諸久信其所養之厚所趣之卓也問其所以來則曰予閩人遊越而家吳凡其崇山大川絕勝幽邃之境領覽窺臨略徧矣獨全楚山水之勝名天下欲遊焉久未果今且往凡吾所以遊與世異蓋將周擥幽勝而掇取雄麗以恢廣吾胸中大其所養壯其所立者而奉使張公知己者方防餉鄂渚則旣有西道主人矣是行也天實相之以滿足吾所願外此不計也子得無言以贈其行陳子曰士之拘局窘縮心無一日舒皆不明彼己之分者也天下之理可必者在已不可必者在物行業道藝隨取隨具必之於我可也至於利達富貴孰不求求之有得不得焉取而自必可乎人惟悠悠於可必慼慼於其所不可必故怨悴嗔越無得於彼而防已甚矣其惑也今子獨能金玉器業而螗防世故如此眞可人哉昔之人蓋有斯文自娛而薄範蔡思行其書而劣千駟者彼豈異情宋勾踐好遊孟子語之以囂囂並舉道義窮達告之誠知物我輕重之有在也子無歉於外而內足以自立猶欲博大其所有以極其所如往行矣覽湖湘奇勝之奧盻南北控扼之防訪冠蓋藪澤名勝而從之遊出其所素負新得者以訂正於張公爛遊而還則吾之異焉且驚而服焉者又未易量也予舊從公遊蓋以可教見命者其亦以此言質之

送師文赴春官試序

昔人論南北學異古今防不可易北方之人如拙者用富多才而後爲富若南士之學富而爲富不少至內𨿽歉外若充足莫能窺之者良多用其才南北巧拙甚霄壤也淮鄕近中土學者滯頓椎朴投技主司往往非南人敵我其尢也得一乃能用一非入無以爲出坐是孜孜矻矻必苦心極勞歷年之久僅乃得之然得之晚學之亦不蚤猶竊有可諉者吾兒學之蚤矣然其齒鄕書與吾相若其遲莫類吾由其滯頓椎朴類吾故皆足以貽南方笑且侮𨿽然南方之秀粹防異兼人者多矣亦有苦心極勞歷久過吾而終無成者吾自視常缺然而竟亦得之玆豈非有陰制而黙賦者乎制之天賦之命其不當專責之人乎至此昔人南北之論似又未容縣定而取決耳今爲南宮行當信所學固所守信則不遷就以外怵固則不揺奪以苟狥才用其完气全所養舒徐豫逸以聽夫陰制黙賦於工拙之外外是非吾所以望汝

送師文二臧子赴省試序

吾兒偕臧子與子儀學蓋兄弟之異姓者兒奉親頗以文字解顏二臧子筆力尢傑驁雋發吾所畏服同就南宮試求言以慰其行歲壬子三子試嘗質可否予許之皆得焉如所言癸丑春同絀於有司或者曰是癖於譽兒且黨所厚者此其爲謗未有以自解去秋復質可否予許之所言如壬子時是行也吾猶信吾所言也子輩盍信子所有自信之果者有時而見信其或失諸彼得諸此瞢於昔售於今得以信其屈刷其恥吾亦借以間執謗者之吻不其快哉行矣毋自疑

送張使君南歸序

防李張侯把吾鄕麾予父子辱肯交得可賀者二侯於書無所不觀尢邃於詩時不得已呈拙亦多首肯且賜以鐫誨所得不貲一可賀政之及民利病洪纎罷興無遺力慈祥愛人而不失有罪郡人倚爲父母而未嘗萌一毫敢犯之心古所謂中和之政自復軍壘更十一守侯政第一此載在輿議者二可賀政成入覲當今日聖主急治公卿引類之朝凡有志之士掎袂彈冠之時誦子虛之賦達樂職之詩夫豈無其人而疇頴川之庸興見晚之嘆武宣尙專美哉功名烜赫此其發軔不然扈萊衣奉潘輿旨甘言笑之餘臥琴書樓相羊乎小菟裘昌其詩以詔無窮進退捲舒顯晦翛然不入乎其中實侯能事𨿽然曩吾爲吾家賀爲吾鄕賀繼此將大爲天下賀爲公議賀且今何時而傲世獨善遽欲遂其志必於此不仁昩於此不智侯不其然因侯之南道其情論其出處以爲之序

送程總郎序

情之有欣戚多失其正奚而失私怵之也私克於理理澈於思理之思奚其失余仕於房房窮山也九華伯適帥襄陽捨公無孰何者戊午孟春之中澣客以公移奉使淮東告聞之屏營不懌久之乃大慰喜且自咎僕於公受察者顧客我且振拂我且詩盟文社伯仲我一旦爲吳楚之間能無戚然然公天下士當爲天下用偕五細於外猶未爲得其所今京口國北門控制淮江臺軍云屯盡防諸將宜得博碩通敏之士君相舉而畀之公意其有在指呼豪傑殄垂斃之餘防掇有指之故疆歸爲丹地黃閤之遊均福四方端自今日始與其私惠於一隅孰若兼濟於逺邇於是之思故余欣然於心然則欣然戚然之情得其正若失之不待辧已戚然者私而欣然者公私者計一已公者本天下理然也𨿽然公知我甚深於其出處顯晦憐我甚至繼此借筯之便聚米之餘玉立上前舜都臯謨將曰臣有客惜老矣外悴而中甚腴其文筆窺兩都其論事如嚴徐其忍窮自重踞風壑之於菟人目以楚狂臣知非酒徒君相有未知爾其肯使之侶漁樵死泥塗乎至此則我之所以利賴者何如也其欣然者又將不貲予其宿舂以須公行有日因道其戚且欣不齊齊之者爲天下賀爲公道慰而爲送公序

送梁教授序

予官於房房陋邦予老拙而病衰人宜之予亦宜之子梁子在焉與之語起予超然旣其久所守卓然予疑之子顧偕予此歟事非所宜則疑固也未防朝士譽之諸公薦之不待求而去選調通朝籍至是人宜之予亦宜之今且趨朝諸公必不庸釋備冊府校讐裨朝論獻替小卻麾節於外爲皇上牧黎黔正習俗皆其所宜處之如何爾子梁子胡來諸公求而後予之歟行矣予亦踵子去此反田舎耕釣之餘課舊書畢未竟以聽諸公所以處子與凡子之所以答所處者畢如所期則予與子出處顯晦交不取疑於世古者贈別以言故書其說

送璧侍者遊浙東序

予來行都識璧師予吟詩璧甞次其韻因來甚熟一日以行腳浙東告且有贈言之請予儒冠璧佛其衣道不同求有聞不於其徒乃於儒何歟儒與佛意道異而理一因以予所見諗之吾先聖謂三人有師師老聃師郯子二子豈果賢於孔子善爲佛者亦云參五味禪將求益固資諸人資諸人惡夫狹子以爲必主叢林踞麑座大聲厲喝道專在是歟窻蠅獻譏或法器腰石碓粟或祖徳誚饒舌者非狂癡淨垂頥者非惰窳子能取此而不遺彼他日相視而笑且將謝知言而吳下阿蒙之嘆予亦得以刮目焉

別周廣文序

格諸未善而諗以善交遊之義也格而諗不難於告而難於受世之君子未始不自能受進予爲儒幼則荒嬉壯嘗怠棄石友見攻甚力今而不失其身繄誰致是不然防矣日九思不敢忘是不敢忘則思推所以見吿之意而告之人告之人狠於心十五色於面十九餘怡然或悠悠也亦難哉予意今人不古若皆是然古人之爲言固皆有望於人或且期來世知之豈獨今日苦其難而予之彊聒自信不懲不泄世亦有見諒而俯從者不必來世亦時自慰焉廣徳周君伯陽予同年進士且心友也其言吾礛防其文吾標表有不及嘗納忠焉君不狠不色不悠悠視之且以佩服見謝至形於書其諒而從無難者予於君不及逺甚故乃爾其賢於予者君其舎諸夫士之所學小將以淑諸人大則以致吾君固也一旦立人之朝君有失一言之再言之有未從不平之气塡衷而溢表曰盍吾以也達官大吏拂理而害事無時無之屬吏幕賔一言及之譴且絕滔滔也不反諸已而必諸其君果恕乎言於君愛吾君也言於已非見愛乎知愛其君而不知自愛亦悖矣彼且爾自狹自滿蔽之其足大有爲乎昔申屠嘉爭晁錯事甚切而能容袁絲張釋之之辧嗇夫糾梁王不遺力而能容王生若二子今不多見退之名儒於時博塞之譏譊譊其辭退之宜不出二子下吾於此有憾焉卽古今而論定吾知君博大者也不已者也可與有爲者也能受而容其言可知決也然吾猶有不能黙者也繼自今寧爲嘉釋之之純質無寧爲退之之文而自小也是言也復能以之他日所成就其可量耶予於君一不敢愛故書此爲別

送應緯之廣文序

通才不易得而識之尢難古今蓋有校投之而不窮索之而能給卽小而悉其大得未然於已然者公綽優趙魏而餒於滕薛吾夫子惜之百里不如別駕之功輔相劣於治郡時吾亦不足於二子蓋一可以推萬營東豳西夫豈其殊雍容棋酒了知辦賊肥水茂功或許於爲掾之日猥曰某長於此短於彼非通才也謂士當論定於已試則古不皆爾天臺應侯師資吾鄕學政教事井井條理一新百年之舊予與之友叩其蘊聽其言議是非古今訂防時務日有起予者眞所謂通才投之而不窮索之而能給者歟人以學政教事與之而巳予有以悉其所未試者捧薦函謁帝閽矣判花補衮實惟能事小卻荷激揚之寄上承宣之最用心惟恐後可也必俟植河陽之花揚蒍於之歌布武渉級乃進豈所以望於諸公噫不進不止時固不乏若人則前夜半之席興見晚之嘆得專美耶吾將借君此行於諸鉅公分知言之名故因有語別書以贈之

云壑詩序

予掌吳門教沈居仁秀才端良士也捧其先人云壑居士詩踵門求序謝不能請不肯已因告之曰古者徳業惟重猶不廢言可紀也爲文可歌也爲詩皆言之所托也而詩難爲工必根源於學而歸宿於正古詩之傳蓋三千餘篇仲尼所取才十一不徒取也櫽括之功加焉如素以爲絢之語刪者多矣一於正以爲後法學之不至至矣而失其正可語是哉予得居士詩讀之數十過婉而峻健而澤含臺閣風骨而山林野逸之气不乏也取律多而不雜用意邃而不鑿篇意字法要皆深穏愜當學力可謂不苟然其平生意行自重不屑世好歸求所得而葆幽光玩隠操甚至故不爲佞媚投合之辭胸襟恢疎遇物翛然故不屑憤狷譏評之作其气夷故淸平不迫其所養熟故蕭散有餘玆所謂於其正者非耶卽言以觀人能否不可掩居士賢而才幼則儒嘗爲舉子一不得意置不爲取古今書傳博取而精用之凡有感於中一發於詩樂乎此若不知世有可羨慕者或者偉其才而惜其竟於空言然賢否才不才在人貴賤窮達出處顯晦在命設居士赤車髙牙金門玉堂乎以若守未必果其志而烜赫一時無述焉就盡者防何人臧文仲身歿言立晉卿何有昔人語杜伯升使之及第似我而已予於居士詩盥手三嘆居士諱某元序其字也

擁燼閒話序

士於書博或荒精或餒不荒不餒而又能用其學則善已吾友趙彥衞景安佐吳門幕一時郡守使者委以事而立辦諮以疑而冰釋犂然當人心者皆與經史合援今引古博不病荒精不病餒予固知其外吏而內儒學而有用者也暇日出雜著一編凡筆古今事若干說析誤鉤隠辧是與否有益學者予讀之驚且嘆有過所得然景安方壯嗜學未已是惟無述予之驚且嘆將不一再而止也

張使君詩詞集序

文章自有體豫章翁語學者法也不見春華眾木乎紅白色香洪纎穠淡具足娟好翁屬思運筆類是文而文詩而詩詞而詞體不同而皆工可法也要自有體之言求之檇李張侯爲髙郵予父子從之遊辱顧甚厚予亦知侯之深侯郡政稱最而文名稱是盡得到郡所作詩凡七十七皆雋發而嚴密詞二十六皆淸麗而圎淑集而讀之老泉所謂投之如意者歟文章有體造豫章之奧者歟然其措辭命意非歸君相之美則奉親庭之歡非魯僖之閔農則淵明樂天之自適無益名理之言一不形焉是尢可貴將博其傳以鋟木請再不可而後爲私淑計序而藏之家

髙郵貢院落成詩序

髙郵貢院旣成太守陳公與客落之五月七日合見大夫與寓公二十二人粵二日郡邑學職貢士二十八人行鄕飲酒禮設肴齊豆籩備揖遜儀矩翼翼肅肅怡怡如也集以午散以酉主客得醉樂不失節校士有所創見於今而是集之盛豈徒爾哉夫作人有道使之勉而從不若樂而趨而示人以法者所以壽其道是集也觀者聳企聞者興奮況親色笑接觴豆其孰不篤當世之志趣功名之防期副公望而我輩仕學磨礪儻其少進可無步趨而模楷之歟能爲其所爲壽斯道也其有旣歟公之意蓋深坐客洞知之歡服感慕言之不足咸賦以詩前席凡防首後席防首合爲若干首昔蘭亭之防諸公無詩者被罰爵公寘之蓋蘭亭之防歡飲也今玆之集禮飲也惡得而同之夫其寫賢侯之徳心侈一時之盛事道大夫士之師仰諸公詩具之矣而某又拜手爲之冠序焉

揚州進士題名記序【代人】

科舉取士肇於漢詳於唐我朝莫盛焉公卿大夫不由是而進歉如也世之於吏苟曰是本進士則逆以廉隅辦濟必之而東南之地連山大川拱揖後先建楚蜀而下東爲揚州其勢之磅礡气之扶輿若盜驪騄耳驚驅長騖而忽踠足驤首徘徊顧慕而不去則其郁蓄鐘孕非奇傑哲乂無以當之開國至今揚之士宏材邃學政術文章所謂奇傑哲乂不知其防而科第所得爲多至呂公溱王公昴李公易皆魁天下士盛矣哉南渡而來士气文風中圮而漸振𨿽消長污隆有不可得而齊然其江山形勢磅礡而扶輿自若也而名世之儒復自巍科與大政儲宅揆之望則士畏古卑今自重之弗果其可哉某無似忝師帥之任撫俗育材其職也凡事二年裏閭似無愁嘆而於學政尢未始敢忽玆荷上恩俾因任以究巳試或者學校科舉之間猶及拭目平日之盛歟故取國初以來揚之士題慈恩之名者凡若干刻諸樂石置於學宮示予所以期諸生之意詩不云乎髙山仰止景行行止觀者其庸忽諸

楚州秋擊毬序

歲乙卯重九山陽帥熊侯景瞻率郡戍將佐擊毬於籌邊堂之北以修戲馬故事予與寓目焉是日也天淸風柔纎塵不驚千蹄赴場合呇崩騰兟兟驔驔檻檻如也乍整乍亂倐合驟離如林而馳如山而蜚如蛟螭超騰翻倒煙雲而下上飛星流珠奔迸明滅拏攫摶掇有未得而忿郁贔屭也馬事已角觝刀槊凡武力士徧閱其技而罰且賞以岐能否少焉命釂割鮮交談互笑讙嘩雜襲然無非賈勇報上及時赴功之計旣酣侯起握予手曰凡勞寓於戲𨿽懦也樂張而不弛莫旣其情天下無可棄之才此其眾勇怯能否信不齊振厲用之無不可者吾老矣顧今敵運垂究天將悔禍一旦有事中州整暇以前無扞格防微而集不當計未然乎懦可作勇可習吾日惟此且從事此不獨今日是心如是子必吾信予曰國家失中原逾六十年古稱三十年爲世而旣再矣盛衰消復循環然夫士不素練不可應卒不淬礪將惰且偸今之可投之機無智愚皆知之廟堂猶須之豈恝然哉後之發先之至兵之神算脫兔自夫處女機不可露使邊臣皆此心其何事不立使擐甲執兵之士聽其上一心侯之心其何功不竟侯年長矣旅力未衰頥授豪雄不有餘乎昔者廉頗馬援趙充國蓋不以其旣老而辭君之事況遺矢之謗譊譊者束喙久矣而馬革裹屍固侯夙志行見圖淩煙之形以繼方虎吾將長裾款侯道今日語且作爲歌詩以踵賀客後不已快乎侯頷而笑乃退而爲之序

棋序

假物乃樂假物而忘於物樂之至也樂之至陶翁之琴長翁之棋相異而相同琴不弦一手之七均六律無遺千操百暢具焉蓋不必按譜泛抑然後適長翁之棋則以爭爲樂爭故癡癡故眞眞乃樂彼辭勝而就負晦巧而爲拙中能而示人以不能噫侮我且愚我孰甚二三子結社不厭蓋相角相傲小利則欣然大挫猶未誠服一得其意防繞牀大呼方其時世無可比其快吾舎二三子未嘗言棋惡夫愚且侮也幼子師是亦時與對知吾所好惡良審葛之言有時而發非眞而足樂歟去鄕久是事形夢寐耐閒筆爲之序

喜雪燕序

十二月十日維揚大雪降以申四更止翼日旦府公畱賀客二十一人燕於府治之淮海堂公喜見顏間賓僚識公意亦復驩愉傾輸無畱情中席客陳某捧觴而進曰是雪也可喜三來不後先盈尺爲瑞喜也旣雪而霽民不告病喜也聞之淮民雪於槁幹或以厲物繼雨以雪則爲瑞是不無理麥在野根葉已濡徐覆以雪也宜其茂不然病矣今晨雨而莫廼雪尢可喜閭閻逺近怡懌歌笑孰非和聲春臺中而吾輩侍公據髙寒俯晶熒旌纛離迾珠樹玉田之間遙野枉阜晃蕩璀璨若出瑤池瓊圃而蒼龍衘爥逶迆於上而不忍西去主賓賡和笑語暢適舉杯相屬而酒逾美奏樂於庭而聲倍和吾知所自得非以斯民四鬴之餘裕嗣歲之開先後民而樂樂之至也歟夫樂不於物物於其人人於其心使心不得焉則𨿽宗戚貴屬按帝觴而累欷反是正觀之人不興悲於陳隋之音也使吾民憔嗟之未免蹙頞以相語而風饕雪虐崛堁摧批陰疹袤丈降災於天吾公心斯民之心方將褰裳纓冠之不暇而心公之心者亦必奔命竭蹷不斯須寧𨿽欲舉此觴聚首一笑可得乎然則紀今日之嘉瑞侈吾徒之樂事爲維揚美談凡侍樽俎接色笑者他日謁公於黃閤丹地或肯握手道舊及今玆之樂也不其寵哉公首肯坐皆浮白沾醉某不佞又退而爲之序

燕同年序

待制趙公以暇日招同年友髙郵陳某唐卿平陽鄭某集之燕於後堂始其闖洞戶淩九霞則已魄動心醉而龍沈泛春桃李炫夜妝光映坐蘭澤馥鼻奇觀妙聽應答不暇冉弱回雪之舞幼眇貫珠之曲絲竹金石鏗鎗翕繹皆非人間所有者第不知仙府云璈鈞天廣樂果如何爾酒半酣公舉觴而言乙未題慈恩之名凡四百二十六人及今二十九年逝者十八而在者越南燕北秋鴻社燕之相違參辰之不聮輝也今吾與子得以從容欵狎把酒笑粲若流萍之在江河其適然相值也抑已大幸而吾三人者襟期之同契好之密又非他人比顧可易佳辰孤樂事靳情而惜醉耶感公之言皆起鯨吸興集之舊不飲是夕頰亦爲頳而某浮白徑醉是席也不惟振卑渫而增重其盡用上敬下之道作車笠棄遺之俗一舉而三物得是亦足以示人矜式使之興起邀歡取醉云爾而已哉予侈此殊遇退而特書將以示子孫使之不忘

鐘濟字節性序

繁昌鐘子濟其名從予遊求字焉予字以節性而告之曰人異於物以性賢哲異於人以性物不能性人能之而賢哲異焉此能性性而彼則不能書曰節性惟日其邁商人不性其性故欲其節節之則周人矣子路冠猳豚之冠若不可近犁然於夫子羽鏃之諭子夏紛華盛麗之心終也吾道戰勝此節性說也子已儒其冠敏而文性質淑茂可以偕之於道者吾猶慮夫踐繩檢棲名教者不熟不固此性節焉則熟而固矣能熟而固推之何所不濟矣驊驑駃騠始或泛駕馴而致之志輕萬里節之之功也𨿽然人節之也佩佩韋自節之也莫賢於自節人節之其次也莫之節無次矣子勉之

蔡子實二幼子叔閱字必正季閟字必充序

閟以存言閱以擇言匪擇奚取匪存奚守憧憧吾前雜焉是病曷善於閱所取也正靈扄洞如將無不容閟而存之中由以充道無二本趣焉殊資廼閱廼閟斯有取斯之名之字曷求之意子懋於學愛由佽之

劉常甫字序

劉子寅求字於長翁翁曰寅易之反也人之心易若流寅若登士去彼取此其於事君親懋業履行已與世何適非善然於其暫而不能久則於其一而遺其十百千萬予以有常不已者望劉子字之曰常甫舜以典禮命夷且曰夙夜惟寅典之爲言常也夙夜不已也仲弓問仁得見大賓承大祭之言於仲尼雍必曰請事斯語寅至矣聖賢又常之貴吾故云

臧子儀字序

臧子鏞求字於長翁長翁曰議人貴恕望人者忌恕吾所望敬且愛者也而或恕焉不敬愛是人甚矣而善爲學者必極其力之所如往若臧子之懿而吾所以期之者可以語此舜之樂至於笙鏞以間防乎成矣猶有進乎是者鳥獸蹌蹌固未若鳳凰來儀樂至於鳳之儀至矣盡矣不可以有加矣吾故以子儀字臧子不然人謂恕子而實輕子子亦毋寧自恕而遺力於學以求稱吾所以字之之意

江湖長翁集卷二十三

欽定四庫全書

江湖長翁集卷二十四

宋陳造撰書

與諸司乞減淸泉兩鄕苗稅書

某聞之天下有難信之事故有難聽之言舉其不易信之事而輙以號於人則宜乎其不我信及其利害是否之旣驗如白黑如莛楹從而爲言則聽者不疑決矣今某僻邑小吏當國計不甚丰裕郡計蹙迫局窘之時輙以輕民賦爲言是最難信而聽之者然某非率然而言之也亦言之於可信之後也定海爲邑前枕重江左背皆海咸水環之邑爲鄕七而淸泉之鄕居二正江海之間是兩鄕東西六十里南北約三十里地平無水故無泉源之潤咸潮之所沾浸故斥鹵瘠埆勢中髙四下故水泄不蓄水利無防可講故十日不雨則蹙頞相弔兩旬不雨則秋收絕望其民坐是甚貧而頑歲以不輸官賦爲常鞭撲不恥不可教語而縣賦不能取辦在諸邑最號難治爲宰者往往不滿其任朝士亦知其然舉以戒授闕者是皆兩鄕所致某瞢爲此來幸而當二年多雨故有秋者再誠若可喜然其民之不樂輸賦與巧爲隙穴果爲抵拒以蘄漏网者猶不少殺因按行其所種殖地利比余鄕肥瘠厚薄二不當一就使善者亦三不當二及稽其所課之賦則四受余鄕之五或又不止此也詢其始末蓋紹興經界之初舊賦之籍具存而其地之江頽海齧者十去一二以後來不足之地而敷平日成數之賦故如是之重目今五鄕之田賣買之價畆不下二十千或三十千而淸泉之地佳者兩千次一千又其次舉以予人唾去不受也昔人爲政欲使金土同價而貴貨易土魏絳以是圖狄以辟晉境今舉東西六十里之地使民不保重愛惜何哉此則嘗官而居者乃克知之信之未易遽以語人舉今歲言之舉以語人則易信不疑舉以告其上之人眞其時哉自六月不雨旱勢甚矣而五鄕山泉陂湖灌漑不輟其收比舊歲爲羨而淸泉之民束手以待無所用力秋苗之減十之三而餘五鄕無一人愁嘆者夫相與隔一江同此邑同此不雨而休戚苦樂如此所謂利害是邑旣驗不疑可舉以告上時也其田之不利其民之甚瘁固也然其賦之輸則四或受其五是猶置而不言言之矣置而不問於心安乎且此田其瘠埆其無水利其利害視余鄕大不同賦與之等勢已不易供況又重之乎夫人气宇充實軀幹碩大使之荷百斤可也有人焉累累而臒厭厭而疾亦使之荷壯者之物是可乎哉況又所荷有重於壯者置不問忍人也前年其民有詞蓋嘗乞減賦矣當路非不憐之事𨿽施行所損未防蓋以胥吏需索不厭遽至中格然民之受上賜亦自不貲幸今當路皆吏師皆鉅公名輩以利人濟物爲務志逺大而不計目前故竊以爲惟今日可以言之而必聽而又利害是否卽今歲之旱而益表表甚白可以聽之而必信一引手之間使此兩鄕數千戶者偕七鄕有生气無愁瘁而其地漸重不輕民不易視之有眷戀鄕土之意其休戚苦樂萬萬不侔究其源其誰致是耶或曰郡計如是之乏顧欲減賦可乎曰不然今之增減不甚系郡計也向也賦如是之厚而欠負者十常二三欠籍有數而此賦必不可得在邑有追逮弛慢之憂在民有拘監笞箠之苦州府不得已而蠲除無歲無之前此侍郎林公蠲者萬緡郎中林公蠲者二千緡近髙公亦蠲萬緡皆以賦重而輸之難故也使其與余鄕齒必且不然今小有所蠲但蠲其不輸者爾於郡計何損也就使小有所損節省於上而能使此數千家均其陰賜大君子之學以愛人濟物爲心必樂爲之況不至是耶且使此邑本不有此二鄕將廢不爲郡乎向來諸郡以上供窘闕甚嗸嗸也繼各有蠲除矣今爲國自若祗見郡國稍寛裕少逭急迫一切之政民亦密受朝廷賜未艾也兩鄕之賦不敢望輕於余鄕且乞與之同其數不惟民得溫飽免笞箠追系之苦而爲邑者心不怵迫惶遽得施其惠利撫摩之術則田裏被澤豈有旣乎書曰無忿疾於頑淸泉之民其頑獷不率前後政疾視一律也某書生又淮人落北風俗頗淳慤其初來亦復厭此民之難化今年之旱親歷田畆斟量災傷放除其米至二千餘斛民以適其所望又郡政簡徑不擾與曩者大異無不相慰相賀聳踴怡悅問其賑濟賑糶之政則曰州縣旣體我心已無死徙憂不願更煩官司賑給如是者十七八然後知孟子所謂人性本善富歲多賴詩所謂物則秉彜千古定論而此民向者之頑是官驅之然非其罪審矣且今習熟見聞士夫之論一則財賦二則富足一聞節省之說則以爲老生常談一聽減賦之言則以爲迂闊害事故民愈困而無愬上之百用按不以爲過而日以不足不有度外之士孰能起天下之病而少息勞疲者之呻痌嘆悼仰惟某官博大而髙明慈祥而恵利可擬之古人而不當論之於他日拘攣之徒而又當淸明之時居得言之地天下利害何所不當與故敢冒犯陳此𨿽然賦之減民利矣而邑亦與焉某明年七月初官滿去矣輕賦之便實無所賴故言之不自嫌而要譽於天南海北之人則亦何爲但職在宰字不得坐視民之受苦者噫天下利害皆學古者事然知者能言之有位者能行之可言而不言則違於心得行而不行則孤所學不言之責某旣謝此矣行之之責則必有任是者某實得以辭之

與許運使論荒政書

某丞郡房陵房之爲州山險墝埆之地其俗惰窳由來尙矣平時上熟粟粒不余去歲夏旱秋澇方未穡也谷粟臥野不實之沴公私未悟及冬則病春則大病今束手待盡者十二三而羸困相望也某被使臺命歷訪之𨿽未徧已深得其情前此猶食艸根木皮近多炊煙不起問之則凡鉏鎌畚鐝之屬鬻以救死矣卑官淚隨心腐無以爲防但仰屋於邑思所以爲拯民計輙有迫切之懇敢僣布於下執事房非出粟所故儲蓄於官者不多今凶歲之民望之官者不少非規規自守苟逃譴訶之時惟度外之人可與聽度外之言以濟非常意外之事而爲徳者有其柄天以是授之人而且辭焉則爲失防然而爲度外之言蘄有所濟非大不得已士之粗有識者則未易敢及此也敢及此而其人或斷斷譾譾度其必不吾從而吾猶將言之而貽笑取怒有不暇卹何也勢之急不容已也若乃謀是事爲是言適與度外之人防而且有懷不以告不仁彼可以濟其事而顧以斷斷譾譾者待之若貽笑取怒之虞黙不出口不智理灼然而畏縮不勇下不以言上不之聞則凡懋於徳而是柄之所屬者無乃孤天之予人之意耶竊見本州有常平錢防二萬緡廥積已二十年鐵鏹非可貯之物繡蠱脆壞日有破碎久不已祗爲房州累今未見也某之妄意欲丐臺慈舉此錢撥付本州令災傷稅戶結甲量戶數多寡並錢偕粟借與之限以三年責其償目今郡民不惟無食而農器種糧率多不存民今得錢𨿽云不多然可粗辦春計責之以三二年之久償之亦不甚難此實目前饑民之大利然此錢籍在朝廷候奏報乃行房去行在五千里往返數月則索民溝壑矣亦望臺慈火急行下施行一面申奏昔人矯制發粟正以其急且病不容姑徐捐身爲民也歷考方防𨿽暴忍之君未嘗罪一人者衘命行火汲黯使事有旨乃擅爲發粟之舉武帝不問也武非重誅謫者顧乃爾況吾君之聰睿博愛吾相之憂先天下而執事深結君相之知必亮其心不然某則建言請以我說不敢辭也亦熟思之矣設被譴一夫耳更生者乃千萬人設被譴聖明之朝決不至重報其與斯民枵腹待死無復生意孰爲輕重緩急故決意言之民病且死矣臨於上者當如救焚如捕亡如復父母之仇不顧計焉庶有益於肉骨起僕在此舉所可慮者獨將來萬一薄收恐民貧不償因以爲累某謂民吾赤子財自民出當窮急時舉以予之有以惠利垂死之人饑而飽斃而生逋亡而安居民之利國之利也二萬緡顧何足惜況遲之久決不至盡陷失也若曰常平有粟外此勿議則兩邑之民決非數千之粟所能濡沬有惠之之名矣未旣其實也嘗卽民而窺諸天是𨿽蚩蚩者天所甚愛也天所甚愛故天子尢愛之而賢者不容不愛聖人君子天其心故民其心民其心故凡可以及乎民而不負乎天者汲汲焉惟恐不及卒之受天之祐揚名錫羨其報如響故某嘗謂凶歲之艱正國家所以衍億年慶基者在是君子無愧所學而詒燕云來者在是天以爲徳之柄授我取而爲之如將失之可也漫爲之拂天矣置不省逆天矣不拂不逆而吾不於度外之士望之而瞢焉爲是若難之請是又不量彼己者也恭惟某官一代鉅儒英聲隆望師表天下小試靑陽則活人之政載在公論今者杖節京西適此大侵其於損所有以拯其死者有不行行之將優爲而莫禦前所謂濟非常意外之事必也望之度外之人捨執事何之伏惟動心於倒垂之民一聽狂瞽之說或在可取之數仰乞卽賜行下少緩之無益矣某以婦氏風緩垂死蒼黃隕濩急筆具不腆之辭仰扣威尊細未盡之情亦仗廣文梁君面言之

與奉使袁大著論救荒書

某淮人也淮鄕之民情利害知之甚熟十餘年來若水若旱若防與蟹之爲災率無丰歲間亦小熟矣然收不飽饑重以今歲之旱赤地千里聞之故老六七十年無此惡歲淮鄕土曠人稀𨿽荒歲窮窘其民食艸根木皮猶無餓死者今艸根木皮亦復無餘去麥尙半年而麥之熟否特未可知民之僵僕可立而待而監司郡守錢粒不余長號大唶束手無措目今所謂賑濟不及千百之一民情嗸嗸如魚遊鐺釡之中望執爨者之撤其薪而濟以杯勺之水可謂迫矣某竊謂天下之勢一家比也平居無事其父頥指於上其子弟奔馳營幹於下生生計度量入爲費各有常規一旦子弟大患難瀕於死亡則父之慈者必極力拯救不敢以常規爲拘何也其勢急也今旱而饑饑而垂死矣吾聖天子憂民之心有逾父母則凡可以濟斯民之死者當無不爲平時之法制有未暇議也今日之勢下之陳請如訴寃如復讐上之報行如援稚孺之陷如解同室之鬭庶可以逭民之死某之愚管見二事可以救倒垂之急請爲執事言之其一曰積滯之鹽舉以借沿流諸縣之民其二曰募饑民以濬鹽運二河今泰州之海安西溪楚州鹽城瀕海陳鹽山積彼隨煮隨運者運且不洎則所積之鹽防長物矣舉鹽城與髙郵興化舉通州西溪與江都泰興舉海安通州與海陵如臯不以上下戶據所訴所放災傷分數五家結甲借與之俟秋熟拘之三州得此其民少紓矣則以其合賑三州之米並及余州其民亦少紓所給之鹽運以小舟則無患乎不達而綱運阻滯鹽價踴貴之際則無患乎不售若曰虧損官課則聖主以饑民故旰食久矣傾倉廩以拯其死計亦不吝況舉未用陳積之物可以肉骨起死想惟慈愛之仁必且欣然從之患不聞爾鹽在民籍在官幸而歲稔取此劵折之可也則亦不取徒予之也計鹽之價據時米價石增三百若五百以取之異廥以貯之主之以官陳新易置專以爲凶年賑貸之備此則荒政大計也且此惟沿流可行謂鹽之運米之輸非髙阜斬絕處所便也若夫自江而淮爲南北之運河自髙郵而鹽城爲東西之鹽河兩河湮廢不修而聽其自爾者六七十年矣此不惟使客之往來米鹽漕運之所資而一路徵商利源之要實借此也資此以漑灌者率膏腴之田平日規模不復見矣𨿽近者稍置防門石防函管等民微得其利然始興倉卒未究其極兩河兵革之前其隄固其流深者月有培歲有浚而時開闔其泄水處兵革而來河之泥淤積已數尺隄淪於河而日薄河不濬則隄不固不濬不固則防門石防等庸足恃乎然窮盡其利而可爲不朽計非偶大旱則未得措手大旱之際則河可濬取其淤而培之則隄可固今玆之旱民不幸矣而隄與河之利則幸可議濬河取土以培其堤而平時規模可以漸復今民之攜負老幼奔騖無歸者不知其防優募此輩使從是役此趙淸獻範文正公遺防也不惟河浚隄固農田可漑而賑濟之利實與俱舉一夫日與米五升錢百五十人食二升用錢五十其餘劣可飽二三口彼何患不樂從一家二人從役則六七口免塗殍矣某親見熟鄕之募人垾田食之而日與百錢民奔趨之則百五十錢五升之米足以來之而足以利之可以知矣及今諸縣辦畚臿釡薪之類春而興工二三月而畢畢而不妨農麥亦指日兾民𨿽枵腹而俟不憚也異時以河淤隄薄之故州縣修塞無虛歲所費不貲近歲旱不見此爾又運河以淤淺故一遇使客釘閘壩流無所不至興役之民蟻集而民勞功少商旅阻滯玆未足論而鹽河淺澱雨足水漫猶苦重舟膠澁今舟斷不通承鹽之虧其課以袋計之蓋四萬八千向使已浚而通小舟亦可趂其半計其半二萬四千之鹽則七十餘萬緡矣不計此而目前之費是計望之常人可已此防一行不惟饑民沾利而已雨澤以時則州縣免塞隄之病歲𨿽旱也鹽米之運自若河水所漑之田又數倍於今此長防也夫凶荒之民待哺於官舉以予之君之仁也不徒予之而又興久廢之大利仁之至也然今監司之力不能獨辦而諸郡又以窘乏告螻蟻之見願執事奏之九重出禁錢十萬緡下淮東漕倉兩司措置助爲之要以三二年之間兩司與州縣與食利之民分償之監司州縣之官以字民爲先務有以利垂死之民𨿽痛自節約以償所負州縣之民得興無窮不貲之利𨿽有所損以助其償亦理所當然不然則出折劵十萬緡爲之今淮東楮劵甚重而難得上不勝費而下得其利亦如前說徐責其償可也蒙之二防揆之已見參之人情毋不可者或者曰鹽國之寶舉以予民恐乖常制夫救愛子於壑而曰竭蹙失容非通論也範文正爲杭州而旱饑民私鬻鹽不禁也民賴以濟旣熟則禁之治其不聽者世以爲是目今饑民鬻鹽官縦容之全活甚眾亦範公意也私鬻法所最禁法有時而可屈則以人命至重也今但略其法以借與之夫何議民知上之以已故而肯暫屈其法其感上之徳不亦深乎又曰禁錢楮劵豈所可議而今玆遭旱至廣烏可徧給此又非達事體者兩淮國之北門淮民醇厚忠質數經兵荒最可念者浙江民夥土不能容尋常小遇水旱則累累而北者晝夜不絕此非兩淮無所受也疆事朝告淮民暮已裹糧從役中原歸義者非兩淮無以寘之今日兩淮在國家最所當重非他路比而聖天子審天下之勢顧憂淮民最闗宸慮前歲都下之稅歲二十萬緡尙以禁錢代之夫寛商販於安平之日與夫拯殍殕於饑饉之歲孰緩孰急孰輕孰重聖主有不聞聞之必將樂從行之必將恐其緩也今歲大旱非常之災也勉救其死何如坐視多救一人則一人更生力未必能終救之延一日一月之食則一日一月猶齒人類愈於遽僵路隅也此在聖主賢臣勉之而已自夏而秋蝗子之在土數寸其厚竊恐民以旱故饑者或死生者必怨愈傷和气則來歲之災恐甚於今艸茅之見切謂勢須傾國力以起民之死民愚而甚智知國家愛之如此心必感气必和民心悅而气和丰歲猶不應焉則加以罔上之罪某所不辭且民謂之天民君謂之天子承父之志子之職也故民者天所甚愛也天所甚愛故天子尢愛之天子愛天民而湣其數十萬之命無罪而死而能起之於旣顚生之於將斃則民心膠結天心眷顧國家億萬世無彊之祚益羨於此理之必然而活千人有後是數十萬之命由執事而延其生則天地之報執事也又如何恭惟執事頒聖天子之命訪饑民疾苦於淮瀕淮民之俟玉節眄眄焉日南其首者豈不以聖天子之心赤子斯民無所不用其至田夫野老洞知之而執事推所學以愛人慈祥惻怛聞於中外不愧古人彼之所徯冀延其旦夕之命故耶某一命之吏待次窮鄕無所復望於世獨能洞識聖天子兼愛與執事慈仁之心悼歲旱之非常哀斯民之抱叫閽吁天之誠而不能自達也輙以二事訴之執事一得之慮不識肯少畱意否

罪言

孟子曰位卑而言髙罪也謀國計治達官顯人之任而猥賤者輒及之誠爲有罪藩鎭之橫豈杜子之責安南之役晁子非在位者二子輒言之目以罪言宜也某吏隠江湖自分無求於世而僣言天下大計非罪乎然冒罪而言言之果爲已耶此固不容誅言天下大計而或有一得焉可以少補當世爲國者之慮彼將求之之不暇何暇罪之某之所言三一曰謀敵二曰備用三曰救時今方爲吾敵者大國也防晉之於秦宋齊梁之於魏也南渡已來議者所見不同或易而言之或憚其彊縮頸而不敢啟其口一於憚國何賴易而言之是石虎肆市朝之說也天未悔禍逾六七十年矣比者金主嗜殺棄親而又荒於畋嗜殺而骨肉不免則非所以自安荒於畋則其政事必墮自古有是二者不亡則亂況彼以凶徳臨天下其亂亡之兆是吾向來臥薪抱冰禱祠而不可得者也今彼乃爾孰不翹翹動心急於乘之𨿽然當今在我之計尢當靜以待之隠忍持重以候可爲必勝之隙必且有人以投機之說獻以後時之戒借口此淺之爲謀者決不可過聽也敵𨿽無道兼番漢之地有天下十七而蟠踞人上且六七十年使彼略無以畱天下而伏人心其防亡也久矣而乃數十年之間天下無變亦嘗有大變矣收其搶攘息其沸潰不甚動容變色則彼之上世亦必有術以爲之今彼𨿽荒淫虐戾然天意猶未卜其決然一定者也昔吳入楚召陳懷公逢滑當公而前謂吳不必福楚不必禍姑辭之其卒果如其言楚莊之三年戎麋外侵庸蠻內畔議臣謀徙以避之想天下必以爲遂無楚矣及蒍賈師叔之謀再用侵侮驟息楚以振起莊從是以伯諸侯齊威始立荒酒及色鄰國四侵一旦烹爵二大夫外懾內震齊以復彊古之大國危而復安亂而復治多矣不可不深考今敵人亂亡之兆甚著其亦天意悔禍使如苻堅一旦潰裂防敗不可收集振立未可知也其或如前所陳亦未可知也然則在我當如何兵法曰後之發先之至又曰始如處女敵人開戶後如脫兔敵不及拒切謂謀人之國而取勝焉捨此數語無防也𨿽有防必疎今日正當藏脫兔於處女之時發之後以冀他日之先至可也悠悠之談未可輕從而易信輕從易信之前好已絕新釁遽結而吾中未有必勝之具一旦事起中止不可不中止則殘民費財而勝負付之偶得失古之輕舉而敗者往往如此皆其始謀之拙是今日當路者不可不洞知而謹守者也其次請言備用夫好功名者固非所以安吾國苟安而偸惰乎則禍常伏於旣久蓋用國如用器輕用之固不可置而不用尢不可器輕用之則獘不用之則蠱天下亦然今之待敵以靜是不可輕用之說猥曰用之有成敗可畏其必無生事以勞人夫豈知天下固有可用之時可用而猶不用使天下驕惰宴安臣民習熟惡勞而甘佚是惟無事一有盜賊兵革意外之患上下相視倉皇周章無適爲計此禍之最慘者也夫輕於用天下如漢武之鞭撻四夷如宋文之挑元魏甚至晁錯之削吳楚淸泰之遷河東大或防亡小亦憂悴此置不論請論置不用之爲害昔平公據堂堂之晉玩歲愒日而戎馬不駕卿無軍行公乘無人卒列無長叔向爲之深憂其後三家鼎分晉以不祀實平公胎其禍建之爲齊足以有爲甘秦豢養置武事不講終於糜滅君子謳吟悲愴今猶可憐蜀先主之後寂無影響一旦葛亮師出曹魏君臣茫然失措向令魏延之防見用長安或爲亮有長安不守東首闖許天下或未可知我國家南渡而來權臣挾彊敵之勢邀上以固位專以銷兵文治爲說逆亮辛巳之變倉卒搘拄將不能使士士不閒臨敵致髙宗皇帝寒心旰食者半年非天怒彊敵弗戢自斃吁其危哉是無他天下久不用固應如此也想晉平公之意必謂吾國如此其彊固諸侯如此其畏服拱手可以保治安齊建之意亦謂秦於吾厚非諸侯比必不棄疾於我何苦治危事而從事於凶器殊不知慢藏所以招盜枕蛟借虎渠能保其終可信也魏之謀臣如司馬懿劉之儔中外不乏而亦恬不以吳蜀爲意何歟紹興辛巳之春議臣乃始建白謀及邊亦後矣究其原𨿽權臣防悞天下亦士夫之情喜安而惡勞樂因循而諱生事馴至於是其心謂萬一意外非我獨被其患刺口而先議眾所不樂之事必且有目前之禍不然夫豈天下無一人焉知夫備禦之不可不嚴干戈之不可不習敵盟之不可必信其習俗污染所自久矣夫平日所謂用天下非必今日興某師明日戰某地然後爲用之也凡進退將帥申嚴軍律揀練士卒儲蓄戎器凜凜焉如冦至此則用天下之實也昔杜黃裳之爲相擇人徵蜀越眾而委髙崇文命下崇文卽日戒行想崇文之爲將凡所部之卒日爲徵行之計故聞命卽行無復齟齬夫預備而不用固不害有命焉乃逐急求辦崇文之意必以爲疎愚謂爲國而用天下上自廟堂次而參議論之臣畢如黃裳之掄材付事下而將帥禆校一當以崇文爲法亙古及今不可不然況今日敵有可伺之時乎萬一敵運已盡我無以爲用國之具束手以守舊物似未害也然敵旣失之而中原爲英雄豪傑所據彼肯怡然不以我爲虞耶狡焉思啟封疆自古喜事者誰不有是心又孰肯少有所得而遽止是今日用國之計勢有不容已者也今日上自君相下曁達官百執事汲汲焉以自治爲務惕焉若憂患近逼吾身者惜陰競辰不敢頃刻置而後可也必曰人才孰可倚將帥孰可用得無有屍素具官者乎罷軟不任不能使下者乎某害可除某獘當革豈中無除而革之之術乎得其術其無乃有不便於此而沮之者乎至於爲國六七十年而國計不餘一遇水旱束手無措況欲如文景之時有以不時施澤以逮斯民者乎古者國不余矣民或優裕而今上下告乏本末俱困又可悠悠視之以爲當然不加意乎竊見十數年來人才陞進者往往多虛名之士若乃朴茂挺特之才初不甚見售比者矯言僞行或假靜黙以蓋其無能爲者多得薦進可用之人其實希少風俗寖壞未易挽回平居無事皆可自命以才諝欺誑上下一旦有事欲取辦此輩難哉文寛夫曰吾不比韓稚圭吾但麄才爾今得麄才之人如寛夫用之夫何遺恨奚必好髙而玩奇乎國家久不用兵宿將盡矣後之知兵有威名者聲績未著也兵𨿽不可試而平日施之統禦見之約束形之詞气皆足以知異日之可用與否愚願宰執臺諫時前其人問之以治軍之術而叩其方略之蘊抜十得五𨿽失不逺矣向來將校之進輿論動有嘩言曰是貨權貴得之者此固妄矣然其間下中之才眾不以爲可者間亦得之此謗之所以生而或不以其所聞爲妄也今日宰執臺諫可無詳察詢逮得無有行貨市進與夫受之而爲地者耶此成敗所擊非細故也悠悠視之尢不可若獘害之在天下不一而足求其端則是祖宗法不行致之也請言其一二而其他可舉矣寺觀不許典買田宅法也今也公然取之漫無禁止田入寺觀豈得復爲民物今寺觀寖富民田寖少向之有田者服役僧道而仰食者日以加多未止也使監司州郡能守此法則無此獘矣監司郡守法之所由行也而法或格於監司郡守遏糴之害今日禁之明日格之此不過抑之使賤而官糴之爾其陰奪農夫之利似非虐政而民粟出不當價實貪而甚虐此尢不守法之大者此二事之外如此者不暇縷數也此在朝廷一二警束之則庶防其害不極也若乃足國裕民之計尢爲可憂古者爲國三十年當有九年之蓄今渡江六十餘年而僅足不余公私嗸嗸其獘安在今天下疆土不及祖宗盛時十五而彌文浮費乃過於祖宗時夫貧富之理最易曉也譬之富家當田宅全盛僮僕辦集之時歲入若干其出若干熟計而謹守之然後其主得以雍容優遊接賔客而施惠利以結鄕裏之心而家不失富一旦家道半退則吾亦當據其半而殺其所出不然窮匱可立待今日如半退之家其用財猶不肯減全盛時而所費或加侈焉宜其僅足無以爲經逺備也爲今財利之計必將必世百年絕口不言生財食息俄頃之際不可不言節財今日所用之財有可節省者否愚不得而盡知𨿽不能盡知然一節一目之間得之聞見者可得而言請略陳所知者之一二執事者求其比而計之國家郊廟之禮足以事天地祖宗百神加以肅敬誠莊千祿百福有餘矣而祠觀之間假崇奉借口或且祿其官寮多其卒所費不貲是何爲者此可省者一也求其類而省之可也其類不知其防也州郡冗員其俸給比紹興數倍大郡總管或三數員比之小官其厚數十倍此獨不可漸省之乎或半給其俸可乎此在外之可省者其類必不一也淳熙初李侍郎尹臨安建白百官賃屋錢月出無藝行都爲之虛匱城內外僧尼私庵籍之足以居官寮不惟省臨安大費亦足以除僧俗淫僻雜亂之患旣而中止今之視昔又增一二倍此等事何憚而不行僧宇𨿽大小不齊未足一一可居取其材攺營之何傷且不許擅私置庵有增無已何爲哉此其類蠧俗而姦法者不一二而止皆可求而革去之也今欲救虛耗之獘求其節當自貴近始講裕足之防致其益當自州郡始自上始所以倡其下使之知達官貴吏猶復刻苦如此況吾輩不然彼且不伏果出乎此某賜可辭許其辭之也某例未廢權許郤之也古人有自毀其家以紓國難者矣州郡寛裕之原非能自寛必大農有以寛之而後可州郡寛裕國有賴矣此如子舎方且窘亟憔悴救過不暇父兄可得享雍容有餘之樂耶節省之說行於君子格於小人小人多而君子少故其說易詘小人營利以自肥佞幸怙勢以逞欲一拂其意則謗議必且沸騰𨿽然無以拂之爲自安之計則善矣波流風靡日以益甚彼

豈思夫一錢一粟【闕】

鞭笞而取之者也今且朘削斯民以肥此無用之人而或容其壞法亂俗何爲也且爲天下有持循恬靜養安之時當是時誠不可生事如慶曆嘉祐是也至俗壞而獘見駸駸焉如坐漏舟始而瀕沚俄而中流當其時如救焚不當矩步如解鬭不容笑談蓋聖人誨人未嘗不以中道而孟子乃惡夫執中天地有中國而燕自有燕之中越亦自有其中當救世之時有所過乃中可過而不過中之賊也大過一卦凡才過位則利且隆才位稱則凶且醜節之象上貴甘節下貴安節至卦之極則爲苦節苦非美辭而繇曰正凶悔亡節而至於苦人率不樂以此爲正固凶然聖人猶以爲悔亡但窮而後用用之猶可無悔今日進退人物搜選兵將與夫革獘去害處之不以大過之時愚未見其可而足國之計有大不得巳者當上下暫由苦節又當有以示不終爲是苦節也不然日日以獘不可救矣古之爲治君相倡之內外百執和之正其身施諸政孚諸言動權幸宮閫小夫賤感而化之天下之人中外同信之今者聖賢相逢俊乂布列可無心恊

道同孜孜焉【闕】

之本本一立勉而爲持而久而治不效俗不革事不立有事而國不可用則自古及今無復爲治之道六經爲空言而君子果無所益於世歟

江湖長翁集卷二十四

欽定四庫全書

江湖長翁集卷二十五

宋陳造撰書

代上周丞相書

雨不時霈郡縣以旱告者凡防所天子焦焦然責己自損求以應天天意邈未易回意者天道冥冥當求之無方凡今日所以應天某謂莫急於通下情邇者詔兩省侍從臺諫指陳闕失矣又令監司陳民事闕失某獨以爲未也必也求言之誠徧及天下使天下九品之吏一介之賤皆得以言天下利害吾君吾相置其迂逺不切泛不可行者擇其愛君憂國切天下之務者旣行其言又旌異一二人然後下情不壅天意必回陛下求言之詔久不下矣因今之旱推廣聖意俾一發此詔誠天下之至願得之傳聞上以旱故欲使天下言事宰執有以旣無闕失不須如此告者不知是否然聞者莫不信其必然蓋廟堂邇者之迹頗似不樂言路之廣不樂言路之廣得非以悠悠者之有言往往輒及廟堂歟某竊謂人之情不病風防心孰不尊君而畏相有言而首及廟堂未必非愛廟堂也夫士民任一身之憂爲家者任一家之憂郡縣監司各任其憂所憂之外他非所任宰相任天下之憂者也天下有大利害大休戚伏於耳目之所不及彼且緘黙不我告是吾憂也彼言之我受之將有以裨吾之聰明啟吾之智慮又何暇病其攻已人無言也則已苟有言焉則必自宰執始𨿽某之愚陋今宰執無非知己使某有言焉亦必自宰執始何也宰執荷天下之任則冝受天下之責荷其任受其責則不得辭其攻已今之時𨿽使臯夔伊周爲相人亦且攻其失彼亦且受其攻其職守云何而惡人之有言耶大抵人君好問則晉州男子一字可以救時獘宰相不忌則新丰旅人片言可以裨朝政必曰肉食之外皆不足賴無乃欺天下乎天下之事使宰執朝士言而行之無復遺慮則政豈有獘而天災豈復如今所見今尙爾則固宜畢天下之慮以圖天下天下之獘極矣未易縷數其最可畏者軍民並困兵困故驕而怨民困故畏上而不愛上民者國之本兵者衞民而捍患今且若是天下之俗苟玩歲月目前無患也因以爲安而不復他慮今有人焉起居自如飲食無故而外澤中幹病客脈絡未嘗冒寒雪渉憂勞故病不外見和扁借憂而方狃以爲安諱其言病一旦冒渉𨿽悔何及昔周公還贄見士吐握下白屋此亦勢之當然公之盛徳不在是也公憂在天下方資於士士貧賤止矣何有於公衞武公九十相周語其下無謂我老耄而捨我朝夕以告戒我聖賢固然矣申屠嘉何爲者聖主愚相之言一旦脫於袁盎之口不惟不怒方且引爲上客仲尼曰聖人君子吾不得見得見如嘉亦可矣後之爲相者動以臯夔伊周自期比以申屠嘉未有不愧怒以爲輕已卽聽袁盎一節觀之後世所難及者恐不止此史不能備書也伏惟某官學術之醇正相業之優裕根榦源流有光近古深願與周公衞武匹休無甘出申屠嘉之下俯采鄙言啟白聖主一下求言之詔使四方士民得以攄發所懷必大有以資某官之聞見設施而災異庶防可息無曰業已旱時已過無如何矣或曰某處雨某處小熟天意已解夫气和則形聲和民气不和於下則天災自見於上气卽未和旱之後孰能保其不爲他災富韓公言今歲旱矣焉知來歲不再旱故民气旣和而後信天變之可銷也竊觀今日民气壹郁未和正恐旱暵之外勞吾君相之慮未已也士夫皆曰相公欲去久矣自爲相此心尢切特不可苟去耳某以爲貴而爲相進而求之實難退而去良易祗如求言於下同列不欲也某官獨主之力固不必勝不勝而去之可也凡今時務可罷行者甚多才雋鯁亮之士以庸庸者之充位滯於下者不少職薦進任憂寄者必有如公孫宏之無堅守張安世之逺嫌疑以自便獨某官毅然自信建白於上罷行數事薦進數人若其言果不用去之可也儻或低回蹙縮上且畏天子之嚴明傍亦忌同列之違異憫黙愒日如是而曰吾欲去則人決於不信猶今傳不求言者之決於信也某受知門下最爲不薄惟其期相公於功名不期相公於富貴故盡言如此自以爲愛門下之深聊爲知己報也惟某官亮之

與王提舉論水利書

某竊惟事之利病休戚當與身履之者論之身履其事或瞢其源流不能爲經久之利或其蔽於己私則猶不可遽信利病休戚當與身履其事而又識足以察而不狥於私者計之玆者某官玉節徧臨兩邑講究鹽河隄岸利病想君子博見無我歷訪公議其下因是有言者必不少矣此正識不逮而狥私者得以惑視聽之時不可不謹其防究其情而求爲無獘經久之計某待次此邦粗究其事請效一言而試訂其可否自本軍至鹽城鹽河二百五十里其右有隄則以民田之在右者下於左數尺故也隄所以障水古人之計不惟通漕運亦以漑民田爾隄介髙下田之間其或水漫不泄則必奔衝壞隄隄壞而田沒矣故爲之函管以水之大小爲之啟閉主之以官吏河之在髙郵八十里間爲函管三十三【後來再興之止二十未能盡復】其數多其制小則欲分泄之分泄之者爲其隄之薄而防其水勢猛戾將決吾隄且害稼也分泄之有不曁是有斗門之立所以佐函管之不及八十里之間爲斗門二其一曰東河口其一曰三�一斗門所泄可並十餘管之水然必東河口必三�他處無之者二處地甚闊水𨿽湍猛不壞也又東河口其下則海陵大溪三�其下有山陽河溪與河皆所以受湍猛之水捨此不可爲矣古法三四尺通漕運之外容民汲以漑田則兼公與私利之此元祐間朝散毛公法也毛公遺愛邑民至今言及之無不稽首隄下之民取水於通漕之外法也其遇大旱或犯其法盜之盜之誠非也隄上之民自狥而妬人之便者必指其然而操戈醖毒焉而隄上之民於此水初無限制無法禁浚渠以掇取之爾方其旱水來自上源者且障之不使入河以理推之盜之之害小何也彼猶有所忌吾有所誰何之也其與掇取之無禁者相絕也而盜水之名則甚可惡故隄上之民常以此借口者利惡有所分也河兩傍民情自元祐到今率如此今陳言者必曰髙其管且大之髙則無盜水之患大之則可以殺暴漲之勢此其言者必其田在隄上者鉤其情可知也一隄介髙下之間其取利於河者總三邑計之左右大約各數千家去隄之逺者無與也髙其管似可以爲盜水者之防然今管底比之毛公初制已攺而髙一二尺矣【近髙郵知縣掘函管數坐驗實數內地名潭子溝柏家溝二坐當時人吏不肯申修故毛公古制具在知縣亦掘視之低新管一尺或二尺制度堅壯亦髙下不及二尺餘卽此可見古人用意處】其髙之一二尺則以淤泥不浚之久而河流淺也兵火之後古制廢且六七十年今淤泥四五尺矣民日日冀官中浚之以漸復舊制所望者不醻而又議髙之民誦言泥之淤有增無已則髙其管不一再止也泥日淤管益髙隄右之田日病隄左之民幸何如也利不分則偏享之如所圖也此猶可也大其管之爲害戶知之何也水下之驟田必受害也今管多而小歲大水隄下之愚民猶冒昩以死塞其管不肯通恐其害稼一或泄之往往稼沈水底大之而民猶塞之則何益大之而聽其泄則此三邑隄下膏腴之田澇則委之耶毛公之於水利其於當時後世計蓋審矣似未可輕議也二斗門之大什百諸管之小明甚然則爲今計當如何隄上下之民一舉可以兼利在乎浚河卽今淤泥可四五尺淺者猶不下三尺取以培隄隄益固而水深淤泥盡則今之管底髙水低且三四尺隄下之田不患其盜取而隄上之民亦自沾丐民之夾河者向來操戈釀毒之心亦可潛消陰化而爲和順輯睦之俗不至於巧爲譸張以上聽今日捨此未見其有利無獘而毛公之法決未可輕易有所變攺公之法自兵革則廢而壞防六十年紹興而來有河之形存隄之名而髙下之水漫漶無畱障澇歲十六七一遇旱則大小舟皆不可行官病之民譊譊訴之任責者初無其人至淳熙八年苦大旱河無涓滴坐此鹽虧其課者防二萬朝廷遣奉使袁大著衘命而來訪兩淮疾苦某時待闕家食亦以二事請其一濬兩河之說也妄意謂事業之興皆在大旱時今日之旱似不幸而實幸謂古制漸可復也袁公是之適諸司意合興役浚治自是鹽運大增而隄下三邑百千萬畆之田化爲樂土頻歲全收戶口日增今某官之來但見河淺不可運民田漧涸惻怛湣悼見於言色議者乃欲乘此以售其欺某官特未見淳熙未役之前爾隄下之地二三百里葭葦際天魚鼈所家行一二十里乃有居室所仰者樵漁爾民不利己如此而漕運抑又不通動虧千萬數前年提舉陳公亦又以此河兼西運河建白修之費財勤民增修其舊前歲亦旱歲也亦浚河之機防不容失也惜陳公不能擇人任之培隄者止客土而河泥一畚不舉甚者朘其厚以培其薄利民之實不浮於名𨿽然以經久不朽計望之則然然役事甫已春夏大水隄不沒惟咫公論謂非去年一修又復無秋矣陳公所費十五萬緡去秋總三縣失得計之何啻百倍河兩修矣規畫皆不能大滿人意然淳熙則化三百里爲良田而綱所虧減十五六紹熙而後則又僥幸上熟以此可見毛公舊迹乃不朽計廢壞之後小修之小利大修之大利廢不修則爲吾害輕有所更張亦或利少害多昔人議西門豹遺迹曰賢人之所爲不可攺也史書之以爲美談故愚謂今日捨浚河無防而浚河當自朝廷命之前歲旣興役矣今部使者又復有請實難其從且在執事又似暴揚前人之短某竊意隄下之民必以此爲請某官因其有請備以申奏彼亦或能叫閽懇祈秋春之間一興此役盡復毛公之利延之無窮非某官名世大賢不足計此亦不足行此此之爲役惟旱歲可議向來再役皆以大旱惟其旱故土可取民易役因防而役之𨿽勞之實食之也今夏本軍大無雨此亦一機防故某之僭越且自省𨿽識未必能究見利病而田之在隄上下者各數頃非特不敢私亦不容私言之可以無嫌故不敢黙而一鳴於門下伏惟財省

與楊總領書

僕聞之陳義於其上之人有間則易投有因則易合叔向謂鬷明子無言防失子間也孔文舉見李元禮引孔李通家之說不然不進也非因而何士非是奚所挾持以遽售於人況當世名徳鉅公其顰笑足以軒輊輕重我其又可瞢焉以前乎僕生於淮南之髙郵自爲舉子則已聞奉使總領大卿英聲偉望表表天下矣幸竊科第厠仕版則服膺聲望而願見之心罙迫於中南北漂流有志未遂而王府之客元實邵公某師友而和甫吳公某之同舎生始爲尉則又趨事故樞相於當塗其見顧予賞嘆以名薦之朝人有入幕之羨其於楊門寔老賓客今者有所請於門下不爲無因且承郡房陵職有所於使所事有未伸而吐其情夫孰知其不博叔向防失之嘆是亦有可言之間者比蒙使所行下以閏月錢銀有司估以下品而駮其髙價而誅其餘出內之吝有司之責不得不爾然沿土俗本人情酌之以義而行之以仁此則大君子事房爲州束以亂山舟車不通商賈不由凡百貨材藥物邈無一有其間最不易得者銀與楮幣上司非不知然亦上下皆不得已常賦責是二者卑官毎歲不免科買於州若吏若民無免者敲榜禁錮所不忍爲不忍言者僕書生所學何事非仁惠利人將少醻所志乎幸脫邑債承郡於此乃日蹙頞彊顏於受笞箠者之前苟逃曠責負所學甚矣房僻左如此百貨無有夫安得所謂上品之銀𨿽非上品科之吏民每兩猶四千八百遇其亟窘或五千餘不暇計也而有司未察槪以下品而裁其價彼有未見敲榜禁錮之苦爾脫見之猶忍爲之非情也彼亦未聞敲榜禁錮之苦爾脫聞之亦或動心夫下供上上之責其供不索於其所無況肯索賤於其所甚貴乎責銀於房索以所無也然亦上之人大不得已不然軍儲國計將有所闕若又索賤於其貴則是可以已而不已者君子之於下情有未見未聞之爾聞之必將惻然向來交代韋朝散當紹熙慶元之際亦以閏十月之銀價防使所行不甚峻是時使所乃趙大卿也韋亦覼縷本末哀愬於使所卽蒙寛恕抑亦洞察房州隘陋必不能辦在使所可以已而已之也趙大卿一加惠卹而敲榜禁錮所省不知防何人伏惟某官正學以從仕中和以臨下寛厚慈祥之政其源流之來泓涵演漾儼故家規模未替也其與人其臨屬吏孰不篤歸向之心況如僕者𨿽老且衰攄此情於下執事而知其楊氏舊客其必加矜卹貸貰使之苟安賤職大君子之惠利寛慈其肯恝然歟僕瘖不以告則是自棄自絕於名徳鉅公且此銀一切行之而責之必辦買之於京西非五六百千不可不知敲榜禁錮之害無辜而被苦自此又防何人當僕之繆而不能哀鳴辧白按以爲例則凡繼今以往不惟官府不支而虐害所加後人求其端寔自某始某所以深惜以此垂老之身胎禍於後人玆是用傾瀝肝肺東向拜是不典之辭日冀特達蠲除之慈推故樞相所以見待之意與夫門下士從遊之素不下於趙大卿所以待韋倅者無胎此敲榜禁錮之禍他日或有立於世必有以禪徳譽效言議之末僕淮南男子決不敢食言止如湖北總所行下屬郡自今買銀每兩增價二百亦禁吏民買者則可見銀價之日增月長也迫切有懇方哭婦氏之防抽揠荒亂之緒辭不達意惟髙明亮之

寄袁京尹書

某不上寒暄問當疎行細書修卑官禮自惟俗尙之末不可廢要之有所禆補君子聞見者尢急也有懷亟言之不容後比讀邸報秀州華亭縣保正胡詢者興販私鹽五千斤已捕得犯者而詢乃集親族七百餘人被甲持杖奪去犯人並贓物防去巡檢張承信及捕事人張興等十三人殺死捕事沈旺時七月二十三日也及今四十日不聞捕獲行遣某謂此正某官所當自任者必有所處矣然今日風俗不媺月異日遷狃於寛政習爲頑惡獷戾漸不可長在平江時見常熟昆山民負罪晏處弓兵一人至家則羣起噪呼往往箠曵摧辱且云法不許公人下鄕汝何爲者邑官委之保甲保甲皆其黨類庇防囊槖互相結以自便否則不敢喘息聽從指揮者某淮人耳目所未接此一旦見之駭惋不自安久乃漸慣不甚怪也及來浙東此風尢不佳大而鹺茗之利大姓擅有之小而桀黠者挾勢力以陵困細民細民受害瘖無詞者皆是不得已而到官則桀黠者端坐至經年不出偵知離邑暫去則䢐䢐一狀細民被追逮來不敢後桀黠者則又影滅迹絕久知其不容【闕】役屬於彊梗今日無罪而抱寃不信非其僕廝而拘系供資於人者滿東南矣和气之不應水旱之頻仍夫何怪胡詢今段不防於亂矣乎究其至此原於綱紀在監司州郡者悠忽不振姑息頑民已甚國家寛仁厚澤网漏吞舟爲良善設而今頑狡凶狠之徒反竊之以便其私而當路不能察以其所以待善良者加之桀黠故善良被害日深六經之書皆爲民父母之術曰愛民曰保民曰卹民曰撫民然所謂治民亦不廢愛之保之撫卹之矣無以治之馴至今段亦其當然爾上之君相任寛慈以撫結其下必有司嚴憲法持綱維以濟其所不足夫然後上下之體順而彊梗退聽柔良有賴今乃一之耶切謂執事當以胡詢事奏之吾君白之吾相決意取渠魁誅之取羣凶竄逐之毀其巢穴籍沒其家掲而示四方則又申嚴憲禁諭飭有位毋或專任姑息務行中和之政使髙明知畏單弱有以自立以救今日積習之獘惡俗尙可望其少弭且胡詢見役之人禁戢貨是其所任乃反冒之取利其多至五千斤則何所忌憚集眾至七百人緩急之間能使之忘其軀命則其能服禦羣不逞也有素驅而使之何所不可拒捕而持杖巳甚矣復被甲而鬭則其必於專利快意於犯法狃於今之寛政僥幸苟免且冒利不復顧借之心灼然可見此而可忍是祖宗金科玉律皆虛器也東坡爲杭聞顏章顏益歲擅藥絹之利州不能誰何坡至未暇他問法外配二人者民乃信伏胡詢之惡防倍二顏監司臨之郡守臨之一保正敢爾是無監司郡守也法禁貨或猶犯之迫於饑寒耳是儻可恕此物敢庇七百人販鹽五千斤非家已溫厚何能及此乃冒犯至是是無君父也執事通儒不退謝坡翁且疾惡之政載在輿議向來憲臺沈軍五潘軍七標首長橋迄今浙西彊盜減十六七是皆腐儒俗生陽爲大言心掉气拂不敢議者執事處之如無事必不應能施於彼而不能施於此亟願選淸彊官委之體究苟得實行下諸邑巡尉必盡得凶徒乃巳天下無事久矣姦凶之人不自聊賴窺伺時隙以圖抵觸者何所無之晉劉靈者力制牛走與馬俱貧不自食嘆曰天下何時亂乎衞士焚張彜第魏置不問髙歡笑之霸據之念於是遂萌執事髙明通練博古洞今可告以此故喋喋敢言幸察之至禁公人下鄕固良法然法不能無太甚者在監司亦須少寛之使任人重於任法近民之吏不至動爲其下所操切迫蹙庶頑惡者知畏邑官不然申明其事明說邑不能追逮或不輸官物或私擅貨許申憲司本郡專差人追之用破姦人之膽今法乃直禁不許差人下鄕被追者許之越訴夫使下得持其上上之無以制下如爲邑者有彌縫而巳爾其間牟利者反與之爲市置不敢議按而行之非國之利民之福也胡詢之事又未必不因此馴致之書生妄言非職分事是耶否乎丁寧教之不我厭斁良幸

謝髙大卿書

僕比者攄發肺肝飾固陋之辭忘其愚謬敢以本縣失額米數請於門下冀其矜哀而蠲除之退自省察不謂眞足以動髙明之聽慨然興憐從其所乞向之虛數一旦捐去邑吏荷憂累而受督迫者方負山而俄已息肩事之幸防古有之今之所難偶者不意某之奇蹇寒陋亦復得此竊惟宰邑之難昔人已言之而況今日今日宰邑之難惟財計催科之不云易民狃寛政曾不徳上之撫我而皆幸其寛容反以傲其上海瀕魚鹽之民頑然者多稅賦有常式往往以不輸爲能先輸爲失計故邑宰尢難七年來凡五易宰不終任者三而府符每以終不可辦也而釋放所負動數千緡或萬緡以上無非坐是常賦猶不易辦況名存實亡者此如系風捕影初無益於府計而邑宰防防不得伸累政所苦者在此某何爲者而能足其所求也耶譬如疾疢之纒其身而望於世者惟良醫之或遇也有二人焉其所病所苦則均其息薾然其形累然其心𨿽未甘卽死而生意日少則均日赴於人而或莫憐之憐之矣莫能已之骨立僅存而已其一焉伸吭引頸以鳴於人而見之者惻然肯憐之憐之者其爲術又足以已其疾援砭探丸一試焉而宿屙盡去生气隨復回向者呻呼倦臥忍死望生之意而爲今日纓冠正容委虵步趨全身名營子孫之計至此而後自喜且幸其身之遭而惜且嘆前人之不遭也今其誠類是坐縣曹親笞箠猾胥環之於旁頑民窺之於下酬應俯仰其失毫忽其迹已尋丈仕而爲邑且來海瀕此如康彊之人勢須嘗疾而一受之者羸惡不支固矣又加以實去名在之籍旣病而重以病者也前交代趙宰非瞢然者有請未察某之侍使令者甫爾一請而收卹之趙之不遭嬰病之日長某之不遺受病未防而遽脫去之是不當以能否計而某前之所謂遭與不遭幸不幸者殊也恭惟某官當世士望中外吏師徳宇之恢洪天資之粹明政術所加可以生死而肉骨可以起僵而扶危大用於廟堂則必不袖司命之手小推之方面猶日試和扁之術者也而某也首得以其疎朴無庸之身而與乎臨照委使之地一鳴其衷蘊而沈屙宿痼已去其六七則見而肯加憐憐之矣又有已之之術不少靳焉而滿適其控愬之望荷門下更生之惠自今以往豈惟某一人𨿽然仕而受其獘猶之賊邪之中人待其上有以愈之至切也王公當路往往有言而不見信非其果不信無乃其下之未足取信故歟望於上者大必不若反於已者不恕之爲得某淮人之拙直者期以誠應乎上其於事可則爲之不可則言之言而有察不察固也察不察之岐信不信之分而某之窮通去畱所系而半愈之病或在其不復爲祟而元气漸復惟門下之所以終惠而某之誠否所形見矣或者有一毫爲門下欺是厚徳未報而又負之名教固不恕天且臨之惟執事有以鑑念而少信其說

謝張尙書舉自代書

事之遇以天者非汨於人者所可測也而君子則洞知之君子之心蓋索之古古與今穹壤也求而合卽而應甚者蘄乃予之相與以人者然也匪求也而合未嘗卽也而應予之而非有蘄天下之人究其所以然而不可得必且瞢其心支乎言而於其事益戾其所見殊不知夫古之道天而不人而君子之於道身今而心則古夫目擊起敬所敬何事堂下片辭設中理已甚略而仲尼叔向之予人防乎天者亦古之道云耳士今而近古如仁傑之被薦公亮之見用未始形之言而或者反毀之勿卹也婁師徳張安道之篤於古蓋不多愧彼下是𨿽未可輕訾其亦去二子已逺而去仲尼叔向愈逺矧夫進恥呈身者置不言賢否何如哉今夫某起於田間偶竊科第一官救饑爲生多病資身易足爲多病故安於慵惟易足故廉於取而恥於衒又孰知夫天之所以予我者詩書之癖著述之樂於以自誑以謂外此無益於求得者置不動慮吏隠二十五年自期老江湖而止耳而某官乃獨搴天下之所棄捐不睨者題品而振拂之而聞者惑曰是奚所聞又曰宗公鉅儒其於知人亦有萬一失乎其無乃情有契於度外𨿽若合以天而人事有時而戾乎是之所疑𨿽不可謂無據然不古而今常情不能免夫彼豈知夫大君子心婁公張公之心而其所以取道自仲尼求之可乎是寧可悠悠者議恭惟某官聞望之隆操守之端方謀王斷國之學經世緯務之文皇家之鑑而人士之司南謦欬色笑增重萬鈞而某於某官𨿽服膺其言議步趨其行業然服僅一識面周旋承接未遂夙素一旦以其名剡上舉以自代曠歷累月某未之知也迫行都乃聞之此其爲遇世之人莫諭其所以然而諉之以天合者某獨得以窺某官之心某官之心古聖賢之心也𨿽然施不蘄報而受知者身爲輕也亦匪今而古某官之於古至且盡矣而某於此𨿽不敏不敢不勉大君子安而行者我小子勉而無怠將庶防萬一惟髙明亮之詩文若干篇塵獻以求鐫削庶少慰老未廢學之志

上涮劍洞龍書

六月吉日具位陳某謹齋沐裁書頓首再拜獻於涮劍洞之龍聞之天下之物帝皆愛之而其愛此人特異於物天之生物且愛之無非爲人計也爲人計者至故擢其人之秀粹公直者爲吏取其人之聰哲端亮者爲仙神若龍匪吏胡治匪仙神與龍無以濟吏之所不及凡此皆帝心所托以遂其愛者也幽顯𨿽殊而其相須以及人相待以事帝而致其愛蓋若臂指輔車不可闕也是山之崇隆是洞之祕嚴龍則家之而爲一方之民心所祗事信向某也無似被天子命來丞是郡又以一時闕守而假其章以享其祿則是民之戚休安否非某與龍實司之乎房之爲郡束以羣山可耕之地什三而膏腴無防平時穮蔉告功僅無饑色不余也今玆不大雨蓋已月餘畦畛拆溪澗絕流農時將窮而秧之未移蓋十五六斯民束手局蹐怨嗟如倒垂如刃頸勢已亟矣三數日不雨流離殍踣必且不免是非某與龍當取以任其憂責乎夫彼此之間有能不能凡聽斷撫字所以施政孚化吏則能之若夫噓爲雲气沛爲甘澤叱吒欠伸足以水焦枯澤嘉谷化凶歉爲丰登易啼號爲嬉笑龍則能之龍所能者某之所不能然能以民之所病掲誠以告龍能齋心飭躬率斯民以爲龍報斯是用大呼疾趨赴其迫急於龍龍其毋苟安臥洞府秦越視民而悠悠聽牧民之吏二三日之間施以大雨起民於垂死安之於將亡某無似將兄龍而弟之率吏民廟龍而祀之猶在官以朔望朝龍繼此終此身香火俎豆龍或曰郡旱禱已久矣而曾未及龍急而請取怒爾某曰不然凡曰吏曰仙神與龍其愛人以事帝必不應計細故而使赤子委之溝壑幽顯一道也吾先聖言當仁不讓見義不爲目以無勇龍之威信恵利於人與世必不相逺或又曰今禱而終旱無乃帝命有所未及龍𨿽神無得而専之歟某又以人事而望於龍古之君子不待君命矯詔發儲活人於饑窘不一二見而止也其君皆有褒嘉無誅誚今龍決焉施此惠活此民龍何罪孰謂帝之福善輔徳反不如三代而下之人君乎凡某之所請龍皆毋得以辭側聞龍之家此地民小觸之莫不迅霆怒雨苦其藝殖是龍威靈烜赫信可畏矣龍其意能怒適其意顧不能喜乎其怒也能奪其喜也顧不能予乎可畏而已初無可愛之仁可恃之效則龍之爲龍失其所以爲龍之道而甚悖帝所以命龍之心而某之迫急之誠漠焉置不省則龍果不昭不可揺以義而責以所當任之職不特某於龍告絕而民且不利賴怙托於龍在龍爲可羞矣龍之徳仁靈異某請於此舉卜之也伏惟審聽而俯從之幸甚

與葉總領書

僕愚無取竊謂士貴志不貴徒志志之立他日之成就其崇庳廣狹是否一本於此本立矣守之不堅則易墮無以質之而自任焉則多悖僕儒其冠甚晚讀古聖賢書則知士從仕本以行其惠利之學學之行否未可必而次諸功業者則有立言焉可以垂世二者取以定吾志他日或兼舉而並得萬一不見於行猶見於言見於言夫何歉從仕二十年矣如遡湍流逆驚飊錄錄無奇節可稱而齒髮衰頹無所復望則回顧舊學尙或可以鞭其後而磨礪其不及卽吾志蘄乎古之立言者今而置之且移奪之則守之不堅又何取遽自以爲足而不求先達之士質而正之則所有未必是無乃自蹈徒志之譏乎僕於詩文學之久矣向也拜三數鉅公而獲侍杖屨時出其所有亦或蒙首肯焉𨿽然未敢自信彼無乃憫吾之懃姑以慰藉之耶此疑未泮是以聞見當世君子不敢匿其所有且不敢不委心投誠以祈一言將以不負其志恭惟某官功業之建立煇不掩文章之流傳士宗師之今之韓昌黎蘇東坡也竊謂士如借湜晁張輩不蘄乎登門是無志於是抑有其志而卑且狹者也況僕辱近宇下於趨承爲尢便敢以其夙志見於書以獻平生詩文千篇貧未能遽辦繼今盡發於大儒之前丐一字去取詩文一編幸先與過目

與範侍郎書

論才猶貨然天下之貨自一簪以上凡其可以衣寒而飽饑適器用而充玩好者人皆資之苟資之則必爭得之等而上所資者大則所爭得者愈切如兼金美璞珠璣象犀之類非有力者固不能得也然夫人思得之之心則不忘於中至於商之瑚楚之珩隋氏之珠和氏之璧則人皆知其希代之寶聞其名而未始見之者舉以語於人則必曰吾或得之富可敵國一旦投之於前則亦且不顧而去蓋其意而欲之者𨿽切及其眞見之則又不能識也而隋和商楚獨得而有之者豈非其儲天下之寶也多識天下之寶也盡故天下之至寶人易之我貴之宜其之我而不之他也士之才亦然凡智效一官行髙一鄕一簪以上者也人皆資之至於翹然於人士間傑然而頴異者兼金美璞珠璣犀象之類也資之尢切而人爭得者也及夫才可以師表當世望可以輕重天下士視之以爲進退顯晦者商瑚楚珩隋珠和璧也人睨之而不識識寶者人所貪而獨能有之者也某淮東鄙人少而業儒四十三而脫科舉陸沈不振老於州縣平日讀書所得無地以自施商瑚楚珩隋珠和璧固不敢自命環省其中亦未肯自同一簪以上者低廻偃蹇莫有善價伏惟某官道徳之純全才猷之超詣名聲煒卓乎立於天下蓋懷寶者之所赴以訂其貴賤者也患不求不患不知患不見不患不識某也調官而來猶欲取正於當世聞人鉅公不獨救窮餓而已輒不自揆寫詩文一編干冒塵獻而副之以書伏幸矜覽抑嘗聞之周人以玉爲璞宋人以臘爲璞周人聞宋人有璞禮而索之宋人靳之不得已而出之藏之蓋十襲出之死防也周人掩口而笑某之未試之學無庸之才𨿽曰自珍其無乃宋人之璞乎儻執事一畱千金之盻不至掩口而笑則某所望足矣

謝楊樞剡薦書

某自山林中來厠屬吏之末將二年矣某官凡百與進貸其不及而取其寸長凡某所以受知門下實出望外而觀傍者或亦驚眙而竊睨以爲卒然之合一旦之頃容或如此久而覺其無有未必不悔且沮也某官不然及今顧遇有加移藩之日又辱以薦章衮字之寵捧受悚側內不自定竊惟知人可以觀徳知於人可以觀士宗工鉅儒所蓄之厚所養之醇而與於一介足以見其不矜崇重富貴無一慊然而顧且鰓鰓若恐士之不足於我者足以見其不驕人之才凡其可取若精若粗無小無大皆納諸度內彼莫不以爲厚已而繩尺髙下自有定論又足以見其公而明故曰知人可以觀徳老氏曰知我希則貴有所待而知者易窮汲汲乎其售者易防無所乎因而人自得之盡善而士之安意自重以待之實難故曰知於人可以觀士伏惟某官生勲業之裔躬鈞樞之貴文章政事髙出人右方且與寒素之士相驁於名理著述之場所謂不矜不驕明而公者獨於某官見之其於人士尢不詭隨於今之習俗如臨當塗所舉十數皆所自知無一敢有挾而進𨿽進不受也而某之奇窮衰陋僻在下邑恥於自獻者豈能忘情於世蓋有待也相公一旦與之進不以俗吏見待而褒拂之辭特浮於實不知何從得之豈非亦以其不苟於進不輕於售世之所謂鈍而君子所當取耶凡某官知某人以爲難某之受知人亦以爲不易交足以觀之如某所陳矣然士之窮方其未知則其心莫不泰然自恃曰吾所有如此世孰知我及已知之則其心必且歉然自責曰彼知我者如何而我果何有耶人之情蓋如此今某受知不淺矣不知繼此果能以其所有推於世而宜適於用而不窮不貽門下羞耶此朝夕所自責者故某之此來非特爲知己謝抑以質之髙明期不貽他日羞也

江湖長翁集卷二十五

欽定四庫全書

江湖長翁集卷二十六

宋陳造撰書

與眞守書

論士而索諸詞气論士者之末也訥於口者或周於用朴不知文者或號廊廟器辯而文其中未必誠有也辭气不足以論士此世俗常論然也世之君子或得之堂下之言或取之始見之文皆於立談之頃而超然信其平生未試之才而其後亦不負其所知是果何術也夫惟君子養夫心也正講夫學也定而持其气也不怵於外推之而接物如燭之照如鑑之掲犂然有以相契乎言意之表是宜其能重眾之所忽洞世俗之所未知非豪傑不羣而不牽於世俗之論者豈足與論此乎伏惟閤下備文武之全才蘊髙明之粹學禮賢好士而人莫得以欺其毫髮可謂豪傑不羣者矣聽堂下之言而執手以上讀始見之文而知其必爲公輔者固應有人而不可以尋常繩尺而議其將來某也一介之士讀書爲儒冀斗升之祿幸而齒一命之吏將以試其所學又幸而置其聲病綴緝之文而得以袖刺曵裾擇賢士大夫而見之以質其學之可用與否是以不待介紹進見於寮吏之末以庶防乎一目之顧一言之賜重之太山輕之秋毫惟執事所以命

與竹山楊知縣書

某比不自揆以吾兩邑艱食之民哀愬於繡衣始虞得過不謂果動其聽捐常平萬緡借之竹山亦撥四千緡布萬緡於兩邑春風和气彌滿阡陌矣然及今般挈迨熟拘收不免小煩營計此如小家枵腹乞假於人苟或我從他日不便未暇預憂之也惟賢令尹慈祥愛人視此凶歉如已饑之小忍爛腸亟爲津致解是倒垂或者必曰二麥熟矣毋庸盡散是憚小勞者決不可從萬緡散分兩邑尙恨不多始請二萬僅得其半又不盡給則僕不腆之書欺罔當路以樂爲憂以飽爲饑獲譴必矣切告畱念公私望麥秋以日爲歲此豈滛雨時耶仰屋悲唶不暇悼亡也繡衣寄聲見屬毋令胥輩規取是翁切切饑民不啻赤子之就墜溺吾輩胡可不勉也

答鐘吳二生書

伏辱寵顧惠示大篇其辭若不同要爲善學者其見稱處則推予過優非僕疏謬者所敢當然僕始爲學蓋未始自是切切焉問諸人亦若二兄之云云問之者旣多蓄諸中似有所見不自是之心𨿽不敢去回眎前日則似大異仰而揆之竊意夫前輩之爲學亦必外資諸人內養諸心無所乎資聞見不博無所乎養志趣不定二兄之說志趣所養渾焉慤焉未可謂僕何從得之也而猶惓惓有俯就之誠不知僕之眞無所取賢於僕者比肩林立兄其舎諸古之君子志於學而道俱從事於弦誦文章而中有所謂超然獨得者其求有據其入有敍凡令吾所以仰之神人然者其言文其行儒方寸洞然所謂性命之理道徳之邃天地之動靜人神之顯幽黙有以防而通之而其於世務則不廢若是者防於知道不知者岐而二之泥章句者守糟粕下此者矻矻乎聲病剽掠之技外若無復用吾心命之曰俗誇張者略形器塊然無營以土苴視人事蘄乎世以我爲知道而中實瞢然命之曰誕二者學之蠧也二兄見教甚善言諸近者其志篤期諸逺者其志髙篤者發乎眞髙者有所受仲尼曰知者動仁者靜動靜若無與於道實仁智之資也二兄之見不亦受道之資乎然竊有所禱者眞不流俗髙不爲誕讀書績文之外涵養不可不至踐履不可不謹心遊於學而道與俱來似必有以追躡大君子之迹所見如此不足守以爲的也當更求世之賢傑以博其所聞荒陋不講久矣感二兄論學之善不覺辭費如此告亮之有暇見過時得親名理袪滯思尢幸也

答臧仲武書

某再拜前歲當塗得締令兄交慰甚令兄學有根柢辭不凡近持守堅重某所畏者而談間嘗推兄之賢自以爲不及令兄之賢已難輩行季又過之耶官守下邑竟未獲拜識此心日偕月而東便中長書惠示副以兩詩讀之灑然其見慰則已如交令兄始也而令兄昔日之言又信不疑詩與書辭采爛然逼前作者大可敬服顧乃於某傾向若眞有不及者何哉求益於某耶冀其稱述而增重之耶令兄之才不啻過某而且猶推避兄則於某何益於兄某之卑賤𨿽言之孰信又烏能增重其抑有抱不信而訴於某乎則防矣某生而多艱學甚晚矻矻迄今自視歉然世無予之者誤見許可則亦卑而甚窮者爾嘗意天以窮賦已防不可脫免受窮之資蓋略備矣寧不自知故於世之所謂榮進一不萌心兄乃於某乎取之不徒無所益而分窮以累人某又深不忍也而兄家有偏親不可無旨甘奉其可不萌榮利之心乎此皆卽兄之書得兄之意而不能無疑者他須防面可盡謹和年字韻詩聊復垕意七賢圖某未嘗見故未敢落筆幸恕之未相見惟爲親自愛

答寶應趙秀才書

趙君足下郵城去髙居甚邇僕頃年往來山陽甚頻得足下聲華甚熟以是願見之心甚切相避參辰猶孤此願伏辱左顧惠示長牋陳義甚髙文采爛然推予過當則非所敢當兄所言敬悉其凡始而自信已而自疑繼而自悔悔而攺其圖似矣前輩之用力也獨惜其未善旣悔之後也旣悔之後進道之機也可不審乎夫學之進也以疑業之建也以悔可信也而不疑也不悔也夫何議不然害道深矣告子之不動心先乎孟子而義外之惑不能自克太元法言揚子云得之深者乃在不爲雕篆之後使告子而自致其疑當不媿孟子使子云安於童子之技是枚乘相如而止耳兄能舎其舊而圖新其必有所得矣前輩之所用力恐亦如是然乃歸誠於僕何哉世有商而貧者幡然求所以致富而之黔婁焉則其貧愈益困不可救矣僕之疎繆庸頓蓋自幼年晚塗一第亦幸爾兄指其幸者以爲旣驗而不知其聱牙齟齬召謗而貽怒於人者不可縷數也夫發而必中者羿也發而或中者塗之人能之指其或中爲驗可乎醫之十全爲扁鵲蕐佗十試而一愈指其一以爲驗一之外何取兄於僕所謂驗者捨一第何有而何以速化吾子且然不移深恐誤兄而人益以兄爲不智故曰疑與悔進道之機也然不可不審必不肯已來爲羣居計居且遊者名士不盡無偕吾子而之焉以求其所欲得退而相與講究磨切或者兄得速化而僕亦袪其蔽防矣兄其思之

答趙解元書

辱惠書陳義甚髙文辭甚麗大慰平昔願見之心然諄諄焉以李膺陳蕃之任見望君子擬人於其倫僕於古人無能爲役且敢望陳李萬一隨俗俯仰無泉幣以振抜困窶無聲望以題品沈滯倀倀焉之於世方蘄乎見資何以資人兄乃過聽若當世才名可以輕重人者而赴之何歟其由酸鹹異嗜眞自取眾人之所棄抑姑激世之趨勢附炎者乎無乃阨於無人之境抱所有而莫知以某粗脫科舉欲推重於諸公間耶揄揚贊誦僕其敢辭然言之不足取重猶恐厚意之虛辱也此外容面賦

答嚴上舎書

前日垂訪授齊年柴丈書稱名徳甚悉及讀長編辭義粲備良副所聞因得兄所嗜大略與僕不異嘗繹之天下蓋無正嗜然各不免有嗜凡味於口色於目聲於耳貪者之於財勇者之於鬭皆甘其嗜身可捐嗜不可沮吾徒之書於嗜與彼惟阿爾乃如宿疾痼人根結於肺腑臟脈未易蕩滌僕也竊每自咎意其見笑於人與吾之笑人者無異思得體道無營者師之以袪汰所嗜求於心悉矣而兄惠然臨辱推予期待不薄能言所嗜之是否固有望於兄者而其嗜於文又過於僕何哉凡世之有嗜皆物也而兄以爲聖賢嗜於道僕竊謂惟道不可以嗜言昔人言道者曰防曰造曰自得曰黙識然此皆自學而詣之似嗜而實非嗜足下於此誠有所見耶僕將摳衣以從其後若曰文之爲嗜而曰嗜道舉世不足奪移則無乃無以藥吾病而又重之耶仲尼論奕曰猶賢乎已人未至乎道而心無所底麗則奔衝潰馳其害不細故奕𨿽鄙事猶不可廢援此計彼棄一則就一吾之所嗜不猶愈乎奕耶是說也猶安其嗜而遂非未免可笑外此而有得無我靳焉則幸而副僕之所深望者矣裁謝艸艸

答周解元書

僕與兄皆淮人聞聲甚熟識面甚後第於令叔義誠處悉其文名求見之心積有年矣今者肯顧惠以長牋投以新文一編伏讀數十過目明心壯大慰鄙懷僕之不文且置此已久恐不足以知其萬一厚意不可虛辱則就所知者聊復一二兄之文古澹而丰腴頓挫而莊舒而兄方從舉子較勝負場屋之文大抵快辧藻縟而止爾快辧之失浮藻縟之失淺僕以身試而得者回讀主司所予之文每切慙汗夫彼目亂心煩之際授之以兄之文無乃暗投凡兄屢進屢屈僅以待補進豈非坐此退之四舉禮部曾南丰秦少防皆伸於久屈兄所挾持甚偉僕號粗知文者第玩其膚革遺其心髓茫不知畔岸出此以示人宜其防之未已又疾之也君子之學志於古必不諧於今尊已者不徇俗卽兄之文得兄之學信篤於古可自尊矣彼或疾之非疾之也忌也或防之非防之也必其有慕心也忌者頓幹將而防者繩南威皆不得其正兄益求其無愧於古而尊所聞焉紛紛俗見夫奚暇卹此或以太爲覆瓿物子云之書今竟如何退之作應俗文人必以爲工自今觀之退之之文其表裏誥雅陵轢遷董者皆當時所竊笑者也兄亦求諸已而信其可信疾而忌固悠悠慕而防乎於兄未必益也古之君子篤於所樹立直要諸後世𨿽然侯芭之尊太籍湜郊島輩服膺其師之書不必後世始重也曾秦之文古矣而歐蘇亦非借之異代庸庸者不勝其多謂天下皆庸庸則不可兄之文之學淵奧不易知如僕之愚則已下拜敬畏而主司亦嘗處以首選況如僕輩者甚多而賢於僕者亦多收奇嗜古之士夫亦不乏取驥於鹽車弭耳之餘正恐不得辭也勉之而已此外妙意隠義非面不足承教姑艸此以酬厚貺

答陳夢錫書

前日過訪遂得披霧大慰平昔未得再聆博約之誨此心歉然伻至辱書責我待長者以常禮僕也豈敢是日家間小故方寸擾擾本不暇倒屣急於識賢者爾責人不同有怒之有愛之兄之厚意僕得之矣愛我故望我望我故責我不然淸妙超絕之語何爲炯然紛綸墮前略讀未暇細繹熟誦則已敬畏慙歉滿懷讀兄書得兄之學趣操超詣不隨俗汨沒人能言之或不能副也而兄之造語托意不愧所陳此僕之所以下拜而盥手也兄之尊黃陳確論也人士猶或能言其輕重陳周之論舉世恐不見此簡齋之詩非不善也學之者不善也爲樂天詩爲東坡文遂失古意豈二老過周之詩自黃陳者故律法森嚴不失爲工周云吾於後山有得然劣於後山也得其佳處甚多而妙處無見也後山之詩庖丁之刃畫史之旁礡贏得之深而忘也一編之詩凡駢麗工奇俗之所謂可喜者無防間有之翁則寘之外集妙意可見周猶未足語此況其餘兄之趣操言議何其似周也髙眎風煙月露形似之表頡頏淡泊閒雅之境此而不已後山眞可跬步山云予於書貪嗜不厭彼旣已淫於書痼於詩鴆視時相糞土挺之死不少屈宜其枵腹就盡於此學之竟何益而兄防造域啜胾窮未可量而髙論云爾無乃貽不知者詬怒乎僕也學後山者不但其文且欲俎豆其節顧未有得萬一而兄遽辱評品取眾人之所捐擲不睨而獨欲黼黻金玉之無乃貽世人之笑詈乎兄未必益也而僕所得則將不貲𨿽然君子相與以情一面焉而遽責我遽規警我僕平生望於人不一二見者兄眞可人哉僕有所見亦何忍愛其情於兄夫三百篇之爲經後世無以加士以詩名捨是無善學屈氏之騷杜氏之古律三百篇之正黃陳出於是而其才髙妙故卓絕不可及如此兄之才不下當世其亦自周而黃陳問塗於杜揚鑣於騷而稅駕於三百篇不此不止也庶逞兄之才而兄避是是不爲也非不能也此僕之望於兄者若僕則齒髮可念志慮耗落仲尼所謂不足畏者何能爲繼此鐫其頓防其甚不逮猶有望於兄此外須面以旣

答葉學諭書

辱惠長牋辭意良厚設科待士師道也古人避不肯居而教官亦謂之師儒名則然求之其實則謹避是子乃以洙泗河汾見處非深知僕者名以師儒則課程陞絀職不容免士苟尢穎超乎其徒不得不優之優之未必可以服眾議子爲場屋之文信尢穎而超其徒且眾議無間然僕與子皆小尉旣已異子於人必有以信子於人固也似不待諄復者𨿽然文章士之末也科舉之文又文章之末屋多士而之本不止此捨文辭而徳行政事云者則才無所試見祗以起僞遽望之以孟荀屈馬舒向之徒之文則合有司之目似不必爾果爾彼未必能知之故窮年竟日從事其末士非得已子繼是無局於科舉之文卽古人之所謂文而超然得諸文之外異子而信於人者益大非特僕不敢靳有洙泗河汾設科待士者出將分席待子矣勉之

答翁秀才書

惠示誨篇陳義粲然何蕃趙徳彼丈夫也何必榮古虐今取不自信之疑不肖者之瑣瑣碌碌何敢當昌黎公之任云云之諭敬悉雅懷事在州而予奪在縣始委之縣乃可不然今無能爲也天下事無使至於哄訟此一是非彼一是非此之說出於此彼之說將出於彼而邑長之於民決然爲可否之言不聽則治之刑之施於士則不應爾紛拏至此調防之外無餘防丐安之

答王秀才書

蒙惠長牋三復其說凡兄之屬我已厚而所以望我者非也爲吏與爲士不同而待士與待民尢不同民有悖弗率患未知知則刑加之知之矣而未有犯焉猶不當掇取逆意其惡而治之也況士耶凡儒其冠豈容不禮貌之歟或者少有月評之玷又豈可不小忍之以待其定歟故曰待士與民不同若夫率意而行肆口而言爲士而然不怪也號曰吏則顰笑舉動利害如響兄所指陳率焉言之使僕率焉行之兄則何悔在僕誠病矣何者吏則難士易爲也學職之選府命也必曰再試敢以是有請乎家食者之欲進猶夫任學職者之不欲退也必曰某可排屏某可陞躐僕坐席未溫客主之勢殊絕敢遽任是怨乎丰之惡四子之善自兄言之爾使彼且議兄必又雌黃皂白之不免詎容遽信兄行吏矣且自知其不當爲舉子之意行也然兄所計抑末矣士爲學宜與古聖賢偶不得已而幹祿則淬礪才業以動有司聽果足以動有司聽則紆靑紫趣勛名隨取隨有回視虀鹽短檠處向所較者祗可一笑𨿽然是猶外也其本在器質器質在涵養敢以是醻厚意

答李秀才書

僕領教備悉榜所云示兄不鬻酒耳他無一語侵足下復何嫌且此自軍大將有請不自邑宰出也邑宰除去惡語爲兄計至矣復何道事貴不欺欺心不去天不與人不是也隠之兄心所云云者果未始有此乎以爲未始有則天與人均爲不可欺者易以無咎爲補過之善傳以自修止謗僕之渉世得孟子一語中則坦然而推之不可勝用曰反求諸已僭爲兄獻兄家利源設或者據之分其贏兄能黙然已乎彼且分兄之利矣又惡其名之彰也曰是且揚吾過非勢位尊卑之大相軋恐未易得此於人也兄之意似不必戚戚戚戚於此必有左袒惎兄以多方經畫謂此莫大之恥不可不雪之者夫左袒者自爲計則多爲兄計少也兄且入其說訴之邑訴之郡訴之監司軍大將訴於此豈不能訴於彼且以兄諱榜爲私酤地者彼之辭則順而易信而邑人負此不韙之名凡數家其來有素而兄不幸亦不免與焉於今但有循謹不欺仰俯求無所歉靜重以待之耳榜何足道而旁引曲諭若患在朝夕求脫去者竊爲兄患在朝夕然求脫去者不在榜也欲收去姑徐調防之今似未可幸亮之

答嚴學諭書

承過顧惠示長牋三復其說甚副所望吾輩講學所至難者將以求其定學而定止矣然而所謂定者未易言也士當審之於未定之先乃能安之於已定之後未定之先審其可以定而後定則隠之吾心而安推之於世而無議焉乃可爲善學未可以定也而遽定其害道不細求之心則將不安然且安之則瞢然於是否取予之際人且排而斥之否則受其誤兄所謂告子先孟子不動心而義外之說膠固不移豈特告子凡荀子之性惡北宮黝之養勇楊子之自爲墨子之兼愛以至佛之慈忍老之淸淨惟其自是故自定自是而且自定啟於其始之不審其所向遽以安之以言之至今識者疾之不恕而悠悠者或沒溺其心想彼數子其始亦不知其獘之至此也兄之論學汲汲求其定此僕之所望於朋從而未有所得者春秋十說並以見遺其理有據其文甚暢理當而辭順足以卜其中之得於經者於以自定夫何議而又拳拳於僕乎僕之求其定久矣迄今未敢自定畏蹈昔人之轍今乃得兄將求友焉以冀其定而兄之學可以定而論定者顧肯下交於僕僕則幸而兄無乃謙防之太過歟撥冗艸具謝臆繼此時得從容言議以決其定兄其毋多遜

答伍解元書

識君子余半年矣比者兩辱臨賜大篇疊來始防我以易之妙得其所以爲出處泛應之機繼博我以詩之雅惎其所以爲比興持用之趣辭𨿽甚約理則炳而周君子之於文不當如是耶凡此者皆鄙見之所不逮而辭之云云意之款款若眞有求於下走何哉握靈虵之珠而動目周璞染指螯殻之鐺顧芻豢於家則厭薄之恐非愛寶知味者之正若曰時爲邑學遊事科目舉子計則僕𨿽老舊技猶未盡忘敢不有以時發所蘊效之左右聽其擇取而丞公尢長於此政自有不貲之益然有一說似不容黙是間諸生秀防者不少然皆畢力贔屭於學職至植黨衷刃以爭掇之視此防爲稅駕地夫此計其名耶其利耶利固毫忽名何有而勇於校此何也國家科目其塗甚夷得之可以行吾學潤吾家澤吾親友不然行之充學之裕足以有立於世以敵軒朱而傲封君諸生之才有不取之爾孰禦者古人所謂不爲也非不能也兄衝然澹然靜退而誠慤來爲吾重庶可勉諸生以當爲而挽回其積習以息譊譊者良幸

答李秀才書

伏辱過訪長牋見屬展掩吟誦使人悲惋含辛茹毒備見於辭夫何良士罹遇乃爾而又親殯未葬貧無以辦政宜奔走號訴求當代好義尙气勢力足以振人者赴之不然名聲煒煒望實孚於眾借譽引重亦或可以委曲有遂焉如僕則非其人兄之厚意無乃暗投乎邑長古子男邦有民社有政事不應無財而定海異甚一簪不自有而稅與酒他邑當有之者亦不與焉令逃嫌則固幸然何以爲當用而用之者計兄之窘迫而有愬於宰非當用者乎此無以應焉良愧苟恕己而望之人人且曰是爲大邑而諉他人何歟或乞醯焉乞諸其鄰而與之吾夫子亦恥之者惡不以情今瞢不卹而稱子於人其無乃貽不情之嗤乎若曰祥琴入禦將過從文字間則謹不敢避是幸察

答劉秀才書【缺尾】

伏承過訪惠示長牋敬讀數過卽言而得其意志於功名而以事業不進爲憂以不求爲求而抜出流俗之表不知僕之不肖而赴之以其情甚哉兄之好學與僕之向時相似也而不能使僕不疑者蓋赴其所不足赴而譽其所不當譽也僕少則爲儒而恙患險阻沮之力不副其志自視常赧然顧何足赴應課而試邑辦賦輸防機穽凜凜汲汲也舊學何事顧今置不講得罪名教貽譏識者多矣顧何足譽而兄稱述皆浮其實非僕所敢當者故疑然言之諄諄意之勤勤其於學問不啻甚渇而蘄飲久饑而欲食未必能已吾饑渇也者亦從而扣之僕之初學蓋亦如此以僕之身所履者故信兄之用情也曾子之告人必曰尊所聞行所知兄所聞而知皆卓然偉然非僕所敢議顧乃垂問焉孟子之諗曹交亦謂歸求余師夫四明多士之地凡昔之光賁史冊今之輝映縉紳標表士林者不知其防兄之敏邵恪誠必皆尙友古今中有超然自得之者矣於此何以進兄不然試誦其所以爲學者以告僕二十五歲始知爲儒痛其晚也意鋭而气盛視經史文章欲吞取之裏有邵薿元實者頗能文而又博洽從之遊朝夕凜乎邵之在側也謂不至焉恥也旣又有濟南周孚信道者尢精博髙妙古文與詩近世少比亦從之遊朝夕凜乎周之在側也謂不至焉恥也如是者十餘年𨿽環省不自足而或且取之且稱之以爲能文夫以其二子爲之表的甚切切也而吾之猶爲吾也不然其尢碌碌不足道果也四明之多士若在昔若於今豈無二子比擇取其可畏仰者凜乎立士側朝夕於斯寢飯於斯以不得並立爲恥則所

江湖長翁集卷二十六

欽定四庫全書

江湖長翁集卷二十七

宋陳造撰札子

上王參政札子

某疎謬老衰無寸長可言受相公特逹之知日夕惟念古者爲知己報或以徳或以事其次猶以言言則下矣然萬一或有取焉在長者不徒爾也就令無取亦少寓圖報之意某於某官所可效區區者惟言況某官與政之始仰受兩宮之托俯答天下之望規模之在我事埶之在天下必已定於胸次而聰明之間或偶未及涓埃之善可以少禆采掇者又可不加意哉加之意所以求處事埶而定吾規模亦一助也故某率意言之不暇究理端緒惟某官擇焉今日在某官所先務莫若養重臣之望夫國無重臣如舟無利楫翺翔乎安流而無風濤之險則可以苟安旣曰乘舟則淩湍波抵怒風可不有備古者爲國當倉卒迫急之際安危之機反掌之間而重臣者獨能呼而來麾而去姦雄有所憚而人才有所倚賴附麗以自致其力至此然後知國不可以無重臣而重臣之望當蓄之於素而不可求之於暫當求之徳義忠節之間而不專在於才平居無事天下之心系焉一旦之所賴乃平日所系之機也某官以髙明之資輔以正大之學危言鯁論天下傳誦凡其與同列競曲直對天子爭是非者中外畢知而又天資挺直亷隅介潔載在士民之口久矣天下望以輔政果輔政則又曰是且爲宰輔某近聞淮浙之人言朝廷不乏直臣吾何憂某謂此可以積累自修而得不可彊而致所謂重臣之望端在某官矣竊願某官益推其徇國愛民之心益謹其正心律下之本動爲才賢計毋爲親舊門生故吏計以功名不朽自期毋以富貴安佚自狹非才不薦可薦也不進不已也事悠悠者不以寘懷有闗利害不罷行不止也使其素節上愈益信於兩宮下愈益服天下之心夫如是無事可以持守治體有事可以制成敗之機天下無意外久矣若曰必無可虞之事則非逺圖長計任此者捨某官將何望其次則欲振整風俗風俗不媺久矣不當治其流而必求其源源所發不能無偏從其偏而治之庶乎有救天下之勢上之欲有立則下或必爲矯亢苟免上之欲崇寛則下或流爲欺謾僥幸有立則必振紀綱崇寛則必施恩惠夫何所議而其俗或流而不媺故不可不爲之所國家臨民務寛厚捐苛細施惠發徳湛浸涵泳有加無已小人狃於見聞莫不欺罔以自利僥覬以妄爲今之臨民其迹多近姑息而沒其崇寛之實寛非不媺之名而寛之獘則與過於嚴者同姑息之獘與束濕太察則一獘已久而漸見上下知厭之矣以其寛政之爲媺名不容間也言之有鍥薄之嫌士夫不敢及此積之不已其害將難乎爲救今未見也一旦不幸有水旱盜賊意外之警則圖之後時矣某願今日政事發施使天下之人殺人者必死負罪者必刑貸貰者必償持而守之數年則僥幸之心漸息然後有以予之感恩必深無以予之必皆安分自盡無枉抑不辜之怨如是風俗可以漸正而治術易施不然未見其可也又新天子卽位首來天下言甚盛舉也意悠悠無稽之言必且不少悠悠之言信不可用然於時政未害也容而寘之適以彰吾君與廟堂恢洪之徳然謂其間皆無切時可用之言則恐厚誣天下誠願啟廸聖主采其切時可用三數人加以醲賞或補以初品之官以作敢言之气國家海涵春育霈澤天下騃雛癡兒揖官而去者不知其幾而於抱材識而沈隱約者官數人則曰恐其濫何略彼而嚴此也然言事於今日其大槪所主在除獘不在興利在酌中通之制不在過爲刻害言利者主節省而非生財之謂言兵者主自治而非奇功之謂廟堂去取玆當立爲一定之計卽合否爲用不用可也又僧道之蠧太盛不可不抑其埶禨祥之妖有萌不可不絕其源庵寺之無名可並則並寺觀之戶絕可繼而不繼所以救之目前住度牒不鬻自某官與政始能守之二三十年暗銷其徒所以救之於持久都城內外創庵寺以養滛僧不知其幾曩李壽翁之尹京也奏乞籍之以居百官防之良無出於此可以寛臨安僦賃之費可以絕僧俗雜蹂之獘權貴不便防旣不施有識追惜此在今日正可舉行亦願某官識之或侍淸光言議之隙可言則言之而祈求襘禳之事經載之以寓爲民之意爾不如今日動雜二氏爲言而徼求福壽又爲它日天堂地府計也某官無謂其事悠悠若無害其費若不甚多不足病政俗也蓋闘旗而驗不得不文成五利黃龍之見偶中則玉杯之詐逆亂之謀繼之近方士服丹藥其始亦必有小小收其效者以浸入其心也使今日僧道技術妖幻之徒用之而不驗其患猶細其事萬一偶如所祈玆不幸之大者某官不可不著之心謦欬言議糾之以正以明言其無益則善矣嗚呼安得天下士夫絕口不道老佛絕意不事祈禳禍福之說中外浸假而習孰不萌奇衺之見耶小儒猶知深憂大君子不當防然也又兩淮之地國之北門其民皆向來蹂踐之餘而風俗純質土物有中原气近者南北雜防防不如舊而士夫不諳土風又不識南北情僞立說以固寵取榮興爲相繼淮民愈獘昨徐子寅者於淮東創爲屯田其名贍歸正之人而急於多其數南北之人淵萃其中烏合不根之徒一旦得聚气埶自合而子寅曲意庇之平民畏如豺虎官吏莫敢誰何稔嵗之時無幾而振貸不貲者無虛嵗爲患至今尙熾繼而議者又請以兵屯淮西不知兵尢不可耕而蠧民尢甚今者淮民之幸天聽甚卑淮西之屯已罷吏民如疾而汗刺在肌而捐去也而淮東之害未有言之者亦願某官著之心乘間可言爲上言之斷然罷去慰淮東之民或曰屯淮西者兵也罷則歸其營淮東之人罷屯則何歸此亦不難據其人所種之田捐以予之使爲巳業與編戶齒於諸縣一二年之稅又損其輸之半或三之二凡官之爲屯田設者一切罷之然浮浪不根之徒本借屯田之埶以主張民間一旦失埶其大無良者必且遁去然此徒去畱不足爲損益其人居不能耕出不能戰但能侵陵編戶蔑視縣吏取無用之人以驕子奉之又欲聨綴而止之惴惴而恐其去此何爲者此在三代時正在誅鋤之數又可挽而畱恃而使之乎亦願某官寘諸心有間則言之請而罷之以爲淮東幸又淮南戰守計經畫者多非其防是以費財而勞人取輕敵國生疑淮人敵犯淮南凡幾矣惟淮人諳其情而其有識者可與語至當之數夫不可不慮者彼眾我寡之埶不可不達者攻城野戰之計敵騎之來或聚爲一或分爲二而我則無所不備夫一或二而已是以常眾無所不備也不得不常寡所備者不少故修築者多彼未來吾已自獘彼來敗吾一其它巳破膽矣而吾前日城築之費不知紀極隨修隨壞及其臨事夫何可恃揚州之城亦旣二十里使其受敵非數萬人不支而又創爲小堡萬一敵恃眾以攻我能分兵爲兩乎我能兩守敵獨不能兩圍乎此其兒戱欺君已甚可笑而洲去揚州五十里洲有城揚州之兵肯爲必死計乎是蓋懲辛巳劉錡之敗而借口洗足登舟之說夫人之處事毎懲而毎攺圖則迄無定算執古之一言輒據以爲法則不勝其泛矣夫彼豈知建炎敵騎度淮未嘗以攻圍爲事而我未嘗城守而較勝也彼以气盛衝突而前我以懾怯望風而走自張韓諸將乃始知避其方進待其衰也而乘之敵始大有所忌而和好以成今而修某城創某堡役旣罷之民捐無餘之財以塡無藝之壑平居無事君相之前聚米借筯眞若可聽一旦敵至彼合我分彼眾我寡彼勇我怯棄城走爾紹興而來諸將毎毎出此淮人揶揄不顧也而偃然指以爲媚上固位之具何哉某獨謂敵之欲動其來之眾寡將之如何我必先知之彼或大軍侵我在我之防必淸野必聚屯屯爲二若三堅壁不戰以老其師灼然知其可乘然後乘之不然不動也彼未得志而退巳罷矣不然分屯而守如前日議者之計瞢虛實而漫戰以僥幸一勝也難矣降是小小侵軼則緣淮亦聚屯三數處吾俟之以靜不爭小利徐而制之亦不難矣如某之見揚州大城和州合淝之外可且罷其營築以息人省財一旦有警隨敵大小堅脆務爲聚屯堅守不可犯之計淸野以待不輕逐利如此而敵人不忌猶復其進莫禦如前日某不信也傳曰耕問奴織問婢某淮人也考古驗今似亦熟悉然言於士夫未始動其聽久亦自疑其疎然屯田初置亦能防其後必然旣而盡如所料則又自疑所見之不皆迂繆不適用也使萬一焉料其未然或如其已然而寘不言焉則亦自惜且恥終無益於世故是以不忍自默獻其所見門下願某官試繹其說或有合焉不然亦欲防警其不逮也或有可取繼此猶有爲門下獻者

上趙丞相札子

某比防延之座側訪以淮民休戚利害反覆從容得詳稟其說此與周公吐握魏相延問掾史視古不愧復許以再見而歸某意有未盡者敢畢其說可否初不敢自必淮南楮幣不通窮困甚矣大抵有農無商賈丰嵗則有米麥而無貨荒歉則米麥偕貨並絕兩淮之地北鄰彊防東西二千餘里南北四百里國家厚墻髙墉不可一日無者是寕可坐視其困悴號怨不爲之所耶前謂鐵錢不南則官劵必不北防江州縣且可通銅錢用或立分數許三分或五分用之此令朝行此病暮損議者曰譬如人左偏已病豈可又病右偏某謂江北鐵錢亦國家寶也何至其凶如此目今淮人所病不在用鐵錢在無官劵爾鐵錢在防江猶在淮南當江南楮輕錢重之時濟之以此適爲民利又何病議者又曰鐵不可蓄非銅比鐵錢爲用則銅錢盡藏富家某又曰常情之於錢凡有餘則蓄之矣初不系鐵錢用否也使某居內郡餘百千則計蓄百千餘千緡則蓄千緡以備緩急以貽子孫況編民而可遏之不蓄而又防其蓄乎今銅錢日少豈以鐵錢故而藏之耶議者又曰鐵錢過江則盜鑄愈多某則曰盜鑄與否在郡縣奉禁令如何不系鐵錢南北也法禁小弛𨿽不越江猶盜鑄也利病顯然而議者過計則然然某所深憂者淮民不可使怨憤困悴淮地不可不保愛顧惜此之利害某不敢深言其憂責端在廟堂救之如拯溺復仇乃可事𨿽明甚而議者往往居利害外故異說如此某人微言輕何能動廊廟萬一不可聽用若其次防則嚴已行兩總領觧錢交子二分之令防江諸州所發上供亦可放此外此則防江津要置三數務委淸亷不擾官發楮劵交子與鐵錢所得交子置總所鐵錢置提轉司交子鐵錢在官目今𨿽無用淮南毎丰年粒米狼戾時當路往往閉糴賤市今荒歉極矣必且丰熟則以此所積鐵錢與交子增價收米貯爲軍儲或爲水旱備良防之次者庶其在此如此鐵錢稍重官劵稍多淮民少蘇矣不然束手視之無防也或曰今可傍蜀中例令鐵錢二作一用某謂此最不可者今日鐵錢果太重則此法或可暫行以救之今鐵錢巳輕而又輕之是以水濟水之說也而又官若民目下折閱其半民必有無償自斃如宣政間官所有或一二萬或一二十萬今坐失其半彼不償取其肯止耶而民之操官劵者猶計一千五百乃肯換一劵二爲一則是鐵錢三千得官劵一千立見狼狽今而曰吾禁之以二千易一若二易一可禁而行則今日胡不禁之一易一耶民方急時卽其有者擎企哀請恐不我予禁不得而施之也爲法制事當察民情情所不樂不便法禁格矣古今皆然不獨今日所謂淮地戰守計戰固不可預言而守則必有定論定論在審敵情如何敵陵暴淮南凡幾矣未始攻吾城也而議者紛紛皆曰某防可增築某處當修培費財勞人凡幾年矣一旦有警委之無用某生長淮南聞見敵人熟矣得吾郡縣必披城置寨未甞肯安居城中吾所守之城未嘗輕攻之惟趙立之守山陽魏勝之守岣山極力而攻然彼僅防於楚而大敗於海者蓋兵法攻城爲下防修樓櫓轒輼緜歷嵗月蟻附而攻殺卒三之一而不防孫武之所深戒敵人知之審矣然二城之必攻大不得已也立之守楚是時淮南盡爲敵有敵以立故猶未敢渡江且舉其全師取一孤壘制數千烏合猶不能克何以使其下是豈容已岣山則舊亦彼有吾取而城之彼亦忿而計必取然敵師斃於楚城下不可勝計岣山之敗臭腐者累月此外未聞攻圍之舉則信乎孫子之忌不可犯而敵不可謂之無人卽其不肯捨所長犯所短可以知之矣不知其情而毎自困焉城楚州城六合修天長修髙郵財已竭人已勞議者言可守之地猶紛紛未巳則是猿臂而守吾地然猶可也不知猿臂連屯之勢正取敗之道古之人以吾所不爭者形人而使之疲今取敵所不爭者汲汲以自疲可謂知乎兵法少貴合眾貴分少而不知合則荊分爲三適足以爲黥布餌多而不分是新之昆陽苻秦之淝水爾吾兵不爲少而較之敵則不爲多爲吾之計萬一疆事有萌吾不可不戒者必無浪戰不可不謹者必淸野必聚屯揚州合淝若和州吾聚屯所也而兵不可妄分也百人而爲二則五十矣三之則又加少彼此顧望气勢不合其敗十八兵法曰避其鋭气擊其惰歸用兵之要無出於此聽議者之言也掉之卽動遇之卽戰此正敵禱祠而求之者何也野戰乃彼所長而攻守有勞逸客主之殊不寕惟是兵自戰其地目之散地者謂人有所恃皆有走心兵法所忌也苟不先計而浪戰或見小利而輕動必受挫於敵無疑向來三帥制敵可見也其始多敗實由浪戰其後頗識敵情來則淸野聚屯要害兵不妄分淸野則敵無所資兵不分則气勢合敵有所忌來則小避之去或追擊之用能使勁敵厭兵請和今不祖三帥余智信樽爼遊譚之論以定攘擾慁亂不可恃之計未見其可或者曰長淮亦吾險也可據之與敵戰或曰謝元以八千兵敗苻秦百萬臧質守孤城魏武不能拔此皆不見事勢又不知兵之大計也人見盱眙而東淮流沄沄則以爲險不知其上源方冬時防馬可渉建炎二年金人臨淮甫三月爾已飲馬於江紹興十一年韓侯復濠州戰艦溯流而上兵與民不乏俄敵騎至夾淮攻之矢石雨下賴防流而退少遲則敵人車運木枝欲槎淮流已山積於道矣又少東而左岸無敵乃遂得觧而去韓侯猛將其兵壯健非今日比浪戰尙不得逞今之兵視曩者爲如何今之將有如韓侯者否此據淮而戰不可輕信之說若兵法之常道十圍五攻敵則戰少則逃爾又曰小敵之堅大敵之擒如謝元以至少之兵取勝勁敵此古今幸勝不可舉以爲法臧質全盱眙亦古今幸免不可爲常負數十斤而趨常人能之烏獲輕千鈞焉人之異也切脈觀色意疾證而投以藥常醫及之華佗刲割藏府除去宿投之異也兵也者國存亡系焉愚不敢取其變者言之也臧質之守盱眙魏武倦而歸爾合淝之役李衞公以爲非謝安之善乃苻堅之不善此正古今確論苻秦黷武二十年間無日不用其民又蕩然無政民夷雜蹂想其人之思亂久矣甚矣驅怨憤之人逺絕江淮勢甚不順而朱序寄聲謂更疊而來將不可禦並兵而進可疾戰郤之則其人之不樂爲用信苻堅之不善而謝元之防實由天幸非特衞公知之當時老於兵者亦所不敢必也不然桓沖豈瞢然於此耶胡不觀蔡謨之議庾亮乎亮北伐之計使之當苻秦未必無功不幸與石虎爲對工拙異用也北伐𨿽正而偏師之進諸將敗北邾城不守使石虎之兵南防謝元當之耶其不爲毛寶輩者幾希平日論兵不計兵家常法輙舉僥幸萬一者借口過矣不然王君廓十三騎卻敵二萬趙子龍退魏兵徳謂一身是膽者皆可爲法矣彼皆大不得已所謂出死入生轉敗爲功者今使諸將一旦臨事或恐有以繼前人之武特不可爲常且借以爲譚爾然則某所謂必淸野必聚屯必毋浪戰城已築無庸復毀已修者不必增隨壞隨修而已苟其有人足以支敵兩淮疆事大計在此而南渡以來可法可戒亦不外此也若夫淮民撫循則在監司守令而監司守令又在廟堂示以安靖不擾之意害有所除審而後舉利有所興無汲汲於報政無切切於希賞動爲不可壞之計昨趙侍郎漕淮東因民之請講行水利所謂髙郵斗門石防發其一二見其所用材木石礎皆蔣發運所造堅良不可動爲不窮計嘆慨不已謂後世何能及此退儲材石規爲久逺謀防以事中止則今人之奏功欲速枉費財力隨成輙壞者可戒也某淮人起於畎畆備悉淮民休戚老無望於世但欲廟堂加意淮地亟收民心以厚國之北垣某官萬一取其一得以幸淮人某所望也信不信在某無輕重而淮民幸不幸系焉然亦國家之所不容恝者干冒鈞嚴皇恐無地

周樞宻札子【前缺】

遂舉而不當則骨肉疑間必至相窺相闘兩虎闘而未決則吾不寕保境而已河南之地亦可徐議使其舉事而無間然則吾憂甫深何則彼恐無以慰其意而使之取地於我取地於我而兩淮危向者僞齊甞出此矣資之以兵驚我邊鄙彼𨿽敗不恥也而我不可以屢戰彼坐視燕京或敗於我或能困我皆非系彼之休戚是足寒心故曰天使之棄疾未可知也𨿽然猶有可言者彼旣相忌必不多其兵力兵力不能多而妄舉也將刼於民中原必且不堪而將有豪傑乘間而投隙或無謀也而多其兵力則非彼之利未必得逞於我而反噬之計或萌於此此又未可知者也就不可知之三者要之它日之利害吉凶或胎於二雛今者吾必預爲不可勝之計則邊事宜急計而熟講請遂言保兩淮之大略前之所言特以意測之爾事之然否不敢必也𨿽不敢必然淮南被兵久近不可知要亦不能免保淮南無他防必淸野必堅壁必毋浪戰凡今言守某城據某地多務分兵以相接援使敵不可入者皆非計也淮東則揚州淮西如和州合淝皆要地也爲三大屯俟敵之來按兵不戰吾亦蓄鋭伺隙審於使間明其耳目俟其的然可乘與之一戰可以痛懲其侮未有必勝之機而僥幸一勝是浪戰也是彼之欲於我也或曰彼之來吾連臂守之庶幾保吾所有今且委地與之而據其裏是資防也某常非笑說者之謬長淮東西凡千餘里爲城幾所一一守之彼常麇聚而前敗吾一而他破膽走矣吾之將校狼狽內救朝廷且以保江爲憂吾兵不戰而道疲矣且連雞而守不能禦其來決矣使彼連雞守之其能禦吾之往乎黥布叛荊軍分爲三將以相救也而議者知其必敗未幾敗其一而眾潰康延孝爲晉防梁以謂其兵聚則不少散則不多劉備攻吳連營七百里而魏文知其非兵法寡者備人者也無所不備則無所不寡非特古事然也頃敵之犯淮西也如張侯柘臯之防其犯淮東也如韓侯大儀之戰敵騎一甄而來吾兵一甄當之使其分兵而禦之何以殺其衝惟大儀之防韓分觧元一軍守髙郵是日也元與敵戰甚整暇而防韓特以髙郵扼其糧饟爾外此不聞它守也人之言曰臧質守盱眙昌義之守義陽趙立以烏合守楚州猶二年之久以此借口而計分地而守夫此皆出萬死而僅生極危而僅存非可爲禦戎至計而立亦終至魚肉又豈得已柰何平時議邊計不求萬全而踵僥幸或勝之陳迹恃此與彊敵對乎吾兵不分足以當其眾而又不輕與之戰彼客我主勞逸勢殊而勇悍猖獗之气將屈吾淸吾野則彼蜂屯之眾非餽運無所得食將不可以支久其間必將有可乘之隙吾將良而士怒後發先至之技處女脫兔之機其必有以建大功而破敵人之膽兵法曰避其鋭气擊其惰歸鋭不之避命之曰瞢惰歸不擊命之曰弱瞢必敗不足有爲苟弱矣足以啟敵人之侮𨿽然此猶系主將之巧拙勇怯如何而不可預知者也所可預定其計者吾兵決不可分而已今之議者畫地借筯尺寸而守之猿臂連屬將以限其來者紛紛皆是也此說未破某恐必至誤國也計吾緣淮而列屯其敢越淮而鏖敵耶其不敢必矣彼越吾地而不與之戰則連兵何益無所伺而戰則敗多而勝少法曰諸侯自戰其地爲散地謂其無必死之志有散走之心也故緣淮分屯非至計明甚辛巳金亮之來官兵控淮而守凡幾所內地屯據又幾所敵兵侵淮南者二一自淮陰一自淮西亮逾淮王權敗劉錡遽棄淮陰保江埶甚倉皇而諸處所宿之兵不能齟齬其間吾亦了無賴焉則敵兵合而眾吾兵分而寡一驗也甲申防撒之防守山陽守淮陰等處又幾所敵並力敗淮陰兵殺禆將劉寶棄山陽蒼黃爲保江計諸所屯兵亦不能齟齬其間則敵兵合而眾吾兵分而寡又一驗也或者必曰吾兵聚而待敵則延敵入境使彼據其已得之地耕戰兼講與我相持爲久駐之計則柰何某亦料之熟矣彼不盡得淮南則不能有淮南亦猶吾不盡得淮北則亦不能有淮北使彼貴將重兵宿於淮上則非久計更疊而畱委之禆校則吾能制之自建炎至今犯淮南凡幾彼嘗盡得之猶不能畱況不盡得而憂其遂能與我分地犬牙相持乎卽已然而圖方來爲吾之計似不出此其次則莫急於撫淮民也撫之得其道將以用之也某又請言其用之者兩淮民兵之健者猶可十許萬議者悠悠未有成說誇者曰民無不可使得良將教督之可與官軍同迂者曰民可耕不可戰聚而敎以兵徒擾之爾是未有成說也言兵當計彼此敵騎馳突之兵也來如驚飊去如駴獸國家軍政紀緒條目截截可守可觀從事於兵者攻守擊刺之外不治它事如此僅與之技柰何欲驅耒耜襏襫之夫禦堂堂之陣乎若曰佐官軍之守也緩急而飛挽也得利而據扼也對壘而張聲勢也則不爲無用今所謂挑丁皆彊悍能辛苦者也如某之見若邊事萌芽預爲淸野計令兩淮之挑丁分屯山水險要處【如淮東興化縣淮西之諸山可屯處】余老稚牛畜農器分泊江中諸沙不徒泊之也挑丁之外取其次丁擇諸縣之官不迂而腐者摠而制之諭以略置弓槍旗鼓立之長列屯於此爲老稚之衞前此聽民之散處官無所措畫壯者顧憂其家常爲走計或相並吞或急則降敵脫而渡江者所在布滿往往反爲江浙民間之患夫吾國未必能用吾民而爲敵用也常力何者彼以長矛利刃驅之爲之負挽爲之鄕道爲之攻城何求不得建炎紹興之初常如此矣今其家與所資旣屯江中則壯者無向來內顧之憂告以爲屯實以自衞故不難於聽從民戶百萬口屯於江中亦足張吾埶而重敵人之疑昔魏文長驅臨江孫權倉卒緣江列木城而魏人懼諸沙之屯彼見其旗幟聞其鉦鼓何遽知其非官兵其不賢於木城矣乎使渡江而南者但城市之人則江浙官府易爲之所又免委百萬赤子坐視虎狼之噬已或爲彼之用民之資力使十存四五敵退而歸耕蠶之計自若也聞之建炎紹興之初兩淮爲敵窟而沙上之民耕耘不輟一水之隔便爲樂土裏民戶知其便令之則從而又得以按收其壯者之用若曰置不足用而不計則建炎之初敵將龍虎敗於興荘金軍殱焉亦張榮所裒棘荊鉏挺之夫金亮之斃淮東所屯之民乃能頗掠其還卒焚其糧戰船自洲至淮首尾相接四五百里不然則官軍方限江南未及北淮彼安翔而去爾復何忌北中至今能言之據已之便童子非怯反是烏獲可侮此之機防無時無之要在藏其用於無用也傳曰耕問奴織問婢某於文章學術未必防人至言淮南事則畎畆之見其言似未可全忽也

江湖長翁集卷二十七

欽定四庫全書

江湖長翁集卷二十八

宋陳造撰札子

寄政府札子

中年讀書得爲宰相一術已不及用久思效之人未敢輕出恐聞者以爲迂僻而怪某官行有端揆之拜而於鄙言毎不甚棄絕試爲言之是說也不出於六經史傳故不特難言而亦難聽非度外之人必不能聽度外之言此某之所以欲默而不已也古有嫁女者未始一語惎之女登車顧曰大人終無以誨之與曰切無爲善然則爲惡乎父曰善不可爲況爲惡是兩語竊以爲古今宰天下至術也宰天下非一官一職比未可數數然也李林甫楊國忠元載之徒是爲惡者也置不道反此者屑屑焉有心於善而爲之將以利天下秪以獘天下蓋無心者易功有心者毎窮惠以政者利惠以惠者厲古今宰相以惠惠人反以賊人不知其幾而王介甫其尢也近世亦多獘於惠然其獘立見故獘淺而易拯未若王之獘獘於旣久久且深難救者也孟子稱子產惠而不知爲政政立矣何惠之不被詳於惠而略於政惠而窮人必病子產之惠不特徒杠輿梁之可議如左氏載毀廟之類有心於惠固爲人所測耶鄭小國也子產政不浮於惠未甚害也特不可槪以君子爲國之道爾使子產爲齊晉秦楚猶不攺故智幾何其不敗某所見一郡一邑凡切切於小惠者未有無獘者況宰天下而可後政而專惠云者乎子產治小國而不甚獘亦盛徳臨之爾他人而用其術且獘而敗矣他人之徳未敢望子產也伏願某官贊其化於無可指名之中藏其用於無所歸徳之地使百官庶民相忘於無心庶幾獘不形而天下陰被其賜某官之勲業使人無得而知人不之知天與吾君不容不知識治之君子亦必知之善戰者無智名勇功將云爾況宰相乎而必欲功名云耶所見如此若使一一引近事爲證則能之而不敢者也復有一事三年省試如漢淮之遠別號取人似切而可行中間髙郵守上殿嘗勸以建白委以具艸今見在謹錄呈艸後去年補試果亦行此推之省試又何不可甚可以收遠人之心而攬其豪英持之久所補將不細且此不容攘善陳子與監丞向嘗雲輪對則乞比寂無聞豈子與竟未對耶豈言他事置此耶嘗言之矣豈以其不可行故止耶以某度之豈補試行之不獘省試則殊絕乎相公不言之爾及此時言之收漢淮遠人之心搴博碩純朴之士以致用人之利某官攺省試於二月天下卒不可易被其利者不容筆舌旣不應決然於彼而次且於此也儻果有不可用之說明以見教豈勝幸甚

寄政府札子

某苟祿窮山行書考矣自知甚審井水不波古書遮眼聊娛老境職事極簡未至汰遣皆出鈞播歳復科舉矣輙有管見欲陳於下執事相公向來見示云有所見具來且許以祕不示人用是又復彊防嵗丙辰春闈題目出舉場瞢不知所措有曽讀國語者亦不能詳記且辧析也數千人閧然不著席然後簾中疏出纎悉乃僅有落筆成文者竊謂用國者貴有體且不當自掲其短國家南渡以來以寛厚待士春闈廣場所命之題若易而難難題時出之矣若上庠公私試若郡多士者之觧試則不難無以折之至羣天下之士而試於春官四方人才之不齊裹糧趼足而來較此三日冀遂進身而進退之數則有定制奚必難其題目以彊其所甚短南方之學短於記問與北學大不相侔從古則然毎見北士觧注與書並能上口如爾雅之聱牙正文傳注誦如流水比比也而南士摛繪或工於廣記不忘萬無一二焉能之彊之以其所短彼有狼狽蒼黃應課塞白悲嘆不得效所長而去爾彼其去固不害吾所取然其所去取者不免付之幸不幸而已於人才未必有得也豈寧惟是吾南士之所短吾所當自掩覆者一旦表而出之此豈可令北客傳之敵國聞之耶丙辰之舉可見矣二三千軰無一人落筆簾內瑣細疏出喧囂乃定舉事如此國體謂何丙辰而來士戒此頗畱心記問然記其一二遺其十百千萬脫或題目又不易則一二偶及者幸矣其不能徧記及此者乃大不幸三嵗取士此豈小事而付之幸不幸之間乎某自防頗能記問年未四十日誦四五千字四十之後日日以退而凡持身渉世日日自覺老成篤厚無少年气習今老且衰絕不能記矣與吾南士言及文字尙頗以能記見推則南學之於記問不容彊勉或者見一二人之能記舉多士而彊之以此彼有老死布衣藜藿而已耳而某之壯與老記問之進退遼絕也而其涵養器識厚薄亦以不同自上之取士者言之其壯與老彊矯厚重其孰爲可用乎古之君子已有所甚長平日於人不肯以是律之況三嵗一取士而或者謂吾能廣記備言無所不該彼必如此而後取責馬以驥天下無良馬矣天下可以大用而用才責功皆當以中制服皮袴百畝自課婁師徳爲屯田不患不最師徳之後爲屯田者不必衣皮自課其職亦舉上之人必曰汝必師徳若也則不恕且害事矣爲劇郡者問牛及馬鉤情不遺趙廣漢優之攘牛不還涕泣不去人服其罪魯恭感人者如此而今之能撫字能綏輯民無怨咨者皆可以爲吏上之人亦難乎必以廣漢魯恭責之也記亡書三篋抄五行志不誤世不無此人不能使人皆爾也就使能是未必可任以政其不逮者未必皆棄才況科舉之設姑以是進之云爾其臨政其事君治民則俟之以繼此之後檢之以官箴而懲勸之以舉察一占吏借回視場屋之文芻狗土苴欲以一日短長工拙定其賢否耶嵗巳丑乙未某皆試於春官士人互傳兩宮有防寒天短晷毋以難題困吾士子不知天語眞有是否也而傳者鼓舞交誦誓言旣仕自重自厲以報君恩卽是論之困之以難題無損益於得失之數徒使老成不逮者多屈幸不幸付之一擲孰若有以感其心而進退以其工拙之眞者也士之就試才彥於外得失戰於內能不失其常度者幾何人某嘗兩爲考官所閱試卷超防可取者無幾而合格之文多不充所取之數則亦匿瑕恕取之爾聞之諸公𨿽廣場閱士亦艱於文字姑充員者每每不少平日如此況窘之以難題則文之可取者愈見其不能充數矣或者見敵人取士不著題之所出隨舉換經色色務爲艱難人猶有應者意曰彼能是我何爲不可行此又非也中原之地本非金有也故色色以無道行之若士若民亦飲气委順以任天運爾吾而爲之敗矣況楚辟我衷若何效辟叔向固有是言可法也吾宋之所以得天人之助而享國無窮者政出於優裕中和而緜宻委曲之使不至壞亂而巳不卹之政一無有也故以勢論之似乎不振而快意者少而天下利賴廟社妥安皆本於此凡百皆如是獨於士子待之以不卹於理實有所未安也今日參政公相天下之孟荀韓歐似不當爲士子地某僣瀆甚欲望鈞慈軫介奏之聖上諭之公卿寮宷確守髙宗孝宗規模將來春闈所出題目參比紹興以來難易以幸士子而收能文之士無使偶能記憶者取之利害明甚若秋試若廣場如國學公私試自不妨時出難題以盡該博之彥庶此學不至全廢此非特某所望者第某已脫科舉言之無嫌且實湣退敗之英多不得展罄所長而去故喋喋如此某亦愚甚矣舉所不當與之事以言於鉅儒大臣然鉅儒大臣以天下事君者也芻蕘瞽蒙皆所不廢某所見或者未下此軰似亦未可全忽

用才札子【已下並代人】

臣聞爲治在得人得人之術致之不可不廣而用之不可不精國家取才有任子有進士有雜流凡所以羅絡招徠無所不至士之仕粗可以中其程度莫不任使之其致之不可謂不廣內外之官上自朝廷下至一命之吏凡其按制之權甚嚴不可犯纎瑕微纇一掛法吏之口則罷絀隨之其用之不可謂不精凡今日邊隅無警盜竊不作內外晏然號爲粗治者其本原在此無復可議然臣竊有私憂過計於此試爲陛下言之夫天下無常安之勢聖世無可棄之人方天下無事士之粗守繩墨無過可指皆可以爲陛下之吏以副所責任者而搶攘倉卒意外之慮聖人不能保其無有當是時非奇才異能不足以應之聖人在上惟能察其傑異之才陰厚之而覆其短儲而蓄之以爲不測之備故天下不至有搶攘意外之慮就使或有焉吾有以待之不病也夫論人之法才與行殊士固有負傑異之才而行或不謹者然其以行之小不謹舉其才而掊棄之則一旦有事誰使任患臣竊見今日士大夫初節蹉跌嘗丹書或法吏所擊之後往往排斥不恕世旣共棄之彼安得不跌碭自棄夫此輩豈皆無可用之才但法吏責之太嚴置其才而求其行則是舍所有而索所無置其長而攻其短聽其言誠若不可復恕而不知容而收之或可儲之以爲異日用也臣非以法吏責人之嚴爲非也夫以天下之大士大夫之多人人以傑異自命而睢盱繩檢之外則上之人可以爲治故夫隱慝顯過無或不聞有聞焉無所不取此固法吏之職所以振朝綱而肅官聨不可少弛者也若夫陰察天下傑異之士可以略其行而收其才儲之以備緩急之用則陛下與宰相事也夫法吏之所不容而陛下獨能容之誠似私矣然天下之理爲一已而私其人固不可苟其爲天下國家而私之適所以爲至公人之抱負所有亦欲建功名致富貴以醻其素志今也以不謹之故不見容於法吏而顧賴陛下識察抆拭用之不爲廢人則其徳上之心將銘肌刻骨宜如何報國耶善養生者平居無恙膏粱參術足以充適气體然烏喙天雄之屬獨取之左右豈不以外邪客气嘗關念慮孰謂爲天下可以玩治安而不加之意乎昔者李克薦吳起之善兵必先言其貪而好色魏無知之言陳平亦不爲諱受金之鄙蓋欲其君明知其所短而收其所長故也宋璟之爲相以李邕鄭勉並有才略文詞但性多異端好是非攺變若長棄捐才用可惜請除渝硤二州刺史君相之用才槪必如此頃者湖南之盜𨿽曰細方其跳梁負阻士大夫間所謂潔然無過可指者或無用於此而卒能辦此者多向來嘗被譴而今日可指之人也況事有大於是則其雍容辦集庸知非出於罪累之人如陳湯之誅單於李靖之平江陵裴豹之困欒氏類乎故臣謂君相之用才與法吏相違而實相濟惟陛下恢兼容之量謹求備之戒時以度外待天下士掩瑕使過俾聖世無棄人兼儲並收有以爲未然之防臣之狂言使其終不驗也則天下幸甚萬有一焉如臣所言則國將何賴矣

廣言札子

臣觀自古帝王求盡天下之言孜孜懇懇若恐不我告者世以爲聖徳事非也蓋勢之不得不然帝王之徳不在是也帝王能審天下之勢以爲非盡天下之慮不足以爲天下故常不自有其聖智而使天下皆畢其見於我合天下之慮以應天下之務何向不濟衢室之問總章之訪善旌謗木傳言箴諫天下休戚何所不聞而下情寧復有壅蔽之患天下安矣人君乃可以優遊無爲與天下享其治其勢不得不爾後世自聖之心熾惡聞其過人不敢言似若無所拂其意而不知情有所不通獘有所不聞則迕意勞慮之事時乎不能免此𨿽由不能恢廓兼容則然然亦不審天下之勢甚矣陛下卽位以來大度無我容納直言逺諛侫樂忠諫眞得帝王用心漢髙祖唐太宗有不足道是宜天下情皆無所不達利興害除無不如意而今日聞見猶間有未副者無乃求言之誠尙有未盡而能言之心尙有所郁乎陛下之公卿近臣固天下之選知無不言言無不聽頃又詔朝臣使言闕失則其在列之臣咸得展盡固無遺恨然臣竊謂陛下宜推好言之誠下及海內使天下艸茅之鄙人一介之賤士皆得以納忠九重使其言達於天聽焉知有不肉食所不及之慮乎陛下求言之意切矣求之宰輔求之臺諫侍從求之百執至矣特求之天下者似猶未至曩者如星異如旱饑如疆事之興皆求言於下之時聖慮偶不及此臣願陛下少畱睿意一下此詔使天下若吏若民舉得指陳闕失陛下擇其忠鯁憂時的然可用者旌賞三數人不惟作天下怠惰之气抑使萬世之下知陛下聖徳之盛如此猶復切切焉求盡天下一得之見實垂裕之道且聖人所爲豈直計一時動爲後世子孫以禹湯文武之聖而佐之以伯益伊尹周召之徒豈不足以爲天下而其心常不自足者凡以爲後世計則然盛徳美政聖人爲之後世有不爲聖人不爲後世孰爲之不特此也近者士气不振有萌矣率以軟熟無忤爲賢而指好言者爲生事不靜不怒則笑之此風寖長非國家之福明者見於未形是豈可不有以振起之臣非不知上一求言下紛然而應荒唐謬悠委巷之言必且不少然此於陛下聖徳初無所損適足以彰盛徳恢洪無所不容爾萬有一焉其言關宗社國家之計則陛下所得多矣

正綱紀札子

昔孔子論爲君難謂知此則一言興邦書亦曰予臨兆民懍乎若朽索之馭六馬蓋以一人之微立乎四海之上情僞向背千態萬狀必欲使之帖然順治亦甚難而可畏哉古之帝王審其至難有道以處此在我者約而彼自絕姦犯之思在上者正而下舉無搶攘之患者曰紀綱是巳昔之人善論紀綱者莫如韓愈其言曰計天下者不視安危察其紀綱理亂而巳矣紀綱者人之脈也脈不病𨿽疾不害脈病而肥良醫憂之人主以一身而臨天下捨紀綱何以爲治然紀綱之在天下人君主之宰相侍從挈提之執法之臣紏正之中外百執拳拳焉共守之譬如网之在綱孰能保其久而不壞一繩之腐一目之缺隨卽補之則大綱固在聽其腐缺幾何不就盡耶國之紀綱亦惡能保其不隳上自人主下至中外百執隨壞而補則與日惟新謂之未嘗壞可也臣螻蟻之見亦欲陛下君臣卽綱紀之將腐缺者補之請言其凡夫京師以眾大爲言萬乘在焉列而爲千官百執屯而爲千乘萬騎利害差跌動關宗社所以置邏卒以防耳目之所不及固也而近者邏卒所及卑官小吏亦從而被罪祖宗置邏卒之意豈爲此等哉郡縣所寄廣矣難乎爲吏者毎甚今日財賦之間左枝右柱嗸嗸度日而比者誣訴官吏或出皂臺部亦爲受理委官追證逺近紛紛駭人觀聽夫外而小官守倅制之監司制之內而達官長貳制之微慝隱惡不得而聞者有之矣至於公議不容眾口沸騰孰能彊庇之今也邏卒亷之皂陳之是逹官監司守倅皆長物耶此風一扇壊紀綱之甚者在國體寜使司敗有失刑諸吏有漏网無寜使權落小人寜使監司郡守有失察之謬無寧使上畏其下下持其上此非細故也分爲諸邑而臨之以郡列郡臨之以監司小大相制如裘之領監司以察郡縣而郡守倅又察其屬有罪而取固其職也間有按之而非其罪與其取輕而置重者在監司守倅固非善矣然以此罪其按之者去之則大不可比者大吏爲郡監司按之而俱罷者有之按縣吏不當臣寮以爲言而去者有之夫此獨不可以他事罪之乎卽按吏爲罪而罷去士夫懲之有不按而已此風未息亦壞紀綱之尢者近者監司郡守頗以彌縫爲政彌縫之術於身無悔吝於人無怨尢然國家所以命官之意臨政治民亦取其爲上任怨爾使皆巧於彌縫國何賴耶臣蓋嘗靜觀中外之事彌縫之風不特在外則然今之宰執猶不免彌縫言官而言官又自爲彌縫夫宰執天子之心腹當傾輸自信展盡底蘊與國同其休戚者也今也深懲前日權臣之獘退縮藏晦不敢自信視天子可否以爲予奪聽臺諫風防以爲是非夫君所謂可而有否焉臣獻其否君所謂否而有可焉臣獻其可晏子而愚人也則此言無用臣非取宰執之不畏臺諫也宰執之所畏者非臺諫也畏公議耳臺諫者公議之所自出使宰執進退一人罷行一事於公議無慊耶臺諫過以爲言初不害其爲是何憚而不爲不然臺諫𨿽不言天下固交口謗之矣今宰執不究是非惟臺諫是畏日事彌縫宰執彌縫於上侍從百執彌縫於下至於臺諫有所取亦視天子意向待遇旣衰然後攻之不遺力上下相師成風自爲計信工矣寔非國家之福也宰執臺諫近臣紀綱所自振者顧乃隳損紀綱如此而不自知此其獘不見於顯顯之中而伏於冥冥之際夫彌縫之俗起於士夫有苟免之心士夫有苟免之心何以責之立事人之爲家禦一婢一僕接鄰里鄕黨一以彌縫爲之未見其能有立孰謂事君爲政而可以彌縫爲之乎臣願陛下明諭宰執臺諫近侍之臣知無不言爲無不力無所顧忌以公家爲心以淸議爲畏一掃彌縫之舊習至如邏卒察吏皂訴事有以禁絕之振監司郡守察舉之權而正上下維制之體無俾小大之官低回畏縮防意外之患自一繩之緝一目之補日求而罷行之期使紀綱無至隳壞上下之間以是存心國欲不治亦不可得矣臣僣越言事不知忌諱陛下少寛其誅臣不勝至願

荒政札子

臣伏見陛下以今夏闕雨焦勞特甚救荒之政臣之責也日夜疚心思有以仰副陛下愛民之意凡蠲下戶租賦計賑糶賑濟等事條具聞奏繆當聖心亟爲報行一路之民見臣以荒政奏聞其應如響莫不以手加額不肯輕去鄕土亦有中路復還之人儻非陛下愛民至切事干荒政計辦早定報下速達則流亡之民已不可遏近者闇於事體之人揚言謂荒政舉行失於太早行之太銳彼但見目前流移稍定便謂可以髙枕萬一朝廷誤聽州縣或致解體饑民豈不失望臣𨿽至愚亦豈瞢然全不體國自始及今施行荒政除樁管常平米數外凡乞度牒截畱和糴米之屬皆非過當難從之請而饑民狼狽多在冬春之交今荒政𨿽有端緒臣惴惴憂愓尙恐不能善後若遽畏立異者之口毎事中廢將來必孤陛下委任之意人臣事君意趣不同安輯饑羸乃慰悅君父之急者若揣人君之心惡聞饑荒之說以歉爲丰臣竊鄙之臣一面將應有米斛斟量輕重賑救貧乏之民鈐束官吏必無妄費伏望陛下詳臣所奏徧下諸郡官吏使曉然知陛下愛養元元之意有加無已毋致迎合怠慢則實惠所及一路有更生之幸

重獄官札子

臣仰惟陛下重人之命欽卹庶獄無所不用其至是宜內而理官外而州縣之獄無一枉濫以副陛下仁厚惻怛之意然得之聞見猶復有孤聖慮臣嘗深求其故而得其說是蓋獄官不重所致夫諸州獄官率用經任無舉主人充之彼其不自植立視監司郡守顰笑以爲輕重望其能爭衡是非收平反之效豈不難哉且一事系獄不論深淺小大提刑守一見郡守守一見獄官亦有一見監司郡守出於遙度獄官宜深得其情然士夫效官其能以名義學術執持有立百不一二其間承望上官風防以意爲獄滔滔皆是況以大吏臨小官意之向背動爲升沈此獄官所以媕阿附防以取媚而陛下赤子往往防於非辜也然天下士夫之多豈無守名義根學術執持有立之士亦豈無剛鯁不偶俗不得已而爲此官之人卽其能固執所見不爲勢力所奪平反寃濫其事灼然可指者臣願明詔中外時令監司郡守特以其名來上陛下與宰相亦時召見一二人審其無僞稍加超擢使天下出乎所料如此庶幾陛下獄官號人才者皆屑爲之爲之必且振職不輕人之死傷有以副陛下欽卹之意

寛州縣札子

臣謂今之郡守古之諸侯諸縣猶古之子男王室之尊安繄侯伯子男是賴事體所系不可不察京師仰諸郡郡各仰諸縣勢蓋如此向來士夫固以作縣爲難無它蓋以財賦取辦於此旣不容闕供而又不可擾吾民也然財不闕供民必受獘事之必然數年之前郡有貧富故爲郡者有苦樂諸縣之不齊亦然今也郡縣之可爲者絕無僅有臣嘗深求其獘皆出於士大夫不究國體某郡匱乏某郡有餘爲監司必誅求有餘者某縣偶可措手監司郡守則又專求於此必使例不可爲而後已郡縣天下本也豈可使之廹蹙無聊郡縣迫蹙無聊陛下赤子被害有不可言者矣國體所系蓋不難見士大夫苟知體耶固將使不可爲者可爲今也皆有可爲者不至於不可爲不已也駸駸不已臣恐一二十年之後郡縣無復可爲陛下赤子嗸嗸不聊生非國家之福也臣願陛下明戒大吏務全州郡事體無令逼迫不自聊賴監司郡守究察諸縣其所以不可爲者其咎安在保全調防有可以蠲除省減紓目前之急者決意爲之此非爲州縣計實爲國計非爲郡縣者計實爲陛下赤子計且郡縣窮迫無聊之甚守令豈能傾囷廩以了公家事不取之民復取之誰也陛下寛臣之罪使得從容盡言臣無任

薦舉札子

臣聞人才布在天下人君收而用之一人之聰明不足以徧知故以薦舉之柄委之監司郡守監司郡守薦舉之當否人才之得失國家之盛衰系焉臣竊見近日所舉之人往往不由已見非出於達官要人之親戚則其故舊否則奔競營致持書以刼制者寒畯靜厚之士絕望陞進或者慕其所爲變其所守至於端方獨立不苟隨俗者天下有幾如此則薦舉失其本意不惟不得才實而又壞天下之風俗或者猥曰吾聽其舉爾他日有罪坐其所舉則何患臣以爲不然彼有挾而進其身亦必有挾而庇其身牽制營護有罪而不露罪暴著不按而脫去者多矣而纎悉不掩寒素則然此又情之難究者臣願陛下置其流淸其源日諭宰執臺諫侍從上體國政前日委親舊於所薦不可不一革其習或降睿防丁寧戒諭而又罰其不防亦於監司郡守臨遣日諭之以薦舉重事惟才是取毋憚大吏此風旣革人才有不得公道有未行士所養有不歸厚萬無此理臣狂妄語事願寛其誅

上丞相札子

某以疏繆之資荷一路常平之寄今歲之旱無大雨者且三月餘如秀州雨不濕塊者數十日吾君吾相憂勞之心焦焦然朝夕不忘某之不肖顧所職云何其於早計預圖可不加勉凡其蠲不可復拘之賦乞截畱不可津致之米似亦急務而鬻爵度僧又皆昔年救荒故事凡有所請朝奏暮報仰惟聖主憂民之心天地同量嗸嗸之民識上心所在小致安妥猶復累累渉江而北而好異之人見謂計荒政太早舉行太鋭蠲減太多此言一出郡縣間至解體吏民亦復惶惑蓋不知事體者事君之計惟欲悅可其意揆度君相必不樂聞凶荒以歉爲熟以苦爲樂自古不無此人今日聖君在上猶狃此態可鄙可笑彼謂民以安居乃某張皇其事不知自四月至七月末二三州有未嘗識雨去處杭秀之河八月以前猶復枯涸常州而西今猶膠舟此亦爲張皇耶言此誰欺某𨿽至愚豈瞢然略不體國以干譽於民者前此旱歲有請之臣動以百萬爲數某亦竊笑之豈有工於笑人而遽貽笑於人者凡某之所蠲所請可復也方民困極憂旱之時略無生意其間無賴惡少志在乘勢作過而縣寮無識者揣其蠲減有期督迫甚急所督未必可得或者徒驅之爲盜爾人無逺慮且果於違異見目今流亡粗少便謂無復饑民殊不知今秋晴霽又沾賑糶微潤粗可苟活冬春之間某之愚慮深恐不能善後又田裏之僻與城市大異嗸嗸之民不接於肉食之目何緣徧知某忝爲部使者而不知之不智知之矣恬不爲慮不仁不智不仁之名某寧罪去可已不忍身犯此也聖主愛養元元之意如此下至窮山僻野無不洞知中外小大之臣可無布宣惠意恢大徳量拯垂死之民措之袵席挽回和气以植皇家億年之基顧欲以庸庸者之事君取悅一時耶某孤立無助視去如鴻毛一身不足道獨惜君相之意如此而臣下不知之玆者仰冀鈞慈酌某衷蘊本不爲進取計流言可畏曲賜保全調護使得少效駑力仰副九重托付之意實某至願至望

常平札子

臣伏見兩淮國北門藩垣之地所不可輕而頻年水旱民不聊生去年赤地千里淮民無食官中舉行荒政而儲蓄不多無以盡稱君父憂卹赤子之意且淮地米麥之外他無所產向來丰歲米麥價賤農傷已甚不幸水旱民就饑罷官中束手無防救拯則是歲之丰凶皆不免病民民情安否固圉謀敵之本柰何置不爲慮救此之獘豈眞無術竊惟古法可萬世常行無獘者惟漢耿壽昌常平丰年增價而糴凶歉減價而糶農末兼利官無所費外此利之未究其害隨之欲望陛下捐楮劵各百萬付之提舉司丰年而糴稍髙其直不幸水旱凖元直出之價稍增則農無穀賤不售之病糶不出元直則農末俱濟且今楮劵在兩淮甚重此防行民得所用而此百萬之劵常在一路或丰或凶皆被其利此最艮法無可議者如行之有利推以及他路將無不可國家逐路置常平使者各有椿積錢米然歲旣久米多陳腐虛數淮南鐵錢久積將遂蠧壞不可復畱行之又不能盡西漢斂散之法據空籍貯長物將以備凶年坐是實惠及民尙鮮今據已行之法又加以此防畢舉丰凶斂散之術國家初無費耗而恩徳可以淪浹斯民益侈億萬年無疆之休實基於此去年之旱饑民所在擾擾郡士人鄒如閔者頗富前此捐金貯米自去歲七月置籍而糶止收元價鄰里鄕黨賴以贍給所居崗門一二千家嬉嬉如平時獨無貴糴饑窘之憂人深徳之而如閔初無所費一士人爾尙可以此術惠利一方部使者行之其勢必甚便易其利必且無窮而國家實無所損臣以此推之灼知此法可行而無獘外此無復良圖仰冀陛下斷而行之取進止

江湖長翁集卷二十八

欽定四庫全書

江湖長翁集卷二十九

宋陳造撰傳

蘄處士傳

蘄處士其始祖蓋大橈之別母初娠乞名於橈橈曰是將得吾之數而先乎人者故以先名之及長器局方正好潔而便靜喜縱橫泛交多可自王公庶人有好之無不往往輙從容竟日至於閒逸奇窶之人掘穴嵌巖棲遲之士尢與之暱往往定忘年之交先以有行自矜其實挾數以遊世機變警敏無與敵與之偶者莫不過爲之防勞役其思慮若疎而忽輙有所失坐是亦有厭而逺之者其厚者弗悔也時黃帝經理天人披山通道功未竟而蚩尢氏旅拒於是有涿鹿之役號爲多事萬機之暇時亦命先先進侍率漏下十餘刻未休左右媢其款狎以爲言上曰爲天下誠不可近小人如先何議且非是何以怡神而休其暇日眷遇不替然命之則往弗常進也帝之僊也先不之知自斃以徇偕弓劍橋山子孫甚夥而秋獨能世其家從而學必待其專心致志乃旣其術秋之苖裔散在夷夏皆以處士名秦漢而下俗愈不淳處士之術愈售至於博塞泉賄必見命景帝時七國反吳濞爲戎首或曰前此其太子畱長安死非命濞蘊忿久矣處士有力焉孫氏吳時士大夫多從之遊韋洪嗣者深疾之正衙彈之曰蘄氏獘族也任數以肆欺好勝而喜殺欲贏而置人於貧苟生而不卹人之死迷而不反不惟氓而已士大夫亦爲所惑臣不曉其故今魏蜀未滅正防士效謀雄武用力之秋而一近蘄氏則置不動慮玩嵗愒日士气益願陛下奮發睿斷屏之逺方不齒於中國而後二方可臣海內可一矣上是其言下詔禁諭而不能絕是後人主亦或好之宋孝明尢甚自以爲莫逆於心者其實不然近臣之推避蓋面諛也處士之自出河間象氏沙苑馬氏因處士而進皆得幸然不若處士之嬖云贊曰孟氏有言君子之澤五世而斬議者以是論世蘄氏之先不聞其有大功徳若舜禹羲稷者子孫何其盛耶其交若無遻與人方圓以是有聲而韋洪嗣疾視之詆之不遺力豈亦古所謂鄕原者乎佛老二氏至漢乃有之今乃蔓延浸漸與吾道爲盛衰𨿽以傅奕韓愈辧之力拒之果欲絕之而反熾況先委質黃帝而以其身徇爲中國著姓逺矣吾宣聖又嘗舉之以誨羣居不知義者彼且借口洪嗣之言矻矻乎難入宜哉

無長叟傳

無長叟其先占籍解梁以郡爲氏有名丹書攺其姓虺氏因亡澤國子孫散處污耶之鄕或曰有餘以不足名長以短而形是子風韻丰美無所短何長之足言故以無長目之叟始生也毋卜之得坤之剝卜者曰是蓋坌於地而剛外黃中而剝膚捐軀以徇人其墨者之徒歟爲人郭索媻姍健武好勇介而戈若可畏然人得近之無患也性喜霜而惡霧不隨俗爲生常假穴以居如上古時越子方懷報吳徉下之日進種蠡問計防意殊不醻叟因饔人進見王薪臥膽茹累然也因問王曰王富貴玉食無欲矣而臞瘁乃爾非以吳怨未報耶今所咨非蠡則種二子外無得也豈捨是絕無可使者二子身則越而遙計吳能使越治而不能使吳不彊臣之族大半居吳願爲內間濳耗其國待其民貧食艱王起而乘之庶有功王曰善旣吳稻告成叟之族一昔戕之剪焉

無【闕】

爲病越子乘之吳大敗後果滅吳叟之力居多越子旣並吳甚重叟叟亦不以功自多國中自王而下小夫庶賤凡生齒之類咸供其求有味其風度而饜飫其道交口稱之曰自叟之來吾食必飽飲必醉叟固無不可蕭然傾坐正復借糟含飴時爾尢得幸於王𨿽尙食或觴羣臣若內與后妃燕未始不侍左右近幸尙醫之徒勸王疏之未能也思有以傾其愛乃進東海薄氏虞句章江氏瑤石氏首王接之果大愛幸叟爲性躁擾不能無望一日揖三子曰當越尙弱吳主盟中夏舉宗爲死間衡行莫禦使吳民無秋而越終以伯在子乎在我乎三子曰惟子不觀天道乎四時疊更功成者退掉臂赴市者匪莫而朝過是不畱盼也何也盛必有衰顯必有晦使子防勲之後悠然長往隨波江湖蹈滄海而深濳五鼎厚味不足以浼子身名俱全不其賢哉且夫三犧五牲牽以適廟被以綺繡薦以雕俎孰若徜徉於曠莽之野今子貪附一寸之明而不思砧幾之可畏怙虎怒之气而忘烏喙之不可保也亦愚矣種畱而誅蠡去而壽近事之驗也子其何擇叟於是口呿味湧不復措辭然終不能去而死今其子孫必以秋冬爲出處之三子惎之亦懲其祖之失云贊曰吳起自伐其功屈於田文蔡澤關應侯之口而代之相位蓋長於此者或短於彼瞢進退盛衰之機者曉之以理未有不幡然悔也叟之於三子始焉憤如俄焉昭如抑亦物情然爾聞之長老有乞郡江淮間者首問監郡無有又聞叟之所居也欣然戒塗其籍甚眾口如此而竟不得保其天年昔人甘五鼎烹豈叟之謂歟

贊

傳神自贊

酸寒之骨骯髒之面玆可以齊壽夭貴賤以我爲我是謂知止足以病處病是謂去健羨求窮我者又將誰怨

三睡圖贊

良苦良苦放顚放癡多言多語謾殺鄮山尊宿掃殘國淸塵土相逢共作一覺睡卻是惺惺超佛祖

黃元亮像贊

粹而溫眞而醇有邊幅無緇燐世目以靜者古所謂逸民九原不可作矣冰峙鵠立翛然眼中孰知有庾公之塵

徐子畫像

意必接辭而通道或交臂而孚我得之子其諸異乎了然於寫影之間況乎桐君之傳兔頴之餘是其器度之漂蕭襟抱之恢疎必能眇睨乎紈袴子而亦不屑山澤之者歟

貓相乳贊【並序】

吾友龔養正家二貓產七子同一棲一出則一畱畱者均乳之非其子則怒視或噬之貓之常也亦或噬其子焉今若是吾求所以致是者爲之贊曰

貍其質人其識匪貍之識繄人其徳二貍七雛彼出此居居則乳之其七一如惟子龔子賢譽所萃和气有格爰及殊類人苟友悌犬可致書家或仁孝鵲馴於除彼乃謂小人絕望君子而獷戾不可以爲遜順卽今推之吾敢信耶

銘

蟄室銘

自物觀物蟄則屈卽道自觀蟄則安安爲動機屈信之基尺蠖應龍彼亦一時席戶甕牖劣可容膝如君魁磊而蟄此室其詩之昌其操之剛松栢雨霜蚌胎含光孰晤而語蝸緣虫弔兒輩須之霆驚電曜

頥齋銘

丰之文彊之質中不餒外不怵臞而腴虛以實超世表寓此室繄其適匪以物有餘於不足之間是謂正吉

顏樂堂銘爲友人胡良卿作

寧爲集枯舒舒愉愉無寧金朱睢睢盱盱徇外者不足自反者有餘志士抗志睎顏與徒惟子胡子翛然一堂左圖右書有琴可弦有酒可壺浩歌長吟不知蟬冕之爲王公簟瓢之爲臞儒有立者卓越宇宙而與之俱也

晦室銘爲嚴文炳作

物之相形蓋以其對惟其有明是以有晦此韜其光彼耀其芒瓦釡崇鼎自渠所命無中而表暴之皦皦達人過目眇乎其小遺外而內養我昧昧鑰所觸浩乎其沛子寓此室辱以名之掲日月者倚墻則麾世莫領此宜莫省子誰印是心參寥疑始

鏡庵銘爲明波主人仙師作

有鏡易塵有明易昏不器之器輝華日新仙師所寶非無非有明何從生塵何從受宴坐一庵照映今古玉盤珠瑩霜空月午形渫而光不如匣藏彼過用之洞察毫芒大圜若缺大明若昧曰儒與釋異乎不異吾言贅矣師一笑領豈惟爲師亦以自警

尊已齋銘

眇乎吾身中全其天乃徳乃藝可聖可賢彼愒於日或昬於利惰焉凢庸肆焉悖戾隋和之寶借而櫝諸康瓠瓦缶掊棄若無世怵乎人吾反吾身苟其已尊寧惟已珍敬夫可願毋受所賤嚴其不爲毋納所卑可無亹亹而戒悠悠子如尊之毋取外求

王勉夫齋銘

逐物者懣然於巨細反已者安否之是計我求其本彼役諸外一室尋咫天地之間盤薄容與如棲睫端王子視之萬間不殊碭而迷則鱣鯨橫海只以自困得所棲則蚊蚋一睫晏然有餘軒裳典墳鼎珍菽水言銘厥齋諗誇毗子

箴

進學箴

勤則不匱廢以自逸而況吾儒顧乃愒日雄也競辰侃也惜陰夫豈不懷汲之彌深羣書之傳所以爲子政韋編之絕所以爲孔聖或苟且餒聖賢猶病惟古巍巍勉將與同云胡弗思委身凢庸盍圓其枕起雞未晨盍火其膏息須夜分資則敏鋭毋恃所恃文則炳縟無足所足細而富貴大而事業悠悠而圖北轅望越酬應棼絲嵗月崩湍我作此箴用諗燕安

偈

神居實師退院作偈畱之

瞿曇住西域說法度羣生羣生所依怙目以不動尊惟其不動故羣動皆攝受是時波旬種百千萬眷屬排拫摧毀辱蜂發雨矢集瞿曇如須彌蜉蠓如予何亦如太虛空云翳自變防砥柱中驚波古今無少損不動而坐勝妙力固如是子道已末法衲子沈世紛競爲住院計匪利卽趨名就常不待招逐有棧豆戀實師住神居四眾所歸向云何得歸向以師淸修故𨿽爲眾歸向不作患失想翩然挈瓶錫去若釋嶠云亦如箭辤勢若不可挽自師掃積獘羣魔尙遺種瞿曇昔去世政以波旬故師行不回首彼魔所願欲𨿽無末法病或昧不動意請答四眾心請爲神居地柅車折蜚錫山立鎭故棲須彌自無恙太虛自空曠衝波沄沄去砥柱屹不知羣魔今末勢殘雪行見晛我心寂不動是瞿曇智力是子大法權我不爲子道子道可槪舉庸酌四眾心爲子說此偈瞿曇設住世與子同首肯

雜說

斃蜂說

蜂善螫人被螫痛終日不解稚孺遇之幾懣絕畏尢甚然逢之不皆被螫觸之則螫近其居則螫有入於窻陽迷其穴穴以出之不充遂斃之斃之釋然而當蓋是非室間物不得不畏稚孺尢所畏吾不斃彼則彼將吾螫袪之不能則斃之不顧以汝有斃之道焉小人衘鋒搖毒性善螫與蜂同士君子畏而防之甚於畏蜂彼或肆焉君子僕焉而吾民滋不堪世不無小人人亦不皆被螫交而犯之則螫臨利害亦螫猶之觸蜂而與蜂居毒寖延吾民猶之稚孺遇之必懣絕而大不堪而使之躡要塗睨髙位駸駸制人甚於蜂之窻間與人居辧訂掊擊逐而斃之不遺力可也彼非吾仇也而必逐之必斃之蜂然者吾不斃汝將爲汝螫非直自爲計亦爲稚孺計舜不去四凶孔不誅少正夘復辟而畱三思何異仁於蜂必不仁於人

僕栁說

庭栁二幹相若一扶疎一蔚然甚茂人必譽茂者予亦愛之一日大風茂者僕焉扶疎者乃無患木之生以枝葉枝葉以干榦以根枝葉盛矣而幹不勝僕之道也猶之人徳行根也才幹也技藝威儀文辭進趨凢外之接物應俗間而婉者皆枝葉也徳行先而才後技藝威儀文辭進趨又其後焉是不可無要不可勝諸本後者之浮先者之枵然平安無事或可欺人使之譽已投之倥傯顚沛敗矣是不猶栁之蔚然僕是風耶吾識之以自警

處病說

治病有術處病有術治病屬之醫處病責諸巳處病之術所忌有三一曰諱治身猶國古者之爲國諱亂乃亂諱亡乃亡身猶是也吾已病顧乃畏人之知其病意人之幸吾病祕不語人至於一旦不可爲矣是謂諱二曰忽羣蟻可以潰隄一爝可以燎原病之生未有不自防而著旣病矣猥曰是何足慮食啖嗜欲自若也或且曰吾有命凡可以已吾病皆置不省病安得而不劇是謂忽三曰疑人亦有過於畏而煩於慮者病未爲害惴惴栗栗不可朝夕亦或可以甚其病故曰疑予閱病者坐疑而重其輕有矣未若困於諱且忽者之多也不幸而病首去是三者而又必禁聲色省思慮絕悲忿驚憂以葆其和而需病之衰其次邀功於藥必也淡食禮曰甘受和白受采此與醫經不相關而其理可以推知也味勝則藥力薄淡茹則藏气平藏气旣平砭劑乃功予能淡食家人見謂難能每不難之蓋揆之以理爾當進食惟古顏子之簟瓢曾子之並日食原子之藜羮彼之巍巍萬古師仰顧乃爾今之奇傑邁往之士槁處埃枵腹傲世者不一而足而吾必極口腹羶薌而後慊耶且淡食而病已枯槁之日甚短而備味之日甚長小不能忍至於大不容不忍耶予臨食心此二者故常甘半菽而忘八珍𨿽然是處已病之說爾世固有無地受病之道惜予知之晚也岐伯曰聖人治未亂不治已亂治未病不治已病古之志士凢其薄滋味謹起居鴆視嗜欲冦防風邪皆所以治未病素問難經詳言之矣論語一書吾宣聖爲未病之防甚至而人往往不能遵而守之也故病其曰君子蕩蕩曰何憂何懼曰智者不惑夫如是心之戰掉恂栗气之拂結郁堙無有也病奚由致人或病無乃反是歟至於日用易守者亦有愧焉者矣不爲酒困酒無量不及亂人多違之予亦不能敬遵之宜其病魚餒肉敗不時失餁皆不食也肉不勝食气人多違之予亦或不能敬遵之宜其病居以聖訓矜言之而此皆違之病將誰咎昔枚乘作七發讀之未始不興岌岌殆哉之嘆曰出輿入輦蹶痿之幾洞房淸宮寒熱之媒甘脆醇醲腐腸之藥蛾眉嬋娟伐性之斧謂之腐謂之伐蓋信乎其腐而伐之也曰幾曰媒則亦甚防而不可不過爲之防也意禹之菲飲食侃之酒不越限君子進禦有所和之議四姬無節皆所以爲腐之伐之者之防佗流水戶樞之譬五禽之戲皆所以反淸宮輿輦之惰也歟盍亦則象孔聖枚乘之言寶以爲鑑用智於未病無或逾此矣東坡論養生引昔人之言五行顚倒術龍從火裏出五行不順行虎向水邊生且曰順者死之道逆者生之道也此僊者超舉之術予推之而得衞生之理今是耳目鼻口與夫內而五藏人知順之而巳故易死否且病衛生者務逆之如腎好咸吾過於鹹腎則適矣吾形性何所益肺好辛吾過於辛肺則適矣吾形性久則憊肝心脾亦然目欲色見羙女子狎之之心油然於中人之情也而志士君子泯是念非矯也設婉麗橫陳也抑而逺之者爲是乎卽而從之者爲益乎外而形內而藏貴逆而不欲順逆之至僊者不逺降此猶可以康寧永年知逆之貴則淡食可安也嗜欲可禁也思慮可捐也悲忿驚憂可泯也何病之虞予防多病晚乃粗知之噫求之桑楡者巳較之置不求不猶優乎私優之樂以告人也故爲之書

辧俗見

世俗遇冬而暖曰此冬行夏令春而涼曰行秋令其陋可笑士大夫或爲此言所謂行令如正月布徳和令二月修闔扇四月始絺九月大飲烝之類是巳春大飲烝則行秋令矣夏而伐木取竹箭則行冬令矣此𨿽不足辧恐吾子孫亦瞢此聊書之

文以變爲法

作文之法備於六經學者矻矻他求何哉經於句法字律春秋嚴矣一字之變褒貶各有在如詩之每章互變而後體備而法嚴法嚴而後意足予讀東門之枌三章皆述陳之民化其上而遊蕩至中章則曰谷旦於差南方之原不績其麻市也婆娑與始末二章自同而異特爲奇偉詩人所謂泣鬼神者邪月令世傳呂不韋所作每月始末立例爲言不得不同其中未嘗不變其法至食麥食稻穀事大同小異五月則曰農乃登黍是月也天子乃以雛嘗黍羞以含桃先薦寢廟森嚴奇譎如此屈子曰吉日兮辰良此其法也退之碑羅池廟曰春與猿鳴兮秋鶴與飛此老多得先秦文法六一翁疑之非是

文法

古人妙於文惟妙故健文有順而健有逆置而彌健遷固多得此法必我也爲漢患者必湯也令天下重足而立側目而視必我也必湯也置之於上其語彌健而法作文至此妙矣吳芮贊曰庶有以夫著於甲令而稱忠也亦此法後山用之於詩獨無樽酒爲君壽政使秋花未肯黃

八卦由數起

律曆志自伏羲畫八卦由數起師古曰言萬物之數因八卦而起陳子曰非也此數謂揲蓍算法爾易𨿽至妙其起也則由數有數然後象而至理可索也象一象兩七八九六之類是也

子穀秬黍

度所以度長短也本起黃鐘之長以子穀秬黍中者孟康注子北方北方黑謂黑黍師古曰非也子谷猶言穀子爾陳子曰二說皆未爲得子谷謂種而可子之谷谷之可子者不贏縮可以定長短多寡不腐敗可以等輕重故度量之起皆以子谷而權稱亦用千二百黍子谷之說蓋在於此

三屬之甲

魏氏武卒衣三屬之甲師古音之欲蘇林曰兜牟也盆領也髀裩也如淳曰上身一髀褌一踁繳一凡三屬師古是如說陳子曰屬當音之樹周禮函人爲甲犀甲七屬兕甲六屬合甲五屬鄭注謂上旅下旅紮續之數今云三屬取其輕便可出奇取勝故曰日中而趨百里今被重甲猶謂之全裝其斫營襲敵亦用輕兵亦屬之七六五三謂歟

牛車爲櫓

巫蠱事戾太子誅江充武帝賜丞相璽書曰捕斬反者自有賞罰以牛車爲櫓師古曰櫓楯也逺與敵戰故以車爲楯用自蔽也一說櫓望敵之樓陳子曰不然牛車以當衝突爲櫓猶言安櫓也置楯車上禦矢也

江湖長翁集卷二十九

欽定四庫全書

江湖長翁集卷三十

宋陳造撰文

偶吟

長翁貧自安拙自慰拙故不勞貧故無累瞢瞢貿貿閱人間世玉不獻而全足國有役而掉臂冰釋誇跂之慕灰死彊陽之气然而嬉笑怒詈起宮羽音歌酒風煙辦遊戲事是則全樂於天資養於地者也彼孑孑而名掲掲而營將倚墻麾之豈容動其喙耶

酹淮文

長淮渾渾蕩沸潏兮經楚被吳瀆之一兮匪河匪江天豈以是限南北兮衛拱皇居神所職兮殺敵之衝師濟其出兮皇皇聖算包九域兮搴幽冀跐龍荒行有日兮掀然臨流豈曰效楚囚弔湘屈兮盤盤鼎立胸武庫手椽筆兮燕然有石可繼勒兮緜緜祀典爲神之報歆芬苾兮【壬寅十月十日同行葉三錫君予劉宗元之二君命某酹之乃云】

表盜文

陳子罷官吳門坐貧無廬百指累然備官舍以居右連城闉其左通衢空曠僻夐塊處幽屏斷絕比鄰之區岑寂無人之境置孥營食漂然而北逮負檐之勞方休妻子之望已亟營營擾擾若不遑息陳子問其然其愬嘖嘖其意喞喞曰自公之出偸兒赴隙一之日穴吾壁四之日闞吾極僕驚婢寤已無畱迹𨿽幸焉而無喪亦禠魄而震愓揆犯險而徒還豈來意之遽防盍擇地而規鄰須公歸而定遷陳子曰嘻抵冒之一再固盜之頑也有以惎其來繄誰之愆也悖而取𨿽義之蠧靳其予亦仁之殘也絲寒粟饑賢愚所資一貧爲累彼我共之守之者罄其術以甚密何異取之者殫其力而不遺豈知夫外其身則其身存私其蓄則所蓄隳達者之徒其大無隅其見靡拘委吾形骸曾外物之不殊相彼凶戾同赤子之一初穽塡而檻撤可以馴防貐掊關而去鍵可以卻穿窬自其心而論之有其所有則予亦盜忘其可忘則盜亦予況乎患起於用智疑生於多術髙明之室羣偸所集夫吾今者幸飽溫之不謀唶僕奴之赤立彼之來也蓋已瞢冒不審得諸外而昧其實寧不由髙墉大屋之爲累乎今又警徼之彌增防閒之愈悉四植矛防九省扄鐍惴惴凜凜眞若護寶庾而守金埒者宜其窺之不釋而乘之愈急也獨不聞挈篋而趨蒙荘之誨人祼刺外示陳平之全身匹夫罪也璧未去文豹取也皮之存理則固然顧乃以無有爲有不文爲文則咎不在彼而在汝曽慢藏之足云然則視盜而一之者徳之至表盜而示之者術之次今慮勞而形獘由兩者之俱蔽儻欲其無患歟盍思所以反是仲嘆季服敞怳愧悔倒牀甘寐罷警屏衛老稚俯仰帖帖無事

還鶴觀

長翁之居宛在澗薖有艸不鋤無雀可羅翩彼皓鶴來自無何傍我槿籬啄我徑莎側殷鮮之丹頂揚漂蕭之袂方刷羽而振迅欲遡風而淩厲童見棄而得主良愜心以暫慰佇立凝情延頸悲鳴俯有粒而不睨寂無人兮尙驚女旣嫁而非夫倐悔心而濳萌繄胎禽之翔集必芝田與瑤池胡失腳於云衢受塵寰之攸羈崇臺峻沼之間處之猶戾其性庳隘局陋之地得此寧其所宜湣其失所歸乃故主言從隙地徐行郡圃碭而迷昔驥之困鹽車復而喜俄珠之還合浦佐卿獲反於故居華表漫訪乎新語汝來其始宜吾之鄙捨池籞之華潔步小家之尋咫自我而言不幸乃爾孰何棲止潔粒淸水彼破琴之戇夫與攘雞之饕子或搖其牙血刃腥幾乃吾是逢不其幸矣方汝來客其居促戚其棲偪側集枯捨苑寧計之得吾挽其畱稻粱是謀鷙猛是憂有系瞇於虛明寧它日之休休今其云旋忘忿悁脫紏纒躡空曠鳴風煙玉粒而淸泉吾亦置營營捐拳拳冰釋夢覺兩適而並賢紛紛萬殊莫適屍諸貴而王公賤爲匹夫夥若萬金細而錙銖認之者愬愬任之者愉愉影事視之固不可必其已有又安可有其所無徇諸物則多累求諸巳則有餘吾可不泰然於旣失之後慊然於儻來之初凣孫若子吾無隠爾作還鶴觀有味其防

房陵勸農文

誘而諭之曰勸國家寶農嵗勸以仲春俾守令奉而行之盛徳意也爾房民有待於勸者吾不可不告房之水地山泉灌注號爲艮田而車建之器略不知其今若壅者壅之不可壅車建而漑不惟凶荒當減十五而平原陸地皆可爲秔秫之區房之原陸彌亙數百里而桑柘絕少蠶事滅裂飼守繰織皆未得法端疋狹燥絲綿席暗無可取貴與其植他木不若多植桑柘每嵗春辦爲四十日夙夜之勤繰織飼守求盡其技精其事將不止溫暖取給亦可貨以自贍二者汝房民之急務宜取法江浙之人夫淮漢之俗大抵略同權守淮人也亦以農起家每不自以淮俗爲是而農器之制必訪諸浙耕者蠶者亦取法於浙故農功日劭親舊之見從者日以給足吾今樂以身所履者語汝而以待親舊之心望汝汝其聽之外此則賦稅必務早輸輸後期一或追逮費將十倍受笞於官何益母耽道釋母徇巫鬼凢吾所見耽道釋必貧徇巫鬼必貧或誤其命非吉凶不得已母非時聚飲非農隙母遨嬉聚飲多費遨嬉則子弟浮惰房民未免此吾又舉以爲勸汝其聽之歸與婦子兄弟鄰里鄕黨卽吾言思之或相率從之當漸享安富之利而權守布宣勸課之責不愧於心吾與汝交有益豈不佳哉汝其聽之毋忽

定海勸農文

國家務農重谷凢張官涖政無非勸課之意又命守令率嵗二月出郊延父老諭以此意其望於爾甚切爾居海瀕服勞力田頻享富嵗之樂今猶以勤農爲爾勸不幾贅矣抑勤之外猶有可進者玆不容黙夫常賦不可闕爾寧有不知而率憚於輸送致煩追逮或鞭撲加焉田業已所有而假它人戶籍出沒遮覆僥覬不敗露而卒不可掩毆詈閧訟以爭毫末墮棄耕耨縻耗裏囊是皆積習已久迷未反者不可不痛自悛攺夫官租未輸官吏勞擾於上而里正長旁午於門酒食酬謝夫豈能免或受杖而去不免於輸所損如何托名寄產已負刑憲嵗或出谷而人各有心終未必可保不忍小忿求伸其气而不免俛首下顏胥吏之前捐金求售恐其卻之所得幾何所喪多矣三者未去𨿽勤於農恐未能全享勤農之利也爾今幸者以吾爲非欺盡更舊習無撓官法心閒無事畢力於農晏受丰登安富之樂而令亦得少休憂勞不兩利而俱優歟爾父老訓誨子弟告諭鄕裏無忽吾言

又

言當由中政貴不倦人無貴賤官無髙卑率不外此令臨是邑已再見春蓋嘗遵用令典奉天子之意躬行阡陌酌酒治具以農事爲汝勸其所以爲農之利與夫習俗已久自貽其害者諄復言之未應遽忘今嗣丰之後復得延見父老皆非姑應故事而已也凢吾起於田間身所更而見之審者悉以告汝蓋欲其違害而就利由中之言冀汝聽從指日以須跂足而望者皆未甚副吾意誨爾以常賦不可違而不盡輸以煩追逮者自若也誨爾以隠寄不可爲而立僞戶以興訟訴者猶昔也以至訟鬭好勝費財妨時招敵而結怨最不可不忍尢切切爲汝誨而亦漠然如不聞也豈令徳薄而政謬不足以服人而使之從或者所言不切時而不足聽歟政與徳令當反求謂言之不切果非也汝𨿽未盡從令敢有倦於此用是申告汝父老蓋理約則易遵意支則難從令不欲多其說以滋汝惑其歸率子弟鄕閭思吾言副吾意將見化成於下官不勞於上他日言民淳而易治者首舉是邑而推原其自亦知令嘗有以教之而然此所甚望也汝當明吾心

又

令到此三勞農矣丁寧苦口亦旣一再非鬲上語汝輩孚信邈視所未敢必而今者比之初來比屋之間農業漸成訟牒稍稀誕謾粗減輸送頗應期約則是老令之言爾輩蓋亦樂從矣用申言其勤切之意去嵗不雨數旬於理宜旱淸泉無水利始憂其必且流離饑凍而穡事如願民在樂土淸泉之民亦粗充腹初無流殍天於汝甚厚令亦竊其餘祐盍思所以答報天施答報之實宜益勤於農儉於家敬養父兄輯睦鄕裏訟牒誕謾益悔其舊習輸送奉公益知謹畏羞爲頑獷之俗同趣仁壽之域使凢觀風於上繼政於後者知老令訓曉而然爾父老惠我不旣厚矣哉毋忽

又【代平江守王仲衡尙書】

皇家分任守宰專意勸課嵗二月俾之出郊延見父老諭以農意守也敢不只率汝父老前明聽守言吳門之地最爲膏腴谷粟之出全浙所賴去年之旱浙民苦之而郡境獨丰鄰壤嗸嗸汝民嬉嬉𨿽曰雨澤不愆之故其亦汝民勤農所致非歟勤農之利旣已享於昔可不勉於今其歸率汝鄰里勉汝子弟深其耕精其耘亟其收昔嵗之澇可戒也不可不培乃隄防去夏之旱可戒也不可不浚乃渠陂利乃灌具知勤於農而是之不務則害其所以爲勤毋飲博毋侈靡毋鬭訟輸官欲先毋以身試官府貸貣欲信毋以詐累鄕評苟反是𨿽勤無益也守到任以來凢臨汝以鎭靜撫汝以寛慈不敢略有苛擾則以身勸汝久矣今復勸之以言是皆聖天子愛汝之意守不敢不遵奉者果如吾言汝等享溫飽安佚之利守亦得以免曠瘝之譴以仰副九重之惻顧不懿哉汝父老毋忘守言

祝文

祀文宣王祝文

惟王天縱將聖心傳是道師範古今陶治帝王世底治安其原有自衣被天下盡物莫報

祀兗國公祀文

惟公受道聖師優入其域善則服膺仁則已四代禮樂畀付惟重道之固存萬代如見

祀鄒國公祝文

惟公術自孔氏聞知之深養气知言其傳有木楊墨迹熄儒不晦蝕衛道之功淑諸古文

祀勾芒神祝文

靑帝司春神則其配發濳振滯無防不育燻爲嘉生冀迎嗣嵗祀有常典吏敢不率

又

嵗事惟新靑帝尸之神其佐也厥功則茂鞭春令辰掲防嘉防爲嗣嵗請守敢怠廢

又

惟春職生惟帝成化佽助贊理惟神庀司因時只事國有祀典䢐嵗之旱民旣勞止屈指嗣嵗以逭倒垂繄吏之憂繄神之責恭陳潔蠲神其監之

祀風師祝文

惟神體巽披拂輔天發育成物之功載諸祀典致敬展誠敢有不時矧惟䢐嵗常暘害稼故玆蕆事寅薦蠲潔爲嗣嵗請豈止應故事而已哉

祀雨師祝文

谷之生成雨則潤之雨之節調神則司之有餘不足皆物之害時而霈焉稼穡用滋修儀蕆祀國有常典式陳明薦神其茹之

祀雷神祝文

發潛振滯惟神庀司聲嘿以時嵗乃弗沴爰陳蠲潔爲稼事請民亦勞止職神之憂

登極赦祀諸廟祀文

聖天子行堯之道受舜之托揖遜云初澤沛方內自明而幽祀典咸秩惟神有功郡民利賴惟舊侈上之賜所不當後薦誠祠下實惟帝命

明堂赦祀諸廟祝文

湛恩解霈徧曁幽明惟神黙佑斯民有功社稷因時宗祀腏食弗遺玉音俯臨郡敢弗率

謝諸廟祝文【丙申】

麥者谷之重民者神所庇也爲谷而服勞者民率民而趨時者吏也麥以旱而病民無麥而饑𨿽吏之咎亦神之累也故無麥禾者春秋所譏而有功於民者禮經所祀也齋此心走羣祠蓋日日以冀也飄然雨雪殿臘而肇春掃氛沴也焦然者油油慼然者欣欣有生意也解民倒垂逭吏曠瘝神之賜也修辭謁款以答殊休迎嗣嵗也

社稷神祝文

常暘爲沴民實病之田疇龜拆比屋怨咨姦和召戾吏政致此斯民何辜坐須轉徙庀職民事神則吏同俾嵗之登繄神之功霈然一雨冀畢稼事惟吏與民均荷神賜

秋祀諸廟祝文

經曰有功於民則祀之惟神血食此土人所防賴今者嵗事丰穰民气和豫物無疵癘繄神之休疇敢掠美萬寶告秋式薦嘉防用伸昭報郡敢或怠

又

惟神贊帝之化依人而行血食郡境吏民賴庇嵗丰气和實惟陰祐秋報之典守敢不防

祀龍母祝文

惟神上承帝命血食名山誕育神龍澤潤率土震夙之慶郡民弗忘庸酌依向之心少陳奠獻之禮庶其陰騭錫以屢丰

又

惟神陰佑玆土血食自昔誕彌旣月人所欽慶是薦蠲潔用陳薄祭俾民樂康而嵗登不懈於永久惟神之望

秋謝至徳廟惠感夫人祝文

惟神生有卓行沒爲明神郡人賴福爰自古昔嵗事告丰人以寧康昭報之儀用致涓潔

諸廟祈雨祝文

雨不時降農工告病某也持節一道復攝郡寄愓然不寧徧走諸祠冀垂陰騭油雲急雨日蒙膏潤嵗事有望豈繄人力神況不貲敢忘昭報

林屋洞天請水祝文

某以天子之命兼攝郡事入夏以來常暘爲沴民情嗸嗸聖主旰食夫庶富千里仰寛顧憂某之職也旱勢有加其敢寧居凢仙佛之居神龍之祠哀訴備至邈無感通意者誠心未至政術失中有以姦和气無以格幽防故歟計已窮矣時巳迫矣及今得雨庶幸下熟過是已矣惟龍威神赫然出入無有宅是靈湫福此一方玆復請命於龍庶分此水用掲蠲潔仰冀哀憫郡民霈以澍雨嵗事粗收民免轉徙則某之庀職龍之血食皆可無愧

龍水祝文

比以旱故投誠於龍寅奉此水庸展控扣之意果防顧歆信次卽雨來日又雨今復大雨民以呼舞吏釋重負神之威靈應祈如響更祈惠況調防雨暘卒玆穡事則終始之施與民不忘

諸廟祈雪祝文

郡𨿽告丰猶多貧窶嗣嵗之望不啻饑渇年華暮矣雪未應期民則局蹐守敢自安惟神依人而行受帝所命矜恕羣情及時未春錫之瑞應蠲沴導和晏享屢丰迫切之懇非神孰告

諸廟謝雪祝文

比以雨雪不時致禱於神轉首陰晦霰雪防集霽睍已遽上下之心慊然未足去春尙逺神可恝然盈尺之瑞佇解倒垂

諸廟祈雨祝文

時將䢐夏雨不時霈農功告病羣情焦然惟神陰騭此境民所依賴用走祠下爲稼事請西成有無系此數日伏願謁帝祈命鞭龍起伏俾我郡民晏享嗣嵗之樂則職幽司明兩爲無負

諸廟謝雨祝文

比以旱不敢避瀆神之譙鑪燻未熄雨已蜚灑冀神終惠爲霖之利繼此不靳則斯民免流冗之虞遂丰裕之樂皆神之賜

諸廟祈晴祝文

稼事告終場功將興淫霖爲害民用咨怨吏之與神憂民之憂顯幽不同其職則一止陰爲晴神則能之吏爲民請神必響答

龍池祈雨祝文【房州】

吏政之繆致此旱暵夫復何言然龍之神靈宮此福地民所以怙如慈父母吏民之情捨龍曷愬是用躬扣靈湫伸控蟻螻之悃伏冀慈仁湣惻念郡民之窮窶恕假守之弗逮施以大雨使畢稼事兩邑數萬口卽今解倒垂之憂繼此享溫飽之樂吏亦少殺其恥其敢辟再三之凟仰惟宏貸之仁毋惜一引手之勞副此翹企

龍堂祈雨祝文

龍之窟宅此地威靈顯著民所依怙今玆之旱捨龍孰愬懇請屢矣其答如響然雨未霈然禾則尋槁郡政之悖有姦陰陽吏之過也民則何罪使至此極夏序將終三兩日得大雨或余中熟過是民必流亡吏且獲譴亦恐龍之不容恝然也躬走祠下委誠歸命伏冀哀憐副此欽企

散解龍廟祈雨祝文

是山之泉灌漑之利居郡十八而神則尸之郡民依神何啻怙恃久無大雨泉流衰殺近𨿽應祈而逺邇聞見之間多未沾洽澤枯涸福郡民自昔取必於龍玆用只謁祠下惟惻然動心申以三日之霖俾千里均被神休吏亦陰荷貺施惟龍鑑念之

祭文

祭陳吳縣文

云云吾徒相望社燕秋鴻偶玆爲寮神合意融情好之膠固玷闕之彌縫譚諧之傾輸術業之磨礱斷金之義彌久益隆甫病告之再旬欻泉夜之長終嗚呼哀哉才難之嘆古今則同君之制邑指麾告功蔑肯綮於遊刃斵雕刓之成風凜凜黠胥熙熙良農謂將培萬里之風背下九重之芝封曽天意之可度而令此涕之不知所從也嗚呼哀哉孰如君之聽斷明而公乎孰如君之臨蒞淸而容乎孰如君之結友應物簡而情節而通乎痛哉已矣埋玉有期抱恨何窮我酒旣防我肴則丰君其茹之鑑予些嗚呼哀哉尙饗

祭趙提刑文

惟公譽隆宗英徳爲吏師踐揚中外模楷當世胸襟之軒豁猷爲之敏劭圭璋特達幹莫立斷結知九重儲望多士謂當論思補衮柱石皇家而天不慗遺中道奄棄嗚呼哀哉俗方嗜進恬不之怪而公山林長往之志蓋自壯年黽勉小畱其中之所存蕭然而不屑其於物也則悗然而泛應亦旣蘇罷瘵拯雕獘而淸風髙操芥睨軒冕桁楊聲利邈眎埃之表足以起頹俗振士气人皆凜然知前輩之風流出處與世殊絕也況如某輩托庇二天蓋非一日話言緒論歷歷在耳幽明永隔痛恨如何一觴薦誠莫旣攀慕嗚呼哀哉尙饗

祭趙節推孺人文

惟靈性懿而淑志恬以穆奉祀則敬禦家惟肅生於望族慶門是歸有子而秀得夫而才瞻彼女師貽我婦則凢曰有家不顯惟式天畀其賢復奪其全躓於中塗逝不待年藏山而運神莫爲力埋玉之嗟豈惟宗戚悼往念存我心孔悲薦誠此觴靈其茹之

祭丁知縣文

悠悠生死如晝之夜理有未澈羨生怛化惟彼仁賢斯人所依欻焉去眼渠寧不悲嗚呼哀哉君器瑚璉未薦淸廟幹莫小試隨用而效長洲繁叢周施沛然政優才敏儒其根源棒檄屑爲以防甘計勤已撫人略行曩志賢愚壽天理有逆施地下修文竟荒是非親顏孰怡民瘼孰卹爲寮之情矧膠投漆撫事悼亡有涕浪浪魂其不違歆此奠觴嗚呼哀哉

祭汪叔量文

彼良者玉載妙其礲有挺其材宜卽之工欹嵚溫潤蓋世若公澗松兮榦梢云荊璞兮气吐虹曾不得備重鎭於東序薦一柱於公宮況摧折而糜捐方迪吉而告凶宜朋知之見聞驚此涕之無從嗚呼哀哉我則姻家契合趣同眷三載之周旋發其蔀而啟防慶吾兒之附葩得冰淸之婦翁消鄙吝之曩懷收著述之新功摻別袂之一翻想音儀於鱗鴻楚水兮悠悠淮山兮崇崇千里兮相望夢境兮與通我昔計行擬訪公而舂容云亦辦來省老衰之萍蓬宦遊拘纒予旣阻西姻事營畫君不果東曽蕉鹿之一寤痛明幽之異蹤嗚呼哀哉孰如公之賞予眞兮匪繆其恭孰如公之愛予子兮一系其衷孰如公之純誠儼恪兮嵗寒始終今焉已矣孰與之訂出處而譚污隆千里之遙兮薄酹是供楚水可塵兮淮山可壑悵此恨之難窮尙饗

祭羅樞密文

嗚呼哀哉萬生蕓蕓天所司也鐘爲仁賢民所資也壽夭之殊恍可疑也豈短長必有所制將聽自爾而無所屍耶嗟嗟先生當世之師有國之基民之怙恃君子倚毗其身在亡關時盛衰佇觀修程一旦及玆嗚呼哀哉正學心傳公黙會之宏材時須何適不宜泛幕蓮於江城領英蕩於震維邦有元龜民賴母慈倐芝檢之催歸方宣室之受釐肅肅朝行蔚爲羽儀塗抹誥雅則帝綸增輝銓敍官聫則臣工允釐適事變之非常人莫保其【闕】睢幸元弼之調虞借婉畫之贊禆蟄驚濤而席平捲氛祲而天披投輔國於有北翊曽孫而垂衣帝曰惟公副予疇咨本兵之地捨公其誰曽蘊之未究奄波逝而莫追嗚呼哀哉地辟天開繄今何時如伊必萊如臯必夔屋必棟梁虧一則阽危人必四肢廢一則弗支有如先生其壽止斯此所以吾君興慗遺之嘆而斯民深殄瘁之悲也而況吾徒倚公挈攜是挽是推是噓是吹培纎植以干霄風弱羽而云蜚鱗翼攀附自昔是期竹帛姓名今其庶幾曽是瞬息志願遽違彼蒼者天茫莫窺福善禍淫豈其吾欺恨終天而無盡淚浪浪而綆垂彼蒼者天知乎不知有肴薦盤有酒注巵公一茹之慰我夢思嗚呼哀哉

祭石湖先生文

於偉先生斯道宗主斯文楷模外庸內勳傲睨龔黃臯步益趨士蟻附之小大迄成如金在鑪文振哀玉筆奔狂螭乃其緒餘一昨龍荒雍容口伐气懾大胡公推上仁天怒爲霽南北免魚活億萬人壽當永延顧止此歟徳人去來寔天所屍偶聖誕賢孝宗睿明公起作輔數庸非天嵗將流虹公則遊世實先期年及乘白雲復期嵗差帝後公先昔重堯華今參羣帝惟公周旋生榮死哀實孚名白顧何歉然我歸自東恍隔顯幽情有弗宣念昔杖屨日親色笑心銘話言薦防此觴師資如在有淚頹川

祭林子長右司文

堂堂如公世第一流其學粹醇其文炳彪其守之卓其用之周其騷雅也今代之元劉其政術也前身之求由郎省宰掾課效獨優西麾東節播之歡謳此其小試爾矣終不得斟酌國論丹靑帝猷然其翛然物表之志蓋嘗桁楊軒裳一壑一丘其所以和歸來之章而新橫塘之居也足以見其不惠不夷而傲晲公侯我輩從公許以好修爲禮則隆情則綢繆朅來周旋觴詠唱酬色笑愛予熙然而春名理規警凜乎其秋日月以冀者踐丹地踞黃閣而侍冕旒也汲引茹連固非所蘄庶或偕坐上客爲羊河爲劉侯爲枚鄒嗚呼已矣怛腸裂而冑抽酌彼醥淸侑此甘柔公其茹之慰我沈憂

髙大卿哀辭

偉哉堂堂顒顒仰公時英哲兮其學邃詣其才超軼靡或缺兮胸涵宏大气陵髙寒挺奇節兮孤介自守廉隅凜峙耿玉雪兮皇曰咨女粲爲使星炳卿月兮僑之遺愛武之去思曷其竭兮奇抱陳陳百未一施俄中跌兮中州余運絲棼燎燼方騷屑兮天不憗遺卽公巨帚掃腥孽兮儷浯溪石嗣燕然碑垂不滅兮儲精蓄靈復幾何時產此傑兮我曩卽公聆堂下言薰蕕別兮斷斷銅墨煌煌旌纛望淮浙兮公騎鯨魚漂然閬蓬成永訣兮有堂翚飛有子山立修佳謁兮撫事興懷老淚莫制鋸霏屑兮慟爲孟孫淚償唐瞿劍首吷兮

江湖長翁集卷三十

欽定四庫全書

江湖長翁集卷三十一

宋陳造撰題防

題釣遊圖

風煙萬頃生涯一蓑修魚食以垂絲亂鷗羣而分波吏曹防虎如此樂何把玩是圖恍若鏡淸深躡陂陁也

題石蘭圖

羌楚佩之可紉眇鄭夢之安取政使媚九畹之秋孰若得一拳之友

防郭元邁北中詩卷後

郭公忠烈士也方國步之艱請於朝使不測之敵畢命絕漠羝未乳鴈不度隻影自顧與漢節偶政復鐵心石膓恐不可一朝居而形於詩筆語工律嚴蕭散之趣邁往之气不可湮沒公忠烈士也所飬又如此夫詩之道深矣士以之傃患難甘憂虞蓋有助焉三百篇所載多賤臣羇客幽憂無聊之辭而遭讒畏禍者之作皆悲不失正怨不至怒刺譏其時而非誹也蓋其得於詩也深故能安於無可柰何而爲致命遂志之君子亦豈苟然郭公之於詩蓋當求之古

題月谿辭後

梅花賦似非廣平語九辯招防峻潔厲嚴宋玉之文蓋不愧其師至賦神女則妍嫮妖蠱之態儼在人目士遊戲翰墨情寓於辭不主故常乃妙爾吾宗夢錫公養髙行意傲睨人士若不可挹而扳之其文髙古簡淡稱其所爲見於長短句則婉麗丰媺音諧字帖使人誦詠吟玩若交五陵佳公子相與坐錦帳目蕙蘭而耳笙簫狎興自生幽憂不畱予然後知二宋公之隨作而工異乎長彼短此者禮譏張而不弛而善戲謔兮詩人不去予於月谿語亦云

防龔判院罷邑質錢二帖

士有得於中其於應世桔橰仰俯虛舟泛浮我無心焉然其冰蘗厲操一介不取自守嚴甚此數紙元亮歸去來艸魯公乞米帖也龔氏寶藏之

防龔刋院詩集

龔養正幼則能詩文造物者困躓之詩文【闕】

健渾厚而鬢亦霜身且衰矣此集其先大夫判院【闕】

所著淸峭奇麗句工字穏而老健渾厚信得之深且久者以是知吾養正之學有自判院公之多奇名位不醻士不滿於此而養正五十未祿謂治世果無遺才矣豈其然

書某氏辧誣錄後

理然而人不然之之謂誣卽然不然而曉之之謂辧謂夷惠污謂仲尼佞是誣已若昔孟子著書而楊墨熄孔道明辧之之力也至然其然不然其不然則固不可謂之誣然乎不然而彊爲之辧則欺矣某之在本朝窮凶極惡流毒天下載之公論有不容掩後之言姦邪必稽焉是固可謂之誣也乎非誣也而猥曰誣從而辧焉孝子順孫之心其亦出於愛矣乎夫愛祖禰則有恩而是非曲直則有義以私恩而撓公義其可疾也而出於愛祖禰之心其亦可憐也夫聖賢君子不幸而祖禰如某有之矣愛之固有道也舜之瞽禹之鯀舜禹豈不愛其父然不聞果於辧以自餙欺人而廢公義也周公告蔡仲以蓋前人之愆曰惟忠惟孝邁迹自身蔡叔之惡極矣聖人猶以爲可蓋者系仲也蓋之之說捨忠孝無他術而蔡之綿祀始終春秋則仲之蓋前人至矣非自身耶沈充之附王厚罪浮於哀章王偉勁也恥之𨿽恥之未聞譊譊焉以不誣爲誣也卒之甘死國難死於難其足以贖乃祖之惡矣冀缺耨妻敬之甚晉用之而功夫非芮宗耶士不幸爲某之子孫者吾謂事上則如仲之邁迹忠孝臨難當如勁之處死不避置未用如缺之不忘敬孰曰不可夫何暇煩於言昔者敬宗之有逺也武之有儒衡也義甫懷光之有湛與璀也皆凶人之後無惡也贅而辧則惡矣且某亦可悲也已甘取凶忍悖戾之名不暇辭汲汲爲富貴計爲子孫地富貴則醻其欲而其子孫至於含恥彊顏費辭犯嚴而萬一其言之售是何工於爲身而拙於謀子孫歟取快一已而貽禍無窮不仁孰甚焉心之不自抑以計後世也而其爲後世累乃爾不智孰甚焉仁且智曾於某而責諸吾以諗仕而計子孫者

防郭太尉書李衛公問對

晝破堅陣夜接辭人上馬擊賊下馬艸檄男子事業富貴所自出者晉命帥必詩書禮樂之士元元本本夫豈偶然予謁帥相郭公於揚州公一見延以代捨時接譚辯凡古今治亂盛衰賢否去取蓋梃楹分一二數衮衮不竭其名章俊語驚蕩耳目猶置不論然則雍容而宗祏安譚笑而勳庸隆進退出處世無間然有本者蓋如是觀先太尉此帖其源流所自當求之摧鋒防堅汗馬執鋭之表也家世之蟬聫忠孝之傳承功名之烜赫也宜哉鼎彛竹帛夫已累代寧復公慙卿卿慙長耶西平有子聽復繼愬比郭氏尢貶況其餘

防蔡武伯家藏尹和靖所書孝經

士何以探道曰尊經何以抗志曰慕古不經則他不古則污和靖尹公一代名士其尊經探道今者所宗孝經十八章蓋其手書想平生六經之學箸之心筆之紙不一日廢不一二傳惜不盡見之是書流落而武伯能有之時玩誦不忘武伯經術士孟子曰是以論其世是尙友也武伯慕古之心世所謂則而象之者非耶

防知安老人詩

士有傲世不仕胸次所有足以細物自重世不知而不悔知安老人是也公四明人於書無所不讀緒餘詩章猶頡頑名軰上讀此數紙蕭然塵外之姿在吾目中某未識公而得公爲人其子夢錫予畏友也故得盥手細讀於吳門芹宮幸矣繼此拜牀下獲聆其謦欬又幸也

題筆工兪生所藏書法

兪處士造筆精致甲吳中兪頗能書理則然然糊口不余見古碑法書捐衣食求之不論價此亦奇嗜癖好未可以常情計所蓄多善本此軸眞迹可寶士大夫願得之者兪能有之予敢以市工例視之耶

題某人論史

讀經如拱侍夫子讀史如生乎其時目其治亂而與之辧論者乃爲善學閱此論千載向背是非了然心目間學史者之法也某玩史有得甚多每爲諸生講說漸成編帙不得是正夫子臨帋愀然

書徐晉寧傳後

靖康之變終天之痛也向來釀毒挺焰之人漂忽穢腐使人言之而唾而劉鞈李若水郭永之徒凜凜不死晉寧於三子蓋伯仲間讀此傳如挹雄姿聽憂國料敵之譚思九原之可作夫惡得而死之閱古今而論定君子小人邪正之間天之予奪孰爲優劣方公未被圍糾集民丁十五萬爲勤王之行議者講遽已使吾悟其譎公得逞未可量也敵之謀我也一皆侯景故智景之舉逆順眾寡不侔諸侯勤王則緩以講旣罷則復進罷而起我良難景易之梁憚戰幸休彼洞測之平侮之卒得逞凡敵所以欺吾與吾所以受欺臺城之禍無少異而徐公之徒抱恨地下無終窮時端在此故吾並書之以諗謀國者庚申閏二月五日書於武林逆旅晉寧諱徽言

題王勉夫雜說

吾友王勉夫經傳記注辧析凡三十卷其議論之純正稽考之精確鉤摘之博洽信可以不朽盥讀再過還之手抄家藏請俟異日

防趙子野詩卷

予好詩世之詩人多與遊閱之多故人不與其能或與其知晚乃得趙子野詩讀之予敬且服焉淸峻而丰腴麗雅而精粹其調度功力排奡頓挫沈著恢托詩所應有盡有之蓋未易措評裁也歐公謂老泉吾賢孫石之文今於子意乃足予於子野亦云子野所學其源則三百篇其支流引不杜子美不畱眄也而其春秋甚富往往以李長吉爲比長吉之作工矣然在子美一體爾子野將兼之不難昔人曰不恨臣無二王法恨二王無臣法猶有爲若言盍以是復之

防簡齋帖

某從寺丞公逰獲觀簡齋先生進禦三帖亦旣防以短語而此帖蓋其與夫人書仲尼所謂如見大賔者邪衛常精識吾猶得而間然冀缺敬心古不容於專美徒勞稽首已後執鞭

防沈子宿瀟湘連璧詩

荊公集他人句爲詩工矣至丹陽葛先生又能爲唐律詩體尢工然未有專以坡谷二氏語兼舉互足而成成無齟齬如沈君者千里歷塊孰若回防如縈者之爲至也余不識沈君意必淸臞骨立如古辟穀混世仙子鶉衣壁立無求於世者耶昔人謂詩窮人或且曰詩能逹人是一爲簡齋發此語耳逹一二窮乃十百千萬也沈君於二老詩嫓取工甚妙於詩不疑予固敬服而又憂其窮未艾也世之軒輊士者能憂予所憂則窮達特未定南卿兄姑待之

防趙路分書予處病說後

予多病顧難死處之不悖也一貴人病予書所以處之之說諗之後三日問之未過目也退自咎豈其言之繆悠文之荒陋故爾見棄耶趙侯夷仲來髙郵偶見之自書以歸筆勢遒媚無率遽態予年七十一矣食眠猶佳何以致此夷仲六十三其膚貌充腴目光射人譚辯傾注儀矩漂蕭如五十許人而所謂貴人者气且奄奄卽之可憐則其於吾文去取輕重之間蓋不徒然也

防趙路分書予詩文卷後

予爲文寫意而已初不自是間示人亦有予之者然不自是之心未泯也趙侯夷仲江南之宗英妙於文者定交於淮南之髙郵得予西遊槁取其詩賦雜說凡十四篇手寫而藏之噫猗和弗睨決非至寶良樂回眄未爲下乘吾於是頗得自慰

題呂居仁詩

東萊呂居仁詩言從字順而其格律邁遠嚴宻學者師法也始余貧甚僅得建本熟讀心終不愜丙午主吳門教印得此本尋舊書闕三之一以是知貧而學政自不易力能得書不應遽忘云

題變離騷

歸來子之於楚騷古今源流正變之意備且盡矣山谷曰設欲作錦當作錦機君子之於學取法以類如此是書也蓋機之良取法者之不可一日缺然也然歸來子泛然取必敍述所以作與所以取之意其又典重深粹求之西漢司馬長卿劉子政其軰流歟王襃谷永之徒猶當辟捨歸來子蘇門髙第是書又學力旣定之後耶故予深所珍祕以此

題荀子

理以文爲顯晦而其渾厚之气嚴宻之法至西漢始衰西漢似未衰也校之先秦書有間矣𨿽謂之衰可也書出乎秦之前六經之外惟孟荀理之寓乎文渾厚嚴密與經表裏其他書言非不工然不自儒出故舛駮雜亂過目之具爾習之則疵吾學荀子之書違道百一孟氏之流歟楊雄固多愧況王通氏乎予窮經攻文也久知玩是書而此本字大少差甚快老境姑齊其句讀藏示子孫有未善未能以意斷者甚多此則有待焉

題長慶集

樂天人中龍其學粹詣其操守卓偉盡愛君憂人之心而不害爲放達超勝讀其遺文如挹淸揚而親譚麈也此板在平江公庫嵗久漫滅予以意補葺之遂爲嘉本時與防荘宣公之書表裏誦之莫知其孰爲優劣也

題六君子古文後

古不以文名而其文垂後邈不可及人非學而能何道使然哉後之人有志於古必力學僅自立學𨿽力而不至焉者皆是也古文衰於東京至唐韓栁則盛未幾復衰至本朝歐公復盛起衰爲盛非學力深至不能予是焉學久未有愜於心乃取六君子文類而讀之如昌黎之粹而古栁州之辧而古六一之渾厚而古河南之簡切而古南丰之密而古後山之奇而古是皆可仰可師集而參之肆吾力焉庶以逞吾志如諸公之墓志表尢奇筆然不勝其多又不容率意去取姑置之云

題東堂詞集

毛澤民集合文詩尺牘樂府爲十五卷刋於嘉禾郡庫予校文秋闈得是藏於家細觀靜閱其眎蘇氏之門秦黃晁張陳李軰未遽輩行要爲當時文士伯樂肯顧寧復凡骨士之從事斯道當貴重之

題陸宣公集

孔孟棲棲旅人萬世師之屈於一時信於無窮聖賢往往一揆陸宣公一代人傑其模畫經濟伐謀切機制物務而洞人情王佐才也而文采論辧雄放不窮異世之賈誼劉向歟徳宗不得已而用棄若斷梗一時共事姦憸如盧杞裴延齡之儔睨之埶仇然不逐之殺之不快也可謂不遇至本朝眉山公剡章上其奏議推尊之甚至我壽皇聖帝又命邇寮分日進讀今日之幸視昔之不幸不啻酬之蓋道不同肝膽椘越心契而道一越宇宙殊古今猶同堂共處也壽皇后世虞舜而眉山公孤忠奧學輩公無忝者使兩公同立乾道淳熙之間都兪拱揖足以挽回泰和之治不待推挽之勞謀斷之須乃濟也予前後訪求公書皆不得善本淳熈己酉考嘉禾試竣事郡侯以是賮行紙薄厚得中而細潔白字端謹遒楷遂三讀而藏

題範蜀公奏議

蜀公景仁東坡之所敬畏迂叟嘆慕以爲不及者其愛君憂國之心立朝經務之節槪見於此予校嘉禾秋闈試得此書惜其多有漫滅妨讀誦俟求善本攺正而藏之

題東堂集

問牀頭之易了其非癡補射朋之缺驚其所能非定從楚庭毛遂下客爾士不外示其抱負何如也毛澤民仕臨安其守東坡坡士麟鳯也晚乃受知予讀東堂集玩繹諷味其文之瓌艷充托其韻語之精深婉雅視秦黃晁張蓋不多愧比文宗學師不彼卽而彼卽之其賢於世幾等此集嘉禾有板予己酉嵗攷是郡秋試郡將趙侯送似遂得寶藏之

題活人書

予爲舉子時朱肱傷寒活人書愛而讀之百問十一卷略能上口或曰治傷寒祖仲景是何爲者予惑之後問友人侯元英是書多稱仲景能無遺說乎曰是不惟於仲景無遺說曲通傍暢凡傷寒書幾盡矣元英良醫人所服予所敬者然後知說者之妄愈益愛其書得是善本表裏六經課誦之並識之以詒子孫

題養老書

予防則多病阽危屢矣自以爲必天死無生望今老矣多病自若然必死之念十減八九蓋不善用壯而善病也使推用病之見於用壯時康寧上壽有不足道諸子求得此書以吾老且病其爲用益宏矣然其術中國所傳彼固言之矣藥食好涼中土則宜用之東南當卽此語審處之

題本艸單方

一則專多則雜事物皆爾況藥之用於病乎予防多疾好窮藥性嘗用香附子用木賊用露蜂房皆一再驗其法盡載本艸書人顧不熟讀之爾思欲會蕞擷攬以應須者未暇也不意此惠術有先之者是書板在四明予宰定海首得之列爲三十五卷始於服餌終於婦人小兒雜療法亦備矣然條分類別一閱可見益知異人世不乏才賢有識所在有之裝校藏祕不惟自衛旁濟醻其夙心而不假編集之勞晏享此利紹熙辛亥十一月朔書書之何志喜也

題程氏易傳

程氏之學與蘇氏角立通儒碩士不可偏廢予得蘇氏易傳又得是書繙繹閱誦多相發明予所謂不可偏廢者非然歟規得善本正其漫滅訛舛而藏之

題隋書

隋文乘時僥幸據有全周之業陳氏失徳天復假手斃之奄覆六合志得意滿以爲萬世金城之固而無得於君道不學而自任莫足固締天下之心借不哲婦訌內孽子蠱後詒燕維持之計索如也何能長有天下且若是再傳而滅誠非不幸然其一代興置廢革與夫忠臣義士謀謨著述之徒儒者不可不精攷以爲法戒是書八十五卷舊十七冊本在紹興予介察推汪公印得之並爲十一冊

題春秋名臣傳

春秋人才尙餘三代气質然非左氏之文雄古嚴密亦孰能敷敍發揚如此其言與事隨編年而書君子欲其迹之本末可攷辭之連屬畢見或類而爲之傳往往失之漏略此書成於賢良王當不惟該備無遺而復引史記國語等書補苴彌縫之而終之以贊多出新見學者與經傳參讀旣足以見當時人才出處語黙之大槪抑於著述體制所得將不貲予宰明之定海尙書羅公寄惠此本字眞紙佳眞吾家之至寶也

題長慶集

樂天一代鉅儒讀天下書無遺而發諸其用其道自事君行身卽功揚名有餘裕矣會粹此書淑諸人法後世偉哉可師仰也此本板在四明予印得之暇輙課數紙振發舊聞之遺忘者其益不貲其間差誤亦攺定一二紙好壽百年未艾也子孫其寶之

題沈氏易小傳

諸家詁注易多矣有得必有失觀之者集取其徳無惡也然未有得春秋眾賢用易者惟丞相沈公黙探鉤取而發千八百餘年之遺意筆爲小傳皆以春秋君子用易之說充而周之沿而求之源而流之邃哉妙矣是書也可不心醉焉蔡墨言龍而曰在幹之姤曰潛龍勿用初九變則姤也同人曰見龍在田九二變則同人大有曰飛龍在天九五變則大有坤曰見羣龍無首變而盡則坤坤之剝曰龍戰於野坤上六之變也丞相之學其本如此然其間猶不能無餘意遺義取之未盡求之小差者叉嘗潛心焉因而穿鑿其說則過矣亡友周令譽卿授予一紙書乃春秋時戰法其法純用易而盡屏卜筮家神將時日諸說周云上庠一士人出意用之占事如神乃知讀古書可得古法思與不思爾沈公深得之者予又知夫讀書不惟徒役心目而已

題孔叢子

吾夫子五經論語孟軻氏七篇與四時俱運日月儷明可學不可議可窺不可窮其餘家語戴氏記禮雜以漢儒之言非孔孟比學者精擇審取之其悖鮮矣孔叢子又次二書然持論正守道嚴孔氏家法儼然在是自孔氏者不可無此書是本字大而楷少差誤可寶藏者蓋傳之於四明公庫云

題孫先生春秋解

春秋經社吾鄕故中丞孫先生莘老與爲之晚又爲之解其於經窮盡該備幾無遺意徧訪親舊客有以遺贈者遂爲全書豈天爲斯文地有物呵護歟何久暌而忽合也稍正其傳寫之誤而藏於家俾子孫知其不苟全得而易之昊天不宜

題孫公談圃

吾鄕當祖宗時名士輩出坐權臣訌防罹釁避禍多寂不聞世孫公一代偉人後無傳焉談圃所記無非植名義資見聞爲益不貲如爲言官時論張問呂公績事其危言谹論此類必不一無從考其詳矣其詩法淸麗嚴宻唐元白流亞亦不得全編讀之爲吾輩師法公之不幸如此然非劉公延世紀其緒餘以示久逺遂湮滅不聞耶今檇李張公守吾鄕仰公風節持論大書鋟木博其所傳以淑多士其道因二公粗見猶爲幸可以慰公九京矣

題南華眞經

是書一已足今乃三因自笑其廉於世利而貪於書

題百一方

予少多病刻意方書且博求於人得於方書之外往往取效如意嵗丁巳之官京西正月十有八日謁漢陽使君王公璆公一見如舊知問爲政不吾靳因惠百一選方一部四袠予向之求而得用而效者盡在焉乃嘆得書與識公皆不早也公云吾裒集十九年乃成書其勤如是我輩顧安享用之士君子以仁存心凢其濟世利人不能行慊如也公之此書足以醻滿所志而況政術父母斯民有不可掩者在予皆不可忘故識之

題國語

左丘明傳紀諸國事旣備矣復爲國語二書之事大同小異者多或疑之蓋傳在先秦古書六經之亞也紀史以釋經文婉而麗國語要是傳體而其文壯其辭奇畢萃於此學者表表讀之乃可吾家藏是書乃監本也句而音之是書字尢大紙不惡尢可寶惜而制置袁公自成都致房州見贈焉驀山絕壑凢四千里噫公之意厚所遺物在此不在彼吾敢忘諸

題方舟集

蜀之文風自文翁始本朝東坡先生起於峨眉文章節气照映今古坡其文翁後身耶蜀人社稷文翁而天下師尊東坡蓋無時而已也南度之後二李先生以奧學奇文名天下予來房州制置袁公以方舟集見寄始得盥誦熟閱之如拱侍文翁而承坡仙謦欬而瞠乎揮掃時偉矣盛哉坡仙一代名師而當路欲殺之方舟亦起輒顚頓不大施以死天之於二公徒予之名徳而靳諸榮利何歟豈斯文與富貴同意未易彼此輕重而不可兼取之乎二公同時之人燻灼目前而寂寥身後或者羞道之則天之意重此輕彼決也儒者觀吾言可無沈嘆

題石次仲燒尾集

予昔官當塗讀石刻慊然也文乃宗教石次仲聞譽之者不敢信蓋二十年矣次仲已死官房州制置常伯袁公寄次仲此集並漢君臣歌細讀之與昔所閱若出兩手何歟豈次仲得於文不若詩歟抑偶不工將旣病乃作之歟此集實有可觀然文終不優於詩決矣

題邵太史西山集

邵公濟博康節孫子文之子溥弟也其文章贍縟峻整傑出南渡後晁以道嘗曰恨六一東坡不見子以道名重一時非多可者設二文忠果見之其必置之蘇子美毛法曹之間乎其於熙丰元祐用事臣涇渭去取正色書之曾無依違使人增气盛徳後所立偉然天報之也此書板在蜀予丞房陵制置常伯袁公惠五書此其一公知我有好書癖致之不憚逺負以馬蓋綱卒也其勤叵忘況吾之能好常伯之肯致子孫繼吾業歟皆宜念且寶之

題家語

孔氏家法盡具論語矣家語𨿽雜以漢儒傅防悖理法者少自孔氏惡可闕此蜀本紙佳字大蓋制置袁公所賜去眼四十有八年乃今得而有之何念之深類酆城之訪劍不索則獲幾象罔之得珠書以志喜云爾

題韻類坡詩

東坡仙伯之文韓歐伯仲其於詩邁往勁直之气溢於言外而其嚴宻腴麗淸而不浮工而不露學者與子美表裏可也予防則誦之上口者千餘篇中間局於科舉置不暇及蓋數年壯則仕仕不達連厄窮鄕官事小間得尋舊學創以韻類其詩爲五防凢一千三百九十一首於食飽散屐防吟長歌曵杖捫腹不惟玩繹磨礪其規律而窮塗鼔吹蓋無以加此

題韻類詩史

學詩三百篇其祖也次楚辭是二經不於其辭於其意意無有不道也杜子美古律詩實與之表裏予讀子美詩能上口來房州多暇創以韻類之庶便歌誦成書矣編之多舛不倫以予疾意艸艸亦吏筆繆亂再整之善是則子孫責予老且倦矣安知絕無如予者抑安知無防予者昔龎祐甫問詩法於東萊東萊問之曰子讀子美詩乎能暗誦矣乎未也授以善本予方他之反將語子請誦此旣還復問則皆上口東萊遣之曰子自有師矣龎自是以詩名孫仲益稱李師武誦子美古律詩十卷不遺一字前輩尊信如此悠悠視之何也本朝東坡黃陳其正予亦韻類坡詩幹三百篇幷黃陳詩皆能暗誦然詩學終愧古人又何也

題大易粹言

予學易始得東坡傳後有沈丞相小傳幾足矣今復得粹言其間載諸公所得深者參舉而互備此板在舒州已就漫漶又遲之將不可讀予修之兩月餘爲佳本是三書日在案樂則鼔吹富則封君又師其嚴且溫也其思嗣吾志哉

題七書

長孫防得官右列勢須習七書乃仕求於金州大將李公珪惠以此字楷紙厚可愛玩付防讀之予亦揩摩老眼時誦一再過或命防誦臥聽之爾索之武略予求之文法此書言從字順未易專以武事待之老泉先生以孫吳簡切與遷固並論之亦是意已

題夏文荘

夏文荘公辭藻絢麗自其始學卽含臺閣風骨老尢雄健不衰當聖君貪才天下右文之時是不容不富貴者而其所以富貴則不能不使予悲唶荘子以義命爲大戒士當後窮達先所守予求是書於鄂守鄭防得以藏於家使子孫寶之而又知予意故云

題孟浩然集後

孟浩然襄陽賢士當世名公猶欽慕之髙懷淸致使不能詩亦時楷式而是集所載謹格律於閒淡隠嚴密於紆余不深於詩未必知之當時里人作浩然亭後更爲孟亭謂賢人不可名按本傳孟浩然字浩然猶郭子儀字子儀彼恐人拘此故以名爲字耶目以浩然亭無惡也只示思賢之心易見爾而顧更之何歟慶元己未孟秋九日鄂進士張君該惠此集舟中細閱因識之

題四時纂要書

不正而富苟焉而貧君子不予用是書未必遽富按圖從事十舉三四其不貧必矣不貧而義毋惡也然必以甲乙占驗冠於月始亦六經史漢備天人意耶於此而拘則害乃事讀之者謹之

題太倉稊米集

嵗丙申予尉太平之繁昌客臧仲文自當塗訪予臧能爲詩而未已者頗尊信周少隠詩錄示數十篇要爲得詩之法恨未盡讀也來襄陽帥許公以其全集贈行舟中無事借以遮眼珍投也然詳讀其詩了知其楚人此固細事無之則尢佳爾

題防府元龜

博極羣書文史足用記亡書三篋寫五行志誰不樂此然人才不齊有不容彊士恥一事不知則類書未可忽也防府元一千卷章聖皇帝命爲之以恵學者類書莫詳焉自命下至大中祥符六年凡歷數載自王欽若而下大小臣編摩校勘凡二十九人吾爲儒思有之凡四十餘年乃醻其志是書都大王公賜也自成都之襄陽走三千里夫其成之久求之不易致之甚難束閣不觀委之蠧魚防矢此非吾佳子孫也書以諗之

題衛生家寶方

予防多病老且衰偶未死然亦以收方書故延視息至今諸子以是爲憂故凡方書聞見必求之必得之乃已衛生一書尢爲該偹精宻房之醫者李生有之遂傳其本一再用良驗其版乃南康軍何人家或曰遺火灰已久矣是寧可不傳尢不可不寶藏也

題宋百家詩

唐百家詩類以事此詩類以人比唐尢詳博人有能不能詩有工拙似不可以人彊取之曽公所編不必皆以詩名予猶惜之至金絲宮羽之雜奏金翠朱碧之相暉鏗鎗煥昈略無間斷噫富矣是書二十一冊六十一卷蜀本也魏提幹南伯見惠

江湖長翁集卷三十一

欽定四庫全書

江湖長翁集卷之三十二

宋陳造撰論

姚宋上

明皇在蜀論肅宗用房琯知非破賊才姚崇在賊不足防至宋璟則曰賣直取名爾人各有見自其見持而有爲而治亂盛衰形焉明皇之言平昔之見在是宜其致天寶之亂也陳子曰精於治者無善治之功精於醫者無善醫之名無功無名非果無之也銷患於無形故無功除病於未兆故無名而功名者次之功立於有事名著於有病天下孰不功名者之貴而精於治與醫者不然古之聖君賢臣講磨治道圖回天下其詳載於六經六經之書明並日月功配造化然大抵皆保治之術所以維持締結使天下無事禍患無得而作是六經之防也其大意必曰正心曰修身曰納諫曰畏天心通下情勤政去佞如是數端而巳未嘗曰兵何爲則敵摧刑何爲則人畏智詐勇力何爲而用之凡二帝三代所以持守天下求諸此足矣若曰鄰國見侵非孫吳之智不可以取勝疆事見告非韓彭之勇不足以得志是後世之君臣淺之爲治治不能安天下於無事幸則揭丹靑以自誇大不幸則委蒼生於虎狼之口者也非六經之所貴也和扁之醫觀色察脈必告曰勿爲是勿嗜是而疾自銷於防防矣推牀撼屋噏噏求死焉治而藥之曰吾之功起死或者甚其疾以自大其功功則功矣非和扁之所貴也姚崇才有餘而工於順適者也宋璟才不逮其節而以直弼正其君者也委二子於干戈繁興事變搶攘之地姚固有餘宋果有不能辦者然朝夕納君於正率臣下以無枉使天下之事變無自而萌則固屬之璟矣天下之理順適者可憙而守正者似乎矯拂振辦者類才而靜重者似乎迂濶有可喜之功者必售無媚上之具者易厭自古皆然況乎明皇以英睿通逹之資適久安無事之時志意得而侈心萌其視迎刃破竹適巳便勢如崇者安之久矣璟乃一切矯而正之然猶相之數年者無乃迫於公議姑惟畱之其心固巳冰炭惟恐其不去也其眞情非在蜀則至死不露向之君相之情特矯而忍之以相彌縫爾主人有直其突者又積薪焉客勸以曲突徙薪不聼也一旦火其室鄰里救之而止牛酒勞之曲突徙薪無恩澤焦頭爛額爲上客或者得以譏之宋璟之正曲突徙薪者也姚崇之才焦頭爛額者邪使三代之君得二子任之輕重固有主矣惜乎明皇不足以知此也

姚宋下

或曰明皇之相姚宋首稱予謂天寶之亂姚優爲之顧乃優宋何歟然則排難解紛之才無貴於世乎曰非然也世所謂才者非獨後世貴之先王亦貴之矣才貴乎用尢貴乎有才而不用才者有事而後見於用者也儲其才而無事焉才惡乎用是最先王之所貴也先王之世凡智可以立事勇可以摧敵拓弛不羈之士莫不兼收而不遺以備吾不測之用然卒不用之者正以有深謀逺慮正已率物之士相與周旋朝夕有一善推而廣之有一不韙矯而正之天下之心素服而禍亂不得而芽蘗智者無自而施其謀勇者無自而效其力矣猶之善攝生者天雄烏啄莫不儲峙以待一旦之急而卒於有而不用也平居無事薄滋味時起居血气內和外邪無間則天雄烏啄之屬可用而不用毒藥之用身之不幸也才者之用國之不幸也姚崇之才天雄袪寒烏啄療風才則才矣抑節宣導養使身無恙患天雄烏喙置之不用璟尢賢哉古之賢相不獨於天下之才藏於不用而於一已之才當其用也猶不旣其用其意深矣禹之徵苖三旬逆命乃班師以苗之逆禹之盛徳豈不能一戰脫與之戰豈不必其勝邪周公徵三監居東二年罪人斯得兵聞拙速以三監之悖周公之聖乘之如拉槁爾又何待二年之久聖人之意必曰戰而速勝故吾之功而置吾民於死傷國必不堪而吾深不忍也故寧不戰而去與徐而待其斃毋寧爲是角一旦之命使吾民肝腦塗地也而禹方且諫舜以惟徳動天周公作詩貽王言王業之艱難凡其嗇於用才而必於納諫當有事之時猶然況時無事也乎臣而有愛君之心寧數諫以保其無事毋寧幸有事而露吾之才可也武帝之時不能安於無事以守文景之業汲黯獨憂之而天下號爲有才者莫不幸之挑四夷則黯不如衛霍深刑戮則黯不如張杜掊財利則黯不如羊孔僅辧論蠭發移人主心黯又不如終軍壽王之徒至淮南萌姦乃獨憚黯曰好守節直諫自俗儒論之黯幾無用之才孰知規君以正保天下於無事在此而不在彼耶姚宋之議灼然可見矣嗚呼璟與黯其所以息未然之禍皆本於諫而二君所以不安二子正以其敢諫一以爲戅一以爲賣直納忠於君顧不難哉三代之君臣專美於前有以也夫

辧異

聖賢之爲學務窮天下之理而不盡必天下之理天下之理有可必者有不可必者可必者必之聖賢所與天下守是學而共之者也不可必焉必求必之則吾之說窮而吾之學始爲異端勝異端之勝吾學自夫趨吾學者之不專而若疑若信於異端者之眾也今夫孝也親必悅忠也君必與謹懼無禍患勤儉無空匱是可必者聖賢必之以教天下天下諭之不勞也四海之大九州表裏耳目之所不際智識之所不慮吾必以有無必之則其說必窮昔吾夫子古今推之爲大聖其智博矣而弟子載其行事則曰不語怪子之不語其意蓋深矣一語於口則是形爲有無之說且以爲有耶人愈惑且以爲無也而一或有焉則吾言誣矣孰若不以爲言不以爲言則不必其有無而人皆返而求吾可必者竊嘗怪傅奕韓愈之徒忿佛老之爲害而力排之深擠痛抵曾犬彘鬼蜮之不若其於衛吾道意則信篤矣惜其一必之於無有故不能挽回天下之心天下之心旣巳受彼之欺其防浸巳久其服從巳深彼二氏之教亦異域之一術其僞言佞說亦深有以鼓天下之俗而刼其心者亦孰能的然必其無也吾必其無是理無是法無是事無是用不幸而有其一而吾之說則敗矣吾之說敗而彼之說則愈熾矣孰若專持吾學置二氏於不言之表示人以邪正而不必之於有無彼或未能去二氏之滛說吾若不聞焉如春風之花自開自落春木之鳥自鳴自止我軰何有一君子守之眾君子繼之吾所守之卓彼無得指其有以質其無人亦徐而悟其謬悠趍吾者愈眾而專矣此不亦吾夫子之意與昔阮瞻惡言鬼著無鬼論一旦鬼至其前瞻懼而病病而斃使人言鬼而瞻不言不害爲無一以無必之乃敗於或有佛老之說鬼之或有者也其無以有無必之哉或問佛於王通曰西方之聖人也欲推其教於世則不與彼蓋知佛之爲教可施於西方服教之人以之中國是中國而西方也通之意未嘗以其教爲無有似矣吾夫子之不語怪然謂之聖人則失之太甚未有謂之聖人而吾徒無取焉者若佛者吾何取乎彼傳韓必佛老於無而人不從王通以佛爲聖人而人益惑相去一間皆未若夫子之不語爲後世之慮深而衛吾道之心宻也

秦

秦以夷立國以屠驅民以盜取諸侯無足道者然究觀其始末良有可惜者矣夫人惟知道而又能逹天命也則動可以至於無窮逹天命而又有道焉則不怵於外矣秦之於道何如哉其於天命何如哉道無所乎知天命無所乎逹而苟以就天下未有能得天下者也幸得之旋失之則亦無得巳矣昔三代之有天下惟深知天命而不以天下爲巳而專以道守之故聖人之興也能以道授之子孫而不必其子孫之有天下非深知天命乎商之在夏周之在商其祖皆嘗臣堯舜者其子孫皆夏商之大邦元侯也所謂五侯九伯汝實徵之者其勢偪矣夏商不忌之其心蓋欲子孫之有所顧忌而無失乎道也云耳秦之於周亦周之於商而商之於夏也周之子孫曰淪於弱吾意不獨周之心屬乎秦天下之心不之秦而之他者蓋無幾也人心者天命之所系也晉之裂而三也是天命之之秦也始也晉不裂則秦無能爲𨿽有所爲晉能制之晉裂矣天下不之秦而何之也楚之君無美質無歲不亂齊自小白其君亦無美質無世不亂能爲天下之軒輕而周之所倚者晉也今且屢亂而遂亡爲韓爲魏爲趙之三國向也三爲一秦猶與之更勝疊負今也一爲三彼於秦何有而秦之君往往務本而勤政好賢而用謀使其旁選天下得一二淳厚逹理之士輔之破功利之淺說變戰國之餘習率天下而宗周而治其不然內則尙徳教厚風俗聚天下之賢士以圖久逺之計不心乎取天下則天下之人有所赴愬焉捨秦而之他乎秦之君臣不足知此汲汲乎常恐天下軋巳若不能一朝居者故凡可以就之者𨿽穿窬負販苟賤之行靡所不爲吾亦良爲秦惜也𨿽其有端非功利敗之也乎功利之說自管晏則倡之其後遂不可遏流而爲縱橫變詐長短捭闔之術狙詐者逞而儒先束喙不談先王之脈絕矣秦承用其術遂挈天下而屠之而亦自屠焉理勢固然無足怪者吾特痛其始有商周之勢而不善用之不得不爲一言

秦二

秦恃其彊以刼六國而亦據其勢以愚六國刼之無以愚之則六國或悟其情其從必合秦慮及此故時以愚之秦之取天下𨿽專於力勝詐取然亦不可謂不巧也吾嘗怪六國之君以五倍之地十倍之兵合從以支函谷從人又惎之以秦並天下之勢六國自救之說其君亦或鞠太息請計受事然皆驟合而俄散暫從而倐橫終不免中秦之禍何也則是秦以計愚而欺之也秦之取諸侯也不專取之也取之而時以與之故亦不專爲戰而時與爲講不專示其必勝可畏之形而時亦示其懾怯不自必之勢使六國嘩駭失據若講若戰謀皆不能專而秦以得其志矣其攻韓也今年取我宜陽明年與我武遂今年與我河外武遂未防而敗我伊闕其攻魏也今年取我汾陰皮氏明年歸我焦曲沃攻楚無虛日而或厚賂之至與之上庸之地釋趙而遣質講楚而結婚使車縱橫於諸侯之境亦皆重其幣佞其言秦取之而亦時以予之攻之而又釋者是其愚諸侯而侮之也諸侯之心𨿽知虎狼之秦摶取怒噬以窺天下見其方操之又縱之方見攻又復講焉故狐疑隕濩謀不自必而苟且之心生矣謀不自必則無堅久之慮心乎苟且則其勢可以刼而取甚矣夫秦之愚諸侯如戲嬰兒於掌股之上而諸侯見愚而不悟亦深可笑矣哉秦之取者七八而予者二三取者尾閭予者畎澮受甘言之佞苟目前之安明日之患不暇計六國尙爲有人乎不獨是也欲攻安邑委宋於齊尋以破宋罪齊欲攻魏則以南陽委楚未幾以塞鄳阨罪楚張儀商於之事商鞅公子卬之約藐焉無人視敵而諸侯亦卒無以郤其戲侮之者吁可嘆哉使六國有賢王焉輔之以智謀之士明言秦之情而告之以其必至之患親仁善鄰爲不可侮之備則秦將終身沒世不能自說其不信之罪諸侯不出此而秦由此乎終如其志亦諸侯可以愚而侮之而後秦侮之歟古所謂知彼巳者秦幾矣

秦三

秦旣巳一天下隳名城銷鋒鏑殺豪傑欲以傳之無窮二世而亡之或者罪秦以不明取守之道怪其不以仁義守之是以速亡愚獨以爲不然秦之爲秦也有六國則可以持秦六國不存則不可以持秦況天下乎秦之先起於西戎之僻漸進而與中國齒其始也𨿽無以大過諸侯而未得罪於天下也自六國忌其彊欲擯弗與通則於是慨然發憤求自彊之術世之媒富貴之士不皆原始要終爲後日無窮之計者鼓其說而作其气惟富彊是務而求勝六國切切乎志於彊而心乎勝不暇問其他張儀以口舌進疢巳兆矣商鞅以其慘刻不仁之術用而厚其毒秦之俗如狂陽內盛之夫脆之骨丰之革跳梁摶撃而其脈寖防人遇之非不健勇可畏而盧扁巳借憂久矣秦民之耳目心志習尙惟得是計惟詐是爲處彊而置人於弱惟是爲務蠢然趯然不能自巳六國未斃而與人抗衡則固君民之間並力一意不敢少懈以蘄遂乎進取之計有秦而無六國則非特君不能安其俗而民亦不自安之也民不自安其俗未有能帖然而無事者而其粗可以僥幸覬無事必其國無隙而後可而國不能必其無隙也如國何如天下何故曰秦有六國則可以持秦六國不存則不可以持秦況天下乎

朱溫

唐開平中朱全忠令蔣元暉殺昭宗自立爲帝國號梁陳子曰吾讀春秋而得仲尼之心仲尼之心其爲萬世慮者甚深春秋一經爲周作也其所以憂後世亂臣賊子蓋切也惟憂之故防之防之且通之防之使有所不敢爲而通之使有以自慰而死其滔天無藝之心是意也蓋熟讀而精思乃得之夫周自平王之東蓋日以就衰防不復振矣而大國虎視其地十於周而其民百者有若齊晉秦楚小國諸侯不惟奔走奉承之不暇而見侵見襲且防其國俘其君無歳無之而駸駸乎攺物之舉矣至孔子而彌甚意曰後之視今焉知不如今視昔耶於是筆削春秋以示萬世二百四十二年之間齊威晉文莫彊焉仲尼筆之於經貶之不恕也而終予之觀聖人貶二君之意所以嚴君臣之分貶之而復褒之所以通予奪之法威文之在當時其競莫禦甚偪矣一於貶歟後世有競彊逼近之臣如威文者必曰賢如威文宗周如威文經終不貸矣吾何賴是絕其自愛之心而趣之爲無君者也故必正色予之而後後世之臣往往以威文借口以服天下而天下察其威文如也而予之聖人之於威文其曲致其防而通爲之法者凡皆爲後世計也而後世亂臣賊子瞢不知聖經意而其臣亦非有得於春秋者往往以攺物爲快而斷焉莫遏其無君之心如溫者神器則巳移而無君之心巳酬矣而亦終自擠於赤族之禍太史公曰爲人臣子不通於春秋之義者必防簒殺誅死之罪其實皆以善爲之而不知其義被之空言不敢辭夫不通禮義之指至於臣不臣向使溫少得於經而其臣有讀春秋之士終身甘爲威文於唐挾天子以令諸侯假仁義以號召天下天下英雄孰能與之抗唐亦周而巳緜緜延延擁虛器於上而糾合一正定襄王郤彊楚之功拱挹而有之而尊富壽考子孫燕樂蓋孰得而睥睨也哉釋此不爲必欲化唐爲梁溫向之以雄彊稱而羣雄莫敢議亦以戴唐爾一旦受不義簒弒之名以立於天下天下之心孰肯畏無唐之朱溫耶溫之赤族不在亞防入汴之日而在元暉剚刃之時決也然猶跳梁躑躅數年再傳而後亡以地則大以兵則彊而其狙詐雄暴獨優於人而羣雄皆齷齪不見天下之勢其交不合其志不果故必待亞次而後假手焉噫忠孝之道人心所固有𨿽唐末大亂之世而是心曷嘗一日泯想溫之業旣成之後天下之腹非陰議日鰓鰓焉有待乎英雄起而亡之楊師厚其臣也方溫之肉尙暖而巳豚犬視孺子矣卽師厚據有魏博之心窺之及溫之生也力能斃之其起而乘之何后之有昔者侯景逞於梁一旦廢簡文郭元建景之腹心且謀主也其言曰挾天子令諸侯猶懼不濟今乃爾是自危也設簡文在景奉之猶足以刼制江表簡文見廢則景乃負乘之小人懷璧之匹夫其誰畏無君之侯景耶古今君臣之分其幾如此皆不逃吾夫子所慮項羽弒義帝髙祖爲縞素或勸曹操自立曰是兒著吾鑪炭上古之英雄其知之審矣其亦偶有合吾聖經耶

蕭望之

望之堂堂折而不悅剛風勁气在漢鮮儷然卒爲防顯所殺班固以爲近古社稷臣陳子曰古之所謂社稷臣以死許國而不可要以必死事君而易於死非徒無補於輔導適足以肆小人之惡而使國無所賴耳範蠡深謀二十二年然後能報越以刷防稽之恥則曰主辱臣死所以不死爲此事也崔杼弒君或者疑晏子以必死晏子曰君爲社稷死則死之非其親嫟誰敢任死衛獻公之復也由子鮮寗喜倚之右宰糓曰子鮮多而能亡於我何爲及獻公殺寗喜與穀子鮮果無所爲而亡之晉然則事君者不惟社稷之計幸幸焉以死狥國否則去之此尢爲姦人所料而墮其術故子鮮不免於去而恭顯置望之於獄而望之仰藥死望之死而更生堪猛或誅或逐元帝無復有治平之期社稷之臣果如是乎使望之居羣邪之間堅忍徐伺無輕所發以待帝之覺寤去數小子不難矣此予所以爲望之恨而嘆範蠡晏子之風鮮能追之者

僖負羇

晉文過曹曹不之禮僖負羇妻曰公子必得志盍早自貳於是饋飱置璧文公果伯而厚爲之報人皆賢其事之先見而是負羇之從善然居其國而外交以邀後福君子所爲固若是乎旣而文公入曹亦以不用負羇責之而報其施魏犨顚頡怒而爇之陳子曰負羇過也公亦何爲喜於此而遽賢之耶衛綰不見太子而景帝悅文公之喜負羇一巳之私耳亦非賢君之度也負羇圖報而得禍文公喜而厚之適以禍之魏犨幸免而顚頡被誅一舉而起三惡婦言之不可聼其效如此哉

主父偃

執仇許客者必窶人子而援溺之惠不可望於千金之家人惟不甚自惜而後蹈危以有爲有所惜則有所畏所惜者愈大所畏者愈重此人臣之節所以競挺於下僚而銷耎於髙位也主父偃自布衣上書諫伐匃奴而武帝悅旣而勸築朔方以爲防敵之本偃之前書何芻狗之遽也當是時帝以爵祿籠天下士而尢鋭意武功偃官尊位寵惟恐一日失帝意以失所有也顧可以中其欲者無出武功耳士以患失爲心鮮不防所有而敗人事哉劉棲楚諫君額叩龍墀及入李逢吉黨遂爲小人之雄人以棲楚爲僞於初非也其初未有所顧惜故視名節爲重而顧進退爲輕及夫權臣誘之利祿媒之昔之競挺敢爲之气轉而爲憸佞用矣

寗荘子

古人言天求其理之不可以爲僞之者言之也而或者竊之以濟其私又或竊之以欺人而君子未嘗不窺其情僖十八年邢與狄圍衛衛與邢同姓也邢刼狄以伐之罪不可逃孔子人之旣誅之矣衛欲雪此恥而國方大旱寗荘子曰昔周饑克商而年丰今邢無道天欲衛討邢也於是防邢二十五年書衛侯燬防邢名之者貶之甚之也邢人而衛名惡浮於邢矣寗子竊天之言以逞衛侯之忿以斷國人之疑可矣不知當是時諸侯𨿽無伯校徳量力衛與邢未能相絕也其可爲伯之事乎其謀之也禮至以昆弟仕而譎之伯討類是耶禮至之惡與寗子均丘明惡禮至而不及寗子丘明亦受其欺耶不然誅賞不公矣

江湖長翁集卷三十二

欽定四庫全書

江湖長翁集卷三十三

宋陳造撰防問

丁酉楚州秋試防問

事有其名則二而其勢不可不一者文與武兵與農是也天下之政無大於此古之所以治未始岐而二之也後世相視冰炭矣乃欲其治之如古何哉古者入則公卿出則將帥其君子皆雍容揖遜而習熟於射禦戰陳之事士卒之間亦或悅義而知禮故無事則相樂其安而有警則不憚其勞降及後世乃有毛錐安用嘆不識丁字之偏古者釋兵戈則農置耒耜則兵凡比閭族黨州鄕之民於司徒者軍旅或起則驅之於伍兩卒旅師軍而不攝故民不窮而兵不驕降及後世乃有畏兵如冦讐疾民如艸芥之患然則古之所以易治而無獘者實本諸此後世分之而其不勝其間有志之君救之得其道僅可以自立而其治終視古有愧焉

巳酉秀州秋試防問

問人情警之則不惰而銷患者於未然縂文武以爲治宜無急於此或者後之何哉漢文射於上林親屈細桞不講於代來之初孝宣本始之詔牧民風化才及郡國二千石而已二君七制之盛舉一則置一緩其所當急略其所宜詳姑勿論是周之成王詰戎之戒尾於立政之書董正之術舉於四巡歸周之餘吾猶惜其有姑徐之心焉主上祗承堯舜之傳同心一道以纂聖統嗣位之初未遑他務明詔首頒戒敕中外之官將帥之臣丁寧委曲不啻察父誨子以計其家者凢輸忠竭誠率作興事洗心滌慮勉圗職業旣導之以所當爲至因循玩曰怠忽荒政狥私奉己請托掊克又禁之以所必不可爲且曰副朕倚毗報壽皇聖帝之恩又曰事不素備何以應卒兵不素練何以待用則奉親保治之心眷注有在文武之官可不思責望之厚少禆志飬之誠體苞桑之念索衣裘於未寒乎夫君以言論下不徒言也必有以繼之而要其效也主上初正急所當務如此周漢之君無足進焉王指不匿之後宜無不欽承丕應以求稱上意然天下之人賢否如十指恪勤競勸者少苟且誕謾者多勉勵於暫久或怠廢則致察於勤惰淑慝權之所在非一人聰明之所獨任是將誰屬歟心迹情僞之間至難見也將旦旦而察之人人陞黜之歟抑懲一可以警百所旌者寡而感發者眾自有道乎請鋪繹古今之失得與繼此可施之要以暢祗若休命之風以仰副聖心所欲悉以見諗將有以復於上

吳門芹宮防問二十一首

問小宰吏治以六計皆以亷爲本晉執政多賄故悼公之後不復能伯士大夫食君之祿者玉雪其操行以赴功名之防而爲大吏者要當率屬表下尢不可卑污自棄固也然賢否之冰炭故趣操之霄壌往往齒仕版者功名之志輕而漁取之念熾三代而下防葵掛魚卻四知金受一大錢之類書之史冊以爲美談蓋其貪者猥眾亷者則可貴非耶今曰堯舜在上此風宜熄而吏之貪饕黷貨漁奪侵牟猶復疵政而病民仰勤聖主之詔謂躬率之未至歟則主上儉徳之孚凜凜漢文之上謂教化或不必此法禁以濟之歟則主上嗣服之初嘗申祖宗之制治其一二焉而習俗猶自若何歟夫州縣之官總於守臣統於監司而分職於外者內之逹官實司其進退夫所謂總統而進退之者有不禁禁必聽不然則鉏而去之爾自此而上苟或不固其守其權重上故其取丰且易其勢崇故其敗難其足以疵政而病民大矣似不可詳彼略此也今欲淸白之行自上而下一従聖天子之所欲無愧周小宰之所職而不至踵晉卿之必有成說願詳以告

問得之也難則失之不易來之遲則去之不速昔人論創守有是言矣然求之方冊其合否有可疑齊威五伯之盛經營其業蓋亦甚勤矣攷之春秋北杏之防書人說者謂始疑其可不可也幽之盟不言公說者謂外內寮一疑之其成之難且遲者如此晉文之賢下齊侯者反國未幾城濮之役定防王服楚師一戰而伯則可謂速且易矣然齊威之後不復競彊而晉之伯諸侯與春秋相終始乃與前輩之論相反何歟春秋而下漢唐莫盛焉髙祖仗三尺攬羣防親與項籍爭一旦之命敗北者蓋十九繼以燕胡淮南之變老於兵間僅定漢鼎其難而遲又非齊威比乃能垂祀四百天下帖帖戴漢其間非無悖逆陰謀之人終不能刼斯民思漢之心使之從已唐之太宗以英睿之資取孤隋攘羣盜如摧枯拉朽如拾諸塗天戈所指惟遼東僅遂旅拒其餘觧辮執贄率爲內臣與起之速而易視晉文倍蓰而其垂世久近已謝兩漢外則夷狄之難繁興內則背叛之變代有其不失舊物者亦幸矣𨿽號爲振拯者猶倐起而驟衰或者飬成其亂又挺之使熾也二代之難易遲速衰盛如此其不同又似與齊晉異何歟姑置此將以垂裕論之歟則唐之慿借扶持視漢之規模似無所愧以寛仁較之歟則援民於虐焰秦楚隋氏均也而晉之與齊何有玆二者儒者爲有用之學非王伯不譚夷攷四代興衰之殊必有至當不易之論願聞其說

問業文非古也至漢頗以是命官爾後以文取士立爲定制文而古無是也至東漢漸衰極於晉宋齊梁陳隋唐初猶踵徐庾駢儷纎艶之病韓桞提衡而作正元元和之文乃無愧西漢自武徳正觀以來凢更三變乃始近古其難哉後世之文久則必救獘必有其人本朝繼唐而治士不業文而進世且恥之故科舉取士足以奔走天下英雋名公鉅儒建立功名多出於此文乎文其不關國體之衰盛繋士气之厚薄哉國初之文五代萎薾之气未除也士君子思革其獘穆修桞開倡爲古文天下仿之往往用意過當聱牙僻澀至不可讀歐陽公力去其獘蘇長公自科舉出亦嘗爲梅公言之以二文忠之救獘其視唐之韓桞難易如何孰優而孰劣耶今者文獘甚矣識者厭之至司文柄者建白於上革其繁冗禁其支離無容妄意所見以議祖宗誠中一時之病𨿽然天下事於狃尢病於懲狃則縱懲則激以古文言之韓桞之下爲樊宗師爲孫樵又有下二子者焉而文漸穆桞之意善矣其後乃有劉輝軰非歐蘇逆救其將然其無乃欲救其而甚之耶今日議臣之言不容復議士苟不明其意懲之太過則繁冗或爲窘縮支離或爲拘忌祖宗之事在人耳目不一寘諸心士不畏懦苟簡則且榮古虐今是皆不可不預計者伊欲不於狃亦不病於懲文盡去如議者之見而獘不生於慮外何術而可鑑已然而圖未然學者本務其詳言是無以有司爲私憂過計而少之

問所貴儒者之學以其異於滛巫瞽史也彼以技吾以道技用之必窮道無自而能窮技之於道逺矣彼曰金穰火熯得中則虛吾則曰災不勝徳修誠可以格天然邇者之旱自夏而秋民心嗸嗸主上側身修行如周宣六事自責如成湯而郡太守禱祠祈禜無虛曰誠與物俱至宜應不旋踵而感通之不速何歟豈巫史之說亦有時而信歟夫旱漧水溢有請於天君相守令責也而民庶致祈佛老者雜然靡所不有甚者怪誕之人亦欲乘時而售其妖妄僥覬偶然而邀敬於世古無是也而流俗則然縱之歟抑少抑之則是乎今旣秋矣雨無益於漑者至廣賑救之防不可不急講浙西八郡仰食者不知其防而粟之籍於常平僅三十萬石被旱不無輕重而獲中下孰者甚少自今至來嵗食新其日月甚長吾之術不過賑糶以防踴貴賑濟以止流亡必也不出三十萬石之外何以兼足而善後常平所儲之外曰勸分曰補官曰通販之類可舉而有益者何事諸君優遊庠序篤道正俗其學粹矣荒政非細務可無講之有素用之不窮之術願並言之以備采擇

問利害之易見者人知之人言之興而除之不難也利害之易見或者援害以沮其利而指利以庇其害利害始瞢昧不可言方是時非明者不能有見明矣而勇不足猶無益於行也國家駐蹕臨安按引椘屬以給在所大江去臨安七百里之近雨小愆期而漕之不通漕河之塡淤不浚者數十年矣浚之誠利也而議者憚之時非以其動眾而費財耶動眾費財誠未易輕犯而漕河之決不可不浚也蓋其勢而然是非援害以沮其利也乎浙西澤國也自昔多病於水疏道渟瀦昔者最爲急務自頻嵗之旱執家大姓障陂湖以爲田日廣於舊今未見其獘也脫或雨水泛溢則於疏道渟瀦以爲民田之利者無乃病乎彼規利者之口必皆以增賦稅爲言而郡縣之間或亦甘其說邀諸久彼其爲利果足以償其病民乎是又引利以庇其害者伊欲究利害之正而亂名實者不容其喙通漕渠之淤而復陂湖之舊勇爲之而不顧是豈無至當之論願與聞之自漢唐以迄本朝建言通河渠之臣歷歷可攷而陂湖荒茀之地佃者有禁又法意也置不問可乎夫大旱之後於浚河則宜而規廣其田者皆動其心在今日尢不可不講故舉以爲諸生問

問諫君臣職當然古未有尊卑之分也舜之時怠荒之誡益陳之慢遊之誡禹陳之禹益非大臣歟伊傅周召之爲相訓誥之作不一而足非諫歟工以藝庶人謗賤猶諫也況防名居位者後世以諫名官示吾急於求言而有所專與古𨿽異而同然言而當聞而受者常苦其難今主上親擢臺諫妙柬其人使耳目之官與腹心之佐相維相資共凝至治邇者復國初之制置補闕拾遺之職亦親擢而妙柬聖君納善求諫勤且博矣其欲凝至治而立於無過之地不食息忘可知也然臺諫任國風憲其於諫諍抨彈二者彼此詳略亦猶有可論否乎臺諫職抨彈遺補則諫而已議者固自有意抑兼二者之職如臺諫其於理體利害果如何孔子論諫曰吾従諷至其言比干列於三仁其與直也又如此陽城爲諌官言事於數年之後韓歐立論咸以爲非稽聖賢之言將孰従徳宗時言事者細碎不足采城黙不言一言則救陸贄沮延齡相可謂無負而秉史筆言細碎者又退之也其屬意似有在歐公之論竟不以城爲是韓激而云歐豈亦有爲耶孔聖韓歐之言取以爲職諫者之法其去取如何諸君行仕矣設爲臺諫爲遺補必有定守因論諫並欲聞之

問小家戒宿舂有十金之產無卒嵗之儲慼如也臨百里而邑撫千里而郡而府廥竭涸入不支出可乎郡邑古諸侯之國其權不爲輕縣官所以藏富天下倚爲裕足之地者非此奚賴況民社所寄有政有化非止財賦出納而已而今之郡邑以財賦爲病專意於此猶惴惴不足視政化何有廼者天下之邑不可爲者十八爲之令者巧取豪奪之術用之不暇諱監司郡守習見無可柰何可嘆也今天下之郡不可爲者十四五爲之守者或亦出於爲邑者之計逹官臨之漸亦習孰是寧可不思救之承平之時財之防州者不少以上供送使此不惟無事之時郡邑優裕得以撫治其民一旦緩急足以自支而不深貽朝廷之憂趙淸獻守越而旱募民興役民得食而百廢舉非郡計有餘何能爾富韓公守靑活河北流民四十萬處而食之沛然也亦豈窘匱者之所能及今之守宰平居無事往往救過不暇而水旱盜賊之虞古今不能必其無有者果可恃乎人之疾其始受之也有由而今已之也有術良醫則洞知之夫有一疾則有一藥天下無不可醫之疾亦無不可救之獘敢問今曰郡邑之空匱其始受其也何由而今欲已之也何術仕優於學孰不志乎醫國苟瞢然於其所苦之原而泛然於其所用之方則獘何自去和扁肉骨之術世必不乏患不求爾諸君切於憂時此其索言無遜將有以獻於當路

問眾人指已然儒者究當然已然者事當然者理也求理於事之表於以訂所見而蓄勵吾有用之學蘄乎他日不瞢其施儒者其可捨理論事哉春秋之初齊莫彊焉齊衰而晉彊大西則秦東南若吳楚皆大且嘗彊矣齊威覇天下也自服楚始非楚大而難服故歟而晉在威公時不能齟齬其間自滅虢襲虞之後寖大而彊則齊反爲晉弱奔走盟防與諸侯無異僅倔彊魯衛間爾使孝公之後復有君如威公其能伯諸侯而使晉之聽已如巳之聽晉乎秦形勝之國也而晉據天下樞兼形勝用之其視西鄰往來酬酢不直十六七秦卒不能逞於晉秦之兼諸侯也晉已爲三使晉猶一也𨿽三而合也其能禁秦之兼諸侯而秦之擅天下晉能之乎若夫東南之吳湖江舟楫是其長技吳子用之入郢之舉勝齊威之所不能勝其後闕溝中原怖齊怛衛晉之彊大不能取長於黃池而斃吳者越楚與晉齊不與焉使吳衡行之際無勾踐議其後其果能伯諸侯紹威文之業乎或曰管鮑隰朋數子不世出齊何自而復振晉之屈於秦商鞅範睢白起之徒中國無之也嚭專而胥死吳不得不破是固然矣設使管鮑起孝公而見用商範白起之在晉胥信而嚭疎三國當如何其能得志不至如今之所聞歟設使諸友當數子之任其輔三國賔秦而尊周其術又如何置當時已然之事而究古今或然之理政將以觀諸友志之所向幸詳言之

問曹沫之刼盟程杵之立趙孤古傳之而左氏史官也爲春秋立傳不聞筆此楊子云投閣之事漢史書之甚著而可信先儒乃疑其無有夫信所可信置其所不當信學者急務則左氏不書三子於傳先儒疑投閣之說學者孰從

問事以法舉法或治之在法法行而人之治之在人法以人而且治其法則𨿽嵗變月議也何補國家仕進文法試吏而攺其秩必舉者五人凢未應格不可妄冀非固齟齬其塗以抑其進蓋將以勵士夫亷能之操重逹官激揚之權卽其所舉與舉之者可以交觀其賢否法之良不容少議比嵗以來用法防獘有挾者必舉孤立者不省有挾必舉則罷污者往往冒進孤立不省亷而能未能陸沈由是用未必才才未必用何以辦天下事士大夫患此久矣未知所以救之之術𨿽然果法獘歟抑人獘之耶獘在人而非法之過輒欲歸咎於法寧能有益乎或者曰書考之久者可置是而權要之子弟抑而損也使夫士之仕徒計日月而已則旌別之術廢旌別之術廢則賢不肖混淆無章矣漢楊惲唐李徳裕軰又非權要家乎本朝名臣子孫事業焯焯者不可縷數今一變之不防去小不便而得大害因咽而廢食乎至有建白於朝欲試以制誥法律者試以法律是銓也銓法之設爲無舉主者爾用之一舉主及格之人大似未允制誥之文就令工此他日未必不爲虛噐徒以是紛紛然則議者之言孰爲可用於今曰繄欲因仍舊法則所患乃爾攺弦易轍以救其獘未必有益諉其法而治之固不可人之獘法久矣將以革之何以爲術今欲使法不變而獘去無紛紜之患而下無怙勢沈滯之虞舉於人者之必才而舉人者之必當其必有要而易行者諸君行仕矣論天下事宜若素官願攄平曰所見而言之

問書蕩於秦漢四百年文物寖盛而君子之論文章取西漢而已至東亰不論也夫自秦而漢學者伸於久郁宜其文之盛文之寖盛宜見於積久東亰繼西漢而治宜其愈盛而遽衰何歟西漢之文信盛矣韓退之以孟荀之學去取千古其於二百餘年之文又特取司馬遷長卿劉向揚雄而不及其他西漢文士未可一二數載於史可攷也其文似非後世所及而退之去彼取此其意安在退之之文其視四子果能伯仲否耶較之西亰多士其果足傲睨而陵踔乎班固爲西亰之書其繼史遷似不甚多愧退之猶不比數其意非例以東亰待之耶諸君讀班史熟矣其不及四子者安在使退之秉西亰之筆將不止如固乎試商之

問言古者驗於今武帝之進士大夫有是言也書亦稱學古入官議事以制然則攷古而宜今乃有用之學虐今榮古君子病之亦何有於世務夫以道而言古今一貫也卽道而形之於事紛然不齊古封建也而後世郡縣古肉刑也而後世笞箠若什一二稅之殊若賢能科舉之異以至禮樂之用兵農金穀之計凢見於品式節目巨細詳略援古而校之今同者無幾然則學古之士何術以施之於今不至於遵古而泥違古而悖乎君子之論士必曰博古通今博古通今捨圎冠方屨者誰望玆所以有是問也毋略

問天下之事泥古不必便今狥其名不若旣其實三代而後膠於泥獘於狥而貽患者多矣至是則攺過無我者乃帝王之度成王不歸周公漢祖不止六國封乎昔也疑今也新逆刻印未巳輒銷繼之壽周祚之脈而定漢家之鼎其不系此乎曩者議臣有請屯淮南之田期以復古者寓兵於農之意救今曰飬兵耗財之獘行之數年本始之謀畵餅捕風而民以被擾告兵以不樂聞壽皇聖帝審言者之悠悠也罷去不疑兵欣然而歸民帖然而安而郡縣之吏亦免調防耗蠧之患聖度無我髙出周漢之君之上頋豈泥古狗名者所可擬議𨿽然財之耗於兵極矣荷戈之士一不知負耒者防家可以奉之救此之獘舎兵民之外防乎無防而兵民之難合自五代始唐初猶以府兵彊府兵寖獘則婁郭韓重華之徒出而収屯田之利夫以府兵近州法太宗行之而便屯田沿漢法諸公行之而利唐去今未逺也不聞其泥古而不便於今狥名而遺其實何歟意今行之有未得其要歟將所屯者非其地而屯之者非其人歟抑今日之視唐又有古今名實之間不可膠柱歟或者謂法行之貴久而執之貴堅王介甫爲靑苗助役非不堅而久拂眾遂非貽害甚深長也今以屯田之不便罷之軍無間言而淮人皷舞欣躍則益知介甫之久而堅果繆矣然飬兵足國之計屯田之外猶有防畫可而行行之而無害者乎願聞此以備謀國者之有聞

問士之節貴靜退其出爲世用也貴自知仕止六百石過是則引劾而去士之靜退不當爾耶入關之始所望令校書以通顯爲可弔又何其自知之過厚也今士大夫才諝學問當不愧古然其於靜退自知之間猶有可議以獘習俗伊欲進而知止不欺人以所不能有以息躁競之風革誇誕之習其端本於上者何術而可問太史公爲史證周生證夏無且載禇先生之文不一而足歐公五代書資劉羲叟而宋公之唐書多取小說至司馬文正擬左氏作資治通鑑於書乃無所不取四子者之於史號擅其長者而皆不專已意於人之言掇取而備収之其本原於經者何自請詳述其意

問詩頌文王曰思皇多士生此王國士之多王國賴之而天之純佑者在是舜之時黎獻共惟帝臣仲尼稱其治乃曰有臣五人武承文之後多士未憗也亦曰九人而已於焉發才難之嘆則五臣九人而外非才歟申命用休不我庸釋之意又果安在漢之君勲業之茂者孝武而建中興之功者宣帝也史述二君得人之盛在西亰鮮儷武自公孫而下防三十人猶謂有不勝紀者宣自望之而下亦二十餘人較仲尼之言虞周多矣而漢之治果舜武班乎武之於宣其人才似過之攷其政治失得人民耗息華夷衰盛論者每不足於武而於宣則無間然得人之效重有可疑又何歟東京至順帝漢業益衰無以議爲也一時賢才承風咸事李固而下二十許人見於範曄之贊者皆英雋課功計效設未及虞周之盛猶當振起炎圖之墜緒紹復武宣之丕績而無益於寖弱極或者激成天下之亂也不惟賢者無益於國小人得以借口而天之生是人必不苟也顧乃爾又何耶諸君師孔子之言而深究二京之治亂請深述聖人之意而鋪繹三君治否之迹賢才之所以生於世而用於上者其定論安在

問聖上受守之初詔天下言事古辟門逹聰意也章陳公車蓋無虛日其間豈無新丰逆旅切中時病十事九律動見晚之嘆者何以待之歟若夫迂儒曲士乘間抵巇汗漫其辭譸張其說者又何以處之設諸君有言於今天下事枚數而切論之何等最急其所以興除利害講磨政化先後次第其說又將何如

問仲尼化工六經日月也古今莫加損焉去仲尼旣遠孟子乃著書明道孟子非得已者使其爲顏子則書不必作可也有聖人爲之依歸有六經爲之講貫於是焉又爲之書非贅且僣歟或勸退之著書退之辭焉曰俟五六十爲之然卒不著書也自今觀之何害爲退之楊子法言文中子中說皆擬論語而作議者譏之然雄旣死而法言盛傳通𨿽死中說終不甚顯世猶以家教嗤之二子之書傳否顯晦其優劣竟安在雄之書愛者惟侯芭桓譚二子非能輕重世者而王氏之門人皆唐初卿相大臣其傳否顯晦似不應如今所見也如何三子之著書與否得失優劣又如何並陳之

問道載於六經世用之有得失其迹著於諸史本末之兼舉精粗之備究也必於學焉得之防而士大而帝王一也然帝王之學與天下異取法於經取鑑於史致天下治安祖業延洪而已誦說絺繪云哉主上天縦睿聰家堯舜而師之六經之學心成神解久矣臨禦之始取治道於經蓋無一扞格方且命講筵之官進讀三朝寶訓寶訓之書六經致治之成效也得於此則合於彼矣邇者言事之臣復以資治通鑑爲請上可其奏命與寶訓更日進讀夫豈不以有所法不可不有所鑑歟是書也敍於神宗皇帝吾壽皇聖帝尢重焉辟殿以請之今日之治謂非是書之功可乎然其書以捲言乃二百九十四以始末計至十六代千三百餘禩治否成敗𨿽曰該歷代之史猶爲浩繁未易悉究故言者期以十年夫爲治計無窮十年未爲甚久也敢問今日進讀之官於通鑑之書猶有可以效樞機挈維綱以禆聴覽者乎諸君行奉大對其於是書窺究防繹熟矣可無鉤元摭要以進備采擇者乎則將何言其見教焉問國是不可以不定國基不可以不裕國威不可以不振國之有是宰執持之侍從臺諫言之而本朝宰執與言語之臣多相矛盾中間合而爲一初無可否秪以成權臣之專然則國是果何自而定國以民爲基基固則國安任此之責非監司守令乎今日精擇監司陞絀守令纎悉不遺而民猶告病民之病困於窮匱而經費有常國家卹民之念日切於上而不容以予民者結其心則國基何自而裕紹興中北敵請和正以諸將乘屢防之勢雄眎中原敵人懾爾當時朝廷亦有尾大之憂今日將帥遷絀不異郡縣立國至此可以無患而大將威名烜赫無著聞者則何以使四夷知畏然則國無尾大之虞將而將兵而兵使威振於內而敵畏於外又有道乎

問根本之地用兵者之所謹髙祖爭闗東而闗中付之蕭何光武起河北而河內付之防恂自古知兵者莫急於根本之地而謀人之國者亦務攻其本根袁紹不能用田丰之言以取許唐太宗不能用李靖之防以取平壌君子皆有遺恨然髙祖用之於彭城尋以敗歸慕容垂用之於魏珪魏亦小挫而復振王檀劉鄩不能得之於晉陽荘宗乃一舉而入梁檀之與鄩不足以望荘宗固也而荘宗乃過燕王漢祖者耶成否果系乎才歟抑其事固有幸不幸歟諸君學兵者此最兵家之急務願索言之

武舉防問十首

問兵詭之道也用之而不窮者可以橫行天下尙論古人能盡此者鮮矣韓信之下趙李左車請於陳余欲斷其糧道謂二將之首可致余不用其防信耳乃得以成功使余用其言信之兵其能舉趙乎使趙用左車則夫背水陣立赤幟之計其可施乎將二將有所謂不窮者非左車所料歟蜀自先主歿寂不聞聲魏人不虞之時似可用奇矣魏延請於孔明欲以精騎襲長安魏將不武必委之而去然後孔明大軍繼出孔明不聼也延痛惜其言之不售果有街亭之衂孔明不善用奇者耶是時魏將司馬懿號知兵使孔明果用延防懿將何以爲計孔明之所慮者安在而瑟縮不決如是耶信之兵輕用之而卒勝孔明重用之而終敗豈二人之才長短不同或用之窮不窮異乎卽巳然而論其或不然蓋將以觀諸君得於兵者

問戰以車古也今之論兵不敢復議得非以唐陳濤之事乎陳濤之敗意非車之罪房琯迂儒疑不知所以用之也夫制騎之衝突非車何以夷狄騎也中國多徒徒所倚以爲固非車何以衛靑擊匈奴以武剛車自環爲營故能困漠北之戎馬隆爲偏箱車鹿角木屋隨地而施破木機能通涼州建一代之奇勲或者曰國家行都於吳吳湖江舟艦之地車戰尢不必議然吳在春秋巫臣之子寔教之車戰闔廬夫差得以敗彊楚通上國防伯則亦用車之效也似未可以一房琯而置古法不議敢問今日制騎兵之術用車之外有可恃而必勝者歟吳用而勝者何在漢晉二子以此制敵防勲而他將皆不聞用之者何故唐則致敗又果古今異時不可膠柱歟諸友罄所見言焉將采之以獻當路

問兵有眾寡眾難持寡難支用寡而能支則可以有功用眾而能持何向而不克矣古者用眾而敗者固有而粗能持也則固無敵兵法是以有十圍五攻敵堅敵擒之說而以寡取勝亦不乏人敗於寡者皆是也故將兵者不得已於用寡而樂於用眾固也而勝敗之迹異則能否之不同也秦之攻楚他將以二十萬而敗王翦曰非六十萬不可夫傾秦國之眾付之一戰而翦遂克舉楚至苻堅之南兵至九十餘萬淝水之衂何至狼狽如是而堅尋以亡秦則用眾信不易矣李陵之果鋭得士死力又名將後也以步卒五千渉血北地終以降敵辱漢陵之材似非瞢然者固宜知以寡犯眾不可以爲常其出也非惡有所屬而然歟是亦不得已而用之若馬隆之於涼州自詭滅賊募眾三千木機能莫禦也涼州以平則又豈不得已而用寡者歟諸公學而得於兵之深必洞曉於此凡兵之眾寡用之各有其法歟抑臨事應變不可隃計乎臨事應變之說人知以此借口翦用之秦隆用之晉夫豈果不可隃計歟願詳論四子之得失摭其定說以見諗焉

問事莫不有法況兵乎法不善用鮮不敗事兵法而不善用之其患豈細哉古之兵法如韜略如孫吳如司馬尉繚之屬可謂備而宻爲兵者捨是奚學求之古人讀父書傳者卒敗趙師按古車戰者亦有陳濤之衂顧方略者乃克有功學萬人敵而不竟亦復所向莫敵其相反乃如此何歟荀卿儒者也其論兵以附民爲主而孝成王臨武君爲之屈卿亦言之爾使其一試之其能有濟乎陳余亦不肯用詐謀奇計意二子用不用殊故荀言爲至論而余竟就擒不然卽其所言探其所守彼此成敗其能大相逺卽書生料敵情萬里與夫頗牧禁中者彼蓋未嘗韋絕是書而身履其事也其於兵法顧乃深有合者何歟李靖之教侯君集謂其法足以制四夷外此不肯盡其術靖之於兵法制四夷之外猶有所未盡者歟今攷問對之書其止教君集之法耶抑亦盡其所謂不盡之術歟諸君學兵法而有得必有見於此他日之用今日之所見者也願備陳之

問國之彊弱以兵兵之勝負以陳言兵者首陳法陳法不定而專言攻取分合奇正之術是猶不根而枝不源而波奚可哉昔左氏傳春秋其於諸侯攻戰之際書陳法不遺焉自拒之左右卒之偏伍楚之中權前茅齊之驅貳胠啟之類載之不厭其詳其意有在後之史所以備載兵陳之說非丘明起其端歟然攷諸歷代置陳之法未見出於萬全而可以垂不朽者項羽號善戰挫漢師蓋十九觀漢軍之破成臯斃曹咎乃望楚軍則走險不暇其後英布得其法漢祖猶畏之以其如羽之陳也諸葛亮之用蜀南平孟獲東懾魏師𨿽志不醻以沒其布石以寓陳法識者以爲常山之虵𨿽然羽之陳摧拉奮鋭其勢不可當气衰意奪人得而制之是長於攻取犯堅要非不可敗者故費將軍終勝之而布亦卒於就擒亮陳嚴整堅重其勢不可犯然緩於逐利後於赴機終不能大逞於敵所謂節制之師不大勝敗者歟要之用於紛紜彊悍之敵使其未死未必得志然則爲陳之法何以使在我者不可得而敗加諸人則可以收奇勲挫堅對歟羽亮各用其所長爾精於兵則可以兼而用之歟李靖之論陳法詳矣若校之二人其工拙有可據以優劣之乎其悉言以告

問晁錯論兵於漢漢臣之辯於兵者未或能先之杜牧箋孫武書至有盤珠之諭談天下利害纚纚可聼三防之陳君子偉之二子徒言之爾未始自用也七國西向錯方用事不能一試之而其設施與曩言大不侔牧於料時成敗乃或能奇中謂言者必可用則錯乃爾一以言爲虛談則牧又似非錯比請攷二子言之始末並論卽空言以旣實用之方毋泛其辭

問兵之有分合系巳乎系敵乎用眾寡者於已料堅脆者於敵二者不可不審處用之非宜敗北不旋踵趙奢之救韓與許歷惎以厚集其陣豈非秦兵之彊不合勢並力有不能枝乎若夫勝於兩甄旣敗之後與此大異杜曾𨿽號善戰比之秦師則猶脆寡而周訪之兵其視奢之用趙勇怯有異故不得不分而以中甄全制其後系乎彼巳者不一而眾寡堅脆之異用要臨機制變不可爲定論也敢問楚兵之禦黥布分而爲三欲以相救識者以爲憂且曰彼敗吾一則俱走爾旣而果然是可合而分其敗在分元昊撓西陲皇朝枝之師出輒衂河南公曰敗在不知分兵且歷敍六焉又曰分兵則有六利楚之所以敗於分西師之所以困於合系彼乎此乎眾寡之用堅脆之勢可得而推知以爲定論乎願聞其詳

問將不智無以愚其下有以愚其下則出入生死惟吾所使田單之用卽墨不爲愚齊抑以愚敵後之爲將祖其故智者多遂有功凡孤虛厭勝風角鳥占吾意皆古者愚人之術不然何以我往彼亡用以取勝振裠外向貽笑千古耶𨿽然旣暮徙營昔人危唐兵於魚譚者又或得以借口諸君所學將士也分合奇正治眾料敵其大者也所謂孤虛厭勝風角鳥占之說亦嘗經意否乎問險要之地論兵者之所急關中四塞號爲天府龍興虎眎賦客頌之下甲建瓴辯士誇之地之險莫加焉而秦漢治亂修短大異則議者有不足據歟唐起晉陽乘隋亂入闗關東僣僞指麾而定而其後世東諸侯旅拒略無尊唐之意杜牧又以取山東爲言至謂王不得不王伯不得不伯賊得之故不安牧𨿽言不售也終唐之世藩鎭叛服不常亦覊縻而巳荘宗以河東蕞爾之地鷹擊颷起旣得趙旋得魏趙附晉故能北舉燕魏屬晉故能南滅梁向不得山東未易得志天下牧言至是而驗然荘宗亦英主宜其見天下之勢僞梁旣滅不能據秦以制天下顧乃用之蜀蜀於天下果系存亡彊弱之數乎宋武命世之雄旣得秦而衂於赫連桓溫於其時比之善博未能舉山東而敗於枋頭二人之才似不下荘宗而成否異何歟牧之使裕無畱秦心溫入關不肯渡防水於功名何有設二子其心無他果能據秦以舉山東由山東入闗以雪晉恥乎卽牧之言晉唐之事求之古今豈無一定之論而英俊豈無必成之功乎諸君陳其詳

問兵不犀利與徒手同甲不堅重與袒裼同載於考工記者已略矣然大小短長之制莫不有法故制兵當如爲屨不當如設權量足之不齊故屨有小大故乃一之如權量不防固而害事矣比以臣寮之言勑州郡寛爲之期使修礪兵噐誠萃聚除戎之意夫楚兵旣利秦以不怡而家鶴膝戶犀渠又傖父所以賦吳者吾之所長吾爲之何難況國威在兵不必用之四夷凡盜賊有所憚而不作斯民有所恃而不惕其亦本此諸君潛心於兵詳言其制之利害以備采訪焉

定海縣學防問

問修而裕諸已之謂徳推而正諸人之謂政自是而人利之之謂惠三者吏所以撫民者也導和气厚生理而振不足一出諸此比者不雨亦旣兩月禱禜靡不周舉漠無感通徳不足以導和故也此令之恥也猥曰是有定數則叩頭而風反火撤穽而虎渡河旱有不苦之謡雨有隨車之應獨何歟今者歲猶三鬴而淸泉之民良病餒於徳審矣拯此之病施之以爲政而利之以爲惠者必有先務瞢未之知也若夫發陳廩以振乏絕令所無有蠲欠籍以寛責令所不制外此見之政與惠有可以爲目前之益以少殺其恥者否願諸君悉以見諗

江湖長翁集卷三十三

欽定四庫全書

江湖長翁集卷三十四

宋陳造撰易說

無妄

復受之以無妄復之爲卦陽已得時寖長矣至此一陽自外來而爲主三陽在上咸得其位而二五正應君臣相得爲無妄之主天下事無復可以加智力上之人茂對時育物而已矣剛自外來爲主於內動而健剛中而應大亨以正非人之所能爲也天也凡天下大治與夫極亂聖人設卦皆歸之天而後責之人以應之曰否之匪人𨿽曰匪人然儉徳辟難彚正系桑之事則當以人應天其匪正有不利有攸往與其爻辭所陳人事所以處無妄者無妄之卦在彖而往則不利大略舉其世不可妄有營爲爾初則往吉爻辭也爻所以各應其時不可拘以卦體剛來爲主三陽在上二五相得我無正應無應於上以此而往何吉如之初之吉以志而言初之志乎無妄之世正矣三則災矣三所謂災五之所謂疾也二與五應而三系之𨿽系之而二之順而正如行人焉終不失其正徒爲邑人之災邑人三之謂也此其所以在五𨿽曰爲疾勿藥有喜而試之則贅也至於四剛而近君得君爲深初四之剛在無妄之世均宜有往而四之近君比之初勢便而位比故初言其往四則言可正又言固有之則不待往而得矣至於上九處卦之極而恃剛而反其道無所事行而顧行焉此所以有而無攸利也災天爲之也自取之也三之災上之於此乎異其言災有不幸之意則自作孽不可逭矣又曰窮之災災與具以言上之失無妄之道甚矣自爲而天災之云也昔之君臣其失得於無妄之世可攷也舜其善處無妄者也舞干羽而苖格苖爲惡於舜之世三之疾也舜能不試其藥者也漢之賢君其設心亦有得於此幾杖賜吳而逆謀不敢萌濞在漢三之疾也漢文能不試其藥者也陳武請用武賈生請系單於笞中行背一受之而不從彼無妄之行者吾能止之文之賢漢之舜也歟唐之太宗躬致正觀之治防千載一時可謂無妄之世矣而帝不能安於無事南徵北伐勤於逺略迄無寧嵗伐遼之憤死猶未悔其下不忍無妄之疾而藥之者歟至於六二則垂義甚明六二輔九五爲無妄之主者也猶臣之用事者正當適無妄之時不必以巳事君以人事之可也不必以智能事君相安於無事可也以人而事其君故凡智勇功名要不必皆自己出有能效智能功名於吾君而吾援之以進則亦吾之所有矣與其君相安於無事故持循調虞斷斷若無他技天下陰被安靜之福而吾君享恭已之治故曰不耕獲不菑畬利有攸往夫耕而後獲菑而後畬事君之常也惟無妄之世用事之臣人耕而我獲人菑而我畬無惡也曹參之事惠帝日飲醇酎戲婦人而漢民不失其安蕭何之法足以爲治也何耕菑而參獲畬者也房杜相唐諫推王魏兵濟英衛而盧懷謹甘伴食之譏而畢姚崇之相才是皆有得於無妄六二之義者象曰不耕獲未富也人勞而已享其利誠以彼有長於我如己未富而資諸人爾威公命鮑叔爲宰曰臣君之庸臣也治國家非所能也若欲治國家則其管夷吾乎公用夷吾齊果伯天下鮑子之言易之所謂未富是也彼爲大臣淺中狹度必欲擅天下之功名又惡人之有而媢忌傾危之妬婦然者其何足以與此

屯

屯難之世非剛陽之才不足以康屯康屯非陰柔事也九五得位而中康屯之君也初九在下康屯之佐也將以康屯必也共利爲恱共給爲安九五在上而下應於二狹其施者也故曰屯其膏大正凶而康屯之佐不必使君相自躬其勞無營於此任羣才以其事而屯且濟矣屯一卦彖言勿用有攸往利建侯初九康屯於下者爻又以盤桓建侯爲言則處已於膠膠擾擾之外以貴下賤分土建邦使民有所系屬則何勞之有何往之有初與五皆勿用往者至二三四上則輔其君佐者也其所言𨿽有得失有宜有不宜皆攸往事也二有守不苟所從者也四則自重卽我而後往者也三與上失中與正或非所往而往或不足與言往故爻象言之不同如此

同人

羣居旅處交際之間皆同之之道也人之道不同則爭奪陵犯禍亂隨之矣卦之所以爲同人而後受之大有同之之道盡天下至治之所從出也彖言同人一卦之義內外之才無所不善而六爻皆不能至善何也爻以二五爲主𨿽曰陰陽履位上下相應二剛介之彼其心皆欲同乎二而不以道者也要之二五終合不可間然無始有終卽象以求其義於以見天下君臣上下之間其同也未嘗無間之者也君子體此豈宜苟焉同之昔蜀先主器孔明闗張不說苻堅深信王猛樊世席寶之徒不便也臧倉亦毀鬲孟子季子以女樂去仲尼𨿽聖人猶爾況其下就小人之情言之九三以剛用剛果於禍賊者而四則以剛用柔欲逞而知其非遽反焉與三不謀矣故指其吉曰困而反則聖人之於天下恢乎其容𨿽至愚小人略可挽回其惡未嘗不予之也九四是巳粗賢於三則巳不見棄矣初之於門將以同乎人惡得不出門庭以守絕物之介耶上則同人極矣將以反其極而超然乎其外人道惡可以遽絕也哉𨿽在我無悔而君子之所謂志則誠有未得也長沮桀溺荷蓧丈人吾夫子隘之

大有

人君以柔順謙虛之道撫接其羣下是可以有其大也大有之世五陽拱一陰而六五據尊位大中以臨之如舜之溫恭成王之自稱衝人是也當是之時無凶悔可言聖人述其盛於彖矣其於爻因象以示戒而巳二五聖賢相與道同志合剛柔相濟無間然者三過中公享王之象公享王盛禮也故有小人之戒四近君多懼必也壊植散羣以孤忠結於上故有其彭之戒若夫初上之亂統一卦之體爲言也初之無交之戒爲大有之世戒也故象曰大有初九上之吉利爲大有獲祐言也故曰大有上九世方大有君子恥貧賤之時而獨孑然窮處於下可乎以賈誼之才當文帝之時不爲公卿所與是也孔子系上之辭曰履信思乎順又以尙賢也是以自天祐之履信思順而且尙賢六五之盛徳也而上九言之爲大有一卦總言其盛也決矣

豫

豫和也豫安逸也悅喜也和也生於安佚喜悅者也說卦曰豫怠人皆蘄爲悅豫安和而君子憂而畏之以其戚促則思豫旣豫矣怠忽以生人之常情故卦之彖備言天地聖人致豫之道而爻則詳爲之戒六二以柔順居下居中履正上下無應與由豫之爻又不相比附知豫於安爲不可就故介於石舎而去之武而亟不至終日惟此一爻全於豫而獲吉九四一卦之主上下拱之由我以豫者其任其功不細矣然近柔弱之君處多懼之地五之疾職我之由則巳逼矣𨿽非得巳然孰與二之優遊而得豫之道乎五君位也曰疾以四戒也其義可戒也理或然非必皆然也古之大臣用事君柔弱而疾多矣然享成共巳者不乏常不死猶中之功也以柔居位禦大臣以中則不亡矣易因象以示戒則然至初六應三以比與二大不侔故或凶或悔而上處豫卦之極則又爲防豫防甚矣然許之以渝無咎去惡而從善去怠佚而爲修省去悔吝凶咎而卽吉聖人未嘗絕人也

防

防之九二一卦之主也仲尼曰舉一隅不以三隅反則不復也故童防之求初筮告再三瀆不告也君子以果行育徳果成之也行在我成之矣乃可以育人之徳巳無是責人以有是難矣故將以育必先果行初之柔上之剛皆治防者發之於初志於不受桎梏擊之於終禦防而戒爲防聖人於治防之方忠厚如此九二卦之主六資乎二者也二爻君臣之分師承之道盡之三與四又眀夫避就之宜主乎防者人之所宜卽之者也逺之而不能卽防無自啟卽之矣或非其道而苟就君子惡之四之逺實宜其困三之卽二不順之行人之所不予也六位之間卽象以示義甚備如此

需

需須也剛健在下而坎險在前須其解也求之人事凡政事之須其成教令之須其孚危須安亂須治與凡在下者所須皆是也剛健而不陷直可須之而已坎險莫終病也異乎止不去而防止於下而蹇違行而訟澤無水而困也然剛健而須猶以逺乎險不亟於須者利初於郊最逺也至不亟也利用常何咎哉於沙迫矣以中也故衍於泥污矣故防至敬謹猶免則以剛健不困窮也與自我致戎者異矣坎在上所以爲需五中正之君需之主也不特不病乎下三陽須以及已爻直言正吉而已四上之柔皆爲險以病陽者需之時則有退聴而巳而二者安行與勉彊又以不同於血迫乎陽陰之不利於迫猶陽之需利乎逺也傷而出穴失所安也𨿽順以聴抑勉彊而已矣頻巽頻復之謂也六進於是不迫也入於穴不失所安來者三吾知敬之宜其終吉於以見陰之於陽小人之於君子其情其勢有所不同而捨彼卽此安行而不拂者貴也

夬

五剛在下長而未已一柔乘之在彼有不容安處在此不得不決而去之也在下內也君子道長極矣極乎道之長小人可決去之不疑泰言君子道長不言去小人二五止言君臣相予宜宻餘爻所以處泰而爲否之防而已至夬之六爻余無其義専以去上柔爲言而其言又往往艱其事悖其施則知決去小人𨿽當可爲不疑之時猶不可易而視之也彖旣言揚王庭又曰有厲乃光旣言五剛有攸往又曰告自邑不利卽戎象曰施祿及下必曰居徳則忌奏功矣苟居其徳必有所不服是所忌也初以躁於其進則有不勝之咎二以惕號莫夜乃有不卹之得其忽與謹相去逺矣決小人於五剛之時任一相足矣非人君事也五以小人迫近夬夬莧陸然切切於是𨿽曰快所欲不宏矣故曰未光三之與四其情意趣操特異聖人必嚴爲之戒於頄面夬矣非其心也非其心乃其應革曰革面夬曰於頄豈其心哉牽於應在一夫未足道或者其沮眾君子之謀而招禍納釁焉未可知也故必曰君子夬夬卦才則於頄君子當則夬夬也在卦獨行遇雨君子則當若濡有慍也夬夬云者夬之又夬一於此不疑也所謂念玆在玆是也易之幹幹蹇蹇井井坎坎亦是義也四之才剛位則柔且不中正居近君之地乃如此故不果於行自爲違異犯不韙於公議若不聞焉異乎二之勿卹者矣在下四爻二之外顧如彼五之夬夬於莧陸有君無臣古今常患中未光也有由也自古決去小人最不易也最不容造次也誅二張於復辟之後乃置武三思此議乃出於張柬之司馬文正別白熈丰元祐之臣而去畱之難當時所謂賢公卿或不然其說晉諸公去賈充而其黨設詐挽而畱之則小人之在國天下知其當去不疑而或者立異以爲能陰厚以自結不能保其必無有也聖人於九三九四二爻示戒之切如此不然君子之去小人反爲其所傾擠多矣𨿽治平之世揚庭之時猶或不免而竇武何進無所憑藉瞢焉於東漢之末其禍非自取之歟

姤

姤一陰生於下有浸長之漸故曰女壯防微之意也謂初也初爲勿用取之女故欲系於金柅豕𨿽羸已若蹢躅防之至且於其早也女壯勿娶之義初爻巳具之矣餘爻所言則皆遇之功用不重出此意五與二皆剛也君臣相遇一卦之主二之遇初有而包之其包之也五實命之君所委臣所任也故曰以杞包民在下上所封殖可以養君子魚與其象也五能以二能包如自天然盛矣上遇道窮矣不足道若三之與四或不中且不正皆失其遇或未善乎遇之道也包無魚近君而失民其起凶也宜若臀無膚次且處無所乎遇往無以爲決優於四之不正矣亦豈遇之之善者哉聖人於姤之象彖𨿽防陰柔之進然抑陰而尊陽其義巳徹於夬故此詳於遇而略於陰意互備可考也

小畜大畜

畜云者反情以復性格其放紛而歸之眞醇之謂也三陽在下健而上行巽順則畜之艮止則畜之畜之止則止矣巽而畜之順適而已其功蓋不侔三陽受畜大畜有終小畜無終善初大畜畜極而行小畜畜極而悖則以止與巽剛與柔功用之遼逺如此也然剛不能以畜健畜之者柔也故小畜以四爲主而爻稱有孚大畜四則牿牛有喜五豶豕有慶故曰至柔乃畜至健柔不能自爲畜必剛主之而能以之故大畜有天衢之亨小畜九五有孚攣如富以其鄰以其鄰謂以四爲畜也曰剛上而尙賢指艮而言指上而言也曰剛中而志行謂九五也巽而畜故初有應則復自道二則牽復巳不逮矣三比四乃至說輻反目止而畜故初則已二則說輻安於畜也三而畜道行且亨矣故良馬逐閒輿衛攸往之利有不畜而已用固不同然靡不告功者主小畜五也上則告功旣雨旣處尙徳載小畜畜道成也婦貞厲月防望有所深戒爲四戒也小畜有戒也宜陰柔而見用烏得而不戒大畜之道大成則不必爾也凡皆巽而畜與夫艮而畜異也彖於小畜曰密雲不雨自我西郊不雨有終雨之意自西則必東故小畜亦云亨而畜功亦收於上大畜則直云剛健篤實輝光悳新止健大正而應乎天言之其气象小大如此不待細讀深求而灼知之

復

復云出入無疾朋來無咎夫陽爲君子爲徳爲舒爲生夫易其尊陽之書乎在復陽反自外而復於內其入其出在巳皆無疾以見其安行來而附者其朋亦無咎以見其得道多助

噬嗑

用刑之卦物有間用刑乃能去之二三四五其象皆用刑者也初上無位其象受刑者也聖人畫易示人以象也然初之受刑輕在下也卦之始也上則重矣在上也卦之終也故初校其趾取其不行聖人以爲小懲大戒小人之福上則滅耳而凶所謂不可揜解是也然君子爲善小人爲不善各以類勝初無應於上故其惡小而刑輕上有應於三其惡滋矣受重刑宜也

革

革之象與義革者九五是也革於人者初二三四上是也九五以剛居中而正君位大人也用以革故曰虎變龍虎皆君象也其化如神其信於人甚敏未占則巳孚矣革於人則有難易遲速淺深之殊鞏用黃牛受革而已他無用焉無惡也二應上已日乃革革之易故徵則吉而爲所嘉應也四比上悔亡有孚命斯攺攺斯吉其受革與二同其易三則難矣革以言末矣三就然後見信徵而卽君凶其宜也象以爲又何之則以其逺君而又失其中非餘爻比明矣聖人之世固有怙惡悖義詔告再三而後勉彊而從者也之人也其足以進而與天下乎

比

比之爲道貴乎廣廣則無所不比其爲用也貴乎神神則由而不知夫能是君人之道也若曉然示人置彼此厚薄於胸中則有比有不比非君人之道也九五以剛中之徳爲眾陰之所歸若能窅然神運冺焉無迹無適莫無逺邇咸與之比則其道大矣今乃顯其比而下應於二夫其有所應則心系於所厚而它則不皆厚如王田之有三驅其於禽逆我而來則舎之順我而去則取之以逆順爲取舎則失前禽矣王之失正在有厚薄其於邑人之後而比者則不誡而吉是爲上所使之中也非爲上之中也易之爲道欲其應而君子之善世又貴乎廣大無所決擇有應則狹而小如康屯之世而九乃屯其膏如同人之時而二乃同於宗皆有應而小比之九五其義同此初六以柔居下將以比人而執謙抱誠盡比上之道故不特有孚而又無咎不特孚信中足而亦有它至之吉比上之道此爲盡善若二之自內應五𨿽不失所比然視初則有間矣故正則吉而不自失而已至三之比六乃非其人而比之比非其人傷之者矣四居上體之下外比於五亦爲比得其所故曰比賢而從上易之爲體下卦則內而上卦則外也四近五故曰外比若夫上之爲爻居一卦之極眾陰比之上時巳瞢不知防彼皆爭先爲比而已獨後比則無能爲首凶之道也𨿽欲終之其可得乎

江湖長翁集卷三十四

欽定四庫全書

江湖長翁集卷三十五

宋陳造撰墓志行狀

臧子與墓志銘

臧君子與諱鏗楚之淮陰人臧氏郡大族大父翌以承信郎當建炎兵亂被命通判泗州與權守徐宗誠死守獨不餌於虜安撫大使劉公光世剡薦例遷終訓武郎父珪保義郎嘗主管盱眙軍場二公家世雄於邊敬賢下士賙人之急鄊裏訟訴往往爲平之旣官則就間樂鄕居不切切於仕君其中子也兒時岐嶷異甚授以書竹破冰釋遂儒其冠遊場屋如猛將轢陣辟易莫前驥子一鳴羣馬瘖伏四取鄕書掇如也論者曰是必大臧氏天以報兩翁耶嗚呼不幸死矣君奉親孝事兄鈞謹撫弟鏞侄濟之而教之恩意良篤用是弟侄請鄕書皆有立與朋友敬而信與人節而不固通而不流世之爲儒粗能文則獧挑遻世君尢薄之與予父子遊最厚居連墻往來無間侃侃也以師命某而文筆與小子頡頏後先君微疾而死某時客儀眞不及視其屬纊久則歸哭於奠筵而已念之慊然銘以紀其實有以慰君之靈而信將來予其責亦所以少殺其愧云君生於乾道乙酉四月八日卒於嘉泰壬戌三月五日享年三十八以某年某月某甲子於某所娶元氏子一方七嵗女二長適進士胡庠次尙幼其銘曰

有茂其姿而嗇其施怛悼唶悲是將曷推不顯其垂視我銘辭

呂正將墓志銘

正將呂君卒越明年其弟思忠思問擕其孤瓌以母氏梁夫人命持所爲君行狀泣謂髙郵陳某先兄不幸其與子遊舊矣敢以墓銘請某惟昔嵗客行都獲交君知之甚悉其見敬愈吾知君不容以不文辭君諱思恭字禮夫東平人世業儒曾祖震娶楊氏通經好文元祐間徙京師蓋有志於學也靖康初南渡家於杭祖安道娶陳氏父興祖今梁夫人其配也幼失其父偕二弟事梁夫人幹蠱外醻應肅給遂推擇而仕積官自承信郎至修武郎職初樞密府屬次親王府次監左騏驥院次樞密院正將不及赴受知當路則徽猷閤待制宋公之瑞顯謨閤直學士樓公鑰內相髙公文虎大著楊公寅尙書劉公徳秀左史陳公讜右司林公桷薦揚諮委甚至始梁夫人娠君外祖母夢神擕偉男子闖門翌日君生魁梧丰潤符所夢識者曰是呂氏慶也弱不好弄旣長果亢其宗惟以奉親爲樂色難志養無所不用其至仕須次不敢逺親夫人未寢不敢退夫人飽食乃甘夫人疾藥物口乃進饘粥手以食嘗病君奉事劬頓防不救營爲細大與二弟孰議則曰於母故罔或敗事治家嚴而不苛紀緒撿押截然也二弟謹守爲令族君器度凝重性宇粹溫居官防勤自將與人交務施而不責報人以匱告多輟已有袖畀之有所予惟恐其知人或負之輙自責曰某時某事似有愧宜得此行孚於人翕無間然及其卒中外聞見咸痛悼如至親二百相弔曰捐當取之金以惠其下寧復公里閭之財際者相告語嘗起母病折劵以利我公叵忘城東民尢孺慕也曰甲辰之疫吾輩不腐胔吾微知之公實生我凡君刑於家媚於官徳於人其懿如此然皆自事親之心推之理委也必源其徒然歟君好賢而語上愈於已禮之惟恐失色辭勉子弟以學常誨之吾不得逞於書惟是慊然其令聲懿行乃爾人皆曰是天資媺是固然然孔子於孝必歷言所可移者孟子謂治民信友悅親其本也君之賢吾得之源委也非耶女弟二長適元氏已亡甥二女甥一婚且官皆君力封殖之次適趙氏君娶張氏先君二十四年歿後娶江氏元祐省魁衍之族也子瓌進士女二人長適承信郎張思義次早世君生於紹興庚午四月二十有六日卒於嘉泰攺元四月十日將以某年月日於錢塘履泰南鄕積慶山之原祔先塋也二弟念兄之切置不食頃子孤立尢所感故爲銘曰

望之儼乎其容也卽之裕乎其洪也宜於官施於人愛而周節而通也遡之源孝之充也嗇於邦家則丰也燕儀斯惟無窮也

徐氏墓志銘

眀之定海多隠君子其儲徳毓操家政可法如劉君宜之最其優者究所以致此實內有彊助其配夫人氏之力爲多夫人生於慈溪之徐氏歸於劉君有二子二女其孫三其女孫四其曾孫男女三方其在家女徳婦儀與性而俱不以矯揉曁爲劉氏婦承以順迪以義惎以禮遜延士輯睦鄕閭治生不貪予人不靳然不害其優裕用能植立門戶爲持家者表式其遇子若孫嚴毅而不失愛誨誘而不云瀆擇賢師儒授以詩書裏之可教而無力者館贍之爲子孫友逮今庭蘭侁侁儀觀偉甚儒業有聞皆夫人啟其源自幼至老徳日以茂譽望隨之鄕人誨其女必曰盍法是第其族姓必曰劉氏有敬姜焉見貪嗇者必嗤之曰不愧徐夫人乎享年七十有八生以某甲子歿以紹熈壬子十月二日其謝世後劉君防年而家道益大以治長子某次某未仕長女適某次適某皆先夫人卒某某某孫男也業於郡序孫女長適某自余與曾孫男女皆幼平生孳孳懋徳聞人善奬導之恐不遂耳毀訾之言輙不怡素喜佛書屬纊之際超然而逝若釋氏所記者夫生爲鄕曲師歿以壽逺若邇猶曰胡不百年嗚呼眞不愧古圗史賢哉某宰是邑其長子某懷經來客久彌敬一日踵門有請將以來年春偕先君合葬於香山之原不可無銘非子尙孰宜爲廼爲之銘曰

婦徳丰世道隆備厥躬始以終我銘之詔無窮

洪氏孺人墓志銘

孺人洪氏某郡某縣人家蓋甲族祖若禰皆有隠徳嫁爲同郡今房州司理余君澤之妻始其歸君猶從事場屋孺人經理其家務俾得専力於學歷若干年果得祿孺人力爲多在夫家克勤撫童賔祭躬女工寧自約不私所有接親姻無廢禮撫童不失恩知人緩急周其乏惟力有謀焉畢其忠或有所規警人素敬之以故多樂從淑姿懿行纎悉不遺姑氏寢疾久左右省侍饘粥藥餌非手不進凡枕席濯瀚寒燠起居咸孺人焉是仰凡三嵗無少怠姑屬纊執其手唶曰汝若是吾何憾人以爲難舅通直君旣鰥處性嚴重孺人侍奉順承不失色蓋十五年曁其卒有庶女二已子撫之爲擇佳室以歸伯氏以毀繼殂其室他適其孤二收育其男女𨿽偕其母往孺人顧卹撫存皆不殊巳生人尢以爲不易於其難者饑食渴飲然余優爲之士君子或能之孺人則無愧是足以業家法後佐佑其夫旣仕矣推於諸子誨導之諄復備切皆儒其冠駸駸有立其生以某年某月某日年若干爲余氏婦享年若干而歿時慶元乙夘三月七日也男四人某女四人長適待補國學生石必簡余在室孫男四人某方從學孫女四人皆幼將以某年月日協吉葬於裏居北原髙蓋山之下孺人未旣歸識不識愛敬慕效之司理君居官所孺人家居以歿用是莫不慊焉爲之慟司理君父子哀摧痛悼求銘文於予予與司理君爲寮於房其子某又從予逰而惎以學嘗答之以書者故不容辭而爲之銘銘曰

婦儀之秀母道之茂女徳之所應有曷不百年以衍厥後彼固存者永世不朽

安人曹氏墓志銘

安人曹氏婺之東陽人祖某父某隠不仕歸於郭氏爲今揚州通判某之妻奉舅姑敬以愛接姒姊穆以順施於中外歸重無間言治家儉勤隨事區處不禦以嚴而不爽節度家以益振其所以奉烝嘗延賔旅必躬親之丰備辦集皆如其志而其自奉取足而巳衣楚楚則歉然耳目玩好若凂焉者至於閭裏窮匱賙之無靳色安人兄弟早世母繼逝捐私蓄振之其送終之費一切爲辦治其赴義甚勇率如此偕通判公宦遊言未嘗及外事閒禦童僕嚴且宻及倅維揚安人病不克偕語別勉以防勤諄諄也生於某甲子卒於嘉泰辛酉七月十七日享年六十有四男子三長昌年次昌時季昌宗皆業儒女子四長適成忠郎王觀國次葉浚次應淙皆進士次承節郎趙汝樞孫六人女孫四人尙幼以通判再遇郊恩受今封將以嘉防癸亥十二月十八日葬於紹興府上虞縣上云鄕皂李湖順嶼之原求銘於髙郵陳某某通判公之友也宜爲銘嗚呼安人在父母側已著淑聞施於夫子婦道以修母道以隆家政紀緒斬斬乎以媚於其官儀於其鄕胡不百年聞見興嘆然安人學釋氏有得其淑質懿行書之皆可無愧賢哉銘曰

爲婦而婦君子譽處爲母而母帉燧繼武自家而鄕有挈其矩善始以終了彼旦暮順嶼之原松茂栢廡亙嵗千百來者燕裕

致政朱公墓志銘【代人】

致政朱公旣卒之二年其子紱走書吳門謂其里人羅某曰先君襄事有日當有銘捨子誰宜爲某不克辭姑次其行業始末公諱某字某撫之臨川人曾祖某大父某考某皆不仕公幼而悟敏學力超邁志未竟考以家務委之細大區處無遺慮家富而行益修親說之謂吾子克家而孝撫一弟謂吾兄視吾猶子其族人稱其洪毅曰嘗陵之不吾較也其鄰里鄕黨賴其訓惠曰頃邑荒政有緒公則主之至減直發所有谷富室取則價爲平建東西塾於家受業者赴之待之與其子均蓋其資質淑茂進善累徳得之自然繼以不怠古所謂篤行君子者歟淳熈丙申甲辰慶壽之恩霈再授修職郎夫人陳氏賜冠帔以其子士與鄕薦故有此拜乙巳八月十有六日以微疾卒於正寢享年八十有三子男六人紱綬綺績士紘女一人適進士侯賔王先公五年卒孫男十二人損復之丰之渙之震之謙之漸之兌之益之履之革之升之損早卒丰之亦嘗與鄕書余方就學孫女十三人長適進士吳廷秀余未嫁曾孫男二人將以丁未某月某日葬於新丰鄕之奧原某與其子士偕遊場屋故得公爲詳嗚呼士抱所有不克時施有淵渟無雨施古今所嘆然其裕於躬刑於家孚於鄕足以示規檢無窮使凡爲子弟爲家景其風將曰九原可作則亦可以自慰銘曰

內之充甚粹而醇嗇厥施積諸其身家而鄕罔底於君羨以儲利其後人

丁君墓志銘

士生世以才若徳旣其窮達則命存焉君子知人且知天閱古今無怨尢卽丁君之初終益信不疑君信之懷玉人樂鄂渚土風因家焉儲徳植操輩行古特立士其事親孝其行身謹其持家和而節其知識閭裏推其賢服其化頗被其振拯凡士所當有者君優之求所以然蓋由學問出君幼則嗜詩禮工著述奉親應物之暇書不去目從師友四方不憚也如戴公防先官儀眞苖公昌言在秣陵率諸弟從之遊其文新奇渾厚落筆數千言一舉於鄂與弟之煒聫鑣忌者以土著借口訟而聞罷君怡然不沮而志加勵自淳熈甲午三舉於漕闈皆與計偕則以助邊補授而試然皆屈於春官人爲君憤唶不平君若不聞益懋於業爲古學計其逺大者家有室舊榜延桂盤薄其中焚香盥沐課未見書詩與气益昌名與業日隆諭子侄以不倦不息諄諄焉蓋其學有裕其徳義不餒益知士之行由問學乎出盡善無議也而不得齒一命以卒惜哉夫積諸身者可及諸物行諸家淑諸鄕閭者可施諸君推諸官而事與理違君子天人之說至此猶置之歟君之卒紹熈二年十一月壬子也享年若干曾祖某祖某父某皆不仕而儒其家收書教子汲汲至君父子而盛四弟某某早世某不仕某見官襄陽娶章氏生三男曰某某某克嗣其業長女適進士江某次適成忠郎趙某將以某年月日祔葬於先君之兆以某與君厚且知之審來求銘銘曰

驥也不使馳於千里玉也不使器於璵璠能其人不能其天理則云然其不容沒者世所謂方賢也

太孺人王氏墓志銘【代人】

孺人王氏其先有名宰諱肇者起其家繼是登甲乙科蟬聨有人孺人羣從兄弟也占籍撫之崇仁髙祖徙宜黃家焉曾祖及祖日章父徽之孺人早孤隨母饒氏適崇仁之王氏曁笄歸於居士繆公昭字公著孺人在家爲淑女旣嫁爲賢婦訓子持家爲令母爲慶門中外懷服閭裏師仰豈苟然是有徳焉而其資質之純詣識趣之髙逺足以行之故也始嫁也繼姑李氏嚴甚不假子婦以辭色孺人獨能得其驩心居士簡淡事不嬰慮孺人區處分畫井井不紊居士旣下世則以興起門戶自任治生外延名儒課子孫以書其後薦名禮部相屬也而貲產眎昔亦三倍增其處骨肉之間特厚聚居千指穆如也無間然者娣姒有寡居者幼稚林立夫人撫愛逾己所生家法整整而待下有恩意凡臧獲一人服役則全家仰食環其廬不自炊者蓋數十室性不嗇於財振貧窶恐不力女之不能嫁喪不葬倚夫人而辦自內之使令外而鄕社不知其防惠於逺近之人及門無不售之物負劵無必得之誅平生蒸嘗家廟而巳老佛之徒禱祠福報之說一不能入至有所丐請則亦不拒施予自其天性豈寧惟是舎東樂陂漑田餘二十頃岸善頽業田者病之夫人嵗任修築有田之家坐享全利不與其勞費賙卹之博且果於及人如此性剛明人不敢犯有觸其怒尋亦置之不念也凡簿書出納一過不忘陰陽五行百家之說皆能知其義生於政和之辛夘至紹熈辛亥以終享年八十有一少疾疹耳聰目明生啖寒茹壯者不逮也嵗時爲壽子孫後前濟濟侁侁人欣慕之當淳熈甲辰我壽皇上文母壽以其孫嘗與鄕薦封太孺人嵗丙午髙宗皇帝慶八袠加賜冠帔是皆天所以爲厚徳報非耶夫以富壽康寧加以好徳與國慶澤者再寓世可無憾然歿之日不惟子孫戚屬摧毀攀慕而鄕鄰揮涕咸興胡不百年之悲是何從致徳之所感而人懷慕有不能忘自然也徳偉矣亹亹焉曾未始有其有不防老氏所謂不徳有徳者歟男三人漸先夫人三十三年卒次渙洪女三人長適某官羅次進士曾參裔次修職郎前福州閩淸主簿羅衛男孫六人長進士驥次謙康仲騤皆鄕貢進士女孫七人長適某官李次進士曾匯越七年卒次進士羅黙次進士羅余次國學生羅勲余尙幼曾孫五人女四人夫人得疾卽自謂不起預言其期旣革呼子孫前人爲之誨皆可佩服言畢逝矣乃其所期日十二月之丙子也夫人有得於中者超卓如此推之於世有本者固如是哉將以某年某月某甲子葬於所居之水北曾潭之先塋而以銘文見屬某方縻朝紱母氏且老不克歸營襄奉以爲大慼謂某捨汝復誰宜爲銘夫人於外孫惟某爲獨厚不以常兒蓄之某今者謬綴班聫不失其身者思所以報期待也恭惟此恩深重叵醻又其得夫人行實之詳莫吾母若然其所述亦槪舉有不容詳盡者銘曰

持之有常無爲爲之徳之盛也望之士君子其猶病也允矣夫人得之安行取之性也刑之鄕本之家侈其慶也曾潭之原松楸郁然尙百祀之敬也

安人張氏埋銘

安人髙郵新安裏張氏女也歸於同郡陳某里不喜士人始嫁莫不以壻儒爲嗤防安人獨陰自喜某貧嗜書安人捐所有佐費且幹家政某得以登乙未乙科尉繁昌職吳門教宰明之定海通守房陵安人同食其祿凡二十有四年乃卒始某免白丁安人澹如不攺常日問之曰此自吾命何喜陳氏泰於舊安人猶初度也其臨子弟其處室接物婦人應無者不屑爲之於儔輩不一小異其佚樂報享亦倍其類生二男子師文師是皆鄕貢進士孫尿扆皆進士封孺人再封安人以某官及格故其生以紹興壬子十一月十一日其歿以慶元戊午三月十四日嵗庚申葬於華村之西原蓋近其父母家云將塟夫陳某廼爲之銘於墓之左偏

熊氏墓志銘【代人】

夫人熊氏世爲撫之樂安縣天壽鄕人旣笄歸崇仁吳君某時吳君已授室慕其名徳故樂從之吳君有聲於爲儒旣壯請舎貢數屈於有司唶曰吾自揆可施於國無路以進施諸家可乎夫人譬解且贊之曰翁才徳如此顧不遇命也淑諸子可也佐其營理不遺力家遂以饒吳君卒生防男其三夫人出也繼而異其居所得產薄甚然不以介懷其後家道日益給足享年七十一而終其生以宣和之癸夘其卒以紹興之某甲子其持家鄕人敬慕旣歿咸取法焉夫人卓有髙識思遵吳君志篤意教子余不甚經意每立三子誨以勵業曰汝無以立於世孤先人望非吾子也始其別居僅有米一囷屬親舊擇師果吾卽予是粟外此吾無有得師嚴甚三子小遻怒之往往過當夫人喜曰自今吾可無憂用是三子爲舉子著名而長子某被某年恩廷試名在第四夫人不靳於財宗族有不給凡老病若吉凶隨多寡賙之已之衣食取不饑寒而已性嚴毅不喜飲酒時召諸婦戒以異姓共處當遵義忍事聞者凜然服行之幼長雍肅嘗嗤世人徼福懴過一諉之佛書所行則多愧胡爲耶其言與行率不悖於道法可不謂賢哉陳氏吳君配也生一女適邑人進士繆興時再娶王氏生一男曰某一女適樂安進士周鐔夫人所生長曰某次某某今廸功郎新吉州萬安尉孫男十人某某曾孫三人孫女五人皆幼將以冬十月二十七日歸塟於浮原天寶山下走書行都求銘於里人羅某惟夫人資稟髙邁守之彊行之果其篤於教子古敬姜孟母固應如是而起家應時無一可議不書之無以勵俗且信後故爲之銘銘曰

炳識以爲之原蓄徳以培之根以大其門以澤其子孫以善其鄕載之公言孰吾取規敬瞻此天寶之原

李公行狀

論士以賢古也後世去取以貴若勢果貴勢乎取則淵憲窶人子而季孟師尊至今絀千駟之齊而賢西山餓夫仲尼其私且矯乎士抱負偉然局不少施以歿其庸沒諸吾所以直書李君之行於古或無愧君諱知柔字望之家儀眞之珠金沙居郡庠爲進士工文辭眾推之晚年定遷城東隅居面江曰児從學無便於此弟知剛今廸功郎新和州烏江縣主簿花君知彰亦興君同其母二弟與君幼同居長同學怡怡切切始末無間言後異居推其財於二弟爲多君篤孝壯且老念親不衰有柴地嵗貯所收専爲追逺費一簪不他用孝友之行著矣人以匱乏告視其力賙之咸曰是宜掇危科享上壽爲有徳報疾作竟不起壽六十八學充矣不得爲一命吏聞見者唶惜之旣病諗諸子汝曹植立未副吾望貧無以爲學士公患汝幸也田足以自業居足以自庇置書愒日吾目不瞑汝不愧名教乎無一語及榮利事結纓易簀於以見先哲所學君之識過人逺甚危惙所言不失其正賢矣哉曾大父某朝奉郎大父某朝散郎父某隠不仕皆塟於儀眞之東山母孺人周氏妻楊氏洪都龍圗公之孫女四子長大亨幹蠱爲優次大節大鑑皆鄕貢進士幼大異出後弟知剛女三娘四子兄也適馬堯佐孫男六孫女七君生於紹興甲寅嵗之二月五日卒以嘉泰元年正月二十七日塟於楊子縣嗚呼才則見用有則見知士宜然也亦孰知夫用而知之有不盡其燕裕未旣也手植三槐者待諸其子李固一代名徳其先世豈果抱闗君之不盡者未勝計而其二子取賢書如掇視經史饑餔俛取然其大李氏之門而侈君之澤倚而需可也予得而並書之

江湖長翁集卷三十五

欽定四庫全書

江湖長翁集卷三十六

宋陳造撰表牋

太上皇帝壽七十加尊號賀皇帝表

聖孝有格慈闈晏享於遐齡皇文煥陳寶冊誕揚於大號觀防通而行禮盡愛敬以事親誠罄九重驩均萬防竊惟元聖體道人而之天大君顯親名賔其實天與徒故享壽祺而有永實旣浮則播徳美於無疆載籍以來其事可考髙辛著在位之載曾號榮之靡聞唐帝上應干之名揭親徳而粗備肇觀盛際不講靡文蜚英騰茂之罔逾亙古窮今之創見恭惟盡舜之養繼周以文方璇穹保佑於嚴君必玉檢鋪張於偉績展采錯事三辰交驩揚輝奮炎萬世彰信臣叨居外服幸際昌期玉巵方舉於漢儀瑤墄莫陪於虎拜隘千二百嵗授防於萬斯年追五三六經大書不一而足

立春日賀太上皇帝慶七十表

頥神間燕揭舜徳以系民介壽永延齊堯年之在位建天序肇發生之日宜皇家疏寛大之恩凡在見聞咸均鼓舞竊惟仁沾夷夏本乎爲天下得人世享治安孰不祝聖人使壽況乎躬撫中興之運茂凝退養之休緜寶防神授之祥受聖子日嚴之事從心不逾矩道承宣父之傳修身未嘗衰嵗過有熊之永在希有濶逢之令典見重熈累洽之昌期恭惟道大莫名功成不有廣運而奄四海措俗妥安難老而雕三光自天保佑將八千春秋之未艾適五百甲子之甫周嘉與函生同瞻盛禮臣適拘守土徒切望云奉漢殿之觴莫陪百執偕華封之祝倍激寸心

賀髙宗皇帝慶八十表

雞赦疏恩巳講號榮之奉玉巵稱慶旋當震夙之期俯偕率土之歡共上後天之禱恭惟道傳列聖統接百王謨烈光昭如文武之共處晨昏色養備曾閔之所難格天瑞之鼎來喜帝觴之屢舉神防錫羨介八袠之遐齡電樞屬辰衍萬年之洪算某屬玆守土徒切望云以天下而養親身逢大舜祝聖人而使壽心慕華封

壽皇聖帝加尊號賀皇帝表

肅嚴鳳駕祗造親庭誕揭鴻名推尊聖徳凡屬聴聞之數孰非鼓舞之深恭惟得道之傳奉親爲恱六府三事大禹克承帝功五日一朝漢皇蓋有家法謂淵懿之妙欲推其盛然形容之際實彊而名益隆無上之尊丕衍維祺之壽煥聫寶冊前奉珠庭若帝之初蕆上儀而嗣講丕天之慶掩振古以無前臣服采使軺馳神魏闕想云趨之列辟獨阻造廷偕葵向之斯民徒知擊壤

賀壽皇聖帝受尊號表

怡燕閒之神授聖有托受徽懿之號嫓天其尊亙今古以用光奄華夷而胥慶臣聞聖人所爲不可以形容盡神心之妙亦難以稱謂求然人主事親之誠敢忘歸美而天下被化之久咸極推尊上所不得而辭禮之所謂至盛恭惟繼堯而治天徳用寧咨禹之功已憂庸釋茂神聖簡寛之化奄帝王號名之隆古與徒亦天與徒壽必得則名必得煥成寶冊祗奉慈廷疊矩重規侈慶源而未沫展采錯事揭丕則於無疆臣夢想中宸身縻外服覿丕天之盛舉莫預造庭同率土之含生第知擊壤

賀皇太后牋

禮奉未央親顏載說慶叢長樂母道益尊凡屬聴聞率同忭躍恭惟輔堯爲治授舜承顏歷熈洽之期一嚴閫教佐揖遜之舉再定睿謀屬嗣皇極尊親之誠推顯號爲隆古之冠展采錯事三宮均驩騰茂蜚英萬世彰信濬慶源於孫子逺曁云來侈樂事於邦家益駢祉福

賀壽成皇后牋

明主奉親極推尊於聖徳皇家衍慶實立本於坤儀揭熈號以嫓天見盛時之冠古恭惟承堯滋久輔舜無爲措時三登繼紹興之至治儷聖一意承長樂之驩顏方嗣皇孝治之益隆宜慈極徳名之兼懿𨿽天地之大不容繪畫然仁聖之妙庶或形容揚輝奮炎擅一時之盛事燕孫翼子垂萬世之洪休

賀壽皇聖帝尊號表【代石湖】

享承顏之養親付萬防受賔實之名妙參三極中天叢慶率土均驩臣聞至人髙謝於聲稱妙道豈容於言議天地之運固不可繪畫索乾坤之象或亦以健順名況聖主奉親欲罄推尊之懿而慈皇體道玆當極治之餘仰鴻號之載熈宜上儀之丕蕆恭惟繼堯爲治旋底三登咨禹畀疇式歌九敍凡授受相與一道而孝儉獨冠百王從姑汾四子之逰衍箕翼萬年之慶退藏於密合乎人固合乎天何事於仁得其名亦得其壽玆勤檢玉前奉凝旒駢祉福於一家掩風馨於二典臣縻身香火矯首雲霄想祕殿之班莫偕率舞追鈞天之夢徒有馳神

賀皇帝表

祗欵慈闈誕揚鴻號懋帝功之極盛擅美無前卽聖徳以彊名推尊敢後邇遐𨿽異忭躍惟均恭惟繼統而興奉親爲說九功惟敍克祗禹命之承一道所傳盡得舜心之正一遵勤儉庸守盈成謂親恩之大欲極於形容而天徳之妙固難於摸擬玆嚴檢玉之奉用效運衡之窺益隆無上之尊丕顯盡倫之聖增光古昔叢慶朝家臣夢隔帝居身縻琳宇覿丕天之盛事莫預造庭同率土之含生第知擊壤

賀太后牋

上號名之隆親顏載穆衍邦家之慶母道益尊凡屬見聞率均抃蹈恭惟儼聖君而立極體坤徳以廣生人法地地法天克全道妙堯傳舜舜傳禹一本睿謨方嗣皇極尊親之誠揭懿號爲振古之冠蜚聲騰實顯盛徳之形容正國自家襲丕天之祉福豈特掩典謨之巨美抑將示孫子之宏休

賀壽成皇后牋

明主尊親上儀載蕆慈闈叢慶懿號兼崇凡屬見聞均玆鼓舞恭惟嬪虞輔治咨禹懋功歷三朝一道之傳佐萬國重熈之盛坤順乾而載物迄底生成月承日以爲明並稱臨照方嗣聖祗勤於孝治宜母慈同舉於號榮揚煇奮炎侈一時之盛事詒孫翼子垂萬世之宏休

賀皇太后牋

賔實之名尊親敢後自家而國積慶有源上儀肇舉於中宸盛事獨超於振古恭惟睿慈偶聖柔順應干如月嫓日以麗天亶資合照曁禹嗣虞而繼統旋底阜民輔孝治於明君侈榮號於慈極尊獨推於無上壽益衍於維祺騰茂蜚英掩百王之景鑠重規疊矩示億載之宏休

賀防慶聖節表

夢日開祥撫千齡而接統後天效祝緜四海以傾心凡屬生成均知鼓舞恭惟聰明稽古信順尙賢離明善繼而皇圗底寧常久用亨而廣宇丕應罄小心而事帝挽回太和躬至養以尊親晏享多福惟有大徳者得其壽蓋無能名而則之天旋屬虹流之辰茂膺川至之慶臣限拘持節阻簉奉觴奇齡之邁五龍欣逢聖旦率舞之同百獸儼近天威

又

里社鳴而啟聖震夙生辰葵心傾而向陽坤維仰徳居匪遙於禹服祝請效於堯封恭惟稽古有爲繼明而治資兼仁智動合祖宗孝孚華夷超冠今古武不殺而品物自遂刑防措而一夫靡寃故言天有驗乎人而大徳必得其壽適華渚流虹之旦馳寰區就日之誠臣𨿽近皇居屬兼漕節奇齡邁莊椿之上但頌延洪率舞同舜陛之前益勤夢寐

又

龍飛協慶肇臨載夙之辰鼇抃均歡共祝無疆之壽內外百辟古今一時恭惟見堯而知紹聖之治離重明而善繼干行健以時乘寅奉兩宮躬曾閔所難之行增光列聖掩周漢而下之君無能名而則之天有大徳者得其壽適屆虹流之旦茂儲川至之休臣屬在驅馳倍多鼓舞受夫帝祉固知天子之萬年偕此民謳願效封人之三請

又

萬寶告成偶珍符於夢日九州丕應祝遐算於後天凡屬燾持孰非抃躍恭惟聰明齊聖信順尙賢歷數在躬祗承大禹之命天地合徳紹隆虞舜之華色養奉兩宮之歡心傳探二聖之妙惟有徳得其壽蓋言天驗諸人肇臨震夙之辰咸瀝誠忱之禱臣屬拘持節阻簉奉觴奇齡髙邁於五龍欣逢聖旦率舞願同於百獸儼在帝庭

又

祥開夢日方良月之就盈誠切望云率後天而效祝千齡協運四海交驩恭惟陶鑄百王粃糠眾甫繼堯而治乎帝華之重咨禹之功畀以神器之大怡神而友造物釋負而置萬機蓋治身以道之眞宜大徳則壽必得華旦適逢於繞電遐齡茂介於增川臣秉節畿封馳誠魏闕偕千秋金鑑之獻猶阻造庭紀萬嵗崧嶽之呼或能泚筆

又

推里社之鳴辰載逢於震夙效華封之請祝咸曁於坤維凡屬燾持孰非鼓舞恭惟聰明齊聖信順尙賢勲業五三六經之傳太和二十八載之久堯父禹子古謂無憂帝興王成躬示其法釋負置萬機之重褰裳從四子之逰蓋身佚樂則年彌延而仁滲漉者帝所佑信大徳得其壽宜言天驗諸人適當電繞之期自衍嵩呼之算臣庇身祠宇矯首帝居奉萬嵗之玉觴莫窺盛禮上千秋之金鑑敢後羣工

又

渚流虹而啟聖良月就盈葵傾日以頌君後天難老一人有慶萬壽維祺恭惟恊帝重華如周過歷躬神武而不殺掩帝王極盛之功得歡心而寧神盡曾閔難能之孝格天心之眷佑宜睿算以延洪適甲觀告祥之辰誠均夷夏罄華封使壽之請固等岡陵臣夢阻帝居身縻使節億齡滋永企瞻南極之星三舎匪遙尙逺長安之日

賀明堂禮成表

因時謹禮告成萬寶之秋配帝禋先毖祝九筵之室純誠昭格熈事備成恭惟統輯羣元防稽列聖圜丘薦灌殫精意以屢親重屋揭虔備縟儀而間舉復罄一純之報恪遵三嵗之規敢以宅憂而怠於靈承逮其竣事則受玆景貺星宿漑潤協气泛浮乾坤淸寧皇心娭豫翕羣靈而頽祉緜奕世以垂休臣持節畿封注心魏闕望侍祠之冠佩莫近淸光偕擊壤之黔黎賡歌盛事

賀正旦表

千載題期膺璇穹之眷命三朝受籍罄海宇以來王載維嵗序之更端茂擁日新之純嘏凡居率土舉切望云伏以參四大於域中地法天而天法道著五始於聖作正次王而王次春欽歷象以履端本中和而鼓眾庶方丕應百福惟新恭惟發政施仁承天從事慶綿慈極新唐堯在位之年祥著珍圗衍漢帝聞嵩之嵗適迓舒長之旦同躋仁壽之氓臣偶此令辰叨居外服奉玉觴而上壽徒傾就日之心攷瑤歷以卜年願效後天之祝

賀攺元表

函三體極繼聖治以匹休謂一爲元端宸心而謹始凡居率土同切望云恭惟幹健自彊離明麗正龍樓問寢不違五日之朝瑤歷告祥申衍億年之慶惟視大始而正本宜和萬民而面王於昭繼志之勤用祀奉元之號揭玆正朔同彼車書臣忝與使華竊窺帝意謹持盈之治蕩耳目以一新大接統之稱曁華夷而四被

謝賜歷日表

禦四時之气肇自履端頒一札之書庸昭惇本布此劭農之政首諸持節之臣俯與民編仰孚徳意恭惟寅恭事帝惻隠臨民管天地之覆持嘉生鹹遂握陰陽之遞代元化曲成自璿璣玉衡之齊底攝提孟陬之正將嗣迎於丰嵗爰申錫於成書舉是含生孰非拜賜臣敢不驅馳原隰勸課農桑𨿽帝力之何知各安耕鑿俾田功之克謹仰副生成

又

課淸臺之歷庸謹夏時頒太史之書旁周禹服凡王春之所被仰帝意以交孚恭惟彌綸兩間甄冶萬有神防錫羨介親壽以永延緯星儷明格天心之純佑上稽幹運欽授人時正躔離望之經節析因夷隩之事莫重履端之命俯咨共理之良臣敢不存問閭閻服勞阡陌政捐苛細庶息斯民愁嘆之聲職布中和冀迎嗣嵗丰登之慶

又

襲堯之爵仰聖主之無爲行夏之時劭農功而有敍一紮謹人時之授萬方何帝力之知恭惟歷數在躬天人助順陰陽寒暑璿璣玉衡之以齊震兌坎離攝提孟陬之旣正躋斯民於盛富納品彚於中和臣敢不祗奉成書恪勤所職務農重谷少裨大君育物之仁薄徵緩刑庶迎嗣嵗至和之气

又

欽崇天道敬授人時課巧歷於淸臺具嚴聖作分成書於方國庸劭農功肆令繡斧之臣仰識璿璣之政恭惟至誠贊化溥愛法天髙拱帝功之成深惟民事之重五辰坐撫歷數知在於舜躬一紮下馳正朔宜頒於漢殿𨿽聖意亮陰之際體璇穹生育之心臣敢不仰奉至仁率先羣吏政尙慈惠用安析因夷隩之民瑞迎丰登庶捐嘆息愁恨之苦

又

奉一元而司契肅正夏時協五紀以成書均頒禹服凡分民寄仰識聖心恭惟挺徳睿聰承天寅畏心勤民事謹夷析於秋春緒正皇猷嚴勸懲於舒慘究幅員丰富之效繄把握陰陽之功宜一札之所臨率九農之胥勸臣敢不體玆優渥奉以恪恭代庖而布郡條𨿽無補報載耜而宣上意庶竭罷駑

謝太上皇帝淸安降赦表

親顏恱豫慶珍膳之復初帝澤尨鴻覃幅員而無外望堯云於咫尺拜漢札之丁寧恭惟約已奉親重華繼聖勤顧復之念曾跬步之不忘調寒暖之宜在承顏而惟謹小乖宣節旋就寧康喜慈極復遂於含飴宜皇恩誕敷而宥罪伏況太上皇帝陛下徳侔髙厚仁冒華夷有增二典之光丕享萬年之福方一人祗勤於色養惟疾之憂眷兩儀敷佑於皇躬何恙不已尋正周王之履從封楚府之錢無間邇遐均知鼓舞臣外持使節大識王言俯與編民效華封三祝之請更資汗簡紀嵩嶽萬嵗之呼

謝明堂赦表

九筵宗祀熈事迄成一札細書湛恩溥曁邇遐𨿽異鼓舞惟均竊以合宮班常實統和之所明主教孝昭事帝之誠𨿽天子必有尊惟聖人爲能饗間郊而祀得禮之中均曁有生咸防大賚恭惟受天眷命酌古禦時參華祖宗探妙經籍恪勤一意謹三嵗之揭虔並侑兩儀聫百神而腏食緝熈而懷多福斂用以錫庶民粵玆食土之毛舉被漏泉之澤三靈敷佑萬世無疆臣使事所縻帝居徒近執豆籩而奔走莫厠羣工之聫沐雨露之沾濡俯同一物之數

進布表

如天之覆外曁堯封厥篚之共庸羞楚產前件物出從荒陋制則單綀瘠土所宜謝女紅之纂組彞章有在瀝臣職之勤劬

聖節進貢表

祝聖主後天之算俯罄輿情舉海隅食土之毛無非帝力思效嵩呼之喜敢忘庭實之陳前件物珍毓山川貢修淮海多儀及物見四方來賀之心申命用休衍萬嵗無疆之慶

髙宗皇帝升遐慰皇帝表

爲天子父永作範於帝臨與造物逰忽乘雲而僊去普天之下局地靡遑恭惟道貫兩儀恩覃萬宇奄違鳳闕之奉空切龍胡之悲恭惟妙得心傳愛隆膝下遽隔承寧之養可勝哀毀之情仰兾睿衷俯遵禮節少思順變領臣鄰寛譬之言惟用解憂慰聖母摧傷之意

慰皇太后牋

祲纒慈極哀結中闈凡屬生成孰非摧慕大行皇帝陛下業光列聖仁浸中區萬嵗爲期養歘捐於興慶百身何贖攀徒切於鼎湖恭惟協贊帝功翊扶皇運方聖嗣抱永違之痛宜母慈寛臨感之悲少慰臣民用安宗社

慰皇太子牋

享天下之養方迓寧康悼仙逰之遙偶玆變故遐邇𨿽間糜殞可勝大行太上皇帝陛下執古禦今以堯授舜祉福施於孫子勲業光於祖宗奄違鶴禁之朝惟極龍胡之慕恭惟任隆主鬯誠切奉親方聖主哀摧滋甚天傾之感宜睿情寛譬益勤日致之思豈徒順變以節斯是曰寧神之大者

慰皇后牋

慈極永違悼天傾而地坼含生結戀紛雨泣以云悲閫政所孚睿情罙篤大行太上皇帝至誠贊化懿範宜家三紀題期修身可以治國九齡朕夢厭世去而上仙摧慕之深邇遐無間恭惟協成兩宮之教祗贊五日之朝奄隔承寧益深哀毀仰冀奉先而思孝少答民情無如順變以節哀用寛帝念

祔廟慰皇帝表

禮終襄事孝重寧神廟室有嚴僊遊來燕凡在生成之數可勝號慕之情恭惟親受堯傳益深舜慕助因山之禮川嶽效符奠在天之靈羮墻注目事髙振古誠格寰區冀寛天性之悲摧用慰坤慈之眷屬

慰皇太后牋

定不祧之禮參對三靈申罔極之恩儀刑萬葉凡居覆幬同極悲摧恭惟儷徳皇居協成聖治悼僊遊之忽逺瞻廟貌之儼存送終有加率禮不越伏願抑攀號之至性計詒燕之永圗上寛聖心俯慰天下

慰皇后牋

陵園毖固廟室崇成孝孰大於寧神禮用嚴於追逺恭惟宻佐龍樓之養忽抱鼎湖之悲恊贊聖心掃易月之舊制防稽祖武燕在天之威靈千祀流芳二儀薦社伏冀承寧天故寛譬皇躬仰用慰於坤慈俯亦安於海宇

祔廟慰皇帝表

襄事迄成寧神惟重爰考不祧之禮用昭罔缺之謨攀戀之深邇遐所共恭惟繼堯守位如舜慕親奉弓劍於橋山悲纒穹壤儼衣冠於新廟日對羮墻垂顯懿於無窮嚴繼承之有永冀思付托少節哀摧式遵遺誥之言仰慰東朝之眷

小祥慰皇帝表

慈極上賔痛無甚者天時已駛祥則廓然想淵抱之纒悲曁海隅而揮涕恭惟繼堯守位如舜慕親自驚興慶之違緬想鼎湖之隔思萬物莫爲之報備竭孝誠謂三年乃免於懷力行古制事光今昔哀動華夷當春秋炎涼之已周宜霜露淒愴之增感願思托付少抑悲摧

小祥慰皇太后牋

慈闈棄養天運如流望隔鼎湖悲纒長樂恭惟早偕多難同建中興方期萬年耆艾之祥遽有一旦幽明之隔藏稽山之弓劍徒想僊遊閱漢歷之春秋已周星嵗霜露之感君臣所同尊矧極於母臨哀有聞於天至願寛聖念少慰輿情

小祥慰皇后牋

聖主謹終力行古制天時遄運俄閱嵗周誠感寰區悲纒中禁恭惟肇偶龍飛之運久承鳳闕之顏斯萬年參興慶之朝遽一旦有鼎湖之痛屬玆祥制罙切睿情冀有以寛聖主之哀思所以慰天下之望

小祥慰皇帝表

聖君慕親豈哀摧之庸釋玉曆紀敍適寒燠之已周普天之涯蹐地莫處恭惟羮墻在念衰絰以居貫兩儀而與通行百代之旣絕盡謹終追逺之義聖者能之推節哀順變之規期巳逺矣願思托付之重少寛悲毀之懷

小祥慰皇太后牋

僊遊寖逺星嵗忽周痛結東朝悲纒率土恭惟作配上聖收功中興含飴九重當聖子躬問安之養乘雲一旦屬慈皇有厭世之心玆歷春秋之更宜深霜露之感冀寛摧慕以迪壽康

小祥慰皇后牋

頃自慈皇窅然厭代蠢玆率土摧若無生甫臨祥制之期益切坤儀之痛恭惟輔成聖治偕罄孝思躬服衰麄行古者三年之制感深霜露歷星躔二气之同可無寛譬於皇情庶以慰安於聖母

小祥慰皇帝表

仰慈極之僊遊邈焉寖逺稽攝提之嵗敍倐爾旣周哀切中宸感深率土恭惟慕親之篤亙古莫儔受精微之傳揭爲聖治念鞠育之厚備極孝思心注羮墻體安苫塊徳通天地誠動華夷方祥制之甫臨計皇情之彌切願寛聖性遵節哀順變之文庶奉母慈盡謹終追逺之義

小祥慰皇太后牋

海宇天傾慈皇仙去期云已久哀則有餘恭惟蚤擅媧皇之功光輔文考之治謂緜億齡之壽同享五日之朝祲遽結於橋山感益深於興慶甫玆祥制倍切皇情冀抑哀摧仰以遵遺誥之訓用精調禦庶少寛嗣聖之心

小祥慰皇后牋

聖主慕親之切亙古窮今海宇感化之深局天蹐地矧惟坤徳罙極睿情恭惟順事慈皇周旋聖孝屬玆一旦仙馭爲帝鄕之遊胡不萬年褘衣陪鳳闕之養期𨿽已久哀則未忘願抑至情式遵中制

髙宗大祥起居皇帝表【代石湖】

酌祖有臨尙玆遏密奉親爲恱可後燕怡再更祥制之期倍極皇情之感恭惟受舜之托見堯而知法度用彰彌切羮墻之念嵗時亟易自興霜露之懷然禮本稱情孝當養志願儲祉福仰寛三宮追慕之情用億神人俯慰四海勤劬之望

髙宗大祥起居皇后牋

服堯結戀彌惻皇心承舜解憂率資陰教禮無違者祥則擴然恭惟儷聖膺圗自家刑國共底天民之阜孰非祖武之繩弓劍已藏攀龍胡而寖逺羮墻如在悵駒隙之莫畱倐臨再期冀襲多祉庶裨養志之孝以燕在天之靈

髙宗大祥起居皇太后牋

太上神遊彌切羮墻之念慈闈淵抱每興霜露之懷奄屆祥除益深摧慕恭惟補天立極嫓聖膺圗輔三紀之垂裳靖四方而按堵仰橋山之結戀望斷龍胡悼羲馭之迅遷感深駒隙情則痛甚時方廓然願抑悲摧調珍膳玉食之禦益迎壽祉慰聖子神孫之心

髙宗大祥起居壽皇聖帝表

堯喪躬服舜慕日深悼天運之巳遄倐祥除之甫曁緬惟注想尢極增悲恭惟聰明憲天仁智冠古起積之俗處縗麄者三年盡大孝於親立標準於萬世竊思痛甚之念未憗廓然之時願寛攀摧益厚宣節仰順慈幄含飴之適俯安聖君問寢之心

髙宗大祥起居壽成皇后牋

服堯之喪莫攀仙馭輔舜之孝允屬坤儀倐祥制之甫臨計哀悰之彌切恭惟克躬婦道合徳聖心方慈皇奉親茂揚彤管之教適太上厭世悵然白雲之乘輔行三載之麄縗共示百王之檢柙劇神遊逺矣之痛適淵抱廓然之時冀抑悲摧慰聖心之養志益思寛譬奉長樂以含飴

髙宗大祥慰皇帝表

四海纒悲服堯喪而甫旣九重養志體舜慕以未忘逮此祥除可勝淵抱恭惟配天與合繩祖有臨孝理冠於百王道原得於三聖治而繼治坐臻法度之彰嚬有爲嚬益注羮墻之念方慈極畢縗麄之制宜聖君進寛譬之言閱駒隙之光感暑寒於天運問龍樓之寢叢福慶於皇家

慰皇后牋

燕髙廟之神百靈薦敬畢堯喪之服三殿纒悲情則廓然禮無違者恭惟道尊儷極教始自家端有姒之儀刑輔成聖孝想橋山之弓劍易閱天時倐屆祥除益深感慕冀迎祉福上解兩宮之顏永億神人俯偕四海之望

正旦慰皇帝表

親養奄違方宸衷之在疚天行已駛倐嵗敍之更端舉海宇以悲纒識君心之痛甚恭惟尊惟歸父契堯舜之相傳孝則動天𨿽曾閔而有愧五表始還於素幄三年躬服於麤衰簡防所無華夷胥感屬屆元正之旦遐追五日之朝想惟至孝本於寧神而節哀所以順變俯安率土之望仰慰在天之靈

慰皇帝正旦表

龍髯莫攀凜聖情之在疚駒隙已駛倐嵗律之載新凡屬幬持可勝局蹐恭惟色養之謹超冠古今孝思之誠感格天地念萬物莫親恩之報而三年茹服舎之哀緬聞異域之傾心咸仰中天而稽首況暑寒之逓易凡燧火之防更冀奉東朝之顏用承眷注勉遵先帝之訓少節悲摧

起居皇太后牋

更三聖之傳離明善繼極兩宮之奉坤徳彌尊格宗社以儲休自閨門而叢慶恭惟徳兼任姒教被家邦立極中興之初含飴累洽之旦助揚神化人法地而法天宻啟帝衷道傳舜而傳禹而況蘿圗增固蓂莢告祥塵外風光晏襲三靈之社壺中日月長稱萬壽之觴

卒哭慰皇帝表

祲纒慈極致養莫追痛結宸衷歷時斯久普天內外望日悲摧恭惟全大孝以奉親盡誠心而繼志茂隆聖徳有增上古之光申介親齡宜衍萬年之福瞻興慶以如在悼鼎湖之莫攀亮陰方仰於不言成事俄聞於易祭伏願少裁戀慕之痛注念繼承之艱恪遵遺誥之言益思順變欽奉東朝之養庶用解憂

發引慰皇帝表

親闈棄養天運如流栁馭戒期倐驚緬邈楓宸永慕尢極悲摧恭惟心合帝王孝逾曾閔掃易月之陋念親徳之難酬告因山之成悼僊遊之益逺睿斷夐超於今古哀誠丕感於華夷伏望少抑至情俯循中道式慰東朝之眷是誠先帝之心

冬節慰皇帝表

養違親極莫追五日之朝候變天行倐屆一陽之復眷流光之已駛仰淵抱以奚堪恭惟襲爵紹堯奉親如舜養志爲大收帝王力行之功承顏不違盡曾閔難能之孝謂萬年勤鳳闕之事廼一旦抱龍胡之悲邇遐無間偕痛天傾代謝不停甫臨日至想宸衷不已之慕結親徳罔極之思共願仰慰母慈俯矜民欲任大守重謀惟宗社之休順變節哀少寛霜露之感

又

親闈不待悼杞國之天傾嵗運已行書魯臺之日至悲纒淵抱痛極民區恭惟如舜紹堯傳心是道窮今亙古盡孝於家方勤興慶之朝遽紹鼎湖之祲報徳罔極緬帝鄕白雲之遊流光不居甫陽气黃宮之復共願納近臣之寛譬解慈極之悲摧力務寧神是爲順變

代趙提刑遺表

雨露疏恩許還官政陰陽爲冦莫究天年尙延屬纊之期少布戀軒之悃伏念臣受材麼麼逢世休明防足仕塗素佩教忠之訓致身朝列昔防越次之知繼三把於州麾仍屢持於使節罷駑自力期上最於中天試用罔功偶逃刑於司敗气衰得疢福過挺災思假息於淸閒用祈哀於洪造兪音賜可指里社以未前大數有終寧膏肓之容療將殞生於泉夜終結戀於聖時忍一死於須臾思片言之補報仰祈聴察俯鑑哀誠伏願力行帝王遴擇文武集和戎之福普曁華夷收偃伯之功用光今昔大孝念無窮之計慕親寛弗及之悲綏禦至和演椿齡於西極寅羞備奉供防戲於東朝儻天地之恩猶或聴之則螻蟻之願於斯畢矣

江湖長翁集卷三十六

欽定四庫全書

江湖長翁集卷三十七

宋陳造撰啟

答胡同年啟

宸廷唱第竊幸聫名仙裏效官庶將賴庇𨿽服勤於半載猶相望於兩州蝶夢空勞未遂朋簪之盍鵲音送喜遽承札翰之投玩文彩之燦然荷推褒之過甚不敏之責有靦其顏某官蓄徳宏剛秉心純懿粹學根於性而副以淵源之師友軼才畀於天而發爲黼黻之文章髙視儒先擅斗南之譽望增光我輩推天下之中庸白璧當價必也連城紫鸞過都迅於歷塊揮談間之珠玉已俛取於巍科展胸次之經綸宜優躋於膴仕夫何簿書勾稽之事可淹廊廟獻替之才蓋聖代取賢用望亦兼於用資而君子事上在朝或先於在外佇被日邊之詔檢歸聫雲際之仙曹尙其拔茅及此斷木某淮鄕冷族儒館孤生書傳囁嚅姑息肩於耕牧光陰蹭蹬敢妄意於事功殿名偶厠於羣英得飽遂霑於寸祿困而學又其次也尙餘任重致逺之心率以驥不亦可乎此實事賢友仁之志孤陋坐糜於日月光儀徒避於參辰捧云翰以細披覺茅心之驟豁慰人甚矣渴徳尙然承聞俶官期之裝不無敍鄊裏之別便郵屬我於以展此生金蘭之情下澤過君或可爲數日文字之飲惟是禮容之簡後更希徳量之含洪

答從遊三公啟

頭顱引鏡自嘆衰遲朋舊盍簪過防咨逮容投名於書社仍拜賜於云章陳義甚髙揆才非稱三賢者性資頴悟術業粹醇鄕閭傑出之英庠序後來之秀見所未見吞萬卷而有餘能問不能視寸長而必取辱當此禮有泚其顏使自任爲師是犯俗間之所忌若羣居講學玆誠儒者之當然諸公姑此爲功名之階此老亦與有文字之樂

寄柴教授啟

楓陛臚傳竊有聫名之喜芹宮教事偶叨交印之榮在齊年事契之最深乃今日從遊之云始況心期之不淺知天幸之居多差肩同采藻之儒屈指計及之日某官器凝塵表價擅斗南粹然冰玉之天資副以淵源之家學胸中河漢蟠五千卷而有餘筆底煙雲眇二百年而無此家誦太衝之賦人知白傅之名小淹簿領之司旋試師儒之職惟此邦蕞爾之甚陋而名士向來之獨多自旄頭彗紫微而爼豆不修則學舎鞠園蔬而衣冠防盡有識增嘆後生疇依迨二聖創述四紀之餘宜多士教養一新其舊所惜文風之愧古政須師席之得人元侯髙耿賈之才猶俯爲於文學退之收籍湜之輩豈止業於辭章爲學者司南其塗待先生日東其首某詩書冷族塲屋腐儒苦節半生妄作功名之計晚塗一第僅償燈火之勞官同元結之漫爲祿悼曾參之弗洎頭顱若是豈足爲縉紳之重輕門戶謂何未免計衣鉢之傳授陶家男徒黎栗之索景升兒貽豚犬之嗤端由一暴而十寒所以寸進而尺退論資刻日謂不待拜於紫芝遣子執經乃猶及親於絳帳想維賢者兼容之量重以契家相與之情必賜提撕曲加防琢儻賸殘膏馥豹一斑之許窺則振拔污塗驥千里而可附公來後矣予日望之小俟仲秋治牒而南尙得半嵗聚首於此與此老爲東道之主滿慰交情俾諸雛祝南丰之香長稱法嗣

復王尉啟

代庖無取暫屍采藻之宮仰斗爲勞久計及之問占鵲音之破夢喜魚素之到門眼爲之明驚朶云之蒨絢世所共棄辱華衮之褒嘉輙攄至陋之辭少答不貲之惠某官性資敏邵人品髙華破萬卷書孰測筆端之神物流三峽水莫窮胸次之詞源豈特維揚之雋人是蓋天下之奇士夫何從仕猶在中年蓋難售則其價可知而晚成者爲器必大花封暫駐少須下鸂防於前灘芝檢飛來行卽簉鵷鸞於中禁盡紓逺業用福斯民某筆硯寒生枌楡後進操觚試藝周旋嘗覘於風儀捧檄效官鄕遡但勤於夢寐偶郡庠虛席之次應賢守設醴之招幸何如之喜有過此卽今盥手披鴈足之赤書繼此班荊敍門間之半面尙容老退時並英遊下裏門而敬鄕人深所望者寫我心而見君子不亦說乎

答喬秀才啟

髙蓋迂臨已慰傾詹之素長牋見屬復增衰朽之光爛然防綷之文申以師資之請揆才非稱撫巳爲慙某人淮左勝流斗南奇士元祐名徳今見遺風臨川故家非謂喬木才跨鴈行之表人期虎榜之登夫何建功立名之秋猶復含酸茹苦之訴士當尙志人定勝天惟精於勤成於思持誠不苟𨿽困於心衡於慮傾否有期獨惜禮意之甚隆不知老衰之無取遽欲北面而受業豈所敢當譬如南斾而之燕未見其可若曰多暇來而羣居愛子以誠寧復有絲毫之隠起予之益當得諸磨切之間

交代啟

芹泮效官忝與士鄕之教期問戍獲承君子之規平時馳仰斗之心指日快披云之願望川塗而系夢憑竿牘以貢誠某官名世眞才幹邦碩徳全閩多士雋遊咸出於後塵當代數人我輩不勞於俯視人誦淩雲之賦胸蟠插架之書如金華老仙揭示江西之句法𨿽東京名士孰如叔度之量陂尙遲三字之聫榮俯爲諸儒而小駐進賢輔世已聞鶚牘之馳華國須人行拜鸞坡之命盡紓逺業用福斯民如某學舎陳人淮鄕冷族半生苦志艱難險阻之備嘗一第代耕勃窣媻珊而不進念吳門士气之大振乃今日浙郡之所推擇地而求輕六年之逺次攜雛以往冀羣彥之與遊想多聞直諒不無若人況老成典刑並遺成法撫初心而竊抃臨晚節以增輝坐廣文之氊等作諸侯之客告令尹之政佇觀賢者之風

答吉解元啟

得祿士鄕不廢詩書之樂依風儁軌正資道義之交未修執鴈之恭首拜朶云之賜某人天資粹頴術業深醇靑銅懷萬選之錢緑耳躓中塗之足成風妙斵賸傳絕俗之文造物小兒寧復憐才之意小耐詩人之喫蹇率多痿者之起行平心以須何恙不已如末章之示諭荷厚意之眷存不鄙廣文之無氊擬作監河之貸粟諾敢輕於季路飽恐誤於陶翁蓋欠餘未及於究知則取予固難於縣定儻其優裕敢後周旋

答曹秀才啟

佳客踵門喜淸譚之滿聴新篇落手覺病眼之增明髙山醻景仰之懷明月重暗投之悔某人際天卓識倒海宏才𨿽﨑嶇白眼之前終軒豁紅塵之表貴洛中之紙爭傳刻鳳之章摘頷底之髭行有化龍之便至於長城五字金薤千篇作者未見輩流詩人乃其餘事較之今昔平處猶可奴騷捐其緒餘惠然亦復膏馥我試效捧心之態少希過目之榮顧此平凡尙其防誨

答平江職事啟

老去作諸侯之客少慰塗窮朅來從賢者之遊庸非天幸喜披霧之伊邇忽朶云之墮前文辭爛然推予過甚某人東南之秀雋偉不羣意其已上於霄霏夫何猶滯於場屋天文可考尙魁宿之躔吳人望攸歸佇漢庭之防董某之疎謬意實傾輸論情道義之交言從此日屬饜文字之樂更判畱年

迎提刑趙殿撰啟

奉詔檢於中宸庀臬司於近甸慈祥之譽久巳簡於帝心察舉之權玆用煩於國老望軺車於一水傾喜气於八州先聲所臨有識相慶恭惟某官才宏而量偉識周而气充學必探原人仰河間之大雅言惟憂國上知子政之多聞中外踐更聲華藹著省蘭卿月能稱屢徹於九重使節郡符課最特優於諸彥竹有迎刃目無全牛恢磊特達今劉薴山精明不苛古於定國自廣陵委靡之歷載得賢帥指麾而一新黠吏履冰無復簿書之緣絕流錢在目未妨閭裏之詠歌信大手之所爲非常才之跂及惟全吳號浩穰之極在今日爲嚚訟之雄帝眷承流之宗英命宣止辟之睿化激揚淸濁肯専柱後之文獻納論思行副朝端之寄盡攄逺業用福斯民某受廛淮鄕苟祿聖世尙載籍之友未云滿其志趣事大夫之賢庶以博其見聞心則拳然人誰領此頃懷漫刺獲窺彥輔之天今坐冷官復邇晉卿之日此意所甚切者一旦不啻醻之蓋將靜觀設施追吏師之規模抑以進聆謦欬求時平之典故窮塗至願老境幸逢凜繡斧之生風卽有趨承之便上星辰而聴履得無攀附之緣

答潘解元啟【潘石湖甥】

滿聴粲花之論徐披振綺之文種種擅長無忌固知似舅諄諄見屬栁子豈堪爲師雅意莫酬厚顏可諱某人儒林挺秀學海窮源犀一角以標奇龜五摠而擅富外家書傳向來親得於傳衣平世功名政恐不容於袖手況石湖老仙之重望廼香山居士之後身語黙系夷夏之觀瞻欬唾爲天人之珍祕子是之學歸有餘師豈期謙虛俯逮衰朽所況愈下過采南箕北斗之名用心𨿽勞寧免野鶩家雞之誚予所望者君其圗之儻略去師弟子之稱得研窮古聖人之趣共儒宮之長日防經笥之奇勲豈敢終辭有足爲樂若曰爲處士而下榻未後眾人脫或問先生而摳衣其避三舎

答沈學諭啟

寂寞之濵來遊巳幸淸新之作見屬爲榮誦之俄至於再三佳處僅知其萬一推褒過矣環省缺如某人襞積詩囊深沈經笥固巳略月露風雲之態豈止深喉襟管轄之書踐履邱軻所謂聞而知者陵跨鮑謝固將俯而視之正自家傳得諸心悟玉屑棄而猶寶驥子墮而追風向窺短詠之舂容復讀長牋之典雅冷官增重遽延重席之儒老眼爲明快覩奪袍之手顧如衰朽忽辱題評文不逮人學終愧古念知者去仁者逺卽我夫復何求若今與居古與稽於兄豈其得計而諄復之辭眞若有得景仰之素巳不啻醻繼今講肄之餘綽有遊從之樂佇觀多士羣經收是正之功抑俾老夫一字得敲推之證久稽作答尢劇懷慙

答嚴上舎啟

希代至珍時許拜故人賜冷官樂事顧敢令児輩知已郁薦賢之懷聊謀承教之便髙文嗣至厚意莫酬夫士取其賢而不計窮通然學裕乎中則見於辭采有能去彼而取此加以彪外而弸中若公議未隳必褰裳而爭取如造物不予或按劍於暗投在今日而論才得夫君之畏友受八面之敵遊刃有餘看一錢之囊炊煙不起詩解頥而紙欲貴衿見肘而琴常鳴冥搜笑東野之寒處約有孟賁之勇誰遣兩窮之相值共嗟五技之何爲請姑就廣文之氊儻其得飽容徐貸監河之粟防有知音跂以俟公幸母鄙我

答髙解元啟

疲神鉛槧自憐獨冷之官照眼珠璣忽拜不貲之惠情隨辭至愧與感並道路風埃𨿽易動鄕闗之思山川奇勝玆可發气宇之豪有底悲愁尙形覼縷歸裝分槖定多諸侯之賜金坐客無氊請視廣文之官舎

答張尉啟

一面相親遂有爲寮之樂雙緘俯逮得無過分之慙退避以辭勤誠不懈回軒左顧有光獨冷之門闌銜袖見投獲拜向來之珠玉榮生望表感與愧並某官襟懷坦夷器質渾厚破杜陵之萬卷浩乎塡胸𨿽魯國之多儒誰非避舎巳摘髭於科第旋防足於仕塗防棒成名煩申令之一布赤圎舊習挹先聲而四奔佇奏異稱亟膺迅召道山延閣政爾須材貂蟬兜鍪不應異轍某依仁滋久聫事云初气已蘇君子前滿酬心素禮非爲我輩設終荷謙防借餘論之過優溢衰顏之有靦語離作惡念折栁之可堪爲思苦遲顧報桃之已後

答陳解元啟

名魁薦牘喜屬宗盟贄謁冷官凜觀名義委驪珠而燭蔀覺冰屋之回春玩味以還兢慙未沫某人心期千古筆力萬鈞造詣析微得前輩淵源之正精深行逺小後生雕篆之工倉公倒囊皆已試之方養氏引無不中之的果錦標之再奪佇雲路之髙飛文價不羣久擅孫丁之譽臚傳第一定聫黃衛之芳未貢賀緘遽貽妙制探懷而贈白璧深愧暗投赤手而博於菟若爲效報

答定海交代啟

制錦效官幸相先後朶云拜賜備寫恩勤和气春風溫乎襲人玉案英瓊若爲論報敬憑尺楮少敍寸誠某官仙木蟠根天潢分深探向歆之經術師表諸儒發爲賀白之辭華膾炙萬口蚤蜚聲於仕路卽闊步於英躔割雞益沸於弦歌解牛何有於肯綮禦屏簡注髙軼漢唐循吏之稱鼎足延登行掩峴石相業之盛庶窮塗之一老竊巨庇於萬間某書社鯫生淮鄕冷族甲乙科僅收於壯嵗十五年坐困於選曹家食之日居多官簿之卑可笑時賢回眄信有酸鹹嗜好之殊班綴殿名遂叨民社撫字之寄念設施掣肘縣尹之公患而疎魯師心淮人之常情不容已而爲之初未見其可者逮好音之至止歘疑慮之釋然蓋政綱整振則繼之易功而賢者謦欬則賴以發藥而況民方偃艸熈熈有春登之臺吏不到門寂寂無夜吠之犬卽此遵奉足容老衰諗及之期似防已早委投李之惠益認不遺敬當尅日以趨庶便朝天之計繼今提耳防敢謂於平平謹用服膺教仰承於一一

答定海學職啟

舟淩驚浪肯輕一舎之遙防出長牋有過萬金之貺禮寧素望言悉過情縣令竊師帥之名本非麄使鄕校乃善否所定當有良規愧擁篲之未遑顧揚颿之先辱永以爲好櫝藏璀璨之文其自於今日冀防磨之誨

答定海丰直學啟

荷民社之任方愧才疎從庠序之英庶資誨益執鴈未修於三揖剖魚忽拜於雙封盥手誦之慰人甚矣某人士鄕偉器學舎奇材衣沾月桂之香卽觀騰趠書映市槐之緑姑少遲回繼此鄙夫簿書之間當分賢者文字之樂

寄張丞啟

湖上定交恍追昨夢海瀕聫事殊副此心滿同到罷之期未沬從遊之樂玆憑尺楮少敍寸誠某官士價萬金賢闗一儁文章輩古揚黃鐘大呂之和術業逸羣兼龍泉椎成之用盍徑躋冊府之步尙屑爲海山之逰才正系於時須職豈容於丞負徒勞靡憚未妨對鴈鶩之行見晚興嗟倚俟簉鴛鸞之序某詩書廢忘齒髮摧頺寸祿東西分甘吏隠諸公薦拔誤綴朝班勉焉戴巫馬之星終慮傷尹何之錦豈期寮契廼得石交人謂斯何方自省濶疎之病吾知免矣將日聞規誨之言卽遂參承敢玆傾倒

答王秀才啟

銅章在腰遽成俗吏繡叚落手良愜初心第襃拂之過優撫頑疎而甚愧辭所詳及理之固然蓋育才先刈楚之圗而自古有積薪之嘆振夫學政首岐涇渭之濁淸揆以道心猶是雞虫之得失丐少安此容徐計之

答李秀才啟

披云之願滿副此心振綺之文猥承佳惠荷衮襃之甚寵揆樗散以非宜把玩之餘兢慙未沫

答任秀才啟

某人學富齒尊鄕邦歸重實浮報嗇士論稱寃緘盛制以來臨卽卑官而見愬旣形訟牒復系州符上所行下不遵行詎非悖戾此有說彼豈無說將起紛爭當少姑須試容調防若夫拜珠玉之賜敢不謹扄鐍之藏

答陳秀才啟

講惠莊之友義眷予不遺敍孔李之世家葩華有作炷鑪燻而莊誦覺神觀之復還想𨿽海縣之多材咸遜辭壇之巨擘喜識度外之士爲是超然之文而勇若犯敵場之嚴眇乎計學職之末如鄕裏閒居之老固合尊崇然府公試可之人不容擬議至四子之引去尙旬日之爲期今焉𨿽欲徇人外此眞自無說不意厲賢之地動爲聚訟之區老夫閱世之多觸處猶吾爲嘆若兄處利害之表自可旁觀委身當愛憎之鋒遂成辭費敢貢蕓人之誡覬肩種學之心儻翰墨之防勲庶功名之拾芥書生少年之气常任已以直前吾宗古人之風必聞言而樂取

答爲壽諸公啟

投老無成感桑蓬之初載拜嘉甚寵駭珠璧之揚輝諷玩以還珍藏敢後念向來鼎彞之志慙負可量彼所謂椿槿之年短長孰計玆勤祝頌良辱知憐

又

數攝提孟陬之貞倐逢元命拜夜光眀月之賜大慰窮塗凡再被於光華宜倍增於感戢聽化兒之見處暇計風花載家集以珍藏用傳孫子

又

肇楚客之庚寅徒紉蘭蕙數絳人之甲子莫振泥塗敢謂記存過形祝頌直鬥牛箕之宿可見數奇聆樊遏渠之音祗令聴

又

正孟陬而以降連蹇何稱讀蓼莪而增悲劬勞是念豈謂掛弧之日有貽振綺之文襃拂過優淩兢罔措連城增價粲珠玉之晶熒十襲珍藏爲子孫之矜式

謝吳使君爲壽啟

共承嘉問俯記始生貞孟陬而永懷小戊子之何取味蓼莪之佳什答報謂何誦子墨之溫言淩兢罔措夫何訾省猥逮衰遲念功名四方之心老懷易感拜牲齊多品之賜席戶有光聊攄不腆之辭庸謝彌隆之施

答馮祕校啟

變生肘腋幸惡子之就擒契重金蘭屈髙情而見諗葩華耀目防誨如丹某人士價嫓照乘之珍義風凜刜鐘之刃赴友人之急怒發指冠拾縣尹之遺長牋銜袖彼狂小子肆毒齋生事有司存固君章愛而不手理無衡決況陽膚喜已得情𨿽投畀之有餘豈簡孚之容苟敢蹈失刑之悔仰孤疾惡之心

答定海胡解元啟

偕郡侯之計充賦漢庭刷邑令之羞賴君楚產仍迂髙蓋肯貺新篇細披四六之工奚翅倍蓰之益某人才猷一敵人品萬金儲爲學以造微發諸文而行逺廣揚較藝駭妙斵之成風餘子汗顏斂罷軍而亂轍寧止主司之得雋抑知里社之有人居近鵾池舊占羣仙之籍行升鴈塔髙題千佛之名儻小児遂攀附之私則此老拜稠重之賜

答葉秀才啟

揖宣州之客深信人賢聆正始之音追還古意駭玩珠璣之光采頓忘簿領之塵埃盥手以還捫心知幸某人器資直天下士辭語非今之儒奄鮑昭三百年爭傳新作奏曼倩三千牘盍赴昌期胡尙擔虞卿之簦曽未前宣室之席風煙嘯傲碭遊漲海之窮鄕膏馥賸殘分惠飲冰之老令𨿽曰尋幽而選勝不防捨苑而集枯奪目耀芒過領南金之贈汗顏修報滿懷鄭璞之羞

答趙縣丞啟

蜚聲直上正切時須舒嘯東來未辭丞負郁賢者大有爲之志遂鄙夫願承教之心緘疊紙之瑰奇爲暮塗之寵賁某官價優國鎭自天潢玉潤淵渟儲間平之偉望錦心繡口占遊夏之賢科𨿽簡念於楓宸聊疇庸於花縣防薤得鋤姦之意先彼羣憸追風信取道之遙忽玆一蹶小勒螭頭之步來爲松下之哦豈造物者巧於乘陽回陽春於飛雪抑聖天子老其才气蘄竹帛於東隅姑委身鴈鶩之前佇拭目鵾鵬之化某代耕俗吏識字老農冒難事而爲邦推舊聞而撫俗書陽城之考兩閱嵗時賦柴桑之歸一勞魂夢事莫難於末勢慶孰大於得朋政有賴於師資分豈惟於寮契自今以始無小大而從公夫必不然謂老耄而捨我

與黃運使啟

出綸中禁揭表外臺星省𨿽虛朝靡惜賢之嘆日畿借重人瞻抗節之華不寧辦集於輸將亟且開明於曖昧凡今賀幅詎尙虛文敢因竿牘之誠敬效涓塵之益某官譽傾羣雋代不數人地負海涵抱孟韓之正學日光玉潔燦賈馬之雄文寖歷仕塗蔚隆朝望曲臺中祕再與承華軺駕左符一皆上最民庸國論無不優者源害本洞然究之遲唐殿之覆甌士方傾聴首漢京而抗斧人益聳瞻小待興除卽諧調爕夫古今之理施澤難乎逮下而賢哲之誡行道恐其後時俾天下無窮人吾公有以自任爲聖朝除事淸時何憚不爲遽有冒聞誠防晉躐伏念某材無所取志不自量幸脫迹於耕鉏繼坐曹於簿領荷銅墨之畀付歘二載余爲裏閭而憤悁積滿胸次甚欲伸吭一鳴於當路不覺引紙連日而成編念敷政詎容不平而賦民乃有偏重下情壅塞蓋率常叫天莫聞時傑奮亨多不待報政而去王京尹之剛明有立事可披肝朱制帥之舊故見存理無掣肘慨操觚之甫竟遽上印以他遷苟尙安愒日之心亦恐重後機之悔人方失所惟伊傅有納隍之慙世或抱屙非岐盧無肉骨之效今且旅賀燕而交進敢爾挈積蠧而畢陳細字疎行人講時流之苛禮救焚拯溺我知君子之本心揆造次以自疑念參差於旣往俾嗸嗸數千戶均樂其生則耄耄六十翁畢無餘願時而代尙爲七月之畱葵葉所傾正竊二天之覆

答李秀才啟

鴈鶩簉行悵防閒之易失脊令背影紛諜訴以互興起釁有由抱慙無巳棣華暉映鄕裏共推宰木在亡仁人深惻助公家者過𨿽近厚感先隴者情或難堪緣小史岐肝膽厚薄之殊致華宗有參商闘防之間幸今二難之旣翕肯爲一夫而凶終不得平而則鳴原情有在小有言而終吉於義何傷中然謙虛忽此臨辱委驪珠之照夜無乃暗投顧窮谷之回春良多慶喜

答林判院謝和詩並惠啟

狂言巵出方此內慙妙制鼎來森然魄動向知九守之特勝倐復一鳴而驚人某官前輩典刑盛時才傑插架三萬軸囊括前修付子二百年气吞我輩而能密韜鋒頴恬養胚渾眼白對囁嚅翁心期友無言子惟不戰而善屈是謂神兵至深藏而若虛決非市賈茹伯倫之一頌笑子貢之多言偶露一斑遽瘖萬馬論交已久居聞典魏舒之籌陳義甚髙豈止見鬷蔑之面逮玆呈拙悔不愼辭使猶惜折楊之歌何以挹破竹之句僭題石鼎固宜招芋之嘲謬薦豚蹄豈謂詫篝車之滿喜歸裝之甚富仰友義之叵忘投老山林敢使緘縢之闕追蹤步武永貽孫子之傳

答王祕校啟

湖南客好肯爲邊郡之畱冀北羣空歘話詞壇之別軒回小隠袖出長牋顧慙襃拂之過情驚見葩華之奪目某人探源學海挺秀儒林襞積古今蟠胸中之萬卷琢雕造化紓筆底之九文前修直與之周旋我輩不難於陵駕唱集英之第猶是通家追正始之音恣容窺管顧乃不自爲足借聴於聾在君子鳴謙心毎虛而能受然小人揣巳顙有泚而謂何囊錦南旋帆舟西笑江山如舊載新吟詠之工魚鴈可憑倚俟歸來之訊正切塵譚之發藥母令詩社之寒盟

江湖長翁集卷三十七

欽定四庫全書

江湖長翁集卷三十八

宋陳造撰啟

房州交代啟

老涉宦塗可堪防履情依徳宇倍切傾馳行酬披霧之私庸締合符之契敢攄衷蘊劣具柔緘某官儒者司南士鄕宗主疏榮桂籍慈恩無防之在前奏課花封單父繼聞於多暇防足合霄霏之上題輿姑風月之分今焉告戍之期繼此抗楓宸之對需扶亨運盡展壯猷某書社陳人淮鄕冷族服勞州縣笑跛鼈之不前系夢樵漁羨冥鴻之何慕尙啼饑號寒之迫輕重山復水之行幸奇蹇之暮塗嗣仁賢之英軌漢河南之畫諾稔聴風謡楚令尹之告新更資防警

郡太守啟

諗官期於天末久切遡風仰徳望於斗南行將披霧敢借鱗鴻之便庸修竿牘之恭某官龜鏡羣工範模一世懿文卓行儼乃祖之髙風露冕褰帷躬斯人之司命中外傒公侯之必復廟堂知旅力之未愆佇膺尺一之褒優羨魁三之慶某儒冠蹭蹬官業迂疎虛名不救於啼號局步敢期於軒趠彊顏佐郡忘六十翁之衰取道浮家輕三千里之逺幸吏師之可法仍徳宇之焉依縮手觀傍卽上承宣之課最因人成事與霑飽暖之君恩

答梁教授啟

戍有期付修塗於去鷁芝眉入夢挹嘉惠於來鴻春風和气之滿緘明月夜光之溢目老方殿縉紳之後何補盛時貧猶服道路之勞姑從吏隠省鳩鼯之技念呈拙以何爲簉鴛鷺之羣指掩瑕而有待喜朋簪之將盍倐云翰之逺投瑤玖之報李桃曷云其稱玉刀之資礲錯其自於今

答葉都監啟

心期有在何計秦吳科目是拘遂分肝膽頃公言交口之見諗果王事同寮之得才人謂斯何吾知免矣某官東南一儁文武雙優萬卷撐腸謝臞儒於山澤千篇橫槊抗奇志於伊吾屢魁右學之諸生旋射集英之大防仕𨿽地逺勿云禦防之卑才則時須卽有升華之寵眷惟老嬾得與周旋日近石交已若韋之在側袖銜文卷不防珠璧之暗投但知珍玩之爲榮未有絲毫之論報

答竹山楊知縣啟

驅傍險之車自憐愒日曆班荊之地尢切思賢拜嘉絇縟之文一洗勞勤之嘆誦詠數過妙斵庸示於拙工始終一謙深蔵今信於良賈眷惟邑政顧屈時英小爲星嵗之畱需溢鶚章之數佇牛刀之最課看鳬舄之衝霄自莫逆與友之初巳傾意气豈同官爲寮之義猶靳防磨沐流問之不遺愧修辭之已後

答髙司理啟

戴星無斁舊叨府主之薦函披霧有期復拜郎君之教墨凜然風義逮此衰殘載披繡叚之華不覺屐齒之折某官才猷敏劭問學淵通膝上風流推義方之有自眼中才雋信餘子之平吞姑徐隔坐之除來試問囚之事念龍門之舊客未肯棄捐勤鴈足之尺書首加存省是蓋窮塗而得石友不止空谷之聞足音美疢寧惡石之如息黥有待瓊瑤謝木桃之施匪報爲慙

答尹解元啟

奇英入彀滿副時須大貝充庭有光吏計詫主司之得雋知支郡之有人某人胸次無塵筆端有口師魯之擅簡古綽見祖風吉甫之詠淸微宻傳經防曩錦標之優奪玆火浣之重燒掇仙人緑云之衣平淩月窟慰老子靑眼之舊果破天荒功名啟途裏閈計日江梅粟玉崩騰開鵬翼之程春酒湛觴凖擬醉龍頭之客

答路上舎啟

不可有二之文喧傳梓裏方今第一之選誤聴鵲音財別榜之見收駭公言之尙郁長牋拜賜老眼增明某人優讀父書蔚爲國器當千較藝坐收拉朽之功旅百充庭合首觀光之客夫何斡鼎而寶瓠眞成射目而中眉燈火可親春秋尙富中虎闈之雋姑令秀造之知歸題鴈塔之名蓋亦功名之未晚

答王上舎啟

試闈蹉跌𨿽不偕鄕老之書文力淸奇終然動主司之聽小緩集英之對姑爲璧水之遊拜粲然藻翰之貽識賢者義命之戒某人經藏腹笥文掞春華姓字壓六州之英信難伯仲是非決一夫之目顧處下中效已試於仙方昏似成於金注抱負在我屈信有時𨿽云小得而大遺無乃愈鈍而後利太學待何蕃爲重平心作三嵗之畱淄川上孫洪之名拭目看諸儒之冠

答胡學長啟

十年蓄學靜以須時萬里論程此焉進步豫章胡宜於小用荊玉深愧於暗投眷是勤劬若爲報答知季子之裘已獘寧不興憐儻監河之粟有餘豈應固惜官曹冷甚郡計枵然勉爲君謀試小割鸕鷀之肉能明我意聊助加驥騄之鞭

答路主簿啟

不平則鳴正須審克先入爲主防亂僞眞載欣君子之得輿聊貸小人之滅趾兩造得情亦其常事一緘敍謝何乃過謙聴訟貴夫無心察人考其素行居然幹沒防成瞰屋於玉川此復致疑豈有酖人之叔子略加詰問畢見欺誣彼旣厚負荊之顏此姑薄謫金之罰事非獲已得屨果從者之廀君其自今徒行免大夫之後

答竹山鄭宰啟

邑政非人寖成弛廢郵音到眼大慰傾瞻玩辭采之不凡豈朽枯之可稱某官擅楚材之瑰偉追漢吏之循良種河陽之花中袖陽春之手制尹何之錦再揮斵鼻之斤聲華翕載於僉評餘力佇新於積揣越爼之無取喜盍簪之有期隻字分華衮之襃何容得此九里借靈河之潤其始於今

答樂解元啟

鄭鄕小駐仰都騎之雍容禰刺見投略冗官之衰朽忽衝牙之振響恍蔀屋之生光某人雷劍藏鋒楚珩論價子長少有四方之志越相肯爲一鄕而畱定知達者之髙懷偶動歸歟之逸興舊都舊國話親友之故情某水某邱訪釣遊之勝處夫何防昧顧肯臨存衮字拜嘉慰平生之碌碌錦囊新得尙餘惠之頻頻

答竹山鄭宰啟

牛刀再試一皆飭蠱之規繡叚墮前備見鳴謙之意情偕辭而兼厚仕與學以兩優悉諸見聞良用嘆服釐拯旣獘每易見功剔攘宿姦尢當謹始惟令君所以施設在鄙見廼無差殊藥能起死決非下醫奕之取勝或因敗局如治家者求義方鞭撲之餘稽化工焉暢春事雪霜之後束濕似非媺矣揚湯如益熱何側聆條教之肇新已見吏民之攺觀不已者神所畏宜終始之屬思過情乃古所辭顧推襃之非稱方時多病答教後期謝不敏以𨿽勤應且憎之寧免

賀淮漕移浙漕啟【巳下並代人】

澄淸之最久達中宸襃寵有加就移內部逺俗喜賜環之亟邇寮快覩鳳之先載瞻使者之星已近長安之日竊以舉刺之任分委諸道畿甸之地密邇九重凡激濁揚淸固不輕於畀付然自中及外尢莫重於本根眷玆右輔之浩穰允系羣方之觀聴八州餽餉必也不擾而錢流百吏觀懲要使聞風而心革克堪至重之責孰如已試之才迹夫所爲優有成效玆由才徳之選實曰公卿之儲恭惟某官徳宇恢洪才華秀粹胸武庫而用則不器手幹將而投之成風擁麾都梁旄孺咸依於召父攬轡淮右衣冠共戴於蘇天載在僉評不容久外江淮它日被萬福之威名朝廷諸公知弱翁之治行以公自近由帝深知不寧推按澄之功繼將有禁近之拜某辱知有素荷庇實深佩印虎城親受故侯之規畫搏風鵬路尙依先達之輝光展賀末由馳誠徒切

賀浙西漕除總領啟

十行芝檢來自層霄一道使權總之碩徳省蘭寓直營栁回春方逺邇之悚聞翕驩謡而載路乘軺問俗孰遵前日之教條足國裕民行繼昔賢之事業某官稟絕人之識爲名世之儒挺薦紳表而雅推獨行之賢讀古賢書而不爲無用之學棟梁杞梓允謂良材衮繡文章直其餘事自橫蜚於仕路卽妙簡於宸衷百吏革心咸仰範滂之攬轡列屯宿飽未多葛亮之雜耕況此常暘之餘良苦轉饟之梗河流如帶千艘銜尾以莫前粒食比珠萬旅張頥而仰待事有至難顧今乃爾賢必已試然後用之不有一代非常之才曷振此時兼足之防輦駕以輸河內少畱子翼以給軍根本之固闗中側佇鄼侯之相國要令元勲之冠列辟豈止再見而位上卿某猥以郡符撫玆淮俗久依風於徳宇今賴寵於使臺聞嘉命之眞傳撫微躬而知幸成於自同敗於自異需使指以趨承淆之不濁澄之不淸尙仁人之覆防

賀宰執加官啟

孚號明庭疇庸近弼惟時盛禮亙今昔之未聞推上至仁徧邇遐而均被況鴻名申述於上聖而鉅筆允資於大儒驩傳兩宮信示萬世𨿽文階一級未足爲大臣之重輕而睿防四頒莫不竦天下之觀聴【云云】歷攷帝王而下鋪觀典冊之傳奉未央之酒者壽祺之防聞上應干之名者紀述之猶陋固巳增光信史誇示當時孰若堯舜共揖於一家稷臯防聫於四輔五福一曰壽衍遐算於岡陵大徳必得名揭洪休於日月繄鋪張揚厲之力底輝光篤實之新恭惟某官名世眞儒爽邦碩輔躬持正學傳孔子孟氏之道原鈞播生民如伊尹周公之聖偶謦欬皆格心之業雍容收論道之功屬皇家洪祐之申休乃太上修齡之衍慶虔修寶冊寅奉慈皇揚徳業之登閎聖而益聖紀乾坤之髙厚名非常名發揮六藝之情文陟降一人之左右賴良佐之鴻筆成熈朝之上儀帝曰汝嘉爵豈予靳繇廟堂贊襄輔成於聖孝則股肱承弼可後於襃章惟皇極敷錫厥民宜王明並受其福上徳以有徳方迎未艾之天休大書不一書倚俟洊膺於帝渥某奉親屍祿乘障罔功夢想台光辱在照臨之下眼明郵報不知鼓舞之由自今疊舉於祲容繼此嗣馳於賀幅

賀周右相啟

誕告公朝延登碩輔𨿽事樞久秉終符巖石之瞻而帝載用熈始喜臺躔之正晉陟文階之峻陪惇井賦之腴並玆便蕃異數之隆庸示體貌大臣之意偉聖賢之聚防聳夷夏之聴聞恭惟驩慶伏惟某官眞儒範時全徳踵古心濳聖學得孟氏之正傳道覺天民負阿衡之大任儀仕塗之寖久擊朝望之益深謂周家守成必也資彼上宰而司馬不相何以活我生人顧兩地優遊歷載於玆而九重注委惟公是眷能用三傑子房乃帝者之師襄我二人尙父實聖人之偶一旦正中臺之位兩宮倚泰山之安蓋大賢生世意天甚難然明時論相在帝不苟旣精神同魚水之契將勲業侈竹帛之傳佇殫經濟之心用究規恢之略某之衰晚意巳雕零辱知最深系望罙切賴徳宇之庇居惟引領以自怡聴麻音之傳想見在庭之相賀屬縻郡寄阻厠客間了知白首之餘更有洪鈞之托

賀施知院啟

光膺帝制晉陟樞廷上眷日隆國威坐振惟眞儒之進用系寰宇之重輕𨿽與政彌年未究經邦之蘊惟本兵要地正須干國之賢端宥宻於廟堂庸折衝於樽爼玆聖賢之聚防聳夷夏之聴聞伏惟驩慶恭以某官徳稟兩儀學髙千載心濳孔聖得顏孟之正傳文掞漢廷小淵云之麗藻𨿽徧儀於華近曽未究於經綸朝廷知弱翁之行能久勤注想夷狄問晉公之名姓盍副倚毗旋奉隆恩入防大政況上謀決帷幄之勝而全國無疆場之爭儻非登進於儒宗何以宻禆於廟算天開千載一時之華旦日騰兩宮萬嵗之驩聲可無除戎器謹萃聚之時防當誦車攻繼周雅之詠惟公任此視古過之亟正位於師臣究惠疇之相業某之衰晚志巳雕零辱知最深屬望尢切竊廈屋之庇仰厚徳以依歸聴綸言之傳激懦衷而踴躍屬縻郡寄阻簉客間托造化於鈞衡沐恩有地數安閒之日月撫巳畱年

賀蕭防政啟

誕揚帝綍晉與政機酌公論於朝僉舉眞儒而柄用儀圗衮職之補賢不假於外求調爕太和之元治益新於輿望宜乎不動聲色端拱廊廟之上可以丕建事功嫓儷祖宗之時仰聖賢之相逢格夷夏而胥應伏惟驩慶恭以某官徳稟天地學窮古今道統有傳宻受孟韓之正文宗不墜挽回舒向之醇出則逢辰進將致主𨿽徧儀於華顯然尙郁於僉兪方帝載疇咨冀有禆於盛治曁王佐大用今始快於公言況鼎湖之莫攀而宸極之在疚不言罔由稟令玆適亮陰之初告後爾有嘉猷正賴彌縫之力旣巳登老成而立治表是宜慰人心而固邦基行瞻下相衮之襃當亟正師垣之拜盡推所學髙蹈前修某適用無堪辱知最厚竊廈屋之巨庇苟托衰遲聴麻音之眞傳尢多踴躍屬縻郡寄阻簉客間卽今臺宿之光第勤拭目繼此翹材之館猶許登門

賀黃察院啟

光奉宸恩晉居言職喜正人之道長翕善類以气伸𨿽砥道坦平尙或狃奇衺之習惟官箴肅示顧敢輕紏正之司直諒一登邇遐四賀恭惟某官識窮系表理探古初經笥濳心不役於無用之學仕塗防足亟醻其有爲之心蚤副公言漸儀華貫在木契雌雄之掌寧復久淹顧烏府紏察之權旋當小試蓋將端倪天下之治豈止繩根官曹之違況公朝圗治之勤而聖主求言之切忠謀讜論必切中於事機致君澤民益大恢於賢業於焉落衛將之膽巍乎立朝班之心陳儒術帝王之隆躋治世祖宗之盛致身槐棘紀績彞常蔚爲吾道之光大慰海隅之望某牧民無補慕徳最深方郵報之眞傳拊心期而竊抃河潤九里仰大庇以焉依嵗閱三遷嗣賀音而未沫

賀趙漕應辦山陵轉寶文閤啟

光奉明綸峻陞延閤扈因山之役不日奏功揚渙汗之除自天紀績朝僉允睦時望益隆伏惟驩慶恭惟某官學粹一源身兼數器楚珩趙璧世莫指瑕幹將鏌鎁物皆迎刃自橫翔於仕路已妙簡於聖心方使華奏最課之優而慈極纒上賔之痛惟時竁事倚辦宗英約束陽侯安流以濟指麾風伯纎塵不驚奠眞遊弓劍之蔵寛翼室羮墻之念眷惟勞烈孰與擬倫郁層閤之祕嚴萃兩朝之制作玆焉庀職副是疇庸翕輿議以稱公見明時之馭貴某幸同委質況比分臺聆睿渥之鼎來激愚衷而自慰淸資益峻豈惟奎畫寶儲之司賀幅繼馳亟有甘泉法從之拜

賀浙東提刑啟

細書溫詔來自中天近甸祥刑畀之碩徳藹平日惠慈之譽慰東人跂望之心辱在同寮深諧素願恭惟某官自天稟粹經世有爲鳳躍蛟翔冠時賢而屬望龍韜豹略重國勢以折衝大副朝僉益隆睿眷先周廬之諸衛嚴扈九重按漢使之六條平反庶獄惟淛民之甚幸嵗事之粗丰須公之臨延頸以冀瞻旌麾而動色近繡斧以生春卽看狴犴之空亟正節旄之拜某久違望履幸此分臺原隰驅馳愧拙勤之何補珠璧輝潤丐警誨之不遺苟逭曠瘝實繄左右

答淮西方漕啟

效官昭代無益公家持節近畿獲依防宇揆拙勤之不補方應接以爲罷未修記府之恭首拜誨函之賜見存已厚不敏是慙恭惟某官望重一時身兼數器性姿超卓稟粹自天學術淵深探原於古逮橫翔於仕路亟簡注於上心隨用具宜有施皆可揚橋門之教按收造士之功佐貨府之頒曾靡負丞之嘆卽因最課旋畀左符未建郡牙遽前君席霜蜚齒頰陳兵農富彊之規米聚山川指江淮表裏之勢益承帝渥庸遣使華棊布百城皆樂生之赤子云屯萬旅有棲畝之餘糧凜如孔明屯渭濵之師卽見公孫上金城之略入參廟算坐振國威盡令車笠之遊從同出帡幪之庇覆某自憐老境外典祥刑𨿽原隰不憚於載驅而鰥寡尙虞於無告正資防切冀免曠瘝玆辱朶云之書但形襃拂遽令覆蔀之室蔚有光輝

賀潘漕啟

恩言如綍申霈龍光漕計須材重分玉節振本根兼足之防得中外已試之賢慰邇人觀聴之新孰前日教條之舊伏惟驩慶恭惟某官气涵剛大學有本原金鐘大鏞爲寶固重芝艸靈鳳瑞時皆知蒲鞭騰愷悌之謡防服奉平反之笑益隆朝望深結主知眷近甸之輸將方資時彥最異時之讞議允謂老成小遲法從之陞洊錫使華之賁錢流地上豈惟收富國之功玉立朝端行且旣格心之業盡攄賢蘊大穆師僉某久矣向風玆焉賴庇與有分臺之喜良慰願言側聆持槖之除嗣馳賀幅

賀耿安撫啟

帝庭一札之書渙孚睿渥天邑四方之極晉畀時英惟時皆稔徳之民相語已望風而化蓋令行率由於身正而源淸自底於流長聲稱載揚中外交賀恭惟某官學傳千載用集眾長儲重望於縉紳結深知於旒扆剖符鐡甕今余愷悌之思持節繡畿洊究激揚之志上念帝都之根本勢爲天下之樞機適丁空匱之時庸付通明之彥𨿽四方情僞之紛集剸決爲難然它日揚歷之在斯見聞已熟首淸俗習枚示教條剔槖鋤姦行奏趙張之最師言底績亟參臯稷之聫進輔熈朝並恢逺業某久依徳宇方仰政規衰晚何爲莫逭官箴之闕拙勤或補願分鄰燭之輝

賀李察院啟

有命自天誕推渙渥得言之地登進正人由睿眷之柬求亦淸朝之公議邇遐萬口驩喜一辭大忠將自是以復君善類固於焉而吐气恭惟某官妙窮道奧識造像先學蓋得於家傳材畢周於世用六經斟酌揖古人而與俱多士楷模繄君子之自任一從仕進藹著聲稱奏馴雉之祥屏書姓字聫乘驄之屬气壓權豪溫乎白璧之無瑕凜若朱繩之不撓方聖主布惟新之政念臺寮須特立之賢矧時望之在公允師僉之自昔盡行所學其始於今大正官箴翕朝綱之肅穆旁開言路屹治具以恢張佇參爕理之權庸輔盈成之治某依仁有素荷庇益深烏府生風已絕豺狼當路之嘆魚封頌徳少伸燕雀賀廈之誠方事使軺之馳阻趨賔幕之下

賀黃正言啟

渙奉詔音晉司言責楓宸妙柬素髙難進之風衮職方虛庸付弼違之托非正臣無以立治表而老成所以重典刑遐邇聳聞縉紳交賀伏惟驩慶恭惟某官昴精孕秀崧嶽降靈正大之學踵躡前修淳深之文表示後進久儲時望旋上仕塗中外踐揚𨿽宰字勾稽之細胸襟抱負皆經綸鯁挺之奇果妙契於宸衷俾橫翔於諫省惟平時涵養發固不苟然當世利病講之已詳𨿽四方咸稱已治之時在庶務豈無當言之事眀目張膽吐論有可回之天考古驗今致主立無過之地非徒君可而臣曰可所謂言行則道亦行亟躋禁嚴用究康濟某焉依有素欽佇匪今正人得路之云初盛世迓衡之可卜展盡二百奏行卽繼鄭公之愛君不言凡七年可復爲陽城而著論限以驅馳原隰阻逺門闌喜𨿽倍於他人進莫偕於賀客

答湖南憲啟

聖世謹刑上心重逺輟中朝之賢傑敷南紀之教條列郡謳謡想已在春風和气一時畏愛顧何用柱後惠文某官材重杞楠气涵金玉汪洋有本之學隨用而宜懇惻利人之心益推所愛久矣徯晉卿之日玆焉占漢使之星乘軺小駐於湖湘補衮亟還於槐棘某拙勤不補瘝曠是虞引領平反之風依依朕夢盥手褒拂之語一一過情

答常守啟

朝廷擇牧宸慮優賢寧容逺次之需果有近藩之拜方賀誠之未展忽問幅之見貽把玩再三競慙千萬某官稟淸淑之气爲通練之賢翺翔仕塗詩書用之飾政術翕赫課最姓字久矣結上知盍冠壓於朝班況低回於家食惟毗陵之名郡居浙右之要衝千里向風薤水亟孚於美化五日報政絲綸佇下於中天某誤叨聖恩尙殿朝著鷗盟未替嘆夢境之空勞魚素鼎來愧衮褒之甚寵

答淮西漕啟【來啟謝制語褒予】

命下九重身紆三組天子念循良之寄其任匪輕詞臣居潤色之司每慙不稱夫何拜賜有此過情某官名髙斗南價重天下蔡澤之於富貴當自取之杜陵之論文章猶小技耳望實久孚於朝右忠誠深結於主知玆出綍於帝宸俾乘軺於淮甸惟形勢表裏之地非賢不居而絲綸斧藻之言其才難彊聲宏蓋由乎實大思遲未見於文工泚筆特書方申顏而自咎開緘敬讀防衮字之過襃

答鎭江葉守啟

輟從近侍出領便藩堯文儲東壁之輝榮參禁直禹甸重北門之寄庸荷顧憂念賀幅之尙稽愧誨函之先辱恭惟某官爽邦碩徳名世眞才探正學之淵源躬斯文之經緯踐揚中外如庖丁之善刀獻替禁嚴仰山甫之補衮儲列辟之重望結兩宮之深知瞻尺五之天共須秉鈞之拜疇百二之險自詭殿邦之行惟鐡甕之名城實天朝之巨屏賴宗工之作鎭重國勢以折衝側佇揚舲卽承開府吳公本漢廷右載上民庸安石如蒼生何行攄相業某才多違世仕不先人方攬轡而驅恐拙勤之不補借爲寮之益庶瘝曠之或逃玆引領於州麾冀分光於鄰燭有如不敏猶或見容

賀林殿院啟

榮膺宸紵與領臺綱著定聫華夙已期於峩豸權豪屏息玆相戒以避驄正人得時善類吐气恭惟某官儒英輩古徳操範時掩文價於二京探道原於六籍學充而富視趙孟之欿然气養以剛過孟賁而逺矣自通朝籍深簡皇心冠六察之司𨿽參持於邦憲圗一臺之正方注委於時賢帝曰汝嘉誰處公右然施於事者系所養而裕厥徳則優於言眷望實之已孚翕班聫而歸重風采所厲孰非黙就於表儀官曹之淸政恐不煩於繩治懿綱醲化坐臻載歌東府西樞尙有虛席行試調元之手盡酬及物之心某一節服勞萬間席庇傾瞻徳宇夢亦系於臺烏阻逺賔墀賀徒深於廈燕

江湖長翁集卷三十八

欽定四庫全書

江湖長翁集卷三十九

宋陳造撰疏

祈雨雪寺疏

雨雪愆期民人告病咎由吏職憂甚頭然懇祈不憚於再三感格庶防於萬一冀諸佛無方之應錫以有年喜六花盈尺之祥始自今日佐春工之發育起壠麥之焦枯宻賴等慈是防休應凡一谷不熟謂饉少息凶年𦇤負之悲自三日以往爲霖更迎嗣嵗金穰之慶欽惟悲願洞鑑翹誠

祈雨雪觀疏

麥苖告病由雨雪之愆期吏職所憂仰昊穹之是禱屢殫蠲潔有冀感通見晛瀌浮喜崇朝而汛灑罔時恫怨慰嘉谷之焦枯荷陰隲於神休凝至和於嵗事旣沾旣足生我百谷佇可期盈尺之祥是穮是蓘必有丰年庶無復薦饑之嘆是伸謝悃願鑑丹誠

觀音殿謝晴疏

有生實難一气運行之或戾無剎不現羣靈依怙於等慈自冬而春不雪卽雨嗟民愁之巳甚顧人力以何施殫我寸誠扣彼大士宏誓善應歘桴鼓之感通新陽發生喜煙霾之解駮挽回和气播作懽謡梵音觀世音不替利它之願人樂與眾樂佇迎嗣嵗之祥

祈雨觀音疏

久旱爲憂斯民抱倒垂之病無剎不現大士有宏濟之仁肇告丹誠卽防休應油然云沛然雨且蘇槁幹林而生總而羣庶絕愁嘆是伸昭報少答洪私更推三日爲霖之功迄終百谷用成之惠我相眾生相寧間自他梵音海潮音普同依怙

又

旱气赫然民情憂甚禮嚴祠禜念丹誠吁天而莫通教在音聞惟大士應聲而必赴寅羞靜供哀扣能仁伏願辭補陁內院而慰依怙心視光福報恩而無去來相大云澍法雨蘇百谷於惔焚膏澤多丰年寛九重之憂顧

解散祈雨道場疏

比緣久旱只扣能仁赴初願之利它答防誠而應供漂然汛灑𨿽粗慰於民情尋亦槁幹恐竟傷於嵗事敢勤法馭久駐城闉猶冀等慈不忘終惠油雲沛雨寛聖上宵旰之憂應物現形賴世間慈悲之父

祈雨滿散疏

時雨愆期稼事告病哀民愁之已甚邈帝眷之未回虔演仙科迄終醮席恭願一下霈然之澤載矜蠢爾之氓三日爲霖尙奏丰登之慶兩宮稱壽頓寛宵旰之憂嘉與海隅永依道防

諸廟謝雨疏

雨不以時禾將枯槁吏方修禜神罔怨恫霈然甘澤再此沾滋蠢爾生民一皆鼓舞乂時暘肅時雨猶賴節調比如櫛崇如墉坐凝庶富少伸昭報仰答洪私

觀音殿祈雪疏

良農望嵗卽雨雪而驗年丰大士能仁以聲音而作佛事凡其副感曽不遺聞蠢玆郡民跂彼瑞應冀圓通之示現祛氛祲以濳銷蟠地際天同一云而布潤耕田鑿井慶盈尺以爲祥宻賴等慈俯矜衷悃

眞武殿祈雪疏

雪事缺如揆時巳迫天神貴者有感必通眇爾哀誠敢玆控扣眷惟吳郡宻近都城日邊盈尺之祥已書史冊境內兆丰之望未愜民心仰冀洪私俯垂哀祐同云灑潤達誠意於九淸嘉瑞應期告嵗功於三白

佛寺祈雪疏

天未雨雪嵗序將窮佛之利生人心所怙仰冀等慈之妙力挽回洪造之至和俾右湖左海之區屢丰慰望凝友風子雨之气盈尺告祥欽惟兩足之尊亟副羣情之願

滿散祈雪觀音殿疏

雪事愆期郡民告病惟菩薩大慈悲父具佛子不思議心致此懇祈宻冀能仁之力漂然汛灑未收潤物之功憫我投誠庶其終惠

眞武殿疏

時將發春雪未應候守臣軫饑疫之慮夕惕疚懷眞聖斡造化之機心存濟物粗效回翔之勢未收沾洽之功冀達彼蒼克終此惠

眞武殿祈雨疏

歷時不雨農以軫憂在天之神職司兼濟矧無幽而不燭信有禱以必從伏願訶畢宿以騰芒叱龍公而起伏自三日以往霈甘澤以沾滋靡一谷不登底斯民之富庶誠或交於水位祥冀兆於金穰

銅像觀音祈雨疏

適長嬴時民嗟久旱有慈悲父誓濟含生儼補陀海上之睟容罄索訶世間之眞禱伏願辭獅子座覆以慈云倒龍伯宮霈爲蜚雨體九重之宵旰息比屋之怨咨仰冀遺聞永依慈怙

諸廟祈雨疏

歷時之旱闔境其咨念平時奉嘗之神是所依者於斯民饉歉之慼渠能恝然躬卽靈祠瀝陳懇禱伏願體當寧之意防國不忘圗嗣嵗之功吁天有請鞭起羣龍之伏霈爲三日之霖坐俾邇遐迄臻富足

祈雨觀音滿散疏

旱气蘊隆人情局蹐念彼大士應身剎塵仰惟能仁赴世哀吁玆嚴羞於淨供庸申控於洪慈現聲音圎通諒自他之不隔澍甘露法雨俾焦捲之立蘇佇俟有年庶防本誓

祈雨眞武滿散疏

谷今就枯雨不時霈仰惟眞聖幽必燭而願無不通矧今盛時人何辜而旱旣太甚肆申控扣所冀哀矜可無普潤之功用解倒垂之望

祈雨諸廟滿散疏

政姦陰陽𨿽吏之責物厎疵癘亦神是憂比殫請雨之誠冀動依人之鑑敏有甚於桴鼓庶或感通望方切於云霓倚需貺施

觀音殿祈晴疏

丰年在望久雨爲烖抱饑饉憂莫慰懷生之願有慈悲父宻推度厄之仁是敢控祈仰資哀佑伏願掃淸沴虐揭作祥曦膏澤多丰年節淫霖而不害慧日破諸暗俾嗣嵗以應期

罷散疏

雨埶連緜民情局蹐仰福神之儷極輔鴻造以好生【觀音殿云赴索訶世間之諸苦賴補陁大士之能仁神廟云惟神抱正直之徳輔帝厎施生之功】庸訴哀誠已羞淨供宿云解駮喜后土之告幹朝日暉華爍羣陰而盡掃迄成丰嵗仰賴宏休

福溪巖祈雨疏

小郡罹惔焚之旱屢羞控祈至人以利濟爲心肯厭塵黷躬造棲眞之地冀施起廢之仁伏願俯光明臺宏悲願海察下吏燻心之廹慰斯民戴目之須起潭洞龍眠霈三日爲霖之澤與裏閭爵躍沐一時起死之恩

志公巖祈雨疏

繆政姦和遂成常暘之沴至仁惻物屢殫歸命之誠𨿽響應之不遟終屯膏之未溥爰玆謁欵所冀感通伏願推願力之洪深悼民生之困起睡龍之久伏布作蜚霖掃旱魃之如焚迄臻中孰

祈雨開啟疏

多稼在田歷時不雨嗟民愁之已甚邈帝眷之未回虔演眞科冀迎景貺伏願鑑含生倒垂之病推妙造宏貸之仁霈三日之霖俾嘉生之翕應餘三鬴之食尙中孰之指期庶令邇遐盡免捐瘠

祈雨滿散疏

田苗槁矣雨意邈然巳虔演於仙科庶黙回於帝眷伏願鑑藻芹之微薦鼓槖籥之至和導迎休祥翕楚氛之盡掃霈作膏澤蔑湯旱之爲憂嘉與天民同依道防

聖節放生疏

千齡聖運喜當震夙之期四海恩波徧及蜚濳之類推好生之帝徳緜有永之壽祺日運長明幹旋不息得一以正施帝祉於子孫於萬斯年扇仁風於動植凡鳶蜚而魚躍率天施而地生儷美商邦已開三面之网告符嵩嶽更聞萬嵗之呼

開啟天申節寺觀疏

繞電之祥有開華旦後天之祝旁曁寰區預演仙科【寺云佛乘】冀通帝意伏願岡陵等固箕翼儷明新又新而聖徳彌隆朔復朔而帝齡滋永一星有耀煥丙度以丁躔萬壽無疆同天長而地久

滿散疏

候屆長嬴紀珍祥於夢日歡均普率祝睿算於後天虔演仙科【寺云佛乘】增羨神防伏願蘿圗益固玉曆長新聖子神孫日嚴於備奉玉巵寶冊時講於盛儀洪祚丕延靈椿不老撫重熈之聖治帝王無得儗倫錫有永之奇齡天地相爲長久

聖節功徳疏

里社一鳴兆聖君之有作華封三祝緜睿算於無疆演仙釋之祕科瀝臣民之至懇蘿圗鞏固玉曆延洪龍樓五日之朝朔而復朔金鑑千秋之籙新以又新晏享平康茂隆貺施建極而斂五福丕顯重熈後天而雕三光自然不老

又

慶叢慈極晏享康寧恩霈寰區率均呼舞申演仙科【寺云佛乘】之祕宻益祈睿算之延洪伏願周曆又新荘椿不老膺穹只之錫羨綿帝統以儲休宇防內融小廣成千二百嵗壽祺滋永齊人皇萬八千年

髙宗皇帝康豫滿散疏

聖神之禦六气節宣有宜天地之薦百祥敷佑惟謹巳虔羞於淨供庸欽祝於修齡伏願誕受殊休益隆多祉豈但松筠之等茂抑將箕翼之並明塵外鈞天皇極備九五之福壺中浩劫靈椿閱八千之秋

天申節疏

慈極上賔遽結終天之痛南薫應候載臨誕聖之期凡屬生成益深摧感惟竺幹勝文顯有妙果而冥陽淨供具嚴祕科少資帝所之遊式借佛乘之力恭願圎成妙覺宻證等慈偕諸如來同入性海與大天帝均福世間演椿算於九重鞏蘿圗於萬祀

又

虹流啟慶適謳歌歸禹之初爵躍均驩若富壽祝堯之始一寫臣民之願兩羞仙釋之科玉曆長新蘿圗允固玉巵奉兩宮之壽孝治旁孚金鑑兆千秋之祥帝齡滋永下曁可封之屋無非躋域之民

又

天開禹子載臨震夙之期民祝堯齡外薄坤輿之逺式嚴仙佛之供必答君父之恩恭願箕翼並明岡陵等固兩宮備養玉巵奉萬嵗之觴四表來同金鑑上千秋之籙小周齡之與九符嵩嶽之呼三

又

虹流電繞兆帝命以維新鼇抃山呼祝聖人而有請式嚴佛供【觀云仙律】冀演皇齡恭願周曆長新莊椿不老玉壺奉兩宮之養金鑑來萬國之朝松茂而川之增孰知其極天髙而地蓋厚相與無窮

又

渚告瑞以流虹載逢華旦葵傾心而向日請祝聖人羞二氏之祕科演萬年之遐算恭願蘿圗增固寶歷無疆聖子神孫緜慶源於寶祚玉巵金鑑叢樂事於壺天桃薦西眞星明南極象教六十小劫嵗蕆梵筵莊椿八十爲秋日新慈訓

又

夢日開祥自帝心之眷佑望云拜手罄海宇以歡呼虔羞仙釋之科仰祝岡陵之算伏願受天之祜如日之升鳳闕承顏永享三朝之備奉雞竿肆赦佇看再舉於上儀光浮南極之星算衍西眞之籙六十劫住世與佛日以比明八千嵗爲秋等僊椿而不老

開啟幾筵道場疏

諱屬慈闈痛天傾之莫救哀纒率土紛雨泣以何追虔演仙科【寺云佛乘】冀資神馭伏願儼威顏之如在淩灝气以超然夙駕玉京乘雲金景翺翔穹昊超十地之眞遊敷佑宗祊施萬年之純嘏

滿散疏

抱終身之痛莫報深仁畢三日之哀式遵遺制玆嚴梵設寅奉眞遊【道士云玆嚴仙供寅奉神遊】伏願覺性長圎威顏如在逍遙帝所友泰紫於九天保佑皇圗綿子孫之萬葉

進功徳疏

違大安之朝賔天寖逺抱鼎湖之痛扣地無依聊憑二氏淸淨之科少答三紀生成之賜伏願淩紫淸之勝境了解脫之眞乘逍遙帝鄕作天僊之依怙保佑皇業等箕翼以綿長胥曁民區咸防祉福

小祥開啟觀疏

虛興慶之至養嵗敍已周演道流【寺云竺幹】之祕科臣心敢怠庶憑僊供【寺云佛力】仰奉神遊伏願悟性象先宅心塵表入無出有參羣帝以獨尊證聖成眞位九天之最上【寺云超證一乘俯參羣帝慧嚴常住赫慧日以中天慈觀現圎敷慈云而覆物】佑慈基統固等岡陵

五月二十一日道場疏

物外僊遊莫攀眞馭人間鳳紀洊屬休辰傾下臣悼慕之誠羞內典宻嚴之薦伏願性天慧日湛若圎明法海慈航普玆濟度超證先諸佛之覺翶翔儼羣帝之朝厚祉福於兩宮睿齡有永鞏安彊於四海盤石彌堅

髙宗皇帝大祥開啟疏

燕髙廟之靈已終祥制演金僊之教【觀云演琳函之教】寅奉神逰心則廓然誠惟顒若伏願妙融眞覺髙步上淸謹嵗時之朝萃十方之僊佛駢福祉之集緜百世之本支胥曁邇遐亟防保佑

滿散疏

堯服有期民猶雪泣夏時巳駛禮謹祥除羞祕典以告虔適靜筵之竣事伏願遨遊仙界怡燕梵天受羣帝之朝金闕玉京之祕防施萬年之祉神孫聖子之綿延偕此函生晏然防佑

常平司開啟疏

堯仁所被痛隔仙遊禹服攸同奄經祥制羞供鳳驂之馭揭虔象教之文【觀云蘂笈之文】伏願超證眞乘騰淩灝气十地賢聖謹時敍以來朝萬年基圗傳本支而滋永

功徳疏

蔵髙廟之衣冠可勝悲慕閱夏時之寒暑奄及祥除庸羞仙釋之科少爲君父之報伏願妙融覺性超遂其遊玉京金闕之祕嚴環羣仙而髙拱聖子神孫之蕃衍緜億載以無疆胥曁天民同躋仁域

滿散疏

髙廟尊安悼神遊之寖逺堯民哀慕玆祥祭以告除已羞祕宻之文庸罄攀號之意伏願證佛之果與天爲徒九淸十地之祕嚴儼四朝之仙佛兩儀百靈之保佑傳萬世之子孫凡他時之望云沐遺澤而躋域

滿散疏

服堯之喪奄屆祥除之制體舜之慕敢稽薦盥之誠已蕆梵筵仰資僊馭【觀云羞淨供於琳宮殫微誠於僊馭】伏願具古佛智與造物遊八境九淸肅來朝之羣帝三乘十地環歸命之諸天綿有永之本支施無疆之祉福

小祥罷散疏

慈闈結戀祥制告期仰資仙界之升巳演佛乘【觀云道流】之祕伏願洞明覺性妙證眞常飈馭爲九天之遊頓超無上蘿圗鞏百世之永敷佑彌隆

提刑司開啟小祥疏

攀親馭之龍髯痛之甚者閱天時於駒隙祥則廓然虔演佛乘【觀云道科】用殫臣禮恭願佑上帝之座禦羣帝之眞逰尊中天之居統九天之仙眾鞏洪基於百世寖厚福於黎元

滿散疏

悼興慶之虛養倐攝提之告周敢竭丹誠已羞淨供伏願淩玉輿於沆瀣造物與居拱金闕之祕嚴眾眞咸衛用翊扶於寶祚措富壽於仁民

皇太后大祥功徳疏

違長樂之朝痛纒宸極諏攝提之運甫屬祥除虔羞仙釋之祕嚴庸罄宗藩之控扣伏願性融妙覺聖證自然寥陽帝宮肅眾生之拱扈極樂國土卽上品以超升誕敷嘉祥均被生齒

開啟疏

月律初望適三官下降之辰仙科謹儀祈千里亟防其佑仰鼓桴之亟感憐耕鑿之含生嗣享丰年連甍甘四鬴之食燻爲和气鼓腹共一臺之春於樂聖時永依道防

罷散疏

民已樂生盍迎嗣嵗月云初望敢控丹衷玆演仙科仰通帝意冀眾眞之敷佑盡滌愆尢俾百谷之嘉生坐臻富庶

龍母疏

神休所庇飛空専普潤之功廟貌有嚴闔境肅誕彌之慶爰因谷旦庸蕆淨筵伏願俯答民心仰尊帝命俾右湖左海之俗嗣享丰年絕鳴條破塊之虞迄成樂土冀誠孚於肸蠁當嵗薦於防嘉

爲徐南卿乞米疏

徐南卿行身如魯男子傲世若西山夫九守窮途駢來奇禍方越石父墮縲紲誰其乘馹以請之曁王參元赭垣廬深愧焦頭而救者坐觀枵腹誠復何心此客不無覬知己之逢老子未始爲彊人之事玆焉破戒政自犯嚴若富家翁於寒士謂何輟凶年谷亦古人難者想去彼取此所以輕千里而來俾虛往實歸庶其慰諸公之意

房州辭廟疏

兩書下下之考民免怨咨一荷防防之私事無瘝曠玆申控扣庸冀保綏伏願俯卹微生曲垂終惠楚氛迄息病軀新藥物之功江浪不驚晚境畢鄕楡之樂

停推疏

體上心之止辟庀職惟勤底郡政之空囹收功有自庸羞釋供少答君仁繄吳要衝自昔都防防牙雀角雜然難明玉律金科使之易避至邦人之不犯由聖化之已孚敢憑諸佛之仁益燻恊气俾無一人之獄旁曁普天欽惟等慈俯鑑昭報

又

布宣化之教條載更嵗鑰捐問囚之箠楚三啟梵筵由君徳之好生底郡民之遷善玆嚴淨供庸導至和敢輕兩嶽之平反虔副九重之欽卹冀絕向隅之泣侀也盡心庶陶遜畔之風使之無訟仰惟妙覺鑑我翹誠

又

禦眾以寛方聖上推好生之徳得情勿喜致郡民孚逺罪之心虔羞佛供嵗已再三仰報君恩意希萬一載仗竺幹之祕教俾陶建徳之純風凡曰含生微一夫徽纆之系庶防盛世追中古囹圄之空

古城寺僧化十八羅漢疏

十八尊宿湛然圎通大千眾生咸所依怙欲寫國淸寺具足體請看古城僧精進心當有達人助此勝事我相壽者相莫生一防自它佛身聲聞身要是大家香火無量因果便須承當

光孝寺建佛殿疏

有唐名剎合盛於熈朝大雄祕宮劣存於故址劫火嘆遭罹之酷精藍墮寂寞之濵住持更防人叔出季處之靡定經營不一日銖積寸累之有涯未免小舉而大遺防成置本而狥末儻黃面老之像設弗獲所棲則舉直師之願心得無遺恨多助良以得道成事不嫌因人仗四眾之信心還千齡之壯觀繼今晨香暮火永燕徽祖在天之靈凡其片瓦尺椽無非給孤布金之惠

神居山寺興三門廚堂疏

嚴法席之扄要爲安穩除食輪之地尢戒因循按爲郵郡之主山昔有神居之佛屋荊榛粗剪宛如劫火之初日月其除良切鄕賢之恥玆宜急伊蒲塞之供豈特謹鐵門限之防冀舊觀之兩新賴信人之多助繄萬人不費之惠何妨信手拈來追平時輪奐之功防見從地湧出更辦羞福徳蔵式用答喜捨心

小疏

戶屨罕前炊煙無寄寧惟興衲子之嘆亦以重賢者之羞捐杖頭錢八方俱祗園之眾領聲前意一諾敵季布之金

建橋砌階疏

長路安行要免衝泥之病飛橋徑度更寛迂步之勞兼二者以修營實羣情之願欲陶塼灰石亟收鼎成之功傾槖捐金當有度外之士

廟路砌階小疏

嶽神行殿郵郡左方簉千里以乞靈情不巳者俾萬人之安步利其博哉冀遂甃甓之功可無揮金之士

砌街浚渠疏

潔污通塞弗爲胡成出力捐金有唱斯和眷此嬉遊之地久興湫底之嗟浚溝辟塗兼居者行者之公願陶甓礱石豈日計月計之近圗鳩六十餘丈之工防千五百緡之費得人任責指日告成凡屐蠟之經行冀慳囊之小破

安樂院砌階疏

人間坦塗本無不可腳底實地玆豈徒然欲免傍險衝泥正須因人成事毋使葛繁方便専美有聞自今持地圎通見成無礙當四集揮金之手看一新甃甓之功此去大家安行要是一叚奇事

尼求度牒疏

出家是大丈夫事允屬當仁得度以比邱尼身要須本色人能贊喜誰不圎成看我擔囊徧幹無礙大士佇君指廩證果淸淨法身一句合頭萬金唾手

建龍廟疏

分一勺之淸甘澤爲丰樂下九重之褒錫用赫威靈昔假郡符實膺神貺玆大新於祠宇庸仰副於上心敬捐毫分以助朴斵

砌街疏

街𨿽近於新街巷猶悲於陋巷拖泥帯水孰不苦之運甓聚沙今其時也各自勉力那不通津念向來傍險衝泥涉患者而後知樂繼自今行商坐賈徐步亦可以當車一諾雍容大家方便

東釋迦墳院建山門疏

釋迦古剎何必舊基長翁門僧聿新保社在我欲起門戶入手便有規模更憑信人共贊勝事八家髙廩又何惜一囊錢禪窟不闗要共入三麼地

請機簡堂再住隠靜疏

桑下作三宿畱孰知非住佛法在一切處拈起重新世未免過現心我自無去來想某人法門標榜祖籍棟梁喉中作金毛聲指端現無縫塔一色打臨濟鼓笛舌下風生十載坐杯渡道塲學者蟻慕𨿽萬年龍象力挽而少駐然五峯猿鶴猶覬於歸來暮鼓晨鐘前日見成調弄拈槌放拂入手更覺精神速來和一鉢之歌要驚裂羣魔之膽不須擬議便請承當

請崇老住開元疏

住山規模僧中當得本色續佛壽命聲前已露眞機重把布袋頭解開不妨門限鐡踏破雷音一震云眾四馳崇公臨濟正宗簡堂嫡子寶王殿上珠璧騰輝獅子窟邊狐貍屏迹𨿽曰刳心契道蓋嘗出手爲人殺活二機喧靜一轍廬山滿眼防於古廟香鑪興國開單倐現長空霽月載辭普化小憩吳門與其作萬壽西堂僧孰若爲開元東道主況燕國夫人崇福之舊固自見成爲符離居士折簡而來有何不可慰一時之龍象示四眾之梯航作用斬新分明拈出嗣釋迦三百餘防定知絕後光前祝人皇萬八千年看取感天動地何須退避亟爲舉揚

請修老住能仁寺疏

祝聖道塲豈容虛位住山尊宿要是當人只今祖席生風何止禪和披霧修公打臨濟鼓笛立或庵門庭面壁少林靜中已成饒舌開單安吉閙里正用蔵身拳棒頭盡是工夫自它相更無縫罅孤云瞥去初驚沒面目阿師萬牛莫回方信硬脊梁彊漢殺活妙用捲舒自由雙塔昔遊況嘗作三宿計洞庭冷坐無乃墮一色邊好來作能仁住持恰與示叢林榜樣不須擬議徑辦行纒現掣電機穿象教諸方之鼻趂流虹節拈吾皇萬嵗之香

請義老住褒親院疏

能仁道場巳請个烈挈彊漢陽山勝處又須得本分阿師來爲故家住持共作宗門壯觀義公喫長安飯傳祖師衣坐斷諸方葛藤打動古佛闗捩獅子哮吼有聞必驚鏌耶鋒鋩何待已試惟吳門褒親之故剎廼相家崇福之名區要須若人付以是事且輟鳳城之應供求登麑坐以接人抹月披風好傍仙泉濯足拈槌放拂更教龍母防頭

請升老住廣恵疏

祖令方傳詎容厭閙縮手世緣未了要須打硬到頭不妨兼利死生豈可彊分南北升公廣臨濟流秀應庵宗支震大雷音野狐喪膽示正法眼古鏡當臺才辭聖壽叢林又主華蔵法席堂堂攝受色色見成惟廣恵之精藍防中原之義冡忠魂勇魄委安陰宅之蔵孝子順孫與被漏泉之澤虛席以待冀公肯來重現舊時風流燈燈不昧普答此間幽顯局局長新便請承當不須退避

請充老住瑞巖疏

爲一大事不妨遊戲世間湣四眾心未可棄置度外𨿽曰因緣有待要是收放自由肯堂長老得臨濟正傳受卐庵宻付孤峯頂上打坐閒雲莫羇十字路頭接人白月徧照一音振響五天屬心作石佛主人禪宗欽仰領精嚴法席祖令斬新豈容呼猿洞前便做省事人過緬瑞巖之孤峙秀鄞水之落東雲山防深厠上剎之數海嶠宻邇接大士之家勝境正須得人方丈卽今虛席副我渴想冀師肯臨飽聞信手之方圎願觀遊刃莫負隨身之竿木秪麼抽頭

請堅老住幹明疏

保社寖衰卽日要須振起禪翁已試知渠未易荷擔覿面似許作家袖手豈容閒地堅師長老挈提正教照映叢林曹洞法窟前作金毛獅子吼宻庵棘林裏藹優曇鉢花香古祖席特爲賢守一來新寶燻當效聖主三祝宿緣不苟新幹明與換舊幹明衲子知歸東道主今爲西道主徑煩敷坐且省打包

請長老住幹明疏

古寺規橅荒涼已久道人行止收放自由要甘沒滋味禪乃見硬脊梁漢某長老傳正法眼現比邱身向來出手爲人未始縮頭辟事披風抹月曽是北山燕居片瓦尺椽幻出醴泉舊觀休憚無面做餅尙能敲空作聲爲凝香主人肯來不妨奇特把圎悟禪師拈出方見神通

長翁請疏

大丈夫漢殺活祗用一機不思議心行蔵初非兩轍要看接人方便自有本色住持惟某公阿師宻防象教而幹明禪剎久墮劫灰道系我以捲舒法因人而輕重長翁老子率爾有請凝香大士欣然特拈說苦譚空定能鞭石流血課無作有不妨剗手駕雕從來白月流天防使黃金布地鋒蔵掣電一分付於瓣香節近流虹徑祝延於睿算

靑詞

天申節醮筵靑詞【已下並代人】

皇天開治世之符篤生元後率土祝聖人之壽咸罄丹衷爰因載夙之辰虔致由中之請竊惟好生惡殺兩儀之妙造寢兵措刑一人之極功洪惟太上之施仁黙與化工而合徳必得其壽自然睿算之川增知慕其君猶冀皇穹之桴應恭陳淨供寅奉髙眞金龍玉簡肅若前陳風馬云車庶其來下伏願翊扶國步保佑聖躬申命用休固億萬年之基業降年有永閱八千嵗之春秋

又

帝齡有永初何假於致祈天道無私亦自然而善應敢殫悃愊仰瀆髙明竊惟世道交泰之時神聖無爲於上寶圗晏粲鞏防山而四維國祚延洪羨神防於億載其治有如此者非天其孰相之邇者有陰寒愆伏之虞亦洞識扶持全安之念蓋穹昊眷皇家之意不替益隆然臣子報君父之心有加無已卽王正之初望延僊馭之眞遊祈鑑丹衷俯臨淨供恭惟九淸黙佑萬福無疆龍樓覲物外之天鶴駕駐壺中之日聖以益聖僊椿不老以長芳新而又新玉冊屢書而未艾永依道防共戴君尊

薦兄靑詞

天倫之痛中有切於肺肝帝意可通敏或逾於桴鼓輙伸控扣仰冀哀憐伏念臣賦性防頑受生麼麼始其多難遽違膝下之慈晚則苟全獨賴友於之義禍倐延於伯氏釁實自於臣躬鴻鴈作行莫遂白頭之願脊令分影空纒黃壤之悲念俯仰成幽明之殊惟薦嚴有超升之助陳醮筵而寅奉丐僊馭之來臨恭願至仁俯推宏貸察臣心手足之至愛矜亡者夢幻之短生許以懺除振其沈滯蠅營濁世洗歷劫之積愆蟬蛻幽扄證髙眞之淨果志斯永畢他敢有祈

靑詞

妙道無方虛而應物含生多釁痛則呼天適元命之再臨仰層霄而有請伏念臣賦資甚陋涉世多虞什一自營幸資身而粗足晨昬色養冀將父以爲懽而父某粵自中年遽纒末疾不良步履嘆殘息之僅存居惟呻呼悼餘生之靡樂砭劑莫收於寸效寃愆恐自於宿因敢罄潔蠲用伸祈控念痿者之不忘起痛極燻心然至誠之無不通法先思過恭卽上元之夕肆嚴淸醮之科伏願帝眷不違仙眞俯降許其懺謝錫以寧康起廢鍼肓夢倐亡於二竪肉骨生死仇永絕於三彭全功有遇於良醫陰佑實憑於司命含飴晚景虔奉親闈負米此生庶共子職誓依眞教漸絕妄緣

閘上醮靑詞

人生實難有戾考終之命天鑑不逺仰資宏貸之仁輙罄哀誠庶防昭格號爲澤國繄此郵城眾流合以西來濬爲運瀆數板扄而中峙匯作濤淵𨿽云通濟以利人或致顚躋而就死流屍不返徒燐火之陰沈主祭謂何望鄕枌而夜哭浮魂滯魄怨死妬生兵火而來才五十年姓名可舉防七十輩分爲魑魅牽引朋儕積釁所加旣天年之中斷餘殃旁及貽鬼責之何窮靜惟眞科可拯幽趣肆恭陳於醮席用虔奉於僊眞披瀝丹衷懇投洪造仰祈慈憫哀彼沈淪道廕旁滋釋多生之寃對法橋安濟脫眾苦以超升繼今行者之經從無復向來之橫夭所蘄生齒同我壽康

眞武醮靑詞

大聲疾呼脫姓名於鬼錄回生起死荷貺施於天神敢罄丹衷用伸昭報伏念臣賦資不腆渉世多艱𨿽居侯伯之家未憂凍餒比苦陰陽之防良近阽危恐壽命之不長致君親之莫報輙瀝由中之請冀憑陰隲之功念眞聖稟水位之精而妙力度人間之厄嘗殫控扣竟免顚防是卽私居恭陳淨供伏願憫麼微多難之質推救防羣品之仁延以壽齡蠲其疾疚居肓之上膏之下儻不夭於天年無幽不察願不成誓永依於道防

祈雨靑詞

邦家先務莫重農功艸芥賤臣冀通帝眷敢伸控叩用凟髙明粵自長贏屆辰旱暵爲虐禱祀莫效比屋慼然呻呼饑饉爲虞九重爲之旰食仰測天心之見異得非吏治之姦和黙訟愆尢不遑夙夜玆恭陳於醮席庸欽奉於仙眞察其思過之誠賜以有秋之慶挽回和气霈爲三日之霖播在頌聲馴致九年之積上資道防滿慰宸衷

太一醮靑詞

黔首望嵗如痿者之念行貴神在天豈恝然而無意憑仙科而申控蘄帝眷之仰通長夏已窮常暘未究翹云霓之望益挺流金焦土之災走仙佛之居未諒撫心吁天之懇局蹐萬室嘆愁一詞至若九重之憂勞防於六事之自責況惟委質尢切燻心仰十神之常居統一气之妙造恭羞淨供寅奉眞遊伏願啟乃帝衷霈一雨均霑之恵畢玆稼事全九淸善貸之功無待毛澤盡而人力窮要俾民心悅而天意解上寛宵旰俯逮困窮

又

道妙無方虛而應物民勞已甚窮則呼天載殫螻蟻之誠未獲桴鼓之應伏念臣肅持使節兼綰郡符民之宅生所臨八州雨不潤物亦旣兩月比屋起凶年之嘆九重躬旰食之憂是責有歸非臣誰任四走羣望曽神聴之莫聞三羞祕科冀帝衷之俯鑑惟天極常居之貴總化工密運之權已薦潔蠲猶冀感格伏願少霽威怒挽回泰和敷大徳以好生計下臣之思過霈爲膏雨自三日以爲霖拯此疲民尙一人之有慶誓棲心於妙教肩事上之精忠

祈雨靑詞

驕陽爲沴民且倒垂大徳好生天不庸釋玆布由中之懇仰祈宏貸之私伏念臣持節以來分臺而治所臨八郡覬舉絕嘆愁之聲上奉一人庶不孤付托之意屬玆旱暵甚害農功多稼在田槁幹無防至仁當饋惕厲靡遑自長夏以迄秋猶常暘之肆孽丰凶可卜弗違數日之間凍餒是虞盍動九淸之聴卽琳宮而謁款冀飈馭以來臨伏願少霽威嚴俯憐哀吁鑑聖主畏天之已至察生民局地之可矜挽回至和霈作甘澤立蘇焦捲俾迎中熟之祥坐息流移咸享安居之樂誓堅精白用答生成

三元靑詞

千里妥安一被施生之賜三元上吉載遵禳報之科吳門大邦聖世樂土農功勸課嵗獲丰穰民气恊和物無疵癘敬涓谷旦仰答洪私本仙律以羞崇必眞遊之眷顧俾鑿井飲耕田食鹹樂生經凡普天下率土濵同躋壽域物情攸屬天聴孔卑

薦嫂醮靑詞

促促短生悼幽明之永隔茫茫洪造知感格之非難輙攄不腆之辭仰扣蓋髙之聴伏念臣稟生寡祐涉世多虞粵自孩提已無怙恃念衰宗之靡托惟邱嫂之是憑險阻艱難盡出提擕之力出入顧復防侔生育之恩門戶之寄不替於祖風娣姒相與咸儀於婦徳淑諸三族胡不百年生久臥於沈屙沒不登於中壽興言及此流涕無從然念備更險夷務生經之爲急居積釁咎慮鬼責之或加是用虔奉醮科仰延眞馭冀動九淸之鑑俯矜五陋之軀許以懺除恕其瞢昧法橋安濟脫怖畏於泉扃道防具依趣淸涼之仙界玆焉伸控它敢有祈

女就蓐設醮靑詞

忽然爲人女子莫危於就乳虛而應物天心不外於好生竭悃欵以叫閽獲感通而如響敢酬夙素用黷髙明伏念臣生理麼微族緒單蹇屬由天稟視女有甚於愛男憂與喜並舉子當臨於就蓐呻呼可念副坼爲虞方局天蹐地之時瀝血誠而有請曁起死回生之後豈精意之敢忘恭設醮科冀延眞馭金龍玉簡庶防賤婦之動天風馬云車亦許傾葵之向日欣然來下監此防誠寸心聊效於涓埃黙饗諒同於桴鼓志斯永畢它敢有祈

江湖長翁集卷三十九

欽定四庫全書

江湖長翁集卷四十

宋陳造撰致語

天申節致語

神防告符介親齡於八電樞表慶衍聖壽於萬年藹佳气之郁防翕輿情而呼舞元功天運盛徳日新躬攬權綱奄神器而再造堵安區域如泰山而四維武庫櫜弓靈臺偃伯垂裳三紀黃屋非帝堯之心脫屣萬機赤水訪有熊之道範圍一化糠粃百王揭日月而行寶冊嚴號榮之奉偕乾坤之久玉巵介戩谷之新屬當夢日之期均錫需云之燕旣醉之備五福怳如建徳之遊難老而雕三光咸罄華封之祝某等云云

遐想云璈奏未央璇輿金籙慶生商九光霞裏停仙仗萬嵗聲中奉帝觴天上擗麟供樂事人間舞鳳侈恩光小臣願效華封祝試頌靈椿壽聖皇

對防

電繞虹流式紀生商之旦鴛羣鷺序均霑燕鎬之恩羃佳气於堂皇沸歡聲於絲竹恭惟某官璇源襲慶玉壘分符亟沈楡塞之烽復最甘泉之課詩價萬選家傳賀白之文章帝閽九重屏記龔黃之姓字人近晉卿之冬日訟銷京兆之缿筒森畫防而凝淸香居惟多暇入黃扉而升紫闥其始於今適偕聫事之羣英共醉鈞天之廣樂某等云云

黃堂緑影轉槐龍錦繡圍中度好風珠履相輝人峙玉金壘更勸酒如空逢辰正自千齡防勝日何妨一醉同來嵗從公話今日鈞天應簉未央宮

王母致語

渚虹告符萬世特遇大聖神防錫羨非天私我有邦言辭少廣之居來獻長生之籙恭惟睿聰稽古信順尙賢挺謨斷以有爲武功底定辟乾坤而再造文徳誕敷偃伯靈臺沈烽邊脫屣萬乘心偕造物而與之遊冠徳百王道長上古而不爲老備聖子神孫之色養新玉巵寶冊之號榮長贏紀夢日之祥中外效後天之祝翠水𨿽弱水之隔駟靑鳳以非遙僊人爲聖人而來獻碧桃而敢後肆陳善頌用贊殊休丙度丁躔占一星而有煥天覆地載綿萬祀以無疆於樂聖時可無口號

曽燕瑤池到世間祝堯今復馭靑鸞眾眞已送駢蕃瑞萬國同瞻咫尺顏聖統有傳尊北極帝齡無盡等南山兒家防許蟠桃熟凖擬年年薦露盤

對防

嵩呼萬嵗巳欽祝於堯齡花覆千官復均歡於鎬燕歌白雲而來下款黃堂而小畱恭惟某官僊府上才皇家碩徳韞通儒之業蚤收甲乙之科歌樂職之詩誕布中和之政農桑千里襦袴一時防服娛親居奉平反之笑紫泥封詔佇歸淸切之班儀鸞坡鳳掖以蜚英俾鷺序鴛羣之連茹喜鈞天之分帝樂旣洽淸歡𨿽弱水之隔仙居來陳善頌可無口號用奉臺顏

緑輿初下玉龜山小駐黃堂相府蓮上客居多天下士主人況自地行仙九光霞裏聞譚笑三素雲中度管弦來嵗日邊桃薦碧帝觴應共醉鈞天

平江府天申節致語

地辟天開啟重熈之景運虹流電繞逢載夙之休辰孰非建徳之遊共上華封之祝健符幹運中合離明把握神機奄皇圗而再造輯寧大寶如泰山而四維道妙莫名功成不有納虞舜於大麓蓋嘗與天爲徒訪蒲衣於姑山豈曰以位爲樂傲睨物表眞遊象先聖子神孫儼天臨於備奉玉巵寶冊當嵗講於祲容屬玆夢日之期庸效後天之頌恭惟心傳精一運繼聖明行曾閔之所難若文武之共處躬撫皇業踵慶曆嘉祐之隆志養慈闈奄大安興慶之禮奉帝觴於漢栢介親壽於莊椿驩洽兩宮慶流九防某等云云

擗麟侑酒紫皇家降乙開祥寶祚賖又見仙眞奉瑤檢從教日月數金沙星明丙極方呈瑞燕敞需云共拜嘉睿算的知天與久大椿何必問南華

王母致語

祥開夢日喜切望雲南極星躔巳見老人之瑞西方仙窟敢安少廣之居按飈馭以小畱望宸廷而獻頌聰明作後遹駿有聲載戢干戈享帝王不戰之福兼愛夷夏儷祖宗勝殘之仁動則神謀靜惟淵黙赤符啟運奠神器於覆盂黃屋非心視天下如脫屣據位之貴爲天子父體道之妙與造物遊修身乃普乃丰得一以正大徳得名得位於萬斯年豈惟嵩嶽之三呼將見蟠桃之再熟恭惟繼堯接統法舜事親色難躬五日之朝備奉極四海之富屬長日離明之旦慶慈闈震夙之期造金殿以陳儀奉玉巵而介壽事光千古歡浹兩宮妾企慕華風𨿽曰隔三萬里之弱水祝延睿算可不指八千嵗之大椿矯首皇居願陳口號

天仗淩晨拱未央君王親奉紫霞觴社鳴當紀乾坤辟防授端知日月長爲祝堯齡辭翠水閒畱羲馭頓扶桑兒家不上千秋鑑自摘蟠桃壽聖皇

通衢致語

仙佛珤香巳上萬年之祝君臣慶防旋羞九獻之儀𨿽分侯服之區均拜帝觴之賜奔趨萬室誦詠一詞某官學冠時髦道窺聖閫射宸廷之防諸公推荀況之文登使者之車一旦展範滂之志淸濁激揚禦以儒術愷悌慈祥今之吏師才用具宜身獨兼於三組政聲藹著名已徹於九重倚須下芝檢於日邊卽看綴仙曹於雲際屬生商之華旦爲燕鎬之主人都騎如雲旋指凝香之地驩聲載路孰非誦徳之民敢采公言上陳口號淸微風動萬年枝瑞紀流虹誕聖時天上玉巵山比壽侯邦錦席酒如池滿城淑气生英蕩夾道驩聲度防旗來嵗望公天仗側尙應回首記吳兒

趙守燕王漕致語

煙霏夕霽已瞻漢使之星色笑春溫復近晉卿之日爰追勝踐有秩初筵答甿俗之具依翕讙謡之載路恭惟某官爽邦哲輔名世鉅儒汲直素風肅具臣而知畏樂天麗句播異域以爭傳中裨宰席之嘉猷屢上計臺之最課席前賈傅佇還淸切之班轡攬範滂再展按澄之志屬城畏愛百吏傾瞻今者稽玉節於修塗踵文遊之故事迂臨觴豆用慰吏民某官麟趾標奇熊轓效職昔襦今袴騰萬口之驩呼賣劍買牛勤三時之勸課屬行臺之按轡駐支郡以攽春喜同千里之民共敍二天之庇壺天動色錦席增輝藹香霧於簾旌泛光風於譚麈金罍玉斚不妨舉白以更酬鼇禁鳳池行看汗靑之儷美某云云

二天依徳幸吾州四牡徐驅得小畱勝日非煙浮綺席異時盛事繼文遊春還蓓蕾生譚笑香泛叵羅賸獻酬來嵗鳳池雙立玉應從丹地話秦郵

鹿鳴宴致語

鶚牘登名庸餞觀光之客鹿鳴侑酒式將勸駕之誠挽春意於壺天圍香風於錦席初筵有秩樂事可涯恭惟某官名世鉅儒爽邦哲輔陳陳胸次富人間未見之書表表朝端罄古者格心之業帝眷股肱之郡時須心腹之臣布條教之尙新翕歌謳之載路刺史承流宣化俾裏閭均躋域之仁上臣事君以人必俊造首充庭之賦惟姑蘇之名郡據浙水之上游物阜民蕃地靈人傑文風比屋尙白樂天韋應物之餘名教百年儼範文正胡安定之舊𨿽再占褎然之選方競蜚作者之聲矧海潮尙過於維亭而魁宿未離於吳分佇異人之輩出副明詔之旁求諸省元杞梓國材珪璋廟器萬軸飽蔵於腹笥一第視摘於頷髭志嘉防之功名傾當年之意气穿天心而摛藻棘闈已壓於諸儒培風背以論程桂籍行題於千佛肇賢侯之饋食侈芳宴以盍簪紅袖回環淥樽泛灩徳星初聚密聫使者之星愛日焉依旋指長安之日萃一時之盛事佐羣雋之壯圗正此均歡豈應惜醉某等云云

黃堂賔宴霧香浮峙玉時髦得意秋莊海長風吹怒翼禹門驚浪化吞舟黃生眉宇看輝映淥漲瑤杯賸獻酬來嵗歸時君記取恩袍成行擁龍頭

石湖生日致語

槐籠非霧紀楚客之庚寅椿演遐年笑絳人之甲子方夏日薫風之可愛況良辰樂事之遂並有秩初筵將陳善頌某官才挺王佐徳優帝師聖神倚注於謀謨夷夏想聞於風采挈提道統退之得孟氏之傳秉執國鈞晉公乃汾陽之比不待年華之老去徑收朝迹以歸來寧鳥獸之亂行防漁樵之爭席久矣斷日邊之夢翛然作地行之仙燕坐垂車人間著小有之洞時登天鏡物外訪無何之鄕儒墨兩忘古今一吷宿屙雪靜不寛沈約之帶圍吟興風生已破後山之詩戒適周翰降神於崧嶽正壽星映色於臺符坐上團欒有脊令之接影眼中秀整森蘭玉之在庭瓊液以更酬駢云璈之競奏修齡未艾爛醉何辭豈惟嗣魯侯難老之詩抑已受金母長生之籙防逢薊子記金狄之摩挱更向麻姑話蓬萊之淸淺某等云云

壽筵髙敞老仙家簾影中間五色霞碧酒舊須麟作脯雕盤新薦棗如玉壺縹緲非塵世金狄依稀記嵗華勝日年年欹醉帽鬢香長防吉云花【神仙傳吉云花千嵗開一枝】

定海縣防事落成致語【七夕】

除聴政之地夏屋崇成盍同寮之簪佳辰小集載新偉觀用肅初筵知縣優趙魏老而簡朴有餘領邾莒邦而拙勤不補新收舊管苦百孔而千瘡上雨旁風防一夕而三徙有不得已而防貧營建豈自意全而其事迄成撫已猶驚向日抱壓焉之懼舉觴相屬今親賡勞者之歌追揆防之云初信此歡之難得而況牽牛織女方河畔之佳期防舫珠樓紛樽前之雅戲受涼颸於南廡延纎月於西廂合鼓吹於兩畨伊涼疊奏粲綺羅之雙列笑語生香是爲四並猶重一醉嘉二三君子肯來偕酬酢以忘勞閱五十嵗華當有想風流而嗣響兒等云云翚飛華屋酒如池賔主風流況一時千杖敲春瓊斚滑九霞搖晚舞衫僛輕颸泛座漂香逺纎月窺人轉影遲牛女多情應羨客華適已罥珠絲

防事落成致語【前以禱雨罷防中秋再作】

供簿書之日課暇擇華居敞棟宇以翚飛遂償初願甚欲舉落成之酒時方從湣旱之祠逮百谷之登場得一樽之聚首知縣老猶沈於俗吏號盍拜於散人寧躬補拙之勤不尙濟寛之猛苦官居之久冀防事之一新聴裏詠塗歌之情方安朴直舉銖積寸累之計作意經營功乃卽於優遊民不聞於怨讟念規模創造之日皆寮友贊佐之謀勢可支於百齡貧猶堪於一醉屬者棧羊釃酒計日佳招端如澁雨慳風妨人行樂未辭故事重舉佳辰風露中秋孰與初秋之蒸鬱裏閭樂嵗復無望嵗之憂虞按小鬟之新翻訪歸妓之前事豈獨延笑譚而卜夜抑將祛塵鄙以生春某等云云

向晚簾櫳上玉鉤縣人應指小瀛洲龍蘭煙外調宮羽羅綺香中擁獻酬百祀規模新壯麗一時文武極風流月明鼓吹煩重賦終恐淸新媿少遊

房州到任交倅事筵致語

斗城從仕綽有賢規樽酒邀歡尙餘春事寧四並之易得幸一笑之與同交代一代吏師諸儒宗匠蟠胸籖軸出月脇以摛華唾手桂枝近龍頭而中雋掉臂謝十洲之客題輿觀九室之春周舉風規望素傾於諸彥弱翁治行名已在於九重小稽入覲之行顧重交承之好通判詩書玩意科第起家鷁影西來山郡平分於風月龜章親授心期密奏於塤箎爰申樽爼之娛庸締金蘭之契𨿽新舊官之胥晤祗副簡書然先後覺之相資孰非民事某云云

平時風義等肩差況此周旋別乘衙湛淥徐傾卜夜酒欹紅同插殿春花成規燦備堪從事殊渥便蕃定拜嘉爛醉長吟答佳致不妨賔主各詩家

到任交權州事筵致語

攝佩郡章復締後先之契備嚴燕豆洊交款曲之歡欣樂事之不違肅初筵而有秩交代吏能義槪交信諸臺裏詠塗歌逺周千里頃蕃星之一晦兼郡紱以雙紆佐貳著稱碑手可捨皇甫湜顯幽交感麥舟迄濟石曼卿郡付倅眞建屋之瓴惠洽民果添花之錦將隨鶚牘歸覲龍顏嘉與遐邇之民同申攀戀之悃權郡不辭逺官來繼芳塵盡承參輔之規模並受中和之條教官聫必副豈越爼代庖云然軌躅善遵亦因云灑潤之謂言勸衝霄之駕共蜚介壽之觴階藥翻紅筆判花而有兆瑤杯舉白山頹玉以何辭某等云云

假印侯封付繼承教條久已洽山城政成何異徴黃霸日接寧惟拜水衡春酒入杯紅浪漲晚花薦座靚妝明良辰便合同沈醉且置陽闗疊後聲

待眾官致語

漂天涯之風梗同仕遐陬盍公外之朋簪庸追樂事適夏日舒長之可愛況蘇天愷悌之焉依念同寮裨贊之多而從事賢勞之久式陳嘉防庸諗悰懷通判朝奉少防足於儒科晚究心於吏事芹宮花縣偶不致於曠瘝倅駕郡符玆並加於疲朽蟁負山而良懼鳥假翼以能髙幸仁賢此地之防逢故官府一時之振整傾肝瀝膽迨無不盡之餘情補劓息黥用使苟安於厥職爰因多暇聊共一歡文武寮契夙夜在公靖共爾位確持至正之論能大所居之官率自吏良而政平底此塗歌而裏詠秋田茨委鬴食四以尙餘夏隴云黃麥懷三而旣實正用及時而行樂孰云須酒以消憂艷歌濃笑之前陳譚塵吟牋之未憗風解慍而醒醉有不勝淸露未晞而詠歸徑當浮白某等聖朝末藝樂部下陳上承歡顏敢獻韻語

公堂錦繡映簪紳不著人間一防塵地窄尙堪紅袖舉情孚那復白頭新蔗漿玉醴壺天晚翠蓋紅巾暑月春況是山城無一事醉鄕賔主屬吾人

又

帝闕九闗憑寸誠而昭達山城萬室歘一雨之滂流齋壇實自於同寅嵗事繼今而有望爰申燕喜庸滌憂勞眷此房陵實聫荊部民散居於巖險田僅列於下中頻年多稼未見有餘十日不雨旋已告病矧今仲夏正當耕耨以廑身未極亢陽已復怨咨之盈耳式偕寮友虔致禬禳商羊倐舞於中逵旱魃遽沈於九地油然作霈然下稼事有涯瘖而鳴痿而行人情可見眷爾俗春臺之涵泳宜自公罇酒之招擕云野臥黃定不憂於害馬瑤觴漲淥當先酹於睡龍度涼吹於簾旌凝行雲於扇影相與色笑喜雨有志於民孰爲主賔旣醉並受其福某等名叨樂部躬逢玳筵敢冩歡心聿陳善頌

鑪燻抽蕙褭髙寒列宿低光近醮壇夜屋忽驚檐澑響曉畦旋放桔橰閒政須酬酢乘多暇況間憂虞取一歡投轄孟公畱客意應拌月路醉扶還

喜雨燕致語

一雨應祈三農胥慶謳歌洋溢時和爰底於嵗丰官府靖閒吏安實由於民樂已保無奪糈之慮庸少踐飲醇之盟念官路之飄零同官曹於窮僻農功就緒終蓄積之不余稼事或愆豈怨咨之能免有底戾气扇爲常暘醮席龍壇再三懇禱西巖南洞萬一感通賴兩儀生物之私拜三日爲霖之賜尙晚秧之可蒔況早穄之全收人皆較新故之年谷當有倍蓰之獲靡愛牲靡不舉孰云自古之徒然不曰旱不爲災當復大書而示後惟時寮友從事禜雩動齋素之逾旬無奔馳之虛日迨玆如願可後嘉招日轉槐陰此歡未艾月啣桂魄不醉無歸某等謬厠樂工仰承燕豆敢陳口號上奉臺顏

華筵楚楚爲誰開和气融融逐雨回飲處偕酬未央樂旱余新紀不爲災詩成肯放庭陰轉舞困何妨羯鼓催聴取邦人歌笑地山城防處不春臺

交割州事致語

心期所契寧惟甲子之同郡計與聞載穆塤箎之奏一笑超形骸之表多儀肅樽爼之陳庸諗淸歡可孤樂事某官異才名世正學傳家相門綽有於典刑仕版翕推於模楷仁風義槪粲荊玉之無瑕朝譽民庸信陽春之有腳推他日平反之手賡遐陬宣布之歌旋聞暖席之初亟聴登臺之告淸風八詠眞俯視於隠侯平步三公卽延登於黃霸通判朝奉並辭澤國來仕楚郊素懷事賢友仁之私被借宣化承流之潤顧熊轓委重堅有過陳雷之膠𨿽鶴髮相輝聫猶是嶽湛之璧爰陳燕豆用肅賔歡化國之日舒長矧玆樂土君子有酒多防徑指醉鄕桂香浮壁月之秋妝面炫冰壺之晝陪遨頭之賢守猶詫獨醒後鯨背之仙人當無此樂某等仰承玳席忝預伶官聊寫衷懷敢陳口號

一時律呂韻金絲用播中和樂職詩所喜玳筵重啟日還當璧月再圎時【前月十六日燕】伊涼聒夜鏗千杖蘭蕙回春艷十眉明月酒醒還得句東遊誇與大堤兒【十四日宴來日往襄陽】

宴新守致語

浙水淮山脗風期之不隔隼輿泥軾同山郡之來遊已諧聫事之歡偶締合符之契佳哉樂事秩此初筵恭惟判府寺正擢秀相門蜚英仕路筆端亹亹鄙時流纎艷之文胸次陳陳儼祖武經綸之業小謝承明之直暫分刺史之符竹馬爭迎豈容暖席金鼇髙步行復陞華通判朝奉儒術起家州麾貳政興孫秦之後力追躡於典刑厠召杜之旁更平分於風月兼屬印章之授受可孤樽爼之勸酬笑語生春倐雲頭之閤雨笙歌聒夜溢簾額之漂香少答輿情共拌沈醉某等叨居樂籍仰奉綺筵不揆疎蕪聊陳口號

相門賢裔聖門儒錦席葩羅慶合符天斂沈陰輸瑞靄月銜淸影照冰壺鸞膠宻應鏘金奏麟脯何妨薦玉腴聞道山城觀盛事一時歌舞溢通衢

任滿交割倅事致語

題輿支郡聿觀條教之新設醴芳辰庸締子孫之契亶爲勝踐有肅初筵某官髙視時賢優繩祖武諸公鶚薦手已種潘縣之花萬里鵬程符尙佐漢廷之竹仁聲所曁春意交孚某官百舎效官二年撫俗塗歌裏詠尙前人不擾之風吏政民庸踵古者告新之義一樽於樂四美云並妙舞淸歌試新翻於北裏嘉肴防酒判聫步於醉鄕某等云云

黃堂冰峙兩飛仙不遣纎塵到繡筵龍麝香中揮玉塵蕙蘭叢裏釂金舡卽今別乘符初合佇看丹墀璧再聫來嵗涼颸生殿閣帝觴同捧聴鈞天

任滿交割郡事致語

擁州麾而承乏兩綬兼紆陳燕席以告新多儀再舉茂惟勝日庸罄淸歡某官輩古碩儒鐘天間气皇朝勲業之裔綽有典刑聖世功名之躔佇光彞鼎小稽賢業俯佐郡符某官臭味不殊交承連好教條攸領寧惟風月之平分意气所傾共看塤箎之合奏敞南風之館宇倒北海之樽罍涼溢簾旌香生談塵舉觴交命未容舞困以歌闌倒載言歸更待河傾而月墮某等云云

星屏已喜一樽俱嗣啟芳筵合郡符裊梟細香生玉醴颸颸涼吹度冰壺錦紋旋明回雪云影依微覓貫珠乘醉言分當卜夜火城璧月共通衢

燕鄕守致語

枉賢侯之駕下逮幽人泛上已之觴庸修故事允謂一時之盛不難四者之並有侈初筵增光前載某官淸朝棟榦緑發神仙聫肺腑於九重蘊胸奇於千古褰帷問俗暫頒漢殿之詔條補衮致君行厠舜廷之元凱而徳若不足勢忘自尊回軒略席戶之卑適館篤緇衣之好肯迂千騎俯共一樽追洛水之風流繼永和之觴詠參議朝散須次儉幕燕居鄭鄕功名若將凂焉棋酒有足樂者不累不屈仲元居夷惠之間載欣載奔陶翁竟羲黃之上況事賢之有素玆成室之云初屈二千石之嚴威爲七十翁而迂步挹光風之轉蕙俯流水以秉蘭擘防稽之吟箋未妨卜夜欹庾凱之醉幘正用醻春某等叨備伶倫喜承燕衎敢陳口號聊佐淸歡

胡牀玉塵錦囊詩賔主風流此一時玳席邀歡酬令節羽觴湛碧轉微漪綺羅圍外香風逺弦管聲中漏刻遲莫道蘭亭已陳迹勝遊端復嗣芳規

上梁文

懷莒堂上梁文

上過秦之論起殿官曹營懷莒之堂歸編戶籍蠶三眠而欲繭鶴千載以還家小寛勃磎敢謂輪奐長翁老子爲儒甚晚與世無堪闕罷亞之供耕羨匏瓠之有處局棲龍具動捋虎須服原夫塗抹之勞防名科甲耐窮鬼揶揄之辱妄意事功俯仰桔橰漂零萍梗名韁利鎖悟大塊勞我以生酒防文期蓋作吏此事便廢幸收晚節歸托故棲苟祿無庸仕不偕於百雉受防得所賦劣綴於下梟艸艸創五十楹堇堇著四百指小酬左飡右粥之願亦息上雨傍風之嗟髙臥北辦長日搜詩之課徐行南陌試平生種樹之書夫何求哉不啻足矣可無著語用諗陞梁行且落成聊玆善頌

拋梁東煥防巍譙鼓角雄千騎肯來觀水薤府公眞有古人風

拋梁南橫前江影曉涵涵端復與翁供藻思老來吟興尙驂驔

拋梁西湖天千頃瑩玻瓈亦想龍公歡喜甚明珠昨夜吐晴霓

拋梁北滿眼齊州舊封域有斧無柯古到今輪囷空蘊平戎防

拋梁上依稀太乙低仙仗鑪香知我正繙經不妨借與靑藜杖

拋梁下婦織兒耕有餘暇但令泛盎無闕供長與比鄰詠多稼

伏願上梁之後享不危之安駢無禍之福詩書壽脈有跨竈之佳兒棋酒歡情無罵座之惡客容散人於盛世全樂事於暮塗

定海縣防事上梁文

古縣修營務先所急輿情恱向功奏不遲免覆壓之爲虞歘觀瞻之有偉知縣生涯鐡硯老境銅章撫黃童白叟之愚視如族屬用柱後惠文之事禦以聖經曁閱再期大孚眾意豈止賦輸之粗辦抑惟號召之樂從念墻宇之傾摧坐貨財之窘匱積六十三年之久置莫任朴斵之勞歷二三十政之餘率苟度嵗月而去第惴惴而引日居磔磔而有聲𨿽云東拄以西撐曷救上漏而下濕豈容老朽復避嫌疑思蠱飭於端姑鼎新於防事規模素定才煩頥指之勤材用畢臻翕見子來之助今倡興於大役余有俟於後賢片瓦尺椽初不形於嗟怨震風淩雨當未沫於帡幪尙來者之興懷冀嗣玆而有作爰差勝日肇舉修梁敢采公言用陳善頌

拋梁東蓬瀛珠闕貝爲宮仙曹集處應回首定指塵勞笑此翁

拋梁南山影江光映蔚藍喚渡行人逢野老應收拙政入叢談

拋梁西水夾田疇一帶齊他日地毛龜拆處如今翠羽望中迷

拋梁北後海風停湛平碧天驕不敢望南天萬竈煙靑旗影直

拋梁上楚氛盡掃瞻淸曠日馭舒遲黃道明太平未信眞無象

拋梁下民區富樂官多暇比櫛囷倉驗屢丰連甍弦誦知皇化

伏願上梁之後民情安妥縣計丰滋弦奏武城庸務本原之政人遊建徳指須富庶之期俾他日華黍詩靡容専美庶將來循吏傳一無愧辭是所謂吉無不利樂不可支

激犒庫上梁文

郵郡要衝城陰都防積年蠱謾余酤肆之虛名千柱鼎新倐駭市區之壯觀收功有自爲計無窮某官悃愊無華撫綏多暇中和布政挽升平气象之回夙夜究心盡經久公私之利驩謡載路朽蠧一新麗譙雄郡圃之西已干云而屹立酒市壓城闉之北復不日以崇成庸浚利源以寛民力塗歌裏詠不知畚築之勞勤坐賈行商咸嘆規模之巨麗是爲創見髙掩前聞儻繼加增葺之功則永爲裕足之本豈徒醉鄕千里之地建徳一時之民將龜日以落成玆虹梁之肇舉可無善頌用紀公言

拋梁東日气蔥曨碧海中聞道羣仙輕一醉得無笙鶴下蓬宮

拋梁南萬井笙簫瑞色涵白塔丹霞霄漢上炯然金碧屹相參

拋梁西天外重湖天與低波底睡龍應矯首爲翻明月吐晴霓

拋梁北路轉防溝千古碧邊風不遣一塵蜚信節年年馳使客

拋梁上鴈天雲路饒淸曠把杯當有謫仙人昂首髙吟企仙仗

拋梁下請駐香車羈寶馬未妨醉臥月明中生世淸歡本無價

伏願上梁之後連甍佚樂百貨阜通飲醇而相漢家尙冀曹裝之小駐飽徳而器君子庶防周頌之嗣聞嘉與民編共陶徳政

臨澤常住院上梁文

精藍益煥祕殿鼎新抗鳳嶺以孤騫一踵升平之巨麗屹鷲峯之幻出四傾有眾之瞻依境勝左方寺標常住自天嘉儀同防心捨宅肇基安眾之區若給孤大士隨喜布金首壯乞靈之地頃嗟寶剎倐墮劫灰纒淨界之妖氛鞠福田之茂艸邇遐萬井悲唶一辭彼上人防年服勞大檀越一力喜捨什百有千萬之積輪奐起污埤之餘侈皇宋之椿齡祝延有在簉釋迦之麑座竭蹶以趨凡屬見聞肆同饒益迄今龜日爰上虹梁欲寫歡心可無善頌

拋梁東矞云泛日曉曈曚遙知鶴背三山客奔騖來從獻寶宮

拋梁南吳山越嶠儼相攙參差影落淸溪底千丈奔虯臥蔚藍

拋梁西未多少廣與天齊竺幹教法宏金地端爲含靈待指迷

拋梁北昌期偃伯邊烽息少待氊裘渭上朝更須椽筆燕然勒

拋梁上黃道非煙儼仙仗天人闖首梵筵尊天風便旋天花漾

拋梁下麥浪揺揺覆平野佛慈帝力共難名試聴康衢謳詠者

伏願上梁之後象教興行龜圗昌熾續佛受命正法眼蔵之普傳爲國焚修太平君子之假樂十齡沐慶元之化一武同建徳之遊

江湖長翁集卷四十

